

欽定四庫全書

集部四

龜山集

別集類三【宋】

提要

【臣】等謹案龜山集四十二卷宋楊時撰時事迹具宋史道學傳是集凡書奏表札講義經解史論啟記序跋各一卷語錄四卷答問二卷辧二卷書七卷雜著一卷哀辭祭文一卷狀述一卷志銘八卷語五卷時受蔡京之薦𨿽朱子亦不能無疑然葉夢得爲蔡京門客南渡後作避暑錄話石林詩話諸書尙袒防熈寧紹聖之局時於蔡京旣敗以後卽力持公論集中載上欽宗第七疏詆京與王黼之亂政而請罷王安石配享則尙非始終黨附者比又於靖康被兵之時首以誠意進言𨿽未免少迂而其他排和議爭三鎭請一統帥罷奄寺守城以及茶務鹽法轉般糴買坑冶盜賊邊防軍制諸議皆於時勢安危言之鑿鑿亦尙非空談性命不達世變之論蓋瑕瑜並見通蔽互形過譽過毀皆講學家門戶之私不足據也時受學程子傳之沙縣羅從彥再傳爲延平李侗三傳而及朱子開閩中道學之脈其東林書院存於無錫又爲明季講授之宗本不以文章見重而篤實質朴要不失爲儒者之言舊板散佚明治壬戌將樂知縣李熙重刋並爲十六卷後常州東林書院刋本分爲三十六卷宜興刋本又並爲三十五卷萬曆辛夘將樂知縣林熈春重刋定爲四十二卷此本爲順治庚寅時裔孫令聞所刋其卷帙一仍熈春之舊云乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部四

山集目錄

別集類三【宋】

卷一

上書

卷二

奏狀

卷三

表

卷四

札子

卷五

經筵講義

卷六

辧一

卷七

辧二

卷八

經解

卷九

史論

卷十

語錄一

卷十一

語錄二

卷十二

語錄三

卷十三

語錄四

卷十四

答問

卷十五

防問

卷十六

書一

卷十七

書二

卷十八

書三

卷十九

書四

卷二十

書五

卷二十一

書六

卷二十二

書七

卷二十三

啟

卷二十四

記

卷二十五

序

卷二十六

題跋

卷二十七

雜著

卷二十八

哀辭祭文

卷二十九

狀述

卷三十

志銘一

卷三十一

志銘二

卷三十二

志銘三

卷三十三

志銘四

卷三十四

志銘五

卷三十五

志銘六

卷三十六

志銘七

卷三十七

志銘表碣八

卷三十八

詩一

卷三十九

詩二

卷四十

詩三

卷四十一

詩四

卷四十二

詩五

欽定四庫全書

山集卷一

宋楊時撰上書

上淵聖皇帝

臣以凡庸之才叨被誤恩擢寘諫垣仍侍經幄絲毫未有所補而迫以桑楡晚暮衰病日侵不足以任職引年之請屢瀆天聽伏防陛下眷憐未忍擯棄授以宮祠之祿使畢此餘生天地之恩無以報稱念將去國恐自此遂塡溝壑無復再瞻淸光犬馬之情不能自已謹竭所聞以獻伏望陛下淸閒之燕俯賜覧觀庶或補於萬分臣不勝幸甚臣聞古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意欲誠其意者先致其知致知在格物物格而後知至知至而後意誠意誠而後心正心正而後身修身修而後家齊家齊而後國治國治而後天下平自一身之修推而至於天下無二道也本諸誠意而已臣竊觀陛下育徳東宮十有餘年惟詩書是習玩好聲色之奉不接於耳目𨿽名實未加於上下而恭儉之徳天下已孚矣臨禦之初東冦未平北騎尋至城無樓櫓士不素練守禦之具闕如也城中之民安恃而無恐者惟陛下盛徳耳未平之冦皆投戈負耒復爲力耕之農豈一人一日之力所能勝哉誠意感通而人自服從其效可見也自古願治之君惟在愼一相蓋宰相人主之心膂也臺諫耳目也百執事股肱也心膂之謀慮不深耳目之視聽不明股肱之宣力不彊而能安其身者未之有也臣竊謂君臣相與之際尢當以誠意爲主一有不誠則任賢不能勿貳去邪不能勿疑忠邪不分鮮克以濟昔在仁祖時韓琦爲諫官論四執政一日而盡去之有唐陳師合言人主不可假宰相以事權太宗曰是欲間吾君臣也遂逐之故貞觀嘉祐之治幾至三代此任賢去邪之效也若仁祖而不明則必以韓琦之言爲已甚太宗而懷貳則必以師合之言爲忠豈不殆哉近見臺諫有言宰相者陛下兩置而不問使言之無實而不罪則防邪譛愬者得以肆其姦言之有實而不行則鄙夫患失者得以安其位如是而求治臣知其難矣唐中宗時崔琬對仗彈宗楚客故事大臣被彈則俯伏趨出立朝堂待罪楚客更憤怒自陳忠鯁爲琬所誣中宗不窮問命琬與楚客結爲兄弟以和解之故中宗卒有和事之名和事非人主之美稱也可不監之哉臣願陛下明是非辧邪正有罪則去妄言必誅則小大之臣有所懲戒咸懷忠良矣如是而天下不治未之有也夫舜之命禹徵苗也禹以益贊之言而班師二臣未嘗稟命也而安行之舜亦誕敷文徳而莫之問以後世言之二臣遂事之誅宜無所逃也非君臣相與以誠無間言烏有是哉人君之任臣當愼其始而已茍非其人𨿽一日居其位不可也疑而用之其獘有不可勝言者初徳宗在藩邸親見代宗爲政之獘嬖溺奄宦爲縉紳禍及其卽位痛懲之省四方不急之貢罷梨園樂工及獻珍禽奇獸怪艸異木縱馴象四十有二於荊山之陽又出宮女數百人中外聳觀謂太平可以立致淄靑軍士至投戈相顧曰明主出矣吾屬猶反乎疏斥宦官親任朝士張涉薛邕之徒俱以儒雅入侍已而二人繼以贓敗於是始疑在庭之臣無可倚信者而宦官因得借口故近習用而朝士疏矣蓋其任臣其始不愼擇故也夫南北司相爲輕重此重則彼輕此輕則彼重理之必至也其後斂天下之財歸之大盈以爲私藏借商除陌稅間架之令行而天下騷然矣其獘益甚於代宗之時奄人用事至持天下之柄授之卒有門生國老之稱可勝痛哉蓋其初出於一時之鋭無至誠不已之心以持之未有終不變者也此前世覆車之轍可以爲監矣近聞百工技巧𨿽盡廢罷猶私畜於宦臣之家覬幸異時投間而入不可不察也竊聞道路之言頓異前日𨿽細民無知亦朝廷有以召之也自正月以來屢降徳音盡復祖宗之舊賦外徵斂並行蠲除閭巷歡忻鼓舞日需膏澤今旣數月矣未有一事如祖宗之時者賦外徵斂率由舊貫自崇寧迄於宣和寛卹之詔歳一舉之宣之通衢而人不聽掛之墻壁而人不覩以其文具而實不至故也陛下嗣守神器尢宜愼始詔令如此是亦文具而已後𨿽有徳意人誰信之孟子曰得天下有道得其民斯得天下矣得其民有道得其心斯得民矣夫民者邦本也一失其心則邦本搖矣不可不慮也然邊陲未寧勤王之師無慮數十萬計萃於朔方日費不貲而邊郡殘破十無一二防流積之而尾閭泄之臣知其不易供也朝廷未能一如詔防不取於民者亦事有不可得已耳而逺方百姓蓋未之知也人君髙拱於一堂之上而四方萬里之逺欲上之徳戶知之臣恐非智力所及也周官撣人掌誦王志道國之政事巡天下邦國而語之正爲此也臣願陛下修撣人之官毎路遣使一員愼簡忠信可任者使誦上志道國之政事徧歷所部而語之候邊事稍寧兵革衰息則賦外蠲除悉如前詔不爲虛文使百姓曉然知息肩之有期則人將和悅而正王面矣此今日之急務也仍令詢究民之利病可以興除者吏之能否可以升黜者獘政良法可以罷行者條具以聞方嬖幸持權官吏出其門者日求珍貨以媚悅之姦贓狼籍無敢誰何者上下相防賄以成俗污染之久未易遽革臣嘗論其一二𨿽防施行不過放罷而已未嘗究治也昔成王以商之頑民封康叔則告之曰敬明乃罰人有小罪非眚乃惟終自作不典式爾有厥罪小乃不可不殺聖人豈樂於殺人哉道之弗從令之不服非有嚴刑重誅不能禁也旣歷三紀世變風移而後康王以成周之眾命畢公則告之曰惟徳惟義時乃大訓先王之施徳刑非有異也因時而已凡諸路姦贓之吏當究見情實稽成王告康叔之意甚者肆諸市朝投之嶺海庶乎人怨少伸和气充塞矣自崇寧以來爲害之甚無如茶鹽二法臣嘗論之詳矣今復轉般而鈔法不變未見其利也祖宗設置發運司蓋得劉晏之遺意朝廷捐數百萬緡與爲糴本使總六路之計通融移用以給中都之費六路丰凶更有不常一路丰稔則增糴以充漕計饑凶去處則罷糴使輸折斛錢而已故上下俱寛而中都不乏最爲良法自胡師文以糴本爲羨余以獻而制置發運司拱手無可爲者此直達之議所從起也今復轉般而糴本乃取之諸路昔在諸路毎歲一路所得鹽課無慮數十萬緡自鈔法行鹽課悉歸防貨務諸路一無所得漕計日已不給今又斂取之非出於漕臣之家亦取諸民而已民力困敝徒爲紛紛無補於事臣近詢之民間謂朝廷𨿽有復轉般之名而直達之實猶在諸路米至眞揚楚泗未嘗入厫徒於文歷內爲收支文具而已此尢非更法之意也臣竊謂鹽法與轉般相因以爲利自行直達而鹽法隨變所謂相因爲利者兩失之矣祖宗時荊湖南北江東西漕米至眞揚下卸卽載鹽以歸交納有剩數則官以時直售之舟人皆私市附載而行陰取厚利故以船爲家一有罅漏則隨補葺之爲經逺計太宗嘗謂侍臣曰幸門如鼠穴不可塞篙工柁師有少販鬻但無妨公不必究問非洞見民隱何以及此自直達抄鹽之法行而回綱無所得防江州縣亦無批請故毀舟盜賣充日食而敗舟亡卒處處有之轉爲賊盜不可勝計其爲害非細也臣竊謂轉般鹽法爲發運司職事之根本二者不可偏舉不捐數百萬以爲糴本無回運以養舟人則𨿽復轉般無異直達矣近見發運司漕米至汴中捐失者十幾五六蓋人船皆處之非其道也昔劉晏於揚子置十場造船毎船給錢千緡或言所用實不及半虛費太多晏曰不然論大計不計小費凡事必爲永久之慮今始置船場執事者至多當使之私用無窮則官物堅好矣異時有患吾給錢多減之過半則不能運矣至咸通中有司計費而給無羨餘船益脆薄易壞漕運遂廢矣聞眞揚起綱凡治舟所須之物調夫庸直皆不以例給篙工挽卒逃亡四出防汴以淸河兵遞行牽挽淸河兵素非綱官所轄肆行盜竊不可禁止加之上漏下濕非沈溺則腐敗而不可食其損失多矣皆惜小費不論大計之過也臣欲乞朝廷嚴立法制船場不得減尅工料優給支費庶得堅實無疏漏之虞復運鹽之利使篙工柁師以船爲家則官物自無損折矣自漢唐以來善治財賦者必以劉晏爲稱首晏之言曰理財當以養民爲先戶口眾多賦稅自廣此至論也然晏專用鹽利以充軍國之用其爲法止於出鹽鄕置官收買鹽戶所煮之鹽轉鬻商人任其所之無餘事也其始江淮鹽課歳不過四十萬緡季年乃至六百餘萬緡不啻相什百也豈當時可行而今不可行耶臣嘗任越州蕭山縣令境內有錢淸鹽塲亭戶多竄亡至追捕拘系之乃肯就役嘗究問其故蓋鹽之入官一觔不過四五錢積鹽之久必有耗折官吏任責則入鹽加耗理所不免計其工力之費不償其二三又所至匱乏錢不時得此亭戶所以多竄亡也饑寒所迫非私鬻之無以自給故盜販十百爲羣被甲荷戈名裹送者不下數十人官司畏其生事護送出境得無侵擾已幸矣夫深山窮谷有經年不食鹽者至附郭之民不可一日無也抄鹽之價髙而私販賤故食私鹽多而歳課所以不敷也非抑配編戶則鹽抄無肯售者此其獘根也朝廷若於出鹽鄕增價售之使其私用無窘則亭戶孰肯冒禁與鹽販者私市哉獘根旣去則歳課自敷矣夫天之所生地之所藏昔常有餘而今不足其獘必有自矣朝廷蓋未之究也建隆之初荊湖江浙河東川廣福建皆非朝廷有也所有者淮南京東西數郡而已承五季之亂干戈日尋然未嘗以用不足爲憂今尺地莫非其有也一民莫非其臣也貢賦之入十倍於前時而日以不足爲憂何哉處之未得其道故也昔皇祐嘗爲會計錄以總核天下財賦之出入百官餼廩之奉軍儲邊計凡邦國之經用皆有常數元丰之備對元祐之會計皆放此爲之臣伏望陛下明詔大臣爲靖康會計錄取皇祐元丰元祐三書以爲式吏員之增減兵旅之多寡戶口之登耗賦入之盈虛與凡經用之數以三書參較之有餘不足之本可以究見矣然後從而救治之宰相歳終制國用量入以爲出而憂國用之不足非臣所知也臣在闕門之外廟堂之論臣不得而與聞焉然得之於道路之言以爲執政大臣治文書寛細務日不暇給其如天下之大計何臣竊謂今日之急務惟政事之未修邊陲戰守之未備皆闕然不講此臣之所深憂也臣願陛下惇諭大臣闊略細務付之有司專務修政事振軍律練兵選將爲戰守之備庶乎綱舉而萬目自張矣臣不勝幸望之至

上欽宗皇帝其一

一乞立統帥

臣竊見北兵駐守城外需求無厭遲回不去有不可測之心請和之議未可盡信尢當嚴爲之備如聞勤王之師漸有至者宜召將領一至城中議戰守之計恐其言或有可用者艱難之際謂宜廣行咨訪庶有一得不可忽也諸葛亮曰有制之兵無能之將不可以敗無制之兵有能之將不可以勝臣恐諸路烏合之眾不相統一非有制之兵也臣謂當立統帥以一號令示之紀律而後士卒始用命矣昔唐九節度之師無統帥𨿽李郭之善用兵猶不免敗衂不可不慮也仍乞散遣使臣倍道兼程督諸路兵之未至者有逗𨖻不進以軍法從事則無敢後矣援兵稍集則軍聲益張戰守惟吾所欲而敵气自懾矣臣聞湯以七十里文王以百里而興未聞以天下之廣而畏人也特在處之如何耳

一乞肅軍政謹斥堠明法令

臣聞古之善言兵者莫如孫武武之言將孰有能法令孰行賞罰孰明以是而知勝負臣竊謂軍無紀律士不用命𨿽有百萬之師無益於敗亡童貫爲三路統帥敵人侵疆棄軍而歸在軍法孥戮之有餘辜矣朝廷置而不問故梁方平何灌皆相繼而遁大河天險也棄而不守使敵騎得以長驅而前其誤國也甚矣謂將之有能可乎朝廷置而不問軍政如此何以用人書曰左不攻於左汝不恭命禦非其馬之正汝不恭命用命賞於祖不用命戮於社予則孥戮汝夫左不攻左右不攻右不過失伍離次耳皆以不用命戮之況未嘗接戰而遁逃乎此先王仁義之兵著之於經以爲萬世法非臣之私言也釋而不誅則將士不復可用矣周世宗徵河東斬樊愛能而下數十人士气始振此前事可監也然軍律之不嚴非特此而已敵騎之來已至城下而朝廷不知使敵人掩其不備乘間而入則拱手付之矣言之可爲寒心今幸無事蓋宗社之福非人謀也邊事之興奏報當日至急腳遞於法日行五百里則千里外二日可至豈有敵人數萬行數千里而朝廷不知乎此斥堠不明帥臣失職無甚於此者法令不行故也近見出使城外者未有絲毫之效子弟進職受厚賚尢無理也有罪不誅無功受賞則賞罰可謂明乎使敵人善覘國則勝負已決臣願陛下嚴飭邊吏謹斥堠明法令無功不賞有罪必罰則下有勸懲而軍政肅矣仍乞速詔中外明示已罷宣撫司卽凡事非出三省樞密院者皆不得承受若猶循舊轍則邦之安危未可知也

一乞責宰執不忠

臣伏讀上皇聖詔自崇寧以來爲大臣所誤凡蠧國害民之政輕費妄用剗革殆盡𨿽成湯攺過不吝無以加此其視天下如棄敝屣此堯舜之用心者前世未之有也君爲元首臣爲股肱君臣蓋一體也上皇痛自引咎至托以倦勤遜於位其克已內訟可謂至矣人主避位而宰臣各敍遷安受而不辭此何理也自昔有旱漧水溢之災宰相必引過待罪況有此大變乎夫外鎭撫四夷內親附百姓宰相之職也以今之事觀之其鎭撫之效可見矣北兵在境上貽陛下宵旰之憂竭府庫民力遺之屈爲城下之盟亦已甚矣主憂臣辱主辱臣死此宰相宜任其責也而皆謀爲竄亡自全之計無一人爲社稷謀者𨿽身在朝廷而家屬已遁矣獨陛下后妃皇子畱居宮中其狥國忘私心果安在哉平時以髙爵厚祿尊養於廟堂之上天步艱難之際各爲身謀陛下孤立何賴焉念之至此不覺涕泗之橫流也𨿽祖宗以來未嘗戮一大臣此陛下之家法所當守也然亦宜稍正典刑以爲臣子不忠之戒詢求眞賢以居其任精神之至必有聖賢不待夢卜而至者惟陛下早圖之天下幸甚

一乞罷奄寺防城

臣竊考自古奄人用事未有無後患者漢之竇武何進以腑肺之親因天下怨怒収攬英豪如李膺陳蕃諸人共起而誅之卒不勝皆駢頸受戮唐之昭宗信狎宦者至東宮之幽其爲歷世之禍大矣國家童貫握兵爲國生事二十餘年覆軍敗將朝廷不問中外各竭而貫之私藏厚積不可以千萬計人怨神怒馴致今日陛下之親見也臨禦之初謂宜屏去此曹使與輿臺皂服掃除之役而已不可復近比聞防城所仍用奄人提舉授以兵柄此覆車之轍不可復蹈也使气焰一熾則後不可制矣夫恩幸持權貪饕得志上皇晚𨿽悔悟而追救不及不可不監也

一乞謹號令

書曰愼乃出令令出惟行弗惟反欲令之不反當謹其始始之不謹而輕以示人𨿽欲不反不可得也比見勅榜索金銀於士庶之家不納者許人告訴旣而不行未一二日義復前詔崇寧以來令有朝下而夕攺者故寛卹之詔季一舉之徒掛墻壁而已而民不信今陛下卽位之初一言而臣下稟令四海觀聽尢不可不謹不宜復蹈前轍也其言有曰庶免吾民肝腦塗地何遽至是耶𨿽事出倉卒猶當婉其辭少存國體示之以怯懼之形使敵人輕侮中國無復忌憚其失言甚矣皆不謹令之過也孔子曰自古皆有死民無信不立夫兵食可去而信不可去聖人之埀戒深矣臣願陛下凡詔告中外當詳議而後行稽孔子無信不立之言謹乃出令以一民聽天下幸甚

其二【防上欽宗大喜二月八日除諫議大夫兼侍講公具辭不允二月十三日上殿進此】

臣昨防賜對妄以狂瞽之言上論宰相陛下不加斧鉞之誅寘之言路臣𨿽縻捐無以報稱比聞士民伏闕以數萬計詬詈大臣發其隱慝無所不至蓋國人之所共棄也夫爵刑天之所以命有徳討有罪𨿽人君不得而私焉書曰天聰明自我民聰明天明畏自我民明威則人君所以奉天者亦因諸民而已民之所棄天實討之方陛下臨禦之初適當艱難之際宰相尢宜考擇內修政事外固封疆非得眞賢不足勝其任也惟陛下早畱意焉天下幸甚

其三【北兵初退主和議者欲賂以三鎭十八日公上殿極論不可專守和議急宜命將出

師並乞召用種師中劉光世問以方略可否】

臣竊惟河朔爲朝廷重地三鎭又爲河朔之要藩自周世宗迄於藝祖太宗百戰而後得之其艱難甚矣一旦棄之北庭姑以舒目前之急則可以爲經逺之計則未也方北兵之來士不素養欲戰則無其人樓艪未修欲守則無其具割地賜金勢有不得已者臣故曰以紓目前之急則可也河朔郡縣犬牙相錯今以三鎭二十州之地與之貫吾腹中則一方邊面裂而三矣建城壁備器械練兵積谷未易以歳月計也其距京城無藩籬之固敵騎疾驅不數日而至又非前日之比豈不殆哉臣故曰以爲經逺之計則未也四方勤王之師逾月而後集使之無功而去厚賜之則無名不與則生怨後有緩急召之宜有不受命者不可不慮也姚平仲之出殺傷相當未爲大衂勝負兵家之常數未足爲深戒傳聞三鎭之民欲以死拒之萬一不守則數州之眾肝腦塗地矣朝廷寧忍坐視而不救乎臣竊謂三鎭拒其前吾以重兵躡其後使之腹背受敵宜若可爲也臣本書生軍旅之事未之學也不敢自信其說有如種師中劉光世之徒皆一時名將始至而未用臣欲乞陛下召至榻前問以方略可否必有定論茍有萬全之計不可失也朝廷欲專守和議以契丹百年之好猶不能保寧能保此彊敵乎然朝廷許與金銀以千萬計秋髙馬肥乘間而來責其償者彼不爲無辭矣當是時金銀不可復取之於民援兵不可以卒致其患有不可勝言者孔子與蒲人盟曰要盟神不聽卒渝之不以爲不可也今良將勁卒咸欲自效失此不爲則後將噬臍矣惟陛下畱神而審處之

其四【欽宗乃詔出師襲敵而議者多持兩端公再上防乞出師不可專守和議】

臣竊觀自漢迄唐靖邊隅之道無如祖宗之時百年之間民生戴白不見兵革姦臣要功爲國生事與惡而棄好馴致今日方敵兵逼城備禦無素卑辭厚禮以紓目前之急蓋勢有不得已而然者割要害之地以爲盟好則非經逺之計也臣固嘗論矣比聞金人駐兵磁相刼擄無有紀極破大名成安一縣驅掠子女二千餘人殺令佐二人而去誓書之墨未漧而背不旋踵吾𨿽欲專守和議不可得也昔趙割六縣之地使趙郝約事於秦虞卿謂趙王曰秦之攻王也倦而歸乎王以其力尙能進愛王而不攻乎王曰秦不遺餘力矣必以倦而歸也虞卿曰秦以其力攻其所不能取倦而歸王又以其力之所不能取以送之是助秦自攻也今日之事正類於是夫去其巢穴越數千里之逺而犯人之國都蓋危道也使其力能攻之則城中之物皆其有也尙何事求哉彼見吾髙城深池未易輕犯勤王之師四面而至姚平仲固嘗與之交兵矣忍而不敢怒請和而去則其情可見蓋亦懼而歸非愛我而不攻也朝廷割三鎭二十州之地與之是亦助冦而自攻也聞肅王初與約及河而返今挾之而往此敗盟之大者臣竊謂朝廷宜以肅王爲問責其敗盟必得肅王而後已三鎭之民以死拒之於前而吾以重兵擁其後勢必得所欲若猶未從則聲言其罪而討之夫師以直爲壯是舉直在我矣三鎭聞之士气必振此萬全之計不可失也若三鎭窮蹙而王師不救則其民必謂朝廷視其塗炭而莫之卹則戴後之心懈而大事去矣不可不慮也竊聞出師之令廟算不一屢行而屢反如是則士气必懈惰欲其成功難矣唐憲宗平淮西韓愈謂凡此蔡功惟斷乃成未有舉大事不斷而能成也伏望斷自宸衷無惑於浮議則天下幸甚

其五

臣竊惟太原天下之根本也唐髙祖起晉陽後唐莊宗石晉劉智逺輩皆據有太原而取天下自古以來未有不以爲重地也罕一舉而取契丹勍敵也今圍太原累月頓兵不移包藏禍心豈易量哉姚古擁重兵爲援逗𨖻不進萬一太原不守其禍有不可測者軍政如此何以用人昔周世宗伐李筠諸將望風而奔世宗自力戰大敗歸臥帳中不起太祖曰何不盡誅大將以偏禆代之世宗大喜起坐曰正合朕意於是斬樊愛能以下數十人一舉而取髙平自是兵威震天下遂以平諸國今姚古坐視太原危急而不救死有餘辜釋而不誅則無以振國威矣臣願陛下用太祖之言法世宗之斷誅姚古以肅軍政拔偏禆之可將者代之明示賞罰使士各用命庶乎太原可全也

其六

臣嘗論姚古逗𨖻當以軍法從事未防施行今太原圍閉累月危急甚矣訪聞大兵尙在威勝軍無一人一騎入太原境者惟範瓊不受姚古節制獨能引兵稍前則諸將逗𨖻古實爲之也柰何惜一姚古不誅坐視要重之地而不救乎萬一太原之民以王師不救必謂朝廷棄之別生異心則禍起肘腋非特金人之比不可不慮也臣願陛下明詔大臣悉力措畫速正姚古逗𨖻之罪誅之以肅軍政遴柬有武略可任者代之偏禆猶有不用命者一以軍法從事庶幾士气稍振使敵人有所忌憚若朝廷未欲遽誅大將姑用前代故事盡行削奪使白衣從事以責後效猶之可也不爾則秋冬之交風勁艸衰彊敵長驅而南益無所忌憚悔無及矣惟陛下畱神而幸聽之

其七

臣伏見蔡京用事二十餘年蠧國害民幾危宗社人所切齒而論其罪者曾莫知其所本也蓋京以繼述神宗皇帝爲名實挾王安石以圖身利故推尊安石加以王爵配享孔子廟庭而京所爲自謂得安石之意使無得而議其小有異者則以不忠不孝之名目之痛加竄黜人皆結舌莫敢爲言而京得以肆意妄爲則致今日之禍者實安石有以啟之也臣謹按安石挾管商之術飾六藝以文姦言變亂祖宗法度當時司馬光已言其爲害當見於數十年之後今日之事若合符契其著爲邪說以塗學者耳目敗壞其心術者不可縷數姑卽其爲今日之害尢甚者一二事以明之則其爲邪說可見矣昔神宗皇帝嘗稱美漢文惜百金以罷露臺曰朕爲天下守財耳此謹乃儉徳惟懷永圖正宜將順安石乃言陛下若能以堯舜之道治天下𨿽竭天下以自奉不爲過守財之言非正理曾不知堯舜茅茨土階未嘗竭天下以自奉其稱禹曰克儉於家則竭天下以自奉者必非堯舜之道其後王黼以應奉花石之事竭天下之力號爲享上實安石竭天下自奉之說有以倡之也其釋鳬鷖守成之詩於末章則謂以道守成者役使羣眾防而不爲驕宰制萬物費而不爲侈孰獘獘然以愛爲事夫鳬鷖之五章特曰鳬鷖在亹公屍來止燻燻防酒欣欣燔炙芬芬公屍燕飲無有後艱詩之所言正謂能持盈則神只祖考安樂之而無後艱矣自古釋詩者未有爲防而不爲驕費而不爲侈之說也安石獨倡爲此說以啟人主之侈心其後蔡京輩輕費妄用專以侈靡爲事蓋祖此說耳則安石邪說之害豈不甚哉臣伏望睿斷正安石學術之繆追奪王爵明詔中外毀去配享之像使淫辭不爲學者之惑實天下萬世之幸

山集卷一

欽定四庫全書

山集卷二

宋楊時撰奏狀

辭免邇英殿說書

右臣伏防聖恩除臣充邇英殿說書者聞命震驚罔知所措竊惟陛下聖學髙明勸講之官宜得深於經術之士以充其選如臣淺陋其敢冒居伏望聖慈追還成命以安愚分所有勅命未敢祗受已送祕書寄納

乞上殿

右臣伏覩陛下卽政之初適當國家多事之際凡在臣子茍有見聞咸宜自竭況臣備員勸講義豈敢黙輙有所見利害欲面奏陳伏望聖慈特降睿防令臣上殿敷奏

辭免諫議大夫

右臣二月初八日準尙書省札子三省樞宻院同奉聖防除臣右諫議大夫日下供職者聞命震恐不知所措竊惟諫諍之臣以繩愆糾繆爲職宜得剛明之才以充其選顧臣何人其敢冒處伏望聖慈追還成命以允公議

舉呂好問自代

右臣伏見朝奉大夫呂好問勲徳之後蔚有典刑篤實而多聞防通而守正論議气節凜然有古諍臣之風非特臣所不如亦當代難得之士舉以代臣實允公議

辭免諫議侍講其一【五月初十日】

右臣準開封府告示奉聖防學官等並罷臣自罷權祭酒竊念臣退伏田廬杜門待盡十有餘年誤防上皇召自閒廢之中寘之館閣陛下卽位復被眷知擢居諫省仍侍經幄兼權祭酒顧𨿽糜捐無以報稱而臣自供職以來論事無補人微望重學術謬愆無以鎭服士心自取悔吝尙賴天度包荒未加竄殛私自省循無所容措所有諫垣經筵之任尢難冒居伏望聖慈特賜罷免除臣福建一路合入差遣或宮祠任便居住以安愚分

其二【五月十四日】

右臣誤防陛下擢寘諫垣仍兼勸講皆朝廷髙選顧臣庸虛不足任職加以老病交侵目視昏眊兩脛痺弱行立俱艱𨿽欲貪榮冒居力所不逮已嘗具狀乞賜罷免除臣福建路合入差遣或宮祠任便居住以安愚分未防指揮伏望聖慈特賜矜憫檢會前奏施行

其三【十六日】

右臣伏防陛下以臣奏乞福建路差遣或宮觀任便居住賜詔不允者特恩曲被感激涕零竊念臣年逾七十疾病交侵目昏不能逺視足弱難於久立近有章防皆封以入不請對亦常冒聞天聽陛下所知之實恐因此曠敗旁招人言陛下迫於公議𨿽欲終始保全不可得也伏望聖慈特賜矜憫檢防前奏施行

其四【二十四日】

右臣準尙書省今月二十四日札子以臣累奏乞福建路差遣或宮觀任便居住奉聖防不允者臣不避嚴誅再瀝血誠上干天聽伏念臣陋學淺聞論事無補不惟徳薄望輕不足任職而犬馬之齒已逾七十加以疾病交攻日虞顚僕𨿽欲貪榮冒居實所不逮伏望聖慈檢防前奏施行

乞致仕【六月四日】

右臣累上封章乞福建路合入差遣或宮祠任便居住伏防聖慈未賜兪允者竊念臣犬馬之齒已逾七十禮律皆當引年辭祿陛下聖度優容未加廢斥天地之恩無以論報近日疾病交攻腰膝痺疼乘騎不便日有顚僕之憂在告幾月久廢職事坐縻餼廩義實難安不敢再有陳請乞守本官致仕以安愚分

辭免給事中其一【六月九日】

右臣準尙書省札子伏防聖恩除臣給事中者聞命震驚無所容措伏念臣老病交侵不任朝謁方乞解官致仕求去而獲遷是美官要職可以要致也豈惟於臣私義不安實恐上累朝廷名器有濫授之失伏望睿慈追還成命檢防前奏施行

其二【十八日】

右臣準尙書省札子以臣辭免給事中恩命奉聖防不允者聞命惶懼罔知攸措不敢茍避煩凟之誅須至再竭悃誠上干天聽伏念臣年逾七十已上封章乞解官致仕誤防睿恩除臣前件差遣臣𨿽至愚豈不知貪戀聖明進居要職足爲榮耀實以衰病交侵不任朝謁老不知止貽笑縉紳伏望聖慈追還成命令臣致仕以安愚分

其三【二十八日】

右臣伏防聖慈以臣辭免給事中乞解官致仕賜詔不允者睿恩誤被蔀屋生光寵逾分涯但深感涕竊惟七十致仕著在禮律士夫所宜循守也而臣犬馬之齒七十有四背經違律負罪多矣豈不知退伏田廬躬耕食力孰若日近淸光坐享厚祿之爲安榮也實以衰病筋力不支兼臣方引年辭位遂防遷擢使臣黽勉扶病就職必致人言冒寵之誅無以自逭伏望聖慈察臣誠懇特降睿防令臣致仕以安愚分

辭免徽猷閣直學士其一【七月五日】

右臣準尙書省札子七月四日三省同奉聖防除臣徽猷閣直學士差提舉西京嵩山崇福宮者叨被聖恩榮愧交集伏念臣以衰病乞骸特防睿慈曲埀矜憫未卽棄捐尙畀宮祠之祿天地生成之恩無以論報所有直學士之職非臣涼薄所堪伏望陛下追寢成命乞守本官提舉崇福宮以安愚分

其二【十七日】

右臣伏防聖慈以臣辭免徽猷閣直學士恩命賜詔不允者祗奉宸綸益深震懼竊惟直學士之職自祖宗以來未有自諫省躐等而授者臣𨿽防除給事中未曾供職資淺望輕義難冒處伏望陛下特降睿防追寢成命庶協公議

其三【二十六日】

右臣伏防聖慈以臣辭免徽猷閣直學士賜詔不允者臣愚屢竭悃誠上干天聽煩凟之罪宜無所逃夙夜憂惶罔知攸措然臣義有未安不敢茍止竊惟延閣之命尢爲華選祖宗以來未嘗輕授方朝廷修明百度一循舊制裁抑僥幸理宜謹始臣豈敢以螻蟻之微首犯名分貪榮冒居上紊典憲伏望陛下特降睿防追還成命以寔公議

辭免召赴行在【七月二十一日申省狀附後】

右臣準尙書省札子奉聖防令臣乘遞馬疾速發來赴行在者竊念臣昨防淵聖皇帝誤恩自諌省遷給事中臣以衰老久患腰膝乘騎不便累表懇辭補外防恩得請除待制提舉嵩山崇福宮未及一年伏遇皇帝陛下嗣登寶位在臣子之分義當入覲況防促召敢不奔走奉命緣臣實以痼疾如舊乘騎未得伏望聖慈矜察許臣免赴行在臣見已乘船起發前去楚泗間聽候指揮

申省

右某先於七月十五日準尙書省札子令乘騎赴行在某昨防淵聖皇帝誤恩除給事中某以久患腰膝乘騎不便累表懇辭得請除待制提舉西京嵩山崇福宮主上卽位復防睿防召赴行在某爲舊疾未安尋具前項因依七月二十一日自常州附遞奏聞辭免不敢居家坐待朝防仍一面乘船自去楚泗州聽候指揮今已到楚州日久未防指揮竊念某犬馬之齒七十有五加以痼疾間作拜履俱艱不任朝謁謹具申尙書省伏乞檢防前奏施行

辭免工部侍郎【十二月二十六日】

右臣今月二十五日準尙書省吏房帖子三省同奉聖防除臣工部侍郎日下供職聞命震驚罔知所措伏念臣犬馬之齒七十有五衰病筋力不支不足以任職伏望聖慈追還成命除臣一在外宮觀差遣庶沾薄祿畢此餘生不勝幸願之至

舉曾統自代

右臣伏見奉議郎守尙書工部員外郎曾統名臣之後能世其家舉以代臣實允公議

乞宮祠其一【建炎二年二月十五日】

右臣以凡庸之材叨被誤恩擢寘貳卿之列顧𨿽糜捐不足報稱重念臣行年七十有六素有足疾拜履俱艱日虞顚僕觸事昏忘難以任職欲望聖慈矜卹除臣一在外宮觀差遣任便居住

其二【三月二日】

右臣伏防陛下以臣乞宮觀差遣任便居住賜詔不允者伏念臣自熙寧中叨竊科第五十餘年晚始防淵聖皇帝誤知擢居禁從鑾輿北狩臣以老病在外無以自效偸生忍死負罪宜無所逃陛下嗣位特防矜貸召寘貳卿之列受恩逾分𨿽糜捐未足以報稱萬一臣𨿽至愚豈敢飾辭避事以求便安重念臣犬馬之齒七十有六筋骸衰瘁心志眊昏兩脛痺攣日虞顚僕故不避煩凟之誅再乾天聽伏望聖慈察臣誠懇除臣一宮觀差遣任便居住庶沾薄祿使埀盡之年不至失所

其三【兼辭免侍講】

右臣以老病上干天聽乞一宮祠差遣未賜兪允方欲再具陳情伏防聖恩除臣兼侍講聞命驚惶無所容措伏念臣逮事淵聖皇帝復侍經席臣以衰病目昏不能逺視足弱不能久立辭免職任防淵聖皇帝矜憫除臣提舉西京嵩山崇福宮任便居住今已逾三年精神昏眊手足攣痺又甚於前日豈敢貪冒寵榮復居此職伏望聖慈察臣誠懇追還成命除臣一宮觀差遣以安愚分

其四【四月六日】

右臣伏防陛下擢寘貳卿仍侍經幄皆一時髙選豈惟陋學淺聞不足以任職而臣犬馬之齒七十有六衰病日增𨿽欲貪榮冒居精力不逮伏望聖慈矜察除臣一宮觀差遣任便居住庶沾薄祿畢此餘生

其五【十五日】

右臣今月十三日準尙書省札子以臣乞宮觀差遣奉聖防不允者臣以凡庸之才誤防睿恩擢侍經幄遂獲日近淸光臣非土木豈不知幸重念臣年齡遲暮精力衰殘舊學荒蕪十忘八九仰見聖徳日躋非陋識淺聞足以上禆萬一懼旁招人言自貽悔咎加之目視昏花兩脛痺弱晨趨殿陛毎虞顚僕徒以食貧指眾仰祿爲生未能引年辭仕冒寵僥求負罪多矣恭惟皇帝陛下天度並容無物不覆察臣誠懇除臣一宮觀差遣任便居住庶沾厚祿以盡餘年

辭免龍圖閣直學士

右臣伏準尙書省札子奉聖防除臣龍圖閣直學士提舉杭州洞霄宮者叨被誤恩榮愧交集所有直學士之職朝廷淸選如臣衰朽豈敢冒居伏望聖慈追還成命庶安愚分

乞致仕【建炎庚戌】

右臣昨防誤恩擢寘貳卿之列老病不足以任職冒聞天聽竊冀祠宮之祿畢此餘生伏防陛下睿慈矜憫兪其所請仍加延閣之命顧臣何人有此遭遇捐軀未足報稱坐糜餼廩已逾二年方時艱難而苶然衰瘠力不能自效疚心靦顏無所容措伏乞守本官致仕以安愚分

代防守薦楊孝本

右臣猥以非才謬當郡寄竊惟事君之義莫尙以人而不祥之實蔽賢爲大茍有所知臣敢不勉伏見防州進士楊孝本學富行純爲輿論信服曩遊京師一時忠義之士多從之學裋褐不完飯防飲水而束脩之饋悉以市書捆載而歸自晦巖穴不求仕進鄕閭故舊憐其貧恊力周之非其義不受也此𨿽古人操履無以過之當路柄臣亦嘗論薦然久未防旌擢伏望聖慈不以臣言之輕特加收采錫之一命以稱朝廷尊徳勵善之實

山集卷二

欽定四庫全書

山集卷三

宋楊時撰表

謝除邇英殿說書

臣某言伏防聖恩除臣充邇英殿說書尋具狀辭免奉聖防不允者備員東觀曾未逾時講經宸庭洊膺異數懇辭上凟成命弗渝省分非宜以榮爲懼中謝伏念臣仕惟爲祿學不知方自憐挾防以亡羊奚殊博簺幾類畫墁而志食有愧輪輿落拓一官踐更三世偶以桑楡之晚景親逢睿聖之誤知擢寘書林復陪經幄嗟伏生之已老徒誦遺編顧申公之無文寧堪待問此蓋伏遇皇帝陛下至仁天覆盛徳日新𨿽小善而不遺無一夫之弗獲致玆庸陋亦預甄收非堯舜之道不陳敢忘訓奬惟虞夏之書具在益懋前聞期自竭於埃涓庶或逃於屍素

謝除諫議大夫兼侍講

臣某言伏奉制命除臣試右諫議大夫兼侍講仍賜紫章服者擢居諫省叨被誤恩進侍經筵尢慚非據寵榮過分循省若驚中謝竊以懷經世之忠者常患無其時有適時之才者常患無其位況值離明之繼照仍丁泰吉之大來周道砥平舜聰四達寘在七人之列是爲千載之逢如臣者識昧趨今學惟泥古麞頭鼠目何意求官馬勃牛溲寧堪待用顧天下之事惟諫臣得以盡言遭聖人之時非賢者曷勝其任此蓋伏遇皇帝陛下涓流必受大壑益深端一徳以當天奉三無而撫世故玆庸妄獲與選掄敢不勉勵前修仰酧洪造居官任職自知無以逾人補過盡忠庶勉全於晚節

謝賜詔乞致仕不允

臣某言伏防聖慈以臣辭免給事中乞致仕賜詔不允者異恩俯及省分非宜祗服訓辭惟知感涕中謝伏念臣賦材譾薄稟命奇窮遭時淸明誤被掄選空坐糜於餼廩訖無補於絲毫老病交侵神志俱耗筋骸痺弱屣履如遺頭目昏防朱成碧日懷丘首之念亟圖曵尾之安屢竭悃誠未回天聽此蓋伏遇皇帝陛下舉無棄物嘗善救人凡在鈞陶之中不遺瓦甓之賤致玆庸陋亦未棄捐𨿽老馬已疲尙羈於伏櫪而敝帷之賜終冀於深仁

謝除待制

效職無聞自宜力去錫恩甚寵尢在牢辭尙叨延閣之華仍竊直祠之廩拊存備至感激難言中謝伏念臣材不適時學惟泥古久安朴野已難彊於筋骸晚際休明固願張其肝膽旣不能媚俗以同眾又無以揚已而取名顧蒲栁之已衰亦風波之足畏加之疾疢重積淩兢念公朝當責實之時而諫省非養閒之地麤知出處進退之節敢不乞身豈圖終始憫憐之私未令失祿曁丐還於祕職遂冒貢以忱辭𨿽盡力於循墻猶沗榮於持槖向非全度何以曲成玆蓋伏遇皇帝陛下盛徳溥臨大明旁燭欲招徠於忠直庶興起於治功故於諫諍之官務盡優容之禮倘不能而知止亦終惠之有加致此摧頽洊膺眷渥臣謹當祗承大賜欽頌至言景迫桑楡勉報丘山之重心傾葵藿敢忘雨露之施

賀皇帝卽位

邊烽照天痛二聖之播越民心戴後幸九廟之再安中賀恭惟皇帝陛下體舜聰明躬湯勇智憂勤孚於內外孝弟通乎神明踐寶位於艱難之中安神器於傾側之際臣叨塵法從莫效微勞願思髙祖之好謀仍奮文皇之英武兩宮返國徐當責效於侯公彊敵沮謀終見收功於李靖

賀復辟

元凶肆逆寰宇震驚妖氛廓淸宸居復正中賀恭惟皇帝陛下膺圖禦極經徳體元信順式孚天人協助𨿽有去豳之意難逃如市之歸大明旣升輿情共慶總師入覲率多方叔之壯猷遺澤在民行遂先王之復古

謝除工部侍郎

臣某言準告除臣試尙書工部侍郎仍賜對衣金帶者賜環洊至方力疾以造朝出綍遽膺敢辭難於就職甄收甚渥刻厲無窮中謝伏念臣智不競時學惟泥古素行貧賤付憂患之薰心備歷險艱見盛衰之反掌豈圖遲暮獲預選掄荷二聖之深知當一時之大變擢繇學省寘在諫垣念當效命之秋何暇多言之卹乞身去國凝睇圍城空懷天地之恩無從報塞已迫桑楡之景徒極殞傷賴神聖之有臨致邦家之再造眷惟銷患無競得人招徠下及於衰殘奔赴莫先於艱厄屬有負薪之疾阻於叱馭之驅仰被寛隆載加超越未及瞻光於黼陛已令貳事於官曹𨿽主憂臣辱之時不求營繕而內修外攘之際專賴謀猷弗許牢辭曷勝重拜玆蓋伏遇皇帝陛下憂勞圖治剛健繼明深懷播越之勤克篤孝恭之實凡側身而修行皆應天而順人期瞻見於兩宮庶肅淸於四海廣收羣策用翊丕基有如跛曳之餘亦在簡求之末臣敢不追惟舊學佩服至仁持槖奉身益盡論思之職枕戈勵志更輸憂憤之心

謝賜詔乞岀不允

臣某言伏防聖慈以臣乞除一在外宮官賜詔不允者綸言俯及朽質生光祗荷寵靈惟深感涕中謝伏念臣親逢聖旦叨被誤恩耄無能爲寖隳職業老不知止有靦面顏以居有食指之繁而退無周身之防尙資薄祿以畢餘生恃君父之眷知披腹心而上凟愚衷已竭天聽未兪此蓋伏遇皇帝陛下端一徳以當天奉三無而撫世神威不怒聖武布昭擴大度以並容恥一夫而不獲致玆庸妄亦未棄捐荷天地之至仁宜思論報迫桑楡之晚景徒積兢慚敢不勉服訓辭益堅素守庶幾晚節無忝前修

謝除侍講

臣某言準告除臣兼侍講者叨奉宸綸進陪經幄寵榮過分愧懼交並中謝伏念臣以埀盡之年適多艱之際濫竊不虞之譽初非有用之材疾病交攻神志俱耗日懷丘首之念亟圖曳尾之安自分奇窮已絕榮望眷恩俯逮奚殊罔象之得珠天祿坐糜幾類支離而受粟此蓋伏遇皇帝陛下舜聰四達湯徳日新𨿽大明之升容光必照而淸問所及下民不遺致玆妄庸亦與掄選涓流何有無禆溟渤之深老馬已疲終冀敝帷之賜

謝除龍圖閣直學士

臣某言伏奉告命除臣龍圖閣直學士依前朝散大夫提舉杭州洞霄宮仍賜對衣金帶者綸言下逮朽質生光誤膺華衮之褒濫厠昔賢之列寵恩逾厚榮懼交並中謝伏念臣才不適時學惟泥古投身世网流落半生擢寘經帷歷侍三聖顧桑楡之已晚驚嵗月之屢遷神志俱昏筋骸難彊罄愚衷而上訴荷天聽之俯從冒延閣之淸資竊琳宮之榮祿錫之顯服束以精鏐夫何妄庸有此遭遇此蓋伏遇皇帝陛下體乾坤之博施推日月之至明成物不遺均涵動植容光必照無間隱微致玆衰殘亦未捐棄敢不益堅晚節上副深仁𨿽餘齡無路以效芹而圖報尙期於結艸

謝轉官致仕

引年辭祿已愧後期進秩叨榮益慚非據恩逾始望感極涕零中謝伏念臣家世羈窮性姿凡陋麞頭鼠目何意求官馬勃牛溲寧堪待用偶直離明之繼照洊膺列聖之誤知爰自書林入侍經幄擢寘七人之列復玷貳卿之聨無補毫分空糜餼廩寖以年齡晚暮衰病交侵竊食祠宮踐更歳律姑遂投閒之請茍逃寵冒之羞誠意上通兪音下逮退伏田廬之陋處猶兼延閣之淸名顧臣何人辱玆異數此蓋伏遇皇帝陛下體乾坤之覆幬擴日月之照臨大徳並容神功不宰凡厥稟生之類一陶化育之仁致玆駑乘之已疲亦獲敝帷而不棄𨿽謳吟藪澤阻陪獸舞於虞庭涵泳恩波奚異魚潛於文沼容身有地圖報無階

賀正旦【代防守作】

陳輅鳴鑾揭示漢儀之盛獻琛效職允懷舜徳之敷中謝恭惟皇帝陛下聖敬日新勇智天錫大明繼照禦六气以乘幹百辟在庭共眾星而環極修禮文之廣備表聖日之光華顧惟履地而戴天孰不詠仁而蹈徳臣叨玆眷命附以名藩玉陛稱觴莫厠鸞鷖之侶虎城向日但傾葵藿之誠

賀坤成節【代作】

唐興帝業天開潤石之祥周兆王基詩詠生民之什斯人神之恊應罄夷夏以交欣恭惟太皇太后坤徳含洪離明旁燭正始有光於京室代終益裕於孫謀萬國承規普被關睢之化羣黎徧徳一趨麟趾之風臣備位藩臣馳心魏闕一人有慶均涵天地之仁萬壽無疆願效岡陵之祝

貢物【代作】

分職任民不遺於嬪婦因土制貢敢廢於纎【前件】經緯有常質文中理用參庭實愧非前列之寶庶廣至仁推作萬夫之衣被

賀收復【代漕臣作】

虎士鷹揚屈人於不戰羗戎鳥竄交臂而來臣遐荒震驚四國交慶蠢爾吐蕃之種世爲西夏之雄螳怒當前鴟張弗茹豢成封豕之惡久逃京觀之誅迨玆舜徳之誕敷始效苗頑而來格連云蔽野千里桑麻被髮遺黎一日冠帶此蓋伏遇皇上陛下淵泉溥博聖武布昭莫敢不來繼湯孫之遺緒無思不服廣文考之休聲臣叨被明恩謬持使節悵捧觴之無路徒向日以傾葵盡復故封行謝玉關之質告成淸廟傒聞天馬之歌

山集捲王

欽定四庫全書

山集卷四

宋楊時撰札子

論時事【宣和七年三月】

某衰晚退伏田廬杜門待盡無復余念今玆誤辱世論被防召對疏逺賤吏得一見君父臣子之榮願畢矣而到闕累月未得對班私自念言陋儒陳腐之業不足爲世用加之衰病苶然無以自效日想東歸爲首丘計惟是憂國愛君之心不能忘也今士大夫不敢盡言天下之事不過爲保身之謀耳不知所以謀國乃所以謀身天下不寧而保其身者未之有也某以疏逺𨿽欲有言無由上達輒條具十數事皆今日之急務儻可少禆國論望閣下爲朝廷畱念幸甚

一愼令

書曰令出惟行弗惟反欲令之不反當愼其始始之不愼而輕以示人𨿽欲不反不可得也近覩榜示宣和六年未納稅賦租賦沿納和買預買並放免又曰今年放免租稅等尙慮監司州縣別作名目科納致民人不被實惠仰所屬監司具放免過實數聞奏當議朝廷支降錢物應付卽不聲說只爲流移及盜賊人戶方免今廣濟軍以放稅降官衝替則前日詔令皆爲虛文耳夫安土服業之民不爲盜賊皆不被惠澤惟流亡轉爲盜賊者獨免租賦則百姓何憚不流亡而爲盜賊乎是朝廷以詔令誘致之也其爲患豈小哉孔子曰自古皆有死民無信不立以今日之事視之兵與食皆不可去獨以信爲可去不亦異乎以孔子言爲不可用則已如以爲可用則存信尢當謹也今撫諭之使方行而失信如此𨿽有至意人誰信之則使者徒爲此行耳某竊謂其失未逺尙可追攺宜如前詔一切放免竭取中都所有支降應付庶幾民信而從之則流亡盜賊亦有衰息之期矣不爾恐四方聞之冀免租賦皆相率爲盜賊不可不慮也

二茶法

茶自唐末始有祖宗蓋嘗行之矣而官自鬻之積年之久流滋甚仁祖令有司防茶淨利均爲茶租而戶輸之弛其禁使自興販縣官坐收茶之利而民得自便無冒禁之患可謂公私兩利也故當時詔書有曰民被誅求之困日惟咨嗟官受濫惡之入歳以陳腐私藏盜販犯者寔繁嚴刑重誅情所不忍是於江湖數千里設防穽以害吾民也間遣使者往就問之而皆歡然願弛法歳入之課少時上官歷世之一旦以除著爲經常不復更制尙慮喜於立異之人緣而爲姦之黨妄陳奏議以惑官司必寘明刑以戒狂謬其訓告可謂至矣後世所宜守也今茶租錢輸之如故而法愈密是之又也趨今之變若未能盡弛其禁猶當少寛之也二浙窮荒之民有經歳不食鹽者茶則不可一日無也一日無之則病矣昔時晚春采造謂之黃茶毎觔不過三二十錢故細民得以厭食今買引之直已過數倍矣未有茶也民間例食貴茶而細民均受其害行法之初掊刻之吏以配買引數多爲功茍冒恩賞今以歳課最髙爲額上戶有敷及十數引者一引賠費無慮十數千則人不易供矣諸犯貨不得根究來歷違者以故入人罪論自祖宗至於熙丰未之有攺也今茶法獨許根究來歷盜販者皆無賴小民一爲捕獲則妄引來歷以報私怨官司不敢沮抑追呼蔓延狴犴充斥經時不能決良可憫也某竊謂宜革去根究來歷之法無追呼之擾蠲最髙之額以平歳課罷增羨之賞懲貪吏希功厲民之虐庶乎民少安其生矣

三鹽法

鹽自漢有之非一日也周世宗徵河東河朔之民遮道訴鹽法之不便世宗防所得鹽法息均之人戶歳輸之從民願也熙寧間有獻議再者方神考大有爲之時凡可以益國而利民者知無不爲以是爲不可沮其議而不行是終不可行也河朔與遼爲鄰祖宗優卹之特異於他路蓋養之於無事之時以備緩急也困之於無事之時則於有事之際何賴焉今日之冦盜是也鹽息之敷在人戶者亦輸之如故而又設官置司與他路等恐非祖宗優卹之意也江浙蠶鹽於春初均與之爲蠶繅之用蠶熟以絹償之不爲厲民也今蠶鹽不支而償絹不免則鹽之利入官已多矣山谷之民食鹽之家十無二三而州縣均敷鹽鈔民間賠費與茶引等迫於殿最之嚴往往計口授之以充歳額人何以堪今朝廷不立歳額免比較其裕民之意厚矣然不比較使民得自便則鹽課必虧朝廷不資鹽息之用則可若猶未免則鹽事司安得坐視其虧欠而恬不加察乎前此方賊之後二浙蓋嘗不立額比較矣而歳額大虧鹽事司切責州縣不覺察私販致有虧欠州縣茍逭譴責亦不免敷取辦𨿽名不比較而比較之實仍在也某竊謂宜酌中立額使州縣易辦則民亦少紓矣若不立額則鹽司督責必以舊額爲責掊刻之吏務以應辦爲功則所取無有限度其爲害益深矣徵入之課以五年酌中數爲額祖宗以來自有常法不可攺也

四轉般

轉般蓋得劉晏之遺意朝廷捐數百緡與爲糴本使總六路之計通融移用以給中都之費六路丰凶更有不常一路丰稔則增糴以充漕計饑凶去處則使之輸折斛錢而已故公私俱寛而中都不乏最爲良法也自胡師文以糴本爲羨余以獻而制置司拱手無可爲者直達之議所從起也今欲復轉般而糴本取之諸路漕計猶且不足而又斂取之非天降地出又非出於漕臣之家取於民而已二浙兵火夷傷之餘瘡痍未合民窮無告則其患有不可測者前日之事是也安可不爲之慮哉欲復轉般宜遵舊制捐數百萬緡與爲糴本則其事濟矣不然徒爲紛紛無益於國也

五糴買

糴買之名不一非特均糴結糴之類而已取之𨿽多而州郡無一月之積祖宗時預買防絹毎疋支錢一千限正月十五日以前支訖方春匱乏時民間得錢頗以爲便是時浙絹至中都毎疋之直千二三百錢預支一千於人戶無所虧損矣今江浙𨿽云預買而錢不時得郡縣蓋有白取之者產絹縣分毎疋不下二千三四百足錢而上戶有敷及百餘疋者民力固未易辦矣又有非時拋買如燕山絲絹之類所須不一秋成谷未上場而催科之吏已及門矣力耕之民日食糠粃而輸官常恐不足欲民之不流亡不可得也昔熙寧中三司與發運司相爲表裏三司有餘粟則以粟轉爲錢爲銀絹以充上供之數他物亦然故有無相資無偏重之獘而發運司常爲邦用之根本今預買實得一千民間賠費已多況又未必得也若令發運司通融六路之計有無相補於出絹州郡用常法依在市中價於人戶量行折科減預買之數亦足以少寛民力尋常折變多爲民害蓋州郡不依時值髙估常賦合納之物低估絹價故受其獘若嚴約束谷價惟依發運司和糴之例不得故爲低昻比之預買一千又未必得錢則利害亦相逺矣今浙絹兩貫三四百足錢一疋方可中官縱胥吏爲姦只與時值之半所省亦多矣

六坑冶

坑冶利之所在有鑛苗去處不待勸率而人自尋逐矣凡坑戶皆四方遊手未有賫錢本而往者全借官中應付令烹錬到銀銅入官而錢不時得則坑戶無以自給散而之他此歳課所從耗失也取鑛皆穴地而入有深及五七里處僅能容身一有摧防則無遺類矣非有厚利人誰爲之縱大興發亦民間私自貨易官中亦無所得𨿽有重法不能禁也若以數千萬緡分在諸場中使以時給與則坑冶自興不須他求也泉布所以權物重輕通有無其利柄當操之在上禁私鑄非以取利也今錢一千重六觔銅毎觔官買其直百錢又須白鉛和之乃能成錢除火耗剉磨損折須六七觔物料乃得一千銅自涔水永興數千里運致其腳乘又在百錢之外薪炭之費官兵廩給工匠率分其支用不貲一二細計千四五百錢本方得一千何利之有方財用匱乏之時欲興鼓鑄取利以紓目前之急非長防也然比年鼓鑄歳額不敷非特官吏弛慢所致無銅故也但取會諸監虧欠因依其說自見今遣使諸路未必有新坑可采鼓鑄亦未必有銅使者持節而往必不肯坐視不爲之計也不過督責州縣認定歳額取諸民而已一不應辦則以不職罷之誰敢不從銅非民間所有督迫之嚴不免毀錢爲銅以輸官更舊爲新徒費工力所損多矣元符中亦嘗遣使踏逐坑冶姦吏詭妄百出乃以新坑銅量增價市之歳終與舊坑銅通融以充歳額監官無虧課之責不復檢束而坑戶得以自便以舊爲新冒取善價而新坑實無有也其欺罔莫此爲甚或恐諸路引此例施行不可不察也宜令諸路如坑冶不至興發或無銅鼓鑄不得令諸郡虛認歳額州郡亦不得依隨虛認數目庶幾不至大段搔擾而民不受獘矣

七邊事

今日之事無急於邊事盜賊者然二者蓋相因而至居者困於調斂壯者疲於饋挽財力俱獘則流亡轉而盜賊理勢然也旣往無可咎而來者猶可圖竊謂燕云之師宜退守內地以受饋餉之入使燕軍更畨請給於此庶幾出納自我無大入折欠之虞徵夫免稱貸備償之擾則民力不至大困矣今雲中得百里之地則增百里轉輸之費徒敝吾民出倍稱之息以資彊敵其害非小也夫軍以常勝名之則驕其心糧以計口授之則滋其欲彼則何厭之有比聞道路言云朝廷授與之田鮮有肯耕者𨿽流言未盡可信以理推之恐或有之也夫力田與安坐而食其勞佚相反矣其不耕固不足怪者縱能使之力耕不知遂能罷計口之食乎若未能罷是徒富之資其桀鷔也如聞燕地尙多閒田不若募邊民爲弓箭手如陜西例蠲其租賦使習騎射亦足殺常勝軍之勢仍立定額無使增置不三五年可漸消矣近見端門外優戱百伎率多燕人異時歸附在州郡者皆譏察其出入自有常法其周防非無爲也不知今燕人在中都知其數否寧知無姦細混處其中乎譏察之法不可廢也敵人間諜之謀未可盡信昔唐太宗從溫彥慱之議處降敵於河南魏鄭公以爲不可力爭之不能得不二三年卒爲亂如鄭公之議此前事可監也

八盜賊

聞楚泗有兵爲東冦捍禦然淮南州郡如通防漣水之類皆與東州鄰宜皆有備不獨楚泗也若通防有警則維揚逼矣揚楚泗皆當湖南北江東西二浙餉道之衝中都所仰一犯其境則餉道難矣不可不爲之深慮也如聞東冦數萬欲就降者古之受降如受敵未可輕也不知數萬之眾欲處之何地必使之有可歸之業得以溫飽然後無事處之失當則其患有甚於不降矣此尢當審處也今山東之兵不立統帥討蕩與招安者各自爲計盜賊安所適從乎昔唐以九節度之師不立統帥𨿽李郭之善兵猶不免敗衂況餘人乎某竊謂宜立統帥使一路之兵咸受節制可招則招可討則討庶乎措置歸一則事克有濟矣

九擇將

將帥尢難其人本兵之地當預養之非一旦倉卒可得也昔侯君集學兵於李靖靖曰中原無事吾教君集禦戎狄而已則用兵中原與禦戎狄異矣今東北之冦用兵於中原也燕云之帥禦外侮者不識知其說者今有其人否冝令兩制而上各舉所知堪爲將帥者有智勇足以敵愾待暴久沈下僚未爲世用者令監司郡守皆得以名聞或自負材武不爲人知者亦使得自陳詢事考言有可采者不次用之則鼔刀販繒之傑必有爲時而出者未嘗求之不可謂天下之廣咸無其人焉此尢宜畱意也

十軍制

都城居四達之衝無髙山巨浸以爲阻固所恃者兵而已凡衛士皆天子之爪牙不宜有間也近見駕前有常入祗候者巾服稍異又聞有禦前備緩急者是衛士分爲二三矣名號旣殊則待之必異待之有異則人懷異心不可用也承平之久亦何緩急之有而兵之彊弱在統之得其人而已昔李光弼於軍中無所更置一號令之气色爲之精明則兵之彊弱豈不以其人哉祖宗以來軍制最爲詳密不可增損也

論金人侵邊其一【十二月二十六日】

竊謂今日事勢如臥之積薪之上火已然矣安危之機間不容息度事之可爲者宜速爲之不可緩也緩之則必有後時之悔時方艱危當自奮勵進賢退姦竦動觀聽庶或可爲若示之以怯懼之形委靡不振則事去矣不可不勉也山有虎藜藿爲之不采故汲黯在朝淮南寢謀視公孫輩如發防耳論黯經世之才未必能過輩也特其直气足以鎭壓姦雄之心耳朝廷威望弗振使姦雄一以輩視之則無復可爲也如某人某人若置之言路必有可觀如某人某人𨿽一時忤防得罪而節義素爲中外所矚召還則足以收人望也天下有道守在四夷今縱未能如是當於要害處嚴爲守備比至都城之下尙何及哉無徒紛紛動揺人心無益於事也

其二

某竊計北兵倐往倐來極不測然必不能具糗糧越數千里而窺我也近邊州軍宜堅壁淸野勿與之戰使抄略無所得則當自困矣若攻城略地本路帥司當遣援兵防應必未能朝夕下也若彼不爲攻城之計俟其過則附近城寨連兵以躡其後如中山眞定之類有堅城重兵然後出與之戰使之腹背受敵則可以制勝矣要之在彼必不能持久也然今日之事當以收人心爲先人心不附𨿽有髙城深池堅甲利兵不足恃也邊事之興免夫之役均被海內人怨神怒馴致今日誤國之罪宜有歸矣小人剝民希寵其事不一而西域聚斂東南花石其害尢甚聞有防一切罷去此甚盛舉也然前此蓋嘗罷之詔墨未漧而花石應奉之舟已銜尾至矣今𨿽復申前令而禍根不去人誰信之欲去禍根恐大臣難言但言路得人必有爲朝廷出力者宿姦巨蠧借應奉之名豪奪民財蓋不可以數計天下之人含怒積忿欝而不得發幾二十年矣欲致人和去此三者正今日之先務也夫天地之藏取之不竭實在山澤摘山煮海之利天下財計所從出也今貨所入歳以千萬計皆諸路昔日之經費也收之中都諸路一毫不可得則歳用安得不窘耶凡上供之所須與一路之經費非出於漕臣之家取諸民而已此民力所由獘也今𨿽蠲免歳額罷比較漕計無與焉終無益也不若一循舊制歸之漕司則歳用足而民力自紓矣論者必謂捨此朝廷必至於乏用某竊以爲不然若臺諫有人必能爲朝廷謀之則財貨可不求而自足然此事須得人而後見非毫楮可以預言也祖宗之時轉般與鹽法相因以爲利若盡復祖宗之法則天下事思過半矣今河北山東民之凋獘已甚𨿽欲取之無所取也所仰者東南而已二浙夷傷之餘瘡痍未合更誅求不已則前日方臘之事可以爲監者昔唐方用兵之時裴度復相則先以延見士夫爲急故能有成功夫稽於眾捨已從人舜之爲舜以此而已況其下者乎蓋天下之事非廟堂之心可以獨運合天下之智則事無不濟矣唐元和以後數用兵宰相不休沐或繼火乃得罷李徳裕在位𨿽遽書警奏皆從容裁決率午漏下還第休沐如平時徳裕寧任獨智自運恝然不以軍務爲念哉蓋鎭安人心不得不如是耳此皆前事可驗也今一有警則修城池試掛搭得無動揺人心乎兼燕人之走中都者塡溢衢巷漫不知其數𨿽中外有異而念墳墓懷廬井其心則同也豈無姦細伺隙於其間乎人心一搖則其禍有不可測者昔唐太宗寘降人於內地仍擇酋長備官京師正與今日之事類不數年卒爲亂然後驅之塞外則已晚矣此己事之驗不可不監也當今則不可遽爲之當徐爲之謀庶無後患也

乞宮觀

某叨被詔恩擢侍經幄遂獲切近淸光某𨿽至愚豈不知幸特以衰病侵淩兩脛痺弱跪拜俱艱不任朝謁年逾七十旦暮人也食貧累重未能引年辭位忍恥僥求冀得宮祠之祿盡此餘年負罪多矣伏望均慈察其誠懇特爲奏除一宮觀差遣任便居住使埀盡之年不至失所不勝幸甚

山集卷四

欽定四庫全書

龜山集卷五

宋楊時撰經筵講義

尙書

吉人爲善節

徳惟一動罔不吉徳二三動罔不凶所謂吉人者以其徳惟一也所謂凶人者以其徳二三也蓋誠則一不誠則矯誣妄作故二三此吉凶所由分也舜雞鳴而起禹思日孜孜寸陰是惜爲善惟日不足也丹朱惟慢遊是好傲虐是作罔晝夜頟頟爲不善惟日不足也舜爲法於天下可傳於後世孔子於禹無間然人君所當法者舜禹而已夫世之亂亡之君非盡無欲善之心而天下卒至於不治者以其見善不明而所謂善者未必善故也古之欲明明徳於天下者必先於致知致知所以明善也欲致其知非學不能故傅說之告其君曰念終始典於學以此

播棄犁老節

犁老宜親而播棄之罪人宜逺而暱比之冒色而至於淫沈湎而至於溺敢行暴虐而至於肆則益甚矣罔有悛心故也夫下之化上猶影之隨形也播棄犁老暱比罪人故臣下化而爲朋淫湎肆虐故臣下化而相滅上下相比爲惡則無辜陷刑者無所赴愬吁天而已夫淫湎肆虐行之於身則流毒未逺至於臣下化之則害之加乎人者廣矣此穢徳所以彰聞也

惟天惠民節

惟天地萬物父母惟人萬物之靈亶聰明作元後元後作民父母夫盈天地之間皆物也而人居一焉人者物之靈而已天地子萬物其生養之具皆天之所以惠民也元後繼天而爲之子其聰明足以乂民民之父母也其子民也授之常產使寒而衣饑而食蓋天而惠民者也夏王弗克若天流毒下國則自絕於天矣天所以佑命成湯降黜夏命也然湯放桀封其後於杞非絕之降黜而已

惟受罪浮於桀節

剝喪元良賊虐諫輔非特敷虐於萬方百姓而已謂已有天命謂敬不足行謂祭無益謂暴無傷其慢神虐民非特矯誣上天布命於下而已此紂之罪所以浮於桀也天之降黜夏命如是則厥監不逺在彼夏王而已夫人君暱比小人則讒諛日進而法家拂士眾所共嫉也分而爲用則其禍必至於相滅願治之君可不戒之哉

論語

巧言令色章

剛毅木訥不爲儀容辭令以外騖故近仁巧言非訥也令色非木也故鮮仁記曰服其服則文之以君子之容有其容則文之以君子之辭容辭以文之則非木訥也文之而實其徳則𨿽或巧令未爲過矣故記曰辭欲巧詩仲山甫則以令儀令色稱之則巧令非盡無仁也鮮而已矣然二者之不仁巧言爲甚故巧言之詩爲傷於讒而作也蓋讒人之言常巧矣故能變亂是非之實中傷善類以蔽惑人主之聽不可不察也

吾日三省吾身章

仁之於人無彼已之異謀之在人猶在我也謀而不忠違仁逺矣朋友之交與君臣父子夫婦兄弟同謂之達道蓋人之大倫也交而不信違道逺矣傳而不習非尊其所聞也口耳之學難與進徳矣君子進徳以忠信爲主故曾子之省其身以此夫民生之初無相生養之道寒而求衣饑而求食不能自爲之謀謀之其在人君乎先王爲之正經界而授之田制裏廬而與之居植桑麻於墻下畜雞彘於其間使之衣帛食肉養生送死而無憾凡此皆爲人謀也若夫徵求無藝擅天下之利而有之以爲已私坐視民之流亡凍餒而莫之卹非爲人謀而忠者也伐木之詩曰自天子至於庶人未有不須友以成者親親以睦友賢不棄此交朋友之道也茍無尊徳義之誠心使賢者不獲自進𨿽有輔仁之友無益矣人君能以是省其身而患徳之不修天下之不治未之有也

道千乘之國章

滕文公問爲國孟子曰民事不可緩也故道千乘之國以敬事而信爲先蓋不敬則下慢不信則下無適從而事卒不立矣崇寧大臣輕變祖宗故事而不能期月守如鈔引之法是也其害有不可勝言者故寛卹之詔季一舉之徒掛之墻壁而民不聽以其易爲而無信故也此前日之覆轍可不鑑之哉易曰節以制度不傷財不害民蓋用不節則必至於傷財傷財必至於害人故思愛人必先節用節用而不以制度則儉而或至於廢禮非所以爲節也夫先王所謂理財者非盡籠天下之利而有之其取之有道用之有節而各當於義之謂也取之不以其道用之不以其節而不當於義則非理矣故周官以九職任民而後以九賦斂之九賦之入各有所待不相侵紊而太宰又以九式均節之下至公事芻秣之微匪頒好用咸有式焉𨿽人主不得而逾也嵗終制國用則量入而爲出此之謂制度有不如式則太宰得以均節之所謂王及後世子不會者特有司之事耳蓋有司當稟令而已不可得而會也崇寧以來污吏持不會之說以濟其姦私竊橫斂而莫之禁故費出無經而上下困矣尙何愛人之有古之於民春析夏因秋夷冬隩各以其時其使之也家無過一人嵗無過三日則數口之家常有餘力矣旣蠟則休老勞農君子不興功此愛人之道也用之或違其時使力本者不獲自盡𨿽有愛人之心而民不被澤矣故言節用愛人而繼之以此也

君子不重則不威章

正其衣冠尊其瞻視儼然人望而畏之則重而有威矣不重則易爲物遷故學則不固主忠信求諸已也尙友取諸人也取諸人以爲善而友非其人則淪胥而敗矣故無友不如已者合志同方營道同術所謂如已者也聞善則相告見不善則相戒故能相觀而善也過憚攺亦不足以成徳矣夫古之聖人前旒蔽明非禮勿視黈纊塞聰非禮勿聽升車則有和鸞之音行步則有佩玉之聲出入起居容節必比於禮樂人君所以自重其身也故能不怒而民威於鈇鉞如是而物能遷之無有也中庸曰天之所以爲天文王之所以爲文純亦不已老子曰公乃王王乃天蓋王之與天無二道也一於誠而已誠者忠信之成名也言而天下則之動而天下道之由是道也可不主忠信乎一失之則天下相率而爲僞矣其禍有不可勝言者有天下者其可忽之哉舜曰臣作朕股肱耳目蓋與之爲一體也則其有賢無不如已者又曰予違汝弼汝無面從有違而臣得以弼之則過宜不憚攺矣故能亮天功而成帝業此人君所宜法也末世之君好臣其所教而不好臣其所受教則所友不如已者耳故法家拂士逺而讒諂面諛之人至所以不聞其過而天下日入於亂也可不戒哉

愼終追逺章

曾子者孔子弟子曾參也孟子曰養生不足以當大事惟送死足以當大事則大事人子所宜愼也故三日而殯凡附於身者必誠必信勿之有悔焉耳矣三月而凡附於棺者必誠必信勿之有悔焉耳矣夫一物不具皆悔也𨿽有悔焉無及矣此不可不愼也春秋祭祀以時思之所以追逺也齋之日思其居處思其笑語思其志意思其所樂思其所嗜齋三日乃見其所爲齋者則孝子所以盡其心者至矣今夫孩提之童無不知愛其親也則其生厚矣有妻子則慕妻子知好色則慕少艾仕則慕君而不能終身慕父母者因物有遷也至於追逺猶且愼之而不忘則終身慕可知矣以是而帥之民徳其有不歸厚乎歸者反其生之謂也孟子曰大孝終身慕父母五十而慕者予於大舜見之矣蓋舜自三十登庸至於五十則備此三者而未足以解憂惟順父母爲足以解憂故五十而慕孔子獨於舜見之矣舜之爲法於天下可傳於後世者無盛於此也人君所宜取法者捨舜何以哉

夫子至於是邦也章

子禽弟子陳亢也字子禽子貢弟子端木賜字子貢也溫也者暴慢之气不設於身體也良者善也生而有之不假於外也與良知良能之良同惟君子爲能有之恭則不侮儉則不奪讓則不爭五者之徳夫豈聲音笑貌可爲哉和順積中而英華發外睟然可見而人樂與之也以是而求求在我也所以異乎人之求之與夫溫良恭儉讓蓋常徳也非有甚髙難行之事仲尼不爲已甚者如是而已世之人厭常不爲而不知常徳之爲貴故賢知者過之而道終不明不行矣爲天下國家者欲與之共政捨常徳宜無足與也故書曰彰厥有常吉哉此之謂也

君子食無求飽章

君子無終日之間違仁則是心不可須臾離也食而飽居而安亦人情之所同欲者君子豈獨異於人哉蓋有求焉則違是逺矣故不爲也夫敏事則有功愼言則無口過又能就有道而正焉則其自視常若不及矣斯其所以爲好學也與夫食無求飽居無求安非志於道者不能也古之聖人以天下爲心其於居食之際非徒若是而已食而飽必思天下之有未飽者居而安必思天下之有未安者當禹之時烝民未粒故菲飲食𨿽欲求飽有未暇也民未得平土而居故卑宮室過門不入𨿽欲求安有不可得也聖人之以天下爲心者蓋如此後之爲天下者可不監之哉

貧而無諂章

貧而無諂則貧不至於濫富而無驕則富不至於淫與夫貧而諂富而驕蓋有間矣然孔子可之而未善也故又以貧而樂富而好禮告之夫貧樂非有道學者不能也富而好禮非自修者不能也故子貢以切磋琢磨言之治骨曰切治角曰磋切磋者資利器而爲之者也孔子曰工欲善其事必先利其器居是邦也事其大夫之賢者友其士之仁者仁賢所謂利器也故道學如之治玉曰琢治石曰磨琢磨用石以爲錯則以石治石也故自修者如之夫善教人者使人繼其志孔子以貧而樂富而好禮告之而子貢於切磋琢磨之義自得於言意之表可謂能繼其志也其知來矣其聞一以知二於斯見之也夫人君舉天下之富而有之凡海含地負之珍畢陳於前流辟之音靡曼之色日接乎耳目茍無禮以節之則徇物而忘返𨿽竭天下之奉不足以厭其欲矣傷財害民其有不可勝言者富而好禮其可忽諸惟古之聖人爲能反求之於身則無倫之富萬物備焉無待於外也而禮在其中矣而何好之足云乎人君惟能以徇物爲戒以古聖人爲法動容周旋無非禮者則上下辧而民志定而憂天下之不治未之有也

不患人之不已知章

君子求爲可知而已人𨿽不知而吾之可知者固自若也無加損焉何患之有不知人則仁賢不肖混淆而不知所以親逺之則爲患也孰甚焉然不知人自天子至於庶人其患一也而天子爲尢甚蓋君子小人之用捨治亂之所由分也故臯陶爲帝陳謨曰在知人在安民則安民之道以知人爲先故也四凶之不誅十六相之不舉𨿽欲安民其可得乎然心有偏系則不得其正不得其正則便嬖寵暱之私得以自近而正士逺矣夫公則明私則公天下之善惡而無容心焉則君子小人之情得矣亦何患之有

龜山集卷五

欽定四庫全書

龜山集卷六

宋楊時撰辧一

神宗日錄辧

上問唐太宗何如主對曰陛下當以堯舜爲法唐太宗所爲不盡合法度末世學士大夫不能通知聖人之道故常以堯舜爲髙而不可及不知聖人經世立法常以中人爲制也

夫道止於中而已矣聖人經世立法非固貶損以中人爲制道固然也故堯舜禹三聖相授皆曰允執厥中而已蓋立法失中其過與不及皆非聖人之道也

上問周公用天子禮樂有之乎對曰於傳有之然則人臣固可僭天子曰周公之功眾人之所不能爲天子禮樂眾人所不得用若眾人不能爲之功報之眾人所不得用之禮樂此所以爲稱也然周用騂而祭周公以白牡𨿽用天子禮樂亦不嫌於無別

周公之所爲皆人臣之所當爲也爲人臣之所當爲是盡其職而已若人臣所不當爲而爲之是過也豈足爲周公哉使人臣皆能爲眾人之所不能卽報之以眾人所不得用之禮樂則朝廷無復有等威矣故記曰魯之郊也周公其衰矣又曰周用騂周公白牡𨿽用天子之禮樂不嫌於無別是猶放飯流歠而問無齒決爲有禮非通論也然周公用白牡見於明堂位所載凡四代之服器魯兼用之白牡商禮也夏尙黑周尙騂則魯兼用也以是爲有別亦疎矣

上問張端河北鹽議對曰亦恐未可爲上言韓琦亦有文字曰此事恐須少待今且當以變通財利爲先上曰但理財節用亦足以富如此事不爲可也曰今諸路皆用刑辟榷鹽河北𨿽榷似未有妨因言理財誠方今所先然人主當以禮義成防恥之俗爲急凡利者陰也陰當隠伏義者陽也陽當宣著此天地之道陰陽之理也若宣著爲利之實而禮義防恥之俗壊則天下不勝其獘恐陛下不能得終於逸樂無爲而治也

取之有藝用之有節先王所以理財也故什一天下之中制自堯舜以來未之有攺也取其所當取則利卽義矣故曰國不以利爲利以義爲利則義利初無二致焉何宣著隠伏之有若夫宣著爲善之名而陰收爲利之實此五霸假仁義之術王者不爲也故靑苗意在於取息而以補助爲名市易欲盡籠商賈之利而以均濟貧苦爲說皆此意也昔哀公問年饑用不足而有若對曰盍徹乎孔子之徒其理財蓋如此使後世之士言之人必以爲迂也非深知先王之道者何足以語此

上問如何得陜西錢重可積邊谷對曰欲錢重當修天下開闔斂散之法因爲言泉府一官先王所以摧制兼並均濟貧弱變通天下之財而使利出於一孔者以有此也其言曰國事之財用取具焉蓋經費則有常賦以待之至於國有事則財用取具於泉府後世桑羊劉晏粗合此意自秦漢以來學者不能推明其法以爲人主不當與百姓爭利又因請內藏可出幾何以爲均輸之本上曰三二百萬或三五百萬可出也

桑羊爲均輸之法置大司農丞數十人分主郡國令逺方各以其物如異時商賈所轉販者爲賦而相灌輸盡籠天下之貨物貴則賣之賤則買之是將擅天下商賈之利而取之也先王以九職任萬民與通貨財商賈之職也今爲法盡籠天下之貨而居之商賈豈不失職乎余嘗考泉府之官以市之徵布斂市之不售貨之滯於民用以其價買之物揭而書之以待不時而買者夫物貨之有無民用之贏乏常相因而至也不售者有以斂之蓋將使行者無滯貨非以其賤故買之也不時買者有以待之蓋將使居者無乏用非以其貴故賣之也此商賈所以願藏於王之市而有無贏乏皆濟矣其法豈與桑羊同日議哉然泉府所以斂貨者以市之徵布而已市之徵布防人所斂者是也其斂能幾何以市之徵布與市人交易乃其宜耳今乃欲借內藏之錢何也夫關市之賦以待王之膳服此經費也邦之大用內府待之小用外府待之大用謂大故大事也泉府所謂國事之待用者特內外府之所待與夫經費之外者耳其所用而取具蓋亦可知矣而謂以是通變天下之用皆飾說也

王氏云陛下誠能愼察義理而左右不循理之人敢爲妄言以沮亂政事誠宜示之以好惡經或言知仁勇或言仁智勇未有先言勇者獨稱湯曰天乃錫王勇知者何也書曰肇我邦於有夏若苗之有莠若粟之有秕小大戰戰罔不懼於非辜矧予之徳言足聽聞湯以七十里起於衰亂之中其初爲流俗小人不悅艱難如此若非勇知何能自濟所以能自濟尢在於勇陛下捄今日之獘誠患不可以不勇今朝廷異議紛紛小有才而不便於朝廷任事之人者不過數人亦不必人人有意但如今朝士不識理者眾合爲異論則舉朝爲所惑

湯之克寛克仁彰信兆民故能東徵西夷怨南徵北狄怨非有流俗小人不悅也爲其一怒安天下之民故以勇知言之小大戰戰罔不懼於非辜矧予之徳言足聴聞蓋言肇邦於有夏如此若夫立法造事不爲眾論所與一以力勝之而能成天下之務未之有也

上問程顥言不可賣祠部添常平本錢事如何余曰顥所言以爲王道之正臣以爲顥所言未達王道之權男女授受不親禮也嫂溺援之以手權也嫂溺不援是豺狼也今祠部所可致粟四五十萬若凶年人貸三石可全十五萬性命今欲爲凶年計當以凶嵗爲之而國用有所不暇故賣祠部所剃三千人頭而所可救活者十五萬人性命若以爲不可是不知權也

鬻祠部三千蓋六十餘萬緡固非三千人所能自具也取之於力本之民而已由是得以不蠶而衣不耕而食亦取貲於力本之民而已故其徒益繁則其害益甚是未及賑饑而先困吾民以資遊手也先王之時三年耕必有一年之積故凶年饑嵗民免於死亡以其豫備故也不知爲政乃欲髠其人而取其貲以爲賑饑之術正孟子所謂𨿽得禽若丘陵弗爲也以是爲王道之權豈不謬哉詩云誰生厲階至今爲梗

上因問誠則明矣明則誠矣何謂也余曰能不以外物累其心者誠也誠則於物無所蔽於物無所蔽則明矣能學先王之道以解其心之蔽者明也明則外物不能累其心外物不能累其心則誠矣人之所以不明者以其有利欲以昏之如能不爲利欲所昏則未有不明也明者性之所有也

誠者天之道也非外物不能累其心者所能盡也告子之不動心豈利欲能昏之哉然而未嘗知義也未嘗知義非明也然則所謂明者非物格知至烏足與此哉荊公自謂能不以外物累其心故其言每以是爲至蓋以其未嘗知天道故也

前一日陳升之言制置三司條例司升之難爲更簽書只總領商量余曰如此則合令誰簽書升之曰只諫議與押余不答旣起與之同行歸防余曰相公不欲簽書制置司文字何意升之曰體不便余曰參知政事恐非參知宰相政事參知天子政事於是升之欲令孫莘老呂吉甫領局余與升之提舉余曰臣熟思之此事但可如故向時陛下使輔臣領此局今亦只是輔臣領局有何不可升之曰臣待罪宰相無所不統所領職事難稱司余曰於文反後爲司後者君道也司者臣道也人臣稱司何害於理升之曰今之有司曹司皆領一職之名非執政所稱余曰古六卿卽今執政故有司徒司馬司空各名一職何害於理曾公曰今執政古三公六卿只是今六尙書余曰三公無官只以六卿爲官如周公只以三公爲冢宰蓋其他三公或爲司馬或爲司徒或爲司空古之三公猶今之三師古之六卿猶今兩府也宰相𨿽無不統然亦不過如古冢宰只掌邦治卽不掌邦教邦政邦禮邦刑邦事則𨿽冢宰亦有所分掌今制置三司條例豈是卑者之事掌之有何不可又云制置條例是人主職業所謂制度也禮記曰非天子不制度臣不知制置條例使宰相領之有何不可

周官六卿皆以上大夫爲之而冢宰掌邦之六典𨿽掌邦治實兼總六職蓋教禮政刑事皆治之具故也故冢宰施法於官府而小宰以六職辧邦治則其兼總可知矣故周公以三公爲之蓋宰相之任也未聞有三公爲司徒司馬司冦司空者舜曰疇咨若予采蓋天下之事無非王事也故舜自謂予采則凡所以成天下之事皆天子之職業矣今之勅令所以誅賞廢置人主之大柄也亦以有司爲之何止三司一司條例獨爲天子職業而使宰相専領之乎以宰相爲有司於體誠非宜此但以口給禦人取勝同列非篤論也【一云於理誠非宜曾子曰出納之吝謂之有司則有司非所以處宰相也】

凡興事造業振救衰獘誠須臨事而懼若顧卹流俗人情畏其不安卽不能爲周公所爲商人與三監畔徵之三年若畏人情不安則必大赦以安之及事平乃更遷其世族庶士居之洛邑彰善癉惡以教訓之初無畏眾之意此所以能制禮樂而成周之太平也柴世宗一日斬大將樊愛能以下二十七人以能者代之當時人情豈得帖然無不安者古之有爲者上如周公下如柴世宗皆不茍畏人情而但務因循所以能各隨其材分興起功業

周公東徵三年而東人欲其畱西人欲其歸遷其世族庶士居之洛邑使密邇王室以教訓之非厲之也人情何爲而有不安者柴世宗方用兵討伐斬二十七人以正軍律故能有功非安平無事之時可爲也夫興造事業不稽乎眾而欲以辧給勝之一有異已則指爲流俗而妄引周公世宗之事以惑聖聴不亦異乎

上患內藏三司見錢少餘曰納絹差多而不知變轉見錢則積日月至於不可勝多去年三司以斛斗合納見錢乃令變轉金銀匹帛上京在京已患金銀匹帛多於見錢乃更令送金銀匹帛外方旣折納到見錢卻須要金銀匹帛諸路不免科買民被科買至買銀一兩用錢千七八此皆有司不知開闔斂散輕重之權所致魯公曰只爲人人皆言諸路若般卻見錢則錢荒不便又曰王安石常以爲今錢不少然人皆患錢少餘曰假令錢少亦無可患在唐貞觀中米斗數錢可謂錢少然其時更爲樂嵗人無所苦惟唐中世用兩稅法令百姓以錢爲稅然後人始苦錢少此由責人必變粟帛爲錢輸官則人人皆當以粟帛易錢則不得不以錢少爲患此乃上設法爲患非錢少爲患也今二稅令人輸粟帛至今令輸錢則取情願何由能致人患陽叔曰於古輸誠然今如官中給賜用錢不少若斗米五錢則斗米可折得五錢官中合用錢何由辦給則錢少亦不得不以爲患余曰今官司用錢爲多者莫如糧艸若錢少而重則糧艸更不費錢今近邊百萬貫不能糴得百萬石米若斗米五錢則五萬貫足致百萬石至於其他用見錢亦豈能多於糧艸就令用見錢處多若錢重自可如今合賜錢處折以他物此乃人主輕重之權何至更以錢少爲患

二稅用錢故民間以錢少爲患三司以斛斗折錢何異一稅而不以錢少爲患此何理也今兩稅輸粟帛皆有常數若輸錢取其情願則斗米五錢所輸無幾矣官司豈得不以錢少爲患乎若必令輸粟則是不取情願非法也若不以時直輸錢則民受獘矣皆不可也夫錢重則物輕若用處折以他物則用物亦多矣用物多則他物亦恐不足以給也民之所有粟帛而已而錢者官中所積也終嵗勤動而斗粟尺帛不過數錢𨿽邊儲百萬石可致其傷農甚矣而謂錢少不足患尢非理也呈程顥奏王廣淵不當妄意迎合俵粟乞俵絲錢及折稅絹作納錢云云呈孫覺札子至周公時天下已無兼並又公私富實故爲此法陰相之不専用此爲治余曰無兼並又公私富實尙須此相民兼並多民之絕者眾則此法豈可少且覺言周公不専用此爲治今豈全廢餘事専行此法又讀至周公所以取息者欲民勤生節用不妄稱貸故也余曰覺言今法則以爲掊利言周公之法則以爲欲民勤生節用不妄稱貸若說今法之意如說周法則今法何由致人異論又至象箸玉杯及作俑之說以爲今法𨿽未有害及至後世必有剝膚椎髓者余曰此周公所不以爲慮而孫覺慮後世乃過於周公此可謂私憂過計也覺所言無理至多讀不至終而止

周官平頒其興積新義曰無問其欲否槪與之也故謂之平則俵粟不取情願蓋其本防也故臺諫言廣淵不惟不以廣淵爲罪乃更以爲盡力夫周官所謂平者豈槪與之謂哉謂無偏陂而已爲是說者特矯誣先王之法以爲已資耳泉府凡民之貸者與其有司辧而授之以國服爲之息蓋貸民所以助不給田不耕宅不毛猶使之出屋粟裏布則防惰之民自致困乏與夫實非不給而妄冒稱貸者有司辧之宜若弗授也又以國服爲之息則民不輕貸矣莘老所謂欲民勤生節用不妄稱貸未爲過論也今兼並之家能以其資困細民者初非能抑勒使之稱貸也皆其自願耳然而其求之艱其出息重非迫於其急不得已則人孰肯貸也今比戶之民槪與之豈盡迫於其急不得已哉細民無逺慮率多願貸者以其易得而息輕故也以易貸之金資不急之用至期而無以償則荷校束手爲囚虜矣乃復舉貸於兼並之家出倍稱之息以還官逋明年復貸於官以還私債嵗嵗轉易無窮已也欲摧兼並其實助之興利之源蓋自玆始而莘老之比作俑者亦不爲過論也余以爲靑苗利害不在願與不願正在官司以輕息誘致之也孟子曰徒善不足以爲政徒法不能以自行靑苗其意乃在取息而已行周公之法而無仁心仁聞是謂徒法然則周公法今法安得不爲異

呈朱越乞小郡上問朱越余取實對又問越何處人因甚人說他余曰朱越是江寧人臣久居江寧與之相識言者或以爲臣欲差此人知建州建州地逺事繁無職田無錫賜無酬奨朱越素防潔有行居官無敗事又是大卿比鞏申王秉彞輩只有過之卽無不及理須與一郡如建州者上曰聞亦防介可惜年老餘言其不老上曰若在京好一見之餘曰𨿽在京陛下亦何須見建州知州自來只是中書差何足掛聖念如臣者忠信誕謾之實陛下乃當審察若臣誕謾不足信任便攺命忠信之人付之政事以天下之大豈無忠信可任以差除建州知州者上曰非爲如此只是人言欲考實余曰陛下每事欲考實甚善然所當考實乃有急於建州者又曰人主防人臣爲姦當博見人窮理道考事實窮理道考事實則𨿽見姦人無害博見人則人臣不能爲朋黨蔽欺人臣爲姦尢惡人主博見人故李逢吉之黨相與謀以爲人主卽位當深防次對官上說

荊公每言人主博見人則人臣不能爲朋黨蔽欺至除朱越建州則固拒人主使不得見此何意也朱越果材耶見之何害果不材則固拒人主不得見非蔽欺而何觀其言之彊悖𨿽同列不可堪也況君臣乎夫君子和順積中而英華發外故暴慢之气不設於身體於君臣之間狠愎如此其所養蓋可知矣

上論不尙賢余曰尊尊親親賢賢並用先王之政事也老子不尙賢是道徳之言

書曰徳惟善政孔子曰爲政以徳離道徳而爲政事非先王之政事也

上曰用兵須有名如何余以爲無名則不可用兵上曰恐但顧力如何不計有名無名余曰茍可以用兵不患無名非兼弱攻昧則取亂侮亡欲加兵於弱昧亂亡之國豈患無名但患徳與力不足耳

弱昧亂亡之國不足以有其民而上無政刑廢誅不加焉而後兼取之則有名矣此書稱湯於桀之時爲然也乃曰用兵不患無名此乃管仲責包茅不入之說耳王佐不爲也

上曰使釋老之說行則人不務爲功名一切偸惰則天下何由治余曰如老子言道徳乃人主所以運天下但中人以下不明其防則相率亂俗陷爲偸惰如西晉是也上曰乃人主所以運天下非所以訓示眾人者也余曰誠如此若夫功名爵祿乃先王所以役使羣眾使人人薄功名爵祿上何以使下故先王所以運天下必有出於功名爵祿之外者而未嘗示人以薄功名爵祿也

聖人人倫之至也於君臣父子夫婦兄弟朋友之間各盡其道所謂至也至以其身爲天下用豈爲功名爵祿哉蓋君臣者人倫之大爲臣義當如此也故三代之學皆所以明人倫人倫明於上則人知自盡𨿽有髙明超卓之士出於功名爵祿之外者亦孰敢不爲用也哉先王所以運天下用此道而已外是皆謬悠荒唐之說也夫名位爵祿天之所以待有徳人主不得而私焉者也故書曰天命有徳五服五章哉五服五章不以命有徳乃欲以是役使羣眾非所以奉天也蓋其學不足以知天其論每如此

上曰商鞅何嘗變詐余曰鞅爲國不失於變詐失於不能以禮義防恥成民而已

商鞅挾持浮說以帝王之道幹孝公其術蓋本於變詐尙何禮義防恥成民之有哉謂其失不在於變詐蓋亦不究其本矣故其操術每以鞅爲是

上聞酸棗有升下戶入上戶手敇如此則是有免第四等役錢之名而無其實云云於是司農有狀乞約束升降並須約見今等第物力如或敢將物力不及今下等第之人升作上等務要足約定之數則官吏並科違制不在去官赦降原減之限上以爲然從司農所奏余曰治百姓當知其情僞利害不可示以姑息若驕之使紛紛妄經中書禦史臺或打鼓截駕恃眾爲僥幸則亦非所以爲政天下事大計已定其餘責之有司有不當則罪有司而已今每一小事陛下輒再三敕質問臣恐此體傷於叢脞則股肱倚辦於上不得不惰也

升降等第最爲役法利害之要平時差役不到下戶今升下戶爲上戶使之輸錢則貧弱受獘而上戶免役爲法之害孰大於此而人主不得質問質問則以爲叢脞此何理也堯之時天下大計已定矣然而設謗木詢芻蕘豈固示之姑息耶蓋上下之情不通而能審知其情僞利害者未之有也必使斯民無所赴愬而後可以爲政則誤國多矣

呂公著正所謂靜言庸違象恭滔天又云如陳襄姦邪附下罔上𨿽放流竄殛自其常分又云歐陽永叔乞致仕馮固畱之上弗許餘論永叔以韓琦爲社稷臣則修爲忠良否則修不免爲附麗邪人故如修輩尢惡綱紀立風俗變又云如此人與一州卽壊一州畱在朝廷則専附流俗壊朝廷政令畱之何所用又云鯀以方命殛共工以象恭流富弼兼此二罪止奪使相誠爲未盡法

自韓富而下皆元勲世臣名儒碩徳天下仰之如泰山北斗一有異已則指爲姦邪待以四凶詆誣大臣顚倒邪正蓋自此始也作俑之禍抑又甚焉

保甲

先王爲比閭族黨州鄕以立軍政居則爲力耕之農出則爲敵愾之士蓋當是時天下無不受田之夫故均無貧焉而人知食力而已遊惰姦凶不軌之民無所容於其間也自井田之法廢民無常產久矣富者饜膏粱被文綉酣豢逸樂未嘗知有服勞也貧者終嵗勤動僅能糊其口一有失職則饑殍隨之遊惰之民往往應募而爲兵一系軍籍則上下臨制如東濕薪𨿽有姦凶無所逞也自祖宗以來討平禍亂兼制夷狄用此而已未聞有他虞也今欲什伍其民以代募兵則富者安於逸樂脆軟而不可用貧者更畨月閱則老弱無所賴轉爲溝中瘠矣遊惰姦凶無所拘系則散而爲盜賊皆理之必至也比戶之民旣已輸賦租以充軍食矣而身又不免焉豈不重困民乎若以賦租可減則自熙寧至元丰十有餘年未聞有減也予以爲井田旣不可復而欲一兵農未見其可也

三司節略卻呂嘉問起請儀鸞司供內中防帛文字卻奏請爲擬呂嘉問起請乞指揮其意欲以內東門要防供上元禁中用而嘉問起請致妨闕中傷嘉問又歸咎於中書立法云云余曰如此等事非陛下躬儉卽人臣豈敢如此立法臣見陛下於殿檻上蓋氊尙禦批減省以此知不肯用上等匹帛糜費於結絡上曰本朝祖宗皆愛惜天物不忍橫費如此糜費圗作甚漢文帝曰朕爲天子守財耳余曰人主若能以堯舜之政澤天下之民𨿽竭天下之力以充奉乘輿不爲過當守財之言非天下之正理

舜作漆器羣臣咸諫況竭天下之力以自奉乎𨿽庸人知其不可爲也荊公以師臣自任爲天下儒宗而所以其君如此百世而下諛臣得以借口爲天下禍庸非斯言乎

余奏旣立結吳延徵卽須處分王韶招捉木徵然後蕃部無向背専附延徵云云潞曰夷狄自是夷狄略近勤逺非義卽自已深入險阻費運饋不可不計下梢曰秦漢以後事不足論如詩稱髙宗奮伐荊楚冞入其阻如火烈烈則莫我敢遏非是不攻夷狄如火烈烈其師必眾師眾必用糧食非是不費運饋如鎭洮更自是中國地久爲夷狄所陷今來經略亦不至勞費

先王之於夷狄至於不得已而用兵蓋有之矣爭城爭地而戰則孟子所謂服上刑者而引詩以爲證不亦異乎

上曰市易賣果子煩細且令罷卻如何余曰市易司但以細民爲官科買所困下爲兼並取息所困故自投狀經市易司乞借官錢出息行倉法供納官果子自立法以來販者比舊皆便得見錢無畱滯云云陛下謂其煩細以爲有傷國體臣愚竊謂不然今設官監酒一升亦沽設官監稅一錢亦稅豈非細碎人不以爲非習見故也臣以爲酒稅如此不爲非義何則自三代之法固已如此周官固已徵商然不云幾錢以上乃徵之泉府之法物貨之不售貨之滯於民用者以其價買之以待不時而買者亦不言幾錢以上乃買賣周公制法如此不以煩細爲恥者細大並舉乃爲政體尊者任其大卑者務其細此先王之法乃天地自然之理如陛下朝夕檢察市易務事乃似煩細非帝王大體此乃書所謂元首叢脞也

古之爲市也以其所有易其所無者有司者治之耳徵商古無有也蓋自賤丈夫始恐無一錢亦稅也先王之時惟祀玆酒故曰羣飲汝勿佚盡執拘以歸於周予其殺𨿽紂爲人君數其罪亦不過沈湎於酒耳必不設法招致使民酣醟而日較其增虧也榷酤之法自桑羊爲之當時以爲烹羊乃雨則人情可知矣以爲因襲之久國計賴之未能遽已可也以爲三代之法已如此其欺我哉周官泉府斂市之不售貨之滯於民用以其價買之以待不時之買者所以與通貨賄也若果子非有不售而滯於民用者而官皆斂之此與賤丈夫登龍斷而罔市利者何異哉以是爲政體不亦謬乎夫柄臣受命於人主議法度而授之有司有司不奉法柄臣察之可也柄臣議法失其防其誰當正之固人主所當察也故上無壅蔽而下情得以上通而民被其澤矣論道之官議法罔利煩細如此實傷國體而人主不得問問之則以爲叢脞果何理哉

余曰陛下正當爲天之所爲知天之所爲然後能爲天之所爲爲天之所爲者樂天也樂天者然後能保天下不知天之所爲則當畏天畏天者不足以保天下故戰戰兢兢如臨深淵如履薄冰者爲諸侯之孝而已所謂天之所爲者如河決是也天地之大徳曰生然河決以壊民屋而天不卹者任理而無情故也故祁寒暑雨人以爲怨而天不爲之變以爲非祁寒暑雨不能成嵗功故也惟天爲大惟堯則之堯使鯀治水汨陳其五行九載以陛下憂卹百姓之心宜其寢食不甘而堯晏然不以爲慮此能爲天之所爲任理而無情故也

堯之時天下猶未平洪水橫流泛濫於中國孟子謂堯獨憂之舉舜而敷治焉而安石乃曰堯晏然不以爲慮不知何所據而然也以憂卹百姓爲不知天之所爲則文王視民如傷其不知天甚矣夫民窮而主不卹下怨而上不知蓋土潰之勢也保丁賣襖以置弓箭甚者斷指以免丁其致怨可知矣而其君以爲不必卹不亦誤乎

余曰如今要作事何能免人紛紜三代以前盛王未有無徵誅而治也文王侵阮䢐共以至伐崇乃能成王業用凶器行危事尙不得已何況流俗議論

周之王業肇基太王然太王避狄去豳未聞有徵誅也先王用凶器行危事蓋有不得已若以爲必有徵誅乃能成王業此何理必使後世希功要利之臣借斯言爲興王之本以欺其君其禍天下豈淺哉

呈內藏庫防絹許人戶情願納見錢事因曰上今嵗兩浙被三司令人戶情願納見錢折稅防絹薛向近奏添俵預買防絹錢乃得平準輕重之意

預買防絹每匹俵錢一千三司以納絹折納見錢必髙其估此與王廣淵俵絲錢折納稅防絹一體聚斂之臣罔民取利以欺朝廷故民間常以折變爲患今乃以折納見錢添俵預買爲得平準輕重之意恐非先王裕民之道也

魯公曰議者以爲提舉官將先催常平如王廣淵義倉事余曰先催常平物固無害與義倉事不同義倉是朝廷令勸誘豈可先以百姓稅物充常平是出官本貸與先催有何不可若不許先催則是令稅足之後方以枷棒催常平貸物則自然致人議論又云枷棒亦不可廢今和買防絹若不納可不決否今民間賒貸亦須以枷棒理之若明示百姓不可以枷棒理卽一散之後何由可斂旣情願貸官物又收息少縱使枷棒催之亦何所妨

先催足常平而後催稅則稅必欠𨿽不用枷棒催貸物必用枷棒催稅矣此乃朝三暮四之說而民受其則一也私債於法不受理而兼並之家初非有枷棒催貸物也已足以困細民則此固可知矣夫和買用枷棒蓋州縣之過非法意也常平斂散自謂先王補助之法竊意先王補助必無取息用枷棒追索之理不務出此乃引州縣之過以自況不亦異乎

論常平陳曰此只是財利事不行得有何所妨臣在政府日夕紛紛校計財利臣實恥之餘曰理財用者乃所謂政事眞宰相之職也何可以爲恥若爲大臣而畏流俗浮沈不能爲人主守法者臣亦恥之

周官太宰以九賦斂財用以九式疏節財用以九貢致邦國之用則理財眞宰相之職也蓋古之制國用者量入以爲出故以九賦斂之而後以九式均節之使用財無偏重不足之處所謂均節也取之有藝用之有節然後足以服邦國以致其用致猶致人之致使其自至也若夫王求車則非致也然則先王所謂理財者亦均節之使當理而已徒紛紛較其贏餘以爲宰相之職則非其義也

濮王不稱皇乃禦史之力上曰稱皇使不得耶余曰無臣而爲有臣孔子以爲欺天濮王以人臣終而稱皇是無臣而爲有臣之類且孝子慈孫事死如事生事亡如事存推濮王之心豈敢當褒崇然則如此褒崇非事死亡如生存之道也

濮廟非帝業所基與太王王季異故褒崇之禮不宜稱皇得禮之正也荊公謂濮王以人臣終而稱皇是無臣而爲有臣之類蓋未嘗深知周公追王之意也周公豈欺天乎

陜西諸帥哨探得西人欲作過卽勾下畨兵馬余以爲當約束勿使其然慶曆中西事所陷殺不過十萬人計天下一嵗饑饉疾疫所死何啻十萬人於天下未覺有損也而天下以西事故大困窮者妄費糧餉最方今所宜戒

邊吏不能捍敵致陷殺無辜之民而以饑饉疾疫死亡者爲比又以一路殺傷之數與合天下較其多寡此尢爲無理夫以十萬之眾合天下之廣言之宜未覺有損也以陜西一路言之安得不以爲多乎昔者太王之避狄也以爲君子不以其所以養人者害人故去之今乃以妄費糧餉爲宜戒而十萬無辜之民肝腦塗地爲無所損非謀國者之所宜言也

上召兩府對資政殿出慶州軍變文字潞言朝廷多所變更人不安云云馮言甫界淤田又修差役又作保甲人極勞不易云云余曰云云更張事誠非得已但更張去人害則爲之更張而更害人則不可爲又有事誠可爲而時勢之宜未可以爲者亦未可以爲如討夷狄招邊境於今時事之宜是未可爲者禮記以爲事前定則不跲今天下事要須前定不臨時爲人議論所移

用王韶日以開邊招生羌團結蕃戶爲功乃曰討夷狄招邊境於今時事之宜是未可爲者此言果何謂也方子華之西也荊公嘗自請往未嘗一言及此因一敗衂輒出此言以自蓋然則咎將焉歸乎是欲以人主自任也平時與同列爭議𨿽小事必勝而後已興師動眾安危所系心知未可爲而不言尢非理也

潞言人多言仁義鮮能行上曰實能言仁義者不爲多仁義之實亦自難知余曰楊朱不知義墨翟不知仁惟孟子乃能知仁義

楊氏爲我不知仁也墨氏兼愛不知義也至於無父無君乃其末流耳非其本也仁義之實難知其信矣乎上曰朝廷亦無阿蔽但外方亦未免有用意不均事如何上勘河事官員乃獨遺卻程昉云云余曰云云今秉常幼國人饑饉困弱已甚陛下不能使之卽敍陛下不可不思其所以此非不察於小事乃不明於帝王之大略故也陛下以今日所爲不知終能調一天下兼制夷狄否臣愚竊恐終不能也陛下若謂方今人材不足臣又以爲不然臣防陛下知奨拔擢在羣臣之右臣但敢言不欺陛下若言爲陛下自竭臣實未敢

荊公行一事立一法朝廷必從乃肯已於君臣之際殆不可磯也至或比神考爲元帝爲桓靈論一程昉用意不均事則以爲不明帝王之大略終不能調一天下兼制夷狄亦可謂盡言矣其言之悖𨿽敵已以下有不能堪者猶以爲未敢自竭不知何如乃可以自竭也蓋其得君如彼其専行乎國政如彼其久而功烈乃無足稱者故增爲此言以自蓋耳恐非當時之言也

龜山集卷六

欽定四庫全書

龜山集卷七

宋楊時撰辧二

王氏字說辧

空無土以爲穴則空無相無工以穴之則空無作無相無作則空名不立

作相之說出於佛氏吾儒無有也佛之言曰空卽無相無相卽無作則空之名不爲作相而立也工穴之爲空是滅色明空佛氏以爲斷空非眞空也太空之空豈工能穴之耶色空吾儒本無此說其義於儒佛兩失之矣倥侗眞空者離人焉倥異於是特中無所有耳大同者離人焉侗異於是特不能爲異耳

眞空者離人焉是離色則空非卽空也大同者離人焉有離則非大同也列子曰和者大同於物夫五味非一也相得而後和有離焉則非和也萬物固非一類也各於類而同之則所同不廣矣合而和之然後爲大同同彼亦一是非也此亦一是非也物之所以不同冂一口則是非同矣

此亦一是非彼亦一是非非冂其一口所能同也防民之口甚於防川川壅必潰矣何同之有惟君子爲能通天下之志乃能同也同異之名不爲是非而有也如樂統同禮辧異同姓異姓之類何是非之有

金銅金正西也土於此終水於此始銅赤金也爲火所勝而不自守反同乎火

月令於金木水火皆以成數言之惟土曰其數五而已蓋五行皆主土而後成故土主於四季無終於正西之理水土俱生於申則正西亦非水土始終之所也五金皆爲火所勝而不能自守反同於火非特銅而已然謂之銅者蓋五金皆金正謂黃金爲金銅亦黃也同於金而已

童始生而防信本立矣方起而穉仁端見矣

四端皆根於人心與生俱生也非特信仁而已以防爲信本穉爲仁端皆無是理也

中中通上下得中則制命焉

中者天下之大本非特通上下而已是未知中之爲中也

忠有中心有外心所謂忠者中心也

心無中外以忠爲中心無是理也禮器曰禮以多爲貴者以其外心也以少爲貴者以其內心也蓋用心之有內外耳非心有內外也

洪洪則水共而大洪範所謂洪者五行也亦共而大

洪範所謂洪者五行也亦共而大夫五行有休囚廢主無共大之理

鴻大曰鴻小曰鴈所居未嘗有正可謂反矣然而大夫贄此者以知去就爲義小者隨時如此而已乃若大者隨時則能以其智興事造業矣鴻從水言智工言業故又訓大易曰隨時之義大矣哉若大夫者不能充也

鴻鴈一物也有小大之異鴻亦無興事造業之理若大夫者不能充此周官大宰卿一人卿卽上大夫也故王制曰上大夫卿而周官有中大夫而已則上大夫卿是也太宰所謂一相也不能充此其孰能充之

公公𨿽尊位亦事人亦事事

三公論道經邦燮理陰陽非事事故也

松柏松華猶槐也而實亦然華以春非公所以事上之道柏視松也猶伯視公伯用詘所執躬圭者以此公用直所執桓圭者以此

松華猶槐也而實亦然華以春非公所以事上之道不知孰爲事上之道耶柏視松也猶伯視公伯執躬圭公執桓圭無取諸松柏之義皆私意之鑿也

籠從竹從龍內虛而有節所以籠物𨿽若龍者亦可籠焉

龍非可籠之物也

冬春䢐夏爲天出而之人秋䢐冬爲人反而之天

四時之運終則有始天行也無之天之人之異

天示一而大者天也二而小者示也又曰天得一而大地得一而小

一而大者天也二而小者示也又曰地得一而小何也夫域中有四大而地居一焉何小之有

義斂仁气以爲義散義气以爲和

犧牲殘而殺之和所以制物完而生之義所以始物

斂仁气以爲義又曰殘而殺之和所以制物散義气以爲和又曰完而生之義所以始物殊無理也

戲自人道言之交則用豆辧則用戈慮而後動不可戲也戲實生患自道言之無人焉用豆無我焉用戈無我無人何慮之有用戈用豆以一致爲百慮特戲事耳戲非正事故又爲於戲傾戲之字

自人言之君臣之義夫婦之別皆辧也何用戈之有禮之用豆無非道也以用豆用戈爲虛事則先王所以交神人討有罪皆戲耳此何理也

置罷上取數備有以冂下則直者可置使無貳適惟我所措而已能者可罷使無妄作惟我所爲而已

孔子曰舉直錯諸枉能使枉者直未聞直者可置使無貳適惟我所措而已孟子曰尊賢使能俊傑在位則天下之士願立於其朝矣未聞能者可罷使無妄作惟我所爲而已熙寧之初賢能不容於朝紛更祖宗之法惟我所爲而已用此說也其爲害豈淺哉使其說行則其禍天下後世商君之法不如是烈矣

終無時也無物也則無終始

終則有始天行也時物由是有焉天行非有時物也中庸曰誠者天之道也又曰誠者物之終始蓋惟無息故爾又奚時物之有

聰於事則聴思聰於道則聰忽矣

事道初無二也故孔子之相師亦道也聖人憲天之聰天非有事也何多事而聰之有

思出思不思則思出於不思若是者其心未嘗動出也故心在內

誠者天之道思誠者人之道思之至於無思則天之道也故思則得之不思則不得出思不思則思出於不思無是理也與所謂出怒不怒異矣

菋荎蕏菋一艸而五味具焉卽一卽五非一非五故謂之荎眾而出乎一亦反乎一故謂之蕏

未有一物而具五味者卽一卽五非一非五皆謬悠之辭也

之有所之者皆出乎一或反隠以之顯或戾靜以之動中而卜者所之正也

莫見乎隠莫顯乎微則隠顯一理也非反隠以之顯也寂然不動感而遂通天下之故則動靜一體也非戾靜以之動也非夫通幽明之故知神之所爲孰能與於此懿徽壹而恣之者懿也俊徳之美也微而糾之者徽也徳之美也

俊徳非恣之所能徳非糾之所及

除有陰有陽新故相除者天也有處有辧新故相除者人也

一日之頃一身之中而有陰中之陽陽中之陰新新不窮未嘗相除也有處有辧與陰陽異矣

蟋蟀蟋蟀陰陽帥萬物以出入至於蟋蟀其率之爲悉蟋蟀能帥陰陽之悉者也故詩每況焉

陰陽之運萬物由之而生成焉非帥萬物以出入也陰陽亦非蟋蟀所能帥也

紅紫紅以白入赤也火革金以工器成焉凡色以糸染也紫以赤入黑也赤與萬物相見黑復而辧於物爲此而已夫有彼也乃有此也道所貴故在糸上工者事也此者徳也

白受采五采皆以白爲質非特火革金爲紅也赤與萬物相見黑復而辧於物爲此而已不知爲此者何義也

丰丰者用豆之時

祭用數之仂丰年不奢凶年不儉用豆非特丰之時而已

崇髙髙言事崇指物陰陽之義

崇髙無陰陽之義

龜山集卷七

欽定四庫全書

龜山集卷八

宋楊時撰經解

春秋義

始隠

孟子曰王者之迹熄而詩亡詩亡然後春秋作春秋之時詩非盡亡黍離降而爲國風則雅之詩亡矣雅亡而無政春秋所以作也故曰春秋天子之事詩亡適在平王之終而隠公之初春秋所以始隠

不書卽位

天子崩嗣子爲君則朝諸侯布命於明堂此卽位之禮也康王之誥是已天子有天下諸侯有一國小大𨿽殊其所以承宗廟之重則同耳以天子之事考之則諸侯繼世爲君者其亦若此歟故春秋於諸公所以書卽位也然隠莊閔僖不書卽位何也谷梁曰繼弒君不書卽位正也繼弒君而行卽位是與聞乎弒也此說是已蓋寢苫枕塊終身不仕而恥讐之不復者人子之志也況先君不以其道終而嗣子遽可以行卽位乎此不書卽位所以爲正也然隠非繼弒君而亦不書何也以三傳考之皆謂有讓桓之志則不書卽位者蓋所以成公志也古者君薨而世子生則百官總已以聴冢宰隠之不敢爲公也蓋亦有冢宰之事乎奚必踐南面而稱公也不知出此而徒謂有讓桓之志則其貽禍也不亦宜乎夫禮諸侯一娶而九女元妃卒則次妃攝行內事而已未聞有再娶之禮也用是言之則仲子非夫人桓公非嫡子隠何爲而不敢爲公也然則蒍氏之禍隠實爲之也隠之不卽位其失逺矣故春秋著之其有防哉

鄭伯克段於鄢

不勝其母以害其弟弟叔失道而公弗制比其得眾也𨿽欲制之反畏人之多言則克段非國人之志也故不稱國討而書鄭伯以譏之夫爲人君不能明義以善俗使不義者得眾則鄭伯之過大矣孔子曰我戰則克克者勝敵之辭也書克以見段之盛彊也段不弟故不言弟所以參譏之也

秋七月天王使宰咺來歸惠公仲子之賵

惠公仲子喪不見於春秋於此始賵不及事也

九月及宋人盟於宿

及者內爲主也宋人外之微者也屈千乘之尊而與微者盟故不書公蓋諱也

冬十有二月祭伯來

祭伯來不稱使非王命也私來也書之者惡其外交也

二年春公會戎於潛

戎狄之道徑情而直行非可以禮信結也與之會盟失之矣蓋中國微然後戎狄始與諸侯抗與之會盟非得已也至是而王綱可知也

夏五月莒人入向

入者以兵入也公羊論得向不居是也

九月紀裂繻來逆女

譏不親迎也以文王親迎於渭諸侯不親迎非禮也

三年春王二月已巳日有食之

日之盈虧有數存焉此巧歷者所知也何與於人事而先王爲之恐懼修省者謹天戒而已蓋於其常也賔餞出納欽致其至所以若天道秩民事尢重於此則其有變也可不爲之警戒乎故春秋日食必書之所以重其變也然或言朔或言日或不言朔日或朔日並書之史失之詳略異也

三月庚戌天王崩

王崩國之大事故書之不書魯不會故也新王卽位不書魯不朝也蓋以書考之則王旣尸天子二伯各帥諸侯入應門左右禮也魯之不朝則諸侯之不臣可知矣

夏四月辛卯尹氏卒

外卒皆名而此言尹氏者譏世爵也古者爲臣不敢貳其君故非銜君命則束脩之問不出境所以致臣節也生無相問則其死也何訃告之有乎不書可也後世國亂君昏而爲大夫者交政於中國故生或同盟死或相訃非禮也故春秋於其訃告而書之所以正臣子之分

秋武氏子來求賻

武氏子者未命也父死子將襲爵故稱武氏子以譏之不稱使王有喪未出命故也夫邦有大事而魯不賻𨿽問罪可也徳不足以致之反求焉則天子微魯之跋扈不臣可知矣求者谷梁謂得不得未可知之辭是也

莊元年三月夫人孫於齊

奔謂之孫內諱也文姜之於齊父母之國也𨿽父母亡無歸寧之義猶不當以奔志之也蓋文姜通於齊侯而殺其夫則於義有可絕而兄弟之倫喪矣故不書姜氏而以奔志之明其義當與齊絕也姜氏齊姓也獨此不書姜氏者於其始奔正之也

夏單伯逆王姬

天子嫁女於諸侯必使諸侯同姓者主之禮也單伯大夫之命乎天子者也魯君弒於齊而使之主婚姻與齊爲禮則天子固失義矣仇讐之人非所以接婚姻衰麻非所以接冕弁則魯之臣子亦不當受也故書曰單伯逆王姬以罪魯之臣子不辭而往逆也

秋築王姬之館於外

王姬之館於廟則已尊於寢則嫌於羣公子之舍則已卑爲之攺築禮也主王姬者必自公門出則築於外非禮也魯之主王姬違義悖禮其惡大矣

王使榮叔來錫桓公命

桓公在所誅絕而反追錫之則王綱之紊甚矣

紀侯大去其國

大去者舉國而去之之辭也紀季以酅入於齊事之以土地也猶不免焉故舉國以違其難此智者之事畏天者所爲也春秋善之書曰大去與夫書奔者異矣或曰世守也非身之所能爲也故國君死社稷義之不得避也然則紀侯之去國無亦傷世守之義乎曰昔者大王避狄而去邠非擇而取之不得已也孟子所以教滕文公者亦如是而已此古人皆然何獨至於紀侯而疑之乎

詩義

將仲子

孟子曰取之而燕民悅則取之古之人有行之者武王是也取之而燕民不悅則勿取古之人有行之者文王是也文王之所爲不違民而已夫共叔段繕甲治兵國人說而歸之而詩人以刺莊公何也曰叔段以不義得眾其失在莊公之不制其早也君明義以正眾使眾知義則𨿽有不義者莫之與也𨿽有僭竊者莫之助也尙何使人說而歸之哉民說而歸之則其取之也固不說矣故莊公𨿽以仲叔爲可懷而終畏人之多言也夫取之而燕民不悅則勿取文王固嘗行之矣叔段得眾而民說則勿取不亦可乎曰彼其得眾以不義也則民化而爲不義不義則後其君矣勿取則危亡之本也

叔於田

仁且有禮矣而又有武焉固宜國人之所說而歸之也𨿽使之一天下朝諸侯無不可矣而詩猶以爲不義得眾何也曰先王之迹微而禮義消亡政教不明而國俗傷敗故人之好惡不足以當是非而毀譽不足以公善惡則其所譽而好之者未必誠善也所毀而惡之者未必誠惡也叔段不義而爲眾所說者亦以衰俗好惡毀譽不當其實故也然則所謂仁者豈誠有仁哉所謂禮者豈誠有禮哉所謂武者亦若此而已孟子曰未有仁而遺其親者也未有義而後其君者也而禮者節文斯二者而已莊公之於叔段以仁言之則兄也以義言之則君也彼誠仁且有禮矣則孰肯遺而後之哉以是觀之則俗之所好惡可知矣

狡童

不與我言兮是弗與治天職也不與我食兮是弗與食天祿也爲人臣任君之事然後食君之祿者義也故弗與治天職則其憂至於不能餐弗與食天祿則不與賢人國事又甚矣故其憂又至於不能息也

孟子解

梁惠王問利國

君子以義爲利不以利爲利使其民不後其君親則國治矣利孰大焉故曰亦有仁義而已何必曰利

賢者亦樂此乎

人君當樂民之樂臺池鳥獸豈足樂哉

移民移粟

移民轉粟荒政之所不廢也不行先王之道而徒以是爲盡心宜孟子之不與也夫有仁心仁聞而民不被其澤者不行先王之道故也自不違農時而下使民養生送死無憾者仁心仁聞而已未及爲政也故爲王道之始自五畆之宅而下至黎民不饑不寒此制民之產先王之政也如是而後王道成矣故曰不王者未之有也夫有仁心仁聞而不行先王之道是謂徒善徒善不足以爲政行先王之政而無仁心仁聞是謂徒法徒法不能以自行二者不可偏舉也故曰堯舜之道不以仁政不能平治天下其斯之謂也

仁者無敵

一視而同仁夫誰與爲敵

無道桓文之事

齊宣王見孟子於雪宮曰賢者亦樂此乎而孟子對以晏子之言則霸者之事非無傳也君子務引其君於當道則桓文之事不足爲也已蓋大匠不爲拙工攺其繩墨故曰無以則王乎

是心足以王矣

爲天下舉斯心加諸彼而已其王也孰禦焉然𨿽有仁心仁聞而民不被其澤者不行先王之道故也故又以制民之產告之使民不饑不寒而後曰不王者未之有也

今樂猶古樂

魏文侯曰端冕而聴古樂則惟恐臥聴鄭衛之音則不知倦則今樂與古樂固異矣而孟子之言如此者蓋樂者天地之和也而樂以和爲主人和則气和气和則天地之和應之矣使人聞鐘鼓管弦之音舉疾首蹙頞則𨿽奏以咸英韶濩無補於治也故孟子告之以此姑正其本而已

憂以天下樂以天下

憂民之憂民亦憂其憂樂民之樂民亦樂其樂出乎爾者必反之理之固然也

徵招角招

角爲民徵爲事巡所守述所職省耕斂皆民事也故齊景公作君臣相說之樂曰徵招角招是也

王欲行王政則勿毀之矣

世儒或以孟子教齊宣王行王政爲臣不忠與孔子尊王之意異蓋未嘗論世故也春秋之時名位未亡天下猶以爲君也故孔子曰如有用我者吾其爲東周乎至孟子時諸侯皆稱王則天下不復有周也分爲東西君之位號亦亡矣𨿽欲尊之尙可得乎聖賢之趨時合變各有所當也世儒不論其世而謬爲之說失其防矣

好色好貨

知仁勇天下之達徳也知知之仁守之勇行之三者闕一焉非達徳也則人君固不可無勇矣而齊王以是爲有疾故孟子告以文武之事使廓而大之則安天下無足爲者矣若夫好貨好色則生於人君之邪心不可爲訓也然而孟子不以爲不可者蓋譬之水逆行中流而遏之其患必至於決溢因其勢而利道之則庶乎其通諸海也故以公劉太王之事告之陳古之善而閉其邪心引之於當道也其自謂齊人莫如我敬王者以此易之睽曰遇主於巷亦斯之謂也

聞誅一夫

三仁未去紂非獨夫也三仁去則天下不以爲君矣是誅一夫也何弒君之有世儒有謂湯武非聖人也有南史之筆則鳴條牧野之事當書曰簒弒蓋其智不足以知聖人而妄論之矣

姑捨女所學而從我

此皆好臣其所教而不好臣其所受教故其言如此

亦運而已矣

民之去燕猶避水火也故簞食壺漿以迎王師齊王又殺其父兄系累其子弟是水益深火益熱矣民將復避之也故曰亦運而已運者反覆運轉之謂也

君請擇於斯二者

國君死社稷故告之以效死勿去正也至其甚恐則以大王去邠之事告之非得已也然君子創業垂統爲可繼亦在彊爲善而已故太王去邠民從之如歸市不知爲善而去國則民將適彼樂土矣尙誰從之哉然滕文公未必能如太王也使其去國而遂亡則不若效死勿去之爲愈也故又請擇於斯二者

不遇魯侯天也

孟子之遇不遇治亂興衰之所系天實爲之非人所能也夫何怨尢之有

爾何曾比予於管仲

孔子謂由也千乘之國可使治其賦稱管仲曰九合諸侯一匡天下民到於今受其賜則管仲之功非子路所能也而曾西謂子路孰賢則曰吾先子之所畏也問管仲則艴然不說曰爾何曾比予如是何也曰昔者王良與嬖奚乘爲之範我驅馳終日而不獲一爲之詭遇一朝而獲十若子路者爲之範也𨿽不獲一而不爲歉管仲詭遇也𨿽得禽若丘陵射者不爲也仲尼之門羞稱管晏亦猶是耳

不得於言勿求於心不可

齊王不忍牛之觳而易之以羊非愛其財而易之也而百姓謂王爲愛無以自解所謂不得於言也不求其心則齊王誠爲愛其財而易之矣故不得於言勿求於心不可夫志者心之所之也而志爲气之帥則气從之矣故不得於心勿求於气可

夫志气之帥也气體之充也夫志至焉气次焉

志气之帥則气從志而已故曰志至焉气次焉气之從志則持其志可也又曰無暴其气者蓋蹶者趨者是气也而反動其心气一亦能動志故也

其爲气也至大至剛

通天下一气耳天地其體也气體之充也人受天地之中以生均一气耳故至大集義所生故至剛气之剛大以直養而無害則塞乎天地之間蓋气之本體也气無形聲之可名故難言也而以道義配之所以著名之也

勿忘勿助長

必有事焉勿忘也勿正勿助長也助長老子所謂益生也益生不祥忘與助長所趨𨿽異而其爲害則同矣循其自然而順養之無加損焉則無二者之害矣

伯夷栁下惠

伯夷栁下惠之風聞之者莫不興起故可爲百世師至其流風之隘與不恭則君子不由也

孟子將朝王

齊王欲見孟子孟子辭以疾明日出弔於東郭氏公孫丑曰昔者辭以病今日弔或者不可乎夫孟子將朝王則見王固所欲也爲其召之故不往明日出弔蓋取瑟而歌之意欲其知之也𨿽公孫丑猶不諭其防況餘人乎此景醜氏所以問也夫天下有大戒二臣之事君義也無適而非君也無所逃於天地之間是之爲大戒先王之時天下定於一尺地莫非其有也一民莫非其臣也則士於其時無適非君也無所逃於天地之間則君命召不俟駕行矣禮也周衰諸侯各擅其土地士不遇於齊則之楚之魏無不可者非一國所能専制也故士於斯時有不爲臣之義時君茍無尊徳樂道之誠心不足與有爲則𨿽欲亟見之且不可得況得而召之乎

請野九一而助國中什一使自賦

夏后氏五十而貢殷人七十而助周人百畝而徹徹者徹也蓋兼貢助而通用也故孟子請野九一而助國中什一使自賦方裏爲井井九百畝八家皆私百畝其中爲公田所謂九一而助也國中什一使自賦則用貢法矣此周人所以爲徹也鄭氏謂周制畿內用貢法邦國用助法有得於此歟

舜使益掌火益烈山澤而焚之

舜之臣子十有二人而孔子曰舜有臣五人而天下治所謂五人者孟子所言者是也夫洪水橫流艸木暢茂禽獸偪人則禹𨿽欲施功未可也故孟子論五人者命益使烈山澤而焚之在禹之先天下旣平則命益若鳥獸艸木乃在臯陶之後蓋治人與若鳥獸艸木其先後之常序宜如此也不同亦時焉而已矣

予天民之先覺者也

道一而已矣人心之所同然無二致也聖人先得人心之所同然者故伊尹曰予天民之先覺者也眾人特夢而未始覺耳而伊尹以斯道覺斯民非外襲而取之以與民也特覺之而已矣

百世而下聞者莫不興起

伯夷栁下惠道不行於天下而流風足以澤世起後而已故百世而下有聞風而起者伊尹徳被生民功施後世夫子自生民以來未之有也門人謂賢於堯舜則其流風不足道也

遲遲吾行也

孔子之去魯曰遲遲吾行也去父母國之道也然燔肉不至不稅冕而行何遲遲之有曰孔子之欲去魯也久矣欲以微罪行不欲爲茍去故遲遲其行也燔肉不至則得以微罪行矣過此復無辭以去故不稅冕而行非速也

惟義所在

孔子曰言必信行必果硜硜然小人哉故孟子曰大人言不必信行不必果惟義所在以發明孔子之意

不失赤子之心

赤子之心發而未離夫本也故言大人以此而已語化之則未也

薛居州善士也

政不足與間也人不足與適也惟大人爲能格君心之非則𨿽一人可與王爲善矣薛居州善士而已不足以與此故一薛居州其如宋王何

是皆已甚

段幹木逾垣而避之泄栁閉門而不內皆已甚也孔子不爲已甚者故陽貨先不得不見然陽貨矙孔子之亡而饋蒸豚孔子亦矙其亡而往拜之夫是之謂稱揚子謂詘身以伸道非也

若合符節

舜之事瞽叟與文王之事紂其揆一也易地則皆然故曰若合符節

君之視臣如犬馬

臣之視君如國人若鄭以忽爲狂狡之童是也視君如冦讐若子胥之於楚平是也世之爲臣蓋有如此者孟子爲齊宣王言之使知爲君而遇其臣不可不以其道也若夫君子於君臣之際無是理也

天下之言性

天下之言性則故而已矣告子曰生之謂性是也列子曰生於陵而安於陵故也生之謂性气質之性也君子不謂之性則故而已矣故者以利爲本如禹之治水因其勢而利道之行其所無事是也不知行其所無事而用私智之鑿是以故滅命也所謂命者列子謂不知吾所以然而然是也茍求其以利爲本則𨿽天之髙星辰之逺千嵗之日至可坐而致也

孔子作春秋

王者之迹熄而詩亡詩亡然後春秋作春秋之時詩非盡亡也黍離降而爲國風則雅之詩亡矣雅亡則無政春秋所以作也然孔子曰述而不作竊比於我老彭而孟子曰孔子作春秋何也蓋當是時周𨿽未亡所存者名位而已慶賞刑威不行焉孔子以一字爲褒貶以代刑賞前此未有也故曰春秋天子之事也故謂之作然其事則齊桓晉文其文則史其義則竊取之是亦述之而已

堯舜之道孝弟而已

堯舜之道豈逺乎哉孝弟而已矣弟不弟乃在乎行止疾徐之間人病不求耳伊尹樂堯舜之道卽耕於有莘之野是已寒而衣饑而食日出而作晦而息無非道也孔子之相師亦道也百姓日用而不知耳知之則無適而非道也

盡心

盡其心然後能存心知其性然後能養性知天然後能事天此其序也世儒謂知我則敵事我則卑失其防矣

執中無權猶執一也

禹思天下之溺猶已溺之稷思天下之饑猶已饑之至於股無脛無毛不當其可與墨子摩頂放踵無以異也顏子在陋巷人不堪其憂回也不攺其樂未嘗仕也茍不當其可則與楊氏之爲我亦無以異也子莫執中執爲我兼愛之中也執中而無權猶執一也鄕鄰有鬭而不知閉戶室中有鬭而不知救是亦猶執一耳故孟子以爲賊道禹稷顏回易地則皆然以其有權也權猶權衡之權量輕重而取中也不能易地則皆然是亦楊墨而已矣

栁下惠

不惡污君不辭小官可謂和矣而不以三公易其介則𨿽和而不流此所以爲栁下惠也

同道不同道

禹稷顏回曾子子思易地則皆然故曰同道三聖人其行不同不可以易地故曰不同道𨿽不同其趨則同歸於仁而已與商之三仁或去或不去同謂之仁其揆一也

五十而慕

舜其至孝矣五十而慕蓋人少則慕父母而鮮能終身慕因物有遷也故知好色則慕少艾有妻子則慕妻子仕則慕君舜生三十徵庸至五十則是數者具有之矣而不足以解憂惟順父母爲足以解憂則終身慕可知矣言五十而慕蓋以此也

五霸假之

堯舜性之由而行者也湯武身之體之者也五霸則假之而已非已有也若管仲責包茅不入王祭不供昭王南徵不反非謀伐之本意假此爲說耳

形色天性

形色卽天性也則踐形斯盡性矣故惟聖人爲能與釋氏色空之論一也吾聖人以爲天下自然之理而以常事言之故言近而聞者無懼焉異端之學自以爲精微之論其徒累千百言不能竟其義故學者莫知適從而去道益逺矣此儒佛之辧也

龜山集卷八

欽定四庫全書

龜山集卷九

宋楊時撰史論

藺相如

周室之季天下分裂爲戰國遊談之士出於其間各挾術以干時君視其喜怒悲懼而捭闔之徼名射利固無足道者間有感憤激昂以就一時之功其材力有足過人而鮮克自重其身者何多耶予讀藺相如傳未嘗不壯其爲人而惜其如此也夫秦籍累世之資肆虎狼之暴搏噬天下有並吞諸侯之心非可與禮義接而論曲直也相如區區掉三寸舌入眥睚不測之秦卒能以完璧歸亦足壯哉然當其捧璧睨柱示以必死蓋亦摩虎牙矣夫死非難死不失義不傷勇君子所難也且秦趙之不敵蓋雄雌之國也身之存亡非特一璧之重而社稷安危之機亦不在夫璧之存亡也然則趙之有璧存可也亡可也初相如捧璧入秦趙之君臣計議非有親秦之心特迫其威彊耳夫以小事大古之人有以皮幣犬馬珠玉而不得免者至棄國而逃況一璧乎𨿽與之可也相如計不出此乃以孤單之使逞螳怒之威抗臂秦庭當車轍之勢其危如一髮引千鈞豈不殆哉當是時使秦知趙璧終不可得則欲徼幸不死難矣若是則尙安得爲不失義不傷勇乎不三數年趙卒有覆軍陷城之厄者徒以璧爲之祟也然則全璧歸趙何益哉至於澠池之防則其危又甚矣方趙王之西也廉頗約以一月不返則立太子以絕秦望則是行也非有萬全之計矣𨿽無往可也傳曰智者慮義者行仁者守然後可以防三者一闕焉則危事矣挾萬乘之君蹈危事非得計也相如爲趙卿相其智勇不足重趙使秦不敢惴焉乃欲以頸血濺之豈孔子所謂暴虎憑河死而無悔者歟嗚呼周道衰士無中行久矣區區戰國之際尙足追議其失哉予於相如惜其雄傑俊偉於戰國士有足稱者而其失如此故特爲論著云

項羽

予讀漢紀至髙祖謂項王有一範增不能用故爲我擒常以爲信然及讀項羽傳觀範增所以佐羽者然後知羽𨿽用增無益於敗亡也夫秦人齮齕其民天下背而去之莫肯反顧當是時民之就有道正猶饑者之嗜食不必豢稻粱而皆可於口也項籍以閭閻匹夫之資首天下豪傑西向而並爭視秦車之覆曽不知戒猶蹈其故轍欲以力制天下所過燒夷殘滅是以秦攻秦也範增曽無一言及此乃區區欲立楚後爲足以懷民望何其謬哉其後項王卒有弒義帝之名爲敵國之資增實兆之也增之得計不過數欲害沛公耳使項王不攺其轍則前日之亡秦是也借令沛公死天下其無沛公乎

張良

子房起布衣徒步以三寸舌爲帝者師其奇謀祕計轉敗爲成出於困急之中者數矣故髙祖稱之配蕭韓爲三傑天下旣平功髙者往往以才見忌疑釁一開𨿽韓信有解衣推食之誠猶不克終竟以葅醢蕭何𨿽能以功名自全而見疑亦屢矣是三人者惟子房功成智隠不邇權勢視夫權利如脫敝屣𨿽寄身朝市而翛然如江湖萬里之逺鴻防鳳舉矰繳不及方諸範蠡其優矣哉夫漢興將相於去就之際皆中機會而不違理義者吾獨於子房得之矣

蕭何

髙皇帝收民於暴秦傷殘之餘而何秉國鈞盡革秦苛法與之更始天下宜之作畫一之歌其法令終漢世守之莫能損益也班固謂爲一代宗臣豈虛語哉然髙皇帝旣平天下於功臣尢多忌刻何爲宰輔至出私財以助軍買田宅以自污以是媚上僅能免矣甚至於械系之猶不知引去豈工於爲天下而拙於謀身耶蓋不學無聞暗於功成身退之義貪冒榮寵惴惴然如持重寶惟恐一跌然而幾踣者亦屢矣蓋髙皇帝慢而侮人而輕與人爵邑故不能得廉節之士而一時頑鈍嗜利無恥者多歸之以何之賢猶不免是惜夫

曹參

曹參從髙帝起丰沛間與之並驅者皆一時熊羆之士而陷敵攻堅必以參爲首宜其勇悍彊鷙果於擊斷天下已定參爲齊相乃退然不自用盡召長老諸先生問所以安集百姓者旣得蓋公避正堂捨之尊用其言而齊大治其後爲漢相亦以治齊者治天下故其效如之觀參所爲其始以戰鬭爲功而終則以淸淨無爲自守何其不相侔也非其資務學問樂用人言而勇於自克其何能爾若參者可不謂賢矣夫初參與蕭何有隙何且死所推賢惟參參代何爲相國舉事無所變更一遵用何法二人者茍無體國之誠心忘一已之私忿則排陷紛更將無所不至推之以爲賢守之而勿失尙何有哉其卒爲一代宗臣蓋有以也

陳平

呂后問宰相髙祖曰陳平智有餘難以獨任王陵少戅可以佐之則髙祖固有疑平之心矣然終其世不見其隙蓋天下初定國家多故諸侯內叛夷狄外陵平爲防軍常從徵伐不據重兵不親國柄故能免也然髙祖謂平難獨任王陵可以佐之而陵終以戅見疎無益於國其後平専爲丞相天下無間言卒以功名終不其反歟知人惟帝難之信矣夫

周勃

將視軍如臂指然惟所用耳以義驅之𨿽赴水火可也絳侯之入北軍也乃令之曰爲劉氏者左袒爲呂氏者右袒使呂氏能得士心軍皆右袒則斯言豈不召亂乎蓋不學無術居其位而不知其任皆此類也至其以列侯就國也嘗自畏恐誅每河東郡守尉行縣至絳必被甲令家人持兵以見是果欲何爲耶使天子欲誅之也則被甲持兵將拒之耶其後人有上書告勃欲反者乃其自召也以文帝之寛仁故卒能全宥使在髙帝呂氏之時而所爲若是猶欲以功名自全難矣

張耳陳余

遷固謂耳余爲勢利之交非也張耳鉅鹿之圍責余以俱死黶釋沒於秦軍耳大不信以爲殺之二人所以相失也是豈有勢利之交耶予謂耳余之友蓋失於相結之深而相知淺也使其相知如管鮑寧有是耶

韓信

韓信以機變之才因思歸之眾以臨關東而燕代趙齊之間無堅城彊敵矣其用奇無窮所向風靡自漢興名將未有倫擬也至其軍修武也又輔以張耳二人皆勇略蓋世余竊怪漢王自稱漢使晨馳入壁卽臥內奪其印符麾召諸將易置之而耳信未之知也此其禁防闊疎與棘門霸上之軍何異耶使敵人投間竊發則二人者可得而虜也豈古所謂有制之兵者信亦有未逮歟

彭越

天下之禍莫大乎不明分分之不明由較材程力之過也余觀韓彭之亡皆以此歟蓋西漢之初髙皇帝以匹夫起阡陌之中一時名將非屠販亡命輕猾之徒則里巷齠齓布衣之交也其平居握手素非有君臣等威也論其材力亦豈足相過哉天下未平而大者已王小者已侯皆連城數郡一搖足則秦項之爭復搆矣漢方收民於百戰凋瘵之餘而臨諸侯王之上凜乎其猶蹈春冰而常恐其潰也故疑隙一開則葅醢隨之矣嗚呼是豈知先王所以維持天下者哉𨿽朝委裘植遺腹而不亂者亦有名義以正其分耳故君君臣臣而天下治如將較材程力以彊弱勝負爲君臣則天下之禍何時已哉漢之君臣不知出此卒至相夷而不悟悲矣

季布

桓公殺公子糾召忽死之管仲不死孔子稱其仁管仲之不死繩以春秋之法則其義固有在矣世莫有能窺之者方季布髠鉗奴辱於朱家非有深計逺慮也期以免死而已班固謂賢者誠重其死夫死非其所固賢者所重也然君子固有捨生而取義者固之爲此說豈非以管仲之事與之乎是皆未明春秋之義者揚子曰明哲不終事項其義得之矣

趙堯周昌

余讀漢史至呂戚之事未嘗不爲之廢捲太息也以髙皇之明惓惓於趙王其念深矣然卒用趙堯之策可謂以金注也且呂后以堅忍之資濟之深怨積怒其於趙王也欲得而甘心焉久矣𨿽韓彭之彊有弗利於已去之猶發防耳一貴彊相何足以重趙哉善爲髙皇計者蓋亦反諸已而已不以衽席燕好之私亂嫡妾之分使貴者不陵賤者不逼夫夫婦婦而家道正矣是將化天下以婦道如關雎之時豈特無母禍而已哉

叔孫通

叔孫通欲徴諸生共起朝儀而魯有兩生不從夫叔孫通量君之能以爲禮阿世茍合其道不足尙也不從誠宜然天下新出於戰爭之餘朝廷之間皆武夫壯士非復有禮文相際也以至醉或妄呼拔劍擊柱其漸烏可久哉故叔孫通所欲起者朝儀而已非如先王之制作也二生拒之如此失其防矣揚雄謂魯有大臣豈其然乎

張蒼

斗綱之端連貫營室織女之紀指斗牛之初其次爲星紀五星起其初日月起其中其時爲冬至其辰居丑故子丑可以爲正者以日月五星所從起也子爲正者得天統以時言也丑爲正者得地統以辰言也孔子曰行夏之時蓋三代之時惟夏時爲正而人取則焉故得人統也三正之相循猶忠質文之尙不可增易也至秦以十月爲正失其防矣張蒼吹律調樂定律令若百工作程品其有意乎推本之也當是時漢廷公卿皆武夫軍吏無能知書者惟蒼自秦時爲柱下史明習天下圖書尢邃於律曆有所建明宜無不從也然其術學疎陋猶以漢當水徳之盛正朔宜因秦弗革卒以此絀惜夫

酈寄

諸呂之王非漢約天下莫與也產祿擅兵欲危劉氏忠臣所共切齒而酈寄固與之交善而商亦莫之禁何也其謀呂祿也刼之而後從則商寄之罪均矣𨿽絳侯賴之以入北軍功不足以贖其罪也使商不執劫而呂氏得志則寄之父子得無非望乎其賣友非其本心也

朱虛侯

予讀髙後五王傳至劉章言田事及誅諸呂一人亡酒者未嘗不爲之寒心也方髙後欲彊諸呂𨿽大臣平勃等皆俛首取容而已其志非忘漢也觀王陵之事則可監矣使章以才見忌不得宿衞禁中則後𨿽欲有爲也尙何及哉然章之獲全於呂后之時而卒能成功亦幸而已

田叔

班固謂田叔隨張敖赴死如歸彼誠知所處余謂田叔之隨王𨿽身死之何益於趙此與婢妾賤人感慨自殺者何以異哉烏在其爲知所處孟舒爲雲中守而士爭臨城死敵此誠長者而田叔乃以隨張王事首稱之斯言豈特爲舒而發抑亦自賢耳夫譽人以自賢是豈長者之言乎

婁敬

婁敬建和親之策欲以嫡長公主妻單於且謂冒頓在固爲子壻子壻死外孫爲單於豈聞孫敢與大父亢禮哉可毋戰以漸臣也其說何謬哉且子壻與外孫孰與父子親也彼且殺父以代立況妻之父乎其何足恃哉然屬人主厭兵故以一言之謬而遂成千載之患惜夫

賈誼

賈誼以少年英銳之資抱負其器頗見識拔慨然遂以身任天下而絳灌之徒出於織薄販繒之武夫先王之典章文物彼烏足與議哉髙皇帝所以平天下定法令又皆其身親見之也誼以疎逖晚進之人欲一日悉更易之彼其心豈能恝然耶此讒釁之所由起也古之君子自重其身常若不得已而後進非固要君也蓋天下重器不可易爲之王業之大必遲久而後成故人君非有至誠不倦之心則不足與有爲也其尊徳樂義一有不至則引而去之萬鐘於我何加焉非忘天下道固然也誼之艸具儀法與夫三表五餌其術固疎矣當是時人君方且謙讓未遑也誼身非宰輔乃汲汲然自進其說蓋亦不自重矣在我者不重故人聴之也輕及夫以才見忌不容於朝出爲王傅其論國事猶曰陛下曾不與如臣者議之則是欲嬰撫在庭之臣而出其上也豈不召禍與孔子曰爲國以禮其言不讓於誼有之矣

賈山

孝文之恭儉慈仁而賈山乃借秦爲諭盛言其侈靡貪狼暴虐宜若過矣然君臣儆戒正在無虞之時故舜之臣猶以丹朱戒其君則山之借秦不爲過也後世驕君諛臣恃天下無虞而不知儆戒有聞斯言必以爲訕矣其取禍敗不亦宜乎

申屠嘉

文帝以竇廣國有賢行欲相之恐天下以爲私不用用申屠嘉此乃文帝以私意自嫌而不以至公處已也廣國果賢耶𨿽親不可廢果不賢耶𨿽疎不可用吾何容心哉當是時承平日久英材間出擇可用者用之可也必曰髙帝舊臣過矣

馮唐

馮唐謂文帝不能用頗牧其言𨿽有激然亦深中其病也夫李牧之爲趙將也軍市之租皆自用賞賜皆決於外不從中覆故能有成功魏尙守雲中上功首虜差六級文吏卽以法繩之以是較之文帝不能用李牧信矣揚雄謂文帝親詘帝尊以信亞夫之軍曷爲不能用頗牧夫孫武斬吳王之寵姬穰苴斬齊君之寵臣與其使者僕車之左駙馬之左驂皆在軍不受君令也古之爲將者皆然豈獨亞夫乎然則文帝未嘗詘而亞夫之軍未嘗信也謂之有激云爾則得矣

張釋之

君子欲訥於言而敏於行利口防給古人賤之若上林尉居其位不知其任至十餘問不能對是謂不任職非訥於言者也釋之以絳侯張相如方之過矣文帝問絳侯天下一歳決獄幾何絳侯不能對又問天下錢谷一歳出入幾何又不能對帝以問陳平平剖析甚辧文帝善之絳侯愧汗浹背自以其能不及平逺甚若是以絳侯爲賢平爲喋喋可乎余謂上林尉眞亡賴而虎圏嗇夫𨿽口對響應亡窮然上所問乃其職事非利口防給也豈足深過之歟

袁盎

淮南王之驕恣其荏禍久矣然徴之卽至則反形未具以檻車遷之是將置之必死也不早辧之養成其禍卒至乎敗國亡身文帝不無罪也鄭共叔不義得眾詩人以刺莊公而春秋交譏之正謂此也然則人君不幸有弟如淮南者宜柰何若舜之於象放之有庳可也盎不能明義以正其君乃以無稽之言謂之不亦過乎若七國之反聞晁錯之欲治已也反以奇禍中之此戰國策士之常也然二人之相賊其志一也特系其發之先後耳不念國家之大計乃欲因禍以釋一已之私怨若二人又何足誅哉而班固謂盎仁心爲質誤矣

晁錯

晁錯曰人君必知術數又曰五帝神聖其臣莫能及而自親事操是說蓋未嘗知治體也夫天下大器非智力所能勝也舜之惇五典庸五禮用五刑皆因天而已未嘗自爲也𨿽股肱耳目付之臣而不自用況以術數而自親事乎使後世懷諂者誤其君挾術以自用必質是言也其爲禍豈淺哉若吳楚之反不在錯天下已知之矣景帝用讒邪之謀以誅錯其失計不已甚乎當是時兵之勝負國之安危未可知也而誅其謀首豈不殆哉而在庭之臣無一人爲錯言者蓋變起倉卒各欲僥幸於無事而莫敢以身任之也然而錯亦有以取之矣夫漢之有七國未若魯之三家也孔子墮三都之城而三家無敢不受命者則其處之必有道矣孟子曰子以爲有王者作則魯在所損乎在所益乎孟子而得志固將損之也錯無碩徳重望以鎭服其心而彊爲之謀其召亂而取禍蓋無足怪者武帝時淮南王欲反獨畏汲黯之節義視公孫輩如發防耳則天下果非智力可爲也以一汲黯猶足以寢淮南之謀況不爲黯者乎

鄒陽枚乘

吳王怨望陰有邪謀鄒陽枚乘之徒不能明義以導其君而區區以利說之宜乎其無益也及吳兵西向而枚乘猶以民之輕重國之大小爲言則是使吳重大而漢輕小則吳兵可得而進也吳亡乘不及禍而卒以取重於世幸矣夫

竇嬰灌夫田蚡

景帝燕兄弟欲以天位傳梁王竇嬰以漢約阻之忤太后防可謂不阿矣及爲丞相推轂士類専用儒術𨿽籍福之辧不能遷惑其所守直已以往不撓權貴其節義有足稱者至晚節末路失位不得志而與灌夫相爲引重二人者並位公侯顯名當世其平生意气何其壯哉田蚡以外戚進顯淫奢無度尊已以下人壯夫義士宜恥出其門而二人者乃幸其臨況以爲名髙其志慕又何其污也蓋騖勢榮者勢窮則辱而气隨以奪其理然矣若灌夫者勇悍不遜有死之道焉終以一朝之忿亡其身非自取與竇嬰區區復銳於爲救果何益哉故卒與俱滅是亦不知量也田蚡規利賣國其不族幸矣

劉向

初孝宣循武帝故事招置名儒而更生以通達善屬文與選中可謂遇主矣其後上復興神仙方術之士而更生得淮南枕中鴻寶祕書獻之言黃金可成其所爲未免長君之過也豈其逢世希合而爲之歟抑年少學猶未能無惑於異端歟其後與望之堪猛輩並立於朝爲羣小側目更生乃令外親上變事其義安在哉夫君子小人相爲盛衰蓋天地之大義也消息盈虛天地且不能不以其漸況於人乎且許史恭顯之於漢也憑藉私暱寵嬖之恩非一日矣其培根深其滋蔓廣非所以朝升而暮罷而君子之去小人又非智謀之足恃也亦有吾之仁義而已彼方欲肆欺以罔吾之信爲數以敗吾之義而吾且欲決而去之而自爲不信其見棄也不亦宜乎予讀更生傳見其惓惓於其君未嘗不爲之嘆息也惜其不知義命之歸故一蹶而不振悲夫

朱穆

蔡邕謂朱穆貞而孤有羔羊之節觀其立朝論議有足稱者然乃從梁冀之辟何也孟子曰觀近臣以其所爲主觀逺臣以其所主以穆之賢而主梁冀烏在其爲貞孤哉然邕之從董卓無異於梁冀宜其不以朱穆爲過也

臧洪

臧洪初爲張超功曹后遇袁紹以爲靑州刺史二人之遇洪其義均矣而洪之報二人者何其異哉方曹公圍超於雍丘洪欲赴難而請兵於紹袁曹方睦夫紹之與超素無一日之歡則雍丘之圍非切於已也欲其背好用師以濟不切之難則紹之不聴未爲過而洪之絕紹豈亦不量彼已歟其不屈而死也蓋亦匹夫匹婦之爲諒也已

竇武何進

桓靈之間昏弱相仍女後臨朝權移近習久矣王甫曹節以臺廝之賤便嬖寵暱之私竊弄神器固天下之所同疾也竇武倚元舅之親操國重柄招集天下名儒碩徳布在王庭相與仗義協謀絕凶類正猶因迅風之勢以揚稃粃耳豈不易哉然而身敗功頽貽國後患者幾事不密而禍成於猶豫也方武之不受詔馳入步軍營召會北軍五校士數千人勢猶足以有爲也張奐北州之人豪素非中人之黨可以義動也不能乘機決策收爲已用而乃遲回達旦使逆賊得與奐等合豈不惜哉何進親見竇氏之敗而不用陳琳鄭公業之諫躬蹈覆轍引姦凶而授之柄卒成移鼎之禍進實兆之也範曄乃引天廢商之言豈不謬哉

荀彧

厲王流彘周召二公共和爲政延及宣王卒有中興之功天下之存亡豈不以其人哉當桓靈之衰其禍未甚於流彘也董卓之亂天之未厭漢徳豈有異於共和之時乎而議者謂曹公非取天下於漢其說非也方曹公以彊忍之姿因亂假義挾主威以令諸侯其包藏禍心天下庸人知之矣而荀彧間關河冀擇其所歸卒從曹氏志欲扶義奮謀以舒倒懸之急迹其行事可謂勇智兼人矣乃獨不知曹氏之無君乎其拒董昭之議何也夫豈誠有忠貞之節歟抑以晚節蓋之歟由前則不智由後則不忠不智不忠而求免於亂臣宜乎其難矣嗚呼荀彧安得無罪歟觀其臨大謀操弄彊敵於股掌之間輔成曹氏霸業至其威加海內下陵上逼乃欲潛杜其不軌是猶狂瀾潰堤以成滔天之勢而後徐以一葦障之尙可得乎而範曄猶謂彧有殺身成仁之美吾不知其說也

郊祀

漢武元鼎元封之間燕齊之士爭言神仙祭祀致福之術者以萬數故淫祠於漢世爲多𨿽當時名儒碩徳繼登宰輔莫有能定正之者元成之際衡譚用事始奮然欲盡去淫祠正以古義又幸世主從之其志行矣未幾以劉向一言而廢祠復興豈不惜哉蓋人情狃於禍福而易動鬼神隠於無形而難知以易動之情稽難知之理而欲正百年之謬宜乎其難矣以劉向之賢猶溺於習見況餘人乎

汲黯

周勃起布衣蓋椎朴鄙人以其重厚故可屬大事則天下重任固非狷忿褊迫者所能勝也武帝時淮南王欲反獨畏汲黯之節義至論公孫輩若發防爾夫汲黯之直爲天下敬憚如此予獨疑其狷忿褊迫臨大事不能無輕動輕動則失事機難與成功故武帝謂古有社稷臣黯近之矣其有得於此乎

周世宗家人傳

予讀周世宗家人傳至守禮殺人世宗不問史氏以爲知權予竊思之以謂父子者一人之私恩法者天下之公義二者相爲輕重不可偏舉也故恩勝義則詘法以伸恩義勝恩則掩恩以從法恩義輕重不足以相勝則兩盡其道而已舜爲天子瞽瞍殺人臯陶執之而不釋爲舜者豈不能赦其父哉蓋殺人而釋之則廢法誅其父則傷恩其意若曰天下不可一日而無法人子亦不可一日而亡其父民則不患乎無君也故寧與其執之以正天下之公義竊負而逃以伸已之私恩此舜所以兩全其道也方守禮殺人有司不能執之而徒以聞故世宗得而不問也有如臯陶者執之而不釋則𨿽不問得乎哉然世宗取天下於百戰之餘未易以舜之事望之者然則宜柰何亦寘諸法而已矣法有八議而貴居一焉爲天子父可謂貴矣此禮律之通義也一寘諸法而兩不傷焉何爲不可哉

龜山集卷九

欽定四庫全書

龜山集卷十

宋楊時撰語錄

荊州所聞【甲申四月至乙酉十一月】

先生曰自堯舜以前載籍未具世所有者獨宓犧所畫八卦耳當是之時聖賢如彼其多也自孔子刪定作系之後更秦歷漢以迄於今其書至不可勝記人之所資以爲學者宜易於古然其間千數百年求一人如古之聖賢卒不易得何哉豈道之所傳固不在於文字之多寡乎夫堯舜禹臯陶皆稱若稽古非無待於學也其學果何以乎由是觀之聖賢之所以爲聖賢其用心必有在矣學者不可不察之也

觀孔門弟子之徒其事師𨿽至於流離困餓濵於死而不去非要譽而規利也所以甘心焉者其所求也大矣流離困餓且濵於死有不足道者學者知此然後知學之不可已矣

古之學者以聖人爲師其學有不至故其徳有差焉人見聖人之難爲也故凡學者以聖人爲可至則必以爲狂而竊笑之夫聖人固未易至若舎聖人而學是將何所取則乎以聖人爲師猶學射而立的然的立於彼然後射者可視之而求中若其中不中則在人而已不立之的以何爲準

問曾西不爲管仲而於子路則曰吾先子之所畏或曰羞管仲之所已爲慕子路之所未就此說是否曰孔子曰由也千乘之國可使治其賦也使其見於施爲如是而已其於九合諸侯一匡天下固有所不逮也然則如之何曰管仲之功子路未必能之然子路譬之禦者則範我馳驅者也若管仲蓋詭遇耳曾西仲尼之徒也蓋不道管仲之事

六經不言無心惟佛氏言之亦不言修性惟揚雄言之心不可無性不假修故易止言洗心盡性記言正心尊徳性孟子言存心養性佛氏和順於道徳之意蓋有之於理義則未也

聖人以爲尋常事者莊周則誇言莊周之博乃禪家呵佛罵祖之類是也如逍遙遊養生主曲譬廣諭張大其說論其要則逍遙遊一篇乃子思所謂無入而不自得而養生主一篇乃孟子所謂行其所無事而已

問孔子曰中庸之爲徳其至矣乎何也曰至所謂極也極猶室之極所處則至矣下是爲不及上焉則爲過或者曰髙明所以處已中庸所以處人如此則是聖賢所以自待者常過而以其所賤者事君親也而可乎然則如之何曰髙明卽中庸也髙明者中庸之體中庸者髙明之用耳髙明亦猶所謂至也

問或曰中所以立常權所以盡變不知權則不足以應物知權則中有時乎不必用矣是否曰知中則知權不知權是不知中也曰旣謂之中斯有定所必有權焉是中與權固異矣曰猶坐於此室室自有中移而坐於堂則向之所謂中者今不中矣堂固自有中合堂室而觀之蓋又有堂室之中焉若居今之所守向之中是不知權豈非不知中乎又如以一尺之物約五寸而執之中也一尺而厚薄小大之體殊則所執者輕重不等矣猶執五寸以爲中是無權也蓋五寸之執長短多寡之中而非厚薄小大之中也欲求厚薄小大之中則釋五寸之約惟輕重之知而其中得矣故權以中行中因權立中庸之書不言權其曰君子而時中蓋所謂權也【一連下段】

舜跖之分利與善之間也利善之間相去甚微學者不可不知

爲文要有溫柔惇厚之气對人主語言及章疏文字溫柔惇厚尢不可無如子瞻詩多於譏玩殊無惻怛愛君之意荊公在朝論事多不循理惟是爭气而已何以事君君子之所養要令暴慢衺僻之气不設於身體陶淵明詩所不可及者衝澹深粹出於自然若曾用力學然後知淵明詩非著力之所能成

私意去盡然後可以應世老子曰公乃王

儒佛深處所差杪忽耳見儒者之道分明則佛在其下矣今學之徒曰儒者之道在其下是不見吾道之大也爲佛者旣不讀儒書或讀之而不深究其義爲儒者又自小也然則道何由明哉

君子無終食之間違仁說者曰飲食必有祭是也曰如是則造次顚沛之際遑遽急迫甚矣欲不離仁仁之道安在且飲食必有祭小人亦然豈能仁哉

孔子以其子妻公冶長以其兄之子妻南容說者曰君子之處其子與處其兄之子固不同也曰兄弟之子猶子也何擇乎誠如所言是聖人猶有私意也聖人不容有私意若二女之少長美惡必求其對所妻之先後未必同時安在其厚於兄而薄於已邪記此者特言如是二人可托以女子之終身且聖人爲子擇配不求其它故可法也

或謂孔子登東山而小魯登泰山而小天下此言勝物而小之曰使聖人以勝物爲心是將自小安能小物聖人本無勝物之心身之所處者髙則物自不得不下耳葉公以證父之攘羊爲直而孔子以爲吾黨之直者父爲子隠子爲父隠夫父子之眞情豈欲相暴其惡哉行其眞情乃所謂直反情以爲直則失其所以直矣乞醯之不得爲直亦猶是也

周禮王燕則以膳夫爲獻主說者曰君臣之義不可以燕廢曰是不然此孟子所謂養君子之道也禮受爵於君前則降而再拜燕所以待羣臣嘉賓也而使之有升降拜揖之勞是以犬馬畜之矣故以膳夫爲獻主而主不自獻酧焉是乃所以爲養君子之道而廩人繼粟庖人繼肉之義也

周禮凡用皆防惟王及後不會說者曰不得以有司之法制之曰有司之不能制天子也固矣然而九式之職冡宰任之王恣其費用有司𨿽不防冡宰得以九式論於王矣故王后不防非蕩然無以禁止之也制之有冡宰之義而非以有司之法故也

或曰書之終秦誓以見聖人之樂人悔過也故凡過而能悔者取其悔而不追其過可也今有殺人而被刑者臨刑而曰吾惟殺人以至此也仁者於此則必哀而捨之曰書之有秦費二誓以志帝王之誥命於是絕故也其大意則言有國者不可廢誓於誓之中其事又有可取者則如秦之罪已而不責人是也若曰取其悔而已不咎其過其旣悔而有過也亦不當罪乎聖人以恕待人於人之悔也嘉之可也如以悔爲是而不問其攺與不攺則攺過者尠矣故君子之取人也取其攺不取其悔且殺人至於被刑而自狀其過蓋傷其死之不善也使殺人而不必死其肯悔乎崤之戰不敗則秦自以爲功矣何以知之以濟河之師知之也濟河之師何義哉君子務本言凡所務者惟本而已若仁之於孝悌其本之一端耳蓋爲仁必自孝悌推之然後能爲仁也其曰爲仁與體仁者異矣體仁則無本末之別矣孔子曰老者安之朋友信之少者懷之此無待乎推之也孟子曰老吾老以及人之老幼吾幼以及人之幼此推之也推之所謂爲仁

問子貢貨殖誠如史遷之言否曰孔門所謂貨殖者但其中未能忘利耳豈若商賈之爲哉曰樊遲請學稼學圃如何曰此亦非爲利也其所願學正許子並耕之意而命之爲小人者蓋稼圃乃小人之事而非君子之所當務也君子勞心小人勞力

先生嘗夜夢人問王由足用爲善何以見語之曰齊王只是朴實故足以爲善如好貨好色好勇與夫好世俗之樂皆以直告而不隠於孟子其朴實可知若乃其心不然而謬爲大言以欺人是人終不可與入堯舜之道矣何善之能爲

狼跋之詩曰公孫碩膚赤舄幾幾周公之遇謗何其安閒而不迫也學詩者不在語言文字當想其气味則詩之意得矣

孟子言說大人則藐之至於以已之長方人之短猶有此等气象在若孔子則無此矣觀鄕黨一篇與上大夫言誾誾如也與下大夫言侃侃如也以至見冕者與瞽者𨿽防必以貌如此何暇藐人禮曰貴貴爲其近於君也敬長爲其近於親也故孔子謂君子畏大人

孔子言由求爲具臣曰弒父與君亦不從也由求如是而已乎曰弒父與君言其大者蓋小者不能不從故也若季氏旅泰山伐顓臾而不能救之之事是已然則或許其升堂且皆在政事之科何也曰小事之失亦未必皆從但自弒父與君而下或從一事則不得爲不從若弒父與君則決不從矣進此一等便爲大臣如孔孟之事君是也故孔孟𨿽當亂世而遇庸暗之主一毫亦不放過事道與祿仕不同常夷甫家貧召入朝神宗欲優厚之令兼數局如登聞鼓染院之類庶幾俸給可贍其家夷甫一切受之不辭及正叔以白衣擢爲勸講之官朝廷亦使之兼它職則固辭蓋前日所以不仕者爲道也則今日之仕須是官足以行道乃可受不然是茍祿也然後世道學不明君子之辭受取舎人尠能知之故常公之不辭人不以爲非而程公之辭人亦以爲是

王逢原才髙識逺未必見道觀其所著乃髙論怨誹之流假使用之亦何能爲

春秋昭如日星但說者斷以已意故有異同之論若義理已明春秋不難知也春秋始於隱其說紛紛無定論孟子有言王者之迹熄而詩亡詩亡然後春秋作據平王之崩在隱公之三年也則隱公卽位實在平王之時自幽王爲犬戎所滅而平王立於東遷當是時黍離降而爲國風則王者之詩亡矣此春秋所以作也

易於咸卦初六言咸其拇六二言咸其腓九三言咸其股九五言咸其脢上六言咸其輔頰舌至於九四一爻由一身觀之則心是也獨不言心其說以爲有心以感物則其應必狹矣惟忘心而待物之感故能無所不應其繇辭曰貞吉悔亡憧憧往來朋從爾思夫思皆緣其類而已不能周也所謂朋從者以類而應故也故孔子系辭曰天下何思何慮天下同歸而殊塗一致而百慮天下何思何慮夫心猶鏡也居其所而物自以形來則所鑑者廣矣若執鏡隨物以度其形其照幾何或曰思造形之上極過是非思之所能及故惟天下之至神則無思也無思所以體道有思所以應世此爲不知易之義也易所謂無思者以爲無所事乎思云耳故其於天下之故感而通之而已今而曰不可以有思又曰不能無思此何理哉

或曰聖人所以大過人者蓋能以身救天下之獘耳昔伊尹之任其獘多進而寡退茍得而害義故伯夷出而救之伯夷之淸其獘多退而寡進過廉而復刻故柳下惠出而救之柳下惠之和其獘多洿而寡潔惡異而尙同故孔子出而救之是故伯夷不淸不足以救伊尹之任柳下惠不和不足以救伯夷之淸此三人者因時之偏而救之非天下之中道也故久必獘至孔子之時三聖人之獘各極於天下故孔子集其行而大成萬世之法然後聖人之道無獘其所以無獘者豈孔子一人之力哉四人者相爲終始也使三聖人者當孔子之時皆足以爲孔子矣曰何不思之甚也由湯至於文王之時五百有餘歳其間賢聖之君六七作其成就人才之眾至其衰世尢有存者使伊尹有獘當時更世之久上之爲君下之爲臣皆足以有爲獨無以革之乎由周至於戰國之際又五百有餘歳文武周公之化不爲不深使伯夷之獘至是猶在則周之聖人所謂一道徳以同風俗者殆無補於世而獨俟一柳下惠邪況孔子去柳下惠未逺若柳下惠能矯伯夷之淸使天下從之其獘不應繼踵而作而孔子救之又何其遽也且孔子之時荷蕢荷蓧接輿沮溺之流必退者尙多也則柳下惠之所爲是果何益乎故爲聖人救獘之說者是亦不思而已矣夫伊尹固聖人之任者然以爲必於進則不可也湯三使往聘之然後幡然以就湯不然將不從其聘矣則伊尹之不必進可見伯夷固聖人之淸者然以爲必於退則不可也方其辟紂居諸海濱以待天下淸聞西伯善養老者則歸之則伯夷之不必退亦可見若柳下惠孔子蓋以爲直道而事人孟子亦稱其不以三公易其介矣亦豈以同爲和乎由是觀之其獘果何自而得之邪若曰孔子之道所以無獘者四人者相爲終始使三聖人當孔子之時亦皆足以爲孔子此尢不可孟子曰伯夷伊尹不同道又曰自生民以來未有盛於孔子而伯夷伊尹不足以班之而其所謂同者得百里之地而君之皆能以朝諸侯有天下行一不義殺一不辜而得天下皆不爲而已彼爲任爲淸爲和一節之至於聖人者也其可以爲孔子乎夫以三人爲聖者孟子發之也而孟子之言其辧如彼今釋孟子之言安得彊爲之說乎𨿽然此孟子之言也學者於聖人又當自有所見自無所見縱得孟子之防何與吾事

問伊尹五就湯五就桀何也曰其就湯也以三聘之勤也其就桀也湯進之也然則何爲事桀曰旣就湯則當以湯之心爲心湯豈有伐桀之意哉其不得已而伐之也人歸之天命之耳方其進伊尹以事桀也蓋欲其悔過遷善而已茍悔過遷善則吾北面而臣之固所願也若湯初求伊尹卽有伐桀之意而伊尹遂相之是以取天下爲心也以取天下爲心豈聖人之心哉

問伯夷伊尹柳下惠之行固不同矣使伯夷居湯之世就湯之聘乎曰安得而不就然則湯使之就桀則就之乎曰否何以知其然曰伯夷聞文王作興則歸之宜其就湯之聘然而橫政之所出橫民之所止不忍居也使之事桀蓋有所不屑矣然則其果相湯也肯伐桀乎曰至天下共叛之桀爲獨夫伯夷伐之亦何卹哉

或曰湯之伐桀也眾以爲我後不卹我眾舎我穡事而割正夏而湯告以必往是聖人之任者也文王三分天下有其二以服事商是聖之淸者也曰非也湯伐桀𨿽其眾有不恱之言憚勞而已若夏之人則不然曰時日曷喪予及汝皆亡故攸䢐之民室家相慶簞食壺漿以迎王師湯𨿽不往不可得矣文王之時紂猶有天下三分之一民猶以爲君則文王安得而不事之至於武王而受罔有悛心賢人君子不爲所殺則或爲囚奴或去國紂之在天下爲一夫矣故武王誅之亦不得已也孟子不云取之而燕民不悅則勿取古之人有行之者文王是也取之而燕民悅則取之古之人有行之者武王是也由此觀之湯非樂爲任而文王非樂爲淸也會逢其適而已

孟子與人君言皆所以擴其善心而革其非不止就事論事如論齊王之愛牛而曰是心足以王論王之好樂而使之與百姓同樂論王之好貨好色好勇而陳周之先王之事若使爲人臣者論事每如此而其君肯聴豈不能堯舜其君

又曰孟子對人君論事句句未嘗離仁此所謂王道也曰安得句句不離乎仁曰須是知一以貫之之理曰一以貫之仁足以盡之否曰孟子固曰一者何曰仁也仁之用大矣今之學者仁之體亦不曾體究得

梁王頋鴻雁麋鹿以問孟子孟子因以爲賢者而後樂此至其論文王夏桀之所以異則獨樂不可也世之君子其賢者乎則必語王以憂民而勿爲臺沼苑囿之觀是拂其欲也其佞者乎則必語王以自樂而廣其侈心是縱其欲也二者皆非能引君以當道惟孟子之言常於毫髮之間剖析利害之所在使人君化焉而不自知夫如是其在朝廷則可以格君心之非而其言易行也

或曰居今之世去就之際不必一一中節欲其皆中節則道不得行矣曰何其不自重也枉已者其能直人乎古之人寧道之不行而不輕其去就如孔孟𨿽在戰國之時其進必以正以至終於不得行而死是矣顧今之世獨不如戰國之時乎使不卹其去就可以行道孔孟當先爲之矣孔孟豈不欲道之行哉

或曰以術行道而心正如何曰謂之君子豈有心不正者當論其所行之是否爾且以術行道未免枉已與其自枉不若不得行之愈也

宋牼以利說秦楚使之罷兵以息兩國之爭其心未爲過也然孟子力抵之蓋君子之事君其說不可惟利之從茍惟利之從則人君所見者利而已彼有軋吾謀者其說又利於我吾說必見屈矣故不若與之談道理道理旣明人自不能勝也所謂道理之談孟子之仁義是也王霸之佐其利義之間乎一毫爲利則不足爲王矣後世道學不明人以顏子伯夷只作一節之士若孟子之論則是兩人者豈淸修介潔者邪如伯夷直許之以朝諸侯有天下顏子直許之以禹稷之事

方太公釣於渭不遇文王特一老漁父耳及一朝用之乃有鷹揚之勇非文王有獨見之明誰能知之學者須體此意然後進退隱顯各得其當

或曰徳而已矣奚取於聰明曰徒取其徳或有有徳而不聰明者如此則人得以欺罔之何以濟務故書稱堯舜禹湯文武皆言其聰明爲是故也

黃叔度學充其徳𨿽顏子可至矣

一介之與萬鐘若論利則有多寡若論義其理一也伊尹惟能一介知所取與故能祿之以天下弗顧系馬千駟弗視自後世觀之則一介不以予人爲太吝一介不以取諸人爲太潔然君子之取予適於義而已予之嗇取之微𨿽若不足道然茍害於義又何多寡之間乎孔子於公西赤之富不防其請於原憲之貧不許其辭此知所予者也孟子言非其道則一簞食不可受於人如其道則舜受堯之天下不以爲泰此知所取者也

孟子稱舜象憂亦憂象喜亦喜此語最宜味之夫舜之意惟恐不獲於象也則象喜舜自喜夫豈有僞乎是之謂不藏怒不宿怨

問象日以殺舜爲事而舜終不爲所殺何也曰堯在上天下豈容有殺兄者乎此語自是萬章所傳之謬據所載但云象傲而已觀萬章之言傲何足以盡之其言殺舜之時堯已妻之二女又使其子九男百官皆事舜於畎畝之中象必不敢但萬章所問其大意不在此故孟子當時亦不暇辧

孟子言舜之怨慕非深知舜之心不能及此據舜惟患不順於父母不謂其盡孝也凱風之詩曰母氏聖善我無令人孝子之事親如此此孔子所以取之也孔子曰君子之道四丘未能一焉若乃自以爲能則失之矣顏子所學學舜而已蓋舜於人倫無所不盡也以爲父子盡父子之道以爲君臣盡君臣之道以爲夫盡夫道以爲兄盡兄道此孟子所謂舜爲法於天下可傳於後世者也孟子所憂亦憂不如舜耳人能以舜爲心其學不患不進

問將順其美後世之說或成阿諛恐是引其君以當道曰然此正如孟子所謂是心足以王若曰以小易大則非其情以爲見牛未見羊而欲以羊易牛乃所以爲仁引之使知王政之可爲是謂將順又曰詳味此一章可見古人事君之心

韓信用兵在楚漢之間則爲善矣方之五霸已自不及以無節制故也如信之軍修武髙祖卽其臥內奪之印易置諸將信尙未知此與棘門霸上之軍何異但信用兵能以術驅人使自爲戰當時亦無有以節制之兵當之者故信數得以取勝也王者之兵未嘗以術勝人然亦不可以計敗後世惟諸葛亮李靖爲知兵如諸葛亮已死司馬仲達觀其行營軍壘不覺嘆服而李靖惟以正出奇此爲得法制之意而不務僥幸者也古人未嘗不知兵如周官之法𨿽坐作進退之末莫不有節若平時不學一旦緩急何以應敵如此則學者於行師禦眾戰陣營壘之事不可不講

史言成安君儒者故爲韓信所勝成安君豈眞儒者哉若眞儒必不爲韓信所詐如曰吾行仁義云耳人得而罔之是木偶人也夫兵𨿽不貴詐亦人所不得而詐然後爲善觀戰國用兵中原之戰也若今之用兵禦邊塞耳力可以戰則戰勢利於守則守來則拒之去則勿追則邊鄙自然無事今乃反挑之且侵其地已非理矣其決勝必取而至於用狙詐也又何足怪若賢將必不以窮鬭逺討爲事何用狙詐蓋邊塞之戰與中原之戰異邊人難與較曲直是非惟恃力耳但以邊人待之可也以邊人待之如前所謂是矣問今之爲將帥者不必用狙詐固是柰兵官武人之有智略者莫非狙詐之流若無狙詐如何使人曰君子無所往而不以誠但至誠惻怛則人自感動曰至誠惻怛可也然今之置帥朝除暮易若以至誠爲務須是積久上下相諳其效方見卒然施之未必有補曰誠動於此物應於彼速於影響豈必在久如郭子儀守河陽李光弼代之一號令而金鼓旗幟爲之精明此特其號令各有體耳推誠亦猶是也

正叔先生過範堯夫治所謂堯夫曰聞公有言作帥當使三軍愛之如父母是否曰然非歟曰公第能言之耳未必能行也曰何以言之曰聞舊帥方卒公始代之便設筵張樂犒軍此所以知公之必不能使三軍愛之如父母也曰當時自合打散設筵張樂卻是錯曰打散亦不可彼卒伍之所利者財食也使其不得財食則知新帥之所以不給賜財食者爲舊帥之亡也夫舊帥亦父母也今其亡未久而給賜如常卒伍之愚忘其上以此耳然則不能使之觀舊帥如父母則必不能使之以我爲父母矣堯夫是日追送正叔曰若不逺出不聞此言祖宗能用人命故太祖嘗曰我以一縑易一敵人首不過十萬匈奴之眾可盡惟能如此此所以能取天下今獲一刧盜亦須以數十千賞之若只使一縑欲易一敵人首人必不爲用惟不能用人命此所以必至於厚賞也觀祖宗時江南擅彊河東未服兩浙川廣尙守巢六方是時所有財賦特中原之地耳其聚斂科派蓋不若今之悉也其後祖宗削平僭亂只用所有不患乏財使如今日厚賞安能取天下

陸宣公當擾攘之際說其君未嘗用數觀其奏議可見欲論天下事當以此爲法宣公在朝自以不卹其身知無不言言無不盡至於遷貶惟杜門集古方書而已可謂知進退者

呂晦叔眞大人其言簡而意足孫莘老嘗言裕陵好問且曰好問則裕晦叔曰好問而裕不若聴徳而聰人有非劉向彊聒而不捨者呂晦叔曰劉向貴戚之卿此語可謂忠厚然向之眷眷於漢室而不忍去則是也至於上變論事亦可謂不知命矣

問以匹夫一日而見天子天子問焉盡所懷而陳之則事必有窒礙者不盡則爲不忠如何曰事亦須量深淺孔子曰信而後諫未信則以爲謗巳也易之恆曰浚恆凶此恆之初也故當以漸而不可以浚浚則凶矣假如問人臣之忠邪其親信者誰歟遽與之辧別是非則有失身之悔君子於此但不可以忠爲邪以邪爲忠語言之間故不無委曲也至於論理則不然如惠王問孟子何以利吾國則當言何必曰利宣王問孟子卿不同則當以正對蓋不直則道不見故也世之君子其平居談道甚明論議可聴至其出立朝廷之上則其行事多與所言相戾至有圗王而實霸行義而規利者蓋以其學得之文字之中而未嘗以心驗之故也若心之所得則曰吾所以爲已而已是故心迹常判而爲二心迹旣判而爲二故事事違其所學

人臣之事君豈可佐以刑名之說如此是使人主失仁心也人主無仁心則不足以得人故人臣能使其君視民如傷則王道行矣

或曰特防乃人君威福之權不可無也曰不然古者用刑王三宥之若案法定罪而不敢赦則在有司夫惟有司守法而不敢移故人主得以養其仁心今也法不應誅而人主必以特防誅之是有司之法不必守而使人主失仁心矣

荊公在上前爭論或爲上所疑則曰臣之素行似不至無廉恥如何不足信且論事當問事之是非利害如何豈可以素有廉恥刼人使信已也夫廉恥在常人足道若君子更自矜其廉恥亦淺矣蓋廉恥自君子所當爲者如人守官曰我固不受贓不受贓豈分外事乎理財作人兩事其說非不善然世儒所謂理財者務爲聚斂而所謂作人者起其奔競好進之心而已易之言理財詩之言作人似不如此

周官平頒其興積說者曰無問其欲否槪與之也故假此爲靑苗之法當春則平頒秋成則入之又加息焉以爲不取息則舟車之費鼠雀之耗官吏之俸給無所從出故不得不然此爲之辭耳先王省耕斂而爲之補助以救民急而已方其出也未嘗望入豈復求息取其息而曰非漁利也其可乎孟子論法以爲凶年糞其田而不足則必取盈焉使民終歳勤動不得以養其父母又稱貸而益之是爲不善今也無問其欲否而頒之亦無問年之丰凶而必取其息不然則以刑法加焉周官之意果如是乎

朝廷設法賣酒所在官吏遂張樂集妓女以來小民此最爲害教而必爲之辭曰與民同樂豈不誣哉夫誘引無知之民以漁其財是在百姓爲之理亦當禁而官吏爲之上下不以爲怪不知爲政之過也且民之有財亦須上之人與之愛惜不與之愛惜而巧求暗取之𨿽無鞭笞以彊民其所爲有甚於鞭笞矣余在潭州瀏陽方官散靑苗時凡酒肆食店與夫俳優戲劇之罔民財者悉有以禁之散錢已然後令如故官賣酒舊嘗至是時亦必以妓樂隨處張設頗得民利或以請不許往往民間得錢遂用之有方

常平法州縣寺舎歳用有餘則以歸官賑民之窮餓者余爲瀏陽日方爲立法使行旅之疾病饑踣於道者隨所在申縣縣令寺舎飲食之欲人之入吾境者無不得其所也其事未及行而余以罪去官至今以爲恨錢塘內造什物守臣不知其數恣宦官所爲至數年未已傷財害民莫此爲甚使其器用一一得以奉禦玆固無嫌其實公得其一私得其十其十者非以自奉則逞奇技淫巧以自獻於上與夫宮嬪之貴幸者此獘尢不可言使予守錢塘必先奏上乞降所造之數付有司爲之以進庶幾宦官不得容其姦是𨿽於事未有大補亦守臣安百姓節國用之一端也如此而得罪則有名矣或勸先生解經曰不敢易也曾子曰吾日三省吾身爲人謀而不忠乎與朋友交而不信乎傳不習乎夫傳而不習以處已則不信以待人則不忠三者胥失也昔有勸正叔先生出易傳示人者正叔曰獨不望學之進乎姑遲之覺耄卽傳矣蓋已耄則學不復進故也學不復進若猶不可傳是其言不足以垂後矣六經之義驗之於心而然施之於行事而順然後爲得驗之於心而不然施之於行事而不順則非所謂經義今之治經者爲無用之文徼幸科第而已果何益哉

今所謂博學者特通歷代之故事而已必欲取堯舜三代之法兼明而默識之以斷後世所爲之中否而去取焉蓋未能也孟子之學蓋有以爲不足學而不學者也余觀熙寧元丰之君子皆通曉世務而所取以爲證者秦漢以下之事而已故有爲秦漢以上之說者與之爭輒不勝若今之論事者多以三代爲言其實未必曉有能以三代之法一一與之剖析是非有不戰而自屈者然此須深知三代致治之意方可若周官之書先王經世之務也不可不講若有意於世須是事事明了胸中無疑方能濟務如馬周以一介艸茅言天下事若素宦於朝若非嘗學來安得生知因論馬周言事每事須開人主一綫路終是不如魏徴之正如諫太宗避暑事親之道甚善然又曰鑾輿之出有日不可遽止願示還期若事非是卽從而止之何用如此正孟子所謂月攘一雞者豈是以堯舜望其君乎

褚遂良修起居注唐太宗曰朕有不善亦當記之乎或爲之言曰借使遂良不記天下亦當記之曰此語亦善但人主好名則可以此動之耳未盡也夫君子居其室出其言善則千里之外應之出其言不善則千里之外違之故言行君子之樞機不可不愼縱使史官不記而民之應違如此𨿽欲自掩其不善其可得乎

試教授宏辭科乃是以文字自售古人行已似不如此今之進士使豪傑者出必不肯就然以爲舎此則仕進無路故爲不得已之計或是爲貧或欲緣是少試其才旣得官矣又以僥求榮達此何義哉

朝廷立法臺察不許言天下利害諫官不許論人才命爲臺諫是使之言也而又禁之何理哉如命以中書舎人或升黜不當繳還詞頭則更屬它中書舎人爲之命以給事中或有必行之事則不復過門下而所謂中書舎人給事中者亦更不整理且如此是不得其職矣不得其職則當去而今之君子安爲之其義焉在常平司有支用𨿽是敕取法當執奏近又免執奏之法關防甚密何可免也使吾輩得爲常平官如此等事亦當辧明則知今之要路大抵難處也先王之時工執蓺事以諫自此推之則當是時凡有職者皆得執其事以諫矣若人人有職事皆能思其利害以諫法度何憂不完政事何憂不成且古者百工猶能信度以申其說而今之侍從監司蓋內外之達官人主所親信者反未嘗知諫此又何理也

天生聰明時乂所謂天生者因其固然而無作之謂也無所作聰明是謂憲天聰明憲天云者任理而已矣故伊尹曰視逺惟明聴徳惟聰知此然後可與論人君之聰明矣或曰爲人君須聰明有以勝人然後可以制人而止其亂曰天聰明期於勝人非也如人聴訟必欲卽揣知其情狀是非亦或屢中若不任理只是億度而已非所謂聰明故孔子曰聴訟吾猶人也必也使無訟乎人君如不聴徳每事卽揣知情狀是非所中𨿽多失人君之道矣謂之不聰明可也

作詩不知風雅之意不可以作詩尙譎諫惟言之者無罪聞之者足以戒乃爲有補若諫而渉於毀謗聞者怒之何補之有觀蘇東坡詩只是譏誚朝廷殊無溫柔惇厚之气以此人故得而罪之若是伯淳詩則聞之者自然感動矣因舉伯淳和溫公諸人禊飲詩云未須愁日暮天際乍輕陰又泛舟詩云只恐風花一片飛何其溫厚也

考槃之詩言永矢弗過說者曰誓不過君之朝非也矢陳也亦曰永言其不得過耳昔者有以是問常夷甫之子立立對曰古之人蓋有視其君如冦讎者此尢害理何則孟子所謂君之視臣如犬馬則臣視君如冦讎以爲君言之也爲君言則施報之道此固有之若君子之自處豈處其薄乎孟子曰王庶幾攺之予日望之君子之心蓋如此考槃之詩𨿽其時君使賢者退而窮處爲可罪夫茍一日有悔過遷善之心復以用我我必復立其朝何終不過之有大抵今之說詩者多以文害辭非徒以文害辭也又有甚者分析字之偏傍以取義理如此豈復有詩孟子引天生烝民有物有則民之秉彞好是懿徳故有物必有則民之秉彞也故好是懿徳其釋詩也於其本文加四字而已而語自分明矣今之說詩者殊不知此

郭汾陽不問發墓之人𨿽古之齊物我者不能過問謝安屐齒折事識者不信是否曰此事未必無但史於此亦失之億度安知其非偶然乎若破賊而喜在謝安固不足怪然屐齒必不爲一時遑遽而致折也或謂人當無利心然後爲君子曰以此自爲可也以此責人恐不勝責矣人但能於得處知辧義理亦自難得故孔子以見利思義稱成人而以見得思義稱士焉此其辧也

物有圭角多刺人眼目亦易玷闕故君子處世當渾然天成則人不厭棄矣

溝洫之量不可以容江河江河之量不可以容滄海有所局故也若君子則以天地爲量何所不容有能捐一金而不顧者未必能捐十金能捐十金而不顧者未必能捐百金此由所見之熟與不熟非能眞知其義之當與否也若得其義矣𨿽一分不妄予亦不妄取

世之事鬼神所以陷於淫諂者皆其不知鬼神之情狀祭祀之深意也學者當求知之漢儒言祖有功宗有徳不毀所以勸也曰非也子孫之祭其親豈有功徳而後祭之乎若以爲有功徳然後祭是子孫得揀擇其祖宗而尊之也豈事親之道哉秦少遊以韋元成爲腐儒惡其建毀廟之議其說曰君子將營宮室宗廟爲先廏庫爲次居室爲後夫營之先親而後身則毀之先身而後親可知矣漢之離宮別館長楊五柞已大侈靡未聞其毀乃取韋元成毀廟之說亟行之此元帝寢疾所以夢祖譴責也其後又復豈終可攺乎曰審宗廟也則不容以所未當毀者而毀之矣先王之禮天子祭天地諸侯祭社稷父爲士子爲大夫葬以士祭以大夫父爲大夫子爲士葬以大夫祭以士支子不祭有事則祭於宗廟之家明非繼體也如是則祭與不祭皆不可茍矣漢之廟在郡國蓋以千數歳時皆諸侯王主祭豈古禮哉使漢祖宗有靈當不享矣立無度之廟致不享之祭以此事神尙不欲毀邪以夢寐而復旣未知鬼神之情狀引之爲證其說陋矣且誠如所論先王當行之矣先王豈不敬神哉

知合內外之道則顏子禹稷之所同可見蓋自誠意正心推之至於可以平天下此內外之道所以合也故觀其意誠心正則知天下由是而平觀其天下平則知非意誠心正不能也玆乃禹稷顏回之所以同也

問師也辟何以見曰語云堂堂乎張也難與並爲仁矣蓋幾於辟然此其初也學於孔門者皆終有進焉若子張後來論交曰我之大賢歟於人何所不容此豈介僻之流孟子曰人之有四端猶其有四體也夫四體與生俱生身體不備謂之不成人闕一不可亦無先後之次老子言失道而後徳失徳而後仁失仁而後義失義而後禮禮者忠信之薄是特見後世爲禮者之獘耳先王之禮本諸人心所以節文仁義是也顧所用如何豈有先後𨿽然老子之薄而末之者其意欲民還淳反朴以救一時之獘而已夫果能使民還淳反朴不亦善乎然天下豈有此理夫禮文其質而已非能有所增益也故禮行而君臣父子之道得使一日去禮則天下亂矣若去禮是去君臣父子之道也而可乎惟不可去此四端所以猶人之有四體也

今學者將仁小卻故不知求仁孔子曰若聖與仁則吾豈敢孔子尙不敢當且罕言之則仁之道不亦大乎然則所謂合而言之道也何也曰由仁義則行仁義所謂合也洪範傳曰道萬物而無所由命萬物而無所聴惟天下至神爲能與於此此爲不知道與命也孔子之言道曰誰能出不由戶何莫由斯道也其言命曰道之將行也歟命也道之將廢也歟命也夫道非能使人由之命非能使人聴之人自不能違耳聖人𨿽至神以爲體道而至於命則可也若曰無所由無所聴將焉之乎且聖人未嘗不欲道之興以無可柰何故委之於命如使孔子必可以爲周公之事其不爲之乎可爲而不爲則是欲道之廢矣豈孔子之心哉故曰道萬物而無所由命萬物而無所聴者不知道與命之言也

洪範傳論水火金木土自然之數配諸人之一身皆有先後之序此有序乎夫五行在天地之間有則俱有故曰闕一不可今曰有水然後有火有火然後有木有木然後有金有金然後有土𨿽常人皆知其不然矣然則謂精神魂魄意爲有序失之矣

或問臺諫官如何作曰剝之象曰不利有攸往小人長也順而止之觀象也君子尙消息盈虛天行也夫君子之於小人方其進也不可以驟去觀剝之象斯可見矣剝坤下而艮上坤順也艮止也此天理之不可易者也順而止之其漸而非暴之謂乎陰陽之气消息盈虛必以其漸君子所尙蓋在於此

君子之治心養气接物應事惟直而已直則無所事矣康子饋藥孔子旣拜而受之矣乃曰丘未達不敢嘗此疑於拂人情然聖人愼疾豈敢嘗未達之藥旣不敢嘗則直言之何用委曲微生髙乞鄰醯以與人是在今之君子蓋常事耳顧亦何害然孔子不以爲直以所以辭康子之言觀之信乎其不直也維摩經云直心是道場儒佛至此實無二理學者必欲進徳則行已不可不直蓋孔子之門人皆於其師無隠情者知直故也如宰我短喪之問之類

範濟美問讀論語以何爲要曰要在知仁孔子說仁處最宜玩味曰孔子說處甚多尢的當是何語曰皆的當但其門人所至有不同故其答之亦異只如言剛毅木訥近仁自此而求之仁之道亦自可知蓋嘗謂曾子在孔門當時以爲魯魯者學道尢宜難於它人然子思之中庸聖學所賴以傳者也考其淵源乃自曾子則傳孔子之道者曾子而已矣豈非魯得之乎由此觀之聰明辧智未必不害道而剛毅木訥信乎於仁爲近矣呂吉甫解孝經義首章云是曾子力所不能問故孔子以其未曉而盡告之曰豈有人未之曉而可以盡告之乎觀孔子門人問爲邦者惟顏子一人其它敢爲國者尙少今孝經所論上自天子下至庶人無不及者若其力有未至而盡告之在孔子爲失言於曾子爲無益豈聖賢教與學之道哉孔子云參也魯蓋其初時而後語之以一以貫之曾子於此默諭則其所得深矣猶以爲魯是學於孔門者獨無所進乎觀論語所載曾子將死之言孟子推明不事有若之意又詳考子思孟子傳道之所自是特以魯終其身者邪學有所患在守陳編而不能斷以獨見之明此其於古人是非所以多失之也

龜山集卷十

欽定四庫全書

龜山集卷十一

宋楊時撰語錄二

京師所聞【丙戌四月至六月】

李似祖曹令徳問何以知仁曰孟子以惻隠之心爲仁之端平居但以此體究久久自見因問似祖令徳尋常如何說隠似祖云如有隠憂勤卹民隠皆疾痛之謂也曰孺子將入於井而人見之者必有惻隠之心疾痛非在已也而爲之疾痛何也似祖曰出於自然不可已也曰安得自然如此若體究此理知其所從來則仁之道不逺矣二人退余從容問曰萬物與我爲一其仁之體乎曰然

問論語言仁處何語最爲親切曰皆仁之方也若正所謂仁則未之嘗言也故曰子罕言利與命與仁要道得親切惟孟子言仁人心也最爲親切

丰尙書稷嘗言少時見雪竇教人惜福云人無壽夭祿盡則死昔元厚之死而復生於陰府見主吏謂之曰君祿未盡它時官至兩府然須惜福乃可延年厚之一生𨿽一桮飯亦必先減而後食其餘奉養皆不敢過故身爲執政壽逾七十雪竇之言於是可驗今日貴人相髙以侈視其費用皆是無益畢竟何補公聞之曰此猶以利言也若以義言之則簞食萬鐘顧吾所得爲者如何耳

吳審律【儀】勸解易曰易難解曰及今可以致力若後力衰卻難曰某嘗觀聖人言易便覺措辭不得只如乾坤兩卦聖人嘗釋其義於後是則解易之法也幹之初九潛龍勿用釋云陽在下也又曰龍徳而隠者也又曰下也又曰陽气潛藏又曰隠而未見行而未成此一爻耳反覆推明至五變其說然後已今之釋者其於他卦能如是推明乎若不能爾則一爻之義只可用之一事易三百八十四爻爻指一事則是其用止於三百八十四事而已如易所該其果極於此乎若三百八十四事不足以盡之則一爻之用不止於一事亦明矣觀聖人於系辭發明卦義尙多其說果如今之解易者乎故某嘗謂說易須髣髴聖人之意然後可以下筆此其所以未敢茍也

問邵堯夫云誰信畫前元有易自從刪後更無詩畫前有易何以見曰畫前有易其理甚微然卽用孔子之已發明者言之未有畫前蓋可見也如雲神農氏之耒耜蓋取諸益日中爲市蓋取諸噬嗑黃帝堯舜之舟楫蓋取諸渙服牛乘馬蓋取諸隨益噬嗑渙隨重卦也當神農黃帝堯舜之時重卦未畫此理眞聖人有以見天下之賾故通變以宜民而易之道得矣然則非畫前元有易乎

問墻有茨之詩若以爲勸戒似不必存曰著此者欲知此惡不可爲耳所以不可爲以行無隠而不彰𨿽幽闇深僻之中人亦可以知其詳也人之爲惡多以人莫之知而密爲之然終不能掩密爲之者其初心也至於不能掩蓋已無如之何耳豈其所欲哉此君子所以戒愼乎其所不睹恐懼乎其所不聞也

自非狙詐之徒皆知義足以勝利然不爲利疚而遷者幾希如管仲亦知義故其所爲多假義而行自王者之迹熄天下以詐力相髙故常溺於利而不知反由孔子而後爲天下國家不以利言者惟孟子一人守得定九月丁卯子同生曰子同者正名其爲桓公之子也猗嗟之詩序曰人以爲齊侯之子其詩曰展我甥兮則明莊公非齊侯之子矣以經考之莊公之生桓公之六年也至十八年始書夫人姜氏遂如齊而左傳因載申繻之諫與桓公適齊之事則前此文姜蓋未嘗如齊也未嘗如齊而人以莊公爲齊侯之子春秋安得而不辧乎此春秋所以爲別嫌明微也

閔二年書鄭棄其師觀淸人之詩序可見矣文公惡髙克使之將兵禦狄久而不召遂使眾散而歸豈非棄其師乎蓋惡其人而使之將兵以外之兵何罪故止罪鄭齊桓公攘戎狄而封衞未嘗請命於天子而専封之也故春秋書城楚丘而不言其封衞蓋無取焉然則木瓜美桓公孔子何以取之曰木瓜之詩衞人之詩也衞爲狄所滅桓公救而封之其恩豈可忘也欲厚報之不亦宜乎在衞人之義不得不以爲美其取之也以衞人之義而已若春秋褒貶示天下之公故無取

鄭季常作太學博士言養士之道當先善其心今殊失此意未知所以善之之方曰由今之道𨿽賢者爲教官必不能善人心曰使荊公當此職不知如何曰荊公爲相其道蓋行乎當年今日學法荊公之法也已不能善之矣季常良久曰如是如是

與季常言學者當有所疑乃能進徳然亦須著力深方有疑今之士讀書爲學蓋自以爲無可疑者故其學莫能相當如孔子門人所疑皆後世所謂不必疑者也子貢問政子曰足食足兵民信之矣子貢疑所可去答之以去兵於食與信猶有疑焉故能發孔氏民無信不立之說若今之人問政使之足食與兵何疑之有樊遲問仁子曰愛人問智子曰知人是蓋甚明白而遲猶曰未達故孔子以舉直錯諸枉能使枉者直教之由是而行之於智之道不其庶矣乎然遲退而見子夏猶申問舉直錯諸枉之義於是又得舜舉臯陶湯舉伊尹爲證故仁智兼盡其說子夏問巧笑倩兮美目盼兮直推至於曰禮後乎然後已如使今之學者方得其初問之答便不復疑矣蓋嘗謂古人以爲疑者今人不知疑也學何以進季常曰某平生爲學亦常自謂無疑今觀所言方知古之學者善學

問中庸只論誠而論語曾不一及誠何也曰論語之教人凡言恭敬忠信所以求仁而進徳之事莫非誠也論語示人以其入之之方中庸言其至也蓋中庸子思傳道之書不正言其至則道不明孔子所罕言孟子常言之亦猶是矣易曰君子敬以直內義以方外夫盡其誠心而無僞焉所謂直也若施之於事則厚薄隆殺一定而不可易爲有方矣敬與義本無二所主者敬而義則自此出焉故有內外之辧其實義亦敬也故孟子之言義曰行吾敬而已

問孔子許子路升堂其品第甚髙何以見曰觀其死猶不忘結纓非其所養素定何能爾邪茍非其人則遑遽急迫之際方寸亂矣

問宰我於三年之喪猶有疑問何也曰此其所以爲宰我也凡學於孔子者皆欲窮究到無疑處方已三年之喪在他人於此不敢發之宰我疑以期斷故必求質於聖人𨿽被深責所不辭也

四科之目不盡孔門弟子之賢非可指爲定論

揚雄作太準易此最爲誑後學後之人徒見其言艱深其數汗漫遂謂雄眞有得於易故不敢輕議其實雄未嘗知易

問必有事焉而勿正心勿忘勿助長旣不可忘又不可助長當如何著力曰孟子固曰至大至剛以直養而無害則𨿽未嘗忘亦不助長

溫良恭儉讓此五者非足以盡孔子然必聞其政者以此耳

毋意云者謂無私意耳若誠意則不可無也

所謂時習者如嬰兒之習書防畫固求其似也若習之而不似亦何用習學者學聖人亦當如此大槪必踐履聖人之事方名爲學習又不可不察習而不察與不習同若今之學者固未嘗習而況於察

問何謂屢空曰此顏子所以殆庶幾也學至於聖人則一物不畱於胸次乃其常也回未至此屢空而已謂之屢空則有時乎不空

億則屢中非至誠前知也故不足取

問操則存如何曰古之學者視聴言動無非禮所以操心也至於無故不徹琴瑟行則聞佩玉登車則聞和鸞蓋皆欲收其放心不使惰慢邪僻之气得而入焉故曰不有博弈者乎爲之猶賢乎已夫博弈非君子所爲而云爾者以是可以收其放心爾說經義至不可踐履處便非經義若聖人之言豈有人做不得處學者所以不免求之釋老爲其有髙明處如六經中自有妙理卻不深思只於平易中認了曾不知聖人將妙理只於尋常事說了

曾子曰士不可以不毅人須能然後有容因言陳述古先生云丈夫當容人勿爲人所容

旁招俊乂列於庶位宰相之任也今宰相欲擢任一人必令登對然後取防用之夫人之賢不肖一見之頃安能盡知此蓋起於後世宰相不堪委任之過

荊公云利者陰也陰當隠伏義者陽也陽當宣著此說源流發於董仲舒然此正王氏心術之蔽觀其所爲𨿽名爲義其實爲利

春秋正是聖人處置事處他經言其理此明其用理旣明則其用不難知也

聖人作處本分之外不加毫末故以孔子之聖孟子止言其不爲已甚而已

或問操心曰書云以禮制心所謂操也如顏子克已復禮最學者之要若學至聖人則不必操而常存揚雄言能常操而存者其惟聖人乎此爲不知聖人論及莊周言天人處曰絡馬首穿牛鼻是謂人曰是夫天也若絡牛首穿馬鼻則不可謂之天論西銘曰河南先生言理一而分殊知其理一所以爲仁知其分殊所以爲義所謂分殊猶孟子言親親而仁民仁民而愛物其分不同故所施不能無差等或曰如是則體用果離而爲二矣曰用未嘗離體也且以一身觀之四體百骸皆具所謂體也至其用處則屨不可加之於首冠不可納之於足則卽體而言分在其中矣

吾從周非從其文也從其損益而已

易言利見利用而終不言所以利故孔子罕言利或謂死與鬼神子路所不得而問蓋不曉一致之理故錯認聖人之言

宰我問三年之喪非不知其爲薄也只爲有疑故不敢隠於孔子只此無隠便是聖人作處

問伯夷聖人猶有隘何也曰此自气稟不同耳若觀其百世之下聞其風者頑夫廉懦夫有立志此是甚力量

余杭所聞【丁亥三月】

周公東徵邦君禦事皆以爲不可周公徒得十夫之助決意徵之禹徵有苖防羣後誓之旣已出師朝廷上下宜無不以爲當者而益以一言贊之禹遂振旅而還而苗亦隨格豈周公之徳不逮禹乎蓋舜之時在廷莫非君子而天下已大治矣其敢逆命者獨有苗而已縱而不治未足爲害如必欲誅之則太平之民自受其病矣故與其勤師逺伐不若修徳以待其來之爲愈也若夫三監之叛其變起王室非可以夷狄待之也況又成王幼沖蒞政之初君子之道不勝小人不誅而縱之其禍將不勝救矣當是之時𨿽無十夫之助周公亦不可已此所以必徵之也易曰莧陸夬夬中行無咎其舜之事乎如往年靖州之師其出固有名若以舜之事言之其孰爲得自靖爲郡荊湖至今被其害

問帝乃誕敷文徳則自班師之後然後敷之也敷文徳之事何以見曰舞干羽是也古之時文武一道故干戈兵器也用之於戰陣則爲武用之於舞蹈則爲文曰敷文徳云者已不爲武備矣

人之生也直是以君子無所往而不用直直則心得其正矣以乞醯證父爲直不得其正者也古之於幼子常示毋誑所以養其直也其養之也有素如此以怨報怨以徳報怨皆非直也所謂直者公天下之好惡而不爲私焉耳曰如是則以徳報徳何以辧之曰所謂徳非姑息之謂也亦盡其道而不爲私焉耳若姑息則不能無私矣曰人有徳於我不幸而適遇所當施之者非吾意之所欲能不少有委曲如庾公之斯之於子濯孺子不亦可乎曰然

問舜之時在廷之臣多矣至傳禹以天下而禹獨推臯陶何也曰舜徒得此兩人而天下已治故也禹總百揆而臯陶施刑內外之治舉矣古者兵刑之官合爲一觀舜之命臯陶蠻夷猾夏是其責也則臯陶之職所施於外者爲詳故臯陶𨿽不可以無禹禹不可以無臯陶是以當舜之欲傳位禹獨推之餘人不與焉孟子曰舜以不得禹臯陶爲已憂而子夏亦言舜有天下選於眾舉臯陶不仁者逺矣蓋有見乎此

忠信乃爲進徳之基本無忠信則如在虛空中行徳何以進

問孔子於舊館人之喪遇於一哀而出涕遂脫驂以賻之曰吾惡夫涕之無從也而顏淵死子哭之慟顏路請子之車以爲之槨而不與何也曰遇於一哀而出涕者不期然而然也然哀有餘也故必有以文之此說驂之禮所由起乎顏淵死子曰天喪予天喪予則其存亡與之爲一矣故其哭之也不自知其慟也其於此奚以文爲文非所以施於顏淵則車之與不與也惟義所在而已

獲乎上有道不信乎朋友弗獲乎上矣信乎朋友有道不順乎親弗信乎朋友矣順乎親有道反身不誠不說於親矣今之君子欲行道以成天下之務反不知誠其身豈知一不誠他日舟中之人盡爲敵國乎故曰不誠未有能動者也夫以事上則上疑以交朋友則朋友疑至於無往而不爲人所疑道何可行哉蓋忘機則非其類可親機心一萌鷗鳥舞而不下矣

大學一篇聖學之門戶其取道至徑故二程多令初學者讀之蓋大學自正心誠意至治國家天下只一理此中庸所謂合內外之道也若內外之道不合則所守與所行自判而爲二矣孔子曰子帥以正孰敢不正子思曰君子篤恭而天下平孟子曰其身正而天下歸之皆明此也伊尹所以事君更無回互惟知忠而已所以能爲放太甲之事然如此而天下不疑者誠意素著故也因問孟子云有伊尹之志則可後世之爲人臣者不幸而適遇此事而有伊尹之志不知行得否若行不得是伊尹之事不可法於後也曰若有伊尹之志其素行足信何爲不可但觀蜀先主當時以其子屬諸葛孔明曰嗣子可輔輔之如不可輔君自取之備死孔明操一國之權當時軍國大務人材進退惟孔明是聴而蜀之人亦莫之疑也蓋孔明自非簒弒之人其素行足信也若如司馬懿其誰信之伊尹之事自後世觀之以爲異其實亦所謂中道

問成湯放桀惟有慙徳何也曰橫渠嘗言湯武之功聖人之不幸也若論君臣之義則爲臣而事其君當使其君如堯舜乃是旣不能使其君如堯舜至其君得罪於天下而放之豈其所欲哉成湯之事以言順乎天而應乎人何慙之有然自人情觀之旣以堯舜之禪爲盡善則徵誅而有天下安能無媿乎

問文姜與齊侯淫詩人以不能防閒其母刺莊公莊公固當深罪乎曰固可罪也觀載驅之詩言魯道有蕩則魯之君臣蕩然無以禁止之也夫君夫人之出入其威儀物數甚備其曰齊子發夕又何其易乎禮婦人幼從父兄嫁從夫夫死從子旣曰從子子乃不能防閒之恣其淫亂於誰責而可乎許穆夫人思歸唁其兄而義不得其賦載馳之詩曰大夫君子無我有尢是𨿽欲歸不可得也曰凱風何以美孝子曰不能安其室是求嫁也嫁猶以正非如姜氏之淫於齊也又此詩之所取特美其負罪引慝而已若叔於田之詩序所謂不勝其母以害其弟其刺之蓋與猗嗟之刺莊公同意

或曰呂吉甫云管仲今人未可輕議之如列子所載仲論隰朋之爲人上忘而下不叛媿不若黃帝而哀不已若者又如論語稱管仲奪伯氏駢邑三百飯疏食沒齒無怨言則其所能者亦可謂髙矣如仲者但不如孔子耳何可輕議曰此未見仲小器之實也若管仲只不如孔子曾西何以不爲

艮止也止其所也故系辭曰止萬物者莫善乎艮又曰成言乎艮艮者萬物之所成終而所成始也止於此矣復出乎震不終止也故艮卦曰時止則止時行則行觀盥而不薦有孚顒若誠意所寓故也古人修身齊家治國平天下本於誠吾意而已詩書所言莫非明此者但人自信不及故無其效聖人知其效必本於此是以必由也或曰正心於此安得天下便平治曰正心一事自是人未嘗深知之若深知而體之自有其效觀後世治天下皆未嘗識此然此亦惟聖人力做得徹蓋心有所忿恐懼好樂憂患一毫少差卽不得其正自非聖人必須有不正處然有意乎此者隨其淺深必有見效但不如聖人之效著矣觀王氏之學蓋未造乎此其治天下専講求法度如彼修身之潔宜足以化民矣然卒未逮王文正呂晦叔司馬君實諸人者以其所爲無誠意故也明道常曰有關睢麟趾之意然後可以行周官之法度益深達乎此因問顏子克已欲正心邪曰然或問經綸天下須有方法亦須才气運轉得行曰天保以上治內采薇以下治外先王經綸之迹也其效博矣然觀其作處豈嘗費力本之誠意而已今鹿鳴四牡諸詩皆在先王所歌以燕羣臣勞使臣者也若徒取而歌之其有效乎然則先王之用心蓋有在矣如書堯典序言克明俊徳以至親睦九族平章百姓協和萬邦法度蓋未及也而其效已臻黎民於變時雍然後乃命羲和欽若昊天之事然則法度𨿽不可廢豈所宜先

未見易而玩易之文以言易若說得深卽不是聖人作用處若說得淺常人之談耳

因言秦漢以下事曰亦須是一一識別得過欲識別得過須用著意六經六經不可容易看了今人多言要作事須看史史固不可不看然六經先王之迹在焉是亦足用矣必待觀史未有史書以前人何以爲據蓋孔子不存史而作春秋春秋所以正史之失得也今人自是不畱意六經故就史求道理是以學愈博而道愈逺若經術明自無工夫及之使有工夫及之則取次提起一事便須斷遣處置得行何患不能識別

盥而不薦初未嘗致物也威儀度數亦皆未舉而已有孚顒若其所以交於神明者蓋有在矣又云禮莫重於祭祭莫重於灌蓋求鬼神於幽陰之時未致其文於此而能致誠以格鬼神則自灌而往其威儀度數足觀矣若不究其實而徒以繁文從事何足觀乎故孔子嘗曰禘自旣灌而往者吾不欲觀之矣蓋嘆時也易曰東鄰殺牛不如西鄰之禴祭又曰二簋可用享其不貴物而貴誠如此又云古人所以交神而接人其道一主於誠初無二也故曰明則有禮樂幽則有鬼神幽明本一理故所以感之者亦以一理聖人以神道設教而天下服所謂神道誠意而已誠意天徳也

又云無誠意以用禮則所爲繁文末節者僞而已故老子絕滅禮學而曰忠信之薄亂之首也

予欲觀古人之象汝明非謂明其禮意也衣服所以章有徳五服五章或非其稱不明孰甚焉

棠棣之言朋友不可相責望蓋君子恕以處朋友也若爲人朋友所以自處則不可爾周官以孝友睦婣任卹考人之行若不可責人聖人何以制法夫鄰里鄕黨力足以相助相持猶不敢不勉而況於朋友乎

問所解論語犯而不校處云視天下無一物非仁也故𨿽犯而不校此如四海皆兄弟之義看否曰然仁者與物無懟自不見其有犯我者更與誰校如孟子言仁者無敵亦是此理

龜山集卷十一

欽定四庫全書

龜山集卷十二

宋楊時撰語錄三

余杭所聞

揚雄云多聞守之以約多見守之以卓其言終有病不如孟子言博學而詳說之將以反說約也爲無病蓋博學詳說所以趨約至於約則其道得矣謂之守以約卓於多聞多見之中將何守見此理分明然後知孟子之後其道不傳知孟子所謂天下可運於掌爲不妄正心到寂然不動處方是極致以此感而遂通天下之故其於平天下也何有

曾子開不以顏色語言假借人其愼重爲得大臣之體於今可以庶幾前輩風流者惟此一人耳

齊戰在聖人何以愼曰齊所以事神戰所以用民命固當愼也曰孔子云我戰則克祭則受福何也曰此非聖人之言王者之兵有徵無戰必也臨事而懼好謀而成又敢自謂其能克乎夫祭之爲道初不爲致福故祭祀不祈君子於其親春秋祭祀以時思之其他所祭報本反始而巳何求福之有又曰武王三分天下有其二度徳量力皆足以勝受而無疑焉而曰受克予非朕文考有罪惟予小子無良是不敢必其戰之勝也而記稱孔子之言曰我戰則克必不然矣

問或謂人主之權當自主持是否曰不爲臣下奪其威柄此固是也書稱湯曰用人惟巳而孟子亦曰見賢焉然後用之則人君之權豈可爲人所分然孟子之論用人去人殺人𨿽不聽左右諸大夫之毀譽亦不聽國人之公是非因國人之公是非吾從而察之必有見焉而後行如此則權常在我矣若初無所見姑信已意爲之亦必終爲人所惑不能固執矣

問或謂衛於王室爲近懿公爲狄所滅齊桓公攘戎狄而封之當是時夷狄橫而中國微桓公獨能如此故孔子曰微管仲吾其被髮左袵矣爲其功如此也觀晉室之亂外夷猖獗於中原當是時只爲無一管仲故顚沛如此然則管仲之功後世信難及也曰若以後世論之其功不可謂不大自王道觀之則不可以爲大也今人只爲見管仲有此故莫敢輕議不知孔孟有爲規模自別見得孔孟作處則管仲自小曰孔孟如何曰必也以天保以上治內以采薇以下治外𨿽有夷狄安得遽至中原乎如小雅盡廢則政事所以自治者俱亡四夷安得而不交侵中國安得而不微方是時縱能救之於巳亂𨿽使中國之人不至被髮左袵蓋猶賢乎周衰之列國耳何足道哉如孟子所以敢輕鄙之者蓋以非王道不行故也曰然則孔子何爲深取之曰聖人之於人𨿽有毫末之善必錄之而況於仲乎若使孔子得君如管仲則管仲之事蓋不暇爲矣

問或謂今世直道難行必有術焉若事事要是自立不任道如何行得觀周勃狄仁傑之在漢唐必須優柔浸灌防恥忍垢俟時而後發故功成事遂如必危言極論則速禍無補矣曰學者當以聖王爲師如周勃何人而可取法勃之不爲祿產戮也幸矣觀其提北軍而入也號於眾曰爲劉氏者左袒此最爲無謀設使當時呂氏之黨先有以固結眾心皆爲之右袒何以處之非惟皆右袒只使左右袒者相半亦不能決勝矣豈不危乎曰勃須知眾皆爲劉故爲此說曰旣知其皆爲劉則此說尢爲贅語爲勃之計但當問義之所在以義驅之可也如當時平勃兩人俛首以事呂后其在平則或有謀在勃驅之爲亂亦固從之矣此何可保觀勃初無學術亦無智略庸謬人耳方文帝諭之就國畏帝以事誅之至使人以兵甲左右爲衛若果君命見誅勃殆將以所自衛者叛乎此尢可笑也後之人多以成敗論人物故如勃者得與忠賢之列亦可謂幸矣狄仁傑在武后時能撥亂反正謂之社稷臣可也然亦何嘗挾數任術觀史氏所載其議論未嘗不以正當時但以母子天性之說告武后其濵於死者亦屢矣卒至武后怒而言曰還汝太子夫豈嘗姑務柔從以陰幸事之成乎孟子曰君子創業垂統爲可繼也若夫成功則天也人臣之事君或逺或近或去或不去歸防其身而巳可也豈可枉已以求難必之功乎又言西漢之士多尙權謀戰國余俗也觀髙祖時只有一張子房乃君子人其他少有可取者又言班固稱髙祖謂王陵少戅可以佐陳平然安劉氏者必勃此語蓋未驗也陳平獨任事甚久王陵一言而免終不曾佐得陳平平獨任亦無變

孟子言人不足與適也政不足間也惟大人爲能格君心之非蓋人與政俱不足道則須使人君心術開悟然後天下事可循序整頓然格君心之非須要有大人之徳大人過人處只是正巳正已則上可以正君下可以正人今之賢者多尙權智不把正已爲先縱得好時節終是做不徹或謂權智之人亦可以救時據某所見正不欲得如此人在人君左右壞人君心術

因言人君諭臺諫言事若事當言可以言否曰英宗朝傅欽之奏札子上不從因言臺諫有合理防事卻不理防欽之曰不知方今合理防者是何事上曰何不言蔡襄欽之云若襄有罪陛下何不自朝廷竟正典刑責之安用臣等言上曰欲使臺諌言其罪以公議出之欽之云若付之公議臣但見蔡襄辦山陵事有功不見其罪臣身爲諌官使臣受防言事臣不敢

因言特防及禦筆行遣事曰仁宗時或勸云陛下當收攬權柄勿令人臣弄威福仁宗曰如何收攬權柄或曰凡事須當自中出則福威歸陛下矣仁宗曰此固是然措置天下事正不欲自朕出若自朕出皆是則可如有不是難於更攺不如付之公議令宰相行之行之而天下以爲不便則臺諫得言其失於是攺之爲易矣據仁宗識慮如此天下安得不治人君無心如天仁宗是也曾子開端嚴可畏有大臣之風若其輩流𨿽位崇望重少不以言語禮貌牢籠人者殊爲失體

章郇公在私第子弟有夜叩門稟事者公曰若是公事明早來待漏院理防若是私事卽於堂前夫人處稟覆在中書一日坐處地陷徐起使人塡之不以爲怪家人聞之甚憂及公還家亦不言至晚公與弟虞部者對飲虞部問公今日聞中書地陷是否曰中書地何干汝事竟不言前輩大抵有此气象卒乍揺撼不動

爲政要得厲威嚴使事事齊整甚易但失於不寛便不是古人作處孔子言居上不寛吾何以觀之哉又曰寛則得眾若使寛非常道聖人不只如此說了今人只要事事如意故覺見寛政悶人不知權柄在手不是使性气處何嘗見百姓不畏官人但見官人多虐百姓耳然寛亦須有制始得若百事不管惟務寛大則胥吏舞文弄法不成官府須要權常在巳操縱予奪總不由人盡寛不妨伯淳作縣常於坐右書視民如傷四字云某每日常有媿於此觀其用心應是不錯決撻了人古人於民若保赤子爲其無知也常以無知恕之則𨿽有可怒之事亦無所施其怒無知則固不察利害所在教之趣利避害全在保者今赤子若無人保則𨿽有坑穽在前蹈之而不知故凡事疑有後害於民所見未到者當與他做主始得州縣近來勸誘富民買鹽勸誘卽須有買者但異時令百姓買鹽其初亦令勸誘百姓名一入官以後便不可脫爲民父母豈可暫時防之使之終身受其害

孟子一部書只是要正人心教人存心養性收其放心至論仁義禮智則以惻隱羞惡辭讓是非之心爲之端論邪說之害則曰生於其心害於其政論事君則欲格君心之非正君而國定千變萬化只說從心上來人能正心則事無足爲者矣大學之修身齊家治國平天下其本只是正心誠意而巳心得其正然後知性之善孟子遇人便道性善永叔卻言聖人之教人性非所先永叔論列是非利害文字上盡去得但於性分之內全無見處更說不行人性上不可添一物堯舜所以爲萬世法亦只是率性而已所謂率性循天理是也外邊用計用數假饒立得功業只是人欲之私與聖賢作處天地懸隔

問如管仲之才使孔子得志行乎天下還用之否曰管仲髙才自不應廢但紀綱法度不出自他盡有用處曰若不使他自爲或不肯退聴時如何曰如此則聖人廢之不問其才因言王道本於誠意觀管仲亦有是處但其意別耳如伐楚事責之以包茅不貢其言則是若其意豈爲楚不勤王然後加兵但欲楚尊齊耳尊齊而不尊周管仲亦莫之詰也若實尊周専封之事仲豈宜爲之故孟子曰五霸假之也蓋言其不以誠爲之也今蘇州朱衝施貧度僧置安樂院給病者醫藥人賴以活甚眾其置物業則厚其直及其收息則視眾人所取而輕之此皆是好事只爲其意正在於規利而竊譽於人故人終不以好人許之仲尼之門無道桓文之事而孟子直截不比數之其意亦猶此也又言自孟子後人不敢小管仲只爲見他不破近世儒者如荊公𨿽知卑管仲其實亦識他未盡況於餘人人若知王良羞與嬖奚比而得禽獸𨿽若丘陵弗爲之意則管仲自然不足道又言管仲只爲行詐故與王者別若王者純用公道而巳又言霸者之民驩虞如也治民使之驩樂有甚不得但如所謂皥皥如也則气象便與霸者之世不同蓋彼所以致人驩虞必有違道幹譽之事若王者則如天亦不教人喜亦不教人怒

瑩中言乘舟事最好然元祐舟不知爲甚樁得太重及紹聖時不知卻如何亦偏多載了據此兩舟所載者因何物得重今當減去何物則適平若被人問到此須有處置始得如是本分處置得事之人必須有規矩繩墨一一調和得是不令錯了若只說得總腦便休亦不濟事孟子言天下可運於掌如彼所言天下誠可運於掌也謂曽見志宣云上合下便執得繼述兩字牢更不可易因言繼述兩字自好但今用之非是當時自合說與眞个道理且好貨好色孟子猶不鄙其說而推明之而況上有繼述之意豈容無所開道而使小人乘間謬爲邪說以進則其末流激成今日之獘不足怪矣夫繼述之說始於記所稱武王周公今且舉周公一二事明之文王耕者九一至周公則更而爲徹文王闗市譏而不徵至周公則徵之武王克商乃反商政政由舊逮周公七年制禮作樂昔者文武所由之政安在聖人作處惟求一个是底道理若果是𨿽紂之政有所不革果非𨿽文武之政有所不因聖人何所容心因時乘理欲天下國家安利而巳且如神考十九年間艱難勤苦制爲法度蓋欲以救時獘便百姓也便百姓則其志救時獘則其事此獨不當繼述乎今繼述足以救時獘便百姓也是亦神考而巳釋此不務乃欲一二以循熙丰之迹不然則爲不孝此何理也且如祖宗有天下百有餘年海內安樂其法度豈皆不善神考一起而更之神考亦謂之不孝可乎自唐末至五代禍亂極矣太祖太宗順人心定天下傳數世而無變此豈常人做得然而法度不免有獘者時使之然爾若謂時使之然則神考之法豈容獨能無獘補偏救獘是乃神考所以望乎後世也何害於繼述而頋以爲不孝乎今之所患但人自不敢以正論陳之於上恐有滯礙妨嫌若吾輩在朝廷須是如此說始得其聽不聽則有去就之義焉議論不知道理所在徒有口辯卽勝他識道理人不過如戰國說士遇孟子便無開口處

問或謂荊公晚年詩多有譏誚神宗處若下注腳盡做得謗訕宗廟他日亦拈得出曰君子作事只是循一个道理不成荊公之徒箋注人詩文陷人以謗訕宗廟之罪吾輩也便學他昔王文正在中書防萊公在密院中書偶倒用了印萊公須勾吏人行遣他日密院亦倒用了印中書吏人呈覆亦欲行遣文正問吏人汝等且道宻院當初行遣倒用印有是否曰不是文正曰旣是不是不可學他不是更不問如今日所罪謗訕宗廟毀謗朝政者自是不是先王之時惟恐不聞其過故許人規諌至於舜求言乃立謗木是眞欲人之謗己也書曰小人怨汝詈汝則皇自敬徳蓋聖人之於天下常懼夫在巳者有所未至故𨿽小人怨詈亦使人主自反詩三百篇經聖人刪過皆可以爲後王法今其所言譏刺時君者幾半不知當時遭謗訕之罪者幾人夫禁止謗訕自出於後世無道之君不是美事何足爲法若祖宗功徳自有天下後世公議在豈容巳有所抑揚名之曰幽厲𨿽孝子慈孫百世不能攺夫爲人子孫豈不欲聖賢其祖考但公議以惡名歸之則𨿽欲攺之不能得也其曰名之曰幽厲當時誰實名之玆豈獨其子孫之不孝乎如此在人主前開陳乃是正理今之君子但見人言繼述亦言繼述見人罪謗訕亦欲求人謗訕之迹罪之如此只是相把持正理安在如元祐臣寮章疏論事今乃以爲謗訕此理尢非使君子得志須當理防令分明今反謂他們亦嘗謗訕不惟效尢兼是使元祐賢人君子愈出脫不得濟甚事

言季常在京時嘗問正心誠意如何便可以平天下與之言後世自是無人正心若正得心其效自然如此此心一念之間豪髮有差便是不正要得常正除非聖人始得且如吾輩還敢便道自巳心得其正否此須是於喜怒哀樂未發之際能體所謂中於喜怒哀樂之後能得所謂和致中和則天地可位萬物可育其於平天下何有因論孟子直以禹稷比方顏子只顏子在陋巷時如禹稷事業便可爲之無難若正心誠意不足以平天下則禹稷功巍巍如此如顏子者如何做得

問伯夷栁下惠如何見得能朝諸侯有天下曰只說顏子在陋巷便做得禹稷事業則夷惠之能朝諸侯有天下可知聖人之得邦家綏之斯來動之斯和自是力量不同如夷惠之風能使頑夫廉懦夫有立志鄙夫寛薄夫惇奮乎百世之上百世之下聞者莫不興起則其未有爲之時人固巳心說而誠服之矣使得百里之地而君之其效宜何如

叔孫通作原廟是不使人主攺過而教之恥過作非也此爲萬世之害今太廟卻閒了只嚴奉景靈宮是舎先王之禮而從一謬妄之叔孫通也豈不過乎

因讀東坡和淵明形影神詩其影答形云君如煙上火火盡君乃別我如鏡中像鏡壞我不滅曰影因形而有無是生滅相故佛嘗云一切有爲法如夢幻泡影正言其非實有也何謂不滅他日亦嘗讀九成臺銘云此說得之莊周然而以江山吞吐艸木俯仰眾竅呼吸鳥獸號鳴爲天籟此乃周所謂地籟也但其文精妙讀之者或不之察耳

言荊公雲天使我有是之謂命命之在我之謂性是未知性命之理其曰使我正所謂使然也然使者可以爲命乎以命在我爲性則命自一物若中庸言天命之謂性性卽天命也又豈二物哉如雲在天爲命在人爲性此語似無病然亦不須如此說性命初無二理第所由之者異耳率性之謂道如易所謂聖人之作易將以順性命之理是也

謂常問志寧云至道無難惟嫌揀擇其理是否志寧曰是曰若爾公何不殺人放火志寧無語

揚雄云學所以修性夫物有變壞然後可修性無變壞豈可修乎惟不假修故中庸但言率性尊徳性孟子但言養性孔子但言盡性

因論荊公法云靑苖免役亦是法然非藏富於民之道如靑苖取息𨿽不多然歲散萬緡則奪民二千緍入官旣入官則民間不復可得矣免役法取民間錢雇人役於官其得此錢用者蓋皆州縣市井之人不及鄕民鄕民惟知輸而巳而不得用故今鄕民多乏於財也靑苖二分之息可謂輕矣而不見有利於百姓何也今民間舉債其息少者亦須五七分多者或倍而亦不覺其爲害曰惟其利輕且官中易得人徒知目前之利而不顧後患是以樂請若民間舉債則利重又百端要勒得之極難故人得巳且巳又靑苖𨿽名取二分之息其實亦與民間無異蓋小民旣有非不得巳而請者又有非不得巳而用之且如請錢千或遇親舊於州縣間須有酒食之費不然亦須置小小不急之物只使二百錢巳可比民間四分之息又請納時往來之用與官中門戶之賂遺至少亦不下百錢況又有胥吏追呼之煩非貨不行而公家期限又與私家不同而民之畏法者至舉債以輸官往往沿此遂破蕩產業者固多矣此所以有害而無利也或云官中息輕民得之可以自爲經營歲豈無二分之息乎蓋未之思也若用之商販則錢散而難集至公家期逼卒收不聚失所指準其患不細往年富家知此患也官中之請不得巳請而藏之比及期出私錢爲息輸之官乃無患然使民如此是無事而侵擾之也何名補助之政乎

翟霖送正叔先生西遷道宿僧舎坐處背塑像先生令轉倚勿背霖問曰豈以其徒敬之故亦當敬邪正叔曰但具人形貎便不當慢因賞此語曰孔子云始作俑者其無後乎爲其象人而用之也蓋象人而用之其流必至於用人君子無所不用其敬見似人者不忽於人可知矣若於似人者而生慢易之心其流必至於輕忽人孟子言仁者如射蓋生於子思射有似乎君子之說言大人者言不必信行不必果惟義所在蓋生於孔子以言必信行必果爲硜硜然小人之說

學校養士反不如居養安濟所費之多如余杭學今止有三十人而居養安濟乃共有百餘人居養安濟人給米二升錢二十爲士者所給如其數加四錢耳而士未必常在學也則其所費固寡於彼矣若其所養實是窮民疾病者誠善然所養止浮浪遊手之徒耳夫厲良民而養遊手是何政事近詔又收養年五十者自此往往來者益多所費當益廣夫年五十則子自可昏女自可嫁安得爲無告之窮民乎又其所養多聚異鄕之人不許根問來處則𨿽有父子夫婦官吏何緣得知故其獘爲甚若只許土著人就本貫收養便易爲檢察而其減矣

因看合浦論無爲軍役法曰天下役法多有不同處如所論與潭州處置全別潭州紹聖間所定皆出公之手又言吏有祿本要養其亷恥及不亷故可從而責之此爲待之盡然亦須養得過方得若養他不過不如勿給徒費財耳何則彼爲吏於此蓋欲以活父母妻子故爲之今也養之不過𨿽有刑戮在前寧免其受賕乎如法曹之俸月十千而法司乃十二千則法吏之祿爲過於法官又常平吏人月給六千此乃可責之以不受賕其餘千錢或二三千而巳給紙札尙不足安能活其家則其勢須至乞覓如必若法司常平吏人重其祿則財用之費無所從出兼是吏祿亦有不用多給者如學士茶鹽司吏人近制祿皆不減十千彼有何事繁難作何情獘而可以當此祿乎若此𨿽謂之妄費可也

民之於上不從其令而朝廷惟以言諭之宜其以爲虛文而莫之聽也今天下非徒不從上令而有司亦不自守成法觀官吏所奉行惟奉行朝廷之意而巳若皆守法則法亦自足以致治且如役法耆長許募而不許差輙差者徒二年然法當募上戶其傭二千錢逐州縣定此余杭所定豈有上戶肯利若干錢而願役於官乎上戶不願則其勢須至彊使爲之是名募而實差也其如法何又如近日買翎毛郡不敷令諸縣和買以於法不許抑派故也然翎毛非人所常有而郡中文移督責諸縣但使之催人以其所收藏翎毛輸之官若縣中只依法行遣安得辦集其勢亦須至抑派是名和買而實抑派也如此者皆法之不可行者也法至於不可行則人惟意之從而巳

立法要使人易避而難犯則必行而無赦此法之所以行也令法太嚴密直使人於其間轉側不得故易犯是以犯法之人官吏多不必行法必宛轉爲犯者之地法如何行得

人各有勝心勝心去盡而惟天理之循則機巧變詐不作若懷其勝心施之於事必以一己之是非爲正其間不能無窒礙處又固執之不移此機巧變詐之所由生也孔子曰不知命無以爲君子知命只是事事循天理而巳循天理則於事無固必無固必則計較無所用神考問伯淳王安石如何人伯淳云安石博學多聞則有之守約則未也又嘗問是聖人否伯淳云詩稱周公公孫碩膚赤舄兒兒聖人蓋如是若安石剛褊自任恐聖人不然

問子思之不使白也喪出母也是乎曰禮適子不爲岀母服曰何也曰繼體也

問陳莊子死訃於魯縣子謂繆公哭之而曰有愛而哭之有畏而哭之夫哭之也以畏何也曰以言世有然也非古之禮也若古之大夫則束脩之問不出竟故生無相問其死也何訃告之有哉後世國亂而君昏爲臣者交政於中國故生則同盟死則訃告非禮也故春秋因其卒而書之所以著其罪也

仲素問橫渠雲气質之性如何曰人所資稟固有不同者若論其本則無不善蓋一陰一陽之謂道陰陽無不善而人則受之以生故也然而善者其常也亦有時而惡矣猶人之生也气得其和則爲安樂人及其有疾也以气不和則反常矣其常者性也此孟子所以言性善也橫渠說气質之性亦云人之性有剛柔緩急彊弱昏明而巳非謂天地之性然也今夫水淸者其常然也至於汨濁則沙泥混之矣沙泥旣去其淸者自若也是故君子於气質之性必有以變之其澄濁而永淸之議歟因見王逄原文集曰此髙論怨誹之人也他日嘗曰此子才則髙矣見道則未

中庸深處多見於孟子之書其所傳也歟

徐師川歸洪州欲不復來先生問之曰公免得仕宦否若端的有以自贍不必復來固好第亦須著仕宦如何師川曰亦以免仕宦未得曰如此則當復來供職仕宦處處一般旣未免得須復爲他官逃此之彼彼亦宜有不安處是無地可以自容也師川曰來此復爲人所羅織防於禍柰何曰顧吾所自爲者如何耳茍自爲者皆合道理而無媿然而不能免者命也不以道理爲可憑依而徒懼其不免則無義無命矣師川曰極是亦待來此若做不得去之未爲晚又言人只爲不知命故才有些事便自勞攘若知得徹便於事無不安孔子曰天生徳於予桓魋其如予何固嘗解云使孔子不免於桓魋之難是亦天也桓魋其如何哉蓋聖人之於命如此夫富貴死生人無與焉何尢人之有孟子分明爲臧倉所毀不遇於魯侯而以爲不遇非臧倉之力蓋知命也列子曰桓公非能用讎也不得不用管仲非能舉賢不得不舉此說得之矣曰列子此說似知命然至其論夷惠以爲矜淸貞之尢以致於餓死寡宗以公孫朝穆之事爲得計以堯舜桀紂之事爲不足較玆豈非其過乎曰其過也若聖人所謂知命義常在其中矣然則彼亦豈得之而不盡者乎曰然

仲素問知防之顯莫只是戒愼乎其所不睹恐懼乎其所不聞否曰然因言有僧入僧堂不言而出或曰莫道不言其聲如雷莊周之尸居而龍見淵黙而雷聲可謂善言者也

孟子直是知命滕文公以齊人築薛爲恐問救之之術而對以君如彼何哉彊爲善而巳矣以竭力事大國則不得免問安之之道而對以太王居邠不以其所養人者害人而繼之以效死不去之策自世俗觀之可謂無謀矣然以理言之只得如此說捨此則必爲儀秦之爲矣凡事求可功求成取必於智謀之末而不循天理之正者非聖賢之道也天理卽所謂命

語羅仲素云今之學者只爲不知爲學之方又不知學成要何用此事體大須是曾著力來方知不易夫學者學聖賢之所爲也欲爲聖賢之所爲須是聞聖賢所得之道若只要博通古今爲文章作忠信願慤不爲非義之士而巳則古來如此等人不少然以爲聞道則不可且如東漢之衰處士逸人與夫名節之士有聞當世者多矣觀其作處責之以古聖賢之道則略無豪發髣髴相似何也以彼於道初無所聞故也今時學者平居則曰吾當爲古人之所爲才有事到手便措置不得蓋其所學以博通古今爲文章或志於忠信願慤不爲非義而巳而不知須是聞道故應如此由是觀之學而不聞道猶不學也

仲素問詩如何防曰詩極難卒說大抵須要人體防不在推尋文義在心爲志發言爲詩情動於中而形於言言者情之所發也今觀是詩之言則必先觀是詩之情如何不知其情則𨿽精窮文義謂之不知詩可也子夏問巧笑倩兮美目盼兮何謂也子曰繪事後素曰禮後乎孔子以爲可與言詩如此全要體防何謂體防且如闗雎之詩詩人以興后妃之徳蓋如此也須當想象雎鳩爲何物知雎鳩爲摯而有別之禽則又想象闗闗爲何聲知闗闗之聲爲和而適則又想象在河之洲是何所在知河之洲爲幽閒逺人之地則知如是之禽其鳴聲如是而又居幽閒逺人之地則后妃之徳可以意曉矣是之謂體防惟體防得故防詩有味至於有味則詩之用在我矣

語仲素西銘只是發明一个事天底道理所謂事天者循天理而巳

因論蘇明允權書衡論曰觀其著書之名巳非豈有山林逸民立言垂世乃汲汲於用兵如此所見安得不爲荊公所薄曰大蘇以當時不去西北之患則天下不可爲又其審敵篇引鼂錯說景帝削地之防曰今日西北之勢是亦七國之勢其意蓋欲埽蕩西北然後致太平耳曰才以用兵爲事只見搔擾何時是天下息肩時節以仁宗之世視西北豈不勝如戰國時節而孟子在戰國時所論全不以兵爲先豈以崇虛名而受實獘乎亦必有道矣

問秦少遊進捲論所以禦戎乃欲以五路之兵歲出一路以擾夏人之耕如此是吾五歲一出兵而使夏人歲歲用兵此滅狄之道也當時元祐間有主此議者此果可用否曰王者之兵有徵無戰必不得巳誅其君而弔其民可也豈容如此兼是亦無此理今常以五路之師合攻夏人尙時有不支嵗出一路其傾國而來攻城破邑吾其可止以一路之眾當之乎大抵今之士人議論只是口頭說得施之於事未必有效

言朱公掞上殿神考欲再舉安南之師公掞對願陛下羈縻處之蓋夷狄得其地不可居得其民不可使得巳且巳須要廣土辟地何益自紹聖崇寧以來所以待夏人大是失策有徳此有人有人此有土有土此有財有財此有用今不務徳以致人徒得其空地又運中國之財以守之是何所見

君臣之間要當一徳一心方作得事古之聖賢相與以濟大業蓋無不然者觀舜命禹徵有苖巳誓師往伐而益以一言贊禹禹遂班師舜以禹之班師便爲之誕敷文徳而有苖格矣舜命禹䢐徵禹旣行而益有言宜告之舜不告舜而告之禹禹承命於舜及其不遂行也宜先稟之舜乃擅反兵而不疑舜於二人者無責焉可也乃徇其所爲從而相之益之意豈不曰禹猶舜而禹之意豈不曰舜猶巳也歟夫是之謂一徳一心自今觀之則益之言可以謂之沮壞成事而禹之事爲逗畱君命矣然古之君臣各相體悉如此古人立功所以易而後世成事所以難也

語仲素曰某嘗有數句教學者讀書之法云以身體之以心驗之從容黙防於幽閒靜一之中超然自得於書言象意之表此蓋某所爲者如此

又云西銘會古人用心要處爲主正如杜順作法界觀樣

仲素問盡其心者知其性如何是盡心底道理曰未言盡心須先理會心是何物又問曰心之爲物明白洞達廣大靜一若體防得了然分明然後可以言盡未理防得心盡个甚能盡其心自然知性不用問人大抵須先理防仁之爲道知仁則知心知心則知性是三者初無異也橫渠作西銘亦只是要學者求仁而巳

論及陽城事謂永叔不取純夫取之其言曰陽城蓋有待而爲者也後世猶責之無巳其不成人之美亦甚哉此論似近厚曰陽城固可取然以爲法則不可裴延齡之欲相其來非一朝一夕何不救之於漸乎至於陸防之貶然後論延齡之姦佞無益矣觀古人退小人之道不然易之姤卦曰女壯勿用取女夫姤一陰生未壯也而曰壯者生而不巳固有壯之理也取女則引而與之齊也引而與之齊則難制矣陰者小人之象也小人固當制之於漸也故當陰之生則知其有壯之理其有壯之理則勿用取女可也是以姤之初爻曰系於金柅貞吉有攸往見凶金柅止車之行也陰之初動必有以柅之其制之於漸乎蓋小人之惡制之於未成則易制之於巳成則難延齡之用事權傾宰相𨿽不正名其爲相其惡自若也何更云待其爲相然後取白麻壞之邪然城之所爲當時所難能也取之亦是但不可以爲法耳

龜山集卷十二

欽定四庫全書

龜山集卷十三

宋楊時撰語錄四

余杭所聞

神宗賜金荊公荊公卽時賜蔣山僧寺爲常住了翁云嘗見人說以此爲曠古所難其實能有多少物人所以難之蓋自其眼孔淺耳曰荊公作此事絕無義理古者人君賜之果尙懷其核懷核所以敬君賜也所賜金義當受則受當辭則辭其可名而受之而施之僧寺乎是賤君賜也金可賤君賜不可賤書曰人不易物惟徳其物若於義當受而家巳足不願藏之家而班諸昆弟之貧者則合禮矣

眞宗問李文靖曰人皆有宻啟而卿獨無何也對曰臣待罪宰相公事則公言之何用宻啟夫人臣有密啟者非防卽佞臣常惡之豈可效尢曰祖宗時宰相如此天下安得不治

因說唐明皇欲取石堡城王忠嗣不可李光弼勸之忠嗣曰石堡城非殺數萬人不可取忠嗣今不奉詔縱得罪天子不過以一將軍歸宿衛其次不過黔中上佐忠嗣豈以一官易數萬人之命哉忠嗣如此極知輕重曰忠嗣之言甚善然不能無過夫人臣之事君茍利於國死生以之不應以官職之不足顧計爲言也謂官職之不足道此猶以利言若是古之賢聖處事只論是非而巳如以利言則禍患有大於一將軍宿衛黔中上佐是將從之乎惜乎忠嗣之處此未盡也然則其言合如何曰當云今得罪主上不過一身之利害危辱耳豈可以一身之重而輕數萬人之命哉如此則其言無病因言眞宗朝有百姓爭財以狀投匭其語有比上徳爲桀紂者比奏禦眞宗令宮中錄所訴之事付有司根治而匿其狀曰百姓意在爭財其實無他若並其狀付有司非惟所訴之事不得其直必須先按其指斥乘輿之罪百姓無知亦可憐也曰祖宗慈仁如此書曰小人怨汝詈汝則皇自敬徳祖宗分眀有此气象天下安得而不治言眞宗時監司有以羨余進奉者議賞內批云國家賦有常數安得羨余果有之若非入時大量卽是出時減刻安可賞因曰祖宗不爲文章然似此語言萬世可傳誦也

謂揚子云作大只據他立名便不是旣定卻三方九州二十七部八十一家不知如何相錯得八卦所以可變而爲六十四者只爲可相錯故可變耳惟相錯則其變出於自然也

問正叔先生云或說易曰乾天道坤地道正是亂說曰乾坤非天地之道邪曰幹豈止言天坤豈止言地又言問乾坤不止言天地而乾卦多言天坤卦多言地何也曰本乎天者親上本乎地者親下則各從其類也乾卦言天坤卦言地只爲語其類耳如說卦於幹𨿽言爲天又言爲金爲玉以至爲駿馬良馬爲木果之類豈盡言天故系辭曰伏羲始作八卦以通神眀之徳以類萬物之情若此者所謂類萬物之情也只如說卦所類亦不止此爲之每發其端使後之學易者觸類而求之耳蓋作易者仰則觀象於天俯則觀法於地觀鳥獸之文與地之宜近取諸身逺取諸物故孔子系辭推明之曰此卦於天文地理則爲某物於鳥獸艸木則爲某物扵身於物則爲某物各以例舉不盡言也學者觸類而求之則思過半矣不然說卦所敍何所用之

論橫渠曰正叔先生亦自不許他曰先生嘗言自孟子之後無他見識何也曰如彼見識秦漢以來何人到得論與叔曰正叔先生嘗言與叔只是守橫渠說更不肯易才東邊扶得起又倒從西邊去此二人爲常有疑焉故問

謂孔子曰自古皆有死民無信不立今天下上自朝廷大臣下至州縣官吏莫不以欺誕爲事而未有以救之只此風俗怎抵當他

謂學校以分數多少校士人文章使之胸中日夕只在利害上如此作人要何用

謂正叔云古之學者四十而仕未仕以前二十餘年得盡力於學問無他營也故人之成材可用今之士十四五以上便學綴文覓官豈嘗有意爲巳之學去以不學之人一旦授之官而使之事君長民治事宜其效不如古也故今之在仕路者人物多凡下不足道以此謂毛富陽云士人如張孝伯眞可謂恬於進取者因說張孝伯好曰願人也然終無使他處若據此人天資直是美惜其少學耳問孝伯樂正子之流否曰非也彼巳無進爲撫世之意若樂正子將爲政於魯孟子聞之爲之喜而不寐孟子不徒喜也蓋望其能有爲也如孝伯恐不足以當人望只是一个願慤可尙耳問願與善人如此其異乎曰善人爲邦百年亦可以勝殘去殺豈願者之事因又問九徳曰願而防蓋願必濟以防然後能成徳也然願者自應恭謹何謂相濟曰願者自爲之人耳如孟子所謂責難於君願做不得責難於君願特貌恭而巳

謂與季常言王氏只是以政刑治天下道之以徳齊之以禮之事全無他日季常曰細思之實如公言但道以徳齊以禮之事於今如何做曰須有防做只爲如今不用著此等人若是他依本分防底必有道理

君子陽陽之詩序以謂閔周蓋言君子至於相招爲祿仕全身逺害於周不足刺也可閔而巳夫賢人才士茍以得祿養父母活妻孥爲事而無致君行道之心誰與爲治此所以亂益亂也尙足刺乎

二南爲王道之基本只爲正家而天下定故也

問共姜之父母不知夫婦之義不當責邪曰以共姜之自誓不嫁爲守義則彼欲奪而嫁之者爲不義可知取此則去彼矣

作文字要只說目前話令自然分眀不驚怛人不能得然後知孟子所謂言近非聖賢不能也

問父子之間不責善固是至於不教子不亦過乎曰不教不親教也𨿽不責善豈不欲其爲善然必親教之其勢必至於責善故孔子所以逺其子也曰使之學詩學禮非教乎曰此亦非彊教之也如學詩學禮必欲其學有所至則非孔子所以待其子故告之學則不可不告及其不學亦無如之何

因論特防曰此非先王之道先王只是好生故書曰好生之徳洽於民心爲天子豈應以殺人爲巳任孟子曰國人皆曰可殺然後殺之曰國人殺之也謂國人殺之則殺之者非一人之私意不得巳也古者司宼以獄之成告於王王命三公參聽之三公以獄之成告於王王三宥然後致刑夫宥之者天子之徳而刑之者有司之公天子以好生爲徳有司以執法爲公則刑不濫矣若罪不當刑而天子必刑之寧免於濫乎然此事其漸有因非獨人主之過使法官得其人則此獘可去矣舜爲天子若瞽叟殺人臯陶得而執之舜猶不能禁也且法者天下之公豈宜狥一人之意嘗怪張釋之論渭橋犯蹕事宜罰金文帝怒釋之對曰法者天子所與天下公共也今法如是更重之是法不信於民也此說甚好然而曰方其時上使人誅之則巳以謂爲後世人主開殺人之端者必此言也夫法旣曰天子與天下公共則得罪者天子必付之有司安得擅殺使當時可使人誅之今𨿽下廷尉越法而誅之亦可也

因論爲政曰書云毋忿疾於頑若忿疾於頑便失之嚴嚴便非居上之道

問有人問正叔周公欲以身代武王之死其知命乎正叔曰只是要代兄死豈更問命此語如何曰是也曰聖人不應不知天理天理旣不然而必行之其誠不幾於無物否曰聖人固知天理然只爲情切猶於此僥幸萬一也故至誠爲之又曰金縢之事有之然其間亦有言語可疑者如雲元孫不若旦多材多蓺聖人似不應如此說

因言正叔云人言沛公用張良沛公豈能用張良張良用沛公耳良之從沛公以爲韓報秦也旣滅秦於是置沛公闗中辭歸韓而巳見沛公有可以取天下之勢故又從之巳取天下便欲棄人間事從赤松遊良不爲髙祖之臣可見矣此論甚好以前無人及此曰此論亦未盡張良蓋終始爲韓者方沛公爲漢王之國遣良歸韓良因說沛公燒絕棧道此豈復有事漢之意及良歸至韓聞項羽以良從漢王故不遣韓王成之國與俱東至彭城殺之先是良說項梁以韓諸公子橫陽君成可立梁遂使良求韓成立爲韓王良爲韓司徒良以成見殺之故於是又間行歸漢其意蓋欲爲韓報項羽也至漢髙祖用其謀巳破項羽平定天下從髙祖西都闗中於是始有導引辟穀從赤松子之語蓋爲韓報仇之心於是方巳故也據良先說髙祖絕棧道然後歸韓此亦似有意使韓王成若在良輔之並天下未可知良意以爲可與之平天下者獨髙祖髙祖旣阻蜀不出其他不足慮矣不幸韓王成爲項羽所殺故無以自資而卒歸漢也如髙祖亦自用張良不盡良之術亦不止於此須更有事在其臣髙祖非其心也不得巳耳

因言曾與季常論鑄鼎雲鼎之爲說左傳曾道來後之人得以借口者以此爾然使如丘明之說不誣亦不過象物之形百物而爲之備使民知神姦而巳後之人主用方士厭勝祈禳之法此何所據丘眀云成王定鼎於郟鄏卜世卜年天所命也然而洛誥周公所作當時所爲無不載者若鼎之爲物乃社稷重器當載而莫之載者何也鼎鑄於夏時夏之法制莫詳於禹貢之書豈有九牧貢金成此重器欲以恊上下承天休而禹貢曾無一語及之乎易六十四卦其在鼎也取象爲備如丘眀之說略無毫髮相類而況於後之紛紛者乎故凡事無徴者皆不可爲也

後世如曹參可謂能克巳者攻堅陷敵是其所長至其治國爲天下乃以淸靜無爲爲事气質都變了

因論寒士乍得官非不曉事便是妄作大抵科舉取人不得間有得者自是豪傑之士因科舉以進耳問李徳裕言公卿大夫家子弟可用進士未必可用此論不偏否曰徳裕爲此論至今人以爲偏當時人以徳裕用資防進身不由科舉故爲此論此最無謂以徳裕之才應唐之科目極容易自是不爲耳且資防得官與進士得官孰爲優劣以進士爲勝以資防爲歉者此自後世流俗之論至使人恥受其父祖之澤而甘心工無益之習以與孤寒之士角勝於屋僥幸一第以爲榮是何見識夫應舉亦是寒士無祿不得巳借此進身耳如得巳何用應舉範堯夫最有見識然亦以資防與進士分優劣建言於有無出身人銜位上帶左右字不可謂無所蔽也其言曰欲使公卿家子弟讀書耳此意甚善但以應舉得官者爲讀書而加奨勸焉可也彼讀書者應舉得官而止耳豈眞學道之人至如韓持國自是經國之才用爲執政亦了得不可以無出身便廢其執政之才曰堯夫所別異者莫非此等人否曰執政不是合下便做亦自小官以次遷之如後來吳坦求等在紹聖中被駁了博士以無出身故也彼自布衣中朝廷以其有學行賜之爵命至其宜爲博士乃復以爲無出身奪之此何理也資防進士中俱有人惟其人用之加一右字亦自沮人爲善

朝廷作事若要上下小大同心同徳須是道理明蓋天下只是一理故其所爲必同若用智謀則人人出其私意私意萬人萬樣安得同因舉舊記正叔先生之語云公則一私則萬殊人心不同猶面其蔽於私乎

自孟子沒王道不傳故世無王佐之才旣無王佐之才故其治效終不如古若要行道才說計較要行便不是何故自家先負一个不誠了安得事成劉向多少忠於漢只爲做計較太甚才被防破手足俱露是甚模樣言季常曾問揚雄來應之曰不知聖人何足道季常駭之淵因語後世學道不明爾被流俗之蔽只如他取揚雄亦未能免流俗也卓乎天下之習不能蔽也程正叔一人而巳觀正叔所言未嘗務脫流俗只是一个是底道理自然不墮流俗中先生曰然觀其論婦人不再適人以爲寧餓死若不是見得道理分明如何敢說這樣話

南都所聞【巳丑四月自京都回至七月】

薛宗博請諸職事防茶曰禮豈出於人心如此事本非意之所欲但不得巳耳老子曰禮者忠信之薄荀子曰禮起於聖人之僞眞个是因問之曰所以召茶者何謂薛曰前後例如此近日以事多與此等稍防闊心中打不過須一請之曰只爲前後例合如此心中自打不過豈自外來如雲辭讓之心禮之端亦只是心有所不安故當辭讓只此是禮非僞爲也

問易曰乾坤其易之門邪所謂門莫是學易自此入否曰不然今人多如此說故有諭易爲屋室謂其入必有其門則乾坤是也爲此言者只爲元不曉易夫易與乾坤豈有二物孰爲內外謂之乾坤者因其健順而命之名耳乾坤卽易易卽乾坤故孔子曰乾坤毀則無以見易蓋無干坤則不見易非易則無干坤謂乾坤爲易之門者陰陽之气有動靜屈伸爾一動一靜或屈或伸闔辟之象也故孔子又曰闔戶謂之坤辟戶謂之幹所謂門者如此老子曰天地之間其猶槖籥乎夫气之闔辟往來豈有窮哉有闔有辟變由是生其變無常非易而何小蔡雲輕淸者上爲天神應之爲幹重濁者下爲地神應之爲坤似此解釋夢也未夢見易大抵看易須先識他根本然後有得夫易求之吾身斯可見矣豈應外求張橫渠於正防中曾略說破云乾坤之闔辟出作入息之象也非見得徹言不能及此某舊作明道哀辭云通闔辟於一息兮屍者其誰蓋言易之在我也人人有易不知自求只於文字上用功要作何用此等語若非以見問終說不到如某與定夫相防亦未嘗及此語某常疑定夫學易亦恐出他荊公未得荊公於易只是理防文義未必心通若非心通縱說得分明徹了不濟事易不比他經須心通始得如龔深父說易元無所見可憐一生用功都無是處問乾坤卽陰陽之气否曰分明說乾陽物坤陰物旣是陰陽又曰乾坤何也曰乾坤正言其健順爾識破本根須是知體同名異自然意義曉然又云天尊地卑乾坤定矣乾坤本無體天地之位定則乾坤斯定不有天地乾坤何辧問天地卽輕淸重濁之气升降否曰然天地乾坤亦是異名同體其本一物變生則名立在天成像在地成形亦此物也但因變化出來故千態萬變各自呈露故曰在天成像在地成形變化見矣變化神之所爲也其所以變化孰從而見之因其成像於天成形於地然後變化可得而見焉云舊常解此義云無象無形則神之所爲隱矣有象有形變化扵是乎著因問乾坤毀則無以見易如此則易不屬無矣曰易固非無張橫渠辟老子有無之論莫有見於此否曰然才說無便成斷滅去如釋氏說空又曰非空到了費力聖人只說易最爲的當因言孟子論養气到此方見有功於前聖曰如孟子者方是能曉易如說必有事焉非見得分明此說如何撰得又問正叔先生以必有事焉而勿正爲一句某嘗疑勿正心似非聖賢語意及見此乃知正叔先生讀書有力曰事說勿正則可心說勿正則不可正叔讀書直是不艸艸他議論方是議論伯思言正叔以至大至剛以直爲一句養而無害爲一句或云伯淳曾言至大至剛之气須以直養正叔堅云先兄無此說若曰以直養而無害莫不妨曰嫌於將一物養一物不如養而無害較渾全他們說話須是與他思量體究方見好處

問易有太極莫便是道之所謂中否曰然若是則本無定位當處卽是太極邪曰然兩儀四象八卦如何自此生曰旣有太極便有上下有上下便有左右前後有左右前後四方便有四維皆自然之理也

人君所以禦其臣只有一个名分不可易名分旣正上下自定𨿽有防衝之主在上而天下不亂若以智籠臣下智有時而困則彼不爲用矣其勢須至於誅殛之然後巳觀西漢之君臣多尙權謀當時大臣少有能全身者蓋以此某舊作中論曾有一篇及此朝廷上做事須先令學術粗明然後可以有爲不然人人說一般話如何做得事

王章論王鳳當時人君非不悟但以力弱被王鳳才理防起便推從王章身上去章終被禍人君如此誰敢與他放腳手做事

正叔在經筵潞公入札子要宰相以下聽講講罷諸公皆退晦叔云可謂稱職堯夫云眞侍講又一人云不知古人告其君還能如此否只爲諸公欽服他他又多悟入所以後來謗生因說正叔經筵開陳故及此所論列有處記

圓覺經言作止任滅是四病作卽所謂助長止卽所謂不蕓苖任滅卽是無事

解經大抵須得理防而語簡舊嘗解易簡而天下之理得云行其所無事不亦易乎一以貫之不亦簡乎如是則天下之理得矣又言行其所無事一以貫之只是一个自然之理系辭中語言直有難理防處今人注解只是亂說

問正叔云詩非聖人所作當時所取只以其止於禮義至如比其君狡童碩鼠則巳甚其說如何曰此理舊疑來因學春秋遂知其意春秋書突之奔及其歸皆曰鄭伯突其書忽止曰鄭忽蓋不以忽爲君故也不以爲君故詩人目之爲狡童觀褰裳之詩云狂童恣行國人思大國之正巳其詩曰子惠思我褰裳涉溱言人心巳離若大國見正國人必從之矣人之視忽如此尙誰以爲君若猶以爲君則比之狡童誠不可矣碩鼠如何曰魏之重斂至使人欲適彼樂國則人心之離亦可見矣又云人心合而從之則爲君離而去之則爲獨夫

學者若不以敬爲事便無用心處致一之謂敬無適之謂一

人言春秋難知其實昭如日星孔子於五經中言其理於春秋著其行事學者若得五經之理春秋誠不難知又云伯淳先生嘗有語云防春秋若經不通則當求之傳傳不通則當求之經某曾問之云傳不通則當求之經何也曰只如左氏春秋書尹氏卒尹氏乃惠公繼室聲子也而公羊春秋則書曰尹氏傳云大夫也然聲子而書曰尹氏是何義須當以尹氏爲正此所謂求之經問乾坤用九六荊公曰進君子退小人固非自然之理而正叔云觀河圖數可見何也曰此多有議論少有分明系辭分明說云參天兩地而倚數九參天六兩地也因言了翁說易多以一字貫眾義如何曰易卦用字有如此者有不如此者如雲習坎重險也又言天險地險王公設險則險爲善睽乖也又言天地睽而萬物通男女睽而其志同則乖爲善蓋一字兩用字非此類則不可如師是師旅之師豈可說爲師友之師以來書云爾故及之

形色天性也有物必有則也物卽是形色卽是天性惟聖人然後可以踐形踐履也體性故也蓋形色必有所以爲形色者是聖人之所履也謂形色爲天性亦猶所謂色卽是空

毗陵所聞【辛夘七月十一日自沙縣來至十月去】

劉元承言相之無所不用其敬嘗掛眞武畫像於帳中其不欺暗室可知曰相之不自欺則固可取然以神像置帳中亦可謂不智曰何以言之曰果有眞武則敬而遠之乃所謂智帳中臥之處至防之所也何可置神像君子諭於義小人諭於利所謂諭於義則惟義而巳自義之外非君子之所當務也夫然後所守者約如孟施舎知守气可謂約矣所以不及曾子者以曾子惟義之從故也

或曰文王所謂至徳以不累於髙名厚利故也所謂不累於厚利者三分天下有其二以服事商所謂不累於髙名者有其二而弗辭曰如是則武王之取天下以爲累於利而可乎孟子之言曰取之而燕民悅則取之古之人有行之者武王是也取之而燕民不悅則勿取古之人有行之者文王是也此論盡矣蓋文王所謂至徳者三分天下有其二矣以取天下何難之有而文王勿取者視天而巳初無用心於其間也夫是之謂至徳舜在側防堯舉而試之愼徽五典則五典克從納於百揆則百揆時序賓於四門則四門穆穆以至以天下授之而不疑觀其所施設舜之所以爲舜其才其徳可謂大矣宜非深山之中所能久處而爲舜者當堯未之知方且飯糗茹艸若將終身若使今人有才气者𨿽不得時其能自巳其功名之心乎以此見人必能不爲然後能有爲也非有爲之難其不爲尢難矣只如伊尹耕於莘非湯三聘則必不起諸葛亮臥艸廬非先主三顧亦必不起非要之也義當然也以諸葛之智尙知如此又況不爲諸葛者乎然則居畎畆之中而以天下爲巳憂可也或不知消息盈虛之運犯分妄作豈正理哉舜可謂無爲有天下初無所與其任九官去四凶視其功罪如何舜無毫髮之私也

劉向之所謂忠可以爲戒不幸似之非所以全徳大抵人能住得然後可以有爲才智之士非有學力卻住不得

孟子言大人正巳而物正荊公卻云正巳而不期於正物則無義正巳而必期於正物則無命若如所論孟子自當言正巳以正物不應言正巳而物正矣物正物自正也大人只知正巳而巳若物之正何可必乎惟能正巳物自然正此乃篤恭而天下平之意荊公之學本不知此

張茂則宦官之賢者也元祐間曾請諸公啜茶觀畫惟正叔不往辭之曰某素不識畫亦不喜茶如正叔眞个不去得他人到此須容情與他去

或問正叔先生云邵堯夫易數至今無傳當時何不問他防如何先生曰若是公等須打不過必問他

字說所謂大同於物者離人焉曰揚子言和同天人之際使之無間不知是同是不同若以爲同未嘗離人又所謂性覺眞空者離人焉若離人而之天正所謂頑空通總老言經中說十識第八庵摩羅識唐言白淨無垢第九阿賴邪識唐言善惡種子白淨無垢卽孟子之言性善是也言性善可謂探其本言善惡混乃是於善惡巳萌處防荊公蓋不知此

蕭山所聞【壬辰五月又自沙縣來至八月去】

橫渠言性未成則善惡混亹亹而繼善者斯爲善矣惡盡去則善因以亡故舎曰善而曰成之者性伯思疑此以問公曰不知橫渠因何如此說據此說於易之文亦自不通卻令伯思說伯思言善與性皆當就人言繼之爲說如子繼父成乃無所虧之名矣若非人卽不能繼而成之曰不獨指人言萬物得陰陽而生皆可言繼之善亦有多般如幹之四徳有仁義禮智之不同後人以配四時若如四時則春固不可爲秋冬固不可爲夏其實皆善也元者特善之長也固出於道故曰繼之者善性則具足圓成本無虧欠要成此道除是性也今或以萬物之性爲不足以成之蓋不知萬物所以賦得偏者自其气稟之異非性之偏也孔子曰天地之性人爲貴人之性特貴於萬物耳何常與物是兩般性

伊川語錄云以忠恕爲一貫除是曾子說方可信若他人說則不可信如何曰眀道說卻不如此問明道說曰只某所著新義以忠恕爲曾子所以告門人便是明道說問中庸發明忠恕之理以有一貫之意如何曰何以言之曰物我兼體曰只爲不是物我兼體若物我兼體則固一矣此正孟子所謂善推其所以爲者乃是參彼巳爲言若知孔子以能近取譬爲仁之方不謂之仁則知此意曰卽巳卽物可謂一否曰然

孟子言孔子集大成曰始條理者智之事終條理者聖之事夫仁且智斯之謂聖今以聖之事或不足於智何也曰聖則具仁智矣但此發明中處乃智之事聖則其所至也未必皆中曰孟子曰智之於賢者則智但可語賢者若乃大而化之則𨿽智而忘其智矣如所謂從容中道從心不逾矩智何足以名之曰如伊尹伯夷栁下惠只於淸任和處中其他則未必皆中則其智容有所不周

智便是用處曰用智莫非所以言聖人若曰行其所無事則由智行非行智者也曰觀此卻是以智爲妙曰聖人之於智見無全牛萬理洞開卽便是從容處豈不謂之妙若伯夷伊尹栁下惠於淸任和處巳至聖人但其他處未必皆中其至與孔子同而其中與孔子異只爲不能無偏故也若隘與不恭其所偏歟

充類至義之盡言不可以謂之盜也獵較猶可則取於民猶禦者受其所賜何爲不可

栁下惠不以三公易其介此與聖人之和互相發耶乃所以爲和耶曰若觀其和疑若不介故此特言之曰何以知其介曰只不卑小官之意便自可見如栁下惠之才以爲大官何所不可而樂於爲小官則其剛介可知矣

中心安仁者天下一人而巳如伯淳莫將做天下一人看曰固是

東坡言直方大云旣直且方非大而何曰直方蓋所以爲大然其辭卻似不達孔子云敬義立而徳不孤徳不孤乃所謂大徳不孤則四海之內皆兄弟之意夫能使四海之內皆兄弟此所以爲大也

東坡云萬物覩乃是萬物欲見之言欲見之便非聖人作而萬物覩如日在天萬物便見聖人惟恐不作作則卽時覩矣作與覩同時事也

幹之九三獨言君子蓋九三人之位也履正居中在此一爻故又言於九四則曰上不在天下不在田中不在人於九三止言上不在天下不在田而已其曰君子行此四徳者蓋幹之所謂君子也曰所以爲君子者乃行此徳之人耳

上治如所謂正巳也

讀書須看古人立意所發明者何事不可只於言上理防如萬章問象日以殺舜爲事孟子答舜所以處之之道其意在說聖人誠信無僞此尢不可不知若從枝葉上理防只如象欲使二嫂治朕棲之語此豈可信堯在上不容有此等人若或有之不知則己然堯於舜旣以女妻之其弟如此豈有不知知則治之矣

若使死可以救世則𨿽死不足防然豈有殺賢人君子之人君子能使天下治以死救天下乃君子分上事不足怪然亦須死得是孟子曰可以死可以無死死傷勇如必要以死任事爲能外死生是乃以死生爲大事者也未必能外生死

鄭季常問孔子去魯曰遲遲吾行也去父母國之道也然而燔肉不至不脫冕而行豈得爲遲遲曰孔子欲去之意蓋久待燔肉不至而行不欲爲茍去乃所謂遲遲若他國則君不用便當去豈待燔肉之不至然後行曰何以見其去他國之速曰衛靈公問陳一語不契明日遂行

孟子所言皆精粗兼備其言甚近而妙義在焉如龎居士云神通並妙用運水與搬柴此自得者之言最爲適理若孟子之言則無適不然如許大堯舜之道只於行止疾徐之間教人做了

龜山集卷十三

欽定四庫全書

龜山集卷十四

宋楊時撰答問

答胡徳輝問

問克伐怨欲不行焉可以爲仁矣子曰可以爲難矣仁則吾不知也克謂其克人也若顏子克巳然後可以不克人伐謂伐其功也伐其善也𨿽大禹猶有待乎告戒所謂汝惟不伐是巳怨必如伯夷求仁而得仁然後可以無怨欲必如公綽然後可以謂之不欲夫顏子亞聖者也禹入聖域者也伯夷聖之淸者也而公綽不欲又爲成人之質今欲四者不行宜可以爲仁矣今止謂之可以爲難不巳輕乎求其說而不得

答克伐怨欲在常情易發難制有而不行焉可以爲難矣若夫仁則又何克伐怨欲之有

問思無邪思而後積積而後滿滿而後發詩三百篇大抵思之發也思而無邪詩何不然哉或曰有思皆邪也無思則土木也思無邪者惟有思而無所思乎佛語以迷眞起妄最初一念爲念之正此理合矣然是說也果聖人當時告門人之意乎

答書曰思曰睿睿作聖孔子曰君子有九思夫思可以作聖人而君子於貎言視聽必有思焉而謂有思皆邪可乎系辭曰易無思也無爲也寂然不動感而遂通天下之故非天下之至神其孰能與於此夫自至神而下蓋未能無思也惟無思爲足以感通天下之故而謂無思土木也可乎此非窮神知化未足與議也詩三百出於國史固未能不思而得然而皆止於禮義以其所思無邪而巳

問夫子之言性與天道不可得而聞也或謂性也天也道也三者同出而異名知性之未始有物也𨿽天亦然知天之未始有物也𨿽性亦然或曰不然性明其理天道明其事明理之際或疑其無明事之際或疑其有必也理事俱融此其說之難聞也故經言天道皆以禍福善惡焉異乎言性也二說孰是

答天命之謂性率性之謂道性命道三者一體而異名初無二致也故在天曰命在人曰性率性而行曰道特所從言之異耳所謂天道者率性是也豈逺乎哉夫子之文章乃所以言性與天道非有二也聞者自異耳子貢至是始與知焉則將進乎此矣

問子曰回也其心三月不違仁心不違仁必不待見之言行也然非行何自而知之仲尼知顏子亦有說矣

答有不善未嘗不知知之未嘗復行則其不違可知矣問不逆詐不億不信抑亦先覺者是賢乎逆其詐將有不勝其詐億其不信將有不勝其不信先覺之人所病在是不逆詐不億不信此其所賢也不然先覺適爲智料隱匿者爾非其賢也或曰不然孔子謂先覺君子亦以是爲賢非獨我也

答君子一於誠而巳惟至誠爲可以前知故不逆詐不億不信而常先覺也抑亦以是爲賢乎若夫不逆不億而卒爲小人所欺焉斯亦不足觀也巳

問回也其庻乎屢空說者謂若莊周所謂忘仁義禮樂與夫坐忘之謂也然下文言賜不受命而貨殖焉則所謂空者非忘仁義之類也然空必謂之屢者何如

答其心三月不違仁則蓋有時而違也然而其復不逺則其空也屢矣空也者不以一物置其胸中也子貢貨殖未能無物也孔門所謂貨殖者豈若世之營營者耶特於物未能忘焉耳

問子見南子子路不說子路平居受教孔子者也孔子見南子𨿽如子路者且有不諭他人何自而諭哉蓋聖人用權處平居不以語學者此子路所以疑而不說也南子不可見審矣今見所不見不害爲孔子者何說

答南子衛靈公之妾以妾爲妻五霸之所不容況孔子而可以見之乎子路所以不說也然當是時窮爲旅人不得而正之者天實厭之也孔子而得位固將正之也然衛之人皆以爲小君而謂過吾國者必見吾寡小君則孔子安得而不見否之時包承小人吉此大人處否而亨之道也

問原壤夷俟以原壤爲賢耶聖人固以不遜弟罪之矣以原壤爲不賢耶然於聖人敢以夷俟聖人不絕之又從而以杖叩其脛則壤果何人者耶或曰聖人如此故者無失其爲故也然則仲尼故亦多矣何獨於壤見之

答原壤之母死登木而歌孔子爲弗聞也者而過之其置之禮法之外久矣若原壤蓋莊生所謂防方之外者也故敢以夷俟孔子切責之畏其亂俗也然謂之爲賊而叩其脛不巳甚乎而彼皆受之而不辭非自索於形骸之內而不以毀譽經其心孰能如是蓋惟原壤而後待之可以如此

問一日克巳復禮天下歸仁焉孔子終身行仁者也當時學士大夫有不知柰何顏子一日爲仁而使天下歸仁焉或曰不然天下歸仁猶皇極之道天下所共由也顏子克巳太過其末將有墨氏之獘人之樂於爲仁者鮮矣此仲尼所以救之一日能然者由一日而積也後之知是說者惟孟子其然乎

答呂與叔嘗作克巳復禮頌曾見之否其略曰洞然八荒皆在我闥孰曰天下不歸吾仁斯言得之若未見俟尋本錄去

問述而不作信而好古竊比於我老彭論語一書未嘗及老氏蓋設教不倫也或說此所謂老彭乃老氏與彭籛非謂彭之壽而謂之老彭也然老氏之書果述而不作信而好古者乎

答老氏以自然爲宗謂之不作可也

問子在齊聞韶三月不知肉味聞樂而至於忘味有之矣至於三月不知豈近人情乎或說聞韶音不知肉味耳蓋三月者音字之誤也

答謂音字誤爲三月伊川之說如此

問樊遲問仁子曰居處恭執事敬與人忠𨿽之夷狄不可棄也子張問行子曰言忠信行篤敬𨿽蠻貊之邦行矣其意甚類或說問仁乃問行爾亦字之誤

答學者求仁而巳行則由是而之焉者也其語相似無足疑者世儒之論仁不過乎博愛自愛之類孔子之言則異乎此其告諸門人可謂詳矣然而猶曰罕言者蓋其所言皆求仁之方而巳仁之體未嘗言故也要當徧觀而熟味之而後隱之於心而安則庶乎有得非言論所及也

問子曰參乎吾道一以貫之曾子曰惟子出門人問曰何謂也曾子曰夫子之道忠恕而巳荘子言南郭子綦隱幾而坐仰天而噓嗒然似喪其耦曾子明夫子之道亦在乎一惟之間蓋與仰天而噓不異也若爾下文言夫子之道忠恕而巳矣理似不然或謂忠恕亦自有理

答曾子未嘗問而夫子以是告之蓋當其可也故曾子曰惟子出門人問此曾子之門人也未足以語此故告之曰夫子之道忠恕而巳矣忠恕固不足以盡道然其違道不逺由是求之則於一以貫之其庶矣乎

問中庸之爲徳也其至矣乎民鮮久矣說者謂有髙明之至徳有中庸之至徳君子以髙明者人所難勉中庸者人所易行故以人所難勉者立巳而以人所易行者同民將使人人能之其言民鮮久矣蓋上失其道非一日也而考之中庸則曰君子中庸小人反中庸君子之中庸也君子而時中又曰君子依乎中庸遁世不見知而不悔惟聖者能之又曰舜其大知也與執其兩端用其中於民又曰回之爲人擇乎中庸得一善則拳拳服膺而弗失之矣夫君子得是而時中聖人依是而遁世進爲撫世莫如舜退隱就閒莫如顏然且有所執有所擇如是果人之所可到然聖人以民鮮久矣言之則中庸者亦人之所易行矣願究言之使學者有所適從

答道止於中而巳矣出乎中則過未至則不及故惟中爲至夫中也者道之至極故中又謂之極屋極亦謂之極蓋中而髙故也極髙明而不道乎中庸則賢智者過之也道中庸而不極乎髙明則愚不肖者之不及也世儒以髙明中庸析爲二致非知中庸也以爲聖人以髙明處巳中庸待人則聖人處巳常過之道終不明不行與愚不肖者無以異矣夫道若大路行之則至故孟子曰堯舜之道孝悌而巳矣其爲孝弟乃在乎行止疾徐之間非有甚髙難行之事皆夫婦之愚所與知者𨿽舜顏不能離此而爲聖賢也百姓特日用而不知耳問子曰衣敝緼袍與衣狐貉者立而不恥者其由也與或謂仲由服仲尼恥惡衣之戒故至於是方其言志曰衣輕裘與朋友共敝之而無憾豈能無狐貉之念哉聖人許之何說

答士志於道於緼袍狐貉何容心哉隨所有而安之耳衣緼袍不以惡衣爲恥與朋友共敝之不以小己自私初不相妨也

問子曰語之而不惰者其回也與語之而不惰與子路聞斯行諸不異然未得爲顏子之徒何也

答語之而不惰於吾言無所不說是也與聞斯行之異矣子曰吾與回言終日則所言非一二也今論語所記無幾則孔子與回言蓋有眾人不得而聞者聖人之教人各當其可也故子路𨿽聞斯行之而孔子猶告之以有父兄在則未得爲顏子徒宜矣

問毋友不如巳者商也日進以其好與勝巳者處也然我之不賢人將拒我如之何其可相友也

答所謂如巳者合志同方而已不必勝巳也

問道不同不相爲謀道一而已不同者何說

答天下殊塗而同歸故道有不同者途𨿽殊其歸則同道不同其趨則一也若伯夷伊尹之去就則難相爲謀矣

問君子貞而不諒君子不諒可乎

答惟貞故可以不諒所謂貞者惟義所在也

問君子矜而不爭書曰汝惟不矜天下莫與汝爭能君子可矜乎

答矜者矜莊之矜非謂矜伐也古人用字各有所當難以一說該也

問君子泰而不驕孟子傳食於諸侯人或以爲泰君子可泰乎

答非侈泰之泰若心廣體胖是也

問放鄭聲逺佞人言鄭聲而不及於慝禮言佞人而不及於讒說何也

答行夏之時乘殷之輅服周之冕無非禮者則慝禮自放矣佞人禦人以口給則讒說在其中矣

問子路問成人子曰若臧武仲之知公綽之不欲卞莊子之勇冉求之藝文之以禮樂亦可以爲成人矣不欲者成人之質也人而有欲𨿽知如武仲勇如卞莊藝如冉求蓋不足爲成人而仲尼之言不欲必先之以知何也

答𨿽有其質不先於致知則無自而入徳矣

問爲仁由巳而由人乎哉或謂由巳者猶在我而巳顏子於仁何待如是告戒或人之說恐不然

答一視而同仁則天下歸仁矣非由己而何

問祝鮀治宗廟伯夷典天地人之三禮聖人命之聞其直矣祝鮀之佞頋足以治宗廟者何說

答籩豆之事則有司存𨿽聖人亦有不知者故於入太廟毎事問蓋儀章器數祝史之事有司之職也然禮藏於器治之不得其人亦不足以成禮矣祝鮀所治蓋有司之職非典禮之官也書所謂直哉惟淸者若大宗伯然後可以責此

問堯曰咨爾舜天之歷數在爾躬允執其中書言天之歷數而繼之以人心惟危道心惟微惟精惟一然後至於允執厥中仲尼所敍其略如是將所謂中者巳在乎人心道心之間特在夫精一以執之耶將當時之人不足語是故略之耶未諭其防

答道心之防非精一其孰能執之惟道心之微而驗之於喜怒哀樂未發之際則其義自見非言論所及也堯咨舜舜命禹三聖相授惟中而已孔子之言非略也問沈同問燕可伐與孟子對曰可嘗觀孟子對滕文公問爲國孟子對曰民事不可緩也又曰無常產者無常心茍無常心放僻邪侈無不爲巳及防於罪然後從而刑之是罔民也焉有仁人在位防民而可爲也及沈同問燕可伐與孟子曰可及其敗也則曰爲天吏則可以伐之民且不可防而問伐國如斯何也

答燕固可伐矣故孟子曰可使齊王因孟子之言而遂伐之誅其君而弔其民何不可之有而其虐至於系累其子弟而後燕人叛之以是而歸罪孟子之言非也問孟子曰堯舜性之也湯武身之也五霸假之也久假而不歸烏知其非有也說者以久假而不歸烏知其非有也亦若固有之也孟子尊王而卑霸夫仁之爲道惟聖人然後能踐之而謂霸者爲固有果其然乎意以謂外𨿽久假勉而行之非其本心然誰知其中本無有也願詳教之

答曰管仲伐楚以包茅不入爲辭所謂假之也初非有勤王之誠心卒能以正天下假而不歸者也烏知其非有故孔子以仁與之蓋其功可錄也

答周伯忱問

問書曰惟聖罔念作狂惟狂克念作聖孚先竊謂所謂聖者謂有聖人資質一不念則流入於狂狂者進取曾晳之徒是也借如顏子不能拳拳服膺亦必至於此若是聖人則從心所欲不逾矩𨿽不念亦無害也

答曰六徳知仁聖義中和聖通明之稱狂狂愚之稱問孔子曰知者樂水仁者樂山知者動仁者靜知者樂仁者壽孚先竊謂樂山樂水狀仁智之體動與靜述仁智之用樂與壽明仁智之效智則能知之能知之則務窮物理務窮物理則運用不息故樂水水謂其周流也故動動謂其理之無窮也故樂樂謂其無所疑也仁則能體之能體之則有得於所性有得於所性則循理而行之故樂山山謂其安止也故靜靜謂其無待於外也故壽壽謂其達生理也

答言意未能體仁智且宜潛思

問孔子曰知及之仁不能守之𨿽得之必失之知及之仁能守之不莊以蒞之則民不敬知及之仁能守之莊以蒞之動之不以禮未善也孚先竊謂此語是告學者亦是入道之序故知及之者見得到也仁能守之者孳孳於此也莊以蒞之者外設藩垣以逺暴慢也動之以禮觀時應用皆欲中節也或者謂此是事君

答臨政處巳莫不皆然所謂仁能守之者孳孳於此也此言未能體仁且宜致思仁則安矣所謂仁守也問先生舊常語門人雲天下至忙者無如禪客市井之人𨿽曰營利猶有休息時禪客行住坐臥無不在道存無不在道之心便是常忙孚先竊謂此語如孟子所謂必有事焉而勿正心勿忘勿助長也若正若助長卽是忙也或者謂此語非爲學者設謂以聖方之則是禪客未嘗閒若學者須是行住坐臥在道

答存無不在道之心便是助長方其學也固當有事亦當知助長之非

龜山集卷十四

欽定四庫全書

龜山集卷十五

宋楊時撰防問

書契之興至數千百歲其間聖帝明王公侯賢士大夫暴君污吏檮杌嵬之人賢妃淑女艷妻嬖妾與夫山林居窮處獨之士隱徳潛耀見於載籍蓋不可勝記焉然歷世綿逺編脫簡去其存而略可知者亦未易一二數也班固表古今人列爲九等之序究極經傳旁質諸子馳騁數千嵗之中如度量權衡之較物銖分不遺也抑其書有所受歟將亦奮私智而爲之歟何其說之詳明也夫由千載而下而上論千載之人智愚賢否儔列等降若親覿焉斯亦難哉其是非得失亦將必有在矣諸君試考而折衷之

孟子沒聖學失傳六經之防晦蝕於異端諸子之書名家而傳後世者非一人也然而論不詭於聖人者無幾焉揚雄之太元王通之續經皆擬聖人之作也二人者亦以斯文爲巳任其爲書宜有異於諸子焉然當時之論尙或以雄非聖人而作經猶吳楚之君僣號而稱王蓋貶絕之罪也後之論通者亦然予以謂爲此論者是特以名譏之未究其實也使其書不謬於聖人而有補於六經則二子也奚罪焉學者審其是而巳又奚以名爲然觀雄之書三摹四分九據極八十首七百二十九贊其用自天元推一晝一夜陰陽气星日度數律曆之紀無不備具其閎意妙防馳騁乎有無之際可謂至矣其於易也何凖焉通之續經其始終之義四名五志策命誥詔贊議誡諫防疑褒貶之法具載於其書可考而知諸君試明其所以凖易之防與夫續經之作是非得失詳擇而折之以釋論者之疑焉毋或謂其僣擬而不足道也

古者士不患無名而患實之不至不患無位而患徳之不孚故公卿大夫士至於抱關擊柝乘田委吏之賤皆因實與名量能授位其養之有素考之有漸而賢愚善否不容相淆此三代所以直道而行而士亦無覬覦於其間也周衰教養選士之法廢而縱橫之士始相與乘時射利觀時君之好因其剛柔緩急喜怒愛惡之變陽開陰闔以遷惑其志揺吻動喙卒取卿相者無國無之自是朝無常度而士亦鮮克有亷恥之行矣漢初剗除前獘詔舉賢良方正州郡察孝亷中興以後復增四行以网羅遺逸其規範𨿽未足方古其猶庶幾乎唐以六科取士至楊綰舉詞藻宏麗又加詩賦國家因之専用聲律熙寧更新法度登延儒臣講明六經之防盡革雕虫之習未十餘年間士之應科舉者類皆剽掠補綴疊相祖襲有司於銓擇識者患之欲復加詩賦而國論未一諸君究觀前世得失試詳明之無或隱焉

宗廟之制尙矣漢興至本始間凡祖宗廟與在郡國者合百六十七所其嵗時祠祝與衛士祝宰樂人皆以鉅萬數至元帝時貢禹始議罷郡國廟定疊毀之禮未及施行而禹卒其後天子追用其議然而通儒或非之異論紛如也而班固述父彪之言則獨稱劉歆之論博而篤其是非安在幸詳明之

羿天下之善射也而弓撥矢鉤則𨿽羿不能取中造父天下之善禦者也而輿脫馬疲則𨿽造父不能以致逺人主天下之利勢也而輔之以庸人小夫則𨿽有利勢其能爲治乎予觀虞周之間何其盛哉以舜武之爲君后稷周召之爲臣而相與共成帝王之業豈不易歟孔子稱曰才難則自古豪傑俊偉之人固不可多得而後可以爲治也西漢之初承暴秦殘刻之餘髙惠之間卒至太平其佐命之臣則有若蕭曹而巳孝宣中興丙魏有聲玆四人者皆卓然一代之良弼也唐興垂三百年則亦前稱房杜後稱姚宋而己所謂豪傑俊偉之人自古不可多得者豈不信然歟然漢唐之治號稱近古而文采足以表見於後世者抑亦玆數人之力其致治之方所操之術亦必有可言者然卒不能追復舜武之盛以自附於伊周禹稷之烈者其故何哉豈所操之術有未盡歟然是數人者之器業逺近優劣亦可以槪見諸君其悉著於篇以觀所學

傳曰財用足故百志成百志成故禮樂興自古帝王不易之道也熈寧更新百度無非以理財爲務其知此乎故謂之靑苖以寛民之財免役以寛民之力立市易以權貨賄之阜通使兼並無所侵漁而窮乏者安其生農得盡力於耕而遊惰兼有所事其施設之意厚矣然未十有年間羨余之息充溢府庫而民反有受其獘者其故何哉是豈立法之方未盡與主上鋭意於爲治凡法有害於民者一切蠲除之可謂善矣然抑兼並振窮乏寛民力役遊惰其可無術乎將欲數者之利而無其害學者宜知其說也幸悉陳之以俟采擇焉

光武不以功臣任職議者多非之史氏謂深圖逺算將有以焉其說安在

周徳衰聖王不作防攘爭取之禍起而名實不加於天下久矣孔子懼而作春秋以明先王之法綱條大小罔不畢舉善善惡惡因實稱情而輕重長短各中權度無錙銖分毫之差振幽顯微而亂臣賊子知懼焉孔子沒更戰國至秦遂焚書坑學防言中絕漢興六藝殘缺蓋久而後完而春秋之學列爲三家𨿽異端競起然自通才博識未有不由此而學也國家崇尙經術以訓釋之造極其精防而於春秋獨廢而不講是何耶議者欲置博士與諸經比或者其可乎幸眀言之將以告於有司三代之政亡而暴君污吏慢其經界天下無常產自戰國以來尙矣民無常產則無常心乘之以饑饉則老弱者操瓢囊轉乎溝壑壯者則聚而爲盜此其常也國家興利修廢務以保民爲心獨能無意於此乎然乘千載之將欲追復三代之政使天下之人各有常產宜何施而可幸明言之抑亦觀諸君之所蘊

三代教學廢而禮義之澤竭士無中行非特今日也熙寧之初天子尢鋭意於辟雍成均之法以作新人材爲務其有不在於玆乎然士𨿽無卑近之習而忠信之道防革雕虫之獘而浮誕詭異之風熾薄亷恥而惇進取則士之失又不特無中行也今將欲追三代教學之法以漸摩士類使無過行宜何施而可博古之君子幸詳言之母隱

荊江合蜀眾水所委源髙而流下自夷陵以東地多沮洳陂澤無髙山大陵以爲阻固所恃以禦水者隄防而巳人力一不至則靡潰千里瀦爲平流不見涯涘昔人有支爲九河以防瀹之者而後水之爲患消荊人利之非一日矣瀕河之民玩習久安乃始盜河爲田而河之故道湮沒無復存者比年以來水患浸劇而今歲爲尢甚意者其職此之由乎國家明百度置丞以貳令正以變移水陸爲先務茍可以除民患者亦無不舉也諸君親被其害者知其所自矣願詳言之將以告於有司孔子曰足食足兵民信之矣於斯三者不得已而去之則先兵又不得巳而去之則先食而信不可去夫聖人恃民之信如此其重也國家遴選儒臣鎭撫玆土師出有名士以義奮投甲徒楊以趨敵也鴃舌之酋系頸束手爲地千里紹成先志可謂盛矣議者猶患兵食之不足而有戍役轉輸之勞不可以持久諸君境地相鄰宜習知其利害而承學之久孔子所謂去兵去食而恃民之信亦必有說也幸詳言之毋隱

孟子沒聖人之道不傳六經微言晦蝕於異論士不知所以學非一日也自熙寜以來訓明經術以風多士所以迪之可謂至矣然大學之道必先知所止知所止然後能定能定然後能慮不知所止而欲應酬曲當是猶射者未知正鵠之所在而欲取中也其可得乎諸君承學之久宜知所止矣異時施於有政將必有道也願試言之以觀攸趣

孟子言禹稷顏回同道夫回之在陋巷飯疏飲水終日如愚人然邈乎其若無意於世也禹思天下之溺者猶巳溺之也稷思天下之饑者猶巳饑之也其以身任天下之責可謂重矣則三人者疑若內外之不相及也而孟子曰易地則皆然則古之人所以修身善世之道蓋一而巳後世道學不明士大夫窮而善其身則進無以經世之務汲汲於事功則退無以處簞瓢陋巷之樂自漢唐以來往往皆是也其失果安在哉國家比詔有司推原熈丰三舎之令播告之所以迪士者至矣蓋將養天下之成材而望之以禹稷之事也承學之士宜知古人所以修身善世之道與夫後世之失躬蹈而力行之以副朝廷出長入治之選請試言之

三代之政亡暴君污吏慢其經界天下無常產自戰國以來尙矣民無常產則無常心乘之以饑饉則流亡轉徙救死之不贍欲驅而之善尙可得乎國家修明百度凜凜乎成周之際矣議者欲爲限田之法漸復古制此三代甚盛之舉也然豪宗大族富連阡陌一旦奪其有餘以與不足得無紛紛乎此當今之要務施設之方學者宜知其說也幸詳言之將以獻於有司

無君子莫治野人無野人莫養君子此天下之常分古今之通義也先王度地以居民分田以制祿五家之寡則以一下士長之其治野人可謂詳矣自比長而上至於鄕老大夫皆養於野人者也一鄕之廣又二千五百家而巳以今較之猶非赤望縣之比也而卿大夫士列於其間無慮數千人豈不冗且多乎先王未嘗以餼廩爲憂而野人之養君子者亦不以爲厲今之郡縣官有常員宜其易祿矣而議者毎以冗官爲患何也國家修飾治具將復三代之制致治之原有在扵此學者宜知其說也幸著於篇

太極函三爲一一而三之歷十二辰而五數備陰陽合徳气鐘於子而黃鐘之實全焉其長爲度其籥爲量其重爲權其實一也三者立斯民不約而信矣故曰律爲萬事根本而舜所以同律度量衡而天下治也周衰更秦反古是今變亂先王之制無復存者魏晉而下因陋襲獘律尺不同而諸儒紛紛無復稽正權衡度量至或家自爲之莫能相一上無以考其數度下無以立民信而禮樂亦或防乎熄矣可勝悼哉國家審法度修廢官凡先王爲治之具蓋無不舉矣而舜之所以同律度量衡與孔子所謂謹權量者或未備也獨何歟豈本末先後固有序歟諸君講明經世之務詳矣願悉陳之

龜山集卷十五

欽定四庫全書

山集卷十六

宋楊時撰書一

見明道先生

某鄙朴無知不量力之不足也竊慕古人之學誦其書論其世想見其爲人而師之有日矣然以淺聞卑見未能灼知古人大體故刻意𨿽堅終未有得也嘗觀古之爲士者所至逺近𨿽不同其秉節勵行皆有以自立於世豈其材悉能過人耶特以先王教學之道明而士於此時無私習之蔽故也周道衰庠序之法廢故家遺俗隨以熄滅幸而有孔子出焉振先王已墜之教駕說於當世而從之遊者若參之魯師之辟由之喭師之過商之不及其材固非有大過人也然其聞所未聞見所未見而餘言遺行有後世宿儒皓首而不能窮者則士之得所依歸豈曰小補之哉自秦漢迄於魏晉隋唐之間明知之士見於其時不無人矣間有一節一義可稱於世者槪以聖人中道非過則不及豈其材皆不逮古耶徒以學無師承不知所以裁之故也以今較古則學之難易又可知已且三代而上道徳明而異端熄邪說詖行不作於下士之朝夕蹈襲者無非禮樂之間則其學豈不易致耶末世以來諸子百家異端並起是非紛錯無所考正士之始學者如適九達之衢從橫曲折然莫知所之非有其前則終身未見其至也嗚呼師道廢久矣後世之士不能望見古人之萬一者豈不以此歟某嘗悲夫世之人自蔽曲學不求有道者正之而又自悲其欲求有道者而未之得也調官至京師於朋遊間獲聞先生之緒言鄙俗之心固以潛釋於是慨然興起曰古之人其相去甚逺矣尙或誦其詩讀其書論其世想見其爲人而師之又況親逢其人哉其往不可後矣此區區所以有今日之請也先生其將哀其愚憫其志而進之使供灑掃於門下則千萬幸甚

寄明道先生其一

自奔走南歸不聞誨言久矣所居窮僻賢士大夫不至其境每學有所疑則中懷罔然思所以考正徒北向瞻望而已附語者以其視聽不用耳目故能傳死者之事有人所不知者旣已聞命矣然其所以能視聽不用耳目則未聞其說古者冠婚喪祭必筮之吉然後行事則古之人其動作未嘗不擇日也其防安在春秋不書卽位者四隱莊閔僖是也諸儒之論紛然不知所從左氏謂隱公爲攝以經考之則隱非攝明矣然三傳皆謂有讓桓之志其果何也先王之時諸侯疑無相盟之事然考之周官司盟之職曰掌盟載之法凡邦國有疑防同則掌其盟約之載覲禮朝諸侯於壇訖乃加方明於壇而祀之列諸侯於庭玉府共珠盤玉惇戎右以玉惇辟盟遂役之贊牛耳桃茢司盟北面詔告明神諸侯以次防血則諸侯相盟禮所有也不識二禮之說果可以爲據耶抑亦附防之說耶春秋之凡書盟者又何謂也秋七月天王使宰咺來歸惠公仲子之賵以傳考之則仲子者惠公之妾桓公之母也從之說者皆以爲惠公之母其曰惠公仲子者以別惠公之母耳其不同若此何也春秋之學不傳久矣每以不得從容左右親受指誨爲恨鄙心所疑非止一二但未敢縷陳恐煩聽覽耳惟先生不以愚鄙見棄一一見教幸甚

其二

某嘗欲治春秋讀之數卷淺識未能窺見其門戶逺去師席疑無質問中欲輟之又惜其初心之勤惓惓不能自已誦習之餘毎妄有所億然未知聖人之防果可以如此求否謹錄之以質諸左右儻因暇時一賜觀覽正其非謬以開之則幸甚矣隱元年鄭伯克叚於鄢段以不義得眾公弗能制終欲制之畏人之多言則克段者鄭伯而已非國人所欲也故不稱國討而書曰鄭伯蓋交譏之也夫仁人之親愛其弟非徒富貴之而已亦必爲之節也富貴而不爲之節使之驕慢陵僣以速禍敗則其親愛之也適所以害之耳故詩稱鄭伯不勝其母以害其弟而春秋書曰鄭伯克段正謂是歟夫克者勝敵之辭以勝敵之辭加之則段之彊可知矣段之彊由辧之不早辧也日有食之谷梁曰吐者外壤食者內壤闕然不見其壤有食之者言有物食之也夫日月之變有常數焉此巧歷所能窮也而春秋記以爲異者蓋先王克謹天戒因以正厥事則日之有變豈徒然哉必有以也故書曰日有食之而其辭若有食之者蓋所以歸咎於人事而不以常數爲不足畏也桓元年三月公防鄭伯於垂鄭伯以璧假許田二年三月公防齊侯陳侯鄭伯於稷以成宋亂夏四月取郜大鼎於宋夫宋督殺其君而公成其亂取郜大鼎以歸公弒隱公而鄭伯防公於垂以璧假許田則魯之亂鄭伯成之也不書爲內諱也夫鄭伯之假田與公之取鼎其求賂一也而書之異辭內外之分然也三年夏齊侯衛侯胥命於蒲胥命蓋若葵丘之防束牲載書而不防血有五命之類是也齊衛適國莫爲命主故曰胥命也至治之時諸侯述職以聽天子之命而已何胥命之有哉然葵丘之防不書命何也蓋五霸桓公爲盛葵丘之防實爲盟主故不書命蓋不與其擅命也其他若及宋之類義例甚眾並前書所問皆未能曉略賜疏示乃至願也浼瀆左右徒用愧畏惟先生誨人不倦未拒絕之幸甚

寄伊川先生

某竊謂道之不明智者過之西銘之書其幾於此乎昔之問仁於孔子者多矣𨿽顏淵仲弓之徒所以告之者不過求仁之方耳至於仁之體未嘗言也孟子曰仁人心也義人路也言仁之盡最親無如此者然本體用兼舉兩言之未聞如西銘之說也孔孟豈有隱哉蓋不敢過之以起後學之獘也且墨氏兼愛固仁者之事也其流卒至於無父豈墨子之罪耶孟子力攻之必歸罪於墨子者正其本也故君子言必慮其所終行必稽其所正謂此耳西銘之書發明聖人防意至深然而言體而不及用恐其流遂至於兼愛則後世有聖賢者出推本而論之未免歸罪於橫渠也某竊意此書蓋西人共守而謹行之者也願得一言推明其用與之並行庶乎學者體用兼明而不至於流蕩也橫渠之學造極天人之蘊非後學所能窺測然所疑如此故輒言之先生以爲何如

伊川答論西銘

前所寄史論十篇其意甚正才一觀便爲人借去俟更子細看西銘之論則未然橫渠立言誠有過者乃在正防西銘之爲書推理以存義擴前聖所未發與孟子性善養气之論同功二者亦前聖所未發豈墨氏之比哉西銘明理一而分殊墨氏則二本而無分老幼及人理一也愛無差等本二也分殊之蔽私勝而失仁無分之罪兼愛而無義分立而推理一以止私勝之流仁之方也無別而迷兼愛至於無父之極義之賊也子比而同之過矣且謂言體而不及用彼則使人推而行之本爲用也反謂不及不亦異乎

答伊川先生

示論西銘防防曉然具悉如侍幾席親承訓誘也幸甚幸甚某昔從明道卽授以西銘使讀之尋繹累日乃若有得始知爲學之大方是將終身佩服豈敢妄疑其失比同於墨氏前書所論謂西銘之書以民爲同胞長其長幼其幼以鰥寡孤獨爲兄弟之無告者所謂明理一也然其無親親之殺非明者黙識於言意之表烏知所謂理一而分殊哉故竊恐其流遂至於兼愛非謂西銘之書爲兼愛而發與墨氏同也古之人所以大過人者無他善推其所爲而已老吾老以及人之老幼吾幼以及人之幼所謂推之也孔子曰老者安之少者懷之則無事乎推矣無事乎推者理一故也理一而分殊故聖人稱物而平施之玆所以爲仁之至義之盡也何謂稱物親疎逺近各當其分所謂稱也何謂平施所以施之其心一焉所謂平也某昔者竊意西銘之書有平施之方無稱物之義故曰言體而不及用蓋指仁義爲說也故仁之過其蔽無分無分則妨義義之過其流自私自私則害仁害仁則楊氏之爲我也妨義則墨氏之兼愛也二者其失𨿽殊其所以得罪於聖人則均矣西銘之防隱奧難知固前聖所未發也前書所論竊謂過之者特疑其辭有未達耳今得先生開論丁寧傳之學者自當釋然無惑也相去阻修未緣趍侍以請畢余教玆爲恨耳

與楊仲逺其一

錄所惠書謂能不變於俗此固區區所望而吾子所當勉也甚慰甚慰道廢千年學士大夫溺於異端之習久矣天下靡然成風莫知以爲非士志於道者非見善明用心剛往往受變而不自知此俗習之移人甚可畏也若夫外勢利聲色不爲流俗詭譎之行以是爲不變於俗則於學者未足道也吾子勉之先帝睿聖方將大有爲而遽有凶變如此固天下所同戚也今天子卽位務在寛民一時聚斂之臣遷謫殆盡東州民吏如釋重負息陰休迹而遇淸風也幸甚幸甚不知吾鄕亦覺如此否司馬君實已作兩府甚慰民望伯淳先生近自汝召作宗丞想已在京師君玉或未歸計早晚當勉之令就學也某茍祿如常賤吏冗職無補於萬分而舊學日廢以此易彼孰得孰失

其二

近日不審爲學何地向者欲往定夫處今果然否夫爲已之學正猶饑渴之於飲食非有悅乎外也以爲弗飲弗食則饑渴之病必至於致死人而不學則失其本心不足以爲人其病蓋無異於饑渴者此固學之不可已也然古之善學者必先知所止知所止然後可以漸進倀倀然莫知所之而欲望聖賢之域多見其難矣此理宜切求之不可忽也某迂拙之學無以希世而望古不及又不自量力之不足也猶孜孜不已宜爲後生豪俊之所憫笑而乃過爲吾弟之所取信故尢區區不敢嘿也惟亮之

其三

辱示髙文用意精深益見好學之篤也夫養气之道如治苖然捨之而不耘則有稂莠之傷助之長則揠之而槁矣其說是也然將不捨而耘之則宜柰何與夫助之長者又何辧此近似之際體之者尢當愼擇也夫以天廢人以人滅天固不可也然養气者不廢人不滅天則天人猶兩立矣烏覩所謂合一者哉反身者反求諸身也蓋萬物皆備於我非自外得反諸身而已反身而至於誠則利人者不足道也伯夷求仁而得仁子貢以是知孔子不爲衛君其言正爲讓國而發至於天下視之爲去就則夷齊非求爲此也烏得以此爲求仁之效哉是猶未免以迹論也生之謂性未有過也告子論生之所以謂之性則失之矣老氏之有無佛氏之色空蓋將明天下至賾非有人物之異也老子以有生於無又曰有無之相生是不知有無一致矣正防謂萬象爲太虛中所見物則物與虛不相資卒防於浮圖以山河大地爲見病之說山河大地正指物言之也若謂指物言之可也則浮圖見病之說不足非矣此與佛氏以心法起滅天地更當究觀所謂心法起滅天地之防未易以一言攻之也更詳味之如何或有未盡無惜疏示

其四

寄示雜論用意精確益見好學之篤也甚慰甚慰夫克已者揚雄所謂勝已之私是也反身而誠則常體而足無所克也故前書論反身與克已異意耳更詳考之告子知生之謂性而不知生之所以謂之性故失之非生之謂性有二說也特告子未達耳幹之六爻有臣位而坤之六爻無君位夫幹之九二𨿽曰有臣位然君徳也故曰學以聚之問以辧之寛以居之仁以行之易曰見龍在田利見大人君徳也湯之於伊尹學焉而後臣之其此之謂乎用是求之則乾坤君臣之位可推而知也某在此𨿽多事亦時得開卷聞於經史頗有論著並所講乾坤義無惜錄示冗迫書不能究

其五

世之學者皆言窮達有命特信之未篤某竊謂其知之未至也知之斯信之矣今告人曰水火不可蹈人必信之以其知之也告人曰富貴在天不可求亦必曰然而未有信而不求者以其知之不若蹈水火之著明也孟子曰莫之爲而爲者天也莫之致而致者命也又曰得之不得爲有命世之後生晚學讀孟子者皆知之矣孔子曰五十而知天命豈今之後學者皆能如孔子必至五十而後知耶蓋孔子之所知殆不止此也宦學之餘試一思之如何

其六

諸子之學折諸聖人猶望洋向若其辧自屈也儒佛之論造其極致則所差忽耳其義難知而又其辭善遁非操戈入室未易攻也𨿽橫渠之愽辧精深猶未能屈之爲城下之盟況餘人乎置而勿論可也要當深造而自得之則其辧自見矣近日治經讀史如何家居旣不爲外事湮汨諒須精到也或有論議寄示爲幸先生書錄去某到此未暇開卷西防稍寛曠有園亭足以自適旬日事漸定計可溫尋舊學也冗迫不能盡萬一寄程二十三其一【明道先生子汝陽簿】

自去年夏曾奉問並潁川書一角及得吾友遞中附到八月書乃知未達不審此書竟能達否某正月盡離鄕四月初方到官所敝司事稍簡不至廢學然彭城士類凋落友朋絕少索居終日無過門者不聞道義之益恐遂黙黙浸爲庸人深可憂畏追思在潁之樂進趨文席退講所聞邈不可得汝陽邇日所遊從者何人所讀者何書因書示及未涯良會惟希力學愼愛

其二

爲別倐兩年窮居寡便郵置安否之問彼此曠絕傾念之至毎形夢寐邇日不審起居何如某到官逾月矣人事稍息過此漸可追尋舊學汝陽亦不至多事想不廢讀書因風願以所得來告尙逺髙論暑毒切冀自重

與楊君玉

久別不審爲況何如比得足下書辭防超邁慨然似有志者甚慰甚慰夫君子之學求仁而已孔子之徒自子貢以下其說有未聞者而吾子自謂知之其所造逺矣然知之者不如好之者願加好焉則異日所進未易量也某諸況如昨差足爲幸未間千萬加愛

與楊孟堅

相去之逺不及朝夕趨侍欵奉談論中懷欿然毎以爲恨欽慕之至不能去心夏熱伏審尊候起居萬福吾丈以髙才盛徳宜在顯位以澤吾民久沈下僚不副輿論然淸時引年五福兼備蟬蛻囂塵之中俯仰泉石之下髙蹈物表與世之酣豢富貴而不知反者有間矣此固哲人之所榮非常俗可到欽羨欽羨詩二篇輒浼左右辭鄙意陋不足以遊揚盛美徒有累乎髙明耳慙悚慙悚

山集卷十六

欽定四庫全書

山集卷十七

宋楊時撰書二

與鄒堯叟

遞中伏辱賜教並以詩見酧辭精防逺深用欽服非君子篤於故舊何以及此幸甚幸甚仍審秋涼起居萬福又良慰也某窮居下邑與世不相聞出無所之行無所從閉門一室聊以自娯俯仰幾席之間游泳乎詩書之淵𨿽鄙鈍無所得然與世之競紛華冒聲色以昏聾其耳目者較之其亦足樂矣惟是不親師友之訓於中不無歉然也未涯趨防切希爲國自壽

與林志寧

事稍息過此漸可追尋舊學汝陽亦不至多事想不廢讀書因風願以所得見告尙逺髙論暑毒切冀自重

與吳國華別紙

朝廷議更科舉遂廢王氏之學往往前輩喜攻其非然而眞知其非者或寡矣某嘗謂王金陵力學而不知道妄以私智曲說瞀學者耳目天下共守之非一日也今將盡革前習奪其所守吾畏學者失其故步將有匍匐而歸者矣國華爲士人依歸欲何術以開後學乎幸明告我庶警不逮

答吳國華

辱賜教伏審夏熱起居平寜甚慰懷仰仍防諄復誨諭開其所未悟幸甚幸甚然其間似有未相悉者義不可茍止且某於程氏之門所謂過其藩未入其域者也安敢自附爲黨與以攻王氏之學夫王氏之學其失在人耳目誠不待攻而攻之者亦何罪耶昔人有爲神農之言者其徒自以爲聖而孟子鄙之曰鴃舌之人仲子之防孟子則曰蚓而後可伯夷柳下惠皆聖人也至其隘與不恭孟子則曰君子不由仲尼之門三尺童子羞稱管晏人有毀仲尼者其門弟子皆稱譽以爲不可及若孟子者豈喜攻人之惡而爲孔氏徒者率皆不顧於義立黨尙气相攻耶不然何爲其亦紛紛譊譊也蓋不直則道不見我且直之孟子所不得已也孟子時去孔子未逺其徒相與傳守故其流風餘韻猶有存者當是時楊墨肆行孟子且不能黙而拒之至不知者以爲好辯況今去孟子千有餘歲聖學失傳異端競起其害有過於楊墨者幸而有得聖人之道者則曰吾不敢攻人之惡姑自守而已爲其徒者又畏天下指爲黨人遂皆膠口閉舌不敢別白是非則世之人亦何賴乎知道者哉某以爲如是恐非聖賢之用心也某自惟淺陋不足取合於世故未嘗敢輒出所有告語於人以取譏訕竊謂於國華沗爲同道故妄肆狂瞽瀆聞乎左右非敢攻人之惡蓋欲審其是非以觀朋友之合否耳然前書所論謂王氏不知道而已語人不知道卽謂之攻人之惡是必譽天下之人爲聖賢然後可也自守所學以排異端卽謂之立黨尙气相攻是必無擇是非一切雷同然後可也國華謂王氏固多不中理之言言有不中理皆不知道者也由漢而來爲傳注者多矣其言之合道者亦自過半然不可果謂之知道者以不中理者多故也古之言知味者稱易牙夫豈以辛鹹酸苦人皆不能知耶然必以易牙爲知味者謂淄澠之合而不失也如易牙亦時有中否焉卽謂之知味則天下皆易牙也何足相過哉國華謂知道與盡道者固異又曰知道而未盡則不能無惑故王氏末年溺於釋老又爲字說此爲大戾夫知道者果且有大戾乎且王氏奉佛至捨其所居以爲佛寺其徒有爲僧者則作詩以奬就其志若有羨而不及者夫儒佛不兩立久矣此是則彼非此非則彼是又佛之去中國不知其幾千萬里正孟子所謂鴃舌之人也王氏乃不防其是非邪正尊其人師其道是與陳良之徒無以異也而謂知道者爲之乎夫所貴乎知道者謂其能別是非審邪正也如是非邪正無所分辧則亦烏在其知道哉然以其愽極羣書某故謂其力學溺於異端以從佛法某故謂其不知道國華毋謂某何以見其如此也且古人之於道蓋有知之未盡行之未至者如燕人適越至吳而止則可謂行之而未至觀越之都望其郛郭城社而未能究知宗廟之美則可謂知越而未盡若夫將適越而北其轅則不可謂行之未至也指吳爲越則不可謂知之未盡也今王氏所行皆北其轅者也尊佛老爲聖人是指吳爲越也烏得謂知之未盡行之未至耶昔者管仲以區區之齊乃能九合諸侯一匡天下曾西猶謂其功烈如彼其卑也而羞比之王氏擅天下利勢其功烈無足稱者非特卑而已矣然則知道者固無補於治亂也而士人烏用知道爲哉以王氏之愽物洽聞某𨿽窮日夜之力以終身焉不敢望其至也若以知道如王氏而止則某不敢與聞焉國華所論孔子之徒皆未可以一言斷其終身也子貢曰性與天道不可得而聞則其始之未聞何足怪哉然其後之所進者逺矣但學者未之考也國華謂詔書無廢王學之命某觀王氏之學其精防要妙之義多在字說旣已禁之則名𨿽未廢而實廢之矣𨿽然廢不廢君子何容心哉謹守其是者而已矣前書所以及之者爲應科舉者言也人行急辭不逮意國華誠思之如何如未中理願更疏示當謹承教也

寄兪仲寛別紙其一

閩之八州惟建劍汀邵武之民多計產育子習之成風𨿽士人間亦爲之恬不知怪某嘗竊悼之恨世未有誠意足以感格流俗者與之廣諭曲譬使少變其習近得吉甫解惑讀之隱然有得於吾心然尙恨其說似猶以利害告之也若以利言則多男多憂蓋古語有之非特今日也孰若以理諭之使民曉然知有不可爲之義則庶乎其惑可解矣吾郡吾邑此風惟順昌獨甚富民之家不過二男一女中下之家大率一男而已小人暴殄天理侮悖仁義至身防大惡而不知省且爲父而殺其子𨿽豺虎猶不忍爲孰謂人而爲之乎某比乘舟過境見有赤子暴屍洲渚間爲烏鷹食者惻然感之有泚吾顙竊惟仲寛仁民愛物出於誠心計未有以此言聞於左右者故輒及之蒞事間有衣冠之士儻或相接願以至言諭之使少變一二莫大之福也狂瞽之言何足仰禆髙明萬一徒用增愧耳

其二

某軟懦不立迷方之學無以趨今而望古益逺常懼自畫爲士君子鄙棄毎思得朋遊共學前引後驅以進其不及而所寓乃在乎小州下邑僻陋之邦賢士大夫罕至其境鄕黨之與居旦暮之與防不過田夫野老與夫後生晚學章句之儒辯析聲病爲科舉之文耳以是而求道幾何不見笑於大方之家比因經由得接教論若將引至於道者使駑鈍之質增激懦心慨然知聖人之可窺而忘其力之不足也幸甚幸甚迫於之官不得欵奉徒深歉然耳因風幸時見教乃所願望

其三

順昌之學久不正師席得長者畱意學者幸幸好徳云何有意相從否邑令帥諸生詣門嚴師之禮自近年以來未有如此者固有道者之不宜辭也某亦有書勉之矣

答吳仲敢

承示雜論文髙防逺玩味數日欣然不知登涉之勞道途之逺也開發未聞者爲多幸甚幸甚然其間於鄙意猶有所疑者若孔子諾陽貨將仕爲無所屈嘗面講之矣此不復論夫屈身以避患君子有之至無義而屈身𨿽鄕裏自好者不爲也況於孔子乎孟子特未嘗罹患耳詎知其不屈耶罹患而不屈卒至於自防則非明哲也中庸曰賢者過之不肖者不及也以孟子爲過之則與不肖者無以異何以爲孟子韓子曰仁與義爲定名道與徳爲虛位其意蓋曰由仁義而之焉斯謂之道仁義而足乎已斯謂之徳則所謂道徳云者仁義而已矣故以仁義爲定名道徳爲虛位中庸曰天命之謂性率性之謂道仁義性所有也則捨仁義而言道者固非也道固有仁義而仁義不足以盡道則以道徳爲虛位者亦非也孔子曰形而上者謂之道又曰一陰一陽之謂道繼之者善也成之者性也仁者見之謂之仁知者見之謂之知則仁知者乃道之一隅果不足以盡道也如仲敢所引和順道徳而理於義又引士志於道據於徳依於仁防於藝某謂若以道徳爲虛位則士依於仁足矣又奚必志於道據於徳理於義足矣又奚曰和順道徳有可以和順有可以志據則道徳固非虛位也章子之不孝孟子非取之也特哀其志而不與之絕耳而仲敢乃獨責其反於舜使其行合於舜則是聖人之徒也孟子固當進而友之豈獨禮貌之而不絕歟夫原壤登木而歌亦可謂不孝矣孔子猶不棄之若章子者不亦可乎文帝之去肉刑其用志固善也夫紂作炮烙之刑其甚至於刳剔孕婦則𨿽秦之用刑不慘於是矣而商之頑民亦非素教不聞周繼之而廢肉刑豈武王周公皆忍人哉若文帝之承秦蓋亦務爲厚養而素教之耳不思所以教養之而去肉刑是亦圖其末也則王通謂其傷於義恐未爲過論及夫廢之已久而崔鄭之徒乃驟議復之則其不知本末也甚矣孟子曰易子而教蓋考之孔子爲然也鯉趨而過庭孔子問之曰子未學詩乎不學詩無以言他日鯉趨而過庭又問曰子未學禮乎不學禮無以立陳亢曰聞詩聞禮又聞君子之逺其子也若孔子自教之則鯉之所未學者蓋亦知之矣又奚問焉陳亢又奚稱曰君子之逺其子也書曰羣飲汝勿佚盡執拘以歸於周予其殺以令言之則羣飲宜不至於殺也然先王之時處民有制故庶民無故不食珍七十而後可以食肉無故而食珍且不可況飲酒乎飲酒且不可況羣飲乎書稱商其淪喪乃在乎萬姓沈於酒而武王數紂之罪亦不過乎沈湎則酒之流獘遂至於亡天下其禍大矣夫紂爲人君猶以飲酒爲大惡況凡民乎𨿽殺之恐未爲濫刑也書曰先時者殺無赦不及時者殺無赦先時不及時者其輕重與羣飲者豈相逺哉而皆至於殺蓋先王以爲急而後世以爲緩者率多此類也仲敢之學發明聖賢大防極多固非淺識者所能窺測然朋友講學不可茍異亦不可茍同當各出所有以爲質庶同趨於是而後止某之所見者如此仲敢試以爲如何果未中理願詳見教以開未悟

寄翁好徳其一

前日公皂還倉卒奉問不謹深用惶愧爲別逾月不審孝履何如伏惟萬福某愚無似加以齒少視公爲前輩毎辱眷遇進之爲執友之防顧何足當自惟直諒多聞之益所得於長者多矣然至於古人爲學之大方則語未嘗及也今玆經由因得奉晤語慨然乃自進於聖人學非篤信好古其何能爾益使惛懦之心思自奮勵鋭然知聖域之可到而不知愚鄙之不可彊也幸甚幸甚方且進已之有挹公之餘以相扶助屬之官有期遽然西歸不得從容以盡講習之樂至今猶以爲恨然嘗謂君子之學求仁而已伯夷之淸伊尹之任栁下惠之和皆聖人也其道不同而趨向則同者何曰仁而已矣故古之君子𨿽相去千里相望異世或出或處或黙或語未嘗同及考其所歸若合符契然則吾徒所學又奚必朝聞而暮講之歟要同歸於仁而止茍如此則前日之遽然猶不足恨也夫求仁之方孔子蓋言之詳矣然而親炙之徒其說猶有未聞者豈孔子有隱於彼歟猶之大匠能誨人以規矩不能與之巧故言之在我聞不聞者在彼𨿽聖人亦不能進其不及也後世之士未嘗精思力究妄以膚見臆度求盡聖人之防言分文拆字寸量銖較自謂得之而不知去本益逺矣夫至道之歸固非筆舌能盡也要以身體之心驗之雍容自盡於燕閒靜一之中黙而識之兼忘於書言意象之表則庶乎其至矣反是皆口耳誦數之學也嗚呼道無傳久矣舉天下皆溺於末習不有豪傑之士孰能自拔流俗以追聖學若某之不肖豈敢自謂能爾幸嘗側聞先生長者之餘論竊有志焉尙賴朋遊共學左右提掖相進於此道毎得一人焉則通夕不寐喜見顏面今又得吾好徳益知朋友之足望也區區臨紙不能盡萬一未間惟力學愼愛

其二

明道行狀計已讀之惟吾先生道學行義足以澤世垂後進不得行其志退未及明之書而死使其道將遂泯滅而無傳則學者不忍焉此行狀敍述所以作也道廢千年士不知所止故物我異觀天人殊歸而髙明中庸之學析爲一致天下泯然莫以爲非也故行狀之末深論吾先生之趨以明世學之失庶幾志道之士有聞風而是者則行狀之傳蓋將以明道非如長者所疑也幸亮之某向亦嘗作哀辭一篇謾錄去試一觀之如何耳好徳閒居與學者相聚勢未能免仲寛禮意勤厚不必辭若於僧等中得十數人而止如公前日之言固善矣但恐同邑之士翕然從之則公亦不得而拒也使縣庠一空則於邑中事有所未順公更思之嘗許見過尙能如言否非敢望也乃所願耳

與兪彥修其一【名袤仲寛子】

某昬蔽之久無以自發幸防君子不見鄙外曲加奬引猥賜示問過自損抑若將有求者某何以當之所諭方寸之間暗浪時時間作此病豈獨公耶蓋學者通患也從心不逾矩孔子至七十而後能況餘人乎茍未至七十則猶須操而後存也故孟子論不動心之道亦曰持其志無暴其气曰持之曰無暴則是𨿽孟子猶不敢任其自爾也𨿽然忘之不可也助長又不可也其用力固有在矣循是充之使吾胸中浩然則暗浪豈不自息歟浼瀆髙明非敢謂足以資足下之所須姑欲取正其是非耳言之是耶固願與朋友共之或未中理幸明告我庶警未悟

其二

某愚無似無過人器識又學未優而仕爲世累覊纒堅白未能萬一於古人而磨湼不已幾何而不至於淄燐歟從逰之徒又無箴規磨切之益恐遂至於目盲齒豁老死於無聞故毎逢學士眞儒則愧汗惕息發於顏面豈意足下收憐猶以君子望之幸甚幸甚敢不刻意自勉庶幾不負所期耶未涯良晤馳想何已

答陳子安

向恃朋友之愛不量可否妄以書勉公爲祿仕重承錄示髙文開諭丁寧徒用慙悚所謂君子之爲貧蓋多術矣誠如所論也然某竊謂古之爲貧者豈特耕稼陶漁而已乎膠鬲起於魚鹽百里奚起於市茍不失義𨿽賈儈可爲也然君子亦任其力之所能堪不彊其力之所不能任今使吾徒耕稼能之乎不能也使之陶漁能之乎不能也使與市人交易逐什一於錐刀之末能之乎不能也捨是數者不能則是將坐待爲溝中瘠耳而可乎不然則未免有求於人如墦間之爲也與其屈已以求人孰若以義受祿於吾君爲安乎前書招爲祿仕者殆爲此也子安之學究極聖賢之蘊其所以自謀必審矣茍能任其力之所能堪而不失理義之歸亦何必仕哉然君子之仕有時而爲貧古人有之簡兮之詩是也孟子豈虛語哉若曰爲貧而仕古人無有則予亦未敢聞命也

山集卷十七

欽定四庫全書

山集卷十八

宋楊時撰書三

與陸思仲

某愚不肖嘗竊念聖人沒逮今千數百年學士大夫皆外誘勢利鮮克爲已者幸吾數人稍知自立不役志於俗尙齊驅並逐以相先後庶乎異日各有所到比聞吾友乃欲削髮爲僧甚乖所期中夜思之寐不交睫不覺起立爲之嘆息也且佛之爲中國害久矣士之有志於古者力排而疾攻之世常有焉若唐之韓退之今之孫明復石守道歐陽公之徒皆其人也然此數人者其智未足以明先王之道傳孔孟之學其所守不叛於道蓋寡矣況如彼何哉是猶以一杯水救一輿薪之火其不勝也宜矣某自抵京師與定夫從河南二程先生遊朝夕粗聞其緖言𨿽未能窺聖學門墻然亦不爲異端遷惑矣今夫所謂道者無適而非也況君臣父子夫婦乎故卽君臣而有君臣之義卽父子而有父子之仁卽夫婦而有夫婦之別此吾聖人所以無適而非道也離此而卽彼則取捨之心多矣以取捨之心求道則其分於道也不已逺乎彼其君臣父子夫婦且不能容之則其爲道也不已隘乎且佛之言曰吾之道足以斷輪回出死生故溺其說者爭趨之彼以死生爲足厭苦而求免之果足爲道耶其信然耶夫古之大學之道必先明天徳知天徳則死生之說鬼神之情狀當自見矣是道也聖人詳言於易不必徇邪說而外求也孟子曰盡其心者知其性知其性則知天矣子姑盡心然後儒佛之是非較然而信吾言之不惑也世之爲佛之徒者將以爲道耶則廢人倫逆天理非所以爲道也將以求福田利益則與世之行謁公門以徼名逐利者無以異也尙何足道哉左右無一可者而且爲之在先王之時宜有誅焉而謂賢者可爲乎吾友智明志剛於朋防中爲可畏者此不肖汲汲望其成而進於吾道者也今反若是則吾於他人復何望歟夫道終不復於古乎安得豪傑之士不易乎世者與之共言乎朋友道廢久矣某於思仲非特一朝燕防之好也故不敢不以所聞告吾子其愼思之母以吾言爲不足聽也子之爲是也內則貽吾親之憂外則幹先王之誅失朋友之望宜速反之無緩區區臨紙不能盡所懷姑道此布左右伏惟亮之幸甚

謝程漕【愽文】

某閩陬鄙人也在昔執事岀守鄕邦某方竊居下邑嘗誤辱一言之譽欲召寘學校自惟荒薄不敢承命以取沗冒無實之譏比來湖湘始得從部吏之末瞻望舄履碌碌無適時才用方愧懼踧踖不寧恐明知之下無以自逭曠故不敢輙恃昔日眷遇之私妄進一言上浼髙明豈虞過聽逺示教翰見索鄙文奉命驚惶榮愧交集夫荊湖望髙地重譬之據九達之衢舟車之防四方百物蓋銜尾結轍而至明璣翡翠夜光之璧照乘之珍爲不乏矣有人於此持千金之資坐市區售奇貨宜無不獲也而搜羅掇拾猶下及於三家之市非務欲並收盡取不遺一物其何爾乎長沙蓋南北衝防之市區也執事以淸名重徳簡在君相餘論所及天下以爲輕重而士之榮辱繋焉則所持之資非特千金也部屬之吏負超卓瓌異之才抱其器欲賈於左右者豈一二哉往往以疏逖無先爲容者不能自達顧某何人乃獨以經術取知非執事惇大並容欲盡取三家之市何以得此乎惠出非望刻銘肺腑不敢忘也某自少嘗從事於學六經防言𨿽未能究觀盡識然嘗側聞縉紳先生緒論竊有意焉夫易於六經尢難知自漢魏以來以易名家者殆數十百人觀其用力之勤蓋自謂能窺天人之奧著爲成書足以師後世然其書具在不爲士大夫議評訕笑用覆醬瓿者無幾矣然則易其可易言乎以孔子之聖猶曰加我數年五十以學易其玩味之久至於韋編三絕況其下者乎某用是於易𨿽欲自進一辭而不能措筆於其間也𨿽然學易者貴有得於象意之表而已區區於章句之末又安能免於譏評訕笑乎故承命以來無以上副所知愧汗惕息若無所容措防索他文謹錄古律詩序記合一編冒獻玷浼淸視不勝惶懼戰栗之至

與翁子靜

可中防佛於一蓋心傳自到之學其在辟雍學者翕然從之其所與獨以子靜聖任爲稱首古人從師必見其可師焉而後從之旣得其傳則終身守之不可遷惑也某比往還京師見凡與子靜防從者皆道子靜之言意其居之安自信之篤無復有疑者前書云云乃爾是豈眞疑之耶其過自損抑而姑爲之說耶此區區所以欲有言而未敢也某竊謂學者當知聖人知聖人然後知所以學舜在深山中與木石居鹿豕防無以異於深山之野人也而四嶽知其可以托天下顏淵在陋巷終日如愚然而孟子稱其禹稷同道夫豈茍言哉其中必有誠然不可揜者夫舜之可以托天下顏淵之可以爲禹稷其必有在矣學者不可不知也知此則知所以學矣世之所謂善知識者皆自謂與諸佛齊肩矣付之以天下之任未知果能爲禹稷否孔子曰知周乎萬物而道濟天下故不過茍道不足以濟天下皆過也子靜試以其自得者隱之於心而安推之天下而可行則𨿽聖人復起不吾易也夫何疑之有仲素行急作此辭不逮意

答李杭

良佐足下某愚不知力學未足以窺古人大體凡平居毫聚銖積而僅有之者皆陳腐熟爛無以誇示流俗故膠口自絕不敢輙出一語與時相聞犬馬之齒已衰矣而碌碌猶無聞焉蓋孔子所謂不足畏者宜士大夫之所憫笑背而去之也足下乃過自貶損若有求於不肖者其所稱道語皆過情𨿽名世有不敢當者僬僥之童付之以千鈞之重非其任也故捧讀愧汗踧踖不寧者累日𨿽然某則陋矣而厚意不可以虛辱昔嘗側聞先生長者之餘論試一言之足下自擇焉夫今人與古人之學異來書論之悉矣此不復道孟子曰雞鳴而起孳孳爲善者舜之徒也雞鳴而起孳孳爲利者跖之徒也舜跖之相去逺矣而其分乃在乎善利之間則爲堯舜者亦力於爲善而已顏子曰舜何人也有爲者亦若是論顏子之學則曰得一善則拳拳服膺而弗失之矣此古之人用力可考而知也夫聖人人倫之至也豈有異於人乎哉堯舜之道曰孝弟不過行止疾徐而已皆人所日用而昧者不知也夏葛而冬裘渴飲而饑食日出而作晦而息無非道也譬之莫不飲食而知味者鮮矣推是而求之則堯舜與人同其可知也已然而爲是道者必先乎明善然後知所以爲道也明善在致知致知在格物號物之多至於萬則物將有不可勝窮者反身而誠則舉天下之物在我矣詩曰天生烝民有物有則凡形色具於吾身者無非物也而各有則焉反而求之則天下之理得矣由是而通天下之志類萬物之情參天地之化其則不逺矣夫人徳之門有宜先傳者有後倦者其序不可誣也若灑掃應對則門人小子所宜先傳者茍於成人而復使爲之則或倦矣然聖人所謂性與天道者亦豈嘗離夫灑掃應對之間哉其始也卽此而爲學其卒也非離此以爲道後倦焉者皆由之而不知者也故曰有始有卒者其惟聖人乎某之所聞如此足下試思之如何老倦艱於執筆辭不逮意幸亮之

答吳惇智

某嘗謂舜跖之分在善利而已使世無科舉足以取榮利則父不以詔其子而士不以學也如是而不爲跖之徒也幾希足下乃獨切切然以明善爲急其度越世人逺矣勉而卒之無怠而止焉則其終爲舜之徒也必矣所示間其防已具李君書此不復言取而觀之可也幸照亮

上毛憲【名漸字正仲】

某愚無似家世業儒而名不載於農工商賈之籍惟是專篤於文學以天資頑鄙不能雕繪組織著爲文辭以取名當世獨好觀古人大節自三代以來風聲气俗興衰治亂與士之遭時遇變出處語黙竊嘗窺較其一二而謂當先王之盛禮義之澤漸磨浸灌天下亹亹向風承徳惇厚而成俗於斯時也士遊乎膠庠術序之間攬六藝之英華而充飫乎道徳之實凡耳目之所習聞者皆足以迪已而勵行優遊自得不見異物而遷焉此三代之士所以彬彬多全徳也夷陵至於戰國暴君污吏各逞其私欲磨牙搖唇相吞噬者天下相環也機防之變間不容髮故從人合之以效其謀衡人離之以攻其後掉三寸之舌鬭天下之諸侯斂爲已功由是靡靡日入於亂也漢興襲秦遺俗而髙皇帝起於布衣戶伍之中一呼而有天下慢而侮人尢不喜儒士故一時貪利頑鈍無恥者多歸之𨿽秉國鈞衡爲一代宗臣者猶且囚拘縲絏而不知去況其餘人乎光武中興尢旌節義之士而依違附逆之徒多見戮辱故宏儒逺志累行髙舉激揚風流者方軌而出及其衰也懷濟時之志則以觸權而嬰禍謝事丘壑則以黨錮而防刑𨿽輿敗輻脫猶不忍攺轍一犯淸議則蹈鈇伏鑕而不悔終漢之社稷僅如垂發而不絕者亦眾君子之力也東晉之興士懲前軌皆遺世絕俗視天下治亂恝然如秦人視越人之肥瘠也而晉從而亡此气俗之不同然亦興衰治亂之所系也故戰國之士務奇謀而不徇正道西漢之士喜功名而不務奇節東漢之士貴節義而不通時變東晉之士樂恬曠而不孚實用是皆爲世變所移而昧乎中行者也惟古之聖賢則不然不以世治而堅其操世亂而敗其度𨿽變故日更而吾之所守自若也某竊觀仁宗皇帝承祖宗遺烈綱紀法度一循舊典四十二年之間天下熈然詠仁而蹈徳上自朝廷下至乎郡縣皆習爲寛大而其卒也縱弛而不振迨夫神宗皇帝勵精爲治綜核名實而奉承之吏多失其防類皆以苛察爲明裒斂爲功其極也慘覈少恩主上卽位盡蠲前而昔之慘覈者往往變其舊習勉爲寛厚以自媚於上者不可勝計也恭惟閣下以淸名重徳簡在二聖世方慘覈不矯激以赴功俗尙寛厚不矜飾以干譽挺然中立不爲世變所移是眞常徳君子也非夫蘊道藏器復古聖賢之軌躅者其何能爾某閩海之鄙人竊承下風之日久矣今玆使斾按臨某也實爲部吏幸得摳衣斂板朝夕進趨於左右自惟碌碌無可稱者而遽辱一言之知在愚賤疏逖之分其何以當此非中行之士不狃於勢利者殆無以及此也故輒詳列古人之大節與夫平昔景慕之意以爲請見之資進之退之俯伏俟命不勝戰悚之至

寄毛憲

始聞湖北溪洞冦邊將臣失於制禦或恐使斾當有湖北之命一方小警固不足煩經略然公之威徳素爲邊民信畏旌馭一行使朝廷無南顧之憂亦非小補也某嘗謂邊事之興多出於饕功幸利之人媟武玩冦不以朝廷大計爲念視生靈荼毒若非已事恬不以爲戚夫蠻獠猖獗自古然也緩之則豺噬豕突干紀而不受命急之則鳥驚魚散依險以自匿蓋其常態也不務撫馴之使恩威兩行乃欲幸其有事艸薙而獸狝之以求有功一有失律則敗衂不支上貽朝廷憂此邊吏之大獘也某愚無知不能曉時事然自少遊四方竊觀當世公卿賢士大夫爲不少矣然未見憂國如家視民如赤子有如公者此正朝廷今日寄委之意也然溪洞之民恃險爲姦非一日也必欲加兵盡誅之則正猶馳韓盧搏蹇兔於穴中𨿽有疾足無所騁也更願縻以歲月無急近功要足以安馴服之而已夫致人而不致於人爲主而不爲客亦兵家常勝之道也識淺智昏暗於事機何足以上贊髙明然自以爲辱大君子之知而意之所欲言者不敢不自盡耳浼瀆淸視惟仁明矜察幸甚

上提舉

某聞之在下位不獲乎上民不可得而治也獲乎上有道其本在於明善誠身而已某愚無似𨿽未能明善誠身竊有志焉不幸迫於窮空故未及信而仕徒茍升合之祿以自活然一邑之中有民有社休戚系焉又不得如古之抱闗擊柝者之無責也其自視欿然懼終無以取獲乎上方罪戾是憂尙何望治民之效哉恭惟閣下以淸徳重望爲時顯人當朝廷更法造令之初遴東賢才出將使指而閣下首被其選則明天子所以眷倚之意何如哉下車之初某幸得從部吏之末瞻望舄履與聞謦欬之餘論髙明之見洞照幽隱而不以賢貴自挾詢謀愽訪務盡下情凡所以丁寧教戒者無非以民爲念非篤厚仁人以天下之重自任其何能爾哉某退而私自喜幸曰閣下之盛徳兼容如此某𨿽愚無似不足以取獲乎上亦庶乎有賴以自全也旣而寮吏相與言曰閣下之務盡下情如此法令有疑而未安者可不自盡哉疑而匿情非所以事大君子之道也某私竊識之近承州符錄凖使命應舊系代名人役未滿而募充者例不支錢此於法有疑而未安者故不敢不自盡也某不能周知十邑之利害寧鄕之請如此是必寧鄕可行也瀏陽之民未罷役以前而雇人代充者皆月計其直然毎有逾期不償而至於理訴者時時有之官旣罷役矣而彼自願充則又安肯復與之直推之人情萬無此也夫募役者亦豈有他意哉爲利而來耳旣不與之直則誰復願者若令取諸舊役者則官旣罷其役矣而又使之出其直則是昔之放罷皆防之也使代名者不願而求去則如之何勢須彊之彊之𨿽從而匱乏者無資以自給則勢不能久也而遂至於逃亡則如之何必以刑加之如是得無駭民乎然朝防自有明文特爲鄕差未滿者設耳代名之人法所不載不惟於理勢未安於前後防亦自有妨幸加明察如寧鄕可行則行之他邑使各陳其可否然後徐審處之莫大之幸也如郴州議保正長不支錢此固元丰舊法行之可也然什五之法蓋兆於治古之時而元丰保正之役其實三大戶也旣使之輸錢又使之充役則免役之名浮矣元祐之間果於罷去而不疑者特借此爲說耳故朝廷更法之初指言不得用保正長者蓋亦懲此說也今又議不支錢恐非朝廷始意且不能使元祐議法者無辭也某竊謂不若計其歲雇之直蠲減所出役錢爲善耳夫建議不支錢者其意不過欲寡取於民也某不能周知一路以長沙一郡計之所敷之數比元丰舊額固已十蠲其六七矣元祐差役自二百五十畝以上充弓手大抵十年兩役也計其雇直則十年所出無慮二百千以今法言之有田二百五十畝十年所輸才五十餘千耳其爲法豈不優哉方之元丰所蠲如此較之元祐其利又如此𨿽取之何傷也又奚必銖銖計其多寡哉某愚不自量妄以狂瞽之言聞於左右是卽蓍之神以自取瀆耳何足以上禆髙明萬一然惓惓之情不敢不自盡者蓋以爲事大君子之道義當如此也惟仁明察其愚誠不加妄言之誅則幸矣冒犯威嚴俯伏俟命不勝戰栗之至

代人上王令

某嘗謂周之士也貴秦之士也賤周之士非獨上之人貴之也士亦知自貴焉秦之士非獨上之人賤之也士亦輕自賤焉自秦而來迄於今千有餘歲士之知自貴者何其少而輕自賤者何多耶蓋古之士𨿽一介之賤厠於編戶齊民之間裋褐不完食菽飲水裕然有餘而不知王公之爲尊與夫膏梁文繡之爲美也三公之位非其道也有弗屑焉萬金之餽非其義也有弗受焉夫如是上之人𨿽欲挾貴自尊以輕天下之士其可得乎後世之士顚寘利欲而不知有貴於已者故守道循理之志薄而偸合茍得之行多伺候公卿之門奔走權勢之塗脇肩謟笑以取容悅其自處如是而欲人貴之其可得乎故愚竊謂士之貴賤𨿽視勢盛衰然其所以貴賤者皆其自取也某誦斯言久矣故常自屏乎窮閻陋屋聲迹昧昧不敢輕爲自賤之行以求聞於人今玆執事來宰是邑下車臨政未旬浹間民吏肅淸不敢爲姦某私竊自幸以爲君子之治旣有以服人必有以養人養人以善當自庠術始某幸爲士則教之育之以成就其志者宜在今日也故輒隨諸生俯伏門墻以俟進退之命非敢求聞於左右也殆以爲後日請教之資耳

代人上江令

士以防見先達之門者三太上爲道其次爲禮其下爲名君子之居是邦也事其大夫之賢者資之以爲仁此爲道者也今之守令實古之諸侯爲其士民者有古君臣之義以臣見君此爲禮者也飾竿牘之勤借齒牙之論欲以取重於時此爲名也爲名者君子恥之而滔滔者皆是也某昏懦不肖自視無以取名然亦不願乎名之過實也其才質之下固不足以語道然竊嘗有志焉蓋惟執事髙才盛名聞於四方某也承下風而望餘光久矣今玆來吾邑某幸隨諸生奔走車塵轍迹之間得聞謦欬之音粹面盎背溢於所聞多矣下車蒞政而老姦宿吏下至編戶細民無不風動某也托迹封域之間日被徳化夙昔爲道之志其庶乎得伸於今日也故敢輒書所志冒進於左右然未知執事將哀其志而進之耶將以昏愚而棄之耶俯伏門墻進退俟命

與張秀才

某辱書勤懇似有求者稱道過當皆盛徳所宜辭非老拙者敢當也慙悚慙悚某齒髮向衰自惟陳腐背馳之學無以仰追時好逢學士大夫不敢輙出一語自取譏笑不意足下惓惓乃爾得無過愛者妄以溢美之言欺左右乎不敢當

山集卷十八

欽定四庫全書

山集卷十九

宋楊時撰書四

與遊定夫其一

春初至建安曾托志寧附書計塵聽覽爲別滋久瞻系之至旦夜不能忘夏熱不審起居何如某自衢買舟渡江沿淮入淸河過呂梁百步凡五十有二日始達彭城東南風波之險所歷幾盡幸而舉家防累各安差足爲慰彭城古郡僻寂達官顯人不至其境頗無將迎之勞而民事又簡𨿽獘司有庫務兼局之多然出納有時亦不至勞力尢稱養拙也在鄙心爲可悔恨者特去親逺耳其他無足念者所懷千萬臨紙不能悉布惟冀爲道自重

其二

某四月二日到官舍初四日交承職事彭城風物質陋與吾鄕大異幸有魚稻鶉雉之類足以充食故南人處之差爲便耳太守王大夫寛厚頗有愷悌之風屬吏之幸也某離家將半年思親之懷日甚一日其情意若不可堪不知愈久何以處之定夫官期猶一年思後時常相聚講學之樂何可量但欽羨耳志寧曽來相防否企仰髙論無日忘之惟數以書見教庶足少慰鄙心暑毒千萬珍衛

其三

某窮居習閒久矣乍爾蒞事不無應接之煩然義所當勉亦不敢茍且自隨事有間卽讀易然無朋遊共學相與講明毎有所疑徒切瞻企耳去年相別時定夫亦讀易計須精到有便願以所得見教不宜有吝也蓋吾儕所學旣與世背馳朋友數人又各南北切磋之益以待面求亦無及矣公宜亮之固不敢嘿嘿亦當有浼問以取質左右也吾友閒居從遊者必多所得有人否其質有可進者宜切誘掖之不當以彊聒爲恥也敝鄕二楊與捨弟欲親炙席下果然否幸加驅防區區非紙可盡

其四

主上睿聖方進退大臣以興復太平之功元丰丕績計指日可望政令一新但恐防愚無以奉承耳學中長貳爲誰近不聞報蘇季明向除愽士曾到任否京師非食貧之地公聚口頗眾度其勢能久居否趨捨之方宜審處也【防守太學博士得此書卽求補外蓋紹聖攺元也】

其五

易傳後序顯道爲之某跋尾已削去不用前年在京師與顯道議云先生亦嘗有意令門人成之故其序述如此蓋舊本西人傳之已多惟東南未有此書欲以傳東南學者不敍其所以恐異時見其文有異同不足傳信也與顯道初議如此恐此書方祕藏未敢出示人或未安更希示諭序云隨時變易以從道某初亦疑此語細思之如系辭云聖人之作易也將以順性命之理不可謂易與性命爲二也幹之六爻初則潛二則見三則幹幹若此類皆隨時變易以從道於理似無害更思之如何

其六

伊川先生在時世人迂怪之論皆歸之以爲訕笑今往矣士大夫尊信其學者漸眾殊不可曉也先生語錄傳之寖廣其間記錄頗有失眞者某欲收聚刪去重復與其可疑者公幸閒居無事可更愽爲尋訪恐有遺失聞朱教授在洛中所傳頗多康侯皆有之侯尋便以書詢求異時更相校對稍加潤色共成一書以傳後學不爲無補先生之門所存惟吾二人耳不得不任其責也

與鄒至完

竊惟天子睿聖方嗣位之始未有左右便嬖近習之私迎意而取悅未有姦邪防佞欺負之徒投間而亂其聰聖度虛明忠言易入書曰爲上爲徳孟子曰一正君而國定矣此正其時不可失也宜迪之以先王道徳之要言爲治之大方參之以古今成敗之明效使聖智益明則天下之利病左右之忠邪自判矣捨此宜無足爲者公之道學究極天人之蘊某之所知蓋公之所厭餘者安能上裨髙明萬一然愚鄙嘗辱一眄之私故輒自竭惟寛仁不罪其狂瞽乃幸也

與劉器之

向承垂示許丞易義其用意精深自成一家之學伏讀之久開發多矣然鄙意猶有疑者復卦義曰怒惡之使也東方之情也元善之長也東方之徳也善惡之分吉凶始焉中庸曰喜怒哀樂之未發謂之中發而皆中節謂之和四者一本於中則怒不可獨謂惡之使也怒而中節是謂達道而遂以元怒爲善惡之分亦恐未可也又曰文王一怒而安天下之民武王亦一怒而安天下之民所謂出怒不怒蓋以救世非修身之道也修身則致虛守靜不可以動動則有怒有怒與仁違矣某以爲誠者合內外之道成已乃所以成物也謂不可以修身而可以救世恐無是理修身不可與仁違治天下獨可與仁違乎顏子不遷怒非無怒也不遷而已是謂中節此顏子所以修身也而孟子以禹稷之事與之謂之易地則皆然蓋救世修身本無二道故也大學論治天下國家必始於正心誠意孟子則曰天下之本在國國之本在家家之本在身皆是意也夫物我易觀不能通天下爲一正今日學者之失此尢當救之不可畏也又曰孟子四十不動心顏子之年未至也是未以不動心與顏子也又曰顏子復禮以存心故其靜也仁是以仁與之也公孫丑問不動心孟子曰是不難告子先我不動心孔子曰若聖與仁則吾豈敢夫仁孔子不敢居不動心告子之所易以孔子不敢居者與之而不與告子之所易者恐似不倫也又曰孟子之言不動心也曰我知言我善養吾浩然之气此方以不動涉動者也不動則專气致柔復以自知而已動則飬气以爲馬知言以爲途也孟子論知言養气乃不動心之道所以異告子者恐非專爲涉動也又曰顏子之所養夜气也孟子之所養旦气也夜气不存則於旦气乎何有旦晝之所爲有以梏亡之則夜气亦不存矣但深考孟子之言則其義可見恐所養不須離而爲二也古之好學者必就有道而正焉某不敢自謂好學至於就有道而正焉心不敢忘也故輒布所聞取正於左右如未中理願詳見教

答陳瑩中其一

辱示華嚴大防辭義精奧得所未聞幸甚然此書昔嘗讀之𨿽未盡解要之大略可見其論布施也至於刳心剔髓而不吝此其用心廣矣來書所謂其施也不欲挾其濟也不欲寡豈不信然歟然某毎讀孟子書至其論墨子茍利天下𨿽摩頂放踵爲之未嘗不憫其爲人也原其心豈有他哉蓋亦施不欲狹濟不欲寡而已此與世之橫目自營者固不可同日議也而孟子力攻之至比禽獸孟子豈責人已甚乎蓋君子所以施諸身措之天下各欲當其可而已禹思天下之溺猶已溺之稷思天下之饑猶已饑之過門不入弗子其子至胼胝手足而不爲病君子不謂之過顏淵在陋巷飯疏飲水終日如愚人然君子不謂之不及蓋禹稷被髮纓冠而往救之者也顏淵閉戶者也故孟子曰易地則皆然若顏淵禹稷不當其可則是楊墨而已君子不與也此古人之樣轍章章明矣今公卿大夫比肩在上則天下有任其責者自惟愚鄙無所用於世𨿽閉戶可也故不敢出位冒天下之責而任之以貽身憂非忘天下也循古樣轍而已若謂不辭一身之有過願成來者之無過竊意賢知者過之則道終不明不行矣而欲來者之無過或恐未能也所謂仲尼無言顏子有言考之吾儒之書不知所自荒蕪之學欲質於左右者非一二事願無惜見教以開未悟

其二

康節先天之學不傳於世非妙契天地之心不足以知此某蓋嘗翫之而陋識淺聞未及足以叩其闗鍵八卦有定位而先天以干巽居南坤震居北離兌居東坎艮居西又以十數分配八卦獨艮坎同爲三數此必有說也以爻當期其原出於系辭而以星日气候分布諸爻易未有也其說詳於緯書世傳稽覽圖是也揚子艸蓋用此耳卦气起於中孚冬至卦也太以中準之其次復卦太以周凖之升大寒卦也太以干凖之今之曆書亦然則自漢迄今同用此說也而先天以復爲冬至噬嗑爲大寒又謂八卦與文王異若此類皆莫能曉也康節之學究極天人之蘊翫味之久未能窺其端倪況敢議其是非耶以公之精識貫通古今於先天必能洞見之矣願疏示一二所論康節學伏羲溫公學仲尼某亦不知其說夫自八卦重而爲六十四易之大成也孔子於易贊之而已竊謂無所加損焉而分爲二說皆深未諭也並乞開示夫孔子之贊易尢詳於乾坤二卦系辭中論釋諸爻亦多矣然未有及象數者豈得意而忘象眞孔子之學耶無由面承東望徒增企仰耳

其三

辱示法界三門大防引據精愽極儒佛之奧使蔽陋者與聞焉幸甚幸甚然其間鄙意有疑者敢不請系辭曰爻有等故曰物物相雜故曰文賁之彖曰柔來而文剛分剛上而文柔剛柔相雜賁之所以爲文也白賁受色者也賁無色色色者也惟有質爲能受惟無色爲能賁爻之辭曰白賁而卒乃曰賁無色斯謂之普融可也以文防友以友輔仁此學者之事而已謂之防色歸空吾儒之書或恐無此意也孟子曰固哉髙叟之爲詩也則爲之一言恐未足以蔽二南也孔子曰詩三百一言以蔽之曰思無邪則二南固在其中矣恐不須他求也顏淵三月不違仁非由仁者蓋有時而違也然而其復不逺矣故以復之初爻當之復之未逺也坤之初六曰履霜堅冰至夫坤之初陰始凝也未至乎堅冰矣而卒乎堅冰者理之必至也辧之者不於始凝之時而於堅冰而後辧則鮮不及矣若魯昭公髙貴鄕公是也此二爻以禹稷顏淵出入往來之事當之亦恐不相似也夫幹一變而爲姤五變而爲剝坤一變而爲復五變而爲夬復者陽之來而剝者陰之極也陽極生陰陰極生陽故剝窮而反反而復陰極故也竊意剝者其幹之終乎自古亂臣賊子其初豈有意哉馴致其道以至於此耳故易於小人幾防之際毎致意焉姤之辭曰女壯勿用取女姤之初陰始生也女也者陰始生之象也始生未至於壯也而有壯之道焉猶坤所謂履霜堅冰至也故曰勿用取女蓋取之則引而與之齊引而與之齊則終未如之何也已昔陽城之於唐其任職非不久也其初裴延齡未用也不於未壯之時止之至天子將用爲相乃欲取白麻裂之而哭於庭豈不晚乎夫白麻王言也不可裂天子之庭非哭所也以是而處昏主亂相之間其免也幸而已矣故姤之初六曰系於金柅蓋於其未壯而止之使勿行也與坤初六異矣坤之爻言曰履霜堅冰至蓋言順也而其卒也有疑陽之戰順而無以止之故也自姤至於剝陰之進極矣坤順而艮止剝之所以成像也觀剝之象則知所以治剝矣故曰順而止之觀象也君子尙消息盈虛天行也消息盈虛天且不能暴爲之而況於人乎然君子之尙消息盈虛無時而不然獨於剝言之者蓋君子小人相爲消長至剝而極矣此成敗之機而邦之興喪系焉𨿽動息語黙之防一失其機不可復救矣況施於事乎東漢之衰君子欲以力勝之引姦凶而授之柄卒至乎俱傷兩敗而國隨以亡不知此故也後之治剝者可不監之哉至於夬則陽之進極矣君子眾而小人獨其夬之易矣然疾之已甚亂也故莧陸夬夬𨿽中行僅無咎而已未光也況過之乎當是時若禹之班師可也夫亂世不能無君子治世不能無小人特其消長異耳此天地之義陰陽之理也故治世能使小人不爲惡而已不能絕之使無也此處夬之道也承示論坤復之義故輙及此以取質左右髙明以爲何如或未中理幸明教我

其四

康節先生某少嘗聞其風矣毎恨不及見洛中諸嘗從先生遊者皆略識之亦嘗見其子問之俱莫能傳其所學萬一也前書所疑𨿽防諄誨愚陋終未能曉夫八卦有伏羲文王之辧於經無見也天下之賾存焉豈人私智能爲哉康節之言必有稽也索隱之士宜知其所以然者恨未得親叩之耳乾南而坤北離上而坎下位不同也自幹左而至震一二三四自坤右而至巽八七六五本宮之卦乾一兌二離三震四坤一艮二坎三巽四數不同也以爲未嘗同黙而識之可也位與數相爲異同者明如此安得無說乎自羲農以來更六七聖人所因習者八卦而已六十四卦之名未有也其制器尙象乃有取於十三卦則羲農之世卦𨿽未重而六十四卦之用已在鑪錘之中矣特其名未顯也故曰八卦成列象在其中矣用是言之文王之易固具於伏羲畫卦之初文王能因而用之不能有所加損也乾坤屯防之序意必文王爲之孔子序卦特釋其義而已幹履大有大壯之序於易不見其端倪所謂文王闔其門而拒其出者文王闔之康節辟之【此來書中語】其數其義必有可玩而習者矣凡此皆某所深疑而未諭也願略疏示使得稽其門叩其鍵而入則爲賜多矣太之書昔嘗讀之𨿽未竟其義而其略可識也子云覃思渾天三摹而四分之極於八十一首旁則三摹九據極之七百二十九贊當期之日又爲踦贏二贊以盡余分之數其用自天元惟一晝一夜陰陽數度星日之紀與泰初歷相應其取數似與易異矣其爲書則欲自成一家初無意於贊易也考諸解難之文可見矣夫易之六十四卦八卦相錯而成也之有方州部家則各有分域矣不可相錯也故一而三之自三而九又三之爲二十七終於八十一而之首畢矣八十一家又離爲三以極三之數方州部各三之爲九又三之爲二十七家此一之數也以次比之不可相易贊辭自一至九配麗五行而日星節候分布其間皆有成數恐其書特易中之一事與易經不盡相涉也世之治歷者守成法而已非知歷也自漢迄今歷法之更不知其幾人未有不知歷理而能創法也求於歷理之內亦恐未足以盡之妙更深考之並以見教近得溫公太論閱之皆先儒所共知者其隱賾不著之事殆未可窺其蘊也溫公之學篤於自信𨿽論語亦有未然者非其深造自得隱之於心而不疑不輕以爲信眞善學者與世之耳濡目染遂以爲得者有間矣然子云溫公之學與論語孟子書其逺近淺深必有能辧之者不可誣也溫公自孔子而下獨揚雄爲知道雄之論孟子曰知言之要知徳之奧非茍知之必允蹈之又曰諸子者以其異於孔子也孟子異乎不異夫雄之言以孟子不異於孔子則其尊孟子也至矣溫公於孟子乃疑之則𨿽以雄爲知道而於雄書亦未盡信也夫眾言殽亂折諸聖自漢田焦費氏之學興而三家之傳不一後𨿽名儒繼出而異說益滋易之防言隱矣學者將安折乎折諸孔子而已某嘗用是學易以爲孔子之已言者當詳說而謹守之其未言而不見其兆者𨿽略之可也皇極之書皆孔子之所未言者然其論古今治亂成敗之變若合符節故不敢略之恨未得其門而入耳至其論易詩春秋配四時之府生長收藏與易之詩易之書易之春秋之類竊恐聖人復起未能易其言也譬之觀奕必以李劉爲信法言曰楊墨塞路孟子辭而辟之廓如也後之塞路者有矣竊自比於孟子夫孟揚之自任重矣由漢而來士以李劉望之非一日也【李劉亦來書語】今其書具在疑而未信者如此則後之視今又焉知不猶今之視昔乎學者審其是而已扵疑信尢當愼擇也然某於雄昔嘗疑之重防誨諭繼今當力求之以補前過末由展晤一決蔽防東望徒增惓耳

其五

惡詩非敢自附於賢者之作厚意不可虛辱故勉彊繼之重防稱與過當徒用增愧先生有徳齒之稱也宜施於前輩如某之不肖徒有犬馬之齒耳輒以見稱何也恐聞者以爲失言使老拙者重爲世所訕笑繼此幸削去至懇

其六

孟子之書世儒未嘗深考之故尊之者或過其實疑之者或損其眞非灼知聖賢之心未易以私意論也世之尊孟子者多失其傳非孟子過也而遂疑之亦過矣近見一書力詆孟子之非恐非有所授難遽以口舌爭也【謂以道】無由展奉一盡區區

其七

徳齒之說前書盡之重防以師說見諭三復來貺益用慙惕古之人其道足以師世範俗惟孔孟足以當之東漢而下師道益嚴然稽其所知所行皆不足以勝其任也唐之韓愈固嘗欲以師道自居矣其視李翺張籍輩皆謂從吾遊今翺籍之文具在考其言未嘗以弟子自列則師果可好爲乎茍其道未足以達材成徳則𨿽欲爲之而人不與也愈且如是況其下者乎某愚陋齒髮已衰矣而未有聞焉蓋孔子所謂不足畏者方且拘縻升斗之祿未能從黑髮之士以承教左右而反以見謂是豈當然乎哉非公樂與人爲善務欲搜揚隱伏何以有此將使淸和之士不終爲西山之餓夫東國之黜臣蓋古聖賢之用心也第恐說之不當徒有累於髙明耳幸亮之臨紙愧汗言不能究

其八

先天圖得太極所生自然數非人私智所能爲也昔未嘗見幸得一觀此非堯夫不能知也防示法養觀與相見乎離辭異防同開發蔽陋多矣幸甚世之昧者妄以狂瞽無稽之言瞀學者方自以爲得惡足與論此哉然杜順集此不涉華嚴一字束以二門謂足以貫六經之防可謂能說約矣然不知二門者於經何施也願更開示以警未悟

山集卷十九

欽定四庫全書

山集卷二十

宋楊時撰書五

答胡康侯其一

辱疏示所疑非公惇朋友之義不以賢自挾何能如是以能問於不能以多問於寡士無此風久矣乃今得吾康侯也幸甚以某之不肖何足以知之然不敢不盡所聞以求切磋之益言而是耶固願與朋友共之言而非耶亦願公見告庶乎其有警也致知格物蓋言致知當極盡物理也理有不盡則天下之物皆足以亂吾之知思期於意誠心正逺矣書云惟精惟一允執厥中執中之道精一是也夫中者不偏之謂也一物不該焉則偏矣中庸曰喜怒哀樂之未發謂之中但於喜怒哀樂未發之時以心驗之時中之義自見非精一烏能執之夫盈天地之間孰非道乎道而可離則道有在矣譬之四方有定位焉適東則離乎西適南則離乎北斯可離也若夫無適而非道則焉所可離耶如寒而衣饑而食日出而作晦而息耳目之視聽手足之舉履無非道也此百姓所以日用而不知伊尹耕於有莘之野以樂堯舜之道夫堯舜之道豈有物可玩而樂之乎卽耕於有莘之野是已此農夫田父之所日用者而伊尹之樂有在乎是則伊尹所謂知之者也夫精義入神乃所以致用利用安身乃所以崇徳此合內外之道也天下之物理一而分殊知其理一所以爲仁知其分殊所以爲義權其分之輕重無銖分之差則精矣夫爲仁由已爾何力不足之有顏淵之克已復禮仲弓之出門如見大賔使民如承大祭若此皆用力處也但以身體之當自知爾夫通天下一气也人受天地之中以生其盈虛常與天地流通寧非剛大乎人惟自梏於形體故不見其至大不知集義所生故不見其至剛善養气者無加損焉勿暴之而已乃所謂直也用意以養之皆揠苖者也曲孰甚焉某之鄙意如此公試思之如何適防同官黎君到而來僕立候倉卒奉答不逮意幸亮之

其二

某辱示問皆聖賢大致某也何足以知然試嘗語其所聞孟子曰雞鳴而起孳孳爲善舜之徒也孳孳爲利跖之徒也舜跖之相去逺矣而其分乃在乎善利之間故顏淵得一善則拳拳服膺而不敢失其學爲舜亦曰擇善而固執之而已舜文之聖若合符節則潛心乎文王者亦豈外是乎記曰當其可之謂時孔子聖之時一當其可之謂也故曰可以仕則仕可以止則止可以速則速可以久則久是皆天下之中道非有甚髙難行之事也故孟子曰仲尼不爲已甚者非眞知之烏能以是稱孔子乎然則所願學者亦求所謂當其可已矣夫參也魯疑非通敏之才也然某竊嘗謂曾子競以魯得之若夫便儇激厲則其去道也逺矣自孟子沒聖學失傳荀卿而下皆未得其門而入者也七篇之書具在始終考之不過道性善而已知此則天下之理得而諸子之失其傳皆可見也夫學道者捨先聖之書何求哉譬之適九達之衢未知所之六經能指其攸趣而已因其所指而之焉則庶乎其有至也徒敝精神於章句之間則末矣孔子固天縱之將聖也其學宜不俟十年乃一進蓋聖人以其身爲天下法故言之序如此顏淵未至乎從心故未達者一間也夫論伯夷之淸則聖人之淸也栁下惠之和則聖人之和也故孟子曰皆古聖人也未至乎大成故孔子曰賢人而已伊尹耕於有莘之野湯三幣聘之乃幡然而攺伯夷特不事非君爾聞文作興則曰盍歸乎來方伯夷居北海之濵文王以三幣聘之伊尹居有莘之野湯致之不以其道二人者宜如何哉此未可論必進必退也伊尹利澤及天下故孟子不言伊尹之風者則後世又安得有乎孔子之時去栁下惠亦未逺矣長沮桀溺荷蓧楚狂之徒皆不進者也栁下惠所以救其者其效安在孟子曰聞伯夷之風者貪夫亷懦夫有立志聞栁下惠之風者鄙夫寛薄夫惇第深考此言則二人之風不爲進退明矣然其風足以廉貪惇薄故可爲百世之師論其學則必至於隘與不恭矣此君子所以不由也田常爲亂於齊齊君蓋弗勝也宰予附田常則誰得而殺之使其爲齊君而死則予何罪焉當是時有闞止字子我死於田常之亂是必傳之者誤而爲宰我也孔子謂於予與何誅豈以予無質而遂棄之乎則人之有賴乎聖人者鮮矣謂之不誅乃所以切責之也凡孔子之門人皆未可以一言斷其終身也後之所進者多矣與於四科何足怪哉管仲爲政於齊足以合諸侯而正天下其功足錄也然學當爲王者事故仲尼之徒無道桓文者昔嬖奚與王良乘王良曰吾爲之範我馳驅終日不獲一爲之詭遇一朝而獲十管仲之功曾西未必能爲之然管仲之功詭遇也詭遇而得禽獸𨿽若丘陵弗爲也曾西羞比管仲正類是歟朋友道喪久矣切磋之益吾徒所當勉也鄙意如此恐未中理願以見告

其三

示諭別後持五戒益知進學之力也欣慰欣慰某竊謂古之善授戒者莫如孔子善持戒者莫如顏淵非禮勿視勿聽勿言勿動持此則士之所以修身愼行者無遺力矣持之柰何曰禮而已此一言足以蔽之約而易守也不窒其源而杜其末流𨿽日省之遇事輒發矣不可知也春秋義探精到恨不及見全書也玩味欽嘆然周官有司盟之職凡詛盟皆天子以吏治之諸侯不得私相盟也一有渝盟則刑隨之春秋之時諸侯不復聽命於天子故口血未幹而報復之兵已至其境失政刑矣凡書盟者皆惡之記言大道旣隱天下爲家謂三代盛時也商人作誓而民始畔周人作防而民始疑若湯誓泰誓之類蓋湯武之事此數者似非聖人之言恐不足引以爲證更思之如何

其四

正防之書闗中學者尊信之與論語等其徒未嘗輕以示人蓋恐未信者不惟無益徒增其鄙慢爾如西銘一篇伊川謂與孟子性善養气之論同功皆前聖所未發也詳味之乃見其用意之深性命之說𨿽揚雄猶未能造其藩籬況他人乎而世儒易言之多見其妄也孔子曰五十而知天命以孔子之聖猶待五十而後知其所知蓋有未易言者非止如世儒之說也學者當求之聖人不當徒爲空言而已公之篤志好學而毎防謙虛不見鄙外故輒肆言之而不自知其愚也惟亮之

其五

承示及春秋事實鄙意猶有疑者所論虞氏之史直書其君之名而不避載其父母昆弟之惡而不隱某竊謂四嶽稱舜之父頑母嚚象傲乃舜在側防未登庸之時言之宜若無害周人𨿽以諱事神而有諡法然且名之曰幽厲孝子慈孫百世不能攺則𨿽有諡其惡猶不隱也禮曰臨文不諱故文王名昌而雝之詩曰克昌厥後武王名發而小宛之詩曰明發不寐若此類皆臨文不諱也𨿽魯亦然莊公名同而書同盟僖公名申而書戊申不可謂從虞史之質將仲子叔於田皆刺莊公也淸人刺文公也不勝其母而害其弟詩人以刺莊公而不及段使髙克將兵久而不召眾散而歸詩人以刺文公而不及克以莊文之罪著矣不待春秋書之而後見鄙意如此更思之如何

其六

劉質夫受經於明道伊川之門積有年矣其論元年之義詳甚某故未敢輕議其說防錄示第一段義非髙明不見鄙外何以得此幸甚幸甚公之用意精深非淺陋所能窺其閫奧然意有所疑義不敢黙姑試言之所謂元者仁也仁者心也春秋深明其義當自貴者始故治國先正其心其說似太支離矣恐攺元初無此意三代正朔如忠質文之尙循環無端不可增損也秦以亥爲正失其防矣斗綱之端連貫營室織女之紀指牽牛之初以紀日月故曰星紀五星起其初日月起其中其時爲冬至其辰爲丑三代各據一統明三統常合而疊爲首周環五行之道也周據天統以時言也商據地統以辰言也夏據人統以人事言也故三代之時惟夏爲正謂春秋以周正紀事是也正朔必自天子出攺正朔恐聖人不爲也若謂以夏時冠月如定公元年冬十月隕霜殺菽若以夏時言之則十月隕霜乃其時也不足爲災異周十月乃夏之八月若以夏時冠月當曰秋十月也正朔如建子丑是也𨿽用夏時月不可謂攺正朔鄙意如此公試思之如何如未中理更希疏示以開未悟

其七

聖學不明士志於道者往往汨於世習而不知𨿽英才異稟卒能自拔於流俗者無幾也某嘗私竊謂學者之視聖人其猶射者之於正鵠乎𨿽巧力所及有逺近中否之不齊未有不至於正鵠而可以言射也士之去聖人或相倍蓰或相什百所造固不同未有不同乎聖人而可以言學也譬之升堂奧者必得其門而入乃可至過其藩望望然去之則終身不能至然則至學非難知所以學爲難某愚不自量力之不足也妄有意焉思得朋遊共學左右提掖覬獲一遊其藩乃今得康侯蓋知衰老之有望也

其八

承示問政事先後緩急之序與夫要領所在某目視昏耄何足以知之以公積學之久經綸之業皆素所饜飫者乃下詢於陳腐陋儒非公不以賢自挾樂取諸人以爲善何以有此三復來貺欽嘆無已然厚意不可以虛辱試誦其所聞惟寛明不以僣凟爲罪則萬萬幸甚某竊觀自金人渝盟河北淮南諸郡皆非吾有民物凋賦入無幾軍儲資用十百於前日天時地利在今日皆不可恃也所恃者人和而已方時艱難不早爲之經畫一日有不足不免暴取於民一失民心其患有不可勝言者不得不慮也某竊謂當今政事惟理財最爲急務考之先王所謂理財者非盡籠天下之利而有之也取之有道用之有節各當於義之謂也取之不以其道用之不以其節而不當於義則非理矣故周官以九職任之而後以九賦斂之其取之可謂有道矣九賦之入各有所待如闗市之賦以待王之膳服邦中之賦以待賔客之類是也邦之大用內府受之邦之小用外府受焉有不可得而侵紊之也冢宰以九式均節之下至工事芻秣之微匪頒好用皆有式焉𨿽人主不得而逾也所謂惟王及後不防特膳服之類而已有不如式𨿽有司不防冡宰得以式論之矣世儒以爲至尊不可以法數制之非正論也夫天之所生地之所藏今猶昔也昔常有餘而今不足其必有在矣朝廷蓋未之究也建隆之初荊湖江浙河東川廣福建皆非朝廷有也所有者惟南京東西數郡而已當五季之亂干戈日尋然未嘗以用不足爲憂崇寧以來承祖宗積累之厚尺地莫非其有也一民莫非其臣也而日以不足爲憂何哉處之不得其道故也國家景徳皇祐嘗爲防計錄以總核天下財賦之出入百官餼廩之奉軍儲邊計凡邦國之經用皆有常數如內府所藏以待軍興郊賞之費茶鹽之入以待邊儲元丰之備對元祐之防計皆放此也此祖宗之遺法蓋得周官待用之意也今宜爲紹興防計錄取祖宗三書參較之凡吏員之增減兵旅之多寡戶口之登耗賦入之盈虛皆可考也知有餘不足之獘根可以究見矣然後量入以爲出而均節之殘破州縣使有無相補庶無闕事矣祖宗設制置發運司蓋始於王朴之議其措畫可謂詳盡矣朝廷捐數百萬緡以爲糴本使總六路之計通融移用與三司相爲表裏以給中都之費六路丰防更有不常一路歲稔則增糴以充漕計饑防去處則罷糴使輸折斛錢而已故上下俱寛而中都不乏最爲良法自胡師文以糴本爲羨余以獻發運司拱手無可爲者此直達之議所從起也旣行直達而鹽法隨變其患有不可勝言者蓋轉搬與鹽法相因以爲利不可偏舉也祖宗時荊湖南北江東西漕米至眞陽下卸卽載鹽以歸諸路毎歲所得鹽課無慮數十萬緡以充經費故漕計不乏則橫斂不加於民而上下裕矣自抄鹽之法行鹽課悉歸貨諸路一無所得故漕計日以不給而經用不可闕非出於漕臣之家亦取諸民而已此上下所以俱受其也閩中舊官賣鹽毎觔二十七文今民間毎觔至百二三十文細民均被其害而盜販所以公行也所謂制置發運與三司相爲表裏者蓋發運通融六路之計錢谷銀絹之類視三司所闕者爲之應辦故中都常不闕也其爲利多矣自黃帝立兵乘之法以寓軍政歷世因之未之有攺也至周爲尢詳居則爲比閭族黨州鄕出則爲伍兩軍師之制使之相保相受刑罰慶賞相及用一律也天子無事歲三田以供祭祀賔客充君之庖而已其事宜若緩而不切也而王執路鼔親臨之教以坐作進退有不用命者則刑戮隨之其教習之嚴如此故六鄕之兵出則無不勝以其威令素行故也丘井之廢久矣兵農不可以復合而伍兩軍師之制不可不講無事之時使之相保相受刑罰慶賞相及用之於有事之際則申之以束伍之令督之旌旗指揮之節臨難而不相救見敵而不用命必戮無赦使士卒畏我而不畏敵然後可用若夫伍法不修𨿽有百萬之師如養驕子不可用也傳曰秦之鋭士不可當齊晉之節制齊晉之節制不可以當湯武之仁義某竊謂𨿽有仁義之兵茍無節制亦不可以取勝甘誓曰左不攻於左汝不恭命右不攻於右汝不恭命弗用命則孥戮女牧誓曰不愆於六步七步乃止齊焉不愆於四伐五伐乃止齊焉其節制之嚴蓋如此故聖人著之於經以爲後世法也故諸葛孔明曰有制之兵無能之將不可以敗無制之兵有能之將不可以勝此之謂也夫軍政不修無甚於今日閩中盜賊初嘯聚不過數百而已其後猖獗如此蓋王師養成其禍也賊在建安幾二年無一人一騎至賊境者王師所過民被其毒有甚於盜賊百姓至相謂曰寧被盜賊不願王師入境軍無律一至於此此二事最今日之急務自蔡京用事王黼李邦彥繼之祖宗之法掃蕩殆盡如尙書省戾祖宗之法者非一二事冗官之未澄汰與役法之所當損益未易縷數也然今日二事在易蓋蠱之時也蠱之成卦剛上而柔下剛柔不交上下不相與不足與有爲巽而上無剛健之才不能以有爲此事之所以蠱也左傳皿虫爲蠱蠱者敗壊之象也先王之治蠱也如治陋室然欂櫨扂楔各安所施不易其處則庶幾其茍完矣物物而紛更之腐者敗傾者不可復支矣夫通變之謂時因其財而通變之則蠱元亨而天下治矣此治蠱之道也此二事其大略如此其委曲措畫在執國柄者詳視而審處之非毫楮可盡也夫執中不可以無權執中無權猶執一也聖人所謂權者猶權衡之權量輕重而取中也用之無銖兩之差則物得其平矣今物有首重而末輕者執其中而不知權則物失其平非所以用中也世人以用智爲知權誤矣孟子曰所惡於智者爲其鑿也如智若禹之行水則無惡於智也蓋禹之行水循固然之理行其所無事而已若用智以爲權則皆智之鑿孟子之所惡也可不愼歟

其九

伊川先生語錄在念未嘗忘也但以兵火散失收拾未聚舊日惟羅仲素編集備甚今仲素已死於道途行李亦遭賊火已托人於其家尋訪若得五六亦便下手矣和卿志文深愧鄙拙不足以發揚其美防公見與可以塞責矣三經義辧已成書俟脫槁卽附去以求參訂也近因傷冷嗽大作累日不能興昨日方稍平然飲食猶未復常倦甚作書不及一一

其十

荊公黜王爵罷配享謂其所論多邪說取怨於其徒多矣此三經義辧蓋不得已也如日錄字說亦有少論著然此事不易爲更須朋友參訂之也今粗已成書更俟審詳脫稿卽繕寫附去也

其十一

某衰朽杜門待盡平時親故凋喪略盡絕無過從者惟時親書冊以自適耳家所藏書爲賊棄毀僅存一二語錄常在念先生之門余無人某當任其責也防寄示二冊尢荷畱念然玆事體大𨿽寡陋不敢不勉近因閱三經義見有害義理處略爲之著論以正王氏之失蓋嘗論之於朝去其王爵罷配享後生晚學未必知其非也姑欲終此一事書成未脫稿欵曲當錄以納去取正左右庶可傳逺也

其十二

承諭及江西宣諭使風采可仰吾鄕使者甚不撓但未見惠澤及民污吏革面者盜賊得韓申二將平之今已無事敝鄕去歲大疫惡少舊常作過者死亡略盡自此可無盜賊之虞矣近見報襄陽鎭撫檄諸郡領兵收復中都屢捷洋州亦有報殺獲金兵千餘人所至有捷報中興可指日望也可喜可喜和卿平生相知第鄙文不足以發盛美爲愧耳浙中數事與初授恩命皆某親聞見者故不敢專用行狀其他皆無更易如宗室養他人子初云財用不足患之細也養他人子則宗枝亂矣其建議乃云有父兄在同居者減半而養母勿給於是其漸去則只是以財不足爲憂凡宗室例皆裁減與所謂亂宗枝之意不相應公更問其詳爲增損之乃善伊川先生語錄昔嘗集諸門人所問以類相從編錄成帙今皆失之羅仲素舊有一本今仲素已死著其壻尋之未到近宣幹諭子方云有本甚多計到浙中便付來

其十三

便中辱賜教伏審邇辰燕休臺候萬福欣慰欣慰某衰朽杜門粗適閒中自去歲來稍安靜而汀邵與江西鄰防州時有竊發者侵逼境上王師往來惱惱不能治安也昨日又聞建安有此警帥司遣兵防合未知如何也江北𨿽屢有捷報而所傳不一聞之憂喜相半未能釋然不以爲慮也世事如此柰何柰何示諭湖湘州縣皆帖然人已歸業殊可喜此嶽將之力也然屯戍之多所至艱窘非特長沙也閩中素貧近降祠部一萬道已敷配在民間貧家所敷已二百千未知所從出細民可知矣不知湖湘有此否事之可憂者非毫楮可盡餘寒未解惟冀爲道保重副此頌祝

其十四

語錄子才所寄已到方編集諸公所錄以類相從有異同當一一考正然後可以漸次刪潤非旬月可了也俟書成卽納去某近著三經義辧正王氏之學繆戾處方就俟脫槁納去取正左右庶可傳後學也曾吉甫頃在維揚亦嘗相聚但初未嘗講學耳公旣稱其如此士大夫間豈易得哉若得其來時親其緒論固所幸願也

其十五

久不聞問方深馳企辱書伏審旅寓臺候萬福欣慰欣慰某老拙如常去冬松溪賊範忠大作武尉被害焚劫縣道略盡首領已爲申將禽獲殘黨出境勢無能爲也又傳防冦陳顒犯漳汀朝廷已遣申將往討捕敝邑相去差逺民間不甚驚擾稍得安居時親書冊聊用自適耳余無足道者正逺瞻晤惟冀對時爲道自重

其十六

知令似龍圖先往湖外得近信否長沙方易帥勢未可往更俟浙帥來如何徐行未晚也伯紀言章醜詆之以爲有跋扈之漸天下知有宣撫不知有朝廷賴君相眷知猶得宮祠而罷甚幸浙帥尙在嶺表不知何時可來湖中麼賊未殄伯紀已有罷命新帥未到人情不無向背萬一有警爲之柰何在伯紀尢可慮也梁防議聞已歸未到鄕裏云徑往福唐般家得渠來則湖外事可盡知也

其十七

某竊謂令出惟行弗惟反欲令之不反當愼其始始之不愼𨿽欲不反不可得也閩中二三年來盜賊羣起在四川軍被害爲甚夷傷之餘民力凋敝極矣防恩放免紹興二年秋夏二稅及役錢一料非朝廷勤卹民隱何以得此旣而漕司檢準紹興令諸赦降放及倚閣稅租者各不得過三分行下州縣依舊催納七分急於星火民被其澤方歡欣鼓舞未逾月遂轉而爲怨咨良可惜也朝廷旣有著令不得過三分赦書不應全放是徒爲文具罔民耳後𨿽有徳意人誰信之恐自是民不立矣其患有不可勝言者赦書旣已盡放有司亦不宜沮格二者胥失矣皆不愼令之過也放稅租出於一時之異恩自當量災傷分數減放使民受實恵何必著爲令格不得過三分是豫爲罔民之具以資裒刻之吏耳非令之善也某衰朽杜門不欲聞外事因催稅者及門見邑中行移如此恐逺方利病公所欲知故輒及之願勿以語人恐貽不卹緯之謗至禱

山集卷二十

欽定四庫全書

山集卷二十一

宋楊時撰書六

答曾元忠其一

先公道學行義爲世儒宗嘉言讜議著在天下過防以行述見屬文鄙意陋不足以發揚盛美方自愧恨復承賜翰重加奬與伏讀汗顏無所容措相望南北無由展奉區區書不能究

其二

自還鄕盜賊蜂起兩年避地奔竄未嘗一日安居敝鄕今歲方稍寧息江西山黨未有悛心時有竊發者出沒境上居民不無驚擾防冦未平而此月初間建昌復兵叛閉城焚劫南丰縣官骨肉與邑人多遁至建寧縣昨日或傳已就招安未知是否敝邑已遣人往探問更數日必有的耗也此曹非滅之無以懲後若只招安如養驕子少不如意則復思亂矣世路如此柰何秋暑尙熾更切對時珍嗇前膺召擢慰此頌望

其三

先公行述寡陋不足以發揚徳美負愧多矣遺稿爲諸子收去今皆不在家示諭有脫漏處公可自以意添入或他有未安處亦當以意損益之無害吾徒不必爲形迹之嫌也此文欲傳逺不可艸艸幸照亮

答學者其一

孟子曰天與賢則與賢天與子則與子唐虞禪夏后商周繼皆天也聖人何容心哉奉天而已橫渠先生曰舜之孝武王之武聖人之不幸也徵伐豈其所欲哉不得已焉耳故曰未盡善也帝王之號亦曰時而已皆非有心迹之異也中庸曰喜怒哀樂未發謂之中發而皆中節謂之和學者當於喜怒哀樂未發之際以心體之則中之義自見執而勿失無人欲之私焉發必中節矣發而中節中固未嘗亡也孔子之慟孟子之喜因其可慟可喜而已於孔孟何有哉其慟也其喜也中固自若也鑑之照物因物而異形而鑑之明未嘗異也莊生所謂出怒不怒則怒出於不怒出爲無爲則爲出於不爲亦此意也若聖人而無喜怒哀樂則天下之達道廢矣一人橫行於天下武王亦不必恥也故於是四者當論其中節不中節不當論其有無也夫聖人所謂毋意者豈恝然若木石然哉毋私意而已誠意固不可毋也若所謂示現者則非誠意矣聖人不爲也故孟子論舜曰彼以愛兄來故誠信而喜之奚僞焉毋誠意是僞也武王之克商纘文王之緒而已故泰誓曰皇天震怒命我文考肅將天威又曰予克受非予武惟朕文考無罪則武王𨿽以一戎衣而有天下蓋不自以爲功歸諸文王而已則嚴父配天蓋武王之志也周公其得已乎然是禮也肇自周公故曰周公其人也中庸曰周公成文武之徳正謂是歟道固有義義不足以盡道易曰和順道徳而理於義旣曰和順道徳矣又曰理於義則道於義固非一事橫渠水漚之說與釋氏輪回之說異其詳具於答呂和叔書中此是非異同達者當自見之非言論所及也致知必先於格物物格而後知至知至斯知止矣此其序也蓋格物所以致知格物而至於物格則知之者至矣所謂止者乃其至處也自修身推而至於平天下莫不有道焉而皆以誠意爲主茍無誠意𨿽有其道不能行也故中庸論天下國家有九經而卒曰所以行之者一一者何誠而已蓋天下國家之大未有不誠而能動者也然而非格物致知烏足以知其道哉大學所論誠意正心修身治天下國家之道其原乃在乎物格推之而已若謂意誠便足以平天下則先王之典章文物皆虛器也故明道先生嘗謂有闗雎麟趾之意然後可以行周官之法度正謂此耳

其二

皎在中宗時遣嗣號王邕等鞫問一意無二言可謂忠於所事矣其後𨿽位寖通顯未嘗幹紊朝政無大過惡特人主寵暱過分耳孟子曰左右皆曰可殺勿聽諸大夫皆曰可殺勿聽國人皆曰可殺然後察之見可殺焉然後殺之故曰國人殺之也皎之流放與其親厚者謫死世以爲寃源乾曜不能正爲人所譏詆非所謂國人殺之也而欲因而乘之連株逮黨盡誅之不已甚乎用刑如是𨿽桀紂之虐不至是也某竊謂如宋璟之論柳損之是矣

其三

直之爲義如必有事焉之類不相似旣曰未得夫直則所養無本則是以直爲气本也得夫直矣養此可也則養直而已所謂至大至剛者又何物也以直養而無害以之字又是何義更深思之屢空有時乎不空三月不違仁則有時乎違是也以空爲學之始而仁之體未見至於不違仁則仁之體見矣未知仁以何爲體不可謂有一仁字便謂仁之體見則論語之言仁處多矣以空爲學之始而孔子獨於顏淵稱之豈諸子皆未嘗學耶恐屢空學者亦未易到也

其四

辱問所疑益見力學用意之勤也所謂小人自以爲中庸與舜顏皆是也若用中建中皆施於民者與所謂不可能異矣不可能謂體道言之蓋有能則有爲之者爲之則與道二矣道不逺人人之爲道而逺人不可以爲道皆此意但詳味之其義自見詩曰鳶飛戾天魚躍於淵言其上下察也見其如此卽是上下察古人引詩皆斷章取義不必泥全篇之意如孔子以戰戰兢兢如臨深淵爲諸侯之孝亦猶是也鬼神體物而不可遺蓋其妙萬物而無不在故也回人立俟匆匆辭不逮意

其五

承職事多暇官長仁賢日有相從之樂尢用爲慰範元長某所聞其賢久矣純夫之子申公之甥元明之婿呂氏兄弟能道其詳恨未及一見也因見亦煩爲道區區向往之意

答呂秀才

辱問以所疑非荒薄者所能知也試一言之而吾子自擇焉夫誠者天之道性之徳也故中庸言天下之至誠其卒曰非聰明聖知達天徳者其孰能知之蓋惟聖人與天同徳者爲能誠焉忠乃士之一節未足與此也古之所謂忠臣者豈盡聖人哉孔子曰君子而不仁者有矣夫又曰若聖與仁則吾豈敢夫仁孔子不敢居而君子有不仁焉則忠而未仁亦何疑之有中庸曰忠恕違道不逺則忠非盡道也特其違不逺耳然曾子曰夫子之道忠恕而已蓋古之教者當其可之謂時孔子語曾子曰吾道一以貫之蓋若曾子者所謂當其可也曾子之門人則未足以語此也故告以忠恕以示入徳之方使知由是而求焉則不逺矣君子道者三曾子所以語孟敬子者如此故能近信逺鄙倍暴慢而已非其至也自致知至於慮而後得進徳之序也譬之適四方者未知所之必問道所從出所謂致知也知其所之則知止矣語至則未也知止而至之在學者力行而已非教者之及也吾子其審思之以爲何如或未中理無惜疏示

答呂居仁其一

承示問學一篇愽究先儒異同之論益知好學之力也然其間與鄙意不合者敢不以告揚子湍水之說荀子杞栁之說也其論極善孟子七篇之書其要道性善而已湍水之說孟子固嘗辧之不可與性善合爲一說明矣而論者欲一之皆未究其所以也孔子曰性相近也習相逺也惟上智與下愚不移言相近則不可謂一孟子論白羽之白與白雪之白是也惟相近故以習而相逺若叔魚之生其母視之知其必以賄死若此類是生而惡也文王在母也母不憂旣生也傅不勤旣學也師不煩若此類是生而善也韓子不究其所以然遂列爲三品則失之矣是數說要之皆原於性善然後爲得橫渠曰形而後有气質之性善反之則天地之性存焉故气質之性君子有弗性者焉又曰徳不勝气性命於气徳勝其气性命於徳斯言盡之更當深考之也中庸曰反身不誠不順乎親矣誠身有道不明乎善不誠乎身矣大學曰欲誠其意先致其知致知在格物蓋致知乃能明善不致其知而能明善未之有也此不湏分爲二說孔子曰學而不思則罔思而不學則殆孔子論學與思如此旣曰學以成行又曰學也者受之性而發之文字言語者也斯言似不相應世儒之病正在以言語文字爲學不可不知也淺陋妄意如此髙明試一思之如何兩日大暑去人候書揮汗作此辭不逮意幸亮之

其二

辱問所疑皆非淺陋所知也然厚意不可虛辱輒試言之請自擇焉夫守一之謂敬無適之謂一敬足以直內而已發之於外則未能時措之宜也故必有義以方外毋我者不任我也若舜捨已從人之類是也四者各有所施故兼言之也道固與我爲一也非至於從心所欲不逾矩者不足以與此言志於道依於仁固無害中庸曰道不逺人人之爲道而逺人不可以爲道道固不可爲也然不示之以入徳之方則是以聖人望人不容進學也故卒曰忠恕違道不逺施諸已而不願亦勿施於人勿施於人忠恕之道也由是而求之道不逺矣孔子曰若聖與仁則吾豈敢然非聖人則不足以盡仁而仁特未化而已管仲之仁蓋稱其功也利貞者言幹之性情也易傳可以究得之夫在心爲志發言爲詩詩特發於言者故於動天地感鬼神言近而已來人立候書匆匆作此

其三

承問格物向答李君書嘗道其略矣六經之防言天下之至存焉古人多識鳥獸艸木之名豈徒識其名哉深探而力求之皆格物之道也夫學者必以孔孟爲師學而不求諸孔孟之言則末矣易曰君子多識前言往行以畜其徳孟子曰愽學而詳說之將以反說約也世之學者欲以雕繪組織爲工誇多鬭靡以資見聞而已故摭其華不茹其實未嘗畜徳而反約也彼亦焉用學爲哉某老矣𨿽有志焉而力不逮區區有望於左右者正在此而不在彼也勉之勉之

與鄒徳久其一

先公奏議序納去鄙拙不足以發揚盛徳負愧多矣聞令弟欲令福唐鏤板傳之久逺甚善然其間有彈擊權要今子孫恐有當路者見之遂爲世仇不可不慮也如歐公有從諌正謂此耳若鏤板可節去彈擊之章未須傳也公更思之

其二

相別之久特防枉顧殊慰傾企非篤於情義何以有此間違忽復累月比日不審爲況何如伏惟燕休徳履佳勝江北𨿽屢有捷報而所傳不一殊令人憂疑不解向承欲還毘陵果成行否近得小子適十月書云城中人皆竄伏鄕下北兵猶未退聽天兵往來六飛親行恐常潤之人未得奠枕而居也世事如此柰何末由防集切冀以時保嗇

答胡處梅

示諭持一忍字益見好學用意之篤也三復欽嘆某竊謂學者以致知格物爲先知之未至𨿽欲擇善而固執之未必當於道也夫鼎鑊防穽之不可蹈人皆知之也世之人未有蹈鼎鑊防穽者以其知之審故也致身下流天下之惡皆歸焉固無異於鼎鑊防穽也而士或蹈之而莫之避以其未嘗眞知之故也使其眞知爲不善如蹈鼎鑊防穽則人孰爲不善耶若夫格物而知至則目無全牛遊刃自有餘地矣不待忍而能也忍而不爲恐物或誘之有不可忍者更切勉之

答練質夫

辱書問以所疑以某之淺陋何足以知此然厚意不可以虛辱試一言之質夫自擇焉孟子曰萬物皆備於我反身而誠樂莫大焉知萬物皆備於我則數𨿽多反而求之於吾身可也故曰盡已之性則能盡人之性盡人之性則能盡物之性以已與人物性無二故也夫道豈難知難行哉𨿽行止疾徐之間有堯舜之道存焉世之人不知自已求之道之所以難知難行也以質夫之篤志彊學其所進豈易量哉勉而卒之無難矣屬詔使壓境百冗並集區區非毫楮可盡

與黃用和

記曰三年之喪二十五月而畢又曰禫而內無哭者樂作矣又曰是月禫徙月樂故魯人朝祥而暮歌孔子曰逾月乃其善也朝祥暮歌孔子不深罪之特未爲善耳士虞禮曰中月而禫是月也吉祭鄭氏謂中猶間也與大祥間一月自喪至凡二十七月蓋祖鄭氏說也是月也吉祭則無凶服可知大率今之士人皆以垂腳襆頭爲居喪之服若用此悉與未經祥禫者無異若慘巾與其餘衣帶從其色而薄之可也昔至完居喪問蘇子容云衣冠皆復常但不著公服耳至完用之考之古義旣祥固可聞樂矣然今之二十七月之喪著在中令釋服從吉律有明文欲髣髴古旣祥爲之恐不可也衣冠復常純用吉服則禫制未終無以爲別竊謂衫用皂以布爲之可也更請裁擇

與許少尹其一

伏承進陟殿中士夫交慶非獨朋防之私喜也績學之富必有沃心之論繩愆糾繆乃其餘事耳士气久不振佇聞鳯鳴副此顒望

其二

荒薄誤防諸公論薦皆自公揄揚之過也審察之命臣子不當以疾爲辭實以衰病爾然力不能彊愧懼於中無所容措髙明必能亮之也所懷千萬臨紙不能悉布希照察

其三

小子回辱書良荷眷勤然稱與過當皆非老拙所堪伏讀重增愧耳過情之語非所以施於朋友也願簡去浮文爲幸邇來不審爲況何如伏惟獻替之餘神相多福炎暑方熾更希以時珍嗇以膺峻擢

其四

鹽法聞公屢有文字東南夷傷之餘非巨力幾無以自存斯民受賜多矣欽嘆欽嘆毘陵苦多雨麥頗稔而蠶不收髙田想可望窮居所願惟年丰耳飯疏飲水聊以卒歲無足道也承書腸血爲梗君子神明所相無妄之疾當勿藥自愈舊日誌完亦聞此疾徐典樂傳一方服之立效當爲就其子求此方便附去竊謂中庸二篇聖學所傳具在此書不自揆其荒淺妄爲訓義不敢輒以示人方欲訓寫取正朋友不知何緣遽徹淸視其間違義害理處必多幸一一疏示以警不逮如公固所欲求教者願勿示外人以取嗤鄙區區至祝

答蕭子莊

老朽文思衰落重防以殿記見屬不欲固違厚意辭鄙意陋不足以傳逺徒負愧耳向在諫垣嘗論王氏之失太學諸生安於所習閧然羣起而非之賴君相之明卒從之今𨿽有定論學者眞知其非者或寡矣屏居投閒因摭三經義辧有害理處是正之以示後學文字多未暇錄去俟小子早晚帶行過仙邑可一覽也

答胡明仲

趙參還朝聞有立螭之命方時艱難仁賢彚徵中興之功可指日而望也旣而除命不行輿論不厭在公未有加損重爲朝廷惜也公昆仲俱在侍下想不廢講學所得已多矣秋暑方劇更希爲時自貴以副人望

山集卷二十一

欽定四庫全書

山集卷二十二

宋楊時撰書七

答張子韶

自聞公省殿兩中魁選爲之喜而不寐卽欲馳書爲賀衰晚杜門卻掃不嫺往來之便故久而未能也辱書勤勤以諗嵗寒之意感慰感慰比日不審起居何如伏惟徳履佳勝廷對自更科以來未之有非剛大之气不爲得喪回屈不能爲也三復欽嘆公之名徳已簡在君相不日當有異用必不久淹於外然復之時羣陰在上而陽始復焉陰猶盛也非一陽在下所能勝小人眾而君子獨豈一人一日之力所能制哉故必朋來而後無咎然動而不以順行則出入不能無疾不能無疾則害之者至如是身之不能保尙何朋來之有故於復曰動而以順行於剝曰順而止之其道一也故剝之彖曰順而止之觀象也蓋艮上而坤下剝之成像也觀剝之象則知所以治剝矣東漢之君子不知出此欲以力勝之卒至於俱傷兩敗而國隨以亡有以取之也復之成卦坤上而震下動以順行亦猶是耳觀四時陰陽之運寒暑之變天且不能暴爲之況於人乎故豫之彖曰豫順以動故天地如之正謂此也公之言朝廷略施行矣竊聞左右已有側目者某自謂與公非一日燕遊之好故輒及之欲公異時愼處之也

與劉希範

某竊觀車駕自建康移蹕防稽未逾時復有防還浙西鋭然有向敵之意人情舉欣欣然謂國勢稍振中興之業可指日望也未及渡江聞建康有警復還防稽徑趨四明欲乘桴爲閩之行聞之惶駭至寢食俱廢某竊觀自古興王未有無根本之地而可以禦外者髙祖之興蕭何守闗中光武之興冦恂守河內以爲根本𨿽敗軍亡將而調發兵食無缺乏之事以有根本之地可依故也若車駕駐蹕閩中則僻在海隅中原路斷矣而令建康錢塘不守則根本去矣諸將緩急誰爲應援萬一饋餉不繼則意外之變不可不虞也某竊謂隆祐在防而用自適耳旣蒙見許切不可緩也惟希爲道自重慰此頌祝

與李泰發【其一】

去嵗初聞被召復在言路喜慰無量君子在朝庶幾輔成中興之業乃復補外殊乖所望也聞宣城冦盜充斥皆已撫定爲我用邦人安堵無他虞所補不淺矣亦足爲慰春深寒溫不常更切爲民愼衞區區頌望

其二

近日江浙探報不一喜懼相半車駕駐永嘉北兵未聞退舍福唐日徯翠華臨幸而閩中空空無有前日王一軍過只一二日所費已七萬餘若入閩中則是舉中原棄之江湖淮浙運饋路絕不知何以應副毎一念之寢食俱廢柰何近防州又大擾焚毀廬舍十八九蕩然一空不知隆祐可以安居彼否若來閩中日見狼狽痛心疾首無復生意旦暮癡坐而已所懷千萬臨紙不能具布

其三

某去嵗夏初還至敝廬日幸邊警寧息庶幾畢此餘生諸公但爲遁逃之計不復爲守禦之備以至今日若郡皆如公守宣城則猶或可望也如李鄴軰身爲禁從皆率先投降他復何望耶苦痛苦痛閩中去嵗大水田廬漂蕩十五六民已艱食今復科須不一恐別致生事柰何柰何

其四

公秉鈞軸今日當以防爲根本也任肅冦之責非公其誰此天下之所屬望也江西惟廬陵富實湖比之荊南湖南之潭湘所有三省宜擇吏總領緩急以爲應援也昔陸贄有言兵以气勢爲用者也气聚則盛散則消勢合則威析則弱今日之患正坐气防而勢析也樞宻張公與趙觀察領兵入蜀韓世忠劉光世又分爲二處兵分而勢弱緩急首尾不相及宜其力不支爲今之計莫若召還蜀兵檄韓劉二將協力收建康爲急

與秦丞相

便中辱賜鈞翰良荷愛念竊記近世名儒自安定而下如歐公軰無不學春秋者熈寧更科不用其學遂廢六經惟此書出於聖人之筆餘皆述之而已防辭奧防爛如日星以爲不可讀無是理也今得公畱意於此斯文之幸也某兩年避地奔竄平時所藏書籍爲凶冦棄毀略盡防見索文字無以應命第深惶愧某自還家昔之儕流無在者索居終日無過門者惟親書冊溫尋舊學聊用自適耳方欲綴集防亡以待後學稍有敍當繕冩托薛漕附達以取正左右伏希照亮

答李叔易

秋間小子還毘陵嘗上狀計已塵徹屏迹閩陬下州小邑士大夫不至其境杜門索居如坐井中毎思昔日從遊之樂恍若夢覺不可追尋也近日屢聞江北防報喜慰無量中興之功可指日望也鑾輿親徵想已至江上士气當百倍前日此與澶淵之役無異也可賀可賀兵革之後正須經理公豈宜久居散地佇聞新命以副天下之望非交朋之私願也長至只數日間君子道長之時切冀以時保嗇慰此頌祝

與李丞相【其一】

兩日前得胡康侯書備聞湖湘事自馬友等四冦繼至截畱稅數不以上供又重加裒刻剝民膚髓官吏殘賊布滿州縣皆欲變爲盜及公到部按治大姦贓數軰稍選令佐嚴禁科斂奉行朝廷法令遵守不違百姓始知上有天臺之尊下有州郡之體也初撫三路檄鼎帥進兵討楊麼潭兵先入已破數寨呂憲書云有破竹之勢矣後聞有防鼎不受節制賊復熾湖湘之民深以爲恨鈞斾旣東還去思日甚功名之防自古所難在公爲不足道重爲朝廷惜也相望數捨無由面對區區書不能究

其二

昔公在朝威望隠然如長城民恃以無恐比年以來世路日艱棘毒流四方淮浙爲甚延及吾閩盜賊蜂起無得寧息者良可駭嘆鈞斾南還士論以爲天意必有在宇內共慶非特小邑之私喜也行遂參覲他須面承乃究

與許髙老

自鈞斾西行絕不聞耗近親情自廬陵還始知寄寓分寧殊慰仰徳之勤不審比日起居如何伏惟神明恊相福履增勝世路日益艱棘去嵗建康退衂車駕移蹕四明復不守遂由海道至永嘉永嘉隘陋非萬乘可居會稽以李鄴迎降得免焚毀今始駐蹕於此又聞欲上霅上未見報不知如何浙西夷傷無孑遺而錢塘蘓秀爲甚惟霅上獨全會稽饋運路梗勢必不能久居也閩中自昔兵火不到去年苖劉焚刼浦城邵武近又建陽松溪諸蠻殺傷縣官盜賊蜂起王下潰兵入建劍擄掠殆盡屋宇無有存者被害尢甚於他處殘寇巳從溫陵路去未知所向泉南今嵗大歉恐不能支敝居將樂在山谷中五季避地之所賊逼鄰境不免亦遷避仰祿爲生而州縣匱乏俸廩不可得貧窘遭此殊難堪也世事如此柰何某避賊回方數日傷暑濕偶作寒瘧未痊今日當發適有人行淩晨扶病作此不能盡所欲言者殊愧艸率

答傅子騣

姑蘇之別倐忽餘六年便中逺辱賜逮伏審邇辰臺候動止萬福尢爲用某自還家盜發建安羣凶響應釋耒荷戈而起者不可以數計避地流徙無一日得安其居𨿽仰道之勤日欲修問以故久而未能素荷愛厚固必見諒也鄕邑焚劫蕩盡所幸先廬獨存得庇風雨中外親族俱無被害者然公私所積皆爲賊有斗米千錢細民艱食殍死者相枕籍良可憫念賤累數十口日食貴糴困憊殆不可支去春松溪甌寧餘黨未殄猶有竊發者賴申將駐兵福唐卽時討滅今方寧息鄕民稍稍復業衰朽杜門索居一時儕流凋防無一存者後生老少異趣絕無過從惟時親書冊聊用自適耳余無足道者方時艱難正賴諸賢協濟如公豈宜置之散地佇聞峻除慰此頌望

與傅國華

某切自念衰晚不足爲世用杜門待盡無復余念故平居不敢輒至公卿之門𨿽臺斾持節往還亦不敢通名於左右不謂髙明過聽俯加論薦在愚賤何以堪之道學不傳士鮮知所止某初不自量力之不足也側聞先生長者之餘論妄有意焉今老矣精力昏耗寡陋滋甚愧負初心恐遂泯沒爲小人之歸誤辱眷知重增慚惕耳審察之命自度防材不中繩墨故不敢冒進爲門下必防見亮也末由一造臺屛姑勒此少布萬一下情不勝惓惓之至

與執政

輒有少意冒聞閩中地瘠人貧天下所共知比年建劍臨汀邵武四郡爲羣凶焚劫蕩盡無孑遺而將樂爲尢甚朝廷遣兵誅討軍期所須不一又毎嵗常賦之外市銀數亦不少皆出民力加之饑饉自春初至今斗米逾十錢人不堪命皆昔所未聞而今見之也故細民荷戈持防羣起而爲盜動以萬計皆平時負耒力耕之農所至屯聚未有寧息之期非有他也特爲艱食所廹姑免死而已然闔境之內死於兵者十已三四所存者皆夷傷饑贏之餘𨿽剝膚椎髓無以供上之求也縣令不忍窮民無所赴調已具狀申省乞蠲免常賦之外如軍須市銀之類一二年以安集之使復業爲平民此良吏善意邑人矯首西望以需膏澤有日矣猶未聞報又羣聚踵敝廬以吿謂某嘗遊諸公之門有一日之舊庶幾鄙言可以上達某以衰朽謝事裏居杜門待盡而避地流徙半年餘無一日得安其居不當復幹與時事拒之至於再至於三去而復來不可卻復竊自念朝廷方尊賢使能俊傑在位天下大計無遺矣恐僻陋之邦去朝廷逺民之隠防或未盡知亦仁人之所閔也故輒奉尺牘上凟鈞聽若防矜卹如其所請使一方之民更生則爲賜不淺矣干犯威嚴豈勝愧懼恭惟仁明不加譴怒萬萬幸甚

與梁兼濟

酒利害獻言者蓋未嘗究知本末法自祖宗以來行之久矣至嘉祐末年流獘之久民間苦官務酒惡不可飲比戶私醖故官中毎嵗酒課不敷而民間犯法者亦眾此公私通患也吾鄕陳氏【名廣者鄕人目爲陳萬戶】經由朝廷獻利害乞防計毎嵗官中所得酒課若干數目均在人戶作酒利錢送納吾郡合五邑人戶裒金資以往朝廷下有司相度從之迄今六十餘年上下安便官中無一毫之費而坐收厚利民間亦免冒禁抵刑之患此公私兩利也今若再當增官置吏役使兵夫祿廩所費不貲又須折科米麥調度紛起仍於人戶免納酒利錢乃可如此官中何利之有若不與免納酒利則是之又非今日所宜爲也兵戈未息所須不一如官吿度牒敷在民間不少人已不堪若更意外生事則百姓未有向安之期也承示諭欲必爭其不可甚善然罷法已是六十餘年前事恐公未盡知所罷因依故輒及之

與廖用中

近聞朝廷詢究茶鹽二法某在諫省其大槪論之詳矣問之幾叟必能道之然今日閩中二法與他路不同見行鹽法不可更革也本路嵗額上供銀二十餘萬兩上供錢物與官兵俸給皆資於鹽息鈔法若行則利歸貨漕司拱手無可爲者嵗計不貲非出於漕臣之家取諸民而已兩年盜賊四起軍須百出取於民已多上四州軍殘破特甚亦不免科敷毎一錢產科借三文福州爲不經殘破毎一錢產科借百文民力凋敝與殘破處無以異近見郡官到邑中云自二宣撫到郡中應副到三十一萬緡其何以堪上四州軍之民彊壯者率以兵死弱者往往以餓死存者十無二三鄕下無牛無人田皆荒廢至今斗米猶不下八九百錢若更有科敷𨿽剝膚椎髓無以供也且政和以來官吏以應奉爲名取民無有限極至於鹽法猶不敢更革豈今日可行耶茶引抑配人戶以爲常賦然今日又非前日之比本路產茶無如建安仍多精品商販自江淮以比道路不通商販不行嵗額取足於吾閩而已人何以堪茶司官吏勢不可坐視虧欠不免督迫郡縣敷足嵗額莫若復用搭息罷此一司良便若見丞相當力爲言之則一路受賜不淺矣閒居杜門嫠不卹緯縷縷及此惟照亮幸甚

與吳大卿

聞隆祐六宮先往江表自江而南皆江表也詔書所謂江表者必是江州百司官府不與軍旅之事者皆從之則建康不復治他事悉力戰守耳諸公能如是則中興之功可指日而望天下之幸昔漢髙祖之興以蕭何守闗中光武以寇恂守河內以爲根本故楚漢相守滎陽軍無見糧蕭何轉漕闗中給食不乏今上供物散在數處不知甚處爲根本廟堂必有成算非衰老所能知也

與吳守【其一】

杜門索居渴仰風徳日益增劇鄕邦𨿽僻左而溪山之勝亦吾閩佳處當無事時亦足樂也但世故如此縱有樂事寧能解體國者之憂乎苖劉猶未獲聞諸將環集人神共誅想不能復爲孽也又聞池饒尙有殘寇未免調兵防拓不知只爲苖劉否前日得福州相識書云召募海船甚急福州二百隻所費已不貲不知吾郡能免否𨿽有船由海道去不知領之者爲誰一非其人則有害無補平日之事所憂非一柰何柰何

其二

累日劇暑共審撫字之餘臺候動止萬福苖劉陷湓亭則建城逼矣柰何敝鄕民兵前此效用獲級者不賞死事者不加卹防拓建安者幾千人又無故遣之今未及一月又召之此曹寧肯復爲用耶鄕中去嵗洪水橫流瀕溪廬舍漂蕩殆盡深山窮谷膏腴之地悉變爲沙礫農人坐視無力修治秋成何望焉則今嵗事又可知矣卽今斗米已百七十錢某自省事以來民饑未有如此者嵗凶正宜存撫而散利薄徵弛力尢荒政之不可緩也此鄕頑民素喜爲亂邑人日夕震懼恐其迫窮生變今調兵又欲隨稅錢科敷是速其爲亂也科敷一事得免之乃幸萬一緣此生事則科敷未必有得而其患有不可測者不可不慮也如聞趙觀察領兵萬餘人自福唐來其兵勢似可恃若此而不能禦𨿽有七百人未必有濟聞縣中欲以百人爲一畨逐次起發亦似無害庶幾人少易爲制馭不至自擾也某居閒不應妄論素恃愛厚故輒及之惟寛明照亮

與李提刑

近聞使司有防揮會合諸處巡尉追捕張全餘黨足見仁人君子以斯民爲念臨事不茍欽嘆無已然公方下車恐僻逺郡縣細務未及詳知如明溪賴文幹與張全等皆一時鄕兵同黨其捕張全兄弟乃是徒中自相屠滅有罪無罪俱未可知事在淸流根治必見其實所謂張全餘黨只有張奴一人聞已竄去若天兵一往恐羣小驚疑別致生事然賴文干等首領數人昨李琮作過勢已猖獗不煩官軍卽時撲滅其功多矣理當優於酬賞未防保明申奏不無觖望若得早與保明與一名目則凶焰自息庶無他虞矣更希裁酌某閒居不當僭易及此然明溪與敝鄕接壤一有警則朝發而暮至累年避盜流徙無一日得安其居今方少寧萬一或致生事則敝鄕先被其害故輒以凂聞惟仁明照亮

與陳公晦【其一】

自公之東無由通問惟是傾念未嘗忘也春寒伏惟孝履支福正逺披晤伏冀節哀愼衞某辱尊公眷知最厚義𨿽朋友情實兄弟自其棄世毎一念之肝腑摧裂共惟至性萬里生還不及一見終天之恨何以堪處道路阻修無由馳慰臨紙悲哽區區不能悉布

其二

去嵗數月之間定夫民表相繼淪亡朋友殆盡無復存者衰老殊不能堪也念公乍還家事能不費力否通川僻郡士人稀少賴存諸任可以往還也寒陰未解惟加愛是望

山集卷二十二

欽定四庫全書

山集卷二十三

宋楊時撰啟

謝太守

仕祿養親素非求進分曹蒞職自愧無堪方虞譴責之難逃豈意褒稱之偶及寵榮過分循省若驚竊以郡縣王室之屏藩而守令士民之師帥尊卑𨿽異任責則同一非其人眾受其獘顧玆百里之重寄實惟萬室之具瞻軍國調度之須所取非一兵民什一之防其職匪輕嚴之以法則眾離而不親撫之以寛則事弛而不集茍非豈弟之君子曷庇困窮之小民古謂其難今尢愼擇矧夫極治之盛際固多間出之英材刃發新硎莫匪庖丁之手人胥易使率皆言偃之風宜得異能稱此公舉如某者駑駘下乘樗櫟散材自惟銜轡之難驅敢希匠石之或顧徒守過庭之訓恥爲趨世之謀一瓢屢空方慕顏淵之好學三釡而樂又懷曽子之及親𨿽未信辭仕固賢者之宜而公養爲貧亦聖人不免猥從科舉誤玷縉紳庶乎餼廩之防足爲晨夕之奉伶仃一病流落八年气形並衰神志俱耗身同野鹿甘自屏於樵漁衣若懸鶉復何心於軒冕方將投蛙足於缺甃寄鷦巢乎一枝俯仰終身優遊卒嵗徜徉塵垢之外游泳詩書之淵與世相忘脫桁楊之接折放形自適近魚鳥之沈浮柰何糟糠無以畜妻孥甘防不足事父母年丰病乏冬暖嗟寒在人情難以恬安於人子尢當隠惻遂參選調補吏椽曹來遊會府之英躔輒去衡門之陋處惟思竊食何路進身欲爲轍鮒之呼逆知無濟忍效冶金之躍自取不祥故𨿽幸餘光之可依莫敢飾鄙辭而上黷豈圖異寵遽及非材此蓋伏遇某官擴大度以兼容推至仁而博施智惟周物能不病人未嘗片善之或遺致此甚愚而不棄受恩有地圖報無階敢不允蹈聖言雅不忘於舊學益勤職守庶無負於已知

謝楚大夫

右某啟伏防知府大人先生保舉某堪充職官任使者仕祿養親素非求進分曹蒞職自愧無堪方虞譴責之難逃豈意薦論之偶及被恩優渥撫已兢慙竊聞以身徇道者君子之格言事君以人者上臣之明義懷瑾握瑜欲有待也𨿽鼓刀自混猶不爲辱尊徳樂義欲有求也𨿽忘勢自竭乃其當然永惟上下之相資莫知貴賤之有間世道淪防風猷寖隳居下者以難仕爲迂謀在上者以旁招爲末事公論一廢私謁肆行待價而沽顧連城而莫售無因而至𨿽照乘而難前茍非先容孰匪棄物如某者賦材疎拙稟性頑愚徒聞師友之緒言罔窺聖賢之遺學麞頭鼠目之賤何意求官牛溲馬勃之污寧堪待用已絕淩霄之望方圖祭竈之安欲爲轍鮒之呼逆知無濟忍效冶金之躍自取不祥豈謂未遑竿牘之修遽玷齒牙之論終懷直道竊希東國之臣已附靑雲不作西陵之餓此蓋伏遇某官至公處已內恕及人以教育英材爲樂而務在兼容以推轂士類爲任而常思博取致玆庸妄亦與甄收敢不勉自激昂仰懷知遇無忘舊學益勵前修駑乘何能幸嘗驂於驥尾天池可到終有待於鵬風過此以還未知所措

謝張朝散

顯膺宸命榮領郡符方懷慶問之未遑豈意緘封之先辱恭惟某官賦材忠實稟器純深更貳正於名藩藹休聲於輿論果玆遴柬付以承宣云翼怒飛匪泠風之能負霜蹄一躍騁千里以誠宜敢希得士之名姑逭蔽賢之實過防歸徳益用愧懷

謝馬通直

顯奉綸言榮升朝籍恭惟某官懿文外炳碩徳中含芝艸之靈人皆知其美瑞珪璋之質初無事於先容未遑竿牘之修遽辱緘題之及褒榮過分悚愧無涯

賀林舍人

光膺宸綍出總侯藩伏惟某官學際天人識洞今古摛辭禁掖追三代之純深懷紱故鄕聳一時之榮觀值此艱難之際正須經濟之材延閣淸資寧復彯纓於外寄寵章顯服竚瞻鳴玉以西歸用寛北顧之憂共濟中興之業親仁有素覿徳未期

代人謝呂漕

竊食聖時空坐縻於餼廩課功嵗杪曽莫效於涓埃側身方俟廢歸絕意敢希論薦寵榮非分喜愧來並竊念某職昧趨時仕惟爲祿遇事直前而動多召怨操行彌篤而人猶見疑仰首一鳴已盡黔驢之技窮年無補終爲智叟之非永惟玉瑩之無疵或恐丹靑之能變毎私循省徒積憂虞豈圖君子之並容輒取眾人之共棄此蓋伏遇某官至公處已內恕及人羣言並聽而防惑於讒邪小善必錄而不遺於疎逺致玆庸陋亦與甄收敢不勉蹈前修益堅素守鷦鷯何慕深林不過於一枝駑馬𨿽疲十駕尙期於千里庶從驅策以報私恩

代人謝解

卞璧前陳顧何求於燕石秦醫並畜俄有取於豬苓省分知榮撫躬增愧竊以難進者君子之義易失者聖人之時環轍載贄將有行也𨿽急仕猶不以爲污操築鼓刀將有待也𨿽自混或不以爲辱永惟出處之大致固宜義命之兩全貴乎中行孰可已甚況值離明之兩作仍丁泰吉之大來設科目以振拔滯淹舉經行以网羅遺逸朝以進賢爲急務士知不谷爲可羞故韜光晦迹者棄巖穴之居而懷瑾握瑜者有廊廟之志顧玆千載之興運是爲希世之罕逢凡有見聞孰不奮勵如某者學惟爲已才不逮人徒襲父兄之餘風不墜箕裘之素業並驅夷路自慙跛鼈之難前篤信所行終類愚公而見笑一竊鄕薦旋黜春闈分甘自屏於樵漁意復何祈於軒冕再攘之臂忘搏虎之可虞屢北之兵徒聞風而猶駭孰謂已歸之气俄伸久屈之中退省厥由所來有自此蓋伏遇某官至公處已內恕及人以教育英材爲樂而務在兼容以推轂士類爲任而常思博取致玆庸妄亦與甄收敢不勉自激昂仰懷知遇益勤素學愈礪前鋒駑乘何能幸嘗驂於驥尾天池可到終有待於鵬風過此以還未知所措

代防守謝李運使

被命吳東幸叨聯屬領麾江左獲庇恩私顧惟無堪曷稱公舉伏念某蚤膺聖眷屢握使符才不適時愧無實用學𨿽篤志徒守空文誤防彊敏之稱復玷該通之譽榮逾所望愧溢於心此蓋伏遇某官大徳並容至仁博施不忘敬故益惇末俗之偸於以包荒或副中行之尙致玆庸陋特與甄收敢不誓竭孤忠永堅素守

代賀蘇左丞

伏審光奉制書進持綱轄伏惟慶慰恭惟某官道隆淵懿業茂經綸誠明自格於元器識允符於三鑑從容常伯之任登延內相之榮序秩羣才董正六官之治宣明宻命追還三代之文來膺側席之求大慰斯民之望皇猷帝業允賴於逺圖繡紱龍章行膺於異數顧惟庸陋久荷知憐空懷慶忭之私阻覘光塵之末瞻仰之至敷述奚周

代謝筠守

伏審光膺綸命分守侯邦伏惟慶慰恭惟某官稟器宏深迪心明哲屈承宣於屏寄行踐履於要途未遑竿牘之修以結鄰封之好遽承緘貺益佩謙沖

代與檢法

茂膺綸命出佐刑臺伏惟歡慶恭惟某官秉義端方迪心明允誠能格物初無可擇之言恕以及人終見治平之效俄聞風而增悚慶覿徳之有期瞻詠之懷敷宣曷究

山集卷二十三

欽定四庫全書

山集卷二十四

宋楊時撰記

求仁齋記

元祐戊辰秋七月予至自京師友人黃君過予問勞苦之暇因謂予曰吾於縣北墉之隅西山之麓得廢址焉薙艸輦石辟地爲黌捨有講誦之堂燕休寢息之廬賓客之位無一不完將聚族親子弟教之𨿽鄕人願至者不拒也子盍爲我名之盡其義以吿居數日予相與一臨之其地髙明亢爽不臨康莊之衢負城西南諸峯首尾盤屬聯亙十餘里皆隠然得之幾席之上而俯仰之際如在深山大澤丘荒之間埃之表此眞學者之所居也予徘徊久之乃昌言誦之曰吾邑距中州數千里之逺舟車不通縉紳先生與一時懷徳秉義之士足以表世範俗者皆無自而至士之欲爲君子者何所取資耶故後生晚學無所窺觀遊談戲豫不聞箴規切磨之益同則嬉狎異則相訾至悖義逾禮而不悔𨿽英材異稟間時有之亦不過誦六藝之文百家之編爲章句之儒釣聲利而已一日衒鬻而不售則反視平昔所有皆陳腐剽剝無所用之往往轉而易業者十嘗六七此與防夫販父積百貨坐市區逐什一之利流徙無常者何異耶予嘗悼之又竊自悲其力之不足欲逃此而未能思得吾黨之士柔不溺於隨剛不憤於欲者相進於道庶幾少激頽俗今吾子乃能經營於此以教學爲事是眞有志者哉然予嘗謂古之學者求仁而已矣傳曰放於利而行多怨又曰求仁而得仁又何怨夫衒鬻而不售轉而易業者皆放於利而怨者也吾願以求仁名子之齋庶乎求之必得而無怨也𨿽然古之人所以求仁者不亦難乎夫孔子之徒問仁者多矣而孔子所以告之者豈一二言歟然而猶曰罕言豈不以仁之道至矣而言之不能盡歟故凡孔子之所言者皆求仁之方也若夫仁則蓋未之嘗言是故其徒如由賜者𨿽曰升堂之士至於仁則終身莫之許也然則所謂求之難不其然歟學者試以吾言思之以究觀古之人所以求之之方將必有得矣

踵息庵記

通天下一气耳合而生盡而死凡有心知血气之類無物不然也知合之非來盡之非往則其生也漚浮其死也冰釋如晝夜之常無足悅戚者世之羨生者吐故納新熊經鳥伸欲以引年甚者鏖丹化金餌之以祈不死厭常爲奇卒以喪者十常六七而不悟余頃自京師得元道之書閱之喜其言無益生之祥竊謂行之其幾於道也及來毗陵聞道士嚴奉先得衞生之經夜臥無出入息其庶乎元道兀然自止者矣造其室而問焉聽其言殆將有意乎莊生所謂息以踵者也郡人張君諭捐金結茒於其宮東廡之隅以居之百須之物無一不具幽閒深靚不聞足音蓋欲使之離世絕俗直趨乎至道之域也周君伯忱與余遊致奉先之意請名於余故以踵息名之所以勵其志卒祈於有成也張君爲之營地勤劇若此豈亦有意於斯乎

沙縣陳諫議祠堂記

建中之初右司諫陳公瑩中論蔡氏弟兄忤防竄嶺表公之南遷不以其罪舉天下憤惜之無敢言者名隸黨籍餘二十年轉徙道途無寧歳卒以窮死初京爲翰林學士承防以辭命爲職潛姦隠慝未形於事𨿽位通顯世之人蓋莫知其非也公於是時力言京不可用用之必爲腹心患宗社安危未可知也聞之者往往甚其言以爲京之惡不至是已而陰結嬖幸竊國柄矯誣先烈怙寵妄作爲宗社禍悉如公言於是人始服公爲蓍也昔王文公安石以學行負時望神宗皇帝引參大政士大夫相慶於朝謂三代之治可以立致呂公獻可獨以爲不然抗章論之𨿽文正溫公猶以爲太遽欲獻可姑緩之未幾多變更祖宗故事以興利開邊爲先務諸公𨿽悉力交攻之莫能奪其流毒至於今未殄也故溫公毎謂人曰獻可之先見余所不及心誠服之餘以爲公之於京言之於未用之前獻可於文公論之於旣用之後則公之先見於獻可有光矣二公之言蓋異車而同轍也靖康中朝廷欲盡復祖宗之舊而一時故老無在者天子念公之忠追贈諫議大夫官其四子所以寵嘉之甚厚此非私於陳氏蓋將以風勵臣節也而公之邑人乃相與卽縣庠爲祠堂以奉公祀堂成屬余爲記余曰公之徳業足以澤世垂後𨿽不用於時而其流風餘韻猶足以立懦夫之志蓋天下士非一鄕可得而擅也然居今之世流離擯斥其施不廣而邑之士大夫誦其言遵其道仗節秉義繼其風烈時有人焉則功施於其鄕爲多矣古者有功於人則祀之則公之祠當載之祀典以遺來世是宜書乃爲之書

南劍州陳諫議祠堂記

延平舊有學負城之隅抗西山之巓士之肄業於其中者無虛室建炎四年爲賊所焚知州事劉侯子翼視舊址險而隘故遷之城南就夷曠也方經始未及成而去今太守周侯綰之來也市材鳩工以終其事教授石君公徹實董其役二人相與協力成之又卽其西偏立諫議陳公瑩中之祠嵗時從祀焉堂成屬予爲記余謂周侯之政知所先務矣謹庠序之教追祀前哲以矜式士類非有尊徳樂義之誠心無以及此也世之爲吏者舉以治文書理民訟爲急而不知使無訟者有在於是也可無述乎乃究其本而爲之言曰自孟子沒聖學失傳六經防言晦蝕於異論宋興耡類夷荒養息百有餘年名儒繼出至嘉祐治平間文物之盛未有前比也熈寧更新法度以經術造士世儒妄以私智之鑿分文析字而枝辭蔓說亂經矣假六藝之文以濟其申商之術一有戾已則流放竄殛之刑隨其後𨿽世臣元老槪以四凶之罪目之天下靡然無敢忤其意者故佞諛成風而正論熄矣士气不振積至於崇寜述其事而流毒滋甚焉當是時橫流稽天而瑩中以身扞之幾滅頂而不悔剛大之气充塞宇宙先知之明爲時蓍非命世之才而能自拔於流俗者未之有也寘之學校使後生晚進日覩其遺像宜有向風而興起者異時羽儀天朝使姦諛屏息將必有人矣至是邦人思詠周侯之遺徳無窮已也

浦城縣重建文宣王殿記

周道衰陵夷至於戰國干戈日尋帝王之迹熄而典章文物淪喪無遺矣孔子於是時窮爲旅人無所用於世退而刪詩書定禮樂而先王所以爲治之道煥然著在方冊使後世有考焉論其功謂賢於堯舜豈虛語哉故廟食百世𨿽天子之尊北面而奉之爲道之存非以是爲榮觀也國家慶曆中詔天下郡縣立學是時陳公先生襄以經術徳義爲一時儒宗適主縣簿孜孜以教育人才爲務乃與其令謀卽縣之東南隅築宮於其上以延後學邑人徐翹營殿於其中不侈不陋故三捨行堂廉一新而殿得以獨存至建炎初爲賊火所焚春秋無以奉祀事紹興三年冬縣令吳侯來視事之始歷吿諸神祠獨吾聖師無瞻依所喟然嘆曰今老佛之徒猶知嚴事其師而吾徒反不知之耶於是慨然有建立之意不數月召邑之諸生劉壽吳元寶吳震全疇相與董其事經始於四秊中夏落成於秋七月良材堅甓增於前用人之力與夫塑繪之工其費無慮百餘萬人樂輸之不爲厲旣而邑之士蕭顗以吳俊之書走吏詣予求文以爲記予爲之言曰學之廢久矣詖淫邪遁之辭盈天下士溺於所習行而已予嘗考之周官司徒以知仁聖義忠和六徳教萬民夫仁與聖孔子不敢居而先王以是教萬民者蓋天地萬物一性耳無聖賢知愚之異故顏子曰舜何人也予何人也有爲者亦若是孟子亦曰人皆可以爲堯舜故學者必以聖人爲師猶之射者棲鵠於侯以爲的惟巧力具然後能中巧而不至至而不中蓋有之矣然不爲之的則莫知爲中否也司徒以仁聖教民蓋亦棲鵠之義與之爲的耳然仁之爲仁聖之爲聖必有在矣學者未知仁聖之所以爲仁聖𨿽有學猶虛器也世之論者以爲仁者愛而已矣蓋未嘗究觀孔子之言耳知孔子之言仁則聖亦從而可知矣夫浦城之爲邑蓋東南賢士大夫之材藪英材異稟出而擢髙科登膴仕進秉鈞軸者世有人焉吳侯用心於此非徒飾其祠以誇耀之也蓋欲邑之士肄業於其中者漑其文茹其實心得而身行之以趨聖賢之域然後爲學之成也故並以告之

楊道眞君洞記

縣城之地隅封山之麓有洞焉聞之長老言以爲楊道眞君之所居也楊道眞君於傳記無傳而其洞於圖經弗載是非眞僞莫得而考也元祐五年歳大旱鄕人詣眞君禱雨輒應予竊異之欲往遊焉而未暇越二年壬申夏四月因與二三昆弟躡屨擔簦翛然而往行近五里餘而頺崖斷塹荒翳險絕初若不可投步捫蘿引蔓僅能至其上而呀然一室如神刓鬼刻其中窈然莫能窺其逺近也洞之北戶有泉汪洋汗漫意其能宅靈气而興雲雨者有在玆乎予彷佛久之喟然嘆曰今夫通邑大都當舟輿之會達官顯人纓紱相屬於其間一有異境則登覽賦詠朝出乎筆舌之端而暮傳四方矣過情之文雕繪百態詭異而浮實者十常六七故聞風者毎以未至爲恨也至於窮山絕俗僻陋之邦縉紳遊士之所不至𨿽有瓌奇絕特之觀往往爲幽潛之士遁世而弗耀者擅而有之是人也𨿽欲窺尋其聲光且不可得尙能顯其所寓哉於戲物之顯晦其不在人乎𨿽然顯晦者誠在人也而天地之美隠秀含媚於荒丘榛莽之間常自如也夫豈有加損哉然則斯洞之無聞未足以槪吾心也姑書其嵗月以爲記

樂全亭記

君子以徳爲輿以忠信爲輗軏以志爲禦以古聖賢爲前驅以同方合志者爲驂乘乃相與馳騁乎仁義之途翺翔乎詩書之府涉獵乎百家之園囿而後稅駕乎至道之墟而止焉此天下之至樂而眾人不與也乘飛軨之車禦遺風之駟鄭女曼姬扶輿挾輈發軔乎康衢柅輪於椒丘銜觴列鼎絲管間作凡可以悅耳目而娛心意者無不具焉此眾人之至樂而君子不爲也是二樂也不相爲謀各適其適焉而醇醨異味矣余嘗讀退之圬者傳見其所稱竊謂盛衰倚伏之理宜若是比壯宦學遊四方究觀近世公侯戚裏割脂田沭邑爲陂池臺榭佳花異卉奇禽馴獸充牣其中盡瓌偉絕特之觀興廢相尋不一二世卒如圬者所稱可勝計耶於是乃知夫酣豢富貴之佚欲而不知君子之樂者其患必至此也古之人以燕安爲酖毒而謂臺池鳥獸惟賢者然後能樂豈虛語哉里人余君作亭於其屋之東偏種花植竹以資嵗時燕遊之好又辟其後爲堂聚先世所藏之書以遺其子孫使其登是堂也擷六藝之英茹道徳之實知慕夫君子之樂而出遊是亭也能不爲玩物喪志則內外之樂全矣故以樂全名其亭於戲勉之哉是將長有此樂也余君予之妻黨也屢踵吾門求文以爲記予嘉其志知不獨騖乎眾人之樂也於是乎書

虎頭巖記

縣城之東南有虎頭巖者昔顯徳間邑人設像於其中冶金鏤木爲鐘鼓以警朝昏旁有隙地可以種藝稼穡僧之居此者足以衣食焉自熈寧以來旁之地爲漁利者所奪而僧之居是巖者無以濟朝夕遂棄而之他其後亦莫有守者故巖之左右前後薪木者不禁剪伐陵踐竹木無有遺蘗於是巖之醜形如張口待哺聳據於東南之隅邑人不暇求葺熈寧丁已封內有警市人惶駭無一日安其居縣令吳侯來始爲之還定安集之而民復得其所及賊平閭巷父老用昔者之言以爲是禍也斯巖寔召之遂聞於公請縣之僧可淳者使葺是堂於巖腹刻木爲像以鎭之所謂均慶禪祖是也復作亭於巖股以待往來之遊觀者落成而僧可淳者求予文以志之乃爲之言曰物之廢興無巨細皆有數焉非人力之所能爲也窮山川聚土石頑然無闗於利害而謂能致禍福於百里之民豈其然耶蓋人之所欲完以葺於是者數寔然也不然則如之何而人樂爲之也且盜賊之興其漸故非一日矣肆凶怙力民慢令侮禁相視以成俗其禦之也在得其術而已使後之長是邑者皆如吳侯則彼之肆凶怙力者方將遁形隠迹之不暇尙安能病民哉使後之人無術以禦之則盜賊之興有在矣斯巖者何與焉以步仭之虛而層軒疊徑雲煙杳靄之間幽崖寒磴乃若繪畫逺至於井邑之繁谿山之秀環目而盡得之則又足爲遊觀之美矣故予因書其廢興之由以示往來者使觀之無惑焉

孝思堂記

紹聖元年龍圖謝公以疾薨於位越明年其子以柩歸葬於建安又明年襄事乃作孝思之堂屬予爲記予爲之言曰孝之徳其可謂至徳也已𨿽小夫賤隸蕘童牧叟下逮窮發荒埏無知之民皆知其爲美稱也一被之以不孝之名則心踧踖而顏忸怩若夫夷考其實則學士大夫誦六藝之文講先王仁義之說有病其難者然則孝之徳其可謂至徳矣乎古之仁人孝子豈他求哉亦不過乎物而已所謂物者凡受於吾親者是也故身者親之枝親者身之本其體一也流僻滌濫之音奇邪慢戲之物日防於耳目而視聽言動一失其則焉皆過乎物也過乎物是不敬其身也不敬其身是不敬其親也可不愼歟故君子居處必莊事君必忠蒞官必敬朋友必信戰陣必勇而後足以成親之名反是皆忘親者也又惡得爲孝乎惟公以布衣起閩陬數千里之外隠然爲世名臣其殊功異徳足以勵世範俗銘鼎彜而鏤金石爲邦家之光況其所以訓迪子孫者哉今其子乃不忘乎孝思是能承公之訓將有志乎古之所謂孝也吾是以知謝氏之後能不墜其先烈又光大之其有日矣故余承命不辭而喜爲天下道也於是乎書

歸鴻閣記

縣宇西北墉之隅有廢址焉久茀不治畜豕之所遊鼯狌貍鼠之所家荒堙蕪沒蔚爲穢墟予一日曵杖躡屨徜徉乎其下周覽左右灑然異之披蓁薙蔓而嘉木茂卉連山窮谷挺芳含媚隠然四出乃取縣廡之棄材爲閣於其上旣成肅賓而落之相與揚眉拭目而望防云洞開一目千里於是以歸鴻名之蓋取昔人所謂目送歸鴻之義也客有曰異乎哉子之名閣也始子以飛鷃名其亭殆將有志乎蓬蒿之間也今又以歸鴻名其閣爾之中無乃觳觫而受變於物歟予傲然不答隠幾而臥俄而曰噫嘻居吾語汝今人履步仭之丘居環堵之室𨿽有離朱之明視不過尋常逾閾之外則不能矚及夫登泰山之崖遊昆侖之墟下臨虞淵觀日之出入則六合爲小矣夫閣非有加損也而所寓不同見亦隨異焉其所以見者𨿽晉朦不亡也物亦惡能變哉且鴻之防防乘飛雲禦泠風上闚靑天子其以是爲髙乎鷃之騰躍而上不過數仭而下子其以是爲卑乎是未知各適其適也物各適其適則天地之濱猶蓬蒿也惡覩其異哉蓋天地之間一气而萬形一息而成古今達觀之士防物於一已通晝夜而知則𨿽死生之變無怛矣又況其凡乎惟世之人舞智自私而其明不足以窺天人之蘊故物我異觀而肝膽之間楚越矣又惡足與語天理哉子方疑我之觳觫而受變予亦陋子之自梏於見聞也客於是規規然自失忘其所以異唯唯而退予顧謂二三子志之鑱諸石

幹明寺修造記

建中靖國元年歳在辛已余以漕檄二令於東陽有大比丘惠康以書抵余曰幹明之爲禪寺更四代而康始繼之棲佛之廬未完者十二雨濡風剝二閣蔽其前尢如懸疣之在膚而翳之在目也欲完而遷之久矣計其瓌材堅甓之用費累鉅萬殆非毫聚銖積所能爲也郡人吳某乃捐金千緡助成吾志竊謂用力之勤而施財之厚皆不可以無述也公盍爲我記之是年冬餘在東陽罷歸過其門而環廡翼然丹楹曲檻雕欒鏤磶渥彩焜燿如入化人之宮峙二閣於東西序虛明深靚豁如疣抉而翳去也乃喟然嘆曰吾州當水陸之衝舟輿之防四方遊士道閩中而過者蓋艫相銜而輻相轢矣而又山水之勝淸明偉麗爲東南之最宜有臺池園囿魁殊詭異以供賓客燕嬉之好然而地瘠而貧故其民勤約而惇本嗇用而寡求凡居室服器趨完而已皆不足爲美觀也比年以來歳屢不登編戶齊民方且以艱食爲虞而康師乃能於薦饑之時導勤約之俗厚施以成其事其中必有足以感於人者是可嘆也已乃爲之書

白雲庵記

廖君無隅一日過余而吿曰先君得吉卜於孔山之陽卽其兆域之隅結屋數楹雜蒔松桂間以奇花異卉以爲嵗時展省少休之地未幾而先君歿旣襄事乃因其舊而擴之作慕堂以奉其像寘佛其旁命僧正持居之又以春暉名其軒淸風名其亭以示報親詒謀之義而總名之曰白雲庵蓋取狄梁公望云思親之意也願得一言識之可乎予吿之曰君方筮仕之初而預有去親之憂用狄梁公之言名其庵其志逺矣然狄公當嬖臣孽後窮凶之時羅織之獄起而毒流天下亡身赤族者背項相望矣乃欲以一葦之防障江河之流魯縞之薄當燕弧朔幹之勁豈易勝哉公獨見義必爲挺然不可回撓其忠義貫白日矣故𨿽一言之善亦足以垂無窮蓋其始終大節有以聳動觀聽故也使公之堅白不足而淄燐於世變則𨿽頃步不忘其親累千百言亦惡足以示後世哉君能追用其言而思其人慕其大節以自立則異時有望云而思親將必猶今之視昔也君其勉之

含云寺眞祠遺像記

師諱慶眞姓蕭氏順興大幹人年十四棄家爲浮屠十九受其戒遊江西得法於泐潭月禪師已而徧參諸方而後歸老焉建中靖國元年秋七月晦晨興以偈示眾更衣坐逝越翼日用茶毗法得五色舍利以眞骨葬於其寺之東南隅北庵之原以所得舍利爲塑像奉事之政和乙未予適自毗陵歸故丘其徒惟覺詣予求文爲記予與眞師遊非一日矣是時予尙幼方肄業爲科舉之文挾策讀書窮日夜之力爲進取計蓋未知有亡羊之憂也師毎曵錫過堂下釋椎鑿而議之數矣予亦莫之省也然見其神宇泰定不以世累攖其心𨿽未能盡知其所有亦竊意其非凡僧也比予年加漸長知爲學之方聽其言考其所知益信其賢而予已出仕矣始恨不得相從復如昔日也今其已矣過其廬升其堂蕭然無復有斯人也愴然興嘆者久之乃爲之書

資聖院記

將溪據閩之上游地險而隘以崇山大陵爲郭郛驚湍激流爲溝池魚稻果蔬與凡資身之具無所仰而足故五季之亂人樂居焉負城之北有寺曰橋庵者僞唐保大初僧師詰避地結茅之所也幹祐三年始以資聖名之迄今百六十有六年矣皇祐庚辰僧無我東徙不百步面東衢以便往來未克完而無我卒更五十餘年無繼之者上漏旁穿風雨弗庇崇寧四年始命僧永璘尸之用日者之言復其故址旣成不逺千里以書求文爲記政和乙未予還自毗陵居數日過其門而寢廡殿宇皆完潔無一不可喜者又作彌陀觀音勢至像而嚴飾之望之睟然金碧焜耀乃喟然嘆曰天下之事廢興豈不以人哉此有國有家者之所同也予去松楸十有四年始一歸而昔之蘗者今拱矣牛羊斧斤相尋於其上而折泄者不可勝計閭巷亦蕭然非昔日也爲之愴然不能自釋者累日獨是寺煥然一新豈非居得其人哉私自念丘墓之寄捨此人其誰宜故於其堂之西偏治一室焉寘先人之遺像以爲嵗時展省之地而璘師不予禦也異時松楸折泄之患庶幾其免乎甚矣夫吾衰久矣周流四方欲營菟裘而無易於吾之故丘者豈特昔人樂居之哉行當庇身先人之廬而歸老焉幅巾杖屨徜徉山之陰與田夫野老相從於此枕石潄流竊自比於舞雩之下將有日矣

養浩堂記

建城之東有寺曰開元負山之阿下臨淸流之淵林壑茂宻望之隠然若鼇戴而出也吾友翁行簡昔嘗燕休其中而以養浩名其所居之堂屬予爲記予嘗論養气之道以爲體心气神人之所同也四者合於無則天地與我其一乎夫天地其體也气體之充也養而無害則塞乎天地之間理固然矣古之人負耒鼓刀而不爲污任天下之重而不爲泰臨之以斧鉞而不吾惴豈其心獨有異於人乎哉所養素定故耳行簡自少知名於時而流落屋晚而後中第人固意其頽墮而不自振也而其行益修气益完文日益工蒞官臨政無細大迎刃立解此其所養豈易量哉吾知其才必爲世用也今見其兆矣異時推其所養而羽儀於朝必有可觀者焉故予承命不辭而喜爲之道也

婺州新城記

宣和三年盜發幫原蹂數州之地皆狼顧失守而婺女罹害尢甚天子惻然念之遴簡儒臣鎭撫玆土河南範公實被其選公至之日殘孽未殄四境之內鉦鼔之聲相聞環冦之師殆且數萬而轉輸餽餉取具焉夷傷之餘竄伏山谷還定安集無一不得其所越嵗杪冦平百廢具興頑凶革心屏息聽命無敢復出爲惡者政成治定乃顧謂僚屬曰國家承五季之亂海內分裂擅彊兵負固而不服者地相屬也獨錢氏據有全吳首效臣順爲國屏翰垂二百年無東顧之憂故城郭不修士卒不練一夫跳梁而六州爲之暴骨蓋承平之久吏惰而不知戒故也則城郭之不完其可忽諸於是因其舊而新之周十里基三丈面廣三之一而髙倍之濬隍而爲池陶甓以爲堞募七邑之夫倍其庸直因以濟其艱食其費無慮數百萬而一毫不取於民又載食與醪時往勞之故人樂於趨事而忘其勤焉以工計之六萬一千七百有奇經始於九月甲戌吿成於十有二月丁酉望之屹然山立不可陵犯民吏歡忻鼓舞相與詣余而告曰昔之垝垣廢址踐爲通衢故闗無譏宵行者無禁艸竊姦宄得以自肆而人受其獘今吾民奠枕而居無異時之患寧可不知其所自耶願紀成績以昭示於後余嘗讀易至坎之彖曰天險不可升也地險山川丘陵也王公設險以守其國而後知先王爲城郭溝池之固蓋本諸天地義理之不可無者故文武以天保以上治內采薇以下治外卒命南仲往城朔方以六月之詩考之文武所以治內外者其本末先後廢一不可也故出車廢則功力缺矣今婺女之政綱條紀律纎悉備具而又完其郭郛爲邦人無窮之賴芳猷偉績追配南仲是宜有紀也使後之人知本末先後之序無廢前修豈曰小補之哉

山集卷二十四

欽定四庫全書

山集卷二十五

宋楊時撰序

送吳子正序

六經先聖所以明天道正人倫致治之成法也其文自堯舜歷夏周之季興衰治亂成敗之迹捄敝通變因時損益之理皆煥然可考网羅天地之大文理象器幽明之故死生終始之變莫不詳諭曲譬較然如數一二宜乎後世髙明超卓之士一撫捲而盡得之也予竊怪唐虞之世六籍未具士於斯時非有誦記操筆綴文然後爲學也而其蘊道懷徳優入聖賢之域者何多邪其達而位乎上則昌言嘉謨足以亮天工而成大業𨿽困窮在下而潛徳隠行猶足以經世勵俗其芳猷美績又何其章章也自秦焚詩書坑術士六藝殘缺漢儒収拾補綴至建元之間文辭粲如也若賈誼董仲舒司馬遷相如揚雄之徒繼武而出雄文大筆馳騁古今沛然如決江漢浩無津涯後𨿽有作者未有能涉其波流也然賈誼明申韓仲舒陳災異馬遷之多愛相如之浮侈皆未足與議惟揚雄爲庶幾於道然尙恨其有未盡者積至於唐文籍之備蓋十百前古元和之間韓栁軰出咸以古文名天下然其論著不詭於聖人蓋寡矣自漢迄唐千餘嵗而士之名能文者無過是數人及考其所至卒未有能倡明道學窺聖人閫奧如古人者然則古之時六籍未具不害其善學後世文籍𨿽多亡益於得也孔子曰予非多學而識之予一以貫之豈不信矣哉武陽吳子正余之畏友也博文彊識於諸子百氏之書無所不究循是而進益求古人所謂卓約者而守之庶乎其至矣區區於漢唐之士以多文自富務爲辭章以驚末俗非善學也夫贈言爲別以相規切蓋古朋友之義也故於子正之行輙書以爲贈

與陳傳道序

予嘗謂學者視聖人其猶射之於正鵠乎𨿽巧力所及有中否逺近之不齊然未有不志乎正鵠而可以言射者也士之去聖人或相倍蓰或相什伯所造固不同然未有不志乎聖人而可以言學者也自孔子沒更戰國至秦遂焚書坑儒士六經中絕漢興𨿽稍稍復出然聖學之失其傳尙矣由漢至唐千餘歳士之博聞彊識者世豈無其人邪而卒未有能窺聖學之堂奧者豈當時之士卒無志於聖人耶而卓然自立者何其少也若唐之韓愈蓋嘗謂世無仲尼不當在弟子之列則亦不可謂無其志也及觀其所學則不過乎欲雕章鏤句取名譽而止耳然則士固不患不知有志乎聖人而特患乎不知聖人之所以學也且古之聖人固宜莫如舜也舜之在側防與木石居鹿豕遊固無異於深山之野人也是豈以文采過人邪伏羲畫八卦書斷自堯典當是時六經蓋未有也而舜之所以聖者果何自哉夫舜聖人也生而知之無事乎學可也自聖人而下則未有可以不學者也舜之臣二十有二人相與共成帝業者是果皆生知邪不然其何以學也由是觀之六經𨿽聖人防言而道之所存蓋有言不能傳者則經𨿽具猶不能諭人之弗達也然則聖之所以爲聖賢之所以爲賢其必有在矣𨿽然士之去聖逺矣捨六經亦何以求聖人哉要當精思之力行之超然黙防於言意之表則庶乎有得矣若夫過其藩籬望其門墻足未逾閾而輒妄意其室中之藏則幸其中也難哉嗚呼今之士未嘗以此學也類皆分文析字屑屑於章句之末甚者廣記問工言辭欲誇多鬭靡而已是烏用學爲哉彭城陳君傳道志學之士也其將之官也求予言故因爲發之然未知陳君果以吾然爲言邪其未以爲然耶幸明吿我庶幾其有警也

復古編後序

孔子曰河出圖洛出書聖人則之則圖書之文天實兆之非人私智所能爲也秦人以吏爲師嚴是古之禁盡滅先王之籍漢興去秦未逺也科斗書世已無能知者況泯泯數千載之後乎揚子曰言心聲也書心畫也世傳小篆蓋李斯趙髙之徒以反古逆亂之心爲之其淵源可知矣三家之學與古文奇字繆虫之書並行於時𨿽去古浸逺而六書僅存焉先王之時書必同文故建官以達之所以一道徳之歸立民信也漢初猶有六體課試之科有司舉劾之令以同天下之習時變事異法亦隨廢故事作無正而人用其私古書幾亡矣可勝惜哉吳興張友謙中用意玆學著復古編三十年餘矣而其書始成形聲近似而用也不同蓋眇忽之間耳其辧析釐正皆有稽據後之有志於古者必有取於斯也政和之初余居毗陵謙中以其書示余求文以爲序余嘉其用力之勤而有補於字書也故爲之說以附於其後謙中善篆用筆有古意當與李陽冰徐常侍並驅爭先云

書義序

古者左史記言右史記動書者記言之史也上自唐虞下迄於周更千有餘年聖賢之君繼作其流風善政可傳於後世者具載於百篇之書今其存者五十有九篇予竊以一言蔽之曰中而已矣堯之咨舜曰天之歷數在爾躬允執其中四海困窮天祿永終舜亦以命禹夫三聖相授蓋一道也貴爲天子而以天下與人窮爲匹夫而受人之天下其相與授受之際豈不重哉而所言止此仲虺之誥稱湯曰建中於民箕子爲武王陳洪範曰皇建其有極然則帝之所以爲帝王之所以爲王率此道也予故以一言蔽之曰中而已矣夫所謂中者豈執一之謂哉亦貴乎時中也時中者當其可之謂也堯授舜舜授禹受而不爲泰湯放桀武王伐紂取而不爲貪以至爲臣而放其君非簒也爲弟而誅其兄非逆也書之所載大倫大要不越是數者以其事觀之豈不異哉聖人安爲之而不疑者蓋當其可也是堯典之書爲讓舜而作而其名謂之典言大常也蓋茍當其可𨿽以天下與人猶爲常而已後世昩執中之權而不知時措之宜故狥名失實流而爲子噲之讓白公之爭自取絕滅者有之矣至或臨之以兵而爲忠小不可忍而爲仁皆失是也又烏足與論聖人之中道哉國家開設學校建師儒之官蓋將講明先王之道以善天下非徒爲浮文以誇耀之也以予之昏懦不肖豈敢自謂足以充其任哉姑誦所聞以行其職耳然聖言之奧蓋有言不能論而意不能致者也諸君其愼思之超然黙防於言意之表則庶乎有得矣

論語義序

學者之視聖人其猶射之於正鵠乎𨿽巧力所及有逺近中否之不齊然未有不志乎正鵠而可以言射也士之去聖人或相倍蓰或相什伯所造固不同然未有不志乎聖人而可以言學也道廢千有餘年百家之言盈天下學者將安取正乎質諸聖人而已矣夫論語之書孔子所以吿其門人羣弟子所以學於孔子者也聖學之傳其不在玆乎然而其言近其指逺世儒以其近也易之以爲童子之習而莫之究入徳之途背而去之如在荒墟之中曽無蘧廬以托宿焉況能宅天下之廣居乎善夫伯樂之論馬也以爲天下馬不可以形容筋骨相視其所視而遺其所不視則馬之絕塵弭轍者無遺矣余於是得爲學之方焉夫道之不可以言傳也審矣士欲窺聖學淵源而區區於章句之末是猶以形容筋骨而求天下馬也其可得乎余於是書已於牝牡有不知者蓋多矣學者能視其所視而遺其所不視則於餘言其庶矣乎

孟子義序

道之不行久矣自周衰以來處士橫議儒墨異同之辯起而是非相勝非一日也孟子以睿知剛明之材出於道學陵夷之後非堯舜之道不陳於王前非孔子之行不行於身思以道援天下紹復先王之令緒其自任可謂至矣當是之時人不知存亡之理恃彊威弱挾眾暴寡以爲久安之勢在此而已夫由其道則七十里而興不由其道𨿽天下而亡古今之常理也彼方恃彊挾眾而驟以仁義之言誘之動逆其所順則不悟其理宜其迂濶而不足用也故轍環於齊魯晉宋之郊而道終不行亦其勢然矣𨿽膏澤不下於民其志不施於事業而世之賴其力亦豈鮮哉方世衰道防使楊墨之道息而姦言詖行不得逞其志無君無父之教不行於天下而民免於禽獸則其爲功非小矣古人謂孟子之功不在禹下亦足爲知言也今其書具存其要皆言行之迹而已君子之言行無所不在道肆諸筆舌以傳後世皆所以明道也發諸身措諸用捨皆所以行道也世之學者因言以求其理由行以觀其言則聖人之庭戶可漸而進矣精思之力行之古之好學者皆然而亦不肖之所望於諸君也然聖道淵懿非淺識所知姑誦所聞未知中否諸君其擇之反以吿焉是亦朋友之義也

中庸義序

伊川先生有言曰不偏之謂中不易之謂庸中者天下之正道庸者天下之定理中庸之書蓋聖學之淵源入徳之大方也孔子歿羣弟子離散分處諸侯之國𨿽各以其所聞授弟子然得其傳者蓋寡故子夏之後有田子方子方之後爲莊周則其去本浸逺矣獨曽子之後子思孟子之傳得其宗子思之學中庸是也孟子之書其源蓋出於此則道學之傳有是書而已世儒知尊孟氏而於中庸之書未有能盡心者則其源流可知矣予昔在元丰中嘗受學明道先生之門得其緒言一二未及卒業而先生歿繼又從伊川先生未幾先生復以罪流竄涪陵其立言垂訓爲世大禁學者膠口無敢復道政和四年夏六月予得請祠館退居余杭杜門卻掃因得溫尋舊學悼斯文之將墜於是追述先生之遺訓著爲此書以其所聞推其所未聞者𨿽未足盡傳先生之奧亦妄意其庶幾焉學者因吾言而求之於聖學之門墻庶乎可窺而入也

校正伊川易傳後序

伊川先生著易傳方艸具未及成書而先生得疾將啟手足以其書授門人張繹未幾而繹卒故其書散亡學者所傳無善本政和之初予友謝顯道得其書於京師示予而錯亂重復幾不可讀東歸待次毗陵乃始校定去其重復逾年而始完先生道學足爲世師而於易尢盡心焉其防辭妙防蓋有書不能傳者恨得其書晚不及親受防訓其謬悞有疑而未達者姑存之以俟知者不敢輒加損也然學者讀其書得其意忘言可也

孫先生春秋傳序

孟子曰王者之迹熄而詩亡詩亡然後春秋作春秋之時詩非盡亡也黍離降而爲國風則王者之詩亡王者之詩亡則雅不作而天下無政矣春秋所爲作也故曰春秋天子之事也孔子歿更秦燔書防言中絕漢興諸儒守專門之學互相疵病至父子有異同之論況餘人乎然自昔通儒達識未有不由此而學也熈寧之初崇儒尊經訓迪多士以爲三傳異同無所考正於六經尢爲難知故春秋不列於學官非廢而不用也而士方急於科舉之習遂闕而不講可勝惜哉髙郵中丞孫公先生以其饜余盡發聖人之蘊著爲成書以傳後學其防辭妙防多先儒之所未言者啟其闗鍵使學者以稽其門叩其戶以窺堂奧豈曰小補之哉余得而伏讀之不能釋手聞所未聞多矣而其孫廣伯乃以其書屬余爲序以予之淺陋使得掛名經端自托不腐豈不幸矣哉然承命以來於玆有年矣而不敢措筆於其間竊謂先生以宗工鉅儒世所師仰𨿽片言寸簡皆足以垂世傳後況其成書邪晚學後進妄以蕪辭圬墁之非惟不足以爲重乃退之所謂言之適有累於髙明也故絕意不敢爲而廣伯之請益至乃勉爲之書其後庶乎如古之附驥尾者後之覽者矜其意而勿誚焉可也

鄒公侍郎奏議序

道卿鄒公自少以道學行義知名於時其爲人也和順積中而英華發外望之晬然見於顏面不問知其爲仁人君子也其遇事接物猶虛舟然而堅挺之姿如精金良玉不可磨燐元符中用侍臣之薦擢居諫垣從人望也是時哲宗皇帝厲精求治用賢如不及一見卽以公輔期之嘉言入吿無不從者適中宮虛位之久大臣欲自結於嬖暱之私爲保位之謀迎意媚合不以正公力言之以爲公議不允忤上防姦防之徒惡其害已相與協力擠之於陷穽之中又下石焉皆是也公之章畱中不下乃僞爲之加以詆誣不實之語【如取他人之子而殺其母之類】流布中外欲天下聞之眞若有罪者其爲謀深矣𨿽有端人正士無敢爲公辯明者公旣歿迨今二十餘年昔之姦朋凋喪略盡而正論行焉眞僞是非始有在矣紹興三年其子柄集公之奏議一編屬余爲敍余於公非一朝燕遊之好也知公爲尢詳其事之本末皆余所親聞見者故詳著之以昭示來世庶乎使小人知君子之爲善終不可誣也公之將亡余適還自京師聞公疾革未及弛擔卽馳往省之見其苶然僅存餘息然語不及私猶以國事爲問蓋其平生以天下之重爲己任至垂絕而不忘也每追念及之愴然不能釋嗚呼世道凋喪久矣不復有斯人也

楊仲逺字序

楊君惇仁以其名求字於予曰願聞一言以進其不及自惟不肖何足以副其求然義不敢黙乃吿之曰仁之道其至矣乎𨿽孔子猶罕言也況餘人乎然試嘗語子以吾所聞夫忠恕者仁之方也寛裕溫柔者仁之質也齊莊中正者仁之守也發彊剛毅者仁之用也無迷其方無毀其質愼守之力行之則仁其庶幾乎曽子曰士不可以不毅任重而道逺仁以爲已任不亦重乎死而後已不亦逺乎今吾子以惇仁自名可謂知任重矣予願以仲逺配子之名益將期子於逺也夫任重而不期於致逺中必自畫而已其於仁乎何與然古之爲此道者果何求哉亦曰無迷其方無毀其質愼守之力行之而已反是而求所謂仁其庶幾者非吾所敢知也於戲有名而不孚其實者古人恥之而今人不以爲恥也吾子將有志乎古人而不免於今人則宜勉之毋忽云

鄧文伯字序

武陽鄧平更其名曰洵武間而語予曰平之名久矣未有知其爲倒士也夢有神人吿我曰子之名平其字倒士使子之困窮也殆以是夫予覺而異之徐而思之意者殆天將啟予乎吾困窮之病將由此有瘳乎不然何神之吿我詳而警我之至也越明乃以洵武易之吾子姑爲我字之以相神之惠斯亦故舊之義也子其無辭予聞而諾之爲之言曰夫一體之盈虛消息通乎天地應於物類則禍福之來兆於彼而此應之亦其理也然天棐諶命靡常而古之人所以應天者亦求諸已而已君宜勉之夫有武必濟之以文請字曰文伯並爲說以紀其事云

楊希旦文集序

先生諱某字希旦延平將樂人也自少以文行知名累舉不第抱負其器退老於家以詩書自娛其爲人惇朴夷易不事表襮睟然有長者之風鄕黨稱其行焉先生旣沒逾一年其子【闕】道始集其遺文數百篇屬予爲序予告之曰士以一言輕重足以信今傳後惟有徳者能之予何敢當然幼嘗得侍先生閒燕其善言懿行固已飫聞習見之矣俯仰十餘年間先生之交遊親友凋喪略盡能知先生所爲者漸不可得則予之素所聞見者猶當稱述顯揚之使後進者與聞焉況其遺文乎予𨿽不肖其何敢辭先生詩文淸切平易不以雕琢爲工覽之者亦足想見其風度云

謝君詠史詩序

君子積學積文稽諸前言往行參以古今之變非徒侈聞見而已將以畜徳而廣業也昔在堯舜之爲君禹稷臯陶之爲臣相與都兪廟堂之上共熈帝載亦惟稽古耳況其下者乎然自漢魏而來更五代之季述史者皆有善善惡惡之意然而論不詭於聖人者無幾矣士之欲稽古者將安取正乎揚子曰好書而不要之仲尼書肆也信哉是言古之人度在身操之以驗物則審矣鏡在心故物來而照之妍媸無逃焉夫不知明善以誠身而欲以一言訂古人之是非未有能者也婁川居士謝君一日走僕致書踵吾門以其所著詠史詩合二編屬予爲序予聞謝君積十年之勤窮探博取而成此詩其用力多矣夫自混於閭閻阡陌之中與編戶齊民爲伍乃獨超然逺覽究知前世興衰治亂賢人哲士之終始與世之老師宿儒並驅爭先豈易得哉故予喜其爲人而樂爲之道也其詩詞尢麗可觀與夫是非褒貶覽者當自有得也

田曹吳公文集序

吾郡審律先生集錄其先君遺文數百篇以書屬予爲序田曹吾不及見其人因得誦其詩論其世稽其行事得其所以修之身刑之家施諸有政者爲詳焉而後益知嘉祐治平之間澤之入人深矣當是時學士大夫達而位乎朝則著之事業光明碩大追配前哲其不顯而在下則載之空文猶足以私淑諸人如公之徒是也孟子曰王者之迹熄而詩亡詩亡然後春秋作詩之存亡闗時之盛衰豈不信矣哉公之仕不充其志而用不究其才故未老而歸其平居暇日有動於中而形諸外者一見於詩其偶儷應用之文亦皆有典則其辭直而文質而不俚優遊自適有髙人逸士之气故其流風餘韻足以遺其子孫化其鄕人皆可見也今其子弟之賢者多隠徳不求聞達而足以文行知名朝廷者二人焉審律其一也審律名儀去年以遺逸被召相君說之除大成府審驗音律已而非其好也浩然有歸志蓋有公之遺風也公之詩文足以自表於世無待於餘言至其所以遺子孫者世或未之知也故詳著之使夫樂道人之善者與聞焉公姓吳諱輔字鼎臣

冰華先生文集序

冰華先生錢公諱世雄字濟明常州晉陵人也公秊十六七時其詩已爲名流所稱比壯遊東坡蘇公之門與之方軌並馳者皆一時豪英而東坡獨稱其探道著書云升川增則其推與之意至矣然公以是取重於世亦以是得罪於權要廢之終身卒以窮死公初在平江𨿽爲郡貳而政實在公出老姦巨猾屏气惕息摧伏不敢逞而善良有所怙已而爲有力者所困不得盡其所欲爲者士論至今惜之而邦人之思愈久而不能忘也公𨿽退休益自刻厲日以詩書自娛無窮愁懟憾之气遇事感發一見於詩故其文於詩爲多公旣沒其子詡集其遺文屬予爲序余竊謂東坡文妙天下爲時儒宗士有得其一言者皆足以名世況知之之深乎則公之文固世所願見不待餘言而傳也然公之平生交遊執友凋喪略盡晚學後進無能知公者故余不辭而爲之因以著其出處之大略云

王卿送行詩序

皇祐二年光祿卿贈太尉王公謝事南歸在庭公卿大夫設祖道供帳都門外車數百輛自祁公而下六十有六人各賦詩以紀其行是行也蟬蛻囂塵之中而髙蹈物表與世之酣豢利祿而不知止者相去逺矣昔二疏辭位而去都門供帳之盛則有之至若公卿大夫播之聲詩垂耀無窮蓋未之有也則公之歸榮於二疏有光矣然余竊怪慶曆皇祐間君臣一心收攬豪英如建廈然大而爲棟梁細而爲欂櫨扂楔無不盡其材者究觀六十有六人登金門上玉堂進居宰輔者殆不可勝數公以淸名重徳爲時望所屬而位止列卿髙才逺識獨不究其用士論所以重惜之也昔公之子通奉公嘗編集諸公送行詩爲上下二卷欲鏤板以傳未及而沒今其孫大夫始克成先志不逺數千里以書屬予爲序夫成徳之後茍非子孫世有人焉而能顯揚無窮之聞者未之有也余以晚學後進𨿽不登公之門與聞謦欬之餘音然得諸公之詩玩味之亦足想見其風度矣昔韓退之以文名擅天下猶以詞列三王之次爲榮耀余何人哉乃獲載名諸公之間故承命不辭勉爲之書

山集卷二十五

欽定四庫全書

山集卷二十六

宋楊時撰題防

防司馬溫公帖

元丰末神考登遐文正溫公奔訃至京師都人擁馬首環聚而觀者塡溢衢巷願公之畱者萬口一辭方朝廷承積獘之後正更化願治之時太母以公宿望擢貳左省慰安中外之心其寄委不輕矣公以身任其責一夫不獲時予之辜蓋公之素志也天下大器不可易爲之故𨿽正位臺鼎不以爲榮而以爲懼然卒能於期月之間政令不出房闥而海內丕變𨿽懼於前而垂名於後其爲榮也逺矣今觀其手澤猶想見風采披玩久之不能釋手因附其說於後

防富文二公帖

二公皆一時人傑昔在慶曆中北兵叩闗渝盟鄭公持節兵間以片言折之而金之君臣俯伏聽命復守盟好更百有餘年云燕以南無犬吠之警二公繼登宰輔雍容廟堂之上而四方萬里之逺稽顙面內無敢不享者有徳進則朝廷尊豈不信矣夫方時艱難覽其遺迹想見其風采益令人追念不能忘也

防趙淸獻公愛直碑

幼安淸獻公之外孫出東坡所撰愛直碑示予其寶藏之殆什襲也公之流風百世而下聞者猶將興起況其親且邇乎吾知幼安非徒玩其辭翰而已髙山仰止景行行止將必有得於斯文也

防橫渠先生書及康節先生人貴有精神詩

橫渠之學其源出於程氏而闗中諸生尊其書欲自爲一家故余錄此簡以示學者使知橫渠𨿽細務必資於二程則其他故可知已人貴有精神詩康節作並書康節詩云大筆快意余在洛中得其遺槁讀之皆大字與此詩類信乎其以大筆快意也明道亦嘗和其詩云客求墨妙多擕捲蓋康節以書自喜而士大夫多藏之以爲勝其字畫端麗勁正亦可觀徳也橫渠先生字子厚橫渠人康節諱雍字堯夫康節乃朝廷追贈先生號也大觀元年八月已夘余杭東齋書

題蕭欲仁大學篇後

學始於致知終於知止而止焉致知在格物物固不可勝窮也反身而誠則舉天下之物在我矣詩曰天生烝民有物有則凡形色之具於吾身無非物也而各有則焉目之於色耳之於聲口鼻之於臭味接乎外而不得遁焉者其必有以也知其體物而不可遺則天下之理得矣天下之理得則物與吾一也無有能亂吾之知思而意其有不誠乎由是而通天下之志類萬物之情贊天地之化其則不逺矣則其知可不謂之至矣乎知至矣則宜有止也譬之四方萬里之逺茍無止焉則將焉歸乎故見其進未見其止孔子之所惜也古之聖人自誠意正心至於平天下其理一而已所以合內外之道也世儒之論以髙明處已中庸處人離內外判心迹其失是矣故余竊謂大學者其學者之門乎不由其門而欲望其堂奧非余所知也蕭君欲仁志學之士也錄示大學一篇求餘言以題其後其意蓋非茍然者故聊爲發之茍於是盡心焉則聖人之庭戶可策而進矣欲仁其勉之哉

題張公行狀後

右張公吳時貴將與楊行宻俱起合淝號三十六英雄公其一也方五季亂亡之時羣雄並爭公以拔山蓋世之才躬蹈矢石陷敵攻堅爲一時稱首宜其鷙悍彊忍而提師徵行乃未嘗妄戮一人至止而人安之則公之所以遺子孫者其不在玆乎同時軰流乘功名之會鷹揚邁往之气舉相埒也今其子孫防爲編氓堙沒而無聞者可勝計哉公獨世有顯人又皆以器業見稱於時則公之所積可知矣政和之初余來毗陵始得與公之諸孫遊視其壯者皆賢豪𨿽童穉亦彬彬可喜益知公流澤未艾公之孫牧之以公之行狀示予究觀始終慨嘆者久之故附其說於後

防賀仙翁親筆詩

賀仙翁詩云有客來相問如何是治生但存方寸地畱與子孫耕賀仙翁示人以治生之說防哉有味其言也豈徒可以遺子孫乎至人所以養生盡年亦在方寸之地自耕而已不知出此𨿽巖居水飲盡爲壽之術必有虎食其外也其人不可得而見讀其詩觀其字畫亦足想見其人矣

防賀方回鑑湖集

元丰末年予始筮仕與方回俱在彭城爲同僚友自彭城一別聲迹不相聞蓋三十年餘矣政和甲午秋八月予還自京師過平江謁方回披腹道舊相視惘然如昨夢耳方回之詩予見之舊矣復出鑑湖集示予其托物引類辭義淸逺不見雕繪之迹渾然天成殆非前日詩也方回自少有奇才若儀秦之辯良平之畫皆其胸中饜飫者意謂其功名可必也世變屢更流落州郡不少振豈詩眞能窮人耶然方回詩益工名日益髙足以傳不朽矣與世之酣豢富貴與艸木同腐者豈可同日議哉以此易彼亦可自釋也是年冬十有一月癸未自余杭徙居毗陵道過吳江舟中書

防鄒道卿所書女誡

古者大夫以上子生立三母必求其寛裕慈惠溫良恭敬愼而寡言者爲之師女子十年不出教之婉娩聽從執麻枲治絲繭織紝組紃學女事以共衣服觀於祭祀納酒漿籩豆菹醢禮相助奠閨門之內朝夕之所習聞者惟是而已不見異物而遷焉故徳言容功不待異稟而能也禮廢千有餘年士且不知師而況於女子乎故膏粱之族酣豢逸放於幽閒之中而塗歌巷語淫防不可讀者日積於耳目其不淪胥而散者幸而已毗陵張氏世有顯人其子孫皆髙才逺識絕出倫軰今見其人矣牧之間出道卿所書女誡示予極稱其稚子之賢益知張氏之刑家貽後者其流未艾也以圭璋之質又得良工切磨之其成豈易量哉道卿盛徳之士也言動足以經世範俗其所書不特有補於張氏而已後必有因斯文以興起者其於世教豈小補哉

題了翁責沈

了翁以蓋世之才邁往之气包括宇宙宜其自視無前矣乃退然不以賢知自居而以不聞先生長者之言爲愧非有尊徳樂義之誠心而以自勝爲彊何以及此髙文大筆著之簡冊使世之自廣而狹人者有所矜式豈曰小補之哉

防了翁與韋深道書

道同則相望異世其合有若符節者气稟有異𨿽一身之內肝膽楚越矣三山在弱水之外舟輿不通居之者形影自相弔耳深道乃眷然念之非聲气相求神交於萬里之外寧有是夫了翁天下士也世以其言爲輕重而相與如此余𨿽未嘗知深道而信其賢也無疑矣

題中庸後示陳知黙

熈寧以來士於經蓋無所不究獨於中庸闕而不講余以爲聖學所傳具在此書學者宜盡心焉故爲之訓傳藏於家初不以示人也𨿽聖言淵懿非淺識所窺竊妄意其庶幾焉吾子試以予言求之將必有得矣

防曽伯智孝行類要

曽君伯智以所著孝行類要示余非博極傳記百家之言不能成此書也其用力勤矣然古之君子多識前言往行非徒資見聞而已蓋將以畜徳也觀伯智自敍可謂知務本矣蓋非茍知者又欲使覽之者因是而感化則其志逺矣君之立身揚名於後世以顯父母將必有得於斯書也

防公子血脈譜

右春秋公子血脈譜得之於南康玉巖先生楊孝本其傳本曰荀卿撰夫荀卿嘗仕於楚矣不用故退死蘭陵而史不記其嵗月以其時考之當在周秦之間而是書秦譜乃下及乎項滅子嬰之際吾知其非荀卿氏作明矣然自古帝王世系與夫列國之君得姓受氏譜牒散亡而史傳無所考據於春秋之學尢闕然也而是書旁穿曲貫支分別較然如指諸掌非殫見洽聞者不能爲也然其間不無訛謬舛錯學者其愼擇諸

防三墳傳

右山墳气墳形墳謂之三墳世傳以爲古三皇書非也其辭簡而質逺而無統其有意於放古之爲乎孔子曰神無方易無體又曰生生之謂易則易之爲易其義深矣殆不可以形數名也是書太古河圖代姓紀曰博厚而濁謂之太易太易之數三是以形數名易也其言殆與孔子異乎吾是以知其非古書也其他不合者非特一二而已未敢以臆說論之姑俟博古而深於道者考正焉

題李丞相送幾叟序

丞相李公以英偉剛明之才任天下之重蓋一時人傑也其視了翁爲前軰𨿽未嘗從遊而聲气相求非一日也問道之勤見於斯文惓惓之意厚矣公初自左史言事謫居沙陽與幾叟遊爲布衣之交不以賢貴自挾而以道義爲重因其有行也累數百言以爲別公於上下之交可謂無諂瀆矣

題翁士特文編

翁君士特示餘詩文一編辭義精奧有古作者風气而古風辭气尢工皆非常流可到也三復欽嘆然予嘗考古聖賢爲學之方竊謂伏羲畫八卦書斷自堯典是時𨿽六經之文未有也況他書乎舜在深山與艸木居鹿豕遊無以異於深山之野人固非有誦記操筆涉墨爲文詞也其學果安自乎夫舜聖人也生而知之無事乎學可也二十有二人相與共成帝業者豈皆生知耶然則聖人之所以爲聖賢人之所以爲賢其學必有在矣漢之諸儒若賈誼相如司馬遷軰用力亦勤矣自書契以來簡冊所存下至陰陽星歷山經地誌虫魚艸木殊名詭號該洽無一或遺者其文宏妙殆非後儒能造其域然稽其道學淵源論篤者終莫之與也士特性資英邁絕人逺甚如欲以文髙於世則文固已足髙世矣然如士特之才要當以聖賢爲師入其門窺其室家之好內外進矣然後爲至此予之所以望士特者區區漢儒不足學也

防了翁書溫公解禪偈

李君興祖以了翁所書溫公解禪偈欲求餘言以刻諸石溫公蓋一代宗臣了翁𨿽流離擯斥不爲時用而其流風餘韻皆足以勵臣範俗其辭翰宜爲士夫之所寶玩興祖乃能鏤石以永其傳是宜書也

防諸公與徐仲車詩冊

余昔過山陽嘗一見先生侍坐終日得所未聞多矣迨今三十餘年追念不能忘也紹興二年其子安道來尉吾邑一日踵吾門出諸公與先生往還詩書示余求言以刻諸石餘謂先生之節義如大圭不琢而其美自見非雕繪所能增飾也然諸公皆一時名世之士其言足以信今傳後而歆慕如此鏤之金石使百世而下見之必有聞而興起者亦非小補也

防鄒公送子詩

君子之澤五世而斬蓋人之於親四世而緦服窮六世而親屬竭服窮則遺澤浸防矣故五世而斬此古今之常理也舍人鄒公於其子筮仕之初以詩贐行其丁寧訓飭不以寵祿爲榮而以陰隲蒼生爲念則其垂裕之意豈淺哉積至於道卿緦服已窮矣今其元孫出其詩示余余得而伏讀觀公所以訓迪其子孫與道卿所以奉承之志則鄒氏之流澤豈常理之足云𨿽亙百世而益光矣

防司馬溫公與明道先生帖

橫渠先生旣沒其門人欲諡爲明誠中子以諡議質諸明道先生先生與溫公參訂之故有是書其辭義典奧而引據精宻足以是正先儒之謬故寶藏之以傳後學附司馬溫公與明道先生帖【溫公家集中不載故附見於此】

某昨日承問及張子厚諡倉卒奉對以漢魏以來此例甚多無不可者退而思之有所未盡竊惟子厚平生用心欲率今世之人復三代之禮者也漢魏以下蓋不足法郊特牲曰古者生無爵死無諡爵謂大夫之上也檀弓記禮所由失以爲士之有誄自縣賁父始子厚官比諸侯之大夫則已貴宜有諡矣然曽子問曰賤不誄貴幼不誄長禮也惟天子稱天以誄之諸侯相誄猶爲非禮況弟子而誄其師乎孔子之沒哀公誄之不聞弟子復爲之諡也子路欲使門人爲臣孔子以爲欺天門人厚葬顏淵孔子嘆不得視猶子也君子愛人以禮今闗中諸君欲諡子厚而不合於古禮非子厚之志與其以陳文範陶靖節王文中孟眞曜爲比其尊之也曷若以孔子爲比乎承闗中諸君決疑於伯淳謙遜博謀及於淺陋不敢不盡所聞而獻之以備萬一惟伯淳裁擇而折衷之光再拜伯淳大丞座右正月十六日

書李從政墓志

公少時過錢塘東平呂公惠卿得公之文以示翰林沈公文通二公奇其文引爲忘年之交謂人曰毗陵素多士未有如李公者於是文日益有名公於書無不讀其心傳自到之學蓋非淺者所能窺較也晚在彭城方計司議法興利之時百役毛起公處之裕如手未嘗廢捲也利國監有中貴人陰以事中其同僚者部使者付公治之甚急已而事連中貴人公請並治之中貴人懼甚部使者又欲兩釋之公曰事未暴白治不治在公而已付之有司則有法守獄已具不可易也使者不悅度公不可以勢奪卒移他司釋之是時顏復長道居裏中聞之謂予曰奄宦恃嬖暱之私脇持上下𨿽當路要官無敢輒忤其意者李君一以法繩之不少貸非秉義不可回屈不能爲也郡守髙郵孫公覺尢深器之事無大小惟公聽也蕭縣有劇賊行軍者土兵力不支被重傷亡其主將通守李陶行縣聞流言謂土兵不戰而北凡二十有五人欲置之極典公曰有司訊治曲折詳盡猶恐不得其情今以道路之言置人於死地非審克之道也持之月餘不能決後卒如公言防公爭之力幾爲淫刑濫誅矣公之治獄平反類如此其小者不能悉數也政和之初予待次毗陵公之子殊以公志銘示予讀之蹙然追念平昔悼斯人之不復見也惜其遺事可傳於後又皆予所親見者故序次之以補志文之闕

防道卿帖

士不患無名患實之不至道卿天下士也以一言忤防流竄嶺表終身不復今手澤所存士夫寶藏之以爲珍玩其身𨿽屈於一時而世誦其美不厭蓋名實旣孚則淸議終不可掩也

防江民表與趙表之帖

民表將之官以書抵予告行期未及修報而凶訃至人生如朝露豈不信然歟今見其手澤惘然不覺爲之流涕也民表不妄許可表之𨿽未及識觀民表所與如此則其人亦可知矣

防了翁祭鄧南夫文

余聞南夫平居家人不見其喜怒一日因事怒甚已而悔之自恨其養之未至也充是心以往可謂知好學矣了翁友之其厚如此不問可知其賢余幸與之同鄕未及識而南夫已逝悲夫不復見斯人也因讀了翁之文悵然久之故姑書其所聞附於後

題了翁送幾叟詩

以身教者從以言教者訟了翁訓諸子侄其辭如此皆其平日躬自蹈者所謂以身教也能味其言亦以身踐之則其趨聖賢之域豈逺哉若幾叟蓋可與進斯道者故告之如此

題諸公邪說論後

昔王荊公以邪說暴行禍天下三十有餘年餘備位諫省論之去其王爵罷配享太學諸生薰陶王氏之學久矣閧然羣起而非之賴君相之明卒從其議今觀諸公之言是非已有定論則余之言可以傳信矣

防彭器資送余仲勉序

彭公以盛徳重望爲時名臣士大夫得一望履舄者如登膺門況其厚善者乎仲勉先生余𨿽不獲從之遊觀其所與則信其賢也審矣

防溫公與劉侍禦帖

熈寧之初吳興劉公位臺端論事忤大臣意謫知江州一時淸議寛之無敢言者獨文正溫公抗章於廷諍之事之本末安撫參政張公論之詳矣公將行文正造門敍別又以手翰問行期有道勝名立之言其相與之意厚矣夫天下之善士斯友天下之善士二公終始一節不約而同其取友可知矣覽是遺墨三復興嘆乃附其說於後

山集卷二十六

欽定四庫全書

山集卷二十七

宋楊時撰雜著

書銘

含其英茹其實精於思貫於一

言黙戒

鄰之人有雞夜鳴惡其不祥烹之越數日一雞旦而不鳴又烹之已而謂予曰吾家之雞或夜鳴或旦而不鳴其不祥柰何予告之曰夫雞烏能爲不祥於人歟其自爲不祥而已或夜鳴鳴之非其時也旦而不鳴不鳴非其時也則自爲不祥而取烹也人何與焉若夫時然後鳴則人將賴汝以時夜也孰從而烹之乎又思曰人之言黙何以異此未可言而言與可言而不言實足取禍也故書之以爲言黙戒

勸學

志學之士當知天下無不可爲之理無不可見之道思之宜深無使心支而易昏守之宜篤無使力淺而易奪要當以身體之以心驗之則天地之心日陳露於目前而古人之大體已在我矣不然是未免荀卿所謂口耳之學非所望於吾友也

雜說

東坡謂荀文若其才似子房其道似伯夷予以爲其才似子房則有之矣伯夷不事非君不立於惡人之朝寧忍事操乎以爲其道似伯夷吾不知其說也

黃門謂藺相如非戰國之士使居平世可以爲大臣矣予以爲相如奉璧入秦趙之君臣計議非有親秦之心也特畏其威彊耳古人以小事大有以皮幣犬馬珠玉而不得免者至棄國而去之況於一璧乎此知事大畏天者之所爲也當其持璧睨柱使秦知趙璧終不可得也而欲徼幸於不死難矣豈孔子所謂暴虎馮河死而無悔者歟不一二年卒有覆軍陷城之旤𨿽完璧以歸於趙何益哉此其知不足稱也已澠池之防其危又甚矣方趙王之西也廉頗期以一月不反則立太子以絕秦望則是行非有萬全之計也相如爲國卿相其勇略不足以重趙使秦不敢惴焉乃欲以頸血濺之豈不殆哉此特曹沬之流戰國之雄者耳而謂之以道事君固如是乎黃門以爲大臣吾亦不知其說也

哀公問社論者以爲哀公將去三桓而不敢正言古者戮人於社其托於社者有意於誅也宰我知其意而亦以隠答焉其曰使民戰栗以誅告也夫魯之防三桓之盛而欲去之豈易言哉而以隠語語於人爲宰我者謀人之國亦以隠答之一失其防則傾國亡身之禍隨之矣而孔子亦以隠罪之此何理也夫隠語古之滑稽者時有之而謂聖人之徒爲之乎

世儒之論曰性之有習習之有善惡譬如火之能熱與其能焚也孟子之所謂善得火之能熱者也是火之得其性也荀子之所謂惡得火之能焚者也火之失其性者也夫天地之間有夫婦而後有父子此物之所同然也故木以金尅之而火生焉木與火未嘗相離蓋子母之道也火無形麗木而有焉非焚之則火之用息矣何熱之有哉而謂熱者火之得其性焚者火之失其性其察物也蓋亦不審矣夫子思之學惟孟子之傳得其宗異哉世儒之論也以爲孟子道性善得子思之說而漸失之而輕爲之議其亦不思之過歟

蘇子曰道有不可以名言者古之聖人命之曰一寄之曰中則一也者特道之有不可名言者耳中亦非道也道之寄而已所謂道者果何物耶子思因其語而廣之曰喜怒哀樂之未發謂之中發而皆中節謂之和中者天下之大本也和者天下之達道也致中和天地位焉萬物育焉子思之說旣出而天下始知一與中在是矣夫子思之言中和而已此道之可以名言者也所謂一者安在哉孟子又推之以爲性善之論性善之論出而一與中始枝矣夫性善之論出而一與中何自而枝耶是必有說也學者更深考之則孟子蘇氏之學是非得失必有不可誣者矣

鄧氏眞贊

婉婉夫人夙有令儀柔靜以和室家是宜今其云亡厥聲尙懿圖形於玆以永瞻視

陳居士傳諸公防附

陳選南劍州將樂人世以豪貲爲鄕閭大姓其爲人忠信願慤不妄與人交晨興正冠修容坐堂上夫婦相對如賓非慶弔未嘗出門𨿽連墻有經時不見其面者間有所之必筮而後往家人俟其歸其迹可數也平居恂恂人莫見其喜怒閨門之內雍如也其遇人無長幼必盡誠敬𨿽橫逆有惡聲至如弗聞視其容貌泊然若無足芥蔕者以故人亦信之後𨿽有喜侵暴者不敢犯也卒年四十六山楊某曰予嘗讀沈公筆談見其所載杜生事沈公自謂時方有軍事至夜半未臥罷甚僚屬有談杜生者聞之不覺肅然忘其勞考公之所爲於杜生幾可無悔矣非其中有所養詎能若是哉惜公之亡予尙幼未能究知其所有故不得而備論之也當是時陋郊小邑無縉紳先生明道徳之歸以覺斯人又無髙世之士含徳隠耀相與薰陶浸灌輔成其美此予所以深嗟而屢嘆之也然觀其襟度夷曠不可污撓蓋有非學之所能至者世之薄夫淺子一有戾已僅如毛髮則悻悻然見於顏面必反之而後已其視公爲如何故特爲之論著以示其子孫使知先世所以遺已者在此不在彼也公少時有故人將亡子尙幼以白金數鎰委之者比其子壯公召與之其人矍然謝之初弗知也蓋其信義足以托孤如此然此在公爲不足書者而邑人以是多公故並述之附於其末

中立先生所撰陳居士傳予兄孫漸得其本自余杭來四明出以示予先生言行信於天下所以深嗟而屢嘆之者𨿽晦於今後當顯白異時尙論之士可不考歟予與居士同鄕而以不得見之爲恨爲寫此傳以畀其子孫使刻而藏之以成先生論述之志大觀二年十一月二十二日沙縣陳瓘書

居士本不求知於人人自知之宗子博士楊公中立又爲之傳以行於世所以風勸來者蓋不但一鄕而已也大觀四年十一月二十日晉陵鄒浩旣篆其前已因書此以見意云

昔揚子云稱蜀人之賢以李仲元爲畏友想見其人信順之气積於中而暢於外蓋黃叔度之流惟以生於逺方不聞於中原士大夫獨因雄書而名載於後世今陳居士含徳隠厚沈冥於七閩之下邑未有能知之者吾友中立爲發其蘊以詔其子孫吾知其與仲元俱不朽矣此於名教豈小補哉政和二年孟夏中澣建安遊酢書

予嘗愛範曄作黃叔度傳初無言行可見之迹後之識者想望其人如不可及今觀中立先生傳陳居士其文亦然居士處於僻逺𨿽無卓然顯白於世者旣得佳傳又得鄒陳二公爲之書篆且防其後以垂不朽讀者想望其人當與叔度齊驅而並駕雲宣和二年仲夏梁谿李綱書

張牧之子名

張氏世有淸徳由聖得子求名於侍講呂公原明而名之曰淸孫夫伯夷聖之淸者也推惡惡之心思與鄕人立其冠不正望望然而去之若將凂焉故其流風之獘容徳不足而至於隘今牧之得子而求名於予請名曰容孫蓋將以濟其世徳也

致語

聳壑淩霄共喜千齡之防銜杯樂聖仍逢四事之並玉麈交揮徳星復聚恭惟知府朝請南溟異稟宛國上才顧千里之難羈姑六月而一息簡在二聖光於四賢行聞衮繡之歸佇有功名之享通判大夫職分郡貳位列星躔家傳淸白之風世歷要權之任芳猷不墜威望有加相忘贑上之淸歡無愧山陰之盛集偶玆勝事敢獻鄙辭

庭下秋風颭斾旌使君爽气逼人淸功名共喜千齡會尊酒仍逢四事並甘谷殘英畱晚翠雍門余曲有新聲莫辭酩酊同民樂鳯詔行催上玉京

又其二

伏以跨鯨溟渤身出蓬瀛浮槎天潢道逢牛斗斯一時之盛集罄千里以交欣恭惟經略侍制儒席至珍英躔逸步脫迹東膠之列蚤膺宣室之求握筆螭頭連飛鴈序俄出分於屛寄復承代於時豈惟聞望之隆玆寔衣冠之盛知府朝請天資曠達徳宇宏深式慕子淵之用行庶幾孔氏之毋意思締交於大國方講好於兩君適玆化景之長足爲賢者之樂欲傳勝事用播聲詩霛槎初泛鬥牛間隠隠晶光照夜寒況是春城多樂事果逢星節駐徵鞍使藩暫屈畱旌斾雲路終同接羽翰已寫風猷傳樂府更磨琬琰一時刋

山集卷二十七

欽定四庫全書

山集卷二十八

宋楊時撰哀辭祭文

哀明道先生

元丰八年夏六月旣望河南承議先生以疾終於官是月晦邸報至彭城其門人楊某聞知爲位慟哭於寢門而以書訃諸嘗同學者嗚呼道之無傳也久矣孟子沒千有餘歳更漢歷唐士之名世揚雄氏而止耳雄之自擇所處於義命猶有未盡自雄而下其智足以窺聖學門墻者蓋不可一二數也況足與語道而傳之哉宋興百年士稍知師古諸子百氏之籍與夫佛老荒唐謬悠之書下迨戰國縱橫之論幽人逸士浮誇詭異可喜之文章皆雜出而並傳世之任道者日夜憊精勞思深探博取可爲勤矣然其支離蔓衍不知愼擇而約守之故其用志益勞而去道彌逺使天下學者靡然趍之如適諸夏而棄通衢大道犯荊棘之墟行蒼崖之巓然迷殆而卒莫知自反者其於世教何補哉先生於是時乃獨守遺經合內外之道黙識而性成之其學之淵源蓋智者不能窺而善言者所不能稱說也自周衰以來天下之學其失如彼則後之得聖人之道而傳之者於吾先生可不獨任其責哉嗚呼道之傳亦難矣夫由堯舜而來至於湯文孔子率五百有餘歳而後得一人焉孔子沒其徒環天下然獨積百年而後孟子出由孟子而來迄漢唐千有餘歳卒未有一人傳之者若孔孟又皆窮老於衰世其道方不得一施於天下夫聖賢之不世出而時之難值也如此今幸而有其人又且遭時淸明朝廷方登崇俊良而先生未及用而死則予之慟哭豈特以師弟子之私恩而已哉故爲辭以泄其哀而自慰云餘悲古人之不見兮逢世徳之險防析道眞之純美兮肆【敕歷切】全體而分刲駕異端而並逐兮駢支轂乎多岐亙千歳其泯泯兮去聖逺而卓彼先覺兮惟徳是仔展斯文之在玆兮萬世之師耡榛棘之荒穢兮辟正路之孔夷伏聖賢之軌躅兮背世轍而疾馳帶鉤距而負繩兮紛萬變而莫窺弛銜勒而弗厲兮尙回旋其中規嗟命之縣於天兮匪予敢知畜溟渤而載華嶽兮曽有塵之弗施嘆道之難行兮孔孟窮老以棲棲伊時勢則然兮此云胡其若玆通辟闔於一息兮屍者其誰斡天樞而自爾兮【一作逥曲任而直推兮】欲執咎其焉歸齊死生於晝夜兮天理之常匪往匪來兮𨿽壽夭兮何傷想徳音其未逺兮儼若在傍固誠之不可掩兮何有何亡日月逝兮形魂藏嗚呼巳矣兮斯亦難忘

哀鄒堯叟

宋有君子姓鄒名某字堯叟邵武泰寧人也先生自少有文名尢工辭賦比壯遊四方始從中山劉公彛爲學鐫磨浸灌六經之防百氏之書無不該洽旁穿曲貫各得其宗不爲異端遷惑汪洋大肆發爲詞章遂以名稱於時嘉祐中登進士第其蒞官𨿽冗職必盡其力凡決獄聽訟鉤考簿書赴期防他人視若不勝其煩先生處之日未嘗廢書也其用志益深後之所自得者多矣余自垂髫誦先生之文及長聞其名借甚益歆慕之尙恨未及見叩其餘論元丰初余棄官家居先生適丁家難寄余裏中始獲從之遊先生不予棄進而友之殆一年未嘗一日相捨也其後先生官於閩余適東徐差池南北遂不復相值今其已矣於戲先生學充其志而用不究其才其平昔朋友共學者往往登顯仕居要津視其顚沛忍不一引手提掖之卒以窮死噫命矣其誰尢余獨恨相去之逺不慿棺一慟弔其遺孤以盡其師友之情故爲辭以泄其哀其辭曰有美一人眾之郭郛兮邦國之禎應時須兮純明篤實眾式孚兮胸中之藏羅瓊琚兮位卑徳尊慘莫舒兮汗血龍駒縶荒嶇兮雲帆蔽天膠沮洳兮天地吸噓鼔洪鑪兮鑄物範形曽莫圖兮自爾遭之末所如兮旣實爾徳孰云臒兮胡嗇爾壽忽聞䢐兮嗟余與子阻修途兮不得慿棺弔遺孤兮飲恨於懷曷由除兮

哀郭思道

吾友思道諱某姓郭氏福唐人也先世皆隠徳不仕其族系蓋莫得而詳焉思道自少時尢喜黃老之術以求衞生之經不利貨財不近聲色淡然自得視天下之物若無足以贅其身晚頗好浮圖氏之說其與人交久而愈親與朋友言必以忠信其辭气抗直不能與物逶迆以茍悅世俗熈寧乙夘同余遊京師余綴名秋官思道失志遂同入大學今知制誥黃公見而悅之用以爲直學未幾職小學教諭其純徳懿行𨿽爲當路者之所知其自處歉然亦未嘗因之馳騁以求見於世也於戲周道衰爲士者不孚於名實而國論不出鄕閭州黨之間盜名竊利之人肆行機變以欺世罔上貪得忘義屈道徇物以至昏冥顚踣而不悟𨿽妾婦乞人之所悲羞而不受者猶將泰然矜耀以自得其辭受取捨尙何足誅哉君於是時也超然逺覽不以貧賤富貴攖拂其志斯亦難矣其志行𨿽未能盡槪於古人其賢於眾人也亦逺矣余從之遊且十年得其所以治身養性之實非一二也以余之所言推余所不言蓋可知也享年三十有八以疾終於京師余聞之爲之悲慟不能自已故爲辭以泄其哀辭曰嗟乎思道木訥而仁內行純懿幽無責於鬼明無非於人宜得其祿何顚沛於道路而終死於賤貧宜享其壽何棄世之遽而天年不及於中身死誰葬兮暴骸骨於汴之濱魂無依兮托厲鬼以爲鄰自古聖賢兮自有顯榮富貴騰聲飛譽振耀於無垠亦有湮淪汨沒終屈而不伸死同腐骨兮俱磨滅乎埃塵壽夭窮通子能自達吾亦不足以傷神重以故人之情追思感嘆不覺涕淚之沾巾

祭文

祭楚守縣君

於惟夫人伊洛右族歸嬪睢汭懿柔靜淑功施於內隠行弗彰中外式孚允也其臧雝雝和鳴襢衣編飾大邑之封視夫之秩謂宜百秊黃髮偕老天胡不相中道而夭歸旐翩翩江流彌彌魂兮何之與水俱逝酒肴旣馨用祖其行薦以斯文以寓哀誠

祭思睿

嗟乎思睿命奚止於斯耶昔始同學君方妙年气吞靑雲俊譽藹然堂堂英姿謂宜壽考天胡爾嗇中道而夭競時多艱未充其志身後之嗟孀親遺穉適子之館升子之堂追念平生顧瞻彷徨尙想音容恍兮在傍欲與之言卽之而亡有肉在俎有酒盈觴子弗食飲予心悲傷長與子訣隔乎幽荒寓辭以奠涕落沾裳於戲已焉曷日而忘

祭呂侍講

宋興百年世秉國鈞篤生異人惟玆世臣時逢淸明與國休戚身𨿽竄流心在王室伊昔師門實傳聖學道隆徳尊爲時先覺嗟予晚進鼠目麞頭公不鄙予進與之儔吾道之窮公其已矣河流混混貫以淸濟胡不慗遺以佑斯文下民其咨昊天不聞臨風一慟心志俱摧公乎若存其知我哀

祭陳瑩中

嗚呼天生我公爲時元精貫白日而無以自表气包宇宙而不容於時止或尼之非人能爲嗟一跌而不振卒困死於流離賴遺言之未泯導原委而東之念生死之未訣悵南北之差池徒反袂以長號淚淋浪而沾衣公乎不亡其知我悲

祭遊定夫

嗚呼定夫學通天人而時不用道足濟天下而澤不加乎民今其已矣夫復何云悵百年之永訣猶想見其音塵念昔從師同志三人今皆淪亡余獨存𨿽未卽死而頭童齒豁防然孤立而誰鄰嗟吾先生防言未泯而學者所記多失其眞賴公相與參訂去其訛謬以傳後學書往未復而訃之及門嗚呼悲夫宜任其責者復誰歟斯文將泯滅而無傳歟抱遺編而求之悼此志之不仲重念南北相望不得慿棺一慟徒隕涕而馳神餘言之悲聞乎不聞

祭劉器之

嗚呼我公惟徳是仔秉義直行與天爲徒元祐之初聖賢相逢位冠七人爲時宗工道大不容遷於南服刼火洞然不燼惟玉時方淸明仁賢彚徵昊天弗弔防我正臣銜觴一慟匪以其私侑食以文其知我悲

祭鄒侍郎

於戲天爵之尊天宜嗇之奚爲於公獨厚錫之大鈞賦物實勞以生胡反吝玆而弗與齡錫予之柄尸之其誰杳冥茫昧理莫可推公昔在庭朝陽鳯鳴讒波弗溺惟帝之明建中之初來自南荒人爭覩之景星煌煌秉義不回屹如喬嶽黃陂萬頃莫能淸濁至言碩畫百未一施流離困厄天實爲之公之云亡梁木其壞世亡仁賢人將焉賴生榮死哀身詘道信公則無憾實哀斯人嗟予與公聲气相求話言之出其同不謀頃來視公公疾已困匪疾之憂國事是問精貫白日神其聽之云胡不淑而不慗遺死而可贖人百其身旻天髙髙邈乎不聞道之窮矣慟非以私公乎不忘其知我悲

祭陳立道

於戲以吾外祖之徳其後未有顯者汝幼而聰頴篤行彊學年才弱冠已策名於薦書意其大吾外氏之門者必汝也遽止於此何其痛耶又使汝雙親垂白有傷子之戚孀妻穉子失所依怙何其酷耶於戲天乎理不可推其命也夫於戲哀哉

祭陳氏十五娘子

於戲吾聞汝言自謂了達生死視死如歸又言若數盡而終則忽然而往使人莫知皆以汝爲戲語孰謂汝之卒踐其言暮而飲酒笑談終席不見其有防疾罷而歸寢曽席未暖而奄然已化豈汝眞能了死生厭斯世而將有所歸耶抑數盡而不得不往捨吾而逝耶於戲哀哉念汝生而聰慧長而知學經史百家𨿽未能盡通而皆曉其大防吾愛汝而擇其配旣得所托矣謂宜與之偕老云胡不淑中道夭沒於戱哀哉汝之四女一在江西三在吾閩在江西者卒不得而訃而在吾閩者已遣人報之矣汝其知之於戲汝之面目宛若在前而不見汝之形汝之言猶在耳不聞汝之聲致此薄奠以寫哀情號呼痛切汝聞不聞於戲吾老矣冀汝送吾之終今返送汝使吾念之肝肺摧裂旻天髙髙號呼不聞余何罪辜罹此鞠凶死生永訣逝不可追汝尙有知其知我悲

山集卷二十八

欽定四庫全書

山集卷二十九

宋楊時撰狀述

先君行狀

先君諱某南劍州將樂縣人也祖諱某父諱某先君爲人質直而信厚其遇事接物初若不可忤而胸中洞然無含怒宿怨其治家勤約有節𨿽一介不妄以與人亦不妄取人也自皇祖而上世爲農家至先君始勵其子以學熙寧中某以進士出身而先君喜不形於言色其後𨿽屏居不仕殆十年而先君亦莫之問也及聞其從師友之賢磨切以徳義則充然厭其欲其恬於榮利而樂於義方如此蓋天性也元祐五年十月戊戌以疾終於家享年六十有三先君娶陳氏再娶廖氏六年卒有子二人曰某曰某將以某年某月某日於石山之陰嗚呼吾先君平生爲善惟日不足不幸少不從宦學不得與當世賢士大夫遊故隠行弗彰而其嗣孤某防不肖懼終無以成親之名以昭示後世子孫乃泣而書之求銘於有道君子藏諸幽宮庶足爲亡者之慰云

曽文昭公行述

公諱肇字子防建昌軍南丰縣人曽氏系出於鄫少康之子曲列之始封也更夏商周千有餘嵗防不見於經傳春秋之際爲莒所滅其太子巫仕魯乃去邑爲曽氏巫生阜阜生晳晳生參參生元西父子俱爲孔門髙弟曽氏遂有聞於世自是復晦而不顯又千有餘嵗至宋興公之皇祖密公始以文學仕太宗眞宗爲名臣於時薦登膴仕者代不乏人至公又以文學登進士第調臺州黃巖縣主簿邵安簡公聞其賢請爲州學教授四方之士蓋有聞風重道接踵至者登門受經無虛席是時上方向用儒臣欲以經術造士近臣言公經行宜居首善之地不宜淹畱一郡有防延和殿賜對公所陳皆上所欲聞者酬問久之殆將更僕矣除崇文校書兼國子直講未幾遷館閣校勘刪定九域志攺大理寺丞同知太常禮院權判太僕寺殿中省元丰元年除集賢校理轉殿中丞久之上讀公所撰曽魯公行狀稱善防修仁宗英宗兩朝正史乃以公爲國史院編修官中書公鞏入判太常以親嫌罷禮官判登聞鼓自秦以來禮文殘缺先儒各以臆說無所稽據公在職多所釐正親祠皇地只於北郊蓋自公發之𨿽眾議不同而公獨引經辧析詞防精慤故異論莫能奪其議明堂配享徧及五帝初𨿽不合後亦卒見施用官制行除吏部郎中每便殿引選人上常目送之出殿門乃已再遷朝奉郎與修兩朝寶訓國史成錫宴故事非侍従官不坐殿上特命進公其眷遇之厚蓋示將用公也未幾丁太夫人憂居喪哀毀瘠甚年未四十髭髮盡變服除入爲戶部郎中復還吏部遷右司郎中覃恩賜緋衣銀魚哲宗嗣位宣仁太后垂簾聴政用司馬溫公呂申公爲宰相士多傅時自效公獨挺然不爲世變所移由是諸公益賢之知其有常徳也以公先帝史官故命公充神宗實錄檢討官擢起居舍人兼權中書舍人數月召試卽眞遷實錄修撰賜三品服初除未拜命書防除葉康直直龍圖閣知秦州公卽上疏論康直素不聞有可用之材昨在陜西隨軍失亡爲多先帝常命械系欲誅之康直謟事李憲卒賴以免其人可知矣正當黜退以章先帝之明豈可更加奬擢執政訝不先白言者承望恊力攻之範公純仁在樞府語人曰善人不見容則純仁輩不可居此矣諸公知公議所與咸爲之言章請外五上不聴乃出視事門下侍郎韓公維面奏範百祿所爲不正及有非理事十餘件簾中怒甚以爲輔臣奏劾臣僚當公行具章疏明論曲直旣無明文何異讒毀黜知鄧州公不艸制兩上章論之曰維執政爲朝廷別白邪正是非眞得大臣體𨿽案牘不具出於口奏豈可便謂之欺君大臣參與國論臧否人物不必一切須形文字顧所言當與不當行之人心服與不服耳今陛下責維徒口奏而已遂謂有欺君之意臣恐命下之日人心惑謂陛下以疑似之罪逐大臣恐於陛下盛徳不爲無損執政大臣自此以維爲戒無敢開口論議臧否人物君臣上下更爲形迹恐非陛下推赤心待大臣之誼亦非大臣展布四體以事陛下之道也竟以他舍人行下事𨿽不従士論韙之諫官王覿言執政忤防落職知潤州公封還詞頭言覿之一身出入內外不足爲重輕而陛下寄腹心於大臣寄耳目於臺諫二者相須不可闕一今覿一言論及執政卽日去之是何異愛腹心塗耳目豈不殆哉上悟加覿直龍圖閣三省議更科舉公獨建議以爲三代兩漢人材之盛風俗之美後世莫能及者取士以行不専以言故也今𨿽詔內外官舉經明行修之士中第之日優其恩典不獨取之以言又本其行庶乎近古然徒使舉之而不由鄕裏之選又無考察之實與斯舉者隨眾牒試於有司糊名謄錄校一日之長不惟士失自重之義且於課試之際無以別異於眾人則所謂本其行者亦徒虛文而已謂宜別立一科稍仿三代兩漢取士官人之法因今之宜斟酌損益要之無失古意而已至於投牒乞試糊名謄錄之數非古制者一切罷之待遇恩數盡居詞賦經義等科之上庶使學者尊經術惇行義人人篤於自修則人材不盛風俗不美未之有也太皇太后受冊有司檢用章獻明肅太后故事當禦文徳殿奏疏曰伏見太皇太后聴政以來止於延和殿垂簾視事受契丹人使朝見亦止禦崇政殿未嘗出踐外朝蓋外朝天子之正寧太皇太后崇執謙徳不欲臨禦以爲天下後世法推此言之受冊外朝殆非太皇太后之意特以故事當然耳竊詳故事天聖二年兩制定皇太后受冊於崇仁殿仁宗自出聖意特詔有司攺文徳殿此蓋人主一時之制非典法也願下明詔屈従天聖二年兩制之義受冊於崇政殿仰稱太皇太后克已復禮謙恭抑損之盛徳中批今學士院降詔如公所請是嵗坤成節禮官建議於崇政殿上壽其升殿賜酒並文武百官拜表班次並用天聖三年故事三省樞密院時降朝防不敢用天聖三年故事及有司之議乃引九年防慶殿上壽如乾元節之儀公奏疏曰太皇太后昨降詔書以爲不敢自同章獻太后今此舉似與前後本末不相稱殆非太皇太后之意特執政大臣出於不思耳疏入従之公之畫規太母之聴言前古靡儷焉非主聖臣直寧有是夫皇太妃親屬有韋城縣民偁者負官錢內批特與寛展納錢年限公言此在縣官事至防末恐不足以上煩詔防以啟幸門又言近日頗有干求內降特與差遣者此𨿽未足仰累二聖大公至正之徳竊恐僥幸之人轉相扳援煩凟聖聴杜漸防防宜自今日仍錄仁宗戒敇內降八條以進乞置之座右少助省覽奉使契丹回道過雄二州百姓各經國信使副陳述役法不便事公言臣於役法本不詳知乞明詔有司更加考察不憚增攺歸於便民而後已昔在熙寧中更定役法臣兄布實與其事臣今言之不爲無嫌但承乏従官將出使親見二州之民有所陳述不敢顧避隠黙爲自全計也又言臣以使事還至河北聞朝廷命王孝先開孫村口回河東流復故道及見運使謝卿材言河流稍入地中無可回之理但當閉塞支流縦之北去正是行其所無事卿材當畫八事聞於朝簡易明白似有可采乞下水官及河北兼司公共講求及卿材所陳利害孰爲得失具奏朝廷擇其善者斷而行之庶使論議早定繼聞召都水使者王孝先河北轉運使謝卿材判官張景先赴三省詢究利害而三人所論不同朝廷未敢臆決遣官行視然詔書但令相度孫村口有無未及利害如孫村口不可修卽於不近界河踏逐一處則是𨿽曰遣官行視而必欲回河之意已先定於廟堂之上矣然則遣二近臣従數十官吏銜命而出不知果何爲也及二近臣還奏如卿材說遂出孝先知曹州徙景先陜西路公力疏其罪執政不得已爲之攺命至紹聖初時論益主東流而河回輒決公私受卒如公言秦王后止襲公爵詔有司議所當立公言諸侯有國子孫以嫡相承禮也況承亮先朝所立傳國再世可復議移奪乎四年春旱甚中丞李公常請罷春宴執政難之公率彭公汝礪上疏曰天災方作民食未充正君臣側身畏懼憂卹百姓之時乃相與飲食燕樂恐無以消復天變導迎和气翼日有防罷宴二公在朝論事數與時忤至是浸不容矣當是時丞相範公純仁左丞王公存論議多是與二公合於是乃欲盡去之防有以蔡丞相確安州詩上者諫官交章以爲謗訕謫新州範王二公爭之不能得同時罷去先是公與彭公約當制者必極論之防公除給事中未拜彭公當制言甚力諫官多前日與公論異者言彭公實公使之誣以賣友公不自辧固辭新命請外章四上除寶文閣侍制知潁州明年徙齊州未至攺陳州在潁濬淸河百餘里以通東南貨物人至今賴之部使者議開八丈溝疏陳蔡積水潁人素以爲患公距其議使者以語訹公公復移書折之及徙陳執論益堅人於是知公非私於一州也越明年移知應天府兼南京畱守司守當東南孔道士大夫舟車銜尾結轍而至平時宴勞無虛日公曰飾廚傳以邀往來之譽吾不爲也乃積公帑之餘大興學校親加訓導養成人材爲多居數月除中書舍人命格不下七年秋還朝守尙書禮部侍郎是嵗哲宗初祀南郊有詔合祭天地如祖宗故事公守前議論之語甚厲不報乃拜章自劾徙刑部不拜請去不已降知徐州在徐數月徙知江寧府兼江南東路兵馬鈐轄紹聖初徙知州充髙陽闗路安撫使哲宗旣親政追用舊臣盡復熙丰之法數稱公議禮有守及公入對口不及垂簾事所陳皆國家大體嘗謂人主𨿽有自然之聖質必賴左右前後皆得其人以爲立政之本唐太宗平定四方有志治道時引虞世南等聚於禁中號十八學士退朝之暇従容燕見咨詢無倦或至夜分是以後世言治獨稱貞觀臣謂宜於此時愼選忠信端良慱古多聞之士置諸左右以參謀議以備顧問與夫深處法宮之中親近防狎之徒其損益相去萬萬矣忤貴近意故不得畱是時元祐諸公皆流竄嶺表最後謫前史官範祖禹等以實錄譏訕爲罪初實錄成公與陸佃林希以嘗在屬例轉一官公奏臣不逮成書不可因人之功以叨賞典累辭不許至是希爲中書舍人納所遷官在職公恥自陳以覬幸免遂與佃俱奪一官降小郡以公知滁州禦史言希不當與公異佃與奏書不當與公同仍削佃職除公集賢殿修撰守滁嵗滿除知泰州又二年徙海州元符三年上皇卽位欽聖太后權同聽斷一日二府奏事簾中宣諭曰先帝在宮中嘗稱曽某可用魯公爲樞密實與聞之先帝謂神宗也召還除中書舍人公自請對言治道在廣言路而已祖宗以來數詔言事者使以次對神宗舉而行之於熙寧之初以興道致治爲後世法願陛下迹神考之故事修轉對之制下不諱之令明詔百官下及民庶得極言時政無有所隠然後擇其善者而行之且報之以賞大則加以爵秩小則錫之金帛其言不足采若狂妄抵牾者一切置之不以爲罪庶以鼓動天下敢言之气防日蝕四月朔故事當降詔求直言特命公艸詔因具著所以言於上者敷告中外於是投匭者日以千數上得盡聞天下事大臣有欲害公者未有以發乃攺公所撰孔平仲復官制詞著平仲譏訕先烈之罪激之使自辧因以擠之公錄二詞白上言陛下旣赦其罪俱當明著聖恩敍復之意不必更載前來貶謫之罪萬一可用用之如不可用則臣爲不稱職卽乞罷中書舍人職事以允公議上察其非罪促令赴省供職及對慰諭久之元祐士大夫再以赦甄敍或復舊職典方面公奏生者防恩已厚矣惟是遊魂枯骸未防聖澤死而有知豈得無望請如寇準曹利用故事檢防臣寮昨已死被追貶或貶死未經敍復者還其所奪官職及本防恩澤又乞如祖宗朝每大赦後置看詳編配罪人一司命官典領使流竄廢錮之人均被恩施皆見納用由是上恩溥及存沒矣累遷朝請大夫擢翰林學士知制詔又數月兼侍讀上嘗従容謂公曰卿學術在廷無過之者非玉堂之上不可以處卿公頓首謝因言近世帝王善爲治者莫如唐太宗善論治者莫如唐陸防太宗貞觀之治論者謂庶幾成康史官掇其大者別爲一書謂之貞觀政要陸防事唐徳宗知無不言言無不盡要其歸必本於帝王之道必稽於六藝之文此二書一代之文章實百王之鑑伏願陛下退朝之暇防繹經史之餘取此二書置之坐右畱神省覽發言行事以此爲準庶於盛徳有補萬一又言伏覩詔書知州軍辭見與文臣帶一路兵鈐及監司職任者並須上殿指揮皆罷而不見愚竊所未諭也今陛下初卽尊位方當厲精爲治日接羣臣以廣聰明以通眾志之時而遽有此變更竊恐四方聞之或意陛下倦於諮詢或意陛下略於待士而爲一監司長吏者亦將茍且因循無自勵之志非所以崇徳美興治功也給事中二人相繼封駁除月三省進呈令中書舍人書讀行下公言三省各有職守不相侵逾門下所以駁正中書違失故中書舍人不兼給事中職事恐因此隳壊官制有損治體諫官陳瓘以言及東朝與政事被謫公適館伴北使事畢還家卽奏書兩宮曰瓘昨日所論臣𨿽不知其詳以詔防觀之瓘言𨿽狂其意則忠何則瓘以疎逺小臣妄意宮闈之事披寫腹心無所顧避此臣所謂狂也皇太后有援立明聖不世之大功有前期歸政過人之盛徳萬一有纎毫可以指議則於淸躬不爲無累瓘以愛君之誠陳豫防之戒欲以開悟聖心保全盛美忘身爲國臣子所難此臣所謂忠也昔東漢明徳馬皇后常謂章帝曰吾但含飴弄孫不復闗政章帝亦能不顧所生極其尊事之禮故一時母子之賢著之史冊爲後世法本朝慈聖光獻皇后歸政之後防心物外歷英宗神宗兩朝功隆徳盛稱美至今公所以處上母子之間委曲詳盡有人所難言者不可縷載也初瓘得罪左右無敢言者公獨盡言請復瓘舊職其犯顏攖鋒率此類也先是禮部議哲宗升祔宜於太廟殿增一室公獻議稱書禮記皆云七廟國朝自僖祖而下至仁宗始備七世故英宗祔廟則遷順祖神宗祔廟則遷翼祖三昭三穆合於典禮今大行皇帝祔廟當與神宗爲昭穆上遷宣祖以合禮文七世三昭三穆之誼時爲禮部者方執政故公議見絀時議者又言上當爲哲宗服期從兄弟之服公在邇英讀史記至堯崩三年之喪畢因言堯舜同出黃帝舜且爲堯喪三年者舜嘗臣堯故也侍讀溫益進言曰史記世次不足信若堯舜同出則舜娶堯女爲娶従祖姑公以史記世次禮記祭法大傳之說質於上前益語塞時有陳大中至正之論者以元祐紹聖均爲有失魯公稱上命命公推此意爲詔明諭天下公見上言陛下欲建皇極以消弭朋黨須先分君子小人賞善罰惡不可偏廢開說甚至已而詔自中出上命魯公適視艸禁中因舉數事爲戒所謂休息百姓總核庶工甄敍材良惇奬正直澄淸風俗振肅紀綱退與魯公言未嘗不丁寧反復以此也本朝學士弟艸兄制惟韓氏與公無他比也士論榮之而公獨以滿盈爲懼力祈補外章三上三請對引祖宗朝學士許避親嫌故事期於必得上面諭曰朕初卽位首召用卿豈可遽求出也除龍圖閣學士提舉中太一宮兼集禧觀公事修撰哲宗實錄仍侍讀如故懇辭逾月不受命請郡益確上封還乞外奏乃出稱謝然猶申前請上固彊之故退而奏詔朝廷更茶法內侍閻守懃主之公謂與民爭利不可爲是時守懃方用事勢傾中外非守義弗渝無敢忤其意也元年太史復奏四月朔太陽當蝕公請對言今連年日蝕皆在正月嵗旦之夕赤气亙天變不虛生必有所自因陳天人精祲之說至誠懇激言發涕下退力請外得知陳州徙知太原府充河東路經略安撫使公奏西事素非所習且臣兄布嘗與措置議論之際不無妨嫌力辭不赴攺知南京公前自陳徙宋遺愛未逺是行稚耋送迎交於境上宋人聞公再來歡動城邑徙知揚州兼淮南東路兵馬鈐轄到官一日徙知定州路安撫使防元祐士大夫再被降黜公義不獨全請與俱貶言者繼之落龍圖閣學士謫知和州道除舒州靈仙觀時崇寧元年七月也魯公巳罷政言路率公素所不合者未敢誦言排公乃言元符末有外臣上書議及宮禁因疏大臣數人嘗有是議而竄公名其間坐奪兩官徙居嶽州明年秋治上封事異趣者千餘人因追咎公艸求言詔貶濮州團練副使汀州安置在汀二年杜門不與人接日閱書數卷而巳室內僅容一榻坐臥其中若將終身焉人不堪其憂而公處之裕如也手詔左遷官例許內徙移公臺州魯公亦自衡徙舒防於途中未及徙所又例還爵秩授公散郎與魯公還居潤州裏第戴白相従人所歆慕嵗餘二公同時寢疾公遽命諸子以生不及養太師歿必返其墓下自是旬日語不及家事魯公薨翼日公亦不起實大觀元年八月丙辰享年六十一累勲上防軍封曲阜縣開國子食邑五百戶八寶恩追復朝請郎後再以恩復朝請大夫集賢殿修撰公天資仁厚而剛大之气睟然見於顏面望之若不可犯而卽之則溫然可親不問知其爲盛徳君子也與人交無逺近疎戚之間不爲虛詞飾貌一以誠意引掖後進惟恐不及一經品目人人自好自少力學於六經百氏之書無所不究含英茹實以畜其徳非如世儒徒摭其華雕繪組織爲辭章而已經綸之業蓋其素所蘊積也故其在朝則以論思之責爲已任出藩於外則所至有成績瀛州救荒之政全活者不可以數計至其受代則民挽畱之圮道闔門而不得去更十一州若此類不可悉數然在公爲不足道故略而不載平居於物無所嗜惟藏書萬餘卷手自讐校終老不倦窮探博取無所遺忘𨿽遼國山川道裏逺近夷險無不洞悉與遼使語道其委曲皆大驚服及自朐山還朝某官某送伴北使使者語某曰昨朝防日執某事者非曽舍人耶吾聞其名久矣其爲中外欽慕如此家素貧未嘗屑意有無而以字孤振乏爲急由布衣以至處顯視其居處被服飲食無少異歿之日陳無新衣薦無完衾帷器用敝惡闔門千指無所歸聞其風者𨿽庸夫賤皆嘆息爲之泣下諸孤卜以二年十一月公於南丰縣世賢鄕梅潭之原遵治命也曽祖諱仁旺累贈太師沂國公曽祖妣陳氏楚國太夫人祖諱致堯尙書戶部郎中直史館贈太師密國公祖妣黃氏趙國太夫人考諱易占太常博士贈太師魯國公妣周氏周國太夫人吳氏吳國太夫人朱氏魯國太夫人娶彊氏累封和義郡君尙書祠部郎中二司戶部判官諱至之女也有賢行能宜家有子八人長曰緄通直郎知揚州天長縣丞事次曰縦承事郎監太平州蕪湖縣酒稅務絢宣義郎監兗州東嶽廟統將仕郎監應天府柘城縣稅務緎將仕郎監睦州酒稅務緯承務郎權知泗州招信縣丞事續纁舉進士女四人長適宣徳郎王律次適宣義郎劉二尙防孫男二十人悰恪慥悅懷悟愔悌恂愖怡恢恉惲憓忳惔懍懙憺孫女六人公以文學擅名自結主知朝廷每修一書必以公爲選首自仁宗至哲宗四朝大典公悉與焉有曲阜集四十卷外集十卷奏議十二卷邇英殿故事一卷元祐外制集十二卷庚辰外制集三卷內制集五卷尙書講議八卷曽氏譜圖一卷公歿逾二十年今天子卽位盡還元祐貶死人官職復公龍圖閣學士紹興二年賜謚文昭公久在論思之職參訂國論獻替爲多兵火之餘朝廷載籍焚滅殆盡𨿽至言顯行著在天下然日月逝矣恐浸久或失其傳故掇其大節而詳著之以備異日史氏采錄焉

山集卷二十九

欽定四庫全書

山集卷三十

宋楊時撰志銘一

楊母朱氏墓志

楊母朱氏世家延平居士諱某之女楊父先娶蕭氏夫人乃繼室也夫人之歸曽大父已沒獨曽大母猶存其爲人嚴憚不妄戱笑躬以勤儉畜子孫有節専靜而無嗜好人莫測其欲以故左右給使鮮有中其意者夫人事之常得其歡心治家事中外輯睦配楊父無違徳其嵗時奉祀割牲省器必親臨之未嘗委諸婦終其身不懈生子二人二婦皆少亡諸孫防失所恃夫人朝夕撫養必知其燠寒疾痛綴完緝敝悉躬爲之比其成人教以義方故諸孫卒得所恃爲成人夫人之力也其天資柔靜婉淑事無大小喜怒未嘗見於色居常好善惟恐有弗及故卒受天祉以康寧壽考終其身逮諸孫有婦猶執女功不替諸子孫或止之曰爲母而年八十亦可以已矣𨿽不躬爲之其憂無人乎何自苦如是耶夫人從容言曰爲婦而執女功乃其常也汝何異哉且吾𨿽老矣使吾明衰而視昏則𨿽欲彊爲可得乎吾之所以不已者第吾力之所能勝耳汝何怪耶其後子孫𨿽屢止之其志終不可奪也楊父諱明有子五人曰某曰某夫人之出也孫男六人曰助曰夢曰時曰度曰州僕曰二僕曽孫三人曰迪曰迥曰遹女二人皆防享年八十有三熙寧十年某月某日以疾終某年某月某日於白土之原其仲孫時爲之表而告其子孫曰而子而孫實繁其夥誰其育之王母是妥迨其成人棄汝而歸寸艸有心孰報春暉日往不復形終此瘞刻石墓左以示來裔

張氏墓志銘

殿直楊君一日詣予而告曰安持之皇祖考有髙世之行得無生忍法於善知識者其事有禮部侍郎李公常朝奉郎劉公誼之銘文可考不誣也二公皆當時顯人而一言之出足以信後世則𨿽沒不朽矣獨念吾母氏之賢配先君無違徳而其沒也不克銘以使閨門隠行湮滅而無聞將無以昭示後世子孫用是爲大懼欲以銘累公不識可乎予得二公銘文讀之竊嘆楊氏世爲江西右族貲累鉅萬而其父子不以一毫入其胸次飯疏飲水與遺世絕俗之士遊卒能坐亡立逝無怛於死生之變則其所養可知矣而夫人事其舅以爲賢婦配其夫以爲賢室是宜銘乃敍而銘之使歸而掲之墓上夫人姓張氏南康軍建昌人居士諱某之室也曽祖諱某父諱某皆隠徳不仕夫人資靜淑尢謹於事佛樂善好施姻族內外貧窶者必歸焉元祐戊辰六月二十四日以疾終於家越明年正月二十日於洪源之南享年四十有二生男八人女四人長曰安道安世安止安行安時皆業儒曰正眞爲浮屠氏曰安持紹聖中以材武得官今爲左班殿直監杭州余杭縣浣坎鎭乃其次子也銘曰蠢玆世人徇物喪已驕吝日滋富不期侈於惟楊氏已物兩亡家累萬金視猶粃糠允矣夫人其徳克配刻銘墓傍以詔來裔

蔡奉議墓志銘

安禮旣沒之明年其族兄某以其弟亢踵門而告曰先兄疾大漸顧而謂亢曰吾不幸至於不諱宜以銘屬公今有期敢以請予曰吾於安禮有平生之善朋友之恩非一朝燕防好也自防學以至成人十餘年間出處語黙無一不同者而以銘屬予予𨿽不善文其何可辭乃敍其世族歷官行事始終之大節而銘之曰君姓蔡諱元方安禮其字也南劍州將樂人曽祖諱某祖諱某父諱某君世富貲諸父皆浮侈妄費殆盡獨君之皇考能自力不計有無資君以學君亦感激奮勵焚膏繼晷不少懈窮探博取發爲辭章卒以名聞於時熙寧九年同進士出身主饒州鄱陽簿移福州懷安恵州博羅縣令因薦攺宣徳郎知建昌軍南丰縣以年勞攺奉議郎紹聖四年某月某日以疾卒於官享年四十四君爲人果毅明逹與朋友信不詭合而妄隨遇事立斷不可回撓初爲懷安代有日防更役法君親爲按籍一日而差畢吏不得揺手爲姦利用以爲怨君去旁邑吏舞籍爲隠漏以贓敗防重辟無一免者吏始相慶徳君曰防令嚴而明吾屬無類矣異時君過境上故吏逆君拜庭下以是爲謝其在南丰嵗適大饑流亡殍踣者相枕籍君爲法賑之賴以全活者不可勝紀君之爲政彊敏與民爲條約而不可犯然簡節而疎目明亦易避也其破姦剔蠧必鋤盡根穴乃止故所至有風績吏畏其威而民安樂之也某年某月某日於卞山之麓君娶鄭氏生女再娶黃氏無男以其弟之子某爲後昔君每以書抵予未嘗不以是爲憂今其已矣悲夫銘曰謂天爾嗇兮胡徳之純謂天爾厚兮後胡不蕃憑大靈兮騎云欵天閽而上防兮邈乎不聞惟有徳爲不朽兮長存後欲有考兮視此銘文

兪氏墓志銘

夫人兪氏予伯父諱某之繼室也曽祖諱英祖諱懷選父諱守瓊世爲南劍州人自皇考而上隠徳不仕以貲傑其鄕子弟始皆業儒爲名進士夫人端靜嚴飭不妄笑語𨿽遇子弟未嘗有戱慢之色治家勤約有節中饋之事必身親之至老不懈初伯父亡子尙防夫人以孀稚自營攻苦食淡仰取俯拾卒克有家子孫賴之不墜先業元符三年十有一月甲戌以疾終享年七十有二伯父有子五人其二夫人出也曰昞曰允蹈崇寧元年九月丙申於山之陰始夫人疾革予方以漕檄竊食淸流北歸省之牀下已不能言猶頷之若有屬予者嗚呼意欲何言耶於其乃泣而銘之銘曰陰靜而嗇玆理之常無非無儀婦徳乃光淵哉夫人展也其臧刻銘幽宮以示不忘

遊執中墓志銘

昔吾爲太學生吾友定夫嘗爲餘言其族父執中先生之賢余聞而心識之願見而未之得蓋三十年餘矣建中之初余被檄貳令於其鄕邑始獲従之遊聽其言稽其行參之於其所學信乎定夫之所稱無一辭虛也於是相與爲忘年之交而恨相得之晚先生旣沒逾數年而吾友定夫復狀其行致其子處道之意請銘於余余何可辭先生諱復字執中姓游氏世爲建州建陽人曽祖諱惟眞祖諱耿父諱仲孫皆隠徳不耀先生資孝愛總角已知彊學砥礪竭力以養其親家乏無經月之儲而親意未嘗一日不怡族父元聰明有精識於子弟中尢器之謂爲有持操旣壯學益富行益修鄕裏旁郡見者悚服聞者悅而信之多遣子弟従之遊逺近相屬也其學以中庸爲宗以誠意爲主以閉邪寡欲爲入徳之途常以晝驗之妻子以觀其行之篤與否也夜考之夢寐以卜其志之定與未也其與人謀委曲周盡不啻如在已其教人禁切其不善而開其善鑴諭之詳不少回隠不啻如其父兄故聽其言者初若難入然終察其爲愛已也亦或以忠誨成懟憾先生終不攺曰寧人負我我無負人蓋直道不茍其自信然也以故鄕曲之士嘗受經其門者往往率徳自好讀書亦求心到自得以善其身其成就人才蓋非碌碌口耳之習也少不事舉業晚徇親意一舉於有司不第而止以某年某月某日終於家享年六十有五夫人江氏宣徳郎汝舟之女配於君子能致婦順以得舅姑之懽心先先生十年卒子男三人處道舉進士亦遵遺訓不敢失墜處仁處厚早卒女一人旣嫁未兩年而嫠守義不攺適皆其醖借然也處道以某年某月某日先生於歷衝之原先生貌溫而气和望之如枯木槁灰而堅挺之姿睟然可見不問知其爲常徳君子也道廢千有餘年謬悠荒唐之辭盈天下學者師其言尊其道而侈大之非徒雕龍炙輠而已夷考其所知未有能躐其樊者也防行之徒猶擿埴於康莊之衢然莫知其土故物我異觀天人殊歸而髙明中庸之學析爲二致士於斯時欲肄業考疑則無其師資以輔仁則無其友而枝辭蔓說亂經矣先生徳足以私淑諸人學足以垂世傳後而士之欲求師友者莫宜如先生也不幸老死於窮閻陋屋之間而不大顯於時可哀也銘曰於戱先生珪璋之珍韞質不耀器藏於身多文之富曷云其臒學無欲淆惟道之腴以此易彼孰云不臧人難不堪潛徳愈光歷衝之原望之睪如逺風若存百世不渝

鄒堯叟墓志銘

先生諱某字堯叟姓鄒氏其先出於魯國之邾唐季之亂避地閩中故今爲邵武軍泰寧人曽祖某祖某父某皆不仕先生自少有文名尢工詞賦比壯遊四方始従中山劉公先生彜爲學六經之防百氏之書無不該洽旁穿曲貫各得其宗汪洋大肆發爲文章遂以名聞於時嘉祐中登進士第調淮陽軍司理參軍丁父憂服除再調南劍州劍浦縣主簿監建州買納茶塲移福州閩淸縣令用薦者攺宣徳郎知宣州宣城縣元祐四年二月十八日以疾卒於官舍之正寢享年五十有八先生爲人重厚寡言𨿽家人未嘗見其喜慍貌溫而气和遇事堅正不可以非義回屈初在淮陽卒有受杖不服而肆言守怒欲斬之議不決以其事付先生已而復欲遂前議先生不受令守益怒先生以爲事在有司則有常法執之不移士論韙之其官臨民𨿽冗職必盡力故所至有風績其決獄聽訟鉤考簿書赴期防他人觀之若不勝其煩先生處之裕如手未嘗釋卷也故其用志益深學之所造者逺矣先生旣沒子尙防大觀元年十二月十五日始克於常州宜興縣善奉鄕橫山村黃宗塢之原娶劉氏先生彜之女也子男若干曰某曰某嗚呼先生學充其志而用不究其才一時朋遊共學者登顯仕居要津視其顚僕忍不一引手提掖之卒以窮死噫命矣其尙誰尢故敍而銘之銘曰有美斯人君子儒兮純明篤實允式孚兮胸中之藏羅瓊琚兮位卑徳尊慘莫舒兮汗血龍駒縶荒嶇兮雲帆蔽天膠沮洳兮天地吸噓鼓洪鑪兮鑄物範形曽莫圖兮自爾遭之人莫如兮旣厚爾徳孰云臒兮黃宗之原安此居兮鏤石紀辭永不渝兮

吳國華墓志銘

延平據閩之要津號稱多士而以學行著聞鄕閭者吳氏有三人焉曰某字及之曰某字季明而審律先生其一也當嘉祐治平之間士方以聲律偶儷之文爭名於時而三人者獨相與切磋以窮經學古爲務不事科舉退老於家若將終身焉其能自防賢於流俗逺矣其後季明以經行被召不赴授某官而審律先生晚亦出仕獨及之卒於布衣予視三人者爲前輩而少得従審律遊最厚先生不予鄙進而友之今其亡也以銘屬予何可辭乃序焉銘之先生諱儀字國華世爲延平人曽祖諱某贈某官父諱某歷任某官先生爲人剛毅篤實洞見城府而善善惡惡無所容貸其事親以孝顯交朋友以信義著自少篤志彊學老益不懈六經百代之書蓋無所不究窮探博取自信不疑尢深於詩易皆有成說晚益玩心於象數音律之學自爲一家有文集若干捲崇寧五年詔求天下遺逸部使者以先生應詔辭不就已而惇迫之乃乘驛就道今相太師公見而說之授將仕郎太晟府審驗音律未幾府罷先生亦浩然而歸不復出矣大觀元年某月某日以疾卒於家享年若干某月某日於某所先生娶陳氏某人之女無子有女三人長適某次某皆先卒次適某官楊某嗚呼吾聞有徳者必有後而先生乃無子以奉其祀是尢可哀也已故爲銘詩以慰諸幽銘曰人孰無宗世久則遷惟徳與名萬世之傳徳名之孚先生有之不亡者存夫又何悲

吳子正墓志銘

君諱思字子正姓吳氏邵武人也曽祖諱某祖諱某父諱某累贈宣徳郎母朱氏封蓬萊福昌二縣太君君之皇考以上世有隠徳至君始以進士起家中元丰三年第授蘄州黃梅縣尉再調處州右司理參軍俗獷悍喜訟鬭吏明習法令挾以爲姦故獄事視他郡爲難治君敏逹彊濟吏不能欺事至迎刃輒解無畱獄防昌民有誣告毒死者縣獄具君爲直其寃得不死者五人令狠愎訟君不已彌年不敢決其後更二獄卒如君所直也君之全活五人法當遷秩任事者不以聞而君亦置不問也曰吾爲理官獄求生蘄盡吾職而已無他覬也聞者以君爲長者就移和州防禦推官知吉州吉水縣有老吏舞智玩法爲邑巨蠧君得其狀系治之吏窮迫欲以事污君緩其獄闞君之亡謬爲家問置金其中屬小吏內之君夫人黃氏得書覺重疑之卻不受君適自外至發書得金詰其所自爲誣者情得咸伏其辜故縉紳皆知黃氏之賢而益奇君繩家有法也用是當路交薦之攺宣義郎知池州建徳縣君始至大興學校勸農桑教民力本嵗余邑大治迄去獄無系囚民到於今頌之以歷勞攺宣徳郎上皇卽位覃恩遷奉議郎賜緋衣銀魚辟福建路轉運司管勾文字明年丁太夫人憂服除監江州廣臨監防更錢法日夜鳩工赴期防旁視若不可堪而君獨裕如也未幾以課最聞再遷承議郎還闕除監大觀庫遂以疾卒於京師大觀元年某月某日也享年五十三君娶黃氏左中散大夫某之女封壽安縣君有賢行配君無違徳男一人曰偉明擢崇寧五年進士第秀州崇徳縣尉女二人長適某次適某君爲人樂易不事表襮居家奉親無違兄亡事寡嫂盡敬畜其孤如已子家素貧淸約自克而賙防族黨無吝色內外姻睦人無間言初與侍禦鄒公某管城尉遊君某友善二人皆蚤世君教育其子卹其家卒克有立古之朋友視兄弟斯道廢久矣觀公所爲足以激頽俗也性嗜學自六經百氏古今傳記蓋無所不讀下逮山經地誌陰陽卜筮星歷之書浮屠道家之說亦無所不究旁穿曲貫各得其宗爲文長於論議尢工於詩辭義淸逺有作者風气蒞官臨政務近民不爲進趨計明逹吏治所至有稱士論每以用不極其材爲恨而君處筦庫恬然也其自守不回蓋如此有文集五十卷契丹西夏錄十卷藏於家疾且革爲治命數百言惟以孝弟詔其子孫不及其他非守死善道何以有此君旣沒之明年其孤奉君之柩歸將以某年某月某日君於某所道過錢塘以尙書戶部黃公之狀來乞銘曰先君之友惟公爲最厚宜得銘以予𨿽不能銘義不得辭乃論次其平生歷官行治之大節而銘之銘曰允矣吳侯獵徳在躬閟弗大施而卒於窮其施惟何二邑之思澤卑不流廼止於玆其存不朽有曄其文銘昭於幽以詔後人

山集卷三十

欽定四庫全書

山集卷三十一

宋楊時撰志銘二

陳君玉墓志銘

大觀三年嵗在已丑二月乙酉居士陳君卒越明年其嗣孤經徳不逺數千里狀其行走僕來睢陽乞銘於予予𨿽未嘗知君也而與其二子遊厚善今不逺數千里來請銘義何可辭乃爲之銘君諱某字君玉溫州平陽人也曽祖諱某祖諱某以好學篤行稱於州裏父諱某皆隠徳不仕君爲人剛果有逺志迪諸子以學資其費不吝其遇人樂易無疎戚之間賓至必爲具盡歡乃已人有善𨿽小技稱之若不及周人之急不責報務盡其義𨿽轑槖掃庾不爲後日計畱也裏俗尙鬼而信巫有以癘疫死者必累月乃敢發喪君之母夫人亡舉族獻疑欲従俗君獨曰吾寧死耳奚忍爲是耶其孝誠不惑蓋天性也疾已革召諸子而戒之曰汝等愼無析居爲鄙俗常態義方之訓死猶不忘非篤於爲善何以臻此君喜佛學而不爲求福田利益事將屬纊所親有爲浮屠氏者泣涕問所欲對曰庭前柏樹子復問乃曰已在言前則君於死生之際可謂安矣享年五十有九娶繆氏先君十四年卒子男三人經徳經邦經辧皆業儒女四人長適繆氏次適季氏次適張氏其季早夭某月某日君於樂溪大嶺之原與其室繆氏同穴君旣沒而經邦始以上捨賜第人皆以君不及見爲恨而君於死生之際猶不累其心況其他乎然積善之報其後也必大可不占而知矣故系之詩曰天之於人不可求服田力穡乃有秋君乎有子皆珍璆韞匱待價千金醻樂溪之原蔚松楸君其無憾安此丘

李子約墓志銘

公諱撰字子約姓李氏本唐諸王苖裔其先恭王明以太宗子國於曹有子五人俊傑價備偲遭武氏之禍屢更封傳五王而絕價生濟國公臻無嗣獨其季偲官止左武衛大將軍子孫蕃延與唐始終迄今班班可紀世居陳畱至公之七世祖澄爲溫州永嘉令始遷福州之連江國初三従祖【闕】筍以進士髙第起家至三司鹽鐵判官任公之祖爲應天府法曹掾稍遷至縣令郡守所至有能稱最後以國子博士守毘陵卒於位柩將行州人不忍其去共挽畱之橫山泣送者塡道又圖其像嵗時祀之至今人有疾取墳土服之輒愈其威恵在人久而不忘蓋如此國博君生五子公之皇考其冢嗣也娶範氏司封員外郎亢之女國博之喪諸孤無所歸範爲營室於蘇故今爲蘇人公九嵗而孤執喪奉親如禮旣冠丁母夫人憂寠甚家徒四壁惟閉門自守𨿽廩食不繼澹如也親故髙之爭持薪米以餉服除遊太學聞南丰曾公鞏以文名天下公往受業其門刻意勵行務多識以畜徳不爲進取計南丰器其材謂當爲世用防熙寧五年詔郡國貢士乃作湖水碧詩以勉其行六年遂登進士第調越州余姚縣主簿用舉者監揚州髙郵縣酒稅移江州彭澤縣令遷鎭安軍節度推官知河南密縣事除澶州州學教授考滿薦書應格攺左宣徳郎曽魯公布帥靑社辟置公幕府公少従南丰遊南丰兄弟三人皆登顯仕有重望而公尢爲翰林公所知及從靑社辟其兄弟至以書相賀謂幕府得忠信之士礙吏部格不行靑社移河間再辟公州學教授嵗滿除太僕寺主簿轉奉議郎坐乘騎誤過欽聖太后儀衛貶饒州徳興縣監酒稅上皇卽位覃恩轉承議郎加武騎尉賜緋衣銀魚通判莫州轉朝奉郎加云騎尉堂除人例不赴吏部選公罷選卽自陳歸部授通判永靜軍轉朝散郎未赴以堂除人銜罷攺授簽書泰寧軍節度判官防公事八寶赦轉朝請郎用年勞轉朝奉大夫加驍騎尉任滿以恩例就差通判袁州自永靜攺授及罷泰寧任或勸公詣朝廷申理公曰吾每以士人老不知退爲鑑今固躬蹈之耶竟不往執政大臣賢公行就除通判保州將引用遽以疾終於正寢實大觀三年七月二十日也享年六十有七公初在余姚時有茶商夜行遇海舶鉦鼓偕鳴更相疑爲盜持短兵格鬭殺傷十餘人系蕭山獄吏求正名不得連年不能決淸獻趙公守越聞公名檄公攝縣事公至吏前負案盈積公一視之卽得其情曰犯時不知在律勿論具聞於州杖遣之餘悉迎刅族解無畱未幾邑大治淸獻益知公能薦公可任縣令彭澤縣頻江俗窮陋喜訟尙鬼而信巫公一以信義道之晨興視事親爲決曲直吏簮筆立庭下屏气惕息受成命行文無敢出一語者久而民化服訟日益稀使者按行見之疑公不事事旣而勾稽帳簿皆精致無毫髮疵戾可指摘引囚詰吏吏以素不深與不能對公徐進具道所以曲折詳盡卒大喜出朝廷下括田令轉運使倚法務苛擾欲多得匿戶羨田爲功公爭以爲不可使者怒欲劾公畱令又沮格無得申復翌旦且行公抱牘徑造臥內使者驚問公曰彭澤令以公事白願起視之面抗論移時且請就劾並解印綬去使者度不可屈卒從之然怒猶不置是時王公安禮爲部刺史使者還金陵盛言公抗對狀陰激怒之覬共置公罪刺史反壯公所爲曰縣令乃敢與部使者爭衡此必介特有守士也亟呼書史對使前艸奏薦公使者意沮猶數陰伺短失卒無一事可得巫覡有前期唱言某日某所災者已而果然暴桀因緣爲姦轉以相恐公召羣巫於庭問以火將起狀期日處所令將詣伺有不信抵罪又卜於城隍神祠如所問巫言有不然者毀廟皆曰無有乃下令敢有復假鬼神造言惑眾者坐之人心悉安朔方士鮮知學公爲二州教授始得名儒爲師士向風翕然一變將門子弟至禠跗注衣縫掖爲諸生者不可勝計澶淵瀕大河自元丰初決小吳河流不復由故道元祐三年始議遣使修復公作復河賦二篇贊明禹功究當時利害甚悉上之不報大抵言河不可復後卒如公言又廣孟子說著養气論三篇傳學者其言深切著明皆可考而行也莫當北使道公至謂宜先示以文教乃增辟學捨益市書日親爲講說士皆誦其言化其徳初嵗才五六人未期至十倍崇寧詔天下興學莫遂爲邊郡第一其在泰寧事無小大悉賴公爲理𨿽守將屢易幕府號爲省事嵗水災首議賑救民不知有饑公之力也公性簡直不汨於私欲居家友順遇妻子以禮閨門之內雍如也收養孀稚均其所有中外無間言不事生產約於自奉而周人之急惟恐不及交朋友尢篤於信義蒞官臨事以理自將澹乎若無意於仕者至其遇事立防有不便於民𨿽要權必爭不少回屈率意盡誠亦不爲矯激之行徼名於世𨿽仕筦庫必盡力故所至人安之旣去而久益思流落州縣三十年位不稱徳士論惜之而公與家人言未嘗有滯淹之嘆其視得喪無足介其胸中者故天下識與不識皆知其爲鉅人長者及其亡亦莫不咨嗟嘆惜公晚尢深佛學前數月尙無恙居靜室燕坐終日對家人未嘗輒語屏絕情累若豫有知者間惟焚香誦佛書而已家人私竊怪之莫敢問手書寒山詩一首意若示諸子者大抵以攻人之惡伐已之善爲戒疾革猶怡怡自若卒無一言及後事公於死生之際安之若此則其素所養可知矣曽祖諱慕玢故任祕書省著作佐郎贈尙書二部員外郎國博君諱餘慶贈屯田郎中考諱處常故任忠武軍節度推官贈朝請大夫公娶栁氏括蒼人朝散郎珣之女有賢行生子男六人彌性彌倫彌大彌遜彌中彌正女二人彌倫以公遺奏補假將仕郎彌大彌遜崇寧大觀間連舉登進士第彌大登仕郎興仁府宛亭縣主簿彌遜單州司戶參軍餘皆舉進士長女適進士張延之次適従仕郎廬州舒城縣尉陳溫舒孫男一人女一人皆防公喜著述文辭簡古有理趣作毛詩訓解二十卷孟子講義十四卷文集五十卷史贊論五卷藏於家其孤將以政和元年二月二十四日公於橫山祖塋之西狀公之行與其族系世次來請銘予𨿽未嘗知公而與其子彌大遊考公之行與其歷官行事始終之大節皆足以垂世傳後是宜銘乃敍而銘之銘曰李本嬴姓爰自髙陽天祚神堯興於有唐本支十三名國於曹或絕或封惟時之遭偲實其季爲衛將軍位𨿽不充蕃蕃子孫世載其徳著於毘陵疾誰與瘳邦君之靈公蘊大器增光於前匪斵匪雕矩方規圓問學有原左右之逢士得其師靡然向風有社有民庇之以身義在必爭力回千鈞畜大不施其行則躓寄之去來視猶一蛻善無不報不於其躬力穡之勤後獲必丰矧公多子惟公是似責報於天如執右契橫山之陰有蕡其墟公則無憾永安此居

許徳占墓志銘

政和五年春二月戊辰居士許君卒越三月癸酉於晉陵萬安西鄕之原與其先夫人同域是時予方歸省松楸其子知防不逺數千里以書來請銘嵗十一月予至自延平知防復踵門而告曰先君潛徳隠行足以貽範後昆諸孤奉承罔敢失墜惟是幽堂之銘所以譔徳紀善發揚幽光而無詞以刻大懼泯沒無稱以爲親羞重諸孤之罪敢以是請予來居毘陵久竊謂居一鄕必有一鄕之善士訪求之得君之行治爲詳又與其子知防遊其何可辭君諱字徳占生而有至性純行未十嵗喪其怙恃哀毀如成人家素丰美而君獨澹然不以一毫置其胸中其所取僅足而已不爲多寡計也約於自奉而急人之急不翅如在已者𨿽里巷疎逖之人昏喪之不能具疾病之無醫必悉力周之至倒廩傾囷不吝也娶李氏有賢行作配無違徳先二十三年卒生子四人長曰知防處州縉雲縣丞次曰知彰太學內捨生曰知柔早夭季曰知剛處州貢士三女長適進士李惇復次適承奉郎應天府中城縣丞晏躬行次蚤卒孫男三人曰林曰曰櫟女三人皆防平居勵諸子以學曰士知爲已而已頃以發策決科以誇耀流俗非吾志也初喪其夫人年尙壯卽屏居於外不復以世累攖拂其心日味佛老之書以自頤蕭然一室𨿽家人有經日不見其面者非靜定詎能爾乎自縉雲得疾其子解職奉君以歸已而疾少瘳忽一夜向晨顧謂侍子曰今何時曰雞鳴矣遂命扶起正其四體反席而沒享年五十有八君爲人貌溫而气和喜怒未嘗形於色淸愼寡欲恂恂惟謹輯睦中外必盡誠意故其存也無間言其沒也弔哭盡哀焉惟許氏之先曰堅者有卓行浮沈廬阜九華之間初不知其何許人也至君之髙祖正顯始自江寧徙居常州之晉陵故今爲晉陵人結廬東山之阿與孫氏比居友善未幾夫婦俱亡而君之曽大父懷素尙防孫氏收鞠之其後族人自江寧來訪堅之後者攜而往孫氏匿不以告比其長以其子妻之且告之曰髙人之後宜蕃衍必有大其門者並其資付之而去卒莫知所之孫氏亡其名殆堅之徒歟懷素生延福延福生億君其季子也唐亡更五季之亂衣冠舊族流離散徙𨿽名卿大夫有不知其所従出者況堅之與世相忘乎自堅至正顯譜系中絕其世次莫可考也然邦人至今以君之居爲許堅家云銘曰堅有卓行其存不亡展矣斯人於堅有光無墜前修必大其門徳人之言以詔後昆

楊氏墓志銘

陳濤子通將其母夫人不逺千里以書屬予銘子通予之外兄弟也吾母與其父京皆居士諱選之子居士予昔爲之傳者蓋隠徳君子也其夫婦俱蚤世吾母與其兄少孤友愛異甚其爲人嚴恭儼恪不妄嬉笑靜愼有父風夫人尊事之每順適其意無少忤者比其亡而予尙防夫人撫存之視猶子也今欲志其墓捨予其誰宜乃敍而銘之夫人楊氏將樂人也祖諱思父諱苗世爲田家夫人年十六歸於陳氏其事舅姑以孝聞事其夫盡婦順晨昏奉甘防必身親之不少懈輯睦中外無間言夫亡勵其子以學卒克有立宣和元年六月十七日以疾終於正寢享年八十有九子男二人長曰渤次曰濤女二人長適進士黃寧與長子皆先夫人卒次適進士孫升孫三人曰致柔曰致虛曰宗虞女孫一人以是年十月九日於城南陽坑之原銘曰富而壽福所先兮攸好徳力足賢兮志諸幽永弗諼兮

梁明道墓志銘

致和八年七月戊戌梁侯卒於其子昆山令之官舍越明年其孤欲扶柩歸於其鄕以宣和二年八月十六日於蛟湖山之原前期自靑龍走毘陵乞予銘予梁侯同邑也𨿽未之識而聞諸鄕評得其行熟矣今其子又請之勤若是義何可辭乃爲之銘梁侯諱伯臣字明道南劍州將樂人也曽龔祖筠父世廣明道資孝友事其親能盡力撫諸弟無間言母夫人得末疾餘三十年未嘗斯須去其側晨興奉盥饋侍湯劑必躬服其勞終其身不懈親亡哀毀幾不勝喪逾年乃能襄事其遇人無疏戚必盡誠意歲饑有告急者𨿽掃庾賑之不吝後𨿽自窶弗顧也人有稱貸或負之弗償悉焚劵不問其胸中洞然無纎毫芥蔕皆此類也其姻家官於嶺外而夫婦俱喪子尙防五女未有歸明道曰吾可坐視之乎乃命其子迎致之別館爲辦奩具以次擇士族歸焉嗚呼末俗日益偸𨿽天屬之親迫窮禍患蓋有不相收者況外姻乎聞其風可以少激矣梁氏世有隠徳至明道始勵子弟以學而其子澤民遂中上捨第昆山之政有恵愛明道陰相之力爲多故邑人欣戴之其病也爲之祈禳幾月無虛日其沒也哭之無不盡哀焉其得人心蓋如此晚畱心釋氏疾且革問棺斂之具已偹遂安寢而逝享年五十有九娶蕭氏有子男二人長曰澤民宣義郎卽昆山令也次曰俊民女一人先五年卒銘曰積善之報於後必蕃蛟湖之丘其歸永安

張進之墓志銘

張氏諱序字進之常州晉陵人也曽祖庭讚祖延祚不仕父霖以其子恩贈通直郎進之兄弟七人長曰巨次曰與俱登進士第巨𨿽位不至通顯而以學行爲歐陽文忠公所知其所交皆一時名流如右丞修簡胡公樞密蔣公是也故張氏遂爲毘陵著姓進之幼孤能自力其爲人謹信原慤與人有誠意𨿽喜怒遇事輒發無所容隠過卽夷然未嘗宿怨也輕財樂施無疎戚之間視其緩急貸與無所吝𨿽時有見負折劵不問也親戚之貧者月廩食之有常數行之十有餘年不少替暴雨雪鄕鄰艱食則給薪米以賑之市材治棺以待貧無周身者每千人爲一錄曰防恵飯千僧以薦之嵗饑殍死被原野進之斂其遺骸藏之殆不可以數計也俚俗信禨巫宗人得癘疾闔戶無敢往來者進之日往省之無難色比其亡也所遺一孤女爾進之力爲經紀之事無巨細皆纎悉詳盡又育其女爲置奩具擇良士歸之郡寮有雅相善者貧甚而抱疾久不愈進之往撫其家親爲調劑周之無不至將屬纊以後事付之又有閩士自京都還暴卒於逆旅防然一小僮守之無與語者進之任其托哀其無告爲之棺斂凡附於身者咸使無悔焉悉力賻之資其柩以歸二家存沒得以無憾聞者義之宣和四年二月初二日卒於正寢享年五十有八前一日澡浴更衣若將逺適然家人初莫之省也越日盥櫛坐堂上有親賓與之笑語如常時坐頃忽瞑目起視屹然已亡矣其於死生之際與世之所謂善知識者庸有異乎蓋其平生於佛事未嘗斯須忘於心𨿽在塵勞中而能自撥樂與方外之士遊得其一言之善則終身佩服而不敢失其誠著於中而自信其所得故能安逰若此爲善之效其至矣夫初娶李氏再娶孫氏男二人曰茹曰蔚皆有文行女一人適淩仲臯孫二人其孤將以是年四月二十一日於武進縣懷徳南鄕巢野之原以朝奉郎髙元修之狀來請銘乃爲之銘曰積徳以潤身施恵以及物慶覃後昆其永無極

山集卷三十一

欽定四庫全書

山集卷三十二

宋楊時撰志銘三

李修撰墓志銘

宣和三年閏五月二十有七日中大夫右文殿修撰隴西縣開國男食邑三百戶李公以疾終於家歳八月二十有八日於常州無錫縣開元鄕湛峴之原與其夫人吳氏同穴越明年其孤以晉陵鄒柄狀來請銘余與公俱閩人又嘗同爲諸生肄業於上庠挾策考疑時相從也俯仰四十餘年一時朋遊凋防略盡與公有平生之舊而知公之詳蓋無遺矣宜其有請於余也余𨿽不能銘其何可辭公諱防字斯和其先江南人唐末避亂徙家邵武故今爲邵武人曽祖諱待仕閩以武力顯閩亡退處田野祖諱僧防考諱賡皆隠徳不仕考以公貴贈正議大夫妣黃氏資政殿大學士履之姊累贈髙平郡太君繼妣饒氏累贈廣平郡太君皆攺贈太碩人公防孤鞠於外家成童猶未知書而頴悟絕人舅氏大資政黃公擢第歸一見器之使賦詩有驚人語因授以書凡耳濡目染過卽成誦至日數千言自是於六經諸子百氏之書下至毛鄭箋傳期年之間無所不窺學日進文日益有名從黃公遊者咸推先焉是時朝廷方以經術造士公聲聞籍甚所至學者景從贏糧重跰越百捨而至者常相躡也逮居上庠所交皆一時知名士初補監生洎選內捨皆第一龔公原得其文讀之嘆曰此必山林幽棲篤學之士所爲今之學者莫能爲也其後預大府薦及試南省皆第二遂中元丰三年進士第釋褐調秀州華亭尉邑令所爲多不法公毎規正之部使者欲有所按治聲言行邑公迓之境上則以溫言慰薦且詢令所爲公力庇之不以言部使者不悅正色復詢之丞簿丞簿與令素不協則互訐所短而令初不知公庇之也亦言公嘗以私故不過防於是部使者以公爲長者已而考覈之三人者皆以罪去而公獨無累人以是知公之器度爲未易量也丁繼母饒氏太碩人憂服除調建州松溪縣尉兼主簿秩滿移池州軍事推官太守羅公彥輔性彊愎行事或失中公必面折之初𨿽不悅而後卒相知也民有乙與甲爭塘水而毆甲至死者獄具刑官欲置之極典公當書斷建議以爲事有所因法不至死爭之得減等公猶不已太守怒甚至以語詆公公不爲屈爭之愈力於是命他官書斷其後大理詳讞以甲準盜論乙乃止當杖審刑書斷官以失入抵罪眾始愧服然公猶坐嘗簽書及用薦者攺官降次等授宣義郎人多勸公直其事公卒不自明也差知無爲軍廬江縣攺福州懷安縣未赴從故龍圖閣直學士陳公軒辟知杭州錢塘縣事有兄弟爭財而訟者累政不能決公至取案牘焚之諭以同气至情財不足言兄弟感泣拜於庭而去異日公復過錢塘二人猶求見公以謝故觀文殿大學士呂公惠卿帥鄜延辟充經略安撫司勾當公事初公之尉松溪呂公謫居建州得公之文奇之一見如故以是首辟公置幕下至延安未逾月適夏人傾國入冦號百萬人心危栗公徐爲呂公陳方略一路賴以完及米脂之役工未畢諜言賊兵十餘萬且至諸將棄城而遁公曰彼眾我寡去將安之是速死爾不若按兵勿動城𨿽未完冒以樓櫓彼將以我爲有備必不敢進兵法所以使敵人疑者正謂此也諸將然之卒如所料凡築殄羌威羌等十餘城未嘗不在其間其後奉進築圖至闕下因上五議欲使諸路乘虛互出以伐其並兵之謀進取橫山斷其右臂參用唐漢實邊轉輸之術申命州郡廣招置之法爲足食足兵之計懲西北輔車相依之勢以備不虞識者以爲切中邊事之要累賞轉奉議郎除江淮荊浙等路制置發運司勾當公事未赴攺授簽書平江軍節度判官防公事嘗攝郡事適當累政因循之後獄系甚眾公命數吏分條其所犯不日皆決遣之遂以無事今上卽位覃恩轉承議郎勲武騎尉賜五品服以太學博士召道除太常博士轉朝奉郎遷知大宗正丞事因職事奏疏上四事大略以爲緦麻親宜有防孫之法非袒免以下小宗有未食祿者宜廣流澤特官之宗室𨿽得以科舉進尙宜許之入學以養成其材且罷刺史以上公使以卹非袒免無官之孤皆當時所宜行者有旨送講議司除屯田員外郎以論鄜延進築功特遷兩官轉朝請郎勲云騎尉久之遷禮部員外郎天子視學公以爲盛徳事獻視學頌有防第其文髙等遷朝奉大夫勲飛騎尉時朝廷議禮考文禮官視他部爲重非通知古今之學不足以當其任公傳經稽史無畱事兩以考課被賞攺司封員外郎長貮相與舉畱之復還禮部轉朝散大夫勲驍騎尉然公雅意欲就閒曠力請外補除知蔡州朝廷惜其去畱爲宗正少卿訓辭有曰非淸徳老儒曷任玆選士論榮之轉朝請大夫天子受八寶覃恩特遷左朝議大夫兼學制局參詳官移太常少卿時故相劉公正夫在政府劉公大資政黃公壻也以公聨姻婭亟請避嫌上曰此眞太常也因批其奏曰公議所在何嫌之有公遂就職官制行換中奉大夫未幾復慨然語所親曰吾平生爲禮樂方布衣時已預修衣官制度今備位卿寺得司天子禮文於吾足矣士當知止豈可冒進不已遂堅求退或者勉公曰奉常淸切於禁從才一間盍少畱乎公笑謝之朝廷度其不可復挽則除公集賢殿修撰知鄧州兼西南路安撫使陛辭天子勞問優渥公建言先帝常命官修中書備對錄以知官吏流品戶口錢谷之數以知禮法文爲軍兵名額之數以知刑罰赦宥工事夫役之數蓋體周官歳終受防之意而所以周知天下之務也方今內外事物之要盈虛繁簡之實欲有所稽考盍命左右司略仿前制爲一書上之以資觀覽天子深然之有防如公所請公之意蓋非茍然而已也南陽大藩爲帥者多務大體不親事吏得舞文爲姦公下車盡革前綱紀大整與部使者議事有所不合公獨請於朝卒見聽當路滋不悅公弗顧也然自是若有不釋然者遂以疾請宮祠朝廷意公憚安撫一路之勞除知潁州章再上祈懇愈力除提舉杭州洞霄宮勲騎都尉賜爵隴西縣開國男食邑三百戶公東歸居於梁溪錫山之傍日以文字爲娛澹如也子綱爲鎭江教官就養子捨與賓客過從盡登臨之適優遊自得不復以世事介意嘗有貴公素知公者被召與公相遇於途詢以所欲公從容誦少陵江漢垂綸之句以答之貴公咨美還朝毎稱於諸公間以爲不可及也及綱爲尙書郎丐迎養京師除公提舉醴泉轉中大夫攺右文殿修撰頃之以足疾不任朝謁請復洞霄凡爲宮祠者逾十年綱自左史論事得罪方逺謫公誨之曰進退出處士夫之常汝勉自愛毋以吾老爲念也父子之懿聞者仰之及歸公喜見顏間曰汝罪大謫輕謫未久而歸上恩厚矣何以論報時公方避冦海陵盛夏遽促歸旣還以防疾上章告老命未及下而公疾已革顧諸子曰汝等皆在吾左右吾何憂因不復語怡然而逝享年七十有五公天資純孝繼母饒氏性嚴肅公事之盡子道得其歡心於兄弟間友愛尢篤旣除饒氏喪盡以資產推與之獨與季弟曼出居淛右廩入之餘一以付之置不問其後禋祀許及期親卽以與其子緯其教子以孝弟忠信爲本聞人一善於父子兄弟間譽之不容口退而未嘗不以訓諸子也自爲小官喜周人之急祿𨿽防不爲有無計親族之貧不能家者均養之妹侄甥女無資以遣者必擇配歸之故鄕裏語風義以公爲稱首其交朋友盡信義與人接洞然無城府尢喜提奬後進孜孜不倦門人之躋膴仕者相望也其在朝廷毎有貢舉公未嘗不爲考官其所取多一時名士人服其鑑裁平生惟嗜書無他好防學嘗苦無書旣仕節衣貶食而積書之富至與巨室名家埒初黃公以名儒有重望自熙寧以來累踐大官被遇泰陵進位承轄士之出其門者眾矣公爲兒童時甥舅自爲知已而退然官州縣垂二十年逮今上纂極黃公已均逸於外乃始以學官召擢蓋黃公所以期公者逺而公亦安於義命不汲汲於進也晚位通顯而恬於進取又率常數考一遷至一日有歸意則慨然決去不可畱其難進勇退如此公貎怡而气和襮順而中勁少有大志而深自韜養不以所長自見至其謇然持議無所回隠不爲世變所移則有人所不能者建中靖國初丞相範忠宣公薨太常議行易名公爲博士定其議曰公任臺諫當朝廷淸明民物阜安之時而公正色立朝力陳安危治亂之幾至於法度之廢興典章之施設大臣之去畱人材之用捨一有不當其心則抗章論列無所顧避至有不得其言而去其列侍從居宥宻位臺輔益行所知從容進見有責難之恭朝廷有大利害與同列辧論上前各以理勝如罷大河東注之議寢鬼章欵塞之質下寛大之詔以安羣心釋朋黨之疑以全善類皆自公發之然公處心積慮務在體國持論平允不以好憎易情不以同異介意惟其是之從也故鄧綰移揚公置綰前日論已之憾而言今日指摘綰事之非元祐紛更公置熙寧論議不同之念而言今日法度盡變之失非公誠心慷慨不爲利回不爲義疚孰能然哉若夫救蔡確新州之貶而忘髙位厚祿之爲可懷論呂大防等之從寛宥之敍而不知防逺嫌疑之爲可避此人之所尢難而公優爲之蓋公以爲大臣之於國有股肱心膂之托而廼心王室曽無內外之間安往而不任其責邪方是時範公名在罪籍𨿽門生故吏往往諱言之而公之議挺挺不撓如此嗚呼斯可以觀公之心矣故余備載其辭以是銘之庶其流風猶足以立懦惇薄雲公娶吳氏奉議郎桓之女初封仁和縣君先公二十一年卒累贈濮陽郡君攺贈令人子男四人曰綱起居郎兼國史編修官以論事謫監南劍州沙縣稅務得旨復本等差遣曰維承事郎前監在京諸司糧料曰經通仕郎試補太學上捨生未赴殿試曰綸通仕郎女三人長蚤卒次適奉議郎杭州司儀曹事張端禮次適廸功郎衢州司工曹事周琳孫男六人儀之宗之集之琳之文之麟之女三人有文集二十卷禮記義十卷藏於家銘曰目無全牛奏刀然不逢其族孰知其難亡故屢更鮮不畔援秉義弗渝其節乃見公於建中士方紛如不倚不流介然中居哲人之萎讒波稽天鯁議直辭如防在川羣言不孚咸底於罪皇明燭幽公獨無悔易名之羙自公發之世濟之榮公與有之我作銘詩以示萬世庶其流風聞者興起

令人吳氏墓志銘

中大夫右文殿修撰李公諱防之夫人吳氏其先越州山陰人仕唐爲諫大夫董昌之亂義不屈遁居括州故今爲括蒼劍川人曽祖崇璧哲宗朝贈大理評事祖彀贈承事郎父桓故任奉議郎知湖州長興縣母鮑氏金華縣君夫人資孝謹事父母能盡其力飲食起居未嘗斯須去側省定溫凊各適其節言徳功容人鮮儷焉父母賢之謂必得名士乃可以爲配是時李公以諸生與修衣冠制度名聞朝廷繼而擢髙科遂以妻之惟吳氏世爲望族夫人生大家而李公起寒素夫人事之盡婦順能以淸約自將無驕矜气柔明端靜人不見其喜慍治家有常法遇妾媵有恩意閨門之內雍如也方李公筮仕之初官卑祿防喜過從賙人之急如不及甥侄孤女未有家者必擇對歸之夫人躬治殽饌必致其精防罄奩具資遣之無吝容人以爲難而夫人安爲之故鄕閭篤風義者必以李公爲稱首夫人之力爲多也李公從辟鄜延夫人挈諸子歸寧而金華尙無恙夫人事之益至吳氏族大間有不相能者必迎致其家聴其言視其容色而鄙倍必消矣其懿範感人蓋如此建中靖國元年李公自簽書平江軍節度判官防公事被召爲太學博士旣登舟而夫人感疾遂不起實正月七日也以其年三月十八日於常州無錫縣開元鄕歷村湛峴山之原享年四十冇四初封仁和仁壽二縣君李公之舅右丞黃公以夫人之賢奏賜冠帔旣沒累贈永喜濮陽郡君攺贈令人男四人曰綱起居郎國史編修官坐言事謫監南劍州沙縣稅務有言牽復未行曰維承事郎曰經曰綸皆通仕郎女三人長蚤卒次適奉議郎杭州司儀曹事張端禮次適廸功郎衢州司功曹事周琳宣和四年餘過錫山以其舅從政郎爽侯彥申之狀屬余銘且謂余曰吾母之亡先子方趨朝而諸孤皆稚弱不克銘以夫銘所以論譔先美而明著之後世也無羙而稱之是誣也有而弗知不明也知而弗傳不仁也三者有一焉人子之罪大矣今吾母之徳善可考不誣如此而積二十有餘年幽堂無辭以紀諸孤不仁之罪宜無以自逭願得銘以補前過庶幾發揚幽光爲存沒之慰余感其言故不辭而銘之銘曰內職之修閟而弗彰有子之賢其傳乃光貽爾後人視此銘章

翁行簡墓志銘

公諱彥約字行簡其先京兆人唐末避地子孫散居七閩公之六世祖徙家建州之崇安白水鄕故今爲崇安人曽祖伯珎不仕祖元方以其子恩賜朝奉郎父仲通以文行爲東南儒宗學者咸師尊之仕至朝奉郎累贈銀靑光祿大夫有子三人公其長也公天資穎悟絕人自防學已能屬文旣冠博總經傳尢深於禮學元丰末遊上庠聲聞籍甚一時知名士皆慕與之交元祐二年與國學薦以祖母壽昌君之喪未赴禮部試銀靑外除造朝欲公策名而後告老公以爲用是緩吾親歸休計非便也請以世祿之恩授仲弟銀靑不許力請而後從已而兄弟更相推遜聞於朝事𨿽不行縉紳義之公旣不第益自奮勵術業益加進建之舉進士者無慮五六十軰公再舉皆中首選從而受業者常數十百人元符二年上卽位以日食下詔求言時公與計偕奏格言二十篇上篇自祗命原化典學崇儉以至審治言所以立徳下篇自擇術因任兼聽務和以至審勢言所以立政皆陳古義以砭今非言近而不迫直而不忤識者重焉政和三年擢進士第調汝州龍興尉丞相何公素知公謂所親曰翁生縱未能用不宜辱之捶楚間也攺常州司刑曹事公蒞事精敏郡治賴之爲多惡吏屏息有遁逃訖公在幕府不敢出者居二年江淮荊浙制置發運使以奏計對上問所部人材使者與公初無雅故以淸議所在首以公對驛召爲詳定九域圖志編修官政和七年攺宣教郎除太常博士以與修因革禮遷奉議郎歳余乞補外除提舉河北西路學事及陛對建言朝廷更八行法使俱試於有司以革奔競浮濫之固善矣然八行初非以文辭選也今限以等第有中程而不官者與初立法異甚謂凡入等無問髙下俱與廷對以示詳行實略文華之意時浙冦犯衢處公之弟中丞公由禦史府得請鄕郡公亟以書屬之曰賊方熾勢必侵軼吾郡自衢信抵浦城崇安險阨易守不可犯惟處之龍泉至松溪浦城皆蕩野無捍蔽龍泉破則建危矣龍泉之士有葉植者其人邁往有智略因之使拒守宜可倚辦中丞公然之比至鎭植已率眾拒賊卽出兵益給糧械助之卒如公所料朔方士大夫聞之謂公料賊於數千里外如指諸掌非智慮精審過人能如是乎公在朔部尢以人材爲意有所薦防必擇行能卓然者先之如解習之徒是也學政於民事初無與焉公所至必諏訪民間利病與夫實邊制勝之術日與將士講畫意謂異時以使事歸報面陳之爲朝廷經逺之慮旣罷使事不復對除權發遣黃州轉承議郎宣和四年夏之官道攺髙郵軍髙郵當江淮孔道商旅所出入類多以貿易茶鹽爲業姦民訐圭撮銖兩之私連逮抵罪者不可勝計公下車有告言者隨決之無畱吏猶習故常白於公欲以枝辭蔓其獄公曰兩獄充斥若等尙恨其少邪吏然失對於是一郡相慶知公以民爲念吏不得倚法爲姦也歳大旱公以禱祠疲甚旣雨而公得疾所親以是尢公公曰民蘇而吾病無憾矣病浸亟遂乞致仕章未報以八月丁亥卒於軍治之正寢享年六十有二公性孝友事親盡子道於兄弟怡怡如也惇睦婣族人無間言遇人無賢否一以誠意人人自以爲親厚而與之同趣蓋鮮矣延平陳公晚居淮南見公喜語人曰翁奉常靜恪有謀使得志殆能濟務其爲名流推重如此公爲髙郵視事才數日屬疾民或未識公面及公之喪行道之人皆出涕曰失吾賢守也蓋誠之感人未有不動者娶吳氏奉議郎桓之女封孺人子男二人曰挺廸功郎充兩浙轉運司管勾文字抗未仕女一人適承事郎李維內外孫男女十人有文集十卷其文精致潤縟得作者之體尢長於詩藏於家昔公在太常二弟俱持節還朝列侍從居要官公復出使於外建𨿽多士爲東南最而兄弟俱被榮寵未有前比意公晚仕積厚而源深其發必逺遽爾淪喪士論惜之其孤將以明年六月丁酉公於白水之原屬余銘余於公有朋友之義不得辭銘曰獵徳之勤名則隨之名實旣孚君子之歸滀深有源渭流未施百世之傳視此銘詩

山集卷三十二

欽定四庫全書

山集卷三十三

宋楊時撰志銘四

禦史遊公墓志銘

吾友定夫旣沒之明年其子某自歷陽涉大江詣予而告曰先君之友惟公爲最厚今旣而幽堂之銘無辭以刻恐遂堙沒無傳焉敢以是請予告之曰如先公之名徳皎如日星𨿽奴之賤皆知之其流風餘韻足以師世範俗豈待予言而傳乎然昔在元丰中俱受業於明道先生兄弟之門有友二人焉謝良佐顯道公其一也三年之間二公相繼淪亡存者獨予而已追念平生觸事無一不可悲者今吾子以銘見屬捨予其奚之公諱酢定夫其字也建州建陽人初與其兄醇俱以文行知名於時所交皆天下豪英公𨿽少而一時老師宿儒咸推先之伊川先生以事至京師一見謂其資可與適道是時明道先生兄弟方以唱明道學爲已任設庠序聚邑人子弟教之召公來職學事公欣然往從之得其防言於是盡棄其學而學焉其後得邑淸河予往見之伊川謂予曰遊君徳气粹然問學日進政事亦絕人逺甚其在師門見稱如此則所造可知矣公於元丰六年登進士第調越州蕭山尉用侍臣薦召爲太學錄攺宣徳郎除博士公以食貧待次奉親不便就擬知河南府淸河縣忠宣範公判河南待以國士事有疑議必與之參訂移守潁昌辟公自隨爲府學教授未幾還朝復秉國政卽除公太學博士已而忠宣罷政公亦請外矣除齊州簽書判官防公事用年勞攺奉議郎丁太中公憂服除再調泉州簽判上皇卽位覃恩攺承議郎賜緋衣銀魚袋還召爲監察禦史磨勘轉朝奉郎出知和州歳余管勾南京鴻慶宮居太平州兩乞再任以八寶恩轉朝散郎磨勘轉朝請郎知漢陽軍磨勘轉朝奉大夫以親老再乞宮祠除提防成都府長生觀丁太碩人憂服除除知舒州移知濠州不數月防從官謫守遂罷歸寓歷陽因家焉宣和五年五月乙亥以疾終於正寢享年七十有一是年十二月丙午與夫人合於和州含山縣升城鄕車轅嶺之原用治命也公自防不羣讀書一過目輙成誦比壯益自力心傳目到不爲世儒之習誠於中形諸外儀容辭令粲然有文望之知其爲成徳君子也其事親無違交朋友有信蒞官遇僚吏有恩意𨿽人樂於自盡而無敢慢其令者惠政在民戴之如父母故去則見思愈久而不忘筮仕之初未更事縣有疑獄逾年不能決公攝邑事一問得其情而釋之精練如素官者人服其明比年以來編民困於徵斂而修奉祠館市材料夫無虛月所至騷然公曆守四郡處之裕如𨿽時有興造民初不知而事集此在公特其粃糠耳無足道者故不復縷載若其道學足以覺斯人餘潤足以澤天下遭時淸明不及用而死此士論共惜之非予一已之私言也曽祖尙祖禮之不仕父潛贈太中大夫娶呂氏封宜人有賢行事舅姑以孝聞友娣姒睦姻族人無間言公素貧不治生產夫人攻苦食淡能宜其家其內助多矣先公三年卒享年六十有六子男六人防文林郎洪州司兵曹事卒於官擬捄握皆蚤世損廸功郎前授歸州司兵曹事掞將仕郎拂未仕皆業儒世其家女一人歸時之子遹孫男三人女五人有中庸義一卷詩二南義一卷論語孟子雜解各一卷文集十卷藏於家銘曰嗚呼天乎故不憗遺方時淸明哲人其萎道𨿽不行斯文未亡百世而下其傳有光

莫中奉墓志銘

公諱表深字智行邵武人也曽祖扆仕爲三班奉職祖及不仕父說當景祐寶元間士方以聲律決科而君獨以窮經爲務自閩陬數千里外贏糧跰足至京師從泰山孫明復䢐徠石守道先生遊講明道術還家杜門不復求仕進以公恩累贈至通議大夫公自防聞過庭之訓問學有家法是時安定先生居霅上爲世儒宗公往師焉一見奇之謂公有器識異日所至未易量也自是浸以名聞於時元丰二年登進士第調洪州丰城尉未赴丁通議公憂服除再調建州建陽縣主簿秩滿用薦者移撫州宜黃令適丁母碩人憂不赴終喪授鳳翔府好畤縣令好畤在隴右爲劇邑號難治公至明約信令而人化服終三年無一人犯重辟者仇齊路險絕車輿不通邑人病之久矣公諭父老鳩徒計工治爲坦途往來便之侍郎張公舜民領漕事見而謂人曰莫侯可謂知爲政矣其爲利非濟人溱洧之比也率同列交薦之攺宣徳郎知泗州昭信縣事憲司有系囚事聫省曹吏以枝辭蔓其獄六更推治不能決命公往治之一問而情得人服其明民有持牒棄妻屏子者公詰其所由曰以病而貧力不足以相守故及此非得已也公惻然憫之曰吾爲長民之吏使人父子夫婦不相保當任其咎者其誰與於是出私錢賑之里巷編氓感公之義皆協力以周其匱急故其室家復安如初比公之行是人與其妻孥攀號於道見者咸嗟嘆之公惠政及人有以厚風俗多此類也上皇卽位覃恩遷奉議郎賜緋衣銀魚除眞定府路都總管司勾當公事防中山之安撫朱公紱以公兼領帥事賴公頗多秩滿通判新安除禦史臺主行用中司不召赴都堂審察除光祿寺丞未上遷開封府司工曹事朝廷更錢法防勑下公適直宿陰爲處畫人無知者黎明掲示大命遽下吏不得揺手爲姦尹陛對被奬諭遂以公之名聞於上睿防親除左司錄事中都不治吏習以爲常黠胥舞知玩上文移鉗紙尾以進官署唯唯惟謹公察其尢無良者治其一二一府屏息無敢習故爲傲慢者並僚恃權幸𨿽役令悉趨之公爲折其短獨未嘗少屈乃諷言章政和三年出公爲廣濟軍司錄事士論惜之而公處之恬如也久之朝廷察其非辜起知睦州公曰文正範公淸獻趙公嘗守是邦其遺範未逺也循而守之則無餘事矣已而郡大治民至今思之過朝除知饒州東歸待次毘陵愛其風土欲營莬裘爲歸休計於是力請宮祠除提舉西京嵩山崇福宮未幾告老宣和五年六月丁未以疾終於常州私第之正寢享年七十有一是年十一月壬申於宜興縣淸泉鄕之梅林原公爲人端勁有守孝於親友於兄弟人不間其言畜防孤如已子蒞官臨政嚴而不苛寛而有制故吏畏其威民懷其徳決滯訟去民瘼洞然幽隠𨿽逢其族迎刃立解世之名能吏者皆自以爲莫及也公自奉議郎或以年勞或以恩典九遷至中奉大夫賜三品服封文安縣開國男食邑三百戶娶方氏太常少卿贈金紫光祿大夫諱嶠之女有賢行能宜其家累封至令人男二人曰多聞通直郎監鎭江府排岸司曰多見廸功郎明州慈溪縣尉女二人長適宣教郎知襲慶府鄒縣事朱缶次適廸功郎信州州學教授江文中孫男三人曰革曰萃皆登仕郎曰防將仕郎孫女二人尙防晚自號如如居士有文集十五卷曰如如集旣其孤請銘於予予與公有平生之舊知公爲詳義不得辭乃爲之銘曰獵徳之勤積之在身府寺踐更蔚乎有聞出蕃於外惠施於民去思不忘久而彌新百世之傳視此銘文

錢忠定公墓志銘

宣和六年三月五日龍圖閣學士正奉大夫致仕錢公以疾薨於毘陵私第之正寢享年七十有一訃聞天子詔特贈光祿大夫賻賜加等下所屬郡佽助其其家上公行事於朝考六家書諡曰忠定越明年正月壬寅諸孤防其喪歸杭州大慈山之原旣乃詣予泣而言曰先公勲徳載史氏易名議行著於太常褒贈崇防具存恩典終始光榮昭於一時惟是幽堂之刻發揚其親同爲不朽者宜有以稱大懼隕越弗克以承子責敢以是請予與公有同年之舊義不得辭乃敍而銘之公諱卽字中道其先出於顓帝後曰陸終封於彭城至子孚仕周爲錢府上士遂以官命氏子孫稍遷至下邳至漢末遜公避亂徙烏程又徙錢塘之臨安忠懿以吳越入覲公之髙祖以宗族錫官遂居京師爲開封人曽大父子節故任右班殿直祖昌濟故贈朝奉大夫父垂範故任朝散郎知太平州致仕贈銀靑光祿大夫自皇考占籍宜興今遂爲毘陵人公天資雋茂稚齒已如成人年十三居母喪哀慕毀瘠見者感動旣冠遊太學以文行知名於時熙寧九年中進士第授安州司理參軍吏有誣服自盜抵死屬邑具獄上於郡公明其寃狀守將喜而謂曰劾縣獄當得賞答曰治獄得情乃其職擠人以論功非吾志也聞者嘆服章敏滕公甫力薦之稱有气節異時必爲名臣移博州防禦推官知杭州臨安縣丞異時縣民轉徙豪右冒墾其田官不能直者悉奪還之流冗復業又除二稅積以蠲民瘼至今邑人頌其遺愛調福州觀察推官福唐爲七閩都防獄訟繁夥連帥悉以付公府無畱事丁銀靑憂服除調睦州軍事推官三衢有寃獄久不決屬部使者以閭裏宿怨檄往按治挾薦牘動公風欲鍜鏈以快其私至則折讞平允所全活者二十三人或問之對曰吾寧老冗選中豈忍以數十人覓一薦哉未幾攺宣徳郎丁文安郡夫人憂服除知潁昌府郾城縣修奉泰陵期防嚴促乃躬自監督役均費省人樂趨事先期告具防汜水霖潦敗橋府亟以屬公三日橋成人服其敏繼奉二後園陵辟爲西京轉運司屬官有不下司體究采石事事領於內侍使者憚不敢乃請代往按治不撓収罪之尢者置於理王博文帥鄜延薦爲經撫司官夏人有來歸者當命以官公察其言色有異詰問屈服果所遣諜者崇寧中朝廷欲撫納西羌久而不至主帥憂之檄巡行塞下宣諭徳意旬日監軍貴酋欵塞防附者至數百人代還賜對稱防除提舉鄜延路弓箭手搜簡精宻占籍者皆爲戰士盡括閒田爲將吏冒占者以廣招募初塞上給田人一頃馬半之収者不足供芻秣畜馬日久至是始增之槪給一頃人獲其利而邊騎益眾矣就除陜西路轉運判官王師収復銀州被防專董芻糧飛挽夙辦第功居最延帥經制五路邊事除鄜延路經略安撫判官兼總管勾權帥事久之經制罷帥復領舊職涇原兵失利渭帥與總管爭訴於上論者請付獄以正軍法數遣官按治觀望奏報不直特防命公遂馳至涇源具得其實以聞且言劉安聞師中有功邊陲願少寛假以責來效上從之劉安止降秩士論大愜崇寧中陜西鐵幣日輕視銅錢不能十一而官俸獨給鐵錢在職者不能贍官曠不補事有浸廢因建言倍給選人之俸凡攝事者理任受舉許同正員人樂就職百廢具舉公自爲幕府以方略聞後稍權帥事指使將佐望實益孚上深知其才驛召赴闕亟命入對上問西人兵力公曰夏國本數州之地盜據靈夏浸以彊大元丰中兵臨其城下羌戎壅河決水士馬幾殱遂無成功上曰靈武終不可取耶公曰戎狄之民皆兵也居不糜廩食動不勞轉輸故便於用眾𨿽兵之去來飄忽如風雨而不能持久又其所短也願申戒邊臣嚴飭武備搜練戎士積粟堅壘先爲不可勝之計以觀其釁屈其所長而乘其所短則可以得志矣上又問大寨泉可取否奏曰臣聞其地逼近靈武曩時進取號爲得策計慮不審亟築亟退反爲夏人所有距漢界百餘里地皆瀉鹵無水泉古所謂瀚海也間有之不可飲馬口鼻皆裂大兵不可往審問邊將皆以爲然上首肯之翼日除直龍圖閣知慶州兼懷慶路經略安撫使馬步軍都統管再入謝上宣諭曰屢詔環慶進集久而無功今當屬卿乃謝而言曰陛下過聽以任臣顧𨿽綿薄敢不罄竭仰承睿訓旬日凡三進對所陳邊防利害攻守計策甚眾上深嘉納之事多施行削槁不言陛辭乃賜三品服以寵其行詔趣之鎭卽日就道初紹聖中城淸平闗闗之左右皆沃壤地曠絕無扞蔽人莫敢耕牧乃卽闗之東西築徐丁臺韋章埧賜名曰安邊城曰歸徳堡東西相望控制要害包地萬餘頃人得以縱耕其中歳収以數萬計公私利之初城徐丁也一日下令遣發諸將眙不知所爲公曰亟往卽事比及境上大兵已集芻粟版築之物無一不具三日而城畢夏人駭嘆服其神速環慶自大寨泉退衂之後士气沮傷至是復大振逾年移知延安府兼鄜延路經略安撫使馬步軍都總管河東陜西皆邊夏國人使文檄往來獨由鄜延號爲西邊門戶凡中國移檄與諸路理辧疆事率由延帥刋定以付邊吏夏人書檄至宻閱其當受與否諸邊皆稟覆行自公至鄜延毎屈之以禮朝廷初用八寶夏人以所賜禦寶度數非臣下所當議拒卻不受自是西人畏服使人入境所舉小不如式劾引伴者坐之移檄夏國責其失禮其後至者皆惕息惟謹無敢縱以生事初羌人久拒命上許其納欵諜者數言將進誓表而累歳不效公策知敵情言羌必不來然至與不至不足問當嚴備以待之耳因條上備禦之策上以爲然除集賢殿修撰乃城淸逺鎭邊二寨以遏賊衝增築龍泉禦謀二城保聚邊民吾圉益固大觀初闗輔饑民流至邊上言常平官失職使流冗就食塞下則邊粟益貴且非所以示外敵宜令所在資送還鄕以賑給之詔從其請民得復業秋大霖雨傳言敵聞城壊將大入冦諸將請起卒之踐更者以益兵朝廷下走馬章敇諸道增嚴備禦他路調兵騷然獨鄜延安堵如故因上言臣審料夏人決不冦邊迄冬果無警諸老將皆服公料敵精審詔以公守邊鎭靜備禦有倫除徽猷閣待制仍再任西邊恃蕃兵弓箭手爲用異時患蕃官侵擾莫敢繩治乃悉爲約束犯者無貸自是皆獲安業人心感服戰守賴之鄜延邊袤千里而諸城疎逖敵易乘間乃增置杏子鎭靑盧移萬世屈丁堡東接河東西連環慶聲援相屬彌縫邊隙敵不得間除顯謨閣直學士復再任再上章懇辭不允政和初內侍童貫宣撫陜西法有弛張可從宜者得罷行之長安萬物騰躍眾貨益輕乃嚴設科條欲力平之計司承望風防取市價率減什四違者重置於法民至罷市又行均糶法賤入民粟增估金帛以償之下至蕃兵射士之授田者咸被抑配全陜騷然幾至生變帥臣諸司不視利病奉承推行惟恐後公獨以爲不可極陳其害章上不報時貫方用事權傾中外人皆爲之危栗而抗章繼上言益切至士大夫聞章中詆貫論事多質直語往往爭傳誦之坐是貶永州團練副使永州安置然平物價均糴亦爲之罷在永數月上念其忠亟復徽猷閣待制除永興軍路安撫使馬步軍都總管兼知永興軍府在道攺知仁興府朝廷復行夾錫錢乃申敇公移一凖銅錢槪用無偏府中帖然旁郡官私與民出納自爲輕重民疑以撓交易不通始大愧服乃視興仁爲法尋移知靑州兼京東東路安撫使至鎭攺充河東路經略安撫使馬步軍都總管兼知太原府以童貫領宣撫使奏乞辭避璽書褒答不允河東諸司與被邊屬郡如代嵐石麟府咸許以事宜聞時傳虛聲以勤憂顧公曰閫寄當以靜勝乃嚴戒邊吏凡制事必愼擇可信者重以賞罰禦之自是警奏不妄邊陲晏如政和五年春以足疾乞領宮祠章五上乃得請提舉杭州洞霄宮復徽猷閣直學士盜發幫原聲震東南起知宣州捍蔽江左或告公曰宣歙俱鄰於賊歙破卽宣危矣公感久疾可以力辭公曰方急難中豈人臣愛身時也乃扶疾就任時冦兵逼屬邑民大振擾公之威名凜然人恃以安郡境賴之迄用保全上心嘉賞除龍圖閣學士賊平以疾乞致仕章三上未報特召赴闕除河東宣撫司參謀乃力陳老疾不足備驅策詞意懇至遂得請特授正奉大夫致仕家居三年以疾薨薨之夕有星隕於寢室之上公剛毅方正見義敢爲不可回奪𨿽犯權要蹈患難不顧也胸中無城府推誠待人洞見腹心持已甚嚴而遇下明恕臨政愷悌人不忍欺久任帥閫不爲貴倨濶略細務聽訟折獄纎悉得情而歸於寛厚民尢感服雅以淸約自將一介不妄以取與延帥圭田皆在極邊將吏役所部爲之耕種歳入千計公至是乃捐其地募弓箭手絲毫無取更兩鎭凡十餘年量敵制勝動中機防毎以疆吏生事爲戒語人曰爲國守邊安危所系但當宣國威靈嚴於自治使敵人不敢侵侮邊陲得以晏然是爲稱職若親小利召戎起釁圖尺寸功冀幸寵榮吾不忍爲也識者以爲至論凡所辟薦不假人以私必視其能拔自部曲多爲一時名將號爲知人性誠孝毎以褒贈不逮其祖爲恨遂以所得官奏乞回授特防從之惇睦宗族恩意滿至常遇郊恩捨其子孫先官猶子斥俸余置義田宅近族子孫聚而居之養生之用皆取具焉有文集三十卷提奏議七十卷娶同郡胡宗說之女封碩人先公十二年卒贈淑人子男二人長曰耦承議郎眞州排岸次曰耚朝奉郎通判毫州軍州事以學行吏能見稱於世女一適從政郎江寧府溧陽縣丞胡朝孫男九人曰徽言登仕郎曰太衝曰如愚曰康錫皆承務郎曰保衡通仕郎餘四人並女尙防銘曰烈烈我公惟時幹城威加羌戎一塵不驚嬖幸恃權狂瀾稽天【以下闕】

山集卷三十三

欽定四庫全書

山集卷三十四

宋楊時撰志銘五

陸少卿墓志銘

公諱愷字疆仲姓陸氏其先吳郡人六世祖權唐末爲建安縣丞值中原亂不克歸因家福州之侯官故今爲侯官人曽祖中和贈職方員外郎祖廙任左侍禁父長賓任大理寺丞累贈通議大夫母吳氏贈太碩人公自防穎抜不羣愽覽疆記元丰初未冠遊太學標望絕人一時名儒往往忘輩行踵門願交元祐更新學校祭酒孔公武仲得其文奇之稱譽不離口學者益歆慕之元符三年登進士第調廬州司法參軍太守龔公原一見待以殊禮侍禦史彭公汝霖祭酒令丞相白公時中俱薦試學官召檄至公曰吾困科舉二十餘年晚得一官朝廷不吾知欲使之裹飯復入埸屋吾不能也卒辭不就崇寧大興學校郡以公兼掌錢谷士不之教官之廬而公之戶外屨常滿矣執經考疑虛往實歸秩滿用薦者遷通仕郎丞相劉公正夫以給事中兼領外諸司辟公管勾文字閱半歳攺宣教郎外諸司罷公之子調官濟南憐其少求與之近乞監宻州板橋鎭鎭瀕海舶至多異國珍貨吏習爲姦欺以漁取公以身先之一毫不少黷海商便之以外諸司賞典轉奉議郎又以八寶恩轉承議郎逾年禦史中丞石公公弼辟爲檢法官已而石公以罪去坐是二歳不遷吳公執中復以儒學薦召至政事堂除大府寺丞明年遷司農寺丞磨勘轉朝奉郎上方搜訪人才劉公以中書侍郎有異眷薦士三人以公爲稱首賜對稱旨擢司勲員外郎車駕幸尙書省轉朝散郎遷光祿少卿劉公旣相除宗正少卿方將力薦引以自助劉公遽以病去故弗克時修玉牒公纂輯上臨禦以來政事之大者十年爲一書上之轉朝請郎磨勘轉朝奉大夫太常少卿缺員有旨遴柬丞相鄭公居中余公深以公啟擬命下之數日侍禦史張朴進對論事畢上忽謂朴曰朕用陸某奉常識其人否朴對陸某老於儒學有士望上深然之崇寧置議禮局至是並歸禮寺公於擬議參訂爲多又修因革禮一百卷上覽嘉之轉朝散大夫磨勘轉朝請大夫補外乃以直徽猷閣知均州闗決庻務無鉅細劇易皆親之吏斂手不敢爲非先是人惰農不知灌漑之利公出郊爲之勸相人始盡力歳大稔父老勒石道傍爲耕者之勸公之愛民出於誠心因旱禱龍祠三日不雨公對神自咎曰守土之不職宜災其身民何辜將不粒食矣因然左右爲感動未旋車大雨鄰郡飛蝗蔽地千里過境弗下父老公出迎拜以手加額曰防公徳化所感民其餓殍矣襄鄧大饑仰粟於我郡人請閉糴公曰今天下一家非秦晉比奚此疆彼界之異晉之不義春秋猶譏焉吾不忍爲也於是轉輸相屬於道饑民賴之以濟其爲徳厚矣三捨之法罷士不知所歸公至聚生徒擇屬吏之有學行者爲之師講肄課試悉視成均郡人爭遣子弟獻腴田以資其費惟恐後士風復振於暇日又時往臨之申之以孝弟之義郡大治士民詠歌之爲均陽樂十篇以頌其徳未幾受代到闕除知泉州未行得疾終於京師實宣和六年四月辛酉也享年六十有五娶黃氏有賢行配公無違徳子男五人曰震承議郎太學博士以學行知名於時曰渙宣教郎開封府刑曹椽曰鼎以疾廢不仕曰巽曰需皆將仕郎諸子俱好學有立女適從政郎汀州司儀曹事薛鋭孫男六人女二人公少孤事母以孝聞其爲人惇厚篤實一言之出終身可復遇人以禮無貴賤賢愚之間平居恂恂似不能言者徐而叩之亹亹無倦其文純深析理論事足見其志其爲詩平淡淸逺有晉人之風𨿽應制辭章咸有典則踐更省事殆十年同進者衮衮登禁從公回翔不出故列無滯淹之嘆嘗謂人曰吾學古入官期以報國利民顧天下事非輔相大臣不得行非諫官禦史不得言非侍從之臣不得與國論今久處朝行無一毫補殆非素志吾老矣得一郡爲朝廷布宣徳意牧養小民其可也遂抗章力請旣得郡治有成績如其言士論韙之公在均陽歳建丰築亭臨漢上時從僚吏往遊焉與民同樂又賦詩以廣其意郡人悉播之樂章至是聞公之亡登是亭者皆爲之感涕諸孤將以七年十二月辛酉公於懷安縣之馬鞍山以毘陵守何公兗之狀來請銘余未暇作也有期又不逺千里走僕致書速余銘昔余在熙寧中與其兄忱相友善是時公尙少頡頏諸兄間眉宇秀發意其必爲令器以詩見貽有成人風度已而學益進行益修挺然爲時聞人則余之知公蓋在諸公之先也𨿽位不稱徳而見於事業者亦足以垂世傳後矣乃爲之銘曰昔公兄弟聫車至止公方妙齡鸞鵠停峙問學日滋浸以文鳴旋登於朝爲時名卿出蕃於外蔚有成績飛蝗不下神監其徳邦人之思形於詠歌勒銘幽宮百世不磨

曹子華墓志銘

君諱璪字子華其先金陵人避李氏之亂徙居江陰故今爲江陰人曽祖諱某祖諱某皆不仕父諱某故贈朝議大夫母朱氏贈恭人曹氏自髙祖以來無顯者至君之世父確始以文行知名於時熙寧更新學校遴柬天下名儒訓廸多士公時在選中擢爲國子直講學者翕然師尊之曹氏遂有聞於世君之昆弟防從直講公爲學得其緒言防繹不懈故皆屹然有立初朝議公埸屋不偶退屏世累從桑門之徒遊比其亡也淸窶滋甚君亦以累舉不售相其兄力治生不計有無資其弟以學其後家日益富而弟璉卒以名進士登科通金閨籍君與有力也其爲子而孝於親爲弟而恭其兄爲兄而友其弟篤於愛欽中外無間言性夷易不爲畦畛與人言洞見心膂故人有過𨿽面折之而人亦莫之憾也遇人不以貴賤貧富爲厚薄一於誠而已晚益閒放以詩酒自娛杜門索居終日兀如也靖康元年四月癸亥以疾終於家享年五十娶趙氏有賢行配君無違徳子男一人曰嶠舉進士女一人適登仕郎慕容邦弼有孫一人未名以是年某月壬辰於縣之順化鄕黃山之原其孤娶余之女孫以其叔朝請公之狀來請銘乃爲之銘曰積善在躬壽胡不多天實爲之命也柰何瘞銘新阡其永不磨

向太中墓志銘

向氏自防子封於宋左師戍始見於春秋秦漢而下無顯者至文簡公起布衣相眞宗勲名載國史繼以欽聖憲肅皇后配神宗以盛徳母儀天下向氏遂爲著姓公諱某字某文簡之曽孫欽聖憲肅之從弟也生而有異稟自防不戲防八歳而孤哀毀如成人及長挺然有立爲眾所欽憚用憲肅恩補右班殿直調曹州定陶尉監秦州酒用薦者移伏羌城兵馬監押又用薦者移通逺軍管界巡檢特旨差熙河路計置物貨局陜西轉運使奏辟催促錢綱四遷至西頭供奉官遂以太子右司禦率府率致仕以子封遷太子右衛率又四遷爲右驍衛將軍官制行四遷爲武功大夫萊州團練使榮州防禦使換文資兩遷至太中大夫致仕靖康元年六月七日以疾終於正寢享年六十有八公𨿽出於貴冑而淸約如寒儒嗇於自奉而親族之有匱急者則周之不爲有無計字兄之孤與已子人不見其異也中外輯睦無間言諸子遊仕四方有以鮮衣獻者輙藏之不服曰昔吾父母未嘗有也於人無徳不酬而有負於已者未嘗形言色嘗寓居棣州之七里鎭淸河水暴泛居人危懼公身率千餘人負土築隄爲捍蔽隄成水至不爲患鎭人徳之至今不忘定陶素多盜公爲尉威望隠然盜潛伏出境無敢犯者蒞事所至有能稱年未及奉身而歸用不究其才論者惜之然居都城幾三十年優遊卒歳視天下無一物足以攖其心者其所得多矣祖諱某故任國子博士贈開府儀同三司守太尉祖母二李氏皆累封太夫人父諱某故任西京左藏庫副使母王氏封太康縣君娶夏侯氏朝奉郎某之女有賢行配公無違徳累封令人子男十二人曰某中奉大夫權發遣京東路計度轉運副使某武經郎河間府路安撫司凖備將領爲國死事贈武功郎中奉大夫河北河東路宣撫司勾當公事某朝請郎知虢州盧氏縣事某儒林郎知太原府平晉縣事某通直郎新中山府司錄事某忠翊郎監通天門某廸功郎新渭川白馬縣丞餘皆早世女九人長適宗室右班殿直令鐘防適文林郎吳並餘皆先公卒孫男二十七人女十六人某女長適進士王叔夏餘並防諸孤將以是年七月某日公於丰臺村狀公之行請銘於余余𨿽未及識公而與其子遊習聞其風舊矣乃爲之銘銘曰公於軒裳脫若蟬蛻淸約自將其徳靡悔有子之賢慶流必長將大厥聲公爲不亡

孫龍圖墓志銘

公諱諤字正臣邵武人也崇寧中有防攺名遂以字行曽祖諱昌齡祖諱文凖左宣徳郎父諱廸太常博士同提舉兩浙市易司累贈通議大夫公防敏慧讀書數過輙成誦不忘旣冠登進士第授池州司法參軍通議以公素謹厚靜黙寡言笑恐其不更事而司法民命所屬不可忽故令就學律明年試大法中第一是時舒王用事中書置五房檢正遴柬天下賢才以濟公方筮仕而以材名在選中除監制敇庫制敇庫用士人自公始未幾除吏房習學公事同編修中書條例同列皆極一時之選其後列侍從居要津者相屬也習學例一考卽眞公未閱歳丁通議憂去職復除防罷習學官再監制敇庫仍多攝五房職事因議司農法駮其不當者大臣力主之公猶反覆論不已忤其意又嘗叱堂吏語有所侵大臣聞而疾之造爲訕上語以聞賴神宗仁聖察其無根得不坐防庫吏編進條目漏常程札子三道公已自陳再進矣大臣交詆之出爲睦州司理參軍公兩爲宰屬嘗與國論矣蓋今尙書都司之任侍臣之資也一旦屈於偏州下吏人意其不事事而親吏牘鉤獄情委曲周盡略不見遷謫容爛盧酒戶之僕乘醉督逋毆欠者至死引其主爲之倡主誣服邑上其獄爲重辟首公閱牘得其情曰毆之日主適外未還安得有倡卽日釋之靑溪民有訴匿鏹者詞已伏而容色若有寃者詰之則曰托者飲我出書云已使人置鏹於舟底酒酣醉歸臥舟中比及城登岸猶未醒其家執書以索而舟已出矣僦舟非有素莫識爲誰公爲緩其獄物色之求僦舟者甚急而舟人負鏹來告曰且我聞孫檢正治獄不可欺故以自歸也睦人至畫像祠之元丰五年復召爲重修編敇所刪定官書成論賞就循一資充詳定省曹寺監條貫刪定官三年攺宣議郎元祐四年監在京都進奏院六年遷左宣徳郎除太學博士以大父母春秋髙乞就吏部調通判建昌軍將行除太常博士乃謁告歸省而後就職王文公賜諡有定一博士有欲爲其文極言推尊自結於用事者公當筆輙推其次蓋事有近於追逐時好以取世資終不屑爲也紹聖元年遷祕書省正字二年權發遣梓州路轉運判官八路差遣例多狃襲拘礙注擬不行熙寧元丰間許在任官前期一年射闕毎一官闕則徧問屬郡應入之人其後前期射闕之法廢須罷任以到銓爲先後之次則人人身在銓所矣而徧問之法猶存往復待報有彌年者公私病之公建明季闕牓十日非次及過滿見闕五日限滿如吏部法定差朝廷善之仍頒其法七路行焉先是瀘南羅始黨八姓生夷自元丰中収服團結爲義軍三千一營歳月浸久其數著籍者皆名存而實不足驟覈之必至於變故生事公爲建言朝廷初以羅始黨八姓依七姓十九姓熟夷團結者止欲羈縻逺蕃漸令習漢化耳今夷情已安則八姓前闕義軍之數可置勿問今而後遇有闕因犒設夷酋使轉相譯問以本族願補者充從之至今爲便三年遷承議郎四年移成都府路轉運判官成都爲蜀劇郡公裁處暇裕而事細大畢集相度開興助正鹽井建明差選職令條制人情愜當所奏皆可至於增置武寧諸軍般買眉戎歳米皆長久之利也召爲尙書刑部員外郎辭不拜攺吏部員外郎復懇辭前後章六七不允旣就職賜對從容請儒臣討論官制而補完之以成一代之典追配周官有旨條具以聞防言者擿公元祐辧訴論罷職出知南劍州未赴遇上皇登極恩遷朝奉郎賜緋魚袋召爲司勲員外郎遷朝散郎除右司員外郎靖國初差防檢皇太后園陵文字還朝除祕書少監國子祭酒崇寧攺元兼權祕書監中外期公朝夕且進用而抗章力請補外除直龍圖閣權發遣江淮荊浙等路制置發運副使初蔡太師京一見公奇之爲戶部尙書薦以自代及與政欲以公爲刑部侍郎辭免曰某昔嘗免刑部郎今爲侍郎非所安曰以爲他曹何如又辭曰異時閒從官闕大臣有以某名進者上未以爲然公秉政宜愼所引毋以不肖累君也太師意未已防有傳公趣與新政異者遂罷發運知潤州未幾得管勾杭州洞霄宮公曰吾志也大觀元年遷朝請郎三年以八寶恩遷朝奉大夫洞霄再任恩復請差提舉舒州靈仙觀一日盥櫛更衣謂家人曰生死去來無足深悲惟念佛不忘是眞吾眷屬言訖而暝實三年已丑七月二十一日也享年五十有九是年十二月二十六日於興化縣善應鄕顏村靑龍岡之原從治命也母黃氏再適遊氏封同安縣太君公欲便親闈故卜居髙郵盡斥先世資產與諸弟而俸余稍稍買田築室爲伏臘計多病早衰常欲謝事自屏物外恐傷慈懷故不果公天資夷曠貎如其心平居恂恂似不能言一旦坐官府胥吏紛紛持牒互進公各使盡其意徐以片言折之羣吏帖耳結舌不敢出息退而相語曰公神明也不可欺樂善急義重然諾薦士毎先寒素不可幹以私識慮精敏多人意所未到閒居七年未嘗以一字至公門兀兀自守泊如也妙洞心法於佛書無所不觀手錄要義皆成誦其屏聲色黜滋味蓋篤信而然非彊絕之也嘗有疾得異方須鸜鵒公素不殺而厲物以衛生不忍爲也故藥久不就忽有鷙禽擊死者墮庭中公得而餌之疾隨愈此殆神相非人力可致也公於刑書中悉詳盡世之名知法者皆嘆莫及而朝廷欲以刑官處之弗居也於陰陽星歷之學皆精到而未嘗一言及之異時嘗苦天官歷火木二星及蝕時刻多不合與姚舜輔所撰歷互有防宻委官考詳前後有異祕書不能決有旨命公校之其說遂定九官貴神壇位失次悉釐定之皆因事而見蓋公以儒學自將該洽有文而以法家術數名世非其志也有奏議解經雜著文集四十卷藏於家前娶劉氏追封眞定縣君今夫人劉氏贈太中大夫處約之女孝謹沖淡克配君子封靖安縣君男二人長曰鉅假將仕郎蚤卒次曰鎭修職郎今爲池州司兵曹事女一人適文林郎洪州司兵曹事遊防靖國郊祀當任子引舊比薦其弟誡有司持元丰法不報後六年宗祀卒以誡爲請今爲奉議郎知瀘州愼縣事公旣沒十有三年其弟誡始以遊公狀來請銘乃爲之銘曰一徳不回踐更三世不附於時其節靡悔不殺之戒誠通於幽有隕其庭疾已隨瘳刑名星歷詳盡精到法家者流非志所好公之神明其徳可欽百世不朽勒歌於瑉

山集卷三十四

欽定四庫全書

山集卷三十五

宋楊時撰志銘六

章端叔墓志銘

公諱某字端叔姓章氏八世祖及爲康州刺史自南康徙居建州之蒲城其孫仔鈞仕王氏官至太傅仔釗爲泉州團練副使兄弟俱有功於閩故號仔釗爲小太傅仔鈞之後居西村仔釗之後居珠林自是分爲二族宋興幾二百年西族世有顯人珠林久不振至景徳中公之大王父始以進士中甲科而位祕書丞公於熙寧三年繼登科而後珠林之族浸顯矣公資穎悟方防學已能屬文年十四卽辭親求師友薄遊江淮間殆十年能自力卒以名聞於時初調撫州臨川尉盜有刼行商殺人者吏以支辭蔓其獄連逮者以十數累日情不得公呼囚令環坐以事驗之俄引三人出曰汝實爲盜余悉縱之使去三人者卒服其辜無異辭其遇事巧發奇中類如此人莫能測也就移壽州壽春令大臣有以公孟子義進者詔付祕書省除應天府國子監教授用舉者攺著作佐郎官制行換宣徳郎知越州山陰縣事山陰號繁劇訟牒日紛至公處之裕如也巨猾陸璋輩竄易戶名以避徭役公閱籍具得其姦狀坐流配者數人老姦宿贓屏迹聽命無敢復爲欺者邑大治境內有海塘瀦水漑民田歳久堙塞不治爲旱患公鳩徒濬之仍爲經畫爲久計民至今賴焉秩滿轉奉議郎監左藏北庫哲宗卽位轉承議郎通判宿州先是南京押綱侍禁史士宗侵耗官米數百石反訟倉官交納不公獄久不決朝廷以委公至卽片言折之士宗𨿽坐流竄而自以爲不寃又轉遷爲朝散郎繼丁親憂去喪久之除太府寺丞轉朝奉郎召對稱旨除府界提舉常平等事鄢陵舊有惠民河數溢爲民害二縣以開濬爲請公爲親行堤上得舊河經始之意本欲殺惠民河水流而歸之蔡河稍加開濬則惠民之注流益悍而蔡河不足以吞納則爲害滋甚不若增濬河外故道雙泊𨿽溢可恃以無患是歳河朔饑民流而入畿甸者不可以數計公召而廩給之因以用其力故堤成民不告病而饑者得以全活公私之利蓋兩得之也上皇卽位轉朝奉大夫未幾除知防州爲江西劇郡俗健訟公下車痛治妄訴者一人迄公去無或干政犯令者是時承平日久屢丰年天下諱言災傷無以民病告者公還朝首言淮甸歳凶宜加賑卹大臣初𨿽不悅而公誠意懇惻故卒從之翌日遣使大發倉廩而民賴以濟公之力也崇寧初黨論復興義士膠口無敢竊議者公除郎官得旨陛對抗言元祐臣僚削秩投荒皆緣國事陛下卽位稍令內徙道路交慶今復刻名著籍禁錮其子孫恐非陛下本意臣竊惑焉上𨿽優容之然亦由是與時論不合矣防宰相曽公布得罪言者因以防文詆公從坐降一官罷尋知泰州遂掛冠退居吳門未幾上記其姓名特旨落致仕復知泰州之官數月卽乞宮祠得提舉舒州靈仙觀崇寧五年六月八日以疾終於平江府之私第享年六十二歳以其年十二月十六日於吳縣長山鄕社墟道士塢之原公莊重簡黙而接人以和气行已蒞官一本於誠不表襮以自售其論天下事不茍不隨期於當理而已方元符末議役法請循元丰爲便或疑其朋附及崇寧陛對抗言黨錮非是聞者駭汗乃知公之用心合天下至公無彼時此時之間公以是數忤權貴竟以不遇公仕於朝兄弟請別籍公盡以已所當得田業均之且立劵與之約毋得輙典賣而其後兄弟之子有破其產者卒賴此以爲生公之惇族爲之長慮蓋如此公平生無女妓珍奇之好獨讀書萬卷增校精至手澤具在有文集二十卷孟子解義十四卷曽祖故任祕書丞祖故不仕父故任通直郎贈朝奉大夫娶沈氏起居舍人諱季長之女也封宜人公襟度簡逺未嘗問生事然奮羇旅起家闔門千指有宅以居有田以食夫人之力也其經理家事無巨細皆有節法丰而不侈儉而不陋正睦中外雍如也自政和以來四方無虞仕進者以攀附爲榮而夫人毎戒其子曰宜安素分逺權門盜賊日起毋逺官以貽吾憂諸子仕者謹奉其戒卒無患聞者服其逺識建炎二年八月二十五日以疾終於正寢享年七十有四以是年十月二十二日祔於公之兆子男八人長願宣教郎知杭州臨安縣事次師中早世次懿廸功郎池州士曹掾次愈廸功郎福州士曹掾次惠次憲次懋次悊皆業儒未仕女四人長適宣教郎知舒州宿松縣事孫寔次適朝散郎直祕閣廣東路提舉常平等事王舜舉次適奉議郎主管亳州明道宮呂弸中孫男女二十二人建炎之初其子憲不逺數捨詣毘陵踵吾門而告曰先君之亡二十有餘年矣而無幽堂之銘其盛徳中行恐遂冺沒無傳焉敢以是請久之餘未暇作也又遭母夫人之喪復以書抵余而請之益至余𨿽不及見公而公之子憲悊從余遊義不得辭也乃爲銘使歸而掲諸墓上銘曰奮身羈窮砥節不移遵義而行不茍不隨黨籍之興公獨有言爲人不能展也直賢銘以昭之庶永其傳

忠毅向公墓志銘

某年月日北兵襲陳余時在行朝得報謂同列曰陳守向公必死矣爲之廢寢食者累日未幾訃至人或問曰方今雄藩巨鎭擁重兵棄城而遁者踵交於道陳無髙城深池以爲阻固以千百惰羸之卒當敵人屢勝之兵𨿽庸人知其不敵矣避其鋒而去宜無不可者何自而知其必死也余曰公之忠貫白日非死生禍福能易其操者其素行然也余以是知之聞者莫不欽嘆其孤將以某年月日公於某所某原以通判潼州府朱震之狀來請銘余告之曰公之仗節死義有諫臣之章議行易名有太常之誄褒贈之典布在天下其勲烈不待餘言而傳也然公自筮仕以來所至皆有風績可書世人或未知之也亦不可湮沒而無傳乃敍而銘之公諱子韶字和卿故相文簡公之曽孫欽聖憲肅皇太后之再從侄也世爲開封人曽祖諱某故任國子博士贈開府儀同三司守太尉曽祖妣李氏封太夫人祖諱某故任西京左藏庫副使祖妣王氏封太原縣君考諱某故任太中大夫致仕贈通奉大夫妣夏侯氏封碩人公生而有異稟不妄嬉戲莊重如成人比志學卽遊賢闗淸約如寒士人不知其爲相門後族之子侄也其彊學自勵至焚膏繼晷不少懈同捨相與語曰君子之於學也息焉而後能安其學君何自苦如是公愀然對曰家門衰替敢不彊勉而自惰乎如永嘉劉安節輩皆伊川先生之門人有識致訝其語因問之曰公家富貴聞天下二郡王日奉朝請仕於中外以材望顯者甚眾何謂家門衰替也公曰先丞相事業寂寥久矣安節壯其言引爲忘年交元符二年與國學薦欽聖聞之喜甚補假承奉郎三年擢進士第唱名集英殿欽聖登紫雲樓宻令宦者引公至樓下視之翌日賜賚有加注保州司法參軍有旨攺承事郎皆特恩也差監在京炭埸防有族人除太府卿以親嫌罷攺授簽書荊南府節度判官防公事是時公方冠初未更事而練達政體如素宦者知荊南馬城器其才府事多賴之城去董必代公嘗具袍笏而必以短防束帶見之必爲人簡嚴屬吏無敢忤其意者公移書責之不少屈秩滿知蘇州吳江縣蘇人私鑄黃錢流布一路諸邑聽民自便郡守是之公獨以爲不可爲書極言其害下令切禁之一縣無敢犯者中司論其事詔置獄繩故縱之吏諸邑皆曰太守之命也吳江令嘗力爭以爲不可書具在公聞制使來自謂理須被逮卽具舟束裝以俟吏及門卽行初太守意公以抗論不從爲功比公至卒無一言及太守者守甚徳之而後信其爲仁人君子也獄成自太守而下皆貶秩公獨賞一官其後太守孫公傑召諸邑防議欲二大堡置一鼔樓堡丁五人以備巡警盜發則鳴鼔以相聞公曰一大堡二十五家而已如吳江外鎭有合境不過五里者無慮數百家若二十五家置一樓則不可勝計矣又以數十人持挺更巡則其間不無彊悍不逞者逓相侵陵則鬭爭自玆始矣不可爲也郡守意欲必行之不從公持之益堅逾月不能決同列厭苦之謂公曰不若稟令而歸到縣則措置在我矣公曰不可稟令歸而不行則有司得以慢令罪我矣久之卒如公議大觀二年除開封府右曹參軍明年轉朝散大夫李彪欲言蔡京擅權誤國書艸具未上有告其事者丞相何公取防下彪開封獄有司謂彪謗訕大臣欲置之重典公方初來力爭之李孝壽尹開封依違不斷丞相張公用公議薄彪罪已而京復相禦史論彪獄不當乃流彪海島李孝壽已死追所贈五官更追三官公時已去職監在京進奏院追三官停任四年敍朝散郎監保州鹽酒稅五年以建儲赦復朝散大夫提防信州太霞宮未幾除知虢州不就六年差主管西京外宗室財用外宗室之法未出仕者計口給食至是有養子以增數者公與同官髙大中論曰財用不足患之細也畜養他人子則本支亂矣公乃建議爲之措畫以去其宗室財用以黃河退灘地淮浙圍田及常平贍學所不取者充案牘隔逺吏緣爲姦隠漏不可勝計公手自翻閱盡得其情量入爲出無匱乏之患判外宗正趙仕暕常患不及公笑而不答他日出其大數沛然有餘仕暕服其明焉七年移管南京外宗室財用俄復還舊任宣和元年除知防州又除知建昌軍未赴除防州路轉運判官朝廷議罷新開邊郡公條陳利害請罷溱播思珍四州反其縣同官謂珍不可廢公爭之不能得乃罷三州而珍州至今以爲不便久之瀘南帥劉亞夫復用夷冉萬要議請開溪州路南通辰沅西抵瀘戎置一州二縣詔發潼川府及防州兩路兵輸錢糧辟官屬瀘南遣南騎兵至涪州責錢絹甚急公率同官王蕃論奏其事蕃意難之公曰若有疑某自具奏蕃乃同上防曰頃年龎寅孫守防創開邊隙是時欲建溪州冉萬要曰險阻深僻不可爲郡縣今萬要與冉蠻老以仇怨相攻乃更建議開路且路之所經者十有一族而七族被誘四族不出四族者蠻老在其中又有蠻由冊一族以人爲糧彼萬要意在報仇假官軍以殺蠻老耳且自昔夷人納土請置州郡必先通路創屋以俟王人官司遣人相視然後調兵儲糧經理其地今請吏者未集山谿未通遽遣王師深入不測是委肉於餓虎之蹊也事大不便奏方上而大役已興矣郡邑騷動蕭然煩費人心震恐識者危之公又爲書上二府申禦史臺極陳開邊徼置州縣以蠻夷中國之害爭論甚力俄得可報亞夫削官其役遂罷防路亷訪使者曹東請築瞿塘闗乃唐防州故基也山嶺越溪谷樓櫓城壁費甚廣請置兵三千屯守公申尙書省曰世亂則守險世治則去險而居平陸守險者所以固疆圉居平陸者所以杜覬覦故前代割據防州附瞿唐闗本朝削平僣亂丁謂薛顏乃移防居魚腹以就平土今無故勞民費財而起戰爭又屯兵於外太阿倒持若一夫閉闗奮臂則防州無兵可抗非久長之利東怒欲以他事中公竟不能而瞿唐闗止因其舊而增葺之卒如公議六年使還入對延和殿首薦寒士上皇頷之曰進賢受上賞當路阻格之不報除知蔡州下車去貪暴屏巨猾寛逋負舉下吏可任以事者然後興學校延見儒士有縣令狃舊例獻遺利以入公帑公判其狀付州學養士前守計份議開小河泄積水功大不能就公論其非於部使者曰小河淺狹不足容諸水之入徒費財力有害而無利乃罷其役八年主管亳州明道宮除知徐州靖康元年近臣薦公材堪出使除東京轉運副使戶部尙書聶昌以國用不足諷諸路進羨余知宻州郭奉世與昌有舊進萬緡昌薦諸朝請賞之以勸天下公劾奉世曰一路財用有餘不足相補設使宻有餘財當具數聞部使者通融計防資兵吏之費安可不卹大計不顧他州進通用之財徼非道之寵不罰奉世無以懲姦而主計近臣首開聚斂之端浸不可長士論韙之於是有防下京東治其事防昌入副西樞故事不竟奉世罰金而已山東久苦李彥暴虐朝廷初罷梁山濼稅燕山夫錢黜興利之臣民凋瘵未復盜賊相煽野聚公條具民間利病十餘事上之丁通奉憂解官與諸弟居淮寧府防蔡州缺守州人邀使者馬首願得公三年使者上其事而蔡已除新守矣乃起復就除知淮寧府公三拜章乞終喪不許公視事六月北兵至陳公率諸弟城守勵戰士開諭百姓曰汝等墳墓之國去此何之吾與汝當以死守之敵晝夜攻城公親擐甲冑冒矢石遣其弟子率赴東京畱守司乞援兵未至敵益其眾城防公猶率眾巷戰力屈被執敵坐城欲降之酌酒於前左右按令屈膝公植立不動防手罵之遂見害時年五十實二年二月二十二日也有陳掞黙記其處公弟中奉大夫新知唐州事子褒朝請郎子衮廸功郎子某皆見害家已破散掞入其府取公誥敇藏之季子鴻六歳乳母抱去遇兵奪其母棄兒井中有出之者兵又擊之一夕復活他日過復抱藏民家後公子沈奔喪乃得公遺骸並誥敇及鴻以歸後二年子率守儀眞遣人至淮寧訪尋得公季女於民家時年十一娶夏侯氏封令人先公八年卒男十人女五人讓將仕郎混汋及三女早亡防將仕郎溥通仕郎涖溥瀚及洛汝爲北兵所掠未知所在沈登仕郎鴻以褒典補將仕郎孫女一人諫官上防曰臣伏聞去冬近邊有警諸路守臣或望風逃遁傑然以忠義自奮誓以死守者陳州之向子韶是也至城防猶率眾巷戰與介冑之士同斃於兵革之下行道之人稱頌咨嗟忠義之士憤發激昂願下明詔褒子韶忠義之莭優加爵秩以旌顯之捜求其後而錫賚之天下聞風孰不踴躍奮厲爲陛下盡節乎五月二十七日有旨贈三官四資本宗有服親將仕郎時秀州兵亂害武功郎江東西路經制司書冩機宜文字辛安宗有防贈五官與六資恩澤諫官再上防曰今戎事未息一賞之行萬眾觀聽朝廷出於無心而見聞者妄意輕重又向邇來守土之臣望風奔避者不可一二數如子韶城防猶能身率餘兵巷戰致死誠可載之信史無愧古人以勵臣節一時恩贈所宜特厚豈當更居安宗之下於是詔增二資恩澤特贈通議大夫久之有言用兵以來仗節死義者甚少朝廷所以風勵之有未至也望明詔禮官凡臨難不屈死節昭著者特賜之諡使得垂名不朽亦風勵節義之一端也太常以公名聞有旨賜諡忠毅聞者聳然以爲效忠義之勸公爲人端慤夷易不事表暴一言之出洞見心膂通奉公篤於惇族公承其志率諸弟分俸以均給本房之未仕及待闕者逺方珍異必以時至通奉有疾衣不解帶與人交主於忠信不爲浮文末禮以投眾人耳目書尺不過一幅語嚴而意盡所至必與君子長者之遊暇則觀書門無雜賓與人議論匪一然必反復曲折歸於至當發爲辭章典雅溫厚有唐詞人之風自始仕由幕職至縣令退爲筦庫進而處刺史二千石一以誠意爲主不以色辭假人故居官可紀去必見思至其蹈大難臨大節而不可奪非茍然者蓋其胸中素定也髙才逺識未究其用而遽至此嗚呼命矣夫銘曰敵人侵疆橫流稽天取義捨生維公則然秉節不渝幾至覆宗昊天不聞罹此鞠凶季子之防亡而復存神實相之將大其門褒贈之榮永光窀穸忠毅之名千古無斁

山集卷三十五

欽定四庫全書

山集卷三十六

宋楊時撰志銘七

周憲之墓志銘

公諱某字憲之姓周氏其先本周苗裔平王東遷次子烈封汝墳秦滅周以汝墳爲子孫因家焉至十八世孫仁爲漢太中大夫徙家陽陵子孫咸至大官自漢歷唐世有顯人其後緜遠族眾散適他郡有居處之遂昌者公之遠祖避唐亂自遂昌徙之浦城故今爲浦城人王審知據閩其三世孫璡仕王氏爲銀靑光祿大夫卽公之七世祖也生彥卿爲王氏先鋒將彥卿生文之當閩滅入南唐官至殿中丞文之生隆隆生衡卽公之曾祖也娶黃氏楊氏生某卽公之祖也累舉進士以文學教授鄕裏祖妣李氏用猶子禮部侍郎常陳乞推封所生特封昌元縣太君自髙祖而下𨿽隠徳不仕而皆以儒學行義稱於鄕邦父諱某仕至宣徳郎知廣徳軍廣徳縣事卒於官以公貴累贈通議大夫前母李氏繼母郭氏俱贈碩人通議公以進士起家事親以孝聞屢爲縣令公正豈弟多陰徳有識之士知其慶必在後也公生而相貎異常通議公嘗撫之曰大吾門者必此兒也自爲兒童卓犖不羣長益明敏年十四作進士詞賦已有可觀乘間更習他文不專爲科目計年十七補太學生預廣文薦會攺科用經術後進競尙浮華綴緝公獨不追時好必以古文爲法時張公廷堅爲慱士少許可公贄書見之張展讀大驚曰子妙年之詞若此古人不難到也公之叔父侍郎一日覽公所著唐贊論持以賀通議公曰此已逺過於某其爲名公所推重如此紹聖四年登進士第授將仕郎越州諸曁縣尉丁通議憂哀毀骨立通議公仕宦二十餘年以防潔稱捐館之日家惟四壁公扶護歸平江竭力襄大事安貧守分人無間言服除授靑州益都縣主簿到官之初外邑訴水災州檄公檢視通守者吝於稅且少公輒大言曰若多放一粒租稅卽當奏劾公正色言惟知盡公而已奚防其他旣而躬行田疇所傷禾稼果可驗訴者不誣公悉準法蠲放之通守𨿽極怒然無如公何也秩滿用薦者陞從事郎知婺州金華縣丞丁母憂服除授泗州錄事參軍鄧帥李夔攺辟公知淅川縣事前政以軟懦去官公事或經嵗不決公到迎刃而解舊事決遣無畱凡斷獄片言得其情僞人人心服老胥猾吏屏息聽命邑以大治士民稱頌以爲前後所無也州以公帑不足委五邑賣醋實皆抑勒所得息以十之二噉縣官諸邑旣爭奉州且利二分至有月輸六七百緍者公以縣陋民貧度不能盡免所輸才一二而巳以其所得二分均之僚佐未嘗受一錢京西漕專領修洛陽大內坑冶使者創行鑄新鉄錢科兩路市彩色鐡炭之屬民不堪命州下諸邑均出所科公言邑有大小難以一槪力爭之鄧帥許公光凝之前引春秋平丘之會子產爭承以爲鄭伯男也而使從公侯之貢懼弗給也由是更以諸縣戶口物力差次之淅川遂減過半許公先以文學易公至是益加欽嘆以爲有古循吏風也初公在任才一考士民競於諸司投牒願畱再任而諸司應照例薦守令仍以公爲首及公得代而歸百姓攀戀號泣遮道絕梁累日不得行乃相率畫公像於浮圖捨嵗時祠之焉用薦者攺宣敎郎授亳州司儀曹事磨勘轉奉議郎政和七年許公召還薦公於朝除武學愽士幾嵗擢監察禦史宣和二年有上封事告淮南連嵗荒旱饑民相食常平使者顧彥成坐視不救上大怒詔公察訪亟行賑濟公登對陳八事一乞依法放免租稅二乞諸司錢斛並許支用三乞州縣倚閣催民間積欠四欠常平司錢斛已樁發未行者並截畱五豪戶有願出粟濟饑民者許保奏推賞六所在官山林塘泊暫弛其禁聽饑民采食七鄰路般販米斛入本路者免收沿路力勝庶得商旅輻輳又小民有無業可歸願充軍伍者委漕司多方招刺以消攘奪之患上皇一一開允仍命行訖及奏疏降中書執政頗難之所陳八事從其四而巳公行人或謂公曰上慈仁博施固無不可然執政不肻盡用公疏其意可見矣況淮南監司郡守皆出權幸之門凡財用又多供應禦前爲名公其愼之公曰吾受命訪察若趨時顧避則兩路生靈實吾殺之也借使獲罪豈敢愛一禦史而輕億萬之命哉卽檄監司州縣問百姓疾苦悉推行所以賑濟者宿守吳壽寜聞公將至令諸門毋納饑民遂至城外僵屍縱橫悉差公吏穴地藏之乃申以無饑民無可抄錄眞守蘇之悌夜遣兵杖逼饑民載之江中洲上悉皆致死二守皆宦官腹心專以進奉花石珍禽爲務旁連漕使孫防防視江淮間莫敢誰何公並劾之由是官吏風靡兩路所養饑民流移僅三十萬賑給闕食人一十七萬有奇振糶借貸谷三十餘萬勸誘人戶出糶及借貸七十萬有奇計所全活不知其幾萬也前所劾二守旣以罪去造爲飛語以動朝廷遂有防促公疾速赴闕更不賑濟公旣忤宦官之意使還請對閤門百端沮抑公卽上章丐外補除權知常州會常州系髙麗使經由郡守臣例賜對上因問淮南事公從容陳之聖心感悟畱不行除尙書比部員外郎遷右司員外郎假太常少卿接伴大遼賀正旦使磨勘轉承議郎時遼使耶律懷義畱嗣卿皆叵測者公一見卽開懷待之然與之言未嘗少假借舊例國信私覿皆售僞濫物以其價廉吏請循例公不許其所酬酢物不較其直物皆精好北使恱服及對上喜見於色褒賞再三且諭公將來送伴如有合理會事可一一憑內侍奏來公聞而遲疑上卽曰卿識鄧文誥否公徐奏云臣起自疏賤於今內臣中無有半靣之交者上嗟嘆良久翌日加賜茶錦宮花等蓋特恩也使還差殿試初考官進士對策間有言極切直者有例欲指爲謗訕取防公云今盜起東南正是國家開言路之時豈可吾儕先加以此名遂攺謗訕二字爲渉異奏之已而降防皆取於前列宰相王黼建應奉司公知黼不可盡言姑欲以利害警之造黼問焉黼云此以中官領供應者不一凡物旣不可考覈而搔擾已倍多故緫以一司公曰相公念應奉無節不嫌以論道之任下領有司意則美矣第恐外庭旣行之北司仍復干預則用度將愈無算而搔擾又倍前日是使中官得以爲辭而相公獨受其獘也黼變色曰理或如此然掌九式九貢正周官冡宰之職由是不恱公磨勘轉朝奉郎是冬復假大常少卿充賀大遼正旦國信使北人聞公名頗畏服待之禮有加焉公還覩河朔軍政不修將士驕慢因使畢賜對上疏論之言兵可百世不用不可一日弛備兵當畜銳以待敵不可玩敵而自怠上極嘉納以公奉使稱職賜五品服擢侍禦史磨勘轉朝散郎先是王黼采公察訪淮南之譽俾爲都司意欲援之從班其後以公議論不附巳又難其應奉事屢奏出公爲河朔漕使惟天子察公忠直故任以言責時患法制委靡士風奔競公上章乞正紀綱崇名節又奏國朝技術雜流命官皆從本色遷轉有正法比來夤緣幸會或有至正任橫行者名器不重莫此之甚宜詔有司一遵舊制又奏都水監修立大河堤岸置文武官以催促功料爲名凡一百二十餘員類皆權貴親舊受牒家居卽日降防悉罷之徽猷閣直學士應安道自宮祠起知宣州公言安道昨知平江府日髒污罪惡暴著不可爲民師帥其命遂寢公每對語必欵盡旣退上常目送之累欲擢公諌議大夫皆爲王黼所梗四年冬金國遣信使來上以公前使遼稱職欲俾館伴復以爲言黼云館伴見宰執議事不可領諌議更除顯謨閣待制充館伴副使賜三品服又差報聘充國信使先是政和間遣歸朝官趙良嗣由海道使金國約共起兵夾攻大遼許其嵗賂銀絹以燕云地來歸至是金人巳盡並契丹故地又西破雲中而宣撫使童貫蔡攸出師才至盧溝百萬之眾望風奔潰金人遂據燕城志愈驕悍須索無厭上旣怒貫攸且疑良嗣故特命公良嗣見公專使懼察其姦力請偕往乃攺差公充副使仍賜金帯公到金營見其軍帥諸貴人議事金恃彊背約曰燕山一道全用大金兵力取到除卻平灤等三州每嵗自出租稅六百萬緡若南宋於嵗賂外更增得此數乃可商量公言本朝與貴國元約云何今何故輙生此議況重賦暴斂乃契丹亡國之法何足稽也某受命而來除許贈二十萬銀絹之外一尺一兩不敢輙專金人怒曰此事上面商量巳定使人乃如此爭不知待望歸也無公答曰某持節出疆以死報國分也若失辭而歸將何面目見主上金帥拂袖而起遂遣介冑者數十起坐隨公凡十有三日聲言拘畱實欲脇公俾許所欲公愈不爲之屈談笑如常時與同行圍棊爲樂敵日遣親信數輩覘公知其終不可奪因攺館遣其貴人來見公譏之曰貴國用兵以來𨿽號百戰百勝然今深入燕地西有天祚北有四軍東有張覺而本朝大兵又在其南盍思早爲定計今行人見畱大事未成以某觀之恐非萬全也其人無以應但慿公再請於朝廷公回至雄州童貫蔡攸懼公見上發其誕謾堅畱公惟令馳驛具奏取朝廷指揮而巳公因上疏歷言金國驕悍貪詐前後背違元約之事本朝初用謀臣言輕與通使實未爲得計但累年聘問理難一旦拒絕今請求無厭傲狠自大釁端漸起必不能久保歡好且詔大臣深講所以禦敵之策仍勅邊將訓兵積粟先爲隄備庶幾緩急不失支吾於是大忤宰相王黼之意旣而承朝廷指揮前議增二十萬銀絹更不施行今別以中國所出物計直百萬緡爲賂報聘禮成與其使楊璞薩摩等同至進徽猷閣直學士復差館伴薩摩好爲大言一日出語尢不遜曰若此事不了於南宋不便也公正色曰使者勿謂本朝昨盧溝小失利遂有輕中原心堂堂大國若遇倉猝忠臣義士不爲無人時同館伴盧益恐言太過目公乃止又與公論國書內何不便稱大金皇帝尊號及將雲中別作一事目欲俾公奏攺之公曰國書出自聖訓裁定一字不可移易薩摩云如此則將去不得公答以本朝今遣使報聘此自是本朝使副將去何預爾事也當公與金使爭聲聞館外上知之屢降宸翰於王黼言周某气直何不再令報聘黼多端沮抑遂差盧益充國信使上以公充送伴公送北使至燕山當賜禦筵楊璞謂燕地是大金取得將與貴朝存問皇帝公答云兩朝共取燕地貴國依元約以地來歸卻受了本朝嵗餉今地已屬本朝禦筵又是本朝所賜豈有先北向拜之理璞云如此則禦筵也赴不得公責之曰聖上優禮使人不逺二千里遣使錫宴豈可因議事待不赴如此行事於義理上全無一分去得反覆折難十次公知其防頑莫回但移文照會而巳自朝廷與金人結約之後敵勢日彊肆爲驕蹇前此漢使例皆莫敢與之校獨公毅然不顧語言未嘗小假借非理之求一切不從北使無以加之往往辭窮而退使還除尙書刑部王黼旣不喜公又見雄州之疏明其失計故當國信結局同僚並轉三官進職三等而公止遷直學士而已上素知公孤立無朋每加任用在刑部供職才九日擢禦史中丞特封文安縣開國男食邑三百戶初對上宣諭曰比來言官多攟摭屑卿朕所選用官爲中司當存朝廷事體公見宣和間朝政極獘邊隙已開知國家久已失計但欲善後而已首章舉臯陶戒舜屢省乃成大槪謂有虞之時治功成矣而贊襄之臣尙以是爲戒蓋恃其成而不加省則其成不能保遂至貽患有不可勝言者上皇悟其防因稱公雄州所上疏公奏曰今無如之何惟當修政事以待之耳上深然之諭公曰觀女眞所爲不如契丹逺甚前此趙良嗣只與朕言此國有威有信可以永逺爲援賴爲差得卿去不爾朕無緣得知也公因上疏論盧溝致敗之由皆童貫蔡攸不能節制諸軍而屬官李宗振統制王稟其罪爲大李宗振本曹州一胥吏也致位承宣使爲貫腹心貨賂公行由是賞罰不明將士解體王稟初無武略惟善附防盧溝之役其軍實先退乞將二人重加竄責章凡三上方施行童貫歸自河朔姦妄盡露上務欲保全之俾以公師致仕貫乃怙權不捨復用太師除豫國公徧檄陜西河東經略司告諭蕃官首領若所在官司搔擾令申貫審復聞奏公上疏論云貫名爲致仕乃預軍旅邊務其害政侵官莫此爲甚乞令凡事不得干預上卽以公疏札示貫執政以簡貴自居凡國忌行香率多托疾不赴公奏謂大臣如此何以表率百僚宜嚴立法繩之詳定勅令官舊以二員爲額後乃增至七員學士待制領在京宮觀者至有三十餘員公奏謂局事不加多而領官數倍前日有職事侍從官才二十九員今不任事者其數乃過之甚失所輕重宜加裁定又疏國家馭軍之法至爲嚴密承平不試卒惰而驕比陽武縣卒憤坐倉價錢不如所欲乃敢羣擊縣丞楊慶諒向使慶諒殞於非命彼知罪大無所容則其爲患甚矣願詔爪牙之臣講明軍法而振起之往者𨿽不復加誅而來者必可使無犯也上皆行之觀文殿大學士林攄掊克其使臣丘大成令賠過錢萬二千餘緡致家計破蕩無力供應則又追捕其家屬系獄公奏攄身爲國執政大臣而乃貪污害物如此乞委鄰路監司盡公根治攄坐是降秩二等宦官李某之子雍奏乞與某析居某遂奏令雍認姓公謂雍之悖徳亂常其罪固不容誅而某爲近臣聞其子妄有奏陳不能頓首謝乃敢肆爲忿戾上凟君父故某亦降秩時權要親故官於外者秩將滿多經營再任致使孤寒之士擬官至於三四有未霑寸祿者公云公朝仕進之路豈可使不均如此宜一切杜絕之新法茶鹽初行凡獲私販論賞甚重而部使者又起請州縣推勘盡公者許保明推賞朝廷從其請公言自古豈有決獄而立賞格者此法若行則希進之徒欣慕榮寵馴致深刻甚非所以示天下忠厚之意奏罷之揚洪二州闕帥朝廷起孟揆應安道爲之公疏言揆昨任吏部侍郎與鄧之綱有私隙至詐傳命令諷張朴言之坐此貶置安道昨知平江府政以賄成公納貨賂嘗爲臣僚論列究觀二人固非忠實靖共廉良愷悌者豈可驟當方面之重皆罷領宮祠宦官李環之子純雅詐爲禦書夤緣敗露詔開封府獄根治公奏若大府研究純雅等罪狀明白固當正典刑然環爲之父恬不覺察奚可逃責鄜延帥薛嗣昌輙執奏所辟司錄士曹特免河北京東漕司輙差贓罪失官之人俾權親民職事昌樂等縣起免夫錢違元降指揮恣爲侵漁湖北提防刑獄臧時中在任姦贓狼籍前知泗州汪希旦以失奉行常平事抵罪後乃擢爲常平使者都水監丞賈鎭嘗爲孟昌齡小吏後乃擢任主客員外郎公悉論列之如此類甚多上方信用公故言無不從磨勘轉朝請郎差殿試詳定官除兼侍讀公正色立朝其所彈擊皆將相權幸或其親密𨿽宸眷益厚而怨仇多矣乃上疏乞出降詔不允繼因登對面請上曰朕自用卿爲耳目之官得聞所未聞豈可輕去朝廷非久當別有委任會上復起童貫宣撫三路貫偃蹇顧避出不遜語上再三惇諭乃曰臣昔平燕之時惟不能深取信於陛下致使周某乘間攻臣今若周某仍任言路臣終不能成功上不得巳罷公禦史中丞以本官提舉亳州明道宮其制詞云至使功罪不白是非無所辧謂公昔言貫不當也蓋貫緫戎一十餘年前後臺諌未嘗敢一言及之獨公上疏廷論故貫之怨公深入骨髓日夜與其黨百端爲計茍可以害公者不遺餘力適當再用故要上以逐公焉遇赦復右文殿修撰貫聞之愈不平必欲致公於死地於是親疏誣公昔使北時與趙良嗣結爲死黨及爲中司無一言及之上𨿽深知公然重違貫意復落公職降授宣敎郎黃州居住公聞命卽日就道凡在黃州三年日以詩酒自適無漂泊流寓之嘆淵聖宣皇帝登極復朝請郎覃恩轉朝奉大夫今上卽位首召還公已而除吏部侍郎諌官鄧肅以新進不知前朝事實率爾論公以爲嘗建伐燕之謀乞誅殛以謝天下賴上睿明灼見本末又知公嘗諌上皇飭邊備故肅之章畱不降公至南京賜對上疏勸上以固結人心爲本又言自古輕舉妄動未有不貽悔者當艱難之際尢宜愼之上深以爲然因諭公曰卿宿徳重望當卽輔朕且宜頻對又宣取公雄州之疏翌日徧示大臣曰周某所言甚有理也大駕南幸公扈從至揚州時選人赴行在磨勘者部吏以文字不圓備百端沮難公建明權宜措置舉狀不到部者依舊例用奏檢照牒其投下文字並當日上簿若有諸般違礙在上簿日後者並依放散舉主法及今後監司郡守舉官並此上印紙自是孤寒攺官不復畱滯而亦無敢僞冒者中外依五月一日赦舉文武材略出倫幾數百員而遷謫之人刑部亦節次檢舉朝廷例皆不行公奏言感人心者必示大信豈可使徳音旣下而實惠未周乎宜詔大臣亟以勅令從事擢刑部尙書兼侍讀遷吏部尙書用覃恩轉朝散大夫是時上初踐阼銳意講學公首在經筵獻納居多凡至安危治亂之機必旁捜逺紹極其規諌時邊警稍息而朝廷上下偸安朝夕公請對引孟子之言國家閒暇及是時明其政刑𨿽大國必畏之今不乘時爲無窮之計將何以善其後願陛下深詔二府大臣條天下之事其大者有幾於今者宜何先人才如何而可得民力如何而可紓國用如何而可足將帥如何而可選兵勢如何而可彊盜賊如何而可殄奔競如何而可息深謀熟講果斷而力行之毋以細務妨日力毋尙因循度嵗月庶幾日積月累以成中興之功又疏今宿將之在者無幾而後來以武略稱者未見其人乞詔武臣知州軍務分以上各舉可以將兵者召赴朝廷量才授職若有小警付以一隊之眾觀其臨敵果能立功則與舉者同加褒賞如其敗衂責罰亦如之疏奏皆降付中書會臣僚上言三省舊未合並爲一文書簡徑事無畱滯詔侍從諌臺集議公謂方今邊警尙熾盜賊未靖軍防兵政所宜討究者甚多何暇倍費日力講求並省條例且門下中書未可並而爲一其利害固自明白至若尙書省六部自更新制其格目皆與往時不同今若驟復其舊則命官置吏別案分窠條畫防其類不一兼舊吏類多辭職新吏懵不曉事猝然攺更深恐紛擾愈失其緒言者不過欲吏無冗員省無滯事耳神宗皇帝分建三省之初人吏員額皆有常數文書行移各有日限比年以來吏多額外而行移者多違日限故中外以爲病今若依官制元立吏額及行遣日限則無冗員滯事而得倂省之實效矣公前後爲銓曹長貳究心吏治多所建明時士大夫出身告勅或遭兵火毀失而行在案籍又不全凡參選注擬者胥吏詰難動涉嵗月公奏乞召官委保上簿先次施行續具勘當又奏前朝得罪黨人旣依赦復官所有合得恩數宜行給還公自南京賜對上卽有柄用之意比兩府虛位而公在病告上亟欲用公屢從大臣詢公動止及勅知閤門事韓恕曰如周某下參假牓子可先期奏聞虛心倚佇如此而公已不復趨朝矣公初謁告且滿一月念銓選劇部不可曠職上章乞罷詔不允更二旬再申前請上謂大臣曰當今人才如周某者未見其比𨿽病固當畱乃降防賜寛假將理而公求去益堅復上章詞極迫切上仍欲畱公樞臣郭三益爲公開陳乃除龍圖閣學士提舉江州太平觀公旣遂所請卽欲歸吳中巳而疾亟上章乞謝事轉朝請大夫致仕遂薨於揚州官舍實建炎二年八月十六日也享年五十有五天子聞之震悼對宰執大臣傷痛不巳特贈大中大夫與所得恩澤公未薨三日前飲食起居無異平日一旦悉召諸子告之曰吾素寡病今病至此殆不復起自念平生行已蒞官無甚可愧今官爲常伯終於牖下尙何求哉吾歿棺斂皆當從儉百日之內卽營窀穸汝等各勉名節視吾平時所爲則吾無憾矣諸子悲不自勝勉公以寛抱公笑曰吾豈畏死者至疾革神气不亂聞家人哭泣則正色目之曰慷慨之士豈當如此公爲人剛毅端慤粹雅疎通而識量過人喜怒不形於色怡然有常不爲事物遷動平生無僞飾其語言行事一出於誠其所施設宏大髙逺外視𨿽如甚略詳視其中則細故小物莫不悉備當時制詞稱之曰徳本天成渾然不見圭角行惟言稱考之皆有宮庭又曰險夷百爲信厚一節公議不以爲過也是以屢當國家委寄任言責之重使不測之寇謀畫注措沛然有餘仕宦守節槪未嘗屈已以狥人不爲權利所奪宦官梁師成以待士傾一時慕公名徳數願結交公確然不納梁之志愈堅而公愈不回梁𨿽甚銜之然廹於公議亦不敢加害也鄭詳以公與其表兄焦公衍同僚數憑焦以致委曲公亦謝絕之平生喜薦士得人爲多其與人無怨惡𨿽有仇怨不務報復公爲童貫蔡攸所擠謫居黃州及攸敗妻子過黃中途失船適公有一大舟其子欲求而不敢言公聞之輟以與之自初仕至終不營產業當公爲禦史時被防詣西京防檢諸陵家畱京師臧獲不戒於火生生之具一爇而盡旣歸視之略不介意素不與人交利𨿽親故饋遺亦卻之至上有賜予亦防於所受其使金國也上遣中使黃珦賜黃金二百兩公殿門外附珦奏辭之上知公特從其請後累差館伴例有支賜銀絹公又以連倂受賜爲辭降防不許乃止公平居𨿽祁寒盛暑對僮僕亦無怠容待物樂易不爲表襮重然諾惇篤契舊𨿽貴顯每見故交握手道舊如平昔其官州縣時舉將後多尙在庶僚公遇之必執門生之禮每賔客進與之抗聲極談簡直明辧見者莫不愛服居處簡儉無所嗜好獨喜觀書史日夜不倦病甚猶手不釋卷於經術務究大防惟嫌近代僻儒鑿空臆說至於諸子百家之書莫不該洽而彊記每語及一事輙誦數百言常病春秋左氏傳敍事隔涉年月學者不得其統於是創新銓次其事各列於諸國俾易覽焉公以文學名於世餘暇畱心翰墨得歐陽率更筆法所著春秋左傳編類三十卷史贊論五卷武學講義三卷奏議十卷經筵講義四卷斐然集二十卷丹川集七卷寜一堂雜槁十卷齊安集五卷其遺逸不錄者尙數百篇別爲編集而未及成公初娶楊氏朝奉郎致仕訓之女早亡繼室張氏朝散大夫元衡之女前公十年卒俱贈淑人六男長曰某舉進士早卒次某通仕郎次某次某並承務郎次某通仕郎次某未仕女一人適迪功郎韓願冑孫男二人曰可大彌大孫女一人先是公二年前卜地於平江府吳縣太平鄕楞伽山妣淑人墳之右穿爲壽域張淑人同墳至是某等以建炎二年十二月二十二日壬寅奉公之喪而葬焉承先志也昔公任中司嘗舉余爲代是爲知餘者及在維揚同省又同侍經筵故知公爲詳今其孤不逺千里狀其行請銘於余余何可辭乃掇其大槪而爲之銘銘曰在昔有言逹徳惟三於斯三者公實無慙彊敵驕悍萌芽未熾公策其終宜飭邊備先事而圖惟公之知淮南薦饑帝聞其呻命公出使往撫其民饑羸老稚數十萬人賴以全活惟公之仁閹寺之梟貫爲擅寵厲階是生實防且尰惟其凶焰眾悚而奉侃然廷擊惟公之勇雄州之言國之蓍宵小阻從其悔何追上聖嗣服惟公是思擢長天官身系安危方航而濟防其楫維施而未光爲世所悲善宜有後理固可推琢石幽宮莫有愧辭後欲考者視此銘詩

山集卷三十六

欽定四庫全書

山集卷三十七

宋楊時撰銘表碣八

張安時墓志銘

公諱某字安時姓張氏髙祖照仕南唐攝汀州幕官遭亂退居沙縣故今爲南劍州沙縣人曽祖某祖某不仕父某以公貴累贈正奉大夫母鄧氏贈碩人公自少力學有文甫冠中熈寧九年進士第調興化司戶參軍福州閩縣主簿攺江州錄事參軍監湖州新市鎭開封府東明縣酒稅務試學官中選除建州敎授未赴攺宣徳郎知徳州徳平鎭上皇嗣位賜緋衣銀魚召赴闕除宗子博士通判無爲軍除太常博士賜對稱防除監察禦史遷工部員外郎逾年出知興化軍還朝除知信陽軍入爲兵部郎中以郊祀恩賜三品服知廣濟軍初爲禦史會四郊齋宮以內侍董其役畿邑騷然公請付將作而後民得不擾在京百司皆臺察而閤門殿中監多嬖幸持權者蒞其職獨不與怙寵自肆獘尢甚無敢誰何者公請臺察如他司上從之未數月復如舊公由是乞罷臺職章再上遷郎曹其在信陽朝廷下京西市金炭淮康鄰壤也支邑十義陽兩邑而已所敷如淮康十之六民以偏重訴之而前守不加防公下車曰守令民之父母民猶赤子也其可坐視其重困乎卽致書漕臺辧析之甚力卒如所請乃已民賴之不爲橫斂所困其去思至於今不忘京東嵗洊饑盜賊蜂起民流亡相屬於道有防蠲其賦租以賑防之公旣免租而定陶屯兵逾萬人廩無見糧遂奏乞支降金穀贍軍時相怒而以二租不當免官言路論之爲非辜上悟復官還舊治已而遇疾遂引年而歸公爲人惇朴夷易遇物無城府洞見心膂一言之出終身可復平居捲不釋手自六經諸子百氏書一經目輙成誦不忘下至科舉之文亦無所不記每春官較藝舉天下士公多與焉晚學無根類以剽截襲取爲工公一燭之皆莫能掩也人服其明其後門生登膴仕居要津者不可勝計而公不一至其門其外勢利恬於進取蓋如是元祐中禮部侍郎楊公畏以賢良方正薦公未及對而科適罷士論惜之歷仕五十餘年以淸約自將歸無餘貲而與兄弟同其有無不以一毫私於已爲子孫後日計也初右司諌陳公瑩中論蔡氏兄弟忤防竄嶺南方京卞用事之時𨿽親戚故舊皆諱言其名公獨附置郵通問不絕人皆爲公危之而公自若也非篤於風義不爲刑禍所移寧有是夫故孝弟著於鄕行義信於朋友惠澤加乎民人無賢愚皆知其爲君子也自宣徳郎九遷爲朝議大夫以疾終於正寢實建炎二年八月念九日也享年七十有三娶鄧氏先公卒贈宜人子男三人周輔廸功郎亳州城父縣主簿曰周佐曰周俊皆將仕郎女三人長適進士羅宋次適進士陳應求次適宣義郎直龍圖閣主管江州太平觀胡寅孫男二人女二人旣卒之明年其孤將以十一月初五日葬公於湖山之陽先塋之左以右正言廖公剛之狀來請銘余於公有同年之契朋友之恩義不得辭乃爲之銘銘曰少年逢時歷事三世不比不隨獨行其志儉以持身富以多文瘞銘新阡以示後昆

樞密曹墓志銘

宋興臣一海內飬息天下幾二百年民生戴白不見兵革自三代而下承平之久未有如是之盛也崇寜以來大臣肆爲蔽欺盤遊無度侈汰日滋諛言盈庭而法家拂士不容於時故上下俱溺於燕安鴆毒而瞑之藥弗進天下病之無敢言者是時樞密曹公爲祕書省正字獻書盡言犯而無隠上皇優容之初不加怒有防赴都堂問狀宰臣王黼詰之意有在焉而公語不酬黼怒翌日編管栁州人皆爲公危之公獨怡然自若𨿽名罪籍而淸議翕然歸之以爲公輔器也淵聖嗣位召爲禦史自禦史六遷爲延康殿學士簽書樞密院事從人望也公諱輔字戴徳南劍州沙縣人曽祖逞贈正奉大夫曽祖妣鄧氏咸安郡夫人林氏齊安郡夫人祖寶臣宣徳郎致任贈正奉大夫祖妣鄧氏髙平郡夫人考孚贈宣奉大夫妣羅氏咸寜郡夫人公防穎悟絕人大父常奇之謂異日大吾門者必此兒也元符三年中進士第調福州寜徳縣尉以宣奉公臥病乞侍飬丁母夫人憂未除丁宣奉公憂服除調壽州安丰縣主簿攺通仕郎試中詞學兼茂科特轉文林郎未一月除勅令所刪定官攺宣敎郎乞補外通判安肅軍用年勞轉奉議郎除主管南外宗室財用未一月除祕書省正字磨勘轉承議郎上書編管栁州坐廢六年量移袁州初在安肅兼場事得防市北珠公奏疏其略曰以彼錙銖之物易吾億萬之資彼誠以此飬士則士勇以此賞戰則戰勝是借防兵資盜糧也上悟而罷靖康初召還被防引對論事畢上曰朕所慮爲無將也公曰昔漢髙祖得蕭何爲丞相何進韓信爲大將軍屬以兵柄卒成帝業相得人則韓信出矣無將亦非所慮他日又論漢用蕭何而得韓信漢王失軍亡眾跳身遁者數矣何嘗從闗中遣軍補其處非上所詔令召而數萬之眾防與楚相守滎陽數年軍無見糧何嘗轉漕闗中給食不乏夫將與兵食當是時無急於此三者而何獨辦之則天下大計在得一相而已今宰相縱不能如何所爲盍亦各輸所長兼采眾論夙夜勤畏協心戮力共濟艱難以成中興之業乃因循茍且日復一日無肻以身任責者遂至緩於事機誤國大計此而不懲後將何悔願正其因循茍且之罪而罷黜之因而奏曰陛下用此數人於艱難之際敗事必矣上曰卿姑待之公曰國家存亡在此一舉不容猶豫上曰朕巳有處置次日奏事罷徐進曰臣前論宰執陛下語臣巳有處置未見行遣臣言官論列大臣勢不兩立以臣言爲是乞早施行不然臣且有罪不復居此職退而居家待罪上手詔褒諭遣中使押令供職又乞以河北河東陜西三路有習知山川險易出入向背繪爲三圖以進標揭控扼形勢之地以究知分屯戰守制敵之要遣將出師則按圖指蹤而廟算決矣又言王云出使遣人回奏大金意欲得十六字故號及玉輅衮冕儀物之類且云不復索三鎭朝廷釋然解憂欲推尊僭大爲不可加之語以崇奉之乘輿上服徑推挽出境以爲屈巳愛民社稷大計當如此臣竊以爲社稷大計在此一舉誠不可忽然或者寛憂於一時而不知移禍於異日將使天地易位神民失歸逆行倒置有不忍言者爲患爲辱古未有也何以言之旣與之以如是之名彼將緣名而責實旣與之以如是之器彼將緣器而致用一二年間或以觀兵較獵或以省方巡狩爲名悉其國眾進壓我境侈辭大意以號令我自謂據域中最大臣妾海宇當是時俛首而聽之乎抑猶有以卻之也卻之則彊弱不敵禍且甚於前俛首聽從則天地安得不易位神民安得不失歸乎又引魯仲連卻帝秦之說以爲證累千餘言曲折詳盡此其大略也公在試院中聞諸奉使計議人並攺爲和議左右一二輔臣議不協遽圖引去公奏疏曰今之議者一於和非也一於戰亦非也一於和則敵勢憑陵國威沮折三鎭之復尋背前約一於戰則堂堂二百年基業決成敗於交鋒之間其危甚矣臣願以和爲名以戰爲實二者不可一廢惟吾先後用之耳上深然之卽試院中除諌議大夫及出院又言金使王汭以和爲名朝夕到闕恐謀國之臣便以甘言軟語爲敵眞情或至緩備墮彼謀計中則前日之禍踵而至矣因論朝廷宜急而緩者五事以獻如邢洺磁相當敵南衝而不命將分兵團集民伍置屯列寨之類是也皆一時要務未幾遷給事中公言臣章疊疊至數百紙其間施行十未二三陛下𨿽虛心聽納而大臣置而不用諌臣失職負不知去之罪敢復冒榮而進乎懇辭不允左右或爲上言擢曹輔寘諌垣令論事忽有移命得無以爲厭聽納乎上曰曹輔遇事輒發斂怨多矣姑令就閒耳不旬浹除禦史中丞是時何防罷中書侍郎兼領開封府事眷遇猶厚公稱謝中卽奏防輕儇不可任及金兵渡河公卽奏曰去歲彼寨城外西北地勢卑下不知決水灌最爲失策今分城中兵數萬出據東南札連珠寨以接外援彼營西北引水灌之必得其利上以爲然宰相唐恪曰水可決城中兵畱爲根本不可出公曰兵畱城中用兵之死法恪堅持不出兵先決水浸西北東南無兵爲敵所據遂絕外援及除簽書樞密院而金兵犯城巳三日矣何防以宰相領守禦公副之防忌公奏遣報謝敵軍公畱敵營七日而歸時方信妖人郭景用六甲兵募市井無賴數千堅將出戰公曰自古來用兵未有以妖術成功者力爭不從以病乞解機務凡三章未報京城巳失守金人以今上領大元帥握重兵在外不自安欲令迎還京師朝廷不得巳遣公往興仁府迎之公宻啟上曰方今外援獨康王耳不若畱在外使彼猶有所憚上曰卿言極是但得一公文回報足矣公至興仁以其情語守遂收公文以歸敵欲邀鑾輿出郊議未決何防奏事出云車駕翌日出郊公遽云彼意殆不可測此行恐與前日不同防厲聲詆公公又率馮澥共說之澥與防同鄕齒長冀幸一聽防不從及幸金營至北狩皆如公所料金人將北去遣使押公還時張邦昌僣立巳二十餘日矣旣歸私室臥病不出邦昌屢脇公視事卒辭之以死自誓潛以書遣太學生楊願陳抃獻今上防上遣宣贊舍人黃永錫至京師公因具述圍城及遭變始末附以進遂奔濟州迎駕從至南京首陳五事一曰分屯要害以整兵伍二曰疆理新都以便公私三曰甄收人材駕馭用之共圖勲烈四曰恩威並行叛而討之服而捨之五曰裂近邊之地爲數鎭以謹防秋上嘉納之及上卽位赴召立行事畢卽奏言臣比備位樞府以至宗社失守乞賜誅殛不許差內侍押赴都堂依舊供職是日得傷暑病告假因上章待罪明日宣對面諭曰前執政獨畱卿又以疾辭何也特給假宣醫早晚內侍存問連上三章乞致仕未允以五月丙申薨於位享年五十有九訃聞上爲之震悼賜水銀龍腦以斂仍賻卹其家許陳乞恩例外特與長子攺京秩勅有司擇日臨奠夫人張氏一再辭免從之建炎二年十二月丙辰葬於某縣治東崇安洲先塋之右初娶鄭氏先公二十四年卒追封和義郡夫人再娶張氏封永嘉郡夫人長子紳承事郎次綸紱總補承奉郎女適承事郎羅永二適將仕郎林次膺次適進士鄧士饒季未笄公天資孝謹仁施宗族而義著朋友弟軹鞠於季父後復歸公盡以所得貲產與之不少畱士貧歸之解衣推食無吝色自少刻意力學知名於時涖官臨政所至有能稱更歷縣道救荒賑饑民賴其力多矣然在公爲不足道故不復縷載有籟鳴集十五卷南行集十卷奏議十卷藏於家旣葬其孤不逺數捨來請銘乃爲之銘曰曹氏之先仍世不逢潛光於幽公奮自躬位卑志豪言人所難負罪南遷隨遇而安靖康之初方時多虞敵騎憑陵庭論紛如天子念公邦之遺直亟命賜還薦膺顯秩進居宥宻知無不爲奉命使北全璧而歸天地易位挺然一節濟流貫河在污而潔公之淸名宜載鼎彛作此銘詩用廣厥垂

樞密鄭公墓志銘

建炎三年七月戊子樞密鄭公薨於位其子璵將以紹興三年十一月乙巳葬公於建州城衛紫芝山以書屬予銘予與公昆弟遊非一日也義不得辭乃序而銘之公諱防字致剛姓鄭氏其先光州固始人唐僖宗時避亂從王潮入閩居建城南鄕之龍池故今爲建州人其上世皆晦迹不仕至公之皇考宣奉公始以詞學擅名鄕邦勵諸子以學相繼登科皆有聞於時公其季子也政和八年以貢士第除安陸教官待次權尉於信陽用捕盜功攺承務郎監南康酒稅中司陸徳先侍禦史鄭滋薦爲禦史臺主簿金兵南下中都失守上以元帥揔戎於濟濮公挺身歸之從至南都上卽位除監察禦史明年被上防治嘉興獄回稱防遷司諌累章乞移蹕金陵控大江以爲阻因忤大臣意事𨿽不行上深知之遷諌議大夫明年金人復侵維揚公扈從渡江上面諭曰不用卿言以至此及駐蹕錢塘苖傳劉正彥逆亂以上爲睿聖皇帝冊皇太子卽位公庭立面折之不能奪私竊謂逆賊凶焰熾甚非結外援無可爲者乃上章待罪求去將北走平江金陵與呂頥浩等議興復計太后降詔不允遷中司二凶竊威福之柄肆行殺戮日至都堂侵秉機政公謂便宜軍法行之所部士卒可也余當聞諸朝廷付之有司都堂國論所從出非外遷之臣可得而與也抗章力言之乞告示傳等宜一遵典法章畱中不下公對懇請降付三省施行亂臣𨿽以橫逆加臣死職不當避也章下傳等果出怨言然亦少戢矣又聞以簽書樞密召呂頥浩以禮部尙書召張浚分張俊兵令以五百人歸陜西而浚不受尙書之召俊不肻分所部兵遂謫浚以散官居郴州擢俊以節度知鳳翔公知出傳等姦謀假朝命使外無彊兵謀臣內生變亂得以自肆遂具章乞畱呂頥浩知金陵浚不當謫降卽遣官更姓名防服爲賈人徒步如平江見張浚等具言城中事合嚴設兵備張聲勢持重緩進使其自遁無致城中之變驚動三宮此爲上策浚等聞知皆感激奮勵爲赴難計又忽宣詔以上爲皇太弟天下兵馬大元帥幼主爲皇太侄監國公震恐不知所爲卽與大臣進議以爲在廷公卿百司郡吏皆昔之臣屬也今則與之比肩事主矣稽之於古則無所取法行之於今則實逆天道或者謂爲大元帥可以任軍旅之大事臣竊以爲不然昔舜之禪禹也猶命禹䢐徵有苗則禹𨿽受禪而徵伐之事舜猶親之也唐之睿宗傳位皇太子以聽小事自尊爲太上皇以聽大事如是無不可者則稽之於古爲有法行之於今爲得宜太后依舊垂簾同聽政以安人心其命遂已旣而義師西向上復位公之力爲多也遂除簽書樞密院事上降禦筆手詔奬諭有景想節義之言其事可知矣車駕旣還建康畱公彈壓謂左右曰鄭某兵民所信愛故令防太后駕須其至將國任焉其忠義結二聖之知蓋如此公自春䢐夏夙夜盡瘁至忘寢食因感暑濕得腹疾四日上猶令赴省議事疾甚有防宣醫不效遂不起享年五十訃聞上嗟惜久之前一日皇太子薨上顧謂大臣曰朕喪元子猶能自排遣鄭某訃至殆不能釋也褒贈之典皆度越夷等特賜田十頃居室五十間以撫其孤曽大父諱仁順大父諱嵩以公貴贈正奉大夫父鎭故任登仕郎贈宣奉大夫母遊氏贈普安郡夫人娶張氏朝奉大夫防之女封齊安郡夫人有賢行配公無違徳閨閣之內雍如也公將葬夫人以九月丁夘卒於建安之私第享年五十有五男二人長曰璵承務郎簽書邵武軍判官防公事次曰珙承奉郎孫曰繼祖承務郎皆尙幼公於艱危中洊歷臺諌章數十上皆人所難言者非安危所系皆略而不書著其大節而已事之本末於公自敍之章可以槪見有防章告中外不可誣也銘曰烈烈鄭公逢時多艱狥國忘身爲世大閒抗言於庭妖凶屏息天位復常繄公之力守節不渝載之宸翰大哉王言炳若星煥弗磨弗切惟石之堅刻銘幽宮萬世之傳

墓表

居士余君墓表

居士余君諱適字永叔南劍州將樂人也祖諱可父諱思世爲田家以貲自雄至君始業儒爲鄕進士其爲人倜儻喜任俠赴人之急惟恐不及𨿽陷憲网濱死地弗顧也四方君子過吾邑者必歸焉有無共之𨿽倒廩傾囷弗吝也晚益豪放以詩酒自娛尢喜讀列子之書家無畱藏悉以資宴遊之費歌呼談笑至淋漓顚倒而不厭其自視了然嘗曰人生適意耳何苦以廢放之生自刑也其爲詩初若不用意而語輒奇麗至今儕類猶能道之熈寧九年五月巳巳以疾終於亢川之漆坑其弟節以君之防歸葬於邑之西山是年六月壬子也享年四十有二君娶廖氏後君百有二日卒無子女一人予之室也是時予方舉進士竊名仕籍而君之葬不得臨穴視窆已遊宦四方必數年乃一歸而君之墓有宿艸矣荒丘之間馬鬛鱗比幾不可識予竊悲君之無後而嵗時展省獨恃吾子孫今其若此可不爲之表識乎故特敍其爲人大略揭之墓上𨿽子言不足以重君尙庶吾後世子孫知其爲君之墓而不忘也

墓碣

範君墓碣

君諱某字濟美姓範氏建州建陽人曽祖某祖某父某皆晦迹不仕君生而有異稟自爲提孩識慮巳有過人者閩中地瘠而人貧俗儉陋常以不足爲憂多計產育子𨿽士人不免者浸而成風恬不以爲怪君時五嵗聞之惻然適諸母有妊者乃謂之曰他日所生無問男女願勿棄之生子而弗舉人理不可爲也我長立當鞠飬之不須以貧寠爲念其慈惠蓋天性也六嵗卽讀書書過目輒成誦日記數千言未成童從師友肄業於郡庠敝衣菲食與貴遊子弟居不少屈以茍合視膏粱文繡澹如也厥父聞之喜曰吾有子矣夫復何患旣冠入太學與之方軌並馳者皆一時豪士然未能先之也政和五年登進士第授將仕郎調河南府新安縣尉就除宿州敎授官制行攺廸功郎君在學聲名籍甚宿之士人向風久矣旣蒞職學者造門受經朝暮踵相躡皆虛往而實歸秩滿士爭請畱不報用薦者攺從事郎初右丞薛公某常自負學有師承爲世儒宗聞君名以禮幣延置門下命諸子從遊間與之辧析疑義𨿽逢其族皆迎刃而解由是薛公加敬畏焉自符離罷還會薛公被防編集荊公遺文辟爲檢討官僅逾月以疾終於京師甘泉坊時宣和二年三月二十六日也享年六十有一君爲人夷易不事表襮胸中洞然無城府其事親無違交朋友有信遇人無賢愚一以誠意故中外無間言愽聞彊記諸子百氏之書無所不究而歉然常自以爲不足𨿽晚暮而志學不衰初娶胡氏故贈朝請大夫某之女生一男長曰某從事郎武安軍節度推官次某【以下闕】山集卷三十七

欽定四庫全書

山集卷三十八

宋楊時撰詩一

五言古風

此日不再得示同學

此日不再得頽波注扶桑蹮蹮黃小羣毛髮忽已蒼願言績學子共惜此日光術業貴及時勉之在靑陽行巳愼所之戒哉畏迷方舜跖善利間所差亦毫芒富貴如浮雲茍得非所臧貧賤豈吾羞逐物乃自戕胼胝奏艱食一瓢甘糟糠所逢義適然未殊行與藏斯人已云沒簡編有遺芳希顏亦顏徒要在用心剛譬猶適千里駕言勿徊徨驅馬日雲遠誰謂阻且長末流學多岐倚門誦韓莊出入方寸間雕鐫事辭章學成欲何用奔趨利名塲挾策愽塞遊異趣均亡羊我懶心意衰撫事多遺防念子方妙齡壯圖宜自彊至寶在髙深不憚勤梯航茫茫定何求所得安能常萬物備吾身求得捨卽亡雞犬猶知尋自棄良可傷欲爲君子儒勿謂予言狂

嚴陵釣臺

漢綱久陵遲國柄授權室中興得英主威明戒前失三公經邦手吏事困精覈功臣欲圖全猶不任以職矧玆故人分義等天倫戚卓哉子陵心秉哲固前識投身豢名爵豈得枉尋尺萬鐘𨿽云富樊雉非予匹石瀬淸且泚蒼崖聳而直投竿事幽尋釣水鮮可食羊裘禦冬溫衮繡未云益三旌屠羊肆義在不吾易用捨各有趣髙風亙今昔

冬至日聞雷

土圭日巳南百年生有期新陽潛地脈慘慘羣陰微尙覺雲气昏嚴飈弄寒威狂雷與驟雨奔逐如喧鼙百虫誤驚蟄生理亦已虧向晚怒聲息霰雪交餘輝淩寒山驛孤持杯空自疑

土屋

土屋枕荒陂周回僅容席環堵異營窟猶遺古風質功𨿽勞版築身自有餘力依戶鑿圓竇寒光度如璧戶開迎溫風冬墐可棲息胡爲棟宇麗但免風雨阨安居自寛暇見者徒逼仄寄言鄰捨翁各自適汝適愼勿慕華屋澆漓非至徳

久不得家書

鴧彼晨風飛日暮歸郁林遊子尙何得但寄千里心庭闈斑白親憶念我亦深云何彼無耗徒役夢寐尋有如在空谷嵗久想足音竹篇一行書貴可抵萬金踟躕步前庭復坐口欲瘖淚墮不自知便覺盈衣襟人生本無待豈受外物侵歸當臥牛衣竹籜橫荊簮

藏春峽【六詠有序】

國華先生得幽谷於劍水之東去其所居僅一里餘負山之巓辟地西向爲堂名曰詠歸堂堂下有亭曰老圃亭之前有迹穿數畦其南北有二茅亭南植梅數株名曰暗香北種紫竹數竿名曰虛心又其南有一石竇其下可容數人名曰容照巖合而名之藏春峽【其暗香亭以下四詠見七言絕句類】

結廬東山阿屹然俯全閩下有黃龍淵浮光抱層雲彼美谷口翁杖策來往頻明月自爲友顧影相爲鄰擷芷佩芳蘭不與糜鹿羣虛堂發輝素黃卷日相親采薇芼晨羮弋鳬侑淸樽曝日負巖竇爲童浴溪濆微吟曳雙屐踏破靑苔紋歸與自樂只此意將誰論防狂聖所與聊欲繼餘芬

右詠歸堂

昔君居隠鱗投竿拂瑚【國華故居有隠鱗洞洞前有釣臺】今來寓谷口結亭事春鋤亭下十餘畦蔚蔚富嘉蔬野果衘朱防蔓實垂靑桴籬根有蹲鴟晨炊勝雕胡豈惟充君腹鄰里亦厭余疏泉動地脈磽確成膏腴諒彼漢陰人假修匪吾徒避俗柴桑翁不復嘆荒蕪捲懷經綸手治【平聲】此一畝居知子非隠淪聊以寓壯圖人生出處分禮義安可逾玆謀異樊須甘事小人儒

右老圃亭

送防守楚大夫【元祐戊辰】

象緯辰心次雄都水濁時經天浮瑞彩絕代出英姿厚徳千金璧虛懷萬頃陂霜蹄來漢苑云翮上天池籍籍才猷美皇皇使節馳飛書騰眾吻橫穽寘通逵剖竹章流逺還車蜀道【除成都憲以臺章罷得防守】秦庭徒被指趙璧本無虧黃霸初勤細裴公可範防惠流三郡俗名掩四賢祠大廈資梁棟承祧賴鼎彛會須紆衮繡寧久駐旌麾畫航行空挽甘棠去益思煙波迎棹急江栁拂墻低賤士行藏拙參軍秩序卑生涯惟蠧簡事業付毛錐懶惰文園病伶仃曼倩饑自甘同跛鼈未忍捨靈朽質難雕繪餘生辱品題寒荄回暖律陰壑得晴曦終愧麞頭賤難酬國士知兩行淵客淚感激自沾頥

縣齋書事寄張世賢

朝衙羣吏集戢戢同隊魚暮衙羣吏散翩翩若驚鳬歸來坐虛室開編對璠璵啟戶闃無人淸風入吾廬持杯邀明月大嚼時與俱跰蹮步松陰對影聊相娛嗟予懶惰久濶略與世疏故人隔淸湘懷抱何由舒爲問魯山翁此意今何如

黃彥昭時思閣【前有連理檜】

孤丘鎖千岑層閣跨雲起永懷霜露思時未薦醪醴欽宗貴收族蟄蟄神亦喜故令傲霜根駢枝復連理黃侯渥窪種一躍不容擬慶源如歸墟萬壑自奔止終見君子鄕乃是鳴珂裏

江陵令張景常萬卷堂

民生結繩初異宇本同體誰令四目翁破肉作瘡痏龍出河洛玆理固天啟張侯瑚璉姿髙步軼前軌買書費千金充屋未云巳六經滀溟渤百家雜原委中流湧千波舉體惟一水參前有眞趣萬古一憑幾毫端吐奇芬溢目麗紈綺防言窺聖域妙應期得髓黙坐筌蹄忘斯文亦糠粃

送蔡安禮

眷言與君違寤寐念往昔結歡自童稚分比膠投漆乖離成參商出沒俱齊汨羲和鞭日禦過眼飛鳥疾五載一相逢俯仰如昨日論情方繾綣念子又何適行矣不可畱惝恍心若失人生惟所遇行止或使尼況復各宦遊聚散何可一嚶嚶黃鳥聲上下求其匹俛首聽遺音飄零淚橫臆

題愚齊【溪東黃室】

結廬依林丘回峯爭盤紆下闞淸池淵憑軒數遊魚飛閣出云表浮煙襲簮裾中有傲世士脫略自謂愚髙義輕籯金貽謀有詩書靑編富充宇散秩羅瓊琚鱗鱗壁間題一一露瑚嗟予久昏塞荒蹊少耘鋤昌黎巳隔世將焉問夷塗道逢北山公荷鍤時與俱皎皎河曲叟朋儕共欷歔髙齋一來遊豁然心神舒籬東有餘址誰能薙榛蕪結茅可容席一瓢來此居寄謝陶彭澤何必愛吾廬

童氏必大亭【生前作此亭】

迢遙武夷翁霞衣爛朝日作亭依云根曠望玆焉息仙遊去不返孤丘已陳迹身𨿽編齊貽謀有遺則慶流終必大名亭以爲識伊昔晉公堂三槐手親植扶防滿庭陰貂蟬映圭璧黙視天人際召應齊呂律閭門容軒車玆理固可必終見童氏裏鳴珂聲赫奕

江上晚步【赴荊南詩】

鏡潭磨靑空璧月侵江淥攬衣弄淸泚烱烱月在掬泠然適我口肝膈貯冰玉流光頃百變一玩不可復歸來盡余樽醉臥媚幽獨羲娥偶相憐嵗往如破竹餘生枕中付勿問黃粱熟

荊州偶作

鄭公嵇阮流野性本麋鹿平生傲羲皇白首就羈束大寒客無氊官冷飯不足顧予支離人攘臂受余粟江魚尾盈尺飽食勝粱肉荊山富樵蘇丈室有餘燠頑防愧前哲所得逾往躅談經追時好俯仰負愧忸流光逝不反愁鬢日攺綠世道劫火燃不燔乃良玉晚交定難恃雲雨手翻覆官居眞蘧廬束擔聊托宿求田意𨿽鄙此計正宜速歸尋谷口耕勝賣成都卜坐想帶經鋤倚耒聽布谷

送鄭季常赴大學正【修】

驅車出西城眷言與君違北顧臨康衢問子將焉之赤驥度渥窪終當飲瑤池成都九軌道一躍不可追浮塵暗荊棘防徑行多迷長風戰秋林零露沾人衣靑松不攺柯期子淸霜時

次韻何吉老遊金鑾寺

榮名嗟何爲病木自生癭彭殤一夢覺烏用論久頃寄身淵明廬翛然在人境衛生鄙樊雉放浪任流梗相忘到形影世累不須屏剉鍼聊自營寧復事干請負暄有餘燠蓬鬂亂埀頸客來坐無氊誰顧廣文冷忽聞過吾門冠屨不暇整邀我招提遊並轡相與騁僧闗叩禪寂未語心已領並防皆韓徒辭刃淬鋒穎多聞富如坁吾方拾遺秉顧慙管窺陋未覩豹文炳謬追俊防後如渴得甘井願從借金箆爲割眼中眚鼻端堊墁久妙質愧非郢賡酬困詩律恐坐杜陵防相擕上層崗出戶畏深穽每虞參也魯跬步輒三省遲回月初上雲間掛金餅昏鴉鳴相呼更覺林逾靜湖光湛星漢渺渺天水永歸蹊暗塵土回首失淸景角聲下譙門歸步怯修嶺晚市人迹稀靑燈耿防影【金鑾有退之題名故有韓徒之句】

送趙循道赴都講【南陵人】

鳳山欝崔嵬下有千頃陂【南陵鳳凰山大農陂漑田千頃】峻極不可攀浮光亙長鬐晦防滴風雨澄淡含瓌奇吸呼入君懷萬態羅心脾吐辭麗金雘煥若星斗垂朅來荊渚防紅蕖照淸漪故宮久零落一灑增餘輝惇族貴老成堯言下丹墀浮驂駕雲帆眷然成仳離長裾曳王門豈比困鹽虀驊驑踏長阪萬里誰能羈

送胡康侯使湖南

北溟有潛鱗其廣數千里揚鬐厲東海泛泛等蜉蟻百川競奔注漫不見涯涘寄之天地間大澤礨空耳胡侯荊山資妙質久礱砥飛聲動旒冕持節照湘水功名與時會事道從此始驊驑駕輕車夷路道九軌朝燕暮騰越快意未爲喜聖門學須彊一簣虧可恥擴之天地寛於道乃云邇爲士貴毅無忘味斯防

寄題趙貫道後樂亭【亭在沂州新泰縣】

叢祠有狐鳴羣雛滿東州彬彬齊魯郊不復論軻丘皷刀販繒翁衮衮封公侯風流日凋獘世久俗益偸昔時戴經人輟耕仍佩牛椎埋晝行盜閭裏更相讎趙子尉平陽始止惟民憂百花爛成圍幽禽哢春柔問子胡不樂我心殊未休威眀揉彊梗驕鷹化爲鳩買犢解吳鉤束身自鋤耰田廬戶無樞長物棄不收結亭自樂只開編玩前修誰云酸寒吏憂樂非身謀乃知君子懷與世異沈浮嗟予一漫叟放浪猶虛舟舞雩有淸風遺迹今在不君乎去此矣欲往將誰儔寄言春服成尙覬一來防

謝詹司業送酒

鄭公負才名流落四十年髙視隘八荒天寒坐無氊忘形賴司業時與送酒錢嗟予樗櫟材臃腫世所捐云何附靑雲拜賜追前賢開壺對靑樽內愧顏靦然公乎廊廟姿直幹上參天袨服羣娃宮不虞姑爭妍驊驑誤一蹶萬里終騰騫朝燕暮刷越駑馬安能先玉瑩本無瑕寧須事磨鐫宣室久虛席玆行定詳延陋儒气塡臆感慨聊自宣辱惠不知報彊歌成短篇

戱贈詹安世【善談兵慕耿弇之爲人故有虎牙之句】

防舟駐閶門初與子相識長空翥秋隼爽气橫八極摛辭鏤圭璋吐論森劍防鄧侯不願仕志在書竹帛長纓系單於落落蘊奇策气吞流沙外意無燕然北虎牙有餘勇邊塞失彊敵會當朔風勁仗鉞控鳴鏑老夫慙衰謝見子徒感激平生謬經綸此意已寥寂信哉功名會事道古難必窮通付時命未足爲恱戚餘生如鼴鼠滿腹微分畢行矣脫簮纓翛然適吾適【安世乃司業之子年少未受官】

隠幾

上天不殞霜萬木正鮮澤靑蒿與長松各挺嵗寒節朔風吹沙寒髙嶺凍積雪萬木巳摧落長松獨淸潔人生無艱危君子竟何別隠幾試澄思行藏易差轍

畱別富宣徳

富侯荊山姿落落混燕石鐫磨經世故不燐乃天質軒裳儻來寄旣去寧須戚驊驑走長阪一跌未爲失秦庭謬瑕疵睨柱終完璧君子有逺懷事道先器識千鈞等鴻毛始見烏獲力行矣各勉旃他時賴三益

別西齋諸友

浮雲如積酥涼飊勁弦疾溶溶天末飄忽易相失懸弧四方誌匏系非予匹平生結歡久始願膠投漆別離傷素懷此身任萍迹

遣懷

君子𨿽自嚴至潔宜若污昭昭揭日月所向將蝟如天地一穽中逼仄身亦孤防世在虛已浩蕩與時俱靈府有天防環中眞道樞

元丰壬戌嵗暮書事

閩陬地力盡種藝被山谷涵濡一雨潤鬱鬱原野綠眷風忽云䢐舒景變炎燠涼飈動地軸揫斂何神速坐愁林巒空俯視萬木禿凝霜借風力摧折到松竹嗟予閉門人感此亦愁蹙幽庭有萱艸采采不盈掬如聞糟牀注取醉須百斛沈酣樂時運天關不須觸萬物一芻狗蒼蒼自髙目

綠漪軒

開池傍淸軒環除種蘭芷虛明淡星漢防影薦鳬履君乎試憑軒鑑此亭下水蕩風生微瀾風定還泚泚悠然得眞趣吉祥來止止

迂疎堂

終南有防徑屈蠖終當伸君獨恥不蹈安得與世親結廬寄人寰獨往寧問津形影廢酬贈相忘誰與鄰寄謝漢陰叟抱甕良非眞

鄱陽湖觀打魚【小龍廟在湖上崇寜壬午】

秋髙水初落鱗介滿沙脊浩如太倉粟寧復數以粒紛紛漁舟子疑若俛可拾橫湖沈宻网脫漏百無十虫鰕雜魴鯉駢首吐微濕小人利口實刀機污鱗鬛鯤鯨亦狼狽風雨移窟宅玉淵有神祠變化在噓吸胡寧飽羶香忍視萬魚急幽潛不足恃感嘆百憂集寄謝漆園吏於計未爲得

送嚴尉

世路久艱棘靑防翳妖氛孤鳥叢祠中豺虎塡城闉君能摘姦伏竭澤無潛鱗勿云功未酬屈蠖終當伸飛黃駕輕車一躍窮無垠

檢田

尋侖上層崗隨衝出髙原煙火一里餘雞犬遙相聞瘠壤僅容席訟牒徒紛綸齊魏兩蝸角況復三家村舉世競豪末薄俗寧足論吾衰過元亮欲辧巳忘言

送向和卿還京【子韶】

江湖多秋風惝恍夜不眠念子將北歸起視明星懸君平翠虯姿聳身蒼梧淵髙步隘八區淩風上靑天妙質蘊荊璞寧須事磨鐫贈言以爲別妄意追前賢聖言乃常珍含咀眞味全奇辭暫時好過眼如飛煙潔身忌廉潔觸物防虛船吾方病羸苶市藥還自憐明日隔長陂相望空惘然

龜山集卷三十八

欽定四庫全書

山集卷三十九

宋楊時撰

詩二

七言古風

酬林志寧【志寧從學河南二程先生】

君不見昔時卜年公坼食墨瀍澗東伊流洛水環紫宮廣輪千里天地中眞人一往不復見鼎湖弓劍空遺蹤陰陽所交風雨防和气自古生英雄邇來百千歲零落多奇窮鳴臯少室崢嶸倚天闕下有回淵萬仞蟠雙龍蒸雲結雨气蒙蒙惟有蒼髯紫頷包珠時發光焰淩煙虹成周太平郁餘策但令洙泗生淸風羨君妙齡有仙骨乘槎暗與天潢通萬里不一息去若孤徵鴻決開銀河浪分出一懸秋空顧予山野姿未老心已慵謬從君子遊營道術偶同有如退之與東野自慙靑蒿倚長松感君惠然抵山谷開談冰雪淸吾胸髙堂黒髮顏如童未須念此心忡忡幸有山前淸泉冷可酌與君啜甘茹艸忘春冬

題贈吳國華釣臺【國華自作記不取嚴陵】

君不見釣璜溪上白髮翁一竿西去追冥鴻田車同載非羆熊鷹揚烈飛如飄風又不見羊裘石瀨垂綸叟爽槪淩天動星斗萬乘故人親訪求臥對鑾輿忍回首聖賢遇合自有時潔身亂倫非所知髙風寥寥古已往較然得失知者誰君有釣臺臨橘水橘溪不與桐溪比収身欲攝渭老蹤笑撫長髯照淸泚澄潭夜月秋光浮撇波短艇沿汀洲長防巨石不能系飛帆片席歸蓬丘巨鉤沈餌牽九牛一釣直掣金鰲頭修鱗擺鬛浪山起雲鵬飛翻忽千里跨云憑翼上靑冥一防孤光厠箕尾

贈別蔡武子被誣得釋赴泉州錄參

君不見馬伏波後車薏苡珠璣多又不見章臺秦璧非有疵相如謬使秦人疑匡章不孝通國非世無孟子知者誰惜君髙材兼眾美完徳從來速招毀含沙怒欲陰中之剛引涇流污淸泚輕雲捲盡天日明容光竅穴無潛形刮磨玉瑩冰雪凝楚人謾費塗丹靑齊庭有鳥久不鳴防須一舉天衢亨北溟歘起風雷驚修鱗巨鬛隨波輕不須回首顧潛鯨好乘扶揺九萬里奮迅六翮飛南溟

入山行

蒼崖峭立靑天涯古徑蕪沒沿淸溪深林四合晝亦暝寂寂惟有哀猿啼野人心形灰死如槁木山禽見之猶驚飛因嗟太古不可復我無機械胡相疑

假山

衡湘側南二千里淸淑之气常蜿蜒丹沙玉石气所感融結萬狀非磨鐫窮源荒蹊異岱畎不逢禹績輕棄捐苔封土蝕誰復問嶙峋僵臥當市防山老叟見之喜鳩徒輦置羅前軒岧嶤孤峯露仙掌【有一石如掌】屹若太華靑摩天傾崖斷壑坐中見蔥蒨似玉生雲煙初疑祖龍未死日浮梁擬跨咸池淵神號鬼怒驅不前捶系刓燐成圏又疑巨人出龍伯掲竿來自昆侖巓連鼇合負雲濤翻蓬壺簸蕩畱平川繄予竟日倚欄檻矯首便欲追靈仙輪神馬自足駕已覺兩腋風泠然瓊臺浮游與世隔醉傲笑拊洪崖肩山間艸木卽靈餌含英茹實資長年悠悠廣息變今古坐看溟渤成桑田

寄練子安教授

憶昨吾子客上都我獨奔走天南隅各年未壯已多累誤投世网身攣拘飄零今日偶相值乃復咫尺不得與子俱人生委質金在鑪大冶鼓鑄誰號呼惟愁踆踆走塵土舊業已廢成荒蕪惜君髙才卓犖與世畸雄文灑落珠陸離雷驚電赫轉坤軸風號浪擊飛天池瑚挺幹滄海竭騏麟超軼不可覊經綸有道世莫知櫝中良璧始自奇君不見扶藜隘巷蓬蓽居短褐甕牖桑爲樞擁門軒蓋何所慕藜根自飽非臒如又不見揚雄寂寞守太棄捐覆瓿眞可憐折腰小吏昔所恥田園須賦歸來篇終當結屋蒼厓巓期子相與臨淸泉投簮解帶謝人世拂塵披蠧親遺編松皴檜老生靑煙雨餘風防鳴哀弦低回野興有眞意浮名鸛雀過吾前結歡膠漆常連連從遊鹿豕終長年

送富朝奉還闕【紹榮字國華】

君不見慶曆承平道如砥馳車八荒同一軌邊人鴟張怒螳臂百萬云屯若封豕又不見朔方橫流漲天起腐麥蛾飛木生耳扶擕道路雜老防操瓢溝中半爲鬼關河日夜刁鬥驚嫚書乘駟來渝平兵間持節得英傑談笑坐使覊長纓靑社環城萬區屋發廩分曹具饘粥饑羸枯頰陡生光叢塜不聞新鬼哭臧孫有後天匪親閭門容車何足論朅來濉上見猶子雄姿宛有典型存驊驑已渡渥窪水朝燕暮越應千里行看玉勒駕鑾輿濯足瑤池從此始

南康值雨【廬山臥龍庵有劉道人自云百餘歲碧眼不粒食惟食栢飲水毎客至必先知之欲往見之不果故並記之】

平沙漲雪淸江濆水花照日紅生鱗軒然五老出城表雕玉萬仞窺長身云巾星弁覆華頂飛泉漱瀑垂天紳平生未識廬山面碧巘橫云望中見江頭一夜雨銜天奔浪號風作悲健朝來淤泥沒牛馬咫尺坐論千里逺芒鞋拄杖掛塵屋神馬輪歘飛轉臥龍庵前碧眼翁日飲山淥飡溪松神融气合八荒外此心烱烱宜先通未須勒移卻俗駕防應一洗塵寰空寄言歸侍壺丘子他日來遊當禦風

遊武夷【是日泛小舟至雞窠巖還遊衝佑觀】

函關﨑嵚走秦鹿天下並逐爭羣雄抉云翻空鰲足折黔黎竄伏如寒蛩武夷山深水淸泚避世猶有髙人蹤龍東注海波湧【嶺有投龍池世傳與海通】玉女翠擁秋雲松【玉女峯】赤霄眞骨冩虛壁通泉凡筆慙非工【魏王峯前有畫鶴】藏舟浮梁跨絕壑【山間有小橋橋西有一小舟皆人迹不可到】隠見似與天潢通當時雞犬不復見窠巖依舊煙霞籠我來秋杪月旣望尙有幽菊埋榛叢天容洗淨雨新霽云幕四卷淸無風掀篷進棹窮異境注目想見流殘紅回船杖屨躡幽徑松竹窈窕環琳宮翠琬溫辭耀華衮【褒詔有石刻】金榜大字纒交龍自憐病骨掛塵网幔亭髙防何由逢解衣歸臥玉碎仰看明月穿防篷

向和卿覽餘詩見贈次韻奉酬

杜陵頭白長昏昏海圖舊繡冬不溫更遭惡臥布衾裂盡室受凍憂黎元詩人窮愁自古爾豈若種藝依靑門嗟予老懶世不用窮巷久雨無髙軒虫鳴鳥噪感時節嫠不卹緯羞前言殘章斷簡棄不錄自愧潢潦無根源君胡衮字富褒飾三復妙語將誰論知君獨負靑雲器欲使饑者名長存

贈程舍人近侍入閩

路公溪上鶴髮翁眼光照日顏如童厖眉垂鬂有仙骨駢集五福天所鐘螭頭暫輟三長手杖節扶輿入閩嶠弧南一夜晶輝浮海隅艸木俱榮耀朱金拜後古所稀繡紱全勝衣防衣玉觴薦壽須珍奇更待蟠桃結子時

嶽陽書事

洞庭水落洲渚出疊翠防峯逺煙沒重樓百尺壓髙城畫棟沈沈倚天闕湖光上下天水融中以日月分西東气淩雲夢吞八九欲與溟渤爭雌雄澄瀾無風雨新霽一日萬頃磨靑銅琉璃夜影貯星漢騎鯨已在銀河中湘妃帝子昔何許但有林壑靑浮空【君山世傳湘君居此因以得名】蒼梧云深不可見遺恨千古嗟何窮須臾晦冥各異色風怒濤翻際天黒乘陵瀨壑走魑魅渟滀百怪誰能測忽看舟子玩行險更欲飛帆借風力安得晴雲萬里開依舊寒光浸虛碧

遣興

嵩華千仞立不礙天地寛涇渭淸濁流不離海波瀾人生過眼萬事役記憶細故眞童頑

寄遊定夫

憶昨相逢鳳山趾駒隙駸駸余半紀君趨烏府近淸光陸海驚濤漲天起雲帆大舸半摧溺艤岸得全誠偶爾我時捧檄赴京渚放浪江湖一浮蟻談書考古老無用哺啜糟醨咀糠粃東歸𨿽復有民社爲米折腰良可恥市朝紛紛眞羿彀朔幹燕弧不容擬投身中地竟誰免未信棘端能捍矢重樓百尺臥徳問捨求田不須鄙早歲結鄰初有約齒豁頭童今老矣築田預想傍田廬負耒耦耕何日始

過錢塘江迎潮

銀潢翻空際天白鯤怒鵬鶱海波擊湧云噫气聲怒號萬馬馳車隨霹靂低昂上下如桔橰頃刻性命輕鴻毛賫囊負笈有夷路一日何事常千艘因思羊腸盤九阪攀援蜀道愁狖猱人生觸處有萬險豈必此地多風濤願言夷險不須問莫負對酒持霜螯

觀獵

貂裘白馬誰家子擁防弧嚢勁矢褰身欲與鳥爭飛觸處塵埃雲四起長繩驅逐狐兔驚驕鷹掣臂流雙睛飛揚雲間電光閃旋復艸際無遺生鷙腸久厭鮮肥餌顧盼方能伺人意但矜鼎俎有餘甘貪餐誰憐殄生類安得淑气回嚴秋徐令困拙同鳴鳩林間百鳥恣孳乳𨿽欲擊搏知無由

寄範正甫【時討西夏】

覊窮莫厭如牢圈從古功名出屠販男兒不負懸弧心馬革裹屍猶足願君不見淮陰寄食饑貧叟【一作竊寄食淮陰叟】胯下英風亦何有逢時吐气雷電奔金印累累大如斗玉門晝夜羽檄驚睥晲欲塹天都城叩關虎士郁余怒科頭奮防如雕鷹君從壯年蘊奇策未宜縮首藏柴荊昔人投筆眞豪英慨然萬里終成名南山白額𨿽欲老百獸遭之猶裂腦

吳子正招飲時權酒局不赴作詩戲之

寒鑪火冷浮靑煙勁風刮面如戈鋋凝陰不動天欲雪竟日兀兀成拘攣廣文才名四十年天寒坐客猶無氊參軍官小技能薄寂寞冷坐誠宜然忘形杜老偶相覓傳呼歌舞開華筵嗟予簡書固可畏不得對飲檐花前謾有糟漿逆人鼻汝陽口角空流涎可能更似蘇司業只與時時送酒錢

寄題環翠樓【記云唐君作此樓以奉親】

方壺七萬神鼇連瓊臺縹緲居靈仙鯨翻海運成桑田異境誰使誇娥遷銛鋒四面蒼圭圓巨靈巧以靑瑤鐫揉風洗雨淨姢姢修眉浮空秀爭妍淸溪回旋防幽泉下有澄瀾湛洄淵繡楣雕欄欲飛翻淩切漢道摩星躔恍如直跨須彌巓琉璃凝光圍四天喜君妙齡謝世喧萱堂慈顏白盈顚兒童牽衣戲蹁蹮優哉此樂誰與先嗟予昔以三釡懸投身世网百慮煎今乎老矣誠可憐狙猿何用簮纓纒子云終須守一防誅茅結屋才數椽薜衣雜佩紉蘭荃手披白蟫玩靑編春暉不報常欿然𨿽有至樂安能全

晚雨

斷霞明滅天日黝雨意晴暉爭好醜浮雲冉冉無定姿白衣忽變如蒼狗悲風激烈河漢翻雨腳如麻飛霰寒山深气腥豺虎亂乾坤四合誰云寛將溪溪上野客懶成癖怯寒手攣面如墨把杯彊吞僵立歌閉門獨愁天已黒

贈醫者鄧獻匡

天地一气猶冶甄埏埴萬彚隨方圓神形九藏通【闕】野八風中物如戈鋋天元玉冊有遺義探索始自三皇前桑君越人不世出鑱石鍼灸誰能傳賤工增余損不足往往橫天殘天年羨君妙齡踵其學至理隠賾常精研聞陰得陽以神遇反視方術猶蹄筌道隅【闕】虀卽爲餌車上已有長蛇懸嗟予羸苶苦多病維摩丈室方蕭然願君速已天下疾爲予一洗沈屙痊

與將樂令防飲揖仙亭

灘流斗落惟璠璵雕欄照水光如濡層巒疊巘爭蟠紆翠巖百尺蹲於菟何年巨人出歸墟掲竿合負神鰲趨飄流人間峙蓬壺至今猶爲仙聖居飛軿往來誰與俱下有馴雉隨雙鳬英風爽气淩淸虛楣間新詩露瑚顧余老懶與世防欲往勾漏嗟無徒防須策轡追云車無使喫口嗤臒儒

五言古

離家作二首【庚申嵗作】

敗葉辭故枝驚飈送防雨田廬向收獲城中亟完補防子欲何之道路修且阻俛首謝田父予生厭羇旅

又

胡鴈依朔風羣飛逐南翔防子方北徵朔風吹我裳攬轡望雲間夜色正蒼蒼空羨南歸翼幽懷增感傷

過漢江

西極鰲足折東南地維傾眾流競趨下洶洶歸滄溟誰能跨明河挽此經天行世難乘槎翁此意終冥冥

新湖夜行

平湖淨無瀾天容水中煥浮舟跨云行冉冉躐星漢煙昏山光淡桅動林鴉散夜深宿荒陂獨與雁爲伴

哀鴻

哀鴻常苦饑悲鳴垂其翼朔漠曉霜寒江湖晚煙羃乾坤一网罟髙飛亦何益日暮無與羣驚風暗沙磧

枕上

小智好自私小徳常自足自私開人賊自足心有目瑕瑜不相掩君子比良玉黙黙枕上思戒之在深篤

山集卷三十九

欽定四庫全書

山集卷四十

宋楊時撰詩三

五言律

別遊定夫

黽勉吾將仕謀身力已分漆雕慙未信子夏又離羣慘淡交情重間關道路勤至言宜逺寄孤陋願頻聞

過金山

環望荊吳坼淸江日夜流飛騰潮汐浪漂泊利名舟山湧鰲畨出樓噓蜃气浮僧窻千古意出沒看輕漚

冬曉

著瓦霜華冷暝空曉霧均气昏難見日風過易生塵洗硯冰紋破憑鑪火色春莫嫌寒尙薄雨雪更愁人

雨寒

天幕陰雲積蕭蕭雨正霪泥污闗市寂水入禦溝深破屋寒侵骨哀弦凍絕音更愁風力健痩怯不能禁

歸雁

天末驚風急江湖夜思長悲鳴愁絕塞接翼冒淸霜澤岸多繒弋雲間乏稻粱茫然棲息地飲啄欲何傷

感事

世事浮雲薄勞生一夢長散材依櫟社幽意慕濠梁風激鷹鸇迅霜殘艸木黃投閒如有約早晚問耕桑

過闗山

牢落闗山路年來倦往還長隨流梗泛有愧白雲閒親逺江天外魂勞夢想間然遊子淚挹盡復汍瀾

又

歲律行將暮飈風淩九垓山深人寂寞路逺馬虺隤幽意從誰展愁懷殢酒開衰遲仍惜日投晚獨徘徊

晚泊遇雪

向晚驚風急飄零雪滿坰气升云羃羃天逺月冥冥寒色終無賴丰年漫寄聲餔糟吾不慣彊醉復還醒

又

寒逼歸鴻急悲鳴聲更哀舞風斜翳日帶月暗欺梅平野光初合陰雲凍不開無聊還殢酒顚倒盡餘杯

偶成

天逺何須問勞生聽若何犂鋤三畆足棲息一枝多白雪寧堪冒淸時只浪過好尋明月影醉舞自婆娑

臨川驛偶成

冉冉朝仍暮蕭條官舍幽閉門三尺雪觸物一虛舟虫蠧生涯盡萍漂世事浮尙思方技學多病未能休

除夜感懷【臨川驛】

歲律已云盡思家日日深二年爲客恨千里倚門心節物羅樽爼兒童學語音然如在目恍惚夢難尋

又

愛日乖予願親顏長在心逺遊仍換歲華髮想盈簮永夜誰同席殘杯憶共斟相思空有淚揮灑滿衣襟

臨川道上

風雨離山驛斷橋危欲顚去心奔逸驥行路上靑天雁序江湖樂雲歸島嶼連悠悠逺徵客千里獨茫然

旅捨書事

懶拙乖時尙支離與世殊饋漿驚禦冦避席愧陽居觸事紛難解忘形色易鋤不須修混沌機械本來無

過淸溪渡

天闊江衘雨冥冥上客衣潭淸魚可數沙晚鴈爭飛川谷畱雲气鵜鶘傍釣磯飄零滄海客期到一帆歸

泛江至土坊

萬頃江湖逺孤乘一葉船雁飛雲外字篷掩水中天波靜櫓聲息風防帆影偏回環聊注目浩蕩接淸煙

秋日有懷寄從弟表民【丁伯父憂】

覊旅吾方困哀思汝正煩望云愁雁序回首憶鴒原北圃蔬還盛東軒菊想繁飄零不相見沾灑獨忘言

和潭倅張朝請行縣言懷

夾道旌麾動陰霾萬里開霜迎威令肅春逐馬蹄來幽壑光初滿寒荄暖自回仰窺嵩華質曽未施纎埃

又用前韻和早梅二首

楚國春歸早寒梅處處開月和淸艷冷天與靚妝來東閣詩魂動南枝歲律回蕭然冰雪態無處覓輕埃

又

星馭經行處梅花忽已開只疑春信早先擁使旌來嫩蕚紅初破寒柯緑未回淩霜半含月皎皎絕纎埃

感事

邊徼無虞日王師討弗庭収功誇廟算行險毒生靈川谷旌麾暗風塵戰血腥寂寥歸馬日目斷華陽坰

又

虎士冰河側日聞刁鬥驚气吞沙漠盡風蕩賊巢傾闗塞長年戍邊塵幾日淸太平陳朽富一旅百夫耕

泗上【聞將閉汴口】

淮口平沙漲檣烏向日斜防云變蒼狗輕浪蹙浮花風勁回飛鴈林喧集暝鴉河流應未閉遲我到京華

又

鬢蓬凋欲盡岸幘任敧斜病覺寒裘重慵嫌細字花凍雲穿曉日晴樹繞飛鴉老大驚遲暮飄零惜歲華

又

聞道河流閉逢人毎問津天髙云羃羃風細水鱗鱗未種江陵橘空思千里蒓且邀明月伴相對解綸巾

出京【已卯嵗九月】

旅泊驚秋意塵沙變客衣明星爛河漢殘月暗簾帷風栁斜斜轉云防片片飛窮愁添別病衰晚意多違

言溪早起

短日催徵轡聽雞踏曉霜逺山頻入望薄酒漫搜腸湘浦蒓絲滑吳淞鱠縷長何時一疎放把釣臥滄浪

漢阪舟行

曲岸通幽徑疎籬映竹斜塢深藏吠犬林薄露人家石瀨魚偏美鄰村酒易賖祗應雲水富自是一生涯

席太君挽辭二首

賢配無前古傳家有子賢四靈來薦瑞一鶚已摩天蒿裏迷長夜悲笳慘暮煙蕭蕭原上路猶想駕雲軿

又

稟粹猗蘭秀來嬪洛水濱一窺識公輔三徙得儒眞畫翣流雲气松阡臥石麟哀榮今日事誰復繼前塵

湘君祠

鳥鼠荒庭暮秋花覆短墻蒼梧云不斷湘水意何長澤岸蒹葭緑籬根艸樹黃蕭蕭竹間淚千古一悲傷

鄒公挽辭二首

一伏靑蒲上三年瘴海濵泉甘不出戶【公謫南方所居無水庭中忽湧甘泉】客醉豈無神【公在謫所忽有醉客言公將歸翼日赦至果得歸】報國心長在知恩志未伸【公所居堂名知恩】追懷垂絕語空有淚盈巾

又

舊徳今誰在凋零已不多雲天開日月陸海自風波空嘆與齡夢難畱曳杖歌平生濟川意無處問施羅【公嘗有與齡之夢】

山集卷四十

欽定四庫全書

山集卷四十一

宋楊時撰詩四

七言律

登桐君祠堂【昔有隠者結廬於此人問其姓指桐樹示之故號桐君】

霜染溪楓葉葉丹翠鱗浮動汐波閒盤盤路轉千峯表冉冉云扶兩腋間掠水輕鷗晴自淩風飛鴈暮爭還結廬姓字無人防靜對庭陰一解顏

巖松

婆娑千尺倚巖巓隠隠虯姿拂逺煙尢喜地靈泉脈潤獨愁天闊晝陰偏孤根礙石盤彌固直干淩霜老益堅臃腫不須逢匠伯散材終得盡天年

和鄭商老下第

雨餘新惹一畨愁展轉衾寒客思悠獻璞又添今日恨登科空負昔人羞林泉水石君先到京國風塵我尙畱若爲浮名苦憔悴前春行釣巨鰲頭

潁昌西湖泛舟【遊賈丞相曲水園】

扁舟乘興漫追尋路轉河回入栁陰拂面落花春事盡避人幽鳥野情深慚無健思供吟筆賴有寒光映客心日暮倚風歸棹急一鉤新月掛瑤岑

春過鶯花無處尋移舟行近古城陰褰衣水上収殘片傾耳枝間覓好音山隔曲堤迷逺近魚跳文藻亂浮沈飄然自得江湖趣陡起歸與萬里心

送丁季深

煙含防栁緑蒙茸杏頰桃英入眼紅邂逅與君逢臘雪飄零獨我過春風空愁轉轂音塵逺且寄離懷笑語中後夜月明人寂寂相思那復一樽同

蘄州早起

城頭雷動角聲哀似共行人怨落梅欲報晨炊粱未熟喚回殘夢眼驚開霜淸暗覺貂裘冷月淡空令邑犬猜倚杖起看風正慘紫薇繚繞俯三臺

合江亭晚眺

倚杖鉤簾兩水間晴光飛影上雕欄帆催畫鷁摶風去雪吐銛鋒作劍攢平野煙浮迷逺目晚溪潮漲失前灘騎鯨一往扶桑近休問人間行路難

含云晚歸寄眞師

毎扣禪關卽晚歸塵中回首萬緣非不愁幻翳迷心地且聽潮音振祖衣歸路往來無別徑夜光淸徹有餘輝虎溪舊社知重約陶令如今已息機

遊玉華洞

蒼藤秀木繞空庭疊石層巒擁畫屏混沌鑿開幽竅逺巨靈分破兩峯靑雲藏野色春長在風入衣襟酒易醒采玉遺蹤無處問擬投簮紱學仙經

次韻思睿見寄

聖賢千古愧難攀力學方憂敢自閒顧我久拋聲迹外慚君猶掛齒牙間平生拙計心長在解帶髙風志未還捧檄於今非得已漫勞魂夢繞溪山

次韻蔡武子書懷

放形鋤色恐成光斵堊能令鼻不傷自信放魚眞得計卻憐挾策亦亡羊刃投有間多餘地語到無言輙自忘擾擾世紛何足問松窻終日獨彷徨

感懷寄鄕友【時在處州】

漫浪人間已十年簿書擾擾日覊纒朱公漫有千金璧季子初無二頃田籬下蹲鴟余晚實雲間紫鼈奮新拳淹畱寸祿空回首一望鄕闗一悵然

贈致政楊孟堅宣徳【孟堅歷三世不攺官而諸子各有第宅故以楊陸爲比】

子云論薦有王音【孟堅累爲達官所薦】陸賈年來老境侵自守一官歷三世退令諸子分千金平生器業成幽夢白首功名負壯心賴有新詩輕萬戶未須投紱嘆堙沈

廣文官冷竟誰憐空負才名四十年【孟堅及第已四十年】蕭散欲尋濠上侶飛揚還作酒中仙龍章繡紱榮何在鶴氅綸巾靜自便遙憶瀨溪風物好勝遊應不愧斜川

寄湘鄕令張世賢

身遊羿彀偶相逢安得初終若駏蛩道學未容窺閫奧吏師應許叩鄰封蕭條此意君誰問落拓防官我更慵盧白回旋眞戱事傍觀無用气塡胸

縣齋書事

朱顏凋盡鬂防鬖世路低回老益慚偶影獨遊聊自適談書不輟竟何堪神鑪黙黙金徒踴【一作天君黙黙情何在】螘蛭紛紛夢正酣誤把此身攖世网自纒徽纆信如蠶

次韻錢帳計

駸駸羲馭定難覊過隙跳九日夜馳但見光陰如掣電卻尋稽覧已當期飛黃汗血宜千里秋鶚乘風此一時芝艸鳳凰眞美瑞淸名應有退之知

和張倅行縣

江浮疊巘防淸輝云外冥鴻江上歸擊目自多幽興在揮毫時見彩牋飛應愁零雨侵星駕好爲援戈卻晚暉帝室正須調鼎鼐勒移寄語不須譏

逰光大寺示犀老

山橫杳靄有無中疊觀層臺一梵宮萬軸瑯函方杜口數聲啼鳥正談空溪云抱影侵行屐香篆飛煙襲晚風薄宦羇人如接折自慙來往苦匆匆

王簿淸輝亭

黛染煙螺拂檻低抱城流水緑逶迆澄瀾碎影揺靑鏡斜日流峯隱半規坐上盈樽無俗客壁間照夜有新詩登臨已動忘歸興況復淸談足解頤

寄長沙簿孫昭逺【時以不催積欠被劾】

陽城衰晚拙催科闔寢空慙罪亦多祭竈請鄰君自適載醪祛惑我誰過猗猗庭有蘭堪佩寂寂門無雀可羅歸去好尋溪上侶爲投纓紱換漁簑

安禮以宏詞見勉奉寄

吏部文章世所珍終慙無補費精神浮名膚外增余贅薄宦戈頭寄此身養志吾方同邴曼談書誰復問山賓自憐坐頃三遺矢衰晚那能用楚人

秋晚偶成二首

纎纎晚雨洗秋容庭樹蕭然策策風萬籟自鳴羣物外四時長在不言中坐臨流水襟懷冷臥對浮雲世慮空寂寞一防吾自適客嘲從更議揚雄

風飄淅瀝閙諸鄰卻掃衡門混世塵天气淸明秋意態夜光浮動月精神流年漸覺侵雙鬂生理從來付大鈞臨水便同濠濮趣翛然魚鳥自親人

席上別蔡安禮【予方赴闕安禮赴博羅任】

故里相看眼暫明一尊聊此話平生杜陵苦被防官縛元亮今爲世网攖長路闗山吾北去春風梅嶺子南徵結鄰【一作廬】莫負當時約早晚滄浪共濯纓

次韻安禮見寄

末俗相看老尙新交遊千里更誰親蕭條身世聊安分迂濶行藏懶徇人宦路競羞闗柝吏勞生誰息利名身我慙抱甕無機械幽興惟思水石濱

冬寒兩齒忽覺動揺因成書懷

未年三十髮先雕歲晚俄驚兩齒揺都爲防慵成計拙直緣衰病覺形焦連經宿雨重裘冷旋煮藜野興饒擺脫塵樊猶未得不堪回首問漁樵

書懷

駸駸塵土久方還直道謀身力愈難靖節毎嗟嬰世网漫郎何意出人間風驚駭浪潛鱗伏竹隠灣磯翠羽閒好去杖藜穿蠟屐伴云隨月弄潺湲

汴上【聞開月堤】

天上行雲曵白衣半衘晴日在林扉盤花落雁驚還起啄食饑烏趂不飛楡莢靑錢飄已盡月堤流水漭相圍徵途處處塵隨眼多病長年與世違

陳畱書事

烏檣風防欲飛翾拍岸驚濤挽不前曲浦漲沙仍積凍防林斜日自生煙﨑嵚道路眞堪笑放浪江湖已判年一枕晝眠無好夢空慚邊老腹便便

予自長沙還植蘭竹於東西軒調官京師逾年而歸蘭竹皆衰悴感而成詩【已夘】

柴桑衰晚愛吾廬三徑歸來手自鋤但得叔卿長飽飯不妨孝若老談書蘭因采佩枝先瘁竹爲淩霜花自防畱骨廟堂寧曵尾魯門無用祀爰居

和李倅遊武夷

濃淡煙鬟半雨【一作雨半】晴溪光初借晚霞明鼇頭湧出三峯秀【三層峯最爲秀拔】天漢融成一鑑淸【魏王峯頂有天鑑池】枌社有誰藏舊牒賓云無處問遺聲幔亭寂寞仙何在勾漏丹砂早晚成

荊州書事二首

江湖泛泛一虛舟去作人間浪漫遊歲晚光陰雲冉冉畏途風雨日浮浮萬鐘信是樊中雉一棹聊同水上鷗投老虀鹽【一作簿書】成底事憑誰爲種橘千頭

千里瀕江地可毛結廬何必故山椒載醪不過斜川路飲水誰同陋巷瓢勿問雞虫閒得失但知鵬鷃各逍遙黃塵滿眼僧窻靜坐對風花意已消

天寧節

祥開若木射瑤光淑气先春景自長玉陛風閒飛防綬獸鑪煙暖襲珠嚢【千秋節賜防綬珠嚢民間以此相饋遺】雲門羽鶴儀仙仗天上蟠桃薦壽觴已見晶輝環帝座定應長照鼎宮傍【鼎宮傍一星人主壽星也】

閒居書事

虛庭幽艸翠相環黙坐頽然艸色間玩意詩書千古近放懷天地一身閒防窻風度聊欹枕永巷人稀獨掩闗誰信紅塵隨處淨不論城郭與靑山

直捨大風書事寄循道

枕書無寐首空搔萬竅噓風正怒號雪意浮空迷逺目月林防影見秋毫幽庭所借惟荒艸妙理應須付濁醪誰念維舟江上客落帆千里壓雲濤

和席季成遊金鑾寺

朱甍碧瓦照孤城杖屨翛然野色淸縠捲水風輕蕩漾珠翻荷雨自虧盈勝遊已覺非人境妙語寧須【闕】玉英願借金箆聊刮目不容幻翳有纎萌

送王充道遊三茅廬阜

荊吳相望各天涯千里柴車鹿自隨解轡定應春盡日及歸宜待鶴來時【三茅中峯毎歳八月十七日有鶴至充道當見物乃可回】聖賢莫負樽中淥日月長爲物外遲若過匡廬訪眞隠臥龍庵下有期頤【臥龍庵冇劉道人人言百歳壽】

春日有懷諸友

憑幾無聊晝掩扉芬芬晴气減春衣隔簾相應鶯初語背日連飛鴈北歸莫逆交遊千里別逺來音信兩年稀追尋舊事成幽夢觸物心行事事非

望湖樓晚眺

斜日侵簾上玉鉤檐花飛動錦文浮湖光冩出千峯秀天影融成十里秋翠鷸翻風窺淺水片雲隨意入滄洲畱連更待東窻月注目晴空獨倚樓

次韻晁以道【庚寅年出京】

誰能載酒尋元亮共寄【一作把】無何作醉鄕便好收心事農圃不須驚世露文章壺中日月春長在塞上煙塵客自忙千里同風無逺近未分秦隴與瀟湘

和錢濟明遊官園【常州】

虛舟觸物本無意看花得句慚非才名園古寺尋春色不葷勿鄙雙魚鰓【是日與濟明徧遊諸平諸院觀雙魚花抵暮至官園】木奴千頭比封戶秋實付與江風催因思萬防愁人處何似洞庭金作堆【蘇子羙詩洞庭柑熟客分金】

過吳江

天水相涵翠有餘玻璃萬頃接方壺山浮晚照淸如洗風逺飛帆細欲無漫叟未應甘皂櫪散人終欲傲江湖維舟況值鱸魚羙鱠疊銀絲飫腹腴

南歸書事

浪漫人間壓客塵衡門長憶鎖楡枌忘言擬盡輪人妙陳迹慵尋史籀文萬里功名心獨冷一防耕鑿力能勤舊遊欲問南歸趣寂寞吾今過子云

寸碧軒

隠隠遙山列畫屛檐間寸碧與云平低回席上遺簮露彷佛墻東翠黛橫虛景逺涵千里色晚暉仍借一溪淸春風景物知多少可稱收身樂此生

冬早書事

窈誰爲宰鑪錘榮謝惟知歲序催臘日未經梅已綻春風尙逺凍先開愁無潤澤歸芳樹獨有餘寒著死荄收盡浮雲天愈淨夜深猶起望三臺

齒落書懷

身上蕭條事事空齒牙凋落賸衰翁渇心尙欠冰淩解病骨長思藥力攻文幾倦親塵土暗斷編慵理蠧魚封南牀穏臥陶公宅枕上悠揚一榻風

山集卷四十一

欽定四庫全書

山集卷四十二

宋楊時撰詩五

七言絕句

書懷【少作】

敝裘千里北風寒還憶簞瓢陋巷安位重金多非所慕直緣三釡慰親歡

端午日【少作】

悠悠南北各天涯欲望鄕闗眼已花憶得親庭誰共語應憐遊子未還家

渚宮觀梅寄康侯

欲驅殘臘變春風只有寒梅作選鋒莫把防英輕鬭雪好藏淸艷月明中

勉謝自明

少年力學志須彊得失由來一夢長試問邯鄲欹枕客人間幾度熟黃粱

臘月見桃花

脂臉輕勻作艷妝未應潔白似梅香夭紅不見淩霜操漫向春前取次芳

過蘭溪

紛紛朝市競秋毫江上霜風正怒號不問揚瀾與彭浪翩然東下日千艘

夜雨

似聞防雨打篷聲枕上悠揚夢半醒明日覺來渾不記隔船相語過前汀

重經烏石鋪

夾屋靑松翠靄中去年經此亦匆匆重來烏石岡頭路依舊松聲帶曉風

江上

寒云幕羃結秋陰月淡霜娥冷不禁更祝江波休蕩漾莫令淸影碎浮金

淮上獨酌

廉纎晚雨洗輕塵天澹雲浮夜色新賴有麯生風味好不須邀月作三人

吳國華暗香亭

漫愁靑女妬新妝已有風傳處處香試問隠淪溪上客欲將春色若爲藏

虛心亭

山橫鰲背碧防岏亭對浮筠縹緲間【拾遺記蓬萊山有浮筠之榦葉靑莖紫】蕭散誰爲三徑侶祗應長共白雲閒

容照巖

淸時投迹在嵚崟一穴晴光破晚陰刺艸未容忘魏闕故應長有子牟心

藏春峽

山衘幽徑碧如環一壑風煙自往還不似武陵流出水殘紅那得到人間

緑陰亭上【吳先生家】

沙邊幽鳥傍淸漪瀧下漁船逆浪歸身在輞川圖畫裏晴空惟欠雪花飛

病中作

通衢隔轍斷經過門巷空無雀可羅驅去兒童臥虛室蕭然惟一病維摩

春波亭上

城頭飛蓋映朝暉向晚遊人興未移安得魯陽酣戰手爲畱羲馭更遲遲

安禮以宏詞見勉因成絕句奉寄

萬鐘身外一牛毛斗祿紛紛漫自勞窮涸寧爲防獺笑未容仰首試鳴號

感事

桑麻腴地莽榛荊騎士西來劍防腥藜藿陋儒心更鄙但思干羽舞虞廷

藍田溪上

夾籬桃李趂溪斜淺淺淸流映落花欲問武陵源上路度云穿石認胡麻

白公艸堂

鑪峯裊裊曉煙輕雲入屏幃一枕淸髙興自應無世累獨於妾馬未忘情

久旱

農郊阡陌起黃塵望斷天涯絕防云防懶無情訟風伯幽窻時讀退之文

過七里瀨

拂云髙鴈倚風摶下視平湖萬里寛搔首扁舟又東去錢塘江上看波瀾

扁舟東下幾時還一席飛帆挿羽翰回首嚴陵臺上月淸風千古逼人寒

勉懷

紛紛於我未忘情防懶多應捨怨憎便好世間師栁惠不須巖下問孫登

梭山潮【十一日潮起信是日潮小不到】

向晚牛羊沙岸歸落帆煙浦潮時誰言江上須忠信潮到於今自失期

徐郎廟

古廟靈塲枕碧巓松楸依約鎖風煙羽毛一去無消息墮落人間幾百年

送陳幾叟南歸【三首丙戌年】

連墻東郭倦追尋髙臥毗耶老病侵自愧屠龍眞拙技漫令吾子費千金

霾風霪雨濕徵裾隔雨樓臺半有無南去定逢韓閣老歸愚當見問夷塗【是時幾叟過四明見了翁】

幾年夢想到親闈身逐行雲萬里飛苕水未殊沂上樂春風無負舞雩歸【初授余杭】

和陳瑩中了齊自警六絕

畫前有易方知易歷上求恐未白首紛如成底事蠧魚徒自老靑編

八荒同宇混車書一視那知更有渠憑軾自應由砥道徑蹊無處問歸與

行藏須信執中難時措應容道屢遷一日全牛無肯綮騞然投刄用方安

造次欲安嗟孰是參前無物若爲書蕭條此意人誰問興廢由來命也與

聖門事業學須彊俚耳從來笑折揚詭遇得禽非我事但知無有是吾鄕

盈科日進幾時休到海方能止眾流只恐達多狂未歇坐馳還愛鏡中頭

附了翁自警

本無一字堯夫易八十一篇揚子今古是非那復辧仲尼尢不廢韋編

文章難寫伏羲書字外成篇始見渠賜也能分可不可一瓢居士只如愚

過時不易始爲難執處那知是變遷度盡千山無鳥迹不勞傳語報平安

手在何憂弓力彊巧窮那得必穿楊太和有味人人飲誰識醒時是醉鄕

仲由行行終身誦師也堂堂帶上書五柳卻能知此意無弦琴上賦歸與

只說爲山不說休山成日夜水橫流惜哉覆簣成迷復只欠當初一掉頭

閒居書事

輕風拂拂撼孤檉庭戶蕭然一室淸隔葉蟬鳴防欲斷又聞餘韻續殘聲

送席二【伊川壻】

摳衣丈席想多聞髙節應能與俗分不用卑飛入幽谷定知喬木在靑雲

寄遊定夫【在潁昌從明道先生】

綘帷燕侍毎從容一聽防言萬慮空卻愧猶懸三釡樂未能終此挹淸風

蕭條淸潁一茅廬魂夢長懷與子俱五里橋西楊栁路可能鞭馬復來無

含云寺書事六絕句

獸駭禽鳴翳蔚中難將此意問鴻防縈回小徑蒼苔滑杖屨從今恐不通

北山山下一漁翁形解心凝骨已融支枕睡餘人寂寂一軒明月滿窻風

山前咫尺市朝賖垣屋蕭條似隠家過客不須擕鼓吹野塘終日有鳴蛙

夾屋靑松長數圍午風揺影舞僛僛幽禽葉底鳴相應時引【一作曵】殘聲過別枝

竹間幽徑艸成圍藜杖穿雲翠滿衣石上坐忘驚覺晚山前明月伴人歸

蝶夢輕揚一室空夢回誰識此身同窻前月冷松陰碎一枕溪聲半夜風

荷花

照眼紅雲鬭晚霞重重靑蓋半傾斜防須直跨三千仞移取峯頭十丈花

宜春溪

斜斜防栁照淸漪借借殘紅自滿蹊刺眼藤稍牽不斷欲尋流水路還迷

宜春道上

艷杏夭桃日日稀空餘淑气尙遲遲誰人爲作畱春計莫放風花自在飛

過丰城

淸江緑浮天博物無人繼昔賢應有鬥間靈气在誰能更與斸龍泉

瀏陽五詠

洄淵浩蕩白鷗飛老懶時來坐釣磯岸幘行人聊自適不應憔悴似湘縲右渭水

簾捲晴空獨倚欄冥鴻防防有無間秋風注目無人防時與白雲相對閒右歸鴻閣

芙蓉雕盡蕙蘭芳杖屨翛然一漫郎鳬鶴短長寧復【一作無足】問但知鵬鷃兩相忘右飛鷃亭

柔條防蔓緑交加煙鎖云涵去路賖繡紱貂纓無處問空餘雞犬兩三家右相公臺

聖童去後水雲門陳迹難尋艸木間獨有防言傳逸史洞天寂寂【一作從此】在人寰右洞陽【孫思邈修眞所】

縣齋書事

簿書投老豈身謀朱墨紛紛晚卽休平世功名歸稷禹一瓢吾欲慕巢由

一去人間二十年空餘飛雪上華顚淸時最有求田樂未愧陳登榻上眠

身名於我兩悠悠形影相忘懶贈酬擬把一竿滄海去飄然淸世一虛舟【一作不應沙上有驚鷗】

醴陵丁君洋洋亭

依蒲泳藻兩相忘宛有江湖气味長憑檻翛然眞得計秖應幽興在濠梁

安西聞防【三首呂吉甫持節】

鷹揚塞外得非熊萬里金城一箭通玉帳投壺隨燕豆坐看飛將縛驍戎

將軍新擁節旄閒紫塞云浮豹尾班白首邊城休悵望馬蹄未出玉門闗

雅歌不待來天馬謝質今應閉玉門早勒勲名上彛鼎放回春色滿乾坤

出尉氏

隔林殘雪防輕風日射晴光玉縷紅桃杏渾如梅欲綻直疑身在故園中

感事

權門車馬日紛紛寂寞多應笑子云白定知非世尙解嘲那復彊云云

過廬山遇雨

江風吹雨逐人來行過山前首重回絕頂隔云看不見石稜崖角獨崔嵬

題詩長老壁

維摩病士意超然邊腹便便但晝眠共說平時忙底事烹茶煮藥過殘年

東林道上閒步三首

寂寞蓮塘七百秋溪云庭月兩悠悠我來欲問林間道萬疊松聲自唱酬

百年陳迹水溶溶尙憶髙人寄此中晉代衣冠誰復在虎溪長有白蓮風

碧眼龎眉老比丘云根髙臥語難酬蕭然丈室無人問一炷鑪峯頂上浮

江上夜行【赴荊南道】

冰壺瀲灩接天浮月色雲光寸寸秋【古別離云碧瀾之下寸寸秋色】不用乘槎厲東海一江星漢擁行舟

過石首謁縣官回有作【壬午十二月】

萬事紛紛醉卽休無功可作酒泉侯誰能載取千缸去且向舟中打拍浮

直捨書事

鱗鱗池面水初生萍底靑蛙自在鳴誰使幽庭當鼓吹雨餘時聽作新聲

登峴首阻雨【時自荊南入京】

羊公風績幾經秋獨繞趺爲少畱欲問荊人尋舊事一江淸泚自東流

江浮雲影抱層欄云外靑山一水間盡日倚防看不足杖藜欲去更回還

江風飛雨上雕欄庭樹蕭蕭景自閒向晚防雲遮不盡好山渾在有無間

庭前古木已經秋天外行雲暝不收倚杖卻尋山下路一川風雨濕徵輈

春早

雲天羃羃漏防光防懶惟添睡思長枕上隔籬聞鳥語半殘春夢更悠揚

此身如幻病何傷白日無人景自長寄傲南窻容膝地時時飛夢【一作淸夢】到羲皇

過檐赫日晝如燔睡轉庭陰始一反縱有諸人來問疾毘耶居士已忘言

寄形一榻日蘧然倚杖支頤髻指天莫逆過門無子祀時來鑑井自跰

古椿朝菌已忘年貧病寧須更問天石彈不妨隨物化自求鴞炙自應便

病起

竹風帯雨作秋聲半睡惟聞鳥雀爭老病衰殘惟骨立白頭看鏡不須驚

題陳宣事煙波泛宅

忘懷纓紱寄浮居來泛煙波擬釣徒我欲他時淸洛上爲君正櫓作鯔鯔

偶成

緑鬂潛驚老境催更憐衰病困低回但知周道平如砥莫問瞿唐灩預堆

悠揚春夢成幽興冷落溪光照酒巵天闊云浮遮不盡浪平風過舞漣漪

山集卷四十二

