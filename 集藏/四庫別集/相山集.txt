

欽定四庫全書

集部四

提要

相山集三十卷

別集類三【宋】

臣等謹案相山集三十卷宋王之道撰之道字彥猷廬州人宣和六年與兄之義弟之深同登進士第調歷陽丞南渡後累官湖南轉運判官以朝奉大夫致仕後以其子藺官樞宻使追贈太師宋史爲藺立傳而不及之道故其事迹不詳惟尢袤所撰神道碑尙在永樂大典中可以考見大略之道嘗自號相山居士其集卽以爲名宋史藝文志作二十五卷書錄解題作二十六卷寶祐濡須志及濡須續志俱作四十卷尢袤碑文作三十卷彼此乖互不合今原集旣亡無可復證然袤碑乃據其子家狀所書似當得其實也初金兵南伐廬州盜起之道率鄕人據險共保城賴以全幹略頗有足稱又其登第對防時卽極言燕云用兵之非以切直抑置下列及紹興和議初成之道方通判滁州移吏部侍郎魏矼司諫曽統書力陳辱國非便尋又上疏論之並以前書繳進大忤秦檜意謫監南雄鹽稅坐是淪廢者二十年今原疏𨿽佚不存而所與矼統二書具在集中其所論九不可和之說慷慨激烈足與胡銓封事相匹气節尢不可及其他論事諸札子亦多明白曉暢可以見諸施行韻語𨿽非所長而抒冩性情具有眞朴之致蓋有體有用之言固不徒以文章工拙論矣謹就永樂大典各韻中搜輯編次仍可得三十卷疑明初纂修諸臣重其爲人全部收入故𨿽偶有脫遺而仍去原數不逺歟乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

相山集卷一

宋王之道撰五言古詩

和呂叔恭題和州香林湯【是時趨郡苦滛雨獨坐精舍中賈邵周出示和倅呂叔恭詩頓忘逆旅之態輙繼其韻】

新詩等絺繡文采照座右尢憐繼絕唱崢嶸競髙秀詞源眉山長句法杜陵舊相從今老矣豈獨歌邂逅香林在何許湓沸發巖竇其流漸淸溫脈助艸木茂嵗旱添苗槁一漑十倍收追防記疇昔我僕苦痛疚別來隔兵火荊榛掛猿溫溫自然湯蠲屙古非謬我聞泉所發江海遠相透其溫本硫黃气味自同臭大哉無礙浴天地不輕授嚴霜與烈日冬夏特異人生困淩薄往往少中壽飄飄澡雪力狴犴忽防宥春寒不喜出塊坐撥殘槱晦陰又連朔夜雨屢通晝誰能慰窮愁邵州有賢守開篋出大軸令我和其後此意重虛辱勉彊忘固陋呂侯卿相家博學靡不究防當似前人嘉猷日告後君防華淸宮誨滛似招冦當年從千官車馬所犇輳漁陽一炬火曾不半錢售爭如寄僧房泠泠灔苔甃常遂塵土濯永免脂粉潄

和富公權送行詩韻

公權提刑年兄與之道有四十年雁塔題名之舊備員湖北始得見君子聨王事相從二年所以眷予之意何翅骨肉今之道罷官以歸於分擕燕餞之餘特出長篇寵光行色令人戀戀不能自巳輙勉彊次韻

叨塵四十年靜計所得祿十分才二三淸餓似饑鵠中昨守義陽一時苦窮促忽聞栢防長表薦徹聰目不惟免罪戾英防許追逐接武憲漕間寒庖見粱肉從兄逮兩載種種荷推轂容我數百大矣空洞腹爲憐昔同升相防日不足芳時木芙蓉唱酬動成軸燒香每開奩惠茗屢傾簏靑靑閱冬夏髙視松栢獨顧我如碔砆詎敢比良玉而兄不我鄙步驟俾繼躅是行集霰霜威日增肅解維在朝夕離緒可堪觸戀戀重摻袪移庖過吾屋紫嚢出巨編還我海陵錄全家被燕衎日盡繼以燭何人鱠紅鮮想見鯿項縮腹腴愧偏勸佐此一杯緑實筐出越羅幣帛更加束酒闌兒女曹起舞應歌曲殷勤藥石誨美疢肯滋毒新詩追古作髙義激頽俗臨岐沐寵貺固陋敢虛辱但慚水底蛙勉趂絲與竹正爾無足道聊用資報復謙謙古君子厚徳卑自牧請歌伐木篇敬謝釃藇速

有薦胡仁叔爲歷陽令者仁叔以詩送知已暇日楊徳潤錄以示予因次其韻

四海皆兄弟三界是道塲果且無彼我安用分封疆胡公曆陽來气熖何可當威嚴走邸吏不露太守章錦衣榮防稽暮雨成髙唐觀望攺儕雞羣鶴昻昻斯民苦兵火有意哀勞傷豈無九轉丹爲助千金方古來記循吏不稱茍道將殺弟自取酷防人人所防子潛去少室淵明戀柴桑出處𨿽異事一夢歸黃粱昔日骨已朽傷哉今也亡國歌栢舟曹風賦鵜梁秋來河伯喜未覩若與洋大小自有見一笑還兩忘我生分每越泉石成膏肓棄遺等麟角空虛漫龜腸常欲埋車輪除姦繼張綱召此人气和致彼天時康語之有暇矣未窺夫子墻理所不可及馬腹徒鞭長詎知王者師異日韓張良願言三顧廬臥龍起南陽

和張詠老

三公與刺史秩等二千石人生不知足犇馳竟朝夕誰能話名理尊酒時促席賢愚大相逺叢玕映叢荻多謝張南巢詩筒肯予覓瑯瑯若明珠其來自靈壁僧房聊解鞍當暑得偃息挽回淸微風筆有萬鈞力

彥嘉通守當今之俊偉人也余心向慕之常以未獲識君爲恨玆因孔純老遂有邂逅之適其何幸如此將歸純老置酒餞別僕實預坐酒數行純老丐詩於彥嘉以記坐上笑談之樂頃刻掃數百言揮毫落紙雲煙飛動永叔所謂盈前盡珠璣一一難簡汰者殆謂是邪索鄙句不敢以固陋辭輙和北莊二詩奉呈

春寒不肯去谷雨猶裌衣溪流灔池塘逺防緑生漪識君恨不早語離我心悲行行欲何往丞郡金房西顚風送飛雨日日吼東北檐聲決江河傾瀉不成滴朝來喜新霽晨光透云隙垂楊翠幄開逺岫靑蓋立孔君公事暇侯子歸期逼開樽且精設論文萃淸集顧我老無能分甘口掛壁行矣不可挽思君浩無極

送無爲倅張南仲歸吉州

吾友李粹老少也防膠庠六年得一第自謂貴且昌衽席不知戒飛黃中道僵三閱大淵獻嵗月亦已長嗟嗟死非所至今未能忘忠言類良藥苦口不見嘗那知兵火余獲見同捨郎來丞濡湏郡兩嵗依餘光邂逅偶及此爲之淚淋浪髙義借激薄美政稱扶傷康沂富邦國何獨歌王祥江城四月盡麥熟梅子黃歸歟佐吾君談笑躋羲皇遙應不可畱船頭鼔其鏜

次韻因上人晚菊簡魏定父

荊棘困松栢風雨亂昏曉干戈幾時息年來費天討孤芳如謝安端恐非小艸此意誰人知伊余相自保不學桃與李芬芳競春時天公豈多情淸露爲君遲榮悴休問命冷暖當自知靑熒夜窗燈相對哦新詩離索自可笑衰遲誰見憐亭亭揺落中一枝小窗前正色有家法細防淸且妍浮觴未云晚松醪吾所便經年混蒿艾蘊藏應待時淸香宻漬沈微風助紛披宋玉昧秋意乃作兒女悲君子有所養因君觀解頥道人如靑松孤髙不成叢愛此黃金花蕭然有淳風新詩皎秋月警我野性慵佳意不在酒此身今醉翁介壽誠有取無問人所宜君防菊花潭事見桃源詩東坡百世士敢比流俗知相逢勿相失不醉欲何時黃花如故人別久喜復面澆泥一杯酒安用較深淺淸霜開浮雲黃落信風捲巖巖幽素姿秋來不多見

鑑止亭

揚波欲澄濁孰若波暫停止波濁自澄萬象無逃形世人競馳騖方寸不得寧投閒幸一來先生常獨醒燈下讀魏彥成諸公詩因次其韻呈曾子修諸君

距春尙旬月春信已回栁時來芝與菌往往出糞朽流俗不自重困窮變操守貴賤等人耳未易遽薄厚桃李何敢輕所報必瑤玖一笑置勿論防有君子酒

見山堂

淮西提幹章序臣卽其官舎逺亭之西爲屋數楹命名曰見山堂蓋繁昌諸山一舉頭則隠然見於檐外也

浮雲開西風落木下夕陽誰人步東籬采菊哦秋光悠然若有思此意何可量南山適當前翠色摩穹蒼我心不期見我眼偶相望咄哉逐獸夫泰山空在旁

西靈鷲

我聞西靈鷲幽奇冠龍舒山神知我來夜雨自滌除籃舁犯霏防敢憚石徑紆淸風偃林柯徵衣盡霑濡樵人向我言君行欲何如松杉已在望尙有七里餘﨑嶇雨過水蹊云上天衢飛樓及湧殿崢嶸映浮屠幽鳥若相喜好音弄笙竽爲言一宿覺何妨更踟躕

憩靈鷲道院

黎明發龍門亭午憩西院冒雨且不辭寧能避泥濺是行良不惡此處殊可戀從今山中人何獨識吾靣

追和老杜種萵苣詩【並序】

春晚雨過行蔬畦見園夫栽萵苣謂予曰苣有二種其色靑而味苦者曰牛耳其色白而味甘者曰銀條今方得銀條一束於鄰翁將栽以作種予顧園畦才十數菘已過韭且老矣惟牛耳靑靑可愛而園夫以苦鄙之傷時惡直丑正不見容於君子因和老杜種萵苣云

我有數畝園荒穢索鋤理干戈何許久生意困屠燬道也其興與時哉亦甚矣去年失短呂培植乏驅使今年得老楊衰病更臨起晚菘巳蕪沒早韭就茅靡菁菁何所有萵苣獨牛耳縱苦可自珍供盤況瀟灑銀條直且甘風味胡伯始其視李太尉小人與君子明明如古鑑不慮纎塵止廓廓若太淸彊欲浮雲滓老氏有遺訓重去彼取此方今向太平臯防正端委臺省登碩徳要荒竄誣毀擊冦豈無人蕃將來黒齒破齊在不日逆以誅正己停觀勞還役杕杜顒采芑萬邦遇有道貧賤古人恥文王來呂夷漢祖致園綺異時免溝坑願附織貝篚

種田庵

古人卽耒耜自有中田廬防君種田庵名異實則如滌場歸去來宮功不容紓

亷余堂

髙堂面山水境與動靜兼惟動故能樂惟靜故能亷樂也知有餘亷也笑無饜

次韻魏定文

半年去城府寤寐溪東扉有時得君書想象抉石猊豈知紀渻子養气如養雞應響與疾視一洗三旬非我生坐窮困哆侈傷南箕鼷鼠亦何物焉用千鈞機封侯絣澼絖藥等手不龜所用有異耳此言寓非巵梅蕾良可人如椒綴南枝芬芳想不晚太皥方執防

次韻沈次韓見贈

我狂眾所易賴有君見容十年臥巖壑百念付一空新詩似流泉涓涓江漢供人言雞羣鶴我目霜中松相距無兩捨防見何溟蒙誰能寫離索正借詩思工

次韻許志仁

我技類族庖用刀常月更君才妙天下逰刄得我驚前年獲相值因憶吳中行一別忽兩載依然舊交情新詩璧夜光厥價輕連城相思不可見把玩我願盈筆札擅南州文章動西京行矣秋風髙更聽賔鴻聲

盆池

剜苔得古鑑湛湛淸不渾大哉壺中天勿與俗子言誰能時汲井注玆老瓦盆欲觀從容鯈無羨橫海鯤

秋晚采菊和徐伯逺

少皥司肅殺於渠獨畱情一枝黃金花照眼增雙明香淸露溥溥秀色雲英英防當飲潭水使我病骨輕

題徳章山郭養源墨竹

胸次富盤錯筆端妙蒼翠霜枝豈人爲煙葉有生意與可骨已朽此法誰復嗣偉哉尋丈姿綽有萬尺勢

追和東坡雨中睡熟至晚

春睡酣帶酒晚食美當肉細觀東坡詩萬事貴精熟一陰七十日雨意猶未足山雲開復合檐澑斷還續東鄰嬌癡兒索飯恣啼哭驚廻夢中蝶重把君詩讀

防河道中

防河村店西沙水淸練練我行獨帶月滉漾掣金綫凝寒逼徵衣霜華重如霰至此懷僧彌老淚幾欲【防河光州境也建炎初家弟甞尉浮光故有是句】

和龔聖任卽事

新詩似霜月諦玩淸且好欲見勢未能思君令人老啟蟄在朝夕雷雨發枯槁願言從杖屨髙吟備搜討

月臺

低迷委徑栁氛氳被池蓮亭前秋雨餘明月來嬋娟髙臺甃蒼玉淸風夜周旋舉杯屬姮娥醉舞還蹁蹮

小橋

芳榭繞流水春餘半篙緑登臨賞幽花玆亦我所欲小橋果何往長堤正相屬朝防魚逰晚聽鷗鷺浴

次韻朱元順食萱艸羮

衰年因羈旅百念日縈繞蓍亦何知憂來又將老出處稍不愼逺志成小艸堂陰有孤芳紛葩照人好誰將忘憂姿擷芼等蘋藻充腸固甚慰入鼎可堪擾糠籺貧者事甚矣兄逐嫂異時饜粱肉記此一羮飽

贈術士羅世忠

春秋有羅國之子豈其後家傳錦嚢書相地走淮右爲問何所宗此法古所授卜瀍與卜宅周孔語非謬用能防公卿所至術輙售有時過吾廬乘間得頻扣談詩涉坡谷說卦本爻繇是名陰陽家未可容易詬歸歟春雨霽飛花撲襟袖遙憐玉笥峯巋然挿天秀

送無爲宰趙渙冰仲

百里寄一令於民爲最親休戚咳唾間詎可非其人趙侯古循吏當世無等倫朅來宰濡須舊政俱更新𨿽無赫赫名吏戢民稱仁善良仰若父姦欺畏如神幸哉百里地兩載銷顰呻果膺君相知贊書下楓宸不終三年淹徑作帥幕賔秋風散炎酷夜雨淸埃塵寜容臥轍畱髙檣艤江濵君防眉間黃華近玆其因

映雪亭

蕭然數株梅皓與雪相映臨池鑑疏影影落大圓鏡不煩粉塗株寒光助嚴靚

題宿云軒

朝來怯秋霜生撇甕裏淸我老顏已衰一杯聊發赬村尨怪我醉忽吠三兩聲蜀月不可見宿云有新行

酬朱元順參議

予與元順分擕十有六年當公出守安陸贊畫荊南予以疏愚自投閒放聲迹久相絕向者泛江之役獲邂逅於湖陰語不終晷而篙師催解舟悵恨無窮今乃得相從於都城之東其何慰如之防示新詩輙用韻書呈因以自警云

舟來自金沙敢避江路繞計程逾五月書勞比三考湖陰見君處取別殊艸艸因思防面難相從意彌好新詩何所似繪繡錯華藻賡酬愧空疎秪益我心攪亨否有時命恭倨任妻嫂行矣無忘饑俗諺戒一飽

送張仲甫赴江西防議

仲甫防議與予昧平生臨安一見傾蓋如舊是行將赴江西余竊快之輙成古風奉送行色

我生坐疎拙逢人輙傾倒語言無淺深出口被伊惱爲孽匪天作受攻本誰造懲非每嚼舌事巳復自蹈可憐愚不靈蹭蹬到今老識君無幾時底裏見襟抱古人重傾蓋相從恨不早是行若登仙江山爲君好無繇挽畫鷁此意增戀嫪何當寄相思臨風慰衰槁

曽欽道家山圖

曽判官式古出按郵傳來歸自濠示予所賦曽倅欽道家山圖古風予𨿽未果識欽道而披其圖然獲於式古詩中窺見一斑恨不卽命駕以償願見之素因漫成二十韻寄欽道尙冀異日逰桐廬訪子陵之遺迹而謁欽道於家山親見家山之勝而賦焉紹興庚午六月壬申

永叔愛淸潁明仲樂陽羨投老獲所歸爲計亦良便何如彊健時從官山水縣升虛得吉卜怳若地祗薦曽侯卿相種才業固邦彥而況盛徳後世祀乃天眷式古吾畏友被命按郵傳來歸自濠梁訪我出詩卷爲言有華宗疇昔無半面相逢遂相喜笑語至舞忭其家負家山山水家可戀松篁逓森列岡巒互縈轉防池及花艸髙下爛明絢粲然圖一幅規橅坐中見予嘗賦此詩好事敢獨擅縱橫一千字把玩不知倦桐廬在何許東望眼欲子陵亦往矣釣瀨淸練練家山亙今昔昔隠今始現彼美曽侯賢何當覩巖電

題李夢發揺碧堂

羣仙俯平湖冰壺浸蒲璧奫淪五千頃岝峉一萬尺蒼松偃旌蓋翠竹森劍防纎塵不可到湛湛見沙磧詩人嗜好異方寸富泉石堂成欲臨賦牋管羅幾席偶然對漣漪微風緩揺碧髙吟寓動靜眞賞廢晨夕璇題壯檐楹玉軸走賔客淸商入蔥蒨積雨洗炎赫翺翔下幽鷺從容出圓鯽穿荷過獨舸傍柳倚輕防此興復不淺何日當有獲君方事閒放佳處勿輕擲明年谷鳴騶金閨遂通籍

和陳阜卿爲湯與立壽次韻

我聞無量壽世作天人師有禱必應感如形影隨之吾見盛徳士吏隠江之湄巖巖棟梁材爲桷豈所宜守道心自適怡然見雙眉何當日千里整頓黃金羈嗟予拙無用正坐千林姿荷兄獨靑眼少雪羣兒欺蘭菊𨿽異芳春秋莫予遺相逢一尊酒駐馬聊共持偶觀香霧欝彷佛初生時願兄壽無量登庸侍彤墀年年遇今日酌酒共瑤巵

欽定四庫全書

相山集卷二

宋王之道撰五言古詩

次韓子云白蓮韻

金縷不相稱紈素新裁衣坐令時世妝屏迹從招揮施粉定太白增分卻成肥須知冰雪肌秋月揚明輝來從姑射山一洗百念非何煩障靑綾髙談解郎圍亭亭翠蓋中老眼省見稀揺風自披拂照水相因依傍觀愼無前恐犯丞相威不如太華巓食藕家翠防

追和元防之春餘遣興示王覺民

物態有榮悴時令互消長墮身名利場魚鳥在羅网豈無金屈巵聴此石方響殘花日晴陰落絮風下上春事𨿽已闌餘芳尙堪賞我有臨溪亭疎櫺爲君敞靑靑小荷錢雅與水相養狂吟醉題壁縱步懶扶杖仰止李謫仙筆端走羣象九原不可作夜夢見精爽棲棲亦固矣君子坦蕩蕩相期醉酴醿偕來眾無鞅

九江解舟順風追和張文潛

朝來轉西風天巧借吾便解維湓江口去若弦上箭水光漾朝曦過浪掣驚電周旋謝神貺冠坐敢不變斯須走四驛俛仰驀二縣誰知久防滯一旦乃適願吾聞信由中溪毛可羞薦咄哉和氏璞底事待三獻亨否自有時時亨百無譴雷聲在淵黙若訥故大辧千巖與萬壑左右供幾硯落防風亦止璧月熨江練

花洞

浮渡竟何處欲遊未能遊夢寐金穀巖神往形獨防異哉城市中芳菲自春秋長紅雜團緑結成巖穴幽

怡顏堂

人生無百年半被憂患苦其間開口笑一月僅四五誰能盻庭柯怡然見眉宇積財不得用眞是守錢虜

蒸紅亭

桃源果何處溪流出殘紅忽然見桃花灼灼揺春風蒸成日邊霞髙吟思無窮

史佐才讀書堂

我聞輪人扁妙解書中義當其聴讀書黙識聖人意忽然釋椎鑿有問發玆祕𨿽云聖人語糟粕豈精粹齊侯詰其說無說當致死請以斵輪觀固入要非易不徐仍不疾心手在相契是中有數存非言所能旣扁也亦何人所得乃至此固知斯道在天下本無二觀君榜斯堂令我端拜議想見堂中書塡箱溢巾笥縱橫三萬卷一覧悉能記左右逢其原下筆不能綴我昔攝東城君時尙童穉如聞侍先公往矣江之涘﨑嶇三十載於此忽相值出示諸公詩圭璧爛庭瑞君家依水竹亭臺繚幽防作堂於其間讀書乃其事嗜好與人殊可以見君志明年冠羣英先正祕書字

題王亦顏淸心閣

湖光浩無際逺與列岫並風澄煙霧開炯若鏡靣平髙人對萬變寸田常黙耕擾擾亦何爲豈容方寸攖有時鑑湖光愛其靜而明那知水是物心淸物還淸徘徊不忍去傑閣指顧成閣成何所喜畫棟連朱甍大江西南來羣山東北橫江山不待招宛轉趨檐楹諏度多暇日登臨有餘情論文一樽酒對客手自傾酒闌復徜徉觀書防潁使人之意消鄙吝何由萌嗟予頑鈍姿棲棲亦勞生從今事疏瀹永守淸心盟

追和韋蘇州詩呈周守惇義【並序】

癸亥五月兀坐逆旅中讀韋蘇州郡齋雨中與諸文士燕集詩玩味兵衛森畫防宴寢凝淸香之句不能自已輙用韻書呈惇義知府舎人年兄以丐防削

江城五月雨千里荷花香淸風吹葛衣鈴齋有餘涼日晏吏卒散槐陰掃髙堂歸來欲偃仰嘆息不敢康設醴致佳客論交到相忘髙文如大烹未慣染指嘗何當侍函文獲賦蔓艸章君方扶揺摶我獨蓬蒿翔生平一壑美未見北海洋願言承至教𨿽老當自彊

寄題魯如晦需堂

魯僖有賢裔家在吳江東宏詞與奧學浩渺江無窮魁然棟梁姿久困荊棘中抱能未施邦殆與張籍同人皆盲於心我目昏不蒙而君乃勇退奉祠環堵宮築圃號通隠花竹羅靑紅郡山湧其前湖光湛衝瀜日哦松菊間志气驕王公客來醉需堂飲食霑奴童嗟予老且倦齒豁仍頭童田蕪未能歸慚愧通隠翁

題李夢發知足齋

荀卿重無禍老氏貴不辱不辱非暫榮無禍乃長福咄哉名利場甚矣身世梏得侯方丏公懷金未忘玉經營蛾赴火犇走蠅嗜肉方當從後摶寧復念前覆李斯悲黃犬揚雄誚丹轂二者倘胥失萬此亦何足是理甚易知允蹈君所獨使人之意銷豈止我心服不貪子罕寶屬厭女寛腹庶幾聞髙風將遂變流俗

夏日雨霽郊行次韻劉春卿

皇天久不雨旣雨晴亦好食已得從容偕行石城道桑麻光似潑山林淨如澡蒼苔長緑發嫩竹揺翠葆離離實攢椅防防花褪棗風梢水中蒲煙葉湖外艸新秧良可喜勃然見興槁老農競耘耔出作恨不早誰家列午餉蔬筍雜鮮薧田頭立婦子栁下坐翁媼寧能擇丰甘放筯等一掃旁觀猶快意想見慰傾倒嗟予少力穯自取宦遊惱何當賦歸來須髮巳華皓

次韻陳勉仲登羣山觀

十年放江湖親朋益疎散不知跬步間遊覽有奇觀因君寄新詩心目益淒斷東城俯荻洲下有魚鳥亂想見江南山終日對書案小立笻杖倚兀坐葛巾岸髙情渺云外竑議涉唐漢嗟予衰且老兒軰逼婚冠豈復敢言詩觀詩重增嘆舂容來大軸玩味起頑懦窮愁欲誰知富貴當自斷探虎愧呂防思鱸抗張翰別來能幾時鬢髮暗凋換養成杜甫懶甘作元結漫何當遂拂衣疲馬解韁絆卜鄰大期東擕酒日相看

題龍舒天祚宮玉虹亭

山只不愛寶傾寫白玉霙秋陽正炎赫噴薄爭淸明我疑石韜玉白虹貫巖源源自何來萬古風雷聲

聞蟬和彥時兄

浮光我家尉近處惟髙安嘗欲爲親擇敢作非意幹憶昔從東來飛雪淩羈單靑春不可挽明月裁齊紈三釡竟何地一囊今屢殫我有醉翁吟試從徽外彈古人骨已朽知音果哉難攣拳抱枝蟬未露先號寒緬想江南山瓊梳碧成攢僧牕開南薫俯仰天地寛詩成有佳句往往勝得官

贈筆工栁之庠

我昔丞歷陽好筆得栁生維時習治久羣盜方縱橫生售數毛頴一一簡擇精作字可人意爲我供筆耕不知二十年天下乃復平爾貧技不售我困功無成布衫負篛笠羸然過柴荊我老廢讀書無意遊管城千錢與鬥米聊爾餉此行歸家飽妻子一笑嘲彭亨

送彥立兄遊太學以恩袍艸色動爲韻

鼠臘要非玉箎聲偶先塤窮通一生事早晚焉足論行行欲何之闊步登金門有意韓淮陰報讎如報恩西風曉飛霜獵獵吹徵袍丁寧顧婢語肯效兒女曹舉鞭問長安詩海今誰豪我欲從之遊痛飲歌離騷文章我家勃人喚腹爲槁隨行載中書所至得揮掃新詩如秋月皎皎淸更好恵連有佳夢池塘徧春艸梅花破朝寒似欲壯行色駸駸小驪駒回首便數驛一鶚在雲路鷙鳥空累百從令馬賓王不是新丰客君子贈以言古人重相送大梁在何許我心欲飛動兄才如靑錢萬選仍萬中行矣喜冬晴北方地多凍

題璋老淸閟軒

予暇日過吉祥愛其竹徘徊不忍去長老璋公方葺小室丐名於予因誦退之筍添南堦竹日日成淸閟之語取淸閟二字以名之後五年嵗在壬申三月旣望璋訪予索詩不辭爲賦此詩

典午接曹氏其風扇浮虛當時波浪從髙談乃其餘竹誠松栢流一日不可無子猷爲此語千古誰能渝堂堂韓退之議論荀揚徒詠竹美淸閟長篇載諸書吉祥在無爲隠若西南隅我來過梅雨新竹環精廬風梢弄蒼筤日影穿扶疎髙標挺直節勁特淩萬夫道人謂予言吾方葺吾居公其爲吾名要令與實符淸閟退之詠是軒良不孤何當對此君搜吟更躊躇

和魯如晦喜雨

我本山中人當暑玩泉石髙吟淸風朝長嘯明月夕前年徙江城舴艋劣容席是時暑雨過黃流沒靑荻城中無置錐僦舎至三易邇來成小築風月得相覓執熱想飛瀑白練掛蒼壁頓從釡甑中令我獲蘓息尢憐昨夜雨灑濯有餘力

假山

幽人愛九華胸臆富巖竇疊石談笑頃間列逺岫一拳儻興雲其功等髙秀君看負山者盍亦備玆冦

栁徑

我笑陶彭澤門栽五株栁栁成復自號淸陰亦何有豈如兩分行一徑入花藪白氊春盡時靑障雨晴後

古松

老松如蛟龍气奪百萬軍根蟠蒼崖石梢拂靑天雲山神防野火地主訶樵斤魁然棟梁材爲之獻吾君

白蓮池

白蓮如玉人髙潔謝脂澤圓荷作翠蓋掩映秋水碧小亭日相對無言倚輕防

種橘

或言千樹橘貴可比封君先生種橘意此計何足云珍絕色香味解酲有餘勲

次韻王山甫春日出郊探梅

倚竹有佳人天寒玉肌溫永懷經年別及此春日暄幽閒誰與娛依依映丘樊計臺二三友才髙工撥繁幕府公事退聫鑣出郊原城南富卉木勝處陳家園東風發萌芽栁眼暗若昏昨宵一陣雨淸爽到乾坤植杖芳艸徑系馬枯桑根觀梅不忍去錯爼羅金樽主人笑揖客徘徊倚朱門指麾羣兒輩薪水相撫存鄰婦抹紅妝來覘攀籬援酒酣詩思逸筆力華旗搴姜鹽芼蕪菁絕勝瓠葉幡蕭然出塵姿飄飄欲騰掀桃李分當避蜂蝶那敢喧誰能移將歸栽培擁髙垣要令百種花俯伏爭趨犇不煩頻出遊正恐嘲短轅太簇初應律飛霙尙翩翩何妨醉瑤舟大嚼供炮燔手撚一枝春吟笑窮曛暾可憐廊廟具沈滯三家村和羮似不晚作詩與招魂

對雪和子厚弟四首

凍雲不成雨巧作白玉霙寒光僣曉色報我東明起來撥殘灰暖酒手自傾多謝麯居士於人殊有情前村不多地坐覺阻且長梅花應已開鼻觀來淸香天公愛衰朽古木敲鳴璫僵僕巧耐寒冰柱生承漿靑腰夜種玉不見稠與稀將軍欲何往滹沱正流澌軟火燒黃精我爾寧苦饑行行復行行舌在請勿疑瑤林我家風銀色佛世界泠泠一川水淙玉潄寒瀬敲冰往得魚撥凍自挑菜山居果如此冷暖任交態

和沈元吉與唐用崔乞菊

黃花如幽人別來心念之邂逅適我願詎可無一辭緬懷東籬防舊與西風期乞我三百株爛醉風前杯休文有佳裔咳唾成新詩把玩乞菊章頗愧前篇非寄言崔藍田舍之復誰貽

和魏桐城題三瀑泉贈湯洞卿

犇霆響空山飛連掛絕壁毛髮忽森竪精神共英特平生丘壑姿至此意頗適何必逰九華龍眠自尢物雨雹碎晴峯珠璣防石壁勢增九軍勇气壓百夫特先生我輩人一見願自適壯哉三瀑泉表表塵外物

題雙峯磨院瀑布

烈日冰雪皎淡煙玉虹明誰云眞珠簾要之亦彊名我來少躊躇一洗塵埃淸便欲覓千斛爲壓歸裝輕予紹興三十二年夏四月三日行部至山中時月上人方入山十有八日旋披荊棘立數椽以居其徒明年攺元隆興夏六月二日再過山而堂室粗備且於雲母泉側創爲茅亭使往來觀者得以駐足而酌甘誠可嘉也時巴陵尉臨川李克仁髙宻劉孝傑華容尉權三衢徐二譽在焉子侍行

去年入山時孟夏暑猶薄來觀雲母泉陰崖坐盤礡老禪披荊榛經營始興作山空斤斧響丁丁振林壑俛仰恰周星炎赫若淩薄昨朝發嶽陽東風怒還惡驚濤送輕舟十里沙頭落投涼不待曉肩輿上磽確僧徒笑相迎此意安可卻髙亭防白茅羣峯峙靑廓偕行二三子臨泉一杯酌呼僮防石鼎煮湯旋和藥誰令俗士駕急去能不怍因成數句語聊發後來噱

欽定四庫全書

相山集卷三

宋王之道撰五言古詩

癸酉閠十二月朔旦入夜雪復作靜言嵗歉斯人艱食展轉不能寐彊沃一杯徑醉因成此詩

宿雁驚江渚餓彪嘯林丘不知雪如許但怪風颼飅起防堂前柳枯梢戞鳴球安得萬家春解我饑寒憂旋支折腳鐺移燈視牀頭髮防余半缾聊溫三四甌鳴腸時一沃曲身漸和柔遙應原野間錦衾覆釐麰農夫庤錢鎛指日望有秋願言開同云東郊從春防

再用前韻謝潘壽卿見和二首

小人南郭綦君子東家丘相從濡湏塢雪案風颼飅眼界兜綿耳根哄鳴球何妨具杯酌一笑寛百憂不見劉帶花逢愁但揺頭時來防崔盧姓名覆金甌我願霽晨霜栗烈還溫柔黃金著髙柳緑浪翻來麰要令扶犁兒力田遂逢秋飽食奚所湏鼓腹同天防

新詩淸絕俗想見胸中丘飛泉落髙峯風聲助颼飅又如淸廟中河圖見天球不惟竦觀瞻玩之可忘憂是行何處來楚尾連吳頭一杯聊效芹大似勝茶甌賡我喜雪章詞情和且柔久旱民苦饑重憐來與麰勃焉來爭春富哉麰向秋吾君徳無邊今與和气防

再用前韻謝張濟之見和

我欲訪蓬萊長笑挹浮丘此身挿兩翼泠然禦颼飅樓臺聳瓊瑤艸木叢珠球周旋於其間不知塵世憂願言久未遂俛仰今白頭茅齋夜飛雪碎玉敲風甌平生鐡石腸化作繞指柔年饑百無贏接新待來麰君才似雕鶚修翎正橫秋衝天在不日入侍巖廊防

四面山午飯澡雪塵土往太湖二首

白沙浥夜雨蒼松弄朝日淸風滿行路駸駸馬蹄疾溪聲靜如潄嵐翠濃欲滴我豈山中僧前身飽防歷重門掩松篁傑閣戞霄漢溪流水晶軟石棧雲母粲淸防不可失微勞敢言憚斜陽無相催我欲濯塵汗

次韻徐伯源九日閒居追和淵明

閒居遇重九對酒懷陶生陶生不可見愛此重九名淸霜肅時令天宇增髙明依依逺山色隠隠賔鴻聲泛酒黃金花人言可延齡嗟予不解飲酒到從之傾嫣然木芙蓉揺風倚東榮𨿽無窈窕歌自足娛吾情鼓琴復何爲年來泯虧成

追和東坡喜雪用王覿韻

長安一夜雪酒價湧朝市何人獨耐寒翛然立庭砌盈盈竹間梅靚妝欲誰媚冰肌與玉骨似不勝風袂丰年貴三白麟鳳敢稱瑞要令輿論協庶遂我心慰春回在朝夕枯荄動和气尢憐麥蓋錦秀發功必倍憂葵亦何爲度日同度嵗不如擁百城陶然六經醉

對雪二首再用前韻

同云晝暗空孤城早休市行人失道路賀客擁堦砌翻縞語亦工飛絮思爭媚飄飄何所似想見六銖袂盈尺信爲大三白乃成瑞梅花不畏寒防綴若相慰髙吟撚凍須詩社頗增气薫然一杯酒神速功力倍來麰被餘潤預可占有嵗便當呼老農潑醅取沈醉

我笑袁司徒閉戶雪中市髙眠罷炊防冰榻對瑤砌豈如王孝伯鶴氅鬭淸媚隨風楊柳花縱橫撲襟袂冬溫犯春令破白已爲瑞何妨盈地尺萬井共歡慰艸木含余滋山川欝佳气淸寒入詩骨敢問酒價倍日月同過鳥燔烈又興嵗老大不足悲吾今但心醉

書懷示周少隠右司

我生動多艱一笑不易得朅來坐逆旅俯仰空太息吾人當代秀文章擅華國分擕十四載復此見顏色怱怱未及欵歸程忽云逼願君因索塗爲我指南北金門與玉堂努力事登陟閒將咫尺書因風寄相憶

因納上人寄題望江張氏春暉亭詩

靑靑原上艸初生殆毫芒邇來沒蓬蒿似有三尺彊春暉主發生萬物資餘光遲遲𨿽不暴萋萋自能長條風與糓雨其功固難量予嘗優劣之豈得相軰行大哉發生恩欲報不可償東野古純孝作詩本肝腸懷親感春暉義見逰子章凱風亦逺矣此道何茫茫惟餘東野詩千古遙相望張公雷江人雞羣鶴昂昂冰魚與冬筍志慕孟與王結廬守松楸至行稱淮鄕我不識君面因詩得其詳

一經堂爲王亦顏題

我生非我有天地暫委形諦觀子若孫相值如浮萍崔昭與李兼甚矣愚不靈積錢遺蕓窟轉手還星星何如散籯金人遺以一經韋賢不可作髙風防典型公家世植徳蘭玉滋芳馨三鱣偶墮砌伯魚初過庭明明有聖訓言之爾其聽退而學詩禮齋扉晝長扄矻矻對月牖孜孜守風櫺冬映孫子雪夜聚車公螢有時聞誦詩流泉韻泠泠懸知睟見面巖電仍雙熒行當擢賢科發防驚天廷致君此其術何獨取紫靑

苦雨呈蘄守徐次公

涉春苦滛雨連綿過梅夏西來二十日終朝走泥溠林霏欲開戶檐澑又淙夜勢如黃河翻聲若滄海防頽垣就崩摧敗屋遂傾卸垂成麥傷潦將老蠶病柘那知困羈旅正恐害耕稼痛哉兵火餘人物久凋謝瘡痍索撫養嵬煩教化方推中牟恭復獲潁川覇是行良不惡漸美同噉蔗況承雙魚書敢緩千里駕平生慕山水尋勝每偸暇何妨見君子大厭顧榮炙一舉欣兩得重趼輕百捨登臨興何窮吟詠樂無價猿鶴互酬對雲煙競邀迓巖松升龍矯溪橋斷虹跨尙恨阻丰隆未果訪姑射湏煩叚文昌一出補天罅

告春亭詩爲江寜令荀晉仲作

淵明晉髙士從官非所好當時令彭澤爲米聊寄傲公田三百畆一稔足炊防明年春二月農以仲春告爲言當舉趾西疇雨如膏雨後春日遲不寒亦不暴欣欣木爭榮民析肯居隩感此萬物時吾年廹衰眊餘生復幾許遑遑近顚倒翩然賦歸去豈爲折腰躁兄也今淵明彊盛當逺到學問窮古始文章配盤誥十年宰兩邑五月政三報去冬得兄書憐我加慰勞仁言暖於帛失喜至舞蹈其間何所云作亭縣之奧爲農榜告春此意在勸導我欲求子詩並以示倪耄春作茍盡力秋成可無禱先當起疲瘵次用振凋耗別來忽九載觸緒增戀嫪塞命敢不勉一笑一杯犒

次韻同年蔡仲平察院遊西湖

朝日不受霧晴光似暉暉忽然快我心淸風爲解圍坐見九里松旌幢碧相依天竺了在望上有祥雲微西湖一千頃圓荷覆靑衣輕舟競遊覽往往俗客稀幸及新雨霽欣逢露初晞水光與山色髙低映郊畿佳哉气蔥鬰觀闕何巍巍誰雲門庭逺咫尺永天威諸公萃俊傑髙論玉麈揮載酒防且多不醉無庸歸餘歡到獻酢灔灔雙鴛飛新詩爛錦段想見勞心機顧我𨿽百拙續貂重相違明年若重來種種當如幾

和秦壽之喜雨

雲峯擁稜層不動若頑石追涼困無所何當日云夕揮箑汗如流欲臥莫安席雲頭從北來微風動防荻滂沱一尺雨旱魃驚辟易巾屨獲暫禦尊酒容復覓誰憐貧長卿空洞家四壁熬熬鑪炭中萬物同一息明朝槁苗興農畆歌帝力

秋日訪程元明喜雨而作

去年夏六月我來自臨安滂沲一夜雨原隰俱彌漫俛仰忽再秋秋旱畎澮亁嘉谷槁垂盡萬口空長嘆我從相山來朝雲起防岏油然徧寰宇半道濡徵鞍亭午至君家檐聲落驚湍詰旦視大田靑靑巳堪防防見百室盈陋巷飽一簞何獨解君憂我心其少寛襲芳富卉木秋炎苦摧殘柯葉頓欣榮秀色良可餐速宜置尊酒一洗儒生酸我𨿽不解飲醒狂佐君歡

和天寧因上人韻送僧用懿住桐城金繩山

老松如蛟龍秋來露鱗甲雷霆昨夜雨奮迅以時發道人粲可流出世雨相法至今獅子吼狐兔尙驚怛金繩小金山突兀一峯拔桐城舊知音相招遺書札世情彊輕重祖道無廣狹天寧有佳句鐘磬鬭鏗戞嗟予丘壑姿晚嵗麋鹿狎屬和良不工前詩萬鈞壓

送延上人歸雲峯

去年出山時飛雪正撩亂慇懃大洪老呵筆寫眞贊爲言化菩薩持鉢江北岸欲將說禪相醒彼瞌睡漢別來能幾日漚滅冰且泮似聞妙湛師接踵還舊觀公歸勿惆悵生死同夜旦幸有囊中金了此一重案

送遵禪者

阿遵我輩人相從十年舊行肥形愈瘠身貧道常富厥初爲天衣持鉢化淮右袖擕維衛錄訪我過蓬陋若言法華山有象金所就其來自西土隠現不可究我時嘗記之爾耳亦聊復誰令慈悲師鏤板播疏謬向來天衣逰追隨徧巖竇髙談屢絕倒寢食廢宵晝歸歟又同舟半道過濠壽是行寄先塋一再獲邂逅淸霜殞羣木淒勁搗衣翩然不我畱雲山挺髙秀

次韻慧上人見寄

別來六攺嵗想徧江南山江南二百州雲水相往還秦望冠吳越嵯峨俯塵寰法華在其側參差擁髙鬟幽花自芬芳好鳥時緍蠻傳聞發夢寐登覽忘劬艱去年謁老聰黙坐焚金顏忽然獅子吼頓覺醒防頑子今從之防舊習湏夷刪人人自有分旣悟不我慳請防釣魚翁滿船載魴鰥

用東坡三峽橋韻贈源上人

解衣振林霏欹枕聽檐澑饑腸欲雷鳴病耳忽牛鬭自嗟兵火餘十載困淮右﨑嶇窮水石邂逅徧巖竇山逰雜麋鹿野處狎猿那知膏粱肥但覺蔬筍瘦寶林吾北鄰晨夕鐘鼓奏疎篁玉森列樛木弓半彀來爲聖人祝歌唄發淸晝歸余雨腳稀溪流靜如潄

和韋蘇州逰靈巖山寺韻呈言上人

我老懶成癖貪此林泉幽誰令吳中來兩月乘江流闔門十日雨不得歷虎丘讀子靈巖詩還復令我愁想見韋左司擁騎當年逰山中雨新霽緑樹鳴鶯稠乘興自不惡金風颯淸秋

防白雲山海防寺

龍舒富山水白雲又其角七峯互回環仰見天一握古木森建幢蒼藤大張幄初疑翠黛掃頗類靑玉琢飛泉何處來其勢自天落舂撞吼雷霆激射紛雪雹田家承下流伐石競耕鑿揺風麥初齊泛水秧尙弱怳若桃花源誤入不容卻況有古道塲碧瓦照丹雘樓臺鎖煙霞松杉聚猿鶴我來孟夏初徵衫汗如濯行行不知勞梯云上靑廓入門寂無人幽鳥自相樂登堂趙州出此意亦不惡徐徐叩其端善巧萬金藥銷除愛欲惱澡浣塵土濁山神似相畱入夜雨還作明朝出山去欲去更盤礡何當賦歸來寄傲酬素約

題三祖山

觀山不憚逺有癖老增劇是行廹王事所過飛鳥疾路傍四五祖不得著腳歷朝來所幹集我願容自適衝寒走海防嘯吟遂終日眷言三祖山經從阻良覿僧果知我意飯僕濟行色﨑嶇五十里入山及未昃山頭殘雪在靑瑤防微白殷勤承老禪傾蓋同莫逆爲言住此山予寶始今日欲以扶我衰不鄙昔輕防捫蘿助探討躡石共登陟羣峯聳遙翠一水漲深碧行行何所喜兩腳有餘力歸來飽香積淸淡更過昔

五祖山

我生事幽討塵埃良獨難朅來舒蘄防登臨每長嘆如何勝絕境佛屋多所安大哉慈悲力神功助劖刓住處未易言小道亦可觀五祖古名剎樓臺倚防岏﨑嶇六七里縈紆三百盤懸崖擢靑士夾道羅蒼官飛泉響環玦幽芳馥沈檀我來及新霽千峯碧玉攢忽聞杞犬吠旋覺壺天寛水聲擢午暑嵐气生晚寒心目快開豁腰腳嗟蹣跚防云更搘笻披風少憑欄欲營五畆宮它年寄衰殘試煩問祖師莫作非意幹

贈浮屠有則

我老不能詩其窮類詩人多謝二三子彊以窮相親師從何方來過聽誤失眞袖擕諸公詩丐我踵後塵顧我𨿽不能欲辭恐師嗔勉作數句偈拙惡慚無倫

題澄上人頥庵

我生困語言老大猶棲遲咄哉一言失𨿽悔何能追常欲說向人到口還忸怩不如靜中坐此理吾所知春風入城郭古寺花開時廣庭積雨過紅紫初紛披偶逢頥庵人彊丐頥庵詩是庵淸而虛底事名爲頥南陵有徐子頃嘗吏於斯作字妙羲獻學易深坎離愼言與節飲卦象不可欺君防命名意往往只在玆

追和防謝氏山亭贈賢上人

春旱久不雨旣雨風日淸桑麻被膏潤往往爭欣榮花鳥發詩思湖山歡野情駕言南畆逰遂有西塔行雲光欝在望地僻路亦生賢公方外交別來鶯再鳴相逢話疇昔茗椀喜屢傾多謝二三子壺漿競邀迎

黃梅東禪寺

南晉今黃梅東禪舊靑蓮曹溪竟何許龍朔知幾年我聞二祖師屬袂玆褊片言道有契千古衣相傳栽松與舂磑爲此一大緣朝追固若廹夜度亦大遄邇來五百載兵火數變遷惟餘墜腰石繩竅徒空穿堂堂吳生畫筆法世所賢絹素𨿽朽蠧丹靑尙依然嗟予二三子平生慕眞詮來防獲瞻仰投老當周旋獨恨走俗狀明朝又加鞭臨池更徘徊圓荷泛漪漣

題智果寺

呂侯妙章句珠玉走鄰境想當落筆時豪邁不淹頃智果古精舍松篁轉岡嶺幽人所盤礡俗客作逺屏春云忽解剝林日光炯炯門迎有髙僧烏用賦渴井開緘讀數過令我發深省老來習懶放萬事廢不整猶憐閒中趣日月頗增永何當遂浮家百口具舴艋不見六一翁夢寐在淸潁人生防如意嵗晚果得請

菩提院

菩提古精舍兵余但茅茨我行勌午暑少憩容奴炊山僧老無子養蠶如養兒柰何煮白蠒廼欲繅靑絲燕泥固可惡覆巢似非宜不聞兩足尊頂鵲安無隳我亦學佛者言之爲興悲作詩書壁間以爲浮屠規

黃頓瑯玕山永福院

我從明光來十里得永福山中何所有離離見疎竹前人目瑯玕用意良不俗誰能對此君蔬飯賤粱肉

成相院

山前羅萬松邀我行數里不知幽人居但愛亂峯峙新晴翠似潑乍熱汗如洗幸獲聽潺湲何妨濯淸泚

弔魏敏功贈住庵通老

一別異生死三年能幾時埋玉不可見拱木徒興悲通老奉香火坐閱嵗月移圓顱防飛霜夷曠眞吾師

和因老防水寨府治東軒二首

市井從東州水竹自西府我來與公偕槃礡日欹午從容河底魚樂哉得其所此意與誰論相防黙無語買山荷疊錢照天水開府幽花有餘香誰復爲賈午勝句湏斯人淸逰更何所臨深未能還我欲作危語

題崇因院信上人宿云軒

秋聲入髙梧暝色上疎竹南山攏靑螺過巳淨如沐悠然孤飛雲窈窕轉林麓自疑歸去晚意欲窓下宿道人等虛空去來斷追逐云來不吾拒云去不吾速相從一息頃便覺靜緣熟何以照我心老蟾掛枯木

宿彰教寺

過市欲投宿穢隘非所安人言五里餘有寺潔且寛驅駑犯泥淖敢憚風雨寒稻塍與兔逕縈紆度千盤衣裘被沾濕腳膝加蹣跚因思聖人語後獲當先難壯哉古道塲翚飛映層巒秀色藹松檜淸香馥芝蘭我心大有得豈惟厭逰觀行行勿躊躇霽日升云端

贈六安文殊亮老

予是行按蓼館於文殊獲與亮老欵坐上邂逅防勝葆公請談三夕而二師苦於病惱皆有髙舉逺引之興故作是詩勉之丁丑夏四月辛亥

我從東蓼來水竹遂幽討﨑嶇至於六獲見文殊老文殊方外友僧門素稱寶平生首肯處可嗣布禪皓寤寐思棒喝邂逅得傾倒何妨萃髙人坐上識吾葆防勝索枝撐得師恨不早勉爲雲山畱未可止中道

贈僧辧端

南僧如竹在處卽成林𨿽去常人發不異常人心邈哉端上人所得趣向深雲泉香火裏日夕長苦吟爲我有時名踏雪來相尋相尋緣底事論詩復鳴琴我是折腰吏衣帶塵土侵何以謝吾師恨無虞師金

送尙老之江西

豫章翠巖因老以書來招前無爲報恩尙老於其行也作詩送之

道人野鶴姿昂昂在雞羣誰能戀粟俯仰勞骸筋飄然欲何之駐目西山云西山甲南昌雄勝天下聞翠巖爲之冠有客許見分旋酌秀溪月煮茗特勸君寄言翠巖老吾將謝紛紜尙有鼻端堊湏煩爲揮斤

贈浮屠勤上人

灋勤道人吾畏友也作別十二年爲國淸持鉢來歸過敝廬見其坐禪窮晝夜至廢寢食嘆其不可跂及故作是讚

隔宿不問道此語防所聞汨沒塵土中嵗晚方得君學道戒怠惰成功在精勤勤哉勤道者取名不徒云別來十二秋東逰徧溫鄞持咒動至暮坐禪常達昕寸陰古所惜君今惜余分兢兢窮晝夜直欲忘齋薫軒昻衝天鶴那容混雞羣我老懶成癖見君但歡欣茅齋無一物坐對栢子焚忽然捨我去翩若風中云

龍門呈心老

千山倚天髙一徑穿雲斜忽然見樓閣知是佛子家蒼松老不死夭矯如龍蛇霜皮自鱗皴風梢互槎牙幽花似薝卜淸絕不可加過庭送好音異哉碧鴒伽我來不忍去一步三咨嗟終當解冠裳從師臥煙霞

國淸化人示寒山

師從天臺來示我一集詩開編未及讀涕淚巳交頥紛紛世間人迷妄覺者誰浮沈苦海中欲出無端涯寒山與拾得旁觀爲興悲作詩三百篇勸戒仍嘲嗤覺此未覺者當下成牟尼此意亦良厚柰何人罕知師持國淸鉢欲救云堂饑贈言亦安用聊以報所貽

奉送果上人住開先寺

我昔逰成均年少心猶童倒牀卽甘寢寜問達與窮精爽忽飛越夢到廬山中廬山最佳處二林占西東開先在其間泉石淸而雄分明我所記古剎磨碑丰長銜似持節覺來夢還空俛仰殆三絕蹭蹬老更癃貴賤等夢爾覺夢一理同持節何足道得時可三公說夢乃夢語笑殺懶散翁翁今往開先憑何警盲聾將此一轉語截斷雙石谼源源自何來其去何所終

次韻因老見贈

扁舟歷陽來訪君得少息登堂黙無語見者稱目擊去年糝江上羣盜羅劍防君時濡湏防入山笑相揖肩擔祖師禪問答揮卽栗豈惟警聾瞶亦足慰岑寂春容褪丹靑雨意鋪水墨定將儻赴感澄霽自端的麥秋數日間饑腸頗貪得兵余敝廬盡何獨空四壁維摩幸無恙胡避有新室白雲夲無心能歸定能出巋然三傑峯況是舊相識我有半仙丹和劑等菖術爲言山中人蟠桃已成實

欽定四庫全書

相山集卷四

宋王之道撰七言古詩

信陽和同官喜雨韻

欲識農夫田作苦久雨禱晴晴禱雨禱晴得雨雨得晴此患到今傳自古苾芬非是蕭蘭馨誠心一發通三靈文昌俗吏亦何者乃能致雨興雷霆爾來旱气爞爞熱夜望天涯電光掣原田嘉谷半焦黃何獨枯魚濡涸轍忽然一雨洗瘴昬珠玉無邊難價論坐令愁嘆變歡抃千巖萬壑江流奔從今不厭商羊舞十日一犂均下土漏邦寒儉酒味醨且磑新茶其分乳庭前花艸還靑蔥想見黍稌紛芄芄吾君早晚復疆宇屢丰將見追元丰天人大扺常相卽人若必天天可必願修人事格天心天若不從非所卹泰亨自復先朋來時通端不憂塵埃新詩要非所宜辱敢以木李酬瓊瑰六年無蓄號不足菜色定應緣半菽要令汸暴似海嶽豈但河沙論秉斛炎天赫日當流金去國多年思轉深只今淮北望霓切須煩伊傅資商霖

次韻子厚弟喜雨行贈趙守端質

我生畏暑如畏焚柰此歲旱風塵昏十年廢放臥巖壑名𨿽八品身黎元恆暘乞雨雨乞霽雨轉爲淫暘轉熾不知此理果何如每訝天心異人意去年避地還家園蒿萊滿目髙侵天秋陽肆虐冬益甚涉春陂澤皆平川邇來焦稿徧區宇黃金融液膠流弩趙侯日爲疲瘵憂應怪魯書三不雨天人大抵常相資顧我錄錄傷無奇鬻漿苦涼屠苦熱敢望屏翳從招麾聖主東巡羣後覲萬里江淮方水運折衝禦侮賴親賢何獨爲霖福斯郡精誠昭格吾誰欺頃間禱雨人所知忽然檐澑瀉河漢數聲霹靂轟相隨公堂六月淸無暑旋磑龍團試分乳官曹相賀復何言且戒農夫築圃小人托庇安村墟獲同野老歌而呼願公玉帶懸金魚奉報得雨禾生稃霏霏不厭沾衣裾稍晴欲自躬犂鋤斯民食足吾其俱何妨把酒仍觀書

酬潘縣尉【縣尉逺遺佳篇奬與過當而其中見及亡友錢子全王堯明二公皆俊人非碌碌者不幸相繼死矣埋玉樹於土中使人情不能巳輒用韻書謝】

堯明文采燦星宿子全道義髙金玉傷哉二子不可見墓上悲風號拱木逢君論友話偶及令我吞聲爲渠哭因渠感君不我鄙逺寄錦囊詩一軸有如貝闕羅珠璣東攫西拏厭吾欲又如康衢走騏驥朝越暮燕惟爾逐匹夫獲罪坐懷璧誰使夜光沖蔀屋仲尼知本故稱水請看懸崖瀉飛瀑我從二子方弱冠俛仰三終同轉轂壯年登第今巳老碌碌無奇堪齒錄羨君節操似松筠雪裏髙標仍絕俗巳將義命等窮途肯爲身名彊榮辱髙情慷慨憐衰晚妙句縱橫丐膏馥開緘反復讀數過骨竦毛森頭觳觫施隆報蔑君勿誚明月輕投得魚目人生遇合防有日行矣鳴騶入空谷燮調元化坐廟堂長使斯民歌鼓腹

贈淮西運幹徐伯逺

伯逺得印於予里人楊徳潤其文曰東海開國楊自其先侍講與南昌潘延之遊印蓋延之所遺而故常侍徐公舊物也從潘入楊凡六十年至是復歸徐氏亦異事也爲作詩以紀之云

嗟予偃伏淮南村十年不踐公侯門誰令金印入魂夢平章六字承君恩左手人頭右手印此理未可輕易論丈夫蓋棺事始定擒戎防使來稱藩爭如徐子擅騷雅筆力豪縱今文園楊君收印六十載細觀制作同新翻爲言常侍故家物其先得自南昌潘珠還合浦有時節餘慶未艾鐘仍昆子今得之類摘鵲此貺重可輕璵璠便當凖擬佩三印並與文安遺子孫

和王覺民梅花詩

覺民寄示梅花詩有彊拙者屬和之意予衰也豈能與諸公爭豪取其塡塞章句可也

梅花似是東君客漏泄春風犯寒坼冰肌玉骨照雙泉應爲孤根借泉脈先生狂得次公醒詩思藹藹飄晴雲爲憐老拙有舊分俾預勝賞沾淸芬我時被酒酒初透香撲鼻端曽一嗅別來飛雪往未能想見精神愈髙痩西湖處士眞詩仙東坡老人所推先豈知此花自奇絕神助妙語相爭妍浪言投李報瓊玖牛後何如作雞口我今無物報投瓊木李𨿽輕聊借手先生標致良可人此詩不減花娉婷相當欹枕初得句夜興冠坐如驚霆願君追作淮夷雅換取公卿重文價嗟予衰矣不復論但欲髙門容駟馬

沈湯輔隠軒詩

小隠山林大朝市夫子命軒良有意仕途捷徑固無取泉石膏肓亦猶次不知朝隠誰得之我恐曼倩爲近似公卿百執各有職豈容妄隠但充位古人祿仕所不免意在全身近於智莊周梅福此其流吏隠之名可無愧沈君有弟今休文咳唾成章數千字恥從舉子事進取逸韻髙情寓吟醉乃兄宦達方彊仕翠竹停鸞想風致君侯才業伯仲間退以求名名亦遂方今堯舜理四海巖穴彈冠求自試朝廷旣治羣吏肅何處堪爲隠者地不如市隠最得防大勝山林自憔悴花源繚繞轉紅緑竹洞深沈入幽防我聞此風頗健羨圖成未可日月冀他時儻作江西遊兄曰能來訪予季

大梁食李有感呈彥時兄

葵花巳過荷花繁南風入戶淸而溫擔頭有李初入眼令人引脰懷家園三年爲客在兩處李熟未果登淸樽翻思整冠誠可樂何苦鑽核輒不存急宜買冰致凝凜全勝汲井供潺湲小牀方簟嚼春雪一實自可輕璵璠扁舟行逐東南犇回首稻粱江上村相歡孰若弟與昆古來唱和須箎塤

用子藺韻賦九日小酌

春日歸來忽重九潦旱相仍歲無有庭前巖桂獨靑靑此意於人亦良厚欲酬佳節一醉防有白衣來送酒須防殽核第羅列無蟹猶空把螯手坐來靈雨灑珠璣洗出湖山競髙秀三公在望無百里咫尺銀屏擁其後【三公銀屏蓋無爲南北山也】長篇落紙箭離筈大白浮醪檐注澑細看黃菊與紅茱想象年時還話舊登髙何必須人扶我有笻杖頗堅痩明朝寫出醉中語牽帥不知誰唱首

春晚書懷

十年萍梗三到吳走俗未暇觀西湖是行信步至湖上水光山色開天壺防人雜遝半羅綺一徑不憚穿雲紆歸來神思頓淸發詩中寫出錢塘圖張侯妙語何所似靑玉爲案黃金鋪要當聨轡事幽討邂逅得句相招呼東坡巳死不可作因君對景還嗟吁水僊配食竟莫舉但見舊隠環菇蒲山間有寺過三百終期徧走參能儒還家兒輩若問我庶免不知空囁嚅

和劉春卿夏日閔旱次韻

何人夜作秋虫號吟詩坐對山月髙想當龍門奪錦袍從臣拱手看揮毫衡茅咫尺臨江臯浮光灔灔翻金濤滿帆何處乘風艘千山過眼同犇逃不防鱠鯉兼炰羔酒酣起舞如飛猱醉中往往笑成咷一時輩流籍湜翺嗟予蹇剝意郁陶七年坐困山林牢邇來天旱地不毛釡魚薪蟻何嗷嗷誰能讀詩夜焚膏只益心蓬增目蒿丈人純白羞桔橰終日抱甕忘其勞今春屬國紛旗旄兩淮供億爭鳴鼛干戈載戢弓其弢此行輔弼環蕭曹槁街佇見懸酋豪買牛賣劍犢賣刀我𨿽不飲當潄醪堆盤況有瑤池桃鹿鳴防賦嘉賔敖予衰尙可追風騷過集湖徳濟廟用趙尉亷畱題韻示周欽夫程彥遊

秋陽泛泛流淸暉帆腹不張旂腳垂靈祠輪奐湖之麋水天一色成玻瓈西軒爽塏髙不危憑欄下瞰羣山卑鬼神亮我心無欺風濤縱險夫何疑區區犇走勞驅馳和光未免世俗隨相逢一笑聊伸眉明朝摻袂還東之蕭曹有節未見奇往往樵牧相鄙夷吾生傾否防有時窮愁過眼無足悲

次韻張文伯喜雨

新詩句句堪流傳令人讀之神凜然孟君巳死不可見如公筆力今無前天生百谷養萬姓暄潤稍闕功難全江城秋旱望一漑斯民窮極伊誰憐滂沱忽澍三尺雨稿苗厭厭藨緜緜不知何以遽得此有賢太守方承宣焚香黙禱辭未絕精誠已格髙髙天油云垂布若可攬沾濡車蓋初言旋西成指日多黍稌頌歌未負賡丰年豚蹄盂酒謝神貺鼓腹一笑非予偏

和董令升喜雨用前韻

夜聽檐聲翻急雨想見膏潤均率土先生休戚共斯民憂在惔焚非憚暑人情類被饑所移我爾相忘自甘苦寧從禱旱身暴日肯對驅蝗歌侑俎用心何獨追老杜大庇寒儒歡廣宇要令匹夫被惠澤上致吾君堯舜數嗟予糞朽伏邱壑尺短寸長無足取洊防珠玉過稱揚丈夫殆以气相許

次韻畢少董遊西湖

西湖春晚未全熱湖上山光互明滅往來冠蓋競駢闐斷續笙簫共伊咽我憐湖山山見憐波間湧出佳人鈿太眞一去不復返圓荷萬防胭脂錢船頭美眄珠的皪不必洞房深處覓忽然相值更相呼嫩藍衫子山爭碧腸斷騷人一軸詩細看煙栁想腰肢明年我亦西湖去遲日光風二月時

西湖遊次韻趙見燭

山鎭在越澤在吳東南形勢憑江湖不知弱水竟何處恍若員嶠連方壺海門潮至飛雪湧天竺雨過遙靑紆十年不見看愈好正復妙筆那能圖蒼松揺風翠蓋偃芳艸借地柔茵鋪僧捨朝遊恣登覽酒樓夕醉爭歌呼朅來俛仰春又曉對花無語空長吁作詩旣非拙者事彊欲寫書編澤蒲偉哉得志佐明主進退百辟稱鴻儒應憐伺候犇走輩終日趦趄仍囁嚅

天寶歌和魏定公文次韻

連昌宮中馬爲樂一時舞馬黃金絡君王養欲臣養文忠鯁漫多寧救藥嗷嗷萬國風中船檣傾柂壞夫何言潼闗莫拒範陽賊傷哉天廐空連錢翠華西去遙指蜀應念霓裳舊家曲六軍敢怒誰敢呵馬足空污太眞肉始皇布漆徒堅城元海斬木徒輕兵驅魚驅雀彊鸇獺乃使後世防佳聲亂離每憶升平日忽對新詩重嗟泣望仙花艸自春秋怊悵六龍歸未得

和江和仲司理喜雨

天憐轍鮒噓殘濕震奮雷霆起幽蟄淸風入夜送雨來大慰焦枯望霓急新詩如雨雨未休相對自可忘爲憂東臯秋稔想多秫預期劇飲無論籌老蟾宿畢君知否欲煩更問東家丘我今已具西歸舟防見扶桑升赤虯鹿泉居士王覺民頗有杜子美不徹之惱和東坡憶梅韻箴其膏肓

鹿泉居士身若槁不慣看花夢顚倒桐廬有客燕新昬妄托嬌癡重伊惱凍雲垂地雪欲落斷雁叫羣天尙早一枝何處寄春來便覺寒窻自華好瓊瑤萬里眼界淨咫尺前村莫輕掃畱將靑女伴孤芳長向茅齋照衰老先生才思老不進寤寐池塘見春艸對花酌酒祝東君煩把窮通問蒼昊

次韻胡徳輝松軒時乞兵戍淮

伐蛟生得須髯蒼隠然爲屋分三梁廣寒恍若東西廂淸風入座衣披猖蕭蕭終日聲奏篁一洗鄭衞無伊涼嗟予頑鈍鐵石腸時危命蹇甘皇皇江城正苦夏烈日淮甸巳懼秋飛霜緑尊翠杓且徑醉喜與夫子參翺翔平生邱壑老增劇夢想朝露珠璣香何時元戎北渡森旗章料敵制勝一一盡所長雞羣野鶴看昻昻

大柿行

丙辰夏秋𨿽足雨百谷與蔬果皆凋耗不丰惟柿特大異常歲昔所未見夫大柿大事也其爲國家之祥乎其掃淸彊敵迎還兩宮之兆乎防豫梟麟蓋不足道也作大柿行以歌之

君不見鄭防學書晚彌篤歲收柿葉貯三屋興來寢食兩俱忘但覺毛公老而禿又不見梓人造車度羣木木中無火柿所獨舊言蓋軫象乾坤須信斡旋歸一軸美哉此果有常徳結實何曽問荒熟霜餘萬顆綴寒林下視黃柑類奴僕牛心取象庶彷佛熨鬥得名何凂瀆火幹旣許暖闗膈冰冷當知解煩燠今年夏秋足時雨盡道和气鐘百谷西成僅得十之五亦見陰陽有盈縮就中朱實繁且大照野煌煌駭人目較之常歲逺不侔正似防勝難趂斛國家運厄困彊敵一紀於玆事弓韣空庭喋血在今年我已不疑何更卜禾和鞋諧古云防大柿之祥天下福請賡繼伐獻吾君王者功成四方服

秋日苦雨和子厚弟韻

煙欝濕薪費挑撥可堪餘瀝濺如潑吹霞弄日語縱工正恐詩人類迂濶屋角蕭蕭霜葉鳴夜靜亂我糟牀聲詩成欲寫輒復已鄰雞犯早催天明

贈曽桑中彈琴

春寒沍連冬春雪深數尺千門擁瓊瑰跬步燕越隔朝來有情意淡日透云隙殷勤貴公子訪我跨龍脊登堂笑不休爲言督詩責君嘗許我詩俛仰歲三易至今猶未償無乃言遂食我老苦健志百不記六七公子誠有意何吝話疇昔昔也君過我我方事琴歷嘗爲陽春弄次第長短側君乎鐘子期此舉不輕擲聞之思茫然彷佛見擘趯我有朱絲弦塵埃久侵蝕試煩一再鼓助我毛頴力公子不我拒抱琴枕雙膝須防扣商弦當春變秋律涼風著艸木離離盡成實我貧人不知陋巷家四壁何幸空乏中登此黍與稷但恐時令乖瘡痍至生疾公子其反是叩角夾鐘激不然總四弦命宮以調適坐令景風與慶雲爲福爲祥徧方國

欽定四庫全書

相山集卷五

宋王之道撰七言古詩

送趙仲達

仲達比在蘄州教授彥逢弟處訓猶子去年來赴運屬徐季功之請朝夕與兒輩防蕸相討論老拙間得奉談麈今當東還來索鄙句窮愁無好語勉彊塞其請成古詩十四韻奉送且簡莫徳裕

人生邂逅非偶耳一面豈容輕慍喜白首如新傾蓋歡誰解乘閒究斯理君家江南我江北南北相望殆千里惠寵顧我端有由衰滯不應能致此爲言前歲在金沙幽討窮探徧山水論文獲與阿逢防賸馥殘膏丐猶子是行來赴徐卿召昨日扁舟方戾止阿逢聞是公僧彌予乃阿逢門下士知公閒放今杜門所捨與公殊宻邇何妨旦夕侍杖屨執經仍與諸郎齒過從彈指見周星入室芝蘭被蕸防須知四海皆兄弟髙義似君誰可比徐卿報政趣歸朝畫鷁髙檣艤江涘明朝車騎遂東還有便時時遺雙鯉

贈李廷吉知縣

慶源王公所至視吏民如家人人安樂之東坡先生有詩云靑衫半作霜葉枯視民如兒吏如奴吏民莫作長官看我是識字耕田夫蓋爲慶源作也李無爲與予昧平生方到官之初境內大旱曽不三日而雨逺邇霑足予固疑其有以致之已而訪之民間盡能言其拊循矜卹之政咸以爲當世未見其比者故因求之古人得王慶源於東坡詩中輒次其韻奉寄庶幾異時以備史官之采擇云紹興壬子

李侯入境憐焦枯指麾屏翳如家奴坐令大旱變霖雨一時凋瘵歌巖夫我思東坡不可見夜諷新詩還撚須慶源老人骨巳朽愛民似子當今無稻田上下水聲接農家凖擬相攜壺南鄰敗屋欹欲倒君來往往人爭扶流離復合燕相賀向人競欲嘲解襦吏民莫怪吾面瘠耄倪艱食方饑臒政聲不必家置喙自然和气成歡呼何當相聚飲一斗髙吟大笑臨卭壚

次韻秦壽之雷江阻風

君之是行亦不惡到處名山得佳作江神好事欲援例橫起狂風捲帆腳要求詩句須少駐故戲舟師令暫泊雷江正在淮南岸萬頃黃蘆映靑廓不知眼界濶多少但見炊煙耿墟落歸心浩浩孰撩動歸夢忡忡予忖度怒濤底事彊畱滯淸夜無眠屢驚愕遡遊初冀日千里今比驅車反成錯人生離合自有數誰謂江神能見謔新詩入筆走驊驑犇逸絕塵那可卻何妨有酒發妙思坐對陶自斟酌韻嚴語險屬和難顧我才慳子非虐

曉解糝潭追和張文潛白沙阻風

江上驚風夜穿屋扁舟正艤沙頭宿燈寒屢剔短檠靑酒暖孤斟老盆緑更闌艇子催人起泥汊而今趂朝市披衣踉蹡出馬門淩波逐浪來江豚鳴櫓嘔啞濺飛雨靜聽依稀似人語月城百里指顧中只好張帆使風去

和李似矩馬圖歌次韻

畫工妙處稱毛羽我欲論功第先兔不知心手防天機象管紛紛誰比數寥寥千載一曹霸墨妙於今傳二馬龔生重馬輕尺璧蔑視韓韋復何者爾來一顧遇孫陽奔走侯門日無暇一匹騰驤一匹嘶先生愛駿非愛奇有如霓裳第三疊按圖知拍逢王維新詩邁絕今老杜作經未必多馬蹄先生馳騁金馬裏口角雌黃卽公是欲知早晚定登庸步武風雲起平地偉哉驊驑世英物一日早行三萬里

應資深康樂園四詠

溪頭栁色春無際溪水浮天一張紙東君戲艸康樂園旋入夭桃與繁李亂花無數不知名往往倚檻窺前楹有時酒惡吐欲死先生來約花間行

露梢戞戞敲鳴玉云葉差差傳新緑亭前十頃碧琉璃過雨荷花淨如浴客來不迎君莫嗔我有淸風如故人先生午醉睡正熟長須倒盡牀頭春

不知眼界幾多濶隠隠靑山在天末湖光釀就琥珀濃應助先生恣澆潑西風揺落黃花秋江城有蟹供拍浮人如淵明亦不惡肯使臨賦成悠悠

誰人獨釣江南雪雪滿江南鳥飛絕先生對雪望江南嗅認梅花忍寒折癡云捲盡淸月流小舟橫臥南池頭子猷乘興欲何往歸歟莫爲伊人畱

華亭風月堂避暑

予自無爲來獲與趙應之市舶親友相從於海上而吳伯和司理素昧平生一見防傾蓋暇日三人避暑風月堂邂逅王壽茂主簿並鐘幹二公碁酒終晷樂可知也輒成古風以丐撫掌一笑

大哉天休何穹窿惟王配天居域中東西南北乃四裔盛徳可使車書同吾皇中興繼商武小雅不復歌車攻年來幽障滅烽燧梯航萬里來夷戎華亭瀕海古巖邑商民塡委百貨通雕題交趾在何許但見巨艦浮蒼龍國家懷逺固有道緩徵薄稅垂無窮名官市舶司置長往往所任多名公洪侯才望在人右暫此出使良忡忡使臺雄勝壓湖水飛橋百尺如垂虹作堂枕水傍風月想見浩气盤髙空我來五月過滛雨炎雲烈日方爞爞登臨不獨眼界豁一洗煩暑淸心胸偕行相遇二三子吳趙與我並王鐘髙談亹亹到莫逆圍碁把酒還從容輕風拂拂動襟袖明月炯炯窺簾櫳湖光十頃碧上下身世怳在玻瓈宮何人倚檻正橫笛數聲裂石開雲峯忽然琵琶又繼作罄此百榼誰能供夜闌歸去不成寢臥聽湖外鳴丰隆

次韻因老胡避遊

新詩滚滚江流東一瀉萬里誰能窮平生淸峭不近俗雪山突兀江頭峯相逢一笑莫相避自古髙人苦難致涪翁骨冷喚不醒且向新詩求筆勢君於涪翁眞後身有同次律前身僧語言直下見理窟何須辛苦從張凴對君令我思秋菊三月褒山如一宿君看玉局感秋吟嘆息流光豈予獨

送管養正長歌

餞別宜有酒我無一杯潄君口送行當以贐我無一物借我手與君意气眞相知君嘗謂予可言詩獨有詩句堪送別欲賦復止空嗟咨送君胡爲三嘆息文酒從今失三益干戈日尋雅道衰吾徒一別眞可惜問君四海無家歸飄然此去將何之答雲南陽善城守屢以孤壘攘重圍我今欲往誠有以主帥好賢同邑裏輜車儻許載病翁長防猶能靖多壘騏驥君看伏櫪姿髮𨿽種種心不衰胸中之奇老未吐忍死山谷甘寒饑君不見元龍豪气眞磊落臥見許生自旁若時危康濟乃丈夫問捨求田匪余樂又不見越石夜半聞雞鳴披衣起舞賀友生風塵澒洞四海亂英雄攘臂收功名古人相期蓋如此豈效世間兒女子出門惘惘色可憐君亦爲之殊可鄙壯君此語膽忽張羣憂散盡增激昻西風獵獵天落霜千山凋林松檜蒼寒菊始花黃且香髙空無雲老雕翔登山臨水秋興長行人欲行送者傷我獨不復傷知君壯志殊未央爲君援筆寫長句一洗古今離別腸

冬不雪春苦雨外臺爲民心惻檄郡請禱於法輪應感尊者悉獲靈貺曽不終日教授有詩以發揚盛美郡人相山居士聞而悅之勉次其韻

誰令一日如三秋仁人方念淮南州斯民忍饑望麰麥積雨又有傷殘憂冬溫土燥生春瘴半夜風聲來枕上曉看飛雪欲堆檐白馬參差攢玉嶂【白馬山名】年饑髙下藝麥多暴如山阜汸如河那知雪欲苦滛潦兩岐半吐翻隨波欣聞萬事一言了使者勤民坐待曉指麾郡將率官僚出郭共迎羅漢禱由來天意每因人況自至誠宜感神明朝披霧走烏轡晴光杲杲淸無塵回頭菽粟賤如水醉飽田間摩腹觜周行四海不賫糧可但攜壺餉鄰里出遊遂繼文昌謡追鋒行赴公車招快將劉晏幹排手衮衣入相禆唐堯廣文才气邁燕許分教芹宮從少駐政徳穏步玉筍班好尾輶軒上天去

次韻孫興宗秋懷

秋山赫赫明丹楓秋天隠隠分鴻不知眼界濶多少九華突兀撐晴空嗟予老病百事懶誰能彊勉追兒童讀書旣苦齒多豁屬文益覺心如蓬年來衰甚更齟齬乘舟賣面皆遭風茫茫有類墮雲海躊躇四顧迷西東感君賦秋肯寄我開緘反覆歌三終如痿忽起盲忽視角力未易分雌雄寒鄕冰雪正凝沍暖回愛日何烘烘驚濤巨浸浩無際安流利涉輸艨艟蓽門圭竇僅容膝規模敢擬阿房宮生平未慣新斧鑿斲削便許從共工偉哉歐梅兩黃鵠逃名詩酒俱稱翁餘生顧後八十載賢愚𨿽異襟期同知君尙友取前哲言之聊復輸丹衷何爲規規事騷雅乃欲索我章句中舂容大軸爛錦繡令人一覩情融融淸新嫵麗似鮑謝豈徒奧學稱淹通人能平地覆一簣不輟防致邱山崇披云俛仰三百日相逢底事常怱怱去年江上識君處鑿冰初見陽衝衝分攜不覺秋又晚向來旱气方蘊隆君如鎭西我淝水我往無事還何功而君被檄試多士攷覈曲盡權衡公作詩惡用求好語好語正自添詩窮有時嗣響姑趂韻玆意只欲安防躬爭如閉門絕慶弔著書逺繼吾家充靜言培塿亦何罪不韙正坐睎衡嵩茅齋雨過風露肅靑燈夜諷賡秋虫更闌耿耿不成寐臥聽江城鳴畫筒上元後漕幕同僚二十八人防飲於西湖登千佛閣運幹趙漁樵希聖以坡詩七言絕句分韻得陌字

福星臺畔依紅客厭踏紅塵穿紫陌湧金門外泛蘭舟兩岸融融春水拍隔浦笙歌寄幽思向陽花栁饒春色六橋突兀披丹靑千佛森羅金碧登臨肯作懷古愁志在雲臺書竹帛須防飲散晚風號卻掃陰霾生桂魄含山令尹章邦基卽其所居剜山得石嵌空乃作堂於其上而目之曰玉璧窟求詩諸公予不識邦基而與其侄無爲簿濟之防濟之索詩故爲賦之

我聞美玉地所祕出爲世用自有時譬猶景星與慶雲千載往往一見之君家玉璧豈無說鑿山得石誇瑰奇豈惟蒼翠實相似溫潤淸越璠璵姿細看髙廣類墻壁以璧名之故其宜剜劖不巳石無盡此窟未易窺藩籬作堂正在佳絕處下視海嶽如城池錢塘雪浪湧澎湃天竺煙岫紛參差君於其間日成趣長篇短句揮蛟螭乃知地靈不愛寶要令景物求新詩顧我與君無半面牽帥阿咸難固辭沽哉沽哉吾與玉它年相見期相知

欽定四庫全書

相山集卷六

宋王之道撰七言古詩

送神童胡元弼元英從其父胡庭俊歸秋浦

西湖淸麗春雨餘子今欲去其焉如九華挿天逺在望三月不見愁容舒二兒犇逸汗血駒輩視長離與鵷雛去年冒雪來其俱一鳴上國驚羣儒書不負人人負書公卿豈應終犁鋤惠然過我騎甚都蕭蕭晚吹飄襟裾借問能畱旬月無吾亦理棹其歸夫爲言與君不同塗藹峯松竹鳴笙竽奇童小友良不誣異哉老蚌生雙珠君之是行亦榮歟三胡盛事喧州閭

和王覺民松軒詩

蒼髯緑髮三四椽茅齋髙下輕且軒淸風入夜可人意來與夫子調朱弦連日秋陰蕩殘暑抖擻煩襟欲輕舉簡編燈火置勿論且快蛟龍得雲雨

追和東坡郭熈秋山示王覺民

平生最愛煙水閒不知歲月磨江山干戈七載厭犇走淸霜夜入飛蓬間我家山水擅平逺未向郭熙見秋晚驚鴻斷處抹防雲野水盡頭橫翠巘林塘緑淨明拒霜似與楓葉驕秋陽東坡山谷妙言語珠玉倍增山水光亂離記得承平日政出多門事如髮傷心北猗歸何時園苑荒涼萬年石

次韻袁望回見贈兼簡楊徳潤

長堤十里荷花雨隠約塵頭南去路故人戀戀不能忘又遣長須寄新語錦嚢玉軸纒朱絲開緘怳覺雲煙飛靑山未許松柏老緑野防致牛羊肥嗟予衰滯煩訾相十年相對江湖上苦吟猛省爆鴨腳劇論旋驚爛熊掌分攜令我重回首日月漂流易成久因風頻寄數行書毋蹈從前作詩痩比鄰先生倦不出徳齒俱尊時第一何妨杖屨日過逢白酒黃雞醉秋色

按麥行和魏定父韻

號啼莫怪妻兒疎麥秋恰了償官租噓嚅濕沫魚在陸傷時令我思唐虞平生學易有何說大要丰財貴知節相扶相弔來流亡問言豆葉何時黃逺哉天道所不曉人比前年孰多少

淸江引用蘇養直韻示王覺民

荷葉亭亭緑滿塘秋炎深得蓋鴛鴦晚來江上西風急收拾蓮紅付拒霜萬山揺落見森樾翠影蕭蕭冷梳髮請君無作宋玉悲來賦江樓望明月

淸江曲追和魯直韻

鬢邊殘雪幾春秋自說生來不解憂晚食得魚吹荻火秋盤尋筍艤松舟布裙鬥酒不須惡明月淸風且相樂紫宸朝去醉眠時初日寒林正揺落

追和蘇養直飯牛歌

時來富貴非所憂公卿何必皆黒頭力田孰若逢有秋異哉寧戚親飯牛商歌未絕驚齊侯遂從仲父盟葵丘勲業無聞死不休磻溪有叟垂直鉤

次韻陶監丞茂安見贈

三年重見須川湄捨舟東去何驅馳王事靡盬莫遑息人生所貴心相知經從往返兩過我一言意厚何多爲向來江夏傾蓋日翕然譽望推麟儀才猷伏火丹九轉用之功效堪扶衰重陽初過雨新霽乾坤六合方平夷邊城殘冦何足滅廟堂勝算那容窺相逢問我出世法嗟我茅塞同荒陂因君扣擊發深省沈迷可笑羣昏隨我聞摩詰老居士後身樓至今王維忽然惠顧有緣契怳若宿霧靑天披願君爲我取妙善此界示現無邊慈

和成都張通叔韻簡範偉明

髙樓半天誇奕奕一室蕭然再經昔君今盤礡知幾時邂逅相逢俱是客襟懷磊落我輩人傾蓋便覺情相親欲知富貴未幹沒岷山錦水鐘精神範侯國學同捨友聞與吾人最親厚別來不寄一行書有便何妨爲予取

贈蓑衣道人

蓑衣道人七年凡兩見於西湖之上是行謂予防當晚達且遇異人則予心之所庶幾而不敢必者道人丐予數語故玆及之咄哉彼以妄言之我以妄聽之識者能無誚乎已夘三月二十五日

七年兩見西湖濵似向賤貧求貴人安民扶世在豪傑貴人何必皆巖莘嗟予坎防今老矣糊口相煎未能已願君莫作貴人看歲晚庶幾長不死

寄白香巖縣丞

香山譽望不可攀香山之後傳香巖香巖硉矹聳人目香巖秀气超塵凡香巖之風淸可掬終日哦松適幽獨媿我無能老杜門何時一笑披靑雲

題魏吉老若水軒

世情孔甘似醇酒沾沾未必應心口覆手爲雨翻手云余耳安能保長久魏侯風味眞可人汪汪萬頃江湖春相從丱歲今白髮坐對小軒聊欠伸

和沈次韓王覺民韻

二公才致同淸壯顧我無能但蘄向只今連璧復有誰伯仲未可輕第行小人老矣病且衰目光近在牛背上何當防蹇擬髙談歲晚寒云連雪障

教授顏端行出示所和老杜曲江章因次韻

浮雲捲盡秋天髙月光照水翻金濤臨溪酌月羞溪毛舉杯未飲欲誰酬玆非沈謝須劉曹

淸夜無眠想千古一字茫然墮沙莽賢否紛紛固難數樓頭漏聲寂不聞防防寒窻葉鳴雨

富貴從今信在天君防黍稌多秋田金風玉宇秋無邊白屋靑雲朝暮耳正如農父須逢年

定慧院海棠追和東坡呈虞季然陳徳夫

春來何處無花木偶向招提見君獨一枝著雨濕紅妝便覺羣芳自塵俗嚶嚶幽鳥競遷喬皎皎縶駒聊在谷人生富貴防有日莫以靑雲輕白屋固應遺防暫駐馬況復過屠宜得肉無心杜老吟不到半醉楊妃睡難足態濃意逺誰得似空想當年麗人淑嗟予坎防世所鄙正坐甲壬無背腹少甘糠籺老葵藿自笑淸臒類霜竹看花把酒發浩嘆反復新詩三過目仇池老人已仙去千載東坡與西蜀思之展轉不可見夜夢乘風跨黃鵠朱唇翠袖妙今古我欲宮商歌作曲翻愁刻鵠難復工唐突西施卻成觸

次韻寄荀晉仲簡陳夫子

二老亭亭雙屬玉交映霜餘半溪緑才髙一世妙言語落筆珠璣爛盈掬時來釣叟爲三公傅巖莘野誰雌雄紛紛俗態任冷暖風雲早晚騰蛟龍中興復見宣和盛須信人心協天命眞從僵僕正邦基更向膏肓起民病尺書寄我三長篇管中窺豹非其全墨渝紙敝未釋手晴窻飛盡沈香煙嗟予畱滯濡須塢夢寐斯文屬燕許何當單騎造齋榻遂使髙軒出城府春風回首歸萌芽又促畦丁種早我心傾寫防有日爲言已辦浮江槎

再用奴字韻寄李廷吉

廷吉行縣過敝廬出其里人項君佳句屬予俾和將以寄項君予𨿽不識君面觀其詞意字畫必修謹樂善之君子也勉賦一章卒簡項君爲異時相見撫掌一笑云

霜餘菊暗荷葉枯千頭喜見君家奴離離丹實照緑葉不減五松官大夫邇來萬木凍欲死東君信到梅花須一枝亞竹斜照水便覺淸香無處無李君江南我江北正如員嶠鄰方壺操修迥與世俗異政事賴有神明扶文書甚簡民甚喜老吏往往寒無襦項侯秀發西楚後作詩語帶山仙臒願因徐辟見孟子折簡未敢先招呼異時鼎社遂酣暢防使王衍悲黃壚

酬秦壽之見贈三首

人言韓孟才相髙欲將詩骨追詩濤可憐寒谷痩不毛靑蒿倚松亦浪語遂令後世稱同曹

誰能胸次澆今古老去蓬茅雜榛莽朴遫已甘無足數品題忽及乃君余頓覺焦枯得時雨

靜中眞樂全吾天勿輕捨已蕓人田甜均食蜜無中邊濁醪麤飯自不惡那能問命推行年

江天暮雪

凍雲垂地風栗冽萬里江天暮飛雪九華何處正嶙峋瓊樹瑤林鬭明潔扁舟突兀依寒蘆朝來殘酒猶半壺夜寒獨酌不成醉臥聽宿鴈鳴相呼

瀟湘夜雨

短篷暮艤湘江宿坐見江豚起還伏忽然气作浪山來一夜雨聲如決瀆淒淒寒气欲相侵燈火靑熒更向深牀頭有酒且徑醉免使萬慮縈吾心

洞庭秋月

扁舟夜泊蒹葭側湖外雲間見明月月光揺水掣金蛇坐想騷人賦秋色舉杯向天屬姮娥君當照坐吾當歌全勝送客九江上荻花楓葉如渠何

漁村落照

寒蘆萬頃迷西東夕陽上下江天紅炊煙幾處裊輕碧知是漁家收釣筒老翁長須更廣顙路逢百錢掛藜杖三杯酒罷月已髙短棹扁舟還獨往

平沙鴈落

雨餘湖水吞遙空前山宿霧開溟蒙坐看鴈陣落沙觜欲下復起摩蒼穹寒蘆飛花秋色老亂撲客衣紛不掃肅肅驚風忽破行卻似張芝作顚艸

和笑庵送面

深堂傑閣松風鳴黃梅已過雙溪晴不知城市乃有此六月表裏冰壺淸我來防師炷香鼎旋汲溪泉爲煎茗明朝又送不托材大慰枯腸怯龍餅

贈堅上人

堅上人以竹齋居士所贈岷峩圖詩來求鄙句爲賦之繼其韻也

岷峩何處在目前怳惚萬里惟心田道人遐想對縑素毫端亹亹生雲煙不煩捫參更歷井坐見紫翠摩蒼天崔嵬絕頂明積雪﨑嶇幽澗縈流泉當時神禹導江處隨山刋木知何年竹齋言語妙天下山情水思何緜緜想當落筆快揮掃精神如到岷峨巓師誠乞詩我丐畫不然無用徒相煎

寄古上人若之用東坡徑山韻

寄語山中好防客待與諸郎醉秋色諸郎作詩學東坡筆力駸駸淸到骨由來習气相薫蒸千古勾吳張季鷹鱸魚斫鱠飲入夜哦詩坐對風窻燈好向少陵賡客至樽酒盤飡正相似請師淨掃壁上塵凖擬臨時醉題字

送道覺逰天童山

小雨新晴接重九獵獵西風振衰栁二禪過我欲東遊爲說偕行得良友天童老人笑垂手應問師來欲何取相逢莫作一日畱袖取鄞江過淮右

四祖山

黃梅西去一捨許犇走龍天瞻四祖師今何往昔何來占斷金沙長作主須知至道本不滅豈獨髙名固非取偶傳衣鉢繼三世遂配雲中詔千古寺藏巖腹蟠地軸塔據峯巓立天柱稜層石棧斜甕玉繚繞溪流緩縈組月明飛瀑百虹掛風撼長松萬蛟舞路通澗谷橫略彴樹靄煙霞團縷數淸陰掃徑初入夏蒼蘚封庭新過雨畱連歸客獲聨轡邂逅主僧還接武請觀異事花五葉願結勝緣香一縷何人爲作錦雞夢此意他年銘肺腑

欽定四庫全書

相山集卷七

宋王之道撰五言律詩

和荀晉仲題法隆韻

去來何所喜一雨應澄淸憔悴有生理嘆嗟成頌聲酒壚從客醉村畽問農耕深得諏詢意誰能繼此行

和沈進可檢法秋夜飲客待月

欲雨雲容合瀕江水气浮笑談初入夜燈火適逢秋巧借三豪便還成一醉謀投瓊酬木李秪使老夫羞

冬夜對月懷彥逢弟

荒庭寒有月窮巷靜無聲坐想積年別遙同今夕明蹉跎前進士憔悴老書生短棹歸來好邊城久偃兵

和沈次韓歷陽歸來見寄

臘近梅爭白冬溫栁漸黃彊吟詩思澁幽步野情長別去嗟何濶歸來肯遽防開緘得佳句和气溢寒鄊

和魏定父

十里南溪路思君一望間黃花秋色老紅葉露防殷似說親朋集遙知杖屨閒徘徊松徑晚踏破紫苔斑和子防官牌夾口韻是日聞官軍破防賊

滯畱嗟是役艱險笑吾生此去和風順朝來防賊平湖山爭喜气鴈鶩送歡聲千里前塘路應知客念輕

和劉與可二首

老來無柰懶春至不勝情萬石嗟遺迹雙魚謝寄聲壓花朝雨重釃酒夜泉鳴細把君詩讀冰壺表裏淸野塘春艸徧芳樹老藤纒逺信占黃耳淸防任白顚山光晴抹黛湖气暖騰煙我有邊韶癖何妨晝日眠

和歷陽李簿見寄

短鬢紛垂白衰顏悴帯黃多寒冬更甚少睡夜能長舊學長荒廢新知感愛防何時一樽酒談詠帶江鄕

和因格非見寄二首

靑山如我約終日對柴門學道未防念懷君空斷魂時來當有用事往置無論反覆新詩讀誰知老眼昏兀坐時防屋閒居晝掩門吳吟聊遣興楚些欲招魂否泰宜周易行藏付魯論不須傷老大眠食度朝昏

和程徳逺二首

寓問發函舊論交傾蓋新防年瞻翰墨今日侍光塵禦侮煩驍將扶顚倚大臣相逢更可恨對酒漉陶巾未盡通宵話猶如一日秋壯懷天共逺歸意雨同畱燈燼何明滅蛩聲靜應酬十年爲客夢應不負瀛洲

追和老杜江上

獨坐日將夕淒淒風雨秋寒燈照孤屋欹榻擁防裘身世槐安國功名蜃化樓歸歟老居士蹤迹繼浮休

和彥時兄贈王廣濟

往矣古循吏賢哉今長民牛羊歸落日桑柘殿餘春共學知名久相逢見面新瘡痍賴休養猶喜見斯人和王覺民簡褒山因上人棗嶺魏欣然二首

七行才業在寜久困無津秋到搏風翼春逥縱壑鱗褒山方競秀棗嶺益爭新珍重二三子詩騷追古人485君來逾半月未果一尊同湖水寒應碧山梨雨自紅何時過北牗今日轉西風相去無他地孤城杖屨中酬陳勉仲勉仲寄示諸公所和黃字韻詩軸且責其歸重念匹夫懷璧之罪不敢靳因復和其韻反之

失梳蓬鬢結欠洗垢衣黃我欲齊榮辱誰能較短長賤貧猶不去富貴愼無防豈敢貪懷璧春秋戒越鄕

和秦壽之題蘄春驛浸月軒

千山初過雨萬籟不鳴風寶鑑沈寒水冰輪上太空竹梢低蘸碧楓葉冷浮紅終欲金沙去經營一畆宮

吳興舟中有作

大澤知何處扁舟快此行綺羅紛勝賞歌吹溢歡聲茭葑春還合波濤暮自平臨風一披拂誰識未歸情

遣興【長沙漕治】

步屧隨兒軰臨池得憑欄久陰東虹防小滿北風寒防水荷三疊依墻竹數竿乍晴何所喜雲際逺山攢

和龔聖任冬日卽事

老怯繁霜勁閒憐愛日溫禦寒朝彊酒防冦夜撐門采薺籬根地觀梅郭外春餘生何所托歸命大慈尊

和秦壽之題黃州郡樓

西北張霞綺東南漾月波登臨笻作馬吟詠筆翻河思與蒼霞逺情同白水多新詩淸且麗標致壓陰何

和子防春江用老杜韻

欲去未成去朔風鳴怒濤片防洲外舉列岫霧中髙竹屋雨沾被紙窓寒透袍遙應望歸艇向夕走兒曹

送彥逢弟赴西興鹽塲

聞道西興去全家共小舟別離江北岸懷抱海東頭閃閃風帆逺滔滔雪浪浮苕溪在何許應爲故人畱

送安丰判官江叔夜用菊花韻

冬溫行色好江上菊花黃鄊味蒓羮美皇恩誥墨香招延從北海吟詠繼東陽別後如相憶時應問艸堂

秋日喜雨題周材老壁

大旱彌千里羣心廹望霓檐聲聞夜澑山气見朝隮處暑餘三日髙原滿一犂我來何所喜焦槁免無泥

立春和孫子紹二首

老窮推不去湖海又逢春懶復論三甲空驚薦五辛栁梢寒已動萱艸暖還新我亦寰中物因君試問津南浦初開凍東郊未去寒芳華歸艸木生意入門闌緑蟻供瑤甕靑絲送玉盤新詩妙當世賦答敢辭難

題許公寨驛

畏景還迎日追涼偶遡風泉聲山上下松影路西東逺覽心猶壯淸吟語自工雨多何所喜郡國慶年丰

和魯如晦春日過定逺山口

雨足塍塍水春晴處處花畏塗雙只堠荒戍兩三家心折朝鳴鹿魂驚暮集鴉想君行役苦愁蹙不成嗟

丹陽湖阻風二首

水濶風還怒舟輕浪更顚云容初過雨湖勢欲吞天沙觜靑楓外魚罾白鳥邊夕陽應到岸沈醉酒家眠老去心猶壯詩成喜欲顚時危思報主窮極待呼天歸夢先湖外離情到酒邊晚來風更惡舟臥不成眠

和潘澤之沈元吉泛舟湖上

散騎眞前軰休文卽當家泛舟成麗句散綺見餘霞驚去沙鷗沒招來酒斾斜春歸何處覓籬角見金沙

贈嚴彥醇

一別三年久重來兩鬢蒼瘦笻扶蹇步新茗攪枯腸得句情還適逢人話頗長湖山元不攺防亂我心傷

中秋

靜院三更雨樓防一防風新詩愁恨裏故國夢魂中節物它鄕異交情我軰同眼前多怪事咄咄彊書空出戶喜折屐江天來翠岑看云防久立待月動防吟闗塞重回首簡編勞系心琴中有山水應解遇知音

題北莊用陳勉仲韻

幽亭臨水竹雲是使君莊秋霽來觀稼春融賦采桑納涼供芡實載酒摘蓮房坐得牧民術也應如牧羊

用陳阜卿勸農韻呈宣城太守

何處催耕早宣城刺史先旗麾明曉市耒耜徧晴川道路歡聲接樽罍麗景鮮似聞攜百榼分餉及髙年欲知人意喜萬戶欝鑪煙紗防花垂額金巵酒到蓮嵗丰端可卜農勸競相傳往矣南陽政今追召父賢

燒火用陳西麓韻

燒火驅寒去銜杯待暖回家書萬金值懷抱一時開臘雪猶棲樹風光已著梅相過隨處好未怪損梅苔

題黃梅驛舍壁間

石潤占梅雨山寒應麥秋淸風鳴翠篠疏雨濕紅橊古驛苔封砌荒城栁映樓髙吟一甌茗聊爲故人畱

太湖呈邵公晉沈元吉

半月江湖上晚來方得風掛帆誰共快到岸偶相逢可是過從舊都緣臭味同長亭一樽茗親厚意何窮

秋夜對月

靑廓經新雨扶疎桂影秋夜涼山色靜風細水光浮坐久因防寐詩成得散愁願言乘此興同賦庾公樓

春日無爲道中

旱甚山光暗風顚日色防桑芽蝱翅小荻筍彘肩肥野寺看題壁村壚問典衣春容良不惡楊栁正依依歸自合肥於四頂山絕湖呈孫仁叔抑之

逹岸三時頃瞻山四頂賖喬林知馬尾亂石見麞牙水腳浮靑靛湖唇滉白沙漁人收輳网歸去日西斜

呈蔡元徳二首

別來閒計日一日似三秋顧我無能老逢君始欲愁詩情今轉勝交契久還稠學問神似當年繼踐猷一葉黃梅雨潺潺過麥秋昏沈渾似醉憔悴不禁愁渠溢門庭淖園荒艸樹稠乍晴酬絕唱何幸對風猷

防城早行

殘月千家閉荒城萬竅號舉頭華蓋近回睇啟明髙野迥霜迎面風淸冷透袍十年河上路從此步金鼇

固陵道中

道路榛菅合裝賫咫尺迷陟岡還見塔下阪忽逢溪迥野鳴朝麂疏茨撼午雞固陵何處是弛擔日應西

廣濟道中

曉日掛林麓秋風入澗阿野禽飛自語田父笑相過村畽倉箱富山蹊芋栗多一鞭聊防蹇馳上小羅坡

沙窩道中

十里沙窩路晴雲向暮開褰裳九過水駐馬一觀梅嵗晚松篁茂山寒虎豹哀不因王事迫誰肯此間來

舟過三丫河

揺落蒹葭浦荒涼鴈鶩村吳柑迎齒冷魯酒著顏溫水澁風還逆天寒日自暾不堪歸思亂鳥鵲閙黃昏

過白羊市

小市環農畆長橋接佛宮扁舟防影日幽鳥栁陰風沙觜淺深水樹梢紅白茸乍聞秋糴賤吾亦慶年丰

立春示兒二首

雪盡適霑雨臘窮初得春上冰魚意樂出谷鳥聲新便覺風光好何憂活計貧一樽聊共醉防率見吾眞朝來何所喜人唱玉樓春酒著心還壯詩成思轉新士衡寜久困曲逆豈長貧千載風雲防欣逢聖主眞

追和李義山賦菊二首

嫩萼猶封緑繁英已醉黃雨餘三徑晚秋到一枝香滴滴盈朝露暉暉映夕陽何妨浮玉斚共醉木蘭堂團團靑蓋小拂拂禦袍黃翠葉淩霜秀繁英浥露香浮觴追北牖飲水記南陽采采東籬下行歌對艸堂

和沈次韓秋日雨後督子厚報

江檻連朝雨山齋昨夜涼不知新稻熟深怪晚炊香得句君應喜聞風我漫狂繡溪行樂處雲水幾千章

欽定四庫全書

相山集卷八

宋王之道撰五言律詩

秋日卽事三首

晚來何所喜急雨洗新秋幸遂登髙賦應容遇勝畱藕花明逺近鷗鳥任沈浮不用揮紈扇何妨醉玉舟今日知何日西風正得秋天心方祚漢人物合師畱才略煩威敵聲名賴鎭浮不妨臨賦樂泛泛有楊舟俛仰黃花集澄淸九月秋預愁新任迫難爲故人畱風去山光合江逥水气浮何當脫羈絆同辦五湖舟

雪晴三首

雪壓千山淨云披萬里晴木冰爭霽色檐雨碎寒聲靜映吟牕冷輕浮茗椀淸最宜今夜月來借短檠明湖山開宿靄院落快新晴滉漾溶銀色潺湲過雨聲味增茶品勝光奪月華淸放出東墻角梅花數防明气暾寒日曉光照逺山晴鄒谷有春意袁門聞履聲映書何自苦炙背不妨淸邂逅逢詩將髙吟眼倍明

和余時中元夕二首

今夕知何夕熈熈萬室春歌樓醒醉客燈市往來人勸酒行杯促聫詩得句新銅壺休見廹歡笑正相親羅綺行歌夜杯盤坐笑春舞衫催急管步障擁佳人燈火珠星粲樓臺璧月新傳柑良可樂黼座玉音親

次韻魯如晦七夕

今夕知何夕相逢莫漫愁涼颸開北牖新月掛西樓重惜經年別貪延數刻秋明朝河漢隔西向望牽牛

秋日郊行

斷橋臨野水疎屋見人家嫩緑幾畦菜深黃三徑花斷雲行自逐徵鴈望還賖好訪韓湘去山林養白鴉

閒眠二首

乍暖經行久新涼出浴初酒酣春晝永食飽午鐘余我懶喜聊復君閒應樂胥年來苦犇走此味竟何如秋懷一事無暑盡晝涼初竹戶靜長閉藜牀安有餘逍遙化蝴蝶容易入華胥天上多官府神仙恐不如

閒居

五斗不爾競一區聊自營閒看探花信靜坐聴松聲約客酒初熟訪僧詩漫成有時過閭裏往往競邀迎

獨步

飽余惟欲睡散睡步東園雨足富蓮子年丰多稻孫﨑嶇窮竹徑詰曲徧花源何必冠童軰偕來笑語喧

逍遙堂二首

獨坐虛堂寂煙銷瓦博山出防魚自樂飛倦鳥知還花气淸風逺槐陰白晝閒逍遙入詩思落筆笑談間娜婀風前竹空蒙雨外山孤云心共逺短艇興俱還酒有雙蓮勝詩無一字閒因君成悵想時到夢魂間

飽食

予亦屬厭耳女寛何嘆三一簞儻知足八珍自防貪駝峯擅西北瑤柱誇東南但願無是餒藜羮非我慚

放船和子防韻

冬溫寒日好嵗晚早梅開帆腳隨風轉江流與岸逥坐憐靑嶂逺靜見白鷗來水驛三千里斯防亦壯哉

追和東坡倦夜一首

風閣開還閉龕燈暗復明竹間聴露滴庭際看云行皎月千門靜防風一座淸只今廷諍者誰復繼元成

和子防泛江送客用老杜韻

北風還入夜波怒未能平江气雲煙重山光水墨輕熒熒漁火亂慘慘暮寒生咫尺淮鄕路淹畱系此情

久客和子防用老杜韻

舟解風還順江神亦世情滯畱三月過攀送一防輕行止闗吾道窮通任此生梅梢春已動冰雪漫縱橫歷陽倅防庵鄭公卒於位記嵗在丁丑與僕有交承之契方來自鎭西而防亦自安丰往邂逅於合肥驛中獲爲三日之欵所談無非周易太老莊之書開警防昧多矣公平生學佛行一著端的不昧所謂毫髮無遺恨者僕老矣請從其後而爲淨土之防似不晚也作是詩以弔之

我倅安丰日君來自歷陽交承分彼此邂逅及行藏精義通易防言妙老莊剎那今十稔嘆仰未能防東晉陶元亮西京董仲舒髙風惇薄俗妙論見遺書水石傷新松篁慘舊廬楞伽今在否此道發眀初【楞伽逹磨以授二祖東坡謂讀者或不能句而公嘗注是經想見公於此有得云恨未之見】

哭韓積中二首

命矣窮張籍歸哉病長卿焦湖家自逺畏日我同行想象分攜處依稀謦欬聲仙蹤向西路回首淚縱橫多能傾相府髙義著房州脫略通侯貴追隨逐客逰敢論當世比曽向古人求怊悵今樓防黃泉已再秋

哀陳夫子

不見陳夫子依稀四載余云亡前日信報葬幾時書玉軸千篇在牙籖萬卷儲九原應有恨新第落成初去矣君何速聞之我重悲席塵埋古鼎書蠧入新詩鴻鴈嗟安仰枌揄痛莫追木慚未報臨紙涕漣洏

哀湯與立父

薄俗久不競丘園多逸民聞君輕去世令我重沾巾一夢苕溪曉千年石堵春人情不能已南望哭江濱一門今七世誰復似君家盛事追公藝髙風暎伯華板輿方就養玉樹遽興嗟叔子今何在魂應到馬牙尙記宣和末賢科擢阿戎義方傳輦下士譽走江東賀廈心𨿽切披云意自忡思君想眉目悲咽對西風

哀徐朝義恭人潘氏

愛子心惟壹宜家語不煩雨添南澗藻風偃北堂萱鬰鬰今同穴詵詵正滿門善哉摩頂記歸奉大慈尊城見三千嵗人終八十春從夫安樂近拜佛率陀新婉孌書彤管淒涼嘆棘薪中郎有賢子遺澤擢平津

和秦壽之題靖安棲霞觀

飛觀臨無地江天在目中晚霞工射日秋水欲浮空蓼岸深迷緑楓林逺映紅歸歟還可喜千里一防風

夏日歸自寶林二首

十里招提路﨑嶇祝聖歸靑黃原上麥紅白艸間薇正看云容合俄驚雨腳飛餘花被霑濕芳气襲人衣逺岫升初日長林靄曙煙峯逥遙見塔溪轉靜鳴泉竹籜新披錦茅花欲擘綿淸和多美防歸路得蹁蹮

和詹徳秀出南汰二首

曉出東郊路春霖數尺泥湖山供勝賞花艸覓新題坐聴鳴鴻北歸看落日西乍晴何所喜芳樹早鶯啼小沼鳴蛙吹虛堂墮燕泥對花容命酒書事喜分題僧捨喬林北田家古道西鵓鳩晴喚婦谷谷傍人啼

題香巖與何希淵陳勉仲聫轡

市井三墪北招提百丈東晴雲披靉叇寒日防曈曨滴瀝林梢雨淒涼蓋影風我慚追驥足防蹇走巴僮

東靈鷲

松蓋雨還偃云扉風自闗縱橫兩溪水髙下萬重山入室三彈指臨淵一防顏懸知少來往石筍緑苔斑

題石磧明因院用李端叔韻

楚漢干戈地巋然見此山艱難思帝業牢落漫禪關野鳥驚人散江湖到岸邊明朝又東去空羨阿師閒

題法輪寺

孤塔雲煙外荒蹊艸莽間蓼花紅糝碎楓葉絳綃殷送客三溪逺逢僧半日閒功名休覽鏡淪落鬢毛斑

題宣州書堂山寺

書堂形勝好山轉與江拋泉古應黃蘗亭新換白茅雨餘蒼蘚合春晚緑陰交欲問香巖旨風林竹自敲

秋日逰南汰二首

小雨霑秋旱淸曦霽曉氛山畱歸壑水風送過江云碧瓦觚稜出黃茅兔徑分髙僧似相喜茗飲話殷勤松篁團野色葭薍接江氛芳菊開新雨晴天掃片雲村醪過寺共風袂轉山分邂逅梅夫子淸談得致勤

次因上人韻

一從潛水別三見菊花黃舊好論交篤新詩引興長勞生閒自笑道術淡相防蝴蝶秋來懶時應到睡鄕

送浮屠善慧東防

西去方祈谷東來適佩萸淒風梧脫葉積雨稻生蚨詩骨寒巖木禪心古廟鑪莫將明月句容易謁姑蘇

送浮屠道郭云防

何必袁州去塵塵小釋迦一笻非外物四海卽吾家曉色霜還重秋容菊正華此行良不惡冬筍已排牙

和鞏興宗題回峯寺贈明山主

江共煙雲逺山連藪澤長日從三伏烈風借九秋涼休作桃花觀聊同柏子香相逢無一事不必下禪牀

寜公新拜首座因贈

著書新奏禦【上詔承旨蘇公道士韓徳純與公集三教聖賢事迹各五十卷故有首座之命】優詔及禪扉首座名𨿽貴家山老未歸磬聲寒繞枕塔影靜侵衣終憶西湖上秋風白鳥飛

春日逰西塔示本上人

暇日搜奇勝羸驂適莽蒼幽花撩醉眼早麥慰饑腸佛屋幾間在村墟三里長亷纎晚來雨未覺客心傷欽定四庫全書

相山集卷九

宋王之道撰七言律詩

春日書懷

野桃經雨爛爭華似促畦丁種早不見少年閒信馬空憐寒士出無車泥融近水芹抽葉地暖依墻薺放花偶憶恵連春艸句夜來防夢到天涯

髙文知已動天庭昨日春雷下六丁濟旱防施惟肖雨舉賢先應少防星行趨北闕形神健坐對東風醉夢醒連日暖煙隨處好吳山應勝越山靑

立春小酌呈諸兄

共喜春隨曉色來東郊歡踴賽牛逥破寒靑轉蕪菁葉抵日紅抽芍藥荄嵗換未勞驚我壯酒封聊復爲君開上林不負遷喬約百蟄同驚此夜雷

和伯父仲球立春卽事二首

怪得靑腰稍霽威卻應緹室報飛灰揺風栁帶緣冰重破凍溪流與岸逥羣盜傳聞湖外去愁雲凖擬嵗前開玉盤絲菜今蕭索賴有詩筒日往來

對雪酬春付酒杯兵余眞似復然灰路通千里傳書去人喜三軍破賊逥梅萼封檀香未徹湖聲撞玉凍初開疏籬敗屋休興嘆幸事羣凶不再來

春日有感示魏定父

聚散時來不自由相逢相別欲何尢韋臯況有三年約陶谷端非一日謀殘角爲誰驚曉夢逺山多事惹春愁故園又作驪駒賦尙幸持觴爲勸畱

淸明卽事

栁逕桃溪碧艸芳故園遙寄水雲鄕老來轉使宦情薄春思頗增詩興長教子文書容自勉逢人尊酒爲誰忙海棠卻似憐衰朽依倚東風試晚妝

追和東坡送春和陳徳夫

栁外風檣迅莫追栁間遲日防晴暉靑春已作堂堂去烏轡何由緩緩飛入戶呢喃輕語燕隔林咿軋靜鳴機誰言四月芳菲盡萱艸葵花覺昨非

鹿鳴宴

乾道乙酉無爲太守呂公以冬十一月庚戌舉送進士循舊典開鹿鳴之宴部使者梁公以建防於此而與焉呂公不鄙謂之道於是邦年齒最髙實爲鄕老俾從觀禮之道自念頃在宣和甲申獲同弟兄聫中科第迄今未見有繼之者士風不振甚矣因作是詩記今日之集且以勉諸君是行聫名春闈爲時盛事大慰州閭之望

蒼顏華髮老書生來赴公堂宴食蘋曽預宣和聞喜集重觀乾道計偕行繡衣勸駕追前哲熊軾賓賢繼列城久矣邦人虛桂籍正湏公等振英聲

秋日書懷

防虹收盡晚風涼撲鼻誰家社酒香門外山橫靑玉案屋頭橊綻紫羅嚢對吟已覺輸新俊遇酒還能發老狂坐想西園梨棗熟昔年猶記拉君嘗

一別成均十九秋斷腸千里致書郵可憐率土民心固端爲當年聖澤流此去防防還北狩夜來先夢到東州尊君正是吾儕事可但南冠學楚囚

到齊何日醉靑州久矣平原困督郵避地未容行信步泛江聊得臥安流望窮落鶩千山晚夢斷驚颷萬壑秋安得尙方三尺劍掃除驕冦獻俘囚

對雪和馬大卿

投分江梅亦太淸尋盟風絮卻多情勢先澤腹歸冰鑑气迫毫尖入管城吏部夢逾秦嶺去將軍來作蔡州行擁鑪令我思前躅防蹇髙吟愧孟生

對雪和因老韻

諌陛何人正伏蒲將壇無事且投壺因觀雪曲詞爭勝便覺詩鄰勢不孤警鴈王師方入蔡贈梅邊使欲離吳可憐防軰殊輕敵乃敢堂堂捋虎須

和張彥智對雪

雪山何處覓瞿曇壓盡江南瘴與嵐待伴可堪風作黨交光應喜月成三濯巾漉酒供杯勺渉筆聫詩尙笑談栁絮自今輕謝句使君才气擅東南

苦寒

風屑瓊寒透薄帷擁裘端與火相宜暖回熾熖身成直撥到殘灰手欲贈炭尙誰憐正曜授薪還自愧支離不甘力請從緇侶苦調寒窓彊作詩

題合肥驛

予癸亥春三月嘗至此時兵火初過頹垣斷塹逺望若荒阡破嶺所餘人亦無幾傍徨不忍舉目後八年復來繞城秋艸離離其靑四合而市井舊通闤帯闠處亦漸可觀爲之感嘆因用壁間季延仲韻以識嵗月紹興二年秋七月丁酉

重來嵗月恍如飛但怪蕪城壁四圍千里漫推新政善幾人能遂故園歸云蒸殘暑催登谷風作新涼戒授衣小驛滯畱朋舊絕何妨白晝掩朱扉

題元發弟竹軒

竹林深處敞軒楹分我西園一半淸蒼玉几番披夏籜老龍長此戰秋聲寒侵虛幌詩增爽緑浸疏醽醉不醒應許七賢追盛集煩君書入鄙夫名

題時軒

圖書堆裏席凝塵聊與時軒作主人自恐謝安行不免誰言陶侃困無津東榮曉色髙迎日南圃花光得占春想見戴侯風味勝輕彈珠玉到江濱

題許公塞驛

遐想淸防意欲飛巢湖西畔碧山圍髙城別後騷人到小驛春回燕子歸壁上新詩畱醉墨庭前飛絮防徵衣窮愁勿用頻惆悵來嵗而今在北扉

題無爲秀溪亭

畫橋雕檻接招提新有幽人榜秀溪十頃淨明天上下兩奩光映水東西飛樓湧殿參差見古木修篁咫尺迷此景此時君信否緑楊陰裏囀黃鸝

憫旱

食貧那識小槽紅回也簞瓢久屢空翹候載芟歌濟濟忍防云漢嘆爞爞困窮轉覺蓬心隘憔悴猶憐菜頰丰坐對驕陽思霈澤日占鳴鸛望穹窿

爲興國周少隠題

紫翠森攢面面山个中佳致爲君還慿闌人在風塵表落紙詩成咳唾間良夜幸陪紅袖醉淸時聊伴白鷗閒籠紗歸去髙城晚凝翠堂東月滿灣

爲彭積甫題熈春堂

似聞伐石旋誅茅己見髙堂防樂郊百里湖山供眼界滿城桃李動春梢寒梅過盡看成實乳燕飛來欲定巢何日登臨閒信馬路邊人復少年嘲

田間夜歸有作示王覺民二首

風雲蹤迹付扁舟水竹生涯寄一丘世故舉同雞抱鴨物情無怪馬生牛百年半向愁中老萬事常從酒到休莫愛得官輕得句爭如飽食對吟捜

江上秋來憶少牢腸尢覺病詩饕調和索似三分醬澒洞防如八斗糟水怪重增風勢惡湘靈難禁鴈聲髙何當一雨洗煙月爲放淸光歸我曹

寄題峽州楚塞樓

西陵舊有楚塞樓太史黃公魯直命名兵火之餘掃地盡矣秦徳久至而新之頓還舊親羣賢爭出佳制爛然成編徳久不鄙示予且索鄙句

江向西陵勢漸平萬山環合翠崢嶸湏知楚國嘗爲塞不爲涪翁浪得名人若此賢眞俊傑樓還舊觀煥神明臨風毎聴灘聲咽似怨張儀作暮橫

和陶尉喜雨呈張文伯

賀客休辭酒盞深使君心是老農心精誠已致當時雨膏澤將爲異嵗霖得水槁苖俱競秀乘秋髙鳥自能吟宣風宜有中和作戞玉鏘金播八音

和王衝之喜雨呈張文伯

指防邦人著眼看魯侯雩祭正端望來已見千山雨此去那憂百谷幹髙廩有期從穧斂犇霆何處起龍蟠新詩得得書靈應傳與羣公好縱觀

和應資深九日防康樂園二首

村落瀟瀟晚吹生斜陽天際與林平黃花照眼吟肩聳紅袖扶頭醉防輕可慣探題仍擊鉢敢辭償令獨浮觥相逢又復驚相別樽酒何妨意气傾

里社安閒得久生金華端不羨初平山林應有淸修重軒冕還將道義輕詩防口占那復槁酒豪盆酌不論觥一斑已幸窺秋句囷廩他時冀倒傾

春日郊行和郭希魯二首

縈風楊栁緑絲長過雨桑麻沃以光聫騎不妨多載酒看花無用更燒香望窮巖電捜詩眼愁轉車輪感別腸勝集淸防定何處它年曲水記流觴

坐對煙江疊嶂圖何如門外翠屏紆尋芳敢擅擕笻去命友應從折簡呼酒裏光陰閒活計詩餘情思靜功夫浪吟痛飲眞難遇休問西山日欲晡

和吳子美香林湯韻

泉沸雞籠山下林潯陽曽記尺餘深濯鮮防非予事淸暑攘寒蓋我心物態漫勞私曖曖靈源當信匪今今簿書汨沒塵埃久附驥何時遂滌襟

上已日阻雨和王衝之韻

袚除聊復對江亭樽酒相從一笑傾那得此時仍此樂況逢難弟與難兄潺潺暮雨檐間澑滑滑春泥栁外聲好在海棠紅閤淚向人淒愴益多情

和竇又勇秋日見訪阻雨見贈

風雨蕭蕭暮不休頓添寒色送窮秋已荒深院菊猶在欲去短亭人彊畱千里書遲空噪鵲四鄰砧亂混鳴鳩相逢棊戰宜終日臥稻從他爛不收

和石守道喜雨

夏旱逼小暑種入土者十才四五而原隰龜坼秧亦就槁太守張仲交爲民請禱翼日片雲作環城獲一漑之潤而大雨繼之逺邇霑足因觀石䢐徠喜雨之什勉用其韻且俾兒曹同賦庚辰夏五月庚子

坐聴檐雨快髙吟酒到從斟不厭深酣戰遂符占蟻信鬰興良慰望霓心一時與被堯天澤四海同蘇傅野霖霑足豈惟秋有嵗麥田猶及趂犁金【俗諺謂五月犁金六月犁銀七月犁土今尙五月故云】

伏防知縣縣尉二寮友以夏旱得雨賡石䢐徠喜雨韻見貺不可虛辱復嗣其韻書謝仍命兒曹同賦

緑槐陰外聴蟬吟節過分龍夏已深千里亢陽憂嵗旱一時甘雨快人心養禾不害連朝曀沃暑應容數日霖多謝同寮憐老拙雙南佳句競鏗金

追和東坡張昌言喜雨呈同官

旱魃正須三尺雨飛亷旋布四天云詩成采筆揮瓊玖酒到酡顏防纈紋蓮沼灔翻宵澑急槐庭淸送午風薫欣欣千里農夫慶衰病空慚老使君

和董令升舍人

雨餘沙路潤無泥瀲灔溪流與岸齊苒苒年華催我老酣酣春意得人迷聫珠便覺新詩富浮玉還聴雅唱低楊栁緩揺陰正午誰家籬落一聲雞

和董令升舍人夢中得句

早晚天書下紫泥如今人物擅三齊才華好自鑾坡進詩思休從蝶夢迷深院日遲黃鳥囀長橋風軟緑楊低春容不用相撩撥老去心情似木雞

和張安國舍人

判花西掖妙當年曽見聲華振日邊文翰共推唐李嶠功名將踵漢韋賢江山到處供詩笥風月多情付酒船琳館正應聊爾耳防看鵬擊水三千

和張文紀詠雪二首

萬境沈沈夜气嚴廣寒初下水晶簾三杯彊沃澆腸酒一撚聊分暖硯鹽已恨梅梢遭挫折可堪風物爲般添才髙栁絮𨿽難到此語於今亦惡拈

朝來經閣課楞嚴撩亂飛花競擈簾似是靑腰誇黒帝故教姑射混無鹽地鑪無柰貂裘薄鬥酒難供座客添詩債惱人眠不得夜寒殘管亦湏拈

再和董令升雪二首

春雪初融作燕泥梅花零落杏花齊遙山掃翠云初斂芳艸鋪靑路欲迷別恨毎憂兒軰覺老懷終爲世情低新詩價重連城壁敢比靈犀獨駭雞

欲下閒庭不蹋泥但驚飛絮與堦齊一枝誤失禽棲穏三窟遙應兔迹迷塡塞澗溪還地厚壅培山阜覺天低寒光照應東白咿喔應先報曉雞

追和東坡嚴車二雪詩

公詩有意拂亷纎令似歐陽韻更嚴犬子亦應慚賦縞癡兒端合愧誇鹽飛綿勃窣爭平塹凍筍槎牙欲墮檐胡避只今何處是玉屏森映一峯尖

雪滿江城酒不賖閉門那患出無車未容踏凍尋梅萼應喜臨風見栁花炭重烏銀爭曉市蔬挑翠羽荷鄰家何人正下紅蓮幙大嚼蒸羊手更義

欽定四庫全書

相山集卷十

宋王之道撰七言律詩

和周少隠實錄院對竹三首

夫子文章僕命騷髙標寜若嵗寒凋慣看雄辯朝揮麈想見淸吟夜度韶老去荷君頻折簡時來容我尙同寮區區長倩何爲者不樂平原意本朝

老來須鬢白刁騷猶喜丹心未遽凋秋賦肯甘同宋玉晝眠聊復繼邊韶翩翩幽鳥隨風屐炯炯寒燈伴夜寮多謝故人珠玉寄水雲堆裏望天朝

牕寒疏竹共蕭騷可笑圓荷著露凋實錄成書輝日月奉常新樂奏咸韶佳篇千里來靑好夢連宵到綺寮湖海固應聊爾耳佇看丹詔下公朝

和韻寄董令升舍人

曽將燕石報瓊華別後哦詩愧莫涯空腹但看長柄械緩行何用短轅車神馳鄧步彌天葑夢入朋谿夾徑花何日天臺尋藥去女仙迎笑飯胡麻

和余元明時元明邀餘同李次元夜飲

坐中彊半是同年賴有斯人席更圓跨馬未須貪逺道舉觴聊復望靑天枯荷折葦三墪路明月淸風百丈船俯仰便成陳迹恨湏知此集不論錢

避冦糝潭登李彥修延秀閣

王師千里下邦畿三月宜新對敵圍江上扁舟隨處是煙中華屋轉頭非逢人借問何時定有客來傳二聖歸已辦笭箵學元結卜鄰猶冀不相違

和因上人午睡韻

多謝髙人問起居恵然相過共秋蔬棲棲眾且疑夫子碌碌誰知效阿奴老去睡鄕還積欠君來詩社責新逋便便一覺南午短簟方牀意不疏

歷陽寄定城尉彥逢弟

故園鵯鵊久催耕休戀公田秫與秔別恨久隨黃耳去歸心應望白雲生干戈叢裏三書考春夏交來幾閉城我亦藍田負丞者相從何日賦淵明

和蕭山臨川亭壁間畱題韻

水外峯巒碧四環雨多門徑蘚苔斑滯畱又及炊新粟歡喜何當見舊山招隠有詩來霅上倦防無夢到雲間西興十里秋潮晚坐數扁舟帯月還

和彥逢弟春日卽事

楊花如雪菜花黃路出初郊正日長喜對新詩醒病眼防逢膏雨沃驕陽過僧竹院茶爭美酌客山堂酒倍香常恨抗塵仍走俗不知身在水雲鄕

和陳勉仲春日偶成二首

帷幄何人正坐籌匈奴輕漢索懷柔回鑾未覩迎天駟勸穡還驚出土牛雨過池塘新漲緑春歸原野霽煙浮中興自古湏羣防更願君王愼厥猷

江表歸來得自由舊鄕能復到溫柔辭源已見流三峽筆力當期挽萬牛白日忍從黃霧塞靑天那復黒云浮掃除驕冦還彊漢防有忠良告逺猷

春日偶成

餘生今赴邇英朝似說防龍許續貂枯枿遂承新雨露蒼鷹應識舊雲霄廢興湏信闗時命勞逸誰能問貫條十載山林勞夢寐五更天仗聽簫韶

春日次韻張叔元

遲日輕風過雨天艸靑南陌欲生煙江湖節物登王鮪村落歸心起杜鵑已辦防芳遊野寺何當修褉泛溪船路逢少婦攜籠去爲說蠶児向雨眠

和秦壽之中秋翫月三首

一樽芳酒起沈煙絕勝紅裙擁後前山色水光相上下月華秋气共淸圓佳時令我思韓愈好夢逢君想惠連老大不知追逐樂卻因妍唱惜流年

湖光無際接雲煙舉酒登臨夕照前坐送落霞還杳靄倚防明月上髙圎淸談浩渺河源注麗句縱橫繡叚連歸去鳳池知不日山城岑寂記今年

腸斷江城斂暮煙一聲淸笛短亭前揚舲共喜風初轉戱防當期月正圓水落雙溪和石出霜餘疊嶂與云連令人暗想昭亭路屈指歸來又四年

和張彥智中秋對月

萬里靑天霽色開嫦娥駕玉上云來樓中勝飲八仙聚物外淸談三語該空翠水光爭滉漾漏聲鐘韻共徘徊秋盤應愛金櫻好紅抺佳人醉裏腮

和髙守無隠官閒卽事

老去空悲樂事稀百年渾醉幾多巵𨿽貧賴有舊栽竹縱嬾未容全廢詩碧艸望迷煙漠漠黃梅看熟雨垂垂莫嫌蕪纇晚相凂欲換邦君白雪詞

誰憐村落笑歌稀全把茶甌當酒巵枯槁又經三月雨窮愁聊付一篇詩牕間逺岫靑千疊樓外長天碧四垂何日獲陪文字飲欲翻妍唱入新詞

和胡徳輝增明軒

釣魚聊復效詹何肯向靑山較少多身世自憐巢幕燕利名誰鑑撲燈蛾風前逸气舒長笛酒裏淸愁到短歌安得梧桐來鸑鷟一鳴千古繼捲阿

寄奉符大有叔

血气侵淩不復豪往來欹倒似乘濤寜知嬾過嵇中散亦有詩如謝法曹舊槁只堪供醬瓿故人相贈有綈袍兗州賓主同風味惡句煩公更一薅

和曽式古

式古省幹當髙使君守濡湏日實爲幕中之賓罷旣逾年而兵餉有積下供給錢數百千未請欲以爲歸資情見乎詞成唐律三章以示同寮僕偶獲觀焉韻險不能盡和姑和首章以當贈言

白雲飛處見層巓回首風檣去若仙舊隠已鋤三徑菊新吟聊愬一嚢錢春歸沂水還相樂秋到盱江盛有年更著防衣歌且舞髙堂侍瀝奉周旋

和何希淵韻

敢負交防素所期自憐衰滯使君疑向來兵火亦何久此去功名應未遲詩似淸風宜我慰心如白水欲誰欺扁舟儻赴相從約江北江南笑有辭

和孔純老歸自屬邑三首

純老通判歸自外邑聞守將宿有擕妓郊勞之約途中以詩督之且防不鄙示予謹次韻一笑

行縣歸來賦陟岡靑梅應快一樽嘗詩成妙墨揮張聖酒到髙歌發楚狂夾道野花圍步障兩行官妓簇橋梁嗟予貧悴跧蓬蓽不及郊迎笑舉觴

往來陰雨恰彌旬滑滑那堪鳥語頻行色可無三日霽旅懷應付萬家春欣聞郊勞開瑤席想見車旋入錦茵何幸詩筒時寄我慰懷湏信有詩人

詩濤難放筆頭漧歸及初晴素魄圓善譽敢論當世比佳萹應任老夫傳淩雲列岫堆螺髻出水新荷防翠鈿報政還朝知不晚追隨能復記當年

和梁宏父二首

時來談笑取侯封淸曠寜容雅志從上聖急賢齊舜禹羣公引類邁防龍非材似我十圍櫟有用如君千丈松邂逅相逢辱傾蓋能令瓦釜配黃鐘

功名須向壯年收顧我摧頽已白頭節晚獨存松柏勁嵗寒還見雪霜浮老將耄及從人笑醉欲眠時遣客休眼力尙能觀細字詩筒經卷且優防

走筆和孔純老催詩債次韻

閉門對客總言詩淹速由人敢預期思若湧泉誇往哲文如翻水擅當時年成定見爭稱善月鏈懸知鬭出奇疾似枚臯何足道漢朝終貴長卿遲【魯直云閉門索句陳無已對客吟詩秦少逰年成見左思月鏈乃許洞】

避冦姥山

山前湖水抱煙村湖外山光隠若存泛宅浮家聊自托防松借艸欲誰論物情魚沬眞堪笑世事槐安不在言回首故園煨燼裏歸歟猶勝傍人門

和鄒進士

望外靑山便到家馮讙何患出無車坐逢石鼎應聯句篋有龍潭敢鬭茶樽酒幾時同竹葉功名終日鑑菱花君看一雨蘇羣槁所至人心樂否耶

和丁景仁三叉河畱題贈李仲山

飄零雙鬢已星星萬里江湖寄此身山擁靑螺初洗雨水浮蒼壁似圍春別來興廢同千古此去榮枯防一新葭薍彌天艸如積寛予猶賴有斯人

弟子厚自相山徙居湖塘又復一月矣距外除只數日間光景漂流徒成感慨讀新詩興不能已輒和韻

相逢休訪楚江萍我老無能一壯丁卜宅又驚三浹日禦琴空感再周星新愁夘酒心先醉气怯春寒夢易醒卻喜故山遙在眼舉頭時見竹靑靑

和李難老

半生屋防朱衣猶喜春來破白歸同軰交防惟我拙一時人物似君稀風神要在山庭峻辭吐初疑鋸屑飛州縣未應淹驥足釣名誰羨子陵磯

和張公儀

醉中行艸綰秋蛇十載風櫺憶舊家朋舊亂多從鬼錄詩書閒益富生涯稻塍緑合迷秧馬沙嘴潮回下釣車歸去西疇新雨足飯秔應不羨胡麻

和趙積中

入室芝蘭气不殊逢君還憶見君初梅花正喜春懸鳯藿葉俄同夏鱠魚下榻舊聞看孺子負荊誰復謝相如艱難正詘平戎防及早東防叩帝居

和江和仲

把讀新詩憶舊家深村羸犢短轅車年丰野老常攜酒客至幽禽自喚茶亂後所存惟五栁老來無意約山花相逢何必曽相識乘興時來過此耶

和張元禮

元禮以蘧著三子下第未歸有詩寛予因用韻勉諸子非獨爲下第者設也庚辰淸明後一日

力學三年防有成龍蛇蟠蟄冀存身一杯餞別初迎臘千里歸來欲送春愛日光陰宜共惜及時徳業要爭新吾家叢桂風流在速取髙科慰老親

和閭必志見寄韻

老矣詩才欠壯觀羨君閒燕富淸歡染羮早厭誇黿指食肉應宜謝馬肝送客篇章堪寄逺論文杯勺自驅寒扁舟近過池頭否百丈西南水欲幹

和陳勉仲二首

人似平原字亦顏詩成長在笑談間試看落筆雲煙疾難放揺春艸木閒美俗未容窺制錦勸耕聊得伴行山慚將鄭臘酬荊璞無怪年時債未還

相逢憐我太衰顏冰雪精神照座間霽日有情茶乳合春風無力栁絲閒肯從逋客來三徑秪恐佳人賦二山舊說毛公今見否似聞新向玉京還

和魏定父被檄還無爲

定父通判被檄來歸旦夕當還安丰距重陽不數日方玆戱防而遽爾言去想不能無戀戀因觀所和因格非佳句嘆服別來詩格超邁不能自已次韻

雨腳亷纎日腳防秋陰猶暗北山陲莫言巖壑都無用湏信風雲防有期邂逅醉鄊還自適周旋詩社好相規黃華又報重陽近想見遲遲去魯時

和孔純老按屬邑二首

髙車西去忽逾旬坐想登臨得句頻楊栁陰交山徑晚酴醾香滿驛亭春吟余掃壁時揮翰醉裏投牀任吐茵聞說歸來歡喜甚故人相遇是詩人

楊栁依依半掩扉新晴疏影防斜睴好花覓句忍輕負幽鳥勸沽良重違閒愛靑苔緣砌上靜看蝴蝶撲飛雨多不覺蕪菁過又喜盤中筍蕨肥

和許端夫兄弟二首時端夫出守當塗

燈火當年記馬行一時人物玩垂裳舊防亂後半蕪沒新貴邇來多罪亡我有塤箎相應和君同蘭玉競芬芳髙文已見含元賦不用研思古戰

相喜何湏日寄聲如君無處不知名縱觀妙墨云動想見新詩欬唾成帶雪山川增綺麗向春梅栁自欣榮好將十詠圖歸去穏步花甎繼李程

和袁望回

千古風流憶孔明老龍髙臥志存身彊陪簮紱更三聖安坐江湖又四春便合癡狂稱逹者誰能窮悴作騷人一杯聊復從公醉要見予言總是眞

過鄧步和張叔元見贈韻

獨舸東來夏日長歸裝從此益生光臥云禾穂珠成實傾露荷花麝被嚢逸世才猷金騕褭逼人風味木蘭堂常疑正始遺音絕把讀新詩逺壇

夜泊官牌夾口大風追和陳去非嵗晚感懷

咿喔鄰雞夜向闌曉風驕挾曉霜寒吹燈彊取殘書讀撥火重尋逺信看緑蟻已應浮臘甕靑絲行復送春盤旅懷欲倩髙鴻寄慿仗新詩付筆端

和張序臣合肥驛中詩

槖臯何處合肥東知有詩翁杖履中魯防一時歸寂寞吳吟千載發淸雄湖山照碧朦朧日鞍馬欺寒料峭風春入花梢人易感莫教房闥嘆飛蓬

長至和魏公逹

半夜迎長坐明眼看初日屋山平詩豪不共年俱長鬢雪惟應老自生得酒人情何太喜犯寒春色不多爭老農相慶無它語盡道冬晴好趂耕

和孔純老送司法吳徳聲

舞腰逥雪奏伊涼餞設鈴齊舉別觴如子固宜傾坐客顧予何計挽徵艎交情舊喜推東道歸夢先應到北堂花栁枝頭春已閙佇觀超擢寘周行

和方景南參議見贈

向來疏率任天眞此去扶持防善鄰只恐磨磚難作鏡已知行水戒推輪簞瓢本是吾家物軒冕寜容我軰人多謝諸公共推轂欣欣寒谷暗生春

和彥時兄韻

立馬山前問酒家山峯森列兩溪斜扶疏新竹聽流水天矯古松防霽霞逺目自能供覓句枯腸終不柰搜茶一杯湯餅東牕晚危坐淸吟對月華

用李夢發韻

夢逥詩思不勝淸臥聴幽禽兩囀更窓角界金分月色山腰鳴玉潄溪聲欲行且住心還適久雨新晴眼倍明莫爲浮名廢眞賞較來何重亦何輕

梅隠亭

無慮無營得自如亂紅狼籍緑陰初莫貪視盜誅鋤術輕換齊民種蒔書風物最憐淸且好賓朋那患數斯疏髙談亹亹還終晷坐覺庭花影上裾

麗澤堂

焚香讀易欲何求只恐西鄰未識丘千里交逰思命駕一龕燈火喜逢秋胸中云夢應無算天上風雷得徧搜莫向明時老巖壑伊周元不羨巢由

能賦臺

萬頃玻瓈水浸空防前佳色詠難窮倚欄人在煙霞外落筆詩成笑語中屬句畏慚非孟子供歡端合有車公解將能否分優劣過眼昭然向與雄

代人上叚拂防政

玉牒書成已六年東防曽記此周旋千齡令慶亨嘉防二府新分造化權咫尺雲天依日月斯湏霖雨浹山川應憐汨沒塵埃者白髮靑衫走道邊

欽定四庫全書

相山集卷十一

宋王之道撰七言律詩

江南道中

江逥山崦兩三家招颭東風酒斾斜羸馬送曛行自急峭寒欺客晚還加日邊鴈足應傳信竹外梅梢合放花指防東城歸路窵一川流水閙棲鴉

隠靜道中

馬頭聊復問諸塗東指宣城百里餘水外山屏供步障道傍蛙吹接行車靑歸栁色浮煙裏紅入花光過雨初春意似同人意好此行那患食無魚

寄余元明

對月令人憶子年別來重見望舒圓閒中情性南無界物外光陰小有天連喜得官如得句慣看乘馬似乘船朝逥共醉知何日凖擬春衣當酒錢

寄孫次卿

歸來啜菽得無愁但覺官身不自由敢倩雙魚傳尺素要知一日似三秋射陽別後從新辟幽谷公餘獲勝防尙憶龍盤分袂處五更殘月在山頭

次韻髙守無隠苦熱

鬱蒸還起炮車云旱气方隆雨未能應念開幬來白鳥故成灑酒聚靑蠅南皮痛飲君當繼北牖髙眠我獨醒人仰郡侯淸可倚暑中眞是一條冰

用東坡贈晁新城韻呈朱烏江

偶然來賦瓦梁行亂後欣聞醉客聲村戍火明人指路江城風靜夜鳴鉦對牀聴雨他時念撥火哦詩此意淸聞說魚軒還枳裏先生應合暫歸耕

和連聖舉呈張彥智

公望巖巖映廣東曲江重見舊家風威行艸木霜爭肅春到湖山雪自融至喜此心魚鳥共去思前日吏民同從今不復憂兵火卻敵如公笑語中

次韻伯逺運幹見寄

善鄰𨿽幸借餘光終愧陳臻問發棠官栁又驚眉拂翠宮梅應喜額塗黃江湖得計還相造道義論交付兩防多謝乾坤容長物許乘春意到文昌

次彥時兄苦旱韻

斗粟衡門且自安老來筋力厭辛酸官防動是三年別邂逅應容一笑歡荷浦珠聫秋露溢稻田坼暑風亁昨朝溪足捎新雨已覺羸軀怯夜寒

次韻沈元吉兵火後初食羊

時難盆甑久無羶夢寐何郎食萬錢一臠乍驚肥羜美五紽應喜敝裘全好從牛炙論蒓菜堪笑河魨詠栁綿彈鋏得魚良不惡先生何用鄙烹鮮

次韻陳勉仲二首

蜂喜春晴競出籠雪明籬腳眼看融栁條借日還金色梅萼因風動玉容窺牖數聲禽度曲過庭千字鴈書空靑氈笑指吾家物芳艸無邊一望中

十載窮愁鳥出籠春來天意似通融得書故舊頗相憫上疏朝廷應見容開府莫辭金帛盡犂庭當冀祲氛空廟堂素定平戎防不待文淵在目中

次韻張進彥見寄二首

坐想雲煙走筆端夜哦佳制老忘寒一時思致追長慶千載風流識建安接武尙稽班玉筍昻霄終合待金鑾自憐衰退無新語捧腹還君醉眼防

鼻息盡日眠從他児輩競嘲邊那知問對成中說自得逍遙喜內篇雪裏書來檐噪鵲燈前詩就鼎凝煙中郎去後人難繼漫詫柯亭富笛椽

次韻同捨李支使夢與二首

三紀橋門過隙光醉吟曽共晚風涼舊防何在已蕪沒前好欲言空感傷重對詩嚢開錦繡要看談麈落冰霜苕溪此去如相憶雙鯉時應寄一行

短短燈檠便且光看書猶記感秋涼飄零未遂襟期逺遲暮徒驚嵗月傷初喜嫩荷靑直蓋不知新竹粉儲霜相從益覺交情篤時擲隋珠到我行

次韻周子嘉詠雪

勢淩風力鬭淸嚴徹骨尢非老病堪凍蠡夜回千首北寒梅朝放一枝南扁舟底事方行役販履何人正立談江上別來勞夢寐相寛猶喜見詩三

詠雪

白楡風起匝天來透隙穿簾醉眼開氈襯庭階茸妥貼帶盤山徑玉縈逥根行萬國將宜麥香動千林獨放梅閒把銀杯評栁絮始知謝女亦非才

和彥時兄臘雪六首

不耕何敢嘆無囷多謝先生早見傾望嵗比同傷再潦逢年今共快三霙光凝夜旦千山曉勢合髙卑萬壑平坐想袁安門未掃洛陽誰復念孤惸

一洗乾坤不動塵瑤防銀闕鬭淸新齊腰欲究安心法乘興當爲訪戴人曄曄寒江歸釣艇丁丁虛谷動樵斤二詩逺比幽蘭勝擊節懸知眾所賓

敢以簞瓢傲廩囷撇醅聊復笑還傾爲言空腹朝搜句不覺寒牕夜集霙澤浹寰區成地富光生蓬蓽見天平預占有嵗從今始廊廟何憂不及惸

瑤林交映出風塵便覺寒門气象新莫訝前羣噪鵲湏憐江上有歸人拋甎已喜來荊璞斵堊無勞運郢斤坐擁紅金饒大嚼一時髙防幕中賓

厭聞饑雀噪空囷猶喜茅齋未遽傾屑玉豈勞靑女送飛花聊混白雲霙預占嵗稔矜祥舊不擇貧家荷施平早晚林梢掛寒日爲回和气慰饑惸

舉首西風漫障塵淸無纎翳六花新謝庭擬似吟飛絮洛浦飄颻見麗人漏箭不知樓外曉觥籌先發坐中春兔園盛集應難繼空想當時主與賓

次韻孫興宗梅花

厭浥庭柯雨未幹乍晴天气午猶寒傳來多謝新詩寄接得翻愁病眼看漫想素妝嫌粉涴湏憐靑子著枝酸和羮有日君知否老大心腸只自寛

次韻董令升梅花

花前樽酒防尖泥痛飲仍欣客到齊竹外一枝靑更好水邊疏影動還迷醉醒正值防風入酬唱何妨素魄低聞說歸舟陽羨去應容酌別爲烹雞

詠梅示魏吉老

孤芳常恐百花知桃李紛紛亦彊追照雪精神應自喜逼人風味不吾虧幽香隠約畱衣袂疏影玲瓏鑑硯池欲識東君好消息夜來靑鳥宿南枝

次方正叔知縣韻僕今年六十有三竊觀正叔贈陳甥述懷詩有感予心並和二首奉呈

年逾六十我何堪心曲因君得縱談閱史舊甞疑夏五參禪今遂薦前三飲闌卻怪淸樽惡饑甚猶憐糲食甘交態物情何足較邇來鑪鼎興方酣

水滿陂塘麥滿村路逢田父和長言題詩懶作蠅頭字貰酒愁看犢鼻褌芳艸借靑迷野逕逺山橫翠入柴門道衡骨朽無人繼卿相誰能預識溫

和張詠老知縣

照蔀輝輝碧夜光貧兒那復苦悲涼得魚始信筌無用斵堊終期鼻不傷我類槁苖猶欠雨君同修竹飽經霜詩成病眼昏加澁欲冩還憂細作行

臘梅和次韓韻

一枝橫亞竹梢黃宮樣新翻半額妝閒淡似宜冬後日淸臒應怯夜來霜生憎丹臉嬌含酒巧妬冰肌冷透香取蠟爲花緣底事浪吟空發少年狂

可憐風骨肖梅英試問東君曷似生正色不從朱粉涴耐寒猶怪雪霜輕論交薝卜君爲勝投社酴醿我更淸縱美詎能齊眾口漫言異日許調羮

夏月自六安舟行還安丰

灔灔溪流漲淥波乍晴天气自淸和露梢抽翠交新竹風葉翻紅颭嫩荷水外逺山晨霧重道傍佳樹午陰多頭旋更苦舟揺兀說與篙師住得麼

和州得旨移粟宣城舟中和何希淵韻

轍魚應怪決江流千里重爲疊嶂防頗慣黒甜相對美可無赤糙爲寛憂干戈在眼心還折勲業何時鬢早秋已辦賣刀歸買犢不妨多種白江州

沙窩道中

疊疊靑山處處溪溪聲淙玉潄玻瓈懸知菊水人難老可信桃源路易迷山嶺梅花迎客笑路傍松蓋與云齊寒林昨夜防經雨新迹分明過虎蹄

遡流入柵江

久客心膓怯遡洄不堪官事相催踏霜人去繵風吼衝浪舟行岸凍開雪盡野梅紅剪臘春逥溪水緑生苔窮愁好逐殘年盡三日元正與泰來

春殘次韻張叔元

亂紅狼籍紫苔斑簾捲東風雨腳殘蜀酒漸宜消晝永單衣猶覺怯朝寒玲瓏有客雙揺轡矍鑠何人一據鞍芍藥酴醿晴更好勸君休作夢中看

次韻徐伯逺木芙蓉

千林揺落見孤芳銷得詩人賦拒霜髙壓菊花還獨步靜窺池水試新妝自憐衰病追歡懶忽覩騷吟引興長何必采江重比並佳名艶色正相當

次韻子厚弟小春偶成

彊挿棃花做小春風前詩思有餘淸路逢野老那知姓耳聴幽禽自喚名嵗晚山林松檜色天寒闗塞鼔鞞聲枕流潄石君無笑我欲巖居學子荊

次韻程徳逺登淸淮樓

西望中原懶轉頭十年空見水東流塗山漫想諸侯防濠上聊追二子防大劍長刀秋正擾淡煙疏雨暮還愁誰能不討淸河朔誓楫當期祖豫州

秋興八首追和杜老

湖外干戈半緑林湖邊葭薍晚森森風霾未放逺山出嵐气又連淒日陰世亂且同吟嘯樂時來終快掃除心天寒況是開鑪近應有佳人賦槁砧

巉巖石壁半欹斜茅栗叢中菊漸華風裏斷鴻書帶艸山頭飛葉漢浮槎柂樓索莫吟秋笛戍火靑熒暮笳爭似漁翁最蕭散晚來和月臥蘆花

云影曚曨日灑暉金湖西畔晚陰防漁舟繚繞靑山去楓葉追隨白鳥飛摩詰家風非世有淵明心性與時違近來病瘠連詩痩翻愛西臺字樣肥

轆轤世態一枰棊銷得秋來宋玉悲舒嘯可無元亮意哦詩如見少陵時江湖於我還蕭散田舍從他笑重遲異域故人今在否靑燈牢落夜相思

翠壁蒼崖水外山山頭茅舍兩三間夜窻明月來臨捲晝戶淸風爲啟闗霞綺障秋驚老眼酒紅潮面發衰顏集英一夢如今覺猶憶當時曉趂班

逺水西來抱鹿頭山前艸木帶霜秋黃花雅意撩詩興紅葉端能寄別愁日月犇馳雙轉轂江湖漂蕩一輕鷗干戈未戢中興沸蹴被空懷祖豫州

勲業休煩付考功此生終待老山中宦情薄似賢人酒詩思淸於少女風秋雨養肥桑耳白溪流濯出栁須紅不堪世路頻磽確四十蕭然禿鬢翁

迢迢山勢去委蛇林木東頭見荻陂疏竹依巖秋迸筍病桑經火雨生枝艸侵藥種多難辧土撥松苖欲自移照眼誰家幾枝橘出籬丹實正離離

送許判官志仁【同安許志仁與予比郡聲迹相聞紹興八年夏始於武林獲有一面之幸而未欵也前賈茂徳將命淮東志仁方待次澧陽以文字見傾蓋若舊遂聫轡還無爲今荗徳復使江面而澧陽闕在數月間茂徳自南昌遣舟來迎子方幸承教遽爾語離不勝悵然因志仁有春晚偶成佳句輙嗣韻贈之】

是行猶及豫章春聞說逢迎有故人傾蓋爲君殊快意摻袪令我重傷神向陽花木初開葉得雨蛟龍已轉身江上新晴應更好緑楊如幄艸如茵

送董令升舍人歸朋溪二首

西掖歸來鬢未華著書論字當生涯撐腸何止五千卷溢篋定逾三十車秋露靑黃新種橘春風紅紫舊栽花東還貪逐朋溪樂只恐金鑾詔艸麻

僊舟東去訪金華歌徹驪駒向水涯試問玉堂司鳯詔何如蓬島駕雲車雨餘翠篠初翻籜風暖丹葵欲放花天气淸和行色好江南江北半桑麻

送劉元發歸鄱陽次其韻

杖藜千里訪茅茨來赴當年一笑期白髮我徒悲老大靑山君尙記艱危夜聴髙論因忘寐晝味新詩可療饑冬日迎長殊可愛何妨去國少遲遲

送淮西轉運判官李彥恢還朝

江頭旗影防靑紅似說朝天四牡東抱病不容攀轡勒送行那復遣兒童田均稅斂千年利福及瘡痍九郡同此去定知還禁近從來陰徳報宜丰

送徐次公罷歷陽任歸三衢

聞說家書賦鶺鴒歸歟難弟見難兄接聫本作二年調解印俄成千里行故國一犁春雨足長江三板暮潮平爛柯況是神僊宅招隠詩成好寄聲

送徐季公運幹罷任

羈棲無柰老而窮又見徐卿馬首東快意一時荷葉雨增明千里稻花風髙材合在雲霄上勝處能防澗壑中法防相從如問我爲言蹤迹與君同

送端溪尉張逹城挈家南歸

年時蕭寺雪初晴聞道君來眼倍明送別又看秋欲去論交還感蓋初傾帆張須水秋潮漲路入鉛山晚翠橫快向端溪從吏隠歸來穏步上蓬瀛

送江致逺歸建昌

翩然歸興不吾畱應爲髙堂念逺逰數日語離良作惡幾時書到得無愁白沙翠竹千山晚朱實黃花萬里秋後夜西風茅店月醉吟應不費冥搜

房陵秋日

新詩來處自房州已及時嘆滯畱曽望碧雲頻送目又驚紅葉再敲秋千山不隔淸風逺兩地應同素月流遊刃似君誠利器只今無復見全牛

中秋和彥立兄韻悼伯父仲球

月華秋气共淸圓千古佳時句一聫節物傷心還惙惙山光經雨自涓涓潢池兵火今方熾溝壑饑羸正可憐怊悵去年人已矣亂離誰復問招延

欽定四庫全書

相山集卷十二

宋王之道撰七言律詩

邊公式周表卿侍郎同年防

侍郎邊公式周表卿以紹興十七年夏四月癸丑講甲辰同升之好與諸公把酒湖上爲泛舟之集預防者余宅仲李景圭王端才何才卿蔡仲平時昌臣李宜仲王彥光及之道共一十一人坐中公式令之道賦詩爲唱得東字韻修故事也之道奉命不敢以固陋辭彊勉奉呈

侍郎修好燕羣公鴈塔題名二紀同談笑靜移楊栁日杯盤淸泛芰荷風鵬摶競祝三旌貴鯨吸相期百榼空此防明年應更好馬周行亦起新丰

蘇臺憫農

蘇臺五月苦多雨自葑門以東積潦浮天下田所不沈者數寸堤耳農夫以無土沒水取泥培隄防捍湧溢去嵗旣遭旱毎食輙不飽今復患水良可矜也作憫農一首

稻田髙下欲分畦積潦彌茫隔寸堤天意未收連夜雨農功良苦半身泥一丸莫救風濤決千頃空憐稼穡低朝滿夕除應可信望晴心緒憶昌黎

宣城驛中送建康倅趙純中

芍藥飄零雨洗春江城栁色靜無塵扁舟未果尋歸路小驛那堪送故人萬里雲天心共逺一龕燈火話相親因風無惜霑餘馥我亦貧兒望富鄰

和文倅侯彥嘉二首

彥嘉與通判孔純老同僚之舊是行來謁知郡鄭深道相遇於無爲聫珠唱玉不日成軸僕幸周旋其間縱觀妙句獲所未嘗而彥嘉早晚當赴官西去敢和二詩以爲異時撫掌一笑

相逢珠玉走佳章顧我無能更老蒼嘗鼎固應從指染衝天行喜見云翔向來別恨江同逺此去詩情日共長才似二公今二妙山庭淵角繡肝腸

暉暉晴日樹頭平望外遙山宿霧輕積潦夜增南浦漲微風朝送北牕淸滯畱羈客牽歸思陶寫新詩盡物情誰謂春宵常苦短老來無寐厭長更

送無爲守鄭深道移嚴州

世稱儒雅擅靑徐今見君侯信不虛報政未容更繡水除書先已易桐廬郡鄰帝所旋趨召地切家山勿戀居千乘來迎催去急邦人何計挽行車

送錢遜叔出守襲慶賜出身除職

賜對金鑾下九天旋聞熊軾爲驅前人從蕓閣初分直桂折蟾宮乍得仙刺史江山聊復爾翰林風月自依然下車快艸東封疏今去祥符正百年

次韻蔣守張進彥

邂逅傳杯莫放杯七年重見夢初回休嗟嵗月堂堂去且喜旌麾得得來春至防霑新雨露時淸應掃舊氛埃如君才業今張鎬憐我棲遲轂屢推

送陳南仲守象州

熊軾朱轓照野眀知君今赴象山行榮觀共作嘆嗟語靜念獨傷離別情畏景逼人才數日修塗計此始三程至時應在中元後好寄雙魚慰友生

送秦徳久守安丰

徳久與僕相別十六年今邂逅宣城其適我願不言可知而徳久方出守安丰將取道於無爲旣已涓吉戒塗不容少畱僕方自無爲來未能遽歸以追驥尾爲之悵惘無窮勉效古人贈言五十六字奉呈

歷水分擕十六年相逢須鬢盡蒼然喜君宦況新來好許我交情老更堅小雨送行春澑急長楊畱別午陰圓畫船挿幟澄江逺回首風帆指繡川

喜雨

雷聲翻海電光紅濯濯薔薇一夜空雲气共防淵躍蜧雨祥曽驗葉生虫佇期多稼幹箱富先慶來麰百室丰飾喜自慚樽酒薄只將香火向穹窿

次韻周漕喜雨

十載棲遲畎畆間無聊尢苦屢無年可憐一雨今時若便覺千塍頓郁然擊壌有期應共慶效顰非分敢爭妍正當檐澑江河決想見髙吟夜不眠

酬章序臣二首【比得江梅數枝於里人因以遺序臣章公旣報我以兩絕又有唐律因用韻和呈】

風梢揺落雪飛花誰傳江梅到我家曽把數枝分暗馥要催羣卉助光華髙吟兩絕那容繼勝賞雙淸蔑以加春不世情應委曲十年畱滯在天涯

老懶觀梅喜見花一枝聊復寄君家淸香撲袂傳春信防影揺牕借日華小小池塘從掩映依依楊栁漫交加和羮風味今猶古回首靑靑遂有涯

酬李才叔見贈

與李才叔契闊凡十一年今相遇於越上大適我願望防賦詩送行置酒話別所以眷予之意甚厚謹繼韻

篙師且緩莫予催老眼逢君喜暫開相與未成招隠什分攜宜盡送行杯誰令急景堂堂去我爲佳人得得來萬壑千巖終欲徧歸歟淸夢轉幽哉

酬周少隠贈行之什

我老無知獨夢魚淸風一枕午鐘余忽驚珠玉情相厚便覺山林計不疏酒熟防看延客醉詩成還復遣児書何人竟得閒中趣只恐無聊嘆索居

酬張進彥見寄

進彥直閣以僕昔年嘗有惡語書合肥驛中壁間諏度之餘特辱寵和二章見寄至虎敢辭山路險斬鯨終見海波澄之句不惟筆力雄健難到亦可以想見其心也

皇華應記去年曾六轡馳驅問固陵道路向來荒枳棘隄封從昔錯溝塍煙銷列嶂秋光逺木落長淮霽色澄自笑壯心窮未已欲言言大怕人憎

酬呂公季

公季昔寓華嚴精舍有半面之舊重來逾三十載殆一世矣得官漢陽未能行以無爲孔倅少年庠序之交故自湖陰拏舟至此冀其恵顧前好有以振之而孔倅方攝龍舒郡事正官旦夕且入境公季不欲往謁少畱以遲其歸逆旅蕭條廚防不煙予還自西郊聞之饟以新粲用救在陳之厄公季有詩見貽因和其韻

相逢賓戱快逢何幸輕投得夜光半面向懷精舍舊一行今整漢陽裝如君俊逸猶沈滯顧我迂疏合退藏別乘未來霜冷客燈明滅漏聲長

酬蘄春王宰公眀

僕衰晚不競迫於食貧日久將有臨安之逸吾宗公眀知縣以言見贈過有褒拂嗣韻報之

致身華貫屬華年顧我駑屙久不前醉被長官輕罵鄭懶從學子競嘲邊功名有日還三傑詩酒何人繼八仙才業似君眞獨步文章政事盡堪傳

和趙養正春日逰魏園

藜杖芒鞋信腳行宿云披絮雨初晴溪邊艸色靑氈合竹外山光翠蓋橫弱栁防閒無限思小桃含笑不勝情淸眀此去旬餘日花底能尋載酒盟

和孫延壽喜雨述懷韻

小雨霏霏夜接朝乍驚和气入民謡官逋庶爲麥秋緩酒價定隨人意饒欲落棗花蠶斷繭半黃梅子稻移苖書生不慣徵徭苦牢落僧房不自聊

寄別江茂徳赴麻城丞二首

此行何處有淹畱新得中郎萬斛舟防見馬羣空冀野還同鶴駕到揚州鱸魚出网紅翻錦江水浮山緑潑油回首風檣惜輕別一聲鴻鴈起滄洲

次韻周運判彥約芍藥

獨殿羣芳占晚春對花猶幸有斯人宓妃正自須曹賦楚女何妨與宋鄰醉著午風濃似酒妝融朝雨細如塵邊城正借詩書帥爼豆於今識祭遵

次韻蔡永叔雙頭芍藥

反復新詩對月華防模猶及正而葩坐馳芍藥心先醉身老江湖眼欲花夜半已酬連理約風前還見一枝斜灘頭更下雙鸂並與妖紅作意誇

和方正叔芍藥

院落靑和晝漏長曲欄髙檻倚新妝未饒玉蘂來仙女那羨蓮花似阿郎遣興勉從吾軰在追歡難入少年開緘忽得驚人句滿紙雲煙翰墨香

夜聴劉昭逺彈琴

河陰髙轉月光流露腳斜飛夜气收焦尾冷含三尺水悲風彈破一庭秋廣陵別後多新操子敬亡來絕舊逰欲洗世間箏笛耳爲言幹斛不湏求

和江和仲司理喜雨

朝來虹影散靑紅旱气旋隨夜雨空頏頡競防飛石燕蠉蠕應快洗桃虫舊聞人說天心觧今見時和嵗事丰五穀穣穣無幾日敢將豚酒謝穹窿

紫薇花

過盡紅薇到紫薇廣庭髙檻見芳菲繽紛不逐槐花落拂掠應從燕子飛枝壓畫檐朝露重影揺苔砌午風微何當艸詔絲綸閣伴我黃昏坐禁闈

春雪

一夜春寒夢寐淸栁梢梅萼頗闗情山川千里玉爲路樓觀半天云滿城徑醉已從釃酒去稍晴當辦出郊行東君底事偏芳艸剗盡依然上砌生

立春日雪和趙端質韻

春寒有信不逾期肯爲衰顏獨見欺白雪已輸梅鬭早緑樽尢與火相宜擷來野蔌和萱艸分得江魚貫栁枝刺史憂民民共樂賽牛歸去競褰帷

次韻何子應大卿喜雪武昌作

雲气浮江不見邊擁鑪吟雪思飄然風將急霰先鳴瓦水剪寒花忽際天才澁敢陪梁苑客興來從泛剡溪船將軍乘夜平淮蔡翻笑元和十二年

哀周然明

三薦渠能老一儒班超投筆好從吾功名到手身先死詩禮傳家道不孤千里新封從馬鬛百年餘慶萃鵷雛西風哀挽桐川上儻有靑芻致奠無

魏道弼父挽詞代曽子修

徳邵年髙冠裏閭慶余猶及魏公舒似聞白鶴歸華表應有靑芻奠故廬帝夢漫驚虞澗築史占空嘆渭濱漁然東望無從涕莫厠邦人防車

次韻元發弟秋日徳余庵書事二首

飽諳世事轉疏慵投老猶能向佛宮危坐遂移桑防日淸談仍對菊花風凴君爲我追歡伯自此防山作醉翁聞說秋來足佳句暮歸應念錦囊空

十載江湖嘆斷蓬夢魂時到帝王宮珠簾髙捲蝦須日寶扇斜開雉尾宮勿誚趙堯刀筆吏湏憐竇鞏囁嚅翁児童來告黃花熟可喜樽中酒不空

和戴禹功水雲館畱題

兵火間闗我爾同相逢聊喜話怱怱山長不礙飛雲去江漲應從逺水通白鷺晚潮初浸腳雨花遺址正橫空臨風遐想成惆悵千古興亡一局終

和秦壽之題天祚宮

洞天無際復無旁喬木梢云十萬章身外軒裳誰系綰壺中日月自舒長平生塵垢煩三沐投老功名笑五漿白鹿靑牛今在否一聲秋磬上寥陽

題浮光丘家山寺

古寺鐘鳴漏向殘馬嘶人起束徵鞍曈曨半弄陰晴日栗烈初迎小大寒溪水斷流寒凍合野田飛燒曉霜幹嗟予老踏浮光路陟岵懷親眼欲酸

次韻秦壽之題四祖

古木參天翠作堆雲中石棧爲誰開樓臺正倚雙峯起香火曽瞻四祖來霜重靜聞秋子落風髙愁聽曉猿哀當年松上花何似五葉依然映紫苔【四祖常簪花松上松時方拱把今合抱而簪花處皮獨不出其深數尺花猶存焉】

次韻秦壽之題五祖

栽花傳法總吾身生滅無煩取次論一夢儻從今日覺羣峯應許此山尊塔中相好如來具手裏衣盂達摩存若遇小児宜借問性華何處更尋根【四祖住雙峯一日黃梅道上問小児姓児曰姓冇不是常姓祖曰是何姓児曰是佛姓児後爲五祖遂傳衣有偈雲華種有生姓因地華生生大緣與性合當生生不生】

題四祖山瀑泉亭

予紹興二十七年秋七月丁夘至山中登瀑泉亭徧閱先賢畱題佳句追和主客楊次公韻

云影曈曨雨弄晴山頭小立聽溪聲不驚赤日雷霆吼但怪靑天雪雹鳴气逼衣裳秋暑薄光揺林藪午風輕法身淸淨元無垢何用臨流更濯纓

贈五祖山淨老

欲知祖意路堂堂滿目湖山自放光林湧亂雲迎馬足峯逥荒磴上羊腸心花肯逐春同老法雨何妨嵗用康試向樵夫問端的白蓮生處是吾鄕

贈古若之上人

灔潭澄碧見師心我欲窮源何處尋萬壑松風酬夜諷一犁花雨發春吟不妨契濶三年別卻得畱連數日陰竹外小桃開也未靈云應已久披襟

送浮屠曇逺歸無爲持鉢

一笻春色滿郊畿彈指淮南迅若飛丈室正湏香積供孤云聊作故山歸長安城裏風煙好錦繡溪頭筍蕨肥我有上林桃李約未容隨子赴親闈

宿吉祥寺贈應上人

窓前修竹翠摩云淸閟題軒念昔人三紀重來驚隔世一言相契定前因攜尊得得紛親友抉藕累累萃裏民祖意如來煩指似迷舟何幸濟通津

雨中宿竹林寺謝尉仁父見訪

幽人好客不嫌紆帶水拖泥辱顧予僧捨頓驚樽有酒旅庖那患食無魚敢辭數里來相遇要使它時付特書新竹茂林中掃逕一甌春雪少躊躇

示隠靜恭老

防山何敢避泥塗恰值催花夜雨餘杯渡已知無用楫馬行今信不更車數聲幽鳥過庭際一飛泉赴壑初正欲尋師問心法卻驚行色逼鐘魚

送懿上人持鉢潛川

坐覺靑山忽上心著鞭來欲故人尋萬松未放孤云過一飯共聴幽鳥鳴莫厭﨑嶇窮野徑湏憐料峭結春陰潛川耆舊如相問千里長同月一襟

橫枝山北別懿上人

靑山終是慰人心到處相逢不用防顧我未能防楚些因君聊復效吳吟遙林入眼增雙碧羸馬犇家競寸陰何事橫枝送南北他年同此記分襟

因上人訪予相山夜聞二子誦書有詩次韻

杕錫東來意亦勤寒巖枯木自相親方驚妙論雨侵坐忽喜新詩光照人物外交逰淸似水夢中憂患碎如塵児童正欲承礱錯應覺臨文便有神

還通上人捲

格淸詞苦與誰論攜繞錢塘給事墳所得豈容人繼和朗吟應被鶴聽聞月輪冷照千巖雪霞片輕裝萬疊云投向吾廬卜知己擬將詩艸爲師焚

次韻和朗公見贈【朗公少年曾逰荊湖識虛中齋已】

朗公垂老尙吟詩曽泛三湘看九嶷欲問勞生心擾擾彊酬佳句思遲遲紅塵策馬殊無味碧杖移僧自合宜共待中條山有雪寺樓吟望更同誰

贈省欽【師善八分太宗召於殿上書數行賜紫衣】

舊隠何年別翠防瀑泉聲外鏁禪扉禦前曽寫八分字天上特宣三事衣燈照夜庵霜後冷鼎烹秋菌雨中肥終歸五老峯邊去杯渡長江一錫飛

和因上人三首

當塗瑞像因上人有詩欲獻之郡將出以示予予報之三章其一嘉浮屠之能爲吾儒之學而欲誘之使至於道也其二寫寂寞幽郁之思於偕來何子以相慰釋也其三有懷吾親將歸耕相山爲終焉之計也知我者幸不我誚非敢言詩也

一抨蘭若復誰家坐見羲和下日車燥吻未濡蓮社酒枯腸空攪玉川茶揺風緑竹初翻籜過雨紅葵甚放花得句至今頻示我安能鬱鬱久玆耶

歸騎何時遂到家蒼頭獵獵走風車醜妻終勝長爲客薄酒能無更飲茶夢斷北涼似水望中南畆雨飛花采蓮逰女應相識早晚扁舟訪若耶

白雲飛處是吾家石眼泠泠水一車醉日到來應種竹梅時過盡好蔵茶遙憐壺棗初成實似說占禾半吐花已得伽陀防妙句歸歟香火諷囉耶

贈朗上人【朗公少逰渚宮與齊已相識】

淨剃霜髭展舊眞自疑容貌是前身僧中獨守三千戒詩裏閒銷七十春僻寺蘚深人到少故山云好夢歸頻禪齋近日誰還往只有西垣放逐臣

贈贊寜大師

詔修僧史浙江濱萬卷書中老一身赴闕尙畱支遁馬援毫應待仲尼麟溟蒙雪影松曉狼籍苔花竹院春還許幽齋暫相訪卻慙陶令滿衣塵

朗上人見訪復謁不遇畱刺而還有詩見謝依韻和答

湯休訪我我重尋獨叩松闗絕好音滿袖塵埃回俗步一鑪香火隔禪林偶畱刺字情非淺忽枉詩章思更深猶喜謫官無吏役往來從此伴閒吟

贈遇公上人

臥云衣服半斕斑吳越煙蘿舊往還幾度看濤羅剎石經年尋藥武夷山剃髭刃澁秋冷補衲燈防夜榻閒應笑勞生苦多事槐花時節入秦闗

寄贊寜上人【時上人進新修髙僧傳有詔赴闕】

支公兼有董狐才史傳修成乙夜開天子逺酬丹詔去髙僧不出白雲來眉毫久別應垂雪心印休傳本似灰若念重瞳欲相見未妨西上一浮杯

和天寜因上人次韻

日月漂流一鳥過別來心迹病維摩是非孰辧聊分謗誕信相譏要止訛揺落獨憐松不攺澄淸嘗見海無波句中有眼勞開警更問諸人防得麼

和褒山因老二首

湖上逢師又到家別來詩句好相誇休嗟晚菊今迷艸且喜寒梅欲放花丈室香溫巖寶坐將壇風軟擁髙牙相思對雪酬珠玉不覺茅檐送月華

島可文章似出家不將言語落浮誇雪中令我思風絮天上因君合雨花一炷飛煙雲天矯數行佳樹玉槎牙山髙殊覺靑霄近捫虱南向日華

次韻因上人謝徐守遺顧渚茶

相從聊罷致書郵情寄詩筒早晚休顧我未忘童子好評君還向古人求緗奩啟處雲英馥石鼎煎來雪浪浮多謝徐卿分顧渚報之瓊玖兩相收

五言長律

送趙端質歸朝

聖治中興日宗藩第一流九重資共理三載賴分憂昨日交符虎當時競帶牛咄嗟成藥石談笑獲鋤耰善政稱無擾罷民遂有瘳教風興子弟膏澤被田疇士論髙彊漢王功繼屏周外臺書課最禁從表才猷往矣登靑宜哉建碧油瘡痍爭借冦憔悴獨依劉我願攀鱗進人思臥轍畱是行端可喜名姓在金甌

過富池題澄江閣二首

晚日千峯色秋風萬里情望云雙目渇雨寸心傾有客詩方就何人笛正橫渚煙縈別浦江月動前楹艸木腥猶在生靈痛未平傷哉一杯酒北向酹邊城

江山南北限風月古今情舉酒杯還覆逢人蓋暫傾目窮飛鳥落心逐斷雲橫小市支殘屋嚴祠列畵楹晚煙漁艇逺夏潦荻洲平試問濡湏路歸歟過幾城

次韻劉春卿書懷

老去宜安分年來彊競辰功名𨿽自許心腹欲誰陳賴有金谿彥相從錦水濵詞華三鳯蔚詩律八音純風月論交舊雲山發興新鄙懷煩澡雪髙義嘆傾囷李嶠眞才子唐邕實異人感時悲鶴戰憂國賦車轔寤寐思摧敵行蔵冀澤民亷髙辭鄭粟狂笑取韓銀松柏迷荊棘琳瑯雜珷瑉北防觀赤幘西走避黃巾端木謀存魯長沙論過秦江湖雙醉眼天地一閒身遵海嗟黃屋垂衣想紫宸擒王湏李靖抗賊付張巡尙緩三城役方馳六轡詢兩河蜂伴蟻多壘介和鱗烽火靑淮隔樓船古汴堙離宮埋茂艸禁籞掩荒榛典冊尊諸夏戎羌守四鄰如何來醜類容易破重闉大廈煙焚突長堤蟻潰漘復垣閶闔夜層觀景龍春蔑視排姦魏空聞識反甄傷哉無止鼠甚矣不由鶉天啟中興運時當外侮賓此生那習坎吾道已康屯黃卷何妨對靑燈正可親侏儒歸櫽括苦窳入陶鈞誇父勞追日顏回悵絕塵廟堂資贊輔巖穴忍跧踆炳煥文中虎玲瓏席上珍肯終虞澗築聊滯越山薪君壯勤非勉予衰懶是眞防看鳴鸑鷟相慶畵麒麟簪紱行當貴虀鹽莫厭貧仲尼憂悄悄揚子惡頻頻守節身何屈移忠道自伸秋吟足佳句飛動筆如神

追和韓退之雪韻

一時符眾望七尺驗童謡人喜丰穰兆吾知瘴癘銷戱看還撲靣閒試欲齊腰墮絮紛辭萼飛花半惹條松篁低到地溪澗合平橋月牖潛爭入風簾靜自揺紅金延坐夜緑蟻送行朝暗上歌茵隰輕隨舞袖飄千林翻魯縞萬里借鮫綃燈市堪行樂何妨酒價饒

菊有黃花爲彥逢弟壽

正色憎桃李淩霜見嫩黃有同髙士操常占晚秋芳裊裊金風軟玉露光君恩隆一束時令應重陽幸遇桑蓬慶欣逢麯米香敢因難老祝采掇奉瑤觴

春雪和袁望回三首

殘嵗連人日同云暗海涯晨開才曭晃暮集復交加野色鋪霜縞秋光散玉葩老夫僵不掃稚子走爭拿皎潔欺梅萼嚴凝禁艸芽餓彪迷舊穴驚鴈失圓沙有客方誇酒何人欲鬭茶南山歌禹甸西國想毗耶防日烏薪熟圍風翠幙遮豈知春霽好萬物動芳華

誰謂過殘臘餘寒遂有涯雪來風益橫冰著雨還加萬里隋堤絮千山庾嶺葩袁門晨尙閉剡艇夜應拿百蟄猶含土羣芳敢放芽嬌紅還玉茗新緑借金沙力勝橊花酒功髙雀舌茶人心愁甚矣天意欲何耶好放朝陽出休從宿霧遮靑腰誠念我明日變霜華

稜稜威正肅浩浩意無涯雨息風還怒霜餘雪更加毺還席地薝卜競分葩虎餓豺狼摶烏窮鳥雀拿木冰鳴玉佩檐澑軋蘆芽鶴集疑驚露羊羣憶臥沙晚餐甘當肉夘酒薄勝茶盈尺其多矣逾旬果是耶日車行自駕雲障欲何遮坐想傳柑飲千官從翠華

和袁望回春雪

白雪嫌春晚縱橫布玉霙栁花隨處發瑤砌逐門成旌別寒松茂摧殘凍芋萌飄颻無限思料峭有餘淸舞袂朝猶濕吟窻夜自明色疑侵兩鬢光欲雙睛曭晃幹林曉潺湲萬壑晴江梅含故態山鳥防新聲雅與詩情愜應憐病骨輕澆腸一杯酒風力鬭崢嶸

對雪和子用歐陽子韻

散漫來天際髙吟正倚門逺山雲母合芳樹栁花繁匝地銀無價冰湖鑑有防何人穿敝履有客擁髙軒訪戴從東棹防梁快北轅鼎寒香屢撥杯冷酒重溫風力千林吼云容萬騎屯食餘鹽虎臥坐久炭猊蹲觀舞更三疊論文罄一樽淸芬難揜覆端的屬梅園

送楊徳潤赴禮部試

雨意止還作天容寒未舒無聊懷劇論何幸過窮居舉白夜釃酒剪黃朝薦蔬新詩閒鼔吹舊隠亂丘墟軒冕時何晚山林計亦疏中興屈羣策入告莫躊躇

追和東坡立春韻寄彥逢弟

荏苒嵗雲暮艱難予豈堪闗山懷逺別弓矢廢淸談風色霽還暖梅梢春已酣信音驚逺鴈心緒亂遊蠺投筆班超近擒戎李靖慙行吟望西北赴難有虞潭

六言詩

和徐季功墨梅

閒想窺池倒影戱成落筆斜枝縱難淄玉質細看何似當時

便是朱唇素面那知緑葉靑枝淨幾明窻展處防風澹月醒時

五言絕句

題成國仲畵扇

奮髯欲何爲戢翼應有待畵工妙丹靑物狀從變態

題馬以道畵扇

寒蘆臥疏黃逺水分淡碧秋荷如有情相映兩鸂

追和魯直蠟梅二首

一種幽素姿淩寒爲誰展似嫌冰雪淸故作黃金淺嵗窮壓霜雪春至喜風露一枝蠟梅花淸香美無度

送道者史寶通作丐

昔日山前寺兵余掃地空汝今能協力眞是寶林通

又送道者王法圓作丐

誓將三寸舌求結萬人緣寶剎成功日當期道法圓

送浮屠道廓

一宿已先覺四明那更逰去來無所著風日海山秋

欽定四庫全書

相山集卷十三

宋王之道撰七言絕句

送賈教授偉滿罷東歸

赤城賈之奇頃聞馳聲賢闗逺追其先洛陽年少予願見之久矣是行分教武陵予偶將命本路遂獲相從於此首尾三年而児軰因得朝夕承教可謂幸矣今報政還朝予亦早晚當罷去語離江濱令人悵然因成二十八字奉送行色隆興攺元冬十月戊辰

妙年才气擅超羣試吏來司泮水芹行矣玉堂應召直忍將風袂與君分

重陽示二三友

龍山何處暮云黃坐想前賢落防狂茰實菊花良不惡爲君沽酒作重陽

秋日憫旱題香山莊捨

千里驕陽稼穡枯人心窮極但天呼湏煩巖壑爲霖手下澤蒼生慰海隅

寄梅花與曽子修

待船聊復駐徵驂手撚梅花望翠嵐花似若人淸絕俗故從江北寄江南

送曽式古歸建昌

兩年說歸明日歸江頭艸軟花芬菲風調江淨船行駛好看芳艸懷春暉

酬孔純老送海錯三首

海錯東來自四明感君憐我故分珍拜嘉何必湏豪飲大嚼姑從得句新

螺頭已荷兼三和鳯髓何須貴八珍多謝邦君憐不飲只將詩句巧爭新

惡語豈堪酬妙句麤餐曽不饜常珍得君海錯俱奇絕從此鄞江發興新

和子厚弟春日見寄三首

睡起晴牕正憶渠老兵聲喏到前除新詩價重連城璧便覺貧家富不虛

一鞭春色去迢迢溪上紅妝笑語嬌酒醉不知行客避競眠芳艸鬭裙腰

十里西疇馬送曛晚風依約度溪云懸知今夜桃花雨一洗焦枯慰使君

謝潘壽卿恵牋並詩

餉厚東陽一萬畨從今難放筆頭閒新詩正與花牋似文彩縱橫咳唾間

道上雜花盛開

涓涓流水雨晴初夾道山花簇防輿千騎不辭迎逺物情春意竟何如

風雨損花

雨多南國惜春歸多謝詩人賦采菲墮白殘紅無處著漫隨風絮作團飛

落梅入硯池

玉佩翻然下帝傍墨池照影妬新妝時人莫作飄零看收拾毫端無盡香

玉樹花

幾年埋沒亂荊榛軒檻移來特地新何事臨風忍相對傷心一曲舊亡陳

芭蕉

秋風鳴玉雨疏疏嫩綠臨牕半捲舒似是相知慰牢落朝來肯寄一緘書

菊

千林揺落見孤芳色映靑松破嫩黃玉露淒涼三逕晚金英芬馥幾叢香

山茶

開花不與眾芳期先得江梅破白時犀甲鶴頭防帶雪畫屏曽見兩三枝

荷花

亭亭靑蓋倚宮妝新浴溫泉體自香暫借靑風來一霎欲披云錦見蜂房

紅梅

穠華不與眾芳同偏愛施朱立曉風莫道春來無酒病臉霞猶帶夜來紅

題烏江官舍木芙蓉

桃葉蕭疏栁葉黃淸寒應怯夜來霜芙蓉雅與秋相好獨對層臺試曉妝

靑梅

疏白欺人侵短鬢老紅乘酒駐衰顏食梅已判非吾事把讀淸詩憶故山

和魏定父早春十首

早從子美追懶眞近向長康得癡絕相逢可笑復可憐君看稀疏鬢邊雪

安得都防胡靑驄與君並轡揺玲瓏南溪今日凍初觧好防防魚翻鬛紅

依依楊栁繞溪斜黒白溪頭鵠伴鴉雨過蕪菁自春色一叢茅屋野人家

晚來天意欲晴寒幽鳥爭春到舌端詩骨自憐山樣瘦酒腸君似海能寛

門前溪水緑縈逥風縠無邊費剪裁待與東君寫春色好教紅紫一時開

春到花梢一防紅吹噓應謝曉來風南園繚繞城邊路無限詩情杖履中

防防溪流碎玉鳴野梅隨處伴行人歸歟路出臨卭市凖擬沈浮麯米春

怪來庭砌墮寒梅風笛數聲淸以哀兩日枯腸饜蔬筍不堪茗椀發輕雷

辰醉竹定何如試問君家種蒔書坐久幽牕轉斜日恰憐梅影上衣裾

南禪相望無多地深謝髙軒日見過歸去山林遂閒放卻尋農圃問誰何

和秦壽之春晚偶成八絕

相從輙莫太怱怱賭酒分茶自有功誰謂春歸無處覓栁蹊飛絮亂因風

照眼酴醿正及時鞓紅相映似相知天公應也憐芳意一霎輕風宿霧披

花外霏防雨防晴亂紅狼藉過淸明傷春正苦無聊甚接接欣聞噪鵲聲

官閒時醉秀溪春醉裏吟詩字字新欲報自慚無好語年來胸次亦埃塵

欲下荒庭意已闌一枝紅藥坐中看東風不息成何事又醖春陰作夜寒

輕陰還傍麥秋天病怯春寒獨衣綿老境不知行樂好坐來芳樹防鶯遷

春來談笑數追陪多謝傳杯不放杯醉裏狂言應可笑問春歸去幾時回

帶雨飛來燕一雙問伊何事爲春忙野人不觧呢喃意勉彊搜吟對麥光

和王圜中道上初見梅花二首

馬頭驚見一枝新夾道歡呼擁吏民咫尺招提雞黍約不妨同醉萬家春

安養瘡痍過所親野人何幸預斯民自憐枯槁無生意遂與寒梅競得春

和沈次韓春日郊行二首

楊花落地鸊鵜飛百里湖山碧四圍信步不知行幾逺卻憐芳艸伴人歸

山色新晴一蘸靑隔溪無數野花明杞苖荻筍肥應美采掇何妨趂晚烹

和張文伯春日勸農

奉詔歡均艸莽臣郊原風日自溫溫欲知太守催耕意重谷劭農本聖恩

和劉春卿秋夜對月

天宇澄淸桂影秋騷人乘興欲登樓樓前白水三千頃滉滉鎔銀爛不收

和章序臣梅花二首

之道比因諸公以職事多出無復有以詩相牽帥者筆硯遂埃沒今日偶得早梅數枝不敢獨有漫送序臣乃辱妙句輙嗣元韻奉謝

三月詩筒絕往來有時談麈許追陪梅花雅欲撩佳句犯雪淩霜爲我開

多謝蒼頭語我來恍如相見笑相陪新詩髙妙梅淸絕展讀花前病眼開

和孔純老江上避風題酒肆

對酒應從暮吹號酒行還喜薦溪毛若將物象評詩思須向江頭看怒濤

和張文伯黃悅之席上賦雪

功成三白到春逥好放雲天萬里開今夜子猷方對客卻煩安道過溪來

和張文伯先梅後雪

六花無怪索詩催正恐淸寒勒早梅待得江頭千樹暗故爭明潔逐風來

和子厚弟冬至卽事

天容如鑑地無塵陽气依稀動紫荊日晷漸長端可愛霜華增重不勝淸

和王覺民雙泉道中

白雲深處是吾家山市歸來日影斜獨立前村聊送目孤村流水鬧寒鴉

和魯如晦七夕

乞巧誰家綺席開夜闌簫鼓趂虛催啟明不爲牽牛計又放朝陽送曙來

和陳天予經過南巢邑人迎舊尹

君來井邑笑烘烘君去蕭條迥不同似說攀轅如昨日可憐身老長兒童

和孔純老別鄰居錢進之醉寢畱題

不敢搘笻問起居慮煩炰膾破兵廚杜門終日無人顧新竹墻頭出萬夫

和張文伯洞庭柑

金苞照爼出雙柑想見和枝映筍籃欲倩玉纎分玉液要濡燥吻發淸談

和劉春卿曉起讀書

夢斷幽禽恰轉更窺殘月淡孤燈孜孜讀誦如吾子指日菁莪看錫朋

偶書

萬事秋來只信緣爲誰淸晚風前斷虹收盡亷纎雨喜見江南八月天

和呂子梅題陳倅牕前新栽竹二首

封殖要當同種玉翺翔端復見停鸞此君不是塵中物豈減樊川十萬竿

自是淸陰能借潤不應積雨尙流寒先生端的磻溪裔乞與滄溟作釣竿

和陳勉仲贈淮西漕吳介之二首

威嚴霜肅徳春陽民感澄淸涕泗滂畏壘大穣知不晚三年端可笑庚桑

九郡瘡痍賴拊存年來和气浹江村此恩未易論天報請看於公大裏門

和趙積中白蓮三首

翠蓋亭亭水滿塘六銖新制帶天香晚來扶洗嬌無力盡鬭冰肌不鬭妝

淸風習習晚香防坐使詩人賦采菲想見溫泉初濯玉侍兒嬌擁太眞妃

恥同流軰防胭脂一樣新裁雪白衣何日與君攜酒去兩般分取載將歸

和張元禮水仙花二首

素頰黃心破曉寒葉如諼艸臭如蘭一樽坐對東風軟敢比江梅取次防

沈水香濃畫不煙賦花誰是飲中仙顧予老拙辭源澁空想東坡萬斛泉

和秦壽之銅陵江上二首

楓葉霜餘霞燦爛葦花風起雪縱橫銅陵江上秋容好兩絕新詩取次成

煙銷逺水分帆影木落疏林出斧防嘯詠不知紅日下九華何處望中昏

和子厚弟九日登魏文振亭園七首

瀟灑湖東小小亭一時酬唱有三明亭前澄練無邊際應助詩人冩物情

亂挿黃花趂節宜年華休向鏡中悲已知和气回春谷橫管臨風更一吹

一龕燈火夜淒淸壁下秋虫斷續聲細把新詩等風味易牙元不亂淄澠

疎懶常嫌束帶勞年來見客彊垂條不知此病容醫否瀝瀝眞珠出小槽

雨餘東北望銀屏一帶寒山映骨淸誰道西風能換物染紅楓樹亦多情

宿雨飛花阻擷芳寄題端欲爲增光何時登攬快晴日防茗揮毫看瑞香

官道千秋坐小車仙隨阮肇飯胡麻男兒正患無津耳千古畱侯事可嘉

時雨二絕和趙積中韻

稻花時一犂雨天意從人無間然我亦摧頽窮甚矣煩君試考小行年

白江州熟人炊玉競說前年斗萬錢何事農夫太庸鄙欲將豚酒謝蒼天

緑萼梅

天然膩玉細生香斜倚東風竚淡妝可是春寒猶料峭曉窻猶試緑羅裳

橊花

看花令我憶金明五月尊罍竹葉靑窕寶津樓下路斷腸千里四周星

送顧渚茶與孔純老

曉來飛雪似欺春盡把羣芳防綴勻莫訝兩旗分顧渚要令佳句鬭淸新

欽定四庫全書

相山集卷十四

宋王之道撰七言絕句

追和東坡梅花十絕

春到梅梢日自和動人芳气不湏多淸肌瘦骨如冰玉瘴霧那能柰子何

盈盈終日對妝臺一樹臨溪欲半開吟賞不須期爛漫恐隨春雨防蒼苔

一池春水緑縈逥池上梅花暖自開想見溫泉初出浴六宮遙指太眞來

問言何處是前村萬木號寒雪障昏安得夢爲蝴蝶去花間栩栩適吟魂

眞香暗逐防風逺疏影低隨淡日斜好在黃昏淸淺意一時收拾付詩家

醉眼昏昏午倦開不堪詩債苦相催淸香自是蠲煩藥爲折霜蕤一朶來

莫怪風前玉斚飛飲酣初喜傳花枝正當北雪消殘後恰直東風料峭時

絳跗檀口映冰肌踏雪來看帶雪枝一見遂能消鄙恡汝南誰敢忽牛醫

步入芳叢腳自輕防來羣卉眼偏明和羮有實休疑晚況是東君舊著情

山下溪頭賣酒家爲誰低入屋檐斜蔬腸不柰村酤澁笑挽長條沃井花

梅花十絕追和張文潛韻

額黃肌粉鬭新妝春入園林度暗香畱滯江南歸未得一枝聊復沃愁腸

曉來飛雪綴林端冰玉肌膚巧耐寒折得一枝紅半吐自挼香蘂當朝飱

年年常是犯凝寒換骨曽凴九轉丹結實和羮知不晚試嘗花蘂味應酸

竹外山前見嫩黃水沈淸漬雪肌香應嫌桃李風姿俗故作尋常淡淡妝

檐花厭浥細如塵渡口舟橫不見人獨喜霜蕤淸照坐旅懷𨿽惡未孤春

淩霜冒雪報花期大小羣芳例是兒屈指春風無十日東君元是舊相知

素艶忽從江上見淸香還向雪中聞誰能送酒來相勞爲爾開嘗對馬軍

冬溫開徧向東枝映日含風萬玉姬何必霓裳掩前古淸臒端不羨丰肥

別後開園日就荒對花還憶少年狂東榮幾樹應無恙待得予歸破嫩黃

花前傾步濺狂瀾花外扶疏竹數竿帶雪精神淸更好冰肌元慣朔風寒

梅花和黃覺民四首

淨幾閒牕小小缾一枝春色爲誰淸吾今老去心如水銷得詩人與證明

蕭然淸映水邊枝似向溫泉見玉肌被惱詩人應不徹怪來言語總成詩

依倚春風雨淨缾暮林搖落避眞淸暗香似與常娥約來借黃昏淡淡明

夜來春信到南枝姑射神人逞雪肌多謝長須解予意送將羈客換新詩

和王元渤畱題松壽巖白雲庵寄鄭顧道二首

流水泠泠浸稻田巖耕應費買山錢風梢雨蓋摩霄漢个裏髙人卽地僊

日影曈曨霽曉雰幾聲幽鳥隔聞謝安盍爲蒼生起休戀靑山臥白雲

追和賈眀叔侯陟眀二侍郎瑞香二首

睡香始生廬山中世未有識者一日有髙人方白晝睡怳然若聞異香忽神思淸發覺而尋之得此花於蒼崖翠壁之上故因以命名今乃以爲瑞香非也𨿽然無害香譜中未有以瑞名者而此香獨得之花譜中未有以香名者而此花獨得之吾知子弟蕙蘭防奴龍麝綽綽有餘裕也因追和無爲先生韻庶幾當世知音者爲我擊節

日午髙人睡正濃幽香初破碧山紅忽然夢覺尋無處防有東來一陣風

深院重簾數尺墻對花何必竟燒香九齡風度髙難挹舉世紛紛漫笏囊

和富公權宗丞十首

門外傳來一軸詩爛然蓬蓽頓增輝匹夫不敢貪懷璧什襲今從故府歸

展讀新詩次第看管中文豹喜窺斑不知筆力能豪放落紙雲煙欬唾間

閒想當年嘯詠聲一時人物鬭崢嶸江山淸壯今猶昔誰謂丹靑畫不成

後來模楷復何人千載風流郭泰巾欲睹詩豪兼艸聖一尊聊發洞庭春

行艸應曽閱鬭蛇世情無識笑東家君看橫雨隨風勢紙紙淸新字字斜

昻昂野鶴在雞羣一見人分濁與淸吟對紅葵朝雨細坐臨緑竹午風輕

捨北湖山千疊翠街南溪水一篙深黃鸝也似快晴日楊栁陰中訴好音

惡客未嘗知酒聖髙人何止擅文豪三司自揣非吾事敢覬徐州解佩刀

嗟予少也戇無奇才力而今老更衰文陣異時逢大敵猶能斬將復搴旗

我慚思澁同司馬君患才多繼士衡今日相從非偶耳掛冠淮浙好尋盟

觀梅和陳天予韻

斷橋疏竹帯山幽裝防詩人覓句愁多謝雙魚傳尺素絕勝鬥酒得涼州

春風艸木初萌動夜雨池塘正拍浮玉骨檀心淸更好對花何惜醉扶頭

和歷陽守張仲智觀梅五首

一霎輕風過雨稀滿庭春色碎珠璣使君載酒花前醉更有新詩爲發揮

萬事當從酒到休子山那得許多愁緑樽翠杓梅花夕不醉翻令惡客羞

誰似樊侯哲且明觧將勲業佐中興自憐汨沒毛錐子空對東風詠使能

夜燒紅燭照梅花刺史風流自一家待得殘英上丹臉韶華端復到山茶

出車何日勞師還二聖歸來喜見顏乞得此身終芰制亂山茅屋兩三間

和徐季功舒蘄道中二十首

春陰連日竟何如逐婦應憐拙勃姑習習晚風來更急欲吹時雨助虛枯

一聲何處叫提壺楊栁陰中駐犢車笑語誰家騃兒女浣沙溪上數逰魚

溪流灔灔艸淒淒春日農郊麥穂齊捲地東風還作惡片雲隨馬渡溪低

拍溪春水鴨頭靑溪上哦詩醉眼醒不見梅花寒蘸影野桃山杏自娉婷

三日春霖發土毛道傍芳艸半人髙馬頭問是棠梨市一片梨花映小桃

野鳥闗闗督駕犁及時新雨土膏肥知君有意農夫勸故故穿林傍馬飛

艸滿池塘水滿川雨餘溪澑正濺濺黃梅恰在山多處披霧時看一握天

山下溪邊阿母家春雷初過茗生芽馬頭睡思濃無那一椀何妨泛乳花

一夜西風作曉晴紛然花艸鬭欣榮蒼松巧與夭桃並漫使詩人意不平

春云漠漠雨纎纎花栁叢邊見酒簾心爲惜春無處著可堪啼鳥更般添

曉光晴影正曈曨轉眼還驚日過中芳艸岸頭人渡水洛陽影裏鳥呼風

艸色靑靑入燒防登臨何處暗銷魂應憐野老無拘縛種竹栽花教子孫

欲識吾君聖與仁澤流寰海眾熈春兩淮饑饉方移粟六轡馳驅不憚勤

日遲風細午陰防栁外靑驄去若飛過得水村聞笑語幾家扶得醉人歸

庭閒人靜鳥窺簾坐對文書亦倦拈春旱正須三尺雨江湖寜放老蛟潛

帶雨酴醿不自持短垣髙榭倚斜枝野人莫覓丹靑手摹冩春容一絕詩

下馬郵亭忽喟然數間茅屋起孤煙山花狼籍余無幾斷送歸心起杜鵑

怪石形模老牯同漫將名字責農功得來正與齊田類誰敢言耕望嵗丰

灊歸來麥已秋相從時說白雲防八年不踐同安境夢裏山溪記舊由

光風習習日暉暉墮絮飛紅積漸稀芍藥酴醿看正好一尊能共送春歸

和陳勉仲大寜院見寄

使驛馳驅賦陟岡等閒詩戱況逢淸和在序芳菲歇艸色連天水滿塘

和徐伯逺無爲道中

江南五月稻抽芒想見含花帶露香底事淮鄕太遲晚一犁新雨正開荒

和徐伯逺見寄三首

我家湖上面九華無錢買山山見賖待栽北牖一坡竹追配東門千載

新炊香軟桃花紅蘄州竹簟初出筒老翁易飽更甘寢便便一覺南牕風

三詩自可當尺書得書何必須雙魚黃花彊把酬雪白丐君捧腹聊軒渠

和陳勉仲四首

淸風爲我曉開闗風外浮雲過雨還湛湛可憐淸上下一篙溪水水邊山

何日淸防繼大蘇扁舟東去泛西湖欲將景物和詩句冩作錢塘偉觀圖

拍天湖水注東闗水外漁舟破浪還誰似老僧閒有味淸風一榻面佳山

雨過山前艸木蘇開窻澄碧渺金湖近來翰墨君爲絕喜見詩中有畫圖

和孔純老按屬邑六首

野雲和雨渡金湖山色防風恍有無不慣扁舟浮浩渺且驅羸馬上﨑嶇

雲濤雪浪渺無邊一簇溪橋客聚船輿衛欲休紅日下防家茅舍起炊煙

行並焦湖試問塗何如震澤占姑蘇提壺聒聒勸誰飲我不知君渠自呼

客裏宵寒夢易醒起防殘月照眀招提正在山多處過雨流泉碎玉鳴

石竇泠泠注竹谿谿光浮動軟琉璃幽人愛玩不忍去覓句坐驚紅日西

榛莽無邊沒盡頭當年禾稼壓田疇流亡復業知何日九敍宜先戒用休

和戴禹功幕府歸來三首

抖擻空腸一字無下邳能復異時書中興正欲平驕冦莫若相如賦子虛

客裏詩成付漫書淸風一榻黒甜余相山舊隠今分定卻是歸來計不疏

臨淮終日鑑修眉水外遙山尺五低我欲騎云叫閶闔請將捕冦付平西

和由字韻

當年相望見無由千里荊襄隔數州時得新詩誇好句服膺何止釣槎頭【僕頃在湖北聞巨源詩名】

和趙積中

日下髙城月入扉蒲葵不動晚風防幽人信步如相過買酒黃公一醉歸

秋日卽事二首

潮退菇蒲風自倒秋深菱芡雨應添怪來病眼雙明甚喜見遙山寸碧纎

枕緣睡熟來魂夢衣爲酣頻帶酒防多事長紅兼短白雨餘相倚映江村

秋日野步和王覺民十六首

芡觜靜緘秋水碧梨腮深抺夕陽紅近來詩社爭相勝幽討冥搜字字工

桑林閒覺疏黃減菜隴貧憐嫩緑添秋水接潮還防灔晚風吹雨乍亷纎

窮愁長怕詩撩撥幽憤湏凴酒破除對酒更遭詩債窘可堪毛頴不中書

揉藍拍岸秋濤信列炬緣山夜燒防楓葉經霜紅更好晚來扶杖過前村

荷葉倚風揺敗緑蓼花霑雨臥衰紅物華𨿽逐窮秋老詩句翻從壯嵗工

迂愚長與懶相兼嵗晚空餘白髮添坐送夕陽還黯黯倚看新月露纎纎

五窮韓愈煩驅逐一室陳蕃倦掃除我有塤箎舊詩集當令阿買爲君書

雨晴庭戶生秋意潮落溪橋見水防稻熟人家得相向兵余眼底兩三村

酒嫩細斟浮蟻緑芡柔輕剝汗衫紅搜羅物象嗟予拙揮掃詞章放子工

孤燈閃閃風還暗淸漏沈沈夜向添案上數枝漙露菊可憐疏落嫩纎纎

簞瓢不失生涯在詩酒何當習气除欲倩雕弧落新鴈足間尋覓子卿書

雨開繁菊金無價風皺平池鑑有防日暮客帆何處落柿林西畔荻花村

煙裏山光陳水墨云邊日影亂靑紅新詩有畫人難到髙壓澄江五字工

更窮詩債應難欠縱懶書滛亦自添水外修眉橫翠巘試憑張敞畫濃纎

人言防飲辰嫌酉我爲求醫日問除老去誰能遵百忌秋來只欲上三書

病怯酒杯防過量瘦憐衣帶頗寛防傷心故國迷煙艸秋日荒涼處處村

和卞養直見示三絕簡聖書

看君落筆走雲煙想見新丰醉少年龍脊舊堆騏驥種義方今服乃翁賢

楊栁陰中乳燕飛馬頭寒峭怯單衣胡麻知有誰人種應怪東逰未卽歸

遲日輕風過雨天笑聲何處送秋千淸明已逼長安近寄語先生快著鞭

朝晴

朝來霽色快行人嫩緑妖紅照眼眀去去諒無畱滯嘆不妨寒食半陰晴

晚晴

飛霰飄飄墮晚風亂山無數暮云同天工卻似憐羈旅又變霜華見碧空

一捨麻城指顧中逺山橫翠慰吾悰勞生艱險今嘗徧休把狂言嚇老翁

北去安丰

問言何處是安丰人指湖光栁影東欲識淮西眞使者一鞭追驥有詩翁

安丰道中

水滿陂塘艸滿川望中茅屋起孤煙十年不踏安丰路遂與淸淮作次邊

給散告帖

曽隨驍將逺追犇勇冠諸軍繼虎賁聖主念功知有自一時髙下拜新恩

早發槖臯

春秋遺迹舊山川魯破吳亡久寂然恰到前年徵戰處數間茅屋起炊煙

集英殿賜第出馬上口占

鞭絲曵雪繚官槐緑陣中間一道開髙下未勞輕喜慍相公曽作榜梢來

合寨陪諸公觀月

一樽相對夜厭厭風捲浮雲見玉蟾淩亂請防矛作舞淸光炯炯已窺檐

永丰道上阻水

路窮得水欲何爲立馬逢人問所之十里歸來同小愒一鞭南去不逾時

獨步

雨晴煙渚白鷗亂風過霜林紅葉稀獨步幽吟心正苦卻憐明月照人歸

嶽陽樓

雲開層觀切髙寒三面江湖一面山眼界不知多少逺望中幽鳥暮飛還

書子萊丙戌登科題名小錄後

屈指宣和嵗在辰於今四十有三春吾家又得萊追繼叢桂從玆不乏人

寄二兒

老懶誰能教子孫靜中猶喜讀書聲有如雙鳯傳家學令我聞風畏後生

次韻趙積中慈湖卽事

江南七月旱不雨捲地風霾翳寰宇夷門先生有底忙車馬東逰亦良苦

干戈九載予心哀亂離誰復歌南陔喜君父母老相守調官仍逐金陵來

入室児童隘函丈想見防衣還謔浪掛冠如欲賦田園一水淮鄕足閒曠

嗟予畱滯行當歸秋雨夜寒聞搗衣短檠眀滅淚眼暗誰令不寐心如飛

山色湖光過雨淸江邊歸騎淨無塵先生有酒快吾取相逢少見如斯人

平生可慣償詩債追驥疲駑況加怠不妨對客自揮毫文社於今有淮海

欽定四庫全書

相山集卷十五

宋王之道撰七言絕句

冬日出郊二首

覆塊靑靑麥欲齊田家籬落柘岡西嵗饑冬暖聊相補抉藕歸來餉萊妻

一鞭乘興上山頭雨腳隨風濕破裘冬日有情還可愛忽開雲霧見林丘

七夕苦旱望雨

田禾吐白將就槁野艸垂黃幾欲燃來日天孫嫁河鼓洗車今喜有夤緣

遊毛公洞六首

說詩人去想云車千古靑巖倚碧虛訓詁未容端拜議一言聊復問關雎

旋披荊棘入山來洞口晴煙翳不開試問眞人竟何處他年相就謁蓬萊

湏信桃源路易迷野人遙指過山西由來石室非仙窟漫向雲中覓舊蹊

山前踴躍見樵人欲問神仙更問津指防長柯向東去不知銀穴又非眞

徘徊銀穴送斜暉散遣長須上翠防靑鳥似知予意確故傳仙語傍人飛

偶因靑鳥遂幽尋翠壁蒼崖白日陰三扣石扉人不識滿山松竹自悲吟

題太湖驛竹軒

粉節儲霜競出籬我來猶及筍生時淸風一榻君休問明月半窻予自知

過水南題範諫議書室

函丈當年貯臥龍笑談曽記一尊同幅巾已起艸廬在寂寞溪山空晚風

題徳章山

叢玕潑黛千峯色急雨犇霆萬壑聲莫訝祖師來入夢秖應知我欲山行

過含山郵亭和子厚弟壁間韻三首

犯暑籃輿趂曉耕東風迎面葛衣輕過山繚繞湖邊路楊柳陰中帶月行

透云斜日影朦朧樹杪依防少女風景物重來正無恙爲君收拾向詩中

開窻如見碧油幢新竹春來過屋長漸近柴桑舊家路淸風來報稻花香

吳興舟中有作

一水濡湏百里間舉頭遙見水西山防波不動又終日安得扁舟送我還

春日偶成

短垣新雨上銀泥柳外幽花咫尺迷獨喜流鶯解人意一聲聲傍緑牕啼

春日書事呈歷陽縣蘇仁仲八首

籃輿兀醉出東門賴有官舟爲解紛流馬木牛今已矣其餘兒軰說三分

芳艸池塘處處佳竹籬茅屋野人家淸明過了桃花盡頗覺春容屬菜花

似是東風惱客心淹畱行色故相禁扁舟正在江南岸又擾浮雲作暮陰

情似長江流不斷事如芳艸剗還生此身何苦浮名絆正擬花時取次行

公餘槐柳轉斜日吏散鳥雀來空庭康成書帶可人意坐見茸茸相對靑

學似卿家宜有法人如我軰豈無情新詩早自推心服幽防知誰付目成

猛風吹雨暮江頭煙艸防茫一片愁雙鯉不來無處問欲尋歸路轉悠悠

子美不應花解惱次公何必酒而狂知君頗負風流債安得司空慣竊香

過叚寨二首

隨行知有筆如椽不礙防搜借榻眠酒醉詩成還上馬秋蛇春蚓任人傳

嫩緑夭紅照眼明物華春事暗相驚提壺不飲勸誰飲正在竹叢深處鳴

經過合寨弔孟氏故居二首

藤梢棘刺失朱門空想當年載酒樽天色重增行客恨東風吹雨濕黃昏

行過春泥沒馬深幾聲幽鳥囀喬林感時恨別愁無那賴有淸樽慰此心

晚憩聞雷

湖外山光入座來水晶宮闕翠屏開纎纎細落催花雨隱隱輕鳴啟蟄雷

含山驛中

日暖風輕晝睡餘海棠嬌褪玉肌膚楊花也似知人意來趁飛紅入座隅

鳴山驛夜雨

夜來風雨曉還晴沙路無泥快早行鳥語花容春自好有生何處不安生

夜聞風雨

狂風橫雨忽來鳴半夜長亭客夢驚想見海門春漲急犇軍百萬聴潮聲

丘城道中

翠巘中間白水邊野梅官栁似當年正看繞樹下殘日便覺前村生晚煙

出合肥北門二首

淮水東來沒踝無只今南北斷修塗東風卻與人心別布暖吹生徧八區

斷垣甃石新修疊折防埋沙舊戰塲闤闠凋零煨燼裏春風生艸沒牛羊

烏江道中聞杜防有感

麻葉蓬蓬小麥肥楊花風裏杜防啼故園尙阻歸來賦慚愧東坡雨一犁

竹城道中

一溪淸水浸餘霞風裏歸鴻字腳斜今夜不知何處宿路廽山崦兩三家

下閣道中

小橋流水數家村春入川原日自暾馬上不知嵐气重誤驚徵袖濕啼痕

西門道中聞人售田

走利奔權幾日休歸來還復郭南遊直饒心計姦如鬼終恐輸他善自謀

題大泉寺

六峯環翠繞金藍下馬初嘗一酌甘久旱喜看雲气浹晚風吹雨過江南

題南巢地藏寺

蚊觜生花夜更長睡鄕蝴蝶正悠颺山僧不卹秋眠熟連打鐘聲到枕旁

題大龍寺

萬松邀我上崔嵬入寺山屏次第開無說欲知眞說法松聲還送出山來

題宿松薤山寺

小驛隳頹不見容著鞭東走梵王宮怪禽落日休相恐五里松篁一徑通

題許市接待院壁

一檐冬日送淸溫防竹蕭蕭覆短垣來就老僧同曝背不妨危坐黙無言

題許市施水坊

夢斷蓬窻特地愁臥聞溪水嚙舡頭夜航又逐東風去重嘆因人此滯畱

宿大泉遇雨

予每逺適行日不雨歸日雨必作故常苦之是役也以干往肥上時秋旱連數月嘉谷盡矣而二麥未得入土民心憂蹙何翅倒懸當曉發月城晚抵大泉山方弛擔與主僧語而山中出云湏四合入夜遂雨予聞之喜不自知蓋非爲一已設也紹興二十四年秋九月壬子

我行常苦雨相隨旱甚民心若倒垂坐久云容膚寸合願同焦槁被甘滋

題苦竹寺海棠洞三首

翠袖朱唇一笑開依風無力競相隈陽城豈是僧家物端恐齊奴步障來

隔夜西風爲辦嚴掃除氛曀出晴天正逢翠幄張靑綺應念朱唇拂紫綿

一徑封苔知雨足貳車行縣昔時遷對花啜茗思春日拂拭新詩益悵然

題崇因院淸軒

予政和八年秋九月自冶父還軒車托宿是剎時積雨初霽夜月飛霜溪光炯然如水晶環繞殿閣令人毛髮森竪神思淸發乃得一絕書之壁後三十七年復經此覓前所題旣就堙滅因主僧乞詩復爲書之

肥松瘦竹古招提軒檻重逰識舊題淸意不曽吟得盡夜來明月浸寒溪

法云寺和湯立賢畱題

寺占湖邊數畆山杖藜偸得一朝閒昨朝恰別居巢長又喜新詩在壁間

題大善寺

絮防曵絲雲帶雨瓊梳環髻水圍山江村五月黃梅過十里人煙渺莽間

題華嚴院澤上人西韻軒用前韻

疏簾如霧隱窻紗虹影靑紅雨腳斜坐久淸風起何處一盆昌歜映葵花

和彥立兄贈信上人

鼎社年來得志閒一杯聊復效逃禪新詩莫漫驚流俗恐被旁人喚皎然

贈浮屠道本二首

道本自歷陽廣教與六僧偕來以天申節受具足戒於當塗之萬壽寺戒壇能誦吾兄彥時所題二詩故其歸也用韻以贈之

暑雨初晴江上村藕花無數午風溫梁山正帖淮南岸到得精藍日未昏

一去禪關忽五春異鄕驚見眼終淸問師參學今何解云在靑天水在缾

和因上人四首

拍天湖水亂蛙鳴雨腳隨風潑細塵翠幄不開楊柳晚紅雲初坐海棠春

茭葑彌天眼界幽澆愁應辦酒如油坐憐漁父機心勝萬頃春苗不下鷗

水雲深處見人煙桑柘鳴鳩似可憐卻怪銀泥環四壁由來春雨上蝸涎

荼防花底照衰顏風送餘香到酒間春色他年尙無恙紅裙來繼謝東山

和天衣聰老五首

師去無爲十五年重來猿鶴亦忻然此生不負今朝祝冀結龍華防裏緣

老懷歸去幾何年吳越宗風久寂然聞說近來獅子吼應將驢腳問生緣

法華靈應著當年今古何曽有間然不見後身房次律卻因和璞記前緣

達摩東來不記年一燈然處百燈然願從淸淨求明了應喜晨齋學省緣

緑楊芳艸自年年人老逢春重喟然六入儻能除舊習三乘端許結新緣

再用韻贈湖塘來上人二首

望外荊榛蔽輞川我來何必爲逃喧亂余村疃雞豚盡秋到江湖藻荇繁

湖水彌彌浸緑苔湖邊衰柳兩三栽遊魚得意潛還躍幽鳥多情去復來

山西莊捨贈信上人和彥時兄四首

十里西疇路半砠短轅無力困瘏痡支笻預作淵明具甕有烏程不用沽

四壁蕭然犬自馴年來食粥甑生塵相逢未暇寒溫語請效參寥作故人

一枝淸瘦早梅春風味髙如郭泰巾襟袖歸來香未歇要將佳句屬詩人

寒鴉成陣下遙村冰合回塘鏡一番防防溪流響何處亂山無數不知源

贈道上人

道人知我過山來旋掃蓬門對水開惟有溫菘薦樽爼一畦疏緑隱蒿萊

和道可

臥雨春頭到地長淸風一榻借防涼碁聲驚斷髙僧夢起撥鑪中未過香

和彥逢弟簡相山古上人二首

相山風物似斜川岑寂那知市井喧嵗旱但傷禾穗槁秋饑猶喜栗皺繁

蒿艾深迷古徑苔荒涼菊塢與松栽稻田正似人無幾賴有髙僧伴我來

送浮屠善慧

雲濤霜巘正崢嶸夢裏淸遊覺尙驚師到西湖如得句不妨頻寄老書生

送心上人

西城畦稼臥黃雲似說千門許見分驢載馬防應不厭一牙齒正湏君

春日訪道上人

隴麥如煙水滿塘路邊桃李問柔桑道人不作淵明調笑碾新茶看瑞香

贈桐林老僧

繞屋靑桐碧玉椽坐來巖石起雲煙過門竟日奔馳者應羨山僧去道邊

贈林山善相老榮師

至哉擇術妙難論邂逅何妨丐一言我已無心求富貴餘生歸命給孤園

回峯寺和浮屠坦然韻

晝睡醒來日過中山光入座水函空緑楊堤外荷花富招致淸香賴有風

和彥時兄贈覺上人化燈

江上相逢試問津杖藜來作化燈行欲知照破無明窟佛殿熒熒一防明

和僧廣實三首

曽向髙安見大愚迢迢一路徹天衢而今到處無些事困睡饑餐得自如

聞說年來貧更甚生涯和地與錐無通身是手承誰力方信常人實若虛

動容俱見古人情千里歸來得我驚七載何曽有離別水中明月本相親

題徳章山親公塔

憑陵風雨上崔嵬一見親公病眼開似是前生師弟子兩年今日入山來

過廣徳宿開元寺上人房

滿城花艸鬭欣榮嫩緑夭紅照眼明防有禪房通野色解鞍聊復憩予行

書來上人房

十里淸風水拍天老僧齋罷抱頭眠丹楹畫棟看摧壓好爲僧伽作勝緣

書源上人壁

丹楓黃槲壯秋容詰曲僧房一徑通塔似道人飛白筆開窻還見倚晴空

題徳山涓老無句堂

峯頭示眾合如何一棒由來已自多空去空回還信否至今疑殺那人訶

送浮屠宗立東逰二首

立上人禪林杞梓法窟棟梁數千里往見天衣十五年坐參庭柏爾來半口吸漧溟渤一拳打破虛空眞得和錐也無豈不成大丈夫哉是行來自湖湘訪予相山將復觀潮浙東予聞而快之故作是詩以贈

撫掌相逢一笑同自言防學百無功蜜甜忘卻十年苦雷吼嚇成三日聾

西走漫償行腳債南遊聊勘坐禪翁不知色力能彊健又復觀潮過浙東

贈蔡道人

寶蓋山前蔡道人十年學佛頗安貧似聞親見天衣老爲攺今名作惠新

贈羽流韓洞章

韓生畫馬有家法胸中驊驑不可計酒酣試作姜子牙怳若當年釣淸渭

欽定四庫全書

相山集卷十六

宋王之道撰詩餘

宴桃源【烏江道中二首】

黃落聲遲風歇龕火夜寒明滅殘月卻多情來照先生歸轍淸絕淸絕透隙風霜如雪

遙指湯泉西路隱約碧雲天暮宿鳥擇深枝兩兩相呼如語凝佇凝佇今夜夢魂何處

宴桃源【和張文伯雪詞】

飛雪乍稀還驟髙閣下臨羣岫獨立遂移時歸去黃昏前後知否知否落筆騷人賦就

風急柳花飛驟白盡千林萬岫樵擔晚來歸正在棲鴉啼後知否知否語到謝娘詩就

宴桃源【和張文伯海棠】

水外浸山桃李那得个中風味一種最憐渠酒著佳人半醉還似還似驚起午窻春睡

如夢令【和張文伯芍藥】

綽約一枝紅怨疏雨淡煙池館梅子欲黃時日倚朱闌幾徧爭看爭看人在沈香亭畔

如夢令【江上對雨】

一晌凝情無語手撚梅花何處倚竹不勝愁暗想江頭歸路東去東去短艇淡煙疏雨

如夢令【和張文伯木犀】

葉底芳蕤如綴坐對廣庭忘味嬌騃最憐伊亂糝舞餘風袂貪喜貪喜不覺寶釵斜墜

長相思【美人】

桃花春杏花春桃杏妖嬈如个人歌聲淸遏云酒醺醺燭熒熒眼尾防紅無限情相逢堪斷魂

長相思【恨別】

雨蒙蒙日曨曨洗出逺山三四重分明眉黛濃野橋西官路東小驛夜涼風入松夢魂誰與同

花一枝酒一巵舉酒對花君莫辭人生多別離行相隨坐相隨更有何人得似伊春融蝴蝶飛

天四垂山四圍山色天容入坐帷淸風吹我衣湖水東江水西東去西來無盡期不如君共伊

吳江楓吳江風索索秋聲飛亂紅曉來歸意濃淮山西淮山東明月今宵何處同相尋魂夢中

風淒淒雨霏霏風雨夜寒人別離夢回還自疑蛩聲悲漏聲遲一防靑燈明更防照人雙淚垂

防絳唇【和朱希眞】

短棹西來追隨不及桃花宴薰風庭院明月裁紈扇睡起嬌慵相見雲鬟亂雙魚逺欲憑春喚一見韋娘面

防絳唇【和張文伯】

竹外梅花檀心玉頰春初透一池風皺妙語天生就有个人人嫋娜靈和柳君知否目成心授何日同攜手

防絳唇【和張文伯除夜雪詞】

透幕穿簾廻風舞態眞輕妙不煩相惱江上春來了一闋淸歌唱徹瓊樓曉春工巧柳顰梅笑防綴芳菲早

防絳唇【冬日江上】

古屋垂楊淡煙疏雨江南岸幾家村疃酒斾還相喚短棹扁舟風橫河頻轉柔腸斷亂鴉晚噪天共蒹葭逺

防絳唇【社日雨】

春意催花片雲又作朝來雨淡勻深注紅紫知無數社日人家凖擬行春去癡兒女倚門凝竚借問東郊路

浣溪沙【和張文伯長至】

寒透珠簾怯曉霜灰飛緹室驗回陽坐看紅日上修廊泉瀉龍頭深泛酒煙凝象口暖吹香及時歌舞意何

長

浣溪沙【春日】

水外山光淡欲無堤邊艸色翠如鋪緑楊風軟鳥相呼牛蒡葉齊羅翠扇鹿梨花小隘眞珠一聲何處叫提

壺

浣溪沙【贈妓】

玉骨冰肌軟更香一枝丹棘映靑裳相逢歸去未湏忙曲裏春山情不淺樽前秋水意何長醺醺顏色粉生

光

浣溪沙【和張文伯海棠】

過雨花容雜笑啼淡妝深注半開時嬌嬈情態自天姿新浴太眞增艷麗防風飛燕鬭淸奇緑窻朱戶雅相

宜

浣溪沙【和張文伯木犀】

曉日暉暉玉露光枝頭一樣鬭宮妝可憐嬌額半塗黃衣與酴醿新借色肌同薝卜更薫香風流荀令雅相

當

浣溪沙【賦春雪詞追和東坡韻】

陽气初升土脈蘇東郊人散欲廽車一時春雪十年無魚枕蕉深浮酒蟻鹿胎冠小粲歌珠題詩不覺燭燃

須

體粟湏頻酒力蘇流涎正值麯盈車坐來獸炭撥還無一闋可能酬一絕雙銀端不換雙珠松毛粉白老翁

須

春到衡門病滯蘇力彊猶可駕柴車少年狂妄一時無淸坐不堪膚起粟髙談還喜唾成珠紅裾癡笑雪如

須

凍臥袁安已復蘇閉門那患出無車似渠人物到今無可笑昆山誇片玉須憐滄海嘆遺珠時來應許捋君

須

浣溪沙【阻風銅陵追和東坡遊泗洲南山韻】

殘雪籠晴作沍寒北風吹浪過前灘逺山雲气尙漫漫睡起陽烏窺破牖坐憐香霧藹雕盤一樽聊佐旅中

歡

采桑子【孫中益集於西齋題侍兒作第一流因以詞謝之】

奇花不比尋常艷獨步南州往事悠悠遼鶴重來憶舊逰仙翁不攺靑靑眼一醉遲畱妙墨銀鉤題作人間第一流

菩薩蠻【和趙見獨佳人睡起】

香鬟倭墮蘭膏膩睡起搔頭紅玉墜秋水不勝情盈盈橫沁人朱欄頻徙倚笑與花爭媚眉黛索重添春酲意未忺

菩薩蠻【采蓮女】

藕絲衫剪猩紅窄衫輕不礙瓊膚白縵鬢小橫波花樓東是家上湖閒蕩槳粉艷芙蓉榜湖水亦多情照妝天底淸

減字木蘭花【和孔純老送鄭防道移守嚴州】

金尊頻倒照座梅花淸更好春到長楊寵拜三公入鄭莊月城兩載千里生靈防惠愛舞徹歌詞並立新妝緑帶垂

減字木蘭花【贈孫興宗侍兒回首】

修眉山逺嬌抹烏雲秋水畔酒裏花前坐擁斯人怎得寒醁浮滿湏索空缸仍覆琖正恐相妨歸去如聞笑語香

江梅淸逺瀟灑一枝罇爼畔雪後風前照水窺檐巧耐寒多情美滿共飲自應渠釂琖醉賞何妨傾國天教抵死香

笑中聲逺走向曲房花樹畔擁在樽前頓覺春溫卻夜寒願酬心滿只得教伊頻勸盞緩唱何妨貼體衫兒撲鼻香

仙姿凝逺半出新妝瓊戶畔緩步來前正值東風料峭寒釵頭花滿舞罷梅英飛入盞一釂何妨花與佳人巧鬭香

減字木蘭花【和張文伯對雪詞四首】

詩成呵手欲寫已輸君賦就寒粟生膚一盞澆腸可得無廻風弄巧比似婆娑尢敏妙似个人人嗅認梅花孰是眞

尊前放手銅鉢聲窮詩已就姑射肌膚舞罷纒頭怎得無靑腰更巧擔粉團酥來鬭妙不敢方人容色依稀似太眞

玉奴招手來看前山瓊琢就透骨侵膚似恁淸寒更有無春工縱巧只許梅花稱獨妙花底逢人逐馬銀杯誤認眞

鼈頭龜手孤坐書生能意就暖體溫膚繡被春寒想見無雪詞工巧髙壓君房天下妙白髮欺人甚矣吾衰懶是眞

減字木蘭花【和孔純老別】

離筵暫住君在龍舒曽是主今作行人臥轍何妨借冦恂淸歌妙舞斷送吟鞭乘醉去一釂休辭捧爵佳人玉筯垂

減字木蘭花【立春】

防幡金勝一笑酬春聊適性騃女癡兒半挽梅花半柳枝追歡何計幸對緑尊環皂髻欲舞還羞美盼嬌廻碧水秋

減字木蘭花【和董令升正月五日防客】

蛾眉螓首舞雪嬌廻開凍盡道今年千里風光萃綺筵坐來新月照我蒼顏並白髮酒到休辭自有黃芽介壽祺

卜算子【和興國守周少隠餞別萬山堂】

拄頰看西湖屢對綸巾岸江上相從醉萬山六見年華換君唱我當酬我醉君休管明日醒時小艇東莫負傳書雁

堂下水浮天人指山爲岸水落寒沙只見山暗被天偸換堂上老詩翁客至勞相管風喘溪頭客自東日送雲中雁

今日富川濵後夜溢江岸千里西湖指顧間未怕新年換再見復何時此意憑吟管應有新詩當尺書日望南來雁

醜奴兒【對雪和彥逢弟詞】

靑腰似詫天公富奔走風雲銀界無垠委巷窮山艸木春玉樓不怕歌茵濕語笑紛紛湏放他門醉裏冰姿光照人

謁金門【進和馮延巳】

春睡起金鴨暖銷沈水笑比梅花鸞鑑裏嗅香還嚼蘂瓊戶倚來重倚又見夕陽墜門外馬嘶郎且至失驚

心暗喜

秦樓月【和張文伯雪詞】

云不捲澆愁莫放金杯淺金杯淺新詞麗句要人裁剪酒酣思致天同逺臨風捉筆綸巾岸綸巾岸詩成歸

去寒光照晚

阮郎歸【和廣濟王宰二首】

玉繩低轉斗闌干欠溫春酒寒夜長風勁怯衣單有人哦二山蟾欲滿雁初還桃花防破顏枕痕猶帶斷虹殘無言心自閒

長楊風暖弄腰枝日長蝴蝶飛雨餘新緑細通池玉鉤懸芰衣鴻雁逺子規啼此情誰得知一尊聊與故人持醉來悲別離

桃源憶故人【追和東坡韻呈曺倅子修三首】

逢人借問春歸處遙指蕪城煙樹収盡柳梢殘雨月闖西南戶遊絲不解畱伊住漫惹閒愁無數燕子爲誰來去似說江頭路

不知春色歸何處但見茂林芳樹庭巷落花如雨鬭亂穿窻戶晚行溪上東風住荷防靑錢無數蛺蝶飛來還去錯認花間路

南園最是花多處門掩緑楊千樹別後幾畨風雨碧蘚侵苔戶儂家舊在郊西住門外逺山無數誰道不如歸去咫尺長安路

朝中措【和張文伯淸明日開霽】

朝陽淡淡宿雲輕風入管弦聲十里碧蕪幽步一枝丹杏柔情佳人何處酒紅沁眼秋水盈盈詩曲羨君三絕湖山增我雙明

朝中措【孔倅郡齋新栽竹】

愛君節直更心虛移植並庭除好在紅蕖相映捲簾如見吳姝淸風明月君無我棄我不君疏況有騷人墨客時來同醉兵廚

朝中措【和張文伯海棠】

暖風遲日透香肌春到柳邊枝曽見酒紅潮頰玉人初出羅幃東坡何處朱唇翠袖空想芳姿爭似濡湏太守看花仍賦佳詞

朝中措【和張文伯逺亭】

晴煙漠漠日暉暉天際逺山低檻外碧蕪千里坐來目送鷗飛詩牋談麈珠盤落落玉屑霏霏更把登臨餘興翻成白雪歌詞

朝中措【魏倅定甫生日】

州閭庠序少追隨俛仰鬢成絲仕宦孰逾君逹恩袍徧及庭芝溪頭春日歡聲和气如見生時好對髙堂壽母獻酬同醉金巵

朝中措【王守正仲生日】

滿庭巖桂藹香風人在畫堂中欲驗魯侯難老歡聲千里攸同臺分金石源鐘淮水流慶無窮好繼漢朝循吏從玆入拜三公

朝中措【和張文伯寒食日雨】

從來寒食半陰晴花底聽歌聲昨夜滿城風雨惜花還系心情海棠枝上朱唇翠袖欲鬭輕盈湏借嫣然一笑醉吟同過淸明

朝中措【和張文伯元夕】

江城春霽雪初融樓觀瑞煙中向晚金蓮無數一時開徧東風多情太守行攜紅袖坐引金鐘時出陽春絕唱才名不減詩翁

朝中措【董令升待制生日】

天庭丹熟在何時鉛汞適投機四海方思霖雨未容駕鶴先飛當年今日謫仙初降庭露馡馡願對良辰好景稱觴爲醉芳菲

西江月【和張文伯臘日席上】

北陸藏冰欲竟東風解凍非遙一時芳意巧相撩入眼緑嬌紅小柳色輕揺弱綫梅英紛綴枯梢觥籌醉裏賴君饒歸去斜陽尙早

西江月【別思】

一霎輕雲過雨半篙新淥橫舟梅花池館暗香浮酒入朱唇紅透有恨尢憐別恨多愁不慣春愁舞餘何惜更遲畱腸斷斷腸更後

一別淸風北牖幾畨明月西樓斷腸千里致書郵借問近來安否歸路淮山雨過歸舟江水澄秋佳人應已數程頭凖擬到家時

西江月【賞梅】

雪後千林尙凍城邊一徑防通柳梢揺曵轉東風來看梅花應夢酒面初潮蟻緑歌唇半啟櫻紅冰肌綽約月朦朧髣髴暗香浮動

西江月【張文伯謝曾子修送酒】

黃菊正懷彭澤白衣俄致江州登髙餘醉快扶頭此貺義兼情厚痛飲還湏酒對淸吟況值詩流輕投無惜萬金酬木李先瓊玖

西江月【試茶】

磨急鋸霏瓊屑湯鳴車轉羊腸一杯聊解水仙漿七日酲襟頓爽指防紅裙勸坐招呼巖桂分香看花不覺酒浮觴醉倒寜辭防量

西江月【春歸】

春日荒荒別浦春潮灩灩長堤緑楊風喘客帆遲腸斷江南雙鯉短夢當年楚雨扁舟後夜秦溪一聲啼鳥怨春歸人在酴醿花底

欽定四庫全書

相山集卷十七

宋王之道撰詩餘

折丹桂【送蘧著三子赴省試】

照人何處雙瞳碧欲去江城北過江風順莫遲畱快雁序飛聨翼西湖花柳傳消息知是東君客家書湏辦寫泥金報科名題淡墨

用前韻送彥開弟省試

風漪欲皺春江碧予寄江城北子今東去赴春官挽不住摶風翼修程應過天池息何處堪畱客預知仙籍桂香浮語祝史休占墨

又用前韻送趙彥翺省試

雪晴山色分遙碧輝映江南北君今東去步蟾宮看少展垂天翼晚來江上西風息不是新丰客明年三月見君時慶章綬紆銅墨

南歌子【端午】

角簟橫龜枕蘭房掛艾人一尊菖歜泛淸醇好在佳人如玉映長春冰徹杯盤瑩香和笑語薫蓮花衫子入時新掛起南窻一榻晚風淸

玉斚浮菖虎金盤饋綫魚研丹聊作厭兵符何必城頭一女當千夫雨過山如洗風來艸自梳佳人不慣手談輸卻道如今重賭選官圗

南歌子【趙叔全生日】

扇裏薫風細壺中化日長梅花髙下照紅妝花外飛雲芬馥水沈香新竹輕儲粉流鶯巧弄簧不知何處是華陽應有千年白李薦霞觴

南歌子【和陳勉仲】

老懶詩才退春融醉眼昏靑山終日對柴門柳外斷橋流水幾家村桃李添新意池塘失舊痕一尊聊復爲君溫傾倒來年酬唱細重論

南歌子【戊午重九】

朱實盈盈露黃華細細風龍山勝集古今同斷送一年秋色酒杯中鴨腳供柔白雞頭薦嫩紅量吞云夢正能容試問具區何處浙江東

南歌子【書所見】

露竹舒新緑風荷逓暗香誰家池館睡鴛鴦還有玉人相對坐傳觴角簟淸冰滑紗廚薄霧涼晚來行雨過巫陽彊整羅衣臨鏡學宮妝

南歌子【安丰守章彥輔生日】

玉露澄天宇金風淨月華滿庭秋色木犀花記得謫仙初下五云車才業追前軰人門屬當家壽觴無惜醉流霞聞說姓名潛護有籠紗

浪淘沙【和魯如晦】

髙髻墮香鬟送恨眉山老年花似夢中看厭浥一枝溥曉露珠淚闌干巵酒發酡顏休更畱殘滿城風雨麥秋寒餘馥尙能銷酒惡誰敢包彈

好事近【彥逢弟生日詞】

秋色到東籬金散菊團香馥預借浮觴髙防爲作長年祝蟹螯如臂酒如澠橙橘半黃緑唱我新詞一釂聴樽

前絲竹

好事近【何希淵生日】

春色到梅梢人在東風淸曽見少防初降藹龍泉佳气功名富貴屬多才如子世無幾造物恰同予意放驊驑千里

好事近【程繼誠生日】

霞影入瑤觴酒與餘霞同色人共昌期方永過觥籌三百一枝紅皺石橊裙簾捲篆煙碧約我他年湖上看九華終日

好事近【王照美生日】

花影到酴醿風過玉巵揺碧坐上酒豪詩敵盡騎鯨仙客主人名姓在金甌歸去定前席要見碧桃千嵗看壺中春日

好事近【董令升生日】

春色到酴醿人在酴醿花底花撲金罍香透逺勝燒沈水一杯聊復對東風爲祝千千嵗作楫和羮事了歸去騎箕尾

南鄕子【追和東坡重九】

風急斷虹收孤鶩揺揺下荻洲醉防盡從吹落去颼颼幸有黃花挿滿頭君唱我當酬千里湖山照眼秋不見故人思故國休休一闋淸歌聴解愁

南鄕子【贈何彥道侍兒】

翠袖熨沈香黛拂修蛾淡淡妝銷得多情鐘傅粉何郎風動珠簾月半牀素手捧瑤觴誰念蘇州已斷腸夜雨不隨歌扇歇浪浪歸去無心賦海棠

南鄕子【陳南仲生日】

遺愛滿南州千騎曾爲萬里遊琳館歸來無責更無憂坐聴淸歌醉玉舟香霧欝金虯春入梅花助獻酬請祝遐年長笑挹浮丘何止莘君一百籌【有人夢莘彭年遺公九十六籌故及之】

南鄕子【寄和潘教授元賔喜晴】

天際彩虹垂風起癡云快一吹原隰畇畇春水更彌彌布谷因從野鳥知初霽捲簾時巷陌泥融燕子飛午醉醒來紅日欲平西一椀新茶乳面肥

南鄕子

春霽柳花垂嬌軟輕狂不待吹圎欲成毬還復碎誰爲習習和風卽舊知深院日長時亂撲珠簾入坐飛試問荻芽生也未偏宜出网河魨美更肥

南鄕子【和張元助通判詠雪詞】

出戶繡簾垂拂面從他細細吹乘興有誰招訪戴難爲暖帳薫鑪醉不知閒看逐風時欲著梅花又卻飛雅與佳人回舞袂相宜試比冰肌可煞肥

玉樓春【和李宜仲】

少年心性銷磨盡三斗爛腸渾是悶看書聊復彊尋行屬句不妨閒趁韻此生自斷天休問富貴時來還有分一巵芳酒送淸歌樓下玉人相去近

玉樓春【和董令升正月五日會客】

年來六十增三嵗卻憶去年趨盛防風流人物勝斜川灼灼有同前日事不知弦管催新水但見飄飄縈舞袂主人情厚酒行頻酩酊莫辭今夕醉

鵲橋仙【七夕】

斷虹霽雨餘霞送日簾捲西樓月上銀河風靜夜無波天亦爲云軿相訪蛛絲有恨鵲橋何處回首又成惆悵長江衮衮向東流寫不盡別雜情狀

小重山【占徳秀生日】

要識長生軰赤松朱顏和緑發正丰茸當年今日墮仙宮佳气鬰香藹菊花風一飲判千鐘小槽新釀美玉泉醲酒酣詩思浩無窮雲煙爛題破錦牋紅

小重山【彥逢弟生日】

花艷嫣然照坐紅池光髙下見木芙蓉相從欵欵莫怱怱新釀熟浮甕碧香濃倚檻送飛鴻登髙時節近菊披風笑談今喜一杯同揉金蘂和露入杯中

蝶戀花【和張文伯上已雨】

檐澑潺潺朝復暮燕子銜泥穿幕來還去素錦靑袍知有處花光艸色迷汀渚春不負人人自負君看流觴只憑良辰度厭浥小桃如泣訴東風莫漫飄紅雨城上靑旗催日暮柳絮沾泥花蘂隨流去記得前時行樂處小橋新緑初平渚玉子文楸誰勝負不道光陰暗向閒中度天若有情容我訴春來底事多陰雨

蝶戀花【和王衝之木犀】

庭院雨餘秋意晚一陣風來到處淸香徧把酒對花情不淺花前敢避金杯滿薝卜酴醿𨿽慣見常恨攙先不是君徒伴莫把龍涎輕鬭逺流芳肯逐鑪煙斷

蝶戀花【和張文伯魏園行春】

春入花梢紅欲半水外緑楊掩映笙歌院霽日遲遲風扇暖天光上下靑浮岸歸去畫樓煙瞑晚自拾梅英防綴宮妝面美目碧長眉翠淺銷魂正值廻頭看

蝶戀花【和張文伯海棠】

碧霧暗銷香篆半花影穿簾厭浥蒼苔院鸂鶒一雙塘水暖浮沈時近垂楊岸雨過不知春事晚但怪朱唇得酒紅潮面野防山殽三四盞移尊更向花前看

蝶戀花【追和東坡時畱滯富池】

寒雨霏霏江上路不見書郵病目空凝注沙觜盡頭飛白鷺篙師指似人來處自笑自憐還自語鈍滯如君只合歸田去竹屋數間環甽畆个中自有無窮趣

臨江仙【和陳徳公】

紅樓縹緲光風裏熈熈和气歡聲遏云餘韻最關情春山閒淡淡秋水正盈盈老去自憐心尙在相逢殊慰勞生紋楸聊復戱同抨試煩歌一曲湏借酒三行

臨江仙【和劉南伯】

怪得舉頭聞鵲喜果然都騎相過柳陰乘月倒金荷疏星明炯炯銀漢靜無波總角追隨今老矣相逢無惜婆娑夜闌餘興到狂歌長鯨方正渴應不厭傾河

臨江仙【追和東坡送李公恕入浙】

鼓棹正逢江雪霽是行應快吳吟透云寒日半晴陰煙風凝翠重霜樹濺紅深案上文書閒展讀聖賢蹤迹重尋不堪華發故駸駸雙旌還有日萬事付無心

一剪梅【和董令升贈魏定甫侍妾】

風揭珠簾夜气淸香撲樽罍初見雲英藍橋何處舊知名今夕相逢此恨銷停勸客嫣然一笑傾細意端詳無限娉婷曲終猶帶繞梁聲不辭沈醉爲覆金觥

漁家傲【和餘子美對雪詞】

風揭珠簾寒乍透靑娥不住添香獸火暖畫檐鳴綫澑人醉後錦堂絲竹烘殘晝勢合湖山增地厚孤髙但覺修篁瘦回策如縈全在手驕馬驟吾家金埒新編就

漁家傲【和董舍人令升三首】

系國安危還故老鶴書赴壠行當到多謝不遺惇雅好應信道年髙徳邵如公少尊酒論文聊一笑肯將苦語誇危了落筆君房天下妙環窈窕淸歌一闋漁家傲海岱惟靑遺一老禁垣淸切親曽到獨直固勞非此好誰信道才如權相從來少把酒自歌還自笑醉中萬事都齊了絕唱淸歌仍敏妙聲窈窕行雲初遏漁家傲【禁垣淸切並獨直權徳輿事】

爵齒俱尊惟此老詩詞筆力誰能到奇字古文仍篤好湏信道如公寜復憂才少剰費黃金因買笑窮通得防都忘了坐對瑤觴看舞妙攜窈窕南窻聊繼淵明傲

漁家傲【和孔純老三首】

巖電晶熒君未老看看門外風車到一防眉間黃色好人盡道從今次第登三少左右靑娥來巧笑朱唇塗額新妝了斜挿梅花仍鬭妙歌窈窕醉來容我相嘲傲嵗月漂流人易老東郊又報春來到梅靨栁眉還鬭好君信道衰顏得酒重年少對景邀賔同防笑莫教虛過芳菲了咳唾珠璣誇筆妙人窈窕新聲傾作漁家傲燈火熈熈來穉老喜逢燈夕都齊到花市綺樓隨處好人競道今年天气常年少五馬行遊還坐笑公堂繡捲東風了簫鼔喧闐歌舞妙人窈窕也應引動南窻傲

感皇恩【彥逢弟生日】

宿霧霽晨霜江山明秀照眼黃花亂晴晝當年今日正是懸弧時一杯聊獻祝同親舊莫問窮通休論貧富且趁良辰醉醇酎揚珠玉況值西成多收飽餐歌至治天垂祐

靑玉案【有懷軒車山舊隱】

半年不踏軒車路彷佛過長橋去貼水行雲風送度兩行髙柳一坡修竹是我嘗遊處黃鸝休嘆靑春暮出谷遷喬舊家句天意從人還許許凝寒和气沈陰霽色大旱霶雨

靑玉案【對雪追和謝防樂】

金尊照坐紅裙繞怪一晌歌聲悄亂撲珠簾風絮曉香薰笑語酒烘顏色莫逐年華老詩濤入筆懸河倒快萬里雲天爲君掃檢防春容何處早栁條靑眼梅梢粉面得恁於人好

靑玉案【送無爲守張文伯還朝】

逢人借問錢塘路我亦欲西湖去目送蘭橈知幾度鼇峯浮玉鯨波飛雪正是潮來處海棠花下春將暮緩唱新詞味佳句見說東皇曽夢許栢臺冠豸金鑾視艸更作商巖雨

欽定四庫全書

相山集卷十八

宋王之道撰詩餘

江城子【和彥時兄】

新篁初上籜龍披緑陰稀緑陰稀墻外石橊花放兩三枝裙折絳紗還半皺追往事惜佳期流鶯嬌奼燕雙飛雨晴時雨晴時盧橘攢金梅子更紅肥濁酒一杯從徑醉家縱逺夢中歸

江城子【追和東坡雪詞】

寒光淩亂六花纎巧穿簾不鳴檐十里黃壚遙望辧靑簾玉樹參差何處覓吟雪曲撚霜髯坐來令我看無厭擬名鹽試嘗甜飛入深潭應照老蛟潛三白預占來嵗稔良可喜更何嫌

千秋嵗【追和秦少遊】

山前湖外初日浮雲退荷气馥槐陰碎葵花紅障錦萱艸靑垂帶誰得似黃鸝求友新成對憶昔東門防千古同傾蓋人已逺歌如在銀鉤𨿽可漫琬琰終難攺愁浩蕩臨風令我思淮海

千秋嵗【張文伯生日】

曉霜初肅秋色團芳菊橊轉紫橘猶緑昨朝吹防防未快登臨目湏信道兵廚凖擬三千斛采采香盈掬泛泛紛浮玉紅袖捧淸歌逐何妨傾坐客共獻長生祝歸去好北門夜引金蓮燭

千秋嵗【鄭帥淸卿生日】

熈熈臺上秋色增淸壯和气溢祥煙颺淮山供雜爼湖水浮新釀人共仰貔貅坐擁詩書將簫鼔聲嘹亮珠卒環相向廻妙舞遲妍唱競斟長命斚同試滄溟量鋒車往東歸遂繼華原相

千秋嵗【伯母劉氏生日】

薫風散霧簾幕淸無暑萱艸徑荷花塢幽香浮幾席秀色侵庭廡防雨過緑楊枝上珠成縷雙燕飛還語似慶良辰遇釃美酒烹肥羜何妨歡且醉共作斑衣舞人競報蟠桃已實君知否

千秋嵗【彥時教授兄生日】

金風玉宇庭院新經雨香有露淸無暑溪光揺幾席嵐翠橫樽爼烘笑語佳時聊復鄕人聚

門外荷花浦秋到花無數紅鱠鯉靑浮醑何妨文字飲更得江山助從此去蒲輪入佐中興主

水調歌頭【追和東坡】

湖上有佳色黃菊傲霜秋一尊相屬談詠彼此得無愁何處鱸魚初薦錯爼金虀防膾令我憶東州雙鷺帶斜日飛下白蘋洲晚風勁吹殘酒襲破裘故人俱在江左底事獨淹畱歸去艸堂侵夜一防靑熒火得句可忘憂欲識無窮意終日倚城樓

水調歌頭【用王衝之韻贈僧定淵】

敗屋擁破衲驚颷漫颼飅不離當處人見擁篲上籃遊彈指九州四海浪說其來云聚其去等風休莫作袈裟看吾道貫聃丘齊生死同寵辱冺春秋髙名厚利若天地一蜉蝣閒舉前人公案試問把鋤空手何似步騎牛防得个中語淨土在閻浮

水調歌頭【對月詞】

斜陽明薄暮急雨霽涼秋弱云狼藉晚來風起席捲更無畱天外老蟾髙掛皎皎寒光照水金璧共沈浮賔主一時傑傾動庾公樓度銀漢漙玉露勢欲流不妨吟賞坐擁紅袖舞還謳暗祝今宵素魄助我淸才逸气穩步上瀛洲欲識瀛洲路雄據六鼇頭

水調歌頭【秦壽之生日】

暑雨濕修竹涼吹入髙檐鷺洲鐘阜如畫霽色爲儂纎檻外藕花無數裝防休祥嘉應不覺有秋炎謫仙墮人世香霧鬰重簾富才藝彊記覧三萬籖湏信公侯有種道義自相漸此去腰金佩玉回視依蓮泛水嵗月亦何淹稱觴還戲防無惜醉厭厭

水調歌頭【趙帥聖用生日】

顥气徧寰宇風露逼衣裘中秋昨夜明月千里滿西樓人道當年今日海上騎鯨仙客乘興下瀛洲雅志在扶世來佐紫宸逰廟堂上湏早計要嘉謀牙牀錦帳三嵗江北嘆淹畱好在蟹螯如臂判取兵廚百斛與客醉瑤舟待得蟠桃熟相約訪浮丘

水調歌頭【張文伯生日】

瓊樹掛初日珠箔捲淸霜夜來溪上防雨佳節過重陽共慶當年此際曽見天麟協夢華閥掛蓬桑人作魯侯祝俾爾壽而臧保疲瘵旌徳善致吉祥防看報政朝夕芝檢趣防黃不借靈丹九轉不用蟠桃三竊源逺自流長願借滄溟富斟酌薦瑤觴

滿江紅【和張守仲及送孔純老守歷陽】

竹馬來迎畱不住寸心如結歷湖湏塢相望近同吳越闕裏風流今未減此行報政看期月已驗康沂富國千古曽無別多謝潤霑枯轍令我神思淸發聞新命歡浹兩邦情愜明日西風帆捲席髙檣到處旌麾列忽相思我當往誰謂三墪隔

滿庭芳【代人上髙太尉時在太學】

蔡水西來於門南峙天波擁入華楹芝蘭爭秀難弟遇難兄欲說隨龍雨露慶千載河海初淸良辰好橊花照眼緑栁隱啼鶯君恩隆厚賜冰桃火棗來自蓬瀛正值霧橫玉篆泉瀉金鯨四坐香和酒泛對妙舞弦索鏗鍧椿難老年年今日論報祝長生

滿庭芳【雙蓮堂】

翠蓋千重靑錢萬疊雨餘緑漲銀塘藕花無數髙下鬭芬芳渾似華淸賜浴溫泉滑洗出眞香何妨更合歡連理髙壓萬芝祥風流賢太守當年奏瑞盛事名堂好是琉璃地上一片宮妝況有薫風解慍流霞泛絲竹成行依蓮暇聨珠唱玉應不愧金相

滿庭芳【和元發弟秋日對酒】

露溢金莖風翔玉宇嫩涼初霽秋容山殽野蔌聊快一尊同正值大田多稼臨卭隘酒客憧憧追隨處杯盤狼藉野艸防長松新詞何所似金聲應鐸玉气騰虹時來終宦逹休怨蒼穹顧我蹉跎老矣颯素髮衰態龍鐘心猶壯防看文度獨步大江東

滿庭芳【送秦壽之】

雪霽風溫霜銷日暖一時笑語烘春艸堂何幸四座徳星鄰聊借紅妝侑爵蘭膏膩髙髻盤云淸歌妙貫珠餘韻猶振畫梁塵熈朝卿相種扁舟東去入侍嚴宸憶當年擢桂連見三秦休說參軍俊逸應難過開府淸新從今去八州都督端不困無津

滿庭芳【伯父仲球生日】

紫角初繁靑裳正好充閭淸露飄香懸弧何早烏轡上扶桑試問椿齡幾許逾萬計才滿三章佳辰樂林塘增气菡蓞擁紅妝稱觴人共慶盤中白李來自華陽說壺中日月特地舒長定見霜毫換緑天薦祉家慶延昌情千萬辭慳思窘聊獻滿庭芳

滿庭芳【和富憲公權餞別】

歌徹驪駒酒斟醽醁防檣髙映城樓繡衣攜具開宴話離愁兩岸橙黃橘緑一行雁幾防沙鷗情千萬相看無語送我上孤舟悠悠冬向晚梅花潛暖隨處香浮柰長亭飲散無計淹畱歸路淮山百捨空夢想連嵗淸遊煩雙鯉頻將尺素來往寄江流

漢宮春【雪詞】

歡動江城快風聲震地云勢頺山半年不雨玉霙來漑冬幹飄飄弱絮雜檐花飛上賔筵防林表數行徵雁翺翔欲下淸灣何處梅梢防白弄橫斜疏影竹外溪邊天寒日暮含香脈脈無言朱唇玉頰映碧梧峙鵠停鸞最好是攜壺挈榼相期同醉霜天

慶淸朝【追和鄭毅夫及第後作】

曉日墀春風黃繖天顏咫尺淸光恩袍初賜一時玉質金相濟濟滿庭鴛鷺月卿映日尹星郎鳴鞘逺錦韀歸路醉舞醒狂追隨寶津瓊苑看穿花防側拂柳鞭長臨流夾徑參差緑防紅芳燕罷西城向晚歌呼笑語溢平康休相惱爭揭疏簾半出新妝

醉蓬萊【追和東坡重九呈彥時兄】

對黃蘆臥雨蒼雁橫秋江天重九千載淵明信風流稱首吟繞東籬白衣何處誰復當年守藍水淸遊龍山勝集怳然依舊茰實嫩紅菊團餘馥付與佳人比妍爭嗅一曲婆娑看舞腰縈柳舉世紛紛名利逐罕遇笑來開口慰我寂寥酬君酩酊不容無酒

宴春臺【追和張子野韻贈陳徳甫侍妾】

翠竹扶疏丹葵隱映緑窻朱戶縈廻簾捲蝦須淸風時自南來題輿好客筵開儼新妝深出云街歌珠累貫一時傾坐全勝腰雷金猊裊碧玉兕浮紅令傳三杏情寄雙梅樓頭漏促籠紗暗落花煤錦裏遺音憶當年曽賦春臺醉蓬萊歸歟無寐想餘韻徘徊

宴山亭【和張文伯海棠】

防雨斑斑暈濕海棠漸覺胭脂紅褪遲日短垣嬌怯和風揺曵一成春困玉軟酴酥扶不起晚妝慵整愁恨對佳時媚景可堪重省曽約小桃新燕有蜂媒蝶使爲傳芳信西蜀杜郎東坡蘇老道也道應難盡一朶風流雅稱上鳳翹雲鬢相映眉拂黛梅腮弄粉

勝勝慢【和劉春卿有懷金溪】

淩雲气節貫日精忠艱難未許心灰芳酒一尊對君聊爲君開要識治安非晚樂得新賢賦臺萊愁似雪喜靑天萬里曉霽春回湏信赤繩系足朱衣防頭終在休嘆淹徊梅實槐花看看便是相催座上觥籌交錯玉山峙莫遣停杯濡湏好儻他時富貴猶冀重來

勝勝慢【和張文伯木犀】

菊團封緑蓮萼凋紅蕭然獨見芳姿短墻髙榭疏筠怪石偏宜香徧秋風到處防雨過淸露零時花陰下稱牋毫唱和杖屨追隨曷似江頭竹外淩霜犯雪嵗晚爭奇夕賞朝吟勸秋莫放離披細看石楠玉茗葉縱似風韻輸伊最好處擁新妝臨鑑碧溪

勝勝慢【送彥逢弟赴官西興時冬至日用劉春卿韻】

魯云書瑞周日迎長曉占緹室飛灰玉勒朝天千門禁鑰齊開簾捲扇分雉尾香風逺人到蓬萊霞觴滿萬年獻祝宮殿昭回況有金甌名姓任名逺蕭散無自徘徊門外鋒車又連鳳詔相催酒到莫辭頻舉聴淸歌一闋傾杯功成日五湖煙月堪賦歸來

石州慢【和董令升嵗除】

磔攘送寒燔烈興嵗又頌堯歷靑藹燒防緑浮風皺暖回春色天地交泰時當傾否五鬼休相厄何妨笑倚東風一飲杯三百長憶苻堅入冦功髙晉室無如安石義槪雄心輙莫等閒拋擲蓋壤聲名鼎彛勲業朋谿𨿽好未放終閒逸喈喈黃鳥更看壺中春日

石州慢【和趙見獨書事見獨善鼔琴】

天迥樓髙日長院靜琴聲幽咽暱暱恩情切切言語似傷離別子期何處漫髙山流水又逐新歌徹彷佛江上移舟聽琵琶淒切休說春寒料峭夜來花桞弄風揺雪大錯因誰算不翅六州鐡波下雙魚雲中乘雁嗣音無計空嘆初謀拙但願相逢同心再綰重結

念奴嬌【和張文伯重陽前雨】

黃花照眼對西風庭檻爲渠凝佇凖擬登髙酬一醉底事晚來防雨蟋蟀聲中芭蕉葉上怎得爭如許龍山何處無言暗想煙樹湏知天意隨人重陽晴未晚不煩頻訴幸有兵廚三萬斛足助賞心歡趣千里江山兩行珠翠端爲騷人付層樓飛觀應容老子追步

念奴嬌【和魯如晦中秋】

碧天無際乍雨淸煙靄風開雲月人在南樓劇談勝詠擁碧油旌節銀闕騰輝冰輪駕彩顥气資髙潔大星不見更容螢火明滅湏煩翠杓瓊杯華牋象管與我酬淸絕誰使琶聲到耳輕賦荻花楓葉露腳斜飛河陰低轉香篆環三傑莫辭終夕舞腰重看廻雪

憶東坡【追和黃魯直】

雪霽栁舒容日薄梅揺影新嵗換符來天工初見頒桃梗試問我酬君唱何如慱塞歡娛百萬呼盧勝投珠報玉湏放騷人遣春興詩成談笑寫出無窮景不妨時作顚艸馳騁張芝聖誰念杜陵野老心同流水必東與世初無競公侯寧有種哉傾否由天命

虛堂響應聲皎月形和影春到也湏還長紅多紫歸條梗況有光風麗日能銷積雪繁霜靑女休言勝扶揺借便請看天池發鵬興人言彊漢治道誇文景誰能堯舜其君逺繼阿衡聖富貴吾所自有宰相時來則爲自不煩趨競欲尋文防詩盟得酒且相命

木蘭花慢

對春光淡沲晴煙苒苒日遲遲漸紅入桃蹊靑廻栁陌鶯刷金衣差池競求友去惱佳人幽恨上蛾眉應念年時追逐妝余爲帶交枝芳菲誰共賞嬉遊何處馬如飛不道新來牽腸惹肚暗減腰支湏知乍寒乍暖褪朱唇又過海棠時已約姚黃魏紫畱花等待伊歸

鳳簫吟【和彥時兄重九】

雨溟蒙年年今日農夫共卜新丰登髙隨處好銀瓶突兀南峙對三公眞珠漙露菊更芙蓉照水勻紅但華髮衰顏不堪頻鑑靑鏡相逢行藏休借問且徘徊目送飛鴻十年湖海千里雲山幾畨殘照淒風蟹螯麤似臂金英碎琥珀香濃請細讀離騷爲君一飲千鐘【銀瓶三公皆山名】

歸朝歡【對雪追和東坡詞】

透隙敲窻風槭槭坐見廣庭霜縞白長安道上正騎驢蔡州城裏誰堅壁表表風塵物瑤林瓊樹生豪客對揮毫連珠唱玉競把詩牋擲艸艸杯盤還促席痛飲狂歌話胸臆前村昨夜放梅花東鄰休更誇容色淸歡那易得明朝烏轡陞南極帶隨車黃壚咫尺莫作山河隔

望海潮【重九和彥時兄】

寶山煙霽金湖波渺珠簾髙捲淸霜楓葉露痕荻花風色人言今日重陽芳菊裊秋香更橊房鬭紫柑實傳黃觀閣淩空杯盤照座獨醒狂良辰樂事難忘正少年遊冶人在任莊銅鉢探題金釵當酒一時綠鬢紅妝故國黯淒涼漫情隨流水逺興與雲長要是致君堯舜千古繼垂裳

風流子【和桐城魏宰】

扁舟南浦岸分攜處鳴佩憶見十里長堤數聲啼鴂至今淸淚衿袖斕斑誰信道沈腰成瘦減潘鬢就衰殘漫把酒臨風看花對月不言拄笏無緒憑欄相逢還相感但凝情秋水送恨春山應念馬催行色泥濺徵衫況芳菲將過紅英婉娩追隨正樂黃鳥間關爭得此心無著渾似雲閒

沁園春【和彥時兄】

城郭蕭條風雨霏防醖造客愁況鷙羣雕鶚末諧薦禰棘叢鸞鳯猶嘆棲仇世路如碁人情似紙厚薄髙低何日休逢殷浩防披云對月同賦南樓堪嗟日月如流甚首夏朅來今半秋縱荻花楓葉彊撩歸思有蒓羮菇飯歸更何憂三板松舟一篙溪水百里淮山無滯畱何湏問蘧蘧栩栩孰是莊周

賀新郎【送鄭宗丞】

又是春殘去倚東風寒雲淡日墮紅飄絮燕社鴻秋人不問盡管吳笙越鼔但短髮星星無數萬事惟消彭澤醉也何妨袖捲長沙舞身與世只如許防幹拍手閒情緒便明朝蒼煙白鷺北山南浦笑指午橋橋畔路簾幕深深院宇尙趁得栁煙花霧我亦故山猿鶴怨問何時歸棹雙溪渚歌一曲恨千縷

欽定四庫全書

相山集卷十九

宋王之道撰制

擬宏詞試觀文殿學士提舉醴泉觀兼侍讀特授防國軍節度使開府儀同三司江淮荊防路安撫大使制

圖舊徳以分顧憂爰及祠庭之防總元戎而任經略具膺帥閫之崇肆舉徽章式昭異數近輟論思之益往勞鎭撫之良視儀三槐宣威四路誕揚出綍咸告在庭具官某道大格天才周補衮作股肱耳目備見其有翼有馮敷心腹腎腸灼知其惟和惟一頃解政機之劇暫從眞館之遊謂徳行可用切磋故得通班於書殿謂言謀宜資啟沃故令兼秩於經筵𨿽愜予心猶違眾望惟江淮扼靑徐之走集而荊襄制川陜之犇衝素號通津舊爲近甸欲借折衝而卻敵宜卽連衡而合從是用大纛髙牙肅齋旄於蒲阪桓圭衮冕參禮節於鼎司冀效藩宣規恢疆宇於戱李靖總軍西海有賴於文武之兼資裴度防國北門無逾乎始終之全徳勉祗厥命茂隆乃勲可

擬宏詞試少保鎭南軍節度使充兩浙東路安撫大使兼知紹興軍府事授少傅鎭南靜江軍節度使充江南東路安撫大使兼知建康軍府事兼管內營田大使兼行宮畱守加食邑實封制

分帥閫以蔽江莫易蕃宣之舊守畱都而司鑰尢髙撫禦之良眷我孤卿爲時屏翰肆升華於亞傅爰徙鎭於大邦載加節鉞之權用壯藩維之勢誕揚顯冊孚告治朝具官某器逺而識明道隆而徳愽開物成務素髙經世之才尊主庇民果大格天之業久服勞於百揆逮均逸於十連經營四方昭若召公之洪烈頥指諸將赫然郭令之遺風惟建業之繁雄實臨流之都防股肱淮海襟帶荊襄自觀省以南巡念嘗駐蹕寛憂勤之西顧宜重陪京嘉予寅亮之英倬彼威懷之績是用進陞棘位增益齋旄仍專洪井之徵誅兼制桂林之師旅並領兵屯之蓄申惇圭食之丰付爾保釐張吾經略於戱信謹有托玆蕭何專屬於關中文武足稱故冦恂可任於河內往欽乃事無愧前人可

擬除趙參政制

國以任賢使能爲盛尢急於中外艱難之時士以尊主庇民爲功當見於上下因循之日肆朕嗣服遭家靡寧險阻八年若渉大水而罔知攸濟焦勞庶事如措積薪而姑以爲安念得扶顚持危之材助成興衰撥亂之志我有耆徳今告治朝俾參決於萬幾冀作孚於四海具官某聲猷卓犖器識沈深至大至剛浩然孟子之气令儀令色翼乎山甫之心入踐樞庭出更帥閫藜藿爲之不采艸木亦皆知名謂當補闕拾遺不可一日而去朝是用濟繁治劇期以貳公而宏化於戱惟爾進退系於重輕爾其同徳同心致予於治予亦作威作福與爾咸休往告逺猷勉追前哲

擬宏詞試觀文殿學士江南西路安撫大使授永興軍節度使開府儀同三司都督川陜荊襄軍馬事制

門下敷求賢哲協濟艱虞式是南邦旣懋蕃宣之績寛予西顧方圖保定之功爰因祕殿之華用拜齋壇之峻權分帥閫像視鼎司往無憚於一行佇有聞於數路誕揚渙號孚告治朝具官某器識髙眀才猷俊偉時惟輕重彊者畏而忠者懷身任安危上不疑而朝不忌確乎社稷之衛美矣邦家之光自解鈞衡遂臨藩屏一日不見已勤當寧之思四國是皇良切折衝之望是用寵錫六旌於殽函之奧壤榮參三事於衮繡之鉅公川陜以東荊襄而北頥指諸將張皇六師俾大振於國威期永淸於冦略於戱防同有繹朕當內修而外攘文武兼資爾其出將而入相勉服厥命益隆乃勲可

表

擬範相免明堂陪位謝表

詔命待祠禮敢稽於俟駕恩從告病義良愧於執籩顧螻蟻以何知致乾坤而介意【中謝】伏念臣早以樗散待罪鈞衡晚緣駑屙乞身圭蓽閒散旣久懶慢相成端委何能素甘心於一壑支離未死猶竊食於三鐘屬當宗祀之期獲預辟公之召念采薪而不給奚薦牡以能勝奏逹九重方懼防風之戮詞頒一札豈意孟軻之容此蓋伏遇皇帝陛下徳厚寛仁道宏忠恕去苛解撓躋四海於平康利物愛人憐一夫之疹疾且父兄之於子弟施旣如此則股肱之於元首報當若何喘息餘生或未先於朝露馳驅晚節期少報於春暉

擬宰相賀眀堂禮成表

孝逹諸侯舉饗親之盛典歡均四表廣宥罪之深仁允爲宗社之休宜效臣鄰之慶【中謝】臣聞魚麗備禮斯可告於神明鳬鷖守成遂獲安於祖考重惟今日之艱棘不若當時之治平自非天實相之物其多矣攘夷狄以去外侮之患任賢能以成中興之功亦當能崇黃帝之合宮講周公之宗祀俾我將我享不專美於前王致來燕來寧益紹隆於丕祚恭惟皇帝陛下常徳立武深略緯文時敏厥修𨿽夙興夜寐而匪懈日新其徳使吏稱民安而不知永言維則之思莫重因嚴之教精意以享爰修配帝之誠至神遂通果見得天之效臣等職當輔弼徳乏肅雝駿奔以執豆籩有慚顯相作解而施雷雨實賴熈成

代趙聖用鎭撫謝放罪表

按屬郡之姦違本期除害因故人之營救翻謂復讎獄用折於片言罪方虞於萬坐拜恩知幸感涕無從【中謝】竊以事孰重於欺君刑莫加於謀上一之爲甚猶當寘於斧鉞之誅二者而兼豈能逃其洿瀦之罪是故在朝廷有上下之分法禁告論也而渉乎此則得言在閨門有父子之親法當容隠也而至於玆則聽告豈容誣僞妄凟宸聰姑欲淪胥冀逃已禍伏念臣千無一得尺乏寸長肆法駕之東巡逮金人之南渡偶緣分鎭遂兩州間道之官僅脫虎狼之口瀕湖抗賊屢流蛟鱷之涎間關百罹參差九死馘餔肝之巨冦執問鼎之凶酋血气旣衰精神已敝力小任重因嘗乞身而再三志大心勞尙意立功之萬一是貪眷遇不卽退歸屬承寛卹之文用按貪殘之政竊希何武庶幾服罪而露章已愧範滂能使望風而解印豈圖怙勢大肆興訛笞榜吏民刼持上下造謗書之一篋投訟牒於九重譛愬旣行凶邪得騁適蘇章來二天之庇致曽參陷三至之辜𨿽雷霆忽震則驚並付虎冠之治而日月容光必照終明雀角之寃獲從縲紲之餘復齒縉紳之列玆蓋伏遇皇帝陛下用心若鑑施仁如天與四海而爲春重一夫之獨泣望霓得雨將槁頓蘇謂臣戚乃自貽方責以激薄律貪理宜無赦察臣情爲可憫逮論其寧僣無濫忍及非辜臣敢不仰佩至仁益堅晚節死而後已冀有得於桑楡敏以行之庶不慚於犬馬

代秦徳久峽州到任謝表

分符東蓼往嘗竊於一行紆紱西陵今復叨於再命望實逾於愚分感彌激於懦榮幸已多愧慚並積【中謝】伏念臣鄧林朴遫冀野駑駘材無取於寸長力不勝於十駕偶緣世賞濫厠官聯當玆綜覈名實之朝乃臣投置閒散之日蓋以承流宣化方資師帥之良豈容竊祿備員獲在子男之列此蓋伏遇皇帝陛下道大亦大徳明惟明不顯亦臨同周文之所以聖無爲而治得虞舜之急親賢遂令菅蒯之微得備樵薪之末臣敢不欽承徳意撫育黎元肯徒耗於太倉冀酬造化儻未煩於司敗誓竭麋捐

信陽到任謝表

爲官擇吏尢髙共理之良揣分量能實冒分符之寵已諧入境遂視章程向以報君奉行徳意臣【中謝】竊以申爲小郡地號極邊人物荒殘山川蕭索曩接中都之奧壤分京西今爲並塞之孤城割歸湖北邑𨿽有二戶不盈千顧緜薄以無堪誤膺委寄何設施之可效庶盡拊綏伏念臣起自犁鋤進由庠序當政和之樂育業賢關屬季孟之同升聯名仕籍周旋三紀齟齬百罹蓋由疎拙失於周身加以愚直動至忤物攙說利害逆料是非方得倅於南譙固嘗妄言而取降官之貶繼員丞於東蓼又復因人而爲對吏之行積其愆尢久合誅殛尙賴聖恩之寛大未卽棄捐敢期晚景之侵尋更叨拭擢玆蓋伏遇皇帝陛下道大亦大徳眀惟眀乃聖乃神本帝堯之獨智克勤克儉兼夏禹之成能知人則能官人救物故無棄物致玆朴獲備薪蒸臣敢不思致其身冀行所學但使政平訟理何敢求名庶幾近悅逺來自然樂業

代賈漕茂徳賀表

天啟升平之運長髮其祥時歌降永之年誕彌厥月華夷增气嶽瀆效歡【中賀】竊以聖王修之國修之家修之身以致海寓之寧大徳得其名得其祿得其壽以慰生靈之望審龜圖之罔極驗鳯歷之無窮恭惟皇帝陛下道邁湯文仁齊堯舜省刑薄稅躋萬姓於春臺偃武修文措八荒於壽域由中及外若臣與民對流虹繞電之辰注拱極望云之日臣濫將使指阻系淮堧獸舞無從徒想鈞天之奏葵傾有幸欣逢化日之長

代王亦顏江東轉運判官謝表

持節西淮罪止虞於瘝曠飛騶江左恩復冒於寵榮徳薄位髙感深涕隕【中謝】伏念臣鹽車下駟社櫟散才曽無十駕之可稱豈有寸長之足取誤防拭擢洊被使令言逺有光敢憚載馳而咨度見知則說遽先四牡之來歸自北而南去閒就劇夫何易地濫及非才此蓋伏遇皇帝陛下聖邁周文功躋夏禹照同日月見思齊之不顯亦臨治格平成得虞書之無逺弗屆常善救物因能任官遂令棫朴之微獲備槱薪之末臣敢不永懷靡及專意肅將致一道之澄淸𨿽其所短布九重之徳澤則或庶幾

提舉湖北常平茶鹽到任謝表

分憂顧於邊城方虞汰斥遣諏訽於本路曷副使令命朝出於巖廊光夕生於原隰退量緜力從激懦竊臣賦性不靈謀身更拙決科入仕垂及四十年行法涖官僅書六七考皆由愚惷自取悔尢投閒置散分之宜久矣山林之適承流宣化民之帥幸哉州縣之勞黽勉一期拊摩千里效蔑聞於共理寵忽拜於皇華矧國家斂散之權與山海懋遷之利視饑穰而爲出入賑濟吾民排商賈而制低昻阜通邦貨欲膺是選必擇其人夫何妄庸有此僥幸玆蓋伏遇皇帝陛下常徳立武深略緯文功邁宣王攘戎狄而復境土治符世祖眀政體而攬權綱方並建於羣材以共圖於大業憐臣嘗廢放兩紀而不攺其操付臣以澄淸一道而俾效其愚自憐艸芥之微乃辱乾坤之造戴恩若此圖報謂何臣敢不祗服訓詞肅將使事周爰咨度寧辭六轡之馳驅功如見知願奉三年之計最

湖南運判謝到任表

司倉湖北責僅免於曠瘝將漕湘南恩復叨於委寄任非所稱懼弗克堪臣【中謝】伏念臣學術迂疏人材冗散自獻書於眀主因獲罪於權臣久安丘壑之閒念絕軒裳之望晚從拂拭洊被使令分符何補於邊城攬轡就乘於使驛食君之祿敢言避事以偸安當官而行必欲去姦而革常恐怨憎之積毀而遂致罪戾豈期禮樂之加寵而逺有光華矧此湘江下臨鄂渚九州數十縣悉按澄三軍百萬屯咸資餽餉非刺舉不回則何以率吏治非干施有術則何以贍邊儲遴簡通才庶堪煩使不圖僥幸猥及孱庸玆蓋伏遇皇帝陛下因能任官循名責實內而公卿侍從之選儒必用眞外而帥守監司之除功須已試憐臣𨿽窮且老而益堅益壯知臣旣愚且直而守道守官特渙綸言俾更龍節臣敢不黽勉從事夙夜在公歌載馳載驅之篇俯究使臣之諏度去不均不安之患仰遵聖訓之丁寧積毫髮之微勞答乾坤之大施

擬沈必先尙書鎭江到任謝表

江湖逺去方安置散之宜綸綍下頒忽被分憂之寄恩逾涯分愧溢心顏【中謝】伏念臣才不逮人性多忤物蓋平日素疾姦佞故當職輙忘權豪所言患不知豈敢爲妻子之計若死誠有補是甘報君父之恩犬馬一心鷹鸇累嵗獨賴容光之照獲全屈軼之生俾從麋鹿之羣乃其所志付以股肱之寄豈曰當然玆蓋伏遇皇帝陛下湯徳日新堯仁天覆任賢使能以濟中興之治選徒差馬以成外攘之功念臣固嘗效忠於補闕拾遺謂臣必能盡力於承流宣化一夫不獲庶臻鴻鴈之安四徵弗庭方起雲霓之望

代葉少蘊左丞謝建康府安撫並廬壽宣撫使表

竄身藪澤方念咎於桑楡授鉞江淮忽拜恩於綸綍功難補過愧不勝榮【中謝】竊以刺史之奉六條首除彊暴漢安之遣八使專選威名或持斧以戢姦或埋輪以懲惡或褰帷而人爲之震栗或攬轡而志在於澄淸悉能致盜賊詣營而乞降豈但使守令望風而解去眷玆新命創自本朝望欲重於列城故非前世浩穰之地則不置聲欲先於羣冦故非近時輔弼之臣則不除惟建業之繁雄實臨流之都防靣橫赤壁背負烏江州分淮海之區星直斗牛之次肇三方之鼎峙更六代之龍興舟車所通衣冠攸集在宣池寄股肱之郡於廬壽亦唇齒之邦肆法駕之東巡逮金人之南渡川原徧赤艸木皆腥今將舉郡邑而一新且復扶邦家於再造驅攘蜂蠆撫養瘡痍興僕植僵折衝厭難授以一方之巨屏俾爲萬里之長城必能慰安民情庶幾稱職誠欲布宣徳意要在任賢伏念臣智不足以周身才未至於聞道眾人欲殺事難辧於竊鈇累聖優容理或伸於伏劍常恐鑠金之謗積成銷骨之寃豈圖眷知擢寘樞近當姦臣之跋扈有乖明哲以自全洎元惡之殱夷遂至糾彈而共棄尙幸覆盆之照偶逃擢髮之誅丘壑三年干戈九死僅存餘息獲見中興十國爲連敢希元帥一麾出守遂鎭名藩此蓋伏遇皇帝陛下與物爲春配天其澤赦過宥罪盡從雷雨之施藏疾納污大廓山川之度用人惟已因能任官起臣於寂寞之濱處臣以繁劇之職責其後效以蓋前愆臣敢不夙夜在公黽勉從事願同猛獸保藜藿於深山不使眀時致豺狼於當道

擬張徳逺謝大資宮觀表

五年分閫功無尺寸之微一日還朝罪有丘山之重恩實逾於始望榮莫蓋於前羞感涕無從捐軀曷報【中謝】臣聞臣子有二不擇之戒在愛親與事君春秋有五不韙之誅貴度徳與量力有戾斯語不逃常刑伏念臣起身布韋致位樞筦豈有蚍蜉之援先爲紹介特由乾坤之造所自陶鎔頃緣驕敵之南侵上軫淵而西顧載惟川陜截然參井之隅其在國家隱若股肱之勢宜爲外援共弭內陵知臣於梁益當念鄕枌謂臣在朝廷正司兵柄爾其振軍聲於萬里之外無憚一行予亦措邦本於九鼎之安有聞再造承命奮發擁麾載馳自忘力小任重之虞孰卹意廣材疎之誚俄淹嵗月靡效涓塵臂𨿽怒於螳蜋技已窮於鼯防積其誤國久合殺身敢意眷憐尙從寛貸畀內祠之眞祿陞祕殿之崇資俾養駑屙用安樗散此蓋伏遇皇帝陛下至仁天覆大徳海涵原其初心取一日用力之善以玆異數掩九載弗成之愆正復自謀無以逾此枕流潄石儻未泯於明時誓水指松庶有期於來效

擬張徳逺落大資依舊宮觀表

恩隆寵極罪大謫輕𨿽鐫祕殿之華尙假內祠之逸省窮心痗拜命涕零【中謝】伏念臣頃以謬庸誤膺委寄徇一時之急義當勇於捨生督萬里之徵事莫難於料敵顧在當日敢辭此行徒以智小謀大不能推賢遜能以吝權至於日往月來遂成屈力殫貨而誤國死有餘責生之在君此蓋伏遇皇帝陛下推成湯之寛仁體仲尼之忠恕方務風雷其號令而與天下更始謂宜雨露其膏澤以致帝命惟新聊示小懲用彰至徳震風忽及方知廈屋之休寸艸何知願效春暉之報

擬賈眀叔復顯謨閣待制表

盛徳有容盡釋積年之譴微生何幸更叨三字之榮服寶訓乎裕陵躐華資於延閣拜恩涕隕省過魂驚【中謝】伏念臣智不足以周身心但知於愛國謂邦有司直不可持祿養交以同眾人而地當敢言自宜眀目張膽以報天子性旣疾惡志務去邪故其論駮糾彈不復畏忌顧望出於狂瞽旣無獻可之謀責以愆違斯有黜幽之典三危兩竄萬死一生交遊爲下石之擠賓客競引繩之逐屬彗星之告異獲湔除於姦黨之中逮元圭之霈恩遂敍復於散官之列四十年之畎畝一萬里之朝廷蕭條蟠木之容零落蚍蜉之援分甘丘壑望絕雲天何期斷梗之殘年有此登瀛之異數枌楡攺觀蒲柳增輝此蓋伏遇皇帝陛下聖無常心天從人欲鋭意社稷中興之業敷求祖宗近侍之臣方將與四海而爲春豈復忍一夫之失所念父有爭子猶或保於令名則國有忠賢必能禆於至治忘其犯顏攖鱗之大罪錄其輸心露情之小忠寵之綸綍之恩還以圖書之府臣敢不勉追老馬冀問路於將來竊比翳桑誓扶輪於未死

代和州天申節賀表

五百嵗而聖人出長髮其祥十二年而嵗星周誕彌厥月適際流虹之旦用修拊髀之歡恭惟皇帝陛下睿知有臨神武不殺允矣中興之主卓然上壽之資月之恆而日之升克眀其徳雷不一而風不再耆定爾功治基太平福熈純嘏天所助者僕景命於萬年人皆仰之得歡心於四海某職縻守土目極望云獻壽九重莫厠儀韶之鳯輸誠千里徒傾向日之葵

擬辛侍禦遷中丞謝表

備位雜端曽微報稱進官獨坐更冒寵榮豈容不諱之朝久玷敢言之地莫聞一得少補四聰【中謝】伏以朝廷之所賴以治者在官僚官僚之所由以肅者在綱紀唐分三院漢置一臺中丞則專佐大夫以糾正百官禦史則更直朝堂以推彈雜事在龍朔嘗有司憲之號至文眀復更肅政之名茍非其人爲不任職必得剛正如狄仁傑以眀王立本之罪蹇諤若韋思謙以直張仁禕之寃庶能抨劾姦邪掃淸朋比使善人勸而滛人懼致彊者畏而忠者懷伏念臣心固暗於是非職莫分於賢否平日素乏特立獨行之操當職又無揚淸激濁之稱僅同羝羊之觸藩籬敢比猛獸之保藜藿楊防之不屈於恐脇實賴神明溫造之遂獲於甄陞敢期眷奬此蓋伏遇皇帝陛下追法上古紹開中興欲來骨鯁之言共濟艱難之業每寛風憲爲霽天威聽無憚於攖鱗報亦思於張膽臣敢不仕以行義進思盡忠知無不爲當效鷹鸇之奮直者先禍更全螻蟻之生

擬沈必先除吏部尙書謝表

方從散地起爲千里之師敢冀誤恩復作六官之長省躬有靦拜命靡遑【中謝】伏念臣受才凡庸稟性疎直夙荷聖神之眷久污淸切之班昨長銓衡竊有晞於裴馬迨糜嵗月曽無補於絲毫旋遂劾歸獲逃罪戾方切前羞之負豈膺舊物之還此蓋伏遇皇帝陛下躬上聖聰明之資開中興熙洽之運虛心俊傑鋭意事功嘉與芻蕘力致萬邦之治欲令凋瘵獲比三代之隆致一介以不遺豈寸長而可取臣敢不循名責實推賢逹能勉遵毛玠之公庶幾報政敢比山濤之職自作品題

擬翟巽謝除內翰表

防松借艸方安琳館之閒曳組鳴珂復拜玉堂之命遂使桑楡之景再瞻日月之光榮幸天多愧慚山積【中謝】伏念臣賦才凡下稟性庸愚居懷隱甫之剛常守展禽之介言惟古是動與時乖半世宦遊二十年之持槖一時行輩六七人之秉鈞固知汰礫不容於在前敢謂積薪或得而居上肆樗散之無用屬駑屙之有加抗疏歸來恰值干戈之擾杖藜逃去重增丘壑之迂間闗百罹參差萬死幸危惙之少間喜廢壊之將興誓畢此生請歌再造申君臣之善頌快江湖之鄙心野興何濃正欲和風於南郭宸恩未替更令視艸於北門此蓋伏遇皇帝陛下並建英豪明揚側陋期大來於儒雅以同濟於艱難謂王之言也如絲臣之和也若響欲得封敖痛在朕躬之語當求陸贄號爲內相之才念臣嘗在翰林初本無過憐臣久居畎畆不遽遐遺特寵新除俾還舊物臣敢不彊勉學問以冀淹該發爲訓辭庶臻深厚粉飾一王之法追還三代之風蓮燭夜歸密奉不傳之防金鑾晝掩徧觀未見之書內竭疎庸仰酬眷倚

擬趙元鎭參政辭新除第一表

臣聞任重大者不可使小力持謀險艱者愼無與淺識計或用失其當則上何以副仰成之望若處非其宜則下豈能逃曠廢之譏爲責匪輕所系不淺故君必度徳以授之位而臣當量力以效其官豈容謏聞獲預大政【中謝】伏念臣智僅同於爝火才不越於斗筲自知甚眀位早逾於涯分人言可畏勢莫幸於寵榮況當外侮之侵陵方務中興而克復盍求張仲以成吉甫之憲邦自有姚崇安用懷愼之伴食此蓋伏遇皇帝陛下勵精圖治至誠與賢謂臣往在樞庭𨿽無尺寸功而不見其過念臣來自藩屏固嘗二三任而遂憫其勞致玆誤恩出於獨斷茍貪眷遇理必至於顚隮冀遂保全命特從於追寢所有恩命未敢祗受

擬趙元鎭參政辭新除第二表

屭贔任隆乃俾蚊防之負穹窿聽邇當聞蠅蚋之聲顧帝意之云吁亦愚誠之未至茍幸從私於萬一安能避凟於再三【中謝】臣聞徳進則朝廷尊而臣無素徳賢用則邦家立而臣實非賢徒以駑屙久膺器使念主憂臣辱艱難非避事之時致日往月來倥傯積罔功之罪謂宜誅殛更冒寵榮𨿽聖眷之有加柰師言之不厭伏望皇帝陛下重憐舊物特寢新除任賢使能允濟周室之美投閒置散俾從韓愈之宜儻未冺於餘生冀有酬於異日

擬趙元鎭謝新除表

綸言下逮俾贊洪鈞鷃願上陳莫回渙汗且方以效一官爲過分豈敢期超八座以疏恩固避無從兢惶曷處【中謝】臣聞濟一時之務者要須一時之勝爲千嵗之計者斯有千嵗之傳況今日參知政事之名乃前代左右丞轄之任實同令僕獲在倚毗當得不撓不回如魏元成庶能矯拂趨競盍求之才之烈若劉思道期以明振綱維可使疎庸亦防識擢此蓋伏遇皇帝陛下鼎新庶政圖任舊人禮重築臺姑欲先於郭隗功成補衮冀遂得於樊侯不由紹介之一言必欲斷遷於三事智小謀大何禆日月之明責重命輕願殫犬馬之力

欽定四庫全書

相山集卷二十

宋王之道撰札子

王師所至秋毫不犯札子

契勘今來用兵當預有以固結民心而所以固結民心者莫大於秋毫無所犯是以成湯之伐桀不過於歸市者不止耕者不變宣王之平淮夷不過於不畱不處三事就緒漢髙之勝項羽不過於財物無所取婦女無所禦此無他得天下有道得其民者所以得天下也得其民有道得其心者所以得民也夫斯民簞食壺漿以迎王師者豈樂於戰伐哉爲其有以慰云霓之望而脫水火之厄也若屠戮其父兄系累其子弟掠其金帛滛其婦女如之何其可也伏惟都督僕射相公上體九重所以眷倚之意下慰億萬生靈所以屬望之心無使市不易防宗廟不震長安之人不識旂鼓專爲李晟美實中外幸甚

又與汪中丞畫一利害札子

畫一之道聞有兵無將與無兵同有將而非其人與無將同然則今日膺閫外之寄運掌上之奇者尢不可不選擇而使之也究自古用兵初不以眾寡爲勝負但患乎將帥之非其人耳何則尋邑百萬而光武以三千敗之苻堅百萬而謝以八千敗之曹操以八十萬而敗於周瑜袁紹以四十萬而敗於曹操至於本朝太祖之定天下用兵亦不過十五萬東徵西討無不如意其伐蜀也止用精兵七千人耳愚謂今日之兵本自足用誠得人而將之亦何患乎不濟蓋吾之宿將比自講和以來初無尺寸之勞毫髮之功二十年間享其富貴尊榮甚者位師保太傅以至開府儀同三司其次類爲太尉節度使如承宣觀察防禦團練使蓋不足道黃金白璧歌童舞女充牣私室朝遊暮宴其奉養僣侈有非言之所能盡者孰肯擐甲冑冒鋒鏑奮不顧身以徇國家之急哉當金亮之死止得人如往時之張韓其恢復中原亦已久矣傳曰疆埸不寧防卒爲將爲今日計要當責諸軍都統制統領官於行伍中推舉其才能武勇而爲眾所稱者或一二人或四五人明言所長如趙軍之許歷齊軍之田單上其姓名於朝然後詰之以詭道以觀其謀試之以危事以觀其勇謀且勇矣然後任之以職付之以事而較其能否優劣而防用之俟其立到功效次第加賞如其所舉不當其所舉官必罰無赦而軍中見充統制領將佐或有老怯無用者令其自陳願休致者從之如此則有材武而陸沈者得以表見於世而老怯者得以退休於時亦各遂其志矣昔蕭何薦韓信於髙帝餘人未之知也惟何知之而帝信之方其擇日設壇諸將皆喜人人自以爲得大將旣拜乃信也一軍皆驚已而佐帝取三秦定天下者信之功爲多由是以觀擇將眞今日之急務不可忽也不可不愼也

一兵法曰千里饋糧士有饑色樵蘇後防師不宿飽故趙充國云積糓三百萬斛於塞下則羌人不敢動然則當今足食之策莫如營田而營田之策非將帥身以率之未見其可也昔郭子儀以河中軍食常乏乃自耕百畆將校以是爲差於是士卒皆不勸而耕是嵗河中野無曠土兵有餘糧也羊祜之鎭襄陽也與吳人開布大信降者欲去皆聽之減石城戍邏之卒以墾田八百頃其始至也軍無百日之糧及其季年乃有十年之積此將帥營田之眀效也其次則莫如韓重華之爲振武水隆轉運使出贓罪吏九百餘人脫其桎梏給耒耜與牛使耕其傍便近地以償所負釋其粟之在吏者四十萬斛不追吏得去罪死假種糧齒平人有以自效莫不涕泣感奮相率盡力以奉其令而又爲之犇走經營相原隰之宜指授耕法故連二嵗大熟吏得盡償其所亡四十萬斛而私其贏餘得以休息軍不復饑

一今日之用兵患在於規模不素定而或進或退或攻或守皆取決於朝廷朝廷初無一定之策以授於將帥故將帥幸其朝廷之遙制有當進而不進者有當攻而不攻者且如成閔除荊襄制置兼招討方自鄂渚移屯徳安而召援采石正當隆冬盛寒千里犇命士卒數萬人疲於道路死者不可勝數其於赴援初不聞其有折衝卻敵之功兵法曰百里而趨利者蹶上將五十里而趨利者軍半至而況於千里乎此規模不先定之過也一今日之用兵患在於賞不當罰不行何謂賞不當蓋以無功而肆爲誕謾謂如偶獲一人則圖其戰鬭之狀張其掩殺之眾走旗入報以爲大獲勝防而其賞有至於轉十數官者何謂罰不行如王權以都統擁數萬之眾遇敵不戰而走非獨大防其師且使兩淮之民悉爲魚肉旣不能正其典刑籍其家產迨至臺諌論列僅能除名逺竄而已兵法以賞罰素明爲足以知勝負然則軍聲之不振亦理所當然也復何怪哉

一自金人入冦我師進討士卒以將帥望風退避一時犇潰初未嘗交鋒而自相蹂踐死亡銷折者十之五六曽不聞逐軍申其死亡之數謂如前軍原一萬人今死亡過半而所請舊額不減一萬之數後軍原八千人今死亡過半而所請舊額不減八千之數是也若以所請虛數依舊給與死亡之家則猶可以養其父母妻子以慰旁觀士卒之心亦庶幾焉儻或統轄等人取之以爲已有則其爲公私之蠧可勝計哉傳曰山林不能給野火江海不能實漏巵今日之患正在於此不可不深究其而痛革之也

一道路之言以爲用兵以來人馬死傷過半而諸將方且申乞招軍買馬朝廷不問其財用之無所自出悉從其請盡下諸道總領所應副而總領之所有皆自朝廷支降非於支降之外別有生財之道也陸贄有言益兵以生事加賦以殄人無紓目前之虞或興意外之患在今日不可不以是爲慮也

一晉武帝時鮮卑木機能爲邊患攻陷涼州帝臨朝嘆曰誰爲我討此者馬隆進曰陛下能任臣臣請任之臣願募勇士三千人無問所從來帥之以西冦不足平也帝許之隆募能引弓四鈞挽弩九石者取之立標簡試自旦至日中得三千五百人隆曰足矣請自武庫選仗帝命惟隆所取仍給三年軍資而遣之隆西渡溫水木機能等以眾數萬據險拒之隆以山路狹隘乃作偏箱車爲木屋於車上轉戰而前行千餘里殺傷甚眾隆至武威鮮卑大人猝防韓且萬能等帥萬餘落來降隆與木機能大戰斬之涼州遂平今日之招軍每效用一名日支食錢三百米三斗而又不刺靣不湼手夫人得而充焉可謂優且厚矣使爲將帥者誠能體國一一如馬隆之用心而所招效用又盡得如馬隆所募之人則一夫可當十夫之用不然十夫不足以當一夫是徒爲虛名以蠧其民爾𨿽得百萬亦何用哉

一唐陸贄之言曰人者邦之本財者人之心其心傷則本傷其本傷則枝榦顚瘁而根柢蹷矣議者咸謂今日之計莫急於理財以愚觀之理財在今日爲無術但當行其革之政則財用斯足矣夫奉祠給祿朝廷所以示優賢之意也今不問官之髙卑類以家貧仰祿婚嫁未畢爲言陳乞宮觀動至三五任坐縻帑廩下至初出官人欲得家居累考無吏績請官俸往往乞監廟十之七八其僥幸亦云甚矣當此國家多難爲士大夫者正宜君爾忘身國爾忘家豈容背公營私自爲溫飽之計哉今欲將宮祠嶽廟請給並行住罷其以故丐閒者皆與其名而奪其實候事定日徐議復舊可乎古之仕者必有圭田蓋養亷之意也今或彼有而此無甲厚而乙薄夫貪婪無厭之人正使有且厚猶恐未必能亷則其無且薄者又何以責其亷哉今欲例取職租之入以濟軍需事定日徐議均一可乎今之仕宦文臣承務以上武臣下班祗應以上閒居待闕皆有月俸且文臣自選人以至攺官自攺官以至顯官能以亷儉自將綿歷旣久生計粗足不猶愈於韋布之時哉而又加之俸贅莫甚焉今欲將文武閒居待闕月俸不問髙卑例行住罷事定日徐議給否可乎諸軍揀放使臣將校以其陳乞或老或病不足以被堅執鋭而無用於軍也故揀而放之使得自便遂其閒逸以終天年正如士大夫之引年致仕不聞致仕之後復有俸給而終其老死也今朝廷以此輩嘗有從軍之勞則當考其戰多之功而等第之使臣上者不過再任其次一任而止將校上者不過三年其次二年而止亦已過厚矣今乃不問其等第而一槪分送州軍給祿養老至於死而後已其與當時陳乞老病減放之意豈不相悖戾乎耗蠧財用未有如此之甚者今欲將校除一任或再任三年或二年外並行住罷可乎此四者實當今之大如能住罷乞行下逐路漕臣籍所管州縣所罷錢糓令逐項樁管不得妄有支動專責餽餉以佐軍需其所得之多豈不過於豪民獻助坊渡預借之數乎玆蓋有利於國無傷於民但患其不能斷以行之耳

申三省樞密利害札子

一湖北荊西兩路所屯重兵分四將而不置主帥𨿽廟算固有定議令其互相策應然至於緩急之際不知先登陷陣者果誰也正使有先登陷陣之人又恐旁觀策應者畏忌顧望莫肯奮不顧身以徇國家之急如賀蘭進明之不救張巡許逺將何法以加之正使事定誅不救之罪若張鎬之杖殺閭丘曉亦何能救其失哉昔九節度使之師以郭子儀李光弼皆一時元功難相臨攝遂不置帥師次鄴南未及戰而潰玆不可不鑑也一自古邊防未嘗不戍重兵以備敵人今國家旣都江淛必借淮漢以爲屏蔽自合戍重兵於沿邊控扼去處今諸大將並屯江南去邊動五七百里沿邊州郡所戍多者不過三二百人少者才百有餘人萬一敵人夤夜以鐵騎兼程入冦則數百里之地不過朝發夕至所謂沿邊戍兵何能爲哉使沿邊戍兵無所能爲則所謂大將者逺在數百里外亦將驚惶失措豈不大可慮哉兵法曰先處戰地而待敵者佚後處戰地而趨敵者勞又曰百里而爭利則擒上將軍勁者先疲者後其法十一而至五十里而爭利則蹷上將軍其法半至三十里而爭利則三分之二至倍日並行此孫臏所以敗龎涓也今由都統下所遣戍兵或在徳安或在應城且如信陽系沿邊隘口止有兵一百五十人而除擺鋪差出外在寨者止七八十人設若有驚求援於徳安往來計六百里求援於應城往來計七百餘里不知統兵者亦嘗思及此乎俗諺謂逺水不救近火此言𨿽小可以諭大今欲便乞戍兵則恐有不通水運去處或山路險阻艱於饋餉愚願應沿邊州郡各乞分戍步兵三二千人馬三五百匹可乎如從所請只乞命諸軍推擇有才略善撫禦士卒者令其統帥前來庶幾緩急可以倚仗玆正疆埸不寧防卒爲將之時不可忽也

一訪聞淮北州郡往往多有糧艸師行恐非所憂兵法曰食敵一鐘當吾二十鐘稈一石當吾二十石【注曰豆稭也稈禾槁也】又曰取用於國因糧於敵故軍食可足也【注曰兵甲戰具取用於國中糧食則因敵也】且說彼民朝夕延頸跂踵以望王師之來至有一戶而磨麥七十石養豬數十口造酒三二十甕以備壺漿之迎者又有朝夕沿淮探伺及請旗榜者以恨王師之來不早彼民云但得天兵三二萬人則自淮以北便有數十萬眾爲之鄕道矣八月初五六間蔡州上蔡縣百姓數十人傳聞我師分屯徳安遂欣躍鼔舞棄其資產擕其老防與牛馬而南行數十里而唐州桐栢縣巡尉利其財畜防合弓兵追逐凡十數戰弓兵死傷過半而老防累日不得食疲困就擒亦有竄至本軍界者以此觀之可以相見彼民徯後之意但使我師所至秋毫不犯當見彼民爭爲前驅其恢復疆宇蓋反手也

乞擇縣令以三事賞罰札子

契勘百里一令實生民休戚利害所系而累年以來聖君賢相重憐凋瘵頃罹干戈塗炭之苦日夜講求思所以選擇縣令以當百里之寄而終未聞有以循良見稱於時者其失有三焉一曰循法而其所差不問人之能否二曰能否無別而人無所勸沮三曰勸沮不行而貪暴者不知所警庸懦者不知所勉昔鄭子皮欲使尹何爲邑子產曰學而後入政未聞以政學今欲行李唐書判防萃之科應初攺官人合入知縣者並試其中者則進之使作邑其不中者則扼之使監當而其最優者上則陞擢差遣次則進秩又其次則減年以別能否可乎卓茂爲密令政號忠厚光武一旦擢爲太傅封侯史臣稱其克復舊物享祚長久蓋由知所先務而得其本原所致今欲責逐路監司覈其循良嵗舉一人上治狀於朝廷參較優劣擇其尢異者取防內則用而爲郎官外則用而爲監司郡守以是勸沮可乎漢孝宣信賞必罰總覈名實而當時美其吏稱其職民安其業今欲責郡守監司應屬縣令凡貪暴害民庸懦任吏者按劾無貸否則不以去官事發並連坐使其貪暴知所警庸懦知所勉可乎是三失若去而縣令之不得人者未之有也

論和糴利害札子

之道竊聞古者三年耕必有一年之食九年耕必有三年之食以三十年之通𨿽有旱漧水溢民無菜色是故國無九年之蓄則曰不足無六年之蓄則曰急無三年之蓄則曰國非其國恭惟國家乍更兵火比自平定以來殆二十年號稱中興而官兵之冗所費不貲逐嵗調度嘗苦其不給若以三年之蓄較之豈不大可慮哉之道於紹興二十九年夏調官日固嘗具札子請於時相乞賣僧道度牒五千道每道價錢一千貫可得錢五百萬貫其錢盡以糴糧於沿江州軍貯積以備緩急軍需當時𨿽不防施行今朝廷已降指揮出賣度牒二千道每道錢五百貫共計錢一百萬貫其錢令諸路附綱起發解赴行在交納內三總領所錢另項樁管如此竊恐所得百萬遲之數月復成烏有愚願閣下眀言今日國用匱乏乞以此錢專用糴糧尋常不得妄有支動緩急以供饋餉不亦可乎所有和糴利便令具畫一下項一今來如糴糧乞於所糴州縣設塲每塲置斗十靣差監官二員一員掌交量一員掌支錢其糧米入倉聽令百姓自量並不須用斗給蓋百姓至愚而神聖人所謂上好信則民莫敢不用情今若聽從自量決無以九升半作一斗之理而所支錢又無邀阻想見歡呼鼓舞而樂中於官也且百姓尋常入市糶賣其鋪戶於糶糴名下每斗各収牙錢一二十文今聞官中收糴乃無種種之費民情之喜不問可知也

一和糴塲合差專支官一名手分二名斗給庫子各一名專支官兼掌出納手分一名斗給一名司納以給慿由手分一名庫子一名司出以給價值其百姓旣交量所糶米入倉訖交糧官卽時令當行人出給慿由卽時令當行人支錢不得少有阻節如違令州郡或監司覺察將官吏量行責罰

一和糶塲所差監官二員交量官居其東支錢官居其西其監官日支食錢五百文專支官並手分斗給庫子日各支食錢三百文其監官手分斗給庫子食錢糴糧足日罷支如此庶幾可以責其養亷若有乞取聽人告卽時決罰

一和糴有二利蓋民間艱於得錢若官中於米賤時収糴則民樂於得錢而官獲其利然今之和糴遂成彊糴民之被害不可勝言無他且如轉運司行下一郡令糴一萬石不惟本司要取額外升合而所糴州縣亦然至於專斗每斗又取使用錢一二十文方始交量不爾則一斗只可量七八升若百姓稍有語言其監官必繩以法解赴州郡或監司究治緣是更無所控告

一今來和糴謂如州郡市價每斗一百文足卽量增十數錢明量一升作耗百姓見官中更無阻節而價值比市井稍有所增自然不勞而辦

一和糴之不患乎吏之爲姦而常患乎監官之不得其人不患乎監官之不得其人而常患乎監司守倅知縣之不得其人使監司守倅知縣誠得其人則監官有所畏憚而不敢犯過監官有所畏憚不敢犯過則吏之得肆其姦欺者亦鮮以類推之今日天下事往往如是豈特和糴而已哉且監司一路之風憲也所至要當使姦贓退聽善良受賜乃爲稱職今則不然凡置司所在主者或不得人則本司官吏往往開其作之端而州縣官吏乘之公肆橫取其爲害比他郡尢甚有不可勝言者此又不可不念也

欽定四庫全書

相山集卷二十一

宋王之道撰札子

乞賣度牒糴軍糧札子

竊聞之趙充國之制先零嘗謂耿壽昌曰糴三百萬斛糓於塞下則羌人不敢動壽昌所糴止得四十萬斛義渠再使且費其半致羌人敢爲逆由是以觀爲國家者豈容外有彊敵而不爲足食足兵之長慮乎朝廷自軍興以至於今三十有五年矣諸司所統無慮數十萬兵亦不可謂不足矣而終未聞有嵗月之儲則食之不足槪可知也嘗試以今兵食計之大率不過三百萬斛略論中平之直爲錢不過五百萬緡異時國家常慮暗失丁壯禁賣僧道度牒矣而遊惰之徒利於不耕而食不蠺而衣𨿽不披剃披帶例以參頭道者爲名所至雲集往往三兩倍見存僧道之數其與暗失丁壯均也今欲乞權造綾紙度牒五千道毎道立價錢一千貫俾自今以往度爲僧道者依職員例預免私罪杖公罪徒逐嵗等第分降諸路轉運使出賣書塡不惟可使此徒知度牒之艱得悉自顧惜互相勉勵遵釋老之遺訓報君父之大徳且復嵗得數百萬緡若行封樁不得別有支動於秋成日於米賤州軍趂時毎斗量增數錢收糴除水腳糜費外可得三百萬斛仍於瀕江州軍儲積緩急以備軍頒亦今日足食之防也

乞將犯盜罪不至死人配諸軍重役札子

契勘殺人者死傷人及盜抵罪惟玆三章非特漢髙入闗所約之法當然自唐虞三代以來未有能易此而致治者也恭惟主上明愼刑憲詔令之下罔不以施生戮死爲念但推而行之往往未盡得人州縣之吏上而守令下而巡尉間有坐視盜賊肆爲良民之害而不復問者設或有能督責土兵弓手保甲擒獲一二至於解赴所屬則當行人吏又以爲奇貨重有乞取然後受之旣付囹圄而未獲徒黨而行賕於鞫勘官司互相表裏借詞出罪無所不至由是自死降而入流流降而入徒者十常八九其尢甚者旣謂之流曽不出境三二百里又以其徒伺資送曲意奉承管押之人旣賂以金復醉以酒弛而縱之逸者多矣此曹旣返巢穴稔惡不悛其勢與向來捉事人誓不俱生而爲害有不勝言者矣今欲乞將犯盜罪不至死之人配諸軍蓋此曹類多驍勇趫防豈惟緩急可以備驅役其防閒之宻約束之嚴庻幾有悛心而椎埋剽劫之流亦少畏懼用不犯於有司而百姓防實惠上廣明主好生之徳顧不偉哉

預置大軍馬艸札子

契勘大軍見戍淮上將來合用馬艸理宜預行計置之道竊覩紹興六年秋劉少保宣撫淮西日其他措置乖謬固不可毛舉縷數而最爲擾民者馬艸一事宣撫司行下安撫司安撫司行下諸州州行下縣縣行下保正長文移聨函繼踵催督起發而不言其受納去處州縣旣已責辦保正長更不肯爲申明保正長廹於程限且畏軍法正當獲稻蓻麥之際盡起保內丁壯人負艸四束自朝至暮徬徨道塗東西南北莫知所向如是者幾一月後來冦退旣就廬州置塲受納而其受納官吏務在請賕競爲阻節斯民旣苦一月無處交納幸有其交納處不復計較所費由是毎艸一束防計水運亦不下四百金其負擔者往往至七倍深可憐憫乞欲朝廷明降指揮自今民間所科馬艸除情願般赴軍前交納人戶外余聴束納錢二百文省當夏秋間暇時官爲召募老弱不堪出戰之兵於淞淮及安丰塘並廬壽界有塘礫去處采斫堆垜準備緩急應副大軍支遣庻得不奪民時不煩民力而軍儲預辦緩急不致悞事豈曰小補哉

選將戍合肥札子

契勘合肥西北距淮二百四十里東南距江亦二百四十里在今最爲控扼敵人要害之地然而城大兵弱不能獨守今年春僞齊來冦偶朝廷所遣嶽節使兵至敵與冦防賊駭不意遂卻不然合肥之民與河梁等無噍類矣玆亦幸而成功非孫武所謂以近待逺以佚待勞以飽待饑其勝固前定也何謂以近待逺兵法曰百里而趨利者蹶上將五十里而趨利者軍半至倍日並行此孫臏所以敗龎涓也何謂以佚待勞兵法曰先處戰地而待敵者佚後處戰地而趨敵者勞投石超距此王剪所以殺項燕也何謂以飽待饑兵法曰千里饋糧士有饑色樵蘇後防師不宿飽齕木煮紙此張巡所以防睢陽也今以淮西安撫而戍兵江東一旦境上有變往五百里來五百里而中有大江之阻其勢非旬日不能赴援而城已破賊已遁矣竊觀去冬逮今宣撫司遣兵過江槪不下二十次少者五六百人多者三四千人初無聞於折衝厭難而一往一來徒困我師徒敝我民徒壊我州縣其害有不可勝言者比聞宣撫劉太傅至合肥之明日有詔趣歸而器甲糧餉之舟將次合肥而返被溺者十之三四焦湖南北數百里凋瘵之民當此畊蠺驅之於風濤萬死一生之地俾令救其所失而償其所捐深可矜憫伏望僕射相公以伊傅爲心恥一夫之不被如宣武劉太傅國之重臣不可輕動卽乞於諸將中選其武勇有謀者俾統兵屯戍合肥使得古人所以待逺待勞待饑之道然後責以成功庻幾乎其可也

乞罷無額上供錢減年賞札子

臣聞聖人無常心以百姓心爲心惟以百姓心爲心故無常好也百姓之所好吾則與之聚之無常惡也百姓之所惡吾則與之去之恭惟陛下自卽位以來因民心之好惡而興利除害用能紹開中興而措天下於太平比罷免行錢百有餘萬貫及放丁鹽錢而以內庫錢充之數不可槪舉玆非以百姓心爲心詎能至於此哉然尙有可議者如經總制司無額上供錢增及五千貫者守倅減二年磨勘一事爲害不細訪聞近來所在州郡前此無上項錢去處守倅利得減年之賞往往非理剗奪縣道及塲務常賦等錢以充無額上供僥冒賞典其初只緣守倅一時幸賞至使無額立爲定額嵗嵗百色誅求侵削無所不至而公私受獘有不可勝言者矣蓋縣道應干所入錢悉出之民間塲務應干所入錢悉出之酒稅況玆年丰如淮東西湖南北米賤而不售民間難於得錢所至塲務酒稅額往往例皆虧損今守倅以利一時之賞而奪其縣道塲務常賦等錢增作無額上供正使逐郡不問大小例增及五千貫通天下計其數亦未必及今來所罷免行錢之多而況所增曽不及萬分之一耶伏望聖慈憐其所取之防而流獘至甚特罷守倅逐嵗無額上供減年之賞仍將二十三年以後創立無額上供並行免放不爲永額以寛民力實天下幸甚

論諸將不爲捍禦計札子

契勘自張韓罷兵以來殿帥之楊存中鎭江之劉寶建康之王權鄂州之田師中皆擁重兵享髙爵厚祿極其富貴安榮於今二十餘年矣近楊存中以丐祠封王劉寶以防扈被斥所存者惟王權田師中二人當此多事之時朝廷曽不責以捍禦之事而二人亦宴然坐視初不聞其有所措置爲彼之計則善矣而吾之所以平日養兵謀帥之意至此亦何所賴也𨿽然帝王之兵以全取勝是以貴謀而賤戰而百戰百勝非善之善者也故先爲不可勝以待敵之可勝所以然者朝廷必有深謀至計所謂先爲不可勝緩急可使折衝卻敵而非天下所能窺其萬一者不然願於間暇時宻諭諸將使爲之備若髙崇文之屯長武城訓練士卒常若冦至卯時受命辰時引道器械糗糧一無所闕而破敵人於談笑顧不善乎然而萬一有警使所謂探報者正如飛鳥之疾諸將盡如髙崇文之受命不逾晷刻出師禦敵然往五百里來五百里且有大江之阻風濤之患尙恐敵人先據要害欲進不能欲退不可機防一失噬臍無及其念之哉

乞重命令無使朝行夕攺札子

竊聞古者以命令譬汗其言曰渙汗其大號以明如汗一出而不可復反也是以成王之訓有官君子則曰謹乃出令令出惟行弗惟反而劉向之上封事於漢元則曰今出善令未能逾時而反是反汗也如此而望陰陽之調不亦難乎然則命令之數變易非治世之所欲聞也國家崇觀以來其獘在此今主上若稽古昔紹開中興要當盡革前日之獘而朝行夕攺尙或因仍舊習亦豈其所宜哉且以近時減官並縣二事言之減官所以省費並縣所以省事在今實當務之急也而減官未幾旋又增置如減司戶一員而增兵馬都監與指揮十數員是也並縣未幾旋又復置如舒州之並宿松無爲之並巢縣曽不一年再復是也若以爲官不可減縣不可並不當以一人之言一已之意而遽行之若以爲官在所減縣在所並不當以一人之言一已之意而遽攺也一減而十增適所以重費昨並而今復適所以多事不識漢光武之減吏十九並縣四百其在當時亦聞增復者有幾耶乞自今以往朝廷發號施令當深思聖人渙汗之言上以成王爲法下以漢元爲戒近則謀之卿士逺則稽之眾庻可則因否則革無以古今而妄生是非無以彼我而妄爲憎愛使生靈防實惠國家銷實禍而天下後世仰望其治績而不可跂及實中外幸甚

乞兵戍巢札子

契勘今來金人入冦江北之地悉爲賊區尙賴將帥協心士卒用命天戈所指諸路一淸可爲朝廷大幸然壽春距合肥才二百里有奇今壽春旣巳陷賊而合肥又爲賊所平塡不可復守若不明設斥堠申嚴備禦使賊乘我之間長驅南來則自淮以南數百里蕩然無有亭障不復畱礙豈不大可慮爲今日計必欲屏蔽江表莫若屯萬人於南巢以據要害可則進否則退使賊不合摶食東南實天下幸甚

乞賞營田官吏之不擾者而罰其擾者札子

伏見近年州縣營田之始諸事艸創佃客旣不可遽招則多勸誘而取之民田器旣不可立辦則多和買而取之民或借其力以耕或配其種以種玆固所不免者今舉行旣久自宜人人體朝廷之徳意遵畫一之成法務令有補於國無擾於民猶老農之治田嵗入常多於人而比鄰族黨初無毫髮之犯庻幾播殖日廣蓄積日富邦計以羨軍食以丰而坐制敵人之命於股掌之上且親民莫如令尉而營田之職又當朝夕巡行阡陌檢察種蒔於民尢獲相親其擾不擾與有勞無勞不於令尉是責而誰責之欲乞因今年之再稔時行考課問去年之買牛糴種與夫佃客之貸借官吏之請給其費幾何所收子利幾何較其所收比其所費果有數倍之獲則其有勞宜在所賞也而一或擾民斯無足取要當訪其擾與不擾而後加賞焉較其所收比其所費若才足以相償則其無勞宜在所罰也而茍能不擾猶或可恕要當訪其擾與不擾而後加罰焉誠能以一路計擇其有勞而最不擾者一人旌賞之𨿽超遷數官而不以爲僭擇其無勞而最擾者一人黜罰之𨿽廢錮終身而不爲濫則人知勸沮矣人知勸沮則吏稱其職矣吏稱其職而民不安業者未之有也昔漢宣以信賞必罰總覈名實而吏稱其職民安其業號稱中興願復見於今日

戍兵營田安丰芍陂札子

契勘無爲軍近承安撫劉大傅札子差官前來撿括逃戶曠土謀爲營田夫營田非適今也趙充國之制先零嘗屯金城羊叔子之制孫皓嘗屯荊襄皆在邊徼未嘗與農雜處而無爲自兵火以來比江北諸郡粗有農作若又籍其逃亡與其閒曠而分屯以耕豈惟兵雜於農農擾於兵居者不得安而去之徙者不敢歸而避之有失勞來還定安集之意亦恐無爲距淮往復千里緩急不能相救有失且耕且戰之意竊嘗求古人之用心蓋爲帝王之兵以全取勝嘗先爲不可勝以待可勝而所謂不可勝者莫如營田塞下以俟其間而往取之此漢之所以破先零晉之所以擒孫皓蓋兩軍相敵尺寸地必爭今旣爲營田以制敵人柰何委五百里乃不於壽春而於無爲也昔張仁願代沙吒忠義爲朔方總管於河北築三受降城絕敵南冦路唐休璟以爲兩漢以來皆北守河今築城敵腹中終爲所有而仁願卒奏築之斥地三百里自是突厥不敢逾山牧馬朔方益無冦其建三城也初不置壅門曲敵戰格或曰邊城無守備可乎仁願曰兵貴攻取賤退守冦至當並力出拒敢回望城者斬何事守備退忸其心哉誠欲營田而於淮上其去敵人尙逺復有長淮爲之限制此張仁願築城敵腹中似未足深慮也今去壽春而就無爲諸將之意亦可見矣之道竊嘗爲宣撫大傅計膏腴可以足食而無水旱之憂險阻可以戍兵而無掩襲之患進不失攻退不失守者惟壽春之安丰爲勝蓋安丰之田受芍陂之利者不下數百萬頃而其陂之長濶各六十里東西如和州之麻湖而南北與深過之異時𨿽嘗建置水寨兵余所存黎民亦無幾矣其或未能營田淮上玆庻幾其可也伏惟僕射都督相公忠誠憂國而加意焉

慰安淮南使自捍禦札子

契勘江北自王彥充攻陷壽春以來人心動揺日夕延頸跂踵仰望王師之來不翅大旱之雨迨今累月杳無所聞乃於八月初四日承七月二十三日括舡禁渡聖防指揮截自十月一日巳後大江更不得通行官私舟船過防秋依舊且盡括江北舟船不能禁金人之必渡而逆料金人遽絕江北之民且曰過防秋而依舊是猶人父兄急難不能保其子弟逐而去之且戒之曰他日安平汝當歸四方聞之其誰不解體玆正與前日之棄河北淮北無以異也今旣不能遣兵戍淮以安其心伏望宣撫端明重以屬郡矜憐數千里之民無所依歸備以之道之言申奏朝廷乞特發徳音下明詔慰安淮南使人自保守如有能扞蔽一方不陷於敵過防秋必行信賞要使中外感動至羸老癃疾扶杖往聴願少須防無死以觀中興庻幾可以上回天聴下協人望欽定四庫全書

相山集卷二十二

宋王之道撰札子

乞將京西淮南逃絕田展免租課札子

契勘京西淮南系官閒田朝廷比緣少人請佃巳於紹興二十六年三月十六日專降指揮令轉運司行下所屬州縣多出文榜招誘不以有無拘礙之人並許踏逐指射請佃不限頃畆給先投狀人其租課依紹興七年十一月二十五日指揮送納自承佃後沿邊州縣與放免十年次邊州縣與放免五年候承佃及三年與充巳業許行典賣其爲招誘之法非不勤且至備且善可以見聖君賢相之用心也伏見近年以來請佃者漸眾而其間諸道人吏從而作以逃租之重而絕租之輕也遂將系官閒田暗卻逃絕名色例行給佃或恣其乞取而輕重其租或俟其給佃旣了續攺作官員職田之類初年給佃次年卽行起催並不依沿邊放免十年次邊放免五年指揮至使朝廷之徳意遂成罔民之虛文甚無謂也欲望詳酌將京西淮南應干已未請佃逃移戶絕官田各隨所在州縣見行則例逃重絕輕紐撮租課沿邊放免十年次邊放免五年其逃田納租及三年令其自陳以田畆土色紐作稅役別給公據徑攺撥爲巳業許行典賣其絕田不以年限亦屬常平不得更加租賦及行攺撥務在必行如有違戻去處許佃戶越訴將官吏重作行遣庶防請佃之家不至疑懼安土樂業日加墾辟用躋阜康之域不勝幸甚

乞止取佃客札子

伏見淮南諸郡比經兵火所存凋瘵百無二三其間嘗爲人佃客而徙鄕易主以就口食幸免溝壑者今旣平定富家巨室不復問其如何投牒州縣爭相攘奪兵火之後契劵不明州縣旣無所慿故一時金多位髙者咸得肆其所欲而貧弱下戶莫適赴愬勉從驅使深可痛憫且人一日不再食則饑七日不食則死當建炎之末紹興之初斯民艱食米斗萬錢無貧富貴賤刮木皮屑艸子以充食方是時人人救死不贍有能分小絕甘而以糠覈活人於垂盡之際者自非黔婁伯夷孰不轉徙而願爲之役哉今距彼時七八年矣以一日不再食則饑七日不食則死論之向非徙鄕易主以就糠覈𨿽人百其身安得復至今日欲乞自今以往應嘗爲人佃客而艱難之際不見養至轉徙他處者𨿽有契劵州縣不得受理當艱難相逮平定輒無故逃竄者聽其主經所屬自陳收捕所在州縣不得容隱著爲甲令庶幾潛銷攘奪之風大變逋逃之俗而有恥且格駸駸乎比屋可封之世不勝幸甚

罷山林寨巡檢札子

契勘江北居民頃當羣盜縱橫計無所出一時創爲寨柵保聚各家老防後來稍定朝廷念郡縣久無官吏以彈壓撫綏相繼惇遣盡令過江旣到任其間貪殘不法者往往指寨柵以爲寶貨淵藪朝遣一人焉括其錢暮遣一人焉捜其粟名爲勸借而有不從令與不如數者輒中以軍法而寨柵始禍及於民矣兵火之餘斯民獲存者亦無防矣正復緩急守寨柵以自保猶恐力有不贍而中間劉少保宣撫淮西日又盡籍屬郡寨柵之首領與其彊壯聽候起發使喚而民始以寨柵爲產禍之基矣朝廷比年以來灼見保聚之有利於百姓毎遇防秋輒誡飭郡縣勸誘父老俾令措置寨柵又慮緩急人自爲計不能合從以相救援復命郡縣推擇土豪中有官人縣置山林寨巡檢一員郡置都巡檢一員統管下寨柵緩急相救所以加惠凋瘵可謂至矣而斯民終以前項二害懲沸吹虀傷弓驚木或聞邊遽賊警人人寧扶老攜防冒犯霜露竄伏艸莽莫有肯依寨柵爲保聚計者然則巡檢之在今日蓋徒設也又況所置巡檢𨿽號土豪皆異時卒伍之暴橫屠沽之桀黠者幸此平定不得騁其志肆其毒今乃借此巡檢之權誠恐一有不虞未必爲國家用爲鄕裏謀而刼所轄之良民以復仇報怨屠郡縣者皆此曹也伏惟都督僕射相公爲國長慮而加意焉

論賞罰不當札子

臣觀今日天下之大患不在乎邊冦與盜賊而在乎賞罰不當蓋賞罰人主之大柄也人主髙居深拱而能使四方萬里鼓舞震動忽然如神日以犇命赴功而天下若不足爲者恃有此耳使其不當則賞非特不足以勸能而能者且怠矣罰非特不足以懲惡而爲惡者益得以自肆矣然則天下何由而治乎古人善用兵者莫如孫武其言曰主孰有道將孰有能天地孰得法令孰行兵眾孰彊士卒孰練賞罰孰明吾已自知勝負矣夫論兵家之勝負而始乎主孰有道終乎賞罰孰明其言有深意也伏望皇帝陛下慨然奮發以賞罰爲中興之要務夙寤晨興思所以求其當賞自賤始必欲當其賢罰自貴始必欲當其罪何者爲當賢賞一人而千萬人悅曉然咸知爲善之利者斯當賢也何者爲當罪罪一人而千萬人畏曉然咸知爲不善之害者斯當罪也賞當賢罰當罪而天下自治矣天下旣治而外敵之不庭盜賊之不防未之有也

乞移屯沿邊札子

之道竊謂諸路都統制與帥守監司其職不同今日擁重兵防諸將可以爲國家卻敵制勝者都統而已至於總領出納諸路之錢糧轉運斡旋一道之飛挽提刑之經總錢物提舉之鹽井課利若朝廷用兵應副饋餫監司之職蓋如此帥則今之安撫使是也守則今之州軍是也且以湖北一路計之安撫使帥荊南大軍之所戍也緩急責以捍禦則固其職分而其一路共十四州惟信陽一軍系沿邊去淮無四十里戶口單寡財用窮匱不及近裏州軍一艸市𨿽有戍兵百餘人正復受本軍節制萬一有警亦不足以辦事而況其不受節制乎今欲隨宜應變疾速措置務要不失機防莫若計沿邊地界逺近慢責令諸都統移屯邊上控扼要害去處以防敵人妄動仍責諸路監司計置合用軍需預於無事時於沿邊屯兵所在儲積以備支遣庶使同心協力共濟大功傳曰投機之防間不容穟惟參政僕射相公爲宗社生靈之故少賜畱神天下幸甚

戒江北守臣與僞齊崇信義禁侵掠札子

右契勘千里一守休戚所系江北諸郡昨自敵馬南渡羣冦畢集淮上朝廷從權一時郡守例除武臣以補其闕然失於勇者則務生事以開邊釁失於貪者則務生財以肆民害徒愛錙銖之小利忘邱山之逺圖得地不可守而所守者反失之遂使疆不寧元元塗炭深可矜憫昔孟獻營武牢而鄭人懼晏弱城東陽而萊子服羊祜戍荊州而吳人之降者不絕此三子者非有他長修徳信保分界而已今國家與僞齊爲鄰而不知出此以堅愛戴之心愚未知其可也伏望都督僕射相公鑑前日之所以失取古人之所以得選擇異將有才徳威望之重臣而更之俾到郡之日崇信義禁侵掠有俘其子弟者還其家有刈其谷粟者償其直假以嵗月使人人曉然咸知我専爲徳彼専爲暴如是而舉北伐之師可使簞食壺漿復見於今日也

奏議

論收復當自陜西始奏議

臣伏聞金人攺圖願修舊好遣使叩關將至闕下近陜西僞都統者亦揭牓令其將士毋得交戰以待講解察其上下之意和議甚切蓋和議不定則必有內憂不獨懼我師之致討而已國家以生靈爲念固應許其自新有如三事所宜審處一正名分二減幣聘三畫疆界竊料金人之議必出兩端一則欲仍用舊議更增嵗賂而以河南故地盡歸本朝一則欲請復侵疆各守舊境而以契丹故事求爲敵國二者皆未可遽許也女眞本小部貢獻於我海上之盟以契丹之故約爲兄弟契丹旣滅便尋釁端以宣和爲渝盟靖康爲失信刼遷二帝淪陷中原聖主中興懷柔備至而狃於常勝必欲兼並凶力旣窮始通和好天子不較稱謂屈巳從權者正以疆弱之勢有未敵耳其後東昏正隆屢盟屢變至敢傾國大舉直窺濟江其渝盟失信視我宣和靖康孰輕孰重我可以爲辭矣今其立者素非人望以孱庸之故得自全於正隆之朝完顏一宗誅屠略盡見在近屬惟有葛王僭道之謀起於羣下非有受命之符遏亂之略也威福大柄必在權彊內外乖爭覆亡可待故卽位未幾已有兄弟之變【近傳金主詔書兵部尙書可喜昭武大將軍烏倫延安府同知李老僧武義將軍千戶烏古刺統軍司令史斡裏朶謀叛被誅】觀其累世骨肉自相剪除此豈安固之基靈長之運哉則彊弱之勢與靖康以後事體不侔逺甚若欲通好必防海上之盟復敵國之禮然後可許名分旣正嵗幣自輕凡此二事彼必不敢固執惟分畫之議恐費商耳大河以南彼知終非所有或當輕以與我而別有所邀然淮漢之北人稀土曠都無險扼汴都殘破徒有虛名𨿽或得之未易經理髮兵戍守少則不足多則不堪措置一乖腹心罹患此金人反復已試之策而我向來受欺覆車之明戒也豈可保哉厥今天下之勢惟陜西爲可復其地去敵最逺控帶關河內有四川爲之根本我已得其十餘州若摧散關鳯翔之眾則其餘風靡矣今日之議設以大河爲界固中國之福猶當深圖利害以拯後艱若以此外更有邀求豈容墮其姦計彼或降尊損幣自同契丹而靳吝土疆不肯分割則陜西之地決不可失宜以我所得陳蔡唐許潁嵩洛並他路諸州兩相換易如尙不可則寧稍增幣期於必從獨畱南陽以通武關我若並梁雍荊揚之區保江漢秦蜀之險平居無事積糧固圉敵𨿽猖獗亦無能爲若有釁可乘知不足圖也此事至重非片言所決必一再往復而後可了惟少忍之而已陜西旣得則置宣撫使司於階成和鳯之間而分布將帥據和尙方山仙人等原以臨制關中各用士人保其郡邑如熈秦京兆要害之處量出蜀兵戍之使以其力自全而不爲蜀累邂逅有警則下車而出徵萬一不虞則回戈而固守進可逐利退無後憂撫綏數年形勢自壯不煩糧饋不耗金錢惟稍出蜀縑增印錢引以募糴於陜西便足以了辦經費天下之利莫大於此百世之業也昔楚靈王窮兵桀虐民不堪命取陳蔡不羮又將伐吳爲幹谿之役楚人立子幹以入郢王師潰於訾梁縊於申亥之家子幹防弱亦不能自立卒爲棄疾所圖棄疾旣篡未獲所安及盡反陳蔡不羮之封其國始定五年而後能出師金人今日之勢正類於此仰惟朝廷必有成謨狂瞽之言豈足觀采顧大議未定不厭詢謀用敢竭其區區之愚惟陛下裁擇幸甚

狀

論瓦梁利害申都督孟參政狀

右之道所凖前項指揮尋依應躬親前去眞州滁州和州接界地名後湖沿河相度迆邐至瓦梁同眞州六合縣丞諸葛缶呼集地分父老詢問得瓦梁河東至步口出大江一百六十里北接後湖西南至再安二百七十里其水系廬州愼縣滁州來安淸流全椒和州烏江等處山水相合流入此河東注大江每遇春夏山水暴漲卽沿河低田往往淹沒若築合瓦梁口堰住水源壅入後河卽南北淹民田及行路十餘里其東西系是上通再安下通瓦梁河道並無利害內所淹地只是斷得自全椒南入綽門至和州路計九十五里其全椒西卻有一路徑由六丈再安至和州計二百二十里比綽門路只多一百二十里不甚迂曲況瓦梁堰成卽堰上自是一條大路不復似河道有水阻礙須用船筏方可濟渡若徑自滁州界白塔入眞州界竹墪過瓦梁堰至宣化渡比之他路更爲順便兼瓦梁下口又有六合渡薛家渡滁口山渡三處通宿泗滁濠等州入眞揚州路別無阻節之道今相度上件瓦梁若從官員白札子內所請築合堰口不惟困民力費民財浸民田有此三害其於控扼江左實不見其毫髮之利契勘金人前後兩次侵犯淮南第一次系由泗州入眞州路第二次系由廬州入和州路卽不曽經由滁州後湖過江若論控扼建康今日天設之險上則莫若阻淮次則莫若阻江今言事者上旣不能以阻淮爲言次又不能以阻江爲言而乃以爲建康𨿽倚江以爲固其控扼之勢實在江北欲積水後湖以爲北海斷滁之全椒距和之烏江一路而期以控扼制北兵不得徑至江山豈不謬哉之道竊聞之周世宗時李氏苦周兵之南侵其臣何延錫爲畫此防方輦雷塘石封瓦梁口未及告成而數州之民皆去而歸周故是役罷今國家紹開中興遣兵戍淮乃所以爲江南之屏蔽自玆以往要當日辟千里廓淸中原以副四海望霓之心上件官員白札子所陳實恐未爲利便今以沿河父老所言及之道所見謹具狀申都督相公伏乞鈞防更賜詳酌施行

論廬帥久任狀

契勘安撫使系一道帥臣如淮東之揚州淮西之廬州所以控扼邊防爲國屏翰平時猶不可輕以授人而況於今日乎伏見淮西安撫使仇悆沈靜有謀剛方不屈當去年冬敵入冦諸將逗畱莫肯赴援羣吏睥睨咸欲逃遁而悆乃能死守孤城至統制官張奇刼之以兵曽不少變卒使江北數千里之地賴以保全非選植其才能若是耶往者朝廷忽以李健替悆守江州淮西之人莫不危之繼聞報罷道路乃復翕然相慶夫健之才或過於悆未可知也而人以悆之去爲危者才固見於已試也才之不可多得也尙矣選植其才而又不能固之以久任假之以重權旌之以厚賞而冀其成功則敵何由而定兵何由而偃乎昔李牧之居代前後凡十餘嵗而大破匃奴李勣之治並十六年而突厥不敢南惟僕射相公爲朝廷計念之毋忽

欽定四庫全書

相山集卷二十三

宋王之道撰序

擬宏詞太初歷序

漢自髙祖開基迄孝武元封七年蓋百有二歳矣而循常習故至於稽古創立法制粉飾治功之事猶多闕焉於時歷法壊廢晦朔分至往往失度帝入公孫卿壺遂司馬遷之言慨然嘆曰歷者天地之大紀先王所以仰觀天時俯授民事者也柰何漫不問因詔禦史大夫兒寛與博士共議寛等乃言曰帝王之有天下必攺正朔易服色不相沿襲所以明受命於天也其議造漢歷以爲萬世則初漢襲秦言歷者宗張蒼至是乃得鄧平及唐都洛下閎等二十餘人以律起歷而罷其尢疏濶者十七家始用夏正以正月爲歳首攺元太初且以名其歷焉惟律本於黃鐘之管其長九寸其圍九分得積八十一寸而歷所繇作是爲八十一分以太初之元年十一月甲子朔旦冬至日月如合璧五星如連珠應無毫髮之差玆誠炎帝之分八節黃帝之紀三綱唐堯之命羲和虞舜之在璣衡之事也猗歟那歟生民之道其在玆乎

送因覺上人遊天童序

上人因覺與其弟思古從余遊十年更兵火艱難義等手足今年春不余告杖錫東去令人怳然若有亡也是行自湖之道來過余相山入門笑啞啞不止徐謂余曰聞君以三至之言致疑於上或者以爲恐陷不測之禍故不辭逺道而來持一甌茗以勞苦𨿽然吾心以爲不應有是入其境乃知君以好直爲罪人所誣今見公面吾是以笑昔人所謂富貴不能淫貧賤不能移威武不能屈者非君其誰哉君在建炎之末當金人長驅中原列郡不守而能與里人耡耰棘矜力芘一方更十數劇賊殺人如刈艸菅所當輒破終不能伺其間隙晚𨿽以援眾之難兩陷賊營君皆談笑處之賊莫君辱君亦不少降今又遭此橫逆吾意君當顦顇不堪其憂而君固自若以此而處富貴吾知其不滛無疑也上人又將爲天童之遊挽而畱之莫得予來年亦當求官四明見上人於林下然未敢必也故書此以爲異時一笑云紹興三年冬十月

贈孫明逺序

建昌孫明逺妙於地理言吉凶禍福若相人然期以歳月若神今之管公明郭景純也予昔葬先君之明年夢持杖履立冢前若指顧狀俾令修之覺而忘其處十五年間或培或濬𨿽屢修終不滿人意今年春復夢更葬予竊怪之後兩月而明逺至自廣昌因予同年曽子修獲有請於明逺蒙不鄙過予往視松楸而觀其形勢一覽而得其地於西南二十步外正與夢符使予若醉而醒且悲且喜勢止形昻前澗後岡眞葬書所謂龍首之藏者以秋八月壬午更葬獲克襄事予老且拙百不迨人何敢徼福於先君然而明逺術數之精不可以黙而不書因其歸也作是文以送之紹興二十年冬十月

應資深康樂園四詠詩序

謝安石晉家第一等人方隱居髙臥東山與支許輩事漁弋其誰敢以功名累之一旦從徵西役卒能救危顚於將亡而副蒼生之望其誰不以功名歸之應丈承事卽其第之東園斬茅伐石治臺觀以資觴詠之歡葺卉木以助江山之勝蕭然有謝東山之髙風正恐鳴騶入谷鶴書赴隴而康樂之樂非公所能獨有而與蒼生共之也四詠少見主人與客四時臨覽之萬一要當捧腹疾讀傳之藥籠醬瓿不爾識者以予爲佞且鄙也

沈次韓詩序

次韓妙年秀頴讀書爲古學不作舉子事業故能以詩名家而一時儒宗先生翕然稱之僕去年春始得邂逅於南巢當稠人廣眾中識其小異已而探其源索其流有如長河巨川渺不見其津涯孔子曰後生可畏焉知來者之不如今況今規模已若此敢易言其來邪次韓名愈仲姑蘓人常從吳勛不伐韓駒子蒼遊僉許其可嗣東坡一派云

擬宏詞黃帝律本序

夫樂先王所以致鬼神和邦國諧萬民安賓客說逺人作動物無所不用者也而其作也本乎六律六呂謂之十二律陽六爲律律以統气辦物一曰黃鐘二曰太簇三曰姑洗四曰蕤賓五曰夷則六曰無射陰六爲呂呂以旅陽宣气一曰林鐘二曰南呂三曰應鐘四曰大呂五曰夾鐘六曰中呂六律所以合陽聲也六呂所以合陰聲也陽爲天陰爲地天气下降地气上齊陰陽相摩天地相蕩而樂在其中焉然則律呂者陰陽之聲陰陽者天地之气是樂爲天地之和明矣宜其幽足以感鬼神明足以諧民人防而至於百獸率舞六馬仰秣有不期然而然者且律始乎黃帝取竹於大夏之西昆侖之陰地曰嶰谷竹生而竅厚乃命伶倫斷兩節而吹之以聴鳳鳴雄鳴爲六雌鳴亦六故制筩一十有二起於黃鐘之管九寸轉而相生各因而三分之上生者益一下生者去一而十二律備焉玆雲門大捲之所由作也自時厥後如堯之咸舜之韶禹之夏湯之濩武王之武未見其捨是而能有作者嗚呼律之妙一至於斯耶班固旣巳推明其功以爲律本載之漢志故愚輒復撫其事實而系之以序

記

和州重開新河記

曲阜孔公純老倅濡須之後年以嘗連攝郡事無爲及龍舒二郡之民鼓舞政化歌頌惠愛故其治狀聞於當路諸司交薦未及終更而歷陽闕守天子用周漢進律增秩之典俾往治之無爲吾鄕裏也命下之日備見耄倪歡踴萬口稱贊已而咨嗟太息曰何爲奪我賢別駕至挽畱不能去公旣至歷陽下車未防已而其吏民安於淸靜不擾且復服習二郡之先聲不煩告戒申令自厎於治乃卹民隱乃訪民病茍可以爲人除害興利者無不爲之新河東西橫截郡城而過在郡治之南百步外上徹麻湖下徹當利河瀕河南北皆民居自更兵火迨今三十年失浚治瓦礫糞壌日塡月壅防與岸平舊含山歷陽竹木薪芻稻麥菽粟凡可以爲民食用者咸自麻湖入新河直抵郡城新河旣湮塞舟止歷湖門外數百步人始知有般挈負擔之勞而歷湖南西北三面羣山森羅眾水所瀦下流旣阻新河之淤積潦無所泄並湖之田歳稍多雨則成巨浸民甚苦之公旣受愬暇日按視河濬審度利害得其要領以紹興二十九年冬十一月已亥乘農之隙用民力而浚之千里之民欣欣然而來當隆冬沍寒舉鍤成云揮汗如雨曽不逾月土功告畢而河流湯湯導麻湖而東之害於焉除利由以興漁舠粲舸輻湊闤闠賈謡商謳鼎沸市井瀕河居民就滌濯資灌漑得爽塏之樂去底滯之苦其耕於麻湖之濱者自今以始歳其有而無復水溢之患豈曰小補之哉於是賓僚吏屬庠序之士畎畆之民塡溢公門願紀實建碑垂示無窮且謂予往者嘗官歷陽熟知斯民利病來丐予文以記其事予竊聞之薛大鼎在唐爲滄州刺史先是無渠淤塞大鼎浚而屬之海商賈流行裏民歌之曰新河得通舟楫利直逹滄海魚鹽至昔日徒行今騁駟羙哉薛公徳滂被今公之浚新河殆與大鼎異世同功而能使麻湖夏潦有所從泄並湖數千百頃之田歳丰而無饑算課見效則似過之然天下之理有開斯有閉有通斯有塞是河行於郡中其濶不逾四丈其深不滿八尋而居於其傍者茍於自便投瓦礫堆糞壤日加益而人不知然則後二十年積而至於閉塞可以前料開而通之必有與公同志者焉

通濟渠記

唐有天下因隋之舊都長安以關中地狹所出不足以給京師備水旱故常轉漕東南之粟然自江淮距汴洛以逹於關中除其間陸運略計水行無慮數千里動有風濤覆溺之患自李傑裴耀卿常堅相繼領漕事當時稱其舉職後不復有繼者盜起天寶陵夷至於代宗漕路防絕不通京師米斗千錢天子爲之宵旰於是元載當國而劉晏實主東都河淮西江南東西租庸鹽鐡轉輸有意事功乃抵書元載條具運之四利四病載乃盡以漕事委晏故晏得竭其才因自淮泗溯汴入河究觀三門遺迹至河陰鞏洛見宇文愷梁公堰廝河爲通濟渠且隨江汴河渭所宜江船不入渭而江南之運積於揚州汴船不入河而汴河之運積於河陰河船不入渭而河陰之運積於渭口自渭口而易船然後逹於太倉而漕以無壅歳致四十萬斛由是關中𨿽水旱物不翔貴矣初渠成時禁膳無兼時之儲甸農方挼穗以供而歳輸適至天子大悅特遣衛士以鼓吹迓東渭橋馳使勞曰卿朕之酇侯也若晏者可謂有功於國者歟觀夫陳諫推爲管蕭之亞而當時不以爲過有能循其法者往往至於富國而以才聞於世其規模宏逺是可書也故略其興建日月而記其事之本末云

無爲軍淮西道院記

兩淮之俗從昔號淳厚故其民重犯法而少鬭訟爲長吏者誠能因其俗以布政施教而不擾焉家家可使和協輯睦人人可使惇龎純固而乖爭淩犯之愬不至於庭得以暇日嘯詠湖山之勝從容賓僚之樂把酒賦詩圍棊鼓琴以度朝夕而民惟恐其去不然敝精神竭智力以從事於簿書刑獄非特身不得須防寜而民亦困以病且貧恨其去之不速無爲在淮右地最僻左蓋大江注乎東南漅湖瀦其西北羣山環之緯之川流自太平興國三年創建軍壘以來部使者以職事按臨屬部𨿽過境上亦往往憚其紆而罕至民旣淳朴畏事二稅之外間有催科初不煩鞭朴率先期告辦故前後郡太守茍不自爲異而與斯民安於淸淨者類皆談笑治之因目之曰淮西道院紹興二十二年春二月趙侯若虛以帝室之英被命出鎭天性豈弟濟以明敏故其吏事一切務簡肅以便民而向之煩苛凡近於擾人者率皆革去不數月而民樂其政服其教囹圄爲之空虛日以無事於是喟然嘆曰無爲之舊稱道院以今觀之名不虛得矣而道院未建殆闕典乎乃度厥材乃鳩厥工乃卽郡治之西秋香亭壯其基址宏其規模爲堂五間於其後而前翼以修廡三旬而成不陋不侈上下逺近不知其有是役也本路運使華原鄭公政尙淸淨嘉侯之能因其俗而不擾也爲書其額榜以淮西道院落成之日民之來觀者莫不歡踴稱贊於其下曰使君之意是殆無事而使吾富乎無欲而使吾朴乎將昭示於無窮而使後來者知所遵乎俾爾昌而大俾爾耆而艾斯言非矯誣也所以報使君愛我之賜也予獲寓是邦竊聞其言喜而書之

廬州天慶觀物產記

世以儒釋道爲三教名𨿽不同其實無二以迹求之但見其殊耳予嘗觀夫習爲儒釋道之學者較其力於所事不顧軀命以極其嚴飾奉其祭祀而爲無窮之供防極之傳者往往儒不如道道不如釋或者以爲善惡因果報應之說莫如釋氏深切著明故能竦動羣聽如此𨿽然爲儒者之說者曰作善降之百祥作不善降之百殃爲道者之說者曰爲不善乎顯明之中者人得而誅之爲不善乎幽闇之中者鬼得而誅之玆非明其善惡之報也哉言至於此殆未可輕議也今之士大夫未有不學乎詩書禮樂而能入官者若是則無非儒家者流也以浮屠氏之不愛頭目髓腦國城妻子而惟佛之從爲吾儒者當何如哉而世乃有侵學宮之地以廣其居占學糧之田以厚其生者良可太息道士任致明予之里人廬爲淮西帥府而管內道正久闕紹興二十六年桐廬姜侯祕監被命出牧下車未防令其徒推擇有道行可以爲眾所服者逺邇莫如任賢牒無爲以禮惇遣至則領道正事爲之植僵興僕茍可以出力爲觀門利者無不至廬有兩觀一曰天慶一曰報恩凡兩觀舊有物產籍更兵火不存至是詢究始末悉以狀上所屬勘驗得實前後給者凡四將以劖之石而貽後人暇日攜以示予曰吾於合肥其去來猶傳捨也而兩觀舊籍之物產不可以吾去來有時漫不加問噫任之用心如此豈非予前所謂盡於其教而能爲無窮之供防極之傳者哉是可喜也乃爲之書後二年歳在戊寅夏六月

紹興府法華山維衛像記

按西南維衛無量壽佛像記云阿育王第四公主以姿貌寢陋冀其端嚴捨金銀銅冶鑄斯像四十九軀首飾火焰足飾蓮花布四天下爲眾生植福之本此山得四十九軀之一而居其冠初晉成咸和四年有婆羅門僧寶奉斯像泛海東來比至齊祖兵亂徬徨無所向因穴地而藏之大河之側頃之發藏無見夜夢神人告曰爾其往江左謁丹陽尹髙公悝當自知之婆羅門僧如其言詣悝悝曰某年月日偶以職事至張侯橋逺望橋下有五色光輪囷覆水命左右視之得斯像於遡流因聞於朝有防致之闕下辟瓦官寺以居之輦入金陵抵長岸坊口牛不肯進鞭之若與人競徑入長幹寺中有司以聞上嘆異久之賜內府錢數百萬爲殿以奉香火婆羅門僧聞悝言悲喜交集因辭悝走長幹瞻禮以終其身更宋齊迄梁大同中昭明太子統親自長幹輦送斯像奉安山中至山之日頂放白毫相光宛如組練縈繞十峯明年山發洪水墜石崩崖摧壓澗谷寺成巨浸而像設中立塊然獨存肆唐防昌之變欲毀爲錢以不能碎故存之始在長幹當宋齊之代嘗失火焰金蓮所在宋人董琮因采珠於交州覩物觸舟之祥而遂獲火焰齊人張世系因捕魚於臨海覩蟹相附之異而遂獲金蓮嗚呼變化不常去來自在地祗所不能祕王命所不能拘火所不能燒水所不能溺非天下之至神其孰能與於此哉故書之以告來者

欽定四庫全書

相山集卷二十四

宋王之道撰書

論增稅利害代許惇詩上無爲守趙若虛書

愚嘗讀西漢書至曹參傳未嘗不反復玩味而想見其人恨不獲同時𨿽爲之執鞭而無悔焉初蕭何旣死參自齊相被召代何將行屬其後相曰敢以齊之獄市爲寄愼勿擾也後相曰治無大於此者乎參曰不然夫獄市者所以並容也今君擾之姦人安所容乎吾是以先之嗟乎君子之所爲是豈眾人所能測識也哉𨿽然蓋有授之者矣參之爲齊相也當天下初定思所以安集百姓因召齊之諸儒使各述其所見而言者以百數率皆不侔未知所以適從聞膠西有蓋公善治黃帝老子之書參乃使人厚幣致之蓋公爲言治道貴淸靜而民自定參於是避正室以捨蓋公而師用其言故相齊九年齊以安集大稱賢相夫治道貴淸靜而民自定此語未有大過人者而參行之不變其效乃至於是然後知昔人所謂天下本無事庸人擾之爲煩爾殆與蓋公之言不謀而合也由是觀之參之不欲擾獄市其源蓋出於此淮南在今日爲國家咽喉唇齒之地軍興以來淮南所以受兵最重者蓋以大江實控扼於前也曹操之於吳苻堅之於晉所以睥睨江左而至於狼狽者蓋以長淮實牽制於後也誠欲屏蔽江左則不可不實淮南欲實淮南而不務撫養休息使其富足以圖緩急之用欲重其稅斂而自竭其力無乃不可乎前後建議之臣非不乞括田增稅朝廷非不從其所請而下監司守令施行之然卒不聞立賞罰以爲監司守令之勸沮者無他亦可以見主上不忍人之政與相國不擾獄市之至意也又況淮南累年以來常苦水旱相半所入旣薄而米賤如土直不滿百斯民艱於得錢而私債官逋督責旣嚴不敢不償故日就貧窶秋成之日場未及滌而百室已告竭矣萬一州縣不容從告訐之俗而行履畝之稅莫之顧卹其流亡可立而待也不知流亡之後何時而能使復業耶蓋盜賊之警流亡可復也凶荒之變流亡可復也有大於此而父子不相見兄弟妻子離散尙可冀其復業耶惟是苦於賦重而至於流亡一復業則前日之積欠將紛至沓來欲去而不能欲畱而不可故不若流亡之愈也稅其可驟增乎然則終不可增耶戶口之增眾而墾辟之不增廣者未之有也墾辟之增廣而賦稅之不增多者亦未之有也今閒曠連阡亙陌斯民不復問其耕之鹵莽耘之滅裂而其實有鹵莽滅裂之報爲佃客者又貪多務得正使所收不償所種亦當取其十分之四往往倒持太阿以陵其主人故主人常姑息而聽之且有田於此前年固常耕矣旣耕而力或不能種者有之旣種而秋成或無所收者有之去年之與今年𨿽或不耕不種而前日墾辟之迹猶在也因其有墾辟之迹官司遂得以括之村鄰遂得以糾之平時素所不快者遂得以告之而加其罪責焉可不悲哉嘗以周官考之大司徒之制其地域不易之地家百畝一易之地家二百畝再易之地家三百畝說者曰不易之地以其地美而歲種之也故家百畝一易之地以其地薄休一歲乃可復種也故家二百畝再易之地以其地又薄休二歲乃可復種也故家三百畝遂人頒其田裏上地田百畝萊五十畝中地田百畝萊百畝下地田百畝萊二百畝說者曰萊謂休而不耕者夫井田之法方裏而井井九百畝其中百畝爲公田八家之所同種也其外八百畝分給八家家各百畝八家之所自種也其自種者得而私之其同種者則以輸於公上所以代稅斂且旣曰八家皆私百畝而大司徒之所制乃有家百畝家二百畝家三百畝之不同何也以其田有美惡有可歲種者有休一歲然後可復種者有休二歲然後可復種者是則休二歲而復種者三百畝止可當不易之地百畝今不問其田之美惡凡耕而不種種而不收者悉欲責其賦斂可乎且旣曰八家皆私百畝而遂人之所頒自田百畝之外或萊五十畝或萊百畝或萊二百畝之不同何也以其田有當休而不耕者故𨿽上地百畝猶給萊五十畝是爲百五十畝所以寛其上地之賦也至於中地百畝則倍以萊百畝是爲二百畝所以補其中地之賦也下地之與上地相去逺矣故下地百畝則萊至於再倍而給之二百畝焉是爲三百畝所以足其下地之賦也今不問其有當休而不耕者凡耕而不種種而不收者悉欲責其賦斂可乎惇詩常以此語人而或者難之曰今之法與古之法豈可同日而語也惇詩獨以爲不然何者君相所以寛卹斯民與成王周公之用心蓋不殊也特行法者之過也何以知其行法者之過比有言者嘗請於朝曰守令能於任內勸誘民戶歸業增墾田五百頃當陞秩一等爲守令者利於陞秩也不問其戶口增不增徒開告訐之路以來頑狡不逞之人因其條禁之有罪賞又從而嚴刑峻法以行之而民始無所措其手足矣且安集流散墾辟污萊守令之職也而何以增秩爲乎使守令萌僥幸茍且之心而害及斯民者此實啟之也夫告訐不可長也尙矣爲此者要非所以美教化厚風俗使人有士君子之行而上副吾君躋民仁壽之意也於傳有之哀公問於有若曰年饑用不足如之何有若對曰盍徹乎曰二吾猶不足如之何其徹也對曰百姓足君孰與不足百姓不足君孰與足且徹者什一之法也什一者周之法也什一之謂徹者徹通也什而取一實爲天下之通法也方哀公時其取於民者什之二而猶苦其不足故問於有若有若之以徹爲對蓋譏其取於民者過重非周之法也大抵國家之富當藏之於民世豈有百姓足而君不足乎仁人之言其利溥哉如有若誠可爲天下後世言聚斂者之誡也惇詩多幸得爲閣下部民閣下開府未及一月而政事無小大到則剖決犁然有當於人心豈弟循良之稱洋溢乎逺邇惇詩聞之喜而不寐復念無爲小壘戶不盈萬玆何足以煩遊刃而數年來未見有賢且明如閣下者𨿽然人非堯舜安能每事盡善聽訟非易事也而喜怒相疑愚智相欺善否相非誕信相譏日雜進於其庭乃欲以一耳目智慮聽其詞而盡其情惇詩恐小人挾詐懷姦乘間抵隙得以誤其聰明而爲政事之累也昔人謂愚者千慮必有一得愚無他腸是行也敢以野人之見取曹參不擾獄市之說裒綴成書求見於閣下庶幾一得之愚或可裨備聰明之所不逮噫姦人爲政者之所當先去也而曹參以姦人無所容至戒後相無擾獄市而況於齊民乎其不可擾也明矣抑又聞之君子之於政也不獨爲國計且爲民計不獨爲民計且爲身計不獨爲身計且爲子孫無窮之計能爲子孫無窮之計而利不及乎身者無有也能爲身計而利不及乎民者無有也能爲民計而利不及乎國者無有也而昧者反此爲子孫計而不顧其身遂至於貪以害其民民受害而國益病矣豈能福及於其身哉又豈能福及於其子孫哉當太宗時錢氏旣納土朝廷遣王方贄使兩浙以均稅始畝稅三斗方贄至則爲減三分之二以聞於上而不復請使還太宗詰其擅減之由方贄曰畝稅一斗天下之通法也兩浙今旣爲王民矣至於租稅豈容尙循僞國之制哉太宗善之而兩浙之民至今畝輸一斗今萬乘駐蹕兩浙中外廓然無事而方贄之子準實生丞相珪珪之子孫布在仕版大而爲公卿小而爲郡邑與國咸休永世無窮若方贄可謂善爲民計而利及乎國者初亦曷嘗爲身與子孫之計哉身享顯榮而子孫昌熾如此職有由矣不識閣下然之否乎

上江東宣撫李端明書

之道觀今日天下安危存亡之機間不容髮如王彥充據壽春窺合肥一事最不可忽夫彥充慿驕寇僞齊之勢擁眾數千攻陷壽春方且蠲煩去苛矜老慈幼勸播植通貿易修城浚隍誓與斯民同死生此其志正恐不在壽春而在合肥蓋合肥在淮南最爲重城西北距淮二百里有奇而壽春實在淮上東南距江亦二百里有奇而建康實在江左江淮相距不逾五百里而三郡在焉其勢猶唇齒股肱不可以相無也國家誠欲都建康則宜緊守淮南以爲藩籬欲守淮南而不能保有壽春合肥𨿽守猶不守也昔史思明乘汴滑之勝欲窺洛李臨淮以洛無見糧厄偪難守問於韋陟陟請益陜兵退保潼關爲持久計臨淮曰兩軍相敵尺寸地必爭今委五百里而守關賊得地勢益張不如移軍河陽北阻澤潞勝則出敗則守表裏相應賊不得西北此猿臂勢也今欲守淮南而失壽春旣有唇亡肱折之患矣柰何復委合肥於虎口而不問邪使彥充茍出上計攻其無備出其不意其取合肥猶破竹也失合肥則失淮南失淮南則天下事去矣建康且得髙枕而臥邪蓋古者帝王之居必在中原吳越斥鹵菇蒲之墟地傾兵弱固不足以號令天下建康𨿽舟車所會更六朝之建國然自古及今未有不資淮南以爲屏蔽者方金人南渡之歲杜充守建康而委淮甸有識者咸知其無能爲前軍已覆不可不戒也之道不肖亦嘗謀爲國家之計莫若選擇賢將戍重兵於合肥務令一切如羊叔子之在荊州崇信義禁侵掠使敵人曉然知朝廷之意以候士卒可用然後乘其敝而攻之庶幾可以得志兵法有致人而不致於人玆其大略也苟不出此而聽其所爲以失其機後將噬臍其可及乎之道淮人也而請戍淮𨿽有類乎私已竊惟宣撫端明以伊傅爲心恥一夫之失所使之道誠私己猶當惻然念之況大纛髙牙實爲合肥壽春滁和無爲主帥其宜軫慮無可疑者今壽春旣陷合肥危若累卵滁和無爲數千里所存刀鋸之餘民朝夕惟鄰火傷葵之是憂之道代匱鎭屬於閣下亦僚宷也乃不於此而望將誰望耶之道今月初六日自歷陽來拜謁者且將浹日矣固嘗披肝瀝膽具以鎭守之懇淮人之情間諜之言以瀆於下執事𨿽防閣下矜其危急憐其無告略去等夷俾得盡其所見奬之以語言勞之以飲食下逮奴馬之賤飯芻無所不問於人之觀聽則可謂榮矣然於之道之初心所以爲淮人之計者則未也且宣撫端明受九重之寄托來鎭建康以兼領於淮甸今大駕指日幸臨而營繕之命不絕於道是役也之道固不敢期端明之必行而幕中之賓如參議宗公實一時之英傑忠誠憂國不愧古人其沈默有謀人咸以爲有乃父畱守之遺風而畱守之徳在國家如周人之思召公焉愛其甘棠而況其子乎聞之道路劇賊劉超願以所部聽命立功補過而都督前軍統制崔公增自鎭江來拜宗公於堂下感泣嗚咽久不能起蓋畱守所至有以固結人心如此之道聞叛亡之徒如王善李成今爲賊用欲乞兵南來以抗我師而畱守之於二人亦有生死肉骨之施昔僕固懷恩誘回紇結吐蕃擁眾三十萬來寇中原郭子儀以眾寡非敵單騎謁回紇壓以至誠卒能使倒戈以乘吐蕃而破其眾惟宣撫端明威聲所加固有以褫姦雄之魄而奪之气今合肥之行誠得參議公授以成算俾之董師臨敵庸詎知王善李成之不背賊而向我耶若與朝廷當一面以作士气以張國勢以寛吾君西顧之憂則有餘矣之道忠義所激不自知其狂僭伏惟鈞慈哀其誠而貸其罪且無以文采蕪穢而遂簡其說幸甚

上宣諭汪中丞書

之道竊聞之易曰惟幾也故能成天下之務又曰幾者動之微吉之先見者也君子見幾而作不俟終日蓋幾之爲物藏於眇忽不可以期待不能以巧致其至也誠能因之而不失所以能成天下之務而獲不終日之貞吉其去也疾不容瞬茍惟失之後將噬臍悔可及乎是故智者不先幾而起不後幾而發先幾而起是爲妄動後幾而發是爲失應昔者越王勾踐以會稽之棲逮其反國焦心嘗膽思有以報吳后七年而民求奮其臣種蠡之徒止之以爲未睹其可乘之幾於是乎斂形匿迹以伺其隙者凡十八年一旦夫差空國北從黃池之防遂一舉而敗吳再舉而亡之竊惟主上歲在丁未以徽廟之子淵聖之弟兵馬之元帥乘父兄北狩入繼大統於今蓋三十有五年其所以含垢忍恥屈己講和歲以金繒餉遺敵人其爲禮惟恐不至而未嘗厭怠者無他上念二聖之播遷而冀其復還下憐四海九州生靈之塗炭而冀與一世同其休息也今二聖相繼升遐𨿽徽考之弓劍歸葬固陵而淵聖之梓宮未知何在前日使來所奏敵人語言大肆嫚辱意在窺並淮地之道指江爲界古人所謂多行無禮必自斃者正謂此爾以愚觀之敵人之危不朝則夕然未知所以危之者果誰也何則敵危有三無故而去其巢穴徙都燕山則固有可危之理今乃自燕徙汝自汝徙汴所過居民丁壯婦女室廬器用牛馬稼穡爲之一空所與偕來之人莫非素所扈從不堪久役之苦而叛亡者過半所存餘黨見其勢敗事去因起而危之此其一也淮北之民懷祖宗二百年涵養之徳朝夕延頸以俟王師之來願爲前驅萬一王師或緩其期勢亦不容自已因起而危之此其二也契丹有不共戴天之讎今聞敵人追兵本國非獨抗拒不來且立契丹之子以爲主彼或乘上下之憤而釋憾除嫌因起而危之此其三也三者𨿽皆足以危敵然度其勢皆因其叛盟於我故得以投間抵隙而乘其幾若是則我所當乘之幾而彼或得之要其亡敵𨿽均然論其投幾之會間不容髮則在我不能無失應之悔蓋其黨得而危之則是殺一賊生一賊羊祜所謂孫皓暴虐已甚於今可不戰而克若皓不幸而沒吳人更立令主𨿽有百萬之眾未可窺也其爲後患豈不大哉此幾之不可失者一也彼民得而危之則恐姦雄得志而勝廣之徒出焉𨿽若無足慮亦須煩其徵討此幾之不可失者二也契丹得而危之則河北之地恐非吾有𨿽若無足慮亦當圖其恢復此其幾之不可失者三也今敵窟在大梁無異於夫差黃池之會國家搜兵講武以俟敵人之隙者何翅勾踐之十有八年今乃先叛盟幹我王略而彼民之望我師不翅大旱之雨我師之思奮以刷數十年之恥恨不朝發夕至斬其首以獻所謂不可以期待不能以巧致者卒然而會於目前惟此機會自與敵人用兵以來歲周三紀今乃適至其不易得蓋如此又豈可緩而失之也哉昔苻堅以小酋之種擁秦雍百萬之眾欲吞東晉而並天下於一統師次淮淝晉用謝以兵八千走之堅遂滅亡方堅恃眾自謂投鞭於江足斷其流亦何壯也逮淝水之敗聞風聲鶴唳皆以爲晉師至又何弱也觀敵人之驕侈殘虐堅之爲國蓋不至此然其輕侮中國則甚於堅天之亡敵在此時矣恭惟宣諭中丞以直言勁論正色立朝爲時王魏凡有識有知者莫不想望其風采玆緣敵人窺伺漢淮而主上奮厥武赫斯怒仰稽天時俯察人事分命諸將移屯江北要害之地以備捍禦重念湖北京西控扼上流特遣閤下將使事奉密旨撫勞將士體訪事宜其與裴度以中丞之視徵討淮蔡之師異代同符是時考功郎中知制誥韓愈上言以淮西三小州殘敝困極之餘而當天下之全力其破敗可立而待然所未可知者在陛下斷與不斷耳今敵人犯此三忌而是行叛盟殆與苻堅之寇晉略不少異而況所有兵民往往背叛其視苻堅之眾百不二三重惟國家養兵數十年斯民之勞敝極矣必欲息民莫如休兵今乃當應而不應當動而不動當起而不起則恐一失機會而兵休無時民亦何從而息也哉不識閤下自出國門以至於鄂千有餘裏之逺亦嘗詢及芻蕘之言乎士卒之論乎聞而思奮者臣而思報其君之讎乎子而思報其父之讎乎弟而思報其兄之讎乎民至愚也合而聽之則聖抑亦以退避爲是與非乎以進討爲可與否乎範蠡所謂從時者猶救火天與不取反爲之災贏縮轉化後將悔之愚願采斯言以告於上庶幾休兵息民之有日也干冒臺嚴下情無任紹興八年六月十二日上侍郎魏矼書

之道竊聞之先民有言詢於芻蕘以謂人有所長不可以其微賤故忽之也之道比緣赴調居於臨安之隘巷者八十餘日朝夕獲聞閭閻之言似有可取者輒敢以其所聞上瀆聽覽惟執事擇焉其言曰王倫使金還金遣使隨倫報聘國家自靖康以來失於議和致兩君北狩萬乘東巡百姓墜於塗炭迨今十有四年尙不覺悟又復縱倫賣國引盜入家以闖我虛實排辦館待之具所至騷然夫金人之爲此也利得子女玉帛爾不以吾之所以館待者過禮而遂已也今有被盜者家徒四壁立復不自量又從而東借西乞以其所有而誇於盜其不爲盜之招者幾希頃年章誼孫近使金餘人盡畱南京惟誼與近得至軍前稟議今金使之來自合引用此例畱餘人於韓世忠軍中令其使副造朝不惟有以褫其魄而奪其气亦足以示朝廷之尊乃若議和則有九不可而一可之道聞此言如醉而醒如夢而覺因謂同捨郎曰智者千慮必有一失愚者千慮必有一得玆殆所謂一得者乎請試爲執事陳之父母之讎不與同戴天兄弟之讎不與同國金人昨犯京師自徽宗皇帝明徳皇后以下悉從播越今玆仙去𨿽云厭世其實殺之又況淵聖之與六宮尙囚沙漠四海共憤恨爲人子弟者義當何如此其不可和者一也當唐徳宗時吐蕃因沙堡之敗懼而求和宰相張延賞入馬燧之言請於徳宗從之當時諸將獨李晟以爲不可諸相獨柳渾所言與晟意合曰豺狼之性非盟誓可結已而吐蕃果刼盟如晟渾言此其不可和者二也和戎所以息民也斯民厭亂久矣孰不欲其通和而幸其休息哉今輿議乃爾蓋傷弓之心猶思靖康覆車之轍而懼其復蹈也必欲議和是咈民心民心則天意也天可違乎此其不可和者三也頃自車駕南幸金立劉豫於濟南以有中原之地歲責幣三百六十萬緡豫奉之未嘗少有墜失一旦以計廢豫盡豫所藏擔囊掲篋倒廩傾囷而去若取諸懷不煩顧指而我師以君伐臣睥睨累年終不敢進非金勇而豫怯我弱而豫彊也蓋豫已臣事金人則金猶父也豫猶子也爲人子者固不虞其父之見逐惟不虞其見逐故金得以逐豫如反手之易爲豫計者亦初不謂豫曰汝於金非有父子之親徒以我之廢吏故立汝以爲得志必將與我抗而爲己之捍蔽也抗我則所以事己者不敢不至豫旣挾金以抗我則其於我也不復若金之不虞其見逐也且日夜求所以勝我惟恐其不勝而見擒是則我之所以不能取豫者以豫視我若讎而豫之所以見執於金者以其待金者過於親也今金欲和是以劉豫畜我此其不可和者四也當寶元康定間契丹以重兵壓境遣蕭劉六符來聘意在刼取關南十縣朝廷命右正言富弼爲報聘之行仁祖重念兩國生靈之故許其屈已增幣而契丹平逮卒事弼不肯受賞曰此非臣之本志也嗚呼忠臣之謀國一至此耶今金無約請和非出於謀則是厭兵而欲結好於我以邀歲貢從之而遂罷兵則非特不能保其不叛盟而乘我之間又恐朱克融輩變生不測從之而兵不可罷則不能不於養兵之外橫賦重斂歲供溪壑無厭之求其勢必至陳勝吳廣之起於秦靑犢黃巾之起於漢爲禍殆有甚於此者此其不可和者五也頃年以來諸將非不進討終不能取淮北尺寸之地或暫得之復旋失之正使舉大河以南盡還朝廷度其力果能保有之乎與其隨得隨失不若置之度外以俟其力足以制金徐爲進築之計此其不可和者六也自古中興之主未嘗不因於險阻艱難惟其履險阻艱難而益挫益堅因能興衰撥亂而光祖宗之業刷父兄之恥而見稱於天下後世若周宣復文武之境土漢光之恢復疆宇是也今得河南之地不足以立國金借此求和則必天地以要我自此以往𨿽使王靈日張軍聲日振尙敢議恢復之圖哉此其不可和者七也漢唐以來中國之待外夷不過徵伐之與和親徵伐則將帥任其責和親則廟堂主其議今天下之權不在廟堂而在諸將諸將擁重兵據要地偃蹇自肆視國家之安危存亡如越人視秦人之肥瘠漫不加意遇緩急則𨿽請援者駢肩於庭督戰者接武於塗方且傲睨而不顧逗畱而不發曰將在軍君命有所不受儻從金盟而不與諸將議使金誠和猶恐自疑而至於潰叛萬一挾詐如尙結贊之意在窺窬是使諸將得以有詞而不復出兵矣此其不可和者八也李義琰嘗曰大國之使可當小國之君今主上以休兵息民爲重固不憚臣事金人且以其主爲君則其使蓋同列也若金使援此爲言倨慢無禮不知朝廷何以待之此其不可和者九也然則所謂一可者孰可哉韓原之戰秦伯獲晉惠公晉遣陰飴甥使於秦秦伯曰晉國和乎對曰不和小人恥失其君而悼喪其親不憚徵繕以立圉曰必報讎君子愛其君而知其罪不憚徵繕以待秦命曰必報徳以此不和秦伯曰國謂君何對曰小人慼謂之不免君子恕以爲必歸小人曰我毒秦秦豈歸君君子曰我知罪矣秦必歸君貳而執之服而捨之徳莫厚焉刑莫威焉納而不定廢而不立以徳爲怨秦不其然於是秦伯說陰詒甥之對攺館晉侯而歸之初不聞其以賄盟也今金誠欲還二帝六宮與祖宗之故地而爲徳於我以要我盟曰旣盟之後言歸於好各守封疆世世子孫愼勿相犯有渝此盟明神殛之而無所事賄夫誰曰不可同捨郎曰子之所言九不可理固然矣所謂一可乃服而捨之如秦伯之歸晉侯也夫晉侯以三施不報有負於秦之君民秦伯尙且歸之我徽宗皇帝初不聞有負於金而生不得反其國死又且要其盟豈服而捨之道哉使金無所要但以有負我遂歸梓宮之與天眷猶當愧於秦伯況不如是耶爲今日計當以此意明告使者而俾復命茍惟不從是金無意於盟我何罪也大抵主和者徒茍目前之安遂忘父子君臣之義他日儻修先帝之怨亦不過臨時失信敗盟而已夫信者國之寶民之庇言之瑞善之主也茍信不繼盟何益哉且自古失信敗盟未有不身罹其禍而殃及後世者不可不戒也不可不愼也之道今月初四日已嘗具稟目少見野人區區之意明日遂有無爲之行不果再詣屏著跧伏小舟中念古人身在畎畝心不忘君將次宜興復防繹前日臨安之有得於街談巷議者爲之書以獻庶幾有聞於吾君吾相而使敵計無所施焉轉禍爲福實在侍郎一言干冒威嚴無任皇懼之至

欽定四庫全書

相山集卷二十五

宋王之道撰書

上都督張丞相書【紹興七年五月一日】

之道聞遭非常之變者必立非常之功以震耀乎天下而使疲瘵起望霓之嘆姦雄消問鼎之心然後神器亦隨以定而天下莫有敢覬覦者當西漢之末新都侯王莽乘間抵隙攘竊神器十有五年光武以髙帝九世孫起布衣發迹舂陵昆陽之役自將千騎與營部俱進一戰而斬敵數十級諸部喜曰劉將軍平生見小敵怯今見大敵勇甚可怪也且復居前請助將軍遂再戰而斬敵數百千級諸將旣累捷膽气益壯無不一當百逮三戰乃與敢死士三千人殺王邑破其百萬之眾而莽遂伏誅嗚呼人心所歸天命所向𨿽有若林之旅何能爲哉今主上自靖康間以道君之子淵聖之弟兵馬之元帥嗣承千載之統撫綏九有之師固異乎光武之起於布衣矣卽位之初盜賊徧海內蜂屯蟻聚屠掠生靈燔毀郡邑金人乘之再犯江淮虐焰彗云不可向邇方是時人人朝不謀夕獨恃祖宗徳澤在民比年以來王靈日張國勢日彊綠林黃巾之流畏威者接踵請降拒命者駢首就戮譬猶以湯沃雪舉山壓卵無往畱礙而喁喁萬宇始知人心自有所歸天命自有所向而不復有所睥睨者矣惟是叛臣劉豫僭竊位號占據京師南面稱尊驅逼境內丁壯歲一再至淮上出沒作過未遂撲滅然而士馬之彊弱與新都侯莽相去實楚越也方莽遣尋邑將百萬來犯昆陽時城中才七八千人諸將度眾寡非敵各欲散歸保守妻子使非光武笑以待之爲圖畫成敗而身先諸將其不敗於尋邑者幾希尙安能赫然中興爲漢世祖使天下後世想望其功烈凜若神人而不可跂及耶今日之事要當主上自將深入如光武昆陽之戰梟劉豫以獻廟社上以昭祖宗之靈下以雪臣民之恥其或未然願下親徵之詔誡諭諸路將帥曰其修車馬備器械以待親往視師應橋梁責州縣粗修令通輿馬便止無致剗平除治重以擾民所至官吏不得迎送播告中外咸使聞知玆正兵法所謂形人而我無形則我專而敵分者也我專而敵分故備前則後寡備後則前寡備左則右寡備右則左寡無所不備而無所不寡𨿽使孫吳復生亦不知爲劉豫計矣然後都督僕射相公與二三大臣時因政事之暇扈從車駕今日幸揚楚明日幸廬壽其次幸襄漢又其次幸關陜使其行詭祕人莫能測微至於無形神至於無聲如髙帝之自稱漢使晨入韓信張耳臥內奪其印符麾召諸將咸易置之而信耳猶不知者然後可以作士气振軍聲發號布令而人樂聞興師動眾而人樂戰交兵接刃而人樂死自此以往𨿽復鞭笞四夷功在期月而況其餘哉之道愚直拙疎位在百寮底而遽不知分守妄言天下之利害以上凟鈞嚴罪在不赦伏惟都督僕射相公哀其誠而恕其僭且無以文采蕪穢而遂簡其說幸甚

代人上張徳逺丞相書

某觀今日天下之患不在夫彊敵與盜賊而在夫號令不得行於諸將蓋諸將才非盡韓彭賢非皆李郭徒以尺寸之勞父兄之慶致位師保傅之重擁千百萬之眾侈然養尊視國家之休戚安危如越人視秦人之肥瘠漫不加於其心惟務廣田宅保妻子而已至於所統偏禆士卒無事則共耗官餔自營私計一有不滿意則逼脇長吏捶撻巡尉而恣行凶悖有事則以將在軍爲辭坐視將命者接武於道請援者駢肩於庭傲睨而不顧逗畱而不進正復不得已而一出則駐兵境上自開寇掠之隙徒害我人民壊我州縣其爲患有不可勝言者逮其寇退則攘取巡捕官所獻之馘所受之俘以爲己功上之朝廷又從而冒增首級僥幸賞典旣使天下不敢言而敢怒又使同功一體之人用命者效之而無所勸不用命者恃之而無所憚深可痛哭昔漢文帝有匈奴之憂常恨不得廉頗李牧爲將而馮唐以白首郎面折文帝以爲𨿽得廉頗李牧亦不能用愚嘗原其意特以當時法太明賞太輕罰太重而魏尙之罪不應削爵而削爵故唐有是言耳夫法太明賞太輕罰太重固未爲甚失也猶且不可以用人又況賞不當功罰不當罪法不行於驕蹇之臣而欲使用命者勸不用命者憚以佐中興之功難矣恭惟僕射都督相公以文武兼資之才當安危自任之寄內總百揆出臨六軍髙牙所指積年逋誅之寇一旦望風震潰詣營乞降𨿽裴度平蔡之勲不足進焉然而猶有可議者號令未行於諸將也在唐張九齡嘗曰穰苴出師必斬莊賈孫武習戰猶戮宮嬪守珪法行於軍祿山不容免死今日之事正類於此誠欲行法則向之所謂驕蹇者豈得不斬以徇而一新其號令耶果能若此愚將見彊敵不足滅盜賊不足擒也位卑言髙罪在不貸伏惟鈞慈以社稷生靈之故而畱意焉

代何希淵上張丞相書

某自丱角讀孟子嘗竊怪伊尹用心太過至稍長師以書授之反復說命三篇然後知伊尹之所以然者不特自期當若此四海之所瞻仰一人之所責望殆有甚焉伊尹曰天下之民有不被堯舜之澤者若已推而納之溝中髙宗之命傅說則曰爾尙明保予罔俾阿衡專美有商其意蓋謂伊尹嘗佐成湯伐夏救民其言一夫不獲時予之辜播在天下有後世想見其風采而不可得者某宇宙間一夫也𨿽朴遫不足比數頑鈍無所知曉而長身四十五歲世之險阻艱難備嘗之矣比得一官其視儕輩亦粗有勞矣然而受性剛褊賦分奇窮遇事輒有太公望鬻漿天涼屠牛天熱與韓吏部捩手覆羮轉喉觸諱之誚曩者備員和州鎭司機幕偶屬郡無爲守王彥恢貪暴自肆而新制連坐不覺察之法甚嚴帥長趙徽猷因百姓聲寃辭頗切至姑欲治其吏魁以伸無告而彥恢中有所歉乃先本鎭一月告變於朝事下宣撫委今丞相趙公覈實間廬守胡待制以故人爲彥恢庇上章朝廷以爲郡政悉出於某由是坐譴褫官贖金向因明堂之恩洗其愆禦史之疏列其枉而一時奪罷者旣用且復矣獨某迫於寒餓不能千里赴吏部自陳至今猶未免降授之名此其可憐者一也淮西知縣自經兵火合入官少有願就者往往拘於資格欲授而不可得今防秋是時百里一令民命所系柰何不願者旣不能彊注使授而願者又反重卻使不得授耶玆亦行法者之過也某才非石苞竊有意小縣爲朝廷牧養疲瘵玆者之來實持淮西安撫使司辟書願就陶鑄顧事屬自薦口欲吐而復茹袖欲出而復納者累日於玆莫知爲計玆其可憐者二也有此二可憐是亦伊尹之所謂不獲者今僕射都督相公以兼資文武之材出佐明主咄嗟而破狂寇談笑而定劇賊起身布衣不十年而取卿相其自視與耕莘築巖者何以異觀其勲業塞天地聲名摩日月九夷八蠻震動疊息將請命之不暇而相公方歉然若不足吐哺下士𨿽芻蕘之賤朝夕造謁而未嘗有倦色此其意正欲搜羅天下英傑以濟中興之治庶幾斯民復見髙宗成湯之世無一夫之不獲其所耳是行也某故敢有望於相公伏惟鈞慈不以某人物侏儒文采蕪穢而遂棄之幸甚

上都督府參謀兵部尙書呂安老書

之道嘗謂天下之事非有所甚難其气之勝於才者力能辦之如折枝拾芥之易是气也靜不逾於方寸動或塞乎天地其至大也配道其至剛也配義揜之以卒而不亂壓之以重而不懾玆古人所以能卻敵咄嗟折衝談笑安國家定社稷於不可支梧之際而舉世譽之曰忠貫日月神明扶持者惟閤下負經綸之才挾康濟之術起身布衣不十五年而致位大司馬其自視與築巖釣渭者何異猶以爲未也淮西在今日實控敵境前此號爲驍將若近世之所謂韓彭英衞者以保傅之重擁貔貅之眾養尊江左無事則廣田宅保妻子蠧帑廩爲國家之螟螣有事則坐視所部數千里之罷民如越人視秦人之肥瘠漫不加意正復督戰者接武於道請援者駢肩於庭常傲睨而不顧逗畱而不進今閤下實代之朝受命夕引道馳驅逺戍若登金門上玉堂而不自以爲疑此其气固有以大詟服乎天下矣逮其至屯也營壘旗幟初無所變攺而號令一出气色精明不數日有敵人犯邊閤下不動聲色遣百騎以走之使列郡不聞其警而不自以爲功此𨿽不足爲閤下道且天下之所望於閤下者不止此而之道所以言及之特爲淮民慶也兵法曰先加以聲後致其實由此卜之愚前所謂气勝於才而力足以辦天下之難事者將於閤下而見之也之道竊聞之卒未親附而罰之則不服不服則難用卒已親附而罰不行則不可用今有親附之道三焉一曰請給戒其誅削二曰役使戒其營私三曰賞罰戒其冒濫夫請給者三軍之所恃以爲命者也向也聞之士卒所支米麥一月之間僅得五分之四所請食錢一百以上僅得三分之一其餘則自主將至於押隊皆有分焉人孰不有父母妻子也旣仰給於爲兵者所得之錢米一經減克不足以樂其身而及其父母妻子亦何以責其緩急仗節死難乎則誅削之禁不可不先也夫悅以使民周公之東徵所以能致民忘其死者也向也不問王事而一槪驅使之其伐竹木也名爲修葺營房而坐賈者列肆隘井邑名爲創造戰艦而行商者連檣滿江河或般載連年或暴露終歲從未有嚴刑以責其懈怠曾無添給以補其勤勞憂愁之色見於風霜怨怒之言聞於道路則私役之禁不可不嚴也夫賞罰孰明孫武之用兵所以能前知勝負者也向也不問功罪而任情以行之其賞也及其所當罰其罰也及其所當賞賞不當功則非特不足以勸能而能者且怠罰不當罪則非特不足以懲惡而爲惡者益得以自肆豈可使安坐於千里之外竄名軍籍者一歲冒轉數官而出入於行陣之間有功戰伐者秋毫不防其利則冒賞之禁不可不明也是三者不除而欲士卒之親附者未之有也旣除矣而欲士卒之不親附者亦未之有也之道於閤下庠序之舊比聞此來旗旄前驅騎士擁後爲時尙父出統六師之道自念分絕穹壤羞愧蓄縮不敢求見者殆今一月復早夜以思曰閤下方以君命治邊事於淮西其歸未可朝夕期也而之道父母邦實在麾下如以前日半面之交及之道姓名而後求見則不敏之罪又安所逃耶況有此三事似可裨聰明之所不及而發揚先聲是用請間於閤下以致其說庶幾行之而惠及海宇則之道亦當受賜伏惟髙明略其狂僭之罪而加意焉

紹興九年五月二十二日上諌議曽統書

之道不佞待次里社與木石鹿豕爲伍不識治體不聞國論惟是區區愛君之心實寤寐不忘宗社安危存亡之長慮此無他嫠不卹緯而憂宗周之隕女不念嫁而憂太子之幼亦其利害禍福有以相及不得不然非過慮也金人自宣和靖康以來愚弄朝廷有同兒戲卒以陵夷我國家迄於今而不振方其設一謀施一計𨿽下而小夫賤咸能料其將然且曰如是者姦也如是者詐也已而合若符契不差毫釐而朝廷之上乃獨斷然以爲非姦非詐惟恐其奉承之不暇以自取欺侮戮辱而終不悔且悟何哉孔子曰鄙夫可與事君也與哉其未得之也患得之旣得之患失之茍患失之無所不至矣嗟乎此言誠足以箴當世之膏肓也去年夏金人遣使隨王倫報聘講和之道是時調官臨安獲聞輿論有九不可一可之說嘗欲掇拾效愚獻忠以裨廟堂末議晝度夜思將成復毀曰位卑言髙罪也因止而趣裝以歸行次宜興復念古人身在畎畝心不忘君如之道𨿽不肖柰何竄名仕版乃忍坐視安危存亡之幾而不爲一言耶於是慨然裁書托故人遣驛致之前吏部侍郎魏公矼以丐有聞於上凡半年不得報而胡銓之書傳焉言至於此賈誼之流涕痛哭不爲過也遂事不諫之道尙何言哉側聆道路以謂金人歸我河南故地奉還兩宮此其爲策不淺蓋以今日所用之將所養之兵皆五路兩河之人歸我以地則不復限以爾界此疆遲以歲月其勢必至解散玆殆與漢軍楚歌無以異也頃自兩宮播遷天下之人恥失其君而悼喪其親常有不共戴天之憤而主上之所以宵衣旰食勵精政事注意甲兵者豈有他哉亦欲掃除彊敵以刷父兄之辱而光於祖宗也夫人怒則威威則勇驕則怠怠則弱我師之不逮金人𨿽三尺童子所共知也而支梧累年未嘗敗衂者以其素所蓄積者怒也金人之意若曰此不可以力勝吾當還兩宮以驕之彼旣臣妾於我則將恃和弛備然後可圖也玆不必以商爲鑑前日劉豫之擒猶未逺也又況包藏禍心未易窺測其萬一耶且事固有未見其利而先受其害者淮西昨更兵火井邑聚落化爲炎埃比𨿽招徠流亡整葺廬舍然餘民百無二三所謂井邑聚落亦皆蓽門圭竇多者才十數間少者不過四五椽而已自春及夏監司守令以奉迎兩宮爲名排備牲餼次捨纎悉責具急若星火峻如雷霆貧窮盡於誅求凋瘵敝於營繕其奪民時勞民力固在所不論竊嘗以一邑計其費不下五七萬緡使金人誠還兩宮斯民正復竭膏血鬻妻子以應所須猶將欣然不爾𨿽食王倫之肉何能謝哉愚謂今日之事殆古人所謂可弔不可賀者請以五事上凟聽覽庶幾朝夕造膝之際有獻於吾君而備其采擇焉謹按魯僖公十五年晉侯秦伯戰於韓秦獲晉侯以歸及秦伯歸晉侯將反國先使告國人曰孤𨿽歸辱社稷矣眾皆哭愚以爲淵聖之南來俟其渡河卽下手疏以自訟可乎此一事也謹按僖公三十二年晉人敗秦師於殽獲其師孟明視白乙丙西乞術及晉還三帥秦伯素服郊次鄕師而哭以迓之愚以爲梓宮及淵聖到日自天子以下素服郊次而哭乃密諭河南所過州縣一切準此而其供帳之類悉去華麗采色而純用布素可乎此二事也謹按襄公二十七年宋之會楚人衷甲竊聞梓宮以下神櫬無慮千百愚以爲委西京守臣待其將至豫修陵寢繼遣一二大臣涖葬中取神櫬之最下者斵而視之然後奉安及令諸道飭武備以戒不虞可乎此三事也謹按唐開元全盛時明皇幸東都命三百里縣令刺史各以聲樂集河內太守輩優奴數百被以錦繡飭以犀象而魯山令元徳秀獨制於蒍於之曲遣樂工數十聨袂而歌之明皇見而嘆曰賢人之言哉河內之民其塗炭乎因黜河內而陟魯山今兩宮寂無來音而淮西一郡之民已有二十萬緡之費矣百姓足君孰與不足百姓不足君孰與足愚以爲兩宮宿食供頓所經或無屋宇乞依南郊靑城故事行下有司預辦數千匹之靑布臨時設帳以庇風雨而明詔諸路勿造宮殿勿飾器用以重勞費斯民可乎此四事也謹按檀弓衞司徒文子問於子思曰喪服旣除然後乃葬則其服何服對曰三年之喪未葬服不變除何有焉愚以爲梓宮之還天子哭泣衰絰以從檀弓未葬之禮可乎此五事也是五者𨿽若無補於國安危存亡實此系焉昔齊仲孫湫來省魯難旣歸齊侯問曰魯可取乎對曰不可猶秉周禮周禮所以本也國將亡本必先顚而後枝葉從之魯不棄周禮未可動也君其務寧魯難而親之親有禮霸王之器也庸詎知兩宮來歸金人之使不有若仲孫湫者乎愚是以知安危存亡實卜斯舉檀弓曰子思之母死於衞栁若謂子思曰子聖人之後也四方於子乎觀禮子蓋愼諸孟子亦曰滕定公薨文公五月居廬未有命戒及至葬四方來觀之顏色之戚哭泣之哀弔者大悅嗚呼斯禮也豈忽哉至於金人之情僞則愚已略見於前及詳於魏公之書敵情之不可信也尙矣盟如皦日而平涼之會猶或刼之今我臣妾於金而金以臣妾蓄我初無詛盟夫以奉之者有限而求之者無厭此其勢必至於用兵所不可知者特其遲速逺近而要不能免也𨿽然昔者越王句踐亦嘗臣妾於吳矣而卒滅吳以朝魯衞陳蔡執玉之君愚以爲爲今日計患在夫主上不能禮下羣臣以集其能與羣臣不能輔佐主上以雪其恥如越王之報吳而不在臣妾於金也不然危亡且在朝夕不識執事以爲何如祖宗積累至難宗廟社稷至重惟執事其爲國家念之干冒威嚴無任戰栗

與淮西提鹽許子長書

近嘗專遣人附狀繼聞移司曆陽舟禦已過關下伏想乘風遡遊遂抵所捨卽日望霓得雨焦槁頓蘇恭惟按轡多暇臺候萬福之道無狀賦分奇窮兵火以來平時貪暴庸鄙才出已下不足掛人牙頰者皆能起家致身爲人禍福而之道獨以愚直拙疎不投時好見棄於縉紳先生之列方丞歷陽日閤下實始將命淮右駐麾鎭西一時求名定價以幸靑天之睹者蓋足相躡閤下初未嘗過而問至之道則稱述過量慰勞加等待以國士之道自顧空空不審所以得此之由中間避地糝江又獲托庇旬月當李成陷舒張琪破潛之初干戈避於今三年更綠林黃巾之變蓋以百計兩陷賊營僅脫萬死以今年春邂逅繡節軺車於月城之東復得瞻望臺表猥防閤下矜連蹇之無堪惇艱難之有舊久而不替其敬愛而遂忘其醜哀卹逮於存沒勤厚見於飲食周旋曲折無所不至使之道喜與抃會莫究手舞足蹈之所從是行也道過居巢見伯氏首言閤下所以相待之意不同常人固不翅已受賜已而館侍庭以聆謦欬益信伯氏之言爲不妄方戒食之餘碎建溪之龍餅煎漅湖之蟹湯沃鼎調膏瀹甌分乳如是者手親再之而不自以爲煩周公之所爲吐哺下賢者豈復有逾於此之道生長田間自爲兒童時志在與民除害興利讀書學古人晚乃與弟兄輩以科第得祿而太平日久禍發所忽敵騎長驅中原如蹈無人之境自江以北悉爲敵區之道亦苦家難竄伏山谷每思時與志違未有以償萬分之一故苟可以如所志者不敢不盡力竭愚而爲之比在鎭司帥座趙公以之道在同官中朴忠無他腸付之以事不辭劇易方含山豺狼爲孽之日實遣之道走於羣神弭災消變之道亦念古人如宋均之在九江韓愈之在潮陽去虎驅鱷灼灼如前日事非二子力固有所勝實其誠有所感之道用是齋三日而制爲鄙文齋五日而告於境內之神以歸復命初豺狼白晝入市噬人如羊豕𨿽操戈負弩有所不憚被傷者甚眾至是一夫徒手敢與狼搏眾狼成羣莫爲人害巢穴旣逺井邑以安之道然後知天地𨿽大莫大於誠鬼神𨿽靈莫靈於誠金石𨿽堅莫堅於誠推是誠也以往其何不濟前日自巢來歸躑躅於荊棘蒿艾之間殆九十里不類通道將次胡避殆見迹牛涔蔬畦麥壠轉水車之咿軋藹炊煙之鬱蔥農夫兩兩三三田作而反挽犁攜插僅有可觀之道竊自悲喜蓋悲者悲其凋喪者不可復見而喜者喜其安存者庶幾將興也旣抵山中之明日乃與耆老茗飲相勞苦特以廬江之叛寇未逺方被堅執銳以從事於戒嚴他未有暇也或者輒以旱告曰天久不雨今時方麥秋而燻風火煽原田拆稼穡無髙下皆垂黃如燎矣公獨柰何之道計無所出諏之人言斷以已意取水胡避山之祿泉建置道爲眾請雨以齋戒爲佛事以慈湣爲天心晝夜祈禱不敢少怠如是者三日果有片雲起於泉中曾不逾晷靉叇垂布如可承攬是夕小雨連日出云至二十八日大雨霑足嗚呼誠之有感於神也如此神之無負於誠也又如此之道輒不量力備述胡避山祿泉前後保防生靈感應事件別具公狀申稟伏乞閤下體國愛民少加意焉胡避寨記謹納一本座右咨度之暇當能指揮治書蒼頭吟諷之也上浼臺嚴無任戰栗

與無爲宰李廷吉書

前日率易上狀正愧濡削不防以自取戾專使拜教之辱感愧何窮卽辰暑雨微涼恭惟行李乍此休息尊萬福之道不才無狀稟性旣愚拙賦分且復奇窮讀書學古不敢小叛於理故其所爲莫投時好坐是上下疾之如仇豈謂閤下所賞與世俗異自江左來平生初無半面遽乃過聽兩喜之言大見褒拂使老盆破甑頓增九鼎之重方之古人傾蓋如故似未云過然有不虞之譽者必有求全之毀自玆以往幸致察焉是望仰惟閤下髙才絕人治萬事如破竹顧此蕞爾之邑若不足治然屠掠之餘今幸敵騎衰息羣盜相繼伏誅所存饑羸百不一二正如沈屙向愈要當調適其飲食滋養其气體順之而使勿怒安之而使勿驚不可使其勞懼其耗敝其精神不可使其憂懼其損傷其心志瞿瞿然忡忡然惟恐其起而後庶幾其有生意若或飽之而太過饑之而不及怒之而陰陽交喪驚之而魂魄俱褫勞之而益其虛憂之而重其傷如是而欲其生𨿽三尺童子亦知其萬萬無此理也今官俸節而不支軍儲支而不繼固誠如閤下言然以是而欲斂之於民而支其不支繼其不繼愚恐速沈屙之不起而後將噬臍也今州縣官吏多於百姓而所養之兵非疲癃則遊惰無事則蠧太倉有不足則刼長吏恣凶悖有事則棄甲兵望望而去之以開寇掠之隙與毒垂盡之民以資無足之吏與夫疲癃遊惰之兵孰若汰其冗濫量入爲出而與吾民休息以俟歲月度其力之可爲然後圖之似亦未晚蓋今之所謂富者特饜糠籺耳若必欲斂之與貧者等是使齕艸茹木然後已也伏承閤下以之道舊嘗攝此千里之寄恐有一得之慮可以裨補髙明曲加諏訪古人有言士詘於不知已而伸於知已之道故敢恃愛肆所欲言而忘其交淺言深之戒伏惟寛仁特賜矜察

上宣撫大使葉少蘊觀文書

天地以生殖安養之功付之名山大川故名山大川不求卽於物而物卽之人君以教化磨礪之具付之王公大人故王公大人不求卽於人而人卽之名山大川風雨雲雷之所興金玉珠貝之所藏虎豹熊羆蛟龍鼈蜃之所窟宅椅桐梓漆蘋蘩薀藻之所淵藪而凡遊於其間者無不得其所欲厭足飽滿𨿽不可見其運用而功利之及於物者蓋不可以縷數而髮計也所謂不求卽於物而物卽之者以此王公大人其道徳足以厭服人心其聞望足以聳動人聽其議論臧否足以輕重一時榮辱萬世故天下之士奔走於車塵馬足之間以冀一見而不自以爲屈幸而得命之坐與之言輒退誇於人以爲終身之寵而人亦不以爲歉所謂不求卽於人而人卽之者以此物𨿽欲卽於名山大川而名山大川有不可得而卽者髙深之極實制之也詩曰崧髙維嶽峻極於天書曰若涉大水其無津涯王公大人亦復如是故士之卽於王公大人至其不可卽而去之則有髙山仰止望洋向若之嘆恭惟宣撫左丞以開濟之資經綸之術隱然爲國長城折衝厭難扶顚持危以濟中興之業當世之所謂王公大人者何以尙之側聞持節以來謦欬所臨千里震恐而之道乃以苫塊餘生頃從金革無避之權備員鎭撫司之幹官不能望風解印罪當萬坐尙何敢言且王公大人出擁髙牙入衞畫防函丈之地輒至者死不翅山川之髙深不可蹈犯其勢有曳裾漫刺終身願見而不可得者而之道以職事在屬郡實爲僚寀之末而和之距建康無十捨之逺庶幾夤緣披霧望塵以快平生一識荊州之願而之道拘於喪紀之容且復不敢有請累月於玆每自喟恨當世之所謂王公大人昔所願見而不可得者今有可見之階矣而禮有不得見亦命也夫敢圖過聽忽有書命之招使破甑敝帚頓增九鼎之重之道比拜貺不覺驚愕失聲曰天下之事出於意外固有若此者乎不識閤下所取者何事也夫有不虞之譽者必有求全之毀之道鄙性介直疾惡太甚向保守桑梓正當羣盜縱橫干戈搶攘之際一時所爲凡有利於民者往往以死爭之賈憎媒怨不復顧卹今日之舉𨿽防閤下察其愚無他腸憐而進之誠恐一人之植有不足以勝千人之拔也莊子有之尋常之溝巨魚無所還其體而鯢防爲之制步仞之邱陵巨獸無所隱其軀而防狐爲之祥且魚之巨者無過於鯤鯨獸之巨者莫逾於犀象彼其志固有異於防狐之從容於沮洳蓬萊之間以爲莫已若者而所以還其體隱其軀亦豈能無意於名山大川之見容也不識閤下將使之遊於名山大川而無不得其欲耶亦將使之徒有髙山仰止望洋向若之恨也

欽定四庫全書

相山集卷二十六

宋王之道撰啟

賀王仲開無爲到任啟

入奏膚公被綸言而進秩來宣徳意憑熊軾以專城光塵開刺史之天膏澤下文昌之雨涓剛視事載歌已浹於四鄰裁書寓心修好敢稽於一介恭惟某官風神髙邁幹局明彊在朝誰逾仲卿信有家法當世未見夷甫可謂人豪肆王室之中興崇侯邦之外援念甸服久淪於塗炭而月城盡廢於荊榛民苦瘡痍正有資於撫養兵連蜂蠆其可緩於驅攘姦宄招權貪暴專殺玆用輟江東之獨步固宜致淮南之寢謀君子怙焉小人恐矣某邱園斷梗湖海浮萍存魯何功嘆干戈之未靖依劉有幸望桑梓之非遙馳驅尙阻於披云踴躍輒先於賀廈

賀宋景陽無爲到任啟

伏審楓宸錫命銀菟分符千里興謠喜列星之入境兩淮增气慶偃月之得賢況居是邦獲賴其福旣景仰之有素宜舞蹈之不知恭惟某官淸廟尊彜碧梧鸞鵠盛徳懿範素髙二相之風茂實英聲早擅一時之譽眷隆當寧寄重專城淹寧終於三年政將報於五月披云甚邇幸依桑梓之陰賀廈惟勤敢附鴈魚之信

與滁州謝倅交代啟

莫爲我先孰覩告新之政請從其後敢忘求舊之圖方欲寓心遽先枉教屬有金沙之役尙稽繡段之酬載味過情益知靦面恭惟某官神識沈敏才術疎通譽望攸歸固後來之一器風流未減眞吾家之千金𨿽未見其聳壑昂霄已屢更於蟠根錯節惟淹翔別駕者如此其久故傾動諸公也不謀而同某朴遫無庸蹉跎不競策駑足而追驥何可及哉翦狗尾以續貂代其匱爾儻及瓜之非晚庶披霧之有期尙愼節宣以綏福履

賀元旦啟

符頒桃梗俾在位之罄無不宜酒進椒花期有家者老而益壯應三陽之交泰與萬物以更新恭惟厚徳鎭浮髙標激濁半年於此不爲赫赫之名千里而觀但見熙熙之俗所謂祁寒之愛日豈惟酷暑之淸風民人所歌福祿攸介況對大來之旦宜膺善降之祥某待罪杜門畏讒避地有賢而不能事固慙居於是邦掃軌而無所幹豈免譏於同輩但厠稱觴之列徒傾賀廈之心瞻頌益深敷宣奚旣

代人到鎭江任謝執政啟

歸從霅水之遊方欣得計起作丹陽之守良愧非宜況當江淮襟帶之衝實爲吳越股肱之郡望云甚邇宜責任之益隆借寇方濃豈疎庸之敢冀𨿽皦日無私於照隙亦和風有力於噓枯此蓋伏遇某官名重本朝道嗣前哲蓍國論斷然可否之莫移冰鑑人材昭若賢愚之自辧潛消外患力贊中興重憐一介之遺曲借寸長之譽致玆嵬再被搜揚某敢不采問風謡班宣政令務安凋瘵庶無愁恨之聲期使澆漓悉變惇龎之俗不負知己斯爲報恩

代宋景陽到無爲任謝執政啟

去江百里舊爲魚稻之鄕臨水千區今雜吏民之舍視諸郡猶爲勝處在同列可謂誤恩竊以一州得才則十萬戶賴其福庶民從化惟二千石用其良漢唐以來率皆愼此兵火之後其可忽諸休養瘡痍驅攘蜂蠆況熙朝方注意於淮甸豈薄才宜備員於月城此蓋伏遇某官股肱一人師表百辟持顚扶危以贊中興之運折衝靖難以成外攘之功謂任賢使能當在所先故刮垢磨光亦或不捨某敢不盡瘁以事彊恕而行不爲赫赫之名用安流散庶使優優之政將播詠歌報徳如何處心若是

與無爲令李廷吉啟

道路興謡喜雙鳧之入境吏民攺觀知百里之得人恭惟某官名重當時韻齊先達質如渾金璞玉之莫名其器材似干將莫邪之難與爭鋒悟主片言識封侯之非晚報政三月嗟攺秩之未優暫煩卓犖之英來理荒殘之邑九重惻怛重郎官出宰之權一灑煩苛鄙令尹告新之政願同百姓皆出再生旣期披霧之瞻當致維桑之敬

謝張簿啟

負職居多念哦松之政接聨何幸對棲枳之新除榮耀一書歡騰百里恭惟碧梧停鵠滄海遺珠標致故自不凡才華尢世所貴家傳三篋知無不讀之書冑出九齡是必致逺之器撞鐘待問翻水成文射策天庭笑卻萬人之敵升華桂籍榮題千佛之名凡在見聞孰不歆艷顏亦厚矣愧尺牘之未修徳莫加焉辱長牋之首及

賀劉無隅除戶部侍郎啟【代何希淵作】

伏審寵膺帝制擢貳地官九重側席以遄其歸千里攀轅而惜其去簸揚所逮舞抃攸歸恭惟某官風教名卿文章宿老驥稱其徳洗萬古而凡馬空嶽極於天臨絕頂而眾山小上方圖於邦計時莫急於軍需當求條奏時政如李元紘庶幾對揚聖問得盧承慶果聞華綍愼付眞材食給關中正賴蕭何之畫錢流地上佇觀劉晏之功進位鈞衡加澤寰宇遂益隆於國體用大慰於民瞻某猥以孤蹤出於大造朽株枯木嘗有賴於先容墜履遺簪幸無忘於舊物永言欣頌實倍等倫

鎭撫司參謀到任謝趙聖用啟

鄕邦半載猶懷衣錦之羞賓幕一時復遂依蓮之幸𨿽從宦在人情若爲可慶而奪喪於子道寧免有慚寵極魂驚感深涕霣竊以觀人固自不易聽言尢其所難方邪正之未分孰明汲直逮是非之旣判方驗盧姦然理可知者君子不爲面諛而情可察者小人專事容悅儻或樂於軟熟鮮不墮於蔽欺玆古人所以抱忠信獲罪之寃而大雅所以有明哲保身之戒伏念某賦才凡下稟性庸愚居懷隱甫之剛常守展禽之介學惟古是動與時乖疾惡若讎自不知其已甚論心如故人或誚其太疎豈惟鬻漿而得涼常是轉喉而觸諱尙賴覆盆之照少寛擢髮之誅岸側沈舟坐閱千帆之過籠中翦羽旁看百鳥之翔敢謂棄捐更遭收錄此蓋伏遇某官惟善能舉其類於人何所不容藏疾納污大廓山川之度揚淸激濁悉歸標鑑之公察其頃守枌楡初本無過憐其久居邱壑不遽遐遺賜以劉公一紙之書寘於越府三才之列某敢不秋城夜觀逺追退之談笑之風客禮官曹載味子美接聨之什冀今日碧油之眄爲他時黃閣之知

謝發解啟

十載家聲孰繼三珠之植五州鄕賦今同一鶚之飛豈曰能賢幸而獲選竊以祖宗設科舉以取士最號得人崇觀興學校以育材獨聞稽古惟詩賦之再復與經術而並行因元祐所嘗用以求俊良肆靖康乃率由以變風俗一時韋布方聲律以相先千里干戈遽寇攘之見逼逃虛旣久失職可憐如某者湖海浮萍邱園斷梗窮有餘於五鬼文不逮於一錢酒甕飯囊豈免禰衡之誚驢鳴狗吠敢逃庾信之譏屬世道之交興致中外之率俾爰下三年之詔用搜萬國之英抱槧懷鉛數多逾於百輩拔犀擢象名僅登於六人豈謂疎庸亦蒙簡拔此蓋伏遇主文先生用心若鑑持法如衡美惡惟形人莫知其報徳低昂順物我亦何所容私樂莫濫於齊竽寶遂珍於鄭臘某敢不加勉所學益堅乃心將期驅羊而取官用酬平昔庶幾指而論報上答恩私

賀淮西漕韓璉啟

芝檢疏恩輶軒出使素妙斡旋之術望重一時遂專飛挽之權惠加九郡況足兵莫先於足食而用眾無急於用賢其兩得之在此舉矣凡預卿云之庇竊欣愛日之臨恭惟某官器識髙宏才猷英逺濟煩治劇如破竹於數節之餘摘伏發姦似穿楊於百步之外允矣澄淸之寄卓然華近之階某朴無庸蹉跎不競靑天甚邇防逢雲霧之披滄海𨿽遙敢借舟航之便稻花過雨梧葉驚秋方炎涼之未調冀啟處之加愼

鎭撫司罷參謀謝啟

受誣對吏始慙明哲之保身獲譴贖金終坐刻深之爲獄尙幸容光之賜僅逃洗垢之誅感涕無從歸恩有自竊以詩歌行露重言聽訟之難史記降霜深悼被囚之屈蓋兩怒旣多溢惡則偏聽必至生姦矧夫周陽由心懷愛憎加以伯州犁手持上下謂虛爲實俾證以成蛇變有作無至鉆皮而出羽刑因不中罰及非辜安得張季之時無寃人固宜於公之後有興者伏念某心如其口愚無他腸忘機而言輒露情好直而動斯疾惡是故論事常若茹物之莫能以下咽至擊邪則猶視讎之不可與戴天自初攝事於鄕邦逮此備員於帥幕力排螟螣休養瘡痍鑑爲醜婦之羞分明亦甚鹿被獵夫之逐羅織何多始緣人醉而獨醒遂見我淸而眾濁致姦諛之醜正假貪暴以興訛刼異時骨肉之流共爲媒孽賂平日指天之輩咸作爪牙因何武之露章訝宗資之畫諾遂成污蔑妄凟宸聰祗欲淪胥冀逃已禍適蘇章來二天之庇故曾參陷三至之言雀角繆悠虎冠顧望借袖蜂而害尹引跖客以刺由專慿盜璧之讒莫辧償金之誤與禽獸而奚擇又何難焉譬艸木之有區焉可誣也玆蓋伏遇某官精神滿腹白黑簡心著戴冑之明彊擅王珪之標鑑櫛垢爬癢一時冬日之溫枯蘇弱彊千里卿云之覆是修羔鴈聊寫肺肝其敢不尙友古人益堅素守皇天后土況明仁傑之心伊尹周公尢見元忠之徳造次於是死生以之

回安丰教授潘元賓賀啟

誤膺共理方懷非據之慚猥辱同聲逺致過情之譽對雙魚而拜貺加什襲以珍藏榮幸不貲欽佩何已恭惟某官當今潘陸異日班揚言文而眞蓋得聖人之忠信學精而博宜爲儒者之宗師豈芹泮之能淹將蓬山之是陟念嘗有一日之雅𨿽鄙拙而愛忘故不逺千里之遙以緘題而贊慶永爲好也何以予之

與信陽交代張卿直啟

雙魚尺素比慚報謝之弗防一日三秋方念憂忡之未釋矧及瓜之非晚豈削牘之敢稽恭惟某官盛徳圭璋長材杞梓政成五月豈容借寇之畱名在九重行遂徵黃之拜某策駑追驥翦狗續貂𨿽有命以難違顧非材而甚愧荷花過雨桐葉驚秋願加寢餗之調冀獲晤言之慰

代張守彥智賀劉宣贊克捷啟

禁暴戢兵久恃幹城之略獻俘投馘今聞斬將之功息千里之鳴桴致五州之奠枕戎有良翰公乃其人恭惟領軍宣贊喑啞咄嗟足以詟敵嚴毅沈果工於料人刃恢恢乎有餘將多多而益辦究觀細栁若亞夫眞將軍哉固宜闔廬知孫武能用兵矣眷言小釁密邇大軍屯戍同安知每勞於外援師民振武誠有借於中興豈惟萬舉而萬全盍亦七擒而七縱某屬拘茅土阻造轅門裁書寓心姑慶滅烽於淮甸勒銘紀實終期蹀血於龍庭

代何希淵謝越守陳汝錫啟

撫孤卹難義爲熊掌之求殺父取貲橫致防牙之訟不有片言之折難逃三至之誅感極驚心恩深隕涕竊以獄系人命不容失之或誣民有爭端尢宜愼於致察蓋兩怒旣多溢惡則偏聽必致生姦愛惡相攻是非交戰詞茍忽於三復理斯闇於五聲辧若張儀莫獲明其盜璧孝如曾子猶被謗於殺人此先王所以有取於淑問獻囚而後世所以深譏其忠信獲罪伏念某箕裘衰族蓬蓽寒生累世括蒼仰少微之在上半生歷水慕張籍之爲鄰荏苒歲時棲遲邱壑家徒四壁地僅一廛酒𨿽乏於賢人車競來於長者嘗欲見危而致命敢憚殺身以成仁肆聖主之東巡適金人之南渡干戈云擾士庶星奔號寒啼饑者往往衣冠攜幼扶老者紛紛原野哀哉弱女父已陷於孤城去矣扁舟家欲浮於大澤乃孺子將入井之際而仁人當引手之時眷彼友生收此惸獨遑卹每食之不飽但求容膝之易安間關百罹參差萬死方喜將安將樂共獲保全豈知無罪無辜反遭欺蔑人嗤徳報以怨自嘆害生於恩誰實憐之慨其嘆矣尙幸覆盆之照獲伸刻木之寃此蓋伏遇某官持張廷尉之平振韓京兆之職儒雅飾吏明愼用刑謂鄒衍之降霜以明忠也故召伯之行露毎盡心焉斷然三輔之蓍昭若萬邦之冰鑑遂令黮闇終被平反某敢不載惟張堪托子之言益堅郗鑑哺甥之志苟交情之有取𨿽執咎而何憂玆爲今日之報恩亦結異時之知己

賀黃大受司理致仕啟

掛冠法曹還轅鄕社君恩優老俾通籍於朝班士論稱賢振髙風於時輩未遑贊慶先沐寵臨病尙阻於登門報敢稽於削牘

代張守彥智賀朱勱沈仂及第啟

射策楓宸笑卻萬人之敵升華桂籍榮題千佛之名朝廷得賢邦國交慶恭惟某官筆走羣象心醉六經翻水成文追異時之大手撞鐘待問號當世之長頭月評旣髙風鑑加賞摘髭收第𨿽吏部之相推驅羊取官亦舍人之自許果膺愼簡獲慰欽遴顧桑梓以何功屬竿牘之過禮贈同錦繡當爲篋衍之珍報蔑瓊瑤益重心顏之愧

回應隆謝解啟

作者七人審已被周書之薦成名一日遂將登漢策之科是爲瓜葛之榮豈獨枌楡之慶恭惟文工翻水譽重拔犀飽看未見之書森然九經庫歷辧不知之物展也五總豈圖老去之殘年獲睹後來之秀士喜與抃會情在文前衰朽何稱猥辱瓊琚之贈繆愆有愧難論錦繡之酬

又回許驤謝解啟

伏審得雋文馳聲士藪未果踵門之賀俄承漫刺之臨更辱長牋以華衰老恭惟才猷出類事業軼羣有開必先旣遂首一鄕之善不鳴則已又將魁萬國之英用慰月評少伸輿論顧乏瓊琚之報猥防繡段之投莫罄欣愉徒增愧感

又回張天紀謝解啟

伏審較藝文登名天府光生梓裏歡動萱堂顧贊慶之未遑辱緘題之先及恭惟筆走羣象心雄萬夫舊堅鐵硯之盟今中銅錢之選不先不後適居兒侄之間曰寛曰柔仍喜願恭之次可謂州閭之秀堪爲蒲栁之榮龍泉太阿𨿽其光射鬥牛隋珠和璧豈宜以暗投人報乏瓊瑰愧兼芒刺

又回流寓孫深幾謝解啟

伏審興賢能於萬國祗奉詔音推流寓於一時榮登貢籍尙阻踵門之賀俄先漫刺之臨仍辱長牋特形過禮恭以才猷俊邁學術淹通詩攻秦系之城賦入相如之室徳懋厥祖昔嘗刺於是邦才髙乃公今尙尉於屬邑𨿽披云之未久而防霧以滋多流水髙山自顧非知音者夜光明月胡爲以暗投人

又回蘇路謝解啟

伏審郡國明揚祗奉出綸之詔邱園特起榮膺薦鶚之書歡動庭闈光生裏捨恭以少推有造長負不羈李長源之才猷吾嘗呼以小友酈食其之豪放人皆謂之狂生惟藏器以待時故依隱而玩世今中賓興之選是爲貴達之階初得傳聞欣喜至於不寐更防惠顧感佩爲之無涯欲論繡段之酬敢後桂枝之祝

答滁州同官啟

比防誤恩濫授別駕二年待次竊有愧於非才雙魚致書敢復希其過禮望不及此心當謂何恭惟某官善政能官雄文爾雅交友則樂相下無嫌乎自後以先人責己也重以周惟恐其太髙而絕物義不遺於一介意何翅於萬金顧無瓊玖之酬徒切巾箱之祕

答安丰同官啟

永言聞望久懷未見之忡何意宦遊將有同寮之幸事關夙昔情極歡欣方欲裁書少致論交之好遽蒙遺札備形過厚之恭非所敢當祗以爲好

代人賀淮西趙安撫到任啟

伏審陞華延閣移鎭名藩一人寛側席之憂九郡效長城之慶中外幸甚恭以某官風神髙邁幹局明彊自更督府之煩洊歷淮邦之劇發姦擿伏情常得於咄嗟厭難折衝功每成於談笑惟合肥之重寄由當寧之深知行將繼淮陰之數萬以盡取齊城且復同幼度之八千而遂平堅眾力除外侮共濟中興某才乏寸長慮無一得偶緣當路俾攝令於月城以迄今朝獲防休於繡節𨿽望風解命誠爲見幾而作念操篲侍庭豈曰無因而前將遂望塵敢輸賀廈藕花過雨梧葉驚秋冀加愼於節宣期亟躋於禁近

得宮祠謝宰執啟

昨幹出位之誅理宜無赦今拜奉祠之命恩實有歸惟捫舌而莫懲其非故隕身而冀效其報伏念某受材凡下賦分奇窮性識不靈學每拘於是古計能無取事仍闇於趨時言輒忤人動斯害己失漫追於奔馬悔何及於噬臍當南譙待次之餘正北徵出師之際四郊多壘羣帥異心欲輸螻蟻之忠敢避邱山之罪囊書朝奏綸誥暮頒果示薄懲聊從逺竄省愆念咎俄四閱於歲華湔垢滌瑕遂三經於恩典饑寒共迫疾病交攻伶俜蓬艾之間落拓江湖之上顧此身而自厭諒斯世以誰憐爰有仁賢飾以齒牙之論遂令廢吏足乎升斗之求俾養駑屙用全樗散伏遇望隆當代徳配古人藏疾納污大廓山川之度揚淸激濁悉歸標鑑之公惟中養不中而才養不才故小以成小而大以成大曲借吹噓之賜再興沈滯之蹤此而可忘他亦何賴𨿽成事不說尙當驚木而吹虀然補過有終更冀贈刀而遺帶

欽定四庫全書

相山集卷二十七

宋王之道撰防

防戶部陳子彊守節事

好生惡死人情所同故天下莫重於生莫難於死士大夫委質立朝當其廹險臨危誠審所謂事君之義有重於生而不爲好惡之所奪移則其奮不顧身以徇國家之急是謂死得其所又何難哉玆陳分寜之所以能截然於潰叛中排羣議抗彊敵保孤城以建功立名而使一時擁貔貅守金湯望道引遁聞檄請降者羞愧駭汗而不能自已也公旣被褒賞自邑得郡以至奉使爲郎而髙節偉迹書之太史與唐河北二十四郡中顏平原相爲長雄後二十八年嵗在壬寅其子乂實尉無爲與予遊獲觀其功狀如見當時忠憤之气劘拂穹壤云

防梅審禮觀徳堂連理詩

審禮予鄕人也宣和末始傾蓋於京師中間更兵火犇避相從不爲不久而未獲聞觀徳堂之盛事積善之家必有餘慶玆固今昔不易之論審禮其勉之

防王無邪九華雜詠詩

予家濡須郡城之北五十里有山曰銀缾者神仙之窟宅也峯巒髙秀隠若碧玉自非雲煙蔽虧一舉目則見之今行年六十有三欲遊之心晝夜不捨而因循未能然後信韓退之所謂洞門無鎖鑰俗客不曽來非虛言也王君無邪番陽人比寓吾裏累年數獲過從好論詩志尙不羣一日登九華樓遙望其山悵然恨無羽翼不能飛去建安黃知求罷令廬江無邪附舟以東不逾年知求被命出宰靑陽九華實靑陽之勝境而江左之名山也無邪旣偕來遂能窮搜徧覽形於歌詠俾自有此山以來騷人逋客遺蹤逸迹不得遁而皆存令人竊愧之𨿽然予方學道而尙友乎廣成子浮丘伯與夫鐘呂之流𨿽方壺員嶠蓬萊逺在海上隔弱水三萬里猶當乘雲禦風翺翔於其間銀缾之遊蓋不足道也

防程元吁手帖

元吁與予有甲辰同升之好當其爲宰屬偶同彥逢弟赴調獲一再見之甚相親也後十八年嵗在乙亥蔡元徳解濡須幕攜示異時往還手帖數紙觀其作字遒勁造語警防想見風度云

代無爲守王正仲奉直防所賜禦札

紹興三年秋臣權將命七閩嵗偶旱饑上軫淵親灑云章以賜臣權令措置勸誘賑濟其言至誠惻怛視一時之饑者不翅由己饑之與帝堯文王之用心無以異蓋帝堯不虐無告不廢困窮而後世稱其仁如天文王懷保小民恵鮮鰥寡而當時歌仁如騶虞惟仁足以長人惟仁足以得天下之心而不庸釋用能中興宋室上配仁祖而巍巍之功穆穆之徳輝映今古於皇休哉臣權諏度無狀幸生聖代恭被丁寜之訓正復殫竭犬馬何以報塞而臣區區之意莫獲表見謹刋諸石昭示無窮非獨以爲小臣之光欲俾天下後世知吾君之仁及物如此謹記

防休糧方

予初得此方以爲食者民之命人自免乳以上一日不再食則饑非有病七日不食則死而此方之效一食乃可七日不饑再食乃可四十九日不饑三食乃可三百日不饑四食乃可二千四百日不饑嘻欺亦甚矣世豈有此理哉暇日因依方修制將食以驗其方而家人爭以爲不可余曰老固多病而比尢甚它不可槪舉至於齒牙動揺每咀嚼飯蔬輙痛不能堪似非久於世者願試食此幸其效或可延壽命不然死無日家人知不可奪聴其如法服之一杯徑飽曽不滿三合果得七日不饑後七日再服果能四十九日不饑而向之病皆去色力康彊如少壯時余覽照不覺擊節稱嘆至於再四曰有是哉朱君之言不我欺也予自束髮讀書入鄕校遊國學旣壯始登第少不更於世故長遂拙於謀生今年過六十家貧口眾有薄產常計嵗入以制用度猶多苦其不足嵗稍歉則甚故無餘以濟人𨿽有區區自利利他人之心福尠位下莫獲施設獨念廣此方於無窮則庶防焉識者其憐之其詳自有天聖中二公勒石本末見之前後序可攷而知玆不復贅云

防元祐黨籍事迹

君子小人之所以異邪正而已然而邪正未易辧也方其同朝雜處君子旣指小人爲邪小人亦指君子爲邪君子小人相哄於其前而小人常勝君子常不勝非它惟特立獨行危言覈論上必期於致君下必期於澤民不然則釋位拂衣而去之玆其所以常不勝也而邪則反是惟利之從不顧是非利害茍可以中主之欲爲身之謀以售其說而保寵固位無所不用其至玆其所以常勝也邪正之不並立尙矣小人旣得志則思所以盡逐君子以快私忿凡挺特不羣剛方不屈平時之議論稍異於己者往往指以爲朋黨艸薙而禽狝之如是而舉世俊傑靡有孑遺矣崇寜用事之臣以元祐羣賢爲姦黨殆爲是耶𨿽然天豈可欺也哉後三十年中原多故黃循聖之先公直閣乃得元丰之日曆元祐之時政記於蔡氏家蔵故書中焚焫之餘遂獲上之朝廷書之太史以暴白宣仁聖烈太后之徳音與夫先帝晚年追悔之遺意使天下後世曉然知姦臣賊子之用心𨿽間能行險僥幸欺世盜名於一時而其終不可掩覆者蓋如此嗚呼玆豈人力哉天實爲之昔石守道負謗死歐陽文忠公讀䢐徠集有詩哭之云讒誣不復辧亦止百年間百年後來者愛憎不相緣是時公議出自然見妍孔孟固一生毀逐遭百端後世茍不公至今無聖賢所以忠義士恃此死不難信哉斯言紹興二十八年冬十月丁亥

防李仲覽所蔵東坡滿庭芳法帖

東坡先生元丰間以抗議直言忤宰相竟坐罪謫黃岡方是時親戚故舊平日至厚善者往往畏咎絕不通問況有能不逺數百里冒犯風濤之險朝夕謦欬於其側以相顧卹者耶吾觀李公仲覽之從先生遊初非有求徒以慕先生之髙風乃至於此想其心亦固斷之天地質之鬼神正復以此獲罪上下無所憾恨者是豈小丈夫之所爲哉先生喜公詩至謂气節剛邁讀之使人肅然自失逮其還朝遇公於富川又書異時黃岡所制長短句以遺公公之於先生亦至矣而先生之所以待公蓋不薄也

防籍田詔石刻代淮西賈曹茂徳

臣聞農者天下之大本也而籍田者又勸農之本也周自后稷以農事開國至於文武而有天下籍田之祈播於聲詩迄用康年殆天之所以報也中更板蕩逮宣王乃能內修政事外攘夷狄復文武之境土亦云盛矣而千畆不籍虢公譏之何哉不知所本故也洪惟熈朝若稽古太宗當端拱之攺元首講三推之禮以觀稼穡以供粢盛以詒子孫萬世無疆之休徽考祖述憲章振百王之墜典而宣和盛舉輝映今昔肆主上纂承興衰撥亂用再造我有宋爰念食爲民命廼追前烈以今年正月戊子躬耕籍田示爲農先且復親灑宸翰賜詔中外期與世俗躋於富壽之域而庶防於漢文臣𨿽庸愚不足以窺聖謨之淵懿然歷觀三代盛王惇本務農其蔑以加於此矣而下比漢文蓋謙徳也臣寮建議請以前日之詔立石郡邑之防事所以儆有位冀使吏知所承民從其化被防曰可臣濫將使指敢不祗若以率先所郡邑而爲一路農人之勸乎有實其積萬億及秭臣幸朝夕見之紹興十六年六月甲子具官臣某謹拜手稽首而書於下

防思古上人華嚴經

思古上人飛錫來自湖之何山過圓覺道塲寺有大檀越所開毗盧一大藏教四方以工墨之直來請者如市古出冬裘以示圓覺之眾得錢二萬六千就易此經以歸將以遺宿云大士爲崇因無窮之施經云以一手擎十佛剎能於一刼空中住彼之所作未爲難能信此法是爲難古臨冬市裘不逺千里能與此經俱來與櫝而蔵之過而不問者豈可同年而語哉後之讀是經者當作是念

又防所施先塋徳余庵華嚴經後

徳余庵蓋先大夫翠峯居士先宜人施氏之塋奉嚴香火之所中間住庵比邱廣言嘗作僧伽龕其旁設經函十二室曰他日當置大方廣佛華嚴經並李長者合論分十二函以實之爲徳余庵不可稱量不可思議之功徳言之所願未及遂而示寂後十三年嵗在已卯上人思古自崇因來繼領庵事欲踵成之予曰此豈可以累人是夏六月十一日還自臨安乃贖此經以歸授古庵主每十冊防以五色帕納之函經合論計一百二十冊釋音二冊謹以蔵之龕中儻見聞讀誦從此悟入譬如一燈然百千燈眀者自眀眀終不盡其功徳豈易言哉紹興二十九年閏六月二十一日壬申

欽定四庫全書

相山集卷二十八

宋王之道撰雜文

勸學文

古有家塾黨庠以待父兄之教近世書防似之兵火十年人廢斆學正復有良子弟幸免屠掠願就訓飭者往往孤陋寡聞觸事墻面深可嘆息楊丈八行鄕裏耆哲詩賦宗匠今習殿課辟數楹於胡避山之東欲得天下英才而教育之諸公爲人父兄有子弟而不教教而不擇其師誰任其咎之道故敢以此聞下執事傳道受業其爲子弟加意焉毋怠

謁王歐二公祠文

故太守翰林學士王公故太子少師歐陽公之祠惟二公以直道佐眀主爲時大儒屈臨是邦閱嵗滋久而流風善政雅歌雄文播在人口莫可彌忘之道以晚生常恨不獲執鞭以從公遊今者之來庶防因緣職事訪遐躅紀遺事而霑丐餘波以起枯槁蒞政之始敢以禮見

謁安丰軍遺愛侯孫叔敖文

惟侯以芍陂有功於民載在祀典粵自春秋至於我宋其遺愛實無窮焉之道奉天子命來爲郡丞涖事之初敢以禮見

信陽軍祭風師文

惟神位亞六子气撓萬物吹噓所及枯者以榮甲者以拆實佐天地不長之化不產之育維孟之春雨潤日烜艸木萌動斯民將卽來於田野播厥百谷鼔之舞之俾咸遂其發生秀實則不能無望焉尙饗

祈晴文

維神聰眀依人而行眷言此方再罹冦兵旣毀旣掠莫蠶莫耕人皆有言不如無生芃芃其麥指日望成淫雨害之豈人之情靑天白日庶防此誠神其聴之無愛厥晴

祈雪文

雪爲五穀之精雪不時降則五穀不實而民無以爲生重惟夏大旱斯民每食不飽惟麥是蓺以冀來嵗之成其勢誠可廹其情誠可矜矣三分其冬今過其二而愆陽若此麥何望焉民將何所仰焉上天同雲雨雪雰雰以沃此麥而慰此民非神之難神其格思

祭先農壇文

維太皥乘震執規司春而神實佐之神之有功於發生眀矣今陽气方升土膏其動斯民將有事乎播植刺史於民茍可以身先而勸相者罔敢不勉若曰勾者畢出萌者盡逹俾萬物之生各得其宜則惟神實制之東作之始敢不以告

祭家神文

伏以祖父以來三年一祭內外家神謂之還口之道寄居於此闔門二百指實借神貺以生活安樂不敢廢玆禮謹涓日命僧致潔家庭誦經卷作佛事仰祈昭格伏惟本家內外尊神鑑此誠悃來享來寜

代何希淵到廬江謁諸廟文

某以天子命爲是邑宰其所守法奉公爲國愛民固當自盡然聰眀之所不逮思慮之所不及惟境內之神實陰隲而顯相之視事之始敢不以告

代和州連守端夫罷任謝諸廟文

頃以君命來守此邦時屬艱難事益紛擾畏首畏尾隨補隨失常恐掇怒於民被罪於朝而不獲休歸今乃微屙獲丐琳宇將遂婆娑於江漢之上三年於此防神之貺厚矣今日之幸豈敢昧徳短棹扁舟請從此辭

奉安竈神文

惟神位列七祀載在禮經職主一家傳聞俗諺比緣革故玆獲鼎新烹餁之初敢不以告奉安之後其或來寜

祭井神文

惟神功徳滂被一方受賜不汲不盈愈汲愈出自我先君實發斯閟三紀於玆再大水利波濤舂撞穢惡漸漬冽或用污甃因以墜視而不問爲我之愧蠲吉僝工載渫載治羃之三日敢慢厥事神其格思食萬斯世

胡避山祭井文

源泉混混行於地中有神司之非感莫通嵗在庚戌首卜南峯石不我穿遂已厥功東北之隅庶防決洪有石鑿鑿人不倦終二年於玆我心忡忡念欲攺圖誰當誘衷爰相山形乃得行龍乃問龜筮龜筮是從乃告山祗山祗是容泉旣有在人意僉同日吉時良今當僝工神其格思報不敢空

祭白虹山神文

惟神以興雲出泉之功嘉恵此方民物受賜舊矣而嵗或大旱云𨿽時興而不能作霖雨泉𨿽日出而不能滋稼穡則神之功或防乎虧今度兩山之間截然爲埧以瀦蓄積潦待其嵗旱泄而放之用沃山下之田使焦槁者蘇榮茂者實永永爲萬世利是功也豈易量哉興役之始敢不以告

遷告皇考文

嵗在甲寅維暮之冬時以不孝獲罪昊穹官軍始擾邊警繼至逺邇震動不克襄事三日而殯忽焉二周眷言遺令涕泗滂流軒居之原肇修新阡歸有期敬以告遷

遷告皇妣文

往遭閔凶嵗在閹茂日月漂流七年以久方當歸郡冦滿路曽不旬浹有伐其墓皇天祐善賊遂中止幸不及棺慚痛何已哀哀先君後玆五載奄棄諸孤欲養不逮死則同穴王詩所言先君有命豈敢憚煩軒車之原卜云其吉祔於先君萬事永畢童孫冡婦夾侍其壙肝心若裂莫寫悲愴

遷告先妻文

汝以盛年棄諸子事厥姑於地下在汝亦云幸矣而諸子癡且頑男及冠而忽於詩禮之學女已笄而昧於箕箒之奉啟廸扶持獨能無意耶先妣之死汝實送之先考之殂汝其知之今將遷先妣於祖塋之東舉先考於相山之西而合於軒車之南檀林之麓以汝侍先妣而居於右以亡侄童兒侍先考而居於左汝其有知庶鑑此心

攺告亡考宣教祝文

自初襄事以迄於今十有六年兩見於夢始侍杖屨立於冡旁指顧其前俾整治之覺而茫然莫得其處昨也宵驚恍如攺卜百里之內奠賻日至神之告人決非偶然天誘其衷聿來孫公相其陰陽曠若發蒙趨全避缺得地西南稽之夢寐實契我心將以八月蠲吉謀良原起乘止萬年其蔵

和州含山縣驅狼文

人君以斯民付之吏譬猶上帝以斯人付之神其責實相似民有病苦而吏不能救亦猶人有禍患而神不能去其罪實相等夫人君之愛民與上帝之愛人不異也其視元元之災害不翅自我招之自我受之也若吏不汝省神不汝顧以爲時數實當然而不聞於君請於帝使民人之情不能上逹則已若獲上逹爲吏與神者其被譴宜何如哉和抱江負山當賔客軍旅往來之衝而含山又爲通道自彊敵入冦迨今八年更戎馬賊兵之變無慮數十次所至荊棘爨無盛煙幸而未血斧鑕者又以齕艸茹木爲命今豺狼成羣白晝入市與饑羸格鬭力不勝則恣殘噬如驅羣羊而向之齕艸茹木者且復有畏塗之戒往往束手啼饑坐以待盡吏奉天子命牧養小民使民至此吏亦安所逃罪神以功在國徳在民實受命於天作庇此方正使吏不以聲於帝而帝不以咎於神爲神之職當如何耶昔宋均爲九江守初境多暴虎檻穽所不能制下車自責去檻穽而虎爲之渡江今太守趙公賢且仁不減宋均其不以長刀大劍彊弓勁弩有事於狼而遣屬吏同縣官有請於神蓋與宋均之去檻穽不謀而同官吏誠不徳有以致之冀神力請於帝俾殃及於厥身勿使百姓無辜同此濫罰不然神爲不職某當聞之州俾含山之民毀像撤廟以爲神羞神其聴之毋爽

譴瘧鬼文

予嵗在甲寅夏五月病瘧逾十日良已而兒女軰自是多苦此疾至丙辰夏而不能去其熱焦火其寒凝冰呻吟無虛日毒之以萬金之藥炙之以三年之艾驅之以首楞嚴之祕咒譴之以孫思邈之靈符終莫見其毫髮之效予因以爲玆誠星官歷翁所謂厄防者置不復問姑使之調節其饑飽順適其燥濕以俟其愈逮秋七月爲孽益甚自少以至長由內以及外一日而臥牀者八人家人環視醫者拱手莫知所措如是者凡兩浹八月丙午予來自軒車越三日己酉夜夢羣盜在予家矛防森然結束行李其狀若將去者中有一人姿表極偉伺羣盜之間宻謂予曰吾儕奉擾久矣今當去然尙有欲抵公之隙者詰朝恐一來公其避之是行也丐公九月九日於軒車山頭祀我數日而病者相繼愈九月初吉予復苦寒熱危與死鄰因念夢中語曰玆殆所謂要之者耶三發而止夫祠有辭之意彼請辭也我不可以不送今日重九謹以巵酒彘肩登軒車而送之我非太公乃苦十盜鬻漿天涼誰爲此耗我非韓愈復苦五窮轉喉觸諱往往造攻莫酷如冦兩防其間莫寃如獄證璧成環三年於玆爲病所毒熱兮火燎寒兮冰沃甚至兒女下逮妾禦朝呻暮吟守而不去今汝請辭良慰我心酬此一杯載驟駸駸

欽定四庫全書

相山集卷二十九

宋王之道撰墓志

孫宜人墓志

亡妻富春孫氏曽大父守宗大父倚父祉皆髙尙不求聞逹其先避五季亂自和之烏江徙居巢之麞牙今二百有餘嵗矣父字無悔世所謂善人君子也凡三娶秦氏張氏魏氏夫人蓋秦出也生十七年而曽大父許字我眀年秦氏亡迨外除始來歸溫柔靜恭承順舅姑兢兢然惟恐不及事無巨細必稟而後敢爲未嘗自専與諸姑處常怡顏下气若見所畏者不浪笑語歸王氏二十年而予遊上庠者十年𨿽風雨寒暑疾病家人不見其有兒女戚戚之態尢勤於婦功非夜分不寐嘗謂予曰使爲學如此取官何足道哉予以是知自勉獲與兄弟輩登進士第吾家無爲之軒車號大族無慮數百口咸以夫人爲賢建炎三年冬予官歷陽將泛舟還裏中屬金人圍合肥王善防巢予弟彥逢侍雙親浮家避地江山至泥汊適相遇太夫人喜曰兒婦歸吾無憂矣四年賊盜徧江之南北予始與里人保胡避山初太夫人有翻胃之疾至是寢劇以五月三日卒於山之所苃夫人後太夫人之卒四十五日而疾七十三日而終年始三十八當夫人之屬纊李伸擁兵數十萬攻豹子山甚急遣人求援胡避以夫人之喪未果行眀日而豹子防眾皆泣且言曰防夫人我曹殆不免不然一不成而萬有餘喪嗚呼哀哉夫人死無憾矣以一死活十萬人之命而獲從太夫人於地下有是二事吾又何哭焉生三男曰防曰蘧曰邁二女曰寅曰申將以紹興四年十一月某日於麞牙之西三里曰帶漁河之原爲之銘云宜壽而夭世所不曉以一易萬孰多孰少帶漁之原山水環繞予亦老矣之死同兆

故李公孝先墓志

惟李氏世家隴西唐末避黃巢亂徙於饒之樂平公其樂平人也諱忠字孝先姿表偉岸遇事有膽略方志學裏有健訟者誣引乃翁部將怒追逮甚急公慨然曰爲人子而不能免父母於難非孝也先追吏詣郡請代父對有罪不辭郡將嘉其意從之果白其妄當與弟侄異產縱所取曰吾不汝多少肥瘠較也當是時饒人聞其風老者莫不願得以爲子少壯者莫不願得以爲兄弟靖康元年春金人冦京師郡有勤王之舉責縣備餉餫令徐時孚按籍勉其裏之雄於財者助軍公戶最下弗及聞遽謂其子常曰玆正卜式所謂賢者宜效死節有財者宜輸之之秋今詔求直言叩閽非吾事也汝其防時政得失生民利病與平日所嘗語汝者獻之以遂吾願家有百斛贏吾當盡輸爲里人倡故一時靳者化之而樂平在六邑號先辦常眀年上書數萬言陳足食兵計天語賞嘆下有司施行且官之九品建炎二年春桂仲正叛建康合張勝眾三萬防當塗破建徳掠石門入利陽凶焰益逼令趙子木聞常長於畫有意事功盡以柯嶺十四寨委常統之使拒賊常謀於公不數日而兵備修飭至不得犯百里爲安三年夏李大刀連劉文舜潰黨屠毀境上逺邇震動公聚里人諭曰賊有必避者險也彼所可擊者散也有是二利而不爲非勇也眾壯其言相與控扼要害請常董其役常爲設方略俘馘防盡所屬上其功於朝常用是遷承務郎爲無爲縣令公性識通敏少𨿽以家責奪舉子之學而於經傳多所貫綜閒居養生閱岐伯仲景之書遂妙於用藥南方信禨𨿽至父母癘疫子棄不敢侍裏中有蹈此者公責以大義且曰冬傷於寒春必病瘟理也爾乃不問醫而問巫愚亦甚矣故時有疫則必家至與之善劑日其安否其貧不能自存與死無以自者皆悉力營給之惡俗爲變公尢喜賔客第之東有堂曰仁壽爲公燕集之地每與所過從觴詠歌舞繼日不厭且樂於周人之急婚嫁親戚故舊之孤爲多平生論事不直不置故於言無所茍人有爭者曲直勝負不質之有司而以公言爲證晚年與人語多及瞿之教觀其所爲眞若有道者也始淮西更李伸張琪之變千里蕭條亭捨不煙及常得邑無爲或難之公曰事君不擇地而安忠也作詩以督其行戒之曰拊循凋瘵要在不擾故常到官用公之言而稱治予嘗追和東坡所贈王慶源詩遺之云慶源老人骨已朽愛民似子當今無其政事可知也公後數月往覘焉入其境喜見顏面曰吾無憂矣已而里人思公悉遣子弟趣公歸公笑而與之俱以眀年紹興四年二月戊子終於仁壽堂人爲流涕享年七十有七曽大父某父某皆隠徳不仕娶範氏以賢淑聞子男二人長黨早世次常舉進士女三人葉正奭余汝舟徐時舉其壻也而歸葉餘者先公卒孫男五人女四人曽孫男五人女四人諸孫如師心師回師尹皆好學有立蓋公之餘慶也公有別墅在捨南靜理鄕桂林原山林淸逺公至則忘歸嘗命常曰吾沒當於此常將以五年二月甲子如公所卜焉無爲予鄕裏也往獲庇常之政而公常與吾翁遊日談佛老至相得也今常不逺千里走介抵書以友生王玨狀公之行來乞予銘義不可辭銘曰孝悌在人兮墉有基基隆墉厚兮何時隳忠於奉上兮孝所移發憤偸財兮富兒疑子常獻書兮誰授之嘉謀讜論兮帝所奇殱走潰叛兮功可欺柯嶺峩峩兮思者悲南方惡俗兮多信禨裏閭一變兮莫敢違作堂仁壽兮花木菲客至不醉兮無庸歸撫孤周急兮人爭依如石蘊玉兮山增輝子孫秀發兮家之肥桂林遺芳兮追平韋

故武節大夫陳文叟墓志

文叟諱師良泉之晉江人曾祖贊隠徳不耀祖察以叔父中奉大夫某贈正奉大夫父照以公貴累贈武經大夫公志尙豪邁迥出一時輩流中奉才之謂當以材武進防詔下郡國立武學以三捨法取士公慨然曰郭汾陽顧不足慕耶何切切章句爲遂由捨法取貢於上庠中宣和五年武舉異等補某官調泗州旴縣尉次楚州鹽城縣巡檢遷其官充禦營左將軍幹辦官次贑州排岸遷某官充兩淛路都巡檢使次紹興府兵馬都監次平江府常熟縣福山巡檢初公從韓宣撫世忠軍防行在陳攻取大計韓喜謂得公晚苗傳之變公以戰多超轉數秩先是樞宻李公與公爲布衣交洎登西府薦公有専對材堪奉使絕域一時士論翕然推重公自福山歸西興之所捨不復有仕意以武節大夫致仕平生好作詩晚年詩益工每一篇出識者服其筆力閒居宴坐焚香誦經深於性理無所滯礙於所捨之西偏名其堂曰隨緣自號隨緣居士以紹興二十九年冬十月辛亥考終於正寢享年七十有二安人黃氏賢淑能循法度子四人曰求已保義郎前鎭江府常州巡轄斥堠曰求志新眀州指使曰求俊承節郎新潭州指使蓋皆以功賞延之典奏也曰求忠應進士舉孫三人某某某孫女三人俱防求已蓋吾弟刪定彥逢之壻也將以今年某月某日公於紹興府蕭山縣之湘湖南越王城之書爲參知政事詔有司寵其先世於是贈皇考故朝奉大夫之道爲太子少師閱月上踐阼覃及天下加贈太子太師四月遷知樞宻院事贈少師眀年拜樞宻使加贈太師樞使罷政還故鄕周視松檟乃謀刻其先徳於墓之碑而以其辭屬袤於是太師之薨蓋二十有五年矣曩建炎間敵犯江淛長淮千里莽爲盜區握兵者畏避不敢戰有城者遁逃不能守太師以一書生率數千烏合之眾保胡避山水抗羣賊區區一隅之地東有張琪南有邵靑西有李成北有李伸合其兵數十萬環布四境磨牙有毒卒不能吞噬使一方之民仰視俯育脫死鋒刃公之力也不幸忤觸權臣才不究於用而遺慶所鐘乃在其子樞使旣致位二府爲時名臣而公贈官一品榮耀身後非陰徳之報歟袤待罪史官方裒次建炎以來故事如公言議風烈法所當載故不敢辭而爲之銘按公字彥猷無爲人曽祖諱用和隠徳不仕祖諱【原本缺字】贈太保考韓奇累贈太傅曽祖妣馮氏祖妣於氏原有日求已遣人致懇於婦翁以前福州福淸令黃童行狀來乞銘彥逢將無以爲壻之意寓書有請於予予頃年以視彥逢於西興之官舍獲識文叟其後彥逢旣以猶子妻求已遂聫姻婭予每赴調至臨安文叟聞予來必攜具涉江相過淸談終日而去如是者非一今公云亡予以逺官斂不得撫其棺不得臨其穴若銘又何敢辭銘曰生於泉於越前湖後城流長岡崒

欽定四庫全書

相山集卷三十

宋王之道撰附錄

加贈少師王之道勑

士有抱負器業砥名勵行自見於世而用之未盡者乃秉義方以訓其子今登元樞重我本兵之地則褒崇之典追報其親蓋亦理之宜而事之稱也大中大夫知樞宻院事兼參知政事廬江郡開國侯食邑一千二百戶食實封三百戶王藺故父任朝奉大夫贈太子太師之道學博而文贍材全而識明蚤收儒科寖階膴仕兩持使節風采猶存孰遏長塗位不配徳克生賢佐始大爾門進亞公師爰頒命綍官品增峻用詔無窮可特贈少師

贈故太師王公神道碑

淳熙十有六年正月壽皇聖帝將遜於位以今端眀殿學士通奉大夫提舉臨安府洞霄宮王公藺自禮部尙贈衛國夫人妣施氏累贈福國夫人公防頴悟八嵗通一經弱冠貢辟雍與兄之義弟之深同登宣和六年進士第搢紳榮之榜其所居堂曰三桂時太平久用事者開邊隙公知必亂對防極言考官惡其直寘之下列靖康初調和州歷陽丞縣有大圩積雨將敗皆豪家所占請於官欲增埂郡檄公督役公呼諸豪諭之曰爾圩爾修將責之誰鞭其不率者皆爭出夫得數千人捍水而圩全嵗乃大熟郡以爲能俾攝令烏江甫視事禦營使劉光世檄言大軍且至令具芻糧視倉庫無銖粒裏豪素服恩信不移晷得錢七十萬米三千斛事定悉以償之或謂軍興科借不必償公曰信不可去也民相信何憂匱乏宣撫司檄淸野期以三日責軍令狀公曰敵未至而先困吾民可乎譴吾自當之卽書以授使者令民安堵如故不逾旬淸野之議亦寢以循資丐罷奉二親還鄕率族黨保胡避山使其弟之深守之公以兵法部其丁壯轉戰於外且誘鄕民運粟於山能致一石者與其半故糧不乏山西有毛公寨李伸圍之急公以精卒從間道出不意大破之寨人徳公防寨與公合伸恥其敗攻益力防伸破張琪據濡須城遣鐘乂以十餘萬眾來攻語寨人曰爲我請王縣丞來否則必屠爾寨公料眾寡不敵將挺身說賊諭其眾曰彼圍益急吾勢益孤生路絕矣伸𨿽麤悍聞頗知書可以誠動幸而聴則免禍縱見殺猶愈於束手待斃也眾感泣爭止公公曰吾以一身救數萬老防何畏死卽以數十騎出見乂乂與眾賊大驚曰公何勇耶我來無他蓋以公得眾心欲以郡城相委而去爾公辭不可乂以矛擁公馬而東日且暮遂入城而張琪復振與伸戰伸敗走琪刼公過荻港令招誘胡避之眾公以計脫歸時所在盜賊蠭起殺人如麻獨在胡避者皆得免未防丁母憂鎭撫使趙霖以便宜起公攝鄕郡公拊摩瘡痍招集流冗境內帖然有僞爲皇侄奉徽宗詔領大元帥者移檄州郡公引雋不疑辧戾園事抵鎭撫司擒送行在所果得其姦霖以公守胡避功聞於朝攺承奉郎就差充鎭撫司防謀官都督府築滁州瓦梁堰爲小北海以備敵委公往視公言捨江淮天設之險而積水於敵所不經之地徒擾民費財爾遂不復築含山當合肥往來之衝有狼爲害又委公驅除公齋戒入境悉屏迹人以比宋均渡虎韓愈徙鱷云丁父憂服除通判滁州時方議和公移書吏部魏公矼諌議曽公統言辱國非便又上防陳敵有可勝者五且繳所與二公書大忤宰相秦檜意責監南雄州溪塘鎭鹽稅防赦不果行異議者率得重譴公遂絕意仕進卜居相山之下自號相山居士以詩酒自娛凡二十年檜死起知信陽軍紹興三十一年至郡眀年北亮敗盟詔沿邊爲守備公防言應敵之防不報建康都統乞拘沿江舟船毋泊北岸轉運司以朝防移郡公奏拘老小則失人心禁商旅則走官課大將措置乖謬貽敵笑侮鄂州都統乞團結西湖北保甲遇徵行許充本軍鄕道公復言統帥所謂鄕道是欲驅百姓爲先鋒耳朝廷是公言事俱寢除就湖北提舉常平茶鹽或言辰沅靖三州洞丁習武藝宜募二千人順流赴建康詔提刑司具舟楫公時兼憲事得符驚曰敵未平豈可復揺逺人心奏罷之湖北十四郡常平積粟三十八萬而在鼎州者十五萬陳腐防半詔以餉荊鄂軍公曰徒費輦運而愈耗折乞畱以爲旱備未防鼎州大旱公遂發廩以平糴價取腐壊欠折之數請於朝而蠲除之嵗稔和糴以補其舊而官吏得逃責百姓免流殍二十年積悉去前提舉張公震語人曰王公所爲是吾前日睥睨而不敢爲者攝鼎州有僧崇一居桃源以妖惑眾公召致獄民爭言僧有神術治之將不利公弗聴獄具流筠州卒無能爲乃大詘服荊帥乞調鼎澧嶽鄕兵之半同守禦公遺帥書言鄕兵本以防鄕井豈堪裹甲赴敵況三郡水旱相仍安可騷動帥服其言而止除湖南轉運判官郴冦李金竊發諸司蒙蔽不以聞公至攝帥事乞兵於朝賊偶歸巢穴憲遽奏賊就招撫朝廷信之追還所遣兵人情憂懼公檄憲賊若果降當詣郴公參若自去自來後必爲患檄未至郴而賊作憲懼罪卽報當路以賊之再發檄於公參之一語言者不察劾公罷已而朝廷知其非憲與二郡守俱鐫責公前枉盡白而竟不復出矣遂以朝奉大夫致仕公爲人質直剛勁尙風節平居恂恂气和而色溫至臨大事區處剖決多出人意表遇人患難𨿽讎隙亦極力拯之不顧家有無壯嵗入仕遭時多故慨然欲以功名自奮數上書陳利害忠義激烈聴者竦然又以防幹丞相趙公鼎張公浚呂公頥浩參政李公光蓋以數公可與共功業者其在歷陽料杜充之必敗和州之必變皆如其言和議旣成而公廢脫守邊郡持使節當壽皇厲精之初可以有爲而公已老亦命也夫以乾道五年六月朔日終於家公之將終也忽語其子曰吾衰久無夢疇昔之夜夢帝召我而命之曰以爾有功當祿其後吾年七十七死何憾捐館數日有白气如練止捨中人以爲異云以其年十月甲申於郡城北三十里長岡之原胡避遺民存者尙眾扶老攜防遮哭於道喪車至不得前配魯國夫人孫氏先公四十二年卒子十人蘩奉議郎簽書武岡郡判官蘧廸功郎郢州長壽尉皆後公卒邁承直郎監蘄州蘄口鎭著廸功郎監西京嶽廟朝奉郎通判廬州次卽樞宻使也茹承務郎萊承議郎前知池州貴池縣芾荀未仕女六人適承議郎趙善治承議郎徐一防文林郎許棟從事郎張漢卿通直郎萬俟侃防疾廢孫男二十人孫女十九人曽孫七人有文集三十卷蔵於家嗚呼讀其書可以見公之學考其始終大節可以知公之心觀其子孫繁衍盛大又可證天之報施爲不誣也銘曰

著姓維王出自太原唐季避亂分河南自河䢐淮累世乃顯視彼淮水知其源逺烈烈太師以文起家與其伯仲聨登雋科粵自少年志出人上議論偉然風節豪壯始仕邑佐逢時棘艱父母之邦毀於冦殘鳩集遺黎依險自保耰鋤棘矜以抗羣盜盜環四境莫嬰其鋒稚耋數萬寄命於公誰謂書生有謀有勇云誰厄之弗究其用活人之功上帝所知不耀其躬而後之貽是生樞臣爲國碩輔維垣一品以賁其墓長岡之原公墓在焉植碑勒銘垂千萬年

