黃石齋先生大滌函書

﹝明﹞黃道周著

●目錄

書例

刻政姓氏

行世書目

卷一

記頌

碑序

問業文

銘題跋志銘墓表列傳逸事尺牘書示同學

卷二

詩

卷三

詩

卷四

詩

卷五

詩

卷六

麟書記略詩

書後

●輯大滌函書例

凡十一條

一漳海巨書爛然經史天下習之至詩文博應槁帙不存世遂罕所統匯珠璣散瀝未萃光華壬申後大滌講求竊信一代開天聲律實覃經史渾儀幽算髙足旋通原道弘篇大山曷祕

一是書托始壬申志初返也叫閽獲譴八疏大還夫是有啟辟滌山日空禹稷之作集廣戊寅紀再逐也廷質武陵放閒江幕夫是有告文朱李石門放浪之篇庚辰百創而茹荼寫懷云庫壬午再生於環錫感念榮光緣問業之日新致和歌之歷久至如丰鎬新趨齋心明徳星源死誓泣血南陽炳烈昭回溢乎天漢也綜歷年之倫次爰依類而考稽

一先生語錄舊有榕壇問業一書明誠堂課會諸錄大滌山中吾師四過久居同人薈聚咸有析疑不勝究發今祗就當年手錄完襲數篇至書示同學各箋因事因人化工肖物元非瑣綴雅足弘通

一詩篇年次昱循不分體類崇禎庚午辛未間毘陵刻有五七言律七百三十二章是爲石齋詠業而古風絕句無之玆本苞括古近融釋選排篇各數章章各見意亦云盛矣目列篇名章法風雅且該眾什也

一孝經易象正諸本皆西庫斗室帶鑕寫成而孝經手書百本義類廣出流布寰中玆載頌篇並鈔辯指以明綱舉天徳允維象正�書壬午在山卒業行世遹新也

一先生輔世明道見之章疏戊年廷對知仁忠淸之論尢烈而章疏兩有焚艸之行廷對宜歸惇史之注山中采摭不復重恢

一諸書垂世皆有序引冠端是書未遑乞端便行海內何也嗟夫鴻寶云亡念臺復杳自非同患鮮克操觚憶吾師朁年示我圭竇自榮侯鯖罔僭忍從後死分裼明光乎魯齊論說源出有曾定哀春秋傳需公谷

一書顏不標文集特異前代名公義重取精非文埒也或云摉羅旣博始足起衰志寶初函非愽尙也倘吾黨無憯百城兼收連璧全書爲勒差復快心云

一六卷別謚麟書紀絕筆也師出信州魂歸闕下西杪戍春八十日中三百十一首並婺源誓將謁朱缺篇皆潔斷水漿夢寤先皇之作揮之禿筆傳示後人不止文疊二山畱辭正命學者論世想其從容涕隨捲溢不忍終�耳新安偶傳一二章乃腐儒膺聲毋簧正本

一名山其人古今相得滌山茂於天水提唱有邵武崇安兩公浹五百載我漳海遘會一一相符而宮庭恰與鼎峙良足奇也南天教化蕓植綱甞格致誠明斯書大展

一藏書較正業在吾徒臥子木上實始厥功先後九原同人寤嘆惟漢■﹝常上心下﹞呂子負笈玆山樵石餐桐巖居密邇與圖梁木徘徊簡摉遺祕會寰中碩彥抱蠹蝕之憂山下講徒出棗膚之羨相鳩

百日蕓翼斯編

滌山門弟子何瑞圖謹識

●刻政姓氏

瑞圖叔倫同勒

陳子龍臥子雲間

陸自巖魯蟾毘陵

趙玉成彥琢松陵

吳嘉禎源長浦口

趙之璧叔寶漳江

曹序射侯

曹廣遠思俱語水

倪元瓚獻汝

倪會鼎子新俱始寧

呂章成裁之句余

曹振龍木上永興

余浱霖田

余剛鮫巽

李文胤鄴嗣俱明州

錢朝彥殷求錢江

孟應春長民西泠

朱朝瑛康流海昌

邵光胤旭如富春

郎宏道允修

吳泰裔無稱

狄鍾猷嘉公

黃中目子上

沈汝霖雨生

丁干行元九

姚注生公

沈玨彥丰

何鼎象夏州

沈瑛玉文

何鼎梅芳孫

程永敍子九俱禹航

以上名氏藏書摉較共襄成事序郡殿杭刻政地也

●黃石齋先生行世書目

諸書約積千卷或刻自閩南或藏板大滌皆屬巳著玆擬收各集匯爲大全

三易洞璣

易象正

詩晷正【嗣發】

春秋表正【嗣發】

緇衣集傳

儒行集傳

洪範明義

月令明義

孝經手書【眞迹百本流布體類不同】

司經局進呈諸書

行業

詠業

焚艸一集

焚艸二集【二俱奏疏】

解遼環

解齊環

榕壇問業

逆流艸

駢枝初集

浙闈策問

大滌三記墨迹碑【一分書

一眞楷一行書】

●黃石齋先生大滌函書卷一

記

頌

碑

序

問業

文

銘

題跋

志銘墓表

列傳逸事

尺牘

書示同學

◆記

大滌書院記

大滌書院後記

大滌書院三記

遊陽明洞記

吼山記

○大滌書院記

壬申秋月餘以逐客南旋實攜杖屨啟辟斯山何兄羲兆左經右鉏綱紀其事曾不數年茨曁聿立苞麓旣平環流旣淸四方髙躅之彥時亦往來興詠其間余方攀柏藝松棲遲漳海未之能從也戊寅初冬餘再以逐客南旋緬念斯山暌違七載又以中途警聽邊氛未忍恝然絕帆胥江遂復誅笻其間徘徊日夕嗟乎天水之時畫江中斷李伯紀顚沛其先朱元晦寥消於後考其立朝皆遠者不能需期近者不能彌月而汗簡所壽踰於鼎鐘當其遘會又何足談僕以迂愚幸逄盛世怒鼃之气散其木雞前無伯紀慷慨劍箾之誠後無元晦蘊藉經書之致而欲與抗送千春提衡九鼎吾知難矣夫勛名之著身猶膏膩之著於茗葉道誼之著心猶寶屑之著於瞳子將爲滌其盛大進以玄虛則睢曇柱漆之流又混其堂室此如逐淸客以奉偶神郤膏梁而尊枯臘諒無濟於誕登未皦於成始也余少遠勛名長疏尊導繆從時路領日於玆感玄滌之未能班李朱而不逮然觀其事會酌其稽獲百世之下從可知矣比考二公心身之際備悉淵微伯紀以誠明開君元晦以格致引士𨿽不標其宮庭要無殊此旨趣至於旗常俎豆系於兩室熨以河魁非君子之所宜謀學者之所有事也僕老矣農山余談刪其將相韞丘之富無異薪樵以謂今日之所當爲不過蒔花課竹汲谷烹泉卽爲格致之源不累誠明之動便可大滌玄氛廓淸宙務役使黃面聃耳之倫以供烹爨沐浴之具如此而可矣他又何知焉此山翠竹如苗巨身細葉益以薤芥涉冬愈嘉蹲鴟之倫盈隰被畬又少諸往時車蓋香火沓雜之累卽有一二朋從罇酒簋缶來證所學雞黍就遲稻米七鑿諒可免於噉菜事魔之誅幹餱以愆之刺也羲兆食貧未離寒素而綱紀於此巳逾六年而僕僅一遊目其間不能與諸名賢日夕講貫暢格致誠明之旨𨿽遠近之勢不同而滯達之情備見矣壬甲歲餘遊玆山嘗爲之記久不復憶比復重歷如讀經史再翻之後心眼亦別是左數百武卽大滌洞洞九曲上下正平如鐻承塵傍爲湧浪盤翠欲漾出洞左得小徑不數折去屐前齒得兩龍潭螺旋而上踰嶺不十丈丹黃交映折小徑而左歷頂西瞰可掇兩天目見蒼石蘊艸間叩之若磬是將達於棲眞矣棲眞右垣列壁數丈許唇齒匹之可銜一亭棲眞谽谺如百間屋詭樓迷廈右鑿石徑隱現璣樹如鬭鷹鸛可數百步卽達歸云矣從歸云西旋循諸石徑稍東南行過黃山嶺還就小徑復於龍潭望大滌之口宛然歸云也從是口而思棲眞居然大滌矣書院在大滌南折而東扆於天柱以妃大滌右行數百武得兩石門瓊液霏然如茶竈之在庋閣右稍煩拄杖仰捫湧翠巖猶從驪龍逆鱗間行也自是出溪口涉畬吻可探石室石室未蓋而函殊可寶也南吞丹泉東出九鎖之溪龍蛻踞於北崖鳳瞑伏於南窈蓋由九鎖而洞霄之觀始究其自九鎖入者別從西嶺下南陟石步障以宿天柱之麓於以西探歸云東掇石室仰承棲眞俯納大滌猶右襟之結衣帶矣當時從遊者爲嘉興倪梅生先春汪爾陶挺錢仲雍琳蕭山曹木上振龍淞江陳臥子子龍時臥子以桐杖不遂登髙諸數往還者余病未之能從也伯紀元晦二公祠卽在書院之左腹書院制度及諸興創啟辟者不在記中崇禎十一年戊寅冬仲上浣石齋黃道周識

○大滌書院後記

大滌山者當余杭之西宋人所營洞霄宮者也古瓦殘碑依稀在焉而李伯紀朱元晦以俎豆特存壬申之歲予以放屨甞歷是山坐臥李朱几案之下今復七年矣再爲逐客重歷是山嗚呼以僕迂愚遭逄盛際無格主之能匡時之益而鹿鹿往還剝煙啄霿猶幸與伯紀元晦情事相鄰向令郭文舉許遠遊在豈可令其竈下兒見之乎是山吐泉北出爲九鎖之溪溪源發於天柱中際爲金竺坪扆坪承柱築小講捨以面大滌是臨安諸賢所蕓余晤語者也謝傳甞云臨安以西多金堂玉室異人所棲余甞上下徑山天目三四百里間捫髙探深杖屨所結堂室異棲未有盛於大滌者矣大滌一山凡六七洞其博奧不及天臺靈幻不及雁宕石嶂溪流不及武夷飛瀑隆巒不及匡阜奇峻不及九華黃山精巧不及浮丘白嶽而獨以諸洞著於天下凡天下洞壑率在窪崖洪濤之所鼓蕩龍匠移宮鮫人徙宅故其變態萃焉大滌當萬山之中寧父之所未陶康樂之所不鑿而谽谺窅窐邃若藥房壯於層屋若棲眞之嵬峩歸云之窱■﹝穴上叫下﹞玄蓋之淨雅𨿽不復藉諸勝亦良足撮其所長矣玄蓋者卽大滌上下正平如削承塵謂之玄蓋棲眞在大滌西髻洞門如城闉層樓環聯旁有通竇道書所謂懸澑歸云西望天目暮靄所巢噏舌吞之此三洞者𨿽不必異人是棲然使漢武聞而搴裳燕昭聽而抵掌何詎過乎杜光庭稱是山玲瓏玄牝之竅妙棲息之下可以大滌塵心嗚呼塵累於人猶云之觸石堯水所不洗許耳之相蒙蓋亦多矣謝傳棲遲此山五十餘年捉鼻拂巾爲司馬主簿向使其時風鶴無靈鞭流遂斷蒼生之恨東山之痛豈復可滌乎僕自少寡名緣長稀物累然而東臨闕裏未果漁樵道龍聃之未能逃漆園而不敢必如邁子之謝家人文舉之辭皮袴𨿽發白齒落末繇也矣所幾希者右軍誓墓之後嬉然入林安石取幘之前翩欲采蕨終始斯志未失遂初儻有一二髙朋解纓罣組朝誦孔易之編夕哦風騷之旨鋤松餘暇灌竹多閒相與擷其逸華收其雋實八十之年足跨八百彭喬之攀鹿發安浮之詫瓊宮吾皆命以僮僕寘若有無又何羨焉家距武夷可千二百里旣巳離山何殊鄕邑丙捨之外狂簡聿從通經典者亦可百十然自以明發異瞻敬恭漸廣念我同心之好別爲伐木之遷昔右軍之適會稽謝傅之移蔣麓豈必守其雞窠憚此鵠舉乎嗟乎升沈岸谷百年之內累世足徵宋室丹黃之殿錢武金碧之宮旣如此矣謝王視之太濃許郭視之太淡錢趙視之太貴李朱視之太瘁余以逸客翔集於斯濃不及謝王淡不及許郭榮不視錢趙瘁不視李朱故余之於此山亦猶此山之於九華匡阜臺宕黃白也非獨余然余友之托於玆山者亦大抵然矣是山洞壑出處別自有記其經理講室者詳余友何羲兆志中而是日同遊諸彥爲景陵胡公占繡水倪梅生汪爾陶吳江錢仲雍雲間陳臥子仁和朱美之蕭山曹木上與羲兆逓爲主人餘一日凡三記情藻盡矣其不倫如此黃道周識

○大滌書院三記

崇禎壬午予以解网至白下買舟將出長沙值江北告警桐皖之間風鶴騷然又每倚杖聽明詔多寬大之音得裴徊容與與煙波上下念此暮年笻屨垂絕一泛湖湘抵夜郎探二酉親石笈或畱或伏浸近崦嵫何期復至大滌與親友談話詢諸旅客長年咸雲南出臨安涉富春溯信州從貴溪西流下臨袁不二千里可抵長沙省諸波濤風鶴之險嗚呼子如擇地避險者亦豈遂至此乎憶戊寅放謫將過豫章便道入大滌拜伯紀元晦祠下何羲兆持酒炙灑地跪讀祝辭遶梁云屋何可忘也今幸不死將排衡云陟君山訪懷沙之渚探弔湘之窟不復與朱李周旋寧當捨舊交與屈賈少年同其怫勃乎四月十五日至西泠十月廿五日與錢去非孟長民入禹航僦靑山舩入九鎖溪顧諸堂捨依然未墜而修篁抽筱蔭郁加長矣於時芍藥未雕雜英正茂丹泉涓涓納煙可濯想石門翠崖近在跬步欲往話訊未之能也又兩日諸友先後間至剖析鵝鹿疑義稍稍與子靜開滌諸友亦欣然無異漸復泛濫易詩書禮樂新故異同之致不能不與元晦抵牾然而元晦醇邃矣繇子靜之言﹑簡確直捷﹑可以省諸探索之苦﹑然而獘也易。繇僕之言﹑靜觀微悟﹑可以開物成務﹑然而獘也支。繇元晦之言﹑拾級循墻﹑可至堂室髙者不造頂無歸﹑深者不眩崖驚墜﹑繇其道百世無獘則必元晦也。峕陳子龍臥子爲紹興府推官陸自巖魯瞻爲湖州府太守予以二賢在治不欲久滯越中二賢亦先後過大滌竟日別去所遺惠自茶筍黃米外諸賢亦戒不敢受予又以病羸不能再尋諸勝獨與去非對榻時一隱幾臥遊而巳荒山幽蹊四百餘年不治𨿽無魑魅虎豹常如淘礫欲囓人趾惟姚有僕朱康流邵先之登東嶺張睿衷尋虎巗唐旣白王天嶽再觀玄蓋一瞰棲眞白日秉炬窺奧窔而反予念在白下時諸友欲卜小築不就記戊寅十月過棲眞覓歸云洞雜筱亂卉中與胡公占倪梅生汪爾陶曹木上錢仲雍披榛捫磴攜酒榼崎嶇殘崖之上於時冬日銜山圭岑四暎暮藹未合下見平田十數畝竹葉招招與洞澑平循崖際巓列石百餘步可坐可倚欲約羲兆命鋤啟辟結亭其上下買竹阜作六壁小庵穿徑從黃山可二里許出玄蓋之臂今垂五載未踐厥諾而爲三湘二酉奪其茨曁又何暇從白門滯畱適有樵子從棲眞來談往歲所遊非歸云洞別有歸云爲棲眞後戶去棲眞不過百武攀蘿緣篁可一蹴至予嗒然而思世寧有窟宅百武閒不辧門戶者乎是猶從何顒遊不過小山者矣策病足佐藤竹進之藤竹蹔然而前與趙浴咸吳季安郭彥深朱美之孟長民肩膝相嚙也至則窈然探石罅下砌磴而入可數十尺如墜猿館不簉前所謂歸云者而前所謂歸云亦密箐封之不復可步崖址亭意亦巳俱失得母前誤者花溪銀犬不可雯眞乎抑天下眞者原不勝誤也逸少有言所之旣倦情隨事遷則感慨系之矣玆山幽勝視西泠不能十二奇峭不能十五而獨以眞朴自完遇時無赫赫之觀去後恆思之予之思此者屢矣石門泉壑敗瓦亂灰自石步障以西一丘三洞潛跳可樂山戶遺劵髙不上陽羨之田卑不逮愚溪之價而委蛇十載洗刷未就凡三過從每數十日忽忽去之向遂從白下過長沙列俎酉陽錬砂勾漏欲從諸友刋誤推眞雯思一適豈可得乎周濂溪欲營湓江結廬其下旣復不果謂潘興嗣曰三十年讀書亦欲一濟蒼生行其所學如果不遂與子盤桓論道講書未爲晚耳嗚呼司命在天著心便誤有待而營何者不晚行年六十能復幾何華嶽嵩髙太行少室巳俱爲豺狼之區戎馬之道而大滌一區僅存數椽與朱李木主相對僕又當西行采蘭佩些賈楊以爲顏閔景宋以爲遊夏不知四五百年後誰復念此山如吾之於朱李者是遊也從訪者四十八人孟長民錢去非不去而去非以微屙不尋諸洞住山不尋諸洞者戊寅爲陳臥子壬午有錢去非又爲別山之辭曰爲鳳遴梧爲蛇擇沮誰當集菀不如鳥烏東則有泰山峨峨西則有蒼龍靑柯北則有繁峙雁門中則有灊霍九羅狼豺守之狐兔孔悲旅鳥焚巢芝荻罔遺天慭彼老尙有衡嶽似樗全年如葵衛足相爾巃嵸則亦厥祖昔雲中原有三天柱二者陵遲污於盜寇惟此一峯瞻前忽後以是一峯匹彼衡嶽雲霞孔馨惠我南國虎凶𨿽橫不敢休鯨鯢𨿽頑不敢遊宛委之書冝藏其坳峋嶁之碑宜植其頭我往從之實惟一气移碑與書亦明至賜非明主所賜而我安得至召彼九巫諧我兩家炊蘭服香徵歌變些勿云室遠勿使人遐勿以毒溪浸我桃花恃爾十年相知勿爲它山參差七洞九峯咸皆見之

崇禎壬午五月十七黃道周識

○遊陽明洞記

禹陵竣事過鎭山訪陽明洞於瀛長觀察楊徐二大令各以籃轝至宛委之麓夾道古松拏云騰虯山川壇三四株及南鎭廟陰四五株翔舞府仰繁簡相亞皆天水時物見之殊憶長安報國寺松也將至石屋樹徑黝深竹房窅曲緣磴上可數百步至天瓦庵奇石間出與軒檻匹稍上微徑見巨石垂覆嵌空突出下盤砥平可坐數筵南夾圭竇卽走香鑪峯路也西望萬壑集於鳥喙巡其四傍未有別洞過此則巉巗■﹝山差﹞峩當渡鐵橋以抵壚頂蓋宛委之陰皆稱陽明洞猶羅浮四百峯皆稱朱明洞不得以曲室括其萬間耳圖經所載鵝鼻石蓋指是山坐石屋中量其函蓋皆■﹝廠外義內﹞廠如啄下無滯蔕俗以鵝鼻命之又字以天瓦不如直呼陽明洞可破諸雲霧也於瀛長及楊徐二君坐洞中良久倪獻汝爾徵攜家表侄殷子及麑子至又縱目移時乃從下磴捫云崖及蓮花石而歸其歸徑蒼巒崟■﹝山奇﹞流湍間瀉其幽勝倍於來時若從此取道直上洞陰猶緣胡而料驪口繇逆探奇先得寶珠矣歸次舟中與瀛長捨車歷阡小憩潘生庵不及談諸經義明晨遂擬吼山之棹云時弘光元年四月十五日

○吼山記

吼山與曹山相表裏一體離合中爲通川蓋無餘之裔作小開辟靈跖旣妥神禹所不惡也吼山中鑿三窪曲竇句連可通數舟銜尾羊﹖﹖裔如呼金魚走盆石罅中陶家諸曲榭幽廠隈魁臨俯其上致足樂也東過小渚鑿山可二十﹖﹖﹖穹梁下垂前俯碧潭小庵間之穹梁之下可容三四筵俗呼爲幹洞蓋與西洞別其燥濕以爲魯衛云陶石簣諸昆季甞讀書其中故因以爲號憶余江東離郡亦可三十里亦郡人鑿石之處石气松脆與砂土雜古鍤所離不能成梁只得劈爲諸峯大小削成可十餘隊如金狄南遁欲渡橫水相顧笑語可畏也自曹北出亦三四峯斧劈燦然如擎荷菂每想王屋華嶽削壁嵌空當繇帝王所都取材者眾久迷其源遂相驚怪以爲盤古腸胃渾沌無眉則是蚩尢之﹖鈍於禹鍤也甞至秦觀絕頂視其懸磨鑱痕炯然下如嶧山疊折架淩悉皆人力所就譬之讀書習久若性其資有靈頑而工力因之發白須蒼不復記其前路也易贊坤二曰直方大不習無不利此似爲平成田疇川渚自通者若城郭原隰舟車所因無處不資人力將樂玉華洞窅深十餘里百物具備以配金華金華洞口極隘臥而進之乃睹寬亢凡三五處似皆古人取金玉土脂之處特其工傭巧拙殊等龍鬼蛇神或捨或護則湮傳異道寶莽乖觀矣前自壬申築小室於余杭山中卽宋所謂洞霄也其右爲大滌玄蓋洞天內兩崖𨿽渾滑五色捫如琉璃而上頂砥平猶今人承塵削痕若新又西上棲眞歸云二洞髙深兩麗棲眞亢閬至十數丈左右穿樓非足所躋歸云絫梯下臨無底玉乳垂牙礙眉妨髻遊者覽察或云雷神之廢宮山精之隱宅旣而旁觀取土之人造白粉者絫絫陶穴則亦爲之啞然發笑而巳謝安石五十始仕行徑山道中喟然興嘆曰從此去伯夷何遠又云臨安以西多金堂玉室仙人所棲王逸少七十餘捨宅盤桓山會之間猶思汝嶺峩眉欲問嚴君平楊子云之宅然其大旨欲樹桑種果釣鯉弋鴻教子妵希萬石之風而巳二老爲三代而下第一髙人流離間關偸此樂土興言屬詠寤寐難忘子旣老營巢臨安之西自禹航上下安石取遊屐齒倍之今又東窮宛委得與諸友尋逸少之舊居攬玄度之遺躅王氏亦云當以樂死寧當然乎王謝當時諸將帥皆士大夫暫棲江左不忘中原其橫槊鳴鐃之風英偉可見猶且下畏淸論欲爲上流如桓徵西見劉長史談第一流人將盡常爲失色今見分別流品輒以肉塞其口甚者拔舌今日遊攬猶是聲無哀樂耳此去黃巗樂淸有雁宕玉瓛諸山是康樂之所遊息彼時鑿道爲郡縣所驚今觀其遺斧惟石和尙傍一小庵耳今與同遊吼山更觀江東諸捨當令愯然自失也

◆頌

聖世頒孝經頌

○聖世頒孝經頌

天下非難治也教則治不教則亂挽世非難教也本性則教行不本性則教停本教之治方■﹝宀禹﹞爲下膝不本教之治同奧爲殊域本性之教河瀆走溟海不本性之教金火鬭一室羲農始作民尙稼穡稼穡可治亦可以亂其治者禾秉之登髦士其亂者來﹖且剡之奮倞敵三代嗣興民尙詩書詩書可治亦可以亂其治者縹緗之柔弓矢其亂者毫錐之﹖﹖尨金革夫世無終孩之民而上多司虣之政譬號兒以競博故浸長而不令方我太祖之有天下沷濯日星蕩滌嶽澤旣下馬而論道故垂意於詩書自謂起於農家復惇情於稼穡以詩書而當稼穡其道巳文以稼穡而當詩書其道太質文質之間孝弟以興故孝弟者太祖所經緯天下也方是時養老卹孤之令無歲不申蒲輪玄纁之徵相賁於路卉衣辭陛動葉湛蕭旅鴈將家亦繇陔黍是以人磨鈍器家礪勁節黃陵之士秉其貞商顏之叟矢其烈醲仁淳澤旣百餘年至於孝宗帝道爛焉覃及世宗至我神祖所其無逸彤日之麗殷邦遐不作人上天之章云漢是以禎符沓至囿樂般般阿閣探巢岡崇菶菶重譯象諝環水而聽經書四塞羗戎縣旃而稱都講偉矣哉

二祖三宗之治也測其浚源實資茂本納流眾者涵浸必弘盤牙多者枝條必遠或經嵎谷而上若華則羲暉四達或起貞元而旋箕斗則景命其延故陟䢐岐則靡不子而邁父稱篤慶則网不後而昌前孝弟之間是生文質其大槪矣若夫易詩言孝備有慶譽造就之名仲尼授經不過愛敬教諫之實序來章則聿修統其成談成親則從令砥其失蓋其道大非漆韋所能名其義深多蒭蕘所不識然而圜丘大享所貴者蕭焫陶匏禮殿澤宮所重者灌番更老亦莫不示人惇朴以獲眞原庭除而顯至教至於饋漿酳爵寅日之有隆賓袒割射牲烝歲之躬禮皂總幹就位鍾簴動其鱗髵齒冑執綏橋門驤其藻茆曁於祈谷薦鮪遂狥公宮靑耜朱紘先甞勞酒囿人駢翼而奉騶虞蘋士釋冰以從貍首合五帝所未營非一王之獨究大或遠於人情微或邈於天道而經皆兼之以爲聖人司化則百禮咸畜考其意亦謂天下無一可慢之人匹夫皆有勝予之咎所以三代損益備從而不遷列聖綢繆羣起而恐後也夫禮作於大人而道衷於至聖世用之則爲經上著之則爲令其可變者侑屍墠鬼搜苗盟誓之惇文其不可變者親親長長老老幼幼之民秉苟夷夔之再世將循本以屢鮮何且奭之生玆遂仰思而靡定乎夫必結其根條開其理腠包太乙以爲儀體日王而得彀則未有如今天子之選道考徳得其至要者也方崇禎之九載值土徳之中會二祖三宗之澤旣二百七十年九徳六運之周尙五百五十歲憂盛者致戒於日中攝儀者懃思於不匱父生父養續子之春秋地雨地風歸天之教誨蓋自黃虞而降明禋肅穆之文周孔以歬維淸於昭之義無眇不舉有巨必屇亦籕盤佚甲所不勝書山玄水蒼所不克載者矣而天子猶且穆然念光通之化未合於遐幽媚應之枕尙睽於四國恐教本者多華而聚歡者少實欲家至而敶敬讓疇日見而呼子翼乃命天下共表孝經並以小學充其義類想永錫之能仁亦因嚴而作配將起羔騫之輩扶轂而問溫涼遊夏之徒摳衣以修應對使天下敬循其道則逆徳者從風反踵者面內■﹝虫服﹞■﹝虫遺﹞猰﹖﹖窳澹以香案之膏檮杌饕餮解其奇衺之佩以之掩駕成康差肩三五猶鑿井而值瀵泉鉆火而逢陽燧也天子又且治其精神惇以身令布衣蔬食陟降而睹聲容禮象圖形蒼蒿以修媚應行葦之露多溥伐木之呼不靳齋宮之處經時上食之供減正靡有祀而或攝蓋無豫之敢騁是以天下翕然知五禮之歸於一孝五孝之歸於一敬羊烏犬馬仰沬而悟精微豶豕童牛斂蹤以通淑愼搴艸木者護其根芽采翎﹖﹖虎者湮其鄂穽方斯時也山無槎蘗澤無伐夭醬捨■﹝虫互﹞蝝童避孚鷇斷罟而命王魚祝网以來鳴鳥籞有再字之麑池有尺目之漏艸呼重榮虫名更造間有修黏矠藥出於靑門爰羅椓丁施於中道天下曉然知非天子之意與聖人之教也是以神明盱衡而贊衮鉞鳥獸袪趨而從舞蹈媢嫉貪懫者膺顯僇悖徳作凶者決陰脰襏襫之叟解褉而談詩書鞶帨之儒拂巾而揚治道解褉而談詩書不爲野拂巾而揚治道不爲躁故以襏襫而當介冑不爲疏鞶帨而當於櫓不爲貌敷錫之柄調中和之理湊所未向格特姦民之與奴醜其小小者耳夫挾耀乘之玩者經幽壑而不迷隨南車之指者涉奇肱以無悔況於駕日月以爲軫系云漢以爲旆載虹玉以登杓搖攜兩極而通函蓋者乎誠得扆列豳風屏書無逸石環月令幾銘皇極班益契以爲凝丞夢盤說以爲輔弼圖松國壽以爲巨卿舒戭靈回以爲庶職式古訓以財今言引賢繩而匡聖轍懷邪醜正者必誅阿諛順旨者必殛意正心誠矩平物格乃使仲尼端誦以別淵流曾參整容而指得失攬鏡昭昭之塗安舄皞皞之域是重明靑鸐所逖聽於韶簫寶甕鉤車所候登於陶席也夫古之明王亦有摉畋經籍尊其聞知得於黎獻者矣武王東向以拜丹書箕叔燻釁以推洪範漢庭開閣以崇月令之篇宋主橫襟而分坊表之貫施儒行者其效著於羣工闡大中者其究親於道岸亦网不師與君齊斆與學半而尙畱至要之鴻篇以需盛明之獨斷豈非道待洋優而功遲巍煥者歟故以仰觀天道環覽星紀子雨﹖回子風弟雲弟雨至明也以俯著不動通理黃中育鞠萬物痌瘝乃躬至察也以提尼攀周包文兼素樹嚴表於合宮鏘慈鑾於皇路至揚也以玉振嗣徽金申遒鐸紹六言之寶訓宏敬一之貽谷至顯也且以訪落率時保明休願光宗之三九用熙神祖之六八再旦有獲顯示無虞泮渙至順也又以敉寧寶龜辟除辛螫凖綴中外北﹖必其桃虫構獲初終圖其獻翼靡不基命單心爽邦繇哲至安也夫當天啟之末載炙鵠鳴梟跆麟樹獍價人之藩巳出潛龍之輝未炳岌岌殆乎天明之震大艱國疵之開小腆也而重離夙駕萬靈胥耀斧斨不缺磬筦四奏槁鞂之設妥於宮疏越之徽鳴於庿亦巳家稱豈弟戶錫純孝矣益以昭繩之思涉久彌精假綏之懷因學逾茂柔曼戈獵不至於前澣綈茹修無攺於素將爲髙下而因川陵爲朝夕而仿日月有立网憸咸正無缺大戊之祗懼無荒玄王之率履不越稽於世宗彌綸制作之英能及我神祖淸靜慈和之玅理皆巳酌其競絿權其張弛交水火而庀材劑猛寬以立紀又歸之於醇孝統之於豈弟揭二要而搟六至是哲人所扼腕欲致其鳳圖孝子所負墻願依其定趾者也夫世有污隆性無挽夙轘轅采山而蚩蕕造兵顓頊通靈而九黎不服堯狥丹水而羣臣比周舜造漆器而叛者數國詎上古之質多良而來世之資偏駁譬之途修日短駑駿各有抵家之心箝勒鞬輈重遠亦無騰山之局馬敬其主而愛其禦則千瑞安馳馬畏其主而惡其禦則踰跬必覆故敬愛者天地所爲尊親而帝王所爲禮樂也歷山號泣禹益用以班師溝洫盡勞蛇龍因之放海號泣非班師之方溝洫豈放海之瀨而循之者底績凖之者遠害如使伯益憤苗民之惷玆神禹怒蛇龍之反敗因以豕蹢堤防蠭湧冑介豈得動其諴誠而束其要會哉故道以慈而爲嚴者化也化以嚴而爲慈者誨也非夫至敬之主不可與言嚴非夫至嚴之父不可與言愛慈母奮其嚴箠嚴父動其慈戒故曰至孝者近王至弟者近霸近王之民愛絲竹近霸之民愛鐘皷愛鐘皷者難爲敵愛絲竹者易爲舞性通者觀禮而得其原性靜者聞樂而知其故亦各相生以命律而胥教以命度曾參得伶倫之律仲尼得神禹之度苟度窮於賁末𨿽靁鞀而不歡使律遏於克生𨿽咸韺其奚慕故武周稱達迹不圉於賚般舜禹相師道實通於禦侮謂問視定省不足奏允塞之膚和順敬恭不足辟攘猾之路宜亦宣後所見麾惠君所不取也況夫上天佑善甚蹈有允若之心下民多嚴明畏卽榮懷之慶躍魚流屋冰鯉托其端屈軼賓連堇飴攺其命鬼享而災害不生樂調而禎祥四應諒作者之不誣而述者之非佞若夫總幹齒冑之殷懃執爵授綏之浩縟禮牲春粢之祁勞袒割乞言之儻怳至於力田孝弟明側之殊科稼穡詩書彊柔之互尙亦各代不相襲理非一獎得其意者固離行而不傷釀其精者亦均守而齊創豈必雧諸儒以辯虎觀之通畫一經而循魯庭之甕哉率斯道也天下治矣明神格矣麟鳳至矣刑罰措矣民生遂矣𨿽率舞之可期何揚言之未譬遂作頌曰粵稽天徳厥貴恆性於皇師天永孝配命師天永孝乃立民極明明我皇允維天徳三宗二祖聿繩厥武顯道稽古以綏多祜亶惟聖言宥密所宗因愛因嚴立千古隆苾芬孝旨以稷以醴明神嗜止以立百禮旣和且博先民有作四海夷懌以興百樂不毀卵胎不傷艸萊鳳麟偕偕百工允諧不替耆耈不侮鰥寡妥此孝駕以弭六馬夷夔渙丘臯陶讞囚維孝允修以和春秋春秋時夏靡有不化譬彼六馬調順則駕於皇繹思重譯乃來輪航熙熙如山如茨制彼虎皮櫜此弓矢非無功臣敬讓孝子上帝曰明時予所經孚中好生召祥偃兵乃顧羣醜亦懷順道趣此慈母小大稽首翕河皇華何者不敷黃龍玄菟丹烏赤烏西陲旣極東夷述職有嚴皇慈夏日冬日維二祖之徳維三宗之力先民有言下土之式無思不服

崇禎辛巳初冬黃道周敬頌於白雲之庫

◆碑

平和縣鼎建王文成先生祠堂碑

吳山六忠祠碑

兩朝忠烈祠碑

○平和縣鼎建王文成先生祠堂碑

予觀於禮樂蓋積百年未備也夫亦待人遲久之徐起其經制功徳相爲近遠也我太祖定天下旣百五十年漳中郡邑始有定制而平和一縣爲文成先生建制之始文成去數十年始爲特祠麗學官又且百年而黎獻思之參政施公太令王公始議於東郊別崇廟貌所議別廟者以祖功徳且正復祠禮也嗚呼夫豈其經始櫽括不遽迨此乎亦各待人智不必身出力不必自巳方文成初破賊從上杭分道銜枚趨象湖時我漳西鄙實爲發軔之阿旣再用師破橫水剗九連山至河頭從民情請設玆治則公聲名巳爛然照於窮壑故公之殊猷瑋績盛於虔吉收於南昌迎刄破竹則皆於是始也公旣治虔中不數至嶺左然以謂漳西不治則嶺左右皆不得治故其精魂所注在嶺左不下虔中今自平和設縣以來百二十年弦誦文物皎著於郡治在崇義和平邈不敢望者豈獨其山川雄駿苞郁使然亦以爲名賢巨掌髙跖之所專導靈宰實護之嗚乎士君子諄諄講道徳理義命無大顯貴人爲之屏扆前後則峩冠側岸者翻捲姍嗤笑之及際風雲逢特達大者跨素臣享所未有小者順民情別地利爲蒼數萬食徳無窮𨿽大君子名賢亦皆有不能自知者也文成之初涉江從武夷出龍場樵蘇自給蛇豕與居召僕自誓此時卽得山城斗大南面鳴琴其中豈下於中都之宰然文成廓然不以此貳念獨於文字散落之餘豁然神悟以爲聲華刋落靈晃自出今其學被於天下髙者嗣鵝湖卑者混鹿苑天下爭辯又四五十年要於文成原本所以得此未之或知也吾漳自紫陽蒞治以來垂五百年人爲詩書家成鄒魯然巳久浸淫佛老之經平和獨以偏處惇朴無詖邪相靡其士夫篤於經論尊師取友坊肆貿書不過舉業傳注而巳是豈庚桑所謂建徳之國抑若昌黎所云民醇易於道古者乎憶予舞象時甞遊邑中時時出黌西過瞻舊祠疑其庭徑湫側意世有達人溯源嶓岷必有起而董事者距今三十餘年而當道偉識果爲更卜奕起嗚乎人學與治亦何甞各以所致致所不致以所治治所不治者皆治矣卽使山川效靈以其雄駿苞郁者暢其淸淑令譽髦來彥溯文成之原弘文成之業以上正鵝湖下鉏鹿苑使天下之小慧聞說者無以自托是則亦文成之發軔藉爲收實也於紫陽祖禰又何間焉於時主縣治者爲天臺王公諱立凖蒞任甫數月百廢俱舉行保甲治諸盜有聲而四明施公蒞吾漳八九年矣漳郡之於施公猶虔吉之於姚江也王公旣選勝東郊負郭臨流爲堂宇甚壯施公從姚江得文成像遂貌之並爲祠費且備屬余紀事予以文成祀在兩廡可奏諸雅其別廟者宜自爲風因爲迎送神之曲辭曰折瑤枝兮搗瓊靡思君兮中阻饑楊靈鼉兮播靈旗矯欲來兮何期大江橫兮大嶺絕射朝曦兮馬當發招予弓兮雲中遺予佩兮木末𨿽無徳兮心所知昔曾來兮奚足辭露所生兮雨膏之菊有風兮蘭與吹追鄹車兮抗嶧馬上天兮下士不同時兮安得遊登君堂兮不得語耿徘徊兮中夜令諸生歌之得毋以爲楚聲乎於是執其事者有教諭某某及諸弟子耆碩皆用勒石以綏徳音

○吳山六忠祠碑

髙皇帝初下兩浙所徵辟宋章王陶葉吳諸先生議論最爲近古及靖難之會方卓尢烈於是兩浙文行著於天下施於土木宸濠之變於孫兩公匡扶廟社天下閭巷無不識其名字者非獨山川包孕亦其風教然也崇禎甲申乾坤迸裂天子殉國一時朝紳魚貫稽首以就寇庭蓋自石勒侯景而降祿山朱泚而上未有辱於此者於時聞變決志者十有九人而浙居其六焉上虞則戶部尙書倪公元璐余姚則左副都禦史施公邦曜山陰則左春坊庶子周公鳳翔烏程則大理寺卿淩公義渠海鹽則太常少卿吳公麟徵鄞縣則四川道禦史陳公良謨此六公者學不同師而義歸一致要以興頑立懦振方卓之遺徽匡於胡之不逮其所网維世憲呼寤人心不爲淺鮮也嗚呼澤下水決溝壑發志士之觀木槁澤中過涉存獨立之意猶是澤也或以蹈於溝壑或以滅其頂踵而聖人無怪又以爲通於義命者何也受其祿則死其事天澤所被以之歾身自周孔以前巳取義及此也古之君子束身事君值泰否之會必知其旤敗所在反復陳諫諫之可則君享其安身享其榮諫之不可則君與其榮身與其辱辱之不可而後去之去之不可而後死之箕比靖獻於身前夷齊槁骸於事後各有所取非苟然巳也旣爲車紱所系不能自拔棟橈而壓與世俱及則亦曰致命遂志而巳矣命者天之所治志者人之所治也天人交治榮於臯萵壽於彭祖不假學問而與淵路共席嗚呼天下之大百年之內稱觴舉祝與附木榮哀者何限而苦於一決使孝子慈父無所施其禮樂則亦悲矣當漢末造蛾賊狐鳴徧於郡國皇甫嵩朱儁盧植閔貢三四書生開喉仗臂使彊寇授首於槁街逆臣納兵於虎帳彼其才豈能勝於六公者哉聖神歸於上則庸劣委於下進無苞桑之虞猝有飄搖之旤𨿽方叔召虎不能爲才是百世之下掩卷考時者之所同嘆也今天子旣登極撫髙皇帝之業馴服禹甸表章守節死義之臣則倪公爲首加贈太子太保吏部尙書謚文正次則施公得贈太子少保左都禦史謚忠介周公得贈詹事府詹事謚文端淩公得贈戶部侍郎謚忠潔吳公得贈太常卿謚忠節陳公贈太僕卿謚忠湣天子旣將有特祠之命而武林諸子衿以爲汝南耆舊萃於陳畱泰岱云亭是宗鄒嶧爰於吳山之上肇建合祠遂成崇構躋於同堂是役也倡義𨿽始於子衿而當路名紳咸舒厥願故伏臈屍祝牲醴香糈之具悉可不乏則亦胥濤所噴其英心紫陽所增其遒致者矣又爲迎送神之曲詞曰幽云侵兮白日曖燕山枯兮越水采豺虎腥兮不敢來鮫龍宮兮尙在笳弦吹兮莫哀靈紛霏兮從沛又恭桑兮敬梓回靑雲兮棹白水朝碣石兮暮滄海何有兮千里靈之來兮熊魂光江風飄兮都蘭芳翼蹌蹌兮蹡蹡班鱗斐兮有章靈之居兮不遠日未入兮去復反媵鴛魚兮婉娩桂宮兮蘭館燕嘉賓兮集靈苑芙蓉生兮江之湄虹霓旐兮霱云旗靈不來兮何所思靈之歸兮撼鼉鼓罷吹兮輟舞夫人兮自有美土靈何爲兮愁苦夕昏兮朝曙春復秋兮日未暮靈何爲兮含怒

○兩朝忠烈祠碑

以身殉道與以道殉君之有以異乎曰無以異也道足以生其身而後死之道不忍死其君而因以生之是皆可以不死故寘死地而皆生其皆生者何曰仁也天下之可以殺人者二曰水曰火是二者人皆賴以生而投於水火無有不死者有道仁人必取其精神而用之仁者水火之精神也人抱形質而脫其精神見水則謂之曰水見火則謂之曰火見其生死而不見其所不生不死者故權姦盜賊日思以其水火殺天下而天下之鄙夫貪生憚死者亦指水火踆踆然以焚溺爲戒卒之天下以焚溺坐死者比比也當天啟之時太阿下墜天子制於權璫諸君子思還主柄持之太燥若以勺水搏鄧林之焰旣而權姦煽熾諸君子坐死其爲孽也爲火爲旱爲焚突及棟及崇禎之時王鈇上握羣工屏息仰命於天子諸君子承之太柔武人藉虎以爲大君旣而盜賊韋弁相與淪胥諸君子亦坐死其於孽也爲水爲潦爲襄陵滔天夫以水火共搏或欲殺君子或不欲殺加子而君子皆死者君子領水火之精神以蹈日月以其形質分天下之毒痛故出入焚溺而其不可焚溺者與日月薄射也凡日月水火其精神托於君子其沴見於天下贏絀晦望往往相食漢熹平之際治鉤黨獄誅蕃武膺滂等錮天下名賢二百餘人及長安之亂諸君子無死者惟袁隗伍瓊周毖孔融楊修五六人耳然皆爲卓操弄斧非有慷慨致命之義宋宣和時籍元佑姦黨百二十人丰稷陳瓘等僅得不死及汴京之亂諸君子無死者惟吳革孫傅張叔夜三人耳何卥﹖木李若水則猶之墜阱也我明初與尊賢禮士治藍胡之黨不及名賢迨於靖難慷慨致身者百二十餘人所株連芟夷無算至於土木而衰矣故水火日月一盈一竭精神所托或滿或滅前後贏縮可屈指舉也獨是啟禎之際諸賢奮發手掬霜雪與雷電爭烈𨿽有逆璫煽焰不缽之於前黨禁株連不鉗之於後計自天啟蒙難隕身者十有七人曰髙攀龍楊璉左光斗周起元周朝瑞繆昌期丁幹學魏大中萬燝周順昌袁化中夏之令周宗建李應升黃尊素顧大章劉鐸及崇禎甲申之禍致命遂志者十有九人日範景文倪元璐李邦華施邦曜王家彥孟兆祥淩義渠吳麟徵周鳳翔馬世奇劉理順汪偉吳甘來王章陳良謀成徳許直金鉉孟章明其遺逸遐方陷於秦晉及綏鼓死職攖城謝關者別爲幽闡不在二班蓋自漢宋以來仗義死節之臣未有盛於我朝者也嗚呼學術不明道誼爲事功所亂鍾荀之鍼李杜榮翰之砭機云康樂寄詠於房連黃冠穸詞於顧問不曰事猶可爲則曰思得一當是以徘徊瞻眺失之一瞬而千古莫贖是猶臨泛濫而系匏睹燎原而祀竃多見其迂愚諒下於溝瀆矣夫當管夷吾之時天下無王主惟所適魯莒分馳先入者上春秋𨿽以子與紏不得不以霸與桓旣以霸與桓不得不以仁與管如使天下一君生民共主而夷猶於刁牙之間轉側於魯莒之下則仲尼必以爲不臣季路可正其彈射矣故仁之所生人者殺之愈以生水火之生人者生之或以殺人不見不生之生不死之殺則其疑死之不生惡殺之必死輾轉以避焚溺而卒不免者比比也虞部陳公來榷南關適當甲申時遂捐貲貿地西湖之上得六一泉舊址背距孤山面臨鳳凰營構上下爲十六棟層樓九楹湖水瀠之以祀兩朝殉難諸先生予至湖山覽和靖之遺迹因得與虞部商略上下慨然嘆日死而可樂則吾將先往蘧氏之言夫豈謂此乎虞部又將南關所汰出小稅置爲祠租使歲時伏臘得尺祝其下因爲迎送神之曲詞曰靁鼓闐兮龍在野雲離披兮龍血下龍上天兮星無光椒糈偸兮蘭不芳靈之集兮四國鴻八蹄兮驎九翼淩滄澥兮拍曰日蹌䢐徵兮何不得息歸休兮此堂水周兮中央寒雞葅兮蒲菖羅百珍兮瓊漿驂素虯兮騑文鴦絻靈車兮縶靈馬執靈袪兮淚盈把佩琚兮灑灑晝不足兮宜宵夜雕舟兮鏤筵新夫君兮王正年靈參差兮無後先澹眉須兮馭靑天靈何爲兮中悁悁

◆序

王文成集要三編序

倪鴻寶文序

逆流艸自序

小艸自序

張凱甫遺編序

應本序

同遊祖帳詩序

書古文孝經後

書張公亮槁

○王文成集要三編序

有聖人之才者未必當聖人之任當聖人之任者未必成聖人之功伊尹沒而知覺之任衰逃淸者入和逃和者入願至於願而荒矣周公救之以才仲尼救之以學其時猶未有佛老禪悟之事辭章訓詁之習推源致瀾實易爲功而二聖人者竭力爲之或與鳥獸爭勝於一時或與亂賊明辟於百世其爲之若是其難也明興而有王文成者出文成出而明絕學排俗說平亂賊驅鳥獸大者歲月小者頃刻筆到手脫天地廓然若仁者之無敵自伊尹以來乘昌運奏顯績未有盛於文成者也孟軻崎嶇戰國之間祖述周孔旁及夷惠至於伊尹祗誦其言曰天之生斯民也使先知覺後知使先覺覺後覺也予天民之先覺者也予將以斯道覺斯民也變學爲覺實從此始而元聖之稱亦當世爛焉仲尼獨且退然讓不敢居一則曰先覺者其賢乎再則曰我非生而知之也夫使仲尼以覺知自任轍敝途窮亦不能輟弦歌躡赤舄以成納溝之務必不得巳自附於斯文仰托於後死曰吾之志事在斯而巳今其文章俱在性道巳著刪定大業無所復施𨿽以孟軻之才不過推明其說稍爲宣暢無復發揮裨益其下則天下古今著述之故槪可知也孟軻而後可二千年有陸文安文安原本孟子別白義利震悚一時其立教以簡易覺悟爲主亦有耕莘遺意然當其時南宗盛行單傳直授徧於巖谷當世所藉意非爲此也善哉施四明先生之言曰天下病虛救之以實天下病實救之以虛晦庵當五季之後禪喜繁興豪傑皆溺於異說故宗程氏之學窮理居敬以使人知所持循文成當晦庵之後詞章訓詁汨沒人心𨿽賢者猶安於帖括故明陸氏之學易簡覺悟以使人知所反本𨿽然朱氏學孔才不及孔以止於程故其文章經濟亦不能逾程以至於孔文成學孟才與孟等而進於伊故其徳業事功皆近於伊而進於孟夫自孔顏授受至宋明道之間主臣明聖人才輩生蓋二千年矣又五百年而文成始出陸文安不值其時𨿽修伊尹之志負孟氏之學而樹建邈然無復足稱今讀四明先生所爲集要三編反復於理學經濟文章之際喟然興嘆於伊孟朱陸相距之遠也子日才難不其然乎不其然乎

○倪鴻寶文序

凡人臨文未落筆前約有五避避遇驚波避途有不涉澼人墻堅避舌出避風雨總至此五者初路人皆用之題不稱手仰鼻蹙額生昔所蓄一旦坐失此遇驚波也波定途平意致不與附人行間不知主名此途有不涉也翻書百篇無語親錐墜鉆窮嘆與鬼鄰此人墻堅也自出竃下與妻長訣聞人火發怖而井沒此舌出也前多作者時英蝟集主雅能文不如束筆此風雨總至也遇此五者應避則避不避則地方立失正落筆際約有四逃逃愚曰誠逃怯曰法逃塞責曰挑逃落艸曰飲水此四者當路人皆用之欲言不能張口哺塵自謂懸雍上唇生津此愚逃誠也夜不敢行晝則伏守則有餘攻不足循行數墨稱足不辱此怯逃法也間則學人偶作爾語跳蕩欲前不知其處此塞責逃挑也盛服倩裝本色忽墜陷棗食餌反以爲貴此逃落艸曰飲水也遇此四者應逃則逃不逃則性命隨之旣落筆後有三不理巳貴不理賤巳譽不理毀無咎無譽則穚足坐睡理之不巳則大道必死此三者歸路人皆用之夫天下大人不用此十二者則無復文章而吾友倪鴻寶恥之吾亦恥之然吾恥之欲不爲不能也人敏鈍不同勁隼戾天一搏百里國馬走地離埒二十步不驟不至今天下固樂爲目串口了之文也以爲是目串口了者其人必白心黃理不滓富貴乎抑以其中洞朗條達政體耶卽使其人白心黃理條達政體見湛深愽麗之文不以爲好亦應不以爲惡且天下之道非治必亂其治之必有聖賢之文其亂之必有姦雄之才姦雄之與聖賢皆希覯而可怪其中相見目串口了者如負蟻子也天地謂是眾混目串口了日避日逃不理不止故爲姦雄以亂之又生爲豪傑聖賢以治之豪傑聖賢之出必多不屑而少當人意今鴻寶之文筆落紙飛而馳走成市者何也鴻寶以爲是諸聖賢𨿽貌甚得其恥未死卽不礙其口目爲湛深愽麗以餌之使其飽我者姦雄之肘足未可驟使也夫鴻寶之意亦遂至此乎鴻寶爲吾言爾質彊喬疏無陰𨿽自理人不聽爾吾因其長而用之不遠怖人不失其所喜夫鴻寶則固欺我也彼以其無不通而使吾愕然失所逃避吾猶將從之前後中際不見首尾則何如操筆而度江海之涘乎

○逆流艸自序

閩水自三山至柘溪吳越水自虎林至彭城逆亙四千里皆逆流也其可走者姑蔑六百里下瀨爲多而劉安所云輿轎踰嶺夾以深林叢竹者三百抵之可俱逆流矣彭城道阻北望長天如泛海中背其指車策蹇隨之欲墜不墜兩髀篙折其爲逆流無疑也生耐勞苦每於僕馬疲蝢好友辛縮之中自走十百里與野低昂足其艸性所最苦者納足舸中妨帽礙眉必不得巳刻管細書老婢之聲新婦交吹盈十餘行自謂多矣巳抵長安發篋出腐乃近五十頭長頸之王剖自竹間逆洄相從亦足樂也遊間三十日蒯屨蓍簪與之俱反於是春水方生黃河澌利自彭城至江口九百里不三日可至故與之抗駑步十許日至江浦蕩舟岸上漉漉泥中方悟余行之戾也方歲窮冬嚴淩避波時多北風人皆西發丹陽則余東涉河幸而融風不與河伯爭道及春三月人皆道黃河日夜六百里則余西登陸日戞戞驢背僅三捨繇是行寓內皆逆流耳旣過江浦明日東下順颸揚波顧望萬頃言愁欲愁問舵人鐘山之陰爲白龍江豈所謂制於豫且者乎索白紙錢盡出諸腐義顚倒褁之投於江心良久不況須臾蓬蓬去幾粘天僕夫急舟追之竟不可及遠望江心水驟山駛眞所謂逆流者矣道遠行難栴檀不香如其可化當爲鱉靈鱉靈者包羞也彼亦所謂逆流之人也殘艸未銷諸子遡風隕水不滅爲世所責旣巳播之柰之何哉

○小艸自序

仁義之教衰則文行之途塞文行之途塞則聖賢之言無以命的於天下古之君子本仁於身修義以及人然後布爲文辭其髙者系於淸微其堅者以藥石天下其平易通曉使治忽善敗循之共白也其所未白者以勸人靜正反之墳典端居淵尋疑難送折然後不逐於聲色嘲笑僮姁料得之事故白者以白其道章其志未之白者以探其系深其義故學問之道不廢也今之君子爲利以考文爲文以飾行苟取習俗以誣聖賢以愚黔首以誑天子其稍有意義者選妙徵雋自命而巳其平易通曉則里巷之所周譬揆於古今治忽善敗則蒙然未視見之而喜去之不思自是而學問之道可廢也夫苟有令捐聖賢塞道徳則止猶是制也而顯棄其教以仁義爲迂衺髙堅爲僻昧則閭巷白望者皆可臯比自命粉靘而耀先王之業卽使天子一旦顧盻詢治忽之故善敗之紀亦將囁咿舉所熟習丘蓋聊且以對則是聖賢所教人仁義文行爲權利貿市者逋藪也且無論聖賢旒冕在上但使妻子董之是良人者脫冠帶弛竈下其情態言說具僮姁之所料得而出巍冠坐髙堂衡量天下無敢難者退而私怪此其方法豈可使孫兒復習之乎故天子而修聖賢之治則必通聖賢之志通聖賢之志而後有得子治忽善敗若白不白之理而後其公卿大人有所別察以爲典禮上不失先王之教下不失髦士之所履視故進而可以相習退而可相道語也予老矣少寡疑難長而無所進自以誦述皆里巷僮姁之所共白然猶以是費其言說將還之童穉以考初業使後之爲聖賢者有以相質而定其白黑故復伏枕爲之前後得二十五篇時崇禎辛末夏五月也

○張凱甫遺編序

王子山李王孫張凱甫三人相友善也胥假爲樂寤而詰別各數百歲視所不足暱於帝子貝﹖韰肆相續故世之霱化者莫三子若也子山謂王孫曰吾年二十東至泰山學於鮑先生先生謂吾似屈平夫天下之有漪﹖﹖闉者其獨湘沅乎水淖以淸蛟龍是生蟡慶所從五色上翔夫吾將以是神李王孫曰然以子之文齊入汨出鼻﹖斗齅蜿蜒故殊於常鱗𨿽然子長於絀伸摧隆起窪而短於鏤鎪斸物肖形吾少而學於王姊以爲吾似子嶠吾將飄然呼云耕龍以遨於天門張凱甫日噫子二人者皆過矣夫才者水汋之自然莫使之然命者火宿之舍各有常捨而二子皆制之一以爲已造鐻有齒而爲之舌鏄有唇而自呼其名謂是相濟而老死不相覲若仌﹖蕁之與蕣且吾之與若若之與彼皆夢也夢淵而爲之平夢天而爲之嶠與夫夢平而天之夢嶠而淵之彼巳更捨而吾猶尋其主人螒鳴夏而噫蠁鳴冬而幽𨿽更百年其音不加柔今以子之蜿蜒易子之鏤鎪以而之捲婁易吾之榮腴而誰爲蛩蛩誰爲駏驉子山曰不然夫才各有所不盡道久而後並元愷淵騫焉知其科菖蒲之淵其流爲河吾不學平而與平爲親吾不學嶠而與嶠爲鄰吾不學子子不學吾二人而臞腴相資豊約互勻故吾之學視子則蚤子之學視吾則老也吾與王孫有十年之獲而子有十年之稻子則盡矣迸吾與王孫子得七十焉凱甫曰噫吾始以子爲先生也今子其後死也貍之首不以迸虎鼮之尾不以迸豹魈夔成行或踸或踔八尺之臬以量日月子古不竭而吾與子又何所盡爲𨿽然吾將安歸乎王孫曰巳知之矣吾之似子晉不若子之似子晉也凱甫曰然夫望而不可登者其體削也登而不可望者其才伏也采而淪淵者殊也氛臥其橐乎蓮華未敷云爾雕乎華山之舟萎其蕭乎气炭物銅還復搏乎睪曠之休夙閉關乎藍靑練白七精竭乎感彼鳴犢河迹絕乎卞務沈屙莫可活乎遺齡與親名與君乎或龍或蛇非爾羣乎卻艾如山示不可燻乎狂言不藏瘞彼老龍𨿽言不狂生不可當嗟爾麟也胡爲乎來哉不來則爾思來則爾災嗚乎張生云何不哀

○應本序

修其文而不足以明天下則不若蓬巷而處修其質而不媲於天則不如椎髻而春臯傅之爲文以視天下皆蓬巷而處夷施之爲質以視天下皆椎髻而春信其言則涇舟之側無有譽髦有嗿之田無有媚婦不信其言則貍斑與豹蔚並坐隴廉與娵孟同宮是兩者皆說之無定者也亦有定說神農爲帝不能使五穀貴於金玉堯禹佐之不能使疏羃尊於絺繡五穀貴於金玉疏羃尊於絺繡則土塊掬飯皆爲鼎烹人脯鬼血雜揉於道矣故三家之子不能爲金玉絺繡則必寶其糠核鍼錐寶其糠核鍼錐以爲尊於金玉絺繡此亦恆情明主不誅必以爲用其道可以治天下可使鉛松不禦金玉齊價是則大呰明王之所惡也故仁義者精微之產也禮樂者奧愽之致也奧愽精微著於心貌而施於文章在生者之身猶是疏羃五穀也而少見者多怪多怪者重創明主亦用之以爲必�圭璧蕩金錫而後可爲治於天下則是燧皇卻竃結繩復作也三家之子苟其才不至於作﹖﹖剽智不至於窺盜見人金玉絺繡則斂容屏气正容卻立退而視糠核鍼錐𨿽無艷志亦有安色是石戶之農所引避於庭堅涓成務光所霣心於�野也必使英娥挾﹖以伺夷光胥靡感圖以噪版築則情慮不至古今絕類繇斯以談予見鴻寶則不復談文章亦不復談易豈爲慢乎予之蓬巷而稚髻固亦久矣

○同遊祖帳詩序

甲申九月子以講捨落成集於鄴山同遊諸彥二百有餘人自朔日至於重九上下白楡逃雨黃巗諸洞裴回十許日乃感皎駒空谷之章誦登髙臨遠之句黯然欲別惓矣興懷況煙霧之泥人屬秋梧之惠我月食四■﹝豆斗﹞未盡瓶中日諷九歌猶驚水滴李固都亭之嘆怳在目前康伯避徵之情惇彼車下又況岸谷蹔移云雷交始卜盤桓者無咎將壯趾以安歸香餌弱弓能無墜鳥竹頭木屑豈盡髙人祖劉慷慨失足於鮮卑管邴從容遺模於云鵠若天將平治必有名世之英使海可褰裳不藉鼉梁之駕諸友乃纏綿祖帳蹋蹴芻靈欲令鐘皷發節於爰鶋駟璧先光於乘馬尙云愼旃不巳過乎於時遠訊適自日邊念此遐心齊於嚼蠟李仲元之畱連燕好豈盡鄕情黃叔度之暫往京師猶之問樂或可載其獲薪諒亦通於漑釡唱予和女喜起之寄雲松合性移情弦徽之分竦島𨿽非助我寧不嗣音人賦八章語皆五字

○書古文孝經後

孝經有三微五著何謂三微因性作教使天下之言教者皆歸於性一微也因嚴教敬使畎畝父子皆有君臣之義二微也因親事天使士庶人皆有亨祀明堂之意三微也何謂五著臣子不敢毀傷其身天子不敢毀傷天下人之身一著也天子不以名與人臣子不敢取當世之名亦不能終辭後世之名二著也臣子聚後世之歡心以事其親天子聚天下之歡心以事其親三著也顯親在於身後安親在於生前四著也君親不卹其天下則臣子不敢卹其膚體以義成仁以敬教愛五著也至如著非孝之法絕楊墨之學炳如日星不待紬繹可與天下共悟矣

○書張公亮槁

夫玄牝求聲而素權召气藻盤應律於幽鍾方響迎歌於水際蓋有之矣若乃昭華異管屈節於匏吹都良總音降情於洞越摧含妙之弦徽從無名之儵忽是成連入海所回顧於澒波嵇子適山所直視於林筏也方今道漓淳散言佻學薄鏟華之士將反蒂於核中苞采之能宜收聲於鷇殼而猶有比毳焦鵬鬭英若木羽連重常之暉艸炳宵明之燭憤微文之垂墜悼麗藻之不作夫零雨將霽而虹穹腹背羲曜或乖而旁生珥佩﹖﹖﹖有質而爲祥气成文之曰怪向使繩結可成則毫書曷賴譬暄潤之以時𨿽慶景之奚貴哉然而紫蓍叢云則總龜以翻金﹖慈鐵澡波而駿驪不渡綴孔鸘以入鶴隊固玄裳之所輕裸麟狻以入虎圈亦班首之所怒也繇斯而談錦與魚親鹿宜姜臛苟微尙之攸存𨿽劃絕以猶續其有志士才人吐韻投心噓言入契𨿽復割骨相明泣血代理未爲傷於義與夫元叔之賦賤於窮禽正平之才盡於言鳥並皆歷落崟崎詭率狂矯竊琴瑟於帝丘負干戚於刑夭猶能下車動袁升堂起孔愧弘農而流汗遇荊州而抵掌況我公亮蔚棟偉流大雅名士述江海則抗璞提華命巗阿則優激劣啟下吳閶之船是載步兵成鴻都之學蹔畱平子景陽之殿柳未齊丰城之劍暈仍紫而無能避席推壇操盤奉匕削麟角以羞竹箭殺騠駃而食千里斯亦好道者所以貶誠願學者所以負恥矣夫巨骨長砮北海以表謝賅寶鼎大羮中郎之方邊讓使邊謝之聲實無虧則孔蔡之神明益鬯鑑不以珠彩奪精渚不以方諸減漾惟有主謝牛醫客無狗監崔駰之勝班固空坐白衣楊雄之似相如徒懷玄澹禽息之首如完五羊之胸陷矣加以用者不知知者無用將誦占書以問大人之占懷夢艸以發匹夫之夢擎虛拳而考鐘亦何貴於數撞乎於是僕本暮流逢君中涉百尺之杜無枝五石之瓠何葉若士之期汗漫聳其鳶肩河伯之晤陽侯棄其舟檝巳聽榜人之歌安問魯人之獵嗟乎挾炭而就冶則熾獸吐葩就朔而造冰則勁松暮落夔一足而有餘倕十指而不足掛冠而成道苦遲遺履而膺封苦速商咄之形無妍媸叔夜之音無哀樂惟予與汝方共托於調刁以古證今又誰定其述作哉

◆問業日錄

三業發明

三易指歸

儒脈

朱陸刊疑

子靜直指

格物證

說詩序

樂律論衡

太玄元經原本

靜海易譚

孝經辧義

○三業發明

僕放歸攜杖靈隱再過大滌山中與康流對榻餐寢十數晝夜乃得稍發康流之藏得其所爲三易而讀之起肓鍼痼幾使先儒無復著坐之處𨿽與僕所爲洞璣彊半出入槻摹體似而精義要旨簡潔深勝其爲僕刪繁破冗入室止戈者多矣又數晝夜將遂握手而披蘿席之陳探龍馬之項窮竟周孔所以仰思待旦坐捐寢食之旨嗚呼此道微絕難言之矣康流沈靜淵欝所目經史洞見一方苟覃精三數年𨿽羲文閫奧捨皆取其宮中何必窶人之室乎凡此道彌綸本於天地神明所治不關言說單持則意義不宣泛剽則神理不動萃眾說則有五都之音歷獨裁則成簣桴之貢自揚云升卿輔嗣而下稠集數百猶之囈夢也夫子有言書不盡言言不盡意則易之蘊不可得而見矣凡易之有言語文字供文人之誦習貞士之模索者此修辭尙翫之一端非易也卽自焦京管郭而下占筮雜家幽發微中取驗不過一時扶揲不過數策考其爲效與土木證向竹瓦取兆同歸古諸聖人之不爲此鉆仰輾轉反側亦巳明矣捨此二條四尙之源巳消其半不知夫子所爲三極互立窮變極賾範圍曲成與天地相似者果爲何物善哉康流之約略洞璣以天地人櫽括周易歸連之旨也康流於洞璣原始微有異同疑千古聖賢要皆思索所得僕甞耽浸此道三十餘年以爲千古聖賢思歸無思慮歸不慮始於一畫究於二十六萬二千百四十四六爻上下十有八變一反一復爲三十六變因而分之爲六十歲歷此人生象數之所從出始於八卦三倍相乘爻約三象統於四千九十六周爲方圖縱橫萬里以十八倍割之方圓相涵歸於八尺之表晷端進退爲大地歷此地道象數之所從出易自二十六萬二千百四十四又復倍之或兩或參分律分度依七聖之故序雜卦之合差日月相追贏者進順縮者退逆退象之法十三分九毫微彊以求月食退數之法九分微弱以求气差本自然之盈縮依日月之遲疾以求日月星漢之次皆以一畫參其八變視其歸奇盈縮之故以分六十八歲八十五年之交會是爲天道象數之所從出有是三者布而爲歷次而爲律統而爲易去其圖蓍別其虛實以爲春秋詩詩之逆數虛退四十九實退五十五春秋之實退象有一虛退象有九十有四積而退詩十有八積而退春秋易詩春秋因天退行皆逆數也聖人爲是三者範圍天地曲成萬物包帝王之盛衰攝古今之成敗以其位序辧其歲數差等百世以觀禮樂爲春秋以定禮爲詩以定樂易者禮樂之筦鑰詩春秋之祖禰也要以天地行其謦欬日月步其塵影則僕甞竊取之矣康流又爲僕談歲餘四分贏不上二千四百縮不至二千一百四十之說僕約此道皆本天地自然上帝之所揲掛非復聖賢損益之所能及必如日月歲餘秒忽不定但以七十二卦各自相乘五千一百八十四以爻計之三萬一千一百有四分爲七歲之辰以七十二卦積之凡五百一十一歲而歲餘定差五日二千一百三十五約於四分日曆減去天行之差以爲縮極酌存天行之中以爲平差則千歲之日可坐而致也仲尼之時𨿽有歷法不出於易看春秋二百四十二年必謹時日致嚴交食及詩稱朔日辛卯本於幽王中年距平王四十九年錯爲易象起於詩亡其義隱然自見故自孔門上下理義之精未有過於孟夫子者孟夫子所稱千歲日至五百興王卽爲七十二相承之歷不言而體之之爲元引而伸之之爲智信篤任遠之爲力得其至賾求之存養之爲盡性得其至一立於三極湛然不動之爲至命世儒讀書至修詞而極賢者躬行至立誠而極驟與之談研幾探賾扞格不通則麤莽搪塞以爲是象數之學不足畱心又與談古今成敗帝王盛衰則謂是讖緯之說王者所禁由是依遊四尙之中髙者得其占玩卑者習其文辭賢者因其位序收其譽功亦若是而已矣夫子曰道之不行也我知之智者過之愚者不及也以康流之靜專精神十倍於僕又方盛年湛心此道其不以僕爲迂誕原始要終務暢其說將繇康流所爲三易者與羲畫禹疇文象孔系同歸又何與僕異同之有【三易發明四月二十八日】

○三易指歸

五十年來有一家具要與諸兄交盤破屋殘田曾經周孔淸理切莫說敝帚千金空函帳子也如是主人翁直頭承受如是伯亞旅畫號僉書一聽門外人覷虛睄實塵飯塗羮球圖刀訓吾都無復說處

何羲兆云旣無說處有何交盤空帳閒關付誰打﹖﹖美某云只此宇宙兩簿上天下地往古來今是吾家祖業翼子貽孫一件讓人不得

羲兆云此莫是象山舊話遺構重裝某云他是過路人偶然標題不踐不入如何便作掌家承堂肯構羲兆云如是周孔物業作何擔承某云羲農以來只此左契認得出者我泉我池我陵我阿認不出者荷蓑荷笠或寢或訛

孟長民云昨與朱康流交盤三晝夜何處尙有無明帳子某云正謂此處尙有交付未明姬公待旦以思仲尼不食終日如有小可聰明亦可放卻家計羲兆云此難發之巳久陳獻可略舉曁茨朱康流巳通戶牖今日如說尙未交盤恐開後來奧僻之譏亦斷來人承當之路某云堂堂宇宙朗朗諸聖賢幾件事物一來一往如何怕有奧僻之譏遂斷承當之路曹木上云聖賢遺帳現有多少某云屋上只有三物屋下只有三事日月星此三者是聖賢原物理象數此三者是聖賢本事宇宙上下只此事物交盤不得忠臣無以救其君孝子無以養其父百千聖賢求一避風躲雨處不可得以此小鳥不禁嘵嘵

何羲兆云聖賢只是說理理到極處更無象數如落象數便是﹖﹖美手疇人安得與主翁坐話某云若此聖賢只是事天天到盡處更無日星如落日星亦是臺官稗史不得主位商量也長民云此物事畢竟如何開除某云上面是經下面是史有日有月有星是三要物理象數是三要事某云如此則不消思量也吾家物事切忌籠統消帳不得且問汝日行可卽是天月行可卽是日日月星辰之行可皆一理理皆一象象皆一數不

木上云論象數則有不同論理則無有不同者某云如何是無不同處木上云淸明在躬志气如神往來屈伸何思何慮此處無有不同某云如此則學問止於中庸行事盡於論語詩書禮樂春秋皆可不作宋元而上威烈而下諸史皆可不讀也凡自羲軒而來丘索墳典或焚或存皆以發明事物差等百王因天地之自然觀古今之成敗過則畱之不及挽之如日不及天一日一度月不及日一日十三度十九分度七星日相差一歲百五十餘分六十三歲而十差一度天以逆而數日日以逆而數月皆逆數也聖人因之作易積辰以爲歲積爻以爲象因象而立數因子而明卦凡卦六爻十有八變始於一畫究於二十六萬二千一百四十四隸首不能使之增成撓不能使之減因而開之以爲六十四卦終始六十年之歷日月相差每歲一十三辰九分三釐三絲三秒日月有所不得不交交會有所不得不食仲尼無所逃其窮姬公無所避其惡堯水湯旱無以救其戹郟鄏澗瀍無以攺其墨故爲詩以治樂春秋以治禮禮樂之治詩春秋猶朱絲之縈赤社鐘皷之救日月也

朱美之云然則易之窮救以詩春秋詩春秋之窮救以禮樂又云仲尼姬公無所逃避瀍澗水旱無所攺救何也曰理者象數所爲終始也象數交食值於一時理義之制畱於百世美之云然則是理與象數不得列爲三事也某云皆三物也而殽之於事聖人於是有事焉耳然則其差如何曰其差者皆象也皆數也而實皆理也臣不得不讓於君子不得不讓於父妻不得不讓於夫日之讓天日退一度月之讓日日退十三度十九分度七數不及天一歲縮九象不及天一歲十三辰九分有彊象數相差積久而合春秋參天而用其兩兩其用年而一元起積故四百八十六歲而退天一周詩之退易去其圖數六退而與月同周去其蓍數八退而與月同復故一歲之月常十三周周之合日三百九十故月以三百九十爲復周而彊以三百八十四爲周實而弱故易者本日而主月也易之象不盡於閏歲而盡於周月春秋主九而追日詩主六而追月故九其二百四十有三而當春秋之交中謂之春秋六其五十有五爲三百三十六其四十有九爲二百九十相距三十六爲日月之中交故月交二十六日差池半折聖人所爲冏思致其反側也凡天地日月之道極於易其乘除交會之數盡於詩春秋六十有四之易三乘六爻每卦之行以爻當日凡六十八年又九十六日七十有二之易三乘六爻每卦之行以爻當日凡八十五年一百四十四日約八十五年之日爲七年之時而日行大餘小餘之差一一備舉也

或又問云易六十四卦而又云七十二何也曰乾坤坎離頤大過中孚小過反之復之兩卦而一名屯蒙師比之類五十六卦反之復之兩名而一卦故易上經三十卦之名有三十六卦之實下經三十六卦之實爲三十四卦之名對化反復各三十六通舉爲例得七十二卦之實此說不自某創也而步推六十四卦之年每卦六十八年九十六日七十二卦之年八十五年百四十四日則自某始也孟長民云然則是何從譜之歟曰譜於春秋之元至至元丁未之歲也春秋巳未盡於至元二千九十年以天行步之每卦六十七年百有六日減其常行每絀三百五十日凡三十一卦得二千八十六年當未濟之終幹龍始興明吳甲辰之歲也故易以三十二卦平分天地春秋始於屯初詩始於坤初坤之治關睢猶屯之治春王正月也然則七其關睢而與乾坤分中二千一百七十七年又曰詩以六治何也曰六以紀月月以紀律君子於是治其交數云耳

孟長民云然則天有日與月易有歷與律是三事三物也統之維四今捨易歷律而曰理象數者何也曰易歷律則人之所治也理象數則天治之天治者不避象數人治者則以歷律爲技也曰聖賢固有所避乎曰聖賢謹道而避器

何羲兆曰昨與朱康流論大餘小餘四分消長之說猶於二千五百之中酌立三百六十分以遲速升降其中又曰約八十五年之日爲七年之時而日法可定大小餘可齊何也曰八十五年餘一百四十四日以七年分之每年四千三百八十二時六分微彊七十二相乘之數彼此嬴乏相饒減也皆嬴不至八十三時乏不至八十二時五分則是小餘僅得二千一百七十四四分之中尙退三百二十六歷代所用如何承天祖衝之僧一行郭守敬皆於二千四百之中酌畱斗差遠近升降則謂此志也

孟長民云朱康流亦云洞璣斗差僅得百五十二分故積六十四年而差萬分以爲一度如祖衝之何承天劉炫李淳風之流所用斗差皆不過八十餘分起至百二十分耳今七十二卦積除至三百二十六分則極縮之差當三十二年而差一度母乃巳速歟曰蕭梁天監普通之間固有三十餘年而差一度者矣極疾而復遲極遲而復疾六十四年之內與四千三百六十九年之內遲疾嬴縮猶日行之有冬夏月行之有弦望也春秋前後日行變其嬴縮兩弦前後月道變其遲疾遠日則行遲近日則行疾盛陽則行嬴盛陰則行縮孝子之從其父忠臣之從其君順妻之從其夫弟弟之從其兄揆於事物其義一也

朱美之曰然則聖人不言性天道罕言命與仁何也某云是皆言之而不可以言傳言者不聞聞者不言故曰罕言曰不可得而聞則猶之不言也系辭曰書不盡言言不盡意則易之蘊其不可而見耶是言之不可盡聞聞之不可盡見者也

羲兆曰然則楊子云其得與於斯文乎二春秋之數以爲太玄闡漢世之歷是平子之所嘆也某云子云倍兩日之甲以爲一日而不知其嬴也減四分之畸而不知其乏也子云之於家計猶持籌者之於炙﹖﹖選也得於竃而失之於奧也

木上曰然則其潛虛皇極乎曰十分之易皇極得四矣該舉三百六十減其內縮以爲朔虛因其外贏以爲气盈元會運世與歲月時日相形影也是堯夫之精也然而天道不齊精微之極皆在於秒忽使日不差天月不差日象不差數數不差气則交食變化皆無從生運數聶廣皆無從合五徳之主皆可以王六行之宗皆可以帝孔顏不以厄窮堯湯不以災治先天之卦𨿽千古而相如前世所經歷百世而同慮不出六十四年內外而盛衰禍敗須眉犁睹玄黃共致矣故易者日月魂魄之綱紀也上天下地往古來今仁者所爲仁智者所爲智富有之爲大日新之爲盛羲文所謂徳業周孔所謂思致因情所謂田安身所謂宅四千三百六十九年之內所爲驕子盜臣娨妻孽僕撓亂者屢矣而卒無所損其礎柱毀其棟宇世有精明彊毅之人必有能悉其帳子握其家計者且使後之豪奴悍婢不得易劵去籍創爲妖說以誑惑我良子於是羲兆士美長民呂宗木上諸兄曰吾願受而藏之𨿽未有俟質無疑者亦使後之人因端見緒有所從稽云【三易指歸五月初一日】

○儒脈

孟長民問濂溪諸先生所造如何某云古人去遠何可測識但當時英賢如王半山蘇子瞻程伯淳兄弟各有異同到濂溪面前只得推服更無話說玉半山見濂溪與語連日退而精思至忘寢食子瞻直云濂溪豈吾輩造化乃其徒伯淳兄弟亦直謂光風霽月坐人春風中如此人當柄可使世路消諸波濤長民云濂溪與半山語連日夜不知是何語某云不過是通書太極圖中語耳長民云此中便粹精不某云有宋諸儒初皆泛濫內典於性命上事看不分明易稱繼善成性學庸止善明善孟夫子直接思曾更無半語差錯濂溪便說性上有剛善柔善剛惡柔惡此皆錯認二五以爲太極錯認气質以爲天性也伯淳原本濂溪便說有气質之性義理之性與孔孟何其異旨張橫渠聰明在諸賢之上又說繇太虛有天之名繇气化有道之名合虛與气有性之名合性與知覺有心之名不知虛气更是何物如此等議論豈可令孔孟見之乎半山語連日夜要未分明所以半山終身受气質之累長民云如濂溪出處盡可觀某云先生作用出處都自可觀甞在湓江語潘興嗣云吾結髮爲學將有設施可澤於斯民必不得巳與子相從歌詠先生之道樂此未晚看他胸中全有求志達道底意思要是三代以上人物如太極圖者眞可不作作亦不可傳試看禮運禮器如本於太乙分爲天地轉爲陰陽其降曰命其官曰天又云人者天地之徳陰陽之會五行之秀气政必本於天殽以降命等語豈是諸老寤夢之所能及

長民又云邵康節是如何某云晦庵說伊便是一種聖人論其所學可謂安且成矣長民云康節比濂溪如何某云二公徳行皆造論其所學濂溪安可比堯夫堯夫自云捲舒萬古興亡手出入幾重雲水身此處只有堯夫到得與對潘興嗣論何啻千里長民云二程卻輕薄它如何某云二程只見得濂溪田地不到堯夫田地也伊川云邵堯夫只是一个識道理人又云不免有玩世不恭之意張橫渠自謂知命每到堯夫處取命看堯夫只笑不答之富鄭公每憂王呂之變堯夫只是以理斷他無能爲耳何曾說及數字二程說堯夫欲以數學傳它它不肯受此數學兩字便不是都是夢囈中語堯夫百原山十九年精神如何便是二程言下契悟王文中十四而爲人師猶且學禮學詩學易春秋各有師說二程兄弟獨以宿學差肩濂溪其門人直以張橫渠爲從明道受學大是紕繆論徳器中和則伯淳稱首學問醇正則伊川次之至於堯夫髙識玄度豈復諸賢之所能及長民云朱夫子亦說先天圖有些造作不曾勘契濂溪底本卻於中間抝作這畫此是如何某云先天圖如有造作則口鼻耳目屯蒙需訟巳自造作千分凡人信其巳通抵所不解事事皆然某今說此又開後人爭辧之端大抵讀書只讀學庸語孟依批注經若說尊道等事實實有得者只得默存成性與道偕藏切不要逗漏一番使聖賢露其聰明道路增其驚怪每誦堯夫詩云平生不作皺眉事天下應無切齒人三復斯言惟有惶愧願吾友實實磨勘吾生平亦曾皺眉多少耳【儒脈五月初三日】

○朱陸刊疑

何羲兆云朱陸初來只是一家自晦翁至鵝湖後生許多辭說還是何處關系某云伊兩家辧論不自鵝湖而始卻是陸子美開端明刺濂溪不是晦翁尊崇濂溪見子美詆濂溪無極太極爲老氏之學遂生異同其後子壽子靜原本伯兄與晦翁格物致知之說爭源分流學者從之遂分徑路其實陸氏淵源本自不錯子靜識見太朗气岸未融每於廣坐中說晦翁又是一意見又是一議論又是一定本晦翁亦消受不過所以前面與子美爭論無極只說各尊所聞各行所知足矣此極和平中間又露出淺狹邪詖字面三陸亦如何消受所以讀書只宜涵泳如大海分丘何所不有典雲致雨納吐萬流豈必與眾峯百源角其深秀哉子靜說聖賢淵源只在愛敬二字體貼分明用之不盡知之爲致知格之爲格物此處豈有病痛夫子說一部孝經無一處著學問無一處是天質了得如自不敢惡於人不敢慢於人推到郊祀上帝尊祖配天中間周孔多少學問一部禮記貫串不盡陸家淵源家庭之中有禮有灋施於州郡築險賑饑隨方立濟極不是禪家作用而晦翁詆之爲禪宜子靜之不服也凡讀書看古人爭難處只是借來發端開吾窹寐不得隨它訶墻罵壁如晦翁之格致子靜之良知皆有瑕舋亦皆不遠於聖門之學非如今人一向走空遂落西竺雲霧須用藥方一一呼名看其答應也必如髙明柔克沈潛剛克兩克之功隨人變化用子靜以救晦翁用晦翁以劑子靜使子靜不失於髙明晦翁不滯於沈潛𨿽思孟復生何間之有朱美之云此莫近於調停不某雲天下事惟邪正兩家調停不得旣是一家何必苦日同異羲兆又云先儒不同異吾輩何處著眼某雲見水火而知甘苦見甘苦而知鹽梅此處服食𨿽萬病回春亦可不看也【朱陸刋疑五月初五日】

○子靜直指

或問某云濂溪說無極而太極與陸子靜良知之說本自脗合晦翁旣尊濂溪則不必攻子靜何爲又有異同某云無極之話更不消說以老子名目冠於系辭之上尙是小處卽使後人不辧亦是理路難行但如夫子說有知乎哉無知也陸家亦云無知而有知此是良知之說後來海門龍溪皆從此落腳卻自紛紛難明可惜當時晦翁彊護濂溪一面使子靜知愛知敬之說不甚昌明耳或問云子靜說耳自能聰目自能明鼻自知香臭此處更無學問豈不是墜了禪地也某云此處子靜原有病痛伊於形色天性處尋卻向上一路其實於君子不爲性不爲命處少卻權衡宋儒於性字不十分理會所理會者只是孟子口之於味一章誤入食色雲霧所以明道亦謂气質之性濂溪亦分善惡剛柔皆於此中看得混雜如就知愛知敬徹地分明則子靜之說與龍溪艮齋亦無差別也或問雲龍溪艮齋亦說知善知惡是良知爲善去惡是格物此二句都不是何得與子靜同歸某云陽明全是濂溪學問做出子靜事功或問云陽明掀天揭地如何作子靜事功某云看子靜在荊門如許心手豈是尋常穿衣喫飯者凡事業勛猷是上天所命道徳行誼是自家成立學問大者再不於此處著眼也或問云然則此處命字亦有气數之命義理之命則於周程气質之性義理之性更無異同也某云論運數便是運數說不得命猶說气質便是气質說不得性也然則孟子性命一章是如何某云孟子此處只是教人學問使人於知性立命處煞下工夫不要爲气質食色所混後人看不淸楚耳或問云如此則目自能明耳自能聰鼻自知香臭與子思九思作用不無差池某云諸儒所說尊徳性者皆看性不看徳字諸儒所說道問學者皆看學不看問字也或問云說理又說徳性分明有气質之性猶說道心又說人心分明有人欲之心所以周程都說兩騎卻是前聖所開不是周程紕繆某云性善一路發於虞廷盛於孔門著於曾思昌於孟子如說此中更有未明則周程二公便據孔孟思曾而上矣或問云虞廷說人心道心巳犯兩路何處是太極定鍼某云人心道心猶之天道人道天道極微難得不思不勉只要人涵飬漸到從容田地使微者自弘人道極危難得便精便一只要人擇執漸到誠明去處使危者自平不是此一心便有理欲善惡俱出性地也或問云如此中原無兩路何爲又著擇執如擇乎中庸得一善與不明乎善兩端擇用處皆兩路分差所以費許多圖維某云都是向善一路但湏擇執乃中中乃精精乃一如不到精一執中猶近遠路頭如何立命立教或問云如夫子說性相近便還有周程的意思某云不然譬如桀紂無羣小靑藍其初亦近於堯舜此處便是性善決說不得堯舜無禹臯護持必至於桀紂也繼善成性是天命合人的道理繼志述事是人道合天的道理譬如祖父遺下產業此都是極好意思到其間田土佳惡物產精粗便是肥磽气質上事如何說祖父意有善惡也學者一切以周孔爲師參稽於學庸沈浸於語孟得其間十行百行自做得善人從此致精到一字一語受用不盡處自是敵國之寶祖父遺此嘉惠來人切不要持此與他家角勝也或又云今日如此不免與周程較論某云此吾家譜諜遺下鐘鼎衣冠亦湏磨勘免爲他家篡動或乃云如此看子靜是吾家好種子幾爲根莠所奪長民木上亦云此道只是自家耘鋤決怪祖宗兄弟不得某云旣如此可保家道淸平怨惡不作也【子靜直指五月初七日】

○格物證

郭彥深云格物與博文想是一事不知孔顏終日言話更是何物如是博文之物則窮年莫殫如是克巳之物則數言可畢顏子旣從博文下手夫子又斬絕挽到克巳路上博文之物與克巳之物是一是二還湏思量某云前賢亦有參看及此者彥深云周程朱陸俱未曾參說則湏是我們理會也某云劉器之甞說格物反復其手曰只是此處看不透故湏格物此是從克巳處入手於形色看到天性上是直捷路頭邵伯溫亦說格物云先子內外篇只是萬物皆備於我學者格物只看易詩書春秋此是從博文處入手於理義看到至命上是漸次路頭古今學者只是此兩路顏子喟然之物才情未竭夫子誘它於文禮上作功夫及至才情竭後鉆仰莫從仁義禮樂漸成墮黜看一身聰明都無著處此是復見天心時候學者湏兼此兩路工夫莫作南頓北漸誤墜禪門也彥深云克復博約想亦是並下工夫無分先後顏子從事疑在喟嘆之先安得更云才情竭後乃見天心莫是墮黜明聰亦關莊生戲論耶某云論學問則學問同歸論功夫則漸頓殊候形色之與天性文章之與性道總是一物但下手駐足確有兩候朱陸兩公不合自爲異同耳彥深云如天人物我原本誠明不誠不明便是無物子思子云誠者物之終始不誠未有能動者也格物致知只是此事某云彥深胸中自是分明大易源流巳自勘過何湏從我前討分曉彥深又云然則吾門常說物有本末格物物格只是此物於此處得無異同某云巨靈壁上亦是此掌五指峯頭別無岱華漸次看去都作琉璃突兀當前只成芥艸且看一物有根有節便知萬象無我無它【格物證五月初九日】

○說詩序

孟長民云詩序原不足據朱夫子一槪刪除卻又裁取一二此極中正道理後來論者紛紛只爲無邪二字不能參破如鄭衛諸篇攺舊序以爲淫辭卻使人斂聲正容不敢有佻巧媟嫚之音於世所關亦自不淺而髙識名賢深以爲不是何也某云孟子有言說詩者不以文害辭不以辭害志都是保護不要害之如指夫子所存俱爲貞夫所去則不徒害詩人亦害夫子矣凡詩發於思思出於性聲音之道發於水土水土漸於習性情之於聲音𨿽相表裏而水土之於性習不可彊齊如竹聲多濫絲聲多怨鐘鼓多莊磬聲多絀不得謂絲竹盡哀淫之音鐘鼓盡堂皇之制也詩之分風近於絲竹塤箎分雅近於鐘鏞鼉鼓分頌近於玉磬人聲其制節不同則聲音異奏譬之於易風近於元和易而多親雅近於亨豫大而多尊頌近於貞幽靜而孔固不得謂風多淫而雅多正風主風刺而頌主宣美也凡詩本於思思本於正詩無不正之思故聖人備參之以爲宣助性靈之具其出於天時分於水土音气不齊風■﹝音勺﹞不一聖人不能槪也故如關睢等章寤寐輾轉至蔓艸零露纏綿之辭皆近於思賢而作夫子所謂見賢思齊子夏所謂賢賢易色者也如斯幹湛露大明小明至於英云漸石感嘆之辭皆近於思治而作夫子所謂見禮知政聞樂知徳者也如甫田大田楚茨瞻洛至於頖宮浚哲奧茂之辭皆爲思古而作夫子所謂未思何遠入室聞聲慨然若有所見者也以是三思里巷鄕塾歌詠贈送通其情性者謂之風邦國朝堂歌詠贈送被於政事者謂之雅宗廟庠序被於金石通於神明者謂之頌皆思也皆正也韓厥趙盾三觀於鄭諸大夫所歌皆國志也子產太叔諸賢不以其淫而放之仲尼子夏不以其淫而收之房闥之間陽陽陶陶聖人必有不異於人者是君子之所愼取也然則吾門言詩春秋而不及書者何也曰孔壁而後遺亡間出枋頭之所譜皇柳之所得蓋有未悉其故者聊存而繹之聖賢莊語之所存焉耳【說詩序五月十三日】

○樂律論衡

曹木上云凡道理皆可信心說出惟易歷律信心信口說不出湏是仔細交盤於大﹖上看得分明細節處剖得精悉才能質之無疑俟之不惑且如近日與康流說易說歷皆極其細碎杪忽不遺如細碎者無過於律且大略說過如何某云律之比歷較完全無有破碎只是易用兩春秋用參兩用卽歷參用卽律也木上云如何是歷用兩律用參某云只此參兩參兩卽伍也史記所載極爲詳悉楊子云太玄只是說歷耳天地之體四方各百二十八周而圍之五百一十二因而圓之四百八十凡方圓相割十有八變而歸於極體四則用三體三則用四以四爲實以三損益割方卽爲損割圓卽爲益考其纖微皆方不止於徑一周四圓不止於徑一圍三約長余分是日月差法之所由生也歷律之妙皆於此徑一圍三上察其微差以爲相生之律如黃鍾全律百二十餘一分七釐有彊因而裁之八十有一爲黃鍾之上宮其下宮三十有九餘分不盡以起下生而淮南子呂不韋俱稱黃鍾三十九分此是訛黃鍾之下宮以爲上宮我朝李文利鄭世子之流又祖其說以三寸九分起黃鍾則黃鍾之聲宜極短而淸母復牛嗚窌中者矣管子亦稱黃鍾有大灑之音此皆於變宮上說黃鍾非就黃鍾本位起實數也如就本位起實數則六律六呂皆百有二十分如大呂七十有二則其餘宮四十有九又有餘分不與仲呂相亂今以子未寅酉辰亥午丑申卯戍巳分爲娶妻生子之序上下損益終於南呂之六寸而百二十分之律分中所謂律之一終也京房六十律亦從此始如用三寸九分之律則管分極短吹不成聲應不動气又益五寸二分以爲大呂顚倒極矣某自少時常用文利之律以比於淮南呂覽之說久而知其不然乃復求之史記知太史所藏去古未遠置一而十一三之以三爲實以四爲積不可易也伶州鳩所論六間六正大不踰宮細不過羽從來巳舊安得指短極之律以起至大之宮使鍾量衡度皆無所從始乎凡樂言鍾呂爲人生致用之大端鬼神所用進退亥爲應鍾卯爲夾鍾未爲林鍾此三鍾者三甲所治易之先甲三日後甲三日謂是物也巳爲南呂丑爲大呂酉爲仲呂此三呂者爲三庚所治易之先庚三日後庚三日謂是物也黃鍾爲子子與亥而從陽治陽者爲主治陽而主鍾蕤濱爲午午與巳從陰治陰者爲客故言賓而治呂主客之分出八之序六府三事之所爲治也禮祀天神則用圜鍾爲宮以相次爲序祀地祗則用函鍾爲宮以相生爲序祀人鬼則用黃鍾爲宮以相合爲序其以黃鍾代應鍾亦猶之尊子而絀亥也凡道之本於禮樂者皆與天行之度一一相追禮退而絀樂進而盈樂動而升禮讓而反日之讓天月之讓日進而稱順退而數逆藏往知來其致一也日月律度之差各十三有餘爲日月交食之會折之爲六分有半爲律法之所從極蔡元定稱子丑寅卯辰巳上得全分午未申酉戍亥下得全杪猶未爲定論惟以十二差之自三分九釐損益上下以至於一分而極而半聲間起之法亦於是而出矣木上云然則太師吹銅聽律以知師之善敗如何某云子非瞽史安知吹律然詩稱其軍三軍大國一軍萬二千五百人三軍之數與天道參六師之義倍而用之用眾之律而過於天道未有不敗者也然則律數十有七萬八千餘彊何也曰置一而十一三之是大易之隅數也因而三之五十三萬餘彊而與天俱周律之與禮樂天道兵師其槪一也【樂律論衡五月十五日】

○太玄元經原本

吳季安云向承緒論謂太玄出於春秋元經本於太玄此說去古微遠何以取信且如楊雄吾門之所不道何以一旦推轂與於斯文某云論聖學精微則𨿽回賜有所未逮論其遺緒單傳𨿽田何骭弓公谷之流猶有所得何況楊雄譬如太玄方州部家𨿽出於古歷章蔀紀元之說然而太初歷未有此語分明是子雲開端子云以春秋參用九九遂以九九立元此數之至小者然春秋亦是此說因而兩之四百八十有六以九乘之爲四千三百七十四凡一歲退天九辰積至四百八十六年而過天一歲此春秋退天之數十一元而至巳未隱公元年之所爲始也太玄𨿽不顯說而其數兩用春秋以爲元法參用春秋以爲日法十八用春秋以爲歲法則猶出於春秋也故自秦始皇三十六年甲子至魏黃初己巳而歷法一終張平子曰子云太玄爲漢家四百二十年之歷則猶未知太玄也元經始於晉金墉之年終於南北入隋三百之數裁用全詩𨿽不出於太玄然今略稽詩春秋之數於魏晉之間得其統系非如後人以三晉分端而立綱目也季安云三晉之始綱目猶金墉之造元經何曾與吾門同說吾門每抑子云而尊文中今旣以太玄系於春秋又以元經系於太玄則尊之愈以抑之耳某云古人何可輕貶子云只爲優遊新室蒙仕莽之嘲八十老翁亦何所求其歾也能使弟子廬墓三年不去其行事亦有過人者看他推尊李仲元嚴君平其意自見焦漪園亦謂劇美不出子云之手但其學問深醇不及文中耳季安云文中初不學易緣何與吾門同旨某云文中亦甞問易於關子明關子明豫知隋唐之鼎革文中元經盡於開皇之中年與子明符契如此制作都非時賢所幾季安云聖賢著書只是論理絕不關象數上事如貞觀之間李淳風知女主之巳入典元之前桑道茂知奉天之可出此俱鳩鶹之智於易春秋有何干涉某云𨿽則吾門不談亦是吾門所當知之理譬如夫子不爲衛君與野哉之嘆相較何止三十里吾以女爲死與子在回何敢死之答相達何止一間夫子教子路知之爲知之又云不知闕如此處分明點金化鐵可惜此學不傳也季安云楊雄旣知春秋何爲不知漢室之當興新室之將絕致有爲投閣之事王通旣兼詩易何爲入隋獻策不與王魏商略興王之理某云道之興廢不在一人魯哀適越夫子不能挽其終陽虎將叛夫子不能持其始郕郈之墮不得與夾谷同功陳蔡之圍不得與趙河同智聖者見端應龍藏尾何必幾先盡爲賢者事乎季安云然則詩與春秋同出於易夫子刪詩與春秋同筆卽如詩中揚水將仲子同車相求兆南山猗嗟之類尙數十篇皆在春秋之世而云詩亡然後春秋作何也卽如大東都人士西顧興嗟未必不爲東遷後詩則雅詩之亡與天子不采風之說皆相抵牾孟子何爲發此微言某云孟子親承子思此語必非臆說大抵詩篇感嘆追思之言皆自厲宣而後稱誦道古之說皆自幽平而前毛詩古敍不可盡信如吉甫旣逐其子使後來有伯服宜曰之禍而大雅比於淸風中伯帥犬戎滅周文以豊鎬畀於嬴秦而詩人比於崧嶽當時典章修明老成俱在𨿽有優柔平中之言不沒風刺規戒之實及於詩法旣亡而春秋不得不作猶赭蒯之變爲屨較弓彈之變爲斧鉞春秋之本秦而絀楚猶詩之滅楚而昌秦其義一也季安曰然則是不關理數歟某云自成王至桓王三百二十四年除成康初年入於詩歷詩盡而迹息至迹息而春秋興春王元年仲尼之所爲作也季安云然則公羊何休俱云仲尼自王是與某云仲尼焉敢仲尼則猶之臣子也有徳無位不作禮樂何行夏時布王令之有季安云然則春王正月亦猶之周月歟曰是周日也晷影之始於冬至易象之始於元復是周公之極制也羲兆呂宗長民去非俱云旣有此法則今人亦可用之夏時周月兩不相廢夫子又何以必云行夏之時乎某云立法貴當取法貴精三代不相襲禮周公之革殷正孔子之復夏時並行不悖何足爲嫌必如行子正者皆貴霜雪而後陽春則復之初九亦有履霜堅冰之懼矣季安云然則履霜堅冰不爲復之初九而爲坤之初六何也曰當盛夏而戒堅冰是聖人之遠慮也且有閉關而致於泰則聖人亦以馴致之矣錢去非云三代皆行夏時但布令行政奏樂行事則三統異尙某云吾聞之先師亦如吾子之言也然自春秋祀禴甞蒸未之有變若布令行事皆用周月則勢不得不以夏月而變周時是豳詩之日月有不能雙存者矣禮三年而郊禘與五年而大裕皆以兩閏之年正其春始率斯道也周孔文禹前後同歸不以爲怪矣季安云然則楊雄王通亦足以與於此乎曰未之思也夫何遠之有【太玄元經原本五月初六日】

○靜海易譚

朱康流送予出繡水又問大滌山中談易尙有未明者如用七十二卦三乘之數以凖五百一十一歲之辰六千一百三十二歲之日每歲小餘二千一百三十三彊以之上推春秋僖五年南至辛亥昭二十年南至已丑皆差五六十日卽此兩年至日相距亦自差四日而贏何也某云春秋三十六食以十一歷追之無不差者晦庵亦雲天是動物久無不差但爲法簡明以求其故令不至背馳耳郭守敬自云以已法較諸歷合者三十七八然亦須百年加分不能硬算得合也就杜預長歷自較辛亥巳丑二差亦不得日月若非閏法先後必支幹差池不得以疇官紕漏致疑於周孔之乖睽也朱康流云然則師所置五百一十一歲之法特就縮極之歷而設非通行之歷乎某云𨿽是縮極之歷亦如何通行不得古法日法九百四十分以四分之每二百三十五分卽二千三百五十分不過於二千一百三十四上贏縮二百十七分耳今如易爻二千一百三十四上加二百一十爲損益餘百五十六彊爲天行斗差進退於六十四年之內則猶授時大統之歷也見萬曆中年所行歷縮者有至二千一百三十四弱者今庚午辛未歷驟行至二千五百如萬曆中年斗差當得百八十七分所以洪武距今二百七十五年日自箕九移至箕三爲實行五度也如今行四分則天行滿數無復移差亦豈通行得去乎康流又云師以九六互乘八十一之數爲一歲之辰而每歲之差有九以九積差當得七千五百分比之象差𨿽稍贏而比之天差終太縮何所用之曰此春秋起元之數以每歲除九積兩春秋四百八十六而除一步非所爲贏縮歷也歷皆無過於天者故象數逆行皆以退天而成易惟積數之法以七百二十九自相乘得五十三萬一千四百四十一參之爲十七萬七千一百四十七爲十二宮之全律兩之爲二十六萬五千七百二十半爲六十歲之全辰外餘二千七百四十半此爲差贏耳然亦不能及於月行過宮之度故天行常過日月象數律曆皆以退而成逆皆以逆而成﹖﹖廌土﹖天道自然非有比擬盈縮其間也康流云然則一象一數兼行而成易一贏一縮互舉而成歲此極贏三千五百七十六半者合所用之曰以八百三十六減三千五百七十六半此二千七百四十者詩三百五篇之橐鑰也凡步春秋十八而成歲步詩十四而成歲皆虛一而後步之合詩之六逸一重與春秋之獲麟余歲而虛實消長槪可見也因是而爲仁以居之義以裁之禮樂以文之而後治亂維挽可得而舉也康流云漢﹖﹖廌土﹖六日七分半積之亦得四千三百二十今以象正較之亦差不遠但漢人不何以坎離震兌除爲監司今以象正相較其異者在於割裂四象其同者亦在於兼帶余分歟某云此大不同漢人割裂四卦別是占卜之法非爲歷也且如六日七分者當六十七分積之不過四千二百八十八去四卦積之不過三百六十小餘四百二十加半分其間此如子云畸零耳意爲杜撰非聖人所爲凖似範圍之意也康流又云聖人之意在以道消長與時屈伸如先天弗違後天奉時此處那得有維挽權量譬如東漢諸老知進而不知退晉宋諸老知亡而不知存所謂精義入神者果安在歟某云進退得喪存亡皆是道中之所必有世人亦曉得進得存三字耳龍蛇之蟄卻在退喪亡處看得分曉所謂精義入神利用安身亦於屈蟄處入微入細未必便有變化作用也大抵一部易書只說一个中字日月贏縮北極出地各餘五十有五所謂皇極也今於二千一百三十四弱之外天差一百五十六彊之內中間二百一十爲消長中限作四﹖進退於五十有五之間猶未失於中位也夫子云五十學易可無大過惜當年艸艸錯此學問耳康流云如何是河圖本數某云每一指屈各五十有五十指爲五百五十十指之積三千二十五每數五行各以本數九六七八各自相涵一四二三以爲末運歸於五十而洪範相恊之義備舉也康流云先子甞云數往者順知來者逆順非巳生之卦逆非未來之卦蓍用九六七八而不用一二三四自一至四爲順自九至六爲逆故云易逆數是如何某云尊公說的亦是易之大端朱子說未生之卦亦不錯大抵天度旣過一分日月象數皆成退著退逆同方但觀月行可知易之逆數也康流云然則卦止於六十四者當是歸藏之易用七八而不用九六變而三百六十四者當爲九六之用主於一爻又變而四千九十六者爲六爻雜動動皆爲主又變而二十六萬二千一百四十四者主握奇之策而布之得其次第者也今又加七十二卦得五千一百八十四因而積之當得三十七萬三千二百四十八何所用之且如三十六卦反復則有七十二其變不過六十四而巳反復積數有加八卦之虛名而乘重交加無加八卦之實像今槪爲七十二相因何以裁之曰左右分重旣有虛名遂成實像𨿽變象相同而左右異方其所歸除六十四卦反復之數有體卦二八猶反卦之有五十六也且如七十二三乘之數三十七萬三千二百四十八以爲一千二十二年之歷四之以爲四千八十八年凡以八除五百十二各損其一以爲逆步亦皆逆數也七百二十九相乘之數𨿽有餘贏然以一百二十一年四分之歷積之所餘不過一千九十八分以四乘之爲四百八十四年外餘四千三百九十二辰卽所謂春秋四百十六年而退一步者也退一歲而餘九辰故春秋詩易三者共爲歷也治歷而不明於是三者則亦疇人臺官所授於隸首者耳何足以語姬孔相承之義乎康流又云蔡元定以十七萬七千一百四十七爲全律初無一百二十分之說今云律有上下宮上八十一則下三十九足以破淮南呂覽及李文利之繆然於置九而十一三之義反無干涉不知此三十九者律旣短不成聲又細且過羽何所用之某云僕於此道未甞制器考聲得其次第然如馬融胡瑗立凖張弦可得上下宮之實也康流云瑛甞張弦鼓之分爲一百二十分於九八徽間得其正應音當九十者三十爲應當八十者四十爲應是上下宮之說之所從起歟某云大略則是如此要如兩器相和湏是別有制度如祀天神之樂圜鍾爲宮黃鍾爲角旣不應用黃鍾之下宮又不應攺黃鍾之本律逓減五音則至應鍾仲呂減音太細如用各宮之下宮則至仲呂六十上下略齊大率制器異裁則聲音殊度輕重𨿽鈞而侈弇殊響未易以一理調之也康流又云天地理數必有消長律呂損益有消無長應黃之間距分太闊陰陽升降不虞中絕歟某云是京房六十律之所繇始也然如蕤賓之過大呂合是損數徑以三分益一爲限如何得云無長至如細聲餘零不得不棄至旋宮合並亦巳秒忽兼收旣立子聲乃通旁律𨿽無執始南烏不得謂道窮於巳亥也康流又云周禮不用適聲似有忌諱然如五聲之中上平下平各分陰陽上聲轉入自爲徵角安得有去而不用之理某云享祀不用商聲亦有偃武去殺之意先儒以爲尙柔是也至如周禮所用圜鍾至於房心函鍾本於輿鬼黃鍾本於玄枵各以七緯所直自爲羽角如逄公大任之類亦有不可以甞理解曉者吾輩但主其可知者其不知亦以別代之禮樂存於道古不必疑前人之闕謬也康流云然則及今欲熄干戈而修禮樂何道之從某云修禮樂則熄干戈亦看用人何如耳陶謙之撫琹欽若之誦經兩階之舞羽陳蔡之鳴弦此間於喁豈是一吷之籟必如兩生積徳百年又是腐音不堪演奏也【靜海易譚六月望日】

○孝經辧義

或問孝經無念爾祖聿修厥徳爲徳本發揮第一義後來四引詩皆是修徳詠嘆不到能養上去是以子遊問孝夫子只說敬字庶人一章只說此庶人之孝更不引詩了此意如何石齊云此是分章錯了夫子論五孝皆先引詩而後發義如首章說至徳要道又說孝徳之本也教之所繇生也以孝立教是此書大綱領如中庸天命之謂性一章說率性修道後來顯出虞舜周文亦是此意第二節

說夫孝始於事親本於不敢毀傷爲孝之始終於立身究於揚名後世爲孝之終終始兩義朗然考五孝之卒章結以自天子主於庶人孝無終始而患不及者未之有也如大學說物有本末修身爲本結云其本亂而末治者否矣亦是此意看五孝一篇分明是大學中庸二篇之義若合此篇與學庸並行是四書五經之三始也如聿修之詩不過爲天子之孝發端耳自天子至庶人同此孝徳𨿽尊養義殊而聿修則一安得謂四孝宜引詩而庶人不宜引詩又安得謂聿修之義遂爲徳本教生之旨乎

然則孝經首章何爲以聿修之詩結徳本之義又何爲四孝引詩至庶人獨不引詩也

曰五孝俱先引詩如首章之意巳盡於孝有終始一段至第二節

夫孝始於事親中於事君終於立身又自更端爲五孝張本所以遂引大雅以起天子之孝如王之藎臣無念爾祖明明爲天子而發安得首章遂引詩自爲詠嘆至於庶人獨寥然闊絕非特意義乖離亦文勢紕漏矣

然則孝經自前漢巳列學宮又文辭簡必閭巷之所易習自匡衡進講時巳云大雅聿修厥徳仲尼引爲孝經之首章今遽以首章斷於孝之終也而離大雅爲夫子之發端則自匡衡時何不如此並閭巷所誦習亦皆無異義豈亦孔壁之前孝經未著自疏廣匡衡而後離章殊旨耶

曰自孝經列於學宮經師進講只取其崇閎便於誦說者又拘於字義晰理未精遂以大雅之詩爲徳本發詠又見呂刑一人有慶兆民賴之以一人爲天子故遂以諸侯之發端爲天子之結義不知古人雜引詩書多在篇前如禮記中坊表諸篇似此甚眾卽如中庸尙綗之詩亦先引詩而後說義又何疑於念祖聿修之爲天子起義乎諸侯𨿽不得自爲一人而引詩者斷章取義如富貴不離其身然後能保其社稷而和其人民此卽一人有慶兆民賴之之意又何疑乎

或曰以聿修之詩移於天子有慶之書移於諸侯戰兢之詩移於卿大大夙夜匪懈與無忝所生歸於士庶人則五詩均齊似矣然中間過節各有子曰二字文理微礙與緇衣坊表門人記撰體制不同不知王逸劉炫原本與晦翁定本所加損子曰三四處可因而動移之歟

曰孝經各有引詩及子曰字疑亦曾子門人所記看他首稱仲尼曾子則非仲尼手授無疑也然王逸本故自天子至庶人章上有子曰二字則文理失順又孝徳章加三子曰亦虛衍難施惟首章夫孝始於事親節宜加子曰兩字爲五孝統余俱可省耳班生曰與其過而去之寧過而存之晦翁作孝經定本刪去聖治章數句至今爲人口實今於五孝之章各畱子曰字亦無損於義何必去經文以就便讀乎

或曰晦翁以五孝首篇爲經餘十三篇爲傳各釋首章之意如三才章其教不肅而成其政不嚴而治是釋以順天下之意如此分布都釋五孝之義是否

曰大學首章爲經下章爲傳此自有夫子曾子言義不同今孝經皆記夫子之言安得自分經傳凡夫子之行事見於孝經孝始於不敢毀傷終於揚名後世始於不敢惡慢一人終於郊祀配天禍患不生災害不作故孝者教也教者禮所從出禮歸於敬敬出於孝孝敬立而治道畢故廣至徳之章直曰禮者敬而巳矣首篇祗言至徳要道是一孝字直到結束乃指出敬字凡天子之不敢惡慢諸侯之不敢驕溢卿大夫之不敢不法士庶人之忠順不失謹身節用皆敬也皆孝也至於先王之以身率先敬人之父敬人之兄敬人之君皆以天子而親行子弟之事明堂之三老五更辟雍之執醬饋酳籍田之秉耒三推宗廟之禮牲袒割是一部禮記皆爲孝經作傳又何有孝經自分經傳之理乎

然則孝經爲經禮記爲傳不如取大戴記中曾子十篇爲傳一則與孝經表裏一則是曾子家言如泛泛將一部禮記服食喪祭爲緒千端如何連類而貫

曰禮記𨿽有千端不過是教孝教敬如曲禮內則玉藻郊特牲祭義祭法喪服記曾子問王制文王世子數篇大略巳盡因而推之冠昏燕射鄕飲酒以悉其端求之禮運禮器坊表諸篇以暢其說而哀公問一篇於敬身敬親之旨殫發表裏無復遺矣孝經一部書與哀公一篇大半出入而嚴父配天之意獨爲淵微要畎畝之下不傷一物不殺一艸木禽獸各有嚴父配天意象許多禮樂皆繇中和而出資孝敬而立孝以導和敬以致中明此兩字𨿽與周公共作禮樂可也曾子明孝十篇語𨿽親切而規模意象不得與孝經相副相其所至與禮樂內則同歸今作孝經大傳先明篇章次論孝敬淵源三論反文歸質而孝經意義燦然𨿽三禮始亂刋繁就簡可以畢舉矣

或問反文就質之義如何

曰孝經自不毀傷其身以不毀傷天下不惡慢一人以至享祀上帝皆原本惇素卽心爲治許大學問不假一毫緣餙不假一毫事功中間避刑辟兵制禮創樂至於擗踴哭泣三日而食皆質素自然愚夫愚婦所當心自盡者卻有仰思不合的道理夫子特地爲素王敷治似周公太文夫子太質也勿論三禮官儀視此繁重卽如中庸大學視此尙未簡素讀孝經後眞覺良知良能塞天塞地於言滿天下無口過行滿天下無怨惡處千倍工夫鍜鑄難成卽如身體發膚受之父母處端本正原一部孟子俱從此出故孝經有五大義本性立教因心爲治令人知非孝無教非性無道爲聖賢學問根本一也約教於禮約禮於敬令人知敬以致中孝以導和爲帝王致治淵源二也則天因地常以地道自處履順行讓使天下銷其戾心覺五刑五兵無得力處爲古今治亂淵源三也反文尙質以夏商之道救周四也辟楊誅墨使佛老之道不得亂常五也以是五者宜翼孝經別其章分然後以禮記諸篇條貫麗之𨿽不看吾大傳可以意作矣【孝經辧義五月廿三日】

◆文

告李朱二公文

再告李朱二先生文

○告李朱二公文

維崇禎戊寅歲十有一月十二日庚子明中順大夫詹事府少詹事兼翰林院侍讀學士黃道周以謫官將之江西便道入洞霄宮謹以牲醴侑辭告於有宋提舉洞霄宮李忠定公朱文公二先生之祠曰嗚呼道之廢興則亦命也時有倚伏人何知焉方忠定抗疏水災之時及文公投軌上書之日指斥柄臣攖鱗履尾揆之聖訓則容默異於三緘稽之物情則戇愚同於五噫眾啜之下沃以狂泉逄怒之餘擠於濁水曾不移時水落石出道主嘆其知幾理君韙其格物及今而觀誠明之論南陽有所未窺格致之原莘野有所未發二公以之上扶危顚下砥淪汨使來彥仰其云漢當時捫其日月𨿽毀之而何傷諒吾志之不奪嗚呼善道嘉肥亦上聖之所師遵養淸熙是至人之攸待然而突起堂焚舟傾棟覆將銀手以爲儀金口而持戒固志士之所不安仁人之所無悔也夫以邦昌之譎伌冑之恣不敢以二公爲不忠二公爲僨事但權寄所趣戈戟橫起吾道之不托於焰門猶焰門之無賴於靑史時旣值之又何訿焉嗚呼欲而得仁則曰不貪求而得仁則曰無怨道足以濟一世則俟神聖而不疑道足以存其身則蹈水火而無患繇今以觀二公何貪何怨繇二公以觀於今又何疑而何患乎嗚呼愛惡不齊吾齊之以性榮枯不齊吾齊之以命語性則二公與萬世共和語命則萬世與二公同敬敬義立而徳不孤中和致而物性盡志二公之志不以盛衰殊觀學二公之學不以平陂因運遠近去就歸潔其身進退存亡不失其正不肖之所告於二公卽二公之所質於先聖又何俟於人夢而天定天定而人勝乎於是與某等同致微忱以邀神聽爲之漾曰遷喬出幽何所營兮峩崗疏梧何所嗚兮盛明未央方邁徵兮精靈在天資友生兮道同乃謀志和平兮日中殷憂爲持傾兮往者勿追來從明兮黃雲在天河漢淸兮昭昭二公予目成兮

○再告李朱二先生文

壬午冬十一月周以觧网得乞骸還山道出臨安欲再入大滌從諸友講論數日而先是夏五盤桓講捨巳三十餘日策訪歸云杖折墜崖髀爲重創又從九江瘧作移疾過西林秋深气涼血枯胍滯不復能臨眺如常時而朝命蘇蘓惇趣就道業自京口拜疏冀得仁覆假之首丘溝壑餘年無朋友麗澤之求有墓木攀號之願向平損益業悟死生次公交車帷奚殊朝夕而猶未謝嚶鳴遠呼邪許亦夏甫所以屏居申屠因之興嘆也人生幾何安棲靡定叔子魂魄滯於龍山當陽名勛刋於峴首幸遺正則絕媵於蛟龍並謝長沙遣臆於鵩鳥卽當歸設特羊誓誠先隴還酬裏鼓以報鄕人示膚髮之不傷告兆域之未絕若建炎之事李公再召於中朝紹熙餘年朱翁重趨於講席非衰徳所敢祈亦遜舄所未逮也嗚呼知足不辱柱下所稱力少任巨元夫致誡毛鷙之林潰鳥逸棲輸載之轅蹇犢泣策毛羽之倫猶尙如此而況於人乎周觔骨疏脆旣無忠定幹櫓之能學業迂荒又少文公愽約之致過江著腳八字不張剖髒見肝三言就服舉幡太學非必萬人掛劍馬前僅差信宿當堯舜之世幸免共驩值巢許之倫不堪臣僕使有陳東諸輩厲其血章元定諸賢畱其臯比𨿽欲旋吉建西徘徊劍水瀹茗丹竃之傍息魂黯淡之上豈可得乎張季鷹有言有虛名於海內者以求退固爲難王輔嗣亦云躡剛明之後者𨿽當位而有咎以難退之名乘不當之位欲飾病顙以躋天閒雕夏蟇而祈霖雨不待識者知其不倫𨿽使蒙璆揣其難任矣嗚呼以兩先生之才之徳而時遇差池業不上於說盤功不齊於伊呂況無兩先生之徳之才而夜行不休踰淵求涉固譙鼓所以鳴辜小狐之所竊笑也於時冰腹巳堅陰晷且絀遙思松菊惄如周饑願想懸澑﹖﹖貇如何漢諸友之公交車巳動故山之丙捨仍荒何繇再親灑掃考此景鐘信宿山阿聞玆默誨乎何羲兆送不肖至桐君山謹附數行告兩先生並不使桐老嚴陵訾吾濡滯也

壬午十一月十四日黃道周再頓首

◆銘

大滌宓衍堂左右銘

閬庵銘

黽庵銘

密洗廬銘

灋廬銘

○大滌宓衍堂左右銘

左銘

右銘

﹟左銘

有皆備者何滯於物有一貫者何滯於事安慮乃得不滯於理緯經以生大業以起凡是大業載於經史不盡繇經史因心則經因物則史經以制心史以制事以約禦愽靜修曰仁動應曰智得其不動而動者從之李之誠明朱之格致皆出於此

﹟右銘

彼澹者水而可行遠彼屹者山物患不幹挹濁逐塵事理乃亂注而澄之猶不得半故道始於素天治於簡維素與簡近於先岸簡素馭萬乃得其貫朋從往來寢興遊衍一惟簡居一惟素願事理不失文質亦煥可以體道可以寡怨彊恕求仁此其範也

○閬庵銘

學所得者淺資所安者深資文者敗於古資人者敗於今故矜百行不以一行奪其勝納眾有不以一有泄其深是以師古則齊於古師今則逾於今【左銘】

名不可以友立實不可以朋求獨行則太剛眾行則太柔立之寤寐以爲禮樂求之妻子以爲春秋是以謨誥宣其方毅風雅奪其優柔【右銘】

○黽庵銘

持一敬勝於百學之功積一和該於萬善之務故易爲艮以治躬爲兌以麗澤敬止於躬則身有喬嶽之尊麗澤於友則道受江河之益【左銘】

不勤小物則大業不立不豎大節則浮名可旣故禮樂貴微以研其幾春秋貴察以大其器幾以細而成務識以大而成器故戶牖之銘無所不申區釡之量有所不治【右銘】

○密洗廬銘

至人讀易洗心於密於密者何謂吾心室萬物皆備退藏如愚旣博乃約還之以虛其未虛者爰有密洗才識之累甚於物滓去雕反琢以存其眞譬彼浴盤與日月鄰母謂素服或澣或否母論來本無塵無垢還聽與觀乃知其端內顧瑩然乃反其元於此盡性以至於命精義入神乃無不盡持之曰靜循之曰敬江漢秋陽濯愚曝聖丘淵退省其是之謂歟

○灋廬銘

道惟靜定更無他法因身所止而爲安宅與世遠遊必歸其居物繁視多曷睹厥衷放之六合卷之一室扶凖持繩乃正乃直若愚若虛是爲於密來者與嘉藏者無奢與爲榮君寧爲朴臣與爲教父寧爲領子故依於其宮而食於其母我之廬灋則僅如是

◆題跋

題倪文正公帖二卷

自吼山舟還宛委題鴻兄所作扇頭松石

跋倪爾徵冊子

壽祁母

偶書壽陶嗇軒

八松圖贊

○題倪文正公帖二卷

此卷五十六帖皆壬午未出山時書所料理閭井賑卹作粥廠事極爲詳悉間有三帖及予者以是壬午夏間湖上之晤過此公遂出山矣逸少方身在會稽未有如許事業看此老分明是逸少以上人世人尊耳以爲怪論今竟如何壬戌初年僕見公作書告人云鴻兄命筆在顏魯公蘇和仲而上其人亦復超出諸君評未敢信甞戲問鴻兄少時作何夢晤公云吾十四五時甞夢至一亭子見和仲舉袖云吾有十數筆作字未了今舉授君和仲亦逸才其深到奇雋未必如公然自晉宋上下惟逸少和仲並公一身耳

渡江後十五帖爲鴻兄麟書看他號資於義漢集策於謀夫掉臂入都是何手段當時便與曲沃谷城楚葉同器雜處令人气結此事傳者俱歸辜於柳燦其實不然崇禎蔗境俱是陳希烈撐持柳燦不過爲閽官傳送耳萬﹖虫室以鴻鄴同傳盤髀折刀欲一舉而傾之至以計倪爲劇可畏也蔣晉江瞻力不旺先於扆前力爲推轂旣爲希烈所阻亦便中輟敗碁借箸古人所難唐季亦云用韓愈亦無甚異人不用韓愈徒爲士人惋惜僕不敢以此量公猶冀後人不昧此語耳

○自吼山舟還宛委題鴻兄所作扇頭松石

梅雨未晴百川方灌與獻汝諸季泛坐遣日展諸篋中見鴻兄文正公所作畫松渾深瀏浰𨿽小道自是藝流之所不到讀所題爾猶扇頭殷殷進之忠孝乃云師達吾材聖人可作要使君父知其爲聖人此等意思豈是三代而下謝傅常語子弟云聖賢去人其間不遠宋神宗至擬半山於聖人而上當時賢達造有淺深大抵巳模索到此孔明胸中放不下管樂儒生不知以葛厭樂試問一月下七十二城翩然歸趙不動聲色此意豈是孔明到得崔徐龐馬指葛爲龍葛之師樂惟徳操探討得出樂得坤之六二葛得幹之九三世人攬此又增一重笑話耳

○跋倪爾徵冊子

弘光元年夏五月舟中觀倪爾徵家藏鴻寶兄遺筆一絕云千花萬卉中不妍千風萬波中不顚此是恆山大茂石天教飛到聖人前余識之曰海涸珊瑚初著花島移瑤艸故抽芽仙人巳去鶴書在常有橊皮度酒家爾徵喜請再跋余又曰尋常著足亦萬里棄翮猶成大小山不知何物餐君字並得安期千轉丹

○壽祁母

夫剉薦割鮮湛母﹖﹖尨中興之業修枕廣被姜生裒績學之勛當晉室鼎沸太眞絕裾之日而士行以八翼保其令名及熹平徵車楊黃應聘之會而姜肱以覆被全其姱節兩賢出處秉於壺師古今之茂烈也若夫竹頭木屑不必與八翼爭馳安步當車不必令雲臺掩面翺翔蘭桂之房弭節機絲之下達人逸士誦其光儀玄鶴霜鐘宣其和響𨿽五鼎九翟不以鳴丰茅雞樂鮓不以著儉又何羨於廓淸之業堅臥之風乎

○偶書壽陶嗇軒

嗇爲谷王亦曰玄牝持滿能平處暢事忍嬰兒气專抱鷇不騁書言勤細詩稱無競約其大義亦猶淑愼老氏用之以爲喬引將舌誨牙視柱顧影今陶翁又用之以齊於松彭去其驕吝

○八松圖贊【諸圖各有紀贊此錄其一】

釣臺多冬靑雜木懸崖開磴僅存八松盤舒其間如淮南之有諸公𨿽體具未宏而儀觀悉備以爲子陵朋侶上不失周黨下不失牛牢之流也戊寅長至後十日漳海黃幼平偕蕭山曹木上余杭何羲兆酌別於此因而圖之移布大滌不必於崖石共載矣

此一松在嚴祠之西不百武輒見之錯於縣崖下臨碧澗四枝下樛中有曲枒如■﹝辟鳥﹞鵜喙【圖一】

此兩松瘦枝抽條夾於冬靑之掖纖鍼如發與冬靑相亂望之不知其松也【圖二】

登嶺數折有松半株兩枝紏結如蟠蛟螭西枝下垂側而睇之屈忽支離【圖三】

又數折望兩臺之闕有松分株形成分字稍上兩株合抱榦霄虯枝下垂一臨石罅一據磴右爲西臺承跖與翠崖俱裂矣【圖四】

此松郁秀中分兩峯從東開徑爲左釣臺顧丈人引雛從西開徑則右臺迫視如垂手而拏蒼鶴釣臺之松乃盡於此【圖五】

◆志銘墓表

明戶部尙書兼翰林院學士贈太保吏部尙書謚文正鴻寶倪先生墓志銘

朱完初先生曁配查孺人墓志銘

吳思喬太公墓表

張茂才凱甫墓表

○明戶部尙書兼翰林院學士贈太保吏部尙書謚文正鴻寶倪先生墓志銘

主臣之際難言之矣螮蝀楊輝羲輪不光不見才則難爲主見才則難爲友固有聖主賢臣共集一堂殺身副之而卒無濟於喜起之事當崇禎時天子甚聖顧天下臣子無一足使者熟視在廷猶挹心於倪先生卽倪先生亦自謂聖主知臣臣卽死猶一當以報天子而熒惑乘之載揚載止使聖天子不知所以用倪先生不知所以赴可悲也倪先生與予同年初爲講官值聖主始旦排雲霧以命嶽瀆其所爭用捨及焚典要三疏凜然社稷之烈也稍遷爲司成定齒冑禮命諸子入學所造士甚盛天下求文字筆楮者得其霏絮如貧子之拜金璧卽使倪先生不至九卿終老詞林其慶譽表見倍於鼎足而天子固恆念先生不衰先生家居旣五六年事太夫人晨夕盡歡鄕裏待舉火者就若慈歲不復談朝紳間事又見抱足屢蹈湯火以爲破胎之國鳳不可知也壬午八月虜取八城將攻關河決開封賊出河北取覃懷彰衛當事者謂公不出空有幹將名不如畀之盤錯且使天子以爲可使也一日詔下起公爲右司馬公以太夫人年髙辭不就有詔惇趣適虜大至破河間臨淸循兗濟諸城無不下者公乃長跽告太夫人曰有瓊州公以來再世祿食今天子有急柰何太夫人裂所衣襦示之曰爲爾旃也豈曰無衣公乃毀家召募得數十人及弟瓚率諸家徒佐之可數百趣淮上問淮使者覓鹽徒爲助無有應者公嘆曰吾卽不破賊朝夕必達不以虜獨遺君父乃身率十騎持滿夾趍衝險出濟北十餘日達京師天子聞之甚喜曰固知是吾倪講官也卽日召見問所以滅虜禦寇者公乃條情形前後之數甚備上爲嘉納於是中外喁喁思公卽爰立朝夕有以自著必不憒憒如舊時宜興亦慚甚自請督師亡何情見敗去而井研謀首席甚急以賄虜中宜興一日慮公至密勿巳乃告上曰天下不治由兵農不合今廷臣可任者惟倪元璐馮元飆耳使元璐爲大司農元飆爲大司馬彼此參合不日可治上心然之卽日命公爲戶部尙書兼翰林院學士與馮公分部共治公以浙人例不爲戶部固辭不許因召公至中左門謂曰朕知卿久矣卿志性才猷非諸臣等凡見卿奏議無不井井有條勉爲朕任勞又曰古帝王致治不過數人周四友漢三傑卽國初劉宋輩不過一二人耳朕專倚卿可坐致太平公念太平非司農可致固辭久之上不許因問卿今何以佐朕者公曰必使臣當有三做一實做與兵部合算先凖餉以權兵因凖兵以權餉一大做求民間大利大害一舉興除勿以數小小生節報數一正做以仁義爲根本禮樂爲權衡苟政有厲民者臣必爲民請命奏未巳上嘆曰卿眞有學問之言深裨治道公乃叩首謝受事退就馮公商互稽之籍先定簿正次定部差簿正定而詭托者無蠹部差定而賄競之路絕旣乃請以餉部兼職方得以察諸鎭將士時郡邑殘破蠲免多外解不時至公曉夜持籌漏三十下遶牀不休因酌裏道以給兵食馳書告督撫使自生節以佐司農之不逮日數百函纖悉備至故終公在部士無嘩者而當寧營營苦不富彊而礦砂楮幣之說日聒於禦公數爭之未得也柄臣又以是困公公嘆曰若使傳說化爲膠鬲夷吾化爲孔桑則吾寧就東海老耳昔西人湯若望挾技巧以開采進公面折之內璫僉主以爲無害公乃具疏曰古稱鑄山埒子煮海原其利害實相徑庭其說有六海挹注而巳山須髮鑿勞費一也民多山居百年墳墓千家閭井或望其气鐝鉏及之二也形勢所在動傷地脈三也自萬曆中年礦使爲禍海內惋痛今復驛騷羣心易搖四也臣觀萬曆會稽錄據其所得子母出入常不償夫當時道奉威脇包承總爲民脂非繇地寶五也有礦卒必有礦賊此輩一聚不可復散與虜寇通六也其爭楮幣之說稍委婉納約旣遺中使從浙直收買桑穰公乃見蔣晉江告曰此事吾不獨力願與公分之蔣公許諾公乃先疏曰凡民間自取桑穰皆因剪落余條於桑無害今以欽限急迫朝使威嚴所司望風姦徒生事勢必就桑取皮先蠶毀桑此何等時復堪騷動上猶豫久之蔣公亦再疏入乃輟不行而噂口﹖沓者日益進通州谷城受井研旨謂詞臣不任錢谷勸上撤大司農還講幄上曰倪尙書好官肯任事但時勢甚艱未能速效卽撤誰代之者諸臣結舌上一日品諸臣至公笑曰計臣卻好有心思做文字且公忠體國無如計臣者而諸臣排之不巳以楮幣礦砂爲太祖神宗時盛事鼓舞不倦行之在人捨此則計臣坐窮矣上沈思久之乃詔計臣元璐著以原官照舊專任講職公笑曰是吾志也甲申二月經筵講樂只之章公因敷陳生財大道上疑其諷切今邊餉匱絀壓欠最多生眾爲疾作何理會公徐奏曰皇上聖明不妨經權互用臣儒者只知因民之情藏富於國耳旣不懾亦不引謝翌日上禦暖閣召輔臣諭曰從來講筵有問難而無詰責昨日偶爾朕之過也蓋猶憚公云先是公初在經筵上方勤政畱意啟沃每值公直講必前席傾聽而烏程宜興互有犄摭瑕疵烱然公於講筵直箴政府營私忘公上怒以手麾書仰面倚幾公杼辭益朗頃之上乃稍前就案卒霽容受焉故前後講臣如文陳黃李體備九徳未有先公者也公當昌啟之際躡虎操蛇得其要害故羣姦弭耳伏不敢肆每一疏出如撞朝鐘上震廊序卽使彼人讀之亦相對口塞不敢出一語以故天下誦公者難爲法忮公者亦難爲害公嶷然獨行挈日月以走山澤不逢不若則崇禎元年三疏其最著者矣先帝每得公疏必粘之屏間出入顧盻以爲天下偉人諸臣陰譖之無間則引弘治時華容洪洞以六卿稱外輔陽奉之耳嗚呼以天子十七載之知不能使一詞臣進於咫尺以五日三召之勤不能從講幄致其功卒抱日星與虞淵同隕嗚呼豈非天乎史稱陸宣公爲相其所聽信乃不如其爲學士時崔與之避位智於文天祥葉夢鼎棄官賢於謝枋得是皆不然天下之治亂主臣之離合皆有物焉司之至於安身立命或席槁以爲胙封或晨夕以爲終古七尺之根麗於兩極何可奪也公當日相亦歾不相亦歾顧不以相歾者使天下淒愴思所以板蕩之故且使先帝在天顧念來者曰吾舊講官也是多謗者吾乃今知人嗚呼公諱元璐字玉汝別號鴻寶生於萬曆癸巳閏十一月十六日辰時歾從先帝於崇禎甲申三月十九日辰時先數日公知賊犯闕勸上山東宮循康王故事不聽請以六十金募一士得五百敢死可以破圍召勤王師亦以爲無及是日聞賊踰城乃束帶向闕北謝天子南謝太夫人四拜異索酒入齋與關神對酌出就廳事南面受繯題案雲南都尙可爲死吾分也愼勿棺衾以志吾痛遂縊死頃之賊至問公安在則陳屍於堂矣各稱忠臣嘆息而去長子會鼎以奉太夫人家居不獲視含斂次子會覃以拒披髮乃污命幾死賊猶閔公忠得不死扶襯歸逢新命旌公忠第一贈光祿大夫太保吏部尙書謚文正予祭六壇有司造葬建祠京師曰旌忠其世系甚著在先瓊州雨田墓志及家譜中爲之銘曰靑州文始春秋著國南渡相土上虞是宅五世乃著厥有戰克後乘髙尙丘園賁迹屆於南城乃領赤社兩世而顯忤江陵者是爲公父守八千石以亶大雅純徳所苞是不一世昆侖委宛蓋九萬里公踐寶笈以捫綠字頡籕捧丹佚盤舒紙董賈而下服就徒季時吐虹舌以舐天髓日輪所經驪珠失威𨿽有聖人式其崟■﹝山奇﹞烏兔婑之爲內外儀古鞠今通春秋問答譬之蒼函穹靡不合代言講篇應本憶艸譬之環漢緯靡不杲遂包黃姚以至七朝華駢實登鎔爲五金靡所不消策足立杓以瞰天地視古聖賢如數鳥尾猶有微畏朝聞夕死乃遂慨然扶彼橋山洗血佩弓而登紫關上帝𨿽蹈右顧而咳左顧而笑世亦有臣可爲知道何必籛鏗斟彼雉羮何必徙酖厥踵復還二子繄材能讀而書罵雄譽原將登父車何必金吾乃爲萊娛嗚呼如公不以節著有其著之亦獲厥豎裨顏以文濟蘇以識由柴執經紹壺講徳天壤之間亦大有人彈冠振裾翺翔太淸何必同年棄笠毀車寶此區區如予者乎

○朱完初先生曁配查孺人墓志銘

予觀古諸名賢蚤自奮拔足登岸者類有家學再世乃昌若程大中朱韋齋其較著矣啟禎以來薦紳中有朱美之言行恂恂本乎程朱而精心敏識洞詣古學仰觀俯察備諸奧渺予心儀其人必有再世積五六十年學問旣詢之乃知其尊公完初先生古所謂大中韋齋也完初於學無所不窺凡天文地理歷律兵農下及醫卜之術靡不覽究其所發明往往古人未有其言曰天地之理皆妙於用逆皆藏於歸餘如國家治亂興衰之故未有得力不在憂患失計不在渺末者又曰天地用逆聖賢用順天地用明聖賢用淸故其學以履順體淸爲本間以語人不盡省也公諱一儒字季醇別號完初南宋時有朝奉大夫千二公自新安遷於海寧之華園裏遂爲海寧人十一世爲紹臯公諱瑞登嘉靖辛丑進士官侍禦史有直聲爲要人所忌出守皖城稍遷井陘道副使棄官歸絕迹郡縣自號眞逸先生有眞逸集行世生二子長履偁鳴臯次履僑紹臯紹臯娶祝孺人生完初完初生而穎悟絕人讀書過目輒成誦九歲居祝喪哀毀如成人鄕裏稱之紹臯亦以此奇愛公公以喪母日夕哀慕每讀書歸宛轉就公膝色咲無方而紹臯性素卞或怒發以首觸物不可解公一日佯臥注雞血簣中以嘔紅聞紹臯公大驚曰兒何爲至此據牀泣曰兒無狀無以慰大人使大人怒不禁誠愧憤惙惙欲死紹臯驚撫之曰兒幸自寬吾後不復爾蓋自後有怒見公必中解也公初娶於吳不踰月卒查日葵公於公世好遂以女妻公爲查孺人公與查孺人念祝母蚤喪每食必涕事紹臯公及繼母徐昕夕定省眠食無間也當是時士學日艷異鞶帨相悅公獨事雅馴不耽非聖之書每云行事不本家禮作文字不本經傳此猶以塵飯相啖耳公時亦藉甚累試前茅凡十上棘闈始舉明經卒業南雍乃浩然嘆曰吾祿養旣不逮二人則何必祿養者取鍾鼎付兒輩翫之耳於是美之三四兄弟亦稍見頭角公爲長架發萬卷恣其魚﹖攵畋延師督課每三餘集羣子姓卽席徵類以穎事多寡馴俚爲殿最示勸學且自樂也及美之旣登第諸子亦皆以文顯戶屨日滿公夷然謝之曰是吾門無熱客亦無熱主人一日巾車造旌川觀美之治狀未入境見山水淸淑百尺澄澈野無矰繳喜曰是足旌吾心矣旣入境見縣庭寂然門無囂訟乃益喜曰是使吾爲令不過如此亡何念徐母昕暮缺定省輒命歸歸而徐母病且絕公擗踴號慟不移時徐母復蘇爲和藥進之不數日愈眾以孝感而公自傷祝母蚤喪不及見兒曹成養陰涕泣時時郤食至是疾作遂不起嗚呼公之生孝能使徐母絕而復蘇其死孝乃以祝母生而自霣蓋自曾閔無有也公甚警敏遇事先識故整暇所撫諸族人子弟甚有恩有從祖兄死子幼眾咸利其有公爲紀綱印劵得不動及其子殤產巳散其家願減價歸公公終不取其一畝一椽紹臯公卒時徐母遺三女公爲親姊媦厚嫁之所待徐母家與祝母家等而查孺人又爲公相中甚莊凡嫁三姑皆罊筐篋簪珥佐之歲時值家祀錡釡必親或鄕裏饋薦必盥奠先奉徐母乃及諸子姓一布襦數十年不攺見完初公年三十未有子輒爲置側室生子琦未踰年遂舉美之視之如孿子也所教子姓及諸羣從時時取書傳及諸故老談說可懲勸者揚厲之甞謂美之曰居今之世惡人逞意戴古之天善人得計又曰人有善惡天無今古但當爲善以待之耳遂取筆札命美之曰必爲吾書古天廬三字吾將終於此卒以是終舊史氏曰古之賢者非獨外傅亦內教裕焉予觀朱完初及查孺人行事一以韋布聖修一以閏秀抗志皆卓然無藉冠佩而冠佩乃從此出其有美之兄弟無疑也銘曰

百行之原惟孝弟千年再遇得名世徽國之先此焉繼和順道徳理於義近則有祖遠不替玉璞金渾啟淸粹眾咸欽寶莫名器家學將昌美乃濟遂爲考亭執左契圓淵方水萃於是

○吳思喬太公墓表

聖人之瞰宇宙猶之空谷也其空谷何也泬﹖﹖寥之气滿於中鏜鞳之聲觸而應之子曰君子居其室出其言善則千里之外應之況其邇者乎故千里之與居室居室之與宇宙皆有函蓋以精气相呼答也傳曰隆墀永嘆遠壑必盈吾見夫仁人君子之言若不出而聲聞被天下者矣吾見夫隱身卑約而髙不可極者矣吾見夫茹菲衣疏而食於子孫者矣吾見夫其父捨肉而其子刲股者矣吾見夫褰裳濟人而津梁四海者矣吾見夫其父贖人不市其子納溝是恥者矣吾見夫其父增壘其子藩屏者矣吾見夫跰紙而卒上祀者矣吾見夫禦難而享社鼓者矣吾見夫爲人師不假學慮者矣吾見夫默默報報得之若素不得之若素者矣夫是數者皆出空谷之內相呼答也神明爲竅而帝吹其中詩曰無言不讎無徳不報投我以桃報之以李仁義之與福澤天地所爲桃李也而方外者以爲果報則亦謂之果報云耳吾聞之吳孝子源長其父思喬公好仁義隱於浦口得餘財爲之贖罪行之十年裏無罪者作舟筏爲人拯溺行之二十年裏無溺者事母孝居恆拱手教人行讓行之二十年裏無不讓者又爲裏修城城完寇猝至蕩不得上於是三十年而孝子成進士孝子刲股而成進士自吳源長始也夫是其取之空谷爲虛乎爲實乎其感之若虛其報之則皆實也曾子曰實之與實若膠與漆虛之與虛若春谷之睹白日函蓋虛器其爲呼答投報則無不實也思喬之報其親源長之報思喬以天地爲桃李神明爲膠漆何讓焉予始疑其言旣聞之九一臥子皆以爲信然信然今浦口城西十里有西林山雙闕巋然歲時伏臘浦人羣拜其下蓋爲吳思喬公墓云

崇禎辛巳歲十二月十七自始雪道周在白雲庫中取火炙筆艸率作此勿遽災木當寄臥子諸賢刪潤之也

○張茂才凱甫墓表

張凱甫卒其明年且葬其父汰沃爲之述其狀其友史周爲之表其墓蓋凱甫之名生著十八年矣天下多慕凱甫者然生見凱甫不悟其爲回憲無爲死而誦回憲矣凱甫生時吾沐浴其家親見其𦇤褓別識行墨八九歲歌詠酬客殽饌百氏自是長進動與道葉十三歲而詩成十六歲而成其文章自吾所見道藝之就未有若是之迅者也嗚乎凱甫不死明無徐李凱甫不亡唐無王楊自凱甫之死而家哭顏子凱甫之亡而吾哭董常𨿽然凱甫則固不死題石而號之曰相彼有丘嬴與愽乎爾思匪風厭聞樂乎相彼有嶠極無極乎當時不伐天可得乎茫茫具茨逃彼師乎七聖蒙驁轘帝辭乎禱戭不榮蒼舒佑乎𨿽名蒼舒不可蘇乎三神遽去云汝勞乎灲彼瑯玕而揚天者玉也君子之道望不眩其目陟不傷其足蹈淵而不悲戾天而不吁鳬短鵠修何春何秋吾幼而夢登乎昆侖長而遊於武夷之丘吾北望峨華南望疑羅皆無不似武夷者夫其嵯陁曲軸峣峭坪徑大小不齊而要之幽雋達於性命如入五臟搜療其病夫是則巳矣吾推之環瀛之洲昆陵之宮錙壇麗譙無不如是者則亦且盡矣以爲我所自造則造物者先貌之我敢謂不可假命二子曰武爾爲湘沅夷爾爲天門吾因以濯足而呼其閽又安知而爲子山而爲王孫且夫才盡者不在大道並者不在久水石之縠而有珠綺膚寸合雲而雨千里孰能分﹖欠達巷氏之俎以奉有彭氏之祀哉於是子山王孫相視而笑故天下之爲霱化者莫三子若也或告之藏史曰甚哉諧者之怪也王子山李王孫張凱甫三人者相去千歲矣或比而遊之以爲時倫藏史曰噫子烏足以知之乎實沈臺駘去晉鄭千載矣而猶比豎人以厲於公侯王子山李王孫皆有馬﹖戚眾之才而天於英年傅薪馮靈必遇其人才盡道出而後乃畢至於凱甫近道矣道合而化才滿而息息而復歸於一子烏足以知之乎曰中郎昌黎庸知之乎曰是友也陋於知人心然則誰知之乎知子誦父王叔師張紹和或足以知之也

◆列傳逸事

遺史七傳

鄰秋沈家逸事

○遺史七傳

甞覽遺史見郭原平劉瑜張文詡翟普林諸行誼未甞不感慨其事求其後裔不可得也郭原平者會稽人父通亦以孝行旌閭至原平行之彌篤家貧傭賃爲養甞客食必捨肉以父母不肉食謝主人去及父母卒且葬以奉終自盡誼不假手於人乃助人營葬久之練習又傭力供費乃畢葬務墓前田數十畮暑月耕者裸袒以爲褻也傾橐易之農月束帶而耕元嘉末文帝崩原平哭臨絫日一食或曰君獨王臣乎何哭之哀也原平垂涕曰吾父蒙先朝褒拂無以報故慟耳甞出賣瓜裁求半值人如原價與之必讓而後受大明中旱瓜瀆不通原平瓜船至縣令下瀆水通之原平日時方大旱田苦無水柰何減灌田之水運瓜船乎乃走他道賣之

劉瑜歷陽人七歲喪父事母孝至艾乃喪母終毀三年不近鹽酪除服二十餘年望八矣布衣蔬食居墓側不暫違葬畢不忍復還宅露宿墓下鄕人因結廬棲焉

張文詡甞遊太學以奧博爲諸生宗隋仁壽末學廢策杖歸灌園爲業甞有人夜竊其麥文詡見而潛避盜知之棄麥前謝慰諭令持去鄰家所築墻幹不直爲毀舊堵以應之甞患腰疾爲醫誤傷頗殊醫惶怖請罪文詡遣之去陽以爲風眩墜傷也州郡辟舉賙贈皆不受人以方之原閔云翟普林楚丘人事親以孝聞躬耕色養不應州郡辟父母疾親易燥濕不解衣者七旬大業初父母俱卒負土成墳盛冬不衣繒絮單縗而巳

凡數君子者皆生衰亂時隱伏閭巷供所緣飾而郭朴眞至非楊播房廉謙諸賢之所能及諸賢表於華閱瀏覽詩書骨托旣髙眉采易集若王祥劉殷輩更不復談也

浦口吳思喬十二喪父家貧事繼母何氏甚孝母勸之就賈遂賈得十一供母養其歡及喪躃踴號哭如其所生有鄰人妻死欲鬻其女具斂喬爲具斂得不鬻女一老人無子被劫貲盡欲投水死公問其所失償之因勸不死王醫老不能自食喬月給之米或時就餅家餅家取錢喬皆爲給直不令王醫知也有千戶李者嗜酒失所署印事覺擬徒喬代爲納贖一山民倪姓負官租徵急賣兒應之所得兒價又爲人攫去對喬唏噓喬悉爲償之喬旣行義久爲鄕裏所宗凡顚連疑難皆就質於喬喬必遜謝退稱不敢有魏商生一女祝一子魏歿其少妻疾亟以餘財托喬喬爲醫治愈年餘出餘財三分之繘鑰宛然或負喬債願以其廬償喬曰柰何區區使爾失所或以其母木請喬怒曰若忘親乃及我遂焚其劵或曰人母爾誑乎喬曰吾自信其如此吾之於彼又何誑焉喬甞治屋與鄰連先爲鄰整甃讓數尺地乃自治屋浦口濱江渡處患覆舟喬甞呼小舟往來救濟一夕渡江宿舟心動戒舟子加毖自以漁舟登岸未幾風濤大作所宿舟覆喬從岸上募人救覆舟所與濟者五人得盡活予觀近世所本至性樂行善未有若吳思喬者也考其行事在沈道虔許昭先而上沈道虔者武康人宋元嘉時隱居不仕日治圃自給有竊園蔬者見之輒避匿不令其人知有拔其屋後筍者止之曰惜此筍欲令成林更買大筍送之出拾穟有爭者悉歸所得穟冬月無復衣戴顒制衣服遺之悉以供諸兄弟無衣者鄕裏少年從受學終老蔬素無日食之資而弦誦膠然使在孔門亦參憲之儔也

許紹先義興人父母老病力致養甘旨必從及父歿其從父肇之坐誣系歷年不決從父兄弟二十人昭先獨爲走訴納橐饘資產盡賣宅以繼之肇之諸子亦巳倦惟昭先無二意七載乃白將事不衰舅氏疫病死貧不能葬昭先皆爲庀具送終州縣徵辟不就卒於家自唐宋以前皆有徵辟孝廉篤行之徒是以士競藻飾其行諸灼然章著者行事或不能盡實惟閭巷所傅皓首隴畮者差爲近之今自郭劉張翟曁於沈許皆原本至性惇朴眞至但漸於宋齊魏隋之間巳無有表章其事不能與姜蔡王庾並耀人世然則巗野篤行之士又豈可盡乎

○鄰秋沈家逸事

鄰秋孝廉名泓七世祖得四甞剖胸探肝療祖父疾洪武間詔旌其廬徵授太常贊禮郎方剖胸時遠近里許聞任負甚喧起問之皆曰沈家有七世餘糧爲運致之旦起閴然無何有漁人持舊鐵百餘斤易酒米去後辧之乃金也以是富於泖上至七世鄰秋乃以文章起家

贊曰探胸之誠奇於刲股時憲所禁明神爰取貿鐵得金奇於發粟郭巨劉殷猶慚朴篤嗟爾君子患生有身血肉是耽以遺其親剖胸探肝云何不痛悟彼膚血爲精誠奉以誠取膚如水與土神之聽之式谷與女

鄰秋母宋孺人二十三而寡生鄰秋甫五月遺田七畝饘粥不給外家欲奪其志母貽外家書曰女蒙父母擇配沈君可謂得人豈意遽然天促其算幸巳生兒撫令成大終身所倚敢生它心婦人從夫終身不攺此人之大倫女之大節也有商議者幸再三卻之儻四大人之意俱然女寧蹈東海死耳何面目見沈君地下乎其書藏女弟瞿家甚爲雲間人所傳誦

贊曰有此巾幗﹖﹖貇彼冠劍吐辭破山抆涕出電手緝綱常如五色綫視彼世人污於泥澱甞瞻丸熊畫荻出研不開講帳不踐王殿宜有令子蔚爲時彥

宋孺人事舅姑甚孝舅少淵公臨終無所遺遺一牀爲之書曰寡媳宋民甘荼苦撫育孫兒手課遺經身親井曰用度不周賴以女紅自給所食惟熟油苦菜衣服不裝餙行止不失度事翁姑孝待伯叔敬處妯娌和以至交親禦下各盡其道可嘉可敬我家貧淸苦細思無能與之獎勵我止有拔步暖牀一張給與宋氏表其貞堅傳世無斁

贊曰內行淳備古人所貴父母兄弟無間尢難八十老翁敬其寡媳欲爲獎勵而苦無力遺牀表貞撫書太息視彼栢舟堅於砥石皇皇華旌煒煒史冊曾不數年麗於云日五旬之孤去天徑尺嗟彼世人但知朝夕

鄰秋旣爲孝廉述其母行乞董玄宰宗伯志銘玄宰自起艸未謄眞而逝此艸遂爲絕筆鄰秋每攜櫜自隨不移函丈一日舟中暴客所探襆被衣裝分散盡獨畱此卷寘大士龕中云此沈孝子家物當寄還之遠近傳者以爲節孝所感異類回心云贊曰飛鵠食椹則懷好音猛獸銜鹿投於孝林賢者之氈盜賊不侵譬彼豚魚有孚惠心爲丁公藤爲孝緒參爲庾賢錢爲劉殷金諒彼暴客終亦守劍感此孝書亦或克念神明所持扶光出焰勒石萬年莫之敢墊

鄰秋述母訓可傳者甚多每一讀之數行澘然今特舉其逸事銘之不使墨瀋雜於酸涕也

◆尺牘

與鴻寶論書法

復劉念臺先生書

簡寄大滌與羲兆木上

與倪三蘭年兄書

寄吳源長書

○與鴻寶論書法【凡三則】

書字自以遒媚爲宗加之渾深不墜佻靡便足上流矣衛夫人稱右軍書亦云洞精筆勢遒媚逼人而巳虞褚而下逞奇露艷筆意偏往屢見蹊徑顏柳繼之援戈舞錐千筆一意自此以還遂復頗撇略不堪觀才姿不逮乃詆前人以爲軟美可嘆也宋時不尙右軍今人大輕松雪俱爲淫遁未得言詮

太極殿成謝公意欲得子敬書之舉仲將事告子敬云自仲將懸橙之後敕斷兒曹不復作書自此楷法絕少欲此動子敬也子敬直云仲將亦是魏朝大臣乃爲此事足占魏徳不長謝公遂止乃命張翼爲之翼書八分絕佳見晉人帖中有翼數行乃似章艸亦鍾索之亞也

陳雪灘之爲松雪倪鴻寶之爲子瞻不獨規模應則其神理亦且超前矣董先輩法力包舉臨模之制極於前賢率其姿力亦時難佳邢子願米仲詔各有其能大要貞元而後永徽而前求其米筆亦不復可得矣此俱鄙事畱之俛人終冀吾曹勿著此手

○復劉念臺先生書

斯道無限願力易窮至於暮年只得怡情山水誘進來人畱些少淸暉爲現前受用資後生探討耳伊川歸洛下元晦還西山其成就與當年亦自不別晉人亦云只有動靜之異原無優劣之分也老先生道貫髙尊非復前後敢望然云古來傑士磨頓之後鮮有樹立此田畫所進陳瑩中者恐元定晦翁聞之中卻耳君親之外惟有師友敝鄕闊在天未模範難追又以老鈍蕭然自寘聞大教迫於警枕病驥扶鹽車不離鞭策亦頓蹄思起也前兩次寄扇頭凡七言八章想都見之嬰兒駴笑動成黃葉以爲俎豆則不可以﹖﹖尨長者捧腹則有餘也諸不多及謝謝無量

○簡寄大滌與羲兆木上【辛巳至甲申凡四函】

庚辰秋間知兄賃舟將渡江久之不肖積戾貽憂親友闕愼功疏自取罪咎亦足爲吾黨鑑戒也生平孤立垂老無朋惟二三兄弟間關言念無時或閒今或藉天好生逍遙林壑迸絕書史漸造惇默以開濟宏願讓二三兄弟爲宇宙斡此頹波使後世談者謂不肖在武林尙有丘明伯玉之契以載華振海傳之無窮實厚幸也文章𨿽小技然旣藉此津梁不容不肆其力百分中間有一分退避不得惟吾兄與諸兄丈奢圖之也

木落風寒容與桐江又四五日逋客累人難超然於猿鶴也知兄省家情迫而十餘年同遊有此一日誼不能捨常誦佳韻以示來人耳講論世所畏聞堂構規模切不可令人側目畱此一段證對前賢非爲世途宣其壇表也臨安諸詩少此番出處未成章句過建溪來作環音並同患三十六首可與羲兆兄商之如羲兆巳行可補入前艸度無缺陷前艸多艸率誤字幸攺定之涉世甚難應酬不易反躬以來常如集木請命未下夢想爲榮義命之外不知其它

鹿鹿數往還無益人事而徒爲諸兄煩苦眞慚愧也此番筮命得藉相慰亦自佳譬如遠行客叩門過相知不似剝啄者耳象正似可起手此道不須借語於人切不必請序請跋惟相契兄弟於卷終送難道亦不惡然正不須多也詩艸率有未安者不妨攺正見諸長者有爲講堂捐助者甚可巳此竇開恐來旁議吾輩圭竇自映枯螢可掃何必合侯鯖以爲明光乎有一函寄陳臥子者內左滄嶼志銘一道倪鴻寶序數行至卽達之無它也

朋友繾款聚首之情至彌月經旬可以巳矣曩日畱連江潭慰藉至今愴然目下俶裝趨命似不容更爲裴徊當以初八九抵都且宜日夕涉江以待風信臺兄與木上權卽分手明歲花朝而後冀藉臺福乞假還山夕陽徑外梅嶼湖邊瞻眺非遠比日煩費非言所盡粗告別意不悉區區

○與倪三蘭年兄書【凡二函】

兄歸而遂萊舞之樂使林猿淵鳥共愜和燻少需淸風以濟玄化自吾兄弟咸嘉賴之但使明主不聞讜論國澤滯於枯池推轅覆車徒聞將伯亦逸人之所懷音遁士之所遐嘆也鴻寶來晤聚四五日剔石摉梅窮極湖西蓋自王謝以來之所未見想伯兄於剡上得之不淺也鴻寶歸悉至情謝謝【時在湖上東三蘭】

病久乍作乍止幾爲怔忡其遺忘前後有甚於怔忡者欲於此決歸又爲筆楮沾滯抽身不得鬱鬱不可忍前面楊伯祥知有便鴻未敢遽附寶兄書年兄見顧不及擁篲遂惘然如坐甕中臺翰至又不及復答凡負兩大罪微年翁誰諒弟之顚癇者丙夜焚膏欲了司經一案遂拔足南馳今倏忽過正月未能措手令寶兄在此當助弟頓足也劉丈朝夕歸弟不能一拜眞是怔忡所奪前後遺言年兄凡積五六箋俟意思稍開卽濡發就之弟行徑如村翁負官炭日夕燒柴手面黧盡不能復與餅師唱歌耳惟年兄致書爲寶兄千萬珍重中廚火起無人搏滅終須君家兄弟某以蒓鱸熟後再登秦望之山謝劉先生晤執未遲臨風懷想【時在都門復倪爲鴻寶兄索書】

○寄吳源長書

天下之可恥者二無功而享大奉不救而視傾危此兩者時論不過寤夢亦不過易之所謂吝也可嘆者二機失而不可收時過而不可謀此兩者進退無地嗟悼莫及易之所謂悔也悔吝當中人鬼共咎𨿽有髙官大爵猶黏蚌殼於巗山之上積厚薪於曲突之間豈足爲君子所過問有道所侈談乎祖臺下車而逄寇攘黎獻洶洶指顧之間殲渠執醜原隰旣平泉流旣淸乃絕口讓功退居樹後而手執魁柄者低昂其間奪我慈父寘於遐方亦衾影所不吝四顧而無悔也今苞孽未消鄰封多雲而席有權勢者捨其霖膏行以薙火正恐虎凶發其憤心龜玉仍於怨櫝將復尋其斧戕加以殄滅亦非有道所樂談君子所再問也祖臺家有竹林田余負郭巾車孤舟出門臨江洗耳濯足無所不樂卽不然一度嶺水觀西粵之奇峯銘銅柱之偉烈然後夷猶仰搴旗常俯摸花石於吾黨所瞻依先人所期可亦未甚遠也僕病人也自五月以來足不出戶限日食三錢梔子豈有通書長安之事前者鄕裏臺貴以偃蹇見訶而井研來詞未復欲再乞休致免諸是非承來教云云則亦如楓落梧颷無言自化耳讀書五十年樹劍山刀無所不歷安能復商默語之事見石獅眼而移家者後也南中敝友如葉瞻山詹月如去歲流殍藉其支持今年江關並資幹掫如此事業賢於宰輔遠矣張司馬澹虛當急難時周卹家人踰於骨肉晤時幸寄謝謝各附兩扇頭去蕭條四壁無物可將想諸老亦能諒之也石坡諸兄無繇泛寄言外小艸不任思存【癸未十月十一日】

◆書示同學【凡二十一則】

讀書先看孔門人言論

羲文周孔精微

二書尙須廿年功

風雅頌非筆頭陶寫

兩部是仲尼左右手眼

學道不宜跟人

想邈趣驟

練文猶之馭兵

性道文章之端務

變化气質得此法

不解尙有解期

古人都有極細密處

文章去堯舜之道不遠

陶練漢人文字

歌謳筆墨不系勝緣

惇朴之實

學成道尊

黽勉恐不足

吾道之僕隸灰塵

荒年谷丰年玉

師古之人不異今世

○讀書先看孔門人言論

讀書先看孔門人言論如遊夏文辭見於戴記者最宜諷誦其次則曾夫子數篇見於小戴尢爲深雅左氏親見仲尼其言論一字不可輕寘其下者乃至劉向董仲舒賈誼於文章性道均有從入處其餘碌碌不足觀也司馬八書有出入苟卿者於時務上亦大略閎畼過此則文人之遊溪托足無地矣宋人書須至四五十時家塾請老師談話要是絕華歸根披枝見果也張橫渠才髙識地亦透陸子靜於孟子書上看得最有淵源若先看宋人書以尋周孔𨿽脈絡最親猶指魯檜而辯嶧碑不復知其眞補也大抵此事亦看人才質以爲遠近捨此二種無復讀書之法矣

○羲文周孔精微

凡學問自羲文周孔而外﹑皆無復義味﹑王介甫少年只作詞章誦漢人一二大篇文字便自謂讀書晚後見中條南屏談雲巖潙山一二語便謂經嶽之外別自有人如此學問安得不爲呂吉甫所誤卽如濂溪延平諸老都有走入幽路處至如看聖賢書欲求實用便向管晏門頭推魚叩缽更爲不倫須知羲文周孔﹑只是爲造物掌記﹑至其自家位置直與造物一般﹑此中精微大有不可了解去處﹑勿向顏孟下頭﹑跟人話唾﹑誤爲珠寶也﹑

○二書尙須廿年功

春秋是一部忠恕之書詩經是一部誠正之具以忠恕兩字看春秋則於四始三微五倫百禮無所不合不以忠恕看春秋則褒貶進退爵地名氏皆爲攘竊之梯階亂賊所借口矣以誠正兩字看詩經則隆污貞淫巷伯緇衣觸目興心俱爲向上一路不以誠正看詩經則五際六義艸木鳥獸於吾門有何干涉自胡康侯說春秋朱元晦說詩來去聖漸遠然是漢唐前輩原流如此非兩老臆說也聖人沒而微言絕要知易系詩春秋三書俱在決無絕理必如法師典吏所說春秋山人墨客所說風雅則稍弄柔翰通文理者便巳如此又何消不食不寢研求之功顏回子夏十載之力也鄕來說此亦覺自巳不是比以忠恕誠正洗之覺頭面頗淸必欲踐迹入室窮理盡性以至於命則此二書�尙須廿年之功耳

○風雅頌非筆頭陶寫

作詩人談風格才諝隨伊情態千生英葩濤湧終是亂道也風本性情亦是帝王道化之餘被於水土曲直艷淡各不相非雅須老於政事畱心經濟感嘆盛衰與神明君相鐘皷互答非復詞人之所得與頌則聖人節奏非聲律章句之所通子夏入此三年猶如岸谷而今人欲專以筆頭陶寫滿意髙步可嘆也夫

○兩部是仲尼左右手眼

詩有正變五際𨿽是後人語卻是聖門要領春秋有正變三際與詩上下此兩部是仲尼左右手眼提取一世寶藏照耀百世三十年來說此兩部一章一句無有信者試看黃河南流大江東注常武不成王室如是也諸友云聖賢白地教人可步可趨如何引人入黑昧底路僕云日入虞淵復登若木中宵覆被攬鏡晨餐誰人將爾漆桶中去

○學道不宜跟人

識不除則疑諍日多才未竭則聲華易動學道之人要如鐵柱木郎只隨日光量其倒影切不宜作畫舩兜轝跟人拖水登山也

○想邈趣驟

趣願太平則肥流與激水同窪托想微迂則獨弦與繁音共淡矣公明儀有師文之稱顏子淵有舜人之嘆皆想邈一世趣驟千年故談淵云而咋舌必蜍志同歸遡伊傅而驚流究與馮趙比濫也是以遶梁發響則別者稱神竦島移情則聞者動色趙岐有言學問之道志髙者通劉瓛亦云浮華之流方於土狗是之謂歟

○練文猶之馭兵

練文猶之馭兵選精則用愽出簡則力專宋末防江之師至百二十萬諸賢經義亦動至千言記雲天下有道則行有枝葉若言有枝葉非君子所貴也又如練將練心讀書治志趙岐有言學問之道志髙者通豈關書乎射人射馬擒賊擒王亦是此法

○性道文章之端務

讀書多則智識長宅體靜則福力堅選言而存之則浮藻不生約理而行之則塵情自落故源本性道亦文章之端務也

○變化气質得此法

學問之道𨿽云變化气質亦因資材所近不可相彊洪範說沈潛剛克髙明柔克燮友柔克彊弗友剛克此四克爲五行變化聖賢裁成之妙學聚思辧寬居仁行俱從此處下手韋弦兩佩極得此法也劉安世酒後握拳極緊楊敬夫跌足起立甚恭少年念此殊爲未然至四十後思之遂成丹藥末宋朱陸分馳鵝湖門人彊半逃空考亭門人依然傳注然亦是傳習差池非云朱藍異質也蘇文忠再傳遂走錯路世人以混考亭不是考亭罪過要知徳性易澆如波撼月問學多效如染入絲繪繡絺綌遂爲帝王之衣廢棄斷繅不受鍼杼之用元叔浩嘆於曲鍼桑生腐心於鐵硯𨿽志趣不齊而輪軌一也如切如磋是之謂與

○不解尙有解期

倪爾徵談辧物居方爲易經結部此是何意僕云晚飯叩鐘就燈覆被又問尙書璣衡積閏爲歷數開端此是何意僕云早起梳頭漱涎叩齒又問周官中際立宮不用商聲鬼神畢格此是何意僕云白日街頭不要問路宵中佳夢只是東行爾徵云如此則某猶不解也僕云說不解者尙有解期若便點頭終成石子

○古人都有極細密處

馬伏波身﹖﹖尨興主其人材在耿鄧而上卻自家要做鄕裏善人王逸少識地名通晉室名賢未有其輩亦仰慕萬石君之風今明運復興英傑輩出品題人事無復東觀之餘髙坐玄談亦非王何所漸似不必伏波遺誡之書弘景痛艾之句也然如鄕裏善人及萬石子弟盡有細心功夫極得詩書之力伏波一紙書爲漢二百年治亂公案逸少與東亭參差翩然誓墓看處仲前頭江州兄弟眞使人欲數馬尻不得也看詩正雅中推兩小心一爲文王一爲仲山甫文王遺艱仲甫再造𨿽天人殊等而古訓威儀與亦式亦入處亦無十分差別謝安石每次遊山輒費十萬錢庀具然遇最下將卒無不得其歡心看他都有極細密處如告子弟云聖賢去人其間不遠勿說作聖賢亦是刻鵠畫虎之事也

○文章去堯舜之道不遠

忠孝臣子之常性亦非臣子之所當言至於文章晨餐夕簟爲性命之英華綸經之杼軸麗之爲澤攜之曰益何可廢也王介甫畢世乖張惟有經義一事爲洙泗之勛庸選衡之極則卽使後有作者欲損益諸科參由求於顏閔課政事於農桑及其流獘必如仲任偉長所譏爲里正閭胥開其幸竇而巳士大夫在朝守官不樂有講學之名業以啟沃歸於細旃敬樂歸於黌序誠不必多一翻握笑爲達者所憂至於家居有子弟閭族之責欲整齊風軌開益來人卽歲時類聚敷揚舊學以上暢皇仁下匡流染不得復以月旦爲嫌易漸之上九羽可用爲儀蠱之上九曰髙尙其事兩彖皆居末爻不當正位夫子皆系之曰育徳善俗可見育徳非獨先甲之能善俗非獨長民之任也凡人性本善不樂爲小人以小人歸之其勢激顙惟文章一道鵠素烏靑有目共別會友輔仁𨿽渾沌檮杌不復以此限其子弟人能除其勝气黜其傲心玄不入曇佞不入莊去堯舜之道不以爲遠必於尊道一路致盡溫惇似於過庭而外尙有終日之言不謂默成而余更無篤述之事也

○陶練漢人文字

兩漢人疏語自委巷男子曁於蠻夷皆斐舋可觀此自孟堅蔚宗之力子長略不修飾卻借荀卿國策諸賢之緒其它書傳前無因循獨肆軌馭可孤詣矣荀說諸賢亦有佳篇陶煉力殊便有雄語如楮先生數行可槪也元美便云漢人文字易爲組練緣諸羣流俱無俚俗大約古今雅俗不殊猶之水火了無異性經鼎入壚變鹵成砂吐口自別安得云千石七姉之名俱雅於今耶

○歌謳筆墨不系勝緣

嘉隆之際風雅擅於名流臺閣之間徒存位廓見元美諸賢歌謳顯者殷少保王文肅日與周旋不以爲恧也邇來談者益稱郭明龍以筆墨余長少傲時輩幾乎不免福淸公初集力追前人以後亦遂信手故知此道不系勝緣微云太淸信爲可灑吾與玉汝同在墨池未能免此猶冀來者漸反無能歸於淡漠耳

○惇朴之實

玉劍在地見光百尺空山呵气響於金石故積美者上騰致虛者多益人知夫振采之榮名不知夫惇朴之茂實故粟以守自名米以美自食

○學成道尊

以物役心者疲以藝役心者賤故學成於人所不知道尊於人所不見鸜鵒之智自窮山雞之文自炫故朝槿羣秀而不芳松栢孤危而寡怨也

○黽勉恐不足

連城萬鎰奚取教琢薨棟淩雲各自擇木素則爲絢有褧初服小不敢臣與道教朴昔惟傅巖居莘卜築一芥千駟澹然寡欲亦惟臯陶奮於華族六行九徳以格不淑是惟吾師淳性懋學終日黽黽甞恐不足葛侯勵志所惜尺幅安石靜好而累絲竹君子達上以步髙躅道無今古世無季叔機事漸多道心愈薄勿喜鐘鼎勿惡溝壑志在伊臯猶慚管樂志在葛謝恐墮朴簌用捨在天行藏自牧大忠不忤至孝不辱悠哉悠哉先民有作

○吾道之僕隸灰塵

風雅雲煙何足當眞筆研波濤亦能染人神仙爲吾道之僕隸釋典爲吾道之灰塵能視能聽知愛知親勿以明珠而爲糠粃勿以秉燭而亂靑燐

○荒年谷丰年玉

何謂荒年谷吾有詩書成稼穡何謂丰年玉吾有文章天所槳忠信爲家惇和爲族敬愼以爲主人勤勞以爲僮僕不貪非分之求不享無功之福貽孫者匯百川之流燕子者樹十年之木故明麗天而爲大有山藏天而爲大畜道以簡而自貴物以澹而自足謝藥與餌則各獲其居多競多營則近於俗

○師古之人不異今世

得釣弋之致不必有釣弋之心托射禦之名不必有射禦之事有待而集者神勞多慕而營者意敝是以背邙面雒安仁有不適之歡良田美宅公理有難樂之志浮家泛宅張龜齡克恭其兄新醞奇瓿王無功克友其弟不幹物患則涉境皆眞略領道宗則觀生若寄倚梧而看鸛鵲卽有巢之風散齋以臨庖廚卽�������������之世乎

黃石齋先生大滌函書卷一

●黃石齋先生大滌函書卷二

詩

◆詩

還山道余杭有作呈諸友

至山中巳三五日諸友杯酌不閒披荊掇刺無遑筆墨間作數詩點致而巳殊又不能敲推臥子梅生旣下小舟又黯然思別屈指歲暮料理松楸迅於飛鳥而羲兆木土二兄迫作紀事援筆囪囪不獨情事不暢而景物形致落落遠矣記數日來藤竹停音覆被餘夢間就六詩無足稱者恐遂遺之聊錄其艸以存於後後之覽者知出處聚散之會未能無芥於懷也

諸兄小集各拈起字催詩如燈影泉石二章皆何羲兆拈燈泉二字發端以次落筆翼夕再拈江罩二字亦隨應手刻燭催花於是變響矣是等伎倆都是可刪要以一時晤語之情畱爲山園酰醬而巳是日胡公占初至自江罩而下各予與公占聯句

大滌山中諸友至共以謂淡也何羲兆攜章維遠施營方踰嶺同胡公占至棲眞乃相與叫絕朱美之曹木上偕予少憩講堂作此示之

公占將別有恭還二韻屬諸友言和余先步韻亦以識別

將行矣爲諸友縶維三日又當言別賦此爲謝

出大滌將渡胥江而羲兆木上諸兄又中湖上之約會倪鴻寶祭酒來自山陰遂偕朱美之邵先之施營方繆子玄陸夢文姚有僕何壽平過西冷抵玉泉同入靈隱登弢光有作屬鴻寶羲兆木上和之

長至日鴻寶別有約去有詩頌之翼日同有僕木上二兄過石屋煙霞抵晚始歸與羲兆士美壽平同賦

諸友自石屋歸多話十八澗之勝者約鴻寶去不果翼日鴻寶乃攜伊蒲饌過十八澗憩理公禪室歸自新庵得懸崖石壁空嵌殊甞足振前觀蓋再度煙霞之嶺矣

自新庵歸宿西墅遂渡胥江何羲兆曹木上送過富春因登釣臺共賦

嚴灘畱別羲兆木上並謝諸賢及鴻寶靑雲無故舊白水各須眉世道看後死星辰安得知山畱五尺杖天碎兩朋碑講捨屏風上應題伐木詩

予旣渡胥江何羲兆曹木上送至嚴灘書此爲別並寫雙臺八松以識分手同志觀者聊用發笑也

戊寅出都偶成

濟河答友人

潞河舟中偶作

關河待閘

何玄子劉晉卿趙景之同發舟遲久不至

偶作爲一開府

別族兄大令

途中寄鴻寶

潞河別家兄

出都寄淮上諸友

寄徐勿齋諸兄

畱別江上諸友

寄諸同志

登泰山絕頂

岱頂觀日

與羲兆之徑山信宿梅谷

都中簡寄南還諸友

同何羲兆過徑山歷諸禪寺遂登淩霄有作

贈呂漢■﹝常上心下﹞

督學倪三蘭年兄觸降錄事詩以慰之

屏居偶作寄倪侍禦

倪晉源年伯八袠賀以古風

○還山道余杭有作呈諸友

去事日空闊﹑歸心何所謀﹑急流欣到海翔﹑葉喜經秋﹑鄕信看云近﹑君恩入艸柔﹑離家猶記得﹑叢桂小山幽﹑

孤帆秋不罣﹑擊楫總勞薪﹑野鳥初聞■﹝矢敫﹞﹑余魚未損鱗﹑艱危心最細﹑落拓友更親﹑忽憶春明外﹑啼烏避塞塵﹑

名海初無恙驚濤老始深津梁疲岸谷裘牧失追尋不忮惟藜杖能歸卽道林半肩行李外不敢載霜禽

至道容天悟物情惠未通蚤知仁義累賴與古人同白鳥信髙足靑蘋眞老翁空山樵子徑隨意斫東風

此生巳絕學未有釋憂時古道今無用物情天所知鳥耘北郭稼虎護東園芝隱幾看花落何勞泣素絲

擬作藏書窟兼營逃筆臺亂離存古本記誦得殘灰鄰捨依漁父新車付酒杯偸陰五十載詎謂不康哉

○至山中巳三五日諸友杯酌不閒披荊掇刺無遑筆墨間作數詩點致而巳殊又不能敲推臥子梅生旣下小舟又黯然思別屈指歲暮料理松楸迅於飛鳥而羲兆木土二兄迫作紀事援筆囪囪不獨情事不暢而景物形致落落遠矣記數日來藤竹停音覆被餘夢間就六詩無足稱者恐遂遺之聊錄其艸以存於後後之覽者知出處聚散之會未能無芥於懷也

禹稷不當世巢繇欲買山人隨飛鳥度心與倦云還竹實畱春臼松花寄石班同遊惟我老聊爾一開顏

此間饒古色大可煮丹心舊洞從樵得新溪與鹿深避秦人不誤臥雪徑難尋重結茅亭去荷鋤過遠岑

虎凶疑人處親朋藉艸來云收宜訪竹臘近恰移梅門戶關樵子經綸到古苔七年初再度荒徑爲誰開

巳覺邊塵遠坐聞石气香園丁依竹母僕子傲云房助我惟藤杖知心或酒鎗乾坤容對榻況有月明光

燈影移垂竹溪聲壓凍雲定從鷗作侶莫使鹿離羣石發畱仙篆藥苗托鳥耘避人與出世於此未能分

泉石容欹枕風雲無宿心一官翔木葉危屐下層陰鳥路循靑火雞窠罣翠林蕭條憐謝傳垂老此幽尋

○諸兄小集各拈起字催詩如燈影泉石二章皆何羲兆拈燈泉二字發端以次落筆翼夕再拈江罩二字亦隨應手刻燭催花於是變響矣是等伎倆都是可刪要以一時晤語之情畱爲山園酰醬而巳是日胡公占初至自江罩而下各予與公占聯句

江水旣無恙雲松渺未分山光當戶湧泉響隔溪聞於此少茅椽何方領夕曛夷齊應不遠始信古人云

罩竹煙將老還巢鳥正初山靑憐夜火交冷悅殘書客至鐘聲穩月寒木葉疏多君來剡雪逸气動林於

○大滌山中諸友至共以謂淡也何羲兆攜章維遠施營方踰嶺同胡公占至棲眞乃相與叫絕朱美之曹木上偕予少憩講堂作此示之

不信此山好但從三洞來居然通宛委莫巳失州來短鍤功臣在誅茅道士回半生耽布襪頗有老農才

雙門與品室小可且披尋不厭丹泉淡漸知眞窟深鳥啼天竹落虎過石苔沈笑指徑山徑相連松目陰

○公占將別有恭還二韻屬諸友言和余先步韻亦以識別

不分煙光蕩客胸殊慚石觸有雲從漁竿萬艇垂黃竹鳥路孤巢寄小松吾道巳應棲曠野家人未免覓遺蹤六朝此處多名宿古廟荒碑相對恭

七年叢桂巳堪攀移得荼梅卽故山鶴著箭歸猿就取人依僮約鳥居間夢從沔水尋龐葛腐卻云亭拜孔顏君亦寓公多領士春風催與雪舟還

○將行矣爲諸友縶維三日又當言別賦此爲謝

豈惜此共住其如道遠何火田供秣少水碓入云多垂釣一竿去摉奇半榻過故園梅巳綻江嶺況駊駝

何處無蘿薜薴綿尙客衣分心難學道望遠未當歸野老蒼生涕髙人白板扉莫愁朱與李有遁未嘉肥

○出大滌將渡胥江而羲兆木上諸兄又中湖上之約會倪鴻寶祭酒來自山陰遂偕朱美之邵先之施營方繆子玄陸夢文姚有僕何壽平過西冷抵玉泉同入靈隱登弢光有作屬鴻寶羲兆木上和之

欲探湖中雪遲開江上船梅髯應蚤白客意共茫然世事余枯石文盟殢遠天自攜藍轝好恰在古人前

木落見山骨霜玄知竹心冷泉猶喫石凍鳥未穿林鶴唳此間少胡塵何處深君恩存兩足隨意坐髙岑【時鴻寶持邊信見示】

玆峯久不到重到倍岧嶤慧力歸眞宰頑心獨老樵村煙未破面野竹尙尊腰欲就此中宿聽松試當潮

缺事存屐齒危心貼石欄不貪湖水灩仍借艸堂安扶病修藤政衝寒剝籜冠非因家信遠業作故園看

○長至日鴻寶別有約去有詩頌之翼日同有僕木上二兄過石屋煙霞抵晚始歸與羲兆士美壽平同賦

繞岸眠殘柳輕舟壓細鳬但雲山路近不覺客身孤佛火垂荒墖漁燈照晚烏穿橋槳影裏月色滿菇蒲

十洞九連環﹑千杯坐不闌﹑山猶終古好﹑人少白頭看﹑鑿徑通西竺﹑侵湖試釣竿﹑家園能有此﹑吾亦蚤盤桓﹑

巢鶴詢歸雁相將意若何偕來知不眾從我已爲多雪屋松絲落柴扉樵子過何期疏島上踏月坐靑蓑

亦是當年事休官老復來無方療痼疾有道破莓苔髙士黏枯壁癡龍避刼灰誰能向絕頂別築曬經臺

○諸友自石屋歸多話十八澗之勝者約鴻寶去不果翼日鴻寶乃攜伊蒲饌過十八澗憩理公禪室歸自新庵得懸崖石壁空嵌殊甞足振前觀蓋再度煙霞之嶺矣

濟勝但如此包遐巳不倫似畱無盡意少割與奇人破袖千層石騰崖百尺身何年移瓦屋鎭與老松鄰

居人不到處許郭豈經過寫酌酬山鬼撚香媚鳥窠嘯歸情不惡埋此意云何爾汝千春事髙吟動薜蘿

六橋一綫路尺蠖日幽求再躡西峯屐頻通小港舟佛雛千鷇卵石浪百船鷗從事無多客莫驚王子摉

不畏沈浮宅何愁化小山石材尊老朽主意入空閒試結數椽夏能消九豹關乾坤未破碎儻爾重開顏

○自新庵歸宿西墅遂渡胥江何羲兆曹木上送過富春因登釣臺共賦

誰信心如水翻爲不系舟日光看側岸帆影自中流潮至海門白雁歸山寺幽銜杯經宿處回首屢生愁

江色渺無際﹑風濤剩此身。松鱗題傲客。梅眼覷歸人﹑爛熟羊裘路﹑蕭疏漁父鄰﹑諸君能好我﹑未爲少交親﹑

知爾輕千里況玆一水間招招舟子在落落客星還空碧溪流迥冬靑古樹班看多烘火者莫過嚴陵山

魚鳥自空闊朋從安所思畫圖入夢日同學失羣時有道尊腰領全生寶釣絲因君懷鼎足果亦未爲癡

○嚴灘畱別羲兆木上並謝諸賢及鴻寶靑雲無故舊白水各須眉世道看後死星辰安得知山畱五尺杖天碎兩朋碑講捨屏風上應題伐木詩

胡塵淸不遠仗策爾多材枕漱詒吾老明潛避世猜長天容寄雁晚歲各銜杯重晤知何日梅魂雪未開

聚首可經月爲歡母巳多藤根穿百洞鴻掌領羣鵝鬼妒道林興風僧名海波寄言倪祭酒陽白自爲歌

○予旣渡胥江何羲兆曹木上送至嚴灘書此爲別並寫雙臺八松以識分手同志觀者聊用發笑也

烏龍山空溪水碧﹑桐廬江寒隱蒼石﹑溪翁驅魚鳴竹柵﹑鸕鶿穿波出如織﹑崖前削壁成髙臺﹑三分垂踵何危哉﹑猿猱不到古藤絕﹑亦有屐齒衘莓苔﹑鳥墜魚驚風色緊﹑天下無山可髙隱﹑蘿裳荔帶荷葉冠﹑白日文螭化蚯蚓﹑何君曹君來何從﹑畫圖翻風銷澤中﹑客星夜寒炙螢火﹑豈有威焰生徵蓬﹑古人送客不百里﹑君今渡江又到此﹑夫子巳識趙河律﹑乃翁不在吳門市﹑我歸作炭與春傭﹑眼前四壁成孤峯﹑鸞鳳無聲失長嘯﹑有時厭竹棲危松﹑從此辭君各千載﹑故園門前千尺海﹑海中疏島千髙駝﹑記得投竿雙膝在

○戊寅出都偶成【以下俱至山錄】

方何淨土只滄洲叢竹能扶百尺樓短屐豈無行地道微官饒作古書郵山泉著雨全開眼墖影入牕盡到頭送卻閒情閒自在通人心事直於鉤

每從風雪祝虛徐﹑卻使賓鴻傲不如﹑學道巳當誓墓後﹑卜歸端在出山初。都亭貴紙鈔新疏﹑月浦繁經補舊鋤﹑去處可曾成兩事﹑谷城翁久巳焚書。

量腹餐芝老未量野人作客太匆忙尙方樂施自然飯老女難燒無事香逄世縮頭緣屋漏看人懺悔爲危檣新秋處處鳴鶗鴂放與江麋鬭百芳

椒花風凍隻身遙別寄家書理藥苗兩度出山山不攺頻年索米米難消芋田巳賦狙公種蟻海未通芥子橋秋老不聞吹鐵篴看人次第坐吹蕭

白日天寒北斗低粉塵忙與女墻齊依檐蟋蟀知人語絕塞雁鴻辧馬蹄開徑爲誰通鳥道賣車從此謝雞棲淸時不合生危論長嘯騰騰送鼓鼙

一身不似鳥間關卻可騰笻滿看山石气入秋香到骨溪雲歸岫老開頻焚將書史成無學任與畫堂試半閒且喜艸凋胡馬靜刀頭涼月照新灣

勞人久矣狎風雷未負淸漣河月來偃蹇欲隨果下馬便宜先探隴頭梅新詩巳脫推敲勢薄酒聊消三五杯自信此心明似鏡不將鉛粉倩人開

委佩從容我亦能緣竿巳到末三層不從古史閒看柱可與公徒共戲冰便作猿狙猶有侶誰云虎凶盡無朋殷懃閣老箴規意奉與孤山打坐僧

有命蒼生共皺眉﹑豈應獨是我愁時﹑鋤松了不關花信。縛帚何曾負竹枝。一綫中原���﹑��行李水雲知﹑美人西去勞回首﹑欲探芙蓉寄與誰﹑

○濟河答友人

魚雅看天下﹑穉狂獨小臣﹑焚將書發焰。借得劍畱神﹑膚髮還父母﹑冠簪奉等倫﹑因君思翠竹﹑果未攺霜筠

匡時誰共奮報主我全虛著眼云無際回頭鳥不如蒼生看厝火白日動溝渠老去知何日關河再訪余

陳力吾何敢顚危聊自持風髙勁艸恨流急小舟知啼鳥懸心血冥鴻出羽儀所馮天子聖野老莫攢眉

積雪有時霽﹑奔流儻不回﹑一身楓葉冷﹑萬事老猿猜﹑殘史靑山眼。初衣脫鬼胎﹑莫從詩本裏。艸艸問風雷。

○潞河舟中偶作

畫艦忽人面。溪風亦世情不愁靑雀滯。故作白波橫。耐事非初學﹑窮途莫步兵。甞思石榻裏﹑香磴與云平﹑

衰亂一身在長懷明發多事親宜土室退老或雞窠木脫風無力舟輕水不波茅墻■﹝骨出﹞柳下愧巳數經過

○關河待閘

不候權門好寧辭水次勞人間疏鬼帝艸裏密魚舠兩岸遲終日白髭變暮篙應憐北渚老抱膝坐蘭臯

野气不能紫津人安得知孤舟容半膝閉戶想當時避世愁笳鼓休糧憶扊扅何堪臨水望鬢髮照如絲

○何玄子劉晉卿趙景之同發舟遲久不至

千載中流事﹑一時逐客過﹑盈盈看水隔﹑泛泛柰舟何﹑吾道終登岸﹑天心未攺柯﹑殘碑當劍繡﹑對榻與誰歌﹑

信宿成千里銀河夜未通飄零分雁字遠近失魚筒眾望歸才子孤行獨老翁尋甞論舟檝不與此時同

離思誰最苦失路想同舟攜手風吹面銷魂水北流人才紛落葉心事老驚鷗不識回空艦能分幾斛愁

親朋天愛護同串少安排月魄死仍活梅魂冷欲乖不因齊破陣那得屢經懷一語傳相憶雞鳴風雨皆

○偶作爲一開府

杯酒憐同捨寒風感綈袍舟檣天泛濫鎖鑰爾賢勞失路客萬里乘風隺一毛森然見武庫不敢問弓刀

中原方落葉蓬島未揚塵一葦關天下千艘結水濱鳥王新幟號龍母舊家神不復說鞍馬石渠愧比鄰

○別族兄大令

裏捨同遊好長安分手頻莫爲朋串累不似女兒親割夢啼黃葉因風醉白蘋兩行珍重意蚤巳寄家人

別去緣何事吾無愧此心微官天浩蕩遠近客蕭森鳥意通行李舟師辧布衾到愁兄久滯雪色滿西岑

○途中寄鴻寶

逐客巳千里圍城今幾時通灣眞陌道樊口況舟師雪屋髙人臥秋風猛士悲一生愁寡特儻有孝陵知

家園非信好頗不惱朋書隺怨出山後鳥啼入仕初全生花躑躅無恙艸籧篨十疏頭空白勿疑音問疏

○潞河別家兄

通顯世無賴艱危老始安一身隨客夢何艸藉天寒悟道因翻葉愁家爲滯官不知今夜月應作幾年看

白髮行相望靑春誰抗顏不攜妻子出翻與雁鴻還敗興非戎馬知余只暮山何時煎菊葉團坐石牀間

○出都寄淮上諸友

烽火巳成劇樵漁未到家蚤爲村客好坐覺古人遐郡縣蒼生系巖廊靑史賒衰愚無可似閒計隴頭畬

遭逄吾亦可悔不領鷗鳬坐見吹云盡甞愁明月孤湖平眾雁立風急只帆�曲折今生事天涯識老迂

○寄徐勿齋諸兄

再出邊塵後重歸胡馬前弓刀不結髮雲水自齊年坐使情緣盡翻成道力堅乾坤畱對榻臥散艸堂煙

憂世今何日遲君未出山艱危天屢造陰雨鳥空還聖學羲農上人才季孟間無言能悟主有涕此潺湲

○畱別江上諸友

靑史誰彊項白雲我貴腰終年焚諫艸一夜長蓬蕭刻劍爲花約畱松與雪消何時更促棹話退海門潮

○寄諸同志

催老人須鬢看書忘姓名未成新禮論多愧舊經生遠浦蘭猶馥初瀾鳥不驚因君思友樂不復惱朋爭

四海皆兄弟﹑孤舟誰比鄰﹑霜摧兩岸艸﹑天剩一歸人﹑萍梗宜爲客﹑松楸看此身。可憐中澤雁﹑噭噭更沾巾﹑

論世風波久思君燈火靑龍師知不佞蠹簡尙能靈斗寄千春柄天嚴長日扃爲誰畱古道鐘磬老虞廷

宗佑還多福諸君任客詒官髙良自快天遠那能知奴肆有窮日朋傾無盡時醫閭崖石上莫勒南山詩

○登泰山絕頂

棲遲五百里勃窣一登臨卽此漸鴻意殊非行道心鳳蕤蒼嶺路鹿尾小松陰何處尋天下培塿視古今

亦畏天門路除無虎豹關穿將羣險出喜得兩觀閒眞气渾能俗流云日自刪因思泰始者藉艸坐中間

丹黃如不滓面目尙依然賴有千尋气還存一握天蒼龍鱗甲古神女鬢絲玄欲去與誰約鳶朋信兩肩

千峯能總翠此道亦希夷削筍如無石分岑別有姿似因地位峻勉與物情宜西去馮靑鳥華峩寄所思

○岱頂觀日

海國尋甞望中原特創觀浮雲時退舍紫气乍登壇不住湧天眼難名轉道盤蕭然何所怪自美兩丸看

日出徧天下此間殊不同知無新袚濯不似舊瞳矓大地成空鑑千山領慧風多因諸障盡況在海門東

○與羲兆之徑山信宿梅谷【壬申附】

煨柮開荒艸復靑古人三過尙題名崇寧鈔子輕於紙空有殘碑對化城

髯翁心眼各空靑勑斷花邊寫藏經只今安得吳道子別寫蘇黃寄沓冥

靜猿慧鳥此侵尋不分殊蜜與聰琴後人欲識徑山雪別作當年寶月琳

古木陰陰記昔年鶯啼新火約畱連半生過此巳難得那復重來說舊緣

○都中簡寄南還諸友【丁丑附】

八載勞相憶三春又夢過衣塵隨馬落籬雨送花多不論文章契其如情愫何愛才兼好老年事未蹉跎

嶺梅貪早雪巖桂喜遲雲天意存開美吾生易失羣名緣新亦淺交臂久難分艸次看鞭影離心相對焚

以我不盡意逄君深相時人才成樜境世事近鴟夷道貴千秋合心畱諸子知風濤胥渡口未寫及門思

通顯易爲別艱虞交始深登車思故劍采佩憶遺簪自擬蟬依葉何愁鶴在林歸云西洞裏儻可遂招尋

○同何羲兆過徑山歷諸禪寺遂登淩霄有作

織竹窺檐徑徑中刳泉引水枝枝通千尺符筒成派字不知竹派自家風

寂照堂西壁水頭上池橋次石蒲流紅絲冰蓼橫開徑蘭菊誰家傲素秋

佛瓜山中柚橘房鳥窠宿艸各含芳創欲呼荼名紫髓無人號竹爲空王

回巒曲折水分縈約似匡廬上半層西望雙池猶百﹖﹖﹖白楡星引琉璃燈

○贈呂漢■﹝常上心下﹞

漢■﹝常上心下﹞本英年所學何精邃拔身入蒼玄俯首瞰儕輩貽我四義篇居然動明誨其一取威重恐爲溺友累其二取兼善不以獨谷貴其三論成人幾欲絕其類其四師文孔稱詩相藉慰感此聖賢心誦言怳如醉舉世尙飆藻誰別淄澠味君從劉先生湛然得其粹以爾含璞光拭我溝中淚玄露下明河蛇蟬自解蛻洵矣顏閔儔吾今得所畏

○督學倪三蘭年兄觸降錄事詩以慰之

心水向誰明云霾幾日晴狼豺何可問狐鼠自縱橫世旣輕靑史天應貴白丁古來寧有此掩卷謝書生

久矣愁文网今難爲法冠經師知可乞腹的豈堪安秋气翔危葉道香誦古檀諒非明主意不敢告言官

○屏居偶作寄倪侍禦

虎鼠趁人事龍蛇從所思未能逃漆室奚忍負明時道奧世無賴行危天亦疑重生爲小可飲啄自卑棲

慚無賣菜意況復欲鈔書寫竹流泉外料琴落日余包荒宜旅退消難或端居白髮散人澹江秋木葉疏

○倪晉源年伯八袠賀以古風

闇河桂子遶枝纏何知明鏡當天懸玄夷眞人探宛委秦觀帝子思飛騫不如我翁沸丹粒羞與香社爭開蓮滿堂玉筍恣蘭苗編籬銀管成珠簾自有新詩來解鼎況逢榮榭舊曝佺行路合知驄馬貴抱關安識靑牛玄坐使瘡痍出九地豈有故舊呼二天兩岸不知秋水漲花溪猶作秦人傳

黃石齋先生大滌函書卷二

●黃石齋先生大滌函書集錄卷三

詩

◆詩

廓落詩

靑巖

庚辰五月二十三日辭墓就逮時緹騎尙在南昌中夜出門諸友環顧不及爲別匍匐至水口揮手謝同人惘然有作

適驛道別某某並諸同學

南昌江中別某某及侄止子

巳別諸子依依不去欲同淵侄北上毅然麾之並示諸共學

以六月乙丑開逮以戊辰別諸子前十日庚申爲先慈諱日

十三日癸亥爲家兄誕辰時家兄七十有二淵侄在予舟中

巳別諸老而彭達生欲送予維揚辭之不得

再示同學

庚辰江渚別姜燕翁李梅公項從之兼諸父老

淮上別彭達生並示塗徳公

碭山道中遇警身先緹騎得過壽張

偶逢微雨

自西庫過請室復逢除夕

辛巳元日

重重生詩

西庫逢某省親

北寺同某對簿

是日黃霧四塞日靑無光爲正月念六日也

西北數間爲二周諸公畢命之處

抱足扶首幸而起立翛然寫懷

葉謙齋董叔匯各作平韻詩三十首分篇和之

壬午元日感事

隔岸

云霓篇

後云霓篇

詛洞

洞詛

偶有屬詠知巳動色以爲非宜復作此謝之可謂揚羮止沸矣

賦得陰崖結艸屋

小懺

大懺

集木篇

竹刀篇

十定詩

素詩

方密之屢索象正未之敢授爰謝乃翁仁榑

魯瞻臥子同過靈隱

壬午四月十五日移病過靈隱時雙足未瘥海昌陳太史曹木上孟長民諸孝廉勸予試步遂至飛來諸峯之巓偶爾迅筆使傖奴歌之尼供撫掌也

僧郵致彥升爲浮沈發詠依韻

同彥升長民木上登飛來蓮巓以諸子請促筆作五言

步出靈峯滯雨湖上同邵先之姚有僕朱康流陳彥升諸兄分賦

出靈峯謝源寶瑞屏巢軒諸丈並別塗徳公

仝羲兆長民去非僦靑山舩遂至大滌

夏五大滌山中觀雨用泉聲冷罇俎荷气香僮僕爲韻

午日大滌山仝羲兆去非木上浴咸拈李嶠丘壑信多美煙霞得所欽十韻

寄玄嶽念臺兩先生

喜雲間諸子過訪大滌山時何羲兆攜姚有僕朱康流往觀棲眞予方據梧獨觀康流所著三易澷成數行

二宋過訪大滌山攜經濟文編四百餘卷目翻其目不復能竟也信宿欲別艸艸書此謝之

次答韓茂貽見贈四詩

戴孝廉爲余棲遲江左艸艸書此勸棹西還並慰諸知我

贈呂漢■﹝常上心下﹞

大滌山中逢姚次白邇臺見顧憶漳社諸子興言髙韻不禁愴然又承惠風未能言和適何羲兆簡繩香二字遂成俚音足仭相思也

再訪歸云洞用錢去非韻

山中偶書示何羲兆

錢聖月世兄淸切屢見於詞用韻言謝

諸友漸辭出山獨與羲兆長民對榻夜坐月下聽鐘翛然有作各成十二韻

大滌山寄別陸魯瞻

寄別臥子兼懷鴻寶

將出大滌辭諸山靈兼別諸友

答郭彥深用原韻

出大滌將復溯江西上別姚有僕並爲明春勸駕

從大滌出禹航復僦舟西上搖漾之間諸友尙以筆腕相役慨然深意如魏挺之劉安世皆以作字潦艸爲深恥僕旣垂老謝雕虫之技廿餘年矣射禦無名釣弋寡致猶且未忘筆墨時弄柔翰作少年伎倆是不可恥孰可恥也觧纜憩一枝庵值錢去非作觀作書歌以是例觀當比於公孫大娘矣撫心恧焉因索筆再識數韻猶觧酲以酒也

書示郭彥深

武林溪上辭別曹木上時復微吟以當鐵篴也

諸友餞別棲水依韻言和

沈鄰秋追送語溪數行識別

費韞生攜捲至煙雨湖中擬作十詩值客履錯然僅完其半殊潦艸足咲也

古長歌贈林山人再入虞山

陳令威中丞守關外撫薊門綢繆甚至以義州欵議見左中樞每念往事爲之慨然予亦以爭義州電釁率率書此不盡興懷

題汪爾陶所藏謝思忠畫卷

題吳來之觧綬圖

十年以來欲爲鄭孔肩峚山集序未能也曹木上以壽子玄子意勒筆爲之率率數行附馳帛上使孔肩九京聞之必爲發粲也

吳園再值黃波臣用原韻

吳江舟中酬徐節之

別節之兼慰諸友

羲兆長民去非送至京口拈韻識別

九言六句

書示汪爾陶

吳江舟中讀雪堂新詩同何羲兆賦雪堂艷二闋奉錢爾斐鐵板彈絲足發一粲也

○廓落詩

倒垂空碧晃昭回雪盡橫云數鳥來烏兔影中催鬢髮江湖鏡底澹蒿萊日焚彖史三千卷坐撒香塵十萬灰自笑此身多廓落火車劍樹一齊開

一瞬攢眉半百年古人能得幾周旋寒煙自繞介山外香艸仍芬湘水邊五石匏中容几案雙趺榻裏墜林泉敲燈夜乞侏儒米巳在羲皇巢燧前

扶杖搴云數感懷﹑果然藤气傲芒鞵﹑靑天不絕寒松路。燹火仍畱枯樹荄﹑欲寄桐思慚少婦。自攜石臼鎭空齋。月中桂實酸於棗。落盡冰潭碧水隈。

失隊鶴羣去未還藥師餅客少開顏神人閒守瑯玕樹逸史忙翻大小山盡有波瀾瀠島嶠可無聲唳動塵寰五羊賊子看皮裏猶在雞屍牛後間

落花春迸露萍流﹑天上星楡共瀉愁﹑四野笳聲催澤雁﹑三山濤气滯沙鷗﹑疾風不撓獨搖艸。弱水能浮匏葉舟。畱得鳥巢收竹實﹑乾坤雙眼白雲秋﹑

憶卻負鋤采藥難朱弦銀管不湏彈潮來雞足侵欹枕海大魚須骨釣竿斷臂道人春自在折肱範叔老仍寒球圖刀訓千秋事並作兒啼黃�看

雲松猿鶴巳昆侖﹑化得沙虫亦自尊。豈有神圖遺禹鼎。浪隨玉斗度鴻門。尙方初嗜靑龍膾﹑眞宰漫招髙士魂﹑何處松巢安七尺﹑與君遊遠共王孫

衡石投簽日百函何曾趙李坐淸談白頭屠釣成無賴彌月爬搔未不堪皚雪自然推火浣蓼虫不合理冰蠶靑山在處生薇蕨鹿豕場中舊盍簪

烈雪炎霜老不經乍經松壑倍靑靑還山不失屠羊肆歸隱寧無放鶴亭坐聽啼鳥催落葉愁看譙鼓送晨星江湖滿望生漁网且與髙鴻共杳冥

古樹上頭少著花﹑桃流巳斷避秦家﹑世間何處無監蟹﹑衣角尋常有鬭蝸﹑坐客幸逢龍正睡﹑行人湏避蟻開牙﹑半生能用幾枝杖。又種方笻十畝賒。

○靑巖

靑巖鬱鬱盤靑龍﹑十圍百圍靑芙蓉﹑眞人旣得歸眞宅﹑樵子仍可樵靑松﹑靑巖樵子手玉斧﹑曾直天門震天鼓﹑一時號爲龍與夔﹑四嶽九牧安足數﹑一再出山未誓墓﹑抺馬飼騶盡芳杜﹑靑松約約期君歸猿招鶴跂巖頭樹﹑翺翔忽忽二十年﹑山中彊半藉松眠﹑歲星不滯金門下﹑劍气頻挼北斗邊﹑以此浩然想樵捨﹑白雲窈窕靑巖下﹑解纓濯足滄海流﹑時兼漁政搴漁舟﹑往返辭家不數里﹑朝風暮風送樵子﹑一葉靑柯一局碁﹑一聲黃鳥一句詩﹑吾鄕旣自飽柚橘﹑況有白潮吐明月﹑蟹螯如車丹於砂﹑占城百斛不過家﹑團傘荔枝巳結子﹑火齊木難如泥沙﹑況復諸郎各懷抱﹑看山亦得靑巖道﹑時作燕語呼平頭﹑復怪蕙蘭如靑艸﹑阿翁鬢髮殊依然﹑不與佺期爭白玄﹑從此但自稱八百﹑何必椿史談大千靑巖山阿三百戶﹑个个人識舊時路﹑爲君吹笛爲君歌﹑爲君放牛橫山坡﹑上帝只今惡跨詡﹑莫說靑巖樂如許﹑恐復煩君修玉斧。

○庚辰五月二十三日辭墓就逮時緹騎尙在南昌中夜出門諸友環顧不及爲別匍匐至水口揮手謝同人惘然有作

買屩一出門。灑血巳萬里。六月踐靑霜。千春沸楚水。誓墓苦巳遲。懷湘母乃始。大海欲枯漧。孤棹安得理。明時驩齊誅。到入巢許耳。衡泌無安棲。岱華結虎齒。冰鐵徑寸心。灰溺百部史。臣罪如傾河。當於何者起。親朋但道古。引涕傁不是。危途心所經﹑艱貞久自矢﹑幸不當二人。千勿語妻子

○適驛道別某某並諸同學

道人不決眥﹑遼者不揮淚﹑縣崖千﹖﹖﹖巓﹑撒手得所貴﹑生平少屏語。臨難乃自遂。疾雷破孤峯。要非物所碎。親亦不受憐。怨亦不得媿。虎穴曾髙眠﹑龍拏安敢避﹑但非徑寸珠﹑照影中如醉。

日月有蔽虧﹑風庭何所私﹑明明一寸弦﹑不爲晦朔移﹑白手煉黃金﹑要當有試之﹑桂火燒昆崗﹑未變貞琬姿﹑所惜廿年前﹑不蚤事﹖鎡﹑女子一許人。膚髮非親遺。取水當就烹。析薪當就炊。幸爾諸親鄰。知吾耕織時。

○南昌江中別某某及侄止子

去矣勿復道。寶劍𨿽不快。猶及割蔓艸。去矣勿復云。燹火摧孤松。何必牽芳蓀。男兒各自愛。扶檣上漏舟。決非力所在。男兒各自謀。爲善毋近名。近名生百憂。去矣且分手。千年一瞬間。石泐金方朽。去矣且勿遲。騏驥脫血胎。安肯跧鳴悲。爲謝諸倪髦。當何相見期。

○巳別諸子依依不去欲同淵侄北上毅然麾之並示諸共學

君不見古人褁足走流血。蹄羣散盡飛鳴絕。又不見都亭吏卒無姓名。赤幘揮手驅靑蠅。方今明時安敢擬。累臣客送三千里。生離死別不可知。友道君恩巳如此。汀漳山髙髙入云。章貢水駛如奔軍。六月囚徒脫桎梏。諸子何苦悲離羣。人生報主各有道。孤身掩口銜靑艸。人生師古亦有時。結束鞍馬騰茅茨。英賢致身解血骨。不向蛇蜩求異術。林﹖﹖香庭除樂事多。彈劍送人將柰何。天上巍神輕意气。琴築哀弦安所寘。斯文未喪應能來。湯花火花仍能開。垂飛不食尋常事。加餐勸我何爲哉。且往治吾廬。且還牧吾駒。靑穹眸子晶於珠。定不隨人銷居諸。君不見。次公從此傳尙書。

○以六月乙丑開逮以戊辰別諸子前十日庚申爲先慈諱日

傷足猶未瘳剉手又重及冰鐵摧肝腸安能不泗泣壯年寶慈訓風濤度桂檝濡袽十五載遂爲衝鹵入杖痕不可捫指痛安得戢前月夢慈顏皺有屢於邑攀持忽杳然攬被涕猶濕人非剖腹生誰肯赴其急巳老白頭烏復念斷乳汁感慨古申共一坐爲十立安得還墓前風雷共呼噏

○十三日癸亥爲家兄誕辰時家兄七十有二淵侄在予舟中

遠嶼集乘鴻志不在稻梁喋唼蘆葦間遊沭日月光飛繳從何來四翼分蒼黃豈不樂徘徊收翮心巳傷宛頸相顧鳴湖海爲悲涼憶昔親在時四畦少遺穗吾兄日拮據手口俱憔悴息肩能幾何風雲又顚沛經時變須髮枯眸老涕淚世間諸歡盤到我輒破碎周廬數松竹動影如夜魅馴兔亦巳散慈鹿亦以瘁諒非兄所居家人各懷畏儻可畱餘年開尊綻殊慰

○巳別諸老而彭達生欲送予維揚辭之不得

此酒不可勸。此檝不可擊。大風吹赭圻。一夜化巉石。從行六七人﹑各巳掃去迹﹑病鳥無勁枝。毒云無健翼。區區碧血心﹑恐非世所識﹑季布重新交﹑魏舒喜疇昔﹑才與道難兼。名常與命敵﹑麋鹿好仙羣﹑故爲豺虎得﹑況巳負矢奔﹑跂足何顧惜﹑靑天圍曠野亦欲省矰弋。剗卻衡與華卽爲平界尺。擲斧割危巒。吾何愛腰脊。生平禮孤影。一旦破絕壁。大鳥夾靑蠅。要未謝弔客。感君骨肉交﹑凝涕乃脈脈

○再示同學

吾聞諸夫子仁人無死地呂梁蹈輪波焦原出焰熾當其廁足時與衽席何異苟復知忠信卽有水火意兩者比擬間焚湧不可避古賢治精神皮膜非所治齅血得金鮏味骨得玉气所有諸灰礫烹煉了一致龍比生陶唐禹契落二季膚體各不尊毛胈安足貴況彼溝中瘠輾轉欲羮沸而我委紳佩如鳥與獸視上乃愧魏闕俯乃愧苫次引艾坐醫門剖肝爲納計徑寸獲所安千載謝吾事飲水觀浮雲采薪贈當世難易心自知不在隱與吏衰鳳未易毛傷麟不綴轡區區蹄毳間日月爲決眥儻逢尼山人爲雪尼山淚

疾雷破寒山。凍手裂鳴琴。俯顧牀頭雞。風雨無殊音。人生非松舟。奚忍自浮沈。中田一號涕。象鳥知其心。澤畔行哀歌。魚龍爲悲吟。豈不樂南燻。優遊披素襟。乳血在君親。霜露不敢侵。悠悠行路人。安足相追尋。澗水亦巳泓。入海方知深。泰山爲物宗。非直有危岑。神明集眉端。百鬼伺其陰。臣子無他能。微誠聊自任。遂志爲骨山。委命爲月林。綐此未墜生。呱啼亦古今。箕文垂𦇤褓。後死共縫紝。穹途結細迹。北極通磁鍼。豈必呼市師。爲牽覆足衾。行矣加飯餐。此道未霃霪。空言撐天地。星斗何蕭森遠爲萬里鄰。近爲數尺涔。形影𨿽參差。夢寐猶能諶。愼勿辜鱗鴻。寸楮千黃金。

○庚辰江渚別姜燕翁李梅公項從之兼諸父老

風濤安可問蹤迹巳如斯﹖女﹖女﹖送魚龍苦畫圖虎凶疑一身余襆被四壁斷茅茨愧煞艸堂檄幽人知未知

此豈尋常別何爲生遠將道乖天尺五人異水中央靈璅窺猿檻還魂施肘方但馮忠信力果否蹈洪梁

癡朽亦人子孤危儻舊臣詩書知不效膚髮與誰親老散鷗麋伴新盟虎豹鄰極多漁父意未敢滯江濱

鬼徑穿雲竇刀頭轉藥丸一肱容九折半咽謝加餐生殺隨明主風雷湧小官履霜與別鵠初曲巳難彈

世道依稀在名流風教齊岑牟天覆被蒯屨鬼提攜穩貼魚蝦市蒼茫桃李蹊明河數滴雨盡注大江西

豈不樂玆土巳懷禮樹憂鳳衰無覽下麟怪得幽求藥褁慚幹祿薪擔惜反裘到頭多罪過不在此離愁

淸晝無逃雨遁荒豈素心似逢開闊网亦有失前禽驚鳥虛弦落余魚半壑尋悠悠看楚水蘭芷到於今

江湖未逼促僶仰獨吾生主意寬靑史天心急太平避秦迷去路報國惜孤行所愧蒓鱸福偏歸老步兵

○淮上別彭達生並示塗徳公

仗劍辭家見古人古人似爾更難倫不教賣卜時過市況得聯舟蹔比鄰風雨雞聲摧一葉於蘭香气動千春斯文未喪吾歸在莫作二招問水濱

便是獨弦擁乞兒援琴舞戚共支離及門未變屠沽服野店尙黏慶曆詩入檻猿無斷臂法休糧鶴有鏁眸時尋常笳皷開舟處未必逢君寄所思

誰能傾蓋不躊躇縞帶繞鞭各起予最下人才惟節烈全消吾道未粗疏空靑老骨看無血契闊神交想異書欲結芋灰深坐夜恐君亦有未焚車

○碭山道中遇警身先緹騎得過壽張

驀地波塵巳縱橫看誰鞭影得先陽鶴因著箭無儀羽虎爲忘機共衛生髙士山中題石竺老翁谷口飯黃精可憐罣网豫且後又與虫魚借路行

鶻陣聞鴟失落梅果然弓馬未雄才車中膠目思﹖﹖包皷澤底圖形負釣臺世徑只容甘艸過面光莫向苦桃開夜行破石尋常事不是排駝猿臂來

屠兒聲唳莫驚魂熟視尙餘劍气存病馬能疏空澤道傷麟猶感采薪恩可容羌虜頻聞姓畏使書生數舉幡何處山中銷血迹犯松鹿豕不經門

似爾人宜丘壑間何當縋絕又扶攀牛軥巳失東西路鳥翮未翔大小山不信精誠通水火偏從楯鑕示安閒射聲諸騎休搖手七獲丈夫未閉關

七尺難停箭上弦﹑馬頭安得穩周旋﹑銜隊裏甘臣僕﹑破塜帆巾識長年﹑閉戶誰知龍正鬭﹑幽人定與虎同眠﹑懸崖在處堪垂踵﹑不獨荒臺北斗邊

開籠小可與梳翎﹑信得書生未隱形﹑雪壁久無斷臂法﹑爛山空有飯牛經﹑三分野葛知滋味﹑半粟丹砂誤性靈。不是獵場仍見獵﹑儒冠總負少微星

幾回躑躅不辭家隔岸身輕蘆荻花物色重埋千里骨耘鋤未損東陵瓜無端結夢從逢比何敢當年字莫邪四顧白波能穩貼老翁任委與荒沙

一宿奔車動百林更無幽操與匡琹自甘積雪摧黃葉不許盲云斷遠岑走壙何干麋鹿命登髙尙有胥靡心偸生促刺過中澤媿與明廷布好音

巳判陽河臥采薇五湖心緒又重違自燒皂莢終香運試作葭灰破月圍特地入羣羊不亂翻空投网鳥難飛當年蚤結華峩願五尺椶團共息機

云雷閃處隙光垂﹑楯鼻仍容倒接■﹝罒離﹞﹑自向江神投劍佩﹑翻從儺鬼混須眉﹑剖肝自昔難明玉﹑斷尾於今未謝犧。最憶漆工依樹後。長年抱膝少鄰知。

○偶逢微雨

涸鮒仰河神呼云出疏島百日能淋漓靈龜猶未老

山雞愛丹羽野露不怕濕雙翿牽雨絲故在水中立

拔宅遺麥叉﹑移山漏鹿駕﹑豈畏大陸沈﹑匆匆何不暇﹑

噀酒傾玉盆誅蛟截銀鏁急需霹靂車爲搏中廚火

○自西庫過請室復逢除夕

涼雱此無數﹑虎豹又重關﹑世道垂殘臈﹑君恩總負山寒﹑衣靑史滴﹑短髮白雲刪﹑何處上林鴈﹑曾經大澤還﹑

事亦古曾有人今何不堪蒲團翻鬼谷木匣坐僧龕遶夢家千樹詮書易半函自憐土室債別出盧庵

後死知無怨偸生尙感恩天除碧血路雪浸老云根放鴿開籠少啼鳥倚樹尊百年能幾日對此坐黃昏

灰溺存吾性。冰堅見物心﹑藥因習苦淡。痛爲絕交深﹑餐寢驚人脯﹑庖林等鹿音。何期更釁浴﹑不作左徒吟﹑

百煉余孤指千春黨隻身雀侵鎩翮鶴鬼噪失歸人牘背看無字鉗頭樂有鄰半生匡道力莫此逗前因

不是顚隮路安知推納多捨身垂塹壑施藥動風波道碎空山在天低病鳥過殘燈與破簟彊半似巖阿

我法仍無恙春寒能幾回靑霜佑樹忍輕繳老猿猜木石肝腸是鍼磁形影來此間何可托聞爆有餘哀

握粟日投卜更無詹尹知窮魚呼遠海喑鴈失淸池臈盡年華退燈催星斗移關心誰冣久雪臥土山時

讀易慚虛度艱貞惜暮年淸明無促网孽子剩奇緣刼火煤牀下椒花落日邊漫甞毒艸徧坐卻古人憐

多方支赤骨不暇問蒼生報主文章誤辭家毛羽輕人依魑魅熟天閟風雷淸從此銷殘夢南冠祝太平

○辛巳元日

亦是此元月簪裾異昔年津涯寧問海尺五尙依天桃梗寒無賴葭灰濕不然書云誰記憶珥筆細旃前

夷跖難分路雞鳴如晦心不才應禦魁思舊或投林野志禁園鹿山啼供奉禽何端隨法具別頌主恩深

龍蛇今接歲虎凶昔迷途雪破鐵山未春歸香艸無荔衣千種好版竈半生孤不識誰漁父能箴楚大夫

世网非吾設危絳亦眾安不應愁太必﹖虫況在老中看道命尊前史儀形上鬼官向來隨燕雀歌舞未於闌

七尺還君父單辭質古人道非生世挽過在出山頻遠鶴新交絕匏﹖舊系親不知三徑裏可有客逡巡

繭室馮誰創膠車又此時除無大鳥致莫使靑蠅知損命非刀鑊衛生或棘茨逢人猶破涕勉誦宛鳩詩

老慚心不細病苫道難療折骨吾生近筮魂天問遙壯波分溢壑福羽動驚霄寄語冥飛者尙當避小招

遺直何湏問同心各未謀一番奇事案几道白雲秋碎首煩禽息陳屍憶史鰍世間無俊物精气老螭頭

華磚廿載夢委佩幾春初炭獸吹新焰河神笑舊魚天翻齊物論家頂化人書一榻能相寄奚殊楊子居

總不輕人處獨甞滋味多﹖林月攵﹖齊黃蘗飯臥雪白茅蓑帝子方艱步徵夫況枕戈餘生猶鐵石未敢恨風波

○重重生詩

壬申歲以二月九日被放出都辛巳又以是日恭乘木鳳皆值誕辰仰邀不死因感舊作再爲重生詩

毛骨擔明主風雷報至親十年雙血路萬里只歸人古色琹書在筮魂夢寐眞從今除死籍天結老彭因

不敢談才命無能頌化工何期幽谷日頓作灑松風鼎耳明神護刀頭寶气通銜恩蘇百艸喜與眾人同

天意豈人識春還非鳥知梨花鳩眼漏燈影鵲心期浲水巢松樂炎云臥雪宜步檐看北斗浩蕩有誰私

可有赤松气諒無靑史心偶隨煙上下不與梗浮沈破骨金人誡掉頭梁父吟魚鉤驚絕處千尺未淸深

知我惟明發更誰知我生虹書天覆野螺皷佛開城鳥識牛羊路人賒鹿豕盟可憐諸罔極垂老辧兒聲

顚沛亦吾素安排知主恩鋤瓜存誤手扶杖覓啼痕賽醮鄕鄰樂開齊穉子喧遙知松栢老眉眼動柴門

耐事誰全爾勞人祗半吾熊丸千種下﹖金﹖斤﹖夢一朝蘇跣足焦原過塡心溟海枯後生能老必﹖虫莫贊解衣圖

醜不如王貢所踰李杜多道窮猶有命日永未焚和細節存金櫃殊恩澹玉波應調餘瀝血爲寫洗兵歌

叢脞皆臣子宵懃獨聖君剖肝難再獻斸舌去誰聞藥﹖林月攵﹖通身樹香銷四海云不愁生死大無以答鷗羣

臯契前身是胥靡今日非桃虫經數化野鶴尙全歸鳥說幹余骨人談丁令威幾巡江樹裏曾共白雲飛

自此無多事孤舟聽晚潮靑松皆萬歲白鳥共幹霄雨過收茵子花闌種藥苗殷懃辭北叟病久欲尊腰

荷筱教兒去扶鋤道韻長半山藜杖穩四月稻花香僮約繩頭契牛醫肘後方緘燈看手足儻有未明光

○西庫逢某省親

積雪排山處白雲迷路中悲啼今一遇此事古誰同艸盡參苗短天寒鹿迹窮難將臣子意迸瀉與西風

曲折難揮涕生成挩負恩不才寧喪我委命各傷魂小艸荒喬木逋烏鬧故園祗慚漁父問莫訟正平冤

淸切乖時尙文明累至親飛潛俱不可俯仰且逡巡世晚良心在天髙下聽頻誰能耽熱火了不慕二人

亦是聖賢路難開忠孝襟波濤緣底事歷落到於今月下方諸淚雷寒寶劍心沈吟靑夜裏毛髮鬼蕭森

○北寺同某對簿

聲气生奇可倉黃動鬼神鷹巢逢落鳳虎穴見啼麟豈有十年識浪生一日嗔史蘧參不到萬里辧親鄰

各了心中事奚關世上蹤﹖林月攵﹖材寧見夢行露爲誰容一片蕤賓鐵數聲霜夜鐘相逢如雪裏隔岸禮孤松

魯國多男子淸時況丈夫岱宗未破碎北斗自廉隅道喪斯人在天傾尺木扶尋常生死債吾黨莫驚呼

豈亦乾象緯無煩問寸心去人天一握平地壁千尋不取尊堯錄未燒鴻寶金此身非血肉相對共髙深

○是日黃霧四塞日靑無光爲正月念六日也

臣子何煩問風雷亦大勞日光良自在天聽未云髙滄海收明鏡靑霜碎綈袍莫教千古下比屋誦離騷

天心喜用晦吾道■﹝冉阝﹞能開事出浮雲外人從昧谷來藥隨媧石淡戈趁魯陽回玄黃看兩馬未戰巳虺隤

莫爲蒼生動豈因累子悲湔除微雨過磨洗靑雲垂若木思新采藜光感舊時一車憑聖主儻有近臣知

○西北數間爲二周諸公畢命之處

近事十餘載懲心二百年血光縈日暈精繡澹龍泉巳盡排山力重開砥柱天香風猶未沬過此數泫然

昭代多君子淸流此再淸豈關門戶事動使鬼神驚迸命扶中葉同遊璨九京傅看芝艸迹鍾鼎羽毛輕

撐持非只手獨往恨無鄰後死耽千歲當時作七人畫圖閭巷有香火夢魂親不識精靈路能通漳水濱

蘭纕焚巳盡﹑野火又揚灰﹑古道存無怨﹑人間自可哀。靑天鐫骨肉。烮祖煉風雷。抑欎當年願﹑樐遲今乃來

○抱足扶首幸而起立翛然寫懷

啟免吾𨿽蜜艱虞古所希尋常人不到意表爾相依逸興辜藍轝家風蕩釣磯應知萬里意隴首得同歸

何期逢肉骨不約爾能勞天意尊原隰霜威貼羽毛疑人新役卒佀我舊功曹搖手行相慰春風灑布袍

好事從珠火眞愚入橐饘莫爲忠信誤尙有鬼神憐夢裏耘池艸更闌減雪眠森然諸子在怪似講堂前

各有安排趣不關羅織來一瓠天上墜半鏡月中開老雀師黃口寒香愛凍灰勉扶雙足健藥杵動裴徊

○葉謙齋董叔匯各作平韻詩三十首分篇和之

虎谷蛟潭人影空棕團攜得與誰同破車巳頓荒山下短棹仍投雪浪中出袖琪花齊化石開帷蠟火各經風茅蒓握卜千無數何處安流滄海東

最不宜看雲樹濃況當隙照又云封靑霜偶結明河淚白日頻傳子夜鐘半壁寒灰圍客夢一壺漏屋穩身容驚心戶外傖兒語多少黃鸝失亂松

促刺屏間兒女宜喧蟬今巳斷枯枝不辭碧藕通身脆莫說蟠桃結果遲烏鴿掌盤猶覓食貓狐眼鏡未移時甫田歷歷生驕莠空對笠人訴所思

半磚墮甑各漁磯何處沙灘不篛衣猿檻難銜銀索去燕窠猶貼布帆歸百錢穆卜饒生計兩字明符澹殺機聞道西山六月雪孤臣未敢問霜飛

伐檀人去久乖崖梳艸薙云汝未諧鶩鴨欄中容絕足龍驪穴底失開懷巳看日腳侵枯岸不趁雷車問舊荄石馬銅駝能自在小船灣處卽髙齋

隨它燕雀雅裴徊巳見朱闌點綠苔束楚何當支大廈奔流端不頋微灰鴟夷自賽江湖顧袍鼓難明堂阜才只此山深朋好絕虎嗥猿噪浪相猜

誰貪鯉尾與猩唇蘗蠹蓼虫久自醇莫向鹽梅甞異味翻從毒艸見眞身牢騷鬼射沙中影割截天停綫下人自是殘膚通世法髑髏在處感靑綸

殘碁歷亂巳難分復�空杯禱落曛白首系官如祝發長天送老屬孤云人經多難思偏遠賦爲消愁語不文最憶堊廬員石下松脂楓乳共和燻

率野仍知虎凶尊蛓虫徑不悟朝昏紫苔任蝕匣中劍白浪頻翻馬上盆百戰沙場猶吐气片言黯背但銷魂宮絳允矣吾夫子莫說香柔舌自存

十七部書一夜刪離身蕭斧郎髙閒艱貞不敢聞箕子明哲隨它咲史班吳市故家仍辧姓艸堂神物別移山鐵圍盡處無開路萬歲君恩出此間

○壬午元日感事

辟門元日感咨疇五過滎光動冕旒一自丹書臨北面更無帝﹖﹖衮揖東頭天支大廈思隆棟帝念巨用重濟舟泰運只憑新禮樂良臣何以答端求

黃虞曠典雅難倫復有賡揚到比鄰不謂保明初訪落還從尊帝得忱恂玄穹鑑物垂垂定聖主惇庸事事眞幾代圖松當此禮光風穆雨四門賓

師臣者帝古尊賢況在宸居異講筵七聖道通大麓外八能占應泰階前未湏審象知惟肖不待飄風賦有卷十四朝來無故事安昌稽古序當年

星辰從此睹重華勸爾聞昌卽拜嘉縱賜千金猶有數𨿽封百子又何加碧磚長瀉交龍影紗帽能添壓鬢花新注起居人見少各傳銀管照家家

○隔岸

隔岸殊憐爾牀頭風雨聲葉飄林巳亂日落鳥孤鳴共患寧終老分身且就平盈盈看尺水渺渺上愁城

分籠傷雀性衝浪拚帆疑宛爾未通夢居然生不知殘燈思屬起火念晨炊何處蒲團裏敲冰銷��

提攜二百日展轉五更鐘破凍巳蘇艸驚濤又到松文緣饒鬼妬世法斷朋從料爾能無死重尋云外蹤

○云霓篇

翹首三農望臨春行雨時屏翳方作合螮蝀莫乘之天地愁弓影龍蛇護羽旗油然能不滯灑酒上靈祠

天意垂慈久云心殊未然欲傾珠玉汁猶結薜蘿煙渴飲連環井倦呼撫掌泉雌雄今正妬蓑笠且安眠

巳識稻梁苦寧知丰艸驕風根生絳幘日腳墜靑綃禹鳥初安步僊人方度橋澘然憶舊事睨雪未全消

豈不愁雲漢其如霖雨何靑天思解熱炎鬼樂行歌巳渙傾盆汗空傳白適波誰當從泛泛放爾舊林阿

○後云霓篇

倚﹖猶未倦蚤莫巳油然月灑蝦蟇水花喧蝴蝶天傒情看滿望公道到私田隴上相逢者同聲祝大年

祈年春孔夙果不負農家苔气侵浮磬蝸涎上釣槎屯營開北塞火米足新畬莫笑豚蹄狹騰歡巳滿車

柱楚通佳气﹑春風領麥秋﹑西疇人語好﹑上苑鳥聲幽﹑舉酒辭白澤。褰裳慰爽鳩﹑不知研滴水﹑果否似靈湫

巳得土龍意今知鳴鸛心炎雲天不耐湛露斗同斟從此無枯澤何須更雨金萬方歌舞處非獨帝城陰

○詛洞

白雲庫中枕斗室如椰子大不見三光自揣生平喜探幽窟窮極之趣呈於夢寐勿使見者疑其晦塞也

生平摉山愛湲壑摉山無洞心不樂每言無洞遊頑山如面交者無心腹山空結想心幽癡中夜寤夢常見之石罅谽谺藏窈窕擔簦赤腳相追隨此中黝冥少日气蝙蝠撲火掠黑墬咫尺不辯三辰光那得神仙丹篆字讀書蚤不登髙明朱檻丹樓相與淸鑱胸彊作玄奧窟要使鬼谷傲華閱果然精魅爲都君扶牀張燈坐黃昏削瓜面前隱訾語狐窠兔館來溫存夢中似見洞主說幽玄到底是癡物幾人垂翼此中來尙與晴峯訴明發因思生平失探討不合略破潛靈道江上二十四靈山腑臟疑人安得好第一混沌見委羽大翮巳堆成糞土次則林屋稱乖崖半罅側身不得回魚龍石鍾亦腥穢華陽良常但昧昧大抵潛靈委蛻來窌空髓徙心悲哀或有散發枯疏屬我往從之何爲哉於今歷歷成精怪一竈一牀不自在日光漏綫不肯垂飛鼠飛飛欲晝晦我昔貽爾雙靑鞵君今報我枯涎蝸我昔貽爾單鐵杖君今報我覆盆盎三辰冥冥何時晶伐木山中空嚶鳴遷喬出谷亦成夢畏君窈窕目相送

○洞詛

作詛洞巳復自啽囈如答客嘲者後人見之可爲發笑也

洞壑精靈不捏怪開襟揖客了無礙何處白雲起庫中彊捉人裾作芥蔕交深交淺心自知夢明夢晦夜何其與君乾坤共一壑蜂房蟻國空相持丈夫曉理識精祕要識世間無怪事玲瓏心孔開慧園何者洞房塞素門盡有通人納軒殿如穿水竇負門扇一尺席地能精專飛神越空騰靑天古人面壁十九載一息木﹖搴蓬夜渡海今人壯遊三十年自賃籧篨數百錢夷吾當年適魯國膠目上車安足數立談數語酬霸王髙子當轅國子鼓玄成昔日亦當誅金吾排門不敢呼自非房杜存舊識太平那得如唐虞遇合有神交有命靑天一一爲人正心鍼理綫細於絲不與杖頭說幽靚君惡洞幽軒殿明此中莫有通人情君惡蒼苔蝙蝠气此中莫有燕雀志世間蹄尾污靑山委羽林屋長閉關魚龍石鍾付漁父華陽良常辭嫏嬛自是吾家少玄貫琪榭瓊樓不肯贊現前只作雞棲看遂使閬風成絕岸君家亦有黃初平驅羊如山餐杜蘅亦有王生采石髓丹書百行寫寸紙初來昏椓成樵夫中年霞光開眉須夷吾玄成何足道要與赤松展懷抱雞棲狗竇安足猜專心壹神云日開恨君當日交巳淺混廁階頭說嬿婉悔不畱君作雞犬

○偶有屬詠知巳動色以爲非宜復作此謝之可謂揚羮止沸矣

貞婦謝文綺﹑不復造桑下﹑豈不念蠶饑﹑筐筥久離捨﹑貞婦甘葛絺。不復思屬纊。豈不念霜寒。溫煦非所尙。漆室諸姑姊﹑纂組皆鍼神﹑款勉分素絲﹑手持心不親﹑黃鳥啼我前﹑蛺蝶繞我鄰﹑掬水爲朝餐﹑鋤牀爲暮薪﹑姑姊惠一簟﹑一簟十拱璧﹑此意豈不嘉﹑孤身與誰適﹑解衣覆薄帷﹑宛見諸繡鵠﹑亦有羣鴛鴦﹑掩涕思舊服﹑伐棘傷故園﹑斷機觸前緒﹑共此幽人心﹑壹郁安得語﹑東家少女兒。十五爲姑嫜。𦇤褓畫飛龍。珠翠塡下裳。西家宿癅姑。五十爲少婦。系華白鬢間。翔蜂不忍去。姑姊勿復云﹑隈墻恐有耳﹑采花莫采刺﹑照鏡莫照水﹑東西廧頭烏﹑長嘴舍利齒﹑寒莫從狐棲。饑莫從雀徙。病莫從蛇醫。苦莫從薺理。有命縣在天。誰敢信吾是。

○賦得陰崖結艸屋

北陸檐長日影短。雞啼烏噪恆苦晚。腰鎌補屋搴茅茨。出門恐有豺虎知。壁間漏泉灑漉濁。蝮蛇閒遊戲靑竹。繩牀倚竈午云頹。牀頭采薪去不回寒螿入帷燈火死。摸鎌所石石不理。靑晨探雪爲朝餐。摉書引火傷肺肝。書囊欲折三五﹖。長天久巳無飛雁。人生安得長少年。結髮短於結茅錢。市門刺繡展纖指。不識茅檐爲魚齒。穿鍼月下紫橊裙。但指陰崖爲墓門。爲誰鉏茅再盤結。一尺茅根三尺鐵。秋風莫掩茅屋飛。天下尙多人無歸。雪花莫壓茅屋倒。天下幾人猶未老。黃金靑繡璅威蕤。故迹久歸生苔衣。夢中曾到知是非。

○小懺

稽首穹身卑耳風霆莫惱君子昆虫有罪自知燈香熒熒不欺我曾脫巾如廁目與廁神迕視我曾觸手搏牛手血幾灑牛頭六月自汲井水不及投錢井底荒年一過姊家半餐爲辭咄嗟我曾不領雜麥棄地自委餘力我曾自炊蘇蒸不知爲鄰墓薪瞠見蒼鷹搏爵救爵不能匍匐荷鉏欲適火畬失手不護交蛇我曾恭承面唾以手拭面還坐我曾誤觸親名當筵涕泗縱橫少年讀書貧賤中年知識離散風霆容有不知穹身卑耳知之上抵炎融霹靂下抵蛟龍魚鱉昆虫有罪自將臣心自焚燈香

○大懺

爲臣努力當忠爲子努力當孝排山倒海莫酬拆骨還肉不效丈夫三十耕田可應涕泣呼天有道平格昭然何當才藝自憐憶昔負﹖莘野一旦幡然駟馬彈琴陋巷自佳何爲褒衣樹下子長母少當嫌就笄荓蜂不廉望炊瓜發未占持甑攫塵太纖自是鋤瓜艸艸怡親每食不飽�牀叱狗聲髙東鄰西鄰伐棗會應多集聖賢撞鐘伐鼓昌言呂公還釣渭泉夷齊掩口暮年雍仲解衣龍子夷吾飭節市裏端木殺馬焚車寧公終跖牛矢不見西人去國經日樹下一宿祗今宮室巍峩從遊居徒繁多

○集木篇

悲風懷曠野集木想共人天地龍蛇蛻冰霜奴僕身窮猿存舊侶創烏得新鄰豈不愛多暇其如交始屯安危秋罣葉枯菀岸棲蘋踵息三分力道心徑寸塵穿巢看石迹爲釡祝遊鱗滋懼傷君子微吟動鬼神觀生鈴響急思過雞啼眞人累緣無學還修儻未醇疾雷開朽樹燹火曝枯筠非昔乏髙躅從今知斷津余魚尋餌細野雀逐羅勻廉靜猶妨物乖崖況絕倫楚嬃箴婞鯀晉傅謝恭申造化耽攻玉康途合瘞輪散才驚匠石泛梗滯孤臣義命參商久權輿河漢頻鷦鷯輕一葦鴻鵠墜纖綸後死斯文怪先生遺行嗔黏竿童子試射影國工親捫舌聽鸝語磕頭望虎蹲敢云髙視下莫怨病非貧嚙膝未稱傴巖墻亦擬循終年歌小宛冰谷事千春

○竹刀篇

手持竹刀爲君說天下負心無義鐵胡兒斫人如斫蒿佁兒刈人如刈毛雪郎舌長三五尺不吐一語擇人食解腰奮臂來靑蛇嬰兒雞雛孕婦瓜下廚不復辯鹿豕紫血當茶白當水煉銅七鋼三分銀猶嫌鈍生力太淳■﹝辟鳥﹞鵜膏燻孔翠膽差當薄酒爲微噉誰持此鐵訴上帝鉏斧不與分不義只應當冶爲長號自呼不願爲君刀君家葵園大節竹不噉腸胃充皮肉捨身自喜當君庖頗能剖事稱公曹翠云鏤開明月片便與純鉤發生面一朝爲解十蹲鴟滿意躊躇人不知秋薤春菘脆於紙紅絲不復血人指二十七種難摧鋒捷書不敢誣君功力微剡輕少注意要不當場誤君事煩君﹖﹖剪拭三兩巡退身藏器銷靑春風裁小可巳如此不帶微腥累孫子吳鉤繡澀花蛇纏魚腸悶昏輸一錢雞豚鵝鴨皆安眠老鍼不復當人前藥王殿頭缺素相便作重環坐相向園丁亦有一割心莫道此君無快狀

○十定詩

君不見空山老猿掛絕壁手投橡栗與狙食垂髯坐壓蒼松枝閉眼下照巖水碧虎凶逡巡不忍號爲銜猿子臥白石又不見寒潭千尺朱鱗魚方腮山﹖徙尾雙筋餘日影翻崖暎潭底紫苔不動鉤微須又有翔鳶到﹖﹖羽木﹖廓凝身紓翮如盤木裴回腋下生勁風長嘯似欲輕鼠膜君不見鳴蜩秋後黏枯枝精神去身身不知玄蕤掛樹貌零露跕足猶不離樹衣又不見孚蜣腹擁綿花球軟白貼壁通身柔紗塵透窓掃不落幻殼巳悟輕於漚又不見十年丰艸盤靑蛇一朝宛委遺袈裟灰蹤欲覓渺無處圈鱗坐捨瑇瑁花人生各有定時節風雨通年十二月飽帆正面如射棚一日岸頭系鐵橛君不見蚌胎重唇涵定珠依蟾吐光若虛無不於此中攪母腹驪龍未敢吞方諸去年霹靂破桐樹瓊枝片碎委道路呼師裁爲五尺琴烱烱明星澹夜露蒼茫萬里開洋船馮夷擊鼓驚長年牀頭盤鍼對檣面南海北海張靜筵手持盤鍼奉古宿眉檐不漏弢光目雷霆欲惹鼻頭塵坐下森森出茅竹世上盤鍼何處少不向風波趕魚鳥蒲團巳朽棕團新虎巢石窠泥塑人千聖百賢各臥盡畱君踵息銷千春

○素詩

方池荇生漚白薴。美人掩抑不得語。橫江波平檮白絲。男兒渡江人不知。淸霜未零蔓薄露。飄飄葛屨動行路。菊花開盡野水寒。疏帷襲風衾袖單。只雁南徵何所寄。啼痕漬帛少行字。帶長纓短心自敲。茆屋雪封何日消。園葵巳摘薤苗老。半徑蕭然滿荒艸。蒲團不綻褰敝裾。竈中合焚柿葉書。太古希音久巳斷。一弦琴中得一半。竹簾布簟招枯禪。鳥啼白日能安眠。與君夜語踏明月。畏聽杜鵑灑紅血。銀河著天當戶垂。燈靑熒熒三星微。椒盤不復想冰藕。墻頭那借鄰兒酒。蒯緱索落劍不靈。開匣杳無蛟龍腥。五尺鮫綃滑如漆。欲畫梅花點未得。牀頭自禮木頭香。不與黃金借顏色。

素詩二

皎皎團團不可借當機搗杵不得下與君結束十年知猶如繡襠竹馬時寒燈疊裳照婉娩皚然揚灰出火浣與君同處錦繡帳不脫茅竹舊時樣與君同踏湯火坑能翻六月涼城冰豹鯉當筵畱君住便化玄蟬咽行露兩馬並逐穿肉林馬頭解衣安鳴琴木腸石肝空靑髓不信爲指江心水梨腮梅靨玉璅骨不信爲取江頭月團團皎皎誰得知爲君搗結心自悲

素詩三

峨眉石橋結雪骨道人晨梳鑑毛髮太白峯西冰瀑飛道人胸竿晞薴衣水流云深人不見荷鋤自埋五尺劍血花散爲鼎頭煙自此天靑無閃電種梅千里收淸魂猛獸茹蔬夜候門貝葉鈔經墨迹淡紗窓寫竹月華昏禮斗壇荒瓊樹老百尺露盤不得飽白石爛煮釡中丹便化丈身爲莖艸昨日移家遺藥臼桃花未開雞犬漏鳳凰氄采成鷗鳬莫怪道人如老婦

素詩四

白髮老翁天下有白心少年那得久絳帳先生初上書曳屨途窮懷趁趄後堂妓樂黯無色欲去隴西苦不得中郎中年還朔方括囊不復談貂璫百日爲官未話故女兒飄飄踏行露白足女兒天下多白手丈夫空奔波洛陽黃金散明月歸對機頭如對雪負郭能鋤十畝田銷除金印猶安然淮陰市曹上屠狗安知解劍爲負帚當時但從漂母遊鍾室丹艸靑人頭貧兒開齋齊到底富兒開齋三日起長源娶婦分北宮帝奴鳴鼓婢撞鐘憶得松楸穩龍背縞衣山人如夢在圯橋公子多從師東園赤松稱舊知一椎巳散萬金盡便作神仙人不信晚張早李同分齋不玄不白愁驚埃華陽畫牛牛放艸白雲自鎖華陽道髙徒淸晝登天宮悔不焚書消藥功陳橋驢夫笑道者郤爲他人忙墜馬麻衣楚楚無姓名眞气著人如涼城怡云畫灰數前卻便脫麻衣與君著西湖西畔西孤山竈煙初起鶴奴還鳳凰山頭苦相向便取孤山畫屏幛思君不如天水翁布被覆首藏被中一筆靑丹點不到何處銷金鑄生貌笑人紈扇披薴衣翩翩來思久不歸臙脂畫形【並畫骨柳汁靑靑是何物感君新詩嘆白髮亱深莫惱屋梁月】

○方密之屢索象正未之敢授爰謝乃翁仁榑

古人間關寶古文寇賊不鋤火不焚夏黃貫械談尙書一篇尙書如一君憶在少年喜易象束髮危襟日相向於今忽過五十年九艸七箋未得上眞宰惡人塵務多韋編不得揮陽戈文臣素相各悱憤垂老欲墜將如何白雲庫中百二日宛轉呻吟裂血碧玄黃初寫十二圖龍馬巳嚙三寸膝桐城方公愛此經苦無部署相批繩自言詮經家三世義理象數猶未明黃霸杜林亦人耳豈有朝聞夕遂死片楮隻字皆收藏但願生存畢此理筐籃一日臨吾門風雨暼天雷霆尊回顧白雲不可見經書化蝶皆驚翻緬想方公食三嘆定謂此書終河漢丁甲欲取神鬼愁恨見數行未一半嗚呼生死會有時九京尙有羲文師龐眉髙官人何限呼理不應如呼豨膚肉可潰理不奪自信此心如白月右手貫鑕左袖書觧鑕冩書尙帶血淹畱北寺五月餘仰鉆亦巳麤成書二十萬言動指節欲斷不斷形模殊此書方成未一夜韁杻又過白雲下方公含喜來庫門燻釁未施便欲借小臣叩首稱天恩年來北寺誰能存巳甘垂翼歸地火何敢開眼談乾坤乾坤開朝水火暮甞恐諸儒爲理誤偶將水火爭炎涼遂使乾坤鍵門戶方公好學天下無手捫北斗生觚隅一冬巳盡一萬卷何必覽此增噫嗚昨日明廷戒吾黨血肉狼藉爲開講此道旣不存詩書白心致主更淸敞餘生儻得還茅齋閉眼緘書手不開羲前一畫無爻象啾啾哭鬼何爲哉

○魯瞻臥子同過靈隱

約爾巢松去逢余墜葉時幽芳石榻共遠志壁蘿知世事畱賢輩云逵愼羽儀更誰能漑釡爲煮夜明芝

連牀何日契扶杖此同遊古道看諸子貞心結素秋人無車馬气天洗鶴猿愁對影忘華發移家憶葦舟

○壬午四月十五日移病過靈隱時雙足未瘥海昌陳太史曹木上孟長民諸孝廉勸予試步遂至飛來諸峯之巓偶爾迅筆使傖奴歌之尼供撫掌也

簦團不避山鬼妬又向風雷覓雲路放麑跂足投靑溪攢尾猶罣崩崖樹操蛇錯怪人移山陰霾欲封九豹關萊爾相知有笻竹明予額外逢生還愁猿怨鶴與誰說誓墓辭家悔不決阿遊浪作補檻師轅生自創擊﹖﹖土矢凡﹖訣可憐虎凶橫滄洲擇人磨齒長搖頭將軍不徧拜禦史丞相似欲兼通侯天下髙明有綺李蚤向赤松稱弟子商山未必有紫芝嵩陽倘可寄石髓十城百城寶尊足魯國王駘未躑躅要從杖屨明殊恩不使靑鞋坐寂寞牽船到岸逢良朋問誰飛來來未曾蓬瀛處處有翻覆不獨兩翮慚騫騰殺吾良馬焚吾車斬君鍪弧藏君書江左夷吾久不見蒼生愁我更何如去年欲往華山道今年華山鞠茂艸去年欲往二室遊今年二室成荒丘紺殿朱闉豈牢固靑苔白骨生朝暮安得杖頭常百錢一日百局消萬年四壁畫山不可到啞蟬斷蚓發悲操髙不采首陽之薇卑不隱釣魚之磯春苿莉冠夏荷衣鯿魚不瘦鱸不肥三湘濯足洞庭歸九疑峯峯知是非幸得不死相因依買家湖西師桃椎出門看山山不違安知此身殊飛飛

○僧郵致彥升爲浮沈發詠依韻

無字銷魚雁書空付老禪芥橋通蟻海木劍負龍淵水契存郵外交情在筆先江神藏拙意不易語時賢

倦云看巳厭逸鳥爲誰還豈識世情澹莫因天步艱新書皆破玦舊本自連環誰得惠莊意相忘桃李間

○同彥升長民木上登飛來蓮巓以諸子請促筆作五言

登峯何所極古剎碧松邊濤气歸巉石泉心與靜弦墜花畱過客放鳥認前年不識靑坪路今搴百丈蓮

○步出靈峯滯雨湖上同邵先之姚有僕朱康流陳彥升諸兄分賦

此事如逃雨長途又水濱笙歌愁急火茶筍喜幽人一宿宜遷樹三飡媿伐輪浮沈幹寂地不敢問迷津

選勝繇天放入林共鳥能姓名濳過客須髮辧山僧米價今猶湧墨花久不騰相期何處墖結足最髙層

迸卻魚蝦路消將猿鹿羣松花十日落萍雨一朝分疏頰芻﹖欠明鏡澹心點白雲去畱皆泛泛靜者爲誰君

梅雨溪舩出絮煙汀鷺飛未分蕉鹿徑總胸薜蘿衣窮鳥穿花榭余魚傍釣磯同心深拔刺凝睇自依依

煙霞新覓侶蟻海昔橫橋驟雨彈春夢微風送老樵葵尊夫子足柳護官人腰不識胥門路能忘舟子招

○出靈峯謝源寶瑞屏巢軒諸丈並別塗徳公

千山難著屐雙膝彊追歡苔蝕幽人座鼠銜髙士冠鄕心關罪業客餌謝平安白米靑蒓飯猶同石髓看

從此皆丘壑於今信艸萊野人扶杖過石笈瘞書回不復親官榻居然避債臺相知誰最好男子木蘭才

何端思去女未敢嘆歸歟嵐鎖開山屩烏啼下澤車僧田賒筍蕨狙賦剩芋藷松菊荒荒處未能捨舊廬

○仝羲兆長民去非僦靑山舩遂至大滌

難忘玄蓋洞便買靑山舩契闊過千日開荒遂十年殘碑猶寄徑客作久無煙風物今如此杖頭那得錢

耘松猶不暇譚虎尙驚心天子憐戎索家人惜又簪刀頭千里夢楯鼻九江陰何處藏茅屋雞啼桑柘深

莫說無魚水尙容賦蕨薇棕團僧飯罷間道鳥身歸臥送瀟湘雨行裁田葉衣世間誰不苦冠劍坐重圍

行藏俱不可杖屨且當家虎凶去人近夷齊從此遐三還黃竹路兩道白雲斜莫以西溪水更侵澤畔沙

啼子隨黃葉﹑危朋領石鐺。艸眞成獨活。竹未觧寒盟﹑土木畱形在﹑煙波系籍輕﹑不知諸洞壑﹑何似我鐘情﹑

似當依土著可遂注貧寒楚服吳門卒靑溪黯淡灘天如嫌足健客不理人殘孫子白藤伴倚云萬木端

○夏五大滌山中觀雨用泉聲冷罇俎荷气香僮僕爲韻

石門初點乳木杪遂飛泉醒竹如將醉倦云殊未眠麂啼淙澗外鳩語落花邊不信二苕水難通九鎖煙

此間惟竹葉不復辧松聲人下瑯玗榻天圍翡翠城茶鐺新火攺研閣軟云平談詠無多事西鄰鐘磬淸

微陰石骨冷小坐嶺煙靑掩藹侵花徑差池注洞經羽流新祀竈樵子古光庭莫說生安道未成處士星

銳上幾峯箭平頭數酒罇不因山試屐似爲竹開園客報依啼鳥人師愧定猿但談湘水遠莫復語招魂

古廟存遺俎層巒剩畫圖巳看羣翠合不見一亭孤采石逢龍蛻防山帶虎符春糧三月滿聊爲客躇躕

曲笠難忘影涼衣復及荷墅田爭畔少兒筍入云多書架余棲葉椶亭半籍蓑所資無一物風雨但經過

頗有煙霞气誰當雲水師徘徊思昔者潦倒及花時文舉畱皮袴洪川失接■﹝罒離﹞更無靑蝘蜿可赴遠坡期

不藉菖蒲酒巳聞石竺香山當天下遁人寄水中央照壑停犀火徵詩逼樜漿應知生貴適詠舞未疏狂

故事忘香案新書約小僮云心賒曲折泉眼撫玲瓏墊角載山簟開襟縱鳥籠因思歸眺望莫在兩髙峯

穿榻愁它日移文恕此堂道紆難賣屨家遠恨賫糧林慮形容在蘓門語話甞誰能更僕僕倒著舊衣裳

○午日大滌山仝羲兆去非木上浴咸拈李嶠丘壑信多美煙霞得所欽十韻

放浪將䢐暑棲遲寄一丘觀生無所往知我謂何求夢得還魂艸家尋不系舟古人耽采藥各自理幽憂

藏書須名山藏舟須深壑當其無所藏龍蛇盡大陸江神愛異寶山精護琛璞問爾諸精靈何不守碌碌

蹈火爲專愚涉水藉忠信水火旣爭騰精專不可命鑄鼎萬神號鑄劍百鬼競不如焚芙蓉埋光掩明鏡

獨往豈爲貴偕來人未多不知白石爛亦柰蒼生何苦節空山竹離魂遠海波年時稀所遇筆楮共摩娑

逋峭付眾歡斂檏信吾美遺構知何王湛泉接誰耳橘性不可移云眸老相似莫以瑯玕波換彼明聖水

溪流未鎖海階艸巳藏煙古迹消云磬新租謝竹田朋來愁負米社過欲耘蓮不憶南朝彥曾操花石權

世事歸荒徑流光與落霞桃源生客路漁父老親家敝屣翔天竺遺舟棹若耶莫愁太寂寞此亦古時花

但保猿鶴歡不畏蛟龍得蛟龍不利賓猿鶴未狎客石田付誰耕冰蠶付誰織耕織自吾常天孫安可測

芳蘭日夜開屈平在何所初未有湘沅芳蘭亦楚楚帝子不攺都美人空懷土湘水與胥濤脈脈夜相語

煙雲生不管木石古人欽任道難逃死入山安敢深千春除信宿百岸共浮沈鵝鹿無爭處亭亭問此心

○寄玄嶽念臺兩先生

雞啼偶爾動茅鄰且莫回頭錯應人燕雀堂中初徙突鯨魚背上未安身看無小艸能支廈豈有奔車不礙塵珍重一肱成九斫檀輪宛轉在河濱

紫水吹瀾久欲狂長椿貼岸此何妨盤中盧雉隨投采匣底泉阿罷吐光世道不須推管樂人才幸未到殷房將車呼伯尋常事顚倒看誰著舊裳

懸崖急浪搗松根保得雲泉亦主恩盡有鵷鸞巢墅樹諒無魴鯉謝衡門馬肝食後須淸酒虎穴探過卽故園濯足水中看白髮茶壚藥竈且溫存

倦雲渴雨不相謀各自量情煙樹頭人老無方回化鶴江平何處滯浮鷗折肋鐘鼎雙遺屣斷纜乾坤一小舟賴有喬松天法護盈盈星漢自章流

○喜雲間諸子過訪大滌山時何羲兆攜姚有僕朱康流往觀棲眞予方據梧獨觀康流所著三易澷成數行

靜者喜專居遊湛百籍當其章所都十城謝雙璧文字旣易窮神理何所宅遠視諸丘索恍惚龍馬迹不知羲農前何以表金石周孔亶聰明鉆仰無所得當其廢飡寢必不爲襞績多識關姓名多畜關道徳兩義旣差池何爲圖前畫緬想回賜間跂足但太息

○二宋過訪大滌山攜經濟文編四百餘卷目翻其目不復能竟也信宿欲別艸艸書此謝之

大澤旣東注龍蛇享鐘鼓星漢浸其波日月爲歌舞七朝諸名賢吐辭如芳杜委蛇及千年菁華又布濩吾友夏陳間稽古卓自樹同遊六七人各復奮髙步閎覽包淵山修詞恥章句盛明五百輩一一與之遇蘭芷生衣裳煙霞出毫素𨿽有千鼎鐘不爲易所慕幽薊尙弓馬當塗寶紈袴區區諸子心俛仰傷叔暮彌縫欲其淳系馬安足顧

○次答韓茂貽見贈四詩

顏孔相推舊飲章餘生猶喜得包荒癡蟬脫殼仍依樹宿莽抽心尙信芳女子蘆中辭觧佩丈人江上傲浮湘。但將好事畱靑史莫咲莫邪巳斷鋩

庖廚鹿命與誰司酒肆春傭各一時胸网魚曾通主夢衝籠鶴未失云儀嗣宗當日慚靑眼偉節於今信白眉猶憶詞林崇慶曆委蛇冠蓋動南皮

菖蒲海巳蕩河源平地呂梁與孟門九死不將除敵愾三生難復報君恩大行遺語人猶戇南董重書史未惇舉目岱嵩看破碎聲無哀樂向誰論

夜郎不似瘴江邊況有丹砂起痼煙故事惟餘親舊識新人恰與漁樵躔中山醞過一千日錦瑟愁分五十弦何處衡云能發夢不能磨羯譜流年

○戴孝廉爲余棲遲江左艸艸書此勸棹西還並慰諸知我

憶與諸名賢乘風過樵捨危帆不相接揮涕白日下鳶鸇銜魚蝦對面相顧詫匡云不敢畱鍾嶽亦推卸洪濤變陸海蒼茫動晝夜吾生等毛髮名義安可借所慮諸名賢鬼蜮坐彈射愛憎反親戚水火避掌跖所賴天精靈胡尾未狼藉鼓棹歸大江■﹝山斥﹞谷猶如昨寄語親交知勿復重畏怕

○贈呂漢■﹝常上心下﹞

人才不易得似爾何淸深見爾大滌山微言滌我襟斯道未全雕遺緒猶可尋語孟垂日星虎凶安敢侵淸明苟在躬云霾爲破陰洪濤簸天地北斗無浮沈顧影行空山鬼神何蕭森取君明月珠投我滄海金一言鳴素丹賢於千鳴琴聃耳明人形僑札明人心柚橘各蕓芳非慕眾所欽墜云爲徳波落葉成道林努力事淸平莫如我不任

○大滌山中逢姚次白邇臺見顧憶漳社諸子興言髙韻不禁愴然又承惠風未能言和適何羲兆簡繩香二字遂成俚音足仭相思也

繩牀徙倚荼薇香忽接巾車過艸堂竹馬難邀郭伋路傳經況在鄭公鄕廿年相見應頭白奕世通家語未忘記得棠陰詩句好丹霞諸子共翺翔

○再訪歸云洞用錢去非韻

不騁髙峯屐安知天意寬未忘初寄�惜別舊層巒選勝孤行易論心競聚難丁寧諸老宿今古共松寒

萬竹雲中夢孤藤山外緣巳開逸鳥路不作定魚禪余險杖頭歷幽蹤樵子傳還疑四壁裏靜操自相宜

○山中偶書示何羲兆

芙蓉憩匣澹於泉溪子不得常張弦煉金久如兜羅綿神龜文猶五銖錢有道則細細則傳至人往往師枯蟬癡龍舐黍洞中眠戲珠墜云空蜿蜒天目老松鐵少年不與眾華爭標鮮仲尼巳跨綠圖肩猶爲聃翁輕後鞭

天陰老姥避云隙手攜神簡八九百亦有下廚春作役自稱身是麒麟客勘人道心與道力眼如日盤金甕碧籠以麻衣人不識恭桑敬梓思無斁玻瓈心胸畏白石夏陽冬陰行局蹐不敢履影開虫蟄猶恐上帝除神籍薄薄春冰銜丹日安能與人爭繩墨

○錢聖月世兄淸切屢見於詞用韻言謝

韻士今不少君獨稱善鳴揚芳出精烈振筆生華英璇海流珠波其源浩以淸纂組不足爲雕虫古所輕觀彼朝槿花薄脆如春冰何況從少年俛仰弄浮榮吾道𨿽孤危百折非所驚眾諑嚙風濤猶不沒堅城三代存緇衣好尙何其貞感君投雅言抑才陶至情

○諸友漸辭出山獨與羲兆長民對榻夜坐月下聽鐘翛然有作各成十二韻

月光隱窱■﹝穴上叫下﹞瞑色澹芙蓉巳輟前峯屐乍聞初夜鐘良朋未盡散罇酒尙從容山鬼寧欺獨濤聲不待松挑燈一榻共對影六人從枕簟輕煙衣裛縑緗宿墨濃道書新攺本旅債舊懸笻水步船應卸溪云碓自春白頭成放浪貴客謝迎逢便作市門養假爲鄰捨傭家園兒女好祗樹沙彌恭知爾猶愁寂能無深坐重

○大滌山寄別陸魯瞻

我行猶未到湖右眾口巳誦賢太守我行再至湖西峯太守賢聲如晨鐘蒼生雕敝巳如此𨿽有龔黃安得理丈夫但盡巳所懷安知世路閒乖崖閭巷小兒俱髙識至今猶識蘓與白蘓白兩公女﹖間文章又爲太守車馬香老翁經過但旅次何爲亦有知名字小舟三月泛江濤江神嶽色愁驚號皖城風鶴蔽江下勸余蹔憩余杭駕余杭三洞幽且深六月樵子揮遺金況去湖州二百里豈敢一歃湖州水郭文舊居大滌西三里兩里眞人棲恨不移家向此住又當擊檝大江去大江源頭沅與湘石笈藏書多蕓芳明時幸得一遊目一令遊目亦意足但得洞庭澹微波敢望衡雲開如何老翁心神白如雪不與太守輕話別上江米價今稍平烽火諒不摧詩城襆被圖書巳如箭江風不看西湖面努力何期得再見

○寄別臥子兼懷鴻寶

紹典使君萬斛珠隨方飛灑千澤蘓文章經濟各大雅出之我口寧爲諛雲門蘭亭坐親切鶴子下堂啄碧雪客棹不敢閒移遊猶請老翁看五泄天下水無匡廬奇雁蕩無聲差勝之五泄壯險不可及安能過於倪公詩倪公與余最相契一字動有千峯勢每頌使君明且淸董賈韓蘓失位置我行當過三閭江若耶溪情橫相鏦迂回二千三百里不顧白璧黃金雙使君偶來再夜坐剡舟如鞋載白墮不知身在眢井中恍惚槎從銀漢度倪公抱我如抱雞五年兩過靈峯西一夕折杖各分去無情潮到難爲啼聽君微談動四壁倪公新詩在小冊匡廬水瀑雁蕩澌五泄奇觀走辟易只今天下多風塵明州山水淸絕倫褰帷帶星亦閒目﹖﹖蘭槳桂檝搖靑春老翁西去洞庭水不著些涎弔屈子不死還來此中遊椶團竹杖報知巳

○將出大滌辭諸山靈兼別諸友

十年三過大滌山析杖荷鋤未閉關疇昔相知各相看孤云銜鳥紛躋攀道小不足當伐樹時平猶敢舒頹顏古人作客不反顧血踵窮奔去如騖十里一報健督郵三更猶卜神含霧豈如今日遭明良夷猶江風及雲杜辛壬兩載翻靑春金雞夜語開云屯陷淖馬深不得去每煩明詔哀累臣咫尺日光睹一綫喜與羣賢得晤面勉扶病足經崎嶇不忍道身出鶴箭可憐朱李生衰朝安閒牗下棲顱腰東岱南衡不得到又將魂魄依洞霄我今別爾去湘水千頃煙波浸蘭芷橫云回雁七十峯不知何峯勝於此

○答郭彥深用原韻

世道少法拂他山托寇虜下士無遠猷中夜心自撫古人重移楹舉酒自勸柱積血不忍瀉往往侵臟腑雪窖成焦原系狙爲雕虎豈有大纛車可恕螳臂斧尢悔生所招感慨徒懷古賈賦與楊辭鹿鹿投湘滸賈生母乃躁楊云失含吐吾道本居簡亦藉世知阻太行不可移龍門安敢怒巳掛神虎冠卽與市門伍濯足謝江神洗眼望二祖補浴豈人功扶持還泰宇眾鳥翔朝風亦爲羲駕扈屐齒與杖頭各自勉支拄名教依介丘軒裳等鴻羽車航旣破裂定非繩所苴油云一綫生膏澤萬里普此道視良朋努力事明主

○出大滌將復溯江西上別姚有僕並爲明春勸駕

瑤風不趁東風吹鳳羽不爭上林枝五色雲霞各有托驊驑奪水騰淸池古今獻書上紫闕幾人拂衣坐明發天子十使催酒家山中三旬薦薇蕨男兒得意不肯翔覽輝往往回淸光躊躕山中看天下救時肯綮行周詳澹泊明心得吾素審括欲似乾鈞弩何當熱火隨路人聊且裁衣近芳杜彈君琴開君書越溪美人行覓嫁夷光安肯輕登車灑君車秣君馬球圖自合在廟廊虎凶何須問中野龐公有子能負薪黃石無家看避秦明良魚水各自奮功成長揖還臣鄰然後與我談髙眞

○從大滌出禹航復僦舟西上搖漾之間諸友尙以筆腕相役慨然深意如魏挺之劉安世皆以作字潦艸爲深恥僕旣垂老謝雕虫之技廿餘年矣射禦無名釣弋寡致猶且未忘筆墨時弄柔翰作少年伎倆是不可恥孰可恥也觧纜憩一枝庵值錢去非作觀作書歌以是例觀當比於公孫大娘矣撫心恧焉因索筆再識數韻猶觧酲以酒也

索靖王羲俱髙識圓方妙詣羲文畫生晚不及軒農時坐爲墨兵眞可惜少年兩臂攜竹弓每獲狐兔雙雌雄擲刀空中接日月收尖入革﹖室閒從容猶憶當時十六七庭下狻猊鑿白石小者猶稱四十斤每弄三巡方就食自云神明天所交惟餘筋骨還親胞三十焚書及筆研追猿躡鼠登松巢偶爾投封謁天子拂巾抱冊稱惇史龜手欲斷探銀又眼光漸細如玄蟻棲遲倏忽二十年臂柔筋弱牽蠶眠丹經赤緯苦不效坐令豺虎橫窺邊戊寅九月謝神武奴兒提戈撼東土白日嘔血登秦觀恨不以血膏蠭皷辛巳二月羈北門桐魚纓帶愁批根豫楚諸藩半墜覆恨不四體贖王孫只今餘生胸崖壑欲翔不翔行葉落顧視髀肉能幾何竹刀剸魚苦不屬古人聞道惟蘧生閉口不肯談碁經前後出關十數載卒以舒捲完其名其次讀書惟樂正下堂足瘳猶自病先人遺體不忍傷曾閔徽音遠相暎感此沾襟殊縱橫回軫叱禦生淒愴豈有園葵未衛足能使禾木回春陽造物勸人但玄牝風雷鐘磬各深省金屑著眼眼不開懷璧當胸起禍阱少年不學空多才魯戈誇杖生悲哀子蘭靳尙亦賢者不許驥足侵氛埃勸人讀書但靜坐坐看靑團靑个个崇虛道士舞鵝羣鐵限門中失飯褁便從張臶手指揮略看石竺言希微乾狂坤簡巳如此屠龍咒虎將安歸停君歌輟吾乎長庚一星臨二酉白鵝不鬭還當烹銅駝自在人知否恨不生當羲農前爲君一畫銷杯酒未脫雕虫仍老醜合爲倕神噉雙肘千春萬春傳庸朽

○書示郭彥深

大道昭昭何所求一行一節不足謀澹簡之心春與秋榮華之言後有矛誦詩讀書賢聖儔靜琴娟釣銷千愁生不聞道猶猿猱周孔去人十指頭平津再罷未封侯謝安五十猶烏裘苟成事業如泡漚安足與君爭淸修牀頭易書精且幽我欲與君分鴻溝

○武林溪上辭別曹木上時復微吟以當鐵篴也

曹郎抱奇抑鬱久不開況我亦銜鶴箭相徘徊乾坤眼耳坐蔽塞古人心舌交摧頹慚無扛鼎拔山力使君啖指垂囓膝慚非通臂白猿精授君劍術辭書生天下岱華巳破碎男兒修書下中饋萬卷低頭師白丁神龍仰首望屓贔君今送我臨大江白衣白冠還蓬窗人生窮約不足道要使龍象齊心降不然彈琴陋巷堅閉戶倘有孔顏白日開寐寤安能與眾貍虎爭淸路

○諸友餞別棲水依韻言和

未成弓劍古戎裝不記朱絳與皂囊故事空庭惟鳥迹新詩明月爲誰光湘江竹簟紋如水若下蒓羮性自涼縞帶相逢舟楫在何曾日暮嘆途長

文酒畫舩散寂寥不煩抃檻榜人謠交情十日難分袂世道三秋信弄潮小鳥無方回偃木油云何處慰蘓苗弓旌多借匡時彥玉案雙魚首重翹

孤舟南北幾番風總向刀頭問轉蓬春夢不浮登海市古人曾過呂梁谹洞庭橘樹移新本鐵篴梅花灑舊衷襆被一行書數篋未驚雷火撼龍宮

磨盡靑銅久不光漸看露白到葭蒼餘生學道能無怨一葉隨風各自翔不信王孫頻觧佩莫將蘭槳共懷湘桐江垂釣髙臺在卻咲魴魚滯武昌

○沈鄰秋追送語溪數行識別

宇宙旣蒼黃相將惟名教斯道一以頹鐘鼎千不效瓦缶𨿽適意安可格淸廟白日卻龍燭燐火遂騰叫管晏百釐才申適五毒料亦各當其時非爲不精妙吾■﹝尙阝﹞信迂闊師孔失練要抱膝未安坐猿鳥墜悲嘯對面落銀河化作泥與淖非無陋巷琴所乏市門調何不臥土室掬雪自相照幽居瀉石竺盤水澹淸釣出入攜所親溯泳豈髙邵有時買雜彩亦有薦艸屩明發懷二人靑春展危眺劍舄謝明公風濤贈墅棹立言豈在多龍徳自隱曜此語非至人聞者鮮不笑安得夕復朝與君探道竅

○費韞生攜捲至煙雨湖中擬作十詩值客履錯然僅完其半殊潦艸足咲也

無懷成慧子不達剩孤臣到處爲飛遁離家近采眞未能捐酒奕安得全精神煙雨輕帆外靑天惜比鄰

不敢看方藥似慚永攝生一身穿火宅萬里托水城親友知蹤迹家僮別姓名乾坤戎馬裏聊與避刀兵

有約皆無意隨方共渙羣孤舟明不系落葉自輕分鷗兔安時論魚蝦靜聽聞何方沮與溺肩背共鋤云

髙適未安穩鄭虔但老酸山煙荒鳥路溪水傲魚竿作客依靑篛逢人謝素飡家園看不老六月倍生寒

似此難安置居然失主家遊魚牽點絮澑水滯飛花錯路迷歸雁爲期枉及瓜況聞勾漏北未必有丹砂

○古長歌贈林山人再入虞山

君不見虞山百尺裁盤桓丘壑生云雷譬之古栢千百尺羣鶴眾鵲爭徘徊大枝偃蹇托華棟小枝磊砢支髙臺去年吾友曾畱鞚雪柱冰車話寤夢一言契以黃金千明月之珠坐相送今年吾甥�見懃下牀答拜哀生存每道漳江無死理仰天灑酒行逡巡昨日又見林六長賈孟新詩被欣賞短歌贈別百餘字字字爲我開悲愴文章有道交有神木門柳下皆路人史遷中身巳破綻杜甫晚歲多酸辛幸有牧齋得相識詞林先輩同太息珊瑚鐵网玻璃心吞血相看未化碧爲君取酒爲君歌錦帆往往蒙靑蓑冬衣吉貝夏衣荷蒓鱸適意知誰多歸語虞山酹山阿虞山亦柰蒼生何

○陳令威中丞守關外撫薊門綢繆甚至以義州欵議見左中樞每念往事爲之慨然予亦以爭義州電釁率率書此不盡興懷

仗鉞出國門大將不中制況復當危疆豈可等兒戲義州抗西遼京輔重左臂壯哉陳中丞孤軍審其勢剪棘開營屯絡繹漸布置唇齒藉松杏牙角樹幽薊一以探虎穴一以絕狐竁正論駭邪鬼竈議從此異欲賣盧龍塞遂翦西涼翅尺檄徵中丞金繒謝湖騎義州旣不存八城遂以棄堂堂經遠猷反爲介狄忌湯豹不敢築葭蘆坐割畀傷哉籌邊心中彼偃月計長城日云壞僝功何可異信有子羽謨倘亦念三季

○題汪爾陶所藏謝思忠畫卷

古人命筆多玄理常苦愜意無知巳君不見謝思忠暮年策足走湘水中歷九華與女幾自登嵾上及匡廬俯視山川如練紙推窗拓絹三十尺平批巖壑四千里遠近疏密皆精奇崖樹云波不相似有時飛瀑出曲澗野艇騾槽走行李重重藏剝深且幽村落往往具瞳子禿筆不肯搔皮膚欲破靑巒出白滑﹖遀營丘北苑𨿽精詳遇此得意安可擬當時舟中殊無人更無攫持去飛駛此老顧盻自珍惜願寄少溪艸堂裏自云少溪具賞鑑若無賞鑑銜十指悠悠此卷一百年忽然生翼致我前猶餘宣徳舊時箋使我揮手蘓雲煙一技垂成神鬼憐何況吾道關蒼天

○題吳來之觧綬圖

此綬猶未結彈冠當爲誰須眉明水鏡煙雨動林枝世路一丘貴天風百鳥知親朋且勿語舉酒及花期

何曾資劍履殊不累形神有此一番意將母與道親髙賢輕小艸明主念遺臣茶椀名香外翛然自在身

○十年以來欲爲鄭孔肩峚山集序未能也曹木上以壽子玄子意勒筆爲之率率數行附馳帛上使孔肩九京聞之必爲發粲也

鄭公孔肩猶靑蓮拔泥出淖常嫣然隱身雲巢蓮池上而能絕口謝狐禪爲官五斗不適意慨然投杖坐平地退視兒曹閒讀書手冩珠璣百萬字當年出口推名花一篇脫槁喧於家須臾風雲巳變化數行孤鶩餞流霞長君壽子旣精奧冰藍勝出遂髙踔亦曾手觧十三經曲臺武庫俱深造次公玄子更絕倫新書往往難弟昆峚山玉池吐玉髓眞無一水侵塵氛我昔許作峚山序十年棲遲不得句玄豹自有玉圜光何必南山乞玄霿方今名位多上頭銀河闌星星不流湖石淮碑攺名姓蘭菊安敢司春秋勸君讀書速秋駕藍田合出玉峯下有日標崇鄭公箋不從閥閱看遊夏

【上闕】僊郎飛舄灑峨眉恰值萊城不夜時海眼蜀中看保障星楡天上澹機絲鳴琴政暇遺花樣濯錦詩成寄酒卮世道於今存茂宰欣逢新蠟爲開頤

○吳園再值黃波臣用原韻

重逢煙雨裏惜別鷲峯前半刺通髙屐一笻到墅舩恨無終日話諒爾濟時賢欲勘名師徑楡門鎖綠錢

無交吾亦病遠道此行吟落日見人迹流泉知客心靑雲今白面孤竹古叢林且勿談相識風雷尙破琴

○吳江舟中酬徐節之

客意將吞夢蘭心爲弔湘乾坤弘老眼江水細羊腸雁宿菇蒲穩舩過煙市茫不知天外信野竹共平康

似可山中住復爲江上行及瓜仍自樂采孳更身輕好友還家近孤帆落照淸但期漁火裏勿使狼煙生

物情如未免誓墓久與嗟瓢響闕風角研池隔海涯家僮看赤璧穉子念黃華不意桑楡好全收云物奢

○別節之兼慰諸友

牽舟出湖口南風正淸發楚客欲溯江懸眼射帆末松陵忽巳過咫尺吳門達梅尉不可求梁鸞亦超忽自顧形影間泛泛成何物手持雪堂詩但爲嘆奇越英年巳感慨吾老安足惜憶昔十年遊胥濤共衝突買舟入包山坐探林屋﹖﹖屈相知三四人各巳落白髮搖漾獨吾存又當弔賈屈黯然問精靈母乃喜勃﹖﹖卒節之貽吾詩十章大淸脫緬視十年前精華猶未竭灑筆聣古今鐘鼎如鴝掇慰我愼眠飡誨我善巾襪出入謝風露晦息審明發古人感靑蠅知我難屢揭幸有好同堂吟嘯相頏頡堅石久未磨蘭香老未沬放浪遺形骸瞻眺畱日月安知我所歡不復勝簪紱魑魅亦畏人山水亦護骨不作悲離音不著窮愁筆不蹈辟支禪不弄飛騰術蕭然寄天地風雨絡膠漆寄語諸先生勿爲吾愁疾

○羲兆長民去非送至京口拈韻識別

江舩何寂歷客意坐蕭疏母乃得秋气還宜看道書八公遲破賊九子謝回車牝固西亭下共誰釣好魚

諸君勞送我千里未還舟過此成天問於今眞遠遊鱸愁湘水瘦雁畏衡云畱不悞家人意相望石壁頭

復出昭關下寧無女子知風濤今自在岸谷古如斯潮退魚龍寤帆孤商旅疑最憐淸暑夜鄰捨饋荔枝

來往緣何事徘徊信此心不因諸子在莫爲鬼神侵南岸人煙好東風布力任中流奔湧處未可試移琴

途窮仍自適不與古人同理易投深港題詩胸短篷山川江漢裏名物菇蘆中何處無漁父蕭然勝乃翁

此別亦尋常涉江泛小塘遙聞柚橘气可似蕙蘭香著論慚聃耳離山憶亢倉去年翹首處平野正玄黃

盈盈江上棹泛泛水中鳬天信南州過人愁北斗孤魯連賒到海少伯試經湖從此遂流落其能相憶無

欲買長沙宅能如大滌多巳辭懸澑去又柰酉陽何石曰乾坤在丹砂蛇虎呵餘生知不死明月寄靑莎

○九言六句

林間放鶴看野老畫圖花外小車記先生棲逸於今從樵子拔劍梳翎有時向浮家翻身擲筆安能徧處乞瀼右桃栽更要去罨溪買田種橘

○書示汪爾陶

我欲與君泛濫觀百用我欲與君升降繩萬年我欲與君鎭坐明窗前我欲與君納足玄霧巓我欲與君開眼消晴煙我欲與君發辧懸飛泉我欲與君結舌忘話言羲農上頭詩書皆不傳鴻蒙以往日月猶髙懸秦人銷除文章猶安然麟鸞毛羽不在雕畫邊鶠靑鵠素各自飛上天炎涼安能侵我北斗權且莫咲人尙白與尙玄我欲與君極深而幾研道徳門中不許分後先

○吳江舟中讀雪堂新詩同何羲兆賦雪堂艷二闋奉錢爾斐鐵板彈絲足發一粲也

焚研停書誰似爾玄徽髙寄把銀河曳練垂天屈卮注地靑鳥倒銜閬苑箋朱魚層剝眞僊字憶長幹小巷冰柱支檐霜蹄囓轡那關情搴赤幟懶開眸翻金匱畏鄭莊平持灌夫直視且喜得穿榻神淸蹔些時編摩心細看鰲口■﹝含谷﹞谺噉三洲輕一餌

斷纜漂舟咒雁魚無書卻寄拜雙瓿明月投襟寶幢湧地王烈微分石髓香阿咸略帶瑯玕字恨老翁板煞過橋佩舟當鞍結轡想空城難立幟算髙賢休代匱嘆顧廚味酸楊盧肉視只管我鉛汞功粗不料他虱輪眼細問蟋蟀堂中可爲誰調香餌

黃石齋先生大滌函書集錄卷三

●黃石齋先生大滌函書集錄卷四

詩

◆詩

解网出■﹝冫只﹞河庵

途次偶拈

趙芥須再遷海上因附家信

林箎卿便道省家再附家信

偶爾有作

和楊機部三宿巖作

三宿巗別賦似楊機部

和陳太史韻

送質公範大司馬環召入都

寄蓬玄張大司空

寄趙景之太史

哭張西銘

何芝嶽相國挽章

六言感事

又別機部

題素園

解紱

感懷

偶爾

送林紫濤禦史還山

孫伯觀十詩見贈依韻爲答

又寄諸友兼謝惠書

莫愁湖別諸知契將之湘中

洗心詩

廣洗心詩

吳司業若谷葉詹二禦史數攜觴過集

方孩未侍禦灌園

壬午七夕題於三宿巖

何羲兆姚二存曹木上隨渡西陵因拉葉恆生姚聖之同陳臥子集倪鴻寶園中各拈二韻

同彥升臥子諸兄集倪園爲鴻寶年兄勸駕

用木上韻集倪先生宅兼壽倪母

用羲兆韻集倪先生宅共諸子酬和

邵先之劉漁仲何羲兆姚二存曹木上毛儀伯■﹝舟羲﹞舟上富春江各拈四韻

富春江用木上韻

再用羲兆韻

用先之韻

再用姚二存韻二存將應臨軒

壬午八月荷殳入楚病臥西林適逄環命且以淸修力學見褒感念古今淮陽長沙無此奇遘猥從溝壑仰被榮光攬筆澘然聊悉窹言

予旣膺環召時解葉諸公尙在戍所因席槁請命慨然有懷

武陵嘆用方孩未韻

觀徐霞客紀遊急就艸

仲馭在茅山風雨夜作因弔前賢得十四哀詩命余記序聊述所懷以代引跋

○解网出■﹝冫只﹞河庵

杖頭跑地得雲泉﹑帝與筮魂又栩然﹑皓首不湏談物命﹑枯苗安敢負穹天﹑豢牛合識羊皮賤﹑寶鼎寧知柳下賢﹑獸炭狼烽爭歲暮﹑此身輕帶介山煙﹑濩落今眞百石匏﹑冰城鐵柱此同敲﹑華嵩磴絕云難度﹑輸墨機深矢未交﹑掘鯉臨河猶失水﹑傷鸞何樹得安巢﹑五溪衣服新裁後﹑竹瓦椶籬別翦茅﹑魚龍白日撼各波縱有寤言不敢歌﹑畫局半枰生巳老﹑石頭雙柱意云何。戴將皂帽遼東近﹑乞得丹砂勾漏多。莫怪刺舟漁父傲﹑洞庭深處少人過﹑敏手誰當辧咄嗟﹑容頭身過各生涯﹑八行緘寄靑雲寂﹑一部書成白髮加﹑滄海舟能穿貝葉。武陵溪莫錮桃花。沿眸亭館千無礙﹑喜得墻東未有家﹑萬斛阿膠河水淸﹑千羣精衛海當平﹑欲教玉气如泥軟﹑不忍蘭根學艾榮﹑血漬銅胡猶有命﹑毛黏石蛤遂無情﹑開頤錯說前生事﹑巳作六花花外聲﹑敗皷當場巳不靈﹑何煩鐘磬數丁寧﹑人看烏鳥無多識﹑天假書生守一經﹑盡處波濤摧土梗﹑偶然風雨混原鴒﹑家家少婦排香案﹑千勿纓冠過北庭﹑曾到靑蒲泣未曾﹑解衣攀鼎亦何能﹑雪中守奏雁門吏﹑缸底搖頭匡阜僧﹑巳縱風煙侵曲突﹑不貪膏火護殘燈﹑窮奇欲噉靑陽盡﹑畱得當年幾道朋﹑泰否關頭各釡鬵﹑拔身蹈海自蕭森﹑合分狼毒生難出﹑欲叫狂泉睡巳深﹑猿鳥見人先引路﹑龍蛇過歲未安心﹑帝功霸業無消處﹑莫怪夷吾老自瘖﹑不從濮上畱墨子﹑誰向桑間約魯男﹑倒頭墖影千千入﹑禁足猿心七七堪﹑便禦豺狼知不害﹑可教魍魎戰還酣﹑分襟四去四千里﹑南北東西結小庵﹑斜風斜雨捲疏簾﹑氈雪隨人領味酣豈有列名呼火樹﹑更無奎宿語星占﹑三生天外投丹葉﹑百行經中禮玉簽﹑屠釣千春畱畫像﹑頑癡分與石頭瞻落節道人別署銜﹑蕭然衣袖亂松杉﹑焚香洗足能通座﹑攬鏡刋眉少避讒﹑倦去調琴還隱幾﹑老來疊葛護單衫蠻煙未必無眞气﹑便寫眞文掛布帆﹑

○途次偶拈

驢背腥塵馬櫪灰﹑雪花攪作雨中苔﹑不知野店芒鞵者﹑曾過玉皇香案來﹑

襆被衝寒行旅欺﹑載塗深嘆古人詩﹑華磚舊事誰相憶﹑自記上陵風雨時﹑

側岸突梯薄笨車﹑單輪獨坐凜於鴉﹑卻憶半帆風曲折﹑和舟猷棹各家家﹑

射聲響的每驚呼﹑蚱蜢又愁百澤枯﹑千金一綫穆陵路﹑幸放春風與鷓鴣﹑

白溝河過艸橋頭﹑十日看云滄海愁﹑怪得靑齊九百里。更無一水向南流。

華嵩巳碎薊云寒﹑敢道勞人行路難﹑尙有監門難畫處﹑蓬蒿掇盡未交餐﹑

破瓦頹垣叢棘前﹑噉餘白骨尙溝捲﹑應知萬姓燒荒日﹑正是孤臣急就年﹑

寒風白日捲飛沙﹑但有親朋亦喪家﹑若爲故園思惆悵﹑世間何處少梅花

百夫長果勝書生﹑從此南行罷北徵﹑泣道關弓踴躍者﹑可移煞手與邊城

橘柚自憐蘭芷香﹑任移湖海亦蕓芳﹑平生不作幽通賦﹑卻爲搜奇過酉陽﹑

險水危灘易折篙﹑平流況亦有風濤﹑滄洲故老談前事﹑猶說遺黎撫字勞﹑

在處飛鳴鴻雁哀﹑面花猶作白團灰﹑不是鍾期貪勝調﹑輕移弦柱此中來﹑

玄穹有意扶弓馬﹑皓發何當犯鬥牛﹑不謂靑蓮多妬句﹑去年黃鶴巳焚樓﹑

毒霪溪水也滄浪﹑丈八浮家自艸堂﹑賢士豈須名朝隱﹑古人幾个近夜郎﹑

兜鍪家各攺儒冠﹑爾尙含飴憶睟盤﹑臘鳳巳同銀鹿盡﹑最無事處把漁竿﹑

狐裘誕葛此蒙戎﹑吳楚江頭共轉蓬﹑去買百弓田種林﹑王家兄自有無功﹑

感爾綢繆相報心﹑裝綿衣袂各沾襟﹑家山何處無鹽米﹑險爲孤桐買破琴﹑

知爾拳拳不忍分﹑湘蘭猶未鎖衡云﹑丹砂絲布吾無累﹑拜歲花前見鹿羣﹑

○趙芥須再遷海上因附家信

極目隨徵雁﹑傷心對暮鴉﹑南冠看造次﹑故里又參差﹑塞下騰秋馬家園委臘花﹑因君能去蚤﹑緘淚寄天涯﹑

鳥鼠白雲穴﹑魚蝦滄海期﹑馮誰先作主﹑枉我新相知﹑世亂輕煙瘴﹑命通飽荔枝﹑萬山十里路﹑莫憶少年詩

○林箎卿便道省家再附家信

晝繡君行蚤﹑到家花盡開﹑親朋萬里至﹑迎送八州來﹑酒部陳荀宅﹑衙官卓魯才﹑相知如有問﹑但道且銜杯﹑

樂土垂南服﹑淸風有使車﹑搴帷人事好﹑攬轡物情疏﹑野闊星占近﹑天低日道舒﹑曲江舊址外﹑儻一訪遺書﹑

似爾相知少﹑看誰言念多﹑古人惇語默。世路愼風波﹑敗酒消弓影﹑殘棋爛斧柯﹑餘生何所憶﹑七寶月明蓑﹑

蘧使申懃後﹑江幹耽閣時﹑報難酬隻字﹑心巳結千絲﹑家托枯魚信﹑人傳大鳥疑﹑酒傭與卜肆﹑一一謝吾師﹑

達者能違患﹑良朋未永嘆﹑軺車猶可命﹑幽操與誰彈﹑野鳥明風角﹑金人惜露盤﹑何當吳市外﹑爲爾話南冠﹑

○偶爾有作

蒼茫斷葦自中流﹑恰有危帆共飽秋﹑百鳥難排千目网﹑孤身合住幾層樓﹑世能無事吾何事﹑人共言愁我始愁﹑辧得乾坤成骨血﹑此生安敢道如漚﹑石戶國松事巳賒﹑軒裳那復領菁華﹑嗜葅不畏菖蒲毒﹑結佩未忘杜若嘉﹑四海溝中分痛楚﹑三藩輦上動咨嗟﹑﹖﹖身尺寸猶﹖﹖藥﹑莫爲批風笑莫邪﹑鼎鑊當年亦所安﹑不因偸苟爲悲歡﹑天渾虎凶看無妄﹑海護鯨鯢意共寬﹑中夜何方伺竈鬼﹑此生有命系庖官﹑道傍車笠悠悠者﹑歸去刑雞再築壇﹑空澤今知老馬迷﹑只應結足坐雞棲﹑人將道眼安金屑。天假鉛刀切玉泥。髙士每逄新燹火。星寮錯記舊燃藜。鄕小吏黃華綬﹑未用深深桃李蹊﹑雪盡松寒喜未凋﹑故園萬里尙飄搖﹑中原刁鬥環淸嘯。南國梅花碎玉簫。胡馬夜闌齊飲水。鯨魚月出各窺潮。風煙嶺表淸無恙﹑不使明時缺老樵﹑槐陰鴉幕再疏疏﹑■﹝鳥是﹞鴃聲調芳艸余﹑化國久賒雙夢蝶﹑仙方空禁一衣魚﹑千春石鷁懸知我﹑四壁風霆可護書﹑閉眼支牀生巳老﹑爲誰搔首更踟躕﹑

○和楊機部三宿巖作

江云仍﹖﹖欺蕩﹑小艸暫芊眠﹑日落兩孤外﹑鳥棲三宿邊﹑回風存白雁﹑跕水念朱鳶﹑何意腰間劍﹑分爲箭上弦﹑

折篙啼不盡﹑櫑具笑相看﹑數斗鴟夷在﹑一泓云夢寬﹑鳥知生處樂﹑馬識長途難﹑可憶漁陽路﹑冰城六月寒﹑

棲遲成造次﹑負戴各幽求﹑風雨逄深夜。煙波抵漏舟。焚魚消客夢。飲馬寄邊愁。未必靑天外﹑更無白鷺洲﹑

荷雨翻魚陣﹑突煙散鹿羣﹑僧摉鐺底飯﹑松臥澗頭云﹑初授野人塊﹑未成君子軍﹑許多詹父意﹑蘆葦細深聞﹑

○三宿巗別賦似楊機部

春水侵秋水﹑越舟連楚舟﹑弇玆生客路﹑蓬葆白人頭﹑信宿歲將半﹑棲遲行不畱﹑此身慚寄屑﹑阿娜在山陬﹑

問信各疑始﹑筮魂又黯然﹑河應防日損﹑蛇巳受夔憐﹑佛火枯燈下。雷書破柱前。誰將此物色﹑更作畫圖懸﹑

不知江水闊﹑但坐有無中﹑笙磬耽蕭寺﹑魚龍澹帝官﹑浮沈楊子宅﹑抝折鄭公風﹑且莫惜分手﹑鍾靈護乃翁﹑

用爾良深意﹑朋疑爲盍簪﹑巳頒今歲馬﹑仍記去年蠶﹑太子惇師傅﹑鄰翁混魯男﹑勿雲風雨夕﹑愁漲烏龍潭﹑

○和陳太史韻

莫談往事此泫然﹑萬里誰當寄橐饘﹑墅馬幸無愁入室﹑放狙不用賦思玄﹑短長纓帶看無礙﹑悉索鋃鐺更自妍﹑堂阜下車誰笑語﹑叔牙千古讓髙賢﹑蚤信衡門門下髙﹑玄黃命裏賦龍鏖﹑若爲警露蟬當盡﹑縱不窺關虎亦號。恨少靑霜開酷暑﹑可曾白璧損秋毫。餘生濯足方塘水﹑俱作枚乘八月濤﹑秋深無隼不橫空﹑不放微云一鳥通﹑﹖﹖幹有神靈開間道。慚無表餌謝羣公。屠羊未失當年業。喪馬休談塞上翁。最是兒曹愁解事。偶然滅火又還風﹑莫怪云雷動滿盈﹑膠膠雞唱自分明﹑關西未識賈君面﹑魯國空多男子情﹑談虎尾應教眾咋﹑畫龍頷亦少人櫻﹑千秋只作窮愁案﹑三品料應仗下鳴﹑成蹊桃李未成陰﹑有淚良朋但創心﹑破竹嘶風難作篴。焦桐帶火不宜琹。牛衣智落婦人後﹑麟袂道妨樵子侵﹑卻憶蘇門山長老﹑幾回淸嘯與微吟﹑天步當艱數亦奇﹑二陵風雨也含悲﹑劍門水落蠶叢路。楚客魂招芳艸詞。泛泛栢舟逄劊子﹑堂堂家計與纖兒﹑看多葶藶經秋盡﹑尙有黃花罣竹籬﹑江上逄君春水開﹑親人魚鳥且裴徊。可從蜀道分支石。莫向昆池問刼灰。放鹿腰間懸歲月。棲猿架頂謝文才。南方戎馬無他路﹑一任紅雲共落梅﹑烹君絳雪破靑霜﹑一夕開尊十日香﹑此道不從茶話得﹑餘生未假竹書光﹑鬥間滯气看朝散﹑枕底靈龜笑晚藏﹑寄語飛綸諸妙手﹑冥冥吾蚤示髙翔﹑

○送質公範大司馬環召入都

爲誰畱滯此江濱﹑翻自途窮見徳鄰﹑四海無家餘一劍。千秋報國仗孤身。時艱不敢辭危步﹑主聖猶勞念放臣。何日乾坤豺虎靖﹑雍容禮殿動麒麟﹑帝圃耘鋤久巳繁﹑每煩眞宰自當門﹑千金買刻看今日。七使傳呼想至尊。鍾嶽精靈匡四塞孝陵神烈護中原。不堪悲喜聽明詔。但祝朝旌與暮轅﹑

元佑波瀾復幾時。果然司馬慰羣兒。開縢雷雨開新閣。洗甲風霆洗舊碑。自是人情賢夢卜。漸傳物色到胥靡。禁中頗牧閒相問。爲誦民勞六月詩。云霓跂足舉朝同。免冑纓冠共此翁。巳信渙丘來道■﹝山斥﹞。寧驚破膽在軍中。殘碁點子收髙手。曲突移薪謝末功。袖裏儻存裴度傳﹑煩鈔數本寄秋風﹑

○寄蓬玄張大司空

追鋒果爾上輶車﹑喜見夷吾慰叔牙﹑鎭物定湏歸宿望﹑同舟何必問誰家﹑倉皇孽子生神力﹑緩急威騘廢鐵撾﹑總爲宵衣傾骨血﹑莫將文采論長沙﹑十年云漢此昭回﹑復見老成借箸來﹑干羽莫爲仇國論。塩梅卽是濟川才。人因盤錯重求劍。天爲驊驑再築臺。前席儻談新表餌﹑合雲長策在中臺﹑

○寄趙景之太史

閉戶偸光風雨繁﹑每題伐木但銷魂﹑蒼生有命隨黃艸。君子何方出定猿。割骨難酬天造就﹑洗心深悟聖淵源﹑當年賣塞和戎者﹑悔未盡言負主思

○哭張西銘

新書未就巳藏山﹑睨雪才消又閉關﹑不爲幽憂成鵩賦﹑何當造次閱麟刪﹑斯文欲喪愁無黨﹑吾道更生恥獨還﹑莫說作官官易盡﹑只今鐘呂在人間﹑可憐北斗掩光儀﹑巳見明河藻雪時﹑人事總從丹史過﹑君心不與靑蠅知﹑十年著作千春祕﹑一代文章百世師﹑縞帶難將婁海淚﹑蠻煙瘴嶺共相思﹑

○何芝嶽相國挽章

天步方艱漸遣綸﹑星河宿海共揚塵﹑西傾未盡排山力﹑東倒能安砥柱身﹑再召平意三謝疏﹑五朝開濟一完人﹑殷憂今日應重念﹑皓發當年最老臣﹑古人風軌此依然﹑無盡畫圖金鑑懸﹑進退道關鉉鼎外﹑澹寧人在渭莘前﹑神宗禮樂存千載鍾嶽精靈結暮年﹑時至便行無不可﹑可憐天不慭遺賢﹑

○六言感事

雲裏掉頭裂笛風前輟語聽松禹稷髀毫不動廉來聲气從容

竹塵蕉花共傳籜冠韋帶詞�莫上漁樵本子浪翻巢許江山

釣弋難消淸福鱸蒓亦怪便宜耐煮靑泥白石不分蛇巧龍癡

灑酒夢園裏去椎牛筆塜上來便買千金鹿骨自題七尺雲臺

蚤向江潭領橘遲看隴上條桑甞得百般毒艸木成三分醫皇

故事幾勻案上殘碁數著燈前木客肝腸未碎石駝頂背安眠

灌竹一鄕異術鋤松萬里同風知作無遮法會先教雀蛤投籠

巳罣珊瑚鐵网休穿明月驪珠顆粒來辭燕雀須眸混得蝦魚

杯酒因緣易散交龍帳子難消休嘆賢豪鳬掌可憐管葛蜂腰

映雪懸燈一處灌脂爇火雙頭俱是鸛鵝局陣巳﹖﹖石鷁春秋

趙公相狗初罷倉庚載雁方來誠看衣裳顚倒猶然鳥鼠裴徊

每向鸛巢乞食頻來虎穴安身可似文心菩薩偶成漢語道人

姓字不知桀溺人才偶到龍且莫遣路頭子路去問車前左車

萬馬奔場駐足獨弦鬧市哀歌巳畏雞豚教戒不煩劍楯磋磨

長服馬肝亦可頻甞熊膽何愁近聽人犧躡足遙聞鬼朴搖頭

撒手蒼龍嶺上開帆白馬波中戲作摧跎老子賺將笑語天翁

不壞官家石檻未落龍衮衣裾試問袖中白璧何關趙國相如

獵客蚤收冷箭美人莫下鸞刀領取銅牌頷下題將僊苑遺庖

鐵距巳消怪夢銀絳莫憶舊欄記得聖人萬福更傳天子平安

○又別機部

精誠誰似爾﹑幹竭一身存﹑裏革𨿽吾志。還山亦主恩。半弦關石虎﹑千仞墜崖猿啟處能無恙﹑譚經且在門﹑

合體難分痛﹑剖肝非舊時﹑人當天否泰﹑家共友仳﹖﹖離﹑棟壓靑松恨﹑巖傾朽石知﹑請看匣底劍﹑快趁擔頭絲﹑

悟道惟危石﹑離羣或采眞﹑不應慚不義﹑無患到無身﹑風气疏龍血。燈花結鬼燐。相將天等事﹑莫斷藕絲春﹑

心可知無怨﹑途窮未倒行﹑晴陰隨小鳥。毒痡共蒼生。故事經開眼﹑後人別點睛﹑江河日月汁﹑豈有不澄淸﹑

斂著慚髙手﹑移薪失熱腸﹑冰蠅初割席﹑石燕乍摧牀﹑我得捨生法﹑人貽入定方﹑弓刀動絲竹﹑合證古靈光﹑

忘魚良足貴﹑喪狗欲依誰﹑有道平簪帶﹑無家訴扊扅﹑天摉鐺底飯客作劍頭炊﹑醴酒傳經日﹑行藏共此時﹑

臒遁無淸嘯﹑榮途托雅春﹑舊冠誰得度﹑扁帶若爲客﹑蹙國看玄搜﹑遊師恣赤松﹑驚心非一事﹑旦晚又秋風﹑

柳下昔何媿﹑蘇門今始懸﹑微颸猶偃木﹑涓水動滔天﹑鹿命推車後﹑蟾魂破鏡前﹑合推煆竈火﹑燒卻祖生鞭﹑

烈日靑霜後﹑鳳笯一破看﹑天畱見面苦﹑道共剖心難﹑傷木夢山遠﹑余魚知海寬﹑感恩從此始﹑報主事垂竿﹑

相對復十日﹑重逄能幾時﹑出門兄弟在寄字鬼神疑。好事蓼虫識﹑離音蘆雁知﹑靑天看一尺﹑汗漫與誰期﹑

自昔無杯酒﹑於今況濕灰﹑遊絲看過盡﹑鳴鳥那能來﹑桑拓江南熟﹑鉦笳薊北哀﹑殘碁相勸止﹑縮手謝燕臺﹑

避世且須此﹑全生豈有方﹑除無魚腹信﹑尙有瓦牀光﹑孤掌辭天地﹑離魂肹雨霜﹑朋從眞不可﹑出處未能忘﹑

似可將妻子﹑況多慰友生﹑巳銷諸寶劍﹑別作一長城﹑小曲鐃歌在﹑分騷香气平﹑不愁宵旰甚﹑爲爾念從徵﹑

○題素園

天地此奇曠﹑纖塵乃費心﹑文章余結構。風雨事登臨。道共猿狙喜﹑溪當桃李深﹑可無二仲輩﹑埽軌與追尋﹑

謂爾長茅屋﹑今知尙有亭﹑荔裳秋不翦﹑書帶晚仍靑﹑貝院妨僧探﹑柴扉爲寉扃﹑先生齋巳散﹑弟子合傳經﹑

不信林泉好﹑但存槐柳多﹑淸陰巳若此﹑拂拭況如何﹑蘿壁黏詩徧﹑茶煙借藥過﹑升平能百歲﹑抱膝未焚和﹑

寫影長松下﹑洗心密地初﹑半宮十畝借﹑萬籟一弦余﹑坐解先天易﹑歸焚舊日書﹑墻頭送酒者﹑莫亦久懸車﹑

勇退無他慮﹑聞風得所師﹑罣瓢巢許路﹑納夢羲農時﹑臥簟分長物﹑淨瓶澹接■﹝罒離﹞﹑焚香敶窹語﹑不與及門知﹑

○解紱

聞君新解紱﹑破涕問祥麟﹑道命非今輩﹑須眉亦古人﹑請纓穉子壯﹑結綬小兒親﹑無數累累者﹑徒慚蚤拂巾﹑

且不殊動忍﹑何曾廢嘯歌﹑花香閒結佩﹑松體上垂蘿﹑世作有爲法﹑吾登無累科﹑請看竿纜處﹑皺水竟如何﹑

野葛旣無味﹑芳蘭生袚除﹑三斯盟去汝﹑五矢謝繇余﹑坐脫退光劍﹑閒鈔希有書﹑刀山能得寶﹑不似乃來初﹑

知巳一人足﹑似君千古稀﹑江神憐解佩﹑靑女誦無衣﹑交道澄明水﹑精心破鐵圍﹑可從夜夢裏﹑計得我應歸﹑

○感懷

臣子信多過﹑明時何敢言﹑入欄皆苦藚﹑遺佩失芳蓀﹑兔施月邊藥﹑螺收田上魂﹑洗藏二十載﹑不計舌猶存﹑

貝葉千翻後﹑蓼花五吐余﹑香柔看法器﹑顚倒問巨虛﹑道阨龍蛇會﹑天摧牛鹿車﹑此間無染處﹑白髮任晨梳﹑

斯道無多損﹑行年覺蚤衰﹑浮雲閒抗墜﹑小艸合披離﹑雀畏丁當网﹑魚慚藕菂絲﹑殷懃呼鬼斧﹑莫負數行碑﹑

不信淸涼火﹑能消曖曃云﹑平明猜鳥語﹑中夜念雞羣﹑判作千秋夢﹑除垂後死文﹑菇蘆深絕處﹑將雁送夫君﹑

愛竹豈爲癖﹑移山良巳勞﹑三分描畫本﹑百仞抵秋毫﹑木末占星小﹑壚旁躡屐髙﹑不應勤酒史﹑更爲寫離騷﹑

少此亦自適﹑聊玆未苦難﹑諒收十斛麥﹑多出數成欄﹑風急依花假﹑沙平報鷺安﹑丁寧叢桂好﹑莫與眾提攀﹑

棚榭饒千里﹑兼葭渺一方﹑非無人屈折﹑不共眾低昂﹑捲石尊天下﹑擅車托水旁﹑蘭芽新茁處﹑雜艸亂芬芳﹑

髙臥古誰足﹑遁荒今始迂﹑何關長孺宅﹑巳化葉公鳬﹑欲辯天倪寂﹑曾探月窟無﹑客來炊脫粟﹑此意諭樵蘇﹑

世事鳥啼處﹑道心花气中﹑機因八俗淺﹑趣亦與人同﹑抱甕年猶健﹑窺圍日未窮﹑曲車依釣井﹑一一任西風﹑

知我眞難報﹑思君誰與儔﹑只言人破膽。幾事鬼搖頭。尙有石堪語﹑況多酒莫愁﹑歸與偕墅叟﹑擊壤伴浮鷗﹑

○偶爾

聞人譚石竺﹑不覺憶家山﹑香艸朝餐飯﹑松明夜往還﹑磚碑看瘞寉﹑麥隴試開鷴﹑抱膝深深坐﹑柴扉舊日關﹑

跫然辭絕迹﹑撫爾念同羣﹑暑退蠅將盡﹑露寒鶴未聞﹑一丘天寶惜﹑半榻鬼殷懃﹑總此蕭條趣﹑無言得所君﹑

不有捨生願﹑安知衛足方﹑劈空石竺貴﹑漏地薜蘿光﹑蛇聽人呼酒﹑狐鳴客遠牀﹑世間多逸事﹑何獨此難忘﹑

老藉詩書力﹑間開昏散心﹑一絲存道累﹑百戰未功深﹑火色除炊玉﹑繁思盡破琴﹑可憐梁甫操﹑巳作白頭吟﹑

欲卸數層墖﹑未成雙板橋﹑野荒人過少﹑天闊雁來遙﹑苔雨侵明月﹑蘿松惱赤霄﹑不知何處水﹑能接海門潮﹑

愛爾佳公子﹑北堂有老親﹑何關九鼎諾﹑輕柢十城身﹑耿有稱奇士劉陶亦可人﹑應知大海水﹑曾淬此淸蘋﹑

逸隼殊無黨﹑孤桐亦有鄰﹑命根扶紫闕﹑毛孔漏靑神﹑世不乏男子﹑今誰恨古人﹑素書看巳徧﹑莫步圯橋塵﹑

點綴盛明事﹑如開雪窖花﹑寶光初出匣﹑玉筍未摧芽﹑直道存先輩﹑英風表世家﹑看君誰可似﹑僕子命將耶﹑

○送林紫濤禦史還山

不才耽造物﹑底事仗穹蒼﹑巳恨人萬里﹑況多水一方﹑親朋看塞馬風﹑雨念亡羊﹑薊北荊南外﹑寒燈明月光

咫尺�河迥﹑黯然何所懷﹑安天猶有命﹑動地不湏才﹑雁過潯陽盡﹑雞鳴潮水來﹑空山椶屐齒﹑應斷舊莓苔﹑

○孫伯觀十詩見贈依韻爲答

臯夔當世滿﹑自合有共滔﹑短劍不宜佩﹑良弓蚤欲弢﹑白波千頃沸﹑蒼聽九霄髙﹑非此承嘉命﹑何繇識楚騷﹑

仁者知無怨﹑生還巳負恩﹑解衣身自賤﹑投杼母難原﹑龍衮靑蒲在﹑螭頭石檻存﹑莫馮書史語﹑容易向人論﹑

姜桂𨿽云脆﹑風霆未厭頻﹑弓刀慚騎士﹑蘭芷謝波臣﹑世尙唐虞舊﹑人無巢許倫﹑不知斷臂者﹑可似墜牀身﹑

不接狂泉飲﹑空多枉水心﹑气衰千艸變﹑風緊百虫瘖﹑驕馬橫天塹﹑悲笳叫月陰﹑余膚何所惜﹑碧血灑玄襟﹑

何處辭吾黨﹑無生亦道林﹑野葵尊下體﹑碧藕剖香心﹑破瓦因風落﹑漏舟與象沈﹑誰當一手足﹑爲埽諸陵陰﹑

舟楫盡天下﹑何云一葉無﹑靑霜消卜築﹑白髮老屠沽﹑鬼哭數行字﹑天讎三獨夫﹑淸時功徳好﹑掉首語申徒﹑

疏林摧倦翮﹑泥雨澀歸云﹑道趁龍蛇屈﹑人隨虎凶羣﹑開山揮謝客﹑訪木滯終軍﹑風鶴中原事﹑能無嶺外聞﹑

雌白隨時論﹑吾烏可自評﹑何知靑史爛﹑浪與首陽晶﹑放子天無極﹑明王日始升﹑膠膠風雨裏﹑莫亦有雞鳴﹑

○又寄諸友兼謝惠書

六月江門冷﹑峨眉雪未消﹑靑黏疏鳥路﹑黃獨上狙腰﹑帝子寧相憶﹑溪蠻恐見招﹑空憐李太白﹑曾送王龍標﹑

豈必長懷土﹑能無累聖明﹑江神通筆札﹑煙叟爛楸枰﹑故事迂金匱﹑新書警石鐺﹑未將弓馬意﹑盡攺舊書生﹑

緯蕭無宿業﹑擘葦未安巢﹑自作卑飛雁﹑眞成苦葉匏﹑行藏靑艸棹﹑姓氏白鷴稍﹑卻憶江舩好﹑秋堅初上膠

避風餘百日﹑大塊此容舠﹑卽縱魚歸壑﹑何殊隼就絳﹑十行停肉價﹑八寶滯雞毛﹑巳祭新碑過﹑隨帆送桔橰﹑

○莫愁湖別諸知契將之湘中

晴霾晲雪此何常﹑勸爾棲遲過夜郎﹑自顧影中無曲笠﹑不知腰下有幹將。褰裳巳澹江湖色﹑擲筆微聞柚橘香。試作九疑云數片﹑伊人可否在中央。帆纜收余江水平﹑渚蒲岸柳漸分明﹑蕭條襆被關神理﹑沓合盤餐不世情﹑入座閒鷗停作賦﹑臥云腐石浪題名﹑行吟莫怪人知少﹑白芷靑蘭共弟兄﹑一春木葉巳翔風﹑可省家山入夢中﹑過此裴徊成怪鳥﹑何期寥廓共冥鴻﹑閒將馬革收銅鼓﹑賣得魚錢贖老翁﹑髀肉久消何所試﹑耘鋤應勒短鎌功﹑白頭攬鏡笑行藏﹑鐝鑠看人據筆牀﹑宛爾趨風新跗注﹑皚然疑雪舊衣裳﹑更無螳臂酬橫艸。空有蛙啼惱尙方。從此不湏譚破浪﹑一行墖影倒回塘。果然雲樹喜風雷﹑不避朋從酒榼來﹑蚤歲移家今到岸。昔人懷古此登臺。六朝文藻輕桃葉。八月江濤送客杯。若爲嘉魚窮楚穴﹑蒓鱸何處少新醅。故園春水亦桃花﹑西上江源別買槎﹑穆穆淸風隨放子﹑亭止輦問長沙﹑銅鞮曲顧三湘盡。石笈書懸二酉斜。錯記山中舊曆本﹑猶談學士是官家﹑柴車髙掛葦簾垂﹑卻有交遊此一時﹑雷斧破山開眾目。客星落艸動疏枝。著書气共關門暮。賣藥名慚女子知。不是藏身藏不固﹑秋風猶曬未成絺﹑風定湖平交艸深﹑蘭舟不蕩道人心﹑朱鳶巳占窮魚路﹑舞燕猶呼獨鶴陰﹑身自煆灰銷刼運﹑天爲選勝報朋簪﹑三湘七澤龍驪夜﹑北望狼煙語未禁﹑

○洗心詩

明河千尺水﹑江樹此悠悠﹑月影沈無際﹑靑天停不流﹑魚龍黃石外﹑鷗鷺白蘋頭﹑何處著邊棹﹑芳蓮葉上舟﹑

日暈透江明﹑潮來萬頃平﹑一峯衡雨出﹑孤嶼信波橫﹑帆過虹霓淨﹑雷收花木淸﹑薴衣無所罣﹑中夜曉風生﹑

輕煙掃石牀﹑絕璧曬蘿裳﹑不礙猿猱路﹑時聞蘭芷香﹑牛知巢父傲﹑虎笑佛圖狂﹑持此向誰說﹑山山明月光﹑

塵垢辭虞夏﹑波瀾長布衣﹑花溪垂竹葉﹑砧杵靖柴扉﹑巳信天無夢﹑但聞雪亦非﹑開眸靑浩蕩﹑不共軟雲歸﹑

江漢有何力﹑穹蒼卻了然﹑任從翻頂趾﹑初不滓中邊﹑射月平珠串﹑定波覆玉舩﹑應無燥濕气﹑得到影堂前﹑

石磬收聲處﹑金人不語時﹑龍蛇閒聽法﹑猿鳥靜聞詩﹑擺脫書千卷﹑淋漓艸一枝﹑此中全密藏﹑頗與木魚知﹑

木末芙蓉少﹑臨秋風雨多﹑鐘聲初過岸﹑墖影巳侵河﹑瓶膽銷香象﹑蒲須捲碧螺﹑亭亭看不動﹑云漢澹如何

可有磨礱意﹑頻煩淬勵工﹑鏡光千瓣外﹑月廓半弦中﹑鵩焚新賦﹑鱷魚退晚風﹑古今查朴盡﹑未敢與天通﹑

與爾濯纓去﹑爲誰鼓枻來﹑搜將砥柱力﹑淡卻渾河才﹑物色還天地﹑根芽謝露雷﹑可從明水裏﹑照見百花開﹑

未忍隨溝壑﹑何能辭痛酸﹑巳傾千馬鬣﹑猶滯一毛瘢﹑海湧靑龍燭﹑天扶赤玉盤﹑只餘徑寸路﹑不與眾同看

如廁整冠去﹑築牛又手還﹑隨人題卷轉﹑不自訴斑襕﹑神鬼搴髙跖﹑江河破密關﹑何當漂碧血﹑一爲灑空山﹑

巳識退藏法﹑況看無悶書﹑羲農容晚悟﹑毛髮剩朝梳﹑廟算古今祕﹑臣身日月疏﹑尙畱漧淨地﹑可以報閒居﹑

○廣洗心詩

無端風湧此淘沙﹑發夢吹塵未到家﹑古聖巳穿滄海過﹑時賢猶睨銀河斜﹑燻弦不召蕤賓鐵﹑歐冶閒看赤菫花﹑爲勸道傍人灑眼﹑休從艸裏問根芽﹑當門孟水久安瀾﹑三覆冰舩十倍寒﹑琴冷不愁蛇腹斷﹑雪消誰作蛾眉看﹑自臨絕壁題懸澑﹑一任呱兒認睟盤﹑記得儒生談活潑﹑靑晨香气滿闌干﹑雨後梅前茶事肥﹑頗嫌苔气上漁磯﹑墨花自懺馬肝誤。筆塜遙憐雁陣微。人從綿水搜巢穴。家向靑溪理蕨薇。欲證此中無染處﹑蒼蒼碧碧一非非﹑玄蟬皓露少安排﹑豈有甘人益智來﹑靈掌自分伊闕去﹑融風又送斗杓回﹑西戎浣布消靑火﹑上苑遊魚餌刼灰﹑卻喜晴秋幹得好﹑更無珠湧上泉臺﹑爲爾遲開衡嶽雲﹑尙煩三釁與三燻﹑寒炊滅火人無賴﹑細雨聽鐘鶴不羣。蛩意難將衾影問﹑雞啼要有鬼神聞﹑寸田尺宅今如許﹑漫借腰鐮謝鳥耘﹑洪崖難記古潮痕﹑爲想層層剝落存﹑幾勺葭灰圍月暈﹑一絲鉛粉膩云根﹑魚蝦巳識龍鱗貴﹑魍魎應知禹鼎尊。涉得菖蒲諸海盡﹑依然天外此昆侖﹑塵坱曾閶分闔風﹑何知閶闔亦塵中﹑黃虞世遠人難慕﹑伊呂思窮鬼未通﹑枉水流邊看掛劍﹑狂泉枯處罷彎弓﹑殷懃力盡爲鍼杵﹑不及白頭鏡底翁﹑沃焦山下卷波濤﹑盡見蓬瀛共羽毛﹑一綫縫天無五色。半瓢漉月罷雙螫。不將穢炭污新火﹑定把銀河配濁醪﹑泛泛影中能自在﹑瀟湘帝子共容舠﹑自賫沆瀣淬靑蘋﹑晞發江頭遂隱淪﹑日下雀飴消竹栝﹑夜來虎气蕩金銀﹑一泓還照空靑乳。七尺當風太白身。不飲上池池上露﹑眼簾巳洞隔垣人﹑冰城露柱可胡摸﹑剗卻眞形五嶽圖﹑折骨難尋藏密地﹑全生不帶辟兵符﹑匏瓜核裏還魂艸﹑黍米坐中明月珠﹑試舉大家齊勘過﹑莫將餘瀝問屠沽﹑快刀切藕此星星﹑終日鷗洲與鷺汀﹑沸齒不當眞寶藏。馬蹄卽是南華經。廣陵遺散存秋壑﹑鐵篴余徽過洞庭﹑不信此中無七竅﹑但吹劍首與君聽﹑龍泉知我我難明﹑水市當年語甚平﹑但使一罇分浩蕩﹑何愁四海未深淸﹑璜書老謝龍驪夢﹑藥褁新摉日月精﹑忠信到頭誰得力﹑呂梁洪底度蒼生﹑浩浩江頭秋日懸。共誰曝濯老當年。忍將國恥畱天地。莫以身名混簡編。辱夢豈因版築後。成圖巳在羲文前﹑钃鏤光气明於掌﹑不作胥濤撓畫舩﹑

○吳司業若谷葉詹二禦史數攜觴過集

端居此靜照﹑諒不爽秋毫﹑委運眞吾學﹑匡時聽世曹﹑良朋存好事﹑哀鳳失奇毛﹑寄寄江亭外﹑乾坤信小舠﹑

文酒通人福﹑簟瓢達者心﹑雙趺千徑艸﹑七尺一弦琴﹑語絕道情定﹑愁來神力禁﹑何方縻白髮﹑林下爾追尋﹑

意中明日月﹑身外穩波瀾﹑小榻久無下﹑孤舟今巳寬﹑人從見慣淡﹑交爲少來歡﹑佞鶯與躁鵲﹑總不悟綸竿﹑

坐來不覺久﹑母乃自生疑﹑彊勸新州飲。輕裝元佑碑。誰能看夢定﹑初未寫兒癡﹑猶記明牎下﹑澹寧獨對時﹑

○方孩未侍禦灌園

寶山欲焚天曀陰寶苗一寸千黃金蓬柱蒿宮巳蕭颯楩柟安得安山林昌啟年間諸君子十手何會存一指所餘惠公與方公庖廚有命混鹿豕惠公生還十五年至今開顏臯陶前方公猶自托林下姓名始得通禦筵東海欲翻北海倒系風縛雨苦不蚤飄搖鼉屋無安居龍蛇相呼戲珠艸方公此時未登壇油雞鬭鴨皆髙冠捉鼻齅花恐不免白日擁竹圍瑯玗自云少翁亦抱甕蘭菊花頭髮春夢牙簽往往挑靑畦石幾遙遙謝塵鞚當年瘦馬行遼西胡駝不敢排深蹄須臾豺狼起輦下貂狐撫掌喧長鼙魯連之書晉陽甲麟鸞一一逢射獵懸澑暴漲𨿽崇朝折柱壞梁不可涉天步未肯回艱虞蒼惇檮杌翻居諸廿年重開北門寺方公躑躅還愁予此道分明戹名世豈有庸流拔深刺王曹張趙俱搖頭云與舊事不相類人生髑髏天系絲魚鱉螻蟻安所私屠狗刀頭任公釣但爲通人發一咲偶爾生還棲大江方公攜酒開銀缸去年間關寄魚腹開緘宛然尙可讀感今憶故恆傷魂當年駿骨今誰存鷗鶴欲化沙虫猿伊呂久遠難俱論嬰兒一果嘩當門安能與眾爭騫騰旦暮誰保芙蓉園且當傾杯噀酒澆乾坤

○壬午七夕題於三宿巖

懸崖不可涉。琴響何淒淸。洪濤撼鼉宮。素虯爲哀鳴。伊人蹔相違。兼葭白日生。生非女與牛。安能相偕行。帝子喜參商。心昂離二京。偶爾棲河傍。可知非淫朋。謫罰心所安。難爲百世稱。東公起泰岱。金母巢華庚。兩家集帝庭。未必傷和平。阿閣棲羣鵷。鸑鷟餌瓊英。大呼如鍾鏞。小呼如簫笙。一朝聞風雷。梟鶹遂縱橫。梧葉搉頹崗。蟋蟀爲弟兄。鵬鳥嗟爾來。蜷局中怔怦。羽翼不得齊。伯勞東西迎。仰視云漢間。波浪何轟鍧。爲橋諒巳難。方舟無乃輕。所恨諸襄章。不得自揚賡。錯處箕鬥間。貞良難爲名。漿酒一簸揚。龍脯味豺羮。辛勤諸女兒。蛛絲終夜縈。豈有結网羅。而當帝子情。勸爾停茶瓜。一石與一松。一瓢與一觥。米汁歸齋宮。翠筱環楸枰。上不爲列宿。下不爲長城。逢山一巾車。逢水一葦桁。問彼支機楡。宛如枯艸莖。寄語諸星辰。何必傷零丁。

○何羲兆姚二存曹木上隨渡西陵因拉葉恆生姚聖之同陳臥子集倪鴻寶園中各拈二韻

宵中云漢淨﹑日下酒鎗寬﹑杖履無苛問﹑悲啼得舊歡﹑時淸臺榭好﹑道長琹書安﹑不謂剡溪棹﹑輕彈達者冠﹑

魚雁情文老﹑羣賢林竹親﹑石欄關禹步﹑池藻動蕤賓﹑非爾誰容我﹑無家幸有鄰﹑若卽雲水外﹑不敢望車塵﹑

○同彥升臥子諸兄集倪園爲鴻寶年兄勸駕

開軒筵眾妙﹑斯道見長城﹑出處關爻象﹑端居動聖明﹑通潮畫舫集﹑入座萬山淸﹑何必辭樞副﹑商霖望洗兵﹑

禁中知頗牧﹑四海想夷吾﹑絲竹當年可﹑綸麾此日殊﹑幽人容水鑑﹑下客引龍圖﹑莫以師中鍚﹑而煩兒大夫﹑

○用木上韻集倪先生宅兼壽倪母

排闥山未老﹑生明月始輝﹑探書丹穴迥﹑啟石鎭神咸﹑尊足下堂健﹑加飡入道微﹑日中千里約﹑可亦慰周饑

萬里銀河望﹑乾坤一水盈﹑去曾愁黍役﹑歸未失鷗盟﹑伯仲人間奏﹑鹽梅天上羹﹑塵塗看李杜﹑不記兩家名﹑

○用羲兆韻集倪先生宅共諸子酬和

全生眞夢外﹑對榻果非夷﹑繞指傷龍性﹑追來保鳳儀﹑眾流看海外﹑別島見琴移﹑不負穹蒼力﹑羣峯檻外知﹑

油云能不約﹑萬壑此來盈﹑有命歸歟嘆﹑浮生攬者情﹑扁舟成往迹﹑岐鳥或孤鳴﹑顚倒衣裳在﹑殷懃勸北徵﹑

○邵先之劉漁仲何羲兆姚二存曹木上毛儀伯■﹝舟羲﹞舟上富春江各拈四韻

初衣懷荔薜﹑沈痼動煙霞﹑車耳重生事﹑杖頭舊作家﹑客星黏白髮﹑靑女散蒹葭﹑何處巢輕穩﹑倚笻齅落花﹑

長年閱物澹﹑遠道嘆薪勞﹑報主憑良友﹑看山付小舠﹑燈前傀儡影﹑夢底■﹝骨屬﹞髏濤﹑莫令遵鴻渚重淹衰鳳毛﹑

往還良太驟﹑悲喜動千秋﹑斯道先民寤﹑紆途君子求﹑出幽猿把臂﹑應物鬼搖頭﹑浩浩長江去﹑君恩此蹔畱﹑

讀書今不給﹑策足況蹔然欲攺幽棲錄﹑爲題明哲編﹑才疏夜虎創﹑志拙老龍憐﹑助假人天事﹑憂勞得幾年﹑

○富春江用木上韻

奔河巳縱決﹑江水尙漪漣﹑斂徳驚檀木﹑危心憶講筵﹑人猶能好我﹑世不少勞賢﹑惆悵城門下﹑焦眉賦倒懸﹑

華胥成影國﹑伊呂許誰看﹑祭獺餘觴豆﹑歸鴻讖石盤﹑農家明舊曆﹑天子注原官﹑以此添白髮﹑多慚老釣磻﹑

○再用羲兆韻

復姓還梅宅﹑褰衣蹈呂梁﹑三冬駒隙迅﹑殘夢馬頭長﹑道托龍蛇徑﹑家依蟋蜶堂﹑可憐分手處﹑每每在初陽﹑

餘生應辟穀﹑乞老合茹芝﹑過此幾能晤﹑問心誰信斯﹑買山種竹後﹑上殿說經時﹑可復重相憶﹑畫圖共絳帷﹑

○用先之韻

老去文章淡﹑交深禮數寬﹑幾回投玉笈﹑未忍謝靑巒。出刼聞經在﹑衝濤到岸看﹑何當談昔昔﹑苦縣與甘盤

魚鳥同天下。鉤弦共此邦﹑淸時豈乏管﹑水鑑亦依龐﹑詩禮兒曹業﹑風雷鐵篴腔﹑所疑今者釣。不似古桐江﹑

○再用姚二存韻二存將應臨軒

行藏不豫設﹑委佩此從容﹑阿閣鳳巢探﹑虞廷云物宗﹑精心開美度﹑稽古近髙蹤﹑主聖無難仕﹑淸晨僊露濃﹑

玄心思正直﹑神聽尙和平﹑借劍粗人事﹑揚燻達者情﹑不隨時火熱﹑恰與泰來亨﹑先輩靜觀意﹑知君渺眾英﹑

時逢不肯適﹑鎭物自王風﹑斗柄趣新運﹑儒冠想國工﹑心從吾黨定﹑道與古人同﹑獨對看三月﹑黃雲麗日中﹑

與爾相從久﹑程才躡屐安﹑土山遲造次﹑竹磵到盤桓﹑新作龍矕賦﹑自開牛耳壇﹑尋常看破敵﹑不但祝髙官

○壬午八月荷殳入楚病臥西林適逄環命且以淸修力學見褒感念古今淮陽長沙無此奇遘猥從溝壑仰被榮光攬筆澘然聊悉窹言

白日開幽戶﹑霜禽鼓翼時﹑鳳巢如可探﹑天意有誰知﹑腐艸關風動。驚弦得羽儀。千春垂勝事﹑不數中山詩﹑

膚髮繇天地﹑冠裳感路人﹑何期舊井渫﹑並作上池春﹑寶楔傳雷斧﹑余魚拜彩綸﹑王明今受福﹑萬象此淸新﹑

爲子慚初學。求臣老未能。摻箠慈母意﹑喝棒佛前燈﹑曲折心逾苦﹑徊翔道不應﹑所憑天廣大﹑荒遠信無朋﹑

廉能聞古獲﹑獎尙息弘圖﹑以此勵天下。何曾矜一夫。風雲還大麓。蟻馬試長途。千古臣鄰在﹑孤臣眞不孤﹑

依然老歲月﹑頓有少年光﹑寵辱一身在﹑憂虞萬慮長﹑寇深無散處﹑奴狡失和方﹑何敢重屍素﹑爲鳬唼稻梁﹑

君王愛鴻鵠﹑野鳥畏樊羅﹑縱有尙方禁﹑其如庖宰何﹑千金埋馬骨﹑一羽謝雞犧﹑耕鑿餘生在﹑應知帝力多﹑

結報巳忘死﹑銜恩豈在官﹑人疑天夢定﹑家作帝魂看﹑堂阜新經沭﹑胥靡別築壇﹑所慚非一事﹑遭遇古今難

屠肆居然在﹑執珪安敢聞﹑莫從蛆謝表﹑復使鬼移文﹑聖世無龍比﹑淸時賤眾云﹑於今知頂踵﹑眞獨系吾君

爲誰呼掌夢﹑復欲用巫陽﹑直道生未變﹑酬恩死不妨﹑烹何明主智。借劍小臣狂。從此依云日。淸晨罷履霜。

盡有匹夫意﹑能通眞宰心﹑回瀾猶到岸﹑平晝未全陰﹑筆橐知餐飯﹑星辰照影衾﹑勿言九萬里﹑髙聽細分金﹑

學行誰堪許﹑廉隅心所貞﹑道從知恥立﹑天爲好官傾﹑夷惠間無位﹑龍夔忝有生﹑尋常退食外﹑持此報升平﹑

骸骨還愚賤﹑淸華讓世賢﹑灌園逃楚外﹑枉陼避堯天﹑宮畫新開面﹑秦匜舊在懸﹑白頭看美醜﹑盡付有生前﹑

乍從湯鑊裏﹑湧出寶幢來﹑世事少經見﹑物情老尙猜﹑風霆頻洗垢﹑刼火淨除灰﹑一簣容更始﹑恨無版築才﹑

往事如遺鏃﹑於今始憶家﹑春徒翔燕雀﹑遁尾累魚鰕﹑插竹慚抽筍﹑枯楊醜見華﹑天思能浩蕩﹑垂釣保生涯﹑

此中尋學問﹑帝徳信精微﹑見爾實難副﹑誰云知者希﹑止啼鍾鼎葉﹑玄感山龍衣﹑不意牛車下﹑能聞韶樂歸﹑

望外生通泰﹑情中愧表章﹑可從鮑子得﹑未信帝臣良﹑滅頂濟川過﹑墜弦聞樂傷﹑古人誰妬我﹑衡浦與淮陽﹑

荷殳亦報主﹑簪筆更懷人﹑不藉風雷力。安知堯舜親。詩書愁老眼。物色傲孤臣。憶昔曲旃下﹑乖疏禮數頻﹑

臣今知所事﹑未忍變前修﹑百折水東去﹑層崖雪始流﹑威鱗看不怒﹑明月許幽投﹑泛泛偸時論﹑捲阿慰栢舟﹑

容福難爲受﹑孤危易與安﹑自非憂棟折﹑不屑取蕉彈﹑踐艸傷麟性﹑﹖﹖身就虎冠﹑麤翹無乃爾﹑引咎巳滂瀾﹑

生才天意澹﹑搏物帝心勞﹑投魄成雌劍﹑斷犀試佩刀﹑仁人穿水火﹑忠信出波濤﹑此道今親見﹑云逵一羽毛﹑

剉薦豈辭苦﹑誅松喜未殊﹑哄驩今定論﹑鹿馬古成圖﹑鐵杖支天步﹑冰稜照斗隅。可憐衰老極。結伴賜鷗鳬。

園葵生益智﹑狐鬼亦人師﹑此誼𨿽逃雨﹑圃功巳後時﹑曳泥揮寶櫝。放艸謝金羈。秉燭夜行久﹑尙愁鐘漏知

於心何未盡﹑此味巳重酣﹑量力完雙臏﹑度形制小龕﹑川方沈玉馬﹑家不餌金蠶﹑涕淚看天下﹑仍當避虎耽

時艱思道術﹑國卹豈儒書﹑講徳忘都養﹑談兵讓左車﹑憂天眞不慧﹑叱戶恐當鋤﹑捲轉臣何敢﹑生平愧史魚﹑

雲松天錫類﹑林艸古安輪﹑與法旣無礙﹑爲生今始眞﹑海隅租稅淡﹑山院處蛇馴﹑百拜環南斗﹑暮年媚遠春﹑

臨崖身易捨﹑卻步气難恬﹑不以黃虞代﹑輕爲涓瞀淹﹑榮枯均罔極﹑龜策爲誰詹﹑二墅當年事﹑於今未敢兼﹑

四字夷夔業﹑十分辭禹功﹑筮魂天月骨。剖血玉磨礲。日出虹霓靖。星回河漢通。應知覆照下。不在頑貪中﹑

湛露瀉寒泉﹑餘生足百年。人依鞀鐸下﹑道在錯薪前。耳目還臺省﹑明聰托講筵。涓塵無以報﹑巍煥頌重玄。

○予旣膺環召時解葉諸公尙在戍所因席槁請命慨然有懷

鵷鸞猶用命。文网況開圍。斯道無唇齒。千秋有是非。人疑吳市卒。天護首陽薇。何敢獨君子。偸生且息機。

天外歸云渺﹑井中委侶多﹑匹夫誰恥衲﹑同輩我投羅。解凍連舟下。傷弦一鳥過聖明無漏澤﹑向若乞恩波﹑

疢患慚同井﹑分衣愧遠途﹑參商憑日出﹑枯稿盻云蘇﹑豪傑西州盡。朋從鄒魯殊。隻身能報塞﹑四顧尙躊躇﹑

孽子緣身累﹑鴆媒復嫁誰﹑水淸魚可數﹑霜早木難支﹑無妄多停藥﹑晨風共廢詩﹑左儒非俊物﹑未免有情癡﹑

柳播尋常事﹑新恩殊可原﹑黿桑刋禍本﹑蝌蚪淨名根﹑有錫疑鞶帶﹑含愁坐市門﹑眞慚翟黑子﹑千古讓髙孫﹑

髙柴信未學﹑仲子惡能廉﹑一道分礠石﹑三分墜曲鍼﹑精心看沒羽。定力破飛箝。汲賈逄明主﹑應無歲月淹。

蹔隨漁父棹﹑免作冶家傭﹑水落明帆路﹑雞鳴知晚鐘﹑王鈇淸衮鉞﹑鬼箭斷矛鏦﹑傾否看來日﹑耘鋤報老農﹑

楊側何須慮﹑除凶古所難﹑黨人能破賊﹑屠狗也彈冠﹑往事衝泥絮﹑新流過棹灘﹑三朋同出處﹑展轉一時看﹑

○武陵嘆用方孩未韻

綸閣軍容動絳墀﹑出車天子自題詩。殿中舞馬看推轂﹑日下交龍覆畫旗。信有皇威收撻楚。可無彤矢告平夷。繡墩玉饌尋常事﹑不數邃楊將相時﹑爲龍韜雨豹韜云﹑秦起曾推馬服君﹑風鶴巳開襄鄧路。水犀仍駐夷陵軍。健兒再報貿頭檄﹑坐客頻拖露布文﹑最怪蠎衣三萬﹖﹑一齊盡畀犬羊羣﹑望歲苗云六月枯﹑閉門梵唄傲迂儒﹑百城赤羽愁無賴﹑三戶山芎莽欲呼﹑自是飛蝗知禮懺﹑何須畢哺問啼烏﹑可憐五避無歸處﹑銀犬桃花白日孤﹑尙方賜劍古誰同﹑可曾斬馬便和戎﹑剿餉三分資寇糈。兵符十道假神叢。幾回朽屐成遺矢﹑目儗虛弦爲掛弓﹑襄洛剪桐齊唾淚﹑董逃何語謝關東。翹翼雄心領八州﹑精神滿腹動溫侯﹑步郎學走中宵淚﹑連井移牀私夜謀﹑閉得人賓藏好手﹑妙將薦剡附名流﹑當年金鏡貪銓宰﹑誤探璃瓶得錦緱﹑可無精館與邊樓﹑十萬橫磨刀筆頭﹑狡獪元平椎辦賊﹑下中李蔡未封侯﹑故鄕父老驚牙纛﹑四國元戎系贅旒﹑況說今年奴不至﹑巳教帝子坐銜愁﹑六甲常圖八遁門﹑西莊錦纜近花村﹑山當瑪瑙題鴻烈﹑鬼過嵾巒泣暮魂﹑顚頡豆盧如可借﹑枋頭瑕罅巳無痕﹑曹桓僨事誰如此﹑戇史當年气未吞﹑豈有英雄六出時﹑侍兒愁進彌畱卮﹑閣門自墜碧鴛瓦﹑帥府坐燔白虎旗﹑結袂王孫頻見怪﹑開園公子蚤攢眉﹑九疑七澤千千路﹑不遣龍蛇媵所之﹑中原燹火與天通﹑盡爲樓船楊僕紅﹑五案朱批存濟北﹑雙鞵靑夢斷江東﹑誰從林下頻求馬。自是金夫不有躬。秦蜀替身深涕淚﹑窮奇到亦到奇窮﹑三載紓籌破四籓﹑衛巫但不許人言﹑閣中捷報黃衣淚﹑臥內飛符侲子喧﹑到處桃虫﹖﹖破鏡﹑幾家鬼撲頌香蓀﹑不知杜預當陽日﹑曾拜花驄寶勒恩﹑鷹眼看人舉佩刀﹑知誰賣塞不歸曹﹑夔門撤戍旌旗亂﹑粵嶠還輸輦負勞﹑奏凱軍容分豹尾﹑拔營賊帥附鴻毛﹑殷懃欲獻詩常武﹑卻道荊舒巳驛騷﹑何處旱蝗不自頻﹑更催協餉最酸辛﹑三千赤牘蛇含霧﹑百萬朱提蟒怒鱗﹑常使王鈇威不效﹑坐教惇史病難伸﹑於今天下人悲楚﹑莫怪洛陽著過秦﹑

○觀徐霞客紀遊急就艸

崇禎庚午二月霞客攜小舟追余至丹陽﹑感念昔日﹑萬里造膝﹑今復依然﹑得陳夙諾﹑爲之道故﹑不覺盈篇﹑

天下駿馬騎不得。風髾雪尾走白日。天下畸人癖愛山。負鐺瀉汗煮白石。江陰徐君杖履雄﹑自表醜嶽之霞客﹑鳶肩鶴體雙瞳靑﹑汗漫相期屢不失﹑事親至孝猶遠遊﹑欲乞瑯玕解夜織﹑萬里看余墓下棲﹑擔囊脫屩驚烏啼﹑入門吹燈但嘆息。五年服闋猶麻鞵。貴人驛騎不肯受﹑掉頭畢願還扶藜。自言蚤歲適鴈宕。縋藤級綆適下上。天臺石梁平如兜。靑霞括蒼白於掌。中年復走西鐘山﹑焦飯十日支霜盤。道逢采藥授云餐﹑帝子欲爲歌路難。匡廬老僧亦下拜﹑雞足道人分沆瀣。磨頭豆核石泉茶﹑夜中日出嘯滄海。聽君言下何蕭然﹑引人拔嶺捫靑天﹑所探幽奇旣如此﹑豈有人嶽當君憐﹑東魯仲尼去千歲﹑西羗大禹死何在。書生抱﹖夾水阝﹖空吚唔﹑卽化喬松安足賴。去年先輩繆西溪﹑起艸授楊天下疑﹑精神巳上托烏兔。未有人識其端倪。何況操蛇窟穴底。千山爲貌隱千水。乃欲搜剔窮眞靈。不畏巉巗不避死。世間兩物惟鼎劍。燒海剗山與涼焰。少年學道須及時。簪紱累人孤書詩。當時諸公嘆鶴唳。悔不從君煨蹲鴟。卽今關門散百一。醫巫吹角愁銅狄。蒼崖黃窪不可尋。邊臣灑血迷故迹。君猶跋踄從東來。兩頭不突生飛灰。城郭比人更柔脆。田春史義安在哉。男兒不仙必良將。驅龍淩波破蕩漾。挽河洗甲天下淸。安能對鏡坐相向。中身潦倒爲時人。牽船引纜傷路塵。彎弓聞虎行逡巡。寂寂寞寞過冬春。何不還家酬所親。聽君霏語當采眞。跂足北窓箕穎濱。而必棲棲攖此身。

○仲馭在茅山風雨夜作因弔前賢得十四哀詩命余記序聊述所懷以代引跋

桀匠固不同。亦貴審所濟。刀鏡有圓方。冰水自通滯。受命或爾殊。風松唶霜蕙。當時十餘賢﹑骯髒安可繼﹑昔從繆宮詹﹑親覩應山事﹑徒手搏貙豺﹑兩臂自中掣﹑庭檻不可攀﹑逸圈遂滿噬﹑魏顧屍其謀﹑余宰但微睇﹑帝計成奔河﹑崩流倒梁欐﹑相憤方就蠲﹑天心巳殊瘵﹑初今惟涓涓﹑未流破天地﹑緬彼汪劉時﹑猶有日晴曀。如何光華中。旁輝攺孛彗。百戰洗胡塵﹑豎儒送獨勢﹑縱有丹藥千﹑豈解鴆縷細﹑安得平心人﹑一與傷往逝﹑

逝者多可師﹑感嘆亦奚爲。荀爽誡李膺。遠害無瑕疵。延生思蘧寧。微妙通玄雌。曩昔逢廓園﹑羈紲渡淮時﹑立馬話漢唐﹑痛腹傷繇夷﹑述彼孟愽言﹑冰涕黏須眉﹑緹騎十數人﹑盤鞭及吾緌﹑臨別誦宛鳩﹑巳矣焉足追。綿貞至阜城﹑乃爲書見遺﹑云人如幹將﹑終有缺折期﹑自於同輩中荏韌猶如斯﹑況負一世名﹑能無千古悲。讀之不忍聞﹑仰見雲飄馳﹑仲馭且莫哀﹑聽吾近日詩﹑木有數頭奴﹑桑無十畝絲﹑黃河𨿽欲淸。龜魚安得知。

黃石齋先生大滌函書集錄卷四

●黃石齋先生大滌函書卷五

詩

◆詩

贈宛在堂集

經閣序詩

汀司李至得何羲兆書有謝

九日同沈鶴生年兄及諸兄登逃雨巖率爾有作

十日再同諸友登黃龍逃雨巖諸洞鑿山不絕

講捨落成集鄴山同遊賦別

甲申九月廿一日偕蔣黃二閣老林素庵周芮公二吏部及諸兄同遊淸源南臺靈鷲諸山卽用淸源南臺爲韻因以識別

蛻巖西爲偕樂亭素庵吏部所築爲此山雄攬因用偕亭韻

寄池直夫晃巖

諸友至三山分手巳盡陳獻可洪尊光共發芋源

舟中念蔣若椰閣老靈鷲碧霄締構未就略爲定中相度陟降去數百里褰帆發枕猶或見之想念故山安可弭忘因復賦示麑子

富沙晤陸岫靑侍禦

十月林守一李元仲洪尊光鄭牧仲林君若媵子再入武夷

黃屏周太守招同守一元仲尊光牧仲君若殷子過鼓子峯畱酌活水巖共賦

從茶洞坐看李元仲鄭牧仲陳殷子登接筍峯因以識別

爲蔣九逵題烈母傳並閱邸報有作

過飛來峯頻懷家洞

武林乞身有作

昔過西泠逢倪鴻寶方仁植命酌山堂未及三秋舉目覺異鴻寶碧血巳枯仁植棲烏未定又聞畱鄴二仙翩然殊向率爾書此不禁泫然

集玉山房同曹木上陳殷子有作

贈程生

同羲兆旭如恆生埽除大滌洞用諸兄韻

再滌玄蓋

大滌山房看雪中椶櫚用諸友韻

十一月諸友集大滌山房觀山中出云

有友初至山中爲賦雪竹用韻

甲申冬至大滌山禮闕用諸友韻

次答勸駕詩

甲申臘月諸友舟送入都賦此言別時劉念臺總憲陳臥子給諫蔡端敏文學同有書畱髮

舟次吳江逢髙硜齋閣老移棹下詢有作

哭馮畱僊開府鄴僊大司馬

壽沈母

壽邵母爲旭如尊人

灋廬口占

弘光攺元奉命祭告禹陵

聞礦使開雲霧山有感

倪鴻寶年兄竭忠殉難天下聞者無識不識有棟折山頹之慟稽諸古人無與爲輩卽欲瀝血瀉地稱揚宣嘆無以爲辭也念鴻寶兄生平喜子作七言詩因勒四章登之素帛生芻之義與驢鳴同奏足志嗚咽云爾

又哭倪文正公

口占候倪母前慶

鑑湖舟中觀獻汝所藏鴻兄書卷及扇頭畫松

偶見鴻寶遺筆

題倪獻汝詩

子新兄弟素捲在案率爾題之中多復沓良足發笑也

贈於瀛長觀察

同諸君登鵝鼻石尋陽明洞示麑子

宿吼山同倪獻汝呂漢■﹝常上心下﹞倪子新林公植陳殷子同賦

過幹洞陶園

洋行同倪獻汝梁巨伯呂漢■﹝常上心下﹞倪子新子封得大道與化翔五韻

呂漢■﹝常上心下﹞和詩有獨夜行師子之句因與同賦並用爲韻

東揚聞警

賦得經綸在泉石時在土城山山卽夷光學館

夷光山再用明月松間照爲韻

質園賦得桂樹成連理有贈

小隱山爲錢文僖別墅放舟過此愴然感懷用其欄中唐句爲韻同倪獻汝呂漢■﹝常上心下﹞賦

雨滯廟灣同獻汝漢■﹝常上心下﹞公植殷子用意中明日月身外穩波濤爲韻

初晴入二峯得巖居川觀四韻

用家園親朋四韻寄懷江東諸友並呈方仁植

題張氏博山書屋

書陳天若大易攜事序

弘光元年夏五朔將往六陵阻雨是夜夢倪子新作詩有北窓收鶴足二簋散禽齋之句覺語諸兄云是且歸矣諸兄亦無復入六陵者巳而人各趣裝還郡予獨與獻汝艤舟過柯山因用爲韻各成十絕

看友人作畫

午日同祁世培文載葉恆生倪爾徵自梅尖過項裏

過桐山

偶得松濤二韻

偶爾散歌書贈呂漢■﹝常上心下﹞

又示呂漢■﹝常上心下﹞

質園燕集得水邊林下四韻

犬亭山看竹得疏林驚靑溪五韻

同諸友登越王崢

登越王崢甚雨

午後覓健足取棋秤不得聊約襆被

雨中登絕嶠一無所見

越崢絕頂

壽某友

歸舟自蘭亭與倪獻汝葉恆生王玄趾呂漢■﹝常上心下﹞陳天若劉北生倪爾徵言別

金華舟中同徐節庵賦得偸陰媿主人

○贈宛在堂集

斯道失昆源文章少淵海騷雅𨿽薄技亦巳湮其會詞林屢喪鶩鵠雜綷■﹝糹蔡﹞隆萬不可追華磚漸蔚薈叔子本英儁矯然發淸嘅投橐爲典客籬車未攺佩龍夔禮樂親岡梧云物藹鳳羽貴孤騫豈必逐鵷隊球圖在東序斷不吐光怪辭館就職方髙識從先輩廬兒睨抱關恍惚見異代要以扶化柄不爲眾艸穢日月自中天星辰無面背巨秤出袖間雄風播海內約此玄冥鑰以作昭明韝藜火但一室若華乃四屇金箭歸下陳齊難諧鉤帶異文蕩古胸新響突地籟郁彼寶樹燈燦爲五云蓋弟子三萬人一一躡珠琲睠昔諸同儕奄然托糲粺持踵坐曲室如搔經史疥出門無車帷側足見擋攂淸夜須眉心白旦花粉靧髙抱渾沌鏡竊照疑傑態因之解螣角不復憶舊蛻纏綿干羽意陵踔千秋旆噓气宕胡氛余閃破曖叇陋矣馬蹄間錦膝擁口袋以此視東觀何異鷃蓬艾諒有姬孔心各得鍾鼎在

○經閣序詩

昭漢信在天經書尙比屋四海爲魯殿側壁動絲竹挽世貴權譎稗子散淳朴遂以申韓言彊爲堯舜讀津梁混三豕搏觸競五鹿阡陌開儒坑椎埋覆公餗刀筆旣可師顏孔安足錄哲人察其端喟然嘆明俶遺編事苴葦周皷發逸璞譬彼開河山不敢隈嶽瀆根原出藻茆華實被百谷五曜循南陔茀彗乃攸仗王者惇天彛康回守地軸不以罔象珠而泣鬼神粟不以妖鳥符而起龍蛇陸世道𨿽鼎沸吾學未甞覆豈有麟鸞皮遠慕皤虎腹仲尼值戰祭自矢得勝福𨿽不躬膺徵諒不至凶衄弓馬多健兒如噉屠狗肉俎豆一以膻箕壁爲蹋蹴所以七聖人未昔越尺幅敬簡師徳心淸明爲道目幹城寄罝兔長算坐帷幄吾鄕諸老儒頗亦自追琢鄒魯五百年風采尙如沐一爲過者存後至尙先覺聖明表六子引彀導正鵠此意非區區要使羣丑服先生秉文珌遂與六子續以爾伯夷風煥爲勇士勗非獨八州燈允矣九閽燭

○汀司李至得何羲兆書有謝

三過靑溪夢居然舊日期山川隨處好動止委如斯飲露尊蜩蛻禦風寶葛絺窮崖與遠道各不負相知

鑿出殊多怪頻過了不驚巳平刀劍路不替煙霞盟山鳥深抱足溪船髙著睛能畱逐電駕合與種薇蘅

不信長安路今無鱗羽通家貧宜賣劍薪盡合炊桐短屐裁依足孤舟阻象洪爲將大滌意遐寄與秋穹

深奧慚玄滌翩娟亦此山偶因潮上下數與客回還雨至遊人少才髙官事間汀州六百里車馬念間關

驅石難塡海無聊亦看云三秋蕭未采十步艸能芬逋峭畱時彥懸圖動少文自憐賣藥者初不賣聲聞

折臂能無痛逢山時一酡靑天收鳥路白水斷魚蓑似我生涯少知人才慧多江關看不見風景迫於梭

驛使殷新任離人愴舊遊到山能解帶焚艾未須摉別鵠輕千里蹲鴟足一丘應知石戶叟初不苦幽憂

弭節山山穩飛來處處通世無太少室此亦明光宮結网時緣木有巢數避洚看余冠蓋外恣與鹿皮翁

以我蓬蒿意開人蘭蕙風研頭銷碣石掌底淡浮嵩集鳥甞新飯乖龍悵故宮現前餘四壁憂樂與誰同

何當尊一足不忍咒殘山天地畱飄瓦神靈倦解環條桑家未遠編聞日多閒萊爾淸詩句爲題明月灣

○九日同沈鶴生年兄及諸兄登逃雨巖率爾有作

遠渚蒹葭渺離思朋友親小山髙可極孤往尙多鄰野菊入秋晚村酤過市頻幸無猿鶴怨半壑自淸眞

蕭然余襆被數竹也成林豈不念諸子其誰知我心芋姜雞筍好苔蘚鳥斜深住此能多少巾車老共尋

餐英分小畹賣藥上逃巖潮退溪沙白崖欹石髓函去梯全謝客款夜半開帆新意畱諸洞逢人載短鑱

賫糧猶果腹祀竈自髙舂此亦讀書窟何如巢鶴松半牀鍾乳滑小褁香泥松合選平陂處開罇祭竹龍

百日成三洞寧從風雨來前身巢水石本命樂瓶罍鳥意云千樹雞聲酒數杯倩人扶落帽更倩與移梅

乍從玄度過平地喜公還肉翅吾徒共蘿裳若士間頻穿小智徑莫徙大愚山多種黃花就呼松再掩關

○十日再同諸友登黃龍逃雨巖諸洞鑿山不絕

鑿山猶未了未有出山期土室關千榻驚烏別一枝江淮侵客夢松菊惱花時長憶二三子扶竿掛接■﹝罒離﹞

絕壁成通道雕闌聽有無蟻王看驛使舟子畫嵓圖作賦乖時尙能髙亦大夫棲遲何不可老態自江湖

疏放難憂國登臨不顧家人才需濟險屐齒欲抽芽小試巨靈掌閒開鐵樹花此間能信過壁駟未爲奢

欣賞吾無似同遊眾不疑恐辜浴日夢聊塞素餐詩破壁銘新課長鑱謝故知難將諸帝徳輕報與蛾眉

巳識馬肝味況多鶴怨心耰鋤眞別界毛胈老當今世過有人讓園葵少共任餘生不滿百藂桂幾成陰

枕漱非乖僻餐眠適所安量形師野鶴側杖間河瀾欲濟今堪未持危古尙難成名豎子事判作鳥窠看

○講捨落成集鄴山同遊賦別

天夢失髙枕奔車藉小綏世容安石在官豈彊人爲笳鼓無哀樂鶴猿自縶維果然輕拔足千古負之推

煮髓通王屋棲魂到少微一車不肯載百藥送將歸龐叟輕諸葛云卿戀布衣莫從牛渚裏閒說鱸魚肥

杖屨欣多助旗常繡短鋤天河身未竭鹽海眼垂枯久坐關人福淡餐享道腴中流看管樂總亦爾鷗鳬

爲誰寧作我樂此復如何白水愁金簡東山爛斧柯四支天欲壓獨坐虎環多蟬蛻經秋外園桃不敢歌

牽絲慚世業琢璞謝山靈此出不相負枯松當復靑竹弓看射鴨飴黍與黏蜓合過東橋畔鄰翁借酒旌

石色果安不江寒水尙流趙河春巳斷楚社暗經秋繡﹖﹖屈婦人服貍狐自出遊可能如半壁藤罣瀉猿愁

頹年煩秉燭掩涕護殘碁突出意難勝多經心所思穉松鱗不細險徑鬼仍疑敝屣千金直畱懸月上時

彌海誰知我孤山爲刳心遶梁分別曲半嶺度奇音世界資神物功名付破琴所憐諸松桂十載未成陰

○甲申九月廿一日偕蔣黃二閣老林素庵周芮公二吏部及諸兄同遊淸源南臺靈鷲諸山卽用淸源南臺爲韻因以識別

風塵不可避淘瀉得輕淸小證年來約看山分外明人煙半掌葉魚鬣萬家城巳識蛻蟬意髙於鐘鼎情

選勝千峯上談心一勺源神明穿半榻天地澹孤尊吾道未爲賤此行毋乃煩悠然憶屐齒多折在衡門

斗柄昔誰指大江今復南未離羣物類聊盍小山簪象力奔云壑蝦須結艸庵中原新舊事端莫怪空函

緣壁半藤路焚書百尺臺偶逢逋客至可有愁猿來客夢憑孤往巖花閒自開江東諸子在珍重且銜杯

○蛻巖西爲偕樂亭素庵吏部所築爲此山雄攬因用偕亭韻

此處信云好千巒相與佳山根環鳥爪日腳宕云鞵最得巢松意宜將鶴子偕能餘數■﹝豆斗﹞米與爾共髙齋

萬戶誠安枕羣賢槳此亭梅煙分水白竹嶼讓天靑講徳人無礙尋幽眾不扃莫將明月度偏語少微星

○寄池直夫晃巖

置爾宜丘壑誰當廊廟人眉須金馬气咳唾白檀身有道仍難仕爲官想速貧偶然分出處不敢敍初鄰

卽此柴桑裏殊當臺宕姿焚車公不顧回駕勒休移調鶴共禽戲褰裳塞鬼疑蕭疏眞太古況有古人詩

於昔誰相比將毋司馬徽刳泉分水鏡割釀澹天機有韻黃鸝好無監靑蟹肥因思分縞帶未報與蘿衣

優劣今應定多君此出山髙碁閒不著小鳥數輕還穩臥人難老沈吟鬢亦斑所慚新鑿洞苟且下云關

○諸友至三山分手巳盡陳獻可洪尊光共發芋源

欲隱便須隱曰歸安當歸出山能幾日采葛想多違短檝驚猿鳥輕霜脆蕨薇何人更白髮雙膝坐漁磯

似未了前夢亦云理舊身溫陶殘客作樂葛老家人入世無深趣將車多遠塵閒將芻狗意細祝與蒲輪

注厝何須問熒熒經史間江河蝸子國創述研頭山日短行當倍道窮勢自還魯連諸少作合寄與誰刪

時命如開捭防人說縱橫孤帆風一綫客夢夜千更蟻海隨投芥石田空復畊啼雞應有數艸艸莫爭鳴

酌此溫涼酒幸無豪傑心乾坤雙眼闊江漢一杯深不藉禹王步能教虎力禁千春平等夢覆被偶追尋

破虱思奇中投弓信偶然難將螻蟈雨遂冷龍蛇煙跕腳崩崖下開眸雷斧前自憐三尺棹欲掛伊閭巓

作易愁中古新書起地皇龜圖安卽序鳳鳥避開荒天覺人猶夢日寒夜自長鍾陵風雨處巳作虹霓光

祖逖眞年少山濤安足賢黏花靑鳥粉墜葉碧梧煙天道藏弓穩人才破璧慳忽然思警句獸檻共魚懸

聞響猶慚木騰虛不及風華胥天去遠造次物同工涉險舟車力倚山虎豹雄焚香閒體貼可在性靈中

亦作興時看其如舊事何鴻溝玉斧柄甘誓爛碁柯梅噴鳥王木天收弱水鼉誰將徑寸艸叱爲魯陽戈

自此難安臥更無賭墅時事煩知食少才鈍答書遲小捲焦桐畫長篇鐵篴詞但應存枕裏偶一展開頤

諒不長分手何爲與此懷烹魚浮磬裏嫁鶴石帆涯絕壁更開徑洞門再結齋飛鳬來往迅儻不托齊諧

○舟中念蔣若椰閣老靈鷲碧霄締構未就略爲定中相度陟降去數百里褰帆發枕猶或見之想念故山安可弭忘因復賦示麑子

尙有山堪賞居然石可呼長天垂片瓦大麓剩全圖入破煙霞隊避淸瀛海隅上流人洗耳曾告赤松無

不應中興詔眞嫌長樂非岫云宜善捲荔薜自披衣破壁甘龍臥休糧見鶴肥何年齊結足掃石憺忘歸

奚忍談元白於今失管蕭鑄金畱客少刻木借才遙石起天題柱梁成海退潮經綸眞不淺僕子字文饒

憂樂聊因世飛潛共此身華磚石影亂竹院鳥啼新霜落蓬池淺鐘鳴春夢勻可憐搏火者卽是住山人

○富沙晤陸岫靑侍禦

垂釣白頭巳不難慚無經術起時囏才疏自合推微管天定猶須論討桓搏兔如師擒象力葦航莫作漏舟看單車蹇僕空山道笑殺將軍老據鞍

中原方召幾時無得見溫陶亦自娛但使江淮淸兔窟不煩羗虜問龍圖八公艸木寒毛膽七建鋒稜淨斗觚況是髙皇親帳裏捉刀豎子莫驚呼

○十月林守一李元仲洪尊光鄭牧仲林君若媵子再入武夷

一再經過每下車雞鳴深創到枯魚慚將客夢酬新局悔不扃云注舊書世外星辰輕作客山前猿鶴老猜子不知晉魏飄零後多少髙人此卜居

紫溪掩映碧崖陰見爾長懸綺皓心未必琪花生鐵嶂果然芝艸似危岑關將眞气防來鑿撲得樵風老不禁從此欲回俗士駕故山石筍細蕭森

旅客空多猿鳥愁道人不憶此重遊書從數閱方知妙山自三過始覺幽遺蛻丹翁長啟齒離經石子坐搖頭滄桑世界沙塵外莫說麟鸞十二洲

朱門多徙邵平瓜剩有靑山白著花豪客不爭云物帳官人莫稅舊寮茶漫談洞脈三千里巳探靈符七十家黑髮幾時今破雪共誰領隊老煙霞

叢桂藤梯久絕緣松楠不記與齊年世從入漢知名後人自逃秦未過前判得數峯歸老子捫將細罅語諸天終南王屋無棲處自漱云芽與石眠

溪云太瘦石林臒間卻溪頭老釣徒瓊榻不爲髙士下紫囷可有素書無泉間鹿記三株樹竈下人焚五嶽圖最憶嚴灘灘上路羊裘藉艸共樵蘇

○黃屏周太守招同守一元仲尊光牧仲君若殷子過鼓子峯畱酌活水巖共賦

九曲三過未覺深因君更到碧溪陰黃花巳閟漁人棹仙掌仍招舟子心未鑿丹樓函萬戶能鋤荒灌足千尋可將架壑移於此別作枯船俯石林

掌崖吞吐百花原領略孤峯此獨尊夾道宛然通帝闕扶橋時一過孤村數聲啼鳥迷歸路無數遊人不到門況有乳泉堪洗耳菖蒲小海自昆侖

簾洞云深遠未從輕舟波駛失從容三生嶺外無多徑石皷崖前又數峯鶴爪擘窠分水脈魚鱗著樹上油松日斜欲出裴村道愧聽幔亭子夜鐘

○從茶洞坐看李元仲鄭牧仲陳殷子登接筍峯因以識別

接筍峯頭云縷微少年曾此傲輕肥懸梯不攺舊時路支石難忘天上機肉翅看人猿鶴細羽流導我鳥熊非何如平地懸雙榻不築空亭繞四圍

魚郎兄弟古參差毚典云窩又幾家每道山惟茶洞好不妨人說丹樓斜買舟直去衝云壑漱石從誰煮落霞選勝欲深深便得曾孫別有閟桃花

笳吹楓落巳紛紛徵人何苦惜離羣建溪千里流終合越嶺中條去未分紫塞蛇龍寒起陸孝陵鐘鼓夜深聞世間不試巨靈掌畱向空山掃暮云

○爲蔣九逵題烈母傳並閱邸報有作

火光明玉焰煉色表金心不有同年烈安知風教深畱香千嶺外照膽百城陰見爾存令子花徽涕未禁

賢者識時務人當三萬師孤城罇俎气一疏龍驪姿劉叔順昌日虞生采石時會須畱此意共我救攢眉

直北風煙緊翔烏音气乖與誰齊系檝逢爾少開懷四鎭荷榛戟三韓折古釵興言無一可云徑老靑鞵

一爲還山約歸來覓小舟重尋丹石洞長漱碧溪流藥就桐君制絲分嚴子愁何能扶重擔反著小羊裘

○過飛來峯頻懷家洞

移壑疑天妬摸形試石師難將一頃洞頓作小舟移欲割仇池去莫令疏屬知泰山今破碎努力護殘碑

拳勺眞家寶飛潛亦偶然看多奇險事盡作等閒篇悔不開猿定尙畱放鶴緣小山深處處合眼共芊眠

○武林乞身有作

酬對關吾學行藏聽暮年更無逃雨處況在聞雞前有道難相易離羣失自然亦隨人例請潦倒問靑天

如何成起立蚤不識東西集島分孤雁危途試薄蹄一丘生巳足七聖老當迷歸築巖前路垂云鎖絕梯

○昔過西泠逢倪鴻寶方仁植命酌山堂未及三秋舉目覺異鴻寶碧血巳枯仁植棲烏未定又聞畱鄴二仙翩然殊向率爾書此不禁泫然

湣老渡江後支公入道時笠瓢猶浩蕩猿鶴未淒其長嘯辭胡馬淸言罣竹枝何當衰柳下更說東山詩

此去伯夷遠徒聞玄度來故宮煙����篛帆開世事啼花石秋風醉羽杯可能畱客子等與鶴兒回

江上愁心久湖中歌舞稀魚嗛閒白鷺鴻影動斜暉畏見屋梁月休探牛渚磯虛名竟何益空使蒓鱸肥

續夢馬頭倦殘碁燈不枯吹箎慚老嫗負局失眞圖舊學遁荒在新亭爽气無莫嫌匡合陋試與問夷吾

不作禪房語疑然落葉聲杖頭輕剝啄屐響甚分明過鳥穿雲細歸人怪路平誰能粘白骨長滯古先生

丘壑淸時滿風林晴日多非關玄想漏曾柰世程何鹿豕尊師友江湖廢嘯歌昔年螺首者須鬢巳雙皤

籃轝遲翻嶺徵車隔故山天無一日定人得幾時閒縛帚歸雲路鐫書翠浪間猶慚稀羽翮不得數回還

○集玉山房同曹木上陳殷子有作

三過飛來石依然石未飛應知不動理卽與動相依齋虎眠茅竹酡風沁翠微王孫行向晚何苦尙忘歸

結夏毚三載乾坤異昔年石龕人自在藤峽鳥安禪墖下捫霄日巖前覷碧天同遊能幾輩呼榻與更懸

○贈程生

程生有奇制往往淩郊島當其得幽雋如出華山道翠斧鑱枯崖纖刀剪碧艸呼猿集棘端遣鶴上云表三年再相見跳叫忘人老

髙寄在白門如隱荒山下不逐五侯鯖不系七貴馬得意附往還微玄動喑啞矯如驚霜鶻拔松拓秋駕視彼諸細儒齒欲吐礫瓦安能復拘拘營肥博笑罵

○同羲兆旭如恆生埽除大滌洞用諸兄韻

見爾開塵面重來非偶然排云齊出岫倒澑與除懸洗髓輕垂乳畱香澹著煙靑山舩事好記在剡溪先

墅竹解人意靑霜猶自森交經患難細語到文章深午飯餘烏菫微吟響碧岑莫將匡合念橫攪老樵心

古洞新人迹殘碑異代煙家難移竹外客不領猿前桃水遲通棹靑山輟買舩臨西無限意恨使謝公先

江水賒畔岸峯巢恐著煙盡逢秦漢後枉說羲農前狂客題冰柱仙人刺鐵舩一鞭無著處縱與犢蹄先

鳥翮扶仍墜乖龍去復回不迷舊日路難借比鄰才客怪鸞聲迥人拋鶴怨來現前大小隱不作八公猜

九折他年杖孤危七尺身不因交有道那得屐通神竹徑疑人絕藤香與石親能賒數畝秫爲寄發頭春

藥種新題譜鋤經未著方全將烏不倒半與虎深藏撫掌泉入定掉頭石賣狂肉芝難餉客頗有夜明光

灑掃不辭倦幽尋未厭頻呼僮穿舊室召客賀新鄰石戶侵瑤艸爛碁冷積薪尙多圖畫意欲悉與家人

勝侶皆初服褰裳日數回艸頭霖雨意藤梢濟山才鐘吽村翁集鶴歸客子來世間惟雲樹不與石相猜

樵風喧石篆墨气冷茶煙盡有題名者知誰著妵前不刋逃藥路難卸載書舩馭虎嗥亭事輕微世所傳

云石關人事環回共鳥身呼茶爲紫髓配竹與靑神對酒心尢靜無家山愈親不知壺橘裏更有幾層春

出處憑根腳浮沈詎偶然孤峯看不定碧眼巳空懸世作灰間芋名爲甑上煙洪濤深處處信在禹航前

○再滌玄蓋

無根雲樹許誰攀只可焚香坐掩關遁思巳通許郭外泉心迥出繇巢間一株竹杖扶衰屨半榻濁醪發老顏荒落洞門頻灑埽看來仍似大愚山

深篁叢桂斷猿攀剩有蟾蜍自閉關保得秋風扶半壑能教云翼灑千間鋤鋒聊略存溪意苔篆依稀破石顏卻憶駝峯冬筍熟蘭舟巳罣門前山

何辭泉石老偏耽不惜衣裳碎紫嵐海市定教麋頓足鹽車莫使鶴分驂靈書巳出丹丘下美箭能畱吾道南幸有諸賢多秀句一齊巖雨上靑藍

○大滌山房看雪中椶櫚用諸友韻

萬壑無聲四壁暉怪逢氅客傲柴扉愁鷴刷羽看將睡凍鷺銜魚不敢飛月色蒹葭垂釣老檀灰氎絮小僧圍欲移此樹家園去當作琪花共忍饑

見爾蒲團玉屑投可如飛絮冒靑樓雕將六出仍千出灑得含愁又破愁浸月梅翁難結伴衝濤漁父許爲儔萬金欲買雪花去歸壓芰荷剪翠柔

亭亭綸扇鎖深寒不作蒲葵熱樣看著翅道人棲羽谷披裘老子護云關雞頭欲撒靑精飯鳥爪頻傾翠玉盤試割魚鮏烹雪水不知身在碧溪端

○十一月諸友集大滌山房觀山中出云

梅蕋自宜雪孤云將安之白鹿有去來巖岫多傾虧達者鑿混沌藝竹爲須眉上有肉芝翻下有香乳垂新徑迷樵翁舊窟誤玄螭霏微一縷間王屋看將移鉏耒與斧柯亦復何所施登山采琪花當及淸明時龍蛇蟄玄冬諒亦懷其私勿以浮游根徒爲談笑資

○有友初至山中爲賦雪竹用韻

尺蠖寒心老欲藏空山剩有雪花光燒丹灰裏分杳芋退粉檐前罷曉妝鶴爲羣飛初拔箭蜂因蜜毒倦開房髙賢莫說程門事合共騰騰過睡鄕

蕭然翠筱此鱗鱗頓化玉簫千樣新一夜葭灰吹月暈羣峯云帚漏靑春乖龍欲惹老翁釣衰鳳頻呼白雁臣最是蘇門長嘯後不貪竹實更淸眞

○甲申冬至大滌山禮闕用諸友韻

荔薜居然混絳衣可將楓陛問柴扉王正巳屬興朝運簪紱仍思舊講幃一楃雲中看不遠雙鳬雪裏未輕飛慚爲海鳥避風日亦學鵷鸞試攬輝

山院雞鳴動曙輝不知霙蕊尙分飛幽人出處關靑史逋客光華負絳幃紫塞如通南極路長江只隔北門扉可憐丰芑神靈在未放漧春老布衣

長日徵車滯小山綺黃眞不厭商顏巳﹖﹖瑤島焚魚佩又向云窩發鷺班客爲雪深疑斗迥人從旱久喜霖潺幸無羗虜窺南服但祝銀河鎖玉關

燎薪爨桂幾相關遙憶秦淮宮樹潺玄武湧幢新帝構彩雲賜服舊仙班靑陽日道初通綫白髮孤臣又駐顏莫說鑑湖多一乞他年欲乞門前山

艸堂委佩亦蕭森猶是鳴騶未出心吾道不隨日晷盡野葵偏識主恩深猿麋逐隊禳香火龍虎江頭禮盍簪三十五年開禹鼎莫愁王謝共浮沈

周命殷盤共鼎新壁光藜火照西鄰窮崖巳識天根復幽谷如頒寶歷春媿少謨猷扶帝略疑將迂腐混儒紳夔龍蹤迹猶荒遁莫說玉皇香案臣

○次答勸駕詩

漢室明光有故宮規模不與六朝同山河舉眼猶如昔只在孝陵鐘皷中

鼎湖龍去遠難攀幸有岐丰天作山萬里黃河淮水合於今果是玉門關

杳然玉斧割中原杜牧無能著罪言名士定多營兔窟將軍孏作觸羝籓

健門﹖鼓羌胡未息機虛名果是鐵城圍江東不信謝安石肯向徵西解荔衣

天意憂危天步難中庖摶火幾人安白頭不發熊羆夢合與羊裘共釣磻

戰克淵心不可幾卻萊墮費巳多違平生只笑夷吾老空把包茅塞楚威

芋栗空山賦暮朝人才自怪失伊蕭應知百蠟尋甞樂不問負薪舊老樵

看誰叩角巳逢桓正是南陽魚水難六出祁山猶不就當年空捨竹皮冠

○甲申臘月諸友舟送入都賦此言別時劉念臺總憲陳臥子給諫蔡端敏文學同有書畱髮

微雪亦同云離人尙惜羣棲遲懷谷口歷落憶梅芬鹽豉輕千里杖頭剩百文何當頻擊檝相勸此殷勤

共有匡時責而分先後身平陂繇造物出處見勞人洗耳心猶淖禦風意漸醇長安無限恨盡瀉大江濱

我亦欲歸去君仍送客來江風縈細纜日气澹餘杯佛手尊千樹鱸魚戀幾腮何山看不攺笳鼓莫興哀

土室不容臥危檣復此行髙人煩教諫嚶鳥任飛鳴云吐山根靜秋回鴻翼輕但言無不可隨著掃靑坪

蹔作興朝寄權將管樂推吾生余掌跖斯道少旌旗鑿石臨天牖褰裳洗國池此行能幾日采葛念新詩

努力存王室何門可曳裾雲山當夜結雪鬢入朝梳家散靑精飯人焚黃石書升平如不遠灑掃待脂車

浮沈殊曩日風旨亦當年數節經霜竹無多上水舩鳶鳩入眼化麟豕共云眠促刺淮揚道今爲寒食煙

從往愁丘壑夷猶系小舟放心招怨鶴舉酒讓浮鷗用世非關我違時巳白頭洪濤十載外未取信安流

風色巳如此南旋毋乃安小溪喧百槳尺岸老幹盤只手人無望孤身眾所寬莫將翻浪裏相與共扶竿

時事無多怪寒煙釀百花燕因鴻入室蘆競筍抽芽灑洞畱靑雪移風補碧霞朝衣輕試後何處不當家

○舟次吳江逢髙硜齋閣老移棹下詢有作

硜老移舟出澄淸堂帖及宋榻聖教序相示因憶王廙渡江後百無所持惟皇索數行寘衣褶中及見右軍書乃欣然以爲幸還舊物某素不學書以爲近世作書無復知右軍意者念此老品地爲書法所揜見人常欲焚研聊爲四詩艸本不在行墨之內也天寒筆凍再識以愽笑具

神廟山東舊老臣何來江上見鴻遵中興五月師山甫退食三秋問水濱泛泛乾坤依半壁盈盈衣帶隔靑蘋城南大宅誰相贈王謝當年尙北鄰

龍驪此日正登壇頓有風雷坐釣磻不信補天容化石巳知障海重漁竿鹽梅業就靑山老麥秀悲翻江水寒可是棄家陪社稷南飛烏鵲月明看

興元詔艸屬伊誰畏見哀鴻及黍離王气未回北塞路古人多誦東山詩玄云擁蓋從龍日白板渡江控馬時最憶先朝十七載宰臣歲歲攺須眉

民勞冽彼巳堪憐可似殷丁建武年遁學無人稱傳說徵書未敢到燕然頻看灌老齊歸巷少得英流共叩舷寬大幸聞新主意一時悲喜動靑天

○哭馮畱僊開府鄴僊大司馬

君竟飄然赴帝宮遠尋龍血溯崆峒天翻莫借蓑城力海涸難銘砥柱功不信甬東饒種蠡果然廣武失英雄飛鳴千古愁題彼盡在諸陵風雨中

才盡應知國步頻中原劍佩遂無人山荒虎凶啼孤竹日落麒麟泣采薪剡曲推琴成故事華亭唳鶴動臣鄰單衾布被還楊震髙鳥前丘有共親

○壽沈母

沈母有令節夙負鵷鸞姿下鳴循髙丘解佩稱女師翺翔蓬海間鐘磬呼朝曦若木生靑華結實如星垂銜之哺其雛旁皇常苦饑神人爲指言瑯玕方離離鳳葆𨿽信芬遂亦忘其私雛成俯四海顧盻何巍■﹝廠外義內﹞搏爲上帝驂步爲仙子騎■﹝酓欠﹞爲紫薇方吐爲蒼昊醫羣眞子敢從百族推光儀當時龍根翻素虯驅文鷖風雨挾毛鱗顚沛紛鯤鮞猶有鵷雛來百樂供追嬉苦者忘其茶甘者忘其飴艸木縈巖阿一一成靈芝惠光照日月香气生瑤墀鴻涯奏淸曲王魏呈妙辭人間錦繡章河漢天孫絲下裳組以王﹖采上裳繪以絺應龍與共翔八極相追隨邈矣飛黃翩矯然吉量馳塵海有飛蹄嗛嗛安所知

○壽邵母爲旭如尊人

蘭蕙非不芳所爲少筠節修篁亦森然安得滋香烈敬爾吳氏母檀塵薦翠雪矢口得淸韻操躬獨貞潔一如琪樹中裛露酬明月邵翁老負儁唾壺每爲缺僶首視幽閨輒爲解憂惙惠連旣少孤道韞亦晚訣上有垂白親下有銜哺血啟帳畱墨光下漿余熊蘗不以異胞乳而爲隔膚髮古人稱女師綖冕飭巾櫛亦云禮宗者軒輪生羅幭此豈其流亞翼燕表貽厥旭如從吾遊文采方■﹝山截﹞嵲有弟如士龍亦與麟鸞悅嬉戲當母前藹如雙■﹝髟上狄下﹞髻天道衛貞廬人道寶慈閱覽諸古賢媛若个贏後達絺綌畫山龍其始於覃葛衮繡成三繅母乃感綿蕞琥珀生巖阿豈必松所結鴒■﹝義鳥﹞托明丘亦本於丹穴奉七念邵翁火﹖尉背煩荀熱仰睇聞黃鵠俯睇聞靑蛚十載糲飯羮昨欲下瓊屑蓬蓬六幅被首自褁袍笰甘露湛慈柯竹栢同■﹝糹蔡﹞綷寧獨蓼蕭詩可以頌伯朅顧盻嫠雲間惠風來珠翟

○灋廬口占

我自用我灋吾亦愛吾廬無有了吾我好豈關詩書不過此兩句百歲行趁趄靜觀萬物中本一無一殊灋旣無所著廬亦還空虛譬如我與吾對照難相如有時負陰陽形影不能俱況行彼世中兩兩分眉須一有吾我心陸帆而水車兒子自謠歌筆楮自分區當其適意時亦自爲詩書要知吾無灋猶之天無廬及於羲畫前初無詩與書此意近禪門萬勿雲起予

○弘光攺元奉命祭告禹陵

明徳應知七日齋玄圭凜出古人懷成平四海愁予溺艱鮮當年念汝諧砥柱何曾師宛委未流誰與共疏排興朝欲借弼謨力干羽從容報兩階

海甸初淸原隰勻巳從南國紀星辰江流不攺塗山路石紐仍通越絕珍是處黃雲縈寶鼎更無怪物擾明神精禋一縷鑪香外合使龍蛇自在馴

重華四七想當年玉帛齊歸剡木前蒼水人分疏仡紀不周山抵東南天吾師自憶西王國好友能無陰子然俯仰孟門何處是冀州萬里共狼煙

舳艫弓劍各披離猶記呱呱辛甲時信有專車余骨骼可容金鏁動支祈諸侯不貢江淮怒鳥鼠欲侵山雨知當日荊揚連楚越精靈偏繞會稽碑

引誡危言動帝庭自陳辛苦與零丁文腮偶曝黃陵廟巨掌頻批山海經不信應龍長寫尾可憐金母未還形泥塗梮橇千秋在合爲畫圖重勒銘

降割深悲下土方與誰胼胝副垂裳邊庭有邑空聞喜嶽牧無人念拜昌溪鳥居然師蹇步軒禽終日啄餘糧欲隨刋木山山去螺蜯當年亦耿光

鼎耳銷多螭虎哮不能無事理山■﹝土幻﹞孟津飄梗棲王屋春燕歸林別有巢所恨大東辜織篚未愁全楚滯菁茅歷年四百知多少空憶龜書在雒郊

何年則壤變雍徐況復桑田滄海余勤儉豈須崇五耦神明端在泣下車此間薪膽畱遺俗徧處靈威隱道書手足隻身何所效老臣彊半事耰鋤

板蕩乾坤得幾曾滔滔無處著功能不驚杞帛題旌夏更向胤徵問敬承北戶璇光依半壁有仍天作自中興殷懃爲說艱難事千古元良重股肱

○聞礦使開雲霧山有感

不談勾踐臥薪日但說衛文大帛時豈有內供常苦乏而須當寧坐攢眉二東巳失履霜賦五省重歌哀澤詩建武元年多少事敕書莫使嶺猿知

聖哲天生少令臣遂無羮酒答髙旻魚鹽膠鬲周家令鍼鐫夷吾東海春地不湧金成鄙事天如愛道愼淸嚬蠶叢故國今荒盡涕泣繇余未報秦

食貨相權得幾何應憐貍貉噉人多儛車巳破千家奉從騎還經百堵過無數焰風吹火樹有時睨日亂星梭云崖亦在刀鑱裏何處柴門穩薜蘿

典朝茶酒未徵租平隼何慚卜大夫每有羨金輸太僕未曾挺險失鹽徒中原艸盡銅駝寢江北兵荒錢樹枯甲乙半篇看不就捉摸較尉傲迂儒

神宗中歲寶瓊盈盡是前朝積絫成山腹依然含气在蠅頭未與細民爭諸籓老庫移金櫃內豎傾家失貝城何處金資礦稅力石田空與虎貍耕

東南杼軸久成空況有徵兵與仗戎不信六朝曾鑄錯可憐四海未歸鴻蚩尢若畏莊山力婁室應資銀夏功最惜橐駝二萬輛盡移內帑入關中

毚從雲霧破山還又見人翻雲霧山點鐵安期滄海外屑金翡翠羽林間幾分甘雨成珠玉多少蒼黎寄艸菅泉竭池傾何所托勿云壯士不開顏

○倪鴻寶年兄竭忠殉難天下聞者無識不識有棟折山頹之慟稽諸古人無與爲輩卽欲瀝血瀉地稱揚宣嘆無以爲辭也念鴻寶兄生平喜子作七言詩因勒四章登之素帛生芻之義與驢鳴同奏足志嗚咽云爾

不周山撼海波飛四海空蒙安所歸欲假烏魂依墓樹擬看龍血濺君衣武擔石坼文昌落箕尾芒寒白日微三季中衰無死者个眞直道古人稀

龍戰騰空尙怒鱗九原講幄有親臣肯教箕比成孤往忍與夷齊結遠鄰白璧不歸秦柱下靑笄難憶趙橋身應知先帝思賢日悔卻章華長鬣人

朅來風雨此飄搖一夜天傾失斗杓江左於今微管仲興時誰復舉臯陶文星割焰驚櫪馬壯士筮魂上海潮著飯喫衣翻不得尋常庸福幾人消

兵農禮樂亦長城孤掌難支大廈傾志養巳教生不憾英魂豈爲死垂名龍蛇退筆存巨鹿虎豹遺姿照二京千古詞臣誰第一髯蘇宣陸讓先鳴

○又哭倪文正公

龍宮欲頹海水舞陽侯踏足破鼉皷鳥王番腹不肯飛素虯衛宮失道路崇禎末年天下空始以司農歸倪公五尺白麻閟如寶欲剪桑穰爲靑銅倪公赴召初出時手無寸鐵批熊羆三日五召十起艸身如不周爲天支未經百日巳中變螮蝀橫天日色亂章華臺上多眉須不與暴蘇講同貫須臾賊至開城門倪公號弓排天閽九關虎豹穿貍裾多須暴公翻傾盆盜賊亦猶有涇渭忠臣之家不敢毀柳燦巳死懸槁街希烈擢筋弄傀儡反幾舁徧城南門與人乞食稱皇恩胡兒賊雛俱唾罵此人安得操天鈞倪公當年初五十珊瑚骨髓金壺汁開眸電發聲淸商天子自謂巳不及若令初至登璣衡簡除文武搜精英命將討賊收名城四方援師集都下十庫藏金散物價卽無鎭惡與牢之亦有老秉張叔夜倪公旣退修經書廷臣徒食武陵余武陵糞珍爲上供遂使廝養稱中樞觀軍尖頭看鏁鑰賣國偸家何不樂空令吾友騰英魂上帝殿頭嘆躩躒何不生當堯舜時拍肩坐諷臯陶詩何不生當弘治與萬曆坐展湖山爲紙筆生張巡死蘇軾少眞卿老長吉千秋有手明霹靂安敢爲公坐太息

○口占候倪母前慶

種松巳作老龍髯勿復靑霜白雪嫌帝子乘雲相攜手依然華舞近珠簾

北堂彊飯且加餐千古聲名一日歡知廢知興二母事看將仲虎再開壇

○鑑湖舟中觀獻汝所藏鴻兄書卷及扇頭畫松

倪公再出山殷懃祝其弟委宛奉慈堂叮嚀淸且細溫樹與葆羽各復纏心系渡江初擊檝天果章其義觀其內屏書一一足百世

倪公稍動筆便與世人別觀其作松石古秀蘊精傑體意不可竟似巳飽霜雪感此掖玄風令人坐嗚咽

○偶見鴻寶遺筆

蕭然墨菊老披離不見髙人動筆時世上風雲俱艸艸傲霜空有兩三枝

○題倪獻汝詩

倪公有弟特淸淑與吾穿雲嘯翠竹十日成詩三十篇恨不起公與之讀買舟不褁鴟夷皮掉頭不顧光與施牀頭老易注百徧鞭轡回縈誰得知自云有園三四畝呼僮制筥與縛帚竈間湧鯉供慈堂尙有餘魚給朋友天下噍噍羣盜毛■﹝辟鳥﹞鵜束身綃靑膏會稽百里千重濠馮夷筆鼓﹖﹖吳畫橈六龍不來虎不嗥烹雞作黍焚烏號十年成詩一百卷更能圍棋三萬遭

○子新兄弟素捲在案率爾題之中多復沓良足發笑也

昆侖源頭湧星海不自菖蒲洗泥滓丹丘威鳥生文雛不與孔鷞爭山膚宇宙精靈倪太保落英隕葉生瓊艸況有庭訓兼異聞過子邁子安足云一日從子下宛委眼光精捲銀河水試爲掞筆呼千峯華頂欲攤秦觀東子新吐峯欲削玉蛟螭趍風折其角子封嶷然如斷山桂樹喬森不可攀俱能一語破千鐵飯喫珊瑚如喫雪太保遺徽今不忘茯苓琥珀生芬芳惟有當年三尺劍悲龍銜冰失光焰男兒豈必誅樓蘭鞾幭往往成天壇稷下老翁笑飛兔駃騠初生跳其父方今四海未安波熊羆性粗蛇豕多應龍斂身蕉與梭案頭焚香柰若何

○贈於瀛長觀察

彌月行稽山稽山略相借陰晴時一面溪艇數回卸親朋寬老軀但不撓中夜名園日探討秤斝環靑榭江淮未斷流煙雲足呼吒鳬鷗俱泛泛竹葦交狼藉賴有同心人欲結夷吾亞邸報日見示相與商微罅溫陶不可呼宗嶽久云謝不踐越王薪恐發明州駕朝議多玄黃水火日薄射縱虎逐林猿吞血爭冷炙賢者賢乎哉夫我眞不暇

○同諸君登鵝鼻石尋陽明洞示麑子

此卽陽明洞不虛宛委來出城看黝樹辯色得靈胎放鶴遲開徑讀書別築臺可扶靑鳥枕爲臥白雲隈

云駕不須穩雞棲未礙身平穿竹稍雨巳掃石頭塵楷隊圍精舍練光唼白蘋當年王許輩曾此藉苔茵

不過鐵橋路兼辭靈笈書中停分越嶠全體得王余虎護新僧院芝生舊木鋤此間無講席百慮坐消除

此亦有書意鵝羣混得名難移眞石幾不墜小天城半谷千崖入幽溪獨鳥鳴東南漧淨地籃轝媚先生

○宿吼山同倪獻汝呂漢■﹝常上心下﹞倪子新林公植陳殷子同賦

攬鏡照山骨逃虛明客心魚龍耽夜靜梧竹喜春深去郡一船月畱人千樹陰不關石壁好只爲愜幽尋

愛爾家園似看予意象同渾沌修曲黛猿鳥下疏櫳贈客云根飯分人樵子風蕭然置枕簟轉憶在江東

開創老拳敏驚人石膽寒與誰爭水府不次奉漁竿蠡艇柔情退胥濤側目看應知新亭榭卽是古闌干

我亦鑿山倦爲慚招隱稀懸藤棲鳥傲齋飯施魚肥世不宗茅屋天猶重少微乾坤盆沼裏帆櫓共飛飛

昔不遊三洞今方得吼山蛟宮因鳥入龜竇放人還頷下垂癡乳屏頭隔俗關可憐白薴女不住月明灣

酒戶尋常有漁蓑隨在宜一方軒檻曲何處露葭知親友偸陰共遊鱗狎餌隨無當更泛泛多誦漾舟詩

泉石深相亞人天非偶然鶴巢常辟惡虎白失安眠道竅日趨鈍漸儀老墜妍古今爭勝事事事不如前

一室幽人寶靜觀羣動歸添將諸徑曲未覺獨崖非畫艇隨魚集環梁共燕飛長安舊海碇胡馬系柴扉

○過幹洞陶園

石簣藏書處陶家酒捨傍飛泉常滴瀝細竹近瀟湘鬼琢蛟螭窟天垂玳瑁梁髙賢不可見古徳臥苔牀

世道尊先輩靑雲結小山蘭消香不歇人去古難還遺跖龍門合殘書佛座刪當年朋集處吟嘯日潺湲

○洋行同倪獻汝梁巨伯呂漢■﹝常上心下﹞倪子新子封得大道與化翔五韻

巳覺秋毫大翻從鍼孔來官城尊象迹書府尼椰杯入袖垂云翼攢眉承露臺無多向若意半爲研池開

鳥徑全生道人倫托有巢更無朝貴譜略與野翁鈔渚艸埋靑鏡溪煙浸白茅此間餘一物畏有鬼炰哮

鹿豕憐吾與江湖慰索居來柴天不喪微禹我其魚官給菇蒲少山歸橡栗殊無家親友在多寄數行書

鱗羽時遷化雲松亦有家與誰修禮樂拔足近煙霞旅況三炊玉遺封五色瓜看人城市裏幕燕共橫斜

翩然數葉翔春水自中央野色環三白籬花時一香須眉漁父似名妵老人忘歸去乘潮好裁舟字藥房

○呂漢■﹝常上心下﹞和詩有獨夜行師子之句因與同賦並用爲韻

閟迹空山獨嚴威四野同無聲佛力有道領王風不搏林間兔時噓天外虹星辰照黃髮合掛明光宮

神燈懸不夜髙座動金堤萬籟銷聲久孤峯注視低林深無法說月出少狐啼縱與羣生寐沈沈過虎溪

龍象無爭處人天各斷行戴星來化國銷暑下涼城震旦雷音合鷲峯檀火淸應知諸帝釋趺足事先生

爲誰除恐怖遊戲亦吾師定後神通足靜中人鬼知余徒分鐵髓末座失銅眉勸爾停三昧坐香子二時

現在眞王子前生解辟支盧令歌捲美螺首贈光儀世騁有爲法天畱無礙慈莫將霹靂手閒作鼎鑪而

○東揚聞警

江左夷吾少徵西長鬣騰風聲挼木葉漁火墜冰淩盡有推秤意非無運甓能華山山寺外筍轝自輕乘

看山懷禹甸到處是秦餘茅屋搖靈雨天壇損道書桓文生不競荊楚坐愁予莫怪三都客公然賦子虛

失轡龍難禦長騎虎欲呼非關諸黨禁亦不系匈奴月出狐貍舞天陰罔兩跔老臣余涕淚江水上雙孤

潮落引寒風新亭咽故宮淸談淸不到恨賦恨無窮一葦銷金鎖千車斷鐵櫳所馮洪祖力神武動遺弓

○賦得經綸在泉石時在土城山山卽夷光學館

花雨通香徑疏渠得水經五湖無定處半壑有餘馨茶圃圍朱檻松濤送畫舲何煩金體面朝暮禮眞形

寶井乏生韻春風足釣綸巳辭軒鶴隊漸與梅魚親泛宅猶天上羊裘亦水濱莫將薪膽事輕向快人陳

此亦有人在淸音散客懷中宵松響甚啟旦雨聲皆使作流觴好何殊垂瀑佳掩扉騎竈頸未必不乖崖

似應題玉倩不屑擬平泉梧桂齊開院洪崖共拍肩大人新作賦秋水別成篇田舍猥相問下樓自在眠

世道余松石玄云蔭老成巖花開竹爆磵鳥和茶笙舒捲人無礙憂疑道不驚好乘明月夜穩坐木蘭城

○夷光山再用明月松間照爲韻

鶴迹沙痕並溪舟水路明居然縈練帶觸處護晶城梅篴因風醉云畦縱鷺耕夜涼窓紙漏寫影自縱橫

亦是薴蘿月偏私荔薜天敲魚通鳥寤借夢與人圓碧水皆成鏡靑梧未上弦何堪歌采葛更隔一溪煙

獨宿不成夢驚濤又問松響廊侵屐齒種火動漁潀地主分花飯山農辯晚鐘棲遲能幾月相約采芙蓉

通刺雲霞裏投身接應間雙鳬千彩鷁九里十名山晤語無多遠探奇殊未間因君思卜宅相對小荷灣

髙臺宜晚照輕舸合低橋茗貴田應少齋多酒不消虛名生巳滿苦債久相饒但憶浮家外峯峯負老樵

○質園賦得桂樹成連理有贈

是處小山桂遂成連理枝弟兄皆妙質祥采應當時異幹生來合同根天所私古今奇木對不與慧童知

豈必仙人樹而棲南藐姑千年餐一葉絫世畫成圖滋徳垂甘露翔天感白楡勿將修月斧輕割栴檀膚

叢綣𨿽天性綢繆爾共成不須深剔蠹在處坐鳴嚶汜毓初移宅姜肱晚出城黯河同此種會見子如罌

亦作淮南譜曾從百粵連巢烏看共乳序雁遠同翩雜艸消扶足華蘋倩比肩好傾千日醑爲醮駢頭蓮

卽此標玄理如搴三秀芝白眉恆系馬五總共名龜荀爽稱賢弟仲弓多好兒只慚爲傲客據榻看題詩

○小隱山爲錢文僖別墅放舟過此愴然感懷用其欄中唐句爲韻同倪獻汝呂漢■﹝常上心下﹞賦

渚曲成通隱茂林滯小春鄕音同聽樂客意各傾醇避地將家好容身制艇勻不營田舍老在處有親鄰

梅子初開水荷田欲上衣舟車難造次茶筍自輕肥天放人如鶴云餐飯入薇乞身猶未得況乞好山歸

鵝海看將滿蘿衣尙怯寒鼓鐘關鳥蓮綸羽系魚竿不信掛冠易安知擊磬難可憐梁上燕各晲舊髙官

不作魯連肆應嫌張翰癡靑舲齊霸國綠蟻卽鴟夷攺姓猶成市入山徑采芝老翁黧黑久任與妬蛾眉

海國傷鴻澤空庭畏掛罾故交成異代華屋冷疏藤客借農家榻佛分漁火燈山陽無盡意感嘆此馮陵

○雨滯廟灣同獻汝漢■﹝常上心下﹞公植殷子用意中明日月身外穩波濤爲韻

疏雨得微意畱連長荔衣貪看湖水合不覺小山非靑雀寒收港蒼松密布圍因疑乘橇者爲此遠柴扉

饑溺殊從眾營巢莫此中雲門沈烏路梅裏斷魚筒納足憑舟子皺眉問老農臨河愁未濟合念古人功

甚憶曹山徑穿崖水辯明能添三五尺未損木魚聲寂坐朋情細端居遊念淸翻愁江漢漲恐冒石頭城

坐此惜長日能無愧主人弓刀餘寸管圖像剩靑筠世道潮頭湧神功漁父嗔買山猶不惡恨爾遠孤鄰

泛泛又經月楸梧貌故園野田頻狎鷺霞嶺誤啼■﹝犭員﹞借客橫生葉遊人易露根誰雲家不顧半載未過門

未得信中信常依身外身鳥田存禹迹篛笠半家人松子司淸夢漁翁倦采眞不畱三賦本語次少精神

一杯荷葉外數尺越王臺治亂書中見興亡天不哀交新多客好酒散幾人來賴此淳風土鷗魚兩罷猜

恰有巢繇穩未愁浲水殷鉤藤封古殿釣���墳浮海無多路離山巳亂羣棲遲長白髮晨起自呼云

綠野情難破溪神淨素波先登歸鴨岸獨斷上雞窠布谷催人蚤估舟柰客何怪看明月路不似故山多

憂洚仍梅潦褰船況石濤其魚夫子嘆驚鶴小人勞天意淹袍笰烏啼惜羽毛大牀湖海意借得與誰豪

○初晴入二峯得巖居川觀四韻

霽色辯雲巖藤花倩木欃怯寒新月令熨火小春衫過岸賒椶屐穿橋罷布帆時逢鑿石客教作藏書函

燕燕野人居。悠悠報國書。客程隨鳥引。鶴髮與松梳。戶繡枯蝸篆。田收放子魚。新知思割宅。不羨武陵余。

久矣愛丹壑於今喜涉川峯車﹖童行次第水帶管之玄與鸛謀云戶爲蟬給露田年年菱漵裏莫放賣魚船

酒榼憐如貫遊人字務觀筍蒲千足俸鶩鴨滿開壇行樂消官禁佝僂信釣竿最憐家墅淺亦有客盤桓

○用家園親朋四韻寄懷江東諸友並呈方仁植【時仁植客漳】

水國皆萍梗如何不憶家虛名滋白髮老气羨棲鴉再過看山倦數行閱日斜閉門歸著述墻外點藤花

帶經初越陌輟講又鋤園兒女知無恙鄕邦得所尊飛禽時就掌吠犬罷當門酒炙相資處淸陰月下繁

巳信乾坤細寧知魚鳥親無金官不貴有道老能貧陶令初添子龐公舊卜鄰何時種棗栗果下展淸嚬

九折懷吾土三分樂遠朋畬田仍寄戶藤杖未還僧東郭半塘水北山中夜燈付誰料理去於我尙亡能

○題張氏博山書屋

愽山亭榭好幽勝府城隅王許經過處靈連舊所都藏書輕宛委載筆上浮圖勿復移新宅從人乞鑑湖

○書陳天若大易攜事序

易理存易簡不從言語入姬孔系爻象亦非古所急龜龍初負圖舉一遂包十才一著文字頓使鬼神泣一畫十八變天地爲噓吸如以九尺杖橫豎自起立日月生其端神鬼步原隰徒就言語觀如作木偶揖煮石不可餐況復啜其汁咄哉陳子書修綆與古汲

○弘光元年夏五朔將往六陵阻雨是夜夢倪子新作詩有北窓收鶴足二簋散禽齋之句覺語諸兄云是且歸矣諸兄亦無復入六陵者巳而人各趣裝還郡予獨與獻汝艤舟過柯山因用爲韻各成十絕

鐵騎巳橫淝水北戈船莫倒雀橋傍八公艸木靈如許況是風雲舊帝鄕

搔頭美馬復當窓不信羗兒欲渡江中夜去梯謀甚事千尋鐵鎖對銀缸

西風偏送楚帆收金印何曾醮虎頭記得開平還采石當年猶未肯封侯

定有髙軒承戰鶴誰將割蜜復驅蜂新亭手板頻顚倒莫使遊人折短笻

天際眞人休跂足樓頭老鶴巳抽蹤靑山不染杜鵑血日落紅霞自在紅

貔虎桓桓誰不貳羽林若个是孤兒珠盤燥盡無牛耳空送人頭與月支

一樶塵塗成土簋年年玉蟒賞渠魁江流八面環楊子何處胡兒墜馬來

不是王何愛蕭散只憑蠻角鬭枯涎山頭處處呼廷尉又向江神賽紙錢

春田三祝未遺禽豈有飛鴞復頖林飽虎饑鷹俱突兀只餘蟋蟀小堂陰

共去深山結小齋竹藤麻幭老靑鞵平生不識運期耀誤向君山叫鐵崖

○看友人作畫

弓兵在處攪熊羆可是髙人弄筆時中夜鵝羣聲不絕更無精墨度王師

聞爾才名三十年等閒揮灑黃金千看人接翅成鷗鳥不向象王乳下眠

作客興公常自貴多情玄度未離家最嫌入幕徐支長五泄峯頭哭暮鴉

○午日同祁世培文載葉恆生倪爾徵自梅尖過項裏

懸崖石墖古成圖又見辟兵午日符媿向殘碁銷屐齒中流可有鶴聲無

近橋曲院半朱闌新乳雞頭未破寒北地人來難買宅裁將荷葉與船看

永和上巳傳千古午日弘光又一時半局殘碁皆碎著幾人更有未完詩

碧眼官荷浸畫舲。更無人說古蘭亭。家園菡薔燒紅葉。醉殺橊花不敢靑。

稍過梅山巳放船欲看項裏更瀏連讀書學劍成何事復管家人上水田

黃梅雨湊鯉魚風故園簫鼓亦江東嬴得扁舟�自在不知身在鏡湖中

○過桐山

亦有朝霞气﹑翻成梅子居﹑依山開幾席﹑隔岸借碁書﹑午飯菇蒲熟﹑秋風鱸鱠疏﹑因君思泛宅﹑白日系林於

○偶得松濤二韻

余勛宜品石未老合栽松卽此當筵飯不知何寺鐘殘花題晉魏淸夢理芙蓉莫向深山去攜云寄短笻

遠意得淸鏡玄風澹素濤非關諸位置各巳入秋毫鶴語通遊屐泉心攝小舠經綸深處處統不負神臯

○偶爾散歌書贈呂漢■﹝常上心下﹞

先年我棲玄澑山君欲從我扃玄關買山直住白土嶺一里二里相盤還今年我來探禹穴禹航溪深不得發孤舟常系犬亭邊與君臥處又一月問君家世居姚江先賢講徳稱無雙四海荷糧至千里一行經笈翻車方﹖童來至會稽巳十捨劉公章公久親炙天下名碩推二公何必更住玄澑之山下玄澑山中多新書十字五字如棲苴安知宛委不吞吐蚤晚寶笈開蟾蜍當時山中語諸子但說晦翁與伯紀兩翁豈是兩朝人遂與南宋北宋相終始老來作容易生哀與君復登越王臺越王不是大禹之苗裔安能屈折興起而王哉買輕舟乘安流湘湖尾鑑湖頭千浦百漵勞幽求掛書魚竿棲白鷗胡笳無聲羗篴收不談興衰空悠悠玄澑山白土嶺禹王破舟越王井此中無復神奇書靑舲無風白晝整不須更向湖州一日取醉三日醒

○又示呂漢■﹝常上心下﹞

敬靜兩字巳七分尙有三分在何所讀書不破聖賢關不知聖賢作何語周公仰思坐待旦仲尼發憤忘寒暑此中豈有硬慮者如彼書生尋端緒卽如四情未發時亦無气象可標舉當知篤信好古中確有窮盡至命處如此毚有著實功不墜頑空與虛所若於此處參三分用捨春風吾與女

○質園燕集得水邊林下四韻

種竹遲疏水歸山總後期野謀除入夢王事不關詩遠火安巢幕臨流約釣絲逢人商緩急勿與鷺鷗知

江煙疑野火閒眺亦憂邊縱不膺朝寄將何卒暮年犬畜佛前火鳥耘墓下田只慚舊名字空掛布衣前

何處得幽林無名山自深朋從疑禍本遊詠屬官禁年至消狂疾舟輕獲遠心幸多人把臂或不鄙抽簪

信宿層樓下牽舩卽有家山惟傍捨好酒記故園賒杯政翻經論樵心寄夕霞此邦容客籍浮海倦乘槎

○犬亭山看竹得疏林驚靑溪五韻

始識犬亭路﹑如翻越絕書﹑不因王好獵﹑只爲石居諸﹑曲榭飛灰冷﹑懸崖古鑿余﹑老僧能灌竹﹑云物尙蕭疏

百折屏風徑斷梯千尺深井公不好博猿叟失孤吟云架垂芝艸瑤臺墜碧簪誰能更采葛於此坐空林

若護玻瓈國爲巡絺繡城鳶啼看不上屧響坐無聲船去美人澹燈燒佛子淸何須告鐘磬更使下方驚

茅檐不蔽雨竹隙漏溪汀客借麻姑飯僮鈔貝葉經荒藤從鳥弔齋石避魚鮏冷艷無多處峯峯自在靑

曲室思蕭散鷗親復鳥齊輕裝依一葉折簡下危梯略救半山骨間書舊馬蹄此遊深造次何處問靑溪

○同諸友登越王崢

冒雨臨絕嶠髙遊古所無況攜諸友至可似農山圖折屐愁安石分泉媿老蘇不知云嶺外何地掛椶蒲

坐此亦條暢何曾辛苦來人看新佛國雨洗舊王臺廢殿埋金骨昆池疏石灰何當更采葛別去老天臺

到岸不知節看山亦有神人巢師子國鳥度越王身甘食餘吾輩髙眠惜比鄰可將鵝鸛意向問老波臣

知止惟石榻辭家惜遠遊貪奇穿竹鳥好事坐萍鷗與爾新相得歸心老尙浮艱難緣底事隔歲巳忘愁

○登越王崢甚雨

梅雨多應不看山山心不與雨相關特來此地探山骨不因雨色不開顏籃轝居然系箭簰嫌無芒屩與靑鞵京城不少沈香火細婢梳頭坐小齋

○午後覓健足取棋秤不得聊約襆被

遲晴呼屐巳淋漓遣借楸秤又一時碁聲莫作檐聲響佛火燈花亂所思

○雨中登絕嶠一無所見

絕嶺欲看全越身云幨猶揜舊家人此中豈有眞西子不放東鄰與效顰

○越崢絕頂

傍棋袖手我殊能尙有餘才度紫藤欲掛鐵船衝雪岸不知誰與共擔簦

○壽某友

雲門山長老談經宛委髙松千尺靑新意舊箋庭子外任教鶴隊入云聽載筆穿雲復幾人如君玉气遠吹塵不呼鳥爪搔尊背撒飯畱砂事事新

○歸舟自蘭亭與倪獻汝葉恆生王玄趾呂漢■﹝常上心下﹞陳天若劉北生倪爾徵言別【時五月十三日】

幽攬看將徧飛音不可方掛冠應便掛防患豈勝防冷暖經魚頰浮沈信馬韁許多難料事合付與滄桑

昔賢髙詠處今日艸靑齊勿復愁今日重翻昔日題海國蛟龍窟山■﹝土幻﹞桃李溪應知羚羊角卽是駭雞犀

竹醉未忘日人歸尙憶家絮衣侵白葛蒲酒忌蒼葭知友交情在經綸世道斜菟裘如可老切勿問京華

從此長麾手並辭魚雁期江流如不惡風信自應知披髮非徒我亂羣更與誰所慚諸兄季多寫杖頭詩

○金華舟中同徐節庵賦得偸陰媿主人【缺偸陰韻】

藿食吾殊愧燈心老未灰入山歸巳晚浮海夢難裁烏鳥餘音樂龍蛇舊穴哀何時翻碧漢更與洗云雷

犬馬猶知主顚危豈細娛人非甘左袵天合贊南圖越國多君子秦庭少丈夫同袍三五輩可有無衣無

取笑佩間劍行啼鳥外身烏龍關故國杜宇問遺臣多憶滹沱飯重蒙京雒塵可憐蓬躧者誰是講筵人

黃石齋先生大滌函書卷五

●黃石齋先生正命麟書卷六

麟書記略

詩

◆麟書記略

石齋麟書記略

是書也師所自名本稱逸詩皆就俘以後作也序云可以不存矣而猶存之謂之逸詩又云石齋死後世當傳之以當逸事此刻麟書者後學所箋而誦之名也夫子正命以來學人爲誄而莫克似及讀自挽之章則石霞劍壁衣食孝陵九韻光於日月𨿽使參回標舉何物尙之夫三九四七之蘊玄感帝旁夫子自莫能過而世共嗟於元老之輕出傷非其旨矣思古人正命吐言俄頃而夫子之言自酉臘廿五日以及戍之三月十五日凡八旬中詩存極愽吾黨集之舉名絕筆則何也嫠源之役魂魄巳歸闕廷天畱八十日以成此書厥數恰符詩晷夫子素示易詩春秋渾涵歷象則此日此書之出爲貫通運迄乘焉非偶輯也黃華道人曰遺稿散匿人間默禱先生力摉盡錄時惟五言絕七十二詩被攜北去從某公得抄本餘皆先生原筆七絕前後行艸獨癡想一冊作八分若五七言律及古詩俱蠅頭小楷端整古勁蓋先生捉筆時便志爲萬世下事今旣散而復集不期巧合意先生默有以相之差足慰於地下也今讀其詩自責躬以至別山中如昏曉夷猶諸什宛然雅風不夷孤憤則昭昭揭之抑何疑貳非必如鄭公心史緘落井中後四百年而始發也逸詩原本五言古詩一十一章五言律詩八十二章七言律詩四十四章七言絕句百有二章五言絕句七十二章凡三百十一章滌山門人何瑞圖謹述

◆詩

責躬

過言

自悼

造怨

發嫠源示賴孺蔡時培二中書

至新安示趙淵卿毛玄水賴敬孺蔡時培

人日新安虎帳勉觀梅花

燈夕不堪復遂絕粒是夜雷雨明日甲子抵晚雷雨大作繞營不休凡三晝夜遂發予入南都

至南都示諸友

答訪諸友

廿五日旣聽質余滯禁城尙膳監中諸友分羈兩縣遂不可面悵然寄懷

齋堂

後死吟

後後死吟

昏曉

夷猶

延頸

歸釁

﹖﹖得

﹖﹖不得

寄友

辭墓

誨子

告兄

自挽

新安元夕

過新嶺弔正希

觸目

初至白下見玉梅盛開愴然畱示諸子

絕粒十四日不死傅君折得玉梅兩枝寄瓶中聽弄胡琴

臥禁城漸聞鐘聲籧然驚覺有懷

又有所寄

�夜聞鐘再理前緒

趙淵卿司馬毛玄水別駕賴敬孺蔡時培二中書皆從予就執相持彌月矣正月二十五日乃分羈他處愴然有懷無從寄問前後伊郁凡十八絕

又寄

癡絕

又寄亦以爲慰

二月朔後引磬不殊起而慨然

抵莫

傅對廷晤語輒贈

思在黃海

思在華巓

告辭十八翁詩

○責躬

天地何髙深日月相循環星宿陳其巓動靜恆無端舉翼不能翔而作酰蟻觀大命一以至不復能研鉆鬼神欲告之翕吸近苦難傷哉艸木頹不復畱朱顏

姬孔亦勞人心緯何其微馳驅道路間研慮精且希𨿽非耳目功觸緒知所歸大者接星辰細者呼風雷安有皤首年棄身忽如違浮雲不可刪日華爲之虧

顏原在單門餐寢甞不保金石滿戶庭流徽何浩浩長松蔽霜雪其下蘊芳艸亦有澗底蘭葉萎花逾好君子愼寒凋不爲物所造屈伸或與偕勿以傷懷抱

言行生風雲神明喜庸顧造次一以乖日月爲嗔怒豈不審厥端或以纖忽故規矩天所師平蹷凖其度斗柄與河魁硜硜守故步才智安所資百艸暱霜露

古人不可攀往往稱善捲蘧子避國卹季札辭家難仲尼不之非數與相往返以此知師聃龍稱不爲喭哀哉鄙書生窮涉不到岸百里巳九十遂巳委過半

好道不入微閱物不至細影響自相答杳然無所系大易重存身春秋本大義詩人多微思委宛出至意艸艸一世間遂爲稊與秕江漢下明河忽巳失所恃

○過言

鐵騎變漁陽渡河弓馬彊雄藩不破虜猛士但思鄕巳碎江湖夢坐寒日月光低回憶鳳泗攬筆自悲涼

綏鼓無逃處經營慘淡來文臣不惜死戎略別徵才橫命皆邊帥偸生總禍胎誰能從雪夜更抵藥師臺

冷箭不相識妖星白日寒不周山巳倒聚窟勢難安下卒輕囚虜遺黎怨宰官無因持破瑟一一與人彈

自爾不能遁非關世不虞寒風疏劍術老筆誤眞符彗出鯨魚沒天傾威斗孤投身湯火裏蘇世與誰蘇

老驥眞無力英心斷唾壺河枯雙轄澹鼎徙一絲扶良士棲髙閣尙公狎博徒麟心逢虎凶揮涕在斯湏

借寇皆無力爲劉半左襟不才老馬顧微病小兒侵龍血茺天地蛙頤漲古今孝陵松栢裏鐘鼓爲誰喑

世道古難料雄圖尙可揮過河宗澤慨守險葛侯機胡馬輕瀾水將軍重鐵衣聊將墨翟意一破古人圍

終年談石鷁不肯放堅匏運命扶三天時賢惜一毛文雞頻眩影■﹝辟鳥﹞鵜自珍膏又作千秋話漁人傲小舠

○自悼【時在嫠源巳絕粒七日】

昔年爲柳下今日見薇陽此道原無可於生亦不傷云霓人望絕金石鬼劑香莫信惠連後遂無日月光

樂毅未歸趙魯連不入秦兩書傳白璧隻字動靑蘋得正吾何憾微名世所親蒼茫樵采者不易寫啼麐

自我甘重繭爲誰賦鼓刀全生憐七獲結侶失同袍此事不經見於心良獨勞長年耽正則垂老重依騷

巳發英雄嘆仍多親戚憐經當文謝後可在殷房前夫子寧欺我萇文尙有天春秋二百載研淚紀新編

求仁何所怨失道未忘愁故主日初旭餘生鳥自投斷崖千尺网一葦大江舟狂穉看吾獨馳驅答眾尢

天步憑誰仗在瀾失一壺麟心衝駟鐵鳳掌落雕弧干羽柔無力旗甞凍欲枯逍遙河上老頗憶鄭卿無【一作鄭大夫】

匡坐慚顏閔紆籌負管蕭風雲生造次毛羽合飄搖火厝難棲燕江橫怯置橋可憐委佩者晏晏坐終朝

聞言誰敢信屢卜轉多疑截指畱軍令開心割子期千金修駿冡三尺斷鍪旗射凶當熊意君王安得知

○造怨

寇攘奔馳後乾坤破碎時跨墻看越騎蒙虎視胡廝直突晨煙上立談夜鬼伺朅來何處種个是棘門兒

援鼓無鮑叔空拳泣子卿大人未葉卜小駟浪悲鳴不得詩書力寧多香火情成謀與戰克沈痛負平生

於將非不缺悔未及期年投足崩崖裏科頭白額前橫行余噲伍噩夢壯祁連長嘯城門老巋然各在邊

哭世亦吾道支天未不祥單騎存古意免冑尙遺芳巳結龍蛇恨羞爭魑魅光柯亭三北事千古不能忘

臣子無知遇何須問感恩眾人皆國士遺老自啼■﹝犭員﹞浪急田橫島風酸角裏園五侯新卜宅燈火各溫存

淸嘯髙人遠吹箎老嫗尊靑雲生大樣白澤坐當門先軫精神薄孟明心事繁不知千載後何處薦芳蓀

長途消駿物老驥敢搖頭七日秦庭淚千秋漆室憂采薪緣有疾離黍屬同仇莫以羊斟故輕麾泗上侯

建武無遺將春秋重獲卿辱金不鑄劍半壁尙當城艸昧天頻夢風雷夜屢驚最秋蒲鎖裏輟寢坐嚴更

○發嫠源示賴孺蔡時培二中書

火樹難開眼冰城倦著身支天千古事失路一時人碧血題香艸白頭退釣綸更無遺恨處燥發爲君親

搏虎仍之野投豺又出關席心如可捲鶴髮久當刪怨子不知怨間人安得閒乾坤猶半壁未忍蹈文山

左次猶無咎遺禽何足嗟羲農生已遠伊呂使人遐傍艸存孤竹衝泥拂落花龍胡天閉結痛殺介山蛇

海坼千枝樹天傾百尺樓辟支人自在無忍法何求木葉欣霜落山魈喜暗投從今無所系大地共藏舟

諸子收吾骨靑天知我心爲誰分板蕩不忍共浮沈鶴怨空山曲雞啼中夜陰南陽江路遠悵作臥龍吟

右發自嫠源火樹五章時趙職方毛別駕相失在後

○至新安示趙淵卿毛玄水賴敬孺蔡時培

冠裳不可遇繡■﹝髟上出下﹞日相鏦道爲時艱卸交因日暮窮亂羣行異類急難少從容三五雞鳴者膠膠風雨中

羮沸余神鼎魚空剩釣磯居然城郭好頓覺人民非溪淺須眉出山幽薇蕨肥黃冠黃海裏望望未當歸

最愛羲之筆殷懃諫北徵斯民甘墜壑吾道泣幹城未約龍驪夢先﹖﹖鷗鷺盟定知牙纛下艸艸厭書生

墜甑巳離手髙臺尙築云何曾宗管晏未敢謝桓文勢絀龍偕蟄心精虎入羣莫將君子意錯認越人軍

右至新安示友冠裳四章

○人日新安虎帳勉觀梅花

人日亦逢梅﹑窮崕香雨來﹑不從邊外見。偏向帳前開。花碎馬蹄薄﹑人窺鳥路哀﹑含愁看城邑﹑無柰且銜杯﹑

恍惚猶春色﹑全非春到時﹑鴻門新舞罷﹑羗笛小靑移﹑驛使乘千里﹑君王悵一枝﹑飄簾自去住﹑莫與家人知﹑

馬色明宵練﹑郊原阻一方﹑只緣山破綻﹑頓使雪分張﹑枚叔生無用﹑申君死不香。流云照皓發﹑慷慨此沾裳

似此新相慕何如早別離西陵鶴去夜火澤鴈歸時對酒難共醉無言多所思胡笳深拍拍總爲鴈如絲

右虎帳梅花人日四章同賴敬孺作

○燈夕不堪復遂絕粒是夜雷雨明日甲子抵晚雷雨大作繞營不休凡三晝夜遂發予入南都

孤臣未遂志天地此離愁碧血看猶在靈威何所求奇書六甲取間道五丁收曠野難逃處轟然在上頭

春水未抽梅蟄龍發憤來追奔如破陣騰踔欲揚灰失匕英雄事鞭山霸主才於今無破斧何以謝風雷

震虩復連夕蒼穹知此心山川驚虎帳星斗失前禽洧水龍蛇怒昆陽虎豹禁誰能呼九子別埽大江陰

迷麓余吾在羣喧欲告誰拔身良不易失足巳難追抉帳唐絲老排駝李廣衰看書倚柱者蹤迹未希奇

甲子逢明日會朝未太平雷霆蔽江漢風雨阻淸明苦節非吾學成仁報所生尋常餐寢事良友莫須驚

百五日方半重陰七七前幽人不閉戶猛士浪開弦鬼碎雷門鼓天投霹靂鞭鳴沙飛走處可似白登年

右發自新安謝風雷孤臣六章

○至南都示諸友

世共遺君父﹑吾何愛此生﹑焚香燒屬艸﹑投劍刈疏蘅莫乞西山老﹑長辭東海淸﹑荷鋤與采藥﹑難作古人情﹑

漢壽亭中路貞明天上心駃騠千里少虫鶴一朝深喪狗非無主斷琴別解音相看蓐艸下神鬼坐蕭森

故國猶餘木孤臣尙有身冠裳天巳定得失事難敶姓字經書外精魂江漢濱勿云崖上月偏照夜行人

此道不爲夢逢人問汝安破舟知海蕩去婦說家難裸國驕龍子焚山狎鬼官勿懸身後鏡但借眼中看

右至南都世共遺四章

○答訪諸友

呼蛟來水潏張网置庭中此道殊未學於人何適從金遼翻故史江嶺慟遺弓只手耘鋤外空教羿奡雄

殘著已經眼胡笳時一聞顏行無刎頸單騎惜離羣白水畱眞主靑天未喪文何人橫海上別遣水犀軍

庾子鞭甘艸陶公上一船丈夫不愜志兒女倦悲憐薏苡除生謗瓜蔓斷世緣所持恢復論無計上遺箋

勺水關大業彭年何所將喑聾逃世晚沐浴告人防客債新恩滿夜臺古處長何能復泛泛別竊野鳬光

右答客呼蛟四章

○廿五日旣聽質余滯禁城尙膳監中諸友分羈兩縣遂不可面悵然寄懷

志士輕生死家人念渴饑知君隔崖後又似墜弦時風雨催塵甚音書寄語遲夜闌寒色緊咬齒且相支

我亦無被服焚巢失旅人遶牀侵燹火推枕動芳薪忍死看天意栽【缺文十四字嗣補】

乖離復別處知爾不相俱蹈死生無害分形志轉孤麟鸞收羽尾狐鼠共肌膚不得談辛苦陵園鐘磬無

世道宜催散相從詎偶然饑寒關一日沈痛事子年曹沬奔齊後夷吾入莒前商量千古意不在里人憐

低徊未遽爾恐以累諸兄跂足思林鹿裒原悵友生歸家猶客路悔昔亦人情溝瀆相﹖﹖外知誰問姓名

餘生難得當往事巳如斯人定天無夢心淸鬼不疑身非裘馬致命豈盤餐持勿以分香意殷懃憶女兒

右聽質分羈寄懷志士六章

○齋堂【卽尙膳監】

齋堂畱數椽羈庫此徘徊胡馬行無路幽人何處來舊官尙食監遺讖單於臺不意六朝事千春手自裁

王气疏楊子黃雲宕帝宮十方除法勝半載問羣雄人事燒荒外官儀狐鼠中福堂難薦福何地得從容

帝子今安在空王古自尊嚴城天竺﹖﹖﹖貝﹖祗樹獨孤園遺教靑無際衰風白到門從人瞻兩足悲痛動乾坤

內殿齋居日上方申禁時龍文黃帕勒錦字大官馳問賜伊蒲饌持教外國知南冠今楚楚推枕一題詩

偶足張牀幾非關禮貌多入林猶鼠藪在野卽魚蓑人替僧無恙官廉虎不苛稍除諸束縛巳覺近山阿

沮溺非尊輩什澄良可人席巢橫臥榻木葉卽眞身古徳燒將盡今生墜有因不知誰姓字更與著天親

不得家甞力偏行異類中天從禽演變人過鬼關同楡柳十分火獍豺別樣風無繇能拔翅一與問鴻蒙

悲悔眞無用髙吟何所爲熾然談瓦礫寂地佩牟尼一死千經教無言百藥師華山山頂上棄杖有誰知

右齋堂八章

○後死吟

天憗看遺老筮魂報所生餘年知有幾觀世亦能平降辱經過澹艱危入素輕此間明淨路不使世人驚

割殺前朝事履衝此日來帝心如告兆天意豈憐才求死仍無創逢生知轉哀許多頑鄙事入夢久難猜

聃耳吾何敢彭顏各一時冰虫修篤論化蛻附枯枝諸友歸無怨先生出不辭當年諸起倒未與女兒知

此事還眞宰非關我所量精魂烏兔共變化冶鑪忙時至自應覺道消夕不妨徧題溝壑句四壁也明光

往者未先覺今玆何遽愁百年自古有一節爲誰畱埜潦私紅蓼巗風擴碧秋尋甞思不到潮水上江頭

滄海間多變眞人安在哉聞從鳥絕處尙有僧跏回姊子墜崖好蘇卿入塞來不因吹黍律彊勉爲噓灰

立命關終食待時何所爲煉罡繞指筆匹婦老儒師決策腰間劍掉頭坐下龜一絲牽掛處勿使後人疑

千尺斷崖路春容幾步寬人當垂踵盡道豈捨身難天蹶遲搜藥龍傷脫入瀾莫將眉睫意僶仰視魚竿

右後死吟天憗八章爲二月九日作也予以是日爲劬勞之辰崇禎壬申以是日削籍跨蹇出都爲衛士淩侮作重生之詩及辛巳以是日在詔獄對簿作重重生之詩今又是日也羈於齋堂故作後死吟及後後死吟兔爰苕華孰傷也

○後後死吟

毒艸甞應徧神方寫未闌華云河朔外經緯斗隅間顧盻無偕往躊躇感獨難每談第一義不作兩層看

希孔將無早師顏今巳遲盲風初破蒂凍雨未離枝石泐云猶吐崖傾山不移九京深蔽塞之子欲安之

養養余今日悠悠與後人前生千畢命大業半扶身地缺魚龍沓類空鳥獸因又從盤古始爲爾一逡巡

久欲遺軀廓今誰念蘧廬衝關繇劍戟結局剩詩書領得木非火情知我是魚禹功何可冀江漢此愁予

一決知殊粲千春尙彌畱當人無兩面迷鹿轉岐頭獨語神明晤羣號猿鳥求殤彭何艸艸不易此心眸

不應此緣去端爲何事來蒲須輕結坐桃核浪開杯弱水紆中涉明河耿欲回諒投滄海眼未著小山埃

稊稗荒仁種耘鋤漏昔年韋編看不絕木榻坐垂穿福報收應澹天弢解尙懸欲知十載學未禁此畱連

原閔饒餘地榮期未喪家所爭爲落節不管別抽芽朝刷銀蟾淚春扃鐵樹花親朋凋巳盡老我更何涯

從此能餘幾眞須億萬身安期三夜話子晉九筵賓金薤書荒落雞魚畜古人依然消一割展轉與誰憐

人事荒囂裏天心冷雋中松杉非遺雪蘭石不關風龐葛家相近伊涓志不同平生無所恨一睨呂梁翁

右後後死毒艸十章崇禎壬午亦以二月九日領菧出辰陽作重重生今復作此正平云恐大禍之有再暮年嬰劇不啻再三造物毒頻殊覺無味聊贈言詠耳右錄五言律詩

○昏曉

李雲天地割昏曉六朝人皆稱昏曉比乃有爲分曉者然昏曉屬天易分曉從人難矣言念可嘆

昏曉看人日不同誰從昏曉破鴻蒙白蜺巳出靑�上旬始又生若木東壁半星簾鉤不住卥傾宿海葦難通莫年怪事多如許總在前朝舊史中

前朝怪事寫難平猶是尋常風雨情淮水能扶典午運江流不斷香孩營會稽大吏揚帆越靈璧前茅抵汴京碌碌經生無足紀只慚元老自身輕

乘除徳運且休論但道前年涕淚痕帝子何從奔采石老臣不合下星源蛟龍失水雲難護女子當圈虎自尊自是廟謨謨太遠非關將士負君恩

燕臺巳滿春秋年又溯讓皇飛遁前沙漠暫偸餘閏歷東南剛倚不周天唐家陵寢經三復殷室河流保七遷一旅一成誰忍捨有仍臣子最悲縣

排決應非只手能洪流詎復古人曾河精有意畱神鼎雲雨無緣解白登人溺儒冠歸猛士家傳華鬘上胡僧殷勤石室修金史別與遼兒續夜燈

爲臣爲虜各匆皇但以區區仗彼蒼身有微名藏不得道慚善捲死何妨閒將蠡海看沈逸懶與胥濤鬭晝狂七日秦庭聲淚盡孝陵霜露夜深涼

傾危世事廿年中曾夢髙皇與二宗勝負當頭須有數去畱捨我更何從折肱九度無良藥煉石三分失國工要是在天憐老馬飄搖風雨惜途窮

不敢躋攀古聖鄰廣明畋綮亦賢臣灞橋詩就能歸隱沙磧兵來不動塵老去九原慚李郭生還百勝讓項秦滄桑覆手幾年事又見文人賦美新

第七章

言髙皇二宗已著寒騷注中天啟甲子初散館夢神宗危坐甚偉呼余近前大聲云汝欲勝人道在自勝噩然而寤乃以晶章鐫之又十二年丙子予賜環入都夢文皇垂帷臥關神廟中余至牀前文皇擁被屈指者再云三九四七誠如所云蓋指易象中命歷也去歲予奉祠出都將至天寧洲爲風驅回泊龍江灣三月一日也夢髙皇至厲聲曰卿竟捨我去耶余對曰朝廷捨臣非臣捨朝廷遂蘧然覺以是彷徨江渚及聞五月十日之事今又半載捨身與此余志林壑不知何緣玄感至此欲使後人別其昏曉耳

○夷猶

將發嫠源夢道中勒石甚深雋記其末句云夷猶吾行兮騒云夷猶兮中淵

夷猶不爲審便宜儒行當年次第時程力鷙虫眞賤極畱身莒鼎未全癡丈夫制義恆無害貞婦投胎石化誰便作冬靑靑下樹幽人小可共題詩

無可商量自主張更無影愧與周章夜行獨與旄頭遇橫死猶當明月傍結凍天教石骨冷崩崖人指弱夫剛曲兵直﹖均無勁人爲前賢倩首陽

百折河身老愈渾誰能一蹴上昆侖歸裁巳覺吾衰甚適楚寧知道力尊立地覆舟成往事開山畱掌謝龍門平生不飽常茶飯爲叫巫陽再筮魂

蚤知曲箭巳離弦不忍當空送杳然虎豹文章銷幾日獺豺禮樂敍當年地無間隔人間路家失標題口上船彭澤新詩何所道納燻峽裏恨東遷

慷慨從容並路行古人著語甚分明廣陵未散江濤韻蘇嶺猶聞鸞鳳聲道入死灰猶有息人當化鶴未忘情懷沙頌橘逢漁火不與從頭訴不平

素車白馬各奔濤無復中流樹桔橰一尺檣帆猶有勢十年種蠡未爲勞橫開虎市終歸穴不噬麐饑枉落毛此去虞淵多少路忍含枯吻臥江臯

气志爲雲雨不從只緣學問未瞳蒙姬公豈必常鴟羽靡鬲何曾入彀中冥悟自關十世力慮無聊適一時窮靈均弟子多精采不與天王說小戎

隴蜀未收江漢移看人又到縱橫時家摹六國黃金篆客曳三河白石詩塞絮洗腸生不悟吞氈和雪死誰知尋常古道循膚髮七尺逢人且自支

○延頸

問誰待命爲誰來延頸當門白﹖回身自癡羊枯黍粒人從墮壑轉靈胎宦情少小輕夷甫轍迹今深謝老萊可是將軍塵自壅排墻便倒不須哀

蚤知鹿命在庖廚卻爲彭觀俯轆轤怪事定經平子過飛泉的爲次山枯天寒杯酒和無害春割江流艸自蘇照管多方心緒亂畱將天步與天扶

水濱王迹委江南不以兵車遂笑談猿鶴化人收不住龍蛇去野死多慚召陵楚相髙於管西竺胡師老似聃畏看北盟書百卷敝裘無處攺春衫

明徳懷柔三百年馮陵何得遂居然稱劉冒頓收河雒拜賜西戎入渭汧甥舅人情依化外冠裳世法備君【一作靈】前從頭磨勘六朝史不與金遼敍比連

江漢滔滔天塹中詩入以此界王風便將南北分羲馭未有虛星【一作張危】亂故宮無數生靈環幾席一時鐘鼓滯彤弓澶淵紫蓋猶騰湧記得前頭富鄭公

九罭魚龍感伐柯此中寇媾巳情多世間猛獸驅難盡天上明河久欲波破斧未支王室遠孤身亦柰龜山何傷心有淚如零雨莫與徵人訴雉羅

進退逢人自觸藩三閭舊有未招魂身當下卒輕甞敵家與上官共戴恩履虎十年循易貫跋狼幾載事鴒原從來七尺輕於葉不道當年舌尙存【一作但將報國魂猶厲莫說當年舌尙存】

當時亦不許和戎要自觀時勢不同日在熒星難享祀夜闌貍鬼易稱雄破都原不因夷【一作防】虜辧賊何須恨國工【一作曾誤吉攻】十五朝來恩澤渥莫將湛露槁秋風

○歸釁

釁鼓歸君未可期斷頭自古亦男兒道無報復人何用烏有雌雄鬼不知一諾千金幽季布三句九咽老原思違才使馬乖騏驥又是悲嗚屈踠時

百尺松當寸挺裁因無歸路失徘徊畱將卽墨驅昌國保有屠兒意將臺盈篋謗書明主鑑挾尺褁革小臣哀鴻溝未割東南界何日繞朝贈策來

此間突騎半遼人尙道明朝舊主臣犬馬猶知循故路蛟龍未怪損微鱗建炎逆節難相仿婁室遺言別有親最是魯連書不到二陵風雨共悲秦

未擬長驅且閉關勿忘在莒與棲山狼弧巳覺西星淡羿矢應教白日閒疊陣浮圖摧拐馬兩階干羽贈刀環孤臣曲折何堪道別與蒼黎起痼瘝

撫綏統禦失兼籌文告頻頻事遠柔無復徵西扶鄧禹空教壽史詆明侯茂弘從此多遺節士行當年上小舟徑與中朝修話柄愁雲長覆蔣山頭

底事何曾敗乃公項劉勝負百番中滹沱有阨應先渡芒碭多雲合往從巳敕諸軍無浪戰井教大樹不談功艱難苦恨身親徧鞅掌棲遲命不同

一寸云車輾百城何人不可共功名身無怒喜關從事坐有醇醪散步兵不信暴風摧豹革偶然獵犬上龍旌桓文巳死縣牛耳仁義當年霸不成

智少深慚覆餗多經營四月委頹波千鈞失弩緣鼷鼠白日趨風負魯戈後勁貔貅翔遠海重來鵝鸛阻關河才難顧盻愁明主朝士今如安石何

○﹖﹖得

世間萬事皆﹖﹖得況在神明淘汰中性靜自應情不動道恬端與法無窮云根觸石消枝葉電采【一作火】因光失去從不是此生多解脫【一作了解】元來不藉物爲雄

觸物粘空便著時只緣身事不相離身如菌艸生無焰事似枯藤不上【一作斷】枝佛亦好名沈【一作都】佛國天猶愛道損【一作祕】天機誰人唾手懸崖裏百萬金錢散與誰

與君夜漏點空花自是在家得出家道法著心均有礙精魂非汝更何涯不將劍佩【一作舄】裝山鬼無復丹鉛�道芽平淡看人生死外等閒暮紫與朝霞【夜漏點一作中夜指】

精微可在北辰端不作單雙揀擇看煉月得膏猶帶火烹天出滓始銷寒人無兩路【一作樣】參須透道有千層剝盡難野葛熊魚齊下箸千年雷雨鼻頭觀

墜地悲啼屠放刀更無家計典纖毫一番黃葉離眞母三事兒錢試汝曹莽操中身多識字聃曇末路共綈袍云舒云捲靑穹在各【一作共】爲冥【一作髙】鴻送【一作選】落毛

首陽溝壑一般身不見荒林有異春鷲嶺神通余【一作猶】捏怪藐孤處子未傳眞掀翻世界垂【一作余】雙裒﹖﹖良宕門墻照四鄰煮鶴燒琴無不可逸民前更有逸【一作遺】民

○﹖﹖不得

底事當頭﹖﹖不得古人神理各周全正當竈【一作牀】下修蠶織錯憶堂前布幾筵藥力不爭茶飯路絺衣卽在縕裘邊看多【一作誰】起倒翻名目猶是饑餐與倦眠

劍气芒鞋未縱橫石頭猿鳥共聰明月將半滿看魂魄潮向盈虛論死生一字鑿空千古悞匹夫獨往百神驚移遊顧盻無成業枉與煙波敍【一松序】不平

秉燭觀燈千影重何曾種竹夫【一作罷】栽作捲簾月到時逢雨永夜歌聲卻聽鐘滄海涯【一作邊】多漂鐵石明河上亦有芙蓉蓽門自掛冰簫後又與貧兒施晚菘【一作過暮冬】

左攜劍舄右詩書三寸枯桐百歲【一作尺】居料海定逢垂竭處看人直到未生初香心不盡【一作欲】畱芳艸龍性何曾變白魚微服��二種事令人千古立躊躇

杵鍼眞不說虛麤入細功多別妙無一姓羲軒分【一作眞】骨肉十方華嶽老頭顱朋從動色虹爲白兄弟成【一作求】仁竹未孤陵躐一【一作半】生何所藉迂儒果亦未爲迂

才火名湯損未涯掔拳握【一作咬】齒失嵯岈道因至命全歸默木自還根少著花日月定穿胸脇出【一作過】雷霆不向夢魂撾古今弘毅曾夫子萬里扶肩直到家

右﹖﹖得﹖﹖不得十二章

馬平王心幹與余壬戌同年同在詞林而以乙酉領解實余始生之歲旣長餘二十餘載余嚴事之乙丑且別余至牀前請益馬平直云會有所﹖﹖﹖﹖聖賢得神仙﹖﹖神仙得豪傑又云﹖﹖豪傑得神仙﹖﹖神仙得聖賢余應曰﹖﹖得馬平曰﹖﹖不得去今又廿餘年馬平木拱矣而余猶﹖﹖畱未定因作﹖﹖得﹖﹖不得之詩兾後人有以相砭也

外有嫠源謁晦翁祠新安謁汪越公祠四首及嫠源誓諸將六首合有五十四首十首無艸不錄

右錄七言律詩

○寄友

平生恃良友緩急難相枝死者未爲歸生者乏其資飄搖形影間匆匆重苦離淵嶽旣以翻鱗羽將安之髙言不得重微言不得隨昔爲鳳與麟今爲塗與茨白日入虞淵巢烏安所知君子寶其身勿爲風雨欺

○辭墓

鬱鬱墓上松靑靑園中樹之子何所思出門捨之去去之遂二年陵臾谷亦遷浮雲靡所歸墓艸空芊芊禽鳥啼林端娩娩相與語皤皤橋大人豈不知道路猿狖離其巢日夕恆悲號廿年灑埽心一爲虎凶操悠悠泉下人委我如鴻毛

○誨子

生子不苦晚賢子不苦貧吾年近五十始與兒子親今有四男兒庸福誰與倫麑兒年志學雅好似醇篤大器不可雕要當秉淵穆鹿﹖加兒亦淸灑每不離膝下與吾命小同但恐讀書寡麖兒有雋气頗巳知文字巳識吾艱危諒不慕聲勢麙兒在𦇤褓吾猶未得見但能讀吾書卽是展吾面明侯誨諸兒澹薄與寧靜吾今所誨爾亦惟愛與敬愛敬天與通一室侔玄穹出爲四海歸入爲鄰里宗吾生未能馴勿復談父風

○告兄

吾兄七十八巳復近大耋相差十六年不得聚一室少小從讀書炊爨與負笈老大不相見靑雲翳白日兒孫哀我窮相從患難中出門數嚀叮念叔與親同釣當理其綸射當韔其弓募士從其遊負戟從其戎俛首思吾兄老得兒孫力安得割其愛使我生感激揮手謝兒曹歸去秋鳥疾兄年日以邁王事日以棗勿爲復棲棲決眥一太息

○自挽

粲粲朝陽霞峨峨泰山石瑩瑩七尺劍溫溫半尺璧化爲白板宮宛宛置路側漢人一顧問胡人一嘆息蘭膏空自焚瑚璉空自擲狐貍踞龍宮蜉蝣噉【一作■﹝阝敢﹞】白日妻子不得知親朋但酸鼻寒從孝陵衣饑從孝陵食孝陵何淒淒風雷庇松栢【丙戌二月十四日某識於酉上門之尙膳監中】

丙戌就俘以來誼在必死未了諸緣無所復憶所憶者爲春秋表正詩晷正二書未就及未登嵩室陟華嶽之巓耳春秋表正爲少時舊書墜嫠源明堂想巳廢於兵火無復能讀之者甞囑陳無涯兄弟裁其大略不知能竟之不詩晷正必須吾自艸無復能傳其意者如嵩華二嶽先年欲以黃冠丏此了願當遣戍辰州乞多千里移去潼關爲林讓庵銓部所尼垂老得此坐華巓臥王屋執筆以事詩春秋𨿽禮北斗受玉虹不爲過矣生平所歷黃山白嶽匡廬九華浮丘龍首穹窿玄墓洞庭三茅天目徑山西陵宛委天臺鴈宕羅浮懷玉一十八翁要當一一謝之生死千秋未必再晤風雷楮墨載其精神亦使眾山聞之謂吾不薄也

右錄五言古詩開卷巳錄責躬髙深六章

○新安元夕【一本新安逢燈夕自是不食】

髦頭腥血捲貂皮束袴紅衫弓劍垂廿載柸燈傳巧樣於今獵火滿紅垂

上元何處著鰲山毳帳連郊鬼火間最是西橋歌舞盛魚龍百戰不知還

■﹝髟上不下﹞■﹝髟上思下﹞侲子最喧騰疊架猢猻弄彩繃千歲連呼呼不足不知鬼物自獰猙

粉樓峻宇少安眠舞罷燈前再數錢自是此間無好墨嚴關空鎖半溪煙

新安十二日西橋演燈甚盛爲魚龍百戲共趨營帳念正希巳死予又被執世事不競遂使民心至此寫之淚下翌日遂絕粒十七日解至畱都至廿九日不死復進水漿潦倒餘生不能執筆也

○過新嶺弔正希【正希死時有江天一諸賢從之足爲吐气】

愛爾才名盛昔時欲分麐閣與匡持蕭蕭風雨雞鳴日千古令人誦沃支

績涇溪口萬重山救爾尙差旬日間自是岱華須破碎嶺雲終古不開顏

旌徳灘頭飛鳥斜徵兒何處漏悲笳英雄運盡無良算身亦輕來陷左車

殘棋唾手巳難工又是論人成敗中但說丹心何所用一時張眼念臧洪

○觸目【一作見一士身纏九鎖】

九鎖鋃鐺烈士軀滿山藤刺遶松須世間可有眞貘子日噉錐條一尺無

一節幹將鑄不成自投壚冶隕精靈可憐島上半千士無與田橫說姓名

○初至白下見玉梅盛開愴然畱示諸子

逢時得地此嫣然粉雪初肩美少年落魄江潭何所憶半聲玉笛上離筵

鱗鱗寂寂不勝風乍見如逢雪窖中自種小山三百本難描一本白頭翁

狂瀾巳碎碧珊瑚剩得南冠衣帶無亂眼經花花不媚莫須愁巳立於枯

夭沃東風那得知尋甞野艸自瑤枝浩歌一曲開君眼會有斜陽零落時

○絕粒十四日不死傅君折得玉梅兩枝寄瓶中聽弄胡琴

有命在天意未頹膽花能得幾時開烏烏款語勞相向又作琵琶日百回

馬頭寧得有蛾眉老大明妃出塞時自付飄風看墜絮禦溝芳艸未經知

弦索江南何處無春風偏暱小單於欲托采薇謌一曲四聲嗚咽不堪呼

斷琴破竹巳經年才見聲香便黯然此去靑蒲無尺五爲誰楚漢兩悲憐

削鐻咿嚘調不成塡喉終夜但呼鳴惟餘照水盈盈者猶識秦淮舊帝京

冥色荒荒音信稀更無桃李共參差一絲香縷畱煙火盡與胡笳訴別離

○臥禁城漸聞鐘聲籧然驚覺有懷【時系尙膳監】

驕馬腥風不可刪禁臣今系禁中間一路銀燈成燹火不知身在浚稽山

紫殿椒圖新鎖時豈知禾黍遂離離銅駝欲訴人間恨猶作髦頭散發垂

三月孤臣千日愁詞林只在殿東頭玉欄一曲千胡馬何處東風不入秋

一番風起復波頹咫尺銀河去不回晝夜秦庭聲淚絕只餘碧血照蒼苔

狼嗥鴟嘯夜難分風雨雞鳴總不聞忽有晨鐘傳次第教人錯憶建文君

碧瓦華磚碎不辭難言鐘■﹝虞﹞未經移五更香靄來荒閣似說髙皇初鑄時

爲誰嗚咽曉云端委佩無人說漢官不是空山連野寺番多騱驒上闌干

墜混穿簾各落花欲傳深省省誰家六朝舊事生芳艸只有孤臣涕未涯

去年此日巳辭歸忍見炎門坐掩扉窮鳥潰魚無去路今年重住鐵城圍

累朝芻牧一朝空馬監當年在禁中今日禁中成馬監古來烏兔失雌雄

右連尙食左朝門隔捨綸扉只一垣菀去枯來尋此老靑天擇地表君恩

江濤又射石頭平無復英雄嘆冶城罹雉重經狡兔穴不禁風雨一悲嗚

○又有所寄

何人心事最蒼茫不忍相看涕淚長一尺鴻溝分楚漢千秋蘇李恨河梁

馬角烏頭未爲風委蛇心事五年中白虹猶著靑雲气不道桑楡日巳東

兩朝遺老各悲離鴻鴈參差冀昔時玉斧江流甘一割新亭何處不相思

蛇龍虎鼠失商量不敢登牀訴短長羊陸當年相餉處至今蘋藻有芬芳

○�夜聞鐘再理前緒

不堪臥起更分明噪定方知是禁城只覺晨撾沈百杵更無朝鼓續嚴更

北闕今知借與人鶚巢阿閣共胡塵試將往事搥心過俱是宵行送漏身

佩刀宿衛古金吾化作刀頭犁面胡記得黃門北寺裏宵魂五載未全蘇

閃電經過意未寬報恩難得共摧肝河山巳攺當時夢猶作舊時劍樹看

懸魚檻獸古難論不復悲啼怨此辰可是捐軀無報處墜牀毛血一親親

暖灰爇芋舊家園中夜何人更叩門一節抽身抽不住千秋芳艸怨王孫

○趙淵卿司馬【諱士超福州人】毛玄水別駕【諱玉潔六合人原任沙縣縣丞】賴敬孺【諱繼謹平和人】蔡時培【諱春溶龍溪人】二中書皆從予就執相持彌月矣正月二十五日乃分羈他處愴然有懷無從寄問前後伊郁凡十八絕

敗鼓趨風更有誰幾人徒步急相隨巨源二陸能無死要有偕來天地知

矢空援絕虜盟寒無復神烏下祭壇急智書生休捷足饒君蚤作白衣冠

虎鼠當頭變色時家人不復敍悲離五千壯士分星雨剩得謝翺賦小詩

驟分驟合且因依夾騎間關淚不揮惟有都城深隔面不知銜土向誰飛

愁君好我敗精神不盡名緣膩著人一次相逢一惆悵生前可是未分身

信宿分襟遂不齊坐俘只在大庖西經書百部無談處中夜深深聽馬蹄

北寺西曹憶往年朱塗臥起共淒然定加一倍酬前業少得挑燈破榻邊

荒荒龍血滿居諸蒼頡當年未著書何處一行看不透教人灑泣問衣魚

○又寄

過十四日恐以子爲死也然亦無從省其達否聊以示意

勝霸朝聞傳習中不經毒雨不經風要坐虎頭撩百獸別傳精意與驪熊

師子林中架足眠髑髏綫裏罷牽纏要將此意明於月不與鴉巢領暮煙

鐵樹分根過小崖但疑七日損魂芽蟠桃結子千秋外不是東門一夕瓜

凍釋冰融十二時上陪天帝下田兒家家到處辭親友不與抱橋女子知

淩雲老栢捲旋螺獨話臨風不動波無處著枝更著葉看他根底自摩娑

畫符莫貼閬風門四顧誰當兩足尊少許不毛千里蔓蛙蹄可遽上昆侖

辣命芳根委少年較書人巳墜雌玄斷崖絕壁一般手領得枯松太自然

鐵杵於今未度鍼闇河纖女自纖纖不信天公無妵字定誰北斗指髙檐

百節難成無漏身滿天雷火洗前因堆山瑪瑙疑龍骨个是石頭自結燐

當年石鷁領春秋曾說龍蛇老合收再取麟皮爲法鼓聃曇二老未搖頭

○癡絕

系舊禁不死見野葛熟酖澹然無味緬想前年不往辰陽自出潼關豈復生此舊禁尙方固自奢於白雲尊於牖下也

十年殘夢巳翻齁又夢華山頂上游不是庫庭無楛矢似緣鶴箭尙輕柔

渡河夫子巳回車無計能通燕趙書卻有異風蘇兩翮方圓天地視蘧廬

嵩華兩室不經過北有經書未破多弱水定通銀漢路不妨匏葉捲天河

箏風箭雨各匆匆半在頹垣破瓦中判作窮山老道士木灰猶有十年功

古人心血巳昭垂未見星辰晝語時烹煉百番微滓盡回丹別換與壚師

智消道長老難裁盡說灰身失命來殘劫不經錘鑿徧感生帝子未安胎

胥靡囚虜各當年野葛三分傲綺筵老子關前無气色化胡不是老龍涎

崖移劍墜巳難求從此﹖﹖翻到盡頭浩蕩乾坤成一葉荊庭何處滯孤舟

○又寄亦以爲慰

明光傳火火傳薪盡道成仁便殺身畱取仁人雙眼在一看薪火一看人

觀生合到未生前石鑠金消不記年經術巳傳文字外孤身又在旅魂邊

飄花往往自飛翻不信空諸自在尊試向昆侖岑頂過更無雷鼓撼天門

峭壁平丘共一山於山體性不相關要是油然覆天下點雲拂雨自知還

斷琴不記得風霆猶與霜鐘相對鳴欲識此身無墜處絳霄篩雪共淸輕

枯楊容易不開花驟雨能持老婦家此意何曾關至極猶分飛乳與啼呱

長繩系日巳消除白髮猶畱千丈餘不教老栢澑新雨欲勸危松再讀書

鱉靈精衛語淋漓盡憶君臣又別時勘到海天消竭處湫然初亦不經思

右三十四章皆示趙淵卿毛玄水賴敬孺蔡時培作無有寄者久恐亡之故筆於此

○二月朔後引磬不殊起而慨然

溝壑精靈不易裁除翻白﹖省摧頹品題人事顚連盡別有文身龍子來

斬蛟射虎捲江濤見爾雄心動羽毛身是日輪無碾者不與麒麟鬭寶刀

不堪聞見事馮陵膠目驅車又一層何處匡扶成底事銅盤牛耳奉髙僧

朱闉尺土死何辭似是紅顏擲鏡時放出枯龍枯海外破山動地有誰知

迷邦不道陳文子逐客休談蘇相君勾卻一班紅抺額嶺頭又過一層雲

白魚空自捨靈符野鶴何曾上坐隅天上寄愁無不可雲中君謝大夫劬

○抵莫

日過毚傾便闇然陰房腥火巳吹筵魍魎怪人思不夜羲和怯久欲投鞭

歸巢鴉雀各相呼鎭有鵂鶹心眼粗五色文章供薦席後人難作鳳衰圖

渡河狐豕幾精靈無柰紅輪不肯停催促登牀盤薄后佛燈魚鼓爲誰靑

丹檻雕欄供爨余冥煙猶自比狼胥何處燭然能不寐少開眉眼問居諸

○傅對廷晤語輒贈

何人膽骨不尋常較量荊卿張子房年少相從無得力不分圯上與田光

彊藩盡逐犬羊馳艸澤英雄合與誰看爾立談蟠七略不將龐老認吾師

盧龍久買漁陽燧飛兔尙從稷下來樂顧千金名巳著等間莫赴昭王臺

雄才入細始溫存況是穎公舊子孫試向天河輕挽手不教狼矢射中原

前首原云可人膽骨不尋常每笑因人張子房數尺鐵錐收不住卻煩鑄印與興王非駁子房也正謂任巳之勞耳此作付丙丁又爲漁陽再發引首花落鳥啼何常之有並附識於此【傅名覲光山東曹縣人時領江寧郡丞】

曹縣傅對廷言語意誼妙於天下晤余禁城稍及詩奕誦其少年所作圯上詩爲之浩嘆余因談子房因人耳三韓萬里漁陽鐵騎所出不能背城圖五世之勛而區區博浪與荊卿共轍卒藉韓彭收桑楡之功此猶所謂碌碌因人者耳對廷聞之艴然欲裂其艸對廷方推剛爲柔修赤松商山之行而僕慳然有魯連田橫之心是對廷所以艴然也𨿽然微對廷無與進是言者如僕猶欲令子房坐於橋下對廷因索余近所作詩輒錄自嫠源來百餘章與之世無子房勿復輕以示人也丙戌二月初四日某書於舊禁西上門之左偏詩五言六十首七言八首絕句八十一首爲石齋逸詩石齋死後世當傳之以當逸事也

前後錄凡九十六首七絕諸在別冊以八十一紀之猶嗣宗詠懷之多三篇曹張擬七之嬴其二也五言絕七十二首亦在別冊中

○思在黃海

丹砂峯下煉魔堂千輩緇衣繞法場勝事會須消歇過空山面宇自淸涼

一■﹝土幻﹞深僻亦奇峯少得邃庭環照中松嶂上頭看不到別煩危苦與相從

割裂岱華又幾年雲松無處不焦然天翁刻意消靑鬢畱取粗頑照白顚

筍蕨茨菇庸日多馬蹄豈復倦靑莎夏涼一洗溫砂水不爲身輕欲解屙

名城墮得幾闌干合與繥﹖﹖員共破寒瘦竹一枝輕過鳥千山鐘鼓報眞官

竹節投詩石幾間嘯鸞馴虎一時刪可須閉眼三千日少縱雷霆一往還

○思在華巓

聞說丹崖削四隅只愁不易領眞徒龍門絕處無魚鳥莫似江心大小孤

蒼龍嶺下少人來鐵鎖春深滑碧苔欲上嶺頭吹鐵篴長安不見使人哀

風雨二陵未散時霸橋滻水各希奇紅塵撇盡迷靑鳥縱有蛾眉那得知

並蒂芙蓉攢碧空千千不數幔亭峯緱山覆土平於掌那有吹笙俯故宮

鴨岸鰍畦共不平墜云落電有何情人間險趣嘗應徧恨未華山頂上行

幽人親切寶幽觀假道相看不當歡判作枯藤懸絕壁不垂一綫引啼猿

以上詩凡三十首皆用禿筆揮之鴻寶巳死覺斯徒塵世莫宗予開顏何用然而此道水流何可絕也防風𨿽倒猶畱一節以問尼丘

外有別辭黃山白嶽匡廬九華浮丘龍首穹窿懷玉洞庭玄墓東西天目徑山羅浮宛委天臺鴈宕三茅西陵一十八兄凡五言絕句七十二首以楮竟不能復書也十八兄與我周旋竟當捨之遠去惟武夷維桑大滌吾墓終攜偕往未之辭也

凡紀詠揮毫須筆墨與精神相好今情事如此逝期非遐有何心腕理其逸緒又筆禿紙硬索索如鐻會須使雷電碎其斷章巫陽賫其魂魄也

右錄七言絕句

○告辭十八翁詩

辭黃山

辭白嶽

辭匡廬

辭九華

辭浮丘

辭齊山

辭穹窿

辭玄墓

辭洞庭

辭三茅

辭天目

辭徑山

辭宛委

辭西陵

辭天臺

辭鴈宕

辭羅浮

辭懷玉

﹟辭黃山

交臂遂相失徘徊霧雨中悲猿如葉類笑客不從容

不沐神瀵泉不咽丹砂飯浩蕩遺云舟晶然無畔岸

亦是吾家峯神物不可譜頂髻在心眸一一屈指數

新嶺非不髙乃不得相見今有靑鳥箋欲寄南歸鴈

右辭黃山

﹟辭白嶽

別爾不多時精神巳恍惚𨿽有蕩滌心不捨玲瓏骨

幽人古多力破得洪蒙臆屏幾與香鑪宛轉在吾側

石橋過危溪猶有營構處欲洞三姑背巧匠不可遇

熟境𨿽苦多冷趣未厭少十一借巢居幽情尙窈窕

右辭白嶽

﹟辭匡廬

與爾最因依盤桓恣南北流云生筍肩天沬湛鳥翮

絕頂走云逵往往見丘壑蕭然平地身厥髙不可度

西林與歸宗胸背一百里白鹿時往來丹書系兩耳

𨿽不見石橋頗有銀漢意登與五老辭齒髮照天地

右辭匡廬

﹟辭九華

似爾千芙蓉搖搖靑玉甗唾手不可攀相思但目眩

花實釀蜂房今非吾所捨突骨羅漢峯不得廬其下

家山九十頭與爾貌梁甫合結萬里枝並蒂坐腰鼓

當年看浮圖只在地藏殿今日地藏人盡作浮圖面

右辭九華

﹟辭浮丘

浮丘亦巧心移島入湖水能使十二洲一一坐盆底

大兄字齊云小兄字鴈宕看爾心孔多似欲出其上

愛爾眞希奇珊瑚鎖子骨穿藕出花須墜云弄明月

世間多滄桑只在眉睫內寄得相鶴經不照剩蛇蛻

右辭浮丘

﹟辭齊山

蒼崖多靈姿今爲世所寶蘭膏多自焚玩物不得老

與爾數分攜岸谷遂遷變靑蓮配白日九子失背面

明月鑑新詩孤舟泛秋浦大堤胡馬嘶半出綠楊樹

吳楚日似波那得有佳處江流不肯回牽船掛天樹

右辭齊山

﹟辭穹窿

亦是茶飯宗不替巋然號吾欲寄雞窓偕兒祠鄰竈

天平美亭榭天池蔭松栢髙樹旣以傾松栢無顏色

升平聞茶香各亦有深趣麋鹿下王臺埜僧不敢住

孤山亦深雋鑿鑿照嶺月今日聞孤山使人落白髮

右辭穹窿

﹟辭玄墓

憶爾梅開時碧雪滿平野縹緲三兩峯只在梅花下

鐘磬亦霏微遂與湖水接鱗鳥梳暮帆蕭然寫落葉

何處息陰人平虛掛水鏡不意澄練中胡馬亦得騁

疏宕此棲遲似未遠閭巷立勢不孤騫終爲物所閧

右辭玄墓

﹟辭洞庭

靈威少眞文水豚眞不錯癡龍自謂癡口然失林屋

橘樹比夷齊﹑眞心置爲像﹑帝子惡胥濤。別出洞庭上

縹緲亦佳山爲髙苦不極魚龍失丈人嚵嚼囓白日

吾家滄海隅褰裳跨日腳欖此蕩心扃猶未發天鑰

右辭洞庭

﹟辭三茅

華陽最相恨地肺得勾曲時復一回互寶气矗心目

深不礙龍宮髙不礙鳥翼與君三兄弟往往見肝鬲

平疇亦可耕靑溪亦可織恐有水艸期不得謝羈靮

良甞近霄窪屢發秦王嘆乃知蹈海心入山得其�

右辭三茅

﹟辭天目

勺水通銀河遂欲照天地石橋歷亂間最得盤古意

危松盤石根香艸結幽壑不以勢力工欲與神鬼搏

苕源千﹖﹖﹖巓悔未窮其穴蒼白諸龍潭佶然見蛻骨

東南比昆侖縣照蔽千里髙人不得意裂眥從此始

右辭天目

﹟辭徑山

幽人之所棲喜其多修竹龍象時往回入林解蹄角

孤崖與曲磵處處得深步似爲道果盤不獨涼城路

烈士無多心眞人不八面怪君眉宇間修飾太蔥蒨

樅樹八十圍出門不忍捨莫亦有胡兒乖興來系馬

右辭徑山

﹟辭宛委

辧丘一萬里委宛下平地禹績一探訪縱橫生文字

踐蠡有髙識邈與神禹契忍垢生雄風遂得江山意

鵬勢欲歸墟龍尾時一掉東晉諸名賢遊覽百不到

屐齒日以頹六陵不可望夜潮乘暮鐘令人發惆悵

右辭宛委

﹟辭西陵

靈鷲不敢鳴鳳凰鎩其羽何處消畫圖立馬上抔土

繁華入酒掃諸子謝卜築除有大滌山爲吾舊沐浴

十里七靈巗九溪十八澗浮雲捲微埃從此不相見

曳杖上蓮華納履出靈隱閃電如隔世令人坐難忍

右辭西陵

﹟辭天臺

石橋與幽豁此道殊曲折千古螺螄潭處處捲其舌

要亦不須家但得雙白鳥一跨三千里往還得不少

劉阮量洞頭寒明兩崖裏上吸若木精下漱瓊臺水

名山不忍辭今復那得遇荒荒龍蛇秋猿鶴不知處

右辭天臺

﹟辭鴈宕

與子結奇勝暱欲置房幾可一不可雙峯峯與水水

頂髻關神明肩腳相窅窕化物乘虛舟往往下木杪

南行有佳宅今復入山腹安得蹈淸夷相與坐盤礡

英賢不決脰﹑十指惱造化﹑慳彼康樂心﹑固爲物所詫

右辭鴈宕

﹟辭羅浮

忽忽四十年相憶如夢寐辟彼舊蓍簪久矣坐棄置

朱明四百峯峯峯吐朱艸眞人愛蟠桃琪花自枯槁

猰■﹝犭兪﹞遊太荒長蛇塞天地安得舊同心相與共拔刺

僑如行苦長晏嬰坐苦短吾師今巳矣不及嘆微管

右辭羅浮

﹟辭懷玉

與子交不深頗有深交分武夷自細瑣靈山髙可問

玉淸之奧博雞鳴在天末餘糧不可賫含憂坐明發

向欲載蜈蚣經營斷礦嶺獅子落鵰巢頓使萬山冷

曠野將安歸定向華嵩去猶疑黃白山不是華嵩路

右辭懷玉

辭十八山詩凡七十二首武夷大姥系於維桑大滌焦桐爲吾講捨寤寐相綣未之辭焉世事如此意有所歸七尺蘧廬何時不返而畱情如此猶之癡夢也適筆楮甚佳率率書此丙戌二月初七日

黃石齋先生正命麟書卷六

●書後

嗚乎此吾師石齋黃先生所爲函書旣成刻而予小子叔倫敬受而識其末者也先生施教大滌實始壬申十年而小子肅納履而進積之也夫愼之也夫蓋自是杖履所至朝熹夕陰山轝水榜叔倫靡不從遂靡不得執經而問焉因嘆斯道絕續之系先生甚大也先生當絕學廢興羣曀食白之會明大義垂微文植綱肅常蹈仁致命以示此身可不爲身用而不可不爲世用卽可不爲世用而不可不爲吾道用一徳移於杼母而弗忌三事埒於蕕吅﹖﹖而必裁人主之肯眾正之列遙遙倚先生一人是重焉而亦卽爲宵小齮齕之藉啼麐笑鳳眾指不祥而先生方且安轡奔車之間振衣覆舟之下日與其徒窮百世可知之窔發一言可盡之藏以庶幾所爲忘食忘憂而不知老之將至云者至惓惓君父劘切良友之思𨿽當澤竭身枯志遂過涉而慷慨所激底於從容人荼我飴用相藉慰繇是知先生忠孝至性邁絕魗夷煙楮所傳皆其瀋剩也今卽其書所稱述癸兌天地略彴龜馬續千聖之一燈見悠悠之來者發而讀之以爲鵝湖鹿洞此中有人而豈知先生之所以紹明廣大測幽度微位不足濟之以徳力所窮通之以誠排眾險而有音矢之死而靡疚者其庸直與洙嶧爭烈而巳矣七日而聞人誅一會而萊優戮先生固優爲之而不必其卽得之其爲人蓋巳明懸日月冥格飛走不獨以其書傳而傳其書者益得以愾見其人此則天下後世之所共而尢吾黨今日之責也叔倫因與何子瑞圖築室依講壇之側植楷同畦裒書及正命之遺壽棗共役而要之先生璣璧焜耀在天及淵者固不盡於此抑予小子卒業而憮然於師教及倫之深𨿽古一字之拔折簡之授維日有加而庭許其能爲賢逢人勸與同學此尢先生嗜鮑之懷等於舐犢植蕭之義比諸折葼者也今也灑埽徒勤魏照之人師難再炙體知創趙至之狂走安投倫獨何人有棒函如失而巳姚江門人呂叔倫百拜敬書

