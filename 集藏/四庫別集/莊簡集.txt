

欽定四庫全書

集部四

提要

莊簡集十八卷

別集類三【宋】

【臣】等謹案莊簡集十八卷宋李光撰光有周易詳說已著錄其集目載於紹興正論者四十卷載於宋史藝文志者前後集三十卷載於焦竑國史經籍志二十六卷錯互不合錢溥祕閣書目葉盛菉竹堂書目俱載有莊簡集八冊是明初尙存其後散佚原目多寡遂無可考證今從永樂大典中掇采編次共得詩四百二十五首詞十三首雜文二百六十五首釐爲十八卷考王明淸揮麈餘話稱蔡京旣敗攻擊者不遺餘力光獨無劾章坐貶謝表云當垂涕止彎弓之射人以爲狂然臨危多下石之人臣則不敢而集中無此一篇又趙甡之遺史載光在儋耳嘗賦東坡六無詩今止有食無肉居無屋二詩餘四題亦尋檢不獲是佳篇之遺落者已多然卽就其現存者觀之波瀾意度亦約略可覩考光本傳光值國步阽危之時忠憤激發所措置悉有成緒又以爭論和議爲權相所排垂老投荒其節槪凜然宜不可犯而其詩乃志諧音雅婉麗多姿大抵多托興深長不獨張淏雲谷雜記所舉雙鴈一詩道中贈樞密使臣一詩爲淸絕可愛至所上奏議如論守禦大計勸車駕親徵戒約煩苛裁減營繕諸札子尢剴切指陳有禆國是論梁師成燕瑛等疏疾惡如風俱可想見其丰采迨過嶺以後與胡銓往還簡札甚夥乃皆醇實和平絕無幽憂牢落之意其所養抑又可知矣名臣著述幸而獲存𨿽殘章賸句固當以鴻寶視之也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

莊簡集卷一

宋李光撰五言古詩

讀書

低頭對千載把卷竟長日興亡見俯仰忠佞更得失意合心自知感嘅屢沾臆朱黃紛幾硯緗素互編帙比鄰亦好事挾策到蓬萆縱談及羲皇坐待寒月出

贈李頥老

毅年少時學易一念酷研精覃思苦見理不見欲一朝感蒼蒼牀下產神竹毅益自信夜寐目不屬族長閔其勞令人付斤劚惜哉淩雲姿一斷不復續毅少安枕旦气防爲梏時匠司剪伐壽命旋見蹙神明信可畏感應亦何速至今旁捨筍不生毅屋康成書帯艸千載登史錄吾書此段奇後學宜三復毅勉嵗寒任道照猗緑

夜起對月

西風掃浮雲素月淸夜滿幽人愁不寐一夕防輾轉天河見澄霽江流俯淸淺身隨棲鳥息興與孤云逺叩門復何人隔竹空吠犬竟須掩闗眠鑪薫裊香篆

縣齋淸坐有懷

門外無俗軌相對惟獨鶴短翮𨿽未全志已翔寥廓軒然避雞羣不受鷹隼搏持以比佳士潔白誠相若筆端生雲煙胸中貯丘壑憐君靑雲姿胡爲滯蓮幕英豪出艸萊闒茸履臺閣新詩時有寄妙語洗煩灼種學求根源意匠無斧鑿自慙非淸流訟牒困酬酢好古𨿽膽大去惡愧力弱君來破吾顏商防盡流略髙軒掛琴劍景物如宿約遙山倚靑防逺水帯城郭圓荷已浮花晚筍亦脫籜防防風露淸湛湛河漢落濁醪有妙理與子隨意酌萬事付儻來何必問日腳

學道未忘名欲跨揚州鶴淵明賦歸來頗恨未恢廓平生剛褊性敢避窮獸搏君詩如淸琴平淡猶賀若泠然山水音妙響振林壑寧爲太史走豈事桓溫幕樂哉吳望防防涼生殿閣況玆積雨後枕簟謝焚灼未能去三彭便可休六鑿跌宕文字間詩酒自相酢气淩李杜豪力振曺劉弱偏師攻長城稍稍出方略山川助離騷景象如宿約陰風起虛籟暮靄昏城郭菡蓞泛金塘篔簹隕銀籜臥防曉參橫坐待殘月落不愁衣典盡尊空莫起酌明朝醉復醒生憂押垂腳

雪中過盤石山寄劉季山

離家六十日晴嵐逐徵鞍已嫌狐裘重漸喜絺縠單朅來古淸湘狂風捲濤瀾小市人寂寂夜深雪漫漫誰知桂嶺北風雪如長安明朝過盤石仰見蒼蒼山上有千尺松下有百丈灘劉子方避謗結寓其間卻掃謝友朋兒女俱團圞南行敢躊躇履險如驚湍我心本無慮莫作拘囚防肯學老鐘儀楚奏聲嘶酸

伊洛節上人寓浯溪中宮寺作溪月亭諸人咸賦詩輙畱鄙句

結亭臨大江浯溪出其側道人傍溪月月照溪逾碧當知月在天分身千百億此月有虧盈我心本澄寂合眼聽溪聲開眼見溪色聲色兩不畱我心何處覓夢覺月在窻還如舊知識

次韻子忱遊東山古風

休沐不暇懶趂此郊原晴駕言出東門蹀躞馬在坰江山恣遊眺頗愜幽人情同行有勝侶豪气如陳登妙語傾錦囊璀璨珠璣盈暫釋簿領勞頓覺心迹淸人生一世中轉徙如郵亭愛君絕塵姿坦坦心地平當年功名念晚節師淵明出處豈有心敢論虧與成吾衰百念冷端如在家僧東山本非山名字空崢嶸不見古松色詎聞山鳥聲演師獨面壁燕坐朝黃庭骨冷喚不回蚌珠祕龕燈

次韻元裕同遊東山佳什東坡所謂愛此小天竺卽其地也

東坡謫蠻荒夢想兩天竺哦詩寄東山妙響振林麓作祠衛公旁一杯奠椒漿相望栁栁州追配韓潮陽懷人空隕涕亭榭今荒墟溪山不攺色松聲契眞如嗟余麋鹿姿慣逐漁樵伴平生鐵石腸那復置冰炭尋山得佳侶聊遂幽人意登臨有遐矚俯仰觀此世君爲丞相孫仕作淵明淸一枰可消憂五字堪析酲人生各有役詩棊豈妨道閉戶朝黃庭習气終一掃

杜子固參議累覓南窻詩勉成鄙句子固謂杜氏古無二族祁公其近屬也

長懷杜陵老遐想靖節翁二子不並世千載餘淸風君爲南國秀志气陵蒼穹盤屈不得伸妙略參元戎歸來侶漁樵香火陪琳宮卜居牛斗墟築室瓦礫中依然植五栁髣髴餘四松南窻有幽意寄傲膝可容拊牀寒月侵曝背防陽通琴書樂忘憂尊中常不空吾鄕有諸杜源流自祁公歸歟有成言葛巾永相從

季防季暉昆仲相繼見訪風姿議論皆慨然有祖風季暉仍出佳篇見貽語極不凡且云卽往山中讀書作詩送行

吾鄕顧虎頭千里飛食肉名參慶曆賢罪入元祐錄堂堂想儀刑凜凜見眉目百年議論定奇禍反爲福森然見諸孫刻勵如白屋我觀宣和間權幸互當軸一時名家子半爲閹宦辱暫時得富貴卑賤等廝僕君家賢伯仲抗志守先躅幽情寄鉛槧雅尙在松竹僧房忍朝饑雪牖耽夜讀訪我五松山懷袖粲珠玉嗟予久放浪嵗晚守窮獨閉門雀可羅三徑艸常緑依山結衡茅一飯共脫粟呼兒具【原本缺】山肴雜野防對桉笑復顰負我十圍腹去去樂琴書山中芋魁熟

迎山閣爲長慶寺登覽之勝暇日擕觴命友屢醉其上因賦此詩

靑山似幽人那肯入城府逺碧橫春空穠綠浮天宇常苦俗物遮不得快觀覩何年敞層閣軒豁開牖戶千巖勞顧揖萬壑隨仰俯飛騰若鵬鸞盤踞狀龍虎翩翩垂翅翼蜿蜿回肘股朝來拄笏防爽气逼檐廡孤云時去來寒月靜吞吐溪山自奇絕信美眞吾土我老賸得閒遇勝輙爲主朋簮俱莫逆棊酒屢淸聚亦有支遁流時來共揮麈迎客如迎山好事免嘲侮常烹雨前茶不打齋後皷從今贊公房名字照千古

五月七日分韻得食苦筍詩

此君淩雲材節葉貫霜雪千林富東南百種自區別前後互萌芽一一調苦舌貓頭效嵬竹箭資屑世方嗜柔腴我獨甘苦節幽姿照匕筯挺特似英傑定非淇園栽要是首陽蘗侯門厭珍烹鼎爼雜葵蕨安能知正味但欲取客悅何當薦君槃茹香資激烈欲雪防稽恥志气在餔歠甲卒五千人猶能覇吳越

和胡江州丹陽道中二首

君才固英奇志在行天討胡爲尙兀兀疲馬踏長道論兵當節制摧敵如振槁不數圯上翁顧笑渭濵老凜然擊搏手試用豈不早他年梁棟姿涵養已合抱

士卒常有餘食廩苦不足妻孥驚笑我陡換髯鬢綠江西魚稻鄕升平气全復以公封侯相自可飛食肉韜略固輻湊精神常滿腹去去復何憂驅除仍覆育

伯防知府給事寵和子賤與僕域字韻詩格力超絕輙復次韻

中原困干戈衣冠淪異域忠臣憤切骨義士血空滴平生憂國心豈以死生易年來返田廬門巷無轍迹老驥萬里心垂耳臥空櫪素交今防人十載勞夢役宣城擁朱轓潘子縛禪寂屹然障頺波我亦心匪石

和杜得之探梅之什

家山富梅林開落紛無數二年屏荒村踏徧溪頭路孤標凜冰雪幽香襲巾屨陽坡照晨曦永夜泣月露端如玉妃謫淸絕欲誰顧嵗寒偶相逢政復慰遲暮君防桃杏面爭妍競深注何如叢棘中獲此秀傑句

寄題余姚徐宰新作嚴公堂

子陵古眞隠逸气橫九州平生江海志自比巢與由鴻飛本防防肯爲稻粱謀虛屈萬乘顧枉煩物色求貽書誚君房預作腰領憂舜江公邑裏公去逾千秋靑山無古今大江日東流人物浪淘盡英名至今畱當年漁釣地陳迹余荒丘徐侯有佳政百里安田疇作堂名嚴公懷賢慕前修時來對江山一尊更獻酬我豈隠淪歟三黜今白頭年來賸得閒忘機狎羣鷗結茅牟湖傍一竿幸可投蒻笠靑蓑衣生涯寄扁舟嚴子定不死吾將從之防

稚山運使作齋名藏暉且覓詩久不能成今玆以大農召行有日因成鄙句並以送行

美玉當韞櫝明珠產深淵逹士貴混俗大隠常居防皓皓終易污峣峣難自全和光同其塵老聃有成言徐侯如水鑑胸中定媸妍疾惡若仇讎論事敢直前朅來大江西獨攬刺舉權姦贓盡屏迹豺狼敢垂涎顧欲藏其暉名室以自鐫老火正滛恣旱气方接連悵別南浦亭去去朝日邊中原正塗炭生民思息肩公歸明光奏輸忠傾肺肝功成不自居名與日月懸

江西久旱徧禱莫應稚山少卿將赴行朝一夕大雨遐邇霑足因成喜雨詩送行

老火擅炎夏枯旱气欲然傷心早晚禾注目髙下田民窮捨耒耜羣起操戈鋋小偸何足道所憂在四邊夜來滄江雨朝望水接天歡聲逹四境渥澤徧大千淸風亦徐來扇簟皆可捐有懷林壑幽僧窻思晝眠流浪生死海一往六十年何以報主恩粗了江西緣羨子朝上國揚帆若登仙江山亦世情雨後淸且妍悵別南浦亭杯行莫流連去去聞好音一嵗定九遷

某天資坦率人也性又剛褊偶以使事暫去行闕馬上放目頗適野性作出郊一首簡知我者

出郊何所欣所欣在觀眺殷紅著新枝濃緑浮逺嶠悠然出塵想快若追風驃防年偪仄懷兒女困嘲誚人生貴適意官職豈不要從來坦率性痼疾難救療沈湎與獨醒亦各以所好鶴脛自然長斷之定號叫譬如食茶味煎煮人外料言行自有常安能攺吾調浩歌歸去來家有老徳耀永托煙雲岑終焉擅漁釣

爲向伯恭題

向公天下士慷慨有祖風亦復對行殿宻議禆天聰君臣意气合每進甞從容飄飄靑雲志顧肯貪天功榮塗拂衣歸安坐薌林中作堂榜企防進退聊比蹤父老非故鄕何必囊金空俗軌競奔馳世路方尙同善爲子孫謀但務田園丰偉哉此二子遐舉希防鴻富貴如浮雲聲名壓岱嵩千載繼者誰我友向伯恭

和劉提舉防龍井謁淸獻辧才二像

我觀二大士超悟非適今過去與未來一一現此心緬懷淸獻公玆地舊所臨余愛存甘棠過者猶斂襟平生辧才老般若緣契深圖像儼如昔遺迹了可尋坐使茨棘塲化爲薝卜林法嗣傳衣燈膏肓存砭箴圓顱擁敗褐華髮欹半簮相對了無言淸標映孤岑丹靑久剝落感嘆成防吟了知身外身不坐喬木陰眞形換緗素妙句劖靑琳與子成三賢淸風迥蕭森凜然龍象姿不受鼯防侵從玆香火社永爲人天欽

謫居古藤病起禁雞豬不食與兒子攻苦食淡久之頗覺安健呂居仁書來傳道家胎息之術因作食粥詩示孟愽並寄徳應侍郎

晨起一甌粥香粳粲如玉稀稠要得所進火寧過熟空腸得軟暖和气自滲漉過午一甌粥缾罍有餘粟淡薄資姜塩腥穢謝魚肉嶺南气惡永日值三伏外彊防中幹那受外物觸兩餐莫過飽二粥可接續故人尺書至教我禦瘴毒燕坐朝黃庭妙理端可矚神車禦气馬晝夜更往復久久當自佳根深柯葉緑寄語陳太丘人生眞易足醉飽厭鮏羴忽認海南叔

送孟博二首

我昔在閭裏燕居處中堂兒女滿眼前嬉戱羅酒漿威命忽臨門一物不得將回顧堂中人獨汝在我傍舟行有蛟螭夜宿畏虎狼豈無平生交鄙逺多遁藏古藤底處所敗驛無垣墻急雨挾風雷漏水夜沒牀竹屋聞號呼老兵凍欲僵郡僚誰復顧獨見李與黃【李中之黃元功】時時餽一臠稍稍葺兩廊生意春欲回倒景照屋梁散步得幽徑讀書有明窻僕夫浣我衣鄰娃縫汝裳晨庖鱸膾美宻室沈水香文字可消憂探索易老荘我唱汝輙和不知嵗月長葛洪隠岣嶁蒼梧眞帝鄕汝歸固不惡淹泊庸何傷作詩送汝行示汝鴻雁行

我少事逺逰出門如野鶴藩籬脫雞羣乘風縱寥廓一往四十年平地起山嶽世緣眞夢幻電過不可捉南來防萬里顧笑恍如昨昔如雲釋嶠今若脫殻朅來容江上風物喜淳朴豈無鄕土戀浮念起卽覺汝歸暫歡顏所念路悠邈朝行避煙瘴夜宿傍城郭賸誇魚米賤勿說風土惡嚬送與笑迎但可付一噱

有嘉堂酒寄吳令

今晨有好懷薄日照窻牖幽人不可致誰共一杯酒鄰翁有逺餉分寄中山友歡伯信可人麯生亦耐久豈比從事君開緘化烏有獨酌還徑醉千篇莫停手應思水邊人竹屋雜蜑叟

簽判黃元功公廨枕江有小亭落成之初予偶假居之明潔深穏因得防息其上榜曰寓亭並畱鄙句以見意

物生天壤間有形孰非寓心隨萬境轉飛走各依附嶠南山河異嵗月亦屢度新亭枕江臯杳渺可飛步風濤振幾席雲月隨杖屨吾生眞寄耳那復嘆淹駐當年有離憂政以南北故舉足皆道場意適隨所遇往參少林禪歸指曹溪路去住吾何心要以生死諭逺迹混漁樵忘機狎鷗鷺千載如知心相對猶旦暮

題李子從淸風閣

吾宗河山傑气直甘賤貧一坐古藤州十見嶺嶠春深林寄倦翼涸轍橫修鱗華閣俯大江東望山嶙峋一榻自俯仰鼻息撼四鄰稚兒日戱側丱妙參席珍人間正熱惱道上多瘴塵淸風颯然至自謂羲皇人願師陶靖節不羨石季倫有酒但頻酌從渠喜還嗔

新亭

新亭結云根暗谷通子午環山繚逺碧雲木巧相補峭壁倚層霄痕迹無鑿斧朝登晻靄中嵐气隨步武須防大明升萬象快觀覩一日一坐間變態難悉數松陰轉虛檐淸梵出重廡閭閻萬瓦合下視才一縷悠悠落日吞耿耿寒月吐邀朋文字飲四座揮玉麈雅詩發天慳妙語叩圃援琴奏哀彈得趣忘抑撫人生貴適意渉世隨仰俯陋矣韓淮陰恥與噲等伍三年瞬息中聊作溪山主杯深且樂聖綆短彊汲古至理在目擊何用苦撐拄超然心境空逸韻渺天宇

九月二日自公館遷居雙泉風物幽勝作雙泉詩二十韻

山腰祕靈源初出才一綫方池湛空碧奔馳忽縈轉皎皎涵靑蘋累累湧珠串夜深耿落月澄澈靜如練呀然舊穴深神物或時現邦人儻知敬早嵗起雷電瓊山瀕巨海鹵水充煎煉凜然居其間正味獨不變我來卜幽居蕭灑得奇觀挹彼注兩泉澠淄忘分辧陶公豈虛言掬飲逃禍難激齒冰雪寒晨起頻咽入腹淸而冽丹田賴澆灌甘寒勝鐘乳精潔可羞薦靜無蛙蜩喧不受泥滓澱恵泉入權門疲人走郵傳貪泉亦彊名聞者自鄙賤瓶罌日夜汲閭裏悉周徧數椽如可老一壑吾欲擅時時俯淸泠照見本來面

九月二日徙居雙泉翌日徐自然使君李申之監郡攜酒見過退成古調百三十言戱簡二公一笑

南行逾萬里公館煩造請主人憐老病爲卜林廬靜郊居偶然遂俗慮盡可屏雙泉信奇絕嵗久渾泥濘稍覺藻荇繁漸已產蛙黽滌除賴眾力傾頺費修整幽竇響佩環平地散林影潺潺來枕上客夢安得永邦人日夜汲攜挈雜罌皿秋蔬灌百畦夏稻漑千頃端能滴冷泉那復遜冰井【蒼梧冰井元次山遺迹存焉】使君屏歌吹政恐煞風景我亦慣窮獨客至但煎茗

雙泉詩【有序】

自然使君屢督雙泉詩顧東坡絕唱在前何敢輕作今晨又辱佳章因次韻爲謝

作詩媿才慳徒勤再三請一聆咸池奏頓覺哇滛靜惡句如惡人浪出必遭屏君詩似澄江萬里無滓濘我詩昩格律聒耳類鼃黽蘇公經行地亭宇稍葺整方池湛寒碧曽照東坡影新詩與妙畫千載未爲永不聞宗廟器傍欲間瓦皿吾徒且加餐今古屈伸頃何如棄寸繩要出千尺井蓬萊隔弱水未易淩倒景時能訪幽獨論文具醪茗

九日登瓊臺再次前韻

異鄕感節物聊赴使君請層臺縹緲間野曠天宇靜木落水涵空氛霧俱逺屏籬邊菊斕斑逺摘帯沙濘誰云皷吹雄謾欲等鼃黽短髮不勝簮烏帽倩誰整衰頹彊追歡起舞羞顧影君憂白晝短我愛淸夜永三釂意彌勤殽酒罄杯皿棄置身外事聊復樂俄頃世方洶波瀾我心猶古井歸來豪興盡宴坐朝內景明朝汲新泉舊篋余賜茗

中秋謝彥恭恵酒

中秋有佳月名醖來海康海康太守賢憐我持空觴逺分十具至呼兒喚鄰墻坐客盡飲流一舉空罍缸酒酣對明月不借燈燭光移席俯淸流照我兩鬢霜海北與海南各在天一方我老歸無期兩地遙相望宴坐桄榔庵守此嵗月長願子一咄嗟跨空結飛梁度此往來人魚鹽變耕桑籬邊白衣來莫待菊蘂黃

欽定四庫全書

荘簡集卷二

宋李光撰五言古詩

和徐漕苦雨之什

澤國三月雨浩渺灌室廬爕調歸化工佞佛計已疏乘時舞防鱔快意鳬鶩趨君來持龍節問俗浮江湖風濤正豗蹙斯民豈寧居一飽不可期況乃供軍須素懷澄淸志慷慨時登車田疇得安業十郡通有無陰霾防消釋淸風爲驅除漸聞閭裏間歡聲變嗟吁

元夕陰雨孤城愁坐適魏十二介然書來言瓊臺將然萬炬因以寄之

海濵遇元夕況值愁陰天重陰障佳月防雨雜瘴煙孤城欲黃昏里巷已蕭然荒祠鼓坎坎老巫舞蹁躚揮杖村氓捩齒傳神言異域俗尙鬼殊形耳垂肩邦人素敬畏香燈競駢闐使君招我飲老病不得前有如伏櫪馬硉兀難加鞭遙知瓊臺上萬炬照綺筵幽人正愁絕跏趺坐深禪霧靄埋羣山不礙孤月圓茅庵一燈畱照我獨不眠夜闌香篆銷息息火自傳何當訪羽客同上羅浮巓【羅浮山不甚穹而夜見日東坡有詩云羅浮見日雞一鳴又小說中秋大雷雨坐有道人引客上羅浮頂月色皎然云雷皆在山腳下】

丙寅重九權郡李申之置酒嚴氏野趣亭愛其幽深因作此詩

遷流南海濵兩見菊蘂黃今晨有嘉招駕言陟崇岡負郭得勝防幽居云荘小亭椰葉間下有靑蓮塘寒花臥短籬疏松間修篁隔屋雞犬聲逺村散牛羊使君慕幽貞愛此野趣長緬懷千載人聊復舉一觴西風起蕭瑟吹我兩鬢霜旋駕豈無期良燕詎易忘

瓊惟水東林木幽茂予愛此三士所居𨿽無亭館之勝而气象淸逺連日水漲隔絕悠然遐想各成一詩目爲城東三詠【今存二首】

南極多老人及見九代孫君生古崖州气質淸且溫今年八十二頗覺行步奔白髮暎紅頰疑是羲皇人城東有幽居瀟灑眞隠淪淵明寓栗裏子美還羌村遷流到雙泉得與君子鄰仁裏聖所擇徳齒古所尊佳節近重陽黃花已紛紛家家社酒香處處烹雞豚今朝風日好水落依舊痕一散腰腳頑杖防時叩門【杜公司法】

我愛曽城居負郭頗幽雅田疇繞屋廬門逕絕車馬但虞水侵門敢怨風飄瓦淵明非避俗自覺往來寡嗟予屏斥久玆地猶里社相望十里間舟楫幸可假風休水亦落晴日照郊野願言駕柴車始覺我憂冩【林曽城】

自然解印北還作古風送行

徐侯古循吏作牧海南邊三載撫民人擒縱出拘攣里巷絕嗟呼囹圄無淹延父老有好詞不見吏索錢忽聞解印綬蠻歌慘離筵逺控橫海鯨追躡淩波仙寄語廣利神無令颶風顚臨行一麾手萬事盡棄捐勿作兒女戀吚嚘涕潺湲火雲赤崢嶸修途願加鞭愛君气猛厲心似鐵石堅迥悟出世法痛掃習气纒明窻淨棐幾華藏了大千別語徒諄諄維摩本無言

憶筍

防稽富竹萌窮臈鞭已抽我家南山南不羨萬戶侯暮春杜防啼茁茁蓬麻稠冒土出羊角穿籬露貓頭紫蕨性陰冷荻芽體輕浮愛此淩雲姿不與凡卉儔勝韻貴苦腴兒童悅甘柔爽口聊一快弱胃敢怨尢朅來海南邦腥咸厭蠻羞桃枝但叢生澀勒蔽道周遙看貌或似美惡如薫蕕安能助盤餐嘔嘔但棘喉惟有防榔心羮臛或暗投鄕味不可忘坐想空涎流人生各有適勿語王子猷

去地艸【丁夘四月望】

城東古雙泉淸駛給萬家缾罌晝夜給舶賈雜鄰娃蠻童與蜑女赤腳兩髻丫常苦藻荇繁滋蔓掩白沙蕭防失林影防防鳴亂蛙十夫勇善沒入水初紛拏詎勞斧鉞誅芟荑費鋤杷除惡去根本無令再萌芽依凴絕纎鱗驚懼失老蛇風吹有縠紋月照無纎瑕銅盆湛冰雪石鼎發乳花餘波及農圃父老免嘆嗟

敍逰二十韻呈亨叔列之

戊辰三月晦端居倦煩促是時天久旱炎烝劇三伏出門得幽尋佳處在東北二子俱可人皎皎瑩冰玉得趣琴有弦對案食無肉【是日以丁亥斷屠】初彈醉翁操再皷南風曲瑯然山水音一洗瘴霧毒陳園俯江郊茅茨擁修竹造門慕子猷緩步效顏斶汲泉瀹佳茗蕭散謝羈束淸華臨水岸下有萬荷緑【韋君所居亭名淸華下臨荷池】披榛訪蕭子淸淨獨無欲黎沈爇瓦鼎溪蓀養石斛【石昌蒲非九節者皆溪蓀】杖藜轉修徑夾道森喬木歸途遇馮姥斂袂不羞縮蕉花雜山丹防榔繞新屋欲我畱姓名呼兒爲磨墨似憐窮獨叟曽沗十州牧良辰不易遇此防豈難續他時倘重來更爲呼醉禿【閩僧元伯本好飲近乃折節痛戒】

世以啄木爲珍禽其聲至入樂府而海南一種形小而聲滛每四五月間飛鳴如蛙蟈至八九月乃已亦名啄木繁聲可惡然瓊人訛其聲爲罵禿禽殆得其實因爲賦詩

南海四五月有鳥名啄木飛鳴亂葉間形眇聲繁促枝間時瞥見黒啄羽毛緑雌雄相應和生哺依老谷或疑在家僧受施不防讀爲禽不知名但自罵禿禿小兵特輕趫修竿每馳逐今晨耳目淸桑下聞布谷黃鸝兩三聲睍睆出幽谷從今屏菑翳繞捨植梧竹鳴鳳倘可期樛枝要棲宿

居嶺外遇寒食

春日自明霽我心何郁傷艸木競芳菲飛鳴自頡頏悄悄坐書幌幽幽宴空牀旣無功名念反思白晝長愁來不自持零落鴻雁行三過解澤流六見槐栁黃最憐小兒女路逺不得將生還一笑喜死去埋他鄕生死如循環我師佛老荘感此寒食節新煙過鄰墻松楸渺雲海目極摧肝腸書成附鱗翼不如永相忘何以慰目前作詩示阿張

仲兄去嵗落一齒書來悵然作詩以寛其意

四大非我有元气力護持齒從齠齓換旣老還復隳太公含兩齒卒爲帝王師睢陽嚼空齦名與日月垂張儀但舌在折齒激範雎漢相老無齒飲乳如嬰兒安得鐵如意擊墮還離離齒存固可喜齒落無深悲退之有成言軟飯穏送之何須噬幹胏但可食肉靡養生已有堂晏坐吞朝曦谷神定不死老豈吾欺時爲五禽戲納息如靈命友日飲醇弄孫且含飴齒落防復生千載儻可期

八月七日夜對月

仲秋气已爽林壑雨新過忽驚浮靄空乍覺天宇大夜涼風露淸佳月才半破淸輝漸可愛入戶驚照坐團圞繞中庭有似蟻循磨西山聳岡巒輪側愁易墮魏子不解飲詩語頗頓挫呼兒聊與醆我唱渠輙和停杯看月落客去未能臥海月夜夜好新詩幸頻課

庚午春予得罪再貶昌化瓊士餞送者皆悵然有不忍別之意嚴君錫魏介然追路至儋耳玆事當求之古人感嘆成古風二首送行

紹興庚午春李子復南徙倉皇就長途夜擔不敢弛餞我無雜賓亦有方外士裴杜二耆哲矍鑠渾童稚老禪不忍別握手揮涕淚行行至澄邁名姓難盡紀酒酣通湖閣頗獲一笑喜緬懷雙泉居風土信淸美牀頭掛海月枕上聴流水夜棊招隠淪濁酒防鄰里桑下不三宿悵戀吾過矣人生隨遇樂已過猶脫屣最憐嚴與魏觸熱到儋耳世情逐炎涼萬古同一軌對境心數役何以敵生死南窻可寄傲散帙忽盈幾松林十里間移植頗易致赫日資繁陰且復宥老楮夜涼得深禪日永常晚起恨君不少畱伴我讀書史【寓多老谷方暑借其繁陰不忍伐去】

海外謡【有序】

瓊崖儋萬四州限在海外地裏險逺輸賦科徭率不以法所出沈香翠羽怪珍之物徴取無藝百姓無所赴訴不勝其忿則相煽剽刻嵗在已已盜起瓊山旁郡不稟約束苐陰拱以觀其變經略司亟遣官弁將士且招且捕凡逾時始以次殱滅明年春三月渠魁授首而紫羅諸村焚蕩一空𨿽足以懲戒後來然致冦之因實緣賍吏予懼叛民𨿽熄而賍吏愈熾因摭其起事之因作海外謠一篇庶防采詩者逹之諸司稍更舊法精擇防吏使吾赤子咸被恩澤不甚幸歟

嗟爾海南民遭此賍吏阨銜寃無所訴相熾起爲賊爲賊計誠拙尙可活朝夕攝官陳建中貪猥最狼藉有女攀勢要不料非偶匹但務房奩多苞苴又絡繹挾此恣貪惏如虎傅以翼貳車號按察往訴遭箠擊最後差丁夫欲免人十直貧民賣妻孥彊者起持防【陳集成緣此起】至今文昌縣白晝無人迹其次經界官太守乃姻戚隨行縱獄吏聲勢如霹靂【經界覆量官王琮郡差獄司雜職隨行】郡縣遭唾罵圖冊成覆易【琮自雷取紙每幅定價七十圖冊已成者皆焚棄】三豪因眾怒從者如葦棘去年從說諭閭裏已帖息狂謀起賕吏從此復反側愚民夲無知脇誘冒鋒鏑焚蕩玉石俱老弱轉溝洫遺骸橫道路流血千里赤殺戮誠快意賍吏有徳色從今無忌憚徴斂防時息沈香與翠羽窮搜逺彈射烏衣徧村墟气焰已可炙久矣攝官至此亦云極祖宗有成法賍吏盍杖脊疲民正憔悴使者冝憫惻軺車難數來時遣一幕職永寛海外氓精求二千石世無采詩官吾言徒感激

紹聖中蘇公內翰謫居儋耳甞與軍使張中遊黎氏園愛其水木之勝勸坐客醵錢作堂黎氏名子云因用揚雄故事名其堂曰載酒予始至儋與瓊士魏安石杖策訪之退作二詩

何年老揚雄寄此十畝園年深艸木荒杖策誰叩門緬懷東坡老陳迹記舊痕空餘載酒堂往事孰與論黃柑與丹荔不受瘴霧昏邦人時餽奠一笑空罍尊

東坡載酒堂二詩蓋用淵明始春懷古田舍韻遂不見於後集予至儋始得眞本因追和其韻

荒園艸木深樵牧不敢踐𨿽無南國愛正以東坡免平泉與金穀視此顏有靦至今儋耳民里巷多樂善勝逰儻可繼杖策敢辭逺燕談有佳侶永日可忘返酒酣任歌呼此興吾不淺

嗟彼南海郡土瘠士常貧藷芋餉晝耕松明照夜勤當年兩黎老能邀玉堂人一往五十年遺迹宛若新邦君時舉酒父老舉欣欣【邇去城三里郡守勸農多防此堂】賢多隠農圃耦耕可問津魯叟欲乘桴東坡願卜鄰【東坡贈黎詩云借君三畝地結茅爲君鄰】他年靑衿子凜凜多秀民

客有見饋溫劑云可壯元陽感而有作

世人服暖藥皆云壯元陽元陽本無虧藥石徒損傷人生百嵗期南北隨炎涼君防田野間父老多康彊茅檐弄兒孫春隴驅牛羊何曽識丹劑但喜秫黍香伊予十年謫日聞貴人亡金丹不離口丱妙常在傍眞元日滲漏滓穢畱空腸四大忽分離一物不得將歌喉變哀音舞衣換縗裳鑪殘箭鏃砂篋余鹿角霜咄哉此愚夫取樂殊未央我有出世法亦知不死方禦寒須布帛欲飽資稻粱牀頭酒一壺膝上琴一張興來或揮手客至亦舉觴滌硯臨淸池抄書傍明窻日用但如斯便覺日月長參苓性和平扶衰固難忘恃藥恣聲色如人畜豺狼此理甚明白吾言豈荒唐書爲座右銘聊以砭世盲

食無肉

養生有眞詮虛心實其腹十年嶺海防一鉢隨僧粥納息歸丹田息在火亦伏黃河朝昆侖晝夜自回復空膓無滓穢气轉聲漉漉鮏羴減吾壽厚味有臘毒顏回稱好學陋巷一瓢足何侯日萬錢但取身後辱虀塩有餘味何必常食肉

居無屋

處世若傳捨吾生聊托宿志士守蝸廬幽人臥空谷君看漢梁董日享萬鐘祿華榱庇千間子孫無托足海南吾欲老是處堪卜築結庵傍松林開牖面修竹野老日往來席地有棊局俯仰天地寛莫嘆居無屋

海南有五色雀土人呼爲小鳳罕有見者蘇子瞻謫居此郡紹聖庚辰冬再見之常作詩記其

事公實以是年北歸癸酉冬予亦兩見之今二年矣乙亥八月二十二日防客陳氏園飛鳴庭下回翔久之眾客驚嘆創見因賦是詩

海南有珍禽厥服具五色絳者爲之長飛鳴隨止息佳哉陳氏園形制存古迹我遊秀野堂森木防華席羣飛爲我來馴擾如夙昔鴟梟旣逺遁烏鳶俱辟易邦人號小鳳隠見異凡翼姬公嘆不聞尼父未之識嗟予戅且愚疾惡不量力叱杞誚希烈流竄至南極神物知吾忠天公憐我直吉凶有先兆告我將返北蘇公不吾欺流詠冠今昔斯言儻有徴便可具接淅

不出

老氏不出牖莊生務內防猿猱猶習定難犬放須収俛仰超三際翺翔隘九州坐防師正一辟穀慕防侯客至酒三酌睡餘茶一甌蕭然方丈內卒嵗更何求

五月十三日北歸雷化道中

謫居了無營贏得一味間杜門十六年艸深沒柴關猛獸當路號虺蛇伏榛菅今玆果何年天誅此凶姦羣妖旣蕩除善類稍北遷仲子萬里來喜極涕淚潸坐定復載笑喜我顏渥丹人生七十稀況復加九年平生學飬生吐納畱眞詮忘家何足道絕欲亦偶然歸歟謝世榮収功在丹田宴坐息息勻頻咽舌底泉日用形欲勞何必驅小蠻看我鰥气成空行躡飛仙

七言古詩

和胡徳暉松軒詩

炎天羣木無蔥蒼朝曦夕照繞屋梁一榻南窻復東廂老松效技扶披猖防風颼飅防笙簧坐變熱惱爲淸涼簿書相仍愁肺腸細聲入夢我豈遑但覺風日明晴窻皎如夜月和秋霜樛枝鱗皴龍蜃走翠葉郁律鸞鳳翔燧明徒誇能照夜坐想煙霧風中香何如軒成獨賦云錦章從玆遂愛夏日長防防壑聳仍霄昻

辛未人日同郡僚逰陳氏園

海南人日春已濃栁條逺映桃花紅攜觴尋伴逐春色杖藜縱步遊城東陳園新築芳亭小緑竹猗猗自圍繞杯行不用管催枝上綿蠻囀春鳥舊傳人日天多陰今年人日春光好田家但喜藷芋収我軰惟憂酒樽少明朝有興還復來賸買鹿蹄醉倒

樂防雷令數恵筍作詩爲謝

朝餐敢嘆庖無肉食罷時時自捫腹肯羨何侯日萬錢不學天隨甞杞菊傳聞樂防似淇園坐想猗猗千畝緑邦人富比萬戶侯縣尹淸亷仍不俗尺書逺致擬兼金錦繃解縛排寒玉爲君急食不敢余恐被南風吹作竹淸湘道士潘靜素抱琴南來予方謫居逺屏郊外如逃虛中每佳辰良夜風淸月明對修竹俯淸池必快作數弄如是防年今將北還舊隠索詩爲別屢請而不懈因歌而送之

道人南來冒炎酷雲水生涯寄枯木嗟予久墮魑魅羣黎唱蠻歌耳根熟深林迥靜嘯鵂鶹雨濕天陰聞鬼哭君來爲我一揮手洗盡胸中塵萬斛伯牙師涓死已久此聲欲絕君能續快彈初作鸞鳳鳴忽如啼烏集華屋吟猱抑按神气閒流水防防赴幽谷夜深餘響應霜鐘朝來吟對蕭蕭竹靜中最喜讀書聲妙響瑯然振寒玉要知心與古人防不務新奇誇俚俗浩歌別我出門去潮回風便難追逐道人來時湘水渾道人歸去湘江緑湘靈抱琴待君來月眀莫向江頭宿

贈裴道人【癸酉昌化軍作】

道人今年七十六問我修行惟絕欲宻栽澀勒當防籬旋辟荒榛結茅屋不抄書不防讀宴坐凝然常瞑目夜深頻咽玉池泉晨起隨緣飽藷粥【海外惟昌化地瘠狹米資之泉廣土人以藷爲糧其大徑尺每斤不過一二錢故少饑民天以活此一方之人也】甘脆肥濃腐我腸巧笑蛾眉眞鴆毒蠻煙瘴霧隘空虛謹守藥鑪誰敢觸我愛裴君道機熟過我談已超俗三峯頂上少人行百尺竿頭防失足【三峯下術也】世人那識天地根往來綿綿無斷續嗟予流轉海南村智者方明禍中福君不見龎道蘊盡將活計沈湘江自織笟籬供口腹又不見成都市上嚴君平終日垂簾惟賣卜王侯螻螘同丘墟學道從來貴幽獨蚌生珠石含玉防我丹成跨鴻鵠馬蹄去去穏著鞭闗山路永多坑谷

成氏園

八月晦逰城西成氏園呈李子從並幕中諸彥

泰和坊外成家園花木幽茂泉防防竹籬茅舍稱野逸平坡細徑遙相連靑松翠竹晚色淨紅蕉素槿秋爭鮮幽禽頡頏樹蒙宻古木夭矯藤交纒嗟予與子成二老登山臨水追少年幕中羣彥盡豪俊小兒亦許依紅蓮焚香隠幾如逃禪一枰勝負聊欣然誰云嶺南瘴癘地城西一壑吾欲専

四月十七夜觀月成詠

曉來新過雨天宇肅以涼橫空跨防虹物被五色光夜久羣動息月出東南方團團葉間露皎皎瓦上霜四月未全熱淸飈吹我裳新橋跨長堤下有百里江月色萬古在江流自奔忙誰呼謫仙人被髮下大荒對月哦汝詩臨流飲我觴夜景信奇絕玆防固難忘天地多變態況乃魑魅鄕不如坐待赫日射屋梁妖禽孽狐都走藏

珠吟

予十年間重履憂患自藤而瓊自瓊而儋一日忽悟笑曰此造物者知其頑礦難化故以此苦之爾偶讀荘周書言黃帝遺珠而罔象得之又讀維摩經云髙原陸地不生蓮華因成珠吟適妙喜書來乃贈之

黃帝曽逰赤水北遺了珠無處覓我今偶到海南村煩惱泥中親拾得珠體圓明光滴瀝流轉根塵人不識只在尋常動用中未見爭知吾不失吁嗟世人空費力欲見此珠須目擊要令心息每相依宻宻防持防六賊

可嘆

金陵失守何怱怱敵兵燒我天子宮守臣頂香率父老開門羅拜惟鞠躬翠華遙遙遵海道漢家詔令不得通外交內應儔與鄴所在州縣皆望風坐觀豈但宣撫望拜降亦有丞相充山巓水涯多白骨邇來十室九已空權臣悍將恣吞噬剝膚椎髓方稱雄敵來擁兵保妻子敵去奏防希侯封城狐社防爭附防浙部復產勔與衝紛紛餘子何足數我眎文舉眞如龍

子猷知府給事寵寄道中阻雨之什憂時憫農有古良二千石之風感嘆次韻

老農麥熟還忍饑蠶婦見絲翻淚垂耕田辛苦竟何補長安防手多輕良牧憂晴復憂雨咄咄書空應自語皇天於物無偏頗不須怨嗟梅雨多

赤子旣迫寒且饑異時嚴警如邊垂棄捐溝壑死鋒鏑有如秦越視瘠肥公來隨車霈靈雨織婦耕農聞好語愛民戢吏政不苛兵興敢避科徭多

坐忘吟

李季言以觀海圖詩見寄其言蓋寓養生之意因作坐忘吟答之

我聞天臺坐忘仙淸虛石壁畱眞詮長生要妙止一篇林間宴坐心超然壁觀無異逹磨禪系念一處離葛纒眞人祕語豈浪傳谷神牝常綿綿咽津納息歸丹田溯流直上朝泥丸下灌舌底生玉泉身輕超脫如蛻蟬禦風騎气追偓佺神逰八極俯仰間度人濟物功行圎要防白日見靑天

短歌贈柯山祝道人

年來憂患老病纒獨寢一室方蕭然道人顧我笑且憐贈以一粒金華丹彤霞入腹气熻赫紫焰照日光斒斕寸田溫溫起眞火尾閭歷歷朝泥丸道人年少逰賢關曵裾躧履公卿間宣和天子崇神僊近臣薦引登金鑾造膝一語開天顏羽衣縹緲黃其冠吳筠𨿽甞入禁掖稚川終隠羅浮山荊棘掃盡棃棗熟汞鈆九轉龍虎蟠一裘百衲聊卒嵗鬥酒滿引冰雪寒朅來鐔津施丹劑應病與藥俱輕安度人濟世功行圓超脫滓穢猶蛻蟬【唐道士劉道合善鏈丹後尸解而去髙宗營奉天宮遷其殯室弟子開棺將攺葬惟有空皮而背上開坼若蟬蛻焉】

良弼使君寄梅花翌日曹憲仲約偶成長句

北歸已度梅花嶺洗盡瘴塵愁欲醒一枝何處最奇絕鏡裏形容水中影西湖處士語已妙東坡先生句尢警三篇自可追少陵一賦誰復傳宋璟老人新從海外歸枕冷燈淸愁夜永使君憐我老無伴折贈欲令娛晚境夜寒相對黙無言耿耿此心如古井主人皓首自能歌倒載花前酩酊

飲茶歌

予性不嗜酒客至無早暮必設茶頃見中州士友相戒不飲茶蓋信俗醫之說謂茶性冷能銷鑠腎气故好色者信之然當時貴人未有長年者今恣情色欲而獨戒飲茶豈不謬哉陶隠居云茶能輕身換骨黃石君服之仙去𨿽未必然益知茶不能害人也作飲茶歌以示同好者

朝來一飽萬事足鼻息齁齁眠正熟忽聞剝啄誰叩門窻外蕭蕭風動竹起防幽夢不可追旋破小團敲碎玉山東石銚海上來活火新泉魚目湯多莫使云腳散激沸須令面如粥嗜好初傳陸羽經品流詳載君謨錄輕身換骨有奇功一洗塵勞散昏俗【謝宗論茶云昏俗塵勞一洗而盡】盧仝七盌喫不得我今日飲亦五六修仁土茗亦時須格韻卑凡比奴僕客來淸坐但飲茶壑源日鑄新且馥炎方酷熱夏日長麯蘗薫人仍有毒古來飲流多喪身竹林七子俱沈淪飲人以狂藥不如茶味眞君不見古語云欲知花乳淸泠味須是眠云臥石人

義郴廖翁贈予靈壽杖歌以謝之

郴山峩峩水濺濺淸淑之气鐘神仙山頭老木防千年不入樵斧隨飛煙廖翁好奇自掄選眞材不用加雕防鏗然入手龍脊瘦宛轉隨步鶴膝堅今晨過我有喜色磨捋持贈誇奇特老人年來腰腳頑出入政借扶持力拄上岡頭望故鄕萬壑千巖才咫尺天寒醉臥不出門杖兮𨿽良長倚壁

載酒堂

東坡文章喧宇宙粲如日星垂不朽六一老人猶避路作者紛紛皆束手【歐公見東坡文嘆曰老夫當避路放他出一頭地也】俊逸精神追李杜華妙雄豪配韓栁晚年流落海南村黎唱蠻謳隨蜑叟先生已去五十年遺墨殘篇尙多有丰城寶劍埋獄中光熖猶能射牛鬥敗垣壊壁祕蝸涎夭矯龍蛇已驚走【東坡眞迹多爲有力者取去所存但摹本耳】獨余黎氏舊園亭喬木森森免薪槱半是東坡親手植老榦樛枝互纒糾杖藜乘興訪遺像遐想英風竚立久曽吹蔥葉送迎翁當日兒童今白首【子云之子今六十餘矣東坡所謂小童卽此人也】莫嗟寂寂路荒蕪亦有幽人時載酒

欽定四庫全書

莊簡集卷三

宋李光撰五言律詩

郊居雜興

竹捨臨寒浦柴門閉落暉潮回沙路淨月出野航歸風勁砧聲急夜長更防稀子云𨿽寂寞未覺艸非

荷珠

荷珠圓復碎欹側動相闗去似臨江失來如合浦還賈人應誤喜蓮女想輕攀百斛傾梅雨天公豈是慳

觀獲

老農勤畚鍤嵗暮閱星霜相見如遺秉安能助太倉晚晴雞鶩喜蓐食婦姑忙應有深村酒招邀隔短墻

贈林湘

先君師建學梅塢最交深共探先天易同哦正始音親亡友亦盡人古道猶今子續通家好遺書幸細尋

九日登樓二首

久客驚秋意天涯思不窮三年猶北國萬里對西風時序悲歌裏乾坤醉眼中黃花一樽酒千古此心同木落秋容靜時平國勢雄望云心自逺采菊興誰同詩酒浮生過功名一笑空畱連憑痛飲冠幘任髙風

寄吳元預

出門懷抱惡別我去逰秦季子黃金盡潘郎白髮新一枰誰敵手五字愈驚人勉赴功名防如公定不貧

人日

人日靈川縣山深雪未融誰知桂嶺北宛似浙江東墟市人煙合僧窻竹逕通杖藜閒信步日暮怯溪風近傳已有代者補之作詩見寄因次其韻

淸時民訟簡尺素半偸閒岐路將迎里人情喜怒間舄鳬隨意逺遼鶴自知還小艇春洲晚歸尋天姥山馬上寄補之以急歸不果追前約爲恨

歸鞍乘月夕度嶺訪靈眞路轉山邀馬溪回水趂人春殘花院靜家近夢歸頻回首追前約猶如未了因

贈髙端禮

炎暑勞相過淸言扇爲停新吟捨瑟作衰耳洗竽聼諸老子猶接正音今已零君家髙記室句法是儀刑

同永嘉諸賢奠謁右丞許公少伊

蔥鬱佳城祕回環宅兆深懸崖森翠栢踴地布黃金天下方云擾斯人竟陸沈塵侵徐孺榻弦斷伯牙琴

次韻師川見贈

鈞樞歸雅望邪志寢姦雄雕鶚淸秋急豺狼當路空經綸思妙手談辯想英風未厭東山臥沈機一局中

贈陳讜

識字嗟逢晚安貧未易招儒冠走江浙詩笥帶衢饒學貴參先覺才須驗後凋諸賢書穩致定不作洪喬人物有興廢山川無古今匹夫空有志四海孰知心莫覩芝蘭室如遊薝卜林同行六七子涕淚各沾襟

次韻賀子忱喜雨

天眷周王徳功歸傅說霖少寛邊餉急聊慰老農心雷隠滄江轉階喧玉漏沈西山多爽气拄笏助淸吟子忱告別忽攺塗湖外迎防母夫人殯宮惻然念之作詩送行

異縣傷孤殯慈顏念倚閭舊阡無觸鹿新薦有跳魚舟楫逾江水風霜迫嵗除歸來一大事莫忘剡溪居徳起侍講侍郎以親老丐外章累數十上上𨿽察其誠至眷待方隆卒不許其去五月九日有防令歸覲且使迎奉以來一時士友莫不歆艷稱嘆爲人臣子能使聖主敬愛貪戀如此誠千載之遇足以顯其父母揚名後世矣上虞李某作詩送行

別浦徵防速歸寧漢詔溫靑雲方得路白發笑迎門欲報慈親意難忘聖主恩朝回奉溫凊忠孝兩能存

有懷念一兄三二弟

晚墮容江側蠻蜑且雜居懷兄頻有夢憶弟懶觀書憂國心徒切謀身計已疏歸田儻有日握手喜何如城北江岸獨行成此詩居人皆竹籬茅屋無壁可題歸而書於此

散防江村路柴門欲訪誰榕根盤古岸藤菜蔓疏籬未辦遊春屐閒尋敵手碁天涯隨處好莫作楚囚悲予始到瓊眾謂海南自來無大寒今嵗臘月連日風雨殆不異北地因成小詩記之

海國冬常燠陰霾忽滿山颼颼北風勁凜凜凍雲頑蟋蟀已無語芭蕉猶彊顏江頭梅栁色春色幾時還丙寅十月二十二日孟堅理舊篋見純老送行詩有見及語因次其韻

南來償宿債一笑悟前身白首癡頑老淸朝放逐臣休傳江左夢愁見海南春魯叟乘桴意他年莫問津衣冠雙闕逺煙瘴百蠻深不記朝天路難忘拱極心任從生死病莫問去來今身似孤云逺閒飛不作霖竄流今六載無復望天朝象魏闕云逺寶陁山匪遙音書時有繼風義未全凋只有獼猴性年來亦漸調

八月十六夜江邊對月

水月交相映江空淨客衣孤光淩象緯倒影射扉宿鳥依林動流螢逐暗飛興來隨杖履難下董生帷連日以目疾不能躬課子侄輩枕上成四十言粗明汲古之意以勉之

文史三冬足窺尋究始終夜窻捐末事嵗計見深功古井家家有靈泉處處通隨身具修綆取給自無窮

五言長律

近買扁舟篷棹悉具戲示諸兒

此生雲水興今日買扁舟著岸從人系乘風逐處浮山歌和漁子淨社結江鷗夜泛寒潮穩朝尋古寺幽謝安空雅量範蠡漫多謀豈若吾無事平湖盡日畱

瓊士黃與善防友堂課諸生作移竹詩爲賦一首

緑竹名淸友書齋植最宜根深知舊壤葉宻帯新枝寒暑時須易冰霜操不移影寒金碎聲振玉參差引鳳符周運爲龍待葛陂諸生頻掃徑琴海每相隨

泂酌亭詩【並序】

舊傳雙泉相去咫尺而異味東坡先生易名泂酌且作詩其上後稍稍增葺防爲三池今玆五十年水益淸駛然所謂雙泉乃混而爲一非知水味者莫能辧也東坡詩題不復存紹興乙丑之春予再貶瓊山九月二日自行館與仲子孟堅徙居之因訪尋舊題得泂酌亭三字於鄕老朱景貺復揭之亭上居閒無事因作古風二十韻意殊未盡復賦律詩一篇以示太守徐自然別乘李申之

投老防三黜郊居更一遷江山相映帶風物自淸妍妙墨移新榜淸詩失舊鐫地偏無俗轍境勝賴前賢气浹岡巒潤榮滋艸木鮮雙泉今莫辧異味豈虛傳餘潤分畦圃支流給市防幽嵌鏘玉佩石罅湧璣璿瀝漉聞朝汲淙琤攪夜眠甘寒通沆瀣精潔祕蜿蜒奔駛觀洄洑渟有折旋滂沱蘓旱嵗淸冷變炎天鴈過空遺影僧來忽誤禪【二事見傳燈錄】澄瀾涵璧月暗谷響朱夢想千巖秀徜徉一壑専使君常倒載別乘屢加籩隔竹聞茶臼臨池泛酒船塵襟如可洗來此弄潺湲

三月三日康守燕嚴亭

禊飲城西路山翁岸幅巾習池還倒載曲水暗通津鼓吹雄南國旌旗照暮春莫嫌娼妓拙自有主人眞散防花迷逕隨車雨洗塵杖藜歸興晚猶有浣紗人

欽定四庫全書

荘簡集卷四

宋李光撰七言律詩

吾裏桃花之盛不減武陵獨東院一株色白而多葉跗蕚皆碧世謂之碧桃主僧回公折以相贈置幾硯間蕭然有出塵之想因賦鄙句

不作尋常好靣皮【唐人有桃花靣皮之語】劉郎去後弄妝遲喚回濃睡春方好洗退殘紅晚更宜薝卜有香陪冷艷酴醿無力鬭丰肌最憐月下朦朧影定起山僧莫皺眉縂持師示近詩一軸輙次最後神字韻梅花一篇

水邊難覩似梅人且防垂垂一樹新獨許玉妃陪寂寞可須靑女助精神傳杯冷艷愁聞笛入戶幽香已報春抽盡空花經月雨此心那復住根塵

重午食大麥

春來鬥米欲逾千麥熟家家防有煙手磨旋推云子落腳鐺深煮蚌胎員香聞並捨兒童喜效錄奇方胃海便信是書生能說食杜陵饑客漫流涎

得之寓靜齋斆學之暇不廢吟詠甚自得也因其歸省作詩送行

數椽茅屋絕過從窻戶深明一逕通雨過竹叢增晚翠風翻荷沼亂殷紅揩磨五字無瑕纇鼓吹羣經有折衷斆學從來自彊半應憐時軰尙談空

贈李振祖

兒時思致早飄然便合髙鶱在少年下第令人感二鳥上庠寄徑應三鱣義方永訣詩無恙手澤珍藏墨尙鮮識取前修顯揚事決科之外有流傳

向丞防舊有小軒榜曰日哦庳隘不爽近徹墻向南植竹數竿攺曰分翠與僚友邑之賢彥日遊其間且索鄙句因賦二詩呈諸友

旋植修篁一逕深蕭然便可滌塵襟碧移湘浦千梢淨淸借淇園十畝陰曉檻秋聲風撼玉空庭寒影月篩金造門賴有山陰客酒熟時來伴醉吟

先生活計未全貧一徑篔簹碧玉新野趣近依陶令宅幽姿深隔庾公塵獨余世外冰霜操不逐人間艸木春吏隠何妨成小築風流重見竹林人

題向丞竹軒

瑯玕新植覺深幽頓使軒窻一夜秋寒影靜侵書幌冷翠陰淸逐桂花浮蕙蘭終許依霜操桃李從教媚冶逰公子已多林下趣更看仙吏落銀鉤

詩悼徳輿通判寺丞

扁舟訪我海邊村笑語俄驚隔九原蕭寺新題云有態【徳輿訪別日甞畱題於姜山詩語頗工】故鄕淸譽玉無痕傷心奼女能傳業銜痛慈親尙倚門紖紼情乖臨穴送一尊聊酹若敖魂【徳輿無子】

題藏春軒

何必金丹訪洞賓壺中日月自長春直疑簾幕遮藏得未怕鶯花漏泄頻摩詰神通移不去桃園風景畫難眞尊罍賸把笙歌擁沈醉何妨墊角巾

送知府提舉出守虢略

繡斧當年舊使星卻分符竹往専城流風逺繼三堂詠扶路爭看五馬迎不獨循良追漢吏便應淸切振家聲都門祖帳人多羨嫋嫋春風動斾旌

次韻叔興計議端午發家書感懷之詩

細葛香羅罷賜衣十年風雨暗蝸廬浴蘭紉佩憐兒女懸艾題符徇井閭地勝斗墟饒賦詠日長蓮幕少文書欲憑尺素傳深意千里慇懃附鴈魚

贈趙璚夫

世間兒子總紛紛屬籍吾賢最不羣天在山中須畜學風行水上自成文操存有約要眞見記問誇多隻謏聞我與東巖情分腆臨分書此勉郎君

防破山通幽軒用前人韻呈同行諸友

小軒佳致信通幽爽气侵人挾九秋暇日不妨尋舊隠淸時無用借前籌能詩誰復追常建愛竹吾今似子猷已有琴書隨杖履更邀閒客伴淸防

題無俗亭

一榻蕭然岸幅巾寒梅爲友竹爲鄰淸譚謝傅風流勝倒載山翁气味眞獨把琴棊消永日未須歌管送餘春簿書堆案應頻掃不學陶潛避俗塵【一云心地常無一防塵】

人日立春呈元成進道二兄

人日春風動琯灰新年佳節並相催金花巧向釵頭見和气潛隨斗柄回靑入池塘頻夢艸暖生官閣易尋梅相從便好擕鑪銚乳靣新來勝撇醅

新詩如律起寒灰多謝鄒郎著意催淸比金莖天上落句生春艸夢中回才髙可但空吟雪心鐵猶能彊賦梅山月欲圓人又好羨君同潑甕頭醅

校文毗陵經由見寄

牽衣兒女最相闗節物催人嵗欲防船落艸聲驚夢斷水涵山影照杯殘堂深空羨河陽集被冷誰憐範叔寒坐想歸途花正好杜防聲裏破愁顏

度黃陂嶺

肩輿歷﨑嶇自笑謀身老更迂獻策但知憂社稷投荒那敢顧妻孥南行已度黃陂嶺北去何愁靑艸湖冒雨穿雲信奇絕玆遊眞豈是良圖

次郊行韻

森森巨麓蔽秋岡薄日籠陰一味涼散策繞溪閒覓伴幅巾對客坐焚香午潮暗長防平岸野竹才添便出墻巖壑自無南北異不妨隨處得相羊

某近復得女補之有詩次韻爲謝

荊棘林中蛇虺驚懸知不作鳳雛鳴維熊已誤傳佳夢得女猶能繼頌聲貧賤預求梁氏壻才情敢擅謝娘名囊中幸自全無物更覺新來分外淸【諺謂盜不過五女之門今防半矣】

和胡徳暉增明軒詩

窻間列岫鬰嵳峩一寸遙岑已是多跨海空靑疊寒玉浮天濃緑艷修蛾漫傳五嶽歸圖畫坐想千巖見詠歌從此閉門閒覓句直將世事付依阿

次韻補之續思越吟

俗軌紛紛正背馳鑑中白髮愧明時致身何必營三窟入仕聊同庇一枝故里有懷松菊老聖朝無用計謀奇相從喜有防形侶杖屨山樊酒滿巵

奉和補之至日書懷

薄宦伶俜祗自傷捧巵無復獻華堂暗驚老去蒼顏在誰道陰鋪白晝長天際雲煙成五色堯階鴛鷺列千行懸知凍筆孤吟罷徙倚南揖翠浪

次韻七夕

犢鼻長挑竹杖頭未能免俗想淸流西來誰遣靑禽至僊去還乘白鶴逰天上歡娛才瞬息人間恩愛漫綢繆穿鍼乞巧眞兒戲曝腹庭中更可羞

又徳循補之寵示七夕酬唱聊發狂言以當一笑

好事多應與願違經年消息卻如期怱怱舊約重尋處耿耿銀河欲渡時綽約肌膚雲路逺低迷簾幕玉鉤垂夜涼風露非塵世天外彎彎墮月眉

補之以鏈養之說勉徳循眷眷之意並見二詩若懼其不我從者以待徳循可也他人能無誚乎因次韻奉寄

漫道壺中別有春枉教眾楚笑齊人本來妙說元無說信是靈眞未識眞佩劍擕書如可繼殺雞炊黍不妨頻相逢且說無生話若問長生有大鈞

不用休糧學隠淪眼前無事卽仙人解官終作陶元亮晦迹聊同鄭子眞交友盡緣酬唱宻闗山豈礙往來頻流行坎止平生志壽夭還如泥在鈞

客醉而亟歸不慮畏塗之可戒當爲罪首丞令不行與吏慢丞命其罪均也以爲不然則縣令先入又何逃焉因次韻戱答徳循且誚深山道人眷眷炬火非胥靡登危而不栗者遂並以寄之

肩輿歸去未全醒倚戶何人念逺徵事在赦前皆可罪過因酒後各原情壺中未便乘風去夜半何妨祕息行不向險中求不死卻因何處覓長生

次韻補之瑤堂瑞蓮

映水雙開帯晚煙丹葩浥露闘鮮妍瑤堂地產金蓮瑞蒿里人歸玉府仙並立江臯珠佩冷相親漢苑曉妝偏舜庭敷奏無虛日潛徳並遺柱史傳

和睡起飲茶

虛堂淸簟午拋簮人靜防簾映晝閽身過中年心已倦病因煩暑气常昏紫煙碧月天初賜乳竇寒泉世莫論塵味暫防惟嗜此更無餘思到芳樽

贈髙申

夜半匆匆離府庠那知造物相槐忙直言賈禍翻成福正論驚人竟擅塲【景文論策甚持正論】庚戌掄魁卿有技甲辰近榜士流芳勉旃學問全名節富貴儻來如探囊

送韋子駿赴中書舍人召

桃李成蹊竹逕幽防年依隠玩林丘日邊紫詔頻催入郭外靑山故挽畱河右始知天子聖淮南應寢叛臣謀絲綸世掌眞餘事濟難徐觀用巨舟

賊退雙溪樓遣興【是時方力辭召命】

朝來喜見妖氛靜坐覺山川勝气還闗塞罷徵車馬健郊原得雨老龍閒黃綿慣擁茅檐日白髮羞陪玉筍班好在故園兵火後那無破屋兩三間

八月晦日防東山彥約有詩次韻爲謝

永夜全莖下九天郊坰風物正淒然百年寶地空蕭瑟十里靑山水接連局上笑談碁易勝坐中奇險句難聨定回老演應相問淨社何時到白蓮

燕坐僧窻爇水沈暫時塵務不闗心殿堂突兀諸天擁花木扶疏曲徑深節近重陽堪把翫景如圖畫費摹臨秋晴急趂黃花約短日淒風易作霖

辛亥中春遂宮祠之請自漁浦轉山入離渚宿化城以歸道中成鄙句

誰倩冰霜一掃空旋烘和气轉春風野田溢水層層落山路催花樹樹紅門巷旋教開竹逕姓名初喜掛琳宮江湖乍脫風波地莫擬扁舟伴釣翁

獨宿有懷

危亭搔首撥寒灰夜久無人共一杯濕翠沾雲溪外竹暗香浮月壠頭梅烏啼日落孤村晚被冷燈靑夜夢回還許對牀尋舊約肩輿應爲我重來

次韻幕僚喜雨詩卷

皇天欲遣雨催詩潤澤焦枯自應期江上半犂如有繼田家一飽豈無時漢軍乏食徴方急商後精祈事敢遺【湯以六事自責】嘉谷蒿萊俱茂遂故應沛澤稱平施

題塵外堂

故園重到豁塵襟桃李成蹊竹塢深三徑頻來無俗客五更喚起有鳴禽溪光山影常遮眼酒醆茶甌獨掛心塵外莫言無一事苔痕掃盡復相侵

歸五松有作呈陳志尹諸兄

防年辛苦厭兵間多謝君恩肯放還故里蕭騷松竹在流年荏苒鬢毛斑愁多不分靑春過睡足聊欣白晝閒況有弟兄同保社年年擕酒共澆山【北人以上墳爲澆山】

復用前韻簡志尹

已謀湖上屋三間身退聊同倦鳥還老去最便靑篛笠夢回空想紫宸班【斑班字詩人多通押東坡和程正輔詩云助我金鼎光斕斑再和云他年許綴蓬萊班】招邀山月當軒醉結約江鷗作伴閒賴有淵明能賦詠悠然把酒對南山

和孚先兄安貧樂道以書史自娛嘉嘆成詠

靑山繞屋水侵籬拙計何妨與世違牕有殘燈供夜讀瓶無儲粟補朝饑日長門巷荊枝合嵗暮風霜塞鴈歸白首重來耆舊盡餘年從此永相依

次韻孚先兄寵示汲古佳章

甕牖蓬牎守素風弟兄來往一生中只憑六籍爲修綆豈有雙梁架防虹朝市山林非有異眾生心佛本來同誰知白首維摩老萬事都將袖被防

今嵗遇元夕於五松連日大雪巷陌蕭然孚先兄有詩詫燈火之盛因成四韻

里巷蕭條戶半扄更無冷月掛山城熒熒小市惟漁火耿耿幽牕但雪聲海國此時瞻气象端門何日覩升平防須一掃陰霾盡盡放冰輪徹夜明

孚先兄以連雨形於詠歌是時適聞韓侯淮北之防因次韻

頽垣敗屋未須悲淮北於今暗鐵衣背水漢營朝气鋭靑岡敵騎夜聲防蕭條里巷徴符急浩江湖羽檄稀不及戎行親矢石獨將詩禮繼庭闈

伏覩親徵榜又聞韓侯過江北是皆可喜然小臣區區亦有不勝憂者輙次韻成鄙句呈子駿侍郎

親徵一紙詔書頒頓覺中原气象還漫說風沙臨瀚海遙憐艸木舊淮山百年社稷傾危後一擲乾坤勝負間北望鑾輿心共折小臣無路得追攀

和孚先兄久雨

未容春色到園林寂寞鶯花困久陰積潦壊墻低易補曉寒侵被破難禁門閒賸欲償詩債裘敝猶堪當酒金昨夜東風掃羣翳放廻天地發生心

甲寅仲秋水漲獨民先兄元發弟徙居招提日有登覽棊酒之勝連日雨復大作水且洊至舉室防於濕浸仰二公之曠逹嘆輜重之爲累輙成鄙句以寄並呈志尹宣教表兄洎往來諸友兄一笑

活計從來祗旋營急難方悟此生輕資身但有書盈腹潤屋不將金滿籯塵榻曉寒資酒力空堦夜雨雜棊聲茗甌時赴湯休約肯念人間雨與晴

喜晴

西風一夜捲層波並落人聲喜气多巨浸漲天吞夢澤空庭積水湛星河光揺萬瓦疑浮動翠颭羣山巧琢磨從此江湖更淸曠肯將軒冕換漁蓑

賦長慶寺白桃花

似與江梅欲抗衡空庭初見數枝橫素肌臨水瓊琚冷落葉沾苔絮雪輕玉體生來淸自韻冰魂別後夢難成故應天遣娛春晚一洗人間紫與頳

三月十一日獨寓經閣民先元發商叟見過縱步長廊因至旼師房愛其潔雅擕棊瀹茗竟日而歸因成鄙句

長廊散步防僧話靑眼相邀得老旼久禮懴堂心獨苦慣迎野客語尢眞當軒翠竹根根靜對手拈棊局局新日暮循隄還舊隠一桮那復較醨醇

晚晴

宿云解駮逺峯靑谷鳥驚呼報午晴屋冷籬疏茅店迥路平沙軟筍輿輕行窮坡嶺山方好捲盡旌旗眼更明慷慨未須闗世務胸懷得酒暫能平

贈池元堅

去國曽聞首扣閽今聆議論汗漿翻忠忱我愧西都向行誼君賢太學蕃壁水門開趨輦路黃封囊奏乞神幡英風義槪防成俗涵養都由聖主恩

常丞若問老庸齋屋借湖光一鏡開執捲多應鵠袍至載醪無復繡衣來漁樵賸喜皆予伍鷗鷺相忘不我猜翰長鄰居淸健甚時時賡唱亦奇哉

孤坐有懷

燭底黃花伴獨醒小牕寒月半櫳明滿添宿火畱香霧重理殘杯漬落英老驥自能尋舊櫪偏師暫喜解長城獨余恵逺秋蓮社懷抱時時得再傾

蘧庵道人寄和重九感懷詩五章語皆超勝意兼釋老輙次其韻

百嵗光陰日半斜因緣已透更何嗟飽參禪窟傳心印一見桃溪悟落花了得頓門方自在修持徑路斷無差世人學道徒勤苦終日蒸炊只是沙

次曽惇史防秀野詩韻

握手相逢醉別筵興酣眞是飲中仙一枰聊欲觀成敗三盞何勞辧聖賢老去不傳巫峽夢夜來頻咽玉池泉鑑湖自昔多淸賞結約芒鞋上釣船

閒地逢君懷抱開攜壺選勝得同來靑山滿眼空排闥紅袖何人爲舉杯四靣軒窻供眺望一時簮履許參陪黃昏溪橋路燈火防明恨獨回

厲安行結小庵湖山之間破竹激水甚自適杜得之作詩因次其韻

不慕軒裳慕隠淪直將富貴比浮雲竹溝引水通銀漢石甃澄瀾起縠紋湖上三間容我卜溪邊一與君分枕流潄石平生事黜陟從今了不聞

比見客談東福昌之勝若可避世恨未能一逰偶杜某【謂得之】出諸公宿云庵詩軸戱題其後

聞道招提枕半岡結茅眞在白雲鄕嵐光滴瀝衣裳冷爽气空蒙枕簟涼幻滅不傳神女夢心淸時到贊公房是身直與云相似肯與眾生出岫忙

不出示鄰士

予自入夏多徜徉逃暑中秋後乍涼杜門卻掃求古聖賢於殘編斷簡中漸覺有味喜而成詩

小窻秋半日暉暉蠧簡陳編漸可窺晨起已空摩詰室晚涼深下董生帷參差紅影蕉臨水散漫寒香菊繞籬從此杖藜休引步習池花艸任離披

與得之手談約不勝者賦詩探題得題厲吉老所居得之當作予和之云

聞道全家避亂離數間茅屋畏人知閒尋倦鳥安巢處靜看孤云出岫時甕釀濁醪緣好客棊翻妙著待贏詩從來谷口稱眞隠應笑通衢賣卜醫

陳氏園亭

亭今屬霽眀年來稍加葺治面山臨水松竹蕭然暇時常從諸鄕友杖策來逰徘徊竟日因以宴喜名其堂杜得之賦詩因次其韻並呈常往來諸友

花逕防通竹逕幽暮年淸賞在林丘登臨未覺三山隔俯仰常隨萬壑流樂土自應多樂事閒身居此得閒遊酒杯棊局平生事莫把枯腸數攪搜

遊智林寺

扁舟來訪小叢林花木通幽院落深旋拂繩牀成午夢閒持貝葉動秋吟竹聲瑟瑟生虛籟山意峩峩入素琴更喜老綱能防事手攜鑪銚自相尋

獨宿報恩寺次韻

竹枝桐葉滿秋霜愁倚欄幹望艸堂過澗歇時芳艸渡繞池逰處芰荷香應思佳客傷情逺欲訴衷情促拍忙好是山亭宴僚友夜深紅燭映天長

幹譽舍人將赴召前一日錄示左丞公昔年見寄佳什輙用韻奉送

不用移文托北山須公一出濟時艱飛鳬自欲朝天闕老驥終思入帝閒直使姦諛俱落膽要令凋瘵變驩顏【霅川之民困於月糴軍儲廟堂𨿽深知其未聞有所蠲減公久閒親被其害又日來米斗千錢拯救焚溺莫急於此】中興事業須耆傑炯炯何妨兩鬢斑

陰崖結屋全家隠世路風波任險艱白首嗟予三黜慣靑山羨子十年閒時危莫忘頻攀檻主聖何妨數犯顏賈誼歸來定前席金鑾玉簡綴淸班

世防堂

耕桑不擾罷開邊家國安榮二百年三世防衣疑有種一門忠孝豈無傳遭時自致公卿貴積慶多因父祖賢鶴骨松標長照世不須圗畫上淩煙

送張子猷給事帥福唐

五馬東來隘裏閭旌旗照海奉安輿時危未暇寛徭役嵗歉無勞進羨余赤子弄兵先解散烏衣侮法費驅除兵戈滿眼瞻王室郵傳時時附諌書

十二月二十五日詩悼傅子駿給事

歸尋北海橋邊路慟哭斯人但故廬三徑空存陶令菊萬籖難見鄴侯書丹靑寫照空畱影慷慨論文孰起予嘆息平生英妙气只今寂寞契眞如

悼陸公彥常右司

蘊借風流絕世稀妙年詞賦邁云機漢庭畱滯馮唐老越國雍容賀監歸方喜鏘金翔禁闥忽驚埋玉掩泉扉傷心里巷從遊地獨對秋風淚濕衣

送廖用中侍郎知漳州

羨君忠孝兩無虧出處雍容自造防供帳都門防受去懷章郡邸買臣歸君恩已荷全家飽治績行看百姓肥回首文昌舊遊地相從漸覺故人稀

自天姥入石橋路𨿽險絕而气象殊勝殆非人境予將遙禮方廣諸尊者偶成鄙句

曉入天臺訪石梁縈紆嶺路繞羊腸溪田溢水層層落巖壑經秋步步涼花乳散甌爭供茗瑞光騰彩競拈香心知未是眞消息方丈蓬壺共渺茫

亨仲察判赴召以重陽日酌酒夢艸堂賦詩送行

夢艸池邊一笑同冥冥云迹羨飛鴻靑山不屬紅蓮客黃菊羞簮白髮翁直使淮南叛謀寢未妨冀北馬羣空中興事業須公等勿憚危言逹聖聰

逺防宮使宻學侍郎寵示和章謹再用韻寄呈

疇昔心親迹異同端如社燕與秋鴻闗河此日歸眞主巖壑他年屬兩翁老去熟知交友態憂來頓悟世緣空傳聞敵騎謀深入好爲提兵勦勒聰【公詩及前書有避地永嘉之語故以勉之】

和戴禹功防水雲館

舉目江山有異同笑談尊爼恨怱怱雲煙杳靄長淮隔花木扶防曲逕通閒伴鳬鷗浮野水未隨鷹隼擊秋空防當雪後尋君去不學子猷淸興終

送禹功還錫山

羽書烽火迫防秋努力聊寛聖主憂契濶友生多散落急難兄弟自相求【近以書冩機宜辟兄長】歸歟便可追吳隠相對安能效楚囚從此音塵渺江海相思時上庾公樓九日防南樓坐客十有二人以人世難逢開口笑菊花須挿滿頭歸分韻得歸字

不用擕壺上翠防南樓風景古云稀寧辭坐上吹烏防應笑籬邊白衣舉目佳山傷客意滿園叢菊待人歸分題未盡賔僚數更防紋楸小合圍【余須滿兩字子忱彥約輸棊得之】

次韻子忱郎中九日南樓宴集

登樓把酒面孱顏富貴功名了不闗千古池防悲帝子一時賔幕陋龍山影沈寒水鴈聲斷香抱秋花蝶意閒八郡往來聊自哂孤云出岫尙知還

逹明宮使右丞寵寄新詩輙次韻爲謝

吏役無因棹酒船一杯蕭寺破茶煙文章雅健追前輩交舊凋零感暮年聞道巖廊勤注想豈容琳館久回旋好風吹寄淩雲句無數珠璣墮我前

衰白相逢贑水邊十年存沒竟誰賢別來舊隠荒三徑醉後髙談驚四筵晚節功名君未免半生憂患我堪憐秋風久負蒓鱸約歸夢時時到剡川

宮使少卿作喜雨詩予輙續貂然連日烝郁雨意殊未解霅川地瀕太湖畏雨而喜旱亦有足憂者輙再和賀子忱韻並呈少卿公一笑

老鈍安能濟中興知君此意每推誠邦人𨿽喜天心格農夫預憂禾耳生秋後竹陰侵簟冷夢回蛩響雜堦聲雨溪自昔傳佳詠雲水相依夜自明

次韻劉仲臯少卿喜雨

漢詔寛慈下玉京人心天意格精誠初欣父老扶攜聽忽防風雲洶湧生千里沾濡隨渥澤萬家愁嘆變歡聲南樓夜色晴方好與子賡歌待月明

富陽道中懷劉希顏兼得道任書寄二公

渺平蕪雪正晴旋驅徵騎出郊坰越山似我頭全白江栁如君眼欲靑有信梅花傳驛使忘機鷗鳥戀沙汀洞霄結約香燈社便欲相從老翠屏

欽定四庫全書

莊簡集卷五

宋李光撰七言律詩

余丈中大自防還鄱陽弭節豫章南浦亭下相從累日議論慨然志節彌勵感嘆不足成鄙句送行

抗志潛心六籍中文章直欲擬軻雄誰云前輩風流盡尙有斯人气味同南浦送行傷碧艸北牕歸臥享淸風君王寤寐思黃髮防見蒲輪徴此翁

予得罪南遷朝廷樞宻院凖備差遣張君送伴凡八十日予嘉其勤於其行也作詩送之

日日孤村對落暉瘴煙深處忍分離追攀重見蔡明逺贖罪難逢郭子儀南渡可憂鳶共墮北轅應喜鴈相隨馬蹄慣踏闗山路他日重來更送誰

瘦笻羸馬一貂裘江浙湖湘得縱逰萬里逺勞君伴送隔年應笑我淹畱黙祈衡嶽雲開嶺夜入浯溪月滿舟北闕舊交如問訊爲言白盡老人頭

分水鋪步月

人隨烏鵲正南飛月到中天列宿稀逺近江巒明霽色橫斜煙霧助淸輝危亭搔首風傳笛迥野微行露濕衣兒女未須頻悵望春來應與鴈同歸

余將卜居水東先以詩寄吳令

茅齋背郭面孱顏已有幽人約往還學道逺尋岣嶁令卜居長占荔支灣【水東有荔支�】窻間山色紅塵逺竹外碁聲白晝閒靜掃風軒同宴坐柴扉應爲夜畱闗

簽判黃元功頃攝守蔚平枕江有小亭予假居久之稍加葺治且作詩其上名之曰橫江今旣還職輒用寫呈

西來一水防山城突兀橫江占小亭春盡浪花浮竹屋夜深漁火亂沙汀支頥塵榻淸無夢隠幾明牕醉有經掃灑待君還舊隠卻來相對守黃庭

寄內

予學道無力每世慮紛擾輒竟夕不寐間因士友相過悠然數酌卽投牀酣寢始覺此物乃有大功故入冬以來無夕不飲僕兵往來流傳稍過妻孥輩遂以書相戒以此詩寄之

學道防禪久不成惟將麯糵破愁城三杯徑醉客已去一枕未回天欲明長羨籬邊元亮醉誰憐澤畔屈原醒甕頭濁酒須多釀凖擬歸來細細傾

遷城南新居

背郭通幽面翠微病軀野性最相宜旋栽花竹頻開逕恐礙雲山短著籬曉日臨牕時讀易晚涼隔屋聴評棋三年瘴嶺無歸日聊向深林占一枝

次前韻

甕牖茅檐白版扉地偏猶與病相宜雨添山澗苔侵徑竹近陽陂筍過籬三爵沈酣陶令酒一奩成敗謝公碁車塵不到門前路漸覺蒿萊長舊枝

申之移竹數十竿植之後圃增賁幽人之居作詩爲謝

節槪平生慕此君晚年流落偶相親裝添小圃林泉勝隔盡權門車馬塵雨浥寒梢香掩冉月歸疎影夜精神他年亭下淸陰滿誰記當時種蒔人

再防自然使君寵和竹詩率爾爲謝

畫手休誇最逼眞東墻月影畫難親【曹希蘊作墨竹詩云最愛小軒岑寂夜月移淸影上東墻蘇公每嘆賞此句次韻吳傳正枯木歌雲天公水墨自奇絕瘦竹枯松寫殘月夢回疎影在東壁驚怪霜枝連夜發】常陪翠柏淩寒景幾見夭桃委路塵鳴鳳引雛來應瑞籜龍得雨便能神雙泉異日增幽勝開盞時時中聖人

自然使君連賦竹詩輒復次韻

閒客攜觴日對君嵗寒相與獨心親栽培野外千竿碧抖擻胸中萬斛塵月影臨牕如見畫風輪長筍不無神【世言艸木之長常在昧明間蚤作而伺之乃見拔起數寸竹筍尢甚東坡和子由拔白髮詩云風輪曉長春筍節】使君好事頻吟賞蕭灑襟懷似晉人

瓊臺

玉臺孤聳出塵寰碧瓦朱甍縹緲間爽气遙通天際月滄波不隔海中山潮平賈客連檣至【一云春深乳燕營巢穏】日晚耕牛帶犢還安得此身生羽翼便乘風馭叩天闗【一云五馬醉歸簫鼔散折衝尊爼靜夷蠻一雲村落年丰無吠犬爲傳夜戶不須闗】

庭植家瓊山水北小園頗幽勝予頃寓雙泉每食罷招鄰士杖防訪之園有小亭常與客對奕因名坐隠今嵗亭側輒生雙竹庭植二子皆卓然有立豈造物者產此以瑞其家庭乎作長句贈之

桃笙澀勒漫成林並立林亭一徑深月下競看雙鳳影風來時聴二龍吟冰霜不攺夷齊操富貴無忘魯衞心寄語園人頻愛防等閒莫遣斧斤侵【桃笙事見栁文晉人多以龍鳳名其子東坡答馬中玉詩靈運子孫皆得鳳慈明兄弟孰非龍靈運謝氏慈明荀氏也】

用孟博寄孟堅韻

汝到家時解我憂歸來何處遇中秋夢遊滄海休回首路入梧灘穏泛舟屋裏琴書無汝愛宅邊松菊爲吾畱朋遊若問南方事莫說瓊州勝越州

丙寅元日偶出見桃李已離披海南風土之異不無感嘆獨追維三伏中荔支之勝又江浙所不及也因並見於詩

逐客新年偶嘆嗟海南風物異中華溪邊赤足多蠻女門外靑簾盡酒家庭院秋深時有燕園林春半已無花堆盤荔子如冰雪惟此堪將北地誇

久旱得雨奉呈申之權郡學士

不用椎牛瀆帝鄕精誠端可格穹蒼舉頭忽見千山雨黙禱惟憑一瓣香已度南天三伏旱未妨北牖午風涼老蛟欲睡重鞭起莫遣晴鳩喚夕陽

次林庭植喜雨韻

一瓣黎沈徹九幽隨車甘雨散民憂風聲震海驅雲出雨防翻空捲地流午夜村墟無吠犬夕陽坡隴有耕牛歡謡不獨聞田父更向東陵覓故侯

題將領占勝亭亭據雙泉之上盡見城東南風物之勝落成之初屢來乞詩爲賦長句云

結茅坡頂俯平川占得城東勝槪全衮衮長江通瀚海森森喬木帶雲煙月當庭戶初圎夜霧隠樓臺欲雨天玉帳今聞罷刁鬥卻來閒處翫林泉【柯君近提兵撫遏黎人歸葺此亭】

阜通閣

元壽使君到官未幾浚川築堤以通商賈之利急先務也因爲閣扁其牓曰阜通辱示佳章因次其韻

危閣崢嶸枕碧流籌心計慮匪人謀千颿不隔雲中樹萬貨來從徼外舟富國要先除國蠧利民須急去民蟊使君不日歸華近要路翺翔徧十州

重陽後二日防嚴氏野趣亭坐客吳徳永裴堯文杜志林林元憲李彥實嚴君錫魏介然及予八人因成拙詩以紀一時之集云

已過重陽得勝遊海南秋色尙遲畱旋沽白酒君須醉未信黃花蝶解愁菡蓞香浮曲沼靜防榔葉暗小亭幽始知風景中原隔對泣何須效楚囚

唐常建作破山寺詩云竹徑通幽處禪房花木深歐陽永叔毎嘆賞此句以爲不可及溫陵康元壽守瓊逾年樂其地僻而事簡以淸靜治之於郡圃植竹數百竿中有小亭因榜曰通幽偶成拙句

蕭灑襟懷慕子猷賸栽修竹徑通幽三間逺比淵明宅百尺徒誇庾亮樓風送鳥聲春寂寂日篩簾影夢悠悠【一云花露泣殘春寂寂鳥聲驚防夢悠悠】破山絕景親曽到誰遣移來海外州【予重和戊戌嘗爲常熟宰破山在焉】

八月十六夜江邊對月

晚雨防蒙洗瘴塵防雲遮月尙鱗鱗影涵漲浦揺金鏡光動天街碾玉輪村市更無沽酒客小樓時見捲簾人不須辛苦瓊臺上展席移觴近水濱

丁邜二月二十七日與客縱步至判官陳師正所居前有花竹後有港浦愛其幽勝退作此詩師正歷官九任今年六十有一母年九十二嵗杜門養親不復仕宦蓋瓊士之安貧守道者也

幽居非是避危機澀勒遮蔵客到稀白髮不傳毛義檄靑衫常戱老萊衣舟行別浦隨潮去燕認低檐帶雨歸從此欲尋棊酒社肯論時節叩柴扉

寄內【丁夘九月】

裊裊秋風度泬寥臥聞微雨打芭蕉黃花籬落重陽近白髮江津客路遙家信隔年新恨過篋衣經暑舊香消小槽正想珍珠滴海舶來時寄一瓢

悼亡子詩【並序】

紹興辛酉予得罪南遷長子孟博從行明年孟醇更戍以歸乙丑春再貶海外復來視予逾年感微疾遂不起實丁夘孟冬二十三日午末未初是日天气澄霽里巷咸覩祥雲起於屋隅中有水墨形了然冉冉升舉道俗駭異因成此章以寫予悲昔延陵季子聘於齊長子死嬴博之間旣封而號者三遂行其言曰骨肉歸復於土命也若魂气則無不之矣孔子於系辭曰精气爲物逰魂爲變是故知鬼神之情狀蓋曰變則無不之矣抑善者陽之類惡者陰之類人之積善與陽俱升積不善與陰俱降今吾子平生聰敏好學忠信孝悌行業無少虧其死決不淪墮幽塗魂气超升蓋無可疑者予恐或者以予言爲過因備敍其事以示平昔從吾兒遊且審知其詳者云

脫屣塵寰委蛻蟬眞形渺渺駕非煙丹臺路杳無歸日白玉樓成不待年宴坐我方依古佛空行汝去作飛仙恩深父子情難割淚滴千行到九泉

次韻陳列之感春二首

新年人物自熈熈防索靑簾到處垂日暖桃蹊花落盡雨深茅屋燕歸遲登山野屐應頻蠟出郭輕車想載脂老境逢春正愁絕爲君援筆彊題詩

堤栁垂垂拂路塵長條只解絆歸人營巢燕子穿簾急帶雨花枝照眼新一壑風煙如可擅滿牀書帙未全貧狂吟痛飲須公等枯木庵前艸自春

四月十四日晚陳列之見顧追涼翫月於東橋之上輒成長句以寫一時風景之勝

小橋浮動似乘槎坐看歸牛帶晚鴉風捲斷雲飛玉馬水揺明月走金蛇影翻鳳尾檳榔葉香散龍涎茉莉花絕景勝遊仍有伴不妨流落在天涯

列之將歸溫陵以詩告別因次韻送行

相逢海上欲忘年誰似君家父子賢气比金莖吞沆瀣文如巖壑帶雲煙【李太白雲世人之文如山無煙雲春無艸木】追隨里巷吾無伴獨步詩騷子有權靑紫他年應俯拾定中何必問諸天

八年嶺海未歸人萬里天涯老病身久墮黎蠻難擇友頻經憂患易沾巾我無妙防甘捐葉子有長才預選掄後夜更邀橋上月爲傳羲禦且停輪

孟堅將北歸枕上成送行

還家凖擬作重陽行止升沈豈在忙童稚迎門歸亦好雲山作伴住何妨經行汝政窮幽賞宴坐吾今喜夜長解柁徑須尋舊隠誅茅先葺竹間堂

已已二月已發書殊不盡意偶成長句寄諸子侄並示元發商叟徳舉資萬里一笑

囊空無物寄妻兒萬里惟憑一首詩舊日琴書都藞防新年行步漸羸垂時開竹戶通幽徑旋結茅庵傍小池【去冬郡差土丁開芙蓉後小池】永日無人惟宴坐不貪杯酒不枰棊已已重九小集拙詩記海外風景之異呈亨叔

十年重九老天涯異域空驚節物佳楊栁枝頭無落葉芙蓉池面有殘花籬邊菊好延陶令坐上詩成戱孟嘉隨分淸歡須酩酊歸時風帽任欹斜

秋日題池南壁間

牢落雙泉一病翁十年憂患掃還空荷稀竹宻宜秋雨戶窄檐低耐颶風盡日抄書北窗下有時閒步小橋東誰知萬水千山外亦與鄕居興味同

記夢一首【瓊州作】

姜山靜凝寺在姚虞二邑之間去予所居才十里頃嵗閒居每攜子弟或與賔客同遊輙畱宿山間今嗣闍黎繼通律師講席學徒常滿夜坐秉燭翻貝葉率至三鼓予因遣家僕回致嗣書八月二十三夜夢至其處往年气象了然在目枕上成潺字韻一聯興所見也覺而足成之書以寄嗣知予宿緣或在此山也

夢魂忽到姜山寺竹徑松門夜不闗堂上千燈還閃閃池中一水自潺潺十年迥悟空心法萬里歸尋骨山欹枕覺來城角動牀頭殘月尙彎環

和郡守喜雨之什

一犁甘澤應防恭頓覺山川返舊容宿靄醸成千嶂雨迅雷驚起九淵龍水生洲渚寛溪女潤浹郊原慰老農衰病不知春過去彊持杯酒略相從

魏子介然甲戌中春不逺數百里訪予寂寞之濵予方厄窮適此久旱市無魚肉園乏佳蔬介然處之宴然眷眷不忍捨去予與介然別久介然气貌議論益超然孟夏旣望慨然請辭欲歸築室讀未見之書科舉之文不足學走筆作長句送行且勉使力學志其逺且大者仍用喜雨詩韻

愛君凜凜有英風刮目相看爲攺容榻解久懸延孺子樓登百尺臥元龍貨因縷積成良賈學務深耕鄙惰農已約三冬重過我盡攜書史日相從

人日偶得酒果因與客飲成鄙句並紀海外風物之異

燕歸茅屋艸芊綿節物方驚海外偏風掃落花春寂寂雨添幽澗水涓涓臘醅每謝鄰邦餽北果來從賈客船勝日漫逢聊一笑白頭那問嵗時遷

二月三日作眞率防遊載酒堂呈坐客

郊外初聞黃栗畱仲春風物漸和柔殺雞炊黍成眞率挈榼攜棊得勝遊聊欲勸君終日醉未須悲我十年流朝來已換輕衫窄酒盡何妨典破裘

路接蓬瀛日景遲塵心消盡忘歸期雨餘荒艸侵三徑風起微瀾皺一池晚色逺涵殘照外春光欲近禁煙時黃鸝不肯檐間語隔葉相呼過別枝

二月九日北園小集烹茗奕棋抵暮坐客及予皆霑醉無志一時之勝者今晨枕上偶成鄙句寫呈逢時使君並坐客

勝日邀朋醉北園森森喬木欲防天更無粉色污尊爼只有琴聲敵管弦臘酒旋開浮綠蟻春芽初破瀹新泉欲修禊事淸明近曲水流觴擬晉賢

七月旣望雨後對月招鄰人夜飲不至獨酌成詩一首以寫一時之景

虹斂江空正寂寥苦無燈火夜蕭蕭暮潮和雨歸滄海華月穿雲上碧霄沙路微行塵不到柴門深閉客難招一杯黎酒還成醉羇枕時聞犬度橋

秋夜有懷

金鑪未冷旋添香風靜雲開月到廊何處獨吹西塞曲無人同醉北牕涼鱗鴻路隔書難寄皷角聲遲夜漸長明日欲尋眞率約濁醪時許過鄰墻

海南气與中州異羣花皆早發至春時已盡獨荷花自三四月開至窮臘與梅菊相接𨿽花頭小而香色可愛頃嵗蘇端明謫居此郡嘗和淵明詩其略云城南有荒池瑣細誰復采幽姿小芙蕖香色獨未攺卽此池也今五十餘年池益增廣臨川陳使君復結屋其上名賔燕堂今夏得雨遲七月末花方盛開因成此詩約勝日爲采蓮之集云

秋來雨足溢方塘華屋臨流四面涼風颭圓荷翻翠蓋水涵芳蘂艶紅妝淡煙難掩天眞色薄日時烘自在香詩老未須譏瑣細解陪梅菊到冰霜

昨晚約逢時使君今日食後過賔燕瀹茗觀蓮今日雨忽作因記東坡遊西湖遇雨詩雲湖光瀲灔晴方好山色空蒙雨亦奇之句作雨中觀蓮詩戲呈並示同行諸君

城南方沼盡栽蓮得雨花開晚更妍自有淸芬來襲袂不須紅粉笑當筵彤霞暈臉深還淺碧蓋跳珠碎復圓更擬中秋陪燕賞月娥休妬水中仙

移具訪逢時堅白堂

已許擕壺就綺羅卻因風雨斷經過不辭美酒十分勸欲聴佳人一曲歌掌上要觀摩勒果池中難借右軍鵝【近舶船至頗得北果又一鵞甚大且肥將烹之摩勒果見維摩經】使君獨醒空回去被冷燈靑客柰何

庚午重九予以憂患經此節物亦彊舉杯復同坐客步至陳氏水閣率爾成韻

累嵗嚴亭防眾賔今年九日未全貧樽中有酒須招客籬外無花免笑人【昌化地熱九日不見菊李太白九曰龍山詩云九日龍山飲黃花笑逐臣】竹杖芒鞋行自慣風軒水閣坐來頻鬢邊彊把茱萸挿萬里誰嗟老病身

辛未嵗旦用蘇子由韻成兩詩寄諸子侄

朋遊族黨死生分老壽今居第二人【予辛酉冬南行城中老朋友如韓似夫王從道陸元鈞本房兄弟徳充捨弟元發堂兄孚先民先介之皆物故獨堂兄去華無恙今八十矣】松竹飽經炎海瘴栁梅空想越溪春身行九折心無轉息住三田气自新白晝漸長牕日暖始知羲馭解停輪頻把光陰惜寸分十年閱盡世中人衰容暗換圗中象和气潛回海底春香裊金鑪沈水暖茶烹石鼎乳泉新【儋崖產沈香天慶觀乳泉東坡有賦】丹元息息添眞火肯使空花翳五輪【目有五輪謂血气水金瞳也見九仙經】

吳徳永逺寄幹栗五百顆荷其厚意戲作長句謝之

海山深處住多年容貌𨿽衰齒尙堅長使玉泉歸絳闕毎畱眞火暖丹田感君特地貽幹栗知我猶能咬石蓮土物欲尋香翠報近來行市正增錢【來書言僕筆力不異往年乃深究仙經道錄之效因以爲戱所寄栗硬如鐵石煮終不軟】

四月望夜郡寮悉赴盛集羊荊華林伯壽伯安相繼見過同登湧月閣待月成拙詩並呈常往來諸友

杖藜欲往嘆塗窮賴有林廬寓此翁日暮憑欄看湧月夜涼開牖濯淸風浮沈直擬羣鷗鷺冷暖安能效燕鴻獨酌城南二三子擕棋挈榼笑言同

羊荊華敞小軒靣叢竹予以細香名之蓋用杜子美風吹細細香之句因賦此詩

負郭林廬帶艸堂小亭軒敞對修篁祖師但指靑靑色詩老能聞細細香風過戶庭常掩冉雨餘衾枕自淸涼幽蘭茉莉徒芬鬱气味不如君久長

昌化𨿽窮寂今嵗偶諸處寄酒東船至得北果又老庖自海康來人日與客飲邂逅成醉座中賦此

去年人日醉陳園竹外風流洗瘴煙花落野桃春寂寂【海南地暖雜花皆臘前開盡】潮回南浦水涓涓臘醅每謝鄰邦使北果常隨賈客船佳節漫逢聊一笑老庖能鱠海鱸鮮

悼程伯防尙書

目斷佳城戶一扃名山千古返英靈郡祠空復存圗像【公典宣信撫三郡所至有恵愛父老爲立生祠】朝路無由認履聲大節已書班氏筆丰碑應勒退之銘文章不朽傳賢嗣收拾何勞假六丁

壯節滋培雨露深褎然文采冠儒林恩霑二族全純孝【伯防初爲臧氏舅所飬登第之後不忍遽歸旣升朝敍封而臧氏夫婦繼亡服闋還朝乃自陳歸宗此事古今罕有殆天以全節付公無愧範文正公也】忠貫三朝秉一心墓木未懸吳札劍防誰續伯牙琴傷情故篋存遺帖灑淚行間自不禁

八月一日詣新學瞻禮廟像退與客徜徉訪尋幽勝所至淸談瀹茗晚至陳氏園亭酌乳泉而歸一時淸集無愧前人主簿趙元弼乃有厄陳之嘆形於篇詠因次其韻兼呈諸友

郊居多與泮宮鄰回首淸遊迹已陳曳杖入門瞻廟像穿林度壑訪幽人逺稽鄒魯衣冠古近揖江山气象新飲水飯蔬眞樂趣始知席上有儒珍

元弼主簿喜飲而吝於開閤又累輸棊不償同僚頗以爲言八月朔出郊乃有戹陳之嘆因再次其韻

飛蓋追隨訪隠淪坐中佳客有荀陳貪杯且可偸鄰甕愛竹何須問主人雨後已防山色爽雲頭漸喜月華新烹羊載酒邀同社冷落杯盤笑集珍

郡學落成之初八月二十二日陪郡守同來仍榜郡學二字遒勁結宻觀者興嘆是日燕郡僚並學職郡守謂予本起諸生俾預燕集因成鄙句呈逢時坐客

气淸天朗屬中秋黌捨初成燕魯侯依舊規模環璧水斬新牌牓燦銀鉤靑衿士子欣榮遇白髮迂儒預勝遊尼父道行千載後坐令南海變東周

海外自去冬不雨至今農圃俱病郡侯率僚友爲民祈禱二月十八日祭社致齋是日雨作喜而成詩呈逢時使君

隨車甘雨應精祈樂嵗豊年喜有期艸色靑靑連粟壠【海外俗不種小麥惟賴粟以接禾稻】竹聲細細想荷池欣逢山路花開日正值田家酒熟時凖擬明朝風日好野桃應有未開枝靈眞道人久無詩來用協甫韻並前篇寄之且拉爾耳翁同賦

道人何處是生涯山繞孤村水繞家鬢裏雪霜全掃白胸中梨棗旋開花巳乘緑景功初就更服黃精善莫加若向靜中生妄想還如炎地走冰車【梨棗綠景冰車見眞誥】林庭植𨿽巳受代勉爲感思之行交印後卽浩然歸隠徜徉里巷間以碁自娛樂哉未易得也因成拙句贈行【乙亥孟秋】

歷徧昌江守令權卻回小邑作神仙宦遊未遂心先淡歸槖𨿽空意愈堅濁酒三杯須滿酌枯棋一局要爭先閒居自得閒中趣更活人間七十年

吏隠堂【有序】

贑川陳自厚再領昌化郡符所居堂湫隘不蠲一洗而新之栽花蒔竹累石爲山凜然有巖壑之趣予爲名曰吏隠意欲不妨爲吏而有隠遁之風也並賦長句云

海邦地僻少迎將心逸身閒白晝長賸欲哦詩追沈謝不求名迹擬龔黃旋移松石成云壑時引笙簫入醉鄕吏散簾垂公事畢淸風一榻傲羲皇

拙詩奉送厚之權郡還闕

天衢未擬縱驊驑南顧聊寛聖主憂民頌永傳儋耳國【後漢蠻夷傳雲海外有儋耳國】家聲夙著虎頭州簿書脫屣歸華貫翰墨收功入勝流去去願將民疾苦盡攄胸臆副旁求

獨居自遣一首寄厚之

平生憂道不憂貧萬里風波一葉身路滑須憑木上座天寒那用竹夫人閒尋獨鶴爲仙友笑指孤云作近鄰北客不勞頻問訊已拚終老海南濵

送秦令元發赴吉陽

吉陽𨿽逺郡其實魚米之鄕泉甘酒美實海外樂國近年守土者率不能謹三尺遂致紛紛朝廷察知其獘俾三司選淸彊官往攝郡事瓊司以臨臯令秦元發累任海外有亷聲卽以名聞乙亥十月被命南來道由昌江相從累日喜而成詩以送行雲

百里威風已震驚朱幡夾道聳先聲耕桑不擾民歸業香翠無求吏自淸老去方知五馬貴愁來未覺一杯輕世情冷暖難開口懷抱因君得盡傾

象臺【有序】

象臺謝氏所居去郡城六十餘里有溪山之勝今瓊州司戶洪兄弟四人皆以儒學得名好賢樂善不求聞逹右丞王復道嘗館其家作扶疏堂等詩戶曹之子傑以干至昌化數訪予執禮甚恭若有求而不敢問之蓋亦欲得予詩也念方老病未暇今晨忽來告別無以酬其意勉作長句送行若亭榭之勝景物之美尙須異時登覽而賦傑兄弟亦四人皆預鄕薦有聲場屋云

全家卜築面孱顏變態煙雲坐臥看丘壑時應擕妓女階庭還見產芝蘭水涵山影千尋碧路轉松陰十里寒杖策它年容叩戶盡驅佳處入毫端

和雨後對月

載酒人無顧寂寥秋來門巷更蕭蕭風驅雨腳收千嶂云捲月輪升九霄松竹此時聊谷隠巾車指日見弓招登臨莫作殊鄕念乘興時尋小石橋

海外气每嵗三四月間巳如劇暑客有自吉陽至者寓館問漢亭累日且言吉陽气晝夜如炊因嘆此邦之勝乃知人生無有足時不經熱惱豈知平日之淸涼乎故古之逹者毎以此對治釋氏云推落大火坑火坑變成池皮鞋和尙以爲卽時淸涼也蘇公亦云嶺南瘴毒地有此江月寒乃知天壤間何人不淸安予謫居嶺海逾十五年見聞習熟不以爲異因作此詩以自慰且以警世之賤丈夫一不快卽愁嘆怨憤或譏謗怒罵如栁劉之徒蓋未足以語此也

客自東來說吉陽始知儋耳本淸涼潮聲捲海千峯雨月色侵門滿地霜更欲何方尋佛國此生眞欲老蠻鄕安心守一師吾祖尙覺人間日月長

予生世幾八十年交遊士友有昧平生而一見气合者有同鄕並捨而終身情乖者因悟笑曰此釋氏所謂宿緣也知此則可以忘憂惱泯是非免輪回而脫生死也因作拙句以道其意云

路隔仙凡只一塵浮生出沒轉風輪宿緣未斷形𨿽換異世相逢意自親圓澤再來尋舊伴房公一笑悟前身若將愛見迷眞性萬刼難超未了因

丙子正月二十三日紀事

風捲陰霾日月明鯨鯢已戮海波平姦憸借手捐奇貨交友通書免詭名舊俗衣冠嗟化劫新疆兵革偃長城聖君若用當時將一洗煙塵宇宙淸

離陽壽縣百餘里遇大風雨溪流漲溢宿修仁境小寺新潔可喜不復有滯畱之嘆偶成長句老病字畫欹斜輙自笑也仲子孟堅同來

逐客多年住海濵今朝喜作北鄕人飄風掃地捲煩暑驟雨翻空洗瘴塵境惡乍離賔館陋眼眀欣覩佛祠新松林竹徑俱幽勝畱滯何庸嘆苦辛【紹興丙子六月十九日】某到郴幾兩月適當重陽而菊猶未開然江山淸逺又仙佛所居有足樂者因成鄙句以寫離憂

重陽從古多傷感逐客南來重嘆嗟鏡裏但驚添白髮樽前猶未見黃花求仙頓覺三山近成佛無令一念差習气平生都掃盡更憑橘水洗塵沙

郴士爲作暖閣旣成是夕雪作喜而成詩【郴士謂郴戶曹邢晦】

暖閣初成荷北鄰歡然一笑欲烘春香煙苒苒縈紆轉鼻息齁齁出入勻睡美忽驚天曈曨夜寒誰怕腳舒伸老兵來報雪牀厚凖擬明朝共飲醇

七言長律

悼程伯防尙書

人物江東第一流天衢闊步縱驊驑彈冠事主俱靑紱握手論交到白頭照世詞華窺賈馬致君事業擬伊周平生自謂孔北海晚節欲爲陳太丘危行危言逢有道一生一死見交遊自憐罪大無歸日哭送松門嘆莫由

欽定四庫全書

莊簡集卷六

宋李光撰五言絕句

次韻奉酬當時參議見贈遊鐘山五詩

二水蒼茫外千峯杳靄間傷心金碧地舉目異河山英謀參上幕爽气蓋羣雄憤世仍憂國都忘酒醆中六國衣冠盛中原气象存腰間佩金印莫忘殺王惇雅志希三釡平生擅一丘歸尋赤松約何必更封畱塞北煙塵息江南勝气多君王總戎旅來繼大風歌

防六無詩卷後

六無信筆成無令浪流傳它時達官知人人願南遷修仁道中微雨峭寒荒山古道間桃花盛開因偶成小詩

古道逢元夕荒山慘暮煙桃花𨿽作意未是艷陽天【時正月十四日】

丁丑嵗冬夜發家書二首

一別闗山隔相逢未有期書來知勿藥歡喜偶成詩越國今安在湖邊想舊居衡陽空有鴈不寄一行書

七言絕句

三月六日聞五馬同郡僚出郊勸農

遙聞鼔吹出城闉露冕褰帷意在民父老莫疑頻駐馬使君那顧采桑人

旋移瑤席盍朋簮日暮行庖簇栁陰力勸耕農頒漢詔應知聖主愛民心

病中作

一枕昏昏若醉鄕雲收霧散月臨牕幽人睡足自驚覺云在靑天月在牀

池外紅蕉

雨後芭蕉粲曉霞近如相妬逺如誇臨池似把菱花照隔葉深將翠幔遮

立夏日納涼

茅庵西畔小池東烏鵲藏身栁影中沙岸山坡無野店不知此處有淸風

五月八日雨大作聞守倅逰湖以前日白蓮見寄戱成小詩謝之

守倅風流好事同笙歌都在雨聲中似知坐上多狂客不許佳人酒靣紅

老欽闍黎以政和七年九月十七日夜圓寂趺坐如生道俗嘆仰邑丞向仁叔作偈讚悼因次其韻

錬得金剛一性堅形如枯木尙凝然莫疑臺嶺慈燈息薪盡何妨火自傳

老人端悟上乘禪夜壑蔵舟已脫然認得本來無一物不將三觀浪流傳

寄天童覺老

竹牖茅檐屋數間不貪杯酒不逰山徵租納罷秋田熟未必天童似我閒

贈趙與防

嵗嵗天寒白鶴來篋中舊槁爲君開濓伊一脈防如綫力踐精思漸可回

竹幾

虛滑輕涼任自然水邊林下最相便他年若遇靑城叟成壞方知盡屬天【靑城叟見費孝先事】

洞下宗風冷秋初地而近時了覺二老化行淮甸今復盛於閩浙學徒常千餘人予固疑之昨天童訪予於五松山交臂立談之頃疑情頓釋因成偈四句奉呈大眾一笑可也

一條枯木如靑蓋古廟香鑪散紫煙百鳥卻衘花作供恁時方防祖師禪

雙雁道中

晚潮落盡水涓涓栁老秧齊過禁煙十里人家雞犬靜竹扉斜掩防蠺眠

送春

層樓極目送春回愁裏匆匆把一杯更有明年尋舊約先驅還到北枝梅

羣花落盡栁綿飛陌上逰人去漸稀今日江津送春去明年還向栁梢歸

友人恵鵝僕方戒殺贈二小詩還之

曉隨蘆鴈聚寒汀只有崇師畫得成欲付庖人應未忍憐渠豈是不能鳴

右軍池上動成羣何事羇棲傍主人放汝江湖須逺去莫隨雞鶩惱比鄰

畱春

紅蕉開盡槿花飛載酒登臨到落暉秉燭更期尋勝侶不教容易放春歸

白蓮

白色蓮花也自奇亭亭水靣半開時恰如西子新妝了未把胭脂污玉肌

跋胡機冝畵捲

吳山越嶠對橫斜淸夢時時到外沙行過小橋墟落靜定知深處是吾家

戱成寄介然先軰

鳴鳩隔屋報新晴小閣幽牕分外明怪底女僮來滌硯無人知是和詩成

政和戊戌孟夏補試文武遣興一首

一簾疏雨鎖牢愁小閣幽軒得暫畱漫說金甌能破睡不如玉局觧消憂

新橋

賈客船回泊暮潮夜涼乘月臥吹簫兩堤更擬栽垂栁掩映荊溪罨畵橋

浯溪

結屋浯溪最上頭冰輪灔灔水悠悠夜深燕坐觀心境月到中天江自流

自象登舟入武僊縣境有山聳拔四十丈奇秀異常有道人於此升僊因以得名

靑山萬疊俯漣漪時有幽花掛石衣百里淸溪休蕩槳要防倒影入牕扉

陽朔道中兩絕

北客多誇陽朔山今朝了了見層巒定知萬壑幹巖勝不似山陰道上防

萬里南行豈偶然黃粱一枕夢邯鄲初無恵政蘇疲俗父老休迎舊長官

覽義叟秋香二首詞情淒惋使人感嘆義叟新有閨房之戚因戱續其韻且知予感念故人不忘之意

小詩淸絕與招防香霧依然濕鬢云一夜狂風都掃盡鼻端無復齅餘芬【維摩經云如入薝卜林不齅餘香】

冷艶孤芳孰與儔此花飄盡更非秋嶺頭賴有寒梅在接續幽香入品流

次韻補之藥名十絕【前五絕自謂後五絕寄贈】

一樽聊對菊花前獨上危樓晚景天風外笛聲聞續斷海桐揺落夜敲磚

婆娑終日步蓮塘云防空靑月到廊病渴長卿初賦就伏神東壁漏聲長

平昔雌黃憫聖丘預知鉤吻卒難收狼牙狗舌須防已擬向前湖覓敗舟

百部披尋手不停腸畱槁本味精英林泉甘遂髙良性石斛何如五斗輕

堦前一葉巧隨風夜半金莖沆瀣濃白兔西飛如赤箭烏頭旋復向龍鐘

靣壁潛心學大空此身無患任飄蓬艸堂自得醍醐味更訪稽山支遁翁

山城衢陌厭塵獨掃云房價不低早晚天門自開闔不須雞舌決明啼

才過天社又中秋江子何時冩我憂風掃半天河海淨霜著物蛻蟬休

艸堂誰緝敗蒲編笑傲松蘿不記年應喜秋來甘澤瀉牽牛時復自蹊田

卻上南亭望北亭云生秋石逼簾旌露欺緑玉靑蒲色風擲瑯玕敗葉聲

次韻補之惜花詩

年來直欲挽韶華栁徑桃蹊便是家防錦幕天防橫雨紅紗照夜防飛花

詠史

項羽不聴韓生之謀背闗懷楚亡徴已見漢王卒用張良計致齊王信等防垓下

入闗不守舊山河漢用張良作网羅垓下不知兵已合夜深方訝楚人多

紀異

掣電驅雷起蟄龍一畨桃李鬭纎穠晚來忽見千山白戱蚓鳴蛙失舊蹤

贈林桂髙

子向柯山得所從天寒濵海致詩筒卷中更賭忠齋筆力障狂瀾有二公

知入廬山翠防重歸除懷玉不匆匆絕憐楳埜雙雛鳯長記閩中一禿翁

退朝見越山二首

曉來朝退紫宸班馬上悠然見越山便欲掛冠尋舊隠臥防逺岫列牕閒

接武鴛鸞綴近班愧無謀略濟時艱打包結伴尋方去相對僧牕一味閒

題百官步

曉雨防茫水接天隔江茅店有炊煙杖藜獨上沙頭路猶記當時趕渡船

失題

別乘風流邁昔賢澄江堂下賸栽蓮秋來更有江湖思睡鴨殘蘆帯暝煙

賀監門前水一灣藕花十里對梅山歸心不待秋風急恐負輕鷗作伴閒

紹興二年三月還自淮西重至宣城與徳淵寺丞諸友散步後圃登雙溪樓

翛然危觀出風塵千里溪山照映人飛蓋追隨賔客舊滿園桃李不勝春

夙衘王命出行朝軍士無嘩罷擊刁一笑闗頭髮三箭卻驅貔虎取天驕

赴金陵舟過霅川偶作

孤村逺浦接防茫防處經行防挿秧卻憶年時住家處藕花無數繞林塘

漁舟蕩漾逐鷗輕嘔軋繅車雜櫓聲卻入江淮兵革地夢魂何似此間淸

宿伯氏南軒

江山秀色照扉暖閣淸檐許暫依白首往來寒食路扁舟長趁落潮歸

孚先兄示詩頗懷憤悱且有杜門不出之誓連日病目不能答今小愈因成三絕句奉寄以廣其意

荊玉靈珠祗自珍閉門覓句未全貧先生不出人難測應有淸風動四鄰

發憤潛心正下帷一經傳授寜馨児三間茅屋眞堪隠十畆荒園未暇窺

云出無心鳥倦歸季鷹當日最知機心空一任他人謗道在何妨舉世非

卽事

野性閒心不可鞿歸來況復故人稀三杯自可頻招隠一局何妨小合圍

元日

逕脫東風入律新翠華移蹕罷東巡中原父老應遮道要防君王玉座春

元發弟攜家避水扵迎山閣且賦二小詩寄諸子勉次其韻

𦇤負蒼皇冒雨來烹茶煮石暫相偎南山況值秋天爽夘酒時時自一杯

忽驚落日轉東隅人意欣欣似躍魚泛宅同來眞不惡幾家回首嘆樓居

枕上

曉日烘窻度隙塵朝來光景屬閒人有時被暖貪濃睡客到門前且莫嗔

水際看云

曾陪鴛鷺綴淸班拂袖歸來水石間策杖岸巾聊徙倚孤云何似此身閒

過上方一絕

芒鞋笻杖彊躋攀示病維摩晝掩闗棊罷不知風破雨卻擕鑪銚過前山

再題百官步

茅舍荊扉尙宛然重來白首記當年防回倚杖沙頭路獨立蒼茫喚渡船

雞

纓冠飽谷更知時振羽階除自在啼驚斷幽牕五更夢北風穿戶月沈西

夜宿東城有懷

風送孤防掠岸飛籃輿十里漫追隨夜深小市無燈火雪月佳哉只自知

半生香火庇琳宮自怪年來出處同憂患祗今嘗已徧頹然相對兩衰翁

次韻得之恵筍

南山老竹引鞭長采掇新萌緑玉香已覺年來忘肉味小鐺深煮與君嘗

雨中承厲吉老送芍藥色防黃者尢奇戱成二小詩爲謝

殘紅賸紫輾車塵雨浥丰肌浴太眞老眼年來超色界定應辜負一枝春

勝韻幽香敢自珍靜中風味見天眞亂紅千防飄零盡畱得奇葩殿晚春

逰石橋三絕

要觀臺嶺百千燈雲水飄然愧衲僧且寄此身江海上不辭千里旋敲冰

此身防走半塵寰贏得顏衰兩鬢斑要是胸中未豪壯重來海際防濤山

海上羣鷗了不驚山中艸木漫知名祗應門外蒼頑石猶記幽人曳杖聲

防大龍湫觀瀑亭遇小雨成詠

十里蒼崖轉碧空出山雲雨細蒙蒙只因便是龍湫瀑濺沫飛流逐晚風

過小江渡行村落間愛其風土偶成

未到淸溪水半渾山圍蓮蕩鷺成羣槿籬竹塢疑無路雞犬時時隔岸聞

入雁蕩山

夢想淸防覺又非十年雲水與心違名山今屬分符客不羨淩空振錫飛

丁已十二月二十六日過吾村早飯宿後溪永嘉气溫圖經謂四時皆溫因以得名予守郡二年未嘗見積雪自行衢婺連見三白

梅蘂淩寒雪未消靑簾紅斾巧相招十年不踏江山路過盡吾村獨木橋

出處平生豈有心心憂時事力難任飽防鴈蕩佳山水卻入江西劍防林

過盡闗山到水村衾裯猶訝四時溫朔風凜凜催飛雪似與幽人洗瘴痕

過亡妹墳有感

死生契濶不堪論鴻鴈驚飛只斷魂白首重來作寒食數行老淚灑松根

離天姥五里入石橋路

江湖方喜脫風波嶺路還驚上下坡賴自隨身有竿木南來未怕石頭多

過丰城

匣蔵千古祕潛虯夜吐光芒犯鬥牛欲把精鋼付陶冶散爲和气滿田疇

予與天臺才上座相別逾二十年恵然抱琴見訪老懶日困朱墨度不能欵戲贈小詩

當時指法杳難尋二十年來枉用心卻抱孤桐林下去靑山流水自知音

予去開化三十年戊午仲冬自江西召還道由江山境感嘆成小詩

依然山色與溪聲嵗月崢嶸只自驚獨有老農能耐久路傍猶說長官淸

過淸江寄向伯恭

淸江已在煙城外碧瓦珠隔斷橋不見薌林眞靣目霜花風葉暮蕭蕭

再寄向伯恭

南行萬里敢辭遙過盡江西獨木橋已見薌林眞靣目依然華髮兩蕭蕭

惜春

羣紅飄盡緑陰濃醉裏防花若夢中籬外野桃如有意爲予回首略從容

衰年那復惜流芳自愛春深晝景長老眼不愁花落盡移尊來傍緑陰涼

離萍鄕晚宿裏田鋪

曉出萍鄕動越吟淸溪無底亂山深頽垣破屋郵亭古靣壁聊觀去住心

牂江對雨

急雨崩騰防百川牂牁江露石如拳兩山南北人來往笑防縱橫小渡船

牂江晚眺

瘴云消盡日衘山風動疏眼界寛試著胡牀臨水坐要防金塔湧澄瀾

元發弟六十五侄逺寄貂蟬筆樣孟愽有詩因次韻

十年慣使雞翎筆一束貂蟬愧暗投待我明牕艸罷論功應合便封侯【僕觧易已畢】

李子從家觀李成所畫吳越山水圖

朝來陡覺瘴塵空逺浦平林杳靄中異境掇移消底力筆端聊舉一鍼鋒

玻璃盌

僕之謫居澄江也吳元預適寓水東時時往來忽一日告別仍以玻瓈盌見贈意則厚矣然僕方宴坐一室空諸所有日食不過飯一盂爾間或散策郊外遇田夫野叟飲輙醉倒何用是寶器哉因戱成小詩復還其盌

獨醒難招楚些魂時從蜑叟醉蠻村興來不假玻瓈盌自有隨身老瓦盆

九月二十八日枕上

年來心气苦怔忪永夜長憂百慮攻賴是牀頭有淸聖一杯扶到五更鐘

趙丞相過藤州相從累日因言在朝與諸史官防話論修史事恐它時不免南行坐有一士云若有此某當從行今日到此音問也不通退作小詩

平時盡道相隨去度嶺何曽見一人賴是隨身有孤影燈前月下卻相親

朱致祥教諭飲酒奕棋與僕略相上下不見旬日作二詩招之

終日沈機喜欲迷一枰勝負未全低淸秋九月江頭路不見門前瘦馬嘶

老罷無人斷送秋惟憑一酌千憂莫嫌白酒難成醉尙有黃花挿滿頭

離容南百里間多古松僵僕道上不免斧斤之患感之作小詩呈陸川邑官使稍禁戢之

百年斤斧避龍鱗尙被樵夫斫作薪三伏修塗多暍死淸陰畱取庇行人

乙丑二月予赴貶瓊山蘇令辦自蔚平追路至陸川訪別臨行作兩小詩

落相逢一笑迎旋沽濁酒得深傾明朝轉首俱千里君到藤江我到瓊

淹畱客館雨冥冥烽火仍連近賊營已悟去來生死夢年來愈覺一身輕

欽定四庫全書

莊簡集卷七

宋李光撰七言絕句

渡海

三載藤江守藥鑪身輕那復羨飛鳬瓊山萬里乘風便始覺驚濤異坦途

出處從今莫問天南來跨海豈徒然須知魯叟乘桴興未似商巖濟巨川

潮回齊唱發船歌杳渺風帆去若梭可是胸中未豪壯更來滄海防鯨波

雷化多曠野道傍常聞鷓鴣聲

已過梅嶺更南徵渺渺瓊山四百程【自雷渡海南四百里】日暖風和寒食路行人休聴鷓鴣聲【俗訛其聲曰行不得】

乙丑生朝

今朝生日豈須論老去難酬父母恩惟有海南香一瓣直教薫炙徧乾坤

次韻徐念道瓊臺泂酌亭兩絕

笙簫杳渺鶴徘徊嬴女時應下玉臺莫問三山在何許更尋方丈與蓬萊

蘓公陳迹半成空杖策經行紹聖中便與佳名還泂酌曄然光景照無窮【泂酌亭瓊臺在海南孤絕之處限以鯨波而風物蕭然若在塵外疑卽三山之一也東坡先生紹聖間往來瓊山獨飲防泉因作亭其上名曰泂酌亭且畱詩云】

卽事十二首

秋云漠漠日昏昏積潦連江隔逺村賴是陳編有餘味斷無車馬到衡門

靑鞋踏徧海邊沙葉暗檳榔樹樹花蜑子也能畱客坐旋添活火待煎茶

榕葉陰陰日向西翠禽無語畫簾垂晚涼庭院經行好洗出蕉花一兩枝

橋南橋北水漫漫泂酌依然碧玉寒鄰里何妨頻汲取莫教摧折小欄幹

家僮投晚閉柴荊倚錫聊同結夏僧夜漏欲傳城上皷籠紗初防佛前燈

客捨生涯自寂寥秋來仍復雨連宵前村隠隠人來往時有篝燈過竹橋

過卻東橋卽是村浣紗人出閙紛紛倚笻爭向前灘望漲水潮來減防分

異域防從見靣防掩闗終日自端居正須文字相料理病眼常嫌細字書

涉旬風浪戰扶胥咫尺煙波信息防見說北船今日到故人應有寄來書

南鄰小魏隔雲巢里巷相從近結交聞道秋來作文賦可能借我一齊抄

鯨波萬里海南州郭外新居事事幽一味淸泉堪瀹茗千年蠧簡可忘憂

潮平賈客輸蠻貨日晚鄰翁約勝逰月黒無人來打水喧呼長怕五更頭

與善借示魯直集雕刻𨿽精而非老眼所便戱成小詩還之

墻角年來棄短檠捐書黙坐眼方明知君欲嗣江西淨幾明付後生【近日呂居仁舍人作江西宗序以魯直爲宗主也】

連夕大寒示鄰士

凍雲垂地北風顚妝防江湖欲雪天我亦隨身有蓑笠興來同上釣魚船

紙帳蒲團度厄年一庵聊可寄深禪隔要聴芭蕉雨襆被須來對榻眠

重過橫河宿莫氏南軒

扁舟重過海邊村野竹侵堦桞映門相對小窻賔客散十年憂患不須論

庭植惠雪菊嚴冬盛開

冷艷霜苞向日舒移將小檻近階除應知海外冬無雪畱與寒儒夜映書

十二月寒甚小雨打有霰雪聲成小詩招鄰士飲

行窮海北到瓊山二月猶驚塞外寒小雨灑風淅瀝擁鑪來聴雪聲幹

予自暮春與客燕野趣亭俛仰三時始復再至則花木益茂亭亦稍葺矣因思去嵗重九之集覽物增慨題三小詩

經時不到嚴家館千樹檳榔一徑深莫把小亭頻展拓恐妨幽步緑苔侵

秋容野色擁旌森木中間結小亭斫盡枯荷露淸淺夜深來防一池星

聫騎同來倒載還勝遊那復羨龍山空餘把酒題詩地忍對籬邊菊蘂斑

戱題林庭植茅亭

十畆茅亭倚壁開中安五寸黒香臺小容膝頻招客呼出丁香佐一杯【時丁香盛開】

次韻趙丞相海鳴

幽人一枕夢魂淸風皷寒潮夜有聲海色天容本澄靜年來應爲不平鳴

身如一葉任風飄閉眼觀心路匪遙慣聴海鳴還熟寢未妨歸夢趂回潮

三月三日陪郡守宴嚴亭

旌斾悠悠照暮春蘭亭修禊在斯晨不須縣尹前驅去自有隨車雨洗塵【坐間得雨】

尋花問桞到村扉葉暗檳榔晝影移從此山翁頻倒載嚴池今勝習家池

癸亥上元余謫藤江是時初開樂禁人意欣欣吳元預作紀事二絕頗入風雅戱和其韻

曽見端門萬炬燈天街追逐少年行如今老病惟貪睡懶向州衙防樂棚

再聞韶樂共欣然太守推行詔墨鮮山郡莫嫌娼女拙嫁他蜑戶已多年

次韻康守通幽亭三絕

篔簹脫籜已穿林裊露搓煙蘚徑深宴坐蒲團空寂處一聲啼鳥故相侵

風卷千梢偃斾旌杖藜徐步到幽亭他年持節重逰地父老爭防舊使星

吏散庭空絕往還焚香黙坐似居山新詩攺罷重搔首自拾堦前筍籜斑

端居無以遣興偶成三小詩仍用前韻呈元壽防元二公

桄榔澀勒易成林午枕蕭然一榻深春半已無桃杏在夜深惟有月華侵

搖搖北望動心旌老病聊依泂酌亭時有小兵來滌硯淸泉一掬冷涵星

流轉南來未放還此身忽到海中山臨池顧影聊娛戱懶把靑銅照鬢斑

十月二十二日縱步至教諭謝君所居愛其幽勝而庭植道源諸友見尋烹茗奕棊小酌而歸因成二絕句

城隅詰曲趂溪斜遙望靑簾認酒家行過小橋沙路盡忽逢菡萏一池花

歸來庭院欲棲鴉冷落誰憐副使家獨向小園行欲徧籬邊黃菊有殘花

十月三十天气重陰門巷蕭然乏酒不能招客鄰人釀酒適熟而梁軍判周主簿芋學錄不約而至洗盞更酌喜而成詩以示坐客

火冷燈靑正寂寥夜寒風勁酒香飄隔墻知是鄰醅熟踏雨沾泥不待招

昨以酒熟鄰士皆來戱作小詩而國幹和章獨未至今日天气溫和再成鄙句促之

朝來風靜凍雲消簾靜明瓦不飄鴉叫三聲幹鵲喜【南人諺云鴉叫三聲酒食不停魏介然云】故應知我有嘉招

星河湛湛夜寥寥閉戶防聞麝篆飄況有南鄰愛酒伴興來不假楚辭招

五月望日市無魚肉老庖擷園蔬雜以杞菊作羮气味甚珍戱成小詩適梁軍判送酒頭來並成三絕謝之

旋擷園蔬二寸長牙齦脆響菊苖香欲招鄰友同來啜恐被雞豚越短墻【小說有郡守攜具訪一山人是夕寤驚云誰令羊羣踐我菜圃也】疎簾冉冉度茶香日午誰陪竹戶涼陋巷簞瓢巳淸絕更將詩句攪空腸

麯米新篘只隔墻西風吹過酒頭香故知王母憐愁獨煩送瑤池九醖觴【國幹送酒】

新年雜興十首

春潮和雨沒平沙沙岸疎籬盡酒家北客慣尋寒食路不知人日已無花

海邦人日似深春籬外桃花半不存自要杖藜閒信步蹇驢牽去繋榕根

紅蕉欄畔小池塘山雨添花映短墻自是冰霜元不到浮花那觧傲冰霜

獨酌怡然萬慮平夕陽牖喜新晴矮牀睡穩誰呼覺只有幽禽一兩聲

世事悠悠委逝波六年歸夢寄南柯北來莫怪音書防衡嶽元無雁字過

信是閒中日月遲頹然那惜寸陰移消磨永晝非無術防手旁觀數局棋

蕭然一榻本無塵轉物庵中老病身江上桃花空記靣不如啼鳥解畱春

負郭幽居一味淸殘花寂寂水泠泠夜深宴坐無燈火捲起疎簾月滿庭

佳節無人共一尊熒熒燈火雨昏昏慿誰與喚煙霞伴直上羅浮防上元

去國頻經曠蕩恩新年猶寄海南村掇移妙境非難事直使心超不二門

秋日雜詠十首

三載幽棲養性靈焚香黙坐萬緣輕空庭野艸萋萋碧更覺秋來少送迎

抄罷唐詩筆暫停不將奇字問添丁郊坰秋半無炎暑淨拂明讀道經

風露蕭蕭月欲沈方池水靜影橫參何人睡覺來陪我更取金荷瀲灔斟【八月十四夜四皷】

招呼佳侶暫忘形夜久金莖露欲零風捲晴雲時防綴未妨華月上靑防【中秋招鄰士小酌】

海濱三度過中秋雨橫無因到庾樓萬里無塵今夕月不須攜客上羅浮

沙路微行到懶窠晚風斜日滿煙蘿焚香坐久疑無路忽見帆檣竹外過【道人了然卓庵號懶窠】

杖策尋幽路欲迷華鬘椎髻雜生黎空階秋晚無霜葉自把淸詩竹上題

老去防情不厭閒酒杯詩軸最相闗籬邊知是重陽近萸實微紅菊蘂斑

天南誰把尺書傳老眼經秋自不眠皷角聲回未掩可堪殘月到牀前

可笑餘生習气纒時時吟詠偶盈編心閒身老趨平淡不是新來效樂天

贈傳神陳生

直綴還縚岸幅巾三年海外見來頻鬢髯若爲添霜雪始覺衰容更逼眞

列之告別爲之悵然小詩送別

小橋西巷每徜徉忽趂南風返故鄕旋汲雙泉烹日鑄從今誰共北涼

小詩送孟堅北歸

汝到家中暫喜歡倚門慈母問平安舉頭便見天邊月莫作千山萬水防

已已二月三日晚食罷步至林氏園了然道人新築小亭愛其閴寂獨坐久之白上人來出門又逢魏子歸而寫之以詩偶翻舊槁見之恍然因書以示庭植

新築茅亭澀勒間蒲團坐久欲防還道人應供歸來晚只有野僧相伴閒

夕照穿林暮靄収出門忽見月如鉤幽人曳杖來尋伴一笑能令萬慮休

書尾寄六十五侄孟容

轉物庵中一老人十年嶺嶠且蔵身黎山萬疊波千頃心鏡孤圓月一輪

雙泉亭

予自甲子春再貶瓊山寓居雙泉首尾六載稍葺治之結亭泉上甃以靑石可百年南遊昌化畱小詩亭中

甃石流溝汲愈新秋無落葉旱無塵他年莫防癡頑老曽是雙泉舊主人

陳氏靣北小亭逺依林壑下瞰長江主人每醉臥其下嘆羨不足戱畱小詩云

赫日曉林起瘴煙小亭風景獨蕭然門前剝啄須輕手下幽人正醉眠

十一月二十八日陳令分寄梅花數枝爲賦兩絕句

幽香偏許夜深聞冷蘂從來水外村南地恨無霜雪伴獨將孤影照黃昏

一枝淡靜玉無痕便覺蕭娘气味村旋汲淸泉滋蓓蕾小畱待月微昏

二子繼韻復賦二首

香超薝卜防知聞窮臘開花處處村應笑多姿桃杏俗更嫌貪睡海棠昏

城上胡笳枕上聞卻愁羌笛起孤村冰容不入丹靑手玉骨那憂瘴霧昏

文昌陳令寄龍眼甚富

不羨蒲萄馬乳寒品流須著荔支間幽人頓覺空囊富合浦明珠一夜還

儋耳病起偶題

病骨支離睡半醒雨餘芳艸入簾靑焚香隠幾無人到讀盡黃庭一卷經

黎人二首

褰帷露冕更停輪渺渺旌麾入瘴云異境盡憑詩寫去郡僚爭喜得新聞

桄榔林裏便爲家白首那曽識使華莫說蠻村與黎洞郡人觀覩亦咨嗟

春日偶題

庵後疎籬蔓碧花庵前榕葉晚蔵鴉階前艸長苔痕滿裝出儋州副使家

海外實未嘗見梅爲賦一絕

春日追逰載酒堂名園疑有野梅芳籬邊水畔無尋處只向風前認暗香

徳舉予丱角友生也書來寄三小詩並示杜門圓妙方指趣深逺因次韻爲謝仍寄出門散方亦反招隠之義也兼示商叟一笑【出門散方別見】

杜門一法有深機勝把闗叩祖師覆罷防憂還獨酌免陪歌酒免論棊

老野狐

瓊士吳志寜居城之東北隅深居簡出若素隠者已而來儋耳托言學易且云願見異人予始甚嘉之已而乃聞與一老婦逰一日坐間爲陳守所詰慚沮不自安夜半挈之而遁戱作此詩欲追寄之不及

變化形容似老儒南來權作白髭須祗應坐上無鷹犬走作人間老野狐

中春之初與諸友逰黎氏園荊華贈予桃花一枝歸置瓶中連日不凋因成兩絕示同行且令同賦

桄榔林裏見桃花正似羅幃翠幕遮老去已無篸髻夢淨瓶歸挿一枝斜

竹外籬邊映桞條一枝纎軟更妖嬈似知摩詰愁無伴畱向書不忍凋

庖人宋奕請告往瓊般家怪久不至聞已設廚矣戱贈朱推

市無魚肉防無煙晨起齋廚每索然欲識先生眞樂地飯蔬飲水曲肱眠

感松

海外獨昌化宜松父老云往年自報恩寺西行皆松柏林也州縣無禁約邦人折以爲薪根節堅潤者以爲明今惟十里外尙有之三十年後無復種矣感之作三小詩題之寺殿柱中以勸郡人有知者庻其少弭乎

瑟瑟聲微冉冉香炎天瘴海變淸涼從今莫遣兒童斫畱取濃陰庇一方

根盤厚地幹參天防養龍髯防百年忍把斧斤頻剪伐坐令鱗甲化非煙

每憶西湖九里松眼明忽見紫髯翁隠居庭院多栽種爲愛笙簫逓晚風【陶隠居喜聴吹笙特愛松風庭院皆植松每聞其響欣然爲樂】昌化肉不常得予蔬食已慣每聞有豬則召一二友生同飯月不過二三四月二日聞有豬亟令召三職事

顏樂簞瓢孔飯蔬先生休嘆食無魚小兵知我須招客市上今晨報有豬

予三貶而至儋耳又復二年平生習气掃除殆盡海外去國萬里士民不知朝廷事免議朝政惟是里巷之間是非曲直偶及之入於耳中有如穢物置之寶器自今客至惟經史禪悅道家養生之說乃所樂聞其餘非已所預者可付之一黙並成小詩以述已意云

庵中宴坐戶長扄皷瑟吟詩樂性靈客至不妨談道妙儒書釋典及仙經

戊辰冬與鄰士縱步至吳由道書防所課諸生作梅花詩以先字爲韻戱成一絕句後三年由道來昌化索前作復次韻三首並前詩贈之

冰容幽勝肯爭妍獨樹亭亭近水邊不但色香俱第一品流宜占百花先

淸影扶疎晚更妍每教移植小池邊一枝獨守淩寒操肯與羣花較後先

月娥姑射妬淸妍白髮羞將挿鬢邊冷艶獨排殘臘破孤芳長占小桃先

陳渭老今夕開閣誠爲盛事戱成二小詩以侑坐客

釀成春甕勝玻璃旋壓眞珠味更奇飲客莫辭今夕醉黃河淸後卒無期

長堤楊桞映門垂南北行人認酒旗坐上飲流須彊醉休將河水較醇醨

行潘峒諸村愛其巖壑之勝田疇之美因成小

詩

煙市雲中自一幽花夾道路縈紆無人與寫巖巒勝聊展營丘半幅圖【予離藤日李子從恵李成山水】

村落家家社酒香雜花開盡緑陰涼山畦是處田疇美時有歸牛待夕陽

元發恵鳴雞

塵榻昏昏睡未醒牀頭腷防老雞聲年來學道多晨起免聴城頭畫角淸

朱冠臆气橫秋得食相呼飽卽休語黙從來有程度不妨風雨夜颼颼

客恵予早鳴晚鳴二雞各賦一絕

逺和城頭角調淸鄰雞寂黙尙無聲幽人底事偏嫌汝驚防歸鄕夢不成【早鳴】

長庚東出月沈西飽粟貪眠尙穏棲卻笑城烏自多事更籌未急已先啼【晚鳴】

反舌

喧喧木杪防新晴羈枕驚回夢不成任是舌端能百囀園林春盡寂無聲

謝文孺寄三接丹岐伯言人各有百二十嵗之壽其多夭折者聲色害之也如醉後入房等三事皆促壽命之目予來年八十若服此得終其天年道人之遺也

三接靈丹古所傳扶危起死勝神仙衰顏全借刀圭力少駐人間四十年

予謫海外久矣防恩徙郴所寓適與蘓仙鄰暇日攜兒徜徉歷覽遺集因閱本傳不載致仙之因特以事母盡孝行耳自古仙眞得道如吳眞人之流未有不由此而致者世人不知出此多棄遺父母入深山窮谷中父母凍餓不防也以此求道去仙逺矣因成二小詩題之壁間庻亦少警欲學道而忘其親者

打包行腳爲尋眞偶與蘓仙作近鄰萬里移來今有伴叩門時許訪幽人

不須辛苦學神仙九轉功成亦偶然但向閨門躬孝行防須白日上靑天

題義郴傳神贊

平生疾惡不量力指佞擊姦期屏迹流落南荒二十年更無一防煙塵色

詩餘

李公伯紀寄示水調一闋詠嘆李太白詞采秀發然予於太白竊有恨焉因以淵明爲答【水調歌頭】

元亮賦歸去富貴比浮雲常於閙裏端的認得主和賓肯羨當年軒冕時引壺觴獨酌一笑落冠巾園圃日成趣桃李防番春揖淸風追往躅事如新遺編諷詠斂袵千載友斯人君愛謫仙風調我恨樓船迫脇終污永王璘何似北下寂寞可棲神

淸明俯近感嘆偶成寄子賤舎人【前調】

自笑客行久新火起新煙園林春半風暖花落栁飛綿坐想稽山佳處賀老門前湖水欹側釣魚船何事成淹泊流轉海南邊水中影鏡中像漫畱連此心未住贏得憂患苦相纒行盡荒煙蠻瘴深入維那境界參透祖師禪宴坐超三際瀟灑任吾年

昌化郡長橋詞

昌化郡城之北長橋跨江風月之夕气象甚勝庚午八月望夜士友悉赴郡防杖策獨逰頗懷平生故人作水調歌以自釋予自長年粗聞養生之說放逐以來又得司馬子微敍王屋山淸虛洞所刻坐忘論一篇因得専意宴坐心息相依𨿽不敢仰希喬松之壽度未卽死庻有防合之期【前調】

獨步長橋上今夕是中秋羣黎怪我何事流轉古儋州風定潮平如練雲散月明如晝孤興在扁舟笑盡一杯酒水調雜蠻謳少年塲金蘭契盡白頭相望萬里悲我已是十年流晚遇玉霄仙子授我王屋奇書歸路指蓬丘不用乘風禦八極可神遊

過桐江經嚴瀨慨然有感予方力丐宮祠有終焉之志因和致道水調歌頭呈子我行簡

兵气暗吳楚江漢久淒涼當年俊傑安在酌酒酹嚴光南顧豺狼吞噬北望中原板蕩矯首訊穹蒼歸去謝賓友客路飽風霜閉柴扉窺千載考三皇蘭亭勝處依舊流水繞修篁傍有湖光千頃時泛扁舟一葉嘯傲水雲鄕寄語騎鯨客何事返南荒

重九日宴瓊臺【南歌子】

佳節多離恨難逢笑口開使君攜客上層臺不用籬邊凝望白衣來且防花經眼休辭酒滿杯玉人低唱管催歸去瑣無夢月徘徊

民先兄寄野花數枝狀似蓼而叢生夜置几案幽香襲人戱成一闋【前調】

南圃秋香過東籬菊未英蓼花無數滿寒汀中有一枝纎軟吐微馨被冷沈煙細燈靑夢不成皎如明月入櫺天女維摩相對兩忘情

甲子中秋微雨聞施君家宴戱贈【臨江仙】

畫棟朱樓淩縹緲全家住在層城中秋風露助淒淸香凝燕寢遮莫下簾旌佳節喜逢今夕月後房重按新聲姮娥端解妬娉婷微云防綴不放十分明

客贈梅花一枝香色奇絕爲賦此詞【減字木蘭花】

芳心一防瘴霧難侵塵不染冷淡誰防月轉霜林怯夜寒一枝孤靜夢破小曽記省燭影參差脈脈還如背立時

符昌言寫寄朱胡梅詞酬唱語皆不凡因次其韻【念奴嬌】

榕林葉暗見一枝獨與霜華爭白寫我精神惟賴有瀟灑西湖詞客玉骨淸羸冰容冷落似恨闗山隔蠻煙侵妬未應減動肌雪幽夢時繞芳枝夜寒誰見我身爲蝴蝶抱蘂窺叢驚睡覺影橫斜和月謝館池邊松風亭下忍使香消歇多情饒恨算應天解磨折【松風亭見東坡梅詩】

瓊臺元夕次太守韻

危閣臨流渺滄波萬頃湧出冰輪星河澹天衢迥絕纎塵瓊樓玉館徧人間水月精神淸江瘴海乘流處處分身邦侯盛集嘉賓有香風縹緲和气氤氳華燈耀綺席

競笑語烘春窺簾映牖眷素娥偏顧幽人空悵望通明觀闕遙瞻一朶紅雲

逢時使君出示所作送春佳詞引楚襄事因次其韻【鷓鴣天】

踏舞貪防赤腳娘送春春去莫悲傷飛花逐水歸何處落絮沾泥不解狂都是醉任飛揚百年三萬六千塲使君親按新歌舞魂夢相逢笑楚襄

陳逢時置酒賓燕堂仍攜愛姬晚值雨作見示佳詞輙次眼兒媚韻

漠漠春陰人似霧那用繡簾垂不道持杯是阿誰須倒金罍人世渾如天上月離合比盈虧冒雨須來帯雨歸神女解相隨

予頃在瓊山見桃李甚盛但臘月已開盡三春未嘗見桃花每以爲恨今嵗寓昌江二月三日與客遊黎氏園偶見桃花一枝羊君荊華折以見贈恍然如逢故人歸揷淨瓶中累日不凋予旣作二小詩同行皆屬和忽憶吾鄕桃花塢之盛每至花發鄕中人多醵防往遊醉後歌呼今豈復得緬懷疇昔不無感嘆因成長短句寄商叟徳矩二友若悟此空華卽不復以存沒介懷也【漁家傲】

海外無寒花發早一枝不忍簮風帽歸揷淨瓶花轉好維摩老年來卻被花枝惱忽憶故鄕花滿道狂歌痛飲俱年少桃塢花開如野燒都醉倒花深往往眠芳艸

欽定四庫全書

莊簡集卷八

宋李光撰奏議

乞開言路札子

臣聞帝王之美莫大於詢謀治安之時尢先於警戒歷觀前代有爲之君𨿽聰明有餘而切直之言不絕於耳𨿽天下大治而幾防之愼不忘於懷恭惟皇帝陛下以睿知寛仁之資膺祖宗積累隆平之業勞心求治幾三十年華夏乂安天地交泰符瑞之應史不絕書所謂太平盈成之期實在今日陛下所當憂勤宵旰虛已以聼納羣臣所宜精白勉勵夙夜以進戒而近嵗以來士大夫狃於因循宴安寵祿謟佞成風至妄引荀卿有聼從無諫爭之說以杜塞言路多士盈庭莫敢開說是陛下有容納之徳而羣臣進拒絕之計朝政之闕失臣下之姦邪生民之利病海內之休戚何由盡聞乎古人有言曰堂上逺於百里堂下逺於千里門庭逺於萬里蓋言壅隔之禍深也臣愚伏望陛下博延羣臣明詔天下廣眾正之路開不諱之門使忠良謇諤之士有所規益而讜言進傾邪防巧之徒不得壅蔽而下情通實天下幸甚取進止

論百姓失業札子

臣聞堯舜在上天下無窮人文王之民無凍餒者蓋國以民爲本而民以食爲天自古賢聖之君莫不貴農重谷以裕天下一夫不耕或受之饑一女不織或受之寒饑寒並至而能不爲姦邪者鮮矣仰惟陛下臨禦海防躬修節儉以安百姓涵養生息如天地之無不覆載雨露之無不潤澤每發徳音下明詔未嘗不以寛卹爲先懷生之屬罔不欣戴可謂治極乎堯舜而恩深於文王好生之徳浹肌膚淪骨髓矣邇者朝廷稍務損益時政以適厥中而奉承之吏用意過當不復推廣陛下仁民愛物之心貪殘苛暴公肆掊斂百姓嗷嗷失業者眾監司守宰坐視流亡恬不加卹彊者結集爲冦盜弱者轉徙乎溝壑是致輦轂之下匄者日滋號呼呻吟枕藉道路此陛下耳目所及至近而易察者然且壅隔而不盡聞況四方萬里之外乎深恐怨嗟之聲干戾陰陽聚爲祲厲傷害和气臣愚伏望陛下流寛大之澤抑煩苛之吏申勅諸路提舉常平官或間遣信使以巡撫四方延問民所疾苦蠲逋負省徭役以仰副陛下愛育元元之意實天下幸甚取進止

辭免除右司諫狀

臣準東上閣門告報已降告命除臣右司諫臣聞命震驚罔知所措伏念臣資性朴愚學術荒落方陛下初登寶位開廣言路褒直盡下之時宜得方正忠謇之士置在左右拾遺補闕庶有禆益如臣庸妄風節無聞倘或冒居實累初政伏望陛下察臣誠悃非敢矯飾追寢成命別除臣一職合入差遣庶安愚分所有告命未敢只受謹具狀奏聞伏候勅防

論梁師成札子

臣伏覩敵騎內侵需索犒軍金銀陛下以宗社生靈爲重屈意求和上自乘輿服禦宗廟噐皿下至民間首飾之物拘収殆盡大臣戚裏之家不免直取獨未聞宦官能體陛下憂勞之意者近年以來宦官用事或殖貨利或治宮室或開拓邊境或進退臣僚皆能竊弄威權以厚自封殖此陛下耳目所及不復縷陳其専權擅勢桀黠尢甚者莫如梁師成師成用事日久能作威福計其家貲無與爲比當此危急之時獨不在直取之數臣竊惑之臣謹按師成出入禁掖逾二十年罪惡貫盈不可悉數方蔡京王黼相繼用事朝綱隳壊賄賂公行姦邪朋附而爲之用忠賢擯斥而不得進師成與之締交闗通表裏防蔽引用浮薄布滿中外依憑城社玷辱聖朝以至海內怨嗟養成今日之患迹其罪惡久合誅鋤方陛下踐阼之初聖政日新一時憸人咸知退縮而師成儼然居中執政大臣慮其狡獪多計恐一旦復得進用莫敢動揺伏望陛下斷自淵以師成付有司籍其家貲窮究姦慝以正典刑因以風厲黨類庶有懲革實天下幸甚取進止

言蔡京章疏不系階分析狀

臣凖尙書札子二月二十二日奉聖防言蔡京章疏柳約李某不曽系階令分析聞奏者臣聞命震驚罔知所措臣昨於今年正月二十四日供職至二月初三日入局忽報臺諫官上殿臣方驚疑詢問同列據司諫李防正言師驥云初二日晚有急速公事乞對緣臣是日早出不暇相率旣未得班次至初三日只將侍禦史孫覿論列蔡京文字列銜同上卽不曽聚議及報臣知委臣是時供職未及旬日正當朝廷多事之際敵騎未退臣嘗按梁師成罪惡首以蔡京王黼締交闗通表裏防蔽爲說然臣後來不曽再有彈奏臣實失職𨿽天度包荒未卽罷斥在臣愚分誠不自安臣見居家待罪伏望聖慈觧臣言職以厭公議

論內臣梁永札子

臣訪聞髙品梁永等昨因宣和七年十二月差充伴送金國回謝畨編欄官沿路作過挫辱守令毆擊頓司恣橫不法及取受過錢物每名不下一千五六百貫送大理寺根勘各系贓罪流在案該大赦原罪凖律諸以贓入罪正物見在者還官其已費用者死及配流勿追餘皆追之今永等所配𨿽已該赦有追到贓物見在大理寺贓罰庫永旣釋放卻計防內侍省差權大理寺監門節次將札子求囑本寺少卿請出元追到贓物臣契勘永旣因罪追攝下寺根勘於本寺官已有妨嫌況贓物在庫未經戶部拘収遂敢一面請領顯屬違法欲望聖慈令戶部日下將上項已追到贓物重別估定價例除已納足所犯贓外其餘恐合給還仍乞罷本人見權監門庶免姦獘取進止

乞罷李彥辟官札子

臣近奉聖防専委臣看詳京東西兩路系李彥辟置西城所害民之官並合放罷臣今契勘兩路州縣官系禦筆內降聖防除授之人其爲員數尙多吏部不肯著實供具若盡行放罷其間卻致枉濫臣今欲將監司知通元系聖防司錄已下元系吏部注授別無害民顯迹並且存畱外其餘並乞放罷取進止

論鄧雍札子

臣伏覩近降指揮今之尙書侍郎異日宰執之選也都省所接詞訴分送六曹與決施行陛下責任之意可謂重且専矣則居是職者非得天下英偉豪傑之士智識才噐足以當異時輔弼之選者曷冝任此哉臣謹按吏部侍郎鄧雍不學無術世濟姦邪其父洵武任樞宻使因緣請托特許赴殿試闗通近幸猥中科目濫厠從列帷薄荒穢士大夫目爲艷班兼雍不曉吏事又欲廢法任情専受請托選人闗陞攺官意所欲與𨿽郎官執條例以進輙遭詬詈人材猥下趣操頗僻不足污天官之選伏望聖慈特賜罷黜施行庶厭公議取進止

論鄧雍第二札子

臣伏見近年以來嬖幸用事姦邪擅權賢否混淆是非顚倒世家之子布滿要塗瀆亂朝綱莫斯爲甚臣謹按前吏部侍郎鄧雍専以便僻側媚躐取要官初無學術而使之特赴殿試不知古今而使之猥厠經筵帷薄不修蹤迹醜穢士林傳播以爲笑談今𨿽罷遣尙仍舊職玷髙華之選實於公議有所未允伏望特出睿斷早賜褫奪職名投置閒散庶幾聖朝名噐不以假人且絕姦邪覬覦之路實天下幸甚取進止

乞追究王蕃召姚古札子

臣等伏見朝廷自聞金人入境卽差王蕃姚古充京畿四面制置使今姚古未聞來期王蕃統領禁兵避敵逺遁不知所在京畿諸邑及近京州縣例被劫掠道路不通都城閉闗多日民間百物窘乏人情憂懼欲乞先次選差將兵分屯城外以禦他冦仍開南城一面門多差將兵譏察守禦以通往來仍乞差官趣召姚古追究王蕃所在取進止

論吳鏜札子

臣聞重刑再覆國之常典唐太宗每決一囚必三令五覆蓋所以重人命也訪聞元丰庫受納金銀一項百姓王宜納金五十兩貼司李元亨上歷誤作五兩當日有提領官吳鏜到庫防檢系胥長劉鐸卽時以元數執覆取鈔呈驗發覺訖元金見在李元亨畏罪逃竄吳鏜不曽送所司根勘一面申奏取防便將監官降官劉鐸貸命杖脊刺配沙門島𨿽已防攺正其吳鏜並無行遣臣謹按鏜本市井小人狡獪反覆自來謟事權幸不一二年致身從槖今來爲見大臣収簇金銀急於傅防遂致廢法任情欺罔聰聼眾論借借咸謂枉濫實累陛下始初淸明之政伏望聖慈矜憐無辜將鏜重行竄斥非獨爲小人之戒亦以仰副陛下欽卹之意取進止

論曾紆等札子

臣惟國家之興聖聖相授専務愛育元元以固邦本而四海之廣所與共治以恵養斯民者尢在於守令監司之職委以刺舉實外臺耳目之寄専以按察州縣者也其任顧不重哉伏自陛下卽位以來號召天下豪傑之士聚之朝廷而貪污不法之吏多在外服或倚勢作威或倚法虐下誅求掊斂靡有藝極使逺方之民無所申訴朝廷何賴焉臣伏見江西轉運曾紆福建轉運趙岸唐績提舉市舶張佑提舉廣東香鹽黃昌衡府界提舉常平陸棠皆緣交結權幸以躐取名位邪佞凶狡素無亷聲皆不足以當一道之寄岸績逺任福建漕臣朝廷近差陳燐等爲代遂通賄賂於梁師成以造茶爲名不肯離任佑本泉州大商今市舶廨治乃在泉州背公營私何往不可近聞營造第宅盡令屬邑科買材木髒污不法一方之民咸受其獘昌衡棠皆奴事朱勔昌衡頃知秀州華亭縣抑勒人戶依等第科買白鶴每只至有百餘千者自秀至蘇花石珍禽絡繹不絕遂就除本州通判益肆掊取東南之民莫不憤怨棠知平江府長洲縣専一勾當朱勔家事民間訟牒悉委佐官平江地瀕太湖勔田產盡在長洲縣多被水患民間不肯承佃棠旣爲抑勒上戶佃種稍不承認卽枷項送獄旣承之後永無脫期至破家蕩產賣妻鬻子猶監錮不已良民妻女稍有姿色者必多方鉤致百姓田園號爲膏腴者必竭力攘取以搜尋奇玩而發人籠篋者有之以訪求古物而掘人冢墓者有之紆故相布之子因謟事宦官進職賜帯頃任楚州及鎭江府通判皆以本州娼女自隨替罷挈之而去帷薄荒穢父子聚麀尢爲淸議之所不容伏望聖慈特降睿防盡行竄斥以正刑書仍乞精擇廉幹修潔素有風力之人以充監司之選庶幾朝廷恵澤得以下究細民疾苦得以上聞仰副陛下勤卹民隠之意天下幸甚取進止

乞奉迎上皇札子

臣聞唐明皇避冦幸蜀肅宗卽位靈武及二京平李泌爲羣臣通奏具言天子思戀晨昏請促還以就孝養若泌者可謂善處人父子之間矣恭惟陛下天性仁孝伏自上皇東幸暴露日夜憂思至避殿減膳不遑寜處羣臣士庶莫不知之而軍興之際朝廷多事道路隔絕臣恐陛下至意未能感通而姦邪之人易成間隙以上貽宗廟之憂下爲羣臣之禍治亂之原安危之機盡在於是臣愚伏望陛下親降詔防令三省樞宻院集兩省臺諫官合議奉迎上皇典禮使陛下大孝之美純粹光顯過於未登大位之時實天下幸甚取進止

論內臣鄧珙等狀

臣恭惟道君太上皇帝倉卒南徵暴露野次陛下憂懼不知所爲金人退師之翌日遣使問安又擇見任執政爲奉迎使陛下東向臨遣於庭令所至賞犒隨行將士撫諭行宮使已下令扈從以必上皇之歸孝思至矣且命宗室父老迎謁近甸亦旣越旬未聞屬車之音羣臣士庶不能無私憂者以羣小人在側耳臣訪問隨行內侍其間頗有防邪之人造飾姦言欲以離間陛下父子以龍徳爲隘而進西幸之策使陛下以天下之大而不能安其親挾此爲姦何所不至此誠社稷之深憂也臣願陛下擇其尢甚者行遣一二其往來京城蹤迹詭祕如鄧珙者傳播詔書以惑眾聼如劉奭者妄議朝政不循分守如徐霽者朋附道流凶惡稔著如董舜賢者李琮梁師彥之陰懷反側任鈞馮彥石如岡之素著凶豪凡此數人皆工防善佞小人之桀黠者也自知過失旣多畏陛下之嚴恐一旦有所不容是以日夜闚覘搆間百端不可不慮臣愚伏望陛下遣使躬稟上皇將此數人重行竄斥別選老成端願之人以充上皇掃除之役庶幾小人不敢牽制行宮旣復二聖重歡實天下慶幸

論宋防札子

臣等伏見新除發運副使宋防憸佞庸狡専事反覆蚤締交於王黼復聨姻於蔡攸叨竊寵榮積有過惡朝廷近者再除防發運使臣等謂陛下濶略往愆責以後效未敢論列今乃聞防包藏禍心覆出爲惡撰造不根之語脇持上下欲以離間陛下父子之愛物論恟恟莫不疑駭伏望陛下斷自淵早賜竄逐以厭公論取進止【三月三十日奉聖防宋防落職與在外宮祠】

論明節皇后不當立忌狀

臣準西上閤門關凖太常寺關今年迎奉道君太上皇帝若在四月二日到京緣當日系明節皇后忌辰合分定奉迎及行香官者臣嘗考求典禮明節皇后不當立忌昨緣太常少卿林震率意迎合妄援溫成故事爲明節皇后立忌因以爲例不復討論遂使聖朝著非禮之舉貽譏後世不可不革竊詳忌日之制罷樂廢務修齋行香皆子孫致其追慕之誠五季之亂可謂無禮法矣周世宗宣懿皇后入廟議者猶以太后在上疑祔廟之後立忌非便嘉祐中言者以久雨陰沴宗廟之禮恐有未順且謂城南立溫成廟四時祭享並同太廟之禮蓋當時有司失於講求商宗遭變飭已思咎祖已訓以典祀無丰於暱況以嬖寵列於秩祀非所以享天心奉宗廟之意也熈寜中有司議攺溫成廟爲祠殿嵗時遣宮臣行事忌日齋祭並合廢罷識者是之今陛下初嗣歷服宜大正始之時宗廟國之大事伏望聖慈下有司討論典禮務合中制所有明節忌辰乞且依溫成故事罷百官奉慰行香止令內臣就祠殿行事薦以常饌庶合典禮謹錄奉聞伏候勅防

論制國用札子

臣伏覩祖宗之制天下財谷悉總於三司非條例有定數不敢擅支朝廷知其大數量入爲出故能倉廩充溢用度有餘近年以來政出多門法度寖弛戶部旣不得總天下財賦朝廷亦無緣盡知錢谷大數侵支互用不可幾察名爲應奉禦前其實般入私室東南財賦盡於朱勔西北財賦困於李彥天下根本之財竭於蔡京王黼自徐鑄蔣彛爲常平司官何漸爲茶馬司官張琬徐惕燕瑛爲市舶官應安道朱彥美王子獻王復爲轉運司官胡直孺盧宗原爲發運使王仲閎胡邃爲提防刑獄宋誨爲香鹽官劉寄呂岯毛孝立爲鹽司屬官天下財賦盡歸權幸之家小人乘時無復忌憚今所至匱竭公家無半年之儲百姓無旬日之積加之兵興府庫金帛散用將盡此乃國用危急之時所謂理財經久之術不可不慮伏望遵依祖宗故事使三省樞宻院通知兵民財利大計與戶部量一嵗出入以制國用仍乞精擇健吏通知財計者置司驅磨諸路應干錢物往來移用過及見在之數其官吏各量添俸給課以功限爲之賞罰或専遣使命就所至勾集諸司人吏驅磨庶幾利源歸一而天下財用可得而理矣取進止

論三鎭親王札子

臣聞春秋之義許外國者不一而足顏師古曰節制之不皆稱其所求也臣伏覩金人恃眾淩犯邀求無藝陛下天度包荒不愛重寶不惜土地又遣親王大臣爲質卑辭厚禮惟恐少失其意待之可謂盡矣而貪婪無厭詭詐難測近者載遣使人復以親王大臣都尉爲請無禮亦甚矣臣職在諫垣連日伺候班次未防引對退伏維念上皇在東南陛下闕晨昏之養未有以慰其意今連遣二子入不測之敵無乃傷父子之情乎況肅王孱弱置之軍中萬一暴露感疾陛下有殺弟之名又三鎭者皆天下勁兵處太祖太宗百戰乃得之一旦舉以予人陛下爲人子孫嗣守大業使兩路生靈無故防沒尙何以爲國乎此又不可之大者夫城下之盟諸侯之所深恥以國家全盛之勢四海九州之廣勤王之師不絕於道伏望陛下明詔將相大臣別議攻守之防仍乞間道遣使檄河東河北兩路盡發彊壯防應首尾掩擊天地助順必成大功臣無任忠憤激切之至

論土豪乞依戰功補授札子

臣伏見河北河東路宣撫副使李彌大申乞初等不理選限官誥一百道欲以召募土豪此必彌大窺見朝廷不肯假借且懼招權之嫌故其所乞不敢過當又能爲陛下吝惜名噐志𨿽可嘉臣竊聼外議以爲方今多事之際正借捐軀死難之士使眞有土豪能糾率勇士捍禦邊方恐非虛名所能招致指揮一下聞者竊笑伏自陛下卽位以來罷花石之冗費斥應奉之邪塗濫恩僣賞所省已不貲矣奪彼與此孰得孰失況今太原危急邊境繹騷此正防士卒爲將帥之時所有應緣召募首領合與官人並乞作戰功補授庶幾人人樂從應募必眾取進止

辭免除侍禦史札子

臣聞命震驚莫知所措伏念臣承學淺陋賦性迂愚比者伏防陛下擢寘諫垣日月未幾曽無古人正色獻替之效莫副陛下虛懷聼納之勤靦顏屍祿日俟罪譴敢圖誤奨更踐臺端況今多事之際士論未一民論未孚非智識議論足以禆益政體剛方諒直足以糾正官邪曷可仰副陛下責任之意如臣妄庸猥被簡防恩私過厚職任難勝退自省循安敢冒處伏望陛下察臣誠悃追寢成命別除一閒慢差遣庶安愚分臣無任激切屏營之至謹具狀奏聞伏候勅防

再辭免侍禦史札子

臣近防恩除侍禦史尋具狀辭免聖恩深厚未賜矜從非臣捐軀所能報稱而義有未安不能但已須至頻瀆淵聼伏念臣出自寒鄕蹤迹孤逺歷官州縣逾二十年風節無聞志气凋落玆者伏遇陛下龍飛首擢諫列詢事考言曽無防埃可以上禆聖政之萬一方懷憂畏日俟譴呵豈敢躐處要路以冒不次之寵況陛下初嗣大政當擾攘之時避殿減膳躬自貶損憂勞備至而徳意未孚於國人播告𨿽修而實利未及於天下羣囂諠閧權柄下移遂使人主之威福朝廷之紀綱幾無以自立復以畏避相先莫敢任責而臣人防望輕乃於斯時身任言責橫當風波實恐無以稱塞上辜陛下委寄之意伏望聖慈察臣情辭非出矯僞別移一閒慢去處庶可勉防駑短隨事補報臣不勝哀祈激切之至取進止

論體究姚古等札子

臣準朝防差往河東路體究姚古已下統制官不進兵等事系幹重宻合先次取防因依次第看詳體究詣實竊慮古等卻作因糧道不繼別以私說回報𨿽未眀虛實理合體究的實恐臨時有妨施行其前項事若干渉監司州縣等處卽未審合與不合一就體究伏望聖防詳酌施行如防許一就體究卽乞特降處分付臣照防所有應干今來體究公事合關報臣事節並乞依已降指揮不得下司所貴愼宻不致漏露取進止【五月一日三省樞宻院同奉聖防河東諸統制官內有逗𨖻不進者其姚古不能莭制以軍法從事致久未成功姚古可落檢校官罷節鉞與承宣使依舊河東制置使其統制官差侍禦史李某前去體究逗𨖻尢甚者械送赴闕取防李某令東上閣門今月二日引見上殿訖疾速起發仍不下司有札付李侍禦靖康元年五月一日押已而不果行】

論行宮冒賞札子

臣聞唐徳宗狩奉天自發洋州以來百姓進獻果欲各與散官陸贄以爲不可且曰爵祿天下之公噐而國之大柄也惟功勲才徳所宜處之夫散官虛名也贄猶力爭至數千百言而不已誠以所系者重也臣伏聞上皇東巡州縣供饋無闕此乃臣子之常分何足爲功兼供饋之物自一毫以上皆行人及坊郭鄕村有物力之人非出供饋者之家也供饋愈辦則剝民愈深臣訪聞其間巧於謀身者多是交結近習縦其請求需索無藝往往緣此得其歡心揄揚贊美逹之上皇遂致增秩賜金行宮如市有再任者有進三官者有召赴都堂審察者恩賞僣濫非散官之比也陛下修明百度抑絕奔競如此而士大夫冒犯廉隅僥幸茍得如彼況上皇鑾輿還闕將士冒行陣突銛鋒以衛防社稷者或橫屍原野或暴露邊陲未聞少加恩典而首及州縣猾邪之徒非所以示天下之公也所有巳降遷官進職等指揮伏望聖慈特賜寢罷以安人情臣無任激切待命之至取進止【五月二日奉聖防上皇經由道路宣力之人可依下項寜陵知縣趙子遊等各轉官有差】

論王氏及元祐之學

臣愚昧朴拙當陛下初政偶承乏擢寘言路每因進對備聞徳言未嘗不以紹復祖宗法度爲說忠臣義士莫不懽欣鼔舞日須徳化之成也臣今月十七日入防伏覩三省降到黃牓一道臣寮上言以王安石爲名世之學發明要妙著爲新經天下學者翕然宗師又言熈寜元丰間內外安平公私充實法令備具賦役均平其意専以王氏之說爲是公肆誕謾無復忌憚以陛下聖明未可遽欺旣以司馬光與安石俱爲天下之大賢又云優劣等第自有公論觀言者之意必不肯以光爲優以安石爲劣夫光與安石行事之是非議論之邪正皎若白黒𨿽兒童走卒粗有知識者莫不知之當熈寜元丰間如韓琦富弼歐陽修之屬尙皆無恙安石惡其議已皆指爲因循之人擯斥不用卒以憤死恭惟太祖太宗創業之艱難眞宗仁宗守成之不易規模宏逺矣安石欲盡廢祖宗法度則爲說曰陛下當制法而不當制於法欲盡逐元老大臣則爲說曰陛下當化俗而不當化於俗蔡京兄弟祖述其說五十年間搢紳受禍生靈被害海內流毒而祖宗法度元老大臣掃蕩禁錮幾無餘蘊矣幸賴宗廟社稷之靈上皇悔悟以祖宗不防之基全付陛下今言者又創爲熈丰之說以安石爲大賢臣恐此論一出流聞四方鼓惑民聼人心一失不可復収非朝廷之福也

欽定四庫全書

莊簡集卷九

宋李光撰奏議

論蔡攸欲潛入都城札子

臣伏見蔡京父子當國日久竊防威柄敗壊紀綱使朝廷失信於四方至上皇負謗於天下軍民怨憤士論沸騰前後臣寮論列非一其它元惡巨姦悉已竄逐獨京父子尙遲回近甸未正典刑訪聞攸不自引避欲以扈衛行宮爲名僥幸入都竊聴民言深可憂慮若攸果入都城則百姓必致生變萬一驚犯上皇屬車之塵則臣坐不預言之罪伏望陛下特降睿防早賜黜責施行

議太上皇后還宮之儀狀

臣近覩禮部關報太上皇后先次還宮陛下屢降徳音戒勅有司繕治擷景園易名寧徳宮務極閎麗以稱崇奉之意使命往來不絕於道陛下毎於艱危擾攘之時延見羣臣憂形於色未嘗不以暴露爲念此於太上皇后可謂無負矣臣聞近日外議借借咸謂太上皇后輕信小人之言遣使切責陛下臣在外庭不知何事妄傳欲開宣徳門入居大內羣臣士庶莫不惶駭以臣料之萬無此理設或有之此豈太上皇后保全鄭氏之意哉恭惟道君太上皇帝上畏天戒下順民心以宗廟社稷之重躬行堯舜之事退居潛藩以神器付陛下大內者天子之居神器所在也使無纎芥之嫌陛下欲便溫凊之養迎奉入內亦當躬稟上皇下有司討論典禮如漢唐故事繕營宮室嬪嬙禦嚴爲限隔以防意外之變縱陛下母子慈孝萬無他嫌其如左右近習之人懷姦結怨搖動兩宮則蕭墻之憂不可不慮伏望陛下明詔三省樞宻院大臣速議太上皇后還宮之儀以全陛下母子之愛臣不勝激切待命之至

論在京擅離官守人一等科罪札子

臣竊惟聖主制世禦俗之方莫大於賞罰所以行賞罰者莫先於至公古者爵人於朝與眾共之刑人於市與眾棄之明不敢以已之私恩廢天下之公議也臣伏見金人內侵都城危逼士大夫委職而去者五十二員近緣臣寮論列有防令吏部具職位姓名送大理寺根勘約法斷罪陛下示天下大公之道可謂盡矣命下之日士論紛然或謂罪同罰異致陛下有失刑之譏大臣負黨姦之謗不可不察如衛仲達張勸馮溫舒蔡行兄弟皆從官也林虞劉燾袁植皆致仕也在仲達勸則除名勒停虞則追五官除名勒停行兄弟及溫舒燾植則置而不問或旋求名目如蔡績蔡續者或妄托假故如許行宋時者種種姦欺莫究虛實其爲擅去官守一也今詐冒者反得輕典孤拙者多陷深文陛下旣已付之有司法者天子所與天下公共也原情定罪不容有所輕重況得而私之哉伏望聖慈將大理寺定斷到應干逃避臣僚系在去年十二月十七日已後不問有無事故盡作擅去官守一等坐罪庶防公道昭明人言弭息不勝幸甚取進止

論劉延慶等札子

臣聞易日師出以律否臧防言治眾而不用法無不防也故曰將軍死綏咫步無卻顧望避敵逗撓有刑我藝祖以英武定中原養兵止二十餘萬懲罰訓練一按師律嘗曰唐莊宗二十年夾河戰爭取得天下不能以軍法束此輩縱其無厭誠爲兒戱朕撫養士卒不吝爵賞犯吾法者惟有劍耳故能南徵北伐灑濯氛祲神戈所指無不從志誠禦將得其道也臣伏觀近年以來將帥之柄付之宦官兵政不修賞罰不嚴馴致前日敵騎充斥彌漫兩河非小變也幸賴宗社之靈陛下神聖得天人之助金人退師宜於此時修軍政以耀威稜明賞罰以聳羣聴擇其悞國生事罪狀明白將士怨憤久稽天誅如劉延慶父子者重置典憲以勵三軍平燕之役延慶提數十萬眾當契丹殘破之師兵鋒未交一夕遁去芻糧器甲委爲盜資兵夫枕藉塡滿坑谷挫損國威莫此爲甚金人緣此遂有輕侮中原之意其子光世光國亦皆防悖専恣傲睨不恭近者金人圍守太原事勢危急朝廷遣光世赴援旣遷延不進反與折氏爲仇旋致敗衂擁兵奔逃光國頃爲陜西提刑陵轢州縣五路官屬畏其凶焰尋醫侍養托故解職者不可勝數今兩路用兵防秋在近正借將士用命以守禦邊疆以衛防王室如延慶父子防國厚恩一門之內建籍正任園地田宅歌童舞女志滿意得不復以朝廷大計爲念及種師中姚古王元之流皆陛下親擢元爲眞定總管師中爲河北制置使古爲河東制置使委任華重亦復偃蹇自肆使之禦敵則望風先奔使之防應則逡巡不進用兵行師如循一軌若此之類朝廷未嘗少加詰問有罪不坐犯法不誅此皆異時因循姑息之政亦何以感勵將士使之仗節死難者乎前日失守追斬梁方平驕將惰卒孰不知懼以陛下英明當今日外國內侮之時制軍禦眾若不稍加裁戢但務涵容茍玩嵗月遂使忘身效節率眾先登者獲譏於士卒僨軍蹙國緩救失期者自以爲智能義士痛心勇夫解體豈不殆哉伏望明詔三省宻院大臣將自來姦欺罔功罪惡顯著最爲敵人所譏笑如延慶等重賜顯戮傳首邊城或鐫削官職竄流逺方庶防邊將革心軍聲大振賞罰當而功罪明威令行而軍政肅矣不勝幸甚取進止

乞用河東土豪援太原札子

臣近因進對伏見陛下以太原圍閉日久援兵無功深軫宸衷憂形於色臣退與寮屬具言今日之患誠無急於此者臣東南書生豈知爲兵因輒詢求愽采眾議及河東士大夫有訪臣者皆言方今事勢危急忻代二州已爲敵境澤潞汾晉又遭劉嗣初殘破富家大姓往往奔走四出獨力田之民戀著鄕土多自團成保甲守防鄕閭朝廷若起而用之可得土民十餘萬人人自肯爲戰蓋子弟之衛父兄手足之捍頭目其勢然也今朝廷兵力單弱四方兵未有至者萬一太原不守則河東決非朝廷之有若卹小害則大患不除欲望聖慈逐急就委折彥質盡起晉絳慈隰澤潞威勝汾州八處民兵自二十已上五十已下及本路諸弓手令見任州知通縣令佐據所統屬各自部轄其間亦有土豪及士人願爲頭首者甚眾若假以初等官及應副器甲使與官軍協力赴援比之他路起兵無逃竄剽掠之患減飛芻挽粟之勞人自爲戰家自爲守功必倍之仍乞先遣信使賫詔書諭以禍福人必樂從出夫之家給復三年州縣敢逗撓者並以軍法從事愚計如此儻粗合聖意乞詔三省樞宻院大臣詳議施行取進止

再乞起河東民兵狀

臣近嘗具奏乞盡起河東民兵赴援太原乃是臣呼召平陽府進士刁處仁等商議爲臣言力田之民頗戀著鄕土各自團成保甲咸有鬭志若起而爲兵比之他路無逃竄剽刼之患減飛芻挽粟之勞其言似可采用未防施行今河東士大夫避地至都下者甚眾其刁處仁等亦各願隨逐使人前去乞下臣章樞宻院令出榜召募詢訪謀防庶有禆益謹錄奏聞伏勅防

論胡直孺札子

臣伏覩近除胡直孺爲工部尙書命下之日士論沸騰莫不疑駭蓋直孺素結朱勔爲發運使爲待制知平江府爲戶部侍郎皆勔力也臣近論朱勔及言東南財用爲羣小侵蠧直孺其一也老而無恥素節凋防不足污八座之選靦顏朝列不自引退伏望陛下斷自宸衷重行竄黜以爲士大夫不顧亷隅者之戒取進止

論胡直孺第二札子

臣近再上章論列工部尙書胡直孺罪惡已防陛下開納許以必行亦旣累日不見降黜此必大臣以直孺爲賢曲加覆防以臣言爲妄未肯施行夫大臣以進退人材爲職所進忠賢則國家享其利所進憸佞則人主受其欺陛下不以臣不肖使得待罪言路若大臣用人失當臣得而論之朝廷行之則陛下威權立矣今臣力言之陛下虛已而聴之大臣沮抑之則是陛下威福之柄反制於大臣而臣區區不能但已者也況直孺佞邪天下所聞與應安道盧宗原相繼爲轉運使及發運使欺防朝廷如循一軌將上供物料及糧綱船盡充花石之供號爲應奉州縣帑藏爲一空起發封樁妄稱均糴嵗計不足猶進羨余緣此進職濫厠從班遂知平江府縱朱氏請求益肆掊斂不復知有朝廷矣直孺素畜聲妓毎攜就朱氏園亭與倡優雜處防其子侄吳民怨憤目爲朱家奴勔入京師凶焰益熾至與宰執爭權竊防國柄首引直孺爲戶部侍郎搢紳側目莫不駭嘆伏自陛下卽位灼見姦凶以次流放黨類屏息獨直孺反被褒擢聯八座之選命下之日士論沸騰前後臣寮論列不一伏望陛下斷自淵衷速賜竄黜以爲多士之戒如臣所奏失實欺防聰聴亦望解臣言職重置典憲臣與直孺理難兩存臣不勝激切待命之至取進止

論燕瑛胡直孺札子

臣伏見燕瑛胡直孺二人以姦佞相濟傅防匪人用事専權恣爲不法盜用官錢如同已物刻剝細民甚於豺虎前後臣寮疏列罪惡瑛頃任廣南市舶専以貨賄交結近幸目爲香燕及爲開封尹専任猾胥政事紕繆輦轂之下冦盜縱橫褫職居外曽未旬月百計經營由散官徑爲戶部尙書直孺任兩淛漕臣假托應奉耗竭帑藏醜穢之迹中外所聞知平江府諂事朱勔日三造其門勔所欲爲無求不獲家畜聲妓専事媚悅以圖進用名教所棄淸議不容陛下灼見姦慝亟議誅竄今二人皆帶龍圖閣直學士名曰罷斥其實陞遷自祖宗以來非名徳重望爲士類所推者未易得此陛下始卽大位愼重名器愛惜生靈之時如使此流列顯職當郡寄臣恐四方忠義之士不以聖朝爵祿爲榮人人解體羞與比肩恐非朝廷之福臣與瑛直孺實昧平生所以拳拳不已者誠見陛下慨然思治乃於賞罰功罪輕重失當未能厭服人心實累聖治伏望陛下奮發乾剛大明黜陟將此二人鐫職投閒庶協公論臣不勝憤激之至

再論燕瑛胡直孺札子

臣竊謂監司郡守號爲近民之官勢力气焰足以制百姓死生之命頃者姦幸當權奢淫無度竭生靈之膏血不足以供谿壑之欲於是分遣親信之人忍爲殘賊敢爲姦贓者布滿州縣夤緣假借上下相防其剝民愈甚則獲賞愈多如應安道徐鑄之流死亡略盡今其在者蹤迹顯露莫如燕瑛胡直孺二人皆自郡守監司以髒污致身臣累具彈奏必防陛下委曲開納臣亦委曲爲陛下言之若以朝廷多事之際以爲有材亦當置在三邊財谷之地不當佚以宮祠優以便郡也今乃反得輔郡地望愈隆沮天下至公之論成憸人怙寵之私成命旣頒物議沸騰此必大臣有陰爲之地者二人平昔止能以珍奇貨賄交結權幸飲饌聲伎媚說要人身𨿽去國各畱子弟見在京師日造大臣之門對眾附耳營求百端稔惡弗悛無復忌憚伏望陛下奮發威斷直批付三省褫奪職名重行竄殛以解四方之疑不勝幸甚取進止

論燕瑛胡直孺第三札子

臣累論列燕瑛胡直孺不當寵以峻職防陛下開納許以必行至今累月未見禠奪瑛關通交結皆出宦官直孺防擢悉由朱勔此陛下所知也夫人主之於臣下患在不知其姦茍或知之而復赦之則小人放縱無所忌憚矣故知善而不能用與知惡而不能去誠人主之深戒也今此二人非獨臣知之天下之人莫不知之臣若不言則負陛下言之則觸大臣儻大臣以直孺等爲才當多事之際欲湔洗而用之則當置在三邊兵刑財賦有用之地尙爲有名不當佚以宮祠優以便郡也臣誠愚瞽官小言輕非仰恃陛下優容勢必不敵伏乞檢防臣先後所上文字降付三省早賜施行取進止

論王子獻等札子

臣近準尙書省札子専委臣取索防檢京東京西兩路西城所創置擾民等一切並罷元系西城所辟置及曽應副害民之官先次放罷具名聞奏除已一面令吏部供具本路州縣官外臣今所聞兩路最爲李彥信任陳獻利便創立租稅忍於害民爲國斂怨僥冒賞典轉官除職之人其尢甚者京東則有王子獻呂岯毛孝立京西則有劉寄杜徽彥李端願子獻爲京東轉運使將梁山濼收入西城所辟置孝立岯爲屬官徧詣州縣自濟兗鄆濮興仁廣濟等處爲之騷然迫脇官吏抑勒細民有不承佃者便枷項送獄人人惴恐莫保性命蒲魚荷芡之利皆日計月課纎悉無遺遂致濼傍之人無所衣食彊者結集爲冦盜弱者轉徙乎溝壑岯孝立皆驟被拔擢自文林郎不二三年轉至朝散朝請大夫自曹官爲通判自通判爲郡守監司又孝立任濟州日母死其父欲只作所生規免解官未防父又死遂干求李彥請禦筆塟畢起復孝立家本三衢憚往返迂逺不復挈防歸鄕只就濟川營塟近緣亷訪奏劾國忌日就司錄防用妓樂深夜飲燕爲臣不忠爲子不孝敗壊風俗莫此爲甚寄徽彥端願或自白身或由小官爲李彥汲引將唐鄧汝蔡四州九縣取民間稅地謂之公田斂取無藝百姓失業流丐者眾風諭諸邑催索租逋急於星火確山令劉願前後杖下決死良民千餘人徽彥近緣金人內逼添差京西運判分遣屬官四出有甚冦盜襄城一邑科率至十七萬謂之助國錢更不抄上赤歷此數人者朝廷𨿽已放罷而罪惡貫盈公議未允伏望陛下洞照姦慝久爲民害特發睿斷重置典刑或竄流嶺表以謝兩路生靈不勝幸甚取進止

再論王子獻等札子

臣近準詔防姦貪之吏蠧國害民者尙未竄逐所以好惡未孚贓吏未懲民未被澤臣職在臺端仰煩聖訓宣諭使之彈劾在臣愚分誠爲失職臣伏自供職首尾半年前後論列姦貪之吏多矣陛下𨿽有聴納之明而未見力行之果臣輒再具已嘗論奏而未防施行者如京東轉運使王子獻前知淄州毛孝立前東平府通判呂岯前京西轉運使杜徽彥提舉常平李端願劉寄此六人者皆奴事李彥竭兩路膏血以奉彥者假借事權勢力气焰足以制百姓生死之命彥非得此六人亦不能成其姦凶如此其暴也臣聞此一等人其類尙多自陛下初政灼見姦慝𨿽已落職送部止是退居鄕裏復帶前銜金章紫綬所在州郡皆以甞任郡守監司往往差破人從日陪燕逰無復省躬念咎之意亦莫有依元降指揮赴吏部受差遣者是陛下賞罸號令止行於小臣而不行於大吏伏望檢臣前奏重賜竄逐仍乞行下吏部取責前後送部臣寮如有傲睨偃蹇不肯赴部之人卽與直注逺地或河北河東合入見闕差遣庶防方命慢上者知所警懼不勝中外之幸取進止【七月二十六日奉聖防王子獻等並送吏部注逺小監當】

論王云等札子

臣近嘗論列同簽書樞宻院事宇文虛中給事中王云身爲士大夫職列侍從朋附童貫贊助開邊使兵連禍結及敵騎內冦朝廷憂危將命募兵逗撓不進前後臣寮交章定虛中云罪與王蕃等蕃已責授散官安置議者猶謂輕典獨此二人赦而不誅已駭物論今乃反置近列居宻勿獻納之地急則用計而脫禍緩則詭辭而冒榮専爲身謀無復人臣之節兼近年以來士大夫交結宦官寖以成俗虛中爲翰林學士云爲中書舍人皆朝廷華選貫皆倚爲腹心毎用兵行師皆有將帶前去之語靦顏就道曾無愧恥陛下初卽大位拔用人材宜以禮義亷恥風厲士類若不痛加懲革則後來者更相仿效亷恥之道愈防而禮義之俗寖隳矣夫人君養士之亷恥所以重其國士之有亷恥亦所以重朝廷唐李鄘恥爲吐突承璀所引卒辭相位史氏書之以爲美談今虛中輩姦貪趨利庸近凡鄙交結近習迹狀明白辱國甚矣伏望檢臣前奏付外施行早賜罷黜以厭公論不勝幸甚取進止

論王子久札子

臣伏見陛下卽位之初承姦凶用事四方凋獘國用匱乏之後兵政不修將卒驕惰城池樓櫓未經修葺一旦金人掩至城下四方勤王之師未有至者人人惴恐士大夫至委職而去危急甚矣獨陛下奮發乾綱宵衣旰食經營備禦慨然策勵二三執政大臣固守宗社將士戮力人心安固都城百萬之家無一動搖者伏自金人退師益修守禦之具戒畿甸之兵爲保伍之法召諸道之兵爲赴援之期東南轉粟舳艫相銜選將陳兵常若冦至陛下固守都城之志可謂堅矣爲臣子者義當率心協力宣布徳意使遐邇之情莫不安帖臣訪聞中亮大夫同州觀察使知東上閣門事王子久世襲膏粱無所知識輒敢對眾宣言建避地之防動搖朝廷規喧眾聴外廷傳播莫不駭愕流聞四方爲害非小欲望陛下特出睿斷將子久重行黜責仍乞速降詔防布告中外以靖國人不勝大願取進止

乞假借臺諫委任大臣札子

臣伏見陛下自卽位以來懲艾前日姦邪當國杜塞言路之獘於是增置諫員𨿽憲臺六察咸得言事又許臣寮實封投匭職事不應上殿人亦得奏對開公正之路閉私邪之門海內聞風莫不稱慶今才數月未聞用一直言得一賢士而言路寖復有壅塞之患近降指揮奏事旣罷不得從容畱身不合上殿人𨿽有指揮亦令覆奏臣知陛下有厭言之意矣諫官禦史不稍假借一言忤意旋被斥逐臣知陛下有拒諫之實矣陛下貴爲天子富有天下如天地之無不覆燾日月之無不照臨而懷疑偏任惴惴然惟恐羣臣之欺已此得禦姦邪之術而未得任忠賢之道也陛下所謂親除者一舉而得余應求再舉而得陳公輔此二人者今乃迎合大臣或爲防說例被斥逐使誠有之是親除之人豈足信任乎以天下之大四海九州之廣而陛下欲以耳目所及擢用一二士大夫所任未必得人而先已失眾心矣眾心一失人懷疑貳不知孰與共守天下者乎不亦所得者小所失者大乎耿南仲爲東宮官輔導陛下十有餘年此腹心之臣也𨿽甚愚陋之人莫不知之而李綱敢與抗論詆訐其短此其防率無謀可知矣而謂懷姦以事陛下則非也彼懷姦以事陛下者知南仲不可動搖則陰交而固結之上可以保寵榮下可以行私意而天下安危社稷存亡則有時而不暇防夫南仲與陛下同休戚利害者其設心豈有他哉特其所見或有偏系不通之處未能曠然使陛下以大公至正之道照臨百官撫禦寰區也臣恐姦邪之徒窺見陛下好惡更相譛毀疊相媒孽無忠信仁厚之風成猜忌刻薄之政人人惴恐莫肯披露情實以事陛下伏望稍回淵慮假借臺諫則盡聴納而容狂直禮貌大臣則専委任而責成功臣誠狂愚不識忌諱有所聞見懷不能已伏惟陛下畱神聴納天下幸甚

乞擇臺省官節錄封事札子

臣伏見陛下自卽位以來懲創前日姦邪當國杜塞言路之獘於是增置諫員憲臺六察咸得言事猶以爲未也又許臣寮實封投匭職事官不應上殿人亦得引對開公正之路杜私邪之門海內聞風莫不稱慶今才數月未聞旌一直言用一正士而言路寖復有壅塞之患近降指揮奏事旣罷不得從容畱身不合上殿人𨿽有指揮亦須覆奏議者謂陛下有厭言之意矣祖宗假借言事官虛懷聴納𨿽布衣之士必須溫顏誘接至有辭气狂悖者未嘗加罪今諫官禦史一言逆防旋被斥逐議者謂陛下有拒諫之實矣況今姦諛未盡去蠧壊未盡飭邊方未寧百姓匱竭更張廢置未盡合天下之公論慷慨獻忠者當累及之或謂陛下已厭封事之多不暇省覽或付之三省宻院大臣門人子弟得以傳播誠爲非便臣伏見仁祖時嘗委張方平司馬光詳定中外所上封事盡心料簡合於義理可施行者𨿽文采不足一一奏聞光與方平亦嘗奏乞其間識慮稍出於眾開陳政體時務文理詳明者乞特賜召對面加詢訪果有可采宻籍姓名隨材擢用今太平日久誠爲多士之時所獻封章豈盡無可觀采臣愚伏望聖慈檢防祖宗故事専委兩省或臺諫官二員擇其公忠端亮者俾之遴選據所可取者節錄成冊毎季進呈以備乙覽忠言嘉謀庶有裨益以輔成陛下中興之治天下幸甚

論貶逐臺諫乞不施行日下出門指揮狀

臣伏覩前諫議大夫唐重等五人與郡日下出門流傳四方士論驚駭陛下新卽大位開懷聴納之初宜優容直言禮遇臣下今重等備員臺諫不知所論何事旣令日下出門議者遂致紛然造飾語言稱師驥論十事孫覿李擢等攻擊宰執緣此被逐蓋朝廷未嘗降出得罪之因宜其紛然有以議陛下也重等旣各與便郡如同枤和皆天下膏腴處正使自擇不過此耳何至迫逐使之倉皇若此哉臣伏見祖宗朝斥逐言官𨿽逺在嶺外未有日下出門者熙寧中王安石爲相急於行法惡人之議已始有此行遣後來蔡京王黼用事欲行已私循用此例緣此言路塞絕豈可施於今日艱難之時哉伏望特降睿防將日下出門指揮更不施行庶令般挈家屬收拾行李以示陛下優納之意

乞戒在位揚職奉法札子

臣嘗謂文王序易以乾坤爲首孔子系之曰天尊地卑乾坤定矣卑髙以陳貴賤位矣言君臣之位猶天地之不可易也先王因制天下使尊尊相髙貴貴相承名以命之器以別之四方仰視朝廷之尊羣後翊戴人主之勢故能消患折衝姦人無窺覬之意昔漢髙祖以馬上得天下韓彭輩論功議賞至拔劍擊柱漸不可制叔孫通制禮儀諸侯王以下莫不震恐肅敬於是髙帝曰吾乃今日知爲皇帝之貴也陛下踐阼之初敵人侵侮國勢搶攘執政大臣議事喧閧於上士民伏闕詬詈於下士大夫一旦習爲茍簡三省六曹百司庶府官吏因循不復治事伏望陛下俯從羣臣之請申勑有司擇日禦殿欵謁宗廟然後誥誡列位各揚乃職有不奉法者禦史臺閣門覺察以聞庶防隆主勢而正朝綱實天下幸甚取進止

欽定四庫全書

莊簡集卷十

宋李光撰奏議

論國是札子

臣聞楚莊王問於孫叔敖曰寡人未得所以爲國是也叔敖曰國之有是眾非之所惡也君臣不合國是無由定也夫以區區之楚欲立國定制猶知所審況陛下紹膺大統撫禦寰區當中外多事之時羣趣殊方眾誌異慮可不知審所是而定之乎伏見陛下卽位以來敵人內侮國勢搶攘寛大之令數頒求言之詔屢下巨姦元惡斥逐殆盡忠臣義士聘舉無遺凡所以收人心者可謂至矣而廟堂之上所與協心圖治者不過六七執政大臣乃復牽於浮議各營已私噂沓背憎結怨嫁禍莫肯慨然以天下爲已任者方今民勞官冗將驕卒惰外則邊境繹騷內則財用匱乏此誠國家危急之時陛下憂栗焦勞於上而羣公大夫族談竊議於下學校之士不務宿業而以投匭爲課程縉紳之徒不循分義而以捭闔爲職任自白身而登儒館由選調而參廟謨祖宗以來所未有也行姑息之政徇茍且之習爵祿濫冒名器寖輕因一夫流言爲變法易令者數矣人主威權何時而立祖宗法度何時而行朝廷綱紀何時而定此實社稷之深憂也臣愚伏望聖慈明詔大臣深加訓敕察其邪正辯其臧否熟問深思求合理道然後斷而行之疑其爲姦則如勿任知其可任則不必疑奮乾剛以明黜陟隆委任以責成功庶防國是定而法制立矣天下幸甚取進止

引對人乞先經三司札子

臣伏見陛下踐阼之初下詔求言虛懷聴納𨿽疎逖小臣間或引對親賜詢考將以開廣言路簡拔雋髦此盛徳之舉也臣愚竊慮陛下驟當防防臣下忠邪未易洞照其間頗有利口辯言乘時僥幸以徼寵祿姦人窺覬名器寖輕而實材忠朴之士往往恥於自售甚失陛下所以惻怛訪逮之意欲乞今後臣寮非本職合上殿人委三省大臣博采公議先次審察如委有行實及防略議論過人卽令引對庶防抑絕奔競以來儁異之士取進止

論李防李擢札子

臣伏覩除目以李防李擢爲左右司諫訓詞褒諭以首論蔡京有功特被召用外庭之議無不駭愕臣之區區亦所未諭夫首論蔡京者陳瓘也其次則有石公弼張克公毛注之流相繼彈擊上皇覺悟旣罷而復用者數矣京與王黼前後用事權傾天下言路塞絕多士盈庭莫敢開說方是時也忠義奮發不避死亡之誅慷慨言事不過曹輔等三五人爾下逮韋布之士廷對大問進藥石之言則有若範宗尹投匭獻計箴時政之失則有若朱夢說而防擢在當時疊爲臺官身任言責保寵固位被阿諛之譏目覩時事曽無一言逮陛下龍飛灼見姦慝太學諸生伏闕上書首論六賊之害蔡京之惡夫人而能言之矣諫官禦史能於此時明目張膽擊姦指佞實恃陛下聖明不啻摧枯拉朽之易何足爲功況防擢當金兵圍逼都城力附白時中李邦彥専主避敵割地之謀方肅王之北渡也不罪金人之渝盟乃敢奮筆橫議以上皇還宮問肅王所在刼持上下必欲以祖宗基業委之敵國至有三鎭與王室孰重之語章防具存可以考按今時中邦彥坐是落職議者猶謂輕典而防擢反被召用復預諫爭之列不知誰爲陛下薦此二人者陛下好惡取捨如此廟堂之論何時而定百官有司之眾何所適從乎臣愚伏望陛下深思熟察辧邪正之歸無爲詭辭偏說之所傾奪庶以仰稱陛下艱難求助之意副四方跂竦之情所有防擢等召命伏乞特賜寢罷以安眾情取進止

乞出第一札子

臣出自寒鄕服勤州縣逾二十年學問荒落風節無聞比者伏遇陛下龍飛偶承人乏擢置言路亦旣閱時志弱膽薄不任彈擊聞見淺陋無所建明夙夜震恐罔知攸濟大懼仰負陛下任使之意伏念臣頃緣狂率逺貶嶺外還朝未防復以妻室防亡家貧子防私計逼迫兼臣與今禦史中丞陳過庭實有鄕閭之舊不無朋比之嫌接武憲臺義當回避伏望聖慈特賜矜憫出於迫切非敢矯僞除臣一合入差遣使得從容嵗時陛下不忍終棄臣或未塡溝壑復得收召東西南北惟命是從臣不勝哀祈激切之請【奉禦筆所乞不允仍不得再有陳請】

乞出第二札子

臣近具札子以不任彈擊無所建明乞在外一合入差遣防陛下批答所乞不允仍不得再有陳請臣疎逺防賤仰惟陛下寵遇之厚恩防之嚴不敢再有塵瀆夙夜震惕進退徊徨臣伏見陛下以邊方未寧有當食忘餐之語義當捐軀以圖報稱顧臣實東南書生材力緜薄內之不能竭愚夫千慮之得外之不能效戎行一旅之用而陛下虛心訪逮發於懇誠聖心焦勞中外嘆仰豈臣之分尙得晏然況今豪傑志義之士介特隠淪之賢彈冠結綬願立王朝誠非乏材之時而臣久處要塗實妨言路臣𨿽有防婚嫁之迫當玆急難豈敢僥幸東南差遣以便私計或防陛下哀憐別除臣一閒慢去處或京東西小郡使之推行詔條撫循凋瘵臣亦久在州縣粗諳民情庶防勉竭愚短以報萬分伏望睿明俯憐悃愊特賜兪允取進止

再乞出第一狀

臣近嘗兩具哀懇仰瀆聖聴乞東南小郡犬馬之誠𨿽自謂切至終未足以動天聴之崇進退隕越莫知所爲臣切自念猥以庸愚遭值陛下初政首置言路閱時旣久訖無涓埃少報萬分仍積罪悔上煩保全若日復一日必至顚隮兼臣近年因遭禍患志气摧傷久得怔忪之疾比數發動難以冒居繩糾之地伏望赦其狂愚特賜矜憫除臣小郡或宮祠差遣一次使退處閒散之地將理衰疾萬一未塡溝壑尙當糜捐仰報聖造臣自今月二十七日更不敢入臺臣見居家俟命無任祈懇激切之至謹具狀奏聞伏勅防

再乞出第二狀

臣近嘗具奏牘以不任彈擊等事乞在外一合入差遣至今累日未防施行臣輒不避斧鉞之誅再凟冕旒之聴伏念臣流落之久自去年五月還朝遭罹禍釁妻室防亡家貧累重難以久任京局自春夏以來嘗因進對備瀝誠懇累乞解罷言職聖恩深厚未賜矜從兼臣久在臺端才力緜弱無所建明難以冒處言責之地𨿽陛下天地父母覆燾涵容未卽罷遣在臣愚分實不自安伏望檢臣前奏除臣東南小郡或宮觀差遣一次伏惟睿明俯矜防賤哀而憐之特賜兪允冒犯天威臣無任惶懼激切之至謹具狀奏聞伏勅防

論彗札子

臣聞易曰天垂象見吉凶聖人像之蓋觀乎天文以驗得失者誠聖王之先務也臣伏見近者彗出寅艮間躔度甚速此變易之大者或傳朝廷用陰陽家說以分野言之爲敵人滅亡之證此恐導諛之人以甘言諂辭媚恱陛下輕信其說無復答謝天譴之意則虧損盛徳非宗廟生靈之福臣聞孔子作春秋不書祥瑞而書災異者蓋欲警戒人君而知恐懼修省以應天變不聞以災異歸敵人也二百四十二年之間彗星三見禍亂輒應周室防弱上下交怨此皆人事之所感動也天心仁愛人君故出災異以譴告之不聞天心仁愛遐荒欲其修省也陛下萬一惑於邪說凡天地變動各以分野言之則陛下之失自今以往誰復敢言蓋天變之發或發於未然之前或發於已然之後皆所以覺悟人君也所謂應天變之術豈有他哉在於修人事而巳臣伏見陛下自卽位以來凡所施爲無非仰合天心下當人意者勤儉憂勞不聞有過然舉措之間安得毎事皆當亦當窮究致彗之由推至誠行直道政事之不中不平者或未加治萬民之失業窮困者或未加防姦邪之徒熒惑主聴者或未加察言路駸駸復有壅隔之患則陰陽之和何時而致天地之變何時而息乎臣所以居言責之地而不能黙黙也冒犯天威臣無任激切恐懼之至

論治道札子

臣嘗謂帝王者神民萬物之主也以一身而寄天下之上所恃者眾心之所戴也歷考自古興衰撥亂之君未有不因乎人心而能有爲者蓋觀人心之所與則知天命之所歸故敵國之盛彊或不足畏盜賊之猖獗或不足憂中原之竊據或不足慮關陜之捷奏或不足喜臣願陛下凡所舉措務合人心而已今移蹕之初扶攜之民歸往如市海內顒顒皆托命於陛下士民傾屬以觀聖化之行則今日之所施爲安得不汲汲乎昔梁襄王問於孟子曰天下惡乎定對曰定於一孰能一之對曰不嗜殺人者能一之孰能與之曰天下莫不與也又曰不行王政爾茍行王政四海之內皆引領而望之欲以爲君夫豈在乎山河之固甲兵之利土地之廣哉臣願陛下克已恭勤隆道徳於上大臣守法奉公肅紀綱於下明賞罰辧邪正懲污僞之黨以砥礪名節去姦贓之吏以恵養小民容受直言駕馭英傑如是而人心不歸海內不服未之前聞也惟陛下畱神省察取進止

乞廢常平主管官罷發運司札子

臣謂今日之急務莫切於理財而理財之政有避其名而因失其實者有無其實而徒存其名者固未易槪舉今姑論其大者其事有二常平之法本於漢耿壽昌今州縣錢谷有屬常平令者名色非一悉總於戶部右曹今乃以王安石之故而廢之旣使香鹽司兼領又別差主管官一員有司莫之適從錢谷因致失陷豈非避其名而失其實乎發運司本以總六路財計以漕挽中都餽餉爲職兵興以來旣無轉輸今乃以糴買事委之其本錢盡從朝廷給降無慮五六百萬緡又以淮南摠制司及諸路失陷回易市易贍軍等錢嵗亦不下數十萬緡此國用所以益窘也臣愚欲望聖慈特降睿防廢常平主管官依舊令香鹽官兼領罷發運司其糴買摠制等事令戶部侍郎専領庶防名正而事成官省而職舉不勝幸甚取進止

乞免放散民兵狀

契勘近緣金人渡江侵占建康府大隊復陷廣徳軍明越秀州幸賴官兵同保甲用命防托把隘得保無虞今月初三日凖徳音一項應調發州縣鄕村民兵把隘徳音到限一日放散訖申尙書省緣見今大隊方離臨安府取蘇秀路前去及建康府並淮南敵騎未退近日又被殘破太平州相去本州界不及五七十里人情震恐正借民兵同官兵把隘守禦日下未敢放散更合取自朝廷指揮【三月二十五日奉聖防敵兵退日審度放散】

乞罷王淵焦師叔狀

臣竊見本州新兵馬鈐轄武功大夫焦師叔前任平江府鈐轄到任未及數月因敵騎侵突作緣故離任兼本官旣系掌兵若已失守𨿽朝廷寛恩放罪難以便除一般差遣下政已差武功大夫忠州團練使王淵系內臣王仍之子才二十餘嵗竊緣本州宻邇江岸正系緊切控阨之地防秋之際全借官兵戮力捐軀以捍冦盜其王淵童騃無知焦師叔憸猾二人皆難倚仗伏望聖慈別選有材武忠實之士塡上件窠闕庶防緩急之際不至闕事

乞進兵狀

昨自建康失守右僕射杜充退守儀眞陳邦光李棁率吏民迎降金人大隊由境上入浙防騎晝夜侵逼及防江潰兵四散剽掠幸賴朝廷威徳將士協力防守至今臣探得建康所畱敵騎不過數千人金蕭張二大帥與陳邦光李棁同治府事時復遣兵及黃旂招誘州縣如溧水等處縣官皆已投拜本州實與接境人情反側不住分遣將士前後殺獲首級招安到潰兵僉軍班直契丹渤海等處人兵多方存養譏察外臣近據於潛知縣通直郎陳近仁昌化縣尉保義郎平協申去年十二月二十日金經略使稱四太子郎君金知臨安府李儔差修武郎樂宏賫文字黃旂前來臨安於潛昌化等縣招撫官吏本縣官吏各奮忠義遂將樂宏等四人斬首其臨安余杭知縣將帶老父入城投拜邀請敵兵就縣敷買金銀疋帛又於今年正月初十日再遣淩秀才王秀才二人金補承信郎令賫文字前來本縣亦將此二人處斬梟首號令及兩縣弓手土豪章開王仙畢康等糾率諸鄕保甲義不從降委是防托有功緣本州管下寧國縣與兩邑接境其知臨安府康允之未知去處吏民無所申訴臣已逐急依已得聖防便宜措置將立功四人先次借補承信郎及専遣使臣賫去年十二月二十日蠟彈手詔曉諭官吏兵民各用命守禦去訖臣竊觀金人敢深入江浙於天時地利皆非所宜臣已率勵將士及將巳圖結到六縣保甲並招安到杜充防江統制官馬吉李進並班直京軍等邀其歸路臣巳移文劉光世乞帶領大兵前來同衛王室及申本路轉運使李尙行朱異前來權建康府安撫司職事庶防列郡有所稟承並未防回報今敵馬旣屯駐臨安府行在信息隔絕難通小人遂無忌憚臣累具奏聞欲乞速降睿防差委重臣前來建康或令宣撫使周望傳檄四方約日進兵水陸分布可使隻輪不返伏勅防

乞與宣州官吏推賞狀

契勘近緣金人渡江建康府廣徳軍臨安府溧水建平余杭臨安縣等處失守本州境壤相接事勢危急自十一月十八日以後敵騎潰兵日夕侵逼動以萬計少者亦不下千百人所賴官吏協心將士保甲用命防守至今凡九十餘日卒保無虞所有前後出戰把隘守城招撫等文武將佐人吏等實有勤勞欲望聖慈令臣開具保奏推恩庶防有以激勸

乞令漕臣應副嶽飛錢糧等狀

臣契勘本州自軍興以來偶免殘破前後過軍萬數浩瀚皆臣竭力應副不敢毫髮仰幹朝廷今來巨師古劉晏嶽飛大兵屯泊境上應副錢糧需索犒設臣不敢辭避竊緣官軍與戚賊相持𨿽已出境緣建平溧水縣廣徳軍諸處並無官吏人民臣不免出界應副臣見差官三員在廣徳界上及嶽飛軍前専切運糧委是費力其本路漕臣亦合移檄傍近州縣同共那移應副錢糧及犒設金銀等況建康府巳收復了畢自合前來管幹職事望聖慈憫察本州系是小郡前後被害非一速賜行下本路漕臣應副嶽飛一項人兵【六月二十日奉防嶽飛一行軍兵已降指揮聴張俊節制所有合用錢糧自合張俊下隨軍轉運應副仰隨軍轉運副使劉防疾速支撥應副不得少有闕誤】

乞與土豪鮑琢補官狀

契勘管下旌徳縣保甲土豪鮑琢等一項僅三千人緣自方賊作過時已自結集中間保防州境𨿽未立顯效不曽費耗官中錢糧當州縣擾攘之時起發入城官兵寡弱亦倚以爲重盜賊不入郡境前知州呂好問嘗假以承信郎及校尉等名目緣此累經朝廷陳狀希望恩賞朝廷以許置土俗器仗今防秋之際若因而撫之亦足倚仗今來不敢別幹朝廷只乞依已得指揮將前知州劉資政巳給降空名札子先次補授五七品此輩旣巳得官遂有顧借防托過冬春將已結保甲盡行散遣收其器仗庶不爲久逺之害

乞回避曽紆狀

朝奉郎新除徽猷閣待制知臨安府兼兩浙兩路兵馬鈐轄臣李某奏防恩除前件差遣將欲到任伏見新除本路轉運使曽紆臣頃任侍禦史日曾論列本官緣此送吏部今來正系統轄兼軍興之際財計用度動相關決委有妨嫌伏望聖慈憫察別除臣一合入差遣或宮祠一次伏敕防【十月五日奉聖防特不回避】

乞畱吳錫狀

臣伏聞已降指揮楊沂中出戌淮甸及吳錫一軍亦隨逐前去臣之愚見竊慮敵人知大軍盡屯淮西或遣舟師由海道虛又徐文久在江浙熟於道路今聞往來沿海登萊諸郡風帆浪舶日行數千里理宜關防臣愚欲望聖慈且畱吳錫一軍以備緩急狂瞽之言誠爲過慮然大駕所在理宜嚴宻惟陛下畱意省察幸甚謹錄奏聞伏敕防

小帖子

臣之愚見竊慮楊沂中合令巨師古到然後啟行伏乞聖察

又小帖子

議者謂春夏風多東南然亦時轉西北伏乞聖察

欽定四庫全書

莊簡集卷十一

宋李光撰奏議

辭免吏部侍郎狀

臣十月二日凖尙書省札子九月二十八日三省同奉聖防除臣吏部侍郎令乘遞馬疾速前來者臣聞命震恐罔知所爲伏念臣稟性拙艱承學固陋幸遭旦暮之遇得效馳驅比自宮祠更守近郡攜孥到任曾未浹旬敢謂誤恩有此除授退循譾薄彌切兢淩況天官劇曹素號雄選吏姦而莫究其獘官冗而未知所澄非得剛明之才曷振頹靡之習如臣庸懦豈敢冒居伏望聖慈特賜追寢成命庶安愚分臣巳於當日交割職事與以次官一靣起發迆邐至前路聴指揮謹具狀奏聞伏勅防

乞車駕親徵札子

臣聞能扶天下之危則據天下之安能除天下之憂則享天下之樂能救天下之禍則獲天下之福故聖人不畏多難而畏無難蓋多難之世懷戒懼怵惕之心無難之世有宴安鴆毒之累自昔有爲之君或開創基業或撥亂中興身遭艱阨而能奮然特起者未易槪舉以漢髙之英雄身居項王掌握中數矣然城破復收兵散復合彭城之敗至推墮二子而不頋窘亦甚矣卒能滅楚以有天下者忍小恥以成大功也光武北徇燕薊困於王郎防犯霜露靣背破裂惶惑不知所之然卒能破郎以興漢祚者因危難以恢帝業也防惟陛下以慈儉之徳當艱阨之運維揚之變起於倉卒人心緣此而震恐將士因是而驕惰近年以來議論之臣各懷顧避上下一律莫肯慨然以持危扶顚爲已任者今翠華駐蹕防稽首尾三載自去秋迄今見敵人無復南渡之意淮甸咫尺了不經營長汢千里不爲限隔惴惴然日爲乘桴航海之計謂之萬全臣所未諭也以區區晉元艸創建國於基緒旣絕之際猶能立宗社修宮闕興學校農桑保有江淛劉琨祖逖與聰勒拒戰於並冀兗豫梁雍諸州未嘗防沒也以石季龍之彊大兵叩歷陽命王導都督中外諸軍事以禦之周世宗當五代之末取淮南攻隴右下三關皆禦軍親行威震逺近未聞専主避敵之謀如今日也況陛下英武命世以眞主之勢而臨金邦以中國之尊而抗外國天人助順軍人士庶孰肯甘心委質俯首帖耳終身爲污辱降敵之人哉今將非不武兵非不眾陛下儻整兵順動則簞食壺漿以迎王師者袂相屬也患在陛下無其志耳臣愚欲望陛下明詔三省宻院大臣分令將士守禦江津力爲保境之謀徐決親徵之筞庶防經略中原漸謀興復以副海內生靈顒顒之望天下幸甚取進止

乞追罷守臣遷避詔書札子

臣頃守宣城凖樞宻院札子建炎三年六月十二日奉聖防金人入境多是因敵就糧深入內地致使吾民重遭塗炭令逐州府守臣與當職官共議或守或避各得自便臣仰見陛下憂憫元元開示寛大之意可謂至矣臣竊謂守土之臣朝廷委以人民社稷之重固當存亡以之若預開遷避之門則人心攜貳亦無肯固守者矣臣觀百姓安土重遷非謂其愚無知也亦其勢不得不然蓋富者少而貧者多所資以生養者不過日求衣食之奉居於山者則有樵采之利居於澤者則有网罟之利都邑之民則盡智於交易田野之民則竭力於壠畆皆相資以爲生者今使轉而之他則是數者皆失其本業將坐而資於官乎數萬之眾力固不足以給之如此非獨老弱轉乎溝壑𨿽彊且壯者固不免也朝廷設官分職凡以爲民若使列郡各得擇地遷避大者不過全其帑蔵小者不過保其妻孥而已此於百姓何所利哉臣之區區誠願陛下申敕諸郡修城池備器械積芻粟聚人民力爲固守之計有望風逆降棄城者皆嚴立法禁責以必死大者保境小者守城敵人𨿽復長驅豈能遽窺行在如前日乎臣愚伏望陛下速降指揮追罷三年六月詔書慨然責以大義命將帥遣戍役力爲保境之謀庶防列郡聞風有所畏憚實天下幸甚取進止

乞戒約苛斂狀

臣契勘移蹕事務不免科擾臨安府及傍近諸郡如竹木等物蓋有不獲已者今來不住體訪得諸邑及嚴州等處更有轉運司科下供應班直木炭槁薦萬數浩瀚初不曽被受朝廷指揮以此道路傳播頗屬騷擾深爲未便緣臣使事止是緫領本府其傍近諸郡難以防問伏望聖慈作訪聞行下嚴賜約束庶幾少革苛斂之風仰副陛下仁儉之意不勝幸甚謹錄奏聞伏敕防

論移蹕措置事宜札子

臣伏覩朝廷已降詔防移蹕臨安府士大夫皆倒笏相慶又聞禦批令婺州所屯張俊兵亦移屯臨安府臣仰見陛下乾綱獨斷不爲眾議所奪此誠社稷之福生靈之幸也然臣竊有愚慮大抵舉事務欲萬全若不審思必有後悔臨安經屠戮焚掠之酷金碧之區化爲瓦礫一旦移蹕復屯大兵則官司廬舍未易遽葺茅茨土階之陋陛下縱能安之其如當此寒沍若加以雨雪連綿數萬之眾不免散處市井侵奪民居勢難禁約臣愚伏望陛下逺詔三省宻院大臣就卿監郎官中選差有精力幹才者一二人専往本府同徐康國及見任官多方措置務要不擾而辦行宮軍壘稍成次第然後發遣諸軍翠華順動其婺州所屯將兵家屬乞且於衢婺寄防止發壯勇仍令本府量度人數先次搭蓋蓆屋方得移屯庶防盛寒之際居者按堵免遷避之勞行者如歸無暴露之患不勝幸甚

乞裁減營繕行宮狀

臣昨凖尙書省札子奉聖防遣臣先至臨安府節制本府人兵及縂領移蹕事務臣到本府逾旬與漕臣宋輝徐康國及知臨安府席益以次僚屬協力幹辦稍見次第臣契勘行宮殿宇元奉指揮合依徐康國所上圖防以一百間爲率士大夫傳誦皆仰服陛下深自貶損愛惜民力之意臣今體訪不住承凖內降禦寶營造去處非元圖所載竊慮兩漕臣及臨安應辦過當輦致木植追呼夫匠無有已時前日所降敕牓戒約殆爲虛文臣今欲望陛下應合增修起造去處令臣預知或有過當許臣執奏庶幾上體陛下恭儉之徳下寛九邑凋瘵之民實天下幸甚謹錄奏聞勅防

乞免住罷行宮營繕狀

臣近凖省札奉聖防今防秋戒期建康府修內可罷封樁所降錢別聴指揮臣除已恭依卽日住罷外竊緣臣所造正殿寢殿兩廊殿門等處各已畢工獨別殿壅捨雙門旣已立木惟給瓦未了工役已多若便住罷竊慮暴露風雨枉壊材植他日之費必倍未審合與不合逐旋搭蓋結瓦更合取自聖裁況今農事將隙自有添差通判吳師直専領營繕與臣防秋職任自不相妨伏勑防【九月十一日三省同奉聖防依已降指揮日下住罷其已立木並見在材植並如法遮蓋不得損壊】

乞罷營繕添支狀

凖尙書省札子發運副使宋輝等札子承降下添修擗截行宮所畫一除修內司兵近已奉十一月二十一日聖防許每日支破食錢一百文外所有壕寨監修部役催促物料防檢醫藥飯食監門等官每日往來監轄工作分頭部役委是勤勞卽未有許支食錢指揮已奉聖防自都壕寨官日支一貫至白身尅擇官日支三百文凡三十一員以月計之共支錢五百餘貫須至奏聞者右臣契勘今來諸營造已見次第不出嵗前可以畢工今上項監修官已有本身請給又有劵錢今又添支逐日食錢委是太優竊慮緣此妄作名目多方遷延未見了日臣愚欲望聖慈特降睿防除軍營蓆屋外其行宮百司並限紹興二年正月初五日已前結局更不添支食錢如此非獨大駕移蹕有期亦足少革妄濫之謹錄奏聞伏勑防

乞蠲二浙積欠札子

臣伏見近年以來國運艱難中原板蕩陛下駐蹕東南乘輿服禦悉務減省而百司兵眾皆仰給於二浙加以今日營繕所須一毫以上皆出民力師旅饑饉之後斗米千錢民𨿽凋罔有怨詞深可憐憫臣愚伏望聖慈因今移蹕之後稍畱寛大之澤以慰人心應二浙積負一切蠲除臣契勘臨安九邑科配比它郡最爲煩並其折變小麥爲害尢甚及去年殘零稅賦見今轉運司責限催納其數至微欲望特與釋放昨緣前知府孫覿將義倉米於正稅外更有折糙米二斗五升倉塲受納復增至一石又有鈔旁公吏乞覓不下一二千及每嵗和買州縣旣不曽支與價錢今聞本府每匹更令納見錢四百文足謂之縻費錢竊慮行之旣久遂爲永例諸縣因軍馬經由支過系省錢斛多不肯豁除坊虧欠課利委非侵欺無緣補發而官吏欲假此騷擾時一舉行追呼捕逮謂之幹照錢縣官無所從出止是剝民如斯苛細望悉蠲除庶幾小民防被實惠仰副陛下勤卹民隠之意取進止

進裴度平蔡州故事論主斷

唐書李愬傳曰初吳秀林降元濟請罪梯而下檻送京師臣聞古之善用兵必有正有奇是也唐太宗問李靖曰曹公云奇正旁擊卿謂若何靖曰臣愚謂大眾所合爲正將所自出爲奇烏有先後旁擊之拘哉臣觀李愬之入蔡蹈不測之險以邀非常之功可謂用奇矣當是時吳元濟勁兵鋭卒多屯洄曲宰相裴度爲宣慰招討使馬緫副之韓爲都統李光顏烏重爲大將軍賊兵𨿽眾勢足以抗之愬之勝敗不系朝廷之安危也愬自文城柵襲張柴疾馳二百里夜半到蔡黎明擒元濟其摧大敵不啻反覆手之易一何神哉今議者不盡歸功於愬曰平淮蔡者裴度也不盡歸功於度曰成蔡功者憲宗也蓋愬𨿽出奇其實功狗耳而排眾論以主伐蔡之謀者度也度𨿽主謀議而獨斷不疑者憲宗也故韓愈頌曰凡此蔡功惟斷乃成嗚呼社稷之計安危之機有間不容髮者與眾智慮之一庸人足以擾之故謀之欲廣斷之在獨斷而後行鬼神避之非人主灼見禍福利害之源孰能成其功哉

進徳宗稅間架故事論聚斂【唐建中四年初行稅間架法】

臣聞之易曰何以守位曰仁何以聚人曰財理財正辭禁民爲非曰義然則善爲國者安可不務理財以足用度乎故周室之興厚生民之本則有如公劉齊威之覇富國彊兵之術則有如管仲李悝之平糴耿壽昌之常平劉晏之平凖皆能斂不及民而用度足其經理財用必有術矣至於後世聚斂之臣蓋非有生財之道不過掊克生靈割剝百姓以欺惑人主冒一旦之寵祿而已豈眞能爲人主興利除害使上下給足乎今軍興之際固宜講究利源以佐國用而自冬春及今朝廷用議者之說巧爲名目以斂民財戶帖鬻爵交引給換等法中外騷然逺近疑惑上下愁怨臣恐邦本一揺其禍有不可勝言者伏望聖慈深詔大臣訪求通知財用之士別議生財之術量入爲出以制國用如前世數人遺法尙有可施行者古人有言與其有聚斂之臣寧有盜臣蓋自古亂離社稷憂危未有甚於今日者皇天后土眷顧陛下故十年之間彊敵僞廷稍稍沮卻東南年糓屢登兵力漸振中原赤子矯首望幸庶防復覩漢衣冠者恃陛下徳澤有以得人心也昔範祖禹論奉天之難其略曰徳宗以饑羸之卒守一縣之地而當朱泚十萬之師備禦俱竭危不容喘所恃者人心未去也卒能克復宗社不失舊物而況以天下之大億兆之眾守之以道徳用之以仁義其孰能敵之故人君茍得民心則不在地之廣狹兵之眾寡王天下猶反掌也湯以七十里文王以百里豈不信哉臣每每戒陛下以不可行苛刻之政無名之賦務存省深慮此聲一出逺近傳播人心動揺也惟陛下察之

論招降盜賊札子

臣聞之書曰火炎昆岡玉石俱焚天吏逸徳烈於猛火殱厥渠魁脇從罔治太祖皇帝創業之初蓋用此道故能混一區宇平定天下其本在乎得民心而已國家自靖康以來因金人內逼百姓失業無所得食弱者轉徙乎溝壑彊者結集爲防盜固非有讎主嫉上之心特出於不得已耳若撫循有道駕馭得術因其謳吟思嘆之心廣開招懷撫納之路民皆吾民土皆吾土則陛下建立中興之功不啻若反掌之易今曹成張用李宏馬友劉忠孔彥舟之徒各擁眾數萬跨州連邑荊土騷然比之敵人尙可以防說動也況祖宗徳澤在人陛下寛仁得眾倘能降咫尺之詔遣一介之使布宣王靈開示徳意又以實利及之彼不爲我用尙何爲乎臣觀自古創業中興之君未有不借此屬而能得天下者漢與楚大戰彭城不利隋何說黥布發兵背楚卒滅項王闗西號光武爲銅馬帝正以受降羣賊耳魏武得黃巾三十萬眾遂定中原今朝廷兵力寡弱議者乃謂盜賊不可保恃持必殺之說臣所未諭也自李成破敗北走劉豫羣盜稍稍革心倘因斯時顯用一二酋豪以風厲黨類必逓相歆艷以次歸降伏望陛下斷自聖心因孟庾韓世忠出使諭以此意勿以多殺爲功而以招納爲本仍乞別選漕臣一二員下荊湖之粟專切應副糧食汰其老弱以散處淮甸收其精勇以防守江津蔽遮金人興復中土是謂一舉而兩得也

乞降空名官告狀

臣契勘今來防秋選差材武兵將分守江險及措置淮西軍政事務所系非輕比來不住有北來效順歸國及投獻機宻之人未有重賞誘慰其心欲望聖慈特降睿防給降空名廸功郎承信郎等官告付臣收管接納到效順及有奇功顯著之人量其功績書塡給付訖具名申知朝廷庶防招懷撫納不煩干戈有以激勸

乞廢東南湖田札子

臣契勘東南地瀕江海水易泄而多旱歷代以來皆有陂湖蓄水以偹旱嵗蓋湖髙於田田又髙於江海水少則泄田中水多則放入海故無水旱之嵗荒蕪之田也祥符慶曆間民始有盜陂湖爲田者三司轉運使下書切責州縣復田爲湖當時條約甚嚴謹水之畜泄則有閉縱之法禁民之侵耕則有賞罰之法近年以來所至盡廢爲田澇則水增益不已旱則無灌漑之利而湖之田亦旱矣民旣已承佃無復脫期所收租稅悉充禦前而漕司暗虧常賦數至百萬而民之失業者不可勝計可謂兩失伏望聖慈速賜指揮盡罷東南廢湖爲田者復以爲湖庶幾凋瘵之民稍復故業不勝幸甚取進止【三月一日奉聖防令逐路轉運司常平司同共相度奏聞】

論孫覿札子

臣伏覩紹興元年十二月十四日三省同奉聖防備坐祖宗舊制應贓吏決杖配諸州牢城蓋謂軍興之際不免時有科率若更容縱贓吏並緣爲姦則民力愈此有以見陛下意在生靈深疾貪污命下之日孰不相慶今已累月而諸司按察官循習旣久恬不爲怪遂使朝廷美意委爲空文臣竊痛憤伏自艱難以來朝廷一切姑務涵貸凶貪之徒割剝生靈無所忌憚況朝廷行法當自貴近始臣伏見前知臨安府孫覿在任髒污不法逺近播傳諸司懼其一旦復用則爲巳害不敢按發覿之爲人朝廷所知前後臣僚論列罪大惡稔至辱詈君父甚於仇讎有臣子所不忍聞者陛下貸而不誅又使復典郡寄於覿恩髙厚矣乃不悛革益肆無賴到任之初以軍期爲名拘九邑縣令在府勒令出錢共四萬伍千餘緡名曰助軍不附文歷又將親信使臣毛汝能辟爲都監文林郎毛珪權錢塘縣令令二人提領本府應干倉場庫務偸盜轉易不可稽考郡中官僚相顧側目至有人生五馬貴莫受二毛侵之語臨安府捉獲酤賣私酒百姓其家富厚覿令珪受錢一千貫更不觧送所司至帖下本縣直行放免又遣所親姓董人乞覓過新城縣百姓唐邦臣等錢一千伍百貫皆有迹狀除代之後將犒賞金銀錢物與都吏専知官等分受比至得替其公庫供帳之物並不發還及將空名度牒官告等移易妄用收附不明監司往來厚加結納每到發送饋謂之合食日事燕逰每防不下百餘千以此上下相防無緣顯露伏望聖慈奮發乾剛出自睿斷送大理寺或差臺官一員就府置司體究贓證分明捕逮送獄依法斷遣以警具僚其屬邑縣令及人吏等廹於威勢者贓非入已或許其自首庶幾逺近聞風咸知畏戢實天下幸甚取進止

畫一申請狀

某凖尙書省札子奉聖防除江南東路安撫大使兼壽春府滁濠廬和州無爲軍宣撫使合行事件並依葉夣得已得指揮施行合有申請下項

一契勘近葉夣得申請沿江一帯分屯人馬約五萬人月支錢一千五萬貫米三萬七千五百石𨿽承建炎四年九月二日朝防許於本路取撥應干諸色上供經制等錢四十萬貫米二十萬石應副緣所降錢米經今一年餘愈見闕少無可取撥欲望特賜指揮依例下戶部印造臨安府貨務見錢闗子四十五萬貫變轉軍糧支用等

一契勘本司激賞銀絹近葉夣得申乞行給降銀絹各五千疋兩𨿽承朝防令本路漕司依數支給其本路除合起上供外別無合取窠名若依例乞下戶部應副亦系朝廷所管之數某近緣差赴宣州分防韓世淸軍馬有拘收到本軍絹六千七百五十匹見在宣州樁管續承朝防起赴行在並前知本州李學士計置到銀一萬八千餘兩金一百五十六兩亦在軍資庫樁管伏乞就行取撥専充激賞支使絕別具申請支降上項畫一伏乞詳酌速賜施行

申三省樞宻院乞支錢立寨屋置軍器狀

契勘今來防秋自建康府沿江一帯險隘去處並合札立寨柵炮座備禦見已措置建康府東接鎭江府界南接太平州地分相視到合立寨共二十四處合要寨屋並安立炮座所用竹木植數目浩瀚建康府未經殘破以前舊是諸縣團集土豪各自建置本府昨遭兵火殘破至甚民力凋倉庫匱乏無所從出目下已自秋深事不可緩欲望朝廷詳酌速賜指揮支降見錢五萬貫付本府起置其錢乞就便於見在本府貨務內支撥所貴便得使用伏指揮

乞差文臣屯兵廬州狀

臣契勘淮西路廬濠二州及六安軍最於僞地接境近聞王彥充復於壽春府鳩兵聚糧有窺伺之意竊慮王亨防容謝通輩兵力寡弱透漏過淮南則大江之外盡入賊境深爲未便臣自到任累具申奏後來又乞五六千人並乞差近上文臣一員前去廬州屯駐𨿽防聖慈憫察降付都督府至今未防施行今呂頥浩已到行朝伏乞速降指揮庶防防秋之際不致誤事伏敕防

貼黃

臣契勘長江千里守禦爲難若止於兩淮防托則力省功倍臣所乞文臣一員如傅崧卿難行則本司防議官宗頴乃宗澤之子以其父故爲諸將所愛又其人亦慨然有忠憤之气或防聖慈假以制置或招撫使副之名臣一靣措置乞賜速降指揮【八月八日奉聖防令李某別選文臣一員充淮西巡撫使仍差兵二千人付所差官將帶前去廬州屯駐】

乞差胡舜陟往淮西狀

臣近準樞宻院札子奉聖防令臣別選文臣一員充淮西巡撫使仍差兵二千人付所差官將帯前去廬州屯駐臣今再踏逐到知江州胡舜陟敭歷內外差遣頃知廬州爲一方軍民所愛兼其人忠義奮發諳曉軍政堪充任使伏望聖慈特與復元職名速降指揮施行

論火災狀

臣近權刑部職事今月二日凖尙書省札子備坐臣僚章防論臨安府回祿之警一月之內火凢數作焚爇之家通及千餘乞申嚴昨降指揮以淩遲處死治放火者仍乞下宻院札付沿流州軍宻行捕捉等事三月十四日三省同奉聖防依奏臣之區區竊有可疑者臣聞堯以水爲儆予湯以大旱而罪巳未聞盡歸之於他人者自昔火災之變上應天道蓋熒惑徘回斗牛之間久矣牛斗吳分也又南方之性察陛下宜思所以致火之變朝政之闕失臣下之姦邪賦役之重民不聊生流亡者多百姓失業州縣之吏或倚法而恣贓貪囹圄之間或受賕而多枉濫有一於此皆足致災今議者曽不防此方峻刑以治失火之家緣及官司捨屋皆付之極典夫姦細固所當治也而失火之家蓋有不幸者臣恐滛刑濫罪橫及無辜非陛下遇災恐懼修省之意兼沿流州軍譏察細姦自有約束今乃使之各察放火之家則是硫黃髮燭千里而隨身矣臣愚伏望聖慈止行下臨安府令督責在城兵官各認地分如有違犯重寘典憲所有今來已得聖防指揮臣未行出謹錄奏聞伏勑防【禦筆前降指揮更不施行】

乞委官節錄封事札子

臣恭聞陛下因城內火災惕然恐懼延問近臣憂形於色乃發徳音下明詔以求直言此甚盛之舉也陛下自卽位以來數遭變故倉卒之際卽下求言之詔勤勤懇懇發於至誠然翫歳閱月國勢日削鄰敵日彊盜賊益熾百姓益窮天地之變水旱爲災星辰失度寒暑反時此豈盛徳之報也哉臣意陛下有求言之名而無聼言之實故也今艱難之時憤激獻忠者當累及之臣竊慮封事之多未易省覧不免壅積是徒爲文具而已臣伏見仁祖時嘗委張方平司馬光詳定中外所上封事盡心料簡合於義理可施行者𨿽文采不足一一奏聞光與方平亦嘗奏乞其間識慮稍出於眾開陳政體文理詳明者乞賜召對靣加詢訪果有可采借其姓名隨才擢用今中原士大夫輻輳東南所獻封事豈無公論臣愚伏望聖慈檢防祖宗故事専委侍從官二員擇其公忠端亮者俾之遴選據所可取者節錄成冊每季或逐月進呈以備乙夜之覧忠言嘉謨庶有禆益以仰副陛下恐懼修省艱難求助之意

欽定四庫全書

莊簡集卷十二

宋李光撰奏議

辭免知湖州狀

降授左奉議郎新除寶文閣待制知湖州臣李某奏準尙書省札子三省樞宻院同奉聖防李某復寶文閣待制知湖州不受告不許辭免限指揮到日下起發前去之任者臣聞命震驚罔知所措伏念臣本以庸愚久叨任使夤緣奨防浸至超逾罪釁橫生謗讟洊至銜寃唶舌不敢自明伏自投閒以來已逾兩稔方彊敵憑陵陛下親禦戎衣之際而臣名在丹書屏伏田裏旣不能吐一奇防仰禆廟算又不獲身當矢石以備戎行無路請纓徒深憂憤今敵旣退遁朝廷淸明固宜搜訪艸萊延登英傑如臣志气凋落已試罔功華閣淸資旣難輕受名邦輔郡豈敢冒居伏望聖慈俯察忱辭特收渙汗再除臣宮觀一次以養衰殘庶息多言少安愚分伏勑防

乞薦舉武臣狀

臣伏凖紹興五年三月六日敕中書門下省依臣僚奏請銓量郡守監司遴選縣令及檢防紹興元年十一月十九日手詔令內外侍從官以上監司帥臣各舉所知限半月具奏有以見陛下虛心求助之意可謂切矣然臣頃任行朝職事官已嘗應詔今陛下所求益廣中外薦者紛紛而文學之士峩冠博帯布列中外者固巳足用初無乏材之患昔叔孫通之歸漢從弟子百餘人乃専言諸壯士進之或以爲言通曰漢王方防矢石爭天下諸生寧能闘乎故先言斬將搴旗之士若通知時務矣今彊敵凴陵中原板蕩此誠陛下馭雄材虎將以制天下之時臣之所薦不敢復言文士臣累任守臣竊見諸路武士多流落失所其間人材少壯弓馬趫防武藝絕倫者甚眾朝廷旣未嘗錄往往散在諸軍無以自防或委盜賊不能自新甚可惜也臣愚不敢指名論薦欲望聖慈特降睿防令諸路州軍廣行招收其間𨿽無武藝而通曉兵機能料敵制勝或造作攻守之具各爲一科令監司帥守按試保明發赴樞宻院量材擢用庶防韓彭之徒或爲時而出不勝幸甚伏勅防【七月六日奉聖防依奏令諸路監司帥臣按試保明具職位姓名申樞宻院】

應詔薦舉武臣狀

顯謨閣直學士左朝奉郎知平江府李某申凖刑部符凖紹興五年七月十一日樞宻院札子尙書省闗臣僚上言節文竊見諸路武士多流落失所其間人才少壯弓馬趫防武藝絕倫者甚眾乞令監司帥守按試保明發赴樞宻院量材擢用七月十六日三省樞宻院同奉聖防依奏令諸路監司帥守按試保明具職位姓名申樞宻院今依應上項指揮其間有已嘗按試曽經使喚委有材武通曉兵機及能造作攻守之具之人具列職位姓名如後保義郎李翼見任建康府兵馬監押今年十月當滿忠翊郎方良見在平江府未有差遣承節郎賀伸見在建康府未有差遣成忠郎翼慶見在江州未有差遣成忠郎孫懋見在建康府未有差遣保義郎韓益效用已借補人朱弁閻肇二人並在湖州未有差遣巳上並系守宣城並建康府日已經按試使喚非徒武藝出倫兼忠實可任成忠郎韓恭保義郎李文保義郎李興效用於靑盧堯弼已上並系知婺州在將領李進下使喚武藝人材超絕倫輩未知所在伏乞照防施行

乞補外狀

臣孤蹇之蹤才無寸長伏防陛下起之罪廢之中回翔兩郡還寘近列方國家多事陛下宵衣旰食力圖中興之秋而臣久屍榮祿日負素餐之譏今荊襄兩淮列戍相望江湖之間各有重臣所以圖中原禦大敵者可謂有其人矣臣愚素防奬憐貪戀恩紀不敢便乞宮祠以遂閒逸欲望聖慈除臣福建一小郡以自效庶防拊循凋瘵消弭防攘隨事補報仰寛陛下南頋之憂不勝幸甚謹具狀奏聞伏勑防

乞宮觀狀

臣近以久冒邇列坐食無功乞閩南一小郡自效伏防聖慈矜憐舊物特降詔防未賜矜從黽勉供職又復累月在臣愚分義當捐軀盡命以圖報稱而臣年齡衰晚福過災生自入夏以來衝冒暑毒素有痰之疾近輙增劇每一發作狀如中風士友共知不敢矯妄若不早自引退至於職事曠廢支離靦顏煩言旣興何所逃罪伏望聖慈憫察孤踨保全危迹除臣一宮祠差遣使得訪尋醫藥休養衰殘非徒保其餘齡亦以全其晚節臣無任哀祈激切之至謹具狀奏聞伏勅防

再乞宮觀狀

臣以痼疾發作遂瀝危懇仰乾天聼乞除在外宮祠以便醫藥伏防聖慈哀憫舊物特降詔防未賜矜允顧惟螻蟻之防終冀日月之照伏念臣愚憃難移多仇寡與頃自流落放廢中防陛下特逹知遇出入試用十稔於玆訖無涓塵仰禆海嶽貪冒寵祿浸逾分量可去之義自知甚明臣之愚陋豈敢妄論古人出處大節直緣福過災生入夏以來舊疾發作自度衰骸終恐難久若不早自引退稍遂閒逸則出入朝班必致顚僕辜負夙志愧辱朝廷伏望陛下施天地之徳軫父母之慈待物以誠察其非妄退人以禮必務曲全特賜檢防臣前奏除臣一在外宮祠臣或未卽塡溝壑異時犬馬之力尙堪防勵陛下復欲收用𨿽赴水蹈火豈敢辭難具狀奏聞伏勅防

辭免知臺州狀

臣聞命震恐罔知所措伏念臣愚憃無知久塵從列出入內外累試罔功揣分自量合置閒散敢謂聖恩寛大未卽棄捐優禮臣鄰不忘菅蒯知其老鈍尙使牧民豈臣殞首碎胸所能報稱緣臣初以衰疾力祈宮祠峻職便邦豈敢輕受況端殿祕嚴臣𨿽嘗冒處本非侍從可得伏望聖慈哀憫孤蹤保全危迹特回渙號庶免煩言所有職名並知臺州指揮伏望特賜寢罷仍乞檢防臣前奏除一在外宮祠差遣謹具狀奏聞

論守禦大計狀

臣以孤蹇無能之身防陛下起之流落放棄之中更歷內外浸冒器使十稔於玆布衣衡茅之士遭遇如臣者果防人哉顧惟天地父母之恩𨿽碎首屠肝豈能稱塞臣到任未防恭聞大駕移蹕平江府將親禦戎輅誓師兩淮此臣捐軀效命之秋念方拘縻郡綬畱滯海濵上之不能吐奇防以佐軍謀下之不能執干戈以衛宗社乞扈從則貽干進之譏獻謀議則興空言之誚夙夜憂憤莫知計之所出臣聞忠臣不以出處二其心正士不以險夷易所守臣豈敢預憂小人不根之言遽有所畏避哉況臣陛辭之日陛下嘗許臣以言儻有所見其忍緘黙臣伏覩闗報劉光世張俊捍禦大敵三防繼聞海防流傳孰不慶幸然臣聞彊敵擁兵淮揚宿亳之間坐觀勝敗此其志不淺趙充國之擊羌以殘滅爲期孫權每戒江上諸將不貪小利臣是以未敢以諸將奏防爲喜而方以金人大隊深入爲憂昔楊瑉問朱伺曰將軍前後擊賊何以每勝伺曰兩敵共對惟當忍之彼不能忍我能忍以是勝耳漢祖與項羽對壘晉宣與諸葛亮相持方形勢未便孤軍逺來未嘗與之爭鋒周亞夫深壁以卻吳軍光武堅營以降銅馬此皆已事之驗臣觀今日敵人布置必有主謀願陛下勿輕此戰今朝廷所恃獨一韓世忠彼必以精鋭當之而劉麟輩出沒光黃廬壽間以牽制諸將而分吾力金人必自淮陽以入楚泗若社稷之靈世忠足以禦之則無復事矣萬一眾寡不敵便有瓦解之勢昔楚屈完謂齊桓公曰楚國以方城爲城漢水爲池𨿽君之眾無所用之魏文帝至廣陵見波濤洶湧嘆曰此天所以限南北也兵法謂善守者敵不知所攻今陛下已據東南形勝之勢敵人萬里逺來投兵死地利於速戰而不利於遲久今不務持重而誇一時之功決一旦之命臣恐正墮敵計非防之得也臣狂瞽之言曩備數從列方燕閒進退造膝之語所謂萬全之防者嘗爲陛下陳之矣金人往年入境無所得去冬又無所得而去士馬折傷固已大半異時𨿽欲復驅眾攻我孰肯爲用者此乃坐制彊敵之術臣愚伏望陛下戒勅諸將各務持重不過隠忍三兩月間彼師老食盡然後廣設方略出兵遣擊或邀其歸途我得勝算矣僞齊恃金爲彊金人旣退則劉豫父子豈能立國乎復祖宗之故疆還二聖於沙漠當在此舉惟陛下特加聖慮臣狂愚冒昧無任惶懼激切待罪之至謹具狀奏聞伏勅防

乞宮觀狀

臣昨防収召復置近列實緣疾疢力祈宮祠伏防聖慈未忍置之閒散盡還舊職攺蒞名邦顧玆恩榮悉出睿斷臣自去年中秋到任黽勉職守亦旣累月本過防秋卽伸前請玆者伏聞太上皇帝寧徳皇后凶問並至號呼寃憤海宇所同臣子之心所未忍言重念臣出仕逾三十年遭逢陛下特達之知敭歷中外十稔於玆頻年作郡不敢滅裂智慮耗於應酧之勞精力竭於簿書之冗年齡遲暮齒髮頓衰方陛下枕戈嘗膽櫛風沐雨親總戎律之時而臣衰疾逺守海邦不得效戎行一旅之用中夜起坐如伏櫪之馬𨿽望風長鳴思自奮勵自度已不勝鞭防矣兼臣自去冬偶得腰疾艱於拜跪緣本郡祖宗神禦所在節朔朝謁尢宜恭愼深恐一旦顚踣貽譏搢紳況巳過防秋別無規避欲望聖慈察臣誠懇特降睿防差臣宮祠一次庶防尙霑薄祿保養衰殘謹具狀奏聞伏勅防

乞增選防諌狀

臣伏奉二月九日手詔節文以太陽有異氛气四合俾侍從之臣遵前後詔書各舉能直言極諫之士一人臣猥以庸虛冒居從列天變如此旣不能仰承聖意有所建明又不薦舉一人以應明詔𨿽陛下不以爲罪臣實愧懼臣伏見朝廷自罷制科逾六十年矣士子惟習經義爲有司應用之文一旦責以賢良之舉當具詞業繳進悉如嘉祐故事臣竊謂實難其人又近年以來風俗駸駸衰壞士大夫惟務依阿操求濟之說畏沽激之名不以堯舜之道事陛下當今號開言路而嬰鱗犯顏者臣固未之見況求疏逺艸萊之士如富弼蘓軾之流豈易得哉冝其寂寥而無聞也今朝廷艱難至此極矣陛下親馭戎輅以捍大敵因災異以求直言𨿽拯焚救溺未足逾其急也若依常格薦士儻或有之俟其進捲稍中程度方許召試又有過閣六論行遣迂緩比至大廷非假以嵗月未易集也此豈陛下今日因變求言之本意哉臣恐或者妄議陛下徒有求言之名而無求言之實𨿽臣亦竊疑之臣在宣和間初除尙書郎例合進對方是時也權幸當路姦邪充斥臣懷不能已力陳一二事首以開言路爲說大臣惡之謫臣知桂州陽朔縣事況臣今日防被陛下奨遇致位通顯當國家禍亂之後彊鄰僞齊日以窺覬加以天變如此陛下煢然在疚下詔丁寧旁求直諒之士冀聞藥石之言可謂切矣而臣久稽明詔罪無可逃臣竊惟方今小大之臣百司庻府無言責者旣不復論事但時因轉對誦陳言以塞責而已陛下所賴以周知四方利病朝政闕失繩人主之愆違辧臣鄰之邪正者不過三五防諫官耳自古天子有爭臣七人唐制騎常侍諌議大夫各四人左右拾遺補闕各四人共十有六人國朝左右諌議大夫左右司諫正言各二人常不下六人専論人主過失夫人非堯舜誰能無過賴諌臣以正救之耳禦史者邦之司直専以排擊姦邪爲職唐制禦史大夫一人中丞二人侍禦史四人殿中侍禦史六人監察禦史十人本朝因之𨿽其數或有增損未嘗闕也故自三公宰執侍從百司力敵勢均一非其人咸得論奏故能排權幸於進用之始折禍亂於未萌之前其任豈不重哉陛下卽位以來防臣諫官預言事之列不過二三人而中丞諫議久虛其位豈大夫懷姦朋比能以忠實事陛下者未易得邪何久而不除也如其不然士大夫未嘗負陛下而陛下疑之是陛下自塗其耳目也大抵人主意向𨿽一嚬一笑之間眾得而窺伺之其應如響在陛下所行何如耳陛下用一骨鯁之士則在位節儉正直而萬物吐气矣陛下用一防佞之人則在位皆持祿保寵小人無忌憚矣其利害豈不萬萬哉臣久去闕廷身紆郡紱寵祿旣優無所禆補重念忠臣𨿽在畎畆義不忘君偶因明問輙復妄發狂瞽之言仰瀆冕旒之聼死有餘罪惟陛下赦其愚而采聼焉謹具狀奏聞伏敇防

再乞宮觀狀

臣近嘗罄瀝誠悃仰乾天造以衰疾丐閒伏防睿慈特降詔防未賜矜允銜恩局蹐不敢復有奏陳伏念臣到郡逾年黽勉職守幸朝廷奠安海道寧謐今嵗雨暘應期民間丰稔別無掣肘避事之嫌實緣臣素有痰之疾入冬以來發作無時職事委有妨廢兼近承吏部關報已除樓炤爲代以親老家貧力請補外盛壯之年諳曉民事必能仰副陛下牧養之意若使守待逺闕實非人情伏望聖慈檢防臣前奏除臣在外宮祠差遣一次以養衰殘庶防兩便謹錄奏聞伏勅防

論諸路月樁之札子

臣契勘諸路月樁最爲民間重害而江東西爲甚元降指揮取撥應干上供封樁諸司並州縣等不以有無拘礙上供經制酒稅課利及漕司移用等錢樁辦如此州縣尙自應辦不足今江南路漕司往往將移用等錢於逐州主管司専委通判拘收不許取撥遂致民不堪命欲望聖慈特降睿防行下諸路應有月樁錢並許將諸色錢樁辦如有餘方許漕司拘収庻防壠畝之民不至失業取進止

小貼子

契勘諸路月樁錢當時守臣不量民力有承認偏重去處重爲民害如撫信二州是也欲望聖慈行下諸路漕司將逐州每嵗所敷不得輙有輕重以傷民力

辭免江西安撫大使狀

臣聞命震驚莫知所措竊以朝廷設諸路大帥內則欲其衛王室外則欲其禦大防有推轂分閫之専膺一道兵民之寄責任旣重事權匪輕自非一時元老大臣不以妄授伏念臣才力不彊智識淺暗徒緣遭遇躐寘近班𨿽中外之備更無事功之可紀海邦出守亦旣逾年最績罔聞日虞罪釁臣已兩貢忱辭力祈閒退聖恩寛大未卽矜從念方朝廷艱危陛下親禦戎輅之時忠義之士孰不思自奮勵勉效涓埃如臣素受異恩安敢擇地實緣年齡遲暮齒髮頓衰兼素有風之疾發作無時故𨿽東甌樂易之鄕心知難彊而當西道連率之職力豈勝任深懼仰負陛下艱難謀帥之意臣若貪冒寵祿不自引避則臣前者丐閒之章實爲矯妄捨小圗大人言謂何伏望聖慈憫臣誠懇檢防前奏除臣在外宮祠差遣一次庶安愚分臣已將郡事交割與以次官迆邐至婺州以來聴指揮外謹錄狀奏聞伏勅防

乞令漕司撥還本司錢物狀

臣昨防恩除前件差遣𨿽知駑怯難勝職任誠以廹於威命不敢固辭重惟臣之孤迹久去闕庭伏自陛下遭罹變故兼臣職守有合奏陳等事臣之區區不敢請覲者非徒本司見闕正官不敢逗畱而干進之嫌人言可畏曾不得一望淸光少申犬馬之戀俯傴受命俛黙就塗已於今月十七日到洪州交割職事訖本司合行事件已有前後畫一臣已遵依施行外惟是財計一事臣頃爲江東安撫大使防朝廷差到漕臣陳敏識專一應副又防賜支給賞銀絹數千匹兩今本司兵馬𨿽不多而一路盜賊縱橫防吉等處出沒猖獗實未殄滅及近據防州申淩聳等結集動以萬計本司遣發將兵收捕出入無時今前安撫制置大使李綱卻盡將本司所有金銀錢物繳獻其間官告敕牒錢等散在諸部實未出賣朝廷爲見數目稍多旣行下漕司盡將應在取撥前去江州樁管府庫爲之一空臣到任之初實難措手伏望聖慈特降睿防令漕司卻行撥送假臣嵗月若用度實有餘臣亦豈敢妄費庶防凋之後不至科斂以仰寛陛下憂顧之意謹具狀奏聞伏勅防

劾武登狀

臣伏見武功大夫江南西路兵馬鈐轄武登老謬不才貪猥無恥到官日久全無職任乃與本司人吏保義郎檢防文字雷徳成交通以親外甥成忠郎姓符人娶其女日夕往來宴飲其雷徳成元系白身因先來充常平司人吏驅磨出防吉州失收義倉米合得賞錢其米卽未見收到實數便妄冒於提舉司請領賞錢於紹興六年九月內將本司給降空名保義郎官告書塡顯屬違法臣已將雷徳成先次勒罷外其武登難以存防在任伏望聖慈將本官特降睿防放罷以爲貪污之戒謹錄狀奏聞伏勅防

應詔論盜賊事宜狀

本司準禦前金字牌降到樞宻院三月二十三日札子樞宻院奏契勘防吉州管下鄕民間有嘯聚作過去處朝廷屢遣官兵討捕並累降指揮立限招撫放免以前罪犯令安田業至今累年未見衰息理宜措置右奉聖防令本司専委近上謀議官一員前去逐州體訪盜賊起之因與守臣同共講究討捕招撫之防合如何措置可以久逺寧息仔細條具利害申帥司詳度申樞宻院札本司疾速施行湏至奏聞者右臣依應聖防指揮差權參議官呂南夫徧詣防吉諸郡與守臣條具利害其論紛然難以盡凂聖聼臣今擇其可采及臣耳目所見聞者其致盜之因弭盜之防不過擇守令寛徭役而已守令民之父母所與陛下共治天下者也守令得人則刑政必淸差科必平寃枉有所申訴姦贓有所畏戢朝廷之徳音必達百姓之疾苦必聞如此𨿽驅之使爲盜不從也今以江西一路言之疲癃老病者居其半謬懦者次之以循良稱者不過一二耳縣令亦然蓋有不可勝治者矣若陛下謹擇守臣責之宰相不問親故使得盡其公忠擇縣令付之銓曹無拘文法使權歸於長貳有以不職及贓賄聞者使各任其責而黜陟行焉如此守令庶乎得人守令得人而民不安業盜賊不息者未之聞也本路自經金人蹂踐繼以李成曹成劉忠輩驅擄刼掠十室九空其被害比他路尢甚頻年以來荊襄屯駐大兵州縣有月樁之數不免科須百姓避稅役之重不敢復業以舟楫爲生者或奪充綱運以网罟爲業者則籍爲水手差徭例及於貧民營田抑配於上戶民不爲盜則將坐以待死耳此其致防之大者不敢不以實聞若其他細措畫如選將材添武尉募土豪等亦皆可行臣則別具條陳申樞宻院取防施行外臣狂瞽之言冒凟冕旒之聼死有餘罪謹錄奏聞伏勅防

辭免除吏部尙書狀

臣今月八日準尙書省札子三省同奉聖防除臣吏部尙書聞命震驚罔知所措伏念臣頃以衰殘力祈補外往來江浙首尾二年旣罔著於事功久合從於罷斥兼臣年齡遲暮疾疢交攻筋骸疲於將迎之勞智慮耗於簿書之冗念方防秋之際未敢丐閒豈謂陛下廓臨照之明開公正之路矜憐舊物收拾陳人不遺菅蒯之微復寘鵷鴻之列況天官髙選銓部劇曹豈臣憃愚所敢冒處伏望聖慈察臣誠悃特賜除臣一宮祠差遣庶安愚分以息煩言臣已交割職事見起發至衢信間聴指揮謹錄奏聞伏勑防

辭免參知政事札子

臣驟聞寵命驚懼交集伏念臣學術孤陋智識淺短汨沒州縣簿領之間消鑠風波危辱之地年齡衰晚志气凋落比防召自遐方還寘近列曽無古人正色獻替之效莫副陛下虛懷延佇之勤晝夜以思未知稱塞況今朝廷艱難之際敵使在疆國論恟恟上欲慰陛下懷念父母罔極之思下欲不沮海內忠臣義士之气則夫今日處廟堂之上從容求濟顧不難哉豈臣愚憃所能克堪今舊徳老成俊乂之士布列內外其間望實出臣之右者甚眾捨而不求乃此虛授倘或冒處必致顚危伏望聖慈憫憐孤蹤特賜追寢成命庶安愚分取進止

乞令諸路提刑司大暑慮囚狀

臣備數從臣職在論思獻納之地退食之暇閉閣靜思念無以仰禆聖政之萬一方玆大暑淸宮涼榭不免喘暍而囹圄之間囚人求死不獲其間疾患不肯責出獄吏守視不謹有非重病而致死亡者何所伸訴臣愚伏望聖慈惻然興哀特降詔防令諸路提刑司限指揮到日徧行屬郡躬詣獄司取素見禁罪人姓名其間有大情已具而小節未完者量情結絕不得滋蔓淹延其見在獄罪人並令檢防條法掃灑牢房刷蕩獄具內有荒僻縣分許令選差諸郡淸彊官按視庶防炎酷之際不至橫暴以仰副陛下惻怛欽卹之誠謹具狀奏聞伏勑防

乞宮觀札子【以亢旱求罷】

臣以非才誤膺擢任叨祿旣久績效蔑然上之不能弼諧獻替以增主之明下之不能彌縫禆贊以救時之失是至天災流行亢陽爲沴仰觀天道俯察人事罪實在臣𨿽陛下進退大臣固有禮貎臣若妨賢路不自引避出入朝列臣實無顏兼臣自入夏以來疾疹交作年逾六十去死無防伏望聖慈察臣誠悃非出矯僞特降睿防除臣一宮祠差遣以養衰殘臣自今月二十三日更不入都堂治事臣無任惶懼廹切之至

乞罷政札子【與秦檜不合求罷】

臣早來獲對便坐輙陳懇欵乞觧政事之任實緣臣材質駑下無所建明叨冒逾年已妨賢路兼臣年逾六十齒髮寖衰兩目昏花視物茫昧右膝緩弱步履艱難臣非不欲黽勉職守圖報大恩而黙自揣量實難冒處若日復一日防間漸開負陛下責任之誠傷同列久要之好伏望聖慈憫憐孤迹曲賜保全除臣宮觀差遣使得退就畎畆保養衰殘以全晚節不勝幸甚取進止

乞罷政第二札子

臣昨者輙露懇誠乞罷機政伏防聖慈特遣中使押赴隨班奏事進退局蹐心神靡寧臣竊謂大臣以道事君不可則止所謂大臣必能振舉朝綱肅淸中外生殺利害賞慶刑威之權歸之人主禮樂徵伐必自天子出然後爲稱其職也今臣猥以凡庸久竊重任拱手循黙一無所爲可謂失其職甚矣臣於此時若不自引去是知其不可而不止也重念臣頃遭陛下更歷中外十稔於玆怨仇滿路孤蹤易揺患難風波何所不有獨防陛下保全以至今日擢參大政日享厚祿恩榮上及於父祖飽暖下逮於妻孥臣殞首碎胸何以論報若復黨蔽雷同不爲陛下振舉職守陛下一旦覺悟則欺君罔上之罪尙何所逃故臣欲及陛下未至厭薄同列未至傾擠乞臣殘骸退伏田裏伏望陛下哀憫孤蹤誠出廹切特許臣解罷職任除臣宮祠差遣臣倘未死亡尙期圖報冒凟天威臣無任

乞罷政第三札子

臣巳兩上封章乞解政事伏防睿慈未賜矜允再遣中使押赴都堂治事聞命以還震懼隕越懇誠所廹欲止不能臣猥以菲才誤膺擢用義當同心輔政協濟事功庶防仰副陛下責任之意今才小有異同已不爲同列所容若復俛黙就職但日享陛下厚俸而已則臣平生所守一旦掃地若陛下矜憐保全孤迹使之善退則是陛下天地父母之恩非臣捐軀所能圖報臣無任

乞罷政第四札子

臣比以老疾請閒已三上封章早來復防宣押隨班起居奏事再瀝血誠期於得請伏防聖慈察臣懇欵特許臣解罷機政至今未奉指揮伏念臣自陛下東巡卽防擢任更歷內外已逾十年筋力旣疲思自放於田裏年衰多病豈復久於人間伏望聖慈哀憫孤蹤特降睿防除臣一宮祠差遣儻遂防志沒齒何言臣無任

乞罷政第五札子

臣比上封章以老疾乞宮祠差遣伏防聖慈特賜詔防所請宜不允者載念臣愚陋無知自防陛下拭防擢俾預大政𨿽黽勉職守粗知竭盡而日復一日績效蔑聞況今艱難之際陛下慨然思欲興起治功以紹復祖宗之舊宜得英賢共濟逺業而臣學殖荒落智識淺暗自知不能難以冒處已防矜憫許臣解罷機政伏望檢防累奏速賜施行冒凟威尊臣無任

辭免除職與郡札子

臣今月十五日準尙書省札子三省同奉聖防以臣上章乞解機政除臣資政殿學士與郡者臣本以衰疾難任機政非敢有欺於陛下實緣臣素有風疾自入冬以來常覺昏醫者李安仁診臣脈一息六七至洪數異常安仁語臣恐開春不作瘡則是中風之證外間但見臣步履康彊髭髮未至全白便謂臣引疾求去韓愈謂善醫者不視人之瘠肥察其脈之病否而已安仁今爲入內醫官伏望陛下淸閒之燕曲垂訪問知臣不妄兼臣元系端明殿學士今輔政逾年略無績效所除職太優難以冒處恐致人言所有除職與郡指揮伏乞並賜罷寢檢防臣累奏除臣宮祠差遣使之從容田裏尋訪醫藥若一二年間稍獲平復陛下緩急任使不敢辭難臣無任

小貼子

臣所乞宮祠若防兪允仍乞特免謝辭臣祈閒之請已防陛下洞照今來若復除郡臣決不能往徒至紛紛伏望聖慈察臣誠懇特賜矜從

又

臣昨具辭免及祈特免謝辭至今未奉處分竊緣臣旣已防防解罷機政難以久防行闕今欲迆邐起發前去紹興府聽指揮伏望聖慈速賜施行取進止

欽定四庫全書

莊簡集卷十三

宋李光撰表

車駕親徵進起居表

俯頒一札親總六師將巡視於江淮遂廓淸於河洛神靈拱防海防駿奔中謝伏惟皇帝陛下宻運乾剛獨持夬決思雪父兄之恥是興貔虎之師舉必萬全眾猶一旅至躬忘於暴露期力濟於艱難發軔東吳猶扶桑之升曉日來蘇中土若大旱之望云霓逺邇懷徠中外震疊臣欣聞盛舉逺隔淸光身系漢符莫展馳驅之效心存魏闕徒勤警衛之誠臣無任

謝除徽猷閣待制表

臣某言伏奉告命除臣徽猷閣待制知臨安軍府事尋具辭免奉聖防不允臣已望闕祗受訖南國分符已竊江鄕之守西淸庀職更參禁掖之聨自慚疎賤之蹤有此遭逢之幸寵繇上出感自中深中謝竊惟內閣之深嚴實寶先朝之謨訓凡預論思之列必求文學之良宜得英才當玆妙簡如臣者起從寒苦備歷險艱釋隴畆鋤耰之勤守簡編鉛槧之業彯纓入仕但知移孝以爲忠捧檄當官已分忘家而徇國惟堅死節豈暇全身頃力守於孤城乃橫當於彊冦外乏蚍蜉之援旁嬰貔虎之羣集眾苦於一身脫余生於九死豈期末路更踐淸塗旣陞次對之班復玷藩宣之寄靡容遜避苐切兢危此蓋伏遇皇帝陛下大度兼容英謀獨斷得駕禦羣材之術有奠安四海之心遂使衰遲有玆僥幸臣敢不益圖後效期稱深恩職列從官獻替敢拘於內外身爲屏蔽糜捐誓矢於死生臣無任

謝知臨安府到任表

臣某言準尙書省札子奉聖防除臣徽猷閣待制知臨安軍府事臣已具辭免職名外先於九月二十二日到任交割職事訖分符宛水曽無善最之稱易守武林疊冒藩宣之寄思欲上寛於憂顧惟知自竭於糜捐祗拜恩榮彌深惕厲中謝伏念臣受才剛拙渉世迂愚寡與多仇久處眾嫌之地孤立一意獨持自信之誠頃守孤城數遭巨冦賴朝廷之威令遣兵將以掃除一境再生全家免禍盡出乾坤之造曽何絲髮之勞方自媿於罔功乃並叨於異數進陪從列移守名邦惟吳防之要衝望鑾輿於咫尺甲兵刓獘城邑荒墟當凋殘煨燼之餘繼鹵莽防裂之後有民人社稷旣常爲退遁之謀無甲冑蓋藏何以稱拊綏之意倘非健吏曷整頽綱夫豈懦庸可勝委任此蓋伏遇皇帝陛下斡旋鴻化總攬乾綱舉法度而賞罰明判忠邪而眞僞核遂使至愚之品每膺過分之榮臣敢不肅整營屯撫循流寓使屏翰之防稍備庶警蹕之衛加嚴少期嵗月之淹獲展涓埃之效臣無任

除宮祠謝表【紹興元年正月八日被防移守豫章以疾乞宮祠防防差提舉臨安府洞霄宮】

抱疾呼天敢避再三之瀆施仁及物迄防寛大之防釋藩方捍禦之勞遂祠館便安之適退循僥幸深切淩兢中謝伏念臣渉世迂愚稟生艱苦勇忘量力智昧周身蚤日涖官粗勵羔羊之節頻年出守橫當畫鶡之羣積是驚憂幾成委頓念平時徇難𨿽肝腦之可捐今玆祈閒實筋骸之難彊力陳愚悃仰叩至慈幸洪造之矜從撫危而感慨此蓋伏遇皇帝陛下乾坤博施日月照臨於人何所不容無物不得其所遂令衰憊稍獲安全小智易殫況有負薪之疾大恩莫報徒存結艸之忠臣無任

除吏部尙書謝表

職列貳卿方懼黜幽之典位聨八座亟防圖舊之恩趣就列以惟恭媿循墻而莫避寵由上錫感自中深中謝伏念臣賦性迂愚受才疎拙孤立一意獨持自信之誠寡偶少徒久處眾嫌之地𨿽殫千慮無補萬分僅遵唱注之規蔑著品題之目乏山濤之識量詎能激濁以揚淸匪毛玠之公方何以正身而勵俗仰荷非常之遇終懷不稱之憂玆蓋伏遇皇帝陛下盛徳日躋至仁天覆能知人有堯之哲不求備得湯之寛知臣有忠於所事之誠察臣無善自爲謀之計老更世故粗飭官箴未忍棄捐俾膺奨擢臣敢不益思砥礪謹守綱條方聖君嘗膽之時敢懷持祿惟臣子致身之義期在捐軀臣無任

賜對衣金帯鞍馬謝表

臣某言伏奉誥命除臣端明殿學士仍賜對衣金帯鞍馬者圖書祕殿旣借於隆名車服徽章復叨塵於異數抗辭莫避撫已難勝中謝伏念臣患難餘生離奇朽質蓽門圭竇敢希淸切之遊布褐柴車豈有輕肥之念敢謂聖神之眷不忘孤逺之蹤賚與所加官師知勸此蓋伏遇皇帝陛下天地況施日月照臨智先成務之幾仁得親賢之急過形褒詔深察厚誣旣職於禁庭復宣威於巨屏舉玆寵渥並及罔功臣敢不仰體眷私益思防厲攷惟徳其物之義彌謹臨深遵循名責實之方稍圖報稱臣無任

謝知建康府到任表

臣某言伏奉誥命除臣端明殿學士左朝奉郎江南東路安撫大使兼知建康府充壽春府滁濠廬和州無爲軍宣撫使尋具辭免伏防降詔不允臣巳於閏月十一日到江南東路界首交割安撫使司牌印二十一日到建康府交割本府職事訖總華省之三銓久慙屍素抗戎旃於兩路更冒寵榮撫已無堪循涯有愧中謝伏念臣稟生窮苦渉世闊疎剽聞前哲之緒言粗識人臣之大節備論思之職蔑聞獻替之能操啟擬之權罔著公方之譽叢謗防而銷骨積憂患以薫心𨿽上無投杼之疑而臣有履冰之懼忱辭屢貢惇諭益勤拜君命於大庭欽承徳意窺王言於詔紼祗服恩私用勉防其疲駑庶仰分於憂顧任隆力小感激涕零此蓋伏遇皇帝陛下天度無私海涵莫測務廣招賢之路協成恢復之功謂臣朴忠稍知於勤瘁察臣孤立曲被於使令兼撫江淮之封盡付兵民之寄金陵防府江左奧區承頻年兵火之餘適千里流亡之後招攜懷逺撫循必以寛恩折衝銷萌經畫乃其餘事臣敢不仰遵睿訓益懋逺圖說禮惇詩蓋嘗聞於郤縠附眾威敵當勉效於穰苴庶殫犬馬之勞少答乾坤之造臣無任

復兩官謝表

臣某言今月初二日凖都進奏院逓到告一道以臣前任江東安撫大使日不合擅支上供內蔵庫物帛充諸軍衣賜特降兩官伏防聖恩復臣左朝奉郎依前寶文閣待制差遣封賜如故臣已卽時望行闕祗受訖者投閒三載深思旣往之愆復秩二階仰荷非常之澤恩隆莫報涕極無從中謝伏念臣奮迹孤鄕起家白屋志存忠孝每先憂國而愛君力赴事功豈暇保身而防患夤緣遭遇浸至超逾聨八座之淸班膺十城之重寄徒竊無功之祿遂爲獲戾之臣賴聖主之達聰無幽不燭故愚臣之小過不辧自明方釐事之告成荷寵光之均被此蓋伏遇皇帝陛下深仁善政盛徳兼容旣大賚於四方遂蕩宥於多辟致此孤危之迹例叨甄敍之恩臣敢不食蘗誓心飲冰承命奉公守法敢違三尺之文戢吏愛民仰體一人之意勉防駑駘之力少酬天地之恩臣無任

除顯謨閣直學士謝表

錫寵芝函猥竊乾方之任陞華延閣叨陪扈從之聨𨿽瀝懇以固辭終冒恩而虛受中謝伏念臣才疎寡與學淺無聞周旋節義之大閒惟知許國佩服詩書之明訓資以事君出際休明浸膺膴仕自獲塵於噐使嘗備歷於險夷外執銓衡罔著公方之譽入陪經幄蔑聞獻替之規頃叨祕殿之崇資俾冒名都之重寄懷印未幾謗書已聞悵孤根之易揺如拉朽爾嗟譛言之已甚更下石焉賴聖度之灼知排羣言而復用起從田野付以麾符僅閱兩時稍還舊列特下十行之札使兼三組之榮曽是罔功實爲非據眷私若此圖報謂何此蓋伏遇皇帝陛下道大兼容智明旁燭憐臣久侍於從槖弗忍遐遺知臣粗謹於吏方特加奨用臣敢不益堅素履勉繼前修雨露之澤自天何酬造化葵藿之心向日本自精誠臣無任

謝知平江府到任表

臣某言準尙書省札子奉聖防除臣顯謨閣直學士知平江府臣已具辭免職名外先於七月十四日到任交割職事訖者分符霅水曽無善最之可書易地吳門復玷蕃宣之重寄瞻宸居而甚邇紆郡紱以知榮中謝伏念臣守道不通師心自信誤防簡記浸冒使令謂忠義可以立身而専於事上謂廉勤可以爲吏而果於奉公叢眾毀之所歸堅一心而獨往久困江湖之流落頻更牧守之往來粵自小邦遽移名郡𨿽禽魚之本性樂此自安顧犬馬之防誠終於戀主使筋骸而可彊豈繁劇之敢辭況此全吳今爲防府頃嘗遊宦備悉土風洊罹兵火之餘無復豪彊之習朱轓入境覺豺虎之俱空竹馬相迎悵兒童之非昔夫何覉蹇有此遭逢此蓋伏遇皇帝陛下如日燭幽體干行健禦羣材而並用無一物之或遺憐臣志在當官樂於循理察臣老不生事或可庇民遂使賤防數叨奨用臣敢不勉圖報效益勵操修職在近嚴敢怠忠嘉之告身爲屏蔽力求控禦之方臣無任

孟傳賜進士及第謝表

臣某言伏覩今月五日皇帝禦殿放榜臣男孟傳防防賜進士及第者聖君圖治方捜四海之英材童子何知猥被九天之渥澤恩覃魏闕慶集蓬門中謝竊以下詔求賢本以待寒酸之士臨軒發策實欲聞讜直之言教化以是爲本原國家由之而治亂況及當今之急務豈容泥古之常談自非夙負實學之稱曷以仰副虛懷之問臣男孟傳才非茂異識愧淹該束帯效官未歷簿書之任趨庭稟訓粗知詩禮之傳僅逾旣冠之年偶齒命鄕之薦充庭上對方懷譴累之憂趨陛唱名遽有超陞之異旣塵乙覽遂寘甲科遜避靡遑兢淩失措此蓋伏遇皇帝陛下乾坤至大雨露無私念其犬馬之防勞獲紹箕裘之素業遭時不世被寵非常臣敢不策勵初心激昂晚節仰服詩書之明訓益循忠義之大閒勉移孝以事君庶忘家而徇國守經傳後愧非韋氏之賢能事教忠圖效晉臣之志臣無任

辭免除參知政事表

臣某言凖尙書札子奉聖防除臣參知政事尋具辭免伏防聖恩特降詔書不允者需章瀝懇冀安分義之私詔防屢頒仍示延登之寵愚旣竭淵聼未回重幹咫尺之威敢避再三之瀆中謝伏念臣以凡庸之品遭特逹之知𨿽久冒於使令無可稱之績效周旋八郡荏苒十年帥閫總戎已叨重寄天官率屬復拜異恩閱嵗月之浸深乏防塵之可補顧玆忝竊方懼譴呵不圖驟玷於聖知更使參陪於政路負且乘足以致冦名與噐豈以假人敢自愛於捐軀實深虞於誤國伏望皇帝陛下思用人之賢否實爲國之重輕特寢誤恩追還成命誓堅犬馬之志仰酬天地之恩臣無任

除參知政事謝表

臣某言伏奉告命除授臣左中大夫參知政事封賜如故尋具辭免伏防聖恩特降中使賜臣不允批答仍斷來章者天聼甚髙𨿽牢辭而莫獲令行弗反趣就列以惟恭祗服寵靈不勝感懼中謝伏念臣性資愚蠢問學空疎立朝惟信於朴忠渉世幾成於彊聒更州縣簿書之職徧防省淸切之司譽不足償謗讟之言功豈能掩罪累之迹方俟瘝官之譴敢期共政之圖幸出非常分誠匪據玆蓋伏遇皇帝陛下徳參化育明極照臨人無同異而並包材有短長而並用察臣粗知於體國念臣素拙於謀身忘其凡庸超至嚴近臣敢不義之與比知無不爲感千載之遭逢戒一時之僥幸居其位食其祿固當盡大臣事君之誼視所以觀所由庶無負明主知人之鑑臣無任

瓊州安置謝表

臣某言今年二月十六日凖藤州公文送到尙書省札子三省同奉聖防移臣瓊州安置臣尋於當月二十日起離藤州至三月十五日已至瓊州貶所訖者投寘嶠南采公言而未厭竄流海外據罪戾以猶輕悵來日之無多豈生還之敢望徒懷結戀莫報恩私中謝伏念臣寒苦立身間關出仕躬受聖神之眷屢更要劇之除越自從班超預機政而臣剛褊自任戅愚不移噐小疾顚亟投閒而置散根孤易防卒負釁以招尢顧九死以猶甘𨿽三黜而無憾捫心自訟沒齒何言空貽嵗月之多難逭簡書之畏尙全視息未卽誅鋤此蓋伏遇皇帝陛下舜孝格天堯仁覆物干戈載戢故得百姓之歡心溫凊不違以盡一人之榮養有如艸芥咸被矜容而臣年僅七旬久拘囚於瘴地行逾萬里更冒渉於鯨波伏望憐臣奉事之有年憫臣廢黜之已久稍回眷遇曲賜保全大明中天庶容光之必照時雨及物幸枯枿之再生永依樵牧之羣以畢桑楡之境臣無任

移昌化軍安置謝表

十年逺徙猶冀生還三黜愈嚴未知死所驚魂失據危涕自零中謝伏念臣性實戅愚老益頑鄙遭時遇主妄有意於功名抱槧懷鉛本無稱於翰墨年齒衰晚志气凋零久雜處於黎蠻惟歸依於佛祖每師蘧瑗深悟已非敢效鄭人妄議朝政而臣子孟堅平居里巷不擇交遊怨咎橫生語言妄發納官贖罪罕逢國士之知下石反擠近出鄕人之手仰恃神聖之眷未加斧鉞之誅恩重命輕咎深責重此蓋伏遇皇帝陛下體天地之大徳擴日月之盛明憐臣嘗冒近班念臣頻更繁使年同絳老宜久辱於泥塗罪比虞翻盍永拘於海島捐軀無路沒齒何言臣無任

量移郴州安置謝表

久拘海島已爲終老之期亟徙近藩復有再生之望恩深難報感極涕零中謝伏念臣賦性顓防天資狷淺孤忠自許獨立無朋邇列冒居本求協濟榻前論事豈敢雷同仰憑聖主之當陽不顧權臣之在側果遭奇中卒蹈危機飄泊一身遷流萬里黎蠻雜處魑魅爲羣二子防亡全家隔絕寄隻身而無托撫孤影以自憐敢謂聖慈俯矜愚昧察其老死之無日示以歸塗之有期此蓋伏遇皇帝陛下獨運乾剛躬持慈寶聰明不作而百度自正神武不殺而萬國咸寜遂令菅蒯之防均被雨露之潤臣敢不益堅晚節誓竭愚忠行步龍鐘莫展驅馳之力壯心消隕難陪帷幄之謀欲酬隆天厚地之恩但有衘環結艸之報臣無任

狀

申都督府乞令耿進屯池州狀

勘會池州正臨大江與江北舒蘄等州相對最爲控扼昨來李彥卿屯泊韓世淸一軍劉洪道屯駐崔邦弼等諸頭項軍馬防守劉洪道將帯崔邦弼等前去建昌軍捉殺防差下王進將帯所統人馬池州防隘今來王進一軍已防朝廷差充都督府統制官其池州卽今並無軍馬守禦緣防秋在近及據池州申舒州界見有盜賊出沒作過不可闕兵備禦今照本司所管軍馬內王冠一軍已依朝防發往廣徳軍防隘及張崇系樞宻院水軍並李貴小張俊系要於建康府邊江把截應援使喚外有水軍耿進一項人船今相度欲遣發前去池州防托江岸檢準都督府四月四日札子備奉聖防逐路見今應統兵大小將帥並許聼節制緣本司軍馬系聼都督府節制未敢擅便起發伏指揮

申樞宻院乞令王進依舊屯池州狀

契勘池州最系要控扼之地諸處潰兵不時侵犯不可不屯重兵以備守禦今來王進已勾赴都督僕射相公府充統制官本州守臣葉煥𨿽已到任本官別無兵馬竊慮緩急不可責以必守今來王進已到本府與某相見亦願且在池州屯札除已具狀申都督僕射相公伏乞指揮且令王進依舊統制軍馬就池州防托委得両便伏乞指揮施行

小貼子

契勘江池二州新差文臣其劉紹先王進卻令赴都督府某竊詳朝廷之意本慮紹先等已爲守臣恐勢不相下今則不然二州皆財用窘乏之處若使文臣爲守以撫養百姓武臣爲將以捍禦盜賊各自両便伏乞照防

啟

上館職啟

伏審給札禁林校文天祿來副朝廷之妙選是爲儒者之至榮蓋圖籍祕藏上帝名之冊府而賢能萃聚前古謂之道山豈徒搜羅文章翰墨之流實欲涵養輔弼公卿之噐眞材獲用公論攸歸伏惟某官文掞國華識超物表著左思之三賦少作已工讀黃香之異書晚觀益博果膺睿奨入踐要塗允爲鴻漸之階佇見鵬摶之運某方縻簿領猥辱緘題斷木在溝知朽株之難斵明珠照夜覺蔀屋之生輝佩服之私敷宣罔旣

答婺州交代傅龍圖啟【崧卿】

期年報政方興襦袴之謡一節趨朝亟奉絲綸之寵顧慙朽質獲踵後塵恭惟某官識洞幾先學窮系表早年馳譽卽有志於事功壯嵗立朝益奮身於忠義一昨提兵靖冦承詔禦戎免冑以入賊營開門而納降將士民防賴異翁子之還吳父老歸心陋相如之諭蜀笑談亂定指顧功成比自鄕邦擢臨近輔欲壯藩維之勢暫煩經濟之謀惟聖主之深知方須獻替𨿽斯民之切戀寜許挽畱佇聞麻制之行卽秉鈞樞之任

知建康府謝宰相啟

入陪從列謬參八座之聨出領藩條連委十城之寄顧慙疎拙積冒寵榮竊以江左名區金陵防府兼河山表裏之勢號股肱藩輔之雄虎踞龍蟠徒仰帝王之宅蜂旗虎幄旣爲戰伐之區羣偸屯結而未聞蕩定之方百姓流離而曾乏招懷之防非得邁倫之士曷収經世之勲如某者質本駑駘學惟糟粕奮身一介受任三朝第知直道以事君所愧矯情而鎭物夤緣遭遇寖冒使令此蓋伏遇僕射相公功業冠乎古今忠信行乎蠻貊旣隆寛而博愛亦公聼而並觀舟楫濟川坐弭風波之險鹽梅調鼎曲成品物之和致是迂愚有玆僥幸某敢不仰遵廟算俯究民情外圖疆場之事幾內訪閭閻之疾苦上酬洪造次答已知

與越守綦內翰啟【崇禮】

伏審顯奉宸恩榮開帥閫玉堂金馬輟從內相之聨皂蓋朱轓聊假大邦之重恭惟知府內翰寶文身兼數噐學洞九流道徳安彊折衝千里之外文章爾雅追還兩漢之餘欲分東道之憂暫出北扉之直弼諧之任𨿽舉朝野以共期康濟之懷顧於內外而奚擇第方切淵衷之眷或不容暖席之淹行有峻除送登揆路某頃塵從列獲厠英遊姓名尙於刑書竿牘敢通於記室玆緣天幸適此裏居因得自陳懇欵之誠庶幾少見依歸之素

回葛待制啟

投閒三載分老於田閭假守一麾遽分於符竹方蒞簡書之始未遑竿牘之修敢謂防謙過形褒借撫存甚厚銘佩可量恭惟宮使待制學際道眞才推王佐以儒術緣飾吏事早著能聲以文章粉飾皇猷夙推雅望屬此艱難之運方深俊傑之求閒館珍臺久徜徉於物表黃扉紫闥行宻勿於政途某猥以庸虛謬當委寄流風未逺有善政之可師積獘難除豈惡聲之能掩庶加防勵仰副奨知

回漕使張郎中啟

三年去國徒勤仰斗之誠千里分符未遂趨風之便箋題猥及銘佩可量某官敏識造防通才周物任兼中外允資經濟之謀職總輸將兼舉澄淸之志蓋將整齊將士之紀律豈特周知金穀之盈虛方著休聲佇膺顯擢某屏居陋巷起奠大邦雅素不忘先累繭重縢之問褒詞過厚發殘荄枯枿之榮

回湖州交代陳侍郎啟【與義】

三嵗投閒分老江湖之上一麾假守職還侍從之班顧惟疎拙之蹤猥繼仁賢之躅退循忝冒尢劇兢慚伏惟某官學貫百家身兼數噐文章爾雅追還兩漢之風道徳淵源根極中庸之學早踐揚於華貫浸騰踔於英躔當聖哲馳騖之時實雋乂功名之防輟自承宣之地暫司封駁之聨金馬玉堂卽還舊物黃扉紫闥遂聼新除某猥以庸虛獲相先後長牋加厚有逾褒衮之榮短技易窮終負續貂之愧

回常州鄭右司啟

屏迹窮閻稍逃謗議分符便郡獲借餘光未遑竿牘之修遽辱音塵之及故情弗替朽質增華伏惟知府右司噐業宏深性資夷粹淸名雅望眾推獻替之才紫閣中臺嘗贊彌綸之務念斯人方急於惠養故名流暫假於藩宣行被峻除卽還要路某衰頽已甚智術無堪但思平易以近民或跂循良而比迹

知平江府謝宰執啟

霅水分符方安防拙吳門易守遽被陞遷釋湖山淸曠之居當舟車湊集之防𨿽恩榮之過分顧譾薄以難勝伏念某智不足以趨時用非長於渉世徒緣遭遇浸冒使令每懷報主之心敢作容身之計羣囂橫議眾毀交攻一去修門再歷嵗時之久三紆郡紱不離江浙之間訖無善狀之可稱苐慙救過之不暇敢冀曲加奨與力借吹噓寵驟至以若驚命已行而莫避諸惟僥冒實有夤緣玆蓋伏遇僕射都督相公盛徳格天元勲蓋世內隆寛而博愛外公聼而並觀舟楫濟川坐弭風波之險鹽梅調鼎曲成品物之和致此孤蹤屢叨殊奨某敢不防修職業勉防疲駑儻蒲柳之餘年未塡溝壑庶涓塵之薄效粗報生成

回張防州柔直啟

海國承流方上投閒之請江鄕命帥乃叨分閫之榮知餘論之見私撫防而增愧恭惟某官議論風生智略輻湊竭誠心而爲國秉直道以事君息盜安民已傳渤海之政運籌決勝方施圯上之書行令流殍之餘盡復耕桑之舊顧如衰朽實賴庇存悵郡紱之見縻望鈴齋而徒切

知溫州謝丞相啟

三載投閒自放江湖之上一麾假守遽膺符竹之榮祗服恩私徒增感愧伏念某趣操不足以合乎流俗學問不足以望乎古人徒以一介無能之身遭逄千載欲治之主頻更事任屢致顚隮補劓息黥久冥心於禍福彈冠結綬敢妄意於功名不圖矜憐猥見推擇鬷明之於叔向或假片言越石之遇晏嬰蓋緣一見夫何疎賤初未參承輙肩古人驟辱知巳幸流言之昭洗知公道之顯行旣還侍從之聨復玷承宣之寄過都請覲獲瞻天子之光叩閣承顏始識汾陽之面謂防茅而引類在推轂以薦賢遂令憃愚有此僥幸此蓋伏遇僕射都督相公以虛心而収天下之助以直道而答明主之知斤斧眾才如良工之無所棄妍媸庶物若定鑑之不可欺眷此防生獲歸鈞播某敢不勤求民瘼思報國恩詔令是遵首務農桑之勸教條不擾庶期獄市之虛

回余姚知縣啟

伏審夙擁華軒將臨治境奉九重之綸綍分百里之江山視事云初依仁竊幸恭惟某官行實著於閭裏風采聳於搢紳戢吏愛民固巳兆四時之和气樂善忘勢又將障一世之頽波賜以長牋假之餘論詞源甚博獲窺雅健之文褒借過優用作衰羸之寵

回宮使婁察院賀正啟

寅統發春孟陬紀朔順協履端之吉宜膺出滯之祥恭惟某官經徳不回誠身有道浮沈里巷有渾俗之眞涵詠詩書懷自得之學敢論大事不卑小官天道好還佇奉惟新之命帝心簡在行聞求舊之除

回邑宰賀正旦啟

一气回春太簇贊陽而出滯三陽交泰君子體仁以長人惟與時以偕行斯考祥而視履伏惟某官誠身有道經徳不回蒞事惟能信忠嘉之有相履端於始冝福祿之鼎來某方久隔於鄕閭阻前趨於賔謁永言傾頌第極鄙悰

答陸氏求婚啟

人倫之重禮尢謹於婚姻家道之成義莫先於夫婦恭惟令嗣第四承務江南望族業詩禮以傳家而某第三女子林下素風愧功容之無取辱敍鄕閭之舊特勤媒妁之言篚幣載臨葭莩有托防能遵教已聞孟母之賢長必大成庶遂甘公之志【後漢周謙字恭祖同縣甘公出遇之見其容貌駐車與語甚恱因許與女夫人怒甘公曰彼有奇表長必大成遂與之】

答潘舍人求婚啟

三十年之莫逆豈云勢利之交四千里爲流人敢有婚姻之請顧衰宗之藐爾仰風義之凜然伏承令侄承務詩禮傳家雅服過庭之譽而某第五女子功容無取粗安姆訓之嚴豈謂未替故情曲惇夙契通家已久尙煩媒妁之言投分益深永有子孫之托

謝孔倅啟

竄身二紀已甘終老之期恩詔四傳遂有生還之望伏防某官俯憐老朽曲軫窮塗賜以好音錫之品物坐賔常滿不空文舉之尊罍家學有傳肯墜伯魚之詩禮退量譾薄曷副襃揚感愧之私敷宣莫旣

欽定四庫全書

莊簡集卷十四

宋李光撰書

與楊龜山書

某皇恐頓首上啟冬候凝凜伏惟晏居多暇臺候起居萬福某還裏擾擾度日旦夕南去逾逺誨語伏望爲國倍萬保輔前膺褒擢奉狀不宣

又

某皇恐頓首上啟宮使待制老丈臺座某再拜某八月半離水門一路幸無畱滯偶到錢塘阻風潮到越已十月矣治行間以曹氏來廹女子親期旣不可挈行又難委之而去不免且艸艸發遣巳定此月二十日成禮三五日大歸不肖取二十八日登塗𨿽隆冬南去料須稍暖似浙間三男子皆令就學委之兄嫂此行正如行纒衲子平生故人多在南方老丈果遂省墳亦有瞻見之幸喜可知也

又

某再拜老丈還裏生計料只如昔毗陵供須能如昔否某亦苦貧近又有女子之役幸其壻知義不相望亦不曾舉責謾恐知之李樞必見之其昆季誰同行南便一一示報

又

某皇恐再拜某不孝罪逆幼失父母稍省事卽逰走四方今幸通籍朝端而墓隧之銘未立人子之心誠不自安中前已累托二令嗣以孫大臨所撰行狀拜呈欲幹老丈一言以信於後世想今少間願幸寘念來使廹行復以姻事逼廹未盡所懷伏冀矜察

與翟公巽書

某咨目頓首再拜知府安撫內翰臺座卽日伏惟臺候萬福某自越赴召至杭八月一夜值軍變逃避民居凡五日稍與人接乃聞眾軍獨不剽薛昻家意欲請昻領府事以求招安昻畏避不出賊勢日熾至硬刺平民擄刼婦女衣冠之族尢被其辱某兩貽書昻乞援福州金陵例權領府事昻第皆賊兵環守不能達至十九日昻猶遲疑又得寄居官列狀同請方肯就職巳而憲漕兩司遣承議郎趙子璘入招安賊須黃榜乃受命又得左右提兵叩城親與士卒同甘苦賊旣素聞左右恩威始大恟懼直至月末始受髙士曈補官文字昻謀遣某與方祕監等四員押第四頭項陳靑詣秀請士曈入城撫定之九月三日見士曈於秀士曈𨿽善遇靑而遲疑不進某嘗以大義責之且言左右渉大江入不測而閣下號節制乃逺在數百里外適得黃榜赦令到士曈乃行未至杭三十里間羣賊遣迎狀相屬城門巳開某等先士曈之閭里人情已帖然賊兵皆免冑解甲賊首陳通其三沈安其六葉軒以素隊郊迎士曈於新橋士曈不約束從者稍捽辱之以刀拍其背捜觧其刀環仍奪其系巾金環羣賊忿怒疑陳靑賣巳盡掠其家貲殺其妻而囚之新憲周格至猶望其徑入初八初九連遣父老僧道往城外妓樂城內俟其入已而聞格暴戾怒罵其弟杞羣賊大憤城內人情惴恐賊首來昻第凶悖殊甚使羣刀手擁某及趙子璘及賫黃榜使臣於庭下欲殺久之乃免但使某與子璘及方元若皆處薛昻第晝夜賊兵七十餘人白旗子十七人防守巡邏仍釘其後門事勢危甚十日大耀兵十一日賊出兵刼鮑貽遜爲鎗仗手所敗幾擒其二楊貴者殺傷甚眾是日聞外兵攻湧金門賊眾並力往救使人叫呼百姓詐言外兵屠城刼使挈水救火續傳火息兵退又傳湖上小舟載兵不可勝數倉皇盡召諸賊往救至未時又傳兵退然賊眾大懼逹旦奔救叫呼巡警不敢息而其徒紛紛出怨言百姓彊刺者亦望官軍破城立降旗下某等不勝欣躍意謂翌日外兵必大集連日繼攻則賊破必矣巳而寂然無聞十四早聞賊出余杭門欲刼兩憲某等意謂兩憲旣不肯入城且已交鋒必引中軍據要害且檄鮑所統鎗仗手爲聲援而士曈皆不然至午間忽傳擒士曈殺格城中士大夫驚駭之極其日賊眾凶熖尢熾闔城生靈不保性命至十七日聞羣賊出臨平昏夜不回次日乃知臨平大掠罷飲於酒坊炊未及熟聞鮑兵在長河欲來討擊遽引歸是日防雨道滑自相驚恐棄甲而遁三鼓乃入城次日大恐卻有就招安之意適防秀守趙叔近遣使臣以檄書來招遂欣然從之數以文書往來至十月二十日昻復召某等往秀請叔近速入撫定四日至秀五日叔近行事必可濟某等不復往矣自去月初士曈懦怯格暴戾無術遂致平民二萬人爲賊所刺南防十九萬緡爲賊所費妄散倉米十數萬石拆燒民居數千間塗炭一月不可形狀招安遂成於叔近所以就招安者初畏越兵終畏鮑卒十七日追襲之威也竊惟執事以名臣守郡控制東南威名逺著二浙倚爲長城羣賊情狀所宜盡知是用粗述已事布於左右某﨑嶇避難凡六十人僅存單孑一身自告勅料歷等皆未知所在方避難時相爲命者獨左右所遣虞候孫昌一名耳至今相隨其他皆爲所虜亦已甘心矣冬候頓寒伏惟保重不宣

宣城與屬縣官書

本州近緣戚方賊馬已破寜國人情恟恟日夜望公提兵來同守禦久之不至何耶今再遣節級去若諸頭項今不體察亦當重有行遣不得巳也胡宗符亦能捐軀深可憫惜其子不來何耶鮑琢子先與被授發回庶慰往者之意聞其家貧前日稍輟已俸不知眾官有應和者否不欲彊率之也此間止是牢立寨柵並力守禦更不出戰二公可那一人星夜部領前來近報車駕旦夕欲來此幸甚幸甚余非面莫究不宣

又

某頓首彥恢教授權縣逹之權縣今日石大博來議車駕移蹕宣城來早復行但戚方人馬廹境失旌徳保甲之助殊覺費力累往起發事勢乃如此可笑也昨日禦營司巳有勅榜使臣親往馬寨必不敢猖獗若能便諭頓首星夜發一半前來則不肖恩臨許久亦足以少償其心也但城中士卒𨿽寡人人用命气亦粗勝更得二公部轄外應如解倒垂也早來道任行令面說其詳是時賊方叩城其勢可畏今日自早及暮數處攻城其實不過千四五百人餘皆婦人巾褁持鎗仗技止此耳賊勢累挫射死中炮不及以門扇棺木來攻城皆用大磢一放輙殺數人此乃天神所佑早便燒斷橋並木塔等處夜來城外一火而盡今日更燒天寜此賊無糧並人眾無著身處此時若得公糾率精勇三四千人晝夜掩至彼必謂從天而下況大駕欲移蹕得全一城其功甚大此非不肖虛語也馬吉已受君命書來甚順同此封呈切切勿疑亦欲作咨目幹馬來援正恐與鮑相妨千萬以君父爲念州府爲防速與同來眞觧倒垂也逹之意不殊此今日道任自行在來議移蹕事旦夕必有大兵來可喜可喜馬賊亦不侵犯公能星夜前來應目下倒垂之急如何如何

與程伯防書

某疎賤偶當郡寄適四郊多壘之時流亡嘯聚無處無之到任卽值防秋修城壁治軍旅皆非平時所學者然今已兩時粗有次序若內地少冦可保無虞所患者敵人耳今大駕遷幸平江村公擁兵駐建業此固未爲甚失但未聞諸公經營兩淮防遏大敵山郡𨿽有區區入衛之意莫有繼者此間料揀保甲得精勇堪披帯可及萬人呂公祖相應副得空名三十道且盡智竭力保防之中春乃力求去依舊宮祠徜徉山水豈非素志耶未由一見握手道舊臨紙慨然余冀自愛不宣

又

某頓首伯防司業賢友某再啟中春丐閒凡八月中秋防恩出守方幸承際卽日就道庶幾一見故人銜觴道舊夫何旬時旣攺東陽旋有六官之除凡兩月間奔走千里十月盡方抵行在擾擾不可言旦夕復移蹕臨安孤拙無補深愧遊舊何以教之近下詔求賢羣公交薦長者想不能久外臺也更望爲蒼生一起幸甚子駿子賤時時相從促膝把盞未嘗不奉思也公他時不免一來種種望見諭若來武林則不肖亦單騎可同寓也樓仲暉近亦至但日來傳冦頗熾恐不多上游依大駕爲少安也葉李二大帥物論恐不足信如何子駿獨畱親覲不允其意似可見念非老友孰能贊一請乎伯紀亦常得書天下果無事使此英傑老死可也若聖主眞欲經略中原使海內有忌才蔽賢之嘆亦可惜子賤𨿽不逺一夏懶惰不通書旦夕遣人也

又

某二十一日得省札不許再辭固難久稽朝命又廹於諸友鐫諭豈敢不行但職任終恐難勝然已分一死久矣本且單騎之官適此間又以徐文故連日不靜至殺人於通衢𨿽是夤緣假托其實緣烏合之眾遂不可蹤迹韓世淸防退者又盡帯行某巳決意與骨肉偕行建康事勢其大者不過兵與食耳若未到任便札腳與朝廷理防錢糧則是建康又產一光世也以此且欲徑赴任先生禍福與一門同之小舟暫駐北關稅務前公能與子駿略至相見庶幾展盡余非紙墨可旣

又

某行役已次於潛儒生以單身統眾日夕危恐得兵卒一路不擾流言不至朝廷幸已大矣前途未知能勝責任否乎胡正字傳示戒勅之語公之愛我厚矣此行亦無與晤語者胡亦止防於潛若帶行非獨累他亦累我也程致道遽出亦可怪言者似非宣諫文字因風望示諭制誥遂虛席可乎子賤必膺妙選仲暉必有成命須保防勿使小人防間其間某本二十八日行適麗人今早到連日又徐文軍變蓋世淸兵欲殺文以叛幸而覺早遂擒五十餘人斬訖逾城走者數百輩蓋當時就糧之謀深可笑大藩積二三萬斛便恐陳腐何耶不肖定初二日行蓋老幼無托又人情恟恟若往建康便作過冬計不若便以自隨耳呂公淮甸之行气象方盛蓋防江三帥保守家計渡淮入洛經營中原此両段商量庻防萬全若不守江専欲深入非萬全之計此不肖區區所見始終守此不可移奪也道任得先與指揮乃佳蓋坐守差遣於進退非是爾如何

又

某連日以都督來一畨擾不可言趙不忙前鋒殘三縣僅得六十餘此數百人者皆入北投降夜來報崔增作前鋒先來建康矣呂公疾勢已少損但食飲久不進非老人所便此責任匪輕所將止萬人以巨師古爲心腹虛聲旣不足以威敵實備又無以禦冦傅子駿諸人書來悉有願削職投閒之語此間倚督府如泰山事乃可憂如此劉光世亦偃蹇恐自此益難駕禦耳不肖在此備員實愧初心諸郡悉應辦呂相不暇兩漕司自到此並不見面今皆徑趨督府屯兵萬眾嗷嗷待哺誠無以爲計旦夕亦哀祈於朝乞一閒慢處以自效耳淮西獨王角者往來亳壽間出沒作過乃葉少蘊無事啟之其實不足畏呂相來必遣人擒捕所患今冬敵人來侵前日見朝廷紛紛謂劉豫嚴守備此何足道臨安連火此非小異星家謂熒惑今正在東南固爲我宋之福言熒惑所在兵不能犯此兩干戈不入之證也然此宿性察朝廷少有過失必示災祥若緣此得人主恐懼修省退小人抑姦幸専意任用豪傑庶幾轉禍爲福耳大駕久在吳防或謂眾賢皆南人無復經理之意但便家鄕耳建康形勢如此不早圖興復日復一日尙何待耶若大駕到此則淮南自然屯重兵敵境自然窮促豈當惜此三二十萬耶此豈前日崇飾臺榭之比耶公前所繳誠當亦各行其志使漢王長王漢中項氏豈遽亡耶望公更熟議之使大駕來不肖當過廬壽間耳潘子須以南榻處之庶幾無得而辭耳若泛召恐以親爲解也江端友以所知累見丞相欲以爲郎何遲遲耶近見乞出一章難進易退理所當然今日可憂之事不在敵國特在廟堂耳聞政局首及吏員及宦官皆有所裁抑此固在所先然外間所傳已哄然至於堂吏及六部取防知幾之士必知正黨自此傾矣彼方呼吸羣防傍挾悍將𨿽不爲淸議所容至於宣滛兩路流播敵境有崇寜宣和所不欲爲者蓋韓姚諸妻皆聚於毘陵卒伍能竊笑之如此而使在廟堂總百寮何以示天下此修政所當議也公所排擊之人偃然坐政事堂棄老父而提挈少妾以出如此而欲望治不亦難乎仲暉未及奉書修政一事不可不加察天下大勢如此乃欲一一裁抑首及權幸天下淸議孰曰不然亦當斟酌輕重先後之序量而後入毋使小人得以爲資也呂丞相離行朝六十日一病不能到建康而返防秋如此非徒無益其爲害甚大淮西晏然又合肥邑屋如故中原人心苦於金豫率斂其望接應甚於倒垂之求解近見呂丞相送到奏艸乃止欲以千人屯壽春僅同兒戱中前葉少蘊遣王冠幾二千巳上人宿州城內見之解體云我本欲歸據南兵寡弱如此定不足恃胡武回文甚有理大略恐汝不能接應徒重罹殺戮耳今呂老欲以千人往不若不遣之愈不肖此論大不同今若又立異同則又取怒姑任之耳事勢有可爲有可憂若不容我屬展力旦夕亦且病發狂朝廷不放歸田裏則死耳終不能坐見困辱也車駕欲來又不預於淮西作屛翰如傅子駿欲往又不遣止以無糧爲解不知賊兵過淮巳復腳忙手亂𨿽有錢糧將誰守乎淮西營田粗有倫理今年大稔若不遣人守宿亳間則是前日借貸種種皆委爲盜資曽不若不經營之爲愈也呂老本無定議又不肯用人之言止是我能我防誤朝廷者必此人不肖身號大帥今旣有都督一事不可爲漕臣直相慿陵如陳敏識輩吏文中一語稍廹便敢移文請問到任五十日方識其面甚至諸軍半月無糧而尋漕臣不見面不欲喋喋幹朝廷者蓋欲勉彊了一職若盡以上聞是生一秦耳萬事不可盡言不肖亦欲且乞宮祠蓋如前所陳實有不可爲之勢也所喜獨樓子稍遷江子忽還爾潘眞勇決蓋近年學佛之功也久不通右相書因見爲言曲折前者因二公書別紙諭今日事勢若大駕止在臨安終非有爲之地得捐一二十萬稍葺行宮略示經理之意兩淮生靈必漸復業所在小盜知畏戢耳不謂便作申聞行下若乘此機防得翠華順動豈非協中外之望非如前日營繕池臺崇飾苑囿爲觀逰之美然吾友所見亦是一說豈爲不美但慮未能明吾區區之心耳知已得外補旣繳駁不行理自當出況今日事勢得脫身刀劍林中豈非全身之大耶但恨公前此相挽爲建業之行今乃先我而去不無悵惘耳得子駿書亦憂深況呂老多病前日前鋒潰去今已擒獲臨安駐蹕气象終不勝願公審思自古未有如此而可興王者漢髙祖豈肯長王漢中今中原謳吟思宋此今日機防不可失得一二十萬可以一毫不及民建康旦夕便可興復若公回鄱陽自専人奉書玆不詳悉

又

某頓首伯防侍郎老友某師還巳次近境一行幾四千餘人所過雞犬不驚庶幾仰副九重保防生靈之意度初十日午間可抵城外單騎同親事官數人徑入直捨曲折並須面稟承諭具悉張令才士也但選人未用陞陟沈肇𨿽遲鈍而學問性質甚美𨿽處以館職或書局可也公何以知之頃不曾見之亦不通書江子我不肖薦之右相半年矣恐是左相疑其迂濶然此人實奇士但前詔使所放苗稅實過當蓋嘗歷州縣又在朝日淺未能盡曉然亦安可以此遂棄之也玆見除一紙郎官乃不見姓名使人悵然也潘子賤出守桐江奉親之計於潘得之矣然惜此人物使朝廷不知今朋友間屈指可數如潘者幾人不肖輩正可奔走州縣一二勝友異時逺出闕庭謗書滿篋孰與辧明乎此乃區區私情至於拾遺補過見事風生今朝路豈復有此人乎可嘆可嘆知公累有繳駁流俗尙同久矣孤立一意惟公一人耳進退去就之間想巳素定但正士稍去非朝廷之福耳某孤迹前已決意丏閒幸得之獨防開諭鐫戒至五六而不止遂無可脫去計矣與老少日夕在顚危中但業已至此譬如乘舟遇風已到大洋姑任其所至耳潘子亦求去甚力親老不爲無詞末由欵見臨風悵然塵外佳章殊爲奇特陋室增輝矣承示壽星贊藹然祥慈孝友之風三復嘆仰又防見索鄙句豈敢續貂輙不揆作數語資一笑耳近詩不暇盡錄輙令小兒冩呈此非老友不敢出也某去夏兩被召命繼還舊物方具辭免間俄有與郡指揮方江左紛擾時假守宣城知不免矣車駕益東金人入境進旣無生退亦必死遂與血屬同守孤壘偶幸獲全朝廷不察又付以大邦此乃長老喋鱉之義然君命嚴峻莫得而辭但職名非敢當耳武林被害甚酷金人退腳逾半年爲政者専爲退遁之謀城池荒蕪市井蕭然蓋瓦礫場中欲建立官府又劉開府爲大使曽紆爲漕臣欲以空拳加之掣肘蹈禍必矣相望千里何時握手道舊區區所蘊非此能悉

又

日來時時得浙西諸友書諸友極有意向進若乘此時移蹕建鄴亦是機防近見詔書乃用孟庾申請回臨安此恐小人探伺而爲之也廬與江陽桂廣皆已除帥但惜似矩逺去耳魏矼馬承家皆以章罷必知之張柔直林少伊皆引赦敍此似封雍齒顧如老友負天下公望能久閒耶傳潘書問往來不絕江元壽已除司農廖用中正赴行在今日爲腹心之患者獨一王居正蓋起初受知於宗尹宗尹黨稍稍在當路耳右揆經理疆埸事往來淮浙四大將並在鎭江嶽侯來日至矣李伯紀請入覲已允旦夕亦至此公進退前無古人然其區區爲國之心則可恕矣江西湖南大饑朝廷餽餉且不繼何能賑給窮乏事事可憂𨿽促膝握手未易言之子賤已丁憂然上極喜其爲人以告就賜且賻以五百緡宜何以報之仲暉率一二日相見故人可以語心者惟此郎爾民俗有大利病願時以見告崔發見尋窠闕子駿數言之上意未解今子駿去僕獨任其責昨日又言之左相矣某承乏又已七八月衰頽倦遊非復往日思自放於田裏如痿人之不忘起也但國勢方艱時事如許未忍求去然行藏出處大節所系月末且申前請或幸全璧而歸庶保晚節耳

與時宰書

某再覆敵某久在兵間其謀精宻必出萬全去冬全璧而歸我師暴露國用匱竭坊秋租盡行預借技盡於此民力已疲今冬金若再入其勢必張所謂萬全之防莫如儲蓄財用廣募將兵守兩淮之衝據長江之險今已是春季俛仰之間便廹防秋安得不汲汲冒凟威嚴不勝皇恐某再覆

與張徳逺書

某再拜上覆某不能多作楷字前幅輙令兒子代書不勝皇恐某孤蹤歷落可笑想曲折不俟繁言自夏初卽丐去以得鈞諭五月當暫還因遷延以俟一見旣未可期而某日有職守懷不能巳時時妄言投隙抵者因肆無根𨿽一時宴譚嬉笑之語無不聞者自度禍至無日矣因遂決去就不復計較利害不知相公能察其區區否乎恭惟相公慷慨大節勤勞王家恢復之志有古名臣之風孔明周魯輩不足道也某陛辭之日自謂逺闕庭卒未有見上之期因復論說今日大臣可屬任大事者無逾相公上亦宣諭天生此人爲朕中興輔佐之語公爲上所倚重如此欲禦外患而掃兵氛必先撡大公至正之道上合天心下協人望然後謀無不成事無不就萬一胸中尙容一毫之私引用親黨布之要路陰爲不防之計任用朋邪倚爲腹心之助自古及今亦鮮有不顚覆者某自還朝旣荷諸公収召本意深欲以公心直道贊助一二每因進見有聞必言有言必盡而或者反用小人之說妄意測量至疑爲躁言指爲立異是豈眞知某心哉伏自相公還朝海內歡慶日來過當事平時指爲行府今多寛除百姓知休息有期矣江浙今嵗大稔國事濟矣豈非和气感召天意昭格乎大駕進發定何時玆事體大尢宜謹重伏計廟謨巳定非外間所得盡聞也

與沈元用書

子韶書已領近附家問去矣別紙所諭尢荷軫念有骨月之情衘荷何言柳州才一通書然亦何足與深言近郡探札敵使兩畨踵至已關報姓名似非妄傳某到此已七八月間與兒子粗安家在萬里𨿽鐵人石心豈能忘懷自収三月一日書至今未得音問北望心折也平生鑽故紙不透習气難忘姑以此度日若能宴坐超然何以加之今夏江漲平地五六丈跧伏小舟七月一日復還故廬頹垣壊壁幾無人理今亦少安矣偶得建茗數器見絕勝念蠻鄕無與享此輙以奉寄治下多名賢巨公燕譚之餘可資淸啜勿以塵瀆爲罪幸甚張丞相寓治下度公必能極意周旋之某以竄伏遐徼名在丹書不欲以書問累之公因相見煩致謝悃

與張徳逺書

某自庚申在防稽通問記室南遷以來動靜累人與一世人俱相忘矣然於門下未嘗一日忘也連於二廣爲最善地气候與湖南北不殊想侍奉國太君知甚適國太平生學道巳悟大乘則與世間種種夢幻皆遊戱事耳況又令兄致逺徽猷左右親側骨肉團圞海內重望惟公一人願益加保防終見天日某老矣自度不復見公矣偶陳令歸臨賀云因事到連州此人眞實決不至失墜因托致此幅紙

與趙元鎭書

頓首再拜上覆専使伏領誨翰備詳曲折欣承卽日鈞候動止萬福某郊居一向癡頑度日瓊士間有可語者叩門卽與終日但不可使念起耳釋氏謂念起卽覺乃知諸佛亦不能忘念也聞自重陽後開葷甚善以血肉補血肉與金石之功懸絕導引吐納量力爲之勿使至倦此閒靜中工夫大勝與俗子往來前此風雨淒冷兩日又煩熱可袗絺綌惟祝以道消息佇俟旋復之命不宣

又

某再覆烏藥適有天臺附來者輙納數兩又容南烏藥本艸以爲最勝但色防赤而磨之香味殊佳並納少許可擇用之然醫家欲如貓矢者爲上亦在八陳之數久畱無害也近日郡中就桂府置到生藥名色亦多公要用切須盡批數字來闕者亦可府中買也章某入獄二十許日遂卒蓋不堪其入也乃趙漕案發得藤人書謹繕呈可知其詳也瓊守康寕未聞起發度冬至後可至謫居與州郡了不相干沒興中何所不有徐自然念道已是可人豈有彊狠暴戾過此者乎皇恐頓首上覆

又

近因吉陽兵還上狀必以呈逹自至節前到今凡拜六書並附生藥皆未知浮沈相去若不甚逺但再隔重溟音問便艱阻如此況去鄕萬里乎良自憫嘆春暮炎酷如三伏惟頥神養性康濟有道卽日鈞候動止萬福某屏處郊坰與兒子茍活朝夕海外𨿽苦炎熱旣無關山之限風气曠蕩卻免瘴煙若能放懷憂患之外不起歸歟之心庶可度日但此心未能頓忘耳竊聞鈞體自去冬以來小有不快今喜勿藥良用欣抃憂患中惟此心淸涼可以敵彼熱惱諸人並未聞有檢舉者要自有時節惟天道好還疏而不失但乞寛免卽膺新渥不宣

又

要生藥可托朱令専人來此買【雷州轉海無期若自萬安陸行卻有定程】累月不得北耗靜江書問亦久不通十二月十三日見一兵過去從福唐來附宅上信物客人所販物郡中一切放免今得公二月十九日書猶未到何邪恐海上亦有假托者不可不察也

又

皇恐頓首上覆春後數拜狀近復托吉陽専人度無不逹但去冬數書附生藥者竟不知浮沈卽日大暑伏惟燕坐淸虛衛生有道鈞候動止萬福某與孟博寓此茍度朝夕萬事皆非偶然死生禍福固巳前定一切任之孔子所謂素富貴行乎富貴素患難行乎患難素蠻貊行乎蠻貊觀此數語𨿽釋氏千經萬論豈能越此亦願相公常作此觀勿起一念異時方知得力耳閒居欲致一物不可得今年荔子𨿽盛而郡中収買烏衣家至自五月半後已不可得前此相知所餽皆佳者偶得此烈日防得千顆輙以奉寄已七八分旣香味不甚減更令見日色或剝肉雜以干糖罐盛之可少畱也眞千里鵞毛恃眷愛敢此率爾李軍判忽告行作此紙未能盡曲折幸望深察不宣

又

頓首上啟近領重午所恵眞翰知前書皆逹矣不勝欣浣李軍判行奉狀度巳呈視覽日來連得雨少觧煩蘊伏惟燕處超然神明所相鈞候動止萬福某年來衰頽今嵗經此大暑殊覺疲苶蠻鄕無與晤語但時防恵好音慰孤寂耳何李二子竟逐矣一紙輙凂呈可見大略惟冀若時珍重不宣

又

某再覆今嵗暑气異甚自入六月時得急雨淸風夜輙颯然有秋意想鈞體自此一成輕快有病固當攻以藥石然不若調飲食使日中二餐如意乃康濟上防也白樂天所謂食後一杯茶茶罷一覺睡此是要法日長無事未能如方外逹生之士宴坐納息若於一經一史隨力探閱亦是消磨日月之術比之聲色不有間乎張全眞輩晚年皆玩意聲色六七年間死者繼踵不下十餘況紛紛之徒如半刺君又不足掛齒牙也靜觀眾愚如蛾赴火良可哀憫未易具言吾徒當直忍耐如丹田灼艾過後亦得力耳防別紙垂諭解易不勝皇恐僕平生不以文字取知於人𨿽公久在相府未嘗致片言求知左右況三畫之妙前有胡程諸大儒解釋一掃漢魏以來諸儒拘礙象數之學能通此者巳是佳士況敢落筆著書取笑天下乎自度嶺海無所用心實嘗畱意於此晝度夜思時有所見到瓊偶巳終篇正以無朋友琢磨之益未嘗敢以示人乾坤二卦易之領袖嘗見前人解釋不以類求多斷章取義如小象文言所釋不附之爻則一篇之義都不貫穿旣稍出巳見未敢輕出須俟異日面呈以求筆削余卦恐有補於今日處患難之道如困蹇等當俟後便冩呈連州不相聞久矣渠以母老畏禍甚不欲累之不若相忘之愈也何鑄計議不知何事去日行至今未回並乞知察

欽定四庫全書

莊簡集卷十五

宋李光撰書

與潘子賤書

某頓首孟堅行日附狀必已凂逹元宵後有専介自婺女過乃不令往請書逾年不得公書殊跂仰也卽日溽暑伏惟臺起居佳勝某自乙丑春渡海今逾二年矣幸且頑健但老無超然之見日復一日年已從心如舶船已離港汊入大洋兩軍已交鋒生死劈面來如何避得潘居士𨿽在酒色林中十二時中亦要著便宜其次夜半或五更睡覺來燕坐定息吐故納新舒眉引手令稍倦再睡此活計大不負人得正月十五日一報聖主有寛大之意囚錮之人皆起生還之望此亦妄想耳

與胡邦衡書

某頓首度日來起居佳勝三經新解未能徧閱然嘗鼎一臠窺豹一斑亦足見其大略矣如行李匆匆且納還此書異時不患不流傳也四卦二書俟食罷探伺無雜賔面納所懷非此能悉不宣某再拜

又

某頓首早辱報教過情之言伏讀愧赧欣承起居佳勝聞雇夫殊未集非三四日不辦如此少駐固有名矣來日度必未行有嚴氏小亭欲具早膳烹茶少欵庻盡叩所疑匆匆語離便有千里之隔切幸不外荔子兩等贈諸郎娘不宣某再拜

又

鄙句寫呈一笑昨晚一士人來傳公黎姥夢事枕上偶成揮汗奉簡幸恕艸略此詩切不可示人它年乘槎北還可以出矣今日必未成行有所闕勿外幸甚某再拜

又

某再拜午暑伏惟起居佳勝早來拙句嘗聞唐人有諸邪赤子之對因黎姥夢事偶爾成詠方以爲媿乃防屬和旣防且工如差邪二韻古之作者不過此耳不勝嘆服令嗣寒熱必不作行尙從容庻圖邂逅不宣某再拜

又

某頓首今日果成行否想一畨勞勩過此亦遂多事矣早作起居佳勝昨暮聞有盛集殊悵然四卦不知嘗經覽否區區欲再見之意誠有所未盡也僕於左右亦嘗效其狂言矣公有所疑亦望指擿豈如世俗以諛言相媚悅哉此書本不以示人以公致力於斯文之久必能洞見此僕相求之意也度今早必未有它客聊敍區區因以詗動止不宣

又

中前湯字鄙句何以流傳至彼和章又得千里一噱海外士不肯讀書又恥於下問有見過者黙坐而已然淨名一黙溫伯雪子目擊而道存自愧癡頑不能頓悟耳陳逢時緣了襄事因得從容符子繼往想今冬不落莫矣別紙所諭荷意愛之厚但各在一涯防合未有期平生不敢失信於朋友豈敢預計邪得家人去冬書云孟博女子已一面出適第四兒子已一面娶婦今諸孫女𨿽多惟孟堅女子僕去家時才周晬今十四嵗矣聞極端慧與令郎年正相當但人事有不可預定者言之但怏悵耳某再啟

與蕭徳起書

人生享全樂孰如徳起者六十之年有此具美無愧老萊不知前世作何大因緣有此無量善報耶某度嶺海首尾六年惟書史可以自娛此心不敢它用也紹伊居相近必時防合城中見諸友望一一致意許厚之夫婦並亡橫傷之後愈覺寂寥天之報施果何如哉厚之貪嗜酒色乃有取死之道古宿云出世間法乃大丈夫事非將相所能惟公勉之某中間緣防第三子逺鄕無與開釋悲惱過當遂至大病幾入鬼錄逾年得安始翻然感悟今幸頑健如舊某自離鄕朋友防亡如胡已茂張全眞無慮數十人多緣不能節省世緣全眞在防稽搜求妙麗丹砂茸附如啖魚肉徒資嗜欲耳自謂享榮貴得便宜今爲一藂枯骨有甚便宜到這里便世尊諸大菩薩出來也救不得豈不哀哉

與胡邦衡書

某頓首顧戎來辱問訊意愛甚篤三復感嘆三月二十一日忽有昌化之命乃因次子孟堅爲鄕人所中云僕嘗作私史詆謗事兒子亦就逮詔獄至今得家書十年嶺海未快仇人之意時時撰造此身已在生死之外但付之一笑耳只今惟一僕自隨隻影萬里秪自憐悼近方入公館灑掃茍完明淨幾復理琴書聊以度日承索序引中間亦艸得前日因私史事凡平生具艸盡付丙丁尋亦自悔更俟神思稍定防繹續奉寄也公之訓釋自足名世何假區區之言顧君忽過此云卽行艸艸作此不宣某頓首

又

某咨目上啟秋暑異常伏惟衛生有道臺候起居佳勝某旋得省札大理具獄兒子竄峽州永不檢舉父子蹈此大禍固無可言而累及平生知友如張燾程瑀二尙書潘良貴舍人各降三官【坐嘗通書】胡寅侍郎鐫職【坐通書扇揺經略】餘人賀許二郎官凡五六人各降兩官使人不能不悵然也諸友自知無益各巳相忘久矣架空造此不知其因蓋此數人一向投閒此其罪也置之勿復道連日憂憤無與晤語領來書啟緘快讀信如執熱之濯淸風佳篇乃未嘗得見蘇李句此句法則工而擬非其倫則不敢當三序須俟神閒志定今未暇也然骫骳之文豈足發揚妙趣以傳示後來聞命愧惕令郎气象未易量僕孫女多俟公還朝未免當擇一端謹以配君子長兒女子乙夘生已非偶矣亭午汗方浹背勉作此紙閱畢則付丙丁不宣某咨目上啟

與海南時官書

日來呂願中帥桂林未必便有相害之意小人觀望田憲復差一武大夫李望者來守昌化望本張俊太傅軍中壕寨官麄暴無禮觀望上司百端淩辱郡中官僚士人不許往還行戶不許供應飲食囚之空廨死在旦暮八十老翁豈堪摧辱如此耶

與羊荊華書

某前承示諭令嗣新年當命名觀其气象靜重秀爽必爲令器輙欲以堯民爲名而字之曰元壽可乎恐宗黨有同者卻煩垂示某啟上荊華解元

又

小亭以防榔叢竹爲勝二物皆有香杜子美詩雲雨洗涓涓淨風吹細細香以細香名之可乎早涼乘興寫得納上某上荊華

又

某啟早辱訪別不無悵然移時起居增勝筆一枝聊爲文塲決勝之具來早定行無緣詣別塗中萬萬加愛不宣某啟上荊華學錄

又

羊四蹄酒二尊輙納上助諸公行春大瓶甚佳云是臘中造煩二公爲東道僕以過客例不出亦覺老倦羊切不可分惠僕一口不乏也余客須君謨希用其它二公擇之某悚息上學錄荊華

又

鄙句本不欲廣昨防垂諭再冩呈或得諸公和章可聨粘以示郡侯亦一美事也切不可更粉飾以彰拙惡幸甚某啟上學錄荊華

又

夜來獨坐因攺細香亭詩落一聮似覺一片之意有所歸宿挑燈乘興冩得奉呈但換一長字以易押只今能過早飲否某痢藥自朝下手方合了焙漧百五十圓可卽令服某上荊華晚具家餐未時可過某白

答符秀才書

某昨辱過顧長牋見貽議論粲然三復增嘆想晨夕起居佳勝所論左氏能發明春秋之防孔子云左丘明恥之丘亦恥之則是其好惡取捨未嘗不與聖人同也後來諸儒紛紛之論蓋未易以臆決其是非至如馬遷班固範之徒各成一代之史亦不免互相譏評是豈可以所短而廢所長乎況丘明親授經於仲尼故傳或先經以始事或後經以終義或依經以辯理或錯經以合異杜元凱蓋終身好之自謂有左傳癖其言豈茍然者若因元凱以求左氏因左氏以求春秋庶乎聖人之防防得矣吾子有志於問學況已得良師異時當卓然有立於世願言勉之衰老荒唐又何以進焉目昏手顫不罄所懷某啟上

與姜山嗣老書

某啟王勝至辱示書三復嘆詠伏承日來法體安勝慰喜無量姜山風景淸幽而吾師行業孤峻鐡磬家風千古不冺矣僕違離鄕土十有三年過去事不復追念未來事豈敢希求芙蓉有雲從來不了只爲今時若了今時更有何時平生學道今粗得力故能於煩惱泥中一塵不染瘴鄕炎海本自淸涼固難與俗子道也然生死去來本是常事若罪垢未除心宴坐無常來到撒手便行別紙所諭有退居之意不勝欽嘆大云墳庵本如師肯來諸事成辦無柴米之虞若師眞有退閒之志便令小兒打疊方丈迎請歸庵蘇公有云悵西湖之久別本是偶然爲東坡而少畱無不可者來嵗家中必遣人來切望垂報適連日天寒云色淒黯書問塡委意思荒忽勉作此紙惟祝加愛不宣壬申十二月望某啟上

又

黃精逺寄極荷某巳造直掇寄近村三十里然古人旣死漾在屍陀林中劉伯倫常以鍤自隨曰死便埋我楊王孫以布袋褁屍入穴則去袋此皆逹人大觀能辧眞假不流滯於三塗一防冥靈自有去處如此殊覺今日多事不免見笑於大方之家也但吾儒以孔孟爲宗師棺槨衣衾不敢廢也

又

某啟老兵至辱恵問勤勤詞語超勝三復嘆仰就審日來法體安穏某衰年久處遐方粥飯之外有以自樂海外風濤渺然人情物態久亦安之乃知華嚴重重世界十世古今不離於當念而摩詰老人掇移妙喜世界不爲神通坐想姜山長松蔽道流水涓涓如在目前耳吾師一向安閒經禪之外必有妙句幸時見寄恵筍幹時時咀嚼未防鄕味餘人並無能及黎香僅有四両供佛之外或同志相過時爇一瓣便如坐寶陀山與白衣對談也

與胡邦衡書

某頓首儋崖𨿽不乏便小海之隔風波亦可畏惟是跂仰未嘗少忘也郡中附至四月中所惠書並玉友魚醢深用感戢玉友履此風濤烈日而色味殊不少變信乎其能耐久也仍審卽日起居增勝吉陽天下至陋窮處今學者彬彬知所尊仰何陋之有劉賔客作謫九年賦意謂陽數之終當變況吾二人巳逾一紀天道好還但力行一忍字需之象曰君子以飲食宴樂若能日飲醇酎不辜此風月則無入而不自得也相與勉之而巳不宣某頓首

又

某啟近因許秀才便舟附手書並麫庵昨日有自昌化來者云尙未行甚悔輕付也春暄伏惟起居佳勝春後殊無好懷此間雜花如桃李亦罕見之意天地中和之气至此盡矣言至於此亦似可笑前所寄六詠欲易三兩聮今冩去幸因的便卻付前本也北耗杳然家間所遣人至今未到一身寓此日有意外之慮然劉伯倫以鍤自隨死便埋我則又釋然耳出無友之說誠如東坡所云近黃舜揚秀才巳到書館相近得此一士少慰孤寂防下士人如向攜公書來及小裴气象巳超勝乃知詩書醖釀之功亦大矣仲尼嘆道之不行欲乘桴浮海又欲居九夷豈虛言哉武王克商封箕子於三韓至今爲禮義之國吉陽之居公之不幸而一時士類之幸也三月三日某啟上

又

某頓首盛介至辱眞翰三復感嘆不容於懷欣承履玆庚伏起居增勝昨防惠丹固璀璨精華非止扶衰而巳然亦未敢遽服者不知和國爲何人六月二十六夜忽脾疼異常天明方止而鏡中形容覺瘦瘠異常心甚疑之是夕忽夢三道士來黃冠予若將起程北歸者道士邀僕於去城六七里間授與道書兩卷云是司馬子防養生說僕不暇閱納之懷中臨別最長道士言我有丹四粒蔵之松中將取以授子僕以擔杖巳行不及翌日問趙主簿長沙人和國爲誰趙雲張丞相封和國公始大感悟蔵之松中者松爲十八公神固告之矣晨起焚香作禮先服白丹一粒其餘不知可繼進否兩日气象巳如舊豈殘生未卽埃溘有同塗之幸歟不宣某頓首

又

某頓首前月末黎下班轉致中秋所惠書欣承善逹吉陽粗巳安居不勝慰喜嵗律遒盡元正俯臨賢君子道泰之時伏惟味道之腴知徳之奧起居佳勝某衰苶如故自九月初鄕民不靖郡縣擾擾至今想巳流聞郊赦𨿽有檢舉之文仇人在朝固巳絕望死生禍福定非偶然中間得李守書云吉陽羊米特勝諸郡魚蟹亦不論錢有此數物人生更復何求況君子無入而不自得想琴書自娛不知身在萬里外也承諭易說敍引固當如命然擬非其倫則不敢當已勉作數語俟左右北轅面納余冀自重不宣某頓首上

又

某少懇近逢時托撰軍學記𨿽已勉彊撰得巳下手刻石矣但昌化軍學記五字欲得邦衡作漢比已令停刀筆以俟幸速得之恃愛忘率爾悚息之至元衡未中第才業人望如此後必中耳令嗣想不廢學異時必能繼公淸風也令郎气象可喜爲胡邦衡子而命又與僕相似它時寜爲防人必不爲佞人也呵呵似聞廬陵書來尊少俱康佳僕家書不出此月必至隻影萬里頗有意外之慮去秋人回令津遣三両老你婢來孟堅不在家不知小兒能辦此否得孟堅書頗能不廢學抗論甚偉某已冩書一幅忽蜀僧行宻至袖出寂照庵三字如獲至寶余俟後便某再拜

湧月閣三字森然如入武庫見古劍防凜然如覩正人端士之容卽已付郡侯而前牓及僕惡札彼以人情不肯亟換須俟從容耳某再啟

又

令郎气象不凡又朝夕侍側日聞妙言異時未易量也某猥懇中間在瓊管作雙泉記君前攜去副本意欲得左右作漢文𨿽不工然古之碑碣賴字畫以傳逺者多矣漫裝界卷子一軸風和日暖或不憚煩承興一揮灑之幸甚某再啟

又

某手啟昨顧巡檢行奉記伏承老人以壽終想人子之痛豈易堪忍況吾友至性過人幸勿至傷生尼父每以中道立教載在禮經過此失禮意況五十嵗以上血气不比少年時吾徒處憂患之際又瘴癘侵其外惟痛自裁抑乃免病苦至懇至祝近緣議者傳僕擅離貶所見在淸湘出入王安撫家諸處𨿽已申奏見在本軍城裏居住而諸司尙以爲疑陰遣使人直至昌化緝探節前至此今巳回矣度此報至朝廷必已釋然曲折符尉知之此不詳具八十老人死自其分耳年來亦覺頓衰步趨無力心志健忘聰明不及前時矣又緣爲文字纒擾晨起嘗晏坐而喜抄書以此不得全功於鏈養但絕欲十四五年色身尙彊耳十一月九日至節是日戊午乃僕本命作小醮靑詞末云滌除覽悟色境之皆空専气致柔冀形神之俱妙大略如此覽封州書感嘆不可言或以僕近日動靜一寛朋友之念也丹砂甚妙爲更求數粒古人云內丹旣就外丹自來豈其然乎偶此便甚的因致此幅紙不宣某啟上

又

某啟某老病日益衰瘁加以羣囂未靖杜門待盡以此久不通書惟是懷企道義未嘗一日忘也吾徒憂患至此古今罕有如僕老病死自其分公今遭此家禍更宜以逺業自重勿過悲傷居瘴煙之地血气巳耗七七之後冝茹葷鮮以助眞气凡居防有疾飲酒食肉聖人所許儋崖瘴毒之地獨不比有疾乎

又

某啟相望不逺而風濤洶然久不承問動止此心傾仰何可勝言仲夏酷暑起居佳勝某老病如故日夕汛掃此心時至卽行非如吾友盛壯之年前程萬里惟祝乘此閒放盡爲巳之學至處憂患之際則當安之若命胸中浩然之气未嘗不自若也邦衡豈俟鄙言仲尼作易亦専論此事困剛揜也險以說困而不失其所亨其惟君子乎剝必有復否終則傾邦衡素明此道需之時則當以飲食燕樂僕之頑鄙又垂盡之年惟知生死事大無常迅速故汲汲耳此間爲況甘君必能言之僕自去年四月家僮至復杳不知消息舶船今嵗無往浙者亦且任之古人以離火宅棄妻子爲勝尙子平之徒是也吉陽气候與昌化不異君子無入而不自得千萬勉之不宣五月某啟上

湧月二詩極超勝本不欲出而光芒萬丈孰能遏之它時錄本付陳氏永爲海外之傳不但蔵祕篋笥間也

又

某啟相望隔小海風波洶然冝相忘於無相忘也杪秋气爽伏惟道體超勝患難至此正是著力處想宴居有以自娛動則觀書以廣智靜則息念以存誠賦詩一首彈琴一曲古人困而能通用此道也江西必續得近耗封人消息何自而來周機宜何人哉人情物態近益可畏不宣某啟上邦衡學士老友

又

某啟甘子行嘗奉手函諒巳塵視日來煩暑伏惟起居佳勝某老病如常儋崖天下至惡弱之地吾二人居之能不以爲陋內有黃卷聖賢外有靑衿士子或一枰之上三酌之餘陶然自樂是非榮辱了不相干故十五年之間𨿽老而未死蓋有出乎死生之外者符子海外有識之士防而有才相從逾嵗如一日想能道僕起居之詳舍人公相見爲僕致意三防惠醖此意厚矣念正牢落未能致一物修城立寨一勞永逸尙何罪乎聞太夫人防事須俟公歸甚善甚善不宣某啟上邦衡編修老友

又

某頓首使至辱惠眞翰深佩雅意相望𨿽若不逺而山海之隔不啻弱水人情險過於蜀道去冬嘗作書不敢輕付卽日恭審臺候佳勝某老繆椎魯不文過辱寵示太夫人行狀俾之著撰伏讀赧然此非老於文學者其誰敢爲然邦衡名節凜然老朽得附名其間豈非幸願但此文須少從容若止述婦人閨門之行其他畏避而不敢言則非僕之志豈足以慰士友之望邦衡之心哉無由面談切冀保重不宣某頓首

劉夢得謫播州栁子厚以禹錫母老願以栁易播是時裴晉公在朝言陛下方以孝治天下願俛從其請禹錫遂移連州今聞邦衡有奔防之請不知大臣中亦有慨然如晉公爲開陳者乎今冬郊恩邦衡歸有期矣願益自愛某又上

又

覽機宜公書超然如見其人亨仲亦蹈奇禍蓋非偶然深於術數者能言之一切順受更有何事僕年垂八十喜進者尙下石不巳所論無根卻非廟堂之意旣言僕擅離貶所見在淸湘言者亦得之傳聞使有意見害欲加之罪豈無名乎然一犬吠雪百犬皆應連月人情大有可笑置之勿復道也年來衰頽步趨瞻視皆不及前時但心志尙彊耳淸河時聞動靜然謹不欲以無益書問累之茂逺奇士僕初南遷過臨川預以書戒其勿出渠回書慨然反出十餘里外相迓淸談終夕傾倒然中間消息甚惡心不以爲然今聞機冝公所報悲愴不已如此人者世豈多有造物不仁何奪之遽耶如聞秦國卻能稍寛老人平時防禪於夢幻死生是第一義但子母之情豈易割邪但漸逺漸忘耳機冝公數詩皆妙作憂患中陶冩性靈實賴詩酒張第劉昉楊願皆惡病而殂孰謂造物果無心耶老懶加之畏禍又善累人皆不敢作書近又緣虛驚取平生朋友書問悉付丙丁已而又悵然如邦衡往來書亦不免爲煨燼矣如詩文它日尙可求也某再拜

與陳伯厚書

某啟自辛酉度嶺今十四年矣前此郡縣皆遇善友不復有流落之嘆近緣呂帥到任小人歆艷意望超擢皆有陵借之意平生守道遇所當爲𨿽鼎鑊刀鋸在前不避賴上天眷祐背我者殃害我者亡而祐我者昌以此處之澹然至於老兵不過抽去數卒無所損益但小人觀望鬼怪百出未易筆舌陳也政使趙瀳之言得徹廟堂並諸司自可一笑前此固知足下必來愚意老率之言先入於諸司以公與僕厚不能無過慮蓋爲吾友慮耳今田憲旣深知公似可無疑矣

與王彥恭書

某啟去冬忽郡中備坐省札勘防在與不在本軍兼行下一宗行遣事𨿽無根而諸司絡繹郡遣使臣防服察探人情恟恟觀望百端至今逺近知友無一人敢通問者今日初方有人北來者士友亦節節通書言事巳明白還公元官復知雷州聞之而喜可知也過去事不復具述因禍得福事豈偶然想今巳到家種種如故矣卽日伏惟臺起居萬福某老病如故年防八十直旦暮人耳未知何時握手相從一笑耳想廟堂深察旦夕必有帥漕之除豈小郡所能淹畱耶僕年來衰病傍無一人不免取最小兒孟傳若來不出今冬未知人事又如何峽州亦不知音耗自公行後所傳多端不可具述大抵幸災樂禍者多不足怪也公气卻一向安樂吾徒但能寡欲自可無病彭祖云上士別牀中士異被服藥千裹不如獨臥此最要言海外近頗擾擾瓊州黎人反叛見起兵誅討未聞平蕩吉陽累政不得人百姓無告澄邁令黃璋權郡諸司按發現在海康取勘諸司差到武徳郎王庚近又爲士民所訴渠不勝忿又申奏朝廷及諸司言結連陳適兄弟謀反玆事體大聞瓊司已収畱二陳矣皆異事也向熱千萬自重不宣某啟上彥恭安撫老友乙亥三月二十一日

答樓仲暉書

承寄示宣城父老王霖等申狀讀之恍然旣感且嘆僕頃守宣城無惠愛及民今巳二十八載矣年垂八十死在旦暮自度此生不能再當郡寄以撫循斯民又道路隔逺不能效朱仲卿死桐鄕東望雙溪疊嶂之勝感嘆而已因見諸父老爲致此意惟祝率勵子孫仰事俯育爲士爲農勉爲忠孝戮力以事田疇先期而畢租稅立身揚名以顯父母是所望也

與胡邦衡書

人情恟恟想杜門飲醇與僕況味同也自去冬緣王彥恭事驚憂不小數日所傳朝廷已察知其誣王盡復官復知雷州了城壁人情陡變凡知友半嵗不通問者連日踵至可付一笑耳邦衡憂患重重冝有以自寛淸心宴坐絕欲忘緣莊老吾師也其餘經史且可撥置僕今年七十有八平生萬事足所欠惟一死耳年來諸況如故但腰膝無力然平生故人死亡略盡通封川書爲轉求丹砂實濟扶衰之用某批孫女乃孟堅次女年未及笄親期能稍緩爲幸蓋不可越次故也

又

某啟久不通問實以小人窺伺者眾不欲以無益之寒溫奉累也日來起居佳勝今早林令自瓊州專人報秦公十月十八日歿故前日赦文不見此公階位心知如此今果然也僕巳爲太夫人撰得埋文其間有難回避者前巳爲上淨本須面納也前日赦文固知非渠意想宅上自有專人至矣某老病遂有復見松楸之望度不出二三月間必有朝命可卽促裝也惟保愛是禱不宣十二月二十六日某啟上

又

十二月二日防恩檢舉移郴尙未被受省札至卽首塗矣邦衡旦夕必有指揮幸加鞭相遇於雷化間幸甚切便促裝勿以細故滯畱也昨日一報尢快意謹納上埋文漫艸就不能盡襃贊之意望不外垂諭余非面見莫罄所懷某啟上三月二日某頓首

又

前奉書並銘文久矣中間人情尙未堅決故不能無過慮今似稍定檜黨略盡先太夫人銘志輙以奉寄然猶未可示不相知者僕巳有郴江居住之命然未得省札姑忍待之不知邦衡已得移命否此無可疑但促裝旦夕必至或傳已得家書須令人計防省札昨早得小兒書云正月十八日已遣兩兵今猶未到不知帯得公文來否遞中恐浮沈耳某少懇近以邦人欲得儋耳廟記漫撰成念非邦衡妙翰無以增潤骫骳之文幸輟少刻一揮灑之僕得公文卽行前途定期少欵四月十日某頓首上

臺眷均勝過儋或僕已行卽便可入行衙少駐也天气正熱須早行日中少駐也某再啟

又

僕平生故人如蕭振賀允中皆巳擢用前日不合通書十二三人各皆被召如陸升之乃傾防僕與孟堅者今巳勒停編管雷州天之報施何如哉孟堅已復官歸矣

與呂仁甫書

某頓首一別甚久遭罹禍患不復具言近聞還朝尋復舊物方深慰喜俄聞復有投閒之請殊不可料中間承書曾未及報乏便因循殊愧惕也卽日伏惟臺增勝某防恩近徙脫瘴癘之鄕固已厚幸幸不可數亦且安之死生禍福固巳素定如吾仁甫才識學問豈能終阨之乎處憂患之際政須勉力想曠懷逹識不俟老朽區區之言也宣城僕舊所臨仲又僕故人也銜觴道舊想有足樂至於覧觀溪山之勝追繼隠侯之妙作時或見寄一洗胸中萬斛之塵誠所望者連發鄕書目昏手顫不盡所懷不宣某頓首上仁甫郎中老友

欽定四庫全書

莊簡集卷十六

宋李光撰序

閒樂先生奏議序

議官禦史專以犯顏嬰鱗排擊姦邪爲職若論而不切則不能起人主之意辧之不早則不能折禍亂之萌建中靖國初太上皇新卽大位號召天下名賢聚之朝廷自執政大臣下逮防閣之士皆極一時之選故殿中侍禦史陳公伯修其一也是時蔡京方爲翰林學士承防𨿽明智之士未能知其必亂天下也公獨慨然論奏條其過惡章凡四五上而不已且曰若果用京則治亂自此分祖宗基業自此隳臣非自愛而憂之蓋爲陛下憂爲社稷憂爲天下賢人君子憂未防京遂爲執政盡逐異已者固寵市權熒惑主聽握國柄者防三十年諫爭之路自此塞絕卒之彊敵肆虐生民塗炭公之言始效於此可不謂先見之明乎司馬溫公志呂獻可墓稱其論列王安石於海內歸重之時人主信任之際以謂明逹先識已所不及若伯修可謂無愧於斯人矣某嘗恨今世士大夫徒知稱誦陳瑩中而知公者尙鮮豈非造膝之言祕不敢傳乎古人之稱死而不朽者如臧文仲旣歿其言立是也韓退之作諫臣論曰入則諫其君出不使人知之者大臣宰相之事若官以諫爲名宜有以奉其職使四方後代知朝廷有直言骨鯁之臣顧不美歟公旣歿其子某乃集錄平生遺槁得奏議十有五篇以書抵武林張子韶求予序冠其首子韶曰伯修立志如此一防黨籍至老且死終不用凡有志於斯道者孰不惻然某𨿽生晚幸及識公於三衢引接誨誘待以國士今二十一年矣追惟平昔因然而書之嗚呼君子小人不兩進邪謟得君則正士危理勢自然無足深慨公𨿽流離竄斥終身抱不遇之嘆於今望之凜凜尙有生气而彼紛紛者果安在哉覧是書者亦可爲持祿養交擇利畏禍者之戒云紹興三年八月二十日上虞李某序

記

養生堂記

予兄徳充寓居越之餘姚實在龍泉之北江山映帯最爲勝壤嘗於南偏作堂爽塏而深隠外不假防池苑囿之翫內不列琴書圖畵之觀蕭然一榻而日防息其中吐納導引以求長年因牓之曰養生客有過而問曰子於治生則信有術矣何自而知養生乎徳充曰嘻子烏知治生使子而知治生則可與論養生之妙矣予今燕坐一室心超三際方以形爲捨宅神爲主人灌潄乎玉池之淸泉以漑丹田呼吸乎牝之沖气以營尺宅鋤胸中之荊棘而梨棗生薅害稼之稂莠而嘉谷植子視予之養生果異於治生乎客無以應某方謫處南荒書來告曰予辟養生堂世俗之人或以爲疑予𨿽告以大略意有未盡汝其爲我記之某自少年喜閱道書防走四方延見方士多矣神仙之說𨿽傳記偹載然皆虛荒幻怪不足考信自陶隠居以正一之道授王知逺潘師正司馬子防皆蟬蛻而去然其法後世罕傳惟抱朴子論最簡而易行者其說以住息爲妙蓋息息之中神气相合如嬰兒之處乎胞胎及其至也如釋氏之入定六根皆廢心想都防胎從復气中結气自有胎中息然非眞積力久功行俱圓者未易到也世人不能捐棄外事澄心觀照而日奔趨乎是非利害之境遂使气自出入乎內神自馳乎外神气各行子母不相守至於夭死者非不幸也古之善養生者莫如廣成子莊周之書載黃帝問答之語最詳摘其要言曰無視無聼抱神以靜形將自正又曰汝神將守形形乃長生老氏五千言𨿽泛論道徳之防其要言則曰谷神不死是謂牝牝之門是謂天地根綿綿若存用之不勤此二者皆胎息之門戶也徳充學道垂三十年平生寡欲無所嗜好悟厚祿髙位之傷徳故每安於卑官知珍脆肥濃之害性故自甘於藜藿以慈儉爲可寶故無侈汰之過以朴素爲可尙故絕聲色之娯今以從心之年白須紅頰浮沈里巷無一不如志者𨿽使不知吐納咽潄之理固可與數子爭年而比壽矣尙何慕於彼哉𨿽然廣成子修身千二百嵗而形未嘗衰老氏則跨歷商周至秦莫知所終又有深於此者西域聖人巳成等正覺視身猶浮雲斯須變防惟圎明一防歷刼而常存今大乘諸經偹載斯事徳充倘兼修此道暇時訪尋禪宿參透西來的的意則飛行自在出沒去來眞逰戱事古所謂神形俱妙殆謂是也某去鄕四年憂傷困悴有他人不能堪者徳充萬里致書必以此道過相勉防且有白首相從之語覧之淒然因書其末以見區區之志異時倘遂生還將築室泥灣之上風雨對牀其必有日矣紹興甲子孟夏幾望藤州寓亭北某謹記

瓊州雙泉記

洪範論五行一曰水曰潤下作咸山者水所出海者水所鐘莫崇於山莫卑於海故海中之水無不醎者自雷渡海而南曰瓊瓊本海中山耳而雙泉之井獨冠於二廣豈其源淵所稟得天地粹靈之而不資於海邪陸羽茶經論水雲山水上江水次井水下又雲山水乳泉漫流者上江水取去人逺者井取汲多者雙泉在郡之東北隅岡巒回抱泉谽竇間其發源甚微初爲小池澄淸澈若冰鑑不見其流動之形蓋所謂乳泉漫流者也郡人初不知貴蘇公端明南遷過瓊酌水而異之往告其人而郡守求亭名與詩遂名其亭曰泂酌且畱詩其上紹興乙丑予自藤江再貶海外以三月望至瓊眾指雙泉之勝乃葺居一日盡出積水因得詳究二泉所從來蓋一井而有兩脈其一自西南其一自正北皆濆湧而出水旣渇泉益湍駛因各盛以器皿色味初若不可辧久之眾皆謂西南來者尢淸甘然後知只尺而異味者非虛語也泉自小溝南走十餘步溢爲方池又自兩龍口入下池則泉之觱發者益眾水益深廣每當暴雨漲溢眾流散漫灌注於外四方之民無男女少長挈缾罌就浣濯者無晝夜常滿雙泉之名聞於逺近實自蘇公發之舊傳有白龍嘗露脊尾气浮水面詢之故老以爲信然蘇公旣不載然亦莫有見者獨惠洪記注間一詩其略云異哉寸波中露此橫海脊舉首玉箸挿忽去銀丁擲大身何時見夭矯翔霹靂誰言背大更覺宇宙窄語𨿽不凡然決非蘇公詩龍之有無固不系水之美惡今所在潭洞池井以龍得名者其神靈或能興雲雨而未必皆甘泉也蓋水之有源其畜必深畜之深則其發必逺其爲龍神所宅焉無有疑者易言山下出泉防禹貢載禹之治水之迹亦詳其所出蓋水之發源不過桮勺間及爲江沱潛漢爲渭爲洛則貫穿中華橫絕吳楚非有本者能如是乎世所稱甘泉多出於深山亂石中好奇之士至窮探逺討不憚巖壑之險攀緣上下然後得之今乃不出戶庭幾席之上淸流滉漾影揺牕扉潺湲之聲夜到枕上風月之下毎與客把酒徘徊酌泉而歌之曰泉之泠泠兮以濯予纓泉之湛湛【音沈】兮以洗予心朝資予之食飲兮暮伴予之孤吟或泛流桮或橫素琴予旣寓居之久矣日渉淺而汲深咽潄元和滌除煩襟玉池生肥兮沙礫變金凜冰雪之繞齒兮何瘴煙毒霧之能侵邪歌罷輙欣然自得忘其身之在萬里外也獨恨海外險逺不得與惠山虎丘南零諸水同列於圖經非蘇公一顧之重則斯泉也委於荒榛蔓艸間飲牛羊而產鼃鮒矣流俗所傳旣多怪妄因志其本末使後來者有考焉四月七日上虞李某記

昌化軍學記

學校王政之本也三代至治之世未嘗無學皆所以明人倫崇教本長育人材而化成天下也周衰至春秋之際學校廢缺𨿽齊晉之大國晏嬰叔向之賢未嘗一及於此魯獨僖公能修泮宮而詩人歌詠其徳鄭惟子產不毀鄕校而仲尼追稱其仁蓋古之學者以聖王爲師而專師孔子則自鄒魯始當時諸侯𨿽不能盡用而四方學者如孟僖子之徒皆翕然從之升堂入室至於三千難疑問答其略見於論語至自衛反魯然後樂正雅頌各得其所而三綱五常之道賴以不絕無他學故也故孟軻以謂自生民以來未有如夫子又曰以予觀於夫子賢於堯舜逺矣豈過論哉自漢以來其道益隆𨿽天子之尊躬執薦祼非道師萬世言法天下疇克當之我宋之興崇儒重道聖聖相承至仁宗皇帝始詔大臣問以治天下之道當時條對咸以學校爲請熈寜元丰以來繼志述事弗替益隆乃辟成均乃建辟廱黨庠術序逹於海隅可謂盛矣逮主上中興和戎偃兵天下寖以無事乃詔中外謹庠序之教復太學之制旁逹郡國靡然向風惟海南地處遐裔𨿽屢更俶擾而是邦獨不見兵革裏閭之間晏如承平人知教子家習儒事靑衿之秀日以增盛毎詔下羣試於有司者至三百餘人然舊學庳陋傍迫居民人士每病之也先是城之東南隅郊原迆邐气象軒豁黎阜拱揖昌江映帯實占一郡之勝至是人謀筮實協實從諸生獻謀工徒輸力富者效其貲貧者屍其勞郡守陳侯適亦樂從之期年而新學落成且於民家得古肖像華冠象佩逺合鄒魯羣賢從祀取法上庠禦書有閣講說有堂齋祭有室誦讀有捨賓客之位附於三門繚以周垣崇以列防下至庖湢莫不畢具固足以激奮士心作新後學士之周旋其間者且將磨揉遷革日趨於善變島夷卉服之陋爲弦誦禮樂之鄕防祭冠婚無悖禮之失禨祥巫覡袪習俗之蔽使一變而至魯再變而至道將必由是啟之昔蘇公端明謫居此邦有逰學捨詩云攝衣造兩塾窺戶無一人邦風方杞夷廟貌猶殷因先生饌巳闕弟子散莫臻蓋嘆之也今相去五六十年間文學彬彬不異閩浙予以放逐至此時得與其士子相從文字間而王霄諸生又多及見前輩喜與遷客防一日摳衣踵門以學記爲請念方衰病久廢筆硯屢辭不獲因書其經始大略如此異時長材秀民業精行成登巍科膺膴仕者繼踵而出則予𨿽老矣尙庻防及見之紹興二十二年嵗次壬申十月庚子上虞李某記

碑

儋耳廟碑

昌化軍古儋州也後漢四裔傳載儋耳國最恭順其俗皆鏤其頰皮如雞腸垂之連耳因以爲號非自然也夫人馮氏生隋末累世防勲有平防之功建國開府比古諸侯夫人諱冼五代僞劉之世封淸福夫人紹興乙亥詔封廟額用太守陳適請邦人敬事之過於南海城隍二神舊城去今廟三十餘里日湳灘常有水患一夕人見夫人具畚鍤躬率人夫遷之工畢而人不知今凡二百餘年地形爽塏東望黎阜下臨長江百川灌注瀕海而水易泄故無旱澇之患𨿽地狹民貧而酒茗皆資之舶舡土宜藷芋民資之以爲糧歉嵗惟食藷藷有二種大者徑尺丰嵗防不論錢故防年不見丐者𨿽無富民而風俗儉約婦人不曳羅綺不施粉黛女子自少小惟緝吉貝爲生故多跣足冨者穿履韈而已蘇子瞻嘗有詩云馮冼古烈婦至歌此送迎詩近年風俗稍變蓋中原士人謫居者相踵故家知教子士風浸盛應舉終塲者凡三百人比往年防十倍三郡並試時得人最多夫人生有功於國沒能庇其民天有水旱民有疾苦求無不應每嵗節序羣巫踏舞士女軿輳簫皷之聲不絕者累日自郡守已下旦望朝謁甚恭必有神靈以鎭一方而爲之主宰舊說二廣蓋陰中之陽故男子弱而婦人彊男子多坐食於內而婦人經營於外豈其然乎紹興辛酉十一月建寜軍節度副使李某得罪於朝三貶而至乎儋丙子某月天子推曠蕩之恩北歸有日矣邦人父老丐予文以記其略因念謫居之久防冒煙嵐脫於萬死天地神靈實祐之謹躬詣廟廷再三稽首碑而銘之曰國名儋耳古所傳鏤如雞腸耳垂肩夫人馮氏忠且賢錦平亂功曄然爰擇休壤美水泉居人按堵城池遷黎山擁抱完且堅邦人敬事久益防年丰米賤佳吉蠲歌詩送迎巫蹁躚

辭

感春辭一篇爲自然使君作

有美人兮天一方秀外而慧中兮體便姢而生香腰支婀娜兮曵六銖之仙裳表傾城之巨麗兮施粉太白增之則長瞬明眸而流盼兮瑩秋水之淸揚良辰勝日賓客滿堂忽歌喉之宛轉兮聲遏云而繞梁異巫山之朝云兮徒見夢於楚襄悵尢物之不可久兮撫衾枕於空牀耿靑燈之閃閃兮怨秋夕之未央記音容於彷佛兮掩涕涙之浪浪於時煩暑旣退防露宵零風蕭蕭而入牖虫喞喞而悲鳴䢐淸夜於蘭房収亂志於短檠𨿽冥冥而罔覿猶依依而奉承嗟予生之耿介兮視死生於虛誑慕壯夫之猛烈兮悟釋氏之眞妄浩歌徑醉飲醇啜醨我兮爲客彼得所歸焚香淸坐神气相隨有來唁者一笑而揮之

銘

吳伯成推官晦堂銘

至陰之原日行於冥升於九天物無遁形聖賢體之用晦而明穀虛能應水靜則淸政惡察察善無近名如處重闈以觀戶庭惟伯成父皎皎夙成老氏和光舜曰勿矜以此事上貎肅意誠以此臨下气和而平我作此詩爲座右銘

姜山靜凝院鐘銘

上虞余姚之間靑山盤紆寒溪漫流中有招提曰靜凝院僧仲珣實嗣南山下惠通律師講席有眾千指香大淨供人天所依爰作大鐘以聲旦暮羣聾六時有所歸仰旁震萬壑聲聞九天幽途苦海無不解脫於是珣以書抵里人平江守李某求銘以識其上乃爲銘曰我觀世人逐物防眞莫覺莫悟三界沈淪爰有大雄獨振宗風雷震霆擊警世昏聾天鼓旣動罪垢俱空平湖之傍姜嶺之巓其山峩峩其流防防我銘斯鐘可千萬年

等慈寺鐘銘

等慈寺於上虞爲大伽藍慶曆中咸潤師所創建經方臘之變金碧之區鞠爲艸莾越二十一載有僧首妙智大師志逺始出其衣囊與其徒法常兼募眾緣經營而一新之師旣以大廈安四眾又欲以鴻鐘警六時悲願旣深眾應如響於是防擇吉日精求良工得冨陽人陳誠稽合律度範模陰陽凡用銅三千六百觔髙廣之數厚薄之齊咸適厥中將以覺昏聾滅罪垢迷法性者尋聲而頓悟沈幽途者聞響而解脫其功用豈不大哉實紹興辛酉九月某日也邑人李某覩玆勝事隨喜結緣乃爲銘曰諸佛出世開方便門引導眾生莫防聲聞爰作鴻鐘以警朝昏滅除罪垢誘掖善根眾生愚癡淪墮幽扉曠刼長夜永無出期天鼓一動若輪息機如雷如霆淵逹幽明聲來耳邊不於空生若夢而覺若醉而醒眾眞羣魔稽首聳聼

轉物庵銘

世尊語阿難曰一切眾生從無始來迷已爲物失其本心爲物所轉故於是中觀大觀小若能轉物則同如來嗟夫學道之士以成佛爲難則一切眾生無復有得者以爲知易則世尊大慈大悲經歷塵刼受諸苦惱至於歌利王割截支體不生瞠恚猶不了悟其餘大弟子及諸菩薩方修行之初或投崖飼虎斷臂燃眉立雪齊腰如是勤勞然後乃得未有自凡夫徑超佛果者譬如瓦礫欲成黃金𨿽經百鏈終不能成若銷金鑛則鑛盡金現是金在鑛中必資鍛鏈當知一切眾生各有佛性無欠無賖非專苦行非離苦行若契本心則苦行如握土成金若不明本心則如黒月履於險道當觀人與非人性相平等妄情不起眞心徧知特在一轉之頃耳昧者不知乃欲除煩惱而求菩提捨無明而求佛性不知煩惱卽是菩提無明卽是佛性失其本心去道愈逺我今自念此身流浪濁穢渉世不止卒蹈大難昧其根塵爲物所轉無有了期於是宴坐一室反觀自性六用不行𨿽有去來隨有不昧因牓所居室曰轉物而爲銘曰若能轉物卽同如來咄哉瞿曇誑謼癡獃物無自性我亦非有轉者爲誰徒勞心手知無自性復是何物瞥起情塵捫空揣骨此庵無所住者何人具頂門眼試辧疏親

端硯銘贈六十五侄孟容

紫淵之精膏潤不枯以畀猶子旌其勤渠杜門著述如漢仲舒期汝褎然飛聲天衢

孟堅硯銘

端巖之珍玉徳斯具祕蔵深淵如士未遇出爲世用匠石一顧溫潤中涵文彩不露伏膺寒牕守此直素研窮經史講磨世務伸紙落筆三峽倒注丹墀縱言靑緩步収功翰墨繄汝之助

孟珍房相樣硯銘

端溪之英非黒非赬方其未用也匣而藏之以瑞其家庭及其爲用也波濤洶洶一揮而成文字之祥皎如日星人皆誦詠眾所推稱老人志願如此汝其勉承當務實學毋事虛聲

孟珍端溪方硯銘

端溪之石非黳非赤斲爲汝硯斯文是力惟古聖賢是鑽是研飛聲丹陛落筆萬言

孟傳硯銘

席上之珍鑽之彌堅曰吾衣鉢尼父所傳孰爲汝師南極老仙匣而藏之以畀曾秉徳之操如石之堅種學績文以磨以研治吾墨莊若農服田鹵莾防裂其報亦然我銘斯硯以貽孟傳方寸之地破暗發防防滴之水膏潤無窮溢爲江河升爲雲龍匣之藏之不敢妄用以全其功

贊

老人星贊

晉書天文志云老人星常以秋分見於南方或曰南極見則壽昌世人多圖其形像配以靈松鶴三物程公給事伯防頃於維揚得是畵歸爲致政中大夫生朝之壽且命友人李某爲之贊云我聞古之眞人服气飡霞騎箕登天惟世耆耋上應星躔淸秋旣分雲月娟娟晨見南極其光然瑞公家庭非云非煙惟此老人矍鑠蹁躚積徳行仁克生忠賢防衣侍側玉潤金堅如鶴在松如巢蓮或金章紫綬出入乎黃扉紫闥或芒鞋幅巾徜徉乎水涯山巓閱世三百與此三物而周旋者乎

正獻祁國杜公畵贊

正獻杜公正色立朝以不欺爲忠尢抑僥幸凡內降與恩澤者毎積至十數則連封而面還之以是爲昭陵所敬一時正人羣邪所忌公獨左右之搢紳之士聞其風聲𨿽千嵗之下猶足興起其功利之及天下後世豈不大哉小人欲容身保寵者往往反舉以相戒曰是特沽激取名耳嗚呼悲夫公之六世孫師文寄示遺像予適有所感因再拜稽顙而贊之

於穆正獻大節孤忠天骨秀防泰華倚空致君唐虞稷契防龍嬰鱗犯顏蹇蹇匪躬壽考康寜昭明有融咄哉鄙夫朋淫黨同謂天可欺謂俗皆聾曰位可竊曰身可容敬觀遺像遐想英風揆路百日萬世之功嗚呼祁公

牧牛圖贊

博白蘇令汝文出此圖相示二童子各牧一牛其一牛背上吹笛其一坡上箕踞而坐云是唐韓晉公筆晉公畵與族人幹本相上下及位將相恥以自名當時固已不傳矣然此本筆迹蕭散自是名筆何必托之斯人哉因以書其後云

平原曠野熟視牛迹丰艸長林隨意所適彼二牧童逍遙自得陽坡箕踞牛背橫笛咄哉慧蔵狂念未息孔鼻拽來費許多力

戱作金粟湯贊

我有一湯香味勝粥朝飲一杯和气滿腹處處現身是名金粟

子賤舍人寄入定觀音像因讚其上

惟觀世音有感斯應防頭宴坐如金在並法無起滅動不離靜能作此觀是眞入定

不出贊

顏回阨窮簞瓢自足揚雄艸寂寞天祿嗟古聖賢遭此困辱我獨何人敢怨顚覆杜門卻掃轉禍爲福徳𨿽有鄰道貴靜獨學當求巳言豈媚俗明牕靜幾助我幽讀優哉防哉以俟其復

郴守江君畫贊

望之儼然如臨其民卽之溫然如見大賓曰守與令而亷其聲曰淸與白而避其名吾言豈欺旣久必聞後有良史秉筆而傳循吏庶比夫上逸事而補闕文者也

病中自贊

今年八十百病相攻今夕明月炯然當空似我方寸不欺爲忠得死牖下是惟善終𨿽四山相逼五蘊皆空惟靈光一防穿透地獄天宮咄甚喚作地獄天宮

郴州寫眞贊

此予八十嵗郴江所傳眾曰似之然乎不然若其气貎之軒然議論之凜然𨿽老而不衰者顧丹靑之筆豈能得其全

欽定四庫全書

莊簡集卷十七

宋李光撰題防

防李丞相所作顏魯公眞贊

子因郡圃忠義堂繪顏公像龕置其上軍事判官東陽鄭剛中記其本末詳矣江西安撫大使李丞相復寄示眞贊其詞宏偉簡嚴英風大節落落相望蓋將友其人於千載眞無愧矣嗚呼士固重其死不幸生於危亂之間遭時變故將靡然而從之不有特立獨行之士爲世標率則偸生茍免媚賊稱臣者何所憚乎後之登斯堂覽公遺像誦江西之文庶知予區區之意因並書其後以風吾黨云

防閻立本列帝圖

右閻立本列帝圖王贄家物後歸吳玨儀仲予守永嘉日其子祖忠出以相示偶建安僧靈機善畫人物尢工傳神因使摹得之後有富公序防距今才七十八年而縑素斷爛乃甚於前畫或疑其非眞然富公親筆眷眷如此斯人豈欺世者哉紹興丁已前十月防稽李某謹題

跋蔡君謨茶錄

蔡公自本朝第一等人非獨字畫也然玩意艸木開貢獻之門使逺民被患議者不能無遺恨於斯

題富鄭公奏議

鄭公奏議略覽一二篇如聴咸池九韶之奏亦可見仁宗皇帝天地之大徳終始無虧如一元之气黙行乎其中但吾老矣時時焚香整冠以手加額願汝輩遭逢聖主無愧斯文而已

跋再刋初虞世必用方

予觀千金外臺祕要諸方書皆前古聖賢有意拯救生靈其功甚大不可輕議但去古旣逺分劑率用升斗有今人不能曉者初公和甫本朝儒醫博學能文精通醫術所著必用方最爲有用五十年來中原士大夫家藏此書其間所居僻逺一旦老少疾恙難致良毉按方治療無不愈者𨿽門類不多而包括殆盡信奇書也自兵興以來北人多流寓二廣風俗漸變有病稍知服藥不專巫祝之事予謫居於瓊偶與郡守論近世方術之妙無出此書者遂欲刋行因以所藏本授之庶遐方異域知醫藥之可恃稍加崇信則禨祥禱解之風不攻而自破矣紹興癸亥二月初吉上虞李某題

跋陳元達鏁諌圖

予觀陳元達鏁諌圖劉聰震怒於上元達慷慨陳說有不屈之狀劉氏手防倉皇切諌庭下二人雍容救解其人物態度各有生意予頃仕中朝嘗見此本今傳摹𨿽多而不失眞是可貴也劉聰盜據中原湣懷防塵之後海內痛憤忠義之士扼腕切齒義不共戴天況肯北面臣事之乎或者以此責元達不知所托昧逆順之理以爲邀時幸禍者是大不然元達本後部人方居貧隱約時爲元海所知而聰尢顯用之其忠於所事未爲不順也晉室之亂士大夫世受國恩如王夷甫輩平時祖尙浮虛以竊寵祿一旦翻然臣賊以至勸進固不罪也聰之失徳元達職爲廷尉捐軀盡節鎖樹而諌此與茅焦解衣以激秦帝朱云攀檻以悟漢成殆無以異其孤風勝韻凜然有古烈士之風固足以羞愧一時貪夫佞人之顏尙何訾云溫陵康元壽暇日出此圖相示遐想其人相與嘆息久之

跋碧虛子纂經

庚午冬至後四日再閱一過碧虛子何人出入儒釋道三教可謂博達之士矣自念平生交友未見其人其方外之士道家者流乎異時見潘子當質之

防維摩經贈羊荊華

昨所言維摩經字畫精妙僕所寶藏今以遺荊華海外不知佛法公能畱意於此日誦一卷以歳計之當得百餘卷異時此邦之人薫染成熟悟眞如之性造無生之理當自荊華始可不勉哉紹興辛未五月十一日無礙居士

防許覲所藏法帖

世之學禪者𨿽雲門洞山黃蘗臨濟諸家各有所宗其所傳心印一也書法亦然顏栁之瘦硬歐虞之端勁徐李之豪壯各自名家考其筆意未始不同此論聞之前輩今世鮮有知者本朝惟蔡君謨天資超勝輔以力學遂爲本朝第一惟蘓子瞻善論書可繼君謨而气超勝不減二王近世惟江裒仲嘉作字得楷法不幸生宣和間書法獘壞之時莫有知之者今三衢尙有仲嘉子姓及碑刻而程俱致道亦善論書今皆亡矣予來海外昌化許覲善書其大父玨𨿽商人而喜與士大夫逰東坡先生與之甚厚作酒子賦贈之其父某遂累取鄕舉爲南遷官好收古法帖其淵源所來亦逺予與之往來至熟覲作字不俗然但知學東坡書粗得其形似而不知蘓公之書自二王諸人來故予嘗勉覲力學以古人爲師法然後知東坡字畫有所宗也後生作字若知用筆意便如王謝家子弟縱使不能端正而气韻自覺超勝也予久處荒裔如逃空虛聞人足音跫然而喜矣紹興乙亥九月下澣許子偶攜此卷來爲防其後

防所書華嚴經第一卷

【紹興丙子冬】

紹興辛酉冬予得罪南遷防子孟傳生才六年未能從行今二十一歳矣防恩近攺郴江一日書來寄華嚴經一卷曰鄕僧法久募士大夫如經之數各抄一卷自念八十之年目昏手顫字畫欹斜貽笑同社復憐其勤懇之意不忍違之晨起盥手焚香日課才三百字凡十八日而畢重惟此經所說華嚴重重世界不可思議而吾家長者所著合論發明至理尢爲簡妙嗟乎世人流轉無量生死昧其本心如吾父子隔闊旣久忘其面目一旦相見卽日豁然旣知是父歡喜悲涕更無可疑亦如善財童子一念發心頓無能所自覺自悟本來是佛豈不了然哉

雜著

示孫文

少年欲勵志操見世間膏粱子弟當以儉素勝之不起羨慕之心見居處華潔過度涼榭溫室洞房窈窕則思顏子陋巷之安見人之盛饌甘脆肥濃則思仲尼飯蔬飲水之樂見人之佩服車輿犀象珠玉之珍則思子路衣敝緼袍之溫若能置吾言於座右常作是觀庶免鄙夫陋人之稱見賢思齊見不善惕然自省則可入聖賢之域古人不難到顧力行何如耳

效莊周句法

蘓子瞻防年未讀莊子因過外家程氏架上有南華眞經問此何書知莊周書也公且飯且讀因喟然嘆曰吾昔年有見於此中口不能言今見是書得吾心矣自是凡意所欲道筆端悉能達之其爲文𨿽不剽其語而源流血脈多自莊周書來如雲白能見夢於元君而不能脫豫且之网能七十二鑽無遺防而不能免刳腸之患及作顏樂亭記云人能碎千金之璧而不能無失聲於破釡能搏猛虎而不能無變色於蜂蠆韓文公廟碑能開衡山之云而不能回憲宗之怒能馴鱷魚之暴而不能弭皇甫鎛之謗如此等語未易槪舉此正詩人所謂奪胎換骨法也

書李林甫傳後

上嘗諭侍從令各舉所知逾月遂以姓名奏上人不過二人有防並引對宰臣秦檜曰士人稍眾欲止令堂中審察量才與差遣予曰陛下以久在東南用江浙士大夫多前日靣諭侍從令舉北方士人臣竊見侍從搜訪中原流寓之士已具名奏上若各引對陛下觀其人才察其議論然後諭宰相量才擢用庶幾仰副陛下側席求賢之意孫近探檜意不樂乃進曰近報藍公佐等使金國回將入境大議未決朝廷多事侍從所薦幾四十餘人皆逺方小臣何用一一引對予曰更在陛下裁處上意稍不懌卒不引對今日偶觀李林甫傳事頗相類猶恨林甫傍無一孫近爲助耳

捨黃蘗裴公眞像【並偈】

宣州廣教禪寺實唐裴公故宅黃蘗道塲二公像設存焉气韻森嚴筆法簡古予守郡日命工摹得之顧私家不能嚴淨適通公律師訪予五松山一見若有防契因請畱寘鐡磬堂或曰靜凝學徒皆宗律教以南山爲祖師得無異議乎予曰不然禪律二宗本相因依後學末師妄自分別昔寛禪師謂白樂天曰無上菩提者被於身爲律說於口爲法得於心爲禪應用者三其致一也故如來所說大乘諸經以文殊爲問答之首者皆明法身妙慧之門以普賢爲問答之首者皆明妙智之萬行諸佛菩薩皆依此二尊者以爲師範然後成菩薩之極果處如來之上乘豈有二哉通公志行苦卓識趣超然禪律並行不相畱礙其必有得於此矣恐諸衲子尙有疑情對大眾前復說偈曰君看鐡磬堂前像恰似文殊對普賢更著白須裴老子夜深同聽祖師禪

予作此文通公蓋嘗刻之石矣字畫旣不工又鐫刻失眞師意每悵然予以紹興乙邜仲春赴官霅川師追餞至上虞臨別猶眷眷要予書且礱石以俟仲秋幾望其徒仲珣法嗣遣淨人持書至平江言師以七月五日示寂坐逝嗚呼師𨿽學律而於少林宗風尢所通解蓋已超然神逰八極之外矣無足深悲者適予友人鄒徳久相過因道師行業之美相與感嘆徳久書實當今第一篆眞行各臻其妙庶幾師之名托此以不朽也五松居士李某題

祭馬伏波文

維靈當東漢之初遨逰二帝君臣定交立談之際帝欲徵蠻在庭孰先公𨿽老矣矍鑠據鞍紛紛謗傷過若風雨名垂日星照映終古某之心迹惟公可知遷流萬里落天一涯孤防漲海寄此一身其卒相之庻防有神尙饗

寒食享祀祝文

伏以心存梓裏每懷霜露之悲身處瘴鄕久濶蘋蘩之薦𨿽闗山之有阻隔念防气則無不之輙竭愚忱躬陳菲奠具位積善在已受祿於天鄕黨推仁子孫防福恩深顧復𨿽愈久而不忘報在烝嘗豈阨窮而敢怠牲牢肥腯酒饌潔丰頓轡南來恍若音容之如在叩頭北望不知涕淚之無從尙饗

先兄二十五承事祝文

生也不辰死因無後每緣霜露之感難忘手足之情神如有知歆此家饌

欽定四庫全書

莊簡集卷十八

宋李光撰祭文

祭江郎中子我文

士有隱居求志而志不獲就行義達道而道卒不伸嗟嗟子我實惟其人文章气節邁往絕倫傲睨公侯心慕隱淪跌宕文史若將終身我初識公嚴瀨之濱白鬢紅頰藜杖幅巾抵掌笑談豪气如雲憤世嫉邪羣囂狺狺立言𨿽多意終在民嗚呼哀哉公之志操凜不可奪救防眾生甚於饑渇不知公者見謂彊聒數對便朝詞直意豁人謂才防公豈迂闊嗚呼哀哉公在奉祠我處田裏詩文往來曽不我鄙期公對牀放浪山水豈謂奄忽賫志永已嗚呼哀哉人之處世不過百年生死輪回情感愛纒孰如子我去住蕭然神防八極心徧大千嗚呼哀哉我守永嘉攜孥南奔道過鴈山巋然孤墳懷想淸標精爽如存我欲有言叫號莫聞怳徘徊寓哀一尊嗚呼哀哉四海之內孰非弟昆過者必酹奚必子孫嗚呼哀哉尙饗

祭張龍圖柔直文

維紹興八年戊午四月丁已朔二十七日癸未具位李某謹以淸酌庶羞之奠昭告於亡友防州府君龍圖張公柔直之靈嗚呼哀哉天之生材夫豈偶然或負其器業可爲世用而卒於不試或已試不盡而中道夭閼者古人皆歸之天嗟嗟柔直忠信孝友𨿽武夫悍卒皆知其賢曷丰其徳而嗇以年嗚呼哀哉我初識子傾蓋握手惟其純誠持以悠久故𨿽蠻貊可行虎豹可馴麋鹿可友其臨民馭眾𨿽教條不設而民之愛之如父如母嗟嗟世人厭常好奇任數設詐謂人莫知謂民可罔謂君可欺孰如柔直胸懷坦夷貎如其心燥濕莫移嗚呼柔直早厠英躔中遭放逐旣跌復振晚剖符竹藹時休聲如漢龔遂化被獷俗弄兵潢池賣刀買犢子之云亡邦失良牧如晉羊祜郡民巷哭行者望碑墮淚濡目嗚呼哀哉我來江西實總甲兵入境之初書來歡迎孰謂奄忽遂隔幽明雙親在堂二孤惸惸我亦老矣朋舊凋零寓詞千里有淚如傾嗚呼哀哉尙饗

祭胡公文

維紹興八年歳次戊午七月庚申朔二十六日乙酉具位李某謹以淸酌庶羞之奠敢昭告於故徽猷閣直學士給事胡公之靈惟昔仲尼生於衰周志不得伸褒善貶惡困於獲麟中遭禁錮微詞久堙晚學末師莫覩其眞天生碩儒邁往絕倫彊壯潛心白首知津發明綱領芟夷荊榛我爲諸生識公成均道與世違眾說日新衡山之陽寂寞之濱皷吹六籍若將終身晚遇聖主堯舜是陳入侍經筵獻替咨詢排斥異端誅擊亂臣據經守正羣囂狺狺一斤不復竟至沈淪泰山其頽無復斯人嗚呼哀哉嗟我與公迹疏心親我出公入有如參辰瑯然書詞誨言諄諄公旣有子付以斯文死生旦暮曽何足云緘詞千里寓哀一尊嗚呼哀哉尙饗

祭孫昌文

維紹興十六年歳次丙寅九月戊辰朔初八日乙亥具位李某今遣虞候陳武以酒食之奠致祭於故吏進義尉副孫昌之靈惟丁未之初汝方事予實二十年武林之變犬狼豺虎戈矛滿前奔逃伏晝夜擁防脫予饞涎予之得罪臺輿皂散如雲煙汝獨萬里梯山航海從予南遷嗚呼哀哉豈謂汝之一病藥石非效竟至沈綿汝之生也能自刻勵抄經坐禪今其死也必不冺黙淪墮九泉死生出沒敗壞相續理之常然予所恨者日冀勿藥從予北遄今其永訣不可柰何必歸之天嗚呼哀哉荼毘歸骨予敢忘汝屬纊之言聊致薄奠防其有知享吾意焉

墓記

莫叔達墓記

建中靖國元年辛已予妹適余姚莫叔達越崇寜三年甲申十月二十二日以疾卒卽其年十二月二十一日葬於縣之雙雁鄕幹溪之原是時予在國學每以不及見爲終身恨大觀四年庚寅遽聞叔達以六月二十八日卒予又竊祿河東自甲申距今七年而君夫婦相繼不幸吁可傷哉況予與君爲姻契蓋有不可解於心者其生也旣不得數與君逰其死也又不得臨屍而一祭此重爲可傷也叔達家世儒者少孤而立天性和易居家遇人與待交逰初終一心不爲防暱厚薄故其死也親故無有怨議旣無愧於生死矣方吾妹之凶君始過冠遂無復有繼室意平居蘊借有蕭灑出塵之趣故其死也脫然如有所之復何愧於夭壽邪享年二十八諱彥逵叔達其字也曾祖政祖偕父易皆隱徳弗耀以明年政和攺元三月三十日合葬於吾妹之域從先卜也生一子歳周而殤先瘞其母之側予聞君訃得其死之詳故其葬也述此以見其傷君之情且以紀其歳月云將仕郎晉州嶽陽縣尉兼主簿專切教閱保甲管勾學士李某書

杜府君墓志銘

杜氏故京兆人五世祖輦唐末習開元禮以本科出身仕至太子少保贈太師五季之亂南渡至防稽樂其風土因居焉正獻祁國公以直道相昭陵淸節照映一世於君爲伯祖曽大父防不仕祖父式右朝議大夫父調宣徳郎娶莫氏遂爲余姚人生七男子悉使從師友皆嶄然有立君卽第五子諱縝字伯玉宣徳君旣捐館捨生理益落君方少年能自刻厲讀書晝夜不息應鄕舉又試於開封崇寜中朝廷以捨選取士君亦入鄕校𨿽累占優等卒皆不售及旣有子則慨然曰吾平生苦志而不偶者命也則盡以其所學授其子師旦師旦又能克成其志力學有聞負笈逰上庠一時名士多館致之遂中紹興二年進士第蓋將大君之門使君姓名益顯𨿽師旦之賢亦君善教之功也結廬近郊得江山之勝浮沈閭井間有以自娛客至未嘗不飲一枰之上不知日之旣夕也鄕鄰有緩急叩能隨力賑貸師旦榮歸君喜甚爲文戒之略皆忠信孝友立身行已之大節當以祁公爲法可謂知所訓矣紹興七年四月二十三日卒於家享年五十有九以其年十一月甲辰葬於山陰縣迎恩鄕苦竹小塢之原從先塋娶莫氏生三子長卽師旦今爲從政郎新授饒之餘幹令次師望舉進士次師奭早卒女二人長適韓師堯次適鄕貢進士顧大陸翰林學士臨之孫气節學問凜然有祖風君之將葬師旦從予求銘數矣然不止益勤義不可辭於是敍次其平生而系之以銘銘曰杜自祁公正直匪躬其源旣深其流則丰君生孔艱稽古不逢教子雪恥將大厥宗小塢之原水逺山崇從先人居永閟幽宮

左承議郎吳君墓志銘

君姓吳氏諱升字潛道明之鄞人曽祖徳祖澤皆隱徳不耀父渭以君登朝累贈宣教郎君九歳而孤母守志鞠養稍長告以汝父長者嘗拊汝當爲儒君因發憤讀書畫夜不息遂博通經史下筆爲文簡而有法元丰間朝廷以經術取士君兩預鄕薦大觀已醜遂中進士第釋褐授廸功郎主宣之涇縣簿攝水陽鎭郡太守累稱其賢而未薦也或曰盍求之君曰彼知我而不能薦我爲下寮不求爲可知二者胥失也考滿丞溫之樂淸禆贊縣政而彌縫其失政有大不便者君力爭不能得則嘆曰予不負丞令長其可負百姓乎水陽瀕大江素有水患君去才旬日水輙大至去樂淸未幾巨盜竊發焚掠殆盡官吏多遇害君慨然顧謂妻子曰造物於我厚矣始吾讀書姑成先志爾今年逾六十二子相繼登科吾尙何求哉因掛其冠得左宣教郎致仕以歸遇淵聖皇帝及今天子登寶位轉左承議郎賜五品服敍封妻史氏爲孺人孺人有淑徳孝順勤儉能以禮法自持夫婦白首相待如賓子孫侍側雍雍如也人皆榮之先君十年卒諸子卜明年庚申正月丁酉奉君之柩合葬於四明之梅防從治命也君任眞自得遇人無貴賤貧富一以誠當官任職未嘗擇所向蓋無入而不自得也予與秉彛實太學同捨生嘗至其家見君頎然而長髮鬢垂白貌溫而气淸方精力彊壯內懷止足之計不待及期而浩浩然勇退𨿽古髙人勝事何以加之所居環堵竹樹蕭然家事有無一不以介意晚益蕭散諸子卜居擇勝得小溪之芝山君欣然從之浮沈里巷間芒鞋野服間從方外之士遇興輙往一枰之上忘懷得失不知歳月之老也喜怒哀樂禍福利害之端了無足以動其心者享年八十有五未嘗有疾一夕奄然而逝莊周所謂不刻意而髙不導引而壽者君幾是歟生五男長曰秉仁四上禮部次秉彛左廸功郎樞宻院計議官次秉禮先君卒次秉智舉進士未第次秉信左宣教郎諸王宮大小教授二女皆嫁爲士人妻始君少時方力學有道士叩門自言齋醮之夕奏章帝所見金字榜曰齡顯裕天錫吳升其說𨿽幻怪不經然退考君平生簡易眞率而得數之多子孫之盛若非偶然者秉彛一日與其弟秉信累然衰絰踵門泣而言曰先君潛徳退節仕不防其祿舉世無知者且持左奉議郎主管臺州崇道觀髙所爲行狀請銘於予因附以所聞而爲銘曰芝山峩峩水泠泠中有隱者逃其名少時力學通羣經老不釋卷博且精平生所修胸中誠持身接物心和平忘懷得失寄一枰遺棄軒冕浮雲輕自然壽考身康寜何必辛苦棲巖扄叩門道士心通靈飛神杳眇遊靑防羽衣翩仙朝帝庭瑯函金字標齡臨行一念超凡情脫然視身如郵亭子孫蕃衍天可憑積善衮衮生公卿刻詩同藏播芳馨深固蔥欝眞佳城

胡府君墓志銘

吾友胡浚明諱宗汲世爲越之餘姚人自其叔祖父穆始以進士起家仕至屯田員外郎子孫遂以儒爲業曽祖諒贈大理寺丞祖儼父尙能皆隱居不仕君自爲兒時有成人之撡其父目爲老子比長刻意問學手未嘗釋卷夜引睡則以首叩柱其自彊如是爲文淸古不蹈襲前人一語少年預鄕薦益自信不疑翺翔兩學幾十年會朝廷以捨選取士移其籍以歸久之復不利卽所居築室買書以教子聚宗族鄕黨子弟不問疏暱講說經史責課程皆聳然知化君性至孝𨿽飲食起居未嘗忘親治居第首嚴祖廟不以便燕私之適堂室奧址規模與世俗異登其門者皆恍然自失奉養至儉薄田廬所入僅足糊口而遇人急難極力拯救𨿽焦首濡足不悔也鄕鄰仰以喪葬婚嫁與病而醫藥者甚眾以是生理益落君爲之不少變蓋急義樂施出於天資或以爲過君行之愈力嘗曰吾損已以益人𨿽過於義庸何傷已酉冬敵犯明越惡少相煽而起幾徧山谷君挺身諭止之士族避地竄逃顚沛君與之周旋調防恩若骨肉眞可以托死生者鄕人爭訟多就評曲直君每折以理法皆灑然而返不以干有司聞人一善若已有之或少有過差必正色詰誚𨿽其尊屬憚若嚴父師惟恐君之聞也方士有以奇藥爊黃金術授君忽夢若有告者曰君欲爲盜乎旣寤亟取焚之每小疾必夢僧伽處方服之輙愈所居湖山並海百井皆鹽夢人指其處鑿之得甘泉皆君誠意所格也建炎攺元今上皇帝登寶位凡五上禮部例皆推恩宗人彊起之授房州文學調潭州瀏陽縣丞攺廸功郎有知君者薦諸朝監嚴州比較務譏察出入吏不能欺郡遣官季防君輙囚服待罪眾亦察其亷介不復問務旣淸整課亦增羨尋轉右修職郎監潭州南嶽廟考滿轉右從政郎旣而授饒之徳興丞其在嚴也郡將尢加禮嘗啖以厚利君曰此非所當得拒不受未幾爲郡者以賄聞至下詔獄坐貶獨君無一毫之污眾皆嘆服某與君𨿽同裏閈崇寜初始識君京師一見气合其後契濶離合不常每見必歡然道故噫君𨿽窮老而浩然之气不少衰議論益剛決謂富貴功名可以立致不在吾身則在子孫日夜勵其子爲學而沂復嶷然有立能成君之志魁多士取甲科聲名籍甚君喜曰是必大吾門吾志得矣因復丐嶽祠從其子宦逰奉養甚適往來江湖間幅巾蕭散怡然自得享年七十以紹興十年八月癸未卒於其子秀州軍事判官沂之舍卽日防其柩以歸士友皆爲流涕明年十二月壬申葬本邑翁家湖之原從新卜也君平生未嘗閱佛書死之日沐浴盥櫛神識不亂娶莫氏有賢行能通書史凢君所爲固有不近人情者夫人能順適之人尢以爲難子男二人長卽沂次汾舉進士亦有志操葬有期沂衰絰踵門出其友左廸功郎溫州州學教授虞仲琳之狀求銘於某某知君能詳追惟雅好不敢以鄙拙爲解因掇拾其大略如是銘曰凜志節以希古之人兮旣銳而堅謂功名可立致兮恥沒世而無傳彊學疾驅兮人十已千見義必爲兮人後已先心亨志遂兮樂只丘園𨿽屈於一時兮白首迍邅其存而不朽兮嗣子之賢蓋造物者不報其人而報其人之天翁湖之濱卜此新阡餘慶流芳子孫緜緜

靖州通判胡公墓志銘

予自藤再遷瓊瓊守張公仲奭嘗爲予言通守靖州胡公有交防之雅可人也予恨不識其人無幾何廬陵胡邦衡自廣東遷珠崖道瓊山見予於雙泉則其季也防張公亦來二人合談靖州之美不容口予益以未獲見爲歉後予再遷儋耳距邦衡不數捨一日邦衡忽書來告靖州兄篤行文雅君子也今不幸卽世世之知者蓋鮮非公直書恐遂湮沒不傳敢以銘請予出涕曰哲人云亡尙忍言也耶邦衡請不懈益防遂刪取其狀敍而銘之公諱份字兼美姓胡氏其先自建康家廬陵曽祖不仕祖諒將仕郎考登臣贈右宣教妣歐陽文忠公族朝散郎粲之女公三歳失母字於李氏姑九歳而宣教郎繼室前太夫人之妹儒林郎延壽之女劉丞相沆之外孫公事後母已以孝聞早就外傅能肄宵雅之三長學章句司業李公朴時蒞講席門甚髙獨與其進藝屢占髙等不喜時文文一出已無剽竊每郡試輙伏場屋標望籍捨法行貢璧水繼入上庠閱一星學益進年三十八釋褐授臨江軍刑曹明習三尺法多所平反吏不得舞筆時有以深文賊不辜者鉤得其情刑不濫及吏深刻者折其尾毒力職常最其列以妣憂去官服闋遷掾袁州兵曹建炎初官制行攺司法繼攺辭曹攝郡幕得憲臺移文取讀之則宜春縣斷牛訟未直也索案一見知其寃蓋冨人與貧人子居相直冨人久欲其居不與也其牛偶蹊冨人之門而攘之牛人無敢言久復放之野牛歸貧人家冨人反訟之縣坐以盜貧人訴於州罪之如縣公語吏是不可不直遂歸牛貧人一郡稱快時給事中李公大有之子同幕以白其父李抵公書不意老年見古循吏方用兵兼機幕郡政一出公畫防盜起郡乘城官分隅以守而隅長不時給米士有饑色公怒欲斬以聞其人叩頭祈哀得免兼倉民與其僚賦粟卒數十恚言粟紅腐手刃噪呼稍稍引避公獨開以禍福卒捨兵拜是日微公幾殆叛將趙萬訌江西地旣散老弱系路命左右廩凡無告者訪所親歸之人多其義同僚有去官遭掠者亦賙護其行眾以爲難上卽位覃恩晉從政郎罷歸久之除衡州教授而宣教公捐館免喪且數年無仕進意或謂恩未曁親乃詣闕除教授澧州始至生員才十數旣四方來學者輻湊學宮大張一歳諸司章交攺左宣教郎郡以訓導有方上聞得終成資賜象服左魚尋除通守靖州轉奉議郎初州郡率開邊釁公至務在撫摩九谿按堵酋獻琛於朝乞爲管伴公不可郡犬牙蠻獠儲粟寡一被圍則乏軍興公經營增其廩入無倉卒憂歳旱盜且萌蘗與郡將齋禱飛山之神雨隨車至鄙以不聳渠陽士亡幾公招攜以禮酋爭遣子入學士科對者以內郡禮祖行谿猺向化翕然守條死要不相魚刼以公善綏撫乞畱郡以聞公曰吾忍左墳墓久於此乎轉左承議郎代還送者臥轍百餘里弗忍去還鄕轉左朝奉郎請老童顏秀眉偶感疾而終實辛未正月辛丑也享年七十娶彭氏前十六年亡媲徳於公人無退言男四人昌朝昌時苦學早夭昌時嘗舉進士試禮部昌言昌明能緝父志克肖其爲昌言今爲右廸功郎澧州石門縣主簿一女適右文林郎新授辰州錄事參軍張瓘前卒孫男四人曅昂暠昱皆志學昂後公二月而死孫女九人長適進士易如璋次適楊忠襄公防子蔚文次適進士張璆易張兩孫女亦繼卒余在室公爲文長於持論在郡庠太學時屢中第一士爭膾炙工爲詩得風雅體有書解三十卷文集五十卷藏於家紹興二十二年十二月癸酉葬於吉水縣之中鵠鄕山塘之原公性寛易躬自厚而責人薄善如自口出於惡焉隱操履純正𨿽闇室不欺務以中道訓人故號所居堂曰中庸謁入無親防倒履以迎𨿽少必肅談辯終日無一言忤物慍怒不見辭气或夷俟則曰我必無禮呼以緩急無在亡辭儉以幅已祭祀潔丰若節春秋必身先之事親盡道閨門睦如親疾藥不嘗不進在視寒暖帯𨿽夜不解居喪柴毀過禮加等旣葬朔望必哭墓𨿽疾風迅雷大雨雪不避也妣忌日則設外祖妣享之族有不克祀者春秋享焉從叔父子死養叔母終其身連舉三喪費不貲不靳從弟貧不給周之及卒無子爲立嗣喪葬計三十萬鈔於我乎出鄕黨或誤絓憲网冒寒暑求救不得請食不下咽蘓枯弱彊有害善穉者必痛抑𨿽要人居間不聴也處庠序朋友疾夙夜藥石弗懈同捨有取已器物者眾詰責請庚之謝無所失取者慙公蒞政通敏爲大吏所知有闕員至兼數職簿領山委日披決至夜分爲常大吏或摘語對無一謬持官將身亷淸所行無頋忌不妄干進當路多平昔同捨生一不凂汲援至困躓二十餘年澹如也廨捨敝葺之則止有請爲遊觀地曰勞人費財以役耳目豈吾志耶嘗言不願宰邑拙於催科毋以賊賞攺官懼有寃抑卒不愆於素又嘗語猶子公武仕宦惟亷勤和三者闕一不可吾行之二十年未嘗有失其大槪如此予聞廬陵胡氏世業儒無顯者公始起家里人艷其榮進進於學而兄字歸美者繼取賢科自是弟銓鎬連中第而子姓貢禮部相躡皆公發之惜乎公卒老於州縣而不大顯於時蓋有待云銘曰襮順裏方气剛以閎蓋徳之光爬癢櫛垢弱彊植穉吏帖民良父父子子家巷術理刑於鄕邦谷我後嗣石昭美千稔之藏

塔銘

律師通公塔銘

予出仕逾三十年百謫之餘頗欲歸依佛乘防生死之說紹興壬子自建康得罪還裏而依止通公律師適退居姜山相望不十里有湖山之勝閒放累年惟師方便自在遂爲蓮社之交或命籃輿或掉扁舟不知日月之老也師諱惠通字可久姓王氏防稽新昌人處母胎十有二月而生自防性識明悟志樂空寂父母不能奪禮福聖寺俱實爲師年二十二誦經得度卽慨然有出世之想由是刻勵修行防觀祕義以爲由定發慧必用毗尼爲壇宇遂執業禹迹寺元簡律師其後聞錢塘擇其律師卽防正記主之門人深得南山四出求異之意因杖錫從之服膺累載卒防其業一時學者皆敬畏之有虎子之稱其公謝講乃以所援鐡手鑪並防正記以付之又有用暉妙生二師者嘗往返叩請暉公嘗曰汝於吾宗必大作佛事矣生公曰汝已成之器尙俯求於我邪自是捲械還鄕謝絕世故人罕知者如是十年而道益進名益顯知之者益眾道俗延住眞如靜凝明教三道場靜凝在余姚上虞兩邑之間𨿽气象雄勝而久茀不理破屋數間僧徒不過三五人師至晨夕講論如處廣廈如臨大眾檀施聞名爭爲築室廬具像設金碧煥然學徒雲集率不下千指鐘梵之聲洋洋如也或利其成辦倚權貴人易置它所師不爲動卒亦莫能奪太守徐敷言命師爲臨壇宗主前後若干防翟公汝文治越復欲以僧軄處之師力辭不就大駕駐蹕防稽城內名藍悉屯兵衛師因謝病歸老姜山講解之暇澆花蒔竹翛然有物外之趣師𨿽主戒律而曠達無礙宗說俱通嘗云戒律卽心也戒生定定生慧欲最上乘而不始於戒律可乎南山有言江南江北求菩提菩提共行不相識若推原佛心從麤入細特頓漸之異耳師於四大部及楞嚴楞伽法華等經無不該綜以至起信惟識諸論傳燈宗鏡祖原諸錄並綿絡防統窮其義趣刋正戒業兩防章記尢爲精詳平生無長物衣鉢所餘惟賑窮乏療疾病全活者甚眾所蓄惟鐡磬得之耕夫每以自隨召眾講習則一鳴之自號鐡磬老人亦以名其堂予觀世之律師能以禍福語恐動聾俗或創立新奇攺更宗旨變其音聲易其服制流俗翕然和之惟師能守其舊說勤苦堅忍無一毫作相睦防竊發師時在靜凝領眾如故嘗題於梵夾有講鐘賊皷咫尺安危之語其後敵犯浙東十餘里間皆敵營也師處之晏然且夢神人告以賊退之期不失晷刻紹興乙夘秋七月大旱師率眾祈禱因感微疾卽以書告嘗所往來者且謂大眾曰吾將歸山以是月五日隱幾而逝春秋六十八僧臘四十六師於姜山若有緣契一日與長老繼椿經行澗谷得院南平地數畆羣山環繞前直峨眉一峯因列植松栢將自爲窣堵波予爲名其堂曰寂照以是年十二月二十二日門人卽因之以葬從遺令也予頃守吳門其徒仲珣俾法嗣狀師行業求文以識諸塔予與師逰久知師爲詳乃爲銘曰我聞如來惟說一乘戒爲慧本慧以定興曰優波離以持律稱九代末師互相詆辱各資已見正法顚覆爰及南山絕而復續偉哉通公身律心禪護持禁戒久而彌堅慈受忍攝隨分化緣眾方紛紜本防源塞登壇誓眾會正復出中興毘尼垂範作則姜池之南牟湖之濱石塔巍巍松柏鱗鱗我作銘詩以詒後人

