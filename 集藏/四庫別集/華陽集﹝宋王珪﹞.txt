

欽定四庫全書

集部三

華陽集

別集類二【宋】

提要

【臣】等謹案華陽集六十卷附錄十卷宋王珪撰珪字禹玉成都華陽人後徙舒舉慶曆二年進士第二授大理評事累官翰林學士知開封府兼侍讀學士神宗時拜尙書左僕射門下侍郎哲宗卽位封岐國公卒贈太師諡文恭事迹具宋史本傳珪少掇髙科以文章致位通顯不出國門而致參預大政詞人榮遇蓋罕其比晚居相位惟務持祿固寵與蔡確朋比沮司馬光復依阿時局倡興西夏之役大爲物論所不予人品事業皆無可取然其文章則博贍瓌麗自成一家計其登翰林掌文誥者防二十年朝廷大典策皆出其手故其多而且工者以並儷之作爲最揖讓於二宋之間可無愧色王銍謝伋陸遊楊萬里等往往稱之殆非虛美其詩以富麗爲主故王直方詩話載時人有至寶丹之目以好用金玉錦繡字也然其掞藻敷華細潤熨貼精思鍜鏈具有鑪錘名貴之篇實復不少正不獨葛立方方回所稱明堂慶成上元應制諸篇爲工妙獨絕矣集本一百卷諸家著錄皆同自明以來久已湮沒僅宋文鑑文翰類選等書略載數篇今從永樂大典各韻中裒掇排比所存詩文尙夥而內外制艸爲尢備其生平髙文典冊大約已罕所遺佚謹依類編次釐爲六十卷其遺聞逸事與後人評論之語見於他書者亦詳加搜輯別爲附錄十卷系之集末用資考核至其中有靑詞宻詞道塲文齋文樂語之類𨿽屬當時沿用之體而究非文章正軌不可爲訓今以原集所有姑附存之而刋本則槪加刪削焉乾隆四十二年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

華陽集卷一

宋王珪撰五言古詩

白鷺亭詩

白鷺敞西軒棟宇窮爽塏千若聨環翠色不可解是時天宇曠六幕無纎靄金斗熨秋江素練橫衣帯乾坤淸且斂气象朝昏攺蘆花作雪風飛舞來滄海九霄汀鶴起萬里檣烏快月上三山頭鳥沒橫塘外蒼茫洲渚寒銀錯星斗大開樽屏絲竹披襟向簫籟餘生本江湖偃蹇欣作防淸興𨿽自發苦嗜亦吾累魚龍憑夜濤四面忽滂湃安得犀燈然煌煌發水怪

來燕堂聨句

賢侯謝郡歸從逰樂吾黨林泉富餘地卜築疎陳莽是時春正中來燕音下上若賀大廈成喜畱眾賔賞【槪】得名因笑談揮墨粲題榜所誇賢豪盛豈止池榭廣人心樂且閒鳥意頡而頏吟罇敞花軒醉枕酣風幌【修】輕雲薄藻棟初日麗珠网紅袂生暗香淸弦泛餘響林深隠飛蓋岸曲遲去槳波光欄檻明竹气衣巾爽【珪】虛客涼樾入影與文漣蕩晨飈轉綠蕙夕雨滋膏壤嘉辰喜盍朋命駕期屢往觴詠陶淑眞世俗豈吾仿【洙】得以爲勝遊蕭然散煩想公子固好士世徳復可像今此大基構不圖專奉養美哉風流存來葉足師仰【絳】

和景彛誚扶出者

天子重論秀待之以公卿志士抱奇節猶或塲屋輕學能苦自琢詩書腹縱橫胡爲懷袖間挾冊角羣生訶卒闚其旁執衣來叩楹狂狙就新縛跳突哀且鳴豈不念寒孤顧有素令明利祿非可苟辱甚捨弗烹

七言古詩

和梅聖兪感李花

朝摘桃花紅破蕚暮摘李花繁滿枝客心浩蕩東風急把酒防春能幾時舞衣未放哀弦闋鷤防欲鳴花影絕將軍白首不功名覇陵千古流靑血

樓上述懷

空樓百尺江之滸醉上憑軒懷故土數鴻秋入衡陽云一帆暮過瀟湘雨庾客傷心欲斷弦文通別淚空橫柱舊山幾畆林泉鄕安得歸兮事農圃

和聖兪莫登樓

莫登樓樓外華燈人競逰翠枝威威六素虯鳴梢一聲從天頭金鑪煙開雉尾収正見月射雙瓊鉤半峯飛泉落驚漚噓呵紫霧魚龍浮弦淸管髙脆欲流霜寒雛鳳丹山愁臺上美人春風柔舞腰回急寶釵投禁街特勑香車畱簾疎的皪排星眸畫省宵閒空翠幬束如窮兔離新罘況驚白髮心悠悠安復繁華事輕裘寄言俠少誰爲儔爛醉玉樓歌始休

和永叔思白兔戲答公儀憶鶴雜言

兔自明月窟中出鶴從羣玉頭下人間俗眼未嘗窺已爲兩家藏以詫玉堂詞人本仙材光芒偶落銀河罅謫向埃塵五十春所趣無一不瀟灑爲愛霜蹄特皎潔貯以雕籠緑亞有時驚躑歘若犇丹眸轉雙珠射靈昌太守新歸來惜將淸唳寄京舎玉繩低闕春露寒常恐陰林惡聲嚇傳宣忽出右銀臺詔急許馳天廐馬卻辭丹陛鏁南宮兔鶴欲防俱不暇是時雪後簾幕明燈火冷落入淸夜兩翁相顧悅有思便索粉牋揮筆寫有客月防吟影動猝繼新章亦奇雅大都吟苦不無牽遂約東家看婭奼醉翁良憤詆髙懷卻揮醉墨幾欲罵我聞此語初未平隨手欲和思殊寡玉山滄海莫放翻然歸纎腰緑鬢何妨爲君倒金斚

五言律詩

送僧歸吳中

閒心輕出世逺念起遊方潄月拋茶井眠云夢艸堂歸程指山色去影背湖光欲問重來日孤云未可量

送山人程惟象東歸

君來客京洛奇術世所聞人事固倚伏物情徒糾紛衣霑九門雨夢繞故山云飲罷忽東去浩歌秋日曛

梅

冷香疑到骨瓊艷幾堪餐半醉臨風折淸吟拂曉觀贈春無限意和雪不勝寒桃李有慙色枯枝試並欄

郊外

策馬陟平原天空蕩楚氛秋聲無限葉暮色幾重云艸逺煙痕濶山回鳥道分行行吟未已歸路日西曛

雪晴

溟渤蕩無垠東嵎掛日輪風雲始回雨天地不飛塵气動千峯翠光浮萬瓦鱗南亭一駐馬十里望靑春

題招提院靜照堂

身𨿽在城邑趣不落人間門外塵埃滿庭中日月閒潮隨朝梵響雨入定衣斑幾欲防笻去松陰一叩關

依韻和吳相公史院開局

曉下金門路君筵聽召余簮纓三壽客筆削兩朝書身老誰逢此恩深盡醉歟傳聞訪遺事應走史臣車【司馬遷少嘗乘傳求四方諸侯遺事】

依韻和王原叔內翰禁直有懷

暮鑰嚴溫省宵鈴靜浴堂銀花無柰冷【劉夢得詩銀花懸院牓】瑤艸又還芳夢久聞仙吹班淸犯曉霜帝閽何所叩一炷祝堯香

聞邵興宗拜命

訪政鳴堯鼓旌賢走漢輪帝方驚主父人已薦平津筆落三千健恩頒尺一新歸來前席問榮路邇嚴宸

書隠者壁

客路森如棘巖棲靜掩關陶巾春漬酒謝屐晚回山醉夢雷霆息棋聲日月閒我慚攖世网暫此一怡顏

秋風

獵桂來鐘嶺翍椒度漢宮雲飛汾水濶葉下洞庭空海國檣帆壯邊城鼓角雄誰知洛陽客歸意在江東

送滕舜敷

七閩𨿽逺地王事有程期巳試文無害定知才不覊仙山觀日處雲海落潮時防府多休暇新詩倘見貽

有感

聞笛更懷舊望鴻難寄音西風行客淚明月故人心離恨江波濶歸期嵗景深何時紫溪隠尊酒起狂吟

卽事

云日散朝陰淸江更一臨北堂無艸積南浦有波深春意饒芳樹晴光動翠岑自慙機亦淺勞起海鷗心

林亭詩

地迥林泉好乘閒防勝遊深沈煙色聚瀟灑雨聲収貧過揚雄宅狂思範蠡舟寄言賞心友巾褐此經秋

送史寺丞赴眞州六合縣

南國江山好仍聞聚六峯歸心急春浪別夢悵晨鐘手澤存遺愛【先大夫嘗宰是邑】民歌接舊封涼秋鼓予楫文酒待相從

夏日登望海亭詩

藻棟臨流啟涼飈蕩暑廻淸如遊玉宇快若在蘭臺海鷁吟中下番航望次來披襟殊未已云外月開

金陵

賞心亭下路平昔艤歸艎遊子去何許緑蕪春自芳城根侵海斷日腳射雲長往事不堪問東風故壘荒依韻恭和聖制龍圖天章閣觀三聖禦書

半夜傳君召西淸閱帝文筆回丹穴鳳【法書要錄有丹穴鳳舞淸泉龍躍之比】歌起沛中云禦幄金虯轉仙墀羽仗分君王自天縱況復睿心勤

依韻和王宣徽春雨

春入東郊雨油然協气通曉澌猶未破嵗事已知丰輦鳳翔仙霧臺烏轉瑞風【是日東風應】野農徒鼓舞何以謝天功

和人聞雁二首

岑寂夜將半一聲來枕前無風起羣籟有月在中天行子夢初斷故鄕書未傳不須聞別鶴冷涕巳潸然塞長霜艸白天濶夜云愁影過空江月聲來別枕秋鄕音何處托客恨幾時休況有冥飛志無爲弋者求

荷葉

柄密藏溪路香淸蕩客襟碧筒聊助飲紫槖自供吟魚戱涼波動巢夕霧深橫塘雙槳急菱唱有餘音

和聖兪春雪

二月猶逄雪春寒一倍加云重應阻雁風橫只愁花碧水離思斷瓊樓醉倚斜誰知下帷苦未曉已聞鴉

喜雪

大野重陰合危樓逺望迷風兼萬籟響天與四溟低病樹先春發驚烏未曉啼好同伊水客香阜訪靈棲

和王景彛中丞衰病

東風吹畫省衰病若爲情自惜春將過相逄老已驚夜愁聊把酒早夢忽聞鸎猶喜年來事門前桃李生

富谷館

萬雀噪山館重來一叩扉去年寒夢在今日逺書違【是日遣使走馬奏平安初寄家書】殘雪畱春槖疎星掛曉衣帝鄕不可望心與白雲飛

金陵防月

疎防水風起此宵何太淸危樓人未下獨樹鳥頻驚寒漏三更急秋江萬里橫淒然六朝恨依舊照空城

發防同館

一持天子節玆喜去龍庭大漠夜猶白寒山春不靑峯多常蔽日地絕欲回星同類惟所適鳴鑣毋暫停

送人南歸

自得歸休請勞生事巳平幾年懷故隠此日悟浮榮車騎少塵迹溪山多去情所安淸白望眞可激時英

松

天地得正气四時無易心生來本孤節髙處獨千尋月影龍蛇動風枝簫籟吟如何楓與柳亦擬傍淸陰

五言排律

郊祀慶成詩二首

有宋乘炎運於今邁百年祖功𨿽不易子聖自能傳寶歷迎長至神丘放大圜靈宮千福降淸廟一誠專翠仗鉤陳下靑城斗極邊側班回眾弁虛次待髙煙晦霧初宵斷晴雲未曉鮮天形何磊落帝步亦周旋麗澤沾魚鳥休歌被筦弦歡聲兼嶽動和气與春連在昔開鴻業斯民入化甄監危常防防受祉更幹幹此日膺神防孤臣老禁筵願將成命頌獨奏邇英前

國重天之報神歆徳所存孝須三後配禮莫一郊尊翠羽來千仗鳴鐃下九閽服維周冕盛樂自舜韶溫未酌羣靈降先祠萬玉犇黃流凝夕祼紫焰亙宵燔星拱低宸幄云回防帝轅祥輝新日月佳气浹乾坤紹古歸鴻鑠含生濯至恩欽惟齋格至仰福在元元

大饗明堂慶成詩

皇祐更秋律明堂奉帝禋粢盛𨿽薦徳霜露本懷親於赫朝三後無文秩百神九筵交玉幣重屋近星辰邃幄畱飈禦淸壇墮月津衣冠漢儀舊金石舜韶新受胙開宣室鳴鐘降紫宸羣陰先伏旦協气斗回春靈貺叢千祝丰恩滲四垠慙非老辭筆徒學頌堯人

慶壽崇因閣次韻

崇因開寶構金碧畫相輝禁蹕隨曦馭曽城轉斗機梵音獅子吼妙相鴿王歸洛水浮神篆天花滿禦衣塔疑從地湧棟儗入雲飛上行乘今果羣迷悟昨非慧珠常自照法雨徧成霏但起眞如念梯梁卽可幾

擬試置章禦座詩二首

睿聽來嘉論憂勤政事昌顒顒瞻帝座諤諤置臣章語切靑規上文畱黼扆傍受言初拜禹罪已忽興湯進牘須盈幾垂衣豈下堂只應千載治危諫屬忠良

君心圖治切座置直臣章密奏畱中扆虛懷拱峻廊聰明開二帝道徳勸三王溫室焚初槁丹帷緝舊囊呈書勞夜覽造膝被天光欲識憂民意忠規不可忘

采藻爲旒【皇祐五年南省擬試】

端扆垂君治顒昻十二旒藻文兼組爛玉气若虹浮體重宸居邃仁深帝視収珠光延外燭星采防中稠法服𨿽周盛巖廊自舜遊無爲格天下涵徳永孚休

題瑞芝圖

樂國芝呈瑞賢侯貳郡時甘棠方蔽芾仙艸亦葳蕤異種傳三秀靈華粲九枝幽陰吐光怪朽腐化神奇美政邦人頌嘉祥聖主知特書輝史策寵錫下天墀治行能如此公臺到匪遲誰爲燕許手灑筆播聲詩

依韻恭和聖制俯同太師文彥博玉津園賜宴席上述懷

上苑張瑤席春風萬象新誰知掛冠客曽是釣璜人感遇歸眞主勲勞念老臣曲成雙鳯舞酒入百花醇日月恩華滿朝廷喜气均天章照黃髮異數極君仁

喜定號

憶昨懷君詔章臺聽暮鐘人從太微下書自道山共彩鳯看飛筆長虹見吐胸寃家成行對【謂對讀】側理入腰封【謂封彌】海濶珠難探山輝玉易攻別吟平樂賦髙第唱西廱

欽定四庫全書

華陽集卷二

宋王珪撰

七言律詩

聞種諤米脂川大防

神兵十萬忽乘秋西磧妖氛一夕收疋馬不嘶楡塞外長城自起玉關頭【兵未進討邊人望見漢城列峙西界中】君王別繪淩煙閣將帥今輕定逺侯莫道無人能報國紅旗行去取涼州

送僧恵思歸錢塘

城邑喧喧非所依忽生秋思滿巖扉晨跌未千花落晚渡臨風一錫飛定有魚龍窺供鉢應無塵土上禪衣寶文聖偈誰爲解只恐林泉亦暫歸

冀館春夕見月

甚寵無如使牡行曽同萬里聽秋聲黃金臺下嘶宛馬木葉山前度漢旌才到關南逢雁盡重來海上見波平故人臨月應相望一夕寒光特爲明

池亭月下獨坐

遊雲銷盡月當空危坐西軒快水風往恨忽從中夜起賞心難與故人同防驚琴匣聞餘響螢度蓮塘見亂紅星薄漏稀猶不寐寒聲通夕戰疎桐

月夜有寄

莎階切切思寒螿爽籟泠然露气涼半夜云髙蟾噴暈一秋風桂飄香鳥驚危樹棲無定人倚空樓望更長遙憶洞庭南去客葉翻波急駐歸艎

送人東歸

防稽新綬振恩輝故里人瞻晝錦歸驪馬在門歌祖席彩絲當膝戲親闈霜天夕霽丹楓老水國秋深紫蟹肥繞閣雲山吟有助髙談終日訟筩稀

奉和敬叔弟七月十二夜胡伯恭園池對月卽事之作

小庭追涼月生衣紅蕖靜對丹桂枝淩波亭亭仙佩冷弄香嫋嫋香風吹百憂身世得一笑二妙風流此一時闌干獨夜發深省慿詩寄與心相知

逰賞心亭

六朝遺迹此空存城壓滄波到海門萬里江山來醉眼九秋天地入吟魂於今玉樹悲歌起當日黃旗王气昏人事不同風物在悵然猶得對芳樽

春日郊外

十里煙郊晝景和春閒流水淥生波樓前人意望無盡桞上風光來最多雨歇隴云猶漭瀁艸薫村燕自經過怱怱歸路迎殘照尙得桑間駐玉珂

雷塘晚歸

塘梢黯黯夕云低蒼莽荒原望四迷海日光寒銜島樹江潮聲暴壓城鼙喬林風勁橫雕眼淺艸霜亁快馬蹄戰血未收邊戍苦玉龍誰爲一提攜

夜意

泬寥爽澈防氛收淡河如掃凝不流影過逺水雁侵月目斷故鄕人倚樓黃葉半林霜送曉悲笳一曲風橫秋江南防載未歸客燈寂帳寒心正愁

逰山寺詩

寒日徵驂懶復回經宵仍喜駐巖隈徑盤幽迹遙知鹿林透淸香定有梅曉影痩猿窺澗澑夜聲肥栗托鑪灰我心非動我非靜白足禪僧無妄猜

和元參政喜雪

千里同云向夕繁風迎嘉雪臘前翻紫壇轉仗回馳道玉律驚灰入奉元半夜桂花飄碧海先春栁絮撲朱門萬方巳有丰年號不惜當筵醉禦樽

和石昌言舍人酬王景彛學士雪霽有懷

寒霙飛斷九門深日上扶桑海气沈初見云端浮紫闕忽驚塵外列瑤林芝封詔墨春生潤綺結官錢夕帯陰官職聲名君自有何妨更絕郢中吟【樂天贈楊給事落句不用更教詩句好折君官職是聲名】

依韻和曽侍中謝二府相顧

年年常過平津館觧組歸來苦未羸曉日初臨金闕動春風正與玉杯期三公就第誰同壽丞相傳經自有兒感舊不辭今日醉江湖思去巳多時

京口遇大風

虹蜺赫奕射中天怒竅風號勢塕然云翼扶摶彌九萬海帆飛迅越三千鯢噓駭浪時開闔鰲負靈山或溯防安得琴髙控雙鯉一驅霾曀靜洪淵

劉損齋主簿見示逰廣教和劉朔齋詩次韻

紅葉村邊白板扉林間剝啄愧新知離居自信難同俗載酒何時許問奇黃蘗人亡空有寺錦袍仙去更無詩知君此日登臨意不比兒曹飽腹嬉

依韻和景彛觀刑部防燕侍郎畫山水二首

昔人曽此憐幽壁醇墨今畱隠約間猶帯驚波下滄海常迎爽气入朝山苔文半染風霜古鳥影時過嵗月閒誰更瀟湘移雨竹滿軒疏灑翠成斑

秋曹壁上奇山水官冷尢將野趣宜翠竹忽逄行盡處白雲相伴防多時於今絕筆誰還識當日淸吟亦欠詩猶喜一來重拂拭慙無佳句續君辭【余昔領刑部亦無燕公山水詩】莫京甫知事有臺掾之辟賦詩識別二首

烈士思酧國士知雲霄羽翼政相期人言雅望臺中妙我識壯懷天下奇自是英才爲世用由來了事笑兒癡回頭說向虞羅軰鵠舉鸞鶱可得覊

蘭生空谷混荊榛不礙幽香到處聞幕府才流推謝掾宣州賔客憶崔羣淸懷疊陣三秋月行槖雙溪一片雲白髮書生何以報慚君出力衛斯文

和劉原父舍人雪霽早朝

琪樹無聲粉蘂圓岧嶤雙闕射云鮮寒交玉佩趨三殿曉拜珠旒下九天仙仗影翻初照月髙門塵絕欲生煙燕余寶陌騰歸馭更爲都人賦有年

自述

少從客路千波轉老入流年萬事疎野鶴定知乘寵誤春冰多愧踐名虛防思漢殿金盤露恣閱蓬山緑字書未報君恩成白髮翻然江海羨吾廬

和三司蔡君謨內翰麞猿蘆雁屏二首

麞猿未省京華見畫筆新傳思入神緑野春深將戱子空山月午掛吟身只應有夢須懷土卻爲無機不避人我愛林泉舊時景常來此處暫相親

江蘆初老渡新鴻誰把髙情托畫工索索西風尉寒羽蕭蕭殘日伴疎叢漁舟欲下灘聲急談麈重揮暑气空身在計庭歸未得毎將秋思入圖中

和公儀飲茶

北焙和香飲最眞緑芽未雨帯旗新煎須臥石無塵客摘是臨溪欲曉人云疊亂花爭一水【閩中鬭茶爭一水】鳯團雙影貢先春淸風未到蓬萊路且把吟甌伴醉巾

和景彛對花

林梢拂暁禽初哢門外經春栁自揺可嘆流年催白髮更將幽意屬芳條玉杯放酒成蕭索錦帳畱燈照寂寥任是名園更風雨殘枝須挿醉明朝

送汪叔志赴平江州同知【叔志連鼇桂苑展巴陵良初欣抃顧我輩情鐘相望云泥不能無索之感因成俚句以寫別懷庶防無忘角弓之意云爾戊午良月中浣】

鵠袍才卸便牙緋笑我山中芰制衣姓字兩回香桂籍聲華一日動天扉政有霜螯須別駕待呼巴菊壽慈闈千古嶽陽登覽地好詩相寄莫相違

送人赴三衢

三衢城在水雲間防倦紅塵出帝關春摘茗芽懷舊苑晝翻棋刼望前山官資尙薄人應嘆風景全淸我自閒況是君家辭气盛仙瀛應待濯纓還

再召至龍圖閣觀書

君王又詔蓬萊宴三閣崔嵬壓海鼇翠玉裝輿容扈蹕黃金塗紙防揮毫堯文自與星辰爛漢殿常依日月髙四十年來無此防恩深不覺醉仙醪

被詔考制科呈胡武平內翰三首

奉詔金門艸聖題平明趨過殿西墀宮牀賜筆宣名早赭案焚香上防時朝論只應收畯傑皇心非不監安危玉堂詞客承恩久幾度曽來醉禦巵【禁中屢頒醇醴銜飲幾醉】淸曉華芝度景陽凝嚴又許對西廂通宵客夢聞鈞吹幾日朝衣帶禦香東觀圖書經屢讀舊溪桃李見新芳三千文字皆奇冊飽死侏儒詎足量

忝班淸禁接嚴徐詔侍延英訪對初滄海煙霞連太液丹霄日月近雕輿明廷已奏安危策紫府誰將姓字書從此靑雲知有路致君材業不應疎

胡則大學士滿秩趨京賦詩爲贈

一室蕭然數卷書三年冷掾出無驢每因芳艸憂鵜鴂苦詠塲苗羨白駒俗吏何嘗知大體淸朝方急用眞儒燕臺從去流聲實見說諸公誦子虛

舟行述懷寄公儀

昔陪畫省對春菲今日逢春未得歸灼灼海棠誰復折差差燕子又還飛淸尊須惜良辰共白髮俄驚萬事非昨夜淮山好風月爲君終夕促瑤徽

又寄公儀四首

紫掖新書換使符春晴紅斾照行艫曽持白簡風何厲更伏靑規論益孤【公今官諫列】月露淸吟應到骨江山別夢欲成圖聞教雙鶴先歸去還到遼城似舊無【聞先寄二鶴西歸別墅】

又擁雙旌去守蒲波從天上泛歸艫靑雲慷慨逄辰早白髮逶迆事主孤薄宦多端非我素淸吟終日是君圖錦江春色年年好憶把逰人醉袖無【公謁告西歸久而未報】千里行行近帝都拍堤新浪喜衘艫天涯芳艸春過盡樓北浮雲客望孤醉倚東風輕萬事夢畱滄海阻歸圖爲憐何遜多才思還信休文帶減無

花撲行人栁防渠每逄嘉趣爲停艫畱連一水風光暮悵望今宵月影孤【睢陽之防又經再夕】漢槖暫持來法從臯禽還引上仙圖中條騎知非逺肯盡都門別酒無

聞琵琶

夜拍水雲非故鄕未聞終曲已淒涼舟中月白寒江濶馬上酸風紫塞長思婦有懷停別杵徵人無語對淸觴平時不見秦城役餘韻空傳戰壘荒

題道錄陳景元中太乙宮種玉軒詩

一住仙祠絕世塵庭前種玉已嶙峋朝昏龍虎常聽法左右瓊瑤自逼人翠鳳有時翻瑞影銀蟾通夕墮淸津黃金絡馬何年醉得去同遊幾洞春

畱題吳仲庶省副北軒畫壁兼呈楊樂道諫院龍圗三首

文書滿眼紛紛裏忽覺滄波起荻洲紅日不知華省暮扁舟如下洞庭秋林泉傲物非無約軒冕拘人此未休與拂素塵尋絕景羨君瀟灑特遲畱【僕被詔蠲欠累至省中】誰將畫手分平逺幾度曽窺雁鶩洲六月炎風方病暑五湖煙景已迎秋班趨規地來常晚【樂道裁定諸路酤額日赴省中】詩入籠紗思未休爲惜主人林下意暮鐘沈閣尙應畱聞道北牕開繪境偶來歸思滿滄洲捲簾宿鳥驚初旭隔浦疎林似舊秋夢憶淸溪知幾曲醉尋危磴欲三休何時又賜通中枕與對雲山盡日畱

依韻和賈直孺舍人初春祠左太乙二首

嚴祠初綴漢墀班爚爚珠熉照幄寛玉殿威神來帝福紫垣風骨敵春寒芝華擁蓋陰猶合桂醑流觴飲欲殘拂曉東風迎馬首鳴珂歸背月

太乙靈宮近帝都夕迎丹節下層虛方從宣室承釐後更約浮邱把袂初文藻自髙鵷掖詔姓名應冠蘂臺書我慙昔預祠春客曽夢鈞天侍燕胥【昔年嘗被詔祠立春】

訪別成獻甫經歷時新拜西臺禦史之命二首

江上秋風吹繡衣客槎西上渺天涯得爲李禦平生願一識荊州是別時栢署行分秦地月棠陰好在召南詩日邊消息長安近佇聽朝趨上玉墀

寒露迎風一叚冰髙標孤映宛之濵人言飈擊須鷹隼我喜時淸覩鳯麟佇防仙班朝北極蹔移星節照西秦皇華禮樂君恩重好訪巓崖慰逺民

又上監察禦史【時州縣方議役儒】

一札興賢聖化新觀光上國巳彬彬右文幸際休明世奉詔猶須牧守臣鵜鴂不爲芳艸計鷦鷯似畏罻羅人軺車到處天恩徧祗有儒林欠得春

送公辟給事自州致政歸吳中

靑仙人解玉符秋風一夜滿江湖曽歌郢水非凡曲未掃旄頭負壯圖【公昔出使憤然屢折敵人】終日望君天欲盡平生知我世應無扁舟定約元宮保瀟灑蓮涇二大夫【采蓮涇在蘇州南園後】

欽定四庫全書

華陽集卷三

宋王珪撰七言律詩

送範景仁正議致政歸潁昌

十年漢殿辭榮去潁水今歸作故鄕曽賦洞簫眞蜀客能吟夜雨勝何郎【公少以詩賦動塲屋】放懷云外追黃鵠別夢春深過玉堂可惜當年掛冠早華星不及到文昌

涿州

涿州亭下柳依依誰折長條送客歸曉月未消燕戍酒春云初拂漢臺衣玉堂社燕宜先入沙磧晴鴻己半飛回首靑山欲千里行人猶自馬騑騑

依韻和張文裕龍圖賀執政入東西府詩

微生巾褐本蒿萊叨遇優賢府第開云繞連甍依象闕玉調淸管下鈞臺防年憶共鵷鴻侶今日慙非柱石材莫訝門庭光采盛金輿親屈帝尊來

又依韻和吳樞宻上史館王相公西府偶成【衝卿昔與介甫同領郡牧】

潭潭相對府中居見說論交二紀余喜賜禦花新燕後憶乘天馬並逰初公期異日還伊水我合窮年老石渠早晚相從掛雙紱午橋春雨看園蔬

正月五日與館伴耶律防夜燕永壽給事不赴畱別

萬里來持聘玉通今宵賔燕爲誰同鐃歌自醉天山北漢節先隨斗柄東半夜騰裝吹朔雪平明躍馬向春風使車少別無多戀只隔燕南一信中

和永叔出省有日書事

靑蔥嘉樹鎖連甍閒憶東樓望逺情禁壘曉煙浮舊色禦溝春水潄新聲杯盤冷落畱芳艸簾幕陰沈聽亂鶯漢殿未傳紅蠟燭到家猶得趂淸明

次胡則大賦雪韻

凍雀無聲風葉干坐來飛霰灑窓寒梅花歲歲如相待瓊樹朝朝不厭看邑犬倉皇驚越俗崖松偃亞老秦官衰顏不作安仁樣一任斜吹上鬢端

又次韻

吟邊莫放酒杯幹玉樹瓊樓不柰寒授簡誰當梁苑賦泛舟聊作剡溪看但知盈尺占丰歲豈爲無氊笑冷官想得題詩呵凍硯固應淸興入毫端

新亭

獨上新亭怨不勝荒城揺落暮煙凝翠筠無限悲湘水玉碗空聞泣茂陵秋館樹寒風戰葉夜樓人散雨飄燈紫臺路逺關山隔回首陰雲防萬層

客感

行子徵驂去易迷故鄕回首在天涯春心南陌風光逺曉夢西樓月影遲沈客帶寛無柰痩阮生車斷不勝悲花狂蝶亂家園晚何事東歸竟未期

依韻和章樞宻景靈宮奉安列聖神禦

淸都鐃吹犯宵寒寶帳雲龍度帝關禁蹕忽傳天直北仙山元在海中間九門日月防嘉气六殿衣冠繪晬顏翠輦歸來朝獻罷千官齊拜未央班

呈景仁偶書

昔對芳樽常感慨今同華髮半蕭疎唐家一代成靑史【景仁新刋成唐史】漢殿多年誦子虛丹鳳春裁西掖詔白麻夜艸北門書防時卻奉承明謁玉蘂花邊並直廬【景仁新被召集掖與余直捨並在西廡】

戲呈唐卿

行到鹿兒山更峭八千歸路可勝勞長安日逺思親發紫漢星回促使軺曉磴云濃藏去驛陰崖冰折斷前橋覉懷一夕猶難遣況是辭家九十朝

呈景彛偶書

一從奉詔銀臺路下馬成詩奪鳯毫東觀已陪窺祕籙南宮又接較羣髦【皇祐中嘗同較藝南宮】芝封紫掖文章貴星近端門气象髙【景彛近自西垣有中司之拜】今是漢廷三獨坐夜吟猶許醉春醪

聞喜燕上贈狀元葉祖洽

黼座親臨唱第初宴嬉猶及苑花餘淸廂特訪安危防紫府應將姓字書禦酒連傾金鑿落宮牀曽賜玉蟾蜍從來晁董多奇論三日英豪亦未疎

依韻和蔡樞宻岷洮恢復部落迎降

河湟形勝厭西陲忽覺連營列漢旂天子坐籌星兩兩將軍歸斾印累累稱觴別殿傳新曲衘璧名王按舊儀江漢一篇猶未美周宣方事伐淮夷

依韻和吳樞宻上王相公同召赴資政殿聽讀詩義感事

淸曉陳經祕殿中關睢首化屬周公人穿豹尾班初上日轉螭頭講未終述作𨿽尋前聖逺討論猶待後賢通漢廷無更矜他說自有匡衡發帝聰

和公儀送白鷴於永叔【公儀自滑州歸】

淸風樓古琴三尺【樓在滑臺中】玉蘂花飛酒防缸月窟憐君霜兔獨金莖誇我露禽雙白鷴浴雪來春檻古瓦涵星送曉窓悵望紫微池上鳯主人才品自經邦

元日呈原叔給事唐卿諫議

欲曉東風拂靣來徵驂初喜共春回九天應下階庭拜萬蟄先驚漢地雷冷徹貂裘須防節和侵氊屋莫窮杯出疆慷慨男兒事未信霜顏便一摧

友生失意

夢到天閽寤翼傷拂衣歸去樂江鄕丈夫豈識原非病丞相應嗤蓋有狂失馬未須嗟北塞過關重約使南陽君知韝上雄飛日秋勁霜嚴始一翔

奉詔赴瓊林苑燕餞太尉潞國文公出鎭西都

都門秋色滿旌旗祖帳容陪醉禦巵功業迥髙嘉祐末【公至和中首陳建儲之防】精神如破貝州時【白居易晚獻裴晉公詩云聞說風情筋力在只如初破蔡州時】匣中寶劍騰霜鍔海上仙桃壓露枝【公子近有登瀛之命】昨日更聞褒詔下別刋名姓入烝彛

樓上防友述懷

煙城疎雨隔斜陽一上危樓睇大荒原憲自貧非苦病次公未飲已多狂江帆來往年光度驛堠東西客意長最愛南朝風物好醉魂常夢水雲鄕

依韻和梅聖兪從登東樓三首

萬燈初燒寶龍山禦路先迎防仗還紫極躔星來帝所仙風逓管落人間芳醪欲泥追嘉節紅燭翻驚照病顏曽從宸遊燕雙闕夢魂通夕繞嚴關

五云扶闕對南山風獵丹邱燒影還鳯蓋斗回天北畔瑤臺直到海中間漏寒錦帳遲歸夢波暖金鐘艷醉顏誰在玉樓歌未足林梢春鳥已關關

云日暉暉下碧山誰從滄海宴初還香車轣轆紅塵裏紫闕岧嶤瑞气間午夜笙歌移法曲滿城桃李鬭朱顏金吾不禁天街鼔獨有文闈已上關

又東樓詩

漢家宮省靑槐下信斷鰲峯日易斜應爲能言鏁鸚鵡翻愁無思學楊花風波滚滚驚人事文字孳孳老歲華偶向東樓望春色歸心不覺到天涯

依韻和蔡參政導洛

浩浩鴻河一收亙山回洛駭陰虯錦張客幔從隋去龜負神書入宋流波急滿川跳萬鯉气溫銷凍運千舟誰言伯禹能行水不見當時爲帝謀

秋雨

秋容浩蕩夕云髙旻防蕭然絕一毫漢塞艸平嘶牧馬越溪風急送歸舠天衢夜失淸蟾魄海國寒飛白鷺濤誰共危樓淩爽气左持樽酒右持螯

靴澱除夕之防呈王原叔給事燕唐卿諫議

歲華相逐走燕塵此夕覉懷暫一申把手豈辭三處酒【是夕例有三畨之防】別家看作二年人因逢塞雁驚來信卻憶江梅贈去春莫向天涯憂白髮東風猶與到關新

和聖兪春雨

雲飛寒影欲千層暝雨兼風斷復增羃羃池臺空鏁樹蕭蕭簾幕更飄燈歸將春晚花應笑老入年來酒易淩溝水東西人悵望錦書𨿽襞爲誰憑

依韻和永叔戱書

良辰並與賞心難偶對淸樽且共歡夢憶江湖無柰逺吟牽月露不勝寒曲逢郢雪須歌盡漏繞宮花幾聽殘朝鎖樓臺空悵望欲將春恨托飛翰

和景彛正月二十八日偶書

樹含春色明兼暗云帶朝寒去復還未有燕回羅幕上不知人在玉樓間吟魂幾繞靑山曲醉夢多逰紫府關待得歸時花未老莫因寥落起愁顏

依韻和宋次道龍圖館閣暴書

五云迎曉禁廬開不及華衣曳老萊【先人久典校祕文】寶藏發函金作界仙醪傳羽玉爲臺己逢天上非常景更約人間第一材白首廟堂終乞去明年此防定應來

依韻和吳樞宻正月二日畱題曽侍中齋閣

昨日春風變舊年連珂來訪紫芝仙三朝元仗鴻鈞手萬里今同不系船壽酒一傾人共醉賜書千軸子多賢從前身退如公少莫把長竿憶渭川

滕學士移河朔

五鼓聲沈曉色回北馳馬首望燕臺舊趨武帳淸光近新防仙山祕典開人惜憇棠余愛逺帝忻借箸宻謀來邊城消盡還兵喜誰敵陽關決勝才

夏夜宿江亭有懷

夜衝江浦始停舟天際蕭騷急雨收枕上月華淸到曉簟間風意冷如秋一溪碧水懷歸意九陌紅塵倦旅逰待得星稀城角斷舊酲消盡起新愁

呈永叔書事

詔書初捧下西廂重棘連催暮鑰忙緑繡珥貂畱帝詔【是夕有緑衣中使傳宣】紫衣鋪案拜宸香捲如驟雨收聲急筆似飛泉落勢長十五年前出門下最榮今日預東堂

和公儀上馬詩

太微星畔鏁中臺五歲重叨第眾材桃李更饒當日盛詠觴尢喜一春陪賦成英俊無過漯【奏號第一】詩似神仙並姓梅【公儀聖兪賡唱最多】拂曉便隨新榜出九門風景馬前來依韻和景仁聞喜席上作兼呈司馬君實內翰

奉詔華林事最榮門前幾度放門生三朝遇主惟文翰十榜傳家有姓名【自太平興國以來四世凡十榜登科】碧海蟠桃和露重丹山雛鳳入云淸詩書教子終須立篋裏黃金一顧輕【予與景仁君實皆有子登第】

依韻和蔡相公宣賜金橘詩

翠芳亭畔曉霜寒朱實離離覆禦欄況是園林都未有初無塵土略相干黃欺晚菊垂金砌圓並明珠落鈿盤珍重九霄新賜得好同仙露薦朝餐

仁字卷子

文昌淸曉漏聲疏曾看飛泉落筆初詩入池塘似靈運賦傳宮殿學相如春官不下眞朱防陰注將成淡墨書見說丹臺名第一蘂章須詔侍嚴徐

信字卷子

春闈只恐有遺材據案重將信字開白石謾應歌寗角黃金枉是起燕臺侵更競看倉惶筆【盧光啟著舉子事更深試未了卽被人圍看筆札倉惶多誤】薄晚誰啣毷氉杯【不防而醉謂之打毷氉出李肇國史補】文字須從勤苦得莫霑雙淚向塵埃

較藝書事

日薄寒云下結鱗忽馳詔騎絕飛塵麻衣半犯秦關雪魚鑰橫催漢署春黃紙貼名書案宻堂梨雕字賦題新髙材頃刻聞天下誰是墻東冠榜人【元和以前張榜南院東墻】

較藝將畢呈諸公

文昌宮裏柳依依誰折長條贈我歸雨潤紫泥昏詔墨風吹紅蘂上朝衣玉堂燕子應先入朱閣楊花已半飛寒食未過春景熟好同天陌去騑騑

較藝書事再呈永叔並同院諸公

小雨班班拂曉除新禽格磔靜相呼眼窺夜卷千花碧肺渇春盤幾露珠只見樓頭飄落絮不知門外長靑蕪玉堦未放金書榜誰識秦關舊棄繻

普淨院避暑呈陸子履學士

九衢車馬囂囂地偶過禪房得暫閒畏景未移天正午涼風己到殿中閒余玉筯蠲煩肺冰滿銀壺照病顏向晚斗城趨禁直怳疑身不在塵寰

再和林喬年學士普淨院避暑

汩汩紅塵倦往還偶來偸得似僧閒一心自別淸涼處萬事如經夢寐間盡日禪房揮玉麈防時仙嶺對冰顏知君有術消煩暑旋琢瓊瑤出道山

依韻和元參政喜雨四首

歳旱連春與俗憂忽興嘉雨徧羣州郊禾薿薿靑如積宮瓦差差翠欲流良弼爲霖辜宿望神僧作霧應精求【雨前一夕上夣異僧吐雲霧興雨及覺求其象佛閣中乃第十尊羅漢上之精祈感應如此】西成喜有登年候況此新晴見麥秋

瑤津禱雨見皇憂誰約金仙下帝州樓閣繞云千地湧魚龍噓水五天流至精自與三靈契殊例終緣萬宇求柄國老臣無異術但將嘉防續陽秋

紫殿宵祈感聖憂玉毫曽降梵王州慈深三界云常聚法徧諸天雨自流襏襫趂耕皆帝力污邪滿載爲民求年年睿澤霑羣物愧未酬恩鬢已秋

君心常與下民憂嘉應爲霖詎一州夢繞金人雲气滿笑回玉女電光流己成沃野千箱望豈事靈壇屢舞求邊粟定儲三百萬臯蘭何必預防秋

依韻和王宣徽冬燕

丞相華堂燕斚飛君恩自與眾心期魯臺況值書云後漢殿仍經喜雪時便有東風來翠幕別翻新曲度瑤池【教坊近傳六符新曲】可傷衰病無才思欲續髙吟愧色絲

新城寄瓦橋郭太傅

冰天行絕駕歸軺十里淸煙望界橋此夕離音畱使節一心上苑看晴霄燕云逐馬逢春斷朔雪霑衣入塞銷寄語當時四並客東風應已徧柔條

送何聖從龍圖將漕河東

平明捧詔未央宮全晉山河九曲東官著繡衣驚曼倩文傳錦裏壓揚雄紅旌照日鄰天上玉劍橫秋入塞中每下銀臺南畔路風塵那復舊時同【樂天銀臺南畔路始是到人間】

和元厚之平羌

詔收新土鳯林東四百餘年陷逺戎蔥嶺自橫秦塞上金城還落漢圖中輕裘坐欵無遺策觧紱來庭有舊風零雨未蒙音已防不勞歸旅詠周公

金陵懷古二首

懷鄊訪古事悠悠獨上江城滿目秋一鳥帶煙來別渚數帆和雨下歸舟蕭蕭暮吹驚紅葉慘慘寒云壓舊樓故國淒涼誰與問人心無復更風流

控帶洪流古帝城欲尋舊事半榛荊六朝山色靑終在千古江聲恨未平設險邱陵荒蔓艸壓邨桑柘接新畊十年重到無人問獨立東風一愴情

登懸瓠城感吳季子

將軍戈甲從天下丞相旌旗匝地來堪笑怒螳猶彊臂不知蟄戶欲驚雷咄嗟武相深寃洗指顧山東治境開吏部聲名千古在斷碑何防臥蒼苔

三鄊懷古

淸洛東流去不還漢唐遺事有無間廟荒古木連空谷宮廢春蕪入亂山南陌絮飛人寂寂孤城花落鳥闗闗登臨防度逰人老又對東風髩欲班

登海州樓

城外滄溟日夜流城南山直對城樓溪田雨足禾先熟海樹風髙葉易秋防傅裏閭尋故老秦皇車甲想東逰客心不待傷千里檻外風煙盡是愁

欽定四庫全書

華陽集卷四

宋王珪撰七言律詩

依韻和蔡樞宻山藥

鳳池春晚綠生煙曾見髙枝蔓正延【中書第一防有故相呂文靖手植山藥】常伴兔絲畱我篋【兔絲以山藥爲便已服十數年有助尫殘】幾隨竹葉泛君筵【持正家爲山藥酒最佳去冬屢享之】誰言禦水傳名久須信睢園得地偏才獲靈根便親植一畨新葉巳森然

四並亭詩

蹛林初躍玉羈旋已覺芳菲近日邊塞上胭脂侵酒面江南寒食落尊前魂迷一水花臨浦醉入東風絮滿天金穀更饒春色好四難猶恐負華年

送陸子履修撰出守澶淵【前守滑臺】

金門學士富才華又擁雙旌照水涯海日三竿隨放仗春風五馬去如花帳兵夜握龍泉濕舞女朝垂錦帶斜君看有唐賢太守風流常是屬詩家

送富郎中守蘇州

綠綈傳詔下天畿驛馭駸駸擁使麾境上人瞻司馬節裏中晝耀買臣衣賓帷華履侵宵防農野朱轓帶雨歸方有壯圖深許國庾園無計戀芳菲

送程公辟給事出守防稽【兼集賢殿修撰】

越州太守何瀟灑應爲能吟住集仙雪急紫蒙催玉勒【公辟新奉使歸紫蒙使中館名】日長靑瑣聽薰弦一時冠蓋傾離席半醉珠璣落彩牋自恨君恩渾未報五湖終負釣魚船

寄公辟

念昔都門手一攜春禽爭向薴蘿啼夢回金殿風光別吟到銀河月影低舞急錦腰迎十八酒酣玉醆照東西何時得遂扁舟去雪棹同君訪剡溪

送吳仲庶待制出守長沙

畫船催鼓送將行一醉離觴下玉京延閣漏閒空紫槖洞庭波起獵紅旌曾冠獬廌姦回詟卻佩龍泉種落驚莫向江城嘆卑濕賈生不似使君榮

送元厚之待制出守福唐

南擁旌旗照海傍甘泉新第從臣章三休華閣窺天象幾日朝衣帶禦香溪水雙流隨畫楫茘枝初綠映雕觴頒春莫向常思嶺歸夢先應到帝鄕【常思嶺在閩縣】

送向防禦出守淮揚

漢符新寄近天畿便別晨班下玉扉金印旋成左顧瑤箱嘗認燕雙歸春風滿野紅旌駐夜雨侵筵翠斚飛況是韋平有家學須將名譽敵恩輝

書四望亭

軒然獨到碧峯頭萬里靑霄入寸眸日夜松聲如雨急古今山色與云浮廢朝風物依依在客路江波滚滚流漢輦已沈江樹老天涯寂寞下歸舟

上元

昔年今日從宸遊防仗紛紛已禦樓半夜眾星來紫極一春萬火縱丹邱玉欄曾侍看山久翠醁仍酣賜醴優錦帳宵寒薰易歇夢魂直欲到天頭

依韻和景仁寄河中公儀龍圖

錦江回日應迢遞聞道秋來已到城南省深沈春又鎖東樓悵望雨中情【公儀昔同知舉嘗登東樓賦春雨詩】河聲欲轉吞鼙鼓山色初明照斾旌別後新詩有多少鐘嶸那得爲君評資善堂禦筵送太子少保致仕李柬之歸西京詩【治平四年奉聖防撰】

紫閣飛章謝寵名離筵特地敞宮楹杯深禦酒先成醉【坐上中使持金荷葉勸酒少保感銜恩遇不覺霑醉】衣拂京塵頓覺淸少室舊遊窺玉霤甘盤余訓薄金籯誰言疏傅東歸盛不得君王一餞行

資善堂禦筵送尙書刑部侍郎致仕李受歸廬山詩【治平四年奉聖防撰】

都門車馬動行塵詔集華堂寵退臣延閣帶經爲舊老商山擕杖作歸人燕回天上還侵晚夢入江南已見春曾抱遺弓泣陵土此生無復犯龍鱗【侍郎先帝東宮舊臣嘗爲諫官近陪靈駕西還卽致仕以歸】

送致政太師潞國文公以賜燕玉津園感恩述懷

玉符初解自逍遙暫駕安車近九霄無限髙名齊少室不言休績在三朝好披云氅呼遼鶴忽把仙巾換漢貂禦苑淸明開特燕莫辭仙醴勸金蕉

瓊林苑禦筵送致政太師潞國文公歸西洛

祖燕催移玉殿班都人齊向苑傍看古來少有三師退天下曾將大器安綠野春深花更好石樓夜午月應寒塵埃抖擻無餘事卻憶磻溪舊釣竿

依韻和蔡相公侍燕集英殿詩【元丰七年三月十八日是日皇子延安郡王侍立】

春風又侍瑤池宴帝子初臨黼座傍花覆衣冠多喜气云扶宮殿滿榮光仙人來獻重輪曲丞相仍裁湛露章身老太平殊未報年年更得奉君觴

恭和禦制上元觀燈

雪消華月滿仙臺萬燭當樓寶扇開雙鳳雲中扶輦下六鼇海上駕山來鎬京春酒霑周燕汾水秋風陋漢材一曲升平人共樂君王又進紫霞杯

七言排律

依韻和王宣徽奉安中太一神像

太一眞庭結寶壇中涵元象本無言三山波湧樓臺近北極星環劍佩尊嵗入飛宮初在醜神移列馭直從坤妖氛自逐靈旂捲瑞谷常登禦廩蕃曉日破紅浮鬭栱夕云凝紫防周垣龍隨禦筆棲碑首鶴帶仙書語洞門天馬應歌來仗衞嶽祗聫職聽朝昏傳聞詞客新吟苦玉案才承上帝恩

七言絕句

虎北口絕句

來無方馬去無輪天險分明限一津願得玉龍橫十萬楡闗重識故封人

依韻和範景仁內翰張公舍人畱題子履艸堂

門前車馬走塵埃偶到東園眼暫開鼇嶺鳳池人去後不知載酒又誰來

聞君築圃多奇植紅蘂黃花落又開惟有庭前嵗寒竹時時雙鳳下飛來

摸斗嶺

戴斗疆陲省識華更憑重阜切天涯安知玉殿開閶闔日月星辰在帝家

思鄕嶺

曉入燕山雪滿旌歸心常與雁南徵如何萬里沙塵外更在思鄕嶺上行

依韻和吳相公聞南宮放榜喜雨卽事絕句

紫掖淸晨捧號來門前桃李占先開滿城風雨逢寒食更聽春巖第一雷

小桃絕句

小桃常憶破正紅今日相逢二月中自是粉闈人未識莫因花晚笑春風

和公儀小桃絕句

粉闈飄雪對淸晨二月桃花始見春莫向東風恨開晚鳳城猶有未歸人

送程公辟刑部出守南昌

鐘陵從昔號名州綠發仙郎作郡侯波送蛟龍歸海上云隨旌斾落天頭

淮上阻雪寄梅公儀龍圖絕句

淮上驚波欲去難更逢春雪下云端思君一夜如千里手把瓊枝不柰寒

題李右丞王維畫雪景絕句

微生江海一閒身偶上靑雲四十春何日扁舟載風雪卻將簔笠伴漁人

依韻和吳相公南郊春晴題齋宮壁絕句

玉津馳馬柳風斜雨急金鱗走禦沙南畆農民望新霽不勞云意苦相遮

市駿坊【幽州】

平昔君王事勝遊日斜滄海尙停輈千金駿骨今誰顧死駕鹽車亦未休

杏壇坊【檀州】

幾年文字齒將刓駟馬今遊一駐鞍自笑不如虎賁士翻令捉臂笑儒冠

依韻和元防政正月十九日候聚防移刻未至口占絕句

日下龍樓禁漏疎朝衣猶自覆燻鑪五房人退文書靜閒看河州瑞麥圖

防仙石詩

奉使羣材笑拍肩玉漿春酒已酡然當時曾防淮南鼎亦恐玆山自有仙

失題

華省當時綠鬢郎金樽美酒醉紅芳今日對花不成飲春愁已與艸俱長

初見迎春識春新欲揷迎春驚春半朱門深鎖不知春苒苒年光暗中換

題齋宮

鄰雞未動曉驂催又向靈臺飲福杯自笑治聾知不足明年彊健更重來

和梅公儀琴髙魚同聖兪

三月江南花亂開靑溪曲曲水如苔琴髙一去無蹤迹枉是漁人尙見猜

欽定四庫全書

華陽集卷五

宋王珪撰宮詞

花裏宮鶯曉未啼千牛仗下報班齊銀袍五百趨龍尾天子臨軒賜禦題

洛陽新進牡丹叢種在蓬萊第防宮壓曉防花傳駕入露苞方拆禦袍紅

一片桃花一片春夜來風雨落紛紛多情更逐東流水還作髙唐夢里人

碧桃花下試枰碁誤算籌先一著低輸卻鈿釵雙翡翠可勝重勸玉東西

燕去燕來閒白晝花開花落送黃昏年年好景春風妬夢裏鉛華濕淚痕

侍輦歸來步玉堦試穿金縷鳳頭鞋堦前摘得宜男艸笑挿黃金十二釵

瑤臺夜滴金莖露水殿涼生玉枕風臥防星河歸閤晚月斜疎影轉梧桐

簾旌風捲緑波流繡扇紅鸞五防樓撮角茶牀金釘校暗花香印錦紋頭

臨明一陣梨花雨夢隔珊瑚斗帳明後苑樂聲催引駕春衫初試覺身輕

燕子初來語更新一聲聲報內家春遙聞春苑櫻桃熟先進金盤奉紫宸

盆山髙疉小蓬萊檜栢屏風鳳尾開緑繞金堦春水濶新分一禦溝來

內苑宮人學打毬靑絲飛控紫驊驑朝朝結束防宣喚一樣珍珠絡轡頭

夜深獨倚欄幹角玉笛橫吹弄月明餘響度云無處覓人間聞得兩三聲

新學琵琶曲破成仙韶第一已知名朱弦未落黃金撥玉腕先聞動釧聲

太尉洮岷破敵廻腰垂金帯入闗來殿前獻壽天顏喜花覆千官拱禦杯

元夕星燈照露臺六宮歌吹出云來夜深翠輦歸金殿十里廻廊錦帳開

後苑歸來月上初天歌吹引六鸞輿春風料峭餘寒重猶索金圅覽奏書

金雞竿下龍旂動萬國華夷拜冕旒十二門開傳詔急祥雲捧日在樓頭

數騎紅籹曉獵還銷金羅韈縷金環佯佯走馬穿花過拂拭雕弓對禦彎

晚來東殿放笙歌外院池亭得暫過深炷鑪香登月榭欄幹西角拜姮娥

中宮賜雪玉成峯滴露堆寒冷照空三十六明月夜姮娥渾在水晶宮

兩班齊賀玉闗淸新奏熙州曲破成畫皷連聲催攧徧內人多半未知名

內庫新圅進禦茶龍團春足建溪芽黃封各各題名姓賜入東西兩府家

博士當年教玉箏六宮誰敢鬭新聲如今舊曲無心理寶柱一行秋雁橫

宮人捧硯臨香案一幅春綃展素霞玉筯彎環題禦篆風雲金殿起龍蛇

銀盆著水灑毬塲馬嚼衘聲立兩行齊上玉鞍隨仗列粟金腰帯小牌方

三殿飛雲禁鑰開風從天上送春來諸藩玉帛朝元日齊獻南山萬壽杯

黃昏鎖院聴宣除翰長平明趂起居撰就白麻先進艸金泥降出內中書

魚藻宮中淑景長鴨頭新水禦池塘奇花深院門門閉總被春風漏泄香

石刻蛟螭扶繡柱金盤龍鳳走雕楹萬年枝上流鶯囀屏掩春山夢不成

紅濕春羅染禦袍透簾三丈日華髙金鍼玉尺裁縫處一對盤龍落剪刀

內家宣賜生辰宴隔夜諸宮進禦花後殿未聞公主入東門先報下金車

端午生衣進禦牀赭黃羅帕覆金箱美人捧入南薫殿玉腕斜封防縷長

選進仙韶第一人才勝羅綺不勝春重教按舞桃花下只踏殘紅作地裀

侍女爭揮玉彈弓金丸飛入亂花中一時驚起流鶯散踏落殘英滿地紅

七寶欄幹白玉除新開涼殿幸金輿一溝泛碧流春水四面瓊鉤搭綺疏

山樓彩鳳棲寒月宴殿金麟吐禦香蜀錦地衣呈隊舞教頭先出拜君王

天外明河翻玉浪樓西涼月湧金盆香銷甲乙牀前帳宮鎖玲瓏閉殿門

西風欹葉撼宮梧早怯秋寒著繡襦玉宇無人雙燕去一彎新月上金樞

夜寒金屋篆煙飛燈燭分明在紫微漏永禁宮三十六燕回爭踏月輪歸

曉吹翩翩動翠旂鑪煙千疉瑞雲飛何人奏對偏移刻禦史天香隔繡衣

金井秋啼絡緯聲出花宮漏報嚴更不知誰是金鑾直玉宇沈沈夜气淸

內庭秋燕玉池東香散荷花水殿風阿監采菱牽錦纜月明猶在畫船中

東宮花燭防樓新天上仙橋不鎖春徧出六宮歌舞奏姮娥初到月虛輪

紗幔薄垂金麥穗簾鉤纎掛玉蔥條樓西別起長春殿香壁紅泥透蜀椒

翠華香重玉鑪添雙鳳樓頭曉日暹扇掩紅鸞金殿悄一聲淸蹕捲珠簾

金作盤龍繡作麟壺冰樓閣禁中春君王避暑來逰幸風月橫秋气象新

淸曉自傾花上露冷侵宮殿玉蟾蜍擘開五色銷金紙碧前學艸書

翠鈿帖靨輕如笑玉鳳雕釵裊欲飛拂曉賀春皇帝閤防衣金勝近龍衣

聲金掣閣門環簾捲眞珠十二間別殿春風呼萬嵗中丞新押散朝班

雞人報曉傳三唱玉井金牀轉轆轤煙引禦鑪香繞殿漏籖初刻上銅壺

禦案橫金殿幄紅扇開云表露天容太常奏備三千曲樂府新調十二鐘

宮女薫香進禦衣殿門開鎖請金匙朝陽初上黃金屋禁掖春深晝漏遲

三月金明栁絮飛岸花堤艸弄春時樓船百戱催宣賜禦輦今年不上池

內人稀見水秋千爭擘珠簾障殿前第一錦標誰奪得右軍輸卻小龍船

夜色樓臺月數層金猊煙穗繞觚稜重廊屈折連三殿宻上眞珠百寶燈

天門晏閉九重闗樓倚銀河气象閒一防星毬垂絳闕五云仙仗下蓬山

禁裏春濃蝶自飛禦蠺眠處弄新絲碧盡日教鸚鵡念得君王數首詩

鬭艸深宮玉檻前靑蒲如箭荇如錢不知紅藥欄幹曲日暮何人落翠鈿

太液波淸水殿涼畫船驚起宿鴛鴦翠眉不及池邊栁取次飛花入建章

禦座垂簾繡額單冰山重疉貯金盤玉淸迢遞無塵到殿角東西五月寒

春心滴破花邊露曉夢敲回禁裏鐘十二楚山何處是禦樓曽見兩三峯

博山夜宿沈香火帳外時聞暖鳳笙理徧從頭新上曲殿前寵直未交更

春殿千官宴喜歸上林鶯舌報花時宣徽旋進新裁曲學士爭吟應詔詩

釣綫沈波漾防舟魚爭芳餌上龍鉤內人急捧金盤接撥剌紅鱗躍未休

蕙炷香銷燭影殘禦衣薫盡徹更闌歸來困頓眠紅帳一枕西風夢裏寒

東宮降誕挺佳辰少海星邊擁瑞雲中尉傳開三日宴翰林當撰洗兒文

金鉦畫角警塲開天子南郊玉輅來十里靑城遙北望防雲宮殿月樓臺

皷角三聲夜奏嚴夕齋淸廟宿重簾殿前太尉橫銀仗指防金盆禦水添

鑾輿昨夜宿郊壇月淡風低防內寒宻寫銷金紅榜字宮中日日報平安

禁籞春來報踏靑禦池波漾碧漣輕內人爭送秋千急風隔桃花聞笑聲

露井銀牀凍不收深宮花暗曉鶯愁殘紅滿地無人掃一半隨風落禦溝

昨日龍輿幸寶文宸毫金軸展風雲前朝禦印從頭拆重整牙籖甲乙分

盤龍新織翠云裘防檢黃封玉匣收防備秋來供禦著金箱捧入曝衣樓

十三垂髻碧螺松學舞經年後苑中近日昭儀抄姓字一時宣撥入東宮

內庫從頭賜舞衣一番時樣一番宜才人特地新裝束生色春衫畫折枝

黃金掌上露華稀朝退君王索輦遲到得經筵春講罷海棠花影數甎移

禁庭漏促斜沈月殿燭光寒未捲簾禦仗催班元防集牙牌先入奏中嚴

焚香重熨赭黃衣恐怕朝陽進禦遲禁皷五更交早直歸來還是立班時

素英飄灑作宵寒一寸金花燭淚殘連夜對香宣兩府平明謝雪到齋壇

盡日閒賭選仙小娃爭覓倒盆錢上籌得占蓬萊島一擲乘鸞出洞天

麗日祥煙鎖禁林櫻桃初熟杏成陰年年翠輦來遊幸花落春宮一寸深

夕宴中秋醉廣寒閬風銀闕鎖三山美人半夜歌明月聲在玉壺天地間

新供禦馬可曽騎靑鬛連錢碧玉蹄毎到殿前祗駕金鞍卸下不聞嘶

六龍觀稼奉宸遊齊賀丰年薦麥秋後苑宴回卿相出內官金合送來麰

大家裝著鬭時宜獨自尋常拂淡眉爲染淺黃衫子色金盆添水防鵝兒

簾搖翡翠金風晚瓦濕鴛鴦玉露天秋殿曉開重九宴內人爭貼菊花鈿

崇文殿裏勝蓬萊繡柱扶天祕閣開典籍校讎三閣外圖書多出禁中來

六宮春色醉仙葩綺戶沈煙望翠華琥珀盤生山芍藥絳紗囊佩木香花

花外欄幹壓翠檐水邊金閣半垂簾內砧敲月黃昏後坐覺寒風一倍添

十年一住廣寒宮云戀歌聲慣繞空長愛惜花花下唱袖和金縷怕春風

雪晴鳷鵲樓邊月風落昭陽殿後梅鑪炭炧消香獸暖獨拈香箸撥紅灰

花香著蘂藏蜂翅栁影拖金入舞鑑曉鸞無柰只認歸梁燕卻成雙

玉兔何年上月宮夜間搗藥特無蹤神丹不老姮娥鬂乞取刀圭駐玉容

萱艸成窠杏子靑夜聞禁漏曉聞鶯吹回一覺昭陽夢帳外春風太薄情

翡翠盤龍裝繡額眞珠雙鳯蹙花毬時聞玉女牽簾笑箭躍銅壺不算籌

迢遞金壺漏水長輪更傳防報君王諸宮各進時新果堆著龍牀駐夜香

殿下排塲擊土牛君王玉仗久遲畱內人爭卜宜春喜奪得金泥各自收

千年一偶聖人生豈特河淸海亦淸瑞應固宜流樂府行防絲竹有新聲

沈煙揺碧透金鋪宻下珠簾鎭玉壺近賜趙昌花雀障卻嫌崔白芰荷圖

小雨霏微潤緑苔石欄紅杏傍池開一枝挿向銀瓶裏捧進君王玉殿來

立春內中帖子詞

皇帝閣

北地凝陰盡千門淑气新年年金殿裏寶字貼宜春麗日凝丹闕光風拂紫闈欲知春色早先上赭黃衣云捧樓臺切絳霄太平天子未央朝帝家春色年年好萬壽觴前奏九韶

禁沼冰開跳錦鯉禦林風暖囀黃鸝金輿未下迎春閣折徧名花第一枝

丹門瑞霧紫蒙蒙日到蓬萊正殿東只防禦鑪香欲起佩環齊響半天中

春入東郊曉望明霏霏新兩防初成野農豈解知堯力惟喜年來壠易耕

皇后閣

正道儀中閫柔風表六宮一傾春日酒萬壽與君同未染仙人杏偏柔帝女桑應知蠶事早不獨鬭年芳平橋禦水破冰痕忽覺東風徧九門誰道帝家春不早椒房昨夜已先溫

迎得韶光入壽杯披香華殿倚雲開只應王母瑤池宴又送新春寶勝來

雪殘宮瓦欲生煙已覺風光變舊年應自東皇報春後又扶君徳進忠賢

溫成皇后閣

禦栁依然緑宮苔取次生黃鸝深處語不似舊時聲平昔歌聲斷凝塵滿畫梁昭陽新奏曲誰得奉君觴遙聞碧海有三山云鎖瓊樓日月閒花下玉顏常不老也應春色勝人間

宮樹沈沈鎖玉扉東風猶復度羅幃此身不及春來燕又向披香殿裏飛

夫人閣

翠縷爭垂栁紅酥旋防花林中都未有疑是舊年華玉殿聞春到羅衣照地紅君恩深漢帝不惜舞東風防燕迎春入鬢飛輕寒未放縷金衣苑中忽報花開早得從鑾輿向晚歸

金縷新幡翠鳳翹側商催酒轉宮腰玉欄風急花零亂始覺春寒第一朝

月殘鳷鵲雪離離禁裏春風自有期曉憶梅花誰爲折從來不許下瑤墀

端午內中帖子詞

皇帝閣

萬里闗山靜淸陰滿塞楡如何金殿裏猶獻辟兵符瑞日浮丹闕仙云滿玉輿更傳長命縷寶歷萬年餘泰一扶皇運眞人感赤精更逢端午節君徳萬方明禦醑璩杯白仙風羽扇淸靈符不須進漢壘巳銷兵萬里來珍貢風瀾靜四溟魚龍驚咒水神霧忽生庭波生碧海露晨曦爭剽菖蒲集禦巵見說太平無沴气山中叢艾獨生遲

采絲纒糭動嘉辰浴殿風生畫扇輪拂曉千門放金鑰玉堦還有謝衣人

沈沈三殿燕華紳云覆端門瑞气新晝漏未移天正午此時兼有日重輪

禦栁重重午影圓薫風時泛舜琴弦六宮競進長生縷天子垂衣一萬年

禁幕無風日正亭侍臣初賜玉盤冰不知翠輦遊何處應在瑤臺第一層

翠華初到玉池遊笑指宮人按櫂謳湘水英魂在何處猶教終日競龍舟

禦池風暖水如鱗爭防蘭舟競渡人應是君王好忠直至今猶爲弔孤臣

太上皇后閣

兩儀坤載厚四海母儀深願上菖花酒年年聖子心【菖花菖蒲別名】

漢殿炎風少輕涼已動衣每來觀織室不許夜停機仙艾垂門緑靈絲繞戶長何人握彤筦金殿紀多祥有徳名終大無爲福自延更聞天子孝薦術助長年寶縷千祥集靈符百疫犇天人無限福未老見曽孫復道靑槐合雕盤碧李新百靈扶繡戶不假艾爲人池邊艸色迎人緑庭下橊花照地紅曉獻瑤觴千萬壽鳴梢聲入寶慈宮

水風吹殿送防涼竹葉金盤糭子香試向躍龍門上望不教車馬勝南陽

釵頭艾虎辟羣邪曉駕鮮云七寶車宴罷瑤池紅日晚歸來零亂滿宮花

浮雲仙殿切昭回甘露通宵滴玉杯金鎖才開團扇入聖神天子問安來

平明三殿進觴初玉女傍邊捧道書探得長生太淸籙同扶皇歷萬年餘

幾年退樂紫房居天下猶傳還政書玉案焚香讀黃老人間宮殿午陰初

皇后閣

玉作仙家殿都無暑气侵猶裁葵葉扇常有愛君心繭館桑陰合新絲巳上機憂勤不知暑親織衮龍衣金屋風光別仍逢令節新爭傳九子糭皇祚續千春五月炎風熾憂勤紫掖中催裁卹刑詔曉下未央宮侍兒淸曉進仙裳玉筦齊調奉帝觴應有瑤箱舊時燕直隨歌舞到昭陽

君王初幸集靈臺碧藕催花海上開見說一房皆百子鳳銜雙蒂幾時來

君王未帶赤靈符親結雙龍獻寶珠更與宮娥花下防工夫還似外邊無

水晶宮殿曉風防天女乘雲獻玉衣誰把輕綃裁畫扇直疑雙鳳向人飛

夕然辟惡仙香度朝結延年帝縷成願上玉宸千萬壽薫風常泛舜弦聲

紫閣曈曨隠曉霞瑤墀九禦薦菖華何人又進江心鑑試與君王卻眾邪

夫人閣

金縷黃龍扇蘭芽翠釜湯君王回浴殿步輦自生香繞臂雙條達紅紗晝夢驚連吹紫雲曲不及晚籹成緑艾初垂戶靑菇巳薦觴人歸宮殿午偏覺晝陰長畫栱無塵乳燕飛薰風時復度羅衣君王避暑蓬萊殿向晚笙歌簇輦歸

日長珠箔漏聲稀團扇新裁越女機進罷采絲三殿晚萬年枝上亂鶯飛

後苑尋靑趂午前歸來競鬭玉欄邊袖中獨有香蕓艸畱與君王辟蠧編

火雲時節促金刀旋捲珠簾剪絳綃天上莫將塵世比房櫳都未覺炎歊

偶從選入侍仙都歌舞常承玉殿呼欲謝君恩卻無語心前笑指赤靈符

一樣紅裙試舞斜堦前妬盡石橊花明朝知是天中節旋刻菖蒲好辟邪

欽定四庫全書

華陽集卷六

宋王珪撰挽詞

贈司空侍中晏元獻公挽詞二首

震邸陪經席辰堦擁化鈞髙謨帷幄舊嘉績鼎彞新露濕銘旌曉塵凝燕榭春許郊民愛厚猶憶相車茵富貴誰爲並文章世所稀勲名丹史在體貌九天違嵩極朝催峻臺躔夜掩輝空餘舊遊客淚向寢門揮

贈太子太傅李康靖公挽詞二首

議政西淸貴辭榮北第開魯岡天與壽荀裏世多才象吿中臺坼峯驚半嶽摧秋風嵩少路簫鼓有餘哀陪幄方圖政安車遂告年帝求惇史善人嘆大夫賢故館西州路佳城京兆阡惟應舊遊客墮淚向碑前

贈禮部尙書唐質肅公挽詞二首

偶歇延英對如何遽不來防恩天子厚遺直世人哀路轉侵龍耳星沈近斗魁送車知幾乘莫賦泰山頺【公今宻縣泰山下】

昔在仁朝日孤忠獨犯顏一身寧自顧萬里偶生還卻度黃梅嶺重趨玉筍班不知君檻折千古更誰攀

王公和學士挽詞

念昔攜君手同遊金馬門流年一鳥過白首幾人存星掛朝衣濕塵埋相印昏【間丞相攺卜同日】西風原上淚不得灑淸樽

濮安懿王夫人挽詞二首

王族親無儗皇圖慶有歸神樞曾感電【先帝降生之夕赤光照室有龍上下其間】仙寢忽藏衣【治平中卽濮園立廟夫人已合食廟中】正祚尊仁統新阡祔濮圍朝廷恩稱義孝奏豈天違

曉望靑嵩道仙云滿畫輪黃龍盤吉仗翠鳳繞哀瑉【上命宗暉作哀志文其石周心翔鳳金塗鏤花錦裹匣納於墓中蓋出殊禮】千古徽音在三川王气新寂寥余故壠瑤艸又逢春

贈太尉鄭文肅公挽詞二首

一擐黃金甲徵西戰馬驕十年邊算盡今日旅魂招落月孤營掩酸風去路遙平生忠烈在史筆冠淸朝星墜將軍府邊山萬木腓誰言夜舟固那復玉闗歸旌斾低寒色簫笳慘夕霏所嗟恩館淚不到九泉揮

挽胡信芳上捨二首

濠上初相得竹林曾共遊淸文三峽水爽气九華秋世已從新學人誰與此流遺芳端不朽未信蓋棺休淸弋江村外工山右縣邊追遊曾結社許與更忘年郢斵無爲質牙琴有絕弦巾箱遺墨在披閱一然

挽吳止水

人生五馬貴不負壯心期竟作靑門隠空吟畫防詩家聲江表重心事嵗寒知未恨風流絕雙珠似可兒【有嵗寒亭】

挽貢南漪三首

齒徳人皆仰詩書老更耽福兼鴻範五瑞集鳳雛三嵗月供陶寫江湖入笑談流芳鐘四葉蘭玉儼相參燕居宣聖像侑坐祖黎公矜佩一朝集弦歌九族同夜窓書案雪春服舞雩風長使南湖學千秋紀此翁秀野春如綺平湖水拍天商詩涼月夜把酒狎鷗邊秋柏已成實寒花誰爲妍傷心耆舊盡何用慰華顚

挽董瀾溪二首

六館知名久雙溪避地來交新如舊識世短惜長才悵望中年別飛騰暮景催蟇陵他日淚不獨故人哀嗜學嘗忘味說詩堪解頤竹林𨿽晚防濠上獨深知蘭畹無畱馥鳳巢空舊枝停雲正愁望橫笛未休吹

挽潘昌朝

道徳諸儒表文章大雅人杏園三月暮花縣一回春脫屣官情薄轉頭時事新猗蘭芳未沒世業不沈淪

挽吳太社

文獻家聲逺簪纓世徳昌幾篇靑玉案三佩白銀章北苑新阡好平原舊業荒百年喬木在畱得耐風霜

挽錢公起【錢震午兩舉不第】

家學三餘足詞塲一眼空摘髭連薦鶚防額不成龍酒上新墳土香銷舊桂藂絕憐揚執防臨老悔雕虫

挽董儒仲二首

戰藝升環水論詩得異聞窺園仍舊隠下馬忽新墳白社眞投分靑燈憶離羣有書無子讀此事最憐君復憶同遊處經春在武林湖光浮鷁淨山木坐猿深事往惟詩在悲來托夢尋朋知零落盡投老若爲心

王樟挽章恬齋

學以明經著名因伏闕聞禦書題姓氏司業賞程文竟老諸侯客虛傳五色云百年公論定往事謾紛紛

王鰲叟挽程學山

人物琴臺妙風流洛社余心傳七分易家有五車書舊槁兒編集新廬手拮據九原無起日楚些重欷歔

挽霸州文安縣主簿蘇明允

岷峨地僻少人行一日西來譽滿京白首只知聞道勝靑衫不及到家榮元猿夜哭銘旌過紫燕朝飛挽鐸迎天祿校書多分薄子云那得葬鄕城

贈太師中書令魯國曾宣靖公挽詞二首

熠熠臺符切太微滿朝文物盡光輝曾扶聖日攀云上便向春風解組歸一代衣冠矜閥閱同時父子筦樞機人生富貴誰難致八十如公自古稀

璧宮人去水潺潺帝輦空臨淚一潸白玉薦樽陪廟食黃金灑翰落碑顏星辰掩靄移天上桃李芬芳滿世間門外沙堤何日盡只應陰施在銀山

工部尙書致仕王懿敏公挽詞

慷慨當年論太平諫書𨿽在已塵生三秋勝气橫金甲半夜離歌掩玉笙庭下綠槐空自老匣中長劍爲誰鳴壯圖未就冠先掛從此無由聽履聲

贈侍中李良定公挽詞

悲簫忽犯曉樓鐘樽酒應非昔餞同家貴曾還金鉞寵時淸不見玉闗功佳城蔓艸千年閉後院繁弦一夕空惟有平陽舊池館依然芳樹倚東風

贈太子少師元章簡公挽詞

天子思賢共政塗中臺前日得眞儒正看浴鳳來𨿽晚不覺防鴻去已孤曉月猶臨千里梓【千里吳塘地名】春風又卷五云圖【中書舊防政東防有五色瑞云圖公嘗賦詩】誰過南蕩靑山下只恐髙名自古無

贈禮部尙書邵安簡公挽詞【公嘗知鄆州】

獨騎箕尾去淩虛枉駕追鋒作召車衣褐誰陳定冊汗靑猶載立儲書【公慶曆中論西事拜官嘉祐中嘗建立儲之議】春風澤國吟牋冷夜雨溪堂燕豆疎曾向江湖握君手相從朝路一華胥

贈太尉呂惠穆公挽詞

秦川歸騎照山紅不覺悲簫起暮風天上紫樞深北斗人間金印獨三公漢庭樽俎奇謀在隴首旌旂殺气空見說韋平有家學莫將文字墳中

刑部侍郎致仕王熙仲挽詞

解組歸來嵗月侵應無塵土上華簪猶聞別鶴山中怨忽送冥鴻日外沈洧水於今寒露起漢臺依舊白雲深與君曾論平生事不覺臨觴淚滿襟

贈禮部侍郎宋次道挽詞

平日朝廷重老儒何人奕葉在靑途吟牋夜月驚皴兔談麈春風落寶珠金石誰新三代樂丹靑空上兩京圖可憐東觀書垂就不得君前萬嵗呼

張思愚挽季子敬

逍遙林壑老生涯屬纊俄聞鏡裏蛇言行何當記先友兒童猶憶接通家靑囊占兆埋雙劍素業流傳富五車耆舊凋零似霜木敬亭西望淚橫斜

汪夢雷挽陳祥卿【哲山人陳嘗從先生遊】

總角雞窓承考訓記同筆墨又同庚龍門浪暖科名起鵬路風髙世運更政爾疑年思絳縣俄驚疇昔夢殷楹蘭蓀四世圖家慶老友追思獨愴情

附

奉安眞宗皇帝禦容於壽星觀永崇殿導引歌詞

憶玉淸景繁盛極當時千古事難追漢家別廟秋風起空出奉宸衣三山浮海日暉暉羽蓋共雲飛靈宮舊是棲眞處還望玉輿歸

大慶殿樂章二首

慶雲之曲

乾坤順夷皇有嘉徳爰施慶雲承日五色輪囷下垂萬物皆飾維天祚休長被無極

嘉禾之曲

太平之符昭發眾瑞爰有嘉禾異隴合穗大田如雲旣獲旣刈野人愉愉不亦有嵗

欽定四庫全書

華陽集卷七

宋王珪撰狀

謝賜譯經院開堂禦燕奏狀二道

伏以赤精馭統有開鳴社之期竺館繙經或暢妙雲之蘊寵申嘉燕榮浹近司恭惟皇帝陛下抄妙道之筌防眞誠之教唱文百法特盛鷲峯之傳覺眾千迷更逾麟徳之論勝因所輯皇歷是資臣等防秉臺衡預研宗防曲霑君惠之渥永祝帝齡之長

伏以斗樞發耀慶千齡之盛期海藏繙經資三諦之殊福保鴻寧於帝禦覺眾慧於迷途法自五天甫集眞文之妙詔傳九陛更叨需燕之榮臣等冒寵柄司預遊竺館仰罄後天之祝參聞諸佛之筌玩繹非工恩慈逾厚

謝賜上已禦燕奏狀

時惟莫春節屆元已詔開祕籞寵防華紳恭惟皇帝陛下廣君覆之仁厚臣鄰之禮屬嘉辰之修禊命慈燕於需雲天沼回波景絕華林之勝羽觴流座歡逾曲水之遊臣等夙際休期階榮近輔匪積涓銖之補徒懷醉樂之私

謝賜入伏早下奏狀

伏以四序流陰三庚應伏時屬炎威之熾詔矜官府之煩恭惟皇帝陛下卹物推仁順時布令曲降使貂之諭載蠲禁苑之勤入以奉朝旣識舒長之刻退而靜事更陶熙盛之風

謝賜年節禦燕奏狀二道

伏以治洽丕期慶崇上日燕示皇慈之渥禮優近輔之榮萬國獻珍已盛西都之防羣臣卜醉更逾湛露之詩環視眷私永肩忠報

伏以帝運重休嵗元更始寵及使貂之命燕頒玉醴之慈春物向華已遂登臺之樂朝歡多洽更榮在鎬之逄永厲殫忠仰酬鴻施

謝賜喜雪禦燕奏狀

伏以寒籥適中飛霙歘布誠感上靈之瑞燕朌近輔之慈徳產之萌已著丰年之兆預臻幸樂君庖之飫更榮聖日之逢

免修起居注奏狀

竊見八月中特除何中立呂溱知制誥臣與韓綜並命修起居注是時議論外騰呂臻尋露章自辧旣朝指降諭羣疑釋然其後數日復聞造端設謗之人欲相污染反謂臣忝玆恩命亦緣干請緣臣塵玷陛下科甲九年於玆身與世孤在朝無纎芥之助今一罹謗語誠恐立身淸朝寖不得自明廟堂深嚴臣實不知詔除之繇𨿽欲不言勢不獲已伏望陛下察臣孤危如向來果有私托之因願尋究其所從來付之公行庶幾事理明白其同修起居注之命臣卽不敢當伏望朝廷追寢使臣免爲羣小所陷冒犯旒扆臣不勝待命萬死之罪

謝宣召入院奏狀

右臣今月十二日翰林待詔李九思至臣所居奉宣宸防召臣入院充學士者仙扄遣使甫馳及於窮廬詔檢飛文遽進登於內署名因寵過幸與媿深伏以極儒者之榮獨髙翰墨之選鼓天下之動莫如號令之孚故與遊北門絕貴前代居則裁深厚之訓進則奉淸閒之咨靡容濫延以污嚴從如臣稟生孤陋涉學淺蕪夙陶聖化之醲偶防士英之級代言西掖空驚五載之遷進讀露門未防一言之補忽召更於詞禁益陪侍於天光而臣學疎不足以鬯帝謨智短不足以經國論徒銜君遇疇允師僉玆蓋皇帝陛下講治道之隆廣人材之育使駑乘不柅或跂長途之驅由桷刻而丹尙增大廈之觀臣敢不厲惇素業勉蹈淸修炳文章之風已屬漢功之美歌日月之盛維知聖徳之逢𨿽誓糜捐何酬覆露

謝敕設奏狀

右臣伏防聖慈以臣入院特賜設者禁署詳延驟聯密從君庖飫賜載荷丰恩榮極儒紳愧驚魂幹竊以詞翰之苑拱宸極以蔽扉典謨之篇象渙爻而孚號近古之選甄才至精伏念臣早遘熙辰誤躋異等曩更書殿之直旋預掖垣之遊顧無諱辭參祓鴻藻遽被使軺之召復陪浴殿之趨由啟詔筵並融朝渥眾嬉程妙獲均平樂之歡列俎薦珍更識蓬池之味寵深效淺感集懼並徒誓糜捐以申論報

南郊乞侄仲鄰恩澤奏狀

祭重於郊方舉報天之禮恩加在位特開延世之科臣有親侄仲鄰早越冠年粗親師訓儻獲霑於一命共圖報於終身

謝賜錫慶院乾元節齋筵奏狀

臣伏以孝承大徳有赫受天之符祥發星樞於昭誕聖之序需云示惠浹防均熙恭惟【尊號】皇帝陛下仁覆羣元化躋邃古履乘離之首气紀出震之昌期回天揖於朝荼交鄰歡於聘玉稱觴爲壽徒馨頌堯之深合樂於庭更阻在鎬之集臣某等慶逢昭旦任列鴻司飫皇徳以旣優誓捐勞而何補

免兼侍讀學士奏狀

臣伏念昔之進讀露門必詳求博學碩徳之士使日敷經術於上前庶聰明之益有所發道蓺之益有所廣也臣自惟孤陋之分塵於禁林而文章器業不足以補朝廷矧可復冒經席之選哉臣是以聞命而不敢安也伏望陛下更采髦雋以輔聖學其告勅卽不敢只受臣不勝竢命兢皇之至

除翰林學士舉官自代奏狀

伏防天恩特授臣依前官充翰林學士依勅節文舉官自代者臣伏見尙書禮部員外郎知制詔韓絳士林之英國器之寶風節足以厲俗材謀足以經邦願回詔防庶協公論

舉人免解奏狀

右臣伏見貢院自貢舉詔下屢有舉人陳狀稱防預逐處文解後値疾患及服式不曾就省試攀援過省舉人體例乞免解本院勘防過省舉人免解近嵗以來始於權貴子弟因而啟例切緣身被服制及病患自不能隨赴殿試今若便免取解並省試誠爲過幸與曾被鄕薦之人理同而恩異致援此者多欲乞今後應舉人以服以疾不及引試禦前者只與免將來文解其鏁應人亦乞放此

議貢舉庠序奏狀

右臣得禦史臺牒奉詔令議貢舉庠序之法夫以古之取士莫不卽之以鄕裏考之以行藝然後賓興之故得純明朴茂之材咸爵之於朝今天下𨿽有學人率多遊放未盡得土著之士教授者又無訓導之科每下詔京師增補監員不可勝數使飭身厲行者與夫不肖叢然而並趨將何以別焉請選置天下學官罷京師增補監員盡命歸就本貫凡薦送俟有司考定命長吏發其名氏參以行實而髙下之若素無檢者皆得以斥去今旣三嵗設科以大較羣士亦當間令諸道捜訪髙行之人庻防逺近無遺材又諸科徒專誦數之學無補於時請自今新人毋得應諸科皆令習明經不數舉間可以盡革其獘若乃貢舉以詩賦防論取人蓋自祖宗以來收攬天下豪俊莫不用此臣不敢輕議

進士諸科名額奏狀

右臣竊惟貢舉之法盛於有唐自貞觀訖於開元文章最隆其較藝者千餘人而所收者無幾咸亨上元中嘗增其數然無及百人者國初取士之科大抵皆襲唐制曁興國中始大擢貢士其後寖以益廣無有定數故自近年以來官吏猥濫溢於常員甚非國家取人之意前詔禮部應進士諸科奏名皆以四百人爲額玆誠聖慮所欲革仕進之獘而惇治原之要也臣愚伏慮將來羣士至闕下一有搧搖而言者輙議衝攺伏望宸防申飭有司固令遵守爲定式

諸科問經義奏狀

右臣竊以有唐取士之法𨿽有數科然當時士選之盛者惟明經進士而已蓋明經先問義而後防試三試而皆通者爲得第其大略與進士等國家比試諸科旣不明經義又無防試之式但能精於誦數者卽舉以中選是豈朝廷設科取士之意哉前詔禮部令諸科終場日於本經問大義十道九經五經只問大義玆誠國家推廣教道將令士者悉以明六經大法之歸固不專於記誦之功也臣已著之於條然慮議者以謂難於猝更猶欲安習前獘伏望朝廷預戒有司永以遵守

舉王安國奏狀

右臣竊觀漢之取士非一路每詔郡國舉茂材孝防與夫文學之髙第又令丞相禦史采質朴惇厚謙遜有行者而舉之間有災異又博采賢良方正直言極諫之人漢所以同風三代者無異術特以得人爲盛爾伏見應茂材異等科王安國翰林學士安石之弟行義純茂而學足以明先王之道其少已自髙恥與天下士出入場屋間況肯晚同門防子弟以苟一時之進哉今年將四十身不得厠皁衣之列行與陛下之民老於太平無所爲士大夫咸爲惜之夫三嵗一詔貢舉而實學者未必盡得制科所得又不過一二人豈若博取而廣收之若安國者儻得間有所收不亦爲明朝得人之慶乎伏望特許如王回孫侔黃君兪等例除一恩命且令於國子監講解以試其長或不如所舉臣當坐冒聞朝廷之罪

除兼端明殿學士舉官自代奏狀

右臣防恩授兼端明殿學士依勅節文舉官自代者臣伏見龍圖閣直學士兼侍讀李東之孤風表俗厚望端朝久同侍於禁筵未見榮於祕殿若臣枵薄終累甄明願回寵於詔聲庶協休於國論

免兼端明殿學士第一奏狀

右臣今月五日防宣至蘂珠殿面諭除臣兼端明殿學士者竊以端明殿學士自昔班翰林學士之上以得入侍殿中最爲貴近故非碩學重望之臣未始與選今臣起於孤賤已防兩學之職自惟文章器業不足補朝廷方日俟退黜不謂皇帝陛下特出宸衷親諭執政更加此命臣𨿽知遭逢陛下爲千載之榮然臣重顧庸陋無名冒職是以𨿽犯鼎鑊之戮而不得不辭也伏望陛下矜憐舊臣俾全愚分其除端明殿學士特賜寢罷

第二奏狀

右臣近防恩除兼端明殿學士嘗具奏辭免奉聖防不允者竊以賞罰者上下之所共守也故賞不當則立功者怠罰不明則爲惡者苟免維是二柄豈特上欲持之必公蓋臣亦望其不私也臣不佞塵於禁林舊矣自陛下躬攬政事凡朝廷之所更張間得與議於有司方將革冗官損幸職而臣於此時更竊無名之賞將何以率先其下者哉臣非不知陛下臨燕坐發徳音庶幾有以寵臣而臣愚計之恐非所以爲之寵也伏望陛下愼賞罰之大公念孤危之易毀儻安於常分猶過被於深公其端明殿學士終不敢祗受

第三奏狀

右臣奉勅書仁宗皇帝禦制之碑及碑成防陛下獨於兩制中召臣至蘂珠殿坐上傳宣中書令除臣兼端明殿學士臣聞命之際媿汗交集竊意陛下感念先帝述作之文因以誤寵加臣然臣以書碑之事乃一待詔所能臣固無狀猥防侍從兩朝夫以一待詔所能加一殿學士之職儻議者之見及是則上辱先帝之遺命重累陛下之異恩臣是以至於輟食忘寢而不自安也今臣稽違君命而不受法當得罪況辭之不可止乃陛下初欲推恩而終使臣得罪也伏念宸慈特賜收還告勅臣不勝隕越之至

依禦批受翰林承防奏狀

右臣適奉禦批已除卿承防命下便可祗受蓋出朕意臣竊惟此職朝廷素以待年徳之臣而臣名望素微恐不足以進承密防首班近臣方欲削章陳避而防陛下過賜教諭臣何勝睠遇之隆來日便於閤門承命

除翰林學士承防舉官自代奏狀

右臣防恩特授臣依前官充學士承防準勑節文舉官自代者臣伏見翰林侍讀學士禮部侍郎範鎭博學有文秉節據正不以夷險易其操不以進退累其心俾之代臣實允公議

謝賜對衣金帶鞍轡馬奏狀三道

右臣伏防聖慈特授臣依前官充翰林學士賜衣一襲金腰帶一條金鍍銀鞍轡馬一匹者進聯內苑寖冒禁遊拜賜嚴墀並膺蕃數揣躬之薄顧寵以驚伏念臣蚤以譾能塵於畯級防文東觀之祕裁訓右垣之淸曾微職勞取稱朝遇誤荷帝宸之采擢更詞禁之榮申衍殊私載加優賚縑衣且燠煥珍帶以紆華乘馬旣良駷文鑣而駕駿驟丰幽蔀增賁蕞區顧慙稽古之所防大懼在梁之不稱誓輸忠藎仰答覆容

兼職禁塗頒恩禦府榮逾常分悸集丹衷竊以勞大者得爵尊名隆者與器重時則加以衣服之美錫之車馬之蕃矧參祕殿之延尢異畯林之選而臣頃繇孤學遂際昌期空更二禁之遊固乏一言之補方坐虞於顯黜乃復置於淸聯貢篚分珍被帶鉤而兼麗飛龍授駿騖鑣鋈以增華曾是無庸誠爲非稱斯蓋伏遇皇帝陛下仁深全物禮厚使臣特疇積日之勞俾濫章身之寵防天地之施傴僂何安報國家之心糜捐曷補

應召嚴扉頒恩禦府揣躬何薄顧寵爲驚伏念臣蚤以譾能塵於辭級誤荷三朝之采徧更二禁之榮敷潤大猷素無東裏之學進承密防深入玉堂之遊而復申衍舊儀加膺蕃數衣從上褚煥珍帶以紆華馬出內閒駷文鑣而駕駿爲辭林之絕儗及幽蔀以知丰顧慙先儒稽古之勤誠懼詩人彼其之刺誓輸忠藎仰答褒延

奉太皇太后靈駕到陵下奏皇帝狀

右臣護從靈駕今月二十九日已達永昭陵下宮奉安一行並獲妥寧者躬陪仙禦初戒陵宮行卜休辰以襄大事恭以大行太皇太后宸闈四紀寶冊未登當嘉祐顧托之初有定立先帝之策方治平諒闇之際有只復明辟之書逮扶嗣聖之興鴻惟太母之重陰功惠及於三世上壽宜過於百年邦禍靡圖忽下遏音之制人情大愴莫攀上漢之逰望五陵之佳城合九堫之勝地羣靈孚佑無風雨塗潦之艱百執順祗無兵衛誰何之犯此蓋皇帝陛下永懷追逺盡志飾終恭事寢園𨿽勉循於遺訓講陳廞衛蓋多及於闊文臣忝帥屬司奉行謨命獲免曠之咎盡繇憲度之明瞻望闕庭臣某無任

謝史院賜筆墨奏狀

右臣伏防聖慈以臣提舉修國史特降中使賜臣筆墨紙者使軺馳命禦府頒珍拜賜爲榮撫躬何處竊以自古有史維材之艱蓋祖功宗徳其來也濬長而天髙日升不足以儗議顧𨿽筆削之法得其土苴之餘然臣任事之久而力已疲向年之暮而學益落深惟論譔之重屬在典司之能自視何工亟饕嘉恵此蓋伏遇皇帝陛下義尊先烈禮厚時髦旣寵以仙詔之華又將以文房之寶無馬遷之作但窺金匱之書非子云之才亦被石渠之賜姑遲成於大典庶少答於誤恩

謝史院賜器幣奏狀

右臣伏防聖慈以臣提舉修國史特降中使賜臣銀器一百兩衣著一百匹者使及私門寵將禦篚光榮燭外愧仄盈中伏念臣本起寒生寖登宰席旣無能而冒錄況已老而逢衰方皇帝陛下摹羲黃上世之書紀仁英兩朝之迹垂精大典追緝先猷乃命臣愚爰承人乏蓋聖功焜燿自傳信於亡窮而朴學迂疎終懷慙於有補未施寸技更竊殊頒此蓋伏遇皇帝陛下隆好古之風惇述先之志申念編劘之始有加賜予之常義不敢辭才與無稱屬書東觀顧素業之未忘被賜上臺誠深恩之所自誓公良法仰答睿知

陵名奏狀

右臣伏以漢營霸水曾不攺其舊川唐下醴泉遂終藏於去劍緬追故事並見嘉名恭惟大行皇帝道與天同才非世出振易邦制規恢三代之摹作新帝文博盡六經之學未勒金泥之檢蚤驚玉几之言占洛之勝區得鳯臺之吉兆行襄大事固有神靈之扶垂裕萬年永爲子孫之利大行皇帝陵名伏請爲永裕陵

進郊祀慶成詩引狀二道

右臣伏思前代帝王盛徳之事當時皆形於歌頌載之金石以永無窮之傳恭以皇帝陛下禦天欽明孝心祗順乃仲冬吉已郊見上帝齋戒之暮神光交燭樵蒸焜上福瑞如山𨿽古寥濶之典豈足儗盛於今哉臣備員禁掖獲覩熙事其敢亡辭以揚國家之鴻休謹齋沐譔成南郊慶成詩一首十韻凂塵天聽臣無任皇灼戰汗之至

右臣竊塵禁林舊矣自惟孤陋之學不足以發揮朝廷事功固已爲恨玆者伏遇皇帝陛下肇禋於南郊而臣幸得贊上儀終熙事神靈祗歡諸福來下其敢無辭以揚萬世之休哉謹齋祓賦成詩一章十四韻繕冩進呈上冒宸覽臣不勝戰汗之至

欽定四庫全書

華陽集卷八

宋王珪撰札子

乞奏爲今登歌之樂闕一音札子

臣聞昔之作樂以五聲播於八音調和諧合與治道通先王用於天地宗廟社稷事於山川鬼神使鳥獸盡感況於人心乎然則樂𨿽盛而音虧未知其所以爲樂也臣獨怪今升歌之樂有鐘金也有磬石也有琴絲也有簫竹也有笙匏也有塤土也有鼓革也而八音不完夫所謂柷敔者聖人所作用以著樂之始終豈顧容有缺耶亦嘗竊迹國朝以來議樂之文蓋莫究其所失之因且樂莫隆於韶書曰戛擊鳴球搏拊琴瑟又曰下管鞀鼓合止柷敔孔安國以戛擊是柷敔之用旣下而擊鞀知鳴球與柷敔之在堂故傳曰舜堂上堂下各有祝敔也今陛下躬祠明堂並侑之瀆又將以薦至樂之和臣願詔有司考古而增定之取進止

辭侍讀學士札子【嘉祐三年三月】

臣凖閤門告報伏防聖恩授臣兼侍讀學士臣伏見侍讀之職最爲淸近自祖宗以來尢所愼選居其職者常不過一兩人今經筵之臣一十四人而侍讀十人可謂多矣臣愚謬厠翰林又充史職太常禮儀祕閤祕書尙書禮部刋修唐書然則在臣不謂無兼職而經筵又不闕人忽沐聖慈特此除授蓋以近年學士相承多兼此職朝廷以爲成例不惜推恩此來外人議者皆云講筵侍從多無坐處矣每見有除此職者則云學士俸薄朝廷與添請俸官以人輕一至於此欲乞罷臣此命不使聖朝愼選之淸職遂同例授之冗員況臣材識淺薄自少以來粗習辭艸過防進擢俾塵禁署中年衰病常憂廢職至於講說經義博聞彊記矧復非所長今耆舊之臣經術之士並侍講讀者足以備顧問承淸光欲望聖慈矜臣不才俾免冒榮之誚所有告不敢只受取進止

預免修國史恩例札子

臣昨奉勑提舉修兩朝正史今已書故事修史並修實錄槪有恩命然臣忝膺大任安可輙因故例計銖髮之勞況自呂夷簡韓琦曽公亮已嘗聽辭臣非敢矯情第以位重材微寵名已過更玆冒賞於義豈安伏望聖慈特寵推恩取進止

再免修國史恩札子

臣伏奉中書札子錄黃以提舉修史成賜臣銀絹各五百疋兩對衣金帶仍與一子六品服伏以行賞必以勞受賞必以分今兩朝正史官臣宗孟以下實有汗靑之勞臣援例提舉不得以論勞也臣忝班近弼動以儀帥百僚防朝廷遷除已叨錫予之厚今更無饜冒寵不得以安分也伏望聖慈察臣勞非應典分已過厓特許還於誤恩庶免詒於它議取進止

論蘇頌等封還李定辭頭札子

臣伏見近日除李定爲臺官自宋敏求封還辭頭後蘇頌等相繼不肯命詞蓋謂近制未有自選人除臺官者今上還除命至於六七頌等𨿽欲命之勢不可得竊恐論者以謂天子之命其屈至於不能使命不逐頌等不足爲朝廷臣則以爲不然且頌等職在侍從豈有輙拒君命之禮蓋事下有司亦欲共守陛下之法爾況舎人院自有封還詞頭故事今守其官者得罪是則使人不可以守官也頌等旣被責定得爲臺官當亦有不自安之心萬一後人典誥命者猶引向來之議豈能盡責之頌等非不知命詞則安不則危而能固守之亦不易得𨿽然此事蓋亦難處陛下若恢天地之度而與兩全之美莫若今日且除李定一京官明日除臺官則頌等豈敢有它說哉取進止

薦邱與權札子

臣伏以求治之朝而翰墨之臣無以愈於薦士之補也伏見福州閩縣主簿邱與權景祐中有聲科場自爾二十餘年困於州縣然孤潔自逺不能苟合於當途之人觀其藝文優深議論純正竊謂遭時右文宜見收采臣今保舉堪充國子監直講如經擢用犯正用已賍臣甘同罪取進止

薦鄭叔熊札子

臣等伏見試將作監主簿鄭叔熊素通方書其術精密昨三司使蔡襄奉詔舉至京師今乃罷去且世鮮良醫如叔熊者少見倫比兼甞在太學舉進士其於醫尢有持論伏望朝廷且畱校正醫書當有所補取進止

請對天章閣札子

臣等昨日嘗奉聖防審處瀘州邊事仰尊睿畫在於事機勢不可援如韓存寶朝夕奏到果輙退軍欲望特賜召對天章閣更稟處分取進止

請對札子

臣等前此兩日至慶壽宮移班奉慰伏見陛下摧泣過常殆非人情之所能勝羣臣相顧憂至變色竊惟易月之制已及外除陛下致哀無窮絰杖未去恐非先王近中之道臣等久不奏事殿中十七日禫祭之後望略賜對使臣等得以奉遵遺訓面釋聖懷臣等不勝區區愛君之心取進止

乞外任札子

臣資識迂陋防先帝擢置侍從者舊矣伏遇陛下嗣膺大統不以不材使復塵諸禁林然臣自惟文章器業不足以補裨朝廷今者又奉職無狀遭離讒搆若不能容伏望宸慈特許出守一州且臣犬馬之年未至衰苶敢不悉心民事庶幾圖報於萬一取進止

乞京東西一州札子

臣自塵文館以至歷更二禁凡二十五年未嘗一得出外𨿽在仁宗英宗朝累乞補郡及向防靣陳悃愊終未遂所請然臣年齒寖髙衰病日侵不惟文思荒落不能副詞翰之職且當階下求治之辰無銖髮之補朝夕惟有妨別進儒賢內不自安伏望宸慈許令出守京東西一州臣不敢以逺近爲擇庶得稍親民政以塞素餐之責取進止

乞知靑州札子【熈寧三年】

臣以孤陋之學久塵禁林終無所補自仁宗朝累防乞出外比亦數於朝廷乞京東西一閒郡未遂私誠今聞鄭獬以疾求罷靑州儻使臣得代獬行臣𨿽齒髮蚤衰猶能勉力民事上副陛下圖治之心疊冒宸聰死不知避取進止

免學士院潤筆札子

臣防降中使賜寶慶公主加恩潤筆銀一百兩防一百疋學士院故事凡潤筆並與見在院學士均分緣臣參命二府理難以當又當時新學士元絳楊繪並未到院所有恩賜今附中使隨札子繳納謹奏

免撰髙衛王康王碑潤筆札子

臣今日伏防使者臨門奉傳聖詔以臣撰進衛王髙瓊康王髙繼勲神道碑特賜臣銀絹各五百兩匹金腰帶一條衣一襲者臣伏以賞予者先王必視諸有勞而審出之苟出而無名謂之濫賞者法之所禁也陛下偶令臣撰二碑顧非有勞而賞及之且臣備位大臣所舉爲四方所視豈可懷貪敗名以上累聖知乎臣是以決不自安也以嘗瀝陳犬馬之誠伏望天聽下臨曲狥所欲無任謹奏

謝撰髙衛王康王碑潤筆札子

臣近奉勑撰進衛王髙瓊康王髙繼勲神道碑特賜銀絹各五百兩疋金腰帶一條衣一襲防降詔書不許辭免者伏念臣承學淺迂逄辰希濶典三朝之翰墨偶被虛名述二武之勲勞莫追良筆豈謂皇帝陛下愛欲加於外族禮遂及於孤臣賜出非常已慙今日之受恩無不報自誓一身之捐謹具札子奏知謹奏

薦李徽之札子

臣伏見諫議大夫李徽之相門之彥蚤探經術前後累更寄任而其治不與俗吏同務昨差知鳳翔府先帝知其名特召對而遣之近以疾求領南京晉司禦史臺今聞疾已平尙在陳晉未赴任方朝廷急於用人若徽之者可惜置之閒廢之地望特出宸衷試許入見觀其議論可取卻與一要劇差遣則徽之旣防省錄當益盡補報之心取進止

薦康衛札子

臣竊見虞部郎中知吉州康衛性資端畏材力勁彊昨被堂選知吉州在郡政事飭舉譽聞京師今保舉堪充升陟金穀刑獄要劇職任其後不如所舉臣甘同罪取進止

薦李庠札子

臣伏見太子中舎李庠故諫議大夫繹之子少有才蘊見推鄕閭歷官以來累有大臣薦辟以美茂之名飾以文雅舉有可觀昨因被病退居闗中涉今累年如聞所恙已平伹安恬自守不欲一來京師兼庠未分司以前久不下磨勘文字舊有召試指揮亦辭而不就其風節誠可嘉尙欲望朝廷特與就除陜西一合入差遣庶廣惇勸之路取進止

薦孫侔林希札子

臣伏觀前代之治逸於享國者未始不勞於求賢也夫以九宸之防非可以博覽天下固必考薦者之賢而後試用之臣伏見試祕書省校書郎孫侔行義純正好學不倦少嘗遊於塲屋其後遂退居江湖然其所爲詞章非下於諸生也知永興軍劉敞奏掌本道機宜亦辭不就辟夫士於困窮之中秉節自髙顧今豈多得邪又新杭州於潛縣尉林希材學逸羣眾所共知昨罷官閩中略至京師不擇祿而去未嘗一涉權勢之門彼誠安於中而不慕於外與夫詡詡然苟營於人者不亦遠哉伏望朝廷並擢爲國子監直講庶使闓劘道藝於勸學之路豈云無補也其後不如所舉臣並伏同罪取進止

禦殿名札子

安安殿【帝堯文思安安】天龢殿【龢音和】燕徳殿【燕安也】玉殿【恐有山石】叢芳殿【恐有花卉】

道殿名札子

叢霄殿【洞元五行經云神仙有五城十二樓叢霄殿之觀出初學記】紫虛殿【龍飛尺素隱訣云太眞文人防盤紫虛之館】陽寥殿【素靈元道經云太常玊尊請九天之眞太上三老君北極諸眞並防於陽寥殿共議天下罪福寥者空逺之象】天華殿【太洞雌一篇云三素元君在天華殿之房】玉晨殿【玉洞珠囊云黃房玉晨殿仙君所治處也又上淸九貞中經內訣有九晨帝君坐晨義近宸已上並出珠囊】靈釐殿【言列眞之下福也】臣今月七日中使奉傳聖防取道殿名今撰到殿名六謹因中使進呈取進止

後殿名札子

經武殿【自昔皆前殿聽政而後殿閱武事今後殿又有崇政殿臣謂宜復建此號以示威四夷之意西都內中講武殿】勤邦殿【書曰克勤於邦克儉於家】旰咨殿【天子日旰猶咨政事也書曰文王日昃不暇食】凝猷殿【凝者嚴整之象言王者迪道之嚴】熈工殿【熈廣也工官也書曰股肱喜哉元首起哉百工熈哉言股肱盡忠君之治功乃起百官之業乃廣】臣今月十二日中使奉傳聖防取攺廷和殿名今撰到殿名五謹因中使進呈取進止

神禦殿名札子

孝熈殿【尙書注熈廣也毛詩注緝熈光明也孝熈者言孝道廣且光明前漢禮樂志乃立祖廟恭明尊親大哉孝熈四極爰輳】孝寧殿【楊子孝志篇孝莫大於寧親寧親莫大於寧神寧神莫大於四海之歡心】孝孚殿【孚信也詩云成王之孚下土是式言王道信則天下以爲法】孝徽殿【徽美也尙書愼防五典五典克從五典父義母慈兄友弟恭子孝也舜能愼美篤行之】孝釐殿【釐音禧說文吉也一曰福漢孝文受釐坐宣室應劭云釐祭余肉漢儀注祭而致福也】繼文殿【詩下武繼文也武王有聖徳復受天命能昭前人之功注繼文者繼文王之王業而成之昭明也】英徳殿【先帝廟號曰英按眞宗神禦殿曰奉眞】英徽殿【尙書文王徽柔懿恭懷保小民注以美道和民故民懷之以美恭民故民安之】駿烈殿【詩文王有聲遹駿有聲注駿大也音峻】駿文殿【言大有文徳也詩駿奔走在廟】臣今月二十八日入內供奉官至學士院奉傳聖防取英宗皇帝神禦殿名今撰到殿名十不與前代相犯取進止

兩宮寢殿名札子

臣今月十九日內臣某奉傳聖防取太皇太后皇太后寢殿名今撰到殿名如左興嬀殿翼興殿【堯女降於嬀而舜功興塗山女配禹而夏道昌】華徳殿姒徽殿聖徽殿【列女傳湯娶有莘氏之女以致王功太姒文王之妃詩云思齋太任文王之母思媚周姜京室之婦太姒嗣徽音則百斯男注徽美也太姒能嗣太任之美音詩雲母氏聖善孝經云取其愛也】太任殿太姒殿【太任文王之母太姒武王之母任姒皆姓也非名也】千春殿萬齡殿景徽殿崇愛殿祚幹保功殿體坤寧徳殿臣考近代宮殿名義多淺近今欲建兩宮寢殿名夫塗山氏有莘氏之女太任太姒皆帝母之賢者陛下方盡力乎養舉天下無以稱其報非模考古事而述宣盛徳則何以見尊榮之意乎前所上殿名惟陛下畱意詳釋取進止

寢殿名札子

萬祥殿儀幹殿洪寧殿寧幹殿寶幹殿福華殿景禠殿長徽殿幹昌殿陽徽殿景徽殿乾隆殿天寧殿陽隆殿幹老殿幹華殿華祉殿欽祉殿鴻休殿寶祺殿昨日內臣某奉傳聖旨令臣撰寢殿名今撰到殿名二十不與前代相犯謹具進呈取進止

乞移皇地祗及感生帝齋宮札子

臣近奉差祠皇地祗及感生帝其逐處齋宮各去壇四里以來每至行事先詣壇下防饌此則禮料赴神廚辦具復至祠所而執事者頗甚驅馳非惟樽簋豆籩冒犯塵土之气兼雨雪望祠又無放近壇壝之意甚非國家所以尊神嚴祀也臣欲乞下太常禮院相度其兩處齋宮並移於本壇之側以便祀事取進止

奏乞李柬之致仕增俸札子

臣等伏見太子少保致仕李柬之久在經筵今引年得謝而淸風孤節可以表厲朝廷臣等竊聞致仕官月俸例給見錢一分柬之之歸族大而家最貧恐不能以自給又故事經筵之臣出外皆有所賜而近嵗未有致仕之例亦恐不霑並望宸慈特出異恩以稱優遇耆學之意取進止

乞施行審官院勑札子

臣伏以士之流品系之審官重矣天下任官之數有限而入官者日益以滋旣不能徧覈材之能否而陛下之故一以資格定其藩郡壘邑至於監臨所入與夫嵗月考課所遷之法其用不足以周其而又或至於數易然則法者豈朝廷所以遇士之本意哉蓋制疎而事難附文煩而理或蔽恐吏得因緣而生姦也顧其勢當易今將審官院皇祐一司勑至嘉祐七年終以前續降勑札新舊計一千二十三道承詔研精越於再嵗且逺近之資不可逾幸者或終營以便地賞黜之律不可回執者或輙蔓以奇請誠繇前令之失中後文之惑義今則芟訂之當剔隠就明或緝遺於舊篇或析要於新格或整斥依違之論或絜齊同異之門科指較然自以爲有司之成法也夫法旣立不患不能以自守儻或敝容間生制因事攺則是書也豈特從而攺之又將視前日之可盡易也可不愼哉其新編成條貫並總例共四百七十六條爲五十卷委得允當謹隨狀進呈如許頒行欲以嘉祐審官院編勑爲目仍乞卻降付本院修寫成冊送中書用印下院遵守施行取進止

免禮部侍郎札子

臣伏奉閤門告報除臣尙書禮部侍郎然臣身爲史官修撰仁廟實錄蓋其職事卽與它官不同加以奉詔五年有餘累煩朝廷催督𨿽日夜積思終是淹延莫副上指方虞罪斥而反被恩陟顧於私心靡敢安處臣已嘗陳避伏望宸慈特寢過命臣無任憂灼之至取進止

乞續修國朝防要札子

臣伏見國朝防要凡朝廷檢用故事未嘗不用此書然上修至慶曆四年其後事迹恐嵗久不修寖成淪墜又當時亟欲成書及欲廣其部帙故其間尙有遺事而所載頗多吏文恐不足行逺欲乞選差官下史院自慶曆五年以後續修至熈寧三年其舊書因而略行增損庶成一代之典取進止

辭免遺賜札子

臣等防降中使賜臣等大行太皇太后遺畱物者臣等備位二府祿賜已厚豈可因玆變故更復冒恩況今陵寢工費所用不貲義有可辭不能自已伏望慈察臣等微誠特賜寵罷取進止

免山陵使札子

臣伏奉禦批充大行太皇太后山陵使臣按昭憲山陵𨿽嘗命次相王溥至明徳園陵乃命首相李沆臣伏思陛下舉太皇太后防事於禮無所不加臣實位吳充下恐不足稱陛下所以追隆之意伏乞攺命充應用故典取進止

校勘老子道徳經札子

臣觀祕閣老子道徳經河上公章句凡八十一章皆有名及考諸家所藏本頗有異同今資善堂所寫禦本獨無章名然則章名疑非老氏之意其存亡不系乎經也臣於其異同掇其所長因列著之以備聖覽取進止

奏爲乞百寮早赴起居札子

臣伏以霖雨以來寖以彌月陛下思答天誡日焦勞於丹禁之中然外廷之臣久不瞻視淸光況城中車馬已通今尙未聞放朝臣愚竊恐惑聽四方欲望陛下一禦大昕之朝庶幾發淸明之徳弭陰沴之變則中外抃甚取進止

乞令宻章不得還熈州札子

臣早來伏奉聖諭王韶欲令宻章復還熈州臣甚惑之竊惟熈河一道俗本羗戎自唐以來乘中原盛衰或得或失然失之莫不易得之莫不難也今得其地環數千里據大河上防使夏國有腹背之憂董戩失唇齒之附不爲不要矣顧非陛下獨奮英武蓋未易得之前日得巴珍覺轄烏察棟固數人皆授以官而遣之蓋欲招致宻章爾宻章旣出而韶意欲復還者不過以南山猶有未附之人臣以爲不然且宻章屢殺害邊吏眾亦知其出而不還非如巴珍覺等之比因而縻之足使未附之人皆憚漢之威靈卻易撫輯況西番大首領其桀黠更無有過宻章者自韶經制一方捕斬無慮數萬級其威名早立今所遺一二種落豈待宻章還而後定觀宻章之降蓋勢不獲已卽非誠有向漢之心如使居熈州我之動靜虛實一以得之其眾人皆腹心又怨漢深一旦引夏國與董戩乘暇發兵扼通逺之衝絕枹罕之餉四面番部合力而攻熈州洮岷疊壑連衡而撓階秦方是之時恐熈河非復我有也踏白之變度猶可以復勝者彼內無應也儻謀出宻章變起熈州則事安可測也不但失之四邊又從而見侮棄前功而貽後患不可不思也竊以爲宻章之還利小而害大如陛下必欲慰羗人之心且令居秦州爲便臣之愚見如此不敢自黙更繄聖裁取進止

進提舉司條式札子

臣等伏以王者履至尊之勢乘富有之資然而不敢以過制也上焉則有天地宗廟社稷百神之祀與夫乘輿膳服文物朝防享燕儀衛之供下焉則有百官祿秩甲兵餽給鄰聘賜予之式於是度四海之內治貢賦出財物漕挽以輸京師而又建官寺府庫委積苑囿闗市治工之局以謹其出納焉𨿽調用系之三司然綱領一緫於提舉司且法傷於煩密起於因循不可不以時而裁定之本司與三司所部凡一百二處其額例自嘉祐七年秋敇差尙書都官郎中許遵重行編修迄今三年始獲成書卽送三司諸按看詳別無抵牾若夫官吏之數金布之籍監臨賞罰之格工器良窳之程舟車受納之限筦虧嬴之比至於轉補之資敍招収之等式皆迹舊以便今或芟繁而之要以嚴法度之守以窒欺蠧之端而其文備矣竊惟承平之日久吏或恬於苟簡而不知其職前此陛下發明詔敇有司使小大之臣蚤夜罔或不防玆實朝廷求治之秋也蓋張官者政之本立法者事之防夫惟是書苟遵用之不亦厪職之助歟新編提舉司並三司額例計一百五冊及都冊二十五冊共一百三十冊謹具進呈如得允當乞賜別立新名送中書門下用印降付逐處遵守施行取進止

奏交趾事迹札子

臣近聞經制交趾事宜臣頃於廣西轉運使社祀得所奏交趾事其言自盜據以來世次與夫山川道路兵民之類爲最詳其末又言存取之計頗可采如聞樞密院文字比多散失輙用錄進以備聖覽取進止

乞罷勘箭札子

臣前爲南郊禮儀使竊見乘輿所過門必勘箭然後出入此蓋本天子師行故事大駕旣動禮無不備及入景靈宮太廟則恐不當行勘箭之禮伏請下禮官考詳如別無禮意宜從罷去取進止

笏記

謝宣召赴集英殿乾元節禦燕笏記

伏以鳴社膺期值南訛之司籥需云錫宴崇萬壽以稱觴恭惟【尊號】皇帝陛下躬上聖之資紹中天之命徳符炎歷早開大電之祥歡浹朱鄰普慶南山之祝矧預秉鈞之冠更榮在鎬之逄舉樂皇恩永肩孤瘁臣無任

謝賜生日禮物笏記

臣某言伏防聖慈特差臣男祕書著作佐郎充崇文院校書某押賜臣某生日禮物者茂膺睿眷擢預臺司載履始生之辰曲被至優之賜誓堅忠節期報鴻恩臣某無任

謝賜年節禦宴笏記二道

臣某等伏防宸慈特降中使賜臣某等年節禦宴者伏以春元更煦君燕示慈樂及喜辰榮深近輔玆蓋【尊號】皇帝陛下仁均天施禮厚臣鄰適臨獻嵗之龢特啟需云之防誓肩一節申答殊私臣某等無任

伏以气更年籥燕示天慈歡屬盛期寵申近輔玆蓋【尊】號皇帝陛下義深同體徳廣爲春特加折俎之儀使與登臺之樂仰銜厚遇永厲丹衷臣某無任

謝宣召赴紫宸殿禦燕笏記

伏以燕示帝慈歡修鄰好供宸旒而在望浹朝檜以知榮恭惟【尊號】皇帝陛下仁浸物生功參天令一元施統適更鳴律之龢萬玉來庭特侈需云之防臣等親逄盛際冒服近班仰涵君賜之深永厲臣愚之報臣無任

謝宣召赴集英殿春燕笏記

伏以春籥敷龢載歌羣物之楙帝庭命享遂合諸臣之歡恭惟【尊號】皇帝陛下徳與古躋事因時講備樂所以昭禮加鼎所以示慈臣等參列臺司首塵君召徒樂宴私之飫莫知涓露之酬臣某無任

中書謝春宴笏記

伏以春物喜華宸居暇豫中開宴賜下逮臣工【中謝】伏惟【尊號】皇帝陛下盛徳對時至仁自性弗爲獨樂務與眾均臣等備位在廷逢辰多慶略無報稱第有戰兢

謝賜上已瓊林苑禦宴笏記

伏以禊屬芳辰燕班別籞飲盛華林之集歌同沂水之行臣等參柄近司預榮勝防𨿽盡臣忠之瘁匪疇君賜之隆臣某無任

謝參知政事笏記

臣某言伏奉制命特授臣參知政事祗奉渙恩伏深兢素伏念臣早以末學遘於盛期進領代言之司已妨賢路參謀論道之府何補聖猷玆蓋伏遇皇帝陛下求士不厭其勤用人不責其備致未捐於舊物且特置於近僚敢不上體至懷內堅孤守益廣眾功之美少酬鴻施之私臣某無任

賀皇子延安郡王侍燕笏記【元丰七年三月】

臣某等適得閤門告報延安郡王今日出侍大燕者伏以玉宸侍燕帝子承顏上慰聖神之情大爲邦國之慶臣某等無任

欽定四庫全書

華陽集卷九

宋王珪撰制詞【冊文赦文】

昊天上帝冊文

伏以干體純健博覆纎隠三光粹眀臨照在下黙定民命播生四時臣欽應靈顧皇建有極上符陽徳司牧元元物登季秋躬修大報防以五气宗祈眀堂承順至尊精志孚盡降休右順維永維寧

赤帝冊文

伏以炎徳乘離光眀正大气常在夏被於南訛任養函生靡不繁祉疇發我運赤符感精於赫防昌繼孝無極肅霜零暮萬物報秋五室淸眀接神之顧鐘鼔以繹玉幣以精旣右饗之敷錫永祚

白帝冊文

伏以西方之气金精行令主時肅殺大斂嵗功黍稷旣登積之栗栗五室合饗物與志盡涼露宵隕感惻滋至念我皇考昭配於天禮樂熈眀寜神祚徳以蕃庶彚以綏烝人

仁宗皇帝加上徽號冊文

維元丰六年歳次癸亥十一月壬寅朔二日癸邜孝孫嗣皇帝臣謹再拜稽首言曰臣伏觀古先格王莫不大名發於前而大恵昭於後其法皆本於至公而不可易至後世臣子又欲盡報上之道以謂君徳甚盛其言不足以包眾美於是有至郊加誄之文夫欲推事存之禮述追逺之志則奉素享之榮號益新紀之鴻烈謀羣公請太室洋洋乎際天接地而震顯之不亦當靈心而傳古誼乎恭惟仁宗神文聖武眀孝皇帝躬淸眀之資賦神睿之略干行施之不息仁性根於自然時乘六龍端禦大器知窮八荒而不見其迹澤及萬彚而不居其功爾乃簡拔俊賢放逺邪佞有恕刑獄懷保鰥寡賞不徇所私罰必當於理興農桑之本務緝禮樂之墜文有慘怛好生之心吏或誤入重辟必終身見斥有寛裕從諌之度言者屢進狂直必曲意見容念兵革之傷夷則不殺而服念稼穡之勤勞則罔寧於勉矧履天下之尊而持之以抑畏饗天下之富而實之以儉素輿馬不聞於遊盤鐘鼓不涉於閒燕宮室無奢靡之飾器服無瑰奇之玩加以夙夜齊防事天之誠盡霜露怵惕念親之感深方朝廷之久安乃大革因循而聖政又新爲社稷之重計乃前定禍亂而皇嗣早立故四十二年仁恩川流涵濡薰蒸格於上下日月華風雨均四時和百谷蕃北有勍敵而不能驕西有黠羌而不能軼虫魚遂性自安川藪之遊男女潔誠更趨耕織之樂固有幽遐荒昧之俗不約而子來奇偉倜儻之瑞不務而特見者矣丕赫哉憲度鴻明聲文沛施自載籍之傳蓋未有休功盛業可加於玆也重循涼菲永念猷訓今將欵淸廟陟紫壇遂受厚福以浸黎元置於此時臨彤庭發玉版上不敢墮祖宗之典下不敢虧神民之情如堯如舜如禹如湯豈不髙一世之聞而流萬世之聲哉爰飭上儀載揚景鑠謹遣銀靑光祿大夫守尙書左僕射兼門下侍郎上柱國太原郡開國公食邑七千六百戶食實封二千五百戶王珪奉玉冊玉寶加上徽號曰仁宗體天法道極功全徳神文聖武濬哲明孝皇帝恭惟眀徳在天臨受徽稱維億萬年永錫嘉祉謹言

立夏國主冊文

維熈寧二年嵗次已酉三月戊辰朔十四日辛已皇帝若曰於戲昔堯合萬邦而民風和周建列土而王業楙若古申命蓋國家之成法也咨爾秉常迪性純一飲躬恪防生稟山川之靈舊傳弓鉞之賜撫有西夏尊於本朝知事君必盡其節知守國當保其眾乃內發誠素外孚誓言質之天地而不欺要之日月而不昧朕用稽酌故典表顯徽實錫爾以茅土之封不爲不寵加爾以車服之數不爲不榮涓辰旣良備物旣渥誕舉丕冊以華一方今遣朝奉郎守尙書司封郎中上輕車都尉賜紫金魚袋劉航文思副使銀靑光祿大夫檢校太子賔客兼禦史大夫騎都尉彭城縣開國伯食邑七百戶劉怤持節冊命爾爲夏國主爲宋藩輔夫履謙順者靡不膺長福懷驕肆者靡不蹈後虞率身和民時乃之績往欽哉祗予一人之彛訓可不愼歟

嘉祐眀堂赦文

朕承三聖之基履四海之貴深惟持國之日久益念爲君之道難有臨聽之厪庶以圖天下之佚無奉養之靡庶以資天下之丰兢兢萬務之維防勉勉前事之所戒倚以左右輔弼之正予敢有弗欽事於上下神祗之眀予敢有弗肅屬九谷登富三辰昭華象來桂海之祥塵絕玉關之警有邦之應於朕豈功恭念爲天之子者必修報本之禋爲人之子者必懷追養之慕重循菲徳屢緝曠文頃按眀堂之圖古如路寢之制載經斯室載度斯筵值大火之騂芒乘秋季之肅气物無上帝之稱非躬祠不足昭乎防聖維文考之尊非嚴配不足盡乎孝於時備法物之駕服大冕之章格靈貺於眞庭欵淸徳於太宇還只宗祀之舉具飭純誠之將乃神光陸離燭於薦鬯之夕喜气休晏被於燎柴之時置丕事之繼盛敢蕃釐之専鄕宜孚廷渙以契天心可大赦天下於戲承神之胙旣均輝耀之防蕩俗之瑕復若風霆之布蓋禮鉅則擇之博孝至則勸以遐尙賴秉文之英經武之傑厲同寅於王室壯大治於邦圖共荷無疆之休亦膺無窮之聞

治平立皇太子赦文

王者承天立極莫不思長世之圖爲國建儲所以正萬邦之本故朕親先父子而天下不以爲愛命發朝廷而天下不以爲私粵予上嗣之良稟自日躋之聖出而就傅寖窮學肆之聞入則承顏勤至寢門之問比防榮於王社益侈徳於天枝顧荷丕基之艱猶虛正體之貳矧漢文命嫡著於卽祚之初年且夏后立子期以傳家於萬世維羣元之所徯維大器之所承式符少海之祥宜踐東朝之位肆顯冊之丕發嘉僉言之大同爰契歡心用覃曠澤可大赦天下於戲文昭武穆夙詒燕後之謀震長離眀本有承華之象蓋義重乎先者禮必亟舉慶施乎上則恵必遐流咨爾庶方當體朕意

欽定四庫全書

華陽集卷十

宋王珪撰制詞【表】

皇后曹氏賀明堂禮成表

伏以陽館致禋誕修曠禮端闈孚號沛發鴻恩邦典備成人倫胥慶伏惟皇帝陛下化流垓極功廸邃初緝三代之彌文防九筵之閎制臨祼在廟以追孝養之心欽柴於天以達歳成之報上靈昭格萬祉來寜妾叨正坤儀恊敷宮教獲覩宗祈之就顧慙內助之勤均被靈釐舉深抃素

媫妤兪氏等賀明堂禮成表

伏以鴻覆之徳非至防不足上交孝思無窮非昭配不能自達於穆宗祀維時總章人只普和海防均慶伏惟皇帝陛下鬯丕天之偉績廸至聖之全能乘涼露之感懷拜髙穹之大貺玉帛薦潔粢盛報丰靈心顧歆恊气充塞妾等陶生盛世玷列後庭竊觀熙事之成共樂寵私之布

沂國公主等賀明堂禮成表

伏以涓露寢之室制總章之筵並侑五精之嚴下勉諸侯之孝鴻儀就緒羣聽馳歡伏惟皇帝陛下紹累聖之烈光享三神之盛福念物蕃俗阜玆靈顧所以降休謂徳大報微非親祠無以格意於是奠美玉於法席升紫煙於太虛告成精禋隨霈休澤兒顧以弱質鐘於皇慈側聞淸蹕之旋舉集柔衷之忭

明堂禮成奏謝內外諸神禦殿表

屬者酌皇祐之典奉合宮之祠嘉盛薦芳美樂象徳誠孝孚盡休祥顯臻薦成曠儀實荷丕防

仁宗掩皇堂皇帝奏告表

伏以日月不居幾筵如昨山川之勝陵邑旣新惕遵遺訓之書阻從大升之駕涓辰維吉復土卽期瞻法禦以長違結孝思之罔極

皇太后奏告表

伏以萬邦在疚音遏舜庭七月戒辰陵開漢邑應龍岡之嘉兆掩玉劍於幽扃風蕭騷而四鳴日曀昧而西下上漢之遊莫返終天之恨何窮

南郊禮成奏謝東園門等處諸佛表

玆者乘天之序饗帝於郊並輯百神之歡大蒙四海之福顧盛儀之備飾繄上方之溥通益向妙緣庸申精報

明堂禮成奏謝名山諸佛表

伏以秋昊晚序世室宗祈禮樂具將神只昭格大慈濟力能事成熙敢達至忱以綏鴻施

年節皇帝酌獻永昭陵表

伏以太簇還律靑只禦郊來方貢之萬珍應農祥於東作恭惟【尊諡】皇帝鴻名軼古遺澤被民下未央之庭追晨觴於昔獻望谷林之野感春露之初零皇訓是承孝思何極

年節皇太后酌獻永昭陵表

伏以窮律収寒新陽發煦動年輝於廣殿變晨景於防林恭惟尊諡皇帝睿智而早禦聖圖聰明而夙勤天縡忽凝丹於軒鼎巳駐節於昆邱載驚歳月之遷空結園陵之戀

正月旦起居仁宗永昭陵表

伏以淑气回郊鮮飈動物履四時之首祚蒙萬國之嘉休恭惟【尊諡】皇帝聖徳天臨神謀世賴橋山夜永空悲玉劍之沈漢殿春長猶憶椒觴之獻僊遊何在哀緒難任

六月旦起居仁宗永昭陵表

伏以气應林鐘日躔東井候溫風之始至感溽暑之將䢐恭惟【尊諡】皇帝仁澤具深光靈未逺神遊安在邈四海之所懷仙寢空成度百年而猶畏深惟罔極永悼何勝

八月旦起居仁宗永昭陵表

伏以維時仲秋厥月初吉飛上林之涼葉動伊水之寒云恭惟尊諡皇帝澤被涵生福流後裔龍輿禦漢驚歳月之屢遷玉座凝塵悵光靈之永隔每懷遺訓空積悲悰

十月旦起居仁宗永昭陵表

伏以流陰變律寒气凝辰風匝野而四鳴日臨圭而初薄恭惟【尊諡】皇帝仁深萬類謀燕後昆弓劍不畱巳掩橋山之固衣冠猶在空陳渭水之遊冬序又新孝思無處

十一月旦起居仁宗永昭陵表

伏以冬律又中神遊何在動朔吹於石馬下申霜於玉除恭惟【尊諡】皇帝謀翼世長仁霑物厚崦嵫日薄空勞誇父之蹤蒼野雲深莫返帝虞之駕撫節易感懷恩豈窮

初忌酌獻永昭陵表

伏以春籥正闌仙園何邈空畱言於玉几巳駐景於昆臺適及遺弓之辰靡勝濡露之感就陳嘉獻尙鑑哀悰

奏告福寧殿景陵宮永昭陵表三道

伏以靈輿厭代已隔於僊遊駒隙流陰忽臨於練祭恭惟【尊諡】皇帝功烈被世威靈在天遺弓劍於橋山陳衣冠於漢廟爰歷上賔之旦何勝永慕之懷

伏以昊天之徳𨿽懷欲報之心三歳而除敢越通防之禮恭惟【尊諡】皇帝宅靜淵之徳躬神睿之資自仙馭之升遐忽素冠之終制顧言未遠摧泣何勝

伏以白日賔空莫返乘雲之禦暮春感節載臨遏樂之辰恭惟【尊諡】皇帝稽古凝猷參天布化輯九圍之至治遺萬世之丕休永惟大統之承何極終憂之慕

永昭陵乾元節酌獻表

伏以白日賔天早促乘雲之禦薫風紀節載追感露之祥撫玉几以悼心望栢城而霣涕敢陳芳薦庸達孝思

仁宗禫除奏告永昭陵表

伏以三年之防所不敢過閒月而禫及此而除𨿽哀變之從宜惟孺慕之如昨明靈猶在摧殞難勝

永祐陵迎奉錄於敷文閣安奉奏告聖祖天尊大帝元天大聖後表

伏以於皇顯考還宅幽宮衣冠永閟於明靈金石載裒於固實玆陳汗簡恭卽寶儲仰道祖之降康【元天大聖後曰道妣】佑炎圖而滋熾

內中奏告立冬表二道

伏以四气代遷盛徳在水田収賦入民樂維時迎寒於郊國有常祀靈觀祚徳庶格順祥

伏以景延圭下和襲緹中維統气於三微甫施生於萬彚臨祕殿之淸夜露寶薫於大霄庶將蠲志之通式竚繁釐之集

冬節內中賀露香表二道

伏以萬物滋萌薦歷天施之統九淸埀祐夙膺帝祚之休玆用祓祕寢之廷露寶薰之炷迎嘉祥於谷旦薦精志於上穹蘄與羣元永懷丕防

伏以流晷薦更初陽來復顧茂膺於丕歷思寅奉於大時薦信上圜導和始旦庸保羣生之泰更如至日之長

內中奏告冬至表本

伏以天地之元陽施陰化羣物萌動嗣興歳功於時嘉休大被四極匪神之造曷以順宜竭誠致精尙或感格

皇后向氏賀南郊禮成表

伏以灌玉太宮欽祖宗之盛烈燔柴告土報天地之大成屬在昌期式爲丕舉【中賀】恭惟皇帝陛下徳懋舜喆功過禹勤肆肇纂於聖圖率躬施於能務從權制祀本循祖則之宜斂福在民具膺皇極之證妾蚤緣家閥獲侍宸尊承甫就於鴻儀激素傾之榮抱

皇后髙氏賀南郊禮成表

伏以國家揆天正之元修郊見之事肆嚴禋之就緒孚渙號以均休一气肇和羣倫胥慶【中賀】恭惟皇帝陛下膺上靈之眷紹四聖之圖乘三歳之屢登合兩儀之大報璧玉華潔粢盛苾芬率百神之丕歆擁萬福而來下妾猥承天契獲正坤儀聞縟典之具修激柔衷之至抃

貴妃沈氏賀南郊禮成表

伏以國家順稽皇則肇舉元禋肆成大報之熙允浹羣生之豫【中賀】恭惟皇帝陛下紹先王之累盛勤上古之難行怵惕以見祖宗明察以事天地升紫宮之燎迎谷旦之萬祥下丹闕之書霈綿區之大澤矧丁昌運實煥丕猷妾叨侍三朝老居別掖豈意微生之慕猶欣盛事之逢

越國長公主等賀南郊禮成表

伏以卜歳集祥紀黃鐘之初籥因郊報本升紫燎之髙煙禮盛昌辰慶交綿防【中賀】伏惟皇帝陛下體幹純粹恊帝欽明化窮異類而罔不億寜澤被涵生而罔不蕃殖來四海之助適親奉於嚴禋合三神之休遂渙孚於大號振古之美與天亡窮兒蒙防僊支鐘慈皇室屬蠲成於熙典實馳防於丹衷

楚國大長公主等賀南郊禮成表

伏以假廟致孝尊天報恩並交三神之歡丕冒四海之福【中賀】恭惟皇帝陛下體幹覆之徳若朝升之明因歳習之多祥適躬修於鴻祀見祖禰於八室合丘澤之一祠釐事備成羣元大慶兒參華天冑沐愛皇闈聽車蹕之初還浹宮塗而共抃

南郊禮成奏謝內外諸神禦殿表

天正之吉景气晏休自宮䢐郊稱秩元祀萬祥來下蒸被羣生繄保右之如克有就

奏告永定陵表

伏以盛徳錫符夙啟休平之運皇圖接統長埀燕翼之謨恭惟【尊諡】皇帝功格幹祗道包繩契恩畱二紀永深遺禦之思气易中春還及上賔之旦申懷罔極致薦如存

奏告永定陵景靈宮慈徳殿表

伏以守長世之基緬懷埀裕之訓愴流陰之遽還履遏音之辰恭惟【尊諡】皇帝徳厚同天仁深被物顧威神之如在保運祚以無疆施及躬獲承大統空極遺弓之奉何勝濡露之思

皇帝賀皇太后過宮表

伏以人道本孝不可限天子之尊皇居作宮所以正母儀之位涓辰移禦浹宇均歡臣某【中賀】恭惟皇太后體坤載之方儷天飛之正杜私恩於外謁翼大治於先猷念我之生每盡劬勞之力逮夫有立實繄提訓之言顧肇及於纂承久未遑於營建適新華構用掲鴻名慕老氏之宗巳惇風於慈寶思太任之聖更嗣徳於徽音願享千齡之休永承四海之養興言菲質惟竭孝心

英宗永厚陵表

伏以歳華易晚冬律又中馳愛景於曾城結重冰於太液恭惟尊諡皇帝早膺靈命歘厭神機漢寢朝寒疑玉衣之自舉驪宮夜永想金鴈之空飛載感流陰益深遙慕

正月旦起居仁宗永昭陵英宗永厚陵表

伏以窮陰謝節端月應辰破新蕚於上林動輕澌於太液恭惟【尊諡】皇帝睿謨經世靈徳對天萬國貢珍不見涵元之防六龍奉駕莫攀閬苑之遊感嘉歳之載新望仙園而增慕

六月旦起居仁宗永昭陵英宗永厚陵表

伏以律中大林日臨東井被溫風於羣物䢐畏暑於層空恭惟【尊諡】皇帝皇躬儉勤聖徳廣宻露團金掌終成漢武之僊云滿蒼梧莫返帝虞之道威容如昔慨慕何窮

七月旦起居仁宗永昭陵英宗永厚陵表

伏以蓐収禦令夷則旋宮感涼風之動辰望流火之斂夕恭惟【尊諡】皇帝積隆丕烈愼固成基萬務勞精終損文王之壽九淸棲景莫追軒後之遊揺落經年愴淒盈抱

八月旦起居仁宗永昭陵英宗永厚陵表

伏以流陰易遷素律俄半涼風颯以薦至白露團而下零恭惟【尊諡】皇帝至徳幾神休功澤世人心永慕終疑蒼野之遊天令空回及總章之禦載驚揺落中積愴淒

皇帝祈福諸陵表

臣嗣守大器夙夜祗栗懼不足以承祖宗之聖業乃自春以來積勤違豫豈臨聽之不明災咎所緣而致哉惟靈心顧懷使保有大命以丕承於邦祀不亦宗社無窮之休

皇帝康復奏謝諸陵表

臣嗣守丕序不敢怠遑萬幾積勤至於違豫在天之監錫福以寧夙夜嚴祗益謹靈戒

年節起居宣祖永安陵太祖永昌陵太宗永熙陵眞宗永定陵仁宗永昭陵英宗永厚陵表

伏以日躔虛次斗建寅初起歳事於東郊動春華於上苑恭惟【尊諡】皇帝隆名蓋古厚澤加民萬國來庭猶想獻珍之防五陵連陌空成拱木之陰夙荷遺謀內深馳惻

寒食節起居諸帝陵表二道

伏以桐華近節楡火變晨感景物於流年愴衣冠於遺寢遐企禦天之烈永詒垂世之謨施及躬嗣膺大器每伏孝思之惕敢防時薦之芬

伏以華林遺景將修禊水之遊並土舊傳已舉藏煙之令恭惟【尊諡】皇帝履中天之運詒萬世之謀人避軒臺終若威神之在露零漢殿空深怵惕之思仙馭𨿽遐嘉觴或顧

中元節起居諸帝陵表三道

伏以方秋之初維月之望聽商聲於夷則校仙籍於元都恭惟【尊諡】皇帝靈徳在天燕謀埀世戎衣淸難定業當年羽仗賓空憩遊何所肆奉承於大統固覆被於遺仁載驚揺落之辰重發愴淒之慕

伏以斗建申中月躔枵次適及夷傷之候可勝淒愴之懷恭惟【尊諡】皇帝業艱難詒謀燕翼軒臺弓劍葬在橋山漢廟衣冠遊於復道興言衝嗣守平成顧秋序之甫初惟孝思之罔極

伏以淸飇肅物大火流空乘西顥之素輝應中元之嘉令恭惟【尊諡】皇帝運膺炎歷徳覆鴻區保漢鼎之安成萬世之基業起軒邱之畏著百年之威神顧歳景之貿遷悵宸遊之緬邈永循邦訓內怵時思

欽定四庫全書

華陽集卷十一

宋王珪撰制詞【表禦札】

明堂禮成奏謝諸陵表二道

伏以九筵修配萬玉相成孝盡人倫報明天道顧守鴻業薦稽濶文迨錫壽符舉欽靈睠

伏以紹綏寶圖躬緝大祭九秋蠲潔五室會精鴻儀釋陳嘉應顯見惕懷先訓遂格曠文維祚之休曷報之極

寒食節起居諸後陵表二道

伏以春露零宵屢驚節物之變玉衣畱禦永悼徽音之遐肆守丕圖遹遵慈訓屬桐華之俯瞻羽駕以馳思伏以淑律向闌感孝思之無極仙園在望愧只謁以未遑永言遺訓之存施及眇躬之禦嘉辰又至芳薦維恭

中元節起居諸後陵表三道

伏以素商肇新華月初滿望山陵之喬木當天地之肅辰伏惟皇后位正坤儀道符幹極流徽音於來裔濟睿烈於當時興言眇躬嗣守鴻業適及戒寒之何勝追養之思

伏以維斗建寅其神執矩當陰靈之旣望中商律之始淸恭惟皇后沙麓鐘祥河洲播徳早儼儀於幹極奄淪耀於軒宮猥念菲涼獲膺統序悼音塵之已邈增淒愴之無窮

伏以方秋之初其月旣望气始肅而用事火西流而戒寒伏惟皇后配徳純坤徽音具紀收神太素懿烈如生屬霜降之在辰想飇遊之何所有懷明發罔極孝思

十月旦起居諸帝陵表三道

伏以气正上冬時維良月北郊之初凜當萬物之畢蔵恭惟皇帝凝命中天施功四海神機厭代早從上漢之遊寶晷凋年居極念親之感光靈如在淒愴何窮伏以場功初入闗旅旣來肇升一气之嚴時告百嘉之備恭惟皇帝誕膺天命保有皇圖方聖徳之澤民忽神遊之厭代九淸畱景萬世垂謀適更寒籥之初益起親園之慕

伏以气薄水行景移冬陸愴衣冠之遺禦怵霜露之時思恭惟皇帝盛徳參天至仁懷物𨿽遊神於霄極固貽美於蘿圖敢達至防以修常薦

十月旦起居諸後陵表三道

伏以令主水行气乘坎治國謹門閭之戒農登黍稷之儲恭惟皇后秉坤順之儀儷乾剛之徳音流彤管慈訓猶存塵晦玉衣仙遊何在寒威忽變孝感無窮

伏以顓帝禦辰應鐘合律度寒風於曠野馳愛日於層空恭惟皇后助徳先朝流光後裔神遊上傃久閟於椒闈歲景易遷幾周於玉曆肇膺皇序增惕孝思

伏以北陸凝陰薦更於冬律九淸畱馭緬慕於仙遊恭惟皇后徳配干行體儀坤載流徽音之𨿽邈導慈訓以如存敢達孝思用申時薦

冬節起居諸帝陵表三道

伏以初陽襲管愛景延圭慶屬昭辰感深遺禦恭惟皇帝功恢鴻業澤浸涵生燕體在天詒謀匪徳敢因時薦庸格孝思

伏以歲律更端天元合統祥起五星之會气滋萬彚之萌恭惟皇帝乘運炎精握符帝極早遊神於太素空畱澤於涵生長至恊辰永懷垂訓

伏以景延南極气動黃宮亞輯玉於歲儀發書云於朝誓恭惟皇帝寶有神運大恢帝謨惕循眇徳之承純荷燕謀之及遵圖豈易感節何勝

冬節起居諸後陵表三道

伏以緹室驚和又新嘉節玉衣畱禦寖邈靈遊恭惟皇后稟坤體之柔配乾符之正儲休寶緒屬徳眇躬緬慕慈徽惕申孝感

伏以窮陰受謝愛晷迎長驚寶燭之初融感芳蕓之載馥恭惟皇后體侔坤載徳儷皇居塗山之賢早興有夏之治闗睢之化猶播在河之音嘉節又新先園永悼伏以漢歷推元己合連星之異洛圭定景初迎至日之長恭惟皇后徳正坤符體齊天極不返瑤臺之駕空畱彤管之芳永念詒謀何勝感節

年節起居昭憲孝明孝惠孝章懿徳明徳淑徳章獻章懿章惠章穆章懷皇后陵表

伏以蒼精告辰太簇中律銷嚴气於冰井上榮光於露臺恭惟皇後天合作祥陰儀處順仙山何所應陪羽駕之遊春日空長那復蠶宮之禦適臨攺歲倍積馳思寒食節起居南京鴻慶宮等處神禦殿表二道

伏以桐花初茂楡火載新瞻言仙馭之遊舊載名封之祀仰威神之不昧感時節之又遷惕奉遺謀永懷孝慕伏以神楡更燧春露零虛瞻勝宇之𨿽遙奉靈遊而如在恭惟皇帝陛下茂經邦業永系民懷歘法禦之賓空極遺仁之感物顧玆菲徳嗣守丕圖惕維先訓之承僾若時思之慕

中元節起居南京鴻慶宮等處神禦殿表

伏以音移商律景肅金行火殺芒以流空水凝气而收野伏惟皇帝功髙邃古澤浸涵生瞻勝迹以𨿽存想神遊之何所適履夷傷之載深淒愴之懷永念燕謀往防嘉薦

中元節起居永昭陵慈聖光獻皇后表

伏以方秋厥初維月旣望火流天而滌暑露霑卉以舒芳恭惟皇后功協聖謨徳侔坤極仙遊不返感急節之䢐遷孺慕未忘瞻長陵而摧咽

冬節起居南京鴻慶宮等處神禦殿表三道

伏以寶馭遊眞爰宅神於勝境圭延晷業盍慶賀於嘉辰緬慕烈光惕增孝感冀敷靈祐丕衍皇圖

伏以流年屢遷嘉節環至律應黃鐘之本日迎南極之長恭惟皇帝靈徳在天睿謀垂世奉容衣於別寢悼遺劍於昔遊適臨天序之元空起邦情之慕

伏以一陽來復萬物滋萌驚歲序之又新奉衣冠之如昨恭惟皇帝履炎靈之運恢皇極之符慶流子孫之不窮功齊天地之何泯適臨嘉節空積追懷

乾元節內中奏謝祖宗表

臣以寡昧承基托於民上誕生之日感怵先猷昃食勞思懼失聖業在天流祉以右邦圖

乾元節內中奏謝章獻章懿章惠皇后表

伏以紫掖畱慈報隆罔極炎煒禦气詳紀乃生永懷鞠育之仁莫及淸溫之養悼徽音之寢邈蘄後祉之是延

乾元節內中謝露香表

顧以眇生之辰載履炎序承天丕命保乂有邦側身寤興思答貺施靈薰之薦庶格至忱

太廟皇帝問皇太后聖體表

臣某言玆者諏景至之吉肇國陽之禋乃飭齋輿先薦淸廟竚蠲成於孝饗阻供侍於慈闈適履祈寒仰綏純祉

明堂內中奏告三淸玉皇聖祖及諸神禦殿表

伏以欽循舊典包舉上儀前卜季秋之良躬陳五府之祀報物生之大本竚神監之下臨垂諒精祈右成熙事

眀堂奏告內中諸神及在京宮觀表

伏以嚴烈考之配交上臺之歡乃防路寢之居以仿合宮之制乘秋季序秩古遺文敢薦至忱期導來祉

天貺節內中謝露香表四道

伏以上眞眷命丕迪於先猷嘉瑞著符薦臨於華節猥承洪緒祗奉前科是夕玉女來臚靑童侍案闗八素之祕字露七晨之返香伏願髙通太淸陰相寶祚監孚精志垂錫大禧

伏以炎暑䢐威靈書告瑞表錫符於上帝爰紀節於嘉辰霽景澄虛寶薰露夕仰格九淸之監永孚萬祚之休伏以隆炎律嶽薦珍符本祚徳於昌期夙標名於令節就祓丹除之地髙通紫極之薰尙監涓益孚永佑伏以圓穹胙徳皇歷儲休循祖烈之重熙記節名於嘉大廷初肅甲夜正淸敢薦信於髙晨願侈祥於昌會

天慶節內中謝露香表

伏以歲適開元月方成朏稽慶源於道祖發靈貺於眞朝顧循眇躬膺被大統敢格肅忱之蘊終防保右之私

天琪節內中謝露香表二道

伏以天發珍符臨嘉節仰企紫晨之境躬燌淸夜之香儲思中防逆釐下委追述先猷之奉永期丕祚之延伏以寶歷擁時肇應帝衡之運靈符錫命夙昭祖烈之休顧嗣守於丕圖方仰循於前矩爰臨佳節更屬精衷

先天節內中謝露香表五道

伏以新秋薦涼甲夜臨霽肅肅祕殿寥寥太淸燃芳上騰迎福下墮維髙監徳與眾承休

伏以孟秋初告甲夜載涼太霄廓虛景緯澄霽躬燃寶炷仰達至誠欽靈監之昭回委鴻禧之穰簡願言烝庶同保壽康

伏以淸秋冠序嘉節紀辰望云景之杳防度蘭煙之馥鬱至精馳越靈造感通願錫殊祥益隆永祚

伏以孟秋初吉甲夜新涼迹遺事於祖朝感下游之眞駕肆及眇躬之禦益防靈顧之承適履嘉辰更孚精意伏以厥月孟秋維時中气明發不寐亡如事存伏惟皇帝威靈在天功烈被世瞻言僊禦來止眞祠及玆揺落之辰實增淒愴之感奉承遺緒居極永懷

隆聖節內中謝露香表三道

伏以冬籥初寒夜庭未艾昔感飇遊之顧嘗膺神防之祥肆纂丕圖載臨嘉序企九淸之玉景燌百和之蘭煙敢薦至忱庶孚永祐

伏以應寒籥霄嚴寶除欽皇帝之肇祥感上靈之降治紀名佳節錫祚昌期爰洎纂承益防薫奉

伏以寶祚之承緬憑僊系飇遊之下顯著珍符紀靈迹於嘉辰凝異薫於祕殿伏願上淸降監丕緒鴻延陶庶物之阜成格九圍之休靖

後苑太淸樓開啟祝聖壽金籙道塲密表

伏以嗣守邦圖浸逾歲紀懼徳弗類延災有來適因寤寐之勞遂爽晦明之裕涓季春之吉旦啟祕籞之靈塲伏冀神監助休道風銷慝庶永綏於丕祚以大芘於涵生

內中福寧殿開啟祝聖壽周天醮道塲密表

顧以匪徳處於士民之上兢兢如弗勝乃晦明之交爽和於理大愳五事之失中未當於天心敢昭發精誠以祈福於上帝倘不以眇躬之責且惠其下民則思所以省咎謝貺不敢不勉

建隆觀三淸殿開啟消災祝聖壽道塲密表

伏以敎孚妙本善及涵生眷寡徳之嗣圖勞萬幾而違嗇按科仙宇格信上圜庶回監下之明永錫垂洪之祉內中延福宮穆淸殿開啟祝聖壽道塲密表二道

伏念日者先帝以天下大器屬於衝人顧徳弗類乃夙夜兢兢有臨谷之愳攖被荒疚神明未還羣靈在上敷監在下倘使興福於眇躬維是一心敢墜天之隆命伏以惕膺大訓茂纘皇圖載維涼菲之姿未召康寧之福爰依祕防疊建淸塲披瓊笈之衝科企絳旌之歘馭庶資道果垂錫邦祺

修神禦殿權於觀文殿奉安祖宗禦容表

伏以邦釁如昨年陰載移式瞻列聖之祠將宅先皇之禦旣圖新於靈構爰庀事於嘉時愾慕如存式嚴遷告

南郊靑城皇帝問太皇太后聖體表

臣言尊絫聖之度見太元之尊飭萬衛以䢐郊初陽而薦玉遽違信宿之侍重結晨昏之思寒律禦辰嘉休相徳

熙寧元年南郊禦札

有天下者莫重上神之報爲人子者莫嚴宗廟之承率躬三歲之祠常一陽之應緬慕先聖光施衝人載循禋類之期適在諒陰之際大愳不能備飭儀物奉將粢盛於是刺六經之文傅博士之議皆以謂防有以權而順變祭無以卑而廢尊矧稽參西漢之彜沿用景徳之制顧予涼菲賴帝貺臨遂卜天正之辰往修郊見之禮方且進祈茂祉以大芘黎元昭格至精以終圖熙事庶幾能享其敢憚勤朕以今年十一月十八日有事於南郊咨爾攸司各揚厥職諸道州府不得以進奉爲名輙行科率其百司除事神之物並宜一切仍舊外余應於供奉所湏務令淳約以稱朕不忘孝思之義

欽定四庫全書

華陽集卷十二

宋王珪撰制詞【靑詞】

福寧殿啟建天祺節道塲靑詞

伏以圓靈孚祐寶命來符載承先烈之休又紀嘉辰之防夙探衝式徧繹眞文冀神造之溥臨錫邦圖之永久

滿散道場靑詞

伏以大象開先必根於元造寶文騰瑞載紀於嘉辰按參聖之舊彛企髙晨之列禦終祚明烈永孚順釐景靈宮英徳殿看經堂開啟道塲靑詞二道

伏以法馭賔空未隔顧言之逺流陰易節早臨諱日之初曕遺像於原祠發衝科於祕笈庶嚴道範益輔神遊伏以六駕神螭莫返乘雲之禦雙擎僊掌載驚零露之辰追末命於當年演衝科於別宇庶恢妙用益薦遐升景靈宮開啟火星出現恭謝道塲靑詞

伏以時之災祥緣類而至顧徳之薄謫見於天恐懼一心歘感順軌帝視非逺益只以修

內中開啟天慶節道塲靑詞

伏以禧動年芳華生月朏仰祥符之盛烈膺上帝之靈文載歷佳辰具循先制祓九重之祕宇舉十極之衝科庶恢道甫之宗永介皇圖之固

內中福寧殿開啟醮彗星道塲靑詞

伏以上帝聴邇每示民以災祥一人保圖必畏天之威命乃妖文著於營室戾气歷於金方竊循災變之繇實重瑣涼之懼用按科於祕殿方謁欵於髙穹庶防降監之私以返在躔之象

罷散禳醮彗星道塲靑詞

向以太史占文西躔示變顧天衷之靡測有邦咎之所從內格至精仰孚靈監忽妖芒之澄象致順气之凝休益勵菲思庶符元佑

南郊防內大殿上開啟保安靈寶道塲靑詞

伏以躬類上神夙嚴大次顧飭事之甫就屬錯事之有期冝預袚於齋廷庸具繙於寶籙庶防靈佑終舉上儀

坤寧宮啟建皇太后本命道塲靑詞

伏以荷天休命嗣國丕基孝承祖養之慈時及命元之紀企列眞於上極宗眾妙之髙風庶黙下於靈觀用蕃膺於衝祉

奉元殿啟建皇太后本命道場靑詞

伏以母儀正位極致養於孝誠神造主生推發祥於元命屬上冬之吉序敷三洞之靈科庶集衝釐均休皇祚

慶寧宮啟建皇太后本命道塲靑詞

伏以慈闈致養方率孝於羣倫寶律薦時載推神於元命卽列眞之邃宇研諸妙之靈文庶歸防於道風益均祥於皇祚

太乙宮啟建皇太后本命道塲靑詞

伏以孝尊長樂序戒元辰禁館敷筵僊函發籙伏冀上眞垂祐寶祚均長敢薦信於靈觀永希風於道甫西太乙宮啟建皇太后本命道場靑詞

伏以長信奉親必極天下之養元辰本歷載當冬仲之期緬欽不宰之私黙系有先之命延羽之上侶按瓊科之妙儀庶閎道於眞風益輔祥於永祚

明堂內中廣聖宮開啟靈寶道塲靑詞

伏以九淸防元裁總萬化眾妙宗徳顧右丕圖季秋肇辰五室合饗按籙珍館飛章太虛垂錫順祺防成熈事明堂車駕出內前一日奏告景靈宮道塲靑詞

伏以蠲辰季秋錯事重宇餙駕自廟格薫於天載逹至忱尙防丕施

明堂禮成內中福寧殿罷散恭謝道塲靑詞

伏以五府之詞通神合奠自天降祉膺於無窮廣殿四嚴萬靈來下至精發徳以謝休成

明堂朝謁景靈宮天興殿聖祖奏告道塲靑詞

伏以肇錫元符實基眞緒屬諏辰於商律載講禮於路廷夙夜齊興順祗祕館薦誠先達遺祉後廷

明堂朝謁景靈宮保寧閣元天大聖後奏告道塲靑詞

伏以徳載靖柔功符函厚奉祠太寢只事眞廷仰瞻聖儀實主陰化聿陳芳薦庶格蕃釐

明堂奏告在京諸宮道塲靑詞

伏以述修曠儀升成宗祀內盡饗親之孝上孚拜帝之休卜季商之有期瞻眞馭之攸館式申先告用格至防內中福寧殿開啟先天節道場靑詞三道

伏以䢐暑收辰素商臨稽靈源於道祖啟丕祚於皇基載肅殊庭甫防法防欽若王神之祐永惟重器之承敢迨至精以懷眞防

伏以䢐暑收節涼颸應辰稽道祖之生期啟皇圖之永祚有嚴邃宇式按衝科惕維大寶之承欽若上靈之睠敢忘顒栗以向順祥

伏以秋迎新朔節紀嘉辰感靈系之肇祥企髙辰而薦信瓊科按式蘂笈翻文庶法道之自然以資功於不宰俯回衝監終祐皇圖

罷散靑詞三道

恭以寶系發祥眞符告祚肇素秋之凝卽祕殿以陳科集供淸塲致精道果期九眞之迪防保百世之延洪仰答顧懷敢忘顒栗

伏以憑緒僊源發祥丕祚紀靈符之肇迹垂嘉節於素秋案式淸場致精道果仰迪九淸之監下延百世之洪期與延生永懷眞防

伏以寶系自天珍符在國適紀素商之序夙淸祕殿之筵探道蘊於瑯函企眞遊於紫極至誠內罄衝祐長孚內中福寧殿開啟天貺節道塲靑詞二道

伏以珍符發瑞嘉節標期披太素之瑯書企紫宸之芝禦伏冀密誠上格靈貺下敷助永昌圖歸勤大道伏以時維季夏熾以景炎天發珍符祚我皇歷載企九淸之禦式敷三洞之科仰通至忱昭格靈監

罷散靑詞二道

伏以祕殿集靈僊符記節祗循緑蘊之範遐禮紫虛之遊伏冀感眞洞元右徳錄行陶物生之大順錫邦祚之鴻休

伏以上靈顧徳早錫於休符季夏協辰載臨於嘉節神謀燕後寶歷鴻垂益嚴三景之科遙竚九闗之禦幾崇妙蘊仰企眞風

內中慶瑞宮開啟奉安九宮貴神道塲靑詞

伏以丕膺皇序協奉尊神維布气於九宮實力生於下土爰祓禁楹之奧載延眞馭之遊益薦至衷永孚衝祐

集英殿開啟謝晴道塲靑詞二道

伏以秋霖爲沴田稼將傷卽廣內之殊庭開五天之法防而晝陰回景民墊銷虞緬思邦務之難敢忘慈力之報

伏以仲秋戒節暴雨爲災防恵力之溥通感沴陰之旋釋言念有生之夥率繄能覺之仁維厲至忱用酬嘉應慶寧宮皇后本命殿開啟金籙道塲靑詞

伏以列耀在天黙司於陰隲眾眞祐善有賴於禨祥道迎椒掖之時休肅置仙科之淨供仰依妙果增固純禧建隆觀翊教院開啟皇帝本命道場靑詞二道

伏以涵象紫虛實充本生之气祕言丹籙蓋司定命之文考日道祥按科嚴供祓殊庭之中邃佇靈駕之下虞畱監精明輔延昌熾嗣安丕運永向眞風

伏以九淸右下陰扶皇祚之延六气旋中環次命元之紀肅依道宇明按眞科敢薦誠忱庶迎福順

建隆觀開啟皇帝本命靈寶道塲靑詞二道

伏以惕惟眇躬欽被景歷大時播气元命膺辰適臨炎籥之中預敞珍防之防瞻玉晨之絕致迎颷禦之下游願監忱思孚垂恵防

伏以四時回復萬化氤氳祗荷寶圖聿臨元命仙廷之閟列禦所棲仰薦精衷庶回道防

壽星觀開啟皇帝本命靈寶道塲靑詞

伏以承天之序享國之安適臨元命之期仰懷乾造之防延眞祕宇按式靑壇跂遐福於太淸保皇圖於永祚南京鴻慶宮開啟皇帝本命道塲靑詞二道

伏以別都之奧皇運啟基作爲靈宮館寓眾聖顧循眇質嗣撫休期屬嵗律之乘秋推命元之協日載嚴道式丕迓純釐

伏以大火臨墟實肇基於王業羣飈洎館爰系迹於眞風顧防寄於丕圖薦推辰於始命往卽殊庭之夕具宣元洞之科精志所孚皇休是祚

兗州防眞宮開啟皇帝本命道塲靑詞

伏以天心丕應肇新邦統之承月律再移旋次命元之紀逖瞻祕閣素宅靈區載陳瑤席之芳具繹瑯書之蘊伏冀飈遊格馭斗籍著符終繄覆露之仁永保熾昌之祚

內中慶寧宮開啟奉安皇帝本命道塲靑詞

猥以涼徳獲承至尊顧慶寧之新宮實明両之舊邸肆惟丕命之髮式是羣靈之扶歸命髙眞資閎妙防

延祥觀開啟皇太后本命道塲靑詞

伏以奉長樂之尊極於四海之養歷元辰之吉資以眾靈之扶預卽眞祠精爲醮式仰上淸之敷佑均丕祚之垂鴻孝誠必通圜聴無昧

東太乙宮開啟皇太后道塲靑詞

伏以享綿區之奉極慈壼之承適更序於杪商載推辰於元命贍列眞之閒館陳祕洞之靈科庶膺神祐之蕃以大母儀之助

建隆觀開啟皇太后本命靈寶道塲靑詞

顧以運纂聖圖孝承慈養履冬煒之正著斗籍之元辰緬企帝臨修嚴道果畱監始靑之極保隆長樂之尊誕錄神休均延邦祚

內中慶寧宮開啟皇太后本命道塲靑詞二道

伏以孝尊長樂序戒元辰禁館敷筵僊函發籙伏冀上眞垂祐寶祚均長敢薦信於靈觀永希風於道甫伏以獲循景業只奉慈闈環臨元命之辰逖仰列眞之禦爰探祕式夙建淸塲庶資欽翼之誠益介壽昌之福欽定四庫全書

華陽集卷十三

宋王珪撰制詞【靑詞】

集禧觀奉神殿開啟祝聖壽道場靑詞

伏以律更九夏气盛南訛顧防眇躬嗣守大器循珍臺之妙式企紫府之眞遊庶格靈觀具綏涵福

西太乙宮開啟祝聖壽靈寶道場靑詞

伏以天之貴神人之司命具紀昭回之象參於陰隲之祥猥嗣鴻圖肇臨商序卽西郊之勝宇按三洞之衝科感迪蠲蒸錫隆壽祉

皇太后就集禧觀開啟祝皇帝聖壽道塲靑詞

伏以天聽敷民仰建明威之用嶽靈峙館夙垂陰佑之符敢按式於淸塲庶降觀於圓極丕錫邦祺之茂永延帝禦之鴻

內中延福宮穆淸殿再開祝聖壽道塲靑詞二道

顧以眇躬遭逄國釁故卽祚以來荒疚弗豫惟皇上帝未降靈於我家念我先王克保天命以遺其子孫嗣無疆大歷天若尙監玆有邦使得秉璧與珪以事上下神祗以福滋下民𨿽實弗類思所以承天之意敢不勉乎伏以元气斡於太虛至仁涵於羣動顧循寡徳膺守丕圖屬邦禍之疚懷殆神機之曠日惟皇上帝實佑下民冀垂惻於髙明終集休於題序

內中廣聖宮開啟祝聖壽道塲靑詞二道

伏以金飈應節屬萬寶之初登璇館淩虛實列眞之所禦嗣膺皇歷欽事至神披蘂笈之靈文列瑤壇之芳薦冀延休於永祚長拜祝於嘉辰

伏以朱煒謝暑素籥迎秋按瓊式於珍臺企飈遊之列馭念守邦圖之重具膺神顧之私更齋衷以蘄衝佑後苑太淸樓開啟祝聖壽金籙道場靑詞二道

伏以道本淸淨福涵自然神之威明功運不宰重惟菲徳忝嗣丕基動靖爽和生靈系命載嚴祕宇就按仙科顧回監諟之私庸保壽昌之祉永懷欽翼上答顧臨伏以大道無名妙周萬物之用上穹有命陰定下民之生𨿽元化之莫形靡至精之不監肅陳祕殿之防具繹仙圅之科中罄齋顒上蘄福順導菲躬之丕裕荷靈運之永孚

集禧觀崇禧殿開啟年交金籙道塲靑詞三道

伏以運薄星回嵗陰垂暮年華物始春籥行新顧承大綂之休夙被三靈之防念薦更於順序思歸謝於元功前祓殊庭按陳法席遙佇飛飈之駕下歆甘露之羞丕擁至龢廣玆羣彚

伏以天回星紀物動年華驅積沴於故陰導泰和於首序講求衝式布於靈塲仰至監之溥臨錫庶生之丕茂伏以四气播時屬年陰之終紀三期啟朔方物始之乘春眇徳之承基思泰和之蒙宇預敬眞廷之防大陳寶籙之科庶履嵗元溥綏邦祉

玉津園罷散爲民禳災天皇九曜道塲靑詞

伏以天聽之卑黙下災祥之告君應以徳敏如影響之隨比春律之向闌乃星躔之示變爰祓華林之防仰延飈駕之遊至忱格於靈觀順象澄於宵晷益懷修省之懼庶答蓋林之私

建隆觀開啟中元節道塲靑詞

伏以肇秋之辰旣望之夕仙都之校籍卽祕館以敷筵夙稽三洞之科緬竚九淸之駕仰孚靈監申錫順祺景靈宮奉眞廣孝兩殿開啟中元節道塲靑詞

伏以靈宮之祕眞馭所棲屬嵗籥之肇秋仰霄躔之旣望載啟淸塲之防且披寶籙之文式薦道因用孚孝則慶瑞宮開啟奉安九宮太乙道塲靑詞

伏以皇居宅奧靖館欽神瞻烈禦之布方信羣元之系福適竚靈旗之顧載嚴寶籙之科俯盡肅承終蘄陰右

大暉皇子催生道塲靑詞

伏以上帝宰於羣生天下系之大本自獲膺眷祐而久虛繼承國綂未昭民情尢郁今炎精禦气祕掖兆祥伏冀神相福基天扶徳祚早開重照之瑞以紹永圖之休壽星觀開啟奉安眞宗禦容道塲靑詞

伏以天錫元符祚我炎綂遺烈被世民心永懷宅眞之庭靈駕畱蹕薦誠昭潔晻達髙淸緬慕如存庶寧道防夏竦南京鴻慶宮三聖殿開啟道塲爲奉安眞宗皇帝禦容靑詞

伏以南都奠壤王業肇基詣烈祖之靈宮奉先朝之晬像載涓良日恭啟淸塲仰祈降鑑之靈益布克昌之祚永繄眞防大庇多方

萬壽觀膺福殿開啟權奉安眞宗禦容道塲靑詞

伏以奉先之宇積爲風雨之傷庀事之辰暫徙衣冠之禦企玉晨之祕境陳霞觀之衝科庶妙格思式綏靈顧

玉隆觀開啟乾元節道塲靑詞

伏以茂樹文秀薰風導和當炎靈化育之初實眇質誕生之普膺聖防參荷眞休奉春秋則廟社歆寧禦逺邇則兵民保乂敢慿醮席恭導防誠庶資薫潔之修仰達紫淸之鑑洽敷順气丕冒羣倫

內中靈釐殿罷散乾元節道塲靑詞

伏以正陽之月震誕紀期涓辟殊庭延飈以禦瓊科蘂笈修祓以防伏冀髙淸儲靈垂佑寡徳邦歷之固與民均休仰答上仁匪誠敢怠

內中福寧殿開啟禳彗星普天大醮道塲靑詞

伏以顧徳弗明臨位若惕惟貌言未飭於已而政化未孚於民因盭气之潛姦感妖芒之繼見觀變甚異側思靡遑繹妙本於衝科格至精於圓聽庶厲省修之實亟迎銷伏之祥

醴泉觀開啟皇太后生辰靈寶道塲靑詞

伏以良月戒寒純坤宅厚紀慈闈之誕序防聖歷之嘉辰湔祓殊庭具敷靈式庶演眞風之妙永同皇祚之休

皇后生辰道塲靑詞二道

伏以天作之合教流六宮初陽施生昭紀誕序靑蓮趺坐勝果滿前與皇同休永祚無極

伏以六宮內治方播美於柔風四气疊更載紀祥於誕序仿靈峯之妙供繹寶蔵之空文庶凝神極之休永輔皇圖之固

皇太后生辰道塲靑詞二道

伏以冬籥道寒應就盈之良月母闈鐘慶紀載誕之休辰敞別殿之淸塲研上淸之妙教庶續慈齡之茂永均皇歷之昌

伏以尊履皇圖孝申母養屬商飈之禦气紀沙麓之開祥夙探祕洞之科屢揖列眞之禦庶資道妙丕錫時休集禧觀崇禧殿開啟羅天大醮爲貴人董氏禳災道塲靑詞

伏以圓淸在上博覆無私總裁萬化之原臨制羣生之命屬後宮之有請卽眞館以致精祗命羽流申發瑯素仰格至髙之鑑永綏厚祉之延

內中福寧殿開啟三長月祝聖壽道塲靑詞

伏以嵗遞流陰月更仲夏祗循道範祓於靈壇芝蓋飛華瑯圅發素晻藹之夕以竚飈防伏冀九淸導祥垂祐眇質邦國永祚實芘生民

福寧殿罷散靑詞五道

伏以九陽應月萬寶登辰夙研眾妙之宗寅奉長齋之式載蠲祕寢申達淸塲企鴻覆之博臨鑑精之昭事錫均純嘏普浸涵生

伏以一气回春萬祥叢旦顧紹膺於寶歷思蠲格於齋衷載祓禁楹具披衝籙庶自迎於嵗始將益介於時休伏以宴陰定畏景遲空夙啟道筵有嚴齋式肇於朔旦逮此晦辰羽駕下娯防章遙禦丕膺時福永向眞風伏以三陽發照萬寶向榮夙敷禁殿之筵具按仙圅之式企至神之運物凝丕福以被民載厲寅衷尙孚衝監伏以炎籥適中仙蓂及晦預祓禁楹之席具披寶笈之文贊化育之至神導希夷之衝福逮玆終事益以致精

東西太乙宮開啟祈雨道塲靑詞

伏以自春以來天久不雨農事失望焦勞如焚上穹愛民靡誠不應順气來復祈昭厥祥

集禧觀洪福殿開啟祈雨道塲靑詞

伏以嵗將西成陰與陽盭多稼未茂農心焦勞桂華馮馮肅若靈下潤先布羣生蒙休

在京諸宮觀開啟祈雨道場靑詞二道

顧以猥承鴻業徳未至天陰陽盭和雨弗時降黍稷將槁害於嵗成永念下民疚心如灼冀蒙閔佑靡物不滋顧徳弗明尊禦大統自春涉夏雨不降滋寤寐永嘆思捄勞止至功助化終恵羣生

集禧觀凝祥池崇禧殿開啟謝雨道塲靑詞

伏以玉虛上列垂覆有生方春發萌膏弗降誠孚天監澤物應期延禦淸塲以防歸報

內中福寧殿開啟祈晴道塲靑詞三道

伏以積陰成沴淫雨過常遽貽比屋之咨將失甫田之望念流災之所自由菲徳之致然敢厲精誠庶回休證伏以素序適中積陰爲沴眷言淫雨之變罹此下民之災載竭精衷庶孚善應祓祕楹之靖宻按寶籙之淵防永錫順祺丕冒防宇

伏以登秋在序淫澍爲災上天之監未回下民之咨曷止顧積思於恐懼期格聴於髙明垂祐羣元錫均大順

在京諸宮觀開啟祈晴道塲靑詞

伏以秋仲以來淫雨弗止民被昏墊不聊其生災變之由緣政而作夙夜恐畏靡敢皇寧至誠孚通庶格丕應

東西太乙宮開啟祈晴道塲靑詞

伏以秋斂羣生應夫常序天作淫雨害於有年寡徳承邦反躬省咎按式靈塲之祕薦忱紫極之聞蘄太陽之垂曦願眾慝之銷气使登萬寶以佑生民

集英殿開啟祈晴道塲靑詞二道

伏以方天之中淫暴至害於嘉谷民次無聊顧守邦圖內懷慘結歸信覺力轉沴爲祥

伏以秋气方中積陰肆沴天降淫雨害於粢盛民之無聊愁困於下顧纂丕序疚心靡寧歸信覺慈幾獲善應

相國寺開啟祈晴道塲靑詞

伏以夏秋之交淫雨作沴廬室昏墊下民無聊大覺無方應現起福消伏陰晦以道嘉祥

謝晴道塲靑詞

伏以天降淫雨害於有秋至誠蠲烝感不全日正陽顯見民豫物舒蒙神之休禮弗忘報

內中福寧殿開啟謝晴道塲靑詞

伏以積陰貫辰沴雨傷嵗顧天災之暴降懼邦治之大虧適通至誠俄塞巨變終歸仁於無造永垂福於防生

罷散謝晴道塲靑詞

伏以災異之作誠告孔昭方仲秋之禦辰乃淫雨之爲沴惕奉明威之監遽承休應之來敢怠精衷以祗靈貺

集禧觀開啟仁宗百日道塲靑詞

伏以仙輿趨駕莫攀上漢之防宮隙流陰遽及隃時之慕建妙儀於別境摹法防於諸天庶格精因更資遐陟景靈宮孝嚴防經堂開啟黃籙道塲靑詞二道

恭以聖澤垂鴻覆及眇躬之禦仙防趣駕迅驚流景之遷撫遏樂之初辰卽棲眞之列宇茂敷衝式欽繹靈文庶格道於上圓益侈祥於後緒

伏以嵗月易流鐘釁如昨哀痛未究遽臨大祥西望園陵不勝摧裂

福寧殿啟建聖壽節道塲靑詞

伏以畫堂發慶適紀誕辰祕殿蘄祥載敷妙式企髙靈之下墮監精素之上通永佑防生大延景祚

亳州太淸宮開啟壽聖節道塲靑詞

伏以嵗籥更端陰華生朏興言震夙之旦寔擁神靈之休爰卽眞祠具敷衝式冀上穹之黙監錫邦祚之丕隆永晉神休益延聖紀

靈釐殿滿散同天節道塲靑詞二道

伏以只紹慶圖仰繄靈顧屬恢臺之布序實誕育之紀晨爰卽祕庭夙崇法防甫畢齋修之素終蒙保佑之仁伏以大統當天三陽表夏紀靈樞之夙照陳祕洞之重科逖欽不宰之私黙下有生之施終回衝監永祚皇休崇先觀奉元殿開啟太皇太后本命道塲靑詞

伏以淑律收華炎煒禦气驗淸臺之新曆紀慈殿之元辰夙敷祕洞之科緬念髙辰之馭庶綏神佑常協邦休內中坤寧殿開啟奉安太皇太后本命道塲靑詞

伏以孝奉慈顏象尊元命載祓禁楹之邃仰延眞馭之遊探三洞之衝科披始靑之祕籙庶資道妙永介靈休建隆觀翊教院開啟太皇太后本命道塲靑詞

伏以茂纉皇圖尊承慈壼屬陽春之季月紀元命之嘉辰爰祓殊庭仰延法禦庶黙回於圓造用丕錫於靈釐東太乙宮開啟太皇太后本命道塲靑詞

伏以尊履皇基孝形緜宇方極祖慈之養薦臨元命之辰按靈步於行綦演衝科於祕館庶誠忱之上格錫嘉祉之丕延

上淸觀啟建天寧節設醮靑詞

伏以艸芥𨿽防皆出乾坤之造君親有慶共殫臣子之誠屬誕聖之昌期竭吁天之至懇筵張邃宇像設殊庭冀回赫赫之光俯察區區之意伏願顧諟明徳恵綏永圖志上下以咸同時雨暘而盡若九州四海日陶有恥之風億載萬年嵗獻無疆之壽

奉元殿啟建皇帝本命道塲靑詞

伏以正陽紀月元命屆辰仰叩淸都恭開靖防舉靈文而參講集芳品以具陳伏冀盻蠁儲精希防降鑑垂在天之仙蔭祚卜世之皇基

建隆觀啟建皇帝本命道塲靑詞

伏以首春開序元命屆辰爰祓殊庭俾陳勝防亶賡揚於妙善祈仰格於髙眞宻諒衷懷交敷戩谷寶圖丕固仙蔭永休

茅山金山投送金龍玉簡靑詞

神畿之奧璇館臨虛道祖之靈蘿圖系慶比按三淸之式爰敷九曜之筵薦玉景之髙文達龍淵之至信永孚妙蔭下錫丕祥

金山水府投送金龍玉簡靑詞三道

祥開誕序防集仙科祕府渟淵式通妙艸行龍傳簡庸達信章緬企眞風益孚靈鑑

南有靈淵下渟祕府屬上都之敞防按三洞以成科載刋瑤簡之文用致金龍之信庶孚衝鑑永祚純休靈淵澈洞本爲仙府之居信簡傳龍蓋舉道家之範屬上都之演教瞻祕境以投誠庶格衝觀俯垂妙蔭

玉京洞金華洞投送金龍玉簡靑詞

至妙者道之宗無私者天之總維時暮春之序載祓禁庭之嚴寶籙披圅飈防下席旣格衷於靈鑑旋錫祉於皇圖瑤簡傳龍以彰至信

張公洞投送金龍玉簡靑詞

太極涵元上眞凝化顧纉圖於皇序期斂福於羣生跂景層虛按科靈宇逮淸壇之已事托寶信以馳誠庶格齋顒用孚眷佑

四瀆北海水府投送金龍玉簡靑詞二道

地控靈區淵臨邃府肅陳醮席欽迓飈防蕋笈披文式遵衝範

气明薰序神發誕符解祕館之衝科集紫虛之上果遐企列眞之禦俯臨靈委之淵達編玉之鏤章傳行龍之闗信庶符情悃丕錫蕃祺

欽定四庫全書

華陽集卷十四

宋王珪撰制詞【密詞黙詞醮詞祝文】

靈津廟開汴口道塲密詞三道

玆以嵗漕都中河流東濟凝春仲役事羣興爰飭使車往通信檢只崇梵果潛助至功庶循釃之方以大靈長之徳

伏以大河湯湯釃波東注舳艫千里以贍京師順冬塞流益後利

伏以天釃靈派嵗均漕流方臨春气之中將起隄徭之眾顧仰資於神防庶俯應於天休載惟善利之功實助髙囷之積

太乙宮祈雪道塲密詞

獲纂丕圖肇躬庶政方保民於休靖期育物於順蕃乃自冬之初比嵗之暮時雪未降大田其傷豈徳化不足民之和將精誠未能格神之況中夕是悼焦心靡寧敢只祓於淸場庶歘回於衝馭溥及嘉生之潤一紓羣物之憂惟孚至顒以答鴻施

內中廣聖宮並崇先觀開啟道塲密詞二道

伏以太極登眞莫返乘雲之禦流陰變節薦臨撤樂之辰瞻珍館之素嚴極先猷之永慕益崇道範仰助神防伏以荷燕後之謀緬懷於祖烈述奉先之志薦感於諱辰夙依寶館之嚴具薦遐升之果流陰易及孝慕何勝

內中延福宮開啟消災道塲密詞

性與法空溥濟迷於有識心隨果見大起福於無邊顧履極於至尊懼詒災於匪徳

內中禱天地祈雪道塲密詞

臣猥以眇躬承於丕序維善政及民之薄乃愆陽戾嵗之和大冬將窮飛雪未下𨿽盡齋衷之恪尙稽美証之孚仰二儀之主生爲羣元之系命覬動黙臨之監早均漙潤之祥弭四气之札瘥變三農之丰楙永懷況賚益厲省修

內中廣聖宮開啟仁宗小祥道塲密詞

伏以宮車不復永悼仙防春露載零歘周嵗景瑤壇薦式蘂笈繙文緬竚靈觀暢申孝慕

內中廣聖宮開啟仁宗大祥道塲密詞

伏以三年之制將復於常昊天之恩欲報何極卽列眞之祕宇頥眾妙之微言申廣道風助躋仙躅

建隆觀等處開啟聖壽道塲一月密詞

伏以髙禦九淸之晨下司羣物之命靡至幽之不監惟精至之所通就祓靈祠具敷衝式念靈聽之勞慮因節宣之爽和早祈勿藥之平終獲有邦之慶

皇太后生辰道塲密詞三道

伏以气協應鐘爰紀純坤之月祥開沙麓是鐘文母之賢預祓祕庭具披眞籙庶行無疆之歷長扶不拔之基伏以气應水行動初寒於朔琯徳符坤厚紀載誕於慈闈夙摹鷲嶺之筵眾起魚山之唄庶歸仁於妙覺永均祚於昌圖

伏以冬辰肇序紀長樂之誕期仙籙陳科下九淸之法禦方申嚴於至養適載歷於嘉辰丕承靈監之休永祚慈齡之固

集英殿禱天地祈雨道塲密詞

伏以夏序之初物生方楙天陽驕厲農畆焦勞惕惟眇徳之臨深念羣元之夥而時气未順秋成曷期敢只薦於齋庶黙回於善應終興潤雨以助登年

西京無畏三藏祈雨黙詞

伏以自冬終春陽气升鬰時雨弗降害於嘉生覺慈無邊具大神智濟民及物灑澤應期

謝雨黙詞

伏以春陽欝蒸甘防愆締佛法力應時感通嘉生茂滋釋於民望歸崇妙果敢怠至心

資薦仁宗投送金龍玉簡醮詞

大行不復永慕仙防三洞按科具資道果撤淸塲於禁宇投寶信於靈淵願契眞風往賓妙境

四瀆水府投送金龍玉簡普天醮詞

紫極涵元宰羣生於下土珍臺寓聖演眞教於上都遐瞻洞府之嚴素宅神靈之粹式將祕簡以傅行龍惟成信於所交諒幽通之靡隔

資薦神宗投送金龍玉簡醮詞

嗣膺丕祚追奉先猷悵寶馭之賓空倐芳陰之環嵗瓊科敷蘊旣薦福於眞庭玉簡載符庸誠於祕府庶回靈鑑仰助遐升

安陵修寢殿奏告宣祖太祖太宗奉安祝文

伏以仙邱成寢嵗筦流陰屬楹宇之圖新奉衣冠而移禦涓辰之吉致告維防

奉先院慶基殿修造奏告宣祖昭憲皇后祝文

伏以靈蹕所棲作宮已久風雨所被塗茨弗完不敢不告

景靈宮明福殿權奉安眞宗章懿皇后禦容祝文

伏以祕館宅神載新華構仙儀蹕還竚靈娭有懷遺訓之存爰及後昆之裕涓辰奉駕望漢馳思

西京應天禪院拆修太祖神禦殿祭告祝文

廟剎有嚴威神所禦將攺新於寶置永欽奉於晬容仰冀靈明俯垂鑑佑

壽星觀永崇殿奉安眞宗禦容祝文

伏以龍去鼎湖久隔眾攀之望衣畱漢寢空成月出之逰屬沴館之載欣奉晬儀之如在明發孝慕永懷燕謀天地社稷太廟皇后廟奉慈廟奏告爲立皇子已賜名曙祝文

蓋聞克親九族以致萬邦之和顧以菲徳奉承聖緒永念宗室之蕃思所以廣恩也廼考於大宗淂濮安懿王之子爲賢又於國爲近屬今賜名曰曙旣以爲皇子不敢不告

眀堂祭告在京諸神廟祝文

伏以卜秋吉序講古濶文極嚴父之孝思崇事天之美報乃涓路寢之室以象合宮之筵將迓休成或先敷薦

祭告景靈宮里域眞官祝文

伏以霜律戒期農疇畢務祠天神於復廟欵道祖於祕宮維土有靈主幽之縡夙辭顧饗右成熈明

奏告太廟七室祝文

伏以禮崇嚴配嵗薦親祠載陳備物之筵適在班常之室素秋雲暮吉日維辛將事於防先期以告

奏告天地社稷祝文

伏以總章之祠以嚴上帝之配季秋之吉以報萬物之成述稽舊文圖輯熈事飾於盡物告以先期

朝謁景靈宮行禮前二日奏告天地祝文

伏以天之右綏保有丕命三嵗之報有丰斯盛禮文濶希包舉宗祀庶幾能饗預以詔防

朝謁景靈宮行宮內動土祭告里域眞官祝文

伏以娭神之禮張幄陳庭先期度工飭以興事敢申嘉薦幾靈之安

明堂太廟皇后廟奉慈廟雅飾奉告土地祝文

伏以大饗之防先薦淸廟庀工稽事載塗載丹懼神勿寧敢肅以告

車駕出內前一日祭告在京諸神廟祝文

伏以夙講濶儀載嚴宗祀祼圭格廟齋蹕按途幽靈不遐明福來輔

明堂禮成謝永安陵永昌陵永熈陵永定陵祝文

顧以紹綏寶圖躬緝大祭九秋蠲吉五室防精鴻儀繹陳嘉應顯見惕懷先訓昭遹曠文維祚之休曷報之極

禮成謝在京諸神祝文

屬者議禮九房薦誠上帝靈顧保饗美祥降綏輯儀昭前追孝風下有懷玆助靡報不防

朝謁太廟祭七祠祝文

恭以季秋之吉萬寶以登拜況緫章歌切淸廟爰考祝典幾要靈歆

禮成謝五嶽四瀆祝文

夫有天下者必有事天之祭祭不欲數率三嵗而躬行之今宗祈明堂不得舉望秩之禮𨿽然禮成熈明顧匪羣靈之所相乎有菲之報維感格之

太乙宮立夏祝文二道

伏以館寓眞遊東峙國郊之勝气迎炎律首當夏序之融敷衝式於瑯圅竚神光於熉幄冀昭靈監以楙化工伏以行棊布气道夙覆於生民祕館延眞禮實髙於羣望肇啟執衡之序茂迎育物之祥只薦防芬昭回享顧

立冬祝文二道

伏以凝陰殺節嚴气應期類祠靈宮順寒籥囷有宿積室無流災長獲美祥永繄元造

玆以立冬之節土气含收百谷用成士女嘉樂迎寒在野以美嵗功四气順興靡福不屆

西太乙宮立秋祝文二道

伏以星禦移宮靈祠寓野屬素秋之應令臨淸夜以陳科仰懷神顧之私丕錫嵗成之望方只皇序益向道風伏以炎威䢐谷涼气在郊素籥之臨辰瞻靈旗之寓館遐竚眞遊之顧時修嘉薦之防庶迪神休以成嵗望開汴口祭諸神並河陰縣河侯神祝文

伏以昆侖之墟靈派善下釃波東注轉漕京師嵗無悍驚繄神之助

祁國長公主立木祭太嵗諸神祝文

伏以王姬築館國有舊儀大庀工徒揆日興作諸神有位罔或驚虞

南郊壇祭告土地祝文

夫郊者就陽位之吉也今墓出壇壝之內非所以善气將發而攺瘞之維土有靈不敢不告

內中寶慈宮上梁祭告土地諸神祝文

伏以寶慈之宮肇新祕宇環柱叢倚架梁飛空惟土有神佑我嘉祉

內中東宮西位立木祭告太嵗土地諸神祝文

維朕愛弟將班外朝飭工治材崇建王邸神其擁右以永緒之

又上梁祭告太嵗土地諸神祝文

伏以宮城之隅大建王邸崇梁上吉將落其成維神祚安萬祉無極

西華門修造祭告太嵗土地諸神祝文

伏以王宮之隅髙門有煒乘圖壯役事所興敢薦嘉羞庶安庶靖

又上梁祭告祝文

伏以宮城西華僝工起役諏辰之吉飛梁駕空皇居耽耽羣靈所防肴觴飶潔敢以告神

越國長公主宅動土祭告土地祝文

近以降嬪之館烈焰挺災涓辰旣嘉庀徒具作維神主土其擁右之

又立木祭告祝文

玆以主第之災載新厥址堂楹叢倚將以答之敢用庶羞告於神聽

又修蓋畫堂立木祭告祝文

伏以降嬪之館載敞華堂厥日旣嘉庀工是作維神薦祉庶落於成

大社祭告爲日交蝕祝文

維天子立社所以神地之道助生萬物也若羣陰弗寧上薄干行時則有譴告之異廼日食於六月之吉陰慝之作方晝而防豈邦之政事不修抑神不能助陽宣精以致厥咎歟退自省懼未有以昭答天心玆用陳兵伐鼓於壇維神國之尊奉其應時銷沴以福於我有邦

天地社稷太廟謝雪祝文

伏以愆陽所薄嘉種弗滋懼邦事之失中感冬溫之作沴爰致精誠之禱遽防羙應之孚更勵至顒仰醻鴻施

南郊雅飾太廟八室奏告祝文

伏以廟寢之嚴風雨所薄就陽展事祓餙有儀緬瞻遺靈不敢不告

太廟修造祭告土地祝文

伏以繹繹淸廟風雨祈防辰庀工厥用是葺維神相事以介其休

太廟七室畢工奉安神主祝文

伏以新作廟寢有舄有梴涓辰嘉良還位神主七世之徳遹觀淸明旣右饗之維永無極

天地社稷太廟皇后廟奉慈廟祈福祝文

蓋聞王者修飾五事以當天心故防天保佑陳錫無疆今新承大綂政未有以感動之也乃懷不能恭事之疾誠懼徳素薄不足以奉祖宗之祀夙夜祗栗未識厥圖玆命秉政之臣庶其忠信可以接神也敢請命於上帝之靈惟念先皇帝仁孝之徳宜膺祉福畀矜衝人疾病日復永保宗廟而作民主毋敢失墜

天地社稷太廟七室皇后廟奉慈廟奏告祝文【仁宗上仙】

伏以蒼生寡祐仁宗皇帝奄棄天下靡潰煩寃情何可處國有大變不敢不告

天地太廟七室皇后廟奉慈廟奏告仁宗皇帝諡號祝文

伏以仁宗皇帝遺徳餘烈防被天下施之無窮乃羣臣請諡於郊曰神文聖武明孝皇帝廟號仁宗今靈幾薦稱不敢不告

天地社稷太廟皇后廟奉慈廟奏告奉行冊禮祝文【爲將來南郊祀禮成行皇太后皇后冊禮之意】

伏以誕膺天命祗守聖圖上極母儀之承內繄婦徳之助伺嚴禋之就緒奉寶冊以揚徽祗告令期庶孚靈監太廟七室奏告修仁宗廟室畢工祝文

伏以文考遐登七月而承祀萬世將食祖宗新宮旣成不敢不告

太廟修八室奏告祝文

伏以觀徳之宮數離風雨涓辰庀事以繕以完顧瞻威靈不敢不告

內中龍圖閣羣玉殿權奉安仁宗禦容祝文

伏以神逰上傃天緒再周瞻言玉殿之居舊駐金輿之蹕顧音塵之未逺幸威像之俄臨伏冀少宅靈娭垂歆孝慕

東嶽天齊仁聖帝生日祝文二道

伏以靈祠在國陰化維神相沿旣暮之春實紀廼生之日爰孚精意庶格順祺

伏以喬嶽配天靈祠在國大東作鎭生气是司相沿季春奉祠誕日爰陳嘉薦庶達寅

仁宗掩皇堂奏告祝文

伏以日月易流綴衣如昨山川在望寶劍先收神逰未遐陵工已復音容永閟心骨同摧

仁宗掩皇堂畢於陵左爲方壇上設五方神座鎭謝墓法祝文

伏以嵩洛之野壤泉沃深維龜食之嘉兆旣宅千載之後無有騫崩敢報神休下虞芳席

景陵宮奉眞廣孝兩殿修造奏告祝文

伏以原廟之嚴衣冠所在涓辰庀事載塗載茨顧瞻遺靈不敢不告

防聖宮畢工帝後禦容還殿奉安祝文

伏以列祖相承永懷於皇訓仙逰來寓載廣於新宮旣考卜之協辰且飭工之就緒還迎貴禦伏惕孝思西京應天院修三聖禦容殿告遷奉安祝文

伏以盛業基皇舊宅三川之勝仙防禦歘載新列祖之居旣稽卜之維良方僝工之有緒告遷之始孝慕何勝鳳翔府上淸太平宮修太宗神禦畢工奉安祝文

恭以琳宮宅奧旣新寶構之成羽防來娭載肅貞防之奉遐瞻遺烈中惕孝思伏冀收神永安垂裕後祉天章閣延昌殿權奉安英宗皇帝禦容祝文

伏以相名山於洛宅旣兆陵園仿原廟於漢儀將遷館禦潔除祕宇嚴奉晬容冀靈蹕之少安副情之罔極

內中修神禦殿祭告太嵗諸神祝文

伏以西淸結宇夙瞻列聖之儀三載終防將奉先皇之禦載防舊寢爰植新楹甫迓靈休式陳嘉薦

景靈宮神禦殿修造祭告土地祝文

於赫皇祖英徳在天棲眞元宮風雨摧剝飭工興事願庇時休

天地社稷太廟皇后廟奉慈廟奏告攺元祝文

猥以眇躬紹膺丕命爰履上春之吉肇更新曆之元端授民時不敢不告以嘉祐九年攺爲治平元年

惠應生辰祝文

某等夙仰威靈均防覆露每嵗屬仲秋之云始同誠慶誕日以惟恭至再至三有始有卒用潔蘋蘩之薦庶迎福履之綏神貺不窮民心無斁

萬壽觀廣愛寧華兩殿修造奏告祝文

伏以棲眞有祠嵗久必葺庀徒興事時日旣嘉肅遵故常敢以前告

章惠太后寶冊遷赴萬壽觀廣愛殿庫奏告祝文

日者有司以謂先王之制禮不可過請瘞神主於寢園今廟有寶冊不敢以毀宜於祠殿而奉置之不敢不告

欽定四庫全書

華陽集卷十五

宋王珪撰制詞【道塲文防】

乾元節開啟道塲文

伏以玉曆垂鴻啟千齡之誕序金言滿義倡諸佛之眞詮庶嚴最上之因庸保無疆之祚恭惟皇帝陛下紹天景命持國永圖聲明憚乎濶希徳惠浸於遐末屬見離之首气紀鳴社之初期昭文相公史館相公集賢相公參政侍郎謨九徳之中翊萬極之防慶儲靈於若水擬頌聖於華封度披法藏之文大集祗園之供花零座潮梵騰音覺塵趣之普迷成度門之絕果今皇帝伏願如天之燾如日之升七寶千重永防玉毫之相眾星北拱長扶紫極之尊相公參政伏願與國榮華俾民富壽任常專於柱石功早載於鐘彛然後願霑勝利於有生浹太和於無外

罷散道塲文

伏以炎精攄徳有開千載之祥海藏繙文式暢諸天之蘊表崇因於眾善期輯福於皇圖恭惟皇帝陛下纂祖丕基欽天明命仁恩之厚寖鼓舞於涵生風化之醲率甄陶於殊類屬應期於華渚溥歸祝於丹宸樞宻相公樞宻給事樞宻侍郎韞經邦之謀履當軸之任祗園敞防欵有相之莊嚴靈鷲傳音締無盡之功徳今皇帝伏願徳如天覆明並日升萬玉趨廷長接塗山之防七珍圍座永居沙界之尊樞宻相公太尉給事侍郎伏願炳鐘彞之勤隆柱石之寄輔長世之休業享上天之百祥然後願車書所同霜露所墜共嬉昭旦咸集殊休

後苑同天節道徳疏

皇運當天享羣元之大奉正陽表朔紀載誕之殊祥節翠苑以敷筵諷金文之滿義實資勝福永祚昌期

太皇太后生辰功徳疏

純坤紀月屬慶誕之佳辰五竺繙文起眞乘之上福敢歸防於淨教用助廣於勝緣太皇太后伏願萬壽天隆百禠云布陰功助化常扶邦祚之安徽徳流音永播工詩之首

皇太后生辰功徳疏五道

金行肅气適標載誕之期玉相分毫能現無方之化防敷梵席廣繹貝文庶慿最上之緣以續無疆之算皇太后伏願等法輪之固同慧日之升海藏騰音巳集只園之果仙花覆坐永居長樂之尊

愛日臨郊應帝衡之初序祥雲覆戶鐘母道於昌期豫祓禁楹具嚴寶供終仰大慈之教當垂外防之仁相慈之厚方致養以盡誠慧力之通皆應緣而起福紀誕祥之嘉序開梵席於禁楹大錫壽祺永歸覺利長律首宮微陽施種爰啟玉衣之瑞有昭彤筦之徽象寶供於龍華發妙音於猊座庶導續齡之祉永經同體之符

塗山啟夏邦家必本於閨門封人祝堯臣子各伸其忠孝敢因慶旦恭演祕函憑最上之妙因祈無疆之遐算皇后陛下伏願降年有永如月之明承天而時行懋著徽柔之徳眉壽無有害永光熙洽之朝

皇后生辰功徳疏

坤徳流徽式臨於誕日貝文宣妙供仰於臣慈載嚴祕邃之庭駢集淸修之侶冀資福壽時啟靈塲伏願毫相分光法云假廕慿玆勝利永保遐齡

南郊相國寺開啟祈恩道塲疏二道

諏辰長至修報上圓因三嵗以薦誠盡九州之助祭仰企覺慈之防善識涵誠之因密相鉅儀來綏百順肇膺邦緒薦習嵗祥適用天正之辰以修郊見之事仰大慈之能力濟萬眾於有緣協底丕成均錫羣祉明堂預告泗州普照明覺大師道塲疏

國家躬三嵗之祠防五精之气因嚴以教人之孝反始以爲民之祈瞻勝迹之有來濟能仁之無盡告誠先事垂保後祥

明堂禮成開啟謝在京諸廟道塲疏

考古事帝感時念親迄於告成亶弗違禮歸大慈而締果答幽監之助祥有托至忱更孚來應

龍圖天章寶文閣開啟年交道塲疏

寒布水行識嵗功之畢就和生玉律迎天序之將新顧承皇極之尊歸奉大慈之教肅西淸之祕宇諷天竺之靈文幾緣勝事之修薄下時祥之應

慶寧宮保夏道塲疏

時迎仲夏功秩南訛太陽曦赫而流空盛气郁煩而被物夙啟禁楹之防歸崇佛果之修庶格至防以導嘉祉

集英殿保夏道塲疏

炎煒禦辰煩暑被物乃肅祕殿以崇梵筵披白嫣之眞文禮靑蓮之妙相重慿法力丕擁善祥下逮涵生畢霑勝果

翰林院開啟冬節道塲疏

嵗功就緒天統復元夙嚴省戶之司具法只園之供梵音振席慧景延空庶迎嘉序之新常獲善因之助

內中延福宮開啟祈福道塲疏

顧以躬嗣於丕緒念萬幾之叢脞懼五事之失中緬企正覺之乘防歸妙智之力庶緣勝利永輔皇休

章獻明肅皇后忌辰道塲疏二道

軒宮淪耀再丁遏密之期彤管流音空詠思齊之美啟丹臺之法防繙蘂笈之靈文庶味妙宗益資遐舉嵗律凋陰春郊叢瑞念繼明於皇序思殖福於涵生玉殿敷筵金文諷義庶妙乘於佛果庸丕輯於邦休

寶相院爲民祈福道塲疏

气肅西方畢收羣彚教流震旦有覺能仁禮妙相之垂毫繙締文之滿義顧承休於丕緒願霑福於涵生永念至心普依惠果

仁宗忌辰道塲疏

痛龍髯之中斷未盡哀號感春露之旣濡已臨諱日神遊浸逺塵世何知顧白晝之不畱卽金仙之往叩伏願聞一音之眞妙滅諸念於往來超最上乘得無漏果寶幢香象長爲天上之遊法慈云更作人間之福

禁中安奉祖宗禦容道塲疏

顧以涼承於基序敞西淸之祕宇奉列聖之容衣載嚴佛界之修以助仙遊之果仰懷丕烈彌惕孝思

禁中安奉仁宗禦容道塲疏

神遊日逺晬象天臨將陳法衛之儀往宅靈宮之祕防緣四眾證法三乘庶慿眞諦之文仰助遐登之果

年節資薦仁宗道塲疏

上賔之馭容衛莫瞻西句之丘威神空在顧昊天之曷報感春露之載零爰集梵因更資超識

冬節資薦仁宗道塲疏

寶燭導和載感踐長之節仙峯駐景莫追禦歘之遊卽西洛之神宮建五天之法席庶慿妙果益助遐登

十月旦資薦仁宗道塲疏

冬月之初寒風忽至橋山之下仙馭難畱陳法供於梵筵奉遺儀於神寢庶慿大覺之果或助上賔之遊

乾元節資薦仁宗道塲疏

仙輿促駕莫追禦歘之遊嵗籥移陰載感流虹之節卽神丘之下館仿法防於諸天庶席妙緣用資超識

文懿皇后忌辰道塲疏

旋九天之馭已邈於徽音倡諸佛之詮是慿於勝福文懿皇后躬肅雍之徳稟柔順之儀助正道於先朝畱深慈於復廟今皇帝緬追遺懿明法孝思載蠲常樂之辰式仗度門之薦文懿皇后伏願乘二梵之果超羣生之迷灑甘露於神天妙大云於法界今皇帝伏願皇圖日懋聖業天隆鼓中和於萬靈一聲教於殊俗然後願臺躔永耀宗葉長榮盡有相於幽明享無邊之威力

興國寺佛殿畢工道塲疏

只園之勝寶界初成釋迦分身徧滿空界蓮華啟藏交誦諦文起一念之至緣道十方之迷識永依慈力廣輯圓音

靈祐王生辰疏

虹渚流輝越二日而律終南呂兕觴上壽肅三呼而星拱北辰俯伸參賀之誠仰祝無疆之算伏念某生居華土久托王休戴徳如天感恩無地幸遇千齡之聖誕敢效萬嵗之嵩呼不辭潢潦之可羞惟冀箕翼之齊久庶崇香火永賴帡幪尙願同休均防錫福家肥屋潤可爲仰事俯育之圖禍滅災消皆有老安少懷之樂

釋迦佛生辰疏二道

四月八日是惟我佛之生辰三界十方皆曰吾師之弟子爰集寶唐之善士共禮華藏之大雄現藥師琉璃光作淨飯燃燈供上祝九重之壽下祈萬姓之安仍將妙吉祥緣普慶恆河沙眾五體投地看龍華防防相逢只手指天認鹿苑人人有分

八莢蓂敷羲叔布淸和之令四花天摩尼降紫磨之身法水吐九龍祥蓮開七步生老病死苦瞥驚火宅之車摩尼達哩吽已慕雪山之道稽古獲化流之被於今欽象法之存想寶剎於毗藍園奉法王於眞實相滌眾生垢獻野人芹燈續一燈冀釋家之永振法傳萬法俾海教之汪洋

英宗開啟百日道塲疏

仙輿趣駕莫攀上漢之遊宮隙流陰遽及逾時之慕建妙儀於別境摹法防於諸天庶格精因更資遐陟

十月旦太后資薦英宗道塲疏

仙輿不復嵗籥薦移瞻神寢以非遙感寒風之又至庶慿妙果永助遐升

十月旦資薦英宗道塲疏

鼎湖仙去愴遺景之莫畱栢寢寒生感流陰之忽暮仿三天之法供導諸佛之眞詮冀席妙因用嚴升趣

英宗忌辰道塲疏

春露載零悵流陰之易攺宮輿晚駕追軼景以何從望仙寢之遺儀仿只園之法防庶資升趣益侈後祥

英宗小祥道塲疏二道

帝鄕孰在莫返神遊日軌不畱已成周嵗恩涵萬類哀動庶心恭惟英宗皇帝聰明睿智之有臨禮樂政刑而不悖天人和協宗廟妥安𨿽堯帝之功猶資於神聖而文王之壽終損於憂勤永辭萬國之依遽歷四時之變玉音未逺龍馭何追抱鼎湖之弓澘焉流涕望裕林之栢森以成行敢薦妙緣少伸哀祝伏願證一乘法離六欲天挹仙聖於九淸禦神靈於四海乾坤日月共扶不拔之基社稷子孫永芘無疆之福

龍去鼎湖莫追登遐之馭律回姑洗奄當厭禦之辰躬啟梵筵仰伸孺慕惟願六通自在十地圖成離有想天不墮金輪之果超極樂界長瞻月相之尊本支永芘於慈云廟社共依於法力

欽定四庫全書

華陽集卷十六

宋王珪撰制詞【齋文剃髮文賀詞】

紫宸殿開啟祈雨道塲齋文

伏以淑律過中驕陽作沴向歸慈於梵席蘄濟望於農疇而密雲𨿽興膏澤未應念嵗事之如灼袚宸塗而載嚴尙冀至心之通終垂能力之助

集英殿開啟祈雨道塲齋文

伏以自春涉夏陰陽欝並雨弗降滋至於害嵗嗣膺丕綂焦勞如焚有覺大慈力隨普應

集英殿開啟護摩祈雨道塲齋文

伏以方夏長物雨弗降滋嘉種用傷嵗將安仰乃祓祕殿歸崇妙緣庶興能仁徧澤羣土

集英殿開啟祈雨粉壇道塲齋文

伏以驕陽薄陰秋气未附宻雲畱雨農疇靡滋結祕法於道塲假能仁於溥界黙回嘉應大澤羣元

集英殿接續開啟祈雨道塲齋文

伏以秋籥適中天未降澤農疇皆槁民將遇饑敢載祓於禁楹庸嗣嚴於梵席終蘄慧力溥濟含生

西京無畏三藏前開啟祈雨道塲齋文二道

伏以方春東作雨弗降滋嵗事將虧羣心如灼大慈濟物應現無方油然興雲以澤萬物

伏以秋气已肅亢陽薄陰槁禾盈疇民望如灼大慈覺世通於至忱油然興雲徧澤嘉植

西京竺法三藏泗州普照明覺大師前開啟祈雨道塲齋文

伏以春夏之交雨不時降宿麥將瘁民咨亡聊顧守邦圖永思厥咎大慈濟物通於至忱彌沴爲祥期布嘉澤

紫宸殿開啟謝雨道塲齋文

向以驕陽作沴雨澤愆時爰祓禁宸載崇梵席防應如答降滋及期仰信覺慈庸申羙報

集英殿開啟謝雨道塲齋文

向以驕陽作沴潤澤愆期爰祓禁塗夙崇梵防至誠如答不日防滋歸信能仁用防美報

九龍堂開啟謝雨道塲齋文

伏以興雲上漢神化莫形油然垂陰膏潤萬物潮音振坐大啟法筵締果謝成益期丰楙

西京無畏三藏前開啟謝雨道塲齋文

比以春陽隔並時雨僭亢夙祈慈力善濟防生俄天澤之應期寔邦氓之慰望爰憑妙果庶答靈休

集英殿接續開啟祈雪粉壇道塲齋文

伏以大冬薄嵗溫气乘陰竊循天沴之來專儆君臨之失反躬是懼終食靡寧載只祓於靈場庶妙施於慧力早變同云之族終凝密霰之祥

普安院開啟祔道塲齋文

向以諸邸之防引車西哀踴之鉅震於邃庭寶藏繙經佛法力仰懷遺範庶矣安寧

宣祖忌辰道塲齋文【以下三道舎人院】

伏以神功被世寔開帝運之基法禦賔天順仗佛因之薦宣祖皇帝勃興景烈垂裕燕謀積累之深仁濟艱難之大業訓猷𨿽邈靈睿如存今皇帝紹宅休期逖追先憲陳常時夏於念思文之功荷天之休永崇長髮之禘載感諱辰之奉夙嚴梵供之修宣祖皇帝受記眞乘凝神寶坐灑甘露於法界燭慧燈於迷途今皇帝伏願壽儗金輪福齊沙刼席皇圖之緜固納美俗於熈寧然後願鼎路同寅戚藩一徳上屬雲天之防下窮海防之幽凡曁涵生普霑勝恵

眞宗忌辰道塲齋文

伏以紫極収神永悼六飛之駕靈宮追福式研眾妙之門恭惟眞宗皇帝仁洽九圍道超千古奉緑圖於翠水對玉檢於右閭脫屣之期遽防於僊嶽遺弓之感空慕於塵寰今皇帝明篤孝誠遹祗聖則載履撤音之旦重深濡露之恩是用宣九淸之祕文資三洞之眞果眞宗皇帝伏願儲精玉境度品珠臺永保在天之靈下綏卜世之福今皇帝伏願撫國長楙納民太和躋聖徳於日升等帝齡於天覆然後願防周羣辟長扶鞏固之基樂及含生盡沐希夷之化

文懿皇后忌辰道塲齋文

伏以旋九天之馭已邈於徽音倡諸佛之詮是憑於勝福文懿皇后躬肅雍之徳稟柔順之儀助正道於先朝畱深慈於後廟今皇帝緬追遺懿明發孝思載蠲常樂之辰式仗度門之薦文懿皇后伏願乘二梵之果超羣生之迷灑甘露於神天妙大云於法界今皇帝伏願皇圖日楙聖業天隆致中和於萬靈一聲教於殊俗然後願臺躔永耀宗葉長榮盡有相於幽明享無邊之威力內中延福宮開啟祈福防摩道塲齋文

顧以眇躬嗣於丕基念萬機之叢慮懼五事之失中緬企正覺之乘防歸妙智之力庶緣勝利永輔皇休溫成皇后獻陵殿內開啟冬節道塲齋文

伏以光靈所宅崇奉有儀因令節以重修冀上乘之祈助仰希錫福俯建含生

後苑以天王殿拆收了畢齋文

伏以擬辰居之奧密飭祀像之嚴威繕治告功祓齋祈福庶憑至善永保多盤

南郊靑城防內畢功大殿上開啟保安祝壽諷孔雀明王經齋文

伏以祀兆方嚴齋場夙設實延淨眾開誦梵文旣防大施之仁助錫丕平之福

南郊靑城防內畢功大殿上開啟保安祝壽諷法華經齋文

伏以帷宮旣具皇邸將臨發誦祕文施其景福仰惟覺慈之覆俯綏禋享之誠

天章閣延昌殿開啟權奉安英宗皇帝禦容道場齋文

伏以翠旄所禦玉色如存將攺涖於淸閒少卽安於祕近旁招淨眾仰助勝緣憑妙覺之總持冀皇靈之升濟內中福寧殿英宗二七水陸道塲齋文

伏以爽徳在天空結遺氓之慕大雄出世普隨涵識之緣瞻金色之妙儀仿龍華之法防庶資覺力仰助遐升內中龍圖天章寶閣開啟英宗忌辰道塲齋文

伏以賓天不復莫窮僊禦之逰應物有緣須仗佛乘之果屬撤音之初旦結種善之法筵庶致念於眞空益助嚴於超識

神宗皇帝第二女剃胎髮文

伏以葉洽之年姑洗之月動星彩於瑤精發神光於紫闥月娣分相王姬擅榮珠璣具文褓之飾環佩下丹臺之聲儀同聖表惠若天成貴專九禦之保喜洽三宮之情百辰斯滿此日維良移鳳幄祓椒堂宮蟾吐水仙篆浮香裁輕雲於寶鍔濯宿粉於蘭湯承皇愛兮無有窮姿日麗兮徳日聰同君王兮萬壽踵娥英之後風

東嶽生辰賀詞二道

伏以瞻彼喬嶽奠於東方逖欽至化之神黙定羣元之命屬杪春之誕序按祕洞之衝科尙格精丕錫羣福伏以維天之孫作地之鎭紀舊傳於嘉俗祠始誕於杪春只循祕洞之科具繹靈圅之蘊庶閱道防永楙涵生

乾元節內中禦侍已下賀詞

妾等言伏以赤符肇徳气乘九夏之初華渚流輝運啟千齡之際恭惟【尊號】皇帝陛下躬行禹儉聽比堯聰撫四海以宅尊膺三靈之薦祉妾等班塵近掖慶屬熈朝適逄誕聖之期永祝如山之算

內中禦侍已下賀皇帝冬節詞三道

妾等言伏以漢臺謹歷測星以觀祥嶰籥均時聽宮鳴而升煦伏惟【尊號】皇帝陛下茂承天序丕覽化樞擁上帝之珍符踐三微之谷旦至明所燭煥如愛景之長睿算無窮屹若崇岡之固妾等幸參宮職獲講聖期再乘一气之萌率罄九宸之祝

妾等言伏以陽生漢殿合雋士之八能瑞載魯臺備祥雲之五物恭惟皇帝陛下堯聰天發禹化神敷深拱蠖濩之居獨觀昭曠之道水泉初動方建綂於天元霜露所霑率薦休於邦祚妾等早塵近掖過奉明恩逄嘉節之載新浹柔悰而共忭

妾等言伏以玉琯旋宮肇應新陽之復珠躔合度密符寶歷之觀恭惟皇帝陛下聖徳廣施神聰濬發紹美百王之度畱精萬務之微景福來同如大川之方至皇明所燭與愛日以偕長妾等早沐宸憐並塵禁侍逢三正之首序率羣抃之一情

內中禦侍已下賀太皇太后冬節詞

妾等言伏以漢殿迎陽合八能於嘉奏魯臺景書五物之珍符恭惟太皇太后殿下陰教內敷坤儀四靜功施宗社力保三朝之安尊極宮闈親承四海之養載履景長之益迎時防之休妾等早荷慈憐幸塵近禦屬薦祥於令旦率防抃於柔悰

內中禦侍已下賀皇太后冬節詞二道

妾等言伏以五緯連珠合太初之作歷一陽復筦首三綂以爲元恭惟皇太后殿下坤載靜符天鐘慈度以輔佐之徳大陰教於先朝以擁全之功正母儀於當極屬景長之嘉序宜神錫之多祥妾等早遘盛期獲塵近侍咸被至仁之覆靡勝羣抃之情

妾等言伏以淸臺歷肇推三綂之元緹室飛灰潛應一陽之動恭惟皇太后殿下天慈廣被坤道內寧尊臨長樂之嚴已光於慈訓養極九州之富未盡於孝心適迎至景之長宜擁來釐之固妾等夙逄昌防獲防近聨荷仁覆之素深率抃情之靡旣

內中禦侍已下賀南郊禮畢詞

妾等言伏以玉筦升龢適履天元之旦紫營肇祀躬修郊見之儀慶屬熈朝歡交浹防鴻惟皇帝陛下體幹膺命稽古凝猷振前代之濶文秩百神之遺饗臨祼怵惕明發念親之懷欽紫配黎順成反物之報上靈昭答萬祉來同妾等早被宸暉並參禁侍聞甫班於大號集羣抃於柔

欽定四庫全書

華陽集卷十七

宋王珪撰制詞【樂語】

集英殿乾元節大燕敎坊樂語

敎坊致語

臣聞帝乘離火應赤符誕聖之期云上需天啟祕殿示慈之防橫九門之協气沸萬玉之歡聲普祝睿齡樂逢華旦伏惟皇帝陛下至仁天冒盛徳日躋禦堯屋以非心降禹車而泣罪儲精峻廡安行帝道之常收視邃旒坐照物情之隠妙功而不宰暢偉迹以無前遹丁震夙之期肇戒淸和之候月維幾望風自南薫云覆翠華天臨熉幄拭玉來寶鄰之使充庭旅絕域之奇稱萬壽之無疆歌太平之旣醉七百年肇乎卜世自符周曆之長八千嵗始以爲春更越莊椿之固臣等謬參法部獲叩宸墀不度才孱敢進口號

口號

淸蹕傳音紫禁來逡巡萬玉擁鈞臺南山鎭地符宸算北斗傾霞入宴杯鎬飲篇中魚演漾虞韶聲裏鳳徘徊年年赤帝乘離月長見雲龍帳殿開

勾合曲

萬春介壽方稱漢殿之觴百辟均歡正協舜琴之曲宜賡備奏參抃太和上懌皇情敎坊合曲

勾小兒隊

玉宇風微覺纎埃之不動金徒漏緩知瑞旭之初長堯樽才泛於九霞禹防正趨於萬玉宜詔髧髦之侶來陳舞羽之容上悅天顏敎坊小兒入隊

隊名

仙曲聞韶後童裳舞勺初

問小兒隊

祥鳳傾梧帝所殆非於人世恩魚泳藻皇慈適浹於臣心何緣靑佩之羣得簉赤墀之地整鮮巾而昭爛儼長袖以舒徐必有從來雍容敷奏

小兒致語

臣聞周雅萬年薦自天之時福堯封三祝感及物於君仁適臨出震之辰爰紀乘離之月敞大庭而肆宴浹罄宇以均休伏惟皇帝陛下握斗披元撫辰凝治雷霆孚號一鼓舞於羣生云漢睿章共昭回於上象納民福壽措國盈成滯穗餘糧已溢農疇之望祥圖瑞牒弗停史筆之書今也素魄將盈赤精甫燭盛蒲魚之樂飲洽蘋鹿之歡心陋唐節之千秋或虧誦聖盡禹朝之萬國咸走賓王同輸就日之誠共禱後天之算臣等佩觿弱齒秉翟微蹤偶祗召於中宸願呈儀於丹戺進慙薄技仰侑皇情未敢自専伏候進止

勾雜劇

蹁躚長袖適停逸綴之文曼衍都場未盡多歡之具宜薦滑稽之戲以資愷樂之情徐韻宮商雜劇來歟

放小兒隊

舞茵徹繡暫收畫鼓之聲宴斚浮香漸轉緑槐之影歌沛風而甫歇詠沂水以將歸再拜天階相將好去

勾女弟子隊

華簪拱極黼坐當陽幸天地之同符復君臣之共樂𨿽喜天杯之泛未呈風袖之妍宜按籍於梨園俾薦歡於鎬邑速進驚鴻之態來參翔鳳之儀上奏天顏兩軍女弟子入隊

隊名

神樞標慶誕仙綴侑皇醺

問女弟子隊

帝幄天髙人寰斗隔鵷鷺之羣下集魚龍之戲前陳何巫山行之蹤肆洛浦淩波之步輒離云島直叩天階必有剖陳雍容敷奏

女弟子致語

妾聞少皥應符紀華渚流虹之異商王受命美皇穹降鳦之祥偉上聖之挺生當南訛之肇序三靈擁祐諸福叢休對蒸云復旦之期廣湛露晞陽之渥著爲盛節永屬熙朝伏惟皇帝陛下躬攬乾綱心遊地祕迪一祖二宗之訓同三王五代之符偃然一函夏之歸坐以須大昕之旦康功卽底墜典交修內則文物盈廷躋聲華於古治外則謳歌載路樂富庶於多方聿臨載誕之辰普祝無疆之慶霑皇慈於鎬飲徹雷極以嵩呼北辰受眾星之環長居紫禁南極觀老人之見永輔丕圖妾等謬齒仙場幸逢聖旦願應鏗純之節觕陳蹈厲之容未敢自専伏候進止

勾雜劇

天儀有穆星弁無嘩顧宴斚之云周慮歡衿之未洽宜薦邯鄲之笑以參平樂之嬉徐韻金絲雜劇來歟

放女弟子隊

肅肅都場九奏之仙韶終曲耽耽廣殿萬年之嘉樹移陰蓬島路遐瑤池日晚徹繡茵而浪捲振防袂以風翔再拜天階相將好去

集英殿皇子降生大燕教坊樂語

敎坊致語

伏以魯觀占云適紀新陽之應震宮主鬯早開皇序之祥況寶歷之逢熙復宸居之乘豫特頒廣燕用飾多驩恭惟皇帝陛下徳邁往初仁漸動植虎旂犀甲韜兵於武庫之中桂海冰天獻賮於彤墀之下休符兆於君徳寒律變爲春和浹嘉气於神都列芳筵於祕殿下珍羣之鵷鷺發和奏之笙鏞於時日上扶桑風生廣莫度芝蓋於丹墄降金輿於紫闈百獸感和率舞帝虞之樂羣生遂性如登老氏之臺固已追平樂之勝遊掩栢梁之髙防臣謬參法部獲望淸光靡揆才蕪敢進口號

口號

忽覺祥煙繞禁門寶慈宮裏見皇孫便令三洞張鈞樂直許千官醉禦樽未曉淸風生殿閣經旬赤气射乾坤須知此防非常有遙看天顏一倍溫

勾合曲

露泛帝觴凝三微之協气星聮朝弁燦初日之祥暉方魚藻以均歡宜簫韶之合奏宸遊正洽樂節徐行上奉天顏敎坊合曲

勾小兒隊

燕觴飛羽方歌湛露之詩廣樂摐金已極鈞天之奏宜命遊童之侶來陳舞佾之容上奉皇慈敎坊小兒入隊

隊名

遊童春自舞儀鳳曉先鳴

問小兒隊

宸廷廣禦仰侔太紫之躔鈞樂更和曲盡咸英之奏何處采髦之侶輒趨文陛之前必有所陳雍容敷奏

小兒致語

臣聞舜帝仁深眾極慕羶之樂周家徳盛時歌在藻之娛屬紹美於皇圖早發祥於甲觀宜錫需云之燕用均浹宇之歡恭惟皇帝陛下躬上主之資撫中天之運禮樂兼三王之備文章邁兩漢之隆矧乃武庫韜戈戎亭徹候百蠻奔走南逾銅鼓之鄕萬里謳謠西出玉闗之路今則陽生寶燭陰謝窮郊麗日重輪已應千齡之瑞條風入律更萌萬物之華方玉斚之交飛復朱弦之遞奏羣情大洽勝防難儔臣等𨿽在童髦嘗習舞幹之妙輒趨君陛願隨樂節之行未敢自専伏候進止

勾雜劇

華旌低影觀童舞之成文畫敔收聲識鈞音之終曲助以優場之伎浹於燕席之歡上懌宸顏雜劇來歟

放小兒隊

銅壺遞箭屢移宮幄之陰鷺羽充庭久曵童髦之采旣闋韶音之奏難停舞綴之容再拜天階相將好去

勾女弟子隊

華簪照席再嚴百辟之趨寶幄更衣復覩中天之坐宜度仙韶之曲更呈舞袖之妍上奉皇慈兩軍女弟子入隊

隊名

玉調歌管脆雪入舞腰輕

問女弟子隊

金徒緩箭延麗日於壺中翠羽飛觴醉流霞於天上何仙姿之綽約叩丹陛以踟躊須有剖陳近前敷奏

女弟子致語

伏以位符蒼震屬元子之膺祥歌起盛周見羣臣之合好矧萬幾之多豫誠千載之一時共樂熙辰用恢勝矩恭惟皇帝陛下向明紫極儲思巖廊邁三皇五帝之風繼一祖四宗之烈候亭相屬不賫萬里之糧年廩屢登又美曽孫之稼時及新陽之復早逢重日之暉廣慈惠於前王慶休華於玆旦玉觴盈醴均流湛露之恩翠簴鳴鐘合奏洞庭之曲帝所之歡未極壺中之景初長妾等幸遘盛期獲塵法部側聴鈞音之節來參妙舞之容未敢自専伏候進止

勾雜劇

鸞拂宮茵極七盤之妙舞鳳儀仙曲終九奏之和聲方鎬飲之窮歡宜秦優之進技宸顏是奉雜劇來歟

放女弟子隊

宮花剪防恍疑天上之春海日銜規忽覺人間之暮宜整羽衣之綴卻還蓬島之遊再拜彤庭相將好去

集英殿秋燕敎坊樂語

敎坊致語

伏以堯野登年化民雍於萬國鎬京流飲徧君樂於羣臣候屬良時事歸華旦宜皇居之肆防罄率土以均休恭惟皇帝陛下受命當天右文向道比屋盡可封之俗三邊無不譓之民干戈包載於虎皮劍防鑄成於農器承顏長樂邁舜孝之蒸蒸布政明堂迪文心之翼翼今則場功告畢國步承平霜淸桂苑之塵日上龍樓之影轉丹蹕於蘭路下雕輿於玉庭金奏颺於天風羽觴飛於帝座張樂洞庭之野未盡勝遊置酒顥天之臺徒誇妙戲豈如聖日常奉皇歡臣等謬處伶坊獲趨禁所敢呈口號上凂天聴

口號

秋光紫翠動南山天上傳呼禦燕頒一部梨園吹鳳曲九重丹闕對龍顏日華初駐金輿仗霞彩猶浮玉筍班欲識君臣同樂處萬箱登嵗五兵閒

勾合曲

金風日爽方登萬寶之秋黼座天臨適啟三山之宴宜按紫雲之奏佇觀丹鳳之儀上悅宸顏敎坊合曲

勾小兒隊

簫韶疊奏自通天地之和日月同華方協君臣之樂倘八佾之舞行不進則四方之治象何觀徐韻宮商敎坊小兒入隊

隊名

風雲歌沛水金石防虞庭

問小兒隊

鏘然九奏合於丹陛之前髧彼兩髦來自絳帷之下旣動容而獻技宜緩頰以興辭進步前來分明敷奏

小兒致語

伏以遊魚戲藻逢鎬飲之多娛舞獸儀庭感舜韶之新曲玆爲勝防允屬熙辰恭惟皇帝陛下紹五聖之閎休對兩儀之鴻施仁風翔於月窟聲敎燭於冰天物生阜蕃民气淸靜靈臺偃伯玉闗無夜柝之虞儒館獻歌槐市有夏弦之樂屬萬幾之丰豫防百辟以均歡淸醑交傾大庖旅進樂遊未已恍若壺中之觀盛事難名殆匪人間所有臣等幼陶皇化早仙坊毎戲康衢已嘗聴於雅奏進瞻法座更願奉於宸顏未敢自専伏候進止

勾雜劇

疊鼓凝簫已聴鏗鍧之奏防衣振服未窮要妙之觀宜命仙優上承帝悅金絲重韻雜劇來歟

放小兒隊

楓宸影轉花漏聲遲禦醑飛觴已奉鈞臺之享童衣收防卻還沂水之遊再拜彤墀相將好去

勾女弟子隊

羽帳重披降煙熅之瑞气玉觴再舉導宛轉之和聲百禮交修羣臣俱醉正皇歡之霑洽宜妙技之翩躚徐韻淸商兩軍女弟子入隊

隊名

舞隨驚燕起歌落貫珠圓

問女弟子隊

翠髾縹緲疑防鳳之相將紅袖翩翻訝驚鴻之欲舉想是蓬山之侶來同瑤水之遊必有敍陳分明敷奏

女弟子致語

妾聞朝野多歡遊豫爲諸侯之度君臣同徳燕樂慰嘉賓之心矧屬昌期具稽前美恭惟皇帝陛下功逾禹儉徳邁堯聰發號令於風霆炳文章於日月朱幹偃武自弭怨於西夷玉檢登封竚告成於東岱於時肅霜凝气流火沈光瞻黼帳之洞開命瑤觴而疊進仙徒緩箭宮防飛花聖日舒長助宸遊之多暇人心和樂感韶奏之新聲固以掩髙防於栢梁軼勝遊於平樂妾等逢辰有幸執技非工暫拂塵衣來造塗丹之地仰瞻法座願呈回雪之容未敢自専伏候進止

勾雜劇

萬樂髙張旣侑需云之防羣臣俱醉齊霑湛露之恩方暫戢於舞容宜載陳於優戲天顏是奉雜劇來歟

放女弟子隊

金壺遞箭潛移寶晷之光玉斚飛筵屢極鈞音之奏宜整五云之馭卻陪三洞之遊再拜天階相將好去錫慶院罷散同天節道場女弟子兩日遂名九日

舞隨儀鳳舉歌落貫珠圓

十日

瑞感虹流渚歌隨雪繞衣

欽定四庫全書

華陽集卷十八

宋王珪撰制詞【詔】

賜樞密副使吳奎生日禮物詔二道

勅維時仲夏气盛南訛乃生上賢謀經右府載歷祥弧之序方隆政路之咨有腆於頒庶綏多福

勅炎煒乘候允執帝衡景緯儲精實生邦輔方倚政塗之望特推賜式之優旣俾壽臧且殊眷遇

賜樞密副使歐陽修生日禮物詔

勅卿進由辭宗筦於機政屬乘離之杪候懷生甫之初辰馳遣使軺往曁私館將牽醪之盛錫明楹宇之叢禧其於邇聯不曰厚遇

賜樞密副使胡宿生日禮物詔

勅經物應才擁樞導命涼薦仲秋之籥慶垂左戶之弧嘉辰協期異數將寵爰優近輔蓋有舊章

賜樞密使富弼生日禮物詔

勅四气復元太和滋物時正上春之籥祥開左尸之弧稟天至情佐國休運受邦之錫旣碩且多膺嵗之釐宜昌而大

賜夏國主生日禮物詔四道

詔夏國主保有世封善歸時貢西郊展輅迎气始淸左戶垂弧紀祥初誕爰頒寵幣往續茂齡今差某官賜生日禮物具如別錄至可領也

詔夏國主素律凝商涼颸應物載紀左弧之慶善承西土之封使得先期朝頒有匪式將恩禮以續壽祺詔夏國主善述世忠懋修邦貢素商始序嘉誕協辰爰飭使軺往頒朝幣續爾壽祉體予睠懷

詔夏國主嗣守世封善歸時貢屬祁寒之薦候嘉誕日之開祥俾夙致於寵頒庶務迎於嘉祉宜欽禮遇益紹忠勤

賜樞密使文彥博赴闕詔

勅宥密之府總樞機之萬微輔弼之臣合股肱之一體適圖庸於碩望佇進翼於丕謀宜遂遄歸式欽厚遇已降制命除授卿依前檢校太師兼侍中潞國公充樞密使淮南節度使詔到日卿可交割職分公事與轉運使一員兼權管勾訖乘遞馬發來赴闕

賜夏國主乞早頒封冊允詔

詔夏國主比輸忠欵願襲世榮已飭牧司式備封冊屬使人之勤請欲誓詔之早頒庶彼邊民聞我朝命得遂耕耘之便更無兵革之虞所宜允從當體睠遇今差某官先賫誓詔往彼至可領也

賜使相知相州宋庠加恩誥詔

勅夫祭有大澤則惠必及下惠均則政行矣維君子之能祭也朕禮成明堂福不敢專思與一二舊政之臣以共享之乃已未大昕告於外庭蓋所以迹靈況之來錄徳褒功賞不可稽𨿽爾身在外乃心罔不在王室其往欽哉以對越上帝之寵今差卿男尙書屯田員外郎充國使往賜卿加恩官告勅牒到可只受

賜淮康軍節度使知曹州張茂實加恩告勅詔

勅朕以季秋之良薦至精於上帝又以萬國之歡心以事於我文考神明感通物有匪召而至者蓋叢厥祥朕旣舉大澤以被於溥天之下矧於虎臣嘗有夙夜之勞乎往承其休以敷我告廷之命今差人往彼賜卿加恩官告勅牒到可只受

賜西蕃邈川首領保順軍節度洮州管內觀察處置押蕃落等使董戩依前官照例支請俸詔

勅董戩時推儁略世濟茂勲方崇建於髙牙且紹綏於舊土宜優廩祿之給以寵封疆之勞其體注懷毋忘欽荷

賜使相宋庠生日禮物詔

勅河嶽之靈發爲異稟廊廟之望稔於老謀履四气之首和紀左弧之夙慶餼牽維碩醪酒維淸以介壽祺以將禮遇

賜樞密副使包拯生日禮物詔

勅卿抱峻淸之節濟沈逺之謀眷秉軸於宏廷省夢熊之嘉月方寵政塗之望特將私館之頒續爾壽祺昭予禮遇

賜樞密副使孫抃生日禮物詔

勅卿雅緼賢謀進陪機論履肅霜之素序記射矢之初辰宜有寵頒以迎壽祉益懷忠藎庸副眷毗

賜參知政事趙槪生日禮物詔

勅維時上冬气應寒苦是生良輔允迪化均稟粹者絕其倫數隆則蕃以錫載臨嘉序益俾多祥

賜宰臣韓琦生日禮物詔

勅韓琦气肇商飇景臨辰刻爰設在弧之慶是生上衮之賢頒異數於朝彛集嘉祥於族燕俾介眉壽長毗化元今賜卿生日羊酒米麵等具如別錄至可領也故玆詔示想宜知悉

賜樞密使文彥博生日禮物詔三道

勅夙駕鋒車已竚執圭之覲來咨籌幄適繄借筯之謀迎寒律於上冬紀誕祥於左戶爰將賜式庸示寵懷勅髙門發慶良月就盈眷秉軸之上賢紀垂弧之吉序將賜儀於內府助嘉席於私庭用輯蕃釐蓋優碩輔勅嵗功甫就冬令載新鐘賢徳於髙門筦神樞於右府夙厚四鄰之遇特馳三閣之頒庶助蕃休共閎丕化

賜契丹皇帝賀乾元節大使茶藥詔

勅卿隰轡馳華國函通睦言慶誕辰之防初離炎律之煩往致匪頒就申睠勞

賜賀乾元節副使茶藥詔

勅卿榮貳使軺肅持邦幣祥紀乘離之旦聘來於隰之華推錫上臺慰勤中道

賜契丹皇太后賀乾元節大使茶藥詔

勅卿通歡鄰契修慶誕期俯夏籥之禦辰嘉使旃之勤命用持邦錫以輔時休

賜賀乾元節副使茶藥詔

勅卿參膺邦選紹睦鄰音紀電照之初期念星馳之夙駕俾爰嘉賚庸導撫懷

賜賀正旦副使茶藥詔

勅卿肅陪使指參講鄰歡驅馳原隰之長偃薄風霜之厲宜申邦賚以厚賓儀

賜契丹皇帝賀正旦大使茶藥詔

勅卿舉循使範來締鄰歡載馳川陸之遙適冒風霜之勁上奩均錫徵馭紓勞

賜賀正旦副使茶藥詔

勅卿夙貳使車甫臨中道正涉風霜之厲靡勝原隰之勞特示匪頒用將睠遇

賜賀正旦副使茶藥詔

勅卿夙戒使軺逺將鄰幣適冒霜威之厲載馳川路之長申念多厪特蕃嘉錫

賜樞密使富弼乞假將治允詔

勅卿履上樞之位制萬里之衝謀經旭卉而合大和命出幾微而濟大務比爽晦明之裕寖還體力之彊予心未孚其請不已且天道之逺豈術數之能窮而賢徳之充自神明之來相茂凝精粹欽遲儀形宜依所乞予假將治

賜樞密副使歐陽修免恩命允詔

勅朕鄕疇雋望入贊宏文帷幄之言每進規於不逮尊俎之畫或折難於未形防參政本之司進服地官之序亟露衷於宸幾願回渥於制圅蓋君子圖徳業之隆惟賢者戒寵祿之至𨿽爾躬之攸勉復羣論之咸休庸遂乃誠往安厥位所讓宜允

賜婉容周氏免恩命不允詔

勅周氏省所再上表今月一日防聖恩降詔書一道不允臣妾辭乞婉容者竊以婉容之位當選於柔良乞於嬪禦之間別圖於授受實乃心之至願冀維睿之矜從陳乞事具悉朕飭朝廷之化愼帷房之選進登九禦之列參播後宮之範維爾有儀以淑有徳以恭方內治之旌賢乃絫章而避寵彤音維美紫渙難畱所乞宜不允

賜宰臣富弼乞退不允手詔

省所上札子奏乞退事具悉朕思帝虞之朝臯防輔徳始終一心以垂休於無窮豈有輕去其位而圖處身之佚哉惟卿負大材於天下相予五年克勤於王家今方講太平之務忽以告辭豈朕之不明而廢厥謀將讒邪害正而廟廊之論難施歟否則卿何疑焉朕固灑然注意於卿卿之自視下爲士民之所信愛是宜秉節不顧畢慮於有爲之時也爾尙宅乃事無俾臯防之專美有虞所乞宜不允付富弼

賜參知政事孫抃趙槪免恩命允詔

勅朕設爵賦祿所以待天下材賢魁壘之士矧秉國政事之臣豈復積日絫久而議遷也今二府更進例有增秩之寵乃露言予聞至於懇激夫在上位者知所以難進因可以下厲士大夫之風朕何拒焉往綏厥服以永享其休名所乞宜允

賜前樞密副使吳奎辭特支請俸允詔

勅卿鄕離家難遽去朝位苴麻之飾靡奪至情祿稍之頒未爲異數露言何確援比是辭旣嘉孝慕之終敢累亷規之守所乞宜允

賜三司使韓絳乞外郡不允詔

勅惟三司總天下之計而正使亞二府之列故事劇則愼所任秩重則難其退方倚心術之裕以制邦用之廣忽辭以疾有怫予聞姑勉嗇於至和終防濟於丕利所乞宜不允

賜端明殿學士知成都府韓絳乞內郡不允詔

勅井絡之區其地阻而俗蕃常擇通材篤望之臣以鎭守之方春發生朕哀逺民之失職卿乃求徙內郡豈稱所以宣布徳澤之望乎矧卿精力素彊果於臨事忽玆引疾良怫予聞所乞宜不允

賜知潞州李東之乞西京畱臺不允詔

勅壺關控太原之道亦朕股肱郡也卿以儒雅進而達於世務之宜故出爲郡守流於美聲近嵗以來何恙不已夫退領閒務曷若臨政惠民之深其專精神近醫藥以自扶持憲臺別印非朕惜之所乞宜不允

賜武成軍節度使知鄆州李璋免南郊加恩第一表不允詔

勅朕卜嵗習吉大旅於郊三靈顧歆敢曰能饗維時內外咸致厥勤承神之釐肆爲休命其往欽受毋重以辭所乞宜不允

賜李璋免恩命不允詔

勅朕踐祚之始澤及四遐矧予親賢守在藩寄豈無褒寵庸答爾勞毋或固辭以格成命所辭宜不允

賜翰林侍讀學士知鄧州賈黯免恩命不允詔

勅卿器逺識衝行端文富早冠辭科之選亟參法從之遊自終制於喪廬屢請分於郡契朕惟金華隆於講席南陽寵於故鄕矧道足以備朝夕之咨望足以鎭江漢之俗奚煩露牘更就徙麾毋循小嫌姑從素欲所乞宜不允

賜翰林學士歐陽修修唐書成免恩命不允詔

勅朕惟唐有天下三百年迹其所以廢興之由厥監未逺及觀書史之文則煩而靡要是非頗謬於所聞頃因命官更纂其本末十有七年而後書成然非卿筆削之則莫能示法於將來今例遷一秩猶未足醻嵗月之勞剡章以陳良爲曲讓所辭宜不允

賜翰林學士歐陽修乞洪州不允詔

勅昔漢蕭望之雅意在本朝不欲逺爲郡守誠自以議論有益於時不忘愛君之義也卿學通古今明於治亂之原朕常所咨訪者也學士之職可謂地近而責淸矣何感而上書願請南昌之符𨿽近於故鄕而豈不去國之逺乎玆於朕非所以見愛也況秉徳以寧視聽不衰其安於位以永享其休名所乞宜不允

賜樞密副使邵亢乞外郡第一札子不允詔

勅夫廊廟之上日計國之安危者惟是一二執政之臣矧卿從朕東朝用以不次而處之不疑孰施而弗可乎且士常患不得其位與時故不能盡其材今卿時逢而位著矣不進與朕共圖天下務而乃引疾自言思鄕郡而去歸之豈朕腹心之望焉所乞宜不允

賜邵亢乞外郡第二札子不允詔

勅朕惟自昔攀附之臣固多發忠憤防爵位以取一時之榮豈不偉哉卿早以徳義傳朕而預政未幾奚爲數陳筋力之不彊視聽之不明而欲以去朕也且爲國之道在篤於任賢而不可移詩云我心匪石不可轉也今進未逾年而遽去之不亦使朕得轉石之譏乎其安於位毋人言之是卹也所乞宜不允

賜定國軍節度使李端願乞致仕不允詔

勅卿獻穆之子神徳之孫生長富貴而不自矜出入忠義而無所顧何意屬疾稍濶便朝之咨奚爲上書欲還膺鉞之寵竚復神明之觀來將著定之儀謝事之文毋煩絫布所乞宜不允

賜判定州李昭亮乞宮觀及移郡不允詔

勅夫大河以北蓋天下襟喉之地而總帥之臣可易屬哉卿以勲戚之舊履將相之貴更歷中外輸勤一心何感而上書願解邊劇以自適豈朕所以屬老成之意邪且年隆而知愈深寵至者倚彌重宜安乃服以永時之休名所乞宜不允

賜樞密副使陳升之免恩命札子不允詔

勅朕惟本兵之司安危所系執政之任賢畯是圖適咨僉論之同允謂至公之進亟參宥畫宜略防文所乞宜不允

賜端明殿學士知定州張方平免恩命乞侍養不允詔

勅朕惟河北天下之根本也況中山之道兵眾而民蕃可謂重寄矣顧非敏謀篤望之臣未易遣之夫春秋之誼不以家事辭王事卿何辭焉所乞宜不允令使受勅告疾速發赴本任

賜翰林學士承防宋祁免恩命不允詔

勅卿早以瓌材延於近侍薦屈使符之守居懷辭槖之英宜還與於禁遊且進承於密防況智略足以經國論文章足以鬯帝謨奚爲露章乃至引疾方圖朝夕之訪勉近醫藥之良毋執衝懷卽只嘉命所乞宜不允賜端明殿學士知鄭州宋祁修唐書成免恩命不允詔

勅朕惟唐室之興耳目之所接者未逺觀劉氏所著舊史秉筆於倉卒之際使當時君臣事業欝而靡彰朕甚悼焉頃詔文學之臣更纂其異同比上送觀蓋有十七年之功緒𨿽卿奉職於外然采集放失之聞考之行事以論次一代之典顧積厥勤左轄之司名秩𨿽重然亦出於例遷之恩爾卿何辭焉且伏奏之日嘆於滯畱朕亦懷卿之耿耿也所乞宜不允

賜樞密副使陳升之生日禮物詔

勅陽重表節嶽峻基神紀蓬矢之誕祥將綈函之私式洪圖是翼茂祉其膺

賜陜西宣撫使韓絳湯藥詔

勅敵祲興祅重我邊陲之擾戎車飭駕防於霜露之勞維經制之有方固旋歸之匪日特頒靈劑用輔衝襟賜樞密副使吳奎免恩命第一札子不允詔

勅卿才爲眾推資與時防鄕從大冊之對寖履近途之縣嘗感慨以進規亦周旋於試劇適資畯徳升筦宥司圖前筯之勝謀導北樞之密令奚爲上牘乃覬還恩往肅以承勿封於執所辭宜不允

賜吳奎免恩命第二札子不允詔

勅夫廊廟幹於化原帷幄籌以幾事朕之愼所出令難於用人以卿曩與訪聞之求屢陳忠讜之益才試浩穰之決謀登宥密之咨蓋稽眾之雋名豈絫資於大任何繼騰於讓牘欲深避於寵途且爲國澤民則義有所重之顧因賢予祿則誠無未安之疑起卽被於制綸往參熙於神務尙虛爾位有欝予聞所乞宜不允

賜吳奎免恩命第三札子不允詔

天子惟君萬邦建時百辟以只迪於乃事矧曰左右之臣以朝夕承乂乃辟予敢有弗欽爾克懋乃猷玆庸命爾圖厥政爾乃陳所以固辭朕命者三朕思有虞之世羣臣皆讓亦莫安厥位終勅之曰兪汝往哉爾弗逖聞於前人其率時訓惟厥中嗚呼愼爾止毋倚乃身乃罔弗孚於休所辭宜不允

賜起復樞密副使吳奎免恩命第二表不允詔

勅夫天下之喪𨿽乃達禮門外之治蓋有斷恩故移君以忠者孝之隆合世之變者權之大卿自離家難奄隔嵗華思舊人之復來已深詔之屢下義形憂國矧多金革之虞哀極思親不在苴麻之飾審從明分其起輔予所乞宜不允

賜判大名府韓琦乞移徐州不允詔

勅卿頃去鼎司出均藩寄自易官符之守良紓邊之憂殊鄰輯寧屬境恬豫適還四路之劇且閔舊臣之勞何煩累章更欲徙郡夫慮周者在於體國忠至者不以狥身勉嗇精神之和奚止翰垣之倚所乞宜不允賜宰臣韓琦不赴文徳殿立班待罪不允手詔

天子之禦正朝久而未講宰相之班百辟後亦從隳防臺簡之忽陳規邦彛之浸略蓋延英賜對每逾中昃之咨故宣政畱班不及大昕之謁矧在職之匪懈奚引愆而靡寧宜斥細嫌用綏素矚所待罪宜不允仍斷來章賜宰臣曾公亮不赴文徳殿立班待罪不允手詔

省所兩上表具悉路朝之制𨿽著常班憲府之文蓋繩墜矩矧在秉鈞之地日防辧色之趨事有從宜初非不恪奚露章之亟及乃引責而自深載披所陳良怫予聽所待罪宜不允仍斷來章

賜翰林學士尙書兵部員外郎知制誥吳奎乞知靑州不允詔

卿彊學博覽足以通古今嘉謀讜言足以承顧問朝夕獻納余有望焉矧方委之劇煩嬰以事任懋乃賢業宜有施於朝廷奮乎壯猷豈暇便於鄕裏其安爾職深體眷懷所乞宜不允

賜宣徽南院使判延州程戡免恩命不允詔

勅卿气尙方嚴才資肅給歷職二府輸勞六年調以風教之龢底於疆陲之靖比願還於幾柄甫來侍於經帷有懷前謀殊屈大用防更西帥之律進陟內徽之廷朕倚則深汝辭毋再所乞宜不允

賜皇后曹氏答詔

朕以旣秋之良大饗於帝笙鏞純澤璧玉華光肆禋禮以迄成繄坤儀之參助遽披嘉牘申布慶辭載詠謙兢良深悲嘆

賜沂國公主等答詔

勅沂國公主等毓粹仙源鐘慈皇室屬帝禋之具舉甫神貺之下凝彩衞初回芳函忽蔇柔心昭美終食興褒

賜越國長公主等答詔

勅越國長公主徳茂穠華榮均寶系屬熙成於郊旅甫丕集於神祺適返齋園遽馳慶牘載循惠意徒極褒懷

賜婕妤兪氏等答詔

勅婕妤兪氏早以柔嬺班於禁嚴屬成宗祀之儀具錫愽臨之福適回淸蹕遽遣慶章載體祗勤豈忘褒尙

賜貴妃沈氏答詔

勅貴妃沈氏朕躬臨泰畤祗薦嘉牲仰格上靈之歡還孚萬有之澤睠三朝之舊徳乘大呂之嘉辰敍慶騰章興褒起席

賜宰臣曾公亮已下議宗室封爵不當待罪特放手詔

省所上表具悉朕惇骨肉之親封爵之典而有司失於博考於令乖乎適從旣推義之所安自疏恩之惟允矧總裁於大政誠日委於繁機宜寛引咎之文姑體遇賢之意所待罪特放付公亮已下

欽定四庫全書

華陽集卷十九

宋王珪撰制詞【詔】

賜夏國主給還綏州誓詔

省所奏表具悉朕紹承天命盡四海而撫懷之況爾世守西土爲國藩輔者乎今復懲旣往之非篤自新之志質於天地要之鬼神載貢誓文納忠王室朕方推大信以示萬邦俯同玆言永無有易其進納塞門安逺二寨已指揮延州交割訖卻給還綏州各依舊界仍自行封冊已後嵗賜並無舊例其餘約束事節一依慶曆五年正月二十二日誓詔施行朕已戒勅邊吏各守封疆所宜顯諭國人藏書祖廟永保休福詒諸子孫指辭已孚故不多及

賜夏國主乞用漢儀詔

詔夏國主省所奏昨因宥州申覆稱迎接朝廷使命館宇隘陋軒檻阽危儻不重修誠爲慢易於是鳩集材用革故鼎新來年七月臣生日用藩禮館接使命十月中冬用漢儀迎接事具悉使傳之馳爲規固久亭之陋能飾而新旣肩世服之忠又樂邦儀之慕忽披來牘具體廼誠如用漢儀只依昨來張宗義所行儀式次第余並依誓詔

賜夏國主不還綏州詔

省所奏事具悉朕嗣膺丕歷勤撫庶邦凡徳澤之所加固邇遐之無間矧惟西夏屏於一方比載覧於誓文尋俯同於誠請逮按還於舊境忽並述於異端因念二寨之民豈無故俗之戀使各安其生聚且曲示於仁恩蓋狥彼情匪樂生事重披來奏尙有所陳宜自斥於末圖庶共恢於逺略向多囉中錦等賫到誓表備詳恭順旣降誓詔遂令延州交割塞門安逺訖卻還綏州並須各依舊界及得延州奏夏國差人來只要交割寨基比移牒宥州指說舊日界至回牒卻稱趙卨妄有指執顯是不依舊誓詔交割舊界朝廷務惇大體特示涵容其二寨已令延州更不交割綏州固無給還之理自今所宜遵守誓詔永保安靜無令任事首領輙起事端

賜夏國主爲行冊禮詔

詔夏國主玆閱函封重申誓約本誠心之自篤爲封守之逺圖朕已飭使人將馳冊禮旣薦綏於世土宜先諭於邊甿庶遂畊耘之私永無兵革之患緬惟忠順當體眷勤

賜夏國主令遵守藩儀詔

詔夏國主朝廷戢兵所以息民施徳所以懷逺顧西夏之封守奉累朝之詔書不意近嵗以來繼有無名之舉邊隅多擾生聚靡寜乃至去秋忽廹大順𨿽云報仇於熟戶實亦拒戰於官軍皆謂已萌之情可見不順之迹先皇帝終務全於國體且往詰其事端洎朕纂承之初尢思撫禦之略載覧來章之述有嘉大義之存矧舊載於宗盟當復躬於忠訓宜念祖先之服益遵藩翰之儀使永無兵革之虞眾遂耕耘之樂自享多福以傳無窮

詔夏國主乞贖大藏經詔

詔夏國主省所奏請贖佛經一大藏籖牌經帙等欲乞特降睿防印造靈文以俟至時幸垂給賜所有舊例紙墨工直馬七十匹續具進上以聞事具悉大雄流教善利無方信土篤緣羣迷釋趣喜觀心於法境願繹理於祕文載省控陳所宜開允其請贖經文已指揮印經院印造嘉祐十一年正旦人到闗給付

賜夏國主乞工匠詔

詔夏國主省所奏蓋以番文素稀工巧變革衣冠之度全由制造之功欲就考工聊倩庶匠以聞事具悉紹固世封述修邦貢率我朝廷之化時廼祖父之規遽閱來章蓋無前比宜惇爾守難狥所陳自西平王以來無此陳請且宜循守舊規

賜夏國主今後表章如舊制稱賜姓詔

詔夏國主上旻降禍萬國纒哀恭馳遣使肅申慰禮情𨿽深於永慕事或易於舊聞維乃祖之稱藩有先朝之賜姓撫綏隆於君義親愛篤於人倫自再納於誓言亦具循於軌式忽形需奏靡固宗盟言念舉錯之違得非左右之惑宜存逺慮用廸前猷今後所上表章宜卻如舊

賜韓絳禦寒衣服詔

勅韓綘比將使指出防邊虞屬嵗景之向窮冒闗程之正邈埃塵薄於四野雪犯於重裘適懷徵鞅之勤特解禦衣之賜寵知加厚報欲圖深

賜夏國主中冬時服詔四道

詔夏國主愛景流空寒威厲物緬念西垂之守嗣推累世之忠飭使驛之於行頒冬裘之載燠益肩順節永報恩華今差某官賜中冬時服具如別錄至可領也賜夏國主農入場功虞歸澤賦逖念西陲之守肇迎北陸之寒馳遣使軺往頒恩篚旣安且吉宜厲而忠詔夏國主紹封西土述貢中邦眷塞路之阻遐方寒威之率厲爰命乘軺之使特頒在笥之衣玆示寵私以褒忠向

詔夏國主防遵朝矩愼守世封顧迅晷之易遷屬寒風之又至特命乘軺之使往頒在笥之衣尙體眷勤益昭忠瘁

賜夏國主乞買物詔

詔夏國主省所奏買襆頭防子並紅鞓腰帯襯等物件乞從今後凡有買賣特降指揮無令艱阻以聞事具悉善纂前修逖守西土通奏函於信介易服用於上都體乃馳誠勤於向化特從兪允用洽睠私已令管勾都亭西驛所依例収買應付

賜忠武軍節度使知河陽梁適避祖諱免恩命不允詔

勅國家優秉政之舊則禮莫與盛疇撫邊之勞則寵易爲丰眷大鹵之夙勤請三城之薦治加視上司之秩進疏舊許之封渙命班於大昕羣謀合於逺慮初聆制檢之曁遽逹讓函之來復推忠武之避𨿽逺嘉於美志然終答於成勳其往肅承以昭欽倚所乞宜不允

賜梁適乞換文資不允詔

勅卿早以傑材固嘗陪予廟堂之論矣今稍攖疾疢遽欲遷上忠武之節豈朕所以遇大臣之體哉矧河橋近藩非有邊之虞其專精神近醫藥以自扶持詩不云乎樂只君子遐不眉壽其庶矣夫所乞宜不允

賜知兗州梁適乞致仕不允詔

勅卿蚤繇碩望嘗乂近司逮紹履於至尊頗更臨於外服畫咨未接時論無虧奚絫疏於衰侵乃固蘄於謝去蹈仲尼之訓𨿽髙易退之懷聞傅說之書尢重有終之戒往安攸處毋拂予衷所乞宜不允

賜判延州程戡乞致仕第一表不允詔

勅卿昔嘗陪予議政於巖廊之上今年耆而徳隆朕益所加遇者也矧延川一道臨蕃戶之吭實賴卿鎭撫之何疑而上守邊之印以歸是薄朕忘舊故之臣而期以自髙也惟彊餐持神逺思疆事𨿽未能圖玉闗之復固已寛予西顧之憂所乞宜不允

賜程戡乞致仕第二表不允詔

勅卿向解政機卽臨邊隠然自重鬯國威於無垠折其未形有廟勝之前略肆予纂緒屢以引年如聞風力之彊足扞疆陲之事念綏逺俗終倚壯猷所乞宜不允

賜程戡乞致仕第三札子不允詔

勅延爲靈夏之吭而比年以來羗人弗譓數擾我邊氓方飭兵重屯以講廟勝之冊而卿總制在延爲日蓋久實賴威名以鎭守之乃數上書願還官職之事豈朕所望所乞宜不允

賜觀文殿大學士龎籍乞致仕第一表不允詔

勅朕聞唐虞之朝君臣上下秉心一徳烏爲間言之所移防是以聖賢始終榮華至今流問無窮卿稱冒丕徳嘗股肱於予躬𨿽爾身在外廼心無不在王室朕方咨於老成逺思二帝之治乃據經引年願上印韍以歸豈所望焉卿其輔養精神毋追髙一時以遺愛君及民之義爾尙宅爾常以永邦之茂命所乞宜不允

賜龎籍乞致仕第二表不允詔

勅夫禮髙年尊有徳三代之所以起治興道也矧嘗與朕共圖天下事而時所謂元老之臣朕敢輕其進退哉卿頃實相予秉義忠一勤勞夙夜厥功茂焉何感而上書願乞骸以歸者至於拳拳況今靡攖以官職之累其安以奉朝讜謀嘉猷匄以告朕之不逮若遺榮之事則所未聞所乞宜不允

賜觀文殿學士程戡乞致仕不允詔

勅夫士之難進則風節厲國之上賢則名噐尊蓋有主耳以至忘身老而不得謝事卿識量閎粹材謀敏彊與政七年盡忠一徳廼援經辭寵抗牘露豈陟降之厭勞抑防訾之惡直今以陪紳祕殿侍槖禁林且事佚而道益衝地淸而責靡至猶執謙挹以蘄退休𨿽懷拂世之髙恐負優賢之望勉祗予渥難狥爾陳所乞宜不允賜龍圖閣直學士知成都府趙抃治迹尢異奨諭詔

勅蜀逺在西南最要郡也朕患吏不能究宣徳澤以被於逺民故共擇守非慈良簡重者不以命之卿在蜀甫逾年而使者以其治迹尢異上於朝廷夫吏所以治民也能盡共治而民賴之豈不嘉汝乎

賜康州防禦使竇舜卿等賀皇太后皇后授冊進馬詔

勅朕鄕緣初郊畢講巨禮眷肅膺於寵寄遽列上於慶儀言念秪勤豈忘嘆曯

賜河陽三城節度使同中書門下平章事文彥博謝祫享加恩進馬詔

勅朕屬者涓辰上冬合祭太廟維明靈之顧徳首喆輔以均禧阻覲丹庭馳蹤逸轡傾輸之至嗟美不忘賜宣徽北院使知應天府王拱辰到任謝恩進馬詔

勅卿蚤班徽省出保畱京念飭駕以於行方頒條之在始特騖上閒之貢且修列鎭之儀載循忠輸靡忘褒曯賜端明殿學士禮部侍郎錢明逸轉官謝恩進馬詔

勅卿進繇大冊名在禁聨比更邊閫之符升貳禮卿之秩馳丹忠於魏闕貢逸馭於星閒載亮爾勤良深予嘆賜四方館使知相州曹偕賀南郊進馬詔

勅卿載勳之後奉寄於藩屬慶典之丕施飭貢儀而首及飛函表順置幾盈褒

賜防州觀察使劉渙賀祫享進馬詔

勅廼者孟冬之良合食太廟逮迎至景休气薦臻輸駿上閒形於慶牘遵修朝矩有尙予懷

賜賈昌朝文彥博宋庠李昭亮程戡各進乾元節上壽金酒噐並馬詔

勅卿中畱廟畫外布藩條罄輸忠瘁之深申祝壽祺之茂金陳禦府驥騖天閒參具貢章足形嘉惠

欽定四庫全書

華陽集卷二十

宋王珪撰制詞【詔】

賜保平軍節度使兼侍中賈昌朝謝明堂加恩進馬詔

勅曠禮之行載涓宗祀靈釐之委首錫輔臣方膺制檢之頒遽閱貢函之上重惟秪向屢集嘆休

賜鎭安軍節度使兼侍中賈昌朝謝祫享加恩進馬詔

勅卿業楙中階寄隆近屏屬太祠之峻事眷舊徳以均釐乃選上馳以將來牘載惟傾向良用嘆嘉

賜宣徽南院使程戡謝恩進馬詔

勅卿輟自內徽頒非常數方倚綏於絕塞首飭貢於上閒載省需章有嘉勤節

賜武成軍節度使知陳州李璋南郊謝恩進馬詔

勅朕比者謁欵上圓布釐羣位眷茂膺於藩寄爰飭上於貢儀防牘知勤撫懷增嘆

賜定國軍節度使梁適賀冬至進馬詔

勅卿望穆臺符寄隆邦翰慶天元之維吉歸時事於有司露奏形恭拊懷增嘆

賜給事中呂居簡轉官謝恩進馬詔

勅麟符刻玉奉寄畱都輯上嵗勞入拜靑權奇之貢食我天閒省牘照誠載深嘉尙

賜宰臣韓琦生日進馬詔二道

勅秋律之初金气已肅紀臺臣之誕慶將內府之賜儀遽披車府之封復上禦閒之駿重循忠向良集褒嘉勅卿望冠儒林材經皇業比辭上鉉之席往總北門之符屬誕彌之戒辰顧匪頒之有典煩致謝禮良增嘆懷賜定國軍節度使梁適謝祫享加恩進馬詔

勅大祫之禮朕所未行諏辰孟冬欽於太室竣祠推澤首被輔臣騖駿天閒良嘉忠向

賜彰信軍節度使同中書門下平章事李昭亮賀祫享進馬詔

勅屬者涓孟冬之吉合淸廟之祠孚格祖宗之靈翕均丞輔之福廼馳誠於北闕爰納貢於上閒載諒傾勤靡忘嘉嘆

賜夏國主賀大行皇帝乾元節進馬詔

詔夏國主邦禍上延宸逰永隔逖念世封之守夙持嵗貢之來寵有常規勵於素節

賜外任臣僚知陳州李璋進端午馬詔

勅卿夙練戈韜薦分方寄當浴蘭之令節爰騖駿於上閒載諒勤忠良深嘉曯

賜西京汝州祔葬皇親等茶藥詔

勅某同軌赴辰宗喪畢舉先原從卜孝慕何窮顧寒日於喬林冒重氛於徵陸爰將嘉賜俾輔至龢

賜宗室從信新婦並文安郡王等茶藥詔

勅從信新婦等哀奉仙輼肅安眞域方冒凝寒之載馳長陸之勞申念丹誠往頒渥命

賜大內永嘉郡夫人朱氏等茶藥詔

勅朱氏等宮車晚出仙寢俄成悲侍輦於昔防結望陵之終恨爰將嘉惠聊慰歸途

賜徳妃苗氏等茶藥詔

勅徳妃苗氏夙侍神駕甫安壽陵望丹蹕以長違奉玉衣而永戀寒威貫序愛景馳空均賜禦奩慰勤郊路賜保平軍節度使兼侍中判大名府賈昌朝赴闕茶藥詔

勅卿外易帥垣入趨召節適次神機之近正離伏暑之煩飭使驛之兼途致上奩之珍錫式推異禮以輔至和今差某官往防路賜卿茶藥具如別錄至可領也

賜判許州賈昌朝過闕朝見茶藥詔

勅昌朝易符便鎭駐節近郊眷行李之攸勤屬寒暄之未適宜推邦錫以導時休今差某官賜卿茶藥具如別錄至可領也

奨諭韓璹詔

勅中書門下省所奏具悉天天下之役常困吾民至使離饑寒而不能以自存豈朕爲民父母之意哉吾詔不勤而察民未深也今梓州路獨與興民之利而去其害欲加諸賞朕何愛焉觀執政之用心於朕豈有異乎韓璹等已降勅奨諭仍各賜絹二百匹余並依所奏施行故玆詔示想宜知悉

賜龍圖閣直學士知審刑院盧士宗斷絕奨諭詔四道

勅夫法令者治之具而非制治淸濁之原也朕傷時之薄徳不足以導民而至於用刑故選明察之官以審天下所上之獄諸疑者讞之而嵗亡逮系之淹書不云乎惟愼五刑以成三徳玆亦惟予一人之有慶也非爾孰能之仍依奏宣付史館

又勅夫上之教化未至而欲民日遷善而逺罪其何由哉今夫內置理官以讞平天下之獄一嵗之上系亡畱文非曰職事之舉邪章聞予聼嘉嘆久之

又勅刑罰所以輔治也以百姓未習於教化朕敢弛姦之防今爾廸於刑之中使天下系無所淹畱書不云乎哲人惟刑無疆之辭屬於五極咸中有慶予惟爾嘉之仍依奏宣付史館

又勅朕患天下吏用法之不平又因緣生姦所欲活則傅生議所欲防則予死比未嘗不惻然於中故以廷尉所上獄更命近臣其審克之視一嵗所決而亡畱系之苛𨿽未能造成康之隆然亦適於用刑之中輔民起治顧不汝嘉乎仍依奏宣付史館

賜翰林學士賈黯進宴羣玉殿詩奨諭詔

勅三聖之文祕在延閣朕乘聼政之豫詔近臣以觀之且陳鐘鼓豆觴之盛以娯乎太平卿與防詞禁材思丰華奏篇之來絕於羣唱省披者再式嘆式嘉

賜天章閣待制權知審刑院呂公著斷絕奨諭詔

勅夫古之用刑蓋所以期無刑也朕念哀元元離法者眾天下所上廷尉之獄又命官以審之庶防罰當而姦少止矣卿文學之臣副之政事能率其屬蔽斷無畱嘉嘆之懷曷維其已仍依奏付史館

賜樞宻使文彥博乞罷節度使公使錢奨諭詔

勅彥博省中書準樞宻院札子奏卿因進呈宗室公使錢文字嘗言樞宻使帯節度使不當例受公使錢今檢去年八月臣所奏札子上進伏望許從寢罷事朕日財萬防晨訪近輔而卿因錄先朝之奏艸載辭舊府之公錢乃謂在外則有犒軍師之常在內則無享賓寮之事顧敢受於私室願悉還於縣官朕惟徳盛者必約諸身計逺者必體於國故曾子輕楚人之富何慊義之所存汾陽佐蕃市之取眾謂忠之尢至勉從嘉舉重集褒懷所請已依故玆奨諭想宜知悉

賜天章閣待制權知審刑院孫固防絕奬諭詔

勅夫刑者本以助治也民之呶呶不能無過差而入於刑非艾決其所滯亭其所疑則刑將殘民而不可勝尙何治之足助乎卿雅以儒學進而典天下之刑讞而當情亡畱獄良有以應予欽愼之意也其於嘉美終日以之仍依奏宣付史館

賜龍圖閣直學士知審刑院錢象先斷絕奨諭詔二道

勅蓋聞唐虞之時畫衣冠而民不犯朕甚慕之今朕咨擇近臣以審夫天下之獄章上廷尉者讞之輙空𨿽未能仿古要之不僣用刑其亦庶防乎興言褒嘆不忘於懷仍依奏宣付史館

又勅夫立法明刑非以爲治蓋以禦暴嫚輔政教之所施也朕惟人之多辟比置羣吏申審克之制以參決其平卿持法詳明盡心乃事具獄之上奏讞悉空省閱之餘特深嘉尙仍依奏宣付史館

立皇子詔

人道親親王者之所先務也蓋二帝之隆治繇玆出朕甚慕之右衛大將軍嶽州團練使曙皇兄濮安懿王子猶朕之子也少鞠於宮中而聰智仁賢見於夙成日者選於宗子近籍命以治宗正之事使使者數至其第廼崇執謙退久不受命朕黙然有嘉焉朕防先帝遺徳奉承聖業罔敢失墜夫立愛之道自親者始固可以厚天下之風而上以嚴夫宗廟也其以曙爲皇子

皇太后付中書門下還政書

日者昊天不弔先帝上賓遽揚末命之言方結未亡之痛而皇帝踐祚之始銜哀過情忽傳詔於外廷請預聞於庶政載念承邦之重累申還辟之文皇衷未回羣聼猶鬰顧人子之誠𨿽至而國家之事靡安況日聼治朝躬發神明之斷出馳禁防眾聞輿馬之音百姓莫不交欣三靈以之薦祉吾嘗視前史之戒思絫聖之圖將退飭於母儀庸進彊於君徳從容房闥不亦美歟昨權同聼政事皇帝康復日如舊去嵗曽兩降手書還政輔臣等並於皇帝禦前納下今來聖躬已安好其軍國事更不同處分故玆示諭宜體至懷

戒諭夏國主詔

維乃祖考克有西土世爲漢藩輔今爾弗蹈於前烈廼竊署重爵以奉幣於朝方邊吏拒還乃復稽畱境上不及廷見之期洎朕親防貢函而僣我王命實如所聞朕疑風俗荒逺未逹朝廷之儀𨿽然棄信慢常誼不可長其務思先世之約以保綏於斯民毋忽是圖以姦我有邦之罰今後所差使人卽不得僣儗

賜光祿卿知濟州楊申訓兵有法奨諭詔

勅楊申近抽到武衛忠果兩指揮於前引呈軍等異事兵法曰卒不可用以其將予敵也朕患諸道之兵簡練之不精乃親閱戰士於庭而京東之兵頗知戰而有勇然其所以簡練之法不在主吏乎朕甚嘉之

賜參知政事歐陽修生日禮物詔

勅炎律䢐威髙閭畜慶誕生賢徳來輔聖圖將嘉賜於舊儀助蕃釐於今旦眷言忠碩式是倚毗

賜皇子曙免恩命第二表不允詔

勅皇子曙省所再上表乞還寵命防降詔不允者未遂私誠莫遑寜處敢污斧鉞再布腹心伏以黜幽闇而陞昭明考功能而定爵位朝廷所以砥礪天下而天下之士得以重輕朝廷是深可戒懼而畏惕者也惟陛下聖明旣已子臣而防臣愚戇旣已父陛下矣則當教之使知正道豈可私之使竊天官況藩宣重大之任禦侮雄權臣實無狀不知優寵之所自蓋陛下徒私小臣而忽天下之儀使賢不肖無所勸沮臣曷敢以爲榮而致於私親之過哉所有誥勅不敢祗受早賜寢停事具悉昔周之建國必先同姓之盟況予父子之愛乎夫爵祿者朝廷之公噐也朕旣外隆以賢又內篤以親而公天下非爲私也今命書之下絫牘固辭豈副予親親之意所乞宜不允令便授誥勅故玆詔示想宜知悉

賜皇子曙免恩命第三表不允詔

朕惟先王治國之法必繇近者始故申父子之至恩則天下歡然以相愛也今爾奉書者三謂爵命之不可私朕固嘗咨於政事之臣未以爲過寵也且予貴爲人上而能不福女乎𨿽欲勉從嘉意良不可得所乞宜不允今便授誥勅故玆詔示想宜知悉

仁宗遺詔

詔內外文武百寮等朕只承大統夙夜孜孜常懼匪涼不足以承祖宗之鴻烈然兵民休靖底於丕平顧朕何徳以堪之乃自春以來積勤爽豫今至大漸恐不得負扆以見羣臣皇子曙以天性之愛朝夕寢門未始少懈況聰知明睿朕素有承嗣之托夫豈不順天人之望哉可於柩前卽皇帝位皇后以坤儀之尊左右朕躬慈仁端順聞於天下宜尊皇后爲皇太后一應諸軍賞給並取嗣君處分喪服以日易月山陵制度務從儉約在外羣臣止於本處舉哀不得擅離治所成服三日而除一應緣邊州鎭皆以金革從事不用舉哀於戱死生之際維聖賢爲能逹其歸矧天之寶命不墜於我有邦更賴文武列辟輔其不逮朕何慊焉主者施行

欽定四庫全書

華陽集卷二十一

宋王珪撰制詞【詔】

賜使相判鄆州曹佾赴闕詔

勅卿承累世之貴出外家之賢自奉寄於藩符且薦更於嵗筦長樂之愛豈無弟兄之懷況元舅之歸是亦文武之憲宜膺迅召式竚嘉猷詔到日卿可交割職分公事與轉運使或提防刑獄兼權管勾訖發來赴闕賜宣徽北院使知鄆州曹佾到任謝恩進馬詔

勅卿地聨中姻心嘉外劇畱半符於上國擁六纛於東藩初布治條遽馳貢禮載惟傾鄕靡忘嘆嘉

賜翰林侍讀學士知汝州劉敞賀登寶位進馬詔

勅朕誕膺靈命首發慶條有嘉禁從之防爰飭上馳之貢省章知順仄席不忘

賜安武軍節度使宣徽南院使程戡赴闕茶藥詔

勅卿內均政倚外撫邊衝適擁節以遄歸正涉春之餘凜載念長途之騖豈無彌日之勞宜被寵頒用資珍輔賜端明殿學士知河南府王拱辰免恩命不允詔

勅卿夙揚瓌望徧履顯途比勞西戍之師宜主別都之籥大用猶屈至懷益衝維洛邑天下之中秋官文昌之貴蓋地重則君倚異秩峻則民瞻崇屬在兼材亶亡間論方賴保釐之舊豈煩悃愊之陳往安而居當體予遇所乞宜不允

賜判河南府文彥博乞罷使相第一表不允詔

勅乃孟夏壬寅以成徳之節左揆之章命爾以太原之行朕惟卿有奉親之難故攺釐西都又聽以還加秩之拜猶俯而未安也願得舊鎭以領之吁何其辭避之至也夫爵祿者天下之砥石誠所以礪世也朕於卿惟恐弗及焉所乞宜不允

賜文彥博乞罷使相第二表不允詔

勅卿早負大名嘗更重任自罹憂之去位逮終制以還朝儀形未親寤寐如渇奚再形於封奏欲過避於寵榮矧文武之舊臣有忠孝之髙節往只茂冊入告嘉猷所乞宜不允

賜判延州程戡乞退不允詔

勅卿頃在先朝嘗更二府自出守於邊寄顧薦易於年陰而賊態靡常寖生狂忽之患方隅多士久借鎭綏之謀乃於此時欲去其位𨿽亮昔陳之悃且非素竚之懷所乞宜不允

賜檢校太尉兼侍中曹佾免恩命第二札子不允詔

勅朕纂祖之休顧義爲天下重防民以化知孝於人道先故懽然有恩以交乎中必渙然有文以施乎外毎懷慈壽不報之徳且旌武恵多賢之祥適告大廷之書而有僚之聽靡不合非假三牲之養而四海之風何以形維是定謀良難固避所辭宜不允

賜宣徽北院使保靜軍節度使曹佾乞邊任不允詔

勅夫祿元勳者必褒其後托外戚者必榮其家積有通規亶亡過寵卿履髙華之序抗忠義之懷屢形囊封願試邊瑣然矜功名者誠昔人所慕蓋保富貴者亦當時所難矧屬邦國之熙曽無疆事之警宜畱宻侍益導嘉猷𨿽髙乃誠莫狥玆舉所乞宜不允

賜保平軍節度使同中書門下平章事判鄆州曹佾免恩命不允詔

勅朕夙承慈訓祗遹丕圖有懷外戚之良矧出元勲之裔名秩未稱予心慊然適登命於臺司尙倚綏於東土忽覩需奏蘄避寵章蓋葉僉謀所宜欽受所乞宜不允賜外任臣僚王拱辰等賀寶位進馬詔

勅卿早分邦寄具帥朝彞肆予涖祚之初爰有旅廷之貢載循順節曷弭褒懷

賜使相判許州張升乞致仕第一表不允詔

勅卿向秉政幾屢辭顯重自均藩寄甫便燕私奚爲上牘之來重有遺榮之舉且陳諸止足𨿽慕昔賢之髙然稽之典型孰如元老之輔勉綏吉履終憲惇言所乞宜不允

賜張升乞致仕第二表不允詔

勅卿早以碩望列於輔臣比睠年徳之髙聽解樞機之務旣優以陪藩之寄又寵以臺鉞之行嵗月未逾封章疊至況庭亡滯訟足資臥閣之閒而地在故鄕不爲衣錦之樂髙情𨿽至舊政寧忘所乞宜不允

賜張升乞致仕第三表不允詔

勅卿孤風少附耆徳益明自辭柄府之勤適就陪藩之佚徒念山川之間毎極思賢之懷顧日月未逾奚爲謝事之請𨿽屢形於指諭靡具體於睠求誰如將相之榮更防於故里終及京師之福以望於老成申繹舊勞難諭嘉退所乞宜不允

賜張升乞致仕第四表不允詔

勅夫經逺務者須舊徳濟大忠者忽細圖眷言黃髮之良方就朱轓之逸謝權鈞軸況與俗之自髙請老邱園猶上書之不已𨿽迹風懷之厲頗申指諭之煩似未深體國之思何不滿對時之望往卽安服居毋費辭所乞宜不允

賜樞宻使張升乞致仕第一表不允詔

勅朕觀前代求治之主固有屈已以就詢黃髮之言矧舊惟共政之臣年耆而徳茂此朕朝以丐所告而夕以圗所補也卿進更柄府勤勞五年乃自春以來引疾杜門介然有歸老之請朕念卿忠瘁之深形於顏色𨿽欲嘉遂髙衝顧不以國事爲重虖勉服於位其體朕素以祈竚卿之意所乞宜不允

賜張升乞致仕第一札子不允詔

勅北極之躔筦於神務二枋之府倚以老成矧文考之夙咨顧衝人之初政引年遽去則體國之義微省牘將從則遇賢之禮薄𨿽陳六不可之畫蓋有兩未安之懷勉自嗇綏庶符委竚所乞宜不允

賜判許州張升乞致仕第一札子不允詔

勅夫君子之行已也要得進退之時故二帝之朝有合慮之賢無去位之老朕初卽天下思與忠碩之臣而共治之豈卿欲退之時哉其近醫藥専精神以自扶持若乃杜門聽命朕何望焉所乞宜不允

賜鎭海軍節度使同中書門下平章事富弼生日進馬詔二道

勅朕肇臨大統欣矚邇僚紀慶誕之嘉辰推寵朌於舊式載披謝牘彌諒勤衷

勅卿比膺朝檢外領藩符極存闕之深思防貢庭之舊式載循藎節良積褒懷

賜鎭海軍節度使同中書門下平章事判河陽富弼進壽聖節上壽金酒器並馬詔

勅春發嵗華宵凝月朏載歷感樞之序首陳薦斚之儀言念傾勤靡忘嘆矚

賜夏國主賀壽聖節進馬詔

詔夏國主方春首祚維月生明適臨載誕之辰申祝無疆之歷慶函爰上方貢是陳緬念忠勤舉深嘉奨

賜夏國主賀正旦進馬駞詔

詔夏國主淑律開年芳風被物世善守封之固嵗膺頒朔之祥修時貢之是歸向邦風之有益載惟勤節良起嘆懷

賜判許州張升進南郊慶成詩奨諭詔

勅朕乃者飭精於郊以見上帝秉徳在位有來羣臣眷言舊政之良適寄近符之守迹𨿽畱滯莫陪盛禮之趨義切揄揚遂唘永歌之作載惟忠至尢極褒稱

賜從靈駕皇親東平郡王允弼等茶藥詔

勅卿防神駕之遊宅鼎郊之兆執龍輴之素紼従玉帳之容衣沈露起於山河寒暉薄於原下有懷哀瘁爰致恩頒

賜夏國主令發遣熟戶仍不得侵踐地詔

詔夏國主朕修文徳所以懷逺人之安戢威武所以廣諸夏之福豈欲爲邊生患與眾興勞今據逐路經略司奏自嘉祐七年春至今秋以來夏國人騎或脇略近邊熟戶或侵踐當界民疇或假以金錢購亡命之卒或誑以官爵誘無圖之夫爲日滋深爲害未巳朕新膺大統奄宅中區旣思輯藩臣之和又將杜邊事之漸按西平之舊則參慶曆之再盟未肩祖父之忠頗忽朝廷之制緬懷裔土久慕化風豈委任之失人致講陳之非計夫享盛福者莫如躬徳義蹈後艱者靡不繇僭狂勉循至言庶保先約其前後招脇過熟戶並須盡底發遣過界仍令後人不得信縦人騎侵踐漢地致射傷人命及潛購下第舉人與逃背軍卒等所有逐次邊奏因依已具別錄

賜皇長子穎王頊乞班在允初下不允詔

省所上表具悉孟軻亦云爵爲天下之通貴漢家之制王乃皇子之近封𨿽骨肉本無至恩然朝廷著之定位矧予上嗣之愛方爾外傅之從趣駕旣行而馳道未窮鳴雞適旦而寢門已至自進疏於方社數推序於宗藩當識先民之大方以傳西京之故事蓋位不同者禮異名不正則事違豈君父之獨親亦臣子之明分往班天秩思楙賢猷所乞宜不允故玆詔示想宜知悉

賜皇子穎王頊乞班在富弼允弼允良下不允詔

省所上表事具悉夫廣封建者所以大京師之輔正班秩者所以尊朝廷之儀豈有享髙爵而處後陳不可緣私恩而撓公法蓋親親者愛本於族貴貴者體近於君宜略防章往祗定著所乞宜不允故玆詔示想宜知悉賜皇伯允弼皇叔允良允初特免常朝五日一赴起居詔

勅夫尊尊親親人道之極也有若伯父保有賢徳以藩屏於王家朕新承大統思廣骨肉之恩以風天下匪尊遇之何以見愛乎其免常朝毎五日一赴起居

賜皇后髙氏答詔

勅皇后髙氏朕以長至之序大旅於郊至音繹和精志孚盡肆上儀之丕就繄內治之素勤淸蹕初還慶函首及載循謙豫良集嘆稱

賜判大名府賈昌朝乞辭陵不允詔

勅昌朝省所上表今者靈輿唘行虞祭有日伏望許臣暫交割府事便路詣永昭陵奉辭梓宮卻回本任陳乞事具悉七月之初靈輴將禦三川之下寶劍空畱眷言同徳之良實契先朝之遇愴懷恩於舊幄思灑奠於新郊然以領一道之麾符控北方之襟帶正倚坐綏之策莫循來赴之情所乞宜不允

賜宰臣韓琦免恩命不允手詔

省所上札子陳避司空兼侍中事具悉先帝不以菲涼使主宗廟而卿承顧命定大冊諸臣未有以先之也朕方推恩天下而於一二股肱之臣蓋亦考尋故事而甄序之卿乃過陳悃愊至於再三夫輔立兩朝而功不獲報豈朕所以褒賢錄徳之意哉且稽祥符之制則遷官恐未爲過比干興之除則兼職猶不加厚卿何疑而固辭今朕初臨大政而將使命反如汗丞相豈不爲朝廷惜哉所辭宜不允仍令貼麻依舊封魏國公付韓琦

賜韓琦乞退第二札子不允詔

勅蓋聞二帝之時君臣相與始終輯大治享大榮以施諸亡窮朕甚慕之日者先帝不以菲徳使奉宗廟之祀而丞相嘗與定大策矣今與朕共濟之可乎君奭之戒曰罔不能厥初惟其終卿其申念之往恭用治毋斁所乞宜不允

賜韓琦乞退第三札子不允詔

勅昔帝舜嗣位猶戒一日萬幾之難髙宗宅憂以聽三年冡宰之治顧予甫膺聖序夙夜敢遑實賴輔臣左右以濟惟卿之計罔有弗交何嫌疑而上書欲逡巡而去位且馮拯嘗受眞宗之托然疾乃聽辭張升亦承文考之遺𨿽老不得謝矧卿賦有康寧之徳未及風力之衰與其退營便安之私孰若進敷美利之澤七頒詔諭豈不予從所乞宜不允

賜樞宻使文彥博免恩命不允手詔

省所累上札子奏乞罷左僕射恩命事具悉朕賴祖宗之靈獲保大業體天地之徳遂澤多方而卿適擁天下之樞與定禁中之冊逮猷告於列位蓋體循於舊彞罔羣言之弗同敢髙爵之是愛矧仁廟不忘乎河北之難先朝嘗稱有王佐之才尙懼尊禮之未昭何徇謙沖之靡巳且西雍節制之拜旣以外更而文昌端揆之名蓋還前命理無可避寵實爲宜所辭宜不允

賜樞宻使文彥博免恩命第一札子不允詔

勅卿於藩之行去國未幾方趣還於帥鉞俾進翼於神機何剡牘之遽來欲辭權而自逺矧羌祲起勾防之水邊氓思短後之衣日竚勝謀宜蠲衝節所乞宜不允

賜文彥博免恩命第二札子不允詔

勅王者量才而授官君子審能而當位故任重者被責大徳厚者防爵尊矧卿昔在先朝嘗居上宰方邊隅多事旣仗以旄鉞之行及左右虛賢又委以樞機之政且功趨時者不可失名適分者不可辭式佇遄歸以符素曯所乞宜不允

賜文彥博免兼侍中札子不允詔

勅朕遇二府之意隆矣蓋左調陰陽右鎭四夷皆宰相之任也今召用卿而猶恐恩禮之未稱乃欲上還納言之官豈朕意哉往卽乃服毋廢予之前訓所乞宜不允賜起復冠軍大將軍左金吾衛上將軍員外置同正員依前成徳軍節度使同中書門下平章事判河南府文彥博免恩命第一表不允詔

勅卿位履將相不幸有喪親之憂朕用故事以哭踴之卒而復位於常乃創鉅之情執禮而不可奪朕亦遭家不造不能行髙宗諒陰之事顧已薄哉夫與國者忠之至顯親者孝之大忍私狥義可不勉乎所乞宜不允

賜使相判亳州宋庠乞致仕不允詔

勅朕惕守基序歷日未深勤思俊賢輔巳不逮載省披於藩奏願退老於家傳矧先帝大臣徳望光美淮南近服民風樂閒至若沴雨乘秋良疇變野朕不能引咎而塞異卿乃欲緣災而退身𨿽諒乃誠匪安予倚所乞宜不允

賜觀文殿學士孫抃乞致仕不允詔

勅卿早事先朝嘗更二府道逾久而彌篤年未至而請休𨿽懷絕俗之風豈厭遇賢之禮往綏多祉來告嘉猷所乞宜不允

賜富弼免恩命第二札子不允詔

勅先帝不以菲涼使臨士民之上且褒功錄徳蓋朕之先務也維卿曩以建嗣之冊上於先朝方朕踐祚之初乃銜卹去位而恩弗與焉夫履股肱之任陳社稷之計而功不獲報豈所以勸天下哉並遷之命其勉承之所乞宜不允

賜判亳州富弼乞罷使相第一表不允詔

勅朕初臨丕基首選大吏方勞精而共務忽引疾以屢辭去𨿽逾於嵗年念不捨於朝夕適覽奏函之蔇又將使衮之還且重祿所以賦上賢樂羣所以優舊徳宜收曲慮終保髙名所乞宜不允

賜山陵行事官屯田郎中郎潔等茶藥詔

勅汝祗防靈輿肇新神域眷夙宵之勤事均霜露之感懷宜有寵頒以綏衝履

賜山陵使宰臣韓琦茶藥詔

勅卿神輿卽路總使先期陵土復宮庀司終事泣橋山之冠劍犯畢陌之埃塵宜被寵頒用資和嗇

賜大遼皇帝弔慰大使茶藥詔

勅某使傳兼途適寧郡捨慰函惇好靡後鄰哀顧馳邊驛之長言涉暑威之熾特頒靈劑用輔衝襟

賜祭奠大行皇帝副使茶藥詔

勅卿介聨賔範嗣講鄰和馳信節於星驂來奠樽於玉几炎威勃潏行道逶迆均賜上奩紓勞近驛

賜大遼皇帝賀正旦大使茶藥詔

勅卿修和鄰契防慶春元顧偃薄於寒威宜輔綏於靈气爰將嘉錫庸奬至釐

賜賀正旦副使茶藥詔

勅卿參馳使傳薦講鄰歡屬冬籥之正嚴顧徵途之多勩宜申嘉恵用輔至和

賜大遼皇帝賀正旦大使茶藥詔

勅某嗣更嵗歷祗達朝言將拭玉以展儀正防霜而在道顧馳驅之靡止諒調適之難中有腆於頒惟和是嗇

賜契丹皇帝弔慰大使茶藥詔

勅某遘國鉅哀方遵喪節承邦永好遽置慰函溽暑禦辰修途勞轡宜蕃珍錫以輔至和

賜弔慰副使茶藥詔

勅卿與介使儀初聞鄰卹受君言而夙駕修邦慰以如期炎歊正煩行邁靡止宜推賜式往輔時休

賜契丹皇太后弔慰大使茶藥詔

勅某比遘國凶旋馳鄰告申有經之弔禮及在疚之哀懷炎禦流空飛旃在道宜資調適且厚睠存

賜弔慰副使茶藥詔

勅卿肅參使選遐致鄰音介信傳之遄徵及欑宮之永慕暑威煩溽塞路阻長載惟衝冒之勤宜有綏調之助賜契丹皇太后祭奠大行皇帝大使茶藥詔

勅某鐘釁上旻遏音四海夙講鄰疆之契遽將禮賵之歸暑气郁興徵途長騖蠲煩輔疾宜有寵頒

賜契丹皇帝賀壽聖節大使茶藥詔

勅某誕節紀春使華乘隰通鄰函之永好勤塞路之遐徵申念夙勞宜膺寵賚

賜賀壽聖節副使茶藥詔

勅卿榮貳使華協通鄰睦屬祁寒之晚候冒修陸以遄徵宜服寵頒用資和嗇

賜契丹皇太后賀壽聖節大使茶藥詔

勅卿誕祥紀節鄰聘將儀遵使驛於長途彌徵驂於近堞芳芽靈劑式厚於頒

賜賀壽聖節副使茶藥詔

勅卿將靈寶之和趨誕祥之防歷塞亭之長道驚嵗筦之殘陰禮有常頒念申永好

賜契丹皇帝賀登寶位大使茶藥詔

勅卿選馳使節慶纘休期載勤夙駕之徵言涉半塗之候桐錄之種建谿之英並助遵調且紓行邁

賜賀登寶位副使茶藥詔

勅卿夙將信獘參駕封車屬膺皇歷之新來致寶鄰之問金飇振響鱗隰飛華宜有寵頒用扶衝履

賜使相曹佾生日禮物詔四道

勅卿出元勲之緒推外戚之賢屬慶誕之初辰有寵頒之舊式玆爲異數以助多祥

勅卿位冠英貂望尊戚苑屬誕彌之嘉序有慶賚之彞儀玆寵近聨以綏多祉

勅卿望隆外戚位貫中臺紀誕慶於嘉辰將賜儀於上府以續勲門之祉以資燕席之華式是寵私蓋優賢舊勅朕尊防羣乂寵加近臣矧推外戚之賢實預中階之列髙門積厚季夏紀生爰將詔檢之頒用續私楹之慶

賜樞宻使張升生日禮物詔

勅五行之粹是生上賢萬事之幾屬在元老南訛紀序六射協辰爰有寵頒以將禮遇

賜夏國主賀登寶位進方物詔

詔夏國主朕惕奉聖謀丕膺皇統眷守封於西土勤述職於中邦宜有匪頒式將倚遇

賜司農卿知滑州馬尋賀皇子加恩進絹詔

勅比以旌賢上嗣疏爵近封防列土之飛章充大庭而備用有懷欽藎良積褒嘉

賜外任臣寮馬尋等進賀壽聖節絹詔

勅卿茂服朝聨肅祗邦委屬元春之令序紀誕日之休符列上慶函旅陳珍貢載循忠鄕良集寵嘉

賜諸路賀封東陽郡王進絹詔

勅朕崇建藩屏保疆京師眷言守土之臣旅上充庭之貢勤誠所向嘉矚良深

賜外任臣寮呂溱等進賀壽聖節絹詔

勅月朏迎年皇極感節睠肅膺於邦委能逺效於庭輸率守彌恭興言增嘆

賜太子賓客知相州趙良規賀封潁王進絹詔

勅朕丕宅皇猷茂封嫡藩眷分守於郡符遽旅陳於邦貢永言欽嘆曷弭於懷

賜成徳軍節度使同中書門下平章事判河南府文彥博赴闕朝見後赴任詔

勅卿以咸徳之良有同體之愛自遭家之大故已去位之三年旣從日月之除可復朝廷之事𨿽仍外寄且佇來朝令朝見後赴任

賜資政殿學士知河中府孫沔免恩命第一表不允詔

勅卿早事先朝嘗更二府材匪難而弗濟年未至而遽休朕甫宅丕圖有懷夙艾特起林泉之逸就朌章組之華儀形未親封奏來上夫圖功名者蓋賢人之事識捲舒者亦君子之宜往勵壯猷尙欽寵遇所乞宜不允

賜孫沔免恩命第一札子不允詔

勅朕疾世競名則嘉彼遺榮之士因時用武則思夫制勝之臣卿被遇先朝嘗任大事歸休故里已蹈髙風屬興疆場之虞遂還官職之舊夫惟過執於防節孰若進圖於茂勲其免受書撫我西略所乞宜不允

賜觀文殿學士知慶州孫沔免恩命不允詔

勅朕觀先帝時卿毎有除命則逡巡固辭又年未及老而上還君事可謂有難進之風矣今人跳梁朕特起卿屬以疆垂之虞非若平日之可辭也夫退而惇厲風俗進而圖立事功不亦偉哉所乞宜不允

賜皇伯東平郡王判大宗正司允弼免行事允詔

勅國家卜天正之吉修郊見之儀將命親賢之臣肆陪祼薦之事粵予伯父以老自辭朕顧於骨肉之恩尙恐弗至維是夙夜之祀豈不爲勞宜遂便安以稱尊禮所乞宜允

賜皇伯集慶軍節度使同中書門下平章事宗諤乞罷赴中書禮上允詔

勅自昔公卿大夫各率其屬以聽於有司國朝宗室之制𨿽位公卿而不領以事然受命之日猶一至府以班見百寮維我伯父旣位公相矣乃不敢以故事自處之失徳尊而不忘其禮寵至而愈下其心朕𨿽拒之可乎宜依所乞

賜美人董氏免恩命回授與父安允詔

勅美人董氏夫事君辭寵者徳之嘉報親崇養者孝之至矧本處房闥來儀掖庭屬辭慶於穠華因進階於顯綴遽謄累牘深露柔衷願均乃父之恩共美玆辰之遇實嬪闈之休範將史筦之良書載省退衝亦用嗟允所乞宜允

賜樞宻使富弼免恩命第一札子不允詔

朕卽位以來惟是一二共政之臣勤勞夙夜以乂於王家朕敢有爵賞之愛乎卿以悃愊自陳至於五六謂錄小勞不若報大恩鴻惟仁宗皇帝欲報之徳昊天罔極皇太后子育朕身朕方以天下之養以承顏於朝夕矧敢曰養之至乎今旣勉朕以事親之道乃拒君命而不受豈其言之盭邪夫命下而反猶反汗也朕初政而下反汗之命何以視天下哉所乞宜不允

賜樞宻使富弼乞外郡第一札子不允詔

勅朕承九五之尊禦億兆之眾日有萬幾之務咨於二柄之臣而卿偶疾家居露章朝聽欲避繁機之委將圖便郡之行且蹈直道者不可輕去就之分往綏衝履來告嘉言所乞宜不允

賜富弼乞外郡第二札子不允詔

勅卿舊徳之良先帝所遺邁羣材而奮用更二府之倚成比違嗇養之和旋被康寧之福方仄席以是念忽請藩而自陳賜告於家況有漢庭之優令永弼乃後亦惟周臣之一心勉輔粹神尙綏顯服所乞宜不允仍斷來章

賜宰臣富弼乞外任不允手詔

省所上札子願解機政乞假麾符事具悉夫願治之主固欲擇士臯防之倫有道之臣亦將致君唐虞之上故揆策圖事聚精防神合若金石之堅舉無毫髮之間朕緬循前聖登相舊人誠罔有不及禮罔有不至而輔政未幾引疾屢辭予有經理萬物之心而不得舒予有飭修百度之志而不得發退自念此將何望焉𨿽懷君子三去之髙頗繆二人同心之利且奉藩於外亦已厭黽勉之勞然論道於中豈不閒優防之望毋専衝守終仰丕成所乞宜不允仍斷來章如心气未寧且輔近醫藥不須更求郡以體朕眷注之意付富弼

賜起復宰臣富弼赴闕詔

勅卿夫宰相者所以與朕調豫陰陽鎭撫四夷顧天下之務日亡不聽者觀漢唐之際最爲盛平然秉政之臣未有致位終喪之事矧今勞思巖廊之上而圖治之不給哉卿遭艱以來乃累詔未起朕惟篤君臣者莫大乎義則可以斷恩顯父母者必揚其名則可以稱孝卿其抑余哀迪大節以終恵子無窮之休所乞宜不允依累降詔書乘逓馬疾速發來赴闕故玆詔示想宜知悉

賜樞宻使富弼赴闕詔

勅卿材徳之粹名世而生昔在先朝實登上宰銜憂去位日月旣除末予衝人嗣膺大歷聿懷元老共濟厥圖還冠樞臣左右同體已降制命除卿樞宻使特進檢校太師行禮部尙書同中書門下平章事令乘逓馬疾速發來赴闕

欽定四庫全書

華陽集卷二十二

宋王珪撰制詞【詔】

賜武康軍節度使知相州李端願赴闕詔

勅卿參華戚苑奉寄侯藩載惟問俗之勞得亡存闕之念宜往傳於迅召佇還對於嘉謀屬在睠懷尢深馳想宜交割職分公事與以次官員權管勾訖乘逓馬疾速發來赴闕

賜臺諫官詔

勅某等樞宻本兵之府也在祖宗時固嘗得勲勞親信之武臣而參用之日者先帝用郭逵蓋有意乎此也今臺諫官爭言逵不宜在執政之地朕甞熟復於懷以一言之譽進之以一言之毀退之豈朝廷篤於用人之意邪至引徳宗之黜裳衮憲宗之貶韋執誼豈不傷先帝知人之明使朕亦踧踖而靡安也夫言而不濶於情體諸朝廷之宜而易行朕何憚而不從毋爲徒紛紛也其審朕言毋忽故玆詔示想宜知悉

賜外任臣寮呂居簡等進賀壽聖節功徳疏詔

勅气婉開年慶臨誕序乃眷邦符之守有嚴佛事之修披省之餘嘉媿何已

賜美人董氏免恩命不允詔

勅美人董氏朕卽教化之原蓋治由近起推統紀之重則寵靡內崇維爾法度有嫻言容靖順早與漢庭之選嗣開沁水之祥況居念憂勤進無私詖宜陞華於服位且旌淑於宮房望自眾嘉恩非獨侈何懷謙之厚竟抗牘以辭方彤筦之承宸巳紫書之下省往儀爾列毋怫予聞所乞宜不允

賜判大名府賈昌朝乞罷使相第一表不允詔

勅夫外經皇邑均神奧於邦中北帶洪河極形勝於天下畱朱門之別筦倚玉鉉之前良況民思惠愛之深敵識威聲之舊告謨列位寵以答功厲節當朝義無廢禮顧重守方之寄猶輕易鎭之名還總帥權趣只廷渙所乞宜不允

賜賈昌朝乞罷使相第二表不允詔

勅夫謀在廊廟中以仰於丕誠職於藩宣外以穆於至化交爲王室之倚參重臣鄰之欽按舊府於北邊崇別都之一防適委官符之守薦煩齋鉞之行顧威重足以服戎心惠綏足以裕民力載稽夙望允契僉言旣敷號以旌勤廼繼章而露悃蓋懷經世之才者處難就佚存許國之義者動思圖庸當厲壯猷往只定命所乞宜不允

賜賈昌朝乞罷使相第三表不允詔

勅朕猥以躬新承聖緒𨿽日念艱難之大業猶未識輔弼之舊臣矧北道當戎馬之衝別京主筦籥之重臨機制勝旣倚之勁謀美俗流風亦申夫茂績遽願還於相紱且蘄解於邊符豈未遑體貌之儀將自饜官職之事露章三至良用憮然所乞宜不允

賜賈昌朝乞罷使相第四表不允詔

勅夫狥大節者不謀其身膺大名者必澤乎世眷言舊徳契我先朝入登三世之臣出長萬夫之政載淸淨於邦畫布中和於民聲乃越月以來奉章數至且擁旄北道方資誓國之靈而還節上臺難議易藩之命詔音比下毋或重陳所乞宜不允

賜賈昌朝乞罷使相第五表不允詔

勅卿被知先朝更枋二府給符居守雅聞善績之凝賜節來朝屢告嘉言之益方就安於輔郡乃還上於將旄𨿽髙避寵之懷未究尊賢之體所乞宜不允

賜使相判大名府韓琦條畫河北利害詔

勅自北道休偃兵事垂七十載而人情恬於安佚武備弛於因循養兵𨿽多而未練畜馬𨿽眾而未精繕修城壘而未盡完固簡閱器械而未盡犀利加以隄防決壊溝洫湮廢賦斂不節徭役無時民力困於累年軍儲匱於列郡此使朕不得不以邊爲憂也夫謀不必勝安有可恃之勢事不素具曷待非常之虞卿總制方陲舉精防慮在興廢而補敝務經逺而適時至於軍政之弛張將吏之能否出入之險易守禦之利害皆可宻爲條畫以聞

賜判大名府韓琦爲水災撫輯河北詔

勅大河之北嵗比不登又有水溢地震之災方春東作民益不聊生擕老幼棄田廬日流徙於道朕甚閔之豈役煩斂重而吏莫之省邪將姦人乘此災變而動之也朕中夜以興爲之慘怛不安前日徙卿以鎭大名者非有意於此乎其經制之方已聽便宜從事若有可以佐吾民者宜帥意逺思爲朕撫輯而賑全之毋使浚民以重民困也

賜守司徒兼侍中判相州韓琦赴闕召見後赴任詔

勅卿向避政幾往綏邊薦防奏函之蔇願紆卿紱之歸已徇素懷且優碩輔興念勳勞之舊靡勝閒燕之私可赴闕朝見訖之任

賜判大名府韓琦便宜從事手詔

省所上札子辭判大名府事具悉朕比以大河之北水患相仍又去年地震不已城壁室廬葺而復隳變孰甚焉朕然有封場之虞深思得人以鎭撫一方卿舊政之臣維是國家休戚之均故前遣使者以諭屬卿之指庶幾莫或予違今乃以去鄕閭攖疾患爲辭豈朕所望焉且抱大忠者固常戀於本朝緼閎略者誠匪安於散地其勉精持神易轅而之藩毋使朕終厪於北顧也已除卿判大名府河北路安撫使仍聽便宜從事苟朝廷有可應副朕當力爲主張今差入內東頭供奉官勾當禦藥院李舜舉賫勅賜卿卽宜祗受便發赴任以副朕意付韓琦

賜宰臣韓琦乞退第三表不允詔

勅夫士之砥名行蒙寵祿者豈徒致主唐虞之上亦欲厠身稷契之列故時至則遂行道行則勿休也今卿名蓋於四海功施於三朝乃曲狥自滿之戒繼陳欲去之辭使朕朝念而皇皇夕思而耿耿也矧賜書之數下益上牘之靡回且天子之令惡於煩大臣之舉惡於輕朕言已孚其起安位所乞宜不允

賜鎭安武勝等軍節度使守司徒兼侍中判相州韓琦免恩命不允詔

勅朝廷之設名器所以待天下士之賢兩鎭節度使𨿽未嘗除非有所愛誠有以待之也今卿歷相三朝功烈休顯抗言引去朕慊然有不足於心推求恩禮惟恐遇卿之薄也夫冠四輔之位於內領兩使之節於外顧其勢孰重孰輕哉尙何辭焉所辭宜不允

賜楚國大長公主等詔

勅楚國大長公主朕躬卽崇丘只見上帝乘一陽之孳物飭百執以錯儀適涓釐事之成遽有慶函之上申玩嘉意良深嘆懷

賜端明殿學士知大名府王拱辰免恩命不允詔

勅朕承先帝遺業思與賢士大夫興治天下其於委遇豈有內外之間乎大名主別京之鑰也以卿望重而名美故以付之令加秩一等豈厭朕所以待之之意尙何辭焉所乞宜不允

賜端明殿學士知定州王拱辰免恩命不允詔

勅夫全趙之總萬兵蓋其據戎馬之衝地學士之兼三組豈不極文翰之髙選以卿業由義府謀有將機旣委以中山之鎭又寵以戶卿之行庶俾任隆而恩稱望重而勢立忽攬連牘願官近親𨿽美志之有昭莫舊文之曽比宜欽剸屬姑略衝防所乞宜不允

賜知定州王拱辰乞再任西京迎奉靈駕不允詔

勅大行不復鉅創攸同七月戒期三川在望忽觀需牘願奉靈輿然以總連帥之權控彊敵之境方賴守封之畫難從易寄之行所乞宜不允

賜知大名府王拱辰乞暫赴闕朝覲不允詔

勅卿久去禁遊薦更藩寄屬肇承於題序蘄入展夫覲儀睠全魏之山河主別京之筦籥方用資於鎭撫未及對於淸閒爲北京久闕官所乞宜不允

賜端明殿學士知定州王拱辰乞移許州不允詔

勅卿夙以瓌名階於膴仕自違辭槖之從薦易邊符之行流年變陰側席馳想眷中山之鉅屏控朔野之三闗擁一道之全師須萬里之沈畫爲國重寄擇時美才宜卽於宣諒難圖佚所乞宜不允

賜翰林學士馮京已下進南郊慶成詩奬諭詔

勅乃者大旅於帝而神只歡靡不右饗非秉徳之彥夙夜在祀之助乎及玆禮成又能發爲聲詩以揚一時之休願非甚盛徳何足以稱之省披之餘嘉嘆何已賜宣徽南院使判延州郭逵免恩命不允詔

勅卿武足衛社謀能制邊時乃將臣之良實推戎落之重適更臨於內鎭尙畱倚於西陲宜體注懷毋煩衝避所乞宜不允

賜判延州郭逵乞京西一郡不允詔

卿守在要防居有重望恩信足以懷士卒威略足以動羗夷正仗折衝之圖遽陳劇之請矧敵情之難度方邊偹之益修尙輯乃勞用安予倚所乞宜不允

賜宰臣富弼乞解機政不允手詔

省所上表爲久病乞解機政事具悉朕承祖宗之烈履士民之尊思茂經於治原故歷卜於賢輔以卿暴大名於天下推全徳於三朝屢遣使軺之行審從齋閣之訪遂復來相庶幾仰成若作室而汝墉若濟川而汝楫朕之所遇顧豈不隆何意嵗時之未周而引疾患之爲計間或咨於丕務似有祕於嘉謀忽此露章乃欲避位大失初終之望重爲上下之疑豈朕臨政之不明涉道之猶寡使卿外示弗彊之力內懷欲去之圖予心漠然中夕永嘆且賢者道欲行已要澤物於一時忠臣義不忘君肯愛身於當國諒素存於耆慮勉起翼於皇機所乞宜不允如气體果未安且在告將嗇以佇痊平付富弼

賜皇后向氏答詔

勅皇后向氏比廸先彛有嚴大報乘初陽而錯事蘄羣福以裕民迨終嘉薦之防適防慶辭之美載循柔則長集褒懷

賜判河陽富弼乞罷使相第一表不允詔

勅夫祿賦於賢則有勸功之道名當於位則無假器之嫌卿推舊政之良膺兩朝之遇不見逾嵗猶思武帳之冠何疑上書欲歸丞相之紱矧聞風力之彌劭步趣之已平其安出處之常以厭中外之望所乞宜不允

賜富弼乞罷使相第二表不允詔

勅卿名徳之重表儀羣倫代天熙工厥有成績間請自外亦旣彌年神明懌和靡福不及來咨來度不我謂遐胡爲弗寧願上相紱監防防損無乃過思圖維厥終尙廸朕志所乞宜不允

賜富弼乞罷使相第三表不允詔

勅朕猥膺大統尊見舊臣方謀治於朝廷益倚綏於方嶽何意露章之及重形還節之文載畫一之歌終念鄼侯之前略起穆如之誦猶期山甫之遄歸其體注思更要省慮所乞宜不允

賜富弼乞罷使相第四表不允詔

勅卿兼文武之資秉將相之任以疾去位旣從逸於近藩何疑上書每願還於重紱𨿽勤服於深識然終徯於羣曕化召南之正風尙煩於分守觀漢廷之故事多出於前規其止重陳且需來顧所乞宜不允

賜富弼乞罷使相第五表不允詔

勅在昔先朝載謀舊徳不圖離疾力謝政幾以至去都薦更气籥肆膺運歷之禦莫遏徳音之聞奚爲底書數欲上綬且狥情加惠本均左右之勞𨿽處厚辭隆何替安危之倚孤節自守防文可蠲所乞宜不允

賜參知政事吳奎免恩命札子不允詔

勅朕以身托於士民之上實賴左右忠賢之臣而共濟之維卿秉節據正被遇三朝𨿽位在外藩之下而嘗受仁廟之遺進豫大政朕敢有後乎絫牘之來祈還定命徒嘉卿濟濟相推之意顧不得是從也所辭宜不允賜龍圖閣直學士知河南府韓贄待罪特放詔

勅夫上之化下也不可以戶曉故𨿽盛治之世不能使民不犯於有司今河南之民防於重辟朕甚憫之傳不云乎刑期於無刑曷爲引咎之來哉所待罪特放

欽定四庫全書

華陽集卷二十三

宋王珪撰制詞【詔】

賜兵部員外郎知制誥知江寜府錢公輔待罪特放詔

勅先王制禮以率恭作刑以明威所以使民遷善而革暴也今愚民無知至有犯殺兄之罪者相繼而不止豈朕禮教之不立刑罰之不明哉𨿽然亦在有司興行之所待罪特放

賜翰林學士權知開封府馮京待罪特放詔

勅京師大眾之居也而化不能以日見乃無知之民悖於義理朕甚悼焉卿尹正天畿列章自咎省披之際有矜予懷所待罪特放

雨災許言時政闕失詔

蓋聞古之聖賢在位陰陽和風雨時日月光星辰靜黎民阜蕃以底休平朕甚慕之朕猥以身托於王公之上夙夜之思惟懼不能以承先帝鴻業而比年以來水潦爲沴乃八月庚寅大雨京師室廬墊傷被溺者眾大田之稼害於有秋竊迹災變之來曾不虛發豈朕之不敏於徳而不明於政歟將天下刑獄滯寃賦繇煩苦民有愁嘆亡聊之聲以干其順气歟不然則何天戒之甚著也今飭躬焦思欲銷復大異而未聞在位者之忠言進祈自新厥路何繇焉應中外臣寮並許上實封言時政闕失及當世之利病可以佐元元者悉心以陳母有所諱執政大臣皆朕之股肱其協徳交修以輔朕之不逮

慈聖光獻太皇太后遺詔

吾受兩朝之托翊嗣聖之興十有七年安處房闥皇帝天篤仁孝日滋睿神嘗咨務於禁中獲助勤於天下而炎涼變序疾疹乘衰皇帝夜不解衣朝至忘食𨿽聖心之備盡終天數之莫逾吾嘗觀性命之原逹死生之際生而饗慶壽之養沒則從昭陵之逰顧循初終夫復何恨皇帝宜念宗廟之重無過哀傷更賴股肱之臣共爲寛釋成服之後三日外聼政服紀以日易月在京文武百官十三日而除諸司長官及近臣觀察使以上臨於宮庭其餘臨於宮門外諸道州府長吏已下三日釋服軍民不用縞素緣邊不得舉哀釋服之後勿禁作樂園陵制度務遵儉省勉從吾志勿事煩勞並依昭憲明徳皇太后故事施行

封太祖皇帝後詔

昔我藝祖皇帝之興以天發之期兵未始一血刄而卒再造區夏其大謀盛烈被諸萬世而莫髙焉朕奉承聖緒夙夜不敢康乃顧後之子孫寖微不顯而有司未嘗議封爵之文豈朕所以遵大統推親親之意哉且積厚者其流逺施大者其報丰宜令中書門下考太宗之籍以屬近而行尊者一人裂土地而王之使常從獻於郊廟世世勿復絕

賜宰臣曾公亮免恩命札子不允詔

卿先帝大臣屬以輔朕躬帥百寮秉誼不怠功其茂焉始朕卽位之初恩施於天下而丞相之秩未加典外固常慊然在心也今厚陵復土方親庶政所與朕共承社稷安元元獨丞相一人豈無恩禮以昭朕意乎夫勞大者予祿厚徳盛者獲爵尊義不得以固辭也所辭宜不允故玆詔示想宜知悉

賜宰臣曾公亮生日禮物詔

勅卿夙賦閎謀對經元化屬仲陽之紀律載左戶之垂弧特丰鼎食之頒且厚臺衡之遇自天錫祉與國同華賜宣徽南院使判太原府歐陽修免恩命允詔

勅朕比顧太原之道實當二衝擇廊廟之舊臣委邊防之大計而繼陳悃愊重托衰遲𨿽加勸諭之勤莫奪誠辭之守宜聼安於便地庶增適於髙懷予於老成惟恐不至特依所乞仍仰繳納宣徽使勅就差知蔡州賜河陽三城節度使兼侍中曾公亮乞免冊禮允詔

天子臨軒拜三公其禮舊矣今朕以上公之秩加於元臣方戒有司卜日而冊授之乃援疾固辭不能爲朕引紱廷下吁其禮何時而可復邪𨿽用勉從則匪朕心之懌

賜樞宻院直學士知鄧州王琪進和後院賞花釣魚詩奨諭詔

勅朕萬防之豫思燕羣臣暮春之和遂啟祕苑臨淸流而發詠惜余蕚以命觴人心樂胥天日延煦𨿽未足掩魚藻之盛而固已追柏臺之娯卿蔚爲邦英滯於郡守聞華景之勝集念淸徽之素逰逺托嘉辭進賡新唱矧儒林之碩望有詩筆之舊名玩味之餘嘉嘆何已賜宣徽南院使判延州郭逵赴闕茶藥詔

勅卿特守方隅貿淹時序屬羗人之背惠顧王旅之多屯未淸玉塞之氛聊問金城之略適祗迅召爰及殊頒賜侍衛親軍步軍副都指揮使郝質赴闕茶藥詔

勅卿防塞夙勤提兵入衛初奉詔函之峻載嚴軍斾之驅爰飭使璫往頒恩劑

賜保平軍節度使判鄆州曹佾赴闕茶藥詔

勅卿爰趨召節將次神畿維大斾之遵塗方髙秋之凝宜推珍錫以輔衝綏

賜山陵管勾內臣尹日宣等茶藥詔

勅汝往奉陵園載勤夙夜顧協經於襄事宜均被於賜常

賜侍衛親軍副都指揮使馬懷徳赴闕茶藥詔

勅卿比持帥節外遏邊衝還司禁旅之屯甫近神畿之舍特頒珍錫以寵素勤

賜奉安仁宗英宗禦容禮儀使宰臣曾公亮茶藥詔

勅卿卽中洛之區安兩朝之像谷林朝望旣驚王气之長羽衛天回更想宸逰之在顧上儀之肆舉佇不日之來還適屬煩歊宜資輔嗇

賜山陵禮儀使範鎭等茶藥詔

勅卿扈靈輼之舉宅神阜之安馳驅郊甸之勞偃薄風霜之厲特推珍賜以輔衝綬

賜董戩加食邑實封誥勅示諭詔

勅董戩卿材推種豪代襲邦爵乃眷守方之勩特頒進律之恩往奉徽章永綏外圉今賜卿加恩官誥勅牒到可祗受

賜起復董戩官誥勅牒對衣等示諭詔

勅董戩卿材雄種落世守方隅眷恪奉於王輸宜嗣膺於孝服特起苴麻之制更專鈇鉞之徵往厲忠圖永綏休命已降制命除授卿冠軍大將軍右金吾衛大將軍置同正員充保順節度押蕃等使今賜卿官誥勅牒並對衣金帯銀噐衣著具如別錄至可領也

賜契丹皇太后賀正旦大使茶藥詔

勅卿儀穆賓華聘交鄰好念馳勞於寒日特賫賚於中途俾助遵調益申睠拊

賜賀正旦副使茶藥詔

勅卿選貳使材好通鄰睦薦經塗於郡堞將防慶於嵗儀匪出恩頒曷優禮遇

賜賀正旦大使茶藥詔

勅卿講和鄰契奉慶春元飭華禦之遵途屬窮陰之凋嵗匪將賜式曷示寵懷

賜賀正旦副使茶藥詔

勅卿榮介使華肅持聘禮冒寒威之率厲馳塞路之逶迆俾輔至和用將珍錫

賜賀正旦大使茶藥詔

勅卿講二國之歡防三朝之慶適冒風霜之勁載馳原隰之長宜命匪頒庶資保輔

賜賀正旦副使茶藥詔

勅卿惇講鄰和輔承使指方寒威之正厲念長路之多勤宜有寵頒用資衝嗇

賜賀登寶位大使茶藥詔

勅某嗣邦之統早逹信函繼世之歡復來聘節驅馳原隰防犯風霜將賜之蕃嗇神以裕

賜賀登寶位副使茶藥詔

勅某天垂丕命甫嗣皇圖國有善鄰具將永好參服使騑之寵逺馳徵陸之勤賜出上都和生爽

賜契丹皇帝賀正旦大使茶藥詔

勅卿寵銜君命歡固邦情展嵗慶於端辰勤使華於修睦式班良劑以輔至和

賜賀正旦大使茶藥詔

勅某窮陰適謝寶歷更新念使馭之夙徵申鄰函之永睦風霜偃薄原隰馳驅宜將靈劑之頒庶適衝襟之輔

賜賀正旦副使茶藥詔

勅卿奉持鄰好來防嵗儀屬寒籥之气嚴涉塞亭之道邈特持嘉錫用示至懷

賜契丹皇帝祭奠大行皇帝大使茶藥詔

勅某禍延國變契重邦情有嚴使牡之馳來致奠觴之祭道離煩暑心往神畿宜被殊頒用扶衝嗇

賜祭奠大行皇帝副使茶藥詔

勅卿參馳使傳祗防鄰凶將陳歸賵之儀益起賓空之慕夙登長陸寢歷近郵宜均邦錫之良以助道腴之味賜樞宻副使呂公弼生日禮物詔二道

勅慶發髙閎挺生碩輔气秉朱亥之貴謀合丞疑之良顧惟近司厥有頒式庶助祥於谷旦益經治於昌期勅命發紫樞方倚勝謀之助寒生玉筦環臨誕序之祥顧二府之峻聨有上臺之賜式庸將禮遇庶績壽祺

賜參知政事王安石生日禮物詔

勅適正仲冬陽气孳於物始乃生碩輔忠謨翼於政防頒內閣之賜常助髙門之續祉宜爾昌熾屬予寵私勅諸路節度並逐路總管已下遺畱衣物詔

勅朕疾大漸惟防恐不獲寤興今有遺惠以頒諸在外臣爾其懋乃心於王家或亦慰朕之有知也

賜前兩府大臣兩省已上知州初冬衣襖詔五道

勅申霜應辰列鎭分守持命乘軺之使爰將賜服之儀茂宜素勞庸荷嘉寵今差某官賜卿初冬衣襖具如別錄至可領也

勅卿早被朝掄薦均藩寄適戒隕霜之持頒在笥之衣無忘服休共勉恭事

勅卿徳楙邦煇任勞藩劇方屬迎寒之宜遵賜服之常式厚眷恩用均安燠

勅卿去國馳思臨蕃勞慮薦履嚴凝之气首均安吉之衣聊卒嵗陰用遵邦式

勅流景凋嵗寒風動辰眷擁節於帥垣特頒衣於禦府維其安燠玆謂寵私

賜龍圖閣學士知池州王贄進方物詔

勅卿邦英之望朝寄是膺謹職守於藩隅逹風宜於禦府嘉省於再予懷靡忘

賜皇伯祖承顯加食邑詔

朕惇宗盛禮祗遹先猷茂對三靈駿奔億醜臣工顯相後帝居歆嘉與親賢共膺戩谷皇伯祖昭化軍節度使使持節金州諸軍事金州刺史兼禦史大夫上柱國康國公食邑五千八百戶食實封一千八百戶承顯治躬齋栗養志粹和挺宗室之令儀藹公侯之淑問地隆磐石任重藩垣春秋寖髙學問不倦被服儒素蘊河間之雅材琢磨箴規蹈衛武之美徳助我毖祀協於多儀是用進功伐之名益倍惇土田之賦乃加眞食並示徽恩於戲懷徳維寧昔王之明訓爲善最樂前哲之嘉猷勉思髙滿之危勿忘臨履之戒可特授依前檢校工部尙書使持節金州諸軍事金州刺史兼禦史大夫康國公充昭化節度金州管內觀察處置等使加食邑七百戶食實封三百戶賜推誠保順功臣散官勳如故

賜夏國主歷日詔【交趾郡王李曰尊同】

詔夏國主王者握樞凝命推歷授時以考陰陽之端以明政教之始睠遐綏於藩土嘉夙奉於王正適履上辰更頒宻度今賜治平二年曆日一卷至可領也

賜外任臣寮歷日詔二道

勅四气更端三朝首序顧惕承於邦統爰恭授於人時列土尊王上春始事宜膺班朔之命益楙勸民之方今特賜卿治平二年曆日一卷至可領也

勅朕順稽天紀節授民常推紫緯之經文起淸臺之宻歷以正昏明之度以宜發斂之期適及時頒共熈邦務今賜卿熈寧四年曆日一卷至可領也

欽定四庫全書

華陽集卷二十四

宋王珪撰制詞【勅書】

賜定逺將軍張智常獲儂智髙母弟奬諭勅書

勅某夙以勇槪表於眾人常施逐防之勞兼篤向風之志邊臣列效良集嘆嘉

賜皇侄叔敖進南郊慶成頌奬諭勅書

勅某汝席慶皇家遊心藝圃陪嚴禋之薦玉觀靈貺之昭廷發爲辭藻之工具贊聲明之度省披之際褒嘆不忘

賜集賢校理馮浩等進南郊慶成詩奬諭勅書

勅某朕回歳習之祥躬郊見之禮維時秉文之彥莫匪相祀之誠遽鋪載於聲詩能發揮於祀典以昭甚盛之舉以示無窮之傳將順之深嘉媿曷巳

賜昭徳軍三軍將吏僧道百姓等除曹佾爲本鎭節度使示諭勅書

勅朕以曹佾地處戚藩位聯臺鼎適紹休於邦祚爰更寵於節旄載惟昭徳之封實均全晉之奧肇有定命良慰輿懷今特授曹佾檢校太尉依前同中書門下平章事充景靈宮使行潞州大都督府長史充昭徳軍節度潞州管內觀察處置等使加食邑七百戶食實封三百戶散官勲封如故

賜鎭寧軍三軍將吏僧道百姓等除曹佾爲本鎭節度使示諭勅書

勅朕以曹佾緒出元勲地聯懿戚顧宜勞於外閫命徙節於鉅封眷彼樂郊居有雅俗適登良翰宜慰遐瞻今特授光祿大夫依前檢校司徒使持節澶州諸軍事行澶州刺史兼禦史大夫充宣徽北院使鎭寧軍節度澶州管內觀察處置河堤等使加食邑七百戶食實封三百戶勲封如故

賜武康軍將吏僧道百姓等除李端願爲本鎭節度使示諭勅書

勅朕以李端願襲重侯之序惟外戚之英比頒綍以告廷遂擁旄而作鎭瞻言封壤之奧固有士民之蕃久被化風諒均輿慰今特授李端願依前檢校刑部尙書使持節洋州諸軍事洋州刺史兼禦史大夫充武康軍節度洋州管內觀察處置等使知相州諸軍事同郡牧兼管內勸農使加食邑七百戶食實封二百戶散官勲封如故

賜知府州折繼祖進禦馬勅書

勅汝素守方隅見推材武忽馳章於軍府爰騖駿於天閒省閱之餘嘉嘆不已所進馬巳估到價錢一百九十貫文省巳交付差來人其差來人某與盤纒錢一十貫文至可領也

賜知府州折繼祖進禦馬勅書

汝保有世忠以扞邊場惕修邦貢騖駿上閒申念勤誠靡忘褒矚

皇帝請契丹皇帝達皇太后正旦禮物書

正月一日兄大宋皇帝致書於弟大契丹聖文神武睿孝皇帝闕下歳籥更端物華蕃始想極親闈之奉舉迎邦祉之休歡篤善鄰禮申常聘庶因晨夕爲道誠悰今差某官充皇太后正旦國信使副有少禮物具諸別幅專奉書披述不宣謹白

皇帝賀契丹皇太后正旦書

正月一日侄大宋皇帝謹致書於嬸大契丹慈懿仁和文純孝廣愛宗天皇太后闕下气更年筦物動春華使馹於行具將鄰好壽觴之薦益介時休祝想所深諭言曷旣今差某官充正旦國信使副有少禮物具諸別幅專奉書陳賀不宣謹白

皇帝賀契丹皇帝正旦書二道

正月一日兄大宋皇帝致書於弟大契丹聖文神武睿孝皇帝闕下寒威收節淑气闓辰想履徳之多勤宜薦祥之有裕爰馳使傳聿致邦儀肇慶春元永孚鄰好今差某官充正旦國信使副有少禮物具諸別幅專奉書陳賀不宣白

正月一日兄大宋皇帝致書於弟大契丹聖文神武睿孝皇帝闕下天令發春年芳動陸息民之好方交篤於鄰情履日之元諒蕃應於時祉爰馳使傳遙逹慶圅今差某官充正旦國信使副有少禮物具諸別幅專奉書陳賀不宣白

賜陜西諸州軍官吏將校僧道耆老百姓等遣韓絳往彼宣撫勅書

朕以關陜以西城鎭相望老弱罷於轉餉卒吏淹於戍屯時命輔臣往宣朝指究方隅之民隠飭邊計於秋防凡在撫循並申眷相今特遣尙書吏部侍郎參知政事韓綘往彼宣撫故玆撫諭想宜知悉

賜保平軍三軍將吏僧道百姓等除賈昌朝爲本鎭節度使示諭敇書

勅保平軍三軍將吏僧道百姓等朕以賈昌朝舊儀宰路外歷帥垣適班綍於治廷薦揚麾於鉅鎭乃睠樂郊之俗久陶寧世之風聞拜耆英想符輿望今特授昌朝依前尙書右僕射檢校太史兼侍中充保平軍節度陜州管內觀察處置等使陜州大都督府長史仍攺賜推誠保徳崇仁守正忠亮佐運翊戴功臣散官勲封如故仍放辭謝故示玆諭想宜知悉

回契丹賀乾元節書

四月一日兄大宋皇帝致書於弟大契丹聖文神武睿孝皇帝闕下誕符表慶環臨夏籥之初聘節修歡垂祝邦圖之懋味書詞之載縟閱禮幣之維丰感鏤所深諭言非盡今某官等回專奉書陳謝不宣白

回契丹達皇太后賀乾元節謝書

四月一日兄大宋皇帝致書於弟大契丹聖文神武睿孝皇帝闕下初炎履載誕膺期嗣修鄰好之勤曲導慈音之貺祥延邦歷聘厚物儀滋用感藏具因敷達今某官等回專奉書陳謝不宣白

賜於闐國郭林和罕王進胡錦並玉等勅書

省所差人進奉具悉卿介居西裔邈去中朝夙馳慕於化風遽入輸於邦貢名昭往牒義動殊方申念防誠靡忘嘉奬其所進物共估計到錢若干今廻賜某物兼別賜卿國信物等具如別錄並交付差來大使婁薩衮等至可領也

賜於闐國宰相婁伊固進胡錦並玉等勅書

勅於闐國宰相羅野屋省所差人進奉具悉汝馳名遐裔慕化中區因信介之爰臻列貢圅而來上有懷只順良集褒嘉今廻賜汝錢物若干至可領也

賜保靜軍三軍將吏僧道百姓等除皇兄宗諤爲本鎭節度使示諭勅書

勅朕以宗諤席祖宗之休篤兄弟之愛眷言淮服之奧適建戚旄之雄按士民之素蕃陶風化之甚美聞褒近屬想慰遐心今特授宗諤依前檢校右散騎常侍使持節宿州諸軍事宿州刺史兼禦史大夫虢國公充保靜軍節度宿州管內觀察處置河堤等使加食邑七百戶食實封二百戶散官勲封如故

皇帝回契丹皇太后賀壽聖節書

侄大宋皇帝謹致書於嬸大契丹慈懿仁和文純孝廣愛宗天皇太后闕下春和布律爰紀於誕期鄰聘飛軺薦申於慶祝旣玩書辭之縟兼承信幣之丰欣感所深諭言非旣今某官等廻專奉書陳謝不宣謹白

皇帝回契丹皇帝賀壽聖節書

正月一日兄大宋皇帝致書於弟大契丹聖文神武睿孝皇帝闕下春陽始布月朏初華紀誕節之嘉祥申寶鄰之永好特紆使傳爰致慶儀載味勤辭具深感素今某官等廻專奉書陳謝不宣白

賜鎭海軍三軍將吏僧道百姓等除冨弼爲本鎭節度使示諭勅書

勅朕以冨弼昔在先朝嘗居上宰肆纂承於丕祚復登冠於防廷適蘄藩翰之行遂寵節旄之拜巳只成命諒慰輿情今特授冨弼依前檢校太師同中書門下平章事使持節靑州諸軍行靑州刺史充鎭海軍節度靑州管內觀察處置等使判河陽軍州事兼管內河堤勸農使加食邑一千戶食實封四百戶仍賜推誠保徳崇仁忠亮翊戴功臣散官勲封如故

賜西蕃河州刺史宻章勅書

勅宻章省所進奉並陳乞事具悉汝早承邦爵善守世封內罄勤王之心間修任土之貢載嘉忠向宜有寵頒今賜汝某物等具如別錄至可領也

賜靜海軍節度使同中書門下平章事安南都防交趾郡王李日尊明堂加恩告勅勅書

勅交趾郡王日尊朕考古之意乘秋之斂涓成宗饗昭輯上儀羣心大和丕應屢下乃眷南顧厥勤內輸能纂世封薦啟王土肆於竣祀樂爾防休往膺寵章益懋素守今差使臣賫卿加恩官告勅牒付廣南轉運司令於界首就賜到可只受兼賜卿國信物等具如別錄至可領也

賜李日尊轉官告勅勅書

勅交趾郡王日尊朕遹只先訓登纘丕圖享國之安繄於成業頒常之始渙以至恩眷爾保疆勤夫述職疇訓外圉敷命大廷勉服世忠永綏邦寵今差使臣賫卿轉官勅牒官告付廣南轉運司令於界首就賜到可只受兼賜卿國信物等具如別錄至可領也

賜李日尊進象勅書

勅某省所上表差人進奉具悉卿保有南裔列爲外藩屬疆事之就寧馳奏圅而申欵遐修方貢薦篤世忠載諒傾輸靡忘嘆奬

賜李日尊進金帛犀象勅書

勅某朕紹膺丕命奄宅多方睠世守於南陬能首防於內貢載覽剡封之至有嘉述職之勤冝被寵頒且昭厚遇

賜靜海軍節度使同中書門下平章事安南都防南平王李日尊歷日勅書

勅南平王日尊朕稽古凝猷揆天作歷凡舟車之所泊皆正朔之所加適更歳令之端恭正人時之授勉經民務用廸邦彞今賜熙寧四年曆日一卷至可領也賜溪口彭仕羲賀登寶位進方物勅書

勅彭仕羲省所進奉具悉朕駿膺天命欽紹邦圖眷惟谿落之豪咸上風宜之貢載循忠向良用寵嘉

賜彭仕羲賀冬進方物勅書

勅某早以材豪長於陬落能篤邦風之慕式修歳貢之常申念傾勤靡忘褒嘆

賜知龍州彭師贊進方物勅書

勅汝生於遐裔陶以太和薦行朝寵之華益大世封之守爰輸方物以謹邦彛載諒爾勤有嘉予嘆

賜溪洞楊光潛進方物勅書

勅汝遐居夷徼善長眾豪旣率境以向風爰因時而述貢載惟只順良積褒嘉

賜諸路蕃部溪洞初冬時服勅書四道

勅某善守世封紹修邦貢屬迎寒之初稽頒服之舊章式示寵休用嘉忠向

勅某汝撫封𨿽遐述職不懈薦歷墐扉之往頒在笥之衣思燠是均忠勤更篤

勅某汝夙表種豪薦綏世守方履凝嚴之序載均安燠之衣其篤順成庸欽嘉矚

勅某汝夙以材能長於區落方履初寒之序式頒載燠之衣往厲素誠用祗嘉寵

賜大渡河南印部川山前山後百蠻首領苴尅賀大登寶位進方物勅書

勅某地控遐陬心馳上國屬肇膺於邦統特致貢於物宣言念傾勤靡忘嘆矚已降宣命下成都府路轉運司指揮黎州依例廻賜汝集物若干至可領也

皇帝賀大遼皇帝正旦書

正月一日侄大宋皇帝謹致書於叔大遼聖文神武全功大略聰仁睿孝天祐皇帝闕下物華資始天令更端緬惟順履之修益侈純休之受載馳使傳交繹鄰歡詠祝之深諭言曷究今差某官充正旦國信使副有少禮物具諸別幅專奉書陳賀不宣謹白

欽定四庫全書

華陽集卷二十五

宋王珪撰制詞【勅書】

賜集慶軍三軍將吏僧道百姓等除皇伯宗諤爲本鎭節度使示諭勅書

勅朕以宗諤緒本皇支望有賢徳懋建師節以藩王家顧彼上疆之饒陶於風化之美諒聞嘉命彌慰輿情今特授宗諤光祿大夫檢校尙書左僕射同中書門下平章事使持節亳州諸軍事亳州刺史虢國公充集慶軍節度亳州管內觀察處置河堤等使加食邑七百戶食實封三百戶勳封如故

賜武勝軍三軍將吏僧道百姓等除皇弟頵爲本鎭節度使示諭勅書

勅朕以頵皇屬之英先帝所愛爰曁纘承之始茂稽封建之文錫之大邦屏我王室旣協朝僉之穆想符民望之愉今特授頵光祿大夫依前檢校太尉同中書門下平章事使持節鄧州諸軍事鄧州刺史充武勝軍節度鄧州管內觀察處置等使進封樂安郡王加食邑七百戶食實封四百戶勳封如故

賜安武軍三軍將吏僧道百姓等除郝質爲本鎭節度使示諭敕書

勅朕以郝質秉將鉞之雄總禁屯之重屬受圗於帝極更拜節於師壇睠彼樂郊居有雅俗適頒廷號諒副民懷今特授郝質檢校尙書左僕射使持節冀州諸軍事冀州刺史兼禦史大夫充殿前都指揮使安武軍節度冀州管內觀察處置等使加上柱國食邑七百戶食實封三百戶功臣散官勳封如故

賜諸路文武官吏等初冬衣襖勅書四道

勅某寒律應期良裘登禦興念宿官之勩卽頒在笥之華安燠是資眷勤兼至今差某官某賜汝等初冬衣襖具如別錄至可領也故玆示諭想宜知悉

勅某愛景流空寒威應律念飭躬於邦事推賜服於朝彛眷起宸思恩回天燠

勅某流景易遷寒風率至緬念從公之勩冝推賜服之常往被恩華益思忠厲

勅某寒風厲物愛景臨郊有懷從事之勤爰舉賜衣之式其思恭愼以服恩華

賜諸路諸軍員寮等初冬衣襖勅書五道

勅某州屯駐泊就糧本城諸軍員寮等嵗律乘陰邊隅勞戍念訓師之是力宜頒服之以時益堅忠誠用稱恩典

勅气應寒籥禮登善裘念訓長於軍和實勤勞於戍守並均安燠用厚綏存

勅嚴气迎郊淒風漧物申念戎和之長並推邦禦之良賜服均溫勠躬念報

勅城隅分守冬律肇寒念夙長於戎和宜卽頒於嵗具勉思忠藎只答寵私

勅服在師屯捍我城障適戒初寒之序冝頒載襖之衣益堅忠勞庸答恩遇

賜奉安禦容都知押班並內臣等茶藥勅書

勅汝肅奉睟儀往安珍宇甫宅衣冠之禦固多夙夜之勞冝有寵頒用將眷禮

賜知辰州竇舜卿進謝恩馬勅書

勅竇舜卿省所進奉謝恩具悉卿素推勇槪屢撫邊衝適進董於戎昭當茂均於邦給翊章宸幄騖駿天閒載省傾勤弗忘嘉尙

賜定州路副都部署李珣進端午馬勅書

勅汝比膺邦寄外領兵符適臨邊之初遽有天閒之貢眷言只順良用嘆嘉

皇帝謹賀大遼皇太后正旦書

正月一日侄孫大宋皇帝致書於叔祖母大遼慈懿仁和文恵純孝顯聖昭徳廣愛宗天皇太后闕下天令更端物心華始惟茂惇於柔度固丕介於純釐矧修鄰好之長用致嵗儀之慶玆爲遙頌未易勝陳今差某官充正旦國信使副有少禮物具諸別幅專奉書陳賀不宣謹白

賜商州刺史解旦進馬勅書

勅汝參總戎昭防只祫事首孚神恵並曁私庭述修貢儀馳上慶牘恪恭滋至嘆惋良多

賜解州刺史劉徳進馬勅書

勅內提禁旅出總藩兵方按律於戎和遽飛函於邦貢載惟只順良用嘆嘉

賜大理寺審刑院官吏等斷絕奬諭勅書八道

勅某昔天下之网嘗宻矣然姦宄之不勝豈法令者非致治之具邪朕徳恵未孚至民多辟敢不惟刑之憂汝等讞法詳平決亡畱獄興言嘉嘆靡忘於中

勅某在昔至治之世法施而民不犯今天下具獄之上嵗不可勝計何其化薄而罹罪者蕃爾等蔽斷詳明罔不適刑之中朕方哀念累系之人乃克無重輕隨決章達予聴嘉嘆以深

勅某朕傷時俗之薄仁愛徳政不能以一化也故刑者將以靖民然而罰不勝罪而日愈滋矣朕以天下斷獄當論廷尉者靡不親閱之一嵗之讞至於屢空非爾奉職之效歟興言褒嘆豈忘於懷

勅某夫法者治之正所以禁暴而衛善人朕閔律令煩多吏或巧詆以羅元元之無辜故命廷尉之官上下參讞之庶幾平停天下之文今重輕隨決而靡不服厭人心豈不近五聴三宥之意哉書云惟良折獄罔非在中予惟汝嘉之

勅某古者畫衣冠而民不犯朕甚慕之厥後民日益薄而法令之不可止也𨿽然使刑不濫而民心得其庶矣夫今天下斷獄不可勝數而上於廷尉者隨卽決之非明辧簡通則未易臻此也嘆賞之意夢寐以之

勅某朕惟獄重事也天下之系所不能決者皆得奏而讞之而廷尉之報日以叢矣汝持法詳平乃不畱獄嵗數來上朕用嘉之

勅某朕閔天下之罹罪者眾凡獄當讞者皆聴上廷尉而一嵗之讞至於屢空非爾持法詳明之效歟夫吏治辦而不見褒何以使其盡心焉

勅某朕惟自昔之用刑必得之於簡而失之於煩蓋簡則主於恕煩則使民無所措手足此先王所以至愼也汝等專法刑憲而詳明區處皆適其中能使法之必行而不至於煩非爲職事之修乎嘉奬之意不忘於懷賜祕書丞館閣校勘陳繹進擬禦試賦奬諭勅書

勅某夫天地人之極至蘊而莫窺也誠非王者睿明神知則莫能兼覽而參化之朕比措文創題以臨試天下承學之士庶觀其所陳卿才雋過人退而作賦欲朕傳五事以通三才以要諸治亂之歸夫豈特綴文之工歟省披之際以嘆以嘉

賜廣南東路轉運使董詢捉殺海賊奬諭勅書

勅某朕徳不能綏逺至盜起海隅害於行旅嵗久未平汝以使者之任能督部吏用兵格鬭斬首捕擄厥功著焉除惡輔民嘉乃之舉

賜梓州路轉運使韓璹等減罷重難差役奬諭勅書

勅某朕患今力役之不平數下諸道監司推其利害之原將更制以便民而久莫有應吾詔者汝獨能盡心帥職凡蠲去積蓋十七八執政爲朕言其法可推行天下朕維爾忠幹之實不有褒賞曷爲勤吏事之勸賜權提防廣南西路刑獄公事李師中等興水利奬諭勅書

勅師中等昔秦命禦史監郡史錄鑿柱之靈渠漢益浚之以通漕嶺西然其道狹而流壅其後卒以堙廢爾奉職於外究興利源鐫石疏流役不畱月舟航之濟自公及私都水上功不忘嘉嘆

賜知深州晁仲約爲野蠶成繭奬諭勅書

勅仲約饒陽之區防澤丰楙野蠶成繭布於桑郊斷數機中貢之王府羣化所感以膺厥祥歸美於君事嘉前史興言嘆尙曷維其忘

賜知臺州李頎救濟水災奬諭勅書

勅某臨海之邦水忽暴溢民之被害朕甚憫焉汝奉寄於州而能繕完城壘堤防之修以安集於吾民外臺列功繼達予聴顧不爾勞之嘉乎

賜權知海州章誠獲軍賊奬諭勅書

勅某日者徼巡之官失於馭下致起畔卒歘驚海隅汝職守鄰疆力當賊鋭募徒應猝擒捕有方外臺列功久而未省再覽來牘良深汝嘉

賜五臺山十寺僧正等進功徳疏奬諭勅書四道

勅五臺山十寺僧正某等省所進新正功徳疏事具悉五峙之峯金繩滿界度門之眾口誦眞文嵗元首和歸祝皇歷亮爾恭向有嘉予懷今賜某等紫僧衣一對絹二十疋故玆奬諭想冝知悉

勅雁門之勝山峙五峯寶剎連云應佛眞迹諦文滿義日導迷途嵗集善因不忘嘉向

勅爾時佛言大慧諸識有生住滅之種夫性生住滅之種非佛了性去來皆是因緣則諸眾生盡無明見不可向福故佛從種種地方來作慧境界隨所應度隨所應見而爲普見不可思議今師往五臺十寺寶佛昔住之處能率諸大弟子鹹起信心修如是行復使眾生知佛之去來應如是法作無量功徳善哉善哉

勅名峯列峙寶剎相望因獻嵗之導和復誕辰之紀慶歸防大覺徧譯眞文載念勤修靡忘嘉嘆

賜河陽三軍將吏僧道百姓等除曽公亮爲本鎭節度使示諭勅書

勅朕以曽公亮先帝大臣三朝舊宰重抑老臣之請特申幾務之勞方移斾於上都且分旄於巨鎭眷言士吏以曁軍民聞孚號之已行諒輿情之胥說今特授亮依前司空檢校太師侍中持節孟州諸軍事行孟州刺史充河陽三城節度孟州管內觀察處置河堤等處使集禧觀使仍攺賜推誠保徳崇仁守正協恭忠亮翊戴功臣食邑食實封散官勳封如故仍五日一奉朝請

回大遼賀同天節書

四月一日侄大宋皇帝謹致書於叔大遼聖文神武全功大略聰仁睿孝天祐皇帝闕下執衡施令載紀於誕祥奕世修歡具惇於鄰契遐馳使傳曲遺慶儀載味勤辭徒深感素今某官等回專奉書陳謝不宣謹白

回大遼皇太后賀同天節書

四月一日侄孫大宋皇帝謹致書於叔祖母大遼慈懿仁和文恵純孝顯聖昭徳廣愛宗天皇太后闕下屬初夏時宣盛陽特紆使傳之華夙致誕辰之慶情惇永睦物過常丰其在榮藏曷殫敷諭今某官等回專奉書陳謝不宣謹白

欽定四庫全書

華陽集卷二十六

宋王珪撰

制詞【批答】

賜知許州李璋免恩命不允批答

省表具之卿出於外家襲組髙閥擢自先帝統師嚴除忽陳宿衛之勞乃冀便安之地宜齋場之換節俾輔郡之膺符旣寵綍之依遽有防章之上姑循素請毋或重辭所免宜不允

明堂禮成文徳殿樞宻使已下稱賀批答

有制朕三嵗親祠季秋大饗緝遺文於曠古振能事於熈辰肅然上下之通顯有左右之助邦儀就緒神錫均釐與卿等內外同慶

宣徳門肆赦文武百寮宰臣已下稱賀批答

有制朕躬臨防畤旣交肹蠁之靈還禦端闈遂肆龎鴻之澤上儀丕就百福來綏凡在搢紳因同慶抃與卿等內外同慶

賜參知政事趙槪乞退不允批答

省表具之夫君欲求治也尊賢然後興士欲申道也趨時若弗及卿躬賢人之蘊履輔臣之榮足以經太平於當時圖永譽於乃後而繼陳函奏願解政防且年未合經不得謂之知止病而謝事不得謂之狥公勉輔至和遲親嘉訪所乞宜不允

賜防知政事趙槪雨災乞退第一表不允批答

省表具之夫災祥之應亶如影響之隨言貎之違倐致暘之變朕茂膺丕命祗憲先猷顧邦治之未孚感天恩之再至廼煩碩輔引咎興言載循菲躬望古盈愧矧至精仰格甫銷沴气之原而感徳交修終濟丕平之務欲辭厥位豈副予懷所請宜不允

賜趙槪雨災乞退第二表不允斷來章批答

省表具之夫天之篤右王者自非大失道盡欲扶持而全安之災變之來初莫不恐懼已則晏然以自若豈所謂答天之實哉比者滛雨之作咎流萬民朕甚懼之今大異甫銷思與輔政之臣益圖所以興治之本以上當天心卿乃引災自言而懷去位之計朕何望焉所請宜不允仍斷來章

賜趙槪雨災乞退第三表不允斷來章批答

省表具之比以天序失龢秋霖暴至顧徳弗類側身靡寜而卿居與政之司悼爲民之害屢引陰陽之變欲還爵秩之榮且永初之推咎臺衡豈足銷於天眚樂安之不諐禮義尙何畏於人言益陳乃謀用鑑不逮所請宜不允仍斷來章

賜防知政事歐陽修雨災乞退第一表不允批答

省表具之災異者天地之所戒也朕徳薄致咎滛暴作下民昏墊離於非辜深惟欝悼未識厥序非夫一二股肱之良以交儆予違則信宿之間休气來應未易臻此經不云乎萬方有罪罪在朕躬卿何疑而上書乃引變辭位三復之際予心憮然所請宜不允

賜歐陽修雨災乞退第二表不允斷來章批答

省表具之朕推鴻範之文貎不恭則常雨致厥罰采漢儒之所論遏有徳則大水乘厥災故天變之所從皆人事之所召豈朕失奉神臨人之肅忘尊賢汲善之勤乃伏陰沴辰滛潦暴物始圖銷異之術爰下責躬之書煩喆輔之興言引烖符而避位況積流収壑訖無病涉之虞翳景澄秋猶有登農之望往其助始終以防成所請宜不允仍斷來章

賜歐陽修雨災乞退第三表不允斷來章批答

省表具之夫治邦不飭則必致四序之失和天譴之來又將儆一人之興徳今順气靡洽滛潦爲災重循不谷之繇方厭已然之效眷言近輔疊上奏函更推變異之原自引寵榮之戒且君臣相勅當圖庶事之康而暘燠以時終底九疇之義載惟衝避曷應靈承所請宜不允仍斷來章

賜宰臣富弼乞退第一表不允批答

省表具之夫抱天材者天下之譽歸履大任者四方之責至故譽之所隆非篤已濟民之略著則不足以垂永休責之所重非忘身狥國之事興則不足以經至治維爾以奇文大冊寢歷顯塗偉節閎謀遂登上輔靡防防之不緯罔遐末之弗熈廼言起憲臺章畱宸幾蓋主議論者以是非之系必析毎聞之情然秉政事者以利害之防當求今務之適誠究原於異體維跂徳於至平奚爲函牘之來遽決進退之分且正則不私於物忠則不顧於時玆朕意之雅圖豈人言之足卹宜収衝挹以輯眷懷所乞宜不允

賜樞宻使曾公亮免恩命第一表不允斷來章批答

省表具之朕延寵邦英倚諧國柄矧陞聨於使號實總制於戎防故先諏日之良已布告廷之命𨿽僉謀之允穆猶讓牘之繼陳蓋謙畏者保躬之微忠瘁者事國之大載惟舊徳當廹逺猷毋執衝懷以稽明訓所免宜不允仍斷來章

賜曾公亮免恩命第二表不允批答

省表具之朕紹列聖之序將用乂於我家顧元臺之臣數靡安於厥位乃端命枚卜灼求俊心誕陟老成之人表魁政舉實系一時之曕共體仰成無或淹拜所免宜不允

賜知相州李端願免恩命第二表不允批答

省表具之卿出重闈之緒承外館之華有溫故之學而不流世腴有邁倫之資而自躋賢表俾健師牙之盛且旌戚苑之英乃抗志以露章欲辭榮而就第夫畯傑者人之所望名噐者朕安敢私往肩忠圖宜略防節所免宜不允仍斷來章

賜判河陽富弼免恩命第一表不允批答

省表具之卿躬上賢之資負絕俗之見挺大節以自守履盛名而弗居固辭機務之勞甫遂藩符之佚姑徇素欲奚底防文所免宜不允

賜殿前副都指揮使武康軍節度使李璋免恩命第一表不允批答

省表具之國家仰撫幹緯茂建師牙提天下之選才宿殿中之宻衛適圖邦畯之望已穆朝僉之謀廼需牘之上聞以盛權而力避矧專閫制者重安危之寄總禁卒者嚴夙夜之思政不可虛材謙豈足應勇難稽邦渙往治戎昭所免宜不允

賜參知政事孫抃乞外郡不允批答

省表具之卿識度淸夷噐懷沈粹風規表於臺閣猷慮穆於機衡善則歸君勞不伐已忽願還於陪政廼繼上於奏函未照委成之懷自期衝退之佚人言胡卹邦寄是圖所乞宜不允

賜判鄭州宋庠免恩命第一表不允批答

省表具之夫上憲紫樞以道萬防之命外圖良翰以宣庶政之和蓋重朝刑俗以體均豈遇賢防謀之禮異日者疇卿老成之望賦予機事之元憂勤百爲醇亮一節力謝權而就逸嘉戒滿之若衝聼守陪藩之封寵分臺鉞之拜命已孚於羣聼章猶露於至懷矧左右之前咨方安危之中注往膺明制終翼丕圖所免宜不允

賜宋庠免恩命第二表不允斷來章批答

省表具之夫履大任者必形於勳徳之茂褒元老者必賦以爵祿之尊維卿奮業儒宗凝猷天縡屬四方無事則廟勝之自髙復羣乂在庭則邦維之日緝奚言流訾之及願觧宥謨之煩素倚防於綏平愈亮懷於忠實誠辭屢至風槪靡羣付節三城之雄就藩百里之近𨿽將牙之專令具臺路之同熈況蒙成萬機固嘗圖夙夜之勣更宰二枋豈不經文武之謀已恩綍之旉朝猶讓函之累進材而當寵議亦從公往服邦休莫還宸渙所免宜不允仍斷來章

賜樞宻使張升免明堂恩命第一表不允批答

朕秋斂之期躬帝禋之報夙陳物采備講禮文咨爾元樞相予祠室肇先經置訖底丕成拜胙均釐告廷孚寵遽觀上牘有格旌勞往協邦休庶綏神錫所免宜不允

賜張升免明堂恩命第二表不允斷來章批答

省表具之朕躬執珪幣饗於總章而防帝顧格者豈曰予一人之所能今靈釐之下不敢遺四海之諸侯矧予左右大臣有夙夜在祀之助哉賞而當勞尙何拳拳之辭所免宜不允仍斷來章

賜同簽書樞宻院事郭逵免恩命不允斷來章批答

卿早司軍要實捍邊衝識行師之先謀負許國之孤節眷言秉樞之地舊用經武之臣方歷選以命材何過陳而避寵往禆宥畫益志忠圖所免宜不允仍斷來章賜宰臣韓琦免南郊恩命第一表不允批答

省表具之朕欽膺皇歷肇舉元禋就神隩之積髙奉嘉籩而薦气陰霾夕捲瑞景朝凝顧非顯相之孚疇底休成之應蓋禮鉅者澤究勞深則爵尊奚遜牘之遽陳終渙音之莫復所免宜不允

賜韓琦免南郊恩命第二表不允斷來章批答

省表具之朕以辛未明發飭齋輅於郊越仲冬景至蒙休燎之气眷予秉文之輔莫匪在祀之恪故泰元之防具契三神之歡而盟府之書升先百寮之冠維靈施之不可緩維廷渙之不可還何據徳之益衝猶封章而薦至眾竢而舉獨非可辭所免宜不允仍斷來章

賜韓琦免明堂恩命第一表不允批答

省表具之朕歷吉季秋徧祭五室薦豆籩之和气陳禮樂之盛容神明顧懷福嘏綏輯肆於熙事之就莫匪嘉謨之將渙發鴻休茂旌元弼奚爲章牘之至乃有封爵之辭𨿽亮中懷敢專靈貺所免宜不允

賜樞宻副使包拯免恩命不允斷來章批答

省表具之夫左右近司蓋均於執柄之路夙夜宻命則歸乎擁樞之廷朕常登進傑髦稽合猷慮以制二邊之靖以佐萬防之平卿風力峻明噐懷端亮伏諫於陛屢形藥石之忠秉憲於朝一屏姦邪之气𨿽正聨於財府終竚防於政均爰考僉謀遂倚大用況天下至公之進而君子百福之宜奚煩露章以格成命宜略誠辭之挹往同機務之寅昭發素懷垂永來譽所免宜不允

賜宰臣韓琦免恩命不允批答

夫王者一天下之俗宰臣遂萬物之宜故君臣同徳而教化成朝廷上賢則分職治肆朕承邦之久得卿共政之均且國用失浮規節財力之匪易吏塗過冗甄序名噐之爲囏歷勤勞之百爲蹈夷險之一致向屬冢卿之缺適登臺席之元稽卜神謀孚言朝聼維百辟之是式維兆民之是瞻奚興曲讓之辭殊閼大公之舉慊然眾志鬰於予聞蓋徳盛而位隆者望𨿽與歸然任劇而責至則事當隨決思體睠毗之異祈収防固之情往代天工毋防邦渙所免宜不允

賜韓琦免明堂恩命不允批答

予臨路寢之上曾覧八紘邈然有通神明之志乃季秋宗祈旣右上帝亦右文考始予齋精臨獻而懼不勝及觀夫簠樽在堂鐘石在庭至陟降上下之數與夫九州四海美物之薦罔不具飭噫何其禮之盛歟非爾元宰之臣孰總裁之故已未之制爲百辟先亦皇天降休命於我家非予之所敢專也今書固辭顧不廢予惠術之施乎所免宜不允

賜宰臣富弼乞退不允批答

朕肇履邦圖毎恭天戒屬初炎之在序偶時澤之弗滋且止於近畿顧民災之未逺然應不旋日知人事之已修卿還來相予居位未久奚抗章而引咎將援故而辭權𨿽蹈夫聖賢逺覧之思殆戾於君臣交儆之意勉規弗及終底於成所乞宜不允

賜歐陽修乞退不允批答

夫與政之途蓋天下之責至者叢矣顧𨿽智勇不能以禦流訾之來前日禦史加非於卿朕惟其辭甚悖於義理之文今讒者放而疑者釋卿猶欲以去位豈朕所望焉傳不云乎禮義不愆何卹人之言其起眎事毋重朕之不敏也所乞宜不允

賜文武百寮宰臣已下賀明堂禮成批答

省表具之朕乘季秋之良修大饗之事歷祼淸廟升煙紫旻景气晏溫福瑞紛委羣志飾盡上靈居歆卿等與秉化均相容祀典忽慶函之來蔇述熈事之備成舉繄汝能顧匪臺徳所賀知

賜宰臣韓琦已下賀老人星出見批答

省表具之春乘嵗筦當中气之未分星直天弧已髙芒之在夕載考常占之度實爲預告之符嘉應之來予心增惕卿等協修邦事昭發幹文顧軼瑞於靈篇願傳休於信牒旅函來上欽嘆良深所賀知仍依奏宣付史館賀宰臣韓琦已下賀老人星出見批答

省表具之西顥肅物秋陰始中南極燿芒夜漏將旦炳然象載之列告厥壽祺之昌披圖以占懼徳非稱卿等協襄政路助爕辰階剡章在廷歸福於上宜垂史牒永煥時休所賀知仍依奏宣付史館

賜宰臣韓琦已下賀壽星出見批答

省表具之夫天監𨿽髙蓋陽感則不旋日君道匪易若徳隆則能晷星乃顥气凝於商中騂芒爗於弧外渾史告異占之象弼臣慶防壽之祥豈獨化之能然亦交修之致此事昭竹帛將垂不冺之觀義篤股肱還奉來同之祉載循褒牘益厲忱思所賀知仍依奏宣付史館

賜宰臣韓琦已下賀壽星出見批答

省表具之气分秋籥瑞著星躔於國爲壽考之符在民見治平之象丕荷靈孚之發益循菲徳之兢屬占歷之告祥遽列章爲歸美不遐有佐旣均神祚之承無疆惟休又永信書之載省披之際欽嘆良多所賀知仍依奏宣付史館

賜宰臣韓琦已下賀壽星出見批答

省表具之素幃禦節適臨秋籥之中景緯躔空忽直天弧之北時之丕應豈獨在予卿等率服大僚與調元化按靈篇而歸徳議史載之流徽省牘之餘以嘉以媿所賀知仍依奏宣付史館

賜宰臣富弼已下賀壽星出見批答

省表具之西郊肅物適臨秋籥之中南極騰煇忽告星躔之瑞旣表人君之壽又符天下之安其驗焯然何徳臻此卿等履具瞻之地調萬化之元導民气之至和動幹文之體應歸上之美亮乃之宜記信辭共承丕貺所賀知仍依奏宣付史館

賜樞宻使宋庠已下賀壽星出見批答

省表具之灝气中分舒靈防望維淸臺之占度見南極之騰芒載稽瑞牒之文實表皇圖之固卿等任均鼎席謀總機廷輯於二邊之寜陶玆羣物之豫仰動幹緯發爲休符參形歸美之章共被與齡之貺天之祐順史無愧書所賀知仍依奏宣付史館

賜樞宻使文彥博已下賀壽星出見批答

省表具之玉筦凝商適履秋分之後珠躔麗極遽騰天社之南𨿽歷考於祥占豈獨孚於徳顧倚宥謀之重助裁神化之宜致順象之來符將信書之具紀載披需奏良集媿懷所賀知仍依奏宣付史館

賜樞宻副使胡宿已下賀壽星出見批答

省表具之夫王者修飭五事以當天心則必有休美之符發於辰象以表顯之朕顧徳不明惟舉錯之靡中乃庚子之晨祥星著見非吾股肱大臣篤躬興化之應與詩云受天之命四方來賀於萬斯年不遐有佐朕敢專饗其福哉所賀知仍依奏宣付史館

賜防知政事歐陽修免恩命不允斷來章批答

卿才粹宇閎文醇論正擢自禁林之從登於樞宻之司収帷幄之先謀導夙夜之宻命方懋施於賢緼庸更貳於政均廼逹讓函未昭物聼且士之難進𨿽識風節之髙然朝之與能必當名噐之分宜略文而之厚遂體道以爲公厥服大僚以毗至化所讓宜不允仍斷來章賜樞宻副使歐陽修免恩命不允斷來章批答

省表具之天之北樞通位帝紀國之右府總制兵謀以成敗之機故愼於圖事維憂責之重則要之得人適登髦傑之材參亮丞疑之寄矧沈畫足以制千里之勝精識足以造萬事之防甫經務以防神忽露章而辭寵顧至公之是進復羣美之所歸汝徳實諧朕言豈再所乞宜不允仍斷來章

賜防知政事趙槪免恩命不允斷來章批答

省表具之卿淸防表競厚望鎭浮溫藻鬯於帝謨嘉猷經於國論比貳防廷之畫適更政席之咨徳罔聞而弗休務有應而皆裕何興言於固避殊抑美於僉謀往復乃司尙副予倚所免宜不允仍斷來章

明堂禮成文徳殿文武百寮宰臣已下稱賀批答

有制朕涓吉季秋肆禋上帝格孝思於淸廟配文徳於總章相維辟公之儀亶有夙夜之勩迨成熈典均錫嘉祥與卿等內外同慶

欽定四庫全書

華陽集卷二十七

宋王珪撰制詞【批答】

賜文武百寮宰臣韓琦已下乞立壽聖節宜允批答

省表具之赤制告圖肇承題序靑煒動陸俯協誕期卿等過稽舊章列上芳牘緣華封之素祝建壽聖之嘉名竊惟受天元符撫國休運百辟稱觴而在席四方奉幣而在廷敢以菲懷抑於輿望所請宜允

賜樞密副使王疇免恩命不允斷來章批答

省表具之夫天之樞極上司化元國之幾廷右幹武事適延登於畯徳以參決於宥謀奚須露章乃欲避寵且天子之枋惟厲爵祿之公況賢者之陞安待嵗月之次已頒之命宜俛而承所免宜不允仍斷來章

賜使相宋庠乞致仕不允斷來章批答

省表具之朕甫躬萬幾鬰於大道實仰眾徳經之逺猷卿舊弼之臣先朝所噐向辭右府屢寄於藩肆纂丕圖適還在位傳經議政甘盤之學未親緣寵退身老氏之風何厲露章三至秉節一詞𨿽欲進徇遺榮之髙顧不終懷匄告之慕往安乃服毋怫予聞所乞宜不允仍斷來章

賜樞密副使胡宿乞退第二表不允批答

省表具之卿材資粹通識宇髙特早事先帝委樞機之萬防見知衝人蹈夷險之一徳方倚老成之訪以康治定之功剡章繼來援禮欲去且二帝之佐未聞謝事之賢而三王之朝豈有遺年之議𨿽嘉衝避良匪通言所乞宜不允

賜歐陽修乞退第二表不允批答

省表具之夫朝廷正則羣畯遊君臣交則大治起予欲上追二帝之盛近摹四聖之休且夙夜以思惟懼弗至而左右之倚遽陳不能𨿽懷君子獨行之髙頗謬二人同心之利豈邦事之未正主道之不交則卿何陳輕去之辭專屬難進之節顧省厥理茫然靡圖所乞宜不允賜歐陽修乞退第三表不允斷來章批答

省表具之朕防先帝遺烈獲承至尊夙夜震畏不敢荒寧乃去秋以來敵數內冦邊事靡飭被害有象方春東作民至乏食流離道路不能自存朕方勉思其所不及而與政之臣乃圖欲以去朕豈所望焉書不云乎股肱喜哉元首起哉卿其往綏厥位終厥徳亦尙一人之慶所乞宜不允仍斷來章

賜歐陽修再乞退第三表不允斷來章批答

省表具之朕歷覽聖賢之迹槪見君臣之方蓋合一徳者固不能爲浮辭所移躬絕節者或未可應羣物之用朕臨位未久悼道弗明方倚大臣同心之謀以經千載不世之治而卿數懷欲去之計自嗜獨髙之風豈不念先帝委政之甚勤又將詒衝人遇賢之靡篤往収前慮訖濟大忠所乞宜不允仍斷來章

賜判許州張升免恩命第一表不允批答

省表具之天子愼名噐之公則朝範尊賢者難爵祿之受則士節勵惟卿被先朝之重遇輔衝人之始圖每辭政路之榮欲遂耆年之佚逮命藩而加寵復抗牘以敷懷𨿽髙樂退之風難閼旌勞之拜所免宜不允

賜樞密使富弼免恩命第一表不允批答

省表具之夫宥府經王之武事臺司國之化元安危出於大謀左右屬之同體維卿命相先帝竭精靡遺鐘釁而家甄禮莫奪肆纂丕圖之始旋聞喪紀之終戒馳使軺召冠樞幄矧國哀之未究實邦務之所咨奚逹讓圅乃畱渙檢名之適分議可去辭所免宜不允

賜富弼免恩命第二表不允斷來章批答

省表具之夫天下𨿽無事敢忽備於不虞王者之有徵在制師於必勝謀我兵本倚之樞臣早負大名寖膺重任文足以緯皇業武足以鬯天威去以終喪靡徇權宜之事起而復位又陳謙讓之辭𨿽諒至懷莫還定命所免宜不允仍斷來章

賜皇長子潁王頊免恩命第一表不允批答

省表具之夫三代之裂土也𨿽兼胙之親賢春秋之命子也曾莫逾於適長蓋上以尊夫宗廟內以屏於王家眷於冡嗣之良比有近藩之建且徳義滋立而寵名未隆宜先同好之盟遂享眞王之爵朕履夫尊極豈不念父子之至親質之僉謀時則有祖宗之故事露章忽至秉節自陳𨿽髙難進之風莫反已行之命所辭宜不允賜皇子東郡王顯免恩命第一表不允批答

省表具之周之同宗並建藩屏漢之諸子多畱京師朕欽天序之承厚人倫之愛從爾外傅以勉先訓之聞胙爾南邦以爲夾輔之固忽馳上於需牘願収還於渙音事出公僉理難衝避所辭宜不允

賜文武百寮宰臣韓琦已下上尊號第一表不允批答

省表具之朕獲承大統三載於玆防天之休海內寧靜方將飭齊輅潔純犧以只見天地宗廟之靈乃敢昭發丕冊揚徽垂鴻以自施乎尊榮者哉不圖執事之臣列上表功之號且臨政之日淺未有盛烈之章況事神之意恭豈在彌文之飾適增予媿難狥所陳所請宜不允賜文武百寮宰臣韓琦已下上尊號第三表不允批答

省表具之朕守神噐之重思王業之囏歷日未長涉道猶淺而三事庶尹搢紳之倫殊鄰異俗霜露所墜咸徘回闕廷願得鏤寶文章鴻鑠以薦無窮之休玆甚盛徳顧何足以堪之竊嘗覽前世之載近事之實惟至聖爲能兼天下之徽惟至功爲能饗天下之報愼微端始莫或敢承所請宜不允

賜文武百寮宰臣韓琦已下上尊號第四表不允批答

省表具之昔夏禹不自矜能而閎三代之聲漢光戒諸言聖而振東京之烈朕顧循菲徳膺守丕圖亦嘗逺覽其所未形積思其所不及蓋謙恭抑畏者靡不受多福誇浮侈大者靡不蹈後虞今就陽初郊假廟始祼大懼無以薦四時之和气來萬國之歡心乃欲仰摹祖宗之烈光過迹金石之絕記只登寶冊駿騰徽稱豈朕所以答三神之休法後王之意哉𨿽情見忠者之謂報然文滋美者未易承也所請宜不允

賜文武百寮宰臣韓琦已下上尊號第五表不允批答

省表具之朕接神明之統享平富之圖且三嵗親郊始嚴盡物之報而百辟進旅率吁在廷之言考前世之遺聞摹本朝之故事將合羣靈之祉薦敡丕冊之名封章五陳勤懇一志然自躬庶政降異相仍永惟前王跂徳不及載視涼之質難居尊美之稱𨿽欲勉從良不可得所請宜不允

賜宰臣曾公亮免恩命不允批答

夫天文中階之象色正則二气鈞國柄三事之司體公則萬化輯朕何嘗不寤寐邦傑彌綸政機以惇美風俗之原以甄序官師之品所系甚大維材之難卿行足以厲朝謀足以經國代言二禁而號令皷乎羣動賦政中畿而神明照於宿姦頃陪議於宰臣旋冠謨於宥省邦之維度靡不舉兵之紀律靡不張屬上臺之進賢宜右弼之膺寵忽起舜庭之讓未施酇國之規羣情郁然予心勞止矧夫付安危之幾則望豈云淺當名噐之分則處之勿疑所期廣猷慮以同寅防精神而輔力當抑謙風之固往調大化之元豈朕之獨致太平亦卿之與有令聞所免宜不允

賜吳奎免恩命不允斷來章批答

省表具之朕肇親邦務尊用弼臣矧曰舊人之良實爲先帝所睠向居喪制不可奪情玆復政常猶且避寵宜往収於衝慮期終濟於丕成所免宜不允仍防來章

賜樞密使張升乞致仕不允批答

省表具之卿秉徳之良職在機密先帝委政遂及朕躬與定大謀厥功甚茂今羗人跳梁朕方與卿共圖廟堂之上乃數引疾爲言願上印韍以歸故里豈朕所望焉其近醫藥以自扶持若乃遺榮之事朕則未聞所乞宜不允

賜張升乞致仕不允斷來章批答

省表具之朕惟圖廟勝者非獨謀共邦政者須舊徳卿當軸畢慮據經引年乃謂履秉鈞之任則莫匪民瞻負髙世之行則不爲俗累需牘三至抗懷一誠𨿽欲退循老氏止足之風顧不進念大雅典刑之助倘堅忠槪孰起浮辭所乞宜不允仍斷來章

賜使相曹佾免恩命第一表不允批答

省表具之朕纂大位而推恩之及天下也不敢遺遐外之臣況國之親賢乎戊辰之制已布在廷其勉承之毋廢朕之新命所免宜不允

賜曹佾免恩命第二表不允斷來章批答

省表具之朕膺天地之顧旣躬履於至尊述祖宗之謨用丕澤於羣位已布大廷之命況如外戚之賢奚煩露章乃欲辭寵往収難進之慮期體至公之行所免宜不允仍斷來章

賜皇長子淮陽郡王頊免恩命不允批答

省表具之昔我祖宗誕受天命厥惟艱哉克正皇猷丕懋乃績以遺我子孫無疆之休今朕纂厥服惟稽古建爾元子於有邦乃季秋辛亥羣公庶尹罔不只朕言於廷爾乃陳徳弗及期畀於一二弟兄之賢我聞曰立愛惟親立敬惟長其敢示天下以私乎汝惟往哉尙迪時命無違所辭宜不允

賜皇弟岐王顯免恩命第二表不允斷來章批答

省表具之向以先園興事同軌戒期迫遵絫聖之彛阻從大升之駕申念天倫之愛夙陪仙禦之行因發感懷肆加渙命𨿽防固辭之牘難停誕告之文所免宜不允賜皇弟樂安郡王頵免恩命第一表不允批答

省表具之夫立愛惟親人道之大也朕防休先帝托於士民之上惟王親慈同生可勿見愛乎王𨿽在憂哀而封爵之拜固嘗博議於有司其勉承之毋廢朕顯命所免宜不允

賜皇弟樂安郡王頵免恩命第二表不允批答

省表具之朕奄遘大艱不及行髙宗諒陰之制王乃退執憂之三年可謂孝子之事終矣封建之命朝廷錫之王庸勿辭所免宜不允仍斷來章

賜皇弟髙密郡王頵免恩命第二表不允斷來章批答

省表具之朕以眇徳遺大投艱弟兄急難莫如予愛原陵終事感至形恩防章𨿽來莫狥而請所免宜不允仍斷來章

賜皇伯祖承亮攺封秦國公免恩命不允批答

省表具之夫戚藩之建王室是毗古者皆世襲其封近代或別予之邑旣非祖烈之服又失廟祠之傳故朕推近屬之長賢修先王之舊履以大子孫不絕之序以均宗社無窮之休適防露章過形衝節宜體親親之意庸光繼繼之圖所免宜不允

賜皇伯崇信軍節度使宗旦免恩命第二表不允斷來章批答

省表具之時我伯父望爲宗英適稽牒以考年已朌朝而加命奚煩上牘疊欲還恩且國家隆骨月之親而天子厲爵祿之枋令下莫反義當則承所免宜不允仍斷來章

賜皇伯使相宗諤免恩命第一表不允批答

省表具之朕猥以眇衝膺於統序肇臨庶政先錄近親肆敡大廷抑本舊典奚煩謙挹以格澤煒所免宜不允賜皇伯宗諤免恩命第二表不允斷來章批答

省表具之夫惇敍者聖人之大義名噐者天下之至公屬予踐祚之初首沛合親之澤顧僉謀之防咈豈菲徳之敢私𨿽諒防懷難兪確避所免宜不允仍斷來章賜皇伯宗諤免恩命第一表不允批答

省表具之在昔帝王何嘗不崇建藩戚以用自承助乎今骨月多而爵位隆顯者少不稱朕所以廣彊本支之意矧我伯父之尊舊惟作相豈久而不復哉尙何逡巡以稽在廷之休命所免宜不允

賜皇伯宗諤免恩命第二表不允斷來章批答

省表具之朕繼成基序思大本支載惟燕翼之所承常慮仁恩之不至矧我近屬冠於列藩適還上鉉之章已布大廷之聽奚煩需牘固執防情其往位於鴻樞尙永毗於皇室所免宜不允仍斷來章

欽定四庫全書

華陽集卷二十八

宋王珪撰制詞【批答】

賜皇伯使相宗朴免恩命第一表不允批答

省表具之古者祀有執膰歸於同姓之國所以見愛也矧予伯父侍祠在郊而秉徳嘉栗實相厥成顧無神惠之報乎乃乙未之命詢謀大同毋爲過辭以稽我上帝之貺所免宜不允

賜皇伯宗朴免恩命第二表不允斷來章批答

省表具之朕防祖宗之休守天下大器防防如不勝乃仲冬景至獲祠上帝於嘉壇屑然若神靈之下賜之福祿也禮成熙明朕不敢以專饗嘉與叔父共承之何屢辭焉所免宜不允仍斷來章

賜韓琦免恩命第一表不允批答

省表具之朕猥以眇質獲承至尊初防萬幾未昭大道咨爾元輔濟於丕圖班號在廷議勞有典奚煩衝避以閼巖瞻所免宜不允

賜韓琦免恩命第二表不允斷來章批答

省表具之卿股肱大臣先帝嘗所攺容而禮之也朕防遺徳休烈旣已布澤四海之遐矧定防禁中以安社稷褒功賦爵庸敢後乎宜勿重辭以稽我大廷之命所免宜不允仍斷來章

賜韓琦免恩命第三表不允批答

省表具之朕伏觀幹興詔書受遺之臣咸進位二等卿先帝所屬以輔眇躬而卽祚之恩未加厚也矧予哀荒在疚而卿憂勞國事夙夜以之豈若先時之比乎夫徳至而寵未報朕甚恧焉戊辰之命其祗勿辭所免宜不允

賜使相曽公亮免恩命第三表不允斷來章批答

省表具之卿輔政三朝勤身庶務用式百寮厥績茂焉乃逺懷遺榮數以引老朕惟卿徳劭年髙不敢攖以國家之務而顧於報功之典猶有慊然曷爲拒之深也所免宜不允仍斷來章

賜參知政事張升免恩命不允斷來章批答

省表具之夫舜之聰明日謀治於四嶽之官於是陰陽和風雨時百事以敍顧朕匪徳實賴一二股肱之良用保乂我國家維爾迪吉之臣玆庸命爾圖厥政爾尙一乃心懋昭先後之訓以敷遺我無窮之聞爾乃讓厥位朕靡懌厥聞嗚呼能厥初惟其終爾其戒哉往祗乃服毋廢予之茂命所讓宜不允仍斷來章

賜文武百僚宰臣韓琦已下乞聽政第一表不允批答

省表具之夫以朕眇未之身遭國大故嬛嬛在疚若無所容而有司列章遽以聽事爲請夫三年之喪猶未成服乃欲臨便殿見羣臣其可得乎所請宜不允

賜文武百寮宰臣韓琦已下乞聽政第三表宜允批答

省表具之朕奉先帝顧命以付畀四方夙夜憂懼若涉淵冰今𨿽悲哀之中不敢違公卿大夫之言以起圖事然而斷恩從變不亦喪紀之薄乎所請宜允

賜文武百寮宰臣韓琦已下請禦正殿第一表不允批答

省表具之朕離國之憂不及行髙宗諒陰之事固已恧然於懷今易日而除公卿大夫又欲朕禦大昕之朝以延見羣臣朕哀荒未防郁於大道將何以處之哉所請宜不允

賜文武百寮宰臣韓琦已下請禦正殿第二表不允批答

省表具之予離國大憂而不能執三年之通喪蓋已徇公卿大夫之言日從事於便坐矣今復俾予臨正朝以垂聽天下之治顧臒然而哀不勝𨿽曰祖宗之故事豈予小子所敢循乎所請宜不允

賜文武百寮宰臣韓琦已下請禦正殿第三表宜允批答

省表具之夫喪親者自天子至於庶人禮不敢偸也予遭家之難茹懷荼苦朝夕靡勝卿等乃謂國之萬幾不可以曠日至三陳悃愊之言顧𨿽弗從然祖宗之制庸可廢乎所請宜允

賜文武百寮宰臣韓琦已下乞舉樂第二表不允批答

省表具之朕荷顧言之重保成業之艱躬信黙以永思奉燕詒而終裕施大曷報創深靡窮且宮隙流陰俯順縞纎之變而賓觴在禦忍聞金石之音防封奏之爰來握禮文而甚備顧於匪徳誠所未安所請宜不允賜文武百寮宰臣富弼已下請禦正殿復常膳舉樂第四表不允批答

省表具之朕顧徳薄不能致陰陽之和而災異比下害於予民故避殿損膳徹在廷之音庶幾人事修而天意得也𨿽嘉澤適應然驕陽旋興側身永思重懷慘結卿等乃露章繼至願復其常朕方恭天之渝不敢以馳驅也所請宜不允

賜文武百寮宰臣韓琦已下賀災異消復批答

省表具之朕嗣守大器述懷永圖叢然萬務之防居若一心之懼乃匪徳幹異方春爽和陰賴祖宗之靈顯膺天地之施防气遽釋美祥大來眷官師之造庭露章牘之臨幾慶逢復旦之防忠發愛君之辭言念肅勤靡忘欣賞所賀知

賜郝質免恩命不允批答

國家提萬兵之勁萃之畿中謀元帥之良防於巖下矧卿嘗從徵伐之事加有宿衛之勤宜授鉞於師壇總環宮之夜柝蓋旌勞者必異其寵禦眾者必予之權毋爲過兢其服重委所免宜不允

賜樞宻使程戡乞致仕第五表不允批答

省表具之朕惟古輔拂之臣𨿽年耆徳尊或在位者豈薄於風節而怵於聲利哉誠愛君澤民信已行道惟恐其不至也卿忠實忱明邦之環望秉事二府夙夜乃心何引年上紱欲循止足之分甚非所以副朕倚老成之意其務專精神止念慮毋需章以陳以怫於予聞所乞宜不允仍斷來章

賜判相州韓琦免恩命第一表不允批答

省表具之夫爵傅功則天下皆勸名當分則君子不辭朕考祖宗之時公相之迹𨿽有防入輔佐之老而無三歷囏虞之臣今卿功就而不居任隆而又損其始去位誠恐恩禮之未昭奚爲上書猶懷謙畏之靡已矧易大廷之號聽還兩鎭之旄倘復殺恩庸何稱徳所免宜不允

賜宰臣曽公亮免南郊恩命第一表不允批答

省表具之朕猥以眇身托於王公之上夙夜祗栗懼不能荷先帝遺烈乃仲冬之序獲將犧牲以見天地宗廟而神靈顧歆錫朕純嘏非吾丞相秉徳在祀之助歟議勞之典宜膺勿辭所免宜不允

賜曽公亮免南郊恩命第二表不允斷來章批答

省表具之朕景至未明承神嘉壇肅然若風馬之來方是之時天景粹溫福瑞並貺信乎上帝百神之予歆也內惟寡徳豈能獨致之哉實維予相臣夙夜齋精以共濟玆舉也祭者必有爵賞之施以及其下況國之元老乎其勉承之用孚於四海之聽所辭宜不允仍斷來章賜樞宻副使呂公弼免恩命不允斷來章批答

省表具之卿望出相閥名昭禁塗徳蹈和而日休材應劇而時解薦煩於事允輯厥庸屬羌祲之防秋正帥屯之被塞宜筦樞機之務式圖幄席之咨乃爾過辭良非素竚所免宜不允仍斷來章

賜樞宻使呂公弼免恩命第一表不允批答

省表具之夫導上帝之命象在北樞本天下之兵謀於右府屬衝人之初政眷先帝之大臣而卿勞勩匪躬忠忱一徳方倚謨明之略宜專宥宻之機頒書在廷勿復多避所辭宜不允

賜呂公弼免恩命第二表不允斷來章批答

省表具之卿碩望表時敏猷孚國家承英輔之器代有駿徳之人冠於機廷自我定命方仗前箸之決遽形累牘之辭號已渙於羣觀理莫循於衝守所免宜不允仍斷來章

賜樞宻副使陳升之免恩命不允斷來章批答

省表具之夫衷政之司體均左右之倚本兵之府謀系安危之咨維戚略爲能執天下之姦𨿽盛平不可忽天下之備適登邦傑亶穆師僉矧久服諫垣屢形讜論之益比釐京邑寖廣善聲之聞甫參慮於機庭已下書於綸省再煩讓牘深避寵途𨿽嘉防固之懷頗郁謨明之望毋畱渙典往贊宥文所乞宜不允仍斷來章

賜陳升之免恩命不允斷來章批答

省表具之國家纂四聖之緒乘百年之安而嵗餌厭於天驕塞氛畱於氐落眷幾廷之所本維皇武之是經甫登臨弼之賢實重安危之倚奚爲露牘欲遂還恩宜來翼於邦圖終收奇於廟勝所乞宜不允仍斷來章賜宰臣陳升之免恩命第二表不允斷來章批答

省表具之朕持循治綱考愼相位故謀之先定則無他間任之必固則有專功矧卿迪王佐之幾昭勿聽之美篤我簡照對於弼諧尙何需牘之陳欲止告廷之渙夢卜之象已屬陰陽之應已孚惟其肅承是亦終賴所免宜不允仍斷來章

賜樞宻使呂公弼免南郊恩命第一表不允批答

省表具之朕獲執圭幣初見郊廟而左右之臣罔不夙夜在事以致力於休成乃乙未之制大告於廷所以均神惠而答祀勞也𨿽奉書來辭然自天有命顧可已虖所免宜不允

賜呂公弼免南郊恩命第二表不允批答

省表具之朕卜嵗習祥因郊嚴報肆鴻儀之就緒擁神貺以來同乃睠樞衡之臣實陪夙夜之力維議勞之有典奚絫牘之是陳卽祗渙命之孚難徇防情之固所辭宜不允

賜安武軍節度使郝質免恩命第一表不允批答

省表具之朕賴天之靈獲主宗廟踐祚之始大賚庶方時維虎臣提甲巖下豈不夙夜亶有厥勞告廷之書已浹羣聽露章辭寵難徇所陳所免宜不允

賜宰臣韓琦雨災乞退第一表不允批答

省表具之蓋聞天右王者故災異數下以譴告之顧徳不明防淫雨之罰水泉湧出壊民室廬朕甚懼焉方反躬念愆思有以答天之戒而正陽顯見感不旋日豈特朕力之致哉誠股肱大臣飭正萬事之應也書不云乎百姓有過在予一人何遽上書欲上大丞相印綬漠然予心將何寄焉所請宜不允

賜韓琦雨災乞退第二表不允斷來章批答

省表具之朕接隆平之序懷寅畏之心乃素秋之甫成忽淫雨之暴降然止於近郊則顧其害靡大彌於再宿則迹其感不遲今人事之已修天變之已返而猶據災而引咎援故而辭權𨿽蹈夫聖賢逺覽之思殆謬於君臣交儆之意書云勑天之命方徯咎繇之歌詩曰畏天之威始安文王之道勉規弗及終底於休所請宜不允仍斷來章

賜韓琦雨災乞退第三表不允斷來章批答

省表具之堯被襄陵之災終勤於稽古湯離剪爪之患猶勉於承天朕不能跂二帝之功摹三王之迹而陰陽之靡順風雨之不時未飭厥事之違乃歸有司之責如是則謬於疇采空興四嶽之嗟忘於緩人孤式九圍之命尙蘄丕應宜彌來封所請宜不允仍斷來章

賜宰臣曽公亮雨災乞退第一表不允批答

省表具之朕迹災變之繇率緣象類而至格休平之應莫匪誠忱之通比積陰以盭和乃淫雨之降儆稼穯卒瘁於近甸室廬幾潰於橫流方責躬以永思俄導順而來復欽惟元徳之宰惕奉明威之臨外協釐於庶工內輔飭於五事奚列章而自咎欲謝寵以爲安且堯沴九年未聞去位之佐而宋災一國猶興罪已之言過實在予疑何及此所請宜不允

賜曽公亮旱災乞退第一表不允斷來章批答

省表具之朕迹災祥之來緣政教而起乃大河之北民饑薦臻三輔之交嵗暵靡已宿麥將瘁嘉谷未敷方佇云霓之興敢愛牲璧之舉而卿內修政事上格天心忽時澤之應祈已農疇之盈望猶煩需牘遂欲辭權𨿽嘉引咎之恭未體仰成之意所請宜不允仍斷來章賜曽公亮地震水災乞退第二表不允斷來章批答

省表具之朕獲保宗廟夙夜祗畏顧徳不能綏天下乃甲申地震河朔大水壓覆人民朕甚懼焉卿三朝社稷之臣方共圖所以應變之術奚遽上書而引咎也昔我文考嘗因天異下罪已之詔而不敢督過大臣矧予小子不勑躬自思乃敢聽丞相避位哉所請宜不允仍斷來章

賜曽公亮雨災乞退第三表不允斷來章批答

省表具之天人之交其防可畏陰陽之沴厥罰有來自淫雨之下祥已髙穹之返聽申眷弼疑之任重懲譴異之由欲避位於鼎司數置章於軍府無流民之讁而過援石慶之歸非愆陽之災而固引祖榮之咎在於匪徳良亦非懷所請宜不允仍斷來章

賜宰臣韓琦乞退第一表不允批答

省表具之朕槪覽載籍緬懷前人周召終勤於孺子之朝臯防豈去夫九官之位蓋欲垂世者篤之於行道本愛君者要之於盡忠維時上宰之賢實乃先帝所遺甄序羣品若衡倚平訽質大疑如獻兆朕方積思於諒闇委成於謨明遽聞欲去之言深駭無因而至豈朕郁於大道未昭治亂之原將卿保其成功自潔進退之分夙夜惟念予心惘然所乞宜不允

賜韓琦乞退第二表不允批答

省表具之卿先帝大臣遺以輔朕勤勞夙夜於玆三年今郊祠甫竣乃露章自列謂陰陽弗序則朕拜貺之辰何其順气之丕塞虖謂藩翰弗馴則朕親政以來惡有邊冦之深入乎況民未聞失職官不見墮事卿奚過思其所不及固欲以去朕哉此朕所以當夕而不寐也夫宰相之進退系國家之安危朕其忽諸所乞宜不允賜韓琦乞退第三表不允斷來章批答

省表具之夫良宰謀朝如執金石之固忠臣衛主何憚風波之虞卿位總百寮而無隳工事更絫朝而無遺防屬朕遭家多難享國日淺仗顧命之元老寄皇圖於大治而忽求自免匪擇予聞矧召公之歷三朝未聞辭位之事伊陟之格上帝豈及狥身之謀無復重陳庶安仄念所乞宜不允仍斷來章

賜宰臣曽公亮乞退第三表不允斷來章批答

省表具之朕茂憲古誼欽屬大臣矧曰元徳之老濟予萬事之舉方圖功以加治忽避劇而絫陳𨿽章本忱辭然詔已確諭朕惟先王不遺故舊所以厚民風宰相當知經術所以熙邦化正期尊遇無事過言所乞宜不允仍斷來章

賜參知政事歐陽修乞退第一表不允批答

省表具之朕猥承先猷適履多難朝廢食以思道夜振衣而慮危而卿秉喆在朝勞精共政忽露章而滋至乃引疾以爲言豈邦論所拘猶抑非常之冊將臺徳弗類自懷欲去之謀如其不然何以至此顧被遇於文考終輔成於衝人往宅厥常毋易而舉所乞宜不允

賜樞宻副使陳升之乞外郡第三表不允斷來章批答

省表具之夫廊廟之上與朕共籌天下事者莫匪一二股肱之良朕比不次用卿固有以謀合朕意者乃人言紛紛使卿不得安厥位至三露章情見懇激𨿽欲逺讒保名以全易退之節然輕用人之禮朕不媿於玆乎往迪乃猷以體予之素志所乞宜不允仍斷來章賜宰臣曽公亮乞致仕第一表不允批答

省表具之朕據守成之統有求治之心日圖元老之臣共起太平之務惟卿功素存於社稷位實倚於機衡何意累章之來欲辭大任而去矧老而未謝召公猶輔於康王舊常有恩丙吉終憂於漢帝宜體三朝之遇尙需萬事之咨蓋迫大公莫循至意所乞宜不允

賜曽公亮乞致仕第二表不允批答

省表具之天子以安危屬大臣宰相之進退重四海載循匪徳肇履丕圖每欽遇夫羣材用茂修於庶務矧居百辟之冠嘗受兩朝之遺報功之典未隆告老之文已至公毋困我宜安祖考之承或敢侮予終濟國家之治維其不怠是亦有終所乞宜不允

欽定四庫全書

華陽集卷二十九

宋王珪撰制詞【口宣】

賜判運州曹佾生日禮物口宣

有敇卿薦領藩符比持臺鉞屬炎煒之杪紀誕慶之初辰俾續遐齡式將優禮

賜使相曹佾生日禮物口宣二道

有敇卿徳炳臺符望華戚苑紀誕祥於嘉月推賜式於王臺以續茂齡以昭異數

又有敇卿緒出勲門位聨臺路屬炎蒸之在紀震夙之當辰爰致寵朌用昌靈壽

賜樞密使文彥博生日禮物口宣

有敇寒生玉琯望冠星樞紀慶誕之初期有寵朌之舊式庶蕃賢祉以楙邦基

賜判河南府文彥博生日禮物口宣

有敇卿象炳臺躔功流鼎路屬設弧之令旦方主鑰於畱都特將恩篚之頒俾侑私庭之慶玆爲異數以寵輔臣

賜判北京賈昌朝生日禮物口宣二道

有敇气凝霜籥任總邊符載臨六射之辰特致上臺之錫俾續壽祉且昭眷懷

又有敇金行之肅爰及素辰邦運之隆是生碩輔載中階之舊徳倚北道之全謀將侈厥祥用蕃爾錫

賜使相宋庠生日禮物口宣二道

有敇春籥襲和嶽符粹來翼皇圖之楙載臨誕景之祥飭名閥之嗣賢馳上臺之賜式旣資燕喜又輔恩華又有敇卿入司臺鉉出擁帥旄乘在木之照辰紀維熊之嘉兆素厚弼臣之禮載將禦府之頒俾爾熾昌應予欽矚

賜皇兄北海郡王允弼生日禮物口宣

有敇卿徳憑天系名固宗藩載更淑律之期薦紀祥弧之旦維鼓鐘之在肄維器幣之在庭以侑燕私以綏壽嘏

賜武康軍節度使李端願告敇口宣

有敇卿望華戚苑機洞戎韜宜錫鉞於齋場更剖符於朔鎭往欽茂命益勵壯猷

賜武城軍節度使知許州李璋告敇口宣

有敇卿入提禁旅顧積厥勤出領藩符庶均其秩載蕃之寵母替而忠

賜淮康軍節度使知曹州張茂實加恩告敇口宣

有敇比者練吉商辰報成世室旣洽神釐之茂有懷邦翰之良使茂馳華詔圅賚寵往祗厥服益勵廼猷賜觀文殿學士知河南府張方平告敇口宣

有敇卿甫畢親防合還朝位旣進班於祕殿且均寄於畱都宜體予懷往只乃命

賜資政殿學士知河中府孫沔告敇口宣

有敇朕甫親萬幾適睠舊徳𨿽髙謝事之舉猶仰濟時之謀往服寵書起班顯序

賜步軍都虞趙滋告敇口宣

有敇卿夙明軍志外憺王威進提虎旅之嚴環總星藩之衛往只茂奬毋墜素勞

賜判鄭州宋庠告敇口宣

有敇卿厚望端朝粹文華國懇避樞位之罷褒陞臺鉞之崇往蒞陪藩宜只顯綍

賜判河陽富弼告敇口宣

有敇卿久服大位勤宣令猷自初違裕之來積有避榮之請已申誕告宜卽欽承

賜樞密使曽公亮告敇口宣

有敇卿蘊造微之識資經逺之才久陪論於鼎司宜冠聨於樞省告廷之命當肅以承

賜知相州李端願免恩命第一表不允口宣

有敇卿大主之子太宗之孫不領將旄之榮何惇戚苑之愛往只成命式奬素勤

賜檢校太尉兼侍中曹佾免恩命第一表不允口宣

有敇朕纂祖之休型民以孝方隆慈壽之養益奬舅家之賢𨿽覽防圅難停寵綍

賜曹佾免恩命第二表不允斷來章口宣

有敇朕愛篤慈闈恩加戚苑再覽需章之避難畱渙汗之華當體倦勤卽宜只受

賜判鄆州曹佾免恩命第一表不允口宣

有敇卿襲慶勲門參華徽府願臨藩而宣績俾換節以旌勤成命之行固宜欽受

賜樞密副使王疇免恩命不允斷來章口宣

有敇國家茂登畯傑參翼機衡方仰輯於邇謀何需陳於避牘宜膺寵答以免欽承

賜同簽書樞密院事郭逵免恩命不允斷來章口宣

有敇國家制必稽先治不忘武睠輯勤於邊瑣特進貳於神機奚煩防章以格定命

賜使相宋庠兔恩命第二表不允斷來章口宣

有敇卿夙懷賢業薦秉邦均覽避寵之疊封遂均勞於陪甸往只明命奚假固辭

賜樞密使富弼免恩命第一表不允口宣

有敇卿舊秉國鈞勞精靡顧奄遭家難執禮莫回適終防期且冠樞省才猶屈用義可去辭

賜樞密使文彥博免南郊恩命不允口宣

有敇朕只祓鉅儀涓成元祀乃眷政均之倚適推神惠之休宜卽欽承毋煩多遜

賜文彥博免南郊恩命第二表不允斷來章口宣

有敇卿躬咸徳之良筦元樞之務肆涓成於邦祀宜茂錫於神休毋復過陳其往欽受

賜樞密副使孫抃免恩命不允斷來章口宣

有敇卿學茂才粹身端行方流譽禁遊贊微宥命方倚將明之略且旌衝靖之風謙豈於煩寵宜卽受

賜參知政事孫抃免恩命不允斷來章口宣

有敇卿文潤鴻猷機參宥命倚重老成之望更陪政本之司邦寵已行朝僉靡間毌庸譲往承厥休

賜參知政事趙槪免恩命不允斷來章口宣

有敇卿雅負瓌名茂躋顯序適贊幾廷之畫更陪宰路之熈矧政席之虛賢已寵書之下綍奚煩曲謹以閼羣瞻

賜樞密使張升免明堂恩命第一表不允口宣

有敇卿筦司機務勵翼謨明顯相精禋熈成濶典防天錫祉蠲旦敷猷忽達謙圅匪昭公聽

賜韓琦免南郊恩命第一表不允口宣

有敇朕承天之序旅帝於郊欽惟元徳之臣首被靈孚之澤其往欽荷毋爲重辭

賜韓琦免南郊恩命第二表不允斷來章口宣

有敇朕承天元之辰躬郊類之事大格靈歆之貺首均邦宰之榮其宜肅承毋或固避

賜樞密使曽公亮免恩命第一表不允口宣

有敇卿進繇儒術望重師瞻特陞冠於樞聨方圖綏於廟略宜只茂命難狗衝懷

賜宰臣韓琦免明堂恩命第一表不允口宣

有敇卿總秉化元亮成孝饗肆敷廷渙之寵蓋本帝臨之休宜略謙懷庶欽靈施

賜韓琦免明堂恩命第二表不允斷來章口宣

有敇卿應符翼化秉徳相祠輯大饗之蕃休答丕勞於茂奬毋煩衝避其往肅承

撫問知延州孫沔口宣

有敇卿向被朝僉出膺邊寄顧封疆之勞慮因霧露之爽和適及春餘勉綏徳履

賜參知政事歐陽修南郊加恩告敇口宣

有敇朕奉玉幣之精躬帝親之享大格靈孚之貺首均邦輔之榮其宜肅承以應顯陟

賜使相韓琦赴闕生料口宣

有敇卿擁節還朝騰裝遵陸適及郊關之次有懷徒禦之勞聊示寵頒用將禮遇

賜武康軍節度使李端願赴闕口宣

有敇朕總維羣艾振輯丕機有懷肺腑之良尙滯藩符之守方圖親倚宜卽召還

賜使相曹佾赴闕生料口宣

有敇卿抗旌啟行握節應召甫及近郊之次豈無夙駕之勞何以將之維牽及餼

賜鄜延路副都總管賈逵赴闕生料口宣

有敇卿勞師被塞式遏外虞擁節環宮有嚴中衛稅裝之始頒餼惟丰

賜知潞州向傳範赴闕生料口宣

有敇卿比易要藩適趨召節方屬炎蒸之序固多跋履之勤芻粟餼牢用將渥惠

賜知潞州向傳範茶藥口宣

有敇卿比徙東藩甫臨近甸屬炎威之煩熾顧驛路之逶遲宜有寵頒用資和嗇

賜判延州郭逵赴闕茶藥口宣

有敇卿夙戒使車來趨召節屬凝寒之在顧逺涉之爲勞特有匪頒以資保禦

撫問陜西宣撫使韓絳判官呂大防等兼賜湯藥口宣

有敇羌種跳梁邊萌騷繹念使車之夙駕犯塞路之苦寒宜有寵頒以資衝衛

撫問韓絳等兼賜湯藥口宣

有敇羌人背約王旅多屯有煩使指之行適冒祁寒之宜蕃珍錫以至和

撫問韓絳等禦寒衣服口宣

有敇敵祲未夷王師在外惟風霜之所薄固夙夜之多厪特致恩頒更爲寒禦

撫問河北路臣寮兼賜夏藥口宣

有敇卿等大河之北爲國襟喉被寄之臣勞於經事赤煒臨气以鬰煩良劑所頒益將恩撫

撫問涇原秦鳳兩路邊臣兼賜夏藥口宣

有敇卿等早以器能膺予西寄輯戎備塞時乃之勞炎曦禦辰人或被暍特頒靈劑以輔遵調

撫問鄜延環慶路邊臣兼賜夏藥口宣

有敇卿等夙被朝掄薦分邊委屬炎威之向盛顧疆事之多勤宜有寵頒用資衝輔

撫問河東路邊臣兼賜夏藥口宣

有敇卿等外扞邊衝威申信著時惟炎癉臨事固勞頒藥上奩用優眷遇

欽定四庫全書

華陽集卷三十

宋王珪撰制詞【口宣】

賜諸州路知州已下衣襖口宣

有勅嵗律迎寒方隅勤事命使軺之夙駕將恩服之時頒申念爾勞具只優睠

賜判大名府賈昌朝朝見到闕都城門外排禦筵酒果口宣

有勅卿易藩北道錫對西淸載惟行斾之勤適冒炎曦之熾已申郊勞更洽宸頒

賜樞密副使已下罷散乾元節道場酒果口宣

有勅卿等只率朝裾豫臨梵苑收妙緣於實供來善祝以鴻禧宜示寵頒以資歡集

賜知定州王拱辰告勅並賜對衣金腰帶鞍轡馬等口宣

有勅洪河之北素極襟喉詞禁之中舊髙頗牧兼學士之三組徙版曹之左卿就錫寵書往只優寄

賜知靑州唐詢告勅並賜對衣金腰帶鞍轡馬等口宣

有勅卿迪徳粹明秉懷髙介贊大謨於西掖更美政於三州每深宣室之思固有周南之滯宜進聯於經幄尙畱愛於明襦特推禦府之頒仍飭使騑之遽旣優之命不顯其承

賜知慶州韓絳告勅對衣金腰帶鞍轡馬錢三百貫文口宣

有勅卿本粹夷之徳蹈孤峻之風惜去職於禁遊遂分符於藩守申念論思之舊還儀侍從之聯飭使驛之兼馳致上臺之蕃錫往更邊寄只服朝休

賜天章閣待制知渭州蔡挺告勅銀器衣著並傳宣撫問口宣

有勅卿適被朝掄再膺邊寄特戒綸函之錫仍加篚幣之將宜體寵懷亟卽欽受

賜元日大慶殿行禮宣勞執儀仗將士口宣

有勅朕班歷春元肆朝邦瑞迎萬祥於谷旦陳盛禮於大廷申懷列衞之勞猶冒餘寒之气有嘉忠謹特示眷存將士等各好在否

賜冬至大慶殿行禮宣勞執儀仗將士口宣

有勅朕只適先猷肇修冬防眷惟宿衞之士良冒風霜之勤及此禮成宜膺詔撫將士等各好在否

撫問四路官吏諸軍將校口宣

有勅卿等早被寵掄並宣忠幹維是簡書之畏豈無夙夜之勞適戒使行聊申詔撫

撫問河北西路沿邊臣寮口宣

有勅大野之衝金城相距維是封疆之守豈無夙暮之勞時及軫思特將睠撫

安撫河北災傷州軍官吏口宣

有勅卿等方秋禦辰淫雨爲沴申念在公之恪固多經事之勤特命撫存以申顧想

撫問鄜延環慶路沿邊臣寮口宣二道

有勅卿等逺臨邊守具飭兵防載惟夙夜之勤適在風霜之序有嘉忠瘁特示撫存

又有勅卿等被寄乘邊鬯威折敵方祁寒之在維疆事之多勤起寤思用將詔撫

撫問麟府路沿邊臣寮口宣

有勅卿等奉將朝寄分防塞防屬涉夏之初炎念從公之匪懈特申撫諭庸示眷私

撫問保州路臣寮口宣

有勅卿等保塞之衝列城有守念夙經於疆事方重飭於秋防特示撫存用申眷想

撫問梓州路臣寮口宣

有勅卿等奉寄於朝飭躬在事顧山河之載邈念夙夜之多勤特示眷懷以申撫諭

撫問兩浙並淮南路官吏諸軍將校口宣

有勅卿等被寄於朝營職在外嵗離水患宵軫邦憂遣使按行加民存遇眷爾勤事申予撫恩

撫問廣西西路桂邕州轉運提刑知州兵官將校等口宣

有勅卿等奉寄於朝守封於外秋炎未解嶺道殊賒言念忠勤式將恩撫

撫問大名府文彥博口宣二道

有勅卿望冠臺躔寵司畱鑰矧北門之地重方廣莫之風髙馳心王室之覲經慮邊藩之遽特申存撫用篤睠懷

又有勅卿材隆棟石徳茂鈞衡臨春物之防地重畱都之寄馳軺將命仄席申懷

賜判延州郭逵官告勅牒兼傳宣撫問口宣

有勅卿輟自內樞久臨邊適就更於大鎭終倚輯於一方尙體衝私卽只嘉命

撫問知北京王拱辰口宣

有勅卿輟禁橐之嚴膺畱待之寄適及凝嚴之序有懷鎭撫之勞宜諭詔音且隆賢遇

宣召翰林學士範鎭再入院口宣

有勅卿夙負瓌名自躋顯序偶緣書詔之累稍去禁嚴之遊靡邅回之介衷乃樂易而迪徳還敷皇藻益楙賢猷今差某官就第召卿入院充學士想宜知悉

宣召翰林學士賈黯入院口宣

有勅卿馳望士林與班禁從比稍違於常豫且聽守於便符未衒防稽之章已虛宣室之席當還儀於內署庶增繹於皇猷往服嘉恩勉經素業

宣召翰林學士馮京入院口宣

有勅卿力學有原秉心不屈早視北門之艸比更大鹵之符適峻列於中司宜寵還於舊物更從嚴召以奬英遊

宣召翰林學士王疇入院口宣

有勅卿气節莊厚材謀粹明自執憲以端朝每傳經而論事方思前席之問宜預北門之遊其勉素懷以申美業

宣召翰林學士司馬光入院口宣

有勅卿才思穎華風規端劭久侍露門之講兼防廣內之書器業足以輔皇猷文章足以潤天藻宜與禁除之召益光賢蘊之修

宣召翰林學士楊繪入院口宣

有勅卿秉心不流處義弗撓美才足以端國器鴻藻足以潤帝謨屬因囏以去朝甫卽吉以還序且奉北門之訪更華二禁之遊方遲英謀特從嚴召

雄州撫問契丹皇帝賀乾元節人使口宣

有勅卿等使軺聯禦聘玉修歡載勤徵陸之長適戒亭之始爰將詔撫以厚賓儀

恩州賜契丹皇帝賀乾元節人使茶藥口宣

有勅卿等薦修歡聘只侑誕儀涉春物之寖華馳使騑而增耀特推珍錫用示厚懷

恩州賜契丹皇太后賀乾元節人使茶藥口宣

有勅卿等將睦鄰音申延誕慶爰履載陽之有勤於隰之行特命分頒以申存矚

都亭驛賜契丹皇帝賀乾元節人使內中酒果口宣二道

有勅卿等奉好寶鄰薦祥誕防申念使華之勩薦推邦錫之殊嘉果芳醪頒於禦所

又有勅卿等展幣鄰封稱觴壽旦畱使裝於館下出珍錫於禁中𨿽曰常儀本於厚好

都亭驛賜契丹皇帝賀乾元節人使銀鈔鑼等口宣

有勅卿等信達鄰音慶只誕防眷馳軺之逺曁屬授館之初寧賜厚邦儀情孚世好

班荊館賜契丹皇帝賀正旦人使到闕酒果口宣

有勅鄰寶通歡使華將命適及亭之次聊申燕席之儀爰有常頒以申厚遇

都亭驛賜契丹皇帝賀正旦人使春旛勝等口宣

有勅卿等奉儀鄰聘弭節賓亭驚嵗律之薦更慶春華之滋始宜膺邦錫以道時休

都亭驛賜契丹皇帝賀正旦人使生餼口宣

有勅春華叢朔鄰聘修儀就寧館捨之初申厚餼牽之錫式將殊遇庸奬至勤

恩州賜契丹皇帝賀正旦人使茶藥口宣三道

有勅卿等夙將信檢只自寶鄰並騖使軒適畱郡牒宜將邦錫以浣途勤

又有勅卿等受言於國將命在途爰促飛軒甫經近甸特推邦錫以寵使儀

又有勅卿等信函將命行越半途靈劑均和頒由中禁有嘉勤節庸示厚儀

班荊館賜契丹皇帝賀登寶位人使到闕酒果口宣

有勅皇圖纂慶賓組來儀均玉斚之芳醪副金盤之嘉實爰將渥惠聊浣遐徵

班荊館賜大遼皇帝弔慰人使酒果口宣

有勅卿等夙戒使騑冒徵炎陸馳赴鄰哀之遽暫寧候捨之初申念素勤爰推嘉錫

都亭驛賜契丹皇帝弔慰人使銀鈔鑼等口宣

有勅卿等惇和世好展慰鄰憂屬秋暑之未闌涉塞途之已邈適寧徵禦爰舉賜常

都亭驛賜契丹皇帝賀登寶位人使射弓例物口宣

有勅朕茂纂聖圖夙來鄰聘惟使軺之逺駕有賓射之舊儀難阻勝遊聊伸蕃錫

都亭驛賜契丹皇帝賀登寶位人使朝辭酒果口宣

有勅卿等握節來朝始云終事飛旜上道歘及歸期嘉果芳醪更頒離席

恩州賜契丹兩番賀正旦人使茶藥口宣二道

有勅卿等春和襲筦鄰聘飛旜涉長陸以載勤冒寒威而良苦俾將珍錫庸示厚儀

又有勅卿等並持使節逺歷塞途懋將鄰好之和躬展嵗元之慶特申嘉賜以奬至勤

恩州賜契丹皇太后賀正旦人使茶藥口宣

有勅嵗籥將新鄰音載睦適及半塗之候正衝殘臘之寒素厚賓儀首推賜式

恩州賜契丹兩畨賀登寶位人使茶藥口宣

有勅卿等受言於國將命在塗爰趣飛軒甫經近堞特推邦錫以寵使華

欽定四庫全書

華陽集卷三十一

宋王珪撰制詞【口宣】

賜張升爲仁宗皇帝上僊遺衣物口宣

有勅卿舊政之臣請藩於外重開邦福慨慕想深玆有遺頒宜欽而受

賜皇兄保靜軍節度使宗諤告勅口宣

有勅朕圖衛京師進彊藩屏矧宗英之載譽宜宸渙之頒文其體寵甄毋忘被服

賜皇子進封淮陽郡王頊告勅口宣

有勅卿席皇家之慶居上嗣之賢建右輔之名封朌大廷之渙號僉言惟允茂數其膺賜卿告勅想宜知悉賜皇長子頊免恩命第一表不允口宣

有勅朕承休聖綂建嫡名封推學序之夙勤嘉寢門之屢問需章忽蔇制檢尙畱宜略過衝庸綏公望

賜皇長子頊免恩命第二表不允斷來章口宣

有勅東學旌賢右藩析寄爰覽屢辭之牘尙稽已渙之文僉以素同往其卽受

賜皇長子進封潁王頊免恩命第二表不允斷來章口宣

有勅朕承天茂序建於大邦庶從師傅之聞且廣本支之輔𨿽仍上牘宜視批章

賜皇子進封東陽郡王顥免恩命第一表不允口宣

有勅朕嘉進嗣賢析封邦爵爰述先王之訓肆揚列辟之聞宜卽欽承毋或固避

賜皇子官告口宣

有勅朕崇建宗藩夾輔王室自寵綸之誕布已謙牘之屢陳宜卽嘉辰往服休命

賜樞宻使文彥博赴闕口宣

有勅國家茂經正本愼倚柄臣適圖邦傑之良進筦神樞之府宜膺迅召且竚來儀

賜樞宻使文彥博赴闕茶藥口宣

有勅卿寵在邦國出擁師旄屬秋暑之尙煩涉闗程之良勩爰推薄賜式用珍調

賜判河南府文彥博赴闕生料口宣

有勅卿枕塊終喪追鋒應召適及郊圻之次用將老餼之頒眷惟舊臣式是優禮

賜判河南府文彥博制敕並赴闕口宣

有勅卿先朝老成當世才望特申渙命起西都宜卽欽承用體眷賴

賜皇伯東平郡王允弼生日禮物口宣

有勅龢生春琯徳懋宗藩紀慶誕之初期有寵頒之舊式庶膺賢祉以大皇支

賜皇叔華原郡王允良生日禮物口宣

有勅朕廣邦族之仁倚戚藩之輔顧維冬之杪候屬載誕之初辰申命寵頒助迎休祉

賜皇叔襄陽郡王允良生日禮物口宣

有勅卿天支擢秀宗屏流徽屬震夙之令辰寵分頒之茂式克綏壽祉庸示眷私

賜皇長子潁王頊生日禮物口宣

有敕卿徳懋皇支休推上嗣屬恢臺之肇候紀震誕之嘉辰式將列筐之頒用續垂弧之慶勤宣物望永對邦休今差某官賜卿生日禮物想宜知悉

賜皇長子淮陽郡王頊生日禮物口宣

有敕卿慶發仙源賢鐘上嗣當炎明之正序紀震夙之休符厥有賜常用均時祉

賜皇子鄠國公頵生日禮物口宣

有敕卿慶發天支寵疏公社甫就寄觚之學載逢吉夢之期近飲菊之佳辰有承箱之賜式勉躬令問念服殊休

賜樞宻使張升明堂加恩告敕口宣

有敕卿秉一徳之良當萬幾之軸會講文於大事嘗領使於先期比輯鉅儀盍膺靈施

賜判許州張升南郊加恩告敕詔書口宣

有敕神疇告虔帥垣在寄斂奉祠之多祉嘉述職之素勤申錫寵章往欽靈施

賜樞宻副使吳奎起復詔書口宣

有敕卿執喪去茹痛逾情屬予求治之初正騖急賢之想宜循權制用體睠私

賜張升免南郊恩命第二表不允斷來章口宣

有敕朕格帝元饗浹民太和矧股肱之倚謀寔夙夜之相祀適孚靈施薦達防章𨿽懷難進之髙蓋有莫還之渙

賜判延州程戡免恩命第一表不允口宣

有敕卿志懷閎逹徳業粹明方均右府之勞忽起西垂之顧進班徽省視寵均廷宜俯以承勿勤於讓

賜皇伯東平郡王允弼免恩命第一表不允口宣

有敕朕履初陽之吉躬大禘之防肆均神防之休已下宗藩之制𨿽需圅之亟上諒渙檢之難畱

賜皇伯允弼免恩命第二表不允斷來章口宣

有敕卿承天支之華率公族之厚適相成於熈事宜均錫於靈釐過達防章豈符公聽

賜宣徽南院使判延州程戡告敕口宣

有敕卿早毗政路出奉藩符載圖邊鎖之勞宜寵齋壇之拜往膺異數更輯前勲

撫問判河南府文彥博口宣

有敕卿舊徳之良久去廊廟往釐西宅忽又歲闌經務畱神固亦勤止

撫問判河南府文彥博爲母亡口宣

有敕卿任重政塗寄深畱鑰忽遘茹荼之苦實均同體之情勉抑至哀少紓衝念

雄州府問契丹兩畨賀壽聖節人使口宣

有敕春和動籥鄰睦飛圅夙馳使範之華方會誕辰之慶有嘉勤節用示撫言

恩州賜大遼皇太后賀正旦人使茶藥口宣

有勅元歷開祥寶鄰申好駕軺車而將命馳塞路以爲勞適冒隆冬宜推優錫

都亭驛賜契丹皇帝賀壽聖節人使內中酒果口宣

有勅卿等夙將君命嗣講鄰歡顧寒律之將窮念徵車之未復載蕃之錫庸示吾私

都亭驛賜大遼皇帝賀正旦壽聖節人使宴花酒果口宣

有勅歲更芳律邦集善祥眷奉聘之有儀已經筵之在館禦醪宮蘂並寵賔華

都亭驛賜契丹皇帝祭奠人使銀防鑼等口宣

有勅卿等夙戒使騑冒徵炎陸馳赴鄰哀之遽就寧賔驛之初申念途勤爰將賜式

賜樞宻使呂公弼加恩告敕口宣

有勅朕承天正之序修郊見之儀竣祠熈明介福穰簡爰推恵澤以寵輔臣

賜宰臣韓琦南郊加恩告敕口宣二道

有敕朕習卜歲祥肇興時祀丕布休成之澤首推顯相之勞宜體靈歆卽只渙命

有敕卿肅裨大猷總相元祀裁儀適於鉅典竣事擁於蕃釐肆爲龍光首褒衡弼自天有命與國承休

賜使相賈昌朝赴闕生料口宣

有敕卿夙戒使裝載嚴召節適及郊關之次用將牢餼之頒眷言舊臣式是優禮

賜判許州賈昌朝赴闕茶藥口宣

有勅卿爰趨召節甫次神圻維大斾之遵塗屬晚冬之屆候宜推珍錫用輔衝綏

賜皇伯祖感徳軍節度使承亮攺封秦國公免恩命第一表不允口宣

有敕朕稽求墜文崇建近屬已布治朝之聽有光奕世之承宜卽欽膺毋煩衝避

賜皇伯祖承亮免恩命第二表不允斷來章口宣

有勅卿地尊皇屬望列英藩適更大國之封益啟舊邦之宇往祗渥命卽斷防章

賜宰臣曾公亮南郊加恩告敕口宣

有勅朕肇禋吉土還禦端闈肅成上儀大渙嘉澤宜先列辟以寵元功

撫問知靑州歐陽修口宣

有勅卿早以時材與聞大政申念徙藩之勩載深仄席之思特示撫存用昭眷矚

賜皇弟岐王顥生日禮物口宣二道

有敕卿榮疏王爵愛篤天倫屬慶誕之嘉辰有寵頒之素式特馳近侍往諭隆私

有勅卿望重英藩愛深皇戚紀誕期於良序推寵錫之舊彛其助家祥且旌賢履

賜殿前副指揮使郝質免恩命第一表不允口宣

有敕卿忠勁之臣職在宿衞肆予纂服亶有厥勞頒綍在廷所宜欽受

賜郝質免恩命第二表不允斷來章口宣

有敕卿茂建師旄肅提禁卒屬朕纂承之始嘉乃宿衛之勞若時寵褒毋或固避

賜判河陽富弼免恩命第一表不允口宣

有敕卿當世夙望先帝大臣累辭持柄之勞甫遂便藩之佚將相之紱不曰寵乎

賜富弼免恩命第二表不允斷來章口宣

有敕卿自攖疾告屢避政幾進膺臺鉞之崇往奉藩封之寄始循來請宜斷謙封

欽定四庫全書

華陽集卷三十二

宋王珪撰制詞【口宣】

賜樞宻使呂公弼免南郊恩命第一表不允口宣

有敕朕肇禋吉土先薦太宮旣逸三神之釐遂孚四海之澤矧吾近輔可緩褒章

賜呂公弼免南郊恩命第二表不允斷來章口宣

有敕饗均神釐丕發邦號首推近輔之寵抑有累聖之規毋執勞謙以稽成命

賜宰臣曾公亮免南郊恩命第一表不允口宣

有敕朕內心盡愼外力致彊及此嘉成罔不防澤承神之惠毋或固辭

賜曾公亮免南郊恩命第二表不允斷來章口宣

有敕朕躬祠泰壇天下防祉睠於上宰寵不可稽宜庸而承以渙神惠

賜韓琦免恩命第一表不允口宣

有敕卿丕有賢業贊於聖圖孚號之辰錄勲爲冠卽膺顯數姑略衝懷

賜皇弟樂安郡王頵告敕口宣

有敕朕肇纂丕圖徧澤羣位申言同气之愛難狥終防之情王爵帥牙勉其祗受

雄州撫問大遼皇帝賀正旦人使口宣

有敕卿等甫屆歲元薦修鄰聘緬念遵塗之永適當陟境之初特示撫存用昭睠遇

恩州賜大遼皇帝賀正旦人使茶藥口宣

有敕卿等具飭使華薦修邦慶屬歲陰之遵盡渉關路之悠長特有寵貽用資衝守

都亭驛賜契丹皇帝賀正旦人使酒果口宣

有敕華車昭隰馳自寶鄰嘉實薦觴班從紫禁恩凝上館慶集端辰

都亭驛賜契丹皇帝賀正旦人使朝辭酒果口宣

有敕卿等逺持邦問舉穆賔華遽申重陛之違將戒歸途之禦至勤可尙嘉賜是將

都亭驛賜大遼皇帝賀正旦人使銀防鑼等口宣

有敕卿等夙致鄰歡協修歲暮遠渉塞塗之勩甫從賔館之寜特舉賜常以華使範

都亭驛賜大遼兩畨賀正旦人使酒果口宣

有敕卿等嗣將鄰好舉穆賔儀初違文石之班將返軺車之駕宜膺嘉惠式展厚懷

班荊館賜大遼皇帝賀正旦人使到關酒果口宣

有敕卿等遠飭車徒初臨館捨載歷凝嚴之候靡勝行邁之勞嘉果芳醪聊申寵錫

賜大遼兩畨賀正旦人使生餼口宣

有敕卿等並飭使華載修鄰睦念乘軺之何遠適授館之云初維餼及牽具將蕃錫

都亭驛賜大遼皇帝賀同天節人使銀防鑼等口宣

有敕鄰寶修歡使華將命載念遵途之勩適應授館之榮我有寵頒維其欽受

賜大遼兩畨賀同天節人使生餼口宣

有敕卿等夙乘使傳申致鄰圅甫寜館捨之居爰舉餼牽之錫卽宜欽受庸副寵懷

撫問判大名府韓琦口宣

有敕維中原之吭在大河之北勞上臺之夙望守一道之重符適履隆寒無虧衝守

撫問觀文殿學士判太原府呂公弼口宣

有勅卿輟於機務殿彼方隅載惟疆事之厪無爽時休之輔特將勞問庸示顧懷

賜宰臣禮儀使曾公亮已下往西京奉安仁宗英宗禦容回茶藥口宣

有勅卿等出擁使車往安眞像甫終盛禮將戒近圻宜有頒宣用申眷待

撫問修山陵所殿前副都指揮使郝質已下兼賜湯藥口宣

有勅嘉原應卜將戒遠期眾役猷工實繄素畫爰將殊禮以勞至勤

賜宰臣禮儀使曾公亮往西京奉安仁宗英宗禦容都城門外酒果口宣

有勅卿肅奉眞儀往安梵宇方屬炎歊之候靡勝防從之勞宜有頒宣用申眷待

賜皇伯虢國公宗諤告敕口宣

有勅卿出於皇緒列彼近藩適還上鉉之崇已告大廷之眾所宜欽受以體寵懷

賜皇伯宗諤免恩命第一表不允口宣

有勅朕孝治四方恩先九族睠戚藩之近屬還宰鉉之榮章毋執過衝卽宜欽受

賜親王使相節度使免恩命第一表不允口宣

有勅卿近屬之賢先朝所禮肆纂丕極盍推茂恩宜卽欽承用副崇奬

賜親王使相節度使免恩命第二表不允斷來章口宣

有勅朕卽紹丕圖首褒近屬𨿽遜函之薦至顧渙命之難還毋或過辭以稽羣聽

賜殿前副都指揮安徳軍節度使郝質告敕口宣

有勅國家茂建帥權肅提禁旅統以周廬之衛賜之茂纛之行維命是承匪忠不報

賜判許州賈昌朝勅牒口宣

有勅卿舊冠臺衡久司畱籥間閱露章之請願從易鎭之行姑徇所懷往綏予寄

賜判大名府賈昌朝告敕口宣

有勅卿象炳星階寄隆邦翰適更符於外閫急宣綍扵明廷欽斯訓辭進圗終烈

賜賈昌朝加恩告勅口宣

有勅朕明發孝思涓成嘉享蕃被靈釐之錫茂思舊政之均揆旦頒文飭車將命益綏邦倚趣拜王休

賜皇伯虢國公宗諤生日禮物口宣

有勅卿望重宗藩榮聨宰鉉屬恢臺之首序紀誕育之多祥式示寵頒用申禮遇

賜皇伯使相宗朴生日禮物口宣

有勅月旅嘉平日臨上浹載紀生於英戚實表徳於皇支爰致恩頒用迎壽祉

賜宰臣韓琦生日禮物口宣六道

有勅卿知覺民生工凝天化秉肇秋之肅气紀載誕之嘉辰矧逢日月之熙方極君臣之遇命芝蘭之家彥致牽醴之朝頒洽爾燕虞體予延矚今差卿男某賜卿生日禮物想宜知悉

又有勅卿任冠臺衡誕逢商序錫元精於嶽極體正气於五行發爲休功翼我昌防推名門之畯嗣將禦府之華朌助天百祥均國永祚

又有勅歲在涒灘律中夷則鐘四方之正气稟上相之元符計成七廟之安勲列百寮之冠載臨誕序式舉賜儀

又有勅嶽極於天黙下神靈之气帝賚之弼亶如物色之求屬秋孟之嘉辰紀山陽之吉夢申命趨庭之畯爰將賜篚之儀庶續茂年永扶休運

又有勅朕攬收羣豪尊遇二府矧予元徳之宰厥有大勲之昭屬素律之气淸載髙門之誕慶有幣盈篚有馬乘閒並將君錫之蕃以助天祥之侈

又有勅顥气迎商舒靈度朔間生民世之傑休有格天之庸命嗣儁於祕扃出賜常於內府並爲殊寵以助嘉祥

賜宰臣曾公亮生日禮物口宣二道

有勅卿毓徳粹文選辰華吉槐庭論道茂翼化元星鳥占春環臨誕序爰將蕃錫庶續遐齡

又有勅時維仲春日在營室紀天龢之茂節生邦輔之粹臣定大冊於皇圖炳休功於史載爰將嘉錫益助多祥

賜起復宰臣富弼赴闕口宣

有勅卿徳冠朝倫功熙天載屬內囏之去位終上鉉之虛司𨿽嚴詔驛之馳猶固防廬之慕勉思大義埀應羣瞻

賜富弼赴闕生料口宣

有勅卿防廬終服靡奪至情宥府冠謀益旌宿望遘國哀之未幾聞君召之載馳適稅塗裝爰頒禮餼

賜樞宻使富弼赴闕口宣

有勅卿早事先帝時爲宗臣罹憂去朝終制復位宜趨召節以炳臺符

賜判相州韓琦赴闕朝見口宣

有勅卿罷制邊衝還膺便寄顧秋炎之未解馳闗路以多勤特戒使軺以頒召檢

賜判相州韓琦赴闕茶藥口宣

有勅卿適趨召節甫次近郊載惟防履之勤宜舉匪頒之式用資衝嗇以示寵懷

撫問判相州韓琦兼賜湯藥口宣

有勅卿內辭宰司出撫鄕郡適及歲陰之莫固多政事之勤特示撫循以申眷遇

撫問判大名府韓琦兼賜湯藥口宣

有勅卿出擁使旄就更畱鑰屬暑威之方熾顧藩事之多勤緬念忠勞特申睠撫

欽定四庫全書

華陽集卷三十三

宋王珪撰制詞【制】

觀文殿學士王舉正父化基可追封冀國公制

勅朕讀緇衣見鄭武公世職於周國人宜之以其有善善之功者豈特父子之美耶抑明國家有好賢之風歟方予徹祠於郊冒天下以福睠維股肱之良世載令徳旣加寵於厥躬又用閔冊以追顯其先烈夫豈下詩人之作邪具官某父某器閎識廣謀合大猷自昔長憲府與幾政固已熈事功於當時肆爾子以髙文逺業輔朕忠勞而歷職之顯一皆爾舊何其世閥之盛哉鄕予禭爾以二省之令今玆開府與三公等儀固屬名數之常履聲何之尙歆予之嘉命可

母宋氏可追封曹國太夫人制

夫古者治國無二道要之大義以磯天下之孝者非親親之謂歟然聖人善推其所爲以及於眾故愛其親者則必念人之親矣朕已已日至禮於崇邱欽惟我一祖二宗之靈以配上帝豈曰能饗實報之盡時吾烈文之臣固亦怵霜露之履不朌閔書奚以慰其永思具官某母某氏法度雍穆作配名門母儀之賢範於當世猗與有子列予碩輔慈訓之邈不見其榮再荒全秦大爾封國重軒累襚永以爲渙可

嘉勒斯賚授河西節度使食邑實封制

門下朕膺天寶命纂國鴻圖內則股肱大臣以維社稷之固外則藩衞羣後以禦封疆之衝矧當眎政之初敢後疇庸之典誕孚廷渙亶穆師僉具官某气槪沈雄知懷明果世宅西方之勁心勤內府之輸忠義貫乎神明威聲慴於區落師牙占勝早專鈇鉞之徵盟府書勞舊載山河之誓肆承先帝之序申霈有邦之遐進馭貴之崇階均班朝之偉望陪之多戶衍以眞租並懋寵光以華夷等於戲勳屏王室固無閫外之虞命契天心適及景風之候蓋恢世烈者譽其永更民始者澤非常勉綏順猷欽服徽數可

嘉勒斯賚依前保順河西節度使加食邑實封功臣制

門下夫宅天下之尊必飭上神之報篤人子之孝必嚴先烈之思朕親執豆籩祗見郊廟乘一气之復以體天施之仁合萬靈之休以孚邦渙之號疇膺丕制首蔇諸藩具官某蚤承世封躬履侯度作屏於外自雄夷落之師述職於中有防王府之貢肆若初之撫禦尢不失其順祗適竣祀於圜丘宜冊勳於太寢爰益褒功之數用閎守土之聲斥以爰田陪之眞賦並推異等庸答素勞於戲維皇徳澤之均始於近而加於逺維臣忠義之節善其始者惟其終勤宣令猷永錫蕃祉可

殿前都指揮使許懷徳曽祖秉可贈太子太保制

勅祭者必有惠術以及其下蓋神明薦釐非可專已之向故朕竣祠之始澤漏淵泉眷維將臣褒及三世之廟者厥惟寵數之隆乎具官某曽祖某履道外坦棲志中恬有陰施之蓄而載之當時有燕謀之裕而啟厥來緒維孫之傑統予親軍慶緣上帝之禋錫用文人之鬯東儲之傅秩重徳尊載琢之章永賁幽隧可

許懷徳父均可贈太尉制

勅夫萬物裕於天地而生成之施無以云報者其猶子之於親歟方予大旅於郊陟配三後而孝徳孚於天下眷吾武烈之臣時亦愴親庭之飬不朌閔書奚以慰其永思具官某父某器節沈雄志懷淩邁詩書輔於戎略介馬勤於邊衝生子傑材總兵在衞欽柴終於當時褒禭加於禰宮登晉三公之崇追榮九京之路慶靈之防洵有後哉可

龍圖閣直學士施昌言可樞宻直學士知澶州制

勅某斗樞之庭與籌基命本待名學之選朔河之屏分據要區蓋難守臣之寄時有兼寵畀之僉諧具官某學術優深器懷浣邁治憲臺之錯則端挺之節聞貳財府之畫則敏彊之力奏自參禁橐之從亦更邊閫之符屬大河弛防連歲爲患議者徒徼一時之利而靡虞北道之困蠧民殊甚曠日靡功玆擇爾長尙煩於使進參宻地之直往涖昆臺之勝弭囏卹隱期輯厥庸可

翰林學士呂溱可翰林侍讀學士知徐州制

勅內置學士專與封拜於禁中天子待之至榮近也故事請外則更以侍從之職𨿽然文翰之選豈以出處異邪具官某直道槪俗雄文邁倫雍容服於禁途宻勿謀於王體忽饜北門之直願蘄便郡之章朕惟華光綴淸武寜風樂固亡書詔之累且開符竹之榮蓋望美者𨿽違爾思慮逺則或寵之略少安衝尙當體睠懷可

引進副使馬懷徳可西上閤門使制

勅井岷之區梁益分鎭寔有戍統委之戎鈐匪由材推孰副朝選具官某器幹茂防智識通明早陪內使之聨久寄禦羌之任今玆閱邊吏之見環守之能宜握外兵可使臨蜀仍權登於上閤俾榮重於西州爾其善撫軍徒寜輯兩道報勞議最庸有後恩可

西上閣門使馬懷徳可四方館使英州刺史制

勅河朔勁兵之萃瓦橋極塞之衝本朝寄之重則匪議才之易因邊最之申則宜第寵之速具官某資幹而明气沈且武擐甲西戮而戰多右於諸將按節北戍而威重施於絕漠適攬帥章之露且觀期政之成念戎索之馭權疇方館之秩峻差優使範之陟尙委師幹之臨增樹壯猷往防休命可

禮賓副使蕭注可禮賓使制

勅某日者南方不虞而蠭集之妖薄至城下爾能資糧海上以濟吾師迨羣蠻之潰擢爾邕守委以邊事之宜而復遣說異域俘厥親孥以慰逺人之憤玆予進爾內使之列爾其益厲前勞思荷予之殊寵可

禮賓副使蕭注可西上閤門副使制

勅某日者逺蠻跳梁至於畨禺之下爾奮身海邑而能募勇力資扉糧以濟虖王師迨羣妖潰離又率龍【闕】長【闕】種以系累於京師朕方倚以邕筦之符申懋前勞玆庸命介於上閤毋念還儒冠以忽功名之圖可國子博士晁仲蔚父宗慤可贈尙書右僕射制

勅朕荷上帝右序夙夜而不敢康乃飭躬齋戒已已拜貺於郊對越三後禮成休明睠予朝閨之彥外有獻力之敏亦思所以顯其親者豈不望澤於玆虖具官某父某道醇徳正國之寶臣文章皷於訓言猷爲灼虖事典昔予命以幾政之貳而緝熈百度汔臻平富之風嗟哉云亡莫防其用文昌右相師長百寮今而禭之亦惟爾有子之慶九原𨿽邈丕顯其承可

虞部員外郎晁仲蔚父宗慤可贈尙書左僕射制

勅朕惟王者大孝之本莫若防天地之報然祭不欲其數也必三歲而躬行之朕前詔有司崇禮嚴配孝奏之夕神光交錯時惟我在廷之賢夙夜將予於成今竣祠逆釐霈其澤天下維爾先正之烈可追榮之後虖具官某父某天資忠厚九徳兼懋履顯臨劇誠發事舒朕方倚乎幾柄而在職日淺不究逺圖興言及玆悼嗟靡已其以文昌左相詔位於家匪特旌舊政之徳亦幾昭哲嗣之慶爾尙歆承之可

母王氏可追封懷徳郡太夫人制

勅甚矣爲人子之難也羶薌而薦之非孝也惟國人之稱曰有子如此玆可謂之孝矣矧夫賢者之後以材爲郎溫靖有儀不墜先訓肆予祗大事又有相祠之敏夫豈不揚親慈之懿乎具官某母某氏毓自淸門配於髙緒春秋承祀不懈益防嬪風惠柔孰不宗仰鄕繇夫貴固已膺象服之寵今令子在廷講予逆釐又追荒於爾土尙慰安於新邑益佑乃後於休可

翰林學士承防王拱辰父代恕可贈刑部侍郎制

勅朕攬成周之頌莫隆天地之祠采盛漢之歌未有祖宗之事乃郊陟三後以詠功徳之休又腏延羣神以合福瑞之況舉天下以漏其澤思孝子之篤於親具官某父某行積於躬材屈諸用陰滀當代之施善啟後昆之祥生子畯賢冠予禁近侍嚴配於禋土興孝思於禰宮進貳天臺之卿往詔泉夕之路尙期放來顧寵靈可

母李氏可追封延安郡太君制

勅朕執鬯於太室奠玉於崇邱禮鉅而文繁誠交而福浸睠惟近署之冠參領使儀之聨疇侍祠之勞則朌賦明勳以大予徳施廣錫類之孝則裂封加禭以隆爾親慈叢厥寵靈貫於幽顯具官某母某氏履髙明之行敡淑惠之風法度宜於有家慶祥侈於厥後維子茂器時吾名臣肆欽燎之竣祠漏重泉而疏渥載易大邦之服永孚幽穸之光庸慰時思式旌厚訓可

母趙氏可追封永安郡太君制

勅夫人子之於親也生則欲致其養沒則追榮之何可已耶方朕欽柴於郊對越三後厥有秉文之臣夙夜在祀顧不興霜露之怛乎具官某母某氏肅恭賢明四徳純茂奉承祭祀不懈益防實生令子冠予禁署慈訓之邈不見其榮載荒大都以厚湯賦閔章加禭庸繹孝思可

徳妃沈氏進封貴妃制

門下朕膺先聖之托臨舊貫之居重思宮籍之美昔預宸帷之侍孰旌爾止已流彤管之芳肆命於廷載下紫芝之渙恩繇近始教式外孚徳妃沈氏賦燕婉之儀秉柔明之徳顧乃祖服蚤登鼎鉉之榮逮我眞朝居愼掖廷之選自參嬪側實右王休悵仙蹕之空遐館離房而永慕有圖書之誡期專蹈於前規無詖謁之私曽略扞於內治天與壽康之福眾髙賢惠之風宜冠序於四星益亞儀於中梱玆爲異數以奨夙勤於戲化行周南旣厚人倫之本祗事文考猶傳皇訓之存是則寵有以特隆禮不可它儗往膺徽冊永荷嘉祥可

集賢校理判吏部南曹吳充可太常博士制

勅某國家比羣吏之治視一閠之成故伐著則賞當流淸則陟美以爾器識閎茂文行溫裕髙名動於縉紳風力推於政事歲勞稽狀邦勸孚格進奉常禮樂之議懋承明篇章之學益愼風檢思揚寵休可

兵部員外郎知滄州田京可工部郎中制

勅具官某乃者大河之北遭罹水患板戶貧困冗散旁郡朕甚湣焉屢勑所部每加矜卹人情懷土而未聞還集汝京所守濱海都防襟帶之固兵師所聚而能上體予懷下究民隱申慰勞來歸占者眾使者條狀願爲褒異文昌艸議起部要司命汝踐之用爲增秩夫計功實與累日月而遷者固有異矣汝念此意撫安吾人可端明殿學士給事中程戡可參知政事制

勅朕奉承祖宗大業夙夜祗祗思底於治若夫與籌天下之事則惟予一二股肱之臣今朕所以圖任者非賢畯之材未易玆擇具官某識略幾深器質端厚擢儀禁路嘉猷稔於辰告總寄邊鎖王靈馳於陸慴向陞祕殿之侍曽煩井絡之行而城壘繕完區邑綏靜方念勤於逺撫宜召參於中弼蔽自朕意孚於羣論意國家治亂之系重臣子安榮之分難爾其忠力一心永享休命可宮苑使韶州團練使蔣偕可降授北作坊使制

勅某向獠蠻狂悖震驚二廣剽掠郡縣殘害士民朕博求材武往殄厥冦以爾久禦邊陲必知方略進以使名之寵加之團結之命自汝攸往經涉時月朕晝夜憂勞遲汝成效而乃獨肆狂妄恣爲輕率奏陳無寔動作失理知防軍總帥有所請論而移書臺省陰爲自解汝有曲直朕當處之求助於人其意安在褫其新命復於舊官爾其省思體此寛典可

欽定四庫全書

華陽集卷三十四

宋王珪撰制詞

工部侍郎劉防可戶部侍郎致仕制

勅朕觀前代盛王靡不尊徳貴齒以崇厚風化之原禮大夫七十乃致君事有若年未至而請謝者故𨿽昔賢之髙亡以逺過朕可彊畱以官職之務哉具官某直節懿行事朕有年朕之左右侍從之臣惟學士爲貴近而爾嘗更爲之況官貳六卿任歷二千石誠不爲不顯矣今抗章引年固有林泉之思朕嘉爾止足之誼優以老成之禮進秩天臺安娯就養不亦故鄕之寵虖噫朝廷進退之禮臣子始終之分參見於此也俾爾壽而臧永享予之休命可

翰林學士知開封府楊察可權三司使制

勅周以司防均邦賦漢以列侯主計書自昔富民之風維時濟國之用予簡茂器委之劇司具官某材謨邃深體業端亮意在本朝之治識通當世之防自延置於近途誠寖舒於賢韞綢繆禁林之直密勿祕殿之言以至撫龢井絡之區肅安京兆之眾任煩皆愼譽眾見優宜咨心畫之良往都財府之長朕念均輸廢則餽邊之助乏調斂重則空杼之刺興其圖厥中以富吾用若夫制貢之藝極遷貨之有無大農鹽防之通九府圜灋之布著於前史皆汝舊聞推古制宜時乃之績可

故太子少師致仕任布可贈太子太傅制

勅朕惟君臣之際見始終之分故生而忠瘁於朝沒則寵賁其第矧股肱之防而邦國所悼宜篤大義以隆恩體具官某才器沈裕志識純正以碩徳重望屢屬方面之寄以奇謀嘉論嘗參防府之務適蘄辟於時柄遽願還於榮紱薦歷華歲緬懷淸風忽聞訃音良用震念眷其臺路之舊禭以宮傅之秩營魂有知歆我渥命可龍圖閤直學士呂公弼可權知開封府制

勅神奧之畿畫千里之廣師眾之防表四方之風朕思擇吏師之良以寄尹正之治疇若予采僉曰汝諧具官某相閥之英賢路之懿經術輔於政事器業光於邦家自擢進於近聨亟歷更於煩使將兩河之漕而積兵軵之儲控三闗之符而息亭燧之警宜峻文昌之序還蒞天邑之區使缿筩之晝空而桴鼓之宵徹休有治迹紹於前人可

賈昌朝授依前檢校太師行尙書右僕射保平軍節度使判大名府兼北京畱守司事加食邑實封制

門下朕寵延哲艾周緝化幾蓋功盛者爵所加任隆則報亦勉適眷居畱之重載惟擇守之難甫稽卜於眾謀終圖庸於宿望告於列位協以剛辰具官某體貫文明器函精粹徳符君子之守學蹈聖人之歸繇復旦之逢辰卽近途而振業露門勸講經席尊於師臣臺府熈工國事倚於元老薦揚休於中外均注意於安危政穆民風寖廣京師之福心經邦論幾虛朝夕之咨惟北道之襟喉主別都之筦籥坐寄拊綏之防舊維總制之雄爰換節於奧封復加田於眞賦玆洽累數以優邇僚於戱寵冠貂蟬賜專鈇鉞入則儀三事之序出則倡九牧之風爲一時之至榮𨿽前代之罕遇懋肩忠烈往服王休可

祕書郎馮京可直集賢院著作郎沈遘可集賢校理制

勅某等國家辟冊書之府固嘗寵延天下豪英之士以典校虖其中所以廣儒術而養國器也以爾京志識髙邁文粹於時以爾遘業履純茂才裕諸用朕頃廷較多士爾等藻詞逸贍咸在異等之選今試劇以還命給紮於禁林而奏篇益麗玆並擢亟太常與防書殿其日思勉楙以稱予奨育之意可

狄靑男諮閤門祗可閤門通事舍人制

勅某乃父有殄冦之效告防自疆爾躬防延賞之恩加命於室褒功及世曽匪彛章議勞進律寵亦異數是用擢官內使之二通事上閤之闈匪曰次遷實懋忠力可

閤門祗夏偉可閤門通事舍人制

勅某夫出宣詔命入陳奏於禁中蓋西省之任前代皆名流之選也惟爾勳舊之緒雅有儀矩給事左右十年於玆宜陟禁閽之秩益相治朝之政勉思龔愼以對寵華可

崇義使閻士良可康州刺史制

勅某古之刺史蓋方伯之寄而其任且重也然今遙領之命參用武幹非功輯而資茂者未易授焉以爾端鋭介恪事朕有年朕之軒闥近侍之臣甚眾若爾之論事慷慨而不顧者則防希其人日者防北陲而復濬塘澮繕亭障積有嵗月之勞玆用錫爾以郡符其益思所以經逺之畫以寛予憂邊時維爾忠藎之報可

太祖朝應學究舉陳顥可大理評事致仕制

勅某夫禮髙年尊有徳此王政之所隆也惟爾顥在藝祖朝嘗以經明應書而子侍臣師民言爾行義寖髙聞於海濵比令召詣京師而自以癃老固辭朕懷思不忘今命爾以廷尉平安於裏閭仍敕郡縣嵗時存遇加牢酒之養爾勉膺予命可

入內內侍押班充荊湖南等路安撫副使石全彬可綿州防禦使制

勅蠻獠逆常冦擾荒服朕臨遣大將出總戎師旣及殄平之期靡遺勤勩之力具官某實有智勇出副綏安遂隃嶺以陪行蓋輿疾而無懈議勞加賞固亦爾從進領兵禦之防內仍宮省之任尙畱撫輯汔康吾民祗對渥命所宜欽勉可

河北都轉運使髙良夫可主客郎中益州路轉運使制

勅某朕惟逺方之吏或不能究宣吾詔比擇使者以澄淸所部矧梁益之地絕諸道之劇被予寄者匪易其才具官某器能通敏推於公路而自贊天府之決將漕臺之委能使吏文不苛法歳賦亡畱計今正秩郎位之貴趣駕傳車之寵若信惠孚於殊俗風化美於列郡寛予西顧時乃之績可

入內內侍省副都知利州觀察使石全彬可宣政使制

勅夫王者勤於記人之功則輸忠瘁者至樂於徇人之節則厲名檢者起矧忠侍之列日近華腴懷夙夜之顯勞推軒韍之異寵朕所難抑人之鮮能具官某气鋭而知方才敏而應劇載戎馬之前閥參帷扆之近綴朕比復節宣之適實繄親信之防遂第陟於禁省特加領於畱鎭而抗牘靡回避榮非飾廼謂任國之憂以盡節適所以報因君之疾以邀賞固不足勸嘉爾衝識邁於輿聞宜更別使之崇且旌內宰之望終吉之履其楙其承可

入內內侍押班石全彬可封平原郡開國侯加食邑制

勅具官某國家一陽大報三嵗親祠受記於羣靈輳熈於逺極眷惟近從當首茂恩以爾材適於時志果於事久與軒墀之列方勤省禁之司比展精禋肅侍行在資拱扈於蚤夜助齋明於禮文躐以美勳之名衍於上田之賦勉荷予寵益堅乃心可

故保平軍節度使王貽永男西上閣門使道卿可貴州團練使制

勅朕篤君義之明而懷徳靡忘延臣緒之賞而推祿維厚蓋報形於往究則忠勉於下深具官某本厚和之資兼幹固之略飛緌儀於上閣握節次於方州涖公有爲臨寵無悔朕適嗟婣館之瘁遽防遺章之陳迹稔勞於宥廷將續慶於勲冑且詔相朝度旣絕內使之聯而分總戎團蓋參中權之禦勉共休命滋飭純誠可

刑部郎中楊紘父億可贈右僕射制

勅具官某父某朕南面而聽孚孝徳於天下邈然有思及人之先維爾子秉徳之懿揚於外廷肆予攷邃古祗事於郊廟又有述職相祀之勤得非教忠之然邪詩不云乎無徳不報朕誠不愛厚爵今有以追寵之慰若於下泉將使在位者益戴吾賜交懋於廼心亦所以廣忠孝之路也爾其歆承之可

故王貽永二女縣君王氏等可進封郡君制

勅某氏服以柔風防於華緒予維右弼之倚有謝昭辰之悲方錄遺於舊門宜胙封夫名郡益隆梱範以耀綸章可

皇侄宗望故新婦張氏可追封永嘉郡太夫人制

勅某朕隆骨肉之恩維寵以厚其存湣以飾其終親親之意備矣爾徳儀柔穆歸我公族賦命之嗇芳華遽萎特徹名郡之腴以正小君之號淑防未昧詔榮於幽可宗女殿直邢遵貺等妻趙氏可縣君制

勅某毓於公邸歸以徳門能修婦道之嚴自表閨風之穆屬予誕慶舉於大宗持推疏邑之封庸奨宜家之範勉修柔嬺以荷褒榮可

宗室令襄等新婦劉氏等可縣君制

勅某慶源有稟禮範無違配我宗英藹然婦順屬誕辰之敷澤閱親邸之騰文宜徹縣田益華屬籍勉循柔履往荷榮章可

內侍省髙班周宏妻林氏可封福昌縣君制

勅某氏本以柔風欱於華緒適緣近屬之托且旌爾室之宜錫之土田賦以脂澤其服令則以承休恩可

封百官父制

勅具官某父某朕惟人子之義莫若奉親孝事君忠二端而已方朕大報於郊逆三神之釐凡在九州四海之眾罔不防澤而羣工之賢夙夜廼事思有以逮親者可不遂其美虖今予命之以寵秩以爲爾家庭之慶教忠之尙益勉於玆可

封百官母制

勅朕惟春秋之義至於母子之相貴者其聖人篤人道之大邪朕因郊熈成嘉與外廷竣喆之士【武臣卽云內廷忠幹之士】共承玆休以爾具官某母某氏柔明溫惠四教具修有子實賢逢辰之慶今寵爾以封君亦維爾訓慈厚豈不顯哉可

封百官妻制

勅朕惟古者風天下之道繇夫婦始以其輔佐之徳正位於內而王化之基乎具官某妻某氏賢而有行宜中饋之吉方予講大典郊見上帝惟是中外之士莫不獻力以相予於成豈非梱儀之助哉今予命之以封君其益思愼淑以保爾有家之慶可

西京作坊使髙州刺史王道卿可西上閤門使制

勅某太微法宮置使二閤以道帝者之命以贊羣辟之儀秩在禁嚴莫非材擇惟爾父向秉幾政夙夜宣勞用乂王家肆爾承訓忠孝施於事任亦罔有違令有司登閥朕特置以近職且大爾勲戚之門其敷納左右日思所稱庸服朕之寵命可

故王貽永女婿左蔵庫副使夏元昌可文思副使制

勅某朕思徳舊政者報以隆嘉惠旁姻者禮之異眷若外舅勞於幾廷遽愴遺封之聞冀推渥典之及方督憲於劇部庸進聨於內朝顧匪常恩宜飭異數可

觀文殿大學士兵部尙書晏殊加食邑實封制

勅朕觀成命之頌曰夙夜基命宥宻是以知𨿽昔盛王猶事天地之爲難也曰予衝人祗國大事固亦戒懼而不敢遑寧乃已已景至郊配陟三後防神之貺嘉瑞並見思與一二舊政之臣共承玆休具官某懷徳業之純濟事功之楙忠論納於帷幄美化道於鈞軸宜風四國之劇雅意本朝之治漢庭之靜多酇侯之舊規周邦之喜得申伯之良翰逮玆熈事之舉亶有貢職之勤胙邑衍封兼之眞賦尙廸猷訓以祗予之茂寵可

欽定四庫全書

華陽集卷三十五

宋王珪撰制詞【制】

韓琦授依前同中書門下平章事進封儀國公加食邑實封制

門下朕按奉髙之儀思承上帝之福詠我將之什知配文王之功諏辰季秋之良盡志孝饗之事應一郊之定卜躬三嵗之宗祈於時陳物采於國中接神明於堂上璧玉溫潔粢盛令芳靈光燭於大庭休气蒙於重宇疇相丕祀於顯元臣肆膺拜胙之釐首布告庭之命具官某命世發徳佐王矢謀財萬化於物宜熙百工於帝載已任沈機之斷力陳逺馭之圖若嵗爲霖雨可以濟天下之旱如易占防可以判天下之疑責大而智愈深事昭而精猶勉乃先庚之詔靡物備而不嚴維自昔之文或禮闕而不講使朕得裒六天之對欵七廟之靈輯於昭曠之儀顧匪烈文之輔玆庸錫之名壤建爾上公寖廣奉田之腴復惇眞食之賦汝爲汝聽汝勞汝嘉於戱在福不敢康蓋天有難忱之命於徳而弗及蓋民無常懷之心𨿽朝廷之甚休益君臣之相勅冝興盛治允答靈歆可

翰林學士承防吏部侍郎王拱辰加勲邑制

朕美詩頌之章恭成命以昭天地之報索豫卦之象作新樂以崇祖考之配乃已已右饗越昧爽肅成百神只歡萬防蒙祉疇相予事思懋爾恩具官某以髙文鉅學冠豪英之第以美徳碩望與禁嚴之防以至持肅政之綱而風采厲於廷右總司防之計而知略湊於天下自陪繹於經侍已更寄於閫劇比詔欽柴之卜參使容蕝之司惟獻禮之靡不詳惟宗器之靡不序亦旣有就時乃之力進以勳府之等益以井賦之奉勉茂而業往欽臺寵可

翰林學士禮部侍郎知制誥楊察加勲邑制

帝者壹華夏之歸所以率三嵗而大報聖人尊祖考之奉莫如合兩儀而並侑朕揆天之正旣以嚴躬饗之禮擁神之祐則必均只事之臣維予雋徳用先寵格具官某美爲國材裕有賢略北門之直冠文雅於禁中京兆之治號神明於轂下比詔熙事之舉卽委中折之置自薦鬯終室而備駕䢐郊使玉輅安於天衢壺漿勤於王旅介福之始第勤則多進勲府之茂級加縣田之眞賦勉荷渥典思報榮遇可

翰林學士知制誥曾公亮封廬陵郡開國侯加食邑制

朕躬執祼圭奏端文之曲夙戒齋輅次欽天之居乃景至未明大饗於帝而孝思亡極並侑我先翕受百神之釐首敷眾哲之侍具官某行純而節正色裕而气嚴入典禁林之辭出孚邦號之渙久侍華光之席日窮經術之淵休有徳名賁諸器蘊屬親大事之報包舉上義之文奉璋趣前旣陪祠位之肅端弁拜俯又助精誠之通還朝淸明班時福順進階所以馭貴疇邑所以修封勉爾令圖只我渥命可

翰林侍讀學士禮部侍郎宋祁加勲邑制

朕觀下武之詩曰三後在天王配於京蓋美其能昭前人之功以大有周也越仲冬景至合祀神祗永惟一祖二宗休功丰烈之無窮亦用並侑於郊以孚予之孝心惟福瑞之至則有懷雋徳之臣共承其休具官某知覺斯民材傑於世以文章式二禁之訓以風政於四方之宣朕適擁神之休以敷澤於天下𨿽爾在外而興予宣室之思懋以勳等胙之眞賦寵書之渙其肅而承可工部郎中知制誥王洙可封太原縣開國男加食邑制

昔我文考翼予丕丕基曰朕只事郊廟夙夜齋栗懼徳莫承祖宗無疆之休乃景至大旅於帝而咸通羣靈實維爾顯徳之臣相予肆祀以臻此也具官某詞掖之彥典於秩宗朕惟三王禮樂之備而後世不可階況離五代之澆器散而文殘前詔有司考律度以新金石之制玆用昭薦於崇丘而景气休晏實至龢之參何其盛哉伊余美徳之事皆爾舊學之聞禮竣福從進階胙邑益茂而業以揚邦家之光可

工部侍郎余靖魏瓘加食邑制

朕執鬯於廟奠玉於丘神靈只歡旣交上下之祀徳澤均況靡殊中外之寄有懷邦彥並介時休以爾具官某資適於世韞彊鋭之略以爾具官某學粹於古蹈夷雅之方並貳文昌之卿交持五筦之節日者蠻荒狂肆嶠俗震駭維畨禺之防民物歘困時則須寛厚之術維桂零之交夷落雜處時則賴威懷之孚肆予大事之熙適有南陬之滯進勲胙邑茀福之從予念逺人重申玆訓可

內侍省內侍左班都知史誌聰等加勲邑制

報莫隆於天地故親祠之禮鉅孝莫尊於祖考故並侑之典嚴朕迎至於吉序接神於泰畤精誠之交則福瑞靡不應熙事之就則澤施所以均維予信臣不可後賞具官某忠愼而節厲幹肅而材通更事寄固已著邊障之勞稽恩勤蓋有承軒闥之舊廼齋輅夙駕而宻扈詔赴之行及帷宮大次則親督夜鼖之警屬已祀布釐之浹承進勲衍賦之厚茂服予寵益懷爾恭可

寶壽公主進封順國長公主制

門下朕握元符以建中天之統合茂族以厚萬國之風矧惟同气之親鐘在先朝之愛流徽載冊揆吉敷朝寶壽公主儀度夙成聰明日就衍於皇裔實爲邦媛之良主以上公蚤錫天孫之號奄罹鉅痛適履妙齡追膝下之素遊發禁中之永慕顧膺聖歷義篤人倫思展愛於友懷宜躐榮於邦數胙封名壤播徳穠華於戱古有賢女之圖旣飭以組紃之事上承文母之訓又勉以蘋藻之儀爾祉是綏厥休惟永可

皇第二女封寶慶公主制

門下仁篤於親時則底風化之美事師於古眾不以名分爲私適監近司之陳且族皇女之號靡顓予愛用廸厥彜皇第二女慶發溫潢秀生紫掖如舒素之秋耀如穠李之春華未舉公宮之儀已昭賢女之範將輔成於淑質宜嘉錫於美名加之以褕狄之衣副之以辟邪之玉𨿽曰命上公之主不敢儗半楚之封然而秩視眞王禮參正後玆爲人子者貴之盡亦有天下者親之隆匪颺大謨曷穆羣聽於戱皇室多祉嗣膺百世之昌天孫下游更洽三宮之慰勉躬柔度進服殊休可

賈昌朝授依前右僕射檢校太師兼侍中充保平軍節度使許國公加食邑封功臣制

門下朕防三嵗之防歷西成之吉始歌徳於淸廟遂報功於上穹崇堂鄕明美玉薦信蓋淒愴怵惕之感集則孝所以興聰明齋肅之志形廼福爲之降肆嚴禋之就緒睠舊政之敏謀誕賦神休茂揚廷號具官某望嚴而气裕機逺而慮微材兼文武之英學洞天人之賾嵩髙之詠早疑生甫之祥渭水之遊忽獲非熊之兆幹端休靖王度粹夷告二府之元猷宣四方之良績如股肱之衛予體有金石之載厥聲且祀莫大於躬行禮莫隆於崇配邊符威重𨿽不及奉璋之趨祀物精華時則有充庭之助丕承上下之應參澤中外之勤號尢貴於褒功邑益大而加食載髙斯閥載渥斯章於戱尊親我臨甫格馨香之治藩嶽予屏亟均湯潏之祥益劭忠圖永綏靈貺可

觀文殿大學士行戶部尙書知許州宋庠可兵部尙書知河陽制

勅文昌本喉舌之司而總圖之萬務盟津兼關梁之阻而帶畿之一都維徳重者秩益峻政穆者寄愈劇矧謨耆喆之望宜蕃譽命之承具官某夷粹誠於心文明貫虖道入則統百工之序以熙天之載出則倡九州之牧以阜民之風朕居懷觀文之訪而寖畱潁川之治嵗聿隃閏寵未隆賢疇夏官以進卿眷河雝之更閫左陪西部之勝中峙三城之雄土樂而俗康訟淸而教易方推良翰之倚猶浣舊鈞之勞履聲如還衮闕云補可觀文殿學士富弼可宣徽南院使判並州制

勅朕惟古者善取天下若置器其安也然內外之勢其所以維持之策非得人安錯哉今河東一道北有彊敵西有勁羌蓋國巨防之地匪擇雄雋之帥何以鎭守之虖具官某行義方正爲時之範文章典懿與國之華頃輔政於中不吐剛茹柔有山甫之則自出守於外邦人見愛若召公之化朕有嘉名徳之重也玆命爾以臺路之列元戎之寄其思所以經逺之術以撫吾邊至若軍政之惠威兵家之攻守皆爾講聞之舊予何訓焉惟寵名之加則尙體予眷之厚可

文彥博授依前檢校太師同中書門下平章事潞國公行眞定尹充成徳軍節度使加食邑實封制

門下禮舊徳所以尊朝廷重外寄所以穆風俗廼眷上臺之輔有勤四國之宣紀在太常欲車服之稱丕烈告於剛日如風雷之鼔眾聞舉合至公敷爲茂命具官某言該而復貫識至而與幾端毅蹈於大方忱恂懋於眾行始究舒於賢蘊亟感防於聖期進聨禁路之華登冠宰廷之務代天之化以遂萬物之宜秉國之鈞以正百工之度中翼皇圖之楙外藩王室之寧樂於先身安計道塗之勩篤於言已靡渝金石之堅顧全魏之別都領三關之要處洪河襟帶於左利兵鵞鸛其行煩邊畫之是經驚歲陰之屢易玆用徙常山之帥節委西宅之宮符尹正二郊之民眞陪多邑之賦北堂之戀應深孝養之榮東閣𨿽開猶抑士林之望姑從素欲並答成勲於戱寵祿以縻賢人貴孰隆於將相忠義以磯天下報莫極於君親維抱閎材者志逺圖躬大節者要終徳往綏邦倚永對天休可

李昭亮授依前檢校太傅同中書門下平章事充昭徳軍節度使加食邑實封功臣制

門下朕居總章之右个卜季秋之上辛載度禮神之筵益修嚴父之事去並侑蓋夫懼連袵之瀆専美報所以略從腏之文頋廣禮之涓成導鴻休之來假廼睠親賢之輔夙陪齋祀之勤宜告朝倫用孚神錫具官某器懷閎逹風識沈雄出山西之將家爲太任之後族蟬聨絫世之舊感慨四方之行固甞施露甲之勞輯搴旗之略中提禁旅之衛而夕警嚴於勾陳北筦畱都之符而天聲憺於大漠旣踐齋壇之貴旋登臺衮之華勲幾上於太常職用只於珍館淸都畱侍祕幄來謀肆予大事之竣首以慶條之舉褒功庸於美號衍封食於上腴以懋爾恩以旌爾徳於戱世有丕烈已同帶礪之盟時維壯猷又錫山川之履往肩乃服益厲厥修可

給事中參知政事程戡可戶部侍郎樞宻副使制

朕承祖宗丕命托兆人之上而永惟置器之難建文武二柄總天下之幾而畀以同徳之輔蓋治美則君道尊任隆則賢業著今𨿽更職而處莫匪授能之公具官某秉徳忱明執心夷雅中則儀臺觀之望出則穆翰垣之風亶聞嘉猷寖楙王體自與毗於大政維永肩於一誠適緣近黨之嫌頋非邇謀之便𨿽忠力協相以濟乃懇言縷載以陳是用易領樞庭之務加進地官之秩噫君臣之知朕靡有間廟堂之論爾不以私毋廢納忠之勤有嘉慮微之識欽服徽命往經永圖可

河北都運使李參可諫議大夫江淮等路都大發運使髙良夫可司勲郎中制

勅邊方控朔蓋天下之要西峙兵師之雄神都卽汳則邦中之費南斡山澤之賦朕閱斡臣於最籍將使節於外臺蓋委重則必傅之寵賞先則思責於辧具官李參風彊而鋭有世資之逄具官髙良夫器敏而沈無吏文之害並楙首職之裕薦更使煩之勞或提封百城以經於大河之北或運策千里以制於長淮之東隄繇未平民力甚敝維爾參主澤之是宣邦計或遺歲漕不登維爾良夫心畫之是濟玆命列諫聨於右署進郎秩於中省率蹈臺訓以承於休可

眞宗皇帝乳母故秦國肅明賢順夫人劉氏可追封齊魯國肅明賢順夫人制

勅朕惟孝子念親之無窮因思先朝保母之尊至於勤劬今寵名之未稱朕用惻然某氏本慈和之風有推就之力早儀禁掖之望歘先朝露之零固已按圖而徹名封崇號以旌美徳然奉先興孝迹舊報勞更衍二國之腴庸煥九原之夕柔魂𨿽閟防典維新可

皇帝乳母故魏國肅成賢穆夫人許氏可追封吳越國肅成賢穆夫人制

勅夫徳之必報者古訓之上往而加防者朝典之隆非旌擁傅之慈靡極寵休之遇故夫人許氏履柔明之行流端靖之風推就保於躬箴圖儀於內掖奄嗟淑範早閟幽扃𨿽啟鉅邦之封兼崇美徳之號朕惟鞠右之功大臨纂之慶長更徹二國之疆加飭小君之襚懷恩惟舊疊煥非倫可

皇帝乳母韓國賢和佑聖夫人林氏可進封秦晉國永壽佑聖夫人制

勅朕昔在防衝惟夫人左右保阿肆予之主大器厥功茂焉朕惟夫人名數之未稱玆用合二國之封崇永壽之號以褒大爾傅母之慈其享徳樂康以膺予之異寵可

故廣南東路鈐轄蔣偕可贈武信軍觀察畱後制

勅自古英偉之士死而寂寥者眾矣惟忠義之節𨿽沒而不朽況離金革之禍哉具官某勁特之气毅然許國蠻方不憓俾爾南戮受命之日晝夜兼行盛夏癉熱冒履山險轉闘之際遭罹非命朕之不能綏格逺夷使爾捐驅萬里之外終夜哀悼予心曷已其以兩使之禭寵於幽穸英魂如生欽此追餙可

故荊湖北路駐泊都監孫節可贈忠武軍節度觀察畱後制

勅具官某夫受命志身奮力犯難殞於兵間勇以立節者固可錄也致果殺敵冠軍爲鋒𨿽死王事因而成功者尢足褒也不有旌餙孰明忠義具官孫節气稟剛烈雄能戰闘將荊禁之旅徵南之軍掩擊羣蠻首先行陳逾昆侖而西鏖歸仁之下斬獲過當冦遂以奔刺伐不休傷夷而歿全師賴之進而克防總師具聞用加祭誄舉兩使之畱印賁九京之英魂是惟報勲尙必欽服可故入內內侍省都知張惟吉可贈昭信軍節度觀察畱後制

勅左右近侍之臣生而親倚之沒也念哀其勤勞蓋有以加禭者豈常典邪具官某動則忠慤言而端愼自總內宰之治迨兼眾職之領气和而益衝材敏而畢給方厚予信歘嗟云亡宜寵畱鎭之章往詔京阡之夕尙懷謙靜來顧恩華可

故侍衛親軍馬軍副都指揮使周美可贈忠武軍節度使制

勅國有利器屬之虎臣眷玆宿衛之勤遭罹䢐謝之變特優湣襚用渥終恩具官某勇具有謀忠而致果早擢顏行之表遂膺軍帥之選頃者羌獷弗憓鄙堡西聳資爾戍戰屢上功多命典禁兵入陪拱扈方期彊飯之適遽有殱良之戚悼爪牙之若奪聽皷而增思贈以陪京之節旄加乎書賵之章綬錫玆備物允極哀榮靈尙知之享此追餙可

贈昭信軍節度觀察畱後張惟吉可贈保順軍節度使制

勅夫生而盡忠於公者時所謂賢沒而疊恩於第者禮不爲過其有歷左右之侍罄夙夜之勞加惠其亡庸申予悼具官某性質和厚材質幹明周旋四紀之餘始終一節之守自聆捐捨已促琢章有懷忠言之如聞猶慮寵數之未稱追用將旄之拜尙榮原穸之防華渥非倫營防是享可

翰林學士知制誥知審刑院胡宿可兼侍讀學士制

勅朕退大昕之朝思究當世治亂之要以逺覽於古辟邇英之闈務延近侍鴻博之流以參劘虖中況雅與禁林之逰玆陪經席之綴朝遇甚厚時材亦艱具官某气溫而論閎履粹而猷邁以敏略稔於外劇以名學隆乎近咨揚孚號之隆若風雷之鼔羣動持官人之法如權衡之析眾銖適更審於中刑尙協欽於庶獄宜兼學士之組進讀金華之書朕方思懷正人崇鄕往籍維關今之失得迨輔予之聰明無伏嘉言益惇舊業可

宋庠授依前檢校太尉同中書門下平章事充河陽三城節度使莒國公加食邑實封功臣制

門下蓋聞在天之象主布政於大辰在國之陽有通神之虛府日者考諸儒之儀傳六經之文鑑軒皇拜帝之圖舉姬周陟文之典敢曰能饗又玆歷年粵季秋之嘉辰防五气之精徳師象山則之固孝奏天儀之光慶靡専承法繇近始具官某材經物表知覺民宗冠天下之倫魁賁賢人之器蘊文章載道該古今治亂之原醇粹發有東南溫厚之气謀一王之治體秉二府之神機屬奉堂筵之禋適寄閫符之劇維登歌之奏旣聴歆安之章維贊享之辭旣授防元之策嘉方貢之備物輯靈釐之昭庭載稽功令之書更錫輔臣之號拓素荒之奉邑衍常入之眞租咨合至公渙爲丕命於戱天之格祀固多右善之祥朝之祿賢亦先發爵之事蓋禮縟則澤鉅徳隆則報丰益敷令猷以答鴻施可

欽定四庫全書

華陽集卷三十六

宋王珪撰制詞【制】

文彥博授依前檢校太師尙書左僕射同中書門下平章事成徳軍節度使判太原府制

門下眷大河之東領太原之道西折畔之侮左制彊敵之衝每析寄於閫符必圖良於邦翰適疇廊廟之舊往殿股肱之區命告剛辰譽孚羣聴具官某气嚴而中裕道粹而外融逹古今治亂之原洞文武弛張之略自振藻於昌防亟揚聲於邇塗參凝九徳之悅進履大僚之服居則斡天元化靡萬類之弗熈出則道國寛條罔幽情之不逹兩踐中階之冠比均畱籥之司勤勞邦事之圗荏苒嵗陰之隔按常山而徙節卽揆路以陞聫𨿽懷仄席之思終賴撫邊之寄矧叔虞之舊壤有全晉之遺風道俯松阡應待齊旄之駐朝期竹馬或先懸弩之驅玆茂常恩亦華素志於戱槐庭贊道旣髙儒者之榮玉帳論兵又極元戎之貴惟忠藎可以圖永非威惠不足服人矧屬老成詎煩深訓可

河北路安撫使宋守約可引進副使知恩州制

勅內朝典客之引蓋表於禁聫北道鈐兵之雄莫隆於閫寄以爾蘊幹明之具濟沈鋭之資續將略於舊門介使華於上閣朕以睦鄰休眾夾河置屯控於被塞之衝委以撫師之要軍籌有裕亭燧無虞防擇甘陵之麾載加丹陛之紱夫威申則能一眾慮逺則能制姦往佩榮章勉祗厚訓可

天章閣待制知潭州劉元諭知桂州制

勅朕顧憐逺方之民或吏不能防宣主澤而離困者多故每擇郡守非材良而治循者未易命之具官某知裕於幹資勁而明當憲簡之責而亡廢言貳計庭之畫而有餘費向由內閣之祕往蒞湘川之澳嵗登而俗阜訟淸而教輯適眷嶺符之缺載飭使轓之行按秩職之互遷視嵗月之未防朕居延近侍之渥且寄遐陬之深庸正序於郎臺亟班風於越服往祗吾詔終念爾勞可樞宻副使孫沔可資政殿學士知杭州制

勅休機筦之勤旣遂於賢者參宸宇之祕宜簡於傑才矧惟衝約之懷夙明逡巡之節允喜洵直申集寵光具官某性植公忠識濟宏逺發揚普詡見之謀猷踐歷防通休有功業自昔諫諍之任漕帥之臨弗已於行所至皆治龍荒俶擾瑞節䢐徵逮爵防勲之辰運籌決勝之效登貳樞柄內本國兵而常處議精明持論堅正貫以今古言在乂從方倚老成益隆寄任廼上綬屢請引疾爲辭至於再三斯見誠慤爰均勞逸俾適煩劬眷內閣之嚴廷允述古而開館先朝建職以待畯龎優加儒學之名式壯藩垣之鎭控帯吳防宻邇鄕枌匪直莊朱之榮實兼方召之事東南莫重咨爾殿焉可

天章閣待制知江寧軍府事劉湜知廣州制

勅盛唐五筦之雄南越一都之防地饒而風樂夷雜而貨蕃朕思擇侍從之良以穆藩宣之寄班我寛詔惠於遐方某識敏而防气専而介與列憲府風論抗於朝綱參干國計經畫資於邦利入從禁塗之槖出分江域之麾而治有美聲簡在衝顧向蠻妖之震嶺因兵役之罷民載刻之符往靖吾圉峻郎資於華省寵使範於朱轓綏逺固封祗予重委可

丁憂人邵亢亡母劉氏可追封孝感縣太君制

勅某母某氏夫治朝之臣得推恩於其先者然匪予發大號於天下則莫繇焉今爾子願上一秩欲追榮於母阡朕惟亢儒館之彥遘家囏防夫豈拘以常文哉其澤孝感以封之時惟爾有子之慶可

兪氏母追封趙郡太君朱氏母追封洛陽縣太君制

勅女徳之賢參列後宮之職母慈之念永惟昊天之恩露言甫聞加卹庸厚某母某氏生本茂族嬪於令門日親圖史之言時潔蒸甞之奉賦命不淑早嗟春露之濡刻章之榮再啟腴田之廣慰深近掖寵極幽扄可李璋依前殿前副都指揮使武康軍節度使加食邑實封功臣制

門下夫物莫不本於天人莫不嚴於父朕靡牲玉之愛極所以反始之祈感霜露之臨怵所以奉先之饗於是稽祥符之肇志酌皇祐之濶文載蠲路寢之居以放合宮之位音和而羣物至孝奏而上靈通翕受天符發爲邦渙具官某性質沈毅材謀肅良洞於三略之防隱然萬夫之禦蹈世忠於舊閥懋邦器於逺途朕富有中區靡逮親顏之侍恩流外戚莫隆舅族之賢固已仗帥鉞於殿除襲侯章於茅社防講大事倚綏勁臣自齋居紫圍肅陳千列之衛廼順祗淸廟安防六飛之嚴適拜胙於禋庭首議勞於盟府功以號進勲如賦加式推神恵之蕃並爲師服之寵於戱保富貴之匪易而要徳之所以終期功名之匪難而要時之不可失往率至訓益思令圖可

除李璋殿前都指揮使武康軍節度使制

羽林神兵北環天衞之象黃帝李法中嚴邦律之師國家鬯武節於四遐提禁屯於千列進總凝嚴之防歷圖勁傑之資稽眾得人告廷孚命具官李璋气沈而果事性裕而知方厲許國之單忠逹治兵之善志緒服髙華之望名推親信之良朕念長樂之慈愴不及養顧渭陽之族聞蓋多賢自擢領於戎昭已積遷於畱寄屬巖除之缺帥宜齋鉞之命才六纛啟途旣襲重侯之貴萬兵畱帳方資緩帯之安𨿽其素勞不曰異寵於戱執干戈則有社稷之衛常愼於假人聴皷則有將帥之思實深於注意維蹈忠義者急於報主蓋喜功名者要之逄時勉規壯圖尙率明訓可

李璋授依前武成軍節度使加勲食邑制

門下朕肇禋陽郊先事世室禮行而孝慈服誠至而福瑞熈參繹內外之勞合孚上下之施疇先列位我有勁臣具官某性稟沈雄材資敏濟蹈世忠之一節明軍志之大方況西京之外家實先帝之內弟千廬列衞入提禁旅之巡十乘啟行出總藩旄之寄輯敷士訓蠲弭民苛屬講宗族之文首防方貢之職肆靈娭之昭聴按奬典以均休陪以列戶之封錫之茂勲之等玆爲異數以格前彛於戱有命自天甫渙風霆之號乃心爾位尙綏車服之榮不顯其承維眞無斁可

吏部尙書陳執中姊陳氏可封安康郡太君制

勅朕以吉已景至陟後在天而孝徳孚於防內時予股肱元老承邦之釐思及其近親庸勿遂其美虖具官某姊某氏徳儀粹恭慶壽遐茂服勤蘋藻之事作鑑圖史之迹維爾介弟侍祠熈成願還中壼之澤推廣同气之愛望郡之沐以侈封君綸闈下書光賁爾族可

前鄕貢進士鄭獬可將作監丞通判陳州制

勅某朕惟欲治之主固甞寤寐天下之賢豪而囏於得人士之抱魁壘之材思欲佐時發蘊而難於逄辰爾等文蓻之贍預防有司迨朕親較於庭而才詞丰華先多士之選今始一命丞工監屬灋卿而平贊藩郡之政爾其念時之不易得而名之不可恃毋或少懈以惰予至訓可

梁適授忠武軍節度使知河陽加食邑實封制

門下魏相守成甞輯漢庭之治召公分政亦經周室之寜朕旁求畯賢圖翊防務居以儀刑於百辟出則藩宣於四方蓋君臣之道篤則羣枉銷內外之體均則眾功就眷經邦之舊望適更閫於近封亶穆僉謀肆揚休命具官某量閎而履正資裕而器周紹家閥之文章鼓王朝之號令頃疇碩譽茂服邇僚旋參論於政塗遂登庸於宰席丹靑神化之麗金玉侯度之堅自守持於邊符寢遷回於嵗籥撫秦川之亭障以懷弗譓之心臨大鹵之山河以厭未形之難忽露章而馳悃蘄易寄以就衝朕顧徳機衡之臣憫勞疆埸之事進許昌之使節頒踐土之寛條賦益眞封視加崇秩恩逾常數禮厚殊勲於戱名器國之至公忠義臣之大節維知所遇者極其報識其逺者圖其終往廸至懷益茂前烈可

樞宻直學士知潭州孫沔祕書監知桂州余靖可並給事中制

勅誅叛除亂蓋有上功經事用勞亦所蒙賞具官某智气宏逺識略通明具官某機防精深才資峻茂自蠢蠻之背誕擾南服以陸梁故起靖於哀疚之中墨衰以行委之綏討輟沔於西北之守封傳而往任以經籌屬諸將屢賁元帥専伐共推贊畫之效適防殄平之期夫報徳酬言義無不錄防聞予聴嘉及廼勤並卽檀車之間對寵闈之拜永言褒錫玆用勸明噫兵冦之餘民力凋勞來安輯仍寄爾爲可

右正言知制誥蔡襄可起居舍人制

勅朕覽西京詔書見其文章近雅有三代之風朕甚嘉焉固甞延寵鴻文碩學之士防於西省庻防作予訓命以臻此也具官某潔白勁正富以經術頃甞歷選於眾置之諫諍之地而訪對之間言靡不形忠而色靡不見義向黽俛在外八年於玆而有司未甞爲言官當遷者是豈爲材者之勸邪玆予命爾以左右史惟爾職在綸闈蓋亦望淸而資美其茂思副朕所以待之之意今之復古豈難能哉可

國子監直講胡瑗可太子中允天章閣侍講制

勅前代稱治之世捨文章禮樂之作則何觀焉朕方遊精太平思與儒賢以講劘道藝於禁中維爾少而學古白首不懈其行義純正言論淵博蓋甞攬於近臣之章玆命爾通朝閨侍經幄其稽聖人之言切於當世治亂之監者日極陳之夫逺棄諛邪親禮端艾朕靡有意虖可

三司使禮部侍郎田況祖行周可贈工部員外郎制

勅朕承神之尊以反物始之報廼已已景至帝臨中壇神靈娭光照紫幄對越三後孝心永孚亦惟爾一二侍從之臣相祠在下而霜露之恆可不慰爾之思今加襚二廟厥惟寵數之隆具官某祖某風徳修潔行義衝固懷材弗耀載世而昌孝孫維賢筦我邦計夫道隆者其爵重積厚者其澤深文昌起司賁以優秩九原𨿽邈不顯其承可

祖母王氏可追封太原郡太君制

勅朕惟防元至尊所以本萬物之命無以稱其徳故三嵗一祀以嚴大報之意朕奉承丕業躬執瑄幣以交天神之和豈非左右畯髦之臣秉徳以陪朕玆用底於休成今予大賚於多方惟爾祖配之重庸勿寵褒乎具官某祖母王氏柔明惠和四徳兼樹肅承先祭法度具修慶流根本有孫而顯宜荒郡壤以賁封君幽穸有聞歆玆靈渙可

父延昭可贈右神武軍將軍制

勅朕荷上帝右序戒懼而不敢康乃吉已飭躬齋明親見太畤欽惟三後之徳對越在天孝思感孚髣髴如接肆予畢饗人神祗歡溥天亡垠胥蒙祉福矧吾左右侍臣之良持國大計肅雍顯相而有夙夜之勤夫豈不懷先正之烈乎具官某父某噐資沈鋭挺然許國遭時右文老於環衛慶祥回復實在哲嗣夫急人之賢者則必推其世欲生之榮者則必澤其亡進率六軍以華有列下泉𨿽閟寵數其膺可

三司使田況妻富氏翰林學士承防王拱辰妻薛氏並追封樂安郡君制

勅朕以嵗卜習祥天元錯事粢盛蠲吉璧玉華光擁神之釐旣巳寵侍從之雋攷典之舊則又旌室家之賢以爾具官某妻某氏法度雍和言容靚順實生貴緒而佩結褵之勤廼儀名門而飭采蘩之奉鄕從禁路之陟已侈郡田之封越熈禋壇載烈腴壤思懋爾止合孚於休可

樞宻副使王堯臣祖礪可贈太師制

勅朕以天元谷旦有事於郊尊祖嚴父以配上帝躬繹孝思不顯惟烈眷予左右秉徳之臣夙夜在祀豈不有霜露之感乎具官某祖某識鄰於防才裕於劇奧文蹈於聖域碩望端於朝倫賢生乃孫祗輔臺徳方丕纉於機務屬熈成於禋典防以師垣之竣襚之公衮之華其趣篆章以渙幽穸可

父瀆可贈太子太師制

勅夫爲人子者莫不欲顯其親於時今夫從容廟堂之上而與籌天下者是豈不足昭前人之光邪朕因郊饗親又加賁其私廟則忠孝之寵宜以交勉於廟廷之臣具官某父某蓄徳純明稟識閎厚有英佐之略而僅止外廷之祿有美利之澤而不及萬物之施慶靈回復似續世昌有子忠賢在朕左右相維紫營之祀漏及重泉之渥儲師之韍寵冠近班音徽遐假歆此嘉數可

母仇氏可追封南陽郡太夫人制

勅朕讀蓼莪之詩有昊天防極之報者其人子念親之至者歟若夫累茵列鼎享王爵之貴而親不及養者非登柄受寵因郊旉慶則何以慰其孝心哉具官某母某氏柔明懿恭四徳畢懋奉尊法度格於有家慶祥之叢遂侈厥後惟堯臣秉朕機務而忠規宻謨日緝熈於朝廷肆予大賚於天下惟爾教子之賢可不厚褒乎象服雕軒載裂名壤納書於禭永以爲渙可

樞宻副使王堯臣親姑王氏可封壽安縣太君制

勅朕廼者大報於郊遭天地施集丕福亦維爾烈文辟公顯相予成朕布大慶於天下若爾私門之渙豈玆後虖某氏生於名緒婉有儀徳爾夫刻志辭業命不時偶廼兄弟之子實筦予之防政今願還壼中之澤以君爾大邑蓋寵足以華族而孝足以厚親朕可拒乎其綏爾壽康以對予之嘉命可

前宰相龎籍祖贈太師文進可特追封榮國公制

勅祭者必有惠術以及其下蓋神明薦釐非可専已之饗故朕竣祠於郊澤漏淵泉眷維舊政之良率義至祖而申閔禭之冊者不曰寵數之隆乎具官某祖某履道外坦棲志中恬有陰施之滀而載之當時有燕裕之謀而啟厥來緒孝孫維徳甞冠臺衡慶緣上帝之禋錫用文人之鬯榮國之履胙以公圭載琢之璋永賁幽襚可

祖母陳氏特追封秦國太夫人制

勅朕饗成於郊澤防於下眷言宰路之舊永惟親廟之奉蓋本天而事地則神道通因祖而及配則人倫順更飭閔典以隆先慈具官某祖母某氏幽閒有儀惠淑本性姻教經於二物嬪風茂於六婣叢然隤祥載葉而熾講吉土之嚴配漏重泉之渥恩脂田易封秦疆爲大重軒累襚寵於幽扃可

父贈太師令格可特追封徐國公制

勅朕惟三代禮樂之制邈乎不可及已然國家休寧天地右序祖功宗徳爛然更新非夫闡郊廟之歌以揚休於無窮則何以美民耳目於天下哉朕前勅有司考正大典孝奏之夕神光交錯亦惟我內外輔賢協共同徳胥曁將予於成今逆神釐旣首敷於有位加用閔冊以褒爾先正之官具官某父某識厚噐宏舊有令聞材屈諸用仕僅止於庠秩慶流厥後譽遂侈於子捨惟籍寅亮一徳作予股肱今保釐東藩而廼心不忘在王室是非保先訓之篤哉玆庸上公爵土禭爾於九京之路冥漠奚之尙歆予之嘉命可

母邢氏可特追封齊國太夫人制

勅朕惟人子事親之難也羶薌而薦之非孝也惟國人之稱曰有子如此玆可謂之孝歟今夫老成人夙懋乃徳固甞坐廟堂之上從容嘉論以經綸四海之治者豈特國人之稱哉非因郊休成以厚顯親之典曷以慰其永思具官某母某氏賢明靖恭君子之配春秋承祀不懈益防嬪風穆如孰不嗟尙古者有象服之餙自褕翟而下其制蓋尊朕旣已追榮之今予均邦之釐又防命爾國則莫如齊大爾尙嘉慰於新邑其亦右乃後永孚於休可

韓琦祖母李氏可追封安平郡太夫人制

勅朕遭天地況施懼徳之弗承廼吉已親執珪幣大報於郊神人祗歡百嘉順向睠吾碩輔本兵於邊曽是貢職之勤將予肆祀今其漏澤於天下盍先私廟之卹哉具官某祖母某氏教自公宮儀於淸閥春秋承祀不懈益防恵問川流慶貤於後有孫賢令忠勞王家適蠲禮成加襚名壤雕軒翟茀賁於幽扃可

母羅氏可追封文安郡太夫人母胡氏可追封河東郡太夫人制

勅朕惟王者大孝之本莫若防天地之奉然祭不欲數故三嵗而躬行之以明得禮之中廼景至之吉肆禋於郊璧玉華光竽瑟龢鬯靈遊來下虞樂紫壇百嘉穰穰靡不順向眷維同徳之臣賦政於外方予升配三後𨿽不得與於邊爼豈不興念親之感乎具官某母某氏法度雍柔稟有賢徳善祥之滀哲嗣其興曩以琦珍參秉機務加爾以小君之襚今竣漏澤相攸於蒲益大湯賦之封九泉𨿽幽固亦歆朝寵之厚其不顯與可

妻崔氏可進封樂安郡夫人制

勅朕執鬯於淸廟奠玉於崇丘思廣禋燔之釐均優將鉞之輔外以錫命書之贊以於明廷內則易望郡之腴以褒爾令室萃爲蕃數交渙髙門具官某妻某氏本徳閥之英防賢緒之範日鑑女圖之訓時承宗饎之寅眷玆蕃政之良繄廼梱儀之助比從大用已卽惇封適涓熈事之成更侈小君之號脂田裂於名壤翟茀朝於內廷綸章之華思茂爾止可

樞宻副使給事中王堯臣可戶部侍郎參知政事制

勅中階之爕元化鴻樞之幹萬兵𨿽股肱之勢均然帷幄之體異匪圖畯徳疇易近司以爾具官某藝文醇深噐識髙正早推賢級之冠遂服禁途之遊訓辭鬯於帝謨心計羨於邦賦望久而逾美徳劭而益衝鄕延宥宻之庭居重安危之倚而廟算多勝邊烽靡驚庸進秩於地官尙同枋於宰路況智略可以斷國論經術可以緯皇猷往圖厥庸以底於治可

三司使禮部侍郎田況可樞宻副使制

天文三階中躔紫極之府國事二柄右列鴻樞之司維君臣之謨明有夙夜之基命朕當登進時傑贊襄大猷以導萬防之中以合九徳之防匪至公之進曷羣聴之歸具官某噐懷閎深業履端厚材適國家表裏之體學貫天人精祲之交而自髙賢冊於大廷儀畯遊於淸路西垣名命之粹內閣論思之勤擁帥節於邊而天聲憺於殊俗筦財柄於內而國用丰於歷年玆庸倚爾忠力之良置諸宥弼之地熈我大業垂之亡窮噫本天下之兵莫重安危之寄在右常之陟有若臣鄰之榮蓋徳懋者寵所隆任大者責亦至勉思盡瘁永克承休可

欽定四庫全書

華陽集卷三十七

宋王珪撰制詞【制】

程戡授武安軍節度加食邑實封判延州制

門下周禮命卿司馬掌國徵之事漢儀遣帥將軍顓閫制之權自非謀經帷幄之咨名厭疆陲之難則何以稽圖而受社賜律以臨戎玆疇舊政之良式協師虞之望具官某體忠忱之度蹈夷雅之風進搴藝文之華仕階名秩之膴方先朝之吁俊更三府之告猷左右六年夙夜一節肆纂休於皇緒適畱寄於邊沖空深寤寐之思且重安危之倚上金城之方略猶知充國之彊習闕裏之弦歌還見祭遵之佚就付兩河之節薦綏西土之封旣衍食於爰田復倍輸於眞戶風聲𨿽舊寵數維新於戱制夷狄者備不可遽忘守方隅者勢不可數易蓋威素申則敵情摯信久著則士心懷尙堅壯圖往服渥命可

曺佾授保平軍節度加食邑實封制

門下朕承景歷之昌嗣丕搆之重渙敭大命胥澤羣元咨我方嶽之良時維屏翰之憲念宣勞於劇委稽渙奬於陟文卜以剛辰告於列序具官某體衝韻邃气勁謀沈傳圯上之神書托西京之肺腑允顯祖烈實爲宗臣於皇母儀克後先帝濟忠純於奕世履謙劼而保躬鬯共武之威乃踐元戎之貴助守文之徳式繄外戚之賢進導徽猷參聨臺路肆纘膺於聖統方倚輔於英藩載疏冢社之榮增視上公之峻隆階表貴衍食惇封萃爲寵休以睦婣近於戲詔爵祿之柄天官以馭夫羣臣錫車馬之儀大雅以褒夫元舅蓋績美則報之厚愛隆則禮亦蕃往懋淑聲永綏多福可

富弼授依前檢校太師同中書門下平章事鎭海軍節度使判河陽加食邑實封功臣制

門下入筦天樞以導萬微之命出藩王室以倡九牧之風維時左右之良固無內外之間宜頒渙命式告治廷具官某執心端夷涵徳粹茂有幾聖之學窮天人精祲之原有經世之材洞國家表裏之體方先帝之在禦擢乂於冢司肆衝人之守圖召謀於宥府百姓有衣食之遂四方無兵革之虞乃去冬以來屬病在告𨿽懷憂國之慮毎上退身之言眷舊徳之弗忘終髙情之靡已聽解神機之劇越升揆路之崇建海岱之髙牙塡河橋之臣屏加以爰田之戶衍以眞食之封並舉徽章式優賢輔於戲進而合諸道得君子光亨之時退以遂其私保大雅明哲之福往綏衝履還翼丕成可

皇長女封徳寧公主制

門下朕荷九旻之顧奉四聖之圖恭陟厥後之尊大纂有邦之慶蓋化行虖中者治之本恩發於近者愛之隆旣展睦於皇宗矧鐘慈於天性稽我成憲豈云私親皇長女秉幽靖之儀賦柔明之徳神祚衍於遐派天資茂於芳年有勤澣服之工嘗防繪圖之戒肆鴻休之丕冒宜徽稱之肅承方主以同姓之賢復視以眞王之秩可欽非寵可愼非猷於戲美王姬之華昔起召南之詠建帝女之號近遵唐室之彜勉流淑聲永保隆福可張升授依前檢校太尉同中書門下平章事彰信軍節度使判許州加食邑實封功臣制

門下夫達進退之分則臣節髙篤始終之恩則君道大粵予耆艾之徳久財幾密之司寵至而色愈兢年隃而志彌劭匪推殊奬曷表羣倫具官某惇簡廉之風賦莊厚之體早陞華於政路遂長議於樞廷從容樽爼之間薦收於奇策密勿廟堂之上預定於大謀自先帝之升遐方衝人之在疚顧家多難有若涉川之危繄國大臣遂成奠枕之泰卿屢攖於疾苦比願解於機煩朕𨿽眷春秋之髙不忘忠誼之至兪音未卜素尙益堅宜膺臺鉞之榮用寄藩符之秩倍始荒之奉邑衍新食之眞封舉示褒章式旌美績於戲安世且老豈不有夙夜之勞申伯於行是亦爲文武之憲載惟令聞奚媿前修可皇伯允弼授檢校司徒兼中書令攺封東平郡王加食邑實封制

門下國家膺累聖之圖啟中天之運重惟非徳之嗣惕若先猷之承仁恩滲於萬方親厚始於九族有如伯父實曰賢王宜因涓日之嘉誕布告廷之渙皇伯具官某气和而履順資正而行恭源流發於天淵本支茂於邦翰推河間之學務勤詩禮之聞蹈宣父之言思長富貴之守服我文考冠於內朝以宣夾輔之勤以董宗盟之事師壇命節旣專仗鉞之行帝蹕陪輿又寵冠蟬之飾肆紹休於丕序首旌徳於茂親進班右相之尊視秩三卿之貴尹虞郊之舊俗裂汶土之奧封益以爰田衍之眞賦褒隆邦錫美協師謀於戲念祖宗之基固起艱難之迹維骨肉之分敢忘惇睦之懷勉廸順猷永綏多福可

皇伯允弼授依前東平郡王加食邑實封制

門下朕乘初陽之序建大祀之儀親祓鬯圭始見淸廟夙駕齋輅肇禋紫營有昊博臨賜朕純嘏於時日景溫霽坤倪肅淸逮蠲熙事之成敢後茂親之奬皇伯具官某性蹈謙毖體函忠醇丕擁皇支之祥逴爲藩戚之表董我宗正爰繄敍族之賢胙之東平毎符樂善之美此先帝之加遇而衝人之用欽防華玉之展祠被溫貂而在位非神明接而福莫享羌親賢隆而教彌尊是用孚慶第勞褒功錫號疇其多邑衍以眞租萃爲寵章以煥惠術於戲躬天地之報旣膺靈顧之私廣骨肉之恩用篤人倫之愛往綏吉祿永懋休聲可

李端願授武康軍節度知相州加食邑實封制

門下秉鉞臨戎式長萬夫之政分符作屏聿圖四國之寧我得沈雄之英實出勲戚之緒肅申褒律誕布治朝具官某气和而弗流體彊而不倚趨庭聞訓早從詩禮之遊累組承榮獨逺綺紈之習自居畱務寖易年華肆予親政之初間有納忠之益且平陽故館毎念音徽之遐而隴右名門終緣气俗之勇是用按邊之鎖稽地之圖付洋川之整軍擇彰徳之便鎭就領將牙之重往專閫制之雄加食戶田並推異數於戲胡予轉卹戒祈父之靡聰𨿽不學兵佇嫖姚之前略益肩壯慮以稱茂遷可

賈昌朝授依前左僕射兼侍中鳳翔節度使進封魏國公加食邑實封制

門下王者誕膺寶命肇纘丕圖協幹應於天飛渙風孚於邦號顧以涼菲荷於燕詒永惟訪落之勤參倚守藩之輔顯申茂冊告錫明廷具官某時推傑才早遇先帝縕博極之學以勸講於禁中敷深厚之辭以鼓動於天下寢發舒於美業旣踐服於邇臣入持宰鈞遂冠謀於巖廟出秉師鉞幾換節於齋壇至於珥蟬冕之華析麟符之寄端朝亮采則百僚以師制閫靖兵則四夷之鎭屬紹休於鴻緒益尊徳於老成是用陟天臺左相之班進方社元侯之律按圖胙國衍食倍封並舉恩徽以優賢艾於戲周美申伯繄文武之兼資漢賴絳侯實安危之參寄蓋履大任者有至責建茂勲者有逺名惟永令圖以膺蕃數可

曹佾授檢校太傅同中書門下平章事加食邑實封制

門下朕防遺休於上帝集大命於我家惕惟重器之承浩若巨川之涉澤旣更於民始勞亦奬於賢猷乃告大廷用孚羣聽具官某緒承慶閥稟有忠橅逺驕華之末遊傳奇正之舊學追武惠之烈早從淸廟之祠念慈壽之恩正極萬方之養故𨿽路車駟馬臺紱將旄猶未足以褒外戚之賢踵西京之事矧獲膺於繼序益申按於陟文視以太傅之班易於昭徳之節維爰田之旣衍遂眞賦之載加議莫攸違寵皆是稱於戲親連肺腑可輕富貴之來世載旂常宜念功名之舊勉殫誠瘁終保恩煒可

寶安公主進封舒國長公主制

漢推女愛皆主上公之隆堯廣族恩遂變黎民之睦顧荷先謨之托敢忘近屬之褒適防政機誕朌廷渙寶安公主生知淑訓日就芳儀維越在於妙年已積流於惠問永念先帝實深天性之情載惟衝人尙輯國風之美方鴻恩之冒物因厚意以展親𨿽無分玉之華亦有加田之寵錫之大國蓋擬諸王之封益以長名用尊同气之屬以孚至化以應前彜於戲慰長信之慈維孝愛所以型國考大家之誡維驕盈不可儀人往承之休益懋爾止可

文彥博授樞宻使攺賜功臣制

門下天極環樞上通帝位之紀神兵防府內嚴師律之謀朕方垂講丕平進經常武𨿽天下無事思備禦之不敢忘蓋王者有徵視安危之不敢忽適登髦傑資以輔予具官某器閎而深材敏以濟早賁賢人之業實膺聖考之知以忠孝之名形國家之盛節以文武之略輯將相之大猷肆纂命於皇圖乃離憂於喪紀迨終哀戚甫見儀刑屬疆事之方興煩師旄之載舉折衝境外方將出憺於王靈收畫幄中曷若坐圖於廟勝宜長機廷之務亶符巖石之瞻於戲過餌戎羌未厭貪驕之志再盟西夏猶苞狂忽之圖終佇奇勲用恢逺馭可

文彥博授守司空依前樞宻使加封邑制

門下朕若稽先王維禦羣品左謀金鉉之老以經治於廟堂右屬鴻樞之良以定策於帷幄厥有成績可勿褒虖具官某風力肅明器資恢傑臨至劇有轉圜之易定大謀如執玉之堅逮事神文之朝已緝熙於鼎路追言聖考之遇人密勿於機廷肆涼昧之丕承防精神於羣慮𨿽兵民之異本亦文武之交修未隆贊冊之恩曷懋圖庸之舉其保宏父允釐華陽顧豈名分之私終繄老成之助於戲有若閎夭尙廸文王之彜罔俾阿衡以專商家之美往篤爾烈永承予休可

賈昌朝授依前左僕射觀文殿大學士判尙書都省加封邑制

門下王者賦祿於朝所以礪天下之進君子避榮於位所以柅天下之浮眷惟碩輔之臣適領近藩之寄忽露言於累牘願還節於上臺𨿽欲不從其情已至具官某體忠忱之度蹈夷雅之方被神契於先朝鬯元猷於二府若舟檝之輔於濟有旂常之載厥成鄕更北道之符爰錫西淸之對𨿽舊徳之加遇亦美謀之屢陳且申伯言還式是南邦之喜而畱侯多病欲辭萬戶之歸朕申言爵齒之尊憫勞將相之事況文昌主揆素維師長之崇祕殿敷經更得老成之助拓其奉邑衍以眞封庸遂便安之私尙旌衝退之節於戲𨿽爾身在外常多王室之思俾爾壽而臧終保公徒之盛敭於列位時乃之休可

韓綘授金紫光祿大夫同中書門下平章事昭文館大學士加封邑功臣制

門下三王臣主𨿽賢不能止誥誓之事二帝揆嶽在內其惟協天人之和蓋近迹狹而易循至化黙而難運夫欲馳寥廓之見捨攣拘之文大起不世之君須謀非常之輔具官某蹈先聖之學躬上賢之姿思功名爲已圖慕忠義之前躅而復正色自峙頗有大臣之風臨機不回多適庶事之要文武兼備其器股肱實繄其人朕登延間材旣偕羣策之慮度軼往制何愛隆名之私顧金節之未還將衮衣之已屬其位百寮之冠以司大政之元且唐相之願爲良臣終受君以顯號秦穆之尙詢賢老猶濟俗於多盤豈伊英猷不至上治於戲形範正金錫美則爲國利器之彊陰陽和風雨時則爲天泰階之應往宣一徳庸底丕平可

曽公亮授門下侍郎兼吏部尙書依前同中書門下平章事進封英國公加封邑功臣制

門下大火基宋實開五聖之符六龍乘幹遂繼中天之運乃近弼薦更三朝元勲冠於百僚利澤施於萬世載蠲谷旦敢告治廷具官某學通天地之微謀合聖賢之舉苞剛柔於九徳固夷險之一心蚤膺皇祖之求爰履公臺之位有臯防之論能變堯民於時雍有丙魏之聲不攺漢家之故事肆我文考遺予衝人咨顧命之老臣輔初政於天下重宣至策終仰丕成進首中臺之班往顓東省之務旣疏榮於公社益躐數於爰田功之所加寵不敢後於戲恐徳弗類念髙宗之未言俾民不迷繄尹氏之素力共只天監永協邦休可

曽公亮授尙書左僕射依前同中書門下平章事進封兗國公加封邑制

門下上天之縡運大時不能以全功睿主之撫統羣物不能以獨化矧予徳之禦方防萬機之難實仰成於輔臣以經起於邦治爰旌丕烈庸告羣倫具官某明允篤誠溫恭廸哲動合聖賢之檢言形社稷之忠蚤選聖期遂儀臺路子孟之承先帝預定於大謀召公之保三朝率躬於一徳乃眷宣勞之舊未昭報禮之隆其總揆於中臺益侈封於大國加以爰田之數倍之眞戶之輸誕維寵章優我茂宰於戲王命山甫式是百辟之瞻天錫魯侯祚爾千秋之福更恢逺禦永弼昌圖可

曽公亮授依前同中書門下平章事進封魯公加封邑功臣制

門下夫物生本虖天人道始於祖故有天下不可不嚴大報爲人子不可不怵孝思朕肇禋紫壇先薦淸廟誕舉合祛之事遹遵定配之彜維時顯相之臣有若元勲之老宜先列位以渙丕謨具官某躬咸徳之良履上宰之任運理羣物人厚衣食之原鎭撫四夷時無兵革之气景初至因丘自圜朕旣執祼玉以見祖宗又將滌牲器以事天地而上下莫不有嘉徳內外莫不有歡心髙靈嘉虞休應顯見玆庸加爾以太常之功號錫爾東魯之大邦而復益以爰田衍之眞賦並躐寵名之異以俾賢業之隆於戲考越紼之文知尊祀之不敢廢修歸脤之禮顧神惠之不敢專往承之休更起予治可曽公亮授檢校太師守司空兼侍中河陽三城節度使集禧觀使仍賜功臣制

門下朕緬尋前載之文樂見名臣之節蓋位至者予國心有加於澤民功成者本天道維在於挹已眷肅艾之一徳積勤勞於我家毎循往喆之休不以三公爲重誕敭贊冊以告治廷具官某懷器適時潔身絕類蚤逢熙於神運寖發縕於賢謨膺二後之顧言奉衝人於大統自初輔政十有五年而四夷守於封疆百姓遂其衣食匪圖近歲繼托一誠深據禮經之陳欲還君務而去維終食而屢嘆卒髙情之莫回況畱侯未衰何遽遺於人事且周公𨿽老顧猶在於京師其保宏父之居兼筦納言之任髙旌鉅節遙臨踐土之津閒館珍臺獨揖浮邱之袂昭美勲於廟器抗逸志於朝倫𨿽云優賢蓋亦礪俗於戲以退爲進蹈天下難儷之風不徳其功應君子有終之吉往只茂寵更穆英猷可

曽公亮授依前同中書門下平章事昭文館大學士加封邑制

門下王者攬髦傑以盡天下之謀總幾神以濟天下之務故君臣同力相得益彰陰陽並和以至大治適登碩輔庸告羣倫具官某徳應中孚道經皇極躬淸愼之一守歷險夷之百爲巫咸之乂商家𨿽載六臣之烈畱侯之安漢祚未膺上宰之榮朕拂龜而見祥端扆而定志稽用師言之錫進居臺路之元若股肱之輔予躬若垣墉之保予室顧於倚用維以防成於戲覽前載之文考名臣之事蓋創業之佐其迹易而守成之相其功難宜勉輯於盛猷庶共恢於逺禦可

富弼授依前同中書門下平章事武寧軍節度使判河南兼西京防守仍賜功臣制

門下三臺處中以裁萬物之化四嶽總外以牧黎民之蕃如山河之經九州如股肱之衞一體出處之際朕無間然具官某復貫有元蹈中弗勉學幾聖而獨至識造物之未形貴名起於三朝盛徳儀於百辟鄕召從於列屏俾進翊於冢司爲日尙新何恙靡已未及經邦之務遽陳避位之辭詔𨿽屢而莫回章甫郤而復至朕憮然自念嗟莫能勝旣閔勞於政幾其聽遂於私佚建彼徐節以殿東郊守玆洛符以保西宅仍位鴻鈞之貴尙優黃髮之行於戲不處成功專老氏榮名之畏其旋元吉要羲經履道之終𨿽弗從於吾遊亦自保於爾福可祕書省宋敏修可太常博士供備庫副使李平可殿中丞將作監主簿楊慥可通判保定軍任粹可太常博士制

勑國家三歲稽羣吏之治有能奉吾灋而亡害者亦可以褒次焉具官某學古從政裕於幹能今攷之有司而功令當陟在漢曲臺蓋禮樂之司而髦彥之集也爾膺是選可不勉哉可

禦史梁蒨可刑部員外郎直史館知襄州制

勑某官柱下者專肅朝綱直承明者並遊時俊維爾文飾於事行敏於言向飾傳車之行迨還憲簡之責而屢形需牘蘄守便麾宜帖書林之華且易郎臺之序往班寛詔猶遲嘉謀可

韓琦授門下侍郎兼兵部尙書依前同中書門下平章事進封衛國公加封邑制

門下王者紹景炎之序履皇極之尊永維置器之艱屬在佐王之略睠夫上宰翼我先皇適及委裘之辰肆於奉瑁之始定策宗社貫心神明逮躬丕務之咨敢後元勳之奬首旉邦渙誕告朝倫具官某器博而適時道閎而濟物稟星辰之精粹防日月之休明歷宣外勞更倚二柄蹈夷險之一節寄安危之大機仰文考之知賢絕時髦而登用維召公之托嘗聞顧命之言維漢相之謀終應大橫之兆蓋懷先見者識之邃決至慮者材之英天扶不抜之基神贊非常之輔是用進文昌之卿序正黃闥之臺符隆以封爵之文益之戶田之數以蕃爾寵以懋爾庸於戲天視靡私居飭有邦之畏民心曷戴一歸厥後之仁念先猷之弗敢康顧成業之不可恃益經茂烈永佐昌圖可

韓琦授依前同中書門下平章事進封魏國公加封邑功臣制

門下朕考成命之頌以報天地之仁奏興安之歌以詠祖考之徳維燎升而至精薦維祼行而至孝通顧國事之大不敢康本神惠之至不敢愛矧予秉徳之輔固有相祠之勞宜蠲嘉辰首告列位具官某篤亮廉正靖莊簡夷辭气涵和社稷之計已定誠明妥達陰陽之變已調追言聖考之知肆及衝人之遺屬肇躬於元祀實總使於先期鐘石在廷而繹諧籩簠在席而嘉防感靈觀之右答底熙典之備成上功太常旣爲一代之寵析土全魏又繼前人之休廣爰田之載腴倍貢賦之載厚庸蕃爾數庸鬯爾猷於戲上下合祛日格羣釐之況左右同體盡圖有永之寧往服茂章聿綏純履可

皇長女徳寧公主進封徐國公主制

門下周美王姬之華下正後之一等漢推帝女之寵主同姓之諸公故至愛形而九族歡內則正而四海順乃睠公宮之懿適從世閥之逑宜合丕彜用孚羣聽皇長女徳寧公主僊支襲慶邦媛流徽鐘天性之深慈躬女圖之茂矩幼而勤組紃之習亦旣飭婦事之修長則有室家之歸將以經人倫之始維衿鞶之有命維車馬之有行卜仲冬之嘉辰祉大易之元吉瓊華在著已戒齊風之漓粉水疏園莫如徐國之樂侈燕謀於皇裔充美化於民閭顯錫徽章大旌柔度於戲前防唐家之制盥饋不可以闕供近稽仁廟之橅冠服仍從於少損蓋肅雍者賢之檢儉約者古之師其體至懷自膺長譽可皇伯允弼授依前北海郡王加食邑制

門下朕肅膺駿命懋述先猷思所以廣嚴父之慈昭事神之道而合宮寢制太微寓饗且皇祐之議猶參百靈之從故辛亥之獻獨尊上帝之配相我大事時維茂親休有寵章格於公聽具官某性資英邁檢履淳深天發神明之裔世資忠厚之徳毎伏謁禁朝還詠燕室進退亦有常處紛華而無流心考公子之詩旣協關睢之應受王者之社遂荒徐郊之封先甲告禋大宗董屬鳴佩結玉以深齋戒之思重觴薦席又陪陟降之恪至精以來神聽彊立以蔇禮成詳稽陟典之常表錫功號之美胙之多邑衍之眞賦且明宗周異姓之後兼懋帝堯九族之和於戲福祿之臨有若岡陵之固急難之儆莫如兄弟之懷玆庸展親其往廸訓可

皇弟頵授光祿大夫依前檢校太尉同中書門下平章事充武勝軍節度使進封樂安郡王加封邑制

門下朕躬大統之承憲前王之度並建宗子庸廣骨肉之恩作扞皇家思長社稷之守方曠恩之澤物宜渙檢之宣朝皇弟具官某體行端和神風華秀孝友自其天性忠謹承於世資蚤就學於奇觚已析封於寧宇念鴒原之愛嘗見急難之情嘉麟趾之風居多信厚之履屬肇親於庶政且徧奬於近支往踐鈞衡之崇益疏茅社之貴化繇近始愛莫爾隆於戲禮重周盟以薛侯而爲後義形漢約非劉氏者不王懋昭淑聲永服徽命可皇長女徐國公主進封陳國長公主制

門下朕承天纂極𨿽賴祖宗之休經國範民奚先族屬之愛維是頒常之始矧予同气之親敷告治廷嗣朌顯冊徐國公主體專正慤徳懋柔明蚤佩箴管之儀知女工之無不至時觀葅醢之奠知婦事之無不防比從築館之行毎念結褵之訓應天飛於神運孚邦號於渙風載荒南國之腴且儗沁園之盛化維近始愛實中流於戲表鮑女之宗嘉外事之所不及抑館陶之子戒內謁之不可興勉廸前規永綏令福可

順國長公主進封冀國大長公主制

門下朕承帝祚之來則知繼繼之所以重經人道之始則知親親之不敢遺發大政於初朝錄羣宗於舊牒化行編宇惠本皇闈順國長公主性嶷而色恭徳專而言靖躬宵明之盛則慕彤史之遺芳蓋先朝同气之親有慈壽少女之愛𨿽湯沐之賦蚤視直王之所封而車服之榮不以貴主而自侈肆纂承之未類懼尊遇之靡昭重緣訪落之謀誕錫颺廷之冊旣加之長號又謚以大名載疏連土之腴式副諸姑之寵於戲王姬亞後本召南之正風帝女開田用西京之故事往膺嘉數思廣徽音可

集賢殿修撰知鄧州張友直可天章閣待制知陜州制

勑國家萃帝文於寶閣以待碩儒之遊析使符於劇藩以寄良牧之任命兼玆授寵莫與隆具官某材資敏通器韻衝逺遘時尙文之防承家淸訓之傳內則參遷殿之著書出則勤朱轓之問俗朕方思徳於世閥采譽於朝英宜延對於禁塗且往綏於關服夫政寛則弛事文細則苛民分予西憂之勤倚爾近侍之望可

董戩起復依前保順軍節度使加封邑制

門下四封之守仗許國之素勳三年之喪爲報親之達禮乃眷西屏時維偉臣方終纂於戎縗盍還儀於命韍我有明制格於丕彜具官某以材資之雄自髙於夷落以誠節之勁蚤衞於王家獨探神韜之奇時歸宰旅之貢適靖邊瑣奄罹父囏起素絰於廬中屬騂旄於閫外銘在金石具奬一心之勤誓如山河盡荒先正之履維是苴麻之飭亦旣日月之除肆下書於外廷式加寵於舊服胙以爰田之戶倍之眞井之租用嘉乃勞丕顯亦世於戲白駒過隙忽驚祥事之陳金鉞傳家更憺元戎之略忠孝並務夫不美歟可

李日尊授靜海軍節度使加封邑功臣制

門下嚴帝親者玆維聖人之事觀禮樂者必於王者之庭朕述三代之遺文宗五精之美報至音洽奏法物具陳升柴燎之光以拜上旻之施零蓼蕭之潤以澤四海之遐懋賞以勞頒朝有命具官某器懷英達忠義堅明世享南交之封心馳中夏之化肆精禋之丕舉懷順節之素勤錯事合宮有嘉方貢之舊策勲太寢疇先爵典之行玆用錫號雲臺表功彜器衍以爰田之戶倍以眞食之科薦美壯猷益昭異數於戲教民以孝固以配文考之功均國之釐不敢後列藩之服惟惠愛可以懷眾惟誠忱可以感神往廸於休永綏爾土可

金吾上將軍除邊鎭節度使制

門下聽鼓鼙則有將帥之思執干戈則有社稷之衞故齋壇以重其拜侯社以寵其封匪咨材臣曷寄大事爰諏令日以告明廷具官某忠義之姿剛正之气向更使棨有霜露戎馬之勞入衞宸居有夙夜軒墀之恪公言來稔風績具宣朕惟師律之嚴安危所倚材不勝任器將假人今其命汝大邊之衝百城之防旄鉞之盛爪牙之雄爾其講軍籍之和輯民版之眾爲吾巨屏殿於一方於戲王柄之馭羣臣實先乎詔爵武經之有七徳所重乎戢兵惟方嚴可以慴羣姦之萌惟沈勇可以決千里之勝往服休命無忘欽哉可

呂公弼授依前樞宻使光祿大夫加封邑制

門下朕初承邦序適考郊年緣景徳之祀文卽泰禋之齋宇乃輯大事以賔上神一心率只萬福來下豈不繄左右之輔時則有夙夜之勞因慶澤功不可稽命具官某气節修固機猷碩膚志薄籝金早勉韋成之學材施廟棟夙推蔡伯之名被宸遇於三朝長樞密於右府肆飭躬於肇祀能協事於先期使萬兵陳衞於國中四夷觀樂於下而復奏中嚴於大次導初獻於重垓舉無陟降之違終有質誠之助旣蠲成於吉報宜大渙於神釐載加馭貴之階載益表功之號仍惇封於采邑並副寵於近司於戲徳當天心已格靈娭之應禮行祭日且觀惠術之孚益厲至顒共綏鴻施可

郝質授殿前都指揮使安武軍節度使加封邑制

門下國家統禦之勢大維持之業隆外倚四嶽藩翰之臣中謀萬夫貔虎之帥故奉委裘而羣情固聞受瑁而三靈趨肇臨發政之辰首下頒朝之命具官某性資莊厚气略沈雄通玉帳之善經體金行之正气自昔先帝知爲勁臣因其勤舊之名立在親信之地防綴衣之陳牖提衞甲之環宮曾無夜鼛之嘩自得剛牙之重紹帝符於景祚渙邦號於前彜視秩冠於文昌徙節臨乎安武加以總正使範惇封並腴並旌巖陛之勞以表師幹之寵於戲天之壁壘象在羽林王之爪牙職於祈父蓋地嚴則必資拱扈之力師眾則猶賴訓齊之方往堅壯圖思答殊遇可

中書提防至堂後官制

勑某朕備法物之駕䢐國郊之陽禮行而羣靈通徳至而休气應慶孚有位驩浹亡垠以爾籍王官之華服宰旅之裕肆崇丘之大報包治古之闊儀先庚詔令之明亡慮案文之給肅成予祀均穆爾恩進陟美勲之名尙表諸曹之務益懷共愼以濟事爲可

李日尊進封南平王加封邑制

門下朕荷上穹之錫命承先帝之顧言在疚而哀靡勝臨阼而懼弗類欽循故典大澤羣方咨爾世藩之臣防於內貢之職匪申丕誥曷表嘉庸具官某忠實孝恭剛明肅果學洞詩書之蘊誠逾金石之堅地宅南交盡化海隅之俗義尊帝室常傾日下之心屬纂極之初辰謹頒朝之大政定訪太宮之策趣論盟府之書進王爵之崇徽益爰田之多賦以大爾土宇以華爾人民於戲銘在鐘彜已載世功之舊誓如河嶽更均邦祚之長往廸順猷永有吉祿可

皇伯宗朴授光祿大夫依前檢校尙書左僕射同中書門下平章事充彰徳軍節度使加封邑功臣制

門下郊廟大事也禮莫盛於躬行天地一功也義蓋尊於合祀朕盡奉先之孝嚴反始之文旣獲能饗之名以要三神之顧又膺無窮之祉以浹四海之歡矧我茂親敢稽渙命皇伯具官某徳莊而气粹性靖而量夷系出帝者之本支多閱天下之義理慕二獻之學自樂詩書之聞聨三事之榮靡矜富貴之守屬至景之乘序卽崇丘而告禋綪佩無嘩夙助齋居之恪盥罍致潔屢陪獻禮之升維釐事之肅成方榮恩之誕舉𨿽無崇鼎分器之錫亦有濮田多井之加旣益號於功臣復進階於文散以華邦族以變民雍於戲聖人因親必廣同宗之愛賢者奉祭宜防百順之休其廸善猷永有吉祿可

張升授太子太師致仕加封邑制

門下負髙行者能厲世媮競之原保成功者爲識天盈虛之道故仲尼因浮雲而抗志老氏非拱璧之介心終之气擴而無不充力止而靡所殆有懷舊徳之輔允廸前人之休具官某躬賢知之資履將相之任收堂上之奇策定禁中之大謀鄕解樞機之煩適從藩翰之佚受遺之托終始萬世之安告老之書繼上三朝之聽朕篤終始之明分睠春秋之素髙其拜東宮之師以安近邑之第𨿽送車之盛不及祖於都門而行馬之施誰若榮於故里於戲閔勞官職蓋旌夫行義之尊思見老成不愈於典型之益往綏茂履終憲惇言可

賢妃苖氏進封徳妃制

帝居六宮之制率輔於皇猷天極四星之華實裨於壼事朕嗣膺邦統思穆人倫襃臨妃掖之英化始宸闈之順命龜薦日班綍布朝賢妃苗氏性資惠明儀度閒肅居蹈箴圖之戒動循珩佩之和八月良家早被後庭之選平陽別館爰開貴主之祥而能進逺驕華舉思謙畏褕衣奉祀上以贊於後勤彤史流徽下以儀於嬪則庸賁徳言之茂益隆位序之崇名以副勞議非能典於戲坐而論婦之禮蓋視三公之尊內有進賢之心始安君子之佐維正道然後式於外顧私謁不可黷於中往服訓辭永綏寵命可

張升依前同中書門下平章事充彰信軍節度使加封邑功臣制

門下夫燎升於郊而天地通祼將於廟而祖考格朕廸先王之典習三歲之祥事於上下罔弗欽飭於內外罔弗協肆被羣釐之委盍先同徳之褒具官某躬端亮之風濟耆明之識外盡力以經四方之事內盡忠以導萬世之謀一節自夷孤衷易老屬肇只於禋土適退守於陪藩載懷邦倚之良實契天飛之舊且師旄之重莫侍屬車之行而方物之嘉有防齋幣之貢顧上儀之丕就豈寡徳之且能乃告外廷其位特進益以褒功之號衍以奉邑之封稽於僉謀渙若丕命於戲報天之本旣蕃福祿之承答臣之恭又宏爵賞之施往綏靈顧益侈徽聲可

集賢校理通判秦州陸詵可太常丞制

勑某太常禮樂之卿凡遷與丞者非文雅之望不在選中以爾材識沈裕茂於士林向服書殿有繙經之敏比試邊郡多投髀而解今攷諸功令而以歲當陟夫曲臺之遊金馬之直顧不寵顯哉惟爾欽荷予命可

皇伯祖承亮授檢校工部尙書榮國公感徳軍節度使加封邑制

門下蓋聞周興建土遂應年曆之長秦失罷侯靡復藩維之援此國家所以監用往制封崇茂姻以夾輔於王家以懷柔於天下肆膺皇緒渙舉丕彜皇伯祖具官某躬耆徳之英被忠訓之厚曾無車服珍寶之玩固有詩書道術之明稽帝堯之仁疇先骨肉之愛顧秦悼之後不減祖宗之蕃自居畱務之榮浸廣皇支之譽按戊午之新澤合南陽之近親華鄂承跗旌樂和於列邸犬牙交壌寄雄畯於師旄旣行爰田之封又倍眞食之入助建大統圖繄老成於戲積厚者流長𨿽本神明之祚徳隆者爵重況如宗族之賢均履多祥勉欽渥命可皇伯祖承亮授依前感徳軍節度使攺封秦國公制

門下國家世承燕謀天祚明徳乃眷祖宗之裔未正封爵之科豈朕所以上隆尊統之風下形惇族之愛肆考厥典載謀有司其朌顯冊之書以孚羣位之聽皇伯祖具官某廣陵之嗣昭武之孫系出帝者之本支多閱天下之義理安處樂善匪車服能侈其心夙興奉朝𨿽風雨不渝其節故宗族仰其循則神明相之髙年屬崇建於近親方按求於故壤自隴而右奄有土疆之長如麟之詩特旌信厚之履以應古之遺法以率民於至仁於戲廣同姓之封大爲藩屏之固觀盛徳之世永保子孫之休益懋英猷尙對嘉命可

皇伯宗諤授光祿大夫檢校尙書左僕射同中書門下平章事虢國公集慶軍節度使加封邑制

門下朕纂臨丕基欽篤前烈蓋義尊虖祖愛因隆於六親治形於家風遂行於四海適緣曠澤先曁皇支皇伯具官某器介而用通體莊而資裕多閱天下之誼盡讀河間之書考潤邸之蕃誰及宗英之望追濮園之舊實猶子愛之深比旌邦於師壇允夾隆於王室慶屬皇圖之啟惠加同姓之褒其服大僚以卽臺路易以近藩之節倍之多邑之封𨿽本異恩亦稽先矩於戲唐封近屬悉畱京師之居漢寵諸王少在公卿之列維是髙華之保莫如法度之修矧屬英懷詎煩至戒可

皇伯宗諤落同中書門下平章事制

門下朕紹休祖宗崇建藩屏所以合邦族之愛厚人倫之風𨿽於近親若共維之一體厥作棐徳亦難廢於大公皇伯具官某席慶皇支參華天路維安富貴之習靡躬法度之修乃外招事權內轢宗黨知省劵難分而移文固析知宮寺有禁而遣吏輙通致風憲之上言加議論之並起朕閔失戒愼務全仁恩其上丞相之章仍領元戎之節欲止不獲誰咎之詒於戲臣無作福威以杜諸侯之漸上不私賞罰以一萬民之歸宜勉自思庶復來譽可

安逺塞普薩可充正軍主制

勑某世處疆垂气雄種落能率忠力以遏外虞更馳威名且固吾圉並推殊級用長諸豪勉服寵榮益思向順可

王安石授金紫光祿大夫禮部侍郎同中書門下平章事監修國史進封開國公加封邑功臣制

門下夫天地至神也非統气運物則功不足見於時聖賢一道也非經世裕民則名不足見於後故士莫不待辰而欲奮志莫如得位而遂行矧夫居三公之官而有臨四海之勢豈不能究利澤躬義榮以事施於一時而譽動於後世者哉具官某良心不外徳性攸尊至學窮於聖人貴名薄於天下不以榮辱是非易其介不以安危利害辭其難方予訪落之初勞於用賢之務昭發猷念預裁政幾眾訾所傷防靡捐身之憚孤忠自許惟知報國之圖朕與其知道者深倚以爲相者久玆合至公之首肆敭大命之休若作室用汝爲垣墉若濟川用汝爲舟檝予有違而汝弼汝有爲而予從於時大亨蓋出絕防於戲自成湯至於帝乙靡不懷畏相之心若孟子學於仲尼其惟達事君之道尙祈交勅卒俾防成可陳升之除禮部尙書同中書門下平章事集賢殿大學士加封邑制

天有三階則風雨不失其序聖如二帝然股肱亦繄其人朕上撫幹緯之明下愼國鈞之寄方審求於賢輔俾參穆於政途若時登庸蓋出定命具官某識幾聖蘊謀合皇猷學積於原而心彌充智酬於變而力彌裕早膺仁祖之擢以遺文考之知肆予衝人克卽大任問甲兵則有鎭撫四夷之略問衣食則有運理羣物之心朕方稽百王之謨經一世之績宜進躐於賢序以延登於宰廷夫知歷選之旣艱體委用之寄重則義莫得以愛已道惟專於澤民豈特無疆之休亦有無窮之聞於戲論金穀之計其歸內史之司作霖雨之滋是應髙宗之命往熙帝載庸代天工可

欽定四庫全書

華陽集卷三十八

宋王珪撰制詞【制】

著作佐郎韓績等可並祕書丞制

勅某朕設爵賦祿以待天下之賢旣因能而防又校年以陞所以盡勸下之道也以爾材質之美表於吏塗有司鉤勞陟按嵗格夫中祕之藏何書不有非士之髙選邪爾懋乃職稱予休命可

秀州司理參軍丁崇道可衛尉寺丞制

勅具官某爾獻策開邊作掾事郡詳明三尺之法善察兩造之辭平處弗寃終更無過閱尉薦之牘多監司之官與對便廷俾丞列寺當謹皮冠之守益圖藿食之淸取稱朕恩好爲爾政可

攺周惇頥大理寺丞制

勅惇頥天下元元之眾不可戶曉有能綏布吾化者非郡邑之長耶以爾亷明幹給字人三年而所部數以善狀言者覆於便坐宜有以寵異之擢卿寺丞欽予嘉命可

大理評事符拱之可大理寺丞制

勅某三載考績三考黜陟典也朕惟士之難進而時之易失恐在位者因有滯才之恨故輙三歳遷之而爾分治京局舉有善最敍進其秩丞於理卿爾其孳孳無怠厥事可

國子監直講裴煜可大理寺丞制

勅裴煜首善必自京師朕比延學官漸劘道義之源以風勸天下以爾向隨諸生文在髙等參講經席且有歳勤擢丞京司尙懋時術可

三司檢法官張適可大理寺丞制

勅某大農金穀之司文苛則傷下网疏則姦寢以乘朕比詔中銓擇亷平端敏之士庶幾閱法於中爾應選逾年舉稱是職宜進丞於卿寺尙處律於計庭毋刻無煩庸副予卹可

開封府襄邑縣尉李觀可大理寺丞制

勅某吏服郡縣之勞有能亷謹自將而應保薦之格者朕靡不甄錄之況爾官於畿下而文學政事爲予柄臣沆所知擢與卿屬勉對嘉寵可

大理寺丞吳王宮敎授周乘可殿中丞制

勅具官某朕念勞而不錄則材者懈過而均進則願者弛三年大比陟明黜幽其亦幾乎治矣爾勤學宮邸行義有聞賫閥攸司寵進朝序勉思祗飭往荷褒渥可保靜軍節度判官趙至忠可殿中丞制

勅某國家率三嵗大比吏最良以甄勞而振滯也以爾生於裔遠翻然向風服休以來秉誼一節今有司籍狀未應陟文特寵盾省之聯尙畱幕府之畫予嘉爾績其戒始終可

尙服廣平郡夫人宋氏可進封祁國夫人制

勅朕選美徳以充禁庭設內職以輔陰敎矧小君之位實參嚴近之防若大國之錫蓋昭名數之異以爾某氏言容靚順法度雍穆入侍宸幄之邃協宣嬪掖之則宜侈封於名壤更旌禮於象服其勉柔嫕以懷寵休可禦侍張氏周氏進封延安郡君尙服翁氏宮正張氏進封安定郡夫人制

勅某古者天子之九禦皆選用良家以聽天下之內治今因勞加命所以旌賢徳之茂以爾名閥之英儀於近掖燕婉夙夜相予憂勤冝疏望郡之腴以侈封君之沐【翁氏張氏云以正小君之號】箴圖是鑑思荷寵徽可

監保州鹽酒稅務孫華可太子中允制

勅天下之筦財利者課旣有登朕又按其所舉以參見其人以爾比釐事局舉最應奬儲禁之從有著在廷欽對予恩益自勉懋可

監杭州淸酒務孫觀可太子中允制

勅某漢酤之法舊矣其佐大農之用甚澹爾被薦領局於杭三年而有司較其歳入之課率羨於前今繇銓版列朝路顧不爲美陟邪益思報稱庸光所知之舉可樞密承防賈徳明並五房副承防等加勲邑制

朕順皇之徳承神之尊廼候律元之孳以躬郊況之拜竣祠隤祉浹宇敷榮以爾等毖勤飭躬彊濟祕事樞衡之地維宥命之是承戎祀之方靡舊文之不舉肆從嚴向並冒蕃休胙爾上賦之田益爾茂勲之等咸祗於次毋替厥勞可

招箭班殿侍訾彥澤在班及十五年補承節郎仍舊存畱在班祗應制

勅具官某方罷遺衛士而次第官使之爾以藝成令祗舊次宜益矜奮以須後恩可

開封府推官王疇可開封府判官司封員外郎馮浩可開封府推官制

勅某等推官王圻畫千里之廣京兆比三輔爲劇朕命尹以表風政建貳以禆煩拏協相厥爲思穆於治以爾疇文醇行潔專前史筆削之任而有灋可觀以爾浩學粹志和典太常禮樂之緒而靡墜不緝今𨿽卽遷所以旌歳伐初蒞所以閱其材然朕待時畯茂之徳益有華近之綴無忽廼命當始玆舉可

三司判官轉運使等加勲制

勅某官某等朕承神至尊懼徳不明於禮樂廼飭躬齋已以大報於郊遭天地況施禮成熈明嘉與士大夫共應玆祉以爾等膚敏之器咸儀王朝固有握計籌於中將漕車於外而夙夜勅職之勤肆予祗見上帝而相祀者徳莫不顯述職者貢罔不防若時大賚於天下維邦之彥庸可後褒烏虖玆用命爾以勲邑之等其克懋承於王休可

內外朝官加勲制

勅某夫郊報所以反物之始惠術所以觀政之廣朕親陟泰畤靡神不宗樵蒸配黎休气防被伊嘏上帝豈予敢專思與辧朝之臣【致仕卽云𨿽爾謝政之臣思亦均邦之釐分司卽云𨿽爾分務之臣謫官卽云𨿽予謫弛之臣】均邦之釐以明乾施之無不浹也條以勲等其懋承之可

直龍圖閣盧士宗可天章閣待制兼侍講制

勅朕迹前王之治惟朝廷尊鄕儒術以化天下故當時風美而後世稱盛肆朕祗廸先猷輯祕文於內閣所燕見防繹皆俊徳碩望之臣以論思於治道非有意於斯文邪具官某行實純備稽古甚力朕聽政之餘躬卽講帷爾嘗據經守正從容爲予陳聖賢之論者固有日矣朕思置爾於法從之列而咨於弼政僉允爾材玆朕所以崇奬道藝之本意也使軺北旋綸書下省其一時之極寵歟可

衞尉少卿許宗壽宋純可並光祿少卿制

勅某等朕念勞而不錄則材者懈過而均進則願者弛三年大比擢升吏最其亦幾乎治矣爾等貳列卿寺久宣外勤稽年按閥遞進榮袟爾克勉楙欽荷褒渥可步軍都虞候王從政可馬軍都虞候捧日天武四廂都指揮使王興可步軍都虞候制

勅朕之親衛諸軍虎旅百萬蓋天下武鋒之萃也旣建三帥以防周廬之師又設候奄之職以訓齊政令凡被予倚莫匪沈鋭忠實之人以爾具官某起於舊門服詩書之略以爾具官某奮於尺籍馳介馬之勞內則拱嚴宸居提禁屯之一律外則遏衝邊服憺天威之四馳益遷徒騎之虞更重爪牙之寄夫待奇功者維寵之厚報榮遇者惟節之堅勉立壯猷祗懷休命可

捧日天武四廂都指揮使眉州防禦使紀質可侍衞親軍步軍都虞候制

勅環拱周廬法十二星之衛參提禁旅張百萬師之雄必資爪牙之良以重心膂之寄任無輕受議出僉諧具官某沈勇不回忠謹因劭奮於行伍而積戎馬之勤守在邊防而揚鈇鉞之怒比遷廂部之領益嚴城徼之呵屬疇次於事勞冝進聯於候奄總天下之勁實壯師兵之權扈殿中之嚴更防夙夜之警勉思勤瘁茂對恩華可

屯田員外郎李冝卿可都官員外郎制

勅某夫類能於朝則治益起稽伐於嵗則勞不遺以爾文雅濟其家幹明精於吏鉤財計之府則曰治貨有羨資佐浩穰之都則曰應煩有餘力今秩𨿽序進且年靡常拘往祗都之榮以美天臺之望可

降授屯田員外郎知濠州吳祕可都官員外郎制

勅某向以坐舉不明絓於有司之議禦史中執灋言爾所薦未嘗用而吏更因它章以冒寵格今而緣累理有足矜中都副郎復秩華省往班郡詔祗予茂恩可虞部員外郎王仲莊可比部員外郎制

勅某古者三歳大計羣吏之治無功不徒廢必罪之今則惟坐累考延考課之期耳斯爲恩厚不已至乎以爾久服周行亦更厲使當遷而緩省咎自新尙推進陟之命俾升總勾之秩毋忘修飭答我優渥可

太常愽士秦玠可屯田員外郎制

勅具官某尙書郎起艸中臺平治奏事副員之選自昔擇能爾器識見推政學多裕積勞登考冝豫升遷承務文昌往欽乃職可

太常博士劉敔可屯田員外郎制

勅某欲治之主日以急天下士之材然朝廷之進人不次所以待異等稍遷所以勸羣品其常典也爾繇詞雅進而精於吏職之幹向被辟在邊而疆場之不聳非爾幾畫之助耶今旌勞而遷𨿽未爲不次然與夫累嵗月者異矣太微積星進表郎位顧非美陟虖可

侍禦史知濠州吳祕可降授屯田員外郎制

勅某賞罰二柄王者持以示天下之至公也爾頃在郡時薦所部吏廼今黷賄麗憲污於朝韍坐舉之責朕不得私於爾也降處郎秩尙領州符體予寛恩往省以勵可

國子博士知瓊州曽楷可虞部員外郎制

勅某嶺服之外去朝廷萬里二千石得專休戚朕哀憐遠人思得良吏故著令代還有治狀者必甄奬之蓋所以示勸沮也有司言爾剖符瓊山能奉法循理民皆安之副我委任之意朕良嘉焉俾自庠序陞於郎選其思報稱無忝予命可

知孟州河陰縣事張鞏可虞部員外郎制

勅某大河浩浩釃流東注然墊溢則傷隄防壤塡則囏漕引而嵗以是患之爾之視河能順從其性使亡湍盈遊貯之害而利及於京師今命爾以郎臺之秩其率職祗寵思勉前功之休可

提防淮南刑獄公事度支員外郎孫錫可司封員外郎制

勅某爵祿天下之公器也世治尙文賢能眾多可無甄序之法虖爾早以詞華與遊文館自委劇於中將憲於外而臨事敏發見稱良能夫三年大比隆周之典也朕惟賢者固不以積日之勞而朝廷所以官人之柄寧可廢諸冝進中臺之秩且隆使範之寵可

集賢校理馮浩可司封員外郎制

勅某國家稽漢石渠故事貯天下祕文以萃雋髦之遊居以養美材進則階淸序而朕之奬遇常右也以爾懿文雅望逄辰休華自簉書林優遊歳月古今之所殫見道藝之所滋立今有司鈞勞繇判租外列登主爵要曹顧不爲美陟耶愼名秉徳其勉茂命之承可

空名試將作監主簿制二道

勅某朕臨遣樞臣撫荊蠻之道申國威惠問民疾苦庶以綏吾遠方者以爾適被使指而應幙府之畫一命之賞庸嘉爾勤往祗吾恩思所以奮勵可

勅某朕臨遣使者撫江湖之道而發師調兵美民淸俗期足以懷吾遠方者爾亦馳驅其間而書幙府之效一命之賞亦勸其勞起承吾恩思所以奮立可

欽定四庫全書

華陽集卷三十九

宋王珪撰制詞【制】

虞部員外郎魯有立侄君貺可試將作監主簿制

勑某爾祖昔從東儲敷我徳義迨予置諸政路而維是勞之一心嗟嗟舊門乃至不振今有立願還嵗代之陟覬錄其裔孫朕念名臣之後且嘉爾季父之請命試工監起承而家可

山南東道節度推官趙爕知梓州通泉縣制

勑某朝廷以民爲重而逺方之俗尢可念哀非得良宰不能安輯以爾敏廉爲縣比有善狀故升戎幙復委百里任不輕矣汝其懋哉可

安逺軍節度推官杜行可知鄂州江夏縣制

勑某比涖爾封善綏吾俗悉力禽暴應在賞條預升賓幄之遊移領縣章之制勉勤異迹思對殊休可

監在京丰濟倉龎筌可太子右贊善制

勑某服防淸門厲廉公路嵗勞稽狀遷格孚文進參儲采之聨尙臨京庾之給勉思端飭茂對甄榮可

監韶州大興銀銅場陳謨可著作佐郎制

勑某天下山澤之利贍國計者於南方爲饒然非干廉者涖之則利散而用日槖矣爾筦臨大興嵗溢銅數百萬計有司薦勤疇以遷格蘭臺佐譔應寵甚楙可開封府功曹參軍申宗諒可著作佐郎制

勑某京邑之治掾曹皆選掌稽功緒兼讞刑章若考薦並登則增秩畱處爾詞秀優仕善職此官命佐撰於道山且次令於尹府是曰褒渥勉祗乃躬可

刑部詳覆官張詵可祕書省著作佐郎制

勑某秋官覆天下之獄而其屬能平其所疑廼爲稱職惟爾詵以藝文進而被有司之薦持灋彊明課中嵗格東觀篇籍時雋所遊欽吾茂恩而愼而守可

知廣安軍渠江縣石禹明可著作佐郎制

勑某以辭藻決秀科以端廉敏政事乃閱章薦交軍府之聞又覆吏郎如選部之最宜與遊於東觀且參繹於祕文勉服茂恩毋隳素守可

虞部郎中監曹州酒稅馮況可駕部員外郎制

勑某夫人子之事親也不敢違朝夕之養汝頃者委親而之官於孝之心安虖乃言者謂汝親有去裏之難而勉汝使行是則不孝之迹良匪然邪今因郊布澤還汝中臺之秩汝親謝矣不可不務忠於王家可

將仕郎守祕書丞楊儀可祠部員外郎制

勅某朕以季商吉卯饗成路寢天下靡不望澤況吾儒林之彥廼卒見廢者邪以爾雅遊道山敷藻有裕偶罹謪籍淹遲江湖朕維思議罰之過而往或莫申推恵之嗇而疏者未錄玆復爾省署之秩寵以軍壁之符其懋於修以對予之嘉遇可

故西上閤門使知雄州李緯可贈陵州團練使制

勑某夫生履顯位於朝沒則加褒襚於第若夫與班於材武厪力於疆陲忠瘁所形恩禮宜異以爾器懷端厚風尙沈雄介馬馳於邊勞詩書輔以帥略方倚謀於閫要遽興愴於朝晞空見金城之圖靡及玉闗之入特峻陞於廷引兼逺視於兵團緬惟英魂歆我閔恵可

六宅使曹沔可榮州團練使制

勑參使於中則榮禁路之遊團兵於外則雄邊瑣之寄疇懋殊柬庸旌夙勞以爾具官某籍系緒之腴更事局之委自陳久吏之迹並傳先臣之功朕參條最閥則奉職循理亦足爲能者之勸緬懷舊勲則講好息民固已成天下之利宜推厚秩之寵俾華前烈之承舉洽優褒益思忠飭可

成州團練使聶用可千牛衛大將軍賀州團練使制

勑某夫嘗從事矢石之間及年至而力殆也朕猶以優遇之良以勉吾士也以爾束髮叩門寖歷髙爵迨於暮齒閔勞邊隅今寵以環衛之尹寄以團結之秩尙佚爾志益欽朝榮可

龍衛右廂都指揮使謝榮田辛進封開國公加勳邑制

勑某朕本祖以達萬民之孝因郊以通三神之歡盡忠齋明受福穰簡旣以孚邦號之渙時則寵戎衛之勤以爾分總禁屯參持州契忠誠貫於金石武力雄於爪牙比講事於郊丘方憺威於邊圉【田辛云叱嚴鸞路之行實董虎賁之扈】已祀布慶在律先勞加賦以衍於采田益勳以載之盟府一心是報百祿攸宜可

北作坊使郭諮可英州刺史制

勑某朕惟井絡要部葮萌故川差求武翰之良愼付兵屯之寄以爾器謀沈逺風力鋭彊守在邊鎖之遐雅有戎鈐之略濟民綏靖鬯國威懷宜領刺於方州畱防師於一道勉資茂寵無替向勤可

文思使馮承用可忠州刺史制

勑某夫珥璫中侍以任要爲材握節外刺惟勤顯廼陟蓋臣無小大必以力爵無重輕必以公以爾知敏而通性良且慤早共軒闥之奉屢訪邊陲之幾以至錫鄰域之深歡省寶文之鉅費效𨿽素輯寵不橫幹自總北門之屯實雄一道之禦未申前奬奚勉後勞宜分郡契之榮尙寄戎鈐之重靡褒不厚其惕而承可

洛苑使裴徳輿可英州刺史制

勑某以景至之吉大報於郊禮成熙明天下防澤爾早以器略撫邊之衝靡先謀而折姦亟因累而禠秩且念歷嵗之久良增守方之思握使符於外臺防師律於全晉稍還舊服往飭新書可

如京副使劉用可南作坊副使知瀘州制

勑某瀘州防江地控夷落實賴守牧俾制疆陲爾材武著稱知識兼裕早繇選任膺此寄推且聞薦陟之畱方借撫綏之效宜遷使秩仍總郡章三年最成期有它渥可

贈團練使何宗父均可千牛衛將軍致仕制

勑朕惟南徵之際仗節之士其趨赴死難者固已追寵之又思褒其親以錫忠孝之類某父慿徳之厚克生俊臣分提王師以靖蠻孽而遭命遇害悼於予聞眷爾衰年創深子捨持陞環尹之列且慰下泉之思哀榮之隆尙體予卹可

母太原縣君王氏可封太原郡君制

勑夫爲人母者靡不欲其子之有聞於時若捐軀萬里蹈於忠義之途者此今昔所褒𨿽沒其猶榮虖某母某氏慶閥之賢實生良嗣毅然秉節期掃弗庭力敵摧堅至於被害親慈之念予懷與均特疏列郡之封庸慰幽扄之慕湣存旌往寵於忠門可

妻河南縣君宋氏可封河南郡君制

勑國家念勞之典亡所私卹遺之禮靡不致蓋於國事之報盡則其私門之澤深某妻某氏秉婦徳儀勉夫忠義載惟死節之際方深晝哭之哀疏封郡田慰念泉夕存者被渥沒其有知可

崇儀副使劉溫潤可禮賓使制

勑某使秩峻於內朝戎鈐統於一道非沈武之選不足佐事機匪勞能而遷何以勸邊服凡被予寄良難其材以爾謹畏周旋而歷軒闥之勤忠力親信而執威械之衛間因便坐數條利害之宜願試二邊居多忼慨之志嵗勞旣上軍績亦聞宜正中墀之班益嚴西戎之防廼心夙夜以答寵榮可

內殿崇班閤門祗候曹伉可禮賓副使制

勑某繇閥門之家預軒墀之籍𨿽嵗勞之未著屬坤禁之有陳進躐常資貳華諸使懋以忠力對於異恩可皇城使封州刺史康徳輿可西上閤門使制

勑太微法宮極帝居之邃朱華右閤導王命之嚴式咨材良以長儀度具官某器懷沈武咨尙謹孚領戍邊衝自雄北道之禦總徒提役卒固大河之防朕前詔有司俾甄廼績按期玆至賫伐自言宜陞使範之華尙寄兵鈐之重寵榮其厚忠藎是圖可

引進副使張希一可西上閤門使制

勑自戎方講和五十年疆陲晏然被邊之臣能威重自持而輯耕守之備者已足任吾事然稽勞而賞玆又邊瑣之賞勸也以爾具官某勳舊之門材略兼劭易水匯闗扼虜境之吭爾總屯訓師從容樽俎之安者彌年於玆矣朕惟內朝之使若朱華二閤贊相上下特爲榮近推而命之顧不爲美陟邪往服舊寄永肩一節之報可侍衛親軍馬軍副都指揮使張茂實加勲邑制

朕以仲冬吉已祗事丘疇陟配三後記秩百神諸福之物擁佑來格均施之澤宜自近始具官某卓有材武而經之以智略審練事經而濟之以忠果踐歷煩劇周旋信遇擢總勾陳之重益修拱衛之嚴自法輅之啟行汔泰壇之竣事天營有謐蹕路無嘩顧是忠勤用推慶賞勳名功號率躐等夷益防乃心以永來譽可

降授朝奉郎權通判建康府徐嶤任國子博士日奏對失儀降官特復朝散郎致仕制

闕庭之禮陵三軍者懼焉以其嚴也爾爲博士長而進退失容至於鐫秩朕豈深咎爾耶丞郡亡何聿來致仕母乃敬畏過自刻乎俾還舊官示棄前咎則朕之遇士大夫明恕兼矣可

前秦州成紀縣主簿張昭壽可國子監丞致仕制

頃承先防數調中銓因嵗積勞以疾謝事俾通宰序之秩且遂裏閭之安勉服厥休益綏所履可

潁州團練判官馮承敍等並轉官致仕制

古之仕者旣彊則勞以事君及謝則爲鄕閭之所尊表而君子謂之知止爾效官之久寡於尢違今引年以歸寵爾朝紱【李象成云寵秩庠序趙熙載云寵秩書省】不亦始終之休歟可海州團練使史吉可左驍衛大將軍致仕制

勑某爾壯而奮於戎馬之間逮年之至也自審力之不能願還君事以保其衰癃朕有嘉髙誼且不忘爾舊勞其以大將軍之綬歸寵於家爾其持紳蹈龢永懷天祿可

知容州普寧縣事彭亞可光祿寺丞致仕制

隨牒之勞誠困逺適嬰疾之久固請謝歸宜參京寺之華且遂家居之佚益綏所履以荷吾恩可

欽定四庫全書

華陽集卷四十

宋王珪撰制詞【制防問附】

端明殿學士禮部侍郎李淑可起復舊官制

勅衘親之哀所欲防禮稱愛君之義不以家難辭睠予近侍之良比懷防極之慕宜隆恩體且抑孝思具官某以知覺民以文華國感防盛際徊翔顯途典命禁林發揮帝王之鴻藻陪學經席貫穿古今之治源以賈生之才論嘗先於諸老而望之之蘊意雅在於本朝適深顧懷薦屬艱疚哭踴旣卒可斷門內之恩訪對所思勉就殿中之業起服予事尙資爾忠可

太常寺祝充集賢校書鞠眞卿服闋可舊官制

勅某夫執親之防三年不従政其於創鉅之情可謂至矣爾籍在道山衘卹去秩嵗月之久祥琴旣聞勤思顯親往祗舊服可

見任兩府奏薦子孫弟侄制

勅某朕以景至吉序祗見上帝惟是一二股肱之良防不肅雍以顯相予祀朕思寵延於家共樂無疆之休爾毋忝厥命尙勉修於厥躬可

在外前兩府奏薦子孫弟侄制

勅某朕以天元谷旦郊見上帝有懷一二舊政之臣亦旣均邦之釐又恩寵延於家共樂無疆之休爾毋易厥命期勉修於厥躬可

內殿承制髙遵望可領右軍衛將軍致仕制

勅某勲勞之門早服禁陛嬰疾之久自陳不能宜升環尹之班俾遂家居之適往綏吾渥以保爾安可

先朝鄕貢三傳張自成可奉禮郎致仕制

勅某朕惟漢恩入人之深者豈惟厚長老卹孤獨之致哉以爾頃在先朝嘗賦裏選今延對便坐髙年不衰命爾太常之秩安於閭裏之養防濡天和服我休寵可

禮賔使劉溫潤等可英州刺史制

勅具官某自西夏附欵以來疆陲晏然亡兵革之警廼天水以西氐羌小種乘間防邊勞我王師爾等毅然奮勇身先兵鋒奇謀銳气一舉而尅天威申於殊俗戰功上於幕府或分刺史之寵或介使聨之華何念家爲以罄於一心之報可

供備庫使王仲平可昌州刺史制

勅某夫執威械以侍朕左右者莫匪親信之臣其夙夜之勤朕固嘗疇以華近之陟況久従邊鎖之寄虖爾籍在內史而器略靡倫謂軒闥之間不可以持日冒寵廼慷慨請外思欲功名之奮朕嘗奇之今屬鞬之衛六期於玆豈無宿勞之奬耶往分列部之刺畱安西顧之撫褒章之渥益厲乃中可

供備庫使蘇安靜可忠州刺史制

勅某河東近鄙俗尙气勇左有常山之險右有大河之固列於勁屯委在專轄以爾早従中侍名有幹資自馳戎馬之勞頗習疆場之事薦屢騰於師牘功累試於邊衝宜卽使聨往分郡刺朕𨿽懷軒闥之舊且重股肱之處尙倚前略以安外虞可

供備庫副使沈惟恭等可康州刺史制

勅某等朕以景至之吉大報於郊禮成熈明天下蒙澤以爾等向防靈館火禁弗嚴緣灋觧官省咎不懈方州握符之重西閣宣詔之榮並膺新書往祗舊服可

贈六宅使王永吉可贈髙州刺史制

勅某朕常思嶠南之戰有仗義死莭而褒或未至者今使者列爾向離難虞賊屈不拜毅然秉色至捐軀命不有旌顯何以勸忠州刺刻章再飾爾隧庻夫英憤之魄識予哀寵之厚可

內藏庫使李定可皇城使制

勅某蠻荒弗譓毒我五筦勞師谿谷之間逾時未殄朕思勁武沈慮之才能佐吾將略者寵而遣之以爾忠果嚴厚練逹武事故命爾冠諸上秩統一道之兵爾其訓厲激發有足以張吾軍勢者一舉而克之朕不有丰賞於汝乎可

東上閣門使李珣可徳州刺史制

勅漢制刺史二千石以宣詔美民蓋古方伯之任稟厚而秩尊矣今𨿽寓於武聨然被眞寄者非勞且舊則疇克承之具官某風矩淹華器懷沈裕侍宸嚴之邃而儀度無不輯總京務之劇而綱領靡不振朕念長樂之奉欲養之不及眷渭陽之家思寵之未至況爾天資之茂越予戚畹之望特分命於州棨將試才於邊鎖勉思忠厲庸稱恩休可

西上閤門使李惟賢可髙州刺史知莫州制

勅刺史古要官也漢制乘傳行所部唐命持莭督一州然其任皆重也今遙領之寄𨿽以爲武列之寵且稟厚秩尊非夙有望者未易命之具官某維爾祖父三世秉鉞元勳之門焯於金石肆爾孝謹忠勤職予上閣之事贊相儀矩間或敢言戎人奉觴諭以非禮玆豈庸庸之所及耶朕思乂安襟喉之要故兼以刺符而臨遣之噫男子有四方之志則功名富貴非安然而可圖也況爾家傳將略之舊其慷慨北行以寛予閫外之寄可

皇城使王遂可坊州刺史制

勅某朕惟自昔英毅之士固有遭困而立非常之功夫可攣拘於小文哉維爾戎寄之舊被憲絀官屬王師南徵乃厲然思奮戮力殄寇憺天威靈前詔郊燔之期復寵州契之命夙勞是念慶典其孚勉而忠圖以報榮遇可

內蔵庫使王守防可榮州刺史制

勅某官刺史古要官也今或繇內諸使遙以領莭者非顯有庸績豈輕予哉以爾忠庀事上出入有年向圖靖館之新以肅飊防之奉而庀司興事匪日告功與其環嵗之勞疇以分符之寵考期適至按閥具存往服殊榮益懷異報可

崇儀使蘓紹榮可六宅使制

勅某朕辟冊書之府延豪俊之遊又擇親信之良以典編摩之緒以爾參華使韍與職祕局爰質課於嵗勞適應文於遷格宜膺親宅之領益峻內庭之聨往欽寵優思勉共愼可

崇儀使劉永保可六宅使制

勅某內庭之謁日趨於禁嚴諸使之行並寄於材武以爾承世閥之慶曆墀途之榮迨試事局之煩良涉嵗時之久顯有官效應於陟文宜進近班之華益申外戚之寵在公一莭報國殊休可

內藏庫副使武戡可六宅使制

勅某爾攝在絕塞而本道表爾沈勇有材可任以事朕不惜髙爵所以勸守邊之臣遷以親宅之使正於軍壁之符飭躬忠勤以報國之榮遇可

崇儀使賀州刺史王従政可六宅使制

勅某鞏洛之奧三陵所宅嘗委信榦之臣以守衛之以爾夙侍軒闥服朝夕之恪迨祗園寢積嵗月之效宜峻內庭之列以華親宅之使尙肩忠愼思稱褒寵可

禮賔副使謝云行可六宅副使制

勅某帥臣琦以爾天資勇果武藝絕人艸城州當河東要害之地爾被邊三年治甲練師威望聞於營中朕用委以軍壘之符遷以親宅之秩其勉圖功名尙有不次之擢可

右騏驥副使蔣揆可莊宅使制

勅某全蜀之逺朝廷所畱顧也地阻而易恃俗輕而易揺故鈐兵之官非沈武而凝重者未易遣之樞臣言爾稔於邊事有綏逺之材朕特正內使之列往參西維之防猶有茂寵以酬後勞可

西京左藏庫副使宋有言可莊宅副使制

勅某太原一道勢迫西羌凡被寄者非沈武有略之人朕未易以遣以爾向總邊戍迨玆有年士馬精彊兵械完輯宜峻廷內之秩益華使介之望勉思忠瘁以荷寵靈可

西京左藏庫副使張搢可莊宅副使制

勅某昔者西師在邊爾嘗戮力兵鋒之下第勞者多今監司爲言猶欝於進防之路髙爵厚祿所以待能也夫豈嗇邪其躐常資庸爲邊吏之勸可

故右班殿直陳孝先可贈南作坊副使制

勅某日者逺蠻背恩旅拒篁竹之間寢以稽戮爾憤疾狂寇奮不顧命勢寡力廹離於賊鋒朕嘉死事之莭特厚卹終之典命諸介使寵於忠魂可

崇儀副使髙遵甫可北作坊副使制

勅某內庭諸使之介已號華資中禁近屬之親宜霑異渥益進丹墀之綴足光貴閥之承勉思端勤以忝褒錄可

供備庫副使藍元震可文思副使制

勅某維爾兄元用事朕左右小心一徳今夫往來聘好之事朕所劇委也乃引年以辭願澤其天倫之親矧歷載之勞庸勿褒虖進爾優秩以眷中侍之厚可

西京左蔵庫副使張惟志可文思副使制

勅某朕惟陵域之奉非忠愼而良幹者疇委之以爾籍在軒闥嘗所親信且內庭諸使職儀有等而遷貳近聨朝寵益楙祗事園寢勿懈朝夕可

西上閣門使劉貽孫等加勳邑制

朕薦美樂於淸廟以歌舞三後之功奠吉土於崇丘以神明上帝之徳坤靈祗於右席幹文於泰垓精誠孚通景气休晏思與禁途之列共綏純貺之蕃具官某等懷幹肅之資濟沈銳之略或詩書自髙於閫外或矢石嘗勤於兵間早服華於近墀預相容於當依適躬肇祀咸寄在邊肆於熙事之成首以慶條之舉隆階衍賦均奬爾勞可

供備庫副使張升可西京左蔵庫副使制

勅某朕用內外文武之臣凡建功立事者待以不次之賞積日計勞者抑有序進之法庻防材能者自取髙位而循謹者亦不遺滯焉爾以嵗課來上其命增秩勉思功名朕豈吝賞可

供備庫副使馬慶等可西京左藏庫副使制

勅某等朕惟材武之臣遭時上文𨿽不能施汗馬之勞而奉令循理者匪繇敍進之法則何勸焉自宗祀均寵五載於玆其可以甄勤而錄滯矣爾等雅有器幹更於事任今有司以嵗閥來上其職修事舉審若所陳咸命增秩體朕所以礪爵賞之公可

西京左蔵庫副使蘇安靜可供備庫使制

勅某太原鴈門扼晉山河北有彊敵西有勁羌蓋天下精兵之處緫戎一道非材略之武則疇若予寄以爾嘗事朕左右而忠愼幹力有足稱者今薦形帥府謂可任以邊幾宜擢諸使委以鈐防之職其竭心乃事以報國之榮奬可

內殿承制王徳丰可供備庫副使制

勅某五嶺之南谿谷之險篁竹之翳而蠻獠間出爲患爾督兵桂林能使不敢騷擾境上終更而還擢貳諸使不曰寵虖可

內殿承制郭元方可供備庫副使制

勅某邊事寢寜而領戍者𨿽無汗馬之勞然飭備威夷日不敢弛歷年於玆其勤固多忽而不錄能者何勸是以升介內使之列且旌遐徼之防思服徽寵益修乃職可

河東轉運使周沆可三司度支副使制

勅大司農移天下之用其佐皆資望之遷蓋國之大計不可假人具官某沈敏之識彊濟之具鎭臨荊湖而威申於夷落轉餉並汾而兵食防於邊部嘉爾績效稔予聴聞玆念使車之勞宜畱防府之畫凡賦輿之所贍金布之所度亡斂克以匱下亡煩苛以傷公務協公道時乃之職可

工部郎中張掞可三司戶部副使制

勅三司置使以總天下之計左戶設貳以莭邦中之賦思得時髦之敏助宣財府之畫允曰劇選幾扵近聫具官某詞華粹淸業履惇劭厭直承明之舊將漕井絡之行使逺民之沐上恩而屬部之懷使範比奉終更之對有慰前席之恩美閥居多嘉論防伏宜參司防之職以裨經費之方素稔良籌詎煩深訓可

故興平郡主趙氏男供備庫使曹偕可如京使制

勅某朕之諸姑惟興平之親乃降齡不淑奄嗟淪謝遺孤之托可不厚歟以爾偕屬鞬左右稔著忠力防卹之際良軫予懷升峻使聨尙體寵典可

太常寺太祝王廷老可光祿寺丞制

天下之娛承平久矣士不由藝文進而履華顯者希惟爾名家之韻習不外怵少勤詩禮之樂比躋英儁之第今序年充格而鉤課應蕃進丞內郎漸於榮轍可知杭州錢塘縣鄭民彛可光祿寺丞制

勅某朕惟世祿子弟多溺於綺紈之間而鮮克令器惟爾名臣之後穎然好學迨試禁林而綴辭雅麗參列優等迹其官簿且有嵗月之勞擢丞列卿懋爾逺至可開封府左軍判官劉機可光祿寺丞制

勅某京邑惟建左右獄以治萬眾之訟屍其官者蚤夜訊問審辧能無滯系斯亦勞矣以爾向繇銓調擇司其職僅逾期嵗終無回枉卽遷京寺尙仍舊治悉心矜愼無或少怠可

單州團練使王興可龍神衛四廂都指揮使兗州防禦使制

勅王城之兵以內政寄令立廂部之師總車騎之軍我求材武式允玆任具官某志懷內果有剛毅之風表質外防得鷙彊之選早登勇爵深練武經方薦委於邊隅宜進參於宿衛尙資幹力畱防外師且遙總於州防以增重於戎壘勉服休命毋替欽祗可

陵州團練使楊余懿可果州防禦使制

勅夫地親而信者勞易輯秩優而重者選殊艱非稔其良疇懋予寵具官某材裕於幹性專以龢早近籍之參華亦煩司之疊委而自出扞邊塵之侮入嚴城籥之機勤勞歷年端愼一莭宜峻兵防之序益榮禁省之趨夫寵至而戒者徳所安器勝於任者譽乃永其思忠藎以履恩休可

陵州團練使武繼隆可果州防禦使制

勅予有親信之臣出扞疆陲入侍軒闥嵗久而勞益宣者思有以懋進之況軍防之秩廩厚而寄優不曰異寵虖以爾具官某性略多通財資畢給太原一道兵鋒之萃爾以勁武稔於戎馬之勤內侍二省宸居之邃爾以忠謹服於夙夜之勩朕肆申前詔俾陟峻資夫近禁宻者當戒非履之習饗寵名者宜念後圗之艱可

臺州司士參軍顏似賢可婺州蘭溪縣尉制

勅某惟爾逺祖昔在唐室忠勁之節聞者義之爾逺守一局而能爲民去暴況賢者之後不有旌勸者虖命尉於邑且優其廩爾其勉以自力可

故果州團練使劉永世可贈汝州防禦使制

勅某國家褒良臣則有飭終之典寵近戚則有憫存之禮以爾承髙門之緒服諸使之聨材未克施命奄不淑適念母慈之請重言胏附之親特綸省之下書俾兵防之加禭歆玆異澤賁於幽途可

故光祿卿劉參男膺可太常寺太祝制

勅某朕念參器幹之茂寢履卿列奄爾捐館遺孤曷怗特遷奉常之屬其勉承家之訓思荷休命以光前人可

內外待制制

勅朕欵太室以奉黃流之祼禮崇丘以升紫煙之燔鴻儀訖成純貺丕格乃眷畯良之器夙參侍従之華亶有職勤並均徳施具官某等望美當世材經本朝或忠蹇畱於諫言或蠭敏濟於事劇比嚴大旅之方擁羣娭之休奉詞於中丕顯禮樂之助述職於外有防牲玉之奢進以勳散之資疇以邑國之賦往欽吾渥勿懈攸居可江淮等路都大發運使許元可充天章閣待制制

勅國家嵗漕東南轉於江湖之表絕淮達泗而後至京師亡慮六百萬之入蓋煩費矣非有材臣經之則烏克濟哉具官某彊白幹給雅有吏資向擢使於外而能夙夜規畫十年之間粟衍而財牣賦者不加其斂餽者不苦其役非爾宿官之效歟𨿽比嵗上計敍勞加寵朕惟才之未稱也今計臣況又上漕最之羨朕實嘉爾顯績是用進聨內閣換秩司刑仍寄以舊職之務惟爾思久其業毋廢向勤尙或只寜予訓可

屯田郎中詹庠可都官郎中制

勅某世治俗厚賢能眾多其髙材異行則待以越次之位而守職奉法亦褒以累日之賞非有厚薄理則然也爾服於朝著陳力任事有司稽年書閥應陟其增一秩以慰夙夜浚明之勤往服休命勿防只飭可

屯田郎中知黃州麻溫故可都官郎中制

勅某朕宅丕後承平日久治具明備中外之臣有能防朕命循奉條詔不曰良吏耶以爾詞學防名敏達從政典決郡事嵗課有聞命進中都之官尙畱淮服之寄益厲乃績以只茂恩可

工部郎中直昭文館王達可刑部郎中制

勅某夫文昌之總眾務秋官之掌三典進列郎位莫匪士望之擇考用歲閥玆爲吏勤之勸以爾識裕而文邃行端而气直乘淸詔之傳至必屏姦更劇郡之符去皆畱愛且懷材之眾譽何積效之久郁就遷西火之次益華東觀之業勉祗茂命尙服逺途可

翰林畫藝學守金城縣主簿侯文慶可翰林畫待詔制

勅某以繪事之妙祗於禁林稽工賞勞寵或異等宜待宸嚴之詔仍紆華組之榮益思恪恭以稱褒命可

問賢良方正防

皇帝若曰自昔欲治之主曷嘗不進圖材賢以共天下之務哉終之名發事施以傳休於無窮朕甚慕之近代設防士之科而失取人之實所問或非要而所言未必有合至使遷忠憤之極論角靡曼之虛文情郁事遼上下相失曾何大道之補焉朕享國之日淺永惟任大而守重欲聞讜直之言以鑑不逮而未始云獲子大夫褎然應書其考於古而不迂質諸當今而易行爲朕竭思而茂明之夫天人之際災祥各緣類而至也故至治之時必有休符發爲星辰雨露艸木鳥虫之祥皇極之不建乃六沴並下害於爾民君人者儻不思復天變則遂至誖謬而不可扶持此皆前世已然之效也朕卽位以來非有歌鐘狗馬之娛與夫外家女寵爵位賞賜之過也乃二月乙已大風晝防四月丁未白气起西方七月丁丑太白晝經天八月庚寅大雨霪京師半年之間鉅異四發豈朕不共不忱不決不達之致與是以夙夜顧省厥違之靡寜也矧今吏治之未醇民風之未厚官溢而濫入之源未塞兵眾而選用之法未精工作浮巧於都中豪右僭侈於公上田野𨿽加辟而農有寒饑之患闗市𨿽弛禁而商無貲貨之通豈不欲人蹈名莭而亷恥常不立豈不欲人逺刑罸而抵冒常不止將以六正八疵察迹夫忠邪之端則悼不能以情見以七教三法化陶乎善惡之類則患不能以家撫來逺臨人莭禮曷爲異同之論生利事神保民豈無後先之指設飲於鄕以嵗行之使知有恭老悌長之莭古獨以爲宜乎斂谷於社以時發之使知有捄貧卹荒之政今獨以爲難乎宋景一言而勝妖朕下罪已之詔甚只懼也而未有轉禍之占漢宣終世以核名實朕發責吏之書甚丁寜也而未有飭職之應昔仲舒之推災異專治春秋之學劉蕡之對闕失深陳社稷之計逺監百王興壊之所繇近摹四聖功業之所就何行而適世變何修而當天心子大夫其思銷異致祥捄起治之術熟之復之母懼執事以稱朕詳延之意焉

欽定四庫全書

華陽集卷四十一

宋王珪撰表

進所業表

臣某言臣聞三代之隆至周而文物具六國之季逮漢而儒雅興蓋禦休明之期必講希闊之務故聖賢相與遊精於太平而功業較然流光於亡極適及其防以要厥成夫士之所以修身而樂趨乎時君之所以急賢而期濟諸用上下相望古今一途於昭我朝能事盡在逺覽當世羣材並驅竊伏自思匪圖安待【臣某中謝】恭惟皇帝陛下中天紹命若古凝猶敺涵生於大龢撫萬宇於無外爛然而睹王業淵然而流化源网羅天下倫魁之賢經緯王家治體之具外則州黌眾建以講勸乎藝文內則辟海圜流以充當於道徳兼廣數路揖漢廷之休風並張六科唐室之髙誼精神相防體貎相臨至於秉軸而處中授鉞而張外選非此路仕不爲稱得人之隆與古亡媿伏念臣稟生孤陋陶化醇醲剽先民之緒風承一師之末學法度之禦卒獲禽而少功支離之形視攘臂而無用裏閭湮沒嵗月困勞偶監菑川之推旋籍太常之奏趨奉大對幾脫容刀之慙擢置上游都念敝帚之見一命補外半符畱中嵗漕舟車之衝日率文墨之系道路迎送之所交錯簿書期防之所放紛職幾以墮學浸以落而自解去下吏被疾連延趨還大廷積日淹久尙人言之未擯繄天造之曲容其敢自飾艸茅之愚以動朝廷之聽徒以沿世淸緒遭時上文過隨眾賢甞防盛際有伯魚之志止圖一見之榮無賈生之才敢期半夜之召疎賤之覬怔忪不遑伏望皇帝陛下均燭理之明懋孤學之進深惟下情之壅寖廣上聰之聞第公車之篇或誤中於乙覽給上方之札特許從於試言𨿽曲士之防誠無補用之迹而本朝之體足長右賢之風則臣千載蒙榮萬死亡恨謹以所業十軸詣東上閤門隨後投進以聞臣某無任

賀加上眞宗皇帝徽號表

臣某等言今月二十五日自大慶殿發冊寶赴太廟加上眞宗皇帝諡號禮畢者格淸廟之靈方騰於丕稱先至日之吉蓋重於常儀慶流本朝孝錫萬類臣某等【中賀】伏思先皇帝右文下武而臨邦家茂烈休光而承祖考追迹三代垂鴻億年若受天元符稽古明訓兵革戢於二紀晏然有成功之隆封禪告於東巡穆然有饗徳之意至神邈而如在眾美具而未褒斯固絜三靈之歡系兆人之望豈容盛日未講玆文恭惟【尊號】皇帝陛下繼治大明永懷罔極怵惕中夜丁寧有司博士傳經以稽求於事典弼臣奉冊以對越於明威適嚴郊報之秋庸廣孝思之慕所以追崇之禮厚配享之道隆萬福一新洪圖更茂臣等率百辟之助敢竭於至誠有不世之榮獲觀於盛際聲明所接抃蹈皆同臣某等無任

賀冊貴妃張氏表

臣某等言今月三日文徳殿發冊貴妃禮畢者伏以國風之始蓋推厚於人倫君徳之明亦參祈於內助故命妃之制上憲於紫躔告廷之華圖永於徽冊臣某等【中賀】伏惟【尊號】皇帝陛下懷天地之祐格祖宗之靈以寧紹於家邦以延鴻於基緒惟廟享之奉乃眷掖英之宜飭婦順之修協敷於風化無私謁之志永念於憂勤諏今日之協詔有司之發號服褕翟之飾以冠內外之儀詠螽斯之篇當協眾多之諭慶宜皇壼位亞坤闈臣某等早防聖期偕榮朝敍覯上儀之畢舉罄多抃以來同臣某等無任

賀明堂禮成表

臣某等言今月二十七日大享明堂禮畢者伏以惟王者布政實嚴太室之居惟聖人享親莫隆上帝之配屬本朝之盛際講三代之闊儀涵濡太龢皷躍羣動臣某恭惟皇帝陛下撫中天之運躬上聖之姿懷祖宗之靈霜露以之怵惕事天地之重夙夜罔或怠遑謂欽柴之祈數已見於郊廟而合宮之享獨未報於粢盛適涓季秋咸秩羣祀故已來諸福之物交三靈之歡旣親事於幾筵遂還禦於親闕渙發大號恩覃有生念人之孝則廣漏泉之封卹民之老則賜養年之具斯誠帝王之盛徳邦家之鴻休臣某等生逢盛時晚綴嚴近聞舜韶之美旣參百舞之儀登春臺之和更洽羣歡之至臣某無任

謝賜入伏早下表三道

臣某言伏防聖慈差入內侍省髙班某傳宣三司入伏早下至末伏依舊者伏以炎煒貫敍適當祠伏之初詔驛傳音俾遂退公之佚被寵至渥拊躬若驚臣某【中謝】伏念臣器稟孱防慶逢休盛侍帝殿之邃乏嘉猷之屢陳綜計廷之繁殆經費之鮮給然而金穀萬計夙宵一心方懷讁之寖深敢圖安而自便豈謂【尊號】皇帝陛下愛均臣體慈發天載矜歊郁之辰甫降深純之誨舉漢家之令特優出沐之期詠周人之詩敢斁在公之節永肩勤瘁上答生成臣某無任

伏以上伏之辰載離於煩暑中發之詔有惻於庶司日遂公休舉禦聖寵臣某【中謝】伏念臣早緣懵學獲齒淸時居乏先容之階獨誤上知之厚晚輸忠瘁徧歷顯榮剸京兆之煩固政迹之亡異綜大農之計幾心畫之曽殫然而職隆則謗所叢材鮮則事不給寒暑回薄敢思退食之安夙夜勤勞大懼曠官之謫豈謂【尊號】皇帝陛下徳深天地愛浹臣鄰軫炎籥之禦時降使貂而申命蠲曹事之冗俾從少間之私竭公家之爲終盡一心之報臣某無任

伏以夏籥之交甫防三庚之熾詔聲之發有矜庶府之煩退樂公休仰禦天寵臣某【中謝】伏念臣緣末學之進乏先容之階早塵賢路之防遽竊禁林之侍奉藩宣於外蔑治迹之布聞筦財利於中幾心計之殫盡然謗叢材薄責起任憂殆嵗月之末功曽夙宵之敢肆伏蒙皇帝陛下至人裕物元化參天念時之暍則及人之思閔職之勞則均人以逸舉漢廷之式率遂早歸之期因唐制之頒更宏多暇之政臣某敢不靜而經事居則圖庸一心在公之爲少醻自天之賜臣某無任

掩皇堂慰皇帝表

臣某言今月十日太皇太后山陵掩皇堂禮畢者池荒振飾筮協謀掩金駕於重泉畱玉衣於閒館三辰晦象率土摧心恭以太皇太后母儀三朝有家邦之一徳力援二帝有社稷之大勲自經屬引之辰肆舉就房之典耕不倚耒無踐雜田壠之傷馬皆服車無犇踶溪山之恐嘉符眾見熈事丕成玆蓋皇帝陛下孝奏髙穹精通幽壤鴈飛銀海𨿽閟景於千年龍繞靑山終遺祥於百世臣等伏恨奉使在道不獲隨班犇詣西上閤門謹奉表稱慰以聞臣無任

掩皇堂慰太后表

臣某等言今月十日太皇太后山陵掩皇堂禮畢者筮宅之祥旣積封於甫竁安臣之享援精事於初虞愴極慈宸涕零行路臣等【中慰】恭以太皇太后援升先帝定保今朝徳盛而無所名恩閎而不可報何奄鐘於邦釁遽絕睇於天儀前諏先逺之期丕舉方中之事大升安步曾路塵之莫驚羨道長扃俄陵土之已復伏惟皇太后殿下欲養之心不逮思媚之志猶勤羽駕眞防巳防在天之聖龍盤厚壤終承卜世之祥臣等伏恨奉使在道不獲隨班詣內東門謹奉表稱慰以聞臣某無任

賀壽星見表

臣某等言伏覩司天監狀今月日壽星出見者伏以金行貫敍灝气肅於西成珠緯躔空祥輝麗乎南極瞻同幽溥慶屬熈明臣某等【中賀】恭惟【尊號】皇帝陛下紹寶歷之休握元樞之妙以仁惠育物而靡生不遂以誠徳參天而靡感不通蓋象已召於太平而物屢叢於嘉瑞爰察璣中之度載觀弧北之祥霄景澄夷幹文潤薦人君之壽旣稽元命之圖表天下之安又載西京之志宜新史牒以煥休符臣某冒當軸之司乏調元之助徒懷盛際之遇永祝睿齡之昌伏乞宣付史館臣無任

賀老人星見表

臣某等言伏覩司天監狀今月日老人星出見者伏以靑煒禦气未臨春籥之分景緯騰精巳直天弧之北徳符象告瑞疊民瞻恭惟尊【號】皇帝陛下治穆九皇武繩三後勤萬幾而載惕履眾美而勿休故化才被而邦孚事適修而天答方察紫躔之度遽觀南極之祥靈气發於先朝騂芒於旣暮玆所以贊民風之奏延皇歷之遐𨿽嵩極萬壽之呼河圖五老之告竊方盛際未煥珍符臣某等饕近淸光參調元化識髙穹之薦祉祈景祚之垂鴻伏乞宣付史館臣無任

欽定四庫全書

華陽集卷四十二

宋王珪撰

表

賀冬至表四道

臣某等言伏以五星起其初正天元之宻度萬物萌虖始召卦气於新陽光華聖時鼓舞羣動臣某等【中賀】恭惟【尊號】皇帝陛下馭民之功楙承天之意嚴斡獨化於大鈞斂羣福於皇極履至龢之防方奉三防之端享無疆之休益隆萬世之業臣某等冒服宸寵參調鼎司慶盛際之親逄浹朝倫而同抃臣某無任

臣某等伏以五星合於歷元大爲天統之正一陽肇虖卦气顯符君道之昌矧至睿之當期實萬祥之叢旦臣某等【中賀】恭惟【尊號】皇帝陛下躬秉聖徳紹休烈光講禮樂之墜文愼刑罰之中憲儀如嵗防適更新籥之龢明若日升益固後天之壽臣某等饕榮禁路旅慶天庭歌云爛之親逄防嶽聲而胥抃臣某無任

臣某等言伏以一陽襲管動律室之至龢五物書雲起臺之嘉應臣某等【中賀】恭惟皇帝陛下如天之冒如日之升健徳干行斡四時之首气至功神運新萬化於羣元方擁百靈之祥以應後天之祝畢慈聖三年之制𨿽余嵗之靡忘臨漢廷萬國之朝特盛儀之未舉臣等並塵昌防孤負明恩願述天心用保一人之慶重申民欲以承萬壽之休臣某無任

臣某等言伏以黃鐘之宮萬物孳於律本攷太祖之歷五緯正於天元況臨復旦之華宜有踐長之慶臣某等【中賀】恭惟皇帝陛下履大榮之勢經獨化之原享上帝之靈心恢百王之偉迹乘日之至兆一气於初陽如山之崇來萬年之景福臣某等並逄盛際過被明恩屬嘉序之載新率羣情而共抃臣某無任

冬至賀皇太后表二道

臣某等言伏以星連紫極气動皇宮日景之長天表斯應臣某【中賀】恭惟皇太后殿下行符坤靜徳協乾施保佑一人儀刑四海方履天正之序實均帝祚之休臣等蚤預邦榮並繄慈廕稱觴祕殿永同聖子之歡奏頌側門更盡羣工之祝臣某無任

臣某等言伏以祥颷啟旦愛景迎長气滋律本之和運協天元之正臣某等【中賀】恭惟皇太后殿下位隆太姒徳冠有莘體仁施於坤元正母儀於天下屬載臨於嘉序宜丕擁於蕃釐臣某等蚤防昌期寖饕慈防羣工申頌率同四海之情聖子承顏常享萬年之壽臣某無任

賀正旦表二道

臣某等言伏以漢志所推三防重人統得天之正春秋不書一月大王朔體元之端故日月光華開乎盛旦艸木萌動被於太和觀治象之一新騰驩聲於亡旣臣某等【中賀】恭惟【尊號】皇帝陛下法禹勤儉追堯聰明廣子育以愛人參乾施而造物比念天時之偶未順民業之或未寜而焦勞感於宸心懇惻形於詔語至徳以格上帝厚恩以賚多方頒新曆之元以合天地四時之極履上春之吉以來邦家萬福之宜臣某等逄辰休明荷國靈寵方迎祥於嵗筦率防抃於朝班臣等無任

臣某等言伏以太史頒朔於國以首四時之和春秋書正次王以謹五始之防故教象浹日萬民之觀一新防同三朝四海之圖並至禮叢上日慶浹中區臣某等【中賀】恭惟【尊號】皇帝陛下稽古聰明因天聼眎寖涵生以厚福監醇治於太淸順春令則流寛大之書答天戒則儲恐懼之思一元更始正王道之大端萬祥來同啟邦基之長懋臣等親逄聖旦冒進王庭屬嵗籥之載榮率朝紳而同抃臣某等無任

正旦賀皇太后表

臣某等言伏以舜璣審度甫新一气之和漢天受圖適履三朝之防祥開嘉序運屬昌辰臣某等【中賀】恭惟皇太后陛下至仁象春厚徳宜物保眞人之炎祚正天下之母儀萬乘承歡長享東朝之養四時首化更迎上日之休臣等蚤防近班並繄慈防方嵗華之肇唘率朝抃以同深臣某無任

賀南郊禮成表

臣某等言今月二十八日南郊禮畢者伏以奠玉告防已嚴於郊報嗚鑾入蹕方慶於禮成葳蕤盛容鼓舞羣動臣某等【中賀】恭惟【尊號】皇帝陛下徳躋邃古仁詡函生包九幹之粹剛蹈三後之謨烈兵偃民靖時登物蕃詔推莢以迎長卜就陽而拜貺夙戒容衛稽參典文廼齋紫闈於薦淸廟加眞聖之丕謚循先朝之舊章遂升防壇以類上帝皇邸之設紫煙之燔樂備而六變成禮交而百神格羣辟在位萬符發祥擁天之休與物均慶固已追孝之誠盡事神之志通太平之儀振古無讓臣等幸逄盛旦職忝侍祠瞻能事之畢修浹輿情而同抃臣某無任

寒食節慰皇帝表

臣某言伏以大行太皇太后靈駕下宮奄經寒食節者仙防不返春令載移感斷火之嘉辰畱綴衣之遺禦【中慰】伏惟皇帝陛下逄時怵惕觸緒無窮驚气節之又新愴音容之永隔攀號摧慕聖體難任臣伏恨祗事山陵不獲隨班詣西上閤門謹奉表稱慰以聞臣某無任

寒食節慰皇太后表

臣某言伏以大行太皇太后靈駕在下宮奄經寒食節者天令薦更春華歘莫履藏煙之嘉節撫憑幾之遺塵【中慰】伏惟皇太后殿下永懷徽音內盡大孝瞻廞儀之旣邈痛羨路之將闉號慕摧傷聖情難處臣伏恨祗事山陵不獲隨班詣內東門謹奉表稱慰以聞臣某無任

請皇帝罷謁太廟第一表【代中書】

臣某等竊覩詔下太常以九月十二日於大慶殿行恭謝天地之禮前一日詣太廟者伏以王者反物始之報而廼享於帝聖人極孝思之隆而又配以親然禮備者文必昭誠至則體或簡屬因時而展事敢緣變以錯宜臣某【中權】恭惟【尊號】皇帝陛下廸畏天明紹休聖業比勞蠖濩之慮至爽節宣之龢旋萬靈之隤祥甫皇徳之凝粹適修三嵗之祀更用季秋之良合邱澤之牲𨿽卽明庭之薦執圭璋之灌尙躬太室之行且天地念生民之深時則錫九宸之福維祖宗懷繼統之重豈欲殫大輅之勤況裒兩儀之臨陟三後之對足以陳黼冤之美逹霜露之淒倘精意之上交固禮文之旁適臣等參持近柄與講祲儀復齋戒之辰願儲神於禁幄覲淸明之宇宜収蹕於天衢遲逹淵同符羣聼臣某等無任

第二表

臣某等言近嘗拜章以大慶殿將行恭謝天地之禮乞罷前一日謁太廟者伏以升燎於壇旣節䢐郊之禮奉璋於室宜財假廟之文兪音未回羣聼猶欝臣某等【中權】恭惟尊號皇帝陛下膺純耀之烈撫休明之期蓋神勞萬務則气或盭和以徳交三靈則福亦旋感念保綏於鴻業思昭謝於髙穹廼涓路寢之車以象圓丘之享粢盛方潔璧玉華光方將陟配三後之靈導迎上帝之貺玆誠爲人子者孝之盡有天下者報之隆今復馳齋蹕之戒祗太室之薦竊恐霧露之气渉於宵衣輿馬之音震虖天步則非所以承祖宗之愛來邦家之休臣某等冒秉化鈞獲司熈典謂文之所損在於適時之變且事不敢勉誠以愛君之深冀專並侑之防願弭先期之謁倘孚眾欲是契天心臣某等無任

第三表

臣某等言近再露章以季秋吉卯皇帝恭謝天地乞寢前一日謁太廟之禮未降兪音者伏聞三嵗然後卜郊維王者能類於帝七廟所以觀徳維聖人能享其親然禮之鉅者古或異行文以減者今容參當倘循時變之適未參君徳之休臣某等【中權】恭以【尊號】皇帝陛下躬上主之姿接千齡之統履天下之重噐統天下之劇綱深拱宥宻之居獨垂寥廓之聼比積勤之違裕旋斂福而就寜適涓季商以肅廣殿視天道之備則嚴大報之修推聖孝之隆則防並侑之舉廼先庚之詔於薦太宮以未明之期爰飾齋輅出中采齊之節躬服大冕之章且執豆駿犇尙虞獻力之跛而登歌拜俯靡勝竣事之勞況初廸皇躬之龢寖攖邦務之決臣某等是以入奉淸燕具陳三後垂受之深退節禮文並上先王制事之中今猶六飛調於天禦萬衛詔虖君行豈講劘之未精曷謙畏之靡答伏望皇帝陛下収羣筞之慮回至徳之聰謂犧象之獻不及周則可以舉攝事之典謂霜露之感無以逹則豈不對肇禋之筵冀念承基之難終畱格祖之進若然則神晻藹而來顧气嘉美而下防豈特昭丕事之成實亦順羣生之望臣某等無任

乞退第一表

臣某言智可自勉則事應於有餘任以難能則力窮於不足矧竊乘於非據宜黙揆於將顚敢瀝危進幹睿聼臣某【中謝】伏念臣起家單陋遭世休平過自飾於空愚濫徧更於華近適幸聖圓之作俾參防事之元以至審於師虞付以宰政方皇帝陛下振興法度収拾俊豪臣於此時曾何云補旣無代天之妙用又鮮經國之智謀久積妨賢之譏疇歸空食之咎加之禍生於福過老至而疾侵妻逝女亡神殫形瘁一脛之瘇防至如腰雙瞳之昏莫能視物儻顧貪於厚祿終孤負於明恩伏望皇帝陛下念臣忠無與阿惟知一心之事主察臣義有難奪不避萬死以捐身但嗟寖廹於衰遲自度已難於防屬願上還夫印韍期退匿於筯骸櫪馬旣疲空有君軒之戀社樗已蠧免遺國棟之羞臣某無任

第二表

臣某言近上表乞觧機務伏防聖慈特降中使賜臣批答不允者伏以善修身者爲能識義命之歸善事上者爲能潔去就之分故進則不苟於自得退而必知其所難再傾螻蟻之誠仰冒乾坤之聼臣某【中謝】伏念臣學防泥古識不過人布衣起於諸生白首窮於二禁防風雲之興運依日月之末光振已墜之孤根親有爲之髙躅以至與聞邦論進秉國鈞但見嵗時之遷略無銖髮之補匪躬之故空慕王臣之風俾民不迷終孤師尹之望矧家嬰禍釁內積悲傷因气血之交攻苦拜趍之難力外廷竊議驚亷恥之自頺三事空官敢寵榮之安處伏望皇帝陛下推帝仁之廣育體天造之曲成聼還印於上臺許投身於散地閔以衰遲之齒信非矯飾之情禽魚自放於江湖儻遂素防之願犬馬未塡於溝壑猶懷欲報之心臣某無任

第三表

臣某言近再上表乞觧機務伏防聖慈特降中使賜批答不允者疊通囊奏願釋政機防詔使之趍臨降溫言之曲被可音尙閟私義靡寜臣某【中謝】伏念臣本緣一介之生誤奉三朝之遇蚤陪防於翰墨久玷處於機衡少也旣不如人老而豈足任事寵深祿大肯懷輕去之謀命舛材防終負仰成之意夜振衣而自憤朝指景以空驚矧遇皇帝陛下博觀前王大新庶政旣修歷代已紊之官制乂甄一世可作之人材乃容疲曵之身以據表儀之位伏望考愼元輔閔老孤臣終以至恩之臨免其積咎之斥蓋地隆則多懼敢竊食以過安且物壯者必衰亦賦生之黙分儻骫從於人欲曷勝戴於天慈臣某無任

再乞退表

臣某言伏以過盈則覆幽必有鬼神之誅違俗則危古亦難爵位之受內攖荒緒仰冒睿聞臣某【中謝】伏念臣仕久妨賢志非合眾學𨿽誠身而自篤術於應務而輙迂蚤誤聖恩獨出諸臣之右廼心王室殆逾一紀之年任已重而望輕功未昭而業謝比族中之姦禁復次子之離寃小人濟朋黨之姦虐吏亂是非之實謗書僅盈於一篋市虎何啻於三人陛下燭萬物以無私法皇天之不宰黙知被枉公治舞文命別訊於初情果平反於絕獄昔俊臣之挾康曄意必在於織羅上官之危霍光事防成於禍變豈謂大公之世將淪無告之刑𨿽神斷之蚤明在孤忠之愈畏厲階𨿽起讒口難防苟媒孽之更生申肺肝而何及盍圖亟去免累明恩伏念皇帝陛下施鴻造之曲成監危情之難處敢望伊尹之烈專美有商若無曹參之倫何缺於漢願収重柄別倚髙賢如免冊之朝敷信浮言之夕弭臣某無任

謝南郊加恩表

奉二精之報方錯事於崇丘荷三靈之流遂均釐於邇輔仰承嘉命俯惕孤衷伏念臣早防昌期進聞國論噐𨿽狹於所用志常勇於有爲屬修郊廟之祠叨與公卿之議嗚鐘在簴獲際靈斿之娯紓佩掃塗親承天步之恪曾乏秉文之助得觀繼聖之能逮敷錫於鴻休復過膺於寵數論非朝允恩實天隆玆蓋伏遇皇帝陛下文輯濶希仁漸疏逖因神推惠旣被虫魚之丰爲已掠功何勝淵谷之畏尙勉殫於朴守期少謝於曲成

欽定四庫全書

華陽集卷四十三

宋王珪撰表

辭免尙書左僕射第一表

臣某言伏奉制命特受臣尙書左僕射兼門下侍郎加食邑實封者竊以位當大任已過出於上咨命匪常朌誠駭聞於眾聼褒言始錫揣分難安臣某【中謝】伏念臣蚤以陋文被於殊奨閔三朝之白首起四海之孤蹤晚與政途旋屍宰枋地爲非據旣虧巖石之瞻知靡自周何補衮衣之闕毎驚暮咎未報明恩敢冒寵於制綸更陞華於揆路方皇帝陛下修廢官之典追盛古之風作新羣俊之才於變黎元之治獨觀昭曠並防精神豈曲容於至愚能共濟於丕務伏望皇帝陛下考愼所與獨知乃誠蓋任隆者爲眾訾之歸噐近者有疾賴之畏願上回於邦渙庶下厭於師言臣某無任

第二表

需章待命自驚異數之臨批詔孚文猶閟兪音之錫敢再循於孤分終仰冒於至神【中謝】伏念臣獲事三朝行侵四紀偶徧更於辭禁晚輙預於政途屬遭辰之有爲力躋世於大治然弱羽不可以逺短綆不可以汲深鬼夙瞰於位髙日忽逝而老至顧形骸之凋瘁加聼眎之憒昏屢求觧於近司將圖休於余景不謂止官之日首膺加秩之除況文昌貳令之崇實宰司代工之任以臨制於萬物以師長於百寮周𨿽備官而未盡行唐僅成書而不卽下一新墜典獨出明朝儻容至近之材必累大公之舉伏望皇帝陛下畱考愼之術懋難進之風許停要機更冊元老庶不厭於羣望將上當於天心寵不私人敢有繁纓之受量之已足免增續脛之憂臣無任

謝尙書左僕射表

臣某言伏奉制命特授臣尙書僕射兼門下侍郎加食邑實封尋再具表辭免防降批答不允仍斷來章者伏以揚大廷之命躋上輔之班總治中臺兼官東省榮無他儗懼不自勝臣某【中謝】臣竊考詩書之文槪見君臣之際或懷材而志罔克顯或得位而時不足爲惟上下之相求實古今之鮮合遘玆絕防實在昌辰加官制之肇新偉帝功之丕就正三省以出納王命之重分六卿以紀綱邦治之蕃宜擢廊廟非常之賢以輔朝廷不世之業豈容匪據能濟厥成如臣者間歷憂艱而學寢衰晚更寄屬而心輙殆任重塗逺毎懷顚躓之虞身老退遲已昧盈虛之數敢意褒言之下更饕異等之除避牘載陳兪言曲閟洎勉承於殊命顧何處於厚顏伏遇皇帝陛下大講闊文終憐舊物𨿽務精於名實亦過飾於陋愚且寵深則知命之爲輕位髙則知責之愈重心其許國敢金石之少渝義切愛君維股肱之一力誓堅白首之節仰答大圓之私臣某無任

免門下侍郎監修國史第一表

臣某言伏奉制命特授臣銀靑光祿大夫兼門下侍郎同中書門下平章事監修國史仍加食邑實封者伏以進𨿽圖舊恩豈可以妄要賞必及勞義固難於空授矧饕典外之澤實畏人言之羞臣某【中謝】伏念臣蚤防熈辰誤攀畯軌浸被大明之訪晚躋近輔之班白首立朝無先容於左右丹誠許國惟自誓於神祗然而動不足以蓋遺衰不足以勝劇屬講合宮之事有嚴上帝之禋盡先王之聖心斥羣士之邪說髙靈墮而虛席萬福充而昭庭顧臣總使於先期如臣誕孚之首命躐文階之新秩離客相之舊聨名動四海之隅位冠百僚之上將何以應三王之丕治圖一世之休庸竊自省循莫皇起處伏望皇帝陛下念不移之愚守追已下之渙文欲寵之無使祿過人欲全之無使望咈眾聼九韶之奏空驚海鳥之心度一木之枝安副廟楹之用願謀羣志別命髙賢臣某無任

第二表

伏以禮行合宮惟聖人爲能盡孝命降祖廟惟王者爲能廣恩肆承神之嘉釐孚浹宇之曠澤不圖異數施及具臣某【中謝】伏念臣防生江湖晚位廊廟陪至神之興運振歷古之墜文祿靡材勝毎懼隳於天職老將疾防猶竊據於邦衡方皇帝陛下躬嚴配於崇筵致齋誠於太室宗子奉事過周家之盛時六天並祠斥漢儒之異說臣𨿽叨使領盡出聖謨逮蠲成於上儀敢冒服於殊奨伏望皇帝陛下量賢愚之分愼名噐之公庶下足知勸以動民上不敗財而累國且祭大者多澤亦旣均受之祥然噐小則易盈豈不懷覆餗之戒輙重紆於確素冀終反於渙章臣某無任

謝門下侍郎監修國史表

臣某言近奉制命除授銀靑光祿大夫兼門下侍郎同中書門下平章事監修國史加食邑實封尋再具表辭免防降批答不允仍斷來章者伏以孝奏上圓甫格神娭之祉恩先百辟亟朌庭渙之分方固避之靡兪第因榮而爲懼臣某【中謝】伏念臣識不足以勝物才不足以濟時被皇心之獨知當宰政之大務然而責深於持國是非之際怨積於背上好惡之流匪石一心曾未裨於涓頓車長道固已廹於桑楡防丕舉於宗祈饕更隆於褒進觀能受祿誠可畏於人言審分辭盈竊自規於天理伏防皇帝陛下旁斥浮毀曲矜晚廑以立朝事主有四海之孤以圖事共政無萬死之惑使趣祗於廼服豈素望於玆時嚇鵷還止於桐梧樂鴳重陳於鐘鼓自惻衰殘之至何勝禮遇之優始以謀王敢道齊桓晉文之事終之格帝尙希伊陟臣扈之功臣某無任

謝太后撫問第一表

臣某言伏防聖慈以臣祗奉大行太皇太后靈駕在道特降中使傳宣撫問者申飭使軺下頒慈詔仰銜優渥舉集驚榮臣某【中謝】恭以太皇太后仁孝惠和聰明睿智母儀後徳輔導之力居多聖子神孫保育之恩殆至愴玉衣之如在瞻龍馭之已遙維時才方屍大事豈謂伏防皇太后殿下哀思及逺聖慮發中特加惠於具臣頓紆勤於長道尙圖防績少答殊恩臣無任

第二表

使華絡繹睿澤便蕃寵極自天震深臨谷【中謝】伏念臣叨聨承弼首預勸防罔知行役之勞惟盡夙宵之慮方屬靑天煒煦黃道修除時無寒暑之侵眾無險易之利舊章具講大事行襄豈謂伏蒙皇太后殿下孝篤奉先恩隆逮下禮不以人而稍廢事繇有素而弗諐故防惠於溫言俾各秪於能務臣無任

第三表

薦屈使華嗣膺宸諭承命旣渥撫躬靡皇臣某【中謝】伏念臣才匪適時任惟承乏屬因山之蕆事叨奉駕以啟行下翔鳯之瑞闈風雲爲之變色過躍龍之閒館道路莫不隕心方激中哀復推異數此蓋皇太后殿下念姑嫜始終之大義有子孫付與之至恩愴自慈襟惻及多露惟誓糜軀之效上酬載物之私臣無任

謝皇帝撫問第一表

臣某言伏防聖慈以臣祗奉太皇太后靈駕在道特降中使傳宣撫問者使軺遄至宸綍下臨仰體眷懷竊深榮懼臣某【中謝】恭以大行太皇太后功隆徳盛善積慶長退處東朝之尊安享三宮之養不圖奄棄慈極遽卽僊防方從車翣之行未有夙宵之效伏防皇帝陛下堯仁多惻舜慕逾深詔發芝封已建因山之號歌流薤挽更勤陟屺之思載矜將命之勞申錫防光之渥撫存特厚啟處奚勝臣某無任

第二表

星軺旁午宸綍丁寜恩防禮隆感積驚至臣某【中謝】伏念臣叨膺聖選獲典厥儀屬先逺之告期集方中之祕藏望淸洛山川之舊聼黃麾鼓吹之音瞻慕無窮哀號曷處豈謂伏防皇帝陛下有懷在外馳詔自中發明孝思旣惻星霜之變嗣傳使指又矜霧露之勞終自勉於寸愚庶靡墮於朝命臣無任

第三表

薦發星軺曲頒宸指寵加典外愧浹情涯【中謝】伏念臣偶緣聖知擢寘宰輔泣讀上賓之誥饕冠典喪之行望極覇陵不攺山川之舊悲深慶壽更無歌舞之餘顧大事之甫襄敢羣志之弗勉豈謂皇帝陛下情隆送往恩眷庀司帝所深嚴時發鈞天之想王言溫厚更增陽谷之和𨿽內盡於單忠曷仰醻於洪造臣無任

靈駕發引慰皇太后表

臣某言今月二十日扈從大行太皇太后靈駕發引者伏以龍輴就祖天仗戒嚴甫辭禁闥之途已頓近郊之次臣某【中慰】恭惟皇太后殿下徳宣慈範養極孝誠撫神座之初遷愴徽容之永隔願紓至慕以介純休臣伏恨總使在道不及躬詣內東門謹奉表稱慰以聞臣某無任

請皇帝去杖絰表

臣某等今月十七日慶壽宮西序奉慰伏覩皇帝尙躬重服臣某等忝陪近侍獲奉淸光適臨旣禫之祥猶禦始喪之服薦紳駭顧若無所容臣某等【中權】竊以日已就除可謂盡三年之報禮容順變所以通一時之權哀苟致於有餘過將同於不及大行太皇太后畱仍幾之命載易月之文如其尊行允曰追孝皇帝陛下奉喪情至予物仁深顧感時之亡窮在聼政之已緩人心尙欝邦務未昭況若苫廬豈不極孝孫之慕然存杖絰非以合聖人之經伏望退抑至懷俯矜羣議勉廸祖宗之故典若稽天地之大中易衰從常用覆嘉告臣某等無任

靈駕發引慰皇帝表

臣某言今月二十日扈從大行太皇太后靈駕發引者臣躬持使節祗奉靈輿辭觀闕以啟行卽郊扉而就次臣某【中慰】恭惟皇帝陛下授天至性執古逹喪臨祖奠以長違積孝思之鉅痛願裁聖慕以應輿情臣伏恨總使在道不獲躬詣闕庭謹奉表稱慰以聞臣某無任

欽定四庫全書

華陽集卷四十四

宋王珪撰表

免參知政事表

臣某言伏奉制命特授臣依前參知政事仍加食邑實封者伏以過被朝掄進陪國論處非宜而自疚寵適至而若驚【中謝】竊以崇建臺司仰撫天事未有左右皆肅艾而百辟惰未有上下皆平成而萬物腓故參政事之臣莫重國家之選苟容備位玆謂空官伏念臣識不足造幾材不足應務徒以諸生之學荷於累聖之知潤色文章久與遊於二禁彌縫獻納卒無補於一毫坐淹華嵗之陰空防髙門之地加壯心之未折復蕪思而多窮積妨賢畯之途屢丐江湖之守敢圖休綍之下更使蕞軀之承傴者旣升彼指頂之愈眾負而且乘亦致防之可虞伏望皇帝陛下歷選時英公回邦渙竊居髙位免素餐之是詒還處故棲𨿽白首之無恨臣某無任

謝參知政事表

臣某言伏奉制命特授臣依前官參知政事仍加食邑實封尋具表辭免防降批答不允仍斷來章者伏以誤奉褒章擢陪宰論寵生望外愧越情涯【中謝】伏念臣早緣薄能得齒畯甲防書天祿嘗進躐於並防視艸玉堂空載驚於罙入年陰薦易績用尢疎專腐儒虫篆之文豈堪謀國念平日江湖之思止欲退身間因對於淸朝輙屢蘄於閒地未遂懷章之去敢辭抱槧之勤不圖淵猶錄舊物方卽俊心之宅亦偕政路之求矧親決萬幾之難力折百年之敝圖事揆策追前王之未能聚精防神索一徳之同至豈容迂學獲厠近司𨿽固托於孤誠終莫還於渙命靦顏承詔鏤骨知恩玆蓋伏遇皇帝陛下鴻覆兼容大明獨照謂中書政事之本非務於近謀顧三朝侍從之臣惟矜於朴守臣敢不愼只皇訓茂緝天功道在修身將每宵而自惕義形報國視九死以猶生臣某無任

謝賜生日表二十二道

臣某言伏以過被溫函特推異數省躬無似據寵爲憂【中謝】伏念臣生𨿽逢辰學不貫道空玷累朝之遇徧躋近禁之聨屬神睿之嗣隆勞旰宵而求治曾乏涓塵之益以培日月之華遽進被於制綸使與聞於國論且短材難給殆爲空位之人而舊物不遺曲記賤生之日出賜常於內府起殊觀於私庭此蓋皇帝陛下仁養眾賢禮優近輔何意衰齡之幸更叨嘉錫之榮誓永竭於孤忠庶少酬於鴻施臣某無任

使馭趣臨俯闞於天檢私庭獲耀有駭於羣觀居靡自安思無以稱【中謝】伏念臣學𨿽望道器不逮人徒遘防於文明偶歷班於華近顧以孤忠之守荷於累聖之知方上徳之日躋擢羣豪而時乂過收舊物俾貳臺司聖略機神曽乏涓塵之助素煒還律特旌犬馬之生此蓋伏遇皇帝陛下推君道之勤篤臣鄰之愛曲將異數施及防才茵鼎恩深誤被養賢之制桑楡景薄益堅報國之圖臣無任

詔使傳音遽闚於溫檢上臺將賜特厚於彛儀揣分過倫拊盈愧【中謝】伏念臣志𨿽鄕古才匪濟時徒被顧於三朝偶與裨於大政懷鉛抱槧學本出於書生澤國芘民術固慙於王佐候貫初商之序寵旌載育之辰論效何施饕榮尢異此蓋伏遇皇帝陛下仁均天覆美篤臣鄰舊物不遺以極遇賢之禮孤忠自守益深報主之圖臣無任

賜出上台光生私室恩加典外愧溢情涯【中謝】伏念臣本繇孤覊進值休盛得並畯賢之軌偶塵要近之班合慮必精𨿽勉百爲之務揆元經體莫裨萬化之成敢謂皇帝陛下濬發淸曲存舊物均以弼疑之序旌其生育之辰飭使禦以來臨被詔函而申奬禮將物腆秖貽竊位之譏恩大報微空負蓋髙之徳臣無任

詔使甫臨遽朌於天語賜儀特厚增耀於家庭竊伏再思愧無以處【中謝】伏念臣學𨿽稽古用不適時蚤辱三朝之知徧更二禁之直孤忠自信寸效莫施荷睿眷之過憐進臺司而與政靦顏素食候驚五稔之移竭慮殫忠莫省一毫之補時涉初秋之序寵旌始育之辰此蓋皇帝陛下推錫予之蕃嚴禮貎之遇大是涼之質亦膺恩意之隆禮重褒賢不遺於舊物忠期報主願守於素心臣無任

申命使鑣肅將帝檢特推異數施及無庸據寵爲憂撫躬增愧【中謝】伏念臣材無異眾幸有逢辰登累朝儒翰之班乏一言左右之助逮神聖之建統攬豪俊以乂民曽舊物之不遺繇近扃而召用終鮮謀猷之獻空施夙夜之勞拙直一爲咎讒眾至被防容之曲甚慙衰晚之未酬豈謂尙記始生過饕殊遇旣錫之牢醑又從以粟麰賜出上臺榮生私室此蓋伏遇皇帝陛下厚遇賢之體嚴置輔之儀蓋禮本養賢昭發君仁之厚而義形報上敢忘臣道之勤臣無任

秋煒還律方懷生育之慈使傳臨門遽被便蕃之賜寵加曲外媿溢情涯【中謝】伏念臣偶以諸生進逢昌防歷朝班之通顯參國論之幾微寢誤倚求擢居丞弼恩隆效薄位愈進而愈驚任重責深勢彌危而彌懼況大明之溥照攬羣俊以翼成起修百度之新協應九功之序衮衣何闕曽無小補之施臺鼎未調更竊大烹之享此蓋伏遇皇帝陛下隆馭邦之防嚴置輔之儀記曲念於始生將賜儀之旣渥觀云濡之象實丰飲食之頒歌天保之章惟上岡陵之報臣無任

恩記乃生禮優諸輔陳上臺之多賜動單族之殊觀惕然汗顏僂以承命【中謝】伏念臣偶緣孤學寖誤聖知嘗參國論之餘遂正臺司之陟方眞人有爲之際蓋不世難遇之時仰皇徳之日躋嘆淺能之坐敝位隆三事巳積空官之尢祿厚萬鐘更虞浮食之誚不圖異數忽及玆辰此蓋伏遇皇帝陛下廣渥惠以賦賢推孝心而逮下特表柄臣之遇奚勝私室之榮祿不逮於養親空懷永世之慕忠可移於事上何惜一身之捐臣無任詔函甫曁臺饋申頒絕衡弼之異恩動裏閭之殊觀【中謝】伏念臣所懷蹇淺自奮覉單方少而孤毎感劬勞之日其生也幸得遭熈盛之朝遂以區區投老之身而處赫赫具瞻之地與圖邦政固無經逺之謀式燕私門更誤養賢之禮此蓋伏遇皇帝陛下寵綏近辟丕冒庶工謂君臣同體則憂樂宜均而上下相求則報施爲重幣繒實篚寵已厚於解衣餼廩盈庭愧有加於浮食敢不內竭朴愚之守上酬奬顧之深臣無任

誤奉明恩曲頒異數禮𨿽有舊分實逾涯【中謝】伏念臣以覉單孤陋之資值希濶盛明之運親防聖防遂翼政機以道事君有一心之死節匪材當國幾眾毀之捐身方位重而憂深更寵加而禮至此蓋伏遇皇帝陛下舜孝誕敷堯仁丕冒記犬馬始生之日知有感於劬勞推君臣同體之心欲俯均於憂樂盤盂鏤器綺組織文將此實筐之衣申以在坰之駟乾坤大施顧享之以不貲螻蟻微軀愧缺然而未報誓益殫於孤朴期少稱於甄明臣無任

使華泊館臺饋盈庭被聖造之異頒出朝彛之絕儗【中謝】伏念臣生而踦蹇學至陋迂徒際昌時遂塵重任時髦並進方懷竊位之虞家食巳丰更厚養賢之禮顧積勤之何取秖冒寵以加慚此蓋伏遇皇帝陛下物徧徳容時均澤及念邦政之大而不忘舊人之共屈帝扆之尊而特齒孤臣之生老且思親靡及奉牲之養忠而事上惟堅塡壑之圖臣無任

素籥環陰溫言發詔禮𨿽存於舊典寵實冒於等彛【中謝】伏念臣本起諸生誤屍宰事有飭躬之一節無經國之大猷顧位重而多虞毎恩深而自愧敢意始生之序薦饕異數之臨綺組光華盤盂雕錯念殘骸之未冺旣頒禦府之衣念駑駕之不前更錫天閒之駟周旋被惠踧踖無容玆蓋伏遇皇帝陛下廣天覆之仁篤臣鄰之愛靡問職勞之薄有加賜式之蕃祿不逮親追極桑弧之感心惟許國誓殫犬馬之勤臣無任

使璫傳命賜篚生華奉睠逾倫溢情知愧【中謝】伏念臣誤防聖奬登偹宰司舉無軼於眾材居莫勝於大務驚炎涼之寢易加筋骨之向疲進無以贊非常之功退不敢懷自安之計未離曠斥實賴保全何意始生之辰更有異等之澤此蓋伏遇皇帝陛下推厚賢之禮廣存舊之風豈獨重一時之恩亦將爲庶位之勸過及庸陋大蕃寵休茵鼎承榮顧念親之匪逮岡陵歸福思報上以何窮臣無任

嵗籥環陰方結劬勞之感使貂洎館特持賜予之優揆稱無容循涯自愧【中謝】伏念臣謬奉神簡叨陪政機當難遇之盛時專久孤之朴守聖躋功就旣髙二帝之行器狹任隆終鮮一塵之助正懼空官之責何勝異數之加玆蓋伏遇皇帝陛下申眷近司惇修故事厚其幣帛得盡鹿鳴之誠壽如岡陵敢忘天保之報臣無任寵光下濟餼廩申頒荷聖造之生成優輔臣而飫賜【中謝】伏念臣生而孤蹇少也賤微獲際昌期久塵重任鼎司濫處方懷覆餗之憂家食已丰更玷養賢之禮此蓋伏遇皇帝陛下堯仁溥及湯徳兼容道並乾坤澤均雨露記犬馬始生之日品𨿽下而不遺推君臣同體之心感至深而難報幣繒充篚饔饋盈庭戴厚意以戰兢省素餐而勉勵腥必熟而薦獻恩罔極於劬勞惟堅移孝之誠庶有顯親之效仰酬洪覆敢惜餘生臣無任詔函俯及禮數優加受寵若驚冒榮爲懼【中謝】伏念臣遭逢盛旦寖服近司𨿽愚朴之內殫在經綸而何補敢圖生日並辱殊恩綺組光華盤盂雕錯笥衣出賜衰微不稱於身章廐乘分班勉彊自慚於駑力斯蓋伏遇皇帝陛下大明均照圓蓋推仁不以具臣略其舊典方劬勞之未報加錫賚以逾涯祿不逮親念桑弧而增感心惟許國異芻狗之無知仰答洪慈誓堅素節臣無任溫厚溢言便蕃加式屈王人而臨諭耀私室以增榮【中謝】伏念臣蚤誤時恩久寰宰事奉令承教敢遑終食之間經體贊元未效秋毫之末每退循於蹇淺恐終累於休明豈謂矜寛申加寵賚叨榮𨿽異揣稱奚聞且致養之勤悲莫深於弗洎而揚名之美忠自信於能移誓竭毣毣之思少致拳拳之義臣無任

寵私未憖蕃錫有加徒知拜貺之榮孰識論酬之所【中謝】伏念臣少承緒業初乏逺猷防逢聖運之開登備宰司之曠已侵尋於嵗月無補報於涓埃況在循名責實之時尢難當軸處中之任乃瘝厥位以忝所生寛慈未卽於明誅寵奬更叨於異數想象桑弧之設指景難追咨嗟蕭露之濃捫心獨感此蓋伏遇皇帝陛下以大明旁燭以盛徳兼容謂操柄以馭臣宜致誠而加禮意有鹿鳴之厚敢不盡心美同天保之歸庶能報上臣無任王人甫曁帝賚有加品物在庭恩光動室【中謝】伏念臣持孤愚之守偶盛大之期顧當蒲桞之衰年尙竊機衡之重任曾無裨補猶冒休華寶詔發函曲記載生之日大官第式更陳多錫之儀僂以自思藐無足稱斯蓋伏遇皇帝陛下楙優賢之寵衍推食之慈𨿽舊典之按行蓋宸心之過軫蕭然白首豈忘負米之貧歘爾余陰敢後捐軀之報臣無任

曲膺天奬薦降詔文拜賜之優以榮爲懼【中謝】伏念臣寖繇孤學詔冠近司空殫歲月之勞曽鮮毫釐之補久願還於重柄庶少厭於浮言仰識矜憐未行罷免載臨流火之序猶念射蓬之辰珍幣盈庭加襲衣於賜篚寶麃照路下駿足於天坰敢以無能頻然當此玆蓋伏遇皇帝陛下仁侔乾施體厚臣鄰禮以養賢爲先事不因人而廢顧玆寵異屬在衰遲志欲養親靡及南陔之戒忠於報上願輸天保之勤臣無任

勑使踵門曲諭褒言之縟大官庀物載申異禮之蕃荷寵過庸臨淵加懼【中謝】伏念臣蚤躬朴學寖歷近班濫持守於鈞衡謾侵尋於歲月贊元經體實負素餐當軸處中有孤羣望適九秋之肇序方六射之甫期猥加臺餽之儀特畀天廚之品餼牽丰碩蓋使識自養之榮醪酒防淸又將防旣醉之福惟是深仁之難報曾何飫賜之足勝此蓋伏遇皇帝陛下體貎嚴於輔臣匪朌厚於拜式隆漢家推食之惠增周雅錫朋之休生有至恩不及承顏之養晚圖一節惟堅事國之忠臣無任

聖言如綍有溫厚於芝函拜錫自天發光華於蔀室榮逾素望媿溢常涯【中謝】伏念臣以固陋之資被睿神之眷乃預塵於政路復冠列於臺司歲月崢嶸而屢更精力勤勞而莫補速譏讒於眾口愧功烈於前人逮玆苟完安有橫冀載及桑蓬之序方深岵屺之思念莫報於劬勞敢饕承於恩禮良金燭乘嚴寶靮於天駒藻帛絢文雜華章於笥服豈繄蕃庶並及衰遲此蓋伏遇皇帝陛下惇舜孝以儀民軫堯仁而冒物特厚柄臣之遇過盼禦府之珍交孚曲記於賤生慱愛乃容於濫賜漢廷拜寵𨿽慚稽古之工周雅有章願上如岡之壽臣無任

謝兼端明殿學士表

臣某言伏防聖恩授臣兼端明殿學士者外孚皇藻旣冒寵於禁林入奉淸光更加榮於祕殿恩非常儗望出意涯臣某【中謝】伏念臣少起寒生夙陶盛化以孤童而就學承素業之傳家遽踵畯英之遊徧歷華顯之序嚴扃預召自驚一紀之遷從橐無言空防兩朝之遇加以介愚少與讒訾積生南國分符惟望江湖之守西淸仄席詎勝朝夕之咨敢謂皇帝陛下念學古之素勤記受遺之前事特下十行之札申諭至明使兼三爼之榮莫容固避𨿽曰濫賞豈不戴曲成之私猶能隕身庻幾盡一節之報臣某無任

賀皇帝痊復表

臣某等言今月二十三日聖體康復禦延和殿親見羣臣者伏以天下之務劇故神寖勞則爽龢上帝之監微維徳至盛者保福方淸躬之凝裕固萬姓之馳歡臣某等【中賀】恭惟【尊號】皇帝陛下拱黎庻之元擥權綱之防持已安之勢而益戒思未皇之事而是圖尙意徳刑靡中日焦勞而究民隱風雨未若時恐懼而答天心適履晦明之交稍違宵旰之嗇宗社所以擁右幹祗防不顧懷喜勿藥而就寧錫無疆之來祉家邦粹靖日月休華五老之告帝符重見河圖之瑞南山之如聖壽永歌天保之章臣某等誤服朝知與財時柄九宸之邃宜頥處於太淸萬事之機願責勤於庶府瞻輸重陛鼓躍一心臣無任

謝賜修實錄奬諭手詔表

伏奉手詔以近傳宣取索仁宗實錄二冊入內特賜奬諭者伏讀嘆驚戰汗失次恭以仁宗皇帝享禦天下四十二年丰功茂烈實配天地宜得遷固之材以論譔本末著之無窮先皇帝廼誤以臣等充詔而嵗月淹晚未克就緒伏遇皇帝陛下始初淸明追悼文武方虞罪斥而特形手札之賜奎璧宸謨驚震羣視𨿽前世史官饕防奬遇未有若此之比也臣某等敢不夙夜研思趣成大典勉以稱陛下褒勵之意臣無任

賀同天節表

臣某等言伏以正陽旅月大夏禦辰屬誕防之載臨浹羣情而並豫臣某等【中賀】恭惟皇帝陛下躬禹勤儉憲堯聰明兵寄於農抗武威於萬里士成於學恢儒教於一時肆揚丕休敻出前古履乘離之首气紀出震之盛期運感赤精茂漢風於六世慶逢華旦邁舜治於千齡臣等早被聖知功聨政路南山罄頌海防同歡臣無任

代叔父光祿卿乞致仕表

臣某言伏以事君之節心𨿽勉而力有不能遇臣之方禮欲至而祿非可彊竊循大義以露危情【中謝】伏念臣少孤單自肩忠朴猥薦更於事任皆誤出於選求中簉計廷晚官卿寺𨿽不能經道以濟務亦未嘗辭難以愛身頃盜起於南荒方毒罹於列郡顧在繹騷之際粗施拒守之勞肆睿徳之初臨攬政綱而大舉而臣逺居藩土躬帥詔條偶緣考課之優首被賜書之奬念宦防之累紀亦寵過於常倫今年加而志彌衰疾侵而形愈耗遂行不止聽鐘漏之幾何以老自娛與禽魚而尙逸伏望皇帝陛下廣天容之造遂人欲之私使優遊於殘骸得涵泳於皇化身畱江海敢忘北闕之恩志在邱園猶獻南山之祝臣某欲乞特守本官致仕臣無任

進國朝防要表

臣聞自古帝王必有興治之迹垂諸萬世而可法不在簡策乎唐有天下逾三百年制度文章可謂盛際正元間蘓冕始爲唐會要其後崔鉉續之王溥復加補綴而一代之典修矣國家奮起唐季五代敗壊零落之餘規模閎逺聲昭亡前肆我仁祖爰命邇臣纂修本朝會要肇自建隆以來止慶曆四年成一百五十卷副在祕閣嵗月寖深後事莫述皇帝陛下天縱神發惟所規畫靡不丕就間者躬下明詔嗣恢前志命官以次添修十有二年始克成書續以慶曆四年止熈寧十年通舊增損成三百卷縂二十一類八百五十四門其間禮樂政令之大綱儀物事爲之細目上自帝後以底臣庶內之朝廷施於蠻夷有關討論顧無不載其文至簡其事至詳助溟渤以會百川仰髙明而包萬象稽參盡在推而易行豈止便遺訓故實之求抑亦信疊矩重規之盛臣與觀聖作粗摭前修惟殫部落之勤無益事辭之實干冒宸攬伏增愧懼臣無任

欽定四庫全書

華陽集卷四十五

宋王珪撰議

仁宗諡號議

臣伏奉勅命以七月二十九日集官於南郊壇告天請到大行皇帝諡曰神文聖武明孝皇帝差臣撰諡及廟號文者臣謹上議曰臣聞元精磅礡濟萬物而不昭其迹者薦名曰天至徳汪洋澤萬方而不有其功者建諡於帝伏思在昔帝王生膺大名終紀大行使金聲而玉振之以昭乎無窮之聞者帝莫盛於堯舜王莫隆於禹湯也蓋易名之典下不得誄上古者將爲至尊之諡必質於郊然後定之玆所以推天下之至美明天下之至公𨿽天子不得以自專也洪惟大行皇帝躬上主之姿承累聖之序流至徳之愷悌履放勲之欽明苞富有之業而能守以約攬泰定之勢而弗恃以安固嘗邈然究視所未形俛然積思所不及謂天命之匪易乃嚴恭戒懼庶以答靈心之顧謂民懷之靡常乃涵容煦沫庶以陶善類之歸知括萬物而不可測恩滲四垠而不可形如兩儀之無不幬載如三辰之無不臨燭於時修廢官繼絕世禮髙年勸力穡減常賦抑末防虛已以遇豪俊之才降志以從忠直之諌振立賞罰而權衡之章明典禮而黼黻之宥恕刑獄而蕩滌之惠哀困窮而衣食之人情莫不欲逸愛其力而不勞人情莫不欲壽輔其生而不傷羣公庶尹罔弗夷正相與謀王之朝殊鄰絕區罔弗億寧相與慕王之境父父子子兄兄弟弟罔弗順只相與立王之塗蓋仁政之施沛然其若是莫之能禦也矧夫耕籍於千畆之田祫祭於先王之廟報天之誠篤則八奠於圓邱嚴父之志盡則再侑於明堂宗室旣蕃則廣諸分玉之愛邦統未昭則豫有主器之屬下議樂之詔以考鐘石之和置冩書之官以緝經墳之學邇英敷席圖講藝也凝機校字資味道也藻思粹發窮聖作也飛毫灑落肆天縱也知聲色之靡伐於徳義於是乎屏燕飲之娛知雉兔之獲殫於精神於是乎絕盤遊之欲念組織之勤則卻服禦之華念土木之費則損宮室之麗西阻命不欲久戍勞師而遂納玉闗之誓南蜑肆姦不欲深入薄冦而自致槁街之戮時則有隃沙軼漠卓犖之貢委應圖合牒沕潏之瑞藂四十二年於玆可謂海內大治矣竊迹羲皇之前敻乎莫索其詳自詩書之載揆厥所元終都幽冀未有如此之盛者也方將勒鴻休受永祜豈圖神機歘壓邦釁上延仙鼎已成不返荊山之禦玉衣𨿽在空陳渭水之遊嘉原旣新同軌異至下華蓋於北極引龍輴之西巡此萬國所以摧心三靈爲之變色有司由是飭舊典冊丕稱皇哉邈乎幾有以綏王靈而炳帝烈也謹按諡法治民無爲曰神經緯天地曰文通逹先知曰聖保大定功曰武照臨四方曰明慈惠愛親曰孝若乃羣生嘻嘻鼓之舞之不知至化之所自然非至神乎制作禮樂際天接地煥然大備非至文乎永惟宗廟之奉實發先識以建大本非至聖乎戴白之老不識兵革之警非至武乎遐末荒昧之情格於聰明而無所遺非至明乎惇序九族以述夫先祖之志非至孝乎粵廟號之建尙矣惟其歷古聖賢之君莫不極其所以尊明令顯之稱又或至於代相襲之夫仁者聖人之盛徳豈獨未有以當之耶抑當時鴻儒鉅學及略於稽求將天之所啟期以克配大行之廟乎詩云維天之命於穆不已此之謂歟惟功以創業爲祖徳以守成爲宗皆尊尊之大誼也大行皇帝尊諡宜天錫之曰神文聖武明孝皇帝廟曰仁宗謹議

廟祭與忌日同請不去樂及加牲香議

翰林學士王珪言準中書批送下太常禮院狀太常博士祕閣校理裴煜奏大祠天地日月社稷其行禮日與國忌同者自慶曆至嘉祐凡八祀皆援太常新禮天禧二年六月十七日立秋祀白帝以文懿皇后忌同樂備而不作伏緣忌日必哀志有所至其不有樂宜也然樂所以降格神只非以適一已之私也在禮固不可闕謹按開元中禮部建言忌日享廟應用樂裴寛自以情立議廟尊忌卑則作樂廟卑忌尊則樂備而不奏中書令張說以寛議爲是宗廟如此其天地日月社稷用樂明矣臣愚以爲凡大祀天地日月社稷與忌同者伏請用樂其在宗廟如寛之議所冀略輕存重不失其稱又五方及感生帝皆大祀其從祀牲用羊一豕一防祭正位從祀一百九十有三牲用羊二豕二釋奠𨿽曰中祀至聖文宣王配位從祀九十有三昭烈武成王配位從祀七十有五牲用羊一豕一刲割殆不徧足臣謂宜度大祀中祀從祀之位其以差加之又立夏祀赤帝竊見祝版禦所自署其恭且嚴如是諸祠而大府寺所供香殊爲尠不稱崇祀之意本院據禮云君子有終身之憂而無一日之患謂忌日也忌日不樂謂不舉吉事也然而禮令卽無忌日享廟廢樂之文至唐始有祭與忌日同則縣而不樂裴寛建議廟尊忌卑則作樂廟卑忌尊則樂備而不奏當時𨿽從寛議亦無典據臣等按禮家之說祭天以煙爲歆神之始以血爲陳饌之始祭地以埋爲歆神之始以血爲陳饌之始宗廟以灌爲歆神之始以腥爲陳饌之始然則天地宗廟皆以樂爲致神之始故曰大祭有三始謂此也天地之間虛豁而不見其形狀者陽也鬼神居天地之間不可以人道接也聲屬於陽故樂之音聲號召於天地之間庶幾神明聞之因而來格故祭必求諸陽啇人之祭先奏樂以求神先求於陽也次灌地求神於陰達於淵泉也周人尙臭四時之祭灌地以求神先求諸陰也然則天神地祗人鬼之祀不可去樂明矣今七廟連室每遇薦享作樂難分廟忌之尊卑欲依唐舊制及國朝故事廟祭與忌同日並縣而不作其與別廟諸後忌同者作之若祀天地日月九宮太一及防百神並請作樂社稷以下諸祠旣卑於廟則樂不可爲如此則𨿽不能純用三代之禮亦可廣孝思之至祀五方感生帝防百神釋奠文宣武成從祀者眾其用牲旣少爼實幾不能充宜加五方感生帝羊二豕二百神羊五豕五文宣武成羊三豕三中祠小祠大府寺所供香大祠宜視中祠之半中祠宜視小祠之半諸大祠降禦封香並請如祀昊天上帝之禮臣某等議社稷國之所尊其祀日若與別廟諸後忌同請不去樂余並如禮官所議臣珪等謹議

濮安懿王典禮議

翰林學士王某等奏今月某日中書批送到門下侍郎兼兵部尙書同門下平章事昭文館大學士監修國史韓琦等狀奏伏以出於天性之謂親緣於人情之謂禮𨿽以義制事因時適宜而親必主於恩禮不忘其本此古今不易之常道也伏惟皇帝陛下奮幹之健乘離之明擁天地神靈之休荷祖宗社稷之重卽位以來仁施澤浹九族旣睦萬國交歡而濮安懿王徳盛位隆宜有尊禮陛下受命先帝躬承聖統顧以大義厚其私恩愼之重之事不輕發臣等忝備宰弼實聞國論謂考古約禮因宜稱情使有隆恩而廣愛庶幾上以彰孝治下以厚民風臣等伏請下有司議濮安懿王及譙國太夫人王氏襄國太夫人韓氏仙遊縣君任氏合行典禮詳處其當以時施行謹具狀奏聞伏勅旨治平元年五月二十八日進呈奉聖旨過仁宗皇帝大祥別取旨治平二年四月九日再進呈奉聖旨送太常禮院與兩制待制已上同共詳定聞奏臣等謹按儀禮喪服爲人後者傳曰何以三年也受重者必以尊服服之爲所後者祖父母妻之父母昆弟昆弟之子若子若子者言皆如親子也又爲人後者爲其父母報傳曰何以期也不貳斬也何以不貳斬也特重於大宗者降其小宗也又爲人後者爲其昆弟傳曰何以大功也爲人後者降其昆弟也以此觀之爲人後者謂之子不敢復顧私親聖人制禮尊無二上若恭愛之心分施於彼則不能專壹於此故也是以秦漢以來帝王有自旁支入承大統者或推父母以爲帝後皆見非當時取譏後世臣等不敢引以爲聖朝法況前代入繼者多宮車晏駕之後援立之防或出母后或出臣下非如仁宗皇帝年齡未衰深惟宗廟之重只承天地之意於宗室眾多之中簡拔聖明授以大業陛下親爲先帝之子然後繼體承祧光有天下濮安懿王𨿽於陛下有天性之親顧復之恩然陛下所以負扆端冕富有四海子子孫孫萬世相承者皆先帝之徳也臣等愚淺不逹古今竊以爲今日所以崇奉濮安懿王典禮宜凖先朝封贈期親尊屬故事髙官大國極其尊榮譙國太夫人襄國太夫人仙遊縣君亦攺封大國太夫人考之古今實爲宜稱臣等謹議

濮安懿王合稱皇伯議

翰林學士王某等狀奏準勅右僕射兼門下侍郎平章事韓琦等奏準內降翰林學士王某等奏崇奉濮安懿王典禮宜凖先朝封贈期親尊屬故事髙官大國極其尊榮譙國太夫人襄國太夫人仙遊縣君亦攺封大國太夫人考之古今實爲宜稱臣等伏詳王某等所奏未見議定聞奏勅旨牒奏勅依奏右謹具如前臣等參詳眞宗大中祥符八年楚王元佐以皇兄詔書不名仁宗卽位涇王元儼以皇叔贊拜不名天聖五年加詔書不名此國朝崇奉親屬故事今濮安懿王於仁宗皇帝其屬爲兄於皇帝合稱皇伯而不名臣等謹議再議濮王手詔近中書門下奏下尙書集官議濮安懿王合行典禮如聞論議不一宜權罷集議當令有司更博求典故庶合禮經臣等再上議曰竊以爲父母天下莫隆焉至於繼大宗則殺其服何也大宗之統不可絕而父母有嫡長之奉也視其服紀之隆殺而知聖人制禮之意也知名之不可以貳也名也者天下之辧也所以別嫌明微而不可以不愼也爲父母報云者記禮者之文其勢然也不可云爲叔伯報也律令亦猶是也漢宣於昭帝爲孫光武於平帝爲祖容可以稱其父爲皇考然議者咸以爲非何也謂其以小宗而合大宗之統也陛下旣稱仁宗皇帝爲皇考又欲稱濮安懿王爲皇考則是兩統而又二父也又重於漢之失也非所以嚴宗廟也非聖人制禮之意也爾雅父之昆弟先生爲世父後生爲叔父國朝之制伯叔兄弟子侄皆加皇字今濮安懿王於仁宗皇帝爲先生則陛下亦宜依爾雅及國朝故事稱皇伯而不名如前議爲便至於漢之稱皇考稱帝稱皇立寢廟序昭穆皆非陛下聖朝之所法今以儀禮及漢儒論議魏明帝詔凡五篇其間議有是非事有當否惟陛下裁處之大抵祖儀禮者爲合乎經也臣等謹議

斷範亦顏論追尊濮安懿王是非議

臣伏奉聖旨看詳範亦顏文字斷其是非以聞者臣謹上議曰竊以兩統而二父不可以正天地之大倫也先皇帝終喪三年始詔羣臣博求追尊濮安懿王故事而羣臣據儀禮喪服先皇帝𨿽懷本生之愛而廹天下大義卒用羣臣議建園廟於永安令王之子歲時主其祭祀而不易其始封之國此豈不安於禮乎今亦顏言陛下擢前論事者呂誨等是暴先帝之過舉而自取美名其於子道豈小缺哉臣觀先帝初未嘗有追尊濮王名號之意方仁宗喪未除宰相已有請於朝其後誨等爭言不可用定陶共皇故事而絀之天下皆罪在宰相而知非先帝初意也夫先帝所未嘗用今知其材而用之先帝嘗所用後或得罪而去之是皆以爲不孝乎此亦顏之姦言欲以揺惑陛下之聽也亦顏又言舜禹皆受禪舜不郊其父而禹郊之湯武皆受命湯不追王三世而武王追王之伊尹周公皆攝政太甲不以天子禮樂賜伊尹而成王於周公賜之臣以謂舜禹之受禪湯武之受命伊尹周公之攝政豈有繼承統序之事如先帝之時此非所引也亦顏又言言者只知漢而不知三代只知師丹而不知中庸臣以謂言者之據援儀禮三代之禮也中庸曰非天子不得議禮是天子可得而議也然儀禮之變須反經而合諸道兩統而二父則不可以議也此非所引也亦顏之所引固不足以論其是非也伏惟皇帝陛下天縱聰明博通古今知仁宗所以托先帝之重推而上則祖宗之大統名不可以貳也推而下則子子孫孫萬世相承徳不可以忘也亦顏之言𨿽知不足以惑聖聰然中外已皆聞之誠恐苟有附其說者則天下議論又將沸騰而不可止其言先帝被辱無窮陛下之缺子道皆大不道願正其罪而誅之臣謹議

請權罷臘享議

同知太常禮院呂夏卿狀古者新君踐阼之三年先君之喪二十七月爲禫祭然新主祔廟特行禘祭之始禘是冬十月行祫祭明年又行禘祭自此五年再爲禘祫喪除必有禘祫者爲再大祭之本也今當祫祭緣陛下未終三年之制納有司之說十月依舊時享然享廟祫祭其禮不同故事郊享之年遇祫未嘗權罷臘祭是則孟享與享廟嘗並行於季冬矣其禘祫年數乞一依太常禮院請今年十月行祫祭明年四月行禘祭仍如夏卿議權罷今年臘享

諡號當先告天議

臣謹按曾子問曰賤不誄貴幼不誄長禮也惟天子稱天以誄之春秋公羊說讀誄制諡於南郊若云受之於天然幹興元年夏旣定眞宗皇帝諡其秋始告天於圓丘史臣以爲天子之諡當集中書門下禦史臺五品以上尙書省四品以上諸司三品以上於南郊告天議定然後連奏以聞近制惟詞臣撰議卽降詔命庻僚不得參聞頗違稱天之義臣今擬上先帝尊諡欲望明詔有司稽詳舊典先之郊而後下臣之議庻先帝之茂徳休烈有以信萬世之傳

服除躬行郊廟議

按王制喪三年不祭惟祭天地社稷爲越紼而行事傳謂不敢以卑廢尊也是則居喪而可得見天地也春秋僖公三十三年傳凡君薨卒哭而祔祔而作主特祀於主烝嘗禘於廟杜預以爲新主旣特祀於寢則宗廟四時常祀自當如舊是則居喪而可得見宗廟也周公稱商髙宗諒闇三年不言子張疑之以問仲尼仲尼答云何必髙宗古人皆然髙宗不云服喪三年而云諒闇三年者杜預又謂古者天子諸侯三年之喪旣葬而服除諒闇以居心喪不與士庻同禮也然則服除之後郊廟之祭可勿舉乎南齊以前代人君嗣位或仍前郊之年或別自爲郊下有司議而王儉乃援晉宋以來皆攺元卽郊而不用前郊之年又自漢文以來皆卽位而謁廟至唐徳宗以後亦逾年而行郊況本朝景徳二年眞宗居明徳皇太后之喪旣易月而服除明年遂享太廟而合祀天地於圓丘臣等請皇帝將來冬至躬行郊廟之禮其服冕車輅儀物音樂緣飾事者皆不可廢

眞宗雩祀配議

翰林學士王珪等言殿中侍禦史趙鼎奏唐故事已有遞遷之典最足考驗臣復請遞遷眞宗配孟夏雩祀以太宗專配上帝祈谷孟冬神州地祗循用有唐故事如此則列聖參侑對越於昊天厚澤流光垂裕於萬祀臣珪等按祀典天地大祭有七皆襲用歷代故事以始封受命創業之君配神作主至於明堂之祭用古嚴父之道配以近考故朝廷在眞宗則以太宗配在仁宗則以眞宗配今則以仁宗配方仁宗始以眞宗配明堂罷太宗之配而太宗先已配祈谷雩祀神州地祗本非逓遷今明堂旣用嚴父之道則眞宗配天之祭當罷難議更分雩祀之配詔從珪等之議

仁宗配享議

治平元年辛酉詔以仁宗配享明堂初禮院奏乞與兩制同議仁宗配享何祭翰林學士王珪等議代宗卽位用禮儀使杜鴻漸等議季秋大饗明堂以考肅宗配昊天上帝徳宗卽位亦以考代宗配王經郊祀錄注云卽孝經周公嚴父之道當以仁宗配享明堂

太祖配享議

嘉祐六年諫官楊畋論水災由郊廟未順禮院亦言對越天地神無二主皇祐初三聖並侑後復疊配未防復並侑頗違經典請下兩制議學士王珪等曰推尊以享帝義之至也然尊尊不可以凟故郊無二主今三後並侑欲以致孝也而適所以凟乎享帝非所以寧神也請如禮官議七年正月詔南郊以太祖定配

陵寢議

範鎭奏聞大行皇帝受命寶及沿寶法物與平生衣服器用皆欲舉而葬之恐非所以稱大行皇帝恭儉之意詔檢討官尋典故及兩制禮官詳議學士王珪等奏曰受命寶者猶昔傳國璽也宜爲天子傳噐不當攺作古者藏先王衣服於廟寢至於平生噐玩則前世不皆納於方中亦不盡陳於陵寢今宜省約以稱先王恭儉之實

策問

司馬遷之爲學博矣然班固譏之以爲上下數十年間多所抵牾是非頗謬於聖人方遷之時尙書孔氏詩毛氏傳者猶未盛戰國之史又爲秦所焚滅而諸子說客各自著書其言古事往往增損以就一時之說遷博觀而兼采之宜其有不合也今夫學者上觀堯舜三代下及秦漢以考聖賢之遺迹固知遷之書有不合將索其所以異於詩書春秋與戰國之載著其得失使史記得爲完書以信班氏之譏然則可槪舉之乎

欽定四庫全書

華陽集卷四十六

宋王珪撰啟

謝進士及第啟

臣某啟三月二十二日皇帝禦崇政殿放榜伏防聖恩賜進士及第仍當日釋褐者廷對在前唱名居右顧已才之甚淺拜君命之誠優望有所逾媿無以避切以君道有紀則英賢遂遊天時不綱則文雅有闕故漢繼三代儒盛而益衰秦墜六經士賤而若棄視古風迹防世污隆然而𨿽懷材而不得時旣逢辰而不見用邈然相失寂爾無聞此名士所以勉力而趨英主所以虛心而待要適其防以成厥功玆事良難須聖而作我眞人之守命王中天而立基永爲典章一正統類民气淸淨以召太和之風帝業焜煌以享無窮之美然而王室居四海之大宸居攬萬防之煩謀慮旣深權剛至重貴待眾哲以昌永圖乃下嵗舉之音益有才升之望首自中府施及外方凡洎爲儒靡不欣命至於祐社稷而樹大業守封疆而發逺謀系民之安危與國之休戚皆選此路實重於時宜得異論以稱上意伏念某肖貌非粹業文至疎問非一師𨿽及夏侯之學身兼數器終匪薛宣之能無結駟之華難歷幹而取貴有西郊之樂防屏居而言歸徒以家緣淸芬幼服明訓俎豆之事況魯人之嘗聞聖哲之書亦漢士之所好未嘗忘儒素之緒豈敢忽歳時之陰以至天下精祲之交國家表裏之體間以持論居嘗用心閭巷棲遲而自如風雨勤勞而不顧日以益勵期於有成矧睿神之獨臨方俊豪之交防四門皆辟有紹舜廷之風六科並張不減唐家之訓乃迹前代斯爲盛時此而不圖後將何振始由舊裏濫居人之首推旋登太常借羣英而並進法座嚴宻中庭肅淸謂天感以徳聖人所以專奉謂徳主於順王者所以圖興詔爲目題聳於眾聽屬在甚愚之識曷究大義之歸僶俛僅成怔忪俟退豈圖程覆之至復玷采收之明倡士譽之上游並天倫之榮綴叨時嘉寵副上勤求自惟非才不勝厚幸此蓋伏遇某官厚兼容之度躬與進之風多銓品於人倫喜奬訓於士類致此甄擢亦被庸虛敢不飭已之勤奉公以潔無百謫之愧以敗於官塗有一心之勤少裨於王事上答生成之賜次酬教育之恩過此以還未知所措

謝直集賢院啟

右某啟某伏奉宸恩授前件官充職者給尙書之筆誤被於試言趨承明之廬驟容於番直冒寵優甚拊躬恧然以建儒林之官開祕書之府固嘗防聚寂寥不詔之典延致魁梧卓犖非常之倫以辯論古今義理之原而啟發國家文章之事深惟在昔常意斯文而自歷周之衰孤秦爲之焚棄涉唐復起五代仍於亂離蓋事物寢微不可終敝聖賢更作於時一新惟神宗解苛嬈之餘履文明之治乃憲東壁圖書盡藏其中乃徹西昆英豪悉叢於上教化淵源之所出禮樂揖讓之所司天章發於無垠王業爛於所覩敻攬髙誼作休盛期肆於貞庭沛舉能事上方向意文學稽古典章惟是天祿石渠侍從之臣皇墳帝典大常之道退則防繹勞於諮詢故儒術之益崇而上眷之曲厚𨿽未嘗親刀篋之務貫金革之行而進用常出於士先功名亦絕於武右匪資俊異曷稱寵求如某者稟生孤防涉道遷鮮少亡馳騁詞章之气以動於俊遊長亡耿介節義之雄以追乎時好徒以槪攬方策粗知治道之然嗣守鎡防不忘父兄之作逢辰熙盛樂道粹純偶濫菑川之推防冠平津之等一防都於淮海半符畱於京師無職事之皇居有謗譏之交中斥屛星之舊防去避於使威矜佩刀之奇或枉嘉其公器因勞而厭俗未老而驚衰比鴈門之終更裁茂陵之自脫屬露之疾寢畱於江湖而旦暮之心常馳於省闥連蹇自信罷駑不支間外邸之來趨久髙門之未省奏公車之牘分從報罷之歸賦平樂之題私有類倡之悔敢謂宗公過采主澤誤沾待以異倫擢之逾等易艸莽之疎賤親日月之光華入預禁嚴盡窺祕奧躋道山之藏𨿽懷陟岵之傷獻儒館之歌又繼吹塤之樂而況儲宮徳義之傅蓋重於老成虎觀經術之疑實該於學問乃容曲士以副兼材將何以剖判乎藝文磨礱乎事業進肩國器取重時名望出意涯榮兼幸防玆蓋伏遇某官躬致主之防勤好賢之心惟方重以鎭天下之浮惟謙裕以導天下之壅引國大體爲時至公故洪鈞一陶物不偏茂廣廈叢倚材無少遺施及無庸玷於玆舉方當陶風化之厚蹈名教之歸矯其所未中防其所未至敢以異辯而惰先訓媮安而屍厥官堅伯魚之心一期聖主之遇顧豫子之報敢忘國士之知區區之愚力底於是

謝知制誥啟

右某啟某伏奉宸恩授前件官充職者載右史之筆初冒於淸光典四禁之文遽更於近職寵非材稱幸出意涯竊思帝廟堂之尊富家國之盛而能鼓舞天下之動神明天下之防非典謨文章號令風采恐未易講寥廓之治追醇醲之風蓋在古二帝之遺書而大訓之所基本在天太微之西掖而元命之所淵微有如起兩都之隆致開元之楙其間詔書之始下政事之所施固多髙文大冊之傳嘉謀讜議之益使王言溫潤而主澤汪洋當時得人後世載美有赫昌防於皇彌文上有帷幄宗工鉅臣以經綸風化之源下有蘭臺鴻儒碩學以闓劘精祲之際況名命之所出而禁嚴之所司匪肩異倫實防華序如某者姿稟沈霿器能枵疎學承之迂闇於古今治亂之適識滯於用藐亡賢知馳騁之奇偶濫偕於計吏防躐先於辭級往裨劇治趨駕屏星之車還預雋遊誤對髙門之地未及承明之饜已攖司防之繁一涉丹墀得識天下之能事更持紫槖媿亡史臣之多聞敢意睠奬之靡遺乃擢瑣涼於非次給北宮之札才奉試言之榮答淮南之章俄參視艸之寵重念出書林之直有先人手澤之存卽綸闈之趨仍伯氏詔文之舊豈容單陋寖竊髙華玆蓋伏防某官以材猷粹純擥文雅之望以風誼髙博主名教之歸啟廸當世之事功樂育四海之豪畯如大庭之旅萬玉不以碔砆而卽捐如匠石之區眾材不以梗楠而後巧致繆玆舉以矜無庸敢不佩飭訓辭參祈體論矯其一切之習防所未至之難愼漢制之頒期盡追於三代揚堯言之善使益誦於四方或犬馬未衰冀涓塵有補庶切君恩之報敢忘已日之私愚心區區未識所措

序

禦制龍圖天章閣觀三聖禦書詩序

臣讀詩至小雅之正見周之盛時樂賢人之在位而君道益自尊顯旣飲食之又有笙簧鼓舞幣帛侑酬之禮恩勤返復以盡其歡心且君能下其臣則爲臣者未有不感發忠誠思以歸報乎上上下相交四海防澤以致太平使國家萬壽之福無期極其詩傳於後代猶歌而取法顧匪盛徳之事歟嘉祐七年冬十有二月戊申皇帝乘暇日延羣臣觀三聖神翰於龍圖天章閣玩心文明藻思濬發遂賦觀書之詩又幸寶文閣親爲飛白書使左右縱觀若驚鸞翥鳯與夫煙雲布濩之象莫不回薄於筆下蓋天縱之能世莫得以曽闚也因以其書分賜從臣於是尙方給筆札臣琦等二十有八人咸賡宸唱以進旣置酒羣玉殿上猶慊然有未盡意越壬子再召觀方國貢所瑞物其木石皆有文實天所以啟宋永命之符又陳先朝述作之文載披載繹以示祖宗稽古之學而百王之絕儗也已而復燕羣玉殿乃大合樂其初有詔曰幸天下久無事今日之樂期與卿等共之惟盡醉勿復辭遂出禁中肴醴芳花異香瑰奇未見之物觴每行必命釂者至於三四衣冠愉愉不知涵濡君徳之醉也臣伏思陛下臨禦四十有一年未始少近宮室苑囿歌鐘狗馬之娛一朝遊思淸閒君臣相與終日飲酒而不失其正𨿽有周盛時之詩臣愚竊恐未能逺過也自昔帝王遊觀之盛固有刻諸金石以傳於無窮矧玆希闊之遇哉臣與遊禁林又塵太史氏之職恭承明詔敢拜稽首揚鴻休臣謹序

明天歷序【奉勅撰】

歷數之起尙矣王者尊天養人制事施法一本諸歷今夫歷歲者月之積月者分之積又推余分置閏月以定四時蓋堯之遺法也方堯使四嶽歷象日月星辰而眾功咸熈後世豈其法盡廢然而禍災之薦臻將其數之戾耶夫數於天地之間終而復始用之而不窮非積學不能考知其術而節序之所戾非數窮也歷之失也且物銖銖而較之至石未始不差況仰察天之三辰以歲時寒暑之气又推其薄食淩歷風雪霜之變其理至逺也久而不能無差其差則事易壞而不可久用也宋興百年曆四攺矣曰建隆應天歷曰太平乾元歷在咸平曰儀天歷在天聖曰崇天曆鴻惟皇帝陛下承一祖三宗之烈欽受天命卽位之始欲宣考天地四時之極以端大本爲萬世則據舊曆气節加時後天半日五星之行差半次日食之差十刻乃詔殿中丞權判司天監周琮司天冬官正王炳監丞王楝主簿周應祥周安世馬傑靈臺郎楊得言復作新曆凡三年始上其書旣而司天中官正舒易簡與諸生石道李遘更陳其家學乂詔翰林學士範鎭諸王府侍講孫思恭國子監直講劉攽考定其是非上推尙書辰弗集於房與春秋之日食參今歷之所而易簡曁道等所學殊疎闊不可用獨新書爲最宻夫聖人因天地之命以厚生故歷失必究其防將以奉順其气使暘寒燠風之無不時則六極於是乎銷而百物於是乎蕃矣然則歷本之驗在於天其於生民之道顧不重歟且視四時者當察北斗視四正者當察大辰視一歲之事者不在此書乎凡新曆經三卷羲晷二卷立成十五卷隨經備艸五卷乙巳七曜細行一卷賜其歷名曰明天

送太子少保致仕李柬之歸西京詩序【奉聖防撰】

朝廷有爵祿車服之寵以待天下之賢豪而可貴可富之宜其趨者不得止也然而君子未嘗枉道以處焉故觀其有所擇則欲進之心亷思其有所厭則欲退之情厲矧年耆而徳充邈然有遺軒冕而去者𨿽天子不能以少屈也龍圖閣直學士工部尙書兼侍讀李柬之在先帝時數請老以去今天子卽位乃繼上書曰先臣廸相眞宗仁宗勤勞王家年七十二而致仕臣無功名在朝而年已與先臣等陛下不使臣去是使臣重得苟祿之罪而以辱先臣上度其不可屈於是聽以太子少保致仕凡致仕閤門無謝辭翊日特召對延和殿旣而賜坐所以嘉勞之甚厚其將行也又特賜餞於資善堂命講讀官臣王珪臣李受臣王獵臣孫思恭臣傅卞臣王廣淵修起居注臣滕甫楊繪預其防防上凡六遣使存問賜白金龍茶及給以優奉仍出禁中珍器勸飲者至於再三徐又詔曰先帝梓宮在殯不欲親爲詩勅臣等八人皆賦送行詩以進於是少保亦自進感遇詩一章維少保大臣子而歷事四朝淸夷端愼不汩汩於榮利之事及老而得謝也神气愈和問嘗與臣相從笑言臣疑其尙少也其家居洛陽有風亭水榭之樂又子孫申申乘朱輪紆紫綬者萃於一門玆固積茂行而膺全福者已臣嘗論爲臣之大節莫如識進退之分自前世防重位飾虛名及臨死而不知止者靡不取危殆如一有遺榮之舉當時皆慕完操而誦淸風至後世而猶有聞此豈誇者常無而達者常鮮歟上旣賜以八臣所作詩乃召臣珪爲之序臣以謂少保之行得天子之褒如此其詩將詒諸後而不泯治平四年五月十一日臣謹序送刑部侍郎致仕李受歸廬山詩集序【奉聖防撰】

今夫仕宦而不得志猶或不能謝事以去況得位而志行是亦去之之難也朝廷養防恥於士大夫故於其去也莫不致恩禮以表其所難其能矯世所競而厲已之所難防希其人哉臣伏思先帝在東宮舊嘗延忠篤粹夷嘉美之士以輔於聖學有若龍圖閣直學士兼侍讀給事中李受實維其人先帝卽位之明年輒上書言臣老矣顧無以裨聖化願乞骸骨以歸書至五六上它日自厚陵泣還乃復言曰臣在先帝時年已七十不敢竊祿以自安也數有請於朝今又加以數年臣之筋力不能甚矣惟天子惻哀之獨念先帝東宮舊臣無防而受之篤道潔身亦閔勞以官職之事於是聽以尙書刑部侍郎致仕十月庚戌召對延和殿乙卯詔侍讀臣珪臣光臣鎭侍講臣公著臣獵臣思恭臣卞修起居注臣繪飲餞資善堂上數遣使朌予之良厚旣又命卽席賦詩以送之昔漢二疏一朝辭位而去歸其鄕道路觀者𨿽嘆息以爲賢然不見當時公卿祖送之詩前日李柬之去自經筵臣等巳嘗爲詩今復使賦送受之詩誠以事在人耳目久則泯至於所命之詩則將流於金石之傳愈新夫然顧上之所以褒待師儒之禮何如哉柬之素家洛受近徙九江𨿽世族不同然其迹出於一時世之言二李者不亦逺過二疏之事乎受且行自陳感遇之意亦作詩二章用系詩末云治平四年十月庚申日臣謹序

左街大相國寺釋迦佛靈牙序

西方有大聖人曰釋迦如來能以空覺諸著以眞實覺諸妄以因刼覺諸死生而世無貴賤無智愚無苦樂咸向佛起恭求所以銷進罪福者惟恐後之其於導人之功固亦閎矣始佛發大慈悲徧觀三界六道諸山大海天地含生究竟寂滅而爲眾生說涅槃之法永斷諸有以是因緣我今安住常寂滅是爲大涅槃佛旣滅矣天人大眾咸欲佛牙舍利精進供養而不可盡得其後千餘年佛牙乃至東土者五今在西京者三在東京者二在大相國寺法華院者其一也初唐髙宗顯慶中道宣律師居長安西明寺忽一夕足跌庭下有異人者捧而登曰吾五方天使也以師有妙行與北方毘沙門多聞長子那吒偕來衛師道宣因問佛所宣言教那吒自言我嘗見佛當佛滅時帝釋下取佛牙有二防疾蔽身於茶毘處亦得佛二牙今以一奉師況師持靜宻戒卽心爲境乃是親見如來那吒去道宣寶之眾莫得聞後授其徒文綱長安崇聖寺塔下至代宗出之防昌中復還西明宣宗時有檀越張義均者別建塔於崇聖寺以安之凡都人有祈嘉應屢見昭宗幸洛陽奉牙置天宮寺涉五代之亂亦晦其緣蓻祖受命以道宣所傳得之天神且疑非眞佛牙遣使取自洛以烈火鍜之定果之色了然不動因而制願文神宗又驗以火爲制伽陁文於是更大相國寺灌頂院爲法華院建重閣院中以奉佛牙兩街承詔以義學沙門智照大師慧溫者主之眞宗嘗供養於開寶寺靈感塔下乃瞻拜之暮神光交發亦作偈以嘆其事仁宗覺性自然大信三寶始以梵儀寶華迎至禁中且發祖宗禦封而灌以海上薔薇之水忽於甘露穴中得舍利一其五色照人帝親貯之璢璃瓶中乃復制願文旣又作贊逾月始還寺以七寶莊嚴金三重借以上妙白防覆以瓔珞龍鳯之衣慶曆中防久不帝又奉而禱之須臾降復作金殿四門以象天宮於是時萬眾莫不作禮而觀焉夫以金剛不壞之身具三十二相八十種好𨿽示寂於一時然其眞化之性隨機應現徧虛定界而不可思議故知生非爲生住非爲住滅非爲滅也今微塵中不知佛說解脫之因而淪於苦際可勝言哉若乃觀佛牙之存庶矣邪見斷而善根起也有苾芻若神智初昭應者一日斂裓而言曰我佛如是殊勝而自昔文學之士乃無述焉愚以謂五牙之來而道宣之所寶者尢異伏思一祖三祖所以崇信之甚篤因刻文以示諸無窮之傳治平二年二月乙已臣謹序

欽定四庫全書

華陽集卷四十七

宋王珪撰祭文

隴西郡王祭文

維皇祐二年嵗次庚寅八月乙卯朔三十日甲申具官某等謹以淸酌庶羞之奠祭於恭僖隴西郡王之靈惟王世冑蟬聨叢光合慶懿後膺期天發嗣聖王於帝家叔舅之盛秉旄珥貂榮無世並天虖難諶命至不競皇帝念親降輿眎病舉苑之哀廢朝之聴贈衮九章車千乘王之始終恩禮用稱簫鼓夕鳴松檟秋勁爾酒旣淸爾籩旣靖弔王之魂冥漠孰證伏惟尙饗

贈淑妃董氏堂祭文

維嘉祐七年嵗次壬寅十月某日皇帝遣某官致祭於故贈淑妃董氏之靈天子後宮九嬪以祗曽莫我如其承有儀夕奄奪魄茫昧孰師撫有陳迹帝女之悲霜淸髙原雲飛差差玉杯之酹以寄遙思尙饗

欑所祭文

維嘉祐七年嵗次壬寅十月某日皇帝遣某官致祭於故贈淑妃董氏之靈惟靈法度幽閒言容靖順與福之嗇文華而零紫禁宵長虞淵日薄爰將淸酹庸餘悲尙饗

贈太師定王允良堂祭文

維治平四年嵗次丁未月日皇帝遣某官致祭於故太師尙書令兼中書令定王允良之靈惟王生於帝家世大而昌將牙軒軒相紼煌煌逺轡之馳中蹷用傷鳴佩不來奄塗於堂尙冀有知來顧予觴尙饗

神道碑

國子博士致仕贈太師中書令兼尙書令追封成國公程公神道碑銘

國子博士致仕程公之旣也其子宣徽南院使安武軍節度使檢校太傅判延州戡使人以告予曰我先君不幸材居於位而墓碑之未立後世將冺而無聞朝夕以是爲懼而不敢寕敢請以銘予得其世序之所以來又迹其所滀者厚而不克大發於時偉夫程氏之有後也爲之銘惟程氏自重黎以來世其職不墜涉三代至於秦漢之間蓋不絕聞公之先出廣平近世始徙許州之陽翟遂爲陽翟人曽祖邃避世不仕祖守瓌仕周爲臨濮縣令贈太師中書令父思義少通經術而藩鎭屢辟不至贈太師中書令兼尙書令母劉氏追封魏國太夫人公諱坦字坦然治春秋三家學淳化三年賜本科及第補郢州司戶參軍再調河中府河西縣尉歷遂州長江秦州興化二縣令杭州錄司參軍舒州團練判官又爲泉州觀察推官應天府畱守推官故相張文節公知畱守事被召還朝薦公爲大理寺丞知河南府福昌縣徙益州廣都又知齊州禹城未幾請監許州長葛縣酒稅再遷殿中丞遂請老於陽翟明年防天子覃恩遷國子博士景祐二年十一月辛卯以疾卒於家享年七十七南院太傅實公之仲子也時守秭歸郡始聞公疾卽懇蘄解郡及承訃道中乃茹哀徒跣而歸後三年公夫人王氏亦卒公世陽翟縣之麥秀鄕其將公也卜其大墓之左不吉卜其兆域之南則惟食遂以康定元年正月甲申公於後卜之原以夫人祔焉公初爲掾郢州防民有執盜者三人法當死州趣獄上公疑其自誣輙畱更訊之果得眞盜者自是𨿽他郡有疑獄監司屢屬公處之多所平審在河西方朝廷治兵靈武而文移急於星火又賊騎數出內侵公領數縣蒭糧從間道往餽塞下皆先期以辦在興化招流庸自占者數千家在福昌屬京師冬無冰詔伐冰嵩山下時近春气煗冰不就縣人憂其責公往禱龍潭之涯而一夕冰合視之皆隠伏奇譎而不可狀眾以謂公精誠之致焉在禹城又招流庸數千家括隠田萬五千畝公自國子博士累贈吏部侍郎其爲人衎衎然不忘笑言居官不苟求名譽而多陰施在人𨿽連蹇四十餘年未始有過謫夫爲善者苟不耀自躬則遺諸後世蕃昌舄奕而不可止惟公之仲子天禧中禮部第進士爲天下第一遂登甲科歷臺諫爲侍從之臣其典重藩尢有聲其爲參知政事乃贈公太子少師爲樞宻副使又贈太子太師爲宣徽南院使又贈太師中書令爲安武軍節度使又贈兼尙書令遂有封成國且程氏之分𨿽盛於廣平中山而世不常顯今公子與故相國中山程文簡公前後提旄鉞俱鎭延州其勲名昭聞俱爲國偉臣自國朝以來蓋顯有二程嗚呼公可謂有子矣公夫人王氏封越國太夫人子男五人長曰減試將作監主簿次卽戡也次曰肇綿州鹽泉縣尉次曰戭河南府永寕縣主簿次曰羲鄭觀察度支使女五人長適進士孫起次適尙書兵部員外郎天章閣待制兼侍讀孫甫次適太常博士袁穆次適尙書駕部郎中張峋次適國子博士崔公孺孫男十三人曰莊尙書虞部員外郎曰蘊蚤卒曰英蔡州司戶參軍曰荀虞部員外郎曰安國蚤卒曰萬大理丞曰蕘曰倩皆將作監主簿余防曾孫男七人銘曰士修於家不苟以進公進自初弗矯弗競亦旣有年豈不欲施𨿽屈於用其終無隳公滀弗章時則有後允顯其人在帝左右曷以贈公大啟其封尙書中書一品之崇始艱終榮是謂受祉公𨿽云亡其聞不已也誰卜不逺先塋更千萬年毋毀我銘

夏文莊公竦神道碑銘

皇祐三年秋武寕軍節度使檢校太師兼侍中判河陽鄭國公以疾請歸於京師天子方憂思公飭太醫馳視又以肩輿往迓之而公疾寖劇矣旣就第未幾以薨聞乘輿亟臨其防視公形容槁瘁嗟悼者久之贈太師中書令謚曰文莊輟視朝二日五年七月辛酉公於許州陽翟縣三封鄕洪長之原旣有詔史臣珪論次公之世系與夫行事以刻其墓碑臣珪嘗讀皇帝以來姓氏之書蓋夏出姒氏其後世乃弗顯至漢大司徒勤始顯於永初之間由漢涉唐至於五代益復不顯公諱竦字子喬姓夏氏其先九江人曽祖昱避世不仕祖奐獻書僞唐爲晉陵尉仕不得志退居於家考承皓太平興國初上平晉防太宗召見壯其說補右侍禁太名節下一日敵騎突境上夜從間道發兵還與防遇力戰以沒贈崇儀使自公之顯曽祖而下皆贈太師中書令尙書令封晉齊魏三國公曽祖妣陳氏封周國太夫人祖妣黃氏封燕國太夫人妣盛氏越國太夫人初魏公死朝廷錄孤以公爲潤州丹陽縣主簿景徳四年登賢良方正能直言極諫科擢光祿寺丞通判臺州遷著作佐郎召還遷祕書丞直集賢院同編修國史判三司都磨勘司遷右正言車駕幸亳爲東京畱守推官仁宗封慶國公初選文學之士以傳道經義宰臣旦屢以公言於眞宗遂命勸學資善堂未幾同修起居注爲玉淸昭應宮判官兼領景靈宮防靈觀事遷尙書禮部員外郎知制誥國史成遷戶部員外郎是時參知政事丁謂請大治城西礟場釃金水作后土祠以儗汾陰睢上三司使林特欲於上林中爲復道壊元武門以屬玉淸江淮發運使李溥又欲致海上鉅石於防靈池中爲三神山跨閣道以幾遇神仙之屬方羣臣爭言符瑞公獨抗疏以謂其事濶逺非所以承天意遂皆寖景靈宮成遷禮部郎中天禧初坐閨門之故左遷職方員外郎知黃州後二年復其禮部郎中徙鄧州又徙襄州屬嵗大饑百姓流亡盜賊相乘公旣發公廩又募富人出粟十餘萬斛以賑救之其全活者四十六萬餘口巡撫使姜遵上其事賜書褒諭後民思其惠以其所賜詔書作金石刻焉仁宗卽位遷戶部郎中又徙壽安洪三州洪之風俗右鬼尙巫所居設壇場陳旗幟依神以卜禍福病者輙屏去親愛其醫藥飲食如神曰未可卽不敢以忤神苟死於饑渇則規防寡孤維其意所出公索其部中凡得千九百餘家妖符怪籙神衣鬼防鐘角刀笏之類以萬計悉令燔毀之乃言漢晉張角孫恩之亂不可不察朝廷爲下詔更立重法自江淛以南悉禁絕之天聖三年丁越國太夫人憂是時章獻太后臨朝以公東宮舊僚又復其知制誥欲服防不許爲景靈宮判官判集賢院奉使契丹公以魏國之沒敵難又母防未除義不得行乃抗章力辭之明年以左司郎中召入翰林爲學士同勾當三班院尋兼侍讀學士知審官院又兼龍圖閣學士遂拜右諫議大夫樞宻副使又明年遷給事中右府主進絀武吏而大臣多闕略吏得因緣爲姦公乃集考前後賞罰之所當者列爲諸房定例而吏不得欺矣朝廷與契丹約和二十餘年北地久不習武事公以謂人事荒忽不常而邊備不可弛乃屢陳所以守禦之防又明年拜參知政事祥源觀使於是請復六科又請復百官轉對置理檢使已而爲宰相所忌復以爲樞宻副使累遷尙書左丞太后上仙兩府大臣皆罷公爲禮部尙書知襄州未行攺頴州景祐元年徙靑州明年徙應天府兼南京畱守後二年以戶部尙書入爲三司使趙元昊反陜西用兵乃拜公奉寕軍節度使知永興軍康定元年攺忠武軍節度使知涇州明年拜宣徽南院使兼陜西四路經略安撫招討等使還判永興軍又詔進屯鄜州始公西行天子遣使問所以攻討之防公乃言太平興國中李繼遷以窮蹙之兵屢防朔方太宗嘗命李繼隆等五路並出旋亦無功而還眞宗不欲罷闗中之民惟戒邊吏嚴斥堠以備之今元昊略有河外之地貿易華戎頋其勢相萬於繼遷也𨿽然其欲僣竊名號者不過要市朝廷耳天下久不見兵革一旦遽議深討臣未知其完計也願下令諸將敵卽入防亟入收保毋得與戰彼旣絕中原賜予又防其緣邊和市可坐待其斃也是時議者咸以公言爲不然於是罷公節制判河中府慶曆二年徙蔡州始朝廷鋭意興師及劉平葛懷敏繼以輕賊失軍天子悔不用公言又申思今宰相臣琦使還陜西嘗言公所以制邊之狀於是召爲樞宻使議者尢以爲公怯於用兵今而用之則邊將之志墮矣帝爲不得已聴罷之鎭宻詔慰存之甚厚公旣厭煩言乃上還節旄願得益徙閒郡遂以爲吏部尙書知亳州明年加資政殿大學士又明年朝廷貸元昊之罪而西邊罷兵仁宗終以公言爲是復拜宣徽南院使河陽三城節度使判並州又明年拜同中書門下平章事判大名府兼北京畱守又明年召公入爲宰相制下外廷矣而議者詆公終不已乃復以爲樞宻使進爵英國公仁宗親作飛白文行忠信字及乘險字以賜之且言爲時謗傷者甚眾而朕獨知卿也又明年出判河南府兼西京畱守皇祐元年加兼侍中赴三城用祀明堂恩攺武寕軍節度使徐州大都督府長史徙封鄭國公明年防夏秋雨不已河水大溢公親行隄上已而得疾其薨蓋九月乙酉也享年六十七公少好學自經史百氏陰陽律曆之書無所不學其學必究古今治亂天人災變之原其爲文章閎衍瓌麗殆非學者之所能至凡朝廷有大典冊屢以屬之其譽滿天下𨿽出臨軍午入幹機務未嘗輙廢書也祥符中郡國多獻古鼎鐘盤惇之器而其上多科斗文字公乃學爲古文奇字至偃臥以指畫侵膚其勤若此所治有風迹爲民立伍保之法而盜賊不敢發閭裏又善遇士卒其疾病飲食自拊視之在陜西嘗上十防通嘉勒斯賚結熟羌增弓手練彊弩並小寨絕亙市之類皆當時施用之公自以材器髙未嘗過許人故士大夫遙生憚疑而少已附者公居亦防畏不敢以貴執自安也臣珪伏思先帝臨禦之日久其選用材賢可謂至矣公始以文學輔東宮及帝躬親政事屢倚以爲宰臣惜其數離讒呰卒不從容廟堂與圖太平之功非命也耶始樞宻使田況嘗從公幕府及公薨以謂公有王佐之蘊而不及施信矣夫𨿽然出入榮華四十餘年可謂盛矣所著文集百餘卷公娶楊氏封榮國夫人子男一人安期爲龍圖閣學士右諌議大夫女二人長封仁壽郡君適尙書駕部員外郎賈守訥次適光祿寺丞賈延年孫二人長伯孫國子博士次伯卿太常寺太祝銘曰夏出姒氏自帝錫命其後分封以國爲姓爰自三代涉漢東京厥緒可考顯維一人又千餘年曠不世食嶷嶷維公實荒鄭國始以孤童朅來京師乃賜之防大放厥辭於皇仁宗英照四方擥收羣豪寤寐弗忘帝曰汝咨東宮舊臣左右予躬道徳循循乃服大僚顯允文武豈無嘉謀告於帝所西方用兵戰屢不克天子悔之莫如公畫位隆隙開公豈不畏卒遭讒言不相虖內凡今在位孰遇如公尙復公嗟靡志之從刻碑髙原萬祀無止其誰詩之有臣太史

狄武襄公神道碑銘

至和三年八月上以樞宻使防國軍節度使檢校太尉河中尹天水狄公拜中書門下平章事出判陳州明年三月感疾於州未幾以薨聞天子衋然輟視朝二日發哀苑中贈中書令太常誄行謚曰武襄旣於汾之西河有詔史臣以刻其墓隧之碑臣謹案狄始周成王封少子於狄城因以爲氏其後代居天水至梁文惠公乃大顯於有唐其子孫或徙汾晉聞公實西河人贈太傅曰應之於公爲曽王父是生眞贈太師太師生普贈中書令其配曰兗國太夫人侯氏公其次子也諱靑字漢臣生而風骨奇偉善騎射少好將帥之節裏閭俠少多從之初遊京師遂補拱聖籍中寶元之初元昊叛河西兵出數無功公自散直爲延州指揮使延帥知公敢行故常使當賊鋒凡數嵗出大裏淸化楡林歸娘嶺東女之崖木匱山渾州川白艸南安安逺等戰大小二十有五中流矢者八斬首捕敵萬有餘獲馬牛羊槖駞鎧仗符印車錙重器物以數萬計嘗破賊金湯城至於幹谷三堆杏林原遂略宥州屠帕克宻翠章宻諾爾將羅等族燔其積聚數萬廬舍數千收其帳二千三百生口五千七百又城橋子谷築招安丰林新寨大郎等堡皆扼賊要害使不能闚邊以功亟遷至泰州刺史涇原議衞兵馬步署經略招討副使上欲召見公防防薄平涼因命圖形以進繇是天下知公名公提涇原之師威震羌俗旣而曩霄復稱臣西陲少事矣廼以公爲捧日天武四廂都指揮使徙鎭定路兵馬部署遷侍衞親軍步軍馬軍殿前都虞歷惠州團練使眉州防禦使保大軍節度觀察畱後遷步軍馬軍副都指揮使遂領彰化軍節度使知延州一日天子顧將帥之臣無逾公者乃召爲樞宻副使加檢校司空皇祐四年廣源州蠻酋儂知髙僣竊服號以盛夏舉兵防邕州濟舟而東又防防江九郡進圍廣州力屈不能下還據於邕所過吏民多被害江湖之南人心爲之蕭然公於是抗章請行又因侍上間自言臣結髮起行伍顧無以報國今逺人跳梁不足爲陛下憂願將嵗兵數千當覊叛蠻之頸致之闕下上壯其言遂攺宣徽南院使宣撫荊湖南北路經置廣南盜賊事知檢校司徒上親餞於垂拱所以臨遣之意甚厚先是蔣偕張忠等繼以輕敵失軍士卒莫有戰鬭志明年正月自桂林次賔州防廣西鈐轄陳曙以步卒八千潰於昆侖闗公卽按曙以不應令並殿直袁用等三十一人咸以軍法誅之眾莫不惴恐旣而頓甲軍中又下令且調十日之糧或莫能測賊使人覘吾軍而還黎明遂合三將之兵以行乃絕昆侖出歸仁鋪先自爲陣賊果失守險遂悉其眾逆王師以戰前鋒孫節搏賊死山下賊气乘確吾軍公親執旗鼓麾騎兵縱左右翼出賊非意時防暮賊前後不勝敵遂大敗馳騎追之斬捕二千二百級僞署黃師宓儂建忠等五十七人沒於城知髙夜縱火城中而遁明日破賊入城獲金貝之物以鉅萬畜數千悉分其麾下招復老壯七千二百零嘗爲賊所脇者皆慰遣之以歸又斂羣屍築京觀於城之北隅初有衣金龍之衣又金餙神龍幹楯僕其傍或言知髙巳死亂兵中有欲爲公亟作奏者公曰安知其非詐也寕失知髙敢誣朝廷以貪功邪二月班師遂曲赦五嶺又布徳音至於江湖之南公還爲樞宻副使進位檢校太尉河中尹俄拜樞宻使賜第城南一區子悉優以官公固謝曰賴陛下神靈出師大防皆諸校力戰之功也臣之諸子非有勤勞何敢拜君命上固以寵之在樞宻四年自以遭時奮用乃夙夜一心進圖國事𨿽權幸不可撓以法上累訪以邊幾嘗從容陳所以攻守之計天子深然之晚以盛滿爲戒思避時柄遽終於陳州享年五十公爲人慷慨尙節義有大慮愼宻寡言外剛鋭而內寛其計事必審中幾防而後發其行師必正部伍營陳明賞罰𨿽敵猝犯之無一士敢後先者故常以少擊眾而所向無不靡與士同寒饑勞苦而又分功與人未嘗自言安逺之戰方被創甚防且至卽挺身以前眾莫不爭爲用嘗獨被髮面銅具馳突賊圍中見者爲之辟易今丞相韓公琦故資政殿學士範公仲淹同秉武節經略西邊公時爲禆將殊爲二公見器仲淹又嘗以左氏春秋授公以謂爲將者不可不知書匹夫之勇無足尙也公於是自春秋戰國至於秦漢以來成敗之迹槪而能通公爲涇源招討起居舍人尹洙知渭州因與公善洙學通古今嘗與公談用兵之術稱曰𨿽古名將殆無以過其後洙以貶死爲周旋其家事惟恐不及其徙眞定道過故鄕謁縣先下車趍至令庭遂燕故老於纛下裏中榮之公事親孝遭中書令之防𨿽袵金革之事而哀戚過人方秉樞於朝奉兗國太夫人膝下舉觴於堂間又天子賜珍其家極榮飬矣徵南之日戒內外不以聞懼遺其親憂始行至邕防瘴霧之气昏郁中人或謂賊流毒水中且士飲者多死忽一夕泉湧於郊汲之甘洌遂濟其軍此非誠所感耶公薨之初詔衛公匶歸殯京師其也寵以鼓吹旌輅送於都城之西又敕所過郡治道共具發材官輕車至於河西卜用嘉祐四年二月甲申之吉是嵗以祫饗恩加贈兼尙書令臣嘗伏讀兵法曰以治待亂以逸待勞此善用兵者也又考前史之載將而持重有謀者其出靡不有功如武襄之西定靈夏南平嶠外未嘗不擇形勝整師徒先計而後戰遂摧凶防敵名動殊俗爲國虎臣善夫臣洙以謂有古名將之略豈誣也哉公娶魏氏封定國夫人六男長曰諒殿班奉職蚤卒次曰咨西上閤門副使次曰詠內殿崇班閤門祗次曰譓內殿崇班次曰說東頭供奉官次曰諫內殿崇班說諫蚤卒二女許嫁而卒孫曰璋左侍禁曰璹尙防銘曰汾晉之气防於崆峒有如其人武襄之雄始來京師感慨從軍以節自發孰莫不聞元昊蓄姦歸節塞下西邊用兵露甲在野公出大裏至於杏林奇謀縱橫以詟戎心上顧將師威名無如來汝陪予秉國之樞盜起南荒乘邊弛防防邕圍廣妖氛以猖公於上前憤然請討賊失昆侖膏血原艸還服在廷越玆累年夙夜廼事匪圖弗宣將相出藩年甫五十公不復還天子爲泣生莫與榮沒莫與哀旂常之載其績有來有勤其初有大其後考徳於詩以質不朽

欽定四庫全書

華陽集卷四十八

宋王珪撰神道碑

推誠保徳翊戴功臣開府儀同三司太子太保致仕上柱國潁國公食邑八千四百戶食實封二千一百戶贈司空兼侍中龎公神道碑銘

嘉祐八年三月丙午太子太保致仕龎公薨於其家是時先帝方寢疾乘輿不及歸奠而震嗟者久之於是其孤以公之功狀上於太常而博士李育乃謚公曰莊敏六月壬申公於雍邱縣之谷林山明年防修仁宗實錄其孤又請於史官王珪曰我先公位丞相於朝蓋顯矣其也諫官司馬光實爲之銘今墓隧之碑未立願得史官所書以刻之以信其後人余遂考次公之族氏官封與夫行事之始終復爲之銘其序曰惟龎氏之先自周文王之子畢公髙之後別食於龎因以爲氏近世或家車平又徙成武遂爲成人公諱籍字醇之皇曾祖贈太師中書令諱武皇祖追封秦國公諱文進皇考國子博士追封魏國公諱格皆贈太師中書令兼尙書令曽祖妣越國太夫人何氏祖妣楚國太夫人陳氏妣燕國太夫人邢氏公大中祥符八年舉進士及第爲黃州司理參軍再調江州軍事判官知開封府薛田舉公爲兵曹參軍薛奎代田又舉公爲法曹攺大理寺丞知襄邑縣與修天聖敕爲刑部詳覆官歷羣牧判官累遷尙書屯田員外郎出治秀州入爲殿中侍禦史初章獻太后臨朝命有司定其出入儀物著內東門儀制三卷及章獻上仙而章惠太后欲踵垂簾故事公亟奏請焚之其後章恵卒不敢出與政事尋爲開封府判官尙美人方有寵遣內侍韓從禮下教防公上言陛下初顓聽斷而美人僣恣撓法不亦上累聖徳邪於是仁宗怒杖從禮並責美人遷祠部員外郎廣南東路轉運使初龍圖閣學士範諷放縱不拘禮法公爲禦史時巳嘗奏劾之及之官益防諷過失防諷請辯乃詔置獄於南京巳而責授諷鄂州行軍司馬亦左遷公爲太常博士知臨江軍數月徙福建轉運使復其官如故頃之以侍禦史入爲三司戶部判官仁宗謂執政曰龎某其止是職邪數日攺刑部員外郎兼禦史知雜事判大理寺糾察在京刑獄知審官院爲天章閣待制陜西體量安撫歷知汝同二州趙元昊反舉兵圍延州總管劉平遇戰於北川口監軍黃徳和望敵退走平遂爲賊所害徳和懼使人紿言平實防賊朝廷以兵圍平之第且収繋其子弟詔殿中侍禦史文彥博馳往河中府案其獄旣又命公並訊之公至具得其狀以聞於是朝廷要斬徳和而劉氏子弟咸防用之除陜西都轉運使慶曆元年拜龍圖閣直學士知延州再遷吏部郎中明年攺延州觀察使辭不拜進左諫議大夫爲陜西四路緣邊都總管兼經略招討等使仍知延州是時元昊數冦邊公下令諸將毋得輕出兵其欲出兵必召問其所以可勝之計然後遣之故其出未嘗不有功凡築十一城以扼其要害又其下多美地薦艸募民耕之嵗得谷以省大費一日元昊遣親信李文貴者以其酋領雅爾旺容書來願納欵塞下公曰彼固多詐未可以信也因畱不遣防朝廷欲貸元昊之罪而詔公招徠之公以爲元昊屢勝王師今若遽馳介以往恐其气益驕於是召文貴謂曰國家之撫四海靡有不至也今元昊放命不恭以毒我邊民且自視其區區之地乃敢與中國爭衡邪若天下赫然大舉師西鄕而加誅之將安爲計哉夫慮不至於久逺而徼一時之利者豈知也歟其歸語王熟計之逾月文貴復來然其言未肯去僣號天子旣厭西兵復詔公曰元昊若稱臣餘一切勿拒之公曰假之僣號則安肯復臣邪執以爲不可及是時修復涇原恐敵益復入冦久之乃復書曰所陳非邊臣所聞明年元昊遣伊州刺史賀從朂來自稱男邦面令國烏珠曩霄上書父大宋皇帝公使謂曰天子臣妾四夷今不稱臣不敢以聞朝廷從朂曰大王願以子事父猶臣事君也使得至京師天子不許歸而更議之公乃上言西邊用兵以來敵人喪其和市國中愁困今其辭稍屈必有悔過自新之意可遣使與之約也於是詔著作郎邵民佐與其使並往旣而元昊果稱臣西邊罷兵矣公遂入爲樞宻副使八年攺參知政事皇祐元年以尙書工部侍郎爲樞密使公始召還以謂方用兵時邊壤煩苦闗中蕭然請減緣邊之兵還食內地議者以爲不可公卒減兵二十餘萬至是又以天下之力困於養兵況兵眾而不可用方其無事請以法加汰之議者又以爲不可公卒汰兵八萬餘人二年加戶部侍郎三年拜同中書門下平章事昭文館大學士監修國史公爲相不敢以毫髮私人端明殿學士程戡除知益州仁宗使公諭之曰善撫逺人還當以二府處之公曰二府惟天子許之臣不敢以言其後遂召戡爲參知政事而程卒不知也廣原州蠻儂知髙舉兵陷邕州又下防江九郡進圍廣州累月還據於邕所過多被害而張忠蔣偕等繼以輕敵失軍仁宗問誰可將者公言樞密副使狄靑昔在臣麾下其沈勇有策慮可屬以南方事明日靑奏事殿中遂以爲宣徽使宣撫荊湖南北路經制廣南盜賊公事或言靑起行伍難使自專其謀當更擇文臣以副之公曰鄕者偏師之出號令之不一進退之無法以故數不利今命大將若使文臣副之則威令復不得行豈不視前日之敗也公復請下詔嶺南一皆受靑節制靑旣至斬別將一人之不用命者於是軍中皆恐畏未幾果破賊而還仁宗欲以靑爲樞密院使同中書門下平章事公曰昔曹彬下江南太祖謂曰西有汾晉之師北有幽薊之難欲用卿爲使相則誰復爲朕立功邪今寵靑太過後益有勝靑功者陛下何以賞之哉於是復以靑爲樞密副使加檢校太尉河中尹入內內侍省都知王守忠以畏謹得幸求爲節度使公曰昔王繼恩平兩川宰相以其有大功欲優拜之太宗怒以爲宦者不可使與政事乃召學士錢若水議立宣政使以授之今守忠無功以爲節度使後復有求爲宣徽使者柰何帝乃爲止公在位久而無他宰相故謗言屢以及公防道士趙淸貺者公之外親嘗詐爲人求官有小吏告之公卽捕繋開封府旣而窮得其姦狀初言者指公私於人及流淸貺海上又言公縱法行事朝廷𨿽知公被誣而言者不巳遂罷相知鄆州尋加觀文殿大學士前此契丹嘗遣使來求禦容仁宗顧左右皆嘿然不敢對因曰能斷大事孰有如龎某者至和二年除昭徳軍節度知並州明年以災異詔中外咸言得失公密疏曰太子天下本今陛下春秋顧方盛然太子不豫建使四方無所系心願擇宗室之宜爲嗣者蚤決之羣情旣安則天異可塞矣臣歷位將相恐先犬馬無以報𨿽冒萬死而不悔也敵盜耕屈野河田朝廷恐益復侵邊遣使更定其地旣而召敵人不至公遂禁邊毋與爲和市敵人怨之日夜聚兵境上公又戒毋得輙舉師久之敵且去命通判並州司馬光詣麟州與知州武戡計事戡乃請築城三堡於屈野之西使敵不敢耕故地光還公𨿽許之而堡實未築也已而敵兵輙復聚管勾麟府兵馬郭恩走馬承受公事黃道元乃與戡擅率兵至怱裏堆欲出其不意以擊之防伏發恩道元皆戰沒而戡僅以身免未幾敵送道元歸詔禦史鞠乃言與戡等行視堡地因爲敵所掩公坐是罷節度使復爲觀文殿大學士知靑州於是司馬光上書曰擅議築堡臣光實陳之今戡等輕出亡師傷國威重罪在臣光公聞亦上奏自咎皆不報徙知定州公在並時年甫七十矣欲謝事於朝而以得罪乃不敢及過京師遂上疏曰臣疲老不足以任邊事願乞骸骨以歸詔不許遷尙書左丞辭不拜至定一年復請老召還又數自陳悃愊天子不得已聽以太子太保致仕後三年公薨享年七十六今天子追贈公司空兼侍中公爲人明知有餘果於臨事少好學及老而家居終日窮防詩書而不知倦也天性精於法令常曰大臣當遵畏天子法其敢自爲重輕也獨嚴於治軍其下如有犯必以便宜從事或至於誅磔而無所容然善視其居處飲食故士卒知所畏而樂以出死力其遇僚吏從容使得盡所長其薦於朝皆天下賢士大夫與司馬光尢相厚也所著文集五十卷公先娶邊氏樞密直學士肅之女封嘉興縣君繼劉氏供備庫使永崇之女累封彭國夫人子男五人元魯登進士第爲大理寺丞蚤卒元英太常博士元常大理寺丞元中太子右贊善大夫元直大理寺丞女七人其封安康郡君適冀州度支使陳琪其封徳安縣君適都官貟外郎宋充國其封仁壽縣君適屯田員外郎程嗣隆其封永康縣君繼適宋充國封安徳縣君適大理寺丞館閣校勘趙彥若余未行乃銘曰龎氏之先實畢公裔爲成武人自公三世成武之顯公所自發其發伊何文武維烈孰暴其武萬兵以西頓甲來歸妥如嬰児孰施其文亦旣入輔風雨節時樂其眾甫逮公去位天異載仍天子曰咨丐言予聽公曰大器維承之艱豫建太子萬世其安公過京師公曰臣老天子謂公公力尙少其往爲予更撫予埸豈無威名以奠疆域公休於家大事數問公防未行忽出審訓孰不相將曾莫如公君臣始終令問何窮隧有丰碑行者下拜史臣作詩以示千載推誠保徳崇仁守正忠亮佐運翊戴功臣開府儀同三司守司空致仕上柱國鄭國公食邑一萬一千六百戶贈太尉兼侍中宋元憲公神道碑銘

治平三年四月辛丑司空致仕鄭國公薨於京師時天子方以烖異避殿有司誤奏毋臨喪乃作挽辭二章以哀之爲廢朝二日贈公太尉兼侍中謚曰元憲五月丙寅天子成服於苑中百官慰殿門下其年十月已酉公許州陽翟縣之三封原是日又廢朝旣禦篆其碑曰忠規徳範之碑旣又詔太史臣珪以銘其碑臣珪方修仁宗皇帝實錄自契丹再盟陜西亦罷兵其後天子益鄕文學興禮樂之事當是之時觀公一用經術以相仁宗而天下俗吏之務不至於朝廷顧其功豈不茂哉夫創業之相名易彰守成之相迹難見在漢丙魏嘗有聲於孝宣之世然推其術不過能以故事而奉行之亦未有踔絕見施在民者惟公始終之行事實邁前人而又得天子所褒如此不刻之金石則無以顯大於後世臣幸得執史筆奉明詔其敢以孤學自辭謹案公諱庠字公序開封雍邱人自其髙祖紳嘗爲唐禦史中丞其後三世仕不顯曽祖駢爲漢兗州幹封縣令祖耀爲周壽州霍邱縣令父玘端拱三年以明經及第治獄有陰徳終荊南節度推官自公顯曽祖而下皆贈開府儀同三司太師中書令兼尙書令封齊楚秦三國公曽祖妣王氏繼丁氏祖妣賈氏妣王氏繼髙氏鐘氏朱氏封齊魏楚梁漢晉秦燕八國太夫人公寔鐘夫人所生少篤學遭父防寓其家安州夏竦爲州一見公所爲文大器之仁宗在亮陰詔禮部貢舉公與其弟祁皆奏名廷中巳而擢公爲第一亦置祁甲科於是天下學者以宋氏兄弟爲師法天聖二年釋謁爲大理評事同判襄州召刪定本朝令遂試學士院除太子中允直史館判登聞皷院爲三司戶部判官丁母憂服除遷太常丞判戶部勾院同修起居注遷左正言防郭皇后廢以諫官伏閣爭不可得坐罰金尋同知禮部貢舉天下士至私慶而材者皆自以爲有得巳而防收髦雋比異時爲多乃知制誥判登聞檢院又考試賢良方正科公言朝廷取異士當令有司設幕供以飲食不可與武科同試皆從其言知審刑院防知蘄州王防正誣知蘄水縣林宗言辠殊死公曰防正本富人子且倚後家所爲多不法可使其志得逞乎更請禦史訊其獄而道逢防正遣人賫寶賂入京師禦史並收按之返使坐法廢去又密州富民王澥者私釀酒其家鄰父率其子發之澥紿奴以爲盜使盡殺其父子州以死論奴公曰其使殺人者澥也況奴爲所紿乎時宰相亦欲出澥死公力爭之澥乃死他日烖異數見宰相惟能開觀寺爲爲民祈福公以謂烖異之來所以戒政事今設樂於庭又使民縱觀優慢之戲恐未足以致嘉應也奏罷之權判吏部流內銓歷太常寺鴻臚寺國子監昭文館進尙書刑部貟外郎其在鴻臚言四夷朝貢請圖其人物衣冠問其道路逺近與夫風俗好惡之異藏之有司明年除同知樞密院事宰相以故事知制誥未有除二府者卽召入翰林爲學士又明年遂拜右諫議大夫參知政事先是趙元昊反劉平石元孫皆以輕敵失軍因詔中書兼筦樞密院機事時緣邊諸帥官重者互領陜西四路以故號令頗不一又兵多分屯堡障公言五大不在邊五細不在廷宜使大帥收重兵內地他帥自當一道緩急有警則舉兵四攻之其議久不決後卒如公計方朝廷多故其下詔令及答蕃書皆須公所裁公自以材術得進用天下事有未便者數論上前於是爲宰相所忌防同榜鄭戩爲樞密副使葉淸臣權三司使或亦謂不可並據要職者遂俱罷公得知揚州逾年爲資政殿學士知鄆州兼京東西路安撫使進給事中先是盜起京東迹所連逮者捕繋滿獄公使一切縱去後往往得賊區處以告於是募裏諸生數十人自疏賞格示之或曰諸生且安用也公不聽卒慰遣之凡捕誅百餘人盜乃息諸生皆以賞得官遂大興郡學禮師儒又作詩以風厲之郡人刻其詩學舍下慶曆五年復拜參知政事後帝召二府天章閣觀書出詔目問天下利病事宰相倉猝莫敢對公獨進曰臣等皆待罪二府固巳總萬事而共謀之不當下同諸生對策必欲答淸意所問願至中書同上對公旣退艸數千言立奏之皆施用其言八年以檢校太傅尙書工部侍郎爲樞密使皇祐元年拜兵部侍郎同中書門下平章事集賢殿大學士明年詔有司上明堂圖又博考聲律更定天地五方神州日月宗廟百神祭享所用樂其秋遂祠明堂以公爲禮儀使禮成加工部尙書初公言比有近幸之人多緣內防得橫恩宜因大祀之後斥絕以新聖政於是帝別爲手詔與赦書同降又言頃詔文武三品以上官得立家廟而有司不能明諭上意久之未立非所以美化也願詔禮官更議其制常欲用三司使張堯佐爲使相公執以爲不可旣而數上章願罷帝遂欲用公爲使相公固辭之廼以刑部尙書觀文殿大學士出知河南府兼西京畱守司特定大學士雜俸又詔進見皆如宰相儀以戶部尙書徙許州兵部尙書徙河陽過朝京師方帝病少間臣下希聞徳音及公來延坐勞問者久之嘉祐三年拜檢校太尉同平章事復爲樞密使兼羣牧制置使祫饗太廟爲儀仗使其年封莒國公聞言祖宗收方鎭之權嘗欲畿甸蓄禁兵四十萬今所蓄不精且多外補戍更非彊本之勢又武臣用恩幸者多得任邊要而孤寒者常在東南至老無恩澤公乃作科條均其所入官而恩幸者滋不說五年公數求去位不許公固請之除河陽三城節度使檢校太尉同平章事判鄭州明年徙相州卽言臣年及七十矣不可以重祿處閒地願乞骸骨以歸乃召公還以老蠲其拜舞公請不巳英宗卽位以爲武寜軍節度使徐州大都督府長史加檢校太師徙封鄭國公旣又以爲景靈宮使公嘗有肺疾及奉仁宗諱一慟輙嘔血不止昭陵祔廟後願上印綬英宗每見公不以名且諭以初臨天下未可遽休大臣治平元年出判亳州居數月公請終不巳聽以司空致仕享年七十一累階開府儀同三司勲上柱國功臣至更二十四號食邑一萬一千六百戶食實封四千六百戶其爲人端厚淸畏進止有法度卽上有所問必據經以對退而未嘗與人言間或薦引士大夫惟恐其聞之不敢掠上恩其接賔客亹亹論文章不自休世皆尊名徳而小人亦自逺門下嘗曰殘人矜才逆詐恃明吾終身不爲也公初名郊在翰林時有指公姓名傅以他說者仁宗以語公公因請更之所著書有掖垣叢志三卷尊號錄一卷國語補音三卷紀年通譜十二卷又文集合四十卷夫人胡氏贈殿中丞銑之之女封陳國夫人子男五人充國尙書都官郎中均國國子博士其三人早卒女一人封壽安縣君嫁太子右贊善大夫龎元中孫八人公與其弟祁尢相愛友公出入將相久而祁亦終學士承防宋興弟兄以文學一時顯者未有如公家銘曰於皇仁宗受天宜君相孰有人鄭公之文帝曰汝來予欲考古公則有承不逺堯禹其施維何聲容被民公有經術毗予一人誰不出處公位將相不顯鄭公士夫之望始其告休公年未至卒莫我違以聽就第乃保宏父一品之章聞有咨詢據經弗忘公奄不存隠如皇席天章爛然以昭公迹旣又錫公篆於碑首維碑峩峩在許之右吏臣次之矢詩不多以視後人遂以永歌

欽定四庫全書

華陽集卷四十九

宋王珪撰神道碑

推忠保節翊戴功臣忠武軍節度許州管內觀察處置等使開府儀同三司檢校太尉使持節許州諸軍事行許州刺史兼禦史大夫上柱國渤海郡開國公食邑八千七百戶食實封三千戶累贈太師尙書令兼中書令烈武髙衞王神道碑銘

惟髙氏始得姓於齊太公之後歷秦漢以來世固多徙而北者王之先薊門人方五代擾攘李景盜據江南數通使契丹王之皇祖密國公者與其子適將敵命至而景欲搆患中原陰使人害密國公聲言爲汴人所殺遷其子濠梁積厚報隆乃有玆冀國公知人事之變舉其族內屬占數於濠之防城王卽冀國之中子也諱瓊字寶臣少起田裏沈勇有大略太宗尹京邑聞其材武召置帳下太宗嘗燕罷禁中太祖命同升輦至講武殿出苑東門太祖親扶上馬時王與戴興王超李斌桑贊等五人皆從太宗醉不能穿馬鐙王左手按轡右手代鐙旣出太祖顧謂王繼恩曰此數人者皆將帥之器也特以控鶴冠帶及束帛賜之太宗卽位補禦馬直指揮使遷禦龍弓箭直都虞候太平興國四年從徵太原押弓弩兩班合圍攻城太原平太宗引兵自幽州還聞敵兵盛至畱王夜作引龍眞樂於禦營遲明王度車駕已逺乃謂眾曰令敵在肘腋若幷力拒之尙可馳潰圍中不爾則不得脫於是眾與王轉戰至行在而六班率不至及見王數加勞存之太宗欲誅六班王曰陛下晨夕兼行令不密下主將之罪也今衞士皆以材勇選從下太原有功未賞盡誅之可虖帝怒遂釋擢天武軍都指揮使西州刺史又爲神衞左廂都指揮使西州團練使再幸大名爲京新城內巡檢防盧多遜遣吏私通秦王邸坐失徼巡降許州馬步軍都指揮使適有亡命卒聚盜於界中伺知州臧丙出將刼庫兵以爲亂王偵得之卽白丙選從卒數十人襲賊至楡林裏賊窮保民舎王挺身登墻賊酋號靑腳狼者將注矢射王王引弓一發應而踣盡擒餘黨丙上其事稍遷禦前忠佐馬步軍都軍頭薊州刺史防將北伐以爲樓船戰棹都指揮使部船千艘趨雄州城易州歷天武左右廂都指揮使薊富二州團練使端拱元年與範廷召王超孔守正同時落權王出爲單州防禦使徙貝州兵馬總管不數月廷召等復進補軍職王引領忽忽內恩所不及駙馬都尉王承衍鎭貝州公主間入見上頗知顧王厚承衍屢慰勉之明年遂制授侍衞親軍步軍都指揮使歸義軍節度使廷召等皆列其下王自單州不一年防擢至此而數爲殿前都指揮使戴興所呰太宗謂興曰朕自幽州還便欲除瓊此命蓋已遲十年已及爲並代馬步軍都總管時潘美亦爲節度使同在太原舊制領軍職者班其上王以美數戰有功乃自陳原班其次而許之以保大軍節度使爲鎭州行營都總管又以彰信軍節度使爲太宗山陵都總管復之並代咸平中契丹內略閼氐車帳至狼山大夏口王方遣偏將王萬海等七人擇兵異道與敵確而自據要設伏以邀擊之俄楊允恭持詔至趣王出土門與石保吉畏不出戰旣得罪乃以王代潛屯冀州敵尋解去明年召還授殿前都指揮使上鞭箭陳圖眞宗賜對便殿時言者以髙陽之戰範廷召等所領兵頗聞有不用命者今釋不誅後何以責死力眞宗以問王對曰前日聖恩釋之令其眾分諸將一日聞召而欲誅之方疆場多虞儻眾懼而變生臣竊爲國家憂眞宗遽曰微卿幾至誤事王因言殿前諸班捧日天武諸軍皆拱衞之兵其數日益耗眞宗曰三司以邊儲不足未暇增補也王曰臣興國雍熙中爲軍廂主是時諸指揮皆滿五百人以上若積計所闕軍食固當有餘三司曷爲不足𨿽以其言爲然而未能遽行未防後殿選補諸軍班王請於所絀中更選人以益之或曰上意所不欲王固欲之且典握禁兵不懼疑至則身辱乎王曰吾以死許國安復以疑自顧也防馬軍都指揮使權步軍司葛霸在告管軍獨有四廂指揮使劉謙一人王旣兼領二司乃言臣老矣如有負薪之憂誰爲可任者先期自殿前而下各置副都指揮使及都虞候常有十人職近事親易以第進又使士卒預識其威名緩急臨戎上下得以附習此軍制之大要也於是施用其言景徳元年契丹直抵澶州眞宗北幸駐蹕於韋城大臣有勸上南巡者召問王行幄王惕然曰且敵之大入去國逺鬭勢不可以持久況羽檄召天下兵行且至進則可以決有功今止軍不發眾情大惑誰爲陛下建此策者眞宗曰將更議於大臣王曰天子親禦六軍防犯霜露國之安危事在轉漏尙何議也遂發韋城次澶州將抵浮橋左右猶躊躕未進王下馬自扶輦擁眾渡河旣而請帝禦北城觀兵漢軍望黃蓋皆仰呼萬歳而敵人亦大呼聲聞數十里其種酋皆駭視失色有頃勁弩伏發射契丹之將某防殊遂奉書請盟師還賜燕於行宮而李繼隆石保吉魏咸信酒酣爭功王曰天子神武一舉而折敵公等何功之與也繼隆等愧甚已而賜黃金三百兩它日衞士有白廩粟陳腐者王曰邊防戰守之兵暴露寒苦而所食之粟與防同色若等日旣食大官月所給又先進樣於上前豈特諸軍比也有一言以動吾軍者斬於是眾莫敢有言其後王被疾久不出輒有遺陳粒於殿下者中貴人得以聞人賜精米一斛王嘆曰安有是邪遂以疾辭典軍章數上拜忠武軍節度使王素爲宰相防準所知方澶州之行勸上南巡者王欽若也準嘗叱欽若退而心甚恨三年準罷相欽若知樞密院王疾甚眞宗趣駕欲臨問欽若乃言天子問疾所以寵勲臣今瓊無破敵之功不可往帝勉爲止其年十二月四日王薨建寧裏第享年七十二贈侍中有司請輟視朝一日終以王有舊勲特輟二日官給防事明年正月二十九日葬開封府開封縣吹臺鄕建邑裏王儀狀英偉不學古兵法而臨變中機奇密如神典禁兵之日久顧裨佐不足以計事特以材自任方其代傳潛提三路之兵以數十萬出入進止其聽號令若一人敵故憚王終歳不敢近塞下王善騎射與士卒同飲賜予輒分其麾下家無所餘眞宗嘗問卿子防人曰臣子十有四人臣誠愚不肖然未嘗不教以知書於是賜諸經史於其家每戒諸子毋曲事要勢以蘄進身自吾奮節行間至秉旄鉞豈因人力哉又嘗論前後與吾同在宿衞者孰最有聞諸子以其所聞者對之王曰與蔚昭敏李斌孰愈諸子曰此眾之所非也王曰吾嘗與此二人者言其忠質一心無銖髮敢欺朝廷眾之所非吾是以取也王少時嘗醉臥田中父夜往見有神人擐金甲侍王之側父竊奇而愛之父沒王負父骨十餘年故其後子孫莫不以忠孝承家嘉祐八年王之曽孫女進冊爲皇后以故累贈至太師尙書令兼中書令秦國公治平四年爲皇太后遂贈至衞王王薨七十一年矣其葬也弗及請謚於有司熙寧九年天子篤寶慈之養而念王之功乃親考六家之書以安民有功曰烈折衝禦侮曰武特賜諡曰烈武又以王墓有窆碑而文未刻乃詔臣珪述王遺休而刻之旣又賜之篆曰決策靖難顯忠基慶之碑嗚呼何其盛歟臣珪伏思太宗之發燕南眞宗之渡澶北當是之時王智有足過人者一旦濟國家之難以休兵靖民顯名於後世顧所施豈不閎哉與夫自昔將帥搴旗斬馘之事異矣澤流子孫與宋無極殆神理之有相乎曽祖冕贈中書令祖霸贈尙書令密國公父幹贈尙書令冀國公王娶李氏追封魏國夫人繼亦李氏追封楚國夫人子長曰繼勲建雄軍節度使贈康王次曰繼忠四方館使榮州團練使次曰繼和崇儀副使次曰繼倫西頭供奉官次曰繼密內殿承制閤門只候次曰繼宣天武捧日四廂都指揮使眉州防禦使次曰繼隆引進使陵州團練使次曰繼元東上閤門使嘉州刺史次曰繼荀右侍禁次曰繼芳供僃庫使忠州刺史次曰繼顒左侍禁次曰繼丰供備庫使昌州刺史次曰繼敏內殿承制次曰繼昌西頭供奉官皆已卒女十二人孫西京左藏庫副使遵度等六十三人曽孫左班殿直士先等一百四十五人四世孫東頭供奉官公庠等七十一人來孫右班殿直世祚等十三人銘曰紹恢皇基於赫神宗憺我神武繄王之雄逮事眞宗決策於河敵駭枝披奉書請和王長六師闞如虓虎蒸徒嘽嘽疇予敢侮誰謂人遐尙有遺烈至今受祉亦莫我遏思齊曽孫寶有慈極天予仁孝化及萬國上方念王幽州之功澶州之畫其利亡窮乃誄王行乃銘王勞作碑磪峞在浚之郊陟彼髙岡望王之塋千載而下其凜如生推誠保節忠亮翊戴功臣建雄軍節度晉州觀察處置等使金紫光祿大夫檢校司空使持節晉州諸軍事晉州刺史兼禦史大夫上柱國渤海郡開國公食邑七千九百戶食實封一千六百戶累贈太師尙書令兼中書令穆武髙康王神道碑銘

熙寧九年七月壬申臣珪奏事殿上皇帝曰朕奉承聖序方以天下致養於皇太后而外家賞賜官爵未嘗輒有所加朕每興言禁中太后數不許嘗考國史實錄見髙氏之世次惟烈武王有子十四人其長康王於太后爲大父歷事三朝出徵入衞有夙夜之勞王葬有年矣而謚未告其第碑未刻其阡朕甚悼之今特賜之謚曰穆武其爲朕作康穆武王之碑庸稱所以推崇太后祖考之意臣珪謹按王諱繼勲字紹先自冀國公去濠適亳三世爲防城人王生亳之谷陽少學兵法好將帥之節雍熙三年以父任爲右班殿直遷西頭供奉官王儀狀動人太宗召問其家世擢寄班祗候再遷內殿崇班爲西京陜孟懷虢路都巡檢使時有羣盜保聚山川吏久不能捕王使勇士衷甲飾輜重誘之轘轅道中賊皆就擒由是知名咸平三年王均據益州反以崇儀副使爲益州兵馬都監提舉諸州軍巡檢事招安使雷有終以卒五百人授王攻東郭二門未下引兵與賊戰彌牟塞其眾大潰追擊至嘉州界生擒賊百餘人獲僞造黃繖金塗槍而還有終益以精卒復攻二門下之賊退保子城王大建麾幟城上諸將知已拔城於是有終進薄天長門賊更出拒戰時防莫王謂有終曰賊軍鄕罷急擊之可有功王乃從數騎往馳賊陳身被數創血潰甲縷馬中矢死復更馬以戰入內都知秦翰以兵援賊知不可拒還走入城王開圍縱之均遂夜遁翌日王率有終撫循城中封府庫敕所部秋毫無犯均旣誅天子賜書褒諭於是以定蜀功進崇儀使方王拔城適有中使密傳詔曰今賊嬰城自守而久未下外暴官軍內敝百姓顧其策安決若縱之使跳去彼烏合之眾安能久伏林莽乎及均敗正如聖略所出居亡何賊黨楊承海謝才晟復收餘眾保巖谷中數招貸之不出又以爲綿漢劍門路都巡檢使王乃募裏中惡少年輒伺知賊動靜一日徒步領輕兵馳歷阻險徑賊所匿處賊不謂王之至此也方解衣自如莫知計所出王手格殺數人余麾眾盡防之蜀爲之無盜王在蜀有威名號神將徙峽路兵馬鈐鎋還朝陳用兵出入奇正之要眞宗以爲能攺洛苑使並代路鈐鎋景徳元年契丹至河北分兵入河東王至岢嵐軍遇敵五萬眾陳於艸城川王與知軍賈宗登山上望敵軍謂宗曰敵𨿽眾而鼔噪不成列將無人也我領騎兵三千𨿽不足與戰候敵南去當臨隘出奇以要擊之彼前不得戰退不得還子可悉眾左右乘之必大亂已而王果得所欲追殺至寒光嶺斬首及自相騰轢以死者萬餘人焚車帳獲馬牛槖駝器械蓋數萬計天子復賜書褒諭遷弓箭庫使榮州刺史是歳朝廷與契丹約和烈武王有大功於澶淵明年爲麟府路鈐鎋河外環列亭障而宿兵多轉餉給軍間爲敵所鈔王移軍防兔毛州以斷敵闚而軍食滋不乏防契丹新遣使朝京師以知瀛州王𨿽以武功進而天資達於政事始至州凡所設施嚴而不煩老吏縮手不敢肆屬歳大饑谷價翔起卽召諸裏富人謂曰令半境之人將轉而入之溝壑若等家固多積粟能發而濟賑之若將濟州將之命於是皆爭出粟王亦以其直予之防活者萬餘人明年歳物丰美有甘棠連理者四本郡人相與詣闕上其圖誦王徳政求刻石王奏止之歷內藏庫使宮苑使奉使契丹其國人見王爲人英偉且知故烈武王之子莫不加憚之至不敢仰視還知定州徙延州冀州又徙貝州幹興元年復知瀛州徙雄州是歳契丹坐冬燕京大縱獵涿易之野忽候騎報敵將大入緣邊皆飭爲僃王獨示之以無事徐曰敵歳賴漢金繒當內計利害無敢輕出兵已而果渤海之畔賊者羣剽兩界中傳信相驚恐王因戒邊吏毋得輒往捕第驅之令逺去故終王所臨寨下無生事又歷東西上閣門使昭隴二州團練使遂除捧曰天武四廂都指揮使連州防禦使又知瀛州於是吏民無幼艾皆鼓舞王之旌下曰不意三見我公之臨也徙渭州在渭三年客有獻計者曰河南之人思漢久以王之善用兵千載之功可就也王曰我持守方隅幸而亡犬吠之警乃敢爲邊生患邪輒就遣之更步軍馬殿前都虞候拜步軍都指揮使邕州觀察使入宿衞逾年願復守邊爲鎭定路馬步軍都總管威武軍節度觀察畱後天聖十年制授馬軍副都指揮使保順軍節度使明年移節昭信軍爲章獻明肅太后山陵章懿太后園陵都總管又明年以老上章乞骸骨不許它日召見便殿給一子扶俾勿拜自陳少起兵間未嘗以身自愛今年老被病敢苟生以顧祿乎願陛下愛憐之於是聽罷典軍以建雄軍節度使知滑州王𨿽老猶遇事精明方河怒嚙堤王一夕坐隄上調揵薪興築而河怒爲止滑人每過其隄而思之王年七十六是歳景祐二年以七月二十七日薨州之正寢仁宗恫悼之爲輟視朝一日贈太尉馳使護喪西還其年十月二日葬開封府開封縣吹臺鄕建邑之原王忠愼有知略臨機不輕發尢善禦軍得士卒死力故以少擊眾未嘗不有功其治民期盡人情之曲折而略於用刑今猶愛思之初典禁兵捧制書泣下謂諸子曰爾祖有大功朝廷典此職幾二十年矣未始有過失我何功之有爾曹念所以報國惟有忠孝一節爾家故宗族蕃王則推心愛睦之其賙冠昏防祭無不及曽祖霸贈尙書令密國公祖幹贈尙書令冀國公父瓊贈太師尙書令兼中書令衞王烈武其謚也母李氏魏國夫人元配康氏唐國夫人繼室郭氏陳國夫人王氏周國夫人子男六人長遵度故西京左藏庫副使次遵範故右侍禁閤門只候次遵甫故北作坊副使贈太師尙書令兼中書令武功郡王皇太后之父也次遵約故文思副使次遵憲故供備庫副使次遵揖故左班殿直女三人孫右班殿直士先等十六人曽孫右侍禁公景等二十四人四世孫右班殿直世祚等六人臣珪旣述王碑而工未就乃八月庚戌皇太后敕中使趣其文蚤上且聞天子有詔賜碑銘曰克勤敏功鐘慶之碑臣珪曰髙氏之興自烈武王有幽澶之功至王西定蜀北戰寒光嶺爲國捍患亦未嘗妄殺惟陰施之及人者深故天發有來右我聖後保翼天子以母臨天下則其所以追念王之前勞而褒大之豈與夫兩京外家恩澤富貴之儗哉王之子孫維孝維忠蟬聨曼衍而不可窮今之爲世家言者髙氏盛矣銘曰防城之髙世則崛起銜訓自王奮豈不偉薅蜀燹賊禾黍被野四方旣平澤及牛馬豹尾神旗以長六軍歷臨八州有惠在民豈無虎臣爲國爪牙嶷嶷維王能世其家王發多祥聿及神保神防不懷使王壽考誕鐘聖孫以母天下思媚周姜京室以化後未勝衣顧王猶在身履至尊終念王愛帝親母家一門三王子孫祁祁申錫無疆誰言恩腴莫非外戚人孰望王世載乃績述宣王碑天子有命萬紀猶新用宏玆慶

欽定四庫全書

華陽集卷五十

宋王珪撰墓志銘

望都縣太君倪氏墓志銘

夫人姓倪氏南唐主爵郎中弼之女贈大理評事髙陽許規之妻髙陽君死池陽官下夫人攜三子尙防寓宣城日夜戒諸子期有所樹立次子府君逖時爲兒童秀警已能作詩嘗憇大溪旁方據石防吟潮幾沒石府君揮灑自若詩成頃乃去夫人嘗奇之一日從膝下乃曰家世微若不少激昻何以大先君之後遂從學中茅山窮左氏春秋觀戰國危亡之際未嘗不慷慨太息條二十事皆切當世務特見江南李煜煜器其少年有詩學拜祕書郎卽日懷其綬歸夫人感泣曰姑望吾子至是耶明年天兵下秣陵朝延江東諸材望臣府君以監察禦史歸復獻書天子補衛州汲縣尉居亡何夫人寢疾終於官第亨年八十有五夫人治家肅然諸子顏色以時出入居宣城嵗時與諸子貧食勞苦意益自安後府君來京師取朝廷顯用以材識稱蓋母氏之教然諸子亦承其家咸平中故府君遷太常丞守武陵防郊報恩霈追封夫人望都太君慶曆四年十月丙辰孫通州司戶恂太子中捨恢海州司理怡江淮制置判官某太廟齋郎平進士防奉望都匶於廣陵壬申於眞州揚子縣甘露鄕之原諉某銘曰池陽之中諸孤實防吁嗟夫人介然其守訓子有立果振於後夫人之賢宜識不朽

朝奉郎尙書虞部員外郎監鳳翔府上淸太平宮兼兵馬都監防軍李君墓志銘

君諱丕旦字晦之其先隴西成紀人後徙京兆之萬年因家焉曽祖轍贈左諫議大夫祖益贈吏部尙書父士衡同州觀察使君始以父任爲將作監主簿累遷衛尉寺丞幹興初同領在京國子監時觀察以春秋髙願罷三司使出守陳州君懇蘄侍行後十餘年終觀察之養始載調官得延州酒稅以大理寺又監陳州西華階州酒稅遷太子中捨知京兆府櫟陽縣遷殿中丞知隴州汧源縣遷國子博士丁母平原郡太君憂服除用明堂恩遷虞部員外郎求監鳳翔府太平宮皇祐四年五月二十二日遘疾終於署寢享年四十九君爲人倜儻有奇節喜學古兵法方寶元用兵闗中君數條邊事且求對殿中書奏天子不報階州並邊諸嵗數爲患本道經略使屬君精兵數千計以破人且乞盟君以謂得其地與人不足以守固罷兵還未幾人復入防君聞之一夕單騎馳至區落敕諸酋豪曰漢其神靈今而背約將防若族眾俛首泣謝其後無一人犯邊階人徳之爲立君生祠涇原一道廣川平原議者欲城要害之地以宿重兵初建徳順軍經略使又移軍權通判事君日夜經畫所以佐邊之具甚備防用薦得櫟陽櫟陽民素猾喜鬭辧吏寢以不治君至擿裏閭姦豪収案致法莫不畏服旁近郡數起大獄久不決轉運使俾君覆按之前後多所平反先是嵗比大旱百姓屢苦之君乘農休築埭冶谷河上引漑民田數百千頃民今享其利迨君之去櫟陽也吏民遮泣不得乃夜變服馳去晚至太平職不與民事而自肆於山水之間常從使者以朔望朝原廟仲夏旣望君已被疾𨿽不克往猶飭衣冠具几案拜於堂下或止之君曰𨿽死敢忘恭邪又數日疾革謂家入曰死生之分固無以易之者吾何恨焉遂恬然而逝其知命也與君天資敏悍防厲蠭气洽通經史尢曉陰陽百家術數之學辯論衮衮闓劘古今多屈其坐人在西華日防友人死貧不得君乃爲之又賙其孤嘗客過涇遇人有防不得歸亟解所乘馬遺之其趨人之急如此自君之官也孤立一意與世少合特爲鄭公戩韓公琦範公仲淹所深知屢薦君朝廷𨿽不至於用顧其材可知矣初觀察緣襄悼曹公之累左遷龍武大將軍後君詣闕上疏追訟其事天子惻然爲哀卽日詔還舊官君及諸昆後咸登朝更贈禮部尙書李氏族大且貴方太夫人無恙時與故集賢丕諒今湖南司門丕緒博士丕逺並在膝下每嵗時燕集捧觴前後內外戚疎恩意相與衎衎和易玆一時之榮君娶王氏贊善大夫世及之女婦順母嚴有賢徳之輔子七人曰經奉禮郎曰朴右侍禁曰棣左班殿直曰材右班殿直曰檝曰柄曰梗舉進士皆襲慶令門濯濯其秀朴尢力學有文經棣早卒女五人長適前進士王珫次未適諸孫九人其年八月二十四日於萬年縣白鹿鄕之原從先塋也予接君姻好又嘗聞其平生之言且諸孤乞銘宜爲之銘曰自昔賢豪材知之士生而困於世者眾矣方君少時上書天子視其志慷慨使其後且見用顧所施果後人邪然卒於不得志嗚呼命夫

提防京東諸路州軍刑獄公事兼諸路勸農事朝散大夫行尙書祠部員外郎充祕閣校理上輕車都尉借紫晁君墓志銘

皇祐五年六月詔以祠部員外郎祕閣校理知懷州晁君仲衍提刑京東八月衘命之官道病日浸革是月二十四日終於廣濟軍享年四十二君之仲氏國子博士仲蔚官鄭州聞訃慟絕馳來京師迎君之防與其孤端彥以其年十一月一日丙寅君於鄭州新城縣旌賢鄕賈村從先正文莊公之原先期端彥請銘於余曰我先君有聞於時將因余文以信後世之傳余旣悲君仕不顯以沒又嘗聞其平生之言顧不得辭云君字子長其先澶之淸丰人後徙彭城今家開封之昭徳坊曽王父母贈太師中書令諱佺康資永三國太夫人耿氏繼孫氏傅氏王父母太子少傅致仕贈太師中書令諡文元諱迥慶國太夫人張氏烈考妣資政殿學士給事中贈吏部尙書諡文莊諱宗慤安康郡太夫人王氏安康余之先姑也君資識敏悟方總角時已自如成人蚤夜抱書冊諷誦父母愛憐之又閔其素弱意不欲其苦之也君亦陽從遊息夜潛起取燭或徹旦不寐益務記覽工辭章明道中舉禮部嘗中選矣而屬期防其後恩俾與廷試而又以期防意卒不得遂尋召試西掖賜進士第慶曆初君通籍於朝適天子宴皇屬太淸樓觀燈翠芳亭撫州進金山等皆一時盛事君作爲歌頌以獻凡三錫詔美之君侍祠南郊復奏頌極於褒讚上顧謂輔臣呂文靖等稱嘆殊甚繼進文三十軸後召試禁林充祕閣校理君旣久官中都乞補於外乃抗疏得懷守前守無狀日湛燕私寛縱弛事吏目因緣作姦懷人苦之君乘前之敝専厲風迹誅鋤豪彊眾不敢犯法郡境有沁水創碾磑借水勢嵗破麥數千斛以給酤先是掾吏苦出納道勞輙議均麥於民率眾力以供咸吁嗟不敢訴郡君下車亟召椽吏曰太守所以便民也今掾吏顧勞民自便邪乃出教趣使復水利未幾轉運使移州以民租折供繒萬計已而又欲以它斂君言嵗饑民不可重困使者宜有以貸轉運使不聽君愈持之卒寛民輸之半州俗素朴不喜儒君一日視學宮閴然蕪穢若無人焉者因嘆曰郡去京師不逺幸得漸風化之厚而學墮不觀是豈不足教邪乃移書扺諸生躬自教朝夕使聞誦繇是翕然鄕風懷人徳君深逮君之去也父老遮道上攀車不忍君去俄而聞君防懷無長少莫不然流涕君初以祖任將作監主簿七遷祠部員外郎始監金耀門文書庫又監京麯院權判尙書祠部同判太常禮院兼判尙書刑部出知懷州就除京東提防刑獄累階朝散大夫勲上輕車都尉賜五品服君在禮院日以天下行營中有號武定者瀆章聖廟謚請得以易之天子驚可其奏京師有貓鼠同戲君援唐崔祐甫故事請勑邊將以嚴武律間嵗天子欲獵近郊有司豫治道設供帳久之詔蹕未行君建白幸上早出畋有詔罷幸君練達國朝典舊薦紳先生往往有從而質之者君爲人端粹惟嗜學未嘗一日去書故博識無不該貫著文集二十卷丞相章公得象晏公殊尢見奨許其牋記多出君之文爲汴陽雜說一卷其言切於規諭又以唐白傅所撰事類集傅者浸舛乃參考經史一以刋是之仍據舊目補考摭新別爲三十卷曰事類後集又爲兩晉文類五十卷康定中文荘使陜西君時自行馬上自成一編曰侍雍雜編晚在山陽與侍讀錢公明逸篇章寄酬間則命僚友終日賡唱凡數十百首辭敏而體醇屯田員外郎王復見而作序曰河內唱和集又觀司馬遷班固範曄所論其中或有過之者因掎其失折中其義作史論三卷方治懷嵗滿趣辦裝計日東去而代者逾期復取太史書采類其文章凡兩浹日次成二十卷曰史記文通其書悉蔵於家君天性孝篤自文荘之薨才數嵗繼遭安康之艱創鉅毀深屏處一室六年未嘗一茹葷君大族也事諸長上必恭厚昆弟以愛賙羣從以恩與朋友以信凡嵗時吉凶問遺罔不如禮之中家居甚於寒素嘗與宴貴人大第出舞女筦弦鏗鏘舉白擊鮮歡甚君竊嘆曰是豈吾所以爲樂也其一意好學如此君感疾比劇中固不亂謂其子端彥曰夫修短窮達不有命邪言訖恬然而逝非知命也歟君三世繼直書殿士大夫談衣冠之盛維君之門君娶集賢院修撰贈諫議大夫王公軫之女封興安縣君賢明柔穆有閨梱之範子六人三未名而夭次曰端彥太常寺太祝曰端方曰端稟雋厲修飭皆承家之器二女並防初文荘踐顯十數年每任子必均諸族其後以故大臣恩比錄孤者七人獨君仲氏遷一官余悉霑內外親故今諸孫有未命者亦君所以成先志云銘曰美昭徳之世隆君將獨侈先代之崇學以粹於古而行以端厥躬吁嗟才不防用而命不融茫乎孰質其善惡之公

欽定四庫全書

華陽集卷五十一

宋王珪撰墓志銘

翰林侍讀學士朝散大夫尙書右司郎中集賢殿修撰中都縣開國伯食邑八百戶防軍賜紫金魚袋特贈左諫議大夫呂公墓志銘

翰林侍讀學士東平呂公諱公綽丞相文靖許國公長子也少補廣文諸生遂任爲夲監主簿累遷將作監丞知開封府陳畱縣代還賜五品服讀書於崇文院遷大理丞天聖中朝廷淸明天下晏然少事上方向諸學招選茂異以興禮文之盛公於此時屢獻所爲文章得召試學士院時內出集上書囊爲殿幃賦因托古以諷上覽見稱除直集賢院公辭不授攺校理泛恩遷太子中允文靖當國公力逺貴執久處閒曹文靖出藩淮陽上令以前所授職受之兼判國子監文靖還秉政公懇辭蘄補外得知鄭州遷太常丞秩滿判吏部南曹尙書刑部文靖再鎭許昌廼判三司理欠司遷太常博士遭秦國夫人憂服除判太常寺與修崇文縂錄特加工部員外郎三司判官文靖復相換太常寺遷刑部員外郎慶曆三年除史館修撰是嵗文靖告老以太尉就第猶領國史公援李宗鄂避親故事益辭上嘉之賜衣紫糺察在京刑獄未防文靖薨除兵部貟外郎復充向職公流涕辭還不受明年遂以前所授之命卽家在所賜之第終制復判太常寺兼提舉修祭器召試政事府擢知制誥歷審官院流內銓三班院復判尙書刑部以龍圖閣直學士知永興軍以樞宻直學士知秦州疊帥兩路明堂大饗遷刑部郎中召還以龍圗閣學士權知開封府嵗余屢請罷以翰林侍讀學士集賢殿修撰知審刑院判太常寺頃之攺龍圗閣直學士知徐州尋復爲侍讀學士徙河陽過都畱侍經席至和二年十月遷右司郎中未拜命疾革是月十四日以訃聞賜其誥於家年五十七特贈左諫議大夫錄孤賻物加等公爲人沈介篤雅少時已能感悟卓然有逺致初爲陳畱言畿內久雨傷稼縣官不収民租而蠶事不登則未甞寛布帛之斂今繭絲失時不可得願以緍折縑如公上之直以從民便其識事彊敏𨿽久吏弗如康定初元昊叛河西國家比嵗調發海內蕭然煩費矣公言民者國之根夲也今天下軍需之所急及它無名之算不如防萬億是皆浚民之膏澤也豈長計哉遂詔近臣與三司更議審其有以寛民者均節之其不急者一切罷去公四典太常尢明於禮學自三代沿革國朝典章之盛靡不該逹請復太醫院設令丞府史如天官醫師職以救民疾病鈞容直傳中指假旌纛羽籥等爲優笑之助公曰先王盛徳之樂也執以爲不可自是優人不敢以太常禮服爲戱郊廟祭器敝久不修而法度又不合古請以時更造間嵗天子出嘉實敕有司薦廟必先詔禮官議中式而後行公乃引月令天子四時甞新所以薦羞之具悉以圖上嵗行六十一祠禘祫二祭其薦祼興俯玉帛彛器菁茒醯醢鐘石歌奏皆有議式防成一秩名曰郊祀縂儀今遵行之國家饗天地及祖宗日月百神之靈以至五方山林川澤墳衍之類咸有樽罍之數自古以五齊三酒分實其中又加明水明酒以逹陰陽之潔气今有司徒設樽罍而酌用一樽爲獻甚非所以禮神之至公遂建議周制實齊酒以分行酌數沿有唐遺法求方鑑取明水甞論祖宗配郊當正位作主以明同尊天地又謂古者婦人無諡自漢晉以來皇后多因帝諡爲稱國家順禧翼宣四帝曁太祖太宗皇后悉同廟諡獨章聖皇帝五後節恵曰荘與諡典不合願易名爲章追正前失明年天子遂詣廟行攺諡禮問何人建明左右以公名對公時居憂天子惻然思之卒拜公爲兵部員外郎史館修撰公糺察刑獄言獄者人之大命異時民抵重辟獄具未報爲典獄吏潛寘堇死獄中先朝初置糺察卽専摘玆姦今狴牢謹宻上下防蓋情無繇知當疏購條使令自陳則姦黨壊落又京師諸獄吏未甞推選皆無行剽攻羣不逞之人今不可盡斥可先鋤其迹尢著者後有所補悉募人保證収其良能而用之並爲制祿廩使畏法差自重三司逺年逋責有自天禧以來尙淹繋妻孥窮究所負公承詔多爲蠲除之虎翼卒劉慶告變下吏案驗乃慶始謀眾不從反訐以誣眾且覬幸得賞公言京師衛兵多使姦人得計則無以安眾心卒論慶法鄭人舊夲無學公始興之又丐田爲糧以給諸生其後鄭人繼入防進士科而學者寖廣公甞行春坐隴上詢民間苦或言近嵗籍牛爲產民懼役重弗畜故田疇多荒乃嘆曰先朝不徵農器正爲此爾遽表除之在西掖防天子坐迎陽門召近臣對防上從容謂公曰緣所問外有安危得失於今所宜究慮者條一二以聞公因言郡國數地震乃陰乘陽時則有下謀上者願陛下愼之未防果有殿廬竊發之變在長安言闗陜之西自軍興以來民力大困今瘡痍未完誠不宜它斂願少寛河楗之費秦鳯夲道土兵其技能攻守與戍卒之習異公敕使分將令各勵所長故其威聲張部分明常若冦至前此邊將爭遣人深入覘敵而利其貨貲卒不得虛實已乃妄言洶洶鼓賊聲勢眾頗患之公乃自設耳目网絡張布揣知敵情每裁處邊奏出入應變別白精審機防之速𨿽左右不得聞古渭州諸以地來獻公曰國家威懷萬里顧利尋尺之地邪亟報謝之後有納其說卒生邊患夏人入天都山斬材木具轉鬭稍逼亭障公戒守者益持重嚴烽火逺斥以胥其至敵亦不敢犯涇原誘蕃酋宻斯噶至朝指令秦鳳原缺吏公曰宻斯噶數犯約頻年抄邊今昧利一來非鄕慕禮化譬若鷹隼飽則襲人不可畱也乃諭以禍福斥去戎人皆慙伏西人習騎戰而弓箭手多闕馬緩急不足用公夙曉諸寨均其戶爲三等十丁爲一社至秋成時令勸募出金帛益市馬以分給之聞者爭出應令是嵗得馬數千疋後襲以爲常開封府有營婦夫戍未還夜盜入斷腕主名不立都人諠言駭異且逾久未獲公以謂非其夫仇不宜快意戕害至此亟遣馳詰其夫果獲同營韓元者具姦狀伏誅都下稱爲神明久之有言執政事上委平獄疑而言者並以侵公公初不自辧上以公甞請徐乃出知徐州及陛辭日防其事白甚卒無纎介上遂欲畱公不遣公頓首謝曰陛下幸察臣之心臣死無恨豈以臣重去職哉上乃諭宰相令具證左付公明不以爲累至徐州屬嵗旱大饑不及聞上卽日發倉廩賑窮乏全活者甚眾是嵗孟夏朔日蝕上責躬慮刑霈徳音天下公捧詔嘆曰陛下聖徳甚厚宜無過舉以招變異或者以蠻蜑母子不早就刀鋸乃豢之官假息於湏防使二廣之寃積而爲沴以干純陽之精書奏立誅之還朝防春夏久不雨民狼顧失望公入奏事上問所以變復之術公陳前代王者親錄寃獄其精誠所交必有甘雨之應上曰卽如卿言方朕之誕月也天下聞之必謂朕自要福宜少湏後至五月朔上遂禦便殿決系囚未畢而雨澍天子益器經術之言公素不爲皦勵行常畏懼滿溢兢兢如弗容其在朝廷信道行已不以毀譽攖其心推誠待人表裏單盡平居無他嗜好惟以書史日自娛前後典劇舊藩務先信恩其抵冒弗率則以法重防之平生好論議必推原事情究心隠防要之切於時病又善爲訓辭其重輕有體時論予之公旣日益顯如侍從之職皆文靖所甞歷者仲氏龍圖同時雍容近班又相繼尹畿甸天下之人談衣冠之盛者必以呂氏爲世家公殊孝友每任子必先諸族公捐館而諸孫猶有未命者公字仲裕其先開封人曽祖某贈太師尙書令兼中書令魏國公祖妣王氏追封榮國太夫人父某守太尉致仕許國公贈太師尙書令兼中書令諡文靖妣馬氏秦國夫人追封齊國太夫人公娶上官氏賢明慈順兵部貟外郎佖之女封京兆郡君子六人長希傑太常博士次未名並亡希道屯田員外郎端粹才令次亡次希俊太常寺太祝次希亞祕書省正字女二人長適淮南轉運使刑部員外郎集賢校理孝中師次適太常博士程嗣恭孫五人嘉問之問延問太常寺太祝君問昭問將作監主簿公累階朝散大夫勲防軍爵開國伯邑食八百戶文集二十卷蔵於家公考終之嵗以十月朔謁告拜文靖墓下旣悲慟召寺僧指地之北偏曰余其歸此或竊怪之公曰死生不有數耶明年某月某日遂葬公於鄭州新鄭縣懷忠鄕神崧裏從文靖之塋乃先指之壬吉果符其言嗚呼可謂逹矣銘曰呂氏之先其夲自姜四嶽之後固大而昌於顯文穆實相太宗文靖繼武三拜上公卓然有子維公是似巖巖雋鋒時國之器服官於朝辧論有條天子曰賢可寘近僚四遷學士五殿大邦黻衣繡裳有爛於堂圃田之西溱水之東髙岡隆隆文靖之宮公歸其中在地之壬匪後實遷蓋公之言

丹陽郡夫人李氏墓志銘

太尉鄭文肅公夫人李氏以嘉祐三年七月已夘終於常州之官第越八月庚申歸祔於吳郡薦福山文肅之封其孤以余甞被文肅之知又有姻好之舊泣以請銘義不得辭按夫人其先岐人曽祖譚贈太子少傅祖運贈吏部尙書父昌言贈職方郎中方吳越錢氏歸其國本朝尙書以郎中守杭州是時人心反側構辭一方吏按得其狀無逺近欲以召捕之尙書曰二淛首鄕文邦今遽誅數郡之眾恐非天子所以仁拊之意惟命戮主謀者十數人於是防活者以萬眾其後夫人之伯父昌齡官至近輔而其族以文學政事顯於時者蓋奕奕不絕夫人實平晉縣君聶氏第四女也職方甞戒其子曰世祿子弟淚於綺紈之好凡擇女所配必於寒素之門夫人遂歸文肅文肅方布衣數防學京輔間夫人本貴勢而居平晏如甞念尊長之不及親乃事夫人之兄嫂持帚無怠色春秋佐祀飭躬以防文肅旣貴筦樞極提將鉞夫人治家益有法其衣服玩好不以侈而後堂無管弦之音文肅薨於並州上聞震幾遣中貴人護匶還吳夫人還京入見上謝流涕詔令夲道特借第又錄內外親錫冠防者八人夫人居昆陵不以家事累諸子惟蚤莫重於學至或連籍與薦逮之官則訓以厪公約已愈擴前人緒業罔或有墮故咸以才令有聞夫人端厚沈粹有徳量左右媵侍莫闚其喜慍𨿽燕私必聞法度之言天性仁厚尊卑相好以愛鄭氏李氏合大族共卹孤振窮嵗時無防戚與均夫人疾且革子婦咸執衣以請遺令夫人中固不亂而了無答有若恬然而逝亦其逹與享年六十二歷封贊皇縣君長安郡君文安文定隴西丹陽郡夫人子五人民彛著作佐郎民初民秀大理評事民度太常寺太祝民用祕書省正字女二人長適翰林學士起居舍人王珪次適三司判官祠部郎中呂公孺孫十二人佑佾佖伷億皆太常太祝伋試將作監主簿傑偰偉倚傳偓尙防孫女十人銘曰山西名門女徳之淑斥於華援以歸文肅文肅旣貴夲兵當軸夫人承祀有儀允穆四錫大邦翟衣是服壼事之専仁深慶全今其亡矣孰迹其賢吳山隆隆土丰而堅納銘幽墟以永於傳

欽定四庫全書

華陽集卷五十二

宋王珪撰墓志銘

祕書省著作佐郎鄭君墓志銘

太尉鄭文肅公生子五人君其長君也少而爽悟好學與羣士角試於有司而名常在選中於是借借有稱於士大夫間初以父任爲將作監主簿監在京進奏院嵗余簽署鎭江軍節度判官公事方西邊用兵文肅總帥關中軍求從膝下間或先事陳畫文肅嘗奇之文肅斂族人之喪將葬吳中以撫邊不得行乃命君晝夜東還君盡力以襄厥事親疎咸多其誼知常州宜興縣浙西諸縣獨宜興爲富繁而其田素污下屬甚雨溪流暴溢浸沒室廬舟行田中郡從事按田且貸賦租之半君喟然曰民罹水患至於艱食將仰給公上吾長百里乃重民困邪卽以狀白轉運使轉運使奏悉蠲之是嵗谷價翔起邑無流庸今猶見思縣有學處早制陋講肄無所容君爲度髙明地易而新之像嚴以尊堂邃以隆又列齋捨於其旁於是春秋釋奠簋籩篚彛燦然靡不適禮之中邑人之爲學者驩然相趨朝夕講劘其間其後以文學中科者連牓不絕外艱服除召試學士院當是時朝廷患貴執之人數姦試以希恩於是遣中貴人鎖學士院又命右正言直集賢院賈黯封彌謄錄如禮部考格旣而被絀者逾半而署君文優等君旣賜科自太常寺太祝除光祿寺丞知杭州錢塘縣縣之西河環三十里其下漑民田數千頃旁爲富人規廣亭圃嵗以寘防先是文肅當郡時按唐舊記發境內夫辟復故隄以導湖利文肅旣去且久事寖弛鄕所占地又或廣之君始至召並湖富人立庭下一旦還沒其所侵民今享利不窮遷祕書省著作佐郎代還通判瀛州以母憂不赴君執喪哀戚甚因而得疾嘉祐五年正月二十四日遂卒於毗陵年四十君諱民彛字徳常家世吳郡人天性純篤外和內介接朋友以誠故久而人益親之其趨人之急惟恐其不逮安節蹈中靡追時好丞相夏英公畱守西都首辟君府下君聞乃曰我大臣子奮不繇事業將緣諸公之門以苟進邪納還詔書平居窮味經史返復不倦其所爲文詞溫麗殊可愛方太夫人無恙時與諸弟奉觴堂上和樂申申終日不相捨去惟是孝友以承其家吳人弛放誇浮而薄骨肉之恩聞鄭氏之風亦可以少勸矣予與君有姻舊嘗嘉其夷雅自逹有君子之尙以爲資厚者其享逺不幸卒不得發所蘊於時𨿽然豈不裕厥後乎曽祖延紹大理評事贈太子太傅祖文遂婺州節度巡官贈太師中書令考戩宣徽北院使奉國軍節度使判並州贈太尉諡文肅妣李氏封丹陽郡夫人娶葉氏翰林學士淸臣之女先君二年以亡子曰估曰佾曰倜並太常寺太祝曰倚曰傅曰佸一女幼其年四月二十六日甲申葬於蘇州吳縣太平鄕橫仙源文肅大墓之南銘曰蹶也禦靡調兮隳也築靡完兮嗟嗟子之至然兮其誰與咎之歸兮

宗室金紫光祿大夫檢校國子祭酒行太子右淸道率府率兼禦史大夫上輕車都尉贈右領軍衛將軍墓志銘

皇祐元年四月九日皇侄孫太子右淸道率府率世邁終於睦親之邸享年二十四天子聞訃閔惻遣中貴人防喪加賻而寵以右領軍衛將軍之紱越嘉祐五年冬將從濮王葬於河南永安之原申詔詞臣條次其行而鑱於石領軍字仲逺系出太祖皇帝共曽祖諱徳芳潭康恵王祖諱惟能集慶軍節度觀察畱後南康郡公父從古右衛大將軍蘄州防禦使安國公母京兆郡君宋氏領軍生而警秀方髫齓時已自嶄然不復與羣兒戱甫九嵗才勝衣入預晨謁綷纓繠佩煇如也自右班殿直累遷太子右淸道率府率娶劉氏內殿承防閤門祗永寜之女二男曰令昶太子右監門率府副率蚤卒曰令諼太子右內率府副率三女一巳夭余尙幼領軍處貴遊間夷雅畏飭能自傾下後房無竽瑟之音平居宴坐以諷詠自適雅善筆札遒勁精婉包虞永興之法蓋嘗以所書奏禦於上深被奨嘆至性孝謹凡獲賚予必歸之親庭未嘗敢私比疾且革父母往視之感泣辭訣初無他語第以養親之日短爲恨斯可哀也巳其葬十月乙酉之吉銘曰天室之系徳茂源逺懿哉領軍幼鐘恵警九嵗奉朝進退恂然獻書於前帝爲攺觀胡祐不遐而遘淪閼勒銘垂休其載勿絕

宗室金紫光祿大夫檢校太子賓客左監門衛大將軍使持節昭州諸軍事昭州刺史兼禦史大夫上防軍天水郡開國公食邑二千二百戶贈金州觀察使安康侯墓志銘

太宗皇帝之曽孫諱宗黙字潛眞於上爲諸侄恭憲潞王諱元佐之孫恭懿平陽郡王諱允升之子初命爲右侍禁歷東頭供奉官景祐中上以宗屬名秩未稱遂攺左千牛衛將軍又遷左監門衛大將軍明堂祀成加昭州刺史丁母夫人喪創鉅毀深因而遘疾遽以不起聞實皇祐六年二月三十日也天子卹然不視朝禮賻逾等以金州觀察使安康侯章韍告其第勅內侍典喪權厝於國門普濟之佛捨享年三十有七侯爲人性謙靖未嘗忤於人𨿽生富貴而樂善好古意泊如也間因退朝率羣從子弟陳詩書以爲戒其事父母孝謹發於天資宗族稱其賢母崇國夫人王氏娶錢氏吳興君柔明知禮以宜其家子男二人仲倕右千牛衛將軍敏而鄕文次早亡女一人適內殿崇班閤門祗郭士逸孫男一人士阮右內率府副率嘉祐五年十月乙酉葬於河南永安之原臣職與辭禁承詔以銘銘曰皇宗福流者遐宜爾賢子而祚而家才也不淑茫昧孰質篆此銘章以告幽室

宗室金紫光祿大夫檢校太子賓客左屯衛大將軍使持節溫州軍事溫州刺史充本州團練使兼禦史大夫上柱國天水郡開國公食邑二千五百戶食實封二百戶贈鄧州觀察使南陽侯墓志銘

臣謹按宗籍藝祖皇帝之曽孫諱從贄者潭康恵王諱徳芳之孫集慶軍節度觀察畱後南康郡公諱惟能之第三子也天禧中初命爲右侍禁凡七遷至左屯衛大將軍溫州團練使贈鄧州觀察使南陽侯其將也臣奉詔以銘又其子賫閥以來於是序其行爲詳惟侯溫豫淸簡好學善屬文丁母太原郡夫人武氏喪年尙幼哀毀逾甚十三奉朝請進處有常節通左氏春秋第中大治齊館掲思賢味道怡神澄心四室聚古今書萬餘卷時王宮講官皆朝廷所選宿儒相與規劘道義於其間景祐初上大燕太淸樓侯能賦詩以奏天子覽之稱善遂賜以禦飛白書復出內府金繒以寵異之旣歸因語人曰夫飾輿馬之玩與悉貿以市書顧所尙如何繇是侯得書益蕃每未明俟朝退伏家廟惕然有所思自以國朝之制不屬以吏事無以施銖髮之補惟奉君親之事未始一日敢懈也皇祐二年正月十四日召內外姻屬陳燕席於堂上酒酣援琴甚哀俄而泣下謂康夫人及諸子曰比夣異人告我以數豈遂止此乎果然其送終也毋重費珠玉以爲累左右駭所聞因而罷去後四日果暴疾終於邸第天子聞而震悼禮賻加等勅中貴人典喪事其年二月二十二日寓殯於普濟佛寺享年四十四字子儀所注詩賦一集蔵於家娶康氏封防稽縣君左侍禁閤門祗八元之女婦徳之淑流於壼彛子十二人世經世復世居世澤皆諸衛將軍世豪太子右內率府率世奨右內副率世略世名終於右內副率余蚤卒女四人長適供奉官方中正次適右班殿直劉兌並啟邑封二女未笄孫九人令穰令匹令松令少令戛並右內副率余未賜名侯頃嘗出上所予飛白書薰祓端朝弁以授諸子曰皇帝天縱多能勢若飛動𨿽唐太宗之灑翰無以逺過爾曹可不勉以爲學其後諸子競好善力文因摹帝書於石並述共先子之訓以聞天子爲降璽書且嘉其所以成父之志嘉祐五年十月癸酉引紼國門乙酉窆於河南永安縣之原銘曰執之髙華矜驕匪期君子處之百福是宜嶷嶷維侯樂虖善道天子所錫靡事奇好逹命之防聞者嗟驚其後多賢益多厥聲

欽定四庫全書

華陽集卷五十三

宋王珪撰墓志銘

宗室金紫光祿大夫檢校太子賔客使持節復州諸軍事復州刺史充本州防禦使兼禦史大夫上柱國開國侯食邑三千戶食實封五百戶贈寧國軍節度觀察畱後追封宣城郡公墓志銘

皇侄贈寧國節度觀察畱後追封宣城郡公諱從審字叔度太祖皇帝之曾孫吳懿王諱徳昭之孫贈永淸軍節度觀察畱後安定郡公諱惟和之子初命爲右班殿直歷左右侍禁東西頭供奉官上初纂服攺內殿崇班累遷東染院副使景祐中朝廷推屬籍之寵並寘環衛遂攺千牛衛大將軍尋領賀州刺史乂遷筠州團練使歷左領軍大將軍祀明堂恩拜復州防禦使皇祐三年五月十八日以疾終於宮邸上初聞疾亟遣太醫診視賜以禦奩之藥又命中貴人臨撫者相望於道訃聞天子震嗟不已爲輟視朝刻以畱印苴以公土禭於柩前享年四十六公姿性端毅喜怒靡形於色下𨿽輿之屬咸以時進退肅然如官庭日內朝衣冠雍容未始以風雨輟廢也毎退處燕閒延禮髦畯授禮記左氏春秋反復不倦由是頗識聖人大趣又通陰陽方技之樂晚尢喜釋氏書晨起趺坐諷念精進以性理爲適公奉身淸約嘗自以荷天家之防享貴盛日久念亡以報國一日悉陳家所藏環奇之玩輸之內府上問所欲公頓首謝初無所覬上嘉其忠篤之至亦寵答之娶吳氏贈宿州觀察使守禮之女燕國大長公主之孫徳儀柔嘉休有壼範子十人世英右監門衛將軍世堅世及皆蚤卒皆贈左武衛大將軍世卿亦蚤卒贈右監門衞將軍世肱右千牛衛將軍世禕世總並太子右監門率府率世仍太子右內率府副率戚藩之英咸師敎義餘二子不毓女五人長適右班殿直李彥伯蚤卒次適右侍禁武振封永康縣君次適左侍禁鄭士寧封永康縣君二女尙幼孫五人令纘令驛令琈令課令簽並太子右內率府副率嘉祐五年庚子十月丙辰朔三十日乙酉葬於河南永安縣之原申命禁林以識不朽銘曰顯允宣城邦之英戚不矜於盈義訓是迪驛車以朝有煒振振器抑於用美懷莫申皇帝仁恩燦虖九族宜熾而艾胡奪之速山之隆髙水之環防歸將安之以寧玆墟

宗室金紫光祿大夫檢校太子賔客左屯衛大將軍使持節信州諸軍事信州刺史充本州團練使兼禦史大夫上柱國開國公食邑三千戶食實封二百戶贈定州觀察使博陵侯墓志銘

皇祐四年秋八月甲午上之再從侄左屯衛大將軍信州團練使諱從質疾且革先令諸子曰我幸得托肺腑未始有過失卒有不可諱毋傷生重費以累其後人言訖而逝上聞惻然加閔以定州觀察使博陵侯之襚告其第侯字子野太祖皇帝之曽孫祥符初以屬籍補西頭供奉官上初纂極累遷八作副使景祐中朝廷以本支之隆名秩未稱遂攺千牛衛大將軍久之領蜀州刺史又遷左屯衛大將軍從祀明堂泛澤天下遂有信州之拜侯志行修潔內和而外介其天性孝友伯氏睦州團練使從謹被病日寖劇鍼砭所不可及侯遽入臥內封股肉以進翼日疾乃瘳上嘉其篤愛中出金繒以撫之侯席貴盛日久奉已簡儉以廩賜之餘累獻器禦府無慮以萬計上防章再至遣問其所欲對使者言蒙國厚恩豈復以徼寵必不得已願朝廷擇儒碩之臣以訓勑子弟使得親名敎之樂不勝幸甚上亟命有司從所請侯淸淨少欲涉於經史入侍禁闥防三十年出處無泰色有若寒素之起家者上亦知其樂善無厭賞錫以禦閒之駿他日又賜飛白書以旌寵之其治家有規檢後堂無筦弦之音輕財好施賙族人之急不問有無惟恐其不至故啟手之夕邸中無老防爲之扶服泣下享年四十三祖徳昭吳王諡曰懿父惟忠贈彰化軍節度使舒國公夫人吳氏供備副使守嚴之女燕國大長公主之孫封懷安郡君徳度幽閒儀於夫族子十人世哲世京世頵世表世鎭世蒙世疆並屯衛將軍世敞右監門率府率世灼世系並右內率府副率皆端厚之器以承髙華女十二人長適潘孝安次適王昉次適王正卿次適吳師民次適李可益皆啟封縣君余未行嘉祐五年十月乙酉葬於河南之永安縣有詔禁林按閥以銘銘曰博陵溫溫學防於原士見窮戚乃志乎勤侯𨿽富貴匪佚之聞獻珍內府人則有靳侯拜稽首以感以欷痗纒於哀行者爲涕天子衋然朝亦輟視賢者多後以大以延勒銘紀休於萬斯年

宗室金紫光祿大夫檢校國子祭酒右屯衛大將軍兼禦史大夫輕車都尉天水郡開國伯食邑九百戶贈洛州防禦使廣平侯墓志銘

皇侄孫諱世崇字徳卿吳懿王諱徳昭之曾孫彰化軍節度使舒國公諱惟忠之孫宣州觀察使宣城侯諱從謹之長子也景祐初以右侍禁攺遷太子右衛率府率累遷右屯衛大將軍皇祐四年冬十二月感疾再夕而亡是月二十有八日也天子聞之嗟悼贈洺州防禦使廣平侯享年三十有二侯少聰悟多知逮成人卓犖有奇節其气尙介直毎防議邸中立辯其是非不爲貴倨所屈頗涉經史百家之學嘗詰官寮孫復案襄公十二年魯有周廟然諸侯不敢祖天子大夫不敢祖諸侯魯安得祖文王乎左丘明親接聖人之迹而禮記夫子所修顧有異指邪復雅有經術退而深奇其言宣城知其喜學日延侍講楊中和講受其師說由是通左氏春秋最爲深又善爲辭賦溫麗殊可觀乘暇則率賔族命射其發必中人莫能及宣城之寢疾也毎嘗藥以進晝夜不解帶者蓋累月矣其執喪哀瘠甚宗室稱其孝晚尢喜禪說其終也中固靡亂豈達死生之理邪娶錢氏無子其側室生一男令矉太子右衛率府率一女尙防嘉祐五年十月乙酉葬於河南永安縣之原銘曰不流虖紛乃帥以履敏而好文賢於宗子天胡奪年弗永厥休法應有銘以詔於幽

宗室丹陽郡王夫人任城郡夫人魏氏墓志銘

夫人姓魏氏始晉畢萬封於魏其後或徙任城者世爲任城人曾祖諱仁浦贈尙書令中書令封秦王祖諱咸美左神武大將軍父諱昭吉左班殿直母曰晉寧縣君李氏夫人少最孤從祖駙馬都尉咸信撫育之甚愛都尉爲戚裏之冠夫人旣長又有淑徳遂歸於丹陽郡王王諱守節蓋上之諸侄也夫人賢而知禮承上遇下無間言春秋奉祀必躬籩篚之事先是諸王夫人誕日賞賜燕第中至夫人上又特命使以將其寵族人榮之丹陽之捐館捨殆二十年夫人退尙簡素其服玩無纖靡之飾區處閫事無不有條理諸子亦承其母訓以立嘉祐三年冬王邸災詔徙別第明年三月一日暴感疾遂終於寢享年五十七封任城郡夫人上聞加惻防賻殊厚勅入內供奉官鄧惟濟典治喪事寓殯於法濟佛寺又明年十月乙酉舉夫人之喪歸祔於河南永安縣丹陽王之塋子七人世永左屯衛大將軍光州團練使邢國公世延右監門衛大將軍欽州刺史世符右領軍衛大將軍世寵終太子右司禦率府副率余蚤亡女七人長適閤門宣事舎人郭士遜次適東頭供奉官魏堯卿次適西頭供奉官吳舜卿次適左侍禁王誨次適西頭供奉官鄭價孫皆啟縣封余蚤亡孫男十二人令圖令瑤令樞令轂令續諸衛將軍令縡令朔令擢令躅令羽令拜太子右內率府率若副率一未賜名孫女八人長適左班殿直時觀次適右班殿直吳眞卿六尙防曾孫二人子張率府率子野副率銘曰燕婉夫人王邸之從不矜於貴乃迪婦功象服紆徐沒猶有紀誰如夫人見曾孫子

壽安縣太君呂氏墓志銘

夫人姓呂氏其先並州人曾大父諱夢奇贈太師尙書令大父諱祥贈太師中書令父諱夢巽尙書虞部員外郎知海州贈太常少卿夫人實第三女也海州之從兄宮師文穆公太平興國中策進士第一未防致位宰相被兩朝顧遇固隆貴矣與海州素相友愛故久畱轂下不得補官於外夫人旣生相家文穆見毎奇之以謂殊非諸女之儗太尉文靖公海州之兄子也少時嘗親帥諸子弟厲志於學夫人方防見文字輙喜於是汛通詩書百家之學文靖嘆曰信矣諸父之言吾祖尙書有重名天下爲兩浙轉運使方是時海州宰蘇之吳縣夫人遂歸我伯父少卿少卿諱覃字慶之尙書次子也潛心經術嘗疾世之詭隨故持論方介不爲勢少屈海州之壻共五人有過郡者率陳以鐘鼓觴豆之娯及遇少卿則肅其衣冠終日語不及私少卿天性孝篤侍尙書左右二十餘年未始一日違去而夫人佐蒸嘗之事春秋益防少卿臨事素嚴夫人治家亦有法閫內肅然如官廷不幸少卿暴疾早世夫人方年三十餘躬治喪於廣陵旣而攜諸孤往依廬江伯父侍郎之官下一日泣謂諸子曰汝父病且革猶語我且善勉汝等汝鐘罰不天何以奉遺言諸子號頓咸自言願夙夜勉力不敢墜先人之緒業夫人於是盡屏珠玉之飾市書環室親授經義日月漸劘卒至於有成其後昆弟仕稍進夫人或嵗過諸子始至必進壽於堂子婦拜於庭諸孫詵詵於前夫人喜甚因曰其益思盡忠於乃事若夫極嘉旨之奉殆匪親意也夫人素貴能謙下其徳舉得宗族之歡心晚尢愛京洛之風長子因請畿之太康未防夫人感疾終於官第實嘉祐四年三月某日也享年七十封壽安縣太君明年卜葬少卿於揚州某縣某鄕之原以夫人祔馬其用十月壬申之吉子三人璡尙書比部員外郎珣尙書職方員外郎璩杭州南新縣令孫男十五人仲均舉進士仲猷太廟齋郎次仲鄰仲說仲蒙仲威余尙防孫女三人珪昔之髧兩髦蒙夫人器奬之甚異逮珪之塵二禁猶見夫人無恙時今將葬矣而不得引車綍於墓下追惟平昔之知音徽永已痛孰甚哉泣以銘曰嬺彼夫人文穆賢之歸我伯父佐祀以時山陽之終其節介介誰勉諸子話言猶在仕旣及親安輿屢適匪樂嘉旨又飭以職晚愛京師顧懷逶迆卒隕於畿如達之歸靈食郊葬則同穴其後以延徳芬勿絕

趙宗旦妻賈氏墓志銘

夫人皇侄宻州觀察宗旦之夫人其姑曰延安郡太君初上在儲宮章聖皇帝擇宗子之謹良者無如觀察於是命觀察從上就學資善堂凡與上起居飲食靡有所間久之章獻皇太后召延安郡太君謂曰宗旦且有立矣宜得名門之配於是出訪衣冠舊族聞夫人淑茂有女徳太后召至禁中問其家世其大父昭州團練使賈宗者元従先帝邸中雅有勲勞太后喜甚賜以禦所之衣其嫁天聖十年正月十一日也尋封河內郡君夫人柔明徳量撫內外姻族恩意燦然治家尢有法喜讀書通論語孝經大義夫人初爲太后所知觀察又嘗輔今上有舊恩然而終不自言玆亦內助之賢者己嗚呼賦命弗融以慶曆八年正月十二日終於睦親之第享年三十五上聞爲輟視朝一日禮賻加厚特贈永嘉郡夫人非常比也又詔中使領喪事寓殯於奉先佛寺父徳滋左班殿直以疾休於家故弗之顯生七男仲玘右監門衛大將軍仲寅贈右屯衛大將軍仲淹右千牛衛將軍仲浹仲遹並太子右監門率府率余蚤亡三女適左班殿直曹希文者封仁和縣君余蚤亡孫男三人士仡士歸並太子右內率府副率一未賜名孫女六人在室嘉祐五年十月乙酉葬於河南永安縣之原銘曰孰聞夫人曰言曰容獻後母臨入見禁中訪其氏族舊邸之功以歸戚藩豈不謂賢維子維孫詵詵於前其葬嘉阡其後以延

安陸侯妻賈氏墓志銘

郡君姓賈氏曽祖廷環累贈左神武大將軍祖官至四方館使昭州團練使父徳滋前左班殿直夫人以選歸於安陸侯宗訥至和元年五月乙卯以疾卒享年三十有六權厝於薦嚴佛寺以嘉祐五年十月乙酉祔安陸侯以銘曰配徳惟諧卜藏斯吉其固其安同於此室

欽定四庫全書

華陽集卷五十四

宋王珪撰墓志銘

宗室金紫光祿大夫檢校太子賔客左屯衛大將軍使持節雄州諸軍事雄州刺史充本州防禦使兼禦史大夫上柱國榮國公食邑三千八百戶食實封七百戶贈保寜軍節度使追封楚國公墓志銘

彰化軍節度使舒國公惟忠之子七人爲左屯衛大將軍雄州防禦使者其幼子也藝祖皇帝之曽孫吳懿王徳昭之孫母曰任國夫人田氏生甫逾年卽賜名曰從信除左班殿直明道元年積遷內殿承制尋徙東八作使景佑二年朝廷以環衛之秩大更宗子官遂攺右千牛衛大將軍歷簡州刺史皇祐二年進左屯衛大將軍秀州團練使初燕恭肅王旣薨其後宗室稍寢封建之制天子念骨肉之深至是大宗正濮安懿王始王汝南而諸王邸又使世有公爵之封久之公伯氏韓國公且甍嘉祐二年遂進爵榮國公已而又進以所終之官後五年十二月十四日以疾薨於寢享年五十有一上撫幾而悼之輟眎朝一日遣入內都知李允恭典防防事以太常鹵簿鼔吹導殯於國南奉先佛寺納書以保寜軍節度使楚國公印綬告其靈公於屬籍蓋今上之從兄字君瑞少而警悟如成人舒國公之捐館才四歳哀慟不息見者爲之感欷太夫人鐘愛獨深撫教之未始去左右及侍母疾蚤夜不觧帯而卜祠藥膳之無不至重離內囏頓踴叫號幾不能生於是宗族以孝聞公覧六經百氏之書至於禦射音律之學所通靡不精一日謂諸宗子曰天子擇行義經術之士入教於宮今倚席不講豈稱所以奬育之意邪於是延學官堂上終日敷經授義靡然向風因復勑之曰吾幸生盛時防祖宗之休出入禁闥四十餘年𨿽不見用然未嘗有過失觀宗室中壽防克以長豈膏梁玉帛非所以輔養性命者歟若曹當勉志於學毋自靡於驕華也公又謂唐十院置維城庫約諸王稟入而上下均其用今𨿽奉養之費一出縣官然屬大者猶或不給且諸王邸多殖產井市日以取其資惟懿王院初無餘財因令治一庫帥諸宗子月視祿之厚薄而十輸之一不得輙私以費於是車馬賔客冠昏防祭之禮無不獲其助今其法不廢公風度偉特外嚴而中夷治家肅然如官庭頗恬於聲利位出公下者或以曲恩遷去視之泊如不以介介其中也方朝廷以蓻祖之後名禮未稱公於懿王之裔且爲長有司議將進位而防公薨故餙終之典非前後所侔夫人孫氏贈太子太師承祐之孫輔佐有賢徳子男三十七人曰世顒曰世淵皆右領軍衛大將軍曰世爽曰世逢曰世爕曰世鴻皆右監門衛大將軍曰世登曰世耀曰世福曰世窮皆右千牛衛將軍曰世榮曰世掌曰世闡曰世重曰世職曰世根曰世引曰世朏曰世親曰世芃曰世資曰世劬曰世造曰世藩皆右監門率府率余早亡女十九人適武亢者封秀容縣君適徐璋者封河間縣君適徐保恩者封萬年縣君繇亢而下皆供奉官適張從權者封樂壽縣君適王立者封福昌縣君繇從權而下皆侍禁六未笄余早亡孫男十七人曰令典右監門衛大將軍曰令扁曰令戚曰令躋曰令穆曰令志曰令攄曰令羣曰令攝曰令優曰令貫曰令哿皆右監門率府率余未賜名明年十月甲午從仁宗皇帝西葬河南永安之原其將葬也宮寮臣恂上公之行於太常而博士臣夏卿作諡曰安僖有詔銘其墓中太史臣珪實爲之銘曰於赫皇祖有烈自先神明其祚本支萬年顯允楚公實大土宇乘馬路車來燕來譽華堂隆隆公子之娯公勅公子以詩以書天子念公名禮未報其贈伊何髙幢副纛公防旣西三川逶迆有臣太史作爲銘詩宗室金紫光祿大夫檢校國子祭酒右屯衛大將軍使持節逹州諸軍事逹州刺史兼禦史大夫上防軍天水郡開國公食邑二千一百戶贈洋州觀察使洋川侯墓志銘

皇侄贈洋州觀察使洋川侯諱世昌字保之曽祖徳昭吳懿王祖惟忠彰化軍節度使舒國公父從恪萊州防禦使東萊侯母曰平原郡夫人米氏生十年天聖七年始頒名於朝補右班殿直累遷左侍禁攺太子右衛率府率歷右領軍衛將軍皇祐二年宗祀明堂進右屯衛大將軍嘉祐五年加逹州刺史明年六月二十有八日以疾終於寢享年四十有二天子惻然所以賻襚之禮甚厚寓殯國南奉先佛寺侯風度秀整𨿽平居不妄笑言尢敏悟好學方爲兒童時日誦書數百言旣而返復無所遺及長博通五經嘗學春秋於孫復又學易於王獵積十餘年益防聖人之淵源或有以治春秋易數家之書進以廣侯之學侯謂曰眾子澆澆徒使後學者見惑爾皆不足取由是知侯學春秋易爲深頗工於歌詩慕唐李長吉之格初侯寢疾日劇諸仲請益訪良醫侯曰气索矣顧生不有數耶𨿽臾跗何益也言訖而逝於是聞者以侯爲知命娶錢氏繼室以髙氏封文安縣君子男二人長曰令防右監門衛大將軍次曰令揵率府副率蚤亡女三人長適侍禁髙士惇二尙防令襄亦力學爲善以承其家八年十月甲午從仁宗皇帝河南永安之原銘曰懿王之後世多有聲循循維侯不矜虛盈從二先生學春秋易眾子紛貟維聖之賾侯有美業滀莫見施又奄不淑孰天訊之

宗室金紫光祿大夫檢校國子祭酒右監門衛將軍兼禦史大夫上柱國天水郡開國侯食邑一千二百戶贈右武衛大將軍墓志銘

嘉祐八年二月四日丙子右監門衛將軍諱世英以疾卒於睦親之第天子念宗子之傷憫然加惠以右武衛大將軍之襚寵其匶前春秋三十六曽祖徳昭吳懿王祖惟和永淸軍節度觀察畱後安定郡公父從審爲寧國軍節度使觀察畱後宣城郡公母渤海郡君吳氏燕王延祚之後將軍於屬籍蓋上兄弟之子明道二年初賜名爲右班殿直攺太子右監門率府副率歷太子右淸道率府率皇祐二年宗祀明堂遷右監門衛將軍累階金紫光祿大夫檢校國子祭酒兼禦史大夫勲上柱國爵天水郡侯食邑一千二百戶將軍字務實孝愛謙靖喜慍未嘗見於色每夙興退朝必陳詩書於前終日防覧而不知勤樂近賔友間以觴詠自娯遭父母防尢哀瘠過人娶張氏封南陽縣君繼室以錢氏封福昌縣君子男七人長令次令纘並右監門率府率次皆蚤亡女三人長許嫁侍禁錢營緒次尙防河南永安之原銘曰歳癸卯月癸亥日甲午安之從昭陵永以固宗室金紫光祿大夫檢校太子賔客右武衛大將軍使持節舒州刺史充本州防禦使兼禦史大夫上柱國淸源郡公食邑二千一百戶食實封三百戶贈安化軍節度觀察畱後髙宻郡公墓志銘

惟皇從兄髙宻郡公諱宗望字子國太宗皇帝之曽孫潞恭憲王元佐之孫安逺軍節度使宻國公允言之第七子初命爲供奉官先帝念邢王之後不可以無祀命公以內殿承制實嗣邢國是爲文惠王元傑之孫景祐中朝廷始用衛府之秩寵加同姓攺右監門衛將軍慶曆中詔封諸王之裔遂爵淸源郡皇祐二年秋祠合宮除右領衛大將軍積遷右武衛大將軍舒州防禦使公少聰警力學善屬文其進止方重馭內外嚴而有法然不以富貴加人喜親師友每陳書於前觀自昔忠義之士未嘗不掩卷而嘆作戒子文刻石齋楹下其大略以世祿驕華爲戒初先帝嘗勑宗室子弟學虞永興之書公退閱字法亟書千字文一卷以進上嘉其筆翰精婉特寵以刺史之拜後復於延和殿試宗室子弟所學書令宗正第其髙下以公書第一比獻所爲文上問所欲願盡賜國子監書以勉詒子孫之學遽從其請先帝好飛白書侍從防賜者以爲榮公前後所得殊多又嘗以金泥紋羅書宗望好學樂善及爲善最樂字以賜之非它儗也公因請建閣第中貯帝所賜書旣成上又爲親書閣名其見寵遇若此公所被賜予多賙人之急外姻之貧未葬者公爲出金贈斂而葬之聞者髙其誼今年春聞先帝寢疾甚因謂族人曰𨿽托肺腑而不得進侍左右吾積沈憂恐先犬馬不能以報厚恩未幾果發疽太醫馳視已不及其終嘉祐八年三月十七日也啟手之夕召諸子牀下受遺令其言如戒子文享年四十四上聞惻然爲哀命入內供奉官梁從政典防防事所以賻襚之禮甚厚贈安化軍節度觀察畱後髙宻郡公其年十月甲午仁宗皇帝昭陵遂舉公之防西祔於文惠之園夫人張氏封永嘉郡夫人贈太師兼中書令徐國公耆之女先公亡子男七人長仲郃次仲嘉皆右監門衛大將軍次仲炎仲峭皆右千牛衛將軍次二子蚤亡次尙防女五人長適侍禁李天益封南陽縣君次適侍禁李庠封華容縣君次二女蚤亡次尙防銘曰天子仁恩閔族弗緒有賢維公實大邢宇其來有儀組防鏤膺以烝以嘗孝孫是承夙志於學徳日俊茂鉏首金葩賜書盈構訃聞幾何忽出綴衣素車之從萬祉無期宗室推誠保順守正翊戴功臣寜國軍節度宣州管內觀察處置等使開府儀同三司檢校司空同中書門下平章事使持節宣州諸軍事行宣州刺史上柱國天水郡開國公食邑七千六百戶食實封二千二百戶贈中書令追封慱平郡王謚安恭墓志銘

治平元年七月戊辰慱平郡王諱允初薨於其第初上聞王被疾亟遣中使候問又飭太醫日夜侍王疾及訃至乘輿卽臨其防爲哀涕之不勝上還止輦以王後事屬於其兄襄陽郡王允良泣拜曰不幸仲氏無子願擇所以宜爲嗣者於是詔魏恭憲王之後右監門率府率仲速出繼爲王之孫以奉其祀焉方是時天子在諒闇中不得爲王成服輟視朝三日贈中書令追封慱平郡王其賻卹之物甚厚以天章閣侍講傅卞攝鴻臚卿入內內侍省都知鄧保吉同防防事於是官僚狀王之行上於有司而諡曰安恭其年十一月丙寅具鹵簿儀物於河南之永安縣祔先恭肅王之園有詔禁林志王之系出官封與夫始終之大節納其墓中臣珪實爲之謹按王字累之初名允宗更賜今名其於屬籍蓋上之諸父也宣祖之曽孫太宗之孫吳恭肅王之子母曰魏國夫人張氏甫五歳授右千牛衛將軍三遷爲和州刺史歷汝州團練使齊州防禦使華州觀察使定國軍節度觀察畱後威徳軍節度使上卽位以寜國軍節度使拜同中書門下平章事明年詔五日一奉朝王固辭上寵答之不許居亡何王薨夫人榮國夫人慕容氏王爲人靜愼謙慤其入朝恂恂有常節未始以風雨輙廢也家居慍喜不見其色凡奉入有無一不問惟樂賙於人天性寡欲終身不近聲色少好釋氏至誦其書數十萬言亦有其絕見者歟銘曰帝親同宗𨿽逺猶篤矧如近籍長而加淑懿懿惟王太宗之孫不以富貴而流世紛天子念之曰予叔父其朝五日猶謂予顧天不畀予以殄藩英何以餙終追王愽平嶷嶷三陵山河左右王從下防其宅則厚

宗室延州觀察使夫人京兆郡君宋氏墓志銘

延州觀察使同判大宗正事安國公從古之夫人宋氏其曽祖廷浩尙後唐莊宗義寜公主爲房州刺史是生偓偓尙漢祖永寜公主入朝歷忠武軍節度使同中書門下平章事追封廣平郡王是生元載元載爲東頭供奉官閣門祗候夫人其長女也母曰西華縣君錢氏初藝祖皇帝納孝章皇后蓋偓女也夫人以世族選爲安國公之配安國公今天子之從兄也夫人生十年母教之剪制之事音律之法詩書之言其性聰悟所學輙過人後五年乃嫁嫁四十六年乃卒夫人端靖謙防能以禮下人故閨門之中長防之序莫不法式喜觀浮圖書其奉度儉節無珠玉纂組之玩先帝知安國公之賢使以主大宗之事而夫人實左右之夫人病且革召其子孫牀下謂之曰吾奉宗祀有年矣老而益不敢懈夫富貴易靡於人汝曹勉近於學亡以歌鐘狗馬而自溺其志也治平元年六月五日卒嗚呼可謂賢也矣上遣內司賔來弔祠又命內侍羅允和以視防事槁殯於國南之承天院明年十一月庚寅河南永安縣夫人名道柔字仲和封京兆郡君男十二人曰世邁故右領軍衛將軍曰世瑞曰世儔皆右監門衛大將軍曰世法曰世闊曰世設皆太子右監門率府率一未賜名余蚤卒女十三人其適西頭供奉官康徳修封晉寜縣君一尙防余蚤卒孫二人曰令諼曰令騶皆太子右監門率府率其將葬也有詔史臣考夫人之淑行以爲之銘銘曰有齊孝章儷徳皇祖有婉夫人自其華緒夫人有行宜於而室春秋奉祠其薦嘉吉勉其子孫信厚是履臨終之言一何亹亹鬰彼新封以永於藏其固萬年徽音不亡

賈黯墓志銘

治平二年十月戊子翰林侍讀學士長樂賈君卒於京師先君病且革天子遣使挾太醫日夜臨視之君卒不能起贈尙書禮部侍郎又賜黃金其家明年正月辛酉於鄧州穰縣冠軍裏將其孤士彥以君功狀來求刻文而納於墓中太原王珪爲之序成都範鎭爲之銘序曰按賈氏其先周康王時唐叔少子公明封於賈遂以爲氏其後始顯於漢魏之間而望出長樂者世最大君諱黯字直孺世居眞定之獲鹿自君之曽祖始徙於穰下今爲穰下人君少警悟方七八嵗時見其所作詩而驚偉之慶曆六年中進士第爲天下第一除將作監丞通判襄州事代還召試學士院拜著作郎直集賢院判尙書刑部祀明堂覃恩遷右正言君年少方進用遇事感慨數上言朝廷仁宗識君手書常嗟賞之禦史中丞王舉正畱守百官班將以事見上尙書郎杜樞獨出班問所以畱班狀久之貶樞監稅衡州蓋樞嘗駮開封府張彥方獄而事連權貴人皆知以此得罪也而莫敢言君爲力言之其後諫官禦史皆爭事上前不能止因詔臺諫官自今須繇閣門白中書俟防然後得上殿君又言曰羣臣獨得與上論事惟諫官禦史爾今旣不得時見上萬一有非常上何繇得聞邪固請如舊制彰化軍節度使狄靑爲樞宻副使君以謂祖宗定天下而立勲勞者多武臣然未嘗得與議帷幄者今承平之日久而驟用靑行伍中使四方聞之以爲朝廷無如靑必有輕中國之心又宿衛諸軍見靑尊寵若此皆傾心歸之此尢不可不察遷三司判官同修起居注奉使契丹還遷右司諫至和元年擢知制誥權判吏部流內銓益州推官乘澤在蜀三年不知其父死及代還銓吏不爲領文書澤始去發防若是豈爲孝乎卒使坐廢田裏晉州推官李亢嘗入粟得官後以罪引去他日應舉及第當攺官始自言其嘗以罪去也君曰士之罔冒其罪可置乎遂奏罷之福州推官劉抃在銓俟引對而自以曉星气挾此以防公卿之門君乃奏以爲靈臺郎於是士人之知術數者不敢以自名君初修起居注見天子退朝禦邇英咨訪治道而史官不得與聞至是因修起居注入與經筵遂爲定制嘉祐元年君以父春秋髙請知陳州尋攺許州明年遷尙書兵部貟外郎徙襄州屬父疾歸南陽至家而疾篤君亦自移疾委郡事佐官而去卽日上書自劾臺諫官以君輙去郡爲言降知郢州已而離父憂服除君以前嘗謫郡不敢入朝詔趣還之勾當三班院明年召入翰林學士判昭文館以疾復請郡乃除翰林侍讀學士戶部郎中知鄧州未行復以爲翰林學士知審官院先是朝廷以京朝官每三歲輙自言求遷官非所以惇養亷恥於是詔當遷者有司爲舉行之而朝士之近名者輙或辭磨勘至數移督之不得止君以謂鄕者使其自言而士之不求進者宜有以旌異之今無復自陳之嫌則士大夫何以辭不願磨勘也是亦矯妄之人徼取恬退之譽陰圖進擢之望皆無益風化且考課之法豈特以歲月遷亦將稽其殿而黜之請凡磨勘者有司不復督中書爲籍記之其後𨿽甚久皆毋得輙遷朝廷從君言於是僞辭磨勘者不復至矣七年遷左司郎中知開封府君禦下方嚴所至莫不憚之府吏舊七百人而諸嘗以罪去而復敍者皆籍外補之蓋嘗數百人公乃奏爲條其得復敍者須候籍中闕乃稍補之又府吏之給事他官者更七次則一遷於是他官之請者歲不可勝數至有一事累請而爲兩役者君又奏爲條以其從事之所難者始得爲次數余悉罷之於是府吏取君所決十餘事緣餙而倡言之禦史亦以是防君仁宗見執政問賈某所爲私乎對曰無有私也然而言已遂易君同提舉在京諸司庫務今天子卽位遷中書舍人受詔撰仁宗實錄更羣牧使治平二年拜給事中權禦史中丞充理檢使上方親政事君數見其言無所避上嘗謂君曰朕欲用人而未識其可者對曰天下豈嘗乏人耶在陛下所用爾乃陳任人之法五事一曰知人之明二曰養育以漸三曰材不求備四曰以類薦舉五曰擇取自代天子嘉納之是時某尙徳寜公主君言曰國朝公主下嫁皆以祖爲父以父爲兄非所以正人倫之道也願詔諸公主下嫁如唐故事令盡其見舅姑之禮有司議濮王稱皇伯而不名朝廷下其議三省君勸上從有司議未報八月京師大雨水君時以寢疾復兩上疏以爲簡宗廟逆天時則水不潤下濮王議宜以時蚤決以塞變逾月君疾未己願罷禦史中丞乃除翰林侍讀學士知陳州才數日而卒享年四十四曽祖延隱太子右監門率府副率祖昭遜內殿崇班閤門祗候父汶著作佐郎致仕贈少府監母陳氏繼母史氏陳初歸其宗父戒君他日能自顯則往迎之君卒迎陳母歸封仁壽郡太君史封唐安郡太君凡四娶馬氏任氏周氏皆蚤亡最後娶薛氏今封延安郡君二男子長元素蚤亡次士彥太常寺太祝五女子君所著文集三十卷尢長於議論云銘曰世言直孺舉進士第一不十餘年踐兩禁爲得志而不知直孺之事兩朝開陳補益如此嗚呼使天假之年盡其所蘊則其澤之於天下可勝旣耶

欽定四庫全書

華陽集卷五十五

宋王珪撰

墓志銘

冦平墓志銘

治平二年十二月庚戌太常少卿直昭文館知鄭州上谷冦公感疾終於州之正寢明年二月甲寅葬於許州之荊山以從其先塋也冦氏出上谷公之逺祖始徙大名之萃縣遭石晉之亂又徙幽州端拱中太宗北徵契丹公之大父挈其族以歸太宗欲有所用而大臣疑之乃得除官流內銓爲萊州卽墨令因家於膠水而三世不遷故參知政事蔡文忠公公之舅也公少孤依外家以逮於成人文忠公視公如巳子而公外祖母楚國太夫人尢愛憐之天聖五年以文忠公恩爲試將作監主簿當除莫州鄭縣主簿換沂之沂水縣未幾棄官歸爲學舉進士景祐元年及第除試祕書省校書郎知深州靜安縣未行攺開封府倉曹參軍長吏皆薦之遷著作佐郎簽書淮康軍節度判官徙通判宿州丁母憂時文忠公已捐館捨楚國太夫人春秋髙公奉養朝夕惟恐其不至服除以祕書丞通判徐州民苦輸鐵於官至破產矣猶責之不已公請以十之三均旁郡之戶至今便之轉運使沈邈奏公最爲第一得權知淮康軍遷太常慱士及邈還朝又薦公於上前言他日可任以事始至淮陽防獄有系囚當誅死公疑其未得實而更訊之果爲吏所誣囚且釋吏僅得減死眾皆相勅不敢以毫髮欺公一日有告軍變者公旣密得其名乃陽以爲妄言使去明日大閱於鞠場因盡擒之是嵗盜羣起而軍壁頺廢民不安其居公爲調農隙而完築之於是里人欲立生祠於岠山之陽公不許召充羣牧判官賜五品服歷判三司開拆司遷尙書戶部員外郎奉使契丹還爲京東轉運使先是流民以男女傭於富室者遇嵗丰欲贖之不可得公勑其部中悉取以還其家又罪人之海島者過百人則不得其所公以謂朝廷旣貸其生而返離非命非所以助上恩乃重爲立法其後更赦多得生還者徙淮南轉運使再遷兵部員外郎眞州長蘆寺瀕大江而章獻太后時嵗度僧者七人令置小舟上下以捄沈覆之患嵗久事輙廢而度人猶如故公使籍其所活五人以上始得度人如舊式泗川流屍積上下者不勝數公爲請嵗給三百千悉祭而埋之知州朱處仁爲金石刻以紀焉入爲三司戶部判官更度支勾院遷工部郎中時契丹使來詔特選以爲送伴使公嘗言敵事上前仁宗壯其言他日召羣臣迎陽門觀書帝目送者久之及出知徐州賜以三品服左右或以爲非例帝曰此特出朕意也頃之淮陽戍兵殺巡檢以叛鄰州皆驚公亟傳檄海上使舟檝逺去又募勇敢士授以方略令傅官軍以行旣而賊果領眾東遁至海不見舟而還遂掩獲之賜書褒諭再遷兵部郎中加直昭文館徙知潞州今天子卽位遷太常少卿仁宗山陵調用百出公不以一毫擾民在潞嵗累登他州之流冗至者相屬公爲調發官廩以賑之所活數萬人又徙滑州因得覲京師爲上陳天下利害事甚眾又徙鄭州以終享年六十二公諱平字均轉爲人樂易而不爲激訐之行尢篤於朋友故舊其貧不能婚葬者婚葬之其政大抵先學校所以勸勵風俗簡於簿書期防而几案亡畱事故其去人必見思慶曆中嘗上政本書五十篇治平初又上陳宜書三十篇若寛天下力役定士子令汰冗官教宗室市邊馬復鄕兵多施用其言又自述平生感遇事作考祥集采其所見聞有足以自警者作警異志公雅爲今樞密副使吳公長文翰林學士承防張公安道所噐公亦善自薦士其後多取尊顯而獨滯於爲郡誌不大展其命也夫曾祖顯贇避亂不仕祖日用終卽墨令父肅以行義見推鄕閭贈官至光祿卿母蔡氏泰興縣太君懿行爲內外族之冠娶李氏安昌縣君順淑有婦徳子男四人昌齡進士及第試祕書省校書郎昌圖太廟室長昌朝太廟齋郎昌言蚤卒女六人適殿中丞張頍將作監主簿郭紳太常寺太祝王欽臣任保之殿中丞蘇充太常寺奉禮郎韓惇復孫男四人安國定國充國彥國銘曰冦始北遷以義來輔膠水之閭公考有裕恂恂維公文忠之甥力政以學豈不有聲彤幨騑騑兩驂如舞民樂且閒四州是撫昔與公遊多貴於時公終在外而迹逶遲光原之丰維龜又食公安萬年其竁無易

永壽郡太君朱氏墓志銘

永壽郡太君沛國朱氏贈給事中始平馮公諱式之夫人其先家京兆之萬年遭唐季之亂闗中舊族多散適荊湖南夫人皇祖亦挈其家至潭之衡山後又徙江陵遂爲江陵人皇曽祖諱祕唐夏州安撫判官檢校尙書比部員外郎皇祖諱葆光贈尙書兵部郎中皇考諱昻尙書工部侍郎致仕贈刑部尙書始尙書爲翰林學士請老江陵方是時夫人年十四端重寡言尙書愛賢夫人擇所宜歸及見給事所爲文大噐之遂以歸夫人之歸其治家有法自冠婚防祭牲帛爼醢莫不有禮意接內外姻族尊者恭之下者拊之而恩勤一也又自薄奉養𨿽尺帛不妄費一有嫁婚視篋中所積蓋十具八九故馮氏𨿽甚貧而嫁婚能不失其時凡嫁姑二人女五人子若孫娶婦者八人凡受諸女婦之事甚眾若鞶刻組繪之工其學皆精巧過人至今荊襄間稱馮氏家法往給事爲左侍禁自以負所學而不得志幾欲易一簿尉夫人輙謂曰窮逹顧不有命寧介而踦將屈而遂之乎給事爲止給事旣捐館捨夫人攜諸孤居鄂州自教讀書賓客之過門者夫人知其賢嘗躬爲飲食之故其子𨿽少而名動京師皇祐元年天子親試進士而其子遂以文章爲天下第一及其歸里巷皆歡呼動色而夫人獨不爲之動迨其子爲翰林學士題名之日夫人復自爲具令盡防兩制玉堂上已而翰林君卽尙書名下題曰外甥馮某歸以告夫人於是夫人喜不自勝矣夫人方困約時惟知教子之爲樂不以不自給爲憂後其家日愈顯夫人猶衣故時之衣蓋終身不以貧富易其節其性素嚴若不可犯故𨿽防穉過夫人前必斂手無敢戲侮至子出爲官然未始不以寛恕爲言也治平二年翰林君知貢舉聞夫人被疾數請歸上報曰朕自勑太醫日夜視夫人疾毋深念也又嘗賜禦膳者再間遣使者至夫人臥內所以撫存之甚厚夫人春秋髙稍間輙復病翰林君致四方名醫又叫號神明禱禳之無不至明年八月丙午夫人卒不起享年七十有二其年十月庚寅祔於河南府密縣義臺鄕南朱村給事之墓夫人初封仁壽縣太君嘉祐祫饗翰林君時爲龍圖閣待制願上所遷官封長安郡太君後累封永壽郡四男子襄定州原武縣主簿衮大理評事京翰林學士尙書禮部郎中羣牧使奕將作監主簿五女子以歸尙書屯田員外郎周傅比部郎中康衛國子慱士張湜進士劉誥大理寺丞宋稱孫男十一人詵諮諝誼諲諗防詰許證諰孫女二人曽孫男四人銑鎬鉶鉞曽孫女四人銘曰諄諄尙書知女所從不擇髙華而擇於馮馮公有聞仕非其志夫人勉之毋屈而遂有節夫人而又知子能爲尙書實始以喜亦旣受祉以莫不增帝出玉饌夫人是承奄其不存尙有遺則維子維孫其服無斁

宗室金紫光祿大夫檢校太子賓客左驍衛大將軍持節淄州諸軍事淄州刺史充本州防禦使兼禦史大夫上防軍天水郡開國公食邑二千七百戶食實封二百戶贈武寧軍節度觀察畱後追封彭城郡公墓志銘

臣謹按僊源之圖太宗皇帝之曾孫韓防懿王元偓之孫東平郡王允弼之第二子今上之再從伯也生五嵗在仁宗朝爲右侍禁景祐三年朝廷以環衛之秩大更宗子官遂除太子右司禦率府率積遷左領軍衛大將軍化州刺史又領慈州團練使英宗卽位遷左驍衛大將軍淄州防禦使治平二年六月乙丑以疾卒享年三十七母李氏崇國夫人娶沈氏封遂寧縣君生男二人曰仲防右監門衛大將軍曰仲頎右監門率府率女二人其將葬也臣又得宮寮所上狀言其爲人端重素好學通尙書禮記尢長於篇詠喜音律方十餘嵗時嘗從東平王朝三陵下旣歸能道所過山川形勢之處略無所遺王愛之絕深及得疾而醫診禬祈之術徧索於京師然而卒不起天子聞訃閔然一不視垂拱朝贈武寧軍節度觀察畱後彭城郡公後二年八月癸酉葬河南之永安縣其諱宗蓻字用之云銘曰東平好善匪獨舊聞能勑諸子卓卓不羣誰不富貴之子務學今𨿽云亡亦後之覺

宗室金紫光祿大夫檢校右散騎常侍右武衛大將軍使持節絳州諸軍事絳州刺史充本州防禦使兼禦史大夫上柱國天水郡開國公食邑二千七百戶食實封四百戶贈武寧軍節度觀察畱後追封彭城郡公墓志銘

今天子之三從兄彭城郡君諱世延字叔僖吳懿王徳昭之曽孫冀康孝王惟吉之孫丹陽僖穆王守節之第五子母彭城縣太君劉氏公方爲兒童時嘗入見章獻太后於禁中仁宗因謂太后曰渠父好讀書試令念詩於是念唐名賢詩數十篇仁宗嘉其敏雋遂賜名以爲右侍禁稍遷西頭供奉官景祐二年朝廷以環衛之祿以寵諸宗室乃換右千牛衛將軍歷右監門衛大將軍領欽州刺史又領寧州團練使遷右武衛大將軍領絳州防禦使治平二年七月癸酉以疾卒享年四十四贈武寧軍節度觀察畱後追封彭城郡公公天資端厚篤於好學通王氏易及孟子至於星歷考驗之書無所不究尢喜爲詩每與諸公子唱酬而風思獨爲精慶曆中上方鄕文學而嘗進所著詩賦賜書褒諭仁宗又嘗親書世延字以賜之晚尢喜釋老之書其視富貴蓋泊如也夫人崇仁縣君李氏天雄軍節度使隴西郡王繼勲之孫子男四人令續右武衛大將軍梧州刺史令擢太子右監門率府率其孟季蚤卒女八人無在者後二年八月癸酉葬先帝於永厚陵而宗室之喪皆從窆原下其窆公亦用癸酉之良銘曰習富易墮習貴易荒返裕以學孰匪爲良受祉旣多維皇之睦奄其不存猶有後躅

宗室金紫光祿大夫檢校右散騎常侍右羽林軍大將軍使持節慶州諸軍事慶州刺史充本州防禦使大夫上柱國天水郡開國公食邑三千戶食實封六百戶贈武寧軍節度觀察畱後追封彭城郡公墓志銘

惟彭城郡公諱宗嚴字子莊太宗皇帝之曽孫魏恭憲王諱元佐之孫中書令郇國公諱允成之第五子母曰霍國夫人康氏初命右侍禁歷東頭供奉官內殿承制換右屯衛將軍遷右武衛大將軍領簡州刺史又領鳯州團練使先帝卽位以爲右羽林軍大將軍慶州防禦使階至金紫光祿大夫檢校右散騎常侍兼禦史大夫勲上柱國爵開國公食邑三千戶實封六百戶治平二年十二月戊申以疾卒天子念傷之輟視朝一日遣中貴人視喪事賜賻物加等贈武寧軍節度觀察畱後追封彭城郡公公性謙靖貴而能下人家無車服珍奇之玩惟聚古聖賢之書每退朝日陳於前不以寒暑輙廢觀也仁宗屢賜以太淸之書初霍國夫人春秋髙忽一日得疾公憂悸至不食霍國薨公亦不復起雲享年五十三四年八月癸酉葬河南永安縣三陵旁公先夫人韓氏後夫人潘氏封河南郡君子男十六人仲虞仲新皆太子右內率府副率蚤亡仲防右武衛大將軍施州刺史仲商仲儋皆右監門率府率余不及名女十七人其歸左侍禁傅其璪封長壽縣君歸左侍禁李文紀封仁和縣二尙防餘皆蚤卒孫男一人士緌右監門率府率銘曰大林多材而工度之英英公族乃抑弗施維其有聞止曰好善展也彭城亦允以顯其顯伊何天子賜書日陳於前以燕以虞三陵之旁行者皆畏公從萬年其靈未昧

欽定四庫全書

華陽集卷五十六

宋王珪撰墓志銘

賈昌朝墓志銘

治平二年七月戊寅觀文殿大學士尙書左僕射魏公薨於京師始公得疾甚英宗命中貴人挾太醫晝夜調防所以念之甚厚及訃聞是日休吏羣司乘輿趣臨其喪爲之泣下乃詔輟視朝二日贈司空兼侍中其賻物加等將斂又賜龍腦水銀以納其匶中八月甲寅上成服於苑中於是其家條具功狀上於太常謚曰文元熈寧元年八月庚申葬於許州陽翟縣大儒鄕元老裏之原公諱昌朝字子明姓賈氏其先漢長沙王太傅誼之後至唐僕射魏國公耽復以儒學相徳宗而世爲滄州南皮人後徙眞定之獲鹿皇太祖緯晉中書舎人追封魯國公皇祖璉太子左贊善大夫追封齊國公皇考注祕書省著作佐郎追封晉國公皆贈太師中書令尙書令曾祖妣崔氏封吳國太夫人繼栗氏封韓國太夫人祖妣胡氏封周國太夫人妣史氏封燕國太夫人自公之皇考始去獲鹿而於開封今爲開封人初晉公一夕夢使者奉貂冠玉簡於大箱中拜而受之以告燕國夫人明日公乃生公少孤母日教誨之自經史圖緯訓詁之書無所不學天禧元年眞宗祈谷於郊獻書車駕前賜同進士出身補常州晉陵縣主簿引對便殿以爲國子監說書卽除江州徳化縣令孫宣公初判監命學官各講一經獨稱公所講有師法一日往謁宣公宣公遣人示唐相路隋韋處厚傳公讀已宣公乃出見公曰後當以經術進如二公願少勉之天聖元年兼穎州郡王院伴讀遷大理寺丞以殿中丞知常州宜興縣徙知龔州以母老辭得監在京廣濟倉翰林學士徐奭權知開封府舉公知東明縣遷太常慱士是時宣公且老數辭講禁中乃薦公爲代召試中書而參知政事陳文惠公與公有親嫌言公年少未可入侍經筵宣公復言先朝用晏殊宋綬知制誥皆年未三十朝廷用人可悉限以年邪然文惠終抑之徙通判綿州又以母老得監在京永濟倉明道元年遷尙書屯田貟外郎復爲國子監說書方章獻皇太后稱制詔避彭城郡王名公言在禮母之諱不出宮中今天下爲太后諱其父名非所以尊宗廟初不報及太皇上僊乃用公言罷景祐元年擢崇政殿說書俄加直集賢院判尙書禮部天子方鄕文學每授經之際多詢質疑難公因請以聖問所及政教道義之言令講讀官悉綴錄之以上史館於是作邇英延義二閤注記三年秋太平興國寺災而議欲復修公言比年京師觀寺屢災此天佐興王者故數下災異以誡告之願陛下側身念愆以思答天之實於是遂止不修再遷司封貟外郎天章閣侍讀判太府寺爲史館修撰天子每祠南郊必先謁景靈宮乃齋太廟公言躬享景靈宮初用唐朝獻太淸宮故事事出一時不足以爲法請須郊祠還然後行謁謝之禮下議有司不合乃寢趙元昊叛延州總管劉平章敗於北川或言平實降賊朝廷以兵圍平之第公言王繼忠防賊中先帝遇其家反厚及契丹約和繼忠與有力今計平豈遽降而先收戮其家使平果存亦不得還矣卽詔弛圍兵旣而果得平戰沒之狀乃厚卹其孤遷禮部郎中康定元年三月丙子大風晝冥詔罷春燕公言今災變屢見初莫不恐懼已則泰然爲無事切考災異之所從固不虛發願陛下修飭五事以當天心𨿽罷春燕恐未足以塞大異也居數月權知制誥權判吏部流內銓爲館伴契丹使河北旱蝗爲體量安撫使旣還條所以制邊之策甚備其言擇守宰習鄕兵治塘泊紓繇役繕甲壘之類皆當時施用之除龍圖閣直學士兼侍講權知開封府有禁衛卒告軍中斂率緡錢本屬以其事移府眾皆伏府門惴恐不自安公上詰其告者不實坐之餘置不問仁宗大然之爲南郊頓逓橋道使時西疆未寧詔公防行在以察姦非知開封府不侍齋祠自公始慶曆元年遷右諫議大夫權禦史中丞充理檢使侍講如故自唐羣臣見謝辭皆過天子正衙五代艸創過衙乃在其後公始釐正之未幾刺國子監詔公與三司官吏減省浮費前此公上疏言國家用度素廣而民力不足日者屢詔有司省節浮費未聞卓然施行今陜西用兵而無先事之偹竊爲國計憂之願較景徳以來訖於景祐財用出入之數約祖宗舊制其不急者一切省之至是內自宮掖外及權貴而下嵗省用凡數百萬駙馬都尉柴宗慶前在鄭州縱其下擾民及遣使問狀而托疾不卽應更請出爲郡公劾奏宗慶托國肺腑而所爲不法乃復使爲郡恐益爲民患於是詔畱宗慶京師侍講林瑀上防元紀且言推帝王卽位必遇辟卦而眞宗乃得卿卦公奏瑀所學不經不宜備顧問遂絀之契丹遣使求關南之地且議和親復爲館伴使公言和親辱國而尺地不可許議者又欲以金繒啗契丹而使平夏州公言吐蕃尙結贊欲助唐復京師而宣公數諫止之後得謀者乃朱泚賂吐蕃欲使陰爲之援今契丹乘元昊叛有求於我未必遽肯出兵就使兵出而小有勝何以塞其進取之心時方命公使契丹於是力辭其行又言藝祖有天下収方鎭之權當時以爲萬世之利及太宗在位將帥多姻舊之臣而戮不逮恩然猶仗神靈卒剗暴海內自時用武之勢乃衰近歲恩幸子弟非有橫艸之功而坐取武爵乘邊隅無事猶以自容一旦西方用兵以千萬卒之命爲庸人驅之死地豈不憤哉顧思所以修內治外之術以銷難未然復陳偹邊六事凡數千言帝嘉納之三年遂參知政事明年以檢校太傅尙書工部侍郎爲樞宻使又明年拜同中書門下平章事集賢殿大學士兼樞宻使才兩月拜昭文館大學士監修國史提舉編修唐書陜西旣罷兵公遂還樞宻使因言近歲國馬耗而河西蕃部馬不至請樞宻使兼羣牧制置使如先朝舊制從之防詔有司議章獻章懿章恵三後升祔之禮令中書門下考詳其事而禮官或援古不同公乃酌羣議而奏曰防以章獻皇后母儀天下章懿皇后誕育聖躬冝如祥符升祔元徳皇后故事配食眞宗廟室以稱陛下追孝之意章恵皇后於陛下有慈保之恩義須別祠伏請享奉慈廟如故於是命公攝太尉奉二主行升祔之禮巳而將下徳音內出宻封中外文武官皆遷官諸軍皆特支公獨匿其事卽奏以爲不可𨿽同列莫與聞者明日惟在京諸軍與特支又詔二府特遷官公又以爲不可乃已七年春大旱公引漢災異冊免三公故事願上丞相印意甚確遂拜武勝軍節度使檢校太傅同中書門下平章事判大名府兼北京畱守司事河北安撫使及帝謝雨西太一宮而公獨不從詔下閤門吏開封府以其不卽報公公旣辭賜燕國太夫人銀飾肩輿士大夫以爲榮貝州妖卒王則叛初則約連河北京東數州之兵欲南斷浮橋以據大名事未及發防有白衣遮公馬首自言少遊跪泉山能言國家休咎之事公疑而詰之乃得所挾書實貝州叛逆也其黨知事覺於是嬰城自守公命髙陽關路總管王信大名府路鈐轄郝質眞定府路鈐轄孟元將六部兵二萬趣城下並遣穴城匠作車洞距闉以攻賊公亦屢請行朝廷賴公威名在大名不許及破賊以功爲山南東道節度使檢校太師進封安國公其年日官言太陰犯畢距星又掩其大星公因言畢昴之間爲天街其陰外國也其陽中國也顧其警必在季秋之分因考歷代所占凡十二事上之防歲饑民大疫公爲置病方給養之全活九十餘萬契丹募亡卒之勇伉者得五百餘人號投來南軍驅以戰西邊法𨿽歸亦殊死公乃檄邊郡凡投還者一切貸之後有還者公更遷補之賊聞遂除其軍不用邊民之貧者多避賦繇以其地質賊人因而寖爲賊所侵公爲設法聽旁近戶之有力者贖之歲餘悉復其地契丹使來每道公境必斂服自飭且戒其徒禦毋得有所犯公嘗言河自橫隴之決分流徳棣恩滄數州而歲爲害滋甚按九河旣湮惟行漯川之道歷代𨿽徙決不常然不越濮鄆之北魏愽之東今其道歷朝城由蒲防入海者此禹漢遺功也請復河故道不報明年河決商胡水環大名公乃繪漯川橫隴西商胡爲一圖復條其利害以聞詔遣三司副使鄭驤行視其地還言功大不可就乃止皇祐元年以燕國太夫人春秋髙願徙鄭州及入覲乃以爲祥源觀察使公不敢以將相畱京師屢請還節除觀文殿大學士尙書右僕射判都省再提舉編修唐書其冬以右僕射復除山南東道節度使檢校太師兼侍中判鄭州凡六上章乞罷僕射兼侍中復拜同中書門下平章事詔公子四人皆遷官固辭之使相初無中謝之賜其賜自公始明年丁母憂防大奉防徒行數百里詔屢起之公懇蘄終防給以宰相俸之半辭之給以僕射俸又辭之於是賜黃金三百兩服除判許州仁宗召公邇英閤問易之乾卦旣講陳之翌日又爲手奏曰夫幹者天剛健之徳當天下久盛之時柔不可以濟然亢而過剛又不能久惟聖人外以剛健決事內以謙恭應物不敢自矜爲天下首乃獲吉也帝面出手詔以寵答之仍以所陳卦義藏之史館又言漢唐都雍置輔郡以內翼京師國朝都汴而近京諸郡皆屬它道制度不稱王畿請析京東之曹州京西之陳許滑鄭州並開封府總四十二縣置爲京畿遂興行之公將行命侍讀學士以下餞於資善堂五年徙判大名府復爲河北安撫使是時博士李仲昌建議開六防河欲斷大河東去以殺金隄之患旣而水怒溢隄陿不能禁敗民廬舎不可勝計公復請防河故道且言故道土沃饒多爲權右占耕使者妄言功大不可就於是又詔河北都轉運使董沔行視之遂欲決濮陽埽下鄆之錮城河使東而言其地皆趨下亡壅塞之患俟春調丁夫遠不逾三月可就然朝廷終不報嘉祐元年進封許國公未幾加兼侍中再任大名尋拜樞宻使辭侍中三年以鎭安軍節度使右僕射依前檢校太師兼侍中爲景靈使其年復出判許州七年以保平軍節度使陜州大都督府長史復徙大名爲本路安撫使英宗卽位拜鳳翔節度使左僕射鳳翔尹進封魏國公治平元年自言臣老矣不任事願得徙閒郡且還鳳翔節度兼侍中詔不許明年春復徙許州及入覲上以先帝大臣益尊遇之公亦從容言天下事甚眾因固請還鳳翔節度兼侍中卒不許時京西大疫特詔公候秋廼行公旣被病召諸子謂曰勢且革矣尙欲屍重祿邪於是復請乃復以爲觀文殿大學士判尙書都省逾月公薨享年六十八公爲人外端重而中裕𨿽燕居未始見慍喜然於臨事其色不可奪少好學至顯貴未嘗一日廢書不觀其於古今治亂天人災祥之學無不該貫故指政言事切而不迂其爲政樂易而不苛前後累鎭許魏民皆見思圖其像學舎而生祠之爲文粹衍有法度字畫尢婉奇公在外仁宗嘗特遣使賜三朝禦書凡百八十七軸其歷崇政殿說書天章閣侍講觀文殿大學士皆仁宗爲公特異之初奉詔刋修廣韻爲集因請修禮部韻略其窄韻凡十有三聽學者附近用之又請修唐書及復禮記鄭氏所注月令以李林甫所觧唐月令別行著本朝時令十二卷羣經防辧十卷春秋要論十卷通紀八十卷奏議三十卷文集三十卷公初娶王氏尙書兵部郎中集賢殿修撰軫之女封莒國夫人再娶陳氏武信軍節度使康肅公堯咨之女封魏國夫人後公二十九月而薨六男子章終太常博士集賢校理圭尙書比部貟外郎田終尙書駕部貟外郎靑尙書司門貟外郎齊太子右贊善大夫炎太常寺太祝三女子長適尙書比部員外郎程嗣弼封壽安縣君次適太子右贊善大夫宋恵國封崇徳縣君次適尙書都官員外郎龎元英封壽光縣君孫男十八人公祚公路公定公弼並光祿丞公度大理評事公裕公盛公述公望並太常寺太祝公孺太常寺奉禮郎公靖太廟齋郎公秩公宻公詠並未仕公正公亮公迥公向早卒曾孫男一人始公晉公於開封以其地下污將攺卜於許而公薨今遷晉公而偕葬之以成公志云銘曰維賈氏先出傅長沙有唐魏公又移厥家自公皇考始去獲鹿公又食魏不遐以續公昔尙少其滀中閎獻書路旁廼發厥聲始爲學官終日黙如逮其授經聽者羣趨卒用所學入講殿中帝曰汝來有發予聰遂相仁宗左右經術豈無眾訾其勢不屈公於出處以靖以夷魏許之政而民思之再筦樞衡越歲又遷維是嘉謀有來上前天淸日華聖子有作魏公來朝猶陳舊學間不見公遽不能起乘輿卽臨然出涕公位將相不爲不榮矧曰黃髮道徳之英曽誰如公篤其終初以示萬世維實維孚

魏國夫人陳氏墓志銘

故觀文殿大學士尙書右僕射魏國公贈司空兼侍中賈文元公諱昌朝之夫人姓陳氏其先閬州人曽皇祖諱昭汶皇祖諱省華皇考諱堯咨謚康肅皆太師中書令兼尙書令母仁壽郡太夫人朱氏康肅公與其弟兄冨貴暴天下而賈氏出於孤寒世莫知有魏公者夫人旣笄康肅公不它擇其歸魏公人或以爲疑夫人之歸事其姑甚孝凡奉飲食衣裳莫不便利而時節之遇內外親疏皆主於恩人不見其有驕矜倨慢之色於是夫人嫁時車馬與夫珠玉珍奇之玩不數年間費率盡一日仁壽夫人入獻天子千萬歲壽故事外命婦皆有防服之賜仁壽欲予夫人夫人辭曰姑未賜何敢先也未幾魏公入與政事遂與其姑皆受賜禁中魏公罷宰相判大名仁宗召夫人問所欲夫人曰妾以布衣致位公相念無以報國家不敢以私謁累上徳帝爲嗟賞者久之嗚呼婦人無外事其能勤儉以正家柔愛以睦族固已謂賢況持節義若此然則魏公之興匪繄夫人之助乎夫人自安福縣君累封至魏國夫人治平四年十一月甲辰薨於開府春明坊之第後魏公二年享年六十三慈壽太后遣中人賻弔之良厚遺奏以其孫公靖爲太廟齋郎明年八月庚申同魏公葬於許州陽翟縣大儒鄕元老裏生夫人彭城縣太君劉氏六男子章太常慱士集賢校理圭尙書比部貟外郎田尙書駕部貟外郎靑尙書司門貟外郎齊太子右贊善大夫炎太常寺太祝三女子其嫁尙書比部員外郎程嗣弼太子右贊善大夫宋惠國尙書都官員外郎龎元英孫男子十八人銘曰陳氏世家一門將相偉其聲名天下所鄕康肅知女亦夫人賢以歸魏公或莫我然夫人旣歸其從如雲祗厥婦事以冨易貧魏公大顯敢爲矜驕而又食魏象服以朝天子問之以聽所蘄念無報君何及我私魏公云亡邦國是瘁誰謂夫人廼至弗惠玉靈食阡從公下游尙有來問如川之流

朝奉郎守殿中丞知越州諸曁縣事騎都尉賜緋魚袋鄭君墓志銘

君諱民度字仲祥吳郡人少以父任爲祕書省正字累遷殿中丞歷監杭州龍山稅饒州永平監知越諸曁縣其性端靜有操識而不以事自累其與人語世事初若不能極辧然黙處其是非人固有不能至者家固藏書晝夜讀之未嘗釋毎感慨欲自奮防以聲名見世數薦有目不中第及爲縣吏材若素出曁於越爲大縣生齒常滿十萬戶君始至與民約曰縣前後所以不治者皆姦豪撓之今而有亂吾治者必以其狀報州而遷其鄕於是有犯者而遷之姦豪莫不屏息又縣之上戶皆賦役於州視它州爲最重至有破產而不能供其費民常苦之君爲較其貲之厚薄而均其役之重輕蓋防紓其役者十四五邑人爲立生祠是時朝廷方行天下縣令考課之法而監司以君爲第一未及賞而君卒享年四十一曽祖延紹贈太子太傅祖文遂贈太師中書令父戩宣徽北院使秦國軍節度使贈太尉謚文肅母丹陽郡夫人李氏始娶隴西李氏再娶南陽葉氏子男四人曰佃曰億皆光祿寺丞曰倞曰價未仕女六人長適太常寺丞馬昌國余尙防君以熈寧二年正月丁酉卒其七月壬午葬吳郡薦福山文肅公之墓次始君訃來佃方爲畿下官奔過京師予往見之且曰我先子之志將大有施於時而不克就今有期矣非得天下可信之文傳其名後世則無以蓋先子之大恨予誠哀君大臣子獨能刻志於學使得時遂行固騰淩彷徉而不可止然而其用止於是豈其分耶爲之銘曰鄭爲顯門子孫濯濯況君多聞實後之覺維滀不貲文將大發匪特有文亦躬自絜凡曰有政夫惟利民在曁之迹顧豈不循年之不遐祿之不多我懷其人計其柰何

欽定四庫全書

華陽集卷五十七

宋王珪撰墓志銘

宗室推誠保順同徳亮節守正佐運翊戴功臣鳳翔雄武等軍節度管內觀察處置等使開府儀同三司檢校太傅守太保兼中書令行鳯翔尹使持節泰州諸軍事泰州刺史上柱國東平郡王食邑一萬七千一百戶食實封四千八百戶贈太師尙書令兼中書令追封相王諡孝定墓志銘

惟相孝定王蓋宣祖昭武睿聖皇帝之曾孫太宗文武睿烈皇帝之孫韓恭懿王元偓之子諱允弼字公輔於今天子爲從祖父也母楚國太夫人耿氏以大中祥符元年生於大內之東宮眞宗親書小字命之八嵗爲右千牛衛將軍遷右監門衛將軍眞宗每召入禁中令仁宗兄事之是時王年尙幼能自踧踖不敢當眞宗頗愛奇之及禦樓賜大酺嘗與仁宗並席以觀間又從至資善堂以金筆格及金鑄祥龜賜之仁宗爲太子時除英州刺史及卽位除蔡州團練使歷單州齊州防禦使貝州觀察使安化軍節度觀察畱後寶元二年同知大宗正事自燕恭肅王薨後吳潭潞許邢潤蘇華諸王無一在者天子念祖宗之後封建稍不立無以藩助王室慶曆四年始以濮安懿王王汝南以王爲北海王旣而拜武康軍節度使初祠明堂加同中書門下平章事換節寧國軍更同判大宗正嘉祐五年除兼侍中爲徐州大都督府長史換節武寧軍遂判大宗正英宗初兼中書令行河中尹換節防國軍仍徙封東平詔五日一奉朝上登極拜太保行鳯翔尹領節鳳翔雄武軍聽朝朔望王辭者再三優詔不從其秋從英宗靈駕至厚陵聞楚國薨王哀毀之不勝及出殯徒跣輿匶而行起復冠軍大將軍左金吾衛上將軍王方辭未許防上來奠王子宗述之防就幸王館上命王坐王以哀服不敢坐上見王體甚臞慰存者久之因請願得終母防上曰克繼以下皆列章請王起治事王毋得辭也其後又累辭乃許之王性至孝其事幾筵如事生楚國之有日矣王忽得疾不能起乃召諸子謂曰我疾日益劇恐不得襄大事以盡人子之孝柰何遂泣下不復言是夕昏霧下庭中若南方有風雨聲久之及散夜漏上二鼓王薨實熈寧三年七月癸酉也享年六十二訃聞上撫幾震悼明日趣駕臨哭之慟所以賻予之甚厚上以邸中不常告王疾官吏以下皆令有司劾奏之輟視朝三日丁亥行服於苑中宰相率百官慰崇政殿門下贈太師尙書令兼中書令相王命龍圖閣直學士尙書刑部郎中陳薦攝鴻臚卿皇城使昭州團練使入內內侍省押班藍元震入內東頭供奉官勾當禦藥院劉有方同防事又遣尙書內省掌簿夫人宋氏以周卹其家於是宮僚李實狀王之遺懿上於太常而博士劉攽考謚法五宗安之曰孝純行不差曰定謚王曰孝定十月丁卯啟殯於西階上復臨慟之加靣撫其孤婺賜物又數千爲制挽詞三章勑使者采石以錮其方中十一月癸酉河南之永安兆在恭懿王園之西鹵簿儀物皆從至原下王儀質英邁行端而識逺自六經諸史百家之言無所不讀𨿽生富貴而臨事且戒愼未始妄笑言其奉朝廷進止有法度𨿽服帶不易其常仁宗常解所服通犀帶賜王然而終不敢服初朝廷以諸王邸第散在京師非嵗時不得相見因大建睦親宅合其族以居之乃置大宗正司王凡總領三十年尢與濮安懿王共事久而篤友愛之情其教宗子使各親親不失其誼而自趨於爲善故上下無骨肉之怨慶曆中嘗因冬至曲燕崇政殿日暮帝歡甚勸王飲至於霑醉賜以玉盤龍腦山白玉杯仍詔王至殿門乘銀飾肩輿而歸故事大燕無宗室與坐者皇祐至和間王以名重而位尊數命坐以寵之王善射凡從防幸賜射發必中帝常解以禦箭累賜襲衣金帶英宗爲皇子王卽日入賀禁中英宗深懷謙固久不受命王又請率屬惇勸入內博平郡王允初薨無嗣爲擇族子仲速爲之嗣王素好筆札間以吟詠自娯而無車馬珍奇之玩王子宗績嘗作淸息庵以誦莊老宗孺作明舎堂以探經史王皆爲作詩勉之以各成其志治平初贈諸王宮大小學官王猶日就習旣又延伴讀姜潛論孟子令諸子北鄕而立聽之前後累賜褒詔以爲王有二獻之風楚國嘗盛夏遇疾王晝夜不解帶者一月又以香灼臂而祈於庭楚國薨時蓋八十三嵗矣善積慶流內無緦麻之服一紀之餘自明道以來行郊祀籍田明堂恭謝祫饗之事者十一王爲三獻者五爲亞獻者五奉九推之禮者一功臣累十四字積階開府儀同三司勲上柱國邑一萬七千一百戶實四千八百戶夫人李氏封崇國夫人昭徳軍節度使同中書門下平章事贈中書令昭亮之女淑明有賢譽上承下接以宜其族人子男七人長宗述贈奉國軍節度使祁國公次宗藝贈武寧軍節度觀察畱後彭城郡公次宗績左龍武軍大將軍寧州防禦使次宗景左龍武大將軍筠州防禦使次宗喬左龍武軍大將軍澤州防禦使次宗孺右龍武軍大將軍沂州團練使皆孝謹承家女八人長靜安郡主適皇城使端州團練使李綬次防興縣主適西京左蔵庫副使王世良次新樂縣主適文思副使李餘慶次永安縣主適供備庫使郭若虛次南陽縣主適內殿承制康昺次宜春縣主適內殿承制李宗說次徳安縣主適內殿承制李宗迪次未適孫男二十人長仲俶右武衛大將軍眉州刺史次仲誘右武衛大將軍茂州刺史次仲虺右武衛大將軍春州刺史次仲防右監門衛大將軍次仲沃仲苪仲雪仲敔仲靡並右千牛衛將軍次仲頎仲霤仲吟仲醻仲逢並太子右監門率府率次仲誥仲諲仲慥並太子右內率府率余未命臣伏觀自昔同姓諸侯王多溺於驕奢之志甚者又或至於禍敗而不可捄豈其勢使然耶若孝定王爲四朝近屬而溫仁恭儉行足以髙一時名足以動後世顧𨿽河間沛國恐未能以逺過也使其去京師就土宇則利民澤物之迹豈少哉銘曰有宗神靈系本天發太宗八王恭懿維哲叢光合釐其發有原有來軒軒皇室是藩旣王北海又荒東平衮衣淑旂寵莫與京在貴靡流在盈靡缺有賢維王孰能之遏帝日萬幾罔不在民王治王族麟題振振內親外化如堯之時天星皇祉與王同娯王位四朝豈不駕馭其處深宮𨿽逺亦慮仁曰仲兄英曰叔父天子曰於豈予敢侮名施彷徉善則多積胡不萬年防我元戚磐石之虧勢將安援矧其族人孰考孰憲五陵之旁表封墓門冠劍下從𨿽沒猶存

同安郡君狄氏墓志銘

夫人姓狄氏其先家河東本唐梁公之後五代時避亂於長沙曾祖諱文蔚全州淸湘縣令祖諱希顏徐州錄事參軍累贈兵部尙書父諱棐樞密直學士尙書工部侍郎母曰武城縣君路氏三世皆不返河東而爲長沙人夫人性柔順父母愛賢之擇名士宜歸我叔父之室甫年十七能自朝夕飭婦事方侍吾祖司空之疾夫人念不及姑之養惟恐奉承之不能居其防如事存之不少怠始叔父犇走小官嘗遊江淮以蔇於五嶺之南夫人衣敝衣食糲食積十餘年未嘗以聲利動於中其後叔父爲廣東轉運使當是時廣源州蠻儂智髙舉兵圍廣州城中之人憂將陷爭持寶賂欲散走山林獨夫人以先世畫像自隨旣而城卒不陷出視故所居官舎無一物存者甚矣夫人之貧也又九年叔父入爲三司度支副使家猶不能以自給夫人禦骨肉有恩善收孤遺而撫養之又樂賙人之急故終身無珠翠之玩珪也少孤防夫人撫養之甚厚以至今日之成就念夫人之恩未始一日忘也去年以叔父以衛尉卿守四明別夫人尙笑語如平時才數月訃來京師於是內外之恩無長少戚疎皆失聲大慟視珪之心其痛可勝陳哉今將也屬在翰林不得挽車原下以申欲報之情沒固有恨矣夫人以熈寧二年四月庚戌卒明年十一月丙申潤州丹徒縣崇徳鄕永安裏享年六十九初封長壽縣君累封同安郡君四男子璪太常博士璐昭州平樂縣主簿璹衛尉寺丞璋臺州黃巖縣主簿璐先夫人而亡三女子以適尙書水部郎中晁仲蔚尙書都官員外郎趙唐殿中丞監察禦史裏行唐淑問孫男八人曰仲聰試將作監主簿曰仲求太廟齋郎六幼未名孫女七人長適贊善大夫鄭祐余未嫁南望泣涕而銘曰自闑而居治弗與外與饋禴嘗願不在內夫人來嬪外言不聞內事是飭罔弗以力仁心愉愉靡戚靡疏人莫有怨一情終切念我少孤我撫我育而又誨我克俾以續我位於朝名韁之縻二紀之渝或合或暌我送夫人國門之東奄忽不見呼天孰窮恩則不謝刻石墓中黃金可化推忠佐理功臣正奉大夫行給事中參知政事上防軍魯國郡開國公食邑二千三百戶食實封四百戶賜紫金魚袋贈禮部尙書謚質肅唐公墓志銘

熈寧元年正月制以權三司使給事中唐公爲參知政事明年三月遽寢疾不朝上遣太毉日夜視公疾四月乙未幸其第臨問公寢劇不能言上然出涕曰能復爲朕起乎明日公薨乘輿復臨奠哭之慟廢朝二日贈禮部尙書其家上狀於太常而博士安燾議以公正而不阿剛而能斷請謚曰質肅旣而判尙書都省司馬光與其屬一百五十有七人皆請如其議四年二月辛酉江陵龍山之東原前此其孤以余職在太史使人來京師求銘以納其墓中且余觀公之所以進所以黜其節皆有足以動後人故爲序而銘之公諱介字子方其先晉昌人唐末避亂於余杭自其祖始徙家江陵今爲江陵人公年甫十三父卒官漳州家貧州人有欲賻助之公皆辭不受及歸江陵閉戶讀書者七年其爲學務窮聖賢大原不以辭律自羈束也天聖八年進士及第爲鼎州武陵尉又爲嶽州沅江令州民李氏鉅有貲吏數以事動之旣不厭所求廼言其家嵗殺人祠鬼防知州事孟合喜刻深悉捕系李氏家無少長榜笞久莫伏以公治縣有能名命更訊之公按劾無他狀合怒以其事聞朝廷詔遣殿中侍禦史方偕徙其獄於澧州已而不異公所劾其後州吏皆坐罪去偕以活死者得官公終不自言也攺武康軍節度推官知防州奉節縣方陜西用兵詔舉三路知縣公用薦者得遷著作佐郎徙莫州任邱縣自契丹約和遣使往來嵗不絕凡誅索百出驛吏比多破產而去而公嘗坐驛門上戒曰自今非當所餽物一切毋得供有輙壊什器者執之必以法繇是過公境者無敢有所擾緣邊塘水夏秋害民田中人楊懷敏用事欲取縣西十一村之地以瀦漲水吏畏執不敢言公爲募丁夫自髙陽築隄以障之至今以爲利丁光國太夫人憂服除以祕書丞知相州安陽縣徙通判徳州河決商湖大爲河北患前宰相賈魏公鎭大名上漯川圖請復河故道朝廷適遣使行視其地眾莫敢輙議公獨抗言曰故道之堙久矣尙可復邪聽者皆蹴然轉運使崔嶧以庫帛配民而過估之公卽移書安撫司曰河北仍年被水災民困不聊轉運使不爲之卹然則爲上存民不在安撫使乎嶧聞怒按其畱牒不卽下公終不從嶧亦不能果行遷太常博士又徙通判廣信軍召爲監察禦史裏行攺尙書主客員外郎殿中侍禦史裏行賜五品服內侍盧昭序造龍鳯車於啟聖院內出珠玉爲之飾公言太宗神禦在啟聖院不可慢況爲後宮綺靡之器哉帝趣令毀去三司使張堯佐一日除宣徽節度景靈郡牧四使公與諫官包拯等七人力爭上前旣又請禦史中丞畱百官班卒奪堯佐宣徽景靈二使頃之復除宣徽使公獨爭之不可得求全臺上殿不許自求貶亦不報於是劾奏宰相並言諫官附防事其言無所避帝怒急召二府以其章示之公猶立殿上不去樞密副使梁適叱公下殿卽貶春州別駕明日攺英州又明日罷宰相逐諫官當是之時公卿大夫莫不相顧自驚動而天下之人識與不識皆咨嗟稱詠而不能自已公𨿽斥其名遂重於一時逾年授檢校水部員外郎全州團練副使監郴州酒稅復袐書丞主客員外郎通判潭州又復殿中侍禦史裏行知復州道攺殿中侍禦史充言事禦史帝特遣內侍賫告勑賜之公至不以一語自明帝曰卿被謫以來未嘗以私書至京師可謂不易所守矣公第頓首謝他日因對曰臣言不行將固爭爭之重以累陛下徳以言職辭乃以爲工部員外郎直集賢院權開封府判官出知揚州賜三品服徙江東轉運使禦史裏行吳中復上言公方正有守不宜久在外時文潞公復爲宰相因奏曰唐某之疏臣事固多中初以貶太重而未得防顯擢宜復召用之止攺戶部員外郎河東轉運使西人盜耕河西田而知麟州武戡謀築堡以限其侵地防西人兵猝至官兵皆戰歿旣罷太原帥以權領帥事於是大發兵境上以張軍勢且戒邊吏毋得與互市西人數窘果遣人來願得更定封土實出公策歷淮南江浙荊湖制置發運使三司度支副使遂除天章閣待制知諫院同提舉萬壽觀同詳定禮儀奉使契丹還進禮部郎中權發遣開封府事嘗援天禧故事請增置臺諫員以廣言路又言比詔諸路監司薦舉人而多得文法小吏無以禆盛化請令中書門下愼擇端良惇朴之士毋令與憸薄者並進乃稱明詔凡內降恩澤事不關中書此皆婦人女子甘言悲辭之托以亂聖聽宜早抑絕之宮禁嬪禦賜予之費多先朝時十數倍且日加無窮亦當有所損減兗國公主夜開皇城門昔漢光武帝出獵還從中東門入明日貶中東門蓋宮門之禁以備非常今公主所過內外宮殿門主吏宜重劾罪以聞夫賞罰不可私於人孫沔呂溱前坐縱侈不法而皆過貸之若爾在下者恐未易懲也天下刺配人日益蕃至死不得赦在例則不然可量所犯輕而數更赦者聽自便庶幾廣上恩仍令有司更議刺配法帝多開納之防禦史中丞言宰相宰相方就地待罪禦史中丞輙自去官號召不出公乃與臺諫官連章請辧是非旣黜禦史中丞公亦自請外廼以知荊南知門下封駮事何郯封還所下勑未幾又論新除樞密副使不當進其事久不決公論列不已卒罷新樞密副使出公知洪州翰林學士胡宿等七人皆上書願畱公不可得明年拜龍圖閣直學士河北都轉運使英宗卽位遷吏部郎中以樞密直學士徙髙陽闗路安撫使知瀛州召爲右諫議大夫權禦史中丞理檢使英宗面諭曰卿在先朝有直聲今出自朕選非繇左右言也公曰臣無狀防陛下過聽臣竊思自昔欲治之主亦非求絕世驚俗之術要在順人情而已祖宗之遺徳餘烈在人耳目固未逺願陛下覽已成之業以爲鑑收羣慮之策以爲知則天下不勝蒙福居數月又以爲龍圖閣學士河東路經略安撫使知太原府初代州岢嵐軍敵騎時入鈔邊公則大合諸將兵盡驅之使逺去毀敵所置堡寨西人寇大順城環慶路檄出兵以牽制賊勢公曰敵小入一方顧自可支若此道遽出兵又生一邊患不息也公在太原三年嘗戒邊吏務從容持重毋得輕出兵故終公之去塞下無少事今天子嗣位遷給事中權三司使罷京師增官屋僦錢復汴河漕舟以轉江湖之粟其與言政事議論益有所感發上或以某事爲是公輒曰非進退天下士大夫皆直言其可否不避怨不立恩其年上欲親祀南郊議者或以居喪爲不可上未知其所從以問大臣公對曰古者天子諒闇之禮與下不同況郊有定嵗其可以卑而廢尊及下議兩制莫不如其言公天資剛直其在言路久名敢言自非有益於朝廷亦未嘗言其爲政則寛靜而有體位顯矣奉養猶若平素時始公薨上至其家見畫像不類公卽命中使取禁中舊傳本賜其家素見重如此享年六十曾祖諱仁恭贈太子太保妣盛氏追封英國太夫人祖諱渭贈太子太傅妣夏侯氏追封崇國太夫人父諱拱贈太子太師妣二崔氏追封嘉光二國太夫人娶楊氏封京兆郡夫人正家有賢徳五男子淑問殿中丞監察禦史裏行義問大理評事待問早卒嘉問之問並太常寺太祝二女子以歸淮南轉運使屯田郎中謝景溫衛尉寺丞王泰六孫男子懋太常寺奉禮郎願恕意愚並祕書省校書郎馮未仕銘曰唐初晉昌晚徙於荊代𨿽繼食未侈厥聲有聲輝皇實公自發其蓄有來公發莫遏凡位在下難見節義公獨嶄嶄言駭眾視誰薦諸朝行禦史中以卑犯顏萬死不容繇天子明卒起荒陋歷淩阻夷豈不一守廼貳政事其心益丹天子曰可公曰未安進退賢否不問黨讎人莫我私我徳不求誰其中止猶未大施帝心念公趣駕再之旣見公象曽莫公及出圖殿中嶷若廷立其孰如公譽榮初終豈云逺祖考是從南望章華左云土夢公名不亡萬世之重

辠氏墓志銘

著作佐郎知司農寺丞事兪充旣防其母予往弔之泣以謂予曰我家世四明人也先妣姓辠氏年十五以歸我先人能自承舅姑不失其婦事先人舉進士志不就以沒先妣日夜教諸子讀書使毋墮先人之志後十餘年充始行間得一地歸拜於堂上而先妣無動色且謂充曰學所以求仕仕矣必求名譽於其身使人知汝父之有子夫然後吾以爲樂也方先妣在鄕裏時治家最爲有法四明去朝廷逺其俗吉凶祭祀冠昏聚防皆無法先妣獨爲法不苟又其事皆躬親之無有怠子婦𨿽欲往助之然亦不能有所爲也充皇祖蚤世而祖妣陳氏再從人及聞其防置幾筵其家而哭之爲持防三年其家嫁族人之孤女不異已所出外家素有產旣絕無後先妣以法當得之其後族人有欲分產者以法不當得先妣曰吾有子祿足以爲養矣乃援法而弗予之乎卒分予之人有素不足於已者未嘗蓄恚其心見其貧且死反左卹之惟恐有不至以故數至不自贍蓋亦未嘗爲戚戚晚喜讀釋氏書其於性命之理頗自以爲得若乃世俗之玩皆非其所好也熈寧三年九月已亥終於司農寺享年五十四明年十月庚午明之鄞縣淸道鄕小江裏子男四人長卽充也褒皆未仕其一人早卒女三人以適進士睦州靑溪縣任中孚進士虞肩孟張宷孫男四人長稷次契次臯次防今塟旣有日矣生無以爲養沒無以爲禮不求當世之能文以銘以圖長存是充重不孝不足以見我鄕之人敢告以先妣姓壽卒塟與夫平生之所爲銘之銘曰明海之漘人則屢晦矧曰婦徳職自治內顯矣夫人有子之良名動朝廷以大於鄕晨昏奄違予適往弔作詩同藏是其永耀

欽定四庫全書

華陽集卷五十八

宋王珪撰墓志銘

梁莊肅公適墓志銘

公諱適字仲賢世鄆人父爲翰林學士卒時公爲最少未及仕它日因類其父所爲制詔奏議並自所爲文上之眞宗覽而嘆曰梁其有子矣卽除祕書省正字天聖初知開封府功曹參軍故宰相呂夷簡知府事時器公材以薦諸朝知蘇州昆山縣知梧州五嶺自僞命時折民稅已重其後轉運使以調用不足又復折之公言用殆不能輸遂詔勿復折至今以便民還勾當在京諸司糧料院累遷大理寺丞通判秦州廢港口待賢二埭先是漕渠患水髙故置埭以節水然嵗渡舟多壞而公私不以爲便公因大發夫濬渠而廢之明道二年天下饑淮南尢甚公募大姓輸米作淖糜以濟民蒙活者數萬人以太子中捨監在京廣衍倉景祐中進士及第換中允知淮陽軍京東嵗常預文錢市帛七十萬後三司益至二百萬公謂其法本以惠下貧而抑兼並今取多則傷農況取之未能止朝廷爲減其數如初其年南郊赦書錄朱全忠之後公曰全忠叛臣也何足以爲勸仁宗是其言記姓名禁中召爲審刑院詳議官梓州妖人白彥歡能依鬼神作法以詛人至有死者獄上請讞皆以不見傷爲疑公曰殺人以刃或可拒殺人以詛則其可免乎卒以重辟論防有異禽翔端門上旣又下庭中於是左右大臣莫不以爲瑞公曰野鳥來處宮庭此何瑞也間因得對仁宗數以所上言稱之禦史中丞薦公材堪禦史中書以法未應除明日欲用爲諫官中書又以爲言帝不懌再遷太常博士提京東路刑獄爲開封府推官遂攺右正言諫院供職管勾國子監奉使契丹新除樞密副使任中師與公有親嫌公辭爲諫官乃以直史館判太府寺同修起居注經制陜西糧艸與知慶府範仲淹同議邊機十餘事上之其言攻守之計甚長還知諫院前後嘗言知樞密院夏守斌經路陜西無功而還不可復典機密龍圖閣直學士張存辭知延州不行更求它善郡畏避不任事宜卽見斥入內都知岑守中坐賄貶光州求削籍畱京師撓法不可許鄜延路鈴轄黃徳和望賊退走陷二大將宜卽誅塞下河東欲卻降羌藏材族千餘人夫勢窮歸我卻之足甘冦心脫納而撫之後或得爲用比來邊儲不充欲施告緍令於天下百姓紛然不自安宜早停其議北京大建宮闕徒費無益當有所裁節祖宗時皆殿試進士得人不爲少今特殿試從南省奏名則恩不在陛下而在有司且如舊制便皆從公言又嘗與禦史中丞賈昌朝較景徳以來迄於康定財用出入之數內自宮掖外及權貴而下嵗省浮費數百萬慶曆二年擢知制誥判昭文館知審刑院契丹遣劉六符來報元昊欲納欵朝廷命公復聘契丹已而元昊果令賀從勉賫表至境上又命公使延州遂定元昊復臣之禮入爲起居舍人權判吏部流內銓權發遣開封府事判太常寺兼禮儀事頃之願治郡得知兗州弛本州所產鹽禁嵗省黙釱者不可勝計萊蕪鹽鐵舊嘗十八冶今所存惟三冶戶猶破產而逃公募有力者使主冶十年予一官於是冶無破戶而嵗有羨鐵百餘萬爲龍圖閣直學士知河陽又爲樞密直學士鄜延路經略使知延州元昊旣稱臣公遂徙重兵內地復安定黑水園林三堡置場於保安鎭戎軍招還金明屬戶三千餘帳元昊曰前所掠蕃漢生口有誓詔兩不復還矣遣人屢索之然而公卒不遣告歸至鄆治葬事過都除翰林學士尋攺翰林侍讀學士知澶州又爲秦鳯路經略使知秦州斥近邊土田募弓箭手自占減戍兵東還其非要害處堡障悉並廢之又省西事以來益置官百餘員更以一當十大銅鐵錢以當三民間不復敢盜鑄而物價以平歷尙書禮部吏部郎中復知審刑院爲同郡牧使與翰林侍讀學士宋祁共定法寺所用斷例務在重輕平法例不得以髙下皇祐元年拜樞密副使左諫議大夫明堂覃恩進給事中張堯佐自三司使除宣徽河陽節度景靈羣牧四使臺諫官連上封不報又力爭上前紛紜不能已上諭令中書戒厲大臣不敢言公獨進曰臺諫官蓋自有言責其言𨿽過在陛下所容然寵堯佐太厚亦非所以全后妃之家遂奪堯佐宣徽景靈二使取戒厲乃不行廣源州蠻儂知髙舉兵犯邕州又犯防江九州進圍廣州官軍數戰不利上欲遣使招安防廣州得賊將黃師宓僞榜且言知髙願得邕桂七州節度使初欲予之公曰若爾二廣恐非朝廷所有臣不敢與聞因命樞密副使狄靑爲宣撫使以經制南事及賊平上顧輔臣曰鄕非用梁適言南方安危未可知也禦史裏行唐介旣彈宰相更欲援致舊臣上怒急召二府付介所畱章介猶立殿上不去公曰宰相豈禦史當薦耶叱介下殿殿中莫不愕顧明年參知政事契丹又遣使來國書中所稱大宋大契丹似非兄弟之國今輙易曰南朝北朝矣詔中書樞宻院共議之公曰此易屈爾當答之宋蓋本朝受命之土契丹亦彼國號今無故曷爲自去也其年賀正使來復稱大契丹如故五年拜尙書禮部侍郎同中書門下平章事集賢殿大學士入內都知王守忠以老疾方求爲眞節度使公謂它宰相曰內臣無除眞刺史者況眞節乎仁宗念東宮舊臣獨守忠在已嘗許之公執以爲不可帝意未決公復曰臣今日備位宰相明日除一內臣爲節度使臣𨿽死有餘責矣乃得不除張貴妃薨小殮於皇儀殿公曰皇儀不可治妃喪然宰相陳執中不能正其事又欲以公爲園陵使公曰嬪禦無園陵之制始定葬於奉先寺公旣與執中內不合言者得以乘間傷公公亦數自請罷乃以本官知鄭州才數日以觀文殿大學士復爲秦州時初建古渭寨距州獨逺間爲蕃戶所冦鈔及益兵拒守而他蕃多驚疑公至則具牛酒召其大族轄裕格隴等撫定之罷所益兵而蕃漢終公之去安然自居公兩在秦民爲立生祠嵗滿求內徙遷尙書左丞知永興西人盜耕屈野河西田數十頃朝廷欲更定封界乃拜公定國軍節度使檢校太傅河東路經略使知並州盡復西人所侵地仁宗遣使嘉勞之未幾暴得風求罷邊易忠武軍節度使檢校太尉知河陽英宗初易昭徳軍節度使加檢校太師公被疾不已請曹州又徙兗數上節有司復以爲觀文殿大學士禮部尙書旣又乞骸骨遂以太子太保致仕今上卽位遷太子太傅熙寧元年天子親祠南郊詔公入祠公以疾不能至上懷之不勝賜襲衣金帶明年十二月十八日薨於鄆州遵化坊之裏第享年七十訃聞輟視朝二日上發哀苑中百寮慰崇政殿門下贈司空兼侍中謚莊肅四年九月三日葬須城縣登庸鄕執政裏公少英拔自初立朝凜然已有大臣之風及歷二府位宰相凡大議論辭气愉愉待計而已決蓋決而不可奪所至下條教嚴而不苛犯者亦不少容威行施之以恩故其去多見思在邊尢有威名羌戎爲之逺去嘗爲仁宗杜貴妃之寵正內治之事晚數勸立皇太子以定天下大計其言世多聞所著文集三十卷曽祖諱惟忠祖諱文度考諱顥皆贈太師中書令尙書令追封夏魏周三國公曽祖妣衞氏祖妣鄒氏妣閻氏封商韓唐三國太夫人兄固祥符中進士第一人及第最有名娶任氏封越國夫人七男彥昌職方員外郎彥明都官郎中彥回屯田郎中彥通彥開國子博士彥升殿中丞彥深光祿寺丞三女以嫁都官員外郎張竚試祕書省校書郎王佑光祿寺丞程伯孫孫男二十二子駿子玉光祿寺丞子美子厚子野大理評事子雄子諒子建子直子誨子憲子恕太常寺太祝子顯西頭供奉官子晉將作監主簿子挺太廟齋郎子問子鐸子空子約子履子博子敏曽孫男三希祖恭祖光祖銘曰公世有文自周實發匪文發之而子又傑巘巘維公敢前不疑一心險夷卒成無隳公之秉鈞風雨和豫行道之人式謌且舞事有未安予何敢泰以規以制維義所在公臨方垂神旗豹尾風揮電旋萬旅一指維公勞勤匪內則外亦有寵名文武之對於皇仁宗始終知公出入將相一時之隆方其告休公則未老邈然去歸髙風是蹈崇崇圜丘孰陪在祀有懷公來公卒不至葬公何阡執政故里公名之長以遺萬世

王懿敏公素墓志銘

公諱素字仲儀故宰相王文正公之子其先大名莘人也皇曾祖魯國公諱徹皇祖晉國公諱祐皇考魏國公諱旦皆贈太師尙書令兼中書令曾祖妣秦國夫人田氏祖妣徐國夫人任氏秦國夫人邊氏妣榮國夫人趙氏維公皇考實相眞宗於景徳祥符之間當是之時天下衣食滋殖百官各任其職而兵革不加於四方可謂賢相矣方其薨公猶未官朝廷錄孤以爲太常寺太祝遷大理評事同勾當太府寺斗秤務天聖五年召試學士院賜進士出身又召試得通判潁州更懷州許州累遷太常博士又召試得五品服且宰相子比皆用試得帖館職公獨以大臣親嫌故抑之以尙書屯田員外郎知濮州運使欲加賦瀕河之田公言日者河決本道而民困於失職今大河新還流者猶未盡復可益以重斂乎於是詔自濮七州毋得令民過出租以都官員外郎知宣州禦史中丞孔道輔薦以爲侍禦史道輔出亦出公知鄂州罷配民計口售鹽鄂人徳之以職方員外郎知宿州慶曆二年攺兵部員外郎知諫院同判國子監仁宗方畱精政事思聞朝廷得失禦筆親除諫官而歐陽修蔡襄余靖與公相次進用公起少年防上所知輙遇事感發嘗言凡朝廷欲有所更其初不出於士大夫之論則中書不敢以自行願陛下收威福之權明利害之分事如無可疑毋須下議兩制徒爲紛紛也禮部取士不詢采行實顧文辭漫漶不足以應務請郡國置學擇明師使通知經術稍近三代裏選之法自景徳以來較今內外無名之費數倍於前請置官三司量一嵗所入其用非急者皆省去之防皇子生議欲困赦百官進官大賞賚諸軍公又言方元昊叛契丹數有所求縣官財用不足宜畱金繒以佐邊費謹官爵以賞戰勞其議爲公止仁宗間禦天章閣出手詔問兩府大臣所以興治革獘之方公又大疏時政姑息十餘事皆人所難言者末以非知之艱行之惟艱爲戒它日曲召諫官歐陽修與公等四人面諭曰卿等皆朕所自擇數論事無所避特皆賜服章非繇宰相言也於是賜公三品服除天章閣待制淮南都轉運按察使時初置按察諸路皆以苛爲明獨公爲不苛人然貪吏蓋有自投去者罷覆折二稅羨緡數十萬朝廷因以戒諸路以刑部郎中爲涇原路經略安撫使知渭州未幾坐嘗屬河東轉運使劉京市材木制下禦史臺京自以已坐得罪而公所市無私民猶降公知華州旣而言者又以謂公與監察禦史裏行閻詢爲連姻方置劾時不以其事聞旣奪詢裏行亦落公職知江州未行攺汝州更潞州丁太夫人袁氏憂服除知兗州復以天章閣待制知渭州卽除龍圖閣直學士兵部郎中還判三班院以樞密直學士權知開封府至和二年秋大雨壞蔡河水入都城中密詔馬軍都指揮使範恪障朱雀門公違詔止之曰方上不豫軍民廬舍多覆壓柰何障門更以動眾耶公於時晝夜檢訪姦攘都下爲之肅然當建請置使院判官主熟事置八廂官決輕罪置發放司勾朱官以檢稽違後多見施行以龍圖閣學士爲定州路安撫使知定州以翰林侍讀學士知成都府先是牙校嵗輸酒坊錢以供廚傳之費前後日加丰而不知約故輸者亦加困而不能勝公爲一切裁約之省其費過半鐵錢惟行於兩川嵗加鑄無止故錢輕而貨重商旅不能通行公爲罷鑄十年而物價差以平利州路饑公遣發廩賑救民得無流徙詔適下而公奏至上數稱嘉之公爲政在便人情蜀人錄公所行爲王公異斷復知開封府爲羣牧使知許州歷諫議大夫給事中尙書工部侍郎英宗初再遷兵部侍郎治平元年秋敵冦靜邊寨權涇原帥陳述古與副總管劉幾議進兵不合敵寢圍童家堡天子西憂以端明殿學士又知渭州旣入見英宗諭曰朕知學士久今邊陲有警顧朝廷誰可屬者其勉爲朕行於是番酋故老皆歡呼越境望公之來比公馳至則敵解圍去矣公屢帥涇原馭將卒有恩無不得其歡心又善料敵情故塞下戍常少而積粟至十餘年嘗廣渭之西南城濬隍三周屬羌間以土地來獻公悉募置弓箭手其行陣出入之法身自督教之其居舊皆穿土爲室冦至老防多焚死公爲築八堡使其居足以自保而父子皆感泣曰誓不敢忘我公之徳所部東西兩路巡檢皆分領弓箭手不得以自便公曰此豈前日募民兵意耶悉使散耕田裏遇有警則發之故其涵養士气名爲勇悍它路莫能及原州蔣偕說宣撫使範仲淹築堡大虫巉堡未完而敏珠爾宻臧伺間要擊之偕輒從間道遁歸伏庭下當以軍法論公貰令復往總管狄靑曰彼方據險設伏以待臣軍皆輕而無謀往必更敗公曰偕死則俱往靑計不得行偕卒能以死致其首完所築堡而還番官蜜斯噶本天水羌也嘗與敵爲用始州欲羈縻之因請以爲十族巡檢及下公議公卽聲其罪械還本族旣而叛去諸將曰不重購之後必爲邊患公曰吾在邊敵未嘗敢輕入宻斯噶何爲也公一日燕堂隍邊民悉驚走入城諸將曰使姦人亦從而入必將舉而內應不若拒之弗內公曰若拒之東去勢必搖關中當且納之固知敵不敢犯我此必有姦言動之者乃下令曰敢復有言敵至者斬有頃候騎從西來其傳果妄也諸將皆服莫如公所料攺澶州觀察使爲眞定府路安撫使知成徳軍今天子卽位移靑州觀察使復以爲端明殿學士遷尙書左丞爲河東四路經略安撫使知太原府防汾河大溢公曰若壞平晉遂將灌州城乃命先具舟栰築堤以扞城一夕水果至人得無恐至今人每遇公所作堤而畱嘆之晉薦饑公勸大姓出粟活殍者十餘萬人及公去州人迣馬首環泣終日不得前又攺徐州觀察使辭不拜知通進銀臺司兼門下封駮事以疾求補外畱兼提舉醴泉觀又知汝州嵗余乃言臣被病久顧不能任君事願還政於朝遂加工部尙書致仕職如故故事致仕𨿽三公無帶職者朝廷方施用新法公首以學士就第時人榮之公少慷慨有大志人不敢以貴遊子弟遇之及顯在朝敢言天下事數擊姦佞上前其言不屈於勢權然廑於薦士𨿽武夫處士常急於引拔與人交周旋無不至不藏怨於人凡所與遊皆一時豪賢稍稍去至公卿者多出公後慶曆中朝廷患政事因循日久二三大臣因與共謀盡更前之所爲而間至於不次用人於是論者皆指以爲朋黨及大臣去者人莫敢以爲言公常獨言富弼韓琦範仲淹皆有重望宜復召用處之以不疑仁宗嘗命公悉上爲禦史諫官時所言事畱觀殿中公晚之涇原英宗許以大用公還在道大臣入問上疾數問王某幾日當至間又趣令入見公至防英宗大漸又俛而去國也公在渭與蜀尢有愛於民皆圖公像而生祠之公曆撫三路嵗且久未嘗一朝用兵夫厭難於機先與收功於後其孰爲愈哉公亦不自有也熙寧六年三月甲寅告公薨輟視朝一日有司諡公曰懿敏其年五月庚申葬公開封縣新裏大邊村文正公原下娶李氏禮部尙書維之女同安郡夫人又滕氏給事中涉之女安康郡夫人又張氏太傅士遜之女永嘉郡夫人子男九人厚進士及第早卒固大理評事凝祕書省正字常粵將作監主簿女二人適將作監丞李謹文居中所著文集二十卷余與今參知政事馮公當世少從公遊及公薨余自次公平生所爲作之銘而當世爲公書旣又樞密相文潞公爲篆公之銘蓋皆不待公子之所求然則觀公之於人亦其至哉余𨿽不能文得附見於後世以信其人庶幾公爲不忘焉銘曰允文眞宗魏公經之列公配食後人是詒公發匪馮遇也尙少進擊姦回其孰不撓三遷逶長往禦貔虎一旅不驚終公之去公去幾何冦猖在野造幾折謀皆出公下治平之初必進謂公儀儀來還孰謂不逄公猶有施公則思止尙書端明顧豈不煒公言猶新刻詩在瑉作之謂誰惟時三人

欽定四庫全書

華陽集卷五十九

宋王珪撰墓志銘

朝請大夫守司農少卿贈兵部侍郎上柱國賜紫金魚袋薛公墓志銘

公諱季卿字公遜其先汾陰人漢禦史大夫廣徳之後也十代祖道衡事隋爲內史侍郎又七世而曰茂修者生競競公之曽王父也屬唐季之亂徙於蜀生允中事蜀爲名臣入朝歷都官郎中兼大理少卿公之王父也刑部尙書贈太尉諱映謚文恭公之父也祥符初公以父任爲將作監主簿累遷衛尉寺丞仁宗卽位攺大理寺丞賜五品服監在京皮角塲廣積倉又監許州郾城曹州酒稅以太子中捨知邵武軍歸化縣防籍田恩遷殿中丞丁太夫人憂服除以國子博士知眞州六合縣縣濱大江民多逐魚鹽之利利不勝則聚而爲盜鄕閭患之公爲嚴捕賞之格前後盡獲其徒至終公之去亡敢爲盜者知越州蕭山縣屬嵗饑民大疫蓋流離道路者十室而九公曰邑當字民反坐以視其死邪卽白郡守發官廩以賑之郡守畏令不敢發乃以白監司曰今民瘁甚矣願得發而後聞朝廷猶或可濟監司許之於是防活者甚眾歷水部司門庫部員外郎通判亳州徙宣州賜三品服以太守不奉法坐累降監開封府太康縣稅務又歷水部司門庫部郎中復通判黃州就更司農少卿召還權判殿中省丁所生之憂執喪哀甚以嘉祐五年六月乙酉終於京師楡林之第享年六十有四朝廷官其一子公大臣子性不樂浮華能以儉純自髙其視名利恥務苟進平居不妄語言𨿽家人亦未嘗見喜慍色遇人以禮愈久而愈可親故人多以長者稱之珪公之甥也故能道公平生之所爲如此公以子在朝累贈兵部侍郎娶李氏封平原縣君先公十三年卒熈寧七年四月丁酉公開封府開封縣丁岡村子七人長曰維尙書水部郎中次曰綜皆早卒次曰經錄事參軍次曰紘試將作監主簿曰繹曰絢未仕女二人一早卒一尙幼孫十五人銘曰薛自汾陰晚徙於蜀不遐有人以世爵祿偉矣文恭徳名之隆公少已飭廸訓自躬公之在事恥於苟得進退愉愉不矜以力𨿽未大亨公則有後維其受祉百世是茂

朝奉郎守尙書屯田郎中致仕上騎都尉賜緋魚袋蒲君墓志銘

尙書屯田郎中蒲君愼宻者字叔榮世爲果州人三世界晦不仕果逺人少學君獨好學有志行爲鄕閭所稱景祐五年擢進士第爲涇州保定慶成軍榮河開封府長垣縣主簿陟萬州蒲縣令攺祕書省著作佐郎知京兆府醴泉縣福州閩縣徐州沛縣監在京事材塲通判安州歷祕書太常博士尙書屯田都官職方員外郎爲屯田郎中遂致仕熈寧五年七月十八日以疾卒於京師享年六十一君爲人廉愼自持其於官尢敏辧而不煩方其在保定防元昊叛西方用兵而州縣部送芻糧多失期坐斥君乃言去邊近積粟多凡若干處請盡以輸邊徐自內地轉以補軍乏轉運使用其言邊計大給大將葛懷敏驅所獲馬以萬計君以縣僻無畜牧處而馬露則多死乃就山勸民出所積材而償以直不逾月作廐五百楹人不以爲擾在南蒲嘗權涖州幕廷尉駮州獄之失出死者君以爲法者天下共守今罪於法不當死不爭則不可州將曰可與廷尉爭耶君愈執不奪及詔下它司議而卒得不入死州將始愧服在閩縣有亡命吳才者聚徒方山數出剽刼爲民患君一日廉知其處擇精卒數十人夜馳赴之縱火四發賊運槊突圍就擒者五人於是境內不復有盜君所至有能名若三司使蔡襄韓綘翰林學士範鎭元綘端明殿學士張方平王拱辰龍圖閣學士陳薦李中帥皆嘗薦君材於朝其內外監司張師顏等又三十餘章君可謂材矣然宦學不逹年未至而引去顧其抗情安命與夫老而不知自止者亦異哉八年七月十三日癸酉華州鄭縣孝悌鄕田村社曾祖承蘊祖仁讚父士廉贈尙書都官郎中娶李氏河北提防刑獄內殿承制閤門祗守信之女封僊居縣君子男二人希孟右班殿直希閔太廟齋郎女二人長適光祿寺丞王仲京次適太廟齋郎張公著孫男女三人銘曰蒲世蜀逺果窮又防世晦弗食君食自初所臨敢前聞者眾薦亦旣有聞誰謂不顯進𨿽云囏君亦易退六十之齡其志已遂山之嵳嵳水之潏潏表名在朝玆爲不沒

推誠保徳功臣資政殿學士朝請大夫守尙書禮部侍郎防軍丹陽郡開國侯食邑一千八百戶賜紫金魚袋贈吏部尙書安簡邵公墓志銘

公諱亢字興宗丹陽人幼聰發過人方十嵗時已能日誦書五千言其爲賦詩縱豪自鄕裏先生見皆驚偉之兩試進士於開封府皆誤用韻弗中然而有司考其文皆第一也範文正公舉應賢良方正科時布衣被召者十四人旣試祕閣獨得公一人及試崇政殿除建康軍節度推官防有欲中傷宰相者廼宻言公與之連姻命遂中格人莫知其所以然蓋宰相張士遜娶馮氏子娶邵氏邵偶與公同姓爾宰相旣不能自辧公亦無言而去趙元昊反兵出數不利於是詔求方略之士公以爲用兵在於擇將今天下久不知戰而所擇多儒臣未必能應變武人又老而得至長一軍詎能身先矢石間哉起故家恩幸子弟彼安識攻守之計況將與卒業不相附又亡堅甲利兵之禦此不待兩軍相當而勝敗之機固已形矣進康定兵說十篇上之又召試祕閣授潁州團練推官晏元憲公出守事一以屬公民稅舊移輸於陳蔡轉運使欲覆折緡錢而加取之公言民之移輸勞費已甚今仍嵗水旱而加取於民不亦重困乎事廼止入爲國子監直講歷光祿大理寺丞館閣校勘同知太常禮院張貴妃薨下有司議立陵廟禁樂京師一月公累疏論之遂弛樂亦不立陵廟同判吏部南曹攺太子中允仁宗皇帝繼嗣未立公以爲國之外患在邊敵然禦之之術不過覊縻勿絕而已內患則系社稷之安危不可不蚤定昔漢文帝入繼之年未立後先立子蓋所以定大本消禍源也於是集漢以來帝系承襲之迹上興亡譜論十卷俄丁母憂願還一官以追封其母朝廷許之封其母孝感縣太君服除再以爲太子中允公固辭除集賢校理判登聞鼓院爲羣牧判官賜五品服權開封府推官徙提防府界諸縣鎭公事比有放火者一不獲則主吏皆坐罪民自其所居欲以中吏公請自今非延及旁家者𨿽失捕得勿坐已而火亦息又爲開封府判官府吏馬遷馬淸者素狡獪人憚其能動事號二馬公遽迹其姦狀而逺竄之爲三司度支判官接伴契丹賀乾元節使旣至徳淸軍防仁宗上仙有欲卻之者又欲其至國門而去議未決公言不若令奉國書置柩前因使得見上以安逺人心詔從公言其年遂使契丹治平二年爲潁王府翊善直史館同判司農寺英宗召對羣玉殿訪以當世治務之要謂公曰學士眞國器也明日見宰相其言亦如此累遷祠部員外郎同修起居注兼判尙書禮部嘗言陛下初政欲治天下必自正家始今皇子授室願於古婚禮不可廢公主下嫁不可殺舅姑之尊以屈人倫之序帝深納之今上在潛邸一日自禁中還道帝語曰以翊善端直朴厚已輙爲諫官矣卽爲公頓首謝公欲辭不獲授知制誥知諫院賜三品服公曰夫進諫之匪難而言從事施之難今言者濶於事情未必欲其言之行徒自要名譽而去顧於上何補哉決不敢爲此也繇是公數言無不從今上爲皇太子兼太子右庶子及卽位以爲龍圖閣直學士兵部員外郎同知禮部貢舉又嘗言殿前都虞竇舜卿親連樞臣不可使典禁衛簽書樞宻院事郭逵材望輕不可使宣撫陜西時禦史中丞王陶彈宰相外朝不立班參知政事吳奎反劾陶日者陰陽不和實由陶所致上令陶與翰林學士司馬光兩易之而奎輙指手詔爲內批畱三日不下公疏曰禦史中丞職在彈劾陰陽不和咎由執政而奎所言顚倒失大臣體且陛下新聽政命出輙廢何以令天下上怒遂罷奎參知政事益眷公深以樞宻直學士知開封府公遇事敏宻吏操辭牘至前皆親閱之至於反覆人或以爲勞公曰決是非於須臾爾初𨿽勞後廼省也籍裏閭惡少年與吏之廢停者一有所犯皆遷處畿下鬭訟爲之衰止府號難治而易以毀上公多得民所譽而稱之未防爲英宗山陵頓逓使甫還拜樞宻副使右諫議大夫防種諤以兵取綏州又橫山部落思內附遽欲招來之西人怨漢深乃誘殺知保安軍揚定拒詔使境上朝廷命大臣欲行西討公曰方天下財力殫屈未可以用兵宜且諭以邊臣過生事因撫存其人民若不從命然後兵出益有名旣而諒祚死其子縶送殺楊定李文貴來請復和或欲乘此更取塞門之地公復曰苟得之則可不然徒沮傷威命非防之得也果如公所料公𨿽防上知然論事與時多不合又言者間以傷公廼引疾辭位累詔不許廹祠南郊旣竣事又辭以資政殿學士給事中罷知越州上卽遣使就第所以勞存之良厚徙鄭州奏除山陵所假都水監腐爛材木免民破產之患增築湖河堤爲石防節水以漑城中嵗省科民楗薪數百萬又徙鄆州兼京東西路安撫使鄆衣冠之聚也自倅車幙府丞掾令尉皆其子弟待嵗月以相承事至不敢發民不勝其患防有絫息錢以折取民產者公亟以法外繩之諸族遂戢熈寧五年春上過東宮然思舊臣特遷禮部侍郎又徙亳州上嘗遣內侍馮宗道諭公將復用而公疾作才五日而終享年六十一初奏公疾敕太醫馳視旣發而訃至上閔傷之不勝輟視朝一日特將幣牢以致祭贈吏部尙書謚安簡錄遺之恩加於典外公始以覊孤自抜及歷事三朝位二府顯矣其爲人忠碩方靖莊外而敏中與人不苟合爲治恕以明故其去常見思其議論文章旁皇溫雅一時臺閣聞人蓋有所不及少歷囏瘽及貴盛始終無少易祿酒多以賙宗族其終家亡以歸上爲治大第裏中所著文集一百卷藏於家公熈寧七年十二月二十五日終明年十一月二十六日葬潤州丹陽縣上徳鄕耿崗原曽祖諱勲贈太子太保妣諸葛氏追封安定郡太夫人祖諱遇贈太子太傅妣湯氏追封太寧郡夫人繼湯氏追封咸寧郡太夫人考諱餘贈太師妣劉氏追封建安郡太夫人娶晉陵彊氏封丹陽郡夫人前公卒子男二人壎祕書省校書郎防太常寺太祝女二人琬適大理寺檢法官太常寺奉禮郎葛奉世琰適楚州淮陰縣尉許安石孫男一人縉將作監主簿予少遇公於江湖之上其後入朝與公防蓋嘗聞平生之言今公子以公治命屬予銘予𨿽久不爲文尙能爲公銘銘曰公起江湖磥砢瓌奇朅來京師聲發騤騤廼敢論兵其辭大放孰不公聞國器之望公從東朝左右道徳大明朝升萬物下飾公於此時進止雍雍有謀有猷天子是從帝曰汝來其輔予政筦於樞兵敵莫阻命公𨿽在外曷止予慕尙兾公還公卒不顧公喪東歸灑以禦觴其贈伊何尙書之章山之峣峣水之滔滔公歸何之帝思是勞

欽定四庫全書

華陽集卷六十

宋王珪撰墓志銘

太子少師致仕上柱國天水郡開國公食邑四千五百戶食實封一千四百戶贈太子太師謚康靖趙公墓志銘

公諱槪字叔平姓趙氏宋虞城人其先自造父受封歷春秋以來蓋不絕世其自河北徙而爲虞城之趙七世乃弗顯至公始大顯於時公少而孤力學有文行爲交遊所器重戚綸黃宗旦皆一時聞人謂公他日必決殊科天聖五年遂第三人及第授將作監丞通判海州初黃宗旦嘗作序名公禋其後夢神人持名簿視其上有金書趙槪字遂更今名後又夢通判汝州旣釋褐乃得海州蓋篆文汝與海相近及代還召試學士院除著作郎集賢校理公昔遊學淮楚間嘗依知漣水軍鄧餘慶館下餘慶受賕狼籍公度其必敗亟謝去未幾餘慶遂坐法流逺方至是公得知漣水軍故人葺公舊館爲豹隠堂朝賢自兩禁而下凡三十餘人皆賦詩刻於石徙通州入爲開封府推官賜五品服嘗奏事殿中上令中貴人傳宣中書攺直集賢院宰相格不下知洪州事久不舉而節度推官鄭陶常持郡短長公至則収陶下吏窮治其不法坐免去又著作佐郎監州倉饒奭喜生事挾郡人胡順之宻告歸化卒得廩米陳惡將爲亂公曰諸營未嘗得新米歸化卒皆配人可獨得乎二人者愀然曰事至將柰何公卒不聽防有歸化卒自戍所逃歸夜入里人家爲盜公遽命斬於市一郡爲之股栗城西南隅當大江之沖水歲爲民患公斷石作隄長二百丈其夏水暴至幾與城平防隄就水乃郤至今以爲利轉運使欲言朝廷禦水狀公力止之累遷尙書刑部員外郎同知宗正寺知靑州遂攺直集賢院坐失舉張誥奪官停宰相念公貧不能自給起監宻州酒稅徙椘州糧料院上祠南郊還其官職如故徙知滁州山東羣盜騷淮南以公在靑州有民愛飭其徒毋得犯公境公方發兵要擊之賊巳遠去召修起居注知宗正寺同修玉牒久之除歐陽修同修注朝廷遂欲驟用修而議未決公聞乃請郡自便以爲天章閣待制賜三品服糾察在京刑獄遷兵部員外郎遂知制誥勾當三班院上又祠郊公得任子爲京官又當加階封公請移封母爲郡太君宰相謂公次遷學士則毋得擬封矣公曰毋春秋髙懼寵榮之不逮也旣遂其請後予蔡襄同在省扳公例而亦許之攺知審官院判祕閣與髙若訥同判流內銓若訥因言往嘗知貢舉聞母病而不得出幾不能自容自以明年當知舉義不可辭乃復求外便親得知蘇州遷刑部郎中逾年丁母憂服除召入翰林爲學士知貢舉皇祐三年館伴契丹乏使遂報聘契丹席上請賦信誓如山河詩公詩成契丹主親酌玉杯勸公飲以素折疊扇授其近臣劉六符寫公詩自置袖中使還加侍讀學士歷右司郎中中書舍人提舉在京諸司庫務以龍圖閣學士禮部侍郎知鄆州徙南京畱守拜禦史中丞乃上言天下承平日久中外狃於媮薄宜有以懲艾之上爲降戒勑百官詔爲樞宻副使又以爲參知政事方是時皇嗣未立天下以爲憂仁宗始命英宗領宗正公言宗正非所以爲重願立爲皇子仁宗聽其言而立之英宗卽位遷戶部侍郎旣又遷吏部侍郎今上初遷左丞公年七十矣卽以老求去位數上不許間復請乃以爲觀文殿學士吏部尙書知徐州其請不巳以太子少師致仕居睢陽後十五年元丰六年正月十五日薨於永安坊裏第年八十六輟視朝一日贈太子太師謚康靖前作遺範戒子孫其年四月二十二日葬虞城縣天巡鄕公爲人閎厚端靜約巳而愛人平居喜慍未嘗形於色聞人善若自得其有所未至亦將勉使及之𨿽在事寡於言然陰以濟物不爲少初張誥贓敗竄海上公亦坐累久亡聊然憐誥終不易歳時遣人間關往返而軫濟之族人之單貧者不問戚防皆月賙以奉錢其久而未者皆斂而葬之方歐陽修躐公爲知制誥人皆爲歉然及修坐事起詔獄其勢顧可憚公獨立上前後修亦以老歸頴州公自睢陽嘗往見之時端明殿學士呂公著知頴州三人者屢置酒髙防有獻酬之曲流於樂府晚愛錢塘湖山之秀往遊之終歲而歸公受兩朝之遺自謝事去上四行大禮每召公陪祠皆以疾不能至他日疾間一嘗至京師亦不能入見上命中貴人傳宣撫問公頓首謝命二府亦至館所存勞之嘗集古今諫爭事上諫林百二十卷詔答曰士大夫得謝而去者率以聲問不至朝廷爲髙朕忽得所奏書因知有志愛君之士𨿽退休山林未嘗一日忘也其置諸坐隅閒用究觀蓋有取焉公所著有應制集三十卷別集五十卷及集注老子續注維摩經曾祖著後唐國子監博士贈太師中書令妣劉氏楚國太夫人祖恵宋州楚邱縣令贈太師中書令韓國公妣李氏燕國太夫人父幹尙書駕部員外郎贈太師中書令兼尙書令魯國公妣張氏魯國太夫人繼髙氏唐國太夫人娶李氏汝陰郡夫人子男四人榮緒殿中丞惇緒將作監主簿皆蚤卒元緒宣徳郎公緒校書郎女二人以嫁光祿寺丞王力臣朝散大夫程嗣恭孫男四人嗣徽通直郎嗣眞宣義郎嗣賢試校書郎嗣光猶未命名曾孫男六人韡太廟齋郎余未名予從公遊舊矣迹公終身之所行豈詩所謂豈弟君子者歟前七年公嘗以書遺子求銘志墓中是時公健尙如少時予報曰生死安可期未必不及以爲托也公薨其子元緒念公言而屬予銘可不銘銘曰造父受封厥世蓋逺虞城之趙實始公顯其顯維何神告金符名發湯湯顯孰公如乃歷髙華君子豈弟作徳不絿神所勞矣公建大事笑言怡怡繄公所受兩朝之遺旣茂爾功公則弗居七十之年禮安敢逾公之乞身屢郤復至終蘄以歸天下鮮儷大祠郊宮帝曰汝來公卒不能夫豈不懷公旣壽考寵祿亦隆維始維終徳音無窮誰謂人遐尙有遺戒子孫保之百世是賴

墓記

宗室左武衛大將軍均州防禦使殤子墓記

皇從侄左武衛大將軍均州防禦使世靜之子十六人小名慶慶小字善源其第十四子也系出太祖皇帝冀康孝王惟吉之曾孫陳州觀察使淮陽侯守約之孫母曰安福縣君劉氏嘉祐四年五月丁酉生於嘉慶院風骨峻異尢悟不類常兒始能行見月輒自能展拜庭下授孝經旣誦之不復忘或有以籠禽獻邸中初使厚謝之已而趣發籠縱去又喜信佛凢芳珍之物必令薦之佛筵均州之病痬眾子侍旁乃獨取所傅藥自傅之欲以移疾其身左右咸異之均州曰吾家奇童也八年秋忽得疾均州夜不安寢比劇猶能泣言曰不幸貽親之憂柰何均州益訪醫祝至於老子浮圖仙科梵法所以救治之無不至炷香於臂叫號神明祈以延其湏臾之命然而卒無及其卒七月甲子也甫五嵗權厝國南水陸佛祠以未賜名故爵命弗及焉其年十月甲午葬河南永安縣惜夫生而有奇志使少賦以年其雋碩之望孰與較哉方秀而摧命矣夫天子之厚同姓𨿽及殤子其葬亦有文禮之如成人矧從仁宗皇帝靈防西引且祔於先王之園顧不哀榮不亦至歟謹記

宗室右監門率府率墓記

皇侄孫士弇嘉祐五年五月十九日生明年以宗室長子旣賜名遂除太子內率府副率後二年今天子卽位遷右監門率府率其年九月二十三日以疾卒甫四歳火而寓骨於都城之西大慈佛祠曾祖允城贈鎭江軍節度使兼侍中國公祖宗鼎贈華州觀察使華陰侯父仲嬰右武衛大將軍彭州刺史母曰金華縣君陳氏十月甲午從仁宗皇帝葬河南永安縣𨿽不幸而夭也亦詔史臣刻文於其墓蓋國家篤親親之分不以長幼異云謹記

泗州盱眙縣尉向君夫人李氏墓記

泗州盱眙縣尉向君宗諤之夫人姓李氏父曰就供備庫副使母馮氏始平縣君夫人性質淑柔事舅姑婦道甚備於女工尢巧慧又喜書史工音律之樂向氏盛族也稱夫人爲賢降年不永其嫁之明年以疾卒享年十有九治平二年葬開封府開封縣汴陽鄕丰臺裏十一月甲申之吉謹記

欽定四庫全書

華陽集附錄卷一

王珪字禹玉成都華陽人後徙舒曽祖永事太宗爲右補闕吳越納土受命往均賦至則悉除無名之算民皆感泣使還或言其多弛賦租帝詰之對曰使新附之邦防天子仁恩臣𨿽得罪死不恨帝大悅珪弱嵗奇警出語驚人從兄琪讀其所賦嘆曰騏驥方生已有千里之志但蘭筋未就耳舉進士甲科通判揚州吏民皆少珪有大校嫚不謹捽置之法王倫犯淮南珪議出郊掩擊之賊遁去召直集賢院爲鹽鐵判官修起居注接伴契丹使北使過魏舊皆盛服入至是欲便服妄云衣冠在後乘珪命取授之使者愧謝遂爲賀正旦使進知制誥知審官院爲翰林學士知開封府遭母憂除喪復爲學士兼侍讀學士先是三聖並侑南郊而溫成廟享獻同太室珪言三後並配所以致孝也而凟乎饗帝後宮有廟所以廣恩也而僣乎饗親於是専以太祖侑於郊而攺溫成廟爲祠殿嘉祐立皇子中書召珪作詔珪曰此大事也非面受防不可明日請對曰海內望此舉久矣果出自聖意乎仁宗曰朕意決矣珪再拜賀始退而艸詔歐陽修聞而嘆曰眞學士也帝宴寶文閣作飛白書分賜侍臣命珪識嵗月姓名再宴羣玉殿又使爲序以所禦筆墨牋硯賜之英宗立當撰先帝諡珪言古者賤不誄貴防不誄長故天子稱天以誄之制諡於郊若云受之於天者近制惟詞臣撰議庶僚不得參聞頗違稱天之義請令兩制共議從之濮王追崇典禮珪與侍從禮官合議宜稱皇伯三夫人攺封大國執政不以爲然其後三夫人之稱卒如初議始珪之請對而作詔也有宻譛之者英宗在位之三年忽召至蘂珠殿傳詔令兼端明殿學士錫之盤龍金盆諭之曰祕殿之職非直器卿於翰墨聞二府員缺卽出命矣曩有讒口朕今釋然無疑珪謝曰非陛下至明臣死無日矣神宗卽位遷學士承防珪典內外制十八年最爲久次甞因展事齋宮賦詩有所感帝見而憐之熈寧三年拜參知政事九月進同中書門下平章事集賢殿大學士元丰官制行由禮部侍郎超授銀靑光祿大夫五年正三省官名拜尙書左僕射兼門下侍郎以蔡確爲右僕射先是神宗謂執政曰官制將行欲新舊人兩用之又曰禦史大夫非司馬光不可珪確相顧失色珪憂甚不知所出確曰陛下久欲収靈武公能任責則相位可保也珪喜謝確帝甞欲召司馬光珪薦兪充帥環慶使上平西夏策珪意以爲旣用兵深入必不召光𨿽召將不至已而光果不召永樂之敗死者十餘萬人實珪啟之八年帝有疾珪白皇太后請立延安郡王爲太子太子立是爲哲宗進珪金紫光祿大夫封岐國公五月卒於位年六十七特輟朝五日賻金帛五千贈太師諡曰文恭賜壽昌坊甲第珪以文學進流輩咸共推許其文閎侈瓌麗自成一家朝廷大典策多出其手詞林稱之然自執政至宰相凡十六年無所建明率道諛將順當時目爲三防相公以其上殿進呈云取聖防上可否訖云領聖防退諭稟事者云已得聖防也紹聖中邢恕謗起黃履葉祖洽劉拯交論珪元丰末命事以爲當時兩府大臣甞議奏請立儲珪輙語李淸臣云他自家事外廷不當管恕又誘教髙遵裕子士京上奏言珪欲立雍王遣士京故兄士充傳道言語於禁中珪由是得罪遂貶萬安軍司戶參軍削子籍徽宗卽位還其官封蔡京秉政復奪贈諡政和中又復之【宋史夲傳】

王珪字禹玉成都華陽人也徙家開封父凖爲太常博士祕閣校理珪少好學日誦數千言及長博通羣書舉進士廷試第二爲大理評事通判揚州召試學士院遷太子中允直集賢院同修起居注攺右正言知制誥其文典麗有西漢風嘉祐初爲翰林學士初詔以三聖並配於郊溫成皇后立廟城南牲幣祼獻登歌設樂同太廟珪曰三後並配欲以致孝也而瀆乎享帝後宮有廟欲以廣恩也而僣乎享親於是郊以太祖専配而攺溫成廟爲祠近世享郊廟堂上升歌有節鼓而無柷敔珪言柷敔所以著樂之終始八音豈容有闕願詔有司考古增定之是嵗明堂始置柷敔黜節鼓而用搏拊以偹八音仁宗以英宗爲皇子珪當艸詔明日請對崇政殿曰天下望立皇子久矣果出自陛下意乎仁宗曰朕意決矣珪再拜賀曰陛下誠能爲宗廟社稷計天下之福也於是退而艸詔英宗卽位詔珪譔仁宗諡珪言古者賤不誄貴防不誄長天子稱天以誄之欲稽舊典先請於郊遂爲定制仁宗旣祔廟珪以嚴父配天之義請以仁宗専配明堂明年小祥禮官言當以十月祫祭太廟而未終三年之制宜行時饗旣禫請行禘祭珪曰神主祔廟已甞吉祭柰何禫畢復行饋食乎詔議濮安懿王典禮珪與禮官合奏宜依先朝封贈期親稱皇伯濮安懿王三夫人當封大國執政不以爲然其後卒如珪議除端明殿學士遷翰林學士承防熈寧元年當郊祀神宗疑亮闇珪曰王制喪三年不祭惟祭天地社稷爲越紼行事不敢以卑廢尊眞宗居明徳皇后之喪旣易月而服除明年遂享太廟祀天地於圜丘請如故事其服冕車輅儀物音樂緣事神者皆不可廢從之三年除參知政事九年拜同中書門下平章事集賢殿大學士元丰二年以階易官珪時爲禮部侍郎同中書門下平章事當爲正議大夫遂越拜銀靑光祿大夫兼門下侍郎同中書門下平章事監修國史珪甞薦張璪不用珪曰臣爲宰相三薦璪矣而不見用是臣失職也請罷神宗喜曰宰相當如是神宗欲以內侍李憲主兵珪奏非祖宗故事陛下獨不鑑漢唐之亂乎五年拜尙書左僕射兼門下侍郎以蔡確爲右僕射初神宗旣新官制先謂執政曰官制將行欲新舊人兩用之又曰禦史大夫非司馬光不可時珪確相顧失色珪憂甚不知所出確曰陛下久欲収復靈武公能任責則相位可保也珪喜謝之自是西師深入靈武之役死者十餘萬蓋自西邊用兵神宗常持淺攻之議𨿽一勝一負猶不至大有殺傷至於西邊將帥悉知兵事亦無肯言深入者非珪確不歷外任不習邊事無敢開此議者神宗不豫珪奏乞立皇太子請皇太后權同聽政聖體康復依舊神宗首肯之皇太子旣立未防神宗升遐哲宗卽位拜金紫光祿大夫封岐國公薨於位贈太師諡曰文恭紹聖四年章惇奏神宗寢疾之際中丞黃履吉大臣奏請建儲珪甞語李淸臣他家事外廷不當與邢恕又誘髙遵裕之子士京上書言珪當元丰末命甞招其兄士充詢遵裕以建儲意遵裕怒叱其子勿再往及議建儲珪初無語蔡確與章惇共詰之珪乃曰上自有子何議之有用此爲珪罪遂追貶萬安軍司戶參軍元符三年其子仲修訴其父寃乃盡復故官贈諡及蔡京用事以珪爲臣不忠入黨籍後以受八寶赦出籍云珪有文百卷號華陽集臣偁曰王珪爲相隨時俯仰與蔡確比以沮司馬光而興西師之役此可罪也珪旣死而爲章惇所陷誣以爲臣不忠追貶散秩則非其罪矣其後惇於簾前有異議亦以爲臣不忠貶夫吉凶之於人猶影響也可不戒哉【東都事略本傳】

元丰八年四月丞相王公珪感疾詔國醫診視遣尙書數就問賜以禦膳珍藥五月已酉薨於位訃聞兩宮震悼特輟朝五日諭三省悉裒故事防用優典賻金帛五千賜壽昌坊大第處其孤加贈太師錫符陵錄婆律香俾佐斂具貴臣防喪恩禮視魏國韓忠獻公敇使督將作穿土斵石治壙卜開封東明縣淸陵鄕之原曰廣阜在旁小頓大起五音地學於商家吉將以九月辛酉襄事有詔尙書右丞李淸臣其爲太師珪銘臣淸臣頓首曰臣淺陋大懼晦太師顯行天子有命踧踖弗敢辭臣竊觀熈寧以來先皇帝憂勞天下內孝養兩宮友睦宗姓外經略文武訓兵足食斂爲訓言陳爲法度皆天子神智然太師陪輔十有五年其贊策納議爲最多及先皇帝厭萬幾托國事寶慈宮建立皇太子以定大統未防今聖踐祚太皇太后同聴斷所以慰安人心肅寧宮禁流澤兆庶懷服蠻貊至於天下卒無事原其功徳實自寶慈宮開佐聖孫爲宗廟計而太師一時元臣與其列請命福寧閣以及雙日朝延和謀謨陟降臒瘁滋力克終大事有勲烈焉謹推考世次公五世祖及髙祖景圖成都華陽人曽祖永爲西畿令從蜀王昶歸朝授右補闕遷起居舍人祖防歷侍禦史三司判官九爲轉運使更領十州所至有能名考諱凖以辭學擢祕閣校理終鹽鐵判官自公貴三世贈太師中書令兼尙書令而曽祖封公於榮國母尹氏封太夫人於燕國祖封魏國考封漢國祖母邱氏妣薛氏封太夫人各從其國由榮國以下葬河南始徙籍於舒公字禹玉防警悟力學日誦數千言識者奇之十二能文辭二十四舉進士名在第二授大理評事通判揚州召試優等遷太子中允直集賢院對便殿賜五品服同修起居注爲太常丞遷博士試中書以右正言知制誥加三品服拜翰林侍讀學士入翰林爲學士丁內艱喪除復職兼史館修撰又兼端明殿學士進承防自起居舍人四遷爲給事中修仁宗實錄成進尙書禮部侍郎熙寧三年參知政事九年拜同中書門下平章事集賢殿大學士元丰二年朝廷用官階寄祿超授銀靑光祿大夫兼門下侍郎監修國史五年四月復三省官爲尙書左僕射兼門下侍郎上日禦史中丞率百官班賀仁宗英宗加徽號爲仁宗冊寶使禮成封郇國公上卽位恩加金紫光祿大夫攺岐國公初任揚州旣還朝遂極文章之選自是不復更外無事任要重靡不歷試嘗爲三司鹽鐵判官又判勾院國子監糾察刑獄修三司條例判禮部刑部知吏部流內銓審官審刑院提舉集禧觀判昭文館權發遣開封府接伴契丹使奉使契丹提舉諸司庫務權尙書都省同議茶法考轉運使提防刑獄課績判太常寺者再知貢舉者四英宗南郊先帝兩祀明堂及原廟承奉安神禦於天元殿公曆爲頓逓禮儀大禮使又爲慈聖光獻皇后大行皇帝山陵使公臨官不苟務於稱辦惡詭激慘覈者曰訐上厲下吾不爲也自初服政已若宿練其在揚州攝行太守事大校以公年少藐視不防立命捽首付獄王倫大掠淮海將及境州將恐懼公奮厲其眾欲要擊之賊聞乃由他道去公平居言色安徐猝應事物初若不用意而敏防精盡𨿽素慮者無以加也其迎敵使至北都使者欲輕裘便面過闕公折以舊例必朝服乃給對服在後乘公使馳取授之敵人慚服慶曆中契丹數邀求生事劉六符者號才黠公出使六符來防食聲言將有所議馳請公以動之且觀其舉措公怡然往六符大爲公屈卒無所言舊待敵使應辦疲擾公建爲三頓請分供帳食飲器先後送用以周其缺尢明典章善論事其語潔齊易聼故多施行甞言貢舉諸科滯於記誦已立法使兼通本經大義將有造浮說以揺前令者願確守之法卒不廢又論伎術官防子孫宜各以其類若醫官使奏醫學教坊使補色長不獨使學其業且以杜入官之濫至今行之皇祐中三聖並配於郊又溫成皇后立廟薦獻略比太廟禮官列奏以爲當攺而大臣猶不從公曰並配以致孝也而凟乎帝後廟以廣恩也而僣乎親皆違經背禮豈可以示後世乎遂定配太祖而攺溫成廟爲祠殿薦以常饌宮臣執事自此正焉甞作明堂樂章因言升歌闕柷敔無終始之節而節鼓非雅音乃詔增柷敔摶拊而黜節鼓公爲仁宗諡議奏謂賤不誄貴故臣下稱天以誄天子讀諡南郊受之天也今詞臣艸諡議卽降詔命有司初不預聞殆非禮意宜合百官讀諡圜丘上可其議仁宗旣祔廟以考位配明堂而眞宗當罷禦史請分太宗之大雩以配眞宗講官和之公議曰嚴父配仁宗得禮之正而欲逓遷分祀以苟厭神靈臣恐祖宗弗饗也知禮者以其言爲是及論喪畢禘祫神主祔廟已甞吉祭不當於禫畢復行饋食之禮以折禮官眾論遂定治平中大議追尊濮王公於兩制爲議首執用封期親尊屬故事執政以爲不然公持之卒不奪其後諫官禦史爭論久不決帝以手詔裁定多如其初熈寧元年當郊上疑於諒闇公與兩制合奏王制三年不祭惟天地社稷越紼而行事不以卑廢尊也自漢文帝以來卽位而謁廟至唐徳宗以後逾年而不行郊眞宗居明徳太后喪明年亦祀圜丘享太廟今宜如故事其冕服車輅儀物音樂緣事神者皆不可廢其年遂行大禮朝廷將復入閣儀公曰唐紫宸爲正衙不禦則喚仗由閤門入則入閣非盛禮也此不足復公泛通六經深於詩書善史學其爲文豪贍有气閎侈瓌麗而不失義正自成一家掌文誥二十年每一篇出四方傳誦之帝數語大臣王珪誥有體他學士不逮逺矣朝廷有大述作𨿽已秉政猶特命爲之修仁宗英宗實錄及正史多所刋定意足而無長語擬槁上先帝手詔以比班馬英宗爲皇子中書召公艸詔公對曰天下屬望立嗣子久矣然必出自陛下意則後莫能揺一有揺動所以階禍亂也帝諭以決自朕意乃進槁歐陽文忠公以爲得學士體公艸仁宗遺制先帝爲太子冊慶壽宮還政書皆宣敍明鬯人以謂協濟大事有翰墨之功焉又記寶文閣奉詔爲髙衛王康王碑發明天子所以崇事聖母之意天子嘉之公榮遇最久諸臣無以爲比而謙儉愼黙未甞有過有毀者率弗驗其後眷待愈隆禦史欲誣其子仲端以事公固請窮治已而不掛一毫言者服罪英宗甞召對蘂珠殿設紫花墩命坐翊日賜盤龍金盆以示恩意先帝拓熈河賜之玉帶前後加勲至極品元丰三年增授功臣號率同列辭上曰功臣自唐中宗以寵從行軍士非古也因詔罷功臣公自奉甚約而厚於昆弟然於親屬終不敢私援薦不知者至或怨之子仲修以學登進士第今爲祕書省著作佐郎仲端承事郎籍田令仲嶷承奉郎仲仲煜承事郎女長適鄆州教授李格非早卒次適前權太常博士閭邱吁次許嫁前進士鄭居中並封蓬萊縣君次尙防孫男三人昭承奉郎次晏次晟公享年六十七文集一百卷夫人鄭氏奉國軍節度使戩之女今舉以祔銘曰自公五世居蜀成都髙祖逮祖食吏躬儒維考漢公始徙家舒至於太師防奮鄕閭發爲文章璣貝瓊琚翰林是職相府是居事業煌煌何其偉歟公意愉夷公貌虛徐蹈勤履艱勇則有餘文武聖臯造設新書學以教士士眾魚法以練卒卒勁虎防拓洮披夏聲動穹廬贊贊厥功公吁帝兪聖母神孫並照天衢雺褰霧収六合開除公於斯時載持載扶有巖岱華視我丕圖公臥在疾錫問公終考年澤賁幽墟嗚呼太師顯孰公如【葉淸臣撰神道碑名臣碑傳琬琰集】

欽定四庫全書

華陽集附錄卷二

翰林學士兼侍讀學士知制誥充史館修撰王珪轉官加食邑制先帝投天下之艱以屬朕躬永惟所與濟此者豈非左右之良哉具官某秉哲廸義士民所望論思潤色有補於時大賚之恩外通四海況於親近豈可以忘往服寵章愈其愼毖可【臨川集】

王珪拜相制天尊地卑交泰而四時合序君唱臣和相須而庶績咸熈矧惟魁柄之司玆實官司之長將新寵命爰告治朝具官王珪以詞章甲賢科以行誼階仕籍學窮經史之奧識洞天人之交自參貳於臺衡已薦更於嵗律茂宣忠力協贊治功宜陞調鼎之聨庶盡秉鈞之效於戱善事者先利其器朕旣庸於材能言古者必驗之今卿當勉於事業輔成美化毋忘訓辭【宰輔編年錄】王珪拜左僕射制臨政願治不因時而損益則心𨿽勞而莫成膠柱鼓瑟不解弦而更張則力愈多而益紊朕大修厥軄丕正百工以道揆任廟堂之大謀以法守聽官府之小治作起萬事紹隆三五疇隆渥命之頒我有弼諧之長宜敷廷號以聳民瞻具官王珪秉義竭忠率身厲下見聞殫洽多識前載之傳論議雍容尢逹當今之務一徳是履十年不渝比講廢官肇更丕典興滯補獘實宣是正之勤據舊鑑新皆出將明之助爰正名於左揆俾分侍於東臺邑衍眞租食陪多賦名𨿽考古事悉因今鼎鉉不移益峻臺衡之望衮衣載錫更增宰路之華於戱欲法之經逺持久者在濟之以有終欲吏之向方宿業者在董之以無倦爵名不易眾人尙狃於故常法度已完羣下未知所循守往率在位共修厥官【同上】

左僕射門下侍郎王珪追封三代並妻制勅禮取其稱故位益尊則事其先者世益逺今予良弼褒命其親得上至於三世求之於禮豈非取其稱哉具官某曽祖某仁篤慈祥畜徳甚盛蓋其爲積也厚則其流澤也廣故能開相厥裔爲時宗臣百辟是師王室是輔推功原大肇基自爾顯揚崇寵玆惟舊章是用進爾之階秩在第一尙其不昧服此茂恩可【曾祖】勅優禮大臣厚其寵數所以勸在位之功徳而共成天下之治也宰相之任重矣尊榮光大上施於其三世豈不卽乎人情而稱其位序哉具官某曽祖母某氏幽閒靜専躬蹈純徳嬪於盛族壼彜是稱啟佑後人任國防政流澤所自宜極褒崇追命定封列於大國光靈不泯尙服朕恩可【曽祖母】勅夫下之忠乎上教有所自故上之仁乎下恩有所延其體相成治道所出惟吾股肱之佐共任天下之重湣書寵秩施其祖廟所以慰其顯親之心稱其事君之義具官某祖某明允純篤徳業惟茂義訓不倦彌逺益彰維時聞孫寔輔予治念功原始宜極褒嘉庸建爾於上公俾受國於全魏歿而尙有知也其服朕之厚恩可【祖】勅其先之畜徳也厚則其裔之防澤也長故寵祿在

其子孫則褒榮施其祖禰奨功錄善必揆所繇所以勸天下之成其家也具官某祖母某氏身蹈純行嬪於令人教行閨門自隠而顯惟予哲輔實爾慈孫質厥所原宜有嘉命全魏大國從夫之尊服此寵章尙綏爾後可【祖母】勅朕敷求哲人以共大政隆名寵祿旣俾集於厥躬褒大推崇則又施其禰廟所以遂吾大臣欲顯其親之志而開示在位予一人尊奨近輔之心具官某父某材通世用行蹈天常徳蓄不施澤流及逺惟時有子爲國宗臣防聽萬防人望惟允慶所自出朕惟汝嘉屏蔽四方漢爲最大受玆封土永裕爾家可【父】勅位有貴賤升降之等故體有隆殺損益之差今輔予聽斷萬防之臣在師長百官之任蓋列於廊廟名秩旣殊故追榮其親命數亦異玆惟故事其可易哉具官某母某氏婦道以順母儀以慈言爲壼彛動應圖法能教其子爲時宗工股肱朕躬王室是賴褒崇之典旣啟名城漢爲大邦攺進封號尙宜寵渥永祚厥家可母勅詩人之義君之夫人有委蛇之行河山之徳然後在尊位備盛服從其夫榮可以爲稱詩於世教所以始人倫而出治道也具官某妻某氏淑茂柔明生於令族動靜以禮協於經言相予宗臣愼其內行曽不偕老永綏厥家湯沐之田旣受方國特加追寵宜易新封尙其光靈服我休命可【妻元丰類稿】

駁王珪明堂以仁宗配奏議謹按三代之法郊以祭天而明堂以祭五帝郊之祭以始封之祖有聖人之徳者配焉明堂之祭以創業繼體之君有聖人之徳者配焉故孝經曰昔者周公郊祀后稷以配天宗祀文王於明堂以配上帝又曰孝莫大於嚴父嚴父莫大於配天則周公其人也以周公言則嚴父也以成王言之則嚴祖也方是之時政則周公祭則成王亦安在乎必嚴其父哉臣竊謂聖宋崛起非有始之祖也則創業之君遂爲太祖矣太祖則周之後稷配祭於郊者也太宗則周之文王配祭於明堂者也此二配者至大至重萬世不遷之法也眞宗則周之武王宗乎廟而不祧者也𨿽有配天之功而無配天之祭未聞成王以嚴父之故廢文王配天之祭而移於武王也仁宗則周之成王也𨿽有配天之業而亦無配天之祭亦未聞康王以嚴父之故廢文王配天之祭而移於成王也以孔子之心推周公之志則嚴父也以周公之心攝成王之祭則嚴祖也嚴祖嚴父其義一也願陛下深詔有司博謀羣賢使配天之祭不膠於嚴父而嚴父之道不専乎配天循宗周之典禮替有唐之曲學【錢公輔續通鑑長編】

請依王珪仁宗配明堂奏議昔藝祖創造大業追王四代宣祖配逾百年四聖相授未之或廢上質之三代旁稽之漢唐於禮無嫌於義爲當今一旦黜宣祖眞宗之祀而不配非所以嚴崇祖宗尊事神明也仁宗皇帝徳厚侔天地利澤施無垠享禦四十二年純仁善政橫被動植休聲茂烈輝耀今昔配考之文見於易嚴父之義著於經聖法章明咸足稽按臣請依王珪等議奉仁宗皇帝配享明堂奉遷眞宗配孟夏雩祀余依本朝故事【王疇續通鑑長編】

再駁王珪仁宗配明堂奏議景祐二年仁宗詔禮官稽按典籍辧崇配之序定二祧之位乃以太祖爲帝者之祖比周之後稷太宗眞宗爲帝者之宗比周之文武然則祀眞宗於明堂以配五帝亦未失古禮今仁宗𨿽丰功美徳洽於四海而不在二祧之位議者乃欲捨眞宗而以仁宗配食明堂恐於祭法不合又以人情言之是絀祖而進父也必若此行之不獨乖違典禮恐亦非仁宗之意臣等竊謂宜遵舊禮以眞宗配五帝於明堂爲便【呂晦司馬光續通鑑長編傳家集】

乞允王珪仁宗配明堂奏議仁宗繼體保成置天下於大安者四十二年功徳於人可謂極矣今祔廟之始遂抑而不得配上帝之享甚非所以宣章陛下爲後嚴父之大孝臣等防稽舊典博考公論以前所定議爲便【孫抃續通鑑長編】

中書進呈濮議札子凖內降翰林學士王珪等奏崇奉濮安懿王典禮宜一準先朝封贈期親尊屬故事髙官大國極其尊榮譙國太夫人襄國太夫人仙遊縣君亦攺封大國太夫人考之古今實爲宜稱者伏詳王珪等所奏未見詳定濮安懿王當稱何親名與不名欲乞再下王珪等詳定聞奏【居士集】

中書請集官再定濮議札子準內降翰林學士王珪等狀稱臣等參詳眞宗大中祥符八年楚王元佐以皇兄詔書不名仁宗卽位涇王元儼以皇叔贊拜不名天聖五年加詔書不名此國朝崇奉尊屬故事今濮安懿王於仁宗皇帝其屬爲兄於皇帝合稱皇伯而不名者臣等謹按儀禮爲人後者爲其父母報及按令文與五服年月敕並云爲人後者爲其所後父斬衰三年爲人後者爲其父母齊衰期卽出繼之子於所繼所生皆稱父母又漢宣帝光武皆稱其父爲皇考今來王珪等議稱皇伯於典禮未見明有引據伏請下尙書省集三省禦史臺官定議聞奏【同上】

乞允王珪濮議札奏朝廷旣知議論不一當辧正是非參合眾意明所適從豈可事未有定罷集議還付所司詔命反復非所以示至公於天下也據王珪等議濮安懿王於仁宗皇帝其屬爲兄於皇帝合稱皇伯而不名於禮得之矣及引元佐元儼稱皇兄皇叔之類皆本朝典禮安得謂之無據臣伏望陛下開廣聖慮精勤孝治不作無益以害至公旣罷三省集議當別降詔防以王珪等議爲定【呂誨續通鑑長編】

言濮王典禮當如王珪議札子聖人舉事與眾同欲故能下協人心上順天意洪範曰三人占從二人言蓋國有大疑則決之於眾自上世而然矣伏見鄕者詔羣臣議濮安懿王合行典禮翰林學士王珪等二十餘人皆以爲宜準先朝封贈期親尊屬故事凡兩次防議無一人異辭所以言者蓋欲奉濮王以禮輔陛下以義也而政府之意獨欲尊濮王爲皇考巧餙詞說誤惑聖聽陛下親爲仁宗之子以承大業傳曰國無二君家無二尊若復尊濮王爲皇考則置仁宗於何地乎設使仁宗尙禦天下濮王亦萬福當是之時命陛下爲皇子則不知謂濮王爲父爲伯若先帝在則稱伯沒則稱父臣計陛下必不爲此行也以此言之濮王當稱皇伯又何疑矣願陛下上稽古典下順眾志以禮崇奉濮安懿王如珪等所議此亦和天人之一事也【司馬光續通鑑長編傳家集】上論王珪追貶書邢恕蔡確之腹心也使髙遵裕之子士京上書言王珪曽遣遵裕之子士充來議策立事遵裕斥去之士京庸懦不識字實恕教之爲書士充疎逺小臣素不識珪珪安得與之議社稷大計又何從輙通宮禁語言且上書時珪遵裕士充亦皆死矣何所考按臣竊聞元丰八年時政記卽蔡確所修也其載三月中策立事甚詳何甞有一疑似之言恕之本心但謂不顯王珪異同則難歸功蔡確而不知辱誣聖母之罪大也恕之爲人非獨有識之士無取其子居實亦不樂其父所爲也天下皆知之章惇排斥元祐者也在簾前奏事悖傲不遜都堂防議以市井語誚侮同列豈忠厚君子哉尙云極力以消除徐王覬覦之謗惇與王珪蔡確同爲執政受顧命使當時果有異同豈肯復爲此言乎則恕之謗可謂欺天矣【邵氏聞見後錄】

欽定四庫全書

華陽集附錄卷三

慶曆二年春三月賜禮部奏名進士諸科及第出身八百三十九人【宋史仁宗本紀】

熙寧三年冬十二月丁邜以韓絳王安石並同中書門下平章事王珪參知政事九年冬十月丙午王安石罷判江寧府以吳充監修國史王珪爲集賢殿大學士並同中書門下平章事資政殿學士馮京知樞密院事元丰二年冬十月戊午詔易太皇太后園陵曰山陵辛酉以羣臣七上表始聽政命王珪爲山陵使五年夏四月癸酉官制成以王珪爲尙書左僕射兼門下侍郎蔡確爲尙書右僕射兼中書侍郎【宋史神宗本紀】

元丰八年春三月已亥羣臣進秩命宰臣王珪爲山陵使庚申尙書左僕射郇國公王珪進封岐國公夏五月庚戌王珪薨紹聖四年夏四月丁丑追貶王珪爲萬安軍司戶參軍【宋史哲宗本紀】

元符三年夏五月已丑詔復文彥博王珪司馬光呂公著呂大防劉摰等三十三人官崇寧二年夏四月戊寅奪王珪贈諡追毀程頤出身文字三年春二月已酉詔王珪章惇別爲一籍如元祐黨五年春正月乙巳星變求直言毀黨人碑政和三年秋七月甲申還王珪孫固贈諡【宋史徽宗本紀】

治平四年十二月詔以來歲正旦日食命翰林學士承防王珪祭社【宋史禮志】

紹聖間章惇蔡卞用事旣再追貶呂公著司馬光及謫呂大防等嶺外意猶未快仍用黃履防髙士京狀追貶王珪皆誣以圖危上躬其言寖及宣仁上頗惑之【宋史刑法志】

熙寧三年十二月丁邜王珪自翰林學士承防端明殿學士翰林侍讀學士禮部侍郎仍守本官除參知政事九年十月丙午王珪自禮部侍郎參知政事守前官

加同平章事集賢殿大學士元丰三年九月丙戌王珪自同中書門下平章事加監修國史五年攺官制以左右僕射爲宰相四月癸酉王珪自銀靑光祿大夫兼門下侍郎同中書門下平章事依前官加尙書左僕射兼門下侍郎八年五月庚戌左僕射兼門下侍郎王珪薨【宋史宰輔表】

紹聖中葉祖洽言王珪於冊立時有異論哲宗曰宣仁聖烈婦人之堯舜也其於社稷大計聖意巳定朕巳令作告命明述此防祖洽又言若以珪爲無迹則黃履劉拯相繼論之矣願稽合羣情決之獨斷遂追貶珪又言當時蔡確稍失事機王珪果遂姦謀則神宗遂失正統不知今日神器孰歸臣爲朝廷明確之功正珪之罪徽宗怒其躁妄【宋史葉祖洽傳】

初神宗疾革王珪議建儲事確與同列皆在側知狀確自見得罪於世陰與章惇邢恕等合志邪謀謂珪實懷異志賴已擁防故不得逞【宋史蔡確傳】

邢恕久斥外蓄怒憤間道謁蔡確於鄧緒成前惡恕旣攺禦史中丞遂誣宣仁後有廢立謀訹髙遵裕之子士京上書訟王珪【宋史邢恕傳】

惇以邢恕爲禦史中丞恕誘髙士京上書言父遵裕臨死屏左右謂曰神宗彌畱之際王珪遣髙士充來問曰不知皇太后欲立誰我叱士充去之皆欲誣宣仁後以此實之惇遂追貶王珪【宋史章惇傳】

治平二年秋七月乙丑右僕射兼門下侍郎平章事韓琦爲南郊大禮使翰林學士諫議大夫王珪爲禮儀使【續通鑑長編】

初仁宗立上爲皇子珪請對而後艸詔後有間珪者治平三年九月丙辰上禦蘂珠殿召珪設紫花墩賜坐勞問久之詔中書授珪兼端明殿學士且諭曰執政員闕卽命卿矣翌日又賜盤龍金盆一珪皇恐謝上謂曰朕知卿忠純有守曩者讒語朕今釋然故有此賜珪頓首曰非陛下保全何以至此【同上】

治平三年十二月乙巳詔以來年正月十九日冊皇子翰林學士承防張方平爲禮儀使翰林學士王珪撰冊文錢明逸書冊知制誥宋敏求書寶【同上】

邢恕蔡確將謗成宣仁太后及王珪廢立事謀已定而無司馬光左驗防光子康赴闕過河陽恕乃給康手書稱確功旣而梁燾以諫議召過河陽恕遂頌確功於燾且出康書爲證及恕帥中山置酒誘髙遵裕之子士京曰公知元祐間獨不與先公推恩否士京曰不知也又問有兄弟無曰有兄士充巳死恕曰此乃傳王珪語言之人也當時王珪爲相欲立岐王使士充傳道語言於禁中公知否士京曰不知恕因防以官爵曰不可言不知爲公作此事苐勿以語人士京庸暗從之及章惇蔡卞將甘心元祐諸人引恕自助遂召還三遷爲中丞恕令武臣王棫爲髙士京作書上言王珪曽遣士充問遵裕曰不知太后欲立誰遵裕斥去之托爲遵裕遺言防給事中葉祖洽亦言王珪於冊立時有異論遂追貶珪【宋元通鑑宋史紀事本末】

時元祐元符中諸賢人貶竄死徙略盡蔡京猶未愜意乃與其徒彊浚明葉夢得更籍司馬光王珪等凡百有二十人等其罪狀謂之姦黨禦書刻石於端禮門【宋元通鑑宋史紀事本末】

故事大禮宰臣以下加食邑元丰三年攺官制特遷官以寵之時正議大夫平章事集賢殿大學士王珪爲銀靑光祿大夫兼門下侍郎平章事監修國史【宰輔編年錄】王珪自熙寧九年冬十月拜左僕射至是年夏五月以金紫光祿大夫尙書左僕射兼門下侍郎岐國公薨於位相神宗九年相哲宗才兩月初贈太尉謚文恭墓碑賜懿文爲額上輟朝五日禮部言當舉哀成服詔以大行在殯罷之六月丁邜賜壽昌坊官第遺表恩澤十人詔給事中陸佃監防葬事並依韓琦例【同上】

元丰壬戌五月初三日詔正百職復六聫新除省臺寺監官詳定官制如被選之人不循分守敢有僣紊執政官委禦史臺彈奏尙書己下聽長官糾防以聞時尙書省官左僕射王公珪右僕射蔡公確左丞蒲公宗孟右丞王公安禮五月十二日左右僕射赴上於都堂是日郎中員外班迎僕射拜防訖各判祥瑞等三案遂引學士兩省官賀於防上禦史中丞尙書巳下百官班於廷中東西相向引僕射降階就褥位直省官贊揖朱衣吏引禦史中丞出班北向躬致辭賀復位贊拜百官皆拜僕射答拜班退尙書省侍郎巳上兩省給捨巳上禦史中丞學士巳上皆禦賜寓百官就食幕次【文昌雜錄】

邢恕謗起太皇太后禦延和殿諭三省大臣曰皇帝是長子子承父業其分當然昨神宗服藥久因防宰執大小吾以皇子所書佛經宣示是時惟首相王珪奏延安郡王當爲皇太子餘人無語確有何功若他日復來欺罔豈不爲朝廷之害遂謫確英州別駕【邵氏聞見後錄】

王棫爲邢恕教令上書誣宣仁廢立事其書一篋皆恕手迹棫於哲宗朝論之得閤門職棫死其子直方出恕手書示所親自元丰末至宣仁上仙無不被誣者於王珪尢甚【聞見近錄甲申雜記】

爲臣不忠曽任宰臣二人王珪章惇【元祐姦黨碑陶朱新語】兄之子珪少孤罕教育有恩後珪貴罕每予書必以盛滿爲戒云【宋史王罕傳】

韓魏公守維揚王荊公王岐公爲幕客公愛重之初夏芍藥盛開忽於叢中得黃緣稜者四朶正紫重跗累蕚中有金蕊繞之土人呼爲金腰帶云數十年間或有一二朶不常見也魏公開宴召二幕賞之尙少一客俄報陳太傅入境蓋秀公也初授衛尉寺丞爲過客魏公卽召預防後四人相繼皆登臺輔信花瑞也【東臯雜錄】

國朝學士蘇侍郎二十八登庸盧相今參政王禹玉皆三十八【春明退朝錄】

欽定四庫全書

華陽集附錄卷四

元丰四年冬十二月乙亥慈聖光獻皇后禫祭宰臣王珪等上表請聽樂不許自是五表乃從之【宋史神宗本紀】元丰八年二月神宗寢疾宰相王珪乞早建儲爲宗社計又奏請皇太后權同聽政神宗首肯三月甲午朔皇太后垂簾於福寧殿諭珪等曰皇子性莊重從學穎悟自皇帝服藥手冩佛書爲帝祈福因出以示珪等所書字極端謹珪等稱賀遂奉制立爲皇太子【宋史哲宗本紀】嘉祐六年諫官楊畋論水災由郊廟未順禮院亦言神無二主三聖並侑頗違經典請下兩制議翰林學士王珪等請如禮官議七年正月詔南郊以太祖定配【宋史禮志歷代名臣奏議】

嘉祐八年五月翰林學士王珪言天子之諡當集中書禦史臺五品以上尙書省四品以上諸司三品以上於南郊告天議定後奏近惟詞臣撰議卽降詔頗違稱天之義臣擬上先帝之諡望先之郊而後下臣之議【宋史禮志歷代名臣奏議】

禦史趙鼎請遞遷眞宗配雩祭太宗配祈谷神州用唐故事學士王珪等以爲明堂旣用嚴父之道則眞宗配天之祭於禮當罷不當復分雩祀之配也【宋史禮志續通鑑長編歷代名臣奏議】

治平元年有司議祫禘今在大祥內未應祫明年未禫未應禘乞依舊時享二年二月丁巳翰林學士王珪等奏準詔詳定禮院及同知禮院呂夏卿祫禘異議請如禮院所議今年十月祫明年四月禘如夏卿所議罷今年臘祭從之【宋史禮志續通鑑長編歷代名臣奏議】

神宗之嗣位也英宗之喪未除是歲當郊帝以爲疑以問講讀官王珪司馬光王安石皆對以不當廢珪又謂景徳二年眞宗居明徳太后之喪卽易月而服除明年遂享太廟而合祀天地於圜丘請冬至行郊廟之禮詔用景徳故事【宋史禮志歷代名臣奏議】

熙寧三年知制誥宋敏求言奉詔修閣門儀制當禦紫宸殿入閣方合典禮學士王珪等議今閣門所載入閣儀者止是唐常朝之儀非盛禮也自是入閣之禮遂罷【宋史禮志】

熙寧四年參知政事王珪言南郊乘輿所過必勘箭然後出入此師行之法不可施於郊祀禮院亦言於是凡車駕出入門皆罷之【同上】

元丰二年十月二十日慈聖光獻皇后崩於慶壽宮是日文武百官入宮宰臣王珪升西階宣遺詔【同上】

元丰七年三月大宴集英殿命皇子延安郡王侍立宰相王珪率百官稱賀詔曰皇家慶事與卿等同之珪等再拜謝久之王乃退王未出閣時帝特令侍宴以見羣臣【同上】

嘉祐七年八月禦制明堂迎神樂章皆肄於太常學士王珪言今郊廟升歌之樂有金石絲竹匏土革而無木音宜詔有司考樂之失於是下禮官議堂上始置柷敔【宋史樂志宋史紀事本末歷代名臣奏議】

大祠與國忌同者有司援舊制樂備而不作學士王珪等以爲社稷國之所尊其祠日與別廟諸後忌同者伏請亦不去樂詔可【宋史樂志歷代名臣奏議】

初禮部奏科名以四百名爲限又諸科雜問大義僥幸之人悉以爲不便知制誥王珪奏曰國初取士大抵唐制比年官吏猥眾故近詔限四百名以懲其獘且諸科旣不問經義又無策試止以誦數精粗爲中否則其専固不達於理安足以長民治事防前詔諸科終場問本經大義十道九經五經科止問義而不責記誦皆巳著於令言者以爲難於遽更而圖安於獘也惟陛下申敇有司固守是法毋輕易焉【宋史選舉志歷代名臣奏議】

熙寧二年令諸軍餘糧願糴入官者計價支錢復儲其米於倉王珪奏曰外郡用錢四十可致斗米於京師今京師乏錢反用錢百坐倉糴斗米此極非計司馬光曰坐倉之法蓋因小郡乏米而庫有餘錢故反就軍人糴米以給次月之糧出於一時急計耳今京師有七年之儲而府庫無錢更糴軍人之米使積久陳腐其爲利害非臣所知呂惠卿曰今坐倉得米百萬石則減東南歲漕百萬石轉易爲錢以供京師何患無錢司馬光爭之不從【宋史食貨志】

熙寧五年神宗論兵法曰岷河蕃部族帳甚眾儻撫禦咸得其用可以坐制西夏陜西極塞儻防合訓練爲用兵之勢以愾敵人彼必隨而聚兵以應我頻年如此自致困獘兵法所謂佚能勞之者也王珪曰儻如聖策多方以誤之彼旣疲於防集而我無攻取之實久之必不我應因爾舉兵若蹈無人之境矣帝曰此正晉人取吳之策也【宋史兵志】

吳充與王珪並相珪忌充陰掣其肘【宋史吳充傳】

李憲欲再舉伐夏帝以訪輔臣王珪曰向所患者用不足今朝廷捐錢鈔五百萬緡以供軍食有餘矣王安禮力爭之上悟而止【宋史王安禮傳宋元通鑑宋史紀事本末】

時方議濮王典禮韓琦歐陽修議尊崇之王珪等議宜如先朝追贈期親尊屬故事範純仁言宜如王珪等議不聽純仁還告敇家居待罪【宋史範純仁傳歷代名臣傳】

詔兩制議濮王典禮翰林學士王珪等相視莫敢先發司馬光奮筆書曰爲人後者謂之子不得顧私親宜稱爲皇伯髙官大國極其尊榮議成王珪命吏以手藳爲案旣上與大臣意殊【宋史司馬光傳續通鑑長編宋元通鑑宋史紀事本末司馬光行狀】

李舜舉入奏罷兵退詣執政王珪迎勞之曰朝廷以邊事屬押班及李畱後無西顧之憂矣舜舉曰相公當國而以邊事屬二內臣可乎【宋史李舜舉傳宋元通鑑宋史紀事本末】開封鞫相州民訟事蔡確言事闗大臣非開封可了遂移禦史臺中丞鄧潤甫禦史上官均同按之與府獄同王珪奏遣蔡確詣臺參治確煆煉爲獄潤甫均不能制【宋史蔡確傳】

蔡確嘗從吳處厚學賦及確作相略無汲引意王珪用處厚爲大理寺丞防王安禮舒亶相攻事下大理處厚知安禮與珪善論亶自盜確密遣達意救亶處厚不從確怒欲逐之未果珪請除處厚館職確又沮之珪爲永裕山陵使辟掌牋奏確代使又黜之【宋史吳處厚傳】

帝不豫邢恕與蔡確成謀欲立雍王計不行反宣言太后屬意雍王與王珪表裏確約珪問疾入陽鉤致珪語使知開封蔡京伏劍士於外須珪小持異則執而誅之旣而珪言上自有子定議立延安恕計無所施【宋史邢恕傳宋元通鑑宋史紀事本末】

元丰末大臣議所立蔡京附蔡確將害王珪以貪定策之功不克【宋史蔡京傳】

執政以河朔災傷國用不足乞今歲親郊兩府不賜金帛送學士院取防司馬溫公與學士王珪王安石同對溫公言救災節用宜自貴近始可聽兩府辭賜安石曰常衮辭賜饌時議以爲衮自知不能當辭位不當辭祿且國用不足非當今之亟務也溫公曰衮辭祿猶賢於持祿固位者國用不足眞急務也安石言非是安石曰不足者以未得善理財者故也溫公曰善理財者不過頭防箕斂以盡民財民窮爲盜非國之福安石曰不然善理財者不加賦而上用足溫公曰天下安有此理天地所生財貨百物止有此數不在民則在官譬如雨澤夏澇則秋旱不加賦而上用足不過設法陰奪民利其害甚於加賦此乃桑羊欺漢武帝之言至其末年盜賊蠭起防至於亂若武帝不悔禍昭帝不變法則漢防亡爭議不巳王珪進曰救災節用宜自貴近始司馬光言是也然所費無防恐傷國體王安石言亦是惟明主裁擇上曰朕意與光同【東都事略司馬光行狀宋名臣言行錄】

欽定四庫全書

華陽集附錄卷五

王珪等議濮王宜凖期親尊屬故事中書奏珪等議未見詳定濮王當稱何親名與不名珪等奏濮王於仁宗爲兄皇帝宜稱皇伯而不名中書奏本生親攺稱皇伯考之前世皆無典防請下尙書集三省禦史臺諫議詔從之旣而臺諫皆是王珪等議太后聞之手詔切責中書不當議稱皇考帝乃詔權罷議博求典故以聞議久未定學士範鎭具列儀禮漢儒論議魏明帝詔爲五篇奏之中丞賈黯禦史呂誨等固爭乞早從王珪等議七上章不報遂劾韓琦擅權導諛歐陽修首開邪議曽公亮趙槪附防不正乞皆貶黜亦不報中書亦上言請明詔中外皇伯無稽決不可稱司馬光上言聖人處事與眾同欲願如珪等所議已而皇太后手詔尊濮王爲皇夫人爲後皇帝稱親帝下詔謙讓不受尊號但濮王稱親卽園立廟仍令臣民避王諱呂誨等以所奏不用力辭臺職誨等旣出濮議亦寢【續通鑑長編宋元通鑑宋史紀事本末歷代名臣奏議司馬光行狀】

禮院奏仁宗當配何祭學士王珪等議依孝經周公嚴父之道宜以仁宗配享明堂知制誥錢公輔議仁宗無配天之祭願詔有司博謀羣賢於是又詔臺諫及講讀官與兩制禮院再詳定以聞王疇司馬光等議論不一學士孫抃等奏仁宗祔廟之始遂不得配上帝非所以章陛下爲後嚴父之大孝以前所定議爲便詔從抃等議【續通鑑長編歷代名臣奏議傳家集】

治平二年三月辛已翰林學士王珪奏權禦史中丞賈黯前以學士同修撰仁宗實錄自領臺憲不復入院望令仍舊供職從之【續通鑑長編】

治平三年三月壬戌孫昌齡爲殿中侍禦史郭源明爲監察禦史裏行甲子黃照爲侍禦史蔣之奇爲監察禦史裏行初命王珪等舉官已除昌齡及源明而尙闕兩員中書以珪等前所舉都官員外郎孔宗翰等七名進而照中選上又特批之奇入對靣諭曰朕鄕覽卿策甚善而有司誤遺故親有是除【同上】

治平四年三月禦史吳申言竊見試館職止於詩賦非經國治民之急乞兼用兩制薦舉罷詩賦試策三道問經史時務每道問十事以定去畱詔兩制詳定以聞後因翰林承防王珪等言宜罷詩賦如申言於是詔自今館職試論一首策一道【同上】

宗實旣終防韓琦言宗正命出人皆知必爲皇子不若遂正其名帝從之琦至中書召學士王珪艸詔珪曰此大事也非靣受防不可明日入對曰海內望此舉久矣果出自聖意乎上曰朕意決矣珪拜賀始退而艸詔【宋元通鑑宋史紀事本末】

帝初卽位韓絳曽布議復肉刑至是復詔輔臣議呂公著言不可復王珪欲取死囚試劓刖之公著曰不可刖而不死則此法遂行矣議遂寢【宋元通鑑呂公著家傳宋名臣言行錄】蘇軾以媒孽下獄吳充王安禮救之王珪復舉軾詠檜詩以爲不臣帝曰彼自詠檜耳何預朕事【宋元通鑑】

吳充欲有所爲每爲王珪蔡確所阻至是諫官張璪論之遂罷平章事【同上】

官制成帝欲新舊人兩用指禦史大夫曰非司馬光不可王珪憂甚失色蔡確曰上久欲收靈武公能任責相位可保也珪喜因薦兪充帥慶使上平西夏策【宋元通鑑宋史紀事本末自警編】

宰臣吳充王珪防知政事元絳言功臣非古始唐徳宗多難之餘乃有奉天定難之號不應盛世猶襲陳迹臣等抑有何功伏乞詔防於銜位之下悉令減罷詔答曰昔唐之中世時屬多虞制爲功臣寵厥將吏施之近世或適權宜襲於來今固非通制卿等乃率先臣鄰乞罷功號朕甚嘉嘆宜如所請於是詔管軍臣僚以下及至諸軍班衛內有帶功臣者並令於銜位之下減罷功號【宰輔編年錄】

安石再罷乃相吳充王珪已而充於新法頗有更張珪從之禦史彭汝礪劾珪曰向者王安石力行新法王珪從而和之若昨是則今非今是則昨非矣乞令珪分析珪乃力主新法不變【同上】

吳充在西府數言新法不便及爲相欲有變更稍引進安石所斥遏之人於是王珪忌之知諫院蔡確以擊搏進充素惡其爲人防充謁告王珪奏用確上從珪所請用之【同上】

蔡確專政柄凡除吏珪皆不與聞累月珪乃言臣備位宰相不與聞百官進退請以尙書省官及諸道帥臣許臣同議上許之【同上】

神宗宴百官於集英殿哲宗侍立天表粹溫進止有度宰臣王珪稱賀上令皇子與珪等相見八年神宗彌畱珪奏去冬嘗奉聖訓皇子延安郡王來春出閤願早建儲東宮【同上】

王珪等奏請以王曾呂夷簡配享仁宗【歷代名臣奏議】

王珪等奏陵寢宜省約以稱先王恭儉之意【同上】

翰林學士王珪舉應茂材異等科王安國請如王回孫侔黃君兪等例除一恩命令於國子監講說【同上】

珪又薦試祕書省校書孫侔新杭州於潛縣尉林希望擢爲國子監直講【同上】

珪又薦福州閩縣主簿與權堪充國子監直講【同上】珪又薦諫議大夫李徽之與一要劇差遣【同上】

珪又薦太子中捨李庠望除陜西一合入差遣【同上】珪又上奏請選置天下學官命有司考定監員【同上】珪又上奏請上仁宗諡號曰神文聖武明孝皇帝【同上】初王韶欲令密章復還熙州翰林學士承防王珪奏謂宻章之降勢不獲巳非誠有向漢之心如居熙州我之虛實一以得之事未可測如必欲慰羌人之心且令居秦州爲便【同上】

韓忠獻當國召翰林王珪至中書受立英宗爲皇子詔珪請面得詔防及對乃曰事出陛下耶大臣耶宮中有將臨月者姑俟之可乎上曰事出朕意天使朕有子則豫王不夭矣立之以慰人心又曰爲誰之子而立之上曰天知地聞濮王子也遂退艸詔【聞見近錄】

蔡確排吳充罷相指王珪爲充黨欲並逐之珪畏確引爲執政珪獨相久神宗厭薄之珪不悟確宻謂珪曰上厭公矣珪曰柰何確爲畫収復靈武之策珪喜適江東漕張琬有違法事帝語珪欲遣官按治珪以告兪充充與琬善以書告琬琬上章自辧帝問珪曰張琬事惟語卿琬何從知珪以漏上語退朝甚憂召兪充問之充以實對珪曰某與君皆得罪矣然有一策當除君帥環充果建取靈武之章【邵氏聞見前錄】

元丰末不得已創爲戶馬之說神宗俯首嘆曰朕於是乎愧於文彥博矣王珪等請宣徳音復曰文彥博頃年爭國馬不勝乃奏曰陛下十年後必思臣言珪因奏曰罷去祖宗馬監是王安石堅請行之非陛下意也上復嘆曰安石相誤豈獨此一事【邵氏聞見後錄】

蘓東坡旣貶黃州神宗殊念之嘗語宰相王珪蔡確曰國史至重可命蘓軾成之珪有難色又曰軾不可姑用曽鞏鞏爲檢討官先進太祖總論不當神宗之意未幾罷去【同上】

司馬溫公與呂惠卿爭新法上前賜坐戶外將出上命移坐戶內左右皆避去上曰朝廷每更一事則舉朝訩訩何也王珪曰臣疏賤在闕門之外朝廷之事不能盡知使聞諸道路又不知虛實也上曰聞則言之【司馬光行狀】神廟熙寧間諭宰相王岐公云昭陵二女皆朕之姑卿可選勲賢之後有福者尙之岐公未有以奉詔防大父寶閤知臺州回光玉補試入太學適與岐公之子敏甫同齋敏甫告岐公云近有一錢少監子風骨不羣文采富贍恐可奉詔岐公遂就啟聖院設齋令敏甫盡召同捨飯罷岐公防茶熟視光玉甚久皆不諭其意翌日又令敏甫竊取所業攜以進禦云臣向奉詔選勲賢之後尙主今得吳越王錢某之孫與臣男同齋得其業又奏啟聖親見之事乞賜召見上云待共太皇商量後數日有防令三班奉職曹詩進士錢某又一人忘其姓名於某月某日同宣押曹詩以本色服光玉服布衣巳時內侍宣押入內至一小殿殿內皆宮嬪二貴主在焉引曹與光玉立於簾前斯須上小防領出簾外熟視云簾外與簾內一般顧左右令止禦樂聽聖防簾內宮人傳防錢某可尙慶壽公主曹詩可尙承壽公主引入幕次更衣各賜襲衣玉帯服所賜畢引至殿下謝恩殿上軸簾慈聖裕陵宣仁欽聖同坐慈聖謂曹詩曰你是我侄曽見拊光玉背曰錢郎好女壻上令中使宣諭宰執於是宰執殿上稱賀【錢氏私誌】

欽定四庫全書

華陽集附錄卷六

左僕射王珪爲南郊大禮使事之當下者自從其所畫防忠彥以官制駮之曰今事於南郊者大禮使旣不從中畫防處分出一時者又不從中書奏審官制之行曽未期月而廟堂自渝之後將若之何乃詔事無鉅細必經三省而後行【宋史韓忠彥傳東都事略】

唐坰因百官起居日扣陛請對上令諭以他日坰伏地不起遂召升殿坰至禦坐前進曰臣所言皆大臣不法請對陛下一一陳之乃搢笏展疏目安石曰王安石近禦坐聽札子安石遲遲坰訶曰陛下前猶敢如此在外可知安石悚然而進坰大聲宣讀凡六十條大略以安石専作威福曽布等表裏擅權天下但知憚安石威權不復知有陛下文彥博馮京知而不敢言王珪曲事安石無異廝僕且讀且目珪珪慚懼俛首先降【宋史唐坰傳宋元通鑑宋史紀事本末】

彗星見詔求直言安禮上疏曰人事失於下變象見於上陛下有仁民愛物之心而澤不下究意者左右大臣不均不直謂忠者爲不忠不賢者爲賢乘權射利者用力殫於溝瘠取利究於園夫足以干陰陽而召星變願察親近之行杜邪枉之門至於祈禳小數貶損舊章恐非所以應天者帝覽奏嘉嘆諭之曰王珪欲使卿條具朕甞謂不應沮格人言以自壅障今以一指蔽目𨿽泰華在前弗之見近習蔽君其何以異此卿當益自信【宋史王安禮傳宋元通鑑】

劉摯言璪初奉安石旋附恵卿隨王珪黨章惇謟蔡確數人之性不同而能探情變節左右從順各得其歡心今過惡旣章不可不速去【宋史張璪傳】

兪充遣將張守約耀兵塞上夏人亟反之充之帥邊實王珪薦欲以遏司馬光之入【宋史兪充傳】

初議官制蓋仿唐六典事無大小並中書取防門下審覆尙書受而行之三省分班奏事柄歸中書確說王珪曰公久在相位必得中書令珪信不疑確乃言於帝曰三省長官位髙不須置令但令左右僕射分兼兩省侍郎足矣帝以爲然故確名爲次相實専大政珪以左僕射兼門下拱手而已帝𨿽以次敍相珪確然不加禮重屢因微失罰金每罰輒門謝宰相罰金門謝前此未有【宋史蔡確傳宋元通鑑宋史紀事夲末】

夲朝宰相有以侍郎爲之而無左右丞爲之者學士王珪當制以故事言故陳升之躐遷尙書【續通鑑長編】

王安石變更舊制陳升之知其不可而贊助之故安石使先爲相其制詞學士王珪所艸也【同上】

太皇太后旣聽政散遣修京城役夫止造軍器及禁庭工技出近侍尢無狀者戒中外無苛斂寛民間保戶馬事由中防王珪等弗預知也【宋元通鑑宋史紀事本末】

珪以文學見推流輩然自執政至宰相凡十六年無所建明率道防將順當時目爲三防相公以其上殿進呈云取聖防上可否訖云領聖防退諭稟事者云已得聖旨也【宋元通鑑】

王珪蔡確皆姦險之徒而使爲宰相章惇張璪皆邪佞之黨而使爲參政蒲宗孟之徒頑鈍無恥亦居執政之官可謂極一時之遴選者矣天下何由而不亂乎君心何由而不蠧乎書曰元首叢脞哉股肱惰哉萬事墮哉是已大書特書深譏之耳【宋元通鑑發明】

王珪爲相無所建明率道諛將順而已豈非小人之魁桀乎故卒而削去其官以示貶【同上】

神宗宰相書卒者僅二人王珪王安石王珪不書爵珪不足道也若安石者其亦有說乎【同上】

祖宗數禦文徳殿行入閤禮熈寧二年予被詔修閤門儀制以爲文徳入閤非是當喚仗禦紫宸殿學士承旨王公珪等以爲入閤是唐日坐朝之儀不足行詔削去其禮予與閤門諸君因請如唐禦宣政殿禮量設仗衞禦之詔乃可今朔望禦文徳殿始於此也【春明退朝錄】故事建儲皆大臣議定召學士鎖院英宗大漸學士王禹王當制上遣供奉官召張文定至寢幄時文定在告也上凴幾語文定日久不見學士意慘然旣而文定承顧命遂歸院艸制立潁王爲皇太子【聞見錄】

判尙書禮部則尙書之職判禮部貢院則侍郎之職也其名表則員外之任也王禹玉帯館職判禮部作三字猶不解百官謝衣表禦史中丞署狀而舍人作表是兼尙書員外之職也【鄰防雜誌】

韓康公王荊公之拜相也王岐公爲翰林學士被召命艸制詞旣授旨神宗因出手札示之曰已除卿防知政事矣國朝以來因命相而遂用艸制學士補其處如此者甚多近嵗亦時有之世謂之潤筆執政【卻掃編】

唐制禮部郎官掌百官牋表故謂之南宮舍人國朝常擇館閤中能文者同判禮部便掌牋表有印曰禮部名表之印王文恭珪初以館職爲之其後就轉知制誥又就遷學士仍領此職辭不受曰禦史中丞嵗時率百官上表而反令學士舍人掌詔誥之臣爲繕辭定艸旣輕重不倫亦事體未便今失之尙近可以攺正欲乞檢防舊例以禮部名表印擇館職中有文者付之則名分不爽矣議者是之及官制行遂復唐之舊云【同上】

曽布善迎合荊公爲都檢正凡事白荊公卽行時馮當世王禹玉並參政或曰當更白二公布曰丞相已定何問彼爲俟勑出令押字耳【邵氏聞見前錄】

張文定前參知政事後爲宣徽北院使神宗甞使張承旨誠一宻問宋敏求不知前兩府有賜方團笏頭帶例否宋公曰非前宰相無賜例及文定攺南院使知南京辭日始被賜爲異恩也後王宣徽知西京引例以爲言遂亦被賜王宣徽實王相禹玉座主陰有力焉【甲申雜記】都省覆王韶已下諡議左僕射王公式假右僕射蔡公服藥傳宣名左僕射赴省左丞對席右丞獨坐於西偏尙書侍郎郎中員外分左右曺東西各重行考功郎中監儀禦史坐北向酒九行僕射秉筆有司贊揖頂筆故事廢矣【文昌雜錄】

張璪議當今萬乘儀衛加倍於古方盛夏之時不可以躬行臣以謂宜卽郊祀之嵗於夏至之日盛禮容具樂舞遣冡宰攝事詔如璪議元丰六年五月二十八日夏至適當親祀之嵗於是左相王公攝事禮部黃尙書太常李少卿爲亞終獻中書蔡舍人讀冊文且用偹樂愚以謂祀官當給本品鹵簿方可爲盛禮容也【同上】

左僕射王公珪以已未七月初九日生知樞宻韓公縝同甲月日皆同惟時差異五月十八日王公薨後數日韓公拜右僕射陰陽家之說果可信邪【同上】

祖宗時凡三相首相昭文次監修國史次集賢昭文𨿽首相始得之然但虛名獨監修國史有軄事爲重也若止除兩相則首相監修幹興元年令馮魏公専切提舉監修眞宗實錄於是又增提舉之名至天聖中詔王沂公監修先朝正史又別敇命之提舉於是監修提舉始分而爲二軄矣初監修之軄自元丰王岐公以來久不以入銜至是始有提舉之命【梁谿漫志】

今之相傳入閤圖者是官司記常朝之制也如閤門有儀制敕雜坐圖耳是何足爲希闊之事哉況唐開元舊禮本無此制至開寶中諸儒增附新禮始載月朔入閤之儀又以文徳殿爲上閤差舛尢甚蓋當時編撰之士討求未至太宗朝儒臣張洎亦有論奏頗爲精洽竊恐朝廷他日修復正衙立仗欲下兩制使預加商以正舊儀而議者以今之殿閤與唐不同遂不果行至熈寧三年五月壬子用宋敏求王岐公等議始詔朔望禦文徳殿立仗而罷入閤儀入閤之本末如此【同上】

舊制三省文字下部勘當本謂之勘防嘉祐末曽魯公當國省吏避其父名攺爲勘當至今防襲省中出敕舊用準字輒去其下十字或云蔡京拜相時省吏亦避其父名然王禹玉父亦名準而冦萊公亦甞作相不知書勅避諱自何時始也近年稍稍復舊【同上】

鶴相丁謂也三旨相公王珪也【謔名錄】

岐文恭公珪在相位無所建明人目爲三防相公元丰末命珪本無異論亦緣其備位首相不能早發大議依違遷延以召讒賊需事之賊也豈不然哉【直齋書錄解題】司馬文正資治通鑑成進禦丞相王珪蔡確見上問何如上曰當略降出不可久畱又咨嘆曰賢於荀悅漢紀逺矣罷朝中使以其書至政事每葉縫合以睿思寶章睿思殿上禁中觀書之地也舍人王震等在中書從丞相來觀丞相笑曰君毋近禁臠以言上所愛重者【邵氏聞見後錄】

甲寅予初赴經筵上自制自書資治通鑑序授光光受讀降再拜讀三家爲諸侯論上顧禹玉等稱美久之【溫公日錄名臣言行錄】

王禹玉元厚之問蘇子容存曰公記之博本末無遺日月不差何術也蘇曰某每以一年中大事爲目記當年事則不忘矣如某年攺元其年有某事某年上卽位其年上有某事某年立後若太子其年有某事某年命相其年有某事則記事之一法也【談訓名臣言行錄】

蔡君謨善別茶後人莫及建安能仁院有茶生石縫間寺僧采造得茶八餅號山嵓白以四餅遺君謨以四餅宻遣人走京師遺王內翰禹玉嵗余君謨被召還闕訪禹玉禹玉命子弟於茶笥中選取茶之精品碾待君謨君謨捧甌未甞輒曰此茶極似能仁寺山嵓白公何從得之禹玉未信索茶帖驗之乃服【墨客揮犀】

三省俱在禁中元丰間移尙書省於大內西切近西角樓人呼爲新省崇寧間又移於大內西南其地遂號舊省以建左右班直或云舊省不利宰相自剏省至廢蔡確王珪呂公著司馬光呂大防劉摯蘇頌章惇曽布更九相惟子容居位日淺亦謫罷余不以存沒或貶廣南或貶散官【可談】

元丰中王岐公位宰相王和父尹京上眷甚渥岐公乘間奏曰京師術者皆言王安禮明年二月作執政神宗怒曰執政除拜由朕豈由術者之言他日縱當此補特且遲之明年春安禮果拜右丞珪曰陛下乃違前言何也上黙然久之曰朕獨忘記信知果是命也【漫笑錄】僧智緣善醫毎察脈知人貴賤禍福休咎診父之脈而能道其子吉凶所言若神士大夫爭造之王珪與王安石在翰林珪疑古無此安石曰昔醫和診晉侯而知其良臣將死夫良臣之命乃見於其君之脈則視父知子亦何足怪哉【方技傳】

徐君平金陵人親見荊公病亟時獨與一醫者對牀而寢荊公矍然起曰適夢與王禹玉露髻不巾同立一壇上已而遂薨此可怪也【談圃】

欽定四庫全書

華陽集附錄卷七

嘉祐七年十二月召兩府近臣三司副使臺諌皇子宗室駙馬都尉管軍臣僚至龍圖天章閣觀三聖禦書及寶文閣飛白分賜制觀書詩賜韓琦已下和進宴羣玉殿詔學士王珪撰詩序刻石於閣數日再防天章閣觀三朝瑞物再宴羣玉殿上曰今日之樂與卿等共之出禁中名花金盤貯香藥令各持歸莫不霑沃及暮而罷【宋史禮志】

李柬之請老上置宴資善堂遣使諭之曰以先帝梓宮在殯朕不得爲詩令講讀官皆賦詩勸勞甚渥又勅王珪敍其事【宋史李柬之傳】

治平二年三月新曆成賜名明天歷詔翰林學士王珪序之【續通鑑長編】

治平中上謂執政學士獨王珪能爲詔餘多不稱職【同上】治平三年九月丙辰幸天章寶文閣命兩府觀翰林學士兼侍讀學士王珪所書仁宗禦詩石刻【同上】

珪爲翰林學士承防典內外制十八年甞因齋宮賦詩有所感嘆帝聞而憐之遂拜參知政事【宋元通鑑】

岐公在翰林時中秋有月上問當直學士爲誰左右以公對上命召來賜宴俄頃女童小樂引步輦宣學士入就坐公奏故事無君臣對坐者上曰天下太平與其醉聲色何如與學士論文若要正席則外廷賜宴公固請不已拜就坐上引謝莊賦李白詩美其才又出禦制詩示公公嘆仰聖學髙妙每起謝令內侍挾掖不令下拜夜漏三鼓上悅甚令左右宮嬪各取領巾裙帶團扇手帕求詩內侍舉牙牀以金鑲水晶硯瑚筆格玉管筆皆上用者置公前來者應之略不停綴都不蹈襲前人悉以進呈上云豈可虛辱學士須與潤筆遂各取頭上珠花裝公襆頭簮不盡者置袖中宮人以鍼綫縫袖口月西沈命撤金蓮燭令內侍扶歸院翌日問學士夜來醉否奏云𨿽有酒到玉堂不解帶便上牀取襆頭抱袖坐睡恐失花也都下盛傳天子請客【錢氏私誌文章九命】溫成皇后初薨防立春進詩帖子是時歐陽修王珪同在翰苑以其虛閤故不進俄有防令進溫成閤帖子文忠未能成詩禹玉遽口占一首曰昔聞海上有仙山煙樓臺日月閒花下玉容長不老只應春色勝人間文忠深嘆其敏麗【隠居詩話】

嘉祐二年餘與端明韓子華翰長王禹玉侍讀範景仁龍圖梅公儀同知禮部貢舉辟梅聖兪爲小試官凡鏁院五十日六人者相與唱和爲古律歌詩一百七十餘篇集爲三卷禹玉余爲校理時武成王廟所解進士也至此新入翰林與餘同院又同知貢舉故禹玉贈余云十五年前出門下最榮今日預東堂余答云昔時叨入武成宮曽看揮毫气吐虹夢寐閒思十年事笑談今此一樽同喜君新賜黃金帶顧我宜爲白髮翁前此爲南省試官者多窘束條制不少放懷餘六人者懽然相得羣居終日長篇險韻眾制交作筆吏疲於寫錄僮吏奔走往來間以滑稽嘲謔加於風刺更相酬酢往往哄堂絕倒自謂一時盛事前此未之有也【歸田錄】

慶曆二年歐陽文忠公爲別頭試官王文恭公預薦至嘉祐初文忠在北門文恭亦同院仍同知貢舉故文恭公詩有十五年前門下客最榮今日預東堂之句座主門生同列固儒林中之盛事而玉堂尢爲天下文學之極選國朝以來惟此二人前此未之有也【蔡寛夫詩話】嘉祐七年冬宴羣臣於羣玉殿時英宗以皇子預坐在舍人待制之後岐公詩雲翠輦生香容扈蹕黃金塗紙看揮毫王介甫云何不言翠玉裝輿岐公遂攺之以進【環溪詩話】

京師凡祭二社多差近臣致禮王禹玉在兩禁二十年熈寧三年禹玉爲翰林承防又膺是任乃題詩於齋宮云鄰雞未動暁驂催又向靈壇飲福杯自笑治聾知不足明年彊健更重來執政聞而憐之俗語治耳聾禹玉蓋戱用也【墨客揮犀】

神廟時經月每夕有赤气見西北隅如火至人定乃滅人以爲皇子生之祥故禹玉作大燕樂詞云未曉淸風生殿閣經旬赤气射乾坤未防皇子生大燕羣臣於集英殿【溫公日錄】

嘉祐中文彥博富弼爲相劉沆王堯臣參政始議立皇嗣而事祕不傳英宗莫之知也元丰間堯臣之子同光上書言先帝之立乃先臣在政府時始議其始終事並藏臣家乃宣取上驚嘆久之是時富劉王三公皆薨獨文潞公畱守西京卽召至慰藉拜太尉及還西都上作詩送行有報在不言功之句兩府皆餞以詩王岐公句云功業迥髙嘉祐末蓋謂此也【東臯筆錄】

王岐公餞文潞公出鎭西都詩有精神如破貝州時句蓋用白樂天上裴晉公詩聞說風情筋力健只如初破蔡州時語【芥隠筆記】

元丰中元夕上禦樓觀燈有禦制詩時王禹玉蔡持正爲左右相持正叩禹玉云應制上元詩如何使事禹玉曰鼇山鳳輦外不可使章子厚笑曰此誰不知後兩日登對上獨賞禹玉詩一曲升平人盡樂君王又進紫霞杯云妙於使事蓋是夕以髙麗進樂添杯【侯鯖錄韻語陽秋】王禹玉丞相寄程公辟詩云舞急錦腰迎十八酒酣玉盞照東西樂府六麼曲有花十八古有玉東西杯其對甚工也【墨莊漫記】

欽定四庫全書

華陽集附錄卷八

元丰間常久旱不雨裕陵禁中齋禱甚力一夕夢有僧乘馬馳空中口吐雲霧旣覺而雨大作翌日中貴人道夢中所見物色於相國寺三門五百羅漢中至第十三尊略髣髴卽迎入內觀之正所夢也王丞相禹玉作喜雨詩雲良弼爲霖辜宿望神僧吐霧應精求元參政厚之云仙驥籋云穿仗下佛花吹帀天飛蓋記此事也【石林詩話】

至和嘉祐間塲屋舉子爲文尙奇澁讀或不成句歐公力欲革其獘旣知貢舉凡文渉雕刻者皆黜之時範景仁王禹玉梅公儀韓子華同事而梅聖兪爲防詳官未引試前唱酬詩極多歐公有無嘩戰士衘枚勇下筆春蠶食葉聲最爲警策聖兪有萬蟻戰酣春晝永五星明處夜堂深亦爲諸公所稱及放榜平時有聲如劉暉軰皆不預選士論頗洶洶未防詩傳遂哄然以爲主司惟酬唱不暇詳考且言以五星自比而待我曺爲蠶蟻因造醜詆語自是禮闈不復作詩終元丰末防三十年元祐初𨿽稍爲之要不如前日之盛然是榜得蘇子瞻爲第二人子由與曽子固皆在選中亦不可謂不得人矣【同上】

江幹初雪圖眞迹藏李邦直家唐蠟紙本世傳王摩詰所作末有元丰王禹玉蔡持正韓玉汝章子厚王和甫張邃明安厚卿七人題詩建中靖國元年韓師朴相邦直厚卿同在二府前七人所存惟厚卿而已持正貶死嶺外禹玉追貶子厚方貶玉汝和甫邃明謫死久矣故師朴繼其後云諸公當日聚巖廊晚謫南荒已已亡惟有紫樞黃閣老再開圖畫防瀟湘是時邦直在門下厚卿在西府紫樞黃閣謂二人也厚卿復題云曽防滄海困驚瀾晚涉風波路更艱從此江湖無限景不如只向畫圖防而邦直亦有題云此身何補一毫芒三辱淸時政事堂病骨未爲山下土賞存遺墨話存亡余家並錄諸公詩每出讀之慨然自元丰至建中靖國防三十年諸公之名宦亦已至矣然始皆有願爲圖中之防而未暇得故禹玉云何日扁舟載風雪卻將簔笠伴漁人玉汝云君恩未報身何有且寄扁舟夢想中其後廢謫流竄有𨿽死不得免者而江湖此景無處不有皆不得一償苕溪漁隠曰江湖之景天付閒人今諸公居宰輔享富貴如此又欲兼有江湖之樂貪而不止世間豈有揚州鶴耶【同上】

元丰旣行官制凖唐故事定宰相上事儀以禦史中丞押百官班於階下而宰相答拜於阼階上時王禹玉除左僕射蔡持正右僕射神宗命尙書省行之二人力辭帝不可曰旣以統正百官不得不正其名分於始此國體非爲卿設也二人乃受命時元厚之已致仕居吳以詩賀禹玉有前殿聽宣中禁制南宮看習外朝班星辰影落三階上桃李陰成四海間之句時最爲盛事自是相繼入相者不復再講此禮信不可常行也【同上】

張景修少刻苦作詩時多佳句饒州浮梁人朱天錫以神童應詔景修作詩送之錫至京忘取本州文據爲禮部所卻因伐登聞院鼓繳景修所送詩爲證神宗大稱賞以語宰相王禹玉欲令召對禹玉言不欲以一詩取人恐長浮競遂止【同上】

王和父甞言蘇子瞻在黃州上數欲用之王禹玉輒曰軾甞有此心惟有蟄龍知之句陛下龍飛在天而不敬乃反求知蟄龍乎章子厚曰龍者非獨人君人臣皆可以言龍也上曰自古稱龍者多矣如荀氏八龍孔明臥龍豈人君也及退子厚詰之曰相公乃覆人家族耶禹玉曰此舒亶言爾子厚曰亶之唾亦可食乎【聞見近錄】邵安簡公布衣時上平元昊策又甞勸仁宗早立太子晚年自樞府出知越州又知鄆州其薨也王岐公作挽詞云被褐曽陳破策汗靑猶著立儲書春風澤國吟箋落夜雨溪堂宴豆疎前軰詩不獨句語精錬且是著題【許彥周詩話】

先伯父治平四年舉進士第一少從丁寶臣以詩文字爲歐陽文忠公王岐公所稱重【同上】

黃嗣徽少年時讀書有俊聲不幸爲後母所訴隸軍籍王岐公丞相聞其識字使抄書一日閱宋復古郎中所畫山水命子弟賦詩嗣徽亦請賦公頷之頃刻成一絕云匣有瑤琴篋有書棲遲猶未卜吾廬主人況是丹靑手乞取生涯是畫圖岐公嘆賞問知曲折以故人子奏於朝乞以門客恩澤承務郎特補之命下之日暴卒命窮如此哉【同上】

晉康陳生庸家世以孝弟聞有異木連理生其庭郡欲旌其門不果王禹玉爲之求詩於朝之士大夫以紀之【傳家集】

神宗詔定蜀民楚民秦民三家所獻書可入館者得二敝紙書花蕋夫人詞甚奇與唐王建無異令史郭祥繕寫入館王珪馮京願傳其本於世其詞遂盛行於時【三家宮詞】

余與韓子華王禹玉甞約五十八嵗致仕子華書於柱上其後薦防恩寵世故多艱歷仕三朝備位二府已過限七年方能乞身歸老俗諺云也賣弄得過里人事從來無處定世途多故踐言難誰知潁水閒居士十頃西湖一釣竿【歐陽修集寄韓子華詩並序】

禹玉旣亡有無名子作詩嘲之曰太師因被子孫煎身後無名只有錢喏喏佞翻王介甫奇奇歆殺宋昭宣常言井口難爲戱獨坐中書不計年東府自來無土地便應正授不須權其家經府指言是張山人作府中追張山人至曰怎生作詩嘲他大臣張山人曰某自來多作十六十七字詩著題詩某吟不得府尹笑而遣之【王直方詩話】

禹玉詩多使珍寶如黃金必以白玉爲對有人云詩能窮人且試彊作些富貴語看如何其人捜索一日云只得一聫曰脛脡化爲紅玳瑁眼睛變作碧琉璃爲之絕倒【同上】

四六在編類古語李義山有金鑰宋景文有一字至十字對句司馬文正有金桴王岐公禹玉在中書日久生日例有禮物之賜集中謝表用事多同而語不蹈襲【四六談麈】

王岐公艸答韓魏公詔豈朕欝於大道未昭治亂之原將卿保其成功自潔進退之分後崔大雅艸答周益公詔豈朕不徳未逹好賢之誠將卿旣明自全引退之節蓋仿岐公意【困學紀聞】

呂倚謝王岐公饋錢酒用白水眞人靑州從事岐公稱之【同上】

文之所以貴對偶者謂出於自然非牽彊也潘子眞詩話元丰中王禹玉以錢二萬酒十壺餉呂夢得夣得作啟謝之有白水眞人靑州從事之句禹玉嘆賞爲其切題後毛逹可有謝人恵酒啟云食窮三載曽無白水之眞人出餞百壺安得靑州之從事此用夢得語更妙【復齋漫錄】

荊公禹玉熙寧中同在相府一日同侍朝忽有虱自荊公襦領而上直緣其須上頋之笑公不自知也朝退禹玉指以告公公命從者去之禹玉曰未可輕去輙獻一言以頌虱之功公曰如何禹玉笑而應曰屢遊相須曽經禦覽荊公亦爲之解頥【遁齋閒覽】

歐陽修年譜云嘉祐七年上幸寶文閣親飛白書分賜羣臣歐陽修作雙幅大書王珪夾題八字云嘉祐禦札賜歐陽修仍於絹尾書翰林學士臣王珪奉聖防題【書畫譜】

晉右將軍防稽內史王羲之行書帖眞迹天下法書第二右軍行書第一也帖辭云羲之死罪伏想朝廷淸和稚恭遂進鎭東西齊舉想尅定有期也羲之死罪長慶某年月日太常少卿蕭祐鑑定在王珪禹玉家後有禹玉防以門下省印印之時貴多防後爲章惇子厚借去不歸其子仲修専遣介請未至是竹絲幹筆所書鋒勢欝勃揮霍濃淡如雲煙變怪多態淸字破損余親臨得之【書史】

唐東宮長史陸柬之書十八學士贊右西京畱防王瓘云在捨弟珪處【寶章待訪錄】

欽定四庫全書

華陽集附錄卷九

元丰四年秋九月已亥王珪上國朝防要五年夏六月甲寅王珪上兩朝史【宋史神宗夲紀】

王珪宋兩朝國史百二十卷王珪在京諸司庫務條式百三十卷銓曺格敕十四卷王珪集一百卷【宋史藝文志】

治平元年四月辛未知審官院王珪奏新編本院勅十五卷詔行之二年六月壬寅提舉諸司庫務王珪等奏都官郎中許遵編修提舉司並三司類例一百三十冊詔行之以在京諸司庫務條式爲名【續通鑑長編】

兩朝國史一百二十卷仁宗英宗兩朝國史也王珪等撰元丰五年六月奏禦監修王珪史官蒲宗孟李淸臣王存趙彥若曽肇賜銀絹有差蘇頌黃履林希蔡卞劉奉世以他職罷去吳充宋敏求前死皆有賜賚紀五卷志四十五卷比之實錄事迹頗多但非冦準而是丁謂托之神宗詔旨【郡齋讀書志】

仁宗實錄二百卷皇朝韓琦等撰起藩邸盡嘉祐八年三月凡四十二年嘉祐八年十二月詔琦提舉王珪賈黯範鎭修撰宋敏求呂夏卿韓維檢討治平中又命陳薦陳繹同編修熈寧二年奏禦【同上】

六朝國朝防要三百卷神宗朝以防要止於慶曆命王珪續之起於建隆之元迄於熈寧十年通舊書增損總一十一類八百五十八門大綱細目有闗討論顧無不載文簡事詳一代之典備矣【同上】

華陽集一百卷皇朝王珪禹玉其先成都人故號華陽後徙開封少好學長通羣書慶曆二年廷試第二嘉祐初入翰林熙寧三年參知政事爲學士者十五年後拜相薨年六十七諡文恭【同上】

徽宗初詔續編防要弗克成政和末有司獨上帝系后妃吉禮三類總一百一十卷其書則通章得象王珪所編稍益以熙寧後事【防巖李氏續防要序】

熙寧十年詔修仁宗英宗正史宋敏求蘇頌王存黃履等編修吳充提舉元丰五年王珪李淸臣等上之【直齋書錄解題】

學士王珪禹玉範鎭景仁知制誥宋敏求次道撰仁宗實錄嘉祐八年奉詔歷治平至熙寧二年七月書成宰臣韓琦提舉【同上】

始仁宗命修防要起建隆至慶曆四年成八十五卷熈寧三年王珪爲學士承防乞續修至熈寧十年總二十一類八百五十五門通舊書增損爲三百卷【同上】

三家宮詞三卷唐王建蜀花蘂夫人本朝丞相王珪三人所著【同上】

丞相岐國文恭公龍舒王珪禹玉夲成都人故稱華陽典內外制十八年集中多大典冊詔令其詩號至寶丹以其好爲富貴語也【同上】

王岐公宮詞一卷王珪禹玉譔【同上】

岐公詩喜用金璧珠碧以爲富貴其兄謂之至寶丹也【後山詩話】

王建宮詞著名好事者多以他人之詩雜之誠爲亂眞又有王岐公宮詞百篇蓋亦依托者【賔退錄】

本朝承五季之後楊劉之學盛於一時裁割纂組之工極矣石介憤然以楊公破碎聖人之道爲世巨害排之甚力然當時鉅儒司翰墨之職者亦必循本朝故事近世張公安道髙簡粹純王公禹玉溫潤典裁元公厚之精麗穏宻東坡先生雄深秀偉皆制詞之傑然者譬之王良造父策驥騄而騁康莊一日千里而節以和鑾馳之螘封亦必中度豈能彼而不能此哉【云龕李氏初寮集序】東山先生楊伯子甞爲予言某昔爲宗正丞眞西山以直院兼玉牒宮嘗至某位中適案上有近時人詩文一篇西山一見擲之曰宗丞何用看此某悚然問故西山曰此人大非端士筆頭𨿽寫得數句所謂木心不正脈理皆邪讀之恐染神亂志某佩服其言謝之因言近世如夏英公丁晉公王岐公呂恵卿林子中蔡持正軰非無文章然而君子不道者皆以是也【鶴林玉露】

世父大夫公自防得末疾以左手作字性喜鈔書嘗鈔王岐公華陽集百卷筆筆無倦意豈特其書可貴重哉亦可見其爲人矣【渭南集】

禹玉弱冠甲科出歐公之門許光凝撰集序謂其不出都城致位宰相其詩喜用金玉珠碧以爲富貴故其兄譏爲至寶丹予謂岐公詩多富貴語惟如此富貴人能爲之今華陽集亦不多見矣【北宋人小集防】

王岐公早中甲科以文章事業被遇四朝自嘉祐初與歐陽永叔蔡君謨更直北門熙寧九年拜相務爲安靖之政遂膺顧托有定策之言平生未甞遷謫多代言應制之詞無放逐感憤之作故其詩多富貴气公自執政至宰相凡十六年朝廷大典冊多出其手其文閎侈瓌麗自成一家詞林稱之作宮詞百首時本誤刻花蕋夫人者四十一首而卽以夫人三十九首移入公集復以唐絕二首足之今悉釐正無錯【詩詞雜組】

禹玉爲詞臣則摛藻細潤典雅勁健未有後來全句長句之病時號爲至寶丹以多用金玉錦繡之類然亦有不全然者如明堂慶成詩豈不謂之細潤典雅【瀛奎律髓】

欽定四庫全書

華陽集附錄卷十

思白兔雜言戱答公儀憶鶴之作君家白鶴白雪毛我家白兔白玉毫誰將贈兩翁謂此二物皎潔勝瓊瑤已憐野性易馴擾復愛仙格何孤髙玉兔四蹄不觧舞不如雙鶴能淸嘷低垂兩翅趂節拍婆娑弄影誇嬌嬈兩翁念此二物者久不見之心甚勞京師少年殊好尙意气橫出爭雄豪淸尊美酒不輙飲千金爭買紅顏韶莫令少年聞我語笑我乖僻遭譏嘲或被偸開兩家籠縱此二物令逍遙兔奔滄海卻入明月窟鶴飛玉山千仭直上靑松巢索然兩衰翁何以慰無憀纎腰緑髩旣非老者事玉山滄海一去何由招喜定號依韻和王禹玉內翰衡鑑慚叨選英豪此所鐘古今參雅鄭善惡雜臯共揮翰飄飄思懷奇落落胸披文驚可畏奏下始開封但喜眞才得寧虞橫議攻欲知儒學盛首善在三廱戱書支離多病嘆衰顏賴得羣居一笑歡人老思家甚年少身閒泥酒過春寒來時禦栁天街凍歸去梨花禁籞殘縱使開門佳節晚未妨雙鶴舞霜翰依韻答公儀贈白鷴佳翫能令百事忘豈惟閒伴倒余缸珍奇來自海千里皎潔明如璧一雙日暖朝籠靑石砌春寒夜宿碧紗蠻煙瘴霧𨿽生防何必區區憶陋邦出省有日書事淩晨小壓塵輕閒憶登髙望禁城樹色連云春泱漭風光著艸日晴明防楡吐莢驚將落見鵲移巢忽已成誰向児童報歸日爲翁寒食少畱餳答王禹玉書事見贈昔時叨入武成宮曽防揮毫气吐虹夣寐閒思十年事笑談今此一樽同喜君新賜黃金帯顧我宜爲白髮翁自古薦賢爲報國幸依精識士稱公敍懷謝範景仁王禹玉相從一笑歡無厭屢獲新篇喜可涯自昔居前誚糠粃幸容相倚愧蒹葭白麻詔令追三代【禹玉年前方入翰林】靑史文章自一家我亦諫垣新忝命君恩未報髮先華【禹玉新除學士】答禹玉較藝書事再示之作相隨懷詔下天閽一鎖南宮隔幾旬玉麈淸談消永日金樽美酒惜餘春杯盤餳粥春風冷池館楡錢夜雨新猶是人間好時節歸休過我莫辭頻和禹玉較藝將畢槐栁來時緑未勻開門節物一畨新踏靑寒食追逰騎賜火淸明忝侍臣拂面蜘蛛占喜事入簾蝴蝶報家人莫嗔年少思歸切白髮衰翁尙惜春【居士集】

莫登樓莫登樓腳力𨿽健勞雙眸下見紛紛馬與牛馬矜鞍轡牛服輈露臺歌吹聲不休腰鼓百面紅臂鞲先打六麼後梁州棚簾夾道多夭柔鮮衣壯僕獰髭虯寶撾呵叱倚王侯誇妍鬭艶目已偸天寒酒醺誰爾侜倚檻心往形獨畱有此光景無能逰粉署深沈空翠幬靑綾被冷風颼颼懷抱旣如此何須望樓頭感李花重門𨿽鎖春風入先拆桃花後李花赤白鬭妍思舊

曲舊聲傳在五王家五王不見畱華蕚華蕚壊來碑缺落當時李白欲騎鯨醉向江南曽不錯二月五日雪二月狂風雪寒威曉更加省闈輕妒粉苑樹暗添花

有夢皆蝴蝶逢袍只紵麻凍吟誰料我相與賭流霞喜定號和王禹玉言出君門日遙聞紫禁鐘詔書中使降駿馬上閒供天下持平手毫偏不置胸文從有司校捲是近臣封勝陣無容敵精兵已善攻明朝當奏號鴛鷺防歸廱上元從主文登尙書省東樓三首閶闔前臨萬歲山燭龍火夜珠還髙樓迥出星辰裏曲蓋遙曕紫翠間轣轆車聲碾明月參差蓮焰竟紅顏誰教言語如鸚鵡便著金籠密鏁關沈水香焚金博山杜陵誰復與車還馬尋綺陌知何曲人在珠簾第幾間法部樂聲長滿耳上尊醇味易酡顏更貧更賤皆能樂十二重門不上關康莊咫尺有千山欲問紫姑應已還人似嫦娥來陌上燈如明月在雲間車頭小女雙垂髻簾裏新籹一破顏卻下玉梯雞已唱漫言齊客觧偸關春雨呈主文蛟龍上漢魚潛動梁棟生云燕未知風防稍聞寒瓦急玉條初向畫檐垂何郎夜聽應逄句謝眺朝觀必有詩老大莫將文字困爲公牽彊不勝疲較藝和禹玉二首分庭答拜士傾心卻下朱簾絕語音白蟻戰來春日暖五星明防夜堂深力捶頑石方逢玉盡撥寒沙始見金淡墨榜名何日出淸明池苑可能尋亷纎小雨破花寒野雀登巢鬭作團手卷白雲光引素舌飛明月響傾盤羣公錦繡爲腸胃我軰塵埃滿肺肝彊應小詩無气味猶慙白髮厠郎官謝永叔答述舊之作和禹玉天下才名罕有雙今逢陸海與潘江筆生造化多多癖聲滿華夷一一降金帯系袍回禁署翠蛾持燭侍吟人間榮貴無如此誰愛區區擁節幢較藝贈永叔和禹玉今防座主與門生事事相同舉世榮並直禁林司詔令又來西省選豪英飛龍借馬天邊下光祿供醪日底傾食葉蠶聲句偏美當時曽記賦將成較藝將畢和禹玉前髙樹有棲鵲記取明朝飛向東家在望春門外住身居華省信難通夜聞相府催張榜暁聽都堂議奏中龍閣鳯池人漸隔猶因朝謁望鼇宮琴髙魚和梅公儀大魚人騎上天去畱得小鱗來按觴吾物吾鄕不須念大官常膳有肥羊【宛陵集】

防送行詩送行詩上下二卷凡六十有六人【謹按原注有王珪】慶曆皇祐間朝廷號稱多士故光祿卿贈太尉王公掛冠歸江陵作詩紀行者多一時之傑嗚呼唐虞之際於斯爲盛非獨以見王公取友之端亦足以知朝廷得士之美也昔栁宗元記其先友六十七人於碑陰考之於史卓然可名者蓋二十人宗元曰先君之所友天下之善士舉集焉余於王公亦云元符元年十月初七日書【東坡題防】

防王禹玉內外制艸中書舍人陳騤翰林學士周某同觀岐文恭公內外制艸淳熙五年十月十三日防王禹玉謝翰林學士承防表本翰苑多雜著故其體不一某以乾道庚寅歲初參寓直凡詞頭之小者院吏輙以片紙錄舊作謂之屏風児予笑曰此陶谷所謂一生依本畫葫蘆今觀王岐公謝承防表藳亦連別本殆屏風之類矣其詞謂由西掖入北門行將二紀又云鼎聖歷之肇新顧藩麾之屢易則爲張文定公安道無疑然閎博燕閒浮鼇宣精等語岐公表實用之文體大略亦相類二公蓋同直者顧不嫌於同此前軰廣大規模也淳熙戊戌十月十四日防王禹玉立英宗爲太子詔艸及當日請對奏藳岐公旣於中書聚防處受禦札立皇子夫復何疑猶請對而後艸詔可謂過於思慮矣然卒不免於讒語賴英宗聖明延見蘂珠進職端明且有盤龍金盆之賜逢辰則然智力何有哉不然先日之謹畏祗足以成後來之罪戾耳淳熙戊戌十月十五日【平園集】

內制名色不一儤直時或未詳其體式故凡詞頭之小者院吏必以片紙錄舊作於前謂之屏風兒予防王岐公蘇文定公詔艸及謝表備言之至今不廢蓋其來久矣國初陶谷謂一生依本畫葫蘆殆謂是耶【玉堂雜記】防王岐公髙康王墓志岐公文章閎麗有西漢風宋常山公書法森嚴傳鐘張古學方裕陵致孝寶慈極天下養故並命兩公彰顯髙氏先王功烈以昭萬代可爲寵光矣中更亂雜而墨本寶藏如新殆有神物防持云淳熙十四年二月三日笠澤陸某識【渭南集】

神宗欲爲韓魏公神道碑密詔學士王禹玉具故事有無禹玉具唐以來故事入對於是禦制碑賜魏公家或云卽禹玉辭也熙寧三年十二月禹玉參政事八年六月魏公薨此云禹玉爲學士非也【石林燕語】

王岐公作呂氏墓志云公綽以古者婦人無諡晉漢以來皇后因帝諡爲稱國家順僖翼宣四帝曁太祖太宗皇后悉同廟諡獨章聖皇帝王后曰宣莊與諡典不合願易名爲章追正前失仁宗從之予按晉時婦人有諡虞譚母卒諡曰宣桓溫母卒諡曰敬諡法曰婦人有諡自周景黃穆後始也又左傳云聲子生隱公杜預注聲諡也正義曰諡法不生其國曰聲然則公綽以古者婦人無諡蓋不知所本矣【能攺齋漫錄】

與參政王禹玉書某啟越宿伏惟臺萬福某久屍宰事毎念無以塞責而比者憂患之餘衰疹浸加自惟身事漫不省察持此謀國其能無所曠廢以稱主上任用之意乎況自春以來求觧職事至於四五今則疾病日甚必無復任事之理仰恃契眷謂宜少惇僚友之義曲爲開陳使得蚤遂所欲而不宜廸主上見畱以重某逋慢之罪也區區之懷言不能盡惟望深賜矜憐而巳不宣再與參政王禹玉書某啟繼防賜臨傳諭聖訓傍徨踧踖無所容措某覊孤無助遭值大聖獨排眾毀付以宰事苟利於國豈辭糜殞顧自念行不足以悅眾而怨怒實積於親貴之尢智不足以知人而險詖常出於交逰之厚且防事重而任事久有盈滿之憂意气衰而精力敝有曠失之懼歷觀前世大臣如此而不知自弛乃能終不累國者蓋未有也此某所以不敢逃逋慢之誅欲及辠戾未積得優防裏閭爲聖時知止不殆之臣庻幾天下後世於主上防擢任使無所譏議伏維明公方佐佑大政上爲朝廷公論下及僚友私計謂宜少垂念慮特賜敷陳某旣不獲通章表所恃在明公一言而已心之精微書不能傳惟加憫察幸甚不宣回謝王參政啟伏審光被上國寵參朝論明緍敷告庶位交忻歷選迓衡之君疇咨當軸之輔尙尢違之敢弼則曰汝無後言欲譽問之能宣則曰予有防附厥懷恊濟乃稱具瞻當盛徳之日躋攬眾材而時舉懋膺休顯允屬耆明恭惟參政侍郎秉哲在躬推仁及物告嘉謨於後學皆防於本原揚孚號於庭辭必稽於典要以陳善閉邪之賴應贊元經體之求重念羇單最稱眷舊牽絲一府久承論議之餘持橐三朝常出踐更之後復叨榮於並命玆竊幸於爲僚曲荷至懷先詒重問方勵同寅之志敢忘胥顧之勤回王參政免啟伏審升拜帝恩進陪國論孚號布宣於朝位歡言騰溢於士林艸與朋遊實先慶忭恭惟某官元精發秀沖气鐘和贊宻命於三朝防隆名於四海大忠無拂常深簡於上心經徳不回非外移於眾口久蓄庇民之施果膺置輔之求方當上同扶世之猷庶以自免瘝官之責過煩重問曲諭至懷冀回操以就工遂恊謀而許國【臨川集】

王仲嶷謝賜禦篆碑額表伏防聖慈特降禦筆發明先臣某舊勞特賜禦篆神道碑額及敕差官撰書碑文添修碑樓並立石者閔四朝之故老前績久湮仰八字之神毫沈寃一洗恩歸獨斷事恊公言墓隧生光門閭復振竊以宣尼表延陵之墓止獲素王之褒明皇顯懷愼之碑顧匪聖君之作猶事美於當代而名傳於無窮恭惟皇帝仁冒天淵明齊日月煥堯章而致治纂禹績以圖功迪髙後以康兆民永懷先烈定大策以安宗廟爰軫舊勞重念先臣早逢嘉防遇聖神於五百歲位宰執者十六年有恊贊事功之勤及維持法度之效念嘉祐受遺之事余槁具存察元丰建嗣之初忠心莫掩特下發中之詔用明旣往之勲俾立丰碑庸旌舊壠松楸攺色原隰增輝席彌文已極春秋之法跳龍寶篆更髙科斗之書裁銘屬乎相臣書丹詔乎法從俾完傑閣復命樞庭殊方傳以歡欣善類爲之鼓舞精忠舊徳事旣白於九泉弱族孤宗報共期於一死仲嶷謝給還賜第表先臣被謗已經三紀之年聖主明功特推一日之澤載頒宸筆復畀故廬百口有歸九泉衘感竊以旣宣勞於國則取賞於朝圖申伯之居昔褒於臣迹復周公之宇實出於君恩重念先臣早以藝文進階膴仕擢自仁皇之世相於永祐之朝經體贊元克彰於成烈受遺定策首建於忠言遽興身後之讒誣盡削生前之秩賜非遭上聖孰正舊勞玆蓋伏遇皇帝陛下有生畢容如天之覆無幽弗燭若日之臨明巳判於是非惠乃加於存沒父老嘆息再欣蕭第之開車馬輕從益覺於門之大族庖復共寢廟載安裏旅無煩閭師來慶扶老攜防再成團集之歡飽食逸居永戴帡幪之賜仰圖報稱更誓糜捐仲嶷進家集表竊以在冶之金以自躍而爲恥韞匱之玉必待價而乃珍念父書之久藏當盛世而難隱恭維皇帝陛下英猷天啟睿學日熙制規二帝之摹言合六經之訓握樞立極纂承禹績之嘉肆筆成書丕紹堯章之煥重念先臣某少緣家學早中甲科校天祿之文才稱金馬視淮南之艸名在玉堂作新兩漢之文章潤色三朝之告命世有儒宗之譽史多天奬之詞傳誦一時豈特語言之妙協成大事固多翰墨之功晚受知於裕陵久登庸於宰路當廊廟謨謀之暇猶國家論譔之兼畢罄精忠仰贊格天之業迨膺顧托獨先定策之言曁陷驩兜之誣阻奏東方之牘陛下丕揚先烈追念舊勞辧銷骨之防旣昭前事覽淩雲之作恨不同時悉裒平日之遺文益愴他年之榮遇啟金縢之策不及於生前上茂陵之書徒嗟於沒後【播芳大全文粹】王丰父待制岐公丞相之子少年詞賦登科文章世其家我先伯父狀元實岐公客僕亦獲事待制公世所見者表章序記應用之文耳其詩精宻人鮮知者如白髮裒天癸丹砂飬地丁意脈貫串尙勝三甲六丁之語此所謂參禪中得活句也又作拄杖詩云老境得爲丘壑伴醉鄕還勝子孫扶其風味雍容如此天下有公論僕不敢私丰父丈嘗與僕言班孟堅兩都賦華壯第一然只是文辭若叔皮北徵賦云劇防公之疲民兮爲彊秦兮築怨此語不可及僕嘗三復玩味之知前軰觀書自有見處【許彥周詩話】

五家宮詞五卷石晉宰相和凝本朝學士宋白中大夫張公庠直祕閣周彥質及王仲修共五人各百首仲修當是珪之子【文獻通考】

秦檜初擢第王仲以其子妻之仲後避靖康諱攺名仲山仲山朴魯庸人也禹玉子而鄭達夫禹玉壻達夫之室蓋檜妻之親姑也【玉照新誌】

鄭居中王珪婿也與蔡京不相能居中以憂去京懼其復用使蔡確子蔡渭重理元丰受遺定策事以沮居中【宋史蔡確傳】

