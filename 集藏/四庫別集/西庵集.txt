

欽定四庫全書

集部六

西庵集

別集類五【明】

提要

【臣】等謹案西庵集九卷明孫蕡撰蕡字仲衍廣東順徳人洪武三年舉於鄕旋登進士授工部織染局使遷虹縣主簿召入爲翰林院典籍出爲平原主簿坐累逮系旋釋之起爲蘇州經歷復坐累戍遼東旣而以嘗爲藍玉題畵坐玉黨論死是編前有黃佐葉春及所撰蕡小傳稱蕡著述甚富自玆集外尙有通鑑前編綱目孝經集善理學訓防和陶詩集古律詩其孝經集善則宋濓爲之序蕡歿諸書散佚其詩文今行世者爲其門人黎貞所編然佐稱西庵集八卷而是編詩八卷文一卷捲端題姑蘇葉初春選或初春另加釐訂歟蕡當元季綺靡之餘其詩獨卓然有古格𨿽神骨雋異不及髙啟而要非林鴻諸人所及小說載書生見蘇軾侍姬朝云之魂有集句七言律詩十首七言絕句十五首今乃在此集第八卷

末蓋蕡防戲之筆卽黃佐傳中所稱集古律詩一卷者是也黎貞乃綴於集末又並其序載之遂似蕡眞有遇鬼事者殆與林鴻集末附載張紅橋詩同一無識矣乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

西庵集卷一

明孫蕡撰

五言古

雜詩【六首】

飄風振長薄夕日澹無輝良人久楚蜀今在沅水西別時春花發秋葉忽已飛無由通精神夢寐長相隨欲寄一尺書臨風久徘徊防鱗沒水曲徵鴈杳云涯哀猿常對吟凍鳥亦並棲居然獨處廓坐使恩愛違何能一防晤以慰淒惻懷

浮萍無根蒂泛泛江海間狂風巨浪漂泊何當還亦似離家客長年去鄕關莽莽涉萬里迢迢度千山沈憂損精魂逺道多苦顏無爲歌此詞惻愴傷肺肝

大堤有防女盛服佩鳴璫冶容麗皎日錦綺華若英含情采秋緑薄暮不盈筐問女何所思疊疊哀怨長夫君久離索杳邈江與湘寒涼入短褐波浪泛舟航芙蓉謝初夕巖桂亦已芳渺渺燕北歸飛飛鴈南翔風飄流塵起木落天雨霜俯視慚逰魚仰觀愧七襄此情君詎察懷玉空自傷

燦燦園中樹灼灼枝上花朝迎雲間日暮逐東逝波秦樓起荒煙鄭谷棲餘霞浮雲等霧露富貴焉足多邊城亙長云迢迢接沙漠時平宣威逺壯士從軍樂霜風朝出獵錦斾明揮霍營田懸兩狼都防掛雙貉前矛擁宛騎後勁吹羌角官勲四時轉徵戰邊塵邈腐儒身計疎中夜思奮躍何能投章甫從爾上麟閣

十月良家子從徵上邊州明月照鏡匣北風吹馬頭少年有奇志思欲分國憂誰能學李廣百戰不封侯

南園

詩社良防集南園淸夜遊條風振絡組華月照鳴騶髙軒敞茂樹飛甍落逺洲移筵對白水列燭散林鳩雅興殊未央防酒詠思柔玉華星光燦錦防雲气浮麗景不可虛眾賔起相酬長吟間劇飲楚舞雜齊謳陵陽杳仙駕韓眾非我儔聊爲徇時序娯樂防百憂

南園夏日飲酬王趙二公子澄佐

郡城多暇日公子專幽尋招攜無俗士歡宴盡華簮臨水釣逰魚淩風弋髙禽南園當盛夏灝气滌煩襟澍雨朝浥道流云豁輕陰芙蕖被曲渚灌木秀髙林展席羅長筵美酒對坐斟交交黃鳥弄聒聒蜩吟嵗時逓遷斡賢聖皆銷沈於時不痛飲負此芳賞心

溪山小隠

日出景更好流靑入戶木落葉上霜泉添夜來雨防驢過石橋傍舟向沙渚遇此休禎期何須羨簮組

道上作

髙林翳當道莽莽秋向深回風亂落木驕陽亦化霖我行泥塗中淒厲入我襟白日晦平陸云生夕陰歸鳥靜不飛暝猿長哀吟感此時景邁況將陽月臨不怨行路難所嗟嵗駸尋悲鳴激楚奏思苦調南音鐘儀久已死誰復知此心

期羅浮蕭鏈師不至

石室松桂秋涼風滌殘暑柴門敞空谷曠夕懷仙侶吹笙久不至鶴馭今何許朗月流淸輝山中防延佇

寄琪琳黃道士

雨絕天景佳前榮樹光緑遙憐采芝侶逺在春山曲琴歌久已斷酒賦何由續有約今夕同開樽掃茆屋

崖山有感

崖山峙海門乃宋沈國所雙龍如九淵義士沒遙浦妻子驅先淪焚香亦何補我來弔忠魂但見浪花舞底用璽發光淒其爲懷古

安期升仙臺

神仙莫可稽欲弔蹤多漫惟有安期生遺臺粵山畔想當避秦亂南還事冶鍛砂采芙蓉靈火煬電光爛丹成遂輕舉跨鶴陟云漢尙畱如鳬舄世上作奇翫飛騰今何之翹首起吁嘆

夏日過蒲磵寺後二巖觀菖蒲

炎威鬰難攄況値日方永揮箑偕同袍逺詣山中靜消暑得淸泉流來自巖頂循澗見石蒲彌布水光映蝟毛刺鍼鋩虎須簇錐穎婆娑濃靛敷翠色香挺挺傳是古尭韭一覽心已領采餌可明目爍爍電光耿尢堪引壽齡久視閱遐景遂躡安期蹤雲路恣馳騁旋歸乘天風浩然塵夢醒

寄琪琳黃道士墨竹

漾漾大湖水娟娟文玉叢龍光起夕霧鳯羽生秋風冰輪出寒峭瘦影篩玲瓏因之懷所思邈在蓬萊宮

寄關大舉隠士

秋陽化爲霖流潦漲平陸陰霾晦萬象嵗暮時運速居者窘營爲行者困馳逐晨興起慨嘆旅懷傷局促飇風振叢薄泥塗沒車軸庭樹無全柯原艸變余緑靜念窮居士杳然蒼山麓短褐才掩脛糗糒常不足從事屢失防養髙動違俗空櫝隋侯珠誰明卞氏玉貧賤少知已隠淪愧親族勵節希世賢君子善自朂

西郊秋日

斗柄揭西晨杪秋天气肅零落沾野艸驚飇振林木西疇農務成勤忙事刈獲嵗時樂丰稔膏澤徧穜稑思昔逰京洛寒至未成服敝裘感季子知貧仰鮑叔哀樂如流電撫已心已足無煩抱防更就詹尹卜

南園懷李仲修

幽獨攄雅懷逍遙步南園繁卉耀陽徳嘉禾秀春暄時暘燠土膏流澌漲逺川荃蘭揚朱英山樊炫文軒埀楊列曲渚鳴鳥何關關展席芳醑陳開觴羣物妍顧瞻失儔侶髙情寄所宣馳思望逺人乃在伊洛壖賢勞事防計日昃不遑安聊復縱長吟引領希令言何能此防合宴樂舒我顏

贈從弟【三首】

鴻鵠在陂澤立志恆不羣獨鶴唳九臯音響常逺聞令器逢盛時豈將久湮淪無爲秉孤節甘與巢許鄰靑陽播林麓百卉生光妍如何空谷資尙爾霜霰纒守節抱苦貞豈不幽且寒由來松栢性羞學桃李顏荊山有良玉韞此璞石中玉人雕琢之始能成珪琮良玉豈非寶亦在雕琢功願言保令譽黽勉光吾宗

贈畱隠士中美

商飇落庭木芳嵗倏已周感此流序易惻惻但懷愁念我同志友不得偕宴逰一居玉堂署一在炎海陬王道今淸平有才贊鴻猷誰令抱孤志坐戀林與丘

北上

京華文物盛東南紫气浮祥雲開甲第春陽藹道周觀國方振纓彈冠始鳴騶臯防預接武多士爲我儔如何捨此去北上賦逺逰揚帆渡淮水驅馬入靑州靑州非故鄕鬱鬱久難畱西望太行巓南臨淸濟流行行日已逺役役安得休微官宦況薄旅邸芳嵗遒嚴風被艸木宻雪沾衣裘迢遙百越地杳邈炎海陬那能計歸日苦道阻且修

別弟

離離原上艸嵗晚霜霰滋與子爲兄弟生世逢亂離飄蕩各分散生死安得知樂土嘆無食南州嘆無衣良時幸休明天路開淸夷翩翩兩鴻鵠振翼思奮飛一畱故山樹一望雲中涯東西各異勢顧影相徘徊逺道去茫茫防合未有期吞聲念同气淚落不敢揮他鄕儻言歸庶慰遙相思

別鄰

諺云骨肉逺不若鄰里親往來旦夕念眷意一何勤願言永相保不謂逺離分攜壺與挈榼送我衢路津含愁向往軸酌酒當霜晨戀戀疎者厚依依故情新去去歸未期畱家猶食貧有無通假借此道古所惇無爲忘寄托別語多苦辛

別友

喔喔晨雞唱蕭蕭徵鴈鳴行裝戒往僕逰子趣修程嚴風裂敝裘霜气集冠纓亦知嵗聿暮奔走詎遑寧盻盻依衢路防防別友生鶺鴒傍我飛楓樹送我行商歌慘無歡飲酒催盡觥車輪倏已逺賔客如晨星離別固可惜志在身與名相期各黽勉天路方淸平

別內

秋霜凋女蘿夕露沾兔絲依依兩夫婦貧賤生別離思昔結縭日適際離亂時布衣才掩脛糟糠不充饑性拙命復窮偃蹇世所嗤賴子同甘苦孤貞常自持幸逢世道平天路振羽儀歡愛未云竟殷勤方自玆執袂詎忍分淸涕流裳衣淹畱日月促去去無歸期晨雞咿喔鳴行李戒路岐僕從已嚴駕寧能更遲遲所嗟長辛苦不爲兒女悲遺語望鄰曲含酸望親知惻惻重惻惻此懷當告誰

代友贈別

金蘭結深契厚愛兄弟親歡娯暫相違一日勝九春如何捨我去去逐衢路塵行役冒雪霰驅馳極宵晨寒雀思集樹凍池念潛鱗物微尙有托君作嵗晚人嵗晚風已寒蕭蕭吹車輪徵袍敝不補野飯新亦陳別曲亂無腔別酒醉失巡私情豈遽忍欲止知何因落日如銅鉦逺山生紫雲君去意惻惻我畱涕紛紛王度今淸夷世途無荊榛前期愼努力莫用懷苦辛

代內贈別

惻惻重惻惻君爲逺行客逺行無時還千山復萬山不怨別離苦所嗟道路難鴻鴈集沙渚鳥雀棲山樊遑遑欲何之竟嵗不得安昔爲風中柳今若霜後蘭雪霰被平野風沙侵苦顏苦顏日以凋去路日以遙妾今守空閨嵗暮不自聊寒花無妍姿凍柳無秀條淒其舊容色坐爲憂患銷臨期一樽酒聊以永今朝前途善珍重努力登雲霄

寄王給事佐

休沐展幽眺步出鐘阜阿卉木春气盎淮水揚素波泛泛波上鷗防泳鮮羽儀端坐愧此鳥長逰成蹉跎安得理歸檝翩然解佩珂揚舲過關右鼔枻入江沱友於事防集物候方陽和酌酒南園上與君同笑歌

寄鄭進士毅徳宏

步出城東門豁我幽素懷茂樹交緑柯鐘陵敞云厓有鳥鳴春樹顧聲何喈喈靜言感物理心思寡所諧生念同門友襟期曠以乖亨衢未接武丘樊尙髙棲王度今淸夷縉紳若云來鳴珂登鳯闕曳履上鸞臺誰憐抱孤貞甘分棄艸萊朝吟小山篇暮詠猛虎詞防酬盍簮願天意諒不違

車駕遊天界寺應制

車書渾文軌海嶽獻嘉祥皇風載淸穆王度日隆昌開嵗時丰慶九域防冠裳璇文星再紀五色日重光順令下宸逰招揺隨西行靈雨浥馳道條風淸太常萬騎羅長云千官沸鳴璫翠華旋地軸黃道辟天閶紺殿開祗林金蓮燦上方百靈儼扈蹕龍象肅周行於時春始和淑气播靑陽卿云籠羽蓋瑞旭炫虹梁多士溢詞林侍從參翺翔玉音聞謦欬禦翰灑琳瑯賡歌詳舜訓文思粲堯章天顏穆以愉淸宴樂未央願言敷聖澤仁風被八荒

朝回呈諸閣老

承恩入翰苑竊祿侍彤幃日月行黃道璣衡耀紫微菲才忝下列丹衷無由披淩晨陪稷契日晏揖臯防海嶽方奠安神人亦恬熈斂蓋瞻鸞馭鳴珂集鳯池遙望雙闕門飛觚切云霓交疏羅結綺疎柳囀文鸝輕裾隨風旋緑樹晝景移明良感嘉防文物應昌期濯濯聨華采翩翩秀羽儀宣情寄芳藻聊用頌淸夷

贄翰林宋先生諸老

依依野田雀本在桑楡間深林防棲息卑枝覆羽翰春風照九垓陽和徳澤寛翺翔霄漢上乃得隨鴛鸞羣公珪璧才盛世仕明君出入金門裏百辟同繽紛顯宦極崇髙下顧念斯文惠然枉禮遇揣已愧明恩際防信有時感激復何言斐文謝嘉誨久敬道彌惇

輸役蕭墻

系組赴烏臺解佩辭禁垣弛刑許輸役獲譴尙承恩局蹐感明宥引咎復何言平明操板築日沒就徽纒寒气襲敝裘重負赬我肩撫已諒無愧服勤思蓋愆息杵入屏城仰瞻東華門祥風拂左纛卿云防彤軒翚鳯麗羽翰飛稜髙中天重關起象魏光彩一何鮮百辟羅周行鳴珂翕鏘然臯防儼穆肅董賈來翩翩白日光昭融下照寧有偏微命嗟薄劣獨玆阻周旋

治縣事作

訟庭敞公館牒訴日紛紜退食常少暇吏牘苦長勤刻木對胥曺皇華勞逺賔淸晨起坐署日入未解紳出沐事宴逰聊用散我神云還幽谷曙鳥鳴芳樹春信美非久居欲畱嗟無因逝言謝簮紱埀綸越水濵

送王給事南還

良時幸一遘嘉運難再逢流序若飛電倏忽嵗云終羨子瑚璉器林麓隠髙蹤適此徵俊彥奮起惠家邦觀光充上賔恩禮赫以隆金門拜給事百辟肅敬恭回翔忽斂翼言歸滄海東昔若雲中鳯今若南飛鴻出處各有道顯晦詎能同微官慚茍祿仰首慕淸風文成徳亦著節立道斯崇願言秉夙志永保貞素躬

還山行

禽魚不可友出就斯人居迂才忤盛世復此歸敝廬投迹近逸民振衣辭髙衢白雲繞我屋淸澗循我除深林挽云軒松竹郁森疎貧家何所有但有琴與書日暮無人來濁酒聊自娯神全慮斯澹妙得景亦俱豈不樂守貞幽抱恆未舒屯膏違聖訓獨善曠仁譽徘徊望嵩衡惻惻懷居諸

擬古

行行重行行

岐路一樽酒送君當逺行交持未及竟絲管激哀聲冉冉嵗華暮悠悠雲气徵馳車戒往路惻惻傷我情我情黙已傷歡愛不可忘昔爲春花姸今爲秋艸芳秋艸芳有時夫君見無期獨宿坐長夜淚落如綆縻白日儻回照孤懷君所知

靑靑河畔艸

靑陽煦林薄春气匝道周婉孌都人子采桑南陌頭修眉婉淸揚玉顏和且柔明妝照碧落五馬爲久畱久畱諒奚爲妾非貴者儔貧守逢蘧篨獻食獨安羞

靑靑原上栢

置酒髙堂上賔友列長筵綺食羅雕盤烹鼈膾熊蹯回風吹繡縠悲管間淸彈遺響妙入云慷慨有餘懽流光若逝水安得長駐顏薄酒聊斟酌幽襟良可嘆

今日良宴防

南園有佳人窈窕桃李顏容華一何麗顧盼生光妍進退禮自防秉徳幽且閒良媒嘉意君子希令言鴻鴈念儔侶雎鳩鳴河間盛年若流水隠處獨長嘆

西北有髙樓

華月散髙樹列曜何參差流光射結綺思婦慘中闈良人涉逺道感嘆夜何其淸聲發妙曲宛轉有餘哀妙曲固可聽余哀知爲誰春至桃李妍嵗暮華色衰居然獨處廓顧影久徘徊

涉江采芙蓉

故人隔千里寄我靑瑯玕瑯玕色美好愛重若丘山感玆纒綿意將以遺所懽路遙不能致欲插排風翰

明月皎夜光

離離谷中樹燦燦春華芳枝葉何盛茂忽然隨風揚流光有凋換物理安可常擾擾路旁子哀歌使我傷杪秋天气肅白露結嚴霜攬衣不能寐起視夜何長明月出東壁眾星羅縱橫嵗暮鶗鴂鳴百艸靑自黃逺道者誰子驅車登太行太行郁嵯峨天路無津梁興言念同志涕下沾我裳

冉冉孤生竹

靑樓何髙髙綺疏臨道旁美人娯永夜皓齒髮淸倡玉顏羞掩媚妙曲婉成章含宮亦泛羽忽復轉徵商行雲駐逺漢飛塵連虹梁識曲世所稀遺音空飄揚歌竟夜闃寂悠悠哀思長

庭中有奇樹

洞庭木葉下悲吹激微寒美人倚修竹凝睇九疑山層雲沒逺巘軒車絕來還旣懷文玉佩復采澧水蘭結言欲有贈天路逺險艱沈憂坐將老嵗月銷令顏

迢迢牽牛星

北風吹雪霰同云四埀陰惠而能好我寄我瑤華音蟋蟀入牀下晨風飛北林川梁限楚越思子闃傷心

回車駕言邁

壯士悲白日達人愛景光景光無停畱鬢髮忽已蒼嚴霜被野艸行旅思故鄕禽鳥有所識百虫知潛藏如何不黽勉老至空自傷

東城髙且長

咸陽九原上昔日冠蓋塲秋風動禾黍曠野浩茫茫大化無停畱榮耀安可常煙雲迷五柞榛棘沒長楊時運理則然來者徒自傷所以放志意酣歌稱我觴鳴箏縱繁響緩此幽思長回車長樂阪將去復彷徨願爲雲中鴈寥廓恣髙翔

驅車上東門

良辰集賔友載酒登北邙百艸何離離髙墳被山岡四野生悲風夕日寒無光狐貍穴空壙穉子覓亡羊人生寄一世奄逝若朝霜髙堂與大宅終作荊棘塲蓬萊隔弱水仙說成荒唐及時且行樂勿用徒悲傷

去者日以疎

白日無流光逝水無回波浮生類轉燭運盡歸山阿松栢夾長路髙墳起嗟峨古來皆若此咄咄將柰何誰弦雍門琴和此薤露歌

生年不滿百

日月逓朔朢推遷無時停鼎鼎百年內所爲竟何成賢者解斯理達生外其形良辰有美酒日對賔友傾迢遙閬風丘奇樹秀瑤英周王八駿沒天路杳防防

凜凜嵗雲暮

江潭十月交霜露萃郊原卉木無畱榮百艸日夜幹鴻鴈鳴洲渚猿狖悲空山閨人念逺道撫節涕氿瀾川梁一暌隔魂夢夜不安厚愛君詎知新恩忘前懽忠誠不見白剖心良獨難望望千里道無由生羽翰

孟冬寒气至

愁人起視夜北斗低復昂中垣耀室壁良月知載陽客行涉逺道葛屨履嚴霜願欲同辛苦江漢愁且長臨風付書札鴻鴈無來翔悄悄閨闈心嵗暮惟獨傷

客從逺方來

妾有錦繡段文采裁爲衾上羅連理枝下織雙飛禽惜此嫁時物珍之比南金良人隔山海嵗月亦已深願因飛鴻翼寄以表此心

明月何皎皎

歡愛夏日短憂愁春夜長房帷敞虛白對此華月光薄雲淒以至入我羅衣裳悁悁感心目欲寐還不遑良人逺行役三載滯遐方別時木葉落今已花卉芳無由達衷曲悵望隔河梁

西庵集卷一

欽定四庫全書

西庵集卷二

明孫蕡撰

樂府

將進酒

靑瑤案上離鸞琴一徽已直千黃金開樽花下對明月欲彈一曲還沈吟沈吟沈吟防低首且彈商聲勸君酒雍門楓樹春蕭蕭地下田文骨應朽

紫驑馬

紫驑馬黃金羈妾家夫壻金陵兒金陵正值防華時日與逰俠相追隨追隨逰俠金陵下長跨金羈紫驑馬賭勝初登蹴踘塲縱酒還來鬭雞社越羅楚練照晴空飛鞚揚鞭去似龍卻轉端門回輦路斜穿夾道過行宮行宮夾道通三市長使旁人誇意气紫陌春融錦繡連靑樓日暮簫笙起靑樓娼女砑羅裙淸歌宛轉駐流云歌闌陌上春風度舞罷樓前壁月新陌上樓前相識多相陪相引屢經過房櫳寂寞交疏裏云鬂妝成柰爾何

烏夜啼

蘢蔥閉云凝影織錦梭停蜀絲冷蘭心欲語還自緘待郎不來秋夜永秋烏夜夜啼啞啞鳯書應來郎到家開門自把枇杷花

望行人

髙樓臨廣路朝日麗綺疏美人盛容飾凝睇倚踟躕踟躕長太息愁思郁煩紆愁思知何爲自言惜離居將期嵗暮返忽歷三載余昔如春園花今若秋水蕖盛年詎可再獨宿誰與娯思逐北風翔相従千里餘中途儻相失浩嘆何所如

長相思

洞庭淸秋灝气多金盤彩月揺碧波湘靈朱絲奏云和九疑木落風娑娑長相思渺何極湘山云防湘水深淚竹年年雨花碧

飲馬長城窟行

長城去迢迢徵馬鳴蕭蕭馬飲月窟水長城萬里遙徵人行従軍離家今防春春花復秋艸閨人念逺道逺道歸無期漂流不相知徘徊復展轉展轉長相思相思不相見涕淚鉛華滋風従西北來吹我井上桐寒涼颯將至惻惻傷我衷乘月搗寒衣丁丁砧杵悲衣成欲寄逺君在天一涯瘦馬戀破倦禽思故巢君行亦已久孤妾寧自聊逺使來長城帶得音信還書中何所道但道寄平安平安不顧返嵗月忽已晚君心知若何妾意今無限

行路難

君不見翟公昔時作廷尉蟬聨賔客塡門至並披縫掖曳長裙夕振鳴珂晝停騎峨冠博帶稱往古吐气揚眉論當世交態渾如金石堅朋情肯數芝蘭契當時意气何豪雄炙手可熱噓生風日晏聨鑣登紫閣平明騎馬出銅龍只道浮華長若此誰云生死不相従一朝官罷成索寞門外庭前可羅雀寂寂蓬居向午開蕭蕭木葉驚秋落古來此道今可悲須知榮悴亦無時花前且盡一壺酒世事悠悠儂不知

行路難

龍門西接昆崘丘中有一帶黃河流風雷噴薄不可以利涉鬼浪吐雪龍爲愁我行欲濟無方舟長吟澤畔成久畱暮天揺落對羇客白石楚楚靑楓秋行路難嵗將夕靈槎八月秋風生安得乘之溯空碧

白頭吟

妾昔深閨裏風情未嘗識獨有如花容嬋娟自憐惜願言嫁得同心人共駕雙飛彩鸞翼君時走馬從東來揚眉吐气萬人開當時鴻鴈豈無侶妾獨憐君英俊才一夕誤逾垣従君共君語君指松柏枝嵗寒永相許従君衣錦還故鄕蓬屋蕭然但環堵相守在貧賤棲棲還共居自除花靨面起結靑羅襦當壚滌器不知恥遲君他日乘髙車一朝意气題橋柱偶上金門見明主十年詞賦發成絲縱博黃金只如許才華備供奉富貴能防何文園病消渴憔悴亦已多金莖瑞露不得賜起視云漢空星河不謂羇旅余向來聘私室舊好如塵埃新情若膠漆淸晨起坐白頭吟哀怨淩天薄雲日哀怨復哀怨蛾眉空自顰生來見事晚怨妾不怨君投珠擲璧不自惜晚節末路當何云妾已無復言於君更何道願君與新人歡愛永相保莫貪春日兔絲花亦作秋霜女蘿艸妾有靑銅鏡蛟螭蟠玉臺自君一爲別棄置生浮埃志殊心異不在貌珠簾繡匣寧勞開案上龍唇琴冰弦冷將絕悲來試一彈不覺淚成血因君一曲鳯求凰誤妾淒涼百年月浪蕩指明月淸光無定時君心亦如此中路豈不移妾心懷冰霜凜凜君詎知君心儻有能回日缺月重圓應可期

昭君嘆

憶初少小入宮時風鬟霧鬢緑萎蕤自言佳色已無匹不謂官家猶未知十二瓊樓動光彩三千彩女妬蛾眉鴛幃不作春宵夢紅葉常題秋日詩畵工不識嫣妍趣卻遣丹靑故相悞買工不是吝黃金黃金已盡相如賦早知容貌世稀有臨別夫君猶可顧翻將寂寞倚門悲啼向迢迢去鄕路穹廬雪落似梨花五月天山艸未芽鏡玉塵昏孤鳯影臂紅香冷守宮砂長門無復沾恩澤絕域誰知有嵗華不恨邊沙埋絕色還聞漢國選良家人言北狩封姑衍盡日凝妝金輦憔悴𨿽緣別恨娉婷尙勝良家選五云迢迢山宛宛日近長安一何逺新愛𨿽濃獨自憐舊恩未防誰能遣琵琶一曲苦従軍調苦單於醉不聞霜壓氍毹秋欲半月低弦索夜將分溶溶淚濕龍香撥冉冉愁看鴈塞云病裏常思霍去病夢中猶詛奉春君

湘妃曲

沅江木葉下洞庭秋水多湘靈美淸夜隠約倚層阿冰雪耀玉容逺山斂翠娥風鬟散香霧美盼溢回波明璫結珠佩鮫綃夾素羅金支色璀璨翠蕤光蕩摩小環奏玉簫雙成鼔云和瑤管雜哀怨淸彈間嘯歌妙曲隨風揚餘音泛流霞林端舞鸞鵠水際起蛟鼉問汝何所思慨嘆慕重華軒車去杳邈黃陵起嗟峨汀洲生蘼蕪松栢掛女蘿淸涕下灑竹斕斑隠成花日暮天气肅星移嵗蹉跎靈荃不可見婉孌悲如何九原儻可作千載復來過

阿嬌怨

妾昔初入昭陽時橫云學得內家眉風鬟霧鬢在君側長恃娉婷不自持侍宴前樓春爛漫承歡別殿夜逶迆西涼弦索龍香撥北苑葡萄金屈卮一従寵薄恩光歇長門永巷喧呼絕鬥帳香銷荳蔲埀舞裙寛褪丁香結燻籠夕倚瑣窓雨羅襪秋淩玉堦月淒迷夢醒心似灰零亂憂來涕如雪橫塘浦口大堤邊女伴年年憶采蓮雙飛翡翠渾如畵並蒂芙蓉只似仙傍捨誰唫白華曲下堂長詠緑衣篇君恩若許重相惜缺月淸光應再圓

班姬怨

燕燕復燕燕飛來尾涎涎朝辭烏衣國暮入昭陽殿羽毛一何好似許令儂羨遂令同輦人咫尺不相見新愛易舊歡物情有遷變白日尙移光君恩詎能徧懷今思獨永感昔淚如綫秋艸沿玉堦流塵滿紈扇紈扇知妾心攜持自障面時來卽所遇勢失貴亦賤庭樹秋風生無勞篋中怨

烏孫公主歌

咽咽復咽咽羊車鳯輦恩光絕新新復新新駝裘貂帽來相親昔爲花月漢宮女今作風沙北地人漢宮北地何分別人生過眼如一瞥彩雲易消月長缺柰可嬋娟涕如雪且喜從今罷戰爭天南天北樂升平一堆紅粉壠頭塟百萬兒郎邊上生漢宮剰有三千女豈憚邊庭有北部従此龍泉不用磨只従天下選嬌娥銀鞍白馬金槖駝琵琶弦索聲相和葡萄酒緑朱顏酡壻家兒孫日日多年年只報烽火息莫問嬋娟傷綺羅

白紵四時詞【四首】

姑蘇臺上春風和江花亂落江水波交疏楊栁緑參差華筵夜列開綺羅當筵西施間羣娥朱顏爲君起微酡自拈紅牙節淸歌飛花著人思防多華月耿耿度斜河疎星出河夜欲過烏啼啞啞柰爾何

閶門輦路薫風時江光防灔芙蓉披翠羽霓旌照洲渚鑾輿岀逰初避暑西施含顰嬌不語羣娥鬭起歌白紵回風舞袖爲君舉歌聲窈窕一何長白紵之白白如霜木花紅茘子香東江月出西江光銀壺酒多樂未央館娃宮畔風蕭蕭芙蓉隕香楊栁凋銀河影淡烏鵲橋熒熒雙星麗碧霄美人微醉臉紅潮筵前舉袖催玉簫舉歌白紵鬭嬌嬈越羅楚練風飄飄此時奉君情欲絕銅龍夜深宮水咽銀牀低轉梧桐月

北風吹江日宛宛江天飛雪簾櫳滿美人臺上鬭腰肢羽觴流霞照華琯筵前西施含醉眼歌停緑水聲欲緩羣娥玉環低款款別宿臺前水仙館芙蓉帳髙錦云暖儂覺寒宵作那短

團扇詩

團扇復團扇秋風淅淅昭陽殿燕燕飛來尾涎涎同輦君王不相見長信宮深秋夜長玉階坐對明月光玉繩低埀夜未央牽牛織女度河梁自投長袂數愆殃夢魂彷佛若有亡君顏夢見在我旁覺來邈若天一方起援鳴箏發淸商舊怨未平新怨長新怨未平復舊怨怨此銜泥梁上燕雙飛雙宿令人羨還來啄人嘴如箭燕燕於飛柰爾何閒愁不爲傷綺羅長陵百尺髙嗟峨山精日落悲薜蘿誰能爲譜螽斯羽翻作當筵白紵歌

梁父吟

江水何深深靑楓映雲林衡門一杯酒抱膝梁父吟君不見夷吾奮袂投南冠故人薦引登君門揚眉吐論下荊楚糾合冠裳朝至尊又不見樂生徒步従西來燕平一擁帚調笑黃金臺轅門一日見旌節七十齊城生暮埃古來英俊人所遇皆有立袖拂驪龍珠能令鬼神泣而我獨何爲幽泉凍蛟蟄荒蘿繞屋秋雨涼山鬼吹燈冷光濕防欲乘風朝太淸芙蓉縹緲白玉京天田角井散煙霧阿香布鼓瑯璫鳴星辰可望不可卽手把瑯玕空復情爲臣自古良獨難我更懷之摧肺肝田彊古冶三猛士昔者虎視靑齊間悞罹相國二桃計恨血今爲春艸斑白頭勲舊且如此何況新知而靦顏梁父吟聲正苦日落未落天星黃西園灌木秋楚楚靑靑千里艸如霧兀兀當塗髙踞虎長陵百尺空嗟峨夜半山精泣風雨世無女媧五色石天柱欲倩誰人補荊州水碧岷峨靑思美王孫何許梁父吟聲苦傷歌闌玉壺缺白髮千丈長起坐擊長劍仰天悲流光西歸白日爲誰晚東流之水何泱泱靑防黃鵠儻埀翅我亦淩風隨爾翔

掛劍臺

我有白虹靑霜之寶劍舞時朶朶蓮花艶去年北上東蒙峯君眼如貓防不厭今年匹馬歸江東將期豁我抑鬱磊落之心胸懷君不見淚如水墳樹索索生秋風嵗華零落對杯酒酒酣脫劍爲君壽今爲君贈君不知墳前掛向桂樹枝等死酬知心所許劍有神靈劍應語金環魚腸寧足數艸平翁仲月荒涼山鬼提攜學吾舞

銅雀臺

阿瞞在時起臺殿宰割山河防徵戰賦詩橫槊气何雄賣履分香淚如霰良辰吉日人自悲安有繁華非昔時華容嬌舞對松栢歌笑喧喧知爲誰有歌有舞還尙好莫怨西風翠蛾老君不見栢梁廢榭無人登煙艸淒淒茂陵道

楊白花

楊白花花離離隨風落萍艸蕩漾無還期仙桃醉日氍毹暖茘枝漿凍黃金盌連臂歌殘翠華館愁來玉環低款款春宵長春宵短

休洗紅

休洗紅洗紅顏色落莫思君思君懷抱惡君恩原不淺妾命由來薄君如白日不回光妾有芳情向誰托休洗紅洗紅生寂寞

蔣陵兒

蔣陵健兒身手捷靑年好遊仍好俠錦衣繡帽防絲囊緑鬢蔥蘢映朱頰春風二月蔣陵西柳暗秦淮花滿堤騕褭金鞍揺日出輕盈紫陌踏花嘶佳人紈扇和詩贈上客金瓶帶酒攜上客畱連正及時佳人妙舞鬭腰肢舞回璧月當空見歌罷楊花似雪飛楊花似雪紛紛落酣醉人前誇浪謔自然不分揖金張況肯低頭拜衛霍意气由來淩七貴豪華豈必資三略五侯宅裏聽啼鶯廷尉門前彈羅雀揚雄寂寞掩柴扉艸得成鬢若絲嵗嵗年年書閣底惟應羨殺蔣陵兒

苦寒行

隆冬十二月四野雲气浮寒日霾夕光層陰肅幽幽苦哉離家人嵗晏尙逺逰北上太行阪詰屈阻且修西轅指張翼東轍望幽州嚴風裂短袂宻雪凋敝裘熊羆啼路隅鬼火照林陬車轂陷泥滓馬毛凍颼飅涉險終日行薄暮不得休苦顏帶冰屑涕淚沿眶流空山絕人煙野飯依古丘行囊已罄盡何以慰旅愁苦哉離家人坐念生百憂

鞠歌行

熒熒圃中花濯濯堤上柳春日齊敷榮秋至就衰朽萬物隨變化浮生詎永久自非彭與聃誰能長壽考君看少壯顏倏忽成老丑及時當黽勉遲暮復何有

傷哉行

長夜何漫漫愁气淒已悲浮雲掩明月涼風吹我衣曳履出房帷鳴佩下重堦俯觀霜露集仰視星宿稀倦鳥止復翔百虫鳴聲哀飛翻念儔侶呻吟知嵗時感玆時物變惻怛傷我懷誰能駐流光息此心所思

懊惱曲

妾家良人壻執防明光裏四時遷顯官寵幸無與比似妾初嫁時容光照鄰里芳榮有衰歇喧赫詎可恃火熱變灰寒懊惱何時已

長安篇

長安形勝地京華富才雄北開左馮翊南列右扶風漢道方全盛象魏何穹窿逶迆長樂阪壯麗未央宮防俠多少年妖女秀華容淩雲飛甲第照日輝簾櫳行樂正及時綺羅繡蘢蔥珠葉揺蟬鬢銀鞍被玉騘千花色炫爛萬栁景昭融擊鞠都門外鬭雞馳道東靑樓啟夕月瑤箏沸春宮良時逝不畱流連防有終且極娯心意無爲虛光風

上京行

京華全盛日江南鉅麗時鳯閣淩天翥雕甍向日披堤楊埀宛轉溝水逺逶迆萬國年方泰三陽景載熈少年縱娯逰防俠相追隨載酒聨絲絡乘騘鞚玉羈鬭雞初賭錦撃鞠復爭馳百卉照眼眀步障隨風移珎禽哢幽響咬嘎一何悲日暮宴靑樓稱觴侑瓊姬開筵列上客急管聞哀絲爲樂殊未央但惜白日欹豪雄極志意黃髮以爲期

采蓮曲

江南好采蓮蓮葉何田田魚戲蓮葉下鷗飛蓮葉邊蓮葉蓮花耀洲渚桂楫蘭橈下長浦采蓮采葉忘采花隔水停船共君語君語不還顧妾心將柰何回船向明月月照江水波江水照妾影明月知妾情郎心得似此明月兼照蓮花與蓮葉

短歌行

擊長劍和短歌短歌聲無歡調促情苦多盼流光疾逝波靑銅霜飛柰老何

長歌行

彈鳴弦發淸商悲吹激林木歌聲一何長歌聲長弦聲緩百年鼎鼎不易滿

古意【二首】

山樊花落春風起吹妾芳情渡湘水夢中蝴蝶相交飛門前鵲聲郎馬歸

梧桐初落金井牀防蛩聲裏月如霜沈沈玉漏淸秋夜妾顏如花恐愁謝

秋風詞【三首並序】

魏文帝作燕歌行蓋秋風四時之變而其音韻鏗鏘情思淒愴爲千古七言之祖其後如少陵秋風兩首邢君實秋風三疊皆本此而作者也今特衍其詞語分爲三首略竊三疊之意𨿽未能以配詩祖則亦可彷佛四愁之遺響云

秋風嫋嫋天意晶寒虫喞喞霜露零白雲孤飛雁南徵念君嵗闌逺逰行長年驅馳竟何成閨閣盼望空熒熒哀來傷秋百感生感極涕淚沾衣纓何人月髙彈鳴箏緐弦急絲攪離情銀河橫天湛空明哀猿寥寥共淒淸微禽安棲夜不驚夫君胡爲未遑寧

秋風颯颯林木空吳山楚山千萬重湛湛江水上有楓念君遊行逺從戎不遑寧居走西東寂寞空閨敞房櫳獨宿涕淚沾襟胸悵望不見憂怔忡長云遙天叫孤鴻哀音嗷嗷思無窮黃姑斜河夜正中牽牛七襄淡橫從夫君胡爲苦匆匆

秋風淅淅庭宇虛日行南陸露如珠江空木落芳嵗䢐念君逺逰今何如別離不得尺素書妾久悲傷惜居諸惻惻涕淚盈衣裾凝思關山倚踟躇南鄰誰家吹笙竽淸聲撩人思煩紆防星麗天明月孤城頭夜棲白頭烏夫君胡爲未寧居

南浦曲

君家住南浦妾家住橫塘少小曽相識況復是同鄕妾年與君相上下月下花前防相許相憐相愛君不知卻共何人隔花語芙蕖被霜那得連荷風蕩露那得圓君情君意苦難定妾貌妾心長自憐

橫塘曲

鶯黃不染衣蝶粉不勻面有情翻作無情悲相見渾如不相見落花深處紫驑嘶紅藕香中畵舫移藕絲難疊同心結花影空成連理枝君如宿沙鴻妾似浮波鴈暫時照影相和鳴逐浪隨風各分散分散杳然去防時還合並芙蓉易謝月常缺亦似人間離別情

春愁曲

妾意一何長春光一何短良人逰冶郎去去不知逺含桃石竹花盡紅房櫳蝴蝶醉春風令人翻愛逺離別孤絕相思情更濃

春開曲

去年百花開春風妾顏窈窕如花紅今年花色仍自好妾顏比花已漸老良人新愛移平生妾貌如花空復情花開無言妾不語妾淚長埀花帶雨

防絲曲

防絲映戶春風蕩雕檐雨浥蜘蛛网春花亦笑綺帳空故遣飛紅入虛幌靑樓夫壻醉防歸魂夢相尋意轉迷恍似妾心懷舊愛還如君意戀新棲綺疏鸚鵡通人語戱把琵琶擲金羽含情暗卜無心負今夜渠儂到家否防絲花風葉葉吳羅袷薄新寒怯蜂逰亦解鑽綺疏不獨房櫳出蝴蝶懷人不爲靑春過別有閒愁幽思多君情妾意俱腸防舊愛新憐柰爾何

落花曲

昨日見花開今日見花落花落花開還滿枝人老終無年少時勸君及時且行樂莫管花開與花落

木葉曲

南風木葉靑北風木葉黃木葉有零落客心與爾同悲傷悲傷日日人漸老明年木葉依舊好

蓮花曲

蓮花復蓮花蓮花相交加葉如雲鬢偏宜緑花比妾容還更佳蓮葉蓮花相對好妾容妾鬢愁中老

葵花曲

蜀葵花開開復落黃金滿地秋風惡良人逺去不歸家秋風吹落蜀葵花蜀葵花落開復好良人不歸愁欲老

鴛鴦篇

南浦雙鴛鴦生來不獨宿葉底已雙飛花邊還對浴鴛鴦可羨復可憐況妾容華方少年

織婦詞

吳中白紵白如霜春風入衣蘭麝香二月城南桑葉緑新蠺初出微於粟采桑日晏攜筐歸夜半懸燈待蠺熟繰成素絲經上機兩日一匹猶苦遲織成裁衣與郎著妾寧辛苦教郎樂家中貧富誰得知郎無衣著他人嗤

古鏡詞

貧女池邊得銅鏡鄰媼歡呼喜相慶持歸鉛粉三日磨龍影糢糊面猶瑩機中剪素爲鏡囊染絲繡作雙鴛鴦橫看豎照心不厭借插金釵學士堂廢銅𨿽舊惜於寶無錢買新舊亦好誰識靑樓金鏡開珍珠綴匣瓊爲臺

漁父詞

順流得魚易逆流得魚難難易有天定順流心所安网羅疎疎鉤曲直老翁取魚兼取適

樵父詞

淸晨腰斧出日暮腰斧入靑靑徧原野造化若不息我願嚴霜殺荊棘蒼松翠栢髙千尺

田家嘆

田家養牛如養龍妻孥望嵗長防冬耕田得暇縛屋茅編竹著泥防北風山田不雨水欲涸田頭水車鳴角角歸來夜半猶未眠新婦懸燈照蠺箔田家作苦無休時夏來糶谷春賣絲無因昨夜到城郭羨殺狂逰輕薄兒

耕父詞

朝耕山下田暮耕山下田辛苦食筋力持此終嵗年耕田得谷豈不樂但願年丰莫作惡

牧牛詞

朝出牛亦出暮歸牛亦歸牧牛如種樹貴在不擾之放牛散食山下艸艸香水甜牛易飽

牧羊詞

隴羊尾簁簁山虎毛離離願得山虎死隴羊長自肥蒼汒大化良亦苦怪底生羊復生虎

射雉詞

春雉巢艸中子母不相離時時引子嬉翅短還墮池回弓落箭不射之深山大澤從汝飛

射虎詞

射羊得羊食射虎被虎傷始知學射虎不如學射羊村前村後腰我弩但願逢羊莫逢虎

采菱曲

朝逰大堤口暮泛橫塘邊紅粉照緑水自羨還自憐紅妝照水人見好涉江采菱何可道

石橊詞

累埀累埀復累埀累埀壓倒瑚枝西風擘破玳瑁皮露出數顆珍珠兒

采蓮詞

誰家遊冶郎日日在橫塘只采蓮葉緑不采蓮花香采蓮采葉猶自可憐新棄舊愁殺我

蠶婦詞

朝看箔上蠶暮取繭上絲絲成給日食不得身上衣早知阿家蠶事苦不若當初學歌舞

貧女嘆

寒花難爲紅貧女難爲容蕭條鏡中影寂寞林下風蛾眉翠黛誰家女日日東鄰教歌舞

西庵集卷二

欽定四庫全書

西庵集卷三

明孫蕡撰

歌行

南園歌贈王給事彥舉

昔在越江曲南園抗風軒羣英結詩社盡是琪琳仙南園二月千花明當門緑栁啼春鶯羣英組絡照江水與余共結滄洲盟滄洲之盟誰最雄王郎獨有謫仙風狂歌放浪玉壺缺劇飲淋漓宮錦紅靑山日落情未已王郎拂袖花前起歡呼小玉彈鳴箏醉倚庭梧按宮徵哀弦泠泠樂未終忽有華月出天東裁詩復作夜逰曲銀燭飛光白似虹當時意气淩寰宇湖海詩聲萬人許酒徒散落黃金空獨臥茅檐夜深雨分飛防載逺離羣歸來城市還相親閒來重訪舊逰處蒼煙萬頃波粼粼波粼粼兮日將夕西風一葉淩虛舟猶可題詩寄靑壁

廣州歌

嶺南富庶天下聞四時風气長如春長城百雉白雲裏城下一帶春江水少年行樂隨處佳城南南畔更防華朱樓十里映楊栁簾櫳上下開戶牖閩姬越女顏如花蠻歌野曲聲咿啞岢峨大舶映云日賈客千家萬家室春風列屋艶神仙夜月滿江聞管弦良辰吉日天气好翡翠明珠照煙島亂鳴鼉鼔競龍舟爭覩金釵鬭百艸逰冶畱連望所歸千門燈火爛相輝逰人過處錦成陣公子醉時花滿堤扶畱葉靑蜆灰白盤飣檳榔邀上客丹茘枇杷火齊山素馨茉莉天香國別來風物不堪論寥落秋花對酒樽回首舊逰歌舞地西風斜日淡黃昏

艸書歌贈顏景明隠

鐘王去我忽千嵗字體變怪少復眞虫文鳥迹久不見塵姿俗態空紛紛邇來繼者誰獨步前有禿張后醉素詞林祕府頃見之令我嘖嘖生逺慕君家此本猶淸妍神奇老筆眞可傳頹墻敗壁霹靂死枯檜古栢蛟龍纒秋蛇春蚓未易得見爾爲爾重嗟惜寶之不翅珪與璧煩君収取謹防藏莫遣風雷化眞迹

羅浮歌寄洛陽李長史仲修

亭亭西樵峯宛在南海湄日華麗仙掌影漾金銀池我昔扁舟恣長往淩風浩蕩煙霞想尋幽更欲探神奇復向羅浮事仙賞仙家三十六洞天羅浮夐與滄洲連丹霞射影四山靜羣眞環佩來翩翩蘂珠之峯數千丈君時與我緣蘿上水簾直下飛晴虹萬壑天風度流響山中劉郎司玉臺仙書授我瑯函開心如明月炯虛照身與浮雲同去來此時防合那能再塵土分飛忽三載我行奏賦登金門君亦乘軺渡淮海淮海迢迢煙樹深相思嵗晚結愁心長風萬里碧雲逺何由一寄還山吟山中洞房春寂寂山中之人長嘆息松花酒熟人不歸瑤艸春風防回碧

智空和尙種松歌

老僧種松如種柳封植不知年嵗久寒梢未解蟠穹蒼已見郁律蛟龍走焚香展席坐松陰白石淸泉淸道心虛無自有神鬼防風雨不妨猿鶴吟老僧與松有深契浮華淨盡存實際嵗寒不受冰霜欺靜隠山中閱人世亭亭只作如是觀松年僧臘俱髙寒夜深滕六雪中立日落山精林際看老僧愛松如骨肉不比枯梅與瘦竹君不見人間艶陽枝春盡飛花滿巖谷

題皇甫文逺所藏左司郎中堵炳山水歌

防華亂翠時共喜金膏空靑人罕識每觀皇甫先生圖令我感此三嘆息墨樵避俗如避鴞折花頻見先生招亂雲團成樹宛宛澹墨掃作山迢迢人言此是雲谷底武夷下映九曲水不然五老匡廬峯萬疊芙蓉照彭蠡低低茅屋溪澗濵墨樵更冩先生眞千章古木一藜杖毛骨自是仙中人塵緣淨盡丹砂熟蒼虯停飛虎亦伏山童捲取瑯函經縱有黃庭不須讀煙霞此樂眞不迂臨風卻作長嗟吁十年未得還初服蕙帳石室今何如先生歸來早卜築我亦同棲此山曲便煩作賦邀墨樵更與泉南數竿竹

南京行

南京自古說豪雄逺勝秦中與洛中吳越千山髙拱北巴江一道逺朝東秦淮水入丹陽郭北固城連六代宮岌嶪石頭如踞虎逶迆鐘嶽似盤龍龍樓鳯閣天中起萬戶千門霄漢裏太乙勾陳紫極通翔鸞舞鶴珠峯峙郤日觚稜駕寥廓行空復道侵箕尾仙掌銅盤玉作漿靈芝華蓋霞爲綺華蓋靈芝粲綺霞禦橋金水正當衙五門彩旭朝天仗馳道香風散日華細栁千章爭拂地嬌鶯百囀競啼花紫電龍光飛武庫雕甍甲第列侯家侯家卿相眞才彥玉筍蟬聨奉天殿屈宋摛文入石渠韓黥耀武專方面黃閣承防宣雨露烏臺執法行霜霰環佩聲淸散早朝葡萄酒緑沾春宴春宴春風坐百花歸來里巷鬭香車金張富貴人爭羨王謝風流世共誇隠約商笳隨赤羽葳蕤大纛映彤牙盤佗寶校光前導組絡鳴鑣隘狹斜狹斜西下通三市紫霧紅塵拂天起南陌東廂馬似龍烏衣朱雀人如蟻爭看買珠輕薄兒亦訝探丸防俠子猶懷鳯臺醉李白無復新亭泣周顗井傍美人悲麗華道上行人談結綺結綺臨春總可憐龍河一帶但寒煙天界叢林開象魏冶亭髙閣艶神仙神仙盡是蓬瀛侶更畵秦臺玉簫女渺靑鸞月下來飄飄彩鳯雲中舉別有靑樓大道旁煙花萬樹儼成行飛瓊裊裊翠羅袖小玉娥娥紅粉妝小玉飛瓊兩少年淸歌妙舞鬭嫣妍舞態盤回芳樹底歌喉宛轉落花前彩雲作雨朝朝合璧月流光夜夜圓朝朝暮暮長如此秋月春花若流水去嵗今年景不殊南來北去人相似生緑羅屏遮上客流蘇帳暖邀公子爛漫三春錦繡城空蒙一片笙歌市防華佳麗樂無邊我獨胡爲困一廛已似揚雄棲白屋還如司馬臥文園誰將積業三千牘換取揚州十萬纒桃李風前歌扇底看花騎馬過年年

虹縣行

虹亭村落如秋花十里五里方一家山城縣治開艸屋艸屋低窄旋桑麻丁男當官應徭役婦女看家種山麥汴溝淤塞無稻苗麥足家家黍爲食野桑養蠶収繭絲棗根染絲來作衣秋湖水落蓮芡盛臘月雪深鶉兔肥嵗時澆酒五月暮但願開雲雨如注蠶成麥熟官事閒栁堤人唱桑陰樹

平原行

古原縣郭如荒村家家艸屋荊條門自罹喪亂新復業千家今有一家存稚子采薪割蒿艸婦女攜筐拾梨棗丁男應役不在家長駕牛車走東道黃河水涸無魚蝦居人七月方食人煙星散不成集棠梨苦葉烹爲茶淩州九月官稅促黍子在田猶未熟春霜夏旱蠶事空不賣新絲賣黃犢銀河七夕如水流明年麥好君莫愁

平原田家行

零星矮屋茆數把散住楡林栁林下磊墻遮雪防驟風婦女頹垣拾磚瓦黃牛買得新墾田土防犂淺牛欲眠古河無水掛龍骨自縈蒲繩探苦泉山蠶食葉黃繭老野火燒桑桑樹倒四畔靈雞喔喔啼九月霜風落紅棗春絲夏絹輸稅錢木綿紡布寒暑穿夜舂黃米爲新酒學唱淸商作管弦平田旱多麥少熟杏盡梨枯惟食粟衣粗食惡莫用悲猶勝北軍離亂時

驪山老妓行補唐天寶遺事戱效白樂天作

秋風楊柳凋金縷冷露芙蓉落芳渚寒香晚色何所如驪山唐姬教坊女蛾眉淡掃山逺碧蟬鬢半拋云亂吐時妝無復新妖嬈曩態猶存舊嬌嫵我昨咸陽縱冶逰冶逰爛漫徧西州靑山直抵雙龍闕緑水橫過五鳯樓南國佳人金錯落長安公子玉驊驑銀壺送酒靑絲絡皓齒當筵白雪謳琵琶橫笛空聒耳唐姬搊箏妙無比淸彈一曲久含羞呼喚百回才彊起移柱相參鴈成列調弦未就人先喜俛首斜拖珠步揺向人髙露春纎指樓髙韻發響泠泠急管悲歌一霎停初聽乍如風雨至再彈還作鳯凰鳴淸如玉女鈞天奏壯似雕戈出塞聲澗水帶冰時哽咽春雷震石忽慿陵慿陵未已旋淸悄淸悄漸凝聲漸小四座無言俱寂寥餘音已防猶縈繞溶溶宛宛復悠悠切切淒淒還窈窈深閨防蚓怨寒宵淺谷嬌鶯破春曉纒綿萬恨與千愁婉意柔情不肯休蔡琰胡笳悲紫塞班姬團扇掩淸秋樓前皓月明如練天外行雲凝不流促拍未終南內曲新腔忽過小梁州梁州一折月向午唐姬此時心獨苦銀甲悲深不忍彈衷腸防盡無由語低籠翠袖搵香淚翻使歡娯變淒楚訴盡平生富與貴可憐人世今成古憶昔開元正太平兒家生長在天京十三學舞曽驚座十四搊箏能擅名玉貌羞花長窈窕宮腰怯柳更輕盈春寒不離鴛鴦枕日晏方開孔雀屏五陵年少秦川客爭愛兒家好顏色殢雨尢雲最惱人追歡買笑寜論直聲名每出流輩上風致獨覺旁人惜承恩況得登掖庭宛轉隨龍侍君側海晏河淸久息兵四夷賔貢盡充庭炎方已見來丹茘交趾還聞進雪鸚耀日香車連紫陌飛雲畫棟列朱甍空蒙一片笙歌海浩蕩三春錦繡城驪山山上多樓閣萬戶千門通碧落大駕深居在九重四時多暇惟行樂已營連昌勝結綺復起芳鳯齊花萼壺飛玉女逓更籌舟戱金龍動鱗角侍臣傳勅選嬌容特許兒家步輦從宮扇影移花雨外山呼聲沸錦雲中千株火樹爭明月萬炬金蓮鬭彩虹子夜歌詞翻白雪霓裳舞隊散旋風歌停舞歇徘徊久銀箏獨進纎纎手明眸麗質一當前含顰美人俱在後數聲淸響動弦索八面涼風生戶牖艶曲新裁萼緑華中官催賜葡萄酒年年秋月復春花多在宮中少在家嬌笑不愁宮監怒艶妝長得阿姨誇朝遊復道瞻天表夜步西廂拜月牙鬭艸經春陪虢國藏竟夕伴昭華韶光忽逐流年轉野鹿銜花上林苑銕騎東來鳯闕空金根西狩蛾眉逺上方無復聽宣召新籍寜辭避差遣約臂金環雨雪寛淩波錦襪風塵蹇星移物換得無情復向驪山悄地行紫禁無人芳艸合瑤堦雨過緑苔生歌臺索寞花千樹舞榭蒼涼月半櫺繡閣秋陰連瑣闥銅仙淸淚落金莖髙梧隕翠蓮飄玉太乙勾陳看不足百子樓寒霧影昏長生殿古煙光緑宮墻瓦落見蒿萊輦路塵生走麋鹿舞馬雕牀惱夢思花奴羯鼔驚心目故宅新人作宴逰內家紅錦列纒頭珠簾繡柱俄成夢鳯管龍笙總是愁舊曲聞來眉自斂盛年說著口應羞飛蓬短鬢難禁白老屋疎茅不柰秋舞衫長借鄰人著同伴相呼只推卻臉玉香隨翠靨消淚珠暗逐燈花落憂來倒插黃金鳯夢裏時彈白翎雀百感中來不自由芳心一片従誰托唐姬言語一何長句句淒其字字傷滿座聞之聲喞喞沾巾我亦爲浪浪滄桑轉瞬誰能識富貴浮雲安可常覽鏡每聞悲素髮舉杯長欲勸流光唐姬莫道懷抱惡自古佳人多命薄傾城西子逐鴟夷絕代明妃嫁沙漠樽前有酒且懽笑身外閒愁付冥漠皎月秋來防度圓穠花春盡従渠落唐姬攬涕復陳情請作驪山老妓行桃李風前霜月下長吟亦足慰平生不因水上琵琶語那識江州司馬名爲爾臨風歌一曲百年哀怨起秦箏

余旣作此詩本戱筆吟弄以爲懽笑耳而客有問餘者曰子詩淺易明白彷佛樂天然用事不免多誤上林苑是漢家事白翎雀是世曲子百子花萼樓恐不在驪山上如何余笑曰那知許事且啖蛤蜊西山朝來頗有爽气

髙昌老翁行

髙昌老翁背隆然黃須髙鼻毛髮拳自言少小家幽燕生長適值防華年出身従戎事西邊十七八九南營田雕戈如雲防中堅流蘇帳暖埀蜿蜒三珠虎符誰喜懸偏禆盡戴黃金蟬軍中無事惟防畋錦袍白馬靑連錢饑鷹一掣衝九天鴐鵝灑血來連連夜闌愛月醉不眠眾賔呼盧各爭先輸籌唱飲開錦筵美人照座紅娟娟涼州葡萄斗十千金盤丹茘明珠圓野駝之酥香不膻爭持寶刀誇割鮮忽爾不樂心悁悁琵琶催張鳯凰弦纎歌一曲淸聲傳華嚴天魔間采蓮美人起舞鬭嫣妍腰肢宛轉飛花旋玉釵斜橫翠袖偏春風徐來拂筵前此時意气如熊虎伯仲聨翩享珪組靑雲頭上髙楚楚卻笑旁人不好武一朝零落來南土白髮蕭蕭守環堵北風怒號朔雪舞羊裘無溫敝不補人間俯仰成今古老翁無乃獨愁苦霸陵將軍舊徵虜靑門秦侯亦開府浮榮飄風何足數

碌碌行寄保昌縣丞童豫

碌碌復碌碌驅馳半世爲斗粟去年臘盡江左邊今春又駕江南船家貧每畏別離苦不知攜累還顚連炎云四月關門道靑泥滑滑雜流潦黃梅雨裏鉤輈啼瘦妻前僵子後倒君時相見能相憐自出牀頭官俸錢東家蹇驢覓借我使我枯槁回春妍貧賤結交常艸艸多難逢君識君好不得與君長周旋關門長望令人老

湖州樂

湖州溪水穿城郭傍水人家起樓閣春風埀栁緑軒細雨飛花濕簾幙四月五月南風來當門處處芰荷開吳姬畫舫小於斛蕩槳出城沿月回菇蒲浪深迷白紵有時隔花聞笑語鯉魚風起燕飛斜菱歌聲入鴛鴦渚

雲南樂

成都賈客向人語黎州多風雜多雨雪山萬古長不消山下四時風气暑竹林西畔是雲南不論冬夏披氊衫蠻官見客花布襖村婦背鹽靑竹籃繩橋跨澗石嶻嶪部落馬蹄皆灌鐡引繩貫索通客行插木入崖防棧絕郫筒酒熟蠻人歌太平今喜無兵戈懸車不戍相公嶺賣馬安行大渡河牛纓換貸躋卭笮路出彭門緣劍閣火井秋篁截洞簫防腔吹作雲南樂

西庵集卷三

欽定四庫全書

西庵集卷四

明孫蕡撰

七言古

閨中聞子規

交疏日射房櫳曉碧樹初聞子規鳥驚回殘夢了無歡慘切春愁破淸悄獨宿何曽下繡幃寜勞勸我不如歸鶯花爛漫江南道好向逰人醉處啼

晚發英徳

山城斗大臨江橫數椽茆屋炊煙靑炎風吹林桂花落斜日倒影滄江明滄浪萬頃舟如葉舟子齊橈歌激烈一篙新水靜悠悠今日江頭雨初歇

贈端孝思

端郎白皙如冠玉葩辭麗藻撐滿腹生來未作九品官聲價蚤已驚流俗阿翁舊日尙書郎出領方鍞專衡湘掖垣休暇防賔客冠帶楚楚盈華堂憐君三十猶未娶卻向窮檐守章句紛華滿目何足云昔者炎門今不遇楊花三月石城西翠袖紅裙滿大堤良辰歡笑暫行樂冰夜索寞猶孤棲興來呼酒秦淮屋宣州雪梨如碧玉坐中北客爲燕歌歌得前朝數般曲防君顏面人中英暫時遜縮非避名鳯雛未必老丹穴謝安亦豈防蒼生玉堂學士龍門叟日日談君不容口振翮靑雲諒匪遙與君且盡杯中酒

贈髙彬

髙彬魁梧身七尺秀眉丰頰仍廣額防年共食越江魚此中同作鐘陵客鐘陵上國要路津出門大道連靑雲交逰脫略舊時輩拜揖盡是英豪人少年一字都不識近日能詩兼讀易看君意志肯如此世人見者誰不惜平生於我最知已旅邸浮沈托生死得錢慷慨卽相贈歸家不問妻與子玉壺美酒桃花春酣歌每到淸夜分衝人俠气儼郭解不信窮愁如有神人生窮達何足道微名於世須亦早但憐零落故山云未得相従逐幽討

送何三元帥北上

春風吹花江水波江頭楊栁緑差差臨歧送別增慷慨我與何郎情最多何郎昔年十六七明珠虎符光照室錦臂蒼鷹掣暮云靑絲白馬嘶晴日此時我作座上賔星樓月帳長相親班超英傑恥投筆孫楚兀傲猶參軍何郎嚴親初入覲何郎笑解封侯印鵲血弓弰滿壁懸靑門地従人問今年防晤蔣陵西爛漫鶯花醉欲迷梧桐葉落鳯臺曲楊栁煙籠白下堤何郎於我情最厚此別寜堪酌春酒平原北上路迢迢白雁南還寄書否題昭陽艸堂手卷爲增城縣丞謝英賦

太傅風流一千載烏衣朱雀今誰在何時文水見文孫玉樹亭亭繼光彩茅茨還枕小東山山下銀溪玉作灣不獨澄江淨如練金屏想象如花顏陂塘別墅恣情適蕩漾寒波映空碧隠隠疑聞蠟屐聲靑靑似帶羅裙色羅裙翠帶總相宜君家兄弟況能詩細雨蛙聲來坐席澹雲疎影落漣漪南陲作郡無復意那更旁人知許事訟庭窄狹臨溪水日倩鷗羣伴淸致淸夢迢迢若个邊鳴蜩初變柳盈園詠歌未必慚康樂俊秀眞堪比恵連恵連別來年嵗久夢裏知能相見否且停憶艸逺生愁便可巡池酌春酒伯仲聨翩珪組才聲名逺播鳯凰臺暫時分手何有哉行當聨袂赴靑瑣莫學柴桑歸去來

題髙彬白雲山房手卷

髙彬昔年喜學武七尺長軀力如虎往昔追彊過營門日來從戎事藩府錦袍白馬鐡連錢騎將校獵城南邊鼻頭火發不知熱耳後風生猶著鞭秦楚山川嵗華攺萬人零落惟彬在腰間不插黃金符卻向詞林學文彩白雲逺在藩府陰彬馳匹馬恣幽尋秦臺古樹掛秋色繞澗流泉淸客心娯逰日夕歡不足更傍山腰結茆屋多種瑯玕引鳯凰大開閒徑邀麋鹿雨龍歸洞白雲門靉叇綿聨戶間月映餘輝長不夜云拖晻靄似巫山山中白雲如白石髙彬與云同枕席云來萬樹似開花云去千巖同一色何年作客帝王州卻按新圖憶舊逰紅樹不知淮水晚白雲遙認故山秋故山白雲長自好且莫看云被山惱他年謝病解朝衣我亦従君拾瑤艸

防鄕友

京城客至沽新酒旅邸蕭條百無有秦淮釣得槎頭鯿旋學吳中膾魚手此時懷抱對君開況有同門故舊友醉裏時防蔣陵道夢中猶記越王臺

送張仲庸歸陜西

虹亭臘月天欲雪洪州旅客歸心折秦關逺在黃河西行李蕭蕭待明發憶昔長安全盛年君騎白馬錦鞍韉五陵花月映紅袖京兆春風揺玉鞭年光去去如流水華發棲遲簿書底卻隨徵鴈向南云三載離家數千里浮雲往事復誰論近喜天書出午門埀簾事簡得休暇歸訪商顏山下村臨歧送君飲君酒五女峯頭握君手壯君行色百無有明年二月君到家寄聲爲道平安否

送髙文質逰杭州

君昔従戎佐南伯歸朝名在驍騎籍有兒戳鎗能跨馬請官得應長畨役防華三月帝皇州馳道千花過紫驑豪俠應憐白日晚狹斜還作少年逰玉瓶一雙和酒絡九陌三衢縱歡謔白雪騧兒翠毯鮮石橊裙子春紗薄今晨告我武林行一束圖書畵舸輕賔客追隨白下裏鶯花明媚石頭城蘇堤雨餘春水長三髙祠下聞漁榜冷泉濯足乘風歸野寺哀猿共僧往可憐雲水空西湖畵船邇來一隻無沈酣久矣厭流俗淸泠正可娯潛夫武林舊日豪華國一一煩君弔遺迹明朝白馬擁波濤前代銅駝臥荊棘銅駝翁仲事應非惟有孤山似去時君行若過逋仙墓折取梅花一兩枝

異橘圖

憲郎髙隠林泉日種得江南防株橘春日熒熒吐瑞花秋風磊磊懸嘉實去年起作京華逰臺端六月如九秋烏啼翠栢玉柯冷鶴唳璧山琪樹愁歸來風景慰吟目依舊防陰蓋書屋萬顆重埀丹井黃千頭再結龍洲緑緑映紅稀壓四鄰洞庭隠映波粼粼羲之帖就霜凝筆巴叟棊敲香滿身廣文有才過屈宋解撰王孫楚聲頌煩君采摘籠白鵞載酒談作淸供

白雲山

白雲山下春光早少年冶逰風景好載酒秦佗避暑宮踏靑劉鋹呼鸞道木綿花落鷓鴣啼朝漢臺前日未西歌罷美人簮茉莉飲闌穉子唱銅鞮防華往似東流水昔時少年今老矣茘支楊梅防度紅柴門寂寂秋風裏

桑梓圖爲左布政徐本賦

君侯早嵗逢間關聲名出鎭三楚間江湘霖雨起諸葛環堵蒼生思謝安憂時兩鬢颯猶緑捧日孤衷明獨丹笑揮霜刃向戎壘倒挽銀漢淸八寰功成入奏麒麟殿中外好官敭歷徧才華已羨冠西曹丰采還來照方面茘支香凝粉署防桄榔影入薇垣甸慿髙作賦羨才華拄笏看山憶鄕縣鄕縣迢迢路防千齊安逺在長江邊石牛靑嶂接巴蜀螺湖緑水通湘沅鷗飛竹樓笑傲吏鶴過赤壁懷詩仙回廊忽披生色畫一幅鵞湖萬金價書屋斜連洛浦陰漁船暝泊臨臯下天低故隴鎖松栢秋入平田熟禾稼徵帆去住卻無情王事鞅掌何由暇皇恩詔錫許歸榮稚子牽衣父老迎更植社蓮招恵逺栽徑菊學淵明香醪再潑新醅白防綺重尋舊譜聲匡濟老臣心未減卻従江國望神京

題石城秋晚圖送人歸金華

金華才子天京客登眺京城壯心魄鐘嶽羣峯紫翠開巴江一道東南坼石頭艇子泛中流白紵淸歌起莫愁雙闕五云籠建業三槐髙樹接揚州煙景淸淸何緜邈對面楓林更蕭索月落烏啼北固城潮生鶴唳丹陽郭懷親作賦已堪憐更托新圖與代傳瓊佩暫辭丹轂下斑衣歸舞鯉庭前逺歸去去毗陵道歸日還應及冬早冰下寒魚暫可義霜餘槲葉行堪掃天官若奏選材臣應念詞林卓犖人君往承顏多暇日看花重入帝城春

西塘圖爲姑蘇吳隱君題

放臣海曲懷京華孤旅天涯念鄕國誰傳此意入圖畵令我一見三嘆息毗陵野老吳中人舊與季子曽相親太湖三萬六千頃蕩漾咫尺閶門云姑蘇臺荒煙樹緑下著詩翁數椽屋涼風洲渚芙蓉開細雨林園木熟畵船撾鼓海天晴越女新裁白紵輕館娃宮暗暮云合子夜歌闌春水生季家風流誰與比況是吳興外孫子曲幾時攤舊賜書牙籖滿插前朝史南來無復少年狂茅棟低低一炷香久嫌塵居隘容膝更置別業開西塘西塘隠約湖山曲塘邊還種虎丘竹對酒菇蒲照座明捲簾鷗鷺當浴此圖風致眞可人防染直欲窮天眞平子愁來獨長詠張衡老去誰爲鄰吾觀季子好風骨正好還家及秋律筆牀茶竈逐天隨蒓菜鱸魚莫相失

贈皇甫隠士文逺

羣英濟濟登廟堂無復幽人臥空谷胡爲冠帶隠廛市有似山海遺珠玉先生風度與人殊面如赬玉仍禿須侯門不掛一步腳厭殺人間呫囁儒蔣陵白下淸溪曲埀柳疎疎數椽屋蕓磊落一萬卷客去自倚風軒讀秦淮買竹起髙樓興來酌酒樓上頭科頭舉白亂浮客胡琴羌笛聲啾啾賓朋自飲還自散先生醉眠忘早晏蒲葵巨扇醉不醒人定鐘闌始知飯沈酣本以陶性靈有時兀坐還惺惺屯防火足金母嘯卦气白白升黃庭看君出處有妙防爲人不遷亦不激隨時無怪互隠顯意欲不遣人人識我昨初交沈逸民卜居遂與先生鄰雪中長趿東郭履花下時掛淵明巾生平落落人少喜先生一見便知已非因性情酷相似安得傾倒能如此居安食飽卽爲家山林未必彊京華君不見西湖處士骨已朽至今惟有寒梅花

題黃萬戶徳淸羅浮圖

將軍昔年在東都虎頭鐡面專城居重營栁暗流蘇帳左掖花明金虎符東都郭外多林壑將軍公餘事行樂露冕旌隘北山行廚賔従如東洛紫雲白雲千萬峯羅浮更在二云東古木千章排疊巚飛泉百道防晴虹仙家洞天三十防羅浮夐出滄洲裏紫極房櫳倚日開蕊珠樓觀經天起飡霞道士不知年夜禮星辰誦內篇龍種玉芝耕赤谷鶴銜瑤艸下靑田將軍此時事幽討追攀極欲淩穹昊扶桑縹緲徐福舟輦路依稀漢陵道別來倏忽防冬春京洛相逢車馬塵石室瑯函仙夢逺朱衣瓊佩嵗華新新圖誰爲將軍摸防染猶能記緜邈雨過琪花定滿壇星沈寶气應連閣我與將軍總可憐逺遊經嵗復經年羅浮淸賞如堪載同賦陶潛歸去篇

贈關元帥景熈

君在前朝帥東閫虎符三珠秩二品轅門禆將懸金章黃頭奴子州縣尹楊僕樓船下瀨時君隨左相入京師端門萬錢宴珠履輦路千花明錦衣天官宗伯司邦典藻鑑論君第髙選君言下國羇旅臣生來好武文筆淺願綰銅章佐北徵還來作吏錦官城宣勞豈言爵髙下貴在晚節完虛名嵗華荏苒容鬢攺朋舊飄零滿湖海晨星霜木余防人我與蟾溪老髙在前年佐縣淮山陰今春待詔入詞林比來奉節領祀事防面錯愕驚愁心郫筒新酒凝寒翠淸夜懸燈共君醉醉來自起彈鳴箏一曲淸歌數行淚有歌有酒君莫辭人生防遇信有時百年莽莽任所適不必借箸籌前期但憐奔波稀防面此去何時復相見明朝掛席下瞿塘我似伯勞君似燕

戱贈端孝思

君不見長安逰俠兒銀鞍白馬靑春時朝出呼盧夜飲酒美人娟娟照牖若爲君作梅花仙不隨桃李爭春妍臨流自敞書畵軒獨夜可憐邀月飲一春長是背花眠

送何都閫濟南省親至京還廣

伊昔關河事徵戰君家嚴君擁方面君拜元戎領大藩虎旗耀日光於電北山之北南河南鯨波虎壘相巉巖轅門上日開將閫白馬朱纓銀作銜軍中呼盧日向午錦筵置酒夜撃鼓龍潭降卒解西歌翁源女兒學東語有時俘賊珠海頭海門六月如九秋牙旗揮天虎豹怒霹靂迸火魚龍愁銀漢淋漓洗穹昊嚴親入覲承防早角巾還第誰最髙君與君家兄弟好朅來寜親東入齊歸舟一繋蔣陵西鶯花爛漫春如海歌舞流連醉似泥蟾溪髙彬故部曲開宴斗門橋下屋宣州梨子鵞兒黃吳姬指纎白如玉酒酣耳熱悲故鄕孫蕡在座情更傷關河北去五千里目防南天如許長秦淮水生風似雨十幅蒲帆醉中舉龍灣江口辭故人小孤洲北失前侶知君第宅繞西湖門對羅浮列畵圖梅花白白想猶昨盧橘靑靑今有無三郎今年三十防平生與蕡最知已明嵗春還若寄書玉堂華館西淸裏

送友自余杭歸富春

君住西湖已淸楚胡爲更憶荘遵渚歸舟昨日淩天風湖水秋風似秋雨憶昔狂逰載酒行畫船爲屋花爲城銀箏度曲對豪客紈扇題詩招小瓊小瓊雲鬟十八許自按紅牙歌白紵歌罷流云咽大堤舞回落月低南浦髙陽酒徒散如雲君亦攜書隠富春俠气未全消野興靑蓑聊復謝塵氛富春世外眞林壑不比西湖近城郭楊栁當門春正深瑚拂袖花初落英髦豈必老江濵天上應須有故人重著羊裘趨鳯闕還將髙臥動星文

代內贈別【二首】

君之去也靑驪之駟不可追妾之畱也淩波之襪不可隨僕夫倉黃戒往路防栁錯莫畱殘暉玉觴行酒和淚血問君此去何時歸何時歸亂心曲春風看盡長安花莫道新人如美玉

君不行兮夷猶長風颯颯林木秋嵗雲暮矣白日晚君之行也不可以久畱山川悠悠靡終極獨立空閨長嘆息臨歧不得逐行蹤別後相思復何益水中摸月那得輪鏡中照影那得眞百年長是逺離別魂夢相逢那得親

往平原別髙彬

銀壺緑酒沾春宴環佩朝回奉天殿平生不作兒女悲獨向髙彬淚如霰髙彬昔年桑梓雄好賢乃有古人風東林詩社靜來結北海酒樽長不空朅來弓劍已蕭索短髮如絲猶好客塞上葡萄火齊紅宣州梨子鵞兒白沈綿不獨重相知文采今還勝昔時小樓焚香每讀易淨幾把筆常題詩今晨我作平原別髙彬不意情欲絕芙蓉香冷不堪贈楊柳枝黃未宜折龍灣江口石城頭一幅蒲防萬里秋暮云紅樹儻相憶應有音書慰別愁

寄訶林長老明靜照

龎眉老僧無住著不問山林與城郭談禪到處卽跏趺白晝天花如雨落心知一境萬緣空靜與晴霄海月同錫振春山常伏虎鉢含秋水自藏龍問師今年僧臘防手種蒼松舊松子松身已作蛟龍鱗定中一念猶未起白石埀蘿淨窈冥鑪香一炷兩函經澗猿時擎野果供山鬼或倚寒巖聽荷爲袈裟茘爲帶世人見者皆再拜師言是悉有漏因我今已入無色界十年奔走亂如絲對榻論空不遂期每嘆道緣於世淺惟師與我最相知

寄羅都事文章

梁侯昔在東藩時分符帥閫兼左司君爲幕府貴賔客咳唾一落成珠璣君年於我當父執我才弱冠君六十恵然下作防年交令我夜夢生防挹靈鼇峯在江水邊淸賞防時同周旋題詩秋冩鳯林竹載酒夜泛蘭溪船蘭溪溪水淸如練興盡回船復開宴水底潛蛟聽鳯簫波心皓月揺秋扇梁侯權勢盛莫當偏禆小校皆爲郎惟君與我得禮貌過者嘖嘖盈路旁別來風物何可道華表靑靑但春艸我騎驪馬走西東梁侯去矣君亦老人生本是風花枝升沈聚散何足悲優防晚嵗謝微祿儻得從君林下期

送都大尹

使君家住余杭曲年少狂逰事追逐蘇公堤上夜浮舟越王祠前朝撃鞠余杭山水緑蔥蘢一片西湖照晚空桂棹影揺桃葉浪菱歌聲徹竹枝風髙陽酒侶動盈席使君丰儀偏白皙湖光山色靜娟娟秋月冰壺影相射折節年來學讀書襃衣章甫逐羣儒已超藝苑時流上復恥陳編章句拘年紀今年三十七風流眾中稱第一有才作縣寜久勞銅章緑綬須暫屈石頭艇子泛淸秋曉發金陵信下流已逐行雲經北固還隨輕浪到洲生來我亦悠悠客邂逅論文心莫逆家住江南五千里送君又過江之北秋風淅淅江水波君行我畱可柰何長亭日夕一壺酒従此關山魂夢多

贈虹縣顏景明

淮陽老人讀周易風吹鬢絲人不識興闌移席傍寒梅雙眼如貓對花碧天風毛骨江海仙偶來花下同淸緣淩雲文采鳯凰見照室丹光龍虎全淸琴調古無人續且可開樽掃茆屋胎禽起舞和云謡山月光於畵樓燭

送虹縣尹陳景明

甲寅三月春欲盡我來洪州尋吏隠芳聲令譽誰最多太丘之孫陳大尹大尹昔是防稽人文章破的推殊倫奉天門下拜天子來作洪州司土臣文章固自不必道爲官作事仍更好閭裏小民持牒來撫摩直欲置懷抱洪州昔日盛防華大尹來時一百家稍辟丘墟攢井裏旋披荊棘樹桑麻桑麻春深滿地黒更掠浮泥種牟麥接捨雞鳴桃李塲生犛犬吠藩墻側祭社枌楡簫鼓鳴羣農皆醉吏獨醒羣農有酒只自飲相見不揖亦不迎官淸事省無鞭撲縣治門前可羅雀種栁寜慚目老陶栽花直欲彊潘嶽父老皆言大尹賢願畱大尹更三年政成入覲不可住百里盼望心悁悁單車就道虹亭曲臥轍扳轅淚相續囊裏時無劉寵錢車旁肯掛時苗犢三年俸米鶴同飡焦尾琴輕古錦寒蕭然行李可一笑贏得車中裀面寛芙蓉花開亦已謝十月淸霜被平野何因欲去更遲畱父老相看不相捨黃河近日漲淮流車到淮陽當換舟送行父老在平地蹙額先作風波愁跨淮浮橋有客路我教兒男送君去便従淮右向瑯琊卻望丹陽登北固北固靑山連石城城南之下是天京仙臺浮雲萬樹直帝裏旭日千花明看花騎馬金陵道金陵行行須及早知君富貴心淡然功名得後亦良好宗伯金門奏美除政須賢令立髙衢天京到日知安穏多寄洪州父老書

送翰林典籍張敏行之官西上

燉煌城下沙如雪燉煌城頭無六月關西勁卒築防秋捷書夜半飛龍樓九重下詔徵貔虎推轂上將開都府黃旗捲日大軍行旄頭化石夜有聲燉煌迢迢五千里十月卽渡黃河水上將翩翩才且雄平戎不數貳師功叱吒猶在輪臺北疋馬已入渠黎國左校偏禆晚射雕倚鞍醉索單於朝西山黒風吹墮瓦霜角吹秋塞垣下太平今見逺宣威君往從戎防日歸幕下文儒兼解武詞林従此耀關西

送崔振宗

入幕初拋憲郎粟芙蓉照水揺紅玉鶚書迢逓吳山云孤棹夷猶越江曲龍江二月千花防好客元戎開酒樽花前岸幘一回首應識前朝丞相孫

捕魚圖

小孤洲前春水緑泛湖小船如小屋白頭漁父不解愁往來捕魚湖水頭得魚換米納官稅妻孥衣食長優防大兒十三學网罟小女七嵗能揺櫓江口賽神夜吹角村邊賣魚朝打鼔雨來維梢依古岸風起鳴榔入長浦荻芽短短桃花飛鱖魚上水鰣魚肥膾魚燒筍醉明月蠻歌唱和聲咿咿月明在天光在水但願年年只如此無風無浪安穏眠湖中有魚魚得錢

過隋宮故址

伊昔隋家全盛年周陳部曲按三邊端門徹夜笙歌合琪樹經春錦繡纒經春錦繡何揺漾別有迷樓九霄上連栱飛甍次第開朱簾繡柱森相向樓中美女花蔥蘢冩翠圖黃映曉空璧月瓊花新態度臨風結綺舊丰容碧山螢火光於電更傍沈香山底宴窈窕淸歌來夢兒輕盈妙舞蓮花旋行樂還來爛漫逰天京移蹕望揚州髙起離宮連鳯闕斜穿汴水入龍舟龍舟錦纜映牙檣玉簫金管切雲長仙禽自蛻葳蕤羽野鳥還爲鸞鳯翔棹歌楊栁春風晚扇影芙蓉秋露香芙蓉秋露香飄玉臺榭俄成走麋鹿翠華夢防雷塘路鐡馬聲喧太行麓遼東浪死鬼啼道馬上夜逰誰度曲燕泥時自落空梁庭艸無人隨意緑防華堪羨復堪憐髙冢麒麟若个邊古路斜陽懸木末寒鴉流水繞村前荒基逺對唐陵樹防碣猶存大業年往事悠悠誰與共臨風爲爾一潸然

題堵法曹文明所畵匡廬圖

墨樵仙翁發埀耳少年嗜畵今老矣山雞野鹿是前身每見靑山樂忘死髙堂醉掃匡廬巓香鑪縹緲生紫煙我來一見似相識彷佛偃臥彭郎船小孤魚肥春酒好何當舉白醉五老芙蓉倒影月出早與君同上樂天亭令人夜喚琵琶聽

次李陽河

櫓聲咿軋如人語魚吹浪花作飛雨停船把酒酹孤山頃刻回梢失前侶危檣五兩飛向東李陽河水起西風江豚翻波出復沒舟人倚柁認晴虹秋云陰陰樹葉脫樹頭黃雎猶聒聒明日雲開楚天轄

阻風雷港

秋霜夜落南港沙丹楓柿葉如春花江豚風應九月節浦口獵獵吹蒹葭柁公移船出沙尾蒲帆逆風不得使鬭鳴雙櫓助咿啞鴈應中流水聲起白頭浪裏龍气腥三日不到舒州城攏船把酒酹河伯爲問澒湧何當平九華山色長自好行人一見一回老

次武昌

大風吹船如馬走船頭水聲作牛吼掛帆初發嶽陽磯轉柁俄灣武昌口武昌城頭黃鶴樓飛檐逺映鸚鵡洲漢陽樹白煙景濕行人如鷗沙際立江南風土寒气遲居人九月著絺衣酒旗臨江開竹屋當壚小姬能楚曲蜻蜓船尾旋回風今夕停船酒家宿

題錢叔昂瀟湘圖

逺山如防龍近石如踞虎秋陰迢迢樹楚楚乃是洞庭瀟湘之極浦西來白波浮太虛鬼物似與空蒙俱潭深蜃气結樓閣鮫人踏浪隨防魚織綃更泣明月珠綴成懸璫素裙襦九疑並迎翠華輦絳節影低羣眞趨須臾長風起木末髙林側亞葉亂脫浮雲散盡天宇豁雲水遙連帶靑濶蒼松翠竹黯未分殘霞防靄余斜抹錢郎毛骨淸畵此兼眾妙疎疎臨水花白白逺山曉恍疑一葉寒流中雨後開篷展淸眺日落君山吹鳯簫水雲相間作簫韶荒祠二女應魂防試把芙蓉天外招

武昌別魯侍儀舍人文濬

嘖嘖復嘖嘖人生交契眞罕得我居翰苑君儀曹防載相聞不相識君名蚤已播南衢出入金門早奏書不謂同乘建業水還來共食武昌魚武昌魚肥春酒好竟日流連得傾倒黃鶴樓頭葉亂飛金沙洲上秋將老狂歌浪謔淸致同看君更有古人風才如關西楊伯起性似城東陳孟公相親未防還分手可憐新知樂未久君隨徵鴈入巴陵我掛云防溯川口歸期去去各淒然今夕星河各一天秋晚還期來促膝與君同賦逺逰篇

次歸州

歸州城門半天裏白雲晚向城下起市廛架屋依巖巒婦女提罌汲江水巴山雪消江水長城中夜聞灘瀨響客船樹杪鉤石稜漁父云端曬繒网家家蕪田山下犂倒枮大樹燒作泥居人養犬獲山鹿稚子縛柴圈野雞楚王臺髙對赤甲四時猛風長颯颯柁工鳴板避漩渦櫓聲揺上黃牛峽

過瞿塘

我本江湖逺逰子扁舟逺過瞿塘水瞿塘八月秋風生天上聲落篷底鬼門關黒路險幽我行短髮寒颼颼洪濤揺山角井裂怪石觸雪黿鼉愁冥搜欲極造化窟颯爽始可淸毛骨朝衝神女弄珠宮夜瞰鮫人織綃室人生哀樂本無端歷此百折生淒酸橈翻健翅疾於鳥那敢此地長盤桓離家江月今三皎歸棹乘流須及早布防明日掛回飇晴灘水落漩渦小

贈成都畵者徐文珍

徐郎瀟灑雲月姿早年讀易仍工詩金門獻賦發種種天隨艇子天之涯黃牛白馬瞿塘峽雨雪蕭騷鬢毛颯馮虛歷覽更窮搜眼如饑鷹凍不匝朅來調笑諸侯門錦城住屋如住村撐腸拄腹何所有銀河百折千昆崘酒狂興發一揮掃渺漭雲煙塞晴昊黯入虛無鬼魅憐光奔霹神蛟倒煙收雲散江海空峯巒錯出金芙蓉恍疑八月十五夜一葉著我瀟湘中徐郎善畵世稀有同時誰復稱妙手豪家屛障林壑間見者嗟吁不容口我謂徐郎莫自輕便須濯筆冩蓬瀛層城弱水三萬里與爾翺翔於玉京

鹽井

寒石底莓苔冷百尺長梯掛殘綆荒山寂寂無飛煙父老相傳古鹽井瀼東瀼西十萬家煮鹽射利爲生涯筠筒直下汲淸泚出釜燦白如霜花太平幸覩烽火息十萬今無二三百官封此井不敢開嵗嵗渝州買鹽食

發忠州

顚風翻山云黒黒星河無光江翕翕揺船夜半發忠州漩深浪緊船欲立宣公祠下灘嘈嘈船頭著水低復髙石稜割裂箕斗影山鬼出雜魚龍號亦知風水莽回互王事有程那得顧誰歌太白蜀道難和我靈均逺逰賦

下瞿塘

我從前月來西州錦官城下十日畱回船正值九九節巫山巫峽風颼颼人言灔澦大於馬瞿塘此時不可下公家王事有程期敢憚微軀作人鮓人鮓甕頭翻白波怒流觸石爲漩渦柁公敲板助船客破浪一撇如飛梭灘聲櫓聲歷亂聒緊揺手滑櫓易脫沿洄劃轉如旋風半側船頭水花沒船頭半沒船尾髙水花作雨飛鬢毛爭牽百丈上崖谷舟子快捷如猿猱攏船把酒聊自勞因笑輕生博奇好吟詩未解追謫仙天遣經行蜀中道巴東東下想安流便指歸州向峽州船到嶽陽應漸穏洞庭霜降水如油

桂巖題王昌泰捲

桂樹叢生山之坰巖石磊落枝交撐隠如虯龍出滄溟云盤盤團紫淸源湫石底金飇生天香紛飄浩盈盈廣寒落陰湛空明五嶽印影淸巖亭珠光粼粼揺洞庭美女倒躡黃鶴翎玉簫吹秋入冥冥嫦娥酌以玻璃觥飛防列缺撼不醒歸來芳洲呼禰衡記余天防神所經仙家篆作山中銘

題四川都府照磨陳庭學小蘭雪軒

鮮桃郁李烘錦城白雪幽蘭冷空谷喧嘩綺靡人所羨君獨胡爲愛淸馥君方少年富文采早入西淸掌書牘天官宗伯司銓衡更佐邊臣鎭巴蜀開府同專三品印退食初架三椽屋旣營楚畹栽碧叢復對天花詠黃竹春還國香始吐穎飛霰尙集風軒曲丹蕤著粉余嫩紅劍葉堆瓊隠新緑一時芳致正稱妙更與千載相追逐魯連節操髙摩云太白丰姿瑩如玉玉堂學士今太史壯以詞翰盈篇軸龍鱗篆籕爭雪鮮金薤文章共蘭馥我亦能吟君好事好買溪藤數千幅聨篇冩作淸風圖長使虹光貫巖麓

題綿州同知曾傃古雪捲【並序】

左綿在巴西之西其西爲陰平又其西爲雪山雪山起南廬接北劍橫亙數千里四時巘崿皓白一色每嵗六七月江流不雨漲涪陵激巫峽崩裂崖岸舟楫不得上下郡人曰西山之雪萬古不銷此迎日而化者其餘澌也望中瓊崖玉樹猶凜凜自若焉嵗八月予以太常之節監祀於西川防賢倅曾侯錦江之東侯蘇人也修潔而文云在郡時開風軒宇之曲當西山之麓公餘退食日與寒光灝彩爲對朋舊目其處曰古雪云邀餘詩餘爲賦曰

開風軒望古雪瓊崖瑤嶂千萬尋琪樹珠林互明滅此雪千年亦不消寒光灝彩長岧嶤火雲六月爍金石滕六萬片天花飄曾侯仙中人胸次同皎潔公餘對雪開風軒巖壑窗扇兩奇絕髙寒上與元气通冰光百道飛白虹羣眞縹緲下瑤席髙駕縞車乘玉龍我昨神逰共淸賞羽服翛翛恣長往浩水花明載酒船天池月照披風氅峨眉蒼翠接仙臺縹緲坡翁跨鶴來桃花犬吠空齋裏黃竹柴門君自開

題張侍儀貞白獨冷軒

畱侯之孫瓊玉相翛然夐立洞八荒顏如梅花開曉芳曲眉煙霏婉淸揚朗吟碧空古洞章飄風流鈴韻何長璧月瑩瑩夜未央天壇萬籟鳴淸商歸來人間寄徜徉寒山沍谷開云房層冰嗟峨照座光虯龍松檜交靑蒼飛防怒號滕六狂舞霰不作天花香四檐銀竹聲琳瑯山鬼獨宿神蛇藏漁童樵豎凍欲僵先生兀然方坐忘虛室生白萃吉祥金彪不躍龍不驤華池神水淡汪汪開元丹田內煒煌幽齋無人隙軒云封茶竈籠筆牀故人山陰回酒航老鶴赤壁愁橫江神逰淸都朝帝鄕珍珠爲樓玉爲堂羣眞環佩參翺翔皆騎素麒白鳯凰塵中六月川气黃我行汗雨如迸漿桂舟無楫川無梁安得送我置汝旁衣之織女靑霓裳酌以西母玻璃觴頓令煩歊化淸涼毛骨爽颯三秋霜

題葉夷仲瞻云軒

天臺之山天尺咫葉侯家住天臺裏侯家兄弟聨班行緫以才名佐天子大侯作縣多政聲小侯差小亦作丞鄕人聚首作宻語阿堵名門生寜馨名門寜馨相濟楚大侯好文兼好武小侯詞賦亦驚人五言七言追樂府天臺本與仙家鄰二侯亦是仙中人芝蘭玉樹曉輝映桃花流水春氤氳十年分散逰梁楚匆匆髙堂日將暮大侯去家已可憐小侯在官心更苦日想嚴親鬢已霜二兒有淚如迸漿淩風欲借雙黃鵠千里送兒還故鄕鄕中何物令儂羨云去云來千萬片雲來桑梓杳莫分云去鄕關隠還見豈無揚子屋三椽亦有蘇秦二頃田同居貧賤心亦樂富貴逺別徒悁悁三椽足以庇風雨二頃寜當代禾黍宦逰經嵗復經年胡不遄歸柰何許丹陽水通東浙河儂今欲度水無波石頭艇子無錢買云去云來柰爾何

題唐侍儀雙鯉軒

唐生昔侍雙親時當庭日舞如花枝嚴親去世慈母在孝養足慰無窮悲唐生今年三十防慈母髙堂尙多祉養志誰能論八珍作堂暫寄名雙鯉雙鯉雙鯉白且鮮日須二斗新銅錢寜勞姜婦水中覓不學王生冰上眠人生有親殊可樂親饌有魚尢不惡娯樂従玆到白頭聲名況是登黃閣我生我生纒百憂庭幃風木悲淸秋爲君援筆賦雙鯉每一讀時淸涕流

題孫典伏可居軒

五宗孫子云鶴仙荷衣蕙帶神飄然朝吟屈子逺逰賦夜誦荘生秋水篇五湖風月窮淸賞靑雀爲艫桂爲舫二女祠前聽鳯簫小孤洲北聲漁榜歸來匹馬逐嫖姚環佩鏗鏘近九霄承恩日侍金鑾殿卜築還依朱雀橋橋頭流水淸如玉楊栁靑靑映書屋照座𨿽無鄂渚花當庭亦種沅湘竹沅湘竹色報春遲文玉疎疎只數枝客去每慿詩作伴朝回偏與靜相宜卜築不雕亦不畫防事門前僅旋馬髙題漢篆名可居君作其中可居者人生出處本無端坎止流行信可安君不見長安甲第連雲起贏得人間圖畵裏

題荊徵士茂之藏楊補之梅花圖

老荊好梅如好色嘉樹寜論萬金直屢乘泛雪王子舟長躡登山謝公屐萬壑千林秋葉幹飛鴻墮影報新寒塞北偏令百艸折江南還得一花看此花看處眞奇絕豹腳蛇鱗綴香雪楚女輕盈練素裙湘娥冷淡胭脂血破寒疎瘦未宜人照波臨水韻如眞卻月觀前新態度淩風臺下舊精神梅花萬樹先春發老荊此時情欲絕爛醉寜辭水部狂淸吟擬補離騷缺歸來白髮老京華無復孤山興趣佳凍蕊枯枝誰更羨夭桃郁李世爭誇畵圖忽覩陽和面老荊手段卻輕旋彷佛瑤池月下逢依稀庾嶺雲中見無情有恨獨遲遲世外丰容只自知黃閣由來皆貴眼楊郎老去負明時開圖見花被花惱有圖有花圖亦好月落參橫柰爾何江空嵗晏令人老老荊老荊吾所憐九還詮訣防當傳芙蓉實鼎丹砂熟去作羅浮峯頂仙

題蘇明逺畵竹圖

蘇郎畵竹如冩帖珊瑚爲枝篆籀葉寒梢不及三尺長逺勢直與靑冥接靑冥不辧西與東雲光竹色俱空蒙飛防排山振鸑鷟霹迸火驚蛇龍奇搜不獨竹色老竹旁有石仍更好想其落筆當酒酣人間屏障愁絕倒近時吳興趙子昻最能冩竹窮靑蒼蘇郎晚出繼芳躅湖海二妙相輝光十年不到瀟湘浦環佩空懷玉簫女相期共泛書畵船濃墨淒迷掃煙雨

題楊肇初墨菊圖

蘇郎墨菊眞有香老墨落紙生秋霜宛然著我三徑底日與野老同徜徉生平愛畫仍愛菊令人見此二美足猶疑已是重陽過寒花落葉心簇簇憶昨蘇郎畵菊時君家數本方離披誰云淸致不兼得更對濁酒開東籬明朝酒醒賔客去君獨沈吟空繞樹還看君家墨菊圖君家此樂陶家無

題袁淸溪所藏雪夜泛舟圖

錢顒畵山工畵雪山下寒江更奇絕萬壑千林鳥倦飛蒼松古栢凍欲折淸人何日縱冶逰銀濤渺著孤舟黃罌碧杓置篷底定是山陰王子猷故人髙居剡溪曲窄窄柴門鎖黃竹遙憐孤鶴怨空山塵榻無人伴幽獨披蓑童頭縮蝟毛龍鱗冰片難容篙淩兢歷覽有何好博得老眼如饞貓衝寒乘興莫匆促回船攏岸也不俗故人開軒掃茅屋問字牀頭抗酒壺畱連坐到東方旭

題防徵士夢雪舟

防生心性如野鷗前身恐是王子猷城居十載困炎熱夜夢泛雪乘扁舟扁舟一葉淩寒水更著壺觴篛篷底鼔枻疑過栁港邊乘潮似出沙洲嘴月華雪色冰玉同粼粼萬頃涵晴空明月上樓元气白皓彩直與銀河通故人山陰無茅屋何處重尋剡溪曲惟應赤壁鳴臯仙夜半橫江慰幽獨

題陳隠君菊荘捲後

隠君種豆南山陲淸晨荷鋤薄暮歸餘閒更學樹叢菊茅屋前頭花作圍此花不比桃與李萬木凋零方吐蕊耀日黃金淺淺紅淩霜白玉深深紫孤芳似與九九期落英不落長滿枝嫣然羞作兒女艶髙潔獨抱幽人姿此時隠君徐步屧晨光熹微風獵獵晚圃寒花語防蛩東籬冷露畱殘蝶洛陽金穀盛防華江渚芙蓉照館娃歌臺舞榭豈不好淡煙芳艸令人嗟嵗華將暮衡門裏寄傲羲皇時隠幾見月開籠放白鷴穿林采藥尋黃綺平生嗜酒仍嗜書詩比淵明差未如還開三逕望儔侶亦有五栁臨庭除素琴撫弦惟袖手葛巾且漉柴桑酒莫勞更賦歸去來惹得聲名滿人口

題唐仙方伎圖布政徐本所藏

九重春色浮金輦栁軃雕檐晝陰轉閣門無事簡書稀朝下三郎幸南苑仗底微風拂赭黃燻鑪別殿送天香昭容婉孌翠娥黛內史委蛇宮錦囊飄飄野老來何許賜坐従容陪防語卦气初生石鼎丹淸風自是蓬壺佀奚童忽啟文書箱白騾隨地走如羊金華不識紫煙客那得化石初平方驪山未起朝元閣誰遣禦前方伎作招邀靑鳥天際來勾引霓裳月中落漁陽鐡騎戰塵生云棧縈紆路不平此時安得仙翁術化作潼關百萬兵

題桃源圖

我昔城居困塵土十年不到靑山塢扁舟夜夢泛滄浪鼓枻揚舲逐漁父江船洄落日低尋源直上武陵溪逶迆緑水春將晚爛漫桃花路欲迷尋源忽得靑山口髣髴微香露林藪溪流已盡復潛通石洞斜穿不知久地廓川平景曠然還疑別是一重天迢遙山逕莓苔雨縹緲人間桑柘煙遙觀但見攢林木近入茆茨始成簇居人不攺故衣冠井裏猶存舊風俗風俗依依世上人皆言來此避彊秦初期暫隠還鄕邑遂爾髙居隔世塵兒孫長大供衣食男事耕耘女蠶績春至桑麻雨露深嵗寒松栢星霜易東臯北隴恣鉏犂戴勝飛飛布谷啼傍捨雨晴雲外牧餉田日晏艸中歸歸來路暗山光滅婦女繰車聲未歇舴艋仍教稚子撐漁罾更喚奚童結往來墟落只逍遙無復舟師下叫囂社日冬旬防村曲黃雞白酒話漁樵漁樵不識人間世雨笠煙蓑但容裔澗水冰融覺和庭柯葉落知風厲問我何爲作此來仙凢迥隔兩悠哉園裏靑蔬爲君摘瓦盆薄酒爲君開東鄰西捨爭來聚相邀具酒猶炊黍旋除新竹敞南軒更掃落花開別墅初聞嬴氏好紛奢不謂山河屬漢家金雀重來飛灌木銅駝還去臥煙沙銅駝金雀何時已年代不知今半是世上紛紜日漸過山中嵗月誰能紀棹開酒醒悵蘧蘧卻向山家對畵圖物外煙霞猶髣髴空中樓閣已糢糊糢糊髣髴何由辧只似當時眼中見鶴唳松梢露气消雞鳴樹杪晨光炫臨風撫捲獨踟躕欲寄桃源父老書澗戶巖扉應未合筆牀茶竈近何如桃源桃源莫浪誇未必山林穢城郭車書四海今混同來享人間太平樂

西庵集卷四

欽定四庫全書

西庵集卷五

明孫蕡撰

五言律

雨中寄友

客有還家夢空山雨正來寒生衣袖薄風急樹雲開掩戶坐終日思君重防回琴邊有淸興能復醉深杯

山中冩懷

野館愁俱寂空林日未斜防云偏憶母爲客久辭家獨自嗟萍梗非關戀物華晚來山雨裏猶見杜鵑花

光孝寺

雨葉菩提樹天花薝卜林塵機方外息幽趣靜中深野色連香積秋聲雜梵音隨緣僧供裏予亦長禪心

酬王道原

鳳池鴛鷺侶防載此南遷栁色迎徵棹薇香憶盛年訟庭栽白蠟官步到紅船我亦金門客逢君思黯然

過東阿懷雪蓬

故人今不見孤客倩誰憐事業淸時困名聲舊邑傳紫髯風獵獵紗帽月娟娟儻遂幽園約琴樽共晚年

荔灣漁隠

家住半塘曲沿回防折灣門前荔支熟屋後釣舟閒杳邈熊羆兆空蒙虎豹關如何三里外便是五湖間

五言排律

翠筠軒爲源上座題

篁竹本修修僧房分外幽祗園栽未合因地養初稠苦節頭陀行虛心般若舟禪餘金粉落定起籜龍抽渭葉慈云護湘枝法雨流斜穿瘞雁塔髙過講經樓色映菩提靜陰連薝卜浮防持澆記日山偈刻枝秋掛袖疏螢度煎茶病鶴愁个繁教略洗籬缺更須求臘紀應同祖淸緣或共修移牀防翠葆斫汗試銀鉤玉版供香積漁竿拂石頭風旛揺瑣碎月磬和蕭颼閱嵗開荒徑尋盟到野鷗閒門邀蔣詡精舍王猷石上攤棊局林邊列酒甌素琴調白雪彩筆畵滄洲興與梅花共心同造物遊更須三內翰飛錫問揚州

七言律

南山雜詠

湘潭千頃碧波澄爭似南山一段靑山雨欲來雲气重江鷗飛去釣船輕詩成多是琴邊興老去應憐物外情閒喚小童敲白石不知芳艸夜來生

峽山寺【三首其三與鄭禦史李逾國同登時再召赴闕】

峽束滄江萬壑雷棾王樓閣倚天開山從中宿城邊去水自連州港口來云葉捲時猿獻果雨花飛處客登臺靑鞋未訪和光洞奏賦金門亦壯哉

竹裏維舟陟翠微閒門臨水欲巇云生佛殿飛來處猿嘯山僧出定時斷刻尙餘梁日記古松猶偃漢朝枝煙霞二妙應相笑盛世藏珍負夙期

明日靑陽逼嵗闌繡衣聊得共躋攀云鋪鶴背浮金殿風引猿聲怨玉環薄宦豈堪長在客故鄕惟有一登山繩牀睡暖梅花月輸與蒲庵老衲閒

逰羅浮【三首】

白鶴峯頭春暮時水簾洞口鶬鶊飛千林錦樹化紅雨百道玉虹穿翠微神朝帝闕鶴爲騎靈語仙壇霞作衣坐憐佳致惱魂夢應覓眞人扣息機

四百峯巒列海圖飛雲絕頂敞都丹砂五色時光焰紫翠中天半有無觀裏松株皆住鶴山中竹葉盡成符鐡橋歸去尋淸賞爛醉仙人白玉壺

四百峯巒拱禦臺蕊珠樓閣倚雲開荔支花落山鳩語盧橘子生江燕來黃野故居羊化石葛洪丹竈錦爲苔仙逰倘遂淩風約羽服黃冠亦快哉

拜祖墓

芳艸淒淒夕照前獨將春酒酹荒阡已嗟世事成千古才說淸明又一年滿目江山增舊恨防家楡火起新煙従來俯仰傷懷抱不似於今倍黯然

重過林氏別業

曾侍先君訪太丘葛巾投老尙封侯靑筠簾捲風生席白紵歌殘月滿舟興發共吟鸚鵡賦酒闌重解鷫鸘裘傳家幸有賢孫子別業新成似舊逰

題海翁詩卷後

海屋珊瑚防度花仙籌長爲記年華天晴霧雨籠蛟室夜冷星辰泊釣槎巢父詩篇畱宇內嚴陵名字達皇家無因一遂神逰約共覓安期棗似

靈洲

金鰲露背出滄溟撐拄惟應倩巨靈坡老畱題空斷碣徳云種栢滿幽庭天寒怖鴿依江渚夜靜靈黿聴塔經畵舫圖書催入覲庾梅關北樹靑靑

秋江送別

千家城郭逺依依握手離筵話夕暉碧海云深秋自老蘆花風急雁初飛客情猶醉千鐘酒書劍誰憐萬里歸慈母白頭應問信倚門遙識老萊衣

送趙宣使之徳慶

阿翁髙步金鰲背南郡今畱彩鳳雛名姓防年通上國才華蚤嵗入中書花明畵省詩千首木落寒灘酒一壺若到康州煩借問故人黃趙近何如

鐘山應制

蒼翠巍峩插昊穹紫金突起大江東三山避迹投鯨海五嶽齊肩擁帝宮珠樹鳳鸞鳴瑞日寶圻龍虎壯威風萬年聖壽髙堪並常有神人祝華嵩

新春従幸天界寺次詹冢宰鐘山應制韻

天界叢林開象魏朱衣環佩儼羣仙瑞露迎鑾飛扈蹕皇都佳气藹新年玉宸香滿三千界蓮座光浮尺五天勅賜禦前催應制侍臣簮筆思如泉

駕遊鐘山應制

玉宸警蹕出蓬萊近望名山翠色開松栢屯云車騎過峯巒簇錦節旄來九成奏樂喧泉澗百職聨班蹴磴苔燕賞太平當賦詠小臣侍従媿非才

駕幸天界寺和朱太史芾韻

宴語従容對上方侍臣揮翰筆如杠従行衞士隨僧供出定經聲歇棾腔鷲嶺曉云扶輦轂龍河春水漾旌幢淸平自覺文章盛長憶天兵未渡江

陪翰林宋承防遊鐘山

天上禪關敞薜蘿每緣休沐得經過云籠梵宇靑蓮濕地接皇居紫气多甘露結花凝木末醴泉和雨落巖阿欲陪謝傅金屛約未解朝簮柰爾何

訶林送趙生畱南歸

防年煙月共林坰此日防花入鳳城老我未酬淸世念別君因起故園情朝廷有道容樗散獻納無才愧聖明歸去爲煩先問訊滄江漁艇白鷗盟

寄趙進士安中

詞林每問歸安使聞說先生在徳淸暇日畵簾公吏散春風華館子衿明三年不見新書札百里空傳舊政聲日暮碧雲何處合思君吟徧石頭城

送張典籍訥之官大同經歷【三首】

春風鳴玉下天階萬里從戎亦快哉逺仗皇威淸朔漠更依雲气望蓬萊防軍孫楚登瀛客艸檄陳琳補衮才邊事太平烽火息栁營羌角爲誰哀

邊陲見說靑烽滅贊畫遙知白羽閒夜月葡萄氊帳底春風篳篥栁營間賈生長是懷金闕定逺安能老玉關沙漠年年飛羽捷想隨驃騎凱歌還

文章堂上論交日對榻哦詩白晝長晴日畵簾窺水映暖風羅袂散天香尋常應制才堪並四十從戎髩未蒼春半黃河冰片解旌麾防日望燉煌

奉太史令防軍公

虞淵捧日帝羽儀文事武備天人師筆端詞翰河漢決胸次韜略風雲隨邦基肇造古伊呂謨猷篤棐今臯防畵圖麒麟盟帶礪仙遊更與赤松期

投贈山東何方伯【二首】

皇風來播南陲日開府兼持將相權千里分封鸞誥下三珠耀日虎符懸長憐野日違淸顧且喜恩光照暮年勲業已成頭半白蔣陵佳气麗中天

君侯昔在東藩時英風逺略人共知帳前鐡騎金鎖甲腰下寶玦珊瑚枝將相兼權未足貴身名兩存今始奇便可臨風搔白首對酒且賦歸來詞

送張翰林孟防赴山西行軍【二首】

漢將防邊意气豪防軍行處擁旌旄云連白雪飛花片風捲黃沙似海濤塞曲但聞吹篳篥人家多自種葡萄升平見說從戎樂欲解儒衣問戰袍

淸時況是金閨老躍馬關河鬂未華翠栁東門開祖帳黃河北岸擁髙牙安邊羽檄傳司馬落帽西風憶孟嘉萬里封侯吾輩事遲君談笑鎭龍沙

奉酬劉友賢黎仲輝二禦史見過

故人騘馬曉相過錯莫鄰人避玉珂朝下楚城髙蓋合春深門巷落花多飛騰每羨靑雲早衰懶無如白髮何相見惟期樹勲業蔣陵佳气正嵯峩

寄彭萬里給事時防山西政

與君文采舊同朝翠管文立早上九霄輦路香風隨鹵簿天壇花雨聴簫韶鵷鸞一別京關逺雲月三年楚水遙欲寄淸詩慰寥汴河東去近無潮

送沈主事起復除西安知縣

年少天官舊考功馬蹄催入未央宮聲名已在雲霄上鄕國猶懸涕淚中輦路繁花明旭日佳城喬木語天風傳家正欲存忠孝千古君臣此道同

寄羅友章先生

三年薄宦淹吳楚長憶先生在海涯不著朱衣垂玉佩還將白髮映烏紗遙天劍气藏珠斗百越文光絢防霞雲路相期苦相失春鶯啼徹上林花

圜丘大祀

松栢蕭森倚半空天壇髙峙帝城東宸旒肅穆千官合鹵簿輝煌萬國同上界淸都移碧落泰堦黃道隠晴虹相如莫獻靑鸞賦不是祈靈太乙宮

寄黃員外文博時佐守徐州

使君文學冠賢科入拜工曹意气多五色雲中披奏牘九重天上振鳴珂趨朝共沐恩波濶出守誰憐嵗月過防有蒲輪徵故舊未應黃髮老蹉跎

送劉芳之入蜀

峨眉西上穆陵關猶似簾櫳響佩環華月髙秋沈楚館防云淸曉散巫山鸞衿寄恨今宵永錦字傳情防日還惆悵風前花落盡相思惟有淚潸潸

餞宋承防潛溪先生致仕歸金華

鰲峯朝日鵲聲稀內使傳宣下紫微予告不須畱祕閣許歸仍及賜春衣恩濃玉檢天書濕人去金莖瑞气晞況是陽和二三月都門栁色正依依

承恩初入詞林日亦得叨陪侍從班云影九重開鳳閣天光咫尺近龍顏彤闈侍讀靑春暖彩筆題詩白日閒此去定酬優老願軟輪遊徧越東山

保傅儲皇二十春白頭歸去嵗華新優賢寵渥非緣老蓋世文章不是貧錦誥渙頒云五色靑宮喜見日重輪懸知戀闕丹心在長倚遙天望紫宸

一自先生離禁闥玉堂淸致更無人金蓮颺彩初寒夕燕寢凝香散暮春著作有官惟故事論思此道竟誰陳靑雲志气慚悲梗不覺臨歧淚滿巾

龍門佳致接仙山舊築茆堂紫翠間方外羽人霞作袂瀛洲歸客玉爲顏常時望气懷京國午夜朝眞響佩環願祝聖朝千萬壽還隨笙鶴到天關

贈修撰道夫

蓬鬂飄蕭洛上翁金門日日晨鐘論思入奏天光近對禦題詩燭影紅衣故尙餘當日繡馬寒猶是舊時騘詞華已作靑雲客聖代於今雨露濃

西樵

西樵山勢捲飛龍萬里扶桑海色通日麗錦巖開罨畵雨餘銀渚漾芙蓉紫河車防仙人掌白鶴花明玉女峯上相朝元鳴玉佩三城佳气郁蘢蔥

懷修撰朱備萬

先生舊是瀛洲客文藻風流第一人華月玉堂仙署冷西風遼海鬂毛新文園最憶相如賦茅屋誰憐杜老貧聖世云衢需俊彥肯令漂泊暮江濵

冬至

冬至至日日初長久客客懷懷故鄕梅蕋惟愁雪爛漫栁條又是春相將懶朝違世眞自笑憶逺寄書殊未央海門關外暮云合應有南還徵雁翔

乙卯除夕

四十今已過二年明日又復嵗華遷頭顱種種見白髮生計落落仍靑氊梅花亂開客愁裏云物長迷鄕國邊且可吟詩酌春酒爛漫取醉東風前

鳳凰臺

綺翮千年去已遙古臺猶見碧岧嶤楓林曉露迷三楚柳陌春風暗六朝狂客昔時揮彩筆飛仙何處撚瓊簫惟餘一道巴江水流向天門作海潮

再遊鐘山

空靑樓閣窅防間云是東南第一山武帝鸞旂煙艸碧志公龍錫雨花閒江光逺蕩黿鼉窟雲气常籠虎豹關欲駕天風淩絕頂上方琪樹夕陽還

懷舊遊寄李士行

憶上髙臺望赤霄火輪光動彩虹飄鮫人夜織明珠佩龍女晨防絳節朝迆北關山周正朔平南將校漢嫖姚狂逰又是三年別海上蟠桃露气銷

寄髙彬

條風二月古隋堤楊柳靑靑拂水齊萬里客懷將白髮一年春信又黃鸝親朋嵗久愁多望故國詩成醉懶題惟有別君情不淺夢中時到石城西

送蔡九節還南安

防年爲客怕逢秋每見春來憶舊逰歸夢夜隨寒雨急片防春逐大江流防山有興還堪冩惜別從來不解愁鬥酒殷勤一醉相思何處卻登樓

春興寄端方故居

亂藤髙竹散淸煙獨倚闌干思然流水浪隨春浦濶故人家住白雲邊三年逺別空相憶一段新愁自可憐欲得山陰晴夜雪東風吹放大江船

送人還鄕

嵗晏那堪送獨歸石門煙樹晚依依防回客思愁江浦十幅蒲防掛夕暉沽酒乍聞何處笛問程應爲故山薇到時猶想多幽興一樂堂深見舞衣

西巖圖爲嚴彥恭題

欲冩滄浪愧不才畵圖今喜見君開峯巒影落寒潭靜欵乃聲從返照來千頃白波龍伯國百年髙興子陵臺聞君早晚趨金闕風雨漁磯長緑苔

懷白雲山房

家住滄洲洲上山數椽茅屋亂雲間天晴疊嶂開金碧雨過淸泉響佩環髙興別來長寂寞故人誰與共躋攀洞門猿鶴應相問何事先生久未還

除夜

大地白雪似白沙遊子況復未歸家寒云黯淡暗海曲春風浩蕩來天涯楚山盧橘漸舒葉故園枇杷應著花未得乘船出京口枯坐旅邸如春蛙

西庵集卷五

欽定四庫全書

西庵集卷六

明孫蕡撰

七言律

之官平原畱別諸老

朱衣和淚別龍庭瘦馬嘶風出鳳城托迹禁幃原已重之官名邑未全輕驅馳秪笑儒生拙憫念難忘聖主情後夜玉堂淸漏永紫薇花月向誰明

別妓

驪駒西上帝皇州斜抱雲和淚暗流子夜歌詞翻白雪殘春風物似淸秋靑鸞信防陽臺路翠被香寒燕子樓七十二泉縈別恨濟南煙樹緑幽幽

江上

江上靑楓初著花客防和月宿蒹葭過雲疏雨數千防臨水小村三四家風起漁船依釣石潮回歸雁認平沙秋懷已向南天盡又是滄洲閱嵗華

金山寺

洲貝闕爛相輝夾岸人家對敞扉四壁波濤長觸石孤山花木自成圍橫江鶴向揚州去泛櫓僧従建業歸遷客憑防重回首蓬萊雲气曉熹微

送牛應祥都閫

將軍淮北分符地正在隋家古汴河別館芙蓉飄繡帽禦堤楊栁映雕戈彊兵戍久通蕃語降豎年深解漢歌此去防花朝上國春風天上聴鳴珂

髙郵

山日未出煙茫髙郵放船催下江揺櫓唱歌白鷂子過湖打鼓黃頭郎鳥拖云葉低貼水魚噀浪花髙接窓微官所得防何計吟鬢四十今蒼蒼

秋風

秋風淅淅吹屛山汴河之水聲潺潺歸云一似宦情薄飛雁不將鄕信還千峯澹對寂寞景孤客況棲羇旅間且可狂歌對樽酒未須慘戚懷江關

秋風淅淅吹江亭汴河之栁猶靑靑黃姑東渡防七夕白帝西來朝百靈初開琪樹已云落逺別客愁今未醒欲冩鄕書寄南雁故園萬里天防防

虹縣九日登五女冢【三首】

肺气經秋久未平佳辰酌酒防君傾雨催黃菊非無意風落烏紗最有情仙客此時緱上彩鸞何處玉簫聲逶遲未就丹砂術俛仰微官愧此生

老去佳辰得防逢登臨此防嘆匆匆云來汴水波光白日落屛山樹杪紅抱病獨憐貧子美休官惟羨老陶翁遙知弟妹家山裏防向天涯倚防鴻

五女峯頭煙樹荒登臨聊得散徜徉忽驚重九今朝是卻憶三千客路長冷露餘花偏有色朔云防雁不成行寜教醉裏逢佳節且免醒來望故鄕

淮上憶京

去嵗玆辰客帝畿蔣陵西曲雁飛飛秋風叢菊開荒逕落日浮雲滿翠微老去吟邊芳物攺別來天上故人稀登臨復對靑樽酒醉倚淮山憶禁闈

淸河口

淸河黃河相間流四月五月如九秋墨云壓地箕斗黑濁浪吐雪龍魚愁江河萬里杳何極行役半生猶未休故園淸興自不淺此日松竹風颼颼

圯上懷古

艸沒荒臺煙樹疏維舟凝眺久踟躇淩波見說求仙履博浪曽聞誤副車勲業赤龍三尺劍風雲黃石一編書獨憐衣赭人如玉鴻鵠歌殘怨有餘

過三洪

官舟已落三洪口猶在飛流澒湧間放棹忽聞過亂石開窓始覺慰愁顏云連雪浪瞿塘峽樹隠靑泥古劍關謾有微吟追太白此身疑謫夜郎還

過呂梁

二月三月寒尙饒上洪下洪春雪消奔霆出地星火裂吼浪觸石黿鼉驕晨昏霧底蒼水佩明滅雲中丹鳳簫靈風爲我送歸棹故國越海天迢迢

帝子

彭城三月風气和呂梁雪消春水多濁霧蟠空作飛雨崩濤薄岸成盤渦鮫人珠佩影明滅龍女金支光蕩摩故山云物防時見遷客此地長經過

徐州洪【二首】

呂梁積石天崢嶸徐州上洪波稍平蛟龍怒卷四時雨砥柱亂落三秋星辛夷杜若散洲渚貝闕珠宮開窈冥舟人倚棹笑相語九里山色連彭城

龍門鐡石倚天開彷佛瞿塘灩澦堆萬里江風來灝气九秋晴雪迸驚雷層陰水府和云見濁浪漩渦劃岸回小艤扁舟待明發霸王臺下久徘徊

漢祖廟

長陵見說石麟荒遺廟丹靑野水旁古劍星光時出沒大風雲气尙飛楊三秦寶鼎垂鴻業萬嵗英魂戀故鄕莫怪憑髙重回首楚臺煙樹郁靑蒼

歌風臺

漢陵秋樹起蒼煙故里髙臺夕照邊逐鹿洪圖今已矣歌風遺迹尙依然赤松人去封畱夢澤云浮狩楚年可是君王思猛士靑峯和雪暗遙天

戲馬臺

蓋世英雄亦壯哉古河三面對荒臺漢家陵闕迷春雨嬴國江山起暮埃雄劍昔年金鏉銹龍媒此日錦毰毸鄕云一笑山花動疑是君王衣繡來

範增墓

舊識荊州老將名秋風此日過佳城羣雄逐鹿畱遺迹稚子求羊入廢塋玉斗有聲松雪落蒼精無影石麟橫可憐牢落祥雲气又向芒碭谷口生

過黃石公祠

塵編寥落千秋事野客停舟問隠居煙月髙名興漢後風雲逺略避秦餘赤松仙子依丹室黃石山精防素書嵗晚圯橋風物攺泥中履迹近何如

過髙唐

瘦馬嘶春北郭門郡城茅屋似山村荒墳肹子雄風在野曲緜駒舊譜存霏霧出林銷殺气行雲駐彩閣朝昏千年往事今塵土寥落幽花酒一樽

客平原春日有懷

悵望鄕園去計違春來惟有思依依客程故向南天逺花信偏於北地遲漢帝苑邊盧橘熟秦佗墓上鷓鴣飛柴門獨對東風掩此日松筠冷翠微

宿髙彬第

夜宿故人孤旅邸更深華月滿晴空朋遊動是經年別樽酒寜知此防同上國鸎花明戚裏故山松栢語天風豪吟未覺淸狂盡醉裏詩成气吐虹

挽夏尙忠

疋馬江南更度關寒云撩亂撲燕山故鄕風物頻回首同輩衣冠竟厚顏使節謾隨徵雁逺宦情長似野鷗閒黃灣緑水深千尺此日西風旅櫬還

送陳禦史孟陽之官三河

防年文墨侍彤闈妙句曽防對禦題翠栢臺前聴雨漏金蓮炬底立霜蹄當時意气靑雲動此日棲遲皂帽低歧路相逢又相別灤河煙樹冷淒淒

贈楊主簿時爲金銀閘垻官天臺人

寥落淸秋老孟嘉向風長是整烏紗西江見說詩無敵東郡誰憐鬂有華金垻晚飛湖上雨巾峯晴漾海門霞微官未遂淸逰願辜負仙桃防樹花

黃河四月動官舟河上梁山紫翠浮馬頰餘波衝岸防龍門殘雪帶星流熹微曙气鄕心逺颯遝涼風鬂影秋遙憶釣魚洲渚上防畨吟興負沙鷗

古河

蕭關之北黃河流昔時禹迹今成丘荒碑苔蘚不辧色古水蛟龍猶有湫野人千載見淸淺海宇萬里無戈矛明當作頌獻天子髙鐫寶冊埀鴻猷

出關

忘卻防花上帝都出關猶記佩兵符龍歸古寺云初定鳥落寒灘水半枯萬古文章關气運十年風雪老頭顱憑將翠管三千牘換取黃柑二百株

冬至

朝來喜色動鐘山雲气從龍杳靄間宮扇影揺春仗下佩環聲散早朝還書祥謾有三千牘獻頌長違咫尺顏已擬陰何同結社徧題新句老江關

思家

京華薄宦已沾巾寥落三年濟水濵冷雨靑燈吟客夢東風蓬鬂異鄕人雲濤滄江暮楡栁依依旅邸春朋舊別來多野興故園應已賞芳辰

南昌鐡柱觀

琳宮石筍露岧嶤云是千年此鎭妖方外羽衣能濟世城中仙甃亦通潮蛟龍水底蟠金鎖雞犬雲間聴玉簫行槖已垂思防石祈靈壇上倚逍遙

十八灘

五城一別二千里孤棹重經十八灘拍岸怒濤雷噴薄橫江亂石鐡巉巖天陰紫蜃籠商軸夜冷蒼龍吼劍關猶記平南諸將下樓船此地凱歌還

寄髙彬【二首】

與君夙有通家好堂上嚴親未白頭野寺花明春載酒淸溪月朗夜浮舟陶潛此日生歸思屈子長年賦逺遊煙水五湖歸棹早爲余開逕碧林幽

蟾溪溪頭春水生故人卜築茆堂淸開門雨過芳樹緑對酒風來幽鳥鳴我纒薄宦去鄕國君亦久客畱天京未知何日遂歸計重結漁郎鷗鷺盟

采石太白墓

冠屨何年墮世塵先生元是謫仙人春雲彩筆驚飛燕暮雨滄江泣石麟牢落淸名元不沒衰遲大雅竟難陳翛然我亦狂吟客思殺風流賀季眞

次黃州

日落放船鸚鵡洲漢陽煙白樹幽幽江豚數起浪花夕野鶴一聲山木秋防影掠云過赤壁櫓聲揺月下黃州何因散發林臯下得似蘇仙爛漫遊

望廬山【二首】

扁舟夜泊潯陽岸隠約香鑪五老巓紅葉天燈飛烏外白蓮僧社斷邊蒼崖影合東林寺銀漢光連瀑布川亦有宗雷遺世想千峯無路訪羣仙

東林佛閣倚岧嶤蘿逕逶迆傍石橋松柏千章連左蠡芙蓉萬疊倚層霄琪花雪影江心見蓮社天香世外飄歸老倘酬仙賞願籃輿寜待逺公招

至儲潭廟畱題

五老峯微楚路分贑灘猶禮洞庭君行空鐡馬寒嘶霧帶月蒼龍夜吼云瓊佩倩誰招帝女桂漿聊復奠靈氛淸吟寄逺成孤絕思入滄江白雁羣

過嶽州

孤舟江漢間嵗華揺落鬢毛斑裁成方朔三千牘博得瞿塘十二灘峽口瘴深迷嶽渚洞庭風順過君山無端又是重陽節起對黃花一破顏

巫峽秋懷

淅淅金風霄漢間火雲猶自繞巫山雨餘神女收旌斾月朗明妃響佩環萬頃波光人鮓甕一天秋色鬼門關吟魂未向三巴防尙逐東吳畵舸還

八陣圖連灩澦堆永安宮下水縈廻風雲舊磧森猶列行在荒臺久已頽鐡馬躍云嘶凍雨木牛遺恨吼驚雷英雄一去今千載殘照西風首重回

漢相祠西江水煙晚風平楚送歸船千重古錦云端石一帶空靑峽裏天詩思每懷秋放鶴客心那更夜聞鵑憑誰爲寫髙唐賦譜作朝云蜀國弦

懷四川【二首】

蜀城風物冷淒淒馬上哦詩日向西雪冰融春水緑錦江花落子規啼臥龍祠廢碑橫艸杜老堂空雨漲溪回首勝遊成往事倚風吟防意俱迷

艸堂煙樹入靑霄漢殿荒臺秀黍苗宇宙詩名今尙在風雲霸气未全消寒星夜落支機石錦水春明駟馬橋花栁舊遊今防載西風蓬鬂影蕭蕭

懷羅浮寄蕭鏈師

誤解蘭纓下彩峯十年飄泊厭西東秋風楚塞塵隨馬夜雨吳江浪打篷旅邸寂寥芳嵗換仙遊爛漫幾時同羅浮此日南薫轉無數澷山荔子紅

訪單孟雄不遇

不見龍灘單孟雄欲従山蘚覓行蹤門前烏桕經霜紫樹杪靑霞著日紅蠟屐定過蝴蝶洞竹門長掩鷓鴣峯桃花流水仙源近嵗晚漁郎或再逢

曽氏耆壽翁詩

詞林每憶鄕園友曽是才名動縉紳觀國倦騎沙苑馬幽棲長戴華陽巾芙蓉火足龍蟠鼎松樹天寒鶴近人天上歸來今白髮泉南水竹願爲鄰

懷萬修撰謫遼東【二首】

垂老謫官瀛海上驚聞嗚咽淚沾巾長憐偃蹇難堪俗豈信文章解悞身賦鵩防年畱賈誼懷沙此日弔靈均無勞更用悲萍梗見說皇家雨露勻

聞君逺謫三韓去萬里天風裂素衣聖世君恩殊未薄畏途吾道一何微金蓮炬暗梅花落鴨緑江寒雁影稀我亦漂流向滄海相思何處不依依

奉寄文淵學士吳公

翰苑摛文沐寵多遙聞近侍在鑾坡讜言屢進分香日直筆常濡太液波入相內庭稱褚亮薦賢當路說常何獨憐落職東遷客逺道西風鬂欲皤

懷朱太史芾宋舍人璲

誰憐飄泊向江關獨倚長風憶妙顏老我黃塵三楚外羨君華藻五雲間淸時步武蜚聲蚤晚歳逶迆奏牘閒鐘阜冶城蒼翠裏何由更得共躋攀

懷掲孟固

弱水神山路然欲從何處問羣仙金門正合容方朔滄海寜當老鄭防白玉堂前秋月冷紫薇花上曉風顚吟魂想挹天光近鳳尾遊絲五色鮮

懷碧虛觀寄止庵蕭鏈師【四首】

安期臺下蕋珠宮舊雨題詩紫翠中五夜丹光虹貫日四山松樹鶴呼風雲深洞口藏金母嵗久林楓化玉童吟客逺遊仙子去錦桃春晚爲誰紅

飛泉作雨落寒巖蕋闕淩天起翠嵐禹柏千年靑藹藹堯蒲九節玉毿毿天遊別我知誰共世故撩人秖自慚雲月舊盟應未冷可能相待解朝簮

平生最有滄洲趣一住三吳十二年愁逐亂雲生隠隠夢隨孤鶴去翩翩尋眞謾爾懷仙侶鏈藥憑誰授祕編目防南云心欲絕秖今無計脫塵緣

前身恐是臨臯鶴長占煙霞物外交防向滄洲乘野艇更依蓬島結書巢千年果熟云明樹五粒松寒露滴梢爲報羅浮蕭羽士好開蘿逕碧山凹

思家古河

古河煙艸暗南天此去鄕園路幾千燕子來時春寂寂海棠開後雨綿綿滄江水繞吟詩社緑渚花明載酒船更憶故人王給事愁來書破薛濤箋

悶興

無柰客愁愁不醒誰憐新捨在南溟佳人花底占烏鵲令弟沙邊喚鶺鴒庾嶺南來云漠漠淸江東下雨防回吟罷空惆悵謾對寒梅倒醁

觀海

海上蟠桃冬著花蓬壺髙處敞仙家天寒霧雨籠鮫室夜久星辰泊釣槎神女步蓮珠結鳳醉翁題竹墨淋鴉連鰲未試任公手欲借前籌紀嵗華

戍遼渡海【二首】

天風萬里噀洪濤驚見神峯立巨鰲綘節影揺龍伯國繡幢光拂海鳬毛浮空員嶠隨波長繞石珊瑚出浪髙儻許從戎樹勲業白頭歸路擁旌旄

淸詩字字盡瑯玕水底蛟龍夜起看未結柳船驅五鬼又將蓬髩犯三韓靈筌降夕通仙語海屋添籌紀嵗闌萬里封侯期可遂春風笳鼓入長安

渡海呈同逰

同來文章諸鉅公昔時作宦今從戎不論西蜀與東廣共渡北海期南風將軍錦帶佩雙虎左校寶刀藏一龍明年奏凱答神貺羽書歸奏蓬萊宮

沙門島【三首】

白銀堆裏湧仙臺嵗晚登臨亦壯哉妖蜃吐煙成海市巨鰲擎石作蓬萊金蕤翠羽空中見貝闕珠宮水底開凱奏北旋應有日同逰俱是濟時才

立占滄溟碧玉簮蜃樓髙過百花巖興來落筆才無敵老去從戎力尙堪詩卷長年畱海內夢魂淸夜繞江南綸音早晚需前席日望登萊使者驂

沙門滄洲洲上山九河碣石髙巉巖云來气通巫女峽月出光映藍田關宮前彩鳳駕車下祠底白龍行雨還浴鳬飛鷺立沙際疑是靑瑣晨朝班

與謝縣丞坡山聨句

防年來作交州客今日方登第一樓【謝】萬頃煙波涵碧落四山雲气藹淸秋【孫】瑤臺鶴駕排空下石室丹光傍井浮【謝】蓬島依微天路近淩風直欲訪丹丘【孫】

送董文啟出宰江夏

委佩晨防拜玉除西逰眞食武昌魚王孫碧艸秋無際仙掌金莖露下初今日才名須卓茂當年詞賦說相如登臨若對南樓月待爾賔鴻寄尺書

挽李樵雲

相國靈轝閟九京桓桓松柏表佳城風雲已際興王運雨露偏傷孝子情一代文章遺汗簡千秋彞鼎勒勲名平原賔客今誰在獨寫椒漿帶淚傾

西庵集卷六

欽定四庫全書

西庵集卷七

明孫蕡撰

七言絕句

紅菊

龍山九日宴斜曛萬朶秋香散彩雲醉防綸巾對芳物西風應識舊參軍

靈均且莫怨淸醒楚水朝云炫落英宿酒未平佳節過西風吹帽最多情

墨菊

熹微衡宇露初幹九月江南動早寒肺气暫平新防酒天香零落醒中防

三徑松門掩翠蘿白鷴飛去曉霜多天隨艇子無人共寥落寒香柰爾何

紅梅

瑤池王母閬風西夜晏羣仙錦繡幃月落參橫天向曙醉騎丹鳳繞湖歸

丹靑學冩壽陽姿艶杏仙花嫩柳枝猶記醉邀何水部淮西歌吹舊臺池

墨竹【九首】

洞庭春盡水溶溶錦瑟輕寒起臥龍行客欲投蒼水佩亂雲遮防九疑峯

誰拈禿筆冩淒迷亂石橫江碧玉低猶記畵船初泊岸落花時節郭公啼

虹光云影緑參差赤壁艅艎晚更移春雨乍晴燒玉版鰣魚上水鱖魚肥

陽雲臺下曲江頭一徑笙簫萬頃秋莫向晚涼歌白紵碧叢深處有鉤輈

秋寒萬玉倚云靑靑入君山白鳳翎偸得云和千載曲夜深吹與老龍聴

昨夜春雷震楚山籜龍驚覺錦斑斑峨眉老客禪心在應化橫江老鶴還

巖上煙消見日光歌聲遙隔水雲鄕漁翁莫汲淸湘緑畱取髙枝宿鳳凰

澧水春陰午未消寒梢低護木蘭橈天涯風物余空翠應是英皇淚防飄

葳蕤萬玉曉撐風應是淸溪野水東更畵接防顚倒著嫩涼添我緑陰中

王孫圖【二首一挾彈一聴鳥】

誰拈金彈倚靑驄鞍面開元結束同好似華淸二三月緑陰籠仗入離宮

東風馳道直如弦琪樹春陰防馬韉從幸少年初賜錦數聲啼鳥落花前

宣和樹木翎毛

上林芳樹藹崇宣澹墨疏翎膩粉牋何似白楡棲凍雀蕭蕭風雪滿祁連

折枝桃花圖

扁舟獨上武陵溪花暗漁郎路欲迷忽見畫圖驚一載東風憔悴一枝低

桃花白練

沅江江口武陵溪翠影紅香粉翅低爲向東風煩寄語莫將春色到安西

楊妃出浴

浴罷溫泉體未幹斂襟非爲玉肌寒伊誰一搯痕猶在只恐三郎著眼看

楊太眞對鏡圖

舞鸞金背隠淸光中有開元墮馬妝一綫枕痕春色淺夜來知是夢漁陽

梨園按樂

白雪飛香玉作城霓裳度曲按新聲東風吹醒漁陽夢一段春愁畵不成

村嫗牛圗

玉環迷恨馬嵬坡出塞明妃淚更多何似阿婆牛背穏春風一曲太平歌

昭君【五首】

莫怨嬋娟墮朔塵漢宮蕃地一般春皇家若起淩煙閣功是安邊第一人

曉來氊帳理鉛華對鏡偸憐復自誇如此玉顏君不顧更從何處選良家

閶闔龍鱗開玉陛嫖姚馬影度旌旗誰憐漢道升平日是妾漂流薄命時

回使殷勤莫寄辭君王此去苦相思容華自昔能傾國只爲風沙逺別離

玉顏啼淚濕龍沙東望長安不見家月滿穹廬愁似海彊將心事付琵琶

題葡萄

驪龍弄影照髙秋萬斛明珠露气浮還憶玉人歌舞散紫駝銀甕出涼州

雜畵【十首】

曽記東林信杖藜逺公門對石橋西長松月落猿聲歇贏得靑山似虎溪

羅浮山水滄江曲水連淸溪樹連屋舊雨仙翁乘興來荔支應過楊梅熟

溪云漠漠樹宛宛不是三湘定輞川花气曉迷桃葉渡虹光夜貫米家船

小甕松花已潑醅縛柴門子夜長開天寒動有王猷興應放淸溪夜艇回

驚濤一葉海門關秋淺吳楓未著斑十載宦逰今防畵澹煙斜日小孤山

不見扁舟采芰荷天風何處度淸歌芒鞋此日雲門寺應是鑑湖秋水多

望湖亭上倚淸秋水落吳城樹色幽何日松巢招五老九江同泛釣魚舟

愛此名山似蜀中山如斑筍樹如龍瞿塘防日漩渦小欲駕扁舟訪赤松

沾恩防載入承明云冷漁磯白鶴盟忽見新圖被山惱欲辭簮組乞歸耕

白鷺洲前野艇歸釣魚磯上緑楊埀人間野況都如畵柰此窮生薄祿爲

四皓圖

只合餐芝老萬山誰教鶴發動龍顏蛾眉對酒歌鴻鵠怨入商林紫翠間

畵梅【四首風煙雪月】

防龍扶風飛上天明珠萬斛爭春妍師雄醉夢颯驚覺羅浮月墮西湖邊

梨花香冷月陰陰靑女橫陳萬玉林繡箔珠簾人不見相思無地著春心

小國佳人窈窕娘春風環佩素綃裳千年獨抱靈均怨夜結明璫獻楚王

仙樓十二敞春風千樹桃花似錦紅瑤水玉娥淸宴罷素鸞歸去月明中

松

雙松如蓋倚雲長曽憶匡山問艸堂拂石坐來龍影濕半陂春雨茯苓香

梅

天風吹墮白霓裙五嶺雲深路不分千丈玉階尋步襪碧牀香落始知君

嘗艸圖

蒺藜勾吻總靑靑慚愧春山艸木榮防欲騎龍叩天闕緑章祈雨防黃精

舞馬圖

霧鬛風鬃錦彩鮮登牀旋舞更翩翩靑騾只識連云棧不解銜杯獻禦筵

送翰林宋先生致仕歸金華【二十五首】

海內才名五十年聖恩榮許晚歸田金華父老如相問曽是瀛洲第一仙

新賜宮衣雪色如歸榮況及早春初公卿祖帳都門外人道風流似二防

二十餘年侍禁闈趨朝常早晚歸遲春坊一掬臨分淚記得埀髫受業時

門生日日侍談經獨向孫蕡眼尙靑防度背人焚諫艸風灰蝴蝶滿中庭

千載班揚亞六經先生髙步續芳聲髙麗日本朝王使長向仙班問姓名

萬丈文光北斗懸淸名不獨域中傳雞林買得潛溪集已向扶桑石上鐫

頭白勲庸列上卿君王豈是重文名朝廷禮樂新寰宇半是先生撰次成

防逆龍鱗進治安朝回只說聖恩寛小儒日侍絲綸閣不得囊中奏稿防

令子內庭書制誥佳孫復作序班郎一門三代沾恩澤更著錦衣歸故鄕

事業文章滿汗靑白頭歸去世緣輕雙溪水繞長松下只讀楞伽一卷經

紅鞋金帶荔支花三品詞林內相家歸去山中無个事瓦瓶春水自煎茶

蓋世文章未是雄眞純卓有古人風賜金長是沽春酒醉殺鄰家桑薴翁

乞與山童潤筆錢歸時正及早春先玉堂分取薇花樹種在雙溪淺水邊

玉樹芝蘭取次成小孫開嵗亦能行懸燈夜讀元朝史認得前編老祖名

不用黃牛教子孫爲儒三世受君恩卻將視艸堂前筆歸去題詩水竹村

山僧野客莫相過碑板人間刻已多從此黃庭不須讀自開池水養羣鵞

榮歸詔許老山坰火棗交梨養性靈祕府圖書翻閱盡卻從方士借丹經

近欲長參不語禪水雲飛盡月輪圓惟餘一冊龍門子畱與西江學者傳

後學無師誤少年在於蕡也更堪憐聨班欲上陳情表畱取先生住講筵

華發朱顏六袠余還鄕猶駕軟輪車龍江關吏如相識應止靑牛乞著書

祖考榮封寵數優君王親爲制詞頭臨流好起雲章閣髙壓淸風八詠樓

羽衣來自大江西打得旌陽鐡柱碑聞道珊瑚纒藥石碧潭淸夜老龍嘶

建業鐘殘禁漏稀九重天上早朝時玉堂淸署風霜冷常恐先生入奏遲

鳳翥龍飛禦制文人間未見墨花新恩榮獨爲詞林重親向宮門賜老臣

晚出金閨望故鄕芙蓉峯影月蒼蒼歸途跨得銀鞍馬原是天閒小乘黃

寄髙彬

條風吹緑滿蟾溪蠟屐行春日向西獨木橋邊烏桕樹鵓鳩飛上上頭啼

寄王彥舉

緑楊陰下玉騘嘶絲絡銀瓶帶酒攜夢入南園聴夜雨不知身在蔣陵西

寓居傳小樓懷以成

故人何處艤蘭舟誰念西窓客滯畱賴有姮娥憐寂寞流光偏照讀書樓

臨淸軒題壁

思君防日不相見特向城南問隠居巢鶴不驚流水靜一鑪香炷數編書

憶得【四首】

憶得垂髫少小時靑燈黃卷日相隨於今放浪江湖上一段閒情緫付詩

憶得初年不解愁藥欄花逕日風流臨池書罷黃庭帖走馬城南覓舊逰

憶得棲遲泉石間衡門無事鎖常關日長書困南窓下燕子驚回夢裏閒

憶得曽陪紫府仙風流儒雅興翛然夜來貪玩西窓月花影侵堦尙未眠

龍江夜泊

蔣山山頭秋月明龍江江上暮潮生行人又是金陵客臥聴西風鼓角聲

過揚州【二首】

江上垂楊覆白蘋斜陽啼鳥防吟魂朱樓翠箔今何在一帶寒城鎖暮云

垂楊白白折殘枝春盡瓊花作雪飛少日狂逰今是夢竹西歌吹舊臺池

下邳

淮南五月叫春鳩花落淸河錦浪流偏恨寂寥鄕思裏澹煙寒月下邳州

呂梁洪

驚濤觸石雪潺潺五月河風尙作寒問訊南來荊楚客官船防日到淮安

聊城

雨浥頹墻艸翳空魯連千載見髙風愁來自撚鴉翎箭日落登城射防鴻

聊城見荷【二首】

疎疎寒緑間天香細雨微風澹曉妝憶在古原山縣裏寂寥三載負紅芳

花不成妝藕未幹嫩紅新葉捲輕寒官河水落南風小不似賀家湖上防

武城

獨上荒城野日陰弦歌千載憶遺音黃堂皂蓋成塵土何處春風緑綺琴

過茌平望嶧山

邑敝天寒艸殞靑授經誰弔伏生靈巉巖石刻𨿽奇古終慊沙丘混鮑腥

周公

帝子揮戈復故都三監才略佐鴻圖扶危不仗蒼髯老誰奉新王六尺孤

範蠡

已作江湖物外仙歸舟誰遣載嬋娟登樓有客思傾國幾度臨風夜不眠

伍子胥

忠言極諫起君猜宰嚭防行劍賜來從此彊吳隨作沼果然麋鹿走髙臺

黃歇

終古天心不可虧陰謀只是得傾危春申便使能成事只似秦家呂不韋

荊軻

悲歌慷慨發衝冠上殿披圖卻膽寒生刼詛盟緣底事錯將秦政比齊桓

昭陵

萬里山河防戰徵阿爺機不見先明春城鼓吹黃金甲肯伴藩臣奉乃兄

苻堅

戰鬭爭雄國作墟讎民恨不總爲魚誰云未得降王長先向長安爲卜居

二喬

中原落日一星黃虎躍龍跳有底忙漳水鳳臺髙百尺小姑何用嫁劉郎

赤壁

百里旌旗蔽楚天黃龍靑雀化炎煙可憐釃酒臨江上正是孫郎躍馬年

魏臺

魏臺金雀舞晴空劍閣雲煙起臥龍詞客倚樓空作賦不騎羸馬向西東

姑蘇臺

嫋嫋江風泛玉臺荔支香老木開蛾眉不飲杯中酒日暮閶門野鹿來

靈巖寺

屧廊猶記館娃名照水荒臺艸自靑防樹芙蓉依水閣雨餘西子醉初醒

姑蘇開元寺

梵宮春盡落花時倦鳥猶啼竹樹枝想見風流唐太守緑陰滿院坐題詩

望九華山

一葉扁舟渺漠間白雲飛處九華山生來自有淸幽興每被微官誤卻閒

過赤壁

樓櫓炎煙舊事非畱題孤壁日斜時周郎慷慨空橫槊如此江山不賦詩

過荊州

髙情長記仲宣樓醉裏臨風賦倦逰千載詞華人似玉客船今日過荊州

巫山

巫山髙髙知防重朝雲暮雨楚王宮人心對面有巇險更勝髙唐十二峯

出蜀【二首】

白帝秋髙木葉黃蜀中長是雨浪浪瞿塘水落漩渦小一路防山到洛陽

雄風淅淅雨淒淒啼殺春山蜀子規江到嶽陽舟楫穏夢魂從此怯巴西

次張仲舉詩韻【四首】

重重疊疊水南峯五五三三石上松釣艇蕩歸春雨足艸堂猶有白雲封

江上依稀栗裏峯峯前隠約故園松徵鴻盡向南天沒不爲離人寄一封

逺逰三載別靑峯見畵長思問竹松歸棹五湖煙水濶柴門應有落花封

云連江上九華峯露沐仙家五粒松但使風光如畫裏餘生不羨五侯封

幽居雜詠【七十四首自洪武十一年平原還家作也】

仙衣自種一池荷采采靑黃當綺羅怪底邇來秋气早水禽飛去曉霜多

紈綺紛紛防戰塲閒身贏得水雲鄕扁舟日暮鳴榔去付與沙鷗管夕陽

少日三吳樂事饒木蘭船上醉吹簫松風驚覺防仙夢疑是錢塘八月潮

自別瀛洲鶴背寒石田茅屋嵗漫漫梅花幾樹先春發猶自金蓮炬照防

學鏈還丹嵗月遲要觀滄海倒枯時人間甲子成何事不似山翁一局棋

偶趂新涼理釣船秋雲映水色澄鮮漁童解撒攔江网賸得槎頭縮項鯿

淺水漁船學搶風竹竿斜著抗孤篷靑蒲葉底寒波起吹入蘆花別港中

野老烹雞防四鄰瓦盆盛酒亂無巡風林自奏陽春曲一日鶯聲到夕曛

逺公蓮社久相招老大無心到石橋遙想東林山月出白猿啼處樹蕭蕭

十載山中讀道經石壇煙雨桂花生年來賣藥長安市漸喜無人識姓名

隠去無心戀嵗華惟同野老問桑麻門前莫種靑靑栁怕有人呼縣令家

酒伴詩僧日見尋髙歌劇飲坐檉陰畱連莫怪杯中盡賸有牀頭舊賜金

髙原極目浩茫茫鳥盡遙天若个長一片夕陽秋艸地不知今古防興亡

醉裏臨風弔屈原楚吟空賦逺逰篇淩空語意誰能解千古惟應待我傳

試學鴟夷物外情水雲空濶釣舟橫従來用盡無髙策浪得歸湖範蠡名

終古無名識是非百年髙興子陵磯沙鷗不管人間事細雨斜風自在飛

玉裴仙子住山椒靜夜能來不待招莫怪寒林星斗黒野人疎懶坐相邀

長樂歌鐘醉五侯滄浪何似泛扁舟無人解得閒中意云滿秋空水自流

厭防桃李媚春陽最是秋來樂意長千防黃花數行栁幽居人道似柴桑

野吟詩句出天成景物如雲眼底生白石江頭烏桕樹夕陽疎雨鵓鳩聲

鶴背腰纒有防家老陶貧薄太無涯靑鞋布襪歸來好卻使無錢對菊花

依山茅屋小於舟吟對風光憶舊逰平地白雲秋萬頃五湖煙水似揚州

村醪舊甕按新篘四月蠶成麥亦收但使百年都若此吾今於世亦何求

幽花滿樹酒盈樽白水斜陽度曲村曽憶少陵風雪裏也曽朝叩富兒門

怪底襄陽孟浩然蹇驢衝雪踏江天無人說與寒梅樹只合開花暖閣邊

幽居僻類杜陵家春日垂垂橘柚花花逕今朝緣客掃磁瓶汲水自煎茶

凍露初開日暈靑長松落雪報新晴茅檐聞瀑俄驚起何處鴻門碎玉聲

野人於世本無營尙有閒功日計程篔竹縛梯求蜜筩連宵運水搗香秔

夢覺哦詩醉後眠春來秋去緫茫然山中歷日従來少欲倩何人記嵗年

本學埋名坐釣磯誰言天上客星移前灘水落西風冷覓得羊裘不敢披

回塘曲渚月明多逰女相呼采芰荷老去風情渾盡減隔花誰唱竹枝歌

歸休贏得臥中林坦腹蓬頭緑樹陰非是葛巾渾忘著邇來華發不勝簮

垂栁陰陰護釣磯溪流盡處著柴扉時人莫用知名姓淸世林泉老布衣

爲報奚童掃緑苔柴門長日便教開曉煙晴日鵲聲急應有故人天上來

勲名本不到旂常徒得煙霞冷趣長林下一瓢桑落酒誰云得及市朝香

書生元亦羨封侯經世才迂不自由萬一鶴書求野逸素琴重到碧山幽【洪武十五年果起用】

靑年出仕奉明君老去投簮臥白雲千載周顒風致在北山先自錯移文

桂樹叢生山正幽王孫嵗暮盡優防不知招隠緣何事聒聒風前詠不休

約客聴琴掃石臺竹門咿軋倚風開空山日暮碧雲合天外美人來不來

夘酒初醒午夢餘南風入戶北窓虛閒身已在羲皇上到此令人悔讀書

韓子髙軒不再逢艸廬長倩落花封苦無韜略能匡世伏枕惟應愧臥龍

淵明千載我知音縦有冰弦不鼓琴聞說商於尋綺角寂寥誰識古人心

云本無心偶出山幽林薄暮鳥知還如何世上驅馳子只在紅塵擾擾間

故人肥馬衣輕裘意气揚揚得自由林下雨餘苔徑滑免勞相過碧山幽

多才宋玉久能詩誤對淸秋景物悲湛湛長江楓樹底扁舟正可學鴟夷

最愛徉狂阮嗣宗秋懷當日賦偏工酣歌裸袒靑林下晚嵗心期與爾同

容得蕭閒亦已多敢論官綬與漁蓑東流逝水西流日百嵗只消如此過

雨浥琪花落滿牀寂無人到讀書房閒中不覺靑春過靜裏方知白日長

呼龍種木豈無經瘞鶴藏書亦有銘獨對梅花寫遺恨招魂未續楚騷聲

露气橫山夕未晞古松枝冷鶴聲遲東林日出西溪白正是仙翁睡熟時

欲鑄鐘期未買金防絲寒縆案頭琴虛堂月底彈淸曲別鶴離鸞自賞音

笑殺仙源避世翁洞門猶與世人通臨流莫種桃花樹惹得春來著處紅

一自衰翁惹世嘩川原錦樹斂紅霞關門不倩煙霞鎖都向春風怨物華

笑殺山陰王子猷淩兢雪夜泛扁舟地鑪滿著松明火芋栗香中酒一甌

梅花不解十分淸香影撩人說姓名林壑未忘居鼎鼐老枝畱子待調羮

山顚幽絕人稀到柑子陰涼客屢過不見晚來傾白墮小園當柰月明何

幽幽緑樹團華蓋聒聒流泉奏玉琴不必畵堂絲與竹自然山水有淸音

黃菊花開貧不厭茅柴酒熟醉相呼平生最愛陶彭澤風味全然似老夫

栁塘昨夜雨聲急早起春水欲平橋放教汀艸芊綿緑添著林花婀娜嬌

春酒獨酌不成醉可憐溪上百花開花前防日南風門外今朝好客來

如花女兒春栁腰髙歌自駕木蘭橈彎彎才見初生月隠隠斜明第四橋

鄰屋白酒近初熟老子盡日爲花忙將隨粉蝶聨翩舞欲趂逰蜂上下狂

不覺門外春已過只說飲酒日豪吟林花盡褪娟姢色澗竹都成密密陰

初開艸堂三五日池上鷗鷺日頻來桃花枝嫩未堪折楊栁陰疎還更栽

江上好景莫虛度屋邊亂紅今已深不是春風相勾引道人爭防日攜琴

栢子香消晝景遲坐調元气學希夷旁人那解中意文火溫溫只自知

半世爲儒好自輕狂歌浪謔鬭詩聲內庭消盡還丹火傳得江湖說姓名

自入珠宮捧玉宸別招猿鶴作新鄰空林寂靜無來客千載丹楓作老人

塵緣靜盡覺神淸對月虛堂煉鶴形采得石橋花上露研硃自防石臺經

羽步天壇禮帝居星文拱北似連珠寒云不鎖丹砂井一夜虹光徹太虛

煉得梅花白雪顏關元靜夜浴金丹呼龍起種春田玉白日山精倚樹防

蒲團靜坐思窈淸晝只誦大洞經碧壇鶴忽飛起琪花亂落風泠泠

天臺二月風景新石橋流水起龍鱗美人相約防花去云暖洞房仙帳春

丹成八極恣神逰蕋闕風隨鶴騎秋上苑防花猶一夢五云回首帝王州

秋閨思【四首】

天上姮娥也可憐廣寒宮裏夜孤眠早知人世相思苦不若移居桂樹邊

涼夜簫聲處處過玉樓髙起逼天河西風瘦盡梧桐葉添得西窓月影多

璧月斜明翡翠屏水花零落防秋螢夜闌院院垂金鎖獨立蒼苔望帝星

疎櫺鐡馬亂風飄火冷金鳬百和銷怪底芙蓉淸漏永不知何事苦迢迢

閨怨【一百二十四首】

憶初癡小嫁君時只道長年不暫離鴛被未寒揮別淚愁來心事倩誰知

都門不去亦何妨行色匆匆有底忙欲向碧桃花樹底牽回白馬紫逰韁

別來初種小桃花艷蕋今成滿樹霞辛苦逺逰成底事半生贏得負韶華

小園蝴蝶太愁儂作對雙飛趂曉風已逐黃蜂過鄰屋還隨花片入簾櫳

不恨韶光似水流緣池景色自生愁門前防樹垂楊栁日日對啼黃栗畱【卽黃鸝】

一段春愁未易裁百勞飛去燕飛來房櫳半掩東廂裏防度山櫻落復開

家住長幹白下間黃頭奴子識花顏欲趂郎船防明月寒潮惟到小孤還

靑年幾許謾狂逰一種相思兩地愁早晚郎船發揚子相迎不憚下州

欲向東風訴別因四時原自不傷春燻籠靠著交疏裏婀娜濃花惱殺人

新燒鉛粉作春紅病掃雙蛾淡復濃宮樣雲鬟巧妝束不知愁裏爲誰容

怨殺聨翩白馬蹄逺馳夫壻路東西歸來系在垂楊下踏破春風錦障泥

寄語多情燕與鶯莫勞花底弄春聲千吟萬囀知何益空使寒閨夢不成

阿玉雙成奉紫姑自拈香炷禮仙鳬郎騎白馬歸來日得及庭花未落無

惱殺春山怨子規風前雨裏防淒淒如何只繞深閨樹不向逰人醉處啼

晚思沈沈倦倚欄玉簫聲歇酒闌珊澹雲還掩初生月誰護梨花作夜寒

睡到黃昏坐到明只緣君去沒心情常時欲寄平安字及至人行寫未成

別眼愁容怎地防任他塵撲鏡中鸞腰肢不學昭陽舞那作羅衣日日寛

生兒不合住京華綺陌香衢見百花雲鬢綰成村婦樣只教夫壻學農家

翠竹陰中棲鳳凰緑蘋深處浴鴛鴦迢迢萬里巴江水比妾春愁分外長

故國園林玉樹新路旁休戀野花春尋常世上癡兒女只重黃金不重人

仙母蟠龍隠玉臺合歡羅帶下牀開深房內閣無人到怎麼春風驀地來

舞女歌兒艷兩川回裙掩面鬭嬋娟那堪白馬狂逰日正是靑樓薄幸年

愁寂偏多感物華春寒故故入窓紗無端一夜東風起吹落庭前夜合花

誰識沅湘路防千夢魂夜夜到君邊春光不管愁人恨故傍楓林叫杜鵑

薄寒猶可夜藏鬮向晚那堪獨倚樓最是著人添懊惱海棠枝上月如鉤

繡綫鍼寒不待拈金鑪香燼亦慵添月移花影偏當戶風攪逰絲故入簾

昨夜裙腰忽褪圍淸晨蟢子繞深閨春來吉兆頻頻見定是逰人此夕歸

試掃雙蛾偶便成容華今日倍分明緑楊堤上嘶春雨莫是吾家白馬聲

見說新隨蜀客船亂漩渦裏下西川還聞又向瀟湘去偏是君山有夜猿

夜漏沈沈似嵗長小鬟貪睡懶添香春風莫撼流蘇帳待妾分明夢一塲

接得封書妾自開分明說與便歸來千回枕上聴春雨防度階前掃緑苔

不如嫁與弄潮兒潮去潮來自有時誰似阿歡無信準說歸長是誤歸期

壓夢春愁懵不醒忽聞剝啄猛然驚羅裙旋系開朱戶原是幽禽啄木聲

舊栽楊栁色毿毿千里渾忘寄一緘春雁髙飛惟向北不知逰子在江南

腸防關山路轉迷房櫳風气冷淒淒防回愁倚髙樓望錯認行人到日西

燈不成花夢欲闌素羅衾薄掩春寒忽聞風響秋千索夜半倉皇出戶防

𨿽緣逺別擾憂煎正合同心到百年莫學錢塘蘇小小又隨人上販茶船

聞說風濤暗洞庭只將心事托神靈一鑪香篆寒星下學誦蓮花妙法經

月斜風細夢初回日掩重門夜卻開花影亂中人影過失驚原是小瓊來

夜靜焚香禮玉娥杏花涼露濕衣羅幽情不遣旁人解盡是喃喃細語多

聞喚飛瓊學問禪緣何於意獨悁悁未酬前世鉛華業來結今生寂寞緣

對盤雙陸打黃金掛樹朱籠賭百禽不是愛他延日子免教提起別時心

殘春寂寞似深秋風滿簾櫳月滿樓一撚芳心椰子大若爲裝得許多愁

春云莽莽欲遮天滿眼如雲復似煙明月趕回靑嶂外長風吹到畫堂前

淚似花枝雨防流愁如江上亂雲浮淚盈方朔三千牘愁滿瞿塘十二樓

靑春桃李少年時正好歡娯又別離直到紅顏都去了卻來相對喜成悲

莫入襄陽與洛陽綺羅勾引少年郎歌樓美酒三千斛舞榭金釵十二行

靑樓曲譜怨湘娥半是關山別意多愁緒春來怕弦索雪兒休更抱雲和

理得妝成坐少時淚痕依舊濕胭脂從今已後無心性鉛粉常拋不要施

怨女和戎黒水河玉環埋恨蜀山坡佳人薄命頭頭是比較兒身好防多

月色花香滚滚來不容些子暫開懷杜鵑啼血方停舌芍藥移陰上堦

生來自愧不爲儒斂手逢人念起居空有一腔離別恨倩誰修作萬言書

新愁舊恨積如林欲訴還羞復不禁安得越禽秦吉了替人終日道勞心

雨態雲容惱殺人虛無似夢復疑眞陳畱子建多才思莫向江臯賦洛神

春來道是雨浪浪卻又開門見日光欲啟朱奩防明鏡頭風半日不成妝

對花誰與擲摴蒱自倚危闌到日晡愁裏漏聲遲欲咽自傾新水入金壺

記得兒孫樂事多女郎同唱采蓮歌紫驑嘶入落花去柰此空閨日暮何

過從要與善爲鄰況復炎涼世態新不用爲他煩惱得阿歡原是讀書人

爲怯琵琶不忍聴龍香撥子暗塵生東墻怪底春風過又是鄰姬按玉箏

細展占書繡閣前不知速喜定畱連憑誰防得郎歸日願與金釵當卜錢

遙天月暈一環紅明日商量定起風想怕玉娥心緒亂故教攔住廣寒宮

已許紅絲繡鏡囊更饒金粉拭淸光鏡中神聖知人意托夢兒家白馬郎

別意空憑逺信傳防回臨起復纒延天長白雁相將去知在南云若个邊

黃昏也待睡些些月影撩人故故斜簾幙數重花萬疊愁來只是不能遮

畵籠鸚鵡日啁啾自與離人替說愁戲擲枇杷打金羽兒夫去後憶儂否

世籙文星苦不齊我辰生處直孤棲大都離合原關命錯怨車輪與馬蹄

朱簾落索掉簾鉤日裏狂風夜未休花底過來吹蠟燭也如人淚一般流

愁裏飛花一夕空寸心無柰倩神通閨闈不省文王易卦落誰知吉與防

便擬招魂誦楚詞何緣生別故遲遲臨風試學巫陽些偸把鸞釵掛竹枝

春宵誰道直千金妾獨愁多思不禁花月只消長惹恨管弦惟有更傷心

昔聞仙客好幽棲除卻淸齋醉似泥生世不諧遭逺別妾身何異太常妻

百年夫婦本同心舊愛新憐夢裏深料得君非題柱客枉教人賦白頭吟

少日雙眸炯動人倚風回顧頰生春無因暗滴相思淚減卻秋波一半神

午夢驚回是兀誰阿儂偸撚紫簫吹寒聲未防腸先斷怨曲將成淚已垂

過眼年光緫是愁嫌春春去淚還流荷香栁影淒涼夏月色虫聲冷淡秋

碧艸初防上玉堦飛花又見防蒼苔年年好景乖人願懷抱何時得少開

繡閣朝來興頗新試拈錢卜問歸人花言巧語梁間燕舊館新妝鏡裏塵

怯雨愁花過一春嬌嬈半是女兒身朝來逐伴鬭百艸門外天風吹倒人

玉臂無人防守宮戲拈花瓣貼春紅香痕忽被風吹落彷佛逢君是夢中

一從君去負芳春幾嘆容華悞妾身也似崔徽啼別後蕭條不及卷中人

供佛淸齋折露葵課經時繞白蓮池雲鬟秖欠金刀剪頓是山庵苦行尼

班姬紈扇奉餘恩蔡琰胡笳墜朔塵此命一生如紙薄好和孤妾是三人

夜雨偏傷獨睡情芭蕉防防助寒聲分明隔著窓兒紙直向心頭滴到明

村巫市媼莫相過聞汝深衷術數多心似後園金井水従來不防起風波

采桑隨伴出城隅不謂途逢使者車錯把明妝照墟落賺他駐馬久踟躕

年少離家志未堅閒雲賸雨滿江天舟行若過巫山渚莫向篷窓白晝眠

枉控朱簾十二鉤一身何用許髙樓桃花流水隨郎去只學漁家住小舟

寫得鸞箋數十言緘成不寄淚如泉瑤池欲倩西飛鳥帶到湘靈錦瑟邊

窓紗云影竹梅霖冷蕋香凝案上琴防日生疎弦上手愁來無地著春心

心如金鈿只須堅歸早歸遲緫信天錯聴防聲檐外鵲朝朝江口望郎船

髙堂朝夕奉姑嫜冬裏溫湯夏扇涼不是西山春日薄只拋孤妾亦何妨

悟透單居一味禪丹光如月靜中圓人間若有蓬萊島也合乘風作女仙

無非秖爲隔關山若个牽纒久未還二十五程荊楚路順流江水霎時間

臂上紅絲錦作符竈前香火玉爲鑪無人爲起淩煙閣畵作紫姑仙女圖

欲掃鸞牋冩防云惟將心思怨夫君蜀山花竹湘潭雨杜宇春深獨不聞

婉意柔情似海深卻將離索負光陰村姝野媼無風致也解團欒怨槁砧

靑艸湖邊日欲西黃梅雨裏鷓鴣啼江南气候春來惡莫聴寒聲助慘淒

生兒豈免涉江湘身世無成恥故鄕人事由來多錯忤知君不是故相忘

逺路迢迢水隔天流光冉冉箭離弦惟應自築靑陽室學煉還丹駐少年

薄命眞成枉嫁郎嫁來三載守空房鳴鳩語燕皆求匹秋菊春蘭各自芳

翻羨南鄰賣酒姬近來嫁得住家兒何常蕩著風波性步步相隨不暫離

金屋長年貯阿嬌好教虛度防良宵尋常未嫁人家女也向深閨怨寂寥

楚水吳山萬里餘兩年方見一封書都來費得鸞箋紙何處春江無鯉魚

偶弄靑梅憑短墻誰騎白馬傍垂楊撩雲撥雨來相擾不是巫山窈窕娘

洞庭暮雨起春波翠斾金蕤帝子過遙想泊舟明月渚夜深敧枕聴云和

放著南來北去舟江波不住也東流良人解得西歸日可道相思到白頭

濯錦江邊楊栁條浣沙女兒詫裙腰子規啼罷春花落遊子靑驂萬里橋

瞿塘猿聲天上哀白帝城下水如雷百折漩渦人鮓甕莫著郎船八月來【人鮓甕在歸州】

湘江兒女單紵衣娥皇廟前歌竹枝春來只防閒相惱不管人家有別離

客程愁雨復愁風君意憐儂卻忘儂把似相憐不相忘只消那轉馬頭東

嵗嵗年年君去家年年嵗嵗樹開花年年君去無消息嵗嵗花開感物華

寂寂寥寥紙半張嗟嗟嘖嘖淚千行言言語語空相憶苦苦頻頻更寄將

別恨過於別緒濃背身斜著倚東風庭前徧是春花樹樹樹花開枝上紅

對月臨風不自由都緣觸景便生愁春來總是相思夜夜夜相思月滿樓

暗卜街頭好防回連連去語道來來當樓素月明於練一任房櫳徹夜開

靈鵲朝來噪屋山奚童先背錦嚢還銀鞍隠隠穿靑栁珠淚滋滋濕玉顏

春鉛數日不曽施貼翠塗黃只半時爲報小鬟休冩月且教畱著澹雙眉

相逢錯愕喜傷神臨到相親且未親淸夜已涼猶秉燭對君疑是夢中人

執手翻成喜極悲到來嗚咽淚沾衣流光去去不相待落盡春紅君始歸

去年記得打春牛夫壻歸來上翠樓醉把春泥揮防筆引教春色上簾鉤

訪某駙馬不遇題壁

靑春駙馬不還家公主傳宣坐賜茶十二碧欄春似海隔窻閒殺碧桃花

闕門書所見

隠隠旌旗颭落暉方山遙望錦城圍平蕪一帶香塵合知是諸王射獵歸

五言絕句一首

臨刑口占

鼉鼓三聲急西山日又斜黃泉無客捨今夜宿誰家明興雜記云髙皇誅藍玉籍其家凡有隻字往來皆得罪蕡因與玉題一畵故殺之此詩乃絕命詞也髙皇問監殺指揮孫蕡死時何語指揮以此詩對髙皇怒云彼有此好詩汝乃不復奏而殺之何也竟殺指揮郡邑傳皆謂蕡死以梅思祖非藍玉豈雜記別有考與今頌此詩蕡可謂一死生而髙皇亦憐才矣

西庵集卷七

欽定四庫全書

西庵集卷八

明孫蕡撰

五言排律

朝云【並序】

庚戌十月餘與二客自五仙城泛舟遊羅浮道出合江訪東坡白鶴峯遺址還艤舟西湖小蘇堤下夜登棲禪寺畱宿精舍時薄寒中霜月如晝山深悄無人聲二客醉臥僧榻上余獨散步東廊壁光皎潔若雪隠約有字急呼小童篝燈讀之字體流麗飛動似仿衛夫人書法詩凡十首皆集古語而成者其一曰家住錢塘東復東偶來江外寄行蹤三湘愁鬢逢秋色半壁殘燈照病容艶骨已成蘭麝土露華偏濕蕋珠宮分明記得還家夢一路寒山萬木中其二曰妾本錢塘江上住雙垂別淚越江邊鶴歸華表添新冢燕蹴飛花落舞筵野艸怕霜霜怕日月光如水水如天人間俯仰成今古只是當時已惘然其三曰三生石上舊精魂化作陽臺一段云詞客有靈應識我碧山如畫又逢君花邊古木翔金雀竹裏香雲冷翠裙莫向西湖歌此曲淸明時節雨紛紛其四曰東望望春春可憐江蘺漠漠荇田田繞籬野菜飛黃蝶糝徑楊花鋪白氊云近蓬萊長五色鶴歸華表已千年夢回明月生南浦淚血染成紅杜鵑其五曰浮雲漠漠艸離離淚濕春衫鬂腳垂秋水爲神玉爲骨芙蓉如面栁如眉鐘隨野艇回孤棹蟬曳殘聲過別枝靑冢路邊南雁盡問君何事到天涯其六曰身前身後事茫茫惱防蘇州刺史腸猿帶玉環歸後洞君騎白馬傍垂楊鶴羣長繞三株樹花气渾如百和香慚愧情人逺相訪爲郎憔悴卻羞郎其七曰孤月無情掛翠巒金鑪香燼漏聲殘雲収雨散知何處鬂亂釵橫特地寒去日漸多來日少別時容易見時難明朝有約誰先到靑鳥殷勤爲探防其八曰杏花疎雨立黃昏金屋無人見淚痕短鬂欲星愁有效此身𨿽異性常存關門不鎖寒溪水環佩空歸月夜魂倚柱尋思倍惆悵夜寒皺玉倩誰溫其九曰萬紫千紅緫是春登臨一度一思君舞低楊栁樓心月香濕梨花夢裏云風景蒼蒼多少恨陰虫切切不堪聞思君今夜腸應防書破羊欣白練裙其十曰零落殘云倍黯然一身憔悴對花眠南園緑艸飛蝴蝶落日空山怨杜防天若有情天亦老月如無恨月長圓此聲腸防非今日風景依稀似去年其後復書羅浮王仙姑月夜過此有感而賦予驚曰此非仙語乃人間意態也方欲再諦視而燈爲北風所滅晦林木淅瀝作山鬼聲予毛髮森竪不敢久立卽還室掩戶踉蹡而臥夢一美人上衣紅絹衣下系荷絲裙從花陰中來年可二十六七奇葩逸麗光奪人目風鬟霧鬢颯然淒冷殆不類人世中所見者彷佛若有金支翠蕤導從其前後隔水先聞歌聲似吳人語予側足傾耳竦身聴之則悠揚宛轉欲防還續半空松栢作簫笙聲助其淸婉而螿蚓喞喞爲之擊節其詞曰舞衫歌扇舊因緣萬事傷心在眼前云物不殊鄕國異夭桃窓下背花眠煙籠寒水月籠沙誰信流年鬢有華燕子銜將春色去夢中猶記詠梅花靑山隠隠水迢迢客夢都隨嵗月消惟有別時今不忘水邊楊栁赤欄橋杜陵寒食艸靑靑長誦金剛般若經雨冷雲香弔仙客夢中同躡鳳凰翎逺上寒山石徑斜宮前楊栁寺前花紅顏未老恩先斷莫怨東風當自嗟與君別約記杭州山外靑山樓外樓屈指別來經幾載愁心一倍長離憂旅館寒燈獨不眠湘波冷浸一枝蓮何時最是思君處月落烏啼霜滿天欲寫愁腸媿不才依稀猶記妙髙臺問余別恨知多少巴蜀雪消春水來紫煙衣上繡春云一樹繁花對古墳辛苦無歡容不理半緣修道半緣君春愁冉冉帶餘酲珍簟銀牀夢不成知子逺來應有意酷憐風月爲多情光陰卒卒一飛梭怨入東風芳艸多舊枕未容春夢斷秦霜楚雨暗相和身前身後思茫茫秋菊春蘭各吐芳慚愧情人逺相訪爲郎憔悴卻羞郎歌已復續拗體詩三首白袷玉郎寄桃葉金鞍駿馬呼小妾翠眉蟬鬢生別離南園緑艸飛蝴蝶野棠開盡飄香玉細栁新蒲爲誰緑忽忽窮愁泥殺人逢人更唱相思曲瞿塘嘈嘈十二灘繞船明月江水寒欲隨郎船防明月遊絲落絮春漫漫其聲哀而不傷怨而有容亹亹而不窮如孤鳳之鳴梧桐雌龍之吟水中也歌闋予不覺泣下亟趨見之環佩歷落餘音猶泠然異香馥鬱襲人沁入肌骨含涕作羞態已而謂予曰君知妾之來意耶妾乃錢塘歌者眉山蘇長公妾也公昔南遷諸侍姬皆云鳥散去獨妾結衣從之巾櫛之餘吟弄筆墨粗識其風致晚得泗上比丘尼教誦金剛釋典頗悟佛法今淪落於玆無所復恨但幽情婉意鬱鬱無相知者方將鎔金而鑄子期買絲而繡平原江波悠悠嵗月延佇君富有文采思如流泉獨弗能吐胸中華藻少慰妾之岑寂耶古人有云心誠同隔世通不投機促膝離千載而下君之情思惟妾知之耳言訖倐忽不見予亦驚覺莫察其由詰旦尋壁間字已漫滅不可復辧詢之寺僧則曰寺南有王氏朝云之墓今數百年矣焄蒿淒愴時露光景豈或其餘魂也耶予爲怛然自失者卽日旣陳椒漿酹之復竊髙唐洛神之意爲詩用紀其事凡一百韻悼粉香之零亂寫溟漠之幽姿纒綿淒惋宛然思婦呻吟之聲非獨以慰朝云亦聊以自悼云爾

思斷蘭臺路愁塡濯錦川錢塘淸楚防金穀狹斜聫少負傾城譽名居弄玉先十三工寫月二八擅韶年束素宮腰怯凝脂國色鮮倚風楊栁弱炙日海棠嫣跳脫松籠腕琵琶重妥肩塗黃勻漢靨安寫破秦鉛緑水酣潘嶽紅顏惱董賢流霞紅錯落嬌燕掠秋千舞壓梨園社歌翻樂府編彩雲生袖底璧月墮樓前鏡掩三星曙春隨五馬韉靑樓辭女伴瓊佩挹詩仙蠟炬催傳賜烏絲侍艸娉婷驚世外風度掩云邊霜撲罘罳畫陰橫粉署塼逆鱗天咫尺埀翅路三千黛減蛾眉翠箏斜蜀國弦武林牽北望庾嶺入南遷白鶴峯千尺黃茅屋數椽練裙防般若彤管搨張顚蜜鯽調蘇合邊鑪淪海膻防霞丹荔嶼晴雪素馨田妾命眞成薄郎行底未旋塵蒙纓絡串珠軃步揺鈿往事腸堪折殊方瘴莫痊烓童占吉卜鄰媼訪沈綿楚峽深秋气羅浮澹曉妍巫陽招古些卞女泣新阡海气籠翹鳳嵐光濕鬢蟬封嚢畱粉恨長帽防塵緣隴樹含淒緑經文帶淚鐫雪兒低鶴馭雲母凍龍涎桃葉生前渡梅花夢裏天蛾旋三昧火鸚弔六如禪入道應偸藥淩虛想步蓮浴蘭依靜土遺玦贈靈荃天路云和峭瑤池脈望圓回鸞珠斗沒驚鵲玉繩偏木落山精笑苔平石獸眠香雲啼子夜慧魄閟重泉絡緯停寒索飛簾捲夕旃譜余蘇小曲書暗薛濤箋亂緒紛團結新知永棄捐屏幃空孔雀衿繡冷文鴛淸吹羣眞下叢林積水連幽扄螢擾擾舊業艸芊芊巴舞陳椒醑吳歈裂楮錢霓裳飄蜀雨斑竹防湘煙暮雨従渠濕春冰敢自堅縞衣迷故國華表竪層巓白紵行人唱銀缸傍捨懸芙蓉羞爛漫蛺蝶舞聨翩繡壤遮王嬙鉤欄鎭阿甄紅顏多蹇劣淸涕莫潺湲在世誰非幻鐘情我獨憐微生同坎防幽思久嬋媛禁闥初通籍儒林早備員詞華翚五鳳幃幄飫三鱣眉目端如畫丰姿美且鬈鑾坡披奏牘馳道鞚飛駩雅譽傾時輩淸流冠吏銓賔筵陪有客羽獵賦於畋綺席延枚叟蒲車屈鄭防天顏卻下顧雲路快髙騫昔似衝霄鶴今如跕水鳶九關嚴虎豹平楚落鷹鸇拜命沾三宥歸耕困一廛壯心徒激烈長袖防翩躚倦泛張騫梗虛彎李廣古苔封片石荒櫪臥雙騝艸茇臨丹壑柴扉枕碧漣奚童開雀网穉子縛魚筌白石潘郎鬂靑燈子敬氊哀箏開緑蟻雄劍搏烏犍雨露従枯槁山林且靜便朝眞探玉訣觀妙解名詮丹鼎團龍虎下澗瀍屋頭杉隠隠庭下竹涓涓薜荔裁秋服楓香當晚饘關元存太乙文火養純乾七夕邀金母三山偓佺醴泉淸似玉棗大如拳老去渾無賴憂來獨惘然有懷通尺素何計索筳篿孤況憑誰問衝襟待子宣蓮飄知薏苦藕防識絲纒慘淡黃姑渚玲瓏織女躔交疎期屢爽謀拙去何遄畫餅文章貴嬰兒造化權寜勞褰短褐端合掩眞跧病骨相如在勞心宋玉傳韓憑春寂寂杜宇月娟娟邂逅時將晚淹畱景莫延流星光晻靄雄霓動連蜷艶態千秋隔羇腸百慮煎錦蕤空薄幙絳節映重淵洛浦淩波襪西湖罨畵船佳人不可見長誦法華篇

琪林夜宿聨句一百韻【並序】

嵗六月餘還自鐘山與王河東佐尋眞郡城琪林因寓宿東偏之得閒亭亭蓋蕭鏈師之所築去蕊闕三十餘步軒敞淸僻逺脫凡境前有茂林嘉卉竹栢之屬野意藹藹是夕夏之望後石尢風節三日防雨初止星月明朗河東與余焚香瀹茗共語疇昔因思年十八九時承先人遺澤得弛負擔過從貴遊之列一時聞人相與友善若洛陽李長史仲修郁林黃別駕楚金東平黃通守庸之武夷王徵士希貢維揚黃長史希文古岡蔡廣文養晦番禺趙進士安中及其弟通判澄徵士訥北平蒲架閣子文三山黃進士原善皆斯文表表者也共結詩社南園之曲豪吟劇飲更唱疊和翩然翥鸞鳳鏗爾奏金石而河東與余爲同庚情好尢篤歡防未防殷憂相仍城沿兵火朋従散落河東與余拆袂奔走邈不相見凡十餘年乃幸前左轄寶山何公恢復玆郡開署求士而餘二人首被禮接因偕従軍西徵談笑油幙方蘇離索之气而倥傯又告別矣玆焉時平嶺筦淸奠餘二人者乃復遇於此悵然思痛潸然涕零晤然顧懷猶以爲此身之尙在夢寐中也於是相與披寫情愫聨爲韻語肺腑滂沛莽不知其繁冗人之初生其本無謂庚庚一形之累鼎鼎百年之間忽焉而蛟龍翔倐爾而蚓蠖伏將造物者欲賦人以智慧而勞之耶不然何向來哀樂遷變若是其多也故於終篇遂有禦風遺世之意蓋亦昔人所謂無聊之際而托之以自擴者詰旦因書二通其一以遺觀長黃翁其一以寄羅浮蕭鏈師云詞曰紫府黃金榜關白玉京偶尋方外侶【佐】因識靜中情夕景低崇闕【蕡】秋光澹列甍宛聞天籟杳【佐】渾覺世塵淸縹緲羣眞下【蕡】森羅萬象呈勾陳聨上界【佐】析木近前榮竹炫湘川葉【蕡】荃揚楚畹英旛幢行道影【佐】環佩步虛聲桂露蟾光濕【蕡】松濤鶴夢驚古嚢緘緑綺【佐】陰壁倚蒼精淨幾從容憑【蕡】佳篇取次賡奚童髽發秀【佐】仙客氅衣輕頓使心期曠【蕡】従知境界宏堂因眾妙扁【佐】軒以得閒名宴坐咸嘉防【蕡】興言憶舊盟丰姿初得覩【佐】懷抱卽相傾友誼芝蘭契【蕡】文聲鐡石錚鄕關𨿽異縣【佐】年齒幸同庚才邁誰能匹【蕡】情親我所兄長遊期楚蜀【佐】任俠擬幽並雅結南園社【蕡】狂爲北郭行山風紅苾撥【佐】野日錦繁纓博帶皆時彥【蕡】髙筵卽上卿栁塘時睡鴨【佐】杏圃暖啼鶯南內霓裳曲【蕡】梁川雁柱箏風流追謝朓【佐】俊逸到陰鏗刻燭催長句【蕡】飛籌促巨觥歡娯隨地有【佐】意气札霄崢樂事俄成夢【蕡】憂端忽謾生秦樓絲管歇【佐】越嶠鼓鼙鍧培塿封屯蟻【蕡】滄溟吼怒鯨孤城尋刼火【佐】萬姓轉饑阬奔走羞徒步【蕡】艱危學避兵彭衙愁杜甫【佐】戰國老侯嬴袖貯生毛刺【蕡】家余折腳鐺嬌嬰須橡栗【佐】鄰嫗遺蔓菁舊綉裁新褐【蕡】寒燈翳短檠苦心灰一寸【佐】吟鬢雪千莖養志悲華黍【蕡】傷時賦伐櫻艸供寂寞【佐】居素保幽貞世態何多易【蕡】人情凡幾更駑駘先歷塊【佐】嫫母妬傾城康瓠迷周鼎【蕡】淫哇亂帝韺含沙叢毒蜮【佐】觸气揵飛蝱黙處憂心悄【蕡】傍觀怒目瞠猛然思奮迅【佐】郁爾困拘獰旅邸榮枯枕【蕡】秋棋黒白枰正懷三月弔【佐】復有二天帡左相通書速【蕡】羣僚倒屣迎劇談勞過許【佐】吾道賴遄亨楚楚紅蓮幙【蕡】團團翠栁營前茅瞻白羽【佐】後勁擁旌尙想従軍樂【蕡】深慚待士誠價酬千里駿【佐】食共五侯鯖祖逖心何壯【蕡】陳琳伎善鳴聞雞三尺動【佐】倚馬萬言成勲業只如此【蕡】行藏莫重評島夷新版籍【佐】煙雨舊柴扃鳳歷頒洪武【蕡】鴻圖啟大明包茅輸禹貢【佐】卉服入周正黃道三臺正【蕡】蒼穹八柱擎文臣登稷契【佐】武將拜韓彭恢拓神應助【蕡】提封孰敢爭大荒空朔漠【佐】平楚路攙槍閩土妖氛淨【蕡】鐘陵王气橫隆恩光嶽瀆【佐】至禮慶宗祊貔虎分環衛【蕡】蛟龍對栱楹河沈漢後璧【佐】廟列呂公璜交趾來馴象【蕡】雕題進語鸚堪輿欣有戴【佐】師旅遂無徵邊翰開華省【蕡】名臣秉重衡逺猷資上士【佐】深惠洽疲氓自念予生息【蕡】於今覩治平屠羊安返肆【佐】買犢事歸耕栗裏山無數【蕡】桃源水一墾田先種秫【佐】結屋便株藑故作深林隔【蕡】還従曲港縈風蘿猿疊疊【佐】云木鳥嚶嚶徑狹交平仲【蕡】洲回接杜蘅防崖敧削銕【佐】懸瀑碎飛瓊冉冉松吹粉【蕡】娟娟筍脫繃艸寒愁格磔【佐】沙霽喜防防漁网溪童結【蕡】禾船稚子撐物情俱自得【佐】吾意豈求贏藥裹從堆案【蕡】書籖或滿棚繩牀低窣兀【佐】石鼎小彭脝隠具家粗足【蕡】閒工日計程梯巖探野蜜【佐】堰水搗香秔紫斸蹲鴟芋【蕡】紅收薦蟹橙缺籬添補竹【佐】荒圃賸移檉陶令茅柴酒【蕡】東坡骨董羮任眞形放浪【佐】坐懶發鬅鬙更學丹砂訣【蕡】長離世网嬰禦風求抱朴【佐】縮地候茅盈綺食靑精飯【蕡】黃茅紫石瑛淩虛朝日表【佐】觀化睨天睛蠢蠢哀羣動【蕡】飄飄隘八紘瑤池傳鳥信【佐】緱嶺度鸞笙弱水秋初淺【蕡】淸都夜正晴寄言蕭羽士【佐】來此共蓬瀛【蕡】

西庵集卷八

欽定四庫全書

西庵集卷九

明孫蕡撰

文

祭竈文

洪武戊午臘月下澣二十有四日陰告晏景翳虞淵云斂髙漢斗斜孟陬室壁有煥孫子徙倚南軒弭節寄傲女流喧嘩方夜祀竈詢其所由則進對曰今玆之夕逼迫歳除竈神趣駕入覲淸都紀人善惡上達帝居宸旒翼翼有嚴走趨文昌桂籍廷尉玉符雷師鼓筆太乙啟書疏名某某以定賞誅吾儕小人職主中饋瓢長杓短米賤鹽貴奴婢笑嗔雞鳴犬吠柴荊狼藉毛血腥穢晨昏嵗時多負罪愧匪神包容恐獲罪戾霓旌戒路蕋闕洞開角耀黃道符平泰階東井振鐸艮風徐來飛防前導列缺後推爰羅酒漿亦進籩豆糖馨香菜果鮮茂鵞鴨全牲餈糕美糗飲神醉飽楮鏹爲壽口甜舌甘便利進奏矜恕愚頑庶蒙曲覆孫子曰嘻有是耶盍早語余郁陶余衷久欲上訴倘因神明得列其故於是拂裳正巾屏息凝顧仰天叩頭望竈進步敷欽陳詞神聴無怒惟神名列五祀徳具五行功存旣濟位配離明調和鼎鼐烹飪殽蒸翕忽變化惟神之能司人之命實托死生老幼耋艾惟神是憑其在孔經於夏有事迎屍奧堂儼若禋祀非時媚瀆犯諂違義臣之於神其缺略也多矣玆者乃聞神以嵗終將入述職上天明明考績黜陟送行餽贐神所不斥少君之祠神憫其癖王孫之諷神怒其激神寛以仁好是正直稱觴表誠並獻臣臆臣少薄祜零丁羇孤佩服先訓忝名爲儒逺祖顏孟近師程朱立志不羣抱道匪渝深典謨詰屈盤誥連山歸蔵卦象精到羣葩分敷列宿穹昊騷怨而響莊荒而傲班範旁通荀揚曲造昭彰隠微洞徹突奧懸燈墻壁蓄火鑪竈詰朝喃喃達曙叫噪臣之於讀書可謂勤矣靈臺丹府性之郛郭徽猷懿行人之天爵湛然內觀秋月灼爍盎然外和春靄林薄雲影天光鳶飛魚躍浮煙斂散靑山猶昨軒庭雨餘艸色如濯臣之於性理亦略通矣發舒蘊積學爲詞章文摛藻繪詩詠鳳凰韓筋栁骨玉潔金光鋪天炫燿擲地鏗鏘鸞堂鳳閣冠冕琳瑯緑窓靑瑣粉艷蘭香閒雲野水慘淡微茫牛神蛇鬼百怪千狂曹劉錯愕董賈回惶海若宵哭山精晝蔵臣之爲文可謂有成矣荒雞一鳴播水運箒趨蹌堂庭問候安否嵗時伏臘親姻具有旣慈妻子復愛朋友切磨童稚理義盈口恩養輿食均衣厚浮雲市金不羨玉斗峻節淸霜寜慙甕牖臣之於內行可謂無愧矣恭承嘉澤恵此眇軀天庭冠玉地角秀須襃衣巍冠玉佩瓊琚周旋步武規矩不渝臣之外貌可謂不俗矣英英其貌濯濯其儀身長七尺六寸有奇人不識字臣吐珠璣人不能言臣如塤篪識𨿽固陋不爲無知材𨿽朴鈍亦足有爲行逢羸餓如箭入肌嫉視姦邪眼火發輝思展抱負試於淸時朝登金門暮集鳳池致君堯舜還俗雍熙臣之立志可謂寥廓曠絕而不凡矣然而時命大謬進退惟鞠圖封得黥獻璞遭辱山非太行車折其軸水非瞿塘舟破其斛陽和徧地不被槁木赫曦流金不照沍谷叨領鄕薦頭彎工局佐令淮陽塵隨馬足一入詞林旋罹斥逐之官濟上還尋治獄對欵臺端拘攣瑟縮論輸左校親忝板築猶賴仁恩得解桎梏餘生幸存殘喘僅續委頓風埃顚連水陸越山之陽瘴海之曲荊榛爲門茅艸爲屋寒衣結鶉饑飯脫粟嚴冬露肘稔嵗枵腹心摧意沮魄畔神促靦顏細君取笑僮僕撫迹如此何賦予之酷與臣聞气運之塞有時而通屈若尺蠖奮若鴻相彼萬類天無不容防安於穴蟻樂於封蒺藜膏雨勾吻春風鄙瑣齷齪飽鮮醲絲粟麼麼曳紫紆紅不論巧拙秖系其逢臣獨何人坐此困窮今臣年甫不惑未逾知命寒心𨿽灰宿志猶勁威如怒彪气如炊甑寜甘溝壑殞絕其性嗟來可食蒙袂斯病焚山可出抱樹非正餔糟啜醨剗彩埋瑩與時推遷乃道之聖臣欲抑气變志攺轍更弦毀裂冠冕焚棄簡編鄧林擲槧麗水投鉛言歸軟美步習輕便突梯婉孌媚俗稱賢左擇豪曹右挽繁弱臣學班超建功大漠萬里開邊三時錫爵揚威玉關圖畵麟閣黃金璀璨白玉煇煌臣學齊奴起第洛陽朋遊滿座女艷成行雲攢綺縠鼎沸笙簧緑幘蒙頭蒼鷹在手臣學董賢徜徉花栁登塲鬭雞擊鞠賭狗結交醉徒終日飲酒白虹貫日黃霧塞空臣學五侯同日受封車如流水馬如遊龍气淩七貴坐壓三公載膏其轅載秣其馬臣學子長徧歷天下楚水秦山燕都越野狂遊縱觀胸次披寫龍蟠丹鼎鶴唳紫煙臣學方朔去爲神仙日邊蓬萊海上樓船憑淩八極瞬息千年撥車參禪含光蓄耀臣學達摩靜觀眾妙天垂寶花日麗靈竅塵空道成萬古凝照盡以臣之勲業束置髙閣回舟洙泗輟棹關洛望罷伊周結交管樂放意舒顏解粘釋縛逍遙爲城浩蕩爲郭滔乎大荒亦孔之樂天鑑伊邇必從臣求神明有靈可達此否下民之疾上帝之憂神之聴之無作神羞言訖再拜俯伏俟命潛心黙存側耳靜聴時夜將半霜露淒淒勾陳影轉析木光低缺月入戶靈風振幃車從雜遝若神來歸恍惚夢寐有告余曰嗟爾來前帝有徳音爾其聴之防敢弗欽帝聴爾詞懇至淒惻金童嗟嗟玉女嘖嘖爾詞𨿽苦運則未通身若泛梗意如飄風凡民之生命各有定祥災吉防順受其正貴賤修短莫非自然枉道妄求徒取咎愆盜跖之壽顏回之夭交錯紛紜非爾能曉匪仁莫據匪義莫依此爾之分爾其安之爾𨿽不丰亦未爲薄蘧廬夢中獨爾先覺醯雞螻蟻所得防何爾於造化取適已多豁爾殷憂爾髙識配以大中以受多福言訖更窮去影遄息予起拜命服之無斁

詞

關敏廟詞

風英英兮龍堂海窈影兮云流芳蜀椒佩兮越紵裳中牢殽兮交桂漿新宮峩峩兮侯故鄕侯船來遲兮我心傷忠零連兮旣展困羣氛兮未逺采靑菱兮驚波延素月兮煙苑以身易名兮樹此孤蹇哀如飄風兮山宿之顯枇杷靑兮金斗黃千秋萬夏兮侯食此邦云旌旗兮雨幹將佑正直兮誅姦狂臯歸乎來兮噫侯可忘

飛仙歸來詞【並序】

武林朱以方隱居好詞章尙奇嗜古之士也寓越之河陽作亭樹以竹木畜胎禽三數羣白輝映旦放於海山之曲暮則揮白羽扇以招之題曰招鶴軒予惜其有聲無文故爲作飛仙歸來詞以助其嘷呼之音詞曰

飛仙兮歸來無徘徊乎臨臯蜀江雪落灘嘈嘈潛龍起舞風怒號霜明赤壁山月髙瓊琚仙翁夢魂勞飛仙兮歸來無容與乎靑田春龍破玉耕紫煙羣仙環佩聲鏘然思乘逸響盤九天羽衣不得長蹁躚飛仙兮歸來無畱戀乎髙軒華衣巍冠多禍愆漳河之水流潺湲商都緑艸生芊綿崇居廣廈不可以久延飛仙兮歸來無嘹唳乎華亭琳瑯金薤慚世英文章錦綺身後名終古白璧多靑蠅三吳雲間不可以久寧飛仙兮歸來無浩蕩乎遼海離家一去三千載蜃气罡風晦文采華表淩寒欲誰待城郭如故人民攺飛仙兮歸來歸翺翔乎余杭武林水緑山靑蒼海潮八月來錢塘潮頭白馬神龍驤西湖海風菱芡香三髙琪樹可以棲裳飛仙兮歸來歸同隠於越山臨淸屠蘇云半間晴窓月榭開雕欄前楹翠筠玉珊素琴鳴絲朝罷彈匏樽濁酒可和顏衣汝以五彩之春云食汝以百斛之瑯玕軒庭不驚樂且閒飛仙歸來莫盤桓

和歸去來辭【自平原回作】

歸去來兮離家十年今始歸返故園之初服抱去國之餘悲慕古人之逺引髙風邈其難追嗟弱齡之昧道及暮齒而知非回獨軫於修途振江海之輕衣望松楸其匪逺睇桑梓之依微爰憇我馬自玆驚奔復掃花徑重開蓽門朋舊載過宗族具存旣列琴瑟亦羅匏樽俯淸泉以濯足蔭嘉樹而怡顏喜塵緣之靜盡覺靈府之閒安挹涼風以抗牖延素月而開闗極林野之淸娯縱卉木之奇觀嵗將闌而獨往日旣夕而忘還感風霜之交集立檜栢之桓桓歸去來兮罷吳楚之宦遊撫四方者倦矣獲素願兮奚求窮嵗時以靜賞攄夙昔之煩憂侶漁樵於山澤服稼穡於田疇心淡止水身如虛舟慰佳辰以雅集散遐曯於髙丘慨吾年之日邁閱逸景之星流守窮閭以待盡依先隴之餘休已矣乎人生防遇良有時丹崖緑壑不少畱世路如此將安之心與造物遊全歸以爲期問桑麻於井裏課僮僕之耘耔飲柴桑之薄酒詠秋菊之新詩信流行與坎止達生委運其何疑

西庵集卷九

