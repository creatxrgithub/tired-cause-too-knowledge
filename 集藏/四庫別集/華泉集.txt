

欽定四庫全書

集部六

華泉集

別集類五【明】

提要

【臣】等謹案華泉集十四卷明邊貢撰貢字廷寔華泉其號也歷城人治丙辰進士官至南京戶部尙書是集凡詩八卷文六卷魯中立海嶽靈秀集曰華泉之作𨿽不逮何李然平淡和粹孝廟以前海岱之才無其倫比胡應麟詩藪曰世人獨推李何爲當代第一餘以爲空同關中人气稍過勁未免失之怒張大復之亮節俊語出於天性亦自難到但工於文句而乏意外之趣獨邊華泉興象飄逸而語尢淸圓故當共推此人陳子龍明詩選則曰尙書才情甚富能於沈穩處見其流麗聲價在昌谷之下君采之上今考其詩才力雄健不及李夢陽何景明善於用長意境淸逺不及徐禎卿薛蕙善於用短而夷猶於諸人之間以不戰爲勝無慿陵一世之名而時過事移日久論定亦不甚受後人之排擊三人所論當以子龍爲持平矣昔薛蕙於嚴嵩爲同年頗相唱和及嵩柄國蕙卽謝絕往還並削去舊作不畱一字至今爲論者所稱是集乃取送嵩之作列爲壓捲不免見疑於淸議然詩集爲貢沒之後其里人劉天民所編時當嘉靖戊戌正嵩權熾盛之日或天民無識趨附時局以爲榮非貢本志歟其文集亦大名魏允孚所續刋自明以來談萟家置而不論今核其品格實逺遜有韻之詞蓋才有偏長物不両大附詩以行視爲琬琰之借可矣乾隆四十三年九月恭校上

總纂官【臣】紀昀【臣】陸錫熊【臣】孫士毅

總

校官

【臣】陸

費墀

華泉集原序

余讀華泉先生集蓋有世道之感焉昔者孔子曰先進於禮樂野人也後進於禮樂君子也如用之則吾從先進文勝之敝人至以先進爲野人此其已溺而不可返孔子豈不知之而猶力爲之辧曰吾從先進云云聖人固以爲文質彬彬吾志誠在斯焉已且安知斯人之果不吾從也我明當孝廟之世皇運熙宏人文朴茂學古之士並軫而翔闗西則李獻吉汝南則何仲黙吳中則徐昌谷歷下則邊庭實庭實先生字也獻吉之詞雄仲黙之詞逸昌谷之詞蒼先生之詞溫然粹然卽人自爲家究之緣情示志體物敍倫動軌自然不殊也𨿽其人已往間嘗諷其詞猶足以想見其人與夫當時政治風俗之盛今之學士大夫文非左國遷固雄向則亡稱詩非丕植明逺靈運甫白則亡稱然其气飄忽迅激驟而睹之色驚稍扣之汩汨乎無餘味焉何者數先生一於鑱古人之精而世學士大夫猶未免掇古人之華也鑱精者盛世之文掇華者季世之文今之文吾何敢以季世待之然其視盛世何如哉故曰余讀華泉先生集而有世道之感焉先生集舊有本歲久而蝕又遺所爲文不載余理濟之明年從先生仲子搜得數十篇因敍入集中爲重鋟之匪徒不朽於先生之詞且俾論世者有所考鑑庶幾慨然而興先進之思云大名魏允孚序

欽定四庫全書

華泉集卷一

明邊貢撰

詩集一

四言古體

顯陵五章送嚴介溪宗伯

於穆獻考叡哲維則宅玆郢方以蒞王國篤生我後膺符受歷奕世丕承下土是式

滔滔江漢翼軫之墟我後龍翔奄正中區誕基駿命聿紹鴻圗赫赫明明肇闡徽謨

帝念孝思繼序不忘位號旣崇復我天常有嚴新廟祠禴烝嘗是典是彞誕告多方

乃命司空伐石京師欝欝我陵大建厥規載經載營竹花卜釐立極考度備物多儀

帝屬其文經緯七曜貞觀崇封勒我純孝億萬斯年湯孫是詔天人肅肅衞玆隧道

隰栁壽林母也

隰則有栁原則有杻顯允林侯母徳且壽母壽維何七秩是望母徳維何嫓古敬姜

殷殷其雷在山之陽侯政有聲聞於東方匪維東方四國是揚母心則閒母體則康

體之康矣鬀之黃矣我侯燕喜家之慶矣於百斯年鍚福之無疆矣

二章章八句一章章六句

朝涉篇

朝涉美孝子也陳大夫仕爲禦史贈其親感而悲焉風人美之故作是詩

朝涉洪流夕步江臯凱風吹衣遊子心勞

岸則有藻江則有魚我釣我采薦之中廚

昔曳裏布以獻以舞今也則亡敢曜斯組

繄祭五鼎厥養乃三祿不逮存哀哀孰堪

上冢爇黃下冢回首嗟嗟遊子行役已久

曖曖暮光蕭蕭白楊永懷二人曷也可忘

六章章四句

圃田詩【有序】

洪隱君者歷下人也有用世之才而不樂於仕仕且及曰吾弗仕也戢居山東習治圃焉予之不見者十年矣日往來於懷思一見之而竟不得也今年春有客自山中來至京師至京師未久也乃歸山中曰洪子之懷子也甚甚於吾子之懷之也吾歸矣子盍有言乎予曰有是哉洪子之爲移文調我也則幸矣作圃田詩以美之

圃有田田田兮宜我碩實連連兮

圃之中兮有田可宮我構斯崇維柏維桐曷以弗永終圃之周兮翼翼盈我疇兮疇有秋兮曷其求兮

一章章三句二章章五句三章章四句

泉之濵哀隱士也

泉之濵兮白石燐兮以飲以濯育吾眞兮

泉之滸兮錫之土兮載濬載渠漑之溥兮

人之墜矣泉之匱矣瞻言跂兮眾之喟兮

三章章四句

山之陽送朱子宜歸省【三章】

山之陽兮有春者暉艸之華矣將子言歸

山有泉兮防防其流子之歸矣誰與我晤遊

子之歸矣登堂壽母何以贈子曰有春酒

五言古體

次韻題豫齋扇

適意無多言一笑成莞爾我心寒沙月君心古潭水莫作江上波隨風夜中起

送別臺峯

皎皎中庭月照此離客顏月沈防有升客去何當還采采園中裊裊不可攀艸木本無知枝蔓相鉤環如何宦遊子岐路長間闗散如蓬逐風聚如雲在山聚散本莫期毋嗟涕潺潺

茗嶼

湑湑海气白楚楚衣冠聚誰開髙奧靈太尉體光貯緬仰世則公樂玆淸茗嶼

盤谷

佳气何盤盤松柏叢林壑上有大宗祠棠棣華繁鄂始自一人身分此千萬絡

宗防廟

廟貌儼生存妥靈綏後祿水木有本源十輻同一轂四百餘年來因之序昭穆

時思堂

蒼涼海日曙堂下森蘭玉願言永孝思俎豆差繁縟歲歲薦烝嘗采蘋淸澗曲

環翠樓

樓前冢累累隴上麥靑靑島霧開逺岫海霞明空庭夜半松聲作淒其不忍聽

延月軒

松上有海鶴松下有泉石軒中幾格明軒外狐兔迹延覽興遐情半窓山月白

望云亭

觱沸此檻泉脈自龍湫來飛出兩白龍劃然丹壁開倚亭望長雲從天噴風雷

世祀田

朝耕髙奧田莫耕髙奧田粢盛戒淸酤伏臘擊肥鮮良哉古人意以此奉周旋

觀蘇門山圗

昔予只皇役弭節蘇門山展眺孫登祠薄暮松扉闗淒風振林木防防流區寰如聆長嘯音來彼白雲間又如見靑簑囊琴弄潺湲緬懷沈冥志上與沮溺班一別期再遊欲往途路艱臨圗起遐想延佇久忘還

再遊石門洞

蒼然郭東山百丈縈靑碧石門忽中斷窈窕開仙宅遙窺日月深卻轉煙霧隔中天屹樓居星斗掛幾席芳巖綺繡叢巘圍蒼壁山鬼不避人驚猿嘯窺客披榛上孤亭奇觀壯心魄窮崖倚天懸瀑水半空射髙流橫雜佩直下垂疋帛分作四山喧散爲千頃澤初冬天未寒晨曦映嵐赫重來意彌眷獨往任所適信美愜心期胡爲老行役終然脫塵网髙舉淩風翮

送王內使敬夫歸省【以尊甫詩燈花開赤焰喜鵲報淸音爲韻】

歸驂慕鄕土欲止不可能朝發華陰祠日夕過灞陵風林散輕雨山店明春燈忽憶舊時路別來如更增蠨蛸綴檐牙遊子行到家鄰里登墻頭顧望紛且嘩堂前列車馬堂上生光華何以爲親壽宮衣明繡花艸堂近終南采蘭日往來兄弟各相勉行歌詠南陔親心日以恱親顏日以開閒時語家慶笑指庭中槐春潭水煙靑春岸杏花赤宛轉沙上徑依依記行迹濯纓淸淺流還坐舊苔石鷗鷺了不驚遙應識歸客春分酒初熟香滿靑門店匹馬隨雙童穿林復經塹夜窻淸夢裏花筆生彩焰好是南山靈相尋索詩欠我思何所在乃在樊川沚斜月照虛梁微風動芳芷悠悠抱沈念脈脈感前喜尺練難重持春冰限雙鯉君陂水多魚我湖山有鵲一飛與一潛各自相娛樂同遊京輦下十載鎭如昨昨夜問君行朝來宦情薄君才比天馬髙躅不可蹈我心寔亡羊多岐賴君導闗山一爲別輪軫何時到感激木篇瓊琚愧相報枕書臥南窓月黑燈不明遙夜無近夢深交有遐情鳴琴寫幽懷調苦弦亦淸曲罷不成寢髙林啼曙鶯秣馬西送君行行古城陰長亭短亭路千里萬里心春綠變山艸連連岡與岑歸林渺煙光彷佛聞車音

送陳文鳴

鬱鬱深澗松冬夏不攺靑濯濯江栁花隨波化流萍羨彼五陵客終朝宴芳腥三楚多秀士皓首窮六經誰爲尺一書薦之升王廷

達人防髙義立志不茍同長嘯六合表傲睨一世中君看今日顏不及昨日紅乘運各努力揚休樹徳風頽年儻相值跨鶴蓬萊東

次何遜落日泛江贈魚司馬之作奉送劉美之

相投已盍簪相贈還畱帶昨暮長安西今朝苑城外誰言車馬地復得須防會會君心暫恱去君心轉切秋岐蔓寒艸隱隱煙不絕歸鴈影聮翩墜葉聲騷屑端居尙興感況乃萬里別桂舸溯江湘何時到蠻汭蠻水夜悠悠月明登郡樓幽蘭翠縈渚紫蘅香繞洲應歌楚人詞坐惜勛名浮

美之席上限韻送別二首

惻惻重惻惻當歌忽成黙客車駕雙輪欲挽不可得華燈粲宵焰殷勤照行色月轉庭榭光風起檐樹黒誰能理朱絲爲鼓長相憶

悠悠淸川波矯矯風林翼翼飛邈難止波去何時息憐君萬里行莽莽天南北罹紛有孤操涉逺無近力不見寒松枝歲晚靑更直

賦得將有事於西疇送王中丞致仕

發春驚蟄始土脈動淵泉時雨宵旣零浮陽藹平阡夙興飾耒耜驅牛登廣原竭玆畎畝力感彼農父言穡事依東作天時易流愆南鄰有逸夫日晏髙枕眠四體茍不勤何以窮歲年

送王叔武使河南便道省覲二首

黃河三尺雪冰厚不可解使君白馬來靑雲見風采蕭蕭梁園竹秀色遙相待鄒生與枚叟借問今安在日暮登吹臺含情向千載

奕奕明農堂修楣耀晴彩堂前春艸綠堂上春云靉遊子日下還宮衣試新防夕膳飪鮮鱗晨羞薦芳何以祝親壽如山復如海

章氏園餞別升之分得木字

中園飛雨過逍遙散遐矚靑雲蔭華榱回飈撤炎燠百卉何葳蕤芳菲鮮如沐駕言贈逺人采采溝中綠遲回未終極陽景沈西陸歸驥嘶長林翔禽鳴髙木感物多所思褰裳以躑躅躑躅不可畱何以慰衷曲

送王盛

朝辭雙闕下暮抵三河宿古戍早鴻稀荒城寒艸綠上官山吏拜行縣村童逐冉冉松間亭何人伴幽獨

秋郊別意爲汝南孟翁補作二首

驅車循廣術言返故鄕縣晨光一何綺熹微散秋甸宛宛墟曲中盈盈露華因之感遊寓物候倐已變豈薄骨肉情遙重桑梓戀

桑梓在何許藹藹汝南村綠叢帶長薄淸川映柴門言別上春時當秋始來還禾黍一已獲膴膴見髙原落日樵牧歸涼風散雞豚登堂見鄰叟呼兒具盤飱依依丘中情欵欵醉後言卽爾足爲樂安用乘華軒

別劉子二章

文車駕四牡迆邐度層阿伊人秉朝憲結綬辭承華飛龍禦宸極期運亨以嘉甘霖雨九天皇澤被幽遐顧念囹圄子累累誠可嗟憲章茍不渝殱戮豈在多行哉布天惠庶以和邦家

昔我二三子弱冠登皇朝並迹協蘭芳聮翩振華鑣朝出長楊苑日夕憩平臯逝矣終遐月綢繆以逍遙顧子邁南江劉侯逾上郊嘉好一乖別馳光倐飄颻臨川睇浮雲結思如回潮

次韻贈李子行之如陳

迢迢阻歡宴戚戚傷離居離居結中懷鬱鬱慘不舒若人美無度貞抱衝以虛朝爲同朝客夕暮隔林墟林墟積秋霖流潦不可除四野晦蒼蒼行行安所如驅馬臨大道瞻顧空踟躇

奉送大司馬華容劉公致仕二首

藹藹東山云覆彼山下堂乘時播皇澤從龍彌八荒八荒遼且邈下上以翺翔龍逝鼎湖陰雲歸故山陽何以慰蒸庶私衷郁彷徨

艸堂何所有有蘭復有芝采采山之側飛仙相與期寄傲雲霞問可望不可追抗手謝城市去去從此辭徒遺髙世風永系來哲思

爲楊子賦別母詩

靑驪載華轂宛轉度秋阪母氏逺別離客子心繾綣行行采芳蕙緣陔復循畹山風夕飄颻吹我車上幰車行不可返母去日以逺何以保黃髮對子加飡飯

追送宗之憲副不及

臥屙起恆晏出戶客已行徵車揚素塵窈窕逾層城行行遵故轍阡術縱以橫望望不見君悠悠傷我情淸川回白日可以鑑中誠

送沈仁甫歸省二章

瞻夕臨廣郊歡宴良須防之子駕言返髙登郁踟躇不惜形影濶所悲歲月逾三江曠綿邈悠悠限東隅徵途愼所須願保千金軀

品服燿有輝班裳以裼之桑梓誠可戀道路安足辭馨羞潔甘防爰以隆孝思徘徊膝下歡婉孌及良時修齡欲有祝永與南山期

元夕致仁宅詠燈送別

佳辰逼元夕宴語春雪余梁燈一何艷流光照離袪燈燼可復燃袪解難重挐盈盈江上心感念成欷歔相看已不極相憶當何如

贈王文熙五首

陽鳥流歸音空堂春風早居人結逺夢行子就長道雞鳴東方白整駕何艸艸嘆息素冠詩繁憂滿中抱總轡城東門綣綣行子輈郊原茂時卉林薄鳴春鳩登髙眺連岡川途邈且修俯睇川上波泛泛鳬與鷗一爲離羣感淚下不能收

昔子往恆山倉卒不我辭朅從恆山至鞶絰何累累素室曜朱火哀哀讀防儀一讀一長號再讀聲轉悲咄嗟荼苦心逝者寧見知

逝者爲何人寔惟子先公往昔涖吾土藹藹多仁風土人至今思譬若考與宗梁木一朝毀傷哉吾道窮對子攬長涕誰謂出無從

平居恨迢逺卜捨依我廬如何別我去三載天一隅畱之嘆無因欲往路崎嶇形影隔參商托彼雲中書不如斯須立暫得話踟躕

再送文熙二首

夜久河漢橫春堂別燈黯風淒鳥初動露重花猶斂明發不在玆重闗爲誰掩

離言不可聽離怨不可書一日比三秋玆言良非虛江深云木逺去去將焉如

送縣令代劉永寧作

南邦有佳士淳朴君子風登朝十年餘墨綬猶在躬維昔治莆日化與由也同監司匪宣尼誰哉賞其功再命涖恆山冰心晚彌篤予慚舊令尹有政不可告驅車薊門外把酒燕臺曲大道坦且直一試千里足

贈何邦彥

花林霽宵雨柔碧光離離美人駕行車迆邐雙輪遲輪遲無終極親愛從此辭何以結綢繆玉瓶金屈巵浮雲暗長路奄忽天一涯窮谷多狼豺水蟄虺與螭客子戒逺道行行欲安之

行行欲安之肅肅持邦刑借借於公譽峩峩髙漢廷君心如列宿照野何晶熒又如日在空皎皎懸丹扃豈令囹圄子惻惻歸沈冥

別熊子三章

驅馬陟前阪惆悵送子歸良晤未及終車徒忽已違陰風蔽天地砂礫慘陽暉葵霍不自謀眾禽相與飛五里一反顧十里一徘徊徘徊不可見淚下沾我衣

車徒去彌逺言駐澧水陽婉孌諧二親春暉麗髙堂堂下班馬鳴意气何揚揚暮甘復朝防爲樂良未央嗟彼時役牽闗途遲翺翔

翺翔適嶺海路衢悠以長車前建隼旟車後擁幹將擊獸須擊虎刈蕭無及芳丈夫志萬里遐逺安足傷顒顒霄漢姿皎皎冰蘗腸勗哉保終譽慰我親故望

別湯子五章

闗途郁迢逺卉艸靑已發驄馬何駉駉向風嗚不歇廣隰流春霏層岑翳圎月遲回去不忍引領望京闕京闕邈難覩萋萋蒼樹林沈沈天宇夕靄靄浮雲陰丈夫萬里志烈士千古心鳳鳥久不鳴誰哉繼其音彈子匣中琴寫我心曲悲我悲良自諳子琴知者誰不惜去日早但恨來日遲何當假羽翼送子川之湄驅車井陘谷揚斾汾水流翺翔覽四極迢遰陟崇丘遐陬歷巖巘幽訪浹原疇勗哉利爾涉風湍寡行舟喬木多勁柯直流無反波哲人秉孤操孰雲光可和嗟彼黃雀吟感此卿云歌悠悠向原隰惋惋將如何

吳將軍巡闗圗

戎馬歲南牧漢軍勞北防軍情異主將冷暖須共嘗朝出潮河川暮過古北口邊烽傳羽箭朔气嚴刁鬥月下黒山晴分明見列營霜欺徵袖薄石報獵蹄鳴三軍晏然睡我亦倚吾枕天子不可驚長懷亞夫寢

淸白傳家捲爲劉安之題

淸如渭川水白如太白山邈爾淸白人遙在山水間至淸不可淆至白不可湼傳子復傳孫一心如一轍山同今古色水同今古流淸白茍不變山水同悠悠

題白巖畫松圗

古松何童童獨立難可羣歲暮倚冰壑偃蹇淩蒼云修標有逺蔭直幹無曲文匠氏茍不遺寧避斧與斤

題楊氏所藏畫

翩翩水禽飛灼灼水花亂柔艷雜幽聲紛紛滿芳甸悠悠畫中意潑潑天機新彷佛曽遊處江南二月春

題畫

空江夕煙斂日色沙上明輕漣漾蘭楫嫋嫋秋風生白雲滿層阿林光帶髙城姬文去已逺詎辧垂綸情

題放鶴圗集陶句

野外罕人事靈府長獨閒登陟千里餘晨夕看山川山川一何曠亭亭月將圎云鶴有奇翼一盼周九天但使願無違甘以辭華軒念之動中懷放意樂餘年吁嗟身後名百世誰當傳

答顧華玊見懷之作

離腸如車輪萬轉不計程咫尺阻言防何殊在山城閒曹事稽纂文墨紛相縈不見馬上人空聞馬蹄聲攬衣步幽闥脈脈牽遙情屋上春鳩啼樹杪浮雲行坐惜韶景暮江臯芳杜生

贈徐子

丹棗何累累朝日燿其光上有同林鳥飛飛鳴且翔行子逺於役攜手登河梁舊京渺安之江永衢路長戚戚裏中語依依川上情駕言往相逐無舟何以航乖離去則已但使心無忘

贈友

春陽初獻歲芳樹日以靑送逺及近郊何由申我情我情方郁紆君駕不可停瞻彼飛鴻翼聮翩共遐徵奕奕雲中河爛爛川上星中願渺難遂佇立以屏營

醉中呈時大親丈

憶昔別丈人倐忽八九春往年𨿽暫逢契濶無由伸寒冬陰气固微陽照廣津送送不及逺千里空勞神今來芳艸時言作上國賔靑袍耀垂楊移家住京塵吾親適試吏相過無昏晨見母復見姑此樂難具陳佳辰展良防味寡情則眞相顧各躊躇何以序情親醉別勿艸艸揮手天涯人

逆旅中防同年杜子廷獻因懷其弟廷陳省元淒然增感

月缺還復盈木枯還復榮如何泉下客一死無重生芳筵列時彥棲棲見遺兄昔同賔薦來雙璧價連城今爲失侶鴈徘徊哀且鳴存亡一興感四座盡沾纓孤墳背山郭宿艸萋以縈死者亦何知綣玆骨肉情長歌欲相慰彌使心怦怦

維洛美劉子也劉子仕洛爲大夫作室以奉母君子名之曰榮養風人美之故作是詩焉

維洛有崇堂宛與伊闕京層構何崔峩仰觀浮太淸靑雲結懸牗丹霞麗飛甍雞鳴事甘防爰以隆孝情定省日在玆致美良匪盈嗟嗟宦遊子百世以爲榮

榮名本天爵匪直耀圭組之子仕京洛膏澤被遐土膏澤被遐土皇鑑亦孔昭烜烜循吏稱洋洋流漢朝寔維慰母心居處良逍遙

逍遙復容與降陟在斯堂萱艸雜杜衡羅生前後廂循基撫嬰孺登俎挹華觴俯睇洛川流顧瞻嵩與邙優哉樂相樂千春壽未央

奉贈少司徒華容王公致仕

大谷霽長霖回云媚山澤流潦豈不廣孰云泥吾軛朝謝司農卿夕爲嶽陽客皇眷良在玆行止各有適有適非盤敖眷言反初役解彼府中綬歸我湖上宅葺宇依淸漣躋山憩石幽棲謝生慮靜便終日夕矯矯雲際鴻誰能制其翮

贈閻允中

郊月隱寒樹喔喔霜雞鳴翩翩隨陽鳥悠悠憚遐徵客車履晨發迆邐逾層城淸川帶長薄綠蕪萋以榮江路東南馳行子慕修程金陵帝王宅佳麗夙遺名吳觀靄岹峣晉丘亦崢嶸憑軒一回眺千載有餘情

伯川子仕爲地官大夫能其官且有顯陟矣一旦思其母夫人解印綬去予知其必有以也取六義之比賦有兔詩二章以美之

有兔何爰爰宅我中谷阿中谷一何邃山石郁嵯峩修篁蔭淸風秋鞠揚其華於偃復於息爲樂將如何月明流夕光零露白湛湛饑食野田艸困息山石陰物性有固然衛生良已深不見虞人罝肅肅施中林

答石峯見懷之作

斗柄當西南河漢東北傾零零露華白晶晶天宇晴微風度廣陰熠燿時復明卉木日已黃秋气日已淸念子理素瑟苦調多離聲嗷嗷失侶鴈泛泛隨波萍會合固有期此際難爲情

露井梧桐凋杳杳秋夜涼眷言懷美人展轉何能當纎月掛西牗微明照我牀皎皎瓊樹姿寤寐如在傍近離已不堪況乃途路長誰其縶子馬慰我心彷徨

寄弟賦

憶爾別我時日照河邊栁痛哭別我去上馬猶回首知爾愛我心不殊足與手徘徊望行塵佇立沙上久弱弟復多病相思傷我神爾須爲孝子吾已愧忠臣膝下三春夢湖南萬里身晨昏甘防暇休對說烽塵

戲簡王臨安同年

子虎溪渡送子龍陂橋出城不相見徵蓋倐已遙百金買江魚千金買春酒期子會宜城飄忽過潼口追子漢江曲望子峴山頭子有室家好豈知途路愁暮投城外寺急雨響髙屋安得與子同長歌對銀燭子程勿早發吾駕亦早畱風塵莽南北一別動經秋

右揆鄒公由齊入閩齊人有華泉子者與公友抱病不獲出餞作詩以遺之

懊惱復懊惱雞鳴一何早病夫掩闗臥遊子就長道姢姢窓中月照見窓下艸室邇人遂遐離憂坐堪老黃鸝鳴樹顚嚶嚶求友聲佳人逺言邁牽我幽思情思情何綿綿綿綿復縈縈出門望軒蓋道阻不可徵靄靄山气浮晶晶川云平鴻鴈方北飛誰哉達中誠

華輈耀朱斾宛轉淩春山朝辭鄒魯鄕暮過梁宋間美哉南邦化夢寐開心顏丈夫四方誌車馬胡暫閒綣綣東人懷何時復來還

榮恩介壽詩爲陳矩庵中丞乃翁作

中年謝簪組將以遺世榮晚歲沐崇恩封誥來承明金章旣煇霍廌冠亦崢嶸升拜天子光閭裏咸震驚悠哉顯揚志爰畢遊子情

白雲何飄飄覆彼白下門遊子限江郭登望窮朝昏孰云三品崇能報防極恩休光燭遐土膏澤被元元庶以立修譽永播乾與坤

乾坤蕩無極客子日行邁永懷將父吟陟岵發潛嘅閒登楚丘望長川皓如帶髙榭鳴涼蟬秋風起江介煙中樹如薺隱隱見吳會

吳會有髙樓上切星與鬥北牗臨湖南窓對鐘阜樓上一老翁皤皤垂白首服食皆煙霞圗書是賔友𨿽爲中丞父何異商山叟誰歌難老篇願以祝眉壽

貞壽詩

水上雙鴛鴦一失無再偶良人棄妾去白髮閨中守竹老有古節松老無柔枝峩峩靑山石萬古色不移誰爲貞壽歌請君歌此詞

賦鶴翎扇壽江翁

白羽白且鮮制如秋月圎靑雲相與媚皓雪避其妍出入仙翁手逍遙以蹁躚招彼蓬山侶乘風下芝田萬壽同所歸飛飛淩紫煙

劉克柔迎養二親乞詩爲壽以人生七十古來稀七字爲韻

人生有良願莫如翁姥健生兒無令名𨿽壽安足榮七歲燕山道重來見秋艸十月到官衙蠏肥霜菊華古稱逺遊苦今知逺遊樂來去何翩翩雲中度雙鶴稀年具慶稀勿輕萊子衣

西臺遺恨爲吳克學禦史作

晏眺當沈暉南山正巍巍孤子天涯心邈與哀鴈飛鴈飛各有止孤子心無依念彼堂上親喬年鄰古稀經時客梁宋苦恨溫凊違何知變故來繡服更麻衣整駕返初轍灑淚臨江圻人去秋堂空淒風吹繐幃嗟嗟宦遊苦不似前時歸

稽勲馮子佩歸治祖墓

油油上谷路颯颯秋風起落日客子歸寒煙滿墟裏墟裏夕燈明臨堂哀淚橫無復報劉日空陳李密情攜兒負畚鍤自辟山中土坎坎徹下泉雙棺閉幽戶幽戶不重開向山髙築臺他時華表上應見鶴飛來

城東尼寺哭妹三首

佛居峻且中有嘉樹林驚飈隕其芳柔葉垂廣陰靑陽詎能幾朱夏奄相臨一爲生死哀感我涕盈襟生爲同胞親死爲異域魂魂升不知返親斷有餘恩列幾陳羞飯芳醪湛空尊陰風吹薄帷慘慘白日昏徘徊復何見惻愴難具論

平生處閨闥不識門與逵孤魂蕩幽邈廣野將疇依舊國逾山河反葬路逶遲寥寥禪宇空亹亹芳序移死去長已矣徒令生者悲

次東卿韻挽北村秋官

昔我師事公公以我爲友長安車馬地相從十年久如何永潛翳冥臥西山畝敢謂涕無從離離滿衣袖喔喔雞亂啼皎皎月在墻立馬古城下長歌盡餘觴咄嗟霄漢姿今返冥漠鄕

公昔較我藝弱冠舉於鄕公子復靑年探花冠羣芳浩蕩雲中衢接羽相翺翔思公不可見斷絕我中腸我才疏以拙應答多後時長懷隴頭吟負公十景詩公今臥泉壌隴樹生新枝何意述徳篇翻爲斷腸詞昔公謝病居坐臥釋子牀藥物𨿽見親書帙猶在傍中宵激昂志江漢相與長哀哀七尺墳漠漠春蕪荒

經西湖

皇圍寂修夜馳路直且長湖貫其北流水何湯湯孟冬寒气交原野下微霜眾芳各以萎鴻鴈哀南翔俯視淸川波仰看明月光涼風吹我衣俛首思故鄕故鄕不可返攬轡止彷徨

天壽山行

石門淩旦啟馳路直且長靑山白雲合四顧郁茫茫蘋藻秀空澗黍稷亦登場哲王惇孝理陵邑事秋嘗予本艸野士謬職參奉常敢云俎豆嫻亦已閱星霜縈回度墟曲宛轉歷巖岡蒸嵐侵我肌零露沾衣裳沾裳詎足惜鴻私難可忘

入鑵石口四首

濯足秋澗水水寒淸見沙淩兢不可渡碎石如狼牙童子欣暮晴笑指東峯霞

穿林復渡河佳興未能盡每當路窮處更著祠官引山女何處來石上洗秋菌

西登鑵石口鳥道不盈尺連山樹如繡雲中日將夕不聞樵采音但見虎行迹

睥睨接崇嶺白處生浮嵐上有百尺厓下有千尺潭爾非豢龍子那敢窮幽探

庭臯

淸露下庭臯蘭缸照虛牗幽人已復醉更酌尊中酒登登髙城柝深巷鳴雞狗夜久不成眠倚防看北斗

西軒詩爲襄垣府將軍作

朝光麗朱邸夕雨明綠芳陽休一何嘉顧眺臨西堂西堂郁以邃杳杳塵務絕右圗復左史回翔盡髦哲宛轉膝上琴窈窕鄴中吟吟以詠我懷琴以宣我心淮南建黃屋梁王辟東苑侈縱匪不娛終以冒皇憲皇憲不可冒侈縱不可延美矣王孫徳永玆黃髮年

七言古詩

分韻得嶽字送邢侍禦出按秦中

函谷闗頭雞喔喔驄馬淩秋向西嶽嶽前石子何犖確繡衣侍者斧在握冠上神羊峩一角西抵龍荒北幽朔百二河山眼中邈渭水淸淸涇水濁須君激揚無憚數

贈陸文質歸雲間

橋西落日橋東虹碧煙黯黯秋正中九峯仙客泛槎去鶴氅虯髯吹晚風槎頭乞藥人如市共說神方能起死海上傳來語不虛靑蛇本是龍宮子月光星影動銀灣河鼓天孫指顧間長安亦有君平肆莫避雲濤隔歲還

題程時昭所藏畫鶴圗

程侯手持雙鶴圗索我爲作雙鶴篇髙堂展玩羽翮動碧落靑丘如眼前丹靑爾何人天機入幽渺防霞殷殷江日曉雙鶴如人立松杪跂者自跂鳴者鳴華亭遼邈緱山杳宛轉如思珠樹林蒼茫誰識九臯心吳王郭裏秋塵滿漢帝壇前春艸深西山玉臺不可見東溟金竈已難尋吾想丹靑人前身恐玆物華表歸來气紆郁五里徘徊月中宿不然形神安彷佛程侯程侯霄漢姿三春作郡楚江湄休令怨唳分行去化履升云會有時

贈張氏汝吉汝誠兄弟

魯川何迢迢太行亦蒼蒼行人躍馬出門去何異飛鶴東西翔愛君此行飲君酒君家弟兄古未有夕郎淸迥雕鶚姿秋曹盤礡雷霆手朝論同歸攬轡年家聲況是埋輪後靑春衣繡下中臺山東山西花欲開休嗟羽翼經年別早喜陽和及艸萊

送欹湖赴湖南提學

徵旗帶落日出門君已遙層城不隔夢夜度盧溝橋盧溝橋邊山簇簇故人卻在城南宿誰令相見轉多情翻恨遲行不如速江漢風煙遲早春闗山雨雪暗邊塵臨岐莫動殊方感予亦東西南北人

遊三巖洞

括蒼山叢紛阻修我來處處歸冥搜南明雙屐始著地探奇又作三巖遊三巖三洞神仙府重門窈窕煙霞古山鬼終天防祕文巨靈何代煩神斧鸞驂鶴駕不可尋飛蘿懸蔦自陰陰揮杯獨酌巖中水一片淸冰澄我心丹丘碧海尋常是嘆息終年在城市便擬稽生著絕交長向山中訪松子

題髙軨畫竹

武陵豪士仙中人淸和灑落無纎塵平生富貴不足道筆挽造化回陽春坡眞可妙最堪惜老息森嚴露形迹鷗波亭外寂無人五雲山气淩秋碧山气淩秋勢薄天凝雲挾霧快騰騫巉巖峭壁幾千仞此士直欲窮其巓從來能事不受迫醉裏蘭亭難再得東君此幅何自來千金寶劍連城璧枝榦依稀叢葉同天機妙解卻難工就中一片飛白雨爛然琢玉寒玲瓏蹇予最好瀟湘景見畫令人發深省曲處疑聞爽籟生深中似覺陰風冷半窓疎影和醉眠斑管春寒詩思牽玉蟬冷吸鷓鴣露文綃細簇玻璃煙卻思鄕國頻相見自謂相求當不厭嗚呼豪士不可追何時爲掃鵞溪絹

送董生歸四明

昔年見子黃浦上義手向人持禮譲石麟天馬驚殊相今年見子披雲樓珠樹淩空劍倚秋乘槎歸作廣寒遊杏花香裏櫻桃宴艸色羅袍碧於澱明年此地重相見

送秦用中文學

玉眞臺下三間屋屋後有松前有竹廣文先生雙鬂禿長對靑藜夜深讀有時不巾亦不服獨跨痩驢攜短僕五老峯前看秋瀑有時芒鞋步江澳月落詩成江鬼哭石底流泉手親掬歸來煮茗窓下宿淸夢蘧蘧謝粱肉鳥聲墮枕猿掛木紅日三竿睡初熟食罷曉盤歌苜蓿爲剪溪云封尺牘長安故人勞逺目

送錢士宏監稅杭州

城頭旭光翻早鴉水部使者驅行車行車悠悠向何處未到行曹先到家行曹去家餘百里檇李西來岸如砥吳岫云連越岫云西湖水接東湖水鄂王廟前春艸靑蘇公堤上花冥冥炎州逐客應相別想見鴒原萬里情

孺子宅送程南昌

豫章城南髙士眠豫章太守榻常懸漢廷使者召不起土室蓬門江水邊江水悠悠朝市攺故國荒涼宅安在墟裏遙看變夕煙墓田誰爲羞春使君五馬雙朱輪露冕乘春意气新下車先問南州客恐有當時下榻人

醉中贈王少尹

陽城少尹才且賢佐邑三載名流傳相逢盡道是靑天惡少豪徒不敢前松庭人靜春艸芊邑中老幼髙枕眠政成奏績來日邊聲光赫赫誰能先冢宰見之呼少連大書上考朝廷宣長安雪梅開早年手捧尺檄別我還城館寒燈開夕筵銀河掛窓山月偏欲醉不醉心茫然天明一笑上馬去他日重逢赤黻懸

贈尙子

意气憑淩一當百闗西儒生五陵客少年學書復學劍老大蹉跎雙鬢白門下諸生半賜麻閨中小婦猶炊麥布衣東來謁天子春日醉臥長安陌陌頭花絮夕紛紛瓊閣如天隔紫雲浩歌翩然卻歸去眼底誰是平原君

壽許太宰

明公昔乘禦史驄問俗直過東山東海底鯨鯢失巢窟艸間狐兔無畱蹤明公今曳尙書履手握星樞正天紀詔艸親勞主上裁蒲輪特爲蒼生起白首兼持將相權中朝五福幾人全威加朔漠三千里身系安危四十年明明衮職誰能補籍籍人稱仲山甫不獨芝蘭滿逕庭盡看桃李塡門戶桃李陰陰壽域開帝垣西畔接蓬萊朝回欲致長生祝笑對南山歌有臺

挽聽竹山人

江雨夜合涼云秋江翁騎龍上天遊玉棺沈沈土門閉江翁只葬江頭地江頭苦篁風葉老下有巾車往來道相逢啼殺感恩人淚濕斑花愁不掃斑花自濕人自哀江翁一去何時來煙波冥冥渺千里空托招魂賦湘水

吳將軍轅門夜宴圗

營門花發春酒香濃防駝酥炙黃羊美人嬌歌健兒舞蠟鳳啼風月當午髙簾飛幙絲吹騰觴波櫛櫛梁云凝主人醉眠客不醒探兵枕戈戍煙靜

華泉集卷一

欽定四庫全書

華泉集卷二

明邊貢撰

詩集二

騷體

山有云贈閒翁也閒翁家於婺水之上旣壽且康其子僉憲君宦遊山東以不得恆侍左右爲恨客有爲之作望云圗者野史氏聞而感焉乃援琴而歌曰

山有云皓其光兮以飛以揚兮覆我翁之堂兮我堂兮日闗我翁兮在山云朝出遊兮暮來還視我翁兮寔居其間嗟嗟山之巍兮云則永棲我翁之樂兮千祀其無涯

薛封君挽歌三章

泬寥兮江門公之逝兮鹿豕羣奔公今何居兮泉扃郁幽誰與公兮遨遊

泉扃何有兮厚土綿綿上跱松柏兮下奠泗淵公宵處兮晝爾瞑洞神理兮曖千年

弦誦兮初嘗公漸兮四鄕綠桂兮靑嶠有嚴兮公廟盍來兮慰我人懷兮

賈太史母太安人挽辭

中寢閴寂兮夕風以雨靈薄陰沈兮莓生於廡棘人返兮戀戀杳慈顏兮莫予覩歷庭宇以周望循園廬而撫膺攬堂背之故諼繽雜遝兮落英擷芳荃以爲防奠桂椒以爲漿靈偃蹇其至止怛進拜兮彷徨杉轝兮柏輀文驪兮素旂啟殯宮兮山之阿送母氏兮永歸重曰茫茫厚土閟虞淵兮白曜回光燭幽兮陟彼峻屺睇流云兮神理超遙眇氤氳兮嗟予寡翼安彼遡兮窮祀剪剪悄終慕兮

野泉詞爲郡守髙子洲作【時以述職如京】

野之水兮悠悠子不樂兮逺遊子逺遊兮要津悵予獨兮水之濵水濵兮躑躅泉彌彌兮波綠願從子兮九重化霖雨兮隨飛龍龍飛兮在天膏下土兮吾泉與子歸兮泉之野以逍遙兮冬夏

樂府

君馬黃贈祝仁甫

君馬黃我馬蒼兩馬相逐君馬良君馬來自函闗道我馬空山食秋艸憶昔兩馬初學行長安見者神色驚魯坰驪黃未足論衞丘騋牝虛馳名豈料長成人少顧十年不踏天閒路逸羣翻惹太僕嫌騰櫪正中奚官怒以玆流落在風塵南走荊梁西入秦自傷萬里汗流血誰道五花云滿身棄置不須憐我馬君馬亦在鹽車下疾足由來控者難驕嘶自合知音寡吁嗟君馬天下無且向沙塲暫秣芻北來司馬今伯樂肯使君王空按圗

杜蕢

曠飲調飲臣蕢亦飲酒生微波天風凜凜子夘不樂君臣始終爵亡言存千古無窮

紀叔姬

國亡君亡吾將何歸父母邦魯先君壠酅歸不於魯而酅是依烏乎賢哉其紀叔姬乎

石祁子

冠佩則兆吾弗敢知吾所知者吉凶異儀或兆或否偶邪非偶大哉禮云臣子常守

四友亭詩有序

序曰鎭江之墟有亭峙焉左松右竹前梅後柏許氏四兄弟之所居而友之者也松友伯焉竹友仲焉梅友叔焉柏友季焉是蓋齊堅普貞異體一情者矣昔姜氏以同被爲懷田家以感荊再合薄俗惇焉古今人豈異也路逺靡致髙風難挹爰徵厥好聲爲四詩𨿽莫助於友於要亦無辜懸慕云耳

伯氏曰我所友兮在䢐徠直榦矯矯排風雷千秋萬歲倚崔嵬美人贈我云錦靑何以報之松下苓朝飡暮餌通仙靈駕靑牛兮淩紫庭

仲氏曰我所友兮在淇澳苦節姢姢樂幽獨千秋萬歲無剪撲美人贈我綠錦裾何以報之竹上茹朝飡暮餌勁且臒駕靑鸞兮淩紫虛

叔氏曰我所友兮在孤山繁英燦燦開冰顏千秋萬歲倚淸寒美人贈我素錦緺何以報之梅白華朝飡暮餌神精和駕靑禽兮淩紫霞

季氏曰我所友兮在新甫銅柯蹇蹇霜皮古千秋萬歲辭斤斧美人贈我翠錦裙何以報之柏子仁朝飡暮餌容色新駕靑虯兮淩紫雲

迎神

陟巉巖兮望九嶷云兮靈禦馳裸二女兮驂文螭飛蕙蓋兮搴翠旂沅湘兮無波涔陽兮際霞風伯兮前導欃槍兮後羅山有木兮木有松懷重華兮心忡忡椒酒兮鼉鼓逢神之降兮風沨沨將愉享兮君山之宮

送神

重華兮降歆湘君兮並臨來聮翩兮共禦歸容與兮同心假靈保兮陳辭鼓南風兮瑤音蒼梧眺兮極浦洞庭波兮風雨蛟龍蜿兮晝吟鸞鵠下兮羣舞睇靈光兮不見切予心兮愁苦垂巍巍兮余澤爲霖雨兮下土瞻有嚴兮遺像願嗣續兮終古

唐夫人操爲都敬祖母作

白楊翻翻兮翳於墓門誓良人之不從兮孤曷與存瞻彼中林兮豺虎縱橫我室我安兮我孤我將嗟嗟孤有成兮我目則瞑兮

門有車馬客爲顧侍禦乃翁賦

門有車馬客云來自吳下相逢問丈人艸服在中野中野何所有有園亦有疇靑槐蔭君堂文杏爲君樓樓上置書史下系雙桂舟園中古松樹甘露降油油居人被其惠行者借其庥阿兒冠豸冠阿弟登龍頭出入鄕黨間光塵滿道周昆山岌嵯峨湖水繞下流丈人樂相樂延年方未休

都義士

母存兒亦存敢以身許人母死兒可死兒志良以伸我宇舅葺我桑舅植我室我家維舅力我生有兒舅無子舅有急難我當死吁嗟乎國士之義義與秋云髙聶政荊軻俱爾曹

李將軍

李將軍七尺身丈八矛生來骨相當封侯錦袍白馬如流電一歲長安一相見不掃邊塵向朔庭空隨漢月歸鄕縣李將軍雄且英山東塞北咸知名嗣忠堂前世澤逺且讀父書調母羮君不見長楊羽騎如雲集天子勤邊方好兵

周司徒

周司徒眞丈夫直气稜稜霄漢俱致君不作堯舜主拂衣歸臥山中廬山中臥今幾載鶴貌童童履聲在十書五疏招不回九重虛席空相待北來頡利西胡爭問司徒今有無乃知系國輕重者不獨廟堂公與孤周司徒眞丈夫

芝山操【有序】

芝山也者丹徒許子之自號也空同李子爲賦之辭有招隱之意焉夫許子者方秉憲以齊政簡書在躬其奚以及此也而商顏之歌豈其心哉於是齊人有華泉子者乃援琴而反招之作芝山操焉其詞曰

山之芝兮紫英遐不見兮我怦怦逝將歸兮以擷以烹曰以芼予親之羮【一解】遹修眉兮四翁日遊戲兮山之中朝予望之兮夕夢其下盍反轡兮吾馬【二解】子之轡兮言反顧周道兮云逺氓之靡家兮皇不有儲嗟嗟子兮曷寧其居【三解】

雙淸操【有序】

承庵子觀風東土秉憲齊政厥聲孔彰覃思藝林靡典弗究爰述三解寄悰七弦目曰雙淸操焉

臺有柏陰陰兮皇鑑在上昭臨兮【一觧】柏之陽維我之堂我激我揚曷我人弗臧【二觧】雪斯川矣月斯淵矣匪淵匪川維我遊之天矣【三觧】

次杜工部秋雨嘆韻柬希尹

睡起山廚濕煙白堆盤忽見紅蠏鮮狂夫對此興不淺恰值牀頭無酒錢檐雨霏霏暮聲急蓬頭獨倚闌干立美人可望不可攀閒誦枯魚過河泣

逕荃籬菊寒繽紛半紫半黃花似云若令此物混桃李𨿽有貞固何由分華陽老人頭半黑坐對幽芳三嘆息屈平元亮今不逢莫向西風論價值

吁嗟屋漏不可數四壁頽墻少完堵自緣物候近重陽怪底滿城終日雨城南山寺風且寒欲往只愁行路難伏枕髙歌夜不寐牀頭酒壺旬日幹

桐江水爲王推官贈別

桐江水深幾許司刑來使旌舉夾岸垂靑楊豺狼化田防洞江水不可泳以遊司刑擊蘭楫駭浪成安流司刑匣中三尺鐵隱隱星光淬雞血防移巢窟龍失其波桐江桐江柰樂何

車遙遙送錢伯川監稅河西

一車兩雕輪宛轉行不已悠悠河西路去去百餘里孟冬北風冽河水寒不流朝發城東門暮至河水頭誰言近別易近別心更苦咫尺不相看天涯在庭戶君行西河上幾日河栁春攀條采柔芳願寄同心人

洛陽道送劉少府

沃野萋柔桑翩翩春鳥翔使車天上來白屋回靑陽靑陽爲雨露不爲冰與霜冰霜易流鑠雨露恩乃長誰能泥朱幰永庇嵩洛堂

車遙遙爲前人賦

車遙遙風起沙蓬捲離腸逐雙輪輪轉腸亦轉雙輪轉轉臨大河雪花如席冰嵯峨孟津渡頭燈火亂洛陽城邊冠蓋多車遙遙載君行載君返赤鳳啣書下紫雲回期莫待春華晚

賦得萬里橋送客

萬里橋邊樹如薺蜀使入吳眞萬里臨岐記取丞相語萬里之行此其始英雄一往人代易錦水湯湯鎭如昔遺陣空思云鳥形修梁已荒車馬迹旬宣使者家在吳入蜀今爲蜀大夫登橋攬轡一回首慷慨能輕萬里途

運夫謡送方文玉督運

運船戶來何暮江上旱風多春濤不可渡運船戶來何暮裏河有閘外有灘斷篙折纜愁轉船夜防虫防日防漏糧冊分明算升斗官家但恨倉廩貧不知淮南人食人官家但知徵戍苦力盡誰憐運船戶運船戶爾勿哀司農使者天邊來

送劉約中之金陵

自君之出矣途長夢亦遙南風何日起吹轉木蘭橈自君之出矣長望石頭山山髙望不極目送碧雲還君到石城邊應看石城樹樹杪百尺臺是儂行樂處

濟寧劉使君提刑晉陽過新鄕之墟其友人華泉子者適遊蘇門傷其別而不得見也於是

賦車遙遙以招之

車遙遙向何許去君咫尺地不得一相語憶昨與君遊大梁暑云拂蓋流塵黃回頭轉睞復幾日艸木零落飛嚴霜山中獨行歲華晚煙畱月綣誰能返逸客長懷阮嗣宗仙翁卻弔羅公逺聞君五月登嘯臺何郎許子相徘徊酒酣淸歌眺白日萬里防防長風來人生得此亦自樂何用苦敎纓冕防不見昔時賢達人彊半遺迹在丘壑車遙遙將柰何太行積雪寒嵯峩贈君七尺紫藤杖並履閒尋安樂窩

臨髙臺爲謝內史題觀日圗時內史將省母歸余姚

臨髙臺望三山曜靈出海光以斕浴咸池登扶桑羲和總綏六龍服箱回精白雲捨流采黃金堂金堂客子及秋返云捨萱花淩雪芳臨髙臺心不及朝懷親兮夕懷國卻到江南望江北

題畫

散發兮江阿曳靑笻兮裳薜蘿風飅飅兮鳴琴倚文石兮借莎石畔兮何有有蒲兮與荷悅芳兮流目矢心兮靡佗匪人羣兮言絕慨新聲兮孔多

題王庭簡像

其衣纁其裳瓊琚玉玖鳴鏘鏘端而容肅而止儀冠峩峩若山峙主羣祀禮百神精明之徳通天人上郡城邊無吠狗駿馬旃裘望風走李廣汾陽是其偶吁嗟若人古良守

題金穀園圗賦得綠珠怨

誰言妾命薄結髮承主恩誰謂妾身輕寵冠金穀園園中桃李千萬樹對妾妍華避無處徘徊歌舞曲未終門外戰鼓聲逢逢當時只倚紅顏貴豈料紅顏爲主累主家髙樓天與齊妾身不惜委黃泥他生願作啣泥燕長傍樓中梁棟棲

築橋怨

橋之築人痛哭橋之崩人不行不行猶自可痛哭悲殺我虯須環衞蟒服尊誰其坐者魚朝恩磚廠供磚石窩石役夫一丁錢七百五州十縣走登登前後兩年方告畢沙河橋千歲牢渴殺道上人旱殺田中苗願天不雨水勿髙馬蹄踏踏橋土裂中有役夫膏與血

斷弦引

離琴掛幽壁玉軫朱絲弦美人不復來華月生秋圎臨除拭金徽弦絕軫難續昨日白頭吟今朝斷腸曲軫是美人系弦是美人調人亡琴亦亡獨坐悲長宵

題丰內翰愛鳬樓

春鳬呼其侶拍拍戲芳渚一鳬忽驚人羣鳬共髙舉回翔集城下防防散如雨愛鳬古人今幾秋夕陽江上空髙樓馮防獨送千里目平沙莽莽寒煙綠

兩節婦爲毛給事用成作

姑曰婦嗟爾芳齡始二九綠發紅顏何可守婦曰姑上有姑下有鶵姑不舅負吾寧忍負夫婦姑相向中庭立抱鶵爇薌吁天泣天乎不剪毛氏宗臼甘自舂井自汲鶵生三鶵宗日彊更有小鶵如鳳凰苞羽翩翩被五采逺簪白筆登巖廊登巖廊心獨苦回望滇南兩丘土君不見貞女墓上木靑靑髙入雲路人競指毛家墳

五雜組戲三平董兄

五雜組袖中綃往復還金翠翹不得已且逍遙

五雜組佩瓊玖往復還捧觴婦不得已且開酒

五雜組錦繡帷往復還城外岐不得已換行媒

五雜組牀上裯往復還使者愁不得已正綢繆

五雜組富家筵往復還河上船不得已買花錢

將歸篇聞希尹有東歸之念作此招之

對面有乖絕千里長相思登髙望來車入門賦將歸驚風何飄飄獸兔莽間啼羣鳥各有趨他鄕難獨依獨依令人感悠悠浮雲馳悠悠尙可道霜露隕百艸

廬墓哀爲楊名父作

廬墓哀廬墓哀墓上有花親手栽春風一畨花一開親魂去矣何時來魂不來兒不返空林月落猿聲斷淚花著樹花已空傷心何處吹羌管

銀臺墓爲韓通政賦

銀臺墓蕭闗路落日春艸靑蒼山起寒霧蕭闗路銀臺墓墓前嵯峨石碑古下有雙棺閉泉戶夫爲正議妻淑人四封三品俱皇恩先銀靑後金紫生兒願得銀臺子銀臺功業何可知請向墓前看制辭

病婦行爲惲功甫悼亡

妾嫁郎才十五辛苦爲郎立門戶舅防未了復姑防十載牛衣一環堵薦書初下郎有名寒冬攜妾來京城可憐弱質犯霜雪春花一夜成秋零左攬兒右牽女淚濕枕花紅淒淒背燈語招魂須故衣埋骨須故鄕郎恩豈云薄妾命自不長解錢系兒褓畱市梨和棗拔釵穿女裳畱作嫁時妝兒女勿啼郎勿哭防車不反泉臺轂

嗟克明爲段僉事惟勤乃翁作

孰謂弟無子兄子爲後與子同孰謂天有知三子夭以殤無後翻在躬嗟而克明爲子克子兄克兄吳人至今傳爲吏公且平嗟而克明葬以一命服祭以五鼎烹有子官度支出典邦國刑鐵冠白筆紆銀靑過家上冢泣所生以三尺孫嗣宗祊謂天無知天竟有知嗟克明

歸人哀爲南海張進士作

歸人哀哀不極雙墓累累五羊側親顏欲見不可得夢裏相看畫中憶養兒謂言得兒力晝錦歸來掃荊棘百金置酒千金庖散作空山老鴉食歸人哀哀不極

接樹嘆爲方舉人乃翁作

朝汲水暮伐土山人接栗山中圃白頭翁嫗感且傷那能更待渠實嘗春風花開秋結果玉盤跪進黃金顆冰魚凍筍古有之誰道蒼蒼不闗我我圃之樹今十圍雙親何在冢累累山人見之雙淚垂

傅本學二親挽歌

夫荷戈妻辟纑渡江北來戍京都京都主將多錦腴夕幙朝衙馳復驅恨不爲君西擊胡四十二載空良圗大兒官至執金吾小兒廷評寃獄無諸孫亭亭俱丈夫興來一飲酒百觚長歌激烈聲嗚嗚源溪冬寒水不枯笑將白髮歸黃壚翁生有聞翁不孤

歌行

席上贈子立內兄

碧栁毿毿黃鳥過城隅早芳媚云波登髙宛戀鄕思多玉壺倒盡難成酡欲畱不畱將柰何韶華荏苒空蹉跎攜手東陌上煙光忽已夕眼前相對不盡懽別後封書復何益君不見鳳雛短翮棲髙桐驥子艸伏山嶽空看君不合在巖穴上苑年年春杏紅春杏紅防春衣明年此日應相見千里家園亦暫歸

白巖公墜馬次杜韻奉呈

我本使君幕中客慣趨廣庭侍雙防雨晴拂曉時一過齒齒屐痕開蘚石使君何所作白羽搖搖藤七尺使君何所好湘縹在牀琴在壁邇來使君偶墜馬十日不踏長安陌芳英落盡春已晚影倒靑林日光射君不見少陵老翁亦傷足猶對驊驑歌噴玉又不見漢庭司農不受辱自比轅駒悲局促人生須作壯士豪安能蚩蚩等胥僕城西有山如少室城南有村如杜曲映水巖云鎖翠微隔花山鳥啼蒼竹君須乘輿我須馬磁甖滿載春缸綠酒酣防劍共起舞詩祟病魔齊就戮

贈東山謝萬戶

萬戶侯丈八矛臨川四境俱休休萬人督千鐘粟臨川四境俱鼓腹壯有立老有歸英巨峯前春艸肥白頭髙眠艸堂下前植靑松後梧檟臨安路與臨川通共道將軍多祖風有侄如子如琰不獨東山別號同

守郭老先生進階三品寄賀長句

朝賞冶城花晚折長幹栁邂逅相逢太史君【守郭子也】逍遙卻憶程番守程番老翁垂八齡頭顱半白雙瞳靑看山逺步時忘返中酒髙眠日少醒昔在先朝歲庚午投荊自愧分銅虎翁壽才交六旬一我齒恰當三十五忘年結好心綢繆峽月巴猿兩見秋弔古同尋庾亮宅懷鄕並倚仲宣樓那知世事多遷變倐忽還如零雨散金紫翁方拜國恩衰麻我適遭家難家難迍邅涕淚余傳經重駕法臺車蘭陽夜火黃精飯汴水春風錦字書問翁北歸今幾載可念江陵舊僚宷太史遙從故里過裏中爭賀新銜攺新銜故里樹新坊白日門庭防繡光嶽峯蒼翠河流曲暮景優遊共短長

賦得江上艸贈燕泉何子南歸

江上艸何靑靑使君歸來朝戴星問君君不言挽君君不停十丈風帆疾於矢蒼梧風深竹花紫雲中之君呼不來空餘淚滿瀟湘水瀟湘水淸且漣江頭瞻望不可及惟見艸色呈芊綿請君細鼓南薰調日對虞皇發長嘯

賦得泰伯祠送龍致仁僉事

萬乘尊如浮雲發乎可防身可文弟有雍孫有札百代淸風見家法牲牢腯黍稷香帛煙裊簫吹揚使君祭掃廟門掩陰風颯颯靈旗颭

送錢伯川歸錫山

曉上黃金臺夕登潭柘山白雲何油油下覆鴈門闗愛君此行爲君羨白頭阿母今相見我身欲飛無兩翼杳杳風塵隔畿甸君家堂前二古松枝柯偃蹇如虯龍南窓恰對梅花塢西牗全當天井峯伯川之水舊姓吳川上山形列畫圗昔稱譲國今稱孝乃有地曹錢大夫大夫今爲返哺烏登堂壽親親不孤棄官就養人所無誰言大夫已矣乎古來廊廟須江湖

送周公度下第

徵駕嚴曉裝行行及春陽離心曠幽邈如彼江路長江路長云漠漠東樓歡笑一回首十載髙情鎭如昨先生負奇气胸次何磊落平生自許梁棟材國門未築黃金臺敝裘長劍慘無色可憐五上空歸來空歸來勿淒楚君不見齊無鹽今日椒房貴昨日采桑女又不見商傅說朝辭版築暮霖雨人生窮達會有時世間俗子安得知

送陳嘉言經略赴陜

前年使長江南今年使長城下使君自有開濟謀不在舟航卽鞍馬馬行萬里道君抱萬里心二月春艸短云愁沙磧陰長城路通咸秦古來轉餉多名臣後有李唐前有漢君不見蕭何與劉晏

送沈仁甫歸省

洲渡三江路客子將母心湯湯水東赴水東赴送客江上還前年奉觴衣白鷺今年奉觴衣白鷴子階日以崇母心日以樂樂在平反多豈論官與爵君不見漢家京兆雋不疑母子聲名天下知

送少傅劉先生祭掃歸鈞陽

夕霖淸上郊朝日麗層漢傾都車馬出載路行人看元宰辭掖庭翺翔下東觀東觀逶迆復道長涼風飄轉賜衣香天曹舊識尙書履祕閣新加學士章祕閣天曹俱要路一代人才眞有數禦史中丞次第遷總戎司馬從容步諤諤危言震百僚巖巖師表重三朝啟心不負天王托破膽猶聞北敵謡晝錦歸來故鄕縣宋臺梁館經行徧帑錫從敎父老分上珍獨向丘園薦三秋霜露石麟寒四世封章帝澤寛休對靑山賦招隱早看黃詔促回鞍

送髙大參升方伯入閩

昔我分符作荊守我公坐鎭黃河口系馬殷王廟左槐開筵衞女堤邊栁公今參佐臨我邦我亦抱屙眠蕓窓溪樹陰陰白日靜幹旌時到木蘭艭回思十二年相見歲華倐忽驚流電路岐回復餘萬程宇宙陰晴經幾變憶公安得常見公古貌依稀魂夢中但看邸報知遷轉那記官階卑與崇餞賔雜遝喧徒禦斜月蒼涼郭門曙獨鶴孤琴一蓋飄我公逺向閩山去人生垂翼豈有恆大舟淺水固難勝扶搖直上自此始公不見天池六月南飛鵬

送楊邃庵督馬闗西

狼星掃天西戎來飛勒叩闗闗夜開當闗空列貔虎士伏櫪不見麒麟材朝戰闗頭暮闗下瘡痍大半徒行者箭書入報宵旰憂拊髀翻思大宛馬中丞主馬朝命新威霆動地驚故人長城迢迢亙西北萬里可當公一身秦苑艸靑秦水防魯坰衞丘那足比我公息馬兼息民民保田廬馬生子天燠在野寒在槽馬子日肥民不勞三軍校閱錦云亂萬蹄蹴踏沙塲髙將軍騎出諸羌遁玉門烽靜班超覲我願公歸登上臺他日用賢如用駿

送趙華鎭之東安

趙侯別我何所適華發逺爲淮甸客鎭日相逢只獨醒主人笑君太拘迫簿書集案山嵯峩一入官曹事卽多駒隙韶光最堪惜眼看春樹葉婆娑

趙南渚席上送秦鳳山分體得柏梁

我家東海君東吳一日相逢遊上都官居並結城南衢會面不問晨與晡登山臨水時一呼白馬靑衫光照途見者謂是遊俠徒豈知義气卑王盧中宵坐感頭白烏朝辭闕庭暮江湖云泥忽如鴻與鳬夕陽下樹秋巘孤回風防策鳴修蘆於嗟離心不可圗何時歸來江上艫分題得鵲山湖送維正李憲副之山東

齊門東沙逕平云羃羃湖冥冥使君來麥秋晚栁陰陰畫舟逺痩蒲疎荇逗𨖻香南浦煙光接西堰堰北山靈鳥聚對面潺湲華不注山前綠稼隱茅茨舊是齊儂釣遊處橫橈越水滸飛踏靑芙蓉華陽洞口跨白鹿醉吹玉笛呼眠龍長鑱野老逐李邕錦袍仙人隨赤松石壁土花秋靡靡古蹤悠悠鎭如此要畱灑翰洗蛙蟬雨林夜黒啼山鬼

送盛醫官歸吳中

昔我遊東吳訪君閶門郭石井泉邊晚開酌興來同上春雨亭醉裏不知江月落扁舟一爲別幾見薜蘿春我綰曲臺綬君垂釣臺綸震澤霜波愁外渺虎丘雲樹夢中親四年不得一書札只問江頭來往人昨朝覿面鳳池曲鶴骨稜稜猶在目料君應恐驚世人角帶烏巾彊隨俗世人久知吳下名喧傳盧扁今再生藥丸到處衽席起大門小戶爭扳迎東樓一夜鄕心發忽著荷衣向人別憎君歸計何太忙水上風煙觸炎熱玉芝瑤艸滿山家住日應多來日賖願畱丹訣與知已晚歲相尋淩紫霞

送陳邦瑞侍禦巡按山東兼過山西省親

缺蟾墮崦闗樹蒼長河白淺波雲光殿中使者踏曉去驕馬逺餞金繡香齊山靑靑晉山紫兩地彩躔看柱史王程下放晝遊閒凖背剛風驀千里山郊候人如羽立獰色郵郎報函急屈軼枝明海嶽寒神羊影射狐貍泣曲臺宦子離怨新四歲簪袍羞後塵拜君東行勿艸艸張桓已謝滂公老

送侯良弼之湯陰

虯須使君乘鐵騘鄴南古道行秋風居人不解明府號爭看印章垂赭銅使君登座衙鼓發簿吏趨蹡來走謁止是陽春一片心誰教化作琴堂月月明照見冰絲影流水聲髙聞四境卻記中條罷講時山云夜覆檐花冷黃口小兒把刀筆抹黒批丹誇法律豈知漢吏推明經不在區區三尺刑

送同年少宰汪閒齋考績北上

鳳闕開晴霞龍樓啼曙鴉春風上春月吹滿上林花上林花色明如繡亞相考功新入奏遙從花外駐公車更向花間聽禁漏禁漏丁丁雜佩環朱衣玉貌動宸顏銓司藻鑑懸秋水憲府威名重泰山廊廟雍容需衮職徵迎不用皇華敕元知北斗近三臺早見東人歌九罭都下舊遊懷丙辰回頭二十九回春看花借問當時侶白髮重逢今幾人

送都憲梅田顏公赴召北上

元精鐘海嶽勲業樹榦坤位極南曹長階遷北院尊晴雲開水寺旭日映江門江門水寺張髙宴旭日晴雲麗京甸天府爭誇藻鑑名烏臺共識冰霜面涼風八月桂始花碧葉飄霜疑散霞軾前白鷺能窺隱冠上神羊慣觸邪神羊白鷺威千里川後澄波淨如幾百度風行艸野間羣僚色動班行裏卻憶武皇臨禦初公居光祿禮臺予含香近切奎三象秉笏親陪第七車二十年華速流電遲暮金陵重相見蹇劣甘投林下棲差池豈分江臯餞中興天子新舊邦須公開濟啟明堂大臣憂樂先天下記取希文記嶽陽

壽屠左丞

異才生間世聲業播乾坤權總西臺長官登少傅尊靑雲連甲第白日映髙門髙門甲第開華宴白日靑雲麗芳甸縹緲鸞書海上來蹁躚鶴馭圗中見涼秋九月天宇空紫衢合沓飄香風黃封錫命來中使玉帶稱觴列上公上公中使分先後共指南山祝眉壽七十遐齡古已稀三千賀客今誰有南山何物比嶙峋雪鬢霜髯七尺身他日麒麟須畫像此時龍馬是精神予本東州牧羊子姓名曽入山公啟執豆叨瞻末坐光升歌敢並羣仙齒明公持法法不私春陽多在沍陰時漢廷赫赫名臣傳異代同倫張釋之

貞母行爲楊晉叔母夫人壽

同牢不逾年中道相棄捐阿母當日心蘭室如黃泉兒生不見父但見山頭土向母索父啼母心良獨苦脫珥易書剪髮爲羮防防三十霜兒也成令名成令名事元後封章來賁林藪鳳冠峩峩翔白首右佩瑤瑜左瓊玖天與喬齡報貞母不然安識少師門今有後

光祿丞爲趙天挺乃翁壽

光祿丞白髮何毿毿壯遊江北老去歸江南江南水鄕地可住復可常釣魚以爲羮汲泉爲酒漿曉日張瓊筵有客白其馬諸孫繞膝傍遊子拜庭下光祿丞福如岡壽如陵墅西十月梅花白不用登舟唱采菱

席上次韻劉鎭逺希召南雍劍客歌爲八十翁阮毅夫賦

虎頭突兀鳶肩髙將軍將軍眞古豪已有精忠貫白日更看逸气淩靑霄少年帶劍方城裏朝獵登山夕臨水結交意气無南北俠侶遊朋來逺邇出門白馬驕如龍飛黃不受徒禦礱心輕項羽匹夫勇身許蕭何萬世功平生好詩有詩癖時向江邊尋古迹誰論北海孔文舉未數東山謝安石帳底髙眠彊敵愁共說將軍無與儔淮陰壯士富才略會稽老子多陰謀中年華發忽成素嘆息流光近遲暮辟穀眞成陸地仙學易上究先天數子歌孫舞終日歡城有堞兮江有瀾他時漢水防山道應見靑牛西出闗

畫松歌壽白巖太宰

今辰何辰到巖谷太宰堂中見喬木颯颯重檐風雨來冥冥四座煙雲逐初筵賔客俱攺容細辧始知爲畫松霜柯雪榦槎牙起碧蔦靑蘿宛轉封星除夜靜飛霹靂彷佛蛟龍在東壁培植深疑造化偏推移頗訝神功疾天生鉅材非偶然上摩霄雲下重淵已閱南山到平陸更看東海變桑田桑田平陸眞俄頃古貌蒼髯歲華永天上休誇種白楡日邊謾說栽紅杏中興天子建明堂宰也執珪登廟廊松乎松乎合與宰爲伍萬載千秋充棟梁

張夏道中遇雨短歌示同行諸子

南山北山雨如注寒風颯颯吹山樹中河水發行子愁褰裳欲渡且復休黒霧蒼云蔽村捨咫尺誰能辧牛馬嗟哉出門百里行路難我今胡爲在中野

三月行

往年三月春多旱農夫望雨空愁嘆今年三月雨太多農夫轉愁傷早禾卻憶先皇禦宸極陰陽和調人足食萬方只解歌太平百姓何曽知帝力鳴呼鼎湖飛龍去不返五風十雨何由得

題王二采蓮圗次壁上沈石田韻

秋塘露下菇蒲冷野鶩沙鳬夜相並東山月出一丈髙岸栁垂垂見疎影雞鳴浦口漁伴稀自采紅蓮溪上歸

題石田畫二首爲楊仲深作

夕陽半落羣峯髙古林萋迷猿正號欲招同人眺野色安得揚州何水曹近煙蒼蒼逺煙白此時獨作村西客君不見石子岡頭蘿薜深麋鹿成羣詎相識

平生不識石田子往往相逢畫圗裏世傳百本無一眞抹靑塗紫俱門人秋髙對此雙眼豁倐然置我溪與壑君不聞畫家貴意不貴工只在防防漠漠中

爲王工部大用題菜圗

采采雨間葉靑靑陌上春欲知疏漑力試問園中人紛紛鐘鼎徒醉臥飽肴胾不謂丹靑手能傳使君意使君有園十畝彊時因采摘露沾裳短籬不許鄰雞入嘉味還同過客嘗後來勿斸園中土畱取淸風千葉長

題貞潔捲

貞比髙陵柏潔比陰壑冰緬彼考槃客相思勞寢興至潔不可污至貞不可變兩世同一心百年能幾見柏有後秋葉冰有中夏寒貞潔茍弗渝炎雪何能幹

題孔水部廷瑞雙鵲圗

峩峩中庭石傍此寒歲花離離錯錦繡五色明朝霞雙鵲何處來相對聲喳喳似爲主人報水曹恩寵加水曹住近荊門牐千里洪流歸彈壓疏排不數賈譲功決瀹盡遵神禹法圭早晚當告成天王近日已知名崇階峻級懸相待豈用區區靈鳥聲

題白巖竹

竹枝裊裊根卓卓質堅不受苔蘚剝是誰向壁掃縑素古色蒼顏秋濯濯彷佛猶自煙水區萬里湘潭土新斸又疑身坐風雨窟老蛟盤挐突頭角醉呼虞帝歌南風蒼梧云深翠華邈

題章郡守瓊林醉歸圗

宮楊媚朝旭溝水鳴春湍別殿黃金瓦橫橋白玉闌借問此何地無乃東長安長安陌頭二三月杏萼離離綴緋雪伊誰種此千萬株長待儒生與攀折孝皇龍飛十五春親防進士三百人是時嘉州有章子名姓赫赫驚朝紳白馬靑袍速流電日中醉下瓊林宴吁嗟此日畫裏看猶似當年陌頭見陌頭畫裏兩模糊可道今吾非故吾南臺罷起郎官艸東郡聊分刺史符皎月寒冰淸譽在雲霄隨處是亨途

椿庭榮壽圗詩

白頭注書懶出門足迹不到東西村倐忽移家向千里逺遊卻謝君王恩錢唐夜舸衝潮發柏署啼烏曉方歇升堂見子復見孫防服如雲映秋月江魚竹筍稱觴暇時坐肩輿過城下蘇公堤上聞采蓮嶽王祠前看走馬問君北歸今幾春予欲乘槎西問津渡河先訪封君宅攜酒來攀庭際椿

題楊四山捲

蒼峯崔嵬翠巘嶻嶪阿祖當年手親疊有得必失毀必成天道往復天心明我開我堂酌我酒藹藹嵐光映虛牗朝對圗書夕賔友楊家子孫千世守

題劉道行祖母拾禾敎子冊

朝拾田中禾暮爇釜下薪止願兒力學不愁家業貧兒生有兒先入官可隨萬里居長安帝予封章不肯受卻待成名報吾母江風吹船南入巴阿孫奉使兒還家拜墳呼母母不語淚濕秋山空黍花

題周道士采苓捲

夫椒山中多老松白雲隱隱盤蒼龍山人荷鐝采苓去往往仙人松下逢仙人本是山人作山人向來滿功課句麗勾吳幾萬里杏花陰裏春風大君不見蒲江古井凝綠華乳嬰綆上聲唑唑長秋道士不入口放魚女兒升防霞

題工部李侍郎給餉還朝捲

旄頭焰射楡塞紅穹廬夜徙狼山東邊頭十堡九堡空虎銜髑髏狐嘯風箭書入奏龍攺色天兵嘽嘽下西北旌纛捲空空宇黒冬官老臣奉丹敕百萬芻糧紛崱屴揷羽鳴金搗河磧朔方血云蛇火赤勃勒殘兵走無迹歸來謁帝甘泉宮手執籌邊書一通當廷不數搴旗功嗚呼老臣開濟忠曉日沙堤散朝宴黃金廐馬輝相炫道傍觀者誰不羨韓公範老今重見

題李客部冊爲其母受勅焚黃作

峩峩隴門碑蕭蕭墓田艸春卿哭母處淚盡秋山道秋山云黃日腳斜堂寂寂扃土花祀筵俎豆雜五鼎玉文鸞紙明江霞月張宇登歲矢二十星霜一彈指欲問春卿哭母心潺湲日夜龍溪水水流不復返母去何時回金沙閤珠翠碧火揚靑灰斷機壁空蛛网窣搗衣石冷啼蛄歇還家何物最堪傷白髮中庭坐明月

萱花圗送劉汝忠歸省

萱艸花何裊裊春風入堂背遊子在逺道白頭慈親相對看日暮還成被花惱花未落子登堂白頭一笑千憂忘

海樵吟

海樵老翁居海島自言不及山樵好山樵伐木歸作薪隆冬滿室回陽春海樵网得瑚樹竈底欲燃燃不去日將空腹對家人敢向山樵論飽飫中興天子元會辰大開閶闔羅九賔勑使四方求寶貨海樵尙食山樵餓

牽夫謡

上水逆風牽百丈官舸眞同上天上後笞前吒輿皂獰努力攬牽誰敢放人喜牽夫歌牽歌不知此中哀怨多何日黃流變黃土牽夫得免奔波苦

竹坡子辭爲徐侍禦作

坡之竹兮蘢蔥子攬轡兮在公子在公兮居靡遑蹇予獨兮坡之陽陽坡兮延佇竹裊裊兮含雨願秩質兮爲簫和翔鳳兮儀鳴韶帝闗兮峻深與子歸來兮坡陰守虛靜兮抱貞素聽容與兮遲暮

愛日樓爲錢水部作

錫山之樓水曹所構下瞰百川上臨斗宿層楣切霄飛栱麗晝龍鱗差差碧瓦齊峻梯蜒蜿垂丹霓俯視窮四極仰觀淩太虛雕楹列琪樹天窓祕靈書三光無冬春和气通華胥不覩奇譎迹誰明此樓是仙居樓中之母健且康修眉如發雙瞳方云冠峩倒影煙袂飄空香眞澄瑩含元穆坐樓中央蘭孫玉息獻斚稱觴擘斑麟炮紫凰進文棗傾瑤漿淋漓颯沓羅列趨蹡舞拓拔歌陵岡一日願作千歲長千歲長萬歲久樓長新母長壽治辛酉夏五月省元杜廷陳氏臥病旅邸予往問焉至則死矣逾四年其兄廷獻會予京師言及泣數行下且謂不可無詩以哭其弟也追憶往事爲補此篇

切切重切切秋風桂枝折哀哀復哀哀人歸長夜臺桐爲棺兮席爲捨寒巷蕭條日光下孤兒五歲初學行向人啼父不成聲訪君來哭君去鄕路迢迢隔暝煙濰水萊山渺何處

挽秦國聲乃翁

天井峯頭暮煙紫少微星落山翁死山前新墓土累累石門題著封君字封君在時山水光雞羣寒鶴何昂藏一身獨作鄕社表見者呼爲王彥方自從仙遊去不返江波寂寂江花晚釣竿三尺掛垂楊野逕無人竹門掩有生會有死全歸誠獨難名歸隱逸傳銜稱大夫官佳兒擅時譽采采雲中鸞恩華燭幽邃紫誥雙龍盤封君九原心亦安嗚呼封君九原心亦安

節義歌爲方少參大器作

囊金失行子號還子以金不受絲與毫良人殂舅姑老環堵麻衣不識門前道吁嗟乎墓中人𨿽死死不孤諸郎致身文且武恩光下照幽泉土妻也貞姬夫義夫列傳有名光烈祖誰道今人不如古

朱子臯挽詞

約食墩前起新廟鄕人共說朱郎孝朱郎能孝復能仁眼看盜賊皆良民直擬貞心化彊暴豈料勢窮翻殺身君不見錢塘潮汨羅水同是乾坤忠義鬼春艸碧色江綠波魂招不來將柰何

錢國子水南挽歌

君不見李世勣姊病親煮粥粥火燎須須爲禿又不見閔子騫大雪被蘆裘一言悟父母復畱水南茂才具二美白首窮經辟雍裏凍霧空嗟嶺豹藏春雷不見江龍起孝思之樓江水傍四時禴祀烝且嘗豈惟急難等原涉還誇遜產同王商白雞夢醒丹旌濕精舍終夜泣憑將都士挽歌辭裒作它年聘君集

陳司寇挽詩

野白秋艸黃頽陽下枯嶺誰歌蒿裏曲淒緒紛難整矗矗起新墳素旗飄斷雲隴下笳簫哀響咽尙書不歸履聲絕履聲絕那可招山空石麟死松柏寒蕭蕭

王封君挽詩

兒在客父在牀平生顏色不得一相見𨿽有湯藥何由將父在殯兒在野生前不受豸史封空見龍光賁泉下雪林山頭髙築墳花煙漠漠愁靑春請看阡畔行啼者半是當年懷惠人

華泉集卷二

欽定四庫全書

華泉集卷三

明邊貢撰

詩集

五言律詩

吳節婦

風雨屋蕭然孤燈四十年家聲越國後心事紀姬前行入先皇錄名垂太史篇溪淸石不轉寒影照娟娟

送周判官

一官成晚嵗共惜子云才驅馬國門路北風聲正哀山形橫塞起邊色映空來感慨登臨處殘陽照古防

送張進士孔昭赴南刑部

春風揚子渡江上雪初消艸色連三月山名記六朝白雲官舎近紅日帝鄕遙欲寄西來信秦淮有落潮

送鄭徴之還濟南

晝錦人爭羨居官不離鄕地親王子貴衙對佛山長珂馬春情逺稱觴午夢香相思有南鴈瑤艸寄新芳

送康狀元乃叔上舎生還武功

武功山路西去雪巉巉裏布儒生服郵車使者銜上堂修典冊登隴拜松杉記取龍頭事鄕人問阿咸

闕題

久客便醒臥逢君一舉杯後山元苦節同父舊多才雨映三更燭春飄二月梅重來話相訪好記鳯凰防

二

往往風雩下行歌大雅篇靑春逢此地白髮感流年岸栁村村合江花處處妍到官多暇日一訪謝公泉

和張內翰見寄韻

爾向家山去休歌蜀道難乘車眞得意戲防足承歡劍閣畱詩艸亭溪把釣竿玉堂回首處夢繞五云端馮呂梁惠詩率爾酬贈兼謝藥艸之惠

髙情馮水部相見示新篇鐘磬懸淸廟瓊瓌落九天色流湖岸荇香襲楚臯煙更謝金光艸扶予衰病年

臨淸舟中寄蘇三泉

水國逢君壽秋花蕩客船河流動顏色鄕土接風煙天地靑尊外光陰素髮前吾愁隨日長叨祿漫多年

送曾世亨兵備赴蜀

九秋三峽道萬里一舟孤夜渡劍門月波光揺湛盧詩論靑冢恨恩返綠林逋嵗晚東來使梅花肯寄無

夜中不寐登樓有懷

逺漏連疏柝山空夜寂寥地看鄕土隔書寄美人遙海气含春色江云入斗杓濼源橋上栁應有拂防條

送黃北川赴京

黃子黃門客靑春上國行風塵遙入望邊塞獨關情捧日防龍闕看云五鳯城懷中有短疏知欲請長纓

夜訪朱應辰

啟閤懸燈坐霜天夜轉幽居然剡溪興何異竹林逰水落江鴻去城孤海月流重逢好相憶紅蓼白門秋

寄弔松江周翁

不見南溪老蒼茫二十秋浦云空北望江水自東流已化遼陽鶴猶疑海畔鷗存亡一掬淚何日灑林丘觧印後病中書懷二首畱別南都諸同逰

勑放靑山去恩同碧海深靜居諧始願孤往恝防心已破槐南夢何湏澤畔吟我鄕多水竹蒼翠想森森

二

一別齊川路兩年今始歸久知麋鹿侶遙待薜蘿衣洞古龍還在林深鳥不飛入山城市隔從此迹應稀

過呂梁

解纜洪流樹侵星過呂梁風雲猶帝裏山水卽吾鄕硯拂秋嵐濕衣沾曉露涼長年欣暑退伊軋棹歌長澤國新秋爽雲起北溟衣冠逢水部風雨謝山靈雅意堪畱滯淸詞足典刑夕舟兼曉榻談坐憶蒲汀

送王分司因過白塔寺飲

九日登髙興三秋悵別情重攜一尊酒此地共君傾塔湧浮雲暗山銜落日明還將紅樹色遙送海東行

登南明山

石磴抱雲廻髙髙積翠開蒼藤昏古殿碧樹隱仙防鐘鼓三天下風煙萬壑來不知千載後誰憶此銜杯

二

地僻無人賞靈山迥獨看石梁橫險絕巖洞倚髙寒靜已忘塵世狂猶系冗官長歌送西日野色上虛防

南都送道士

自君辭白下靈悟入防始信虛無外元來別有經乾坤寄水火離坎走雷霆兀兀眼前事眞如江上萍

春雪

怪爾陽春日淒淒晝雪寒情知飛絮假還當落梅看向日偏縈戶隨風故繞防同云幕千里吟坐憶長安

分賦春雨得時字

爲愛西堂雨黃昏坐不辭礎防移榻處池漲捲簾時瑞紀農官頌題分水部詩客車何日返眞長故山芝

九日

白日寒城暮淸秋畫角哀地偏妨采菊鄕逺怕登防鴻鴈天邊去風雲塞上來故交零落盡巵酒向誰開

次陳靜齋九日二首

山水畱佳賞登臨夙有期卻憐重九日空讀汴防詩臥雨情無那停雲思欲癡夜深還秉燭閒對菊花枝九日逢連雨賓朋屢費邀實孤黃菊盞虛想緑云簫蟋蟀聲逾近梧桐葉盡飄喜聞歸不逺旌節候來朝

九日登吹防次毛侍禦韻

對酒重陽雨登樓萬里心異花開晚節羣木秀寒林鼓角連天暮風雲接塞陰王師防何日傾耳北來音

春暮

骨肉俱零落還家不似歸自傷眞塊處誰更遣花飛雨揠春苖病風摧旅鴈稀飄飄木蘭楫吾欲泛東沂頥屙淸源中秋罹雨宵分言霽短音寓懷

隔嵗鄕關月中秋想一看眞愁白髮顯翻隠碧雲端桂影流煙濕金波暎浦寒雞鳴興不淺吟酌細憑防

正月七日飲敖水部分司歸卽事

結舍臨江岸傳觴感嵗華偶同人日酒翻滯使星槎水凍仍余雪林寒且未花醉歸燒短燭髙枕聽昏鴉

寶應元夕飲朱升之舎

望望平安驛春行路不遙故人還此地芳序且元宵水近潮通閤燈寒月過橋計程拚取醉佳賞更湏招

供事長陵

爼豆薦春芳東陵晝漏長偃松盤古榭靈艸秀虛堂日月皇輿逺江河聖歷昌因山昭儉徳千載頌文皇

望陵二首

徙倚東峯下西陵望欝然宮深閟日玉座迥浮煙風雨淸明候乾坤正徳年攀龍無處所空有淚潺湲憶在先朝日曾沾侍從恩鸞輿歸寂寞鳯質儼生存夕日昏阡樹春風長澗蘩祠官如可乞長奉泰陵園

過壽陵故址【景帝臨馭時自建尋毀之】

玉體今何所遺墟夕靄凝寶衣銷野燐碧瓦蔓溝藤成戾崩年謚恭仁葬後稱千秋同一毀不獨漢唐陵

西陵訪王給事汝溫不遇【時汝溫督工泰陵】

狂夫多野性春到每思家卻訪山中客還逢水際花薄雲陰古殿鳴鳥聚連沙迆邐回谿晚西陵月正斜

逰福宮

福地盤靑甸香臺倚紺云材分龍藏寶功就羽林軍洞客修丹籙山靈防敕文願資敎力千載翊明君

泰陵供事述感五章

陵墓三年道重來七月期山河不攺色霜露只增悲世想欽明徳人傳顧命辭九齡如帝與端可致雍熈防已班虞舜求賢越武丁心猶在邊徼夢已隔泉扄永作千秋別虛傳七日醒夕廬齋沐所彷佛見遺形象設徒虛傋龍逰竟不還勲華畱率土精爽寄空山石錮金泉黝雲棲碧殿閒寢園如種竹應有淚成斑皇寢居庸近山深地轉饒雄關三鎭鎖幽府百靈朝堡堠烽全息屯兵甲半銷帝心遙可識終古絕天驕午夜祠鐘發千官集廣墟遂防除禫服那復見宸裾長隧通壤明樓瞰紫虛松阡回望裏風雨泣漣如

下陵二首

露行逾十里夜黑四巖陰不辧雲霞色惟聞鐘磬音塹鴉翻列火山鬼嘯空林欲下西陵路前溝水正深窈窈山逕僻喧喧徒禦歸馬逢危石住燈入古林稀樹宻全妨蓋云寒半濕衣紅門知不逺秋角聽依防

望孝宗陵

泰陵今在目突起茂阡西宮殿靑霄迥松杉白日淒坤墟符帝宅山壽與天齊黍稷明年祀重來路不迷

郊壇夜步

晚步淩髙榭春空月正明星辰臨漢畤樓觀俯秦京靜夜松飈響丰年谷日晴同心隔城市相望轉盈盈

駕

遙聞葆吹聲仙仗下通明地轉蒼龍道天臨白玉京瑞光同逺近云物半陰晴隠隠行宮啟重關虎豹盈

承聞詔迎聖母太妃還宮

兆啟封邦日圖開繼統春漢南王化逺天下母儀新侍寢隨宮眷畱行聚國人嗣皇惇孝理瞻望黼衣頻濟水朝京甸燕關鎭海流九重迎聖母千里防諸侯日月開黃道河山列素秋禮文同扈蹕元不爲宸逰

上陵

臥病長夏晚出門秋艸生聊因上陵日一寄防山情野水侵平道寒云覆古城聖君方用武羣盜敢縱橫

五月七日陪李劉二侍禦逰宴尹亭

不到北湖久重來蓮葉靑水香還落照山色自孤亭竹隠尙書榻窓懸柱史星回舟忽已晚波上月防

沙河

放馬野田艸路廽登古原雞鳴桑下屋牛臥雨中村薄日浮山影長橋下水防煌煌中使出束帛向陵園九月望日同大陽有防二使君泛湖出郭二首

野眺鄰幽曠移舟出水關上卿雙蓋迥漁父一簑閒墜葉紛飄座廽汀曲抱山芳尊對揺落不醉可湏還候火射波光中流見女墻觀樓增突兀雲月逓微茫岸接靑山近舟搴緑芷香興酣忘夜久歌吹繞林塘

村舎

村舎孤煙起山中朝雨寒丁夫荷鋤去稚子出門防早稼登塲圃秋蔓井防居然羨閒逸趨府欲辭官

泛湖

此日秋風起移舟向浦煙客心隨地逺人語隔花田古寺疏林外孤亭落照前十年塵土夢回首一茫然

山行

兩山開一逕杳杳入雲煙仄磴樵人下危峯野衲禪斷鴻愁返照歸馬識斜川井邑干戈後凋零異昔年

禦帳坪次王伯安韻

白日天門近靑山禦帳空亭虛從眺覽樹古自登封過鳥層雲上鳴泉萬壑中翠華春不返惆悵昔人蹤

題淸樂亭

老木隠江亭幽居對錦城榻懸西嶺雪墻度浣溪鶯地僻人稀到心閒夢亦淸窮通身外事何必問君平

重陽後三日登雨花防

一片金陵月荒防對酒防水雲霏冉冉江日隠團團鴈早那堪聽花遲未可飡憑軒望鄕國西北近長安與平厓林豸史泛湖北抵華不注山夜從陸歸二首

浮舟出近郭落日半溪陰水濶蒹葭淨山寒煙霧深壷觴不盡興絲竹有餘音獨恨黃花少猶煩隔浦尋黃昏過別業卻見舊山僧客駕聊云息鄕愁轉更增水光浮夜月林影防秋燈隔苑聞寒犬髙軒醉懶乘

後三日登龍洞山二首

海嶠煙霞滿登臨愛積陰緑苔穿嶺滑黃葉綴巖深宛宛鹿麋徑泠泠泉磵音髙人或住此精舎杳難尋寺古猶存佛山深少見僧遅徊意不極去住感偏增樹隠靑林店龕明白石燈峭峯吾欲上未有鶴堪乘

宋駙馬園亭訪東石談子遇雨

卻訪故人處遙來公主園濕云蒸錦樹鳴雨過華軒檻近浮鷗接庭深乳雀喧將求卜居意相對已忘言

贈周文都

君乘別駕車南徵千里餘予爲燕市客嵗杪意何如日隠川原暮江涵雲水虛新春見廽鴈知有秣陵書

寄華山人

山人歸薜蘿迢逓兩年過道逺情無那秋來興若何隰霜收早稻江日曝寒簑不見雲中鵠空傳招隠歌

贈何子元二首

飲馬長城窟西風隴水鳴旌旗連朔气笳吹咽邊聲鹿塞秋霜白龍沙漢月明共嗟班定逺身是一書生萬里窮邊使三秋出井陘金鞍裝寶絡斑管代靑萍吏識終軍貌人瞻愽望星歸來市駿馬持節報明廷

行子

行子到京舎故人消息傳釣魚吹防下築室黃河邊揷架餘千帙傾囊有一錢古來賢逹者往往在林泉

彥卿垂示省署述懷之作次韻奉答

寂寂荒園午庭虛不下簾墨池經雨潤廚火隔宵熸壁澑侵湘簟窓風動越縑灌花親汲水童子睡初甜官閒仍地僻賓從少經過睡起防山立詩成對竹哦小塘云影亂深樹鳥聲多坐數秋期近雙星欲渡河

過雙泉寺馬文明別業懷寄

卻過雙泉寺因懷馬舎人托交空有日爲別動經旬古澤蓼花亂髙原禾黍新秋風吹獨馬望爾一傷神

山中懷白巖二首

珂馬長安道趨陪幾見秋那知遷轉地翻動別離愁光祿詩名逺容防禮數優空山中夕夢長繞鳯凰樓昔奉山陵使曾同虞殯吟鼇翻滄海變龍去鼎湖深紫極瞻云地淸霄望月心蒼蒼松栢裏懷往益沾襟

懷昌谷大理二首

孺子南州彥詞華早擅塲共憐廷尉府秪益簿書忙寶縼愁鸚鵡鹽車困驌驦何時一艇去與爾泛滄浪齋房隠薜蘿野外少人過向月復誰語防山空自歌城孤戍火亂地迥北風多惆悵離居夕相思柰爾何

白巖將赴北山供祀奉呈

賦客貪巖壑登臨思然出城防落日驅馬入秋煙蘚綴陵門棨蘋香寢廟籩別來曾見說重補華山篇

張侍禦過訪不值謝答

有客騎驄馬徘徊戀友生虛煩過茅屋實已隔山城野僻蓬蒿滿園荒蟋蟀鳴空村中夕夢相憶倍含情

雪後尹亭小集有懷張侍禦仲齊

樽酒故相約燕逰翻不同亭深寒雪在橋防夕煙通白日行歌裏靑山別恨中夜防車馬寂愁聽竹林風

尹亭夜集

憶共尙書飲蘭舟漾渚風芙蓉開月下簫管入雲中鶴唳煙沙逺螢流水閤通重來值揺落無復往時同晃晃水上月稜稜沙際風寒星動木杪逺火露煙中城郭千峯對園林一水通興移還野酌畱賞夜深同

將赴靈巖午憇黃山店示同逰諸子

感時愁不極出野興仍髙墟野當紅藥園林過碧桃水行沙路軟云臥石牀牢更喜山翁朴忘形對爾曹出黃山村遇霍子聞郡守章栁庵將至靈巖喜而有作

路轉黃山店人逢霍茂才傳呼寺僧出五馬欲東來野水村村響巖芳樹樹開浪逰雙屐齒沾濕破蒼苔

由張夏村赴靳庒望同逰諸子

落日過張夏黃昏投靳庒嶺牛將犢下沙鶴避人翔石逕盤靑靄柴門閉緑楊同逰忽不見孤眺轉蒼茫

靳莊山館卽事次張侍禦仲齊韻

野館千峯對登臨日載陽山川气紆欝天地色淒涼未卜三秋稼先傳二月蝗古村兵燹後揺落見空墻

出靳村望靈巖寺

福地靈山表來逰春已深情知百里道虛抱十年心野樹猶含色鳴禽欲變音花宮瞻望處煙霧繞靑岑遅賢亭有懷白泉王子詔蓋與餘同逰泰山而余先王子歸也

樹杪逰云白風前落絮輕行蝸上壁篆闘雀墮檐楹客駕聊言息仙蹤不可明懷人望東麓邐邐曙煙橫

春日臥病寄劉子希尹王子孟宣

我濟富山水人稱名士鄕兩生俱俊傑吾道豈荒涼紫禁煙花地靑雲翰墨塲應湏得髙步書札報滄浪老病東山客靑春意防然祗因愁不去翻與醉相牽艸檄懷公幹登樓憶仲宣幾時蓮葉裏重放北湖船

叚村成之僉憲

客子復迎客黃昏行古林短墻登吠犬列火動棲禽對雪三年夢維舟半夜心他時重相見佳話比山陰

柬河內使粹夫

憶爾曽金馬予官亦闈驚風一以振落羽遂分飛東郡身仍屈西河信每稀傳經與抗防心事兩相違

移榻

臥榻便幽賞虛廊接瞑移樹云低繞棟堦雨下通池病間琴相得心勞硯獨知商歌激流楚惆悵北山期

贈蕭醫士

覽鏡嘆華發出門鄕路遙客裝侵暮雨歸楫渡春潮艸緑河陰細鶯啼苑外嬌荷鋤行采藥還似赤城樵

贈方山鄭子二首

江東有狂士結屋本深山爲客風塵外馳聲梁楚間才聆捫虱語忽作釣鼇還予亦悠悠者相逢愧爾閒好酒恥儒素談兵靖塞塵深憐宋中客宛似晉時人到處不諧俗一生長任眞因君感交態多少白頭新

贈伍文定太守移吉安

鞏洛移官日荊襄過裏年郡符分舊虎江樹聽新蟬河內人虛借關東政久傳行經五栁宅一爲弔先賢

元旦

上日防防雨中宵且未休薄逰雙劍在覉宦一身畱養鶴憐初志屠龍悔壯謀著書聊假日元不坐窮愁

寄無錫管尹

吾愛管明府理民如昔賢靜防申浦月淸飲慧山泉惠化表三異和聲流五弦春風阻攜手相憶思悠然

答松月伍中丞見寄

開閤俯江城懷人獨系情碧雲空舊色黃鳥又新聲劍在終相合舟閒且自橫鳯凰防上月孤負一春晴

舟泊淸江有懷交逰諸公二首

未暖金陵席還趨玉陛行漢儀欣再覩虞秩愧惟淸雨雪江南曲關山嵗暮程臨分約歸春服早湏成日射江流紫煙沙凍欲開臈從梅蕋破春傍雪濤回北斗瞻星入東風應律催鵷鸞隔朝省不共上元杯

柬朱柱史子宜

有美中防彥聞名自國都豈知多難日識面在江湖地入王畿逺星分客棹孤霜威倘可借一爲保前途

齋居同月巖夜坐

寂寂槐防晚端居感嵗時雪消山色在寒退井痕知白戰懷蘇老淸齋伴子期坐來情轉逸華月照方池

賀承庵侍史省親還績溪

上防天門北驅車海嶠東去畱眞自得心迹許誰同詩入杜陵室官追桓典風壽筵家慶好花對白頭翁

汶上寄王工部舜夫二首

眞擬湖邊防言從汶上過嵗時鳴鳥變岐路轉蓬多樹色連東嶽川流匯北河相思阻歡覯瞻望恨如何幸不逢顏色眞愁吐肺肝祗因哭子瘦豈是別家難雨麥虛防秀風梅實抱酸病懷兼逆旅誰與一盤桓

寄陳石峯中丞

一別梁園雨五防秋艸疏君爲烏府客我向白門居髮短風塵裏心長老病餘江流日東下何處覓雙魚

出郭將訪希凖郡伯懼暮而返卻寄

駕言江口出卻至水西還逺道空回首重門欲上關防云低白鴈斜日近靑山欲采瑤華贈仙舟不可攀

和答胡可泉郡伯

籍籍胡安慶新聲滿舊都詎知金馬客翻領玉麟符退食還經史登樓卽畫圖昔賢憂樂地元只在江湖

溪翁

未覿溪翁面中宵夢已先關山非逆旅舟楫是登仙鴈語驚霜別鶯啼谷遷煙波夕畱恨滿江田

贈李都閫

好武將軍獨能文更愛君異勛江左防名閥隴西聞防帙臨秋水投壷過夕曛長懷醉別處簫吹遏溪云

奉答王載卿方伯

菊蕋南山屐荷華北渚船勝逢無節序佳句有雲煙列郡謳歌裏滄溟覽眺前故鄕誰地主回首憶當年

寫懷

欲逃中夏暑暫上上江船夜臥對松月曉行披水煙佳期天末良覯阻尊前相問各華髮遙悲靑鏡年

再贈載卿

賓堂瞰水滸沙栁系行船裊裊緑蘿月芳浦煙鄕關百里外世事一尊前記取相逢地淸河旅食年

戱贈張守公薦

蜀郡畱工部任城臥謫仙古人多逆旅地主幾稱賢嵗月靑尊裏鄕關白鴈前知章與嚴武君不愧當年近聞石翟子駐節河口喜而有贈二首

近聞臨駐處陌上艸萋萋碧水春風外靑山晚月西君車建髙節旅舸系平堤豈料漳河飲同聞絡緯啼棲棘誠堪惜崇遷且汴臺不因盤錯試誰辧鏌鎁才赤日昭天鑑黃河殷地雷淩秋泛槎去知向斗邊回

柬王羙卿萬戶

見說君家圃新開夜合花暝云含洞石炎雨淨溪沙想象王郎劍遅徊漢使槎一尊虛舊約惆悵坐昏鴉

旅寓淸源有懷故鄕親友

雨過雙松午云陰覆閤長栁蜩迎日嘒芹燕落泥香碧水通官舎靑山接故鄕懷人不可見歸思轉蒼茫

贈宋醫

施藥漳河口髙齡鬂未華地疑京兆市人卽宋淸家石壁垂金艸丹鑪起玉花願傳牝訣交臂入靑霞

雨中臥病谷來許以詩來問答之

爾本防揚侶吾慙程氏門遙憐雪盈尺何似雨翻盆久病拋書卷長齋閉酒尊艸堂霞色晚好過一相論

重陽冷二守過訪畱酌

九日逢知己開尊傍水涯壯懷餘白首幽賞有黃花日隠郊防暮云連浦樹斜未湏論去住乘興卽爲家

徐園夜坐有懷

避暑將軍府靑靑竹滿園坐防臺上月吟憶水西軒螢火流煙度蚊雷接暮喧美人漳浦臥何日奉淸言

贈環峯王總戎西徵

開府馳聲舊轅門授鉞頻日華承蓋轉江色映袍新去作鄖山雨來經蜀道春軍中人盡說籌防妙如神

答羅兗州

我抱文園渇君淹曲阜城中年俱抱屈異地各懸情永夜孤蟾色新秋旅鴈聲況聞吳楚變漢帝且南徵

寄胡文甫

不見胡文甫七回明月圓家林且如此宦海益堪憐碧栁秦防馬紅蕖濟水船往來餘百里同醉是何年

午日臥病有懷張王二子

棲遅仍舊國愁病且端陽白髮能相妬淸尊漫自香壁虛懸艾好溪迥入舟妨苦憶靑驄客盈盈水一方

贈鄭少尹

我正雪中臥君從天上還節髙元自苦才大可能閒淅瀝聽疏竹蒼茫對逺山夜深拚一醉休當剡溪灣

贈劉希容

籍籍劉京兆還家尙黒頭無心戀簮組有子紹箕裘月夜樓中坐花時郭外逰不堪相訪地醒眼話離愁

懷王生

世棄君平久狂疏老更添絕人吾豈好嗜酒子應嫌荷葉翠出水橊花紅入簾晚當西牖坐山日映書籖

夜訪徳宣不值

坡陀古堤上往來傷獨逰相違豈在逺一見已無由水宿厭棲泊暮行多懍憂瓊枝不可卽腸防衛川流

寄徐進甫

城東徐孺子不見已三年鴻鴈幾時至音書誰與傳釣魚寒澗曲注易古林邊遙想府中榻常因髙士懸

過汴呈獻吉

兩年京郭居空望故人書五月梁園道來乘長史車川流赴海急隰日漾沙虛欲訪漁樵徑蓬蒿不可除

夜泊漢陽卻望武昌有懷矩庵

對岸武昌郭淸宵回望頻離心系舟逺旅夢渉江新積水明疑晝浮煙靄似春樓空黃鶴杳延佇獨勞神

白泉王子居山相近

爾能耽野趣吾亦愛村居白屋情偏好蒼山畫不如桑麻通雪徑雞犬接煙墟嵗晚靑藜在相過且校書

同王白泉步過北村訪孫胡二子

少日同門客山居晚共依孤村一相訪深樹鳥聲稀面水心逾靜班荊願不違蒼蒼平野際還望瞑煙歸

穀子訪予別業

谷生憐我獨相訪到山家碧水孤村抱垂楊一逕斜野人共白酒稚子飯胡麻坐愛殘陽裏庭槐吐細花

懷三屏子

北郭雨防防東山雲霧靑三屏不我對九栁自吾亭短髮嗟同病長歌笑獨醒臨溪撫身世百載一浮萍

送都敬二首

才髙憐晚達十載尙爲郎書買黃金盡愁生白髮長夏曹分武庫秋殿別文昌木脫霜臯冷何人共采芳驅馬別君處秋陰當暮生林柯無靜葉江鴈有歸聲緑水閶門道靑山建業城未能同理楫延佇獨含情

送陸子引

世業機云後聲光慱望前使星連禹服卿月吳天岸迥山回枕泥香燕拂船壯逰應不負隨處有詩篇

送唐仁夫

象闕指龍洲天南海北頭島夷隨使節山鬼避行舟墓采秋蘋奠鄕防晝錦逰歸期定何日瑤艸思悠悠

送施克和

樓敞壁燈懸歸心夜不眠袖中懷楚玉江口泛吳船興寄風人外名收國士前秋來消息好知向鹿鳴傳

送劉氏叔侄赴舉

雙馬飲溪流溪邊雨乍收方趨棘圍戰不比竹林逰禮學傳三世家聲動九州太行山上月幾日桂花秋

送徐徳章兼寄杭世卿吏部

迢逓延陵路新乘使者車國風收外史廟號布中書海色宵徵裏薇花午夢餘相逢杭吏部歸楫問何如

送範掾尉仁和

入仕得親懽舟行且問安靑山越州路黃綬漢時官暑服裁江練名花薦渚蘭六橋三塔景公暇幾回防

送劉博之參政南陽二首

薊北才能防聲華早見收道髙傳吏部詩好入隨州別宴當梅雨官程過麥秋江湖憂正切休上望京樓津橋南渡頭落日片防收冠蓋新方嶽河山古豫州樹深燕市晚云冷爵防秋兩地分千里懷人各倚樓

送黃端州

春水泛桃花飄飄海上槎官崇先領郡親老一還家石抱溪云紫煙含嶺樹斜夜深登望處北斗是京華

送王秉衡歸省

津樹隠春艭林花集暮江天涯歸客逺堂上老親雙捧日心常切防云夢未降閒來書諫艸誰與坐山窓

送曹元孝監河之徐州二首

水部移舟楫臨津問所湏離心漢宮栁幽夢楚垓蕪鴈迥云重覆花寒地一隅吟詩坐東閣誰與鑑冰壷石閤延春望洪舠送酒湏防蛇荒澤徙戱馬舊防蕪碧樹通江徼蒼煙接海隅三山不可見休更問蓬壷

再寄其子毅之

相尋空繾綣相別太斯湏一去靑門道幾回生緑蕪文章傳海內消息阻天隅嵗晚登髙憶勞歌缺唾壷

藏六軒夜別東卿

到寺鐘初寂髙城夕漏遅閤云昏冉冉庭雨凍絲絲畱客燈前席懷人海上詩樹鴉啼不斷嵗杪怨相離

贈周予庚使遼左

翩翩鳴玉珂千里渡遼河爾本詩書客寧聞鐃吹歌立朝同汲黯出使比蕭何莫厭貂裘敝霜風塞上多

簡別華文光同年

朔野北風起沙蓬飛不休端居念行客明發動歸舟古堞鳴禽暮虛堂落木秋重來不相見離夢轉悠悠

送華文逺

早蟬鳴樹頭歸棹渡江秋孝子祠重建徴君傳已修淚痕雙薴袖身世一弓裘不學龍門客逢人說逺逰

送董汝淳太守之楚雄二首

詩人重出守萬里一朱轓苦節畱三郡英聲振五言山深夜郎道花亂武陵源月下勞相憶淸秋幾處猿井占星地滇云問路時嶺暄秋瘴濕江逺暮防遅竹弩迎津吏氊裘拜島夷課耕還弔古應到孔明祠

別顧華玉同年四首

問訊金陵客南歸近有期馬行沾雨慢蟬響入秋遅水稻供慈膳江綃制壽帷閒居賦成後曾見幾人爲落日長幹渡西風短棹過故人歸後少秋艸望中多謝墅荒碑碣吳宮閟綺羅趨庭休澣外臨眺意如何官署依鄕土幽求滿素心窓臨逸少帖墻掛宓生琴種藥開春徑防云坐晚林避名名轉出休愛碧山深逹人氛垢逺流品自應殊駿櫪分天廐鸞巢托省梧葛洪勾漏尹阮籍步兵廚未識圖南志相逢說著書

送秦用中邑博得鹽字

殘澑滴崇檐離杯雨夜添儒官歸鄭老詩客去髙蟾調發囊琹古光匣劍銛昔賢身未逹多少在魚鹽

芮令尹之興寧

萬里惠州去旅情應獨傷暮云牛嶺暗秋艸鴈池荒古迹懷蘇老淸吟和李綱遙憐蠻聚落從此識甘棠

贈別三首

相逢不忍別相送思悠悠風雨一宵話關山千里愁暮潮通極浦寒燕逐行舟短髮年年白重防是幾秋早葉半辭林晚蟾初罷吟入秋鄕國夢垂老故人心道在寧湏祿官淸尙有琴城隅分手處惆悵水雲深獨持文字印遙泛木蘭舟古驛尋京口寒城過石頭誦聲分館夜吟思捲簾秋欲問前朝迹靑山是蔣州

送孫志同經略居庸二首

寶劍靑驄馬秋髙出塞行田公新受律武子舊傳兵鼓角邊云慘旌旗海日明穹廬莫南徙中國有長城馬出燕關道人如定逺侯眼空沙漠气心系廟堂憂絕塞蒼煙暮荒山白艸秋軍都城下過懷古一登樓

送朱文表

關河積雨晴千里一舟行庾廩司農計山川故國情古碑尋盻子芳艸識聊城想見登臨處遙心覽八瀛

送楊生

相見十年外相尋千里餘靑衿子老大白髮我何如涕淚丘園艸風塵故舊書別情那可憶雲月曉窻虛

送王載卿

萬里雲霄使三秋澤國船冰霜消嶺瘴旌蓋麗江煙國賦徴求裏民風奏記前獨憐詩社冷一別又經年

送李僉憲維之北上

桓典乘驄日相如臥病春傷心一杯酒回首十年人雪暗關山色風飄驛路塵郭西慵出餞愁見栁條新

送王君寵主潼津驛

潼津佳勝地驛舎近潼關立馬防河水開窻對華山客懷登覽際官守送迎間倘見三秦友傳予鬂已斑

送劉文振宰驛華山兼寄汝公太守

我抱逰秦志君今先我行一杯同出廓千里獨含情雨入新丰晚云移少華晴寄言桑郡守天子近知名

華泉集卷三

欽定四庫全書

華泉集卷四

明邊貢撰

詩集

五言律詩

送李司務思善二首

可怪皇華使相逢九日過地偏秋鴈少天迥莫云多北渚靑簾舫南山白玉珂未能同一醉離別思如何蘇門形勝地往嵗憶經過書院靑山近仙潭赤鯉多月中攀古樹雪裏並逰珂六載重攜手淸尊柰爾何

送殷近夫謝病歸壽張二首

論交方恨晚爲別更匆匆風雨深期阻山川幽恨同杏田淄水北艸閣汶陽東鄕路元相近淸宵有夢通並居城下陌經嵗往來疏薄宦惟多病窮愁有著書春山懷紫蕨夕浦悵紅蕖去去仙蹤何人伴索居

送徐徳章乃翁

春防燕市花秋返晉陵槎水樹侵沙濶江云隠驛斜夢依南國近書寄北關賖坐惜薇郎苦遙心附海霞

送於時宜

行子對新月臨堂酣且歌客衣寒未減鄕夢日應多魯甸封春艸淮川夕波芳音托回鴈迢逓柰情何

畱別王生

天際陰風起浮雲似馬行飛揚亦何意離別秪關情古岸垂楊合長河暮色淸何時畫舸背樽酒說平生

送王演之二首

送逺臨河涘蒼蒼夕景微雲山望不極書札到應稀磧暗風沙起春長旅鴈歸秦關百二阻何處換徵衣驅車度宛洛歸路及春深杳杳還家夢悠悠去國心靑山臨古渡白日下丰林憔悴逢漁父應爲澤畔吟

送矩庵中丞

荊楚連年旱今冬雨雪頻膏融厚土徹緑迸早禾新烽火千山息謳歌萬室春中丞調爕手爭道防如神

別伯玉

君行不相見臥病對春風世事浮沈外交親感慨中古臺燕郭暮流水晉祠空他日歌招隠靑山有桂叢

送友

十里黃岡道萋萋露艸繁靑驪將客子白日過鄕園水國春先到雲程鳯獨騫行防魯儒化流澤被元元

贈別寗子

風度與桓典勲勞更伏波明珠騰謗巧驄馬避人多白日就長道淸秋淩大河非關燕趙別相送一悲歌

送劉希尹入髙邑省親

朝夕夢親顏驅車西出關靑雲深魏闕白日照恆山麥秀城池古人居井邑閒秋風扇枕暇璧水遅君還

送伯川子歸吳二首

東門嘶馬去幽志幾人同問寢歸吳苑含香別漢宮關山雙寶鋏江海一秋蓬欲覓南州信時防西北風舊國江村外淸川繞舎流空聞賦招隱不得泛同舟雨暗膠山寺花明愛日樓遙憐相憶處落葉薊門秋

送陶良伯使魯府

天馬玉花驄騎來天廐中言經汶陽道卻過魯王宮岱嶽浮雲外蓬萊碧海東飄飄鸞鶴侶仙駕與誰同

送楊純夫

天府通新籍毘陵返故居三春辭北闕幾日過南徐岸栁陰陰接汀花冉冉疏江流日東下何處覓雙魚

送趙體仁侍禦攺官

問子今何適時危路且艱豺狼潛未及驄馬去難攀暝野雲藏日秋林水接灣病夫門不出心度萬重山

七夕夜雨送父回家感而有作

感懷逢七夕況是別翁時天上夫妻防人間父子離夢疑靑鳥下心逐白雲馳幾陣芭蕉雨蕭然鬂欲絲

送張仲齊侍禦還京二首

上國埋輪後東山攬轡初世方驚豸角吾已識龍顱古栢淩蒼漢淸冰照玉壷千秋桓典駕驅逐有人無繡斧明霜日川原指顧中才眞堪作雨名不愧觀風狡兔移山窟狐隠棘叢城隅一片石他日比羊公

送張廣漢中丞觀軍畱都二首

聞說狼山下江波帶血流中原初息戰諸將各封侯艸緑西興渡云生北固樓經過弔陳迹春日暫停舟二月金陵道中丞擁節還日光揺組甲春色映江關國壯軍容整時平武略閒坐防龍虎气長繞鳯凰山

送陳國充內弟赴京師卒業

千里攜書劍觀光入上京外親無我厚宅相有君成細雨官河暗垂楊客路平承家仲氏在休戀倚門情

送韓石泉赴徳州兌運

細雨空城暮防云防薄陰落花春晚色芳艸病餘心夢接官曹近秋生國計深林中與水次誰伴獨行吟

畱別柴子

相憶恨長道相逢驚白頭又爲千里別還作幾年愁故舊天涯少勛名世上浮不堪風雨夜虛館對新秋

畱別張西盤大參二首

苦戀三秋別還爲十日畱江湖宋玉感風雨杜陵愁墜葉鳴沙岸寒云抱驛樓河梁阻攜手誰與賦同舟滿酌豈辭醉未行先憶君山城稀見菊關樹不開云地入河源天連塞日曛那堪北來鴈偏向別時聞

贈張生下第還金齒三章

逆旅嗟同病相逢罷舉杯別期驚嵗月壯志感風雷路險三湘隔心遙一鴈催可憐蘇季子還著敝裘回北風吹獨騎萬里向西南沅水三秋雨偏橋十月嵐蘚碑懷蜀相花筆夢江淹好把山中屋重題捫虱庵聞道棲遲地苔香澗戶幽嶺相旦暮山月自春秋詩畫稱三絕圖書富九流秪應阮軰與爾得同防

送王子兵備江西二首

舊隠辭函谷新章出漢闈碧山畱豈得芳艸怨相違簡防皇心注升沈士論歸傳聞拜恩日猶著賞功衣蓋拂匡廬過防飛蠡澤深三秋持斧日萬里渡江心虎豹潛移窟牛羊廣出林秪應臺栢下端坐聽鳴禽送翟給事廷獻冊封周世子還朝兼赴昌邑省覲三首

冊命臨中土恩華接上臺雪明朱閤麗風引翠簾開漢使鳴環入王孫露冕來星槎曙嫋嫋欣傍早春廽登髙逢嵗晚把酒悵多違塔日霜逾靜巗花雪且肥家從東海過天向北辰歸可道親心悅宮袍是舞衣諫客劉棲楚詞人陸務觀舌存應不慮盟在可須寒賦頌名天下封章艸夜防稿成湏寄我歸向魯門防

送楊希顏省墓還聞喜兼柬秦長史

劍裝喧皷吹春日過鄕閭夢繞松楸逺心傷雨露余裏門妨躍馬宮錦煥飛魚若見秦淮海應傳寄別書

送楊文紳司訓玉田

東郭漁陽路南風幾日程客氊春艸色僧寺晚鐘聲山認盤龍狀州傳種玉名關西舊衣鉢畱取付諸生

送王景暘長史還周府

駟馬薫風裏中州路不賖雨深梁苑竹春老汴宮花親榻分美玉筵設醴嘉五云廽首地不似賈長沙

送楊伯玉子南歸

孤舟風雨涼江客下江鄕嵗月吟邊晚煙霞夢里長釣溪開蘚石書架拂蕓香霜落南垓冷何人共采芳

送周司業祭掃還臨海二首

客夢驚霜露鄕程入地連霞嶠赤天接海門靑澗藻充新鼎碑苔蝕舊銘秋墟滿狐兔何處築思亭赤防橋上路千載一靑衫家說編修里人驚樂正銜聽泉過萬竹防月步雙巖寂寞成均地春風早掛防

送匡敬夫按貴州

嵗晚神京別何時到鬼方雪迷山驛冷云接海關長去住新驄馬封題舊皂囊遙懷徵戰地幾處有耕桑

送趙叔鳴監稅徳州二首

蕭蕭徵馬嘶送客過前溪故里別來久家書空復題靑山鬲津道平楚衛河堤它夜幽尋處應知夢不迷東赴海陵倉移家別帝鄕政繁輸轉地官古度攴郎問寢椿庭近廽舟蓼岸香秋來客愁少風景似維揚

送董舅氏

暑雨曉初晴山泉落澗淸一杯燕市酒千載渭陽情隴月牽遙夢江花伴獨行亂蟬無意緒爭向別時鳴

東阿畱別無涯孟子

逆旅相逢地春殘花事稀同憐在逺道且復換徵衣碧艸連村暗靑山四郭圍欲旋歸去馬還逐使君歸

送鄭雪齋秋官歸閩中

識面沈憂裏重逢旅病間應緣著書癖且作泛舟還雨色含靑栁江流繞碧山東門一尊酒咫尺杳難攀

送客

怪爾湖南使風江晚系舟遙經十載別剛得寸時畱素月明寒浦蒼山隠暮流水鷗嗟未及雙泛寡離憂

趙麗卿豸史座畱別限韻

聽雨罷彈棊蒼茫生逺思遙應白門栁飄蕩緑煙絲旅迹江花笑歸心海燕知倚酣方戀別休誦渭城詩

別周子賢僉憲

身是外臺佐心蟠中祕書杜陵元自許桓典或能如夢結三湘外神交十載餘同舟忽判袂愁絕廣川墟

送吳學正之畱都武學

振鐸敷文教遷階得武庠講筵環冑子官舍接宮墻樹隠臺城古江連石埭長相期共臨眺嘉及重陽

送別菊泉胡子

寒聲下木杪送子一酸辛白日川原淨髙秋皷角振來防南苑雪歸憶上都春懶聽陽烏發嗷嗷靑石闉

廣川舟中與東橋酌別次韻三首

汴上一爲別漂揺十二秋那期衛川涘得並李膺舟月映靑山出波涵碧樹流接宵歡逹曙不爲酒尊畱共脫風前防還披月下襟乾坤萬里別江海十年心越鳥枝難共湘魚帛易沈相逢畏相失延滯緑溪陰愧我蒹葭質倚君瓊樹姿遙憐共飄泊且復笑棲遲秀句推先逹髙言戒獨危江蘺照雪月秋谷有深期

臥疾柬別孫性甫二首

杳杳關河客盈盈一水間那因各抱病遂阻共開顏雨入靑簾細云移碧樹閒含情送遙矚時見瞑鴉還舊典司畨禮新乘郡守車問名俱不沗遷秩定何如父老防行蓋君王想諌書徴黃防有詔早晚下宸居

張秋官元徳席上畱別

春日江陵去煙花萬里途山川畱故郢舟楫帯三吳樹影湘流轉猿聲峽月孤郡樓登望夕天北是皇都

送曽世亭兵備赴蜀

聞道霜臺使親承嶽牧恩山川增气色艸木借生存拂暑辭東郡先秋過楚門江皐有芳杜作意待王孫

鸚鵡

珍鳥來淸夏芙蕖避緑衣苦遭鴉並嚇羞與燕同飛整翮身仍阻能言意且違何當卽開鎖放爾隴山歸

東塢爲李戶部貢卿賦

舊塢濃花發新春旅夢懸醉吟朝雨後醒坐夕陽前摩詰才堪比【右丞輞川有辛夷塢】隨州句可憐【劉長卿有花塢夕陽遲之句】山禽傍精舎來往正翩翩

雪庵

大雪乾坤閉開窓且靜觀偶然同卲子不是學袁安數在梅花得春從太極防憑將畫前易一問防橋鞍

昌平館

寒食煙花暮傷歸復旅逰芳尊不相對華館坐悠悠月細光疑晦山空響似秋老親垂短髮計日向西州

公館卽事呈彥卿

赤日下庭角白雲生晝陰彌因吏喧屏轉覺道情深樹防依鄰借虫聲隔水尋廽驂淹薄瞑相遅在同心

李月輝方丈二首

雞犬不聞音仙家巷陌深洞簫吹赤玉丹竈化黃金庭迥秋花寂堦寒夕雨沈願傳方外祕勿使嵗華侵秋林積雨晦晏坐失朝曛地似通勾漏人疑是少君依依歸洞鶴冉冉度窓云預恐重來日花源杳不分

雨中憇雙泉寺

野寺臨官路山門俯近郊閤虛鐘梵寂院靜薜蘿交宻雨沈蛛网閒雲擁鶴巢故人詩在壁惆悵隔衡茅【壁間李子題詩】

十六日再至寺

十日重來此登臨興轉幽老僧烹石耳畱客坐山頭陰洞生雲霧陽坡防馬牛翻嗟出城晚不值菊花秋

靜海寺

窈窕城連寺巉巖石抱亭洞虛雲气白厓斷艸痕靑寶匣封宸翰珠花絡藏經廽翔不覺晚歸馬傍春星

倫上人院晚坐次白湖韻

過雨禪房寂松筠一逕遮梵筵靑瑣佩香竈碧山茶鶴靜欹寒水僧閒數落花詩人類迂僻乘興卽爲家

九日登千佛山寺五首

南山空崒嵂野老倦登臨城郭千年迹雲霄萬里心夕陰涵積水風葉下長林短髮新來白黃花不可簮亭午客先集憐予遅出城吏當靑塔僧下碧山迎奕譜傳新勢騷壇講舊盟洞泉秋不冷好共濯塵纓石壁靑含雨松臺迥入煙悶隨天上客閒訪洞中仙菊采芬芳蕋詩畱酩酊篇重逢倘萬一攜手話玆年窈窈寺門敞蒼蒼山徑微風輕不落防云近忽凝衣背領丹楓直垂巖紫菊肥晚途喧葆吹輿醉出林霏半巖風且急衝雨下山難醉後還騎馬狂來不正冠陰陰南國暝淰淰暮秋寒預想茅檐際迎門稚子懽

十月六日逰千佛山寺

亭午登山寺淹畱夕未歸涼風起髙樹落葉滿僧衣城郭寒煙聚樓臺暮景微京華十年客愁絕賞心違

入寺

共邀黃鶴侶來問野狐禪日出山中寺風鳴樹裏泉落花空色相啼鳥伴幽莫叩輪廽事吾生自有緣

出寺

雞鳴春日曉鐘落上方幽樹濕云猶住山空翠欲流酒牀隨客去詩艸付僧收虛羨巖棲子塵鑣不可畱

壽孫萬戶母

嵗嵗稱觴處將軍此舊庭玉函開寵誥紗幔叩遺經徑茁宜男艸檐垂婺女星白頭眞入畫長對曉山靑

壽程良用父

雅尙陶洪景風流顧辟疆名傳天北極家住水中央晚日明花宴春云護艸堂髯郎歸節美衣繡出明光

壽文孔暘

壽域開梁苑韶華逼艶辰月臨春館靜花簇夜筵新鶴信傳西母鸞簫樂上賔轉憐多病客髙枕獨懷人

何圌樵壽五月十五日

勝地三茅北嘉辰九夏中壽尊浮海月樵唱落天風席近紅橊艶庭深緑桂叢遙憐爛柯者仙籍防相通

題秦國聲爲廼翁卑牧壽卷二首

江門閒起坐白髮照秋山花擁宜人佩蘭分稚子班天恩來鎖闥星信報銀灣笑防東林鶴傳書海上還池館山中舊風光畫裏新澗松同雨露江艸自冬春犬吠當林塢花明隔水濵遙疑姓秦者莫是武陵人

壽康對山母

垂栁防香車西園春雨餘壽多從入老身健欲淩虛紫鳯雲中誥靑鸞海上書近臣兼色飬何必賦閒居

壽髙給事廼翁

老境眞熈洽山中白日長鶴巢松樹古花近壽筵香幾杖榮朝典謳歌樂嵗康郎君靑瑣貴歸路滿恩光

挽無鍚吳翁

錫山春日墓聞說鄕賢露葉迷蒿裏風笳慘木田名髙懸榻後事定蓋棺前隴上淸明月年年哭杜鵑

王憲司挽章

桓典聲名久相如詞賦稀世方驄馬避身已茂陵歸白露凋原艸流塵集繐幃傷心庭下鶴時向月中飛

楊介夫防母

楚客抱沈哀孤舟天際回恩餘五鼎食人閉九泉臺古壁機絲防殘燈繐帳開慈魂猶戀子夜夜夢中來

挽董天粹母

板輿逰樂地經晉復經燕豈料言歸日翻成永別年堂虛春艸合機冷夜燈懸欲問三遷事慈容隔九泉

挽謝都憲二首

太守驅車日中丞擁節年化行江郡美名在蜀人傳漆吏悲移壑殷王惜濟川隴門雙石表何處立秋煙人間七十載地下幾千秋無復靑山到眞同逝水流亂雲籠閤迥啼鳥殯宮幽欲采蘋花奠閩江逺帝州

挽張思紹乃翁

歸老身猶健防仙夢已侵鹽司官譽在豸服主恩深迢逓碧山路淒涼嘉樹陰秋風渡瀘水客子正愁心

劉惟馨二親哀冊二首

䢐謝感流光悲涼十四霜篋中無諫艸身後有封章遺曲傳巴裏淸風滿蜀鄕鳯凰原上木愁色日蒼蒼相如駟馬榮毛義悅親情詎料終天別惟爭一日程機堂繐帷捲隧戶漆燈明欲識歸人恨江猿夜夜聲

挽海釣翁

山海關頭月春來幾度圓杖藜無起日華表有歸年寂歷逺逰道淒涼孤憤篇朱云不可見畱檻漢庭前

蕭醫士挽詞

術妙軒岐上年垂耋耄間煙霞成癖性松栢是容顏濟物心常在防仙夢不還錢塘江口月長照玉泉山

挽王憲副父母二首

露白秋郊迥風髙宰木淒深嗟墓門道猶有聘君題隠迹龎公並詩名魏野齊孝魂招不返應只在遼西白首來官舎丹旌返舊山有懷空色飬無日見生還暮艸春回碧機堂晝掩關天涯有逰子腸防舞衣斑

題王臣指揮母挽冊

將軍懷母處堂屋對南山香防毺冷機空絡緯閒暮花愁裏色春酒夢中顏一掬長淮淚隨波去不還

挽同年程禦史良用次見素韻二首

有志經邦國無憂及子孫淒涼柱下史慷慨殿中言髮已生離白聲還死別吞空山一杯酒何日奠忠魂新安新廟起聞子入鄕賢古墓靑山外秋風老淚前乾坤英爽聚日月大名懸誰續少陵語載歌驄馬篇

哭兒羽

阿羽生存日人呼聖小兒虛疑渥窪種實有鳯麟姿學步先遵禮能言卽賦詩悼渠憐子夏休訝入官遲

湖上憶亡兒羽

往嵗春湖曲嘗攜稚子逰花迎玉膚笑云傍防衣流隔水時穿竹防魚數探舟傷心獨來日煙月暮含愁

登王丈墓

磊落王夫子消沈嵗月深墓田餘數栁書屋有孤琴掛劍千秋恨通家百世心暮山荒艸際登拜一沾襟

亡弟賦攺塟述哀

塟汝已六載那期重撫棺壯心原不死遺骨久應寒石室靈儀在銘旌粉字殘一爲同气感雙涕夕汍瀾

上王氏妹墓

王郎呼不起吾妹亦泉臺白日山頭下悲風樹裏來有親差可慰無子更堪哀嵗嵗荒墳土何人奠一杯

仲冬望日先隴述哀

矻矻銜石鳥愔愔棲月烏雲霄雙翼倦天地此身孤雪野兼愁逺風楊著淚枯一杯殘臘酒知到九原無東村暮歸經羅侍禦墓緬懷知舊惻然興哀兼呈同志二首

云日蒼茫合東郊暮雪時古臺斜落影靑嶂迥含姿澤靜龍蛇逺山寒鴈鶩饑親交半丘墓愁誦七哀詩野色擁歸軒遙遙登古原田烏啄素雪山鳥下黃昏近郭寒收市荒祠靜掩門吾行有佳賞思與故人論

過王履軒墓

欝欝將軍墓蒼蒼松檜林防猿千古夢歸鶴九原心地勝河流抱門閒艸色侵承家有兒子文史富纓簮

幽寂

幽寂臥蓬戶淒涼懷舊吟鶯啼非故國艸色亂春心落日黃雲暮陰風碧海深嗷嗷北來鴈二月有歸音

對月感懷

惆悵東籬下西風酒一壷物隨秋漸老人與月同孤幻夢疑蕉鹿塵蹤笑网蛛寒蛩不解意喞喞向靑蕪

送王廷珍分教東明

春日東明去西齋教鐸分氊隨鄭老座經授伏生文水暖魚騰藻泥融燕啄芹有懷如我及看雨賦停雲

方獻夫讀書山寺

聞君讀書處孤榻寄禪林日抱左氏癖時爲梁甫吟開窓千嶂出隔巷一燈深獨有花龕月盈盈鑑苦心

雨宿姚村二首

舊隴東城外新墳更在東川原相近接靈爽合潛通碧艸生秋石靑楊裊夜風茂陵山下路來往恨無窮野逕來人絕村居夜寂寥牖燈方閃閃庭雨更瀟瀟墓土空親築精魂不可招百年孤子恨天地與同銷

聞三平菊酒初熟詩以調之

愛酒苦無酒避狂翻蹈狂聞君新釀熟色勝菊花黃月夜樓陰靜霜天海气涼何當騎馬去飽挹甕頭香

故山道中二首

此山靑可愛巖嶂繞雲松暫息野中駕彌耽塵外蹤石橋今古在香客往來逢落日谷風起依稀聞瞑鐘素蓋淩風轉飄飄度石梁田家始晡食村店已斜陽紅憶山椒熟靑憐隴麥長郊行亦何事能遣世情忘

辛巳元日止酒

艸閣逢元日悠悠一病身碧山虛對雪靑栁自含春罷接屠蘇盞長拋漉酒巾相過見漁父應笑獨醒人

望雨

倚杖柴門底雲峯引興長驗霞從曙色瞻雨過昏黃柱礎虛含潤盆荷實抱香空檐百尺澑何日聽浪浪

憂旱二首

欲叩蒼天意悠悠黙且樹焦眞可防井渇故湏穿碧漢空秋水鐘山靜曉煙九重寛防詔何日下荒田亢陽厚土裂玆事莫言無旱狢久爲怪惰龍眞惱吾未沾三伏雨敢說九秋租珍重云霓望蒼生待一蘇

坐雨

宻云蒸短夜繁雨下淸朝不救中田麥猶沾晚嵗苖度窻才浙浙浮檻更蕭蕭咫尺蘇端舎衝泥未可招

八日喜晴

海門晴日吐春水坐來添喜入三農望丰歸五穀占野鶯啼秀木江艸映虛簾我病生嫌酒深杯且一拈

過北川周子莊

借問平陽守泉莊今若何樹稀鳴鳥防花亂早蜂多酒坫封苔蘚漁罾罥薜蘿淒涼世交子忍淚一相過

正月十七日先大人壽辰

此日吾親壽常年樂事多夜堂歌窈窕春防戱婆娑永恨重泉隔深驚六載過風前酹巵酒腸防楚川波

過王生廬墓

赤日東郊午言過孝子廬艸衣惟短杖土屋有藏書蛛网苔侵戶蝸墻雨澑渠閔祠看咫尺比徳定何如

問信

問信陳州盜將軍有防書眞成機上肉豈慮釡中魚殺气東連潁烽煙北近徐招招淮口檝將發故躊躇

盜賊

盜賊還奔突傳聞過白洋關河苦迢逓雲月復蒼茫賈客回江舸居人競野航雞鳴戒同伴或恐犯垂堂

過姚村舊業村有先君子遺隴

里巷紛仍在鄰翁半不存午雞喧井落寒犬臥衡門側宇天光入巍阡霧色昏百年桑梓地回首一傷魂

忽報二首

忽報楊開府新傳羽檄過未湏憂赤縣且復守黃河去馬定看疾來舟遂不多飄蓬愧生理終日傍干戈豈料朝天使翻爲避地人去畱難與決傳報恐非眞碧樹花爭蕋淸江水自春廟堂嘉靖日州郡轉風塵

龍洞山雜詠二首

寺繞層峯入溪通曲澗開八年千里夢七日兩廻來古壁流煙色荒蹊疊艸萊登髙賦揺落慚愧宋生才出郭始朝飯入山聞瞑鐘自憐衰病久敢恨僕夫慵立馬防羣岫開尊對兩松誰能回白日眼眺且從容

丁字口北

海口潮初落片防秋正堪斜陽飛鳥度微雨防雲含戀闕心馳北畱人風自南一聲漁篴響鳬鴈起江潭

鄂渚

鄂渚維舟楫登髙覧洞庭地連秋水白天入暮山靑望闕瞻星斗懷人感鶺鴒漁簫向夕起嗚咽不堪聽

暮行

野色蒼茫合宵徵問路頻馬蹄經蘚滑螢火度溪新鄕國今何許家書動隔春逺村燈燭處簫鼓賽田神

逐客

逐客去已逺相思空爾哀不聞宣室召徒抱賈生才野竹侵書幔山鶯進酒杯梁園親識滿今雨幾人來

野風

野風吹荻葦寂寂楚江秋水气寒侵幌濤聲夜撼舟古今雙社鳥天地一沙鷗欲作懷湘賦官程不可畱

泛江

泛舟成小酌半醉倚篷防烽火偏西接關山直北寒渚花春漠漠江日暮團團誰識荊南守思鄕欲掛冠

歸自北村

欵欵野中話依依川上情雨昏沙徑色風起暮林聲臨水僕夫望呼予童子名柴門露逺火逥防興彌淸

過北渚莊二首

野店長渠繞郊扉晝不開茅堂防楡栁沙路上莓苔白鳥晴飛疾禪夕奏哀主人城市裏經嵗幾曽來渚老有髙趣未衰先棄官心猶壯夫勇身且布衣寒雪裏中宵坐燈前細字防不知東海上何日起垂竿

再過北川別業

負郭稻千頃靑靑遙入云兒孫不觧守賔客自爭分剡曲舟慵泛山陽笛忍聞傷心碧堤栁猶映白鷗羣

題白泉王子壁

吟興復不淺村中無酒家圃云深映竹墟日半籠花石柵啼黃鳥溪泉擁白沙晝眠兼夕坐非爲惜年華

卜山居成有作

久定華山約今來始卜居夢逰曾屢到心賞復何如圃巷環髙栁淵泉抱古墟從玆簮與紱當有絕交書

過湘王故宮

舊日湘王府淒涼百嵗多堞荒秋薺上樓廠夕云過廢囿穿狐兔深宮防綺羅同行有詞客閒詠黍離歌

過故山人園

園囿碧山隅山人此舊居豪華非往昔防漠意何如古木巢寒鳥殘陽隠廢墟傷心醉逰處猶有壁間書家豢鸚鵡爲貍奴所斃予傷之賦短律二篇書呈同志期有以慰我也

爾本能言鳥覊棲誤此生眾方憐彩翠天苦忌聰明月下離羣思花間喚婢聲居然成往迹畱架在前楹轉架藏身防臨窓命食嬌愁來眞可掬魂去竟難招露井流音寂風堦落羽飄醉翁元好寢爲爾立淸宵

石橋驛南觀漲

夜雨山水發奔濤盈澗流石梁嗟已防何處覓方舟永路緣朱阪餘暉映緑疇登髙西北望隠隠見昭丘

由魚料驛登岸赴荊門

驅馬麗陽界荊門途不賖平田飛野雉積水亂鳴蛙日下西山暝江懸北斗斜荒村逢故老停蓋問桑麻

自漢江泛舟過宜城遇風雨大作

短棹騖洪河川行憂畏多轉憐時役苦無柰旅程何霧黒江龍闘云腥岸虎過黃昏投古驛從此順風波自峴山趨赴襄城不及門遂宿漢江驛

黃昏峴山曲徵馬倦躋攀雨過蒼林外虫鳴廢井間防崖成聚落深巷隔塵寰古驛懸燈重門未上關

登仲宣樓次韻陳矩庵中丞

岧岧南郡樓到郡此重逰島沒雲中樹天浮海上漚旌旗連戍色鼓角動邊愁萬里防西北蒼茫見帝州江郡敞雲樓東南據上逰日華浮野雪霞彩防川漚俯仰悲千古登臨起四愁王師神且武何日靖西州

答西橋大復二君

丙子之嵗客逰兩河辱劉何二君聫句惠寄庚辰仲春屏煩抱屙林居值雨檢覿前翰悵焉起懷步韻二章爰申情抱雲爾鳯禪音防豈曰同哉

憶在中州日曾傳上苑歌暮云千里隔春艸四年過漢殿仍金馬秦關且玉珂報章慚獨晚才力謝羊何懶性眞成癖哀吟不當歌田園自開辟城市少經過雨臥山逥枕春行栁拂珂馬周頭漸白無日見常何

贈劉介夫舉人歸金鄕限韻作

云日晝防防幽人過艸亭客衣寒映水歸騎晚侵星雨外山逾秀霜前栁正靑醉翁多晏起行李暫湏停

疊羮字韻再別承庵

釣魚特作羮載酒出山城曉雨陽關恨春風故國情登防悵予獨戱彩羨君行忍聽碧林外蕭蕭歸馬鳴

送客

知君意不淺近送獨綢繆文字眞吾契河山且故州水雲虛映日風樹碧含秋嶽頂傳詩在誰將片石流

華泉集卷四

欽定四庫全書

華泉集卷五

明邊貢撰

詩集

七言律詩

送章太守朝覲

十載鄕山路不平年來吾亦羨吾生春回麥隴見鷹化月出花田無犬驚湖上野夫眞浪迹濟南良守合垂名古亭相別戀攜手日暮風煙含逺情

送王灤江

燈火虛堂綰夢思月明烏鵲繞棲枝眞愁逺道無書札不信殘冬有別離江甸防舟迎早燕關山驄馬戀芳岐情多未有瓊瑤贈醉折風梅傍雪籬

登天津拱北樓

古今形勝天津地晚暮登臨春事幽冠冕八方通禹貢河山千里控神州風連碣石煙沙黯日倒扶桑海色流老病獨懸戎馬涕俯身疑在嶽陽樓

寄亭溪

梧桐覆井陰陰葉蟋蟀鳴堦細細音中夜有懷孤月迥九天無夣五云深眞慚棄置逢時幸敢負平生許國心立馬送君還憶逺似聞巫峽气蕭森

昭君出塞圖

帝遣才人出漢宮逺投殊域爲和戎琵琶晚映娥眉月篥寒吹粉面風終夜苦心懸北斗隔年歸信托南鴻徵鞍倦倚聊成寐猶在長門女伴中

雪中次錢江樓憲副

兩嵗髙堂輟問安每逢新臘恨漫漫身如野鶴眞無倚心似江梅苦抱酸衣綫細畱春艸怨繐燈深掩雪風寒他年奉檄堪垂涕毛義從來不爲官

起居深借鵲巢安著作從教醬瓿漫遲暮嵗華多客感淸修家世本儒酸春潛水市晴煙碧雪抱山城午日寒且欲醉眠歌習隠不湏章表乞辭官

再次錢江樓

布被藜牀雪臥安艸堂幽迥夜漫漫有懷眞愛故山好多興不辭村酒酸衝曉覷林梅恰放趂暄行徑石猶寒長鑱短褐無人識白發明時老諫官

久雨喜晴

已判過此年忽從中夜覩靑天云移北牗星河近月上東林樹影圓逰興不愁村逕滑賞心多爲渚花牽朝來擬蠟登山屐見說西峯有謫仙

雪中

醉眼看余宻復疏曉風吹防亂如初一尊相對興不淺孤鶴伴吟行且余橋滑可湏羸蹇度泥深同感落鴻書江梅防栁俱含凍六管憑誰借一噓

禱雨

久祈甘雨集靈官赫赫驕陽勢轉難月馭漫曾離畢宿雷車空自繞仙壇巡檐卜潤時看礎望極占云夜倚防迂腐似聞天鑑邇古來王者必求端

除日次蒲汀李少宰韻

建業新春入故年異鄕懷抱各淒然三千道路滄江外五十光陰素髮前名重正湏推北斗槁成應更續南銓鄰西咫尺鶯遷地守嵗同歌伐木篇

元日次蒲汀二首

星紀初廽日再元海風吹霧起晴暾五辛遙阻荒墳薦萬里空傷久客魂臨水穉芳爭裊裊出林幽羽故喧喧歸田喜卜中宵夢擬辦嚢封乞主恩

栢煙松火萬家同栁徑楊堤入暖風九陌管弦存舊俗六朝山水見遺宮交親隔舎追隨裏嵗序驚心感慨中且喜甕頭浮緑蟻不湏囊底覓靑銅

人日喜晴次蒲汀韻

人日舊京云日麗鐘山龍气欝開祥腐儒推枕病忽去野老占年喜欲狂卽起戶簾通紫燕早聞宮樹囀黃鴦多情杜甫緣何事觧道他鄕勝故鄕

次蒲汀二首

春朝飛雪舞風廽谷日中宵起迅雷臘後不教滕六出蟄前那遣阿香來深江滿浸遺蝗種厚地潛驚律管灰借問化機誰轉斡只應天府近三臺

石城虎踞九關開鐘阜龍盤亦壯哉地保金湯分表裏气通云漢切昭回鎬京本是文王土太乙休誇武帝臺頭白詞臣竊供奉兩京淸秩去還來

端午

樓船不近打魚磯簫鼓中流聽者稀遙想紫宸頒制扇眞慚淸禁賜宮衣池亭映日橊開錦城郭籠煙栁蕩旂傳有湘江年少過蘭橈應弔屈平歸

人日有懷白巖侍郎

去年人日題詩處鄭氏茅堂春可憐出谷早鶯啼恰恰映風寒竹倚娟娟隨鑾並入靑雲上觧佩同歸素月前此日寂寥驚旅食坐防庭雪撫流年

正月十五

城上旌旗閃夕光城邊戈甲儼龍驤郊門月上防塵靜輦路春回細艸長千古再逢周禮樂十年曾奉舜衣裳行宮咫尺天俱逺愁見林鴉接翅翔

中秋值雨

冉冉遊雲防瑣闈朧朧團月映江扉停杯已負經年約倚檻空思萬里輝花雨廣寒眞亦假夣登天柱是邪非臨風謾有乘槎興欲訪銀河舊織機

東村冬日同劉王諸子步歸

泱空原返照開杖藜村逕暮徘徊霜苖迸土纎纎出風葉辭林宛宛廽扶病可須重載酒住家何必更登防靑鞋布襪滄波岸白石歌殘意轉哀

至日恭聞車駕入都志喜二首

八駿長驅萬里翺四方周覽一心勞星杓夜夜隨黃幄云蓋時時防赭袍朔野舊聞殱冒頓洪都今見破宸濠何人議賞功居首玉殿承恩醉碧桃

至日連年帝逺徵今年至日喜還京登歌想象聆周雅振旅傳呼列漢旌皇祚永占千嵗歷聖聰明照萬方情靈防舊職今誰掌不用書云紀太平

立春日

多病逢春筆懶拈艸堂髙枕病垂簾故人恰送魚酒至野老不愁年嵗添冉冉雪云虛照水暉暉晴日乍經檐啣杯自笑還成醉吏隠誰能得兩兼

元日次灤江中丞

伏枕驚防嵗又新臥聽街市響蹄輪樽無白酒元因病屋有靑山不當貧向晚雲霞偏弄色得時梅栁故爭春閉門可是甘肥遁懶效東西南北人

再次灤江

玉座香煙防衮衣防雲飛處是皇畿中朝地接千官擁北斗星懸萬國依波暖禦溝春浩蕩日臨宮樹曉云微自憐朱紱淹鄕土不拜靑陽入禁扉

春日王監察天宇過訪畱酌二首

豸冠春訪薜蘿衣晴日池防燕子飛心爲感時偏耿耿話因談舊轉依依閒過別院題靑竹卻望南山指翠微欲問野夫棲隠處九槐溪上一柴扉

笑我貪書日苦辛愛君風采是埋輪靑驄獨系垂楊晚白屋長廿舊業貧千里海邦開雨雪萬家山郭轉陽春回驂卻傍黃昏路蘿月纎纎喜近人

寒食郊行

來家疃前春可憐芳郊遲日起晴煙栁枝嫋嫋翠猶弱花蕋菲菲紅且妍荒隴嵗時還爼豆短墻兒女正秋千靑年竹馬歡逰地華髮經過思惘然

午日

五月五日正陽辰四十六年衰病身天上風雲同際防水邊魚鳥自相親嘯歌獨得酒朋喜疏防屢遭官長嗔睡起竹林溫雅頌緑蒲靑艾晚撩人

中秋述懷

銀漢星稀玉宇秋夜深乘醉倚東樓天香不見雲中下槎影空傳海上浮狂有篇章酧嵗月懶無書信答交逰羽衣歌罷蟾光冷獨送西南萬里眸

九月八日漫成

蕭蕭秋逕晚霜餘寂寂風簾向月疏濁酒旋沽還對客小樓翻蓋且藏書云邊露白鴻猶去棟裏巢空燕不居欲向寒花問生事爲誰收卷爲誰舒

奉次畢司空與客對奕謝答張侍禦惠酒之作是日司空招予出城不及赴

灌木陰陰曲繞塘水風如雨細生涼繡衣家醖攜兼至太傅圍棋興轉長檐日晚移文石靜荷樽秋泛露華香爛柯欲步王樵武惆悵仙蹤隔苑墻

淸明日劉黎二子攜酒過訪

美人常苦費招尋咫尺門庭萬里心手簡忽隨雙鯉至肩輿先造百花深霞通苑榭明春栁雨過橋山出暮岑對酒似聞淸廟瑟一歌三嘆有遺音

官舎勞君載酒尋病多無柰踏芳心孤亭嵗久靑松老曲徑春殘碧艸深友義昔曽稱管鮑詩名今豈下髙岑黃鸝紫燕如知喜並舞雙飛接好音

嵗除祫祭以病不與奉答同寅白巖見懷之作

木榻香寒篝火融暉暉殘日隠房櫳天涯風俗追隨裏嵗暮陰陽感慨中井幹不消經夜雪堦萱猶發故年叢端居最憶東朝士爼豆從容未可同

冬至長陵卽事

千峯隠隠下朝陽復嶂層厓啟曙光觀闕昭廽森象魏河山表裏奠金湯陵門月映千年樹寢殿風飄五夜香長至祠臣竊供奉擬書云物紀靈祥

九日雨中登樓

八月黃河擬泛槎爲憐重九一停車登樓恰對防防雨行徑稀逢采采花蒼樹破云秋寺迥碧山當檻暮城斜鄕園客路俱愁寂傳語逰人漫憶家

元旦

嵗首江南久客身宦情寥落道情深極知佳麗非吾土且喜逢迎有故人城上雪痕經臘在水邊梅蕋覷年新呼童早蠟登山屐莫負陶家漉酒巾

癸未元日泊龍江關

海日蒼茫隠石城正朝云物半陰晴暮年嵗到無親故舊國書來有甲兵靑栁白梅俱在眼渚鷗沙燕亦含情同舟楚客醒相對坐待春朝百感生

二月一日候朝是日予祖母壽辰

燈火春城漏下遲薄羅寒透五更時鶯遷上谷聲初轉花隔東風信未知仕漢恩深慚壯業報劉心逺滯還期天街望處無端喜南極光連北斗垂

萬壽節

防仗淩雲啟曙煙翠華含日俯晴川遙憐外閫稱觴地恰是西江獻防年鞶錫共懽恩似海凱歌齊祝壽同天微臣亦有迎鑾曲願奏君王玉几前

郊祀齋居

春樹扶疏夜色輕坐深齋沐軫遙情上淸眞气通三界太乙祥煙接兩京雲裏佩環鳴閤道水邊星斗照防城江湖魏闕瞻依切欲艸甘泉賦未成

獨火琴張伴獨居月華遙上閤簾初懷人忽夢春塘艸侑食聊烹雪苑蔬南牧烽煙時有報北來鴻鴈久無書玉笙聲裊鑪煙細懶聽仙官說步虛

少宗伯趙類庵

省署行雲接禁廬戒嚴齋沐共端居簫韶恍惚聞仙樂夣寐依稀奉屬車臺斗上公蒼玉佩閬風仙子碧霞裾六年嘉靖明禋禮合有淮陰太史書【淮陰人】

坐深齋閤五更天起立梅花細雨邊自保一心惟對越敢云三禮是精專形骸已覺非前度風景猶疑似去年啼徹曉雞淸不寐更呼童子爇鑪煙

齋居

琳宮仙梵栢森森祝聖欣同海內心萬里廟堂懸念切十年侍從感恩深閒愁似雨疏還宻世事無端古又今卻憶講筵供奉日已知迂拙負綸音

郊興

禮防黙戒宵眠職在寅淸典訓傳深院鳥驚風起樹九衢塵靜月當天箭沈宮漏泠泠水屏映鑪香細細煙孤坐擁衾聊假寐夣魂依約翠華邊

中元陪祀孝陵

千谿環合萬虫吟陵邑秋回碧艸深香度石壇云晻靄鐘流山殿气陰森乾坤聖祖經營力霜露文孫感愴心惆悵禮防供奉客黑頭今已二毛侵

入壇馬上

樓頭鐘防曙煙防城上旗翻曉日暉雙馬共依南陌度羣鴉爭入上陽飛離郊薦嵗先農事甲帳屯云防帝畿三載太常無寸補敢言身迹與心違

齋居候駕

圜丘圍繞萬松靑石磴縈紆憶舊經乘月試觀仙陛樂倚風遙聽屬車鈴力堪供奉丁年健心到齋明午夜醒欲效杜陵歌大禮書成誰爲逹皇扄

寄秦鳯山少司徒

靜依髙閤撫年芳萬里霜云接塞長南郭雨晴山自碧北風時到菊猶黃羞將老病幹明主幾對琴樽憶侍郎莫枉髙情賦招隠水東籬落未全荒

奉寄白巖太宰

一拋簮組別朝行四見靑春日載陽敵少更無臨局苦心開惟有防山忙堦蘭過雨娟娟秀庭栢淩雲矯矯長龍气夜來西貫斗冶人遙識是幹將

春日有懷空同李子

南中數枉故人書北上蹉跎信轉疏四海酒杯形影外十年詩艸夣魂余藏身笑我同方朔作賦憐君過子虛春入吹防芳艸徧塔雲樓月近何如

防中丞北撫宣府

云州烽火入雲中愾敵知君久在戎追北逺勞燕將出防秋行與漢時同天從上谷分邊界人自東山識謝公珍重廟堂柔逺意禦戎元不重奇功

守邊猶得近邦畿亞相權兼大將威烏府日閒關月皎防門秋靜塞塵稀探兵入塞無傳箭勑使臨戎有賜衣聞道六龍巡幸所至今常見五雲飛

答函山希尹

吏曹淸雅復誰如三載淮陰逺謫居豈謂風蓬嘆流轉久從霄漢擬遷除子平實有歸田賦公幹虛傳臥病書乘月共憐霜燕起悲鳴猶是落弦余

答蒲汀問病

曲寢眞應蟄蠖如傍人虛擬好端居走庭風葉從揺落繞榻霜英倦掃除日下紫雲徒有夣海東黃鶴久無書玉堂知舊勞相問五十三年老病餘

春日寄南曹故人

白門楊栁石橋邊尙憶金陵吏隠年獨夜有懷通夣寐五云廽首隔風煙鳯凰臺古江應繞鳷鵲樓髙月自懸省寺故人元不少南音誰附北鴻傳

寄嶽丈胡公

云臥東山榻已牢夣魂稀入紫宸朝誰言駟馬如髙枕未許黃封勝濁醪移艇日陪漁父坐杖藜時赴野人招滄浪歌罷康衢舞白眼靑天興轉豪

石橋驛逢詹進士赴京

六年云臥別京畿萬里重來舊侶稀紫陌已無塵可拂都惟有燕交飛尋芳上苑花迎佩待漏東朝月滿衣鄕土尙畱司馬迹駟車他日防榮歸

贈毛東塘

豪雄气蓋三千界按部春回幾萬家風采獨教天下想文章偏得士林誇耶溪飲興芙蓉棹閩嶠詩情荔子花應憶舊逰驚物換梁臺新栁欲藏雅

八月八日太常例不習儀五鼓起坐有懷成均諸公

爽气侵簾夜轉森懷人空抱雨中心漏沈壷水彤樓迥燭映軒堦碧艸深自分巢由湏屬我共傳堯舜是當今鳯凰池上明良曲林下應聞大雅音

病中贈東塘先生歸

驛亭春栁陰陰送客聊爲黃鵠吟嵗月秪堪驚聚防路岐何必問升沈風行西下論兵地日鑑東周品士心醒眼未開涓滴酒病懷離緒海同深

秋官劉羙之使還居接待院出訪

行盡梁河與汴山杪秋南出暮春還極知風采元無比莫怪馳驅不暫閒城繞亂蛙靑艸路寺臨流水夕陽灣詩壇舊駕髙千尺一榻淸風喜重攀

王舍人招予不至坐客聫句見促馬上

晚來扶醉過城西路出廽塘復渡溪座上多情重折簡社中詩好預分題靑穿石逕苔新破緑轉沙堤栁欲迷痩馬未前心已到卻從何處覓霜蹄

奉答白巖諸公見懷聫句

瞑鳥催歸出寺門長安風色已黃昏林塘只隔水西渡溪徑故妨花外尊星列垣占聚榻月斜銀浦怯廽轅淸宵咫尺懷人地海北天南未可論

奉贈儲柴墟太僕閱馬山東二首

龍陛香煙曉曵紳雞聲催發使車頻維揚城郭鄕心逺魯衞山川客路新天下可應無駿骨鞭頭猶見說烽塵風霜處處逢揺落誰識行防別有春

簡命爭誇出使榮離筵深坐梵堂淸同憐宦客翻爲主卻喜山僧亦與盟荒甸曉鐘淮海夣杪秋煙樹薊門行何時相憶不相見臘月梅花二月鶯

坐上奉贈白巖少卿

淮陰廟前沙路微井陘口下行人歸丘園別後靑松老關塞經過舊壘稀駸駸羽騎聫春甸隠隠山城啟夕扉卻顧太行應嘆息十年空望白雲飛

贈殷文濟

幾日逢君卽送君客堂巵酒不成醺途遙共說湏加飯病起誰敎卻避葷驚月啼烏還繞樹向風離馬亦嘶羣同心落落京華少寄我音書莫厭勤

九月十四日夜訪馬尙寶文明不值

門巷陰陰暮雀飛北城燈火望熹防可憐明月映疏栁更喜秋風吹客衣寒露始零鴻漸少重陽卻過菊猶稀子長素有登臨興何處淹畱樂未歸

獻吉畱別

初春郊甸積雪滿客子出門岐路長徵車杳杳去不息關栁靑靑愁未央卻望泰山懷故道卽歸梁苑亦他鄕十年京洛交逰地日夕風煙思茫

寄劉銅仁

地闊天長柰爾何春風門巷少經過遙憐白髮星星短無那風塵日日多懷舊獨吟平子賦感時偏憶少陵歌江村細雨蘼蕪長是處扁舟有釣簑

月下贈孫生

月出東城光皎然踏歌歸去馬翩翩風塵醉別三秋暮鄕土交情十載前俠气早聞探虎穴壯心時爲舞龍泉長安九陌煙花地無事飄零又一年

書懷答吳東昌元亨

興如張翰在蒓鱸愁似三閭屈大夫桑梓旋開樵父逕夣魂稀到帝王都病登山閤思黃鵠淚灑丘園掃緑蕪羣盜不休戎馬亂厭聽州郡說飛芻

十月十三日髙唐防石峯陳提學同賦

北海南云逓茫宦情鄕思共悠長連牀喜見風流在同榜猶傳姓字香栢署髙秋驚燕雀山城薄暮下牛羊如何不醉還成別孤負霜天月滿墻

別後有懷石峯

憶昨相逢賦夣魚古槐涼月小堂虛通家更許諸郎見得句先敎子弟書卻計此行千里外定知重防幾年餘同官我亦司文敎事事深慙迥不如

除夕臥病柬空同李子

天涯臥病驚除夕河上逢人感昔逰嵗月浮生雙鳥翼風塵逺道一狐裘君還豈爲鱸魚膾我出眞同雪夜舟梅蕋栁條俱動色幾時攜杖並登樓

贈春山李侍禦

往嵗麻衣出宋中黃巾流亂太行東天王詔下軍符急禦史兵來賊壘空籌防自同諸葛亮諫書人比息夫躬可憐回首過逢地萬井春煙裊暮風

丁丑元夕宴一齋殿下所先以事歸五華楊先生賦詩見憶仰答並酧謝一齋

樓外棲禽夜不驚樓中月上霽多情庭花欲放先春色幾瑟虛含太古聲興是剡溪催返棹句飛東野故逃盟燈衢醉拂流塵轉轉憶王孫殿閤淸

贈王汝立推府之安慶

奕世簮袍襲主榮兩朝科第接家聲皐陶獨守虞廷典賈誼同歸漢史評【伊父周長史也】藩閤暮云回望地郡堂秋月坐吟情褒名喜入觀風艸不待三年政已成

啇水得許廷綸詩奉報二首

渉盡蠻溪與瘴灣轉因家難得身閒應憐白髮恩難報頗怪靑雲興獨慳在野有時防射虎杖藜隨處約登山泥蟠霧隠眞虛擬西北王師尙未班

日射蒸途潦接灣客車何處可投閒愁中鬂髮年年別病裏篇章字字慳長憶許公兼許子卻逢商水慕商山同朝故地分明記白玉墀東第二班

贈臨漳陳敎諭

白首談經獨可嘉學宮桃李燦春花十年鎭日甘藜藿萬里何曾問室家河甸客裝衝雪冷國門賢路入云賖臨分未有瓊琚報愧爾殷勤贈木

人日答何李二子見懷之作

夾道煙花十二樓大梁歌吹古名州當年尙憶愁中過此日那敎病裏逰司馬調髙眞寡和謫仙情重若爲酬靑燈白髮春堂晚臥嘆年華似水流

何子元參政遷秩太僕走賀二首

京洛煌煌尺五天姓名今喜萬人傳中州節鉞分藩地西極風塵出塞年新職似同還典午舊逰爭說是登仙河梁別意眞堪畫誰起江門沈石田

東風環佩促朝天苦恨離杯阻共傳一臥卽今防累月並逰眞復是何年閒情謾憶朝中舊多病難逢海上仙芳艸碧山俱不惡擬從春日賦歸田

柬李朝信同年

古驛炎荒逺謫丞晚從防省見飛騰開渠實並西門豹擊水虛疑北海鵬二月壽筵雙翠栢十年官舎一淸冰昨來詹尹傳消息聞說先生自此升

臨潁與賈學士夜坐

霽雨簾櫳暮色澄病來肢體坐難勝十年塵土余雙鬂萬事悲懽付一燈卻對渚云瞻紫極轉懷江水說金陵玉堂本是淸寒地可道官銜只似冰

自感一首

春堂華燭照端居自感行藏冷笑予南郡一麾聊復爾舊京三轉欲何如年華彊半稀聞道月俸無多苦積書爭似驂鸞向雲海馭風長曵紫霞裾

寄朱士光禦史

建業風聲到最先路謡親聽野人傳朝端斧鉞埋輪後江表溪山攬轡前摶擊故同雕鶚下詠逰時向薜蘿穿淸尊不對芳春酒翹首三茅憶洞天

寄別士光

神交元在識荊先豈待瓊瑤托鴈傳終日暮云防海上幾時春酒醉花前江橫碧水盈盈隔栁亂黃鸝故故穿感別恨時應不少一封期入九重天

再次燕泉

縱道先期已後時似緣見少卻稱奇使蜂媒蝶休相訝國色天香且自知暮雨懶通巫峽夣【薛許昌曰常同巫峽散詩義本此】朝云嫌入義山詞【李商隠曰欲書花片寄朝云】翻慙防筆畱眞賞未有豪門紫玉巵【韓熈載賞牡丹出五色玉巵隨花色酌客故云】

贈劉廉憲赴覲

暫將風雨施蠻鄕早逐秋風入上陽萬里山川眞歷覧十年車馬亦匆忙烏防舊識冰霜面紫極重瞻日月光多少遺賢在丘壑擬從封事借明揚

寄白巖太宰

見說修眉近吐毫壽徵端爲息塵勞閒身比鶴飛還健晚局如棋著更髙消日有書誰石刻采芳無夣不江臯新栽五栁開三徑未許黃花只姓陶

寄南宗伯白巖

神仙官府說南畿聞道春曹事更稀庭轉晝陰移樹影印封秋雨上苔衣防城栁暗宮前路別墅棋殘石上圍臺斗位懸朋軰少與誰同賞復同歸

簡石溪殷子

飛步雲霄二十年早歸鄕裏共稱賢囊畱白璧長捐楚防冷黃金不到燕跨馬日尋安石墅閉門時注子云懷君夜對層城立月色江聲兩惘然

眞州得汝溫王中丞書答寄一首兼呈近懷

郭西殘臘送行車上經年始得書入陜夣魂遙不阻守邊方略近何如朱衣卻傍風塵際白髮那禁涕淚余來使隔江難問訊暮云春艸正愁予

沛縣舟中柬戴方伯子良

城隅有客眺連岡城下維舟笑我忙欲駕行輿仍隔水忽防花樹已斜陽煙郊黯淡新亭暮石壁陰森古殿涼豪興坐闌猶不淺況隨髙步接春觴

濟寧候文鳴中丞不至卻寄

逺傳開府駐任城北上樓舡防日行梅信臘隨千里使羽書春防兩河兵靑靑凍麥侵沙吐縷縷晴雲隔浦生午夜月明虛鎖防倚蓬西望不勝情

寄弟賦

一別三年慨逺暌萍蹤無定任東西望窮鄕國暮云合夣入野塘春艸萋座上可能楊子對膝前應觧老萊啼詩書羙躅還須蹈莫更頻頻索棗梨

郊壇齋居有懷簡風山月巖

咫尺行隔幾街髙吟何處羙人偕燕郊又屬花時感剡曲空勞雪夜懷伐木有聲鶯在谷抱琴無韻月明齋行宮朝罷親曾數屈指城西少舊儕

遇方文玉爲賦振旅詩

旌蓋風翻塞日光凱歌聲入楚雲長全功自古難平蜀元老而今又姓方四野盡銷新戰壘百城還覩舊耕桑書生筆硯尋常事幾見勲名勒太常

寄呈東臺外舅

一別丈人今二年往來空有尺書傳關山望極孤云裊霄漢同心白日懸碣石風煙通北海江陵城郭枕西川相思未卜相逢處岸艸江花亦可憐

沈右史歸興

敢將勛業比韓休已把行藏付許由秋度碧雲悲嶺鴈晝眠寒水羨沙鷗愛閒數到郡東寺望逺時登江上樓欲訪庭闈問消息南風何日送歸舟

同年侍禦羅瑞卿將到京先以詩寄答之

日夕懷君剛入夣曉來傳報喜還驚雲山悵別多岐路萍海論交幾弟兄花外驛樓明豸錦艸邊城巷沸蛙笙東門咫尺新晴地不厭衝泥匹馬迎

何子元移住揚州巷

第宅三年已四遷買鄰銷盡賣文錢極知萍梗皆身外且逐風花過眼前伏枕夜通騎鶴夣防衙秋防防山緣相從欲問城東社聞說郎曹本是仙

寄王靑門太守

不見靑門王右丞渚云江艸思難勝經旬漸覺人迢逺入夏眞愁气欝蒸山郡吏氓朝閤印水鄕兒女夜船燈炎風朔雪多歸鴈北信南書亦可憑

紅心驛坐雨有懷臨淮吳茂宰

山店蒼茫風雨辰驛樓鳴鼓駐行賔盤渦似有蛟龍闘入舎翻疑鳥雀嗔心是子牟還魏闕迹非公幹且漳濵孤吟卻憶吳明府逆旅相逢意頗眞

寄壽陽山人

有足不臨城府邊有身不到狹邪筵陶朱故托泛舟興康樂長吟登嶠篇間對菊花開壽酒靜防椿樹數流年何時一起江門臥訪我金陵水月前

寄華文逺

江空月白秋千里不見山人跨鶴來梅樹長懷隴頭信菊花虛負掌中杯淸川碧石三吳道老鴈長云九日臺卻對曉星傷落落客邊懷抱幾時開

寄正齋兪藩參

仲春風日冷萋萋側望歸人路不迷千里紺煙新撫哺兩都靑舊封題鵷鸞有翮中猶鎩桃李無言下自蹊沙舸一尊違面把素書遙寄魯門西

除夕述懷奉類庵宗伯

薄暮融風起凍霞五更晴靄麗年華空香裊篆鑪存火苑色回靑栁放芽辭谷早鶯同命侶過江春鴈各思家物情人事端居外頗念吾生亦有涯

午日觀競渡

共駭羣龍水上逰不知元是木蘭舟云旗獵獵翻靑漢雷鼓嘈嘈殷碧流屈子怨魂終古在楚鄕遺俗至今畱江亭暇日堪髙防醉諷離騷不觧愁

華泉集卷五

欽定四庫全書

華泉集卷六

明邊貢撰

詩集

七言律詩

和防翁家訓四章爲整庵相公作

封事休將入帝宸致身安得自由身書回梓裏家無恙望重文昌國有鈞金馬久期黃閣老碧山常對白頭親深憐問寢趨朝夢半在昏鐘半在晨

宛洛分攜五見冬豈知遷轉得相逢藩垣子不慙京兆禮樂吾深愧秩宗寒宴水西開紫菊暮帆江上對靑峯朝正切感當元防十載重聞鳳闕鐘

千里正愁歸逺道一燈深喜借餘光不緣駿馬威相近豈得豺狼迹自藏橋市水雲兼上下斗城星宿接低昻南都浪說神仙府不道神仙夜亦忙

金陵二水三山地白筆冬懸海日光駿骨久知天下少豹文虛擬霧中藏蘭臺望重桓公雅藝苑名過趙子昻倚馬共推才力健漫將官守較閒忙

見素林公坐上喜雨

蕭蕭靈雨夜垂空露浥葵心映燭紅忽報水侵庭礎外不知花盡漏聲中云雷自識經綸象造化同歸燮理功我欲登堂問昭感如公眞見古人風

毛給捨宅話舊限韻

燕歌聲接楚歌聲別恨迢迢苦未平花少共憐春色晚風多猶覺暮寒生十年奔走靑山故萬里歸來白發明倚醉不須談往事且圍殘局坐深更

戲柬黃允升太常

淸河水西黃奉常五年身不到巖廊誅茅小築憑虛閣臨水新開注易堂已許白雲隨杖屨更招鶴伴壺觴金陵送客初停駕借問新醪防甕香

九月朔兵憲董公召飲以腹病不獲參侍幾席相邀攺期已而石汀豸史冒雨先至遂爾命觴且辱肴果之賜感念良晤談對無緣口呈奉博一笑

病思何如酒思狂閉門髙臥雨浪浪兵曹恰許移芳宴驄馬先傳系綠楊壺外矢聲翻急雨燭邊花影媚重陽知君似少金華醖不遣淸尊到客堂

坐上贈朱升之

暫維沙舸憩蘭臯爲訪金陵舊吏曹南鴈獨衝淮甸雪北風遙送海門濤尊開子夜情俱洽賦入陽春調轉髙起舞對君還照影笑看吾鬂已刁騷

以詩招逺遊瑯邪病不能赴答謝

夢想瑯邪擬卜居入山閒過一春餘眞緣病骨時相挽可是髙懷迥不如鳴雨似聞深樹鳥躍波行見碧溪魚蘇州雅調廬陵記壁上誰今敢再書

汪東峯小園卽事

退食悠然抱逺思西園拄笏看山時春畱別塢花明樹雨過閒塘水到籬官況不違丘壑想才名兼得廟堂知愛君憂樂闗天下長對蒼生擦兩眉

贈都督馬惟淵

斬將搴旗處處勳冠軍名姓舊曽聞班超出塞先投筆郤縠登壇且好文海泛直窮蛟蜃窟山驅深入虎狼羣年來上馬披重鎧誓靖風塵報聖君

寄閒齋汪少宰

望迷煙樹俯春臯人在金陵隔吏曹將折岸花愁逺道欲乘江舸畏驚濤星辰地接臺垣近海嶽名垂翰院髙公暇兩都應有賦不須重和屈平騷

寄呂思泉太僕

永陽司馬碧山居防度詩來重起予笻杖日隨東郭履防毫時寫右軍書梅花癖在官先棄鸚鵡才髙世共疎吳客逺歸憑問訊九還消息近何如

寄兪正齋大參

建業春殘風雨淒惠山東望海云迷函中尺素封長恨捲裏芳洲撫舊題臨檻恰當鶯囀樹步園無柰艸盈蹊江門只隔三朝路何日扁舟過水西

和答毅齋劉鴻臚見懷之作

水步山行隔歳期冶城春日正遲遲深探已辦千尋綆逺望常懸萬里思久愧禮臺稱典故早從民部接芳詞舊京林苑多嘉樹擬看遷鶯得上枝

奉答知山光祿春寺晚歸之作

際曉聞君已出城晚來消息未分明尊開漫自誇淸酒詩到眞如食太羮雪土細穿春艸綠雨簾髙捲暮云平虛堂燭火棊枰在可惜無人坐五更

答灤江王大理

棘臺春靜日端居藻思情入太初茂叔故應畱徑艸公儀安用拔園蔬極知臺鼎身須到豈獨邊闗事可書江口暮潮天際月試從消長看盈虛

贈伍松月

憶昔荊南逺卜居相逢曽及鴈來初山堂習隠秋看桂郡閣畱懽夜剪蔬天末往來千里道篋中悲喜十年書懷君只似江城月長願淸光照紫虛

寄嘉定章太守

六千里外闗山道十二年中風雨愁書信不隨湖鴈過夢魂空繞蜀江流纎纎凍栁含煙裊苒苒春云向日浮多病有懷貪逺望彊扶藜杖一登樓

樾岡中丞登舟後有作相示答之

中丞入奏揚帆日乳燕鳴鳩月正三楓陛曉星看斗北杏花春雨別江南詩多到處堪題石駕迥何人敢並驂苦別登臺逺相望暮云斜照酒初酣

贈石溪殷子

掛冠心迹與誰眀海濶天遙萬里行巖畔直松傷早伐仗前朝馬戒先鳴國恩可報身方健家債初償事少縈莫把五湖疑範蠡古今豪傑本同情

金陵早春奉懷白巖翁次致政志喜之韻

晉山迢遞隔吳鄕碧樹千重鴈防行江上再逢新歲月篋中時檢舊篇章名叨啟事心常愧迹阻門庭夢不忘已恨兩京成逺別可堪蹤迹更殊方

得白巖惠書

山童傳信到江鄕滿紙雲煙墨數行西洛漫誇裴相國南宮何羨米元章四朝黃髮身仍健五嶽丹梯興未忘觀物素諳化理不須重問九還方

夏日端居奉懷

往歲從龍謁帝鄕步隨仙仗對分行雲中秉笏陪郊畤月裏鳴琚出建章老去江湖頭易白別來山斗思難忘芙蓉采得無因寄愁絕盈盈水一方

七夕懷南垣劉司空

欲問南塘早暮潮栁煙蘆月望迢遙磯頭錦鯉眞難掣天外防鴻可易招菡萏出波還並蒂女牛經歲亦成橋懷人已恨蓬山逺何處涼風引玉簫

寄遼宗室光澤王次來韻

離荊一十五回春睿想猶煩及逺人愁見碧雲天際合轉憐華髮鏡中新秋堂鼓吹揮毫夜雪苑旌旗校獵辰回憶舊遊情萬結渚鱗江鴈若爲申

賦兪大參正齋二宜園次二泉韻

小園開處弟迎兄兄未歸來弟早營堪入畫圖傳洛社不須風雨賦彭城江鴻海鴈冥冥色棣萼荊花宛宛情一出偶令成白首始憐身外是虛名

知山史君園梅始開邀客過賞時乃子際赴春試因及之次韻

萬蕾含胎爾獨先玉膚瓊蕋照髙天臨風時有暗香度未雪早將春思牽深厚共知培養力芳菲誰秉發生權花神夜報郎君信來歲登瀛冠列仙

答殷石溪雪中見寄二首

瑤華新自石溪來燭底緘封手自開銀海散花方獨玉山當坐忽先頽邊橋市近多春鯉傍枕瓶香有臘醅晴日杖藜堪共酌細看臺竹與江梅

白晝春云接地陰黃昏春雪覆檐深洛中逺憶袁生臥灞上眞懷孟老吟江麥秀期欣可卜隴梅開興恐難禁石溪漁父能憂世一曲滄浪萬古心

喜蒲汀少宰卜鄰

紫宸西畔白門東雞犬相聞巷陌同家逺正須君作侶病多無柰我成翁池光向月虛含凍栁意歸春弱裊風珍重雪泥鴻爪迹翻飛回首五雲中

壽春劉子希尹言念故鄕有拂衣之興奉問

恨別君今憶舊山感時予亦念鄕闗天涯岐路防回首歲暮風塵多苦顏方朔久疎金馬詔季鷹終爲玉鱸還江城紫翠羣峯霽望極春云杳靄間

寄希尹再和前韻

紫霞蒼靄護春山郡閣淸虛晝掩闗百里不愁淹驥足九重時夢犯龍顏心傷異域濃花吐目送中林倦羽還歸使過江憑說信有人相憶水雲間

寄答子立董兄

書來休更問新銜蹇命非才久自諳遊屐謾誇探虎窟釣竿何用狎龍潭終知展季三宜黜豈但嵇康七不堪傳語故交虛北望已看華髮住江南

太僕諸僚長以見懷聮句寄示奉簡

滁陽亭館秣陵槎百里山城隔浦沙心逺自知江不限日窮誰遣樹重遮松間霽月宵行圃竹裏淸風晚散衙仙吏兩鄕俱不忝此中惟恨少瑯琊

晚坐

碧栁陰沈覆古槎黃昏時見月籠沙漁梁曲曲深相防賈舶鱗鱗迥不遮燈影夕懸城外塔水痕晴落防邊衙前溪子夜歌聲裊風景依稀似若邪

殷石溪遷居二首

溪翁小隠城隅地窈窕松窓對竹林習靜不知紅日晚避名眞似碧山深臨池野鶴陪孤立破雪江花笑苦吟從此鳳凰臺畔路杖藜應許數相尋

鑑湖欲並賀知章洛社何如司馬光耆舊卽今新續傳達人隨處可爲鄕沙溪綠蕙牽風細水榭靑蘿映月長更喜欝林洲畔石歲寒相對倚冰霜

和白巖二首

濟上秋風兩棹開故人傳報上公來滄江虹月先占象寶匣龍泉故引杯吏部久懸山嶽望仙槎應拂鬥牛回自憐衰病還鄕客未得從容杖屨陪

蓬窓誰遣一尊開報道鄰船送酒來涓滴久閒多病手勸酬虛負合懽杯坐余秉燭更相照話接鳴雞未擬回一別忽今驚十載水鄕何得幸深陪

再次劉希尹寄答

吾廬遙結翠微間綠篠陰陰艸徑斑敢謂圖書存晚計秪應猿鶴笑塵顏漳濱臥病愁公幹隴表思歸憶子山竊忝秩宗三閱歲素飡眞愧一身閒

印岡羅郡伯枉臨惠示新篇答謝次韻

徑艸芊芊溪水長幽居僻在水中央恰對孤云悲故國忽傳千騎擁東方開筵宛值藤蘿月攜手同懷鴛鷺行取醉夜深還秉燭笑看顏鬂各蒼蒼

劉子希尹王子孟宣許攜家醖相過艸堂薄暮不至次杜子登髙韻以嘲

落日孤城秋可哀碧溪縈帶紫山回妄隨土俗登髙去豈得鄰翁送酒來叢菊破霜開小苑片雲將雨過層臺藤蘿石上娟娟月誰共黃昏坐一杯

是夜艸堂小集呈坐客

五更城角弄秋哀萬里江鴻避雪回可但逢時嘆搖落卽從拋印賦歸來情多實戀風前防病起虛看雨後臺華髮舊人今在防夜深休負菊花杯

夜防有作呈希尹孟宣二子

防因離別嘆秋蓬夜榻那期此坐同鄰木凍花疎映月對檐孤石靜含風尊前節序憂懽裏燭底親交夢寐中休倚少年貪不醉埜夫今是白頭翁

九月二十四日遣興奉寄太常諸僚

往歲冰銜竊奉常玆辰光寵異班行斜廊縹渺朱衣月合殿氤氳玉佩香天語獨聞當北面嶽神分祀得東方如今病臥秋山裏白髮靑燈感夜長

再次辛字韻

逺拋巵酒避芳辛靜對煙空月半輪門掩綠苔眞自逸案堆黃卷不全貧非才敢竊明時位多病愁看故里春詩侶釣朋俱出飲也應回憶倦遊人

夢臺峯同登山閣示我以舊題風雨石崖靑之句覺而足之臺峯將巡南郡

白下城隅佳麗亭使君冠蓋昔曽經吳宮晉墅悲人代虎踞龍蟠識地形新夢水煙湖栁碧舊題風雨石崖靑海邦漁子春相憶夜指江天認法星

聞臺峯舟過淸源不遂瞻奉短詩寄懷

隔歲闗河音信遲美人千里惜分岐伯華寔愧祁奚舉仲父虛承鮑叔知春到水亭花發處月明山館鴈來時孤帆迆邐靑驄逺西望長吟有所思

賀劉希尹生子

碧林春暖鳳將雛滄海宵明蚌出珠前度共占佳夢恊後來堪作小名呼犀錢色映雕盤果蓬矢香連畫壁弧我亦有兒還似子防看同學著潛夫

新莊道中卽事次章抑庵郡守韻

步隨芳艸愜尋幽踏徧山亭與寺樓情入暮春多感慨地過名士亦風流川長漸覺三花逺雨足因占二麥收南望嶽峯蒼翠裏到時深恐白雲畱

送汪監司子宿之江西

彭蠡江山畫不如到時應及素秋初千峯落日帆檣外萬井寒煙甲冑余瑣闥星辰迎帝座水鄕甘防近親除孝防門第淸無比翻愧羊公壁有魚

送汪少宰閒齋進賀北上

皇居穆穆九闗開有客乘槎萬里來宮月夜明鳷鵲觀江云秋繞鳳凰臺金魚待漏還通籍赤舄淩空不染苔珍重麥丘三祝意等閒休當祖筵杯

送後渠崔司成致仕歸安陽

盧龍山畔菊花明一片歸帆五兩輕風入暮林稀靜葉月明江鴈帶離聲尊前舞袖娛親志袖裏封章報主情六館有人爭詣闕願從天子乞陽城

送介溪嚴太史考功北上

玉亭岐路玉堂通太史文章五色虹萬里不論金馬外三年眞在碧山中心如藻鑑明秋月夢逐蘭舟溯曉風我病稍開涓滴酒別筵期對一尊同

奉梧山李司馬送別士重文學之都昌王府文學者司馬弟也

碧殿朱門地不寒楚山蘄水足遊觀尊開醴酒時應醉饌出江魚日可飡作賦豈勞傷賈誼獻書休擬學嚴安艸亭身世羲皇上一榻淸風竹萬竿

郡王文學渡江年皁帽靑山雪滿顚賓館有時來冑子講筵終日對先賢樹邊竽籟臨風聴花外丹朱滴露研三峽五湖通一水等閒休憶浣溪船

李時佩坐上畱別

蘭葉荷花香滿庭坐來炎雨霽空防簾開髙棟一星出酒對故人雙眼靑沙栁陰森如待折虫淒斷若爲聴間從聚散看身世天際浮雲水上萍

送丁考功秉憲之闗中

鶯花如錦豸袍新建節西行及好春周禮職方分二陜漢都形勝說三秦天浮紫气函闗動雨洗靑蓮華嶽眞藻思還應有神助詩成先寄故鄕人

送羅尹赴博羅司成冰玉公之後也

海國逍遙野興深羅浮山下坐鳴琴看云細和東坡句捧日常懸北闕心三合樹髙應蔽芾六如亭在且登臨西江冰玉家聲逺側耳南風聴好音

毛東塘李空同韻贈別張惟信內翰兼呈老懷二首

還裏偶逢驅駟日通家難比識荊初靑年羨子風雲遂白首慚予筆硯疎玉壘錦江秋獨往漢闗秦塞意何如黃扉本是絲綸地莫向亭溪學釣魚

靑楓闕下承恩後江葉霜前把袂初兩地別離鄕國異防年音問故交疎仙臺望逺君相得學海飛聲我不如華髮盈簪欲歸去久思蒓菜與鱸魚

畱別外簾諸友

浹辰風雨共秋闈坐對朝霏復夕霏萬馬要令收駿骨一燈時得借餘輝樓中醉酒髙情在江上尋仙後約非卻到荊南歸鴈佇看云錦出天機

畱別諸友聮句二首

舟子招招催渡開多情臨別更遲徊虛煩竹馬城邊實泛星槎海上回南郡秋風悲鼓角武昌明月見樓臺懷人莫厭書頻寄江口雲帆日往來

荊鄂相望一水間早秋爲別仲秋還乾坤去住眞如寄車馬馳驅不暫閒白帝城頭烽火急黃牛峽裏戰旗殷江陵舊是襟喉地蜀道東來第一關

羊公祠畱別憲之元之二都防二首

秋風系馬意如何三月荒祠兩度過落日大江元自永靑山片石爲誰磨愁連西極兵戈滿思入前朝感慨多卻望鹿門懷昔隠無端歸興繞煙蘿

巨艦鱗鱗牽渡頭牙旗閃閃耀江流深憐鄂渚將軍號已入襄陽稚子謳劉晏不窮關內餉子房能運幄中籌同功異代何終極峴首嵳峩漢水悠【時元之督運糧餉憲之爲總制參謀故云】

同劉希尹吏部送祝仁甫考績

棠樹陰陰夾防長使旌歸繞灞川旁遙占紫气懷關令卻望紅雲指帝鄕過裏暫看停駟馬入朝還擬詠羔羊春風畫省含香地玉佩逍遙防綬光

送王本一如遼陽

送君無柰別情何五日生朝客裏過心逐懸旌離漢徼夢隨春栁渡遼河重闗復嶺狼煙接暮雨朝雲海气多應有大篇吟出塞不須停馬問干戈

送陳靜齋南歸

泛梗流萍少定蹤此歸何地不相逢客帆未掛三江月鄕夢先過五老峯山水久應懷六一廟堂終擬召夔龍極知離合闗交誼莫怪臨岐別思濃

送唐應韶攺順天府丞

兩京京兆俱畿輔南接三吳北控燕聞報共欣遷轉地祖行兼得艷陽天鳳臺靑艸春煙裏龍陛紅雲曉日前最是都人識桓典向來駿馬故翩翩

送張蕭山致政

拂衣歸臥碧山岑白髮蕭蕭欲滿簪居卜剡溪明主惠望迷燕樹老臣心層雲鳥度江城逺五月花香水閣深感慨臨風一長嘯漫云鸞鶴送餘音

送鄒黃山考滿北上

駿聲華譽滿畱都社稷蒼生望不孤八座早登南執法三年兼考大司徒風傳海甸鯨波息石固臺城鼠穴無心是子年身範老逺從廊廟憶江湖

畱別貞庵

陰陰汀樹起秋煙冉冉溪花接暮天歸鳥獨衝淮甸雨離人新上汶陽船病餘藥物存芝術老去心情托簡編它日防傳招隠賦緘封應寫渡江年

畱別東園

公子名園恰對城水亭宜雨更宜晴樓臺日倒池塘影絲竹風傳巷陌聲三月久忘酒味百年知負碧山盟白門朋舊紛如許後防應懷歷下生

送髙潺亭

郊林風葉傍筵飛寺閣霜煙映日微越水親勞五馬去蜀江遙阻片帆歸謝公興在羣山屐杜母恩畱寸艸暉海上倘逢黃鶴侶雲中須寄紫霞衣

送華戶曹

萬卷曽看祕閣書兩驂遙駕地曹車才通國計人俱羨名在詞林眾不如潞水夕波明畫幰淮山春艸映華裾忘年卻話論交晚執手臨岐思有餘

聖誕寓南太常作

冶城風雨送秋森萬壽嵩呼五夜心帝座仰瞻天共逺主恩遙荷海同深容臺禮樂虛南北建業江山自古今龍輦鳳旌回首地似聞韶濩奏餘音

送沈齋考績北上

揚子江頭春雨晴春卿春日覲春明上臺星斗三年別南國山川萬里情金奏秖須歸頌雅玉衡差可配寅淸還朝有疏應親達見說天王識履聲

送劉繼志下第東還

防宵燈火醉眠遲回首孤帆隔夢思鯨海浪寒愁晚泊鳳城花老怨春枝科名防許魁三甲人物眞誰記一時碧艸江亭東郭路不堪重寫贈行詩

送張原載黃門弟授職還鄕二首

病入煙霞十載深出山何意轉相侵公車晚結蕭郎綬藥裹春消季子金池艸夢回傳好句畹蘭歌罷起遙心西堂別酒還今夕涓滴無煩報淺斟

曨曨江旭散林鴉裊裊江風捲岸沙燕郭晚春歸處路楚山明月到時家仙遊自說投竿好吏隠誰憐去國賒它夜陟岡應有夢紫堂靑瑣隔天涯

送王灤江

向來靑瑣陪雙入此日烏臺羨獨行三品峻階都執法十年知已老門生煙開灞防春先到日照齊山雪正晴朝下卻愁心不醉郭門楊栁曙啼鶯

送黃伯固進萬壽表如京

鳳紀初開萬壽辰龍箋遙集九州臣同憐建業生還客獨是先朝死諫臣天拱闕庭周道逺日臨旌斾漢儀新彤墀拜舞霑恩地已隔三回黼座春

送胡中丞伯珩進賀上尊號表如京

羽旗芝蓋拂雲長鳳匭龍函入帝鄕星近紫垣歸執法日明丹扆坐垂裳元年繼統天無外大孝尊親國有章朝下九衢人辟易尙看驄馬識威光

送梅軒蔣司徒致仕歸湘源二首

司徒才到古稀年便著荷衣上釣船隨處燕遊眞自樂此生名壽是雙全湘源旅夢靑楓外建業歸心白鴈前畱取送行車馬數後時收入畫圖傳

奕奕家聲逺近知士林誰不仰連枝三臺八座同升地綠野靑山獨往時艸制卽煩親弟手賜環眞荷哲王私江湖廊廟俱傷別萬里秋風兩鬂絲

送吳白樓

淸風亭上春風座兩月剛隨杖屨遊豈謂除書下南國遂敎行色近中秋三朝禮樂歸淸廟一代詞華仰白樓珍重漢皇前席意故鄕山水莫淹畱

奉送石門翟學士典文北上

鳴鹿宵聆賓宴歌講臣秋考帝鄕科文歸永樂眞相匹駕比歐陽不啻過千里地靈江右占一時人傑榜中多西還有夢身先到金殿東頭白玉坡

筐山道中畱別親故

發春移舸入冬還北闕南都去住間歸夢不離官寺月賞心猶戀故鄕山深憐老病元相倚敢道淹畱且自閒扶醉別君西郭路共看華髮感朱顏

奉送少傅防庵翁節制三秦

帝夢非熊起舊邦側思賢佐隠京江三邊羽檄來金殿五色龍函到石淙【翁舊號】範老甲兵胸有萬李侯才气世無雙臨戎制勝尋常事早見邊城築受降

三十年來四入闗土人迎拜想開顏風雷晚送蛟龍雨藜藿春藏虎豹山已遣北門歸鎖鑰更從西海弄潺湲寥寥蜀相千年後伊呂誰當伯仲間

東園餞別杏東郭學士

王孫華館卽蓬萊爲惜春殘作意來池上晚花開錦繡水邊斜日動樓臺綸巾醉閣山亭樹蠟屐行穿石洞苔無柰美人將逺別竹輿臨發更徘徊

再送杏東考功北上便道省覲

祖筵晴日照離腸客思江流共渺茫西去直看家不逺北遊虛擬棹相將璧池花發兼桃李阿閣巢成待鳳凰五色願分庭下防入朝重補舜衣裳

送都憲南屏髙公赴鎭

遙承北闕絲綸詔近出南曹法從班龍劍倚空衝夜斗豸袍迎日動春山國儲民業經營際淮水江流保障間千里舳艫看利涉雲霄旌斾卽須還

莫愁湖奉餞松月樾岡二都憲仍次前韻

多病春來久索居祖筵花栁出郊初湖中逺興依沙鳥雨外淸尊薦野蔬名姓防看當寧識勳勞應付史官書登朝且上安邊疏漫學文園賦子虛

送灤江王大理北上

秦官廷尉漢中丞撫鎭平反兩地稱範老威名畱紫塞於公陰徳在金陵髙懷迥對三山月苦節淸懸萬壑冰入奏共知歸政府逺人離抱獨難勝

奉送松溪崔司空考功北上

司空風節重南都一片淸冰在玉壺天日同憐照肝膽雪霜誰遣上頭顱身隨鷺侶朝雙闕夢逐鴟夷到五湖聞說有書先乞老不知當寧肯從無

送松溪司空致政東歸

故鄕今日是眞還入裏遙應喜動顏岐路苦辛年歲裏廟堂勳業夢魂間閒看瞑鳥投深樹靜愛秋云捲碧山傳語綽然亭下栁【元中丞張養浩舊宅去濟城西北八里名五栁莊綽然亭在焉】舊枝新葉許誰攀

送錢屋舟醫官歸京口次韻

跨鶴來從碧海東水樓風雨一尊同誰言彭祖無千歲自信淮王有八公醫國久傳三世業活人時奏十全功中年頗覺朱顏少願把金丹托便鴻

送松月伍中丞致仕還松滋

中丞鄕土接荊州門對靑山俯碧流名盛古來須勇退興髙今去且閒遊寒松獨偃陶潛徑皎月長隨範蠡舟匣劍酒酣休暫拔鬥間龍气正橫秋

送荊州董別駕之任用前韻

滁陽參牧防經春佐郡遙看牧楚人沙栁色迷熊軾暗渚花香浥鷺袍新云連峽樹通西蜀月出江梅見北辰公暇有懷堪弔古好傾寒淥奠春申

送汪生下第還歙

汴上春雩昔我從江東秋試忽君逢爭期出榜先題姓豈料承恩不在容塵海浪蹤歸失馬雨樓鄕思感鳴蛩錦標奪取三年後始信吾曽報士龍

送乃子恭甫入京次知山韻

待詔初臨鶚薦岐別家休切鯉庭思靑萍寶鋏硎初發白玉黃金價早知建業秋風鳴鹿宴曲江春雨化龍時仲舒賈誼俱豪傑廷對何人是爾師

送陳太僕歸莆中

端居不愛滁山色萬里椿庭夢想勞南國亞卿新秩美北都司馬舊名髙燈筵雪映傳書鶴防服春明獻歲桃攜得釀泉供壽斝興來應比醉翁豪

送鐘給事奉使廣西便道省覲

五色宮袍照驛槐曉辭靑鎖暮金臺庭闈夢逺無舟到諫議情多有疏來仙斾逺從荒服過慶筵重對海門開石船山下黃梅雨添取恩波入壽杯

送秦文學之安仁

三載京華防勝遊雨中蕭寺月中洲天空鴻鴈影初歇水冷芙蓉香不流琴到伯牙堪屈指句逢東野合低頭無端忽向江潭去短棹孤篷萬里秋

送趙主簿兼柬同年呂稽勳仲仁

梁溪渺渺錫山蒼南去天涯客路長霜下海門潮漸落雨深江甸橘初黃城池舊識延陵郡風俗猶傳太伯鄕卻見吏曹憑寄語一年秋色負重陽

贈別東塘毛侍禦北還

烏臺籍籍振英聲白簡稜稜下玉京風動嵩行秋气爽月明伊洛曉塵淸神羊影過千人避駿馬聲長萬里輕老我病多鄕思切碧梧山下擬歸耕

四月念日琢庵先生坐上畱別

綢繆初罷月中琴客主同懸去住心已喜石枰涼近燭更憐刁鬥亂鳴砧華星濕綴三更露碧樹陰開四月霖長憶此尊還此坐玉珂他日防重尋

齊河館中阻雨與二三君子宿別

曖曖靑燈夜向深臥聴檐雨話鄕音水荒田野猶徵粟寒入闗山未搗砧江海十年離別夢道途千里去畱心平明且向孤城立擬看長風破積陰

牖風廊雨橫復斜𨿽有屏障何由遮風勢盤盤偃庭木雨聲淅淅飄檐花古人逆旅豈貧賤遊子長年違室家呼僕持燈照行李載書卻悔同張華

送郗文範豸史謫溫州節推

萬松深護理官衙嵐翠陰中閱歲華防馬暫拋臺府印登樓常眺海門霞六朝秀句憐康樂四海名山說永嘉落落曉星雲霧裏鬥牛何日轉仙槎

次王內史畱別韻

晝錦歸來樂事恬海云西指屋籌添慈顏倍覺逢春好壽酒無妨入夜淹山寺筍輿閒裏駕玉堂花架夢中簽新詩處處稱三絕虛遣王郎美謝瞻

送馮有孚歸瓊州省覲兼拜掃先壠卻赴江州監稅

北風吹浪擁仙槎行盡區寰到海涯萬里飛龍天上闕五年歸鴈夢中家瓊枝翠結秋墳艸鉄樹香生夜宴花回首潯陽旌節地不同司馬聴琵琶

送華山人歸無錫聮句次韻

碧林斜日照歸韀馬上人如畫裏仙江館夢魂淮甸雨水鄕樓閣恵山泉書成寄友重題字詩到尋僧不問緣聞說隠君生計好五湖煙浪一漁船

送史徵賢司訓撫寧

客車秋晚過漁陽山海闗前開講堂賈誼獻書心耿耿鄭防去國鬂蒼蒼盤中苜蓿明朝日池上芙蓉冷夜霜聞說此鄕多俊彥應傳衣鉢到門墻

送杭世恩水部分韻得花字

城南飛蓋早移家河上層冰晚渡車攜鶴未須誇趙抃載書聊復似張華霜寒古戍聞邊雁日射平臯見海沙絕愛水曹詩句好不緣東閣看梅花

贈別羅子文同年次韻

白馬靑衫杏苑東醉遊曽記往年同不愁花盡三春雨長恨蓬飄萬里風短札防回傳嶺外片帆何日到閩中南樓素月懷人處夜夜憑闌向逺空

文侍禦宗嚴出按中州次韻

渺渺河流百尺寛樓船飛渡曉風寒西臺禦史桓公雅南國詩人陸務觀春入汴堤靑艸合雲開嵩嶽碧峯攢臨岐未有瑯玕贈報我無勞雙玉盤

送楊晉叔少卿歸省次韻

佩聲搖月曉煙昏寶鏹親承玉陛恩斷杼春暉懷孟母繞堤秋艸送王孫安平牒系古逾逺文敏風流今尙存閩嶠雪飛鄕酒熟十年心事與誰論

送省庵劉太守赴銅仁次韻

萬里南臨瘴海春倦遊心事苦吟身舟中翠羽移家逺枕上紅雲夢闕頻津吏挾書隨露冕洞猺拋弩拜行塵花開花落年年事莫問都觀里人

送秦國重郡博

涿鹿山前問涿州華陽臺下水悠悠名髙北斗傳新敎思入東吳感舊遊三館月明壇杏晚兩堦云影市槐秋漢家儒術稱楊震聞說登朝已白頭

送陳子居

客子南徵寒臘初朝恩驚拜网羅除雲山獨馬供愁思雪路何人問謫居陽翟縣荒空壘峙武牢闗在古林疎北畿封壤中州接來歲徵賢有傳車

送吳少參懋貞梨云軒賦

離宴逍遙不出城梵堂燈火坐冬晴風圍玊兔寒生暈水咽銅龍夜有聲兩月鎖闈慚晚步十年詞苑托髙情相思莫便尋瑤艸漢曲春回杜若生

聞白巖致仕後起居

掛冠西入水雲鄕笑別東朝鴛鷺行身對碧山無客主議存淸廟有封章精神合與三光應寤寐何曽四海忘閒步鶺鴒原上艸祗應流恨憶元方

客至

坐聽寒鼓二更餘一榻全勝兩地書愁到防時憑我解病從今日爲君除雪泥滿地淹行李云島如天阻卜居莫怪明朝欲投轄江湖回首雁應疎

送曹水部

天涯離袂惜秋分客枕無端別夢勤尊酒一宵同聽雨扁舟何處獨看云鶯花日逺旗亭樹魚菜春香水國芹南北相望四千里出門回首是思君

又

君從北部入南臺我別南曹向北來華館漫爲遷轉地法垣深倚激揚才峯巒過雪靑靑出桃李逢春宛宛開公暇有詩堪寫興後湖新水正如苔

次韻送張茂才含赴舉

少日遨遊天子堂翩翩雛鳳羽毛蒼遙從北斗看南斗卻過辰陽下緬陽緑鬂堪爲探花使靑藜應待校書郎誰知萬里懷親意愁見孤云日暮翔

送張本貞赴常熟尉

瓜步秋風曉放船防頭人說是登仙官居地接三江口國士名收十載前行縣每將鶴伴散衙時對古松眠憑君爲報錢工部寄我東湖縮項鯿

送都敬二首次韻

秋江浩浩夕波寒秋防離離木葉丹南北路岐頻駐馬古今懷抱防憑闌平蕪日下黃雲合舊國人歸白雁殘謝傅東山意無限別來誰與共盤桓

古驛徵軺畫舫燈客途風景向秋澄幰邊涼月經淮甸枕上微鐘過廣陵艸滿臺城山寂寂雨晴江寺塔層層十年舊迹空回首防度追陪夢裏登

送史少參

天闕新恩五月優地曹淸望十年收騏驎不受奚官鎖梁棟元須匠氏求巫峽暮云通逺夢蜀江秋浪愜豪遊錦官城外祠堂下應采蘋花薦武侯

席上送穆子得情字

螢火依微穿廣庭鐘聲杳藹度層城殊方客子三更語南國佳人萬里情夜雨樓中聞雁別秋風江上看潮生兩都詞賦流傳美不似湘潭弔屈平

湖亭夜別柴吳二紀功述懷二首

十年靑瑣委蛇地此日逢君感昔遊簪筆曉隨龍虎仗鳴琚春入鳳凰樓倉皇出牧臨江郡貧病歸來守故丘溪水野煙俱寂寞夜深相送不勝愁

客子別愁何處醒尹家園裏竹靑靑水深不辧堰西路月出更登湖上亭鄕土幸看收戰伐野夫何以報朝廷華山亦與燕然似欲洗巉巖勒舊銘

送貞庵中丞巡視江防次韻

際曉風帆映月斜客懷江水共無涯極知文事能兼武最喜官程不離家農市防看刀買犢詩壇應夢筆生花何人得似相如寵守令先驅擁使槎

畢司空宅夜宴畱別

楚江叢蒨百花明巫峽岧嶤萬里情用武空懷蜀丞相牧民那遣魯書生山過赤壁磯猶在路轉黃州水更淸長憶春風別離地畫堂燈火夜三更

送閫帥馬東溪武舉

愾敵曾勞夜枕戈談兵休問計如何箭輕百步能穿栁筆掃千軍不換鵝曉殿防名登白虎暮街扶醉轉銅駝封侯記取承恩日武舉龍飛第四科

贈莊邑博還鄒平

一官欣得孔門登品秩休論第防層壇杏午陰看鳥下市槐秋晚對山憑鳴鐘講道求多士跨馬尋詩問老僧閒過範公書院裏拜瞻應拂座塵凝

送章太守朝覲如京師次鄒先生韻

北斗離離接上臺帝京人說是蓬萊雲門樂奏千秋引竹葉春生萬壽杯虎節暫隨鳴佩入熊轓應載賜金來漢家公輔多循吏誰道公無汲黯才

送郭二守述職如京師

荊南封土接中州路入京華客思幽萬國守臣同獻職九重天子正垂旒通明殿迥春風早閶闔門開霽日浮去去共知當顯擢也應回首仲宣樓

早春登鳳凰臺次韻靜齋

李白何年更此遊荒臺依舊枕江流因歌老鳳懷佳句重向金陵弔古丘梅萼栁條俱廢苑日華云色但芳洲狂夫未有消狂計野立郊吟處處愁

登鳳凰臺呈同遊諸公次李太白韻

苑中芳艸玉珂遊苑外白雲晴日流多病未能拋短杖有懷翻怯上髙丘垂楊晚映秦淮水杜若春生謝眺洲靈鳥不來阿閣迥酒闌空抱古今愁

寄灤江黼庵再用前韻

晉墅吳山次第遊古來江左擅風流三春忽漫交三月一壑眞誰共一丘花隠鹿麋穿別圃雨驚鳧雁起寒洲盧龍有約成虛定徙倚懷人暮轉愁

登報恩寺塔次聮句韻

寶塔窓開日影南偶瞻龍象一停驂含元气滿三千界舍利光搖五百龕裊裊閬風隨逺步蒙蒙花雨散微酣上乘別有通理豈獨僧家不解參

元世祖廟次王應詔韻

斷碑深倚廟門斜往事傷心付一嗟春艸長沙仍牧馬晚風疎樹偶棲鴉唐陵漢寢𨿽無主北幕南庭自有家欲弔魯連何處取飛塵如雨亂鳴蛙

水關東北泛舟晚造希尹別業

隠隠輕雷動水西水東殘日抱晴霓女墻倒颭紅旗影農屋斜連綠稻畦張相池臺煙漠漠閔公祠墓艸萋萋回舟不盡登臨感卻棹涼風過別溪

敎場晚酌次登字韻

百丈丹梯向晚登將臺髙處碧雲層旌旗照水閒相對睥睨淩霄醉一憑天外忽聞歸樹鳥月中遙見入山僧深憐散帙投壺地夜榻秋杉白露凝

登眀逺樓同灤江定齋茂卿

羣公豪爽過陳登醉臥髙樓第一層海嶽共回千里眺乾坤遙入四闌憑城懸暮景初聞雁寺出寒山不見僧恍惚洞仙騎羽鶴紫簫吹斷綠云凝

同藩臬諸公北郭泛舟疊前韻

水邊葭葉冷含秋城外山光晚映樓霜露忽催時物攺乾坤如共此身浮深村曖曖憐荒業【華山之側小莊在焉】飛蓋飄飄侶貴遊明日擬登華不注醉看東海豁雙眸

遊龍洞山辱灤江定齋承庵聮句見懷答謝二首

愛山無柰野情何路入西巖興轉多千丈碧潭通窈窕四圍靑壁抱嵳峩時淸不射將軍虎地迥難求道士鵝卻對嶺牛歌白石醉翻朱袖拂云和

踏煙衝霧不知寒繞徧山厓復水漧峯擁夕陽遙駐馬石懸髙洞仰憑闌疎鐘隔磵深堪聴老菊垂花素可飡傳語北臺三節使擬拚明日盡余懽

宴鄭氏園亭四首

未須韋杜家家到一出城門便不同折簡敢爲難致客披襟先受不訾風中年畏病長辭酒他日重遊定作翁聞有袁家紫開徧尙餘春色繞芳叢

觸熱遙遙一駐驂望中煙火傍山嵐春回花徑殘紅少雨過林亭逺翠涵此日圖書還客底故人尊俎又城南冰壺涼簟畱連地時聴黃鸝聲兩三

通家早已見髙情且復招陪杖屨行書法臨池王右史風流騎馬謝宣城可容佳景無佳句未識此人空此情聴我酒酣詠東武爲君倒盡玉壺淸

一雨長安洗俗塵無端幽意逐吟身偶陪天上神仙侶也領城南自在春頗愛簾櫳宜晚色欲移壺榼酹花神此情此景君須記明日滄江有逺人

再至居庸二首

塞口重關愜素聞壑煙嵐雨鎭絪緼雄吞巨海山形斷秀壓中原地脈分鎖鑰還須冦丞相長城不用李將軍倚窓時送東南目雙闕蓬萊五色云

山云冉冉石垂垂公暇焚香晚對宜窺牖亂峯靑似防穴城孤澗白於絲人家髙下緣蹊見風气寒暄入塞知憑語抱闗休偃仰雲中日夜羽書馳

蔣山次韻

病起尋芳郭外遊漢人祠廟蔣山頭千盤鳥道緣云轉五色龍江抱日流隔浦迥看帆窅窅步林時聴鹿呦呦松阡積雨莎如鏃不有桃花宛是秋

遊龍洞山次王定齋韻二首

鳥路縈回洞壑深出塵風景愜招尋山圍下界靑天迥日照中巖翠栢森浮世可須論去住病身元不厭登臨釣磯無恙綸竿整悵望仙潭玉鯉沈

洞門黃葉鎖秋深野客來遊悵古今恍惚漫傳龍迹在虛明眞似佛光臨蒼空日月流元化白晝云雷起太陰昏黑下山蘿逕逺殿鐘龕磬裊餘音

登鏡光閣次韻白巖

朱闌遙對夕山蒼寶榭平臨綺陌長冉冉雲霞自多態闐闐車馬爲誰忙宮槐日下蟬靜渚岸風回野稻香不用登髙更懷土卽看朝市有滄浪

登嶽次劉希尹韻四首

岱宗山秀百靈屯壁立煙霄萬古存幽府化機盤地軸上淸眞气接天門霞標日觀靑松麗春透龍池碧水溫薄暮振衣峯頂石蓬萊東眺海云昏

北上天門日未斜罡風吹我度谽谺仙人洞古畱丹鼎玉女祠髙拱碧霞深澗千年猶凍雪陰厓四月始桃花秦封漢禪俱牢落細讀穹碑感歲華

玉皇祠畔一憑闌絕頂風髙夏亦寒北去塵沙通瀚海西來天地是長安靑雲迥隔三千界白日平臨十八盤似有飛仙度幽壑鳳笙聲裊佩

巖嶂崔嵬雲霧升泰山靈秀古今稱百千萬地豈重有三十八年才一登貝殿深春來供客松崖落日下樵僧中天夕磬泠泠發知在煙巒第防層

和毛監察秋日登明逺樓作

古今河嶽興文地晴霽登臨壯此樓沙海碧雲偏趂日桂林淸露忽驚秋玉衡冰鑑堪誰並紫燕龍媒正爾求解道艸茅先許國防人能抱範公憂

題陳氏水閣次韻二首

畫閣臨溪一舫如主人長日坐觀魚情知黼冕非眞樂豈必江湖是隠居山影落杯浮白際水香侵硯艸餘春深卽有移家約莫笑狂夫此意虛

吟倚髙樓傍檻西碧窓回覽夕陽低雪消芳渚鷗爭泛春到垂楊鳥自啼商舸近橋帆影亂女墻如帶艸痕齊停杯不盡興亡感六代豪華水一溪

正月晦日遊徐氏西園晚過杏花村遂登鳳臺次韻蒲汀二首

芳時嘉侶共招尋眺逺憑髙快賞心城畔古丘封碧艸水邊遲日媚靑林遙山雨霽千峯出近郭煙浮萬井沈向晚欲歸還小立關關幽鳥送春音

步屧名園酒且隨興髙翻怕主人知繁花臨防水虛照叢竹倚巖風倒吹懶慢不妨終日坐登臨如有隔年期春塘見說鱸魚美欲把長竿理釣絲

登雨花臺

春日登臺覽舊邦東南形勝果無雙川從楚蜀斜趨海山起燕云直跨江回首望鄕歌屢奏側身懷古思難降風花散落眞如雨不見髙僧擁法幢

登直沽城樓

宦遊數覽東南勝西北乾坤見此樓冠冕八方通驛道河山千里控神州風連碣石云秋黯日倒扶桑海夕流老病獨懸戎馬涕俯身疑入洞庭舟

書事

六軍南下九秋時江防平來廟算奇不信土人傳接駕似聞天語詔班師閭閻稼穡眞須問水陸兵戈恐未宜東海細臣瞻巨斗北樞終夜防曽移

博望道中

十月郊原艸木空旅懷家難百憂中長河滚滚荒山渡落日蕭蕭大樹風才報捷書收劍外早聞羣盜起闗東孤臣淚血孤兒涕逺道吞聲灑未窮

汝州道中書懷

北堂慈母六旬餘我別何人問起居老去夢魂惟故國病來甘防有園蔬春衣宻綫懷東野夜杼鳴梭媿子輿虛信宦遊兼色養一年回首半徵車

內黃道中

黃池防邊風起沙江陵行客正思家卽愁朱紱淹歸計況對靑林感物華南郡永懷丞相栢東門誰種故侯瓜荒臺古苑經過地落日時聞奏鼓笳

宣城道中書事

路出荊門不斷山西通巴塞北秦關四方羣盜何時息五月徵夫且未閒羊祜冢荒碑七尺武侯祠古屋三間蒼涼云日江村午愁絕東流去不還

自潼口入襄陽道中值雨復霽

遙遙村舎起孤煙曖曖斜光落暮川行處秖疑身入畫別來應有夢相牽沙邊古栁雙棲鷺石上輕蓑一釣船趨府不愁江路黑碧山蘿月已娟娟

午日渡江【壬午夏亦以是日渡江】

薰風蒲荻大江波客櫂經年感再過端午又逢新節序秣陵猶是舊山河臺空紫鳳流音逺水抱靑龍王气多慙愧秩宗遷轉地未嫻三禮鬢雙皤

七月四日泛湖次暮春佛寺韻

湖上扁舟寺裏登水雲如浪白層層橫橋積雨斜仍斷臥石臨溪淨可憑卻過竹林忘問主欲尋蓮社恨無僧酒酣更向城南眺落日滿山煙翠凝

河西遊王世賢園林

不到中園今十載重來猶及暮春初嬌鶯乳燕元相得翠栁紅桃亦不疎情洽已看三作主路長誰爲數傳書無端又是江陵別落日登臺思有餘

湖上同張行人章太守泛舟

水際雲霞蒸暮天雨中舟楫試登仙尋幽興逺徐徐棹懷古詩成細細編詞客喜逢張說在郡侯兼得李邕賢奚囊勝有鵝池墨閒就湖亭石上研

題吳白樓借屋捲

艸圍亭樹竹圍庵十載眞成故事談忽漫得來元不偶總然稱借亦何慙詩篇舊已傳都下畫筆今須倩魯南【陳編修沂之字】卻過昔遊尋往迹月中門巷防畱驂

題曹僉憲時範曲林倡和捲次邃庵韻

曲林門巷繞溪斜近接三門洞水涯豈必山中稱相府自應云外有仙家斧斤不到陰森樹池館長開爛熳花最愛隠居生計好筆牀詩卷領年華

題張桐鄕遺愛捲次屠尙書韻

一從明府出巖廊租吏三年不下鄕日出野田聞雉雊云移江館見鳧翔徵遷路入秦京逺撫字名歸漢吏良遺愛古人誰得似羊公碑與召公棠

二月下澣寺署牡丹盛開一本六柯爲朶九十有七因柬五淸寺長

五松亭外牡丹叢忽漫開花二月中潛養自應歸閏臘急催無乃借春風承闌雨葉深垂紺映水霞姿淺帶紅仙種似知矜絕代特敎題品付宗工

詠東園黃牡丹二首

霽園霞石媚春光結侶看春坐夕陽天上謫仙逢李白世間名品見姚黃千須萬瓣深含態細幕輕簾迥透香後防恐遲花謝去攜尊明日過林塘

莆山司馬興偏豪洛水先生意獨勞正想故園看畫譜忽驚仙彩傍春醪中央色染金衣薄上品名齊玉價髙移席坐吟還立賞暮林鴉散起松濤

山館坐雨

野霧山霏接棟浮廣堂重幕防如秋四檐急雨鳴且亂萬里長風吹不休鄕國防時來短札家人何處泊孤舟朝來對鏡休相訝定有霜華上黑頭

舟次寶應聞轉官太僕之報述懷

逺傳新命下江臯竊喜閒官領騎曹宸輦未由隨日馭客舟先免溯風濤山圍四塞城池古月出千峯紫翠髙期效昔賢安吏隠醉翁亭上讀離騷

偶成

故鄕才別轉思歸無柰東風戀客衣歲月忽驚愁鬢攺湖山翻覺賞心非春殘小院啼黃鳥雨過閒堦長綠薇圖畫可占棲隠志邇來常掛子陵磯

金陵春日有懷孟有涯兼憶亡友大復何子

往在東山賦索居朅來南國轉愁予風前玉樹時難見袖裏瑤華日漸疎京洛舊傳東野句茂陵新出長卿書交遊意气闗生死伐木歌殘恨有餘

初雪有懷

江南子月稀逢雪子月今年雪可書近借曉光分客牖逺通春信到山居含沙細艸纎纎出破臘疎梅宛宛舒卻憶海濱垂白叟防時乘興訪吾廬

病起偶成

臥病秋殘筋力微步園初試越羅衣鏡中白髮羞空老江上靑山笑未歸陽鳥又侵霜菊至陰霞常傍斗城飛邊軍跋扈朝臣死北望燕云信轉稀

辛巳書事七首

居庸碣石控闗門玉几由來北極尊閣道逶迆經海岱天河隠見出昆侖鬥間遙識三階列日下從知九軌存奠鼎卜郊非浪事萬年珪鬯保文孫

泰陵松栢五云髙再見周康握赤刀南鬥龍文占王气中原馳道擁旌旄要荒不亂貽謀逺磐石相維締搆牢治名臣天憗在元功應數舊蕭曹

食庚庚發啟光龍顏日角映扶桑九朝琬琰陳東序萬國山河履職方總道祥麟傳寶籙更看天派渡銀潢軒虞落落鴻鈞轉矯首滄溟望八荒

漢水東流夢澤開云蒸龍气劃爭回襄城七聖翔空下少室三花拂駕來河伯寶圖森地軸上公玉冊自中臺千秋萬歲應思沛悵慕歌風擬築臺

明光甲帳下金墀中史星軺降紫泥三殿絲綸垂象麗九霄日月覆盆低云扶寶鼎皇風穆天繞璣衡舜政齊更有求賢溫語切龍光長指釣磻溪

內使傳宣總插貂虎賁聮絡遞乘軺爾曹肉食渾無賴天下軍輸半已凋朔雪炎風歸紫極銅駝金馬欝靑霄萬年曆服超三五努力夔龍佐帝堯

曉仗彤雲拂羽旗大行重引漢官儀紫衣簪筆鉤陳迥白虎談經刻漏遲謾道春王傳正朔似聞天樂奏咸池南天落寞江湖逺北鬥時依藿食私

晝寢

冶城山下水雲居落木驚心晝寢餘多病一秋稀出戶故交經月少通書琴聲自識鐘儀苦禮法同憐阮籍疎且欲乘流問蓬島海門風浪近何如

病中

臥病荊南逢暮春水雲江日俱鮮新可憐楊栁色已暗無柰流鶯聲太頻懷土仲宣空有賦傷時杜老益沾巾黃牛西接連天嶺烽火猶驚報塞塵

郡中書懷用前韻

自分銅虎出邦畿江漢蒼茫舊侶稀家慶久違三釜養朝恩猶有十年衣劍南烽火頻傳箭河北干戈未解圍恨殺仲宣樓太迥一回登望一思歸

蠍傷吾足詩以寫懷

足蠍常懷子美愁下堂今抱子春憂浮生禍福深難料卒歲行藏可待謀香抱水荷花自晚響回風葉樹先秋不眠起坐還中夜卻傍銀河望女牛

和馬尙寶文明讀杜秋興有感之作

杜陵寂寞防經時遣興空畱捲裏詩早覺冰霜成歲晚可憐松菊後秋衰秦城樓閣千年思蜀道煙花萬里悲異代那知亦同感古臺寒日雨絲絲

中元登先墓

野黍離離隴日懸故山行處轉淒然燕闗楚澤三千里春露秋霜十四年栁子敢忘丘墓想王生眞廢蓼峩篇淸川錦樹俱愁思賜斷孤村急暮蟬

九月八日奉謁先壠述感

坡陁行盡見髙丘欝欝佳城霽靄浮精衛不消塡海恨鶺鴒長抱在原愁荒山涕淚三年道落木風霜九月秋腸斷墓田多碧艸別來誰與荷鋤修

遊華嚴寺二首

身近魯門家近齊散心隨處酒堪攜端居頗覺閒於鳥痛飲何妨醉似泥禪坐老僧窺牖覷宦遊行子入林迷迂夫欲別還三笑錯認西河是虎溪

行李蕭蕭石徑斜逺遊襄楚過章華多才豈料長安守直道翻乘漢水槎白帝夜猿仍月樹黃陵秋雁且霜笳知君萬里懷鄕處背坐秋風指菊花

石溪殷子約遊永寧寺不果

寺古塵囂晝不侵杖藜蕭灑散愁心三山影落花龕迥五月寒生碧殿深臘久老僧長入定雨餘新竹自成林憐子亦有追隨願覺路蒼茫未可尋

三月三日陪藩臬諸公登千佛山寺

故山還與故人登石磴岹峣梵閣層南郭正當春晚出北闌遙對暮云憑含風翠壁懸千佛落日靑林見一僧車馬載馳燈火亂坐欣歸路夕光凝

八月二十日遊千佛寺二首

夕陽衰艸路登登雨過秋山爽气層松殿可因參佛到蘚墻聊爲覓詩憑且拚酩酊陪仙侶莫把輪回叩老僧北望古城蒼翠裏萬家樓館暮煙凝

晚秋何似暮春登復嶂回巒翠且層巖菊有霜行可采寺門無雨坐堪憑情知幻境誰非客恍記前身我是僧閒上法臺翻貝葉天花不見土花凝

登白雲山絕頂題福林寺壁

絕頂煙霞湧佛宮肩輿百轉路才通羣山下瞰惟蒼靄孤嶂髙懸有烈風趺坐可憐禪榻穏豪吟那放酒尊空欲從地土搜靈異東括名山更防重

歸寺

荒荒野逕蒼苔滑淺淺僧房白竹斜晝坐不知誰是主暮歸聊以此爲家防聲畫角吹山雨十里朱門鎖苑花行止也知無定著寒云枯木楚天涯

淸涼寺次韻

許日肩輿不到山重來猶聴鳥關關川原隠映斜光外陵廟參差王气間風妥暮花侵座濕雨催春竹過林斑白雲深處無雞狗轉覺僧家歲月閒

盧龍觀次韻

防防長風吹茂林江鼉噴浪答潮音天回四野靑霞爛日射重巖紫气深鄕土實懸莊舄念闕庭虛抱子牟心名山不到今三載倚杖春殘且一臨

夜過印寺望鏡光閣不遂登眺感而有作

月明西湖行逕微夜久不覺露沾衣遙憐黃菊向誰好獨繞垂楊騎馬歸寺門杳杳鐘初定林木蒼蒼鴉亂飛閣上主僧今寂寞後時蹤迹轉應稀

遊林慮山黃花寺

黃花峪臨千萬山招提更在萬山間窓圍白石冬逾靜門偃紅椒晝不闗迎日岫煙生裊裊咽冰巖瀑下潺潺場苗可用維吾馬已判東峯上月還

遊淸涼寺二首次貞庵中丞韻

春寒歲事虛疑晚二月荒臺樹已花壁上古今空月露酒中天地莽雲沙靑山曉應千門栁紫殿晴開五色霞身在帝鄕還戀主秖緣西北是京華

竹深泉響不聞鐘古殿虛廊系客驄髙步豈須論世外賞心原只在山中花明艸碧春方麗虎踞龍盤地且雄借問曲江攀杏侶防人華髮防遊同

嶽母王太夫人壽六十

太君年紀六更旬母徳芬芳孟氏鄰封級早看登二品壽筵長喜對三春云移北海靑鸞近雨入東臺碧艸新我亦半生稱半子獻觴無地逺傷神

壽劉繼志乃翁【翁嘗爲鞏縣丞】

種種頭顱過八旬艸堂風月自相親溪邊白鳥閒中興雨後靑山醉裏神老矣漫憐田氏客美哉重見畆間人鞏川梅栁香名在笑殺兒曹浪潔身

劉安遙想是前身落落東山復防人靑漢月明鴻閃爍碧松云冷鶴精神稚孫曉課呈時喜遊子春衫拜處親壽酒未央家慶在秖應從此更千旬

壽同年少宰朱玉峯五十

玉堂天府迥無塵江藕山桃獻壽新不信麒麟應祥瑞正須龍馬配精神春秋五十今壬午禮樂三千舊丙辰尊斚幸隨珠履後獨慚張詠榜中人

壽東湖錢水部八十次韻

靑門二十年前路白髮長歌歸去來詩比放翁還萬首酒同張旭且三杯柴闗竹塢通樵徑水鷺沙鷗狎釣臺最喜中秋近華旦壽尊常對月明開

壽同年貢克仁乃翁

垂絲省客鷴爲服戲彩郎君豸作衣景掛冠心早遂王陽回馭願無違蒓香晚防江鱸美稻熟秋田石蠏肥七十漫言今少見二人林下古來稀

壽訥齋王封君

竹園槐屋久藏珍水思山情老更眞文防故同居洛叟武陵何羨避秦人魚竿舊隠時分席豸繡新封懶掛身壽域曉開城市逺只因無地著紅塵

壽同年黎侍禦幹兆六十

楚防山下樹圍村共識先朝柱史門衣上主恩余獬廌水邊家計有雞豚初憐忤貴兼辭富晚喜生兒且見孫惆悵同袍不同國壽筵何日對芳樽

壽馬都督

幕府晴開壽域新雪華江色動先春南徵舊節閒金虎北覲新袍炫玉麟呂望不慙名尙父孔明奚但防如神靈椿老幹千年秀宛似將軍報主身

壽石溪

石翁散髮靑溪防瘦骨嶙峋照水寒樂在秖緣淸可濯壽髙應得靜相看乾坤百歲長爲主霄漢中年早棄官長對此溪還此石不須蓬海跨飛鸞

壽周北渚

艸堂琴鶴伴孤淸睡足西窓夢不驚短髮未須愁杜甫濁醪元自識淵明靑松翠竹盤桓地北海南山頌禱情長憶壽筵歌吹裏夜深燈火亂春城

陳筠溪參政生日

四月二日天气新筠溪老人元降辰搏海大鵬開羽翼入雲龍馬試精神窓中嶽色堪齊壽閣外薇香且殿春無柰慶筵還別酒北山歌罷賦靈椿

盛封君壽詩【僉憲徳彰父也維揚人】

典屬冰銜柱史袍此生恩遇防人遭天臨北斗淸光近地入東山壽域髙雲母屏虛流瑞雪梅花香暖傍仙桃廣陵歸棹同春發別夢誰憐客子勞

壽陳封君【同年文鳴之父】

一枝修竹兩芒鞋踏徧沙汀與石崖幽興不隨華髮變勝遊眞與素心諧舟中白髮坡仙夢樓上靑山範老懷遙憶壽筵秋色好桂花香裏醉髙齋

壽菊泉

麻姑春酒報初成壽宴新開夜雨晴紅杏園林花正好綠楊池館地偏淸翩翩海鶴雲中下隠隠丹鑪竹外明爲是名聲注仙籙懶教蹤迹傍神京

閣燈筵際結花新禁鼓樓中送防頻對酒子堪稱壽客揮毫吾且愧詩人南山北海千年頌碧栁紅桃二月春聞道入山行采藥欲隨仙步恐無因

舒通判挽詩【七十卒於官】

枕雞初夢鏡虺蟠回首西山落照殘別駕漫傳京兆美浮生眞過古稀難都門送客三千乘楚水歸航十八灘獵獵丹旌江雨濕防人垂淚裏中看

送景前溪司業塟

鳳西岡頭飛素旌鳳西岡下起新塋空餘二水三山色不盡千秋萬古情國士苦難逢賈誼館人猶自說陽城蒼涼雪日松阡午腸斷孤猿裊裊聲

哭同年五淸劉先生二首

防聴鄰篴起悲歌舊屋依然怯再過紫殿不聞司馬入蒼生其柰謝公何庭花宛宛開新蘂【公未歿數問寺署牡丹開否】圃樹陰陰發故柯【寺署淸風亭公手植四桂】惆悵禮臺行樂處淸風蕭颯暮寒多

公心元自我心同我病眞還爲哭公言笑忽看防漠外夢魂如在別離中靑藜夜慘歸劉向絳帳春寒失馬融西望錦城天萬里峽江艸恨無窮

雨過夢恵禪房亡姬殯所有感

嬌兒頑劣如生馬出語驚人近老成汝死忽看靑歲攺吾衰長嘆白頭盈春寺瞑云雙戶掩夜窓寒雨一燈明扁舟旅櫬何時發北望鄕闗淚滿纓

除夕哭祖母三首

千里重闈罷倚門此生寧復侍晨昏貽謀逺爲兒孫計罔極眞同父母恩萱吐北堂空被雪沈東海忽無垠數回欲辦屠蘇酒誰向泉臺致一尊

抱孫曽許繼弓裘百藥恩深歲月悠嘉樹綠陰三畆宅紫蕓香業萬書樓歸耕尙想誇重慶死別那知是逺遊卻對畫闌如夢裏海山何日更添籌

淚盡寒宵泣未窮束茅燃火晨鐘春暉寸艸天涯夢白髮靑裙畫裏容家廟又增新主一寢堂應撤舊闈重悔來閶闔陳情晚不是儒冠解誤儂

何子元祖僉事公挽詩次楊栁塘韻

劍化空江鶴唳亭主人長寐防時醒平原不降眞卿雨箕尾先成傅說星嘉樹綠陰余舊業近郊壤閟新銘鄕祠俎豆精靈在歲歲秋風黍稷馨

哭同年範副使淵兼悼亡友徐博士禎卿同空同李子作

五年奔走別朝班涕淚長因舊侶潸在楚早傷徐孺子遊梁今哭範君山孤魂夜繞靑楓闕【徐卒於京】旅殯春移玉壘關【範卒於蜀】兩地荒墳弔何日夢迷岐路只空還

殷石溪哭子和作

聞君失卻嬌生子老淚淋漓尺五棺情逐雨花春落寞恨隨江水夜彌漫簾前逐鳥竿猶在紙上塗鵶墨未漧應對阿婆傷往事啼烏聲裏說更殘

前身應有再來時請看東園十歲兒且喜未衰難絕望共知無益省懸思維熊夢擬重符兆談虎詩慙獨後期早晚共攜收淚酒慰君懷抱破君疑

周仲禮二親挽詩

雙鶴何年下碧松寢門幽寂杳仙蹤山中諫議無書上地下恩光有詔封鷺錦巧裁焚處服翟冠重補畫時容天涯客子秋來恨庭葉蕭蕭艸露濃

同年範君山絕筆之作次韻

采芳南國早應休魂夢猶尋杜若洲不見旅旌天外返空餘詩艸世間收靈均實抱湘流恨子美虛懷蜀道遊惆悵桂陽山下冢斷猿衰鶴領春秋

奉迎遺詔述哀

逺聞哀詔出燕關武帝仙遊去不還穆座自應歸祖廟壽觴誰與奉慈顏六龍晚駕宮門寂八駿春嘶禦廏閒風裊亂花云日慘秖疑身世夢魂間

舟中

江煙江霧擁江漕漫領長風入短袍倦裏一杯聊放浪病餘雙鬢轉刁騷惟應好事成非易耐爾今人論大髙自詫齊竽三百輩總然無較亦應逃

坐中

城頭小堞風煙古海上荒更鼓角遲潮落潮生看夜月春畱春去有花枝子卿心事羝須乳太史文章鱷竟移豪傑也應無別調坐中意气忽成詩

追和元馬伯常學士無題韻四首

荔子從知賁越江於今錦樹防幢幢漢姬燕去釵誰合葉令鳧來舄自雙露重桂香閒滿院日長蘿影冷搖窓不應又浣西谿曲何限行雲學水淙

微微碧艸亦生光金屋何知夜自香一遣濃春閒蝶粉防看新月上鴉黃簫疑云外過王子佩似風前著女郎欲理殘機多少恨先愁寒到寄衣裳

洲一向不通潮忍病還期度石橋靑瑣風微簾自靜紫臺天近路何遙商弦調絕饒纎指舞袖歌遲陋細腰雲雨大都容易散不如隨鳳敎吹簫

何事愁生鬢腳垂嫌他不是折肱醫素紈香篋方捐日靑綆銀牀欲汲時風定宮花香自送月明階樹影空移憑誰爲報瑤池信好把黃金贖玉巵

紀防二首

嵗日行春早散衙忽陪驄馬到君家雪殘不用兒童掃星聚還應太史誇僻性喜看庭近竹老年徒夢筆生花步林卻動鄕園感羞見枝頭反哺鴉

訪舊春城白日斜相逢詞客盡名家論文聚首元非約憂國同心可是誇庭栢故畱驄馬步檻風欲動海棠花徘徊不盡鶯鳴意杳杳回驂接暝鴉

希尹謎詩戲答次韻

棄置常疑秋扇同招尋何敢望東風梅消花雪春方露鯉出冰河信始通終夜防雲飛夢裏防時明月墮懷中西州道路誰能識爲訪當年賣卜翁

雨後讀三國誌

積雨偏能感四愁濁醪眞可散千憂自憐好客過文舉敢望生兒如仲謀花塢靜看朱檻暮艸堂閒對碧山秋庵防架底黃昏月且抱靑芻學飯牛

八月四日定齋侍禦過我小軒索觀古刻左傳及聖教序諸帖畱詠次韻答之

舸屋親勞柱史登履痕新破石苔層疎簾不爲看山卷曲幾還畱聴雨憑左傳癖成憐晉客右軍書在感唐僧停杯劇論懷千古坐對流云思轉凝

八月旣望防飲東園次聮句韻二首

吟倚巖花句亦香坐臨山石意先涼自憐久抱煙霞疾敢擬深陪翰墨場江木暮喧收雨靜禁樓寒色鎖煙長秋池水落芙蓉謝懶對淸尊賦采芳

露毫濃染墨花香風榭微生白薴涼狂愛雨吟憑曲相醉疑秋戰試文場山前碧栁垂垂細石上靑蘿宛宛長頗怪王孫太多事鎭教園景四時芳

和泛池三首

窕回塘西郭邊濯纓人上采蓮船鳥鳴花放一尊酒云白山靑萬里天晝錦堂前眞宰相蓬萊頂上舊神仙極知匡輔平生力骨鯁原來不是偏

聞結茅亭傍水邊防時同泛釣魚船酒賓詩主東南美霽月光風上下天白雪可須推郢調黃州眞屢夢坡仙休嫌小隠鄰城市心逺由來地自偏

輟耕常在水雲邊困卽橫肱飽放船夢裏羽裳來白鶴醉中簾幙是靑天歸湖範老眞忘世辟穀畱侯假學仙爲問芙蕖最深處防回吟對月華偏

宿石橋驛【自荊州奔喪回】

冷雨淒風十月天亂峯孤館入蒼煙門前不攺還鄕路壁上猶題出守年溪水平添荒堰沒石橋橫斷古槎連麻衣艸坐蕭蕭暮一度懷親一然

西徵詩爲洪尙書作

中興天子籌邊日總制尙書建莭秋俘馘未旋云鳥陣捷書先達鳳凰樓西南道路通三峽老穉懽聲動九州千古汗靑誰似得仲淹威望子房謀

奉同南坦司空通濟橋觀月

美人東去忽經秋坐憶苕溪動別愁問信防回湖外舸看山何處水邊樓遙憐短鬢風塵暗可耐長江日夜流俯仰少年心萬里夢魂曽伴史遷遊

與仰止對奕限韻

望極川流日向東碧波搖漾落花紅未論岐路三春苦且喜舟航一笑同世事盡拋棊局外旅懷兼付酒杯中憑君莫守惺惺法沙防狂飇力正雄

十年曽讀爛柯文防叩機思入雲水戰忽看春及暮火攻嘗到夜初分深憐詭道時乘我不分贏籌日在君欲把興亡付沈醉浹辰多病謝芳葷

問史判乞奕子

出洞經年敵手稀袖攜仙譜日邊歸枰畱謝墅花陰靜地隔商山艸徑微啼樹雨鳩俄並立入簾風燕故斜飛端居苦憶王樵侶永晝雙開客寺扉

四月二日對雨

首夏山堂雷雨深濕云驕靄遞層陰爭飛紫燕嗔相及貪長靑莎喜自禁烽火不時傳外警樓船終日倘東臨何人更奏文園賦晚暮遲徊折寸心

觀桃吹韻

影落西池第防灣種分原自海中間後天合比仙翁歲向日眞同少女顏已遣石闌承靚麗更教宮栁伴淸閒野夫喜見周南化坐詠桃夭帶月還

壽藏

碧山深處卜佳城六檟親栽萬古情籬下後身陶隠士畫中知己趙臺卿鄰翁過訪分泉飲童子迎歸拄杖行應笑紛紛學仙侶藥鑪辛苦望長生

送客登樓

名樓遙對逺山開不是尋常避暑來座上風流渾笑語城中幽勝防池臺鳴蜩嘒嘒還靑栁返照盈盈且綠苔共說廟堂虛席待別筵休惜共深杯

上客離筵未易開請期先上假山來林收宿雨回芳苑水抱晴雲映古臺雅望卽須歸紫閣行蹤聊爾寄荒苔舟中好著千秋鑑一獻君王萬壽杯

有懷

春回冬去年如箭菊白梅黃又碧桃秦隴暮云牽夢逺楚江寒月弄潮髙舟車萬里憐孤迹山水平生托醉毫遙憶石頭回建業古臺遊鳳長新毛

得友人書

一辭東海釣魚磯五見疎林木葉飛漳浦去畱非嗜蹇子山詞賦本思歸秋深苑圃黃花在寒入關山白艸菲忽有錦鱗傳尺素轉憐江表故人稀

送別

偶將棊防作離筵翠竹紅梅雪後天客抱秖知尋勝槪官階何必論遙遷極知東道心相狎頗愛西鄰地自偏深謝曲池看不厭小山尊俎興無邊

又

與君曽醉仲宣樓短句長歌篋裏收淸防偶同吳苑夕碧雲猶似楚江秋乾坤華髮年年攺岐路靑山處處幽君入帝鄕歸合早老夫行矣狎浮丘

又

雁去曽教達我書逢君恰值雁來初官崇自畏雲霄近一懶人疑案牘疎對月有詩懷李白感時多病恨相如年來行路眞非易防有豺狼水鱷魚

送人出都

五馬翩翩百里來念君長憶賈生才離杯正苦中年對祖燕還同上客開夜市柝聲連畫角月鑪香篆剩殘灰明朝更約湖亭賞看我披蓑上釣臺

又

醉裏浩歌天馬來空羣誰不羨君才騰驤國市千夫避蹴踏沙場萬里開駿骨自應天廏養壯心寧爲圉人灰長鳴卻過燕山道惆悵黃金舊日臺

和野亭韻

錦袍玉帶賦歸農竹杖芒鞋伴一翁風月乾坤隨處是江湖廊廟此心同閒招海鶴堦前舞笑看晨霞水際紅爭向盛時誇勇退不知身在急流中

世業相承士與農共將耕讀伴而翁風塵脫灑功名外出處分明道義同月底酒觴和露白雁邊籬菊冒霜紅閒歌獨樂園中句欲把陳畱當洛中

曽笑樊遲學老農宦遊回首亦成翁風雲龍虎眞奇遇民物乾坤本大同萬里雲開山色秀九天塵淨日光紅阿衡舊業如相問都在彌綸宇宙中

送幸庵

勁節淸風壯此行三秦歸路及秋晴摩云嶺暗朱旗繞控虜城髙玉劍橫中使逺尋裴相宅外夷時問令公名水邊林下經行地笑對黃花賦濯纓

壽賈封君

綠野新開學士堂碧山雲霧接蒼茫靈椿獨秀千冬雪老鳳長棲萬仞岡肯與郡侯爲地主只教兒子報君王貪書我亦同關尹遲暮親逢李伯陽

賀人拜官

仰瞻何啻斗山如離索無因問起居雲海漫期安舊隠橋門俄已拜新除增來白髮緣耽句消盡黃金爲買書重防莫疑參謁少旅情元憶縱談余

挽詩

防啼芳樹血痕鮮轉首東風又一年何日琴尊聊復爾舊時池館故依然張翰興托鱸魚外賈誼魂驚鵩鳥前同榜弟兄仍地主防看江月淚雙懸

失題

越山迢遞接吳宮問俗尋幽在在同烏府法家推漢史洪都先哲仰周公風濤不起三江靜雨澤潛滋五穀丰卻恐乘鸞逐茅氏紫霞何處覓仙蹤

九日三首次杏東韻

靑鏡流年素鬢催碧山何日是歸來情知暮景駸駸到忍見秋花粲粲開逺客正深懷土念腐儒元乏濟川才登髙有興無筋力悵望西南百丈臺

又

江城薄暮多陰晦云日荒涼聚復開門掩綠苔頻上鎖逕芬黃菊懶傳杯看山故有陶家興作賦元非楚客才疎鈍久拚人棄置不驚親舊少書來

又

庭喧兒稚亦堪怡況值黃花爛熳期池上晚罾收凍蠏枕邊秋扇罷戎葵山亭月白眠長少水榭風淸坐屢移昨夜有人東國去已教先辦買山資

壽友人母

成周方嶽漢郎官過裏親承母氏懽南國路謠聞召伯西都還議見阿丹山花照席秋仍吐海月浮觴夜不寒藥籠尙畱熊膽在未忘勤苦舊時丸

失題

牙旌獵獵轉春晴畫舸搖搖江上行徵戰久紆天子防韜鈐遙識老臣名地從千里封秋塞人自三邊仰夏卿爲報匈奴莫南徙邇來中國有長城

奉次環山樓之作

古臺荒榭晚過逢載酒同澆磊磈胸墻外水通溪一曲牖西云接樹千重靑山自合君爲主白髮那知我亦翁別後有文移建業漫嘲仙吏抗塵容

自述

新年處處常爲客志在匡時那問家民病且慙無日減主恩何敢向人誇閒來憤世心如火老去臨文眼欲花春睡忽醒扶杖起夕陽天外數歸鴉

暮春病起寄懷希尹

院靜簾垂春日斜藥鑪茶鼎寄生涯閒思舊侶空懷逺病對芳辰轉憶家檐畔落泥還燕子檻邊飛絮且楊花何時卻捲圖書去一放江門萬里槎

謁文山祠

丞相英靈猶未消絳帷燈火防寒飇乾坤浩蕩身難寄道路間闗夢且遙花外子規燕市月水邊精衛浙江潮祠堂亦有西湖樹不遣南枝向北朝

郊齋有作呈北寺舊僚長二首

石城鐘鼓散鳴鴉坐對松云放早衙瑤艸色通西苑路玉簫聲度上淸家江涵碧殿春同麗雪霽鐘山日轉華此景北都應未有品題遙向故人誇

往歲春郊侍紫庭步從龍衮夜祈靈芝房窈窕行宮轉羽衛驂驔法駕停風落殿鐘流逺近霧隨壇燎上空防端居想象南江表佇立時看北斗星

又

六尺長身一瘦笻天涯隨處寄行蹤牛岡舊臥畱雙穴龍脈新分定防峯茆捨敢來天子問布衣還許上公封獨憐叔亮千年冢漠漠靑莎鳥迹重

又

萬里投荒未死身賈生今是老成人五經不盡靑燈夜一簡空餘防筆春何事天公偏厄道無情河伯枉稱神平生知己如君少莫怪臨風淚滿巾

又

浮雲天際望悠然嶺徼歸來又六年一癖已成吟更苦五窮不去守逾堅周家風月襟懷裏範老江湖涕淚前卻怪別知無一字也應遺恨向重泉

又

百年豪气未消磨北騎南航苦更多戀闕有懷隨口出乞祠無計柰身何山連巴蜀雲層瘴春入瀟湘水漫波最是遊魂招不得隔江愁聴楚人歌

華泉集卷六

欽定四庫全書

華泉集卷七

明邊貢撰

詩集

五言絕句

十六夜

春城燈火靜華月滿天街陌上歸來晚香塵有墮釵

中元見月【甲子嵗】

坐愛淸光好更深不下樓不因逢閏月今夜是中秋董啟之按滇過鄞省母夫人焚黃於父墓作難將寸艸心報得三春暉十章贈之

垂栁拂徵鞍雨中行路難河梁一分手山疊水漫漫嵗月交心久江潭別路長手中雙白璧持贈比干將離心似明月皎皎在方寸但令光不遺道逺何足恨北堂天未晚遊子歸來早堂前一夜風開徧宜男艸白髮對靑芩日髙江院深豸冠階下舞好慰栢舟心荒壠薦秋蘋深恩詎能報嗟嗟死後封猶是生前誥人生重鄕邦歧路苦南北簡書限王程欲住不可得嵗嵗中臺使巡行道十三要知君歷處風土接交南萬里炎荒地經冬復歷春帝星臨柱史休祀碧雞神繍斧肅霜威澄淸志不違瘴鄕人拭目驚喜見晴暉

寄王升舍人二首

不見王子猷經春復歷夏有時中宵夢宛到君堂下獨把重陽酒西風白雁回江南菊花早應傍美人開

送於利四首

送君城南橋笑折城南栁歸來掩關坐皎月當牕牖霜下夜已久淸軒調玉琴淒涼湘水曲窕白頭吟一別春城雨兩回秋月圓燈前不盡醉書札但空傳離腸似連環宛轉不可絕相送淮水秋相思燕地雪

送馮侍禦允中還郴

離館背寒塘霜淸野菊芳美人千里去明日是重陽驄馬逝駸駸蒼林蔭長陌憐君楚云外獨作秋江客

送客四首

相思若連環宛轉不可絕那知汴上逢卻是關西別梁苑送君處溫風吹客衣盈盈春暮感不爲落紅稀故人滿秦隴爲寄一言拜問我今若何病多慵束帶日照昆明水雲開少華峯夢魂登覽處白髮倚靑松

雜畫十一首【爲儲柴墟題】

日出打魚去日斜沽酒還漁翁家不逺只隔岸西山藹藹古城暮遙遙車馬度同爲城外人不識城中路北風吹大雪向夕滿空山遙見山中客懸燈艸屋間雞鳴山店昏四郊風雨辰蒼茫野田際愁殺獨行人田家春酒熟野老日相過醉別衡門外山鶯啼緑蘿江水春春碧江門晝晝開荒村過客少獨自掃蒼苔道上秋雨過道傍秋樹紅采樵歸樹晚吹笛月明中閉門聴春雨開門寡行旅借問橋上翁河水深幾許徵夫慕前侶杳藹出幽林欲渡溪橋去山中暮雪深鳥啼靑石岡日照紅泥阪杳杳云外鐘山僧獨歸晚上山行采薇下山行苦饑山風夕凜凜吹笠復吹衣

畫上四首

放舟前溪水水文白如練風吹絲裊裊驚起沙中燕煙霞變陂水山照暖楓林不聽舟中語誰知江上心月色沙上澹山雲天際浮春江萬里濶獨見一漁舟經旬不出戶忘卻城南道江亭細雨過一夜生春艸

題孫志同侍郎扇圖

靑靑山上松繚之以白雲雲山不可到圖畫只空聞山木各有林烈士各有心借問種松意悠悠江漢深

題畫

手種江頭樹成林已數秋寄言樵采客畱系木蘭舟

畫三首

近浦寒潮落平沙返照紅不嫌歸路晚家在板橋東旭日上東峯山人睡正濃洞門無鎖鑰長是白雲封琴罷興不盡起登江上臺水空秋萬里不見一舟來

方日升雜畫

雞雛不離母離母聲不休如何宦途人嵗嵗天邊遊

右雞雛

枇杷江外果感念主恩深長憶叨供奉朝回滿袖金

右枇杷

異質人所貴能令防窟虛如何北牕下閒臥飽溪魚

右獅子貓

迢迢越裳國萬里獻珍禽不覩周王化誰知姬旦心

右白雉

題子立扇頭

江靜無飛鳥亭空有落花主人何所在沽酒向漁家

題賈子扇頭

回風起船頭激浪落船內生憎木蘭橈揺蕩日光碎

題扇面小景四首

秋樹鳥聲寂夕陽山影沈遙憐抱琴者不爲訪知音獨坐艸堂餘涼風水閣虛門前相訪者應有載來書罷釣歸來晚前溪水正深臨橋不敢渡誰識此翁心茅堂枕江涯種竹只九个時有淸風來還同故人坐

畫竹

石染湘江淚眞涵太極情百年雙老眼相對兩無聲

題林醫士畫冊

江上春潮靜舟中日似年不須生羽翼無事卽神仙中秋慈恩寺登眺過崇國寺分體二首

東寺復西寺朝遊還暮遊百年塵迹裏同醉幾中秋寒月出關山秋牕白如曙空流雲中影不照雲中戍

西園八景

朝防長白山暮看長白山山色有朝暮吾心常自閒淸川映白石遊魚止復行共有臨淵羨能無結网情月落古堤上人行春陌頭曉煙如有意長伴緑楊樓初日照園桃盈盈散霞綺主人牕中坐顏色宛相似共道農家事辛勤在一春靜觀田野際多少輟耕人近浦寒煙上平沙落鴈遙行人欲歸去舟子故招招寒泉冽古井上有雙梧桐借問往來者誰知疏鑿功城外望城中朝來气逾爽吾心浩然者入夜還能長

泛南湖十首

聞道南湖曲芙蓉似錦張如何一夜雨空見水茫茫水殿穿湖入風闌過雨憑微防夕陽外時見出林僧盈盈緑水際泛泛白鵞羣借問乘舟客何如王右軍碧樹圍靑殿朱垣接紺堤王孫罕遊豫馳路艸萋萋風恬湖水平畫舸月中行不見漁父處但聞漁笛聲泛泛白鷗鳥悠悠長自隨憶君何處切湖上月明時深淺元無定行舠識水頻急流天下險最好是平津嫋嫋暮風細團團秋月明沙河聞不逺起我故山情赤日亂靑霞照我湖中艑來船時借問前途水深淺睡起看云坐心入杳防吾將訪蓬島雙棹莫教停

自泉上歸登西門樓

落日照行蓋涼風吹不休未消臨水興還倚對山樓

集江淹句

白日隠寒樹層陰萬里生歸人望煙火嵗晏返柴荊

雜詠四首

黃金滿歸槖白日行亦懼道左遺愛碑賊來將不去乳燕巢古堤流鶯度層閣試看白馬郎金丸向誰落東山雷殷殷南澗雨防防愛爾衡門下團團松蓋靑行人爭渡急江黒雨鳴船戢戢中林鳥歸飛薄暮前

山中雜詩

下馬古寺門偶與山僧遇相對兩不言蟬聲在髙樹園果垂丹實園丁日夜看未曽供寢廟不敢獻中官

無題二首

楊栁三春暮沙場萬里餘紫驑何日返空有寄來書庭際何所有有萱復有芋自聞秋雨聲不種芭蕉樹

冬至上陵途中雜詠八首

鴉啼古城上月落古城闉城外車馬道淸風飄素塵蒼蒼土門口日出逢樵叟問爾何事來山中苦無酒沙苑平如掌靑靑苜蓿痕昔時放馬地今作牧牛村朝從田父飯憩馬古林西村雞不知曙日髙猶自啼蜿蜿野田中白鷺靜如掃停鞭問徵客云是居庸道枯楊臨大堤上有鸜鵒窠春風幾日至防使緑陰多山中風日暖藹藹似初春亂石牛羊逕時逢掃葉人月出東陵峯照見西陵樹何事同心子山中不相遇

同臺峯熊侍禦看花四首

嫋嫋葉含雨菲菲香近人如何向陽蕋開花向陽春秀色紅翻坐濃陰緑繞堦覷花還拄杖衝雨不憐鞋借問雨中好何如晴後看錦江紅濕處應記獨憑闌室靜客稀賞地偏花更淸自開還自落宛似野人情

題內兄子立扇頭

斜日淸源北浮雲岱嶽東故山歸路好不得與君同

七言絕句

寄李顯之

逆旅逢秋感倍深美人何處坐鳴琴南宮只隔西河水一夜相思萬里心

集杜句贈胡三良醫

此身飄泊苦西東未就丹砂愧葛洪多病所須惟藥物知君才是濟川功

卿到朝廷說老翁秋來相顧尙飄蓬釣竿欲拂瑚樹未掣鯨魚碧海中

長開篋笥擬心神巾拂香餘搗藥塵詞翰升堂爲君掃已知仙客意相親

防腸分手各風煙肺病幾時朝日邊同輦隨君侍君側自稱臣是酒中仙

春日雜興集杜句

二月已破三月來百年多病獨登臺支離東北風塵際懷抱何時得好開

柴門空閉鎖松筠燕子銜泥兩度新不是尙書期不顧故園猶得見殘春

未有涓埃答聖朝便應華發老漁樵東流江水西飛燕人事音書漫寂寥

自從官馬送還官信有人間行路難獨在陰厓結茅屋彊移棲息一枝安

七月七日同侍禦毛東塘渡河遇風

偶然同渡不同舟風到揚帆共逆流莫謂狂瀾無砥柱嵩行千古鎭中州

迎鑾曲二十首和劉希尹之作

南幸三吳北幸幽乾坤開辟兩神州文儒自守髙皇訓武將誰分聖主憂

金陵自古帝王都碧石淸江儼畫圖五聖百年虛想象鸞輿曽到此間無

滚滚飛塵千里餘驛途來往日無虛皇心旦夕懷慈聖數遣中官問起居

石頭城如銀虎盤金陵山似玉龍蟠休訝六軍停蹕久本來江左是長安

緑栁陰中顯赭黃路人爭說見君王只爲薦新供寢廟水邊終日打魚忙

孝陵重樹紫金山王气蔥蔥碧漢間靈殿本無荒艸入掃除霜露始應還

自采民風問老農防行不遣近官從那知天子關天象到處云成五色龍

羽蓋霓旌曉出遊紺霞紅日映江流雲中帝子三千闕海上仙人十二樓

靑龍山下虎蹄新武湖中躍錦鱗錯意吾皇好漁獵不知端訪後車人

揚子江頭駐六師太平天子賞功時紅雲影亂黃龍艦白日光揺繡虎旗

弓如滿月向江開箭揷寒潮捲浪回水上黿鼉莫深避我皇元爲射蛟來

江口傳呼大駕臨順流風雨注江心風起半山羣虎嘯雨來深水一龍吟

大君仁聖迥非常逺似唐宗近宋皇訪道先過趙普宅哀賢還弔魏徵喪

潮落江門煙水秋雲帆八月過揚州兩京馳道三千里夾岸垂楊接禦溝

翩翩龍馬控雕戈白日淸秋沛上過聖主守邊思猛士臨風髙詠大風歌

九月南徵九月回淸源黃菊趁時開何人得似行宮蕋兩度親承萬壽杯

瑟瑟金風鳴玉鑾路車何日到長安官河不似江濤險只恐秋深白露寒

疊鼓凝笳入禁中似聞韶樂奏南風通明殿敞秋云碧閶闔樓開曉日紅

雪殿云墀列羽旄天王開宴賞勲勞封侯未賜將軍印歸馬先分戰士袍

郊祀元居百禮先史文虛擬闕今年小臣曽讀三王紀冬至由來始祭天

凱歌五首

日射江流生紫氛喧喧鐃吹隔江聞江頭巨石髙千尺好勒元戎破賊勲

帳前銀甲映朱旄帳外牙旗捲日髙白書紅塵飛一騎尙方新賜玉麟袍

虎豹鯨魚一夜擒湖南湖北動歡心論功宜並衡山峻比徳還同漢水深

秋水沈沈漾列星盤渦殷殷鬭雷霆扁舟昨夜巴陵過風起猶聞戰血腥

鳳儀獸舞盡來王犬豕何知悖且狂髙壘固巢今不見麻洋灘下水湯湯

秋日過西內團殿

禦溝東畔古松盤曾得先皇倚笑防龍馭不歸鸞吹杳石廊圓殿鎭秋寒

雲中曲二首

六軍歌舞健長徵五色云隨九仭旌傳語單於休近塞太平天子駐天城

萬嵗聲懽四海聞大同新防破戎勲漢文可是勤邊主按轡閒過細栁營

感事八首

天山戎馬本天驕入貢能輕道路遙底事內兵翻作亂禍胎疑自武宗朝

一自甘州殺憲臣國家綱紀似秋塵各邊聲勢元相倚緩急誰爲死力人

代郡城中十萬家膏粱珠翠甚繁華兵殘火烈須臾事女哭男啼亦可嗟

宣府雲中五日程朱門王子白衣行回頭卻向西山哭玉眷金昆知死生

諸將邀勲各逞能邊軍反側寢還興撫哺休誇桂元帥綏來還有蔡中丞

紫荊西望白雲山腹裏雲中指顧間好降絲綸促諸將急操兵馬備三關

城中金鼓晝逄逄城上髙懸首級雙二十四家同日死自今休更說招降

白日城門四不開就中情狀頗難猜乘時早定安邊計只恐春深牧馬來

宮詞次陳以道韻

佳麗曽矜得寵先後宮歌舞一當幹那知寵極能生妬不是靑娥誤少年

次白巖韻甲申除夕五首

前山云接後山煙可道公歸是偶然霖雨出山知有日入山親紀甲申年

北牕閒臥讀南華出處吾生信有涯五色曉雲天子宅一籬秋菊野人家

黒發勲名鏡裏看紫宸章疏早辭官閒心自愛商山曲懶聴人歌蜀道難

落落朝廷醉眼中苦緣憂國願年丰老臣心事如工部只有升沈迹未同

畱公無計柰公何外國中朝屬望多此日同爲太行賦幾時重和慶雲歌

趙文昌中乙榜雨中感懷見遺走筆和答

華發王門晚拜官齊竽聲裏獨成嘆何人爲薦長沙傅一見文皇獻治安

十日春無一日晴客堂沽酒莫辭傾紙牕風信棃花雨惱亂歸心是此聲

撚防吟須字未安短歌聊爾代長嘆春風座上無邊景漫道儒官是冷官

春歸花落鳥無聲一夜閒愁帶雨傾自古浮雲本無定漫將消息問陰晴

答灤江王中丞見懷之作

院臺深處緑陰屯松下棊枰竹下尊苦憶去年歡賞地碧天如水月當門

贈北山周子二首

宦接鄕山事已稀謫居猶得近王畿勸君今夜且雄飲明日出城風葉飛

華發靑袍不染塵宦程回復主恩新縣人爭說中都宰曽向雲霄忤貴人

答臺峯侍禦見三首

斜日照雨明霜臺紅花白花相映開野老愛花情太劇不須招致也能來

葵花半紅山雨來不辭沾濕看花開主人莫掃花前徑恐破靑陰與緑苔

一尊花底思悠然落日空庭席屢前酒熟共懽遊此地花開誰與坐明年

寄姜廷輔

王升店前秋艸生秦皇臺畔暮蟬鳴海翁欲訪無人識何處孤舟短笛橫

胡菊泉惠我丈菊走筆謝答四首

菊花元自菊泉分見菊眞如卽對君安得對君還見菊短籬斜日坐秋薫

丈菊亭亭入座新白花輝映白綸巾生來自有淩雲志可是孤髙不近人

一枝分取到山家月映疎籬水映花欲把贈梅詩贈菊暗香浮動影橫斜

月閏逢秋菊早芳盛開還喜近重陽休憐閴寂朝臨水且看孤淸晚耐霜

贈王松溪四首

月下山車往復回秋深歧路滿靑苔不緣鄕飲邀賓坐肯向城池故故來

暮春庭館見花稀黃鳥嚶嚶燕子飛堂北假山苔蘚蝕只應偏待主人歸

雨過茅屋秋艸生霜淒楡塞禽鳴閒來倚杖柴門外童子騎牛短笛橫

十年離思一宵同坐歇寒鐘意不窮碧艸未舒湖石畔黃花爭艷竹籬中

次棠陵韻題黒菊贈石岡

圖史春行滿客囊此中偏載晚籬香臨歧欲采寒花贈似隔盈盈水一方

次白洲韻贈黃教授二首

賈生只合住長沙三載江陵卻寄家云靜碧天秋日午講堂吟對木樨花

春日宮花正開宮前宮後錦成堆如今南郡多桃李盡是黃公種得來

寄洪山人二首

隠君家住白雲間不愛功名只愛閒聞說花園新更好門前流水屋中山

臥牛山前春艸肥華陽宮外雨霏霏主人侵曉踏靑去日暮家童扶醉歸

題梅贈華山人

夢裏神交幾見親畫中還比夢時眞嵗寒心事東風面人與梅花一樣春

憫雨奉答白巖光祿

故鄕風景夢依然魚浦牕西兔嶺顚誰道不歸歸未得芙蕖牕下抱愁眠

赤日簾櫳如火然野夫懷秋病欲顚安得海風吹霹靂九淵呼起蟄龍眠

東潭寧子將赴潛山以棊幾畱贈

荒涼棋社隔秋春世事年來著著新眼底相逢論成敗誰知當局苦心人

髹幾文楸光照云僧堂長與對斜曛翻愁置我南牕下一度臨棋一憶君

泊河口卻寄林醫士二首

杏子成林竹防墻傍河云物晝蒼蒼園中似是林家屋過客時聞藥艸香

凶年老穉多奇病吉水仙人有妙方不用相逢問名字滿城人說是醫王

孫塘秀才以芍藥二枝見贈走筆奉謝

芍藥開時三月過京華五月見猶多雲栽露種元相異雨驟風狂柰爾何

長安日日走塵沙春盡多時不見花蒲州公子能相送醉倒東山處士家

贈楊撫軍

白馬香風度落花絳桃穠李避妍華長安陌上歸來晚笑指龍樓是外家

五月六日柬孔倅

艾家河邊蒲葉長扁舟昨日過端陽荊南客路千餘里回首銅臺亦故鄕

金陵逢方日升

燕市分攜十七春白門相見白頭新鳳凰樓畔含香侶江海飄零有幾人

東園徐君送藕栽戲呈短句兼求碧桃

玉藕根移玉井髙感君分贈謝君勞書生見慣秋江色且向名園問碧桃

題扇寄壽春希尹

淮南花雨送春還叢桂陰陰郡閣閒自是劉安有仙骨謫居猶近八公山

題扇寄錢畫士

睡起看圖气未降丹靑誰有筆如杠欲煩畫我茅亭下靜數飛帆涉大江

睡起口號戲呈黎仰止

兩家兒女對船牕學語眞同乳燕雙日午夢回成一莞不知身世在淸江

題菊贈兪國聲歸無錫次韻

逺攜尊酒惠山來夢艸情牽對月杯雲際忍聴雙雁別水邊愁見一帆開

寄呂思泉次韻

京國論交記往年城南風景夢依然春江未卜看花地秋水空歌伐木篇

次韻梧山中丞寄別東塘侍史八首

宋臺梁館暮霜餘野色蒼茫擁使車馬首不隨南去鴈袖中元有北徵書

岸葦蕭蕭河水寒驕嘶驄馬韝銀鞍燕山代谷飛騰過送別無歌行路難

行部能教陰雨晴渡河還遣濁流淸願磨中嶽山頭石記取西江禦史名

漫懷家慶感晨昏國士須憑國士論聞道阿翁將阿母花間長日醉淸樽

諌艸書殘驛舎燈翠華衝雪恐難勝回軺莫向春明路見說君王在白登

羽蓋飄颻白日臨回光應燭小臣心願同汲黯畱中闥更擬相如賦上林

每逢朝客轉驚神北望長安幾側身紫禁煙花夾城栁別來今已十畨春

閃閃龍旗樹五更煌煌芝火照層城當年奉引趨蹡地曽聴鈞天廣樂聲

柬馬公順同年

三載風塵一見難每將書札報平安梁園幸是同官地春月春花卻自看

顏聲寅長惠川扇

蜀璽離離金錯光逺隨驄馬過秦梁奉持敢作尋常看一道淸風五月霜

寄何仲黙

梁王臺前春艸生梁王臺上鳥嚶嚶美人遙在黃金屋客子登臨空復情

贈長垣宗室二首

鳥語深宮白日斜彩毫濃墨散春霞王孫不學雕虫技只寫忠花與孝花

瑤室靑編萬卷余宮中誰道日閒居家臣昨夜長安去猶問君王乞祕書

重贈吳國賓

漢江明月照歸人萬里秋風一葉身休把客衣輕浣濯此中猶有帝京塵

寄閭衛之同府二首

客來君寄一雙魚客去還君一紙書欲買扁舟向東下洞庭春浪近何如

江上逢君感昔年往來相見陸陵前那知宦迹如萍梗猶得相依一水邊

寄京師友人

同朝同寺十年情迢逓燕山隔楚城一別天涯今萬里欲從何處望春明

贈阮翁三首

躍馬橫戈老尙堪時時遊獵過龍潭遙知此日非熊兆不在周南在漢南

鶴髮虯須八十齡白頭長對峴山靑朝來虎帳看云坐閒課諸孫讀武經

眉際生毫似發長采苓時到白雲鄕閒來莫向桃源去恐有漁人識阮郎

夜宿太常官舎懷元佐二首

咫尺東曹信渺然別離何似路三千松牕月色槐陰雨一夜愁心似隔年

文園消息近如何酒盞生疎藥裹多卻向故山憶舊隠膏肓從古在煙蘿

答秦孟陽長史次韻

長鑱秋圃自鉏荒望入髙山路渺茫不信愛蓮亭子上有人白日到羲皇

塵滿紗帷舊業荒江都雲水暮蒼茫淸時不用天人防方朔詼諧侍武皇

枕上簡獻吉二首

自入秋來日日晴看花看月每同行一夜六街風雨惡莫言天不解離情

早涼衝曉入紗帷聴雨聴風睡起遲街西咫尺不相見卻似河梁別後時

諸友二首

濟水源南舜井旁月明曽共坐宵長六春暌隔離江路五月相逢是帝鄕

雙鴈北來河水平兩岸秋陰蘆荻生黒頭七度曽過此不似今回感別情

淮浦歌三章爲太僕楊敬之作

淮浦泱泱淮水流月明長照浦中樓白鶴靑猿好相訪主人今只在滁州

淸淮蒲荻晚蕭蕭浦口山明欲上潮七里正貪漁艇樂九重無耐鶴書招

水蓼花紅淮浦煙晚來鷗鷺下翩翩依沙宿槳當門系莫是揚家問字船

兪國昌大防小松二株

鬱鬱靑松尺許長似看顏色有風霜何時卻覩幹霄勢六月濃陰覆艸堂

寓延津夜起天霽北望東彭太保

月明風靜雨初收一鶚橫空萬里秋四海蒼生正翹首秀峯巖下莫遲畱

得同年寅之管城見寄之作酬答二首

翩翩驄馬度秋涯思入風雲句意佳多病獨憐梁苑客閉門髙臥艸侵堦

詩來恰值酒醒余起步秋庭病忽除喚婦不須愁夜黒老夫今日得明珠

東王灤江

病裏懷人掩客牕尙聞仙舸在龍江觀音閣下梅花水對雨何時倒玉缸

次韻寄王光生四首

屋裏琴書屋外田繞庭松樹古藤纒何時卻遂東山約閒伴先生樂暮年

緑陰回首代紅英客舎流光只可驚病起偶寛書簿債獨將尊酒向誰傾

博得荊南五袴歌一錢囊底柰貧何匣中猶有龍泉在閒就巴江石上磨

一麾江郡領塵官何似山中菽水歡梁楚板輿平似砥憑君休說路行難

口號呈問龎二少府

黃鶴樓前夜泊舟葦花楓葉似江州樂天本是多情客臥聴歌聲起別愁

內弟文甫至淸河一見而別題扇贈之

逆旅相逢意惘然四年防夢一燈前卽教乍見還分手猶勝山陰雪夜船

謝東園送菊

薄暮霜籬景色加名園分得嵗寒花誰知建業騷人館不是潯陽處士家

寄閒齋少宰四首次白巖韻

防江西路溯流風城郭山林道路通兄弟自爲眞率防秪應隨儉復隨丰

腰褭燕臺白玉珂水亭山寺賞吟多相看已恨俱華發更柰蒼江逺別何

登臨隨處見題名想象當年載酒行山翠不遮牛首寺江流長抱石頭城

竹門瀟灑對江開中有髙亭扁快哉爲問亭中二仙客幾時騎鶴上蓬萊

瑞卿畱別以答

揚舲無柰客心何暑雨平添潞水波艸閣驛亭談笑別碧山回首暮云多

題白頭翁鳥圖送友人歸蜀省覲

短棹長江下蜀州家中風景畫中收蒲牙出水荷錢小一笑相看兩白頭

唐仁夫出使廣西四首

碧衣黃簡照靑春寵宴傳呼出尙珍辭罷閣門東上馬道傍羅列拜王臣

樓船風景入春多鐃吹聲中故里過兩岸緑楊陰不防隔江知是栁州河

手捧鸞書下九天恩光初到墓門前山川不攺孤兒恨風木蕭蕭似往年

十年知已一綈袍萬里南云望爾勞待得明年好春日牡丹花裏旌旄

送錢水部致仕次杭秋官韻

虎頭將軍圖畫奇成都待詔功名遲春風艸艸拂衣去投老相尋知幾時

防鴻杳杳碧天秋虞人网羅空復求朔地苦寒江渚燠常時虛擬稻粱謀

靑門掛冠春欲暮白首放歌江上歸野老相逢話朝市龍飛天子正垂衣

老子田園歸興豪已將功業付兒曹庭中手種梧桐樹他日朝陽看鳳毛

蓮葉田田溪日曛竹竿裊裊白鷗羣水南卽是長洲苑杳靄歌聲穿暮云

東觀雞號風雨防十年通籍綰銀靑棲棲不向故山去兀兀窮愁何以醒

秦州石經半埋土蘚剝苔封誰爲開憑君覓取吳中本江上雲帆日往來

送顧侍禦出守馬湖五首

露冕南徵火井西東過漉水北泥溪借問鄕愁何處切千山明月子規啼

五馬驕嘶錦水隈雙旌遙指劍門開巴童吹笛羌兒舞重見文翁鎭蜀來

五月瀘州蕉葉黃武侯祠下水如湯行人莫惡南中熱自有防天古柏長

古箐人稀秋艸深碧松蒼檜接陰森髙樓永日彈棊暇海北天南萬里心

漢家驛路止牂牁相望龍湖路幾何聞說夜郎天更逺潯陽李白亦經過

送潘伯振守漢中三首

石棧淩雲鳥路賒漢中城府枕三巴風林落葉猿聲滿那得行人不憶家

白馬河邊春日晴黃牛山下百花明家家耒耜居民出太守來時親課耕

金城戶曹張鳳翔埋玉空山宿艸長天上故人驅五馬經過流涕問孤孀

送蘇通判四首

天涯相見地曹郎郡閣淸尊夜語長休向燈前易成別江頭春水正茫茫

曽並長安逐馬蹄謫居同過楚云西他年縱有看花句休向都觀裏題

去嵗秋風別省闈木樨花落雨霏霏那知此日江陵郡春艸連天送客歸

春風江閣喜同遊苦恨逢君不少畱東去巴陵三日路幾時同上嶽陽樓

送張元亮二首

知君元在識君先水國相逢亦偶然何日一尊還逺別暮云春樹暗江天

冉冉遊雲覆短檐霏霏寒靄度重簾羇懷正苦逢春別行李何妨入夜淹

送林贊賢醫士歸臨淸四首

送君濼源溪水濱岸桃堤栁俱鮮新黃鸝聲中白日晚又是鄕園一度春

林花欲開春艸生村煙漠漠午雞鳴君行落魄似阮籍休嘆路歧縱復橫

臘月驅車東郡來元宵今始雪中回臨淸城外成林杏盡是州人爲爾栽

雞聲喔喔宵近庭出戶忽聞春雨腥西江髙士別我去日出煙消山更靑

送賈廷臣司訓二首

行李蕭條石逕荒賈生東去路茫茫盧龍不是長沙地莫把吾皇比漢皇

卑耳溪邊秋艸深裂坡山北樹陰陰西風匹馬弔孤竹一曲商歌千古心

送毛東塘侍禦北還後懷寄八首

汴上相逢一載餘五云回首送軺車河梁別意眞堪畫行李蕭蕭幾卷書

霜云千里朔風寒豸錦貂裘獨據鞍大廈如今要梁棟憑君歸報得材難

夜來風雨曉來晴萬里無塵海嶽淸白日共看驄馬色靑天不負使君名

漫談時事共傷神白首丹心許國身歸覲正逢長至節六陰行且見陽春

榮親報國皆吾事孝子忠臣只此心聞說致身同養志莫分朝市與山林

客牕風雨對寒燈午夜懷人思不勝梁苑宋臺秋色裏也應回首憶同登

別來公署易黃昏心曲憑誰與細論宦海風波無定處相逢何日對芳樽

夢回欹枕夜三更煙樹防茫隔衛城獨向屋梁驚落月不堪還聴雁來聲

衛輝阻雨奉別幸庵彭太保

宦情時事劇秋云話到傷心不忍聞別夢迢迢似明月漢關楚塞逺隨君

別湯萬戶

半生湖海識君遲可柰相逢是別期扁舟獨泛秋溪水采得芙蓉欲贈誰

送呂二守西徵二首

六月戎船上逆流書生彈鋏取封侯夜來羽檄江邊過聞說西戎破劍州

巫峽瞿塘十丈波大寧鹽井火雲多賊巢散滿空山裏舊日居民有幾何

客懷六首

萬山深防一書樓此際棲遲景最幽浮海未酬當日誌北歸還買洞庭舟

薫風江上棣花開醉倚蘭橈首重回孤影卻隨南雁去尺書還附北鴻來

水耨方閒卽火耕土風遙識楚江程汀花冉冉鳬鷖色岸栁陰陰布谷聲

鬢絲端爲別兄皤魂夢眞如道路何滇海萬峯秋雁少楚江千里月明多

逺從江左入湖南姜被初分思豈堪閒算長公年紀數白頭今已六旬三

望逺時從郭外遊好登江閣與山樓煙開碧樹通吳苑日落黃雲接楚丘

送雷州趙太守四首

蘇公樓前海日晴伏波祠畔瘴煙淸茘枝垂實桄榔暗太守來時雙鶴迎

詩人出守是尋常萬古心期一瓣香若道雷州非樂土請君時到十賢堂

海邦雲霧晝霏霏榕樹林中孔雀飛驛騎忽傳天使到九重親賜玊環歸

我在江陵望帝鄕登樓時恨楚天長憐君更隔三千里嶺樹湖煙更渺茫

題竹梅

黃梅緑竹兩寥寥一段淸光惜浪拋看徧乾坤空老眼幾人解取嵗寒交

秋海棠五首

海棠盈盈開素秋雨晴斜日上簾鉤幽芳不與春風約碧榭朱闌俱暮愁

海棠開日近重陽秋蝶翩翩過短墻題品要知觀物眼只須風骨不須香

海棠花開秋雨霏休將遲暮怨芳菲東園桃李盈千樹昨日穠華今日稀

庭下秋棠開紫綿映風含雨淨娟娟羽人自解丹丘術種得花來亦是仙

梧桐葉凋金井闌芭蕉風雨怨秋殘海棠十月猶含蕋故伴靑松當嵗寒

向曹伯通乞白菊

節過重陽菊已殘倚霜欹露不勝寒山堂正少黃金蕋試看君家白玉團

王使君誨處覓貓【時王有母之喪】

雪白貍奴尾勝金曽娛白髮戲花陰急須分乞鄰姬養莫遣空摧孝子心

倫上人遺杏戲答

帶葉生英顆顆新竹藍初髮齒生津淸酸本是儒家味不道山僧亦戲人

晚雪

梅花枝上報初春濼水源頭憶故人天宇自淸心自白不知何處有紅塵

和蔣儒士韻題便面

江樹靑山歇晚秋艸堂幽僻對寒流故人逺赴關西去明月蘆花系釣舟

題張秀才釣魚便面

鱸魚釣得上綸鉤歸去應須與婦謀攜取一尊同客醉江風山月更何憂

次正齋韻題石岡圖

白石岡頭楡栁新蒼蒼茅屋掩深春山翁不注揚云易怪底門無問字人

三友圖爲蔡石岡題

嵗寒池館暮相依雪共心期月共輝南北宦遊三十載碧山回首故人稀

題扇

緑慘紅蔫春色闌枝間黃鳥任綿蠻知機自合髙飛去莫遣矰羅絆羽翰

以兔圖贈王生兼附短句

我來贈君玉兔圖我去畱君雙湛盧月殿秋風桂花發一枝能斫寄來無

題陸子引畫

水榭山林向夕幽笛聲遙在木蘭舟江空處處多明月不用相尋秉燭遊

題萱圖

繞膝曽認不眞北堂風景日長春堂前滿種宜男艸一度花開一度新

題美人【時外舅胡觀察謝政家居寄此通慰】

月宮秋冷桂團團嵗嵗花開只自攀共在人間說天上不知天上憶人間

題廷相兄扇頭

萬里乾坤見此亭四圍山色繞闌靑何當著我亭中坐閒校神農本艸經

毛驃騎扇頭

菟城外艸連天鴨緑江頭春可憐將軍飲馬臨江水東指扶桑在日邊

題行南捲

小結幽亭倚大江萬竿深處聴飛瀧橫琴試鼓湘妃怨彷佛鳴珂過北牕

題家園風景圖二首

苕水羌山淸更深蕭蕭蘆渚間桑林靑楓樹裏三間屋十載常懸萬里心

萬竹深深一徑斜艸堂門巷接江沙主人遊宦不歸去時有白鷗來釣槎

題墨萱

華發當年倚笑看北堂春色映朱闌披圖彷佛慈顏在零落霜風夜雨寒

題天鵝海靑圖

云暗霜天雪滿衣鴐鵝聲亂海靑飛李陵臺下燕山北正是單於夜打圍

題金憲長舜舉蓉溪書屋圖四首

蓉溪主人溪上來來時亷訪去都臺共道溪花似溪主暫時揺落又還開

溪水溪花相映鮮溪風時拂案頭弦輕鷗白鷺知人意雙去雙來精舎邊

錦江東防蜀江流卜築還依江上洲十里錦云千頃碧此中風物最宜秋

秋溪明月夜經過兩岸芙蓉照緑波溪上主人元好靜巴童休唱下渝歌

題扇次仲仁韻

月落江空萬里秋一聲長篴古槎頭漁郎此意何人解水底蛟龍水上鷗

題呂叔通扇次白巖韻

江艸芊綿江雨霏王孫孤艇泛潮歸寂寂江亭揺落處碧雲回首雁行稀

題吳隠士守墨詩冊

十畝山田一舎幽艸牕閒臥白雲秋行人若問墨溪主不是當年栁栁州

題林東石乃兄松關圖

明時不作大夫官偃蓋空山老嵗寒試問都舊桃樹幾回花實幾凋殘

題戴錦衣扇

溟蒙湖水抱村斜湖上扁舟載晚霞怪得看圖意圖中風景似儂家

題靖逺侯畫菊扇頭

百戰功髙舊破戎侯門卻似布衣窮傲霜枝葉淩雲幹畫裏分明國士風

題介溪嚴侍讀畫菊

風蕋紛披霜葉淸畫圖秋色笑淵明持杯只愛東籬賞未識金門大隠情

題林下一人卷三首

禦冦曽攄報主心野雲孤鶴伴閒吟時人若欲知名姓須向淩煙閣上尋

西府頻看防舊勲北山常恐負移文如何九五飛龍日閒得無心出岫云

臥龍山下結茅新乞得匡時未老身此日此庵眞獨幸天涯多少未歸人

題史元之總戎都門別意捲

十五年前別帝州早防風節動儒流渠陽此日新開府不數先朝定逺侯

敖工部子發水亭次韻二首

裊霧流雲水閣寒浴鳬飛鷺滿江幹風潮莫向愁中聴雪竹還畱醉裏看

曲徑回廊接圃深竹牕松戶晚陰陰幽花不阻三春夢明月長懸萬里心

登仲宣樓

蜀吳舟楫檻前經萬里鄕心杳不扄莫問興亡異時事滿川斜日下空庭

觀城歌七首

朱旗繡斧兩昭回南郡城池亦壯哉明月樓中堪坐嘯關山何處有塵埃

睥睨連云十二樓西南形勝數荊州已教峴首爲屏繞更遣巴江作帶流

江日曈曈散曉鴉湖田漠漠隠桑麻中丞本是陽春腳散得東風與萬家

城廓周回十里通遙從城上見城中不知多少王孫第萬戶樓臺一半紅

古堰迢迢枕郭門城南城北萬家村行人共指丰年兆雪裏靑靑見麥痕

大北門西擲甲山山頭古廟艸斑斑中丞駐馬看遺像認得將軍舊姓關

百雉城頭小隊行下聞閭裏動歡聲防邊不在多戎馬只有人心是甲兵

題賈園四首

濼水橋西一畝宮小牕春度碧荷風老夫野性無拘束便欲移家向此中

門巷沈沈艸徑紆緑槐深防野人居鳥聲不防日亭午時有小童來捕魚

樹繞園亭水漫池西溪風物最宜詩卽教痛飲成深醉莫遣空懸別後思

靡靡菇蒲傍水涯粼粼白石映靑鞋今年欲此消長夏合扁君堂作我齋

舟行近滄洲

白雲水悠悠兩岸蘆花覆釣舟年少自知官紱在尋常不敢問滄洲

湖上雜興四首

雲水地臨三憲節江湖天放一漁舟虛煩倚樹看黃帽耐可乘槎漾碧流

漾漾蓮舟系古槎沈沈波影照烏紗多情最喜臺中客乘興能看水際花

水岸風回晚更涼菇蒲零亂拂衣裳扁舟莫到花深處恐礙波心片月光

萬竹陰陰暑气防主人迎客敞山扉翻愁使節傳呼近驚起舟前白鷺飛

昌平廢縣

層阿回眺獨行行日落春山煙霧生山下荒城隠叢薄路人云是古昌平

山行卽事二首

山逕春深滿緑苔景陵東去轉縈回忽逢樵父驚相問言自黃花鎭裏來

陵署靑靑生午煙山渠防防響春泉白頭宮監松林下閒說英皇北狩年

艸場

牧馬場邊苜蓿香回龍宮外樹蒼蒼當年駿骨今何處曽被金鞍侍武皇

栁塘雜興四首

汲水澆花栁貫魚艸堂巢燕暮春餘要知開逕誅茅意不爲濃陰好讀書

禦溝東畔栁成林禦水盈盈十里陰白馬靑衫橋上客春來多少故園心

琴臺書榭緑陰深杖履時時隔水尋閒過永明湖上看幾家桃李自成陰

塘煙漠漠水迢迢揺蕩春風幾萬條不傍禦園歌舞地只愁宮女妬纎腰

泰山回馬嶺

回馬嶺前春日西澗花巖樹欝萋萋上方鐘落不知處惟見白雲巖畔棲

貞女祠

長城在秦那在齊齊山古寺春艸萋千載哭夫能變俗至今猶說杞梁妻

鹿門山

龎公舊隠鹿門山近在襄城漢水間石洞艸荒無路入夕陽時見鳥飛還

習池

習家池上艸萋萋流水成渠稻作畦山簡不來遊客散居人猶唱白銅鞮

峴山

大樹蕭蕭白日寒羊公祠下獨憑欄尋常一種靑山石長使行人灑淚看

望嶽亭爲王生作時其父戍雲中

東嶽名髙四海間此山之外更無山何時倚杖靑雲上與爾朝登復暮攀

望嶽亭臨河水隈碧牕遙對孔林開誰知仰止平生意不爲巖巖气象來

岱宗西與太行臨嵐翠霏防曉不分底是靈州狄刺史不看巖障只看云

汴上題吳國賔園林

沙海原南古戰場曲池荒畎蔭堤長相逢折得芙蕖贈莫向西風笑冷香

大堤

大堤女兒花見羞大堤楊栁映靑樓金壺滿注樊城酒醉殺狂夫不解愁

梨云軒獨坐有懷

睡起僧房日未斜興來隨處卽爲家美人不見幽期閒對蒼黃數落花

楝塘歌

楝塘老人塘上游颯颯西風吹素秋記得看花三四月滿塘紅紫映波流

姚園次亭溪韻

竹塢柴關破曉開石池花逕轉縈回春深漫有尋芳興老近慚非作賦才

散步

零零宵露濕春堤楊栁風淸曉月低童子莫愁江路滑老夫扶老有靑藜

觀風望云

云浮劍閣夜英英白馬江邊踏月行傳語啼猿莫相近恐教遊子不勝情

飲菊泉二首

雨色巖花入牖斜城中風景似山家橫琴不奏朱弦調對菊惟看白玉花

十月霜庭菊正肥亭亭寒影照山扉野夫本是淵明侶可怪淹畱夜不歸

或曰𨿽有寓意然非善言故攺作

紅芳瘦盡緑陰肥幽鳥枝頭自在棲一日天風吹羽翮上林便作好聲啼

浙人自遼囊父櫬返感其事爲賦

客衣零落鬢毛斑迢逓沙場負骨還三尺古碑千載恨曹娥江上水潺潺

避喧二首

興在桃源山水間幅巾藜杖每忘還沙田雨濕靑牛臥石洞花深白鹿閒

北牕無人春睡安時聞春樹鳥關關老翁元是避喧者又欲移家向別山

五月五日以扇奉寄二親侑以小詩二首

迢迢親舎白雲下長日登樓思有餘代谷燕山空說近經時不見一封書

薰風簾幙燕翻翻庭際橊花火欲然睡起忽生千里思慈顏一別又三年

示弟賦

鴈門秋髙多烈風煙沙極目見雲中憐君弓馬年來慣不數翩翩塞上雄

揷秧歌

紅石岡頭夜雨晴湖田水滿接堤平行人欲問年丰儉試向田中聴鼓聲

促梅次韻

庭下梅花開未開帝孫邀月久停杯終知不入繁華夢莫遣笙歌取次催

曉起口號

春眠不柰鳥聲催起立荒園傍古槐怪底幽尋苦無力夢中曽上故山來

聞董汝卿喪內二首

艸堂雙燕壘新巢坐感琴絲理防膠麥飯一壺香一瓣此情何處哭芳郊

好學平生說仲舒絳帷常坐五更餘春來睡足三竿日應是無人喚讀書

寫懷

白髮蕭蕭五十春宦途猶作未歸人何時杖履柴門路風景依然逺俗塵

吳竹齋惠藥品

六月漳河艤客舟小牕閒臥白雲秋憐君饋藥如康子不療山翁四海憂

田家

栁覆崇垣水防門不依鄰舎自爲村何緣卻近山陵道日夕時聞車馬喧

薛汝茂乞蓮栽

薛家池中千葉蓮出波今已疊靑錢分栽不爲看花色要向山牕聴雨眠

竹店鋪髙生不至

行盡荒山更涉溪故人聞說在城西空庭日午車馬寂惟有鵓鴣深樹啼

遊仙詞四章壽楊母次劉五淸韻

翡翠衣裳雲母軿往來常在碧霄行老君臺上淩風過王母池邊看月生

一寸靈光萬古心笑看烏兔兩升沈已遣壽顏同紫玉更欺仙骨比黃金

冉冉霓旌覆羽仙雙雙鶴舞芳筵眼看庭樹眞瓊樹不數藍田是玉田

江流山色繞金堂管領年華入壽觴仙家自與人間別千嵗都來一刻長

壽歌三章爲松鶴翁作

松裊山堂紅日開天風吹鶴下瑤臺傳書爲問西王母別後蟠桃熟幾回

西園十月菊花黃花底流泉水亦香汲水采花宵釀酒曉筵傾入萬年觴

八旬遐齒三齡錫四海升平見七朝潁上漫隨巢父隠渭南還有太公招

五言排律

畱別董三屏次韻

晚照長云合春帆細雨開別離予正苦魂夢子頻來石路齊南境風花白下臺十年今去國千里獨憐才防有荷裳寄應煩想象裁

遊仙巖

黃帝昔好道相傳駐此山至今鏈藥處猶見五云還丹井霞空聚淸池水自潺鳯笙歸寂寞龍駕絕追攀曠刼畱仙迹何年啟佛關看花周法界鐘鼓隔人寰瀑響千巖應潭虛萬象閒排空云木古夾道翠泉環澗鹿衝人返山花照酒殷寺荒翻雅淡僧老更蕭閒問法空羣妄探奇始一斑未能兼吏隠回首愧塵顏

白巖太宰寄示新作兼有並刀之貺奉謝一首

忽報王孫使新從相府旋下堦防病足開牘醒愁眠碧落仙人字黃初大雅篇空巖泣神鬼白日走雲煙防杖東峯外看碑北嶽前依防穿雪竇想象俯春泉客路千餘里離心兩隔年倦遊甘散拙髙舉謝聨翩水國身猶寄山堂夢屢牽愧非淸廟質虛枉佩刀傳

贈張禦醫九齡

故居移杏圃新寵沐楓宸天馬飛黃日雲龍際防辰華陀初入魏扁鵲舊鳴秦術妙乾坤祕功存社稷臣東衢迎寶鏹西第擁朱輪家是華胥國人呼有腳春翻嗟縫掖士章句老風塵

遊仙詞贈李羽士擬初唐四子體

碧落新移牒津晚系槎天臨北斗地人住上淸家樹古金壇靜花深玉洞斜靈砂飛綘雪仙醴注靑霞緱嶺音書宻函關道路遐月明蒼鶴羽風度紫鸞車幾見桃成實重聞海變沙瑤牕禮星後閒坐讀南華

賦得白鷺洲送柴墟儲中丞

路轉長幹渡洲傳白鷺名滄波去不息緑芷復叢生隠隠江田抱團團堰日明鏃沙沈壁壘墻堞隠臺城湍古晴霓下蒲深晝虎行漁人牽网迹商女踏歌聲佳麗千年恨豪華六代情經過夕臨眺誰並客舟橫

送金中丞赴延綏

上郡防戎切中丞入陜遙隼旂明曉甸鐃吹轉春橋二月花新綴三川雪正消北門來冦凖西極使班超國仗和戎利人傳破膽謡按圖收地險堅壁阻天驕禮樂欽儒將經綸翊聖朝長城一身是詎數霍嫖姚

送許中丞徳新赴甘肅

暫布山東化還爲隴右行中丞新受勅賤子舊知名玉露承冠劍金颷捲斾旌神羊心自直孤隼勢初橫地接祈連砦星羅冒頓營未須懷破斧先喜號長城艸映邊云白沙流漢月明陜人歌召伯關吏識終生許國知公志通家是我情離筵忽隔水秋望轉盈盈

送唐京兆送母還邵陽

奉詔還將母南歸樂未涯日明吳苑樹風引邵陵槎萬里遙瞻闕三湘近接家望灘懷孔雀臨洞識桃花壽祝靑山永書傳碧海遐趙張前史艷曽閔後人誇去值桑蠶老迎看竹馬斜卻憐春別苦飛絮滿江沙

送別白樓先生次郭司業韻

曉騎傳中防春曹陟上卿樂推吳季札經許鄭康成車馬秋江出鄕邦晝錦行論交韈始結惜別蓋初傾拜手雙龍闕承恩五鳳城禦堦聴曵履樞宻待持衡制作登三殿聲華振八瀛新班岱嶽重舊寺雪山輕古貌看常健冰銜列自淸英英伯夷志垂白轉精明

繡斧西徵爲何輔之禦史作

蜀道軍容使秋風振旅還功成萬里外捷報五雲間電掃妖氛滅川流戰血殷漢兵隨指顧蕃部凜威顏曉坐轅門靜宵登劍閣閒丹心懸海日繡斧照江關飲馬瞿唐峽封刀麥子山班超桓典後芳駕幾人攀

題芳洲書屋爲兪大防作

見說林居勝淸江繞舎流元方登瑣闥小謝隠滄洲艸蒨辰占麗梧飄嵗識秋煙霞互吞吐鷗鷺接飛浮日有髙軒過時同靜者遊麈揮山榻冷棋對竹牕幽寶笈通三昧牙籖富九丘側聞能尙志應不愛封侯薇省牽魂夢萸樽阻唱酬詎諳方嶽寄深切廟廊憂

聴吳子談吳中事

吳子近南遊龍江復虎丘三分形勝地六代帝王州望月晴臨嶠聴潮夜泛舟寶珠商女得靈劍海人求去日蘼蕪緑歸來菡蓞秋逢宵話奇賞吾興亦云浮

長短句

送顧華玉席上分體得三五七言

送歸客送歸客東城復西苑碧艸萋萋別路長蒼山歷歷愁心逺愁心逺徵駕不可畱去年送歸陌上雪今年送歸江上秋江上秋江雨霽返照入林光翳翳家在齊川未得歸年年送客來沙際送歸客請客聴我歌我如水中鳬君如江上波波流去不息鳬飛無逺翼回橋轉岸君已遙薄暮徘回此何極

燒荒

風怒號振城瓦塞艸白朔云赭漢兵出火掃蕩原野祝融馳炎帝下騰赤龍走朱馬雲濤沸星雨灑黃沙一望千里通魍魎書啼巢穴空敵人臨水不敢過將軍歸來閉關坐

吳將軍課子

大兒龍小兒虎碌碌犬與豚眼中何足數將軍回獵騎帳下斑衣舞天河東傾月西落蘭膏夜射簾珠薄庭槐烏鳥棲復驚誦聲髙應金柝將有法兵有機吁嗟易聞不易知長平一坑萬人死君不見邯鄲子

題風木遺哀捲

苫爲席塊爲枕憔悴孤兒墓田寢墓田樹聲蕭蕭寒濤捲空風葉飄樹不止風不息孤兒欲化田中石

題趙訓夫海屋添籌捲

海上屋幾千尺麗日起扶桑鱗鱗曙煙碧仙籌刻玉云花湛海塵一飛籌一防借問仙翁壽幾何十屋仙籌充畫檻仙翁家住海中村平原公子宋王孫相逢欲訪桑田事雙鶴何年下海門

光復堂詩

巋巋光復堂湯湯嵗寒溪故家世業傳江西他園豈無木重是祖手植他地豈無土重是祖手辟物生各有主天道終好還嵐光映朝牖不攺門前山堂有趾溪有涘我溪不竭堂永峙

六言

送客

舟橫防岸日斜鴈度空山落霞欲采芙蓉贈逺秋江何處天涯

湖上二首

一溪流水秋碧兩岸垂楊晝陰絕愛王家池館酒旗低拂波心

田田蓮葉洲北寂寂孤亭水南恐有人來摘取淆他萬頃淸潭

靳莊鋪坐雨次沈休翁韻

村南村北雲山亭外亭中煙景東巖過客重來蘿逕蕭蕭薄暝

鳥啼千樹萬樹雲起前山後山門外靑春向晚雨中遊客西還

黃山店趙山家人

西山半銜落日東嶺尙宿歸雲雨過荒村向暮柴門流水沄沄

瓠葉翻翻雨驟竹枝裊裊風斜忽見緑檉花發猶疑春在山家

流鶯百囀深樹巢燕雙飛短簾過客不慙阮籍主人只似陶潛

煙中白鳥雙度艸際黃牛獨還山寺暮鐘何處隨風飄落人間

蔡石岡寄瓶梨

綴樹同梅止渇登筵比蔗生津卻憶帝鑪燒賜曽分衣白山人

淮北滎南接境凍姿霜色含秋如得此君萬顆豈論千戶封侯

不緣摘取商洛定自傳分秣陵笑殺山妻鄙俗安排慢火相蒸

武帝巡遊不返文園渇病難除誰致內林一顆且成封禪之書

送範侍禦蘇山北上四首

隼旟低拂垂栁驄馬嬌嘶落花碣石春風萬里盧溝曉月千家

生憎白雲春去無柰黃鶯晝啼欲采芙蓉贈逺北湖蓮葉初齊

廊廟江湖身世先憂後樂心情本是仲淹孫子怪來夷夏知名

君山已歸地下燕泉卻在天南落落故人如此蕭蕭短髮何堪

六言近體

贈錢世恩

向風徵馬頻嘶獨客行吟古堤百里文星斗下三年水部河西遙心浦樹煙短夢城烏曙啼記取今宵醉別雪堂燈火淒淒

華泉集卷七

欽定四庫全書

華泉集卷八

明邊貢撰

箴

雪厓箴【有序】

少防白先生素秉眞气其在地曹故多所建白也忤當道出判永平已而同知登州事其在登也見山之厓積雪皓如曰是其類我矣因以爲號蓋未幾提刑河北又未幾而防佐湖南其眞气眡在地曹時益勵也某惷坦無似固嘗私淑先生而先生之心亦某所素知虞其遘閔於羣小也故作是箴以獻且自警焉

峻彼曾厓有凝其雪峙於海邦於截於潔其潔伊何如練斯張其截伊何極於昊蒼有嚴君子旣正旣固心之樂之載瞻孔慕寢興反側天威是懷比操於雪倫行於厓厓旣截只雪旣潔只人之望之孰不懾只孰不懾只厥維嫉途先民有言峣峣者易缺皎皎者易污不見是圖亶其然乎

省庵箴

秋官郎中人登劉君美之以省庵名其室乞扁於少司冦豫章李公示警也治甲子冬有銅仁之命挈其扁以隨曰吾將朝於斯夕於斯𨿽之蠻貊不可棄也邦人太常博士某代爲之箴其詞曰

身之不省其過斯永省之不戒其患乃大毋易毋煩曰省吾言克愼克正曰省吾行匪桷匪梁以心爲堂堂乎堂乎吾與爾偕行

銘

泉硯銘

我石汝琢我泉汝銘無絕其源我心汝銘畜之池盈放之川行我詞汝銜

朱硯銘

堅白者石圜方者池中渥者丹我其用之

頌

四封錄頌

維淵孕珠維川蘊珍維婺有潘生此四臣維此四臣旣才旣良維國是匡維邦家之光維選維旦曰官度支錢谷維司出內是宜維珍維鑑廷尉是職兩都平反無縱無抑天子汝嘉錫典乃降【葉呼工反】一之云多矧維四封四封赫赫賁爾黃髮龍章鳳題萃於旬月於赫明恩受言享之人亦有言維報視施彼美四臣無競維烈肇揚淸芬永勵臣節

贊

順庵先生像贊

裕乎其情肫乎其誠無泥無譎防隨防迎不掲掲以示髙不激激以競名常道是安皎然玉瑩有儼斯眞來者景行顒若厥占有孚大亨伊誰不曰彼中立者其順庵之先生也耶

杜蕢贊

臣曠調飲臣蕢亦飲酒生防波天風凜凜子卯不樂君臣始終爵亡言存千古無窮

石祁子贊

冠佩則兆吾弗敢知吾所知者吉凶異儀或兆或否偶邪非偶大哉禮云臣子常守

紀叔姬贊

國亡君亡吾將何歸父母邦魯先君廟酅歸不於魯而酅是依嗚乎賢哉其紀叔姬乎

詩餘

酬江月【贈柴二尹廷相】

山城雨過望靑郊迢逺碧山連屬岸旭林霏縈還帶回首屢看僮僕白石橋邊蒼松澗底冉冉云相逐野猿孤鶴晚來聊伴幽獨幾度夢到江南畫船簫鼓夜傍蘆花宿烏帽錦衣呼喝處猶似當年拘束布衲綸巾芒鞋藜杖無寵還無辱閒觀塵世幾人能此知足

鷓鴣天【答華生徳益】

相見眞能慰渇心坐同枯槁得春霖停舟共試橘中戲步月聊爲河上吟汀艸碧渚花沈起揮焦尾奏商音一從京國分攜後夢裏閒來直到今

滿江紅【壽王總戎】

文武全才人盡說洛陽畱守四十載始終臣節堪垂不朽月斧早分蟾窟桂霜旌晚掛營門栁抱絲桐何處訪知音山中友宣政殿談天口扼胡嶺搴旗手到如今都付野花村酒龍馬不教金勒控鵷鸞未許凡禽偶問先生得似古人誰東都叟

千秋嵗【送華文光歸省】

端陽前後正是歸時防雨過溪山秀招揺蘭棹艤剝啄柴門扣江鄕裏陰陰夏木圍淸晝堂上人依舊好事偏相湊前嵗景今年又狂歌風入松笑指云生岫東海上鸞書還報雙親壽

踏莎行【題畫】

露濕春莎艸生芳甸漁舟迆邐依山轉斜光明滅照村墟綠槐深防幽人院小柵鳴雞古梁巢燕柴門不鎖蓬蒿徧問渠莫是武陵源一溪流水桃花亂

蝶戀花【次韻送別吳白樓】

亭上雨來人欲去爲怕離聲不近芭蕉樹芳艸碧雲凝望處願生雙翼誰能許萬疊衷情那可賦風栁如煙蕩漾絲千縷白鴈嗷嗷江館暮醉中愁見吳山路

華泉集卷八

欽定四庫全書

華泉集卷九

明邊貢撰

文集

封事

言邊患封事

具官某謹題爲急處邊患事近該大同鎭守等官題稱邊患復熾等因奉聖防這所報兵部看了來說欽此欽遵除抄行外臣防得一本之內五日之間共計五十七次事勢異常誠有如聖慮之所及者臣惟將士無功責在主兵今日之事不暇逺舉請以太監苖逵保國公朱暉右都禦史史琳節次奏報之詞論之其防音本內開稱官軍對敵計出萬全現在已邊境寧謐爲萬萬年無疆之休矣今旋軍一日而大同卽化爲戰塲臣不知所謂萬全之計無疆之休者何在也其旋軍本內開稱議畱總兵等官吳江等十餘員於大同各路分布周宻防備戰守苖逵等復回宣府節制隨宜調度今敵入如蹈無人之境臣不知防備戰守隨宜調度者何在也及查前項聲息本內有殺人者有傷人者有搶人者有剽掠頭畜者有蹂奪田禾者有四散駐札拆我邊墻者總而計之四十餘處而往來出沒者不與焉然此特所知者耳其知而不報報而不盡者又不知其有幾矣臣愚竊料彼先因小防誇張過實故爲虛詞以遮飾耳若果將領分布周宻何至貽患耶臣又查得先次吳江劉祥部下千戶戴賢等所獲賊首一顆苖逵等卽稱系彼議調夾攻殺之數夫官旗之績旣可以坐收則地方之患當誰任其咎耶況賞罰者主兵之大權賞罰不明號令不行苖逵等一獲防功各領家人子侄苖翥史鶴朱天麟報防希寵其軍門之賞罰臣不悉知以是觀之無怪乎將士之解體也伏望陛下上計社稷下憫生靈特勅多官防議將苖逵等取回治其欺妄失事之罪以懲後人別推內外文武大臣素有猷望者數員列名上請簡命三員前往二鎭以代其事惟須將領京營人馬就擇彼處堪任將官管領尅期殺務在成功則𨿽失之於前猶可收之於後也若再今日寫勅明日切責臣恐秋髙馬肥敵勢益熾人民漸空城堡難守意外之患豈惟不敢言而亦不忍言矣此事先該戶科右給事中張至具題於時聖意將從其請臣之愚昧亦嘗論之已而因有防報未賜施行臣蓄憂於心不敢再瀆今大同殘破果至如此蓋被髮纓冠往救垂涕泣而道之秋也故不敢輙避讐怨復以上陳惟陛下少垂聽焉則社稷幸甚生靈幸甚緣系急處邊患事理未敢擅便謹題請旨

疏

乞終養致仕疏

河南按察司提學副使臣邊某謹奏爲乞恩致仕以便養母事臣見年四十二嵗山東濟南府歷城縣人由進士歷陞今職臣父止生臣並臣弟賦二人正徳六年臣父病故後二年臣弟又復病故臣與臣弟俱未生有子女臣上有老母不止臣身內無所托後無所承零丁孤單宦心銷減但臣年力未衰不敢甘丘壑以此奉母就官彊勉供職豈期臣體綿命薄到官數日痔瘡遂發久臥牀褥備嘗痛苦醫更十餘藥百劑病𨿽小愈根竟未除又兼考校生徒坐必盡日前病遇勞則發遇發則眠去年科舉取試士觸暑冒濕風雨靡停積勞成虛積虛成損臣痰火舊疾遂致並作怔忡暈寢食兩妨臣母見臣孤身多病亦遂憂畏成疾臣欲日在膝下奉寛母懷則有瘝官廢事之誚臣欲嵗歷境內盡心王事則有倚門噬指之嗟臣之進退實爲兩難兢愓所迫前病愈深春䢐夏交病形轉劇尅期考巡屢發屢止是臣上無以報國下無以娛母是愒日竊祿而久妨賢路也臣曩誦匪躬之爻味四牡之詠以爲回車九阪不若捧檄動色蓋子有以忠爲孝親有以離爲樂者臣今所遭實出其變離不足以揚名顯親病不能以移孝爲忠則何益矣況臣逾彊無子宗祀如綫勢至孤危如防矜憫乞勅該部放臣致仕歸裏調理前病奉侍老母以終餘齡則未死之年皆感恩之日也爲此轉某人謹具奏聞

患病乞休疏

南京刑部右侍郎臣邊貢謹奏爲自陳患病自劾不職乞恩休致事臣東鄙野人麤習章句濫竽科第歷轉今官於嘉靖七年十二月十九日陛辭南行途中因感風寒舊患痰火胃痛偶爾大作沿途訪醫服藥不效只得兼程便道抵家卽請徳府候缺良醫胡嗣亷登州府蓬萊縣醫士毛翔議方調治比因爲急於赴任過用涼劑以致元气大傷脾胃虛損飲食日減病勢日增腰足酸輭頭目虛四月以來水瀉不止五月以來轉成痢疾臥牀日久未能起步臣思一身之諸疾交攻未老先衰浸成殘痼方欲具本奏乞致仕五月二十五日準吏部咨文該吏科給事中劉世揚等具題爲催促南京法司堂官赴任修舉政務事節該奉聖旨你每說的是南京法司系是問刑要衙門近日推補堂上官員往往便道抵家不行作急赴任以致推鞫無統獄囚淹滯好生有負委托且不查究邊某著吏部行文催促上赴任等因欽此備咨到臣臣惟言官論列區畫周詳可謂深事宜仰上心者矣荷防聖徳包容不卽加誅止令該部移文催促眞如古人所謂捨罪責功者明君之舉矜愚愛能者慈父之恩也殞身粉骨何以爲報臣今五十四嵗入仕三十四年虛受國恩涓埃未補陛下龍飛之始拔臣艸野之中七年之間五遷華秩何才何能堪以收錄重以明命赫嚴湛恩汪濊正臣鞠躬盡瘁竭力圖報之秋也但以刑部者邦禁之地侍郎者參佐之官卽使洞知法典明習條章之人尙有差忽如臣瞀昬而多病必至僨事以干誅伏望皇鑑俯賜垂憐悃愊特勅該部查照近日南京都察院右都禦史張琮等災異自陳放回事例容臣致仕俾得專意調養以延殘喘則臣𨿽沒齒敢忘天地之至仁哉臣觸犯威嚴不勝恐怖待罪之至緣系自陳患病自劾不職乞恩休致事理爲此具本專令義男某抱賫謹具奏聞

序

同年防別詩序

治乙卯秋八月山東之士之舉於其鄕者七十有五人焉曰張子行恕其最長者也旣宴鹿鳴因語於眾曰士之同舉也四海之廣有兄弟之義焉是惡可無講也矧吾黨之士同玆土也耶乃始卜防於濟城西僧捨中觥斚有容少長秩秩陶然其爲樂也丙辰防試禮部再防於京師逆旅捨中其觥斚有容也少長秩秩也陶然之樂猶之在濟城也己未再防壬戌乙丑又防而是七十五人者之中有爲部者爲寺者爲衛參軍者爲學職爲禦史者爲中書進士舉人者出處遷變錯然莫齊而其爲樂則固未嘗不陶然也戊辰春三月其舉人就選於吏部者十有三人則皆美才也而顧皆領縣焉逾旬持檄將仕於四方凡我同年之在京師者九人醵酒殽以防別於逆旅捨中且卒爵張子行恕又以語眾曰吾黨之愛也猶兄弟然然故是友朋也語曰朋友切切偲偲兄弟怡怡今諸君仕矣可直陶然爲樂已耶願爲之詩以宣其志然毋忘於箴也於是眾皆賦詩而以其最少者一人序而送之送者某子某某地人今爲某地令尹序之者某官某地某人也

云衢履歷後序

云衢履歷圖者掌太常寺事禮部尙書正庵崔公之所自爲也公嘗以告予曰吾少孱且病奉老氏教蓋將終身焉而幸通仕籍事四朝今且老矣每念吾身所以生之成之食之者恐其耄而遂忘之也爰自童子以至於今衰其事之可紀者二十四條圖且名之而防其事於下其圖屬乎親者六屬乎師者一屬乎君者十有七他不與焉吾將朝於斯夕於斯觀乎吾親則不忘身之生觀乎吾師則不忘身之成觀乎吾君則不忘食之所自又將教吾之宗人與吾之爲弟子者孝以事其親忠以事其君全恩義以事其師也然是圖也白洲公題之石齋公序之子其謂何予揖而進曰卓矣哉公之見也夫民生有三事之如一自上世以來未之有攺焉而忠孝恩義云者乃孔氏之所以爲教也公不居老氏而自附於孔門卓矣哉公之見也且老氏者孔子蓋嘗與之逰而問禮焉則其道固相近而公防於是三者之倫亦可謂善學老氏而不囿於其教者矣宜二公之有取也予不敏退書所對於末簡以記嵗月若公履歷之詳見於自敍者玆不贅云

登樓拱壽圗詩序

登樓賦者我巡撫大都憲矩庵先生之所作也何名乎拱壽志孝也曷志曰先生之仕四方也以別其大人公幾年矣是故董學於山東參佐於江西而旬宣於湖南登髙望逺則莫不有思焉而亦莫不有所志焉至是巡撫之命下則先生祿益厚爵益尊而所謂思者日益深矣乃於庚午之冬十一月某日南巡至於嶽陽至之明日實惟大人公懸弧之辰其邦之賢曰中丞栁先生者知先生防於孝固不能無思也設供張具紙筆觴先生於其樓而登焉是日同云布虛雪霰交下先生攬洞庭眺吳防舉酒酹江百拜稽首眞若承大人之顏而親介其壽也於是登樓之賦作焉越明日放舟遡江而西巡於江陵客有以君山圖獻者發而眡之又若指授登樓之事而爲之者也於是藩府諸王曰長垣曰光澤曰肅寧以及我巡按先生咸異其事爲之歌以詠之而以序屬貢貢不敏又弗文也樂先生有以悅大人之心樂大人公有以享先生之報樂諸王公之有以善頌而善禱也謹再拜而志之

榮恩介壽詩序

正徳庚午冬我矩庵先生巡撫湖陽則旣爲登樓之賦以壽其大人公矣比至荊而適有詔至旣開讀則我皇上上徽號兩宮推恩臣下凡兩京未及考三載績者其親之階得與子同於是大人公之階由天官郎進而之中丞矣荊之藩王自長垣光澤而下聚而言曰維是中丞旣徳且文用惠於楚之人而其大人則又躬受其封而口食其祿也此不爲異數耶於是繪圖爲冊大書其捲之端曰榮恩介壽又各爲之詩以歌之時我巡按淸戎二執法先生者各以事至荊則皆曰是盛美也不可以弗傳也乃相繼而歌之繼而藩臬諸公有與者有不與者聞之則皆曰維先生撫玆土也憂眾人之憂今玆之榮恩而介壽也是先生之樂亦吾眾人之樂也則相繼而歌之下至縉紳士以及於吏民商工則歌之𨿽裏言巷謡不盡以獻而樂先生之樂者固百口一詞也於戱盛哉維貢之先大父昔官南都於先生有一日之雅而貢之出守又得爲屬郡吏幸莫大焉故不敢竊自鄙逺以其冊之題分爲四韻爲短詩四章以歌之蓋貢之受愛於先生也有年而領教於坐右者亦親且久知先生之所以壽於大人公不獨於名位之間而已也故於篇中少見意焉不然則是僣矣

送虞部郎中唐仁夫序

予往嵗爲黃門郎給事兵科監十庫之入凡十庫之藏者得縱觀焉其金玉鐵沙石丹鉛齒角革羽之物楩楠豫章桐栢之材弓矢甲冑刀劍戈矛盾之器積之山如也就而閱之則伊威之與居蝘蜓之與親文防巢之网塵羅焉其實者蠧堅者脆利者鈍而光者晦矣而於其中見所謂金若玉者拭之瑩然扣之鏘然也予有感焉夫鐵也沙也石也丹鉛也齒角革羽毛也楩楠豫章桐栢也弓矢甲冑刀劍戈矛盾也其始進未嘗不精且良也而久之不試則從而變焉究其所遭𨿽有幸有不幸然獨司藏者之咎耶其爲體則固亦有弗貞者也士之仕也何異於是養於家教於學簡拔於有司而進之於天子之庭固以爲精且良其幸焉者爲鏞爲琮爲棟爲梁爲國之武器以禦侮於四疆其不幸而伊威之與居蝘蜓之與親文防巢之网塵羅焉者不少矣求其不蠧不脆不鈍不晦者幾人也予有感焉唐子仁夫自進士拜官行人司副轉爲司正凡十二年於玆矣再轉而爲南京虞部郎中虞部之掌者山林川澤之禁鳥獸之賦而所謂金玉沙石丹鉛齒角革羽毛之物楩楠豫章桐栢之材弓矢甲冑刀劍戈矛盾之器皆其所有事也於其行予有感焉故以是告之夫仁夫者是固能貞其體者也詩曰有斐君子如金如錫如圭如璧仁夫之謂歟

送皞齋先生序

皞齋先生旣拜胙城訓導行有日間語某曰吾弗偶於世棲棲至今命也吾居鄕五十年鄕之人且不吾知他又何求也吾行且逺去子矣子柰之何先生娶於貢之姑恆子眡貢而貢眡先生亦若父然夫安能已於言也先生少質直不茍屈然貧也而安於貧先大父奇之故以婚媾先生治尙書能通其隠又能傳之人人以不昏昏也在學宮嘗與其同捨生四人者飲一人醉暮偕寢學宮時天大寒禦火中夜火灼醉者之履煙防防滿捨至使人气不得達也先生覺而起裭置水中反以水沃火火弗得延比旦醉者醒求履弗得顧見在水中乃大怒詈曰吾醉也而寐也而非死也而何至火灼履弗覺也是必四人者之爲之也償吾值則已否則訟先生卒與三人者償其直弗言也逾三年醉者將仕如京師別於先生先生曰子且仕矣昔學宮之醉也吾拯若焚而又償若履也子弗知也子仕矣茍若是民有弗寃者乎醉者驚愧以謝曰長者長者故凡鄕之人率以先生質直不屈爲憚而不知其中有容如此而其達於政又如此也胙之風俗古稱重義鄕學彬彬有文得先生爲之師吾知後之數良師良弟子云者必自胙始而先生且有聞矣豈終弗偶者邪朝之諸大夫鄕之士舊與先生識與因貢以識先生者皆欲有以贈先生謂貢猶子也宜有以言嗚呼貢固不能已於言也

送董蘭序

縣之有令也昉於周官而其有丞也自秦始也丞之下有尉有主簿主簿尉雜起秦漢間然皆有分職而丞則貳於令者舉縣之事蓋無所不當問也國家財賦之辦倚於江南而馬政寄之江北故丞之設在北者多典馬而在南者多司糧丞有分職則自國朝始也太學生董君孔猗者故涿鹿人旣選來謁予予見其體充充也而其容斂焉若有戒心者問其官曰丞也問其地曰蘓之吳江也問其職曰司其糧者也又磬折以請曰蘭得附於名公之門而有葛也實惟有榮焉是往也亦惟弗職以辱名公是愳願有以誨蘭蘭將佩焉予應之曰今之仕者之爲仕也得大縣以爲喜其得江南也則尢喜也夫縣大則民多而江南則民富其喜之也將以利之也若曰才可以有爲而以其地足以施布之者上也民多而賦易就以不勞其躬者中也利其有而取之者下也則未有不敗焉者也蘇州爲府甲天下而吳江又其屬縣之大者孔猗之往也宜大喜而乃愳焉其容斂焉若有戒心焉則吾知其必有成已孔猗才雋而器宏端雅藻飾足宜於民家業裕不利其有又年甫彊仕其進而之通顯也有餘地則吾知其必有成也已孔猗勉哉

送柴少尹還無錫序

少尹初仕無錫也予嘗爲丞說贈之丞之說無他辭蓋所以處其民與令尹之道也少尹仕無錫一年所錫之令尹甚安之以語人必曰吾良佐貳良佐貳今年五月受太守召督運來京師錫之諸大夫仕京師者則又亟稱之曰是吾良有司也吾鄕人莫不言也於戱若少尹可謂不予負已常州故江南大府其統縣凡五輸運之粟嵗凡若干萬而錫又最大且繁少尹之來也實兼其四縣之運而總之乃不勞而事集也於是司徒公進之於庭而嘉賞之以勵其眾曰是錫之丞也是能總其他縣之運者也而又不勞而事集也是可式也今夫尹安之也諸大夫亟稱之也司徒進之庭而嘉賞之以勵於眾也是三者之譽也得其一人以爲難而少尹何以有是耶曰勤而靜順而道惠而慤而已矣順非道則諛惠非慤則僞勤非靜則者事弗集僞者人弗孚諛者君子弗說也少尹反是是以有三者之譽也𨿽然則旣有譽矣而弗終猶勿有也諺曰人而無恆不可以作巫醫故勤也順也惠也少尹之所能也而弗恆則慤者變而僞靜者變而而順者變而諛也可無愳乎詩云庻幾夙夜以永終譽在是行矣

送楊氏子入武學序

宗人府儀賔楊侯天徳之子曰承業者敏而習於文甚鋭也正徳丁夘年十七出而就鄕試試於禦史禦史奇之曰是他日之英也列之上列已而試弗偶逾二年侯命之入武學見司馬大夫司馬大夫試其文則又奇之曰是他日之英也從之卜日以入入之前一日乃偕其伯兄承祖者來謁予承祖者予姨兄錦衣衛千戶天章君之子先承業一年入武學蓋亦嘗見奇於司馬大夫者也請於予曰惟予二子之父也與叔氏爲昆弟則猶骨肉然叔氏視予二子則猶子也夫然則何以教我使旦暮勵乎予曰然防是請予且將有以告也則問之曰武學之業也幾何曰有二文事也武備也文以文武以射曰射有道乎曰有曰習之乎曰習之曰射何上曰中的爲上曰何謂的曰鵠爲的曰何以中曰內志正也外體直也持弓矢審且固也曰然則內志不正也外體不直也持弓矢不審且固也其亦有中者乎曰未有能中者也卽有之則觀者嘩然以噪曰幸也非正也予曰然子之習於文亦猶是矣夫文亦有的焉曰道也者文之的也六經者道之的也晰於理以正其志放於文以眞其體參之史以驗之博之諸子以貫之夫如是有不審固者乎有不百發百中者乎卽弗中則觀者固將曰非正也命也孟軻氏之言曰羿之教人射必至於彀學者亦必至於彀又曰中道而立能者從之是二子之所嘗誦也可無法乎夫二子者固上之人之所悅而奇之者也吾見子之中於的也𨿽然中不中無患也患無失其道而已矣於是二子出戶充然相對以喜俯而拜仰而謝曰敬聞命矣

送忽子歸斛陽山中序

正徳庚午七月斛陽山人來通判荊州至則病於履凡起若步皆需於人也居數日以其病之狀請於布政分司布政分司曰是視事未久也柰之何去下其狀不受明日以請於按察分司按察分司曰是尙未衰可以有爲也柰之何去下其狀亦不受又明日山人庭謁免冠請益力於是二分司知其志不可敓也乃以其狀各上於其長其長以上於中丞禦史中丞禦史上於天官天官上於天子天子允之是爲辛未正月命旣下而山人之病脫然去矣乃卽日束裝歸歸之日荊之縉紳士與府僚佐以及於屬之吏民皆莫不嘆慕其賢而惜其去之早也乃相與設供張祖道於城之北郊曰華泉子者府之長吏也爵而問之曰異哉斛陽山人之爲病也胡爲乎仕而劇耶胡爲乎去其仕而愈耶發則鬒鬒體則廩廩起坐晏笑無異少夫然而固以病去異哉斛陽之爲病也客有捧觴而進者曰子謂斛陽山人爲眞病者乎哉是吾嘗聞之矣其少也好山水之觀鹿豖是偕木石是鄰視聲利淡然無與於中以故壯也而仕嘗尹於介休又倅於鐘離矣又進而守於中山而佐於邵陵矣去來南北者十有八年𨿽往往獲休譽被旌薦其心之思歸固如痿人之夣不忘於起是以病於履今其歸也入其函谷之關曰是吾秦之邦也過其華之陰與灞之涘曰是吾秦之山與水也又指其斛陽之麓曰是吾少時之所居而逰耕而讀之所也有不洋洋而喜者乎夫人有思弗遂斯心弗紓心弗紓斯气欝气欝斯病思而遂則喜喜則其心暢其心暢則其气宣以達其气宣以達則所謂病者脫然逺矣斛陽山人非眞病者也華泉子曰世之仕也躬磬折黃馘而俯行跛曵而越閾病於逾垣喘呻以臨案牘若是者非眞病也乎哉問之則曰吾非病也夫病也而以爲非病也與非病也而以爲病也之二者其爲均矣而其人之賢不肖何如耶於是諸客者各以大斗酌而飲華泉子曰歸請筆之郡乘以爲仕者勸又酌而飲斛陽山人曰歸矣歸矣處之榮多於仕之辱矣斛陽山人忽姓忠名蒲城人成化丁酉舉人荊州知府邊貢華泉子也

別唐子詩序

唐子舉壬戌進士乙丒拜秋官郎秋官郎號稱劇曹唐子居嘗防客賦詩奕棋談笑以終日也人曰是有餘力也戊辰唐子以秋官員外郎出爲谷城令令之以郎官爲者無弗戚戚也甚者恚而寢弗能飲食唐子得命則防客賦詩奕棋談笑以終日也人又曰是有養者也不然何以若是裕也逾旬唐子具車馬將辭闕以行京師之與唐子逰者數人皆觴餞唐子而太常丞華泉子某與焉問之曰令也者邑之主也夫旣爲邑之主則凡邑之人之饑之寒與疾若苦無所弗責也子則能防客賦詩奕棋以談笑終日也耶唐子引滿而酌以復華泉子曰是何其不知我也是何其不知我也於是數人者盡醉而別各爲之詩以贈唐子而以某也序之

河南鄕試錄序

監察禦史毛伯溫奉命之按河南也嵗在正徳丙子防河南鄕試屆期至則嚴事肅官覈士程物咸集咸允及試庻寮職分內外惟貞棘扄餼廩範防咸則亹亹翼翼無弗愼者某等文乎是司亦日夜翻閱心殫目赤怠失是愳是時巡撫右副都禦史李充嗣振弛激頽士勃焉興前禦史袁宗儒先事飭務諧明有徴而提學副使邊貢鑑士惟式故士入者無弗材者也是故試也有不公憂者矣無私焉防者也故謄無潦艸之書掌無混遺之捲取無弗協之次刋無靡程之文始而無罔恫之議終也而罔歉也而人人充焉若有獲於心者是故是試也稱獲人焉錄也稱獲文焉心也稱獲公焉而諸事事者弗敢自謂其然也錄成某序之曰夫試者科舉之謂也歷代求士孰非玆由而儒者則曰自媒者污自售者賤夫棘圍而邏防檢其巾衣鈐縫糊名書易隙投凡此者士奚以應上之求而求之者亦奚使士此爲哉然纁聘輪徴之徒固亦有引經飾詐曲學附人者矣而光偉峻超之業如宋王李韓範諸人則又往往自科目中出故知儒言者非言心者也程朱二公教人初不使之舉業廢也第曰勿令奪志耳然朱公實亦科目中出斯不可以觀學乎哉夫天下有不可易之勢亦有不可易之學自選舉之法亡而科舉之制興於是上不得不科目設而求而士亦不得不科目應而出是謂不可易之勢研經以求心因文以彰學措功考業罔惑初志是謂不可易之學故曰易勢非時易學非士今仁聖之朝治融化濡文禮陶士設科賓之不可謂非時矣非經不業切務則文斥浮屏華鏤雕靡尙士不可謂非學矣賔之於鄕偕計吏而上又不可謂非其應而出矣夫學出而必行者也士自今求初志如程朱教哉抑以科目爲筌蹄將遂兔魚乎計也夫志士尙友近則景其鄕先生河南宋所都也實王李韓範諸人立業之地然二程倡心學又實起於洛伊士出將景之以行其學乎抑飾詐曲學者倫也且夫獲士者獲文焉耳不敢謂獲非士者獲公焉耳士他日誠易其學諸事試事者將文焉公焉委矣士何以自委哉於乎愼哉愼哉是試也禦馬監太監孫淸以鎭守至工部右侍郎趙璜以治河至監察禦史袁澤以淸軍至刑部郎中馬文以錄刑至工部員外張正防唐升以考工至行人孫愼以秉禮至而河南諸司贊試於外者則右布政使胡玥按察使陳奎左防政楊志學右防政王震副使文皓韓俊左防議宋冕右防議石昭僉事何正王鏜李鉞韓亷閻欽而諸在內者錄有姓名玆不書云

孫生送行捲後序

贈行詩一卷凡若干篇蓋朝之諸大夫爲孫生作也生故鄒平人年十六入太學能修其業有聲譽籍籍縉紳間故諸大夫皆內交焉太學五年入譯館爲譯館生又能修其業有聲籍籍也居六年業成而將仕乃一旦翻然曰吾久在外吾親老孰爲養者不歸吾無以爲子也卽日上書皇帝闕下上憫其情而允之遂束裝歸諸大夫相告曰吾屬在朝所內交者亦眾矣然少年而修其業有聲譽籍籍如孫生者幾人也卽有能修其業有聲譽籍籍如孫生者然將仕矣而又能思其親遂一旦去者幾人也是惡可以弗有言也此詩之所以作也詩之作蓋在治丁巳春又十一年爲正徳戊辰生來京師防予逆旅中出其捲以相示已而愀然曰鄕也吾得諸大夫之詩也以爲吾親榮吾未嘗以去左右今吾親墓木已拱而卷中之人有去者有死者有仕於四方者而吾亦老矣而在朝者幾人也言旣欷歔以泣予感其意爲之辭以志之然又恨諸大夫之不及見其終身慕也

華泉集卷九

欽定四庫全書

華泉集卷十

明邊貢撰

文集

序

謝盛徳章序【代田尙書作】

醫以業鳴代不乏人而宋淸名獨在人口下至庸夫孺子稱善醫者必曰扁鵲扁鵲凡此非以子長子厚之文爲之耶夫越人之術神矣至其論病則曰輕身重財不治也由是言之非好利者歟淸之市藥焚劵不責報報者益廣且厚其治人固無異術也而人亦不冺焉然則術之神者固足多而輕利之大亦未可少也若今盛子則兼之矣可無傳乎四年秋八月予中子穗病下血煩憒不飲食與寢京師業醫者以十數環視莫措曰是瘵已不可以復起矣浹辰病且殆諸鄰人走眡焉曰胡售者盛道盛子至脈之笑曰無患也患在脾胃藥之得熟寢再藥之思飲與食煩憒日益脫去血止不復下不逾月起矣予具金幣往酬焉盛子麾之曰不願也願得公之文以錫之煥煥幸托以傳則公之所以報煥者甚厚也嗚呼方穗之病也執予手而泣曰兒不可起也醫亦曰不可起也予行年六十有四矣境向暮前年而老妻亡去年而長子死焉而穗又病且殆當是時予之心何如也而盛子起之予之所以徳盛子者豈其防防乃不惟不厚責報也而且麾焉然則盛子之賢奚但異於今之醫也而顧以文責予予不文不足以繼太史公桞子之筆以永盛子之傳然而盛子之所以兼乎二家者則固不冺冺矣盛子名煥姑蘓人其先世嘗有爲禦醫者受知宣廟君子以爲能世其業云

壽朱母六十序

三年春二月癸亥爲別山朱子之母之壽之辰君子稱焉何稱乎朱母從子也何壽之喜若曰非是母不生是子也故喜之爾其喜之柰何曰朱子禦史也官於朝將乞養焉母也聞之告諸朱子之父碧梧曰公不恆云乎烹熟羶香嘗而薦之非孝也養也君子之所謂孝也者國人稱願然曰幸哉有子如此所謂孝也已衣欲養盍止之碧梧止朱子朱子怳然欷焉弗果乞出稽淮南北之戎不逾年害寢而制興時嵗侵人相食矣朱子請於朝力數若申包胥之告急於秦庭然者天王憫焉發倉廩以賑淮南北之民飲食必祝曰天茍有意於此土也必使我禦史久厥時必使我禦史之親康以壽罔攸懷故君子以朱子不隳其職爲孝以母夫人不溺其愛爲賢無異稱焉已而天王召禦史曰良矣禦史衣予嘉爾績矣予衮有闕曷歸乎補之哉禦史歸道出滁陽太僕正邊子貢謂其僚汪子錫牛子鳳吳子挺劉子樽曰樂哉美乎其朱之母子耶夫禦史者郎官也進而上之曰大夫焉曰卿焉曰公孤焉有餘地矣六十者下壽也進而上之曰耋焉曰耄焉曰期頥焉有餘日矣母之年有餘日則可矣永厥享子之位有餘地則可以大厥庸奚一名一壽而但已也可無頌乎於是汪子賦岷江牛子賦漢江吳子賦大別劉子賦南極邊子賦山之陽之篇命工者歌以餞焉觴於瑯琊之麓朱子賦北山之章再拜而謝曰衣也歸可以壽吾母於堂下矣

送彭子奉母還蜀序

鶴泉彭子舉進士之明年拜吏科給事中來南都居無何以昌言激上怒禠祿者數矣海內之士相識也與弗識也罔不稱之曰彭直諫云當是時也彭子之先君奉議公沒若干年矣防大禮事進階奉政大夫而其母陳夫人者就養於官有宜人之封焉乃宜人思其鄕欲亟歸彭子請曰以身侍臣之願也上允之命下之日曰北川黃子小涇顧子者彭子之同官也偕野史氏往賀焉彭子盥沐布香幾於庭向闕拜曰大哉恩乎是吾君之賜也起而登堂拜宜人曰榮哉遇乎是吾母之賜也降趨而出進二子而拜曰樂哉歸乎是吾友之賜也野史氏疑焉問彭子曰子拜賜於庭何也曰某也戅夫也干天之威震殛是虞乃優焉捨焉與之假往焉又虛位也而待之還焉非天王之仁聖有是乎哉故曰是吾君之賜也大哉恩矣又問之曰子拜賜於堂何也彭子曰子不觀於今之典乎具慶者與焉偏侍者與焉永感者戚戚矣非夫人之遐福也而先君有是哉故曰是吾母之賜也榮哉遇矣野史氏曰子之拜二子者則謂之何對曰同寅恊恭聖謨存焉古人身𨿽外心罔不在王室也吾三子實相勉焉二子者在吾何憂乎哉故曰是吾友之賜也樂哉歸矣野史氏揖彭子而拜之曰子言三也而三善備焉敢不敬乎由前之言是曰知報由中之言是曰隆愛由後之言是曰推賢推賢者公隆愛者孝知報者忠夫忠也孝也公也天下之大善也而君也母也友也天下之大倫也子三言而三善備焉敢不敬拜

寄慶屋舟翁序

儒者之臨事也有經有權焉以權者通其變以經者守其常而已矣是故常可能變爲難非變之難通之難也變而不失其常斯善矣惟醫亦然南人之言孔子善焉非常乎若藥不瞑厥疾弗瘳非變乎知斯二者能守也又能通也天下或寡矣若京口屋舟翁斯其人哉屋舟翁者姓錢氏名玉字宗玉別號屋舟今少傳防庵楊公戚也治庚申間公居北都官奉常予從逰焉知翁名逾二紀矣乃嘉靖甲申夏予來南都卽病腫肢攣痛更數醫弗已也尋復作書以告公公戚然閔語翁曰門士也盍往眎乎翁至眎焉卽啟囊出藥脈數甚否且變矣不可以守經也爲之吐焉下焉已又汗焉不越旬而予起然則翁也非所謂善通其變者乎乙酉翁壽七十春二月壽期屆矣當是時也西北邊有大警持久靡平詔起少傳楊公總制兵事刻期以往往之日壽之旦也少傳公以慶焉公世家之詳醫學之與壽考之道罔有遺矣其鄕之學士大夫尹徳亨輩要予以言予復何言哉獨竊有深感焉夫不爲良相必爲良醫翁固弗斯沗也而世有用兵如用藥者非少傅公孰其當之公文武並兼經權相濟儒者之能事畢矣有醫若翁俾司禦醫淑諸人而傳焉則惠之所臨豈不廣也乃祕焉韜焉防庇一鄕無其知之者寡乎哉無其忌之者多乎哉予竊有深感焉傳語翁曰醫國者上醫可亟治裝行且有舉之者矣太倉公長桑君幸勿多讓是月二十八日某人書

賀譚禦史考績序

未庵譚君興國州人也爲武陟令者三年徴拜南京貴州道監察禦史爲禦史者三年考其績於禦史大夫與天官卿禦史大夫天官卿合辭書上考將獻於天子其同官者澶西王君時齋孟君輩徴予文以賀焉予往在正徳丁丒間視學中州有來自武陟者述譚牧民之狀予曰是循良之政也必有去思又述譚君馭吏之狀予曰是剛大之才也他日必爲禦史今上攺元壬午之夏予承乏奉常則君已禦史久矣蓋相聞也相知也凡五六年而始見焉旣相見則君乃磊砢慷慨人也有大志才調逸髮事到卽了然判去不足以盡巡西城又巡上江豪姦屏迹論者謂其風裁威望一時鮮倫蓋𨿽小試不足以盡其才譬之昆吾湛盧剸以一堅鋩刅立見不必虎豹犀象而後然也則夫天官卿與禦史大夫之上考也其孰曰非宜哉夫天下之事言之者弗得行諫官是也行之弗得言宰相是也禦史兼之予於君有賀矣是故百僚之臧否得言焉四方之利病得言焉庻政之得失得言焉不徒言而激之揚之興之革之次第畢舉所謂才之不足以盡焉者將於是乎盡也顯丕績垂休聲寧止防一江視一城之可以稱述也哉予昔料君之牧民曰必有去思今武陟四鄕塑像而享祀之者八祠而又聞君之過其地也老防男女爭以趨泣以拜如赤子得慈母於久失之餘斯豈聲音笑貌之能爲也不亦中耶又嘗料君之馭吏矣曰必爲禦史而今果然不奇中耶乃心獨喜自負以爲知人且自信其料於後者必如前之料於今者之能中也𨿽然且有告焉古之君子之受知於人也必求以副之而圖厥終夷考其知人又必徳望隆厚斯足以重所知之人薄如予也庳如予也而求副於君不已妄耶顧君之所以自立者有不假人以見而予也因得以冒知人之知耳君其往哉予同官曰何栢齋者太史公也嘗紀君武陟之政播諸中州予不佞尙願爲君請傳以繼攬轡之後不知可不可也君其往哉

贈王君恵序

君惠名天祿安東衛萬戶侯某之子也甫弱冠來逰京師如湛盧出匣霜硎差差如火齊在盤光熖霍霍京師之人逆者目旋聴者耳屬皆以此奇之然亦以此疑之也一日以鄕土之故來見予於奉常邸捨與之坐而語焉有不終食知其爲國士矣又一日客裝戎服遇諸都亭予驚問其以君惠曰天祿繼先廕將歸安東蓋自是別矣遂與下馬坐亭上命執箠者解佩刀質鬥酒來爲君惠酌酒且酣視君惠之容充然而其口隠然也予愕焉以問不對再酌再問君惠曰天祿兒時彊志盛气好大而見奇讀史家書見賈誼求試屬國請系單於之頸而制其命終軍使越欲得長纓覊其王而致之闕下常竊慕之乃今蕭關以西雲中以北士未解甲餉不稅驂思欲當一校之隊突刃觸鋒乘危躡險一效須臾之防以快其平生願而未之得也金紫照庭牙纛就列暮酣絲竹曉獵川原荷上位沗重祿榮其軀以丰其體視天祿之心何如哉予以爲取善於人以淑其身君惠之志大矣然世有吳廷尉而誼之名始得聞於朝爲之君者無武帝之賢恐終軍亦不得以成其美也以予君惠萬里之行基於此矣君惠歸而益深其所養以待之𨿽自貴且重不以效軍之求通然他日天子有問予固君惠之廷尉也君惠喜而起揖且謝曰行矣行矣時惠季弟之婦翁鄭聘君和者追送至亭聞予二人言謂不可無紀也遂書以爲贈

送張允升序

髠者寢不脫冠刖者行不跣足內之不足故也內不足故外物能動之否則千金之寶視如泥沙車馬文繡充楹照庭而目無畱盼矣爵祿名第國之所以榮辱士士不可以有欣戚於其間而自榮辱其身可也傳稱孔子其厄於陳蔡也有吾道非耶之嘆攝魯相而喜吾以爲此好事者之談非君子事也觀其言曰道之將行也與命也道之將廢也與命也夫道在我命在天行廢在命何以欣戚爲哉此戰國好名嗜利者之爲非毋固必之意也吾固知非君子事也世之以士名者莫不曰孔子吾師也至考其行則合於孔子者幾希矣孔子之道豈徒言哉知而不信信而不行者眾也始予防時見允升於鄕序間樂羣敬業貧無困色目識而心奇之後予試吏水部使江南過家而再見焉𨿽戰藝屢北之餘挺拔偉烈不少挫折如鄕序之見之也未幾予官奉常允升亦領薦卒業於成均習政於內監升名於天官而將仕焉居三載如過家之見之也今之人有得杯羮以自慶失一錢而面赤不食者非不欲彊飭其情內之不足𨿽欲僞爲而不能也家食之於賔興賔興之於入官亦已殊矣然抑之而不悲庸之而不喜允爲君子之士也吾固知足於內者也合於孔子之道知而信信而能行之者也

壽支廷璽序

昔齊桓公伐孤竹還而迷用管仲計簡老馬脫其覊而隨之遂得道夫以蹺騰蹴踏一日千里成功行陣之間老馬不能也至於達險夷辧岐路則馬之壯有力者弗與焉無他諳故也惟將亦然搴旗斬將恆存乎少勇之人而審勢識機乃在於老成之士秦穆公之襲鄭也不聴百里奚之諫取敗於殽始皇伐荊之役輕任李信倒戈於城父方二君之始意未嘗不以奚爲淺知而笑翦之老怯也然茅津之誓頻陽之謝則固已顏汗肉慚無以自見而心服其神矣易曰師貞丈人吉詎不信哉左軍都督府都督僉事支公廷璽自百戶起家出入三朝以至今日折禦衝侮勞勲茂著年八十健武如少壯人內典禁兵外督營務親甲冑冒風雨不以一日少休蓋庻幾所謂丈人者而報上之心未已也太史公與公同事旣嘉其久且諳又喜其壽率所親繪圖賦詩以慶謂貢儒生也宜序而祝之夫以公門第之顯恩渥之隆賔從之華子孫之眾福祉之光詩圖備矣敢諭以馬而進之奚翦之事若未有以爲公祝者是乃所以大祝之也公其無曰儒生之言瀆以迂哉

頤晦林子詩集序

客有問於林子者曰孰使子身之晦也非行之獨乎曰然又問之曰孰使子名之顯也非詩之工乎林子謝不敢當已而曰固所好也客又問曰晦子之名顯子之身奚若林子不應則又問曰名且顯而身日晦已柰何林子笑曰終且晦何病焉有傳斯語於野史氏者且曰是莆之髙士也野史氏以問石峯陳子陳子曰然誠有之其人也中退如也外儼如也其守確如其少也業舉子文蔚如矣一再試不偶輒棄去徜徉歌吟於山水之間其詩也鏗乎其聲而澹乎其味也有孟襄陽之風焉幽情遐致閒逺蕭散有魏仲先之風焉行且來矣今年秋林子果攜其少子者逰金陵委禽陳子之門明日偕訪於野史氏出其稿示焉野史氏讀之曰信哉其閒且逺也蕭且散也其致遐其情幽其味沃然澹而其聲鏗然和也考其人蓋有陳子言所未之盡者野史氏心醉焉謂林子曰儗人者必以其倫尙友者必同其志陳子儗子於浩然仲先倫乎否耶之二子者兩逸人耳同在宋者有欽若氏焉同在唐者有林甫氏焉皆赫赫髙位者也子擇所安易地而友於此乎於彼乎林子拂防而起行且歌曰腐防饑鳶彼勢若權我章我篇廣樂鈞天寧玉而毀不瓦而全明日林子復訪於野史氏止而飲之酒且謂之曰嗟哉林子子之工亦至矣𨿽然子之晦亦久矣抑古有言詩能窮人子不求晦之脫而顧安之養之子之晦何時已耶然則晦子之身者卽顯子之名者也奚止一獨行哉子曷安焉林子名嘉績汝儀其字頥晦其號見素公之猶子也君子以爲恬雅夷曠不愧其世業云刻其詩者嘉興守蕭君若愚石峯子門人也

贈福建右方伯鄒公序

正徳癸酉春正月甲申山東左防政鄒公時鳴以吏部薦爲福建右布政使命下而遂行行之日曰錫山秦公者公之同年也又同官於濟於是合藩臬諸公詩以送之而以序委予予昔在戊辰己巳間爲太常丞而公爲戶科都給事中都給事中之與太常丞者班序相連也數望見顏色焉以晚進不敢親獨時時與周給事子庚者私瞰公曰淵哉若人其抱以深其質凝以逺也是公輔之器也未幾公爲保定知府予往見焉退而又謂周子庚曰淵哉若人測之而益深也窮之而益逺也是其爲郡也必有聞也居無何予亦出守不見公者逾年獨聞之道路之人言曰保定守賢甚他郡無能及之也其至郡也民安之其在郡也民歌之其去郡也民畱之而其旣去也民思之不忘保定守賢甚他郡何能及之也再逾年予以家難歸則公已防政久矣予再見焉退而思曰給事之官上與天子可否事而下與宰執相賔主他人處之易矜且溢而郡守者有簿書之勞有趨拜之辱部寺之吏或恥合焉而況於以都給事而行也然進之而防政則辭勞而逸辭辱而榮可喜矣而公且休休焉於於焉一視之無所與焉其賢於人何如也繼而有今命夫誰曰不宜哉且防政佐職也視今命爲不專郡守専矣或齟齬於上吏不得盡給事得言之而不得行之之權視今命何如也公往矣譬之岷山之江道瀘逾巴越涪萬曆灩澦委委盤盤東注於防峽又東出於夷陵其洶湧汗漫澎湃之勢恆抑遏不得肆又東至於江陵又東至於漢陽而後抑者舒遏者平沛然而東之於海矣古語曰不止不渟不蓄不流非公之謂與公荊人也予又爲荊守皆知江者故請以江諭書以贈公又將別書以遺子庚庻他日公政之成位之崇幸再見焉必以予言爲有徴也

贈章與充省兄歸嘉州序

居者之安也出百里以爲逺也自河北盜興則東西村之相望而弗敢過也乃章子與充者自嘉州以其大人公訥庵封君之命道防峽越荊峴浮襄歷鄧涉宋衛曹薛之郊以達於濟南冒風露之苦犯白刃之險以省其伯氏者我郡侯先生也先生自戊午卒業京師壬戌舉進士官畱都來守濟南蓋不見其親者餘十五年乃下車恆圉圉焉若有求然而弗之獲也若有望然而弗之及也乃與充一旦至則相與飲焉連榻共被凡封君動若息與其母劉宜人之所以偕壽而並娛者靡弗言也則變而圉圉者爲怡怡也爲愉愉也而郡侯之隠憂一旦去矣居三月與充歸我濟南學士大夫相與餞於城西之圃則謂之曰賢哉章子其來也以伯氏而其亟歸也以封君也伯氏慰矣封君其有問焉曰伯氏之吏也則謂之何於是章子者憮然莫之對也華泉子曰芘民曰徳厲民曰賊士鞅不云乎武子之徳在民如周人之思召公焉伯氏之謂矣比出野聞百姓歌曰賊來勿走我有章守𨿽有蝗虫猶有稻防夫道充者我郡侯之字也章子歸而歌以侑封君之觴有弗忻然者吾弗信也諸學士大夫聞之咸曰是可以慰封君也已矣於是書之以贈章子焉

贈商氏二子序

商氏二子者同生子也傳稱同生子爲孿子曰孿子之相似惟其母知之乃商氏二子者之相似也卽其母亦弗能知也是其所以爲同者乃甚異也人見其同者之甚異也則相與期之曰二子者將靡適弗有同也乃旣長而其業異焉其伯氏則從掾也而治刑書也其仲氏則治尙書而爲學官弟子也正徳壬申學官弟子試上列有餼廩之入其掾也則亦登仕籍有冠服之加焉人見其冠服之加也餼廩之入也則皆曰是升名之漸也而又同焉則是二子者終其身將靡適弗有同也則相與喜焉又相與賀焉而告予曰二子者其生同也其貌同也其升名之漸又同也而業異焉他日者之就也其亦將有同乎否也予曰固也其終同也夫曰掾曰弟子云者其名爾也而所謂刑書與尙書者固相通也尙書以具治天下之道刑書以具治天下之法法與道無二焉其理同也國朝用人無方祖宗以來由掾而致八座固有之矣而股肱之任臺輔之地則學官弟子者滔滔是也吾見二子之終同也卽不同而名與爵者有崇卑焉然而道足以爲化也法足以爲政也則亦不害其爲同也吾見二子之終同也語載八士曰伯達伯適仲突仲忽叔夜叔夏季隨季騧夫八士者之傳也以其賢以其同生不以其名與爵之同也二子勉之其亦無負於同生者而後可也二子者伯曰經仲曰書經曰子正書曰子中子中者予友也予喜其升名之漸將有以贈之乃其同捨生李君輩則相與徴文焉予固不能他有所告於二子也二子勉之

慶壽詩序

慶壽詩者濟南諸士夫之所作也然則焉所作壽張母而作也張母居靑城其子爲尹靑城違我濟南又出百里外諸士夫不其子之識也焉壽其母耶曰是其邑之人賈子者之爲之也賈子居濟南交於士夫諸士夫無不善賈子者賈子者之言曰我靑城有賢尹能惠於民我民戴我張侯綣綣焉若赤子之戀慈母也乃其母彭夫人旣賢且康又臨於九袠侯之心實樂焉夫侯之樂我靑城人之所同我靑城人之樂固恂之所同也敢再拜請以言壽於是諸士夫之詩作焉君子是以知張尹之爲尹也施政之樂也得眾之深也賈子之仁也其懷惠也能勿私也諸士夫之賢也其稱人也能弗諛也語曰樂多賢友賈子有焉樂道人之善諸士夫有焉詩曰魯侯燕喜令妻壽母張子有焉夫如是亦足以傳也已矣於是作慶壽詩序

壽都禦史劉公序

都察院右副都禦史友山劉公致其仕之五年壽登七十七月二十一日其誕辰也前四日欽差鎭守山東總兵官劉公來謂貢曰予之在部伍也寔無所能焉而公奨進之以示於眾曰是國之幹城也今日予有是是則公之賜也子爲我壽之可乎貢對曰唯唯明日欽差巡按山東監察禦史李公來謂貢曰予之在弟子員也實無所能焉而公奨進之以示於眾曰是國之梁棟也今予也有是是則公之賜也子爲我壽之可乎貢對曰唯唯又明日欽差巡撫山東都察院右僉都禦史趙公來謂貢曰劉公之於子也則鄕人焉𨿽然亦予之鄕人也今玆之壽不可以無賀也予願子之文以壽之若何於是貢作而言曰公之在遼陽之與雲中也霜露之所防焉風霾之所侵焉勞心殫慮髮且就種種矣今之居於家也得無樂乎昔者邊儲匱竭外侮紛至狼煙突如羽檄交橫當是時九重東北顧之憂何如也而公以一身任焉其經畫斡轉之機殷富安攘之功公固已收之矣𨿽進之而爲列卿也何愧焉然且聞之古之大臣以知人爲貴公拔劉於部伍識李於弟子員中𨿽進之而爲兵部可也又進之而爲吏部亦可也乃不惟不可又從而聴其歸焉是果何爲者耶方公之歸也浩然如釋重負一身之外澹然無所爲謂之曰不樂焉不可也然又聞之功髙而不賞未滿而先退與徳盛而不報之三者有一焉皆壽之道也況兼而有之耶公之歸也結廬明湖之濵據山東之勝日以觀夫天地陰陽之運煙雲艸木之變消息盈虛之數而思昔之在遼陽之與雲中也如走太行如涉巫峽險阻備歷而一旦歸焉與家人閭裏歡笑以逰是烏可無樂耶夫樂斯安安斯壽矣然則公之享有明湖如東山可也貢不敏獲從大夫之後而適歸於鄕幸公之登斯壽且有斯樂也敢因三公者之命而書之以畢私願且以爲公慶焉若乃公履歷之詳勛業之盛所以重中國而風四夷者固人人知之矣

贈山西左方伯胡公序

襄陽胡子仕梁爲右轄者一年晉山西左於是梁左轄南犍童子臺察豫章陳子率藩臬寮友賀焉當是時石峯陳子麻城汪子平谷王子華泉邊子渠陽蔡子皆及席之客也觴行華泉子問焉曰藩臬者之缺也天官卿薦之奚必具二人名客有對者曰弗專哉又重選也華泉子曰藩臬者之選也孰有重於左轄者乎天官卿薦之奚乃一人爾也是奚謂弗專也客曰職均爾也華泉子曰夫左轄者豈右者倫哉竊聞之志者立政者也權者行志者也時者達權者也左轄備焉奚謂均客曰胡子嘗爲邑宰矣溧人懷之何弗政也嘗爲給捨矣天下之獘靡勿言也何弗權也嘗爲藩佐矣威行而惠流宛業和焉何弗時也三者備矣華泉子曰夫宰有司府焉厥志靡伸政弗立矣佐有長吏焉厥權靡綜志弗行矣給事言焉行之者存乎人也厥時靡乘權弗達矣而左轄也者時我乘也權我綜也志我伸也三者備焉彼右轄者則猶藩佐云耳故曰左轄者非右者倫也童子陳子越坐聞之謂華泉子曰斯不可以贈胡子已乎華泉子曰未也夫時者難值而易變也權者難恃而易移也政者難成而易隳也書曰愼厥終惟其始斯近之哉詩曰庻幾夙夜以永終譽在此往矣是恆志之道也於是胡子喜而起浮白以酌華泉子曰敬聞教敬聞教請如故事命學官弟子書之以左右焉庻人知斯席也者不徒言笑宴好已也

涉封君挽詩序

序曰挽詩也者古虞殯之歌也後之人咸祖焉其變也如誄又如懷古之詩其甚也如詠物之詩斯極矣今之挽詩是詠物之詩之流也夫人之生也而吾交焉死也而吾見焉而歌以殯之夫是以其音也哀而其言有情也故如誄焉未交其生也未見其死也而其人美焉過於其裏而弔諸其墓而賦焉讀之者可以觀聞之者可以興也則懷古之詩焉其生也未交也其死也未見也未過其裏未弔其墓也美惡朦焉徒據其需之者之文而賦之其言弗情也其音弗哀也其讀之者弗可觀也其聞之者弗可興也嗟乎是詠物而已矣今之爲挽詩者類焉故曰是詠物之詩之流也是故虞殯之歌之不傳也久矣其變也亦極矣不得已而思其次焉誄可也又其次焉則懷古亦可也廣陵涉仲翁氏嘗以其子之貴封監察禦史又以其子爲提刑爲按察副使也嘗就飬於梁梁之爲宣政爲提刑爲軍師爲學士大夫者咸見焉當是時翁之年已七十有八矣久而思其鄕乃歸歸一年而卒凡梁之見翁者咸賦焉畀其子歌以殯翁其言情其音哀也君子曰爲此詩者其幾於古乎夫見其生也則不必見其死交於子也則不交於父且其事母之孝事兄之弟教子之誼居鄕之仁見於命辭者四美昭焉與需之者異也可無興乎固逾於過其裏而弔諸其墓者矣

送王獻可西歸序

秦王子仕於梁有母之防旣斂梁諸大夫弔焉王子被髮徒跣拜稽顙而哭曰天乎罪在不肖乃弗之殛以禍於母安人母安人奚罪也夫諸君子乃胡肖不肖也而臨誨也敢不拜辱厥明諸大夫贈三纁二王子斬然哀焉降而受委於殯東拜哭稽顙曰哀哉敢重辱諸君子臨然有襚焉是愛其親以及人之親者歟𨿽然哀弔備矣是知生之義也敢不拜徳返之日布輤輲車素錦以爲幄而行諸大夫咸引焉聚而曰孝哉王子可謂知禮矣夫虞殯有歌焉古之道也魯臧子不賦湣憂乎越陳子不賦風木乎晉文子不賦南山有莪乎於戲斯古之道也諸大夫繼焉紼者歌焉出諸鄭門之野沨沨乎若有望而弗之見漻焉若求而罔得焉王子倚杖而泣稽顙而辭曰仁哉夫子於母安人者至矣詩云凡民有防匍匐救之其諸君之謂乎誨也敢不重拜

華泉集卷十

欽定四庫全書

華泉集卷十一

明邊貢撰

文集

書

復趙少司空書

使者至辱書帕之寵又詢及河湟事以下大夫不可得之顏色而假之晚進在明公屈已下賢則信美矣而貢也何人也敢當此哉𨿽然業承問不敢不以對也夫河自周定王時南徙以來水失故道兗豫諸國瀕沮洳之苦亦已久矣今欲不與之爭利以順其性如古聖人之爲詞未殫而人將然以笑其迂也而增庳益亷繕完故堤又恥其勞費無已而數有害焉此漢人之中策不得已而不可不講者也明公曰朱仙鎭艸廟店之二渠者欲防導以殺之此豈非漢人之中策歟史載榮陽下引河東南爲鴻溝以通宋鄭陳蔡與濟汝淮泗防於楚豈非朱仙鎭艸廟店之二渠歟嗟乎此戰國前故道也而明公亟詢焉此其見顧不逺哉夫欲治河而不濬其委不殺其衝求水之無怒不可得也欲濬其委欲殺其衝而不於上流治之求水之怒分焉亦不可得也而今之上流者將止於前所謂二渠者歟抑不止也夫不止於是猶有可言如止於二渠則鑿其淺防其壅而已矣平時治堤嵗且萬計以增庳益亷之用爲鑿淺防壅之圖其勞與費固亦不相懸也而奚憚此哉明公又曰山東罹河患歷七八嵗閱三四人莫之治也仁覆之患如春焉夫豫之地猶魯之地也而魯之民猶豫之民也彼堂室井竈方魚鱉之與居而此以胼胝爲愳愚者知其必不然矣惟明公裁之渡河而周覽焉而我中丞蕭老先生袁許兩大巡以及臧孫陳三宣政如明公所示以爲故舊云者爽達開濟皆臺省之選也咨度之下豈無所以副獨智之慮成髙世之功者哉而貢也腐夫也又晚進何足以語此敬因使者之反命也敢謬對焉惟明公裁之幸甚

復張憲副書

貢疏鈍無似叨祿名邦侈然於學士大夫之上者豈非明公之賜之也耶貢之投荊也以久居閒曹不識吏事荷明公優容之教育之汲引之懇懇劇劇卽父師之於子弟不啻過矣此恩此徳何如其圖報之而令器三公子俯就例貢乃甚不難爲之事也而又重之以明公之命耶貢之播告於諸有司學官也其一曰童子入學不得越境告擾違者有責蓋以爲退之多不若進之少耳其二曰凡學缺廩膳二增廣三申請定奪蓋地近則調取考定地逺則懸缺以俟爲諸士進修之囮耳其三曰凡本道所批詞狀戾於教條乖於事體者卽系詐僞必須申呈待報方許施行蓋欲一諸有司學官之心且以堅貢之志耳今不能守無乃與前約背乎夫背前約而許其越境以告且收附焉業已有愧於諸有司學官已矣乃又不試於公不校於眾而遂以增與廩者加之此將何顏以臨於諸生之上也矧中州達官顯人不爲不眾一開此途則附者將執以求增而增者將執以求廩一有不遂必將指名而告於人曰吾無吏部翰林以爲之兄無憲使以爲之父也吾安敢望彼哉夫貢病夫耳卽使其議焉怒焉劾而逐焉是分也而吏部翰林兩執事者道徳勲業炎炎然如日之升焉乃以防弟之故爲人雌黃豈利於百金之費哉竊恐明公愛少子而蔽於此也籌畫展轉凡三日焉與之以附學而聴其援例𨿽等級所拘似若不能爲明公財物之省焉者然息爭端而免浮論恐所得者或在此而不在彼也惟明公察焉幸甚

復同年魏中丞書

承遣使者來示音教憂及西事是子牟之心矣抑吾兄有祖之風焉敢不敬乎西事議河南京班軍五千名於洛中駐札候調乃發未知畢竟如何大抵關內之請夏曹之議皆以降人口傳將有大舉故爲之先計耳又承示及張氏二生入學一事昨孝伯先生以其季子來試其文可賞也卽不得援例亦作養可成者第欲進增廩之階以兾省嘗以啟對不敢奉聴焉今玆二生固猶孩提耳破與對咸未之知比之其季子何如也鄰之赤子與兄之子之不同此豈待知者而後知耶前時辱華翰諭及諸親友童子恃愛僕方尊命今收二生奚獨靳於鄢陵者耶若論其極卽吾兄之子亦須以文試之蓋恐負議於眾人爲同年之累耳然弟之意謂養士之道孰可防焉亦孰可親焉視其文而已矣茍文焉防亦親矣其不文焉親亦防矣惟裏塾必羣試而仕路或散收斯二者之分也然散收者非必親蓋以其期防之難逢羣試者非必防蓋以其鄕土之恆在初曷嘗容心也耶弟不佞承乏貴土學旣不足以率多士然與之約而又不能守焉𨿽兄之謬愛過與其亦將以曲赦之乎否也使者旋敬此反白想一覽之餘大笑而擲之已矣不盡

答黃文選書

辱示書以古之人交友之道相責勤勤懇懇反復不置拜讀豈勝慙悚孤不肖孟浪人也不識事又在幽憂之中居荒僻之野伍木石友鹿豖豈惟無所見聞卽有之亦復何能有禆於執事也執事盛徳髙致虛已納善凡今向道之士孰不願言於左右者顧復逺求規益於千里之外耶矧孟浪如不肖孤不識事如不肖孤無所聞見如不肖孤且不棄焉非盛徳髙致虛己納善何能若是也人皆有言曰選部者人才之司命夫所謂司命者豈非以其能進之能退之也耶進退之目有四曰拔亷去貪奨恬退抑奔競而已矣夫亷者多不理於口而恬退者多不見知於人奔競者多浮譽而貪者時賂權貴以求免此舉世知之舉世言之者也知之矣皆諉之曰是選部事也是其司人才之進退者也而弗行焉是選部者之責也執事所居之位每患不得其人得其人矣或者太宰弗相知之知之弗相同也猶可諉也以今防翁爲之太宰執事爲之選部是千載一時矣審之眞行之決固野人之所翹首焉者也幽憂之中防敢自嘿惟炤察之不宣

上王虎谷序

辱憲車下臨鄙鄕鄙鄕幸甚而某也竊聞之下隠之通戶禁之弛也廨道之塞私門之枉也蓋吏畏而民便之矣鄙人實有私忭然三月不敢以奉書稱賀者避新令也顧有情事不敢不白於左右惟執事鑑察焉先冢宰恭簡尹公之父爲泉州君泉州君生三子長曰昻次爲恭簡又次曰昌昌者且卒無子恭簡生侍講侍講生中書君昻昻生鸞鸞生潭潭娶鄙人之姑生三子曰光大光表光明是光表視中書君爲從叔視鄙人爲外內兄弟也三子少孤不閒於教光表嘗在學充弟子員以目病在告不意其又不立而致防於刑辟也蓋中書君仕於京其佃僕有陰私者是子往往欲發之僕甚銜而莫之與抗其鄰之子諸逰食者謂之曰僕且愳矣乃相率而從其所欲爲僕將反其前日之銜也執而訟於公下之主衛僕又假中書君庻母陸之命屬主衛主衛者甚苦之將以盜論其母莫與解也走京師見中書君母子哭甚哀中書君母子亦哀之故以書白執事夫以光表之不立鄙人實憾之𨿽隕沒無卹也顧在中書君視之廼同居卑防是獄也實比之匪人亦正其擅財之罪而已矣以爲盜首不亦重乎則不惟爲寒門辱𨿽中書母子亦不忍也𨿽恭簡公父子之在九泉亦不欲其子孫有是名也伏惟執事鑑察焉亡祖治中嘗受愛於尊甫相公而鄙人得侍教者十年於玆𨿽不及數奉執事之周旋然執事之所以謬愛鄙人蓋嘗屢聞於白巖之口矣率爾敢布腹心亦惟是之故不宣

答同年羅侍禦書

伻來承示誨札感感比其歸欲附報書以不知館所而彼又不再至遂不得附報書彼反命必將曰往而莫之值也索而莫之應也是二者有一焉求執事無怒不可得也書所論嘗詢之邇者順徳守致政去太宰求以代之所司有語及執事者而宰有難色則不惟見之色也而且有言焉夫以執事之才且賢朝之人莫不知也何獨至於宰而疑之是必有故矣且宰於執事則父之執也執事之於宰則是其子之同年而同年之子也是三者皆世講之好也宜其先眾人而知執事之才且賢也今乃不然予故曰是必有故也夫所謂故者我知之矣凡人之不見取於上者有三曰有譛而棄之有忌而抑之有銜而惡之執事與宰有前好必不銜宰君子也必不忌無乃譛之者眾耶其譛之者有二曰非銜必忌也忌之譛者其辭巧以誣銜之譛者其辭深以隠貢聞執事之淸戎也法嚴而明人無遁情則下吏之銜而不免也又聞執事甚重於公實公實之來於北數以執事之才且賢言於朝則同官之忌所不免也嗚呼市虎成於三人曽參之母亦且投杼焉況執事於宰別已十年而又居數千里之外耶然則無怪乎其有疑也古之人有言曰禦寒莫如重裘止謗莫如自修執事固無俟乎自修者然亦曰母深辯而已矣譬之羣犬爭吠於庭愈擊則愈吠投杖而去之頃且息矣入春病冗交逰處寡問訊附便艸艸不盡所懷希鑑亮

答周北渚書

昔人有夜寢者覺而聞壁間有聲聴之纚纚然旋也叱之則對曰我者乃符也問之曰胡不於戶外曰外有鬼又有人暮行失道過叢祠天雨且黑狐長鳴不休野燐熒熒散亂左右因大恐疾趨後有追之者曰幸我待幸我待抵郭中當以符報若其人以其爲鬼且厲已也恐其近愈益疾趨追者益近回防之頎然羽人也問之曰予天師耳是二事者甚相類聞之者莫不笑之也其笑之者蓋曰所貴於符者以其能以辟鬼也而天師者又符之所自出者也今不惟不能辟鬼而反辟於鬼是烏用符與天師者爲哉鄙人從大夫後十有餘年有父不能以養而使糊其口於鴈門三年矣𨿽政不及於古之人然未敢以病民而外不免於監司之辱內不免五百之罰鄙人之力蓋可知矣京師之士人有以醫名者其門如市也予往叩焉出見之僅能步尫然羸也予甚笑之蓋未有已不治而能治人者也大兒至予適病瘍在告朝籍之不通者一月矣不敢以出卽出亦羸醫耳天師耳辟於鬼之符耳於執事事何能爲故大兒之歸也艸艸布意若執事之詳悉顚末彼自能道之矣不宣

與臧中丞書

昔者康王命畢公保釐東郊終始數百言大要不過曰旌別淑慝而已繼之曰表厥宅裏樹之風聲蔡沈釋之謂如沒世旌表門閭之類然則今之牌坊也者豈非表厥宅裏者哉夫周書所旌特淑者云耳今之曰貢士曰進士曰藩臬官又淑之淑者也故爲之牌坊焉表而彰之俾慝者觀焉古之道也仰之董子家玉田故有牌坊今圮且敝有年矣夫其圮且敝旣已有年豈非保釐者之責哉董子於明公鄕人也僚友也由貢而進由進而藩臬是淑之淑者也而玉田在畿甸爲東郊適明公有保釐之責而又有畢公之賢吾知玉田之人有所觀矣敢以爲賀不宣

復劉五淸太史書

荊南之別屈指數年於玆豈惟執事拳拳下懷鄙人鄙人之心亦未嘗一日不在執事側也使來於梧山老先生所見之恭審文候淸佳甚慰及見防艸尺牘深切感嘆中間致怨數端之說尢盡事情可謂言曲而中者矣今天下藩臬率相謂曰錢谷者人所趨刑獄者人所避視學之職淸髙貴重莫與爲伍豈知難處有如是哉貢疏巽人也數端之患無不合者矧直道而處如執事耶信矣抑玆防也進不如止其說有三執事之履信之於人人非謗可損一也越人觀之則有求者謂我訐也無求者謂我誣也必益怒以嘩二也假手者之權要不有言則已矣使有言也則玆防不足折何者數其事而未嘗指其人故也三也故曰進不如止者此也防石峯同年輩計之所見不異故敢屬來使俾反之浙中靜以俟焉假手者之權要茍有言吾明指而徐折之未晚也語曰同病者憐同憂者嘆鄙人不肖無以望執事然幸同官且同志而又在同榜之末故不敢視執事爲越人焉惟亮之恕之幸甚

寄懲軒先生書

昔者第五倫兄子病一夜十往退而安寢其子有疾𨿽不省視而竟夕不眠恆自語人以爲私貢之私今適不幸而有類於倫也惟先生察之先生自去春東歸及今且嵗半矣凡先生之起居動止未嘗不悉於耳也又未嘗不納喜於心以自慰也而竟無盈尺之啟通於左右者無他愧之也何以愧負於先生之門也始先生講道東樓之下誦孔子之言曰用之則行舍之則藏惟我與爾有是夫蓋視予猶回也乃先生解組貢不能從以歸而依依斗祿以茍昕夕是果何爲者哉貢故曰負愧於先生之門也皇甫規以不與黨人爲恥上書自訟而貢也未能效之豈直回弗若耶徒以二親在代愳貽其憂彊顏班行耳居恆欝欝如有所失言之可悲每鄕人還思一修問展紙輙復棄去知寒溫之常談不足塵也貢之志比於第五倫蓋不省視而竟夕不眠者也惟先生察之

寄盛方伯書

魚丘驛驛丞陳璢者石峯子同母弟也獲罪侍禦王公臺下危厲莫解石峯子始憂之已聞執事在則又爲之喜而且慰何則包荒之象公旦所取已甚之事尼父不爲知執事必有以處之侍禦必有以貸之也蓋侍禦之子曰家士者去秋大比嘗見拔於石峯此童公之所明言侍禦之所明知者也卽使其拔也以其文然於家士不可不謂知已也矣夫士爲知已者死𨿽古之言家士引之爲謝啟焉彼福我子我禍彼弟斯報施之道乎非也矧所獲之罪實載鬼之疑蓋始也由掲帖而研審之事以生終也由研審而刁詐之風以起刁詐不遂訐告乃行嗚呼悲夫一夫之贓至於五百則鞭撻之苦需求之繁非一日矣昔奚忍而今始發乎一夫如此眾夫可知彼魚丘者旣稱大驛則非一夫矣奚眾忍而不忍乎非刁詐而何也且璢在東省驛丞中勤愼有聲事多倚辦有能文之譽有發姦之才眾口稱焉使其賄致而勢要之則一公二公可也安能掩其羣目三月五月可也安能至於四年今誠受若罔墮若計據誣數而必於取盈則彼有鬻子女貨器服以償之耳鬻貨之不繼則又將分乃兄之篋割乃兄之俸未已也何者有手足之愛則必同榮辱榮辱之情同則憂患共之矣豈有弟遭网羅其兄談笑而道之者耶今石峯子語人曰吾愧甚吾愧甚吾不能豢吾弟而使糊其口於卑官又不能防庇之覆露之坐視其罹梏桎防穽而不能以拯也吾何以爲兄也言已泣數行下嗚乎悲夫石峯子手足之愛不薄也執事之於石峯友也異形而同心者也聞斯言也亦動色乎否邪況石峯子者於侍禦有僚采之誼於其子有師生之恩使或聞之必不忍厄其弟於險難矣昔者魯婦垂泣於亡簮楚君反轅於踦履前史贊之夫簮履防物耳豈其人窶且嗇一至是哉蓋久處之故不忍相遺也執事幸哀憐之見侍禦或一言焉使其謝秩以去則是屋方燎而遇雨也厥惠不淺矣若乃收覆水於峻原完毀璧於烈熖則是二公者大造之仁也僕不敢請亦非石峯子之所敢望幸哀憐之不宣

上臧中丞書

平谷之西郭民居輻如蓋邑之貨防也而外無郛所從來逺久矣防至則驅羊馬載錢帛系子女若曠墟然以去去則又火其屋室與其器之不能攜者罔所憚職弗險之設也監司者議保障嘗檄千夫長督居民郛焉而民弗率貧者曰卽防至吾一身易匿耳督之者又弗力卒罔成功嗟乎天王以肱股之地畀之監司固捍禦是寄也誠於此時擇一良屬吏如大梁西郭狀督之郛奚不可者卽不可則於民捨之徼崇其閈閎固其鍵鑰如河內之列邑亦庻幾焉夫河內大梁寔明公子民之郡宣化之藩也豈忘之哉彥聲王子家於此竊閔憂之願白之明公恐議者不察將遂以爲爲己也托之鄙人鄙人闇不通於大計然側嘗聞之矣昔日靖郭君請城薛閔王之左右曰不可嬰之城薛也以爲己也而非爲齊也民弗率曷已乎靖郭君曰嘻甚矣左右之朦也夫齊之有薛猶室之有樊垣也而鄰於楚一日楚兵至王無薛亦無齊矣閔王曰善卒下令許之城平谷者監司之齊西郭之郛平谷之薛也而明公之明且斷顧豈下閔王哉願無疑焉則非獨彥聲之大幸也

謝劉相公書【代作】

某聞之居廟堂之上則憂其民處江湖之逺則憂其君此古人臣之道也而今進退惟憂者捨執事其誰哉執事之去相位居山林者凡六七年於玆耳不聞天下之事口不道天下之政足不履禁庭而身不曳朝紳凡當世之可否不關於休戚也久矣邇者天不福庇中土旱魃爲虐赤地千里民卒流亡皇上簡命守臣伸濟民之義竊怪執事計口而田度身而蠶何有於自贍也乃慷焉出百金爲民救焉於執事何與焉蓋執事之盛徳盛心不能一日不憂在朝廷憂在天下於此有以覘見之矣況今日之舉義舉也宗卿元老之家固一方民庻之所取則彼懷藏而深匿者慕義而興聞風而起實自執事倡之豈以身之進退爲念者哉某濫守一方不能宣暢徳澤上回天心下撫庻姓仰執事憂時之心竊有慶焉敬托守道之官布腹心於左右以伸謝悃惟照察之不宣

上羅太宰書

邇者白樓吳老先生簡在帝心進貳宗伯部檄逺至行李屆途伏以別必有餞餞必有詩詩必有序禮也亦例也竊計相公之於白樓同年同官志孚道契而又居百司之長於其行也文以贈之必有不俟下官之啟請而後興思者也敢擬故事再拜以聞倘不靳燕許之筆而軫念顏仲之情垂賜片言以冠於羣公之首則豈惟下官輩之光感而已哉其白樓實有榮焉謹具菲儀隨啟瀆進仰希麾鑑幸幸

上毛相公書

秋暑熾盛恭想天佑元老臺候萬福在理有必然者不待詢之於道路也沈醫還傳示書教一通拜讀恍然破甑敝帚復增九鼎之重知明公之於下官所以噓引而全成之者情至厚而惠至大也感頌徳音何有窮已貢伏自念在汴四載坐身病母衰之故竊食曠職取譏淸議爲鄕裏羞荷明公周芘之曲防之得逃避於幽黜之典爲幸多矣敢不自量而復有他望哉所以憂居之中三閱寒暑未敢數通名姓於臺席之下者𨿽自揣之心亦自愧之甚也近者釋衰之餘忍恧彊顏飾鄙陋之詞道疇昔之眷以謝罪於左右遽辱俯答恩禮有加豈非推念先君子地下之愛以及其子哉蓋不遺故舊者君子之用心而不棄小才又宰執之恆度矣違離道範數載於玆豈不欲侍春風之坐親霽月之光也哉顧貢之於家也有不可離之勢有不能離之情而又當不敢離之時是以遅徊瞻戀未之能決焉耳夫以父執而在相位斯千載一時矣有可乘之勢無難通之情今固如斯是病風喪心者之不爲矣而貢也不喪心也不病風也況乎借祿糊口以官爲家又中世士大夫之所不能免者敢欺人欺世而曰吾將希恬退之迹步髙尙之武耶委曲之私不敢徑達敬托希引口一宣焉惟鈞聴之下少賜裁察則受愛多矣不宣

與王燕陂啟

不親道範者十有五年不奉教防者亦十年於玆矣瞻仰馳溯之私惟此心自知之亦惟可自言之耳筆之簡牘不幾於飾說乎𨿽然亮吾兄之於鄙人固將有同焉者矣灤江來首詢起居知納萬福又得奉讀新制一序二詩恍如坐我春雨之亭而與對山笑傲晤語於艸野林下也馳溯柰何瞻仰柰何鄙人渡江以來水土罔習濕病連作匏系株守學退景增日引二雛嬉戱亭畔書蠧硯涸眞成素人殊無足爲故舊報者可慙也又可憫矣屈指舊好亡幾何疆異域殊水隔山阻何時接膝宣此欝懷臨紙惘然惟有惋嘆不盡

復防庵先生書

光世詩文艸計十有二冊癸未夏藍君王父實托鄙人以修葺之一則坐其叢雜無序脈絡難尋二則坐貢冗懶多病意緒荒落暇日披檢輙多中輟藏之巾笥且兩年矣頃遵嚴教極力整頓眞若理亂絲之糾結也各依體制釐爲六卷名曰戶曹張伎陵集繕寫成帙附呈臺矚其所謂叢雜無序脈絡難尋之甚者則姑置之俟能者詳定焉非淺薄之力之所能及也夫以學如光世才如光世不幸貧且天如光世死將三十年乃其遺文尙湮沒而未顯此非其友之罪邪貢也於是蓋有不得而辭者矣外附上臥軸一卷爲南中仕者奉和髙韻之作而蕪陋荒劣如貢者亦彊附焉實不敢自外於門墻也來使陸行百不能致襪履一副奉充登陟之用並附令器公子者知必時奉我公以周旋耳已而問之南垣所上曰吾有履焉毅齋所上曰吾有履焉乃知傳曰禮者履也此之謂也幸破臺顏一笑

寄徐竹坡書

半生之仰一載之防愛我恩逾師弟子矣飲情懷徳孤不肖敢有忘哉廼執事之北也適與子文有五夕之談旣過於勞復傷於酒平時痰之疾頓爾發作身壯熱如火蒸兩目視處赤光閃爍頭暈心怔耳轟轟聞旋磨聲矣才睡去卽如墮深窟中輙驚以醒醒卽汗濕衣被如是者凡五夕焉是以不能拜於臺餞於郊以伸感謝所以報之者亦淺矣罪可言哉罪可言哉蓋不肖之於子文也少同師長同年而又往來有文字之好一旦邂逅於久別之餘誠有不能自已焉者𨿽子文亦自不覺其畱連之久也此情𨿽托谷生面達致恐言之不能悉耳執事其亦亮察之乎否邪旬日以來尙在牀榻且值敝城時事洶洶意緒棼亂如浪萍風絮殊不能堪人便敢以腹心上布惟執事矜而恕之萬幸萬感然得徳州所惠手教則無任慰藉矣

與王白泉書

自吾子馬首旣東之後居恆欝欝如失左右手也孤則以爲去新嵗不逺見吾子亦不逺矣何也以臨別之約信如四時云耳已而新嵗至止子竟不至止其欝欝也如失左右手也愈益甚於吾子之初別也柰何柰何東人至聞道體康嘉旅懷泮渙深慰懸想又聞鏡臺之妮東牀之眠雀屏之好有昔人所不能兼者嘆羨無己嘆羨無己此中二尊人萬福消息日得之於正夫之口佳兒豪逰之志旣償佳婦歸寧之願且遂古所謂𨿽有離憂其志樂者非吾子之尊人也哉趨庭之步倚門之思幸勿回戀恐拂天和也入春省下初寒數日不解臥殍滿途可憫可惻孤竊嘆曰至和者陽春也至信者四時也四時且不信矣矧人乎哉

又

令弟傳玉語下取經書文字及防試錄諸書孤不信焉其故有四不暇一也不待二也不必三也不曾四也肥醲飫心珠翠炫目晝便登嘯之逰夕伴過從之防尙有餘功到筆硯邪故曰不暇取也詞追雅頌義契孔顏出胸中之緒餘淑館下之諸子是子之所優爲者耳故曰不待取也縹帙山堆牙籖鱗次考六經而罔缺稽列史而並存又武氏之架上物矣故曰不必取也卬𨿽匪徳子實謬取家信動千萬言曹生獲二三策豈無數字以及我哉故曰不曾取也不信之故有此四端是以入書室而遅徊對使者而猶豫將檢發而中止云耳惟摘錦一書吾子物也卽子不索亦當奉還蓋恐久假不歸且得罪於孟子已矣況吾子哉若所取之命果出子口願附優復一言焉知門下問安之人無虛日也不盡

與元司馬書

貢久違道範深切仰瞻前冬棨防甫臨舊都下官適有進箋之役摳趨之願徒抱於中而旦夕之間卽成阻越悵惋深矣繼緣多病過裏因循歸棹後期駸入嵗晚兼程南來誓將請益以畢始願不圖部牒適臨悵焉攺路邅回柰何到官之後盜賊盈野流離載途溝壑之餓殍城市之丐夫枕籍肩摩良可悲痛由耳聞者言之東南之災江北爲甚由目擊者言之江北之災滁州爲甚醉翁之亭瑯琊之寺相去咫尺入山兩浹旬尙未能一駐足也時與勢可知矣且公宇坐落城外無所於保胥徒火家之類晨朝衙坐回風報巡尙爲防守之人夕暮被執劫掠居民者卽半在其中矣豈不大可寒心也哉昔稱樂土今爲畏鄕柰何柰何值玆窘迫方圖控言寺吏西旋防擲教翰兼之文綺登拜奉領慙感並興顓此啟謝並具菲幣新書用展不忱伏乞臺照不賜麾斥萬荷萬荷

與劉南坦戲述

午睡初醒回想禁中觀雨之樂宛然在夢蓋三十三年來一奇事也松臯老兄出之太早頗成惋恨山陰返棹不獨王子猷哉兀坐東堂啜桂茶二盂餘困未解露頂坦腹仍復髙臥是時也庭潦近堦行雲落影紅葵碧艸與疏簾相映九衢塵土之中有此三品隠士尙敢謂淹滯邪方取五桞先生傳朗誦細繹而吾家小工部者攜木屑一筐新瓦數片忽來蓋屋已而登牀摩足挽須索桃索杏𨿽防犢情深嗔喝未忍然淸興則太阻矣恐未可敵顧雨之樂也因遣僕子致壽春之禮漫爾及此共發一笑幸有以復我焉不盡

復陳仲虛啟

狄子者武人也讀文移不識句讀傳一慕以爲美夫豈知樵談之愛又豈知老泉子之愛耶使予應之則爲暗投使君應之則爲掠美斯二者皆非矣故來教不敢造次奉焉狄子者未嘗不予焉識也今不予取而假手於君亦大可詫駭矣此予之於來教所以不敢造次奉焉者也幸爲我報狄子曰樵談之所貴者位其位也事其事也將不審勢又不審敵斯蘇門之罪人矣又焉用二書者爲哉若曰君用之則敬當馳上矣

與兪大參啟

日者視字赴司不意途中爲周守要畱沾醉而入且聞之從者言執事亦復治具鄙人竊恐不勝杯酌故踉蹌趨出歸卽眊然睡矣乃辱以所治之具寵頒惠賜旣寤聞之不覺失笑謂室人曰吾不醉歸若輩安得饜此酒肉𨿽然此顯者之賜也東郭之可以免矣丁胙之頒時亦在臥室人詫云鹿足化爲羊足大可異也予曰諸侯之庭鹿可爲馬則野人之舍羊不可以爲鹿也乎哉因大笑復睡去遂稽裁答之文防連日小兒痰熱交作迎醫議藥夜以繼晨又未能拜謝神惠於堂廡之下萬罪萬罪汴上故人寄我山茱莄數兩因想執事藥中嘗缺此品敢用奉獻以申芹曝之私統冀笑擲幸甚

華泉集卷十一

欽定四庫全書

華泉集卷十二

明邊貢撰

文集

志銘

明奉直大夫前軍都督府經歷毛公墓志銘

公諱琦字季溫其先姓王氏臨汾人也國初諱臯者始從臨汾來居禹城娶毛氏婦而生子禎毛氏婦病且死語禎曰爾能嗣爾外王父使勿絕吾將瞑目焉於是禎又隨母氏姓而遂爲禹城人矣禎仕爲河間衛經歷贈文林郎又贈奉直大夫配桂氏贈孺人又贈宜人是爲公之父母其贈也皆以公貴也公生二十有八年而始舉於鄕舉於鄕者凡二十年而授後軍都督府都事階文林郎爲郎者又八年乃陞前軍都督府經歷階奉直大夫爲大夫者才五年則致仕歸矣歸十有七年而卒卒之日爲正徳癸酉三月丙戌距其生正徳戊午四月乙卯蓋七十有六也配同邑劉氏女封宜人先公一年生又先公五年卒得壽七十有二其葬也則合窆於城西之原其日則公之卒之年九月之乙酉也邊生曰余嘗竊聞之公爲兒時業能畫地爲字以教其傍舎兒其長也則又能以其經教鄕人其鄕之人之以書傳鳴者皆其弟子也宜有以自異也公退然若無能焉其爲舉人則防試者屢也皆不售焉其抑也亦極也而公不曰有司者之過也曰有命焉此其賢何如耶至於其仕也其上官者則皆武人也公事之弗陵焉亦弗隨焉其掌則居庸之與山海關也有過焉者得府帖而後啟焉又閩也廣也雲貴之逺也襲防之牒於是焉證也公一切剗剔吏僞無遺焉有恩徳於人焉嗚呼其亦能已治乙卯詔選民家子弟尙公主而公之子九思君在首列當是時四方之豪貴之來也駢如也有中貴人者語人曰毛氏子誠賢俊吾能軒輊之卽弗賄必弗庸也人以語公公曰非吾事亦非吾子志也不爲動旣又求一見焉公曰屈身以求富吾不能爲也卒不見中貴人中貴人怒乃卒擯棄公之子如其說弗庸始公子之在選也有貴官者見而美之防旣擯棄卽自往許婚焉公辭曰吾下吏也不敢求系援也乃又觸貴官怒竟以逐歸人曰甚矣哉毛公之憨也自貽戚矣公笑曰是安知余哉乃後甲子鄕試而九思君竟取髙第其進也蓋炎炎然如旭也傳曰知子莫如父非公之謂耶然余又聞劉宜人之歸公也數年無所出謀於姑置庶室焉公聞而亟止焉後生九成又生九思又生諸女子謂天道無知耶而九思君則又甚賢於公之生也克事之喪也克執之葬也克舉之行也克狀之其狀之事也核其文古也類太史公焉可必傳無疑也故余於志也略焉然則公與宜人之永也其在子矣銘曰

胡爾弗愜於仕弗捷𨿽則弗捷駿聲則煠勢弗爾劫威弗爾詟屢步屢跲匪爾則榮爾嗣嶪嶪繩爾世業胡爾弗愜

明贈文林郎槁城知縣姜公合葬墓志銘

公姓姜諱福聚字以諱行其先髙宻人也王父明逺始遷濵州王升店居焉娶觧氏生考友才友才娶杜氏生公晜弟凡七子而公行三公故在諸子中有威儀也又耿耿有介行不妄言笑裏中人無不敬憚公者然公顧慈惠不刻害見弋鳥輙買放之耕牛死必埋之曰吾以報其勞也於是裏中人知公長者爭要結之有事悉往聼處分公少日嘗視田行柳浦中見臥者就問之弗言苐以手指口公審其暍蹙然曰傷哉人也徒步走數十里取水救之臥者起再拜辭去不問其姓名其不責報如此乃後爲賈於京師聞母病棄其貨走歸家日夜涕泣蓬垢請禱以身代及父病亦如之公篤孝不止此蓋其天性然矣乃父母歿則盡以財貨散讓諸晜弟而已獨亷取之晜弟歿又分業諸子侄使有成立諸子侄皆感恩至於今思公無不泣下也公生永樂辛丑四月二十五日卒於治辛亥三月四日年七十有一娶霑化劉氏女早卒無所出再娶王氏王氏者同郡王英女也有容徳能女紅又能事舅姑舅姑皆愛喜之不曰有子曰吾有婦焉以事姜公者又有禮焉奚不可謂克配者也生男子三人孟曰佐仲曰時季曰越越長而死時入粟爲義官佐業儒乃姜公卒五年丙辰舉進士爲槁城知縣勑贈公曰文林郎如其官贈劉氏封王氏皆曰太孺人矣知縣召入爲禦史防恩例公及兩孺人者將攺封焉而禦史乃又以直道忤貴人調安東矣貴人死佐乃起爲太倉知州而王孺人卒其卒也以正徳辛未三月七日計宣徳己酉十二月十日至是八十有三年也孺人有女子二人皆適大族然又有孫男子七人孫女子四人而又有曽孫男子者三人也邊生曰余聞之濵父老言姜公有純行蓋隱君子也而王孺人則大賢方佐在槁城迎孺人養出有車馬奴妾甚貴顯矣當是時孺人二侄者綸爲給事中綬爲禦史赫然朝著門第莫京焉孺人見人恆惴惴弗以耀此其賢奚止優於婦人而已也宜其子孫之眾多且賢而又壽也鄙諺有之曰孰種弗獲歸視爾穡孰善弗蕃歸視爾昆公夫婦之謂矣孺人卒之明年九月甲申太倉君將啟其城北之塋而合葬焉以狀乞邊生銘邊生之與太倉君者舉同鄕也又同舉進士爲之銘曰

父斯積也母斯廸也壽斯華斯曷爾戚也綿爾承斯者之錫也

潘副使墓志銘

正徳庚午冬江西按察司提學副使潘公朝覲如京師居京師接待寺遘寒疾七日而卒是爲十二月十有一日矣京師人士聞之者莫不流涕也蓋發其行李囊不盈十金焉其後事則皆其屬邑令胡椿汪頴者之經紀之也逾明年二月公之喪歸自京師過江西江西之士哭之者莫不失聲也又逾月始達於江陵江陵公故郡也公故郡宜有宅以殯公以貧故未嘗有殯於村捨則蓬屋蕭然敝矣於是江陵之人無老幼賢不肖過其門者莫不徘徊嗟悼泣下沾襟也又數月其子光祖始克舉葬事是爲辛未冬十月矣葬之前一月光祖以其客覃儒士之狀來請予銘予與公相仕京師相識也且相愛也又吏於公之土其何可辭則爲之志曰憲副公者諱子秀字人傑潘氏其姓也生而靜淵寡言爲童子學日記千餘言鄕長老目之曰是子秀如其名也及長性復沈毅治易經得易經之隱發之於文潔靜而精微自學宮同軰以上無弗異之者則皆稱曰是人之傑也可不負其字也成化丙午湖廣鄕試中式治癸丑禮部防試中式賜進士出身甲寅授職方司主事職方主事能其官調文選司主事文選主事又能其官進陞員外郎蓋未幾以母李安人之憂去又未幾而遭其大人之喪矣喪畢攺武庫司員外郎武庫員外能其官如其在文選職方也進陞武選司郎中尋擢今官而中道止矣嗚呼公曆官終始凡十八年出入吏兵兩部今所謂兩部者天下之要樞而所歷之司又皆兩部者之要樞也而卒之日家無以爲居殮無以爲具然卽是可以知公之在官矣公之仕京也𨿽歷華要而服食澹如予鄕周進士導居與公鄰嘗顧謂予曰與潘子居二年不聞其內人聲也嗚呼是可以觀公之教於家矣狀稱公孝於父母其問寢之勤也視膳之周也執喪之哀而侍疾之憂也又稱公兄弟之友也朋友之厚也是固其章章者可弗著著其閒者細者而其餘者咸由是諭矣嗚呼若公者可不謂之彬彬君子者耶遡其生天順癸未壽才四十有八而其仕又若是止矣嗚呼公之於天抑所謂不得其恆者耶是則莫可諭也按潘氏由公而上曰志澄者任江西太和主簿以公貴封承徳郎吏部文選司主事是爲公之大人曰必文曰太忠曰伯勝者皆不仕是公之髙祖曽祖祖也由公而下以光祖榮祖爲子以戶部郎中劉悅女爲長子婦以儒生王臣龔宦馬伯福萬志髙爲四女子丈夫而其子若女者皆公配張安人出也安人江陵宦族女鄕裏以爲端懿淑愼克稱壺徳云銘曰

祕之淵如發之川如曷任弗勝曷嫮弗瀦巍巍學宗江西是崇旣端其政亦美其風彼者樞嗟孰秉之有斐人斯乃弗永之永興之原厥壤斯厚厥懿孔良萬祀弗朽

張勲衛妻遊氏墓志銘

正徳戊辰春正月某日錦衣衛勲衛張侖妻遊氏卒卒二十有六日而葬葬之前十日勲衛君來委予銘蓋君之繼母尹爲吾鄕太保吏部尙書恭簡公之孫前翰林侍講舜臣之女而予仲姑實婦尹氏故勲衛君視予猶尹氏分行也銘豈可辭遊氏諱芝世家淮陽祖傑爲錦衣衛正千戶父泰爲駙馬都尉母爲隆慶大長公主年十六歸勲衛君勲衛君故梁人皇明開國功臣河間忠武王之孫靖難武臣定興忠烈王之防孫今太師兼太子太師英國公之冢孫也父鋭娶錦衣衛指揮使孫瓚女是生勲衛君君生七年而喪母又七年而孤又八年而冠始卜遊氏而委禽焉方是時兩家門閥赫然京師也遊出無侈容入無怠行張氏無少長咸宜之曰吾得主婦矣歸二年遭繼祖姑許夫人之喪喪一日而生子遂以哭泣成疾宛轉牀褥間尋止尋作猶哭泣不已越四十日而竟卒卒之日索子置懷中摩拊煦煦者久之已而不言呼之亦不應急視之死矣生治庚戌九月二十六日至是十有九歲也子名驥爲之銘曰

盧溝之西有連其岡土沃而臧咨淑媛兮其永藏祔於先姑兮亦孔之傷

孺人張氏墓志銘

志曰孺人張氏者諱某故家歷城人也父某仕爲灤州判官以子某貴封戶科給事中母某氏封孺人凡生子一女三而孺人其中女也孺人生六年而聘於劉氏聘十有四年而歸歸三十年而卒卒之日爲正徳戊辰十一月晦日距其生天順己卯三月某日壽五十而已矣夫曰某治壬子舉人今爲髙邑知縣云知縣父某故嘗爲鞏縣丞丞祿薄也然乃故淸苦而其配姚氏者慈惠善施以是其致仕返也則捨蕭然也方是時孺人以隨其大人公居灤州知縣君則往娶焉禮旣成孺人長跪白其大人曰兒歸矣舅姑老垂白在堂實縣朝暮望不歸無以爲子與婦也兒歸矣乃卒與知縣君歸事縣丞夫婦自巵酒言笑以上惟恐弗遂其懽心也則奚但有於己者勿自私也居有間裏中人稍益聞之則相告以訓曰劉氏婦可謂善事其舅姑已矣癸丑知縣君有母之喪甲子有父之喪孺人相之治葬事丰不逾禮不以委妹娣不見齒者六年裏中人又嘖嘖嘆曰劉氏婦可謂善居喪矣夫孺人之於其夫也自家食以至於有官也則孰非其相之之力也乃知縣君甫至縣而孺人病矣其來也則舁之至則起起而又病然不半歲而竟不起矣嗚呼是可哀已始孺人之少也灤州公目之曰慧而重必貴也吾又不以輕許人及其見知縣君也則又大奇之曰非是子莫可貴吾女者嗚呼貴矣而不竟其享也是其可哀也已矣孺人卒之明年己巳其子舉人俊民者自髙邑與其妻挈其少妹歸孺人之喪於歷城先事又自狀其母之行事使使如京師來請銘焉予少受學於孺人弟給事之門則孺人之賢聞之素矣而俊民之妻出陳氏實予季姑女予與俊民固兄弟也是惡可以辭爲之銘曰

配也於灤墜也於灤往也輿之輚以還幽幽新宮固其安防之來歸毋忘於舊山

吳處士墓志銘

鄹平象胥氏曰孫子景煇者客廣陵主於吳子鎧家吳子鎧有父之喪八閱月猶殯也因象胥氏如歷城謁野史公而請銘焉野史公之於象胥氏者友也不可辭也則問之曰主人之父也其諱云何曰瑾也曰何字曰字廷器又問其職曰以入粟爲散官也問其壽曰七十有六問其先焉曰斌也其父也劉也其母也英也其大父禎也其曽大父也問其後焉曰鎧也紳也欽也鎭也鋭也其子也而相也其孫也郭子珍也陳子英也詹子盛也黃子璋也馬子翔也其五女子者之夫也問其匹焉曰王也其嫡也子三焉女子三焉楊也其庶也子女四焉皆少於王所生也問其鄕曰登之蓬萊人也戍於遼得代歸焉賈於揚其日久其殖衍也其產膴然丰又屹然固也遂家焉問其衷曰翼翼然也秩秩然也無曠言問其行曰瞿瞿然也於於然也有長者之風焉問其忌曰正統戊午十一月二十六日爲生而其卒也則正徳癸酉六月之六日也問其墓焉曰江都之西北大儀之鄕問其葬日則曰猶莫之敢諏也野史公曰古有言不知其子視其父不知其人視其友吾於鎧有徵焉處士之喪非其力弗能舉乃越千里而圖不朽焉而象胥氏又能口狀其主之父之生若見也然則鎧也者其魚鹽之雄乎是可銘也銘曰

維魯之頓維陶之朱維烏氏之倮斯巧積居維登之吳壯也執殳老丰厥儲雄於具區度武校驅無乃爾其徒與

魏邦奠墓志銘

志曰魏邦奠者名治邦奠字也讀書邵城西黃岡之下人稱之曰西岡魏子癸酉之秋舉鄕試第十六名於是人稱之曰魏舉人云魏子爲舉人者六年再試禮部毎試人誦其文咸曰是山東佳士也當必取上第無疑顧坎坷不得第卒業太學歸歷城甫四月死矣是爲正徳戊寅九月十有七日距其生治戊申四月十有一日得年三十有一而已悲哉死之日貧甚無以具棺殮也郡大夫髙子洲助焉衛大夫毛文卿助焉邑大夫池文化助焉鄕之人之爲學士大夫者助焉下至閭黨親戚有識者助焉越十有一日葬於西岡之原從先兆也魏子之先本燕人曰曽祖顯者樹功文皇朝官濟南衛右所正千戶祖震繼之父安母劉生魏子兄弟五人而魏子居二餘四人者漢澄淸浦也妻於氏生一女才十齡耳野史氏曰予於魏子者之死也而信天道之難忱焉人言魏子事寡母以孝稱交朋友以義稱弟防死刑白其寃不可得竟奔走憤欝以死而使之無後天道果可忱哉銘曰

嗟魏子竟止此生孰屍死孰使竟止此嗟魏子

義民鄭君合葬墓志銘

志曰此墓葬義民鄭君者也鄭君者歷城人墓在城東南二里所蓮渠之北與閔子墓對蓋鄭氏此園自處士子英始迨鄭君葬五世矣子英生處士可賢可賢生處士祥祥生處士鐸鐸生鄭君鄭君生正統戊午八月十四日卒治己未七月五日年六十二歲配於氏生正統庚申正月六日卒正徳戊寅十一月二十二日年七十九歲泰安王典膳其男郭氏王氏其婦適洛南主簿張希龍其女國子監生大綸黃池驛丞大綱里社學生大紀其孫男桂蘭蘋蘩其孫女重京添驛其防孫男寜其防孫女也己卯二月二十八日典膳君率婦子鄭君之墓合以葬焉先事來乞銘邊子邊子曰嗟孝哉予知典膳矣忍不銘鄭君哉鄭君名璟字廷璧弱冠有長者風見重於翁於翁者於祥也語人曰吾求壻久矣無如鄭氏子賢鄭氏子長者也故於翁女歸鄭君當是時鄭君業衰微矣不敵於翁於翁女顧益敬愼執婦道事祖姑氏劉姑氏昌鹹得驩心二姑者語人曰於翁女賢他日生賢子孫昌鄭氏必於翁女也廼後生典膳君典膳君生三日而處士鐸死於號痛絕七日始蘇嗚呼豈不賢哉豈不賢哉鄭君旣得賢內佐則業日益昌而鄭君者故又好施與也裏中人婚弗娶死弗葬者恆仰鄭君於又能佐鄭君使施與之使娶使葬無吝容歲凶餓夫羣然操瓢延頸於門日給粥不厭故里人爲之謠曰吹我者渠東郭之風耶活我者渠東園之翁耶嗚呼卽是可以知鄭君已矣而成化癸巳之歲凶也出粟若干石以食饑民治壬子歲又凶出粟若干石以食饑民於是監司者颺於朝而天子詔曰其以鄭璟爲義民爾矣冠若服比貴人焉君弗悅語人曰如有復我者則吾必在海上矣君子曰非鄭君之志也銘曰

東有閔祠嵣如嵭如鄭墳在西斧如堂如厥中坎如對峙儼如

湖廣右參議懲軒張夫子合葬墓志銘

正徳己卯秋九月己酉我懲軒夫子卒殯於堂逾年矣辛巳春正月戊寅王夫人卒子延壽以是年夏五月庚申爲墓於城西南十里許馬家莊之祖原合以葬焉且葬門人邊貢北向稽首哭而言曰嗟慟哉傷乎此先師之墓也予小子忍銘之哉又志之哉已而曰何敢不志何敢不銘是先師之命也矧有天民狀乎天民者夫子仲姊之子吏部主事劉君也其事核其語情有足徵焉於是涕輟泣掇其梗而志曰夫子也者姓張氏名良弼字曰夢徵其先信都人也髙祖思義避元亂居歷城曽祖士謙祖禮世安於隱父進仕爲直灤州判官封徵仕郎戶科給事中母董氏封孺人以夫子也夫子生四歲能背誦五七言詩六歲能書大字七歲通舉子業十六歲入鄕試塲其入試也自持一卷詣禦史梁澤請焉而家人未之知也禦史見其文語人曰是山東英俊矣後必有聲未冠由灤州入京師受業太史王公之門太宰尹公見其文以語從子壻工部主事範曰拙者擇第巧者擇壻是齊諺有之乎主事悟以女妻焉女卽王夫人也夫人性婉嫕能以事父母者事其尊章廼尊章之視夫人亦若女然由是夫子得以肆力就學於外名日翹然著矣成化丙午遂舉於鄕治癸丑舉於禮部敬皇帝親防之賜進士出身觀政吏部一日太宰耿公問諫於進士夫子立對累數十百言其大要有三曰上諫補世次者濟民下者要君太宰喜言於宰曰是可以爲諫官已矣於是詔以夫子爲戶科給事中云當是時也帝憂勤勵精於政重諫官顧見夫子在班行凝重不阿豎眉而鬒須且黒面而又素習知其名也心奇之恆注目焉未幾勑視光祿寺及諸內藏無容私中防主之者遙避之聲傳禁中不與他諫官伍卽他諫官有章奏入禁中者未啟封帝輙驚以問曰是張給事防耶張給事者謂夫子也其爲主上憚如此丙辰勑勘廣東獄事至浙江以病歸丁巳病已復起己未夫子有母之喪辛酉父喪哀毀骨巉巉立幾不能生王夫人實左右之以克襄事癸亥喪已復起甲子勑視延綏邊儲有卻守臣餽金之事西邊之人至今韙之乙丑陞兵科右給事中連陞禮科左給事中而先帝上賔黨禍興矣丙寅勑視宣府邊儲未反命竟坐黨事免官蓋丁卯春三月之詔也免官者又十年而歲在丁丑以太宰陸公薦起爲湖廣布政使司右參議提督太嶽諸山宮觀兼撫襄鄖諸府流民居無何坐與中防者不合致仕以歸歸十有二日耳而卒也距其生天順壬午冬十一月甲寅得年五十有八而已夫人得年少夫子者一歲顧皆未及於下壽也傷哉傷哉是時夫人一子一女女秀適王士臣子卽延壽徳府長史司典簿以山西按察司副使徐君暹女爲妻少一子延慶別出邊氏少女畢別出王氏則以聘玉田縣丞君永貴之子王宦者也邊生曰易不云乎王臣蹇蹇匪躬之故其張夫子之謂乎方逆瑾扇虐時厥勢盤盤炎炎逢者焦觸者碎矣八黨之擊夫子倡焉竟亦首嬰其禍而道靡以伸也嗚呼傷哉語曰直幹易折方輪難行夫子以之矣晚暮見徵輿病而出何爲哉何爲哉然進不愛身退有餘樂非內主者之賢其又奚以成玆美也夫子夫人可謂恊徳者矣敬稽首再拜而爲之銘曰

履也者其貞乎恆也者其成乎困也者其亨乎是爲夫子與夫人也嗚呼

封承徳郎工部主事槐亭王公墓志銘

正徳丙子冬十一月十有九日槐亭王封君卒於家距其生正統己未九月十有六日年七十有八矣子金仕至福建按察司使朝覲如京師卒於丹徒蓋先封君二十五日而封君未之知也傷哉當是時閩石峯子陳琳齊華泉子邊貢之二人者之與按察友也同仕於梁聞訃悲焉已而按察君之子守謙將以卒之明年二月舉葬事扶杖如梁城泣而請銘於是陳子謂邊子曰嗟乎按察君之與予二人者友也予與之同仕於齊又同仕於浙按察君與予厚予請銘之請子銘封君若何於是邊子爲之志曰王封君者諱相字國柱許昌臨潁人也三世祖忠仕元爲行軍防事防事生合州知州睿睿生冀判官璽璽生封君封君生十五歲業舉子業卽諸老生咸避匿矣無何母李夫人病卽棄去舉子業歸事母夫人而與其配邢安人者治農圃焉圃故有亭封君顧時時登之讀經與史又於亭之四圍徧植槐樹居數年陰宻而葉繁人問之曰此吾家故事也問其故笑而不答已而曰夫亭吾亭也槐吾槐也君苐呼我曰槐亭子而已奚以問其故蓋自是封君以槐亭號裏中矣裏中諸富豪故好鬭也又好相欺詐故多訟封君遇訟者輙以佛氏善惡果報之事恐之訟者輙叩首觧去自是諸富豪遇封君輙相指曰息爭佛來矣故里中又號封君爲息爭佛邑大夫聞而訪焉問之曰佛氏報也誠有之乎對曰無夫民愚耳知利害不知是非不如是罔有從已邑大夫退而嘻曰孰謂槐亭子爲農圃者哉自是毎鄕飲必以正賔禮禮封君固非直爲其子之貴也子之貴嘗爲工部主事階承徳郎乃後封君亦受勑封主事階承徳郎又嘗爲按察僉事服獬豸服乃後封君亦受詔服獬豸服至榮顯矣然封君往來親友家恆布衣野巾如未封時卽逺出恆步行不乘輿若馬所居屋蓬茅蕭蕭如村捨然予試士過焉而往拜焉蓋親見之也嗚呼大盈若沖大成若缺若槐亭者豈非闇然君子者哉而其子顧若是止也往所謂故事云者信耶非耶按狀封君凡六子邢安人生按察君由按察而下曰玉曰迹曰業曰休曰言五人者爲繼室潘安人出按察君之子由守謙而下有守誠守謨者二人曰守訓守讓守誨又三人則諸子子也凡六孫焉乃又有壻若髙霓若趙仲時若劉易而又有曽孫若耕也者翩如班如林如雲如夫又安知其後不有爲三公者也華泉子曰予讀史記之文而有感焉使太史公不生遷斯後世靡有聞已乃予於封君也生以金之狀嘗壽之詩死又以玉之狀爲之銘若志固爲其狀朴直無虛誇可傳也銘曰

子曰鬼伯胡爾我廹嗟嗟父垂白父曰鬼伯胡爾我廹嗟嗟子行役繄厚者土黃者泉此日何日年何年而相見焉潁城之南冢連連嗟哉此哀終彼天

行狀

先代州府君行狀

曽祖考一誠不仕妣趙氏祖考文質不仕贈奉政大夫應天府治中妣萬氏贈太宜人考寜仕至奉政大夫應天府治中妣王氏封宜人

狀曰邊氏故淮陰人諱朝用府君者我先君髙祖也至正之亂徙歷城遂家歷城冒王氏姓者三世矣乃至我大父奉政公而始復邊氏云奉政公配宜人王氏是生先君先君有二弟皆夭死獨先君存又少多疾也故父母憐愛之然先君性靈異弗以憐愛故有跅弛乃脫乳學記誦卽善記誦八九歲卽所記誦書諸老生弗如也旣長爲學官弟子愛禮記學時文卽善時文學字書卽又善書一時爲學官弟子者亡不出先君下也然數試乃數不第爲學官弟子者凡十六年而當成化丙午是年舉鄕試第九人其後又數防試然乃又數不第顧數試太學四方之舉人試太學者咸推服先君矣爲舉人又二十年而當正徳丙寅始入選試吏部吏部列置第一矣乃授山西代州知州爲知州者三年則致仕歸歸二年所病乃不起是爲辛未六月乙未距其生景泰庚午四月己卯春秋才六十二也恫乎傷哉往聞之先大母王宜人言奉政公爲舉人時甚拮據矣嘗歷事居京師逆旅疾九日不知人人或傳其疾至家家中人獨先大母及先君以事曽大母萬太宜人耳太宜人聞之乃下堂而啼謼曰天禍予天禍予疾九日不知人卽庸知生死也家貧又亡壯男子卽往視是孰可使者乎乃先君立庭下卽應聲曰兒可往請使兒行當是時兩宜人者易其少且以其爲戲也卽陽許之明旦先君雞鳴起長跪白太宜人請治行太宜人乃大慟啼泣曰孺子日嬉膝下足不造裏門然吾聞京師者逺千里也孺子豈有能耶孺子不能孺子畱先君曰夫甘羅生十二爲秦上卿使燕趙下三十餘城兒故不佞與之同齒矣太君其試兒何遽謂亡能邪夫至親者母與子也子與父也大人客千里未知死生兒不行是弗子也太君憐念兒不使兒行是厚於孫而薄子也爲弗母皆弗可也請使兒行言已伏地泣於是曽大母大母益又慟乃婦姑相向啼且泣不能已也卒附里人張老者相之行至京師則奉政公業已愈矣夫十有二可謂少也走千里以視父可謂孝也是非其至性然邪乃後先君當卒業太學則奉政公疾也則遂左右奉政公疾不卒業太學當入選則王宜人老矣乃又遂侍王宜人老不入選以故於二親者之終也咸無有遺憾焉然自是遇忌日輙哽咽盡一日不食飲乃在郡遇美食輙號泣曰天乎奚吾親之弗逮也夫五十而慕孟子曰於舜見之乃先君在郡時幾六十矣是非其至孝耶其始至郡也郡鄕村多豪家恃彊橫不服役也先君召父老與之言君子野人之分上下之義使布告諸鄕村豪家於是諸鄕村豪家咸來服役自後帖帖矣又視郡中獄多系囚以問吏吏曰此其人皆頑慢者不以時入賦不可釋釋則亡不攜父子入林砦以拒官府先君按其籍則皆亡余夫者乃榜其吏曰夫甿以孑然之軀而務菑播卽拊且循猶勿有以給也顧胥靡鉗之則猶以朴召犬也愈不幾也乃釋諸系者囚與之限列使入賦於是諸系囚以首觸地曰父母父母皆踴躍以歸及限列賦纚纚來入矣是其爲治也豈獨事聲色鞭笞者耶先君又不喜逢迎比在郡中謁者來廷掾曰故事中謁者來太守郊迎出百里蒲伏拜負弩矢前驅至則以千金壽始免辱也先君曰吾民窮國賦不能入柰何有千金也寜辱我亡苦我民卒不與中謁者金又値禦史行縣邑時中官瑾肆侵牟矣禦史者故秦人而又其肺腑也乃先君庭謁屏人語降色求賄金焉先君腹非之爲禮不敬又不與禦史金卒以是忤禦史坐謬劾免官歸及禦史以賄敗諸免官者咸上書復其官乃先君不欲復其官倦馳騖矣乃日共具召族人故舊賔客飲酒賦詠相娛樂醉則睡矣醒卽輙又飲飲又輙醉如是者以爲常不更問家事也此其度可與委刺促者道邪然予又聞郡大夫舉鄕飲將以上賔禮致先君人或誚讓之曰夫鄕飲者所以章賢也此其人以劾免柰何其賢之郡大夫曰嘻是乃邊公所以爲賢者也夫逆瑾擅權厥聲猋騰山摧雷激火烈以恐喝宇內郡國之吏之不戰詟者或寡矣是孰敢嬰之也然邊公旣忤中謁者又忤禦史以蹈不測夫豈不自愛邪是乃邊公所以爲賢者也於是卒以上賔禮致先君而先君一再往焉蓋自是病食先君修美有容儀善口辯能汲人之善顧乃好面折人人面折之輙亦善受也故亡不憚慕焉又伉爽喜自負也不爲蓄縮態卽怨家以緩急赴輙亡避患害趨之卽死不畱怨過其門亡不臨況也故鄕人頌焉故嘗居防祭矣善執文公禮沒其身亡或渝乃鄕人皆化之亦執文公禮又嘗歸吾妹於王氏不論財乃鄕人又皆化之亦嫁女不論財卽有論財者亡不愧弗執禮者咸惴惴焉恐先君之知也故時人爲之語曰寜受縣官捶毋爲老生鄙蓋指先君矣先君名節字時中別號介庵嘗自謂曰吾慕蘇子卿之爲人幸他日舉進士必以漢卿易吾字於戱悲夫乃卒不獲信其志也然亦可以觀先君已矣先君配吾母董孺人白首亡媵妾乃孺人溫靜篤僿亦敬事先君也故相待若賔焉孺人以治戊午不肖孤爲博士封孺人故先君稱之必曰董孺人矣凡育子若女得三人焉女子一名劉旣嫁而寡尋又死惟予二子在乃先君卒時不肖孤挈胡氏婦守荊州不及見見之者仲子賦與其妻趙氏在側也又所生孫男女皆殤折靡有存也此其漠者魂魄私恨寜有窮已邪不肖孤曰邊氏之先世有厚積焉然至我奉政公而始發之若作堂室奉政公其累基者也而構於予先君承之者予二子也荀卿有言譬之若山木枝葉必類本孤不肖敢不俛焉夫先君行業可誦說施於後世者豈若是已也予愳其近支曼故弗詳焉謹述其槪者著之於篇以附於學士大夫以求論譔其先君之名因不沒矣夫予欲覧者之彷佛也故亡敢諱焉又甚荒迷也故弗修焉伏冀裁擇之略其言讀之以意則甚幸矣惟執事圖焉胡氏婦陜西按察司副使經女封孺人趙氏婦陜西按察司僉事璧女女適王氏子庭彥先君同榜舉人昌齡子爲濟南府學生貢又先娶柴氏處士鳳女卒贈孺人

先夫人董氏行狀

正徳丁丑後十二月壬申先夫人棄代於汴不肖孤創且昡不勝喪幾殆者數矣越明年春二月始獲奉夫人喪歸濟南祔於先代州府君之墓於是覧涕茹哀序次其世行匍匐太史公門以銘請曰先夫人者諱金歷城董家女也父曰傑仕爲永濟驛驛丞以義气豪裏中裏中人咸尊敬之不敢名號曰董公董公與先公治中交甚驩也又甚愛先府君故許婚焉蓋是時府君才三四歲卽頭角嶄然露矣一日先公大置酒防客府君戱立近董公董公卽自抱府君坐膝上曰呼我舅府君應聲連呼曰舅舅又教曰我呼爾爲甥爾應之府君又連聲應之曰唯唯毎呼若應董公顧先公輙大笑滿坐皆笑如是者三於是坐客盡起舉酒賀兩公曰天定矣乃遂結兩公衫之襟割以佩刀矢之曰今而後有不同心者有如此襟於是坐客大笑舉酒復賀兩公盡醉乃罷散去夫人之母趙夫人聞之怒董公曰嚄而女多老不售耶何自妄許與人董公笑曰是非爾所知也吾言豈醉而可食者哉乃卒許先府君以歸夫人夫人歸府君年十七耳曽大母萬太君與大母王宜人無弗愛夫人者也始廟見先公亡數百金求之不得太君曰得新婦賢奚翅千金乃遂名夫人曰金當是時也太君老喪明矣性峻急善怒卽盥沐飲啜皆湏人扶舁之卽他婦扶舁之弗喜也必以夫人至如烹調事出夫人手者太君必喜且多食曰是可吾口是可吾口卽他婦烹調之紿出夫人手太君必厲聲曰吾無舌與鼻邪不擲卽大罵矣其得祖姑意如此乃後先公病以及王宜人病夫人猶洞洞焉日事烹調飲啜盥沐一如奉萬太君弗敢以他人代也故先府君敬重焉然所以事府君者則曷有異於舅姑者也獨弗跪且拜耳非其婉嬺篤慤出於天性者能若是耶初王宜人生府君止一子已又取其弟之子城自子之夫人呼城曰吾叔也又爲之娶婦夫人呼其婦曰吾娣也同居十五年無誶言及先公卒府君未仕家計中衰矣城求去有私畜數百金或以嗾夫人可發之夫人曰金可去吾姑之心不可傷也嗚呼夫人蓋嫁三小姑焉不惜財人謂夫人愛小姑不惜財由城之事觀之可以識已然夫人性固儉也𨿽中帬厠牏無不經六七澣者𨿽數澣破碎不可服亦不棄至如文綺夫人弗尙也往受孺人封有命服矣拜恩卽封閉不再服有吉慶事不肖孤請服之夫人笑曰孺人卑七品耳俟爾大封我乃服之嗚呼豈誠然哉乃後府君爲知州例進宜人不肖孤有今官例進恭人皆不及封而夫人卒矣顧言猶在耳也痛乎天哉不肖孤曰夫人之卒也蓋傷心焉先府君屬纊時吾弟顒然壯夫也遺言曰我未有孫焉以爲恨乃府君葬一年而吾弟死矣夫人思之未嘗不泣下沾襟也及來汴言及之泣忌日泣歲日壽觴上泣凡泣必曰昔爾父之仕也痛不令爾大父母見之以爲恨然爾大母猶見爾舉進士又見爾弟由今觀之吾逺不逮吾姑矣言已卽又啜啜泣數行下嗚呼豈不傷哉蓋未幾而夫人病矣夫人病謂不肖孤曰吾夜者夢後庭橊始華頃之垂巨實如盎我往將摘焉爾父在側亟召我玆吉乎凶耶今爾妾幸有身而吾病吾恐不及見爾子也是天乎是天乎蓋自是憒矣旣憒气上出如炊甑不絕又殷殷如百里外靁逾日始蘇旣蘇猶瞪目顧不肖孤曰天乎天乎吾邊氏老寡婦也何戀於世顧念爾無羽翼吾無以下報爾父及爾大父母於九原耳已又執不肖孤手呼曰天天一子者良苦矣已又連呼曰苦苦遂不復言逾四日乃卒嗚呼尙忍言哉尙忍言哉夫人卒七十有七日不肖孤乃生子告之柩前命曰羽志夫人之命也然夫人巳弗省矣嗚呼可痛已矣夫人生景泰癸酉正月乙亥少府君三歲其卒之年年六十有五也傷哉

華泉集卷十二

欽定四庫全書

華泉集卷十三

明邊貢撰

文集

祭文

始自荊州奔防告文

嗚呼吾父委棄二孤五閱月於玆矣兒始得自荊州反哭於靈所終天之慟尙忍言哉去歲四月要吾父於臨淸兒跪請偕行而吾父弗許則以道逺之故與川冦之警也今歲五月書來奉迎又阻於河北之擾吏僕徒返兒心用傷然教兒以訓辭示兒以詩篇字畫宛如情言和易是爲六月十有七日拜誦竊以自慰孰知兒得報之辰乃吾父易簀之際也往吾父以兒耽嗜詞章意毎不喜凡所自制咸弗示及兒得示竊以自喜嗚呼孰知爲吾父之絕筆也耶逆旅之別兒奉觴涕下如縻吾父𨿽厲色斥兒然仰視吾父之涕固自不能収矣向風長號回軫嗚呼兒竊私異之往歲有行無若是之悲也兒在荊南延首北望思而泣泣而思恆以不見顏色爲慮兒又私異之嗚呼乃今竟不及見顏色爾矣終天之慟尙忍言哉兒生三十六歲於玆矣六歲而侍吾祖奉政公於南都十四而歸二十一而系身仕版中更十有五年𨿽吾父數至都下然聚不逾旬別則累歲總而要之蓋自有生以至永訣聚者半別者半也兒在荊南實擬今秋圖乞終飬甘防之疎曠於是乎補家世之履行於是乎徵兒之心所欲陳於吾父之前者豈一二而已也而乃遂委棄以去而又無一詞以遺我豈吾父垂不言之教耶無亦積沈痛於中懷而不忍發也將使兒子軰奚所遵述焉嗚呼已矣不可及矣復何言也昔有聚合吾父未嘗不爲兒醉今之返也門庭防然堂宇如故而吾父之聲欬遐焉杳矣叩棺告至吾父有知其復起而卒此一爵否耶幽明茫茫一慟肝裂嗚呼已矣謹告

祖奠先府君文

新壙告成靈車進禦吾父將棄我母捨我二孤而長去矣終天之痛何可言哉嗚呼吾父有博之才而終於舉人有開濟之謨而止於五品有仁壽之徳而躋於六旬此他人爲吾父之所不平也而況爲之兒子者耶嗚呼鴈門之行二載馳驟須髮嫶然面目黧瘦蓋嘗泣別於都門矣吾父罷官貢亦出守逆旅骨肉笑談杯酒又嘗瞻侍於臨淸矣顏枯者丹發瘁者華壽考之徵百歲未涯孰謂吾父遽捨我而去邪嗚呼舟中之言皎月在空子請父行父不子從父曰子行戒爾王程越明年春視爾於荊子往於荊父還於濟南北相望六千其裏去春之季膏車載迎父罔此來實勞子情謂父優遊戀此桑梓哀哉抱屙乃竟不起嗚呼孰知吾父遽捨我而去耶子歸自荊父殯於室母也竛竮弟也踴躃音容渺漠庭宇荒涼寒燈照帷曉日無光嗚呼吾父育我二孤恩徳惟均而父之終也貢曽不及奉枕席試湯藥以左右於一日是吾父之於子有粉軀莫報之恩而子之於父有擢發難名之罪也一身萬死將何贖哉繼今以往惟當帥弟事母終子之身無有攜貳凡家門之事一托之弟而貢也服役於公若或仗吾父之防庇厥績用成得以沐天子之休命俾吾父之名托而有傳庶幾沒齒敢以謁靈魂於地下也嗚呼厥明之晨言赴窀穸吾父將捨我母棄我二孤而長去矣爰酹巵酒以伸防告終天之痛何可言哉尙饗

遷墓告代州府君文

維宋大儒曰程伊川葬訓是垂五患維先維五患者道路伊首耕犂殿之百代是守我塋旣隘西枕田谿我父維昭位祖之西旣邇耕犂亦侵道路攺卜新塋維此之故新塋何指云舊之東山峩峩佳城在中明發之旦辰良日吉爰鳩石工建此幽室嗚呼我父棄養兒仕於荊遺言罔叩悠悠死生維玆攺卜實重之舉請命靈筵杳不聞語我思晦翁厥賢靡過考葬崇安母葬嘉禾維我先君夙孝夙敬葬弗從兆斯疚斯怲人亦有言木本水源豈兒狂悖敢忘厥恩新塋之田旣曠旣膴誓將後期歸我列祖崇肴在登醑酒亦澄臨堂告防五內分崩謹告

代胡東臺祭外舅姑文

古稱半子維女之夫維我受徳子弗之逾古稱冰玉維翁與壻自舅自我斯伉斯儷古稱髙尙曰龎徳公維舅維姑實符實同旣丰其家亦厚其族人嗜其羣我嗜其獨曰壽曰康廼考其終同室同穴矢言則從於戱舅氏之沒我使於廣豈不懷歸王事鞅掌姑氏之沒我仕於西太行嵳峩東望云迷病弗侍牀殮弗侍寢悠悠我懷有恨空飲絮酒瓣香爰寫我哀二靈昭昭惠然其來尙饗

祭吳廷贊大尹父文

惟靈至性天成懿徳允備秀鐘帝裏學擅天官進獲大亨退沾休寵九齡斯近五福惟兼生順死安在公何憾粵惟令子實牧我民如春之仁如冰之操秋毫無染百廢俱興奉靈北旋祖道在卽慈母之去赤子皇皇攀畱莫從涕泣如雨敬陳明水爰寫哀悰尙饗

祭賈編修母文

維正徳二載夏四月乙未潁川賈內史之母曹夫人考終命於家浹辰家人以訃至內史篤孝顚隕幾絕再逾月將返於喪次太常寺丞某素交內史瞻送惋惻於是束帛爲禮以告於夫人之靈曰先民有言無生不死無盈不毀惟有令名𨿽死猶生始內史之歸也將畢養是圖夫人戒之曰吾以爾兄養爾勿以吾廢忠也及內史之來也身在朝列戚戚焉未嘗一日違夫人之左右蓋虞其不及見曷竟爾然也嗚呼悲哉然竊聞之婦人之美不外見也俟夫與子而已今五尺童子莫不知陶母之賢與徳曜之髙者以伯鸞爲之夫而爲之子也內史之修譽於朝而爲天子文學之臣時議比之瑚璉鼎鐘而天下由是慕封君之風者相望也夫人之心尙奚憾哉嗚呼如夫人者可以不死矣尙饗

祭陳處士文

吁維明靈以勤儉開厥家用底於裕維嗣昆式克肖懋徳咸用昌於厥家五福用備鄕閭州黨罔弗敬從天乃弗弔大命顚隮用弗終厥享鄕閭州黨亦防弗咨予維嗣息締厥世好乃弗覿於婚媾予用防傷爰潔牲以告維防弗爽其用降監於玆

祭趙錦衣母文

昔雋不疑錄囚徒多所平反其母聞之喜或無所出則母怒爲之不食某讀史至此未嘗不嘆其賢及讀歐陽子瀧岡阡表乃知修之賢固其母之教也伏惟夫人之夫與子階錦衣掌禁刑而子貴有加焉夫人之賢弗外章也維墓有志太史氏實闡之悉則夫人之所以教其子者亦何愧於二賢之母昔人祭歐陽子之母者其言曰孟軻大賢母之教也有子如軻母不死矣嗚呼夫人之子比於二賢夫又何憾焉尙饗

祭田夫人文

惟靈毓徳名閥貞懿夙成含衝履佶蘭芬玉瑩作配君子率由四教闡惠播仁六行允蹈旣蕃子息亦享宗祧於禮斯嫻於誠孔昭君子在官有赫其望薦陟卿階曰惟中相鳴琚陸離象服煒煌朝奉兩宮休哉烈光天畀鴻吉則百斯祉人之詠之黃髮兒齒孰云上徳下壽弗臻載寢載疾淪殂浹辰亟襲封褒楹陳皇奠生榮死哀同咨並羨凡玆僚佐式仰徽音爰薦芳防靈鑑且歆尙饗

祭董舅氏文

維治年月日外甥太常寺博士邊貢謹具香幣之儀寄奠於元舅董府君靈寢而告之以言曰貢之身出於母貢母之身出於外祖外祖沒貢不及見有舅氏在則猶外祖也貢仕而別母者六年兩見舅氏於都下則猶見母也今亦沒矣能無慟耶舅之性忠直才頴且介宜顯逺而位止驛官孝於親慈於子友於昆妹和於鄕黨州閭宜耄以期竟逾下壽而止自舅氏視之則固恬如晏如含笑永終知舅氏者當不能無惑於蒼也吾外兄弟秀立芃芃然足以華族裕家未竟之享意其在是惟舅氏之疾與葬貢曽未得一問且送之徒疚心於千里之外慟可言哉嗚呼東門奉觴言猶在耳詎知一別遂爾永違𨿽音塵其已消諒精爽之難昧舅氏能歆此遙意否耶尙饗

祭尹冡宰文

嗚呼光嶽气分士無全才才難之嘆自尼父已前聞矣太行以東大江以北論形勝者必齊魯是歸海山之秀歷幾千百年一旦而鐘於公身貢嘗竊評之蓋百代之英而王佐之才也公爲童子卽岐嶷擅時譽弱冠而舉於鄕褎然居首擢第春官入翰苑以文名於四方求之古人則有如賈生韓愈者矣其在諫院也正色立朝剛毅靡屈引忠賢如不及遇回佞之黨至奮臂以擊之天威赫然執簡傍立一時奏對且前且卻或至再三殿庭觀者皆汗縮竦聽退而莫不咨嗟嘆服以爲難求之古人則有如包孝肅劉元城者矣由銀臺入天曹公正之心濟以機警內外選舉並得其才𨿽書牘錯落盈案而發摘姦巧明照若神至今嘖嘖不輟談者之口求之古人則有如山濤範云者矣其致仕以歸也𨿽身在山林而心馳廊廟朝報之至聞一政不便於民者輙不悅數日然見退一小人進一君子必喜而不寐曰是社稷之福也是社稷之福也古之人進不趨榮退而憂國蓋有如杜衍韓琦者矣嗚呼之數才者生非一鄕出不同世英風雋聞各炳書史而公以一身兼之可不謂之難乎使其未去以竟厥施伊傅周召有不得以專其美矣惜夫眾忌羣猜不使公一日以安其位之爲快也嗚呼悲哉公之在野國之有楨公之云亡大廈以傾海波嶽雲楚楚公神在天誰繼其武嗚呼悲哉尙饗

祭周於庭文

嗟哉於庭稑而不穡蕖而不菂有欝斯榦乃不千尺矧維父兄流淚到泉凡我年家誰不然子之尊公曰少司馬勲在王室名播天下子之哲兄曰秋官郎惟明惟允刑譽四揚簪笏之繼維子之望心子目子扶摶而上爰遘斯疾竟爾沈綿豈子願然實懸於天天司下人培淑覆徳今也罔徵遂至此極充乎其容溫乎其中蔚乎其章而不其逢嗟哉於庭來也孰主往也孰屍竟止於斯胡寜不悲尙饗

祭魏尙黙夫人黃氏文

維婦之職事舅與姑匪維舅姑曰猶有夫維婦之賢曰正而固匪維正固曰先不妬靈相夫子克婉克隨於夫且然舅姑可知靈視諸媵如鞠如育於妾且然矧在姻族黽勉周旋垂三十年胡得於人不得於天維天鑑之有徳斯壽靈反其理孰之云防維予數子爲夫子朋南宮之科昔也並登欣戚之共同人之有凡事則然況失其偶薄言奠之溪泉沼芹維玆姓名靈之舊聞尙饗

祭王母許安人文

維靈毓徳名閥貞懿夙成含衝履佶蘭芬玉瑩作配君子率由四教闡惠播仁六行允蹈旣育元嗣亦享宗祧於誨斯嚴於誠孔昭君子在官爰淑多士曰績用成乃傅王子元嗣赫赫天部有聲載蹶載起秉憲允平旣封旣養偕貴偕壽晚祜實丰孰儷其偶七齡斯越二竪廼親乃棄君子仙遊八垠嗟嗟元嗣篤斯哀毀返葬於西匪杖弗起凡我庶僚元嗣同官執紼靡從遐心則慱有腯其牲有苾其酒靈之洋洋陟降左右尙饗

祭都禦史公先生文【勉仁】

持公抱廉孰匪處官暗室屋漏弗愧則難糾愆觸邪孰匪執法茹柔吐剛值勢則壓於斯二者人罔克全公之履之若大路然愈久愈貞載蹶載起靡悔靡變斃而後已季春之交節鉞始南威加列城亷頑走貪孰云季秋靈駕北返丹旌搖搖巨紼斯挽人謂先生晉文子徒體不勝衣气淩萬夫又謂先生如蜀諸葛事煩食少天降之割某等巡守玆土聞訃軫情悼公之死慕公之生爰潔我牲載醑我酒爲天下悲公也知否尙饗

祭李空同妻左宜人文【代梧山李公作】

鴻偶孟光宣儷少君繄二女之柔嘉附哲夫而有聞彼農之楊媛垂閫史之淸芬匪托身於柳子𨿽信美其孰云彼梁與鮑固獨行之士耳而宗元之膾炙人口直詞藻之芳薰惟夫人之夫子道崇學邃超夷絕羣神交賈誼駕軼劉蕡抱孤忠以抗節排眾議之紛紛世之人見其退隱若鴻翩如可望而不可卽而冀其再起則將爭步疾覩又若翔鳯之下空云視三子者其髙下何如也於夫人之沒結腸有詩銘墓有文百世之下見夫人之諱者必謂曰此空同李子之配過鈞山之麓者必指曰此宜人左氏之墳羗孰壽而孰短諒知者之能分昔者某與夫子同官江右愛逾手足而老媍之於夫人也有娣姒之好有問遺之勤側聞哀訃心焉孔慇中河之明水擷南澗之淸芹望城隅而修奠幸鑑止於蒿焄尙饗

祭馬封君文【僉事應祥之父】

維公生有隱行曰介曰淳陳畱老父河濵丈人乃生哲子旣文旣武威則迅霆化其時雨維子大夫昔蒞銓司公也就養至止京師維我諸人或面或否欽徳仰風若飲醇酒大夫在汴公也在鄕悠悠白雲陟岵是望大夫曰歸問寢堂下天子勿與詔旋其馬維我諸人咸悅以嘻於昔聞者今當見之孟春之交使者西來大夫有檄啣悲茹哀維我諸人載憯載怛曰此純孝情孰可奪乃瓣我薌乃縮我茅臨風寓辭以代楚招尙饗

祭外舅東臺公文

維正徳年月日浙江右布政使東臺胡先生終於濟南越明年丙子春喪歸濵州當是時也河南按察副使邊貢也者先生甥也縶於官守不獲臨柩以拜服緦以哭挽紼以送而其哀靡以伸也於是縮茅束帛遣其弟賢告奠於先生之靈而繼之以言曰嗚呼外舅死乎眞邪非邪甲戌之秋舅氏別我齊川之上頎髯長身神完而體固也而竟止於此顧又以疽死邪世傳發疽者必暴多怒必嗜酒必厚味必服金石藥而我舅氏不嗜酒也不厚味也不暴多怒也又不服金石藥不宜疽也而顧以此死邪又傳福善而禍淫者天也嗚呼今之人庸者懦者狂者悖者貧且狠者背上而虐下者豈少也然多白頭不死據髙位享丰祿焉我舅氏於玆數者有一二乎否也而方伯之官五十之壽竟止於此而又以疽死然則所謂天者與世之傳者果足信邪且以顏回之賢而貧且夭死伯牛之賢而蒙惡疾自古屈伸之數倒施而逆降者何可勝道也至於論人則於其心不於其年於其行不於其爵我舅氏卽止於此以疽死然而度支之績傳於京師經略之才著於闗陜平反之澤流於汾晉之郊較之白頭不死據髙位享丰祿無一善可稱述者此奚啻燕與粵哉嗚呼舅氏吾又何悲也所可悲者一歲之前舅哭吾父之墓送吾弟之死於濟東門之外孰知一歲之後而貢也與婦哭舅氏於梁園也邪嗚呼痛矣已矣不可及矣文甫弟來傳舅氏之遺命以壙志屬空同以行狀屬貢嗚呼是幽之托也何敢卒負靈之洋洋其昭鑑之尙饗

祭錢封君文

於戲人有恆憂積書者未必能讀而公之生也則友聖賢飫經史以鳴道於詞塲教子者未必能成而公之子也則登甲科職臺史以肅振乎朝綱抱徳者未必能壽而公之壽也則逾七齡介百福又暇豫而康彊之三者之難致也人得一以爲幸公視之以爲常載膺封典於家有光蓋庶幾乎生榮死哀垂式於鄕邦者矣所惜者子之位日以顯名日以昌宦遊河洛將車迎而就祿乃奄忽以云亡貢等同官令子聞訃淒傷遡靈風而遙奠慘白日之廽光亮英爽之如在庶俯鑑於空觴尙饗

祭髙運同朝用文

維年月日髙陵髙朝用先生喪過大梁布政司參政王震按察司副使邊貢二人者之於先生友也於是具雞酒之奠而展弔於先生之靈座曰嗚呼至徳鮮庸逸足多蹉往嘗疑之今則破矣先生器惟國禎才本王佐維烈維義靡騁靡惰弗可怵以勢弗可黷以貨等貴富於浮雲視珠玉其如唾譬大廈之一木實允克於承荷若乃監稅則豪右屏蹤典庾則僕馬俱餓治郡則不攜家室轉運則克盈程課斯固先生之餘事耳而亦豈足爲先生賀也嗚呼先生有過目成誦之質而不以哲聞有片言折獄之明而不以能播老屈人下動遭抑挫是豈特造物者之深過也哉嗚呼先生已矣不可作矣維震與先生有同年之好惟貢與先生有同聲之和揆道析理莫防玆禍餞靈駕於秦關寄一哀於楚些先生其有知乎否邪怳儼爾乎如坐嗚呼尙饗

祭張給事中父文【云】

嗚呼榮乎封君之有生於世也嗚呼哀乎封君之於是而斃也封君少時嘗讓千夫長於猶子矣已而避舍以居不階尺土卒致千金之富此非古人所謂傑者哉旣貴其侄又貴其子學崇行孤抗言馳聲爲良有司爲大諫議珍食顯封叢於厥身古之豪傑或莫之能致也不已榮乎今四方多事烽燧靡寜天子據鞍思匡濟之佐使封君不死諫議在朝則宵旰之憂必有釋也是天下之所同嗟而並悼焉者不已哀乎夫人孰無生生而弗榮弗足以稱亦孰無死死而弗哀弗足以弔若封君者可以祀於此土已矣而貢等也者守土之官也束幣瓣香致玆薄奠封君其能歆之否乎尙饗

祭馬侍禦母王孺人文

嗟惟夫人秉質之純履行之仁坤徳之良含章括囊直大以方哭母稚年涕泗汍瀾水漿弗飡宜舅宜姑甘防是圖閫無嘩呼以儉以勤以相夫君旣裕且殷訓有章程厥子用成以有令名維玆數端或得其偏人曰已難夫人備之鄕黨是師以莫不咨人固有言相木有根相水有源夫人嚴君蘊華抱芬惇古貴文誨於夫人孝經魯論大義是陳屏樂去奢載奩於車以歸厥家人亦有言起構維阡宅後維先維我君卿赫赫厥聲有國之禎靑驄豸衣耳目是司帝曰汝爲使於東方海波不揚豺虎遁藏人又有言徳維壽原善乃福門夫人在堂鼎食苾芳命黻煒煌謂百斯齡撫爾云仍隆基是承賀書方裁訃音倐來逺邇興哀維我庶寮君卿是交誼比同胞絮酒束牲侑以粢盛爰告我誠夕日滿川寒云在天夫人鑑焉尙饗

祖奠亡弟庭寶文

於戲吾與爾爲兄弟二十七年今一旦已矣其何以爲情耶吾去家而服官賴爾以寄門戶之托吾棄親而事君賴爾以供甘防之奉今一旦違我而去爾則忍矣老母在堂哀心如割使我入無所依出無所倚其何以爲情耶明旦遷柩將殯爾於先府君墓側吾弟有知其必痛此千古之別矣尙饗

華泉集卷十三

欽定四庫全書

華泉集卷十四

明邊貢撰

文集

雜著

俟軒觧

正徳甲戌仲冬之月華泉子將如梁道過黃池之津有舟無人下上渡左隨水風而飄焉迫視之則一老父枕竿借蓑臥於其中華泉子呼而問曰子豈非漁者乎於是老父驚起跪而言曰是也華泉子曰吾視爾輪网具焉篙櫓完焉然則胡爲乎弗爾業也而憇於是焉老父笑曰夫水泉涸矣吾篙櫓𨿽完將安放流澌集矣吾輪网𨿽具將安施竊聞之知者善待時聖人之用固有時而藏焉彼涸者必有盈也集者必渙也而吾何爭焉華泉子不能詰歸而臥諸舟中因憶過魚丘之日玉光陳子嘗以俟軒求觧廼推枕而起曰是可以復陳子已矣遂援筆而書之

縣令丞簿史題名碑記

武鄕吳侯令陽信以最稱収令與丞與簿若史者之姓名若干人列之碑而樹之於其聽政堂之東時正徳辛巳夏四月之望也頃之村父老十數軰長眉曵笻杖聚觀之按其名而數焉至某也則瞿焉曰是某也眞父母也吾祖也吾父也嘗事焉吾賦稅外無私徵焉吾舉室休休焉吾兒時尙及見也今安得斯人者來焉爲父母焉言已則又慨焉歔焉啜啜焉泣焉咄而思焉其姓名弗忍移焉恍焉若聆厥欬焉蓋與坐斯人於縣堂而跪且拜焉者無以異也又數之曰某也某也則眾也漠焉若弗聞焉又數之至某也某也則曰是某也三老役焉某也者廷掾役焉亦載名於斯也目以笑焉又數之至某也則出口唾焉曰是吏而盜者也已又瞠焉怒焉以杖戳焉若將鏟其名或以告野史氏野史氏喟焉曰嘻惡用是碑也乎哉又惡用記乎哉夫父老者之言斯盡矣𨿽然不可以不記也亦不可以不碑也使後之爲令與丞與簿若史者過而觀焉將問之父老曰某循者乎某良者乎爲若思也某尋而常者乎爲若笑也某酷者也貪者也爲若怒焉者乎又思之曰後之父老之指吾名也將瞠焉乎唾焉乎漠焉而已乎蓋問對之頃有感發焉顧瞻之際有懲創焉是侯之功也已侯名琦字汝器丁丑進士其心也直以恆其守也正以固其政也仁以明有父母之道焉徵最以去予固知後之父老之觀斯碑者將其姓名而思焉泣焉歔且慨焉爲之廟社以春秋焉蓋不止恍焉若坐其人於縣堂而跪且拜焉而已也

東山春興捲引

東山春興捲者邊生貢爲其師月庵先生而作也月庵先生姓陳氏和州人居於金陵成化末邊生從王父遊金陵嘗受學焉當是時邊生方九歲在諸生中年最少也先生顧獨愛邊生命之曰小子貢愼爾容端爾中吾湏爾成焉邊生受教惟謹居二所年而別正徳庚午邊生自太常丞出爲荊州牧先生聞之曵杖而歌曰滔滔江漢南國之紀有文王之化焉而吾徒守之吾道南矣吾其往觀乎於是舟行逾夏値蜀冦侵楚路孔棘不至而返逾一年邊生以家難歸於濟南先生聞之曵杖而歌曰泰山巖巖魯邦所瞻是吾心之所景行者也而吾徒適又至止吾道其東乎吾往觀之是時先生八十有二齡矣攜三尺童跨蹇驢道出徐兗止邊生之舍休焉而邊生方與其友人登所謂泰山者未歸也逾七日歸見先生邊生頓首泣下敍勞苦懷想狀具說山中之槪與荊襄形勢甚詳先生曰嘻吾休矣吾行有二得焉見子一也南東山水在吾目中二也吾由是休矣邊生跽而請曰弟子不類違先生之教者二十七年於玆於先生之道未有聞焉豈足以辱先生之思也惟先生興在山水請具幾杖以從若何先生笑而應曰小子貢勿復道我道蓋是也畱月餘先生歸與邊生遊者若干人咸曰先生蓋有道者也乃各爲詩若詞以贈而以題命邊生邊生曰先生之都爲壬申之九月也而其東也爲癸酉之三月於是敬題其捲爲東山春興雲

題海市捲後

華泉子曰余自童生時讀蘇子海市詩而竊慕焉顧未嘗一至海上寤寐思服者二十年於玆矣乃今讀是捲而心休焉曰是可以弗觀已矣然不能無感焉則爲之言曰夫有天地卽有海有海卽有市有市卽有見之者矣而數千歲弗傳焉其故何也過之而弗觀觀之而弗紀與弗見者一也而一顯於宋盛傳於今豈非海市之遇也哉然是捲也侍禦君記之諸大夫則賦詠之夫記之者見之者也賦詠之者非必人人而見之也而若或見之者無他焉徵諸記而已矣天下之人之慕海市如餘者豈少哉吾恐讀是捲而心休焉者將不獨余也柳柳州曰美不自美因人而章蘭亭不遇右軍則淸湍修竹蕪沒於空山矣吁豈獨一蘭亭也哉

題章二送行捲

古之人有言曰愛其人者及其屋上之烏夫烏微物也愛其人猶且及之而況於其人之弟也茍其人弗可與也則仲弓之賢也韓愈子之文也而弗能以益其父與子也況於其弟耶章子行予嘗序以贈之乃北渚諸君者又各爲之詩以歌之而弗已也嗚呼是可以觀章子之爲人可以觀我郡侯之爲政可以觀濟南學士大夫之爲心矣

題增修章丘縣誌後

治壬子陸子以楊子爲章丘志正徳癸酉呂子修焉其邑之人曰劉子者告邊子曰楊子之爲志也其言曰山也水也與地之產也自上世以來未之有攺焉爾也惟吏之善才之出其來也無窮焉欲歲歲而益之故虛焉以俟斯楊子之志亦陸子之志也而呂子修焉可無紀乎邊子曰作之非艱述之惟艱呂子之謂矣夫由呂子以上至於陸子也餘二十祀焉其尹也幾人也奚至於呂子而始修之也若有俟焉是呂子之賢也劉子曰呂子之賢也不止是蓋能使吾民富而有禮又崇吾城深吾隍盜弭而民戢斯不可無傳也於是邊子乃喟然曰祭法有言法施於民則祀之能禦大菑則祀之嗚呼若呂子者可以祀矣故爲之述此焉劉子名欒呂子者名秉彛晉州人也

刻岑詩成題其後

殷璠評嘉州詩曰語逸體俊意毎造奇而嚴滄浪則云岑詩悲壯讀之令人感慨味斯言也予未嘗不撫捲嘆焉而臺峯子敍之亟稱其近於李杜斯可謂知言者矣夫俊也逸也是太白之長也若奇焉而又悲且壯焉非子美孰能當之子美嘗曰岑生多新詩又曰篇終接混茫又曰沈鮑得同行味斯言也意未嘗不斂袵於嘉州也二子之言不有徵乎哉今誦其集如所謂山風吹空林颯颯如有人斯悲壯而奇矣又如長風吹白茅野火燒枯桑之句不俊且逸也乎哉夫俊也逸也奇也悲也壯也五者李杜弗能兼也而岑詩近焉斯不可以刻而傳之也乎哉故曰臺峯子知言者矣敍成之明旦華泉子題

今雨軒記

今雨軒者楊子爲尹之所居也何名乎今雨托美也何美乎楊子嘗尹昆山矣移於髙平又移於常熟常熟與昆接壤也昆人聞之者咸往歸焉沈子輔者雨見楊子楊子觴之酒而嘻曰器也僻實無愛於昆柰何以辱昆人之來也匍匍焉泥潦之弗厭乎昔者甫也之旅於秦賔客棄之如遺迹也感魏子之來也傷舊雨焉今者宜以今雨名吾之軒庶以詔於後之人也於是諸大夫聞而誦之曰是一物也而二美具焉遺愛一也不忘徳二也孔子有言曰斯民也三代之所以直道而行也昆人有焉周公曰平易近民民必歸之楊子之謂矣

題空同書翰後

魯公聖於書者也子美聖於詩者也李子兼之可謂豪傑之士已矣今之學者之爲詩若書莫不曰乃所願則學李子也及其成也弗顏弗杜則顧曰非我也天也嗟乎詩有宗焉曰三百篇書有祖焉曰虫沙鳥迹斯李子之學矣今之學者求顏杜於李子無乃已疏乎古之人有言乎取法乎上僅得乎中斯李子之謂矣正徳丁丑冬十一月朔旦華泉子邊某題

書博文堂冊後

古之君子之於文也非徒務其博而已也彼固有所取焉也傳曰文以載道又曰文者貫道之器則是君子之取於文者固將以求道也是故天子有天子之道諸侯有諸侯之道卿大夫有卿大夫之道今之所謂宗室古之所謂同姓諸侯也漢封廣陵王之冊曰廼惠廼順則惠與順固諸侯之道矣髙皇帝垂訓於宗室命名之章其系遼藩者曰憲術儼尊儒則尊儒之訓固遼藩之所宜世守焉者而光澤止庵又宗室之美也其建堂以儲祕書則先皇帝錫之以嘉名而命儒臣書額以示寵其自治宮室以居二縣君而不煩於民也則今上嘉悅之賜勑褒諭且曰具見體國卹民至意於戱若王之爲諸侯可謂能盡其道者矣夫非順則不能體國非惠則不能卹民非崇儒則固不能博於文以不畔於道也而王咸有焉是𨿽天質之粹人品之髙其稽古之力固可誣也乎哉王之於文可謂非徒務其博者矣抑愚竊有感焉史稱河間積書與漢朝等當時不聞嘉寵之詔曹子建忠懿貞亮無愧大雅而丕乃忌之視今日何如耶於戱若王之遭逢固可以有所感矣

題史元之所藏沈休翁髙鐡溪詩卷

兵法有奇有正詩法亦然而知者寡矣休翁鐡溪固詩家之登壇者也由今觀之蓋髙得其奇而沈得其正世之論詩者多厭正而喜奇喜奇則難矣正固不易造也奇非正則多失正非奇則茸然不振其病均耳守之以正而時出其奇非老將孰能當之元之總戎固熟於兵法者也間以其餘力發之於詩騷壇諸將莫敢不斂袵焉故因讀二公之詩輙及於此且以求益總戎尙有以復我也哉

親交贈言引

蒙山李子以刑部郎中出知陳州事在戊辰六月越七月十有二日其外伯舅前峯白巖両喬先生者置酒於其家觴別李子時在坐之客爲南濠都子敬雲間陸子子淵及予凡六人也又七日李子旣貨其屋乃卜城西南鄭氏之圃居焉圃有山泉松竹花鳥煙雲之勝居九日兩喬先生者速予出餞則凡坐之客皆在也而南濠不與焉兩防凡得詩若干篇詩有聨句者有分韻者有次韻者爲選爲律爲絕句其體不一然親者道其所親而其所交者亦各道其交無弗盡也李子命之書旣成捲又附其同官者同志者之詩若干篇於後以請名於白巖白巖爲之題曰親交贈言已顧指其捲之端謂予曰李子之交於人也與人之交於李子孰有如子者乎非子莫宜引此予不敏又弗文也而弗敢以辭遂爲志之

郭於藩別詩引

三年冬十二月禦史郭君自南都來獻績於天官天官以其績上於天子天子嘉之列上考以歸且歸曰白巖喬子者禦史同門友也具酒食召嘗所來往者數人以防別禦史而予亦與焉數人者固禦史之所親愛者也於是爲聨句以贈之凡若干篇禦史曰是不可無答也則爲之詩以畱別數人數人者相繼屬和又若干篇書以遺禦史誌好也是夕平基李子以直宿省中先去故起句爲多已而酒酣洽甚坐客嘩然興至輙書故多寡先後不次也未成者二篇明日以附前峯喬子足之蓋前峯有小疾不與坐也予與禦史偕舉進士爲同年友益親且愛故述其略如此若乃數人者之名氏爵裏則附見於所聨句之下與其次韻者之後云

王遂字說

遂渤海人也性質直不事華艷少嘗見於予未幾別去不見者六年矣予繼室之弟曰胡文甫者遂之妻兄也今年夏以事來京師館於予所間以遂之字問予予爲之字曰用達以復於遂曰夫遂何始也曰始於周何始於周也曰周禮遂人氏之掌曰夫間有遂是也然則何以爲曰所以達水也一夫之田百𨿽其畆凡公室之所需與其家之父母昆弟以及其子若孫未有不仰焉者也然非遂則潦而無所於泄也暵而無所於漑也而田用萊矣故爲之遂者必平其躬必虛其中必委徐其形是何也中非虛則水必壅躬非平則水必渟形非委徐則水之性莫以遂捨是未有能達者也故爲之遂者必用達而後可也遂旣冠以娶矣其上有母下有諸弟後且有子若孫凡家之人與公室之所須者譬之田然非遂則焉所仰也故平其躬者直也虛其中者寛也委徐其形者恭也孔子曰恭則不侮寛則得眾傳曰直則人信之三者備而君子之道幾矣則未有不達焉者也遂業農賈不通於詩書以語故未必達然所居近鄕遂治田之道知之固矣其姑之夫曰東臺先生者外舅也持是說以叩庶幾有諭矣乎

丞說贈柴子

柴子旣仕爲無錫丞持檄往別華泉子華泉子止而飲之酒問之曰子聞丞之道乎曰未也曰衣服在躬而不知其名爲罔而況於官乎何以爲政曰輔也聞之丞貳於令者一邑之事蓋無所不當問曰若是子且得咎夫令邑之長也令曰甲丞曰乙令曰可丞曰否令必曰是侵吾官侵則憤憤則爭爭則怨怨則咎曰若是則惟令之從乎曰惟令之從何以丞爲耶先王之建官也置之長專之也貳佐之也亦以防專也設惟令之從何以丞爲邪柴子懼曰若是柰何華泉子曰其剛柔之際乎在易之文二與四同功而異位然二多譽而四恆多懼以近五也是故令譬則五也簿與尉猶二也丞則四也侵之則過剛順之則過柔安得無咎子誠以感之正以輔之貞以守之遜以居之其道必大亨卽大亨非我也故曰剛柔之際也柴子喜而起洗爵以謝華泉子曰微子之教吾幾不免於是柴子齊人嘗歸妹於華泉子有兄弟之義也故其言約以防

弟賦庭寶字說

予生六歲而未有名少司空泰和張達時爲應天丞與大父治中府君爲僚友也始以貢命予予旣冠而交遊字之曰來庭鄕先達太保尹公少之易以庭實於是交防者因遂以庭實呼之矣予弟之生少予十有一年生逾月而大父府君自金陵歸大人公亦歸自京師家慶之夕傳抱呼笑以爲樂也遂相顧而大母沒又三年而從大人公遊鴈門又四年而歸於是時賦之年蓋二十有四矣而顧未有字也今年春予自太常丞出守江陵過臨淸而防焉間以爲請予因字以庭寶而告之曰賦之可寶也有三焉而弟知之乎否也夫有田則有賦世固未有無賦之田也田無賦則倉廩虛倉廩虛則國用不足國用不足則𨿽有象犀珠貝圭璜金璧將焉用之是國之所寶者賦也予宦遊不得恆侍大人公母夫人之下溫凊之禮滫髓之奉惟弟是倚焉則吾邊氏之庭所寶者非賦而誰也是家之寶也弟生魁梧有膂力能曵十石之弓而又習於馬今西方有事天子拊髀思將出而當一校之隊樹功疆圉爲國虎臣則又邊庭之寶也是賦之能也非予之所及也夫是三者其名殊也其義殊也而其道一也顧名思義以求盡其道惟予弟勉之而已傳曰子生三月父命以名又曰男子二十冠而字於戱予之名不宜出於人弟之字不宜出於我也而又爲之文以析其義焉者禮之權也予弟勉之試以斯言請於大人公大人公又有所以啟之者矣

祈雨文

嗚呼災異之來厥有咎徵欽罰惟愆沴气薰蒸自九月不雨至於正月黔黎憔悴憂恐弗勝今二月已盡野無靑艸則奚望年之可登無乃吏於土者稔戾隱慝省躬之實未知所懲夫何載沐載禱誓壇之後霢霂鮮降風屢騰白晝黃霾飈旋若崩道路之嗷嗷者將不知其何以爲食而我庶司羣吏則引望終日徒爲之駭愕而淩兢嗚呼天之不雨爲殃民者而怒也今不禍其所以致怒民則何罪反以虐棄而弗爲之哀矜某等職叨民社夜夙興控訴無所壇壝再升惟神明之錫惠庶民命其終有所憑謹告

祈雨告文

曰爰自去秋雨雪少降以至於今土焦麥枯百姓鮮食穀價沸騰乃玆春已逾半而白日無色黃霾蔽空河之北則樹葉艸根剪伐殆盡甚至有掘死人於墓烹而食之者矣河之南則老穉相率乞食於途甚至有父子夫婦不能以相保者矣菜色盈目言之痛心某等宣政於斯司防禦於斯反咎責躬蹙焉無地卽發倉廩顧安得人人而濟之欲撫流移則滔滔者四郊皆是也用是齋沐竭誠率我官屬父老敢請禱於神下嗚呼神之所血食在民民之存亡在年谷年谷之丰凶在暘與雨而暘雨之暄弗暄降弗降則神之職矣伏兾轉斡化機鼓雷霆而奮之以風雨以蘇民命若某等之職與不職非百姓之罪也惟神明昭別而禍福之其何敢辭謹告

謝雨文

維神受職九天耀靈下土主司民物參贊化機邇者亢陽爲災庶谷殄瘁上下憂損拯救無方禱祠浹辰時雨乃降焦枯少沃生意已回卒歲可期秋成有賴敬陳明薦仰答神休伏冀威靈俯垂斡運大施甘澍永濟黔黎尙饗

治河告文

曰邇者洪流泛溢齧堤噬堰河之南岸日圮月侵某等憫溝洫之漸淤懼城郭之相近及農時之始暇遵王制以興工爰卜今辰下椿捲埽潔牲陳醴以祈厥成嗚呼修之者人之功佑之者神之職某等受朝廷之重托固願節民力而省民財神配海嶽之顯封亦必捍大菑而禦大患也幽明無間幸與圖之謹告

祭河文

維神配鎭北嶽受國顯封湯湯洪流萬水是宗逾周越梁爰達於海潤田澤疇濟物千載某按部玆境往來一年反命屆期臨流告防旣張我防載擊我楫神其相之以利我涉尙饗

赤榮光贊【並序】

赤榮光圖者皇明遼藩宗室止庵光澤王受封之始而其叔祖誠庵衡陽王手以賜之者也王之先君惠王旣已親爲之題以發其義矣由是騷人墨士之產於此與仕於四方而過於此聞者亡弗見之則亦亡弗歌之者也後二十年某由太常丞出守荊土而見於王王出其圖而示之且命之言某不敏爲天子之守吏樂其土之有賢王也取六義之比謹拜首而爲之贊曰

有丹者楳植於荊阿照臨江漢如爛斯霞霑之漑之雨露孔多旣昌其幹亦蕃其葩於萬千年王國之華

白泉子憂居圖贊

有白者衣有素者冠有戚者容棘人欒欒飄颻野風吹吹葛帶永言孝思發我潛嘅

陳處士畵像贊

心慤而性淳服禮而蹈仁惠周乎裏閈名越乎等倫若是者不可盡以畵也嫮貌而頎身質淸而气神其言也諄諄其動也誾誾若是者又非畵之所能盡也然則補其所未足載其所不傳者豈不在乎斯文噫山間松下琴儔鶴鄰玆人者其今之所謂處士而古之所謂逸民者歟

紀夢【爲空同將易號作】

夏日午睡夢一靑衣小鬟叩軒泣曰妾空同山之靈也主君新寵移於大陽無罪而棄妾請子一言歸之若何予告之曰久處而惡生人之情也離騷而抱貞女之經也爾不見夫素平者乎屏之二十年一日歸焉夫誰爲之媒也爾毋泣行召爾矣靑衣旣去鸚鵡呼婢於窓外曰將食來將食來遂窹而起

華泉集卷十四

