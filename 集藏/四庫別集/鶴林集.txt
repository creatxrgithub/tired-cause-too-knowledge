

欽定四庫全書

集部四

提要

鶴林集四十卷

別集類三【宋】

【臣】等謹案鶴林集四十卷宋吳泳撰泳字叔永潼川人嘉定二年進士理宗朝歷官起居舍人兼直學士院權刑部尙書終寶章閣學士知泉州事迹具宋史本傳史稱所著有鶴林集而不詳卷數藝文志亦不著錄惟永樂大典各韻中頗散見其詩文謹裒輯編次釐爲四十卷放佚之餘篇什尙夥亦可見其著作之富矣泳當南宋末造正權姦在位國勢日蹙之時獨能正色昌言力折史彌逺之鋒無所回屈可謂古之遺直至當時邊防廢弛泳於山川阸塞籌畫了如慷慨敷陳悉中竅要本傳所載諸疏簡略未詳今以本集考之如紹定二年上西陲八議五年防四失三憂及保蜀三防端平二年言元兵先通川路後防江南不可不固上流三年乞預儲蜀帥又論壞蜀四證及救蜀五策大抵於西川形勢言之最晰良由南宋以蜀爲後戶於形勢最爲衝要泳又蜀人深知地利故所言切中窽防非揣摩臆斷者比實可以補史所未備其他章疏表奏明辧駿發亦頗有眉山蘇氏之風在西蜀文士中繼魏了翁鶴山集後固無多讓也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

鶴林集卷一

宋吳泳撰五言古體詩

擬西北有髙樓

髙樓何岧嶤一柱西北隅橫當子午道峻直參井墟曲瓊捲飛霞儼儼僊人居上通三重階下防十二衢傍樓玉簫女織翠紛華裾僊人顧之笑授以靑瑯書遡言欲從之媒拙而理疎丹梯目成久須憑大垂手

夫逺徵

采蘩浴春蠶夫婿今逺離貧無金釵別愁有玉筯垂朝同火伴去莫獨衾裯隨百夫十夫長千里萬里期去期日已逺徵郎不顧返生理日就貧嵗年亦云晚𨿽有乳下男不能充夫丁昨日府帖下籍巳書其名官軍獨備北頗卹東西民勿言徵錢輕抽徴將到人

采葛行

黃葛溪上生靑條谷中垂薄言采其絲緝彼綌與絺縫作公子裳逺寄閨人思絺兮淒以風不值當暑時輕鮮未及禦棄置忽若遺𨿽則遭棄捐肯爲風雨移朝暮防楚中采采以慰饑君看葛婦歌嘗膽味若飴

桂

南之山叢叢桂樹生也直朱華自成林不雜眾芳植上有靑鸞棲因之爲羽翼移根上林苑零露滋曉色豈不罹凝寒髙標竦孤特丹心能自渥身性不加飾所以離騷詞嘉其秉炎徳相觀穹壤間人統形气識陽根爲剛明陰質爲闇塞靈均莫能招聊與花辯惑

都大華文監丞權府事之明年天子詔將直禁近邦之人有以三瑞爲獻者曰雙蓮曰岐麥曰九穗禾皆斯世之上瑞而萃於一時人目之以爲盛遂采民謡集成歌頌曲三首以紀其美【闕二】

短短菇蒲洲陰陰葭菼陂有斐嘉芙蓉雙蒂媚漣漪如龍舒兩娥如沅湘二妃豈伊玉池種而乃生污泥斑然爛云錦襲人芳菲菲兩美諒必合佳人制爲衣下承朝露滋上戴夕日輝駕言折芳馨歸以遺所思

詠懷

何艸秋不枯何葉秋不黃白露以潤之薿薿含晶光幽蘭自華滋時菊仍菲芳粲粲園中葵亦得晞朝陽被恩有如此後時果何傷惟有警夜鶴庭前獨旁皇豈不欲九臯翅翎莫能長湛湛被露斯幽吟遂成章

送新蓬州程倅

美人其猶龍渇飲金泉水水狹又飛去一息蓬池耳是時天气淸眾緑事盥洗遐徵溘埃風長袂躡螭尾天階甫一尺民社猶千里還須手帝澤爲俗洗瘡痏餘力裁新詩或可代封匭

宛宛黃栁絲錐錐雜花垂栁解織別愁花能送春歸思君逺行邁逰子心依依有弦不解揮有鏡不復治豈是眞不能持此欲遺誰河梁此時曲淚爲生別滋但期如水萍所寄良不移

送陳和仲常博倅嘉禾

栁色媚別駕桐花夾行舟慈湖一片心不上富貴鉤撆卻雲霧分渠月波樓但有月長淸何妨波漫流俗士騎戶限癡官摸牀唇名節與官爵豈以全畀人子方貴良貴我亦仁景仁終始議論間但保一色醇未及與君別先歌送君詩浙西數年來風景非昔時紅蠶不上箔靑麥空生陂六經政之本無用別出奇

送長兒槃赴金陵典斛

皤皤六十翁碌碌三男子阿柴冠尙癡阿防晬欲死槃也年未彊早爲貧出仕家庭所訓誨仕亦當念此敬則能蒞官敏則能決事事長如嚴師擇交必端士僮亦人子耳勿以盛气使只效龍伯髙芳名播靑史

悲莫悲生離老至悲轉切阿爹領賔送諸母持酒別大婦前致辭忽忽顏不悅歸來眎季女一夕亦永訣人事長如此有懷向誰說淚緣親愛滋心以憂患折去去勿重陳秦淮對明月

仕歷四千石官聨六尙書耕無田二頃居無宅一區余豈不念子皇皇事田廬多藏損其志厚殖益爾愚貧乃好消息此言誠不迂子官視庾氏俸廩頗有餘疎花防結果小水長通渠

援以書戒子子竟不若翁陶以詩責兒兒只如頑童房公豈不智集此書屏風堂基未及搆手澤俱成空乃知貴冑門美業眞難終子𨿽有良質須用磨琢功射禦亦是學不妨隨元戎

云拖楡塞白露塗楓林靡靡秋未夕邊馬已南侵子方從軍去川陸迥且深虎兕嗥曠野猩猱嘯髙岑獨見金城外迎人栁陰陰主人敬愛客秉義如斷金好將少年行轉作節婦吟

壽魏鶴山

人生瀛海內中气胚腪之眞元防淸淑間代儲英奇扶搖六月息濯羽於咸池冰壺貯虛明璧玉含淸輝阿閣引鳳巢小山結桂枝肯遺金門步乞取靑藜歸要福不椒醑延年不瓊糜至仁彌爾性純嘏無窮期

濂溪雅愛蓮程子樂觀魚生機不停息天理原平鋪美人湖上來挹繡天東隅淸气蕩喧濁徳風振纎枯人酣鸎花國雨滿菜豆區肯縻爾好爵而奪渠貞符鷹鸇好彈擊乃謂鸞鳳疎願言崇明徳永作國璠璵

壽鄒都大

大儀斡四運環轉當初陽天根起自復气踵生以黃卓然五陰中標示君子祥芳蕓豈不馥碩果終自香有開南國彥气稟惟純剛況逢子之半弧矢射四方浩然祖鄒人淸介如道鄕源流義理熟滋養苖脈長自登蜀道來玉節明於霜潢池有佩犢紫邏無羝羊星回參井間艸木爛以光種善如種禾去惡如去稂只從一念中坰野皆斯臧玉不用餐石髓不用嘗臺背而兒齒好徳自爾康笑渠役役者日景以綫量

壽楊崇慶二首

英英赤文鳳生此岷之陽覽輝孤竹根振翼千仞岡徳音乃鸑鷟下引鵷與凰承旗從華蓋吹玉朝紫皇顧瞻朱丘深殆似阿閣長肯以令儀榘而使繒弋傷集須集桐花食不食藻粱竚看發丹咮舜殿歌明康

淸露火旻素月分白道三湖足秋色天以賜賀老紅蕖正酣酣翠籊方稍稍閒情觀池魚生意玩庭艸防酒常在壺瑤琴弗離抱靈臺儻淸明豈不長壽考方朔謾竊桃安期苦嘗棗願言西風時眠食常健好

壽範漕

春山蕨方芽春院桐始華暄風蕩紅紫還似緑幄遮老僊坐鹿園淨眼閱嵗華防須乘五羊結佩淩飛霞豫章富人物山谷人中豪𨿽從老坡來頗服舂陵髙防和善鼓琴涪水不擬騷安知百世士於此還一遭入窻月疎疎滿坐春盎盎事機盡盤錯收入經濟藏魚方在沸鼎獨以袽沃漲靜言平冦功當置裴李上鷹鸇好彈擊自謂居使之鳳凰不鷙搏羣狡亦莫欺但使徳意多何用風采爲西臺十六州人自春熈熈方朔謾竊桃安期苦嘗棗世間長生訣自致元有道碩果終是香靈根不曾老作詩頌僖公俾爾彌壽考

擬古三章畱別果山同官

邊馬思北依晨風思北飛役役防有還之子胡不歸欲歸又北徵適與風馬期憂端來無方人則莫之知不傷道裏逺所惜光景移肯以蘭桂心化作秋艸萎行道各努力吾亦從此辭

巴之水泠泠靑山復成圍含暉排戶來頗若有所思謂云爲無心終日長不飛謂艸非有情盍爲乎忘歸凡物各有系余豈縻於斯俯川觀魚泳仰空看鵬垂一笑有防心釣弋何所施

同門二三友星弁嘗蟬聨一日兩防面三日一共筵花時碁聲裏雨夜詩籌前鬥酒相爲娛餘歡則陶然永言懷及玆餘愁浩如山未別已足惜別後誰慰顏陸揚未可俟寄聲斷鴻邊

用葵軒送定叟平峕兄弟間首句送季永弟赴省

平峕兄弟間如友相箴防每於和順中切切而偲偲筆硯三十年風雨無停披艸衣而糲食穴坯而敗帷子文實勝僕而我先子飛子不防脫獲便廢鋤與犂有文績如絲有鋒利如錐拓開大規橅不作小榦枝果然升春官粗愜心所期對牀味可永今又徵行西此別固不惜豈無深長思庭萱日就蕪門戶一綫防子若不努力誰與相扶持文章但平易毋防驕出之共登靑雲程了此一叚奇卻歸坐北牕脫去名利羈於皇太極蘊力與求眞知

送李鴈湖大參赴遂寧

拍拍鴈湖水深深歸鴈亭鴈歸三四年相伴湖水淸燕私豈不樂國爾終含情龍章倐夜下驚赴鷗鷺汀鴻雁雙翥翰眷焉乃東徵載辭龍鵠椒復問鸎花程輶軒鶩華轂髙蓋羅翠旌康屯豈無學銷暴不以兵蔚藍舊艸木再色新威明寄聲受防者明府如父兄

恢恢大儀中扶立惟三綱國風怨以怒王道蕩無章棲棲魯東家秉筆修天常防陛不亂紀冠履不易方斯今世運頺禮義維楫亡三邊且病痱羣盜方鴟張兵如潰隄螘民甚赬尾魴厲階倘不夷零露將侵裳李侯世柱史識此治亂防揮袂別廣筵振衣登髙岡願言茂逺猷挽河灑天狼

劉園九日燕同寮效陶謝體

霜林剪生綃煙樹織晴綺萬寶新告成百工亦休止嘉辰屬南山勝事如栗裏謬爲陶長官寧惜此中醉良朋況知心健防不論齒鴟夷自挈攜猩筆漫防戲淸歡別有趣眞樂本無味菊花之隠逸亦欲妃君子獨於蕭艾中保此生色睟涼颸忽吹衣白露皓如洗兌隨數至剝剝落從此始擬將九九節便作陽月紀

九日閒居讀陶詩有懷

天蓋不住旋日車不停馳西風下木葉那復有靜時造物尙爾勞人生能無爲我於大化中縱浪何所羈倦則熟午睡饑則愛晨炊旣無大患及亦無好爵縻但得長如此樂焉復何疑

虯龍能負熊行雨雲霄間犛牛不執防野性長在山才者常苦勞拙者常得閒靜中閱物理役役防有還所以陶徴君猛歇名利闗書不求甚解褐不求常完是中有眞意此外無戚顏懷哉千載人卷書一長嘆

閒意不在逺吾廬自成趣竹陰混午醉菜甲疏曉露庭艸更不除樹禽日相語每繙架上帙旋讀輙忘去佳友或防心往往談至莫以玆率爲常彌覺太多事卻思對牀眠尋味所樂處

天地大廬舍誰使渠滔滔擬如原卜居捲屋皆波濤又思囚山賦匪虎吾狴牢獨惟安樂窩邵子差雄豪駕言欲問津蔽吾以蓬蒿頗思振衣起濁酒且自陶一生任運耳目送冥鴻髙

壽範潔齋二首

明河耿髙樹素月流澄瀛嫋嫋來金風秋意浩以盈美人自西方鐘此一气淸如潭貯皎潔如室生虛靈姱節麗有暉髙情澹無營昔含雞舌香曽以鳳咮鳴不登金張館嘗抱箕濮情倐焉冰山銷掲若黃道明眾星已牢落太白猶光熒英風自骨鯁心事元夷平防須朝紫皇提筆福蒼生

玉山一何髙堂與靑雲齊上連寶臺峻下瞰金璧低中有二老僊駕鶴俱不歸苔封箕山碣霧濕太史題豈期蕓省郎再析侯藩珪芳猷紹前印英气截云霓理亂如理繩牧民如牧羝燕開登南樓就以云作梯喜年玩秋稼撫物觀春荑不貪老氏寶不祕莊生倪至仁彌爾性壽齒今復齯

題承天心老萬佛閣

我聞諗禪師斷薪接繩牀揚岐初住峕撒雪滿屋堂庭松下法子缾水注道漿看來古佛心不爲屋有亡心公自別宗眼碧髭又霜更接十千眾建此新道場梯空挿璇題防海結珤方自營不住心每唱無底囊如明珠走盤如利刀截肪防玆眾生故苦爲諸佛忙寥寥一貞境渺渺萬法航泥空竟成著墮有終是盲靑燈落檐花吾道千丈光【世言安期本防士而不識心公爲經世之才其時拓開潮溝大建佛閣直是有滋眾活人手叚余不作詩久矣故書此戲之】

和趙尙書無辯詩

夫子動以易孟軻性其天或毀或沮之於我何加焉天地猶有憾伊人得無言笑彼狥人者區區欲求全熱不棲惡木渴不飲盜泉佳兵不祥器只爲名使然孔明桑百株楊子田一防靜樂豈無此行藏卻由天猘犬吠漢月黃雲塞江天江淮我家門守地何擇焉婦嘗勸減竈苦口爲母言早使言得行家門更安全詞人工爲文瀑瀑如飛泉辯士說利害焰焰火始然浮華不經實胡取三百防吾生信拙爾道勝還諸天

程順子升齋

雨養焦穀芽淸晨勃然興風入春筍節一夕長數層地道元敏樹生意實可徴一息不滋長枯荄莽丘陵所以務學者進徳長如登禮義所封植忠和所薫蒸湛然淸明气於此中夜存徳盛仁旣熟始如日之升今人廢下學乃以髙自矜譬之淩霄花霄竟不可淩子歸且近思從下觀上騰謙謙以自牧洞洞如不勝舜顏亦人耳毋謂人鮮能

和曹憲金華山韻上李鴈湖

楚臺快談風梁園騁歌雪濫觴起九章流波到七發雕空竟何事如以紙帖月防巖錦褧衣鴈湖木霏屑百卉冬具腓喬松立霜雪老枝自擎重旣晚逾秀發勁挺眞大臣回邪走妖月金非百鏈剛那不因翠屑浮名鏡邊塵驕气鑪上雪胡爲認而有引滿猶不發有懷東方人書眼髙照月紓徐如行雲去就不爾屑奔鯨甫息波猘子還吠雪憂端壓不住耿耿及明發師費輙千金糧儲亡三月智哉陶士行先貯頭與屑椅梧未成琴修幹埋積雪嶰竹斷成律其竅春自發所遇時使然誰與指摽月仙翁急抽闗乞我雲母屑

七夕聞鵲

涷雨略洗車炎暉復如磝桃笙眠未熟屋角幹鵲噪借問鵲何來下上音載好此聲固非惡枉爲閒者告適情便爲喜喜不繇汝報用靜則爲吉吉不緣汝召蕭牘尙我疏行人爲誰到勸子莫饒舌移語朱門道

黃姑西不娶織女東未嬪絳河咫尺間可望不可親欲遣烏作使烏黠言未馴欲詔鳳爲媒鳳老咮不靈獨有雕陵鵲造梁河之漘頻年事塡河頭禿弗愛身胡然此今夕疆疆語依人熠燿渡機石防鵜窺漢津鵲昔號神女至此不復神緬思成橋事謾語抑不倫直須明河水盡洗千秋塵

變歐陽子秋聲

銀河耿髙樹璧月流中庭有聲西南來厥聞浩以盈或泠泠爲風或殷殷如霆元戎嘯中軍猛士赴敵營但聞人馬行弗省金鐵鳴天地始气肅乾坤亦塵淸豈有一艸木而不知秋聲

和虞滄江見寄宴坐聞秋香

春芳如麗人驕色不肯除秋芳如髙士一味甘恬虛我闥本洞然香風來虛徐滋蘭露承掌延桂月滿裾門巷栁濯濯林塘竹疎疎眞意儼分列逺心更莊舒庭前兩好鶴知幾年嵗余或睨立倚窻或飲於淸渠常恐緇塵染回視根性初蹇余滄江人人豈不鶴如起尋月中句遙睇花外車八表方云昏尙無返莊廬

塞鴈

鴛鴦在魚梁在在能戢翼黃鳥止丘隅止止得所息相彼鴈與鴻胡然生塞北城暗火驚云低空逼官軍夜擊鼓奴或告之亟師老糧莫支健兒恐烹食哀鳴號窮邊莽是狐窟天地生爲心曷使至此極所以周宣詩矜人要安集

送防景仁防漕分韻得喜字

桐花繁欲垂栁色澹如洗深谷艤行舟怱怱春莫矣廬山蕨已肥荊渚魚正美提攜赤藤杖炊煮白粲米佳處有防心嵗月不須紀系船且夷猶卻待荻花水江平風浪澄再與歌至喜

送鮮於漕

文字防妙訣到底元平夷詞人不能工變怪生崛奇汶上大夫者得法靈均師修辭滋其平不防怒出之白雲自多態流水長淸漪作者云巳往知者其爲誰九誦的子孫八鸞行康逵天將龢其聲復見風騷遺

樹徳必欲滋去疾必欲除世人亡分明蒿蘭同一鋤鳳兮徳之美誰不相稱譽翻韝下霜云義蓋非鶻如煌煌繡衣彩炯炯淸冰壺衣以將直指冰以勵亷隅持此逾二年相眎如一初去去登烏府昬鴉繞林呼

蹇應叔自宜興寄近詩和馬字韻

仲連本防士元亮非隠者舉世莫知我懸車息其馬艤船陽羨頭停防計山下山水自娛人無煩絲竹冩吾老百世休輟書學耕者祈年占土牛喜雪掘玉馬海鮝帶鹵燒谿蒓和豉下卻憶古蠶叢晤言莫能冩

欽定四庫全書

鶴林集卷二

宋吳泳撰七言古體詩

天馬引

隴西之野龍駒驤追風脇月坤爲裳竚云亭亭廣顙直夾鏡炯炯雙瞳光飯以玉山禾飲以瑤池漿自成骨格異赭白活出神采遺黃三千牝十二閒俛眎但覺皮毛凡飲江曾濡六轡濕致逺又逐雙旌揚牧則在坰野貢則歸天潢冩圖仍上穆天子跛蹩但笑羣觝羊

擬湖邊采蓮婦

短裙纈渠衣制荷采蓮女兒憑船歌歌酣弭棹解塵韈防步演迆淩寒波薄言采采湖之沚買鏡無錢賤生理遙知浪水不可照只仗淸流作知巳蓀爲橈桂爲棹脈脈環湖翠煙艸急歸掩闗中夜思欲致美人伊有道

促促詞

促促復促促急柱危弦無好曲樂日常少苦日多男耕女桑長不足麥方在場綃在軸里正登門田吏趣東鄰女兒當窻看西家阿防防道哭閒時輸官猶自可況是兵符急如火近聞官家牓村路運糧多要人夫去妾貧猶足備晨炊不願身爲泰山婦

獸之窮

獸之窮逼我墻韓盧走兔無窟藏江麋假息尙撲朔穴防無技猶張皇我豈不甘我纓豈不長貍步張侯虎爲落未及獻弓先亡獸之窮莫抵當澤虞不戒専諸忙春搜猶禁塞楡白秋戰不耐涇水黃昔聞養鷹志在逐無使飽食棲平岡

梁父吟

梁父吟維山髙髙維水深白石爛兮飯牛曲滄浪淸兮鼓枻音艾薪豈不賢反被妻子瘖投筆豈不壯交友不諒心用則宗彛在東序不用土缶埋汾陰梁父吟問梁父靑史功名在何處長須防酒置髙堂莫使靑葵委零露臨風惝恍歌一曲鳳舞鸞翔應簫玉

漢中行

漢中在昔稱梁州墬腴壤沃人煙稠稻畦連陂翠相屬花樹繞屋香不收年年二月春風尾戶戶澆花壓醪子長裙濶袖低蓋頭首飾金翹競奢侈自從鐵騎落武休勝事掃迹隨江流道傍人荒鳥滅沒獨有梨花伴寒食君不見當年刼火然攜老扶防奔南山又不見拗項橋邊事七八千兵同日死死則義魄猶有歸存則偸生漫如此三人共一椀燈通夜紡績衣鬅鬙八口同半間屋煮椎冰常不足家糧一石五劵錢一半入口一半官男擔軍裝出邊去女荷畚鍤塡濠還官知民貧當愛惜兵者衛民貧不卹且如今年春又經徵戰苦風塵未動力已罷殆以饑羊飼豺虎梁山奕奕水湯湯知他見幾玉節郎昨日漢川過香气夾道花成行還撾靑鼉鼓復擁白鵲旗帳犀殿後車懸鴟營中聞之暖挾纊盡道節制吾父師東軍本皆孝順兒好在良牧綏牧之太淸魚不蕃太緩琴不理師中有吉當自求度外無功更誰喜秋風淅淅吹芙蓉山童喚我歌漢中中欲歌兮可柰何爲語前途胡祕閣莫使兵貧復如昨【謂安撫兵部祕閣胡公防也】

堰上行上周憲

堰上行桃花灼灼春水生水才一石泥數斗彌漫滮池浸渠口樹以淇園竹菑以漢堤石石塡竹落知幾丁駕作靑霓千百尺一夫搴茭前一夫荷揷去旋燒香紙祭水庸更酌村醪賽田祖鹿頭北海眼西綿洛一帶塡肥薴麻漚池禾稻長𨿽有旱暵無凶饑今年狼頭窺井絡羅堰九星幾缺角匪天十風五日雨陸海將貧水維濁上帝憫下民親遣蒼水使西門驂前白渠後指畫田塍若鱗次新堰舉舊堰修野媼含笑谿童謳自言春種皆茁土桔橰長閒臥畦圃明朝百役非所知且樂丰年踏車舞燕泥新濕花雨斑四牡趣向東郊還地平天成九功敍今秋都築沙堤路

贈星翁郭若水

月臨南斗退之懼宮直南箕蘇子憂片文隻字不經世赤口白舌空招尢我生之初函二气地則五行天五緯羅計二宿括半天太陰一星宅峕位郭生本是郭璞徒推步太精言轉迂按圖只說萬言錦經野未辧天官書大遊正照參井鄕蚩尢不斂旗方張瞥將巧歷莫推算爲我占取峩眉太白何時康

逰大玲瓏小玲瓏

小玲瓏大玲瓏平林突起羣玉峯霜鉶剪取碧磈防雷斧鑿破靑嵌崆自有此山生此石鬼削天劖更無迹泗濵浮出瑞玉磬周廟橫陳古蒼璧蒼官儼冠劍翠官披瑯玕好風吹月來光動九琳軒守庵道人形野倨白領方袍艸爲屨頗奇二士入洞來引向髙亭最幽處他山豈無石弄假不似眞平泉馬鹿迹何在南墅甲乙名灰塵說眞辯假無時了山童隔竹敲茶臼

洪都病中夢與太白同登峨嵋亭有賦

翠浮天宇兩眉修不著塵寰半防愁錦袍仙人去不返乘月忽作斯亭逰月懸水底不受捉牛渚磯翻酒星落气湧如山白浪掀聲悲動地終風作我思弔古登翠防防檢舊題無白詩生平白眼睨力士焉肯嫵媚歌峨嵋楊林渡頭采石口一處風寒幾兵守寄語中流把柁翁莫使江山落人手

壽範翁

辛夷如雪芳事防飛絮捲地春風酣連陂和云割靑麥隔塢趂日繰紅蠶今年夏气淸較早雨後西山翠如掃女兒負笈男帶鋤誇說皇華使家好使家天上一角麟手握雨露呵星辰緑林無風艸木靜紫塞有備煙塵靖鹿園鎭日長徙倚心事如平一池水蓀蘭不惜手種植蕭艾依前力鋤薙槐龍影轉花又黃造化乃爲諸生忙春闈灋細靡罅縫選吏親校如秤量老僊自是文盟主曾抱長蛟著繁露好將鼻祖三昧法直向金華講經去有香不炷旃林香有酒不酌瑤池觴願公嵗嵗常壽考賸寄詩筒祝難老

西湖訪梅

欲休不休嵗垂晚似冷不冷霜復晴起撐湖船訪梅去一防兩防藏林坰主林無神花气薄樹影庚庚香漠漠誰能細玩復與臨靜處測破梅花心橋西水北弄明月醥酒獨對靑山斟自有此山無此客富有他花無此格西湖處士不可招鴉防孤村暮云碧

祁山歌上制師聞敵退淸水縣作

祁山之西當太白戰士彎弓抱明月散燒煙火夜宿兵遙見狼頭一星滅明朝探騎前來報爲言敵死秦川道牌使前呼大隊回鵝車炮坐埋靑艸黃河口淸水頭水聲嗚咽河不流軍中遺言更慘酷靈夏名王亦屠戮中間被掠邊丁苦牧放牛羊食禾黍牛羊得食人轉饑日想南朝拜降去朝廷有道督府雄三闗之險風不通健兒長鎗及馬腹壯士勁弩當心胸帳犀前把石門隘遙望紅旗圍盡解輿師等第喝銀帛三將同時賜金帶凱還吹落桃花風防書屢奏甘泉宮綸巾蕭然羽扇淨一字不說平夷功離鴻迆邐集中澤鴉噪山田忙種麥七方新堡髙挿云腐防何能更相嚇書生每夕繙靑史爭戰場中防千古貍亡虎防自有期天道何嘗厭中土夾城云赤戈劍明通衢夜白鐘鼓淸更待公歸戮力就太平

壽梁漕

維日在婁春事殷維桐始華天气新亂紅繞樹緑幄均櫻筍又薦冰盤珍知是燕胎協卜牛宿防辰繡衣立當霄漢春驪駕飛度天河津帕中玉屑糧未陳鏡裏寶月光逼眞亷如一條冰照人健如九臯鶴離羣舌根不道煙火塵鼻端那受富貴燻手探囊方皆術神袖出薦紙生煙雲兕觥只酌春酒醇衣佩更取秋蘭紉民居安安鴻鴈賔吏膽帖帖烏鳶馴王母之桃莊生椿寧如洙泗一字仁願言福星當紫宸光照鄰女長無貧

送李伯勇分教閬州

明王不興威鳳衰直筆無傳老麟死春秋大誼炳如日讀者昏昏視爲史濓溪之後伊川程文字𨿽少源流眞抉開珤藏得胡子一洗紙上千秋塵伯兮有勇弗可遏髙閣諸儒祖河洛羣玉洞見標月指眾醉醒聞候風鐸當年進書一布衣能取天上淸名歸秋澄講幄玉色動春拂袐館蕓香霏紅塵不踏東華路緑綺還攜閬風去舟行若上離堆山莫把魯公雄文勁筆埋沒蒼苔間

瑞麥歌

爰采麥矣岷之陽麥秀蘄兮登我場岐岐而生自天產兩兩而並維星祥我行其野逢鄼長鄼長忻然持穗往自言此穗實秀時六稻俱垂惟麥仰晉之四穟唐六岐𨿽有其物無其時我君聖武綏萬邦我侯駿徳爲藩維君臣堯舜禹十風五日雨干戈偃息將兆和拍手齊唱崆峒歌

同程季予逰李園和張仁溥

頑雲不雨風稱雄掃花晚坐蓬萊宮幅巾野服才相逢華茵解下金綫狨人道靑田雙鶴平輿二龍笑揖羣彥時一中百寮之山直叢叢回廊窈窕庭陰濃園禽語變春事空水花色靜天機融歸來笑傲掀短篷溪澄月白聞笙鴻

賦半齋送張淸卿分教嘉定

斗城將軍半叚鎗漢宮美人半額妝碧眼禪僧坐空室花雨半牀云半窻道如大路皆可遵不間不界難爲人卓哉聖人門猶惜二三子冉求只向中道畫季路僅及升堂止窮山必到嵩華顚窮水必極昆侖源若非身心實造詣未免口耳空啾喧子歸試取羣書讀飽秣吾駒飯吾僕卻將全體爲渠說蕩出峨眉半輪月

八月十四夜神泉官滿再別同官

有客有客白其馬日倚垂楊問行者式防式防胡不歸未歸滿耳聞別詩斷弦再續情緒惡別酒重稔味如蠟袖中𨿽有金錯刀滿鏡愁雲莫能割是時月露秋平分庭前喚月月不譍就令喚得山頭月照我離筵越愁絕陶靖節潘安仁種秫滿畦花滿城潘花陶酒緫陳迹不如昭文氏之琴不鼔無虧成芭蕉潄潄連夜雨桂子紛紛落庭戶旅鴈無儔顧影單明朝且向龍巖去

送毅夫總領淮西

莫沽金陵酒莫折金城栁但觀二十四橋月夜夜淒涼照淮口孤墉不下兵轉饑河水淺狹紅賊窺就今秋髙不飲馬安得防有休兵時赤云燒空秋岸濶雨少潮低運溝涸莫從局外鑑全勝緊向碁心尋活著昨夜歸來聞好語大兒踏歌小兒舞喜言邊敵歸故巢且省沿邊轉般苦邊民之苦自古然其媼荷鋤翁戍邊老翁無力助王國但願主聖羣公賢上卿奉使亦奇事肯爲邊氓勞撫字酒酣拂劍歌皇華柂樓紅濕汀蓼花

新江行壽張憲亨泉

君不見堯時伯禹作司空應龍尾畫江道通又不見秦時李冰作太守犀牛厭勝水晶走蜀江開鑿四萬八千載二後英靈儼如在𨿽然陵谷有變遷水向東流不曽攺西岷山南混崖神營化造如劃開蜀人好怪漫弗省龍豈能智犀豈能禳菑年來江塞崖據險水束三川激如箭陽侯吸哦佛不靈黒蠣磨牙蚖吐熖五月尾六月頭蔓水退礬山水流中間靑沫最湍駛風雨瞬息能湛舟鮫人淵客弗敢睨而況商婦能無愁懷哉古人智如此胡不鏟盡白險直使平如洲使家河源來弭節靑衣國橫槎展拓萬里天力浚江南障江北百夫荷鍤千夫荷鋤號召海若同鑿疏經營不越四望白練剪出澄江圖輕軺晨興亦勞苦繡爛衣明濕煙雨不惟佛灘之恥可湔雪名與離堆傳之萬萬古乃知天地間靡事不可爲若鳥獸艸木驅虎豹象犀藏冰朌冰淩人掌出火內火烜氏司吾身代天事到手那得辭決川道海亦常理竈門老婢不慣駭且疑好將新江水都爲一洗之浮雲空寶鑑淨公之壽兮如江之永不妨桂棹木蘭船陶冩流光入觴詠花泉有客空抱弦曾拊三疊逢胎僊寄詩孤云斷鴻邊

欽定四庫全書

鶴林集卷三

宋吳泳撰五言律詩

和李憲使

闗上靑牛去林間白鶴歸月函書味澹霜浸道根肥艸樹連生色魚梁閟殺機晚年偏好易落處是麻衣比嵗兵戈息山民幸有秋麥畦翻雨種圃帶霜收墐戶夕燻防荷蓑晨飯牛使家亷到骨淸議在鋤耰春日成都寺桐華一院芳窻疏紅捲防焙暖雪吹香論事惟三代評詩宗晚唐開編疑未瑩今欲扣山房

送楊子逹入國學

鸞鳳久束咮賢闗時一鳴子今觀上國志豈爲浮名母綫絲絲直爺詩字字情別離非所惜回看錦衣榮

雪夜

云蒸黃野潤月瑩皓庭淸夜靜悄人迹溪流皆雪聲帳吹燈彩暗鑪撲火花明遙想雞人誤鳴歌報六更

霅溪舟中讀唐人詩

大雅聲才息騷人詞競興語工終離道味泊祗如僧霜夜杜荀鶴秋風張季鷹撫編吟魄動飛雨灑船燈

冬至

閒居罕人事慵把歷頭開雷自地中復風從天末來絪緼初熟酒的皪未開梅道盡眞光景堯夫好秀才

挽羅宗卿

曉月璿源澹春風璧水香一條冰透骨五色鳳鳴崗翳彼莵裘老傷哉寶鑑亡嚢封尙生意今與日爭光

挽鄭文昌

何代無豪傑惟公气獨剛束身同絞紟遺訓辟緇黃定力老逾壯英魂凜不忘蜀名省科調猶說鄭文昌

別嵗

故鄕於此時釀熟嵗豬肥骨董羮延客屠酥酒餉兕竈塗醉司命門貼畵鐘馗多少傷懷事溪云帶夢歸

和制垣金泉山

昔日南充縣卑棲枳棘鸞道根隨境悟屐齒過橋寒夢覺松花白重來鶴頂丹僊翁梨棗熟亦欲傅修翰

小雪

臥病連三月起來幾半人腕柔妨艸聖目隔花神頽魄豈常望殘芳不再晨徘徊盼庭樹猶喜小陽春

壽李鴈湖

間气生賢喆斯文擅正宗咮鳴直是鳳時見恍猶龍信史傳緗簡元勲在鼎鐘惟存霜後節景仰彼髙松往在黃樞府璇題防兩扉剪除當路棘紉補坐朝衣風急操舟濟江空擲釣歸年年湖上鴈旭旦望南飛起從通徳裏出守巽巖州上相先聲到凶徒悍气柔鴻居新勞徠鳥戶舊綢繆已築沙堤路歸歟贊大猷金碧蒼巖下神光射斗箕豆灰浮琯後梅蘤破冰時正是生申日誰爲壽卯詩今年眞六一說與醉翁知

和晏子忠

天地肇開辟江山誰主盟岸深沙走白石秀水含淸魚自春來美猿𨿽曉不驚汀洲生杜若薄欲采其英每逢耆舊問誇說太平年橘柚三冬富荷花萬頃聨斷巖書姓氏勝迹巳蹄筌羣盜方如蝟渠鞭恐著先我往才秋莫君來恰嵗寒離鴻書落莫歸馬路平寛白社論心易文壇出手難近來詩思澁風雪立雕鞍

出闗

曉帶雞星出春從鳥道餐霧漫旗彩壊霜落劍花寒天險今𨿽在人謀昔所難臨闗能虎眎一亮亢曹瞞

冬日

四時平似凖冬日頗傷暄暖驟狂花坼霜輕野艸繁林鳶饑跕水山鬼暗窺垣便擬懸車計無人爲買園

霜朝

欵乃湖歌斷瓏晚色歸鷺翹窺水鏡鴟凍泊垣衣宻坐懸書帳淸吟刮硯澌嵗寒誰耐久獨有翠兄知【唐人以竹爲翠兄】

壽胡興元三首

幾代貞元防還生忠簡孫淸風防薤本愛日防葵根疋馬馳周道分公翰蜀門保安橋上路手滌瘴云昏皂蓋開藩日黃河洗甲時栁陰承羽葆花气撲旌麾兵悍須柔止民碞莫勝之麥頭如得雪來嵗可休師耿耿三秋別悠悠四月餘菊潭聞上壽梅驛急馳書簇蘤紅成陣駢筵翠曵裾封侯平四十前路盡寛舒

壽丞相慶七十五首

幾代貞元防重逢上相生閱人冰鑑淨遇事玉衡平日月黃扉永風塵紫邏淸勛名兼壽考何必防耆英昨夜聞宣鎖虛皇注意深三師分漢制一尺防商霖未白憂邊髮仍丹報國心黃封畱壽酒且把斗杓斟渤海兵戈靜全淮版籍歸紅繅蠶蠒大紫擘蠏螯肥栁港添生色楡闗閟殺機君王新禦殿莫使諫書稀誕日逢今日新年勝故年良風宜望嵗甲雨不妨田淛米多堪糴京交漸直錢隆興須再見人道魯公賢自辟翹材館才隨數路求蘭苕和露摘橘柚帶霜收味適方調鼎裝輕不駕舟有懷吟未盡獨鶴逺山頭

和張周玉訪別

白露下百艸年光驚易䢐郵亭人折栁別浦鴈銜蘆社甕應藏酒秋盤好斫鱸賢渠陶靖節晚嵗覺迷塗

挽李寺丞

文獻中原舊箕裘戶部淸官終一麾守事歷五廷評掛壁琴無譜傳家硯有名東風吹畫翣溪上若爲情

挽李郎中

少日聲名偉中年學問腴气緣經事老形爲愛民臒吭引朝陽鳳魂驚古冢狐遺忠攄不盡英爽射匡廬河洛輟防響朱張傳古心世隨人影落君向路頭尋蔓艸侵山徑柔荑死樹林良朋更能幾百感集孤斟

挽靑陽兪夫人

彼美宜家室之媛友瑟琴漆園歌未歇澧浦佩還沈懿範貽彤管佳銘得槁砧臥龍山下路風雨亂愁心

挽貴平大夫

介介汝谿叟靑衫三十年澹如彭澤栁廉過石門泉漫仕曽無意遺文竟有傳浮山讀書處定跨玉蜍仙

挽王夫人

婉娩嫺詩畫僮僮被典章有齊先祭潔薄澣展衣香唁衛心𨿽切傷周義不忘勉哉君子正彤管尙遺芳

挽鄭夫人

淑行繇眞履慈根自夙知性情詩調適內外禮維持春閤靑蘋亂秋原白木悲只今哀窈窕手綫授衣時

挽雍處士

折栁詩名逺滋蘭徳本深撻禽能起孝訓鯉只平心半夜酒星落千山薤露吟芭蕉溪上水嗚咽不堪斟

挽防監簿

好漢三巴傑危言九陛忠王前畱孟子國爾念周公日馭龍堆出天昏虎踞雄收聲諸老盡銘有後谿翁昔上金泉去翁方玉局閒橘中春響雹壺裏曉行山迃叟空扶杖坡仙不賜環每思生處所壯淚爲公澘

五言長律詩

塞下

黃雲連隴樹紅日下溪楡氈帳三千里蜂屯十萬夫魯芻肥廏馬漢粟遺城狐虎韔空涵月犀渠半网蛛防軍聲勃崒巡徼語嚨胡栁脆藩籬薄桑幹塹壘孤突炎將及燕逋尾又侵烏曲引梅花落謡聞小麥枯將軍金騕褭輕俠繡蝥弧十二營田利知誰上此圖

壽安宣相

磊落堪輿气崢嶸社稷身地傾曽鎭靜天造要經綸倉首懷公輔中原仗老臣綸揚申命寵渥照午橋新司馬還辭洛汾陽再入秦乾坤重拆洗防縣細縫紉汰擊鯨波濁風淸虎穴塵緑林戡大盜紫邏息罷民魴尾喁喁活龍驤帖帖馴按行光弼壘斜岸武侯巾究宅歌鴻鴈參謀集鳳麟星營羅粲粲雷轂隠轔轔飛挽通闗表耕屯集渭濵軍容俄再色威令復重信烽火閒荊楚塵沙捲劍岷馬騰雲隴月士飽雪山春來石非無傑平江亦有人誓功俱不再方徳信誰鄰弓矢宜専晉鉤膺遂錫申鶻銜淩井鉞龍節壓參神衛幙論功盛韋門送喜頻河陽分鎭日許國授弓辰勲業當如此恩榮實邁倫一忠摩皜日二節貫蒼旻績偉官難報天髙徳最親丹書名澣澣黃色喜津津咸頌僖公柏誰言莊氏椿永爲民立命長秉國之鈞信作三朋壽都由一字仁東歸知不逺香信已浮銀

七言律詩

壬辰恭和禦制聞喜宴詩

淸問諄諄許盡言以書爲轍道爲軒鑑觀萬古知成法條析羣疑見大原櫻苑近頒天上句燕杯新帶雨邊恩燃藜夜取云章讀照乘驪珠炳若存

乙未恭和禦制聞喜宴詩

聖學希天善牖民風霆鼓舞气如神轉回姚姒文章古作起殷周禮樂新有限科名非究竟無窮經術要紛綸事君自昔無他道不有其身是致身

谿亭春日

不必尋芳出逺郊八分春盡屬亭臯漫波緑皺一溪水暖日紅蒸千樹桃烏繞屋檐呈卦兆鶴窺庭戶聴離騷靜中識得生生意堂下蘼蕪更不

春事無邊著語難得逢佳處輙停驂河豚漸美誇梅十芳艸如屏說栁三小韻作詩防跌宕淺杯斟酒怕沈酣買山那得靑錢在只欲花間結小庵

又和洪司令春日

房湖曽別苦吟身兩度東風似一塵栁外遊絲難系日麥邊馴雉亦驚春都君子皆通貴栗裏先生只一貧珍重龍陽賢太守時將詩句惱陳人

送成都添倅李微之分韻得巫字

本住陵陽處士廬不妨名字落靑都題輿帶閣添新號抱史還山只故吾秀水穩宜眠夏簟恵泉香可煮秋菇勸君莫動騷人曲椰葉蓪花降女巫

湖亭酌王史君紀事並呈防花諸君子

紅雨斑斑防嫩苔朱輪軋軋碾輕埃園公不作橘中隠康節肯從花外來鶯囀樹林添道韻鷗分江色獻詩材籃輿便載春歸去誰管酴醿芍藥開

王巽堂三十年不到湖亭丙戌春再來非舊矣用前韻以竢後逰

庭院深深鎖緑苔掃花無帚半塵埃紅霞滿樹劉郎去靑子垂枝杜牧來乍可放閒寛酒地不能隨俗貯香材醉翁自有山間樂更取林霏手斫開

老將

一從十五長邊城少見兵戈日太平代馬依風都防道飛鳶燻霧伏波營紅雕臘軟君王賜靑兕裘輕子女情昨夜防行新部曲鐵衣偏奏苦寒聲

永嘉鹿鳴宴

人間富貴易浮沈只有斯文無古今義理工夫元坦易聖賢言語不艱深莫隨近世諸儒轍要識開山一祖心待得了他科舉債梅花月下聴瑤琴

和張亨泉宴鹿鳴

平生湖海獨元龍門作丹梯倚太空還我蛾眉千頃月借渠羊角一防風文隨腳迹機難活學到源頭理自通何代不生田表聖諸君切在敏前功

宣城鹿鳴宴

儒臣簮筆典州麾重爲江山緝舊儀宴序古來元有禮鹿鳴廢後更無詩科名到手還須耐文字當場莫好奇更盡工歌笙一曲明年春灑上林枝

至日示諸甥侄

莫風浩蕩忽吹葭一室陽春病已差把酒認爲天一水見梅題作玉眞花燕常防族寧隨儉祭則從先不尙華過此肥冬疆事靜亦呼槃也早還家

題望湖亭

祥雲宮殿半荒蕪獨有亭基下瞰湖水气渺茫吞八極地形磐礡跨三吳一輪紅日射銅闕數防靑山浮玉壺欲問湖邊諸澳長長洲盜賊已平無

和季永弟賦袁尊固海棠

洛陽牡丹蜀海棠方謂之花餘皆艸木也唐鄭谷於浣花谿上羅村路邊俱爲海棠賦然謂子美無情爲發揚又謂堪恨路長移不到則誤矣重於錦官者卽此詩也植於錦榭者卽此本也月卿尊固曾侍先大參魏公帥蜀以其兄弟與紅萼爲鄕人置酒髙堂燒燭其下相與道花屋閒話慨流光之易失悵樂事之難追懽戚嬰懷飲少輙醉後一日季永弟賦五十六言識之坐中諸賢賡和殆徧某輙續貂於其後

觱篥聲中气序過谿頭燕子又歸窠淸涵夜色花無睡翠洗晨妝臉半酡紅萼尙懷鄕國舊錦心空抱客愁多飲酣樂極翻成感淚濕胭脂雪滿坡

張仁溥寄防滄浪詩用韻一首非爲滄浪作也

卉木萋萋二月寒杏垂紅雨涕浪浪無司花女太幽絕有索酒郎多醉狂弄影莫陪張子野斷腸空憶賀橫塘春來亦欲尋詩社卻怕詩工與道妨

讀黃子實詩卷

香山居士讀張文昌詩編以樂府詞爲工雪堂老僊讀孟東野詩秖愛銅鬥歌爲近古昔之以詩名世者蓋不盡好也子實以詩卷托同幕轉似一編之中粲莫可耘而其閒遊有云賸擕尊酒斟藍尾惜不杯羮薦墨頭則屬辭之工也題丰都云履痕莫辧陰王迹敢去多題漢晉年則致趣之逺也十二峯下月穿篷席罅風軋舵牙聲巴東縣旅夢難安枕村酤不滿瓶則混之晚唐集中莫辧也某旣不能徧和亦豈可無以奉答珍貺輙書五十六言於其後命之曰讀黃子實詩卷

唐人漫自說金華山谷云孫自當家色釀成眞一酒別機織出象生花緬懷友義畱巫峽難割閨情下漢嘉看徹一編酬未得夜深窻月淨籠紗

壽李鴈湖

當年指李記生辰柱史疑爲法報身魚鳥泳飛南閣曉風花經緯石林春手繙萬軸談無底胸著千年汲愈新試看喬松霜雪後凜然一節照時人

自捲朝衣濯鴈湖勲名籍籍在黃樞時聞走卒稱司馬猶有羣兒問大蘇赴隴尺書馳鶴板起家萬石綰麟符宵衣炯炯思黃髮正借元勲出手扶

洶洶風濤卒未淸便提小隊按行營一言刑省朝歌盜單騎恩懷渤海兵丰徳自應通緑籍長年何必飯黃精勸公剰壓蘭英酒爲作涪川小太平

身駕靑牛老子車行雲來去自紓徐精神健好充黃野骨法淸眞貫玉廬六十二年康節詠五千餘卷玉川書石林莫作盤居計黃紙看看又詔除

壽範漕

粲粲桐花昨夜風吹香還到鹿園中前生出處黃山谷後代風流範蜀公灑落一襟涵霽月精神滿面貫晴虹直須整頓坤維了歸侍祥雲一朶紅

自從繡紱解麒麟一片忠誠只爲民涪水竹枝秋送客漢嘉火樹夜迎神蜂赤螘三垂靜白黍黃雞萬井春盡使蜀人翻覆看皇華禮樂只如新

伏波老子縛長虯典防蘭闈更兩秋學問只從苖脈看辭章不向語言求俱稱腳迹門生好無復顏行執事羞夾袋中間富人物更須爲國貢琳球

福星一防夜堂深藻泮花泉共照臨歌詠春風曽防瑟體當生意宓君琴喬松已作參天色寸艸猶持報主心但翼斯文扶壽脈年年一穗爇犀沈

客中和程丞相雪

蕭蕭客嵗澹如家耿耿靑燈凍不花窻外曉添梅意韻田間春透麥精華書來頗復懷歸鴈杯散何繇覓畵蛇明日雪晴鄕社去辛盤隨俗防春茶

和杜樞宻雪

紫宸朝動雞人唱一片天光接絳河花樣繡韉衝曉去霙鋪毬路帶春多邊無疋馬比寧地土有遺蝗柰凍何檠重玉龍猶未老莫將圖畫寫披蓑

一自金鑾陡下坡更無津可問明河云蒸黃野風寒薄雪皎皓庭幽思多髙艷未能攀屈宋寒灰聊復撥陰何聚星堂上如相問竟日長鑱對短蓑

和趙西裏賦雪

謬守無奇只靠天一編周易一鑪煙抽毫難出相如右覓句敢居靈運前酒酌山羊方餞臘籥鳴土鼓又祈年何時獨放扁舟往澹月西村古栁邊

和張仁溥賦雪

北風聲熄南山防誰息風雅呼於時歌黃三章未純古敍白一叚空愛奇臺髙皆羨雨花落檐短獨愁冰柱垂墨客如林筆如塜莫於詩上更題詩

淸曉踏雪送季武博

送客陵陽第一峯臨分莫遏順防風人行水驛梅花外詩在昭亭雪界中破屋但畱黃蘗老髙風難覓紫芝翁【寺有黃蘗禪師像山有周紫芝詩】筍輿訪別驚回首無數寒鴉防碧空嘉熙丁酉七月上澣遊大滌題住山龔沖妙艮軒

舊與淸泉白石盟身閒方作洞霄行靑山延客元無鎖碧澗流花似有情古洞欲隨仙隠去髙岡終待鳳來鳴道人喚我松間飲坐拂寒雲月未生

欽定四庫全書

鶴林集卷四

宋吳泳撰七言律詩

壽張亨泉提刑三首

蓮花峯下發源深胸次渟涵防古今事茍及民湏著手文非爲道不關心扶持世界歸儒效轉斡天機自筆箴主靜工夫人不識火陽五月正根陰

二年煙雨漢臯亭玉節西來照雪明慷慨報君渾是膽馳驅將母莫非誠稻禾水足靑疇潤烽火宵閒紫邏淸鸞鳯莫將鷹隼防及時須爲國家鳴

末學紛紛競爲人公能康濟自家身形軀元備人間世肝肺盡收天下春觀我自應知愛重識心湏防起經綸壽觥難著皇華語抱取峩眉月半輪

壽崔侍郎三首

天開碧落洗云扉暫輟僊郎下紫防獨有素琴隨從橐更無侍史防朝衣霜淸潦淨榮名薄棗熟花香道力肥列炬照空還嵗晚明年仍傍火城歸

胸次知蟠幾監書事隨天理只平鋪來從京兆徳星社攬取西峨明月湖民豈無衣湏補綻極元有柱要撐扶欲知天授西平意繡防臨戎爲萬夫

小隊元戎未弭旌羣飛鶴鴈已充庭【富鄭公生母夢旗鶴降庭】只緣匹馬修途健喚起三刀昨夢醒【崔帥曽夢入蜀】犀麈自揮坤防靜鯨風不漲海波停牛頭衮衮春無際撚出三詩壽蜀星

壽周提刑二首

分得濓溪一淸皇皇仁義不貪名金華學道行持到禹穴題輿去就輕一節以趨何簡易十年不調轉光明匡時富有經綸在若木華邊緩轡行

自乞銀符守漢嘉就持漢節問梅花庭扉訟少閒徽棘堰水流多漚紵麻論擊回邪羝觸角化銷彊暴防無牙更看植杖扶犂叟淸議依前說使家

壽史石泉二首

胸次玻瓈湛不搖髙風炯炯揭冰條昆墟已防南軒蜀貢猶傳北斗杓問學有源天一水文章無盡海門潮三灘五渡多人物難得公家月指標

露洗秋容一片淸逺山髙與雪爭明賢侯元是嶽神降上相先從佛臘生畵防不妨當燕寢白囊無復到雞城新來連日西郊雨還作山間小太平

壽某翁

當日麻衣抑未猜貴公元自有僊材文辭敏妙眞星魄學問沈潛是聖胎黃石授兵非有意紅旗破賊卻歸來阿同且共玻瓈飲源上桃花想未開

壽範潔齋

合下金相气質渾更參諸老徧宗門箕山再得顏回婿榮國還生孔子孫學問不趨岐路徑文章秪好古罍尊至今尙得詩書力一气淸明中夜存

靑袍朝士走紅塵公獨紉蘭結佩紳不事王侯嫌炙手豈除禦史更呈身寒花秋後看名節喬木霜中見本眞吾道天寛連地大羊溝那得系麒麟

瀘水風濤七載還今年贏得在家山臨流領客淸溪上滴露抄書翠竹間晚計作堂應未晚閒居成賦恐難閒雲昏八表邊烽息湏得伊人防玉關

憶昨薰風防面時猶龍老子亶衝夷忠文晚節三年過上相生辰十日遲內景兩篇時防檢中庸一卷曉行持朝來泮水鴞音好目注西山擬壽時

送洪司令

經年分月伴西淸又佐戎軺勇北徵下馬必能書檄艸從軍元是擅詩名熙丰作俑能無過元祐操舟卻要平局面旣新棊勢別消詳専在幕中評

夏日曾隨別駕歸朔風還作送公詩行軍司馬自文采祭酒諸生亡崛奇國事急忙中著手邊籌閒暇處開眉嘉陵想已波濤落風雨無忘泊岸時

送梁漕東歸

四年一節蜀山間父子重來世所艱鏡月澄心寒吏膽條冰濯魄映儒冠孤淸自古知誰似遺愛於今愈耐防歸去光明贏一著笑渠袖手直旁觀

皎皎從來世不容平平未足與言功介言西事何妨謫洵著權書竟是忠祗爲邊民憂自北捲將吾道載而東分明自有天知已趣檄行防騎火紅

和張周玉峨眉山行

搘笻更上最髙峯浮出修眉翠掃空雪汁半消巖路口苔衣倒掛樹林中異禽語已非人世香艸名應系國風晚色漸侵衣袂冷恍疑身在蘂珠宮

出郊懷汪尙中代簡

一春煙雨盡愁端晴日郊行尙怕寒芳艸被堤風信過雜英滿甸雪泥幹劉郎去後花無恙杜牧來遲春漸闌明日爲君開社甕莫教人倚玉欄防

和虞滄江餞臘觀梅

買斷江天不用賖弦琴觴詠樂無涯年深屢見巢添鶴春到還知未放花時有詩情窺洛社斷無書尺到京華面前楊栁風來處豪岸依然屬富家

餞嵗江梅老樹邊毎逢佳處輒犂然吟風防月成勞績種藥移花當質遷心事細評無此日春風長健有明年更期人日連頭去酬此靑蘋木末天

和韻謝恵提幹約觀梅不赴

才防花回晚日明停杯不飲槊空橫羨君灑落方成趣笑我虺隤不及盟但向捨南窻北防渾如林下水邊淸自來太素先羣物枉被山礬喚作兄

宣城勸農

一分東作五分春相汝耕夫更在勤七月詩成種田法庶人章作勸農文祈蠶必使蠶如甕卜稼湏觀稼似云老守別無新治行只將丰嵗答吾君

永嘉勸農歸舟中

使君毎愛讀豳詩稼事艱難亦粗知水凍未聞秧布野年饑且喜麥生岐坐間白叟眞堪貴眼底朱衣摠是癡趂刺畫船呼客語春風已滿勸農旗

贈鄕僧祖元

僧祖元本裏中秀才厭世事塵勞翻然出家因逰鴈峯遂斷一指誓不復還鄕人目之爲一指頭禪蓋譏笑之也自後南行學益長又有能詩聲予愛其勇猛精進漫作數語挑之

挑包不住鴈邊峯萬里來參琰淛翁刀割萬緣隨指斷鏡磨諸漏著身空不從貝葉鑽陳迹只向蒲下鈍工結習依然銷未盡有時詩語學琴聰

壽鄒都大

石虹繚繞气如雲中有胎僊字卯神大宅寛平春滿面一條瑩徹玉爲人細防火後交梨熟不及霜中碩果新六十二年無一事堯夫端的是前身

易言來復甚昭昭湏識陰陽動靜交幹徳眾賢當首畫建炎諸老得中爻水波已動龍難蟄時運方淸鳯合巢防得生生無盡意不湏詹尹揲瓊茅

梅花又是隔年看節節光明雪照山赤螘蜂邊徼外黃雞白黍野田間鵠頭久巳書丹版燕額仍須防玉闗獨有檀沈煙一穟明年還繞屬車斑

嶰竹吹香子气分蒼蒼有意瑞斯文已從嵩嶽生申伯復向西山壽卯君鮐背自宜當職任虎頭曾已防功勲壺中日月春長在且試犀沈一瓣薰

端平攺元陽月同弟某自南山過龍井山僧饒舌話辯才近事且以某兄弟爲坡潁當有所識因賦

一百年前老辯才復褰絳帶下山來松杉澑雨驚龍起篁竹生風喚鶴回戒行淨通林水觀語言香落寶花臺更看坡潁畱詩處月墮山空眼豁開

宣城宴六縣宰

本是詞林翰墨臣詔書特遣牧宣城使君只辦平平政令尹無要赫赫名獄茍得情須近恕財如足用莫求贏荻花風起江防急秋閱應令弩手精

寄題蔣灣效堯夫體

剛把西湖賣與鄰卜園新得蔣灣春半荒亭樹景偏老欲壓溪橋花更眞漫賦莫教詩過好淺斟時要酒輕醇若能防得閒中趣便是羲皇向上人

送範仁叟解褐西歸幷簡定叟

子館於予恰九春臨分更欲問云津良心易放當持敬精義無窮要汲新芻狗科名應是夢貂蟬宦業竟成塵世間公議難磨滅第一還須作好人

壽安宣相

皛然老子本衝夷起爲蒼生防北陲邊吏皆能問司馬市人曾不識安期拊摩鮐背應耆艾舒捲龍韜自崛奇九老圖中張白後合添同甲一篇詩

梅花又是隔年看節節光明雪照山百萬虎貔劍外三千騋牝寸田間鶴頭捧詔從天陛雞舌含香趂曉班富有春秋洪願力宅家那得放公閒

上謂無官可報卿延豋左棘倍恩榮勲存社稷身俱泰志在生靈物轉輕平蜀以前誰磊落渡江而後獨光明蚤令不作湘潭夢料得中原已掃淸

文俗諸儒戀局中何曾度外防英雄連雞縱不能資夏捕鹿何妨暫掎戎靜撫時機漁者得遙觀敵運獸之窮書生凖擬浯溪石明寫中興第一功

用韻謝帥機恵春盤

梅栁陰中漫寄家閒如翠鴇立晴沙癭藤罇內抄松子行玉槃中防蕨芽猶有鄕風餐白啖更無春夢艸黃麻郊行莫待芳菲月花未開時好防花

再用韻呈帥機就寄仁溥

少學東坡頗愛奇夜抄燈防爇松脂老隨年度防弦瑟愁怕月窺雙鬢絲蠶市已非吾故國菜園猶得子新詩閒人不管東風閙麥飯枯魚著頓炊

病中有懷

二年多病少佳懷酒落杯中見影猜靑女降霜溪屋冷白姑記日命宮災栁州解祟祟頻作孫子逐痁痁轉來就使新春年運吉鈍庚難撥馬頭開

洪都病中口占

去年輿疾上洪州百感嬰懷又怕秋病體不因衰後覺宦情誰向死前休乞身已晚荒三徑子無期負一丘造物儻從心所欲樂天知命更何求

送洪司令赴闕

曾記嘉陵共艤舟江風又是荻花秋三年長別不一見十事欲言還九休頫聘交馳淮水濁行程不定隴云愁鳯鳴已向朝陽去飛雨殘霞濕柁樓

寒食

芳樹啼鶯絮亂飛疾風吹雨送愁歸梨花落莫還鄕夢麥粥淒涼展墓儀倦客忍聽谿上曲防人猶習水邊嬉西瞻太白家何在擬托徵鴻寄我衣

黃漕祠堂

古誼寥寥千載間卻從賔主得窺斑道同元不分窮達禮重何妨尙往還拄杖過橋聲易識壁紗籠墨句難攀篝燈試取丰碑讀名壓三犀石更頑

徑山畱贈無凖

十載京華少得閒玆防渾似夢中山僧行古道元無徑云掩重扉更不關夜語濃時花簇簇禪機漏處月灣灣東坡妙喜無人識往往神逰在世間

試院和李湛谿韻

呵叱星辰賦逺逰更提水鏡著中流讀書有眼月千里愛士無方春九州論及養生渾是道時因主試卻關愁武夷不作逢溪老亦欲臨風助擊鷗

沔州和李長孺

朔風吹雨濕徵衣卿月西升伴紫防出塞未經楡眼白宿師先喜麥頭肥寶刀尙可屠龍去錦字何緣寄鴈歸猶學騷人工索句品題香艸詠菲菲

和洪舜兪太一宮韻

祠事歸來夜向晨仰瞻天宇肅無塵缾搊金井轆轤曉鐘撼茅山幡影春傍水且栽梅半樹掃檐莫使雪橫陳栢臺近日淸無酒贏得吟詩分外新

謝尊固送茶

閒居早是賓儔寡有弟山行訪鳥窠黃卷漸成迃叟僻朱顏不似美人酡詩因怕事吟偏少酒爲防花飲輒多珍重山園芳茗餉猶勝鄕國趙家坡

春寒病痞痛用古砭法以磚熨之忽一夕帳煙塞滿火自下炎上焚衣被之半有感賦之

怕寒不暇解衣眠偪塞蒸成帳頂煙學士磚頭因火灼尙書履下透衾然洞存玉性眞剛漢焚卻禪身笑浪僊收斂道心中夜坐室虛窻白月如

挽李寺丞

世人談利析錙銖汲義如君此道孤無地起樓憐冦老有園和契遺堯夫西山別後常懷子東國歸來已棄子自昔祖風髙掛劍愧無佳語潤黃壚

和洪司令九日觀閱

獵獵西風九月寒元戎緩帶撫齋壇士腰弓箭翻云去人擁旌旄夾道防振旅陣酣金柝靜從軍詩落玉蜍幹南山不謂無嘉節深惜諸賢玩燕安

劍花弓月防秋寒宿將凋零更不壇師眾弗於先事戒搜田祗作具文看戍還黎雅魂方定箭洗褒斜血未幹爲報道傍泥飲者尹來遺汝百年安

五言絕句

用晦翁十梅詩韻酬張伯修孫子直

幽人履貞吉采藻南澗濱所采一物防所思萬物春栁絲不禁梳桃毳不耐雪梅殘剪春綃永日霏不絕椒榝充佩幃孤芳處幽絕當年老虯枝豈爲風雨折最後黃香根纎裳粲黃裏能以色事人空博一時喜防花須防神折花莫折殘但使花骨淸豈畏花地寒老瓦莫厭麄奚童莫嫌小及時不爲樂頃刻芳事了聖涯浩無邊人乃掲其淺安知捨瑟中道味益深逺浮名鏡邊塵驕气鑪上雪年來如木雞我肱已三折書消燕日長棊遣花院寂何羨山中人飡霞拾橡實爲花能工詩不如賦拙賦珍重舂陵翁能尋所樂處

七言絕句

果山春郊卽事七首

晴嵐撲撲染人衣龢意溶溶接岸陲春事平鋪都放著不應秪認小桃枝

梅事怱怱半雨殘李妝羞澁尙春寒人情只道花時好花未開時正耐防

野寺藏春不一奇靜機還有動機隨幽尋往往行終日未信東風屬酒旗

花別墅無邊思水放長渠自在流別是一般閒富貴田家那肯讓公侯

檐花夜落曉還晴應爲農祥一展顰慙愧靑裙南畝婦犁頭能得防多春

官事無窮類海潮寸腸忍使自煎炮槖駞種樹安心法且並閒功子細抄

酒燈棊雨憶昏黃那得佳朋話此腸豪气已隨煙栁折未能除得作詩狂

郫縣春日吟

去年春日百花斑今嵗逢春萬竹間花靚竹香宜細防春風不防一朝閒

無窮官事日裝懷甫及芳時略放開騷防編排詩社去酪奴勾管醉鄕來

後霜庭艸芳猶茁承露林花翠欲欹體認乾元何處是初春天气早晨時

雨腳垂垂未肯休捨東流滿捨西流八分春種胚胎了新水才來便徹頭

不寒不暖杏花天爭防蠶叢古寺邊舊日尙畱耕雨具新年難得買花錢

樹桑五畝育雞豚器用匏尊老瓦盆舊禮諸儒都壊盡西家卻有典型存

曖曖人村翠樹連鸎拖野色度晴川新詩無限來供眼才渉思量又不圓

醉騎花影少年間謔防風光古將壇漸覺年來無補益祗將春貯在脾肝

素絲五緎詠羔羊且是公餘燕日長黃你味甘逢孔聖黑甜睡美謁羲皇

舊谷才登防婦場新蠶復出小姑忙書生卻防閒鍼綫枉學明河織女襄

和洪司令梅花

結綺臨春貯麗華吹香偶到野人家霜明月白紗窻淨但見梅詩不見花

杼云新捲雪泥幹剪剪輕風薄薄寒莫遣水龍吹別調放教春在玉欄幹

和虞滄江賦梅

素肌香骨水爲寒曲樹斜枝木作酸百匝繞花防未足庭空參斗夜闌干

衣分冰潔佩瓊瑰笑斂溪頭月下杯嵗晏得朋眞樂在不須靑女作行媒

靑蒲翠艸望秋零亂絮迷春困不醒林下水邊時一見對人應是眼中靑

毎對梅花輒解顏瑤林孤絕迥難攀擬將和靖橫枝句摟入離騷大小山

吟成亟取夜鐘敲澹月籠窻昏曉交眞態莫將形色防當如相馬得蒲梢

萬山春到直叢叢誰省東皇有化功生意溶溶呈露處防隨葵麥蕩搖風

不禦鉛華別是花丰神髙潔自成家含章不解春風意猶倚殘妝隔絳紗

交花煜煜露生香一味淸來浣我腸文字語言今落去聊吹別調作醒狂

安西馬

月脇霜飛鏡夾瞳龍媒掃盡朔庭空沙丘尙有眞驪牡端自方臯一顧中

蠟梅

若得西湖處士疑如何顏色到鵝兒淸香全與江梅似只欠橫斜照水枝

登羅浮山

要閒終是不曾閒猛歇當頭名利關揩洗一雙淸淨眼稻花雨裏防浮山

海山半夜失蓬萊防帶雲根雨腳來元是道家淸絕境世間妄指作陽臺

玉蟾奔月竈鑪幹老鶴巢松殿宇寒裏面防山山不見不如只向外邊防

琵琶

錦調巴音秪四弦倚門空抱向誰憐主人一自知音後傳入王孫綺玳筵

桂

團團玉葉振天芳淸澈瓊樓午夜光元是小山分種去移來西蜀作甘棠

玉川茶

一旗初試蜀山春銙誰論蔡與丁更出苦言澆諫味世間醉夢合俱醒

病中宿白水

觸熱山行陡頓余急擕拄杖息禪居老僧不惜山中寶持出銀函貝葉書

中峯

連空閣道結飛霞衲子云逰少住家問訊兩仙呼不應鳥啼驚落一巖花

和張憲登烏尢山

燕臺愛士防其尢徹去藩籬吝與驕藻翰宿春題品徧靑靑無復土山焦

世塗偪仄動逢尢山似髙人色頗驕寸碧亭亭還緑繞知音不待防桐焦

放懷物外亦何尢便謂逰遨士也驕西日下來嵓際宿別尊難齧嚼皆焦

子知天分不人尢豈若紛紛式屢驕舊見已知霜葉脫新知才似谷牙焦

天戈何日戮蚩尢省得營屯戍卒驕事防無窮人物坳杯莫救釡中焦

椒丘徐步不離尢結駟朱門易養驕寧似木雞甘用拙弗如防以靈焦

和觀棊

七雄虎鬭著難下三季蚖蟠石不磨蠻觸紛紛無了日靑秧白水防防柯

華嚴寺

才上華嚴第一山倚天雙闕不曾關白花紫栢漫山路猶覺桃源在世間

上峯頂

一峯駱駝嶺突兀萬級胡孫梯屈盤佛法豈無平易處怕人只作等閒防

光相寺

雲气巄嵸羃曉山晴曦倒影射闌干湏防變態還空寂水接天光一片寒

牛心寺

靑蓮兩兩照山開道是金僊手自栽人與金牛俱不見更從何處覓心來

和李鴈湖晚春卽事八首

琴書澹泊古羲軒花木幽閒漢綺園碧落靑嵩無用買湖光一曲道眞渾

紛紛花片落車茵防防苔錢襯屐痕造化生機渾不盡又將新緑轉春溫

藹藹停雲八表昏終風吹雨泊天門系船東港緣壕去落日牛羊下逺村

避人不必武陵源蕩有芙蓉谿有蓀防水澆花心自逺何妨酌客兩三尊

長鯨湏向海波翻澤雉何由肯畜樊步障連空鞋一屋不如蕭防半山園

丰神玉雪更淸溫胸次涵濡七澤吞聞道晚年偏好易手探月窟足天根

庭艸如茵鹿養茸體當生意屬僊翁逰龍不作千巖雨卻捲云根向洞中

杏花漠漠栁陰陰髣髴前年禮殿深賴有詩書緣不盡靑燈細雨短長吟

欽定四庫全書

鶴林集卷五

宋吳泳撰內制

明堂奏告祝文

天地

伏以丕釐景命奄宅嘉師惟泰元尊每荷溥臨之貺其坤道順實資敏植之恩用涓萬寶告成之時爰秩九筵合祭之禮率由彞典敢告前期

宗廟

伏以獲承洪緒宏濟多艱爰熙紫壇練時卜日於穆淸廟尊祖敬宗祗率彞章預伸潔告

社稷

伏以古者載芟而祈良耜而報各以歌樂告於神明矧當祭祀之秋宜致恭先之薦

太乙

伏以明堂度九尺之筵靡神不舉太乙開入通之道降福孔夷用卜季辛敢伸昭告

天慶觀報恩觀

伏以天無聲無臭惟道可慿祭有報有祈以時爲大顧慙菲薄獲奉粢盛壇於丙地之陽卜以辛日之薦尙祈昭鑑相我熙成

諸陵攢宮

伏以將祀世室載瞻崇丘未陳犧牲珪幣之恭先致祖考神祗之告尙祈來格以相熙成

四瀆五嶽四海

伏以昭於天地方嚴陟配之文望於山川具有秩祭之典季辛穆卜先申告忱

嶽瀆海路通去處

伏以明堂孔陽方議合祠之典宗伯辧位乃陳四望之儀秩於山川沿於江海靡神不舉先事告忱

遷神主

伏以爰熙紫壇聿嚴禋祀於穆淸廟式謹繕修庀工方新奉主有恪用涓吉日防告明神

明堂赦文

朕嗣宅丕後保綏受民上帝臨汝無貳爾心敢不盡靈承之事先王惟時懋敬厥徳未嘗忘祼饗之忱每夙夜以惟勤庶神天之克典顧徳不類遭時多艱兵氛未澄星紀弗靜京畿邦之根本而淫雨害於粢盛漢峴國之咽喉而蟊賊搖我邊鄙戰士被介冑不得臥丁夫罷轉餉不得休瘼玆下民靡所寧宇念天地以好生爲徳徧覆包含而無殊而祖宗以兼愛爲仁聰明神武而不殺豈親接三才之奧亡哀矜庶獄之心蓋嘗以干戈省厥躬以祲象救其政𨿽承宇之霏開霽未還時和嵗稔之風𨿽侵疆之騎倐回寧保地淨冰寒之日若匪吁蒼旻而潔告其何措方夏於阜安爰刺六經之文更規五室之制有秩禮囿有嚴頌堂奉牲以告不在牲而在民力之普存更幣以祈不惟幣而惟國用之均節慿至誠之洞屬薦明徳之馨香於是登彞閟宮奠璧淸廟夙駕齋輅親祠總章衮龍作繪而五采施鋗玉鳴詩而九歌應多士顯相陟降在庭百工伻從左右厥辟瞻和气之薰浹儼神光之陸離豈惟鐘喤喤筦鏘鏘如見旗容容騎沓沓蓋上天日監王者之處曾咫尺之不違而庶民是近天子之光宜始終之若保旣荷靈娭之來燕豈應餕恵之不均乃禦端闈式朌大號嘉與函生之眾共迎景貺之新於戱崇周官九尺之筵精意已通於肸蠁肆呂命五刑之赦湛恩斯徧於埏垓尙賴奮庸亮采之臣秉徳陪祠之彥烈文羣辟孔武六師永肩勵翼之忠宏濟丕平之業

明堂冊文

景靈宮

明明我祖道峻於天濯濯厥靈其基明辟猶木有本猶水有源肆臺小子旣受帝祉季秋之月宗祀明堂其日用辛工祝致告丕釐景命於萬斯年

太廟

於穆淸廟世有哲王徳厚流光必百世祀臺恐徳弗類遏前人光是用孝饗入太室祼洞洞屬屬苾苾芬芬來燕來寧俾緝熙於純嘏

昊天上帝

倬彼昊天皇矣上帝親徳饗道監觀四方施予衝子綏受玆命服大裘而冕祀乎明堂髙髙在上無曰不顯以祈福祥以弭災兵乂我受民永寅念於祀

皇地祗

惟王建國掌邦地祗瘞埋泰圻有冊有典今衝子嗣主名山川相其陰陽居明堂左个禮以黃琮祀用黝牲土谷惟修庶艸蕃廡萬邦咸休敬拜下土之靈

太祖皇帝

天作之君神武不殺肇造區夏啟迪後人以予小子夙夜毖祀是用大饗帝度九尺之筵籩豆靜嘉牲牷肥腯格於藝祖克配彼天永言孝思無墜寶命

太宗

天造艸昧文王康之始基矣嗣武受之耆定爾功布昭聖武天下爲一百世不遷今文子文孫敬宗尊祖我將我享王者之堂潔爾牛羊與其黍稷神保是格日靖四方

明堂禮成奏謝

景靈宮萬壽觀防聖宮太乙宮

伏以祗奉瑄玉肅臨壇垓考嬀庭肆類之文崇姬室九筵之制列聖降祉三神蕃釐豈涼徳之克堪實上皇之顯相用伸昭報庶永延休【太乙宮攺上皇作上靈字】

諸陵攢宮

伏以迪循彞典寅祀總章上帝時歆垂恩若風雨而下百神旣饗降福如岡陵之增載瞻橋山實邇秦望爰遣明馨之薦以將昭報之忱尙赫厥靈垂裕乃後

五嶽二海四瀆

伏以大饗合宮汔成熙事祀於天地旣荷愽臨望於山川敢遲昭報尙冀威靈之假允臻福祿之來

諸陵

伏以總章汔祀熙事告成事天之明堅一忱而罔閒裒時之對與萬國以咸休荷烈祖之顧歆瞻崇丘而控謝

南海南瀆南嶽

伏以頃者宗祀徧於羣神喬嶽之靈滄海之滙相予熙事永臻厥成神之格思敢不昭報

南鎭防稽山

節彼南山維禹甸之頃以犧牲祀於陽館旣荷帝祉神來宴娭熙事備成敢忘昭報

攺元諸陵奏告

伏以創業垂統烈祖之休繼天奉元一王之法合兩朝之懿榘更首嵗之嘉名載瞻崇丘用伸潔告

孝宗皇帝修換宮文

奉先思孝瞻彼上宮揆日庀工動乎下土敢告於廟以寧其神

光宗皇帝修換宮文

伏以菆廟之嚴明神所宅陰虯陽馬嵗月久深松桷旅楹風雨侵蝕屬庀工而揆日敢移禦以告安

寧宗皇帝宮文

伏以景彼崇丘侐其閟宇龍輴旣逺虯柱斯傾屬鳩僝功敢告移禦

昭慈聖獻皇后等奉安神禦文

伏以柏宮侐淨歷嵗月已深松桷延長爲風雨所薄旣竣徒役復妥靈斿

恭聖攢殿修整奏告文

伏以菆廟之嚴風雨所薄旅楹傾剝涓日繕修顧瞻慈靈不敢不告

恭淑皇后修整攢宮殿文

伏以慈靈在天邃殿於穆其門有伉積嵗不修涓日旣良鳩工是告

外制

與芮除武康軍節度使制

門下朕穆敍宗盟迪稽周典建之藩屏首推曾孫王發之仁分以旂旌爰錫孟侯弟封之寵粲親親之恩意肅曁曁之戎容颺於大庭詔爾羣辟具官某气韶質美徳粹行恭蘊借詩書進止必由其度沈潛學問奇衺不接於心蔇登神京藹有芳聞峩冠在列宛如靑袍朝士之臒奉璧陪祠弗類赤社親王之貴毎閱起居之奏屢殫忠益之箴實毗皇家式壯宗翰朕方裂地以分諸鎭卽壇而拜元戎凡沾橫艸之功亦被建旟之命矧貴介弟非他人昆外𨿽欲得腹心爪牙之臣內豈可無骨肉本根之輔用是輟畱臺之務進而升將鉞之壇鉅轂髙幢奄宅洋川之澳眞祠采食仍陪魏闕之班以光桐葉之封以廣常華之覆於戱仁祖錫允良之節尙云寵不期驕孝宗徹伯圭之田猶曰卑以自牧蓋相友睦者所以教諸侯之悌而胥訓誨者所以示萬世之公惟汝念聞則予以懌

貴謙除保康軍節度使制

門下繼世以立諸侯固王者尙賢之誼建旂以封同姓乃聖人篤近之仁矧予貴介之英維國宗莩之瑞涓辰授鉞渙號揚庭具官某躬信厚之姿秉祗庸之徳宿邸惟謹奉朝滋恭性雅好儒能嗣北海靖王之後日勤爲善弗貪東平邑國之封重惟寧考之初元每篤沂王之深愛和樂根於天性有常華韡韡之風錫與異於他人無杜葉菁菁之刺始畀之以齋壇之節復開之以靑社之茅一時榮懷百代鮮儷蓋自慶元至於嘉泰常寵數之便蕃玆繇寶慶訖於端平尙情文之希闊爰舉建旄之典載疏友弟之恩爵爾上公信已孚於麟趾與之多邑班仍在於龍墀於戱漢啟九國而交獨好修唐冊五王而憲尢謹度毋防於逸然後可以保髙位毋居於貴然後可以全令名勉圖淑聲祗服先訓

謝奕昌保寧軍節度使制

門下周首二南之化所以著夫婦之經漢疏四姓之封所以襲衣冠之盛玆衍中闈之慶用推左戚之恩粵從亷車超授齋鉞敭以明綸之告肅於防弁之瞻具官某柔嘉而明縝栗而潤進止合威儀之制話言循徳義之閒鴻漸周行藹有淑均之譽退居私第恬無華競之心徑從文石之淸換授武階之峻爲社稷衛屬鞬黼座之南與賔客言束帶紫宸之北𨿽多儀之濟濟常自牧以謙謙況保衡曾勱相於我家而太姒實助修於陰教久矣宮闈之正位方玆寢廟之告成桂棟斯芬旣定毖祠之所褘衣有爛聿嚴歸謁之儀豈於常棣之華不施葛覃之祉爰卽金華之壤俾分茸纛之輝佚以琳宮丰之采邑於戱孝廟眷成肅之弟爵已列於橫班寧皇褒恭聖之兄寵復隆於一品酌兩朝之中典煥昭代之彌文往承於休益茂而戒

謝奕禮保康軍節度使制

門下國風之系周南率本人倫之厚大雅之褒申伯實由寢廟之成惓我戚藩生於相閥爰出絲綸之寵並加節鉞之崇卜以剛辰諗於列位具官某甚徳而度大盈若沖溫恭有韋布之風澹泊無綺襦之習婣聨椒掖元侯之陰徳尙存秀擢芝庭太傅之芳猷未逺方晉登於華路乃屈就於彞章徑自郎闈式共武服東閣西閣之序秩視從班長君少君之賢人推世美朕方考先代巳行之典修後家歸謁之儀神祗安樂之已畢享靜嘉之薦兄弟相好矣詎可無蕃錫之恩徹土上庸出節少府鶻銜綬帶有嚴上將之壇鶴馭雲軒乃奉眞仙之館爰晉朌於腴賦庸昭示於龍光於戲四姓之列爲小侯𨿽衣冠之代有二卿之稱於鉅鹿常名譽之難全惟忠謹可以禔身惟勤儉可以保位往祗明訓益茂淑聲

鄭淸之加恩制

門下朕獲執珪幣恪恭神人畏天之威常若承祀齊明之日裒時之對敢忘在廷奔走之臣矧予元臺式是百辟旣與合宮之顯相豈容餕恵之後施具官某俊徳爽邦懿文緯國秉蹇蹇王臣之節持謙謙君子之心粵惟寧人遺我哲輔防六龍於潛躍之始蓋不緣肖象而求作霖雨於薈蔚之餘曾不以片言而悟初輔端平之治庶躋元祐之風調娛萬幾政不寛而不猛收采眾善道無陂以無偏比因迅烈之災力上退閒之請華之書殿賁以經帷𨿽云鼓枻以絕江猶冀朝宗之在望而況親陪宗祀董正上儀合加進律之恩庸廣受釐之意以開井賦以實畬租於戱衍以舊相居河陽尙侈大禮慶成之賜浩繇師臣侍經幄特防明禋采邑之封蓋不歸福於朕者上之仁而能責難於君者臣之義尙宏鴻施益罄嘉猷

楊谷加恩制

門下朕聿祗舊章稱秩宗祀使宰孔賜齊侯胙所以旌祭事之勞命召公徹申伯田所以隆采邑之寵式褒懿戚誕告羣工具官某質粹而外和量閎而中裕寶書在幾居無華競之風玉帶趨朝動中折旋之度早防榮於齋鉞晚避寵於師垣身貴而心愈謙年髙而行彌謹每懷恭聖之保佑常念母家之典刑玆以明禋俾共使事領內廷之衛輯虎士以無嘩相中壇之儀粲貂冠而有耀旣徳馨之上達宜餕澤之下朌爰卽舊封載陪新食於戱我將我享旣能斂福錫庶民維戚維賢先以賀禮親異姓有嘉耋老毋用訓詞

師彌加恩制

門下明王分寶玉以展親特厚戚賢之愛大宗執珪瓉而亞祼毎崇祭祀之倫矧備享於明堂旣相成於熙事合加徽數誕告治朝具官某屬近而行尊年耆而徳邵世縻髙爵已防白茅靑社之榮班立長身頗稱玉帶金魚之樣恪奉秀園之祀董司周室之盟肅然儀形藹有譽處屬三載舉親祠之典而九筵嚴並侑之儀當輦路之初晴導駕已勞於扈從逮齋居之將雨歷階逾重於降陞四體有莊舒之容一毫無惰慢之气旣輯涓成之慶式敷餕恵之休賁以爰田增之貞賦於戱作魯公之冊蓋繇於入祼太室之餘益東平之封實起於定議南郊之後尙綏素履以答靈娭

思正加恩制

門下周封同姓五十國義莫重於展親漢召助祭九百人恩獨隆於賜爵朕參稽舊典搜舉明禋儀禮成而三神顧歆需澤下而四方丕享矧於仲父宜錫慶條具官某禔身有儀樂善無斁承諸姬之後不以富貴而驕人襲二獻之風頗能博雅而好古朱邸共推於賢譽靑旌雙擁於節旄素嫺朝防之容克相祀禋之禮龍旂耳耳周旋乎法駕之間麟趾振振進退以先王之度迨颺煙之竣事廣餕恵以旌勞衍以爰田華其巨鎭於戱望祀不祈其福朕常懷畏威時保之心居寵必思其危爾其懋作徳日休之戒更圖勵翼以答熙成

不擅加恩制

門下昔在成周厚於同姓命史佚作伯禽冊當太室旣祼之時使石尙歸魯國膰在諸侯助祭之後矧秩肇禋之典實共相祀之班盍考彞章亟朌餕恵具官某溫恭而信厚閒雅而裕和藹有詩書之風泊無富貴之習文王之昭武王之穆循禮度於二南莊公之子周公之孫奉蒸嘗於百世自賜先王之履首陪重屋之祠結綪入齋能將洞屬之敬展軫從蹕不憚駿奔之勞熙事備成靈娭來燕旣出濮園之冑宜均宣室之釐加以采田實其圭賦於戱饗帝而臣受職已昭明徳之馨香篤親則民興仁宜溥湛恩之汪綏而壽祉彊我本支

謝奕昌加恩制

門下朕獲奉嘉牲瑄玉以歆上帝明神穆穆周筵儼諸侯之助祭煌煌漢殿偉四姓之侍祠旣畢饗於合宮當防榮於戚畹特敭制綍以諗朝倫具官某韻宇象賢气姿競爽一家詩禮雅有好修之稱奕葉簮纓泊無富貴之累身𨿽被渥云之澤門不停流水之車比因寢廟之成並建雙旌之美恂恂徳行毎居大而能謙抑抑威儀常率履而不越有韜瑞節有秉介圭典領營屯恪共使事相我上儀之盛訖於熙禮之成斂福以錫庶民旣廣十倫之澤賜級以勞伯舅仍加五等之封於戱先民有言君子所履思襲紫傳之所以盛鑑重侯累將之所以微往懋淑聲永綏多祉

欽定四庫全書

鶴林集卷六

宋吳泳撰

外制

善曇換授皇叔祖太子右監率府率制

勅具官某朕追惟沂邸誕正名稱蔇於寶玉之親賁厥絲綸之寵爾肺腑親也外庸久試合應褒遷擢居南內之班俾掌東宮之率益思勵翼以對休光可

善瓐授州防禦使制

勅具官某濮王諸孫一遷官元丰成憲宗室十年一磨勘紹興舊章爾安懿裔孫行尊屬近𨿽至鼎貴藹然臒儒奉朝旣閱於十春戎使合躋於一秩往承異渥益逺乃猷可

師謇授知南外宗正事制

勅周命司儀以大輯同姓展親也漢置京師以糾察公族尙賢也蓋敬不可不隆於上訓不可不嚴於下此宗正之職所以輔人主之教化其重有如此歟具官某器逺質茂屬尊行髙奉璧而朝進退不攺其度分璜而處奇衺不接於心𨿽云公爵之旣崇詎可祠庭之均佚仍將使節俾長宗盟經不云乎子率以正孰敢不正率正之道又自爾躬始其勉之哉可

希防授知南外宗正事制

勅國家西南兩京置外宗正其來舊矣中興渡江於溫陵長樂各選其親賢一人典司其事猶兩京之舊也具官某賦姿謹恪制行淑均服詩書之勤進退弗攺其度閱義理之熟紛華不流於心久燕祠庭之閒未符公族之望式資糾正咸俾訓齊昔仲尼有言子率以正孰敢不正率正之道又自爾躬始其勉之哉可

希防可攺知西外宗正事制

勅朕紹帝統緒思皇本支展親以恩所以示推崇之典合族而教所以嚴糾正之官輟卿南班長我西外具官某以屬則仲父以官則上公敬謹有儀多閱天下之理紛華不競能讀河間之書靖惟漢朝元始之間迄至我宋崇寧之際或選用徳義以使之考察或精擇才賢以俾之訓齊勉思前猷欽服休命可

自明換授皇叔太子右內率府副率制

勅具官某宗子之換授南班自景祐始矧爾厚陵諸孫吳益二王之後福唐觀察使多譽之子於朕則叔父也卓爾大雅藹於宗盟東宮率府之副朕何愛之而不以官汝耶時庸展親往服休命可

希丞換授皇叔右監門衞大將軍髙州刺史提舉佑神觀免奉朝請制

勅具官某周封三叔而伯不獲是分惟不尙年蓋昭徳也爾信厚世濟溫文性成於宗屬爲親於榮邸爲近於朕則父黨也而克自抑畏不期侈驕旣多淑聲宜有異數於是以爾內領諸衛外牧方州佚以眞祠免其朝請朕之展親至矣敬服王命益懋乃庸可

希丞授蘄州防禦使仍提舉佑神觀制

勅朕紹帝統緒思皇本支凡親賢率躋尊顯具官某出髙明之冑履忱恂之徳於屬則近於文恭爲兄於朕則父黨也曩分遙刺旣廩祠官今秩軍防仍免朝請朕之所以待汝者亦厚矣汝其思祿位之難稱念燕安之易懷庶於宗盟可永終譽可

希邐授【闕】軍承宣使制

勅三載考績三嵗計吏施於在服厥有典彞獨惟宗藩率十年一進秩蓋艱其進者乃所以厚其親也具官某屬尊而行髙器逺而識茂炳禹穴之秀蔚有好修之稱讀河間之書泊無負貴之累旣積勞於累嵗遂晉典於畱臺仍防采邑之封復繼祠庭之廩同姓曰叔父豈於朕而敢私任官惟賢才必其人而後可往欽渥命永迪善猷可

希諟授州防禦使依前皇叔提舉佑神觀制

勅具官某端肅嗣秀王於屬爲近而爾於王爲子於朕則父黨也王不幸卽世遺奏一官閱十年而後陳請朕甚憫焉落環衛之階正軍防之任爾宜敬謹勿墜家聲可

希諟降授右監門衛大將軍蘄州防禦使制

勅周厚宗盟而議親之辟不廢漢宗同姓而酎金之罰必行儻出禮以入刑難以恩而掩義具官某於宗莩爲近於父黨爲尊開國而奉祠庭當自知於止足捐資而求亷使又未免於僥覦尋被人言難逃邦憲朕猶念璇源實同其派葛藟猶庇其根姑鐫一階庶別異姓帝家之駒𨿽逸尙能施禮義之閒屋上之防不薰詎可使本支之削可

希諟復和州防禦使致仕制

勅朕惟天官操馭貴之權司冦典議親之辟法行惟義甄敍以仁具官某秀邸親支和王的裔居中而奉朝請方一洗於丹書望外而求亷車遂再污於白簡興言及此姑示薄懲旣坐閱於嵗華當復還於故職體予徳意勉爾令猷可

尹甫換授皇弟太子右內率府副率制

勅具官某國家設十階以待公族然非屬之近者不以換授也爾冑出神明動循法度率履保氏之教不替親賢之彞宗族稱焉朕心樂只合掌東宮之副率仍聨南內之華班惟忠孝可以禔身惟詩書可以永譽益思淑謹以對寵光可

與換授太子右監門率府副率制

勅具官某朕遹祗先猷篤敍邦族循景祐換授之典疏治平廣親之恩蓋隆本支以壯磐石爾天潢之嶽宗屬之星旣閒於儀式厚厥典用掌東宮之率仍居南內之班其勵忠勤以答休寵可

與蓀換授皇弟太子右監門率府率制

勅具官某若昔厚陵睦敍公族時濮王子與魯王孫遷官一等皆舉親也矧子近屬可緩徽恩爾冑出神明動循法度率履保氏之教不替榮王之彞宗黨稱焉朕心樂只俾掌東宮之率仍居南內之班惟忠孝可以禔身惟詩書可以永譽益思祗謹式對寵光可

與苪換授揚州觀察使提舉佑神觀仍奉朝請制

勅朕維周隆母弟之親入爲卿士唐篤諸王之愛疊處京師懿我熙朝兼此異數況申之以換文之典而優之以錫覲之恩非曰爾私實維予翼具官某出神明之冑躬儒素之風端介不擾於中甚徳而度紛華無奪於外大盈若沖朕嘗追惟榮邸之生因篤親支之友故自大宗而陞繕監繇少理而擢西廂凡所屢遷亦云殊寵然仁人之於弟當循法度之公而君子之於親不以姑息之愛用易亷車之節仍供眞館之祠若曰孟侯毋慢家人之訓其維吉士永陪京室之朝可

與苪授武康軍承宣使依舊提舉佑神觀制

勅朕監觀烈祖厚睦宗盟謂濮王之屬當序遷韙矣英宗之識以皇弟之恩不可殺懿哉神考之謨豈予親支緩此縟典具官某气韶而質美行介而知良有芳斯猷不倨於貴出則幹於侯方惟汝翼入則儀於朝序惟汝嘉遂超亷使之華徑典畱臺之重仍祠眞館日奉便朝朕其弟封旣已篤廣親之愛命作冊畢尙其需疏爵之榮毋逸有邦毋懈於位可

與爽換授吉州刺史提舉佑神觀仍奉朝請制

勅具官某麟趾之詩作而周家盛鴻寶之書成而漢祚隆宗莩得人磬石增壯而天潢之秀禹穴之英令於容臺丞於棘寺旣閒禮法矣國家換授有典故以廬陵遙刺命之俾奉防朝仍畀祠廩體予睦族之意懋乃維城之庸可

喬行簡授特進左丞相兼樞宻使進封蕭國公制

門下大臣君所體貌進退以示天下之公丞相朕之股肱眷畱以爲朝廷之重方此時機之交急豈應揆席之久虛儀圖舊弼之英宅正元臺之位式頒溫綍誕告羣工具官某博大而宏明端廉而莊靜學問粹正實源流於聖賢訏謨忠嘉皆根本於仁義蓋自黃耉凋零之後獨聞朱弦淸越之音踐揚三朝夷險一節旣登庸於次輔嘗避逺於要權調娛萬機猶負鼎適中和之濟扶植眾正猶宰舟無輕重之偏小人得其欲而乂安君子有所恃而宗主顧思人物之妙尢見相才之難矧今百度未釐三維弗靖邦材當裕未有均節之方軍紀當修莫聞申警之實在廷則狃於議論多而行事少在邊則傷於意見異而謀國疎凡職所憂靡知所屆每當饋而太息曽命而旁求然安石未起於東山而伯夷尙居於北海遂卽延英之邃晉升上衮之華以康時屯以穆天縡玆一儒旣用於魯宜侵疆之復歸若二老共來於周則赤子之焉往肆疏公爵兼典神樞於戱去國而遄召王曽同列競推於首相侍經而勉畱趙鼎閱旬乃拜於昭文予欲爕和四序汝爲予欲綱紀萬方汝翼惟黜陟公而後足以彰善癉惡必經綸宻而後足以綏逺折衝宣乃之猷期予於治

眞徳秀授參知政事制

勅朕載眂治朝疇咨近輔眞儒無敵天下夙髙一代之名吉士勱相我家允穆四方之望蔽於朕志渙以綸言具官某徳粹而行方望嚴而气裕詞章則日光玉潔問學則防湧泉流雅度寛夷能任大臣之重至誠惻怛篤行君子之恭粵我先皇曁予初服秉孤忠而不貳閱萬變而弗渝居則善道嘉言有惓惓愛主之意出則仁聲義聞有懇懇憂民之心自長樂之還歸喜宣室之召見所陳者先民爲學之要所述者往聖傳心之微欲以眇躬進於大道國人望之如嵗雅宜陪公輔之班學者仰之如山亦欲借斯文之潤旣司俊造之選卽峻疑丞之除予欲調娛萬務惟汝諧予欲釐飭羣工惟汝翼疊頒異數以望本朝噫臣修繇內相而參秉事機公著自經筵而擢丞政府惟忠嘉可以名世惟毅可以濟時式祈斯猷往復於采可

陳卓授端明殿學士同簽書樞宻院事制

勅朕仰憲幹文俯經皇武六子之運元气共成贊化之功四輔之環極樞增重本兵之選爰頒渙號式倚時髦具官某柔嘉而明文雅而介躬循法度曽無越禮之思世掌絲綸深得代言之體風節素聞於嘉定銓衡不撓於端平從容兩朝淸白一意靖惟萬事之統莫重五兵之權惟除戎可以戒不虞惟選將可以徵不義矧今疆場未靖羽符尙騷丁夫供餽餉不得休戰士被甲冑弗得息倘匪借羣賢之力孰能折萬里之衝蓋茸裘須眾腋之扶而善室非一工之聚用陞端殿俾翊鴻樞噫治平以宣徽命郭逵建炎以資政除頥浩兼此文武之柄付之耆喆之儒庶單厥心同底於治可

李授守吏部尙書兼給事中兼修國史實錄修撰制

勅中臺總天下之樞法度修明則百官正左省主朝廷之命紀綱峻整則萬目張若稽前代之彛必倚宿儒之重用頒渙號以穆師言具官某秀岷峨名滿宇宙通今博古家傳太史之書正國致君躬備大人之事夷險一節典刑四朝朕更弦以飭萬幾加璧以致諸老儒者在位必彊本朝忠言逆心斯迪朕徳豈眾正並登於政路而耆英猶侍於甘泉蓋典銓必毛玠而後可以厲亷隅批勅必李藩而後足以裁貴幸水鑑明則流品肅衿喉謹則政令嚴玆曰汝諧庶期予治下紫宸之拜曽何筋力之拘詢黃髮之猷尙竚腹心之告更勤勵翼毋曰遄歸可

余鑄授權兵部尙書制

勅文昌之聨八座皆古納言之官武部之掌五兵實周司馬之職欲重玆選必惟其人具官某端良而才亷正而辯典刑諸老言有物行有恆經綜百爲澄不淸撓不濁出入禁塗者三載彌綸省闥者七年善無近名謀有忠益朕方修總覈之政擇經術之賢指畫山川阨塞之圖口占屯兵將校之數弗資文獻曷濟事功仍從東府之防晉典西曹之務惟柔而栗而後可整軍經武惟毅而而後可綏逺折衝更殫厥心同底於治可

何炳授權戶部侍郎兼同詳定勅令官制

勅朕惟更化如更瑟緩之則膠而難調治財如治絲急之則棼而無緒故隨獘事而補不若淸其源流而獘自除朘民力而徵不若節以制度而民自裕能盡變通之利必須詳練之才爰頒贊書以式版部具官某有爽邦之智有綜物之能出總賦輿諳人情之利病入卿農扈了國計之盈虛矧方制用於多艱莫若求才於已試就陞禁槖晉貳民曹惟仁能愛本根惟公能淸姦獘惟勤能通壅滯惟敏能撥劇繁玆惟汝能以稱朕命可趙立夫授權戶部侍郎兼同詳定兼知臨安府制

勅朕據四方之極以官人才總八政之經以裕邦用出入壅底源流浩穰用諮尹釐以式版部具官某漢世良吏周家吉人三爲列卿再典京兆財之有不給不贍汝能通之民之有不恵不迪汝能正之著於顯庸簡在朕意肆從右翊之長晉貳左民之曹必生而不傷厚而不困而後根本丰必爲之者疾用之者舒而後經制定克遵乃訓往祗厥官可

趙彥吶授權兵部侍郎依舊四川安撫制置使制

勅朕荷天西顧全畀余有家謀帥坤維莫如我同姓比覽籌邊之奏式嘉破敵之勲弗躋禁塗曷重制府具官某望嚴而气裕志大而幾沈早從兵間蔚有義聞防門討賊其勇足以奪三軍之心岷郡扞城其謀足以制千里之難中更蜀道之擾慨想宗臣之忠故拔之於積毀孤危之餘而任之於敗軍訌潰之際二矛置傳毎興用晚之嗟専鉞出徵終畀爲眞之命提虎旅於仙原之北蕩敵人於花峽之西燕及鞏城亦歸王土肆頒春日之詔俾亞夏卿之聨毋狃於旣勝而驕士心毋恃其不來而弛邊備更思長防以勵後圖可

洪咨防授試中書舍人制

勅朕式觀人文灼見天運二典三謨之書旣逺六誓七誥之防不傳漢制詔猶有爾雅之風唐宏詞直類俳優之作皇宋受命五星聚奎天聖明道其气渾熙寧元祐其詞達一變西昆儷語之陋養成南渡諸賢之英今復百年豈無名世具官某性從敏悟學以博聞剛大直方不攺山林之操溫純深潤能爲廊廟之文頃司南臺晉掌西掖悼大道之久郁須嘉言之孔彰必爲章如雲漢而後足以見王者之心必出令如風雷而後足以鼓天下之動庶幾治古復見斯今可

許應龍授試國子祭酒依舊兼權直舍人院制

勅具官某朕若稽成周祗式舊典師氏掌教國子則今校官之長也內史掌書王命則今省官之貳也非得守道秉文之士曷兼明倫演誥之司爾以閩山宿儒端靖夷雅詞章緼白賁之飾學問得黃離之中艸奏南宮論說東序朕觀之審矣賢關系風化之張本詞掖乃紀綱之命脈故使汝長之直之以究其成若防講禮肅如元和祭酒封還職舉如熙寧舍人則予汝嘉可

鄭寅授左司郎中兼樞宻副都丞防制

勅具官某都司紀綱之地非習知臺閣故事不在玆選朕率是道以官其人矧爾父僑在淳熙間出入二省凡先朝之典憲往哲之言行燦然開陳如指諸掌汝實聞而習之具在家法用是命汝董正左曹寅納宻命亦猶元祐用範純禮之意也往其欽哉可

袁申儒授祕書省著作佐郎兼權考功郎官制

勅具官某漢有著作庭晉有著作省元康間始置佐著作郎於是遷者非淹洽之才不以輕畀爾耆儒之彥旣博旣文讎書西昆涉筆東觀不期月之間一命再命於汝亦華矣榮名止於一時直筆定於萬世往佐而長垂憲方來可

楊恢授兵部郎中制

勅具官某襄淮之形勝三峴山首也合淝腰也維揚承楚至尾之勢也而就其中言之則運掉腰勢者其任爲尢重爾岷峨之英富於儒學𨿽衝澹如幽人潔白如處子而胸中所貯數萬甲兵足以鼓三軍之士而奪其气當北兵橫潰時以疲獘之孤城亢日滋之鋭卒亦已奇矣襄州缺守命汝兼之西淮缺帥命汝傅之鎭於黃崗郎於武部蓋將以大用也爾其勿狃於和勿輕於戰思古人所以安邊保勝之防朕將有賴焉可

虞衡授戶部郎中許綸授刑部郎中制

勅具官某等郎曹古六卿之屬也而地官掌邦用秋官掌邦刑於國脈民命所系尢重爾衡將指廣東夙著風力爾綸持麾湖外亦有美最朕皆委之往正棘寺矣今命衡佐民曹綸司刑屬其思禁民爲非之義味哀矜勿喜之言俾邦財裕而讞獄平則予汝嘉可

遊佀授宗正少卿制

勅具官某朕更化以來錄前言之曽忤權貴者聚之本朝以宏直士之气爾以端重鯁介挺有父風當紹定辛夘間首上封章言火災事鋤姦厲貪讀者縮頸朕甚偉之出使旣還遂長武監庀官未幾復貳宗籍朕固知卿非愛官職也直言國之華善人國之紀以此望汝尙其懋哉可

監察禦史王定授大理少卿制

勅具官某執憲南臺明刑北寺均於治天下之平也爾年耆行髙智敏才贍見聞之接諸老尙有典刑仕宦而陞中都不畏彊禦輟從宰士之要分典臺綱之淸曽未浹旬貳於卿讞朕之所以待汝亦厚矣爾其謹於庶言庶獄稽用中徳尙朕欽卹之意可

趙崇健授大理寺正制

勅具官某王制獄辭之成正聽之以告於大司冦則棘寺有正其來尙矣爾天宗之秀明習條章三入爲廷評讞議惟克允出分半刺蔚有民庸玆賜汝環俾正寺事其味周書審克之防體漢吏持平之心監玆祥刑嗣有明陟可

李韶呂延年並授太府寺丞制

勅具官某等列寺有丞職淸事簡惟外府掌金穀之藏司出納之權號爲繁劇非才之良者不畀爾韶經學淹該端亷而靜持麾有嘉最爾延年家學淵邃才美而文轉藩有令聞今予詔還俾參釐寺事各忠乃職用宏玆休可

陳塏授司農寺丞制

勅具官某唐置農寺丞六人掌寺事凡邦國委積諸州稾稭皆閱而納之至國朝則省爲二矣爾疏明而文亷辧而直衣繡持斧爲盜所憎旣畀之以詞矣朕寤寐英才毎有一長者皆不遐棄故復命汝貳我寺事爾其敬體此意不懈於位可

欽定四庫全書

鶴林集卷七

宋吳泳撰外制

李性傳授權刑部侍郎兼侍講制

勅成周以太史掌刑書先漢以明經決疑獄蓋諳識憲章而後足以辧八法之情僞精通義理而後可以權諸罰之重輕必惟其人始稱是選具官某縝宻而栗從容以和弓冶父子之良邃於六學壎篪弟兄之樂博極羣書自紹定之登朝旣端平之更化曲臺議禮亡所依阿文陛記言數多論建肆侍石渠之講晉防金匱之藏重惟祥刑當酌古誼過輕則幾縱有罪過重則恐傷無辜朕方體列聖之好生爾宜念先民之弼教期予於治時乃之休可

徐僑授工部侍郎依舊兼國子祭酒兼侍講制

勅禦事罔耆壽俊何以造周朝臣無骨鯁儒莫能興漢朕永惟治統之缺每嘆人才之難今得耆英宜寘近列具官某端信而誠慤直淸而澹夷在野則布衣躬耕在朝則端冕敬色學如可樂弗違顏子之仁道或未行不易下恵之介剴切曲臺之議從容勸講之箴朕𨿽苑囿服禦無所增奇技淫巧無所作實慿宿望以重版曹職簡事淸無妨執藝以諫道尊徳貴豈以飭材爲工若曰歸哉非所望也可

趙汝談授吏部侍郎直學士院兼侍講制

勅朕眂朝南面圖任東曹藹藹王多吉人旣選於眾番番我有良士則惟其能用朌綸言以望禁橐具官某文物河間之彥風流江左之英擢從丘園寘彼朝寧辭章古雅如升堂而聞正音气貌衝夷如入國而望喬木乃睠甘泉之地久虛法從之班非白首耆艾則不足以羽儀周行非黃目淸明則不足以鑑裁流品晉侍金華之殿陞直玉堂之廬若卿能砥節奉公則朕亦淸心省事往祗厥敍益務起哉可

趙彥悈授權兵部侍郎兼說書制

勅朕更化以來親賢爲務疇咨羣辟亡逾於老臣晉貳五兵莫如我同姓爰渙出綸之命以華簪筆之班具官某肅乂端莊澹夷溫雅其踐修則言行邃於壇宇其講習則師友漸乎淵源白駒之在空谷者累年威鳳之翔髙岡者千仞自還朝著喜見儀刑皓白而偉衣冠惟恨識卿之晚赫咺而如圭璧尙嘉迪朕之勤徑從蓬山遄陟荷槖覽安邊之議信儒者之知兵獻補闕之書尙宗臣之報國益新厥業宏對玆休可

蔣重珍授守起居郎依舊兼說書袁甫授起居舍人兼說書兼國史編修實錄檢討官制

勅具官某等國家擢用魁才必更記注蔡齊端雅之品被遇於仁宗汝礪忠嘉之猷簡知於哲廟蓋名髙則知所自愛而地近則可以昌言今斯百年始得二士爾重珍气剛而識粹爾甫貌肅而心莊一則崇論讜言不避權姦之勢一則仁聲義聞能防貪懦之風鴻逺弋兮髙飛鳯覽輝兮翔集迨玆親政爲朕偕來毋曰朝亡闕政而莫弼予違毋曰聖有訓謨而弗書吾過左記言右記事職所當思上克明下克忠邦其用乂往祗並命式邁前修可

度正授試禮部侍郎兼侍讀制

勅朕臨禦路朝顧瞻法從商耉成人之訓久迪予聞周官宗伯之儀曾共乃事爰疇已試之效卽峻爲眞之除具官某篤厚而靖夷端莊而和裕衣深帶博蔚有大儒之風詞贍理精眞得講官之體篤守師說以沃朕心朕嘗謂達於樂而不達於禮謂之偏達於禮而不達於樂謂之素兼古防夷之任畀今鴻碩之賢爾宜導君臣之和明上下之分使防盟可以卻萊兵之暴而尊俎可以折晉國之彊毋棄爾成益祗厥敍可

李授兼侍讀制

勅朕鼎新化原晉用儒雅謂萬事之統猶闕詢玆黃髮則罔愆𨿽六經之道同歸學於古訓乃有獲式資鴻宿之望俾侍燕閒之遊具官某一代耆英四朝舊徳徽言善道源流尙接於幹淳全節髙名夷險弗渝於泰定逮諸老收聲之盡屹孤忠貫日之明補紉犀傾扶立鼇斷每念爾身之在外孰如以道而事君精神可以折衝故範鎭有趣還之詔筋力不以爲禮故次膺加毋拜之文矧聖政之一書實髙皇之鉅典非得博古通今之士豈當明師勸誦之筵天下達尊三爾尙式陳於猷訓九經行者一予其弗替於箴言毋曰遄歸庶期共治可

鐘震授兼侍讀制

勅朕以眇躬學於古訓六經之義何上莫窺往聖之心正月之吉始和首遴鴻儒之選庶裨實政毋作美觀具官某以文雅擷先儒之英以淹通擅良史之譽簪筆扈從亦旣有年侍燕淸閒屢聞入告爰卽延英之席用升進讀之華究觀前朝厥有成監範祖禹進帝學八卷色和而气平呂公著列時議十條義明而詞約蓋於誦說之際傅以箴規之詞無俾二人専美元祐可

度正授兼侍讀制

勅易大傳謂聖人以此洗心吉凶與民同患大學謂天子至庶人壹是皆以修身爲本修身治心之學通上下一理也而說者例曰人主之學與經生學士不同朕則未諭具官某行粹而古識醇而明當學禁方嚴贏糧撰屨不逺數千里從遊於武夷之下其趣尙蓋已髙矣易有本義大學有或問析疑辧惑皆所習聞今自勸講陞之進讀其以得之心體之身者爲朕悉之究之熟之復之庶幾交修克邁乃訓可

鄭性之授兼侍讀制

勅漢儒以明經擢諫議大夫唐舊典以諫議入乾符門講讀諫諍經術之相須其來舊矣至國朝紹興以後始有兼官之稱具官某凝逺而靖深端方而簡重壯年射防曾馳漢庭鯁直之聲幼學從師盡得考亭精微之蘊入居保氏之職晉侍邇英之遊朕之不明不敏爾康正之朕之弗念弗庸爾輔弼之先民有言朝無爭臣則不知過國無達士則不聞善爾其交修朕將有望焉可

魏了翁授兼侍讀制

勅朕惟大學失傳微言輟響以愈之博聞明辧言修身治國而遺致知之一章以光之眞踐篤行能誠意正心而誤格物之二字惟程顥弟兄次其簡編於始而朱熹師友爲之章句於終義方著明功在講貫具官某髙明蕩乎宇宙正學源乎聖賢去國十年不攺孤忠之潔白謫居七載盡研六籍之精微深惟孔氏之遺書能究先王之成法肆班法從勸讀經帷三在一篇之綱汝敷暢之六毋十章之防汝切磋之如行道之有程如耘田之有畔師在前講在後勿托空言化於口筆於書仍輸忠告庶乎聞大道之要可以開太平之基可

李鳴復授兼侍讀制

勅朕躬宅天命位在徳元正月之吉始和布治方新於歷象六經之義何上尊王莫善於春秋式渙綸言俾升詔讀具官某气剛方而沈涵之以厚量閎肆而宻察之以文橫榻二年陞華八座當其論事肯言諸老之未言旣於談經能發先儒之未發爰卽冬官之序晉陪春誦之班本孟子爲綱明義當師於安國以魯論爲說知言宜祖於九成庶殫厥心同底於治可

洪咨防授兼侍讀制

勅朕惟正月之吉始和顧六經之義何上大易有聖人之道四旣撤臯比中庸言天下之徳三盍陳鑑爰卽延英之席特陞勸讀之班具官某風猷浚明議論堅正詞垣繳奏率皆彰善癉惡之辭經幄進陳莫非格王正事之訓用正夕郎之拜俾承冬讀之書靜惟孔氏心法之傳莫若朱熹章句之備精粗辧析脈絡貫通三謂一篇之綱大無外小無內七詩末章之要費而隠顯而微宜演繹於微言以發揮於聖道庶幾衝菲允蹈中和可

遊佀授兼侍講制

勅具官某學不専不足以明道誠不積不足以感人朕以卿秉心有常持論不詭故寘之金華相與共學顧乃援程頤舊比以告且謂營營於職事紛紛其思慮則不能以感動上心子之辭承防而請以宗少執經似矣然春秋大義數十炳如日星奧防微辭隠而難見此又頤之所究心也試爲朕發明之可

徐淸叟授兼侍講制

勅具官某昔之守道至髙而秉法至嚴者莫如孟子然諫不受而去則以爲小丈夫之無知言未行而迎則以爲古君子之可就孟子豈干澤濡滯者哉愛君故也爾學自孟氏好是正直據經援古不阿當世比出憲府而累章欲退豈朕所以望卿者耶蓋嘗旁午遣使趣對延英謂爾曽爲講官故復以其官召則親近儒生之意可見矣更宜研精爲我說易可

李宗勉授兼侍講制

勅具官某朕禦大昕之朝百官獻臣進見引對習容煇如率頃刻而罷諫議大夫伏靑蒲殿中執法奉白簡亦不過一月一論事至若晝訪夕問從容獻納得以學術輔佐人主而進之以唐虞治國之道惟金華講官始爲親且近也爾風猷峻整議論粹正更踐臺省素以直聞然論諫救失於已往勸講閒邪於未形汝宜盡規朕所深望可

趙汝談授兼侍講制

勅朕獲承聖緒涉道未深嘉與宿儒講論經理具官某國之宗老年耆徳明當開禧寶慶時出入風議挺有直節翳然林木之間又十數載更化召歸須鬢華皓相見𨿽晚精明不衰朕臨朝而嘆曰眞講官也金華未久進而陞之禮不云乎不講之以學猶種而弗耨漢儒亦謂學之不講則所識日亡益尊所聞以輔吾志可

李大同授兼侍講制

勅具官某昔我先王春誦詩以太師詔之秋學禮以執禮者詔之居禮樂之官而以禮樂之書勸講猶古意也爾遊東萊之門撰武夷之屨學問苗脈所從來久每邇英入侍皓首偉衣冠敷暢厥防能使朕於言語諷道之間油然心悟金華再入不愆於儀朕嘗閱國史見祖禹講王制祭祀以犧牲幣帛粢盛皆出於民力防哉淵乎豈但爲元祐鑑哉其誦所聞無愧祖禹可

李宗勉授兼侍講制

勅具官某周以保氏掌諌惡必兼六藝之教漢諫議大夫掌論議率用明經之儒蓋諫者所以輔拂於王躬而講者所以薫陶於徳性奮乎百世之下而蔚然有三代兩漢之風者實難其人也爾以經生久居憲府內涵性徳如蘊藏金玉之淵時艸奏書有鼓舞風霆之妙旣擢登於騎省復宻侍於延英朕之徳有不迪汝交修之朕之政有不懋汝康翼之使隨事有剪桐之規而過爲無折檻之迹則若汝予嘉可

趙彥悈授兼侍講制

勅朕以眇躬郁於大道謂仲尼如代明之日月百世所師而論語乃六藝之喉衿一言難盡用晉登於講席俾溫繹於遺經具官某年耆而明行粹而古林泉七載不競聲華之途糟粕羣書自尋名教之樂朕以冰霜其操金玉其音故隆之以紫槖之班而賁之以金華之寵抉聖人之精意大義當如安國之佑我仁宗述夫子之善行嘉言當若尹焞之輔予髙廟度講論唐虞之地有雍容洙泗之風可

徐淸叟授兼侍講制

勅具官某朕聞臺綱扶天下之脈經術養君心之源隆興乾道間以殿中執法共貳勸講固不乏人而學問名節照映一時者蓋難其選爾髙明而融直諒而益說書金華殿曾諫五兵之貪珥筆古栢臺力扶六學之正朕嘗語諸大夫曰眞禦史也然論奏特救失於旣往講磨能格非於未形況加之以知命之年而瑩之以窮理之學進陽爻退陰位當如昭素之辧幹龍辟君子闔小人必若馮元之推泰象庶幾易道咸在朕躬可

李鳴復授兼侍講制

勅具官某憲府兼經筵自國朝慶曆始淳熙而後以臺端入侍講幄凡十有九人𨿽其間人品固有不齊然論事主乎忠厚勸講貴乎明白祖宗所以命官之意則無以異也爾質直而義忠和而仁抜諸西蜀之珍畀以南臺之重曾亡期月又侍延英朕之眷汝亦厚矣春秋大義炳如日星一經始終爾所明習朕意若曰有國者而不知乎此則內華外夷之分不明有位者而不知乎此則尊君卑臣之禮弗辧或隠其義或微其文爾宜開陳以輔吾志可

度正授兼侍講制

勅在昔寜考有臣朱熹擢陞金華入侍經幄如程頤之於元祐如尹焞之於紹興訓辭星日之爛垂師友淵源之不墜具官某气淳質茂精識博聞撰先生之屨以從遊險夷不變聞夫子之言而篤信細大弗遺矧躋從槖之崇兼侍延英之邃六經之義何上𨿽各専官五常之道爲原莫先說易以發天地施生之蘊以明陰陽消長之機庶單厥心同底於道可

李性傳授兼侍講制

勅具官某在昔泰陵有臣祖禹方侍延英之日首陳帝學之書以憲道稽徳爲言以敬祖親賢爲法經術講論蔚爲當時第一朕方崇向往籍敷求正人博古通今無如性傳者是用升之講幄以備諮訪夫祖禹亦蜀人也益楙乃猷惟前人是似可

張虙授兼侍講制

勅具官某朕聞之書曰卽我禦事罔或耆壽俊在厥服予則罔克蓋簡在王庭者不可亡白首耆艾之士也矧邇英之地哉爾儒之夙望有徳有年聘從鄕閭長我庠校士知所模楷矣是用晉登講筵以引以翼爾其據經守正弼予於治則予亦一話一言永惟成徳之彥是信其往欽哉可

洪咨防授兼侍講制

勅朕聞六經統天地之心八卦通神明之徳講幹龍於便殿藝祖所以眷昭素之深說泰象於路門眞宗所以待馮元之寵𨿽曰防靜精微之防難加語言訓詁之繁然非明經何以見易具官某行介如石節淸於冰直道事君深得靜而方之體英詞緯國自成奇而法之文𨿽眎艸已極儒生之榮非橫經莫稱侍臣之選肆升勸講俾對延英靖惟兩儀四象之分一君二民之辧進陽爻而退陰位辟君子而闔小人粲然一書萃此眾理宜於宻勿雍容之頃時以憂虞失得爲言庶幾吾身渾是易道可

陳公益授兼侍講制

勅具官某朕獲承聖緒涉道未明乃正月始和博求儒雅以待勸講思所以開太平章緝熙也爾史於柱下經明行修每侍淸閒敷暢厥防俾予廸玆古訓乃有獲昔賈昌朝於景祐元年說書崇政四年侍講天章閣蓋以其誦說明白耳毋俾昌朝専美景祐可

徐僑授兼侍講制

勅具官某古我先民尊尙論語抉聖人之精意大義安國所以被遇於仁宗繹孔子之善行嘉言尹焞所以受知於髙廟皆以是書之蘊敷於勸講之筵具有前彜何拘近比爾經粹行古年耆徳明疏飯曲肱不攺山林之趣端章甫能爲宗廟之容朕方舉賢而逺不仁修已以安百姓悼大道之湮郁必耆儒之發揮如卿篤誠斯可感悟魯論二十旣陞六藝之科曲禮三千徐訂諸儒之議庶講論唐虞之地如從容洙泗之間不徒空言同底實治可

趙彥悈授試祕書監兼崇政殿說書制

勅具官某漢以宗儒典校冊府自大夫向平望侯毅始至國朝中興以來英才相望然領袖蓬山者猶未之見也爾行粹學古色爽气和召歸周行明眉皓首朕已用之晚矣朕有美官號羣玉府非國壽雋曷使長之用是朌此除命爾其玩學如不及之語觀屬辭比事之訓以其所師傳者而表儀俊遊則朕之望也可

徐淸叟授軍器少監依舊兼司封兼崇政殿說書制

勅具官某易象除戎器以戒不虞周官掌兵器以待邦用天下無一事一物非儒者之所當爲也爾今之聞人古之遺直經術文雅風節議論蓋如兌之戈垂之竹矢大弓越棘人共寶之輟從佐著往服少事蓋髙一級也𨿽然爾之諫佳兵者是矣而易禮明訓又焉可忘職思其憂毋替朕命可

袁甫授起居郎兼權中書舍人依舊兼說書制

勅具官某若昔成周分命二史曰太史友則執冊書今記言之任也曰內史友則掌王命今代言之官也茍非全材曷共貳事爾世以儒名好是正直自擢第先朝曁予更化幾二紀於玆扶善嫉邪無所回撓斯士林之冠冕吾道之羽翼也擢陞左坳仍典右掖豈但取之以科目哉記注之失有四汝其刋之修之王言之制有七汝其究之復之使直筆足以垂萬世之法而英辭足以鼓天下之動則予汝嘉可

徐淸叟授朝奉郎黃朴授承議郎制

勅具官某等器車與河圖並傳璧與大訓俱顯富哉天地之藏無書焉未足以爲寶也矧阜陵之訓歟爾淸叟直道足以康時爾朴英風足以勵俗俱自冊府說書金華隨事而言不徒陳折柳之誡指兵而諫亦屢進殺羔之箴至論格言薫聒予聽者蓋不少矣徹章第賞玆亦典彜益單厥心以答揚我祖之休烈可

蔡仲龍以魏恵憲王府講毛詩徹章授朝散郎制

勅具官某朕祖宗朝諸宮院教授率用朴學醇儒充爾願慤而純端方而靜橫經宮邸議禮曲臺蓋敏於行而訥於言者今藩房授道諷誦言語皆不易情性之正徹章轉秩自宜旌汝若誦詩三百而無忠信誠慤之心以蒞之𨿽多亦奚以爲可

李煒特授朝請大夫周文虎特授朝散郎制

勅具官某等周以嵗防攷四國漢立殿最課郡縣我孝皇帝設臧否攷察郡守事實皆良法也朕捐四蜀之賦供餉西師日告匱乏爾煒乃能拘覈郡計持其贏以禆軍餉之缺爾文虎亦能檢催經賦時其入以應軍期之防王人最書來上何惜一官不旌汝耶可

陳塤以莊文府講毛詩徹章授朝奉郎制

勅具官某漢毛萇以詩學爲河間獻王博士後之爲宮僚而說詩者蓋昉乎此爾以開爽之資負崛奇之气其性情詠歌言語興道蓋能使人有興起感動之意朕常命汝授詩藩房矣徹章轉秩豈以內外爲間耶勉圖淑聲以稱嘉寵可

蔡仲龍授朝請郎袁商授朝奉郎制

勅具官某等漢左氏不立學官獨趙人貫公以所授傳訓爲河間獻王博士王邸之習讀左傳其來尙矣爾仲龍靖厚鐘於气稟爾商淳方得於家傳自爲宮僚頗通藝業比旣以說詩受賞矣丘明親授經於聖人訓艷而富義幽而章又得爾等爲之發揮其裨益豈少哉徹章轉官用酬稽古之力可

楊師謙以景獻府講春秋徹章授朝奉大夫制

勅具官某祖宗朝諸宮院教授率用朴學醇儒充蓋遴其選也爾生長淮堧篤於履行其質朴矣究心經學粹於修辭其文醇矣掌教宮邸誰曰不宜然春秋大義數十炳然者易見微妙者難知今賴汝發揮旣終篇矣則何惜一官不以尊顯之耶爾其茂承之可

蔡仲龍授朝奉大夫袁商授朝請郎制

勅具官某等比嵗以汝等誦詩卒章轉秩矣尋又以讀左氏終篇益一秩矣今復絕韋編而第賞是三也昔漢桓榮經學成畢陳車馬印綬以誇示諸生曰今日所防稽古之力然則一歳三遷官豈不盛於榮哉毋謂官爵如探嚢中物可

張文用授隨龍武經大夫王倫授保義郎董有恭授武翼郎制

勅具官某等阜陵之書如天球璧歷代寶之以爲大訓經筵進讀今已終篇恩光所霑下逮而屬旣優旣渥矣爾其敬謹於儀往祗厥事毋曰一官可以幸得也可王邁授祕書省正字江萬里授祕書省正字制

勅具官某等蘭臺給筆札試頌自漢始逮我先朝猶試詞賦治平末昉防以經史世務貴實材也爾邁奮身甲科爾萬里擷秀璧水直气不撓浩浩沛乎詞源古心自鞭奇奇見於筆力旣覽北門之對肆偕東觀之遊朕之所以命汝豈但訂魯魚亥豕之謬哉益恢儒猷以贊文治可

家演授校書郎兼景獻府教授制

勅具官某昔歐陽修謂館閣取人之路有三進士髙科其一也爾類省掄魁經明行飭議論挺挺早有直聲今則養益厚而器益閎矣肆繇是正陞之校讎非以序遷也金華絕出之業朕將可待焉可

刁起授宗學諭兼景獻府教授奉議郎戴傑授武學諭制

勅具官某等古者師氏教人以事而諭諸徳國家之學校置諭猶古意也爾起年耆徳劭爾傑才老意新俱有聞於時朕謂起掌教外宗故命之訓迪宗庠謂傑常分教天府故命之誘誨右序爾其茂明嘉學招諸生而教之俾屬籍之英樂爲善而不倨於貴鶡冠之士崇詩書而不専於武則予汝嘉可

鄭起潛授太學博士趙發授國子正制

勅具官某等博士古秦官也國子置正錄與太學官分掌教導昉於大觀爾起潛璧水之彥爾發鼎科之英士之有迪與不迪爾身率之才之有良或不良爾糾正之各觀爾成毋懈於位可

免解進士曾三異年七十該慶典授承務郎差監潭州南嶽廟制

勅具官某人貴老者爲其近於親也貴有徳者爲其近於道也爾邦之壽雋有徳有年該綜羣書衝靜恬退方東朝慶壽七十同裏之士乃裒其行誼以聞吾安得不尊顯之官以京秩廩以嶽祠勉爾遁思服此休命可齊仲甫授額外翰林醫官沈仲齡授額外翰林醫官制

勅具官某人等禮曰執技以事上者不貳事不移官爾等固醫官也給事東朝歳月滋久近以祔於太室各進一階階可升也官不可移也往其懋承之可

鄒淮授挈壺正制

勅某挈壺之職詠於詩載於周官由來尙矣爾乞職淸臺洞曉乾象且能防萃歷代災祥之占爲一書用是遷汝壺正其共乃事使朝廷無東方未明之刺則惟汝嘉可

欽定四庫全書

鶴林集卷八

宋吳泳撰外制

謝奕昌授知閤門事兼客省四方館事制

勅朕爵以馭其貴仁以篤於親戚畹不除侍臣固曰至公之無黨閤門仍眎從槖未嘗寵數之不優申錫明綸式昭異渥具官某履恂恂之行修抑抑之儀雅稱謝庭諸子之佳不有竇氏長君之貴周旋朝序之久進止禮容之嫻用解右鞬陞華上閤況典掌賔臚之事而閱稽天仗之藏朕之待卿亦已厚矣爾其念寵恩之難報思髙祿之易盈尙循素風式迪忱訓可

謝奕禮知閤門事兼客省四方館事制

勅朕疏榮貴戚迪簡良材長君少君之賢夙推望族東閤西閤之序聯上淸班𨿽曰示恩未嘗撓法具官某仁行義處禮習詩明居上相之鄕籍甚家聲之著入小侯之學薫然徳性之良素富貴而不以富貴自驕見紛華而不以紛華爲悅寜屈文階之峻式共武衛之嚴太微之座旣明載櫜矢箙謁者之星有爛俾贊賔臚毋愆於儀毋貳乃行庶幾承爾祖之烈可以教天下之婣可謝奕禮換授眉州防禦使帶禦器械兼幹辦皇城司制

勅後族戚裏不除文臣從官建炎詔也朕何敢逾具官某松閣故家椒房懿屬而能被服詩禮鏁借典刑蓋嘗升諸月卿之淸寵以書殿之邃尙循法度控避職名貴而能謙於汝見矣通義兵防之任禁庭鞬佩之班典司皇居悉以命汝汝其思名器之不易惟文獻之自持保此寵光以永終譽可

謝奕昌換授和州防禦使帶禦器械兼幹辦皇城司制

勅祖宗之法後族戚裏無得任文臣班法從也𨿽有濟美之才亦屈換授之典具官某气資闓爽性行淑均生於上相之門克謹厥徳貴以俔天之妹不愆於儀自擢寘於周行已平躋於華路而乃辭書殿之邃易武階之崇晉秩扞防屬鞬左右朕之待汝義弗敢私薄氏以仁善保家馬侯以淸約守位尙終令譽無替前猷可謝采伯換授蘄州防禦使提舉佑神觀免奉朝請制

勅東漢後族不過九卿國朝戚裏不除侍從𨿽服文雅必換武資蓋公法也具官某履行孝謹稟資溫純出王謝之故家爲鄧陰之尊屬而不有貴冑蔚然儒風進女誡以奉坤儀緝聖謨而裨乙覽肆予嘉嘆示以優恩擢從戎監之班對授兵防之任非特私於名器亦庸寵乎才良益茂先猷以俟甄擢可

謝采伯授州觀察使仍舊提舉佑神觀免奉朝請制

勅朕維先王建國親諸侯何分異姓伯舅加勞賜一級當有殊恩矧伊近戚之尊豈愛懋官之寵具官某器懷競爽儒雅扶輪𨿽冑出相閥而不以相閥自髙𨿽婣連掖庭而不以掖庭致貴每說學於縉紳之囿曽爭名於俊造之塲固曰汝能當爲朕屈昔野王以徳顯尙難陪與於列卿而樊侯以經名不過徙封於東國爰覽防章之上旣知故典之詳仍啟男邦進升廉察毋曰爾身之在外尙思忠徳之輔君往承之休以輔予治可

兪朴授權知閤門事兼客省四方館事兼幹辦皇城司制

勅具官某朕惟朱華之二閤當太微之法宮非得英流不在玆選爾戎容武毅材略偉閎沂王肺腑親也屬鞬帝右祗事端門賔禮朝章素所諳熟今命汝總知館事其句傳明命糾正官聨俾防陛之間肅莫敢犯則予汝嘉可

韋興宗授州防禦使依舊知閤門事制

勅昔我孝宗皇帝書老氏三去之戒賜爾父璞明訓具在世服儒素澹如也具官某王孫之賢後族之彥飭身自警循禮義之中被服不華絕貴遊之習屬鞬左右閱嵗滋多近已晉長朱閣矣解帶衛之勞秩軍防之峻尙共乃事毋忝厥考可

韋興宗授州觀察使依舊知閣門事制

勅朕永懷沂邸誕正官名旣於內外之親錫以褒遷之寵具官某顯仁茂族平樂諸孫於靖恵亦近屬也稟性闓爽受才敏宏畫自警之圖藹有仁賢之譽守三去之戒更無奢麗之風自董朝儀不愆賔禮用輟州防之舊兼陞防使之華尙對恩榮益肩忠報可

楊鳳孫換授福州觀察使知閤門事制

勅朕嘗觀國朝佐戚之制無任文臣侍從之官𨿽負英才亦屈彜憲具官某生髙明之冑蹈夷雅之風自官中都蔚然嘉譽旣煩之以外府受藏之冗又佚之以西廂奉祠之淸而乃執徳謙沖露章控免爾之辭其職則是矣朕毎念思齊大任之徳未報不顯申伯之功弗酬旣乎支孫積有餘慶寜換觀風之印仍知上閤之班束帶與賔客言尙無越禮升車有澄淸志猶可澤民往懋淑聲迪忱猷訓可

楊鳳孫授中大夫楊蕃孫授朝奉大夫楊衍孫授朝請郎楊纘授朝請郎制

勅具官某等昔我文母保佑朕躬有大功於天下今升自閟宮祔於太室戚畹內外嘉與推恩蓋報其親者不敢弗盡也爾等生自髙華素於富貴有敬謹威儀之度無康好佚豫之失並升一秩宜懋厥官毋曰居寵而不思危也可

許堪授閤門宣贊舍人差充京湖制司計議官兼發遣棗陽軍制

勅具官某京西爲上流重鎭而棗陽又京西重戍也爾奮自右科素有才具玆命乘障帶上閤之班計元幙之議非但華之以美職爾邊上吏士宜厚撫摩勿太察勿太懦使人人皆兵爲我之用則惟汝嘉可

張澂授閤門宣贊舍人制

勅具官某閤門榮眡館職宣贊舊西臺選亦華矣爾勲臣之後秀謹而腴頃以父憂解官亦旣三載率禮不越以終其喪可爲篤孝夫孝於事親必能忠於事君其就故官以承新命可

葛忱授閤門宣贊舍人制

勅具官某閤門眎館職宣贊又在言語之科國家不輕畀也爾儀範謹飭辭令閒華故命汝束帶與賔客言汝毋曰此官可以格法授也可

林柘授閤門宣贊舍人制

勅具官某宣麻舍人淸視館職爾開爽敏給右科自奮頃將明命只謁寢園成禮而還法當酬賞玆越班之秩徑升賔贊之階可謂閒華往其欽謹可

張棨授閤門祗候制

勅具官某防班熟識儀數歷五年然後祗事上閤此熙寜舊典也爾棨恪謹榘度習嫻朝容嵗月未深乃援郎陛引彜比以請朕勉從之若夫躐升弗已則有馭幸之法在可

鄭煥宗授武徳郎依舊閤門宣贊舍人制

勅具官某宣麻舍人共職五載則與轉官嘉泰令典也爾進趍閒華音吐鴻暢贊命上閤已及七年亦可謂勞矣何靳一官不以華汝耶益單忠勤對揚休寵可

王師石授閤門祗制

勅具官某閤門乃祖宗儲才之地而只之班在文臣爲館職其選嚴矣爾生自將門通於儒學其在定逺以孤城抗敵宰資興以一身當冦仁者之勇也祗事上閤徑防淸班朕蓋以功授往共厥服益勵乃猷可

何嗣武授閤門祗仍知滁州制

勅具官某赤也可束帶立於朝則使之主賔由也可千乘之國則使之治賦知效一官事不貳適古之道也爾爲滁陽守治兵理財豈不足以壯吾藩屏顧乃屢請欲帶閤職以行是主兵治賦合而一之也姑華爾躬朕之所望蓋不在此可

孟琳授閤門祗制

勅具官某東西上閤門禮均法從而祗淸眎館職祖宗朝非諳識典章者不輕畀也爾以時髦嫻於朝度旣輟祥琴之禦欲還束帶之班朕方以孝治天下豈惜故官不以命汝可

房應龍授閤門祗仍舊幹辦禦前忠佐軍頭引見司制

勅具官某閤門眎文臣爲館職其選重矣爾精明敏達和風祗修幹於禦營厥有成績故命汝祗事上閤束帶與賔客言益楙其勤往共厥事可

陳圻差充閤門祗制

勅具官某閤門祗在文臣爲館職豈可責以求財此司馬光之言也爾仕於筦庫欲幹祿者也非求財者也潔彼冗濁寘之淸華亦何戾憲章之有可

辛特授州防禦使依舊知閤門事制

勅橫階非殊恩不遷遙郡非顯庸不轉玆褒閣使難徇彜章具官某生長將門習嫺賔禮逮事寜考旣於衝人左右櫜鞬久領內庭之直句臚殿陛遂司朱閤之儀爰推解帶之恩特畀州防之任祗承寵數益楙忠勤可辛授知閤門事兼客省四方館事兼幹辦皇城司制

勅朕惟東西上二閤當太微法官之北涖職其間非才不畀具官某韞气沈毅受材敏閎生於將家曉暢軍務逮事寜考嫺於朝章玆擢自於屬鞬俾統司於賔謁爾其句傳明命糾正官聨俾堂陛之儀肅莫敢犯則予一人以懌可

吳潛授祕閣修撰兼江西路計度運副制

勅具官某朕愛防人才如植嘉木息之以夜气潤之以膏雨皆所以養其根而竢其實也爾頃使江東蔚有治狀一從家食朕毎念之今復以江西漕餉起家矣兵盜之餘民食爲急輯疲氓戢貪吏使西人如饑之望嵗亦猶東人之去後見思則汝之此行始爲稱指可

顏頤仲授直祕閣兩浙運副制

勅具官某二浙素號劇部凡領轉輸者率爲尹京之儲紹舊典也爾闓爽而智敏彊而能假守桐廬蔚有善狀曾未滿歳俾丞大農畀之畿甸之漕亦可謂越彜比矣仲尼有言敏則有功公則悅務持其敏而首奉乎公朕深有望焉可

侯忠信授左武大夫依舊宮觀制

勅朕聞先王以立武爲善經中國以除戎爲大事儻能稱職何愛賞官具官某沈鷙而有謀朴忠而能勇秉麾海道馳驅戎馬之間喚伏閤門服習禮文之內𨿽在祠庭之均佚每遇武庫之前勞比緣控陳玆用褒擢因之以戎圍之任華之以左武之階往其欽承服此嘉命可羅晟以廣西擒捕海冦授朝奉大夫制

勅具官某漢列侯受封以職餽餉居野戰略地之右爾守合浦當海瀕盜弄之衝能使軍有流錢士無後顧以底成績非區畫之善不能也揆諸漢典豈在諸將下增秩二階用勸來者可

趙師楷授江淮荊浙福建廣南路都大提防坑冶鑄錢公事制

勅具官某周外府掌邦布之入出以待邦之用布卽泉也貨泉之司而以丞於外府者掌之尙周人遺意也矧爾宗莩之英吏幹之敏使乎廣右曾以最聞今舉九路百八州之計並於一大有司汝其爲朕抳獘姦集公利使寶冶之藏饒羨圜府之法流通則國家深有賴焉可趙勝特轉某州防禦使除主管殿前司公事制

勅周公卹玆虎賁而立政之書作祈父轉予爪士而小雅之刺興凡典我王旅愛人撫士能使周廬內外溫如挾纊則朕亦何愛爵賞不以褒寵之耶具官某召從淮浦來扈殿巖恂恂有古良將之風介介爲士君子之行異時羽林天仗卒多不葺而汝能修之三衙赤籍皆以賂補而汝能革之戎容精明軍務釐飭是用遷以兵防之秩正以連帥之名不但榮其身而已也倚仗言事尙竭告猷可

王安行特授州防禦使依舊提舉宮觀制

勅橫班序爵固存定法之常解帶遷官或出特恩之異具官某韜藏武略曉暢戎情築定逺之城以一身而防塞調安封之卒不逾月而擒渠右鞬之賞未酬左武之階猶舊爰念勤勞之久肆升捍禦之班仍秩祠庭式對宸渥可

王槦授州防禦使制

勅朕宅丕後遹祗先猷廣廈對儒臣之英路門徹皇祖之訓恩榮所被內外惟均具官某淑謹有儀勤明寡過服於貂省之事在朕龍潛之時屬燕淸閒精思典學顧瞻殿宇名以緝熙汝則承之以宣朕防令旣終篇第賞何愛一官益楙其勤往服休命可

趙立夫授守太府卿兼刪修勅令官兼知臨安府制

勅具官某京師王化之首嚴者以察爲威懦者不敏於事皆非朕所尙也爾謹厚而宻柔嘉而明蚤爲九卿尹正畿甸𨿽不爲灼灼之名如顧少連不求赫赫之譽如魏少遊而上下相安咸以爲便然朕之所以望汝者又非前日比也俗流化敝汝其正之官邪吏偸汝其威之若能體十二條之訓守之勿墜則邦畿千里朕可以無慮矣可

林景衡權發遣徳慶府制

勅具官某束帶立於朝與治千乘之國職守固自不同也然徳慶爲郡其民憃其俗野非嫺於禮者莫能治之爾右庠諸生防名進士祗事上閤進止舒徐可以爲良二千石朕方仰法孝宗於所不聞知處畱意爾毋謂廣逺皇明不及也可

許堪權發遣徳安府制

勅具官某徳安爲郡竟陵接其西棘陽介其北重鎭也爾气姿闓爽諳曉戎情曽未逾年曆守三郡仍贊中權之畫且聨上閤之班今事任亦不輕矣爾其申討軍實葺厚城堡使托裏之計宻而風寒不侵則朕將有賴焉可

曺順權發遣應天府制

勅具官某雎陽古郡防也唐守之以遮蔽江淮國家因之以肇基王業淪胥之久再歸版圖牧守之任實艱其選爾沈鷙善謀忠勇寡二攝承邊障亦幾一年軍務民政已著嘉績今防汝爲眞往哉毋棄爾成可

孫應龍權發遣徳慶府制

勅具官某徳慶古康州中興潛藩也郡將之任每難其人爾奮身右科屢乘邊障民庸戎事曉暢諳悉故命汝分左符以往逺乃猷裕乃事俾內外粗定則予汝嘉可

畢衍權發遣徳慶府制

勅具官某徳慶古康州也朕以中興潛邸不輕畀其人爾練更民庸曉暢戎事綏禦內外必能得情用是委汝共理我孝宗嘗曰於所不聞知處畱意汝毋謂廣逺皇明所不燭也可

朝散郎直華文閣權知興元府主管利路安撫司事陳隆之授朝奉大夫制

勅具官某往歲北騎馳蹂閬中握兵之將防虎熊羆之士裒凶搧逆助冦爲聲勢者不但一賊珍耳爾以參謀勇於赴難手鋤元惡卒渙其羣制府以狀聞朕何愛爵秩不以旌汝然常勝者兵家之所慮數幸者往哲之所戒汝其謹之重之周之宻之毋希功滋事可

郝容權發遣均州軍州兼管內安撫京西路兵馬鈐轄均金房達州兵甲事制

勅具官某武當在盛時爲山水郡往歲北兵闖署關涉均水繇襄鄧以蹙殘金遂爲上流重鎭出總邊瑣實難其人爾稟姿驍雄洞識機略命爲郡將兼總兵鈐以阨金達房陵之衝其思練民丁嚴斥堠鎭壓一面以寛朕西顧憂可

繆夢達權發遣瓊州瓊管安撫制

勅具官某瓊山在海中洲居控扼生熟黎峒一百二十聚落廣南要地也郡將之任蓋難其人爾沈鷙而明果藝以達專城之任今以命汝惟恩威並用可以使將士惟忠信素孚可以行蠻貊念玆鑑玆俾朕無南顧之憂可

繆夢達權發遣宜州兼廣西兵馬都監制

勅具官某宜城控牂牁諸部嶺南要衝也郡將之選蓋難其人爾沈鷙而明果毅而達専城之任今以命卿惟恩威並用可以使將士惟忠信素孚可以行蠻貊念玆鑑玆俾朕無南顧之憂可

王霆攺知光州主管蔡州安撫司事制

勅光古弋陽襟帶淮甸當蔡息道接界邊疆具官某寛而彊勇而義牧人禦眾有翼有嚴邊祲方騷赤羽如日溝河勺水一葦可杭故從濠梁易塡玆土仍秩右武就分左符勉圖康功以答隆遇可

尢焴授淮南路運判兼權知廬州主管淮南西路安撫司公事制

勅具官某朕愛防人才如防嘉木長短小大各裁其偏而器使之蓋欲以待材用之宅也爾乾道淳熙名臣之孫浚明而文淹洽而辧一擯七載才益老气益堅悍抵掌談功名益不衰朕嘗試之樞掾矣淮淝重鎭帥事久虛是用輟汝將輸共貳其事爾其念食者生民之命兵者不祥之器謹之重之毋使佳兵而食不足則惟汝嘉可

張可大授武顯大夫添差淮南西路馬步副總管依舊知壽春府制

勅具官某壽陽前控陳潁後蔽光丰寔今南北重鎭爾忠忱果毅爲諸將所推往乘其障於諸叛連衡之衝乃能修築城堡調壹歸附獨隠若一敵國焉亦可嘉矣何惜一階不以旌汝益壯爾猷嗣有褒用可

李虎授左武大夫依舊達州刺史知淮安州制

勅趙苞對陣之語孰如徐庶之思念其親溫嶠絕裾之風豈若馮勤之貴顯其母不圖薄俗復見斯人具官某冑出山西聲馳漠北段槍而刺元惡頓淸淮海之塵尺箠而鞭羣凶盡拔髙郵之幟功𨿽髙於李愬義弗背於張飛婘言蘐艸之懷用有翟茀之請載披柔牘特晉崇階求忠臣於孝子之門旣膺妙簡令刺史居牧伯之位仍懋顯庸多而戰功光我休命可

李大聲授武節郎遊擊軍統制制

勅具官某結髮從軍累能辦賊戍濠備塞以鷙勇聞今又進秩而陞於制府矣防江千里吏闞如羆虎當道朕何憂可

趙汝擢授州刺史權知徳安軍府制

勅具官某唐制州刺史卽郡太守也國朝以遙刺典藩名稱少異汝以宗英曾守淮郡捍城禦侮厥有成績朕已增秩因任矣徳安古鄖子國仍以使名賁之州紱往懋乃功可

江顯授常州刺史充親從第三指揮都指揮使制

勅具官某古者天子必有親軍今之親事親從是也爾沈勇忠實夙夜有勞比及三年實應遷格仍都使號兼綰州符勉竭勛勤以報榮遇可

袁晟授湖州刺史充殿前指揮使左班都虞候依舊押行門祗應制

勅具官某朕有熊羆之士掌先後王以虞度眎爲職其選嚴矣爾糾糾武夫之勇畨畨良士之忠比及三年厥有成績肆升華於州刺仍祗事於行門思懋厥修少寛予卹可

王亨授忠州刺史制

勅具官某武臣副使非有功效顯著不帶遙郡令格也爾沈鷙善謀忠勇寡二控扼雎口已跨一年捍城之功實冠諸將玆軼彜比陞刺望州體予異恩懋爾嘉績可劉廷美授秉義郎開州刺史充京西路兵鈐制

勅具官某襄州上流重鎭邇者叛賊嘯凶墮我金城𨿽握兵之將防虎熊羆之士弗能扞爾以樊城土豪乃能奬率義旅驅賊徒而殱之昔人稱一寨戶之勇過於禁兵百人子之謂矣捷書夜聞朕用嘉嘆陞華遙刺俾總兵鈐尙有功見知之意可

欽定四庫全書

鶴林集卷九

宋吳泳撰外制

陳洵益授隨龍右武大夫慶州團練使制

勅朕惟太僕之道王聞於禮禦之憂國見於詩給事官省之臣儻能旦夕承辟左右宣勞則朕亦何愛官爵不以榮寵之耶具官某専良而慧敬謹而能畱代邸者有年潛躍皆隨於龍馭居王朝者累載緝熙常侍於燕閒屬解職於內庭遂轉歸於銓部載櫜禦器仍典戎團爾其服詩禮之箴佩忠信之冑毋嫉莊士毋進側言各率其屬惟正直是與則予汝嘉可

葉俊授郴州團練使充親從親事官都指揮使制

勅具官某羽林天之壁壘武衛王之爪牙地禁職嚴盍遴其選爾老於親從擢自都將忠勇勛力皆有可稱畀之州團服我休命可

蔡興授州團練使提舉宮觀制

勅祈父之詩曰王之爪牙胡轉予於卹夫不轉於憂卹而轉於安佚者是固六軍之士所深望也具官某沈毅而勇淑均而良神防諸軍旣共武衛濠梁大郡久帶戎團今旅力旣愆矣式正使名畀休禁務尙體閔勞之意可

李實授同州團練使慶元府兵馬總管制

勅漢虎賁宿衛積久必遷唐神防正官依資攺授今之三歳轉員尙其制也具官某以拳勇選以忠實著旣掌先後王之旅又兼左右廂之屯比及三年厥有勞效進戎團之任陞總府之華玆蓋優恩爾尙迪果毅以對休寵可

李載授州團練使依舊帶禦器械制

勅具官某國朝以皇城使比文臣爲亞卿其選重矣每三歳一遷厥有彜比爾才毅而武機沈而雄躬佩櫜鞬日侍左右亦旣有勞矣落遙刺之階進戎團之任尙仍故職往服新休可

辛授州團練使依舊帶禦器械制

勅唐舊典皇城宮殿諸門命官賞其開闔之節奉其管鑰而出納之謂之城門郎今之皇城司是也然非橫行禦帶不領其事具官某才毅而武機沈而雄躬佩櫜鞬日侍左右亦旣三年矣落遙刺之階進戎團之秩尙仍故職往服新休可

倪祖常授軍器監主簿制

勅具官某見喬木而思世臣愛甘棠而思召伯昔嘉定更化爾考思爲侍從之臣立朝有榘度論事有風槪朕嘗思得若人而用之以爾實世其家擢司奏邸玆又屬戎監以官其能若厥父菑厥子乃弗肯播則非朕之所聞也可

朱復之授軍器監主簿兼權知恵州制

勅具官某恵陽於東廣爲望郡比者戍兵煽亂跨州連邑皆吾牧守不能綏禦之遂幹我王略爾經濟之才器識宏邁光澤討賊曽上首功儒者之知兵子之謂矣博羅新燬爾出長之武監舊官爾薄正之尙其一乃力宣乃猷毋謂廣逺於人所不聞知處畱意以答揚孝祖之光訓朕將有望焉可

黃夢龍特補修職郎差權萬安軍陵水縣主簿兼縣事制

勅具官某黎人之爲陵水患久矣爾父奮不顧身冞入其阻僅能復所侵邑竟死王室朕念功未已任汝以官爾宜裕乃父功長於新邑可

康守正授容州觀察使特攺添差兩浙西路馬步軍都總管臨安府駐札不釐務制

勅朕修文徳以來逺人棄細故而階大道凡列藩衛並爲王臣具官某生長殊鄰扳援貴冑截我淮浦豈無嬰城拒守之私歸予齊疆終有慕義來賔之意昔涖撫於屬國今召趨於闕庭涵濡華風宻邇皇化旣擢升於防使仍典總於戎旃朕方孝廟之規模爾宜效蕭巴之恭順往祗明命嗣有寵休可

王溫補忠訓郎差充忠勇諸軍統制應天府駐札王亨授武翼郎差充應天府兵馬鈐轄制

勅具官某等朕撫有方夏悉主悉臣爾本吾編氓久隔王化挈下邳而歸順控濉口以扞邊備罄忠勞合加寵數用峻躋於武爵仍總率於新軍益懋厥功嗣有褒用可

張天綱授武翼郎添差隆興府兵馬鈐轄制

勅某春秋書潞子之爵漢史紀陽侯之封旣曰來庭詎無錫寵矧爾仕於僞國隔絕中華天討所臨窮而歸我朕以天地爲心靡不含覆如守者挈屬內附尙冠帶而臣妾之則汝天綱何惜武爵戎鈐不以畀汝可

王克謙起服淮西安撫司準備差遣制

勅具官某銓未試而筮仕喪未終而入官皆非古也爾甫受一階遄丁家難淮堧閫帥請以驅馳用頒奪情之恩宜服移忠之訓可

鄒公鋭起復添差東南第二副將制

勅具官某子墨縗絰禮之變也後世奪情之典實仿乎此爾奮身右庠曉暢軍務遭憂之久朕惜其才起而用之尙求忠臣於孝子之門可

張應珙起復差充建康府都統制司幹辦公事制

勅具官某三年之喪天下之達禮也春秋以來有墨而從軍者焉爾身都戎幕適值內艱矧當多壘之秋盍用奪情之典其還舊次移孝爲忠可

趙葵降授中奉大夫依舊兵侍兼淮東制置使制

勅褚裒指泗口以出徵咸謂中原之可復彥之得河南而不守坐隳成業以空還毎思古人深惜事防具官某志非不勇才亦長雄戮鯨鯢於淮甸之東共推忠壯將防虎於渙河之北自許馳驅旣收應天復淸汴所宜撫新附弔遺黎峙糗糧而足軍彊士馬以待用而貪功向洛值冦突防九畿之借旣歸旋聞再失兩軍之士未憗亦復俱犇總戎若斯爲國何賴姑正二階之罰以符眾論之公儻能思過於箕谷不戒之初尙可圖功於殽師旣敗之後可

趙葵敍復太中大夫依舊兵侍淮東制置使知揚州制

勅秦不以孟明於殽之敗而復其政晉不以林父於邲之刼而復其官矧有道之淸朝無棄人之絕法具官某以熊羆之帥握龍虎之韜自城維揚常志漠北仗鉞以淸河洛之境志气甚雄班師而回亳泗之墟威名稍減𨿽勝負兵家之常勢然刑賞王國之大權有過則鐫以勞而敍況邊聲之靡定而國步之斯頻所在兵驕因之財匱弟兄相友二龍旣共臥於轅門將士貴和兩虎豈宜鬭於私室各攄忠憤協濟艱難可

範用吉敍復武翼郎髙州刺史制

勅具官某賞罰軍國之紀綱邇者洛師之敗坐視弗救爾之過也久任邊面仗義來歸爾之功也功過不相掩庸威不偏用朕何心哉甄敍元階勉思來效可

王夬亨敍復通直郎差充沿江制機制

勅具官某觀逺臣以其所主向者爾倅合肥控於吏議今沿江帥臣謹簡機幄而以習知疆事聞觀其所主則其人可知矣甄敍元階往裨宻議可

顏戣敍復通直郎知瓊州樂防縣制

勅具官某觀逺臣以其所主爾向者試邑廣右綏禦黎人能服其心咸以父事前經略使胡槻以其議論弗同而劾之後經略司丁黼等以其籌略可采而進之觀其所主而其人可知矣甄敍元階仍宰故邑固欲安之也可

夏全敍復武功郎特添差京西路馬步軍副總管襄陽府駐札制

勅具官某山東義旅本皆孝子順孫逆雛背恩相挻爲亂至使爾等捨樂郊而北去爾旣回心向順矣國朝春育海涵念其窮而歸我特敍元階仍總軍政彼死安用尙與節度若汝能生立奇功則髙官厚祿朕又何愛焉可

全子材降授朝散大夫落直祕閣差知隨州制

勅淮西安撫使全子材始躬率戎士繇淮堧渡淝水登北狼山涉項城胡子之國轉戰數千里遂臻汴都爾亦自謂一世之雄也而輕於向洛倉猝遣軍敵之兵刃方交我之師心已潰春秋責帥爾尙何辭其上四階降爲漢東太守可

黃孟先降授朝奉大夫周汝霖降授朝請郎制

勅具官某等昔陸餘慶罷魏州有車一乘圖書半之此士大夫去官法也爾孟先提舶廣南爾汝霖司臬湖右不能酌貪泉以自勵而乃總貨寶以自丰被論得祠宜發深省又復航琛輦贐以歸私室視餘慶豈不靦顏乎各鐫二秩以懲百吏可

馬執中降授朝奉大夫虞方簡降授通奉大夫髙泰叔降授朝議大夫鮮於光降授朝請郎制

勅具官某等周以歳防考四國漢以殿最課郡縣我孝宗皇帝以臧否攷察郡守事實皆良法也朕捐四蜀之賦供餉西帥日告匱乏爾等不思庚癸之呼而綱解稽違動失期防王人課殿來上豈容不少懲以存體統可蔡廙降授朝請大夫方淙降授朝請郎落閣職制

勅具官某等行輕則招辜揚雄所戒進鋭其退速孟氏所譏爾廙少年入仕足髙志揚爾淙蚤歳登科神躁心蕩坐享丰腴連典名郡弗自謹飭賄賂章聞其所以致此者輕與鋭成之也臺評屢上朕不敢私各上一階罷祠禠職庶幾徳薄而位尊者亦知所警也可

趙汝楳降授朝散大夫黃漢章降授宣教郎制

勅具官某等科舉之法自唐已獘矣若士以正應有司以公取則法𨿽獘而人猶未獘也今言者謂汝楳之請托漢章之徇私則有獘人矣朕方革去舊習以新美多士則汝等一階之罰尙何辭可

郭伯良降授朝奉大夫楊垓仲降授朝散郎制

勅具官某等周官以歳防攷歳成以詔廢置此殿最法也爾等仕於閩中旣以殿聞罰其可逭哉各鐫一秩以警慢官可

鄒應龍落徽猷閣學士制

勅黯能極言以補禁闥之缺而居官亡以瘉人城能引誼以辯忠臣之誣而爲政率書下考今有仕爲侍從中外踐更直聲夙著於朝端治行弗聞於州裏是不可以一而廢其徳也具官某蚤擅掄魁之望偏儀華序之淸三仕於朝獨行其道在嘉定時則有封駮皇子之疏在寶慶時則有畱行侍臣之書風節之髙搢紳所重豈期去國之後曽乏好仁之稱居鄕無睦婣任卹之聲治郡無豈弟循防之譽紛臺章之交上凜王度之靡容肆從公言姑寢新命爾其充儀朝之徳美以善俗勵事君之節操以表民勉圖令猷以俟褒詔可

吳潛落祕閣修撰制

勅朕惟祖宗舊典舉進士第一必歷三司鹽鐵使王蔡諸人尢其顯者𨿽榮貴素定而必煩之以財賦之任蓋所以老其才也爾以掄魁之彥出都賦輿當軍餉急迫中乃能捐民租至八十餘萬可以爲難矣朕方擢承宻防以旌其勞而言者謂汝違道幹譽朕亦安得庇汝耶𨿽然往蹇所以來碩習坎所以維亨爾其再思以俟復用可

吳淵落右文殿修撰制

勅具官某左丘明謂元凱爲才子揚雄謂公儀仲舒爲人才之首才固未嘗不善也而過用其才則咎之招也爾名父之子膚敏好修寘之省闥見謂才選而乃不自韜晦好多上人紀綱之地不以心兢而以力爭汝安得無過歟落書殿罷寶冶所以玉汝儻能思牝牛之爲吉知木雞之爲全則用之未晚也可

吳愈落煥章閣待制制

勅朕聞長江備風寒不過數處尢重武昌元帥閱禮樂使將中軍何拘文法若身謀之太甚亦邦憲之靡容具官某奮自儒家驟升朝列舒徐和緩雅宜豹尾之班福厚奇龎似有虎頭之相然而色莊而膽薄志廣而材疎防衝壊而不修卒乘單而不補金刀具不以資國用而以厚槖裝竹屑木頭不以備軍需而以營第宅但有問捨求田之志曽無誓江擊楫之風以若所爲難勝其任爰覽抨彈之疏遂從褫罷之文尙爲寛恩庶發深省可

衛朴降授朝請郎趙汝捍落閣職制

勅具官某等監司列郡之儀表而京漕又諸路監司之儀表也爾朴名父之子輕儇疎爽爾汝捍天族之支機巧健決亦號治辯觀風畿甸不務防平以風四方而捲公府之金以自丰事鞭靴之饋以媒進使人人累數其過於有司朕豈得庇汝耶貶秩罷祠肅儆羣慝可

翟朝宗降授州團練使制

勅朕聞周禮有馭臣之柄春秋存責帥之文茍戾綱常曷逃憲法具官某曩從領閤出典維揚以輕儇之資當重大之寄邊人有警旣不能援桴鼓以出徵戎帳無籌但只欲斂金帛以求好爰觀吏議合寘嚴誅尙念嘗侍軒墀彌歷歳月姑削停於祠廩仍降授於戎團是曰寛恩勉圖來效可

荊世顯降授中官正周奕降授春官正制

勅具官某等以圭測景日官職也夏政典以先時不及時者無赦矧國有大事分陰不容以毫釐紊爾屍厥官藐焉視之不職甚矣其下一階以戒食焉而怠其事者可

沈傑降授保章正制

勅具官某昬迷於天象古有常憲爾相我文母山陵之事而圭測不防晷度差舛失職甚矣姑鐫一級以警曠官可

劉燧可特授拱衛大夫依舊和州防禦使致仕制

勅束帶立於朝服勞滋久安車致其事敷奏甚勤具官某端粹而靖夷肅莊而嫺雅從容二閤周閱兩星與賔客言方喜儀章之愼愼勞侍從事乃祈心志之休休遂升拱衛之班仍領扞防之秩庶華而老以廣朕恩可著作佐郎兼權屯田兼崇政殿說書葉味道特授朝奉郎致仕制

勅具官某朕承先帝聖緒涉道未深嘉與四方耆雋之士講論經理而師意指殊聖眞未一惟爾行誼純淑源流深長熹之四書洞究精蘊朕方以爲得師而遽致其事寜不憮然今燔已議禮飭終幹亦欲尊名賜諡況汝日侍金華親相啟沃則晉一階以華其後尙何愛焉可王用亨授武翼郎閤門宣贊舍人致仕制

勅具官某親親賢賢此周家享國之道也爾敬謹祗恪廩乎祠官厥疾弗瘳欲掛冠神武門外朕以其爲榮王戚屬豈不念之晉陟一階賔贊上閣以致其事可

鐘武授武經郎致仕制

勅具官某少而陳其力病而養其衰固人情之所欲也況爾沈毅而勇練通而明以淮南副戎貳郡東海拊麾安集備著勤勞今以病聞乞致其事朕心憫焉陞之一秩以華其退宜専輔養期以永年可

翟朝宗敍復潭州觀察使致仕制

勅朕惟明哲保身詩人之至戒見險知止易卦之格言矧惟擐冑之臣亦識垂車之義露情如此撫奏惻然具官某本以中才班於上閣束帶而語賔客進若有文據鞍而問甲兵退如不武𨿽忝熊羆之帥曾無虎兕之防人得致疑朕難廢法爾今駸駸加病悃悃輸衷欲思末路之免愆乞以前官而上事鳥哀鳴於將死誰閔厥勤鴞無毀於卒荼復還其舊庶幾沒齒仍戴寛恩可

張鎡追復奉議郎致仕制

勅具官某國家以法繩士大夫而以恩綏之未有終身放焉而不齒者也爾勲臣裔孫逮事先帝文雅才藝殊無將家之風一僨二紀遂死瘴鄕士之不幸亦可憫矣盡復元官澤及後嗣焄蒿如在光寵知歆可

欽定四庫全書

鶴林集卷十

宋吳泳撰外制

皇叔祖多謨父居端贈太師制

勅明堂祀上帝已迎申命之休斂福錫庶民式霈漏泉之澤眷言近屬申賁禰宮具官某故父某英祖之支吳王之裔甚徳而度不諐朝防之儀大盈若沖弗倨畱臺之貴𨿽抱才而未究然積慶之有傳是生嗣賢相我熙事用裒大享之祐以爲幽扃之榮太師維垣位旣躋於一品季授土封仍襲於大邦營魂有知服命無斁可

皇叔祖多謨母任氏魏國夫人制

勅朕宗祀明堂均慶宇內睠予同姓之老可後顯親之恩用遵舊章申錫湣襚具官某母某氏稟性柔惠處身儉慈出自徳門嬪於天族是生令子相我肇禋鴻霈誕敷易函秦之舊壤龍光疊被開全魏之新封尙其淑靈歆此休命可

皇叔祖多謨妻聞人氏封齊安郡夫人制

勅朕受釐祉均慶公卿大夫之家而況宗婦之懿夫尊於朝者乎具官某妻某生自華冑嬪於徳門飾珩璜象服之儀躬沼沚采繁之薦見之內助藹有芳猷玆熙事之展成宜龎恩之覃被正二品小君之位啟齊安大郡之封玆謂徽章勉服休命可

皇叔祖多識贈開府儀同三司追封崇國公制

勅朕磐石奠國寶玉展親生則累茵列鼎以疏榮歿則禭印蜜章而廣孝可無湣飾式賁營魂具官某躬雅靜之姿肖神明之冑讀河間之書而道之以學履江夏之貴而守之以謙久持節鉞以奉朝乃畀祠庭而主祭天胡不愸人遽云亡永懷同姓之宗特廣漏泉之澤旣秩之以儀同之禮復胙之以崇國之封玆謂徽章祗服休命可

皇伯希瑛贈開府儀同三司杞國公制

勅仁莫厚於睦親義莫隆於追逺朕率是道以綏有邦𨿽云屬籍之疎亦懋飾終之典具官某躬有常之行居不競之途敬謹威儀弗恃廉車之貴緣飾儒雅藹如素士之風曽不遐年奄至大故儀臺視秩胙國啟封知無及於生前尙有光於身後靈而不昧式克歆承可

皇伯希防父師釤贈和州防禦使制

朕躬執瑄幣祗見泰壇式裒帝休均慶有位肆予助祭之老可後顯親之恩具官某蔚爲宗英綽有雅度自秉靖共之操習亡禮義之愆官不滿能報在其子用進兵防之秩以爲泉戶之華營魂有知膺受亡斁可

皇叔希贈少師追封咸寧郡王制

朕遹祗先猷篤敍同姓生則展寶玉之愛歿則裂茅土而封爰錫湣書以賁幽壤具官某肖神明之冑躬雅靜之姿讀河間之書甚徳而度履江夏之貴大盈若沖久持節鉞以奉朝乃畀祠庭而佚老云何不淑罹此閔凶永懷死喪之威特異哀榮之數冠之以左棘孤卿之位疏之以蜜章三襚之恩尙其英靈歆此休寵可

皇叔希錧贈少師追封郡王制

勅三雍宮之賜對漢河間以儒雅稱五原塞之耀兵唐江夏以功名著若匪一時之顯擢則將沒世以無聞朕於宗族之賢不以死生而間錫玆湣冊賁若幽扄具官某帝冑之潢天孫之嶽被服儒素蚤有能文之聲奮身仕林泊無負貴之習而況夙閒戎務屢罄嘉言方提軍以遏峒冦之披猖眞儒者之勇將謝事而論禁兵之單弱尙宗臣之心朕於初潛之時屬爾大雅之望云何不淑罹此閔凶旣生不能胙土之封則歿當有蜜章之禭爵隆五社秩冠孤卿豈獨慰九泉之思蓋將勸庻邦之義可

故巴陵縣公竑追復少保寧武軍節度使濟王食邑四千戶食實封一千五百戶制

勅朕惟昔我太宗友於秦邸貶涪陵之秩不能廢天下之大公追王爵之封於以篤人倫之至愛周公之聖所未及文帝之仁所不如肆予衝人式是祖訓具官某防分天屬職重宗藩以梁爵之親方受食國居官之寵若東平之樂庶堅處家爲善之思事有不然人所共嘆遽以一朝之變迫於羣狡之謀州無謹備盜賊之臣府無康正禮義之傅竟底於戾如痌乃身朕嘗謂仁人無藏怒宿怨之私王者有因心則友之愛還錫靑旌之節仍疏赤社之封賁以孤卿胙之采邑孝悌之教不攺予其昭示於本心死防之威孔懷爾尙式歆於異數可

皇伯希防妻鄭氏特封郡夫人制

勅朕惠綏邦族燕及家人班視衮章旣湣元侯之贈榮加翟茀載疏宗婦之封越諸丕彞華以異數具妻某氏秉心婉嫕率履端良生於徳門姆訓不越作配天屬梱範有嚴合賡偕老之詩俄賦栢舟之什朕興嗟旣往加勞生存用覃石窌之恩特畀小君之寵服予休命保爾壽祺可

毛氏以皇后謁家廟恩特封國夫人制

勅朕遹祗先猷嘉惠左戚擁翟車而歸謁旣遵乾道之彞疏綸誥以展親率用紹興之典推本慶源之自冝加寵數之隆具位某氏性徳柔嘉丰儀燕婉不愆於履尙聞松閣之淸風有淑其聲肆衍椒塗之芳潤用循故實載畀恩章久荒大國之封玆錫嘉名之寵承予異渥燕爾壽祺可

皇叔希邐故妻石氏贈碩人制

勅合宮備享熙事汔成厥有同姓之卿實修助祭之職可無駿惠賁及私庭具官某妻某懿範出於名家柔風著於中梱式相其事亦云有年旣不誦君子偕老之詩則宜受碩人其頎之祉尙其肹蠁來服寵靈可

趙氏攺封東平郡主趙氏攺封文安郡主制

勅婦從夫爵古之誼也惟內女之婦者則爵邑不系於其夫具官某妻某氏素含柔風率用祗徳飭珩璜之佩不愆於儀共蘋藻之羞動合乎禮永惟文母班祔皇姑用疏戚畹之恩仍開湯邑之寵爾其思貴名之難保戒寵祿之易驕則於有家永其無斁可

同知樞密安丙賜諡忠定制

勅班超數徵西域而生不過定逺之封葛亮時出秦川而死僅加忠武之號能兼二美代不數人具官某本以儒臒荷玆戎重其魁奇足以開物成務其沈毅足以禦侮折衝奉詔而討元凶幾白憂時之髮奮身而誅羣盜益丹報國之心爛然殊勲載在盟府朕每念寧考圖功之志若稽先朝卹往之恩義莫重於輟朝仁莫榮於詔葬獨惟諡典扼以柄臣屬多壘之未淸拊遺忠而慨嘆蔽自朕志錫之尊名以旌慮國之勞以示安民之灋噫咸平之於張詠曽著徽稱嘉定之於汝愚亦昭異數蓋存則有勲勞於四蜀而歿焉無愧怍於九泉以此誄卿庶幾稱徳可

史彌堅賜諡忠宣制

勅朕惟漢以共節諡韋賢韋成而之行不顯於世唐以正憲諡蘇瓌蘇頲而詵之名不聞於時今有父爲忠定兄爲忠獻而抱元身之直處翁季之間生不失天下之令名死復都朝廷之美號玆豈韋蘇之門所可望哉具官史某以八行之家居四明之望逮事寧考曽爲從臣機神足以爽邦文雅足以飾治入則峩冠簮筆謀猷於內惟汝嘉出則握節秉麾左右有民惟汝翼𨿽洊更中外之任嘗力避權勢之嫌在熙寧則不黨於熙寧如安國之於安石在元祐則不趨於元祐如大臨之於大防𨿽鐘和樂之情不替箴警之義肆予嗣服恨弗卽庸至一紀之投閒竟九原之弗起嗟無及矣痛莫甚焉旣疏之以資殿之榮復秩之以儀同之典仁莫先於追逺哀慟已刻於蜜章義莫重於易名尊顯復廞於匶諡不待頌臺之議特加親札之褒噫惟純仁之憂國愛君始膺異數惟洪皓之銜命仗節方稱嘉名毋俾兩賢獨專二美可

趙方賜諡忠肅制

勅朕聞眞才之生宇內疾沒世而無稱公論之在人心至闔棺而始定弗詔媺號曷昭元勛具官某磊磊人中之豪奇奇塞上之寶逮事寜考作鎭襄州由唐鄧以圖中原無與賊俱生之志援江淮而連巴蜀有鞠躬盡死之心勤勞十年忠恪一意柰規恢之未半忽殄瘁之興悲朕方聽鼔鼙而思將臣閱禮樂而謀元帥每嗟一老恨不同時涕連南峴之碑愛及西平之子𨿽不壯行不銘墓固往哲之髙風然以壹惠以尊名尙先王之成憲肆舉飾終之典用彰成徳之休夫慮國忘家之謂忠正已攝下之謂肅合玆二美賁於九原噫執爵以懷羊太傅之功托旒以著楊荊州之誄尙旌旣往以勵方來可

鄭性之曽祖已贈太子太保制

勅立公設輔惟其人尢重副樞之選自仁率親至於祖莫如皇考之尊旣欽四鄰式賁三廟具官某曽祖具官某鐘全閩之秀襲大鄭之芳蘊徳未施流光在後詩書浸灌登唐朝童子之科議論深長策漢世名儒之第今以輔臣寵數追逺蜜章進儲宮上保之官爲宗廟不祧之祖英靈如在彷佛其承可

鄭性之曽祖母陳氏贈太寧郡夫人制

勅生珠之淵必深棲鳳之岡斯逺慶流三葉積豈一朝具官某曽祖母陳氏躬嫻令儀世載淑聞系以北陳之譜不顯其光嬪於南鄭之門克昌厥後參我右府實其曽孫易以大郡之封仍以小君之號吁其盛矣尙克嘉之可

鄭性之祖奬封太子太傅制

勅鄭康成以經術名世而小同官至侍中鄭餘慶以文學致身而從黨位登輔相均以諸姬之後至於再世而昌遺風甚髙千載如在具官某祖具官某植道淳固立心裕和語言文字之香逺追作者翰墨箋題之妙自成一家眎軒冕如儻來期門閭之必大偉哉孫子時我寶賢誕疏西府之恩晉陟東宮之傅申命有寵尙其知榮可

鄭性之祖母陳氏贈文安郡夫人制

勅朕誦莫莫葛藟之詩觀離離桐椅之什一則原世徳之自起一則諭孫枝之旣蕃若非栽培何以貽燕具官某祖母陳氏淑謹恭儉宜其室家碩大光明芘在後裔推迹施於之祉載流烝畀之榮前則魚軒象揥以新石窌之封今則蜜印絲言以大任丘之寵用昭湣飾式慰孝思可

鄭性之父汝永贈太子太師制

勅鄕之善士斯友善士旣培積慶之源子爲大夫祭以大夫允重顯親之義肆登近輔申賁禰宮具官某父具官某在約而平寛居家而敬謹乘下澤禦欵段不好矜持崇髙節抗浮雲每安衝澹能教其子克昌斯文菜與階齊卒兆龍頭之選木臨匣口竟占樞字之祥嘉其義方式是恩寵仍進宮師之秩永爲泉隧之光可

鄭性之母黃氏贈和政郡夫人制

勅朕聞教順由親始當推六行之原積善以家言蓋匪一人之力睠言賢輔實自母儀具官某母黃氏齊明靚莊淑婉循嫕奉姑以柔嘉之則教子以忠孝之言終有令名爲吾良佐𨿽生不逮釜鐘之養而歿猶疏湯沐之封古岷大邦象服休命尙爾泉丘之祕知吾渥澤之臨可

鄭性之妻潘氏贈平原郡夫人制

勅朕惟夫尊於朝婦貴於室今古一道死生同榮具官某妻潘氏笄珈象服之美以宜其夫筥釡潢污之淸以相其祀中饋爾職嘉嬪爾共方當夫人之起家亦念君子之偕老命之不淑榮弗逮躬載言翟茀之空莫睹鴻樞之貴晉封名郡用賁穸臺庶幾蘭蓀之共芳不與艸木而俱盡可

陳卓曽祖嘉謨贈太子少保制

勅朕惟太微四星天樞爲近大夫三廟皇考實尊旣膺基命之榮當衍曽門之慶具官某秉哲廸義爲時聞人抱道而不永於年守官而不究其用蔚有善行施於曽孫爲吾宗工晉登宥府載舉飾幽之典以伸追逺之思班之宮寮華爾泉穸尙其營魄知享寵休可

陳卓曽祖妣黃氏贈上饒郡夫人制

勅朕妙柬耆儒進登宻席異數絕百寮之表湣章疏三世之恩某氏嬪於徳門懿彼閫範淑謹恭儉宜其家人碩大光明流於後裔集有曽孫之慶出爲二府之臣種徳之功其報不逺載錫小君之命仍疏大郡之封靈如有知歆我殊寵可

陳卓祖膏贈太子太傅制

勅朕惟陳欽以議法名世而寵至司空陳實以好學致身而羣爲輔相均曰有嬀之後至於再世而昌遺風甚髙千載如在某植道淳固立心裕和漫仕周行班甫升於卿月退居里社光已鏟於徳星獨畱手澤之芳衍作孫枝之秀陞華宥府爲時名臣是用伸其尊祖之心霈我漏泉之澤特進居文階之首𨿽衍舊封太傅極官臣之榮載加新命是爲異數以發幽光可

陳卓祖母汪氏贈魯郡夫人制

勅朕惟流之長者其源深葉之茂者其光沃矧方崇尙孝治登庸樞臣肆以施於之恩飾其烝畀之典某氏躬有懿行嬪於名卿其在母家則克勤女工其相君子則藹著梱範可以爲仁矣是宜有後哉故生文孫作我近輔用賜周公之宇以華小君之封然寵光慰此柔魄可

陳卓祖母蔡氏贈魏郡夫人制

勅朕疇庸碩輔推本慶門䢐賚孝孫則惟其賢烝畀祖妣則飾以禮誕頒湣冊追賁幽扄某氏云仍上蔡之家天合有嬀之後滋植徳本有開後昆是爲樞臣參我國柄仍小君之舊號開大名之新封尙惟淑靈其克嘉享可

陳卓父居仁贈太師制

勅朕惟事君以道父所以教忠揚父之美君所以教孝矧予禁從之老載陟樞密之庭率循舊章追賁禰廟具官某器資端亮才識敏明自著武於淸班遄躋華於要路在孝宗時則入侍甘泉之槖在光廟時則出分元帥之麾王言如絲出如綸鳳銜密命大蕃爲屏宗爲翰虎踞上游官未滿能晚而謝事慶流哲嗣晉陟洪樞化貳公𨿽積承於湣冊維垣極品玆加賁於蜜章尙其幽扄歆我明命可

陳卓嫡母王氏贈鎭國夫人制

勅國以賢爲基母以子而貴矧予近輔晉翊鴻機旣頒異恩以隆陟岵之報可無湣冊以慰凱風之思具官某故嫡母具官某氏女徳婦功爲世閫範有光彤管之訓不愧采蘩之詩卽其宜家是以有子因陟樞庭之始載疏石窌之榮爰易郡封奄受方國尙其柔魄歆我休光可

陳卓所生母兪氏贈新安郡夫人制

勅春秋之義母以子貴今吾閣老登進宥宻之庭豈忘禭章慰其劬勞之感具位某氏淑婉有儀恭勤不懈輔佐君子極於顯榮載生名賢汔至鼎貴是用循國家之舊典易小君之新封尙惟淑靈歆我休命可

陳卓妻林氏贈信安郡夫人制

勅朕疇咨公望登進儒臣書殿隆名旣畀以機密之柄禭章異數又伸其伉儷之私具官某氏以嘉定從槖之家淳熙侍臣之子克謹婦道相成夫君曽未賡偕老之詩先已賦悼亡之什鴻樞之榮不見象服之禮未宜玆吾輔臣蓋有遺憾小君示寵大郡啟封倘逝者而有知尙服之而無斁可

沂王夫人兪氏父兪治贈潭州觀察使制

勅朕惟若昔厚陵加惠濮邸凡仙遊之若父若母皆與封贈蓋先制也矧沂王夫人之親其可緩湣章耶具官某稟姿端醇與物和裕蚤緣姻婭逮事先朝朱閤通班夙著舍人之樣戎團分總歿躋諸使之榮玆誕霈於隆恩復陞華於亷察九原有識尙克知歆可

沂王夫人母劉氏贈惠國夫人制

勅朕【云云同前】蓋先制也矧予近戚可緩湣章耶具官某妻某氏性稟柔嘉躬履慈儉藹有閫範以昌徳門是生淑媛妃我沂邸玆覃異渥用賁幽扄仍小君之舊封開大國之新命淑靈未泯寵數欽承可

何進特贈節度使右金吾衛上將軍制

勅朕收圖書而知阨塞之處每嚴蜀道之防聽鼔鼙而思將帥之臣必及山西之彥云何中道忽喪元身具官某朴忠而有謀眞勇而無敵身鏖百戰曽收蕩寇之勲義激三軍時有滅讐之志當北騎潰防之日正王師思奮之秋而功力常分於備多事機屢失於遙制遂賫忠憤竟死封疆昔李廣之歿而三子爲郎張巡之亡而百世廟祀朕之卹汝無愧於斯更加雙節之榮復班二品之貴以甄壯烈以勵貪夫可

趙傳夫弟伉夫父彥軾贈特進制

勅朕躬執瑄幣只見泰壇𨿽當恭黙思道之時不廢齊明承祀之典嘉與文武之士均其神天之休具官某蔚爲宗英綽有雅度抱才自處官不滿能積慶所鐘報在其子或踐武階之峻或登禁橐之淸推迹本原用彰湣飾進其位敍特以上公是爲泉壤之華且慰霜露之感可

趙傳夫母段氏贈定襄郡夫人制

勅朕讀蓼莪銜卹之詩觀閟宮燕喜之頌一以不得終養爲戚一以旣受多祉爲榮推原人情是有贈典具位某母段氏柔嘉淑謹式是閫儀溫敬齊莊共於典祀命之不淑沒有餘哀用開大國之封仍正小君之號不但慰思親之望庶幾廣教化之仁可

趙傳夫母連氏贈秦寧郡夫人制

勅嚴父配天國之大典以子貴母古之彞章矧玆禁從之官相我明庭之祀尙何愛於爵賞不以成其孝思具位某母連氏淑謹有儀柔嘉維則親執錡筥恭儉以相其夫篤好圖書仁愛以昌其後生不終養沒有餘哀載疏大國之封庸正小君之號九原𨿽邈不顯其承可翟朝宗弟崇故父顯贈保康軍節度使制

勅朕躬執瑄幣祗見泰壇喜與文武之臣均共神天之慶用裒祭澤申賁禰宮具官某以武發身以仁裕後戎容曁曁生不侯封蜜印煌煌沒以子貴玆因宗祀重衍慶條再頒鶻綬之華益侈鬛封之寵靈如未泯休克歆承可

翟朝宗嫡母杜氏贈信安郡夫人制

勅朕惟嚴父配天國之大典以子貴母古之彞章用敷享帝之休爰霈漏泉之澤具官某母某氏挺生望族來嬪慶門均其鳲鳩之仁毓我熊羆之士玆汔成於熙事宜申錫於湣書正位小君啟封大郡柔魂未泯茂渥其承可

鄧彭年贈節度使制

勅朕惟爵祿天下之公器也勸功懋賞未嘗以私防之愛而妄加送往貤恩亦不以近習之嫌而終廢具官某禔身謹飭植志忠勤粵自淳熙已服勞於南內訖於嘉定遂參領於北司久矣投閒奄其淪謝朕念先朝之簮履特頒內府之節旄用招嘉魂式賁泉路靈如有識尙克祗歆可

李大昌加贈武康軍節度使制

勅國朝舊制非勲績顯著者不除節鉞渡江而後稍寛矣若贈官則所不吝也具官某忠實敬謹諳於吏道事朕初潛歷年滋久以攀附之勤當享遐福命之不淑遂至云亡則亦可傷矣賜之旌纛姑示飾終之典可

麻申特贈武功大夫遙郡刺史制

勅具官某朕置武功之賞以寵戰士聴鼔鼙之聲而思將臣旣陷元身可無湣典爾本山西之傑馳漠北之名破敵旗邊曽著先鋒之號受降城畔更無匹馬之還方北騎之窺闗擁白丁而赴敵但知報國不惜捐軀𨿽一門之死者數人而勁敵之退者三舎勲名如此豈不偉歟立岑彭之祠官李廣之子朕於何進旣率用厥典矣爾進之儔也則甄錄二階追封遙刺朕又何愛焉可

李虎母髙氏特封咸安郡夫人制

勅昔張遼進爵鄕侯厥母亦蕃錫車馬諸屯將吏悉羅拜道周史冊書之以爲榮觀今有身都大將親號小君較之前聞無所與遜豈不兩盡其美哉具官某母某氏儀家以正守節而堅爲人謀而忠烈何慚於伏劍與子言於孝勞不止於斷機慶綿後昆官至刺史積五年之恩數貤一秩於慈闈朕之錫汝之受皆宜也上承天寵下慰子心可

鐘震弟霖父將之贈宣奉大夫制

勅君子思孝篤於親而民仁聖人廣恩敬其父則子悅式裒祭澤申賁禰宮具官某父某擷儒之英蹈道之正勤於講學撰先生之屨以從遊志在濟民易大夫之簀而後己仕皆由禮爵不滿能是鐘禁槖之賢來相明庭之祀旣合棣華之韡韡宜加蜜印之煌煌上崇二品之階下漏九泉之澤靈其不昧式克歆承可

鐘震妻鄧氏贈碩人制

勅朕合宮汔享熙事備成厥有秉文之臣實修助祭之職可無駿惠賁及私庭具官某故妻具位某氏淸範出於名家柔風著於中梱式相其事亦云有年旣不誦君子偕老之詩則冝膺碩人其頎之報尙其肹蠁來顧寵靈可

馮氏封碩人制

勅讀閟宮之詩曰魯侯燕喜令妻壽母夫旣不能以養親爲壽而僅得以宜家爲喜者亦人之情也具官某妻馮氏生自華冑嬪於徳門鼓琴瑟和樂之音粲珩佩委蛇之度供大夫之祭旣享於成衣碩人之衣實稱其服益思謹淑以保爾有家可

劉芥贈武功大夫某州刺史制

勅朕聞春秋書潞子之爵漢史紀弓髙之封旣曰來臣何愛飾典具官某生於異壤慕我中華方闗河懷赴之秋有唐鄧來歸之報迎王師以簞食誠出本心解辮髻以衣冠欲霑聖化方報功之未幾遽掩骼以云亡爰贈武功並陞遙刺以示納降之典以恢懷逺之仁英魂有知尙式時享可

葛氏封宜人制

勅具官某妻某氏朕修文徳以來逺人不間臣妾爾生自異域嬪於貴臣慕義來歸亦期偕老豈圖中道忽殞良人宜疏命婦之封以示皇恩之渥可

李復明贈忠州刺史制

勅具官某北兵慢防奄薄荊渚爾以統兵官憤敵深入出鬭於城闉之西武功𨿽多而元身亦殞可謂死於義矣陞刺望藩往旌毅魄可

兪東贈修武郎制

勅具官某朕追惟藩邸嘉惠近親生錫異恩死彰湣飾爾亦肺腑親也降年弗永官不滿能載陞八品之階式漏九泉之澤尙其營魄歆此休光可

馮履特贈直祕閣制

勅具官某昔邵子雍聞巂鳥之聲而占气運因木葉之動而起時數聲音之學蓋與造化相流通非深於易者不能知也爾蚤以爽邦之英邃於先天之數聲文韻法尢所究心當權侂用事時課歷之差議祭之變推測虹見之咎了然如指諸掌至於進退不以吉凶行違不以憂樂則又在於經世圖外惜乎此道孤行無有褒表之者朕用朌湣典俾眞祕丘尙庶幾丰道植教之意可

王氏封碩人制

勅朕肇禋國陽均福方外屬我臣妾一視同仁具官某妻王氏生自殊鄰嬪於貴冑能佐而長慕義來朝車書旣同冠帶不異則疏碩人之寵以對亷使之華亦其宜也毋貳爾心相勉以義可

趙氏贈安人制

勅某氏婦從夫爵死生一也國有湛恩於是有不從夫而封贈者焉爾榮王近親有淑其行降年不永至於云亡再疏命婦之封庸侈泉扄之寵柔魂未泯尙克知歆可

傅宗道母陳氏封孺人制

勅具官某母某氏朕宗祀明堂均慶宇內凡我小大之臣舉得以寵綏其父母焉爾積善蘊仁年過九十在官有子際此異恩用賁徽封益恢壽嘏可

吳洪道父權授保義郎母陳氏封孺人制

勅具官某父母某漢禮髙年九十者已爲異數矧父母之年又加於九十者歟爾紹興遺民蘊仁積善年耆徳明至於偕老是宜日有秩也初品之封爾其篤受可

贈髙年制

勅王制以五載存問百年國朝三嵗大禮應士庶年百嵗而上特與補初品官尙三代遺意也爾積善於身享仁者壽吾何愛一秩不以慰而子孫其承寵休以燕遐福可

贈婦人髙年制

勅王制以五載存問百年國朝三嵗大禮應士庶年百嵗而上特與疏封尙三代遺意也爾齒於編氓獨享上壽非慈仁好善何以登玆錫之嘉號以慰而子孫可

欽定四庫全書

鶴林集卷十一

宋吳泳撰外制

池州靑陽縣協濟廟封惠顯靈應昭澤普濟公制

勅具某神九華之山神人宅焉其嵓幽故其神宅其鬼靈故其徳盛當農疇告旱田毛欲槁環邑之士奔走其祠而禱焉鞭池龍爲霆噓聖水爲雨頃刻之間澤滿四野亦可謂有功烈於民矣已建上公再加美號神其懋承之可

臨安府余杭縣洞霄宮龍神封靈澤公祠制

勅具某神昔景徳畫龍以祠雨天聖塑龍於防靈觀亦雨繪像尙爾況眞龍哉方旱魃爲災百神徧走而未應興自朕懷以黙祠禱中使未還而甘澤已滂沱矣建爾上公對予光命可

忠州功顯廟神封廣祐靈濟公制

勅具某神朕聞禱祀於黃河故鳥烏之聲樂而齊師遁求助於鐘山故艸木皆人形而秦師潛赫然靈光載在往牒爾顯於西土宅我生民頃因北敵之鴟張加以潰兵之豕突植紅旗於山上朔騎自奔拖白霧於江中凶渠斂戢需章來上朕用嘆嘉命載衍於舊封肆登加於新號尙裒陰施以對休光可

卬州依政縣惠顯廟神封博濟靈應孚佑公制

勅具某神古者國有水旱之災則禜於神爲民事也矧玆有廟宅彼曲山惠綏一方載在往牒亢旱槁苗則雨應淫潦傷稼則晴舒靈績上聞欽嘆無斁用視上公之秩益增徽號之榮尙迪威靈裒對休寵可

潼川府通泉縣孚惠廟神封應濟普惠靈潤公制

勅具某神通泉古縣也山明而水秀地瘠而人稠神宅其間民以爲命往因西師亡絕潰入中州黃旂章章熊虎奮怒賊弗敢近民賴以寧發詡靈威濟登媺號尙迪休寵永綏遐方可

順慶府西充縣利應廟神封忠顯公制

勅具某神先王制祭祀五以死勤事與能捍大患尢爲有功於民爾奮身多難之街奉使叵測之域一介行李周旋磁相移民於城轉粟於庾亦無負州人矣髙皇知之而磁之人有不能盡知者元身旣歿英爽如生以忠介公顯於東土北兵臨江不敢犯則斯二事豈不應祀典歟進爵上公肇封忠顯尙朕所以纉承髙皇之意可

兩佐神封翼惠公助順公制

勅具某神等河神請纓而楚國之師熸山鬼返璧而祖龍之魄喪爾二將於昭其武有赫厥聲從漢祖入關勲烈已垂於千祀佐粵王平冦威靈復振於七閩繇其功盛以化神莫不戶祠而家祝式裒顯迹庸建上公庶幾長樂二將之祠不減睢陽雙廟之盛可

威州康佑廟神封顯佑靈澤孚烈威濟公制

勅具某神朕敬共明神厥有常祀至於幽贊國家光於上下又當褒表之以爲黔首則爾廟食西土功施於民頃者諸番侵我漢地神赫斯怒卒能殄殲乃讐其如出雨興雲反風滅火特其迹也爰秩靈休衍加徽號尙其歆享可

雅州嚴道縣順應廟神封忠烈公制

勅具某神佑直助順幽明之理惟均褒徳表功神之祀不廢爾奮自越巂來遊蔡防殺僞守以庇民一掃美新之習指眞人而納貢不忘思漢之心生爲千里之依歿作一方之主陰捍邊境黙司雨暘有赫厥靈徹於朕聽用建上公之爵肇開忠烈之封永綏遐方寛朕西顧可

臨安府昌化縣靈惠廟百丈神封顯應侯城隍神封順應侯栁湘神封靈應侯制

勅具某神等朕以功詔爵以敬事神凡能保佑於民不廢褒表之典爾等鼎力幽潛山民依怙旱漧之禱隨應札瘥之患不生𨿽京師眾大之區亦防靈潤玆肇封於侯爵庸答於輿言尙祗明恩益逺靈施可

南康軍都昌縣英佑廟神封威烈惠利侯制

勅具某神佑直助順幽明之理惟均褒徳表功神之祀不廢爾仕東晉董督八州廟食都昌綿歷千載一方寶祠不但水旱疾疫之禱而已頃者峒冦猖獗陰兵逆防紅旗章章賊遂宵遁惟神明鑑猶往日擊杜弢斬蘇峻平王惇之心也增錫嘉名尙先王宗功秩祀之意可建寧府甌寧縣靈佑廟神封孚濟昭應廣利嘉惠侯廣惠利澤顯應侯制

勅具某神朕遹祗宗祀咸秩百神凡領於祝官載在祀典者靡不封爵有差爾等廟於甌寧垂二百禩禦災捍患靈迹彰聞虎不敢渡河盜不敢入境實惟侯之烈各因舊封申錫二字一曰嘉惠以昭其徳一曰顯應以赫厥靈神其懋承之可

徽州英烈廟錢嶨封惠顯侯惠濟侯制

勅具某神昔仲尼有言綱紀天下曰神方建炎辛亥敵馬飲江蕩搖二浙爾兄弟無尺寸兵在手乃能仗義率鄕丁戰烏珠於桐廬下如挐舟礌石敵幾不能支遂遁去推較功烈當與劉韓並驅而史佚其事朕甚悼焉旣列廟祠又班侯爵尙其子孫世篤忠正以休於前功可

施州永福縣嘉惠侯封靈應惠侯制

勅具某神漢破匈奴而風雨之聲皆神兵晉敗苻秦而艸木之狀皆勍敵方敵兵犯順邊馬慢防云安防子之間軍聲未震神赫厥靈幽贊防討彼望見朱旗汗馬驚遁溺死遄就招安若爾威靈弗加褒寵殆非所以重依人尊受職也用覽漕臣之奏申錫美號神其懋承之可建寧府建安縣神應廟神封昭惠顯應靈助侯昭佑顯濟靈順侯制

勅具某神河神受玉以濟晉師山鬼持璧以遮秦使昔疑其事今悟玆理方盜起汀邵間州縣長吏不能安之神赫厥靈幽贊防討邦民夜半時聞有甲馬聲此豈足爲異耶賊平而益封尙朕報功之典可

處州麗水縣協應廟神封顯應周澤惠濟昭佑侯顯濟嘉貺利澤孚佑侯制

勅具某神等山林川谷能出云爲風雨皆曰神矧廟於麗水宅於風門又能噓石罅之雷以鞭羣動則旱漧之禱而甘澤隨霔蓋其所也舊爲徹侯增都顯號示朕所以重祠之意可

龍山眞聖觀靈感大權尊聖招寶七郎封助靈侯制

勅具某神朕以神臯眾大旱魃爲虐並走羣望以祈甘霔惟神率迪朕命觸石爲云曽不崇朝雨徧畿甸其爲施博矣爰錫嘉名封之徹侯以見朕先勤民而致力於神之意可

衝佑觀防法神封協濟侯制

勅具某神朕以旱魃爲虐望奔武夷曽不崇朝雨徧天下山靈仙伯亦旣尊顯之矣有司謂爾實防道門霈澤之功與有陰相封之徹侯其懋承之永以無斁可西和州武顯廟神封靈佑孚惠廣應侯制

勅具某神大兵之後繼以凶年何邊州之不幸也爾邁迹西土宅祠古岷驅敵而風霆奔禱雨而雲霧滃人孰不曰幽贊之助用嘉爾績申錫侯封侯其懋承之永以無斁可

臨安府浙江順濟廟神封靈佑顯應公神次子封助寧佑順侯制

勅具某神以勞定國則祀之爲道水之功設也邇者恭聖發引水道湮塞潮回沙湧不可以舟憑神威靈驅叱海若安流順波頃刻而濟袝恩載頒有司以益封請朕用申錫美號神其懋承之可

南劍州尢溪縣惠澤廟神封孚應靈順侯制

勅具某神朕君臨四海禮馭百神儻有功烈於民何愛封爵於我矧玆劍浦屹彼叢祠能出雲雨於鴻蒙之間能驅盜賊於俶擾之日爰錫再命用增侯封其懋承之永以無斁可

眉州彭山縣英惠廟神封嘉應侯制

勅具某神神也者气之盛者也其气發揚乎上爲陽爲剛爲昭明爲忠義神故漢將軍岑諡曰壯侯者廟於武陽國朝淳幹嘉紹問幽贊討賊夜半時聞有甲馬聲今未嘗亡也錫命徹侯用甄壯烈可

佐神封英惠贊烈協應侯制

勅具某神佐神某神六子乾坤之佐也五帝太一之佐也凡尊位乎兩間者莫不有物焉贊之爾左右明神勱相東土禦災捍患厥有靈光益衍侯封以綏廟食可太學土地特賜靈通廟額封正顯侯制

勅具某神古我先王各因其方以祠后土示有主也矧司我首善之地而不褒表之歟方紹興建學爾以聰明正直妥靈其間凡鼔篋而入解褐而出莫不駿奔走在廟用物宏多厥靈炳著不但呵星妖叱鬼怪而烝我髦士發揮斯文以爲邦光亦有陰助焉矣錫之徹侯都以美號尙庶幾敬祭重祠之意可

饒州徳興縣思惠廟神封文昭淸孝正烈侯制

勅具某神桐鄕之愛朱邑而祀於桐鄕石室之慕文翁而祠於石室儻有功於仕國宜與享於祝官爾仁明而莊正直而壹設學官於邑戶有隆山之書行義役於民家藏縣令之譜生則班於循吏歿則典於明神英魂所之昭答如響矧翦凶徒於洲滸復驅厲鬼於山阿爰酌輿言再都美號蕙肴蒸兮蘭借想淸徳之猶芳茘子丹兮蕉黃尙靈斿之來下可

神次子李兵部道傳封文惠侯制

勅具某神朕聞人者鬼神之防也生而爲英歿而爲靈其气發揚而爲昭明其體魄降而爲百物之精況夫賢者又萬靈之一秀則命之曰神豈不足以爲黔首則哉爾坤維可珍隆山之子江東倉庾氏之使其事君則鯁鯁諤諤以直諒聞其治民則惻惻以廉平著徳興舊有李長官祠東人徳汝遺愛亦復以汝侑食於縣爵爲通侯賁以文惠尙士與民嘉魂合莫之意可

忠佑廟神封英濟忠應靈惠侯制

勅具某神朕嘗謂將軍有大忠於漢而功不入表行不立傳史氏失之當劉項相距京索間興亡之幾不能以守而侯乃詐乘黃屋誑羽軍榮陽啟炎漢四百年亦可謂奇矣縣故有叢祠水旱必禱賊兵睨之不敢近非神遺風餘烈有以動悟之而何載視徹侯申錫美號庶幾扶龍之人世世子孫毖明祀可

慶元府鄞縣賀成廟神封靈濟侯制

勅具某神崧髙之詩曰維嶽降神生甫及申天地扶輿之气盤結而生人物於其間未有無神焉祐之也爾廟食於鄮自建炎初靈迹已著挺生碩輔勱相我家將以紀綱天下豈但時其雨暘而已哉載都廟號肇錫侯封俾海濵之民世世子孫毖明祀可

安吉州歸安縣善利廟神封威濟侯制

勅具某神龍津以雙劍發祥涪陵以刁鬥肇祀天地間昭明剛正之气蓋有鐘於物而爲神者矧元和相國奉命徵討宿師之地以矢志之自唐迄宋靈異濯濯其能卻飲江之戎馬去害稼之螟螣皆矢之餘也肇封徹侯以詔嘉徳可

龍州江油縣牛心山顯濟廟神封顯應忠惠王制

勅朕聞之仲尼曰山川之神足以綱紀天下蓋不但爲能出雲雨設也具某神昭明而體物正直而依人相彼江油宅於巖屋發縱指示潰卒就擒鳴鼔張旗醜夷自北凡蜀道底寧之效亦爾神幽贊之功朕用嘉之申錫徽號王其益侈宏休以佑吾民民亦將世世奉王無怠可

靜江府義寧縣惠寧廟神封英濟王制

勅朕聞之仲尼曰山川之神足以綱紀天下蓋非但爲興雲致雨設也具神某昭明而體物正直而依人乃眷桂林實控嶺海徭丁出役省地繹騷若非幽贊於神明安得永淸於郡邑昔也建上公之爵旣極顯榮今焉卽眞王之封益昭徽數尙其英爽不昧欽承可

衡州茶陵縣福淸廟神封孚佑昭應英惠王制

勅瓊玉不畀而楚師熸艸木皆兵而苻秦敗國有山川封守之神非但興雲致雨也具某神昭明體物正直依人蕩定水波屢濟漕舟之阨陰驅甲馬汔收平盜之功朕用嘉之申錫媺號尙憑寵命益懋靈釐可

信州貴谿縣自鳴山孚惠神廟封威徳英濟忠惠聖烈王制

勅漢破王邑於昆陽雷風撼屋晉敗苻堅於淝水艸木皆兵大而卻敵小而平賊幽防之間豈無神物之助耶具某神興自典午垂八百年用物精多靈迹特異方盜起三衢官軍未集神赫厥靈幽贊冥討人望見其赭袍汗馬羅列而拜未幾而渠魁就戮豈非倚神之力耶王舊有封玆易二字事無不通曰聖民無不安曰惠益懋顯徳以承寵光可

成都府永懷廟神封忠烈廣福仁佑文惠王制

勅昔漢宣帝聞益州金馬碧雞之神遣使持節求之今載祀典領於祠官者又不但金馬碧雞之神以忠義而祠於眉者二孟昭圖之於蟇頤津花敬定之於東館鎭是也具神某英風蓋世勇略過人當子璋僣叛時卿特成都一牙將耳乃能手鋤元凶以五六州挈還唐之職方使髙祖當此時必不興猛士之嘆孝文當此時必不起良將之思其明威義烈亙萬古而如在所謂鎭蕃部擒潰賊特其細也爰卽舊封再加美號尙時式享以奠四方可

佐神封靈佑王制

勅古者至敬不壇今廟貌像設徧於州縣不可謂智然禮緣人情凡可以義起者亦所不廢也具佐神某神能贊而長功於民捍患禦菑式克顧享申錫王封用答揚爾烈爾其懋承之可

撫州崇仁縣梅仙封靈虛妙隠眞人欒仙靈紀妙濟眞人鄧仙靈一妙應眞人葉仙靈白妙通眞人制

勅具某眞人等朕聞眞人恬漠獨與道息而猶假封號焉不可謂知然靈迹之著逺近彰聞驅蝗而蝗不爲菑施藥而藥能療死則祀之亦人情之所不能廢也其詔祠官增崇徽號永垂道防以庇邦民可

永康軍靑城縣沖妙觀何中仙封靈惠眞人制

勅具某神漢作飛廉桂館以求神仙自求多福而已非爲民也爾以詩鳴蜀賁於寶園生則徳行道義之望無不欽歿則水旱疫厲之禱無不應祠而祝之亦人情之所不容廢也用錫徽名永宏道防可

隆州井研縣宅眞觀蔡眞人封仁格眞人制

勅具某神朕聞眞人恬漠獨與道息又豈假封號之榮哉然紀功崇祀亦國之所不廢也爾靈異之迹著於三隅捍水而漲不爲災驅蝗而物無疵癘凡以誠禱如響斯答朕安得不汝嘉其詔祠官載錫徽號茍能用力於仁則報功之典無斁可

衝佑觀仙女胡氏封普應眞人李氏慈應眞人魚氏順應眞人魚氏助應眞人制

勅具某仙等朕聞眞人恬漠獨與道息然心誠求之則未有不感通者也爾等靈異之迹著於武夷生則保形鏈气於巖之隈歿則駕風驅霆以雨徧天下朕用嘉之載錫徽名永宏道防可

衝佑觀眞人封沖妙孚惠眞人仙人張湛顯應眞人孫綽靈應眞人趙元奇妙應眞人彭令昭衝應眞人劉景嘉應眞人顧思逺靜應眞人白石善應眞人馬嗚生惠應眞人制

勅具某仙等漢作飛亷桂館以求神仙爲己也非有志於求民也屬者旱魃爲虐靡神不宗以武夷之巓神人所萃望走洞府以祈甘霔不崇朝之間觸石而雨朕安得不嘉之爰錫徽名以宏道力可

欽定四庫全書

鶴林集卷十二

宋吳泳撰詔

皇帝賜皇后明堂賀表答詔

朕祗迪舊章遹嚴宗祀黻冕之美皆出親蠶之共豆籩之嘉實繄流荇之助淸明鬯矣福履綏之載披慶函式奬勤意

賜貴妃明堂賀表答詔

朕出祼淸廟入熈紫壇凡泰元神媼之顧歆皆月後星妃之協助甫還詔蹕首閱露封頌禱旣廑嘆嘉弗已

賜美人明堂賀表答詔

朕肅蠲剛日祗見合宮璧玉華光笙鏞純繹荷蒼靈之來格覿熙事之備成載閱露封良深嘉嘆

端平三年罪已詔

勑門下朕以寡徳君於萬邦惟皇天旣付中國民實任寵綏之托予小子不替上帝命欲圖紹復之功豈期輕動於師幹反以激成於邊禍至延彊敵薦食神州防劉我西陲蹂躪我襄土近至淮堧之地亦成戎馬之場宅裏墟於靑煙甲卒屠於白刃凡三百年之生聚教訓與數十郡之城郭封疆憑陵無厭荼毒甚慘斬桑伐棗破屋流離之狀朕旣不得而見慈父幼子寡婦哭泣之聲朕亦不得而聞其如關頭潰散之軍塞外畔亡之將或者撫循之失道因而怵迫以從夷序言其情誰執斯咎皆繇朕責治太速知人不明誤信佳兵之言弗思常武之戒拊心若厲欲悔何追朕今退自省躬益皇敬徳念三軍暴露之久憫百姓轉輸之勞敕不防之吏以賑新甿捐不急之費以資戰士問傷弔死錄善棄瑕庶幾與子同仇之人咸奮敵王所愾之志以遏絕冦虐以攘除姦凶降服而哭殽函之師尙增修於國政下詔以陳輪臺之悔益申儆於邊防凡懷忠良各勵勳業故玆詔示想宜知悉

賜魏了翁督視江淮便宜施行詔

朕以皇天畀予有家懼徳弗荷比年戎冦疊我邊陲赤囊屢聞旰食靡暇爰簡樞庭之望俾督諸道之師南連江淮北抵襄漢盡防諸將以張皇威師徒之有不惠不懋汝訓齊之師乘之有不輯不和汝調一之益張乃猷毋失其統然而事從中則難度帥稟命則不威必進厥良率其不良而後可以作興人材必賞用命戮不用命而後可以激勵將士爰考紹興之彞典式頒臣浚之詔書悉聽便宜毋拘文法庶幾帥友邦之眾可以成敵愾之功故玆開諭想宜知悉

賜鄭淸之以久雨乞上丞相印不允詔

省所奏具悉朕親政之初考謹輔相以卿抱道守正衝澹宏雅退然有古君子之風是用疇咨使宅百揆端平以來圖事揆防旣與卿共焦勞矣未曾一日共其逸也乃者蟊賊內訌霪潦爲沴豈天所以大警予耶昔乾道間淫雨不止首相顒乞罷政表至再上聖諭丁寧且曰不必如此此皆朕失皇祖有訓卿尙何辭所請宜不允賜喬行簡以久積霪雨乞解丞相不允詔

省所奏具悉當堯之時洚水泛濫堯不以責諸臣而曰儆予春秋之季天作淫雨宋公不以尢諸人而曰孤實不敬以災異策免三公漢末世事也矧卿壽雋之彥年耆徳明朕以萬幾至繁故命置諸右相與調燮佐理入秋以來積雨傷稼方欲詢玆黃髮以免所愆而卿尙得以堯佐年髙爲言耶傳不云乎肅時雨若不肅則其罰常雨君臣上下以作肅之道相警毋費辭所請宜不允賜喬行簡以久積霪雨連旬再乞罷歸不允詔

省所奏具悉頃者夏五月入畢太史占之謂爲雨淫水溢之象已而連月不止不但予一人以爲憂二三執政亦莫不共憂之也卿佐理陰陽再疏乞上丞相印綬朕豈不悉但稽之先朝陳康伯朱倬以久雨待罪髙宗曰罪在朕躬豈可移過大臣魏杞葉顒以霪雨不止乞罷政孝宗曰實朕不徳方賴卿等克修庶政以致消弭朕但知常雨之罰弗加於大臣而已卿所援彞章卻不爲此所請宜不允

賜喬行簡等以星雷示異乞退不允詔

省所奏具悉昔昭王不以赤云之異移於司馬孔子以爲知道景公不以熒惑之變移於相子韋以爲知言春秋列國之君猶能克己就義不寘其咎於股肱矧雷君令也而朕又焉敢移之以震恐懼修省以益遷善攺過朕方欲回怒渝以帥彼天常則亦賴卿等燮和贊理懋徳奮庸汔濟乃辟於乂顧援漢末世策免之文欲上丞相印歸丘園朕所不取所請宜不允

賜喬行簡辭免加恩不允詔

省所奏具悉朕獲執犧牲珪幣以承上下神只薦鬯之夕昊天降威以示譴告何敢專咎股肱況卿次輔也秉徳陪朕而乃援故實祈解印綬殆非朕志召還東第入侍經幄恩禮旣與宰臣等則侍祠錫祉自有孝皇賜浩典冊在又何遜所辭宜不允

賜鄭性之以臺章乞賜罷黜不允詔

夫禦史天子耳目豈容蔽耳目而不言執政猶吾股肱安可廢股肱而獨運朕已勉諭卿毋牢辭

賜趙彥悈辭免除權書不允詔

卿明足以別羣材之鑑平足以持四選之衡自攝二卿總理微密予奪一出於公朕不欲遷之他官者破吏姦也所辭宜不允

賜許應龍辭吏部兼侍讀不允詔

以卿履行純淑色气和平勸講路門敕繹詩訓其於朕進徳修省抑有助矣昔劉拱以供奉翰林攝周必大以掌選部陞幹淳之風比迹三代卿欲固辭則是不以干淳望朕也所辭宜不允

賜李辭同知四川宣撫不允詔

治民如治亂繩朕固無拘於文法望君如望慈母爾其思於國人亟往於宣毋宜多遜

賜崔與立辭免右丞相不允詔

樂君子之樂固無軒冕之情憂天下之憂猶有君臣之義盍云來止毋勉遁思

勅

辛息授防禦使勅

韜藏武略曉暢戎情築定逺之城以一身而防塞調安丰之卒不逾月而殱渠爰念勤勞之久肆升捍禦之班

王霆授武功大夫勅

奮自右科優於將略出則荷戈與殳蹈厲而發揚入則束帶立朝雍容而閒雅寧輟九賔俾授一障

錢纂權發遣容州勅

容州控維百蠻襟帶五管漢唐以來重鎭也命汝爲容浦太守宜靖綏闊蜑俾無南顧之憂

陳卓授正議大夫勅

卿行介而和气莊而肅能典朕禮蔚有寅淸之風其代予言實存溫厚之體

賜保寧軍官吏軍民僧道耆壽等勅

朕以謝奕昌冑出相門婣連戚畹恂恂徳行尙存小侯入學之風曁曁戎容蔚有大將登壇之望眷言星婺實屏神京班𨿽在於龍墀威已信於虎鉞提封所曁贊善惟均

賜保康軍官吏軍民僧道耆壽等勅

朕以謝奕禮敬爾威儀嫺於詩禮宣麻帝殿已蕃褒紀之恩授鉞將壇益邁戍申之士相彼古庸之地爛其雙節之臨若耄若倪而兵而吏想逖聞於成命咸大慰於輿情

賜資政殿學士新知潭州魏了翁夏藥銀合百兩勅

勅某視師江上未酬敍府之勞作鎭湘中復冒畏塗之暑頒冰在候賜藥以彞式廣上恩更諮民瘼

賜資政殿學士新知眉州李夏藥銀合百兩勅

勅以卿故鄕之懷逺道於役冒六月之暑如惔如焚遡三峽之濤如震如怒可無尙藥之賜以示宗工之思賜寶章閣學士淮西制使兼防江制副知鄂州史嵩之夏藥銀合勅

勅遐念制臣宏開邊閫韜藏龍虎甫息精神野宿貅寧無暴露爰卽頒冰之候式分上藥之珍其溥恩光永蠲袢暍

賜四川制置使趙彥吶夏藥銀合勅

勅申宅南交正於炎序乃眷西顧懷我宗臣矧更原上之久勞冒人間之執熱式頒良劑往示優恩

賜權工侍四川安撫制副丁黼夏藥銀合勅

勅卿以詩書之望而帥三軍以壽雋之賢而在逺服屬此南訛之候軫於西顧之恩爰錫溫綸式頒良劑賜兵侍淮安撫制置使趙葵夏藥銀合勅

勅眷我制臣久於淮甸飲冰持糒豈不思將士之載饑鑠石流金亦曾念邊氓之執熱爰錫上奩之劑式昭中扆之恩穆如淸風綏爾有眾

賜工侍防江制使兼江東安撫知建康兼行宮畱守陳韡夏藥銀合勅

勅久以威名勞於牧禦麟符居守當江上之風寒羽扇麾軍冒人間之炎熱式頒上劑昭示惓懷

賜祕閣修撰知江陵府兼京西湖北路安撫制副別之傑夏藥銀合勅

勅朕國倚西門重逾於諸鎭日行南陸熱倍於常年圖任舊人式頒新劑庶品嘗於藥石以身作於金湯賜煥章閣知慶元兼防海制司職事趙與�夏藥銀合勅

勅朕臨遣帥臣控扼海道屬玆癉暑眷彼遐徵式頒藥劑之珍以助節宣之用

賜兼權侍衞馬軍行司公事知黃州孟珙並諸路都統制夏藥銀合勅

勅朕身居殿閣心運邊陲眷予守圉捍敵之臣咸有執戈衞社之志久於暴露加以炎歊升糒半冰勞苦想同於卒伍寶奩珍劑淸冷首及於軍門

賜保康軍官吏軍民僧道耆壽等勅

朕以貴謙魏王之孫沂邸之子分璜佩玉旣久典於畱臺植節建旄宜宏開於鉅屏遂卽上庸之壤式昭半楚之封遙想吏民悉陶風化

賜武康軍官吏軍民僧道耆壽等勅

朕以與芮魯衛之穆開平之賢宣文徳之麻旣懋展親之典授武康之鉞仍疏胙土之恩若吏若民而兵而士想聞嘉命式輿情

口宣

賜謝奕昌除節鉞口宣

卿相門之彥戚畹之良玆特舉於渙恩俾專持於節鉞往祗明命允迪令猷

賜謝奕禮除節鉞口宣

卿譜系大相源流小侯久聨賔閣之華玆畀節樓之寵往祗予訓圖懋厥官

賜鄒得龍除僉書兼參政口宣

卿雅以人望蔚爲儒家晉典鴻樞仍參大政宜祗承於渙命毋教廢於需章

賜鄭性之除參政口宣

基命斗樞之庭參謀鼎鉉之府蔽自朕志諧於僉言亟祗渙綸毋贊謙牘

賜李宗勉除同僉書口宣

皁直諫之囊出從騎省筦神兵之務入典鴻樞已沐師言毋煩防牘

賜洪咨夔內翰口宣

禁闥藎臣詞林鴻筆久視鑾坡之艸玆陞學士之眞宣召有嚴式承光命

賜李鳴復除參樞口宣

文昌王之喉舌言論旣孚北斗天之樞機訏謨惟允豈宜控避往亟欽承

聖節賜三省官乳香口宣

虹生華渚適逢正月之和鷺集明庭咸祝萬年之永爰頒寶篆以賁法筵

賜右丞相崔與之不允辭口宣

卿淸徳瑞時忠勳貫日來伯夷於北海豈應林壑之畱起安石於東山實倚廟堂之望毋容隠蔽宜疾馳驅

賜與芮永斷來章口宣

卿以親屏周以徳輔漢出節旄於少府播綸綍於大庭往欽茂恩毋忘忠報

賜楊谷加恩口宣

朕宗祀明堂饗親事帝受釐宣室左戚右賢盍增采邑之華祗服綸言之寵

批答

賜鄒應龍上表辭僉書不允批答

卿歷踐詞垣直靑瑣闥動閱三四十年英名髙節朕知其有廊廟之器久矣借籌密席參貳宰塗尙恨其晚復何以辭

賜鄭性之辭參政不允永防來章批答

今天下大政豈無所當先者卿其以所聞於師者正身正君以正朝廷百官則天下之事無不綱舉矣

賜喬行簡特進左相不允辭批答

維師尙父年九十杖鉞睿聖武公越九十有五入相丹書爛然懿戒勤甚此所以作周孚先也

賜李端懿讓恩命批答

卿聨國懿戚惟時茂才久居畱使之權俾委將麾之任允孚輿論毋執防謙

欽定四庫全書

鶴林集卷十三

宋吳泳撰祝文

皇帝祈晴設羅天醮一千二百分位祝文

伏以星殷仲秋甫轉金行之度天作淫雨致貽寶穡之災禾且穂矣而爛於場田皆污矣而堙於水脫有邊烽之告警凜乎國計之莫支祓除邃殿之嚴繙閱衝科之祕伏願開豁乾象劃劙云根杲日旣升盡滌羣陰之障丰年其有輯成五福之基

春祭諸廟祝文

惟古者諸侯得以祭名山大川之在其地者禮也今以邑大夫之職而亦許之禱於山川之祠令也有其舉之其敢廢之肆以季春式嚴常祀伏惟時其雨暘俾民用平康而物無疵厲則某與邦之民報神之徳其永無斁

秋祭諸廟祝文

詩之丰年曰秋冬報也春之時省耕而太守不及省也夏之日祈谷而太守不及躬以祈也今秋已成矣稻穂且熟矣乃獲與南畝婦子享此樂嵗豈非神之祐哉祀事有彛不敢不恪

國家水旱神司其權字民者任其責某爲邑長於斯跨三年矣旱不爲災水不爲沴年谷用登田裏胥樂寧非神之賜耶春祈秋報厥有舊章敢羞牲酒用酬神貺惟神昭鑑而終恵之

古者諸侯必祭於境內山川之神者禮也爰以季秋祗率厥典申飭乃僚用修其報吏不忘神之徳神不忘吾之民使來嵗之稼丰於今嵗之穡則民之願也

古者諸侯得以祭名山大川之在其地者毎嵗季春厥有常祀有其舉之其敢廢之用是以月之旣望祀於有廟伏惟時其雨暘使麥旣實而谷有秋則神之恵也侯之望也亦民之福也

大易假有廟必於萃卦言之蓋敬者徳之聚而神之舎也今太守甫眡印首謁諸廟是以有精爽交乎神明過三日以往則役於事矣祗謁之初敢抱易以告

吏出守此土神廟食此土吏司其明神司其幽政事不修刑罰不中吏不敢辭其責若夫時其陰陽節其風雨俾民無水旱疾疫之災則惟神實相之蓋國家三嵗一易吏而神則千萬年永保民也某始至三日敢以誠告某惟令近民者也而於神爲尢近動靜語黙神必知之而況荷民社之重寄水旱之托則賦斂之過厚刑罰之失中神豈不降罰厥躬以示譴告去年之夏厥水爲沴民之昬墊聞者惻然今偶爲邑長於斯捍水防民此第一事而力未暇爲也則共神明崇廟祀以厭水災不敢不敬

正月之吉始頒教治已宣布於寛書大祲之禮必禱鬼神欲導迎於丰嵗吏職其顯神司其幽願慿嘉徳之昭靈以起蒸民之囏阨方祗厥事式寫我心

祈晴祝文

陰居大冬時寒則應序天作淫雨太過則爲災矧當農務之未休重以田功之始播婦聞鸛而興嘆丁抱薪而不炊使人至斯皆吏失職爰露一忱之精禱仰幹大覺之垂慈伏願慧劍劃云法燈破闇皇天不瞽獲瞻杲日之明后土得干預卜來麰之秀

閱月不雨則告旱甫防霑足之恩平原出水則書災易致浸霪之患𨿽咨怨乃人情之常態而變遷亦造物之至難旣掌此邦當職其咎豈恵心之未徧抑刑典之失中所以亟疏決以哀庶獄之不辜屢賑貸以濟百姓之不贍更慿道力密轉陽機雲霽漲平無商羊之起舞年丰谷熟有銅雀之再鳴

國有大故方深慮患之私天多沈陰未覩開晴之日稻旣穂而雨不得獲麥可播而雨不得耘若其浸淫於十月之交豈不貽害於三農之務靜省狂恆之咎率由秕政之愆敢不洗心専於事帝伏願劃劙云翳浴出陽明曰霽曰驛曰防旣諧吉筮實堅實好實栗汔用康年星正仲冬天作霪雨四境之內不治固欲安之三日以往爲霖是謂過矣況錢荒而楮防弗起米貴而薪芻益髙𨿽多方求濟於生民而厥罰未消於咎證用殫忱悃仰叩髙眞伏願壓盡陰霾翻作雨雪瀌瀌之瑞豁開陽彩庶瞻出日杲杲之光使行旅者有阜通之期而邊戍者無暴露之嘆凡吾土悉防慈休

五穀熟而有年證方協序平地尺爲大雪過則書災𨿽去春尙有於一旬而渉嵗已更於三日薪濕如桂而民食病衣冷於鐵而師人寒爲長於斯當職其咎用潔蘂宮只園之薦仰祈玉淸天宇之晴伏願晛消陰霾綺散陽采洗六兵於北漠已占休息之期祝萬壽於南山更覿淸明之景

比嵗不登方議賑民之乏淫雨蚤降又貽害稼之憂固非我佛之不慈亦豈眾生之共孽咎在長吏罰爲常陰伏惟觀世音菩薩以慧燈破闇爲明以杲日滌昏爲覺劃開萬象俾瞻初出之光拯活羣生庶免薦饑之患一誠禱三寶證知

神泉縣祈晴祝文

維暮之春已切來麰之望崇朝其雨忽貽害稼之憂旣非上帝之心亦豈下民之罪實系令謬有戾人和致令穡事之久妨馴致淫陰之不解弗慿佛力曷挽陽車伏願擘起祥雲昭垂杲日八極九天之上濯濯厥靈一同百里之間芃芃其麥

寧國府祈晴祝文

丰年多黍稌已占大有之祥淫雨害粢盛忽致狂恆之咎旣非下民之罪亦豈上帝之心皆繇牧守之不良政刑失當若匪依慿於道力何能感動於天明輙露忱以祈顯相伏願劃其陰翳盡呈露於幹端暴以陽光終結成於兌寶不但盡嵗功之緒更希防秋狝之勲嘉與編氓導迎景貺

天慶觀祈晴祝文

伏以天多沈陰毎望秋陽之暴星有好雨忽貽嵗事之憂憫后土之不幹吁皇穹而請禱伏願髙眞洞格蠁潛通穡寶旣堅可備粢盛之薦師幹不聳永無烽燧之驚

祈晴奏告天地文

伏以宗祀明堂正欲粢盛之備天作淫雨忽貽稼穡之癢憫后土之不幹吁皇天而請禱伏願一忱貫徹三極感通誅黒蜧於荒郊劃其陰翳推赤烏於暘谷兆此丰年

社稷祈晴祝文

伏以宗祀明堂正欲粢盛之備天作淫雨忽貽稼穡之癢敬以精忱禱於方社伏願祓其陰翳誅黒蜧於荒郊晛以景光推赤烏於暘谷更資鴻福迄用康年

祈晴社神祝文

社於國中有祈有報方以雨謝復以霪告惟社之神官地之道惟稷之靈司稼之寶惟后土氏水土是平惟后稷氏百谷資生惟風雨師澤潤萬物惟雷電神鼔動羣植克相上帝皆著靈徳所以九州各建壝壇雨無水溢暘無旱漧惟此宣城山瘠土薄豈圖夏五霖潦交作滿集溝澮山爲水祥民實何辜吏則不臧用率府吏薦以淸醑冀開陽光永福玆土庶其屢丰多黍多稌

諸廟祈晴祝文

按五行志廢祭祀不禱祠則有水災某自出守玆土敬共明神春祀秋賽靡不秩舉亦曲荷神休矣月書夏五梅雨成霪后土不幹平原出水推其所以致災之故豈祝告不防歟豈燎香不潔歟豈酒牲酸且瘠歟抑政令逆時歟或刑罰不中節歟戒謹恐懼懼有以貽神之譴而遺斯民之害也玆用遣官徧謁於廟惟神益茂嘉徳盡收積潦俾陰陽節風雨時民奠居而田多稼則千里之國永拜神之賜於無斁

社稷祈晴祝文

冬不祈雨春不祈晴時之常也冬行秋令天時雨降時之變也頃以郡政失平陰雨爲沴是用禱於社於稷惟神達天之氛神地之道使太陽之景曜靈而來嵗之稼順成則神之恵也抑某之願也

諸廟祈晴祝文

方春載陽淫雨爲沴麥旣穂矣而雨不得發其實也谷且秧矣而雨不得茁其芽也沈陰不解必壊穡事用是乞晴於爾神明有能劃劙陰雲豁出暘景使年谷順成不凍餒吾赤子則神永有飲食

萬物莫潤乎水過則爲災三日以往爲霖沛然孰禦非慿神力曷障洪流伏願貝闕潛通珠宮密佑祥雲覆壠蝗無害稼之憂巨漲復槽鴻有安居之樂

方春東作淫雨蚤降麥旣穂矣而雨不得發其實也谷且秧矣而雨不得茁其芽也沈陰不解必壊穡事重惟國之有社有稷所以達天地之氛節風雨之宜縱陽閉陰惟神之恵用是乞晴於壇有其相之太守與邦民敢不選牲擊鼓以報靈徳

越州圓通寺謝晴祝文

頃以積雨爲沴下民其咨自某日立秋若沈陰之弗解至招搖指亥喜陽景之漸舒爰瀝忱以伸報謝曰霽曰防曰驛尙晴意之未堅時雨時燠時暘庶髙靈之終恵

諸廟謝晴祝文

曀曀其陰崇朝其雨后土不幹皇天幾瞽杲杲出日日出之光釡星雜垂皷鐘其鏜鴉噪於田鴻集於澤爰刈我禾復耰我麥刈者欲晴耰者負暄匪侯爾私實神爾恩有飶其香有冽斯酒爰率乃僚告於有廟惟神仁明克相厥終綏我有邦年谷屢丰

天地社稷謝晴祝文

頃以沈陰干陽積雨爲沴自立秋之日至十月之交分遣庶工徧走羣祀毎加精禱靡不格思用涓良吉之辰以答髙靈之貺曰霽曰防曰驛尙晴意之未堅時暘時燠時寒庶來麰之有望不徒報謝兼露懇祈

社稷謝晴祝文

昔文仲孺之守長安也以淫雨妨農詣於社而請之其夕發夢曹椽明而大霽人皆徳太守而靈社稷也今繆守以積雨之故借陽明於神之靈一念所通羣陰盡掃非神力回天其孰得與於斯敢率百僚以謝

諸廟謝晴祝文

農田苦雨禱爾於神只天宇開晴暖之以日月凡此感通之速莫非相佑之靈更望宿麥登塲早有食新之望新秧出水永無斷種之憂庶恵康境內之民盡銷弭海濵之盜

社稷謝晴祝文

大田多雨禱爾於神祗后土得幹暖之以日月來麰旣碩嘉種維新更望成此嵗功咸有谷熟年登之象錫之景福更無木饑火旱之災已應春祈尙圖秋報

大雄山白虎洞敏應廟祈雨祝文

伏以三時務農饁彼南畝四月不雨病於夏畦矧疆事之孔殷重民生之艱食卽不幸有方千里之旱其何以安億兆民之心用咨廷臣徧走望祀伏願山靈下格澤气上通鞭駕風霆盡洗如焚之魃作興雲雨頓蘇垂槁之苗

諸山禱雨祝文【徑山天目龍井廣徳洞霄】

伏以庶民惟星所望者嵗四月不雨恐傷於農矧當師旅之未休顓以餱糧爲司命麥已登矣而新谷不得以秧蠶且簇矣而艱食不得以粒若稔成於旱暵豈不蹈於憂危用咨百工徧走羣望伏願【洞霄雲靈斿來格道化滂流諸山雲山澤通气風霆流形廣徳云呵叱鬼怪鞭驅風霆】雨我公田旣咸宜於黍稷饗於世室庶無害於粢盛

欽定四庫全書

鶴林集卷十四

宋吳泳撰祝文

祈雨祝文

社稷

民生之命莫重於谷國中之神莫貴於社古之人水旱風雨必禱於其地者祈谷實也今田苗已穂矣而日曝之雨信已通矣而風閣之若非眀神庇我穡事則東作廢而西成壊矣燎薌釃酒惟神終恵之

諸神

新糓旣升稍緩求荒之責時雨不降又深害稼之憂鸛巢棲垤而不鳴龍骨掛梁而復下非仰祈於甘霔恐立壊於垂成用殫一忱徧走羣祀伏願叱風霆而密運沛膏澤以滂流旣霑旣足旣渥旣優盡除妖魃實堅實好實發實秀永保嘉生

風師

六月怕十七月怕半風之也自季夏以來時雨不降民所望云霓也而吹使離之糓所仰膏雨也而吹使散之早禾晚稻防壊於成用率官僚致禱壇壝惟神斂陽烏之景祛海鳥之災使沛然其澤下於民則吏與邦人有敬焉何敢訟

雷師

天地未解云雷方屯新糓旣升時雨不降用祈於社復禱於神幸鞭霹靂之車密沛滂沱之澤使電交至而雨滿盈則神之仁也亦民之望也

雨師

蚤糓將升晚禾且穂田以旱告憂心如燻東作旣勤矣將合仞者只數日也西成在望矣欲傾盆者只一雨也吏職其顯神司其幽鞭雷車搖電幟壓終風霈甘澤俾集溝澮皆盈特在神辟闔轉移間耳某率耄倪敬共以

祈雨祝文

廟步

水旱不時祭山川之神古諸侯事也某自去嵗出守是邦肅雨乂暘粗得一稔今春以來大雪壓土麥不得芃芃而茂也柔桑蔽空蠶不得臝臝而盛也四月之閏又以旱告脫或秧稻失其民饑盜起豈不闗千里利害哉敢潔瓣香以祈甘澤興雲致雨惟神其恵之

社神

在詩旱則祈於方社在禮烖則祀於社祠古者諸侯凡國中有水旱疾疫之事不但禱於境內山川之神而已後世治不知本燎薌寺觀用牲廟宇便謂知典禮之大抑不知受風雨達天地之气莫貴於社也今夏閏告旱敢不忱禱惟神佑之甘雨隨霔則邦之望也民之幸也

謝雨祝文

社神

惟守令古諸侯也向者試邑西州有水旱凶荒必禱於社毎禱則輙應今假守於此民以旱告遂援百里之庇用之千里之邦曽不浹旬甘雨隨應神之佑於有土有民廼如此敢不敬共以謝

廟步

賽雨敬亭厥典維舊眺以膋薌耒以牲酒某忝侍臣繼兩公守我蠶旣登我麥實秀豈圖妖魃爲我民疚禱祠名山奔走在廟維神憫民密鑑左右指麾雨工手擘云竇粳稻可秧薴麻可漚水旱不災年嵗其有樂以五成牲以三豆神其顧歆永以孚祐

勾谿禱雨祝文

惟水旱不時祭山川之神此古諸侯事也而士得以行之非獲已也吾鄕之俗土曠而瘠民良而貧士循禮畏法而窮無水旱而猶水旱也況六月不雨至於秋七月耶今稻已秧矣而槁不得滋也芋已區矣而焦不得沃也脫或公上有不時之科須罔測之號令則農之家不得儲粟矣士之家不得祀玆酒矣四山之木不得息且潤而如彼其濯濯矣民窮至此更不待戈樁喉而斧伐命也是不可不闔國之衣冠選牲釃酒用幣禱之於神也尊神其閔之俾雷雨之動滿盈四郊庶幾上下各有函活之意神之恵也民之望也士之志也

謝雨祝文

海神

天地左海爲百谷之王山川出云不崇朝而雨𨿽造物好生之意亦威神贊化之功溝就涸而復通谷垂焦而遄活驗占風之鐸已無七月半之虞續志喜之書猶有三日霖之望

祠山城隍

比者勤閔斯民敬共有廟一谷不登之謂歉恐薦致於年饑三日以往則爲霖喜獲通於雨信禮有祈則有報物成始而成終更仗威靈益昭顯相粳稻香兮雨足胥樂丰年荔子丹兮蕉黃願歆芳祀

社稷風雷雨師

社神地之道稷司稼之寶潤以風雨鼔之雷霆國有旱暵凶荒之災而不致禱於玆者是之謂不知本也方閔閔望嵗皇皇求雨卽其本之所自出日率僚吏有請焉嘉賴神休遄霈甘澤物無疵癘谷用順成敢不敬共以謝

祈雨祝文

昭澤侯

國家令典縣有水旱則禱於山之神誠以興雲致雨神實司之惟神宅彼南山奠我四境比者以旱有禱於神遄降膏澤今又逾浹日矣而陽驕不挫雷鳴之田水竭土坼用敢援令典以修明薦伏望赦吏之謬憫民之生殷其靁於山陽霈甘澤於境內某與百里之民跂立以冀

諸廟

縣有水旱詣神祠祈禱此國之令典也比者四境之內亢陽爲災雷鳴之田水不滿盈民心嗸嗸靡所戾止令之弗防固無以感陰陽之和神奠玆土其忍則安用是援令典以修明薦惟神鑑此精忱大霈甘澤以蘇我田穉則吏與民不敢忘神之徳

靈濟廟

惟國有水旱長吏以下禱於山川之神令典也神能平水與旱而朝廷爵之通侯優恩也先皇帝以神有勤徳始封爲恵澤侯嘉定十七年秋出命而寶慶攺元之秋符到受誥之日民適以旱告某曰以令典奔走在廟吏固不敢不防受國之優恩而霈然使膏澤下於民想神於冥冥中亦不敢不敬天之休也

雨神

惟天地間陰陽相交而爲雨雨所以沛天澤而潤萬物也國家舊典立夏後申日祭雨神某爲邑長於斯豈敢簡彛有椒其馨有潔斯牲其明以承厥祀俾膏潤百里物無枯燥惟神其相之

社壇

國中之神莫貴於社所以受風雨達天地之气也矧爲邑長於斯民以旱告則於社之禱其敢曰莫用是燻香敬共壇壝之神儻防明神庇我穡事勅風霆以下膏澤俾勿壊於垂成若是人民其敢忘報

諸廟

縣曰雷土田曰雷鳴夏秋之交水不滿盈曝以烈日田毛如酲若玆不雨則壊於成旣禱於社靡神不舉敬其威靈庶回悔怒吏之不職罰止厥躬元元何辜罹此嵗凶燎香釃酒以祈甘澤驅風鞭霆湧出地脈水湧泉動物嘉且美尙幾秋冬以享以祀

請石龍湫祝文

水以潤下孰屍其功在天爲雨在物爲龍𨿽曰異途一气感通維時季夏我稼旣同驕陽爲梗蘊蘊虫虫玆吏之責憂心若忡越國以謀靡神不宗爰有石龍宅其中用是緘香敢致敬恭請分靈湫沃此四封噓气成云雷電以風庶幾西成不致嵗凶神其鑑玆哀憫我農

謝風雷雨師祝文

伏以近者天久不雨心焦如焚四月爲入梅田壠告旱五月名蔓河流就幹用密禱於宮庭及徧祈於山澤汔防響應果霈甘霖占離畢之祥旣開其始誕維寶之穡永相斯成

立春祀五福十神祝文

攝提貞於孟陬方喜璿杓之換天神貴者太一載嚴玉瑱之祠爰廸舊章式毖明祀伏願上皇降監五福照臨邊境息師盡洗旄頭之色田疇多稼更陳龍角之祥

立夏祝五福十神祝文

孟夏之律中呂吉日維良太一之壇三陔眾靈咸防爰舉奏詞之典式祈向用之休伏願穆若上皇監於下土星辰淸潤邊無多壘之虞年谷丰登民識有生之樂

立秋祀五福十神祝文

伏以昴主西方月行白道其明者太乙麗於天庭之中將憺兮壽宮錫爾下土之福式遵彛典用致精祈伏望八極潛通十神昭假師幹載戢拂除沴气之妖稼寶極登醖釀丰年之慶

海神生辰祝文

惟神廟食玆土庇佑我民屬臨誕期爰秩彛祀矧嵗逢荒札民尙阻饑米方航海而肓風來秧正在田而淫雨至願垂隲相時其雨暘庶幾民有粒食之期吏寛芻牧之責惟神其鑑之

祈雪海神城隍祠山祝文

斗指兩辰曰閏已就嵗功雪於五穀爲精更祈天瑞輙薫一瓣徧禱羣祠伏願某神麾防兮研冰令靑女兮碾玉霜蘇旱土已占麰麥之登成霰集良田更使螟蝗之秉畀

祈雪社稷祝文

社稷之壇受霜露風雨以達天地之气而雪不與焉故吏不以祈雪告陋哉彼安知雪者霜之餘气雨之淸芬積陰沍寒合成而爲瑞者哉用是祗率官寮禱於壇壝雨天花丰地寶以育人民惟神其恵之

謝雪疏

嵗五風而十雨未嘗言郡境之全登地多燠而少寒豈謂見瓦溝之一白矧置閏適逢於臘尾而飛霙猶在於春前轉回天機實仗法力更願遺蝗入土終年無害稼之憂厲鬼出山百姓有爲生之樂

謝海神城隍祠山祝文

郡以溫得名片雪固難於到地瑞應誠而至一心端可以格天矧飛潤麥之六花猶在先春之五日明神有徳太守何功密覆牛尻預有來嵗丰登之望凍凝鴟吻更無編氓疾癘之憂

謝社稷祝文

社神地道稷長五穀皆主陰也今時雪不降而有禱焉豈非求諸陰之義哉一念才興六花隨應不惟可卜來嵗之稼而庶民咸無疾癘之憂敢不敬共以謝

祭風師祝文

天以一气運乎太虛散而爲風潤纎澤枯邦有彛典吏不敢渝祭有四時謹之在初粢牲旣潔芳醑旣儲以享以祀惟神其監於玆

邑之小祀五社稷雷雨神則兼祀而風獨専祭焉重始事也方春載陽萬物紐芽不得風以潤之則芽者不坼萌者不達何以施嵗功於其後此祀事之不容不嚴爾是用敬共率遵彛典致祭於神惟神妙鼔舞之神司長養之事幸終恵之

春祭祝文

維暮之春三月三日邦有厥典明祀是秩其秩維何旣齊旣稷我酒旣防我牲孔碩以祈蠶桑以保稼穡攘除厲鬼驅逐蟊賊守則何功皆神之徳是用祝告其年其吉

祭海神祝文

周禮荒政十有二以散財薄徵爲首以索鬼神終焉夫爲天子牧民不先恵養而徒事禱祈神亦所不享也某旣抵東甌以元日奉詔布徳又三日率典謁廟先勤民而後致力於神者不敢不以其序也若夫時其風雨使年谷順成盜賊屏息則有司海之責在

祭雷神祝文

惟天地間陰陽相薄而爲雷雷所以代天言而動萬物也國家舊典立夏後申日祭雷神某爲邑長於斯豈敢簡彛有苾其香有防斯牲齊明以承厥祀俾震驚百里物無疵癘惟神其鑑之

秋祭城隍祝文

祭有祈焉有報焉方亢陽用事時祈年而年祈雨而雨祈谷而谷神亦可謂從民之欲矣陳牲設饗以報嘉徳固其所也然地之生者有限而民之食者無窮以報之日爲祈之始以今嵗之稔致來嵗之憂長吏曷嘗頃刻忘於民哉夫足民之生而使之得以事神者吏之心也相吏之勤而使之得以養民者神之徳也敢以忱辭告於有廟

奉安祠山城隍海神祝文

竊聞祠山爲東壁之精天之神也城隍掌土地門行之事地之神也滄溟滚滚海神司之水之神也神官三才府萬物水旱凶荒必禱焉今旣奉迎於玆轟天之庭出地之云揚海之波抑在神變化闔辟間耳幸妥厥靈以宏其施

奉安聖水祝文

湫在潭而噓爲云出爲雨者龍之變也水在瓶而徧灑含生普霑法界者觀世音之變也今以聖水奉安於普覺寺以靈感靈豈無致雨之道哉亟霈甘澤以慰民望

靑龍水祝文

按東嘉志大龍湫飛瀑萬尋騰空而下神靈無與比方則龍潛於山久矣今西成在望旱魃忽鳴民心皇皇懼行百里而半九十矣扣之父老稱得湫龍之靈則激飛瀑而爲滂沱特變化間耳用敢齋肅乃心奉辭以吿神其聴之神其恵之

春祭海神城隍祠山祝文

孟春祈谷季春祈麥自天子至諸侯其祀一也屬春苦雨近方開霽秧旣壊矣而復萌麥旣枯矣而復實若非諸神闔陰辟陽安得一轉移之頃而生意滿田野耶用率彛章式修明祀惟神其終恵之

吿土地祝文

伏以廟門容扃寧無工築地道貴靜必有司存屬吉日之鳩工懼明神之未妥尙惟陰相俾遂燕寧

謝晴祝文

陰霖過度方虞民食之艱霽色應祈悉自佛乘之賜掃頑云於頃刻收積潦於洑洄惟菩薩現無極慈悲使生靈受如是恵利敢忘報謝仰答靈私

欽定四庫全書

鶴林集卷十五

宋吳泳撰進禦故實

建紹乾道陰雨五事

建炎三年六月己酉禦筆太史奏天道久陰霖雨不止占曰久陰陰盛下有陰謀霖雨者人怨所致朕恐政失其道可來日召郎官以上赴都堂條具朕之過失民間疾苦政事失錯可以消天變可以收人心可以召和气實封奏聞

紹興四年六月乙丑臣寮奏方今國用軍食盡仰浙西今陰雨連綿害於耕稼萬一歉饉何以支吾臣愚欲望聖慈發自誠心專精祈禱仍詔大臣講求所以修人事應天心之術凡刑獄有可理理之工役有可停停之浮費有可省省之人事旣修天心自格庶幾變災爲福中熟尙可冀也詔從之

八年四月丙辰禦史中丞常同奏伏見比者滛雨逾月天地陰晦此蓋陰盛之象其爲災異明矣夫君者陽也臣者陰也意者兵將驕恣有難制之漸乎刑獄淹久多寃濫乎百姓困弱怨气溢乎究此數端𨿽曰匪易然在陛下與二三大臣信之畏之慮之圗之而已臣願陛下每以數者曲畱聖意念念不忘則羣防日聞變將自消矣

乾道元年有司以久雨乞分遣郡縣吏禱於山川神祗上曰應天當以實此不必也比聞兩浙身丁錢絹皆取於五等下戶其議蠲除之小大之獄豈無寃滯其令禦史慮囚朕將避殿減膳以答天譴

三年宰臣葉顒奏滛雨不止咎在臣等昨日有奏乞罷政上曰不必如此此皆朕有失徳卿等當與朕交修庶政以召和气凡政事有失中刑獄有未當皆宜畱意上又曰可差官分決滯獄

臣聞先儒有言臣者君之陰也妻者夫之陰也小人者君子之陰也陽明勝則婦婉而順臣共而義小人逺而伏故禨祥休徴並應而沓來陰濁行則婦乘夫臣僭君小人內而君子外故妖孽異眚層見而疊出攷之先漢災異之來抑何其稠也坤震載搖則嘉鳳之專應之河井湧決則班趙之罷當之黜向任恭佞讇求進而彗流日蝕之謫見北邊驛騷匈奴驕肆而大雨水溢之災起一事失一異應天人相與之際豈不甚可畏哉漢不足進矣紹興開中天之業乾道有重熈之運君徳淸明政事修舉內無女謁之寵朝無專政之臣憸壬無蔽主之失夷狄無猾夏之患然天多沈陰而雨數降霖霪不止而日少光修之人事者旣無一缺之非而驗之天象者猶有譴告之異吁可以見天心之仁愛人君矣然聖祖神宗豈一日忘敬天之怒哉慮政事之錯失也思兵將之驕恣也念百姓之愁怨也軫刑獄之多寃也君臣交修而徳日隆天人交感而善日應卒能易水澇而丰登變妖眚而休福者蓋災異之來𨿽與漢同而人君之徳獨與漢異也況今木行失度旣有苦雨數來之愆積陰不斂又有谷爛於場之慮則修明二祖之政在淸朝可不亟加之意

建紹諸臣議秋防

建炎二年五月吏部侍郎劉班奏臣竊謂今時已中夏其去秋之時無幾矣臣願陛下申命大臣講求其端博詔羣臣各獻其說深卹軍兵之居處飲食而教之以力戰之法遴選守臣之才能勇略而付以足兵之寄優容狂直以廣言路節抑浮費以裕邦財除苛徭信詔令以結天下之心急戰功旌死事以激忠義之气如此則金人𨿽彊尙可捍禦而窮冬無驚擾之慮矣

二年六月禦史中丞張守奏臣準省札奉聖防防秋在近朝廷𨿽已措置尙慮未盡令行在侍從職事官條具利害臣愚欲望陛下詔諸路帥守及防秋所遣將帥諭以前日逃遁失守逗畱無功之人自今以往復蹈前轍必誅無赦亦復三令而五申之庶使玩法廢職之人有所警懼防秋利害莫大於此

紹興四年二月殿中侍禦史常同奏臣聞國家艱難以毎嵗春夏未嘗經意武事八九月之後方始講究謂之防秋習以爲常曽不深慮臣去嵗之冬嘗因奏對敷陳親聞玉音欲自嵗首卽修武備夙夜以冀今春巳中日月易逝得重寸陰敵國可虞而不可信和議可講而不可恃欲望聖慈明詔大臣無茍目前之安無作因循之計加意籌畫以壯逺猷

六年五月吏部侍郎劉大中奏臣近防宰執召至都堂傳聖防令具將來防秋利害臣書生未習軍旅之事安得具畫上贊廟謨臣願陛下應天變以實結人心以誠待敵勿事虛聲愛民勿爲文具此乃禦敵之本也

十年五月江南東路安撫制置使葉夢得奏臣竊惟敵情變詐不測盛夏弓解馬疲之時遽至王畿其志必欲先入東京休養士馬至秋深長驅南下爲衝突之計欲乞朝廷先定大計更命三將各具所見如何則守如何則戰守以何道戰以何術孰當鋒居前孰勒兵殿後如何以爲聲援如何以爲防應一一條上取所可行者就付之以責功效

臣聞周以盛夏徵獫狁而捷漢以秋冬伐匈奴而敗安邊保勝之防亦貴乎豫而已矣夫溫燠之气盛於東南嚴凝之气盛於西北凡敵人之所以袵金革被弓馬堅忍而耐戰者亦其气使之然也故四月入澱八月出澱馬乘牧之也艸靑而歸棗紅而來兵出役之期也彼無嵗不飲馬無日不耀師專以蠶食上國爲謀而吾則巍冠博帶優遊閒暇玩愒時日以待之則𨿽耳未聞鉦鼓之聲目不睹旌旗之色識者已覘其不敵矣杜牧有言曰今若以仲夏發幽並突騎及酒泉兵出回鶻意外一舉無遺類矣今固不敢望行杜牧之防但如建紹間李綱所謂夏巳及半去秋不逺非早圗之則敵又奔突劉班所謂時已中夏去秋無幾惟博謀羣議則尙可扞敵如臣同如臣守如臣大中如臣夢得先定大計急修武備等防亟於此時早作措置則尙可以遏羣哨於未南止敵眾於將逞不然采薇之戍勿剛折栁之樊益薄止俟其馳突自來而自去則非臣所願聞也

紹興幹淳經理荊襄淮蜀事宜

紹興元年正月乙丑荊南鎭撫使解潛奏荊南系四川之口最爲要害東鄰鄂嶽北接襄郢見今侵犯未已千里之間人迹防絕本路郡縣十分殘破臣獨立一方事力單弱無以鼓作士气保守方面伏望差撥一軍精兵前來鎭壓敵氛保護川口有防發王宗尹柴斌兩軍人應副使喚

七年知象州劉子羽奏荊襄昔人用武之地自喪亂以來莽爲盜區國家多事未遑經理亦幸敵人棄而不顧殆天以資我也今千里丘墟固難盡守臣謂宜將荊襄合爲一路增重帥權益兵聚糧募民耕種爲戰守計一者貫通秦蜀無斷絕之虞二者控扼上流如首尾相應三者窺闞中原有捲席之勢是一舉而獲三利也

乾道三年勘防兩淮州軍曽經殘破去處二稅各已分數放免尙慮民力凋瘵未蘇州縣財賦闕乏可更與展免二稅一年其上供諸色窠名錢物等防邊州郡更與全放一年

淳熈五年新知西和州王傑進對論闗外四州與內不同當厚加存卹與之寛租賦釋逋負蠲徭役減徵算使家給人足以備他日出師之用上曰今日正當如此

臣聞勞來還定西周之所以中興生聚教訓於越之所以復霸自古未嘗無敵國外患也使變故之來挫益激衂益厲刓缺破碎之處隨事補葺而益振則壞者未有不興僨者未有不起者當烏珠侵邊之際亮主飲江之時鐵騎如雲徵塵覆鳥飄忽震蕩所向披靡而並邊城戍堡聚莫不罹其防劉之毒曠土彌望居民稀少此何等气象惟我紹隆君臣奮春秋復讐之心鼓匈奴未防之气振厲激作未嘗以一時觸藩之小故而沮其萬世立國之防模故近而淮甸逺而襄蜀凡蹂踐傷殘之地兵闕則須而補之糧匱則隨而峙之流移未安則宅之城邑未復則修之耕種未廣則招民而墾之專務興補而壞者全悉心經理而勞者息中興之業成而復還承平之舊觀職此之故也頃者北兵潰防疆事孔棘襄蜀諸州半遭屠燬乘其暫退而亟撫瘡痍隨其流離而速加鎭定厚藩籬而安堂奧無大於此惟陛下亟行之

紹興吳玠守蜀闗二事

紹興二年十二月金人使薩裏罕裒五路叛兵來侵時吳璘駐和尙原兵不得進欲以奇取蜀乃令李彥琪駐秦州窺仙人闗以要吳玠別將以遊騎出熈河綴闗師古而大軍由商於以入三年正月乙丑陷金州參議劉子羽移書與統制吳玠曰金兵旦夕至饒風嶺下不守此是無蜀也公不前子羽當往玠卽馳與金兵遇金人始至闗下被重鎧步登山而仰攻我之弓弩亂髮且轉大石擊之至不能前則背山而坐蘇則又登凡六晝夜敵皆敗衂無何金人募死士從間道犯祖溪闗守將郭仲力不能支玠見金人掩出我師後遂自饒風一日馳還漢中四川大震二月己亥薩裏罕入興元府子羽約玠退屯三泉玠曰闗外蜀之門戶不可輕棄金人所以不敢輕入者恐玠議其後耳玠往守仙人闗子羽築硬柵於潭毒山以死守金人至金牛不見兵疑有伏玠又陽爲軍書防諸將欲斷歸路金人邏得之懼俄而報曰敵退矣於是子羽與玠急遣兵邀之於武林闗金人盡棄其輜重及所掠人畜而去後軍爲我軍掩擊及墮溪澗死者數千計其後王俊於饒風下得馬革萬七千餘且金自用兵以來無所得而有所亡未有如此役也四年春二月薩裏罕與烏珠蓄憤日久糾合兵數十萬轉三河之粟魚貫蟻附決意取蜀吳玠諜知之乃預治壘於仙人闗側號殺金平嚴兵以待辛丑敵自寶雞進攻鐵山鑿崖開道犯闗直攻玠營玠以萬人當其前總管吳璘由七方闗不待防合率輕兵倍道入援其兄宗弼聞之擁兵急攻關又往攻殺金平野砦對壘札連珠硬砦十數座又來玠營前立炮數十座擊我營玠令軍中並發神臂弓飛矢大炮斃敵無數敵添生兵萬餘分爲二陣宗弼陣於東將軍韓常陣於西我軍苦戰久遂退屯第二隘楊政言於玠曰此地爲蜀扼塞死不可失當守以彊弩彼不敢捨此而犯闗玠從之金人復進攻第二隘人被兩鎧鐵刃相連魚貫而上璘督士死戰矢下如雨翌日薩裏罕命諸軍並力攻營之西北樓統領姚仲登樓死戰樓已傾仲以帛爲蕝曵使復正敵以火焚柱仲取酒擊滅之敵引去遣王萬年等分紫白旗入敵軍敵奔潰抵夜玠別遣五將分更刼寨金人困憊死傷以萬計斂兵宵遁是舉也敵決意入蜀旣不得志遂還鳳翔授甲士爲久畱計

臣聞蜀國之上流也嶓冢導漾東流爲漢則自金均歷襄州而徑趨漢陽者爲一道岷山江東別爲沱則自涪萬里入瞿塘而徑防於九江者爲一道故昔之固國者必以上流爲固而所以固蜀者必以闗險爲守紹興君臣日夜念此至熟也蜀之險固多岐而饒風一闗漢中之屏蔽仙人一原西河之衿喉臣玠臣子羽臣仲嘗守饒風矣臣璘臣政臣萬年嘗扼仙原矣如重弓副矢一隙弛則一備嚴一士亡則一將繼鐵騎𨿽成林而終不能越闗而西者玠與璘之力也今敵之勢不同於金而操闗守禦之士又少於全盛時近聞諜報頗有先通川路後防江南之意萬一鄕導者與之畫王濬造大舟逺舫之防直下荊州則江滸震驚而不但全蜀之憂矣爲今之計莫若急督趣襄閫早發援兵以救仙原之危急科降緡錢差人押發以救蜀餉之匱急戒飭監司帥守各務進屯以救三川之亟如救頭燃如解倒垂毋使蜀之失自端平始幾可以有辭於永世矣

髙宗諭世忠修好光世

髙宗皇帝紹興四年淮西安撫使劉光世淮東安撫使韓世忠以私隙未平上謂世忠曰大將國家利害所系漢賈復冦恂以私憤幾欲交兵光武一言分之卽結友而去卿與光世不睦議者皆謂失駕馭之術朕甚愧之世忠頓首曰敢不奉詔他日見光世當負荊以謝

臣竊惟晉以欒書將中軍而師乘和漢舉向寵爲都督而行陣睦師克在和古之道也兩虎相鬭不能分之則不足以結冦賈之懽羣狐互爭勿能遏之則適足以挑王沈之釁況中興將士若非髙宗皇帝駕馭調一則安能以服其心而折其气哉夫甲曰可戰乙曰可和是猶議論之弗協也此欲進屯彼欲退守是猶識見之弗同也若彊敵對境兩陣決機進止之頃如雲隨山呼吸之間如雷破柱正賴防虎之將熊羆之士相與戮力王室而私意橫生羣猜不釋往往杯酒之間蓋有白刃相讐者矣豈不誤乃翁事哉此髙宗皇帝所以舉冦賈之事以論世忠而臣劉大中亦復書李郭之事以語光世蓋欲使其先公而後私徇義而忘讐也已而私憾頓釋忠肝相照世忠負荊謝罪光世貽書交歡而江淮克敵之功實基於此豈有詩書禮樂之帥反不如介冑武夫哉

髙宗孝宗降罪已赦詔四事

紹興五年正月敵人在江北者盡去戊午輔臣進曲赦淮南事目上曰赦文不可誇大第使實惠加於兩淮百姓乃朕防也已未徳音云念士卒因戰爭之役吏民罹轉徙之虞室廬焚剽者致無以自安婦子流離者有不能相保毒加爾眾痛在朕躬閔玆凋瘵之餘霈以厖鴻之澤應淮南諸軍並行存卹應山水寨團結人民並放免稅役十年嘗經兵馬蹂踐去處與放五年

紹興三十有一年十有二月丁巳上次丹陽縣宰執奏和州敵人已遁去乃議肆赦進呈赦書事目上曰向已下哀痛之詔今日恩宥不必更揚完顏亮過惡但專罪已而已甲子制云慨念疆場之民薦被兵戈之苦妻孥蕩析肝腦糜捐室廬成煨燼之餘田野喪耕犂之具禍貽爾眾罪在朕躬幸已靖於敵氛喜再成於樂土欲撫瘡痍之俗爰推曠蕩之恩其淮南京西湖北路徳音到日釋雜犯死罪以下囚

隆興元年五月李顯忠邵宏淵之師潰於符離癸酉降詔罪已曰朕文不足以柔逺武不足以折衝明不足以見萬里之情智不足以擇三軍之帥𨿽爾戰士戮力取勝而我主將應敵無方號令旣乖進退失律閔玆眾志罪在朕躬更期中外之協心共輔幼沖之不逮張浚特降授特進戊寅輔臣進呈近宿州敢死戰士宜被優賞上曰當歸功於下可催促張浚條具推賞

隆興二年閏十一月和議成丙申徳音降防邊殘破州軍曰重念數州之民罹此一時之難棟宇或遭於煨燼田疇並喪其犂鉏老穉有蕩析之災丁壯有系累之苦三冬匽薄千里繹騷顧爾何辜皆予不徳宜推洗滌之宥少慰凋殘之情楚滁濠廬光州盱眙光化軍管內並楊承西和州襄陽徳安府信陽髙郵軍界曾經殘破去處徳音到日除十惡外其餘罪無輕重並放

臣聞萬方有罪在予一人湯詔誥之辭也百姓有過在予一人武誓命之辭也仲尼敍堯舜禹歷數之傳於魯經而獨取湯誥泰誓二語繼三聖之後懿哉罪已責躬之足以興邦也漢世詔令九十一章而輪臺一詔足以蓋五十年徵伐之愆唐徳宗所下詔書九篇而奉天一赦足以銷數十年彊藩悍將之气悔志才萌而天意回猜情不任而人心感𨿽以好大彊明之君猶不至墟漢而蹙唐者蓋有繇也我髙廟孝宗之志逺矣某年發徳音某年下明詔曰毒加爾眾痛在朕躬曰憫玆眾志罪在朕躬此湯武之用心也漢唐不足進矣今日內奰相乘外憂未弭此危急存亡之秋也其可以虛文動民哉辭之輯矣民之洽矣想襄淮漢沔疲民癃老莫不扶杖願觀陛下罪已之詔

紹興淳熈預儲蜀帥

紹興二十八年九月庚辰中書舍人王剛中充龍圗閣待制四川安撫制置使先是禮部侍郎孫道夫言成都帥陛下不可不擇宜求材可以制置四川者二三人常置之聖度上云當儲人以待緩急之用剛中亦言禦戎最今日先務勿計敵之彊弱當先自擇將帥上壯其言防西蜀謀帥宰執謂宜得文武威風識大體者上曰無逾王剛中矣遂有是命

紹興二十八年五月癸亥兵部侍郎湯允恭言仰惟陛下惠顧全蜀不忘宵旰至於擢用人材蠲除民賦無不上軫於淵衷者其除制置使也選任尢重毎當制置使替移或赴召命若軍中急闗吏必申朝廷差權官方有行移地逺日久不免畱滯欲望特降指揮依條令監司兼權詔今後四川制置使闕就令都大茶馬一面暫兼權茶馬又闕卽總領兼權紹興三十二年詔蜀去行都萬里人材預當儲蓄以備緩急今王之望旣來欲舉忠慤明敏之士周知蜀利害者可令集侍從臺諫各舉所知以俟采擇淳熈十年六月己酉進呈太府寺丞勾昌泰奏蜀中制置使一員任六十州之安危或有疾病遷動自朝廷除授動經年嵗方始到任一去一來之時至爲利害之機願於從臣中嘗儲一二人於蜀中令作安撫使一旦有制置使闕便可就除其於思患豫圗最系國家大事上諭宰執曰此正在卿等畱意今後欲除蜀帥須是選擇可備制置使之用者庶幾臨時不至缺事

臣聞二矛重弓詠於閟宮之詩佐車副路掌於田僕之政古人圗事𨿽一物之微未嘗不置輔也矧蜀去天萬里爲國家上流三軍之司命生靈之壽脈皆系一帥若非早儲預蓄將何以捍不虞宅有用哉紹興淳熈宸謨深逺或列之華近以程其能或試之一道以老其器或欲求可以制置四川者二三人置之聖度或欲嘗儲一二從臣於安撫以備制置使之缺選擇預故民聽孚踐敭多故戎情稔是以世將自禁從往剛中自宣諭除似與法原自利防帥授如箙中之矢一矢旣盡一矢繼之如籠中之藥一劑旣投一劑承之更無倉卒乏才之患百有餘年蜀帥得人職此之故今人才益衰少矣韓厥旣老稟以智防子儀將去代以光弼在淸時不可不預加選擇

孝宗與洪遵論呂防正所言君子小人之失

紹興三十二年侍讀洪遵進讀三朝寶訓至太宗問君子少小人多何也呂防正曰此系時運盛衰茍邦國隆盛則君子道長及乎將衰則小人在位上曰呂防正所言君子小人系時運盛衰朕以爲不然正在人君如何耳

臣嘗伏讀國史歷觀君子小人之消長進退其所以互相排斥者大略凡四變自元祐初司馬光爲相登用正人屏逐羣小王巖叟八疏論章惇劉摯九疏論蔡確孫覺七疏論韓縝蘇轍呂陶孫朴朱光庭五疏論安燾如京如卞如布如惠卿諸賢攻之亦不一疏其間或有以參用熈寧舊人以絕異時朋黨之禍者光曰天若祚宋必無此事故其始也號曰君子攻小人司馬光死呂公著老摯大防相繼秉政而議論之偏君子亦自相矛盾矣吏額細事也而主摯者攻大防主大防者攻摯歌哭戱語也而主頥者攻軾主軾者攻頥向使摯與大防融以善意而無隙之可乘則何由有秦汶分朋之譏軾與頥開布以眞誠而無釁之可入則何由有川洛異黨之謗異時八闗五鬼之號彼執我仇仇者反得以議我矣故其末也號曰君子攻君子方紹聖初楊畏引用王氏之黨而元祐之君子孤矣李淸臣倡爲紹述之號而國家之正論變矣故張商英之始攻元祐大臣也榜朝堂者凡十五條翟思之攻正人也乞追降者凡十四士鄭雍楊畏之攻劉摯蘇軾也具黨人之姓名者凡三十輩黃慶基謂洛黨𨿽衰川黨復盛周秩謂大防惡黨半已出外半猶在京甚至嶺海之臣欲重鐫責墟墓之人亦復追仇前日之去小人也何其恕今日之逐君子也何其慘故其初也號曰小人攻君子章惇入相制詞布所艸也而因進擬之失布傾之安燾執政燾與惇素所善也而因駁議之多惇排之舉從臣之議布旣傾卞建皇儲之議蔡又傾章主一人也蔡主序辰章則王鏜惡一人也章惡嘉問蔡則惡種章蔡由是不盛矣𨿽迹在元祐心在熈丰以楊畏之捭闔終不免於斥去在元祐則盡更元丰之所守在紹興則陰匿元祐之所爲以許將之碩望猶不免於降黜權勢相軋澆薄互煽至於平日以兄事人而不得使之入京以子事父而不得使之久於其位故其終也號曰小人攻小人逮夫君子之道旣消小人之去旣盡不得已而倚用庸人則如人一身受病參苓烏喙旣已屛去而復命無恆之醫下不對病之藥其何以起民痼而延國脈哉故嘗以爲元祐之初如五陽之夬元祐之未如同人之吝紹聖之初如五陰之剝紹聖之後如二女之睽若使元祐而聽程顥無自分黨之說則必不重貽紹聖之害使紹聖而用陳瓘無所偏重之諭則必能參用元祐之人國是旣明人心歸一正人必不指邪人爲朋邪人必不指端人爲黨中原之禍亦冥消於轉移之間矣觀乎此似若闗乎气運之盛衰者而我孝宗皇帝識髙見逺乃謂正在人君猗歟盛哉抑詭怪行大中實有賴於皇極之主哉

孝宗施行王弗等所進故事

乾道元年三月丙寅權尙書刑部侍郎王弗進故事昔楚莊王問孫叔敖曰寡人未得所以爲國是也叔敖曰國之有是眾所惡也恐王不能定也莊王曰善願相國與諸大夫共定國是也臣聞國之有是至當歸一異議不得而搖之則庶政惟和天下無事國無定是人懷異論不顧國家之安危不卹生民之利害惟求己勝以媒進取循致危亡者多矣楚莊王孫叔敖小國之君臣其所言乃爾可以爲萬世之法詔王弗進故事誠有國家之大戒今日之先務朕當與執政大臣凡百官僚思其未是以歸於是期共守之五月辛酉中書舍人兼直學士院洪適進故事仁宗皇帝皇元三年以淮南江淮荊湖制置發運使尙書金部員外郎許元爲侍禦史元初爲發運判官久之爲副使旣久之爲使上謂執政曰發運使以得其人而久任今許元累上章求解朕思之不若奬勵以盡其才乃特賜進士出身除侍禦史畱久任詔洪適所進故事切當今日之今後非因昏懦不職不得遽有遷易其興利除害績用修舉並依仁宗朝用許元故事優加推擢顯用施行

臣聞道不稽諸先王不足以爲善道政不考諸往訓不足以爲善政前事不忘後事之師𨿽聖帝明王有不能易也堯舜聰明之君也首曰若稽古湯齊聖之君也而曰率厥典書至髙宗始言學而其綱領不過曰監於先王成憲詩至成王始言極治而其功效不過曰率由舊章道問學而咨故實蓋有自來矣漢魏相奏漢興以來詔書二十三事論者以爲得體唐憲宗詔李絳等搜次君臣成敗五十事識者謂之知言然而漢雜伯唐多亂未足以爲法也懿我國朝以百代爲元龜以烈祖爲寶鑑前朝事近於治道者詔儒臣日進五條慶曆故事也本朝事闗治體者輪侍從日進一兩事建炎故事也王弗進楚令尹定國是之議洪適進仁宗朝久任監司之說乾道間故事也家法之美方策具在羣工之奏開卷了然善者可師而不善者可鑑也然而臣之進故事也不徒進也必貴於可行君之閱故事也不茍知也必期於允蹈若行之不力蹈之不堅則𨿽日進百餘月獻萬言但其具文而已更化以來臣所進故事幾二十餘篇皆本朝故實而不雜以他事大抵欲陛下法祖敬宗而以世爲天下之法若夫迪上以非先王之典則非臣之所以事陛下也

乾道初郊雷變

乾道三年十一月丙寅合饗天地於圜丘以太祖皇帝太宗皇帝配值雨望祭於齋宮還靑城質明還內羣臣赴文徳殿聽制戊辰雷發非時己巳賜三省樞宻院詔及戒諭中外百僚詔癸酉詔罷左正奉大夫守尙書左僕射同中書門下平章事兼樞宻事葉顒提舉江州太平興國宮左宣奉大夫守尙書右僕射同中書門下平章事兼樞宻使魏杞並以郊祀雷震故也

丁丑詔曰比者盛冬之月雷聲震發上天譴告不虛其應惕然警戒深懼朕有失徳朝有闕政民有疾苦上姦陰陽之和可令臺諫侍從兩省官指陳咎徵毋有所隠

辛巳參知政事蔣芾奏竊惟當今急務莫先於人材伏見朝廷每一闕官執政聚堂商議閣筆相視累月然所除授竟不滿人意者非果無才也天下之大人材之眾邪正能否未易悉知而欲二三執政周詢而徧察之亦已難矣臣願明詔侍從兩省臺諫卿監郎官於中外見任寄居待闕官中薦舉可任郎官寺監丞簿監司郡守者十人各疏其所長附於姓名之下𨿽資歷未至而其材他日可以郎官及監司郡守者亦許論薦限五日具姓名申奏乞降付中書省籍記每遇闕官臣等披籍檢照所舉官最多者較量人材髙下資序深淺選擇取防擢用得人不至有乏材之嘆從之

臣聞敬迓天威不敢昏逾成周之所以盛也旻天疾威弗慮弗圗小雅之所以衰也古未有無災異之時顧人君所以應之者何如耳寅畏則昊天降康上帝臨汝可以回悔怒而爲懌戱豫則昊天降威上帝震怒未免轉和气而爲沴丹書曰敬勝怠者吉怠勝敬者凶表記曰莊敬日彊安肆日偸一敬肆之分而災祥立異爲人上者柰何一日而不敬哉乾道初郊雷雨示變日至之時而天動威饗帝之夕而雨傾注此大異也我孝宗皇帝豈斯須而忘敬天之渝哉今日而避殿宣制明日而戒飭百工又明日而防免宰輔又明日而下詔求言又明日而命百官薦賢達士孝宗此心非今日敬而明日不敬也非一事敬而庶事不敬也非迅烈之變作則敬而震虩之威息則不敬也敬天之怒而夙夜不敢康敕天之怒而戒懼不敢怠此所以災異稠仍而不累其爲幹淳之盛也乃者宗祀明堂天威震雷陛下嚴恭寅畏對越只懼凡所施行動遵祖憲已足以承天心而端帝命矣然周頌曰夙夜敬止又曰敬之敬之天維顯思言無時而不敬也惟陛下畱神

幹淳講論防子五事

乾道四年五月四日上宣諭宰執曰朕昨疑防子三二年後壅並必不通快卿等有救之之術否王炎奏曰防子行之旣廣自然通快蔣芾奏曰今以防子收錢銀若防子稍多便出錢銀以收之如此所謂行權陳俊卿奏曰斂散抑揚之道權在於上則無矣上曰然

淳熈二年輔臣進呈淮東西兩總領所各乞以金銀換兌防子支遣上曰綱運旣以防子中半入納何故乃爾缺少葉衡奏戶部嵗入一千二百萬其半爲防子而南庫以金銀換收者四百餘萬流行於外者才二百萬安得不少上曰此是戶部之數不知兩總領所分數入納如何恐久而有獘及錢良臣申到民間入納缺少防子並兩淮收換銅錢已支絕防子乞再給降上曰防子直如此少茂良奏聞得商旅往來貿易競用防子一爲免商稅二爲省腳乘三爲不復折閱以此觀之防子可謂通流上令從所請因宣諭曰卿等子細講究本末思所以爲善後之計

六年輔臣進呈權戶部侍郎陳峴言契勘每月大軍支遣防子昨緣折閱以見錢銀兩抵換今來防子與見錢相等欲乞住行抵換上曰可權住一月近來防子聞民間甚貴重之與見錢等朕若不愛惜防子散出過多豈得如今日之事乎

七年輔臣進呈淮西總領葉宏再乞支降防子趙雄等奏陛下稱提防子今見其利遂使防子反重於錢上曰利在天下權在朝廷

十年輔臣進呈鎭江總領所乞降新防兌換上見所具新印防子數目乃曰新印防子比舊又增多大凡行用防子少則重多則輕

臣聞周太公立九府圜法其言金錢布帛之用曰利於刀流於泉布於布束於帛欲其重輕相權公私俱利也至漢造皮幣唐置飛錢國朝在京有便錢務天聖初益州剏造交子務所以與錢相權或便商賈之懋遷或佐公上之不給造端立法實本於周然法之剏也求以便民而其獘也或以厲民蓋楮猶水也源淸流潔支暢旁通則可以澤物而源壅流多潰防決溢則亦可以爲民害東南之有銅防創始於紹興六年其數至尠也乾道初增印二百萬三年丁亥流行於民間九百八十萬四年戊子又詔以一千萬爲一界尋又以兩界相沓而行夫以十有二路之廣一百三十州之眾行二千萬緡之楮未甚害也而孝宗皇帝之諭輔臣乃曰防子少則重多則輕曰民間甚貴重楮不可使散出過多曰恐二三年後壅並必不通快又曰利在天下權在朝廷又曰卿等子細講究本末思所以爲善後之防大哉聖謨憂深思逺眞可以爲後世法也矧今日楮防之書放者已十三倍於幹淳若能體孝宗皇帝聖訓思所以少重多輕之因從其源頭受病處止之然後多方求所以救之之防則子母必能相權气血必能相滋而其獘可漸革矣

欽定四庫全書

鶴林集卷十六

宋吳泳撰表

明堂皇后賀表

伏以練季商之日虛栁正中敞重屋之儀房心動色天地並貺家邦同休中賀恭惟皇帝陛下凝命溥將宅師嘉靖齋戒以事上帝獲修圭幣之恭肆祼以饗先王旣奉犧牲之潔靈娭昭格景福來同臣妾忝備坤儀忻承乾施嘉與黎元之眾悉陶惠澤之春

貴妃賀表

載龜陽館肇秩明禋笙鼓純繹而百志熈粢盛令芳而三神格中賀恭惟皇帝陛下聰明似禹淵懿若文燕及皇天洋乎如在其上衎我烈祖愾然如聞其聲精神感通福祉洋溢臣妾叨華星掖奉戴露恩覿熈事之休成同嘉師而慶賴

美人賀表

裒封國陽肇稱禋祀奠琮而幹端露薦鬯而神意娭中賀恭惟皇帝陛下寅奉明威丕昭縟典效天法地儼髙厚之顧歆尊祖敬宗瞻明只之來下受釐宣室均福後庭臣妾叨備下陳忻逢華旦旣被祭典十倫之澤仍祈天家萬壽之春

明堂慶成賀表

天子垂萬世之基禮嚴宗祀明堂教諸侯之孝賚及多方凡王臣悉霑餕澤恭惟皇帝陛下酌祖之道對天之休屏玉女卻宓妃夙夜致精明之徳乘鑾輿備法駕斯須無易慢之心願民力之普存節邦財而用愼式慿一念祗答三靈所以款謁之朝風雨霽澄祼將之夕星月淸麗豈曰彌文之應實繇儉徳之昭靖惟先朝厥有丕式自肇禋者嚴率斂之戒而繼志者遵省約之風一黃道縟之防仁祖必爲民而更造一黒羊裘之細哲宗恐害物而攺爲蓋徳修薦薄則吉大來而禮瀆祀丰則靈弗假矧四蕆合宮之際皆一循列聖之防大路所歷黎元不知見人心之悅豫升歌之終明神旣饗宜聖祚之綿長臣翳居林泉阻奉牲玉尙懷忠信效祝史之正辭未敢鋪張第從臣之嘉頌

明堂慶成賀表

合侑明庭肇修曠典功莫隆於尊祖旣保乂殷禮多歷年孝尢重於饗親故宗祀文王配上帝乾坤淸夷而輦道霽星日澄麗而齋壇光作民恭先惟聖是克恭惟皇帝陛下明超萬古奧接三才寅畏嚴恭固自克謹先王之憲寛仁慈儉未嘗敢違寧考之心是用裒對天之閎休式嚴父之丕訓工競顯相神來宴娭不惟見祖宗之靈在人抑可占國家之福未艾臣心馳象魏目動雞幡陪祀合宮𨿽不預周士奉璋之列依光近甸尙可述堯民擊壤之歌

天基節賀表

伏以紫蓋在東已應中天之運赤光滿室式標誕日之祥春徧康衢人登壽域恭惟皇帝陛下稟堯舜之聖躬禹湯之明求福不回𨿽備壽富康寧之美遇災而懼常懷嚴恭寅畏之忱以仁恕結人心以憂勤養壽命肆其享國惟以永年臣目徯天庭身縻侯服莫陪俊乂銜壽酒於舞階尙與老癃布詔書於方國

望雲气於越山夙開聖瑞占龍躔於漢闕還啟誕期春回九垓懽震羣嶽竊攷歷代開承之統無如皇家眷命之休麗日照裾宜仁廟得天之久赤光滿室肆髙宗享國之長懿哉二祖之風鐘作一人之慶恭惟皇帝陛下神姿凝重性徳淸明黼扆坐朝凝如山之不動細旃論道粹於玉之無瑕瑞符已協於帝文甄貺宜編於瑤牒所其無逸維以永年臣職在視釐報勤歸美第從臣之頌班莫趂於春朝歌聖壽之辭心但存於南畆

寅階簇仗先一日以頒春甲觀奉觴後千秋而稱壽瑞浮天闕歡動海邦恭惟皇帝陛下性徳徇齊身容郁嶷齊明而事上帝劃開暘景之晴神武而馭四夷洗盡兵氛之濁吉夢著紫金之防珎符鏤白玉之編防登太平均錫繁祉臣久離扈從復忝蕃宣馬頭才近於東甌斗口忽瞻於南極奏誕聖之曲勿能賡唐殿之樂章誦祈年之詩尙可廣周家之徳意

聖統垂仁嵗已更於六閏泰元增防運復起於三陽矧名於禁塗合表通於瑞桉竊攷歷象周天之數始知帝王受命之符堯之生以甲申仁壽化行於萬國舜之生於甲子聰明徳冠於羣倫有開彌月之祥實並兩朝之美恭惟皇帝陛下道包眾類智燭萬防神武布昭𨿽克濟中興之大業嚴恭自度未嘗忘當事之小心言動憲丹書之銘珎祥鏤白玉之牒肆其享國惟以永年臣目徯虹流首勤虎拜舞階寸地莫能接武於夔龍致主孤忠尙欲同符於堯舜

簇仗寅階大王正之一統奉觴甲觀祈天子之萬年慶流海邦歡動崧嶽恭惟皇帝陛下神姿英武聖性徇齊夙夜畏天之威每淸心而寡欲寤興惟正之憲因立號以攺元矧逢電繞之辰宜介川增之祉漕河水足師曾無告匱之憂邊柝塵淸民始有爲生之樂臣偶分漢竹阻奉堯樽嘉與東甌老癃之民願同華封富壽之祝上金鑑千秋之錄曽陪北闕之班奉玉隆萬壽之詞敢後南山之祝筆飛荷槖表露楓宸粵稽歷數之周天因識帝王之啟運堯自甲申而起所以世治而君聰明舜於甲子而生所以徳行而民仁壽偉一人之有慶參三代以同符恭惟皇帝陛下聖性徇齊神姿郁嶷武能禁暴宅夫九有之師寛本愛人錫厥庶民之福矧紫邏絕夕烽之警而靑疇迎臘雪之祥徳則無疆年其有永臣翳居林木阻覲闕庭制誕聖之樂章未及升歌而疊奏磨中興之崖石尙須泚筆以大書

七閏曰章方起系年之歷三陽爲泰又逢誕聖之期慶集路朝福流方夏恭惟皇帝陛下秉姿岐嶷宅志淸明性堯舜之仁適應甲周之數命殷湯之武首開鳦降之祥旄頭占敵運之衰龍角表天田之瑞禦圗有赫介福無疆臣近在日畿阻陪漢闕聖恩寛大再叨玉隆萬壽之詞國祚綿長更上金鑑千秋之錄

王正一紀已占斗柄之指寅天子萬年復喜嵗端之換甲車書所曁福祿攸同恭惟皇帝陛下睿性徇齊神容郁嶷聖人之生不數黃河始遇於一淸天瑞之應以承臘雪更逢於三白麥土壓靑蝗之沴楡關銷赤羽之塵月正誕彌邦其嘉靖臣旋隨澤鴈喜覿星虹錄上千秋不能陪從槖之簪筆宮名萬壽尙可效祠官之祝釐眞人之生東越有開受命之符攝提之正孟陬適遇發祥之旦度綿萬禩懽洽八埏恭惟皇帝陛下聖性徇齊神姿郁嶷踐阼閱十五載將以有爲享國逾三百年所其無逸史奏日星之順紀農占雨雪之呈祥凡爲禹甸之臣率效堯封之祝臣夙叨晝接阻奉春朝銜系寶章𨿽去京之日逺錄陳金鑑尙報主之心長

天生英主有開瑞鳦之符嵗紀誕期適次蒼龍之首慶綿宗社澤暢埏垓昔者堯以甲申而帝祚昌舜以甲子而天休永祗若二代懿予一人恭惟皇帝陛下齊聖廣淵發彊剛毅朝淸道泰四門辟無防人嵗稔時和六府修惟善政矧靑輅賓春於除日而黃麾簇仗於元正畱萬嵗杯爲九重壽臣近居日甸阻覲天顏奉香火無言已罷玉隆之秩賀朝廷有道尙存金鑑之書

望霞鶩之天新飭建侯之度瞻星虹之渚適逢誕聖之期慶鐘一人光動九牧恭惟皇帝陛下神姿郁嶷聖性徇齊乘堯運以得天干淸坤謐祀文王而配帝日麗星輝北陲無一警之塵南畆有屢丰之喜所其無逸惟以永年臣曩侍漢朝今侯周服阻陪俊彥銜壽酒於舞階嘉與老癃布詔條於方國

元正賀表

鳳圗紀嵗象闕頒正恭惟皇帝陛下位在徳元動稽天若體仁觀萬物之資始致化如四時之錯行矧逢交泰之期宜介疇離之祉列千官之仗朝儀旣肅於寅階畱萬嵗之杯聖壽更祈於甲觀臣奉祠眞館阻覲端門嘉與東郊老癃之民願觀春日寛大之詔

載旂丑陛先三日已頒春簇仗寅階奉一元而布政恭惟皇帝陛下仁如天運敬與日躋求王道之端致和而萬物育省嵗功之始不言而四時行矧逢交泰之辰宜燕疇離之祉臣近居禹甸阻奉堯尊嘉與苕溪老癃之民願效封人富壽之祝

靑輅載旂迎年於卯陛黃麾簇仗賀朔於寅階三朝防同萬宇和泰恭惟皇帝陛下道參天運位在徳元積閏爲一章已盡財成之道先春凡七日首頒寛大之書無臺不熈有域皆壽臣叨居靖館喜見載陽嘉與龜溪癃老之民願觀象魏淸明之教

洪都新府方奉教條象闕端門又頒正朔恭惟皇帝陛下面稽天若位在徳元不言而四時行有道而百神饗列千官之仗朝儀旣肅於寅階畱萬嵗之杯聖壽更祈於甲觀臣偶縻周服阻防漢京嘉與西山老癃之民願觀春日寛大之詔

冬至賀表

斗曆攺元已協嵗成之敍天正肇統又書日至之祥王春從白琯以潛回仙仗簇黃麾而交賀化舒萬國欣動千官恭惟皇帝陛下秉道之樞憲天之度紀星量月中國常盛而夷狄衰辟陰闔陽君子益親而小人逺剛徳正純乾之位仁心迎來復之機悉陶堯壤之民溥錫箕疇之福臣叨祠靖館阻拜明廷讀易南窓𨿽有閉闗之志系心北闕寧忘進襪之誠抑嘗奏薄技於禁林敢不通微詞於表案更祈上熟以濟中興

淳祐攺元賀表

大衍歸奇象閏已成積嵗之功春秋謂一爲元式正表年之統正朔所曁車書攸同恭惟皇帝陛下克綏厥猷皇建有極循堯之道觀歷象於昊天行夏之時訖聲教於四海此以兵祲之未靜加之穡事之不登吏巧而文寖深安得還淳於上古年饑而用不足疇能孚祐於下民爰稽五始之遺文遂輯四宗之徽號以崇勵風俗以導迎休祥臣適守價藩恪承明詔斗曆攺憲已逢泰運於三陽春朝受圗更鞏鴻基於萬嵗

攺元皇后賀牋

春朝頒象斗曆攺元正朔所加宇宙皆泰恭惟皇后陛下气含溫厚徳秉靜專順承乎天無爲而羣物阜將遡於日不動而四時行爰參寶典之丕彞式正始年之徽號臣顧瞻鳳闕維縶鹿城嘉與海濵遐迹之民布宣春日寛大之詔

進奉禦書石刻表

聖人之情見乎辭咸仰王言之大天下之動貞夫一不離心畫之精捧二寶以珍藏煥三辰而炳麗遂鑱翠石以侈鴻休恭惟皇帝陛下天縱多能學深六藝睿思髙妙發於堯典之文章宸翰輝煌傳得洛書之字法至若詔防春頒於郡國詞頭夜下於禁林湛雨露之霑濡駭龍鸞之飛動鴉翻禦墨爛垂銀漢之光龜護丰碑永作海邦之鎭臣曩陪供奉今忝藩宣紀載金坡之遺𨿽無錢惟演之巨筆顧瞻玉堂之邃猶有歐陽修之遐心乃營古郡之岡庸葺新樓之址題爲拱極示敬主以弗忘防所賜書庶托名於不朽

賜禦書宗濓精舍額謝表

河漢宗於海豈道學之無源日月麗於天信神章之有爛煥開黌宇鋪對鴻休粵自禹河之綠字無傳周幾之丹書寖逺光武手迹方國競觀文皇飛毫朝堂爭寶曽未若皇帝陛下鋭情古訓遊思書林云漢昭回意態生於筆下龍鸞飛動精神運於畫前乃眷孝廟初潛之藩是爲濓溪始仕之地式頒禦墨以重儒官臣敢不仰奉珎題俯宣淸化經天緯地幸逢聖主之右文弄月吟風樂得英才而共學

知隆興府到任謝表

起廢寓裏疏榮價藩臣罪積如丘山聖恩深於雨露恭惟皇帝陛下法度堯禹典刑舜文數引公卿欲聞四方有水旱盜賊之奏親問守相要使庶民無嘆息愁恨之聲豈應一介臣之微輒冒二千石之寄伏念臣學迂而癖志廣而疎居官亡以瘉人任郡率多廢事方建侯寜國旣不以治辦名逮再守永嘉尋復坐愞弱免𨿽眾女望娥眉而交嫉實小人負乘器以招尢退處一丘亦遭三黜特荷皇帝陛下恢乾坤之量掲日月之明知非臣辜復以郡起欲吁天控免而詔防丁寧勉臣治民欲過闕敷陳而省符督迫促臣上道便殿不得入奏側門不及辭空有心馳魏闕之忠莫能面奉玉音之訓式欽乃命爰疾其驅臣所領州在大江南界荊揚域向也物華民富今焉地大國貧苗催一十五萬石而所支尙欠一月之糧稅管五十七萬錢而所収不滿終嵗之用重以督府括財之峻加之餉臺追吏之苛网宻而訟益繁珥筆之風未弭民窮而盜滋起弄兵之習猶存矧帥權分於九江而侯度僅頒於八縣孤壘孑立百爲莫開然臣嘗閱漢輿圗數唐職貢或治南昌賜侯王之印或分西道專采訪之權𨿽曰地雄亦因人重陳仲舉設孺子一榻淸譽髙於岱嵩王中得文公片碑靈光射於牛斗逮於聖宋懿我孝宗升潛藩爲統府之華表賜額用紀元之號首振吏治以開中興今天子聖神朝廷寛大乃眷玉隆之散吏就交銅虎之左符臣已於十二月十八日到府上訖謹宣鴻化式慰黔黎紫馬朱衣𨿽動千里湖山之色玉珂金鑰尙思五更京闕之朝

除寶章閣直學士知寧國府到任謝表

罷直禁林叨陞嬀閤𨿽離扈從亦忝藩宣祗荷恩華彌深感涕竊寧國本鳩玆地跨鵲岸營厥土磽瘠而堅厥民精勁而藝唐時戶口不滿六萬戍兵才及二千而西平淮夷北取澤潞守圉扞敵名迪有功今生齒之版幾倍於前而廂禁之籍乃不如昔若使嵗年丰稔猶或可以保民脫遭水旱凶荒則將何以爲國而況宻邇姑熟接連大江當此防秋之時寧無飲馬之慮永言牧禦宜借英賢如臣之迂豈堪此寄伏念臣始自入仕至於升朝宰巖邑幾四年蓋嘗學道丞外府閱三載曽靡求知不自意於遭逢乃徧更於華顯旣叨銓部憲曹之選又忝詞垣翰院之臣以文字爲官常以語言爲職業入直則閉閤艸制吏責不加退朝則杜門讀書職憂靡及向嘗登對便殿親聞玉音謂臣奏疏頗爲憂時謂臣麻詞最爲得體所以感激恩遇竭殫疲駑抑不思名旣盛則毀日來官愈淸則忌益眾致煩吏議有累聖知不謂特防皇帝陛下堯仁如天漢徳如海察其初無大過矜其粗有小能寧屈刑章復紆郡紱霽威而待楊億旣寛陽翟之誅違謗而用元之猶畀黃岡之守臣無斯學力有此寵榮荷遺簪之未忘誓結艸以圗報故才抵郡境延見吏民具言天子聖神朝廷淸泰治政無大小必躬必親視民無戚疎兼愛兼養有隠必達無幽不伸更遣近臣出爲刺史凡白袍烏防之叟見紫筆朱衣之人自謂生長至今已八十餘嵗不聞侍從出守幾三十餘年以臣之來必慰其望臣敢不飭己以正臨民以莊不事掊刻爲聲名不崇簡大爲風采官暇則勞耕夫於野農隙則閱弩手於州千里佩符𨿽對斗壘旌旗之色五更聽漏尙思神京鐘鼓之音

知溫州到任謝表

臣蟣虱賤臣久竊釐廩聖恩隆厚起授虎符去秋八月五日伏承制書除臣溫州太守被命之後臣有弟昌裔適守東陽辟館招延俾臣待戍婺與溫實股肱郡臣於弟同气而分形骨肉合並曽幾何日而公朝尋有防促臣之官州郡亦遣人迫臣就道臣更不敢久稽王事爰疾其驅水陸七程雨雪三日遂於除夕到州月正元日上訖旣祗厥事延見吏民荷鋤帶經之農扶杖聽詔之老爭來馬前具言天子仁聖治朝淸明𨿽在海濵皆沾徳化向者家給人足素號樂土今玆木饑火旱適遭歉年見臣之來從兩朱吏擁雙紅旌佩二千石印綬意謂九重特遣侍臣必能利安黎庶辭忱望切凜莫克勝竊以溫州負閩帶粵在鉅海極東戶口幾二十萬家苗頭僅四萬餘石海物𨿽繁而地產薄舶航欲聚而國力貧考之職方參之裏諺乃知總一嵗所收不敵浙西一邑之賦舉全州盡熟不如蘇湖一頓之粥況重之以方千里之旱加之以人半菽之食野有餓殍室無蓋藏民且病矣而荒不詔救糧則無矣而饑不及麥旣號宅生之所托豈宜芻牧之不求伏望聖朝以仁政治天下凡遇水旱曲意賑卹陜右饑仁祖皇帝出奉宸銀以賑其貧江西饑孝宗皇帝捐上供米以濟其乏列聖相受同此心法所以二百八十一年之間𨿽嵗有荒札民無流離者植根厚而施澤久也今皇帝陛下體仁宗之仁法孝宗之孝祗徳卹刑以迓天命薄徵散利以餼國人每引公卿數問守宰吏道之臧否靡不燭民情之疾苦靡不聞上宏十三聖繼天之丕基下永億萬年立國之壽脈臣於此際爲吏長人敢不遵正嵗治家之法布陽春寛大之詔捐俸粟以動大夫之貸𨿽未賙百姓之貧減田租以寛下國之輸庶獲受一介之賜若夫亢旱而不以旱奏實損而不以損言矜纎能小慧爲聰明倚暴斂急徵爲治辦寵望貴冑瘼玆下民臣𨿽至愚不忍爲此臣無任悃欵屏營之至

除寶章閣學士知溫州謝表

代耕南畆已玷廩人繼粟之恩假守東甌復玷學士登瀛之選殊私難報危涕自零伏念臣本自諸生家承素業柳氏之族少爲朝士曩常聨綴於周行子云之官不過侍郎今已經登於常伯豈薄技出宗盟之右而謏聞超往哲之先實以遭值聖明踐更華顯曽一麾而去國尋再命而典州𨿽回顧玉堂班莫陪於供奉而載瞻寶宇夢猶到於邃淸申之以錫命之蕃重之以賜金之富叢徽章之沓至藐衰質之難堪玆蓋伏遇皇帝陛下泰包八荒賁飾萬物察臣秉心自直故撫棄迹以重収念臣力學未衰故貽嘉名而特授疇之邇列無此龍光彼壯士一飡猶捐軀而不顧匹夫片語終矢義而勿忘矧玆懷恩未報之身當此焦思有爲之日若匪共而不貳公爾忘私則非惟無利於公家是亦自負其所學永言及此之死靡他

提舉玉隆萬壽宮謝表

罷守中川祝釐靖館罪浮責薄感極涕深伏念臣起自書生闇於吏道入則簪筆扈從不離於文學語言出則秉麾蕃宣率本於詩書豈弟自領海邦之牧適逢嵗事之荒蠲夏稅七萬六千餘緡尙恐民財之不給放秋苗二萬八千餘石猶虞粒食之孔艱裒賑貧賙厄爲一書創裕民餉軍爲兩庫凡此撙裁於邦計只圗安利於黎元名實未孚謗防隨至不但試彎弓之手又將加下石之辭論歐陽修徒以文墨致身臣何所損言錢民逸全於民事不理臣則不堪蓋至難欺者匹夫匹婦之辭而不可掩者時雨時暘之實證庶民而有攷對上帝以無慚敝車羸馬挈家人以行見者諒其淸謹鬥酒只雞酹季弟而別聞之靡不防傷理終無不定之天恩自有所歸之地玆蓋恭遇皇帝陛下知人則哲禦眾以寛謂刺史察州各有攬轡登車之志而從臣出守得無遺簪墮履之思寧少屈於刑章仍特優於祠廩臣敢不振勵衰境激昻厚恩芝蘭之性自芳必不安嚴霜而摧敗葵藿之心未死尙須向皜日以昭明

又

祗命明庭祝釐靖館恩如露沐感與涕零伏念臣猥以迂儒生逢昭代文不能以緯國誤塵翰林供奉之班知不足以爽民亦忝憲部淸明之寄況陪羣彥抗論一時祗知愛君豈顧忤俗今去國者九載而投閒又六年愈坐五窮惠因三黜隠居求志尙貽無妄之災閉戶抄書猶致求全之毀鴈聞而輙畏龜避网以莫逃方安時甘遁退之肥忽筮易得否傾之喜屬淸朝之更化辟正路以招賢包荒不遺宥過無大如貞元之朝士不自意全領太一之祠官示無終棄玆蓋伏遇皇帝陛下濬發英斷總収大權命相去凶蓋欲勵庶明列於有位舉賢赦過未嘗以一錮之終身而臣某生也有涯老之將至壺藏日月雅宜珍臺閒館之逰履曵星辰時有廣樂鈞天之夢若或未塡溝壑尙能圖報涓埃

除權吏部侍郎賜紫服謝表

越從左史擢典右銓佩紫荷囊持金背鏡溫綸出乎天上命服拜於君門際遇甚華省循知愧伏念臣生於蜀道世以儒家少親父師素有汲古鉤深之志壯任州縣初無干時患得之心偶塵鵠板之招遂列鷺庭之序無機云之才調空馳入洛之聲乏虞褚之風猷屢玷登瀛之選況值陛下親政朝廷急賢植新甫之栢於雪中斵嶧陽之桐於防下挈玆孤逺之迹寘彼淸華之塗戴星而朝豈但防螭頭之水窮日之力更令書鳳尾之綸逺觀元和六學士之風近閱熙寧三舍人之樣位非人稱榮與媿並蓋嘗以弟兄連茹之嫌爲言亦復以天地惡盈之戒爲請聖恩加重睿聽益髙疏六上而輙還官一年而屢徙謂臣粗持憲法故令權典於三班謂臣薄有詞華故使仍兼於二制選事日殷而才有限詔書云委而思難工縱殫犬馬之忠莫報丘山之施玆蓋伏遇皇帝陛下藝祖之聖孝宗之明秉徳迪知天畏罔失嚴恭之度立政其惟吉士勿容嬖禦之私旣恢大知以並容猶念小臣而明卹俾簪筆從陪屬車塵臣敢不職思其憂敬佑乃辟權衡公道毋泯亂於官常粉澤皇猷尙道宣於徳意

賜隆興歷日謝表

莵綰銀符甫承天寵鳳開寶歷還授人時恭惟皇帝陛下道涵一元徳翊萬物璇磯以齊七政坐銷飛流薄蝕之愆玉燭以調四時各當夷隩析因之朌於太史賜及外臣臣敢不恪奉邦條以前民用淸臺宻課預占穡事之丰登新府肇開尙布詔書之寛大

賜寧國府歷日謝表

龜疇協紀旣循天度之常鳳歷更春還授人時之正凡列居於侯服皆稟用於王正恭惟皇帝陛下徳合干符道參神防致和而萬物育曽無防荒札厲之烖不言而四時行咸應夷隩析因之舉淸臺之宻課布方國之新書以考嵗成以前民用臣敢不奉宣寛詔聿相罷甿南畆省耕且共田夫之一飽東藩拜表更祈天子之萬年

賜溫州歷日謝表

歷元起卯首遵盛帝之彛嵗籥先庚復示諸侯之度𨿽居海角亦見幹端恭惟皇帝陛下妙道贊元至仁育物配天其大公刑賞於春秋迎日而推謹幾防於夙夜以前民用以懋農功臣謬綰藩符恪承明詔卜正月之吉已宣布於寛條酌四時之和庶導迎於景物

欽定四庫全書

鶴林集卷十七

宋吳

泳撰奏疏

論郡縣人心疏

臣聞自昔仁明之君撫馭方夏莫不以郡縣爲根本以人心爲保障郡縣充實則富藏於下而國家得以奠安人心擕離則利專於上𨿽有金城湯池亦不能以自固矣故善理州縣者必惜州縣之力而善結人心者尢不可失匹夫匹婦之心秦人之亡非豪傑也所以蹙秦之亡者州縣長吏也漢末之亂非冦盜也所以召漢之亂者郡邑錢貨也唐中世之變非涇原戍卒也所以稔唐之變者間架墊陌等法也今之州縣殘敝亦甚矣陛下仁聖非不愛民而民生益薄未免有失職不贍之憂朝廷寛大未嘗增賦而吏道益苛未免有營私煩擾之獘稅而倍納則橫賦非經賦也苗有抑配則彊糴非和糴也措置浮鹽所以通有無也而揭措置之號以均敷則人皆官鹽也戶皆丁錢也而措置適所以病民也稱提積鏹所以權重輕也而昔號某州爲殷富者今則爲空窮州矣昔稱某邑爲壯大者今則爲凋敝邑矣上戶折爲中戶中戶變爲下戶胡不以前事觀之江西之冦捕鹽激之也常山之盜捕牛激之也汀建之亂貪激之也漢沔之兵潰吝激之也國家專倚人心以宻基命此何等徴象而小吏莫之卹大吏莫之省平居奉法循理號爲亷於己者則又折而營聚斂崇饋獻至有欲糜列郡之財以覬収楮之賞風俗之胥化大可懼也天下之患蓋有不在邊陲不在境外不在殘金彊敵而深綿宻乃伏於智慮所不及之中只楮防一事若非捐朝廷之力出內帑之金多方有以収之而其干賞蹈利之輩巧思截出勿顧大體又不嚴行禁止則人心一散不可復収立足以煽亂風而蹙亡脈矣進言者例曰精選守令然朝廷未嘗不精選也必曰嚴擇監史然朝廷未嘗不嚴擇也而吏習猶恬民生益急者賞罰之不章明故也陛下倘能擢其亷者三數人而厚漢世增秩之賞懲其貪之最甚者一人以申嚴祖宗治贓吏之法明諭好惡公行黜陟如立表以示人而使君子畏義小人畏法何天下之不可治哉孝宗皇帝嘗諭輔臣曰朕念防讐未復宵旰不遑暇如苑中臺殿未嘗有所增益率用竹防以防風雨何其儉也至議張師顏之罰則曰師顏有一道之寄卻公然以魚作苞苴可特降一官如或不悛重寘典憲又何其嚴也夫竹防庶民之所常用者也而上不嫌於簡陋魚海物之至防者也而下必寘之重憲蓋謂約已者所以阜安四海而淸罰者所以照臨百官幹淳之風髙矣哉臣願陛下始終以孝宗爲法天下幸甚取進止

論保淮事冝疏

臣去年八月辛夘輪當陛對嘗奏機防不可僥幸之說繼於今年三月壬子復進眞宗皇帝十九年不言兵故事四月辛已集議都堂又條具謹固吾圉事宜大抵皆爲用兵設也恭惟皇帝陛下以兼覆爲仁以不殺爲武轉回開拓之意向斂就平實之防模將帥之僨軍者易其地偏裨之退衂者降其秩天下蓋已忻喜詠蹈咸知陛下克已就義之勇而臣職在西省日書降命畫黃固於旣往之事無庸議也然每竊嘆古今議論之士捷報方張則常有掃平梁許之言警書遽至則尋有還保長江之議議掃平者無田甫田之詩也議還保者蹙國百里之詩也二者皆非也保淮爲不可勝之計豈非今日第一議乎今日之淮非昔日之淮也自開禧之兵釁一動資實燬棄而淮之積貯空自盱楚之賊黨逋誅科役繁興而淮之財力空自河洛之義旗一舉丁夫轉運而淮之民人戶版空淮吾之保障也而所恃如此脫有一騎落於河濵豈不貽宵旰之憂哉臣謬謂保淮之防莫先於裕民力莫急於収軍心所謂以民力保淮者非設濡須之險閘潁口之衝據山城之要宅水寨之沃保龍泉陂田之利以爲守也蓋邊民累遭科擾幾不聊生今嵗調夫竭力辦裝以應河南之役父行子哭夫行妻哭者在在皆是似聞桐城之夫科者萬五千人舒城之夫死者不下數百眾間有大家巨室畏夫運之苦內徙過江者以臣所知尙且如此則其他可想而見如此厲民責之效死勿去難矣哉昔我孝宗皇帝軫念淮民不異畿甸無嵗不寛租無時不戒吏𨿽桑株馬艸木炭之屬皆不許科配其所以軫念斯民者蓋不以爲繭絲而以爲保障也今邊境蹔寧嵗事差稔流徙之民漸復歸業爲之上者節其力而不盡田租之當蠲者蠲之軍需之當緩者緩之使人無離心戶有固志暇則負耒而耕警則荷戈而戰吾封境之內自隱然有敵國之重矣所謂以軍心保淮者非恃寧淮之眾借武定之彊倚制勇之悍靠遊奕之精鋭耀雄闗飛虎之技撃以爲勝也蓋近年以來平峒冦平楚賊奮不顧身出萬死一生之中而功績屢升賞典不懋臣曩攝司封每見有軍前上功者制司保明申上朝廷行下覆實展轉因循動經嵗月率付之悠悠不下近者河南之役淮師又爲先鋒楊義一軍盡力鏖戰失亡頗多蓋有元兵追至虎牢闗尙能奪馬取牌而死者主將恥敗例不以聞戰死之人賞亦不逮淮之士夫類能言之賞罰如此何以激勵其心而使之勇於赴敵哉昔我孝宗皇帝撫防淮兵不間宿衛有材勇智力者每有激犒有武藝超越者悉加甄別將帥在軍或有刻剝𨿽賣布搭息小事亦行宻訪切責其所以畱意於淮兵者蓋欲使之內以固圉外以拒敵也今彊敵暫退籓籬淺薄曽經戰陣之人痛猶未定爲主帥者所當弔死勞生字其孤遺而勿使之流離憫其勞苦而不煩以私役回生意於已枯鼓勇气於已竭逮其志定气飽持尺檄而調之𨿽冦騎千羣亦無所用矣或曰新復州軍未可輕棄也臣竊以爲不然蓋天下之事固有緩急先後之序新復之地率多污萊狐貍所號蘆葦相望經理亦未易言也若先其所緩後其所急荒吾自有之疆圉實彼不毛之土田譬如有連城之璧價值百倍反過而不問破釡墮甑殘缺已多而乃竭力經營夫破釜墮甑吾家舊物固不可忘連城之璧吾家重寶尢所當貴曷若先使淮堧有不可勝之備而後徐理中原以俟不可失之機哉若夫方城漢河乃舊日唐鄧海泗之地張浚黃中諸人之所不欲棄以爲襄淮捍蔽者今旣歸我則宜命邊臣擇其酋豪以守處其歸附以耕毋重費吾財可也惟陛下與二三大臣審度之取進止

論臣不用宻啟疏

臣聞易稱君不宻則失臣臣不宻則失身此特爲幾事言也平旦眡朝廣庭訪問公聽並觀以來天下之言何取乎宻伏墀論諫上殿言事明白洞達以自獻其忠於君何事乎宻宻非盛世所宜有也國家盛時眾言並進寧辯論也如爭而無傾也寧請對也如忿而無忤也寧累疏交章於上前也如訟而無嫌惡也言有昌言奏有顯奏事有白事如天之昭昭日之皜皜無一毫回曲詭祕也如此气象豈不能養成端良正直之風而輯成安靜和平之福哉夫對人不能誦言而後有宻啟李沆所謂非防卽佞者眞可謂洞見人之肺肝矣近世之獘諸上殿臣寮乞畱身奏事凡所敷奏乞畱中不付出曰畱身曰畱中此皆宻啟之餘波有以鼓諛謟之舌而滋防慝之口也可不戒哉可不戒哉

論大閱疏

臣聞立武帝王之常徳整軍國家之善經國於天地間文緯武經不可一日廢也古我先王寓軍政於四時之田而戒眾庶修戰法獨詳仲冬之大閱以鼓則王執路鼓以旗則王建大常以殺則王下大綏凡簡徒選士王必親涖其間故閱以大言者於以見天子軍禮之盛戎容之詳也春秋二百四十二年書大閱者僅一見漢用五膢之制唐行三驅之典亦僅見於太初顯慶間獨我國朝以兵立國以武禁暴藝祖皇帝櫛風沐雨取五代破碎不可爲之天下攺紀而更新之故於除戎講武之事尢加之意今日幸造船務明日幸飛山營又明日幸朱明門七臨幸於教船池兩大閱於西郊士無嵗不簡兵無時不教用能南徵北伐罔有敵於我師孝宗皇帝纘承祖武鋭意中興二十八年之間凡五大閱乾道丙戌大閱於白石戊子於茅灘庚寅又於白石淳熙丁酉又於茅灘癸夘於龍山造命於朝授兵於府出金於藏簡卒於郊而又身屬櫜鞬躬擐甲冑千乘導前萬騎擁後旌旗蔽野戈矛輝日軍容之壯也中軍鳴角騎軍打圍步軍變陣坐作進退起落旗槍皆應防矩軍律之肅也降銀若干降錢若干降防子若干卒伍有犒偏裨將帥有賜軍賞之醲也乘輿親駕而紀律嚴鼓鐸精明而士心奮天聲旣震國威孔張仇方至老不敢渝盟犯塞寧非選練閱習之功歟然而乾道淳熈間養兵之費尙充閱武之時常數故帝於幸茅灘之日嘗從容語宰執曰大閱不免薄費然散在諸軍亦不枉了臣雄亦奏曰國家財貨陛下不以賜伶優崇臺榭而散之大軍此盛徳事然則捐不急之費以賞戰士省土木伶優之耗用以優給三軍整軍經武者可不權衡於此哉

論命樞臣督視軍馬疏

督視之官國初不常置翠華南渡六師分屯一軍駐楚州以撼山東一軍出盱眙以扼泗口一軍屯合淝以指京汴又一軍宿荊鄂以向宛洛勢均權埒諸將每有不相聨屬之患襄淮有警朝廷於是遣重臣以董督之方略稟於睿算幕府選於朝紳前茅後勁遣於禦營犒金賞帛出於內帑蓋諸軍有節度則觀聽一事權有總統則人心奮湖湘之平借塘之勝采石之捷介冑先登而鯨鯢駢戮皆肇開督府之功也方今三陲未淸四郊多壘錢谷甲兵之問日至於廟堂分命樞臣督視軍馬實爲第一事委之以部分而不制命於中予之以銀錢而不問其出入元戎一臨人人自奮中興諸將之功復見於今日矣

論元祐建中嘉定及今日更化疏

臣嘗讀易至幹之九三曰君子終日幹幹夬之九三曰君子夬夬幹六陽之卦也夬五陽之卦也眾陽翕聚羣陰退聴內皆正而外無悔也而君子於此體幹之健而復承之以干用夬之決而復申之以夬蓋三居上下之交履憂危之地此正天運闔辟之闗世數屈信之治化污隆之幾君子小人消長之界限一息間有間焉則幹之變爲坤夬之反爲姤陽來而陰凝剛長而柔牽有天下國家者是不可不鑑也恭惟陛下踐阼十有一年天斃權臣始得親政凡敝化勌令一切攺紀而更新之向也上下垢翫今刑淸罰謹矣向也君臣隔塞今志同道泰矣人才惟恐其不聚今則賢者皆在本朝𨿽骨鯁耆艾平時所不召之臣亦峩冠而來矣小人惟恐其難去今則羣邪皆屏於外𨿽元凶極惡公論所共嫉之人亦投北而徙矣臺臣抨撃一疏動十餘人宰臣進擬一筆幾二十餘士其視昔之題副封供祗檢日進月進以希求官職者敝風亦頓革矣謂之非淸明之朝不可也然而雲气族而膏澤勿下陰霾散而陽采不舒君子之聚小人之去而治不加進兼以百度未釐三邊未澄羣生未遂廟堂之上日夕講求更化之端而未有確然一定之防模縉紳之臣交獻革獘之防而未覩的然顯著之效驗是豈無其故歟昔者元祐嘗更化矣自司馬光爲相而呂公著文彥博韓維以老成用劉摯呂大防以端厚進王巖叟梁燾朱光庭劉安仁傅堯兪以忠直顯經術則範祖禹程頥文章則蘇軾論思封駁則範純仁範百祿蘇轍曾肇凡所登用皆天下所望以爲宰臣爲諫官爲言語侍從之臣者也巖叟十疏論安燾光庭十二疏論章惇摯十三疏論蔡確或二十一疏論張璪或三十五疏論韓縝其所論列皆天下共指以爲憸人爲邪黨爲懷諼誤國之臣者也間有以熈寧舊事元丰黨人爲言者而光之數語對越在天轍之一疏傾動簾陛上下夾持議論堅一所以尙能扶持七八年間而國是始變也若建中靖國亦嘗更化矣起範純仁相韓忠彥用陳瓘鄒浩龔夬江公望任伯雨於要途逐蔡卞章惇劉拯蔡京張商英於散地𨿽八士之親除十一人之擢用閭閻小人莫不傳播以爲快活差除而布在樞府汲善之意少朋姦之意多名曰用中而非中號爲加靖而弗靖逮置政事局而輕元祐重元丰矣進愛莫助圖而左軾轍右京卞矣意向一偏更張未盡所以僅止於七八月間而國論遽變矣至嘉定更化則又不然也元凶殛死眾正方升樓鑰自海濵召林大中自浙東召倪思自霅川召楊輔劉光祖自西蜀召黃度蔡幼學傅伯成劉爚楊簡袁爕等同時爲侍從郎官曾附侂冑用兵如鄧友龍陳景俊郭倪鄭庭皇甫斌薛叔似次第鐫竄曽昌言侂冑誤國如朱熹彭龜年呂祖儉楊萬里徐邦憲等優與旌擢其气象似矣然敝事滋多勿能攺侂冑之局面憸人互進未免尋開禧之轍迹𨿽逺相是時未至以賄聞而牢籠宮府參用邪私意已不能掩給諌臺省耳目喉舌之司而流品混淆用一正人也則必邪讇一人爲之對衛涇錢象祖去而君子之勢孤倪思黜而小人之脈盛逮至三凶四木之謡一二年以後國論遂變矣臣嘗謂國朝更化防模大抵三變變之緩者元祐諸賢扶持之力也變之速者建靖諸人偏詖之失也變之不元祐不建靖而胥變爲舊習者嘉定邪正雜糅之病也閱汗靑而慨往酌古道以禦今其在今日可不鑑元祐之所以得戒建靖嘉定之所以失哉今陛下攺元旣十有一月矣回眾陽於枯荄出羣否於顚趾官師熈良士俗純一臣固未疑其遽變也然而天下之理陽奇而陰耦治少而亂多君子之進也常難而退也常易小人之進也常易而退也常難機括所系於此乎分陛下盍不上觀天運中閱世數下察人事封築君子之基勿使能轉芟夷小人之根勿使能殖不任賢則已任則必盡其用毋徒曰華之以美職也不聽言則已聽則必底於行毋徒曰崇之以虛禮也幽人聘於丘園當有以副蒼生之望毋徒曰皎皎白駒賁然來思也故老加之蒲璧當有以罄辰告之猷毋徒曰鳳凰於飛其羽也公道開布而實意孚至言劘切而浮文少气本日彊精神日運𨿽有客陰外邪將見晛曰消矣又焉得以搖吾國是哉不然公論自君子出而籌之未盡實政自朝廷始而行之不力則恐他時或有以不能主張之說議人主以又是訖了之言議輔臣以比日以來過於謹嘿而議純厚之儒以被謗復起多所顧慮而議耆宿之老臣甚爲此懼也爲今之計若使在下者至公竭誠盡其所當言之職分在上者公聽並觀達其所當行之事實發之以剛持之以定守之以壯如是而徳聲之不振治功之不起人心世道之不丕變臣不信也臣又有憂焉今天下之勢譬如奕棊局垂敗而復轉勢幾危而復活更易布置於棊心者固可謂善矣然一著不謹則前功虧一罅或開則全局壞今姦邪失職在外其機權智數固不敢視章蔡諸人而旁窺側睨猶足以爲胡薛諸子彼見朝廷所施行少有過差便生樂禍之心君子所言論微有偏倚便開防慝之口如近日用兵一事是亦開其窺伺之一耳幸而朝廷収斂俱就靠實彼無所容其喙若忽於不見而罅漏不補則國家之憂君子之禍殆未知其所終也予其懲而毖後患惟陛下深念之臣不勝拳拳取進止

奏乞宣諭兩相協心治事疏

臣竊惟效忠險難之世當以匪躬蹇蹇爲心憂念君事之秋當以在公明明爲職大臣以身任天下之重不同一節之士哲於保身而輕爲進退也恭惟皇帝陛下親攬權綱並建宰輔淸之端閒明謹敏於國事行簡靖重老成審於謀國二人者猶之陛下股肱不可胥失比以星雷爲異累疏控陳欲上相印以塞天變陛下屢降詔書趣令治事一二日來竊聞淸之再上章求去又聞謁告臣實未知其繇但邊兵屢騷民事孔棘荊州疲敝蜀圉荒殘顧瞻四方靡究靡宅而一堂之上山積文書塵滿几案宰臣執政僅有三人此何時也而乃疊相先後抗疏北闕引告東第奉身以求退耶昔王曾上章丐歸劉隨以疏爭之謂知止不殆宜避遜於崇髙憂國如家未可輕於去就富弼托疾謁告範純仁以義責之謂但能早退自全以爲明哲之術不能竭節匪躬以盡人臣之分陛下待宰相過於曽弼當無事時旣享其逸今玆多故欲勇於退在人臣之計得矣其如國家宗社何臣欲乞陛下遣中使宣溫防督趣並赴都堂協心治事責之以經綜軍國之務何利可興何害可除兵當何時可弭民當何時可寛悉條便宜以稱隆委庶幾陛下無用賢不盡之迹而人臣無潔身自營之私實慰眾望謹錄奏聞伏勅防

欽定四庫全書

鶴林集卷十八

宋吳泳撰札子

論蜀事四失三憂及保蜀三策札子

臣伏聞熈寧中神宗皇帝甞面訓蘇軾曰凡在館閣皆當爲朕深思治亂指陳得失無有所隱臣以蜀人待罪館閣朝思夕念每懼無以忠陛下之職分答皇祖之明訓乃去年九月輙上封章言火災事上自宗廟宮闈下至朝廷郡國凡公論之所欲伸人心之所欲言者亦甞縷數而備陳之矣聖恩寛大不卽加誅越月逾時又當輪對顧瞻天下之大勢慨念四方之多艱則如西邊較之襄漢淮淝頭勢尢重臣豈敢避鄕國之私而不爲陛下公言之乎方幹徳初蜀以斗絕一隅未歸職方我藝祖皇帝披圖數貢指諸將而混平之故命忠武節度使王全斌趣鳳州江寧節度使劉光儀出歸峽均州刺史曹翰轉漕西南經涉巖阻衝犯霜霰得州四十六縣二百四十糧百五十餘萬不知費幾兵力而後能取蜀也髙宗皇帝渡江於上流之勢尢切注意一時諸將如臣玠臣璘臣政臣仲亦皆勇於用命今年戰於和尙原明年戰於饒風闗又明年戰於殺金平一處有警動輙馳數百里相與計議故能敗走薩裏罕射殺韓常不知更幾百戰而後能保蜀也夫以陛下天姿英武動法藝祖髙宗而謀臣如雲猛士如雨不減幹徳紹興諸將何向者之待蜀也如連城拱璧悉力愛防而今之待蜀也如破釡壊甑任其殘缺而莫之省憂也不知陛下亦思上流一失則江南可得而有耶且敵自擾我西陲斯害溥矣問之闗隘則攻乘防破馬嶺突出武休分道麻家平斷仙人原徑犯金牛潭毒最是西和四郡之脊膂也向者不曽防而今攻防矣沔陽漢中之股臂也向者不曽破而今殘破矣益昌梁益之襟喉也向者不曽入而今深入矣人謂敵畏暑止嚴秋防而盛夏之時尢更猖獗決我藩籬闖我堂奧千餘里之地莽爲丘墟昔人所謂天獄所謂天險所謂大小漫天寨肆行如履平地而閬苑以東劍閣以西今乃視爲極邊此闗險之失一也問之倉庾則糴本蕩矣糧道絕矣武階之倉三同慶之倉七鳳集之倉十有一西和之倉十有五金洋之倉二十有七其大者則如利沔興元每月各支家糧萬石而魚糧一處計取財賦幾収十分之四制司諸莊儲積又不與焉向謂敵人以射獵爲生不噉五穀而今此因糧於我蠶食燒毀無有存者而況保防之戶亡流馬之舟溺求欲如古人漕巴中之粟積漢城之谷運祁山之糧亦難乎其爲力矣此倉廩之失二也問之將士則田燧死於馬嶺李實死於鳳集李衝死於同谷陳寅死於西和楊杞死於天池原呼延栻死於芭蕉嶺偏將小校陣亡戰沒者不復以數計何進老將也往年大安卻敵茗山卻賊西和卻戎其功不在古名將下而乃機失於遙制力分於備多西和之守備方密而抽那於三泉矣三泉之捍禦方固而分摘於七方矣逮夫兵勢不接士馬略盡而進亦轉戰力斃矣諸葛亮所謂更復數年則損三分之二此將士之失三也問之民人則闗表之民困於防劉劍外之民困於遷徙益梓防路之民困於科調力役夫估不已而又科正夫水運不給而重督陸運糒糗緜衲色色繁興抽分括羨靡隙不盡斯民之所以終歳勤動竭力以奉公上而不敢言者蓋謂上之人必能以庇之也而外冦忽來內訌先作官不能以保其室廬兵不能以防其禾稼甚至鐵騎馳蹂奪我田疇以標挿麥曰某統軍麥則亦何所依賴哉重可痛傷者流移滿野顚踣系路彌望數百里無炊煙正張浚所謂民人死亡十之六七此民人之失四也有是四失卒難經理而又有目前之可憂者一事後之可憂者二蓋自近嵗禦軍亡紀刑賞亡章諸軍逢敵動輙奔潰其初止是東軍去嵗摧踏諸軍亦相仿效假稱北騎襲奪平民國家竭民之膏血養之不啻驕子今乃不利禦冦而利爲冦潰者旣招招者復潰因循展轉流毒至今若如陸贄之說進不邀以成功退不處以嚴憲師一挫傷布路東潰其患何有終窮耶此潰卒之憂見於目前者一也諸屯老小移就內郡省運減糴是亦一防但昔人區處不過緜閬三數州而未甞教之彭漢卭蜀等郡蓋謂州兼節制屯置將領有以綏禦而管轄之也去嵗闗頭兵潰家屬內徙不知誰人創爲移屯之說致使諸軍借尋老小爲名所在驚擾以爲冦至且兼闗以內外流人萬數迸入中州彼其見風土之美遂懷重遷之思因居處之華咸起疾視之意萬一如耿滕之說梁人剛剽蜀人軟弱客主不能相制必爲亂階豈不重貽西顧之慮此移屯就食之憂隱於事後者二也陛下更用臣授鉞董戎憑國威靈敵遂遁去規模施置亦自有緒矣獨是受任敗軍之後將易兵新財殫力竭四失尙存三憂未弭欲以三路之力經緯全蜀之四譬猶大廈萬間而以一繩維之安保其不將顚耶今欲圖爲保蜀之計則莫若急收人心之危漸革軍政之壊豫理營田之荒夫所謂急收人心者必緝理邊民俾復廢業而後可以收人心必表選良吏俾修廢官而後可以收人心必防用土豪使闗表之士有所歸而後可以收人心必多置營寨使諸軍之老小有所湊泊而後可以收人心所謂漸革軍政者必嚴紀律信誅賞而後可以革軍政必明間探精料揀而後可以革軍政必民兵與官兵相兼防托而後可以革軍政必帳前之兵與出戍之兵頭目相當爪牙相制而後可以革軍政所謂豫理營田者蓋亂離之後必多閒田戶版旣亡穡事隨廢救死且弗暇奚暇治牛具也復業且未得奚暇辦糧種也若於此時官爲度土授田募民請佃應所耕墾悉如舊制仿力田之科立定賞格耕及一頃與補一資置營田之官分給耔本收及萬斛與進一等於田附近依險結塢使居得以自固乘時種獲從以甲士使出得以捍敵始繇一郡拓至數州夫如是而後可以理營田若夫人心之危者安軍政之壊者葺營田之荒者墾又須制閫進至上流經營分表無失事機則脈絡聯貫而肢體彊聲援相接而精神壯不惟閉闗息民𨿽以此制敵之長技可也𨿽然不但制臣事也亦陛下切身事也陛下以天覆子育爲職人有急則必呼天有疾痛則必呼父母大難甫平羣心靡定百役凋瘵之氓重傷疲敝之將皆忍死自力願聞徳音而曠嵗彌年無一語相及告者益急應者愈緩恐逺方之人便謂朝廷無保之之意今欲乞降一手詔如唐防昌間所下詔書曰傷居爾體痛在朕躬以慰瘡痍之人親灑一札如南渡後所賜禦筆曰隨宜裁處毋從中覆至於激賞燕犒之費已飭有司接續應辦以付分閫之臣申之以懇惻而感動其心開之以恩信而激作其气新復州軍悉蠲租賦上方庫帑多出金帛陛下毋謂敵不來而緩於修政三省毋謂敵不來而緩於憂邊宻院毋謂敵不來而緩於申軍律飭武備上下相應共圖敉寧如此而多難之不紓眾慼之不和四封內外之不耆定臣不信也詩云心之憂矣曷維其已願陛下急圖之取進止

論恢復和戰事宜札子

臣以孤逺之人七載登朝四當陛對一上封章兩陳議狀凡事有系於國家之戚休謀有闗於邊庭之細大懇懇盡言已無所隱今復輪當轉對何敢不罄朴忠而抒愚慮乎臣之友洪咨防甞向臣說比以論思言用兵事陛下曽面諭之云恢復未甞不是信斯言也陛下誠有見於天經地義之不可易邦紀民彛之不可泯亂也然而義有是非名有虛實夫大有爲之說孟氏之言也豈不偉哉自王安石竊用其說以變祖宗之成法凡端人正士皆目之曰流俗則所謂大有爲者適所以爲禍首也繼志述事之說孔子之言也豈不美哉自李淸臣等剽取其說以排元祐之君子凡讜論忠言皆指之爲謗訕則所謂繼志述事者卒所以成厲階也禮經孝弟之說非不順且正也老檜欲托之以刼制人主則孝弟乃忍恥事仇之物春秋復仇之說非不義且直也權侂欲倚之以立蓋世功名則復仇乃開邊生事之門夫大有爲正論也繼志述事善經也孝弟順徳也復仇大義也若用之而適其宜行之而當其可則凡此四說者以之利社稷安國家何爲而不善哉脫用之而不當其可借一時之美名遺後世之實害則此四說者皆所以招亂召禍也又烏得爲是哉知乎此則陛下恢復之說亦可言矣且陛下之始更化也收用仁賢黜棄姦回善旌諫鼓開敢言之路金科玉條嚴贓吏之罰大廷塞苞苴之徑方國絕羨余之塗戒飭將士之詔動以師人多寒爲憂蠲除科斂之令防與春日寛大詔書無異若及是時保持初意謹固封疆愛惜根本兵不必多也而精於料簡財不必聚也而審於調度生齒之版愛防而不傷泉貨之源流通而不壅吏士精敏馬牛孳蕃所在公私皆亭亭有蓄日積月累至於斯今則𨿽不至太和亦可以防小康𨿽不全望元祐而亦可以爲小元祐獨柰何封內未固而妄興經營分表之謀編氓未安而遽有弔撫遺民之意京洛之敗徐邳之敗唐宿之敗精兵殲盡勁馬斃倒徵者死於塲輸者僨於道糧儲器械彌滿於山谷者不知其幾千萬坐是邊鄙耗屈國中疲敝民怨召爲天災兵貧激爲內難其所以至此者恢復之名誤之也夫恢復二字不載於六經書但言紹復而已詩但言復古而已春秋傳但言復禹之績而已至漢揚雄唱爲規恢之言最後班固方有恢復疆宇之說蓋復者興衰撥亂之名而恢則有拓地開疆之意臣固弗遑深辧也向使勞師費財卽所得之地所出之物足以供贍一路而不假外求然後可爲長逺之利遂成開拓之益師不爲輕出財不爲枉費也今也不然新復之土仍聞朝廷自邊城輦運金帛制府從內地支撥糧艸增添轉逓應接不給則是以吾民之所產而奉難保之驕卒空吾國之所儲而實無用之土地騎馬一落於平崗而資糧皆化爲野土眞恢復者果如是哉要之恢復之說用之於建紹中興之日則爲宜而開禧妄求邊功則爲非宜也用之於幹淳全盛之時則爲可而端平驟謀北伐則爲未可也矧今北地早涼弓堅馬勁敵情叵測突在面前外間流傳籍籍已有敵人祭天灼骨卜之說已有河南北塞井夷塹之說已有鳩兵在馬狐嶺聽發放之說已有分師從三路來侵之說於斯時也浪戰非也亟和亦非也恐非遣李伯淵奪舟刼馬所能止其來也恐非縱王檝市獺皮捜犛髮所能結其歡也恐非結田八武仙以帛書蠟彈所能制其命也爲公家忠計則莫若急修守備大明黜陟易中軍之暴帥以伸國威斂新邊之戍兵以保國勢子才澄旣褫竄大將何得佚罰邳徐宿旣潰敗元帥何得已責淮北州軍如某處有舟船某處有糧械悉使收回以實吾之邊備北來歸附之人如某人譎詐某人反覆更不專任以貽我之內憂區畫旣明位置才定降尺紙之詔布前所失於國中使海內臣庻知其無好兵之心天地鬼神亮其有不得已之實明白洞達毋匿厥防它日敵加於已爲之應兵則人心思奮士卒感動將何事而不可爲者若復系吝執固憚於攺爲徒使邊臣之不忠者成則專利於已敗則嫁禍於人且哆然妄謂前日之興師發於聖斷出於廟謨而非已過則何以有辭於永世哉臣不勝拳拳

論天命人心國勢札子

臣生長東蜀本愚鄙之人公朝不以臣不肖誤見擢序俾玷班列被命共職而來精思極慮每自謂居未信之地而言深則爲愚當有道之朝而言巽則爲佞玆閱期年五月而僅得一對淸光於此又不言焉則非惟負臣夙心亦非所以忠陛下之職分也臣甞讀書至帝舜作歌曰勑天之命惟時惟幾至皇祖有訓曰怨豈在明不見是圖至成王作周官曰若昔大猷制治於未亂保邦於未危未甞不掩卷深思以爲自古及今帝王之所以傳授國家之所以開承君父之所以警戒要不出天命人心國勢而已而所以迓續其命收回其心保定其勢則又不過先事察之圖之保之而已然古之知者能睹未形之幾而今之謀人則忽已形之患陛下躬姿神聖知燭眇緜濬哲如舜聰明如禹緝熙如成王其於萬事之統必能見吉於幾先銷患於未形矣而臣猶以已形爲戒者蓋卽一時之事而言也今請爲陛下開陳之維天之命本之一身流行於天下著見於祲象凡以象與類示人者天蓋甚不得已也陛下自初卽位景貺薦臻比嵗以來災符疊見異有小大稀稠占有疾舒緩急臣固不敢枚數惟是日君象也而背气乘之雷君令也而春雪隔之天之所以叮嚀譴告明以切身之事語陛下者意亦至矣歐陽修有言未有不召而自至之災亦未有已出而無應之變夫使災而未應國之福也若其果應則將以何道而消弭之耶此天變之已形者一也天生蒸民合以爲國後非眾庻罔與守邦長天下國家者不可失匹夫匹婦之心也況所在饑民蜂屯蝟結一夫煽逆千萬影從方盜發之始其原甚防長吏不爲之意尋之延蔓而起大者跨州城小者屠鄕邑丁不得耕女不得蠶衣冠華族不得保聚異時汀邵建吉贑撫漳泉素號積庻之地今皆莽爲盜區則民情之散亦已久矣蘇軾有言未論行事之是非先觀眾心之向背今𨿽寇賊小定而前之瘡痍未瘳譬彼壊木本實先顚少有微風百枝俱動此人事之已形者二也彊在本朝則精神可以折衝威在中國則道徳可以制暴操得致之勢者其可示人以弱而不圖彊本制勝之道哉國朝自李沆王旦當國以來國論主於安靜每有建明率以生事歸之故其久也敝事滋多而國之勢亦隨以舒緩今則又折而入於弱矣京師臨制諸夏者也而陰窺潛伺或容嫚侮之姦畿甸控扼海門者也而倐往忽來不虞航海之盜內郡城池蕩若平地三邊藩墻脆於折柳富弼有言竊計中國之勢如坐積薪之上火已燃而特未及其身使弼當此之時將又何言耶近者又聞金人以殘敝之師猶能掃黒白種而驅之則謀之及我恐不待其暇矣此又國家之憂已形者三也夫天命去畱之人心向背之交國勢安危之幾其間相去不能以寸使君臣上下日昃不食夙夜匪懈皇皇焉相與共圖之則轉乖盭爲太和化叛離爲防合定隉杌爲榮懷特反掌間事而今猶未盡攺爲也遇災而懼所以修徳也災僅息則遽忘屢省之心寇至而憂所以備患也寇一退則不爲式遏之慮臣恐今日之後漸狃於恬嬉矣士稍親所職目曰崖異而紙尾占位例皆閒慢之文書才渉經世謂之譸張而燕居與談不過平生之常事臣恐今日之俗漸趨於熟爛矣路朝引對非不虛受也言者眾而聴之已倦則有惟可而無施行郡國奏事非不上聞也奏者頻而聞之已熟則有停壅而無裁決臣恐今日之風漸成於玩習矣向者盜發之始州縣咸謂朝廷無保之之意而今則與之表選良牧矣與之罷遣貪官矣與之給諸處錢米矣與之蠲一年租賦矣所少者特不能下一懇惻之詔如建炎三年詔書自布所失四條於郡縣之間使之曉然明諭徳意則猶未免有壅閼之敝也向者咸謂朝廷不遣兵來而今則下京師之甲檄諸道之兵一軍自金陵一軍自淮西一軍自襄陽一軍自江池或遣監軍爲之部轄防於盜起之處矣所憂者獨未有總統之帥如孟庾韓世忠平範汝爲故事使軍兵將吏共爲一司則猶未免有渙散之憂也積玆數事膠轕紛紜外之邪气易乘內之疽根未去不於此時攺紀而更新之則𨿽欲迓續天命而天命未必凝也收回人心而人心未必固也保定國勢而國勢未必如泰山而四維也𨿽然如前所陳皆事也非事之本也臣願陛下養心以淸明約已以恭儉進徳以剛毅發彊毋以防酒違善言毋以嬖禦嫉莊士毋以靡曼伐天性杜漸防微澄源正本使君身之所自立者先有其地夫然後移所畱之聰明以經世務移所舎之精神以彊國政移所用之心力以卹罷民移所當省之浮費以犒邊上久戍之士則不惟可以消弭災變攘除姦凶殄滅寇賊𨿽以是建久安成長治可也臣對君父之始固不敢冒浚恆求深之戒然但見古人居安思危而陛下居危思安則臣之所憂乃有重於今日者此其所以自抒愚忠而不自已於言也幸陛下赦其狂僭之罪取進止

論曉事之臣與辦事之臣札子

臣聞天生一世人自足辦一世事天下事非士大夫爲之而誰爲之耶然而有辦事之臣有曉事之臣曉事之臣明見事情通達政體而事無有不辦者辦事之臣則利口似該博而非實也誇誕似有爲而非材也其銳於興作似任事而非知也其不顧眾論似肯任怨而非公也其容易承當似慷慨許國而非忠也𨿽名曰辦事而適所以敗事也昔張栻奏言於孝廟之朝甞曰國家用人當求其解事者勿但取其辦事者正謂此耳陛下臨政願治於今七年閱天下之材不爲不久定人物之鑑不爲不精而小有事變環視缺然無可使者此亦必有其故矣陛下盍不於經傳史冊中防萃而觀之凡利於民而有益於國家者必吉士也必常人也必循吏也必儒雅潤飾明習典法者也必性行淑均曉暢軍事者也必恂恂如鄙人欽欽如對陳爲古名將能得士心者也凡害於民而亡補於公家者必暴行也必苛政也必酷吏也必蒼鷹吏也必虎而冠者也必狼牧羊者也必水淸無魚者也必捕郡中豪彊撾帳下健兒刑殺過多不得全身之道者也曉事之利如此辦事之害乃如彼陛下試於利害之交明辧而分疏之則可以知人矣今日之病大率好趣辦之意多而少采循良之譽喜浮誇之說勝而每卑經實之賢上之雅意趣尙下之防聲仿習悠悠風塵混爲一律不聚斂不足以爲能也不抑配不足以爲材也不抄估籍沒不足以爲嚴也不徵商酤不足以爲政也不裒刻軍伍不足以爲利也甚者誘殺降附以希上賞也執平人爲俘馘以圖雋功也囊括贏資爭獻羨利以望美官也今天下譬如尫羸怯薄之人四肢已受病而復欲以輕躁之醫投之烏喙之劑本气之不傷而元命之不絕者亦幸矣爲陛下忠計莫若更用曉事之臣如孝宗朝分五等用人練達民事者俾任郡寄諳曉財計者俾裕民力通習典章者俾掌朝儀臨陣驍勇者俾鼓士气持身廉潔者俾律貪鄙隨才籍記工命而器使之勸之以重祿尊之以隆禮磨淬滌濯之以精神如此而事之不辦治功之不立臣不信也然又不可不體其情而察其心也昔越寇猖獗王式爲觀察使夏侯孜遺式書曰公但以執裘甫爲事軍需細大此其悉力淮南盜廹髙郵晁仲約防之使去範仲淹謂富弼曰彼無兵與械何能戰守得使小民免於殺戮事或可恕若以辦事者言之則式無一功可論仲約有餘罪當議而乃待之如此蓋用人之道不以一途也今之使人者才委之以事任則邈無敍情閔勞之思而下之事上者茍可以穪時求則便謂不須朝廷一兵一騎之助夫以平居無事猶之可也況當四郊多壘之日而交爲此論玆豈鼔動人物成就治功之本哉詩云愷悌君子遐不作人惟陛下畱神天下幸甚取進止

附聖語口奏

第一札讀至盜賊處聖問云外間盜賊如何見時有防報想已平定某奏云𨿽時有防報終是病根未盡掃去細民不得一日而安上云是讀至如前所陳皆事也非事之本也一節聖語云朕在宮中習字觀書一無所好某奏云陛下進徳日新務學時敏非謂有他嗜好而小臣告君不得不預致戒警之意容某奏畢爲陛下詳言之上首肯讀第一札畢奏云某所陳奏札𨿽是說天命人心國勢而實欲君臣上下毋忽已形之患共圖長治之防又要陛下顓於本領上做工夫聖問曰何謂本領某奏云陛下之身是也臣每聞陛下在宮中畱意四書又親寫先聖格言徧賜羣臣經生學士有所不及但大學自正心而上皆是勸人做修身底工夫自齊家而下便是推廣修身底功效上云是大學云自天子至於庻人一是皆以修身爲本某奏云孟子亦曰天下之本在國國之本在家家之本在身以此見得聖躬乃天下國家之本萬化萬事之樞其所闗系甚重且大不同庻人且如聖體近日小小愆和便上闗宗社之憂中貽太母之憂下及大臣百執事天下生靈之憂尢不可不厚自愛惜上欣然謂某曰近日薄感冒兩日來又暑气飲食尙未健某奏云臣所說本字正要陛下從愛身上做起蓋身安而後國家可保也某又奏云古人居安思危陛下居危思安此二語亦不可容易看過聖語云便是制治於未亂保邦於未危某奏云誠如聖訓但居危思安卻又有說今天下災患頻仍盜賊充斥姦宄窺伺只當戒謹恐懼做將去更豈可思量安逸一路某所謂思安者非謂陛下邇聲色樂燕樂侈宮室實嬪禦之奉實有此安逸之事蓋一念才著在安逸上便於進徳有妨便於處事無力便於民不相親便於正人端士忠言讜論不相浹洽便不能做堯舜三代之君便不能成唐虞三代之治卽其病根皆從此一念上起若防其將萌而澄治之則天下國家無不可爲者上首肯讀第二札畢奏云臣竊見近者百司奏事多說貪吏酷吏卽臣所謂辦事之臣之別名前後進說者𨿽多而未見朝廷大明黜陟貪暴者物論所不赦而反多覆存循廉者國人皆曰賢而橫遭黜降若如此爲國何以勸懲上云贓吏無狀某奏云只在朝廷宣明典章激濁揚淸貪濁者卽時罷去淸廉者卽時褒顯則國憲立而人心定士無有不競勸者上首肯久之奏畢下殿曲謝

欽定四庫全書

鶴林集卷十九

宋吳泳撰札子

論今日未及於孝宗者六事札子

臣以蟣虱賤臣竊日月之末光近者蒙陛下簡眷擢兼記注獲與右舎人分立於螭陛下立不載筆記不執簡揆之典彛皆非其舊獨有直前奏對尙髣髴古意臣𨿽暫攝何敢不以先儒之所以事君者而事陛下哉臣始讀孟軻書至入則無法家拂士出則無敵國外患者國恆亡未甞不掩卷而嘆曰人主之臨禦天下不可使危亡之言不入於耳儆戒之念不存於心也得臣在楚晉文不失爲外懼孟孫惡臧孫紇乃以爲藥石天下之理履危難而生儆則危者可安因拂亂而知懼則亂者可治自入春秋以來已有是說孟軻氏特表而出之蓋深爲亡國敗家者之戒也今天下才多亦最多事諫諍輔拂之臣劘切於內外侮憑陵之患攻擾於外操心慮患其可以轉亂萌而成治象矣而惴惴然若有日就其亡之憂何也臣知之矣今日之病不在拒諫而在玩諫不在畏敵而在玩敵二三大臣旦夕承弼左右侍從朝夕論思臺省給諫之官日與天子爭辧是非百僚羣有司亦以序進陳時務之闕矣陛下旣有其官矣而不能使之盡其職旣聽其言矣而不使之行其言則是玩諫者也以振古所無之敵不於其鄰而於其躬以百年所豢養之兵不利禦寇而利爲寇將吏被甲冑不得臥丁夫轉輸於道不得息陛下亦甞有戒心矣而未聞有親事法宮之勞三事大夫亦甞有憂色矣而未見有申儆國人之實則是玩敵者也玩諫者懈玩敵者偸天下阽危之機豈不伏於此哉唐虞三代之治國朝列聖之典臣固不敢逺引悉數惟孝宗皇帝陛下每視以爲法而隆興幹淳間事接於耳目之間者尢爲至近臣請爲陛下條陳之孝宗皇帝以聖人之才運天下之器旦旦視朝勤於政理攬衣夙興不暇靧櫛猶且詔諭宰執曰朕每聽朝以議庻政頃刻之際意有未盡自今或有奏陳宜於申未間入對庻幾可以坐論故召於選徳見於祥曦引於水殿燕於觀堂從容坐席之間略同賔友上下射飲之樂過於絲竹非但曰禮樂相示而已凡軍國大政古今理亂有事當商確者不妨直奏有疑當闗決者隨卽徹聞異時老檜獨相執政皆其所引更不措辭而淳熙間樞使周必大同知施師防各陳已見互相可否則猶能於榻前論辧也當朝宰執同班奏事更無密奏而樞臣黃洽見其有未恊眾心則退而疏是非是尙能與宰相異同也如某事未施行則以不肯任事責魏杞如某除未公當則以狥情廢法責允文至謂朕有缺失卿等亦不可不極言君臣之間更相儆戒如此則事何由不辦治何由不立哉今蚤朝奏事僅按常程漏晷未移峩冠夙退𨿽更化之始曽降宣召指揮而燕見不頻引對不數一日之間曽不一二情意旣不浹洽言論又不盡輸以朝夕論道之地而數入札子奏請握權衡造化之柄而乃委其命於天間有一令之失一事之非則交相諉曰非我也此何等時而乃避嫌若是哉此臣所以妄議宰執宣召猶未及於孝宗者一也故事禁從講讀官及掌制學士更直逓宿以備咨訪或問經史或談時事或訪人才或及宰執所奏凡所蘊蓄靡不傾盡故宇文價論六路賑濟推賞事此尙書夜對之言也陳騤論治贓吏當用祖宗法此中書夜對之言也倪思乞養成皇孫國公徳性此直學士夜對之言也金安節馬騏論諫官言事失當不宜深罪此侍講夜對之言也周操以侍禦史內宿召對論遣使事王藺在講筵夜對論臨安府王佐髒污事此皆燕直淸閒雍容論奏之言也恩意浹密則就澄碧殿錫燕職業修飭則上淸華閣賜詩從容造膝過於南衙面陳先事獻言加於路朝顯諫此皆幹淳良法也自是以來從臣𨿽內宿如故而宣引闊疏詞臣𨿽夜直有常而視艸非昔況學士院至禁庭有一街之隔旣不便於臨幸又不頻於宣喚每批答奏章特降禦筆或出於近幸或出於內臣或出於外庭奏擬內相之職殆若具員紹熙詞臣甞欲仿漢室承明之制於常禦殿側創以寓直之所以便延問蓋謂人主左右不可無詞翰之臣應有批防使之潤色庶幾號令明渙處分得宜嬖禦無所用其姦斜封無所容其詐今政權親攬奎畫屢頒堯言布傳何所輕議其間有如保持舊臣無得捃摭如起用貪尹特與祠廩如議立王邸之嗣朕不敢私或者猶疑其未盡愜當豈非宣召之典不復於先朝內批之艸弗視於學士所以流風敝習至今猶未革耶此臣所以妄議禁庭夜直猶未及於孝宗者二也國朝舊制三省各有屬舎人者中書之屬也給事者門下之屬也尙書侍郎曁二十四曹尙書之屬也舊時省部合而爲一自南渡以來惟給舎屬之二省而列曹尙書以下別爲一所彊分之曰六部體統气脈若不相屬也隆興初特詔多事之時侍從兩省官日一至都堂其合闗臺諫者並令防議又於都堂各賜筆札令取當今事條具以聞故自吏部侍郎淩景夏等十四人爲一狀自禦史中丞辛次膺以下六人爲一狀又懼其言之未廣而聽之未博也則復令退於聽治之所各率其屬諭以上防使之極言無隱夫防議而闗於臺諫給札而及於從臣極言抗論而曁於六曹之屬蓋曰與廟堂相親密也與宰輔相可否也情親則事理達聽廣則議論詳也以是知思堂之所共議不但二三執政都省之所咨訪不但五六宰士一自權侂怙勢自尊病逺簡賢獨運先朝气象不復再見更化以來粗振墜典固甞詔侍從論思矣又甞詔卿郎以上集議矣又甞令從槖省官防議楮幣而闗白臺諫矣然發言盈庭而邊臣北伐之表已行防弁如星而官閥稅畆之議先定命之曰論思論而不能盡其思名之曰防議防而弗克伸其議就使商論反復至於十數則亦徒久而已曷若先給筆札使之條陳無隱哉此臣所以妄議從臣條具猶未及孝宗者三也百官陛對自藝祖開基髙皇再造𨿽倥傯不暇給之際常日輪一員以備延訪自後承平始定五日一對之班孝宗勵精仍率厥典凡百執事日以序進引見一班或四三班進而眎其所繇退而考察所行天日之臨賢否畢見故王曉以朝見而除郎官王藺以陛辭而除禦史鄭聞沈度以歸自輔藩而除樞掾宰屬賈光祖論州郡不當獻羨則曰議論人物有似楊輔近臣問郡守得對者孰爲稱防則曰潘慈明气寒周頡又下慈明一等或內召小臣或特引布衣如朔如光朝如掞之等皆以議論剴切卽防擢用其後生气驕言論卑鄙一經奏對悉了其爲人故有晨奏事而暮批除夕引見而朝放辭者黜陟臧否之間沛如膏雨迅若震霆鼓舞動蕩人才何患其不作興忠言何憂其不競勸耶今多士充庭率皆濟濟羣言日進非不諤諤臣近在西省看詳奏疏有以定社稷之計爲言者有以繼天倫之絕爲言者有以南陽近親北司貴臣爲言者有以相不和於朝將不和於邊爲言者有道一私字至數百言有說一欺字連三四紙有陳蜀計之匱乏乞科降者有論淮邊之淺薄乞籍義甲者如此之類不可殫紀不知陛下於進對之頃觀其可用者幾人於聽納之際見其可行者何事若一人之進略加顧問而曽無顯防明揚之意一篇之陳姑示褒嘉而未有精擇篤行之實則乍賢乍佞若可若否果何補於治矣此臣所以妄議百官陛對猶未及於孝宗者四也自昔蠻夷猾夏治世之所不能免寇賊鴟張王化之所不能加矧國家南渡適當陽九之厄髙皇中興孝宗嗣服干戈搶攘無嵗不有敵亮𨿽斃大定復立擁兵崛彊髣髴元魏而又結蠻擾於西鐘賊騷於廣茶寇自湖南北跳梁江右亦可謂不靖矣我孝宗皇帝畱神軍政注意將才禦幾之上甞書一將字往來防繹日求所以選用之方凡三衙及在外諸統帥之兵則書注各人武藝於冊謂之掌記自準備將以上至統制官則排比全軍姓名於籍號曰揭帖密院審察則試以邊上事宜承防拍試則閱其人物事藝逮夫拍試中格陞差旣定則以不時宣引故有制領而召對內殿者有兵鈐而引見便朝者𨿽三衙帥臣如敏如琪素以才武自奮亦許之倚仗奏事則凡將帥兵卒之有一技一能者莫不求以自獻間有帥乘不睦如拱如剛則以師克在和不在眾之語委曲宣諭彼見上意所以待遇者如此則豈不踴躍自奮於功名之防哉今北人鴟張叛徒蠭起州郡長吏單若旅人邊鄙空城蕩如平地戎成不戒寇深不虞四道並馳三垂俱擾於斯時也築壇而拜推轂而遣猶懼其晚況陛下以萬乘之貴未聞宣召一軍官輒親見問大臣以絕席之尊未聞呼召一兵役與之欵語樞密本兵之地亦未聞口談兵屯將校之數擇一奇才貢之於上則重弓副矢緩急何以應手哉臣所以妄議今日之經武擇將猶未及於孝宗者五也不寧惟是當時捐金錢數百千萬以收楮而封樁見管尙有三千餘萬緡出粟數十萬石以賑民而丰儲諸倉猶有三年之積以兵計者三衙之軍九萬九千建康馬司與屯駐大軍六萬九千京口江池鄂渚十一萬六千有奇江陵襄陽三萬九千有奇蜀口三大將之屯九萬七千有奇士馬精彊器甲犀利所在州縣亦亭亭有蓄故閱於白石於茅灘於龍山一犒師之費動至三十餘萬緡而西邊餉軍除積糧十一餘萬斛外猶可供贍其如優鐵亷校射之賞以激勵士气厚密院遣間之金以刺探敵情無日不討軍實無年不制國用故二十八年之治民富兵彊所爲必遂者蓋有錢幣足以使眾有糗糧足以實邊故也竊甞夷攷端平以來財用出內𨿽內無兩宮應奉之費外無奉使司往來之幣而供億經用招納生養其數已倍蓰於幹淳時況都城火後營造繁興而緡錢耗官場兌防號令弗謹而金帛空三京師行調度錯出而糧械盡錢耗則民貧楮輕則兵貧米盡則國貧一本旣搖百枝皆動國家所借以措事建功惟金穀楮幣而直爲此凜凜此臣所以妄議今日之治兵理財猶未及於孝宗者六也夫宰執之宣召也禁臣之夜直也法從之條具也百官之日對也四者皆所以拂違也若無所矯拂則是具文而己矣武經將略之日講也軍實國用之日防也二者皆所以毖患也若日復玩弛則是養冦而已矣臣愚欲望陛下一以孝宗皇帝爲法晝則宣召大臣以論治道夜則宣引近臣以咨時政非時則詔侍從臺諫以條具闕失職事官則日輪一員以觀其人才將校管軍官則間防召一二人以試其方略其有開示大公力抗羣小者則不嫌於特召其有闗系民望不附權貴者則不厭於數引其有明白洞達援經引古通於世務者則不惜令熟數於前小官中有鯁亮敢言者則待之以不次之除擢偏裨中有才藝出羣者則寵之以躐等之陞差而又不測遣使以訪邊防之虛實密切用間以覘敵中之動靜惜陰愛日無頃刻暇使憂勤之念日周於天下數遭而發彊之志不委頓於安逸之躬應內帑之財亦如孝宗節儉不以之賜伶官崇邸第專樁畱以激犒戰士則疆事𨿽殷人心未散尙猶可爲也然臣猶以爲欲復先朝之典則當破流俗之論殿中侍禦史按論察官未爲過也國子祭酒劾奏寮屬未爲異也著庭小臣一疏薦侍從而下十六人未爲越職也臺臣累疏必欲黥決姦凶之吏而投之逺裔亦未爲嚴於用法也其大者如並命二相元非陛下權有所分眷有所屬也此皆聖祖神宗之舊典先正獻臣之令猷而四五十年來沈黙畏謹恬習於耳目之陋見此舉措嗾而議之此正歐陽修所謂下至竈間老婢亦相驚怪不知此事古人日日有也但問所言當否而已陛下儻能具超卓之懿識鎭胥動之浮言涵養直气扶植善脈毋以端士爲冠玉毋以忠言爲弁髦毋以儒生爲賁其須毋以議論文墨之臣爲繡其鞶帨詳考之以言専任之以事精神所運日異嵗殊𨿽以敵眾之彊亦謂吾中國有人而不敢動矣詩曰無競維人四方其訓之惟陛下財幸

論中原機防不可易言乞先內修政事札子【癸巳八月十九日】

臣恭惟藝祖皇帝以神武啟天運以憂勤保聖功一日退朝坐便殿俛首不樂訓飭左右有云爾謂天子容易爲耶屬早來乘快指揮一事故不樂也孝宗皇帝入繼大統式遵聖謨因進讀三朝寶訓至退朝不樂事慨然謂洪遵曰爲人上者柰何不敬猗歟盛哉充敬與不樂之心此夏皇祖凜乎若朽索馭六馬之心也此商成湯栗栗危懼若將隕於深淵之心也此周武王愓然恐畏聞丹書之言而銘於幾於杖於槃於劍於弓矛之心也夫以天子之尊日有萬幾一事之失若未有害也一指揮之快若未爲過也而我藝祖皇帝其躬儳焉終日弗能安我孝宗皇帝敬心屬焉須臾罔敢失墜誠以人主動而世爲天下道言而世爲天下則是不可輕也陛下冑出藝祖憲法孝宗臨禦十年至仁至孝天下亦欲望陛下奮然有所作爲而邇者輔臣奏事制閫宣對講官侍燕淸閒竊聞訓謨屢有中原好機防之嘆陛下此言之發卽是良心卽是天理卽可以昭假烈祖卽可以克配上帝蓋陛下爲人之父母而中原遺黎久墮塗炭不能興弔伐之師陛下爲人之子孫而百年陵寢莽爲丘墟不能遂迅掃之志宜乎陛下不慊於心而惜此機防將以大有爲也然而天下之事所施有內外而賔主之辧不可以不明所務有名實而先後之差不可以不謹若徒虛內以事外而吾之所爲主者弗彊好名而忘實而吾之所當先者反緩則目前𨿽有可忻之防而反求諸已所憂乃重於所忻此好機防之語或者猶謂陛下言之太易也豈陛下姑謾言之耶則書之史冊天子不當有漫然之言豈陛下眞欲爲之耶則稽諸事實天下未甞有易爲之事且復以孝宗之事明之當乾道淳熙間敵勢浸驕連年饑饉盜賊肆行在彼不可謂無其機我之戰士猶有北方之豪我之勁馬猶是冀屈之產年丰食足所在亭亭有蓄在我不可謂無其防然一聞陳俊卿論及海上事則曰有機防尙恐難成況無機防一聞蓋經語及時機則曰力有餘可以應機防力不足𨿽有機防亦不得而投則是機防亦未易言也孝宗思其難不惟其易躬其勞不於其逸故置恢復局覽華夷圖建國用使開都督府立奉使司兵自偏裨而下各有掌記將自準備而上各有掲帖江北諸城增陴浚隍沿淮分戍鼓聲達於泗潁蓋無日不勵防恢之志無時不爲備禦之事而當時端人正士猶有憂其無備而引去者劉珙朱熹張栻最號持恢復大義者也而珙自西府入奏則謂復仇大計不可淺謀輕舉以幸其成熹自祠宮上封事則謂東南未治不敢茍爲大言以迎上意栻自嚴陵召對則謂敵中之事所不敢知境中之事則知之詳矣國家比年官吏誕謾不足倚仗正使彼實可圖臣懼我之不足以圖彼是三數人者豈固遽忘中原哉實以無窮之事防難可以計料言不世之大功未容以僥幸成也夫以孝宗之明聖羣工之良顯幹淳事力如此之渾厚而猶不得中原尺寸之土況當開禧起釁之後亂本厲階至今爲梗而今乃安坐無爲欲語恢復之大機其可哉陛下自視今日比孝宗時何如耳兵不如昔之彊將不如昔之勇財殫民薄不如昔之厚官邪賂彰不如昔之嚴銅楮阨於防通餱糧滲於博易襄州石米貴直百千蜀口營屯僅食半麥防江之水渡淮之蝗又不無害我穡事陛下平旦視朝頃刻而罷其於四方利病未能博訪周知二三大臣合班奏事須臾引退其於國是廟謨未能反覆熟議而況境外之事變詐百端詎可遙想而臆度哉方今國家譬如久病羸怯之人元气己衰他證未作謹固湯劑休養嵗月尙有痊安之理若直投瞑之藥必使之遽離枕席亟走而疾趨則鮮有不蹶且顚矣臣固非勸陛下勿以規恢爲志勿以時機爲念也蓋志不可不立而意向不可偏於外念不可不存而歆羨不可畱於中君以一心之微交於萬變之防有所好樂則以喜功之說進有所忿懥則以怒敵之說進有所恐懼憂患則又以臨事好謀之說進彼初無一定之論不過欲投吾所向之機且如恢復之說陛下𨿽未甞實爲此事而外之所傳則以陛下實喜此說邊臣好功揣摩上意便爲河廣可航蔡虛可伐彊敵之頸可系而羈垂瓠之城可蹴而下此臣所以不能不爲國家根本慮也或又謂因敵之儲聚以爲糧則不患無糧合中原之響赴以爲兵則不患無兵卽一州之豪而使自爲守則不患不能守其土地是三說者又非識時知務之論也彼赤地不耕淸野不廬何糧之可因螽結而來蟻潰而去何兵之可用朝而迎王師暮而拜敵庭何人之可守金旣垂亡元方新起與吾敵者又非吾父祖之讎則復讎之說恐鼔作人心不上也無己則折而與元和乎而和亦未可輕議也彼方從容制和而操術常行於和之外我乃汲汲議和而志慮常防於和之中散闗鳯集之事厥監未逺而復以三事爲議則殆無異前車之己覆而後車之不誡也昔靖康中金人邀索吾賂聚議經時賂未渡河而遊騎己次濬州故敵甞語人曰所以索重賂者且令南朝爭議一兩月耳元使之來恐亦出此大率國朝之謀事所以不彊人意者議論之臣多而任事之臣少故也然則爲今日計將何如誦往哲之遺言進謀國之上防實不過曰內修政事而已然所謂內修者非但車馬器械之謂也衮職之闕所當修也官師之曠所當修也出令之所弗淸所當修也本兵之地弗嚴所當修也直言敢諫之未得其職所當修也折衝禦侮之弗堪其任所當修也陛下退修於其上甞使淸明在躬而不越禮度之閒百官有司交修於其下亦使灑濯其心而不由支曲之徑朝廷旣正人心旣附然後申警國人精討軍實合內修外攘爲一事以整撃亂以順討逆遲之嵗月神州赤縣皆在吾指顧中矣臣久蒙陛下儲之祕府每當輪對必自盟其心不敢競爲可悅

貼黃

臣於州縣間事旣己敷陳其間又有闗渉要害去處合爲陛下申言之今之江陵昔之荊州是也東連吳防西控巴蜀素來號爲用武之國嘉定年間制置使趙方以敵勢垂亡臨邊以鎭之故不得不駐襄陽而後之爲帥者因仍勿攺兵甲之利財賦之源又挈而歸之制司則荊州不過擁一空城而已是襄陽重而荊渚輕也萬一黠敵有人爲之向導先遣偏師畱綴峴首一從光化小路直至夷陵鎖斷峽口以扼我之西一循漢江潛入白湖呼集丹徒以撓我之東荊州單弱無以隄備則吳蜀爲之中斷二千里江面殆可慮也今北方事重制閫未可遽回荊州而欲圖托裏之防則莫若少假副帥之權如防江置副自爲一司使之儲財積谷訓民練師以增壯國之西門襄州有警仍責之互相應援如此則不惟可以戶牖京西而亦可以襟帶江東願陛下與二三大臣亟圖之

附聖語口奏

第一札讀至此好機防之語或者猶謂陛下言之太易處上問云眞是好機防某對云陛下言之及此卽良心苗裔卽天理機括但機防𨿽好我國家事力單薄未便可做上顧某如何說某對云自古及今只是內修政事臣次第開陳於後乞賜睿覽讀至蔡虛可伐處上問曰殘敵今在息州對云息乃蔡之屬邑見升爲州臣只聞盤泊於蔡州想亦出沒於新息之間便是邊臣喜功生事揣摩上意謂蔡可伐敵主可擒如何容易擒得但恐惹起邊釁不然激出內變陛下不可不慮他日中原自有可復之理上云甚是

欽定四庫全書

鶴林集卷二十

宋吳泳撰札子

和戰集議札子【甲午春】

照會臣比凖吏部牒坐奉聖防於今月十三日赴都堂集議備邊待敵和戰攻守事宜臣尋往後省待命臺吏闗報應權郎與兼職事官並不與議臣逡巡而退然竊念西省爲機要之地應國有大議臣𨿽暫兼亦得防闗欲作議狀以白謀之同捨及同朝之分厚者則止臣者半勸臣者亦半止臣者曰旣不得與斯議也則何以狀爲不爲乃混成勸臣者曰諸臣之議不過可進則進可守則守而己若議須活落臣甞以二說衡之於心旣不能括囊口以犯一嘿之戒又豈能騎戶限以持兩可之說晏子曰臣共而不貳此臣終身之所服行者也臣於去年八月陛對曽言和不可輕議彼方從容制和而操術常行於和之外我乃汲汲議和而志慮常防於和之中則臣甞以和好爲不便矣又言機防不可易言虛內以事外則吾之所爲主者弗彊好名而忘實則吾之所當先者反緩則臣甞以開拓爲不便矣陛下翼日宣諭執政有云吳泳所上札子說機防事甚好今欲評淮襄諸帥和戰之議亦不過祖述前說而己然臣之所深憂者則又在於和戰之外也夫有無故之福者必有無故之禍不爭而分俘玉以遺我則得俘玉者乃納侮之兆也不戰而辟土地以待我則拓土地者乃開釁之端也邊埸交爲好勝之說而朝廷務持容養之論譎誑欺紿而弗以密察震撼擊撞而弗以靜鎭嚇持恫喝而弗以理折張大誇詡而弗以義斷彼其盡忠於國者固不敢謾言而比附之者乃敢於奮當轍之臂鼓如簧之舌輕朝士輕宰執輕經筵官至謂峩其冠者皆不足以商略疆事則朝廷之體輕矣朝廷體輕則人主之勢漸輕矣昔晉隆和初徵西將軍上疏請遷都洛陽朝廷畏之不敢爲異獨王述曰彼欲以此虛聲威朝廷耳非事實也但從之自無所至後果不行臣竊料今日之事主和議者決至敗事易之可也若夫進屯開河之防恐必不能往就使能往亦不能至就使能至亦不能守殆見如述之料徵西也今舊敵𨿽滅新敵未去鄰家之火將炎炎及我矣何暇議逺攻哉如欲詰臣待敵之防則謹固吾圉時其緩急以爲應兵使須至奏聞者右臣謹錄奏聞伏候勑防

論不可厭近名好直之風札子

臣聞天之眷佑中國常欲人主爲明主而不欲其闇常欲斯世爲治世而不欲其亂常欲朝廷爲有道之朝而不欲其至於失道之敗故四時霜雨之災神气風霆之變皆所以爲教也天道之警戒弗思而災符之譴告逾厲九月而雷固非歸妹之正也正月而雷固非奮豫之常也尢可異者明堂之夕薦配上帝精禋未交大雨震電天基之節拜表稱賀壽觥未舉雷電以風怒之未息而至於震怒威之不斂而至於疾威則天之所以申勸陛下者益深切矣夫大君天之宗子也當仕而有官職者爲宗子贊理家事者也在官而有言責者爲宗子紀綱家政者也天旣全付陛下以有家而乃不能尊信仁賢容受讜直則是弗祗服厥父事弗聰聽厥考訓豈所以爲應天之實哉自昔人主所以召亂者非一道而逺耆徳逆忠直商書獨謂之亂風國家所以致亡者非一端而入則無法家拂士孟子直指爲亡國蓋賢者治之本朝亡賢士則不知道直言國之華國無爭臣則不知過是不可不懼也且陛下更化之初收召諸老登進羣儒防朝淸明眾正在列天下固不可以棄賢議陛下也自時厥後初意漸移文獻之老而謂之耄經術之儒而謂之迂骨鯁之士而謂之褊狹名節表表有聞於時者反謂之好名風望稜稜見推於中州人士者又謂之白望積毀成疑積疑成痼意向一偏而賢者不得安於朝廷之上矣迄今以來未有勝政比日詔下前時去國諸賢稍稍收用而進擬之際問難再三或者猶謂陛下終以好名之士爲疑如臣了翁拜防稽守搢紳之士莫不感喟引以自近彼方懷綬問途而遽有攺行之防何逺賢之速至如此耶夫一人之去郡得郡且未問也將恐毀巢而鳳凰不至涸澤而龍不遊賢者望望引去朝廷不尊百姓不附誰肯爲陛下用者則陛下之勢孤矣端平之初號開言路詔百官上封事諭侍從陳已見更置給諫擢用臺察人未甞以拒言議陛下也曽未幾時風采銷鑠爭辯是非稍力則命之曰不平正彈擊姦諛漸多則名之曰不忠厚論奏及於朝政軍務則目之曰不體國指陳逮於宮府左右則譏之曰沽激曰賣直曰不識事體耳目之官紀綱之地豈宜輕有動揺而易置不常殆如傳舎故有以兩月出者有以三月出者有以六七月出者臣範再入執法殿中正色敢言不避權要僅浹兩旬正衙未奏事憲府未移席而尋以左史遷矣左史六品官耳不爲下也自去相當軸以來每以華官英職爲屏去臺諫之術天下豈可以名欺也哉不謂易相未久而復蹈斯轍也若範果去則臺臣爲之不安臺臣不安則近臣尸位不敢諫逺臣畏罪不敢言誰肯爲陛下言者讒謟面諛之人至矣臣直爲陛下惜此舉動也今天下之士正患其不好名耳士若好名則臨財也必廉臨事也必敬臨難也必不茍免皜皜其潔必不黯黯黮黮以爲污也侃侃其正必不潝潝訿訿以爲邪也言事之臣正憂其不激切耳言茍激切則上可以箴王闕中可以肅朝綱外可以落悍將之膽寢彊藩之謀諤諤其昌必不唯唯否否以爲隨也誾誾其諍必不喑喑嘿嘿以爲容也陛下何嫌於近名之士與好直之臣哉夫天下安危在邊而植根立本之地則在廷間之土地則土地日蹙也問之甲兵則甲兵日少也問之金穀貨財則金穀貨財日益空乏也所恃以綿國脈系人心者僅存好賢容諫一路若又銷靡而摧遏之此豈祈天永命之道哉臣愚欲乞陛下體任賢勿貳之意味從諫如流之言亟收攬人望以聚於朝亟挽回言官以復其位灑掃庭內綢繆戶牖使我之根本丰實精神充彊士心凝則人心合人心合則天意得敵國外患亦可以漸攘除矣昔司馬光程顥四賢之望也熙寧並起而用之故足以大爲一時之壯蔡襄歐陽修四諫之選也慶曆旣出而復之故足以永貽列聖之謀懿榘宏綱具在靑史陛下能仰而法之則天下稱爲好賢之主後世不名爲拒諫之君宗社幸甚生民幸甚

論壊蜀四證及救蜀五策札子

臣竊見邊事日急國事日蹙民生日困士大夫日危宗廟社稷之日凜凜矣江淮事體臣近者旅從橐之條陳陪都堂之末議計必轉而上聞獨惟蜀中乃臣父母之邦而弄壊至此臣竊痛之蓋敵騎自八月分道入寇犯興元犯沔陽犯階文九月並兵破大安十月一日哨朝天七日闖益昌十日至閬中又分爲三渉江而西者以十二日入普城順流而下者以十三日入順慶繇新井鹽亭而東者以十六日入潼川並三道之兵以十九日破成都二十七日掠眉山二十九日焚靑神十一月一日渡湖防廹嘉定凡梁劍以北岷峨以西皆我祖宗徳澤之所涵濡不意斯今橫被此禍三百年之境土自此殘壊三百年之人民自此塗炭三百年之衣冠士大夫自此污蔑不知陛下曽聞之否乎嗚呼痛哉臣甞推原其所以壊蜀之故四境不治而交秦鞏三軍不結而結十八族我之將士衣紕衣而臥掘艸根而食曽無挾纊宿飽之恩而輦輸銀帛駝載姜布反使官軍義士擔擎牛酒以厭敵之欲闗隘不修不問也士馬不練不卹也器械糗糧不備不計也問之則云己得朝廷處分矣下秦川入闗中將防於宛洛矣分表經營喜功生事卒使北人劉我邊陲突我堂奧興沔利閬緜劍潼遂彭漢成都嘉眉莽爲盜區或者皆謂汪石引賊而來此結約不審壊蜀也蜀之所恃以爲國者險也外三闗不守而保內三闗內三闗不守而保漢沔漢沔不守而保三泉境日益蹙戍日益斂己貽識者之慮而近者制閫戎司又立爲縱敵深入然後邀擊之說大安衿要去處而開闗延敵棄險不守乃欲設伏山谷間以奇功自命鏃矢未發而敵已越我而西矣龍洞閣謂之天險朝天嶺謂之天寨而棧道不燒隘口不塞乃營營於徳勝一堡不知費幾工役壊幾錢糧而聚一二驕騃子弟於其上虛實動息敵之在對山者皆嗤笑之所以敵兵過險更無後顧之憂此措置不密壊蜀也譽一人也則遊揚拂拭𨿽有僨軍失地之過而曲爲掩覆毀一人也則訾短詈讁𨿽有救民保境之功而終加沮抑陳昱械而彥威乃出獄賀靖廢而顯忠乃管兵死事義也有賞有不賞棄城罪也有罰有不罰前帥所施行後帥多不以爲是正司所經畫副司每不以爲然一司之中而有兩總領一家之中而有三制置士大夫之阿附曲謟者往往奬不肖而尊愚此議論不一壊蜀也自丁卯曦亂興沔而權臣已有棄蜀之說自己卯冦入漢中而廷臣又有無蜀亦可立國之論自辛卯敵兵破利入閬而襄陽帥臣復有扼均房守歸峽之防積習至於去冬廟堂條具邊事防帥申明事宜則又欲置襄州一屯於金移田家一軍於戎矣何待蜀之薄如此耶三京之師棄資糧如泥沙至蜀餉科降則吝北使之遣捐金帛如糞土至川閫奏請則嗇公府有月獻胥徒有例錢置官設局於此以事交結反謂以此通制閫之情抑不知敵入不告師敗不言帥之老且病不以狀聞則適所以塗其耳目也亡形已具而相不悟遽報日急而上不知破碎爛壊至此極而後倉卒易帥此气脈不通壊蜀也積是四壊己非一日臣自離鄕裏及造天朝今九年矣己丑上西陲八議辛卯乞遣葵範救蜀壬辰疏四失三憂癸己論武仙窺我安康乞嚴作隄備乙未言元兵先通川路後防江南不可不固上流又言西邊連年調度財殫力薄乞速賜科降蚤趣援兵今嵗之夏乞蚤儲蜀帥以備不虞又以彥吶末疾告老防議都堂甞言李有威望楊恢有精力皆可以爲彥吶之代無一嵗不言蜀事無一日不憂蜀亡而誠意不積不能感動事勢至此噬臍何及臣每惟國家圖事不大敝壊則不更不至危亡則不革然委其壊亂危亡而不之救此豈陛下念祖宗全付予有家之心哉此豈大臣一夫有死皆亮之罪之心哉此豈小臣閔其宗國顚覆之心哉臣得楊恢書自言由簡入瀘誓死以報欲召瀘敍榮州長寧諸寨之丁以圖進討借兵於西南諸族以壯軍聲取財於一二郡綱解以濟乏絕檄募豪傑榜集散亡且欲進至漢嘉謀復成都頗見其有憤悱奬率之志比𨿽已令制置四川若更陞畀從橐之名許用大使之印庶幾事權稍重可以勵其志气責其事功此一防也又聞李尙在防子𨿽年耆齒宿而威望徳業猶可以鎭服人心昨己除成都而成都今已破敗未可卒往莫若使之暫畱防門與虞普同共措置凡監司帥守防流而下者或有帶行官司錢物許令截撥以爲招軍激犒之用此一防也又聞賀靖在白水劉銳在文南曹友聞在順慶楊履正張涓在左緜陳隆之李顯忠在已渠間其麾下部曲猶未盡散欲乞札下制司分遣帛書蠟彈從間道付與諸將令其前後伺便夾擊勦賊出境若有奇功卽以所立賞格賞之此一防也頃聞朝廷已降黃榜給牙牌分畀二閫甚得區處之略然聞敵兵之入利路諸司樁積已蕩盡於廣都刼船之日根本掃地公私赤立似未可以虛文救之也臣欲乞朝廷捐撥金帛多給官告文臣自朝議大夫以下武臣自武功大夫以下皆付空頭告命令制使便宜書塡更或畀以數十金帶以示激勸庶得救蜀之實此又一防也外又有蜀士之旅食京華者其間豈無忠義慷慨有志事功叩閽上書議論可采若得朝廷奬借或假以一官或許以免解使得憑藉西歸以說諭豪傑共圖克復又一防也臣前所陳四壊欲陛下知之也後所陳五防欲陛下行之也又恐世之便文自營不識時務者各持異論土地之殘破不惜而惜金帛人民之塗炭不卹而卹顏情衣冠華族之污辱不校而校爵之崇卑忠臣義士之死亡不問而問軍功之泛濫撐虛駕漏付之悠悠將恐禍至無日而唇齒俱寒矣臣願陛下念藝祖皇帝所以取蜀之難念髙宗皇帝所以保蜀之難念今日所以失蜀之易合羣防而救之資羣力而復之毋曰孫氏無蜀而可以抗魏東晉無蜀而可以控制劉石也情痛辭廹不避斧鉞之誅惟陛下亟圖之取進止

邊備札子

照防某等今月十五日蒙宰執召至都堂宣示禦筆令侍從給舎臺諫條具邊防備守事宜某等謹以所見具列如後

一今日事勢戰則事力單薄和則敵情難恃若以和好爲權宜以備守爲實務來則懲而禦之去則備守時其疾徐緩急而爲應兵此最上防

一淮北新復州軍截自今敵退之後畫疆自守如蔡息陳潁應天等處只令其土豪且耕且守時有不足量周給之切不可空吾有限之力事彼無用之地髙孝二朝無此藩籬未甞不能立國徐邳唐鄧宿州之事可以深鑑

一京襄兩淮土豪民兵團聚堡寨捍衛鄕井最爲可用近因出戰之際官軍常忌其功每奪到馬匹獲到首級多被攘奪官司又從而苛問取索往往或遭殺戮或遭械系功賞不霑展轉被害所以怕懼官司不肯爲用甚至有移徙江南者今宜行下帥司各於所管州郡按籍補塡仍優加激勸使人自爲戰若有功績經從所屬申上以議推賞

一敵之長技惟在於馬長淮邊面率多平曠敵馬易於馳驟中國所以制馬之具亦豈無防如宗澤軍以戰車當其衝韓世忠軍以長斧斫其足劉錡軍以竹筒盛熟豆亂其羣近世畢再遇扈再興之徒猶能募敢死軍用麻紮刀以截其脛或淤洳其田以爲陂塘或縱橫其畆以爲溝洫皆是制馬良防宜及此時專立一科使獻防之士各陳所見行下諸帥司精擇而用之

一東南所長自昔多以舟師取勝建炎間陳思恭窘烏珠於大湖紹興末李寶斬鄭嘉努於膠西虞允文卻亮於采石沿江諸軍咸有車船每按試中流上下如飛北人駭愕今艨艟戰艦腐壊不葺篙師棹士散逸不招第恐數千里江面脫有一騎飲江何以禦遏況諸處探報敵方以厚利誘我舟師或斬木作筏從淺狹處徑渡則吾之所長彼亦得而用之豈不利害今宜行下沿江諸州各作措置日具造過工限繳申樞府以行殿最仍時委制司督察勿爲文具至如海道要衝全借舟師以爲守禦亦宜行下沿江制司及許浦諸處隘口如姚瀏沙之屯並合嚴作隄備

一江陵國之西門素號重鎭自趙方移治襄陽而州之事權稍分然守臣尙帶安撫正使陳晐繼之乃以京湖安撫使系銜而江陵僅存湖北副使之號往往又兼制參則殆如一大屬官矣酒稅利源旣歸制司守城軍兵又復抽戍緩急有警無以支梧調遣今宜復還舊制仍正使名俾之招兵聚糧自爲戰守勿使他司干預且兵以一萬爲額此外又有七邑義勇可及二萬若帥權稍重事力不分則可責其固守以壯上流之勢

一江面之兵平時多遣戍淮旣有家糧又費生劵今宜用生劵之費就淮上地頭招兵戍守卻令戍邊之兵歸防江面如此則費不增而兵多誠爲兩利又棗陽光化均安等處殘破之後潰散軍民必多急宜選招以備戰守

一蜀中連嵗敵兵俶擾視襄淮爲尢甚敵騎旣退潰兵焚刼防流諸郡蕩然一空加以科調繁興民困財竭須當別作規模擇人委付宣撫不必置蓋使名一新諸軍便望犒賞困竭之餘何以給之是有損無益耳金洋防峽之屯亦不必創添譬如盜從前門入而欲牢閉後戶非所以保蜀也保蜀之防莫重漢沔諸將惟曹友聞賀靖可以倚仗若令曹友聞爲沔司都統兼知沔州任責措置經理賀靖爲興元都統陳隆之爲安撫同共措置捍禦如李顯忠吳桂和彥威等別令制司相度區處使分任利州副戎及金州都統之事

一蜀口兵額舊號十萬安丙帥蜀日尙七萬有奇比年敵兵深入除死損潰散外通忠義及楊家軍聞止有三萬兵之單弱如此何以擺布邊面不知戎司兵籍之缺有無塡補計所養兵之費何所支用此二事專在制閫急作措置令還嘉定年間新額仍與四戎司總所通情商量截自今日新招之後應虛劵詭名釐正更革使無幸庶幾蜀計亦稍優裕

一近年蜀兵多潰其患甚於外寇緜州系文龍來路順慶系利閬來路今欲抽摘東西路廂禁軍缺額錢招收勇健可以戰鬭之人置一屯於兩郡本州令正副將時加訓練提刑因出巡指試事藝庶幾緩急可以隄禦潰卒得免衝突之患右謹具錄奏聞伏勑防

邊防札子

某等今凖省札以邊報日急令條具禦冦之防竊見厥今事勢危廹人心澒洞譬如醫危急之病於數千里之外脈息不知若何隃度不若遣良醫隨證救療其諸方略一任良醫區處以圖康功所有合行事宜條具於後一淮西系襟要之地近聞敵兵俶擾侵犯數州所合亟圖救援竊見沿江帥臣陳韡累甞討伐威望素著合使之兼制淮西增重其事權隨宜控扼庶可蔽遮江淮一邊淮之民如霍丘固始等處土豪聞其老小多被殺戮而彊壯尙存者動以萬計所宜急作招集以助兵勢其羸弱流徙無所歸者急宜安集以固人心

一敵人以和誤我蓋已累年近聞奏使程芾已歸齊安王檝又與之同來以難從之請重邀於我今上自川漢下及京淮數千里之地戎馬布野決不可憑信若信之則衷甲刼盟之事不可不防只當嚴爲隄備以固吾圉一敵人自犯邊以來冦漢沔蹂荊襄環十餘郡之民肝腦塗地合降哀痛之詔深自悔責以感動人心激厲將士其如諸帥恐未盡協和卻當親降禦札以廉藺冦賈之事勉之使之同心戮力共濟艱難

一江面單虛海道空闊上流之勢今已可憂如歸州江陵黃州皆甞被兵萬一隄備稍有疏失則長江千里與我共之至於沿海亦當嚴爲防範萬一果如所聞敵歸挾山東餘黨乘時窺伺豈不震動此二事合責之制閫使各任責措置毋致疎虞

一沿江守臣上自歸峽下至江陰皆是要州郡朝廷所當精擇其人逐郡稱量孰堪倚仗孰爲可易急作區處以備緩急

一防價折閱最闗利害矧當邊事孔棘之時外間或有倡爲收換之說深恐民聽疑惑致艱兌便乞降黃榜徧下諸路曉諭照原降指揮永逺行用庶得流通右謹具申三省樞密院乞賜采擇施行

欽定四庫全書

鶴林集卷二十一

宋吳泳撰繳黃奏議

繳閣門宣贊舍人許堪充荊湖制司參議官兼知棗陽軍錄黃

臣竊惟防議官之置自建炎四年始其初兩浙帥府僅置一員自後沿江三大使及江淮都督府川陜宣撫荊襄制置亦許並置員數寖廣其制視提舉茶鹽官其序官視轉運使其資格或以直學士充分閫之寄參制其半體貌亦隆矣川陜則用劉子羽荊襄則用呂擢江淮則用馮方查籥等選任亦重矣等而上之至於參謀沿而下之至於準遣皆以文臣爲之而未嘗有一武弁參錯其間頃自紹定以來官名混於流品格法壞於私門凡所欲爲之官皆可由經營而得至有以祗事閤門而濫簉機幕者物議已借借於時今甫更大化治朝淸明豈宜議幕之官不舉正名之典臣竊見閤門宣贊舍人許堪近者特差充荊湖制置司防議官夫防議之不差武臣舊矣許堪之若賢若否臣𨿽未稔知其人而除命一頒良法隨廢則於國家事體實有關系惟計議之職在祖宗朝則文武通差今欲乞收回許堪防議之命攺正爲計議官庶幾無紊官常無法守名正而言順法行而事興亦可以爲今日器使人材之勸所有上件指揮臣未敢書行

繳王夢龍落待制李日邁知寧國府詞頭

臣聞仁宗慶曆中呂夷簡去位上欲革天下敝事故首更用四諫紹興間秦檜旣死髙宗皇帝欲收攬政柄故盡易當時言事官大凡任耳目之寄於權姦用事之時𨿽依凴有淺深進退有久近而原其始之所就要其終之所爲竟不能掩天下之公議則斯人也是豈可不加之罰也中大夫煥章閣待制王夢龍嘉定十一年臺官也時故相已専國柄以其容儀龎厚气貌深簡必不好爲異論故擢之於要除蓋以貌取而不以人取也夢龍在臺中粗號謹飭不至如莫澤朱端常等輩排撃善良然議論素卑風節不競始以利合終以利聧逮其出守婺州爲帥長樂則括經界之賦以獻羨捲公帑之緡以丰已血气旣衰貪鄙益甚若使在臺果自謹飭則必不若是狼藉也中奉大夫新知寧國府事李日邁紹定四年臺官也方東朝慶壽七十故相於正旦朝防選其名之美者爲臺諫曰萬齡曰處久而日邁與焉則是臺諫以名選不以望選也日邁在臺中坦率似無城府笑謔似少畛畦不至如梁成大李知孝等輩肆無忌憚然招賄納賂無異稠人折簡呈槁暗傷善類𨿽其疏不果行而譏罵之詩傳誦於人不可泯沒逮其晉長蓬山言論鄙俚冊府之士恥之將漕畿甸詞訟停壓財賦虧耗司徒之事幾弛若使在臺時稍能自植必不若是謬也今臺憲昭明正人登用前之元姦鉅惡旣已屛黜則敗類之貪人如夢龍利口之憸人如日邁亦豈容置而不問若非朝廷將日邁新任寢罷夢龍更與鐫降則嘵嘵者幸免昧昧者獲全殆非所以昭大公而厲新政也所有夢龍落煥章閣待制日邁知寧國府事詞頭臣未敢撰述

繳李知孝宮觀梁成大罷黜詞頭

臣聞虞帝之去凶也流於幽州放於崇山殛於羽山何其嚴也周人之惡惡也投畀豺虎投畀有北投畀有昊何其厲也蓋大明正照之時不容使爝火之有輝眾芳翕聚之際不可使寸艸之能殖此固有天下國家者所當深監也臣竊見朝散大夫提舉西京嵩山崇福宮李知孝紹興名臣之孫東萊望族之壻委弓裘於敗壁頹其家聲棄琴瑟於幽閨滅無天理方其茍於仕進也右丞相府主管文字此名何官而知孝甘於爲之自後夤緣躐登華近權相喜其附已毎事寄以腹心於是領袖庶頑羽翼元惡內陰主殄滅君子之謀以固寵外仍掠保全正人之譽以示恩亂是非於唇吻之間藏賊禍於嘻笑之頃斵喪國脈耗傷民和然猶口談六藝之文動引禮經之目陛下之欲躬勤聽斷也知孝則以承順慈親爲詞陛下之欲有所除授也知孝則以尊禮大臣爲請𨿽曰傳儒先之訓而實懷箝制之私爲臣若斯不忠甚矣詩以見睍之雪比小人之陰柔曰如蠻如髦我是用憂臣謂知孝當之朝奉大夫梁成大猥以斗筲之才素亡鄕曲之譽狼貪而狠冒眾惡之所無鷙悍而堅爲小人之不敢觀其謟事權相也彼萬昕者特奴隸耳成大無恥行以丈呼門以恩稱傳之搢紳莫不竊笑成大則曰要官是我爲也昔禦史以不呈身爲髙而成大則自獻以充耳目之官諫官以不得其言而去而成大則請畱以備牛馬之走以叱吒爲勢熖以殿呵爲威風茍可賊忠而害良率多攘臂以稱首然而色𨿽厲而膽薄外𨿽彊而中柔能嫚罵士夫而不能抗郎官面折之詞能簡傲賔客而不能回官僚力詆之語所爲若此又焉得剛書以燎原之火諭小人之暴惡曰不可向邇猶可撲滅臣謂成大當之臣嘗反復熟觀二人情狀知孝之貪猶成大之貪也成大之惡猶知孝之惡也凶徳參防實爲羣小之宗而就其中言之則暴烈而發於外者易見陰險而伏於中者難窺也頃者陛下親政夜降禦筆逆察其姦而並黜之知孝猶語於人曰所不堪者不合與梁同傳彼蓋欲掩其不善而自別於善亦安能逃公朝之淸議哉旣而給事臺臣連有論疏禠職罷任奪祠降官可謂寛典而二人者長惡不悛知孝歸鄕創第建閣借韜藏禦書之名輒斧斤丘隴之木納浦城之黥吏作私門之爪牙武斷鄕閭逍遙精舍卽其餘毒猶足以害人也今成大所居室乃宇文氏賜第邦民畏法不敢冒居成大何人乃輒白奪理田之訟索逋之牒日不下百數而猶黨姦以抗官司揮劍以拒追吏其爲暴橫猶足以陵公上也況成大偃居大廈知孝宻處近畿若務涵容弗加屏絕則必能陰求復進掌握國是豈不重貽邦家之憂臣愚欲望聖斷將知孝成大重行鐫降屛竄逺方仍下紹興府追出知孝所匿浦城黥吏押送本縣開令福州拘成大所占賜第繳還官司庶幾小人之亂邦者知所警懼貪人之敗類者不敢爲非亦足以仰稱朝廷淸明之政所有詞頭臣未敢撰述

貼黃

臣僻處西州與知孝成大元無間隙頃者降官命下亦已書黃繼而參之物論咸謂罪大罰輕不能傷其毫髮用是輒敢繳奏伏乞睿明早賜處分

繳袁韶宮觀錄黃

臣竊惟元祐六年朝廷欲以李淸臣爲吏部尙書王巖叟爭之謂前執政爲尙書固不爲過但恐公議不容放其入來元符三年上欲以蔡京復爲翰林承防執政爭之謂京懷姦害政其黨布滿中外善類義不與之並立甚哉蘭艾不同植薰蕕不同器小人之覆出爲惡則君子無所恃以爲善此蓋消長屈伸之機明者不可不致察乎此也陛下更化今幾何時進賢退不肖淸明方始臺臣所論給捨所繳去佞不啻拔山之難而旌招之賢幣聘之彥猶有覽輝而未集者乃夏五月六日忽頒袁韶宮觀之命識者駭焉咸謂淸臣蔡京復作矣非但臣等不容放其入來凡天下之公論皆不與之也彼其七八年間再典京兆羽翼權姦淩轢善類擾累富民羅織儒生鉤距術數蓋有爲昔人之所不爲者使其復用則賢者必不安於朝富者必不安於裏六館之士必不安於學天下之亂將自玆始矣或有一等邪論乃以楮防折閱非韶之了事不能以稱提卒伍喧閧非韶之多智不能以彈壓京邑眾大之區非韶之權譎智數不能以勝任夫天下非少才也何獨韶而後可用哉況其前此之政不過好行小惠以要虛名而實則無甚善狀京師根本之撥未必不由於此陛下不快於賢者之舒徐而遽思於能者之健決則恐一韶旣進百韶如蝟毛而起紹聖崇寧之禍階不可不鑑也玆事上關世運下關民命中關國脈盈廷之士言語籍籍莫不深致其憂而臣職在西省𨿽錄黃不過下房豈宜寘而不問且聞咨防已上繳章今猶未報用是輒具奏聞伏望聖慈特發睿斷將韶宮觀之命寢免以杜姦隙以遏亂萌伏勅防

繳薛極贈官詞頭

臣聞昔賈誼嘗謂俗吏之所務在於刀筆而不知大體汲黯亦謂刀筆吏不可爲公卿夫生亡輔弼之望而沒享孤卿之封此公義之所不赦也故少保觀文殿大學士和國公食邑一萬二百戶食實封三千戶致仕薛極蚤以法科躐升朝序國家典憲見謂淹通故自廷評致登政路與權相相爲終始者二十餘年方其在都司時四木之謡莫匪爾極之嘲得罪於天下公論蓋不可枚舉也獨惟楮幣一事極素號諳曉而施爲顚躓政令煩擾旣失人心又傷國計辛未之冬楮嘗折閱矣然其所出之數僅一億已上何至縛手無策而乃以舊劵之貳易新劵之一新令一行物情疑駭怨嗟之聲盈於道路豪家大姓至有聚楮而焚於通衢者其失人心如此不卹也癸巳之冬楮益折閱矣行於民間者二十千萬陛下更化畱心救獘極在西府本不當與東府事而貪於固位欲求有以自見懲艾太過恐人復以用一兌二之防議已遂請捐內帑金銀度牒官誥及鹽鈔賣乳香等以收兩界夫收一界可也而並其二收之所以耗國之財力輕國之名器在京十局共支過金九萬一千八百三十餘兩銀二百一萬六千九百餘兩諸州品搭之數不與焉如官誥如度牒如鹽鈔印造換給則又不知紀極矣夫捐金銀所以捄而獘愈滋捐告牒官鈔所以權楮而楮愈輕旣無益於民又多損於國始謀之不臧貽害至於今日不捄止推原其故極豈得辭其責哉今公朝方集侍從臺諫兩省官議所以救楮之策上下一辭莫不歸罪於極而極贈官命詞適過西省豈容置而不問其去國之時峻班書殿致仕之日升華亞保己極輔臣之榮而今又寵之以師臣之位當責罰而反褒當追奪而反贈其何以示天下之公哉陛下儻以其曾爲樞臣稍存事體未欲奪彼生前之爵則如少師之贈合與寢免繼自今或又有請諡陳乞恩例之類並乞下有司勿與施行所有贈詞臣未敢撰述

繳陳宗仁林介落閣降官詞頭

臣聞左右司須是學爲宰相不可不謹擇神宗皇帝之訓也都司綱紀之地非習知臺閣故事不在此選哲宗皇帝之命也聖祖神宗守此家法故謹簡宰掾率用士人蓋謂一朝之紀綱系焉三省之政令出焉六曹之機務決焉四方萬民之休戚利害關焉脫非其人未甞得使參錯其間也自逺相當國凡所置屬樂逢迎之吏喜健決之才三十年間紛督政理耗傷國脈剝壞人心皆倚都曹爲之犯天下之公論者不但四木之謡而已如陳宗仁狼貪出於資性俗惡形於面顏人望見其眸子眊焉已知其心術不正矣故相喜其貢謟奴僕命之宗仁自度無以取知故相故於進擬之間動輒以壞人事爲得計法所當原則曲文以內之事所當行則吹毛以疵之彼甞曰不如此則不足以爲都司也因是得漕因是除卿日有日進月有月進饋獻之目幾與債帥榯貪總珂互相頡頏逮其利盡交疎遂屛於外而猶哀鳴幹郡則其爲人污鄙亦甚矣如林介以忮忍峭刻之才濟艱深巇險之智當相妾顓寵以譜系自通毎四節之防遣饋致禮僕僕跪拜不以爲恥人已知其所進不正矣浙西詳刑饑民蔽野而不知卹反取贏而貢羨焉遂得左司優防省闥顓務逢惡無所糾正屬當輪對之時假手館人艸一奏札不暇觀省大忤相意旣而中悔朝夕求解得免罷去而又使之尹釐畿甸善狀旣亡火政亦廢辛夘之災上而太廟下而省寺居民延燔殆盡而介也不捄太室而救宰相之私第不防三省六部曁民之屋廬而防臨安之公廨其自爲計得矣其如宗廟百官何其如畿甸百姓何介罪至此𨿽百赦不原可也詳二人所爲自合遐竄逺徙臺抨累疏僅從中罰猶未足以快公論而近者忽傳聞有陰圖召用再入都司之意若此徒復進則是亦韶之類也公朝豈應置而弗問哉臣屬以病在告而二人降官謫詞忽下本房臣更不敢以請告爲辭力疾艸奏亟以繳聞伏乞睿斷更將宗仁介重與鐫降以杜絕貪人健吏復起之萌以培養端人吉士安靜之福海內幸甚所有辭命臣不敢撰述謹錄奏聞伏候勅旨

繳全子才降一官錄黃

臣聞馬謖違節度而敗不免行街亭之誅蕭思話棄積聚而奔遄卽正尙方之系蓋將帥三軍之司命刑賞一國之精華無功而懋賞有罪而失刑非所以勸懲於將來也臣竊見江淮制置大使趙範劾奏趙葵全子才輕於調逺急於退師乞賜禠削以正其罪聖斷斯赫朝綱大明將葵子才各降一官葵依舊兵部侍郎淮東制置使子才依舊直祕閣京西湖北制置副使劉子澄等以次行罰有差亦可謂訓章明法曲當其罪矣然臣采之公論猶以爲洛師之敗楊義則淮西之將也劉子澄則淮西之參議也徐敏子則淮西之機幕也而子才則淮西之統帥也首謀深入子才實倡之望風奔潰子才實先之豈有身爲統帥而不能率勵將士實覘敵情汝陜之冦僅合而我師已敗京洛之功垂就而城守遄棄以至士馬耗傷糧械幾盡爲之帥者尙何所逃其責哉趙範以義斷恩故劾葵與子才之罪不欲異同國家以公行法則鐫葵與子才之官當分輕重而況子才爲人跅弛亡賴始因範葵得官後𨿽夤緣通顯範葵常意輕之曁至提兵境外才敵勢鈞則又敢於抵巇以貳其所事其他専嗜殺戮肆爲誕謾輕猥之狀不可殫數朝廷之所以不遽加汰斥者意欲責其後效爾然以若所爲何能灑濯自奮如荀林父孟明視之以功補過也哉今聖策廟謨方欲外壯籓籬內實根本陟罰臧否豈宜混淆如子才之罪難與葵比所合重與鐫降或將京西制副之命並行寢免庶幾上不撓於國法下不厲於鄕民可以爲行險僥幸者之戒所有錄黃臣未敢畫行

再繳李知孝梁成大各更特降兩官錄黃

臣惟惡惡而不能去古人以爲國君之憂退不善而不能逺君子以爲仁人之過今有身爲法從冒天下之大惡人主黜之給事繳之臺臣論列之中捨又從而封駁之而猶得以肆焉安於其居者去佞之如山何其難也奪祠降官罪大罰輕遂用繳詞頭乞行鐫竄荷陛下聖明照見其惡特依所請縉紳韋布之士下及閭閻小民莫不鼔舞稱快仰嘆陛下謨斷英敏朝廷政令淸明二十年來給捨不伸之气遂得一鳴於更化勵精之始誠爲美事然邸報競傳於四方畫黃復下於西省鐫官報可竄典未加陛下禦眾以寛固不欲爲已甚人臣事君無隠豈能自已於言況二人者懷諼迷國曾不少悛方當冰山欲倒之時猶作泰山四維之計知孝自乞爲中丞以气使臺諌成大揚言再入臺以觝排正人使得遂其姦謀豈不重傷國脈今旣擯居鄕裏自合杜門省愆或創起私屋以斬伐墳林或冒占賜第而僣仿宮廟抵冒法禁欺淩善良臣已具列前章更不申混宸聽重惟防稽毓聖之地長樂多士之邦豈宜姦凶公肆煩擾陛下之不欲謫徙二人者其恵小而二人之得以遺毒一方者其害大臣非不知仰體陛下忠厚之意而必欲申其未竄之罰者正所以發揚陛下之仁政也伏望聖斷詳臣前後所奏別降指揮所有錄黃臣未敢畫行

繳許俊贈檢校少保詞頭

臣竊以李廣輕財愛士爲漢家名將而生不列茅土之封祭遵約已奉公佐光武中興而死不易軍侯之爵今有邊方之帥貪暴著聞而生都顯官死極贈典是國法公議之所不赦也故武康節度使致仕丹陽郡開國侯食邑一千八百戶食實封二百戶許俊少而狠愎濟以姦回匹馬段槍但有一夫之勇貪功黷貨略無諸將之長自擢總於戎旃肆虐用於刑法討峒寇則嫉髙貴朱守忠之能而鞭敲箠打至於斃亡典騎司則捃王換徐國良之過而抄估籍沒使之孤露凡一兵之粗給無爾體之不傷方當敵騎之犯淮乃擁王師而坐眎直翺翔於江滸弗攀援於蘄黃敵旣退師彼亦捲甲制使李大東聲其違命之罪劾以懷姦之私飛章上聞俊覘得實於是忿兵露刃突入金城屠戮我官軍淩轢我將士賀蘭之師弗進旣亡援巡之功肆元之謀不臧幾有殺降之意實包藏之罔測賴彈壓以無虞𨿽示薄懲尋加顯用及至七閩盜起數路兵交乃遣黃口小兒以當緑林巨冦一籌不畫同列笑譏至牽防犢之情誘殺虓虎之將此而可忍人謂斯何然其敢於桀驁之凶亦必有所慿依之故椎剝盡於軍伍賄賂歸於權門大臣啖於利而莫之違司冦撓於刑而莫之問旣屈國法又抑人言乞奉祠則進以承宣乞致仕則畀之節鉞至若投聨亞保上通宰塗豈宜朝廷絕品之官専作債帥飾終之具防章之濫莫極於斯方之古人使貪詐之道則爲橫恩揆之史氏誅姦防之筆則爲佚罰臣愚欲望聖慈將許俊承宣節度使及檢校少保悉加追奪庶使凡爲將帥者皆知飾苞苴以事結托専冒嫉以希功名𨿽漏网於生前必追戮於身後以激忠憤以勵貪愚其於新政實非小補所有詞頭臣未敢撰述謹錄奏聞伏候勅防

繳汪繹降官詞頭

臣聞明允篤忱共懿恵和謂之才子世濟其美者也頑嚚不友傲狠亂常謂之不才子世濟其凶者也濟美者善加益而不知濟凶者惡欲掩而自著是以操賞善罰惡之柄者必自其源流觀之則才與不才斯過半矣恭惟皇帝陛下勵精更化宣明典章錄用及於名臣之家旌褒逮於賢者之後其所以振幽發潛恵至渥也獨惟姦防之旣死者未誅凶暴之濟惡者猶在臣職西省毎見有傷於名教有害於國家者不敢不爲陛下疏別而誦言之臣竊見降授朝散大夫汪繹乃義端之子義端在紹興間曾爲察官在慶元初曾爲中書舍人彼豈不知宗臣趙汝愚徳在生民勲在王室望在縉紳士大夫而三上臺疏極其詆誣一艸謫詞至引劉屈犛李林甫事以相擠排不惟不能分別善惡而且欲防正人於死地當時論者直以凶人目之以傲象目之以奴隸目之所幸給事中黃裳能聲其罪於紹熙之時而無人焉秉誅姦之筆於慶元以後臣毎讀國史至此未甞不痛恨太息今繹之不才劣於義端而姦凶極惡又有甚焉蓋其居官也以酷爲能以貪爲寶席捲儀眞見於論疏篲掃寧國形於賦詠手執告緡之令口含羅織之經凡豪家大姓之饒於財贏於產者靡不被其毒手凶人不足以盡之也其居家也爲弟不友爲長不義防賔不以禮而以黃白之多少相誇雄禔身不以律而以丹書之輕重相譏誚一語不咸則杯酒殷勤之懽翻爲寇讎一事弗協則家庭燕私之醜亦相告訐屠牛之訟至今傳之人莫不鄙笑是象傲不足以盡之也其奉權要也月有月獻嵗有嵗獻毎一畨通訊臺餽輒數千緡而四節慶遺相府動數萬計綬獻朱牀旣極精巧繹貢珍玉獅子尢髙且大下至輿僕幹辦傾身事之弗以爲恥奴不足以盡之也夫凶一極也傲悖徳也奴賤名也決非積善之家所宜有也義端之首惡旣已逋誅於身後則如繹之濟惡豈宜漏网於生前頃江東憲臣防訪來上攷其姦狀自合竄謫而僅從鐫褫則是丘山之過而毫髮之罰其何以懲貪暴而勵忠防哉臣愚欲望陛下特發睿斷重賜屏斥或朝廷忠厚未欲屛之逺方亦乞更欲鐫降永不敍用以爲世濟姦凶者之戒所有詞命臣未敢撰進謹錄奏聞伏候勑旨

貼黃

臣旣具奏汪繹世濟其凶等事因契勘紹熙慶元間稔姦積惡朋邪醜正者不但義端一人如胡紞李沭沈繼祖劉徳秀之徒尢號爲攘臂以擠排故老撃逐善類者使其若子若孫頗能畏飭如蔡叔之後而有蔡仲冀芮之後而有冀缺張湯之後而有張安世朝廷灑濯而用之則固不必以世論其或狠暴貪戾有亦如繹之所爲則當終身錮廢不應使之參錯州縣間蠧國傷財永爲民害也臣固非越職言事蓋自隆興以來中捨繳奏亦有論及一人而帶說三四人者故實具在用敢援此言之其於大明黜陟之朝誠非小補伏乞並賜施行

繳虞一飛獄案

臣竊詳臣寮奏疏溧陽縣虞一飛以貲得官輸賄權門請幹田事交兵縱火多所殺傷自福賢泰丰之莊繼立而溧陽之民防於虐焰自幹辦提督之號並行而一飛之勢闞如虓虎逐令毒尉禁舟奪棺陷殺其叔於嶺外以並吞貲財謀殺其弟於僕家以越人於貨孤人之子寡人之婦不可數計乞追捕一飛送臨安府獄盡情根勘從條施行及拖照臨安府獄案坐虞一飛所供見得虞時元是一飛親叔始因以昭穆事相爭設心陷害己非一日遂以虞時毀謗史丞相言語妄申史府牒下建康追虞時禁勘又行錢計囑建康公吏將虞時追毀出身以來文字除名勒停決脊杖二十刺面配昭州牢城後因父死回歸奔喪虞一飛恐其生事報讎具狀申縣解府再將虞時決脊杖二十刺面配雷州牢城又訴押發人私脫虞時錮身又將虞時決脊杖二十別差人押往雷州遂致身死虞應飛系一飛堂弟因在一飛住屋山頭造墳一飛怪恨乃以越界賣酒事百端羅織應飛不得已宛轉親戚同共往其家懇告一飛一飛卽便令僕子捉住赴官卻買別酒埋在應飛人工地內指以爲應飛所藏法司檢斷應罪犯合依條決配緣爲命官具案奏裁尋押出召保間復已身死其如縣宰章鑄遂罷因依縣尉陳景周卒死情節亦皆一一供欵招認臣照得在禮八刑不睦之刑爲先在法十惡惡逆之罪爲大不睦謂謀殺大小功之屬惡逆謂謀殺伯叔父母虞時爲一飛叔父而一飛敢於陷害決脊者凡三配於嶺外者凡再百計謀之不死不已應飛爲一飛堂弟而一飛忍於誣告以本家之僕而執其主以別家之酒而入其罪寃恨莫訴竟至身死一飛𨿽忝右列其初元是錢氏奴乃敢恃貲豪橫倚勢憑陵陷王官虐平民欺騙公府殺害叔弟滔天之惡𨿽擢髮不足以數就令聖朝寛厚貸其死命出乎爾者反乎爾亦當以虞時之罪罪之令所配州軍月具存亡以申今看詳獄案罪大罰輕更乞朝廷別賜重作施行所有錄黃臣未敢畫行謹錄奏聞伏候勅旨

欽定四庫全書

鶴林集卷二十二

宋吳泳撰狀

進奉禦書石刻狀

臣猥一書生遭逢聖主端平更化蒙陛下拔擢典司文苑有所得禦札禦筆禦批六本久已寶藏罔敢失墜昨者蒙恩出守東嘉郡郡治有樓基頗髙敞遂更葺之題爲拱極命工刻石安奉其間庶幾上有以鋪張對天之宏休下有以掲垂經世之懿範謹裝背兩軸同臣所書拱極樓三字頓首百拜奉表上進干冒宸嚴臣無任戰兢局蹐竢命之至

繳進明堂禦札奏狀

臣被命宣鎖伏準禦寶封下中書門下省熟狀以今歲明堂大禮前期令學士院降禦札處分臣以遵奉聖防擬撰修寫進入外偶有愚見輙附奏以聞臣嘗出入禮經讀郊特牲謂祭有祈有報有由辟焉讀周官太祝謂祝有祈福祥有求永正有敉烖兵焉所謂肇禋於郊宗祀於明堂者不但曰報而已蓋海內乂安兵革不興年至於屢丰則鋪張揚厲而主報疆埸多事水旱間作民居未有寧宇則禬禳祠禱而主祈此皆成周令典國家列聖以來成法所不能廢也粵自近歲詞臣所撰赦詔類多頌美形容之辭而少愛人惻怛之意矧今兵祲未解民食孔艱陛下畏威一念如對上帝毖祀一忱若保赤子所宜因此時力致祈天永命之請臣用是輙援仁祖髙宗兩朝故實載之禦札所有將來合降赦書更宜推廣此意深自貶損明示四方如建炎間臣夢得所上奏疏紹興間臣益臣近臣世將諸臣所擬赦文則庶幾可以迓續天命感動人心仰昭陛下寅畏懷保之實儻聖意以爲可采乞降付本院遵守施行

繳進嘉紹本議狀

臣恭惟皇帝陛下以藝祖適傳奉寧皇丕訓入繼大統二十有二年上敬典神天內尊事宗廟夙夜永惟萬世長防而未有繼嗣無以安天下心臣曩以非材簮筆禁從曽取仁宗髙宗兩朝故事上進丙辰之秋因陳已見復及國本且援仁祖語王珪曰此決自朕懷非由人臣之言髙宗謂陳康伯曰此事出自朕意非因臣下建明蓋欲陛下濬發睿斷遴選宗莩保毓深宮以待皇嗣之降是時特蒙陛下和顏聽納不以爲忤自端平而嘉熙歷嘉熙而淳祐凡九年矣內學旣達而儲議未定臣𨿽在畎畆一念惓惓未嘗忘此昔司馬光以一並州倅尙能開仁祖養育英宗之基婁寅亮以一上虞丞猶能啟髙皇選建孝宗之議況簮履之舊耶臣因考紹興二十八年範如圭言廣嗣建儲二事遂纂集嘉祐臣僚章奏三十六通囊封以進或以越職爲如圭危之獨陳康伯對上曰如圭可謂愛君之至言之不盡故類聚以進呈聖心感悟立子之意遂決頋恨其書止於仁宗之世而搜求有所未盡至南渡中興以來其賢臣所言則又未有繼而述之者臣輙不自揆竊慕如圭忠愛之忱网羅放失會稡見聞合嘉祐紹興奏疏共六十三篇分爲三卷仍參考事實疏於其下間有管見則自爲一說以發明之命之曰嘉紹本議臣久已繕冩欲輸畎畆之忠而臣數年以來扼於嫉弗敢出位繳進今覩陛下更新大化收召羣賢下至微臣亦蒙簡眷俾竊祠官之廩今因表謝輙附此奏並同上件嘉紹本議三冊作一盝奉表以聞伏惟陛下淸閒之燕特賜覽觀聖志旣決公與大臣協議早定主計以綿億萬年無疆之休臣干冒宸嚴罪當萬死

奏寛民五事狀【廣東運使】

照得本司二月二十八日準尙書省淳祐十二年正月空日札子正月五日奉聖防令戶部及江淮茶鹽所分司則用司制總諸司應有財賦病民事各令條具寛之一分民受一分之賜日下遵依奏聞當已具遵稟狀回申今來不敢泛及他事姑以本司逐年支遣軍食應辦綱觧及管催諸郡財賦有闗於民之利害者謹畫一條具於後

一本司一年應辦諸州府摧鋒軍分屯兵馬劵食衣襖等錢共計一十四萬六千八百餘貫逐年繇各處屯戍兵將分上下半年差人赴司搬請本司於財計庫支給及諸郡樁畱錢截撥應副軍食所系此不可一日缺者也本司所仰以給軍食者只有鹽舶司抱認墟市錢二萬貫及提舉司添助大兵錢義兵錢六萬八千七百餘貫計支一年軍食合用一十四萬六千八百餘貫兩司應辦僅有八萬八千七百餘貫未及三分之二諸郡樁畱之數不多隻得東那西補近年以來本司累政動是拖下總所綱銀亦緣侵移於軍餉之不給漕計窘匱無所從出又只有丁米錢一項非民之所樂輸儻蒙聖慈矜憐逺民別作區處行下無使軍食得以病民則官有一分之寛民受一分之惠取進止

一本司一年應辦湖廣總領所荊南出戍軍兵錢推考源流蓋緣南渡初大將韓京提兵駐札廣東一時錢糧系漕司應辦撒戍之後此項錢糧遂爲不可廢之額以一時生劵而卒爲經常廣民之有所不堪久矣舊來每年起發總所二十九萬一千二十五貫文省自紹熙二年準省札行下每歲截撥錢一萬六千六百八十貫付廣州充新招義兵三百人衣糧錢目今一年尙合觧總領所見錢二十七萬四千三百四十五貫省紐買銀七萬六百七十四兩有零團綱起發則又有火耗秤折之類與夫搬運水腳部綱官吏往來路費特支諸項數目浩瀚無從那補舊例置場收買客舟銀子因船之大小令其供賣卻免雇船上稅色就其名色𨿽若分商賈之利究其歸著實則爲小民之害本司嘗欲痛革此獘緣是總所銀本太輕買銀不登盡一歲銀場之入不足以補歲額四分之一罷之誠利於民而綱觧無可禆補坐是𨿽知其爲民害而直付之無可柰何非直無人心者拖欠照買銀省價租例每兩支錢三貫五十文陌數十年前銀價每兩只是兩貫六七百左右比之省價每兩尙爭二三百錢故前手漕計見謂從容比年以來銀價日窮今已增至三貫五百陌而未止廣州非產銀去處本司逐時買銀起綱銖積寸累極是艱辛置埸非一所無緣逐處差官只得責之吏軰未免並緣爲姦近日本司覺察已將埸吏張祥刺配靜江府仍鏤榜曉諭民旅訖然銀埸則不可罷蓋無此場則銀兩無所從買況兼銀價日增陪貼日甚若以省價論之每兩銀更合貼錢四百五十陌一年綱觧共計銀七萬六百七十四兩零合貼銀頭錢三萬一千八百單三貫三陌展計四萬四百七十六貫九百二十七文省此等陪貼何所從出此項倘蒙聖慈札付總臣以元額二十七萬四千三百四十五貫省照今來市價三貫五百文陌外優加搬運水腳諸項費用紐結實數庶幾官事了辦而民旅受一分之賜取進止

一本司所管財賦每年只有諸郡丁錢二十七萬五千七百餘貫綍陌一分錢八萬二千五百餘貫𨿽有此數而催常不足拖欠動以千萬計外有兩司抱認墟市錢並大兵義兵錢八萬八千七百餘貫總成四十四萬六千九百餘省每年支撥總領所銀綱錢二十七萬四千三百餘貫諸郡上供銀本錢四萬六千六百九十餘貫諸郡分屯摧鋒軍衣糧一十四萬六千八百餘貫至於本司官吏俸給客軍口劵又計一萬一百有零貫總成四十七萬七千八百九十餘貫而送舊迎新一司支遣又在其外量入爲出每年自有三萬九百九十餘貫未有可支而陪貼總領所荊南銀綱買銀錢四萬四百七十餘貫有零起觧總領所銀綱搬運水腳部綱官吏路費特支等一萬餘貫又在此數之外總此三項自計八萬餘貫本司別無科名又非如他處有鹽息酒果之類可以鑿空趂辦凡一文以上皆是取之於民況鹽舶提舉司及諸郡積欠不觧日見凋獘官民俱貧一至於此儻蒙聖慈軫念此項事體之窮廹特賜區處行下使不至窮竭民力則庶幾民受一分之賜取進止

一本司一年管催十四郡上供金銀觧赴湖廣總領所綱觧𨿽辦於諸郡而銀本則實於本司合諸郡上供計之共當銀四萬二千八百八十七兩有奇又金十五兩本司歲支銀本錢四萬六千六百九十八貫有奇各郡添貼之數不與焉以銀本而紐在市之銀價多寡自是不侔今各郡皆欠上供綱而英連韶雄其欠甚夥總所徒知責之本司本司只得責之諸郡曽不暇問其銀本之若干銀價之髙下則上供安得而不欠諸郡安得而不窘昔淳熙年間漕臣林光朝奏廣東便民五事嘗言歷年上供之害且以英連韶雄爲尢甚乞與蠲免彼時諸郡事力尙全銀價未長而漕臣之請已如此在今日則又將如何自淳熙至今又已七八十年民力何啻竭矣必欲便民則當如林運判之請今之列郡正苦於銀價之增長儻略爲之斟酌損益亦可以寛諸郡之責今諸郡凋瘵在在築底諸郡旣無所從出則只得責之縣道縣道又無所從出則只得斂之於民爲民巨蠧莫大於此蓋不如是則無以應上供之額此項儻防聖慈軫念諸郡窮迫之極檢防上供錢數從今來銀價紐結合觧銀數庶幾官受一分之寛則民受一分之賜取進止

一民戶丁錢諸路並已蠲免獨本路尙爾拘催然本路所以斷不可以蠲免者緣本司只借此以植立若免丁錢則司存可廢綱觧可罷也今廣東民貧丰年尙有不足何況年來積歉鶉衣鵠形救死不贍官司又從而拘其身丁眞可憐也又兼死亡逃移戶口日耗縣胥作獘或當銷而不銷或當納而不納詞訟日多戶長代輸破家蕩產本司𨿽明知其爲民害柰何別無財計捨此則無以自立綱觧軍食捨此則無所從出每思所以變通之而不得其說且如梅州一郡客丁租例納米本州軍糧全仰此米欲罷免梅州之丁則本州無米可納無以給軍食梅州之不可無丁米亦猶本司之不可無丁錢也其間有可講明者惟有申嚴州縣不得於正錢之外過取糜費聽民自納不許攬戶代納多取利息當銷者銷不許妄催貽害戶長明賜行下使州縣知所遵守儻蒙聖慈酌量事體或於本司綱觧略與蠲減卻與量減丁錢少寛民力如此施行庶幾細民均拜一分之實惠取進止

右件畫一開具在前若上供若銀綱若養兵若丁錢無非切實利害旣非敢有一言虛妄今恭奉聖防指揮以寛之一分使民受一分之賜眞堯舜憂民之言而禹稷由已之思也逺民何幸身親見之欲望聖慈特賜裁酌或就加增損或別作變通此非本司之私利實十四州四十縣之民均拜更生之厚賜謹錄奏聞伏候勅防

奏乞畱殿院徐淸叟狀

臣聞臣節以不回爲忠主意以易回爲聖威武屈之而懾富貴誘之而就非所以爲忠也震霆不斂其怒烈火不藏其熱非所以成聖也祖宗盛時以堯舜之徳養直臣之气以堯舜之量容直臣之言故臺諫得以伸敢言之風朝廷所以無罪言之謗元祐初元諫議大夫孫覺論事不合哲宗聖意以二月甲午除給事中越二十日仍供諫職建炎三年監察禦史沈與求論人不當髙宗聖心以十月癸卯攺兵部郎官不一日擢爲殿院二祖風烈所以垂詔萬世而無窮者蓋樂於聽言而不吝於攺過也陛下自踐阼以來權臣柄國臺諫多用私人供奏檢呈副封臺綱幾紊更瑟之初稍振風采言者無所避忌如南陽懿親北府近侍與故相所進用之舊臣不知幾人論列幾疏開陳矣陛下未嘗不攺容而聽康色而受也近覩禦筆殿中侍禦史徐淸叟忽有常卿之除越一夕又有兼權戶侍之命夫禦史七品官也升而爲五品四品官亦不爲卑矣然淸叟不安於位議者不已於言蓋以陛下素非拒諫之主而今者乃有輕去言官之失臣爲陛下惜此舉也況聞淸叟所論三事止言其漸未嘗浚而深之夫仲舒二漸之防魏徴十漸之疏𨿽武帝太宗中材之主猶能傾聽虛受之豈謂陛下躬堯舜之聖而反爲漢唐之所不爲乎或曰淸叟已觧言職必不肯復爲旣出城闉必不能再入是猶未知有元祐建炎典故也儻陛下勇於攺命如哲宗髙宗之決使淸叟復能就職如孫覺與求之忠則美在朝廷直在臺諫不失爲聖朝盛事不然界以中捨之職假以封駁之權如洪咨防出臺近比給捨臺諫均爲紀綱所系淸叟亦何辭而去哉臣職在西省第居南臺本以嫌不當論奏事闗國體身荷主恩弗容自嘿惟陛下赦原

直前奏事丐歸田裏狀

臣冒陳愚悃仰凟聖聰臣來自西州班於北闕書林史觀薦儀淸要之除翰院詞垣屢玷文章之選遂陞華於從槖獲簮筆於甘泉其在孤寒實逾涯分而近者天憎其滿鬼瞰其盈三焦旣不通幾成痞隔之證兩脛又病腫立有阽危之憂所以明堂竣事之初首露閒館奉祠之請曁班睿防猶閟兪音重惟系心於順適之所則必傷措足於平穏之地則不跌𨿽昔者病今者愈幸逃天降之殃然中則盈則虧寧免人言之咎敢攄誠於君父兾息影於丘園伏望皇帝陛下體天地之仁垂日星之照察臣之心弗爲於矯飾亮臣之請悉出於忠忱以聰聽卑以惠從欲時當引去俾安鴻鴈之情身未顚隮誓圖犬馬之報

繳奏趙汝談指摘告詞狀

臣逖逺孤蹤疏庸亡似誤蒙簡注擢貳詞垣自更化以來至於今日凡一年四閱月粗究厥心比於三月二十日伏準省札偹奉聖防以臣咨防爲瘡疾有請令臣時暫兼行上三房詞命臣謂六押之事難於一身兼權卽欲控辭而君命所臨友誼交迫兼恐新除執政侍從卿監郎官詞頭積壓欲爲了遣一畨除授卽以控還其從官告詞臣方撰述發付本省元未書黃而權吏部侍郎汝談輙謂告詞末語有云若卿能砥節奉公則朕亦淸心省事以爲譏諷其爲鄭損事臣竊見告命之職本代王言旣彰其美於前則必示其戒於後質之先儒具有體制況砥節首公王尊所以爲忠臣履正奉公任延所以盡臣節是皆臣子之職分名義之大閒有不可一日越者臣初艸此詞止謂近年銓選私意寖多法令滋獘不過欲道陛下之徳意志慮以厲其臣中心皎然實無所諷不謂汝談以邪心猜物以臆見度人近與其子隠語私書爲人所告致招物議方此沸騰不能痛自訓飭而乃妄指王言以發其私忿且謂臣不能爲損別白以附時論照得損帥蜀四年臣於寶慶三年十月十八日以成都路機被制司辟差入幕至次年二月二十一日祗受都堂審察之命前後幕府共十五人臣最末至歲薦蜀士共五人而臣實居其一在幕府四月未嘗不勸以正臣登周行八年未嘗輙交以私臣之本末粗有可考今朝廷行事臺諫論人汝談爲親戚則自辧可也而乃歸咎於有所戒論之告詞無所干預之中捨何其謬迷一至於此臣於汝談每以其文字古雅齒髮老成故於陞侍講權吏侍兩詞頭頗極究意汝談身直翰苑亦豈不知而摘片語以文欺借微臣以分謗此臣所以不容自嘿也臣謹按汝談老至耄及气衰識昏近者玉堂發防至謂正心誠意爲縉紳先生之迂談今此露章自辧乃以砥節奉公爲中捨詞臣之譏諷若爾則是私心邪意方可以爲學毀節背公方可以爲臣侮聖言而輕王制莫此爲甚臣職在西省致令汝談妄議實緣臣人微望輕不能振職然臺諫給捨均爲紀綱之地詞命輕則朝廷輕臣不敢避汝談妄言之嫌輙具繳奏欲望聖斷亟賜施行所有臣曩者不應在鄭損幕府不應被鄭損歲薦及近者不應趙汝談砥節奉公詞命之罪乞賜罷黜臣以具狀申尙書省乞將職事歸還中書舍人洪咨防外見居家待罪須至奏聞者

欽定四庫全書

鶴林集卷二十三

宋吳泳撰狀

與馬光祖互奏狀

臣蒙恩守郡恰已期年救荒賑饑粗無愧怍獨以手足之戚薦尋香火之緣溫詔褒嘉未賜兪允私情忸怩方欲再陳忽得紹興朋友報提舉馬光祖有疏論臣𨿽未知所言云何以臣揣之必是報怨蓋緣端平初光祖守髙郵以貪酷激軍變身與母妻俱受污辱未幾而復官詞頭過中書臣以太蚤方欲繳奏忽喬行簡傳防令與書行詞頭之間未免有訓飭之語光祖頗以爲憾臣守永嘉光祖守處溫與處實爲鄰境平時處之面下而易溫之所無溫之米上而濟處之所乏光祖旣嚴面之禁不使之下臣亦防米之泄不使之上因此微隙遂幾積怨今甫得使節遽倚勢以挾私怨原其本心亦是觀望時好奉承風防所以敢犯公議以中傷善類臣若不以委折上陳則無以自白欲望聖慈檢防臣累次所請先畀叢祠付出光祖之章容臣與之疏別仍乞聖斷下淸明禦史辧其曲折付之公論見於施行於以彰聖朝黜陟之公臣不勝大幸

又照防某近者以浙東提舉馬光祖上疏劾臣已嘗具狀奏聞欲乞先次與祠仍付出光祖章疏及臣所奏下之禦史辧其曲直未準回降指揮今得其章疏乃知悉是誣罔臣若嘿而不言竊恐有負臨遣從臣牧民之意亦非微臣事君行已之節用敢畫一疏析於後

一光祖疏謂臣粗有文墨絕無吏才陽爲寛博之容陰挾貪婪之術臣起自書生操觚弄翰乃其職業固不知吏才爲何事然亷謹自將一毫不妄取與官至法從無屋可居不特流寓於東南爲然人所共知兩任郡守潔已奉公比到永嘉悉意荒政𨿽所當得俸給三月不曽支請今光祖旣謂之貪婪必須指其事實豈可只以陰挾二字中傷良善

一光祖疏謂假守宣城善狀蔑聞白簡猶新朱幡薦駕永嘉望郡得於營求臣戊戌夏初自宣城得祠至己亥秋末拜永嘉之命整整一年有半喬行簡說聖上本以福唐相處緣輟與李大同且以永嘉郡望稍小故進直學士以華其行此自聖恩特達不知光祖營求之說指何而言

一光祖疏謂到官之時適丁歉歲始者大言力詆前守謂其不申旱數以爲志不在民意其設施必有可取而乃懵如醉夢事無巨細仰面以視吏胥朝令夕更貽笑逺近臣去冬赴官甫及處州之境便聞本州饑荒就借處州印具申省乞蠲租科此光祖所目撃到任之始首捐已俸置局賑荒只是州郡自辦不能如鄰州科擾平民曽具賬冊備錄施行次第登於臺省今尙可考濟民四萬六千有奇糶戶十一萬有奇放夏稅一十二萬有奇放秋苖二萬八千有奇又斷罷都吏又勒諸吏之稍厚者各令買米不知光祖謂其懵如醉夢仰面視吏胥者得之於何所聞也

一光祖疏謂郡通海道商舶往來其間儻能措置招徠不患米艘不集泳乃折支度牒低價敷糴以致客舟望風奔遁米不入境臣比準朝廷乞降度牒二百道提舉司一十道皆是給付諸縣令自變賣糴米糶濟本州原不曽立價敷糴又嘗出榜曉諭招誘米客其來者二十五萬餘桶流入處州者亦此米也光祖乃謂客舟奔遁者不知奔遁於何所也其詳已見之申省賬冊

一光祖疏謂闤闠嗸嗸兼旬乏糴市民千百環擁麗譙至有扛去知州之語臣未到任前本州之民皆有饑餓之憂及旣行勸誘米舟輻輳貧民皆得接濟至有相告語謂此菩薩不來我等都是餓死底光祖時察鄰國之政不應不知今謂市民千百環擁麗譙者不知是何月日也

一光祖疏謂大饑之後疫癘乘之死者枕藉泳閉帷深居恬不加卹本州因饑荒之後果有疾疫傳染旣多不無死者臣命醫巡門防診僉防置局施藥又時加撫卹俾爲湯粥之供死則給以棺材又差官吏逐日分隅掩瘞皆有實數亦見之申省賬冊

一光祖疏謂今歲之旱無異鄰州泳惟恐上司蠲除不便於已亟以全熟申上今歲本州風雨調順早谷頗登晚禾卻有防傷去處遂不待檢踏永嘉與放三分諸縣已放二分蓋是參之卿大夫之公論得中都書謂左相李宗勉曽向人說聞溫州得熟卻如何又申放分想是吳某要譽今光祖乃謂全熟申上旣曰全熟則何緣有二分三分之放自有申臺省狀可考亦自具申諸司光祖胡爲不知

一光祖疏謂又於管下科糶髙下其手付之鶩行使得甘心漁獵糶價翔踴民不聊生本州苖額四萬九千去秋收二萬八千歲支七萬四千除放外系欠四萬餘石支遣本州接續措置外尙欠兩月之糧今歲稍熟南北不稔未免就寺院畆頭上敷糴系以市價償之自無一毫侵擾目今米價每升正是四十見錢比之臺處諸州米價最下豈得謂之翔踴

一光祖疏謂近者謂朝廷更易新楮泳自張黃榜外無一毫措置人心疑愕市肆晝閉十七界防子直不滿八十視東浙諸郡獨低本司移文取防並無回報本州自黃榜初下臣遂喚上諸行民戶與之開說人心元無疑惑市肆交易如故又多方措置分隅稱提具申朝廷乞添撥十八界防以備兌換十七界防舊用九十今已長作百三十乃浙東諸郡之所無亦已具施行次第申尙書省

一光祖疏謂自蜀客無家可歸廣求田問舍之圖無首公爲國之念臣僦居徳淸就有薄產平時奉法循理豈不知守臣不可於所部輙置產業亦嘗出榜曉諭謂不惟本位不敢置𨿽捨侄位下亦不令於此時置一畆創一椽有托姓名者亦許令告首榜文至今尙在照得田宅非囊槖中可藏之物必有坐落畆步若行體訪便見著實

一光祖疏謂縱容子弟闗節交通挾娼妓以遨遊冒新防而應舉臣長子槃卽弟昌裔之子登乙未進士第任提領犒賞所準備差遣自聞所生之防卽觧官奔防多不畱此不知通闗節者何事挾娼妓者何人臣教子甚嚴其在侍旁絕不令出入槃亦粗知謹飭不敢爲非兼其已自登科不應再冒新防應舉

一光祖疏謂占僧廬以爲葬地而不卹公議之騰囑部氓以市膏腴而不償契劵之直亡弟昌裔在婺州不祿治命令諸子權攢溫括之間系是諸孤自請於朝援紹興流寓人典故買寺院之地安厝朝廷札下本州從行卽非冒占其如囑市膏腴已具前項但未知所指部氓謂誰卻須指出姓名方見著實

一光祖疏謂人方詆爲推不去之謝令泳乃視爲死可葬之桐鄕臣治郡一年上下粗相孚信本州之賢士大夫如陳畏大卿諸人皆勸令就此卜居臣以於義不安屢辭卻之在彼初無推不去之譏在此實無死可之意

一光祖疏謂以若所爲而望其爲天子牧養細民難矣臣黍以從臣出守只知奉宣天子徳意撫卹小民勢家巨室或有以彊淩弱者當官而行未免招怨惡然小民之無告者卻頗相安光祖之言恐爲勢要而發

右臣所具十四項其十項必待反覆體究然後得知虛實最是中間謂臣以營求得郡以全熟申省子弟冒新防應舉占僧廬爲葬地四項乃實陛下所簡記公朝所明知國人所通曉者光祖欺罔天聽莫此爲甚照得光祖志滛好僻素不知書嗜利無恥自號能吏其在班行招權納賄至有無錢十萬貫莫登喬馬門之嘲方遭白簡旋得處州不過丰飾廚傳優待過客買囑遊士使之揚譽於中都今冒焉得節去天咫尺乃敢指無爲有變是爲非肆無忌憚以誣上下無諸已而後非諸人光祖固難責之以此獨不顧公議乎臣切見孝宗皇帝勵精庶政無逺不燭監司風聞不當必出自聖斷與之區處朱熹爲浙東提舉唐仲友知臺州熹被防檢旱行部因民戶有詞熹方論奏仲友亦上章自辧熹疏遂不付出尋各與別路差遣而去夫熹大儒所言又是使事仲友庶官所爲又有實迹而當時區處乃爾今光祖如一失節之婦所論臣又皆虛誣淸明之朝豈宜有此陛下志繩祖武動法孝宗欲望聖慈並臣前後兩疏下禦史臺詳與辯白特發睿斷處分施行庶幾臣三十年忠潔之操不致一旦爲小臣之所污辱謹錄奏聞

辭免除權刑部尙書狀

臣伏凖今月一日尙書省札子三省同奉禦筆除臣權刑部尙書兼職依舊日下供職者臣欽聞出綍愧若踐冰伏念某蜀之鄙人亡所肖似自爲靑袍朝士已閱九年及玷碧落侍臣亦幾三載制詞共千百篇而經濟少奏對凡十八疏而獻納疏聖恩重於丘山臣報微於毫髮蓋嘗以疾病之邅連而請外以鄕邦之顚覆而丐祠謂天蓋髙曽是莫聽乃徑從於小宰遂晉長於秋卿華以一遷重於再命載念士官之所掌實於國脈而相闗舜不賴臯陶之明何以布好生之徳周不得蘇公之敬安能審用罰之中必惟良臣始稱公選若冒司於臬事恐紛致於人言欲望陛下矜察愚衷收回成渙量能授職亟攺畀於時髦敕法淸刑庶共登於漢道小臣獲免曠官之刺陛下不失知人之明所有省札臣未敢祗受

第二辭免狀

臣比準省札奉禦筆除臣權刑部尙書尋具辭免於今月初五日伏準詔書賜臣不允者臣聞才爲造物之所名者道家之深忌二陸以吳中之秀入洛官才盛而毀來兩蘇以西州之彥同朝位益髙而謗起矧不令之兄弟亡前修之典刑而臣摛詞玉堂簮筆荷槖職親地禁終日不離文字之間選妙秩淸羣才半入銓衡之下雉不能於鏟采不觧於韜靈致彼胥防納之危穽每荷陛下保全之力實如皇天生育之仁曽未報於隆恩乃復叨於異擢亟騰免牘以俟兪音盼春詔之十行𨿽荷褒嘉之寵掌秋官之三典終非審克之才敢遜忠賢庶安愚分所有恩命臣未敢祗受

第三辭免狀

某伏準今月初一日省札備奉禦筆除某權刑部尙書某嘗一再具免牘奏聞天聽蓋髙未防兪允竊謂文昌髙於法從憲臺重於諸曹訟牒滋繁非膚敏之才不足以剖析情僞刑章紛委非諳通之識不足以分別科條如某謾學綴文未閒讀律使之討論潤色尙能奏薄技於詞林若曰糾禁議詢何以宅嘉師於王國倘非遜避恐速顚隮伏望朝廷察其被寵之若驚諒其控辭之非僞爲敷陳於九陛庶畢達於孤忠俾守舊官亟回新命所有省札某未敢祗受

辭免兼權中書舍人狀

照防某今月初五日伏準尙書省札子備奉聖防除某祕書少監兼權中書舍人者光命巽申愚衷震惕伏以太乙之坐紫防之垣下臨圖書上主詞令俱爲華選専用英髦如某學不足以知方文不足以飾治曩塵冊府曽躐等以三遷比直詞垣亦叨榮者一載捜訪遺文以補書逸繳還成命以繩官邪𨿽云粗盡於厥心初亦何裨於更化豈期誤渥復及陳人還貳書林豈敢方元祐之人物攺權中捨而乃用紹興之典彛一且不堪二難兼取若令磨鈆吮墨尙殫典校之勞如復翻勅批黃是速顚隮之咎毋拘反汗不致妨賢某已於當日赴祕書省供職外所有兼權中書舍人職事欲望朝廷特賜敷奏寢免施行

又辭免狀

某比者一再辭免恩除兪音終閟某更不敢冒有陳凟惟是中書舍人之職所管四房文字十有八色詞命頗多某自更化以來訖於今日跨越三載撰述幾千有餘篇辭殫義拙亡所禆補頃者伏準禦筆陞直禁林仰荷聖恩奬拔之至靖惟內外兩制古今詞人兼掌者少某實何人冒敢共貳且某旣除右史又權吏銓又領瑤牒及直學士院委於中捨難可通攝近嘗以洪咨防除吏侍兼直院日辭免中書舍人體例申控公朝敢乞特爲敷奏許令某觧還西掖職事簡畀時髦庶幾不妨鵷序之賢某亦得專農馬之智

第二辭免狀

某比者誤叨恩除有兼職依舊指揮嘗一再具奏辭免中書舍人省札薦頒兪音終閟今月十三日得起居郎兼中書舍人袁甫公文備奉尙書省札子及臣寮上言等事將後省印記令某掌管竊緣某學術空疏仕材答颯近者又苦目眚委是難兼兩制而況詞垣文字實爲浩繁若不陳力控辭未免速致顚沛欲乞朝廷早賜敷奏別於周行遴選儒紳之彥俾充此選庶上下房文字不致積壓

第三辭免狀

某竊以宥坐之器盈則覆仲尼憂太盛之易衰再實之木根必傷文子懼兼榮之難保今兄弟一門聨登要路可謂太盛矣內外兩制皆代王言可謂兼榮矣居盛而不戒則危饕榮而不已則辱若非安當止之分何以免交讁之言比於黃紙之初除五入控辭之牘繼以赤眚之間作三陳祠祿之章且依屢降之指揮不許再行於陳請若退而自嘿幾悖戾於先猷復進而有言是重違於聖防某之進退至此周章與其身兼數器而獨冒書生之榮曷若知效一官而免供中捨之職矧詞章系國脈之隆替而論駮闗朝綱之重輕儻久據於華紳豈不妨於賢路今巧匠防云斤而未試良工美玉而弗沽非甄拔而用之則無以展其器能非磨淬而新之則無以揚其風采輙忘疏陋敢遜譽髦禆諶艸創世叔討論爲命豈一人之力宰我言語子遊文學設科須眾善之長庶於有道之朝得免蔽賢之罰更祈敷奏卽賜允兪

第四辭免狀

臣西州晚進不學不文伏自去冬誤叨除授嘗三次具疏乞免兼中書舍人忱悃屢殫兪音終閟今又幾半年臣見貳吏銓又直翰苑又兼瑤牒選事浩繁書詔塡委若不觧中捨一職不惟積壓文書將恐有妨賢路矧文士如林詞人軰出內則如國子司業陳耆卿著作佐郎應繇外則如知江州吳潛知安吉州蔣重建康運副髙定子前成都運判李劉宮觀劉克莊皆有文名可充是選伏望聖慈詳臣累疏控辭精選人以兼攝庶幾臣得以顓心職業少圖補報人無曠官之已無蔽賢之懼

辭免兼直舍人院狀

照防某今月二十四日伏準省札備奉聖防吳某除軍器少監兼直舍人院者冒膺兼組增惕孤衷伏念某頃自著庭暫權右掖無英詞以鼓天下之動無宏議以植朝廷之綱掛名沗與於判花嫉惡但思於去艸粵稽元祐嘗用蜀珍咸推蘇軾範百祿之賢能繳李定張誠一之惡自愧寒鄕之晚進敢攀前哲之髙風比還二凶之詞荷垂九陛之聽然而歷時滋永久假不歸縱未致於煩言亦弗寧於方寸正欲露章而控免豈期帶職以超遷旣升武監之華仍正詞垣之直𨿽軍旅之事未之學尙能閱戎器之精粗以帝王之制舉而行恐難稱皇猷之潤色寧專農馬之智敢冒熊魚之兼某已於今月二十四日赴軍器監供職外所有兼直舍人院職事欲望朝廷特賜敷奏寢免施行

辭免兼權直舍人院狀

照防某今月十二日準尙書省札子備奉聖防吳某時暫兼權直舍人院者某被命頻仍省躬震惕居編摩之府才及五旬登著作之庭未經一月當明主勵精之始正微臣思報之秋而學不足以网羅舊聞識不足以通達時務方虞黜責豈望超陞矧贊書王國之精華而論駮公朝之機脈開寶之後僅聞兩中允之除熙寧以來始見三舍人之盛豈宜朴學暫使兼官𨿽資淺望輕在禮弗容於控免然職親地禁非才恐速於顚隮伏望朝廷特賜敷奏收回成命攺畀時髦庶專農馬之能少答乾坤之施所有恩命未敢祗受

辭免知泉州狀

右臣今月初八日準尙書省札子六月二十四日三省同奉聖防除臣依舊寶章閣學士知泉州除已望闕謝恩外臣竹宮奉祠甫頒渙渥桐城出守復玷新綸申命甚休省躬若厲伏念臣曩陪羣彥獲侍禁除王褒之遇明君每喜得行於直道韓愈之傲相國豈虞潛伏於危機坐投閒者六年復被劾而三黜自分翳林泉而槁死豈圖見日月之昭明屬調更化之誤畀專城之綬靖言若昔曽沗斯除合浦之珠復還敢不敬承於天命貪泉之水再酌恐猶未免於人言牛負軛以莫勝鳥傷弓而輙畏冒當委寄定速顚隮伏願皇帝陛下念簮履之遺攺絲綸之寵別選良吏爲治宣聖化於海濵仍令祠官祝釐歌丰年於農畆所有省札臣未敢祗受

第二辭免狀

臣比準省札備奉聖防除臣依舊寶章閣學士知泉州尋具辭免伏準今月十四日詔書賜臣不允者臣比控忱辭上勤報告對天捧讀局地懷慚欲王之徳意志慮達萬民固荷聖恩之重稱臣之筆墨議論妙天下敢當天語之褒況文學止於潤身而政事可以及物若稽往哲具有芳猷修以翰墨致身而對客每好談於吏事軾以詞章名世而居官常自任以吏能乃知學古之儒不薄綜世之務眷玆南服常用詞人倪思初出鎭於紹熙徳秀復典麾於紹定凡一再命或四三辭一則以地望雄重軍民雜處爲憂一則以民力焦熬宗族衍蕃爲說昔者已非其舊今焉又不如前豈應孤危一介之臣能繼篤棐二人之轍伏願皇帝陛下念臣曽沗侯藩之寄察臣非辭王事之勞亦思以奏最聞又恐不勝任免陳力就列不能者止何敢飾情發號施令罔有不臧毋嫌致命所有恩命臣未敢祗受

第三辭免狀

某昨再具辭免除某依舊寶章閣學士知泉州伏準尙書省札子備奉七月二十二日聖防依已降詔不允不得再有陳情者竊念某去國九年屏居六載𨿽在畎畆未嘗一念忘君玆蒙公朝起廢予郡豈不欲奉命馳驅以布宣徳意竊緣溫陵舊日史嵩之曽以某姓名進擬濮斗南尋卽承風防論劾誣詞醜詆污蔑素行某更何顏以延見吏民耶不寧惟是斗南後來亦出知此郡其交割月日與罷命到日不相後先閩中士大夫皆言溫陵早是荒殘雕獘更經此一畨送迎掃刷則愈不可爲矣若使某在郡整齪究理則有修怨之嫌寢黙不言則貽敗官之譴某𨿽至愚極陋粗知義理實不願與之爲代欲望朝廷特賜敷奏俾某獲免是行仍奉祠官香火爲太平幸民不勝至感

辭免除權吏部侍郎狀

臣今月二十四日準尙書省札子備奉禦筆除臣權吏部侍郎日下供職內有兼職依舊者渙若出綸震於聞命竊以甘泉扈從以侍臣爲邦家之光選部典銓以小宰爲人物之鑑匪疇夙望曷稱親除如臣者猥自遐陬躐登朝序才能甚短如鼎之不可以柱車文體近浮如玉之不可以爲谷偶值淸朝之更化忽陪羣彥以同升謬當記注之筵復玷詞翰之選赤墀載筆幾瞻言動之容紅燭燃窻兩被傳宣之寵𨿽曰儒生之榮遇每慚往哲之髙風方戒滿盈又叨甄擢官淸易曠甫半歲而三遷恩重難酬不一月而再命倘冒承於殊渥恐交嘖於煩言伏望聖慈俯矜愚悃於贊書之未出擇髦士之攸宜庶安私情允愜公論所有恩命未敢祗受

第二辭免狀

某比於今月二十四日伏凖省札備奉禦筆除某權吏部侍郎兼職依舊尋具辭免奉聖防不允重惟吏侍之遷實髙諸曹非知人之明不足以鑑裁流品非秉法之正不足以檢柅吏姦比者某共貳之初以卯退朝以辰入局典吏抱案遷官滿庭愛惜分陰僅可區撥而才不周於繁劇智不足於綿以所不能之人居所甚重之職因循之久易生茍玩豈圖異渥復畀陳人若貪恩榮冒昧以處則必以庸疏抵於曠敗欲望朝廷特賜敷奏得從寢免庶幾上不以累聖鑑下不以溢愚分所有省札未敢祗受

欽定四庫全書

鶴林集卷二十四

宋吳泳撰狀

辭免除寶章閣學士知溫州狀

右臣八月初五日準尙書省札子三省同奉聖防除臣寶章閣學士知溫州除已望闕謝恩外某聞命之始拊心若驚竊念臣罷守閒居杜門退省斂文采於莫爭之地尙黃離之得中飭行防於不睹之間庶素履之無咎猶恐林泉之不宻易於言語之招尢沈潛聖經陶詠皇化退不艸耕東臯之賦進不謀上北闕之書豈自意於遭逢忽起臣於閒廢一去而奔陽瞿本無深罪楊億之心再遷而得潁州似有復用臣修之漸旣畀之以古諸侯之任又華之以眞學士之班銜此鴻私繼之感泣然念恩隆則受者愧官盛則嫉者深況莫榮於手足之親而相比爲股肱之郡寶婺固中州之望東甌尢多士之邦匪得通今學古之才曷勝禦眾牧人之寄伏惟皇帝陛下以惠安黎元爲務以表選良吏爲先乞回新除攺畀宿望則臣𨿽在江上祝釐之日亦猶海濵宣化之時所有省札臣未敢只受

第二辭免狀

照防某近者辭免除寶章閣學士知溫州奉聖防不允令學士降詔者某聞之慈父不棄無益之子仁君不遺無用之臣至愛𨿽隆自量貴審如某者猥由疎逺獲際休明三載禁林已媿作命代言之選一年便郡又無承流宣化之功皆繇學力之不充遂致人言之交謫若以愈傲相國而獲罪猶有可言或疑黯薄淮陽而要君則爲已甚方欲杜門而省咎復防畀郡而起家斂容而拜除書已覺恩濡於春露揮涕而讀答詔便如塵洗於天波謂心事之端良而發爲訓詞謂徳履之醇亮而達爲政事不但記琳宮之散吏又得爲聖代之全人只服寵靈豈宜遜避然念永嘉望地延閣隆名脫使某冒寵以居擇安而受則恐解綬而投閒者各起向榮竸進之志懷章而需次者必萌觖望不滿之心𨿽有寸忠莫容再凟伏望朝廷曲如敷奏特寢誤恩芝蘭之性自幽常有避羣芳之意葵藿之心終在寧無傾皜日之誠所有省札某未敢只受

辭免起居舍人兼權吏侍兼直學士院狀

右臣今月十一日恭奉禦筆除臣起居舍人兼權吏部侍郎兼直學士院者渙綸沓至拊已兢慚竊以柱史周官翰林唐制記言殿下至元丰而始分寓直禁中曁開寶而昉置矧右銓之要任皆天下之淸官非宿徳不除非英才不畀如臣者學殖將槁筆花就蕪遭逢盛明之朝屢玷淸切之選東壁圖書之府已叨再入之榮紫防詞命之垣又歷三遷之寵視登瀛列仙則有媿較渡江諸老則弗如曲荷簡知復加親擢謂臣曽攝官記注故華之以右防之除謂臣甞兼掌贊書故陞之以北門之直地愈親則責愈重寵益厚則心益驚難以一身而兼數器英俊常有積薪之嘆弟兄豈無連茹之嫌倘非控辭恐速顚躓欲乞睿防收回誤恩庶逃維鵜在梁之譏少安斥鷃知足之分所有恩命臣未敢只受伏勑防

第二辭免狀

某皆防恩除起居舍人兼權吏部侍郎兼直學士院尋具奏辭免恭奉聖防不允者竊以大君之命固莫容違小臣之私所當控請伏念某得生孤露承緒單平讀蓼莪之什以茹悲詠棠棣之華而相友辭章骫骳殆非臺閣之文言論迂疎豈識朝廷之體敢不遐遺於聖代俾聫仕籍於淸朝自衡厥心已過其分今者某旣叨榮於螭陛而弟某復分察於烏臺一日並除孤衷增惕歷數先朝之盛典僅傳元祐之兩蘇軾方立柱下以記言轍亦上諫坡而論事處連茹之嫌而弗避𨿽有彛章踵並騶之轍以分趨敢當異數若兪音之終閟恐愚分之難安兄弟二人敢效孔鸞之集君臣一體願憐犬馬之誠欲望朝廷特爲敷奏處分施行

第三辭免狀

某皆防恩除起居舍人兼權吏部侍郎兼直學士院兼職依舊尋具辭免恭奉聖防不允某竊見吏部侍郎舊比止有二員洪咨防系正除左侍郎袁甫系暫兼權右侍郎今袁甫𨿽除起居郎兼權中書舍人竊緣省札內有兼職人依舊指揮一項未委某合與不合供職取自朝廷處分施行且某旣除右史兼權吏侍又直禁林若並兼中書舍人不惟文字繁委難以通攝俊乂如林某實何人敢獨當其任近者洪咨防兼直學士院日亦曽辭免上三房職事近例可考並乞朝廷敷奏攺畀時髦令某免兼施行

辭免陞兼修玉牒官狀

某凖尙書省札子三月初二日三省同奉聖防令臣陞兼修玉牒官其餘兼職依舊者臣薦叨綸命陞纂瑤編竊惟祖宗白玉之牒與金匱石室之史並傳在眞祖時凡與纂修之官必命詞臣爲之知制誥梁周翰蓋其選也非學識粹正不足以明祖宗之憲章非筆端麗腴不足以紀帝王之符瑞如臣者探道未博摛文弗工二年供奉翰林三年討論帝籍眎五鳳樓手何敢輙窺其藩廼防誤恩躐升一級俾踵前修故事忝竊甚矣知臣莫若君知言莫若心儻或冒昧只承未免孤負隆委欲乞收回渙渥攺畀英髦庶幾小臣稍安愚分所有恩命臣未敢只受

辭免除寶章閣直學士知寧國府狀

臣今月二十二日準尙書省札子六月十一日三省同奉聖防吳某除寶章閣直學士差知寧國府臣頃遭臺評俯伏山捨拱遲明命忽叨除書伏念臣聖代迂儒西州朴學三紀之陟仕版曽無居官赫赫之稱十年之簉朝行亦靡論事奇奇之操豈意九重之簡防謬當兩制之淸華受寵過多揆才莫稱遂至滿盈之極自貽顚躓之虞猶賴上徳仁慈聖朝大不惟不加重汰且華之以直學士之班不惟不與眞祠又畀之以古諸侯之任豈軫念供奉翰林之久抑凝思對敭玉陛之忠是有此除以榮其去但宛陵近郡嬀閣隆名疎逺之臣冒昧而處則恐人言之未已有孤聖造之曲成伏望皇帝陛下駿發睿謨收回渙渥俾就江湖之上獲尋香火之緣不勝戰灼俟命之至所有恩命臣未敢只受

第二辭免狀

某近者伏準省札三省同奉聖防除某寶章閣直學士差知寧國府尋具辭免狀聞奏恭被溫詔未賜允兪仰戴鴻慈罙深感懼竊惟聖祖神宗優待詞臣非他官比𨿽曰以罪去國尋復分畀藩符楊億臨汝歐陽修上蔡王禹偁黃岡洪邁鎭江周必大建寧倪思太平或近一年降防或越數月出命或不出浹旬之內卽頒除書而四五臣者髙行挺特皇文黼藻被此寵光固亡忝愧如臣無深識足以爽邦無英辭可以緯國謬當兩制幾跨五年較之先儒但有慚色矧今遭論未久只宜引分投閒而聖上率由舊章輔臣好行故事望藩華閣蕃錫過優揆之疎庸恐難稱塞伏乞鈞造曲賜開陳攺畀祠官俾安分願

辭免知隆興府狀

臣今月初三日承安吉州遞送到尙書省札子坐準八月二十三日三省同奉聖防除臣依舊寶章閣學士知隆興府除已望闕謝恩外臣薦叨溫渥申畀名麾愧浮於榮感繼以泣臣竊以帶湖襟楚莫如江左之上游簾雨棟雲無若洪都之新府山川崛奇而地形壯臯壤平沃而民物繁蓋自唐開節鎭以來而其國視侯藩爲重匪疇明牧曷殿大邦而臣明不足以爽師和不足以吁眾誦謏聞於六籍之囿自知學力之不充奏薄技於羣英之林每嘆詞章之無用矧栗裏居閒之嵗久而漳濵臥疾之日長壯心虺隤精意牢落若處以眾大當要衝之郡則將貽罷軟不勝任之憂比嘗控免於南泉今敢冒臨於西道俱爲君命固無惡前從後之心其在人言恐有就易辭難之謗臣之出處心實徬徨伏願皇帝陛下濬發明威亟收渙號別咨良吏俾分銅虎之符就使老臣仍奉玉隆之廩所有省札臣未敢祗受

第二辭免狀

照防某比控防臣吁天之辭欲免洪都新府之命至勤答詔尙閟兪音伏讀詔書且謂豫章襟帶江湖物華人傑佳山水郡而畀詞翰之臣寵綏之仰荷聖君以禮使臣簡眷隆重之意已卽望闕跪拜只謝矣苐惟江西一大都防必得重臣作鎭然後爲宜豈應陳人冒當此寄更不敢再具奏聞以凟天聽敢望朝廷特賜敷奏曲從所請仍使祝釐庶幾上不累朝家量才授職之明下不失臣子陳力知止之義

知隆興府丐祠申省狀

照防某近以次男之戚輙伸衷悃乞畀叢祠天聽甚髙兪音尙閟切念某一生孤窮連嵗災病嘉熙年間守永嘉未閱兩月哭亡弟昌裔今嵗守隆興僅及三月又哭亡子柴夫親莫親於兄弟愛莫愛於父子而近遭如此豈天降禍殃於家門不欲使之紆郡紱耶此所合丐祠者一也隆興舊號佳郡近嵗地气轉移蓋緣廣風贑雨吹入章江下潦上霧漸有瘴气一家翻病不諳風土而某嬰疾尢甚近日以來形體支離手足不能運動一日不出防則簿書堆案一旬不引詞則訟牒山積不惟誤身抑恐誤國此所合丐祠者二也某自到郡後公帑赤立竭力經理一意撙節粗能了解總所綱米十五萬碩支散諸軍春衣見錢五萬餘貫遇雪寒則犒軍人因水潦則賑濟民戶支還官僚積俸整頓學校獘事近又招塡禁軍三百餘人蠲放四年苖稅幾四百萬催樁朝省鹽錢二百萬若士若民若軍粗與之相安惟蜀士之寓此者七十家責望鄕守者甚重郡力凋薄一有不周便生謗言夫馬力窮則必斃防技窮則易竭自度精力不能展布此所合丐祠者三也有此三者用是控告廟堂早乞鈞慈特賜敷奏別選良牧以承重寄某𨿽隨犬馬塡溝壑亦無所憾

已見奏事丐祠狀

臣逺自蜀道登於天朝八年之間亡所補報今嵗二月二日以目眚丐祠十二日再請十七日三上乞歸田狀因循至於季秋明禋忽病痰腫十九日入奏十月十四日以已見上殿復伸前悃俱閟兪音至防陛下面加宣諭弗許控陳臣實何人敢有冒凟竊緣近者蜀事阽危敵兵馳蹂臣室家墳墓親戚骨肉與鄕之衣冠華族存歿死生未知其所每遐思遙望痛心如割獨念臣起自書生旣無膂力荷戈以備捍禦而身居法從又弗能朝夕論思力爭利害以捄鄕國隠之於中焉得無罪臣復何顏以立於陛下之朝哉惟有上告君父力求黜罷庶幾可以少逭鄕父兄之謫若陛下念其久在詞林不忍遽加澄汰則乞檢防臣前後奏疏畀一祠廩實拜天地生成之造

火後丐祠狀

照防某西蜀諸生登朝十載陞華翰苑晉長刑曹只緣某貪戀聖恩不能早去入春之始禍及家門防子哭孫延及孥不四五月之內而槥者五人方竢秋涼抗章引去廼壬申之晝融風爲沴延焚寓廨生理一空僅能搬挈家人棲止於外觸目爲況殊不堪言若不急求退閒恐又重速顚躓今蜀道危迫未可遽歸欲乞朝廷曲賜敷奏特畀叢祠庶幾少休以安愚分

知寧國府丐祠狀

照防某疏逺之士十載班行每荷公朝防擢𨿽獲罪戾猶防恩予郡賁之華職敢不永矢圖報眎事以來布宣徳意扶立郡綱朝夕恪勤不敢少懈民亦稍似孚信忽得蜀道家信聞親姐歸徐氏者去冬死於冦堂弟嘉定通判中孚者今夏死於順慶之兵鐘愛手足平時相依爲命一旦身殞於難痛貫心鬲亡以爲生數日之間便覺心志怔忡神識瞀亂往年痞膈之疾遂復大作度不勝共理之寄輒欲丐一閒廩棲息江湖少便醫藥防賜敷奏特遂所請他日未塡溝壑一惟朝廷處分況某下政已除袁申儒葉棠便可趣令之戍放某一面離任又二照防某比眞祠實出忱悃居股肱之郡敢辭共理之勞聞手足之防實重孔懷之感每顧瞻於蜀道常痛哭於家門所以防傷因成疾疢志凋識耗莫檢抳於吏姦神敝形臒難應酬於軍務陳力就列不能者止投閒置散乃分之宜豈期天聽之髙尙復兪音之閟欲乞朝廷再於敷奏察其忠誠非避事矜其親愛非矯情檢防前章特畀祠廩庶少休於神觀尙圖報於隆恩

又三照防某比者一再上祠請兪音終閟靖惟某西州晚學奮身孤寒自寘周行首尾十載繇外府丞列中祕書徧歷二史兼掌兩制討論玉牒封駮銀臺徑登禁塗遂長憲部儒生榮望至此亦極矣得罪去國常躋華閣出鎭潛藩若非遭逢聖朝何繇有此僥幸第食廩人之粟無一日闕叨朝廷之爵無一日閒官至八坐秩享二千石取數太多食功無補則恐天道惡盈人情忌滿此某所以朝夕愧懼而欲丐閒者一也某舊有瘇脹之疾積痞成痼前嵗將禋時自鎖院陪祀以歸瘇見於面浮注於脛邪气幹撓幾不能以爲生得郡萬山間嵐气頗重袵染風气舊證復作忽蜀中書來又報兄弟之難愛鐘手足愈不能堪日來心志凋耗精神怳恍𨿽欲彊自扶持終難荷此劇寄此某所欲丐閒者二也某所領部號古名藩民淳訟簡士尊吏畏法某到任以來奉行朝廷寛大詔書每頒下條教人頗孚信更無一詞到省部臺寺及本路監司惟是國小而迫捉衿見肘每及遣廂禁寨鋪兵春冬衣賜常是闕乏所收苖米率不能供一嵗支用而上益急追吏滿前且知版曹今嵗拋下十年所無之額今月又發下隔眼淸冊並要嵗終取足自惟書生作牧固是拙於催科但細考其十年內最髙年分以今年起解之數計之亦自有增無減若必欲於兩月之間並明年後年合起之數一頓解發則必至槌肌剝髓重傷國家愛養根本之意何況六邑道裏濶逺移牒往來有誤期防此某所以寧受殿而欲丐閒者三也凡此三者皆出某之眞忱不敢欺隠欲望公朝早賜敷奏令某得奉香火而去仍就催下次官之任他日某宿恙稍已一惟朝廷處分

又四照防某西州晚進十載周行踐歷淸官徑登法從又叨華閣出守名藩朝廷恩厚書生榮望不啻足矣前此兩上丐祠之章只緣某舊得脹滿之疾旣有郡事又有家事親姐堂弟從侄俱死於兵蜀中報至痛貫心膂情怛傷而懷不寧者數月痼疾至今未解所以累章冒凟更無一辭自雕飾也某豈不知得郡可以行志茍祿可以養身而多病早衰冒承凋獘若不底於司敗必致塡於溝壑伏望朝廷宻察衷忱初非避事再賜敷奏俾某獲領祠官少得休息卽拜生成之造

又五照防某比者四次上祠請未防兪允切念某孤寒寡援備位從臣旣得一麾無所補報而災病邅連脹腫日甚一日重以家門之難親姐堂弟旣死於兵親戚子侄五六人亦斃於難旣有疾病又加憂傷膺此千里之寄時有盜賊兵卒作過實難支吾敢乞公朝檢防某累此所陳乞祠狀再爲敷奏旣從所請不勝至幸

又六照防臣伏以事君無逺忠誠所至則千里如近王畿之前臨政在勤精力未衰則百爲不越侯度之外矧以從臣而出守實分天子之顧憂何敢辭勞急思求退伏念臣防而孤露長益單平𨿽學爲箕裘有父書之可讀然不事生產於世務以常疎米鹽靡宻則付之室家資用有無則通諸昆弟豈意私門之薄祜連遭蜀冦之披猖臣有女兄以垂老之年而死於難臣有季弟以彊仕之嵗而歿於兵其如期功彊近之親半罹防義奪攘之厄郁邑而誰與語能無懷土之思亂離而莫適歸幾作無家之別興言及此何以爲情每垂涕以覽書遂積憂而成疾往嵗祀明堂後曽生腫脹之根今年當勤農時復添痞鬲之證醫更而藥不效食少而事益繁今則神憊志荒筋駑力緩臨事多忘豈能應酬於簿書期防之間立心不彊何可支吾於城郭甲兵之闕加以凋敝不堪之郡置之潰訌難塞之衝少失隄防立致狼狽重念臣舊𨿽法從今實外臣所以五丐眞祠只是具申都省豈謂精誠之弗達尙稽睿防之賜兪寧扶未死之軀直扣曰生之造忠信以事其上更無一語之矯情疾痛則呼於天幸冀九重之垂度伏願皇帝陛下曲加淸問矜湣愚衷特頒罷守之書俾遂祝釐之請葵藿之心常在固欲向陽狗馬之疾未瘳難於勝報永言終惠庶保餘齡

又七照防某比以災病頻仍六上祠請一狀奏聞五狀申朝省未奉兪音焦心如灼近從鄕人之仕於朝者得蜀道書報又聞敵兵今嵗之春抽兵北去經行鄕邑族兄侶之肅之堂弟昌辰及妹夫袁璹甥壻塗辰乙等復死於兵小小姻婭更不敢縷數混凟朝聽重惟某兄弟少孤倚宗族親戚以自存立去嵗防十之三今嵗防十之七才聞訃音感傷悲痛因此痼疾轉加實不能任繁劇所以催科益拙不免版曹督趣甚峻見請告命醫調理欲望朝廷檢防某前後申狀特賜奏聞蚤令汰去庶免有誤郡事實拜生成之造

又八照防某孤逺鯫生冒當凋郡頃以災病七次丐祠伏自元年十一月一日汔於今嵗閏四月二十二日六奉省札行下不防聖防兪允某之進退實爲狼狽某向者來自蜀道登於王朝十年之間歷徧華近入爲法從出典侯藩本圖宦達之榮豈矜恬退之節不謂門衰祚薄涼徳挻災前月十八日遂寧通判從弟有成萬里致書以兄弟親戚宗族之訃告丙申之冬親姊歸徐氏者死於難丁酉之夏堂弟制機中孚者死於兵是年之冬敵兵再入叔母楊氏與堂弟昌辰俱死於火今年之春臨卭白兵嘯聚知縣事從弟象明又死於官宗族死者十人親戚死者三十二人其人之名氏其死之處所其受禍之月日靡不言其情狀之慘每讀至此不如無生以此悲痛纒心舊疾轉劇耳瞶瞶其刺痛胸鬱鬱而痞結若非力求退閒專近醫藥不惟妨廢郡務亦恐顚隕元身伏惟聖朝崇孝友睦婣以治天下辧老防廢疾以任官政察某所愬實鐘於情憐某所陳眞出於病卽乞檢防累疏敷奏上前俾奉祝釐以保殘息某見已在告牒府事委三通判兼攝日竢報可之命

知溫州丐祠奏狀

臣聞臣視君猶天也疾痛不以告則爲有隠於君兄於弟同气也急難不共扶則爲不友厥弟矧臣少自鞠苦連遭閔凶始生三年母也見背外傅十載父兮不存豈無鄕閭彊近之親寧若天分怡偲之愛兄之待弟眞直諒友弟之待兄非他人昆旣同萬里之造朝復共一麾而出守弟以去年八月至寶婺臣於今嵗元夕抵東嘉魯衛之國相依秦晉之鄰交睦方議力行於捄政各圖汔濟於饑氓布宣天子寛大之書培植朝廷愛養之本豈以家門薄祜仲氏云亡眡鶺鴒則原隰已荒顧鴻雁則形影相弔臣弟昌裔有三子三女仲嗣次息皆後於臣藐是諸孤斬焉在疚悒悒其誰與語遑遑其欲何之逺瞻蜀道則無家可歸近望浙江則靡屋爰止毎一念至忽然忘生載惟郡政之本原全靠玆心之精爽神已散亂民何庇依願解買臣之章與營季子之墓伏望皇帝陛下以孝弟領天下以禮義順人情察愚欵之所陳非曼辭之自餙使歌唐棣少寛孔懷不已之悲𨿽在考槃尙竭永矢弗忘之節

又二照防臣比家弟之戚露章丐祠未防聖慈特賜兪允伏讀詔書以至瀕海民饑顧憂未寛爲訓臣職在牧養敢不只承聖意竊惟東嘉素號樂土逢此歉嵗遂至艱食聖澤普沾枯槁之夫皇靈下燭逃亡之屋如肆赦宥如減田租如給僧符如撥廩粟一錢一粒皆是君恩臣不過與千里之民歌詠帝徳而已臣前時所憂惟恐薦饑所以被受訓詞之後不敢言去今則麰麥登成風雨時若田疇之間秧靑水白人有一飽之望本州荒政月終亦可結局惟臣之弟旅殯僧捨而臣宴坐黃堂寢食爲之不安欲乞令臣蚤解郡印得與諸孤營一宅兆以遂居者往者之計實出君父生成之造

吏部侍郎乞祠狀

某西州晚進紹定己丑躐登朝著今跨八年自太府丞歷祕館郎闈繇編摩著廷戎監兼詞垣翰苑史筵徑班從槖蓋繇更化以來屢防防擢淸華之官殆幾徧歷深願竭盡愚衷仰圖報稱入春以來人家災病遂防長孫隨行僕亦多病死而某以勞心疲慮之故忽苦目眚旬月不校一二日來赤痛逾甚𨿽見已請假切恐省院詞命吏銓文書多至積壓必貽曠職之懼兼以某賦分畸窮榮望逾溢若不奉身求退又恐別挻他疾定速顚虞欲望朝廷特賜敷奏畀某祠廩一次以便休養他日未塡溝壑尙得糜捐以報恩遇

又二照防某頃以人家挻病目眚爲災曽乞外祠尙閟中防竊惟吏銓文書繁劇之地詞掖書詔塡委之司心思旣殫目力又竭然後可以檢抳吏姦專情詞命而邇日以來攻治赤眚𨿽退服餌涼劑太多視官夢夢用明弗逺脾經黮黮食防不知若曠厥官定貽伊戚蓋滿盈則必致鬼瞰其室而靜退則可以神逰於庭因揣分以自量非丐閒而莫可用申前請再凟公朝欲望奏於黼坐之前賦以琳官之廩儻使蜩鳩自適之分知免於今則如犬馬欲報之心永肩於後

又三照防某比以目眚腹疾兩上丐閒之請薦頒睿防弗允愚忱蟣虱賤臣豈應更煩公朝以凟天聽緣某共貳西省家弟昌裔分察南臺𨿽稽之先朝具存典故而揆之私計終有未安不惟職事妨嫌而其議論彈擊稍涉故舊則人言交讁連及孤迹是以無所幹豫之人而投之是非之海若不急求汰去久則無以自明欲望朝廷曲賜敷奏檢照某所上兩章特畀祠廩若念其萬里間關未許放閒於田裏八年忠恪粗能寡過於班行或防與之江浙一麾俾以民庸自見他時命使所不敢辭

知隆興府丐祠狀

臣聞君臣之義同體疾痛不以告則臣爲有隠於君父子之情主恩死防不自臨則父爲弗字厥子矧臣少加孤露長益畸窮昆弟七人俱以康彊而蚤世期功一姓半因離亂以亡軀臣晚有二息槃乃親弟所生柴實側室之子各專末藝粗習謏聞退惟桑楡垂老之年幸得弓冶傳家之托而柴也久離侍下逺仕吳中方請告以言歸忽染屙而在道母嗟季之行役假寐弗遑兄懷弟之急難永嘆不已猶云無棄以慰所思豈期事與心違命隨才盡曽不浹旬之頃遽興長夜之悲子因念親至切而隕身父亦望子不來而嬰疾恨皇皇而弗得哽悒悒以何言重爲防府之浩繁實自玆心之經緯今則精神耗亂綱紀放紛本居官亡以逾人況病力何能任郡輙輸忱悃仰丐叢祠伏願皇帝陛下明以察倫慈而使眾容子夏退老於西河之上不至防明庶延陵返葬於嬴博之間尙爲合禮

知溫州丐祠申省狀

某邈居西州久仕南國旣叨法從連典名藩君恩常厚而犬馬之報甚防邑爵漸加而蒲栁之浸薄𨿽忝字民之長不諳爲政之方放田賦一十五萬而民猶以爲未仁糴軍儲六十六萬而兵猶以爲不給舊楮非不穪提而直日下新谷非不平糶而價日增蓋緣孱軀疾病之衰遂致庶事施爲之謬天𨿽諒只人謂斯何醫不能治病則害人農不善服田則傷稼乞身而退乃分之宜卽非望之雅意於本朝實以汲黯不堪於治郡若少遲於汰去定速見於顚隮伏惟公朝以道而進退百官以法而殿最羣吏曲加敷奏俾遂退休國家政淸令明儻遂今日祠官之請州郡員多闕少庶無後來賢路之妨

申省二狀

汲黯不任郡久宜上印而歸倪寛多負租竟被考功之殿𨿽荷聖朝之曲貸恐於公議之不容矧某介不通方拙於從政詳刑而失之緩素無赫赫之名弛利而狃於寛常書下下之考率十分減三而谷尙貴以五劵稅一而楮弗昻百爲不閒動輙得咎重以私門之薄祜加以痼疾之相仍同胞之戚系心每遇嵗時而感慨上气之病如瘇豈禁霜露之淒寒若尙畱之典刑必立抵於司敗伏望朝廷察其忱悃畀以叢祠治狀不登安有白鹿銜花之瑞文才已盡更無金鑾視艸之工惟此孤忠尙如杲日

欽定四庫全書

鶴林集卷二十五

宋吳泳撰啟

通鄭侍郎啟

瞻五色之云知有鄭公之人瑞問三奇之戍恍驚葛亮之天威自單車徑度於玉闗而尺紙未登於籖府毎懷靡及輙誦所聞靖惟南紀之上游無若西徐之重寄殘金𨿽斃尙時肆於逼墻靈夏方張亦嘗聞於乞狀行險者妄欲投夫可爲之防偸安者則又付之無事之鄕連雞固不能以俱棲困獸亦豈容於無備藩籬未固外莫禦於風寒根本先顚裏難禁於污下鷹脫鞲則揚去鴈聞弋則鳴悲旣無誠死君上之心卒狃盜弄父兵之態𨿽陵夷之有漸亦撫禦之失宜漢師忘夙飽之歌楚士起多寒之嘆至問積倉之數殆如窶室之空登首山呼癸庚粱則無矣循秦嶺當子午憂又甚焉況夫節根之螟爲我頳尾之蠧食苖食心食葉分毫何利於公家剝足剝辧剝膚八九盡歸於私室顧方眾難塞胸之後當有良醫洗髓之方然而文俗拘攣人情熟爛加以事權之錯出因之體統之弗明士臣皁皁臣輿本相屬身使臂臂使指焉可支離紛紛輿瓢之人落落背劍之議職分不專則國威褻號令不一則人心疑節制敗於多門陸相所以論防邊之狀王師眾而無統令公至於喪諸道之軍凡精神之弗彊由脈絡之受病惟開公誠可以綜萬事惟布威令可以收人心惟章明國法而後黜陟自由惟攺紀軍政而後伸縮如意率吁和於眾慼毋胥動於浮言則不惟保吾蜀以偏安𨿽以是取中原而亦可恭惟某官堪輿間气湖海偉人風範端凝如淸廟邃嚴而莫窺寶藏文章浩博如黃河流轉而突起層瀾𨿽嘗編摩宥宻之間然喜開濟功名之防月淸湓浦頗嗤溫嶠之燃犀風靜維揚坐卻佛貍之飲馬肆疇庸於玉帳還召對於金門陞之甘泉法從之班渙以堯閣云章之直徑從碧落來上靑天道國家之徳意志慮而致之民涉山川之險阻艱難而摭其實磔防軰於市不言徵西破賊之功去狼貪於民盡還蔡人有生之樂少淸紫邏卽近黃扉某粗繙戊夜之書叨竊辰年之第侶靑衿於泮水諸公時取其斐然擕緑綺於萬山舊識或爲之莞爾尙幸以一雷之地得托諸半壁之天鷃分殊安敢援金花之舊事象犀筆在尙能摩崖石之新碑忻抃惟新敷棻莫諭

謝崔侍郎啟

涉海求安期生之藥若津迷薦人得崔大雅之書翕然價重𨿽攻玉自它山之石而轉鈞繇大化之工一手挈提百思感激竊以舉士淸朝之彛憲達賢君子之盛心口不置秦坡老所以見稱於安石願無易介歐陽所以極論於沂公自雅道之湮防而時情之偪窄居王公之位者不借其勢負天下之望者莫爲之先宜乎隨珠不免於暗投至寶亦甘於橫棄豈期末俗見此偉賢玆蓋伏遇某官徳宇衝夷禮容瑟僴淸文緯國織成鸞鳳之章姱節照人雅有琴之興況儲才猶儲艾而積士如積材集成司馬氏之編已經識鑑補拾忠獻王之奏佇防甄收某敢不彊鞭古心以附名徳鼓瑟詠春風之暖紉蘭擷秋佩之香玉汝於成旣荷挽推之力從公於邁尙推補報之心所欲言舌難以旣

見鄭侍郎啟

蕖幙霜寒久被參旗之照栁營春動忽膺云檄之招捲收後務之文書趨聴前茅之號令驅車甫到振旅式還粵稽國朝康定之間訖至南渡建炎之末屢常謀帥少見行邊獨韓忠獻之經略西陲與張魏公之控扼北敵往來絕塞輕車或至於涇原援接諸營疋馬卽馳於闗陜一則周覽山河阨塞之勢一則覘知將士虛實之屯蓋備禦旣固則人心安而旌麾自臨則兵气鋭柰何懦俗弗紹英猷保家寨者安能坐以制人乘皮輿者未免怯於應敵於諸老收聲之後求一賢制難之才必有偉流當此大任恭惟某官天姿間出坤防獨旋塡壓三邊定力若銀山之不動指揮諸將奇籌猶寶藏之弗窮更提玉帳之弓重踏楡闗之雪激犒戍士閘斷支途我師初無犯於秋毫彼界自潛移於數捨帯裘輕緩少淸紫邏之塵佩玉玎玲歸闖碧沙之路某受才不武佐幕何能偶聨金花牓帖之書遂感碧落仙翁之遇袖無長笛更吹出塞之愁嚢有拙詩尙賦從軍之樂其如陶詠防旣敷棻

賀丞相拜太傅啟

顯奉王言晉升帝傅禮優絕席髙於漢制之三公麻未揚庭防作商霖之一尺矧執操於謙柄力懇避於師垣徳動縉紳光垂史冊恭惟某官忠淸而不撓博大而有容調燮萬機獨妙宰舟之手紉緝百度不言補衮之功𨿽光輔於兩朝然永肩於一意旣右烈考亦右文毋備著元勲之崇時若保衡有若甘盤親承家學之懿逮手扶於日轂以身障於河流國無危疑民以寕一徧閱典彛之舊莫階恩數之隆且畱師尙父之班仍宅右臯陶之任況平治適當於今日而聰明又過於前時非示尊崇曷圖報稱七十杖於朝七十杖於國參諸禮以毋嫌八千嵗爲春八千嵗爲秋尙斯文之未艾某濫陪簮笏獲聴絲綸街轉緑槐愈近東隅之暖堤揺翠栁須添西岸之陰誦詠惟新編摩無斁

答曹知丞啟

擕琴栁畔初非彭澤之心覓句松間喜識藍田之靣方下馬籠蔥之日屬持龍扳墮之秋未及報章遂成曠禮恭惟某官器姿縝栗襟度沖和咽羣書盡擷古今之秀講明寸地率循天理之眞曽棲梅隠之門遄入荔枝之社署鶩行之紙何妨再轉以爲丞聆鳳咮之音秪恐一鳴而向闕某更刀技拙傾蓋心長飲此水兮石門安得隠之之節操解余佩兮洛浦已規子建之才情願奉從容勿嫌髙偪

知泉州謝丞相啟

更化願治盡搜西蜀之珍眎邦選侯忽畀南州之紱非鈞所指誰玉於成伏念某狷不通方癖於嗜古飭身粗謹未嘗競趨名利之闗履道甚夷何敢蹴踏險之地彼譖人者太甚媢有技以惡之指心術而議歐公殆似盡鬼神而無證摘私書而誣石介幾於織貝錦以胥讒慨前修之尙然宜後學之弗免賴聖主鏡羣情而洞照而元臺主善類以陰扶竹宮之命甫朌桐城之符再錫靖言若昔曽忝斯除舊物重還固荷公朝之簡畀貪泉一飲定知淸議之不容弗控忱辭恐孤洪造恭遇某官皇朝柱石吾道棟梁制行冰淸不攺儒生之操掄材器使眞知宰相之方不惟嘉善而矜不能又欲舉賢而赦小過收之末路借以恩光知人能官人量授靡差於尺度造命不言命曲成又在於毫端先抒謝忱更祈終惠

知溫州謝丞相啟

罷郡閒居久離扈從起家荷寵復忝藩宣退惟蹤迹之遐遺尙玷陶鈞之坱圠叨榮實懼拊已包羞伏念某本出單平粗親詞藝遭逢亨防徧歷淸華以文字爲官常誤被玉音之褒奬以言語爲職業濫爲時輩之推敭然而名出於眾則眾所憎寵過於人則人所忌謂楊億剛介而寡合則誠有之以元之韜晦爲未能亦幾過矣粵自請麾而去冀銷投杼之疑宣化承流𨿽無績效牧人禦眾粗守廉隅然猶罹射影之傷惟退願斂形而避浮家泛宅夢𨿽不到於玉堂得祿代耕身幸偸閒於蓬篳林氏宗族少爲朝士昔甞接武於從塗蘇公昆弟相近東方今又聨裾於輔郡光生寒閥恩出大鈞玆蓋恭遇某官一代宗工三朝壽雋以黜陟羣才爲任以陶鎔庻類爲心謂正元朝士無多毎荷挽推之力言河南太守第一又叨表選之公重念某所領州事浸殊昔重之以方千里之旱加之以食半菽之民紛罷遣之相仍凜支持之不易誰與領此厥惟難哉某敢不廉以飭身勤於卹下正嵗遵治象法已寛田賦之一分春日奉寛大書自出俸租之十月撤賞柑之舊宴輟夢艸之新詩專務賑荒以圖報國

知寕國府謝丞相啟

憲曹亡補自貽白筆之誅朝度從寛復玷朱轓之寵罪深恩重心悸神羞伏念某猥以諸生闇於大道信史冊之陳言而欲以經世持詞章之末技而務爲勝人矧來自於遐方遂徑躋於華路足踐雲气三爲祕府書林之官手織天章兩兼北門西掖之制入承明則簮筆扈從對便殿則曵履論思地愈禁而官愈淸名益隆而謗益起人固憎其盈滿鬼亦瞰其髙明所以招尢更將誰咎荷淸朝之貸屈公法以曲成畀以名藩華之邃閣某自鳳山之趾直防鵲岸而行水驛三程陸車四日始到郡境便宣教條凡玆荷鋤之農莫不扶杖而聼自言𨿽在田野亦有識知恭聞皇上英武而仁大臣公忠而義毎發號出令未嘗不布寛大之恩毎視邦選侯未嘗不擇循良之吏至遣禁林之牧來綏古宛之民謂朝庭必有以厚其生謂太守必有以副其責而某器資朴鈍政術迂疏知不周於一身才已困於多務細考板籍蕩無紀綱山鄕瘠磽郡計凋敝眼前朱衣三輩𨿽有待侍從之名案上紫筆一雙已非艸詔書之式度越三十年之舊典拓開二千石之良規苐恐孱庸所難稱塞玆蓋伏遇某官陶鈞善類長育英才以某十載登朝粗有小廉隅之行以某三年入直屢當大典冊之筵寕薄元之之罪而與黃岡輕大年之責而畀臨汝眎諸寵數銘在肺肝某誓當莊以臨民勤以蒞政自盡諸侯所述之職庻分天子共理之憂至於事鞭朴以立威飭廚傳以干譽固官常之弗赦亦儒者之弗爲

謝楊禮侍舉科目啟

春闈典試曩塵秀造之科禁闥捜賢玆玷文章之目饕榮甚矣拊已闕然竊觀當路之薦才無若近臣之居要買臣召見因助直承明之廬杜牧超升繇郾司禮部之選蓋以地親而職禁易於徳進以言揚肆予盛朝越有彛典保任責之侍從籍記闗於中書在熙寕則選舉五人在元祐則科爲十等皆列聖器材之美意而先民達善之公心若匪譽髦曷光淸舉某者顓愚气稟答颯仕材猥承緒業於先人來並英遊於鄕校斷斷無他技自知伏鵠之難兀兀以窮年應笑雕龍之拙姑從共藏修之業敢云窺著述之藩以雄書之意指閎眇而尙貽難客之嘲以思賦之體制麗研而不免傖父之笑矧如固陋詎稱華褒伏遇某官英英朱鳳之姿皦皦素絲之節華軒珥筆能手織於天章金匱防書仍世專於柱史凡出言之輕重闗在位之升湛列遊夏之科類若浮而少實附鄒枚之末得與薦以惟榮某敢不踐修厥猷篤邁乃訓尙防味詩人之防佩韋求君子之中將以遺兮瑤華旣荷殷勤於逺道我欲報之玉案尙期歸潔於師門涵詠良深敷棻莫諭

謝鄒都大啟

煮墻陰之瓠葉方咀道腴采泮上之芹芽忽膺薦目豈謂漢諸儒之末玷於周八士之中褒辭所嘉吾道增重竊謂姿稟气質之性教道風俗之機歐公薦陳烈爲學官咸誦淸介蘇公舉長文爲教授見謂修姱若無至教之專勤未有先賢之論薦晨入學者尙遭毀訕暮歌客者猶肆謾嘲矧惟苦窳之資敢當華衮之賜玆蓋伏遇某官身章肅括徳宇靖深詩書漢循吏之風禮樂晉中軍之政武能定難胸襟自有於金城文足扶衰風化獨行於石室祀典舉十年之廢講堂侈多士之榮人方遊道鄕學問之中身已在黍谷春風之內某敢不恪遵行檢祗服言箴勵修潔博習之科循文行忠信之教曰童子命也敢忘今日之恩以國士報之尙冀他年之教其爲忻詠未究敷棻

謝鄕宦士人生日啟

上壽百嵗中壽八十嵗自憐蒲栁之易衰兄事五人友事十一人聨拜珠璣之委貺徒然彈鵲弗及捲鯨願長守於祝規庻增修於問學養老事長而行鄕飲尙心慕雲巖之風計功調役而築塘堤乞力贊上元之政

見楊尙書啟

曵只履於星辰之上方闖華途落孤帆於云照之邊已馳歸夢錢宣靖向急流而勇退蘇黃門因夜雨以懷思蹔停海觀之驂亟訪官池之鴈樂繇天分蒸作人和恭惟某官性徳柔嘉丰儀靖穆防書石室自成良史之一家侍讀金華渾得講師之三昧國論賴調胹之力時幾資剴切之言不惟平持元祐之偏抑欲大作熙寕之壯鳳彯彯兮逺矰擊駒皎皎兮莫縶維三上封章屢陳悃愊侈九重之宣賜紛百兩之祖行進退從容已益聖謨之簡注撫摩還定必虛揆席以延登某學制𨿽新擇棲已舊十科薦士曽塵司馬之編交口誦賢倍費老成之力已分作溝中之斷木豈圖識天際之歸舟湖似掌平未盡融怡之樂蜀方弦急卻須康濟之謀

宮祠謝丞相啟

屏居近甸宻依槐省之陰除吏公朝新拜行宮之命荷特加於拂拭想倍費於陶鎔伏念某學不通今才非博古孤行一意莫能適道之中彊附諸賢寕免近名之累彼譖人者一以爲韓子言傲相國而罪我者一以爲蕭生意輕大臣致令坎之蹤長錮聖明之世今去國已九載而投閒又六年閉戶息交猶致求全之毀黜居思咎尙貽旡妄之災烏嘗虞后羿之弓莫避豫且之网屬熙朝之更化辟正路以延賢包荒不遺宥過無大若匪借紫閣黃樞之重安得爲珍臺閟館之遊玆蓋伏遇某官博大而髙明端夷而雅靖謀王體斷國論蓋嘗先天下以爲憂布公道開誠心毎欲得英材以爲樂尢篤杏園之好不遺櫟社之材王文正之防詞臣毎慮言者中傷之害趙韓王之進除目不辭榻前補綴之難敢以二賢期於一相若未殞於溝壑仍冀收之桑楡

又謝丞相啟

北斗之口專城愧無善狀南箕之舌騰謗幾蹈危機荷朝度之從寛丐祠官而得請伏念某學常泥古智不通方誦占畢之謏聞欲扶於世否持雕虫之末技思救於民饑志𨿽廣而才實疎心益勤而力不逮曁領海邦之牧又逢嵗事之荒蠲夏稅六萬七千餘緡毎慮邦財之不繼放秋苖二萬八千餘碩旋憂兵食之弗充所以裒賑貧賙厄爲一書創裕民餉軍爲兩庫只欲相期於安靖未嘗過用其聰明豈知橫曠野之蒼鷹久已窺上林之飛鴈旣張射忌又下石焉蔡君謨不言政事而喜論文章豈可謂偏長於文墨歐陽子少說文章而多談吏事又何嘗不足於吏才蓋至難欺者匹夫匹婦之辭而不可掩者時雨時暘之實證庻民而有考對上帝以無慚與其好辯以增尢莫若奉身而早退縱停雲之藹藹自掲日之昭昭敝車羸馬挈家人以行見者諒其廉謹鬥酒只雞酧季弟而別聞之靡不嘆傷理終無不定之天恩自有所歸之地玆蓋伏遇某官才膺帝賚譜出家傳手記皆舊典章豈待善神之防法心平無私好惡何須怪鬼之作詩當其未眎印以押班蓋已先薦賢而助國至今孤逺亦被曲成某敢不戴金鉉之寵光奉玉隆之眞秩雪摧霜敗已半枮春畹之蘭日澹煙輕更添種沙堤之栁旣輸謝悃又進祝辭

欽定四庫全書

鶴林集卷二十六

宋吳泳撰啟

通曽漕啟

望卿月於天邊曽侍朝驂之影占使星於江右忽依蕩節之光𨿽一麾受察之方新然十載論交之已舊懷章問戍擘楮恭先恭惟某官博大而靖深疏通而峻整照人丰度炯炯如玉山之淸綜物才華森森如武庫之富自彯纓於外服遄振佩於中朝雞舌含香旣傍蓬萊之雲气犀渠奪目又牽農扈之星煇謂宜獻納於甘泉胡復馳驅於周道詳刑江左寃盡洗於巖崖絕島之間將漕江幹人自得於湖山千里之外屬狼貪之當道憤躉尾之厲民獨拜疏以力爭曽賜環而弗顧六年不調一節彌光適公朝更敝化之弦遂再命復皇華之舊西山艸木遙知問俗之旌南浦魚潛認過橋之屐恐未解靑絲之纜卽徑歸碧落之班某巴蜀陳人江湖寓士陶潛賦歸栗裏已悟昨非公幹臥疾谿濵久頽榮望特荷九重之眷洊朌二郡之符所幸洪都獲依大漕畫棟珠簾宏麗莫繼典型繡衣玉斧光華喜親條教

又通黃漕啟

提六轡於雲間莫窺華轍揮五弦於云外實英躔𨿽素心懷覩鳳之先然尺紙落鞭牛之後擘開冰蠒攬混月潭恭惟某官沈正而秉彛淸通而知務深醇學問得考亭心事之眞灑落才情仍山谷家風之舊久踐揚於外服尋推寘於周行監事參釐蟠數萬兵於胸次墾曹區畫條十二便於帝前合躋紫槖之班乃問靑天之路言益部實甲坤維天府之富而人物阜蕃陸澤之饒而田塍綺錯一壊於開禧之騃將再雕於嘉定之驕兵𨿽驚塵不到於岷峩然病脈已周於井絡矧邊烽之未息凜邦本之先顚輕軺之來大國所庇廉勤問俗更無彤防紺幰之儀懇惻劭農渾記翠竹碧沙之路攬轡不妨於繼範賜書恐趣於徴黃某繆以一雷記之數仭制錦𨿽無別叚酌泉猶有宗風服縣令之箴敢替弦歌之舊賦皇華之什願曕禮樂之新心所欲言舌難以旣

又見範漕啟

徹儀鸞之帳曽薫書傳之香望冠雀之堂喜近節旄之采旣曰濫竽於鄕校敢辭執防於銓臺輙獻謏聞試垂靜聴學之爲事不專在於綴文師之所存要相與以明道舞雩一叚皆發揮天理之機竊屨片辭有鍜鏈中材之實一自靑衿之廢誰知黃耉之尊瓠葉爲爼豆則禮多闕然驪駒作歌吹則恥亦大矣甚至挾書而遁倚劍不譚𨿽曰經生亡服義之公心亦繇師氏欠達材之碩望曁我宋啟奎文之運肆河南標月指之明坐光庭於春風渾是一圑之和粹立山於夜雪曽無只語之疑難非誠身明善之方則精義入神之用蓋知味者以辭章爲抑末而計功者眎學問爲太苛不有此文幾墜於地恭惟某官徳容瑟僴气稟醇明握天孫制錦於一機傳鼻祖說經之三昧春秋以竢後聖炳大義之日星禮樂以遣使臣肅皇華之風采蜀學起諸儒之痼韓文扶八代之衰不惟士風如洙泗之間再使民俗在唐虞之上某猥防末第分領下庠新如焦谷之方芽舊學烏頭之無力文翁庭髙朕室猶防尾於生員司業酒廣文氊實慚居於子座不倚使乎之重寄孰逃率爾之狂名躋彼公堂未暇傳親於郡友載是常服合先揖拜於上官涵泳之私敷棻莫諭

又通範漕啟

漢庭出節遙瞻禮樂之華魯泮濫巾例被詩書之馥𨿽曰鴞音之旣好豈應繇兆之不謀預謹書郵仰馳記室恭惟某官冰壺映俗玉瓚在中气色和平蔚有淳父講筵之望工夫堅厲尙含忠宣燈帳之煙自南國之翰飛肆華塗之步濶釣深涪右夢吞天易之三爻作牧漢嘉勑賜月湖之一曲曽謂期年之暇旋膺走節之除官職序而國肥儒術行而民富持使者繡斧已髙搖嶽之風織天孫錦裳佇灑宿春之翰某賦姿不惠聞道最遲燥漧枯涸之病多潤澤孚尹之功少使栁子爲越之雪寕免笑號孺文如冀之天尙幾覆露其爲心向未易言殫

又謝範漕舉啟

指鄰家而乞火曽荷言揚就神鼎以鑄金端防笵造已謂塞翁之失馬豈期合浦之還珠一手轉回百思感激學問士之谷菽踐履身之衣章舉正叔於經筵司馬獨稱於淵博薦堯臣爲直講歐陽乃謂其淳方自往行之不聞惟末師之是信手探理窟者亡矣腳踏實地者誰歟如某繆迷豈人比數學猶恐失殆如潢潦之源道不加修寕免白圭之玷踵常途之役役犯眾口之囂囂𨿽未能涉瑚之海而資以汲深然亦欲貫薜荔之裳而希其寡過不謂獨被燭光之照遽加衮字之褒玆蓋恭遇某官繡玉精神布韋气味澄淸天下挺然孟博之祖風謡詠軍中偉矣希文之將略外靖羽書之警內修爼豆之容博學之審問之篤行之公誠無外修身也尊賢也勸士也已與有榮某敢不對秋月之章詠春雩之舞減恫喝疑之病加著行習察之功蕉鹿夢長恍覺前宵之幸得越雞羽短庻圖他日之般成凡所欲書未容以筆

成都教到任謝範漕啟

談經霧市慚非說駕之才受命星臺許畀傳文之印𨿽玩客氊而卒嵗然偕戶履以生春秪服寵榮靡知稱塞竊念某鄙鈍之質拙疎於時防從鄕校之遊長竊太常之第南陔之養則闕矣常棣之華猶韡而著矮屋書已非卓犖紆徐之士述藍田記安得涵演迆之文偶沿制閫之辟書冒領通都之黌序此非子坐反教人爲矧捨法之更弦肆儒紳之矩步負數而進者動數千軰論秀以升者幾五百員神宿火陰防棲冰𨿽各殊於稟气奔蜂化蠋魯雞伏鵠實專在於得師匪賴耆儒曷張公道玆蓋伏遇某官徳鉅而化博心醇而气和文章非三代不觀政事自六經而出湖濵荒政還安庚癸之呼淮上民兵控制戊巳之位踐揚滋久聲聞益宏蔇將漕以建臺純以儒而餙治秉部銓之公法要持衡嚴科舉之程文先觀下種某敬修其可願增益所不能一卷書必立之師固非敢望三年學不至於糓則反求之尙圖潔身以報知已

答李解元啟

昔年共學君子之道孰先傳今日袖文先生之號則不可正有懷江東之李白敢自謂河南之吳公某人气自豪華才非齷齪繁露玉杯之學自成一家風檣陣馬之文不數餘子洊登鶚表行快鵬圖爲費宰何必讀書敢冒孔門之戒有澹臺行不由徑毋嫌偃室之來

答康縣尉啟

雙筍陌邊久動髙賢之想五花泉上忽逄隠吏之來旗色頓新簿塵如濯恭惟某官春風滿頰皎月蕩胸詩可解頥固自夙傳於家學賦能入室屢聞夜誦於鄕人遂辭蜀泮之英遊髙防太常之名第徜徉容與暫畱鸂防之灘卓犖紆徐恐脫鳳鸞之棘某弄弦心倦傾蓋眼明止則止行則行殆似舟之不系左之左右之右願如同气之相扶

答衡縣尉啟

江邊濯錦嘗懷隠吏之風花下酌泉忽在故人之裏才拂銅章而眎事卽鳴珂佩而及門賁餙𨿽華輝秋風之

晚節【闕】

曽司三尺諒多陰徳之培遄佐一同要熟道經之讀未容淹汩行卽褒陞某別徳逾年分輝有幸懷日莫碧雲之想方切傾依枉夜光明月之投殊慚報稱

通交代髙教授啟

聴驪駒之歌客歸興已濃覘冠雀之集廷來音何暮況舊有同捨郎之契分而今爲郡博士之交承於素書之往來想髙誼之濶略恭惟某官天才膚敏經學粹明蚤騰鄕校之聲笑取太常之第髙文演迆識者信其無剸刻斬絕之言濶步翺翔望而知其有醇厚和易之气遂振興於文鐸來領袖於子衿蒼苔室古栢庭蹔迂逸駕紅藥堦紫薇省立俟淸吟某猥以下陳乃居前馭田園三徑自笑胡爲而不歸廈屋萬間庻幾無議於其後

通林教授啟

坐談魯教偉夫子之中分遊綴蜀英愧相如之末至力自知於喘月駕莫並於追風惟新是圖挾故而問恭惟某官奎精稟粹玉徳含輝屈曲聱牙探淵防於理窟紆徐卓犖掞華藻於賢闗自絳帳之南來而靑衿之北靣肆更捨法咸濟儒冠春服旣成儻或紆於杖履秋陽以暴想均在於甄陶某近聴鴞音喜親鶴表思小子之有造伊誰之從與先生而並行則吾豈敢

通交代廖教授啟

防紅校藝數陪燕幾之談施絳授徒誤踵芳塵之迹況丰儀之近接而音問之不疎龜旣在前貂疑可續恭惟某官節森卭竹文擷蜀英雲气飄飄蚤嵗已騰於紙價棣萼韡韡修塗共濯於纓塵肆停鼔於花村薦橫經於芹水輕車熟路聊泮渙以優遊通籍修閨信紆徐而卓犖不待鳴弦之化定膺簮筆之除某立則參前忽焉在後笑夫藿蠋𨿽云薄技之難堪懷彼桑鴞猶賴成防之可守

謝運使啟

彈鋏峩眉終嵗弄月邊之影濯纓錦水一朝聞弦外之音𨿽云事防之相遭實賴化機之宻轉得非所望愧溢於榮竊惟宰邑之難莫重邊城之寄經營保障尹鐸所以擅晉陽之名摘伏懲姦虞詡所以美朝歌之政矧玉峯之爲縣當石紐之要衝上接雞棲控扼氐羗之道下連鹿柵蔽遮綿雒之區不惟知紫塞之風煙亦可通綺川之血脈林無聲則翼靜水太激則鱗煩固宜選良吏以圖安豈可聴庸人之自擾如某仕材答颯政術謬迷守紙上之塵曽弗堪於用世捜嚢中之祕亦無足以動人方將尋山水縣以讀書不謂卽桃李場而得闕力綿地重月短星髙玆蓋伏遇某官惠直而柔嘉公明而通溥典司類省如鑑形於水而妍醜畢呈掌握外銓猶稱物以權而重輕適當豈謂迂疎之器誤當進擬之書某敢不謹餙令箴益禔身檢論官而任事已防交薦於公車學道則愛人惟務服行於聖訓

賀喬參政啟

序陟宗工晉陪宰席幹徳之並命呂薛實爲政路之光慶曆之同除富韓仍作樞庭之貳典彛𨿽舊觀聴如新恭惟某官六經而後之辭章三代以前之人物方重不倚雅有大臣之風疏通而明黙識當世之務聖性賴薫陶之益天工資弼亮之多未啟金甌且參玉鉉心平無好惡要操元祐之舟政獘必更張須攺熙寕之轍更力扶於公論庻葉濟於中興某手拂蕓香袖銜賀牘艸賢臣之頌愧無蜀客之詞歌聖徳之詩願繼䢐徠之武

賀汪茶使啟

輟自轉輸易司防牧漢廷出節方騰天馬之歌禹閣升華益峻寶書之直儒紳爲之鼓气氓多所屬心恭惟某官峻榘霄崢襟春盎溫厚和易之气望之可知寛閒博大之風撓之不濁矧家聲之舄奕實海縣之傾依覇府謀猷銘鼎已髙於夾日龍溪詞筆演綸無愧於代天威名猶著於諸宮風節尙推於諫院有祖之烈惟公其人夙彯纓銅匭之門合持橐玉晨之座歷井弗辭於﨑崄觀風肯效於馳驅金科三千屬之肅淸春扉艸緑驪駕十五城之廉按秋廩粟紅上尢念川秦茗乘之資今實系國家規恢之計寕稍遲於銀信爰重畀於璽除馬從西極徠萬隊定聨於錦繡雨足茶戶喜一雷已鬯於根荄莫酬星使之髙始作夏卿之式恐未氍毹之暖卽榮衮繡之歸某妄挾鈆黃偶縈銅墨喜認鴒原之舊壘敢忘燕廈之寸誠樂莫樂兮相知久已荷鑑衡之察遲之遲而又久僅能通竿牘之勤誦詠良深敷棻曷旣

通李總啟

紫气繞闗均被轉坤之福淄塵染俗邈無望履之期𨿽懸旌搖北斗之邊然墮舄直西山之底潔淸冰楮攪混月潭恭惟某官沈正而秉彛淸通而知務襲鼎鐘而韋布名重於山屹保障於繭絲脊堅如鐵旣掃煙霞之澒洞盍歸風月之邃淸指湖海以來遊尙賦從軍之詠下荊門而長嘯又歌出守之詩人咸徯於東歸帝乃眷於西顧欝藍之天東梓之部光方動於使星槃木以北函谷以西掌就升於卿月於炊米劍頭之際得浣腸局外之方不加賦於民而斂散自如不給徴於上而化裁有道萬牛臠肉梁無庚癸之呼兩虎籍邊屯有戊巳之壯我公所獨近世其難利西南往有功儻汔外庸之明試置左右輔臺徳佇觀中詔之催還某門緒單平仕材答颯制錦曽無別叚酌泉粗有宗風服縣令之箴𨿽剸裁之技短艸賢臣之頌尙依倚之心長

賀史石泉啟

榮剖藩符肇新侯度元日至人日已開雨雪之祥新年勝故年頓攺花泉之色出丹鈆於掌握防錦繡於山川恭惟某官粹度春融凝姿山重蜀第一人之選無愧祖風漢二千石之尊屢寛天顧老手素便於劇部賢名藹播於時紳尙遲馺娑之遊仍結寢香之夢眷言鴈塞莫重蠶陵占古聖射蓬之鄕自鐘靈異緣道家羅浮之境孰擬眞淸況羽書不到於雌臺而樽爼嘗聞於鶴嶼媚繡輿於暖日濯彩筆於春風洗卻蠻煙豈久雞心山之駐平趨帝裏定膺鴟尾閣之除某襪綫亡長錦機謬制𨿽已拜光塵於紫巖之下而未親棨防於石紐之陰王陽爲孝子王尊爲忠臣已眎險夷而一轍子貢治信陽子賤治單父今方托庇覆之萬間

賀楊禮侍啟

溫綸申命亞旅眞除伯夷咨作朕宗旣奉玉除之淸問司馬世典周史仍繙金匱之寶書斯道有光眞儒得路恭惟某官柔嘉維則洵美且仁吐白鳳賦甘泉擷辭章之藻麗銜鱣魚象卿服漲詩禮之漣漪自擢置於周行遂徧儀於漢闕乃繇璧海晉陟道山棘寺載聨庭有鵲巢之美稼卿分任農歌扈正之祥極東標柱下之一星殿側冠螭頭之二史朝班益峻帝眷逾隆弼予一人方賴彌縫而輔贊典朕三禮實資獻納以論思允惟法從之班實培相賢之地遹觀棅用式副巖瞻某猥以校官莫陪賀列鳳九苞而東翥敢稽尺楮之馳烏三匝以南飛謾逹寸忱之悃

賀漕試太學國子宗學啟

白袍立鵠羣空俊造之場黃矢得狐並入英雄之彀紛華裾之織翠委尺錦以見投省元先軰淸貫江心秀衝斗口取之數路幸觀盛事於東甌放出一頭莫讓髙科於西麓

通洪倅啟

桂櫂斵冰尙滯吳江之色緹屏駕月來分蜀道之春𨿽未覘犀亦嘗夢鶴恭惟某官學探理窟文貫道機典教番陽望而知其有醇厚和易之气從軍淮上聴者信其爲磊落奇偉之人合上禁坡乃司甸籍云紓垂於峻嶺翼恬靜於中林是宜陪碧落之仙相與問靑天之道辟愈爲行軍司馬已知敷奏之公命洪以河陽參謀還紀歌詩之盛某猗亡它技雅敬髙賢寸心常勇於自鞭末力毎虞其弗逮十年文字空如地籟之號一瓣緘封欲待天刀之折其爲陶詠未究敷棻

答黃祕校啟

巖前滴水曽窺黃叔度之汪洋花下酌泉乃訪吳隠之之寂寞謙光所逮賁餙何多此蓋某官筆底生花胸中爛錦漱十四泉之芳潤摶九萬里之扶搖背此古錦囊但見一班之突出報之靑玉案愧無片語之相酬

欽定四庫全書

鶴林集卷二十七

宋吳泳撰書

答遊景仁書【佀】

某頃者得罪去國徑入鳯山少避人事豈圖崇篤舊遊薦賜手書相勞撫情原何可忘也山間地幽境僻遊者病其邃也故車輗屐齒皆所不及因得與一二道士施汗漫遊經髙丘陟深林窮廻溪幽泉怪石意有所極境隨心防其欝然而陰粲然而榮者與鶴宜黯然而深淵然而靜者與琴宜河栁不種自生水花不植自富道庵相望樹禽雜語與詩宜但年來不甚作詩自被罪而去何繇更有髙思所喜是聞老氏藏室收書最備時得滴露防甘棠義焚香讀谷神賦如龍虎要訣鈆汞宻防亦復克扣問其鑰如此而去體觀靜頗發深省若得富彥國諸公以園契宅契戶契相遺則便可隨地卜居作苕霅間農夫第恨此去京城猶近爾數日來舊吏忽報有寜國之除聖恩宏大不至擯棄如此薄聞鄒樞亦以端殿出知四眀則景仁徑上必矣敗類者之例何庸援耶所願貳贊樞極燮和陰陽使某軰得爲太平幸民或述爲中和樂職以歌詠鴻化不啻止足早晚便過湖州去相望云闕益遙臨楷覼縷

答杜成己書

某一年不通記室之問近覩黃紙除書承知顯奉眀綸同僉宥府蔽自聖斷協於人心慶愜慶愜某每讀國史見張忠定公嘗語人云吾榜中得人最多謹重有雅望無如李文靖深沈有徳量無如王文正面折廷爭有風采無如冦萊公時太平興國五年一榜如向如蘇如宋皆宰相皆參政樞宻而忠定不數焉以人重故也戊辰金花之帖自年魁而下凡六政府淳祐一嵗之間自知院而次凡三樞宻同登之盛抑不讓太平興國矣然而位之髙者人之期待也必重名之盛者士之責備也必深況素號君子爲朝家之光者皆以爲樞宻一人則開濟規模經綸事業又不同春官考禮掖垣糾闕時矣今屯坎之爻不變否泰之機相反扶善人之紀主公道之盟引類逹才輔時宏化於樞宻有望焉某一擯二年杜門守拙寓居之地𨿽近京而實僻人客少所往來向來讀典謨訓誥誓命之書見傳注解說叢雜無所統一亦欲參考訂正一畨工夫浩闊勉焉孶孶斃而後已更不復仕矣惟是樞宻得路不容不爲吾黨致一箋之賀更不繁述彛儀之問伏乞鈞照

又

某比者伏領槧誨小侄自浙東來又袖出前所賜鈞翰啟緘熟讀不惟眷愛有加而尊謙下問懇懇不已亦足以見大丞相開誠布公之心集思廣益之道已度越流俗數等矣卻聞舟次蕭山小愆調防天祐耆徳當卽康和海內所望丞相之亟造朝者尢急於望霖雨也鈞翰謂近年以來𨿽有攺弦之迹而不聞調弦之音誠爲至論大丞相平日淸夷直大事到手幸勿以憂畏爲懷元祐初或有以他日報復之事撼溫公者公以爲天若祚宋必無此事丞相儻有大建眀終利於國家者便當於進見之初歷歷敷奏不必疑其所行也某久屏林壑寡所聞知但於災病之中時發深省請以疾諭人有抱痞鬲之病前之醫者暴下急攻率多攻心伐性腐腸之藥今旣更醫只須用參苓君子甘艸國老之劑以調養之陸子靜在勑局官時或問如見用則以何藥醫答曰某只有四物湯任賢使能賞功罰罪而已其言頗有味大丞相以爲何如

答李彊父書【宗勉】

某伏自丁酉去國奉違光範已跨四年昨者薦拜柔緘申敍曲計必闗徹鈞覽丞相秉鈞以來盡道事君淸不言貧勤不言勞忠不言已效公不言已能眞可以表儀百辟矣但有沂公守正奉法之心而事權不如慶曆之一有溫公至誠用人之意而賢才不如元祐之聚智獨運而難周善孤行而無助有志於當世者不能不爲丞相憂也近者以唐伯玉卿奉常以王防學祕書監殊愜公論前所召者子華元善直翁胡爲猶未赴闕耶蔡遵父最重於丞相者甫及修門而遄得郡郭子奇風力可以擔當事而天又不假之年雲气簇則成雨今片東片西牢落如此安足以熈百度而釐庶工哉況時機易失聖恩難恃丞相只宜宻加之意也某疏戇之人動與時忤置身多士之邦旣不能飾過使客以擡聲價又不肯奉貴要以虐惸嫠飛文流言嘩於都市凡契舊朋友皆能具道所以然之故其得免於戾幸矣昔楊文公大年累被譛流落於外賴王文正公始終保全之某之文之才何敢望大年而丞相之心度實無愧於文正儻蒙篤念登門之舊許以退閒俾得早脫郡事而去不勝至幸言莫能盡伏乞鈞察

答蔣良貴書【重珍】

某頃從吳先知處附拜赤箋之問諒已洞徹書月後來竊聞蘭橈桂棹才過湖州抱晴月兮擊眀鮮望錫山兮歌欵乃人遂不得耳其拏音玆風亦髙矣汩汩朝市中日撲紅塵數十斗其與酌泉煮魚玩易髓窮天根立於吉防悔吝之外豈不大相遼絕哉近者欝儀倐鉅倐變載籍所無某與景仁和仲二三朋友首上封事後稍稍有應詔者不過十來篇卻盛傳校書奏防偉甚諸君皆羣隊使藥而閤下獨用一單方果有之乎欲借副本少觀千萬恵教某斐作漫寄乞訂其是非幸甚良晤未有期願言宏毅堅一防雪中之松栢以副朋友之望

又

某浸疏記史之問又見秋風矣紀綱來自錫山粲墮寶帖訪以辭受之誼拜名以尊君辭實以存已眞至論也先儒蓋有居其位而不乞歷子不求恩封者是亦此意某謀乃心問諸朋友俱以爲處得其宜獨和仲獨謂辭受只有二字當辭則辭當受則受界分不令分眀和仲之說所謂旣切而又磋之旣琢而又磨之亦玉成之道也聖學路長良朋難得荃蕙化而爲茅蘭芷變而不芳者大可懼也近以再當陛對不敢不力但顧瞻天下事勢惟兩頭爲重只得首及父母之邦今錄一本仰幹是正有未瑩處乞賜指教可也景仁聞陪杖屨遊山甚適恨不倒冠落佩相與共酌此山之泉爾良晤未有期願言以前修盛徳大業厚自涵養

又

某頃鄕進士歸艸艸附一箋弗及詳問啟處玆蒙専使恵示寶帖且知祠庭爲況之安差以自慰峩冠盈庭邪正雜糅人之立言不患不可知而間界之爲患最大所以孟子愛說間字周子愛說防字晉宋間愛說戶限字唐人愛說模稜字此尢不可不察也校書初對與後來封事如一盆池水淸潔純白更無些子渣滓不但言之誠而又行之勇故中都之士愈久而愈加敬也近又聞上爲君難七箴宻啟而不欲人見然誠亦豈能自揜哉抉祕藏以指教可也景仁旣出和仲久在告不出次第亦勇於行防之之諭敬悉當逹盛意寶章添倅之命又復封起渠剗地擔閣也欲言浩如海曷日酌恵山之泉共談亹亹

又

某初春交訊之後坐此袢暑不能嗣遣一紙訪問死生伐木之思與在原之情等其懷慕何敢忘也舊書吏傳賜珤帖繼又領一梅萬竹兩記梅之辭腴竹之辭勁腴之極則不狃於偸而敬生勁之極則不滛於樂而和生此則主人大意而客於此蠡測焉不識是否某嘗仕於東南而所得之士曰徐毅齋蔣梅堂而已毅齋躬耕壠畆蔬食菜羮眞所謂簞瓢猶是者梅堂不臭富貴之餌則近之或者猶謂用度稍廣更須謹自裁節使之可繼則善矣頃送景仁詞錄一本去並同送和仲三詩防之一詩偕往幸賜指教石屏恰方得鄕人寄來者二堵供几案之玩詞余更乞講道自力

答陳和仲書【塤】

某再拜言私門挻災荊婦以久疾竟至喪逝仁者篤念友朋之倫唁問以書且欲勵之古禮安敢不遵來教大率自亡婦初終飯於牖下斂於戶內大斂於阼凡大小斂朝夕奠成服之制一如文公朱先生家禮中間有家禮所不載者一二條本欲扣問而太夫人在堂避嫌不敢請上捨令弟訪臨己言其略矣衰與其不當物也寜無衰聖人於名物度數之間廣狹輕重之等謂稍有不當則直以爲亂禮而不如已則子之爲親喪吾儕之爲妻服是不可不細講眀也前日荊婦初終之日方縱縱爾未克卽答人慰防禮在成服之後故具此忱悃白於執事或更有以相其不及者切冀終言

又

某猶記嚼別酒於靑湖翠栁間今蘆花又霜矣諸賢去國士气銷耎孤標峭直挺然如寒澗松誰得佀良貴危言鯁論毅然如指佞艸誰得佀和仲志正气一亭亭然如直竿木誰得佀景仁每恨气稟差弱學力不充未能卽去以追髙賢之躅然離騷所謂荃蕙化而爲茅蘭芷變而不芳者則深恥之也某登朝六載輪對者三上封事者一每當陛對必自盟其心不敢有一詞諛悅其上近十九日上殿爲首遏機防之說次陳州縣禍變之源兩僉黃又是一事喬文謂上足以開釋君心下足以整齊國事子靜謂此諍論第一籌也則斯言亦過矣不審和仲又以爲如何召客髙綿州性行良實鄕閒耐久之交必經行治下幸暖熱之欲言如海書非盡言之器所冀以天下之寶爲天下愛惜

答髙詹叔書

某自姻翁除內翰時嘗馳一紙之賀近從山間讀淳祐朝報承知渙號眀廷升班端殿翰林之班髙華蓋免辭健筆於禁塗樞極之貴近太防尋典神兵於宥府有光吾道式壯斯猷某嘗考國朝自南渡以來跨百餘年蜀彥之登朝者僅三宰相十政府而端平及淳祐不七年間鶴山與樞宻兄弟聨居其二峩眉太白之西井絡輿鬼之南想龐老遺黎讀此詔書當預有生意矣𨿽然位之髙者規模必宏名之盛者責望斯備整軍經武以折遐衝洪化亮功以贊元宰逹才引類護良摘姦以壽國脈實於樞宻有望也某一擯二年杜門守拙𨿽不能著錢神論以救貧但時復賦瘧鬼詩以驅病瞑如槁梧僵如僕栁更不復有向榮之望矣惟冀諸賢協力輔時共登太平俾得養遺息於田野間卽爲幸也艸此抒賀余祈護毺氊調芍藥鼎竚宣廷麻以福海縣

答家本仲書

某嚼別酒於金泉跨五霜矣丙夜更燭講學談經瑩然金玉之相藹如仁義之言時見夢寐中更多故𨿽不能以書訪問死生而聲臭之同岷峨以西江浙以南其气脈未嘗間斷天淸龍尾之道夜下鵠頭之書有來蜀珍以壽國脈本仲又掄魁之望上岸之英積年名聲博此一召直也但俗流世壊人物衰少勉齋旣下世宏齋繼沒毅齋孤立於婺女之濵罕與世接畱宗庠者惟葉六十四丈時復往來咨問相與求爲精義至當之歸若更得本仲肯來則吾黨增重矣其如直言之士朋友間卻自有三數人一二年間亦復引去陳和仲未得出黃成父方上二公精神諤諤議論挺挺俱有可觀見說成父自與本仲素厚自黃先生之門來者其風猷意象自不同也契丈旣與詹叔光逺同召察之命今劉己如京師則二賢嵗晚亦須出峽速理行艫慰此延望可也恭伯撫機久不相聞問三薦而三泥豈非數耶季永弟聞屢得欵承倅於文物之邦不能不借潤耳矮牎雨暗布此崖略願言爲天下之寶珍毖

又

某自被罪去國得郡萬山間中都厚祿故人音問斷絕𨿽耐久朋如本仲亦復作疏然非間也經幄之儒史觀之彥道不得行以望議幙每爲斯世惜之隠不以吏云度必從容無事居敬以窮理修身以俟命工夫當益精進視天下之物不足以動其心矣某以書生試郡亡補事功不過以平日得之聖賢者而推之於民修明教化扶立綱紀愛護本根使士循理吏畏法盜賊不入吾境流民不饑餓於土地凡所施行具有條目上下亦粗相孚信獨是郡計雕敝甚上急廹徵調煩興寜書下下考不奉急急符也邊聲屢警蜀事尢可憂近得親友書見說兄弟親戚間顚連而死於兵難者頗眾痛貫心鬲積成痞脹仕宦之意頓防矣三上丐祠之請期於得去而後已季永弟秋時臥病池上久搬挈來此近方小安聞自拜書矣余祈衝輔气機益宏道力慰友朋之望

又

某曠不嗣音三見黃花矣某之懷本仲想亦猶本仲之懷某也制參髙明勁節如火後琮璜雪中檜栢愈久而愈耐看況詣學精深出詞霶霈書嚢亹亹終日不能休退之所謂吾行天下得此於人蓋少矣內而望史筵外而都漢節皆分所當得者但世途逼仄賢路荊榛或者猶以薄恙爲辭豈知司馬溫公不以甚疾而不登顯位楊龜山不以老病而不處經筵尹和靖不以筋力衰憊而不受命造朝朱文公不以足疾未瘳而不上殿登對況本仲嵗月未邁精神尙彊而無有挽之推之者知其賢而不與立豈非在位者之責耶某一擯四年更不復出仕獨是道不加修而老色日上面又思向來講學只是半間半界無詣平實處今只欲耐心攻苦了卻數卷殘書與村秀才子輩尋數行墨畢此一生耳

答程季與書【公許】

某春首甞飭一箋致鵠板招賢之賀山居習懶弗克嗣音誦懷人之詩每深向往玆承北闕防榮西垣掌制靑城地靑城客固多人物之炳靈紫防花紫防郎尢覺文章之增重矧聲名如月未望才業如川方增華塗要職何可量哉某嘗謂蜀文章爲天下冠漢相如子云同工異曲唐陳子昻孤騫獨步國朝四範有絲綸譜二蘇有制誥皆溫雅麗則王岐公被遇三朝大典冊獨出其手每一篇出人爭誦之亦華陽人也渡江而後更不繁敍端平至嘉熈更掌內外制今已四人某𨿽不才亦預玆選玆得季與詹叔相與討論潤色斯文之未喪蓋天也此不但爲中書賀爲國家實賀某晦迹山林誦衣錦之章絕不從事筆墨見故人得路遂喜而作此紙殊愧艸率不莊好也東嘉之除出於望外方具免牘念不可不伸賀謝之悃余冀護太白璫毓硫黃鼎徑上鑾坡以賁飾萬物

又

某日者聞有去國之命嘗與公發商量借張氏別屋以後從者溪頭望已久拏音閴然佳人不來徒有浩嘆近得到安吉後書知所僦屋甚華某嘗愛韓退之語謂中州士大夫以官爲家去則無所於歸今季與𨿽爲萬里客而得屋之寛潔乃如此就溪買魚掬水弄月何妨賢者之適其適也人家不如意事更何必掛諸口耶某髮種種矣以一日之力分爲十八分讀聖賢諸書一二分應酬人事率是爲常間亦有發深省處若郭外一頃薄收更得州家繼以廩粟則社某日雞臘某日酒可以因節聚族屬防朋友話鄕曲之情也薄儀餞嵗余祈以斯文斯道珍毖

答劉時可書

某別丰儀邈不記月一自振斾登朝苕溪去天不尺五日聞鳯鸞之咮曁得奏防觀之則亹亹乎仁義之對而懇懇惻惻愛君憂國之忠也近傳黃紙除書人皆以蕓省郎賀時可道韻衝澹神峯峻峭薄蓬萊而不卽此風髙矣端平諸賢去國之後岷峨之下尙有時可徳方二人與雪山爭眀又未知徳方過衡陽否某一擯四年翳然林水間更不復有榮仕之望嘗謂士不難於得時而難於得日之暇胡文定公曆官四十年考第不登六載朱文公曆仕五十年立朝止四十日仕於州縣僅九考所以得此嵗日之暇能盡讀聖賢諸書吾儕官職考第過於先民而學問工夫不及前輩若更不及此時倍用其功復悠悠潰潰則將恐有初平無及之嘆矣某粗有著述一二未脫槁四方朋友來討斐記者卻俟得墨本拜呈欲言如海更祈以天下之寶爲天下珍毖

答謝徳方書

某音題不孠久矣庚寅之秋曽對說夜气一章占答來教江浙望岷峨相去萬餘里恨不能時以書往復瑩所疑以融防於一但有懷賢之思耳徳方神疏而識練才老而意新如未望月如方至川何可涯涘蜀梱貢珍羣英彚進芳名在周八士之列甚休甚盛好風西歸鵠頭之書當夜下甘泉矣某登朝六載一無補報濫丞祕府復貳封曹人謂丞爲天下之淸官爵乃朝廷之公器而子兼司之亦可謂遇矣然區區所性所樂蓋不在是臣之事君有多少不盡分處苟盡其分則𨿽卑官冗防亦可以行志苟惟不得其職則𨿽一嵗九遷天官淸華可以立致但見其皆外物也徳方以爲何如因逓函抒賀忱余祈爲淸廟之器珍珤

又

某前嵗定叟歸嘗羾情作狀尋蒙瑤墨下墜殆如垂露在手手之不釋大化更新諸賢彚進徳方以前官召殊愜公言但某嘗讀易竊疑泰之初九曰防茅茹以其彚徵吉否之初六亦曰防茅茹以其彚貞吉亨泰否之時各異君子小人之進不同而皆曰吉何也及以象考之則知泰之君子其志在外凡建事立業澤物活民皆外也若否之小人其志在君則止於得君而已故一徵字爲君子喜一貞字爲小人戒徳方才到闕必立登要津蘇欒城正邪不可參用之對劉元城冰炭勢不兩立之說或者以爲當作龍象筵第一諦也某道方誌拙端平間開口論事至爲權姦所扼一擯六年三遭論罷凜凜常有不測之憂今翳然林水間更不復言仕矣偶得外甥書卻聞朝斾已及修門殊以爲喜輙抒一箋就令致爲慶余祈精防天和堅保初節以副友人延矚

欽定四庫全書

鶴林集卷二十八

宋吳泳撰書

與魏鶴山書

某屬者拜箋尋蒙報翰慰誨勤勤懇懇感不可爲言校書讀易工夫逾造妙宻不以一書窮易而支暢旁取盡將諸儒先之說相與剖析疑義訂正其眞是非易之卦脈聖之精蘊羲皇之心法周公文王宣父之庶類百物將自是心契神授而語言文字之枝葉亦無所復用矣某學不切已倀倀然如遊騎亡所歸乃蒙校書手筆以示教良發深省固荷不屑之意但資質鈍遲中庸大學語孟之四書未眀詩書禮樂之四術未瑩躐等言易恐非盈科後進之道儻自今气血未衰稍有長進則幅巾只履尙得從容扣問校書於鶴山之間也來書所說戶外之屨以講學來以干薦幹書來終令人倦於接納固是如此然某之意更欲校書充先儒寜受百人欺之說使好賢之心無一日替則尢見其宏大也不識以爲僣否未有詹拜之日願言衝輔道腴前輅泰祉

又

某每謂侍郎文章天下所共知而某知之爲最深愈於天下之人何則文以神志爲主異時選人逐客躓於憂患傷於感慨耗於血气旣衰困苦而無精采而侍郎養熟道凝神全志壹作爲文章天力自到其趣窈窕而深其聲淸越而長如夢筆山記撚起老去才盡一叚洗筆池記說咸之良感艮之實見處俱造防宻最是李侍郎北園記於丰道扶教極有功而舜兪山房記根本六經之奧義演出先王之大法其於學者進學工夫尢所闗系迨夫意與神馳文隨筆肆隱然有味之言出於記事之外此則侍郎之所獨得而某竊以爲知侍郎之深愈於天下之人者此也獨知處祠堂記訖今猶未見本只以前書所教謂近世祠堂太泛古無此典謂先聖先師之祀只是漢儒之說而廟元不出闕裏此卻不能無疑大司樂掌成均之法以治建國之學政凡有道有徳者使教焉死則祭於瞽宗瞽宗殷學也有道有徳者先師之類也以其有道藝徳行可以爲人之師而祀之於學亦其宜也不知何以謂之古無此典此其疑一也自孔子夢奠邪說誣民戰國以來禮壊樂廢秦又燔詩書學校何有於先聖先師漢興至元朔五年始詔天下郡國建立學官而永平之際皆尊奉孔子之祀則自漢以前先聖之廟固未嘗不出闕裏也禮經如戴氏所記鄭康成所釋其他傅防處不無舛駁至論先聖先師之祀釋奠捨菜之典互見錯出少有悖戾所以陳祥道禮書朱文公學制多從其說恐未可槪以漢儒之說爲非古此其疑二也古人假有廟必於萃與渙言之其義誠妙矣然延陵季子亦曰若防气則無不之也無不之也者謂辟塞充滿流動洋溢無所往而不在也今有抱道懷徳之士出爲大賢沒爲先師世之相後百有餘載地之相去千有餘裏精爽防幹極於神眀能使人齋眀盛服飾禮容奉豆籩屍而祝之有不敢忘者玆豈彊而致之哉士讀聖賢之書傳聖賢之心气脈之通自相闗屬其祭也非謟其歆也以類初不必卽道州而祀濂溪卽闗中而祀橫渠卽伊洛而祀伊川眀道以此看得向來朱張二先生記諸儒之祠不是放過亦禮義之所當然耳此其疑三也侍郎稽考古文出入經傳何有一物不知但髙明之旣極則往往於商論之間必欲發先儒之所未發先儒固有發揮未盡者而天理之則人情之中恐不能過也某晚學安敢妄有擬議而於此三條實有未逹且蒙侍郎虛心下問故復以此質之門墻切望眀賜開曉俾知有所據守豁然如大寐之得醒斯爲幸歟前書所問紀陟魏徵二事並希賜答

又

某伏自去嵗仙艎次於月峽連驛羾起居狀亦曽奉防唁問敍州難弟之戚經閱日久響息音銷新進士來袖出雙白璧亟開捧玩乃知前所寄書悉徹穹檻矣世運將泰朋陽彚升西山出守溫陵鶴山易帥瀘水士慶於朝農歌於野莫不舉酒相屬以爲端人得時之賀而某竊以爲侍郎之所可賀者蓋不在玆時也坎以剛中而亨屯以居正而利蹇以能止而碩否以不苟祿而吉困以不失其所亨而通則卦脈之起伏卽天根之動靜來伸往屈進減反盈陰銷陽息山川竅而日星垂是理本粲然眀著於天地之兩間而世人習矣不察一遇阨窮不堪流落卑者煦煦以乞憐髙者婞婞以隕獲內無可樂者終日命酒賦詩而平生所學全不能倚靠者又未免參仙翁釋子以添熱閙求其致命遂志遁世而無悶進學畜徳盛行而有加如侍郎者則蓋難其人矣俗流化敝人物衰少政哤土裂大音不完居今之世而聞侍郎之一言一行莫不刻意竦慕而況侍郎不以此舉自滿著書渠陽內樂晏如於魏公論語序見修身踐言之有法於文公年譜序見丰道扶教之有功於濂溪諸老先生祠堂等記見根極理气分劈義利辧眀徳性物欲與夫聖傳之眞俗學之痼邪說之誣尢爲有警於後學其它雜著舂容簡短𨿽若不齊而卒澤於仁義道徳炳如也前輩嘗謂退之子厚皆於遷謪中始收文章之極功蓋以其落浮誇之气得憂患之助言從字順遂造眞理今觀渠陽一編則又豈可例以文士目之耶然尙有可商量者記序銘說詩詞各自有體𨿽文公老先生素號秉筆太嚴而樂府十三篇詠梅花與人作生日淸婉騷潤未嘗不合節拍如侍郎歌詞內重卦三三後天八八三三律管九九經等語覺得竟非詞人之體是𨿽胸次義理之富澆灌於舌本滂沛於筆端不自知其然而然但恐或者見之乃謂侍郎盡以易元之妙譜入歌曲是則可懼也某少粗有志於學尢好讀濂溪河南橫渠新安朱氏廣漢張氏之書自來京師交於四方朋友不無切磋之益而力不從心悠悠潰潰立於夢覺之闗竟無實得去年登祕府稍收放心防四庫之儲厄於遺燼亦不曽讀所未見豈造物者終推墮於小人之歸耶防得來學問官職必無兩立之理此長一分則彼消一分更不能長居戶限上須是歸而求之懇惻痛切倍用人一已百之工然後爲有得也陛對二札謹繕冩拜呈初篇本欲提大綱領別有建白而鄕之士友適至備言去年遭變甚慘爲父母之邦只得首及蜀中事末章則述所職也有未是處仍賜指教欲言甚長悃愊無繇盡申冩所冀宏毅忠壯以先民事業珍毖

又

某自入春來凡三拜起居狀其前後兩書亦有及乎問學行己之要正欲求警誨一語濯去舊見以來新知玆領四月念八日臺翰則知僅有二月十八日一緘闗徹書月也侍郎閒靜中閱理理精義明憂患中觀物物格知至今承天子之命出守侯服只以得之聖賢者次第出之漢人何患不安夷人何患不信徑從此拓開北定規模可也東州惟瀘敍尙可用玆得來書乃謂搜練簡閱僅得弩手百人弩三十枝堂堂大府而單寡若是將何以爲國號曰長吏實同旅人昔賢蓋不虛語也某每病今時一種議論率謂儒者不能曉暢軍士曽不知胡安定在丹州更陳法治兵器開廢地爲營田募土人爲兵𨿽軍校蕃酋亭障廝役輙飲之酒訪備邊利害張直柔每與人論造戰船法曰此事甚易可作一小者計其丈尺廣狹長短卽是推之則大者可見天下之人何有一事非吾儒爲之耶區區所望於侍郎者更欲於實用上做起工夫然後能有濟也欲言之事拍塞滿懷上冀存養淸明之气輯成嘉靖之福

又

某自承侍郎建梱書櫝之禮未嘗曠絕六月十八又拜一書附成都月逓以往不審曽洞徹穹檻否詹叔近方到修門已再胥防且知體況甚悉邊聲不驚軍務多暇又聞卽北山之堂址重與修築羣鄕之秀茂講道肄業其間此古者諸侯所以師保萬民之意是固侍郎之所樂爲也然天下之理固根於人心而未嘗不形見乎事物爲學之方固當存養於徳性而亦不可不省察乎實行俗流失世敗壊而今之爲士者猶務爲空談以長華競侍郎欲築堂某謂當如胡安定在湖州置治道一齋治兵治民水利算法之類各使諸生精論熟講若請堂長又當如朱文公在漳州博采公論延請恬退老成者以爲表率庶使後生少知尊賢尙徳之意卻不必待科名之士而後爲之如此則聚辧有益而精粗不遺向背旣眀而趨捨自定興民心出治道此其基矣某登朝六載三對淸光每當書思之時必自盟其心不敢妄有一詞以諛悅其上近所陳二札首篇粗述無田甫田之防二篇略陳大風有隧之戒而主議者已不樂臺中論事之課已有防駁其不然者恐得因此汰去未可知也副本錄呈仍乞警誨幸甚瞻望旌棨惟冀爲廟社保重

又

某去冬使人之還膚帥具報入春以來詞頭山積隨分又有職事卒卒無須臾閒非故於侍郎爲簡也朝家厲精公道日辟較之前此政令垢翫上下否隔不可謂不漸就淸眀獨是君子用之未盡小人去之不力上書論事者莫不以此爲言所謂用之未盡者侍郎與眞丈也所謂去之不力者李知孝梁成大也二賢之本末惟良貴一防盡之二防之情狀獨未有人說破近因洪察小帖子言渠臺綱不肅事朝廷𨿽與降官某以爲罪大罰輕輙冒昧還降官詞頭乞行鐫竄幸而睿謨英斷已並與施行矣同朝諸公與兩學之士及閭閻小民粗以爲此舉愜當而一二黨姦者猶謂只當封還不合侵臺諌之職彼豈知先正諸賢章蓋有甚於此者就使搖撼得去亦素心所甘也官職之榮有限名節之美亡窮近來益見得此理直是分眀又時荷詹叔相與切磋警教夾持而上恐自此或更長進也趂計所月逓作此未究欲言尙冀衝養神眀之舍厚培勲業之地副此延矚

與洪平齋書【咨夔】

某枇杷熟時僅得一畨交訊渉暑葛秋砧音題不嗣新進士自邑中回每言郎中不相遺忘且於文字議論間多所推許吾行天下半矣不知何以得此於郎中哉鸞鳯髙翔之後鳴者束咮巢於阿閣近日稍稍復理遺音絕響而賡之人共指以爲眀廷之瑞然較之乙酉封事其伉直之風髙矣閒居防時想泰宇益定挹樹花之生香盼庭艸之再緑境與心防樂與神防所讀之書與聖賢防斯詠斯陶當有不可涯者獨恨縶維於此欲一望美人而咫尺有絳河之隔耳某資稟沈霧冒焉此來官於中都比州縣間竟是事省且亦有一二耐久朋友可以講切近年來防得先民之所以教人只要人著已下靠實工夫不欲令人多作文字故黃離之彖曰畜牝牛吉中庸之訓曰衣錦尙防以此彌寡於言不甚拈弄筆墨比過荊渚有諸客騎驢雪夜相訪黃其姓虛舟其號彊提賦一篇號虛舟詞新進士於齋堂銘鄕人遊湖索和韻又未免隨分酬答然枯燥之病深研磨之工少殆如白地眀光之綾但有其渲而無精采也因嵗事遣人相聞借手幹指教仍乞一語爲參同之鑰山間論著無惜恵寄數篇良晤未有期願言護太白之璜潔靑精之羞光此泰道

又

某臈前遣墨奴筆史問訊天目之仙五云自山中來絕無一防塵气肉食者良可鄙也紀綱踵門連拜寶翰郁然風味其臭如蘭此又在言語之外感藏何斁郎中一代文伯袖絲綸之手韜巖谷之間芒寒色正隠然自名動於時而每每以此相期待前書且欲某爲廊廟之文夫文章合下有兩等山林艸澤之文其气槁枯朝廷臺閣之文其气溫潤譬如按樂教坊則婉媚風流外道則麄野嘲如某者麄野嘲之爲也不惟不能作官樣文章亦無日過花磚之夢稍待春晚得一對後則往往賦遂初詩式防縱野鶴於雙林以返其自然也赤子弄兵潢池州縣之吏不能撫安之仿效而起前此朝家以隆興起崔先生竟不肯出頗孤蒼生之望今淮壖一向卻平靜所願如此若此去道泰年丰使吾之根本厚而精神全則彼亦不能動矣因下問輙及之郎中閒居許時絕口不道貧字每與溫校書論到此莫不推敬學力然亦不能不過餉臺季文之少風誼也齋宮連日祠祭旣歸又有孟陬一畨人事遲來使兩日方能拜答切冀宿硫黃鼎護太白璜以迓天寵

又

某兩拜札翰一則約之以禮一則博之以文心融气浹良發深省向者得郎中之文讀之神彩精麗詞華絢發只作綴文之士防別未防時今則渾造白澹矣記之規爲敍置殆如白雲演邐於蒼嵓翠谷間而自生態度流水盤紆詰曲防入長河而不見底最後最善獨善之說方是指出標本使楊君而領防此義則宜其家可以成教於國得於已斯不失望於民如百圍之木封植底本根與發生出底枝葉只是一貫世之士蓋有錯防獨善之義而自遏其躬者則亦可憐矣郎中以爲何如楊君名銓字平叔其尊翁諱濟世靑城人渠不忍書其父名欲以它字易之且更不欲出永康二字又欲以字行又欲減墓字大槪是感郎中之深知借雄文之潤色故敢忉忉說稟耳肯曲筆從之不勝至幸

又

某坐窓風雨中更無羣樂之興燈花雙懸寶帖粲墮殆如痿而起醉而醒也中都海物維錯而不曽饗太牢之滋味故人念及之玆屬厭矣矧兒輩又得牽衣覓盧橘哉近讀參同內景等書輙書數語代答末章之戱琴牀日按胎仙舞鼎室時抄奼女歌此外不消媒妁語脾家安好是黃婆此其志也所問西州事見說北兵猶未出境也風鰻日鱭雪壺友書以獻余俟後訊詳之

又

冬未半月气頓爲寒伏惟對純坤之美履牽復之吉翁堂子捨蕙閣芝房各擁維春之祺頃自使還占報兼旬不嗣音詹詠風徽遐心炯炯火後滄涼秪如前日鳴聲譆譆雜語嘈嘈嘩於民間不能自禁一日凡四五驚近者方小定蓋緣新巖自西頭來恂恂如鄙人終是有與三軍之士同甘苦意象尹釐將漕和厚詳雅善類多之京兆年來中幹之形立見譬如好家居纎兒更不禁再撞壊也詔書一朌學省首上封事𨿽其言未必當事情而勁气直聲有犯無隠亦足以大爲一時之壯某最無聞知者然每交四方朋友例不以凡輩見目玆豈宜妄自俛嘿效不鳴之鴈哉副艸一本漫冩求教請葛公事比以見之施行恐益重忤者之過爾外間惟蔣良貴袁廣防亦有封章來上郎中必技癢安得諸賢翕聚於朝共吐胸中之奇耶祠庭奉親冬日爲況何如松以負霜故雋敢書此爲郎中賀

又

某每得郎中書輙數日把玩不能去手守至怱遽中復恵魚兔帖抉精意於象外露生機於畫底已迥然不肯作世間書所謂天機在半夜子之初人事在五更三之後尢佳對也苐欲某下觀復一轉語不識郎中眞以迎長日之至者爲復也夫自夏五至冬十一月者一年之復也自午初至夜半者一日之復也自午日凡七日復得子者一月之復也自午嵗凡七嵗復得子嵗者一紀之復也天道循環卦脈通流合之爲一紀分之爲一嵗析之爲一月一日無日不可觀來復無時不可驗生意故周子以靜處測陰陽之根程子以動處觀天地之心邵子卻以動靜來往之間閱三十六宮之春或自小雪積分或從中孚起卦或又謂應鐘當復純體破體本气餘气縱施橫設無不可觀只防人落處何如耳不知落處眀安得用處活彼歷家以尺管陽气醫家以寸口切陽脈修煉之家以鈆鼎珠進火般運之家以敲竹喚龜鼓琴招鳯行子午法皆取之造物還體之吾身豈有秀於百家九流而不掘易髓躡天根哉郎中六七月間退居南窓之下必能靜閱陰陽進減之理洞扣往聖參同之鑰不知於此時節作何卦防作何爻防龍蛇之蟄未嘗不安也尺蠖之屈未嘗不伸也稻垂而秀麥仰而生未嘗不自裕於天壤之間也想朋友之進說於郎中者多謂雪霜摧剝之久則其發逹也必艱須竢朋來而後無咎此猶未免於周孔腳迹下盤旋眞知郎中之心者未必爾也參子黃昬亟命小童汲井花洗破硯漫答來教不覺盈紙曷日胥防析薪煮魚共談精到

又

某闊不奉山房之箋蓋有待也天道左旋一陽來復朔日南至二首爲章謂十九年逢一章云物必瑞水泉必淸賢者必爲時挺出如蕓芬荔馥弗可得而遏胡爲黃紙除書尙不到天目山耶淸源之牧久已建旟瀘水之帥免牘已上不信潛郎之終於潛耶近嘗蠡測管窺造化之運含洪之徳𨿽至發用之功稍遲宣滯底和要須有人焉斡旋於其間而後能成物今官陰陽府萬物者半是占云候气之家而獨無以身贊化之士則涸陰之未解而稚陽之不舒無足怪也侄子槪頗有志讀易因其侍叔父西歸使誦所聞以告幸參擇之送卭州王進士一序就錄請教且以驗進減工夫毋以頌而以規可也書窓得半日晴喜爲作此魚酒伴書極艸艸它俟臈前折梅花以問訊

又

某日困秋暑一夜風雨撼搖窓屋殆如癢處得爬不必倩麻姑亦爲之一快也不審卻害稼否屢収寶帖備見講學之力解經之功韓蘇二子皆因作文章時見道理故前輩爲之傾倒然東坡如銀山鐵壁占得地位十分完牢退之如欹篁偃松未免一時有倒賺處畢竟本心磨滅它不得若劉栁諸人則合下墮坑落塹不必問也富而可求一叚伊川以義言上蔡以命言盡之矣更有新得望時書所見以瑩其疑又有借書之請山房年來儲藏頗富必抄得阜陵實錄日曆防要等書及稼軒石湖趙忠定王宣子輩文集或行述碑志與南軒奏議豫章江陵長沙鄕裏成都等志専遣人懇幹執事幸語魯叟輒尋畀小廝以回不勝至感每思一事𨿽摸摸索索記得三二分但精魂不彊終是遺忘又未免東坡獺祭魚之戒亦可憐也金星晝見防路黒眚此爲何祥耶抽織錦之一機露標月之半指正有資於耐久朋友也魚酒伴書一笑領略對客艸艸照之度外幸甚

欽定四庫全書

鶴林集卷二十九

宋吳泳撰書

與眞西山書

某生長東蜀自小學讀書蔇彊而仕已知有先生長者之名欲趨拜於下風而道逺江長莫能贏糧撰屨此外惟以書請益而又墮於因循旣作復輟先儒謂悠悠潰潰虛過嵗月是可懼也去年春令孠稅院相過始得尙書所爲文冠帶讀之夜气一箴冥升利於不息之正也拱極一記考槃在澗永矢弗諼之義也楮衾一銘怙侈滅義服美於人之訓也坐右十圖簡而嚴勉諭僚屬四事眀而切翰林詞章一編溫醇深潤其思油然以幽其味黯然以長也某𨿽未識尙書之靣玆見其心矣化敝文衰人物消靡故國之喬木零落殆盡新田之采芑培埴未丰中外所屬望以扶持世教康濟時屯者尙書一人而已命召才朌朝野胥慶咸謂溫公起洛譬之遊龍能出雲雨蜀公起蜀譬之麟鳯能服猛鷙蓋羣賢翕聚固爲朝家羙瑞而大賢出處尢闗國之重輕是必求有以副海內之望可也今事方更而未盡危機交急而弗停金滅元興憂端方始最是人心蠱壊防溺旣深非得華佗換腸滌胃之方恐亦未可卒捄尙書經濟之藏著防古今必知所處於此矣某材不能適時用學不能輔理化漫以片文隻字奏於作者之庭詞𨿽未工忌者已眾每思黃離畜牝之吉深味中庸尙防之訓若非韜晦定速顚隮所賴尙書主吾道之宗盟立斯文之慧命盈庭吉士倚作金城如某者儻得一望聲容參侍誨語持是以歸見鄕父兄是亦終身之願也艸此修問瞻望旌棨乞爲宗社保重

上劉左史書

某聞之國之有老臣猶人之一身有元气也功名魁傑之士容或可少於時而至於耆儒宿徳則宗社之所倚重朝廷之所尊信天下萬世之所取法而一不培養封殖焉則是猶气體不完精神不接而欲運其手足肩背亦將漠然不我應矣書曰罔或耆壽俊在厥服予則罔克正謂此也故嘗以爲國家眞元之運息養於慶曆之時梏亡於熈丰之際而復淸眀於元祐之日眾正登用大姦屏絕士大夫慶於朝庶人歌於路故在慶曆則猶平旦之气老臣漸防新進用事素有勲望者納政在裏第而年徳彌髙者各自放於洛故在熈丰則猶旦晝之气一法令之不便則累章以力爭一除授之得人則寓書而志喜待之以扶持之殊禮寵之以不拜之彌文逸之以經筵朝參之節申之以遣使咨訪之重故在元祐則猶中夜淸眀之气然是气也淸眀常在不爲息養而加不爲梏亡而損扶天地之心壽國家之脈立生民之命與晝夜陰陽坤乾復垢相爲無有終窮至於今日又不待讀聖徳頌耆英序元祐黨碑而後知其梗槪也方今天下勲徳閎大爲四朝元老學問粹正爲天子舊臣兼山黃公之後獨侍郎一人巋乎靈光之存耳然政有關於社稷事有系於安危侍郎不言又誰言耶比聞之道路播之封章則侍郎蓋以儲嗣爲言矣以民事爲言矣以軍政爲言矣或相疑怪或相賞嘆不知此事古人日日有也昔司馬文正之在並州也議建儲凡三狀其在西京也六事諭時政而一事及邊防其在洛十五年也朝廷每有大事知無不言言無不盡豈嘗以出位爲嫌忤時爲諱耶嗚呼閱天下之理多則其見事也必眀趨榮名之念薄則其持論也必固學問苗脈自善類中來則其爲仁也必勇侍郎之與司馬文正蓋一品地爲人也朝陽之鳯何所顧而不屢鳴也今天下亦多故矣所可言者不獨三言而已使當路者力引耆徳老成置諸左右以開諭上意則庶猶可以扶救若其防疾忌醫而不爲思則天下事去矣學校小儒無所建眀於時頃得侍郎所賜書且云道益衰矣時益危矣使世間常有善士固無逺近親疏此不獨見侍郎懇懇憂時之至心而於不令兄弟猶欲期之以學問器業而不俾爲小人之歸也故於安輿之就養也輙紓情素而自獻焉舊所爲辯說七篇別紙莊冩並賜覽觀不宣

上崔侍郎書

某生長東蜀少時孤露其居家所共遊者不過鄕黨鄰里之人其出而宦遊於外又不數十百里之地其講學也無河洛之全書其論事也無燕趙之奇气其記覽爲辭章也無龍門禹穴之偉觀稟气偏滯而規模隘執徳不宏而才膽薄狃於耳目恬習之陋冥然被驅而莫之覺者蓋已四十年於此矣曽子曰士不可以不毅任重而道逺孟子亦曰居天下之廣居立天下之正位行天下之大道此之謂大丈夫嘗持是說以求諸天下之豪傑或謂古人有之而今則無之也侍郎自天子侍從帥西南某𨿽未得覘窺風采而問之鄕人於朝訪之南方士夫於蜀則皆能道其梗槪輕裘紓徐被服率素而知其爲孤介人也器無重備妾無衣帛而知其爲淸忠人也菲於奉身薄於徼福陋於希世而知其爲衝澹寡欲人也夫舉天下物欲一不足以動其心則居官也必防蒞軍也必莊臨財也必義立天子殿陛必能直辭正色得志於天下必能使萬物各得其所異時新城之邑若狹且近不足展拓才具而救饑弭盜乃有二十四考中書所不能爲之功信乎富貴貧薄者何往而不可行志也某每愛諸葛武侯髙臥南陽不求聞逹其澹於榮利若將終身焉者三十年將相何欲不遂而家之所有僅桑八百株薄田十五頃而已豈武侯好自抑損耶蓋經綸天下當使淸虛恬澹之意常多而功利物欲之心常少武侯之功烈所以扶持人紀復興漢室挺挺然有三代之英雄气象實自淸心寡欲中充廣之也胡文定公有言人須是世味澹薄不要富貴方自激昻若胡公者誠亦得武侯之心哉侍郎淸心寡欲有武侯之資作牧益州當武侯之任陛辭之日必欲中外通情大小協力此已窺見用蜀之規模而入境之始登民問俗屏去帷帳此又見夫愛惜民力之至蜀之民將頌而祝之曰此更生我者也蜀之吏將率而勸之曰此胥訓誨我者也學校小儒有如某等亦豈敢徒事文墨而不以實應先生哉某竊觀近嵗蜀多事軍政壊於亡紀疆事狃於嘗試陟罰臧否亂於無章然此三者使法度修紀律正不過一轉移之間而至於好利之蠧則剝蝕士大夫之良心爲甚此殆不可以沈痼之日爲受病之始也昔熈寜創置條例司之初講利之臣多聚文章之士而充斥四方者莫非分行營幹之使彼自以新意爲功名而不知利源一開則畱病根於腹心牢不可去識者推原其自以爲民不靖亦惟在邦君室至哉斯言不獨當時之鑑亦今日對病之藥也竊知侍郎寛靜簡易皇皇以求仁義爲心欲某等得以進其厭飫之說若夫以腐儒之常談不足爲思則區區無所復望於時矣伏惟屬意焉

與曹昌谷書【彥約】

某不令兄弟少自孤苦常有志於斯世學力不充惘然無所成立郎中入蜀首蒙異知尉弟昌裔旣辱論薦且以其賤姓名道揚於諸公間大心公溥則天之道此逹材賢者所爲也一自新都蕭寺拜違遄有出峽之命無益之書不敢登諸燕幾郎中旣離梁益事變日異人心日危國勢日益蹙敵人防再犯蜀今春尢甚破武休入漢中復犯大安邊民塗炭衣冠虜掠𨿽制閫亦爲徙治之計蜀防危矣嘗以紹興三年攷之薩裏罕亦曽冦興元犯大梁子羽至退保三泉魏公移司閬中大略相似然是時蜀危而復安者人心均一事力完具人才如抽箙中之矢一矢旣盡一矢繼之不致如今日無拳無勇職爲亂階而已也某嘗出位蚤夜以思每謂宇宙大物也惟休休綽綽者始能用之猜忌褊狹恐天下之加乎已忌醫護疾使壊證侵尋不可復救不知古之爲宰衡者亦如此乎否也某名防位卑空言不足以逹志如郎中之才羙上爲廟朝命脈下爲生靈根本能以蜀之危亢言於朝俾二三執政稍開誠心布公道參用度外之人勿諱張皇之論命帥選將収拾人心則蜀道幸甚蜀民幸甚不然聴其所爲如賭采一擲則梁益之事去矣某僣布此未有詹覿之辰上乞爲洙泗河洛宗門珍毖道體以福海縣

又

某杪春拜書附制幹晏丈之舟以行歷夏䢐秋計當上逹一自成都移制閫於益昌郵筒邸報不復西來凡朝廷大除授少所知見但聞之道塗相語借借謂侍郎始以月卿命繼以法從除將自是西帥矣已除書自天陞華邃閣遄拜眞命卽爲此來人心所向士心所懷三軍之心所屬不惟徒賀而將實賀也蜀之爲國靡敝傾壊視昔時爲甚頃者興元潰兵擾天紀鳯集紫巾轉相仿效跨州連邑如渉無人之境彼之所以冒爲大惡疾視其上而莫之顧者亦以蜀中諸郡城多圮兵不練習干戈朽器甲鈍無以共禦王事縉紳先生又不歷算周思開示逆順躬任討賊之責惴惴然猶養虎狼惟恐少拂其心則若將忿而怒已此豈馭軍理國者所爲哉古人於屯之難也而必曰康屯於否之傾也而必曰通否天下豈有不可爲之事特在夫處置者得宜而已前日之變環冦坐視而不用命者闗外官軍耳邀求賞給而不肯前行者移屯營兵耳如黎雅諸處牌手則未嘗不效用也前乎開禧則有判將後乎嘉定則有判兵如沿邊流民內郡貧民未嘗有一人敢作亂也今殘敵自支它盜蜀中頻得寜帖若更得侍郎之來經理軍政収回人心責任士大夫以事使气脈常流通而支節不解散冦去之後常如冦至之時上有凝志下無離心則國庶乎其可爲也侍郎素諳蜀中利病魯泮諸生才識謬迷然恃知予之厚則不敢不略陳狂愚而抒素情進之退之一惟所以命耳時已薄寒所防上爲廟朝壽本下爲生民命脈厚加眠食以福善類

與崔菊坡書

某伏自尙書帥屬東歸曽飭一箋於江之上下遣人追送也不力及防而仙艎已過月峽矣洪考功之還緘前書同詩卷冊嚢就附其舟以行𨿽緩已不及事然門人所以戀徳之誠非此則無以少見眞意度先生必能照之度外也尙書志正而气一養熟而道凝惟其視宇宙之大無一物足以動其心所以安分義之閒𨿽萬鐘不能奪其志嗣君訪落圖任舊臣累詔趣徵亢章不出難進易退之風髙但溫公旣歸洛朝廷每有大事知無不言𨿽詔書中有不便於言事者亦請攺易魏公去國之後或勸其勿復以時事爲言公慨然以君臣之誼責之乃知國家之命脈闗言路之通塞系善類之消長尙書身𨿽在外詎可翳然林水之間不以溫公魏公之所當言者爲言哉況尙書負海內之望多士之所模楷茍惟不言言則必用況在蜀中凡所薦進之士有登於朝者有籍記於中書者有畱於連帥之幕府者川泳雲飛次第防擢如某者謬庸亡奇亦以尙書舊辟龎撫機之例置之機幄前修所謂一經品題便作佳士眞不虛言也蜀邊一向帖靜頻年田裏間亦不爲不熟而物價之昻竟不肯減所幸者闗表差平自此外別無所聞今因漕司人便輙附一緘申就有某宰神泉日冬夜九詩及前崇慶王使君所記社倉碑一本拜呈幸賜標月之指余祈衝輔耆徳進乘新陽竚有延登之拜

與李恱齋書

某去嵗才及修門卽祓牋用敬附五月十八日逓以往揆日之程亦當徹書臺之下矣每校勘防之常丞景仁出示寶翰𨿽屢蒙齒記而日前所寄書音銷響落竟墮浮沈不識先生長者罪其簡否侍郎學懋而政羙徳成而行尊人物之望海內所屬有如廣東崔文建寜眞丈與侍郎代不數人而已但世運多屯泰爻不競三先生者或勤勞於外或偃息在家譬如雲气浮游太空片東片西不能聚而成雨近者冦盜披猖已屠數縣名藩重鎭多缺帥守崔禮書旣辭隆興之命王帥久得祠而未離福建以此事權錯出而人心搖刑政垢玩而賊黨固夫人情本不甚相逺若得一人焉出而鎭壓撫柔之先從人心上做起根本則昔之脇民爲盜者度今可以化賊爲民此特反掌間事耳班行諸公之論直以爲此叚須得三先生然後可以辦集蓋兵者實大賢盛徳之事非小才小智所能用防哉徐考節之言眞有味也某仕材沈下玷迹周行亦旣一年曽無補報輪對又在今春之莫但歷攷鄕父兄衮衮登朝者官職崇卑各有定分風節議論率皆可觀某𨿽不肖不學安敢希慕之才之珍而求以附善之心則晨夕不置侍郎模楷後進天下方望之如元禮豈無可以警悔者因風願示其略庶存此體段於胸中它日不至爲宵人之歸是又拜門墻之賜也王正之首燻蕤濯露羾此一幅之藤上祈爲國之珍式玉其體以迓天休以壽國脈

又

某頃從月置再奉赤牋就以所露封章上塵書月不審曽洞徹否上睠西顧謀帥中軍詩書禮樂之望亡逾老臣者於是拓以蜀國十連之封峻以堯章延閣之秩式正使名永淸國步眷簡之意蓋有在也命下之日中都縉紳莫不舉酒相賀而某獨尙竊遲蓋燭之武不能早用於鄭國未危之先諸葛孔眀馳驅受任於漢軍屢敗之際凡所施置倍覺喫力今須夙戒元戎徑度雙劍更勿牢辭往復以緩於事機此則邦人之所望也侍郎胸次著防古今扶否康屯必能宏濟頃庚置未發前因防宰士皆謂侍郎孜孜體國盡公血誠凡所建眀率皆平實是時已自略知有建梱消息不三日而命從天下蓋以望選不繇人言也某兄弟遊門墻已久區區之見以爲今日之事莫若旌三州死難之守戮環冦坐視之將章眀國法興起人心凡弱政敝事勸令一切更新應五州失業之民盡與蠲減租賦或如西和忠勇軍法團結民丁或如渭濵雜耕故事逐漸講行屯田不知玆時便可爲否若夫制總相通掌兵者與理財者和豫此在侍郎必有所處爾縱筆及此不覺忉怛

又

某頃連逓奏記玆更不繁述起居之問十二月三日邸吏錄以侍郎辭免之牘備悉蜀中事勢已就瀕亡後一月度常卿處復轉示與鄕人札子並粘連到趙副使書尢見侍郎懇懇憂鄕國之意讀之使人哽咽方敵騎破利州時才聞遽報卽同鄕人往扣廟堂晝登光範之門謁執政府犇走伺飲食盡廢如此者凡六日亦曽兩見丞相四見參政樞宻與之痛說蜀亡之狀且乞召陳襄陽以二趙爲制副借其兵糧援蜀又以其新立功之故提一軍上防門以控扼其喉一軍出金洋以邀擊其背侍郎從中權運籌副使糾合忠義招集潰卒相與式遏冦虐恐有可康救之理言之者急而應之者緩𨿽盡從其請而尙遲其行旣得侍郎書又以四事爲請其一言降詔撫諭其二乞趣二趙行並遣鄂州王旻一軍應援其三乞應制司財物須管制副同用其四乞防江荊南須擇才望方略之帥次日防之監丞又欲乞降省札徧下諸路監司帥臣許其自辟置官屬自支用財賦招兵禦敵上下流相應援其間委折鄕人必詳報去五月間第一畨議蜀事某以爲諸葛公徳政不舉威刑不肅二語最中蜀梱之病莫若更用恱齋爲帥或云妨礙桂丈又見侍郎與遊景仁書令從二趙中擇一人來或又以爲此統兵之才當時言輕旣不孚信後來繚繞回旋竟不出此然待其出命則已晚矣侍郎所謂儻陛下擢臣於數月之前大安利閬未破諸將未盡歿亡軍士未盡死散則尙或可以勉竭眞至言也第區區猶有餘望者侍郎與副使心腹相孚更無掣肘可以展采錯事更乞勉爲鄕國多方措置共圖所以救援收復之防此不獨鄕人之望亦宗社之望也言之及此血淚迸落仍冀加餐善護以拓經濟之藏

又

某伏自六月十八至於八月三日凡四拜書皆附益昌逓行近蒙専使遣致書餽復從月置中祗領七月空日一緘則知某前此四書猶未闗徹穹檻又不審牙纛起離之後浮沈與否也諭及結局兵財總數仰見綜理防宻之功向來蜀口兵額號曰十萬宣撫司交與制司尙八萬二千四百餘人後來兩三政所管止六萬九千上下今受任敗事之後乃能收集塡刺合忠義至八萬五千餘人則兵不爲不足矣向來制司元交宣撫司錢物本窠名錢引尙七百一萬一千二百餘道各項樁管一百四十五萬六百餘道銅錢小防子金銀物帛又不在內想前帥交割時必多散失虧損矣今於用度單乏之際猶能撙節則虧目共管一千三百餘萬則財不爲不厚矣經理荒殘規置阨塞又皆可久可大著實工夫後人亦得以有所據依何其幸也世嘗謂儒者不善知兵而不知夾谷之防彊者惴焉善知兵者莫如孔子儒者不善理財而不知無政事則財用不足善理財者莫如孟子天下事非吾儒爲之而誰爲之耶近亦得新梱書有二語云兵不在多而在料簡財不在取而在調度卻也是好說話但臨邊練軍自昔所難而不知所以料簡者何道師行一日便有支費而不知所以調度者何術俱未能諭其詳在髙明以爲然否張忠獻公罷都督府除醴泉觀使或勸公勿復問時事公慨然語之曰茍有所見安忍不言如來書所謂繼此歸伏林泉不復與聞外事之語則非所望於元勲舊徳也丞相久病近作止不常時事大可慮書不盡言所冀爲廟社保重

欽定四庫全書

鶴林集卷三十

宋吳泳撰書

與汪尙中書

某閒居寡儔得防賜書以勞岑寂且辱錄示至日義見教體段平正辭防條逹如以子半爲復之初黃鐘爲復之仁爲復之元仰見探索之工但首辟諸儒動靜之說此爲未瑩耳蓋陰陽易也動靜易也易六十四卦無非天地之心然二陽爲臨三陽爲泰四陽爲大壯五陽爲夬漸生漸長日新月盛心普萬物而流形於穹壤之間於斯時也物實相雜難可名狀大壯𨿽曰見天地之情而所見者特其發達於外者耳而心之精微妙宻則未之能測也惟復小而辧於物五陰方剝於上而一陽已生於下當肅殺之中已有孳萌之兆於貞固之下已有流動之脈生生之理無一間停息於此而觀則昭明潔淨見得天地之心最爲親切故在周子則謂之陽之根在程子則謂之動之端在朱子則謂之辟之始在邵子則謂之陽之初起處大扺皆於動之端倪識破此心眞善觀物者也況坤上也震下也坤卽是靜震卽是動聖人分明以此二體畫卦若離動靜而言陰陽離陰陽而論易道是猶以無寸之圭而測景以不度之衡而觀星則復易爲紙上之易又安能窺測造化之心哉蓋易自老氏王輔嗣以來止就歸宿處觀復至河洛諸儒方以發動處觀復羲文周孔之精蘊宻義至此復大明矣不審尙中便以迎長日之至者爲復耶夫自夏五至冬十一月者一年之復也自午初至夜半者一日之復也自午日凡七日復得子日者一月之復也自午歳凡七歳復得子歳者一紀之復也天道循環卦脈流通合之爲一紀分之爲一歳析之爲一月一日無日不可觀來復無時不可驗生意或自小雪積分或從中孚起卦或又謂應鐘當復縱施橫設無不可觀只防人落處何如耳不知落處明安得用處活此郤要吾人喫用工書問往來亦附贅懸疣耳尙中識見自髙玆心常爽必欲窮極某靜中自得之妙又安能妙萬物以爲言哉一日之間雞鳴而起讀經東窗下飯罷臨池習古法帖學未成又棄去復命子侄以所讀之書隨筆抄記屋之後有山有梅園竹塢非風熙日暖不出夜則靑燈弔古繙閱史策率至子之半乃寐尙中以爲易乎否也雨寒迫節艸艸占答來教余俟後訊

又

某自川中罷守復回苕溪翳居林水之間粗安其拙𨿽白道而防窮不問也嘗訪問朋友生死中間得和赴眞死矣或有謂竹坡亦上仙者昉亦疑之何天之不憗庇吾防耶收近書問使者以故則知挈婦子隠於吳門防與世相隔所以人謬傳耳南窗讀易想日有新知但六經惟易最難學伊川平生所得只在易傳嘗曰吾四十以前讀誦五十以前研究六十以前防繹六十以後著書其傳之成也猶不敢輕示門人且云只說得七分今臺翰便謂自有此易未有此解何其言之易也且勿言卦象爻辭先說易一字老先生只言變易蓋謂陰陽相磑日月相射晝夜相承死生相摎其大綱領不出乎此或者戴神墨履靈式或以測或以祲傳或以本气餘气言或以純體破體論或以飛行流遁看若見理到亦只是變易之易不然則流爲醜博之學也尙中以爲何如近毅夫防論語嘗寄序引來煞好惟命名曰衍究郤又佀好奇吾人只是講學讀書不妨細商量獨懼其年之老也俛焉日夜孜孜斃而後已因答來教輙僭及此亡弟壙記一本就納過目必爲惻然春和切望撐小艇訪我於花外當同作徑山洞霄之遊余冀以斯文斯道珍毖

上鄒都大書

某嘗聞天地之間有常事人之一身有常職學也者所以事人事奉天職者也化民善俗非學不行入政蒞官非學不治裁事制變非學不決然則學之於人也其所闗系亦大矣昔周大夫不說學而閔子憂之以爲上陵下替能無亂乎夫春秋之時去三代尙未逺也當時列國君子如鄭僑之知學晏嬰之知禮韓宣子之知易叔孫穆叔之知詩延陵季子之知樂菁菁然學問气象參錯著見於時者尙爲有人也一原伯魯不講學何遽至於兆淩替之亂哉蓋天下之事兆於無形而能制有形者學術是也自入春秋道與政爲二途而理與事爲二致天子不議道諸侯不明理士大夫不講學庶人不敏政周列國之望也而大人者曰可以無學則道術分裂而禍亂日相尋矣可不懼乎是以君子必貴講學今夫武人悍夫彊梗難制威之以兵則弗馴懼之以勢則作敵至於見仁人君子一言之誠一事之義則往往感泣而願忠投命而下拜此豈有他智巧可以屈其力乎爼豆旣修則軍旅之事潛寓其中教化興行則凶悍之气冥然消弭泮宮之詩曰順彼長道屈此羣醜小雅之詩曰君子如祉亂庶遄已眾若非長道之能屈而亂疑君子之所不能定然竟能屈醜已亂者蓋學問之力也執事以天授正學崛起南方實踐眞知見於有政自登蜀阪馳使車﨑嶇險艱備殫勞勩蓋二年於玆矣方敵兵之來澒洞深入益冒瀕危僅一棧道而執事能凝然不動以鎭安軍民援師一來敵竟卻去及叛兵之起朋伍駭亂縉紳被禍極於慘酷而執事能挺身干戈不屈威武凶徒相戒卒不敢犯夫內防外訌皆不可以禮義弭也當時勇者不敢當其鋒怯者不過避其鋭執事一儒生耳詩書禮樂是習道徳仁義是修寛厚長者是處然敵至而反戈賊來而革面譬之鳯麟髙翔羣狡率服者此非有學問定力能至是哉𨿽然元濟之平蔡人不知上下之分久矣而裴晉公借一愬以示之櫜鞬禮行觀者皆聳天下之患狃於所習而轉移之機不可不新其所習者也蜀自近年以來綱常陵夷名分隳替將士不知階級之禮軍旅浸無紀律之法含忍混貸殆爲故常而孽萌疽根轉相仿效遺禍至此欲一洗而新之其必由學乎今執事奉天子命牧禦全坤共二師屏而某以占畢諸生適掾文學此六十郡觀聽之始也執事倘不以某不肖與之講學以勸化齊民使平日禮義善物孝弟忠信吉徳有以習其耳目而柔其體膚則民知尊君親上不敢覬覦守固攻克效死勿去𨿽間有彊悍弗率亦將聞風胥動消其暴戾於防防之中矣此豈非今日第一事哉昔張忠定之始鎭蜀也均亂甫平學校頽替公不急急於弭亂而乃防意於興學有劉式者服勤師說精通大義遂自撰牒辟充州學教授而蜀之學者聞風逺來其詞曰興邦教隆世禮莫先乎六經率天爵臻人極必本乎四術事固有相感而不迂者執事倘防意焉則禮義之宮名教之地文翁髙朕之室必有劉式者扶道植教興世禮立人極者也執事幸無忽

上應都大書

某聞之昔者聖賢之論爲政不曰才力非以其人之英邁勇敢不足以辦一世之事也蓋事物之來必有聯絡管攝之處而應事接物之中亦必有經綸主宰之妙使吾方寸之間湛然淸虛精一無二則是心也如火之熾如泉之達斯足以制萬事而宰羣物脫或不然良知之苖裔方萌物欲之攻取滋甚聴其與物流轉而惰慢之气又從而乘之則神明無所捨而其獘有不可勝言者矣然則捨講學何以澄治之哉堯舜禹天下之大聖也以天下相傳天下之大事也然其授受之際前後相詔不過危微精一四語畢命一書康王之精神在焉畢公之文獻存焉而其所以訓廸殷士至親至切者亦不過曰𨿽收放心閒之惟艱逮至春秋玆學之源流猶未冺也子產列國之大夫也當人欲橫流之衝而獨能別識心體之正其言曰朝以聴政晝以訪問夕以修令夜以安身於是乎節宣其气勿使玆心不爽而昏亂百度此在孟子卽是夜气在周子卽是主靜在程子卽是主敬在謝子卽是常惺惺法在延平李氏卽是灑落處在建安朱氏卽是天機活潑𨿽發言之章指互有不同而要其極則皆收斂齊一不迷失其本心而使爲事物之主也執事平日所得其得諸此歟方象山陸氏倡爲卽心是學而婺之士曽無一人遡江以西其風气蓋已淳矣執事者又自東萊而參之考亭者也學問之本末行已之榘度某固不能盡窺其祕而得諸朋友之所聞蓋知執事以中夜之气防道心以平旦之气防人心以性之靜者爲心之本體以情之動者爲心之感發以如保赤子心誠求之爲與人一動靜循環體用該徧執事之學亦可謂講之宻矣某也少嘗有志於此而學力不彊靜不足以君躁敬不足以勝怠倀倀然如大軍遊騎四出逺而無所歸豈期末路執事移節西川而某以防臺末至之賔實執見賢之贄茍惟隨俗俯仰以浮道陽相尊而不求所謂審問聚辧之益豈不防乎爲生哉此某所以宿戒豫齋欲以心源之所得而參同於宗門也嗚呼心一也以堯舜三代之所存者而存心則其心活以春秋戰國之所亡者而爲心則其心死日知其所亡而夜無忘其所存則心之本體昭昭具在𨿽以此通天下之志成天下之務可也不識執事以爲何如幸誘而誨之

答嚴子韶書

某比承賢主賔聯璧見過吏塵不淸簡於延待弗克久駐車馬此爲悵然耳卽日冬序晏溫喜聆經緯習徳履休暢道防千載聖逺言湮濓溪周子河南二程子橫渠張子倡絕學於衰世之中相與發揮孟氏以來不傳之祕然其講道也言質素而不華理平淡而無奇防開其端而不盡發以告人蓋使學者怡然自得之也至武夷朱晦翁紫巖張南軒則句句而釋字字而解精防妙宻之蘊蓋已抉露無餘矣玆承下問猶以無極爲疑致知力行爲二豈其於朱張諸書猶未究極其說必欲問而辯辯而知耶太極之理亦妙矣涵動靜生陰陽二气五行四象八卦皆於此乎演出方其未生也猶人之懷子子在母中及其旣生也猶人之生子子在母外流行發育之妙化化生生之機於是乎無窮矣然是理也無聲之可求無臭之可接無有方所形狀之可見是以周子必曰無極而太極蓋明太極乃無形之理非有形之物也晦翁披剝圖像義理極是章明而南軒釋之曰莫之爲而爲文勢亦順說者猶謂無極二字不可撘在太極上大傳言易有太極而不曽言無吁此不惟不見太極且不知易矣易者無方無體者也而云有太極則無極而太極之理明矣聖人著易字於太極之上亦何嘗以屋上架屋牀上疊牀爲嫌哉其如知行之說兄以學者之病窮格汗漫墮於徒知徒聞之地而少有所謂眞履實踐之功脫使眞知驗之躬行率多悖戾則兄又誤矣凡躬行之悖戾者皆未曽眞知之故也知與行工夫本互相發始條理終條理如人兩足相先後行不可偏廢知之明則行之力行之到則知之澈是知常在先而行未嘗不隨之也兄乃以窮格爲汗漫而必欲從力行處下手格物之功未至而疾行之心已先則將恐於義理有中有不中者矣秦漢以來豈無志於力行之士行矣而不著習焉而不察擿埴索塗莫適所依卒背於中庸不能與入堯舜之道是殆防行而已也行之惟艱之言蓋不謂此髙宗舊學於甘則發髙宗之知者甘盤也傅說之告不過欲髙宗行其所知而已矣防經須是參互出入首尾融貫當自脫然有警悟處中庸曰博學之審問之愼思之明辧之篤行之學問思辧居其四而行居其一某仍欲子韶從致知處下手已知者則力行以終之未知者學問聚辧以求之如此則誰得而禦之哉對客之暇隨筆疏去未免掛一漏萬有疑不妨再指教

又

某伏自神泉道別寂無音驛之問共月萬里於我良朋豈不懷思卽日秋煒正濃喜聆裏居侍親徳履休暢河洛輟響斯道荊榛武夷朱先生發孤咮於朝陽洞析防義以告後之學者不但數千百言而已聖門路長良朋難得鈍者旣難湊泊敏者又不耐煩脫有英才間气生則溺耳目恬習之事長則師老儒崇尙之言未識聖人心已謂不必求其迹未見君子志已謂不必事其文防然被駈渾不知覺此吾道所以孤行而有志於斯者必欲羣居相與講明而求爲至當之歸也子韶眞能辦得擔簦萬里訪尋文公諸書且徧謁於其徒旣歸而求之復以所聞見於東南者防萃爲一編以驗不令兄弟子之志則勤矣教授葉文自是宗門中的的正傳筆之於書化之於口固已純熟不同如器之陳縣丞於知行一說亦然分疏得明白其論司馬溫公有見於正心誠意無見於致知格物白沒了大學發頭兩章唐自韓文公作原道已脫漏了致知格物一段其言曰正心誠意將以有爲也是𨿽能捄一時佛氏之害而不知已躐大學之等若只從正心誠意處做起而不向致知格物上發腳譬猶人之行路不識路頭而便欲從半路裏截去其得免夫顚防幸矣向來與子韶說防多而猶以此發問於人脫使眞知驗之躬行率多悖戾此何等語不意子韶未之攺也見得來子韶日前都是看知字輕了才有所知便不能涵泳乎所已知突有所見卽不能推極其所旣得溫燖防繹之味少融防灑落之功不至所以怡聲下气終見其難疾辭遽色未免間作原其病根皆生乎此蓋不可專罪气稟也行道之人茍知愛乎其親悌乎其兄尙或能之豈有秀於民者而反行道之人不若乎昔者某兄弟亦嘗以怡名齋矣養不逮乎其親而同气相屬同堂相好一如父母俱存時相似怡怡融融𨿽友生不能諭其和妻孥不能比其樂但見只是天分中事易知易行不知子韶如何問一怡字有許多說話甚莫曉也夫所謂學問者不徒學也而問亦不可苟焉易才說學以聚之便說个問以辧之中庸才說博學之便說个審問之論語才說博學而篤志便說个切問而近思問之不辧不審不切者皆非學也子韶旣獲與朱氏門人相接從四書中盡有大綱領大節目三數條可問而問其所不必問等閒蹉過是則可惜耳邊聲時搖軍務未休橫渠所謂委之劇聚以驗其勤暴之邊衝以觀其略正是時也而某咸無一於斯有所警教不惜因北風時惠好音

又

某墮迹紅塵市中悶然不見已缺每四方朋友相與講學旣切矣而又磋之旣琢矣而又磨之時發深省勉齋旣下世宏齋繼沒毅齋槁立於婺女之濱罕與世接防宗庠者僅葉六十四丈一人擔當考亭門戶嗚呼亦防矣有志乎此學者須是完養思慮栽培義理不可先起求成之心孔子所謂獲孟子所謂正政此病也如子韶拙槁與四書講義其間文字盡說得去但發得太輕便欠深醇醲厚之味要是此時節只好諷詠尙防之詩可可也立齋自謫渠陽後學益造詣文益和平不可不審之季永弟恃原而往進進殊未已也近方識唐彥祥其人頗能用心科舉之外他時必有可觀因舜父之歸占答來教不暇詳述所懷耳余祈爲天下寶珍毖

答吳道夫書

某間不上起居狀傾向之懷想亦同之比聞讀易北窗日詣勝處但不知從何處下手易變易也上下數千載惟伊川老先生斷得此一字分明蓋謂陰陽相磑日月相射晝夜相承死生相代其大綱不出乎此後來或以測或以祲傳或以餘气言或以破體言或以飛行流遁防𨿽支辭蔓說亦不過從其動者言之獨關子明頗見理有雲天陰陽半人善惡混然陽畫六時曉昏皆爲陰所侵其用事惟四時而已易卦六爻初上皆小位之正其用事惟四爻而已此所以善人少惡人多治世少亂世多亦可謂易之精深有關於世道者也不知道夫有取於此否乎東臯子來出示二章且知傳經之暇誦詩讀離騷時復防戱於酒壘棋局上環視區中之人皆坐我百尺樓下矣某亦防意書傳有經史互攷有傳注訂義有分章有斷句有缺文有疑辧有帝制王言體有天文地理說絕不用諸家觧法工夫宏濶彌年未就他日脫槁則幅巾藜杖相從於雲水間當求以瑩所疑也九日懷賢輙遣白衣人爲壽康尊風味不減桑落防賜領采幸甚气序薄寒願言衝輔陽機以人物自愛

答任子嘉書

某造朝之初程叔運來中都具言子嘉居家好學其所得者躍如也一句某聞之驚愕曰子嘉頓與舞雩詠歸千載同樂耶若爾則百聖之戶庭荒矣蔇得來書乃云再取六經字字而讀之於聖賢用心處粗窺一二則知前日之所謂躍如者莫是於讀書時有防心處否於防義理時有欲罷不能處否聖逺言湮士學疏莽鈍者旣難湊泊敏者又不耐煩譬如園夫灌花須是株株而灌農夫之務去艸須是根根而鋤若以莽鹵滅裂之工而祈浸灌梳櫛之效非善爲圃稼者也子嘉讀書之志諒必有見於此但未審窺見聖賢所以用心處果能眞見乎否也眞實之見與摸索之見得皮膚者大不同格至之知與約略而知得些小者大不類百世在前聖賢之心烱如一日試爲我書其所見者何事明以見告庻幾交相益也且今爲字民之官豈弟君子民之父母此二句作如何說並示標月之指其如名譽之不聞此自朋友之責不待丁祝暑正袢願言講學自愛

欽定四庫全書

鶴林集卷三十一

宋吳泳撰

書

答吳毅夫書

某自祖王人之車於紅船翠蓼邊曽一再書矣都爲人作活計不能輸此衷曲耿耿懷思但隨落月照鐘山也世謂以儒名科者不應煩之生計噫誤矣大學曰生財有大道生之者眾食之者寡爲之者疾用之者舒則財恆足矣是善理財者莫如曽子孟子曰無政事則財用不足是善丰財者莫如孟子蓋自吾孔氏以來未有不以此發身者而況狀元及第必歷三司使國朝自有典彜在也大卿孤騫翰墨之林拔腳風塵之外心事犖犖直與文墨偏長以議論爲功業者迥不相同此某所以始而疑終而信終而敬且服也防之去國言事者絕少館中惟黃成父頗相好它時風力擔當不在諸賢之下本仲亦早晚赴闕矣屋矮暑蒸如甑曷日良晤煮茗談碁歌文公之詞使人和之

又

某比答槧誨怱甚矣就使不怱遽亦不能盡所懷也鳯山之下林深樹宻花落鳥啼溪洞活泉防防從松間流時有一二道士能鼔虞舜南風之弦彈伯牙髙山流水之操其幽幽可以適體其黝黝可以觀妙若有買田築屋之資便可從老農圃種田藝作終焉之計而玆事卒未能也毅夫竟肯來說半日話否毎得小兒書聞以某去爲身憂固荷朋友之誼但恐行止有命弗能彊人之從袁尊固訪山間說陳計議者就湖州賣已新屋置丁氏之屋豈方伯耶若爾則就往僦居何如或得富彥國司馬君實諸公垂念堯夫直以園契宅契戶莊契相示則尢爲之望也付之一笑道夫過金陵省季永之病於鳯臺勞問極至凡今之人莫如兄弟防哉詩人之言兒子亦不欲令久畱都城或欲拜見匄謂之進

又

某頃承回槧極感相於之意山間久居動輙成趣林水靜深絕無暑气與琴冝松月髙朗淸風徐來與鶴冝雲亭雨觀戶悄人疏與棊冝河柳不種自生水花不植自富與詩冝卻緣兒輩時有書來未免薄惱懷抱鄒樞胡爲勇去直翁胡爲請告欲歸稽山胡爲召寶慶間借君臣大義以鞭辟善類者胡爲復見之論奏火胡爲屢作不止兵胡爲誶語未寧貴要之家胡爲搬動行李以爲民望此何景也須是別作規模喚防个人歸來降心商量方可龜山故事便可推廣此事望毅夫力贊廟謨之決某輩只因多言掇禍今又不能自禁輙與宗文及之匄勿廣

又

某比者使人之還嘗飭一箋以答謙施計必上徹穹覽宣歙間大雪浹旬深者丈餘淺者盈尺川陸爲之路斷米不入市薪芻價益髙師人多寒細民艱食爲之邦侯者只得痛自尅責發倉廩粟支歳寒錢米以千計錢以萬計甫得濟活幸至無事隨分燈夕又與之作好春矣詩牌云半空霽月天公眼一防華燈太守心此其志也設防下又有四句鵲岸雪消金柝靜鼇峯春到防燈繁時人不觧邦侯意將謂癡獃作狀元此其興也燕同官及尙中兩詞就錄請教幸賜標月之指道夫近相聞和賀新郎水調歌筆力稍壯捨弟自去秋過此痼疾乍作乍輟比因風雪冷气沖搏疾逾甚人豈知果眞病耶毅夫近按吏鄕人之好事者又謂曽經商量寃哉某已四上祠稟期於必去艸此占敍悃悰願言順理三陽珍馭气以輅新渥

又

某一年不孠音思心彌結以某懷毅夫想毅夫亦拳拳於某也客有自雙溪來者竊知尊兄觀書靜閱羣動晏晏守道不以榮辱欣戚嬰懷狂士豪徒亦少接納此自可淸心省事想學問如大川之增如長日之益而莫能禦也某閒居寡儔以一日之力分爲十八分讀聖賢書一二分應酬朋友所幹文字率以爲常盡有樂處第西州士大夫以官爲家罷則無所於歸瞻烏爰止於誰之屋斯世又未有如韓魏公爲石守道買田莊司馬溫公爲邵堯夫出屋契者只得力學守貧柴立於其中而任運也久欲相聞以病防瘧數月入冬方有起色拜此艸艸願言衝輔气機以斯文斯道自愛

又

某間者不遺枉賜書教辭丰誼渥愛逾骨肉以某之懷毅夫知毅之亦拳拳於某也進退出處大略相同更不欲深爲毅夫道似聞論語衍究久已板行頃防教序引極爲平正友朋有自四方來者略舉數條卻未詳其義想深居窮理必有精到曷不綴一編以開警未悟耶某考訂書傳六年於玆矣前乎望刋定之聖人而不可見後乎顧習傳之學者而未有得兀兀於殘蒲朽竹間而欲窺姚姒敫周周公仲尼之蘊亦已難矣蓋書最難防又難全解缺文當考分章斷句當考今文與古文當考小序與大序當考帝王之辭與史氏之辭當考注疏有直見理者有極害義者諸家解有造平易者有傷太巧者當考其如天文地理歳月日時又不可不細考也林少頴解只到洛誥而終呂伯恭只自洛誥而始朱文公解只有虞書三篇周書三篇今人解書盈箱滿笥此某之所深懼也所以歷年滋久而槁未脫用心益勞而功弗就安得一簡而釋此千古之疑哉歳月易來佳朋難得石酒伴書相聞姑見逺意余祈以斯文珍毖

答李防之書

某間不上起居狀比從令弟在史轉示寶帖熟窺仁誼之言度越畦畛之外近見尢伯晦說鷁馭久畱池陽方此西遡蘆花荻竹之浦不致落寞否蒲萄漲肥卻可到江陵度夏也防金匱石室之蔵遊紅蓮緑水之幕歸興亦不惡矣朝廷見行下館中令盡以寧考防要三百沓發付以待鴻筆纂修次第悉如大著之請也某六年朝列半歳五遷已爲僥幸而正兼詞掖則尢僥幸之至也平時於文字間不敢不勉而又有封駁之職比還許俊承宣使節度使檢校少保駁論梁李降官之罰太輕公論頗以爲然不審章亦經書月否和仲之出毅夫之罷左史計必報去詹叔將漕金陵爲況極相安捨弟在荊州必得胥防幸趣渠早來兄亦欲援更疊之制持一麾而去也欲言如海掛一漏萬願言輔養神明之舍拓開久大之業

又

某咫尺門墻少疏拜狀蓋秋來一病彌三月不愈近方有起色屬服剛劑太過胃廩之官𨿽健而魄門之癖間作岐黃素問書陶蘓本艸注今猶未離幾席也侍郎抱國史隠於南山之下揆諸公論負屈稱久矣作宋一經捨鴻筆誰屬且晚須奉京祠以終其志耳某屏居一年讀書亦粗有緒嘗以爲文定胡公策進士四十年任官實歷不登六載文公朱先生歷仕四朝防五十年立朝止四十日仕於外者僅九考所以得此歳月之暇能讀聖賢諸書光明正大卓然立於天地之間名之曰人某六十二翁矣瞬息光陰更不堪把玩若復悠悠憒憒不倍用其功則將起初平無及之嘆而墮於小人之歸矣甚可懼也膜外榮辱又何足嬰諸懷哉本欲相與盍簮欵論名理來往極鄭重薄禮姑餞歳華餘冀精防鼎飪力扶泰道

答李成之書

某去冬中川上狀今復星歳攺矣前此聞尙書去國復還寓裏意謂撐舟渡月過苕溪來可以得一番防晤物色久之而拏音竟不聞矣尙書雅淡衝夷靜觀羣動讀書精舍老兄弟日各相講磨想必有進學之益孟子所謂兄弟無故一樂也某自罷守來歸則無此樂矣嘗取典謨訓誥誓命之書讀之亦欲向上作少工夫蓋此書竟難全解只如屋壁所傳與口授不同諸序所記與經文相舛帝王之制與史官之詞殽雜難辯篇帙之離合章指之同異歳月之後先地裏之逺近又或有缺文有疑義有斷句傳注有理到者有全害義者林少頴洛誥而下已非親作呂伯恭洛誥而上亦多出其門人所記此都著整頓拈掇出來浩浩難下手不知年歳之不足也向來隆山先生令兄郎中與尙書俱爲此學茍有精至處無惜下教甚欲一見審問明辯而天寒歳晚矣薄禮聊見鄕風余防珍防气機竚登宻地

答嶽肅之書

某伏以祥雲齋雪媚此章月恭惟坐都賦輿春滿淮甸防元媼神棐相臺萬福某生長東蜀不識東津面毋得片紙妙墨洗刮千秋之塵數行麗詞抉出萬寶之藏則因其書可以得其人得其人可以見其心矣俗流化敝人物衰少政厖土裂太音不完工於翰墨者必不閒於政事精於綜理者必不贍於文學以儒飾吏事者又必不能測識軍戎萬里之情侍郎精神而醇文墨而吏胸中有數千百年南北巧攻守樣子而沈潛韜晦其與書生僅習偏長縮縮如束長竿者大有逕庭矣但諸葛孔明當經事綜物之時而文采不艷過於丁寧陸敬輿於逺近調發之日而書詔若不經意動中事防更望侍郎以孔明敬輿事業自任則文藻餘事益浩乎其沛然矣某猥以晚學丞於祕林學殖就荒筆花不潤朝紳間毎說侍郎有數種書皆人所未見久欲拭目一觀而未有便偶因臨安洪兄之行輙就委之洞扣靑囊之鑰惠肯賜教它時有得焉則不敢忘所自也洪兄名勲字世魯闓爽而秀舊識其父子於岷峨之下乃翁自拜書家食之久甚可念也曉窗乍晴拂寒云掃殘霰崖略布此上防防太白之璫宿硫黃之鼎竚聴履聲切星辰而上某忱扣

答蔡遵父書

某比從三衢士友得知靖作狀間藩之始訓齊吏偸撫問民隠純以豈弟爲政某毎笑俗儒誤講豈弟二字大而爲州小而爲縣一向寛弛紀綱不立教化不行遂使貪官健吏目吾人爲書生不了官事寃哉吾道之不明耶豈以彊教弟以悅安本經正文元不教爾寛慢放倒而後爲豈弟也遵父其得之矣良貴去國之後遵父得郡而出景仁和仲屢丐外而未允某後日再請恐徑可得歸也向來三數朋友鳴一時之盛弦絕響息未有繼者荃蕙化而爲茅兮蘭芷變而不芳風俗移人不可不彊自樹立如來書所謂立朝大節當使凜凜可觀由衷之言一本諸道而時不與焉蓋同此語脈也仙裏葉六十四丈竟是學問有本數日前出示近帖亦復論至此爲之慨嘆某災患邅連書問停廢已久但世俗之禮一不相酧答便以爲背教傷義惟是五項起頭之札施於故舊殆似浮道陽相尊者仍用歸納切乞原照浦城令兄一書至今方能報去亦不暇治擇筆墨甚艸艸耳

答方齊英書

卽日夏气淸淑伏惟袖昭文氏之琴玩心聖處相在爾室臺啟處佳福某交四方之士久矣荊江風雪中小車從花外來遂得交幕府之彥曁遊中都又復盍簮餐秋英之初落啟夕秀於未振眞退之所謂吾行天下得此於人蓋少也道喪言湮才識不競闇識者旣難窺藩皎厲者又不由戶粗有一知半解者則悠悠夢覺之闗而無大警省知縣於天命流行之間而洞見著存之理某何敢不以古人期之但聖學路長卒難湊泊爲善之事切湏平居講貫令本數末度宻無罅縫則它日臨事必不至錯了路岐舜之所以孜孜顏之所以拳拳正爲此也若必待居官接物而後相與商訂爲善之事則將恐善利雜糅而決擇難工夫不接而徳性懈自縣而州自州而一道又將欲大有爲也則何以哉義理無窮問辧無斁區區之意非爲它日之爲善更不必商訂也蓋只欲就此時完養思慮栽培意脈先使邪气妄念無一毫夾雜於其中則舉而措之天下其爲善之功用豈不滂沛也哉某久玷周行曽防補報嘗愛橫浦南軒二語書之坐右蓋以爲觀大節必於細事觀立朝必於平日平日趨利避害它日必欺君賣國平日不能犯顏敢諫它日安能仗節死義以此體叚常存於心庶防不至爲小人之歸所以輪對二篇應詔一書亦隨分說得去不謂副艸已洞徹書月也旣切矣又磋之旣琢矣又磨之正有望朋友之規勿愛於言幸甚自余仍乞以聖賢事業珍毖

答王成父書

某伏自去歳從合陽答來教之後遂下古渝日酣於欵乃聲中𨿽欲摘蘭苕以遺所思亦無從也夏中伏領寶帖襟儀灑落見乎其辭鄕邑得茂宰悉意字甿絕以豈弟爲務二年民安之但豈弟二字世之士只一滚作慈善防了豈以彊教之弟以說安之不但安民便了必也扶道植教俾斯民興於禮遜然後盡吾所以父母斯民之責不然則徒善而已矣成父當亦領解於斯也某綴迹周行已十月矣輪對尙在來春之莫宿齋預戒充積誠意久矣朋友責望不敢不勉是間文公先生諸弟子如葉文知道郭丈徳元吳丈西庵度丈性善時有過從講磨之益方京華車馬如霧而毎與三數公作冷淡生活澹則欲心平和則躁心釋以此存主得定沽名好官職之事都不能犯吾之關也成父以爲何如仍冀講學自厚

答蔡逹父書

某頃被融風爲惱繼遭臺評災患邅連曽不寧止聞報之後卽徑往鳯山待罪聖恩閎大不加黜汰初二日晚旣降予郡指揮二十一日又被寶章寧國之命罪戾之人不宜冒昧居此已連防控辭必祈於得請也山間閴寂絕無暑气毎風輕雲澹花落鳥啼滴露防周易焚香讀道經頗有佳趣又一二道士能鼔有虞氏南風之琴歌離騷大小山之操其幽幽可以處體其窅窅可以觀妙若有買山之資則便可築數椽於其側與山農溪叟種田藝爲終焉之計而玆事卒未能也京城再火國力旣屈邊聲一動兵力又單諸賢何以爲策是間極僻黜陟俱罔聞知或朋友訪來粗能言其梗防獨吾逹父素非生客一字不相及何耶海內人物絕少今卿月旣髙公論赤幟往往亦責在閣下切冀發揚蹈厲無日飲西湖水作不鳴之鴈乃所深望紙荒筆槁占報不莊上防以天下之寶爲天下珍毖

答郭子寄書

某端平更化初獲接服容觀玉聲於振鷺庭下違去道徳倐又五年有斐君子終不可諼兮未嘗不寘此詩於懷也某山野之人少知世事六月間得邸吏報狀見禦筆新除兩諫官除書一頒識與不識莫不爲朝廷慶得賢之喜京師競抄諫疏以流傳下邑遂得與捨弟拜觀言論侃侃風采諤諤人心道心之論陽明陰濁之說聖逺言湮道衰化敝幸得正言復體貼出來至於覆鴞巢以來鳯凰耡蕭艾以植芳艸此則又言人之所難言防有動搖山嶽之力蓋學自伊洛中出者其淵源議論固自不同也然嘗讀國史士之學古懷道者不爲宰相必爲諫官而移孝以教忠者至謂欲做諫官不能得蓋式訛爾心以畜萬邦其所關系甚大只緣大人格非之學不傳惟有諍臣一路可以行志比又聞一再抗疏請祠何爲太蚤計耶慶曆中孫之翰等因劾宰執不下相繼引去仁宗從容謂甫曰卿等言一不聽則求去令朕逐言官各自爲計則善矣如國事何元符間鄒道卿以諫宮闈得罪自謂其言爲戇田承君正色語之曰願君無以此舉自滿士所當爲者未止此也方今坎離失位泰否反卦其所當言者甚多勸行好事以迓續元命力扶善類以培飬壽脈小言入則受小利大言入則受大利正言豈宜一日輕去朝廷之上哉某一擯歳余自知學力不充無以孚信上下只欲潛心伏奧窮理修身爲究竟法忽今月五日誤叨進職予都之命恩出望外拊心若惕豈非端人在位有以陰扶宻防不使之終棄耶不作帝城書久矣念不可無一字伸賀謝之悃書不盡言所冀防好賢之衣寶擊邪之笏以昌公道以康兆民

又

某比者春中飭箋用敬訃已闗徹書月玆覩除書承知陡下言坡晉躋柱史拾遺失一諫士𨿽無龍墀扣額之風記注得一儒臣猶有螭陛直前之路未須引去盡可攄忠右使英名姱節已在水黃河之源山泰華之頂矣蒙泉而出之以時宿火而逹之以壯猶不能不望防功名作久逺防也某自來東嘉適值歉歳悉力招捄除某與同官捐俸廩勸分外其朝廷科降度牒倉司分撥米錢一文粒皆實惠及民今排日糶濟度可至六月終今則麰麥丰登雨暘時序秧靑水白當有一稔之望生平精力盡耗於此重以鴒原之戚外景與內心相觸百念灰寒恐廢郡事更望於吾君吾相之前力賜一言令某早得脫去不勝至感余祈珍芍藥鼎飭芙蓉裳以竚兩地之拜

答徐茂翁書

某曩在宣城曽得一畨交訊罷歸寓裏翳然林泉間一字不敢通帝城書𨿽厚祿故人音問亦廢夏六月忽聞禦筆除兩諫官亟起而視黃紙除書則元直林宗也公道宏開端人進用不但爲吾黨賀爲天下實賀後一月朋友間傳示三疏斂容讀之司諫平時淸謹恂恂似寡於辭今遇事當言風節堅勁議論切直無所避眞得諫臣之體王沂公嘗謂韓魏公曰向來臺諫官如髙若訥輩多是擇利如範希文輩亦未免近名近日頻見公章疏只如此可矣如此可矣云者某猶以爲未能窺司諫之所止也官以諫名立殿陛與天子爭是非辧邪正乃其職分昔之小人嘗以朋黨二字傾忠良今之君子多以心事二字被誣謗國朝名臣如程天球歐陽永叔蘓子瞻周子充皆不免受此名況它人哉不是諫垣獻納經幄從容於上左右深明而力辧之則將恐仁賢見忌於蓄疑骨鯁潛消於積毀𨿽有正國致君之心亦何自而逹耶殿講司諫計必垂念於此否某自奉祠官深居退省誦衣錦之章絕不以文字語言求聞逹於世比恭甫登用公甫引去首聞司諫以詞翰稱譽於諸公間良荷不遺故舊之意𨿽學植槁落不足以仰副盛心而起家予郡越等進職意者亦由拂拭遊揚而致斯哉某丞外府時昉識司諫在郡從之先今旣得路亦不能不借一云之終覆也艸此申賀並述謝悃所祈謢太白璫毓硫黃鼎以棟吾道

答趙茂實書

某春夏間常得交訊居閒成癖一向不復嗣音中秋五日夜讀黃紙除書承聞疏恩鳯闕寓直鼇扉斯文有光吾黨增重猶記往日茂實與某評品文章載南塘語謂自六經左氏國語外至西漢而止又說某料子不曽夾雜晉唐而下艸料是時已嘆服英猷卓識迥與綴文之士不同一舉而爲南宮舍人再遷而爲翰林直學士固其宜也大抵文章只要古履常法度宗王介甫景元辭气似歐陽永叔蓋自西昆剝落後歐王兩家實爲近於古茂實於此稍加意焉前修不難到也某閒居寖久兀兀一經今已窮年粗有一知片解更不復爲言語詞章比又叨誤恩除閣予郡見具免牘萬一未賜允兪只得先過東陽望玉堂如在天上所冀飱沆瀣毓淸明厚自珍毖以聽金蓮歸院之詔

答唐伯玉書

某暮春送客於淸湖翠柳邊今又見荻花風矣毎懷濬發英猷姱修偉節鴈北飛所以望吾子正也時事豈無可言向日諸公但言君子小人消息之防今此便可破口說君子小人消長之決此亦是个說話只在翻轉使耳欲言如海掛一漏萬防景仁詹叔諸丈引誠余祈爲道體珍重

又

某比者外甥入京待試輙附一箋申述起居之問計已闗徹省檻得邸吏報承知襆被直郎官省提衡當吏部銓冰條甚淸華轍益峻毎聞持左銓當以嚴典右銓當以寛嚴以窒貴要請托之門寛以開覊窮阨塞之路於斯二者而用法酌情則得其平矣子正以爲何如蜀中聞又有遽報劍閬開逹之防頭勢頗重益梓防峽間恐又如沸鼎矣毎思東坡手帖云歳豬鳴矣火鑪上燒骨頭煮血靑自有一種泰安風味今那復有向來時節感時之淚不覺迸流重之以兄弟顚連親戚離散積憂成疾防旬日不解隨分又有官事如誅斬逃軍放釋罪囚減價糶米增錢充防皆不能不費酬應玆豈養屙之地哉屢上丐閒之請誠出衷曲若就早得去不致委於司敗幸矣扶憊相聞願言淸明厥躬竚有親擢

又

某去秋因惲推官人便艸艸拜狀並以答汪尙中復卦動靜說求教回書示及剛反之誼更圓亦書之一助也子正經明行飭學易書年工夫自有詣處今不逺數百里錄示婺源記文且云尙未分付指誨修攺地中有山謙子正實見於行也性情義理之學人皆謂二程子發之而不知自胡安定石守道孫明復以來已有其漸古文之學人皆謂歐陽子倡之而不知桞仲塗穆伯長諸人已近於古文以理爲主體次之學而無統則悖言而無法則支而古今文人學士見諸紀載者不知其防而文公獨取古靈先生天臺孔子廟記曽南丰宜黃及筠州二學記蓋華藻之辧易工而義理之文難好也至若文正公子陵祠堂記胡文定父子極所稱道而文公獨疑先生之心出乎日月之上光武之量包乎天地之外未免傷粗而不宻欒城晚年作待月軒記自以爲見理最髙而文公獨謂其軒是人身月是人性未免假外而合內東坡文字任气有疵病處最多安南學記說古人於射時因觀者羣聚遂行選士之法卻似因人之聚場命之以作角觝無甚義理蘇範尙爾豈可以易心臨文哉矧如朱先生祠堂文許大題目使某輩當此筆也須是浸灌義理根極體要將文公所說古靈先生曽南丰體段寘之胸中又湏觀文正公東坡欒城疵病生在甚處飬其膏而俟其光耘其莠而望其實𨿽然如此猶不敢輕下筆本之以黃離尙之以白賁體之以含章之坤順之以養正之蒙博之以畜徳之大畜韜之以用晦之明夷原頭上浹洽則流之所出自霶霈莫能禦矣此皆先民教人之標凖某輩常遵守而勿失不知髙明謂何臺諭諄諄仍以朱先生所論記體答來教幸賜勿罪自余切乞爲斯道斯文梁棟自任

又

某去歳東嘉交訊之後邈不嗣音中間承聞祗召入京陞華粉省都弗克申述賀語然與四方朋友未嘗不同致君子得輿之喜也子正行髙而養粹徳新而理明玩心黃中觀象白賁眎世間華競恬不以嬰懷再潛於郎不審曽登對否積誠意以格君心主公論以扶國脈度必有可觀者然某嘗謂與其遇於巷而旡咎則曷若揚於庭而有厲爲光明也前時陳叔茂曽拈出明夷左股一段援引頗切而發明未瑩後來頗以某之言爲然不自揣量動輙攙行奪席良可笑因筆及之某治郡無狀一年之間喫盡辛苦賑饑卹荒髮爲之盡白其如蠲夏稅放秋苖置裕民餉軍兩庫粗有益於東嘉而終以罪去平生所遭類如此更何敢尢人耶侄輩爲亡弟請於朝葬荊溪且欲廬墓二年然後議所居止某勢不容不暫回徳淸也偶因問及道其梗槪良晤尙逺更乞衝養道腴竚登經幄

欽定四庫全書

鶴林集卷三十二

宋吳泳撰書

答羅嗣賢書

某去秋八月訪尋碧梧翠竹之遊文闈已鎖醉翁矣霜月之夜細敲棋子空落燈花懷我良朋莫適其願迨理行艫東去又弗克幹一語爲標月指悵然而已府教學宏而詣文麗以則毎見之詞翰間淸腴奇峭殆欲謝朝華之已披啟夕秀之未振眎某輩學植之槁筆路之荒大有逕庭然探黃離畜牝之防味中庸尙防之訓昔之聖賢所以修身立命體受歸全自有可尊可貴者任而直不以文字語言爲事業就文字中言之則又當如淸水出芙蓉天然去雕飾而後爲至也向來兄弟亦好爲文詞粗識減字換字法今年漸長防來都靠不得日夕戒謹恐懼實懼爲宵人之歸故每讀一書必擇要用功處潛玩體索令帖著身上來蓋以我觀書則隨悟而有益以書博我則釋卷而茫然此理甚昭昭灼灼修之家庭用之天子之廷不過將此體段充廣去嗣賢所謂防學壯行之誨大約其謂此耶浙西春水浙東夏旱梓遂與西州山鄕一帶多有流民淮風益肆橫天時人事如此憂端無窮大遊與五福太乙之說更須詳推測下成都教授元有一任回除學官指揮試檢尋見示恐或可饒舌也自它更冀爲天下之寶珍毖爲請

答文子舟書

某夏中伏拜手帖方謀奉報而剽聞敵騎已犯武休矣冦之始至也賓師有去之道自與他人不同獨是音響昧昧略不聞撰屨消息心竊憂焉後來得兄弟朋友書則知還定後已卽回漢中但不審學捨亦遭焚燬否耶﨑嶇戎馬之間講明爼豆之事此一難也當世所急者長鎗大劍所問者芻槁糗糧而子舟衣縫掖之衣領靑衿之士弦歌是間此二難也諸道惟東軍易潰潰則叛叛則招招則驕利爲冦而不利禦冦子舟𨿽欲受出徵之謀歌獻馘之頌書破賊之露布何可得耶此又三難也積是三難都無一可誰不謂子爲迂然尙有說副使舉動磊落傑特子舟倘抱經濟之胸直扣軍門以半策幹之度必引爲上客此則鄕人所屬望也朝家每憂西頭事重旦晚必遷動一畨卻當延譽陸續稟聞爾某仕材答颯秋初忽叨祕館之命後兩月都城火應詔上封事未免又貢愚言較之輪對覺得更疏直也世間事不言則已言則升湛進退直颺下一邊安能如騃人癡子不明不了長居戶限上耶良晤尙賖願言寶此令名以時自力

答程叔運書

前年敵騎入洋川曽艸艸一箋訪問生死道塞地梗浮沈不能懸斷去春有賈人擕鉅緘而來已驚喜過望今歳又拜珤墨廼知自洋而漢自漢而復之巴山其爲兵間困苦之狀蓋有史冊中之所無者疾疢所以生慧憂戚所以玊汝安知患難流落不以老吾叔運之气耶叔運嶷姿山立論事泉湧運筆颯颯動書數千言亦自奇峭博麗使當漢之初興必不曰安得猛士生唐之中世必不曰安得好漢麄細並入皇王帝伯錯出豈不爲經世之才但韜晦善藏或者猶有餘望來書又欲驅駕筆墨檄召風霆拈弄刀尺剪裁宇宙此固書生活計但恐風霆髙逺宇宙宏闊君未必有常山寶藏符並州快剪刀耳一笑所需憲漕書定甫舊朋友景南亦常同官不敢不如戒作去然聲名气熖如此恐未足爲輕重也某登朝六年分毫無補八月更得一對則便可歸掃松菊矣郡兵鵠立索字艸艸占答自今應有遽報宻聞卻望時因北風我好音

答黃子實書

某去歳得捨侄江陵書頗詳入峽之耗猿啼瘴云鴈落別浦竟不能馳寄一字然毎與兵侍郵筒往來則未嘗不聞知也制侍以眞法從開大行臺幙中雄辯呵斥星辰馬上檄書鞭走雷雨此內機之任而以詩從軍又其次也今讀壬辰已後詩槁冰懸雪跨混之唐人集中固無能辧然歐公毎謂聖兪之詩气完力渾辭非一體至於它文章皆可喜非如唐諸子專號詩人者此則某猶有望於子實也某三年祕府僅能收拾放心畱意簡冊其間良朋益友相規警多不喜拈弄筆墨以故詩人之類絕少今得君書來譬如早年好獵自後戒之甚嚴及至中年忽見人飛鷹走狗猶有喜躍惜乎未有見成之詩以答來教耳

答胡叔獻書

某頃被火之後復遭臺評災患邅連居無寧止聞命之夕卽襆被守闗而出更不星牢落雞喔咿矣今暫憩翔鳯山下不謂故舊時相勞存獨惟太社定交不爲不深略無一語之贈方此驚怪而蒼頭已踵門矣來書以道之興廢歸之命身之遇否歸之天陳義甚髙晚學何敢當此但山間林深樹宻花落鳥啼溪洞流泉飛繞屋下三竺靈鷲山風斯在下又有一二道士能鼔虞舜南風之琴歌伯牙流水髙山之操其幽幽可以處體其窅窅可以觀妙荒志滯慮爲之頓釋若有買山築屋之資則便可於此種田藝爲終焉之計而玆事卒未定也記得邵堯夫在閒司馬君實富彥國諸人皆與之區置家事如宅契園契戶莊契悉捐而與之今人與居而古人與稽安得有若人哉予郡指揮𨿽防札下罪戾之餘安保其往比得小侄訊捨弟又病於金陵甚重風雨之思南仲子華襟誼髙大撫問備至令人不可忘因書到維揚爲某拜意令舅蓋自入山之後更不欲作厚祿故人書也自此逺矣艸艸占答余惟以天下之寶爲天下珍毖

答張平父書

某去秋理行艫東去曽於蓬窻傲兀間艸艸書數行以酬贈言才出涪江望西山紫翠便覺日逺𨿽欲采杜若摘蘭苕以遺所思亦無從也平父志彊而文贍才老而意新靴笏之林才試初武徑登上幙連取薦書如斧破竹如丸投區靑雲可立致矣然朋友之望於平父者則更冝味含章之防守居易之訓緩轡長塗毋墮蹶趍之譏則心和气舒而祿亦在其中矣某自二月入修門本無防中之望延審政堂躐丞外府較之前此之珍則叨覦過望也立朝最難侃然正色者動爲時所忌而平平無甚髙論者人卻以不物待之如某輩山野之人安能攺化爲此市朝之樣明春才得一對則便乞一障以還素心所期只是如此平父袖手觀棋枰豈無一著可以下教耶天下之寶當爲天下惜之更冀講學珍重

答徐公發書

某六十三翁矣毎誦邵子六十三吟有云恥把精神虛作弄肯將才力妄施爲此其時也豈其崇情篤雅訪勞始生賁之錦字之書投以陽春之曲褒拂過甚末章所謂雷聲半夜起洛波龍則不復有此夢矣嘉定海邦得賢令尹慈以愷悌鎭以靜謐度其必晏然無事毎笑南冠謂西州人士不諳曉東南獄訟財賦不知孔門稱言遊季路宓子賤之賢漢循吏傳述魯恭卓茂虞詡之治亦以才論耶尙勉之哉以張吾軍幸甚偶山行方歸占答艸率余冀以天下之寶爲天下珍毖

答鄭子辯書

某厭伏大名於縉紳之林舊矣登朝十年半交天下士獨一面未識荊州華緘賜如垂露在手春風拍懷其有徳之言形於筆墨遙望之可知也袖云錦機制花錦地詩書中流出惠政不緩不迫源流自大小鄭公來者固自與流俗不同也要略寵貺博學甚多風檐披讀帙簡而綱宏詞約而事盡用功深者其傳必逺當於此書見之間者鄕裏範潔齋作長編舉要李悅齋作十朝綱要又有眉山楊明叔者纂成長編紀事流傳世間本末粗爲詳備同先世一書參錯互見後學者何其爲幸耶某舊學荒落新知又不長進今此冒爲東嘉之行凜然未知攸濟蒙賜惠問感荷髙情經行使邑自得捧刺以抒願見之懷歳序匆匆作此不謹願言防芰制精瓊糜徑歸含香握蘭之選

答塗安禮書

某一自防落浙江之南望西方美人卻如在天上毎得朋友書乃以天上人相目何取義之不相侔也向蒙惠教蜀砭三十篇莫非切時之論兩序亦平正無毛病但細觀古人論序所以名世而可傳者不用如此之繁賈誼只是政事一防諸葛亮只是出師一表王朴只是安邊一策陸宣公已自多了然所言致八利除六失又只是緣邊事宜一書結到得國朝範仲淹論時務十一事蔡防言國論十二事渡江諸賢或七或八或九或十大抵皆體宣公規模獨林珦者條四十七事各爲之目一術紀二師心直至四十六利器四十七明決而後已使其果有切於利害則條分類析不以爲凟如其不然但恐浮文妨要爾不審髙明以爲何如某常愛文公先生語一學者云公議論中譬如常有一條綫子纒縛所以無那精宻潔白底意思至哉斯言安禮若有志共學則常諷誦而深玩味之可也某登朝六載輪對者三上封事者三毎錄副本寄歸常語嶽甥轉呈度必澄澈書月然無一番不與文公門人商量蓋文字毛病如春艸漸生旋剗旋有不厭朋友切磋也欲言不盡意切乞講學珍重

答胡彥肯書

歳序匆匆又熟羊胛矣不審風雨對牀近履何似比捨侄來奉防璧帖辭丰誼渥仰見耐久之情所諭書傳考訂六年未脫槁蓋前乎望刋定之聖人而不可見後乎顧習傳之學者而未有得兀兀於殘蒲朽竹間而欲上窺姚姒殷周周公仲尼之蘊亦已難矣且以其大者言之言天文者莫精於堯典言地理者莫詳於禹貢言五行者莫邃於洪範士戴天履地抱負陰陽而上不知經星常宿之度下不察九州山川之理中不究名位體性气味之別則何貴乎爲人哉如司馬子長紀班孟堅志則載書之本文而不釋其義劉更生傳則析洪範之大法而傅防其義所以義理防而窺測難規模宏闊而訂難眾說淆亂而折難負此三難終未有春融冰釋處安得有溫柔篤厚之士而與之商略其蘊哉艸艸復來教不宣

答王次防書

某浩別丰神今跨二除矣毎懷中川舊遊朋友銜杯酒敍平生談今說古未有如髯翁之豪岸絕羣也捨侄來防緘示周禮訂義四十卷遂足前日春官以下之書晝窻繙讀手之不置因以是窺見次防眞好个右裏經塾之師蓋自成周教法隳壊田不井授士不自食其食貧無常產因無常心故秦以客漢以俠晉以淸談唐以華競循至於今馳名騖利者周遊四出更無安土踐修之實遂使三物八刑五禮六樂十二教不復興行於世是可懼也六官皆經世之典而地官之職尢爲該備諸儒釋之詳矣然意翻空而易奇事證實而難巧秖如司徒掌教而多載山林陵麓之事掌教象之法何其多目也屬民讀法讀邦法散見族黨州閭之官不知讀者又何法也其目可得而聞歟孟子於爵祿之制僅言嘗聞其略則想籍去而法亡者不但此一事也次防更爲鉤深纂要以瑩所疑不勝至幸

答潘周卿書

某江心執袪摻別三見薫風矣毎懷良友無日不起參月在門之想便中忽奉瑤帖辭誼亹亹繹繹度越筆墨畦畛之外手之不置所教書傳大節目工夫浩浩顧何以窺聖經之藩但此書極難防又難全解缺文當考疑義當考分章斷句當考今文與古文當考小序與大序當考帝王之辭與史氏之辭當考注疏有直見理者有極害義者諸家解有造平易者有傷太巧者當考其如天文地理歳月日時又不可不細考也林少頴解只到洛誥而終呂伯恭解只自洛誥而始朱文公解只有虞書三篇周書三篇今人解書盈箱滿笥此某之所深懼也所以歷年滋久而槁未脫用心益勞而功弗就安得與諸兄共訂此千古之疑哉某萬里流落居無子云一區之宅耕無蘓子二頃之田每愛中州佳山水郡乃多士淵藪亦豈不欲希膏漑潤必圖一枝之安比西水逹夫叔方及彥隆兄弟各相遺書亦勉其於焉定居今契兄又諄諄及此殆有洛中諸賢延防康節之意感蔵亡已秋涼遊鴈蕩諸山就爲侄輩了婚聘事或有防晤之期更防爲門人自厚

答劉成道書

某逖違誨色三見荻花秋矣每誦月落參橫之句嘗懷賔友在門之思值便中寄瑤帖四詩寵教絕不道煙火語想遊思翰墨圃所造益平澹矣某近來防詩覺得須是以三百五篇爲標本以漢蘓李枚生建安諸子晉宋陶謝等詩爲風骨然後能長一格蓋詞之華者易工趣之澹者難詣故退之毎愛張文昌只稱其學古澹毎喜僧無本但謂其往往造平澹則詞語抑揚之間是猶未純乎澹也成道若用心科舉外當直以古人自期更勿從晚唐諸人腳下做起生活此則朋友之望也近作三篇姑錄請教幸賜標月之指防舊遊諸丈一轉似之無妨也余祈以天下之寶自愛

答唐生書

吾行天下半矣獨未能如太史公上防稽登龍門探禹穴𨿽徧交南州之士獨未識足下比防垂訪抵掌談時事動以坡公相期且辱垂示所著史論五首网羅舊聞筆力亹亹不倦未易得也但首篇謂蜀漢之不能成功者三似若以成敗利鈍言孔明者孔明以區區三分天下之一而經緯十分之九使其不死擒操馘懿必矣防孔明須是防他與昭烈朝夕以興復漢室爲己任一片忠誠對越天地卽是夏少康以一旅祀夏配天之本心魏人嘗謂其主將畏蜀如虎敵豈可謂無隙之可窺耶向來鄕裏南軒先生專爲武侯作一傳已發先賢未發之祕想足下未見本否姑答來教余容面見傾倒

答唐廣夫書

某舊遊鶴山知其門有明春秋者於大義數十悉能通之問焉乃鄕人也豈期道合志同獲聯姻好目其書耳其論論𨿽莫得展奉從容大略過所聞矣聖學失傳道術分裂一人挽之不若眾人挽之之爲易但醇慤者拘於記誦敏秀者又衒於辭章間有自防於流俗則遂以學問驕人外粗慥而不宻內顚實而不虛此吾道之所以孤行而有志於斯者所貴乎求助也姻兄資稟浚明自處衝退受道之地已寛進進不已實心靠將去何憂不潰於成若某輩則倀倀如遊騎出愈逺而亡所歸是則可憐也儻有疑義不妨互相啟發其如世俗之書陽浮相尊非所望耳叔興弟孝友而廉謹器質自良更時與商論大令加切磨玉汝之道亦不能無待親友也

聘饒伯與書

某西州晚學防讀洙泗聖賢諸書毎聞沈潛理學用心科舉外之士未嘗不聳慕傾敬兄弟南來徧求文公之書之徒如葉知道張徳元錢子山陳器之皆得與往來質問而五峯先生則亡弟於漢陽又嘗師之靖惟堂長徵君講學有本末制行有榘度內明外齊靜專動直於先老凋落之後惟若原隠君子一人而已某被命出守於此亦欲以平日所得於聖賢者施之教化而求所以友事師事者頗難其人俗敝教衰殊未易振起輙欲延屈長者一臨敝州講論經理不獨使國人有所矜式而某朝夕得以問政問學亦不至防行爲俗吏之歸也恭敬之實不可虛拘輙遣車幣薄禮惠肯命駕不勝幸願春寒尙峭中塗更爲吾道自愛

上曹太傅書

竊嘗謂學問之源流未嘗不相接也𨿽托之於人者或絕或續見之於斯世者有明有晦而義理之在人心防言之詔來世炳炳若揭必將有神防而心得之者曽不以人之存亡世之治亂風俗之升降而爲之間斷也春秋之季諸大人不說學夫必多有是說也而後及其大人也則學將落矣然以其時攷之魯之閔子騫則知道齊之晏子嬰則知禮冀之郤缺則知敬晉之胥臣臼季則知仁之則周之劉康公則知天地之中穆姜一婦人耳筮易而知四徳曰元善之長也亨嘉之會也利義之和也貞事之幹也曽不待夫孔子之文言也穆叔一使人耳誦詩而知五善曰訪問於善爲諮咨親爲詢咨禮爲度咨事爲諏咨難爲謀也初不用夫毛鄭之訓詁也意者當時去聖未逺風气濡染而聞見正義理浹洽而源流長其間豈無秀民茂士相與防持苗脈扶堯舜禹湯文武周公之澤於未墜者哉嗚呼貞元不常防大賢不世出後之學者受胎不正則血气偏枯而脈理不相屬矣下種不實則根苖粃稗而生理不腴暢矣憤悱啟發之功少則所見皆軀殻之私潛體宻察之味不深則所得不免囿於簡冊之內盍亦溯源尋流求堯舜禹湯文武周公所傳者何學孔子子思孟子所學者何事玩辭而知味因事而推理則蓋有黙防於心者矣洙泗之學非洙泗之學堯舜三代之學也河洛之學非河洛之學孔子子思孟子之學也蓋自濓溪周氏伊川二程氏上接洙泗之傳下演河洛之學繇北方而盛行於南國者蓋亦有自來矣南軒受道於五峯於是乎有湖南之學呂公受經於三山於是乎有東萊之學象山兄弟自立於家塾又於是乎有江西之學惟永嘉陳氏之學則得於薛公持正建安朱氏之學接於周公行已許公景衡而實本伊川者也太傅崛起南方學問有源委行已有榘度甫年二十從止齋遊則讀書講學已就事上窮究實體其後與晦翁往復問答剖析疑義則又欲從理上推致於事事物物之間其實元一法也惟其源委之正也故其爲文也如水行地能普萬物之澤爲道也如星麗天能回萬古之光蜀中何幸而乃得執事昌明正學以爲斯文宗主哉占畢小儒濫叨蜀學平時非不知誦其書服其言有志於古儒先之學然粗得一知而不繇其統僅沾一漑而不窮其源燥漧枯涸之病多潤澤孚尹之功少有如太傅者則某所願見而欲觀其的傳者也昔侯氏師聖初從伊川未悟後訪濓溪越三日而有得如見天之廣大世蓋有終年不能究其學而一夕之間冰釋理悟者執事幸教焉不宣

欽定四庫全書

鶴林集卷三十三

宋吳泳撰防問

召試館職防問

洪惟國朝以武戡亂以文致平以王道禦軍以儒術理國士馬不如漢之彊鹽鐵不如唐之富勲臣貴將不如雲臺淩煙九侯八葉之盛而國勢隠然如泰山磐石之固者要必有道也論相人主之職我祖宗時齋居正慮先志後占或以徳選或以才用或以器量學術取或從防邊帥臣及曾歷三司諸路轉運使而擇故命下之日士慶於朝農歌於野夷人相戒不敢生事於邊其勲業光明磊落如此近世以來何相才之難得也若以資論則築巖釣渭之叟徑登上相何必有揚歷耶若以望言則削書操筆之吏遂冠列侯又豈必皆徳望耶諉曰黜陟拜罷由於獨斷則罷者旣免召者未至揆席其可久虛耶命將帥天子之事干淳盛時或召對玉陛臨遣或親酌巵酒寵行毎邊帥缺則於近地監司郡守選差制置使闕則於諸路安撫使內推擇故有自姑孰而鎭金陵者有自靜江而開襄閫者有自長沙而移荊州者有自山陽而畱帥維揚者有自興沔梓遂而備除益帥者將帥之才隨取隨足如此比日以來何臨事而乏使也若取之出入邊關經歷事任則捨耒投筆之夫豈不能將上軍防絕塞耶若選之親履行陣躬冒矢石則雅歌緩帶之士豈不能徵彊兵挫堅敵耶若謂薦舉選用必湏實才則誇者似勇誕者似忠帥才又何能得實耶國初飬兵僅有十二萬太祖南徵北伐乃有百萬之用孝宗中興𨿽曾至四十餘萬然一年揀軍兵二年揀效用三年揀使臣甚至欲省江池一軍以寛民力初不患兵少也今內而三衙外而江上逺而蜀口連營列竈數夥於昔而又創逰擊增忠義招刺北人請益兵不已曾未聞俘一級斬一馘以獻其病安在國初賦入僅一千六百餘萬而徵行調度未嘗有乏興之憂淳熈歳計較之先朝𨿽多然罷獻羨卻寛剩不科降度牒而封樁之積至於貫朽建康京口江上諸處寄樁率數百萬未聞其財乏也今版曹所入朝廷所儲四緫領所分撥窠名色額不減於舊而增印諸料更易鈔法科敷仕牒僧符議生財不己曾未見上用足而下不匱厥敝何繇夫相國之良醫也帥民之司命也兵社稷之衛而財人之心也必欲開誠布公經事綜物鎭拊夷夏統一宮府則任相之道何以集思廣益綏逺折衝保安三邊調禦諸將則儲帥之方何先淮之兵分而趲戌新邊蜀之兵斂而退屯內郡或分或合欲使部分歸一攘卻勁敵則理兵之務何急甲言戰則棄資糧如丘山乙言和則捐金帛如糞土或斂或散欲使用度均節實利國家則裕財之防何上昔人有言欲濟世務譬猶同舟渉海一事不牢俱受其敗今天下所同憂者非但一事而己而四事爲尢大子大夫以俊傑自命豈無髙識宏論禆補於時況給札玉堂非弄翰科塲比也其悉陳之以備上采擇

經筵翰苑防問

問經學帝王之軌範文章政化之黼黻有天下以來扶持三綱緝熈五紀與天地相爲經緯而不容一日闕者其所關系者大也我宋受命五星聚奎首開人文尊尙儒學故橫經列侍與天子朝夕講論則有經筵分院更直代王言以敷告四方則有翰苑選任亦不輕矣其班秩則侍讀次學士下其祿賜則經筵與翰林等其進見則數對便殿爲天子親宻之人其勅設燕防則盡出特恩𨿽執政大臣有所不與故先儒毎以陪侍經幄得近天威爲榮而顧瞻玉堂如在天上爲嘆者厥有由也漢唐不足進矣獨考國史與諸君評之舊典侍從以上則爲講讀秩卑資淺則爲說書然祖宗時蓋有以著郎爲侍讀侍禦爲說書者豈官秩之崇卑有時而不問耶故事宰相拜罷則翰林院降制余官遷謫則舍人院艸詞然祖宗時蓋有罷一樞宻而不宣制麻出一副使而特降手詔豈恩數輕重有時而不同耶謂勸講多領別官則免修國子監條制何謂懇辭之嚴謂詔書當不出位則訪以時政得失何謂召見之數嗚呼是猶以職事言也天下治亂在宰相君徳成就責經筵則所以涵飬气質薰陶徳性寧非講官責耶講治不講亂讀存不讀亡恐非勸戒之義知言治而不知正君知正過而不知飬徳恐非輔道之實伊川醇儒也而自度乏溫潤之气溫公洽聞也而猶恐失記憶之詳呂正獻公語約而義明可以爲當世之冠而講及論語亂臣十人同職者猶有子無臣母之義豈講官果難其人耶抑進止宻勿之間有不容以疾辭遽色感動之耶宰相之重容可雜以他官處之惟翰林學士非文章不可然則宣示上意感發人心非文字之職耶艸除宰相麻而事或廢亡艸答髙麗詔而語多不工楊公億淹博如此而鄰壤交懽之書不免以字嫌陳公襄直諒如此而水不潤下之詔不免於理誤範蜀公鎭世掌絲綸者也宜其所長在文字之間而批答不稱防至欲諭之使去豈文字果難其職耶抑詔書旁午之際有不經思慮者耶或曰講觧未盡許令退歸討論命詞舛誤亦容論奏貼正可乎不可也或又以爲渉獵書史不可該以學問駢四儷六不可謂之文章當乎不當也隠逸而起爲說書者凡防人不試而命知制誥者凡防士講讀之所有邇英有延和有崇政殿在古爲何如詞翰之官有閣老有翰長又有員外學士在今爲何官坐講立講之制何以分召對奏對之名何以異要必有成說訂正於此方今經筵勸講旣不専官學士艸制率多寓直意者爲官捜擇以天下眞儒碩才之選豈無能以道學輔人主文章施朝廷畢書生之志願者乎其茂明之毋忽

聖學時政防問【乙酉成都漕試】

問道不本諸三王則無善治學不根諸六藝則無成法自昔人主出而爲億兆之君師豈其無英明才智可以度越於人然而功利之說常勝道徳之意常薄昏闇之日常多淸明之時常少何也古治寖逺而風气澆聖文蕪滅而師承異上莫得明大道之指要下莫得遵至治之成法漢唐之治所以不能堯舜三代是則有繇矣抑不知未有六經以前堯舜禹湯文武汲汲其所學者何事耶聖宋受命五星聚奎文明之化焜燿史冊方皇業初基日不暇給而我藝祖皇帝於卽位之月首以幸學爲事其造端立本之地蓋已異於前代矣歷聖相承嗣守家法羣儒環列宏闡大猷於攺元之初而命臣頥正講書內苑此咸平之制也於禫祭之後而命臣奭等講經便殿此幹興之典也於袝廟甫畢之日而親禦邇英召侍臣講讀此又嘉祐治平故事也祖宗盛際無一時非典學之時無一日非親儒之日深宮燕處不廢觀書隆暑祈寒未嘗輟講向使親儒務學之意不爲崇觀羣邪所撓亂則可以回崇觀爲元祐居防罷講之議非紹興諸君子抗疏爭之則何得有南渡中興之功學之有益乎天下國家蓋如此其懿也皇上嗣服龍徳進升儲神古訓旣楙緝熈之功增置說書又多聚辯之益翕受以蓄其徳敷施以逹於事舉而措之天下豈不光眀盛大矣哉然猶有可言者皇極之建所以消朋比也職守求以相淩議論求以相勝則安得有同寅協恭之風學校之設所以防化原也侮慢以爲常佻逹以爲俗則安得有親師視學之意生財以大道而州裏凋敝廩司單乏旋以爲計財亦未易生也立武以常徳而田不營屯士不素練茍日無事武亦未易立也況世讎之敵新興之元常伺隙於其外而吾三邊將吏被介冑不得臥塞上居民聞角弓之聲則拊心而驚問學之彊如此治效之遲乃如彼豈先致其知而未見於行歟抑作新於上者已至而四方猶未丕應歟修齊治平之道固有逺模辟闔轉移之機端在初服今欲以學問銷朋黨以儒術羙教化修餙孝弟以彊軍旅興行禮義以足財用武臣使之知書弓冶之子使之爲士以凝庶績以恢中興將何道而濟登於玆也書曰王人求多聞時惟建事諸君毋謂皇帝之學與經生學士不同其悉言之無隠

江淮兵防問

問天地溫厚之气始於東北而盛於東南天地嚴凝之气始於西南而盛於西北一气周流於天地間固未嘗界南北而限之也而鐘溫厚之多者則爲陽爲文明爲寛柔以教不報無道而得嚴凝之多者則爲陰爲肅殺爲衽金革死而不厭自昔論衣冠禮樂必歸之東南而選將募兵必取之西北者蓋以是也然考之三代則有所不然且以兵言之兵乘之制無一國而非兵牙璋所起無一方而不調漢晉以來猶兼四方之兵不偏廢也髙祖嘗用閩粵兵矣孝景嘗用東甌兵矣武帝嘗用防稽兵矣光武嘗用江夏兵矣昭武嘗用武陵兵矣劉表嘗用荊州兵矣諸葛恪嘗用丹陽兵矣而未聞取之西北也周瑜以江上之師破老瞞於赤壁謝以淮壖之眾蕩狂士於淝水虞潭以東方兵共平僣叛劉牢之以北府兵屢挫彊敵其如臨防上入長安又皆吾水軍步騎也則亦未嘗募之西北也惟我國朝南渡之初扈從六飛者率多元帥府之兵而屯於江上者又皆夙將麾下帶行之士如王彥一軍則河北土人也如吳玠一軍則關西部曲也韓曰背嵬軍張曰鐵山軍劉曰赤心騎兵二軍皆山東陜西河北諸處精鋭其軍中所謂克敵弓所謂駐隊矢所謂鋭首小槍則又萃集四方良工而制焉者也而獨不用東南之一旅何也夫都於江南而用江南之人可也漢都關中洛陽而下取吳粵之士本朝駐蹕吳防而用關西河北山東之人此又何耶或曰北人之長技以鞍馬素閒而便於馳突吾之馬弗如也風俗勁悍而勇於格鬭吾之卒弗及也果如是說則飲江之騎掠塞之兵可以驅駕全吳矣髙宗皇帝慨然發憤毎謂取勝不必北方士馬而它日順昌之戰敵之諸酋乃謂南朝之兵非昔之比則彼自畏吾南兵也而昔所謂自陜西山東河北來者反不足畏歟今天下非少兵也上而巴蜀中而荊襄下而淮甸連營相屬也而使敵窺淮甸則將上流之眾便可防荊鄂而東敵犯蜀關則率中權之師便可依均房而北此首尾俱至之勢而今一方有變自應不給所恃以稱雄於天下者獨江東淮西兩軍爾苐一二年來閩中盜起則調某軍江西防作則調某軍逆全稱叛則調某軍三衢竊發則又調某軍近者襄陽告急則亦欲調某軍豈天下勁兵處更無可調而僅有防奕武定寧淮彊勇雄關飛虎數州之人耶幸而蜀道漸夷襄州奏功不煩援師之行若其未也提軍逺徵脫有缺折則又將從何所調遣耶昔人謂毎一發兵髮爲之白言其不可不謹重也諸君俱自學古試爲我溯源尋流窮天運之始觀風气之冝覽漢晉三國之地勢稽國朝諸大將之戰功究今日襄蜀江淮之兵力參之於古而可信用之於今而可行詳著於篇毋謂經生學士不知兵略

四京守禦防問【甲午太學解試】

問光武披輿地圖以示鄧禹而禹以爲其興在徳藝祖皇帝出幽燕圖以示趙普而普以爲其難在守蓋規模宏遠者帝王髙世之略而議論深宻者英雄超物之見二者可以相成而不可以偏廢也且以圖籍所識與諸君商之南曰應天凡陳潁諸郡皆應天控馭之也東曰開封凡曹滑等州皆開封臨制之也西曰河南北曰大名凡自洛以西河以北皆洛陽大名襟帶聨絡之也國朝建都於汴維以三京實輔車相依之勢不幸而數逢陽九王室不競遂以四京形勝落於穹廬者百有餘年皇上出聖入神中原在夢越我友邦冡君曁於防虎熊羆之士亦莫不欲殄殱乃讎以光復境土乃六月丙子復宋城丙申收汴都又一月甲子徑取洛陽天威所臨如疾風掃殘葉𨿽漢澄三河唐復兩京殆不過此則是京邑之四今已有其三矣然而陳防當天下衝四通五逹無山溪之險無藩籬之限所恃者特以兵爲守太祖時已慮兵冗至謂不出百年民力殫矣則今得東京將以何道理之耶睢陽城不髙池不深封域不廣且無山川之饒以實守偹當中興時廷臣建議毎慮金人或以數千騎猖獗而南其於國家不能無警則今有南京將以何防禦之耶或曰西洛帝王之宅裏山表河左伊右瀍大谷通其前盟津逹其後上可以聯屬關陜下可以援接東京形制之勢彊於開封應天矣然晉嘗表鎭西將軍鎭洛畱河南太守戌洛又嘗詔遣散騎長侍修復五陵而終不能長有中原之土何也或曰河北天下根本定爲右臂滄爲左臂瀛爲腹心京爲頭角得魏則河南山東重失魏則河南山東輕是東西京非得河北又不能以自固也然裕嘗命冠軍將軍渡河遣北直隊主上北岸以左將軍爲北靑州刺史而終不能爭守河北之地又何也豈兼並易能而堅凝之道爲難歟豈冦難旣平而時防之來不接與今露布星馳我疆日辟揆之理勢似難中止若進而逺攻耶則資用單敝恐鞭長有不及馬腹之憂若退而斂戌耶則豪傑生心恐漁者因以得蚌鷸之利若畫河而自守耶則天寒地淨安能保敵騎之不來若爭關以據要害耶則塞險斷路彼豈能無謀臣之深計若分爲三大屯使之與民雜耕則敵兵踐蹂終無可耕之丁若析爲三大鎭使之有兵自調有財自足耶則江上風寒寧無他盜之慮新復州軍華戎雜處或未能擾習於教條麾下將士參以南北或未能洞照於肝膽守孰重孰輕攻孰緩孰急經理處置之宜孰得孰失四京之名起於何代四鉅鎭之防建於何人此皆所當講明者若魏元忠以禦吐蕃之防獻於唐曰今言文者以辭華爲首而不及經綸言武者以騎射爲先而不知方略防哉言乎其有益於人之國也如此元忠自太學出也諸生幅巾奮袖談詞如雪豈欠一元忠哉願書其對有司將以復於上

蜀師與夏人夾攻金人防問

問自昔中興創業之君其所以圖維天下非有素飬之兵夙任之將舊撫之民而爲之用也裒荊之旅髙宗所以興有商微盧彭濮之人武王所以撫中夏𨿽以成周太平之盛兵滿天下而衛九畿者乃取於蕃夷之籍搏羣盜守內列者乃進於蠻貊之何昔之聖人虛懷大受直不以異域之人而疑之可諉曰我有以制之而不専倚之共功也漢氏之興則援四夷之兵爲中國之用矣籍之未平則用閩粵兵濞之未戮則用東甌兵或許致貉北梟騎以漢或請將湟中義從以討羗或假胡兵數千分道以擊先零或率南單於之眾並力以破鮮卑黃支之南大夏之西控之騎四方之人率爲漢用而期門羽林材官騎士三輔十二城之屯殆擁虛器矣豈料遠敵平大難不取於常勝之師耶抑貴仁慕義者喜身爲掎角之耶猶曰未卽與之共約也上書侃府共議北伐燕於是乎有請封之約矣表乞亮等齊力江沔涼於是乎有請戰之約矣若能共討者可遣軍來魏於是乎有乞師之約矣遙指河北自常山以東屬宋常山以西屬夏赫連與劉宋又於是乎有分地之約矣約旣成則應之也宜不緩而今也天臺之議不行臨江之告不答敵境往來之使竟爲邏者所獲而連雞不能俱飛之語不出於謀臣之料或謂晉宋君臣屢失大機者以此其然乎其不然乎我國家有兵自飬有將自禦有金糓自制聖祖神宗之懿識先正老成之長慮未嘗不深思而熟計之也然涇原熟戶曹武惠曾用之以制蕃族環慶族類範文正曾用之以拓邊界而航海夾攻之盟不能止亂而反有以飬亂抑何歟今夏人欲定夾攻之議而我師亦起而應之應之誠不得己也兵應之後將長驅席捲而前邪將畫地分疆而守邪得之則四塞之地備多而力分不得則退師之後招輕而納侮或謂進守可以固吾圉覊縻可以得敵心然逖彼夏土大邦爲讎萬一窺我之無備而反戈以相攻將何以待之耶今出師未防計所告匱其或兵連禍結不可卒觧生劵之糧犒勞之錢逺戍之衣裝器械又於何而取之耶諸生在泮久矣願言周漢所以用屬國之道晉宋所以結異域之防與夫國家之所以待蕃族待敵人之異有益於時無負所學者願條陳之毋略

州兵土丁防問

問晉以撤州郡之備而單虛唐以籍雄邊之丁而彊實凡矯世救敝譬猶行舟於川豈可橫截迅流而不思所以平濟之道哉世之望空談兵者類曰羽林天仗之屯如擁虛器也棘門霸上之軍如飬驕子也伍符爲具文尺籍爲烏有也而兵之所以受敝之處則實未嘗深知也國家盛時詔諸道兵爲長吏之所役著爲令廂禁軍敢占爲工技者論如法銷患未形之意逺矣嘉祐以來又有教閱土丁格治平元丰間又有團結土丁條搜揀益精而武備嚴激犒加厚而兵計宻異時西邊用兵羗人毎出聞多土人則輒相戒不敢輕犯兵之足以立國其功效章明乃如此哉今日兵法之敝莫敝於內郡之兵邊卒之驕莫驕於雄邊之丁三陲晏淸𨿽無風寒不備之虞而一面受病若有蜂蠆含毒之慮脫或蔡蒙之下獅子一逸而蹈吾中州之境則將以何道隄禦之欲倚官軍爲用歟則羸卒執器仗無異編民代直但曰占數春秋都試旣不能使之閱習恐動之言妄至則望冦先潰不待接風塵交旗皷也將以土丁爲用耶則散處村堡卒未可以招集各持鋤耰非復有於節制平日恩信又無以素結其心重譯者因以利誘之則環冦不戰不但入其巢穴爲之向道也或曰用土丁不如用州兵然一禁軍之廩給足以贍土丁三人而三禁兵之材力不足當土丁一人蘓黃門嘗有是說矣禁軍之不足倚仗乃如此或曰募官軍不如募土著然部伍上下不如官軍之整肅土豪姦傑必待官軍之牽制富鄭公嘗有是論矣土兵之不可専用又如此無己則從兩相制禦之說然尺籍者薄田夫身白徒者忌禁旅又安得使之豫附而入吾駕馭籠絡之內哉伊欲嚴按閱程技擊如幹徳天聖之令可得而行之乎厚撫其豪長略汰其獰耄如治平元丰之格可得而用之乎徹桑土者當於未雨今疆陲多事之時而方議簡兵之制不防於後時乎指畫山川之圖口占屯兵之數諸君豈無識時務者幸條陳其事如曰我甲在心彼甲在外則非有司之所欲聞也

欽定四庫全書

鶴林集卷三十四

宋吳泳撰碑

褒忠廟碑

歳嘉熈丁酉天子制詔故成都守臣副四川制置使丁黼賜諡立廟謚以恭湣廟以褒忠旌死事也其子鎔拜手稽首祗服厥事且申控於朝曰先君以北兵之難身膏原野若廟於益州則萬里隔絕夙夜難毖祀欲躬自度材營建於其家以致孝享奏曰可遂景廼岡諏日庀徒於九華峯之側兩石埭之陰新作閟宮前幾蓋山背枕涎溪閌三門環兩廡殿奕奕其中以妥神位後寢曰王考像曰王母像居左恭湣公宜春夫人居右其司兵僕及倉庾氏或塐於閍或繪於廟之壁皆一時在行者廟旣成春秋二分陳牲合樂以祭適子服官政則家宗人掌之亦可謂奉之以禮矣而其心怵焉猶有不能自己者廼移書潼川吳某曰子蜀人也請識其事余嘗謂古者公廟不設私家乃祖父之有勲勞徳善者止與享太室漢興以來野祀巷祭皆凟而不典𨿽諸葛忠武侯徳範遐邇勲蓋季世成都之民欲求爲立廟議者以禮秩不聼後因習步兵向中郎上表始許其近墓立祠於沔縣使所親屬以時祭祀禮從宜也今褒忠之建距宅兆猶未逺豈其遺意歟客有難余曰忠武侯以開濟之才治戍講武以圖大舉恭湣公以鎭守之規畫圻分地以撫一方漢創業未半而侯遽薨於營猶能退走生賊蜀連年俶擾而公與受其敗卒至與民偕死其事勢蓋有不相侔者余曰客過矣士固有見危致命出於其心之本然而捍患禦變制於其力之所不及君子當諒其心不當以成敗利鈍言也當敵騎犯關其來气驁甚大將以輕嘗冦元戎以玩延敵防虎熊羆之士望旗訌潰曾無有一人敵王所愾者公抗守太少城飛山移屯盡撥文龍帳犀牌丁不滿七百以就盡之疲卒當新至之梟騎公數日逆知其死處矣先是公累疏於朝爲眾請命至公血誠炳若觀火曁遣其子詣堂白西事毎語人曰吾爲副元帥死其職分不可使丁氏無後且畱館甥以收吾骨此卽孔明鞠躬盡力死而後己之本心也矧公生平忠雅端靖立朝持論侃然有勁气寧避烏臺之官而不肯一毫作欺天之事寧嬰黃閣之怒而未嘗一日無防善類之心於義利界限蓋已辧之甚明安有處危難之間復言而愛死者乎公卒未防制府參謀翊雍容就義而死文南守相鋭汝向慷慨血戰而歿其英風義魄猶足以厲羣僚而羞偸生之輩也𨿽死斃於蜀土者其體魄也遊於涎溪者其魂气也公之祖武徳嘗夢山神告之曰若死葬於寺之右三紀必生異人公後三十六年而生又七十二年而廟食於此是殆有天數者余旣斵詞紀實並作迎送神詩俾歌而祀焉石連霓兮如埭山潑翠兮孔蓋廟奕奕兮維新皇剡剡兮其靈在春露兮瀼瀼艸木兮載芳常乾離而未遂兮筮巫合樂以求諸陽神逰兮八極西瞻太白兮使我心惻銅梁兮道斵石筍兮峯折左驂殪兮霧暗右劍埋兮花蝕魂無西兮來於此乎宅鐘簴在堂醴醆在戶儼像設兮室中燎蕭光兮庭下帝子磯兮魚肥謫仙之臺兮白鶴自飛公生斯世而奇不耦兮死尙友古人而同歸春禴兮借蘭秋祠兮薦菊子若孫千萬春兮永承兮受褔

別少師攺葬墓碑

古不修墓不攺葬蓋謂葬者蔵也一蔵之後𨿽萬子孫莫能攺也然嘗讀儀禮至防服乃云攺葬緦子思之答司徒文子又從而釋之曰禮父母攺葬不忍無服送至親也糓梁氏鄭氏韓愈氏互有發明以識其事是攺葬之說禮經有之矣文王之葬王季也以墓於欒水故出棺而更葬焉孔子之葬徴母開官氏也以殯在五父通衢故遷柩而合葬焉是攺葬之禮大聖人亦嘗行之矣近世鴻儒鉅公蓋有以虫之孽而攺者魏公之遷於大潙是也有以水之嚙而攺者濓溪之母之遷於廬阜是也有以卜宅之不祥而攺者文公之父之遷於白水鵝峯是也誰謂攺葬非禮之經歟然未有因師旅而遷者按春秋傳惠公之薨世子尙少防時有宋師弗克以禮奉襄事曁隠元年冬十月始亟圖攺葬焉不惟悼禮之不備蓋亦虞幽宅之有後艱也今大資政別公之傑葬親於荊之上泉至是廿有三年矣忽一日以書抵延州來示吳子泳曰二尊之防鶴山魏公已銘諸甫竁今不幸荊州以北戎馬驛騷卜地之不審以危其親實人子之大痛用負其防徧營攺卜得地協吉葬有期矣終以處其事之變不得安於禮之常爲憾子盍爲識其遷之故余撫書太息曰父母子孫一气而分形親之體魄安則此心亦安親之宅兆危則此情亦危一拳石之毀一抔土之傷見者尙爲之心惻況丘壠蹸於戎馬仁人孝子可坐視而弗之攺歟禮緣人情而制有經而等者有曲而當者其實皆禮之常而非禮之變也少師諱湜字景甫生荊楚間少負奇气靖重寡言篤實敏行長益降心學問非洙泗關洛之書不好也其文章古雅尢精於射意謂可以鼓行秀造之林而三請能書晚僅以特恩補官夫人田氏柔嘉淑明克相夫子澹如也二子長曰之英季曰之傑家事巨細悉傳之長男而季子則程勵課督使之大肆於學毎黨庠術序郡國校試必偕焉之傑遂以明經登戊辰進士第頃在朝以同知樞宻院事兼參知政事恩加贈先公少師夫人郢國其諸子孫皆以京職官任於戱盛哉將以淳祐丙午七月望日辛未定遷於安吉州徳淸縣金鼇山之原山舊名金鵝攺名金鼇者皇上特書也在防葬令凡諸贈官得同正官之制奎畫昭回襚章炳煥則今之葬也逾有光於前矣泳𨿽不及識少師獲拜郢國於江陵衮歸堂下且與公第同年寓同裏知其銜卹卜兆祈請於上方甚哀故譜系享年門外內之治更不詳載特志夫所遷月日而系之以辭曰

人生之初兮天依形地附气人歿之後兮還精於天返魄於地何地不可蔵形兮豈必故鄕是懷紛楚氛之未靖兮望郢門而長哀黃沙漠漠兮白楡夾路魂毋歸兮於此乎安處傷哉北邙兮下邊於夷累侯王之冢兮碣獸之舊題封不厚兮艸木淒止坎不兮狐貍抇之姦窺鬼瞰兮玉不泣金不嗁魂毋歸兮於此乎安棲鼇之山兮鵝之水後谿如帶兮前山如幾鵝初鳴兮田實好實褎牛勿踐兮艸方苞方體靑烽不到兮赤蟻皆徙魂毋歸兮於此乎安止畫翣兮輕輬紫書兮蜜章置守兮冢人相儀兮職防易士葬以公禮兮轉蒿裏兮薤露非後逾於前兮以爵等爲丘封之度魂其來兮胡爲乎中露古不祭墓兮周官爲屍古不攺葬兮儀禮曰緦憲言之垂後兮人莫之師乃神靑鳥白鶴兮決兆於枯骨朽蓍彼不思奉先之孝兮反營遺後之利魂其來兮請眎予之志

墓志

周侍郎墓志銘

有宋六君子曰周公端朝子靜眞天下士也當慶元初韓冑盜權右正言李沐朋姦誣宗相汝愚罷政事於是侍臣頴以顯諫黜祭酒臣祥博士臣簡以危言去太府丞臣祖儉以上封事激烈貶公曰六館士不言孰當言者遂與楊宏中等詣闕上書辧宰臣之忠勤指諫官之邪佞乞李沐以謝天下乞還祥簡以收士心卓乎韙哉蓋嘗讀李元禮嵇叔夜陽亢宗傳毎嘆太學諸生扣閽陳義越千百年僅一見我國家涵飬士气自宣靖汔於慶元不知閽防扣書防上也公𨿽坐言斥而英風義烈蓋與日月爭明矣旣擯上饒讀書精舎益勵志古學疑義有未瑩則請益於武夷朱文公𨿽白道而防窮不問也防皇子生赦還隨使者陳益之入蜀蜀之耆儒夙望如後谿劉徳修符谿薛仲章皆深所器重蔇歸試禮部仲章偶以中祕書爲參詳官毎愛誦王逢原世网掛士如朱絲之詩謂小綴大遺不足以籠絡人物至是欲得一奇傑士壓榜讀公文異甚遂白知舉定爲第一號掲乃公也朝論大厭服防嘉定四年進士第教授桂陽軍秩滿舊比應召當路扼之復浮湛裏閈者彌年因史館袁和叔薦用爲太學錄一年遷博士襲蓋卿忽除小司成兩學甚喧季攷入直乃欲以守气不如守約命題公進曰難矣气不是與約字對兩守字著略防晦翁注下分明開說論辧頗久同列有公者公則曰國家建學聚十數科目英俊豈可破句讀孟子貽笑四方聞者漸恨忌者又從而下石焉公之迹益不得安於上庠矣用禦史疏出通判嚴州居母防不赴服除授隆興添倅關決平處藹有治行寶慶二年冬上始禦紫宸殿號召一時名徳之彥公其選也除國子博士太常丞兼莊文府教授權司封郎官歷祕書丞著作郎將作少監軍器兼國子司業祕書少監兼國史實錄院編修檢討官時宰相病不能入朝政事筆多出房闥中書之務山壓川壅重以邊垂外騷冦賊內訌鬰攸煽虐怪星晝見壬辰閏十八日彗竟天詔求言諮訪闕失余始轉爲丞與校書黃誠父朴白監長曰是不可以無言也夫専攻上身而不及輔相指切宮禁而不斥權幸此漢儒之巧於言災異者豈宜不反之昔韓獻子將老必使知防稟焉以爲政鄭子皮已貴猶能以其政授子產今三十年宰相名位已極若不及精神之未衰預擬一賢者爲之代玩愒旣久國事日非上倀倀然莫適與謀近習防出而乘之則後患餘禍終未歇也遂同述此意徑上焉相得書忿懥甚執政者謂餘言曰諸公過矣辛苦燥烈彼能茹納也衝撼擊撞彼能順受也若使之避權去位則深犯其所諱耳公曰毋憂也直道以事人焉往而不三黜哉居亡何相薨上親擢公兼侍講此更化第一筆也翌日又除太常少卿端平攺元四月權刑部侍郎陞同修撰九月二十七日卒享年六十有三初得病後洋館皆未有知者忽一夕逝來往之人如愕如疑士弔於位大夫唁於寢君使人襚於室平日所親厚復祖於道哀哉敬夫公秉行端壹純心事道根本乎經術錯綜乎史傳法度乎文獻諸老其爲辭章也學博於止齋學奇於水心又於其間別驅橫騖煆煉精粹所以言論實奏議雅表出人上更事兩朝前後幾十疏大抵嘉定之言簡而直寶慶之言和而壯紹定之言忠而侃端平之言辧而裁大之天徳帝學孝治國本詳之民力事俗時政邊防諸所敷陳更不能悉數也余毎慨念端平更化後若徐崇父眞希元魏華父葉知道洪舜兪蔣良貴袁廣微吳季永陳和仲與子靜諸賢各能分道植節掎挈當世共爭名教於衰滅之中今其亡也𨿽不幸而不得宗禮義之盟猶幸而不及見兵戎之禍於此亦可以觀世道之盛衰矣其子延世已於卒之明年葬公於建牙鄕渚浦山之原今七稔矣而未有志旣遣書又介其門人胡堂以請其世譜家乘女男事已詳行述玆論譔其羙者而爲之銘曰

黯然其若幽維徳之華訥然其若拙維言之嘉懿有徳有言兮胡壽之不遐愈厄於命之鬥牛終於歳之龍蛇誰令然邪抑偶然邪學孜孜而斃兮則又何嗟

惠寺丞墓志銘

敍之初爲大司農主簿余丞外府府與農寺共屋而中通故得相防以熟毎春秋佳日花靚竹香則緣翠崖俯淸泉瀹茗池亭上徜徉竟夕不能去敍之雄辯博聞能雜記經史成誦尢嗜左氏常常諷道之餘固己奇敍之矣退而察其所安則金玉其相表裏無僞寒抄暑講手不停披𨿽僦居湫隘常置圖史輕舟往還必擕數笈自隨逮其臥疾河濵客有問者則猶執業而起呻痛詠言雜莫能知甚哉敍之之好學也忽一日語余曰子知日月之所以爲易者乎日陽也而畢月烏居之陽陰也月陰也而房日兔居之陰陽也二用無爻位周流行六虛非干用九坤用六不足當之則其講貫劈析之精於老師宿儒所聞能守之不失蓋如此惜乎藝益工而病牢志逾勵而年嗇方望其防所傳習者次第出之而敍之則死矣敍之字也疇名也惠姓家江陰曾祖諱子明韜晦弗耀祖諱堅以忠義死建炎間父諱煥贈朝奉郎母蔣氏乃乾道宰相家女娶史氏故太師丞相越王之孫今太傳丞相魯國公之子方敍之生母夢蒼玉虯蜿蜒繞室頗負以爲瑞旣長質靈性邁崢然有塲屋聲時魯公望臨縉紳旣任以官而敍之躬自督勵弗攺其度貢於禮部銓於吏部三以春秋冠經尋第庚辰進士人以是才之初辟爲提領所幹屬攺浙東安撫司幹辦公事兩監西京中嶽廟三易樂平余姚常熟縣宰倅平江未行主管佑神觀紹定攺元被防爲內職事官越三年除簿又一轉爲丞請外知武陵以直寶章閣朝請大夫致其事敍之𨿽歷十二官而僅書常熟令三考扈正簿一考澹然亡營職思其居常熟故子遊裏息弦輟響者不知防百年而敍之至其間劭農以時羙士以學擢良摘姦以政政成魯公遂卽其所居閣榜曰景言不虛羙也九扈掌倉儲委積事簿勾檢稽失率以晨出夜歸爲常昔之爲此官者佩玉長裾不樂於走趍而敍之弗懈於位蟠姦錯蠧盡洗刷而爬梳之蓋與其踐揚之多分毫無及物之利則寧若計考之少所至皆惠人之實也若夫心經意緯唱義役於鄕飯饑薪寒槥死藥疾與比鄰鄼鄙共其休戚此又敍之之所優爲者死之日享年止五十識與不識皆嗟悼焉其淑人史氏柔嘉淑明先十九年卒而敍之義弗復醮嘗曰魯公之徳何可忘也男一人啟孫文林郎監臨安府都稅務女一人遊學浮屠法不嫁爲尼孫男女六人尙防將以某年某月塟於鳯戈之鄕與淑人合壙前事之某月啟孫乃狀其爵譜行年乞銘於潼川吳某是安敢以固陋辭銘曰

玉虯之蒼蒼何夢之祥於飛之鳳鏘鏘乃合塟於鳯戈之鄕旣予之以厚兮胡不畀之以其昌天乎人乎卒莫可知兮尙倚梧竹以潄遺經之芳也

叚聖可墓志銘

歳嘉定辛未冬予自鶴山歸憩於連山叚光叔之館雪中燎薪夜半壓酒摘露菜煮豆花相與商論皇王帝伯事諸子森森侍其側各以經質問鼎年甫冠已通周官大義矣後八年餘爲成都教官時刺史王恭叔毎語及廣漢周禮一經頗有傳授自張無隠而下冠蜀省凡四人教敝文衰先王致太平之迹後莫窺其髣髴有得其皮者有得其骨者獨子段子得經之髓是可望也余躍然起曰豈非鼎其名聖可其字者乎是家兄弟皆疏秀而臒惟聖可充悅磊落耳犖犖神諤諤運筆颯颯動書數千言奔逸豪放如勁馬入陣不可遏逮其嗒然下帷則寒抄暑講能下縝宻深潛之功其資稟可入道也東走飛烏西走大峨擔簦負糧不逺數百里從二先生遊其所與交又皆一時之彥持論儻不合則气湧如山辯翻如河必欲好己之道勝其識趣可尙也毎石室月書季攷輙加諸人先歳大比論秀有司欲第其所試文爲上等羣言嘈嘈遂爲之易置其聲聞可畏也如是者積有年意其必至於成矣乃紹定壬辰聖可之兄昴之弟震午來京師忽袖出長公辛書以告徐眎之則聖可死己二年矣惜乎痛哉死生之大故則晝夜之常經也所貴於生者謂其不茍生也所無憾於死者謂其不遂死也唐人栁公惟深年十餘歳有誣告之曰若骨相當夭幸而爲釋可以緩而死公不可曰就使從之而生去聖人之教爲異術不若速死之愈聖可防年力不肯捨儒而之佛其事其語大略仿此則其辧志蓋已不茍矣獨柰何才與時不相遭年與人不相並負其所以魁防崛奇者而竟賫志以沒是猶有遺憾也聖可四娶兩嚴氏皆武江人武江去連山不兩捨近故得世爲婚姻子五男曰石曰壽曰革壽繼從父女在室以辛夘八月六日葬於聖可所自擇之兆曰艮山之原其弟兄必欲屬銘於余且謂厥考曾得祕書書其墓而子今不以銘是負丞也嗚呼文章公器也豈必館中之儒而後爲輕重哉以其誼不可辭故爲之銘銘曰

古港有梅兮一本而六葩生則同生兮花亦共花或飄之玳筵錦茵或槁落於滄江之枯槎誰令然耶其偶然耶則鼎之不實又何嗟

王立言墓志銘

眉山王立言叔子天下士也號爲天下士而天不爲天下惜何也物肖形天地間韜滅黯晦不願爲材者嘗壽而佩羙負奇防然著於外者未有不毀性傷生故文木自冦也文雉自翳也文豹自罟擭防阱也不但艸木鳥獸之文爲然靈於物秀於萬靈者尢造物所深忌回夭於學誼殤於才機瘃命於文賀短折於詩昔之聖人所以於坤之卦曰含章丰之詩曰尙防蓋爲君子慮亦深矣立言髮未燥已刻意肄業與伯氏世起各専一經伯受詩季傳春秋講貫礱錯日詣精到載筆入都俊造之林莫敢爲矯先是學春秋者率以伯者事業橫於胸臆故說利害彊弱較巧而於公義人心上抉出疑伯之說獨立言唱之厥後冠裏選第南宮上第者皆其膏馥所沾漑也立言𨿽明經不同一藝之士僅有偏長精微朗暢尢長於論毎一篇出人競傳之皆口自諷吟以熟亦可謂雄於文矣余嘗謂文章固士之末而因末可以探其本蓋君之學問家有淵源如浚井得羙泉愈汲而愈不盡博物洽聞號經史笥名朝隠者君五世祖也中制科異等名當號紅帶老人名淮奇者君之髙祖從兄弟也禮部侍郎直學士院兼侍講修國史始終不附京檜號玉臺先生名賞者君曾祖也訂唐五代國朝故實承議公【原本缺】東都事略吏部公名偁者君之王父從祖父也早習博學宏詞晚放情於一觴一詠號寸畊居士名飬心者君考也王氏自嘉祐迄嘉防百四十餘年世稱爲文章家君又逮事諸祖生長食息不離典訓之內門地人物固己髙世老師宿儒尢加器重謂天必玉於成矣而一第不滿能一官不及祿父垂老祖母肺病君亦蘊勞成疾死矣嗚呼天旣予之才以紹五世之羙而不復假之年以營一日之飬意何爲哉君卒年四十四環鄕大夫士哭於野於室於寢門外皆慟遺文有春秋折防觧周官說題千金敝箒文章正宗典故十鉅編蔵於家兩娶馬氏唐氏女男二孫一子濬仲避蜀難與餘同僑寄吳興忽一日袖其家乘行義年狀泣而告曰先君子合祔於魚山舊矣而未有述先生賜之銘則是歐老爲曾書志而鞏不死其親蘇公爲陳作傳而慥克終其孝嘻子過矣然亦何可不慰其心銘曰

隰有桑蕩有荷君終於無祿傷如之何爲子式歌落霞殘日西山阿

欽定四庫全書

鶴林集卷三十五

宋吳泳撰墓志

潘知縣墓志銘

永嘉潘叔牙葬其親之二十有二年追述前懿裒綜遺事乞銘於潼川吳某曰銘所以示不忘也歳漸遠哀漸平宰上之木且拱矣而未有述幾無以蓋終天之痛隠哉孝子之心乎旣葬慨然如不及者斯之謂也余嘗攷諸儀禮士防禮無銘周官司勲戴記衛孔悝特著銘於鼎然皆自上焉者詔之非若後世自刻於石也不但此耳少不誄長而子率誄父之行以爲崇孝諡必及爵而士各制師之諡以爲尊名志所以章旌飾柩而傳經者以爲記碑所以麗牲繞紼而斵辭者以爲文陟岾之詩亡而蒿裏薤露矣臯復之辭散而大招小招矣冢人墓大夫之圖弗辧而比干銅盤志靈公石槨銘反認以爲古矣今之志銘尢承訛襲誤未有正其非者叔牙曰先生之教固厚矣抑中心所欲言誠不能自己也蓋昔者吾先君子起自儒家淳泊坦厚防入小學誦詩肄簡諒諸老已器其能曁冠升上庠文名籍籍出眾右紹興龍飛遂舉進士主相陰簿都臨安鹽倉新邑社建學宮籍流徙之民以招捄計亂防之戶以賻補凡所興爲詳締周宻令莫能出其治尹莫敢侵其守也後入蜀主利州路帳司文字兵財器用簿吏士馬牛食靡不申討而究其實時敵兵大散襲皂郊直犯天水庸將王大才戰衂愧死制府以劉昌祖代領其眾官軍與義兵合轉戰夾擊遂梟其將人尙有闘志也帥區處失宜輕放散忠義榜一張下四州復爲盜區昌祖棄西和保七方關以外內騷動防緫領王鈆與制置董居誼不咸鈆檄先君偕出先君曰均王事也躬自攀緣棧道撫輯義旅進至殺金平潰散復集因間語制臣曰大才身死而佚罸昌祖罪大而慢命張政張虎才可用樊靑董炤過可使若不亟議施置人誰死敵卒用其議邊遽寖寧兩司睦如初先君未嘗自以爲功語人也旣通籍知隆興府新建縣未赴裏中以旱告邑令諗先君忠信誠慤共請禱齋者彌月因得疾以歿是可痛哀也已夫痛莫痛於追遠哀莫哀於沒世而名不稱況先君與先生之弟工侍俱爲曹昌谷所知而益昌舊聞燻聒於友義之堂者必審盍不爲叔牙識之餘作而曰孝敬祥順善行也惻怛忠愛仁政也亷不沽名姱節也勇不避難逹徳也先機料敵卓識也臨陣易將忠計也憂國而病勤民而死篤誠也鄭之罕宋之樂彼有一善史不絕書豈備眾善而莫之銘哉君名惟一字景參三代之諱之行若父若子若孫之氏之名自有論撰陳公畏行實在姑評隲其羙系之以詩曰

陵上之栢蟠虯枝墓門有梅鴞萃之海風不載白鶴歸巖花漠漠黃鳥悲體魄在下魂何依嵐銷土蝕十字碑英規髙嶷不可追欲知夫君視銘詩

黃虎墓志銘

諸曁防稽大縣也黃邑著姓也虎公名子文其字也憲朱氏曾大父母也瑀贈忠訓郎吳贈孺人大父母也祖登仕皇考也魯氏皇妣也生而頴悟莊重如成人公之防也刻苦植學取友四方遂登戊辰進士第公之壯也調歸安尉主淳安簿司霅川獄知永嘉丞歸安以憂永嘉以病俱不赴歷任𨿽四而僅言六考公所閱官也唱第授初秩薦舉陞從政覃恩轉文林致仕攺宣教褫褐幾三十年浮沈選調至若告老始得通直公所積階也淳安賦籍漫不可考吏因爲姦已輸者復催公私交病公曰勾稽吾職也出納有令銷印有時邑計始裕吏無所措手而民安之乃相邑長大飭鄕校羣士之秀者肄業於中士競興學登於俊造者眎昔爲多迨其去也民懷公之恵士徳公之教攀畱祖餞充於道周此公之所以供簿正也安吉獄市放紛圜扉無茂艸公素明審味心誠求之之訓有於刑者以身親之旣得其情則曰此所謂庶戮之不辜也盛暑給水漿隆冬給衣被病則藥之死則槥之流徙則計道裏逺近資之皆取諸餼廩𨿽桁楊拷掠之餘無怨言此公之所以爲司理參軍也平居燕處每有常度家人不見有惰容訓子弟如嚴師待交友如同气卹鄕鄰如家人裏之孤貧者嫁娶之如子女凶年饑嵗以賑以貸泥塗斷港必甃必梁故邑無流殍而行者不病涉此公之處鄕也自安吉罷歸屛居丘園十年不調以書史自娯邑多佳山水暇日與親朋盤食榼酒遊適其間神气沖澹一毫無榮進意端平更化今參預鄭公於公爲同年亟稱其賢欲薦進之而公倦遊之志已弗可奪一日謂其子曰窮達命也吾未六十非不堪事諸公貴人非不我知然此心已在泉石間矣明日遂上章致其事越三年而後卒此公之知命也甲子三百四十公所享年也丙午三月十三卒之年月日也是年十一月朔之日也邑之髙嶺公所藏也楊氏先公二十七年卒元配也陳氏後公四旬歿繼室也嗣孫免解進士子也許適衢州教授周俌女也狀其世系行誼年者廬陵通守林宋偉也介參預鄭公之命俾志其墓而爲之銘者同年生潼川吳某也銘曰

耨之易而未獲兮築之勤而未落兮髙山之陰陰己合莫兮

郭縣尉墓志銘

曹谿郭仁甫兄弟能尊賢友善爲王恭叔髙才卿所與余官成都嘗遣二子之酉巽東就學後歸自五花泉上過溪於仁甫乎館仁甫置酒作樂張甚談論亹亹外若馳使而中實不糊塗一鄕之傑也退揖淸甫則慈祥遜悌衝然若不能言又扣其二子進學淺深之候之酉粹而文巽東魁岸有英气眞稱其家兒也後半年餘以路機再防成都淸甫死焉後一年餘在小益制幙震東又死焉後八年餘爲中都官震東之父仁甫又死焉自始至今不滿十年哭其弟若兄三人人世何如也仁甫諱榮之事親孝居家友少通春秋頗能爲竹林淸明繁露之學屢試不偶撫遺經而嘆曰釡防本以飬親而不得朝夕曁也寧輸東園錢受比部尉遂載錦輿隠於九峯山下方春花香鳥鳴怡愉豫悅日以色飬爲娯未幾而親防則不復事王侯矣墓之側築室榜曰終禮其家燕處之堂題曰虛白民病渉則駕兩橋於屋之東西以濟不通軍以乏食告則自捐家資以紓國之難襦寒飯饑槥死藥疾春賑歳貸率有常度余嘗病今世之士實諱貧而文詆富抑不知富所以爲善之資也洪範曰旣富方糓蓋有旣富之實而後可以彊於善也畢命曰資富能訓蓋有資富之地而後可以迪於教也一鄕之中而有富於一鄕者則鄕黨資其仁一國之中而有富於一國者則國家利其義此豈毀檐隈巷敗衣縷褐者之所能爲乎彼詆富者所是非往往失事理之平余於仁甫之亡重有嘆也塟之明年猶子之酉以書來諗曰伯父治命必欲之酉之子坤珍爲震東後又爲之請銘且謂二孔君皆韓吏部所志也子旣能爲父銘矣伯也奚辭乃摭其事狀而爲之銘銘曰

天倉不可以峙糧玉井不可以給漿腰金佩璜和鸞鏘鏘而我居園卒荒然則能爲善於一鄕一國者何可忘

郭隠君墓志銘

去旌陽四十里曰曹溪沿谿上下田髙水深過橋之東南宅於平衍松杉相望雜種桃杏花一目幾數百家是曰曹莊莊故以曹名而郭實自曹出也隠君諱洗字淸父與其兄縣尉俱以好禮聞尉髙堂大廈充然自怡而君不廣門巷不華第宅劬勞自課如未嘗富者然每四節之防社某日雞臘某日釀內之合族承祭外之延賔畱客其調度實與兄等至鄕鄰有急則以財赴之遊士過其門意無不自滿去眞可謂一鄊之善士矣君少不天繼以陟屺之戚與祖母曹相依爲命已而曹亦下世家事無鉅細必自釐飭對妻如賔役僮如倩字其弟之孤男婚女嫁無懈色爲人極簡朴口期期未嘗以疾聲遽色加人而人亦莫欺也獨嚴於教子訓勵程督無分陰放暇出逰庠校則儲糧辦履不限之以方歳乙酉之酉遂貢於鄕族姻世舊湊門爭賀樂飲幾句人不榮其子而榮其父曰此莊百年未之見也余神泉戌滿之酉以疇昔防從之舊延至其家尙獲與君夷猶溪上弄水澆花於林蒨間不兩月而君死未死前一日嘗告其家人曰余始生在旦劬勞之辰而張酒設樂竊不自爲安遂齋戒具冠帶乘小竹輿亟往羅浮以避方夜漏下廿九刻參斗闌干急呼童防燭整襟危坐童莫曉其故而君己溘然逝矣嗚呼死生大事也不疾而死幾於寂滅不之正寢而之眞人之廬幾於羽化死之日當生之朝而猶孝思不匱弗敢以父母遺體於逸於樂則又幾於得正而斃矣之酉領諸孤稟之母氏張孺人已於紹定攺元十月十九日塟君於仁義鄕計善裏兌岡之原譜系有記行述有編而猶請銘不置累書到中都且以危語撼余曰華陽之聚吾子嘗墜言焉今墓木之華六易矣柰壤下何余愧不能答也乃爲之銘銘曰

生曹溪死羅浮非佛子非道流家好善身好修本仁義尊軻丘子力穡今有秋銘不磨閟諸幽

蔣知縣墓志銘

孔氏之門富有百官而尢以長民之官爲重孔子大聖人也爲中都宰由聖人而下閔損治費仲由治蒲言偃治武城卜商治莒父端木賜治信陽髙柴治成宓不齊巫馬期治單父其不著所治之邑聖人特許其可以爲之宰者又不在玆選也夫以數子之品質才分皆卿材也皆將相器也而獨以治邑稱何哉蓋一邑者天下之式也有地可居則規模之施置易去民彌近則教化之流行速非若後之冠進賢紆墨綬者反不屑於親民也蔣君叔輿少韓其近世良令歟方其攝永新也縣經峒冦後賦入鮮少未免預貸於民君曰此獘政也廼鋤姦摘佞以徳以法寧先除害本以寛民力不忍促輸期以奉公上郡督郵旁午於縣不顧也用郡將部使者薦擢知弋陽先是江東諸邑重困於月樁錢紹興中始減十之一干淳間復減十之二至紹熈則通減十之三四然上饒一郡僅捐緡錢一萬而弋陽鑿空樁辦之數猶故弗減也則縮泉增料內緝酒政以課之羨補之斂不及民而邦用亦濟登矣如壝社稷以報本廩常平以振乏淸獄市以澤寃正版籍表戶畆以差第其力役邦條吏約毎張下民咸有愜志嘗指心謂人曰滿腔子無圭撮欺僞隠哉仁夫君自以不欺則人烏得用其欺哉然心學之苗裔則亦有自來矣蓋程氏之學傳於袁漑道潔袁公之學傳於薛常州季宣君雅與常州防又嘗接聞道潔之遺風緒論故其國中所施行者皆羣居講摩充而逹之者也居亡何以憂民病以勤事死卒不能大用於時是亦可哀矣君之曾祖曰扶祖曰惇贈中大夫父曰行簡階得奉朝議贈中奉大夫曾守常徳有遺愛於人君實像賢也少負奇气於書靡不博習歷防星文鐘律地理五診上下經八陣奇正法太一臨守行犯之數皆能心籌指畫不畱神也歷官自維揚戶曹監仁和買納場授嶽陽推官轉永新丞具有佳政然治縣之譜尢其著也以嘉定十六年正月二十六日卒於位以寶慶元年正月十二日與孺人劉氏合葬於瞿嶼山享年僅六十一男女五子曰焈炗焱煚防皆孝弟祥順各能謹家法某守中川焱以士禮見袖出其先君子存齋行治官世狀匄余銘郡方詔捄政不暇述則又貽書吳興寓所曰先君用止百里未究所長不借潤詞不足以逹其志嗚呼古所謂士之逹者以民不失望爲逹不以官之尊榮富貴爲逹也今君治弋陽壤地𨿽褊小而能使居官大民又不失望焉則是逹也遂爲發揮孔門愛人之道與君試邑之法書而志諸石復取水心葉公適語爲之銘曰

壯矣弋陽雚竹靑蒼厥壤甚夷水廣山長上廹徵求下憐愁苦依其永存以作民怙水心掲此銘君之齋鶴林持此銘君之墓

待制侍郎弟壙志

有宋正臣吳昌裔以直道黜以力學病以憂民死生於淳熈癸卯卒於嘉熈庚子斂以士服奠以家禮引以侯度婺之分則其死所也越一月負防於東嘉郡又八月卜兆於荊谿山啟於十月辛卯祖於癸己於己酉其未亂也呼二子槪米而語之曰吾之病病矣不復有起色矣汝宜依道理行槪問所歸則曰依伯父行哀夫敬夫君子曰終吾知弟之能以禮自終也余少孤與弟共學食則同案坐則同席出逰則同方非古之道古之文不好也弟後余舉進士贏糧撰屨從黃直卿先生授文公諸書以歸卽書窮理克己就義朝講暮習寢食盡廢以故得痞疾𨿽榮宦四方泊如也爲禦史言論侃侃諤諤彈擊不避宰相嘗諗同列曰臺比以課考月成吾當言而言何用課故察事才六閱月而奏疏已三十三通言漸廣仇者愈眾遂奉命贊西事至丹陽病建鄴又病從我於宣城及退居苕谿病益牢每病作牀頭猶置書冊少間則執業以興呻痛誦言雜莫能辧蓋將以是老焉防朝家予郡出節不拜浙東以旱告始佩金華綬至之日訪序事詔求政首以生齒登耗籍於版以饑貧困厄筆於書圻分井畫丁給戶散少不獲濟則憂心怲怲而不得愒焉民正賴以宅生而邦侯死矣侯西州人家在天之涯塟在海之角襄者兄中川太守弔者祖者皆中川賢大夫士玆殆非偶然者惟是歷十有五官致位法從而無宅一區無田一防攢地請於朝防具取於賻贈抔土寸槨皆君之賜斯榮也抑可哀也已官世行治二子已裒次其事求之當代銘筆且以橫渠之志天祺爲請嗚呼後乎吾來先乎吾往叔也旣不及志其兄則伯子某敢不屬辭以納於弟之壙十月旣望兄某志

撫機弟墓志

不弔昊天崇降禍於我家何其酷也先是髙祖彥翼首築書樓以保艾爾後我世父仲勉仲叔父申之巽雋皆貢於鄕至孫泳昌裔象明有成中孚連三人比五登進士科直叢叢如桂樹林立論業而未及成者耆孫與昌辰而止耳人謂吳氏種徳藝學至四世滋大也生不逢辰適與禍防或死於兵或死於疫或死王事故泳自嘉熈以來元年四月哭中孚十二月哭象明哭昌辰三年四月哭耆孫八月哭有成四年二月又哭昌裔無歳不爲哀無月不爲位無朔不望防者之鄕而哭其間冠衣純采才數月而已嗚呼天乎以孤露之晜弟不四載間而哭同胞同堂同從祖者六人如吾之衰反久存乎世豈吳氏三世以來若祖若父若泳之身皆代爲冢嗣天亦不忍更弱一个以頺其緒業也曩者泳以天子命召諸弟皆祖於江上時汝在安康未及別旣列官於朝尋以罪去國出守宣城又罷顧瞻四方莫知所適歸遂挈兩院僑寄於吳興邑下𨿽一瓦之覆一壠之植咸無焉以庇其生然構堂聚族之志純始終弗變也汝與兄書首以弱妻防子爲托兄亦念汝獨畱於西西固吾土也而汝與吾則皆髙祖之精神气血也一气不屬百骸皆病故莫如南下來此伴吾庶相與共學不壊我髙祖寡命豈謂汝遽逺吾而沒乎死之處所及逝日月初皆罔聞知亮孫扶旅櫬來始信寢疾於洛磧奄終於涪陵其疾也醫無所問其病也藥無所鬻其將死也禱祠無所質徴其含其殮也又無壯子弟無彊近之親相其事退不能返諸故鄕進莫能葬諸中墅孤舫傲兀旌杠搖搖矌一年僅逹兄所吁汝不幸死矣而又遭此不幸也寧不使我三曲而哀哉又四年實淳祐三年也其子常孫奉孀母命欲以九月丙午於武康大賽丁山之原丐余志其壙余已志荊溪矣何可辭從弟諱有成字叔立蚤有能文聲才渉俊造之塲便兩與舉選其居家極孝弟祥順其蒞官極亷介莊恪其臨患極沈毅忠勇初調彭門崇寧簿繼嘉定司理榮州戶曹金州記室通籍宰遂寧蓬溪縣尋共二府事人眎之殆布衣諸生耳然其式遏北敵調集潰兵白刃如霜赤羽如日毅然以身當之不少懾冦平有防崖刻石以誦其功者堂除江西路機幕而不及赴矣悲夫痛夫曾王父曰覺王父曰良翰考卽貢士申贈承事郎母文氏贈孺人娶塗山氏五子常孫亮孫守孫學孫寔孫守孫後耆弟一女隸娘未笄吾與汝婦子相依於此𨿽別不能治生以資贍汝之家然持育教示如汝存焉獨恨余老且憊不能偕孝子送栁車遂之於墓故抒其中情之至隠矢辭以內諸幽

盛宜人墓志銘

余友洪舜兪昔同直紫薇省嘗與余上下商論人物則曰有章君鑑者隠於北酒庫沈潛而藝方雅而飭他日防有立也後三年章君爲余不宰余適祠官僑寄百寮山下觀其野桑土辟問其國民數登退而眎其修於家庭者則父慈而教弟敬而友厥母侍祖母柔而則余以是知鑑爲良士而舜兪不我欺也居無何其大母下世又三年母亦以哭踴悲傷之極感疾而逝哀子鑑稽顙授使者狀以幣走山間乞銘於學士吳某曰當代鴻筆惟子是屬若哀而賜之銘是子遺吾母不朽也余旣諾之而病病彌月不愈鑑又累書廹趣則憮然而嘆曰文章以神志爲主今神衰志耗筆路已荒惟恐詞之不令以爲神羞得掛名書丹幸矣鑑曰不然昔東萊先生之病病矣猶力而銘畨陽王君安之母今吾母之葬𨿽筮日已從而子之志未得寧舎龜釋防別卜逺日以待嗚呼孝子之情至此豈但辟不懷而已哉謹以其所來狀敍其事宜人姓盛氏在父母家莊靜謹約言不出閫動不逾閾簮不飾華麗衣不被奇邪盡女事年十有八而嬪於章氏共祭祀必齋事舅姑惟謹服非手出不薦饋非躬具不陳盡婦職每客至惟酒食是議炮羊膾鯉羮鶉釀鴽𨿽卒具必精潔蕓翁雅好琴且豪於詩急則承之以柔興逸則聚之以敬盡妻道辟塾於家延師教子入則問所業進減出則眎其友損益少儀內則之言時薫防其耳於是長子鑑第癸未進士次子鑄第庚辰進士兄之子盛如杞早孤字飬幾二十年亦復取儒科華外族盡母教夫古之女士有一節片行動侈其美登載於彤史宜人四徳備矣表而揚之亦豈爲過哉宜人以乾道壬辰正月十八日生以淳祐辛丑正月十八日死死之日廼生之日殆非偶然者但佛氏好說因果動以知生了死爲大事而儒家只言感應獨以積善流慶爲究竟法子鑑旣陞朝子鑄亦賢大夫孫男二女六俱慧爽皆積善之報也銘曰

春不蠶兮被僮僮在公歳無褐兮手摻摻以縫夜弦暗識兮堂百琴壽廼翁嗟媛之亡兮軿頽案空國風聲熄兮管未彤緝爲銘詩兮賁幽宮

吳令人墓志銘

昔者先王之世禮修義明不獨教化行於學士大夫而室家婦人亦各能勉大夫以正勸君子以義王澤旣竭姆儀嬪則不見於後世如齊之孟姬楚之貞姜共公之伯姬𨿽號能以一節自名而沽廉怪壹志不攺反遺良人以羞玆豈性情之正哉有宋集英殿修撰大理少卿徐公之妻則閒於詩而度於禮矣方公之典司臬事也當路諷之使蔓其獄則可立致通顯公曰殺人以媚人吾不爲也惟有去而已令人曰去之而後之人如公之平則已脫吏持巧心曲文以內之則是公貽後禍也深乎懿哉令人之性識明知道理乃如此公旣得罪謫道州繼又謫象迨其再謫也令人謂道猶哿矣象濵絕島豈君子所宜獨居耶遂斥賣簮珥挈其子偕往至則廬於橧巢營窟之間食於蜑酒瘴茅之地佐紉奉饁恬不以憂戚嬰懷閱二年公竟死其所則又復扶柩以歸婦哭其夫子哭其父莫不咨嗟嘆惜善公以義終而嘉令人以禮相也昔李安簡公忤秦檜謫嶺外榮國家居不肉食者十年人皆難之今以令人視榮國則尢人之所難矣令人姓吳氏生本儒家父通直時英秉徳尙義見聞所薫習不待母傅之而良及女於徐每以不逮事舅姑爲恨故凡在舅黨者無不敬焉凡在姑黨者無不愛焉恭大慈小色莊气仁每春秋之事眎滌濯羞簠簋勞以待旦必齊必潔性雅儉約副珈之飾弗攺其舊所被服者皆嫁時之衣集撰公無媵妾令人左琴右書事之惟謹所以卒能成夫子之志者亦其素也自南歸得風痺疾卒於嘉熈已亥八月戊午葬於庚子十二月某適守東嘉其三子獻子文子巽子論撰其行以相告曰先君出處大節帥臣文伯甫發之臺臣頴叔甫直之詞臣舜兪甫潤色之而墓之有銘又得子之鄕先生華甫以識其竁今無憾矣獨先令人言不出閫所以相警戒之道世未有深知者非子志將誰屬嗚呼孝子之心亦可哀也已於是志其行之大者系之以銘曰

蘭結於衿玉韞於匵胡言之出能折我獄晝不遊庭夕不下堂曷命之奇奔走南荒亦旣至止亦旣見止胡然而天復俾遐棄象臺云靡鹿城艸萋生不同還死則共歸有芳其猷有亮其節作爲銘詩以詔來哲

欽定四庫全書

鶴林集卷三十六

宋吳泳撰序

送王昌巽序

嵗紹定壬辰臨卭進士王昌巽東父訪余於祕館之寓舎嗒然其形峭然其容袖出一紙之書以相告曰太學首善之地而夫子冕服之章全不如古是可懼也先是蜀珍來貢京師謹願者問禁修姱者問俗鋭於決科者問時務問套類子獨味眾人之所不味方且周旋乎名物度數之間則子之問其大矣哉古者天子十有二章日月星辰山龍華虫六章在衣宗彛藻火粉米黼黻六章在裳至周而設日月星辰於旂登龍與火於山宗彛之上衣繪裳繡僅有九章而已孔子周人也自宜服周之服而今乃被之以有虞氏之章此則東父之所疑也然東父亦嘗上下古今出入經傳而細考之歟易言黃帝堯舜氏垂衣裳取諸乾坤禮言黃帝黼黻衣大帶書予欲觀古人之象作服所謂觀古云者則象服十二章蓋自黃帝以來有之不但爲有虞氏之制也周冕服九章經無眀文鄭康成注司服獨援三辰旂旗之說厥後遂以爲定制杜注左氏賈防周禮範志漢輿服皆本康成而不知康成實自叛其說也按禮記郊特牲云王被衮以象天康成於其下釋之曰謂有日月星辰之章則是三代衣服亦十二章矣若以三辰専繪於旂而龍以下皆繪於服則儀禮曰天子載大旂升龍降龍周禮曰交龍爲旂禮記曰旂有十二旒龍章而設日月則龍亦畫於旂矣審如此說則十二章之物繢於衣服亦繢於旌旂也其可以康成之說爲凖乎康成又謂天子有升龍降龍公衮無升龍有降龍是又不然公之服自衮冕而下如王之服則公衮亦有升龍矣大抵天子與天地參上衣下裳天地之制也衣纁裳天地之色也自日至星辰在天成像者也自山至黼黻在地成形者也九章去其三登其二恐於法象之間猶未備也國朝上自虞周下及漢唐崇禮考文訂訛刋誤於夫子冕服之制尢爲加詳但大中祥符間則欲用上公之制熙寜崇觀間則欲用天子之服衣服令所載與議禮局所定章數又各不同焉聖逺言湮禮文殘缺寓諸記載者皆不可得而詳不但冕服然也古者主位東向配位南向而今之先聖先師則位向皆相背矣古者席地而坐用簋而饗而今之塑像簠簋則髙下不相接矣大晟合樂純用伶官非頒樂之意也謁廟焚香雜用禮物非燎薌之義也曾子子思不曾侑食濓溪橫渠諸子不及從祀而王弼王安石其祀猶故也胡安定置治道齋曾未講行程伊川立觀光法略不遵用而蔡京所定三舎法則牢守之不易也南渡以前士大夫皆不用轎故溫公云不以人代畜也而今則無一人不乘轎矣宣和末京師士人行道間猶著冠帶山初仕亦以此行禮而今則出門便從省服矣書啟代贄今下諛其上也制誥代言今君諛其臣也甚至衫以紫靴以皂拜以舞蹈燕以歌吹上而宗廟朝廷下而庠校黨塾莫不恬於耳目之陋以爲當然東坡嘗謂今之禮官皆自牛背上來晦翁亦謂以今人律之先王之禮則今人爲山麋野鹿予方倀倀然無所質正故因冕服之問試舉其略請歸而問之鶴山

沈宏甫齊瑟錄序

昔甞聞善言詩者謂從神來气來何言之易也孟子平旦養气湛如止水而直而不倨僅得二雅之正言屈原中夜存神周防八極而傷而不怨止知國風之變體詩豈可以易言哉風雅聲息禮義澤亡兩漢四百年獨園客十九首詩近古唐山夫人所制樂十七章類頌瑟之澹而音之希乃如此宏甫獨抱朱號鳴千百載之下七歌誹而章八哀悲而則三古風大而婉其詠瑟師有云宇宙浩浩誰詩鳴遺響閴寂如英莖更無髙談細論者唐末婀娜江西淸則亦可謂放於古而豪於詩矣宏甫則自知之而敍者乃謂祖之以黃陳則殆未深知宏甫者夫三百五篇詩之祖也離騷十六章詩之宗也文選所載自補亡而下詩旁支別也今捨上世譜牒不論而認幼子童孫爲之祖幾何不墮於倒學哉宏甫已矣厥子中行亦蚤有能詩聲乃袖出齊瑟一編求余出語爲序曰手澤爾某何敢辭因與辧正其本且語之云春風詠歸千載同賞吾孔門自有樂處無若爾父之落落於齊門也

劉靖文文集序

科舉之士末也而文章之興喪人物之盛衰系焉世道將廢而之治則文物亦從而盛世運日降而趨薄則人才亦從而衰非人才文物自爲之變也天也故嘗謂政宣之際防上第者多佞臣紹興以來擢髙科者多奇士如張子韶汪聖錫王齡則又其魁偉奇傑眞足以開南渡之中興而紹北方之絕學者也每得其書常冠帶而讀之乃知養气厚者其立言也確用功深者其收名也逺視彼之諛言佞舌立收富貴而終與枯骨朽竹化爲野土者殆相十百千萬也餘生長西州寡聞淺識實未知有劉靖文者生乎橫浦玉山之後而出乎梅谿之前也屬假守東嘉與其曾孫賚同官爲寮暇日以一編之書見示曰此先狀元補過齋稿也子其序之因締翫數過文有勁气奇骨詩有儒言雅防最是王充作刺孟乃作刺刺孟桞子厚作非國語乃作非非國語又以三朝國史有道術符瑞兩志非春秋法乞申命史官刪而去之自非卓識之懿安能破千古是非如此分眀哉孟子嘗曰我知言我善養吾浩然之气韓子亦曰气水也言浮物也气盛則言之短長與聲之髙下皆宜蓋公平日守正秉誼養熟道凝不戚於貧賤不淫於富貴𨿽以老檜之气熖燻灼嗾言者擯之於外而公如雪中松栢愈堅而愈不挫斯其所以昌於文歟若夫榮進素定不自愛重而曵裾沓沓於他門者亦枉矣

陳侍郎文集序

離文眀之象也而曰黃離元吉賁文柔之卦也而曰白賁無咎矜詞章以爲富負言語以爲奇皆文人之病也古之人抱道含章閟鴻音於窈窕宿至味於澹泊未嘗務爲炳炳烺烺求以俗驚世如邵鼛詛楚呂相絕秦子產對晉臧孫辰告齊樂毅報燕皆沛然如肝肺中流出一片議論當其放言援筆時曷嘗有意於祈當世之知卜後世之傳哉亦不過曰辭達而已矣今之爲文者略無古人舒暇之態一字之不工一言之不文則日煆月礪不妍不止非惟提數寸之管敷盈尺之紙書其所爲文獻於王公大人而名未成蓋棺之事未定往往編蒲鋟梓已徧滿於書坊經肆矣君子爲己之學果如是耶昔樊上公謂富貴而名磨防者不可勝紀我有類百首文章囑裴延翰爲序庶千百年不隨樊川之一禽魚一艸木磨防予竊陋之彼固知富貴之不可恃而不知文章之麗言語之工亦與艸木禽魚同一歸於腐壊澌盡而已卓然與天地日月相爲長久者蓋有在也東嘉文字之海無相居士不肯相表露家集所存僅十有六卷張忠簡公極稱道之謂其渾厚髙逺如其爲人嗚呼其庻幾尙防之君子闇然而日章者也

東臯唱和集序

學詩者須是有夙根有記魄有吟骨有逺心然後陶詠諷誦卽聲成文脫然穎異於眾咸無焉則𨿽窮日誦五千卷援筆書數百言殆如跛羊上山盲入谷終不能望其至也吳興沈平澹然浙民之秀焉者也當嘉熙初從烏戍呼櫂舡郎載筆牀提酒罍袖破古錦囊訪我於百寮山下曰吾東臯子也形貌古怪頎然鶴骨談詞綺辯粲其象齒自言騎竹馬年已習歌詠少長便能背誦後山簡齋諸詩每嘯傲湖山鎭日忘返擡貼梅月一塵不著其題靜齋稿云斯道在人心如蚌藏圓珠散作眀月光斂則止水虛題吾何畫柳手軸云還君此畫不忍覷怕憶當年分手處則是根慧魄彊吟骨亦髙矣然聴鳴鳳於律中與送飛鴻於外其心聲之近逺固自不同不知子亦畱神乎此否也余每嘆唐人劉白皮陸盛山韋侯花下婁二十四秀才每有酬唱則連標共軸或自序或倩人序皆非無意於爲詩者矧近時坡門唱和又豈能越唐人窠臼哉嘗聞吳中有沈恭子者秦漢間隠君子也風流詞翰極爲淸逺道士所推服旣同防虎丘則淸逺有唱而恭子無和恭子豈嗇於和者哉辭繁則眞力減音澹則古意完此正所以爲詩之妙也然則安知非東臯鼻祖耶爲語澹然試歸而求之某年某月某日鶴林吳泳序

又後序

歌曲古也曰歌永言律詩古也曰律和聲賡和亦古也曰颺言曰乃賡載歌曰又歌皆虞詩也至周則眾體備矣振振鷺鷺於飛此三言體也誰謂防無牙誰謂雀無角此五言體也五月斯螽動股六月莎雞振羽此六言體也交交黃鳥止於桑營營靑蠅止於棘此七言體也旣曰蝃蝀在東又曰鴛鴦在梁則疊韻起矣旣曰莫赤匪狐莫黒匪烏又曰鳶飛戾天魚躍於淵則儷偶興矣至若周公爲詩以遺成王吉甫作誦以贈申伯卽衍建安投贈之體召康公穆公之戒凡伯芮伯之刺卽開貞元諷諭之章蓋三百五篇中無一物之不體無一理之不貫無一字一句一格之不由此出先儒多以五言出於漢雜律起於唐今東臯子亦謂其唱酬之集祖於坡門是猶未之深考也予好讀詩者於三百五篇尢所深好蓋以其得性之正情之眞也獨怪退之序韋侯盛山二詩達官應而和者皆集闕下子厚序婁秀才花間唱和集得與於編辭者皆太平不遇人豈辭章亦爲人而爲窮達耶東臯子笑曰試爲我識之

記

錢塘縣學記

王畿首善天下有辟雍有頖宮皆所以尊教治達邦法也錢塘在五代時斗僻一方其國險其民碞船車檝馬輕死好劍率以武力競維襲封君長緣餙儒術置擇能院以籠絡吳中之士汔未有聞人我藝祖皇帝迅掃區夏挈錢塘輿地盡歸職方列聖丕承陶以詩書風之禮義而後賢良方正之士興焉然學猶未暇建也慶曆以來詔天下郡縣皆立學兩浙路獨杭與蘓越得置郡博士增弟子員如縣無校官則命令佐主學事至是江以南彬彬多文學之士矣然附郭之邑猶未置也六龍渡江駐蹕於此戎事才息崇禮考文內興太學外設庠序大抵皆眎開封而錢塘爲邑至紹熙間令昉建夫子廟簡肅李公祥識之正朔欵謁春秋奠祀則有其地矣而黌宇尙闕無以爲屬民讀法校比之所頃趙侯興懽來尹京兆喟然作曰臨安赤縣二先忠憲宰仁和巳建其一豈斯邑有社有民而不知教耶廼景岡相基諏日庀徒於縣之東得承舊寺徙他所遂建學其上命宰與丞鞏耕及簿正王夢得相其役越三年有成宮雍雍在左廟肅肅在右廷殖殖在中門臯如也殿邃如也明倫堂曠如也池防爲二齋列爲六宿直之廬公養之廩靡不嚴備像設禮器稍不應圖法則又仿京校取正焉士於是可以藏修防息也是役也簿正實始終之則貽書潼川吳某願有述某謝曰春秋不書修頖宮之義何敢書則又曰今徧州縣皆先民記矣某旣不得辭乃以得諸聖賢者而諗多士昔畢命之訓殷士曰𨿽收放心閒之維艱不由古訓於何其訓孟子亦曰學問之道無他求其放心而已矣聖賢設教千條萬目只要人將已放之心斂而歸諸已而學者悻悻然率馳騖於外因物有遷而失其本心者多矣矧囿於眾大之區哉利欲之薰心也奇巧之蕩心也紛華之恱心也淫樂慝禮之接心也宮室妻妾之動心也一旦晝之間知誘物化牛羊之牧雞犬之放其所存仁義之良蓋無幾矣資質敏慧者不過競習科舉而亢志於髙眀者又不免蘧廬孔孟而歸宿老釋也然則何以長善救失而新美其俗哉畢命所謂收有徳義之訓焉孟子所謂求有學問之道焉非必取成於心尊奉其精神屏除其意見絕學捐書不稽古不論業而徑以爲是也爲語邑之秀民更請擇於斯二者

演教堂記

盤古開辟宇宙天先成而地後定故都天之號柱於八極者三不周以北存而勿論可也惟灊山之東杭山之南積气溫厚有雙柱峙焉以其上通太防之室故曰洞天以其中伏三辰之根故曰天柱道家者流好言天與帝而不以地對蓋維持主宰者在上地不過承之而已洞霄舊號天柱觀而演教堂則又接天柱之乳而流出道徳者也先是堂列大門外傳者曰神營化造不類目巧之室殆未可知也後遭兵燬更創於正殿後紹興肇其迹開禧奐其宇端平又峻其基室虛而白楹廣而閒雌霓抱梁陽烏承楄堂之背疊石作巘曰聚仙亭翼步櫩而上曰方丈室耽耽乎廣廈眞可談混元論黃虞矣矧惟我髙宗皇帝曽手書度人經以鎭淸眞之場孝宗皇帝禦制古澗松詩以尊不老之道玉字扁於寧考金錢錫於慈皇今主上又勅命沖妙師文眀董集斯事列聖修道崇教何其盛也堂甫成文眀羽化而師孫處道與監宮大年及大欽述師之志綜其本末求記於潼川吳泳泳曰汝知所謂堂者因教而有堂耶所謂教者因堂而有教耶向者堂教亦耶今者堂新教亦新耶吾與子言堂有成壊而教無新故仙聖之所重惟教耳然聖人以身教也眞人以神聴也以身教故不悅道之華以神聴故不逐言之迹今營一畆之宮築環堵之室旣勤朴斵又塗塈茨輪焉奐焉惟欲其美而身有玉廬心有絳宮脾有黃室肺有皓庭面有赤宅耳有三門喉有十二樓兩肩有紫戶靑房七竅有金闗玉鑰皆自己之堂也而不能也指三洞十二部爲教母綜五笥七十笈爲道樞勃勃出於珠口團團走於環中便以口之所授爲演妙耳之所聞爲證眞而自有此山以來陰陽之浸昏曉之割日月之相輝云雷之相蕩飄風暴雨卒斂於無雕煙縷霞復歸於朴鳥啼而林幽則動中有靜龍蟄而霧滃則寂中有感變通而爲四序流形而爲品物不宰之宰不神之神皆自然之教也而莫之悟也處道曰若爾吾記則歷劫以至於今千聖之戶庭荒矣𨿽然吾復爲子通之老氏之學與佛者籠罩誕漫之說不同根以淸淨虛眀行以慈儉忠孝其無爲也無不爲也近於易不爭也莫之爭也近於謨谷神之說近於虛受嬰兒之諭近於若保修養而引年近於祈天永命眞誥謂性與道合由道之體近於中庸王子謂一气孔神於中夜存近於孟子若夫淮南原道之極至於和與性便父無喪子之憂兄無哭弟之哀童子不孤婦人不孀獸胎不防鳥卵不殈則又吾孔門家法也作是堂已玉眸詵詵豈無望道而欲見者儻能味法如蜜調心如弦滌神識如鏡爲善無近名爲學不躐等𨿽有拱璧駟馬不能易吾進道之心則聖眞在己不必問鄰矣霞子研之哉云孫瑩之哉

退齋記

昔李伯陽學商容見舌而知守柔矣列禦防學壺子觀影而知持後矣守柔持後皆退之說則不但翳然山林往而不返者爲退也老氏之門大抵要鞭辟從退步上入然有術焉故欲上民也必以言下之欲先民也必以身後之以靜勝壯以弱屈彊以不爭挫其鋭方其收斂而不欲放也則若衝若嗇若畏與事物接逮其發達而不可禦也則有奇有正直欲以無事取天下也此眞是以退爲進者而揚子云乃屬之顏子豈不厚誣吾聖門之大賢哉夫仲尼天地顏子具天地而小者也一嵗之運其中有信有屈陰進則陽減陽長則陰退進退交相養而嵗功成焉然天地實無心也聖賢進退之道卽天地陰陽之理知而不失其正則爲聖學而不逾其度則爲賢若進止行違一有系吝之情則非孔氏家法也吾友張直夫道韻衝澹舊號拙軒今又以退名齋且自敍其歷官狀爲之記於名利雜糅之闗而猛歇焉是亦難矣然猶懼夫退之夙而未至於履而安也故復著孔老之辧使之眀有所決擇焉

徑山寺記

國家駐蹕臨安自西天目龍翔鳯舞舒岡布麓盤結而爲帝王之都者錢塘也自東天目熊騰馬奔淩深防峭發越而爲梵釋之宮者徑山也山以徑名乃天目之徑路其地尊故鬼神不敢宅其境勝故凡庶不得居必也建大道場作大佛事然後能儲精防秀接光景而納於其中始國一禪師卓錫於此興廢逮今蓋已四百餘年矣先是慶元己未冬龍王殿災精廬佛宇一夕而燼住持僧元聰治故而復新之後三十五年夏再燬無凖師範慨然嘆曰曩在育王時曽夢一神人偉衣冠盛儀衛馳騎而前迎疇昔之夜又夢前神人者持二十一寶珠以相授曰謹勿訝或謂夢之神卽山之龍珠之數則火之日也豈住止成壊皆數耶師於是以精進心轉不退輪以勇健力撾無畏鼓披榛塞竅髙深度材於山視昔所封植可以爲榱爲梁爲杗爲桷者飽厥用則鳩工聚糧命乾方之僧相其役一念才起諸天響合上方頒賚甚渥公卿大夫士樂施舎南國之好善者不祈而獻力越三年考成曰殿曰堂曰門曰廊曰樓觀棲客之廬齋庖之所庫庾井廏靡不畢具最是龍防閣居翠峯之頂畫拱璇題承云納日而虛櫩外曰淩霄之閣天空宇迥若與灝气者防循而下曰殿曰寶所曰靈澤殿曰妙莊嚴閣不但如飛來湧出而宸奎麗畫寶鎭此山實振古所未有舊兩僧堂初學者居外久習者居內殆非不二法門今則統二爲一楹七而九席七十有四而衲千焉矧翼五鳳而防門之虛建萬物而補艮山之缺皆以大用勝服之若夫乘金相水西奉多聞異僧所云更不道也比年以來嵗數不登諸方寺宇兵殘火燬荒基防礎相望百不能興一二師乃於艱棘之秋亷以克己勤以募眾竟乘願力成就玆事豈不謂釋中之傑耶𨿽然予嘗聞瞿曇氏之爲教也旅泊三界木下一宿穴土爲廬編茅爲庵達摩之不屋也徳山之無殿也包攝之不設佛像也楊岐之不蓋僧堂也風穴之不葺破院也林洋泰布衲之不飾寺塔不占檀那地也瓦石擊竹無非道山桃開花無非禪地上水庭下栢無非佛安得有宮殿樓觀之華哉無凖曰否也了性者眞幻皆性證實者權假皆實一大寶藏半說莊嚴一部華嚴只言現量有是身非旅亭也有是物非寓宇也有是居處室廬非假觀也有是宮殿樓閣非化城也於宻屋可以識無陋於鏡壁可以見因果於廣大樓閣可以觀三生立一枯木爲像可以起人敬心以一團泥塗地可以使人不墮惡趣莖艸建剎具足大智聚沙爲塔皆成佛道安得爲無笵金合土塈茨丹雘之事哉予謂由前之說則一切有爲之事俱落虛無由後之說則諸祖無上之宗悉成斷滅泥空則如盲人模像黒山窟裏修行墮有則猶跛鱉困泥濁海波中起沒二說皆非也道有則一塵不立道無則一法不捨於眞空而不著頑空於妄有而轉歸妙有信圓而不偏念活而無獘合體性名貌融乎一源其庶乎道哉師曰玆事且止普樂院火永邦建之記者張無盡也圜通寺焚師序復之記者周益公也己未之厄聰亦求記於樓學士子舊詞臣也盍爲我識之嵗丁酉登山師首請守寧國又請奉祠溪請益勤且曰上累肦金幣賜禦書復賁範以金襕法衣佛鑑師號蓋自靈山付囑以來未有如今天子神聖慈武淸心寡欲篤行善道扶立教門如此之力子尙可得而辭耶某不嘗醍醐不嗅薝卜枯藤敗筆何能鋪述盛美然學自孔氏所求乎子以事父臣以事君嘗恐不盡其分無以報國汝等捨世俗家出形色界辭親割愛不拜君父飯以珍廚棲以大廈將於何所求以報國恩持經誦咒不足以報談空說妙不足以報殫子之力盡未來世以無量寶聚無量莊嚴不足以報惟敷揚大防警悟羣迷具如來眼踏毗盧頂掘二祖髓印大梅心標俱胝指破馬師欽師惑使一切眾生成等正覺此眞是報國恩處鑑曰惟乃爲之記

欽定四庫全書

鶴林集卷三十七

宋吳泳撰雜著

論克己復禮

洙泗之門問仁者多矣諸弟子之問聖人不過指之以求仁之方顏子之問聖人直語以體仁之實何以知其爲體仁之實人之一身上下統體渾是惻隠渾是忠厚上則與天地同气下則與百物同產無一事之不該無一端之不體也人惟梏於有己之私不復思夫上帝所降之天秩天敍當然之則哆然以吝驕自封而眎彼之疾痛屙癢邈不相及則人理於是乎息矣克己者所以勝其私而去其害仁者也復禮者所以反其約而本之以仁者也先儒講解多說克己所以爲仁其於復禮之說則大綱舉而條目未備因取顏淵問仁一章潛玩宻察則見禮之與仁嚴列森布流行貫通未嘗一息之間也父子閨門之間懽然有恩以相愛賓主上下之間溫然有文以相親是禮也亦所以爲仁也禮用於射鄕所以仁鄊黨也用於嘗禘所以仁昭穆也用於饋奠所以仁死防也尊髙年以長吾長慈孤弱以幼吾幼吾之禮粲乎天地之間而仁不可勝用矣其曰一日克己復禮天下歸仁者實有此功效也夫子告顏子以禮必使之躬行四勿之目而異時顏子之得於夫子亦曰博我以文約我以禮是知爲仁必以復禮爲主哉或曰克己所以復禮非克己之外別有所謂復禮之功果以是說則割遺體之愛而甘寂防屏有身之患而常淸淨如佛老二氏絕防禮樂是果得以爲仁乎哉程子曰人𨿽無邪心茍不合正理乃邪心也學者豈可以克去己私之後而遂無所事於禮哉𨿽然仁實包義禮智故施於事則爲宜發於情則爲文見於中心則爲知覺亦猶天地間陽春之气亨達於夏流注於秋而宿藏於冬者也堯舜洞見此理故性仁孔子眞知此理故安仁顏子實踐此理故不違仁然則堯舜孔子其太極而顏子如春矣諸君羣居終日豈無學顏子之所學者試與商略之

論誠

誠者純是天理更無纎毫作爲故曰天之道誠之者行乎天理而不免參以人事故曰人之道勉渉於用力思渉於用心不勉不思則從容整暇無行而不中禮無入而不自得也此聖人之事也周子所謂性焉安焉者也未至於聖人則擇善而後可以眀善執徳而後至於達徳此賢者之事也周子所謂執焉復焉者也然而賢者得一善則固執之可也復何所用夫擇哉嗚呼天下有至善不可不眀也久矣申生之孝荀息之忠於陵仲子之義彼非不欲爲善而要未得爲純粹至善者皆擇焉不精講學不眀之過也蓋擇善固執者爲學之綱學問思辧行者擇善固執之目有弗學學之弗能弗措以下則學然後知不足者也人一能之己百之以下則困然後能自彊者也致知之分數常多於行故學必欲其博問必欲其審思欲其謹辧欲其眀皆所以致知也行之篤者所以力行也在己之工夫常倍於人故人以一能已則百之人以十能已則千之謂當倍用其力也非謂以己之多能而欲求勝於人也此又誠之之道也茍能此道矣則𨿽愚者克之可至於眀柔者勉之可進於彊向也扞格而今則脫然悟矣向也苦其難而今則卓然有立矣書曰惟狂克念作聖此之謂也或曰上智與下愚不移而此言必眀必彊何也蓋天下惟學問可以變化气質學問勝气質則愚柔可變而彊眀若不防勝則𨿽髙眀者亦將陷溺於邪暗否塞矣孔子之所謂不移蓋謂上智就學者與夫下愚之自暴自棄者設耳愚嘗反覆中庸一書之始末而觀之然後知無一理不原於誠無一事不繇乎學曰天之命曰上天之載曰鬼神之爲徳曰鳶魚之飛躍皆實理也曰謹獨曰眀善曰篤恭曰尙防皆誠之學也然則誠也不獨中庸言之而易之幹巳言之矣大哉乾元萬物資始誠之原也乾道變化各正性命誠之通也剛健中正純粹精也誠之緼也君子學以聚之問以辧之仁以行之寛以居之誠之復也吁易其至矣學者欲知入徳之方則自中庸始可也

論三綱

舜命契敷五教孟子以爲君臣父子夫婦兄弟朋友是也左氏傳晏子曰君令臣共父慈子孝兄愛弟敬夫和妻柔姑慈婦聴去朋友而言婦姑又曰君令而不違臣共而不貳父慈而教子孝而箴兄愛而友弟敬而順夫和而義妻柔而正姑慈而從婦聴而婉五者之中惟兄弟婦姑専主於和順至於君𨿽得以令臣不可違於理而妄作臣𨿽所以共君不可二於道而曲從父慈其子必教以義方子孝其父必箴其闕失夫以和倡婦尢當制之以義妻以柔從夫尢當自守以正蓋三者乃三綱也所系尢重故於睦雍敬愛之中必有檢防規正之道庶幾各盡其分而三綱立矣

論斬馬謖

諸葛孔眀徵蠻馬謖曰攻心爲上攻城爲下心戰爲上兵戰爲下其論髙矣街亭之敗用秦穆宥孟明故事可也蜀埶日傾蜀才日少而乃流涕斬謖過矣夫法立必誅而不權以古人八議之仁此申韓之所爲也前輩謂子房之學出於黃老孔明之學出於申韓信矣近世如張魏公之斬曲端趙哲乃效孔眀所爲尢非也

七辯【闕二】

太極動而有生之元二五凝而有生之形人之與物莫不有太極二五之性也然气質交運參差不齊而稟生之始或有受其正者或有得其偏者人惟气稟之異於羣生也故肖於天地則謂之靈鐘於五行則謂之秀命於其躬則曰眀命得於其性則曰懿徳虛靈貫徹萬理咸備未嘗有欠闕不滿之處則吾之一身蓋有可樂可貴者在而無所慕於外也昔榮啟期告於夫子曰天生萬物惟人爲貴吾旣得爲人一樂也而周子之學於洙泗亦曰天地間至尊者道至貴者徳至難得者人夫以至難得者之身而又爲萬物之貴則人之生豈可不自愛重哉今人好說無好人三字吁是不知自愛重於身也是不知堯舜與人同也是不知天地與我並列爲三也天地與我同體大聖賢與我同气而乃自梏於形體之小則非惟與天地聖賢不相似而去物不逺矣余旣幸而得爲人也每竊自謂爲士而不知講學則爲凡民旣仕而不知讀書則爲俗吏用是悉取古聖賢之書講眀問辯省驗體察求其所以無負於天之子我者則知吾一身之所有無非天理而曰情曰才曰權曰物曰欲曰力曰意七者亦未可以不善看也某自防爲七辯復以人之一說冠於篇首若夫以善論性以仁論心以一論志气河洛言之已盡更不復敍

情辯

人圅天地陰陽之性則有喜怒哀樂之情人而無喜怒哀樂則天下之達道廢矣今持一葉與嬰兒與之則笑奪之則啼此喜怒哀樂之端也正情之所發也發乎情本民之性而世之論者則曰情妄也私也私徹而後天理見妄息而後本性眀於是有去情滅情之論吁使情而可去可滅則性亦可去而生亦可滅也是並聖人於木石之倫棲學者於枯槁之地也易之一書有天地萬物之情有鬼神之情有聖人之情豈人而可無情乎子思子善言情者於喜怒哀樂特論其中節與不中節而已至孟子則又直以情爲善也先儒多以乃若其情之說謂順其情然後可以爲善愚意若字亦不須費講解也今人乍見則皆有怵惕惻隠之心一乍字便是情曷常待安排哉使果如其情則有子之不能去喪皆其情之所在果非其情則樂正子春之不食烏得而用吾情此聖人所貴乎盡情僞也作情辯

物辯

天命流行造化發育凡有聲色貌象盈於天地之間者皆物也夫旣有是物則莫不各有是道非道之外復有物而物之外復有道也且以人之一身言之視之眀聴之聰貌之恭言之順體之安佚人知其爲性也令而不違共而不貳慈而教孝而箴愛敬而友順柔和而婉從人知其爲善也然而離耳目鼻口四肢百體而求性則性無以成離父子君臣兄弟夫婦長幼而求善則善無以繼天而無是物也則可牖而窺地而無是物也則可俄而度故曰其爲物不貳則其生物不測也然則物也者是乃上帝所降之衷烝民所秉之彛晏子所謂禮之善物子思所謂誠之終始孟子所謂形色天性邵子所謂道之形體周子所謂無極之眞二五之精妙合而凝者也學者其可離物而語道耶故大學曰致知在格物又曰格物而後知至蓋欲使人卽事以觀理理旣窮盡則知無不到也而釋氏者之說則以事爲障以理爲礙以天地人生爲幻化以無一物爲眞知此遁天倍情者所爲孰謂老師宿儒而亦淪胥於此哉昔司馬文正公作致知在格物論曰格猶捍也能捍禦外物然後能知至道嗚呼天之生民有物必有則物與道元未始相離今曰禦外物而後知至道則是猶捨淵而求珠去山而采玉此必無之理也作物辯

欲辯

惟天生民有欲父乾母坤分陰分陽於是乎有男女之欲物生必蒙蒙穉不可不養於是乎有飲食之欲形旣生矣五性感動而萬事出矣又於是乎有臭味聲色安佚之欲然是數者亦豈其性之所能無哉傳曰人生而靜天之性也感於物而動性之欲也夫旣謂之性則不當以言欲而曰性之欲者蓋有生則有欲有感則有應今不卽性以窮其原而徒惡物之感於己乃欲一切屏而去之則是必閉口枵腹然後可以得飲食之正絕防種類然後可以全夫婦之別棄而形色黜而肢體然後可以見眞性之本此佛老者之流而聖人大中至正之道不如是也然聖人亦豈混天理人欲爲一體哉但其間自有可者與不可者而已可欲之謂善天理也元者善之長也無欲其所不欲人欲也好惡無節而人化物者也人能於其所可欲者而欲焉樂善如貪好徳如色悅理義如芻豢則吾之一身萬物皆僃何欲而不善哉學者殆未可以欲字作人欲看也作欲辯

力辯

天以力故行健地以力故持載日月以力故常久人豈不力於天地日月哉目之不力爲不用眀也耳之不力爲不用聰也手足之不力爲不思用掉也心豈不力於耳目手足哉然人或能竭力於耳目手足而不能竭其力於心思心之力宅於隠防發而爲精神用而爲禮義充而爲堯舜皆此心之推也才有一息間防焉則神眀無舎而四肢有不仁者矣此聖人所以欲其一日用力於仁者謂人心也孔氏之門顏氏之外力於此者蓋鮮有日月至焉者有中道而畫者獨曽子以道自任如負一重擔於己其曰士不可以不毅此其用力處也於是而力於事親則不匱力於交友則忠信力於自反則𨿽千萬人吾往矣力於死生則曰得正而斃斯已矣子思以是傳孟子以是受所謂力行所謂其至爾力者皆一法也故嘗謂顏子力於仁曾子力於孝子思力於中孟子力於聖數大賢者其儒流之實獲乎彼知貴以徳而賤以力者未足與議也作力辯

意辯

中庸理性命之書也大學體心意之學也然大學所論者心意兩條而必以誠意爲首曰欲正其心者先誠其意又曰心廣體胖故君子必誠其意蓋人之一身主宰操存者心也發見運用者意也火宿之則晦引之則燃用之則壯其本體然也然使火宿於中而非發之以光則不能傳火心實於內而非達之以意則不能運心心其宿火之體而意其火光之發見者乎或曰聖人毋意也愚則曰誠意不可無也三百五篇之詩以意逆也六十四卦之象以意盡也謂聖人毋私意則可毋自欺則可而並取誠意而絕之則是天下都無事而心亦無所用矣昔董子舉曾子之言則以髙眀光大不在乎它在乎加之意而已揚子援孟子之說亦謂有意而不至者有矣未有無意而至者也觀諸此則意亦是志學之端而向道之機也學者於此而有得焉則存意勿忘可也加意勿正可也偏於著意則不可也故曰正是著意忘則無物斯言至矣作意辯

西陲八議【闕四】

口占屯戍之數不如習見其事而後知兵數之精指示輿地之圖不如親履其間而後識地形之要泳蜀人也其於江淮襄漢間事則不敢望空而言如蜀之險阨邊防之要害則粗能知之而亦粗能言之往嵗蜀之備邊惟金人耳自元人拉夏摧金舉熙河洮鞏之地而墟之而吾邊城一帶亦復例遭蹂借戰士被甲冑不得臥編氓望烽燧不得息耕夫荷戈紅女執餉於是乎又益元人之備矣今觀其用兵大率志在中原而所以倐往忽來於吾之境內者特不過如漢時匃奴以胡騎兵馳禾稼五代時契丹縱畨兵入打艸穀而已然不思預爲之防則亦恐俱受其保蜀之防其可一日不講眀耶丁亥之春某自成都檄至軍前馳驅戎馬間者幾閱半載𨿽智識卑闇不能洞曉軍務而觀迹於舊墟咨問於故老不爲無聞知事定之後記成一編而復取其事之尢切於時者析爲八條如帥權之分合軍屯之聚散兵籍之所以增減糧儲之所以虛實編民之生齒登耗吏士之祿廩厚薄人材消長之機國馬虧盈之故因爲文以達其事命之曰西陲八議以備憂邊思職者采擇焉

分帥

天下之勢必有偏重之處伏於人所不慮之間故善持勢者如操舟入海必隨水道以捄其偏而不善於審勢者如膠柱鼓瑟憚於解弦而莫知變往嵗西陲用兵國之門戶莫重於漢與沔也鄭公剛中首建分帥之議東自劍門利閬巴蓬大安而上爲漢楊襄毅政統之西自天水西和岷鳯階成而下爲沔吳武順璘統之紀律旣壹而軍心定聲援相接而兵勢張當敵人蹂躪之餘而能自立國隠然爲蜀金城之重亦以其處置得宜故也幹淳紹慶之後或分或合蓋互有不同焉合之者則以爲蜀中勁兵西路爲最州城守帥多任武臣故不得不統於漢中以削武興之權分之者則以爲闗表四郡遙制一方設有緩急恐失機防故不可不兼設沔陽以接四州之援是二說者不爲無見於當時之務也然以今日之理勢言之則武興之權重非所憂也興元之遙制非所慮也所可畏者金方與我相安而蒙古之熖已熾熟蕃之道未塞而生冦之釁已開元兵自丁亥之春繇鐸龍橋徑犯舊州登摩云嶺直搗西和防騎偏師時復出沒於七方之下則利西一路在今日誠要害也沔爲利西之鉅鎭旣無城郭可以保民又無財賦可以募士布米之政不足以贍眾丁夫之脆不足以抗敵擁之以節制之虛名而不能行節制之實事脫或一騎落於闗頭而空城之守其力恐不能支矣爲今之計莫若仍分置帥臣以重其權帥權重則兵計宻生聚教訓攻戰守禦益得以展布其略漢中居左沔陽居右爲之制閫者坐籌握勝於中權𨿽黒白部之彊不能動矣不然則遵用嘉定二年指揮移利州之漕臣兼沔陽之帥守閒則緝理邊備急則供給餽餉是或一防也

並屯

吳之備長江也據守險要不過數四紀陟曾用此說以伐司馬之謀漢之屯夷陵也列柵連營動七百里魏文帝曾語羣臣以防昭烈之必敗蓋好合惡離者兵勢之常而包山川險阻爲軍者兵法之所忌也蜀口之屯亦可言矣八萬之師𨿽統之以四大將之屯四大將之屯實分之於數千里之地以數千里之邊疆分一二萬之卒旅殆不啻散棊之布於盤而欲周滿畫路亦難乎其爲守矣蓋嘗目覽山川身歷險阻得一老兵而問之直以爲今日之勢不當置戍太繁設備太簡一舎之地戍守近數十區捲石之山列柵凡五六所猶之可也在寨之外其所分撥之兵多不上二三百人少不過四五十人夫四五十人者以戰守則不足以斥堠則有餘有餘者不及裁不足者不能並多其部以分其力少其數以弱其心如或敵人擁數萬之騎倍道疾馳而吾所屯之兵如連雞之棲卒未能以必合則幾何其不爲敵之所易也敵自入中國以來嘗犯吾饒風矣嘗犯吾仙人矣又嘗犯吾武休矣彼之所以越國長驅如渉無人之境而不顧者亦以吾僃守之多而兵卒之寡也向使祖谿之敗黃牛之衂復有人焉以重兵扼於兩闗之間則敵必不敢深入縱使金平之勝不得諸將相與並兵合力於平土則敵亦未必卻走嘗因是論川蜀之形勝固不可不厚三闗之屯而三闗之門戶又不可不設一重之衛衣必托裏而後可以禦寒風戶必重扄而後可以待暴客今一軍屯西和而西和以上更分一大屯於摩云一大屯於崖石則三方之勢牢一軍屯成州而成州以上更撥一大屯於白環湫池則仙人之守固一軍屯鳯州而鳯州以上更分一大屯於興趙隔穿則武休之備宻經理宕昌以障武階謹固上津以保安康所屯之處必須全將全軍所援之師不妨首擊尾應其他小闗狹隘不過置堠望以伺其動曲徑支塗仍復用間探以索其情如此則靜必守其所固動必成其所欲安邊保勝之防莫彊於此

廣糴

蜀之困於糧道其來舊矣陳倉之役以糧盡而還祁山之役以糧乏而退武功五丈原之役以糧運不繼而行分屯之防夫以孔眀天下奇才加之經事綜物何有遺算而連年退師三以匱告流馬不能神木牛不能智非有他也依山險阻而轉輸之路艱絕水詰曲而搬載之力倍地之不便於運故也救漕運之敝莫若行廣糴之法夫綿劍漢中金洋及闗外四州則糴之土地所產者也由利閬大安沔魚闗防江上下則糴之商旅所販者也紹興間議臣常欲置場和糴以樁之沿流州縣矣淳熙中朝廷又欲捐金增糴而貯之劍外十州矣夫樁之沿流州縣則丰凶有凖而邦計彊貯之劍外十州則緩急有備而夫運省一年和糴之數可以當漕運二年一斗漕運之資可以辦和糴五斗良法之便於官便於民蓋如此何憚而不卽行耶慶元初計所嵗糴猶四十萬石泰禧以來則失糴甚矣有一年三十萬者有初年二十五萬者有次年二十七萬者有數月八萬者卻又有眎事一年有半官糴至十七萬客販六十餘萬者彼財非天降鬼輸只存乎人之所以措置何如耳今戎馬蹂踐之後四野麥禾率多損傷諸倉積聚未免耗散其間豈無棲畝之糧貯厫之粟而彊胥黠吏夤緣爲姦僞指囷倉巧申簿帳槪目之曰焚蕩求以茍免一時此則其敝在官而不在糴也廣糴之法有三其上就糴其次招糴其下樁糴就糴者就於邊而省漕運之煩招糴者通於商而免官買之獘樁糴者儲於州縣而有軍旅緩急之須行之一月當有一月之效行之一嵗當有一嵗之勞以討則有賫以守則可久舎是弗圖而惟斂民是急則愚恐今日之憂不在四夷不在三邊而在窮民也

互市

互市博買之權當使操之在中國不當使専之在四夷夫中國者夷狄之主也使蕃夷仰我之心常重而漢人借彼之力常輕則置場市易以質劑相往來亦在所不問今也彼以騎兵爲彊常有易我之心我以茶利爲貴不能動彼之欲甚至闗市之不譏山林之無禁私商貿易之路蕩如通逵甌脫飲酪之區俱食細茗彼見吾土產之珍可以易致而西產之乘卒難必得則往往厚其資給以誘我之商人以其羨茶而博馬於蕃族金人之置場於洮者率用此術則是中國所操之柄彼蓋得而執之矣爲公家忠計者豈不慮及於此乎今夫秦司之馬取於西道彊壯闊大可備戰陳者謂之戰馬宕昌峯貼峽文南三場所買是也川司之馬取於西南諸蕃格尺短小不堪披帶者謂之羈縻之馬黎敍長寜南平等六州所出是也戰陣之馬於三衙嵗凡百二十綱羈縻之馬撥於江上僅五十八綱而止夫較博買之額則秦司爲重而川司爲輕論排發之綱則三衙爲多而江上諸軍爲少又有在邊之馬軍隨帳之後乘率皆取給於西邊之產萬一北兵乘破竹之勢而掃蕩諸蕃孶生之種未蕃牧養之駒殆盡則又將何所博買乎欲聴百姓自蓄而陰損敵騎之彊則其敝也未免抑配於齊民欲縱官兵招誘而深入蠻夷之腹則其久也未免引動邊釁欲用市馬於六胡州之防率三十疋酬一將軍則其所以爲賞格也亦未免有時而窮權衡於經久之可行而斟酌於公私之兩利則莫若嚴鬻茶之禁而髙估馬之直茶禁嚴則商人重於犯法不敢越國而私販估直厚則蕃人動於防利亦將捐馬而爭賣歷觀前代馬政之修無出於此二防之善若司牧者更得亷潔願實之人經理宕昌一帶推此防而行之則不惟可補國馬之乏𨿽以是壯軍聲而空敵資可也

欽定四庫全書

鶴林集卷三十八

宋吳泳撰雜著

禦書經武閣跋記【代宰臣撰】

臣恭惟國朝以仁立國以文致平以武禁暴整亂聖祖神宗不能攺也肆我藝祖皇帝肇造區夏四徵不庭北漢契丹猶未賓服講武除戎之事無嵗不申儆國人而訓之正月壬寅幸造船務觀水戰二月丙寅幸飛山營閱炮車四月庚寅選卒於朱眀門九月己巳閱兵於講武殿兩大閱於西郊七臨幸於教船池搜苗狝狩著爲通禮擊刺騎射悉爲精藝用能南徵北伐罔有敵於我師孝宗皇帝纉成祖武光濟中興𨿽彊敵悍帥屢書請和而我之武備益自飭謹乾道淳熙間於白石於茅灘於龍山凡五大閱親登將臺鼓作士气燕射玉津興復曠典武藝有掌記拍試有賞格鐵簾之射有遷轉補授六師旣肅四方無侮所以金人始終未嘗渝盟犯塞皇帝陛下惟二祖是承惟七徳是經聖化甫更國威大競東亡漣海徐邳闚戶之冦西亡蔡息亳鄧抄塞之敵商丘之南大梁之北蕃侯首將降執系道亦莫不願歸職方王師載班北使踵至向者陵轢邊吏甚驁今玆被我衣冠雜以綺裘綉袷僕僕羅拜於殿庭下蓋亦我武惟揚有以動悟之也臣備位宰府共貳樞庭目此武功懼無論述乃者淸燕防蓻以禦書經武之閣四大字宣付臣某俾爲宥府之鎭臣切惟建隆以來本兵大計先後釐革條章登載於簡冊者其目凡十總命之曰經武要略則有其書矣而未有閣也南渡中興記嘉定癸酉剏閣於本院之北北枕胥山南拱象闕中以所裒書藏於金匱則有是閣矣而未有斯榜也今傑閣麗宏寶書充牣奎翰昭掲云漢動而日星垂也觀是閣者知武經在焉則知烈祖之徳見心畫在焉則見吾皇之聖臣於是肅容拜手跪而言曰風雨之潤也雷霆之威也此天之經也山嶽之鎭靜也江河之澎湃也此地之經也春作夏長秋冬變而肅殺之此四時之經也朝气銳暮气歸中夜之气又從而収斂之此晝夜之經也其動也如風其止也如山其變化也如陰陽鬼神之不測進則兼弱攻昧退則和眾安民廣運之以神布昭之以武奮赫之以怒耆定之以功此帝王之經也聖人於易之習坎詩之常武眀著其義曰常徳行以習教事曰有常徳以立武事蓋兵象水也水洊至爲坎而君子於教民卽戎之事不洊習焉是棄民也王旅如雷霆也雷霆震驚爲武而人主於四方旣平之後不敬戒焉是究武也皆非其常也所謂常者卽經也隨變而施宜者權也用之於戰戰所以立和之基用之於和和所以寛守之備體立於不可勝之地用行於和戰守之間其爲武經莫善於此彼漢儒之說乃謂反經可以合道若爾則權謀十三家技巧百九十九篇皆是也豈吾帝王之懿哉臣旣以模冩禦書刋之翠琰復眀辧經之說以對揚天子之威命

禦書宗濓精舎防記

臣嘗考國朝建立書院於今職方者三潭曰嶽麓衡曰石鼓南康曰白鹿洞皆繇上方表賜勅額蓋所以掲聖範崇道規也道術旣裂聖眞無統士各阿其所好而立之師門各尊其所授而名其學刋山結廬互相標榜書院精舍之名幾徧郡國殆失古者天子命之教然後爲學之義前江西漕臣萬里思南昌故郡濓溪周子嘗兩仕其邑旣景乃岡崇設精舎又力請於上定之曰宗濓奎畫爛垂宸光下燭奕奕黌宇巋然若掲於秋屏列岫間至是學不爲私學矣郡守臣泳與轉運判官臣頴茂祗拜云章防奉惟謹靑衿之子相與詠陶防息其中不亦盛歟夫營道之有濓溪書院本其所生之地名之也康廬之有濓溪書堂指其所樂之處名之也今南昌之有宗濓精舎卽其所仕之邦名之也然以臣管見窺測聖意所謂宗濓者豈但以官業吏道爲宗哉春臺熈和風光而月霽其粹行可宗也夜堂澄寂玉振而金聲其令儀可宗也水花淨植可望而不可親其灑落襟度可宗也庭艸交翠可觀而不可盡其一般意亦可宗也若夫圖披剝陰陽畫分動靜以演河圖之生數書辯誠幾徳原理性命以發大傳之精蘊此又斯道之宏綱大用學者尢當詳玩宻察而宗師之也聖上考文稽古防思理學祖堯舜而宗仲尼且謂周惇頥實繼往聖絕學故肆筆大書札賜方國由濓溪以遡洙泗由洙泗以鄕唐虞之閎道此則君師所以寵綏四方之志也臣職在宣化敢不拜手稽首答揚光訓題於下方淳祐丙午夏四月朔

禦書賜翰林院防記

臣竊聞倬彼昊天日月星辰麗焉堯之文也域彼四海江河淮漢別焉禹之畫也敍聖文神翰而不以經天緯地言之何足以形容其大哉恭惟國朝以火徳紹天統以奎躔開人文列聖承休尢重詞翰金門夜賜之札玉堂飛白之篆上昭三光下飾萬物自淳化以來直翰林者莫不誇言盛事以至今日皇帝陛下包羅五經之郛防衍六藝之圃𨿽朝聴晝問日決萬防而淸閒之燕未嘗頃刻弗親筆研故一言之出四方式以爲典一字之傳萬世寶之爲訓臣曩者待罪禁從職掌文墨兩聞帝制五被宣鎖因得以末學謏聞管窺制作之盛舊有一禦札二禦批三禦筆臣旣以其副畱於院中正本襲藏罔敢失墜每讀罪己之札丁寜懇至湯誥泰誓無此文章而臣所上明堂防隨奏畫可與漢武帝受公玉帶汶上圖采魏相月令說不啻霄壤若夫命一相之麻旣予告而復召除四節度制問當夕而後宣藐焉防臣當此隆遇皆前此所未有也臣自去國今更四秋顧瞻玉堂眞在天上屬所領郡城有樓榜曰拱北臣以北之義未安遂易之曰拱極模勒寶奎共奉其上不惟侈儒生被遇之榮抑所以示臣子尊君之義也謹拜手稽首書於下方

度郎中鄕防詩防

牽儷偶以爲律剽聲病以爲工詩之下也今起部郎合陽度周卿以鄕防冠纓之盛賦詩紀事有曰選入周官未厭多眞可謂一篇警防矣而客有訪餘者則曰多字不與家韻葉且非進退體豈其誤耶余曰古人有之客曰古詩有之而律則亡也余曰子豈不嘗讀白樂天春去之詩乎一從澤畔爲遷客兩度江頭見暮春白髮更添今日鬢靑衫不攺去年身百川未有回流水一老終無卻少人四十六時三月盡送春爭得不殷勤勤與春二韻也又豈不觀邵堯夫首尾吟耶堯夫非是愛吟詩爲見帝王俱有時日月星辰堯則了江河淮濟禹平之皇王帝伯經褒貶雪月風花入品題豈謂古人無缺典堯夫非是愛吟詩題與詩異音也間有天字韻押言字饒字韻押豪字陳字韻押論字如此類例弗可枚舉𨿽文公老先生宻庵分韻鄊社次韻亦多取旁韻通押皆律詩也而子獨何以謂之亡哉夫嫖姚校尉師古訓姚字本從去聲而老杜後出塞曲則押入四宵雌霓連蜷沈約用霓字元從入韻而蜀公試學士院則押入十二齊若以詩格論之則子美爲背律景仁爲失韻而學者至今不以爲誤厥有由也文章合爲時而著歌詩合爲事而作善觀詩者但觀其防趣之深厚詞脈之和暢有補於風俗教化而闗於君臣上下朋友長幼之倫斯亦可以爲詩矣正律背律之分本韻旁韻之別無庸多較也𨿽然是又不可不考也魚麗於罶鱨鯊君子有酒防且多此小雅詩也丰屋蔀家好富貴憂患多此樂府詞也流聲馥秋蘭辭藻艷春華徒美天姿茂豈謂人爵多此又選體也古人押多字率通九麻陶淵眀擬古阮嗣宗詠懷謝叔源防西池亦然蓋古自有通韻而舉於禮部者少能知之儻更以古音押今韻則世豈不驚怪而嘩笑矣哉矯今人之所怪酌古人之所通時復以三百五篇樂府騷選之曾經采用者引入於律體之間此又非子之所知也客退遂以答客之語書其後

張仁溥詩槁防

古人作詩無一篇無源流無一字無法度退之𨿽豪健奔放絕少刀尺而緣情寄興依聲用韻未嘗不本諸古南山詩則司馬相如上林賦也聖徳詩則太史公防傳也秋懷擬枚乘十九首別元恊律效李少卿蘓子卿七篇若南谿始泛暮行河堤上重云贈李觀江漢答孟郊則純是學建安諸子晉宋齊梁而下更不道也故無古人胸襟不能讀退之詩無退之筆力不能作古人語風气日降邊幅窘窄競趨晚唐以爲鮮好抑下矣張仁溥早有能詩聲近擕一編見過古律雜奏粲莫可耘問其所嗜何詩則曰退之也子其得之矣𨿽然得於退之而復求退之之所以自得於古人者則余猶有望也

李忠湣琴研銘防

右琴研銘二十七字或謂忠湣公書之以遺王文正之子貽永詳其所題舊名猶是未出使雲中時作也公平生所爲文以理爲體以气爲輔以忠爲骨以義爲幹詩如杜甫感義鶻文如韓愈逐鱷魚書如陸贄論裴延齡防如桞伉請誅郭元振及臨難罵賊將絕而爲之歌曰矯首問天兮天卒無言忠臣效死兮死亦何愆壯哉悲乎蓋與離騷爭眀於日月矣玆銘之作非其至也其子孫以其遺墨寶之殆若謨寶文貞公之故笏云耳

黃樓銘防

熙丰間以文鳴國家之盛者不但一東坡耳黃樓旣成子由太虛作賦履常作銘二賦坡自謂子由實勝僕又稱曰夫子獨何妙惟銘最古最有法度一時諸賢見者皆斂袵獨坡偶不及之斯文遇不遇抑有時耶顓防大荒落維夏上澣日鶴林吳泳叔永甫書

怡怡齋防

昔者先君子之逺諸子嘗辟室之東偏曰怡怡齋不令兄弟恪奉先志復書顏氏語於其壁曰兄弟者分形連气之人也方其幼也父母左提右挈前襟後裾食則同案衣則傳服學則連業遊則共方𨿽有悖亂之人不能不相愛也及其壯也各妻其妻各子其子𨿽有篤厚之人不能不少衰也娣姒之比兄弟則疏薄矣今使疏薄之人而節量親厚之恩猶方底而圓蓋必難合矣今有詰吳子曰齋之名怡怡也何訓仲尼父之所以語冠雞佩猳者何事子曾無一詞及之吳子俛焉遂歌如鼓瑟琴之詩而退今又弱夫季也廼以書吾齋者而書伯詵仲躬後

自警圖防

向見鞠坡以邵堯夫君子贏得做君子小人枉了做小人請刋語坐右每愛之爲知道者之言後來讀葵軒書卻謂贏得一語猶有利心不若攺作君子本分做君子至矣哉世間安有不本分而能爲君子哉觀此二字卽是洙泗傳道之精髓語孟扶世之命脈顏曽仲弓子思孟軻成徳之門戶入孝出弟忠信篤敬三斯【斯逺暴慢以下】四勿【非禮勿視以下】五實【仁之實以下】之注腳循乎此則爲正理離乎此則爲非道君子小人之辧實判於此矣韋侯貴戚之冑而肯鞭辟從儒素中來可謂趣識之正若只依聖賢所教從本分上做起工夫爲己者爲之爲人者不復爲也則一圖綱領盡在於是見月可以言指矣紹定重光單閼夏五日書於外府

樂山堂銘

籍溪入館文公朱先生以詩遺之有云甕牖前頭立畫屏晚來相對靜儀形浮雲一任閒舒卷萬古靑山只麼靑或傳以語五峯五峯惜其有體無用因別賦一詩曰幽人偏見靑山好爲是靑山靑不老山中出雲雨乾坤洗過一畨山更好世遂以爲此詩一體用該動靜也吁文公豈無所本而言哉靜者山之性壽者山之質文公之詩其仁者之所樂歟遂演其義爲君舉銘

澹然若虛凝然若峙窈然其深若伏隆然其髙若起其眞而靜也似有道其惇而朴也佀聞禮陽變陰合春生秋靡滃然出云利物而致用者靜中之動翳然內日收眎而反聴者動中之止𨿽然主靜者山之本體彼世方駕鹿車度羊腸九折而不肯休子試味此山之所不味

達齋銘【有序】

嘉定壬午某嘗客於亨泉書院癸未嵗子先亦於亨泉乎館達齋之銘乃某去淩雲後一年所作也聖人語言枝枝葉葉相對質直好義至慮以下人只是一滚說出務學之實到得色取仁而行違居之不疑方與上下文反對而言今銘之序引特於其中析而二之若謂察言觀色過於夏畦之勞慮以下人甚於防牀之謟亨泉端人也其疾邪指佞有補於世教則大矣然先聖所以語子張必達之義惜乎其死而不共商之也因子先之請爲發其義

古我先民爲學自內伊今之人馳騖於外自內之學不求人知所主忠信隨事之宜察言觀色於以省已慮以下人更審其是學旣精熟天理流動孝以事君慈以使眾放之四海行之九夷參前倚衡無所礙之彼外馳者名浮於實虛矯張大謂莫已敵矯情避兄要譽悅友遹觀厥成竟亦何有惟仲尼氏誨人有方愚回魯參而辟子張聖謨孔眀气質終化翹翹升髙俛俛自下如谷始萌如泉始達良知之生莫之能遏子以斯義歸而內省髙車結駟爲道之穽

玉齋銘

子齊摘橫渠語以玉名齋可謂有志於自修矣故爲之銘

人爲物靈受天眀命知誘物化匪磨弗瑩淬以禮義琢以詩書眀師良友礲而錯諸與善人居未得爲善不善相劘气質始變挫之橫逆加之困衡疾疢內攻徳慧乃生所以古人以石攻玉舜於陶漁說於版築夷餓首陽子畏於匡一時之塞萬世之光溫潤爲仁縝栗爲知豈伊今人無此良貴棄其在我珍其在人貴溢富極乃災厥身子之進徳莫如持敬無隳令名往廸乃訓

嘉禾頌七章章四句

翼翼嘉禾在梁之畆九穗離離實栗實秀

其秀維何奕葉有儺春種秋實備時中和

中和旣時重頴旣垂自向其本豈不爾思

維昔唐叔實施王命伊今之人惟唐叔是景

惟唐叔是景獻諸天子天子不有以歸肇祀

芝生九莖不可以爲秔狐生九尾不可以爲袂

實爲我嘉谷以谷我口腹以妥以侑式介多福

欽定四庫全書

鶴林集卷三十九

宋吳泳撰雜著

勸士文

先王之制祿爵率以國之大小爲差然試攷其制祿之法則殺於上卿而優於下士何也蓋卿之祿已厚若更以小國而受次國之廩則地之所出抑不足以供士之祿浸薄若不以下士而視上農夫之食則身之所養愈不能自給此廩祿之所以優於小吏自昔以來則然矣況仕於窮邊荒絕之地耶況仕於戎馬蹂踐之區耶夫以益梓防而視利之東西路則地之相去若此其甚邈也以利劍閬而視闗表之五州則祿之所班若此其弗侔也五縣吏之俸不及中州之二三曹官之請僅當內郡之一重之以庫帑之壓支加之以銀防之折閱小官之所得厪厪無幾矣夫俸所以養亷也旣廩厚然後可以激其赴功稍食優然後可以責其守節今祿旣不足以代耕而平日之所以任使者又無至誠樂與之意至有荷戈共守而一紙之書不相及襆硯自隨而十年之官不得代萬一邊符告警而欲望其仗節死義豈不難哉昔王文公上書言事有曰今之小官俸薄不足以養亷必當有以益之然今財用匱乏而復爲此論人必以爲不可行荊公此說未爲不是然欲求理財以益之則非也賦斂有定數而不可以求贏仕祿有定品而不可以加益討其源流而稽其功緒斯得之矣大率邊吏之俸薄起於折防之太輕若使闗外一劵之楮亦如內郡一劵之用優加供給以養其志時有匪朌以系其心忠信重祿而士之不勸者吾未之信也

寧國府勸農文

國家重農務穡應郡守授勑誥必以其職系銜大者爲勸農使小者兼觀農事示崇本也當使去年秋被命出守入境問農後三日與父老約曰太守特識字一農夫耳其所頒行條教不過論語孝經敬事而信節用而愛人使民以時此太守職也用天之道因地之利謹身節用以養父母此庶人事也太守知民生孔艱撙節財用減省徭役無妨汝穡事無奪汝農時毎於先聖格言罔敢失墜汝獨不念天顯不服田穡不愛父母之身逐末好訟毎閱詞牒間有冒耕者有爭役者有斬墓木伐墻桑者有借人耕牛不還者則是前日所勸誦孝經本文元不恪意遵守所以有此抵冒豈皆長吏勸民不明抑亦爾父老失於告戒耳汝亦當思防淮之田敵馬蹂踐麥不得播種而爾四郊之內則耕者澤澤而苗幪幪也濵江之宅赤地不毛桑不及蓺植而爾十畆之間則桑者閒閒而蠶防防也並塞以北之民壯者屠戮老者凍餒靡一日得安其居而汝等不生邊界同爾婦子饁彼南畆室家各相保也一防之米向者百錢今九倍其直矣一疋之絹向者三千今五倍其價矣年嵗屢丰而蓋藏富雨雪旣渥而耕作易不知修何福何行而受此快活也耆老髙年固識理道其間後生子弟見一日之飽遂忘後日之饑見一嵗之暖遂忘來嵗之寒飽暖則生逸樂逸樂則生慢易惰棄農桑崇縱飲博入不能孝養父母出不能順事長上不信天道不畏王法將恐丰年不常逢嘉谷不屢碩大兵之後繼以凶荒長吏易如傳捨後來者又不畀矜汝則汝等安得長享今日之樂𨿽若祖若父所授產業亦不能保有矣今春气向中土脈漸起正是東作之時如谷之品禾之譜踏犁之式戽水之車辟蝗虫法醫牛疫法江南秧稻書星子知縣種桑等法汝生長田間耳聞目熟固不待勸也惟孝悌與力田同科亷遜與農桑同條太守懼爾未必能家孝亷而人遜悌也故躬率僚吏申勸於郊爾其修乃身順乃親睦乃鄰遜乃畔旣種旣戒自此月中气至八月寒露谷艾而艸衰西疇畢事則買羊豕酒醴以祀田祖以報丰年豈不爲汝農夫之慶敬之哉勿懈

溫州勸農文

勸農古也勸農以文亦古也三之日於耜四之日舉趾同我父子饁彼南畆此周公勸農文也用天之道因地之利謹身節用以養父母此孔子勸農文也五畆之宅樹墻下以桑匹婦蠶之則老者足以衣帛矣百畆之田匹夫耕之八口之家可以無饑矣此孟子勸農文也今太守勸農於郊亦只是豳詩孝經孟子等語詔諭父老別無他文字也然古之勸農者一今之勸農者二方春東作土膏脈起負耒而往於田合耦而耘於野向也東甌之俗率趨漁塩少事農作今則海濵廣斥其耕澤澤無不耕之田矣向也塗泥之地宜植粳稻罕種麰麥今則彌川布壠其苗幪幪無不種之麥矣因荒旱而墾辟勤迫凍餒而耕作力若非去嵗一歉則防手逐末安肯轉而緣南畆哉是惰農自安者不容不勸也然地有肥磽農有上下溪鄕與平原之壌不同上戶與中人之產各異積糓之家擡價而莫知發儲鏹之室守錢而莫之貸丰年樂嵗則資下農以自贍一遇荒歉則聴其老弱轉徙阽於死亡而莫之捄豈天理也哉夫損上益下曰益裒多益寡曰平貧富相依自古常理知積而不知散亦豈大家之利拋荒田土無人耕鋤一不利捨棄稼穡無人種藝二不利脫有鄕井不虞無人保護救助三不利去其所以不利者就其所以爲利者均通其有無賑貸其乏絕使有谷以捄饑而不至無錢以糴米則如上農之旣富者又不容不勸𨿽然丰凶穣毀皆原於心一念之善則油云甘澤嘉谷瑞禾風災滅息盜賊不起無非休徵一念之惡則癡風猛雨莠苗秕粟田萊多蕪疫癘並興無非咎徵今太守與汝約不順父母不友昆弟不賙防比閭族黨不力田務本越其罔有黍稷則惟汝自生毒其或政令之不平刑罰之不中邦財侯度之不式奪爾時害爾功不防不矜天用降威薦饑我百姓則玆惟有司之愆此太守不但勸民而又身自爲之勸也𨿽有饑饉必有丰年太守與汝各勉之毋忽

隆興府勸農文

按隋書地理誌載豫章之俗頗同吳中其男勤耕稼其女勤紡績意謂田野辟蠶桑富民皆著於本無凍餒之患矣太守自吳中來入境問俗則不然吳中厥壌沃厥田腴稻一嵗再熟蠶一年八育而豫章則襟江帶湖湖田多山田少禾大小一収蠶早晚二熟而已吳中之民開荒墾窪種粳稻又種菜麥麻豆耕無廢圩刈無遺隴而豫章所種占米爲多有八十占有百占有百二十占率數日以待獲而自餘三時則捨穡不務皆曠土皆遊民也所以吳中之農専事人力故諺曰蘇湖熟天下足勤所致也豫章之農只靠天幸故諺曰十年九不收一熟十倍秋惰所基也勤則民富惰則民貧耕而鹵莽之則其實亦鹵莽而報耘而滅裂之則其實亦滅裂而報此理的然安可厚誣哉汝等父老莫謂太守黃金裝帶朱衣引馬與汝邈不相親其實亦識字一耕夫耳況職在勸農朝夕思念惟恐嵗一不登以病吾農故爲汝占丙午太嵗則有麻麥加倍之謡占正旦淸明則有米賤蠶善之證占月朔遇辛則有五穀皆熟之兆占甲子不雨則無赤地千里之憂又爲汝預占先分後社則猶恐奪汝之食俾汝不得撾田鼓賽社翁也又爲汝占有閏之嵗則又恐節气近後田收晚而穀米虛也太守心腹腎腸無一日不念汝汝等豈可不勤身從事以體太守勸劭之意哉太守與父老約汝歸勸而鄰里率而子弟不昬作勞不服田畆而鬭很喜訟不務本業不營生產而尊巫事鬼不顧父母之養不念妻子之愛而好飲酒博奕廢農時違地利輸王稅不以期汝則有罰若夫刑法之不中以旱汝政事之不平以澇汝專聚斂以傷汝之財事興作以困汝之力飾廚傳稱過使客而不卹汝之饑寒則太守當執其咎爲此文者不但勸民而又身自爲之勸也其聴之毋忽

神泉縣勸農文

古者裏宰之職常以嵗時合耦於耡趣其耕耨蓋無日而不在阡陌與民親也今則否矣惟有仲春勸農尙仿古意令其敢視爲具文耶於是若時祗率厥典有事於郊登進父老而告之曰令來長邑恰已期年於汝土風亦熟悉矣地近山也故其俗靜約無有侈心田多石也故其民勤苦不自暇逸疆井狹於鄰封也故其事簡少亦無盤錯之訟令豈有他繆巧求異於人率惟平易近民視俗施教而已但自比嵗以來雨雪時降年谷順成物價之昻視昔加倍閭裏末作者或有食貴之憂至於爾農則戶有蓋藏以養父母以饁妻子以享南畆之樂此豈令之涼徳能致然耶皆爾孝弟力田以臻於玆令亦職有利哉然令嘗聞天時靡常民事難緩爾以有幹有年家食粗給也則力易怠有委有積生計頗優也則心易肆易怠則不昬作勞不服田畆必荒棄我檣事易肆則弗祗弗字弗恭弗友或慆縱於非彞服田不力而心念又差安知不以是拂至和而召乖气也令今以誠告爾爾歸而鄕詔而子弟及而鄰里其所以服爾田或耘或耔以自盡於功力又思所以愛乃身睦乃親相友相助以自盡厥心旣勤敷菑又以暇日修其孝弟忠信迓續乃命於天則順气所感和樂興焉民其永孚於休毋忽

令尹出郊勸農故事也人皆指爲故事而令尹獨以爲非故事也一雷土之田地之肥磽不同年之丰凶不同人事之勤惰不同爲之令長者旣不如古者縣正裏宰之職出入阡陌與諸父兄率而子弟朝夕從事於耘鋤耒耜之間而一年之內惟仲春一月耳又不丁寧告戒以趣其穡事則農將怠於用勸豈得陶陶然日新哉汝農之爲生亦厚於他邦矣家有餱糧戶有蓋藏田有雞豚狗彘之畜向也物賤引貴不免稱貸而爲之息今則米斗千錢生計頗優裕也向也僦屋賃田不免以身傭於人今則競相求問而世業可長有也紫巖以西饑民間有嘯聚汝四境之內耕者閒閒桑者泄泄而無一塵之擾也萬安以東雨澤不以時降汝田裏之間旣優旣渥旣霑旣足而無一物之不遂其生也閭裏之人貧而四鄰富末作之民苦而三農逸汝抑亦念天顯與民生之所以厚哉汝等父老或百年或九十年或七八十之年旣勤敷菑以有今日不待楙勸汝家年少子弟不識耆舊典刑僅見一日之飽而忘後日之饑見一嵗之暖而忘來嵗之寒好勇鬭很以拒捍公上慆縱淫泆而大泯亂於民彞此則長民者之所深憂也今長吏與汝農二年相安不啻如父兄之詔其子弟或租賦愆期以訟麗於刑獄則亦不過承之威之未嘗加一箠於爾之遺體也然令之更易猶傳捨耳三年之後安知天時不變遷地脈不流轉上農之家不析而爲下農之產長吏又不畀矜爾倚威爲化則汝安靜之福豈可長保如今日耶汝歸而告諸子弟其楙乃功敏乃事禮義以閒其家而毋淩暴於其下忠愛以奉其上而毋疾眎於其長則民俗歸厚髦士亦將出於農矣謹識之毋忽

公主剃胎發祝壽文

伏以靑煒熙和綘河爛明寶婺炳秀蘂宮毓精帝子降兮圃天孫下兮玉京如蕣吐英如蘭茁芽菀春桞其方荑粲穠桃其始華南薫入弦月良日吉夏簟淸安夜衣芬苾寶刀具瑤席張滌犀錢兮泛璿果進鞶帨兮沐蘭湯云鬒兮削靑螓首兮凝緑阿保抱持傅姆延祝宜君宜王兮萬斯年宜兄宜弟兮百其祿更祈覃訏共燕戩谷

書水帝子對昌黎伯辭

單閼之嵗洊九過二吳子臥疾苕溪之濵寒則灑灑淅淅然如負冰雪於背熱則熇熇暍暍然如蒸火雲於肉醫診之曰此鬼瘧也冝禁避厭禳余辛丑秋嘗遣子槃燎薌釃酒就水步誦韓子詩送之瘉今更命柴也送如故弗瘉豈故鬼癡新鬼黠歟何后劇之不如前差也已而淒風防然有嘯於梁者曰子毋隨聲譴我爲也陰陽分界絕不容雜擾彼韓子原鬼旣謂之無形與气又安得有瘧耶請先與尙論其世夫實沈之神髙辛帝子也臺駘之鬼金天氏孫也朱降於莘象祠於庳唐之虞之弟也羽淵以夢感桑林以卜見又皆黃帝王之冑也而祟於晉而禍於虢而滛瞽於道之民而祟降疾厲於悼平侯之身未必非人所召若盡以其惡歸之數子豈知鬼神之道哉人之死也魂精爽則爲神明魄沈毅則爲鬼雄𨿽其間彊死而忽爲厲者亦未有久而不散之理矧吾祖軒父頊實嗣水帝魄降而死且數千百年獨不能露光景於春秋列國尙肯爲鬼於唐乎蓋斯人之所以致疾者則亦有自來矣暴以霜露冦以寒暑六滛浸髓五燼燻骨外熱與金气相薄中黃與腎神交惡則必生疾喜怒拂其沖和悲樂殃其平粹積思成憊緼勞成衰自衰得白從白得老則必生疾鑪金匱石鴻寶之蠹也山媺水鮮谷神之害也傷不必溺於色悅目者皆伐性之柯也困不必湎於酒爽口者皆腐腸之藥也工書以辟於所好而妨道觀棊以騖於無益而防志日務記覧以蝕其魄好爲詞章以鑠厥靈訓詀之癖巧於二豎之穴膏肓雕鐫之病苛於三尸之啄肝腎含英而不吐咀華而不下又甚於七童十四女之絡繹於肺腑凡此者非神非鬼皆君自益其疾耳君今而後使心王不妄動志帥不輕謀肝爲將軍不浪戰伯桃守門子丹進饌泥丸百節之神截嶽斬岡無客陰外邪伺間得入而又瘞破硯投敗筆盡焚斷槁殘文守神庭尙白賁丘鎭之以無名之朴則天不憎其盈滿鬼不瞰其髙明而其身亦保康寧之福矣言未旣渙然寐覺豁然病已出戶視之庭空月霽吾聞阮千里之門有一客善譚名理雄於才辯豈子乎遂書其對

太乙宮通眞齋馬髙士酒牓

天下奇惟武林已貯乾坤之淸气宮神貴曰太乙首斟道徳之眞源不滌世上塵安知此中趣太乙宮通眞齋馬髙士龍臺舊侶牛麓散仙鏈太淸之露以抄書棄已陳之糟粕汲眞一之泉而洗髓畱不盡之菁華常惺惺從寶珠防上來還兀兀向白蓮社中去撥雪披云幾八千里搗香篩辣者十五年瓢掛晨華常抱半牀琴而偕往觴浮佑聖或攜一隻鶴以相隨只思三杯大道之通不效五斗先生之癖白墮久藏於一室黃封忽下於九霄爲醉經償數嵗之勞故前席置十齋之首昔延靑城客逢對飲之二生今拂紫霞壺見獨醒之一士淸夜沈沈緩更酌好春拍拍都滿懷璢璃鐘琥珀濃莫滴劉伶墳上土鸚鵡杯蒲萄緑且陪太白謫仙人更使金母薦桃月妃奠桂以穆上皇之祀以祈天子之年懽動龍顏不妨道士化爲榼春生燕坐盡使山翁醉似泥更約髙陽之徒同餞華胥之國

胡應桂字說

水陸艸木之品春秋之大夫公子媚之以爲名者眾矣宋以華椒楚以戢黎晉以解楊以州蒲衛以子荊秦以子桑鄭以子蘭蘭香艸也妃公子冝也余則不錫名也近世之士多取桂爲名蓋自郤詵對策東堂唱爲桂林一枝之語世遂以士之決科者爲折桂唐溫庭筠詩云故人新折桂老杜亦謂禮闈曾折桂皆承訛襲謬防迷於利祿之闗而弗之悟也吁抑陋矣嘉南州之炎徳兮麗桂樹之冬榮其植也秉陽其生也好直其居處也不羣其芳防似君子其偃蹇似幽人其丹心之自渥似忠臣義士吾以其徳命桂則桂必領受無愧色科第何足以混之耶東嘉胡產隆爲其子應桂請字於余且曰吾證諸夢頗與公子蘭之事相應是子也當志學之年口誦九經更相詰難不差一義則亦上根已余之意猶欲養之以徳故字之曰徳夫淳祐攺元夏五月書

槃字說

墻屋門之始也冠禮之始也爲宮室而不飾之以墻屋則無以居爲士而不成之以冠禮則無以立美哉古人之重冠事也筮日可矣而又筮賔宿賔可矣而又宿贊擯請期宰告事洗於東榮服於西墉紒於房冠於阼醴於客位尊之以三加重之以三醮華且榮矣而又懼其實之不知也則責之以四者之行使知爲人子而孝爲人弟而弟爲人臣而忠爲人少而少容體正而天理之則定衣冠肅而內心之敬生然後始知吾之一身與天地並立爲三而命之曰人可也自冠禮廢而天下無成人唐之時有行於朝者而舉朝笑之國朝元祐初有行於野者而城郭皆莫之行也夫禮始於冠士昏士喪士虞鄕飲燕聘朝覲次之今禮之次者皆得而行禮之始者乃憚而不行抑何冠禮之不幸也賔曰子知冠禮之可行而卒莫之行何也嗚呼是則有說十五至二十曰冠而某子之年則逾冠矣緇布至爵弁爲三加而某子之冠則再加矣冠主已失於前而復欲彊而行之則告廟之辭曰某之子某年漸長戒賔之辭曰某之子某日將加冠則是自欺也自欺而將以率諸賔恐非天理之節文人事之大端也然則不可不字之昔魯襄公十二而冠或曰可以冠矣伊川先生則以爲非其時周道防名冠字五十以伯仲或曰五十乃加字也而文公先生則以爲非其義禮以時爲大未及年而冠則太早艾之年而加字則太遲鄕俗先老蓋亦有未昬前卜日防賔昭告爾字者是式可從也賔曰子之子旣以槃名則當字之曰景碩考槃一詩而稱碩人者三蓋美賢者隠處澗谷陵陸之間而碩大寛夷無戚戚之意今子之生也子之居也則異是矣子能景慕碩人常如在澗在阿在陸時則不戚於貧賤不狃於逸樂其爲气也不餒其爲辭也不遊其爲士也洪毅而不隘責之以成人之道斯可以爲成人矣旣歌考槃徹章遂再歌椒聊之詩曰彼其之子碩大且篤又歌狼跋之詩曰公孫碩膚徳音不遐碩之義大矣哉字訖主人以賔之辭復自悼冠禮之旣失者而爲之說

贈風角富春子說

聞烏聲聞班馬聲而知齊師之必遁歌北風又歌南風而知楚師之無功天地以虛爲徳門無聲臭之可聞若非馮風雲以表異役鳥獸以通靈則𨿽號明風角者精如京房宻如翼奉智如任文公奧如謝夷吾博如樊英要眇如王琛閎深如劉孝恭探索幽如廖扶段翳世學如節宗家兒傳業如李南女總幹山立坐授諸子銜璧如管輅畢綜羣書如陳訓上蓬萊昆崘積石太室諸山得道如戴洋亦不能施其占之工推測之巧也子之術則異於是常向予言嵗在癸巳聞隨州鼓聲謂鼓云不久用兵某州某侯必出師三京予竊怪之鼓豈能自言哉因攷佛圗澄傳澄聴相輪鈴音有云明旦食時當擒段末波又云軍出捉得曜也則是亦澄之學也然澄能料勝子不能料敗何邪今聞子自京師逰帥府盍不於天淸日靜無陰雲風雨之夜循江淮以北去九百步外持尺寸之管聴三軍之聲表以八風中以五音端以六甲如天雷在前羽兵必破害气三合季龍當死試爲我占之端平柔兆涒灘春社日鶴林吳泳書於玉堂

可大受說

數以倍言邵子法也不知可君所傳得之何師而乃謂九倍爲帝坐八倍爲王公師相七六五爲執政侍從其餘卿監郎曹監司郡太守莫不積倍數以推測無一不靈予猶未之奇也蔇來京師策逆雛之必成覘勁敵之必退方國步斯頻疢如疾首之時而得君指數勘定月日抑亦謂智於其大矣李國史書之信史也子猶謂蜀中明年饑又有兵變嗚呼事將兆而獻忠人反謂汝多凶更勿多言將恐人唾罵汝爲靈鳥也於其西歸也書此遺之

筆記二則

朱文公有足疾嘗有道人爲施鍼熨之術旋覺輕安公大喜厚謝之且贈以詩云幾載相扶借瘦笻一鍼還覺有奇功出門放杖童兒笑不是從前勃窣翁道人得詩徑去未數日足疾大作甚於未鍼時亟令人尋逐道人已莫知其所往矣公嘆息曰某非欲罪之但欲追索其詩恐其持此誤他人耳

有來蘇渡雲修水深山間有小溪其渡曰來蘇蓋子由貶髙安監酒時東坡來訪之經過此渡鄕人以爲榮故名以來蘇嗚呼當時小人媒蘗摧挫欲置之死地而其所經過之地漁翁野叟亦以爲光華人心是非之公其不可泯如此所謂石壓筍斜出者是也

欽定四庫全書

鶴林集卷四十

宋吳

泳撰詞

生日自述【沁園春】

鶗鴂鳴兮卉木萋止維暮之春笑憨翁漸老年加三豆獃郎多事詩記三星六十有三髙吟勇退只有堯夫範景仁從今去且亭前放鶴溪上垂綸交親散落如雲僅畱得樽前康健身有一編書傳一囊詩槁一枰碁譜一卷茶經紅杏尙書碧桃學士看了虛名都賺人成何事獨靑山有趣白髮無情

又【摸魚兒】

甚一般化工模子鑄成一个拙底生來不向春頭上卻跨暮春婪尾驀省記蚤冉冉花陰防防循除水𨿽然恁地但笑詠春風閒推鳴瑟別自有眞意【婪尾字或作藍】從前看三十七年都未醉生聲利場裏浮雲破處窻涵月喚得自家醒起別料理那玉燕石麟不當眞符瑞徹頭地位也須是長年聞些好話作个標月指

生日和蓬萊仙降詞【沁園春】

春事防斑桐花爛漫不堪鳯棲嘆交枰世道容容是福危航宦海了了成癡邵子豪情樂天狂態六十六年才覺非【邵堯夫有六十六嵗吟白樂天有六十六嵗詩】溪山畔要看承風月捨我其誰文章髙下隨時料織錦應須用錦機愧老無健筆髙淩月脇病無佳句下解人頤君昔東坡我今韓愈【仙自云某卽坡仙還以韓愈相戱】造化一鑪如小兒都休管看翻荷露燕落芹泥

洪都生日不張樂自述【滿江紅】

手摘桐華悵還是春風婪尾按錦瑟一弦一柱又添一嵗紫馬西來疑是夢朱衣雙引渾如醉較香山七十欠三年吾衰矣紅袖卻靑樽止檀板住杯廢澹香凝一室自觀生意事業不堪霜滿鏡文章底用花如綺笑江濵遊女尙髙歌滕王記【白樂天六十七嵗詩云共把十千沽一斗相看七十欠三年】

壽範潼川並序

嘉定甲申之秋七月良夜夢歸家山過鶴林之下見老鶴翩蹮從西南來方瞳而朱頂玉立而長身其色內白其气孔神殆類有道者旣悟作而曰豈絜庵老仙誕日之祥耶遂書此夢演成滿江紅一闋爲斯文壽

夢繞家山曽訪問鶴林遺迹見老鶴翩蹮蜚下方瞳如漆蕙帳香銷形色靜玉笙吹徹丰神逸夢醒來忽記鶴歸時翁生日南陌杖東山屐紅樓酒靑霄笛料中梁何似涪江今夕君不見洛陽耆英防花前雅放詩間適獨北都畱守未歸來七十一

壽李長孺【水龍吟】

淸江社雨初晴秋香吹徹髙堂曉天然帶得酒星風骨詩嚢才調沔水春深屏山月淡吟鞭俱到算一生繞徧瑤階玉樹如君樣人間少未放鶴歸華表伴仙翁依然天杪知他費幾鴈邊紅粒馬邊靑艸待得淸夷防衣花綬哄堂一笑且和平心事等閒博个千秋不老

壽崔菊坡【鵲橋仙】

二童一馬素琴獨鶴長與仙翁爲伴自從分付益州來便蔚有隆中人望邊烽白羽軍符赤籍弄得不成模樣願公福徳厚如山爲扶起坤陲一半

壽吳毅夫【淸平樂】

梅霖未歇直透菖華節荔子才丹梔子白擡貼誕彌嘉月峩冠蟬尾翛翛整衣鶴骨彯彯聞道防云深處新添弄玉吹簫

宣城壽季永弟【賀新涼】

碧嶂靑江路近重陽不寒不暖不風不雨杜宇花殘銀杏過猶有秋英未吐但日對南山延竚碧落仙人騎赤鯉渺風塵不上瞿塘去來伴我宛陵住西風畫角髙堂暮炙銀燈疏簾影裏笑呼兒女爺作嘉興新太守囝拜鶚書天府況哥共白頭相聚天分從來鐘至樂更誰思野鴨鴛鴦語提大斗酌寒露

壽季武博【漁家傲】

翠隠紅藏春尙薄百花頭上梅先覺淸曉寒城聞畫角云一握鴉翻詔墨天邊落碧眼稜稜言諤諤諫書猶自畱黃閣世事翻騰誰認錯休話著緑尊且舉鸕鷀勺

壽魏鶴山【八聲甘州】

又一畨瀘水出牂牁江聲洶鳴鼉正南人爭望轉移虎節彈壓鯨波未見元戎羽葆民气已沖和不待禁中選李牧亷頗卻顧邊陲以北似乘航共濟亡楫中河縱纜頭襦尾其柰不牢何明公一襟忠憤想誓江無日不酣歌當津者豈應袖手長燕江沱

壽季永弟【靑玉案】

杏花時匆匆別又欲迫黃花節過了三年經八月驪駒聲裏靑鴻頭畔幾見刀頭折諸生立盡門前雪半偈重翻爲渠說且莫從頭烹瓠葉已呼童稚多藏酒秫共醉陶彭澤

宣城鹿鳴宴【謁金門】

將進酒吹起黃鐘淸調手按玉笙寒尙峭隴梅春已透藍染溪光緑皺花簇馬蹄紅鬭盡使宛陵人說道狀

元今嵗又

溫州鹿鳴宴【謁金門】

金榜揭都是鹿鳴仙客手按玉笙寒尙怯倚梅歌一闋栁拂禦街明月鶯撲上林殘雪前嵗杏花元一色馬

蹄歸路滑

孫園賞牡丹【栁梢靑】

元九不回胡三不問花說與誰賴得東皇調停春住勾管花飛庭前宻打紅圍想孫子兵來出奇似恁丰神誰人剛道色比明妃

郫縣宴同官【摸魚兒】

倚南墻幾回凝竚緑筠冉冉如故帝城景色緣何事一半花枝風雨收聴取這气象精神則要人來做當畱客處且遇酒髙歌逢場戱劇莫作皺眉事那个是紫佩飛霞仙侶駸駸云步如許淸閒笑我如鷗鷺不肯對松覓句萍防聚又明日還尋錦裏煙霞路浮名自誤待好好歸來攜筒載酒同訪子云去

六月宴雙溪【水龍吟】

修篁翠葆人家分明水鑑光中住就中得要危亭瞰淥小橋當路一榻桃笙半窻竹簡淸涼如許縱武陵佳麗若耶深窈那得似雙溪趣一夜檐花落枕想魚天漲防新露多君喚我掃花坐晚解衣逃暑鱠切銀絲酒招玉友曲歌金縷願張郎長與蓮花相似朝朝暮暮

神泉春日賦【魚遊春水】

東裏韶光早百舌枝頭啼碎了溪梅開盡池水緑波還皺種栁先生覺意防防花君子非年少心似澹雲夢隨芳艸滿地松花不掃鎭日春愁縈懷抱誰能擊築長歌吹笳淸嘯寄聲玉闗行人道未報君恩難便老雞塞雨寒戍樓煙渺

春日感懷【祝英臺】

小池塘閒院落薄薄見山影楊栁風來吹徹醉魂醒有時低按秦箏髙歌水調落花外紛紛人境猛深省但有竹屋三間蓮田二頃便可休官日對漏壺永假饒是紅杏尙書碧桃學士買不得朱顏芳景

壽友人【千秋嵗】

松舟檜檝苕霅溪頭別秋後雨春前雪書憑湖鴈寄手把江蘺折人未老相看元佀來時節芳艸鳴鶗鴂野菜飛黃蝶時易去愁難說析波浮玉醴換火繙銀葉醉也馬蹄歸踏梨花月

雪詞【上西平】

似斜斜才整整又霏霏今夜裏窻戶先知嫌春未透故穿庭樹作花飛起來尋訪剡溪人半壓橋低兔園冊漁江畫蘭房曲竹丘詩怎模得似當時天寒墮指問誰能解白登圍也須憑酒遣拏擔擊亂鵝池

洪都病中聞計浣章成父讀示劉夫往嵗辭建寧初命之詞而壯之因和一首寄呈【沁園春】

誇說洪都西滕王閣北豫章臺對雨簾半捲江橫如舊溝亭欹壓梯上無媒但有江山更無豪傑拔腳風塵外一杯題千墨須杜陵老手太白天才力能筆走風雷人道是閩鄕老萬回把崇天普地層胸蕩出橫今豎古信手拈來使翰墨場著伏波老上馬猶堪矍鑠哉今耄矣獨蒓鱸在夢泉石縈懷

和吳毅夫【滿江紅】

伶俐聰明都不似阿奴碌碌漸欲買靑山路隠白雲同宿半醉盡教烏幘墮熟眠休管屏風觸算人生能有幾時閒金烏速麄麄飯天倉粟濁濁酒天家祿更釣鮮采有何不足君不見當年金穀事緑珠弄笛椒塗屋到而今富貴一塲空終非福

和史子威瑞梅【卜算子】

漠漠雨其蒙湛湛江之永凍壓溪橋不見花安得杯中影明水未登彞飾玉先浮鼎寄語淸居山上翁驛使催歸近

倉江分韻送晏鈐幹詞【滿江紅】

元帥籌邊誰肯辦向前一著大丞相孫兒挺偉素閒兵略楊栁依依煙在眼檀車嘽嘽春浮腳更何妨二十五長亭橫冰槊登劍棧懷闗洛機易去愁難割豈而今全是從前都錯鹿走未知眞局面獸窮漸近空籬落蚤經營勲業復歸來江頭酌

惜春和李元膺【洞仙歌】

翠柔香嫩乍春風庭院換卻幽人讀書眼澹鵝黃嫋嫋玉破梢頭鶯未囀緑皺池波尙淺王孫才別後長負芳時碧艸萋萋綉裀軟海棠桃花雨紅濕靑衫春心蕩不省花飛減半待持酒髙堂勸東皇且愛惜芳菲畱春借暖

送陳舍人【上西平】

跨徵鞍橫戰槊上襄州便匹馬蹴踏髙秋芙蓉未折笛聲吹起塞云愁男兒若欲樹功名須向前頭鳯雛寒龍骨朽蛟渚暗鹿門幽閱人物渺渺如漚棊頭已動也須髙著局心籌莫將一片廣長舌博取封侯

送遊景仁赴防漕【賀新涼】

額扣龍墀苦對南宮春風侍女掉頭不顧烽火連營家萬里漠漠黃沙吹霧莽闗塞白狼兔如此江山俱破碎似輸棋局滿枰無路彈血淚迸如雨輕帆且問防州戍俯江流桑田屢攺陣圖猶故抱此孤忠長耿耿痛恨年華不與但月落荒州絕嶼君與鶴山皆人傑倘功名到手還須做平灔澦洗石鼓

送張伯修赴宣府【靑玉案】

玉驄已向闗頭路待擕取功名去慷慨不歌桃葉渡囊書猶在劍花未落富有經綸處從軍緬想當年賦縱局局翻新祗如許但恐歸來秋色暮薫鑪茗椀葵根匏葉落莫燈前雨

送魏鶴山都督【滿江紅】

白鶴山人被推作諸軍都督對朔雪邊云上馬龍光醲郁戊巳營西連太白甲丁旗尾捫箕宿倚梅花聼得凱歌聲橫吹曲船易漏袽難沃柯易爛棋難復閱勛名好樣只推吾蜀風撼藕塘猩鬼泣月吞采石鯨鯢戮管明年縛取敵人回持鈞軸

和吳毅夫送行【滿江紅】

倦客無家且隨寓瞻烏爰止浪占得淸谿一曲水鮮山媺菡蓞香浮書幾上芙蓉月落吟窻裏縱結廬𨿽不是吾廬聊復爾人似玉神如水歌古調傳新意問老龎何日攜家來此後著豈無棋對待前鋒自有詩當底若新秋京口酒船來仍命寄

和季永弟思歸【八聲甘州】

毎逢人都道早歸休何曽猛歸來有邵平圃淵明菊徑誰肯徘底是無波去處空算一竿桅冨貴非吾事野馬浮埃況值淸和時正靑梅未熟煮酒新開共倒冠落佩寧使別人猜滿朱檐殘花敗絮欲問君移取石橊栽靑湖上低低架屋淺淺銜杯

