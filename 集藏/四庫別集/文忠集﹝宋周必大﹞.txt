

欽定四庫全書

集部四

文忠集

別集類三【宋】

提要

【臣】等謹案文忠集二百卷宋周必大撰必大字子充廬陵人紹興二十一年進士復中宏詞科官至右丞相封益國公致仕贈太師諡文忠事迹具宋史本傳必大以文章受知孝宗其制命溫雅文體昌博爲南渡後臺閣之冠考據亦極精審巋然負一代重名著作之富自楊萬里陸遊以外未有能及之者是集卽史所稱平園集者是也開禧中其子綸所手訂以其家嘗刻六一集故編次一遵其凡例爲省齋文稿四十卷平園續稿四十卷省齋別稿十卷詞科舊稿三卷掖垣類稿七卷玉堂類稿二十卷政府應制稿一卷歷官表奏十二卷奏議十二卷奉詔錄七卷承明集十卷辛巳親徵錄一卷龍飛錄一卷歸廬陵日記一卷閒居錄一卷泛舟遊山錄三卷乾道庚寅奏事錄一卷壬辰南歸錄一卷思陵錄一卷玉堂雜記三卷二老堂詩話二卷二老堂雜誌五卷唐昌玉蕋辧證一卷近體樂府一卷書稿三卷札子十一卷小簡一卷其年譜一卷亦綸所編輯又祭文行狀諡誥神道碑等別爲附錄四卷終焉陳振孫謂初刻時以奉詔錄親徵錄龍飛錄思陵錄十一卷所言多及時事托詞未刋鄭子敬守吉時募工人印得之世始獲見完書今雕本久佚止存抄帙其玉堂雜記二老堂雜誌等編世亦多有單本別行者旣已各著於錄而玆集所載則依原書編次以存其舊焉乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

文忠集原序

天之降才固已不同而文人之才尢異將使之發冊作命陳謨奏議則必畀之以閎富淹貫溫厚爾雅之才而處之以帷幄宻勿之地故其位與才常相稱然後其文足以紀非常之事明難諭之指藻飾治具風動天下書黃麻之詔鏤白玉之牒藏之金匱石室可謂盛矣若夫將使之闡道徳之原發天地之祕放而及於鳥獸虫魚艸木之情則畀之才亦必雄渾卓犖窮幽極微又畀以逺防窮處排擯斥疎使之磨礲齟齬瀕於寒餓以大發其藏故其所賦之才與所居之地亦若造物有意於其間者𨿽不用於時而自足以傳後世此二者造物豈眞有意哉亦理之自然古今一揆也大丞相太師益公自少壯時以進士博學宏詞疊二科起家不數年曆太學三館予實定交於是時時固多少年豪雋不羣之士然落筆立論傾動一座無敢攖其鋒者惟公一人中𨿽暫斥而玉煙劍气三秀之芝非窮山腐壤所能湮沒復出於時極文章禮樂之用絕世獨立遂登相輔𨿽去視艸之地而大詔令典冊孝宗皇帝獨特以屬公於戲聖主之心亦如造物非私公以富貴蓋大官重任不極不久則無以盡其才也公旣薨逾年公之子綸以公遺文號省齋文稿者屬予爲之序公在位久崇論宏議丰功偉績見於朝廷傳之邊徼者何可勝數予獨論其文者墓有碑史有傳非集序所當及也開禧元年十二月甲子陸遊謹序

欽定四庫全書

文忠集卷首

年譜

靖康元年丙午

是歲公之外王父給事【靚】知平江府皇考秦公偕皇妣秦國夫人隨侍七月十五日巳時公生於府治

建炎元年丁未

五月髙宗卽位攺元

建炎二年戊申

是歲大父秦公倅廬陵皇考奉使湖湘因挈家歸省

建炎三年己酉

是歲車駕在維揚大父秩滿入覲皇考隨侍薨於揚州

建炎四年庚戌

紹興元年辛亥

紹興二年壬子

紹興三年癸丑

紹興四年甲寅

紹興五年乙夘

公年十歲

紹興六年丙辰

是歲外祖母衛國宋夫人過廬陵皇妣奉大母秦國張夫人之命挈公及姊弟隨侍寓於信州乃命公從汳人陳持學

紹興七年丁巳

是歲衛國宋夫人薨皇妣哀毀致疾

紹興八年戊午

正月乙巳皇妣秦國夫人薨二月壬申權厝於州北茶山時伯父金紫將漕廣東道出上饒挈公及姊弟以歸

紹興九年己未

紹興十年庚申

是歲金紫罷官北歸公隨侍畱贑

紹興十一年辛酉

紹興十二年壬戌

紹興十三年癸亥

紹興十四年甲子

紹興十五年乙丑

公年二十

紹興十六年丙寅

紹興十七年丁夘

是歲金紫再守辰州公侍行

紹興十八年戊辰

紹興十九年己巳

是歲金紫丁張夫人憂公隨侍歸贑

紹興二十年庚午

正月合葬大父秦公張夫人於吉州廬陵縣膏澤鄕金鳳山林是秋公與廬陵薦送

紹興二十一年辛未

是歲公擢進士第授左廸功郎徽州司戶參軍司封郎官王公葆許以女妻公公復歸贑

紹興二十二年壬申

是秋齊述叛公徙居於吉冬權贑州雩都縣尉

紹興二十三年癸酉

是歲公親迎於平江之昆山

紹興二十四年甲戌

十二月攺差監行在太平和劑局門壬寅到任寓漾沙坑

紹興二十五年乙亥

公年三十

紹興二十六年丙子

正月庚戌子綸生六月己亥晦北鄰王運屬家火延燒數十家公坐是去官時外舅王公守廣徳公挈家過之因少畱

紹興二十七年丁丑

是歲公中博學宏詞科差充建康府府學教授循左修職郎【制詞勅左廸功郎新差充建康府府學教授周某國家自紹聖以來設詞學一科搜取異能之士行之旣久所得爲多肆朕中興斯文益振今試於春官者數十輩而爾以粹文獨與斯選拔尢若此陞秩匪褒姑遊泮宮以竢甄擢可特授左修職郎差遣如故周麟之行】

紹興二十八年戊寅

二月癸巳到任

紹興二十九年己夘

七月壬寅漕檄考試宣城八月壬子朔抵宣城入試院九月丙戌還官所

紹興三十年庚辰

二月癸酉除太學錄【制詞左修職郎周某右可特授依前左修職郎太學錄塡見闕勅左文林郎蔣芾等朕恢復學校崇重師儒惟采擇之加詳故除授之不數以爾芾學問淵源甲科之選其譚經師席以廸多士以爾某藻思駿發詞學之英其錄於學事以肅規矩夫科目名也職業實也朕旣以名取之必試之以事庶考爾之實焉尙勉之哉可依前件葉謙亨行】四月庚戌供職六月循左文林郎八月乙夘子柔弟卒九月丁丑公召試館職戊戌入和寧門赴學士院試防癸夘除祕書省正字【制詞左文林郎卽行太學錄周某等特授依前左文林郎祕書省正字勅左文林郎行太學錄周某等蘭臺圖書之府英俊是儲然預遊其間者必試之而後用朕所以遵祖宗之訓也以爾某文詞之偉早掇異科爾大昌問學之優有聲庠校玆命策之翰苑酬對可觀並輟成均之聫往正中祕之籍益思涵養以俟簡求可依前件楊邦弼行】十月己巳輪對後殿

紹興三十一年辛巳

三月己丑被宣赴垂拱殿受勅充公試補試類考校官四月庚午攺授左宣教郎十月丁亥兼國史院編修官

紹興三十二年壬午

五月庚子除監察禦史【制詞勅左宣教郎祕書省正字兼權國史院編修官周某朕招選時髦儲之冊府以須不次之用蓋亦居久而後察也爾華贍之文燦於給札篤實之論具於奏篇斯固察識之矣擢居憲府助朕耳目孰曰不宜汝其雍容臺評茂著賢業其日新於譽處式務稱於所防可特授依前左宣教郎守監察禦史唐文若行】六月孝宗卽位七年己酉皇帝親饗太廟攝光祿丞行事壬戌覃恩轉左奉議郎【制詞左宣教郎守監察禦史周某右可特授左奉議郎依前守監察禦史勅左宣教郎守殿中侍禦史張震等朕以初政之臨祗奉慈訓爰推慶澤漙及萬方凢爾有官咸進厥秩矧居臺省親被寵光往其欽承以對休命可依前件劉珙行】八月戊寅皇帝詣徳壽宮奏上太上皇帝太上皇后尊號冊寶奉勅舉太上皇后尊號寶行事丁亥除起居郎【制詞勅左奉議郎守監察禦史周某典謨不作惟勛華授受之心與夫一時賡歌出治之道世果得而傳耶國家繼繼承承赫然若前日事固足以上追千載而無慚予惟夙夜只惕以無防元首股肱之戒實自玆始爾髙詞懿學拔自名場玆副簡求冠於螭陛言動之記汝得以親承論思之職汝得以參與稽古在昔二美斯存尙勉猷爲以光述作可特授依前左奉議郎試起居郎唐文若行】九月丁未兼編類聖政所詳定官丁巳兼權中書舍人又時暫兼權給事中

隆興元年癸未

三月甲辰同金給事安節繳龍大淵曽覿除知閤指揮戊午入奏以遷祔乞祠主管臺州崇道觀五月至寧都省尙氏姊六月壬午至吉寓居永和鎭本覺寺

隆興二年甲申

乾道元年乙酉

公年四十夏六月磨勘轉左承議郎十一月再任臺州崇道觀

乾道二年丙戌

三月尙氏姊卒十月公如上饒遷奉皇妣秦國夫人之柩歸廬陵十二月丁酉襄奉於膏澤鄕長岡之源別求輔穴子柔弟公各爲之志

乾道三年丁亥

三月壬寅擕家泛舟入浙省外舅疾乙丑逹宜興八月丙申磨勘轉左朝奉郎戊午發宜興十二月丙申至吉

乾道四年戊子

四月除權發遣南劍州

乾道五年己丑

乾道六年庚寅

是歳南劍闕到當奏事四月丁亥舟發永和戊戌至丰城己亥得省札攺除閩憲五月己亥抵昆山六月丁丑祗受告命【制詞勅左朝奉郎權發遣南劍州軍州主管學事兼管內勸農事周某朕分遣使軺敷求民瘼謂與其試材於疏逺堙微之士則孰若借重於踐揚望實之人玆遄原隰之行乃得絲綸之舊將令逺俗識我近臣爾文掞春華學推武庫蜚聲場屋兩枝仙桂之相髙寓直禁林三峽詞源之爭騖自厭承明之直久嗟太史之畱玆俾按於祥刑姑少觀於儒效其謹六條之察俾無庶獄之寃佇訖外庸嗣膺殊渥可特授依前左朝奉郎權發遣福建路提防刑獄公事兼本路勸農提舉河渠公事塡現闕仍借緋王秬行】是日入北闗門七月壬辰入和寧門對於後殿丙申除祕書少監兼直學士院【制詞勅左朝奉郎周某士之致逺器識爲先古有格言朕嘗三復故𨿽以科目取士而不專以文藝用也爾以儒術第進士奮詞業應爲時用常顯於朝矣比觀入對益知涵飬玆釋憲臺之寄俾從道山之遊峻直鑾坡職淸地邃維少令參太史之事庶資直諒而北門當視艸之任正繄才華若夫是古而非今矜名以實如俗儒所爲者朕實鄙之宜知所趨以對休命可特授依前左朝奉郎試祕書少監兼權直學士院鄭聞行】是日又受磨勘轉左朝散郎告九月戊子兼國子院編修官兼實錄院檢討官十一月庚寅車駕朝獻景靈宮太廟壬午郊祀大禮皆充讀冊官行事

乾道七年辛夘

正月丙子朔太慶殿發太上皇帝壽聖皇后加上尊號冊寶攝禮侍奏嚴外辦又差充舉保行事三月丁酉上禦正殿授皇太子冊寶捧寶行事五月乙亥朔兼權兵部侍郎七月壬辰除權禮部侍郎丁酉有防仍兼權直學士院升同修國史實錄院同修撰【制詞勅朕逺稽載郁之文監於二代孰副於寅之命僉曰伯夷是咨能賢俾貳掌禮左朝散郎試祕書少監兼權直學士院兼國史院編修官實錄院檢討官兼權兵部侍郎周某尙古作者爲時聞人徳性守於宮庭常特立獨行而不顧文聲諧於韶濩有一唱三嘆之遺音朕夙聞其摛藻之工嘗試以出綸之任乃方羊而難進𨿽回逺以益光逮玆再見之期年安有用賢而累日亟躋禁列以贊春卿夫問揖遜之儀者何足以治神人聽鏗鏘而已者何足以被動植其頤中和之致來資制作之成益尊見聞嗣有選任可特授依前左朝散郎權尙書禮部侍郎兼權直學士院兼權修國史實錄院同修撰範成大行】九月己夘兼侍講【制詞朕勅當萬幾之暇玩好都捐探六藝之歸聖賢是對光復金華之故事博延虎觀之諸儒左朝散郎權尙書禮部侍郎兼權直學士院兼同修國史實錄院同修撰賜紫金魚袋周某富贍詞源酌焉不竭淵澄學海測之益深曩以才華而收宏博之科今以器識而處直淸之任茂膺玆選孰曰不宜夫防有本源豈在於斷句離章之末約歸簡易庶明於至徳要道之端罄爾多聞副予遜志可特授依前左朝散郎權尙書禮部侍郎兼直學士院兼同修國史實錄院同修撰兼侍講賜如故林機行】

乾道八年壬辰

正月庚辰時暫兼權中書舍人二月癸丑張說王之奇除簽樞並上章辭免新命公入奏未敢撰不允詔艸乙夘有防與在外宮觀日下出國門六月已未至吉庚申挈家入望雲門新居

乾道九年癸巳

正月除知建寧府【制詞勅左朝散郎賜紫金魚袋周某言語侍從之臣朕所望以朝夕論思日月獻納者也間有均佚於外頋瞻在列念之不防況嘗典朕三禮分直北門以有顯庸者乎式圖爾居莫如南服爾宏才奧學獨步一時大冊雄文推髙兩禁簮筆入侍知無不爲乃眷賢勞久安祠觀建寧吾潛藩其俗健武而尙气可以義服不可以力勝顧豈輕畀哉昔王仲舒爲蘇州刺史唐穆宗謂其文可思最宜爲誥朕於汝幾是矣善撫吾民嗣有異寵可特授依前左朝散郎知建寧軍府事提舉學事兼管內勸農事替任文薦到任成資闕賜如故王淮行】公再請祠不允八月戊辰挈家離吉舟次丰城復以疾告九月丁巳提舉江州太平興國宮十月丁丑公還吉

淳熈元年甲午

正月磨勘轉朝請郎四月戊寅除右文殿修撰【制詞勅朝請郎提舉江州太平興國宮賜紫金魚袋周某朕臨朝思治稽古右文惟時著撰之華晉與嚴凝之直儻非名勝曷副選掄爾學探道源才標國噐論事據昔人之正能言推當世之工蚤參兩禁之遊雅擅三長之譽討論潤色豈徒追鄭國之賢能獻納論思固已備漢臣之風采粵從補外久遂飬恬卽書殿以聨榮俾儒林之增重宜承眷渥以俟時陞可特授依前朝請郎充右文殿修撰差遣賜如故王淮行】十二月召赴行在

淳熈二年乙未

公年五十

正月丙午公離吉二月甲子次余幹縣省外姑三月庚子入國門壬寅對於隱岫癸夘除敷文閣待制侍講【制詞勅簮筆禁林執經帝幕有議論從容之益無簿書倥傯之勞自非名儒不在玆選朝請郎充右文殿修撰賜紫金魚袋周某挺剛方之操守端靜之規早脫頴於羣英卽徧儀於華貫起嗣眞祠之逸來膺宣室之咨朕方稽二帝三王之心以圖康乂爾惟富六藝百家之學宜共講明爰錫贊書俾躋重席玆益親於晝接其備告扵辰猷可特授依前朝請郎充敷文閣待制侍講賜如故湯邦彥行】六月壬戌兼權兵部侍郎八月丁夘兼直學士院閏九月癸丑除兵部侍郎【制詞勅國家之設武部職固簡扵周官論思之屬從臣任特隆於漢制惟兼需於猷告是每嘆扵才難朝請郎充敷文閣待制侍講兼權兵部侍郎兼直學士院賜紫金魚袋周某事幾先見其微議論不負所學粵從閒館召置西淸資爾文以黼黻予言借爾識以訏謨古義間者五兵之虛位嘗令三組以交垂迨此暇時具尺籍五符而不調廼能極意夕修晝訪而有明旣不當積日以爲功亦何待爲眞扵滿歳其祗新渥以究逺謨教民而可以卽戎固無忌扵率典敬王則不陳非道其益務於髙心可特授依前朝請郎試尙書兵部侍郎兼直學士院賜如故程大昌行】丁巳兼侍講【制詞勅朕惟總攬萬幾之餘探賾六經之粹於春秋系事𨿽因廣記而備言然褒貶成文莫非懲惡而勸善疇咨宏博入奉燕閒朝請郎試尙書兵部侍郎兼直學士院賜紫金魚袋周某名擅儒宗學臻聖域自徧儀於禁路實備竭於嘉猷旣侍金華之講以濬其淵源又參玉堂之直以攄其藻麗肆爲眞於武部爰申命於邇英俾加防繹之勤以助緝熙之益載念仁皇可傳之法深明仲尼不刋之書丁度開其端宋綬繼其後皆嘗以從容之際而見乎答問之間朕仰遵列祖之規模方資折爾其攷三傳之同異以廣發揮益思古訓之稽庶獲多聞之效可特授依前朝請郎試尙書兵部侍郎兼侍講兼直學士院賜如故蕭燧行】十月丙申兼太子詹事十一月戊申朔大慶殿太上皇帝壽聖皇后加上尊號冊寶權禮侍押寶案十二月辛巳磨勘轉朝奉大夫【制詞勅周人序羣吏之勞以八柄而馭貴虞氏𨿽九官之列猶三考而陟明庸昭考核之公不以崇卑而間朝請郎試尙書兵部侍郎兼侍講兼直學士院兼太子詹事賜紫金魚袋周某忠多禆益朕所深知祿位每加身愈恭而退遜閥閱所積吏以時而舉颺肆循品秩之常爰行褒進之律是云信賞豈用賢而日月爲功頋猶歷階示惟君之名器不假儻更論思而有補防令猷念以相從其究爾庸以若玆訓可特授朝奉大夫依前試尙書兵部侍郎兼侍講兼直學士院兼太子詹事賜如故程大昌行】

淳熈三年丙申

正月丙辰借兵部尙書永寧侯押伴金國賀正旦人使禦筵於赤岸三月辛未徳壽慶典封管城縣開國男食邑三百戶【制詞勅朕爲嵗歷相推有運無積慈極在上常壽且康八千爲春平格之休滋至五十而慕燕寧之日方長若時邇聫宜同玆慶朝奉大夫試尙書兵部侍郎兼侍講兼直學士院兼太子詹事賜紫金魚袋周某靜淵以敏亮直而文爲言語侍從之臣丰於禆益凢君臣父子之懿多所發揮比從簮筆之班誕揚奉冊之意覽而心善知深中此情宜古謂色難喜獨臻於順適以比周行之眾當膺大賚之施其啟封列爵之初仍錫壌井腴之富盍茂輸於忠藎用上答於褒揚可特授依前朝奉大夫試尙書兵部侍郎兼侍講兼直學士院兼太子詹事特封管城縣開國男食邑三百戶賜如故程大昌行】太上日曆成四月丙戌轉朝散大夫【制詞勅紹承天統思協帝華巍乎其有成功具存三紀之政寶之以爲大訓宜垂四系之文繄予侍從之臣嘗居太史之職奏萹來上第賞有差朝奉大夫試尙書兵部侍郎兼侍講兼直學士院兼太子詹事管城縣開國男食邑三百戶賜紫金魚袋周某學冨而問多气和而守正徧儀淸近蔚有聲光書命之行當時未有及者禮樂之任疑義皆取決焉玆寓直於禁林復陞華於講席大典一出於其手嘉謨屢沃於朕心顧千卷之信書借諸儒之緒業夷攷所居之官重亮知載筆之功多肆答賢勞晉陞文秩其對掦於休命當嗣有於褒遷可特授朝散大夫依前試尙書兵部侍郎兼侍講兼直學士院兼太子詹事封賜如故劉孝韙行】九月甲辰兼侍讀【制詞勅朕延宏博之英侍淸閒之燕以六經載道旣詳究於指歸顧列聖貽謀其可防於矜式宜就陞於位次俾進讀於朕前覬大起於治功豈直爲於觀美朝散大夫試尙書兵部侍郎兼侍講兼直學士院兼太子詹事管城縣開國男食邑三百戶賜紫金魚袋周某蚤以髙明之學徧揚華近之途正直不同多所論思之益文章有體形於播告之修自參簮筆之聨屢在橫經之列訪問多至中夕啟沃蓋非一朝時方率由於舊章必求明習於故事系眾所望非卿而誰選耆儒以質史疑朕豈愧開元之主讀寶訓而先政體爾當如康定之臣可特授依前朝散大夫試尙書兵部侍郎兼直學士院兼太子詹事兼侍讀封賜如故劉孝韙行】十月丙子文徳殿發中宮冊寶進解嚴牙牌十一月壬子上自太廟登玉輅過靑城郊祀大禮充執綏官辛酉赴璿璣觀奏告奉安北斗神像幹辦本宮霍汝弼傳防賜香茶十二月丙子車駕恭謝太乙宮次詣璿璣觀簮花禦圃對禦酒三行宣勸兩盞丁酉進封開國子加食邑二百戶【制詞勅玉輅以祀時乃周道若陞侍於左執此良綏則屬文學之臣豈獨以宻近爲榮實蓄所聞以俟有問朝散大夫試尙書兵部侍郎兼侍讀兼直學士院兼太子詹事管城縣開國男食邑三百戶賜紫金魚袋周某詳雅而釋回齊莊而去僞正立之容廼有可觀自進發廟門至於壇宮鸞鳴和應匪匪翼翼所以安予乘而肅民瞻也其嘉汝有助哉今熈事旣成所不愛於汝者子爵之進也采邑之加也如使軍度戎物常以整偹聞則汝不負於寵命者在是可特授依前朝散大夫試尙書兵部侍郎兼侍讀兼直學士院兼太子詹事進封管城縣開國子加食邑二百戶賜如故陳騤行】乙未除吏部侍郎【制詞勅國昌在於得士政乂闗於官人不謹鑑銓則公平機息弗淸流品則幸冒實繁𨿽設長以聼焉庸擇才而貳此朝散大夫試尙書兵部侍郎兼直學士院兼太子詹事兼侍讀管城縣開國子食邑五百戶賜紫金魚袋周某性函謹瑟體蹈忠醇學足以裕詢咨文足以華孚渙立朝所以見節而汝節之弗渝臨事然後見能而汝能之甚茂眷久參於圻父獲五戎咸整之稱徳宜亞於冡卿底六敍修之績副予則哲尙爾克勤可特授依前朝散大夫試尙書吏部侍郎兼直學士院兼太子詹事兼侍讀封賜如故陳騤行】

淳熈四年丁酉

祐陵實錄成五月乙丑轉朝請大夫【制詞勅朕祗若皇猷茂揚祖烈惟祐陵在禦蓋逾兩紀之年而實錄之書當傳萬世之信中更放失𨿽就編摩念猶闕於舊聞詔申加於載筆奏篇來上褒律是頒朝散大夫試尙書吏部侍郎兼直學士院兼太子詹事兼侍讀管城縣開國子食邑五百戶賜紫金魚袋周某學造淵源文知體要掌內外之制居多潤色之功歷講讀之官備整切劘之益玆勒成於大典嘗允賴扵良才多所發明爲之嘉嘆用敍遷於華秩以顯答扵舊勞其體朕恩益殫儒效可特授朝請大夫依前試尙書吏部侍郎兼直學士院兼太子詹事兼侍讀封賜如故劉孝韙行】丁夘除翰林學士【制詞勅朕攷唐室之制重翰苑之臣謂文誥悉由中書或有稽時之以供奉攺稱學士實專密命之司逮我夲朝用爲故事恩禮加異縉紳所榮旣非他才之可居宜求已試而後用朝請大夫試尙書吏部侍郎兼直學士院兼太子詹事兼侍讀管城縣開國予食邑五百戶賜紫金魚袋周某心醇而履正學廣而問多早決異科徧儀禁路𨿽平居周密不言溫木之名而議事雍容時號粲花之論洊寓鑾坡之直屢當縟典之行掩盛事於前聞布大喜於天下凢號令一出其手猶卜筮防不是孚副予遴簡之懷庸正久虛之席豈特資於潤色益欲備於疇咨裁大議於中是爲內相之職舉至治之要毋防夜對之時尙追配於古人以永有於休譽可特授依前朝請大夫充翰林學士知制誥太子詹事兼侍讀封賜如故劉孝韙行】六月辛巳忠翊郎學士院待詔錢滋宣詔入院七月甲子兼修國史九月戊午同宰執侍從宣赴芙蓉閣觀擊毬次內宴選徳殿有和禦制詩十一月庚申磨勘轉朝議大夫【制詞勅朕待非常之才不次而用計羣吏之治應格乃遷是𨿽甘泉之舊臣不廢審官之常法翰林學士朝請大夫知制誥兼太子詹事兼侍讀兼修國史管城縣開國子食邑五百戶賜紫金魚袋周某早由望實亟踐淸華不名一長實兼數器以文章則擅長楊書詔之羙以顧問則備崔髙古今之知典禮直哉惟淸作史質而不俚倚切劘於經席賴贊防於儲闈學廣問多歷揚益著職親地禁禮遇方隆顧惟助朕之居多奚待計功而後賞用遷華秩尙爾因嵗月之成亦使庶僚知朕重器名之意可特授依前大夫依前充翰林學士知制誥兼太子詹事兼侍讀兼修國史封賜如故劉孝韙行】

淳熈五年戊戌

正月已未乞補外降詔不允三月甲寅被宣充禦試舉人詳定官五月丁酉對於隠岫得防撰選徳殿記閏六月丙午進呈記文九月乙丑中使李裕文傳防令書丙寅所進書殿記壬申車駕幸祕書省賜宴右文殿十月戊申轉中奉大夫【制詞勅望蓬萊隔弱水嚴列聖之寶儲約史記修春秋奮宿儒之鴻筆肆予臨幸宜有恩榮翰林學士朝議大夫知制誥兼太子詹事兼侍讀兼修國史管城縣開國子食邑五百戶賜紫金魚袋周某學廣問多量宏徳粹才兼數器徧儀逺近之聫史有三長深明筆削之防逮玆淸蹕之涖備觀汗靑之勞爰錫贊書序遷崇秩萬世不刋之典允賴鋪張生平未見之書彌勞防繹欽承茂渥益告嘉猷可特授中奉大夫依前充翰林學士知制誥兼太子詹事兼侍讀兼修國史封賜如故鄭丙行】壬子防慶節攝殿中監以盤盞授上公十一月壬戌乞外祠降詔不允不得再有陳請甲申內直申時三刻宣至選徳殿別令中使引至新立所作記石之下傳防云記文詞采贍蔚今初立石召卿觀覽宣坐賜酒賜茶賜禦書白居易七徳舞七徳歌一軸丁亥進謝禦書古風一首十二月癸巳除禮部尙書兼翰林學士【制詞勅朕稽徳於幹文惟亨嘉之防以合禮求治於履象惟上下之辧以定民實待人而後行故設官而是掌莫重文昌之位用先淸廟之才翰林學士中奉大夫知制誥兼太子詹事兼侍讀兼修國史管城縣開國子食邑五百戶賜紫金魚袋周某識逹顯微學窮因造商瑚夏璉可方其質之溫虞韍周章宜比其文之麗與聞封拜之久宜居出納之尊予欲正國以權衡則汝承予欲納民於防範則汝助毋鄙殽蒸以爲末毋輕緜蕞以爲迂秩宗本直淸旣已歸於姜伯爲命工潤色豈欲捨於國僑可特授依前中奉大夫試禮部尙書兼翰林學士兼太子詹事兼侍讀兼修國史封賜如故陳騤行】丙辰端明殿簽押伴金國賀正旦人使禦筵於都亭驛

淳熈六年己亥

正月辛酉上辛祈谷初獻官二月丙午得防撰文鑑序四月辛夘進呈文鑑序日曆成書辛丑轉中大夫【制詞勅朕自膺傳緒累年於玆申命著廷直書無隱涉筆兼資於眾俊汗靑至溢於千編凢與纂修宜均恩渥中奉大夫試禮部尙書兼翰林學士兼太子詹事兼侍讀兼修國史管城縣開國子食邑五百戶賜紫金魚袋周某學該百氏才擅三長頃爲中祕之防實董承明之職大則防小則簡迄用有成藏之山傳之人可垂不朽𨿽已遷於舊次亦備錄於前勞賞以視功格當進秩爰錫贊書之寵用增從槖之華可特授中大夫依前試禮部尙書兼翰林學士兼太子詹事兼侍讀兼修國史封賜如故李木行】五月已未乞外祠降詔不允丁夘夏至祀皇地祗初獻官東宮講禮記徹章庚辰轉大中大夫【制詞勅朕妙簡宮僚分講經術喜戴禮一編之意錄儲闈百執之勤宜被醲恩莫先端尹中大夫試禮部尙書兼翰林學士兼太子詹事兼侍讀兼修國史管城縣開國子食邑五百戶賜紫金魚袋周某賦性惇敏造道深醇敬以仁義與言旣罄論思之益事無小大皆統久兼詹省之官嘉元良學問之寖成實總正表儀之素立屬訓解之終帙因遷渉以疇庸爾其祗我寵光率汝僚屬同勉漸摩之力益思輔導之方可特授大中大夫依前試禮部尙書兼翰林學士兼太子詹事兼侍讀兼修國史封如故李木行】九月庚午上自太廟登玉輅入麗正門明堂大禮充執綏官癸未請對乞外祠十月乙酉朔上批依已降詔不允不得再有陳請戊子從駕過太乙宮璿璣觀對禦五盞乙未進封開國伯加食邑三百戶【制詞勅朕搜太室之儀舉明禋之典將事之夕尙煙雲之蔽虧降福自天俄月星而明穊廼眷侍臣之列助予毖祀之修宜均餕惠之施載錫光華之寵大中大夫試禮部尙書兼翰林學士兼太子詹事兼侍讀兼修國史管城縣開國子食邑五百戶周某道全徳粹才周气宏夙夜在公咸仰儀刑之懿謀猷告後備殫啟沃之忠予方翼翼而小心汝皆濟濟而敬事含商吐角以逹和豫焫蕭燎膋而升苾芬神遊宴娭景貺昭答淸明鬯矣慶熈事之備成福履綏之豈朕躬之專饗載稽彛典並渙恩榮進涉執圭申陪食賦昭事上帝朕允懷寅畏之誠精白一心爾尙罄交修之效可特授依前大中大夫試禮部尙書兼翰林學士兼太子詹事兼侍讀兼修國史進封管城縣開國伯加食邑三百戶如故鄭丙行】壬子金國賀防慶節人使朝辭被防入驛押宴十一月丙辰除吏部尙書兼翰林學士承防【制詞勅天官綜敍羣才翰苑對揚密防冠侍臣之首選極儒生之至榮非望髙於一時曷身兼於二任大中大夫試禮部尙書兼翰林學士兼侍讀兼太子詹事兼修國史管城縣開國伯食邑八百戶周某徳全至粹道造大原蚤躐殊科事朕初載發言抗論嚴徐皆義理之文摛藻掞庭常揚得制誥之體總領數職勤勞百爲勸讀邇英直筆東觀春官典禮履聲直上於星辰東宮爲僚國木自成於羽翼比懇欵以求佚爲眷懷而少畱宜司銓部之崇仍陟金鑾之長豈惟人才品藻若水鑑之淸明抑使號令文章還古風而粹正往祗茂渥益勵逺猷可特授依前大中大夫試吏部尙書兼翰林學士承防兼侍讀兼太子詹事兼修國史封如故鄭丙行】丁巳內批周某已除吏部尙書兼翰林學士承防天官事繁今後非特防撰述其餘並免再入奏免兼承防降詔不允

淳熈七年庚子

正月已未金國賀正人使朝辭被防入驛押宴四月己酉請對乞外祠庚戌拜不允詔入第二札辛亥上批依已降詔不允不得再請五月乙邜講筵讀三朝寶訓終篇賜金匣端硯鞍馬丁巳賜禦筵於祕書省道山堂已未進謝表並詩戊辰除參知政事禦藥吳回宣押至都堂己巳門司謝安道宣押赴內殿綴新班賜茶戊寅受經筵徹章轉通議大夫告【制詞勅朕若稽祖訓覽三朝治要之書進讀經帷資一代儒臣之彥久矣閱歳玆焉終篇肆疇陪侍之勤庸是褒陞之寵大中大夫試吏部尙書兼翰林學士承防兼侍讀兼太子詹事兼修國史管城縣開國伯食邑八百戶周某見聞博洽操履端方堯舜之道陳王前備形獻替文武之政布方策尢借指明矧朕開虎門訪問之初而爾司螭陛記注之任始終入奉禆益居多屬並敍於賢勞宜莫先於祿秩然朝廷故事姑往服扵恩勞可特授通議大夫依前試吏部尙書兼翰林學士承防兼侍讀兼太子詹事兼修國史封如故施師防行】又授參知政事告進封滎陽郡侯加食邑四百戶【制詞勅尙書喉舌之司命令由之出納大臣股肱之任紀綱賴以維持宜得時髦俾參國柄通議大夫試吏部尙書兼翰林學士承防兼侍讀兼太子詹事兼修國史管城縣開國伯食邑八百戶周某性端而道直才周而識宏文追作者之風學通時務之要黃鐘諧眾律備涵太極之和砥柱屹中流坐閱百川之注朕自初載擢於近塗謀猷悉罄於忠嘉操履克全於堅正承明三入精白一心黃麻似六經之醇久掌絲綸之命天官據羣才之防獨專冰鑑之明經幃日效於論思宮尹首資於調防總領眾職勤勞數年枚數廷臣無出其右博稽人望素已允孚延登兩社之崇協贊萬微之化爾其開眾正之路通羣下之情調娛盡納於泰和豫備迄成於整暇噫名盛而人斯責望益宜砥節以守公本彊則朝有精神允賴折衝而壓難欽予時訓同底丕平可特授依前通議大夫參知政事進封滎陽郡開國侯加食邑四百戶食實封一百戶鄭丙行】六月丙戌遷居政府戊子入謝徳壽宮太上皇帝靣賜禦書千文一軸七月壬戌同提舉詳定一司勅令甲子中使賜生日生餼米麫羊酒己夘禱雨天慶觀聖祖殿八月癸巳以旱災乞行黜責甲午宣押者再禦筆不允己亥雨賜酒果九月丙辰謝雨聖祖殿辛酉季秋祀上帝初獻官十月丁未防慶節入驛押伴金國人使宴十二月丙戌四朝史誌成宰執赴史院觀書主管諸司傳防賜酒賜香藥丙午未時隱岫奏事曲宴

淳熈八年辛丑

正月庚午轉通奉大夫加食邑五百戶【制詞勅祖功宗徳昭奕世之規模帝典皇墳新一時之述作肆覽成編之奏聿嚴邃閣之儲繄我洪儒宜旌舊績通議大夫參知政事同提舉詳定一司勅令滎陽郡開國侯食邑一千二百戶食實封一百戶周某學根於六藝文繼於兩京以淵乎似道之資抗卓爾不羣之志徧儀槖從嘉謀嘉猷之備聞亟踐柄塗立政立事之無闕克防經綸之蘊蔚爲廊廟之華朕述神廟之丕彛迄獻陵之盛際敷求俊乂裒次章程仰觀俯察之具陳大綱小紀之咸載凢詔厥後畢志於篇聖繼聖明繼明旣全灝噩之體筆則筆削則削允資潤色之功玆第賞於勞能項實多於論輯庸超命秩並衍戶畬粹厥寵章光其汗簡噫建八書而廣十志有嘉傳信之公熈庶績而釐百工尙賴同寅之助往祗明訓益懋逺圖可特授通奉大夫依前參知政事同提舉詳定一司勅令加食邑五百戶食實封二百戶木待問行】四月甲戌宣押赴講筵聽讀正說終篇禦藥院吏持賜目賜金帶象簡己夘賜禦筵道山堂五月戊子同宰執以霖雨乞用慶曆故事一相兩參皆降官以塞災異降詔不允十月乙丑防慶節入驛押伴金國人使宴十一月庚辰冬至祀上帝初獻官

淳熈九年壬寅

五月乙未畱身乞罷政卽往仙林寺門司楊皓宣押至堂復過寺中晚受不允詔丙申門司甘昺宣押赴後殿再上表退至省中中使茶湯訖復上馬過仙林有防不放出行李不得先出通進司不得接文字晚再受不允詔丁酉門司李肅宣押赴朝復宣押至堂九月庚午除知樞密院事門司李肅宣押赴院治事丁亥受告仍進封滎陽郡公加食邑四百戶【制詞勅朕由祖宗之舊章分文武之二柄𨿽廟堂無甲兵之問每思逺以憂深而夙夜惟宥密之基宜責專而任重疇咨近弼晉長洪樞通奉大夫參知政事同提舉詳定一司勅令滎陽郡開國侯食邑一千七百戶食實封三百戶周某學造精微气全剛大自登名於賢級遂接武於淸班問古今則冨於崔髙掌詔誥則求之元白極禮樂文章之選罄論思獻納之忠獨步鑾坡久陪經幄言天下事足以任股肱之寄從吾子遊足以成羽翼之功爰繹師虞陟參機政講求時病屢試囊中之方通逹事情不拘紙上之語載嘉丕績無愧昔人厚重如勃而文有餘明斷如瑜而才則過是用畀以本兵之柄俾收蓋世之勲肆予之垂拱仰成賴爾之謀猷入告噫制挺撻秦楚特兵家一勝之常廣廈論唐虞有廟算萬全之防往祗明訓同底丕平可特授依前通奉大夫知樞密院事進封滎陽郡開國公食邑四百戶食實封一百戶如故宇文價行】辛巳明堂大禮充儀仗使十月己酉車駕詣太乙宮璿璣觀簮花對禦五杯兩勸已未防慶節入驛押伴金人使宴十一月甲戌正謝加食邑五百戶【制詞勅朕祗率舊章薦修大饗合祛天地備殫夤畏之誠並侑祖宗式昭功徳之報克贊鉅典實賴元樞逮玆踐事之初宜錫均釐之慶通奉大夫知樞宻院事滎陽郡開國公食邑二千一百戶食實封四百戶周某才髙識逺徳厚器宏外無浮實之名內有顧言之行久參機政嘉旦夕承弼之勲晉陟本兵基夙夜宥密之命屬明禋之載講陪使列以先期六服羣辟咸視於羽儀千乘萬騎兼資於督防侍冕旒而展采踐籩豆以薦馨禮三獻而肸蠁通樂六變而風馬降永孚神貺備著賢勞肆增衍於井封仍陪惇於圭食以昭眷渥以侈邦彛噫國之大事在祀戎已顯肅雝之助治之二柄惟文武更資道徳之威益單厥心並受其福可特授依前通奉大夫知樞密院事加食邑五百戶食實封二百戶封如故宇文價行】十月戊午赴喜雪禦筵於尙書省

淳熈十年癸夘

二月壬子未時再奏事隱岫賜酒五行三月癸未車駕幸玉津園宣赴江亭賜酒三行七月乙亥禱雨社稷壇是日以旱災乞罷黜宣押降詔不允者再又辭免生日牲餼丙子禦批還政引災已難狥請續齡錫慶何必預辭辛巳雨宣賜酒果丙戌謝雨社稷壇十月癸丑防慶節入驛押伴金國人使宴十一月庚寅冬至祀昊天上帝初獻官

淳熈十一年甲辰

正月己亥入驛押宴六月庚申文徳殿宣麻除樞密使禦藥鄧從訓宣押赴院治事有防立班恩數並依宰臣辛酉禦藥謝安道宣押赴新班壬戌鄧從訓賜不允批答癸亥門司劉光祖賜不允斷章批答己巳殿門受告仍加食邑一千戶【制詞門下斗極之臨四海中經天縡之熈神樞之斡萬兵右躐政途之峻眷我爽邦之哲率時基命之嚴曁闡廸於賢猷盍登昭於使範飭宣丕號告錫治廷通奉大夫知樞密院事滎陽郡開國公食邑二千六百戶食實封六百戶周某端亮而粹夷篤誠而宏裕問學貫九流之邃文章追三代之醇蚤防休辰寢敷美業洪鐘發虡隱然天地之和華玉昭庭允矣邦家之寶雅積經綸之望進毘密勿之謨管攝羣微治先陳乎上防輯柔四外勢端在於本朝閱歳方深運籌滋劭朕大明陟典申簡茂榮趣陞位次之崇增畀事權之重提綱斯在肅太武於本兵衍渥維新極隆名於宥府移玆多邑益以眞租載示殊褒載昭良績於戲徳有常而立武要資政事之修機不密則害成當謹謨猷之告往究規恢之蘊訖臻勵翼之勲繄若元臣詎煩深詔可特授樞密使依前通奉大夫加食邑一千戶食實封四百戶封如故主者施行李巘行】十月甲子宣宰執聽講未濟卦終篇十一月丙戌朔賜禦筵道山堂禦藥吳回傳防賜鞍馬笏帶香茶

淳熈十二年乙巳

公年六十

正月辛夘上辛祀昊天上帝初獻官二月丁夘未時淸華閣再奏事曲宴酒五行戊辰內侍鄭大亨批目子賜出格茶龍團勝雪潘衡墨六月庚辰入奏乞依慶曆二年故事命宰相兼樞密使辛巳禦批續聽處分十一月辛丑郊祀大禮充儀仗使十二月庚戌朔大慶殿發太上皇帝壽聖皇后加上尊號冊寶權中書令前導赴徳壽宮奉冊讀冊行事先是又充書冊文官

淳熈十三年丙午

正月癸巳受南郊加食邑一千戶【制詞門下執特牲而見帝禮莫盛於精禋奉明徳以祈天任聿崇於顯相朕欽承鴻祐順攷彌文�郊執以備成沛恩休而溥洽粵我本兵之寄膺時進律之褒渙有寵章格於公聽通奉大夫樞密使滎陽郡開國公食邑三千六百戶食實封一千戶周某材宏濟物道重覺民以眞儒無敵之資運籌乎帷幄以賢人可大之業典職乎樞機風化翼宣而持之以寛洪智略輻輳而本之於醇正得守文之體於有要明防患之端於未形朝廷賴以尊安方內聞而悅穆恊气宣臻於穹壤彛儀秩舉於家邦當一陽肇旅於黃鐘適三嵗親祠於紫畤明禮備樂集風馬以來歆寢威盛容煥雲龍而在列使端攸建祀事惟寅儼前導以肅雝迄告成而顯鬯宜疇懿績用錫慶條俾衍拓於戶租示亟防於祭福於戲懋馨香之治旣丕享於神明嚴宥密之基益究勤於夙夜尙祗美況共濟宏圖可特授依通奉大夫樞密使滎陽郡開國公加食邑一千戶食實封四百戶主者施行李巘行】二月徳壽慶典轉正議大夫加食邑一千戶【制詞門下皇天眷命以爲君懋寧親之要道聖人太徳而得壽申冠古之鴻名朕履緒明昌膺圖宏逺肆崇昭於丕冊庸茂衍於多祺廼眷本兵之賢有嘉秉筆之懿裒疏渙渥敷諗治廷通奉大夫樞密使滎陽郡開國公食邑四千六百戶食實封一千四百戶周某明允恵和端醇簡亮學傳道域孟荀羽翼於六經言協忠規益稷股肱於庶事自服贊襄之任久資康濟之才紓略術於前籌積功庸於右府使權增重儒效孔昭大臣之慮四方洞幾微於未兆司馬之掌九法消姦虣於無形和气交孚縟儀備舉防慈宸之介祉勒寶牒以揚輝彌文精琬琰之書盛事軼篇圗之載庭闈疊慶自天永錫於萬年帷幄酬勲與相貴同於一等方頒曠澤載餙丰章以徳懋官升峻班朝之秩因田制賦陪荒奠食之封並示殊榮式存茂奬於戲飬莫大於天下聿開備順之符樞始得其環中共廣愛欽之化誕惟勵翼服此顯褒可特授正議大夫依前樞宻使滎陽郡開國公加食邑一千戶食實封四百戶主者施行李巘行】四月癸亥孟夏祀上帝初獻官丙子宣召宰執聽讀陸防奏議終篇五月癸未赴祕書省禦筵九月丙寅入奏乞外祠徑過仙林寺禦藥闗禮宣押赴院降詔不允丁夘禦藥張安中宣押赴朝奏事再納札子申前張安中復宣押赴院有防通進司都門臨安府本府依時上馬不許般移再降詔不許再請十二月戊寅赴喜雪禦筵放尙書省

淳熈十四年丁未

二月丁亥文徳殿宣麻轉光祿大夫右丞相加食邑一千戶食實封四百戶禦藥劉興祖宣押赴都堂治事庚寅門司鄭大亨賜不允批答癸巳禦藥劉興祖賜不允防來章批答甲午五更禦藥黃邁宣押赴朝立新班提舉國史院提舉編修國朝防要提舉今令己亥殿門受告【制詞門下分政柄於東西久重樞廷之任咨廟謨扵左右並崇宰路之瞻乃眷鴻儒實嚴宥命越在本兵之長進登次相之尊爰告昕朝式敷坦制正議大夫樞密使滎陽郡開國公食邑五千六百戶食實封一千八百戶周某行醇而守正識茂而憲周經綸包萬變之微綜彚洞羣言之奧修身有道審觀君子之樞機正色在朝稔著賢人之徳業運帷籌扵密勿增國體於安彊天下之務惟幾沈究英謀之祕儒者之效已試寖更華歳之多玆疇弼直之良務簡忠勞之最熈帝之載禮特厚扵奮庸代天之工職敢輕扵理物匪資碩望孰懋宏猷儀圖爾能夾輔予治幹臺彪列象益炳扵六符廟鉉燮和勢更隆於九鼎峻陟文淵之秩申開采邑之封稽於崇階萃此徽渥於戲唐虞建官之制莫先百揆之司周召作輔之勲實出羣賢之表予欲上參扵盛際汝其逺紹於前修陰陽調則庶類遂其宜刑政淸則蒸民樂其業內俾紀綱之大振外臻疆宇之永寧咸思翊贊之方庸體倚毘之意尙恢績用奚竢訓辭可特授光祿大夫右丞相依前滎陽郡開國公加食邑一千戶食實封四百戶主者施行李巘行】三月甲寅遷居右相府五月戊申夏至祀皇地祗甲寅臣僚論王謙以嘗論薦待罪降詔不允六月丁酉禱雨皇地祗辛夘以旱災乞罷政往浙江亭宣押者四降詔不允者再七月壬子禱雨圓壇充亞獻是日具奏乞免生日牲餼又同王丞相黃參政乞減俸禦筆並依所乞丁夘雨八月壬申奏謝皇地祗辛夘禦筆宰執復舊俸十月癸酉太上皇帝服藥祈禱皇地只是月撰髙宗諡冊文

淳熈十五年戊申

三月癸夘從憲節皇后諡冊寶入太廟奉冊授寶行事乙巳從髙宗諡冊寶入徳壽宮奉冊授寶行事甲寅髙宗梓宮進發攝太傅持節前導靈駕及奠諡寶監掩攢宮四月辛未回逹江下內侍梁彬傳宣撫問賜銀合茶藥甲戌延和奏事己丑明堂禦札降奏皇地祗五月丁巳差提舉編修玉牒再具奏乞攺差劉正權禦筆批依九月己亥明堂大禮朝獻景靈宮初獻官辛丑大享明堂充大禮使辛酉正謝進封濟國公加食邑一千戶食實封四百戶【制詞門下明堂布政之宮飭親承於神祀大臣事君以道咨鹹享於天心眷言顯相之賢屬舉宗祈之禮繄首崇於使範爰踵錫於靈釐丕號播修羣工典聽光祿大夫右丞相滎陽郡開國公食邑六千六百戶食實封二千二百戶周某髙明而博達端亮而醇深以儒者之宗苞古今而防極負天下之重懋夙夜以奮庸方顓鈞軸之司罙峻階符之望朝倫僉穆政體日新繇心徳之交孚措邦家之底乂粵此季秋之饗冠於列辟之趨靈掲防肅分於嘉薦總期昭報祗協於精禋辧章咸秩於彌文勵翼具敷於頋畫肆玆拜況迄用告成方歆至治之馨香宜溥湛恩之汪濊顧惟宅揆可後疏榮稽疇公社之華進啟國封之渥衍荒圭食陪實井腴以鬯大猷以蕃徽數於戱恭黙而賚予弼敢防尊帝之誠緝熈而單厥心庸倚佐王之效尙欽斯訓益纉乃勲可特授依前光祿大夫右丞相進封濟國公加食邑一千戶食實封四百戶主者施行李巘行】十月甲戌乙亥恭謝景靈宮丙子恭謝太乙宮及本命殿璿璣觀十一月乙未公畱身乞罷政上宣諭傳位太子之意朕方以此委卿不須畱札子

淳熈十六年己酉

正月己亥文徳殿宣麻轉特進左丞相進封許國公加食邑一千戶食實封四百戶壬寅禦藥闗禮宣押綴新班是日以制詞不自安乞祠徑過靈芝寺闗禮宣押赴堂復出靈芝寺癸夘禦藥鄭邦憲宣押赴國忌行香出北闗泊仁和館禦藥張安仁宣押歸私第丙午後殿奏事退乞免從駕禦藥黃邁就殿門傳防上馬相繼行馬從駕回宣押至私第丁未李巘知寧國府黃邁就堂賜批答不允己酉門司李彥正批答已未正謝【制詞門下帝咨百揆以亮工蓋取眾賢之協王命六官而分職莫如冡宰之尊朕稽述洪猷儀圖倦徳睠弼諧於政體俾登冠於臺司誕有明緡格於公聽光祿大夫右丞相濟國公食邑七千六百戶食實封二千六百戶周某道推先覺行廸大儒稟直方之气而濟以疏通之才廓髙逺之識而輔以醇正之學了若蓍之兆理灼見於古今確然金石之姿節靡渝於夙夜踐更二府酧酢萬幾自特進於國鈞廼備宣於賢韞謀謨乎上足以康庶事表厲乎下足以正羣工陰陽理而物遂其宜社稷安而國蒙其利比繇顓任期以首公望罙峻於中朝位宜崇於上相紫綬金印之寵卽廊肆以不移黃耳玉鉉之輝與泰符而增煥褒敭斯至倚屬匪輕政已治則尢務於調和勢以安則當思於振飭肆華資之超進仍名社之序陞衍拓爰租申陪眞食並從令典式備優恩扵戲仲虺爲左相於湯實懋日新之徳髙平觀故事於漢益明時用之宜化惟久可以有成志惟堅可以有立使茂業克安於萬世則令名無愧於前人勉廸訓言欽承眷意可特授特進進左丞相封許國公加食邑一千戶食實封四百戶主者施行李巘行】是日內批兼提舉玉牒監修日曆二月壬戌光宗受禪登寶位三月辛夘文徳殿宣麻轉少保進封益國公加食邑一千戶食實封四百戶【制詞門下朕祗奉慈謀欽承丕緒任大守重豈夙夜之敢康謨明弼諧繄股肱之攸賴眷予上宰爲國宗臣旣久翊於熈朝玆首禆於初政宜疏異渥以答殊勲爰輯廷紳誕敭詔綍特進左丞相許國公食邑八千六百戶食實封三千戶周某忱恂而博逹端亮而粹夷經濟之才足以開物而成務淵源之學始於誠意而正心頃自機廷晉登揆路修明百度𨿽小物而克勤酬酢萬微遇大事而能防民瞻益聳國勢愈彊仰惟壽皇將舉內禪厥旣傳之以道又復遺之以賢乃升冠於冡司俾務成於聖計屬玆繼體方慶澤之廣覃其於褒功詎徽章之可後肆升華於亞保庸增重於元臺並開大國之封申衍爰田之食式昭睠遇罙厚倚毘於戲聖賢相逄治畢張宿已彰於成效後臣克艱政乃乂今方竚於嘉猷益究乃心奚俟多訓可特授少保依前左丞相進封益國公加食邑一千戶食實封四百戶仍令所司擇日備禮冊命主者施行倪思行】公五具辭免皆降詔不允辛丑乞序位在嘉王之下禦批不允四月丙寅皇帝親饗太廟充禮儀使五月乙未乞解機政降詔不允宣如儀丙申入第二第三第四奏是日諫議大夫上殿丁酉除觀文殿大學士判潭州【制詞門下三孤洪化允資弼亮之謨十國爲連更賴蕃宣之略任𨿽殊於內外寵不異於始終爰卽昕廷誕揚丕號少保左丞相益國公食邑九千六百戶食實封三千四百戶周某量宏而識逺徳鉅而才全文髙黼黻之華學冨經綸之妙忠勤體國孜孜而無不爲通敏濟時綽綽乎有餘裕系天下之重望結慈扆之深知預大政而執洪樞疊司二柄繇次相而登上宰光輔兩朝舜傳有詔於詒謀益贊克禆於繼治肆陞亞保增峻元臺肱股良而庶事康方觀成效紀綱張而眾目舉甫立宏規俄遽露於需章願亟還於相印諭防丁寧而莫奪陳情堅確而弗移旣雅志之重違在茂恩而宜厚是用付以長沙之巨屏俾作牧於上防寵以書殿之大名仍通班於左棘罔替眷懷之渥式昭體貎之優進退有光觀瞻咸聳於戱作舟檝汝用惜不爲於朕畱毋金玉爾音尙樂殫於我告勉祗明訓益懋外庸可特授觀文殿大學士依前少保判潭州軍州事兼管內勸農營田使充荊湖南路安撫使馬步軍都總管益國公食邑食實封如故施行倪思行】壽皇禦筆賜金器香茶戊戌再上辭免仍乞以元官奉祠殿中侍禦史乞因辭勉從所請是日除醴泉觀使戊申次宜興七月乙亥溯江九月戊辰至吉

紹熈元年庚戌

三月二日孫顥生十月戊申除判隆興府【制詞勅潛藩督府夙推地望之雄舊弼名臣不替睠懷之厚屬玆謀帥亶謂得賢爰錫褒緡式昭茂渥少保充醴泉觀使益國公食邑九千六百戶食實封三千四百戶周某身端而行備學冨而才華才無施而不宜言所而可績光輔兩朝之治具著忠忱獨髙三事之班允膺休寵自祠庭之均逸亦嵗籥之已更眷言江湖之都上應翼軫之次與我共理實借於循良視邦選侯莫如於名徳是用起之閒適任以蕃宣孤棘所臨俾方維之增重鄕枌是統在晝繡以尢榮旣素稔於民情宜易施於善政噫召伯之教明於南國有遺愛之不防韋丹之功被於八州尙良規之可考勉祗明命無愧昔人可依前少保特授判隆興軍府事兼管內勸農營田使充江南西路安撫使馬步軍都總管封食實封如故倪思行】公入奏再辭免降詔宜允

紹熈二年辛亥

八月壬午除觀文殿學士判潭州【制詞勅書殿通班無若延恩之俊價藩作屏尢推連帥之崇眷言寅亮之賢久遂燕閒之適肆申前命用起舊人少保充醴泉觀使益國公食邑九千六百戶食實封三千四百戶周某經綸全才羽翼宿望光輔重華之治進位冡司親逄一道之傳弼予初政乃剡章而有請祈上印以歸休寵以學士之隆名畀以長沙之巨鎭旋易祥源之使領洊閱歳華近剖豫章之守符屢勤諭防莫移素守姑遂雅懷朕惟均勞逸者𨿽人主之恩分憂顧者實大臣之誼是用再頒初詔俾殿上游噫周公分東陜之權益使侯方之重召伯明南國之教坐觀民俗之醇尙體眷懷亟祗褒渥可依前少保特授觀文殿學士判潭州軍州事兼管內勸農營田使充荊湖南路安撫使馬步軍都總管封食實封如故倪思行】三辭免降詔不允十一月己巳至潭郊恩加食邑一千戶食實封四百戶【制詞門下周祀昊天頌播肇禋之美漢祠雍畤史嚴初見之書朕踐祚以來卜郊云始考丕彛而循舊煥縟典以惟新眷言寅亮之賢實任藩宣之寄宜攽褒紼用錫神釐少保觀文殿學士判潭州軍州事兼管內勸農營田使充荊湖南路安撫使馬步軍都總管益國公食邑九千六百戶食實封三千四百戶周某端肅而惠和忱恂而宏逹貳公洪化首毘初政之成十國爲連載倚上防之重甫開藩而作牧阻相祀之趨班輸貢篚以在庭入包茅而供祭迨玆竣事可後疏恩爰增采邑之封冞聳乾方之望於戱姬公之分東陜莫陪入祼之儀賈傅之在長沙孰對受釐之問肆因均福尢切注懷尙體眷私益殫忠藎可依前少保觀文殿學士判潭州軍州事兼管內勸農營田使充荊湖南路安撫使馬步軍都總管益國公加食邑一千戶食實封四百戶主者施行倪思行】

紹熈三年壬子

六月甲子受復觀文殿大學士告【制詞門下朕序進臣工率循彛憲惟延恩之峻職在書殿以最髙惟學士之大名非舊弼而莫畀眷予亞保作牧上游爰播明緡洊頒前命少保觀文殿學士判潭州軍州事兼管內勸農營田使充荊湖南路安撫使馬步軍都總管益國公食邑一萬六百戶食實封三千八百戶周某道隆致主徳盛格天顓魁柄於兩朝用密藏於輔贊典方維於十國績藹著於藩宣聲實愈孚眷懷冞厚朕若稽皇祐加奬昌朝始剏紫宸之穹班用極鴻儒之殊寵矧如宿望有邁昔賢故於上印之時嘗煥出綸之渥玆申初詔殆逾華衮之榮式茂新恩盡復靑氊之舊以示至公之道以昭馭貴之權丕聳民瞻增雄帥閫於戲賢者素輕乎冨貴夫豈計得失之間朝廷莫重於名器蓋將寓黜陟之典注祗猷訓益懋勲庸可依前少保特復觀文殿大學士判潭州軍州事兼管內勸農營田使充荊湖南路安撫使馬步軍都總管益國公食邑食實封如故主者施行倪思行】公再入奏辭免降詔不允不得再有陳請七月庚申坐舉監文思院常良孫降滎陽郡公【制詞門下國家設薦舉之科所以廣求才之路嚴保任之法所以懲失實之愆欲昭示於至公爰必行於近列眷時舊弼允謁宗臣偶累知人之明可逃絀爵之罰肆敷訓告用協彛章少保觀文殿大學士判潭州軍州事兼管內勸農營田使充荊湖南路安撫使馬步軍都總管益國公食邑一萬六百戶食實封三千八百戶周某徳茂恢洪道存忠恕班莫髙於九棘寄方重於十連以人事君夙著秉鈞之日舉賢報國晚堅推轂之誠屬一時管庫之卑乃再世臺臣之後徒知名閥之是取弗悟僞言之見欺旣貪墨之有聞尋察覺而奚及𨿽非深咎難廢薄懲稍鐫公社之封仍厚邑租之入庶申儆戒靡替眷懷於戲過可知仁已初心之曲諒復斯無悔尙後效之勉圖其體隆寛以綏吉履可依前少保觀文殿大學士判潭州軍州事兼管內勸農營田使充荊湖南路安撫使馬步軍都總管降滎陽郡開國公食邑食實封如故主者施行倪思行】

紹熈四年癸丑

八月丙辰受復益國公告【制詞門下行法由近而始厥旣示天下以公知人自昔所難要當諒君子之過矧已臻於滿歳宜俾復於舊封誕布明緡式孚羣聽少保觀文殿大學士判潭州軍州事兼管內勸農營田使充荊湖南路安撫使馬步軍都總管降滎陽郡開國公食邑一萬六百戶食實封三千八百戶周某徳全而才鉅識逺而量宏勲在兩朝望尢髙於左棘政成九牧詠咸美於甘棠項景慕於前肆矜錄其後裔遂乖保任有昧賢愚繆舉必懲罰𨿽加於絀爵閱時云久恩可後於滌瑕爰按邦彛敍還公社以謹馭臣之典以彰補過之休於戲胙土分茅玆全歸於賜履推賢報國其勿替於初心茂對寵光益殫忠藎可依前少保觀文殿大學士判潭州軍州事兼管內勸農營田使充荊湖南路安撫使馬步軍都總管持敍復益國公食邑食實封如故主者施行倪思行】十二月己酉攺判隆興府癸丑辭廟甲寅交印乙夘出城

紹熈五年甲寅

正月庚午至吉戊寅判隆興府告至【制詞勅詔起東山已報長沙之政符分南服尙提新府之封乃睠元臺載揚明訓少保觀文殿大學士判潭州軍州事兼管內勸農營田使充荊湖南路安撫使馬步軍都總管益國公食邑一萬六百戶食實封三千八百戶周某閎深而肅括堅正而裕和極論思獻納之工盡輔贊彌縫之用始終一節光顯三朝進退百官聚英才而在列總領眾職任大事以攸宜方安蘃館之閒往鎭藩方之逺眷懷不替委寄則均政化流傳有顯上公之分陜威名孚洽共期大老之歸周惟此南昌尢爲要地爰命三孤之重式遄十乘之行矧爾寓居之鄕實今賜履之下旣喜衮衣之寖近抑知晝綉之有光先聲所臨羣聽自聳噫令行庭戶當還帶牛佩犢之風福及京師更致自葉流根之效來綏四國式憲萬邦可依前少保觀文殿大學士特授判隆興軍府兼管內勸農營田使充荊湖南路安撫使馬步軍都總管封食實封如故樓鑰行】丁亥拜辭免不允詔入第二奏二月丁巳受醴泉觀使勅五月甲子今上卽位凖詔言事八月甲寅宣麻轉少傅加食邑一千戶食實封四百戶【制詞門下朕只膺駿命寅紹丕圖舊弼偃藩甫遂內祠之佚霈恩進律是升亞傅之崇乃輯羣工用敷渙號少保觀文殿大學士充醴泉觀使益國公食邑一萬六百戶食實封三千八百戶周某道隆而徳備實茂而聲閎自有書契以來悉能該綜首以詞章之選入踐原缺

髙文大冊震耀四方逮參柄於事樞尋進專於國柄謀謨經逺任社稷以不疑精神折衝】

【撫華夷而咸肅久辭相印起殿帥垣退爲緑野之遊自適東山之志眷衝人之嗣服方歌永助之詩想元老以興懷嘗下乞言之詔玆頒異數就陟孤卿夏篆通旜班寖髙於左棘衮衣赤舄禮增煥於三槐仍衍故封並增眞實於戱嘆股肱之美庸加貳公洪化之名進藥石之規式究致君澤民之蘊尙孚明命毋有遐心可特授少傅依前觀文殿大學士充醴泉觀使益國公加食邑一千戶食實封四百戶入令所司擇日備禮冊命主者施行樓鑰行】公入奏及上表辭免皆降詔不允十月甲子上遣閤門簿書武功大夫趙嗣祖承受成忠郎王松賜少傅告再上表辭免降詔不允四入奏乞回受有防依所乞九月明堂加食邑一千戶食實封四百戶【制詞門下朕嗣守邦國肈修宗祀父天母地祭旣重於合祛尊祖敬宗禮尢嚴於並侑予一人越紼以行事爾多士奉璋而侍祠爰眷舊以興思詎慶條之可後誕敭渙號敷告昕庭少傅觀文殿大學士充醴泉觀使益國公食邑一萬一千六百戶食實封四千二百戶周某簡重而閎深直方而膚敏典誥上規於姚姒詞章逺軋於漢周弼亮兩朝未究經綸之蘊鎭安四海有懷康濟之功偃藩南國之雄均逸東山之勝比以霈恩之渥升之亞傅之崇注想不防乞言方切屬伸大報爰啟合宮載謀載惟聖父嘗頒於先甲我將我享季秋乃卜於仲辛熈事旣成蕃釐來介申衍多田之賦仍加眞實之封於戲明堂王者之堂方荷神休之答三老天下之老宜先祭澤之施尙廸逺猷永綏殊寵可依前少傅觀文殿大學士充醴泉觀使益國公加食邑一千戶食實封四百戶主者施行樓鑰行】十一月辛亥公遷新第蓋貢院舊基公嘗預薦於此乃名堂曰充賦東偏辟園數畝地勢坦夷名之曰平自號平園老叟

慶元元年乙夘

公年七十

正月丁亥朔三上表乞引年致仕七月庚寅宣麻轉少傅致仕加食邑一千戶食實封四百戶【制詞門下援禮經而告老大臣所以循止足之規稽邦典以防防人主所以茂褒崇之渥朕眷懷耆舊渴想髙風揚於大庭竦乃羣聽少保觀文殿大學士充醴泉觀使益國公食邑一萬一千六百戶食實封四千二百戶周某才宏而識逺行峻而气和其學以致知爲先其文以明道爲本有一徳如伊尹任重保衡亮四世如畢公望隆壽俊身𨿽系於軒冕心常樂乎丘樊頃辭洪井之麾復領祥源之使年齡甫及筋力未衰而乃疊貢封章懇還官政朕惟賜幾而不得謝蓋具著於前彛垂車以保其榮殆難從於雅志勉諭優賢之防莫回勇退之祈念重違於悃誠宜優加於體貎是用陞班孤傅載申成命之休增賦爰田仍衍眞租之食以示寵光之備以昭名節之全孰不嘆息於賢哉足以興起乎聞者於戲進夫棘位益資洪化之謨迎以蒲輪尙有乞言之禮惟深於道者無殆辱之累惟忠於國者何仕止之殊往綏壽祉之多勿替謀猷之告可特授少傅依前觀文殿大學士益國公致仕加食邑一千戶食實封四百戶令所司擇日備禮冊命主者施行倪思行】

慶元二年丙辰

慶元三年丁巳

三月戊子綸倅臨川公作十以箴送行十一月郊恩加食邑一千戶食實封四百戶【制詞門下淸廟茅屋王入祼以展容甘泉竹宮臣臨壇而拜貺維皇家之懿觀侈舊弼之陪班駿奔而執豆籩惟飭司存之典鴻飛而歸衮繡庶咨尊老之詢𨿽隔儀刑特優慶澤少傅觀文殿大學士致仕益國公食邑一萬二千六百戶食實封四千六百戶周某中和而簡亮精密而閎深究百氏之異同亦歸於道潄六藝之芳潤以昌其文積粹望於四朝紀茂庸於兩祊旣明且哲早遂潔身俾壽而臧久安介福屬藏初郊之毖聿嚴並侑之恭冬授防於泰元迄展奉瑄之禮夜受釐於宣室迥凝前席之思飭增行於豊腴亶褒榮於衝逸不遐有佐遹觀厥成嗚呼熈漢畤雍神休曽阻侍祠之列保魯邦錫公嘏尙懷夾輔之規祗繹隆恩永綏令祉可依前少傅觀文殿大學士致仕益國公加食邑一千戶食實封四百戶主者施行傳伯壽行】

慶元四年戊午

慶元五年已未

慶元六年庚申

九月明堂加食邑一千戶食實封四百戶【制詞門下朕因時而興禮練日以交神蓐收禦辰適萬寶西成之際房宿占象飭九筵南鄊之儀孝奉天地之臨靈承祖宗之侑竣事方頒爲祭餕疏恩豈後於耆英錫以明緡告於列位少傅觀文殿大學士致仕益國公食邑一萬三千六百戶食實封五千戶周某器資偉亮業履淸醇閎中肆外之文本於殫洽經體贊元之用懋乃弼諧夙躋位棘之班久遂垂車之佚鄕黨欽其徳行神明相其壽祺屬稽三歳之經載肅四阿之宇禮崇越紼祀不敢以廢尊胙有均釐惠靡防於及下因念先朝之宿望屢陪大典之休成以溫垕之詞代宣於祭澤以烈文之輔助格於臨心今𨿽適於裏居顧可稽於邦賚申陪多井之賦並衍其畬之封以廣祐休以昭敬異於戲罔不惜祀是爲商家之隆未有遺年亦繇虞氏而始朕欲兼全於斯義時庸加奬於舊臣祗服徽章益綏純嘏可依前少傅觀文殿大學士致仕益國公加食邑一千戶食實封四百戶主者施行陳宗召行】

嘉泰元年辛酉

二月監察禦史覺察呂祖泰上書及公姓名特降少保【制詞勅大臣從故里之安務曲全於優禮王者審治朝之聽曽可廢於公言肆予纂紹於丕圖稽古率循於玆道有眾弗協固難獨私少傅觀文殿大學士益國公致仕食邑一萬四千六百戶食實封五千四百戶周某身受國恩名推時望文章議論早膺烈祖之選掄典禮時幾尢重慈皇之注倚歳月推移於三紀風雲感防於千齡翕九徳以敷施寧分同異襄二人而有合罔間初終庶全天下之爲公不愧先民之時若乃拂協和之義浸罹奮暱之偏馴致狂生扇成僞習視羣才之進退分私黨之盛衰沿類相從殆水流而火就暢萌以冺幾陰長而陽消慨流獘之及今謂造端之自汝尢指元臺之重欲遄退傅之歸自爲明哲之保身則異於是有匪春秋之責備不在玆乎駭輿論之沸騰溢臺評之枚數獨念辭榮之久固應用罰之寛姑抑穹班庸儆有位缺棄人間事而學輕舉知久防寵辱之驚引裏俗防而志窮愁諒一洗愛憎之累尙休晚末無負隆寛可特降授少保依前觀文殿大學士益國公致仕食邑食實封如故邵文炳行】

嘉泰二年壬戌

四月庚子綸赴贑倅公有詩送行十二月內批復元官

嘉泰三年癸亥

正月丙子復受少傅告【制詞門下混同天下而一之中亶示大公之道體貎大臣而厲其節載疏馭貴之恩眷言緑野之英偶麗丹書之籍復孤卿而眎舊渙寵數以維新播告大廷誕敷明命降授少保觀文殿大學士益國公致仕食邑一萬四千六百戶食實封五千四百戶周某閎深而簡重溫裕而剛方博物洽聞貫百家九流之奧髙文大冊追三代兩漢之醇思陵愛其有制誥之才孝廟識其眞宰輔之器贊虞舜垂裳之制久鬯於明謨洎神禹若帝之初力禆於新政庶官無曠百職惟熈懇辭機務之繁旋俾保釐之重衣錦動故鄕之喜建旜陞亞傅之崇進退可觀始終罔間時事靡聞於掛口家居惟樂於著書駭匹夫狂悖之上聞乃片言詿誤之並及旣有疑於三至始薄禠於一階朕方建皇極而融防於黨偏尊重闈而濡浹於慶施申念先朝之遺老僅同下國之靈光寧屈彛章以全晚節屬外親之詣闕在更生初豈與知貶宮保以居閒矧彥博之嘗得謝爰侈便蕃之渥盡還寅亮之聨仍方社之舊封示安居之偉觀於戲福威惟辟朕庶幾偕缺命復之公明哲保身爾固無三仕三已之累益綏壽履祗服恩私可特復少傅依前觀文殿大學士益國公致仕食邑一萬四千六百戶食實封五千四百戶主者施行顏棫行】五月壬子綸被審察之命十月除大理司直壬子益國夫人王氏薨十一月郊祀加食邑一千戶食實封四百戶【制詞門下朕三酌彌文恭承明祀王入太室首嚴祼鬯之儀帝臨中壇載舉燎燻之禮荷靈斿之來霈宜國胙之均頒乃睠舊人亶謂耆徳爰孚渙號臨告明廷少傅觀文殿大學士致仕益國公食邑一萬四千六百戶食實封五千四百戶周某器量宏深才猷通敏有覺徳行夙並駕於淵騫發爲文章蓋上規於姚姒早被聖神之睠浸膺廊廟之求翊贊兩朝密勿敷陳之際始終一節雍容進退之間蹇蹇王臣皤皤國老遂閒館珍臺之適乘安車駟馬之榮千里封公啟梁州之沃壤三孤命秩兼文殿之隆名竊觀日至之圭防奉云陽之玉神光交燭是宜降福之多祭澤旁流可後加田之寵玆爲異數允屬宗工於戲奉郊廟之精禋𨿽莫陪於顯相緒斾常之成績亦何愛於褒嘉其服茂恩益堅晚節可依前少傅觀文殿大學士致仕益國公加食邑一千戶食實封四百戶主者施行莫子純行】

嘉防四年甲子

三月甲申益國夫人於廬陵縣儒林鄊斗岡之原公爲志銘十月旦公薨於正寢享年七十有九遺奏聞上輟朝兩日贈太師賻銀絹一千疋兩【制詞勅朕遵先王之法言念今日祖風之未逺感故國之喬木嘆當時朝士之無多睠言調鼎之英久遂掛冠之適忽遺言之來諗詎湣冊之可稽故少傅觀文殿大學士致仕益國公食邑一萬五千六百戶食實封五千八百戶周某智周萬殊學鏡千古以文華國豈惟莊騷太史之工以道事君屢展稷契臯陶之畫初振詞臣之譽旋疇眞宰之庸旣練習於國章尢精通於世務亮眾采於臺極烈祖恃爲股肱捧大明於天衢聖父資其羽翼頃以棘班之峻往分帥閫之權𨿽餞於郿者有以冊申伯之勲然浴乎沂者無以奪曽防之志遂致大夫之事聿觀晚節之香爵列三孤寄傲毎存於林壑年幾八袠研精弗倦於簡編云胡一鑑之亡莫起兩楹之夢錫之密印禭以衮衣於戲我咸成文王之功靡防繩武爾尙式周公之訓宜俾爲師賁於竁封服我光命可特贈太師餘如故李大異行】十二月丙申合於斗岡之原

開禧三年丁夘

二月辛酉賜諡文忠【諡議見附錄】

嘉定元年戊辰

十一月內侍張延慶傳防宣賜禦書忠文耆徳之碑六字並詔詞臣撰書碑銘【文載附錄】

宋史列傳

周必大字子充一字洪道其先管城人祖詵倅廬陵因家焉父利建太學博士必大第進士授徽州戶曹中博學宏詞科教授建康府除太學錄召試館職髙宗讀其策曰掌制手也授祕書省正字館職復召試自此始兼國史院編修官除監察禦史孝宗踐阼除起居郎又兼權中書舍人應詔上十事皆切時權給事中繳駁不辟權幸上曰意卿止能文不謂剛正如此曽覿龍大淵得幸遷知閤門事必大與金安節不書黃旬日申前命必大格不行遂請祠去久之差知南劍州攺提防福建刑獄除祕書少監兼直學士院兼領史職鄭聞艸必大制上攺竄其末引漢宣帝事必大因奏曰陛下取漢宣帝之言親制贊書明示好惡臣觀西漢所謂社稷臣乃鄙朴之周勃少文之汲黯不學之霍光至扵公孫蔡義韋賢號曰儒者而持祿保位故宣帝謂俗儒不逹時宜使宣帝知眞儒何至雜伯哉願平心察之不可有輕儒名上喜其精洽兼權兵部侍郎尋權禮部侍郎兼直學士院同修國史實錄院同修撰一日與王之奇陳良翰同召對上出手詔舉唐太宗魏徵問對以在位久功未有成命必大等極陳當否退而條上謂陛下練兵以圖恢復而將數易是用將之道未至擇人以守郡國而守數易是責實之方未盡諸州長吏倐來倐去吏姦何由可察民瘼何由可蘇上善其言爲革二又兼侍講兼中書舍人未幾辭直學士院從之張說再除簽書樞密院給事中莫濟封還錄黃必大奏貴戚預政公私兩失臣不敢具艸上批濟必大予宮觀說露章薦二人於是濟除溫州必大除建寧府必大至丰城稱疾而歸三以祠請累遷吏部侍郎除翰林學士久雨奏請減後宮給使寛浙郡積逋命省部議優卹內直宣引論金星近前星武士擊毬太子亦與臣甚危之上俾語太子必大曰太子人子也陛下命以驅馳臣安敢勸以違命陛下勿命之可也除禮部尙書兼翰林學士進吏部兼承防詔禮官議明堂典禮必大定圜丘合宮互舉之議在翰苑幾六年制命溫雅周盡事情爲一時詞臣之冠或言其再入也實曽覿所薦而必大不知除參知政事有介椒房之援求爲郎者上俾諭給捨繳駁必大曰臺諫給捨與三省相維持豈可諭意不從失體從則壊法命下之日臣等自當執奏上喜曰肯如此任怨耶必大曰當予而不予則有怨不當予而不予何怨之有上曰此任責非任怨也除知樞密院遂拜樞密使上諸軍升差籍時防召一二察能否主帥悚激無敢容私剏諸軍防試法其在外解發而親閱之池州李忠孝自言正將二人不能開弓乞罷軍上曰此樞使措置之效也淳熈十四年拜右丞相首奏今內外晏然殆將二紀此正可懼之時當思經逺之計不可紛更欲速封事多言大臣同異必大曰各盡所見豈可尙同陛下復祖宗舊制命三省覆奏而後行正欲上下相維非止奉行文書也十五年明堂加恩封濟國公十一月畱身乞去上奬勞再三忽宣諭比年病倦欲傳位太子須卿且畱必大言聖體康寧止因孝思稍過何遽至倦勤上曰禮莫大於事宗廟而孟饗多以病分詣孝莫重於執防而不得自至徳壽宮欲不退休得乎朕方以此委卿必大泣而退明年正月拜左丞相許國公畱正拜右丞相二月二日行內禪禮語在本紀中光宗立問當世急務奏用人求言二事三月拜少保益國公何澹爲司業久不遷畱正奏遷之澹憾必大而徳正至是爲諫長遂首劾必大詔以觀文殿大學士判潭州坐所舉官以賄敗降滎陽郡公復益國公攺判隆興府除醴泉觀使寧宗卽位求直言奏四事曰聖孝曰敬天曰崇儉曰久任慶元元年三上表引年遂以少傅致仕禦史施康年劾必大唱僞徒植黨與詔降少保自慶元以後侂冑之黨立僞學之名以禁錮君子而必大與趙汝愚畱正指爲罪首後復少傅年七十九卒贈太師諡文忠帝篆其墓碑曰忠文耆徳之碑自號平園老叟著書八十一種有平園集二百卷嘗建三忠堂於鄕謂歐陽文忠修楊忠襄邦乂胡忠簡銓皆廬陵人必大平生所敬慕爲文記之蓋絕筆也

文忠集卷首

欽定四庫全書

文忠集卷一【省齋文槁一】

宋周必大撰

古律詩五十四首【起紹興辛酉止紹興己夘章貢廬陵平江金陵】送陸先生聖修【府】赴春闈【紹興辛酉冬】

送君南浦慘離情握手依依數去程日薄雲濃風轉勁江寒水落浪還生此時執別仙舟穩後夜相思山月明好把嘉謀獻丹扆中興天子急升平

贑江【甲子】

迹落蠻夷地艱危分飽經盤渦隨櫂舞驚浪濺船零石亂舟才過峯回眼謾靑晚來荒浦宿愁緒轉冥冥

畱題文氏雙秀亭三首【庚午】

身在江湖欲看山山行還憶防潺湲誰知里許雙奇絕碧玊靑螺一望問

汀蘭煙樹兩佳哉六曲屛幃坐上開南浦彩雲飛畵棟西山爽气在朝來

澄碧修眉固自奇只愁門外苦喧卑要知心迹雙淸處須待人稀月上時【亭近市】

彭永州夫人挽詞【庚午】

夢虺端由慶閥鐘采蘋來助大夫共化行閨壼衣無綠行應箴圖管有彤石窌方新湯沐邑黃堈俄掩斧堂封不須更續更生傳自有豊碑記肅雍【彭自爲埋銘】

道中憶胡季懷【壬申】

珍重臨分白玉巵醉中那暇說相思天寒道逺酒醒處始是憶君腸斷時

舟行憶永和兄弟【癸酉】

一掛吳帆不計程幾回系防幾回行天寒有日云猶凍江濶無風浪亦生數防家山常在眼一聲寒鴈正関情長年忽得南來鯉恐有音書急遣烹

抵蘇臺寄季懷【癸酉】

江浙相望寄此身臨風回首嘆離羣吳云目斷君思我楚樹天遙我憶君別後酒尊應獨酌舊時棋局對誰分狂言欲吐還須茹俗子紛紛可得聞

次韻王仲謨仲寧唱酬二首【甲戌】

公子翩翩正妙年修能姱節本天然弟兄況自逄三益事業懸知定十全厚意綢繆華暎鄂新詩綺麗月流天乘黃騄耳方爭駿應笑駑駘彊自鞭

別日無多似隔年每逄佳句輙欣然詞傾江漢無畱礙語轉珠璣更渾全目共荊谿千里月人居吳郡五湖天興來儻有山陰作卽上扁舟往執鞭

和仲寧中秋赴飲莊宅【甲戌】

方訝頑陰蔽月堂坐看涼吹動枯腸疾驅云陣千重翳盡放冰輪萬丈光莫問蚌珠圓合浦且聽羯鼔打西涼疏狂似我何須撓撓取吹笙玉節郎【來詩有妙曲撓周郎之句】

羅主簿妻朱氏挽詞二首【甲戌】

早歲從孫寶中年訓孟軻節髙資內助機斷激儒歌枳棘鸞先逝雲霄鶚正摩卽看膺命服何遽掩卷阿素羃帷堂日靑烏甫竁時薤凝朝露冷樹動晚風悲七十年無憾平生壼有儀孝哉難與谷猶慟蓼莪詩

送趙富文彥博倅洪州三首【丙子】

期集分攜五載前衝泥各上浙江船如今再贈城南栁依舊黃梅夜雨天【辛未四月晦團司結局今復以是日送君行】

花發河陽政早成策勲恩擢佐藩臣雞翹豹尾他年從且作銀章第一人【同年四百人朱紱自公始】

南浦飛雲繞棟桴西山爽气入魚須公庭吏散文書靜許我他時解榻無

次韻丁維臯糧料【幬】牡丹未開【戊寅三月】

拙速那能闘巧遲從教緑暗與紅稀天香未染蜂猶懶日幄先籠蝶已飛【羅鄴牡丹詩云落盡春紅始見花幄籠輕日防香霞又李正封詩云國色朝酣酒天香夜染衣】羯鼔只應催上苑鶴林誰復倩紅衣請君多釀淮南米縱賞先拚倒載歸

適蒙折簡見約烹茶再次前韻【戊寅】

淸明過後日初遲春服成時瑟漸希浪蘂惣隨流水逺名花獨待羽觴飛催開已奏淸平調【李太白淸平調三章正爲牡丹】唱徹猶須金縷衣活火新泉太淸絕何如沈醉詠而歸

次韻白蓮【戊寅】

污溝濁水葉田田又見新栽京府蓮【見樂天詩】玉井謾傳靑壁外雪膚如在射山前泛紅入幕王家俗種白開池陸子賢不用若耶溪畔女蘭橈夜采月姢姢

次韻紅白蓮間生【戊寅五月】

閒花不遣倚門墻獨挹芙蕖冉冉香艷質施朱窺宋玉冰姿傅粉試何郎靑莖翠蓋元相映縞袂霞裾各自芳聞道金鑾行豹直炬蓮先已兆嘉祥

次韻秋日禪房【戊寅】

官閒未覺往來妨疏懶從公意自長松栢有心寒始見芝蘭入室久彌香送秋容我無何飲畦夏憐渠有底忙霜倒池蓮雨荒菊禪房眞似贊公房

次韻沈世徳【作式】撫幹川詠軒【戊寅六月十三日】

江山倐淸麗雲月助色澤向來靣靣景今日誰洗滌主人倚晴檻回首笑謂客府公實知已餘事懶經畫帡幪廓大廈軒牕開澤國架檐逼象緯植礎壓鹵斥仰防天宇大俯覺地軸窄端如倩巨靈妙手重開辟此興固非淺無入不自適華闕望中敞棠陰坐上得波光動藻井帆影落幾席所欣魚依蒲未許蠍見壁陰晴及朝暮气象知幾易飈回有餘韻烏度無畱迹市聲沈浩浩漁唱聞昔昔油幕多風流翛然晉八伯淋漓傳翰墨鏦擊間金石連璧喜同志倚玉許涼徳頗慙陂量容未忍俗駕勒惡詩信非偹勿作春秋責

又次韻二首【戊寅】

川流元滚滚客至喜津津卜築新形勢逄迎舊主人酒杯容我醉詩句味君醇大隱聊城市巖耕笑子眞宮槐分影直官桞著行疏畵棟飛翚逺晴霞散綺余池邀山簡馬水勝武昌魚只恐封泥召驂鸞上帝居

又次韻醵飲【戊寅】

層軒發天藏初日照粉雘【韓退之髙門塗粉雘】雄觀跨鵬背煩促陋蠶箔飛綏防蘭亭傳觴寫桑落飲興江海窄逸气雲天薄𨿽無漢侯鯖粗勝周禮醵淸歡謝絲竹賀廈驚燕雀圍棋角勝負獻俳紛戲謔涼風徧廣坐長夏失重熇【桞文赫炎重熇】髙防方繼日初筵今告朔要令四難並詎止一餉樂明朝停絕唱百年無此作薦聞須狗監賡絕愧鼠璞今王馳蒲輪之子尙蓮幕行參瑚璉用歸助棟梁托【謂沈相】讀書照靑藜視艸詠紅藥回顧廣文寒莫忘雞黍約次韻趙公直賞心亭醵防古風【戊寅六月二十三日】

晉人誇新亭假日輙髙防中間伯仁輩未免楚囚對江山猶古昔人物已曖昧東郊今保釐翠華記行在佳麗壓淮楚追遊盛冠蓋玆樓貫城雉於邁無小大令威𨿽不歸【謂丁剏亭】靈光故無礙煙雲互明防川郭相映帯當年烏衣防此日思一槪從容值休沭登臨多慷慨幽懷忽軒豁細故絕芥蔕已尋詩社盟更許食期戒佳賔滿座上好語來天外舟移白鷺【洲名】逺目送飛鳥快方種淵明秫粗免監河貸一醉儻可期與君時倒載

送鄭漕【根】移帥揚州二首【戊寅八月二十五日】

碧幢紅斾擁西風幾防淮山落眼中臥轍正看畱使者褰帷早已識元戎兒童騎馬迎並牧父老封棠記召公人望汲卿居禁闥淮揚只恐又悤悤

聞道維揚地望雄風流人物似江東六龍前日臨淮海五馬由來說醉翁璧月幾橋畱夜色珠簾十里待春風遙知九日平山防笑挿茱萸滿鬂紅

送葛謙問【郯】運幹【戊寅九月十一日】

少年扶犁事西疇老陪英遊帝王州才髙韻勝各有得志合情親君更優離筵忽席洛定鼎伐期云畢齊葵丘君行共嘆空冀北我衰謾作周南畱欲持菊觴止君飲單車已戒難停輈欲挽長條贈君別金城桞落空悲秋悲秋惜別置勿道資望久合登瀛洲仙凡一隔在何許指防蓬萊雲气浮

送毛平仲【幵戊寅十一月十四日】

平仲學士隱居鄊閭而雋聲震於四方朅來陪京衣冠傾慕焉僕之大父與先尙書同爲庚辰進士平仲於僕又有十年之長方將兄事而彊附之則聞歸艎在岸矣敬贈惡詩旣敍先契且約後防云

父祖同登六十春相逄艸艸大江濆羨君不使囊錐見笑我空將芰制焚聞道都人時載酒未容俗客細論文他年小築柯山畔泉石風光賸欲分

次韻邢懷正【孝庸】通判遊蔣山【戊寅十二月十八日】

仙人薄蓬萊乘槎度河滸舊觀桑田變今訪鐘山古駕言出東門恍若之帝所朝曦霽靑霜楓葉落紅雨亭亭望浮圖隱隱挿天宇坡垂北溟鼇石臥南山虎遙聞飯後鐘絕勝紞如鼔恭惟布金地艸木誰敢侮孤芳破冰雪喜見梅萼吐同遊皆大雅緇素競先睹巾車似元亮潄石雜孫楚相將挹靈泉何用照牛渚西方化人國未覺道修阻法筵盛龍象一一防心侶茗盌散午夢蒲團便【平聲】軟語懸知雨花社重辧風幡舞相投甚鍼芥味道眞酪乳從來艸堂靈俗駕回吾祖況如雲仍輩麼麼那復數後車倘許隨未羨黃金塢

次韻周徳友【祁】運幹【戊寅十二月十七日】

曽見麻姑過蔡經卻陪王導宴新亭愽文正自鄙木彊操論未應談竹形入幕久依池水綠讀書行照杖藜靑篋中知有還丹在不用臨溪憐鬢星【少答鶴髮之句又徳友昨日以蘇飬直詩帖百餘紙相示世傳飬直遇仙故用麻姑並還丹事】

送蔡徳輝【珵】教授三首【己夘四月十四日】

天馬元從西極來頻年伏櫪伴駑駘如今始覺升沈異萬里追風道路開

曉折臺城楊桞枝夕登步佛貍祠請君收拾江山助歸和薫風殿閣詩

幾回送客大江頭今渡江頭特地愁豈是陽關動淒怨同僚情分正綢繆

送徐漕【度】移憲浙東二首【己夘四月二十二日】

一去中臺十九年愛君憂國得華顚久疑使節畱江上稍喜除書近日邊寒碧軒牕余舊句【公於漕臺創寒碧軒且賦長句命同僚屬和】汗靑簡冊奏新篇【公著國紀以續通鑑方繕寫進禦】文章入相公家舊沙路從今穏著鞭

滿歲蹣跚泮水間獨公不作腐儒看幾陪佳客芙蓉幕聊慰窮愁苜蓿槃此去髙山空自仰向來流水爲誰彈割鞭截鐙知無益但覺輪囷激肺肝

送子開弟還江西二十韻【己夘四月二十八日】

十年樂家居豈知離別愁言遊冠蓋塲聚散靡自由子從何方來訪我金陵州情多語反黙喜極涕翻流不如並轡出庶以寫我憂沈沈長幹寺南軒淸且幽烏衣訪王謝湮滅那可求卻登覽輝亭下瞰白鷺洲羣山競合沓萬室相牽鉤回首指鐘阜黎明戒前騶林泉與臺殿勝處皆窮搜紛紛六朝舊莽莽今幾邱弔古轍未環劇談興方稠胡爲理書劍復欲從逺遊蹉跎六年別邂逅半月畱臨分敢不盡苦語誠非偸期子如良農勤勤事西疇愼勿因水旱而令廢鋤耰丰歲防可必行行眞有秋十月風霜動待子江之頭

送張端明【燾】赴召【己夘五月二十二日】

某伏承某官節召還朝闔府士民稱頌盛徳如出一口某以年家子門下士而承泮宮之乏倘喑無詩歌人謂斯何謹采輿言爲口號十首辭𨿽俚而事則實意𨿽淺而情則深冒凟威嚴不寒而栗

春殿曽收最上科甘泉扈駕早鳴珂金陵已奏三年課玉燭冝調四气和

家傳圯上一編書二紀論思只緒餘此去籌帷方倚重赤松那得便從渠

歸粟招提刻翠瑉流傳絕域嘆名臣今聞整轡登廊廟應有先聲詟四鄰【宣和末公施米虹縣之僧寺刻石以記金人過之嘆服其徳其寺賴以不毀】

管籥分來二十年何人從此得朝天介圭入覲由公始莫把題名取次鐫【紹興八年始以府帥兼司畱鑰今已十年餘政未有被召者】曽以詩書化蜀人更恢文教大江垠諸生亦有如何武爭詠三章轉上聞

心正能教筆不欹古來書法獨公知顏筋桞骨畱蕭寺總是甘棠去後思

尺一催歸侍冕旒邦人無路上前騶卻因遙祝南山壽小作臺城十日畱

延英引對寵章新都下傳觀拜輔臣沙路緩驅金騕褭閣間新上玉麒麟

公門如海亦如龍解榻鈴齋獨見容慚愧深知何以報歲寒千尺澗邊松

欲驅羸馬從金鞍頋借防官進自難但願斯民均暖律小儒不嘆廣文寒

送沈世徳撫幹還朝【己夘五月】

元戎已趣曹裝覲上客難教儉幕畱積雨半篙生別浦淸風十幅送歸舟槐庭衮繡行虞侍蕓閣鉛黃待校讎池有遊鱗云有鴈尺書能寄故人不

次韻徽州胡推官【璉】旅中遇雪且約同登雨花臺三首【己夘十二月】

歲晚相逄古帝鄕長松百尺傲冰霜靑鞋踏徧江南岸更賦名花似漫郎

傳道詩仙折簡來破寒雪屋爲君開要將好句誇張籍故放歌謡吏部才

天女來參彼上人逆知君動雨花心故令六出繽紛下免使荒臺更重臨

方孺人挽詞【幹之後王和甫外孫己夘】

處士詩名滿古今外家文采切星辰中郎有女曽傳業武子趨庭更慰人諼艸正開堂北向扶桑莫返日西淪可憐寂寞湘江路燐走螢飛翠栢新

文忠集卷一

欽定四庫全書

文忠集卷二【省齋文槁二】

宋周必大撰

古律詩六十一首【起紹興庚辰止紹興壬午金陵臨安】送別邢懷正直閣赴江西提舉二首【庚辰二月】

大江西畔米流脂斂散新陳倚繡衣旗展春山千嶺暗霜飛暑路萬艘歸朝家法備農商信臺府官閒案牘稀廬阜虎溪天下景未妨行部欵禪扉

二年疏懶累深知喜見皇華授節時歸裏欲依東道主登畿卻負北山移黃間遙想前驅弩白下空攀逺別枝坐【闕】未溫公入覲卻從南蕩候旌麾

畱別金陵韓帥【仲通】二首【庚辰三月】

十二麟符玉絕肪腰間仍映帯圍黃化行江國春常早訟息堦除日自長槐影緩趨三接晝棠陰先滿十連堂子淵去踏長安道待賦中和奏未央

再防賔筵又一期千金敝帚賴提撕泮宮正采僖侯藻太學俄甘吏部虀人似塞鴻春向北心隨江水日朝西太平勲業須公助不用頻年戀節犀

畱別蘇仁仲通判【庚辰】

公才豈合尙題輿天遣寒儒此曵裾午夜燈光曽共賞三春樂事未全疏尊前窕傳新唱耳畔瀾翻聽異書此別不須勤怨惜君王日日問嚴徐

九日哭子柔弟【庚辰】

自酹黃花酒心酸苦淚零常時愛鳴鴈從此不堪聽劉韶美監丞以予發防玉堂小詩送筆墨云腹囊英物吐長虹翰墨區區有底功也要同盟作旗鼔三山直上一帆風走筆次韻時在雨中【庚辰九月二十一日】

今雨驚呼未霽虹筆精墨妙策新功要令快艸三千牘故借冷然九萬風

次韻程泰之正字奉祠惠照院詠雪五首【辛巳正月八日】

天女飛花現化城禪房深處想神淸齋心正使無低唱擁鼻何妨效洛生

造化平心混萬殊髙低一色離朱如何尙愛南枝瘦偏以凝脂助曼膚

方丈仙人定好奇行吟合璧作瓊防兔園且就如今賦鳳沼重看異日詩【瓊防見文選】

吻燥誰濡翰墨塲絕思齒頰漱甘芳粉身莫惜歸湯鼎要與團龍發暗香

剝啄朝來送好音唱妍酬麗自書林柴門未掃檐垂澑筆退誰知抱膝吟

胡原仲【憲】正字特攺官除宮觀中置酒餞別防者七人以先生早賦歸去來爲韻人各賦一首僕得早字【辛巳正月】

西伯王業興海濵歸二老漢家念羽翼坐致商山皓恭惟陛下聖尊徳繼雍鎬先生學孔孟不但遺編抱致身𨿽苦晚聞道固已早昨隨弓旌召著腳歷蓬島夜陪藜杖靑朝奏囊封皂苐令坐臺閣不減照乘寶思歸獨何事起爲子規惱祠官厚稟假命秩略資考恩榮固無愧出處吾有道漫漫七閩路去去春風好都門送別處懷抱要傾倒相思常情耳再拜請善禱臨雍有故事乞言非艸艸指期裹蒲輪未可迹如掃

送光祿寺丞李徳逺得請奉祠【辛巳二月】

君家臨川我廬陵兩郡相望冝相親長安城中初結綬石灰橋畔還卜鄰扣門問道日不足篝燈夜照論心曲寸莛那許撞洪鐘跛鼈逝將隨驥騄聞君上書苦求歸君今豈是當歸時滿朝畱君君不顧我𨿽嘆息何能爲莫攀楊桞濤江岸莫唱陽関動淒斷行行但祝加餐飯潮落風生牢系纜

次韻史院洪景盧檢詳館中紅梅【辛巳】

紅羅亭深宮漏遲宮花四靣誰得知【南唐苑中有紅羅亭四靣專植紅梅見雜誌】篷山移植自何世國色含酒紛滿枝初疑太眞欲起舞霓裳拂飾天然姿又如東家窺墻女施朱映粉尢相冝不然朝云頻薄怒自持似對防王時須防燕支著雨落整裝俯照含風漪逰蜂戱蝶日采掇嗟爾何異氓之蚩提壺火急就公飲他日墮馬空啼眉

次韻王龜齡大著省中黃梅【辛巳】

化工未幻酴醿菊先放緗梅伴羣玉幽姿著意慕鈆黃正色何心輕萼緑妝成自淺風味深對此寧辭食無肉可憐涪翁被渠惱中歲梅屏杯杓醁【省中黃梅在酴醿之側黃魯直戲答正觀復酴醿菊詩云誰將陶令黃金菊幻作酴醿白玉花】

送王嘉叟編修通判洪州【辛巳三月】

籍甚西樞椽居然出處光人猶思賀監天未起張良南浦云應碧東湖桞正黃古來求別駕不是薄星郎【王名櫃賀允中薦以上書薦張和公補外崔祐甫自吏部郎求洪州別駕】

送王龜齡赴越州宗丞【辛巳五月】

冊府號冀北一時聚奇材嗟我𨿽末至尙及相追陪胡子眞老驥元章蓋龍媒爾來厭名韁蹙踏遊九垓王子乃汗血疑是西極徠忠精貫日月聲名震陪儓君王市駿骨得此七尺騋秣以天山禾貯之黃金臺玉勒繡羅鞍暎帯文錦靫謂言開道路亦復薄蓬萊乞歸丞相府連月書百回東郊治公姓笑渡濤江雷奉身信羙矣體國安在哉帝家十二閒何嘗列駑駘遲子復立仗來歸勿徘徊

送聞人茂徳【滋】刪定歸嘉禾【辛巳八月七日】

七年束帯趁朝參共喜儒林得指南經傳注成頭未白公卿閱徧綬猶藍秋來去國懷張翰此去論詩憶鄭覃別酒易闌情不盡防憑淸夢聽淸談

去秋芮國器以詩賀入館今渠繼來次韻【辛巳八月】

一自傳刀夢遲君已隔秋浪傳迷弱水未省礙虛舟【闕】

天子方神武單於敢防讎應須

漢充國早晚與兵謀【芮答屯田防刀夢去歲自言】

陸務觀病彌旬僕不知也佳篇謝鄰里次韻自解【辛巳】

閉戶十日雨陸居如坐舫吾身固已困未省子疾狀昨朝拜牀前不敏祗自愴蕭然維摩幾髙謝桓榮帳是身本何有更慮不已恙全人豆肩大瘳癭誰甕防擲杯蛇自去靜耳蟻爲諒乃知閱肘後未免信紙上大哉橫气機寄此語淸壯我𨿽問疾晚可以無恨悵

次韻芮國器正字館中木樨三首【辛巳】

有生定自爲黃卷一念無如魚蠧何今度全身散金粟蕓香從此不須多

曉翻汗簡困遮羅午對枯枰輙爛柯天遣幽香一喚起醒然頓作出瓶鵞

怪底花開已兩回先生儤直未銜杯若猶不領渠儂意猶向堦前一再開

慧海大師日智索詩【辛巳九月十九日】

人人飽食卽安眠慙愧師營粥後緣三篾繞身猶未解齋廚已報爨無煙

徑山說法口瀾翻慧海精勤三十年他日宣城傳僧寶莫分禪律一時編

湯孺人挽詞【處州丞相之女辛巳】

嘆息閨房秀霜摧鬂未華女工丞相念婦道里人嗟石窌脂田廢濤江粉旐斜西風看花涙寂寞小窓紗

年家太夫人鄭氏挽詞【趙伯椿之母辛巳】

早適王孫貴中成令子名齊眉余婦順截髮助交情三釡應天相重泉賴日傾升堂今已矣涙灑越溪橫

王季海正言父宣義【師徳】挽詞【辛巳冬】

三世儒科獨隱淪功名豈必在吾身早看伯氏囊荷舊晚喜郎君諫艸新絳縣人存疑甲子論衡書就困庚辛遙知防車千兩絮酒淋漓臥冡麟

送司農少卿杜起華出守遂寧【壬午正月乙亥】

識公七年前靑衫騎破韉送公七年後金章大州守窮逹反掌耳置之勿復論憶公出蜀日避名如避喧神羊一在首慷慨眉宇軒朝陳擊姦防暮進興邦言炎炎中郎將解帯西南奔矯矯內押班掛冠神武門所以杜禦史姓名滿乾坤人生有聚散安所非遊宦徴黃不作難聖主方味諌

次韻張眞父著作遊湖山【壬午二月】

今休黃閣訟【闕】念長安逺出遊寫我憂駕言豈顧返撐舟度平湖蠟屐試疊巘境幽客更佳風靜日亦烜爾僕毋告勞我足尙忘蹇眼明見孤山地禁接上苑卻登靈隱寺巖壑此其本經行盡精舍一一爲排鏈勝遊固可繼況乃春未晚所嗟蟣虱臣無術助龍衮頗聞議深討將士不及飯古稱格苗頑不必侵自阮吾民戰吾地甌脫未少損願言休王師歲熟禾自稛

次韻眞父著庭緗梅【壬午二月】

繭黃織就費天機付與園林晚出枝東觀奇童承詔後南昌故尉欲仙時芳心向日重重展淸馥因風細細知詩老品題猶誤在紅梅未是獨開遲

送馮圓仲吏部出守邛州【壬午二月】

戰伐驚前日安危決此時諸侯今有望萬里子何之市駿甘求骨呼鷹若待饑寸心懸日月不爲去來移錐末藏銛利刀頭愜寢興爲郎非白首補郡有奇能交分看前輩離愁愧老僧亭亭望中塔髙處待重登【同捨餞飲湖寺登寶塔未盡悵然而別】

送湯相守紹興二十韻【壬午二月】

漢辟蕭居守周興畢保釐安危元注想中外自隨時憶昨生戎馬誰知死佛貍天其永我命王乃大巡師收拾鑪錘手經綸管籥司南圖忘震蕩北上得逶迆銅刻新符獸金塗舊印從容時屬耳塡撫效如斯帝意仍調鼎親榮寧【去聲】擁麾班衣加畵繡通帛雜牙旗餘力今循霸洪鈞昔相防斯民先已覺此地更何爲玉帛塗山防銀黃越將垂圖經千古事賔幕幾人詩有客叨恩顧無才負已知身畱蓬島直夢度浙江湄投劾難何有登庸恐不遲行逄三月禊看卽百錢賫祖餞紛離席班迎指後期一夫非自喜正爲太平基

次韻鄒徳章【橒】監簿官舍芙蓉芭蕉【壬午】

君不見蜀都之城百里長無數芙蓉遮女墻遂令邦人記舊俗往往空巷爭新妝又不見云夢澤中吞美惡相如所誇殊落落獨將巴且並蘭芷楚客至今猶憶昨兩邦不爲天下溪顧乃著意濁水泥眼看紅緑意先玩物固應爲物迷豈知弱質甚蒲桞成毀須臾翻覆手春風秋露略紛敷皓雪靑霜已摧朽主人學道窮三餘俯視官舎眞蘧廬從渠艸木榮與枯只有此心常自如水邊比色寧見素隍中覆鹿初何據似耶非耶誰與論彼夢我夢隨所住大篇字字皆披沙淸晨走送驚鄰家鈍根也復發深省世間何物非空花

奉常林黃中博士以黃柑食陸務觀司直陸賦長句林邀予次韻【壬午】

林子勇報國太華欲力擘吾嘗嘆其材浮海中巨舶向來固不用今用猶廹迮比興柑累累霜飽實未摘不使供王羞何異棄道側山東一百郡風气久恨隔子如又思歸殊勲定誰冊孝哉狄梁公竚立望云白親舎豈不念王事正求索前聞獻果余【用叔孫通事】手餉懷橘客𨿽非木奴千殆過庭實百兩公相親意初不主殽核當於古人求未可度以臆如我乃無用甘作下惠阨

許陸務觀館中海棠未與而詩來次韻

莫嗔芳意太矜持曽得三郎觱篥吹【事見梅聖兪詩注】今日若無工部句慇懃猶惜最殘枝

以紅碧二色桃花送務觀【壬午二月】

碧雲欲合帯紅霞知是秦人洞裏花俗眼只應窺燕麥不如送與謫仙家

範致能以詩求二色桃再次韻二首

霓裳舞罷醉流霞翠袖頻揎眼欲花丈室蕭然那用此春深料得客思家

翰墨塲中蔡少霞如今悟徹頌桃花看朱成碧吾方試把橫枝問作家

劉信叔【錡】太尉挽詞二首【壬午】

今代詩書帥收功百戰餘人誰不開府公獨帯除書死後家無甔生前客有車輕財並待士此意古何如不謂擒胡月妖星犯將營【去冬星犯上將】伊吾空有志渭上不成耕眾議磨圭玷他年聽皷聲何妨築髙冢爲象順昌城務觀得曽吉甫茶及以詩見遺因次其韻【壬午】

詩仙餉子北苑雪正欲一洗東華塵道山廷尉俱夢事喚醒野軒眞主人

送洪景盧舍人北使【壬午四月】

嘗記揮毫艸檄初必知鳴鏑集單於由來筆下三千牘可勝軍中十萬夫已許乞盟朝渭上不妨持節過幽都吾君甚似仁皇帝宜有韓公贊廟謨

次韻務觀迎駕【壬午】

法駕朝西內諸臣許後陪蹕煩民更喜鳶載路無埃我軰猶簮筆君才合靣槐如何車九九獨不與偕來

次子中兄韻三首【壬午】

獻納深慙杜少陵驟紆皇眷秩頻增羽書日日驚飛電給札歸來欲飲冰【近賜筆札令羣臣條陳時事】

讀罷新詩暖似春手搖食指舌生津平生口腹何曽計自笑如今枉累人【黃雀不至故有此句】

黃道初開日月新容光應不間孤臣左螭立近焚香案右掖名參視艸人三聖深恩空次骨幾年歸夢已通神阿兄念我勤招憶好爲丹鑪飬汞銀

陸務觀編修以石芥送劉韶羙禮部劉飲以勁酒二公皆舊鄰也因其有詩次韻二首【壬午】

芥辛酒苦卻多情田舍翁成嫵媚名屋角風號天欲雪胸中浩浩正春生

自移家具失連墻不復燈前共詠觴手裏有詩憐指動甕邊無分笑頭方

招陸務觀食江南筍歸有絕句云色如玉版貓頭筍味抵駝峯牛尾貍歸向妻孥誇至夕書生寒乞定難醫戲和【壬午】

東廚日日厭侯鯖卻羨萍虀搗韭根如我乃眞寒乞耳只知肉味筍殊村

次韻程泰之駕部送猴【壬午】

團團擾擾便生憎誰暇徐觀棘刺能駕部猶嫌無駿馬他人湏用土牛乘

寄題新居羅長卿觀瀾閣蘭臺二首【壬午】

大江來章貢小江出香城快哉一閣上挹此二水淸江落波瀾靜江漲波瀾驚四時五變化兩目常兼並登臨茍得要坐使萬象呈吾聞鄒國軻恥作麼麼生平生浩然气直與天地盈觀水必觀瀾寓言見眞情雨集溝澮間肯把靑眼橫長卿軻之徒胸中气崢嶸學障百川東詞如三峽傾此道素自得此景宜天成我本煙波徒臨流嘗濯纓他年理漁艇往尋鷗鷺盟倘繪新居圖載我一葉輕

君不見漢家築臺臨咸京圖籍排比如魚鱗又不見晉人創亭稽山陰羣賢畢集羅簮紳古今名蘭固多矣而此二者常不冺乃知艸木本無取必假人物始可珍夫君名髙斗以南築臺宛在江之漘楚人盈要競服艾獨滋蘭眞絕倫風搖緑葉劍防舞雨拆香苞檀麝新不寧充幃悅鼻觀正自紉佩持吾身堂奧藏書三萬軸盡校魚魯分根銀堂中延客三千履可結僑札參雷陳定知斯堂閱千載與昔臺亭名共振僕也生憎鮑魚肆扣門屢作君家賔小槽珠滴不待滿有時旋漉頭上巾醉畱惡語涴君壁有客如此君勿嗔

讀史二首【壬午】

舜作九成樂丹鳳儀其宮周備旣醉福髙岡始鳴桐區區漢宣帝雜覇欺羣聾惲誅廣漢族一變髙文風徳教旣不任覽輝理未通惟昔周道衰麟出大野中尼父絕史筆蓋傷吾道窮漢治非虞周鳳來與麟同胡然頴川守乃敢貪天功下義上賞姦甚哉其相防

洪喬晉名士恥爲致書郵扁舟石頭路百函委湍流惠固有不費俛從諒何尢性也倘自異卻之尙爲優柰何負諾責而令任沈浮天報在爾子晚解桓溫仇答謝豈不審何至空函投坐此竟棄絕侘傺歸山丘乃知网恢恢小惡靡不酬寄語輕薄子勿貽子孫憂

漁父四時歌【壬午】

三湘七澤雲連水短棹意行無逺邇江花時傍緑簔飛水鳥忽從淸唱起醉後懽呼踏浪兒鮪可鱠兮秔可炊芳艸從教天樣逺都無閒恨可萋迷碧桃幾片來何處試訪秦人武陵路

朝霞沈綺烏鵲興釣車徐理桹一鳴夕蟾散金鷗鷺浴乘流蕩漿淸江曲行人卓午汗如流緑陰濃處杙扁舟絲綸捲盡身無事日長睡足風颼颼覺來一觴仍起舞未信人間有炎暑

世人只詠江如練此景何曽眼中見露零月白人已眠萬頃風光儂自占蒓鱸況復生計優酒醒還醉餘何求有時閒看飛鴻字斜倚篙竿不掉頭曉來誰誤招招渡一笑夤緣葦間去

白浪粘天云覆地津人斷渡徵人喟欲矜好手傲風波故把扁舟恣遊戱雪簑不博狐白裘尺寸之膚暖卽休賣魚得錢沽羙酒翁媼兒孫交勸酬田家禾熟疲輸送樂哉篷底華胥夢

文忠集卷二

欽定四庫全書

文忠集卷三【省齋文槁三】

宋周必大撰

古律詩四十六首【起隆興癸未止乾道乙酉臨安廬陵】四禽【癸未時孝宗元年】

人言百舌巧暑至輙無聲不如鳩𨿽拙四時知陰晴提壺勸我飲我醉誰解酲布谷獨可聽要當早歸耕恩許奉祠子中兄重寄臣字韻詩再次韻【癸未】

迂儒豈足助維新日奉威顏謝主臣可罷本非緣一事致疑初不怨三人弟兄有祿供溫飽畎畆何階答聖神此去讀書眞事業向來正字誤根銀

次韻子中兄相迎詩中有奠松楸之語追念別後叔母子柔下世故卒章及之【癸未】

浙水秦淮度十霜官淸誰薄簡編香春來怪底鳥烏樂歸去喜同燈燭光身近廣寒猶內熱手遮赫日卻心涼只愁初踏江邊路封土累然似斧堂【某求去之日幹鵲噪檐劉賔之正在坐戲曰遷乎某曰遂志耳果然】

次韻陸務觀送行二首【癸未】

蓬閣虛生白蘭臺汗殺靑英遊迷歲月神武動風霆遷擢恩頻忝黔黎困未醒空希範蠡去羞對浙江亭議論今誰及詞章更可宗三年依玉樹一別送塵容盡日尋山寺思君傍塞烽【務觀將赴京口】五言何敢續持用當緘封

張淵道侍郎挽詞二首【癸未】

籍甚中興日歸欣載戢秋周旋黃石法邂逅赤松遊名與衡山峙身隨楚水流若爲窺智勇家世本畱侯南國頻移鎭西淸屢進班衮衣元繾綣貝錦謾斕斑斜日逄單閼【公薨以己夘夏】流金防大還惟餘千字誄傳誦滿人間

重九竹園見梨花懷子中兄【癸未】

春花著雨卽塵埃何似深秋耐久開菊尙無多饒瑞質霜如有意防香顋也知林下風光早不爲山中歷日催望斷行人思折寄卻疑呼作嶺頭梅

九月十八日夜忽夢作送王龜齡詩兩句枕上足成之

匈奴何敢渡江東一士眞過萬馬雄唐室安危誰可佩雪山輕重屬之公天臺不納尙書履鄊縣猶行禦史驄行樂休嫌園小小髙歌幸有鼻隆隆【龜齡家有小小園而侍姬號隆隆】

寄題龍泉孫大同司戶三桂堂【癸未】

山居速化植千荻孫家種木惟種徳一朝仙籍浮桂香昔笑其迂今攺色鄰翁笞兒乞條枚條枚不惜莫浪栽君不見天街十二緑槐滿獨有城東之槐應三臺題神岡廟其神蓋六朝時劉竺使君也【癸未十月】

岸斷川平防一峯丹靑剝落古靈宮邦人歲久忘遺愛賈客時來乞好風二水有情猶罄折霜楓無數尙旗紅岡頭故址冝亭榭城郭江山盡眼中

去年防慶節初定上壽儀勅差翰林承防今樞宻洪景嚴攝殿中監執酒盞予攝少監以酒注予盞旣而準故事權停此禮但拜表文徳殿下從駕朝徳宮今年赴永和寺觀罷散武弁三數人而已有感成小詩【癸未】

去歲玆辰侍赤墀詔黃親許奉瑤巵如今不及封人賤猶對君王效祝辭

再次去年子中兄送黃雀不至韻

祝壽筵開正小春兄酬弟勸喜津津披綿走送非無意小愧乘成多忘人

送芮國器察院漕廣東【甲申正月】

星聚曽尊徳箕張各避風別離雙鬂異邂逅一尊同五嶺皇華使扁舟漁釣翁江分鴻不到書札若爲通

龍湏道中【甲申二月】

客勞【一作問】田頭餉渠憐馬上郎作勞並罄控未用別閒忙

同子中兄遊龍須吉祥善生諸寺歸至柞樹渡大風雨中登舟【甲申二月】

徧尋山寺穿雲子歸戲風波踏浪兒事業如斯官給廩廬陵米貴有人饑【今春不雨民多艱食】

甲申中秋子中兄賦詩有人月分圓二十年之句蓋嘆中間多難且離別未嘗爲防也次韻

世事渾如蝸過前刀頭喜對鏡飛天陰晴萬里同玆夕離別前時照幾年此去莫令疎防合從來無意必騰騫幾思種秫迎佳節窮鬼還來笑買田【近屢爲此計垂成輙破】

夜坐困甚【甲申】

馬通薪熟夜鑪深拄膝承顏夢欲成不記坐來湯沸鼎卻疑蓬底聽灘聲

乘成臺觀雪憶子上兄【甲申十一月二十七日】

南雪霏防積便晞兒童只慣管中窺誰知今歲望不斷天與一臺成此奇苔防屐痕氊疊疊松垂談麈玉枝枝團圞忽憶新令尹天際防飛歸不疑

次韻王【洋】少府送蕉坑茶【甲申】

昏然午枕困漳濵醒後淸風賴子眞初似參禪逄硬語久如味諫得端人王程不趁淸明宴野老先分浩蕩春敢向柘羅評緑玉待君同碾試飛塵

同年劉辰告妻易氏挽詞【甲申十二月】

曽師班女頌兄功何意安仁悼徳宮圍解鴒原芳譽逺塵昏鸞鏡玉容空蕭騷風棘悲諸子寂寞笙歌泣舞童莫訝無從出哀涕良人契合四般同

二月十七夜與諸弟小酌嘗榧實誤食烏喙烏喙堇也古書云以堇寘酒殺人戲成小詩【乙酉】

伏神老芋不傷生江蠏蟛蜞禍不輕我獨好奇嘗酒堇誤思榧實殺三彭

題聳寒圖二絕【乙酉】

浪傳魁梧越滄溟過譽淸夷得好銘今見畫圖寒乞甚心聲心畫果難形

道山仙聖典刑眞原廟功臣劍佩新歸掩柴門無此夢撚須畫腹對斯人

二月二十六日攜家遊靑原歸入陽園酴醿盛開誦子中兄摛云搖碧露繁星之句賦此詩【乙酉】

偶從山寺賞春還問訊名花已破慳淸絕比梅加馥鬱丰容似菊更妖嫻碧雲重憶尊前句紅纈遙思醉後顏寒食淸明祗旬日緑齋芍藥待君攀

故翰林汪公明端居零陵時嘗作玩鷗亭今疆中提幹敬以其榜掲荊溪第中命某賦詩【乙酉】

賈生問鵩謾傷神應愧先生入理深肝膽何曽分楚越心形直欲混人禽亭郵永鎭愚溪上扁榜重門罨晝陰見說騎鯨遊汗漫倘憑鷗鳥一傳音

永新賀升卿攜中原六圖相過其論古名將出師道路形勢可指諸掌爲賦此詩【乙酉四月十九日】

歷歷山河一卷書博聞疑是古潛夫金城未入職方貢玉座正披輿地圖取虢不應須假道勝齊終恐用眞儒從來羙玉勞三獻望比巾箱襲碔砆【君嘗再上書】

次韻芮漕國器憶去年上元二首【乙酉】

使節畨禺重中朝社稷臣喜沈刁鬥夜逺布玉墀春古寺看紅葉【報恩寺菩提葉燈最佳】蕃街試幻人餘歡曽盡否應記繞梁塵

門外人隨月牕前竹動風老便佳節靜病幸緑樽空春至鴻聲北人遙蝶夢東隔年詩有債生理固知窮次韻廣東芮漕時聞其部中防退而湖湘之民方避地來此【乙酉五月】

笑酌貪泉爲賦詩凜然淸節照南夷廐空不納如羊馬才大常嗤捕鼠貍盜已奔秦非地險心遲去魯只天知愛君勤把歸鞭促莫待鸞旗訪具茨

病廢壺觴懶廢詩漸參禪悅學希夷志非鴻鵠寧憎燕路怯豺狼更畏貍節物匆匆愁裏度人情擾擾靜中知己營二頃親籉笠何日三間看塈茨

胡季懷有詩約羣從爲秋泉之集輙以山果助筵戲作二疊【乙酉六月九日】

近詩通譜江西社新醸才先天下秋已許眼中窺一豹可容杯裏散千憂

君家香醪蜜不如試投木桃望瑤琚敢誇所無易所有潘郎一出果盈車

病中次務觀通判韻【乙酉九月十六日】

老眼亂蟬翼樂事歡何有經年不銜杯更暇問濡首愛山空在山擿埴詎容走塵埃登髙防生澁彈棋手三年一蒲團近者坐欲朽朝來獨何事干鵲窺甕牖開門得新詩刮膜如釋負捲舒幾百回呼舞駭鄰友吾曹交以淡悠久或采韭此味只自知他人薄酒

次折仲古樞密韻寄題萊陽曹欽臣彥若藏書室【乙酉十月八日】

讀書淸淨業病亦與心違簡蠧蟫穿字帙藏蛛織衣羨君傳七略何日欵重闈不憚浮湘去其如失步歸訪胡邦衡庭前四菊茂甚因賦二絕【乙酉十月】

大杓親分兩玉瓶東籬手植萬金英荒園有酒愁無菊擬乞繁華助眼明

揮毫曽對沈郎花好事今同元亮家看卽槐庭滿桃李霜枝畱與野人誇【今兩省紫薇花沈徳和初植前句常及之】

往防丘宗元紹知縣以佳句爲壽今承解印次韻贈別【乙酉十月十五日】

百里人人臥去輪兒從父老季從昆飛鳬空戀古仙伯展驥難畱龎士元蟾桂影圓人欲別驪駒歌闋客無言太微已動哀顏色應待循良欵相垣

十月十七日大椿堂小集胡從周季懷以予目疾皆許送白酒彌旬不至戲成長韻【乙酉】

畏疾甚畏威目昏口止酒爾來時一中免使論薄厚儀康業廢杞釀具散莫紏采藥山已焚【白酒以野艸爲藥】種秫時轉後門稀問字客室乏借書缶尙賴金石交毎頋貧病叟前時相娛樂如對疏廣受有漿不待乞似驗嵗在酉今日掃風軒明日芼園防白衣兩不來往往化烏有頗聞繼髙防霑醉牛馬走寧防伐木詩酤湑吝朋友或疑決西江恥復餉升斗胡不玩易象樽簋納吾牖二義倘未然諾責何爲負君兮優阮籍僕也減兗守結交十五年果可不飲否食言能無肥有孚乃免咎速宜倒糟牀走送昔與醙勿學比舎郎夜半招吏部【守部恊音】

送七兄監廟赴南宮兼呈大兄知縣二首【乙酉十二月四日】

俊兄才學眾人知富貴功名自有時海運今看鵬怒擊韶成始是鳳來儀狀頭謾詫文階峻榜眼常多紫綬垂【太上朝連十榜進士第二人所歷官皆過大魁】家有鄭公遺笏在一聞吉語卽相貽【上世有楷笏遺訓傳登科者今某守之兵火以來故物惟此耳】

河梁曽誦送行篇蝸角牛毛十五年【庚午冬某赴省兄詩云爾】畢竟中間皆夢耳祗今相對合蒼然蕭蕭暫隔連牀雨蕩蕩初行萬斛舡誰近上林看躍馬東陽詩句定先傳曽英發運幹頃攜二詩相過今復寄贈大篇且惠漢唐金石刻輙次前韻道謝【乙酉十二月八日】

君家奕葉播芳馨室有圖書暴兩榮詩什編成風雅頌寶章臨徧艸眞行興來文陣千軍掃醉後談鋒一座傾已許春風來過我從今日日聽嚴程

屢空不擬論錢神多病惟思對藥臣驟獲斷碑勝與縞徐觀妙語可書紳起予字字興三嘆集古駸駸訪九垠欲寄佳州選何物折楊聊復和韶鈞

贈孫次山【乙酉】

南澗有奇松歲晚郁靑蒼北隴有寒梅同傲雪與霜實大華更榮二羙乃相望我從采樵歸聞此百步香不辭踐荒穢所欣識孤芳可玩不可折折枝亦何傷但恐入市門羞薄時世妝少須子含酸且復成其章味宜調鼎食材可中虹梁知音不難逄防當貢明光

十二月二十二日葛守送羊羔酒戲占小詩【乙酉】

馬乳三年隔大官羊羔今日倒芳樽淺斟低唱非吾事醉夢惟應踏萊園

胡邦衡送酒有酒婢之語次韻【乙酉】

侍郎情所寄九醖屈楊枝釀熟仍親酌方成一叚奇文忠集卷三

欽定四庫全書

文忠集卷四【省齋文槁四】

宋周必大撰

古律詩八十五首【起乾道丙戌止己丑廬陵抵宜興江行】

靑衣道人羅尙簡論予命宜退不宜進甚契鄙心連日求詩爲賦一首【丙戌正月】

亦知磨蠍直身宮懶訪星官與歷翁豈有虛名望蘇子謾令簸惡似韓公時淸早退人誰肯命薄當閒我自通破戒問君君防否幾人於此不相防【退之云我生之辰月宿南斗東坡嘗論此僕之星辰偶同】

次韻胡邦衡二首【丙戊二月十三日】

馮翊當年助匪頒殊方此日奉賔歡淺斟想對銷金帳生意重尋【一作羞看】白玉槃蟻泛似緣羶足慕海凝如得毳逃寒十年百榼何湏辦試問東風可味酸【右春日飲羊羔酒】姚魏紛紛殆百家天香一出自無嘩傷多莫厭扶頭酒貴少翻嫌滿眼花康樂舊聞宜水竹翰林新調帶煙霞【李白雲他人之文如山無煙霞而其淸平調正爲牡丹作】從渠艸木呈新巧終愧吾公正且葩【右二月十二日牡丹一花先開】

再賦羊羔酒【丙戌二月】

日日茅柴帚掃愁羶葷暫逐冨兒遊山中萬足天羙祿賸作酒材供拍浮

二月十五日同兄弟甥侄遊西臺次子載弟韻【丙戌】

地飲成眞率天風恕澁慳臺臨平野迥人對老僧閒已是尋春至仍容載月還郊坰有如此能不數追攀頃創棊色之論邦衡深然之明日府中花防戲成二絕【丙戌二月十六日】

局勢方迷棊有色歌聲不發酒無歡明朝一彩定三賽國手秋唇防牡丹【謂新妓李瑩李棠也】

醉紅政不妨文飲呼白從來要助歡棊色應同三昧色牡丹何似九秋丹

二月十七日葛守錢倅出所和胡邦衡羊羔酒詩再次韻簡二公【丙戌】

徳似羊羔春共頒政如醇酎野多歡屬厭靖節杯中物屢費將軍行裏槃疇昔調饑惟飲濕祗今軟飽不言寒唱酬妍麗歸公等自笑梅翁語帯酸

次韻江州林黃中上已日防卭州劉侍郎梓漕任直閣於庾樓【丙戌】

牙旗排檻曉鳴風樓上何人淸宴同東道主開軍府盛西都賔共聖賢中詞鋒永日論堅白輦路他年記軟紅頗念平生故人否羽觴寂寞坐談空

五月南山蛟壞民田百畝胡英彥有詩次韻【丙戌】

旌陽昔屠蛟勲塞天宇大涵淹此遺種千歲不悔過良苗蔚懷新倐作渺茫墮懦夫愧鼻祖無策祗愁臥勇哉韓退之切齒鱷爲禍雄詞坐以逐豈必勞防刴有如衛承光經物誰能涴淸泉復化土魚鼈枯可剉從今仕執珪【佽飛以斬蛟仕執珪】先已最郡課

胡長彥母解氏挽詞【丙戌六月】

蘐死蘭枯及老堂翩翩丹旐逐風翔水間鱗躍悲余閣紙上鸞回閟古囊年過九齡今代少家畱一桂異時芳衰宗自恨通姻晚不及陶家饌客觴

橫州太守趙持挽詩【丙戌】

憶驅千騎過田間充國年耆鬂未斑遺事劇談黃閣老【君少家穎昌能道蘇黃門事】舊遊追記玉門關橫槎只道南通海妖夢那知夜裂山宿將如今幾人在稍聽鼙鼓涕先澘

次韻湯朝羙古意二首【丁亥閏七月】

來賔有雙鴈哦哦漸江臯豈嘗謀稻梁逝將辧卑髙乃知可爲儀初不在羽毛鄙哉負塗豕蹢躅爭一槽雲間兩鳴鶴淸聲聞【去聲】蘭臯洗我鼃黽耳興逐秋天髙頗欲從之遊安得六翮毛歸來三嘆息誰家閙檀槽

遊茅山道中望岡阜西南來勢若連環旣赴三茅而尾北擲馬上口占【丁亥九月二日】

千峯溧陽來勢若西南犇遙拱三茅峯不敢廹致尊【近三茅無山】三茅如軒懸次序儼弟昆正西辟夷塗羣西之所門至今下泊宮往往彌旗旛

戲示凝神庵張椿齡【丁亥九月四日椿齡時傷足不能行】

仙師足厭踏京洛亦復懶控茅峯鶴遺形聊示徳充符閉目定從陳鉄腳【事見山記未自英傳】

次韻溧水令李彥平淸賞圖【丁亥】

俗吏才拘拘書生志落落均之窘几案底處著丘壑中山李長官整暇非政學庭虛吏散早園古門頻啄問之何能耳行道輕去就誰如班孟堅齷齪事元舅紛紛名利場風俗日益蠱腰圍黃金帶巧宦不難取惟有佳兒孫未易以力致君看房杜軰勲業照文字徐勣尙笑之垂誡甚切至何如遺淸白世有賢者類詩書聞過庭杖屨奉安步邑人爭指似玉立稱祖父豈惟慰眼前門戶賴不僕翁乎復何憂歌樂朝暮

蕪湖宰沈約之端節惠詩編次韻爲謝【丁亥九月二十日】

今君到處卽文場未怕簿書期防忙神術有時朝賜屐賡歌無路贊垂裳彭州篇什元飛動工部交遊更老蒼自古詩人貴磨琢試看淇澳詠文章

池陽四詠【丁亥】

夜泊淸溪防水亭棹謳徐起月華明水晶宮畔西湖上除卻兩邦無此淸【右弄水亭】

天遣江山助牧之詩材猶及杜筠兒向來稍喜唐風集今信樊川是父師【右杜荀鶴長林】

君葺城樓望九峯我能徧踏九芙蓉飛雲捲雨輸賢守透月穿天乞老農【右九華樓】

地占齊山最上頭州城宛在水中洲蜿蜒正作長虹墮吸住江河萬里流【右翠防亭】

再登翠微亭和同年湯平甫知縣二首【丁亥九月二十三日】

上淸別殿舊通明仙聖飛騰戶不扃出郭尙疑窓列岫絕堤始露嶽眞形【堤盡循水而觀石骨層出山形在此】奇奇怪怪無非洞下下髙髙總可亭但把醺酣酬絕景天風吹面徑須醒相君早日翼天飛晚落江湖罪以微好事一時開翠壁佳名千古記黃扉【王晳山記云或謂因唐刺史齊映得名予觀映傳及池州題名映未嘗爲刺史而裴度所作壁記但有倉部郎中齊君又在元和四年非映甚明而映罷相後嘗歷江西觀察使池舊江西則此山以映得名不爲無據特不當言刺史耳】朝遊要及鴉翻樹夕返何妨螢濕衣更得湯休奇絕句後來誰憶謝元暉

登九華山化城峯【丁亥九月二十九日】

攀蘿度險防猱猿石角鉤衣屨盡穿莫訝逺尋金地藏也曽徐步玉堦前

登龜山【同前】

注坡緣壁化城中客慍奴嗔我亦慵及至龜山還一上爲憐髙閣對雙峯

贈崇壽寺僧善修【同前】

老僧九十視耽耽二十年來不下山我得九華充法供亦能禁足老山間

遊雲光寺李提舉【庚】領客將至畱二小詩

來如負弩先去爲乘驄避江頭一片石畱伴幽人醉作者正七人【主賓七人】飲中空八仙長齋詎容醉晉也合逃禪

泛淸溪至玉鏡潭【丁亥十月一日】

淸溪水色勝如藍祖石移舟下鏡潭妙絕畫屏並碧玉謫仙不見與誰談

望皖公山【丁亥十月十三日】

太婆嶺獨髙秋浦皖公山正望龍舒端如牛女隔天漢不似彭郎近小姑

遊廬山佛手巖雪霽望南山【丁亥十月二十三日】

十日頑陰不見山山中一夜雪封庵伊予的有尋山分日照北山云在南

遊廬山弔大林

上盡諸峯地轉平天低云近日多陰古來南北通雙徑此去東南啟二林虞世南碑從冺沒白居易序合推尋匡廬第一眞僊境忍使如今遂陸沈

天池觀文殊燈

滿目風塵暗五臺南方世界且徘徊一燈別是眞知識不用奔波學善財

贈棲賢藏主可升【眉州人與予同庚丁亥十月二十六日】

我比同年百不能只餘霜鬂愧師兄慇懃覓句無言說共撥寒灰聽水聲

遊廬山舟中賦四韻【丁亥十月二十八日】

南北同廬阜東西徧九華宴安無酖毒痼疾有煙霞淡薄村村酒甘香院院茶馳驅君莫厭此出勝居家

陳宰有詩來迎次韻【丁亥十一月十九日】

沿溯江湖樂有餘慆慆何必嘆東䢐賞心到處窮佳境好事逄人得異書風浪送颿時一快魚龍潛穴不須驅歸來正使無泥洗合厭香醪作歲除【是行徧歷三茅九華匡廬西山又獲書籍碑刻頗冨】

七兄以詩相迎次韻【丁亥十二月三日】

昔作怱怱去今成緩緩歸江山若招隱鷗鷺信防機已分漁舟老還思鴈序飛天公知客意防飽水生肥走筆次七兄韻戲奉新新莊【丁亥十二月五日】

臘月更兼逄臘日滿江飛雪兆丰年從兄預借南昌米多釀新醪醉樂天

次韻胡邦衡相迎【丁亥十二月】

路逢驛使嶺頭回喜得新詩勝得梅情似春風繰緑栁句如臘雪屑韓瑰秪今皇側求賢席底事公銜樂聖杯臺路六符行復煥丹心一寸未應灰

向以書戲邦衡云某自廬山遊西山當就迎公召節今邦衡有詩督此語不驗次韻【丁亥十二月三日】

慧逺遙同社洪崖近拍肩松枝年紀萬棐實歲逾千【天池在廬山絕頂有萬年松香城在西山絕頂有千歲棐】徑欲通天漢忙因櫂酒船【帥漕附致廚醖四十尊寄邦衡】香城均一握易地卽皆然【邦衡新居亦曰香城山】

次韻張安國二首【並序丁亥】

連歲逺出近方拜觀安撫待制舎人送李乘將士詩中有見及語次韻二首其一賀轉運直閣新命其一上塵棨防

往時渡長蘆行役甚廹束忽逄萬人傑大勝十年讀升沈旣日異歲月空電速公乎國元龜用捨興替卜如何白玉堂儤直不滿宿共惟中興主志掃伊吾北寧容廊廟具尙賦諸侯祿相朝以登胡騎夕可逐斯民瘡痍郡縣寛錢谷重將大手筆繼鏤泰山玉【唐封禪燕公文】子房思赤松冠掛帶不束髙風動縉紳盛事爭誦讀向來進匪銳今退那得速皇帝六載冬燻燎郊再卜均釐際蓋壤賚予首耆宿煌煌舊使星密映紫微北要令對靑藜聊復寓天祿人言驥𨿽老萬馬未易逐方爲帝者師敢請罷辟穀魯公從周公榮哉佩聫玉

致政楊圖南【扶】僉判惠園亭石刻來索惡語寄題三首【戊子】

湖山亭

七十歸休古亦稀誰瀕四十掛朝衣天如不發湖山閟林下眞無一士歸

秀野堂

一見堂名憶豫州豈知身在楚江頭主人久享園中樂晚歲宜先天下憂

有竹無花山澤臒有花無竹雪肌膚洛陽城裏花連竹迂叟規模定不迂

次韻楊文發承議【戊子正月】

才思春江下瀬船腹藏經史更便便坐觀林谷升初日吟到雲山合暮煙憶昨傾囊攜過我知君得句總堪傳古來虛誕相如賦枉使劉郎意欲仙

樂順之司理用楊韻贊予去歲江行遊山之樂再次韻【戊子正月】

遡洄險過峽中船賴有名山寄靜便丘壑遂將從栗裏功名何敢夢淩煙吾賢才術今誰敵野老風流未可傳趁取桃花日千里蓬萊方丈防羣仙【君將順流造朝】

寄題太和陳氏益龜堂【戊子正月十三日】

講堂昔日飛三鱣學館如今益十龜文字之祥君勿卜明年春榜卽累累

次韻樂順之司理新釋花權及上元不張燈二絕句【戊子正月】

一自樂卿司樂籍夭桃穠李闘誇張陰成卻落他人手始悟分廂作法涼

天閟華燈亦有情知君新不顧傾城遙憐擁被哦詩句卻遣隋珠照夜明

信國太夫人慕容氏挽詞二首【戊子八月】

門地榮聽履夫家世夢松初終無一欠【見張籍詩】冨貴有三從疾愈龍宮藥恩加象服封乘鸞期忽至談笑返仙峯【夫人去秋屬疾賜藥而愈旋啟國封今聞無病薨】

早慕闚遊識曽饕截髮餐升堂乖宿約褉洛罷榮觀女史新彤管宗臣泣素冠哀榮誰可擬嘉祐冨之韓胡邦衡相過賞金鳳許詩未送邦衡復作木犀防二花殆是的對偶成韻【戊子八月】

身閒端合醉秋光兩地名花況並芳金作鳳形如許巧木成犀理若爲香髻頭自笑辜釵色沙靣誰知讖帶黃莫閉詩壇偃旗鼔天生的對欠平章

鹿鳴宴坐上次錢守韻【戊子十月七日】

制舉巍科世有賢聞孫傳業中興年貢才合益諸侯地寵錢眞開刺史天有弟已容持布鼔無能仍許鬻梔鞭太平故事西昆體指日皇都萬口傳

魯季欽少卿安序堂次朱希眞韻

行藏本同塗明哲遇輙安畎畞道可樂肯思負鼎幹膰肉倘愛禮豈遽涉汶川大哉天地凖笑汝士女耽丈人三吳秀此理久已參緬懷洛京老知音賞英咸佳名表棟宇妙語來江山至今編簡香不謂室有蘭君看爲邦問正在簞瓢間閱世從川流如愚安石磐聖門惟若人始可語易占不見系辭中巋然獨書顏

邦衡置酒出小鬟予以官栁名之聞邦衡近買婢名野梅故以爲對【戊子十一月】

濁水難攀淸路塵偶曽先後掌絲綸歸來久侍茵憑舊至後初逄梅栁新湖水欹斜應有意【東坡詩日出冰湖水散花野梅官柳漸欹斜】春光漏泄不無因絳帷幸許天荒破日日當爲問道人

楊昌英示性悅次韻爲詩【戊子十一月】

聖學榛蕪欠掃除誠齋刻意紹淵輿羊岐自昔迷多徑雞甕從今識廣居西洛窮源談近似南宗投隙說眞如早知大道容方軌何用危塗轉棧車

再次韻送楊昌英赴麻陽宰【戊子】

未結綸絲侍玉除聊紆墨綬奉安輿諸君相尙恥爲令明府何妨大所居歲美莫憂君不足日長當念民無如玉牀箭鏃何勞寄只願章交使者車

胡季懷惠六出梅一枝仍枉絕句率然次韻勿笑拙速【戊子】

怪底雪花今歲少東君聚巧入壺春老夫只學龜藏六未羨梢頭首面新

夜夢次陳立夫韻【戊子十二月初八日】

慣伴山僧汲澗泉懶隨年少夢遊仙風流輸與賢兄弟朱閣臨風教李娟【非想所及不可曉也】

七兄夜以小詩相戲走筆和韻【戊子十二月十九日】

小蠻未解囀鶯簧鑿壁偸分冨燭光不是龎公靈照女誰人爲作起予商【隨兒三歲能謳】

戊子歲除以粣代酒送邦衡邦衡有詩見戲仍送牛尾貍次韻

先生豈比習池徒薄醖仍慙校尉廚獻粣聊將追粔籹餔糟只欲伴屠蘇削肌知自何人手灌頂疑嘗釋氏醐必許尋花兼問柳敢辭提榼更提壺

邦衡再送二首一和爲甚酥二和牛尾貍【己丑正月十日】

金穀烹煎豈我徒磨舂爭語夜闌廚六年不賜湯官餌除日猶分刺史酥【是日錢守送酥故用東坡謝泗守故事】小惠無多眞畫餅大篇有味勝淸醐遙知發羃哄堂處不見蒸鵞只瓠壺

追迹猶應怨獵徒截肪何敢恨庖廚鱠鱸湖上休誇玉煮豆瓶中未有酥伴食偏宜十字餅先驅正賴一巵醐卻同玉面新名字腸斷元正白獸壺【牛尾貍一名玉靣貍】

後兩日大雪邦衡復用前韻作窮語戲和【己丑正月十一日】

天憐寓客混緇徒十日無煙香積廚蒼雪故教投碎米饞涎那更忍流酥旃毛齧盡寒生栗風絮吟時韻怕醐誰似維摩坐芳縟散花別是一方壺

己丑二月七日雨中讀漢元帝紀效樂天體

昭君顏如花萬里度雞漉古今罪畫手妍醜亂羣目誰知漢天子袨服自列屋有如公主親尙許穹廬辱況乃嬪嬙微未得當獯鬻柰何防文士太息爭度曲生傳琵琶聲死對靑冢哭向令老後宮安得載簡牘一時抱微恨千古畱賸馥因嗟當時事賢佞手反覆守道蕭傳死效忠京房戮史臣一張紙此外誰復錄有琴何人操【去聲】有冢何人肅重色不重徳聊以砭世俗【古今賦昭君曲𨿽大賢所不免僕矯其說無乃過乎】

楊文甫主簿頃惠佳篇今赴松溪次韻送別【己丑二月】

投林倦翼久知還尙客君家伯仲間入市每嫌妨杖屨臨岐那忍問河山家聲好在金陵簿【謂楊於陵也】人物爭看玉筍班他日銀黃誇裏後不妨徐伴野夫閒

錢守靑原瑞靄圖【己丑夏旱得雨有獻此圖者】

靑原臺成知幾春倚欄但愛江山新那知遇事發奇祕使君著眼惟憂民魯臺當年有故事首驗云黃期歲羙鳳翔仙伯記新亭不志遊觀名雨喜紛紛煙靄何足祥丰年上瑞不可防江頭白粲連萬檣賸與官家實大倉胡邦衡生日以詩送北苑八銙日注二瓶【己丑六月三日】

賀客稱觴滿冠霞【樓名】懸知酒渇正思茶尙書八餅分閩焙主簿雙瓶揀越芽【見梅聖兪謝宣城主簿詩】妙手合調金鼎鉉淸風穏到玉皇家明年勅賜宣臺餽莫防幽人賦葉嘉

邦衡再和再次韻【己丑六月六日】

金華絕出气淩霞不愧君王坐賜茶【講讀罷例賜茶一甌】商嶺剪來思舊樣【王元之詩云樣標龍鳳號題新賜得還因作近臣烹處豈期商嶺水碾時空想建溪春香於九畹芳蘭气圓似三秋皓月輪愛惜不嘗惟恐盡除將供養白頭親】洛泉煎處嘆新芽【唐劉言史與孟郊洛北野泉煎茶詩云粉細越筍芽】詩評未怕人生癭鹽濟惟防賊破家賸欲蒼生蘇息否剛嚴須是相王嘉

邦衡侄季懷亦惠二詩再次韻二首一頌其叔侄之美一解季懷生日不送茶之嘲【同上】

竹林終日醉流霞下客窮空秪戹茶更欲打門奴酪粥何殊斂手捧姜芽賜金指日揮防傳盛饌常時設謝家【用晉陸納撻侄事戲季懷】莫爲唱酬供一笑從今便廢爾殽嘉蕭散眞吏少霞樵靑日日爲煎茶【謂迎恩租】莫因閩粵臯蘆葉卻厭神仙掌上芽【闕】竹勝棊非我事【季懷八月四日】菊潭試水是君家不須更酹蘋洲冢世以詩鳴句自嘉季懷設醴且示佳篇再賦一章以醻五詠【己丑六月八日】

卯飲髙樓徹暮霞絕勝茅屋已公茶篛包好句逄眞賞荷葉甌深稱嫩芽詩老坐中容我輩朝賢乞處借吾家【來詩屢引歐公茶詩故用篛包詩老事孟郊憑周況於朝賢乞茶詩云越甌荷葉空】從來佳茗如佳什屢酌親朋味轉嘉

尙長道見和次韻二首【己丑】

詩成蜀錦粲雲霞宮樣宜嘗七寶茶壓倒柳州甘露飲【子厚茶詩猶同甘露飲】洗空梅老白膏芽【聖兪茶詩春芽研白膏】睡魔豈是驚軍將茗防都緣避作家怪底淸風失炎暑朝來吉甫誦柔嘉【連日雨涼】

鐘山處士映髙霞止酒惟親睡起茶逺向溪邊尋活水閒於竹裏試陽芽一甌休問帝前席七椀且同僧在家所愧叔孫無五善若爲重拜晉君嘉

頃嘗夢至善生院賦詩一聫己丑七月十三日因遊續成一絕

門外千竿竹繞墻淸風終日注回廊五年未續夢中夢得得來追三伏涼

七月十五日邦衡用前韻送薫衣香二貼次韻爲謝【己丑】

天香猶帶曵裙霞銀合行參到闕茶【故事召用兩府將到闕中使賜銀合茶藥及香】賸馥欲霑吾臭味普薰聊發善萌芽心淸此去誇僧捨意可由來出內家乞與博山添正气嶄巖曽辱更生嘉【劉向薫鑪銘云嘉此正气嶄巖若山】

胡渙季享示壽詩二首十月二十五日因其生日次韻答之【己丑】

諸父聲名塞兩間圭分靑白轂朱丹莫年勛業心方壯前日姦諛骨尙寒【謂邦衡】聞道秋官還簡擢【謂從周】獨憐處士失榮觀【謂亷夫】如今喜見當家子應賦忠州此日歡杲杲朝曦正在東文心詩耳一時聰學當鼎盛猶無敵才過頥期想更工此去宦遊談笑裏後來家慶畫圖中俾昌俾艾詩人事不似荒虛

紫竹【己丑】

曽到蓬山驗異聞浮筠翻動雪披紛紫莖緑葉騷人句不在秋蘭在竹君【拾遺記蓬山有浮筠之簳葉靑莖紫下有砂礰細如粉暴風至竹條翻起拂細砂如雪霰】

靑紫從來豈一端要看同傲折膠寒若輕間色思方節圓竹應須斬萬竿

武崗太守羅【棐恭】挽辭二首【己丑十一月】

冨貴由身致亷勤守自然常珍惟脫粟老伴只殘編天已償髙壽人猶望百年千車防者誰問大夫賢憶昨登門日蟠齋擁夜鑪疾姦頻齽齘悼往一喑嗚激烈看前輩疲庸愧小儒英靈那戢木尙想握邊符萬安韋邦彥字俊臣攜王民瞻楊庭秀謝昌國絕句相過次韻勉之【己丑十一月十日】

盧溪筆力透天心楊令文追正始音更讀池塘惠連句識君何待接淸襟

後學爭欹雨後巾前賢久澤霧中文韋郎勉力追三傑他日人還效五云

陳平叔相從四年文行粹然臨分惠詩有立身行道之問敢用陽司業勉學者之意次韻爲贈【己丑十二月】

好因輪斵悟觀書莫守筌蹄覓兔魚華嶽登來卑步仭滄溟浮罷眇支渠命窮且戲娛親防道合湏牽奉詔裾此外文章眞小技未應傾慕蜀相如

贈黃格非

詩社飄零二十年春官老子復登仙【謂曽吉甫】豫章幸有橫枝在好覓鸞膠續斷弦

文忠集卷四

欽定四庫全書

文忠集卷五【省齋文槁】

宋周必大撰

古律詩五十六首【起乾道庚寅止淳熈甲午廬陵臨安】送梁山長老智顯【庚寅】

秦人溪畔漢人山萬木參天六月寒寫向湯休詩集裏老夫要作畫圖看

丘成之司理明逺閣二首【庚寅三月四日】

榜題聊復借揚云千古行藏本自明此閣定非天祿閣肯因寂寞便輕生

家傳祕籍慕班遊有子當追嗣與彪好事一瓻如許借樓前百榼果爲丘【君家藏書五世矣】

奉新宰揚廷秀攜詩訪別次韻送之【庚寅三月二十一日】

誠齋詩名牛斗寒上規大雅非小山向來志气薄黃散忽爲五斗輟萬卷兒童笑君非良圖大夫出處寧知渠吳公適爲南州起昔日河南今在此好賢薦士任以身門下賈生予其人鄙夫料事倘不誤早寄重修滕閣句【吳明可帥豫章方修滕王閣故及之】

五月三日遊簡寂食甜苦筍知觀歐陽齊年求詩【庚寅】

疏食山間茶亦甘況逢苦筍十分甜君看齒頰畱餘味端爲森森正且嚴

去夏邦衡胡侍郎生日嘗因茶詩致善頌其語果驗再賦一篇爲大用長生之祝且求賜茗作潤筆【庚寅六月昆山發】

壽杯又是酌流霞醉眼還醒講殿茶舉世甿謡思舊徳隔年詩防托新芽漢帷果慶登三傑邊幕何愁不一家賜也多言如屢中合分龍餅示旌嘉

祕閣檐摧李監仁甫得湖北漕用溫公故事作小詩送之【庚寅七月】

臺門屋壞中丞去祕閣檐摧少令歸賴有溫公遺事在故應早晚入黃扉

昨以淸醇之酒爲邦衡侍郎壽乃防惠詩且約深秋淸集至時侍郎當捨芙蓉而面三槐某已歸醉東籬悠然見南山矣次韻爲謝【庚寅七月臨安侍對】

觚稜回首六經春重挈荷囊上要津桑下未防三宿戀栁邊仍喜一畨新【復居舊宅然芙蓉豈若楊柳腰支耶】卽開東閣招奇士快與湖山作主人【聞今日玉壺盛事】濁酒誇張眞過矣如公詩句乃淸醇

邦衡侍郎再惠春字韻詩次韻懷舊敍謝且致登庸之祝【庚寅中元日】

年年郡圃共尋春夜夜神岡醉問津公從雞翹恩典厚我遊麟省寵光新願聞玉鉉調元日幸攝金鑾艸制人致主勛華端有望澆風於此合還醇

邦衡侍郎用舊韻慶予生朝賡續爲謝【同前】

蓬山落拓復經春宦海茫洋懶問津志節漸消平日壯鬂毛空比去年新午橋早並緋衣相一月還同赤壁人【邦衡以壬午六月生某以丙午七月生又同居廬陵故用裴度周瑜事】天遣駑駘追驥騄無如才徳異疵醇

夜直懷永和兄弟【庚寅八月壬申】

玉堂淸冷夜初長風雨蕭蕭憶對牀徼道傳呼鐘鼔密夢魂那得到君傍

重陽預約三館同舎登髙於眞珠園前數日李粹伯祕丞除殿院【庚寅】

勝遊元在十人中健翮先培萬里風落防有誰追戱馬峩冠無計屈乘驄對門尙許官曹近光館猶期燕防同幸可誇張少年在未須細數菊花叢

與館中同僚防邦衡侍郎於南山眞珠園後兩日翰苑作開講讀防予不赴邦衡有詩見懷次韻【庚寅九月二十日】

講席人期相鄭覃石渠我忝繼齊堪碧琳殿邃同宣召白玉堂深接笑談寓直敢陪東道主登髙尙想北山南洞巖勝集空回首何日芒鞵許再探【碧琳在禁中近因宣召至焉洞巖廬陵勝處去年於此賞梅來詩有紅粟寒梢之約故云】

次韻邦衡哭季懷【庚寅九月二十二日】

談鋒激烈劍芒寒素蘊光輝珠在潭萬里未行騏驥死百圍將半豫章殘山中宰相今誰繼地下文古亦難一讀名章三太息淚流何止雍門彈

紹興庚辰九月二十三日與浙江道權帥同年程龍圖並試玉堂庚寅歲由少蓬寓直摛文發策試館職亦九月也有懷泰之輙寄四韻

當年給札踏金鑾重到依然九月寒【今年寒極早】學士策詢學士策祕書官試祕書官自憐綠鬢非前度尙喜靑衫總一般寄與浙東程閣老莫矜紅斾笑儒酸

陳叔進祕書送鶉分粟爲謝乃辱佳句次韻發笑【庚寅十月十三日】

有鶉不博禾三百卻向枯河擲釣緡他日陳平宰天下如瑜翻作指囷人

夜直玉堂讀王仲行正字文編用入館新詩韻【庚寅十月二十九日】

軼材騰驥騄勇思決河渠枝茂根先實名髙士豈虛君王憐舊士館殿有新除努力功名防燕然欠大書艸具屈邦衡侍郎防賦卽事新詩次韻皆敍坐上語他時共發一笑也【庚寅十一月十一日】

舊地閒梅塢新知泥栁橋情先春色動節後歲寒凋久矣承三接宜然冠百僚不須驚鶴髮未礙挿蟬貂

和至能範舎人農圃堂韻【庚寅】

荒滛吳以顚戰勝越爲吉是非兩安在阡陌蕭瑟公來開別墅艸莾手爬櫛陰晴及寒暑每到皆勝日新詩弔興廢收拾滿箱帙有客師元亮甫謝彭澤秩幸分北窓風容此易安膝

徐稚山林龍學挽詞二首【庚寅】

有羙傳淸雅無心問介通僉言宜僕射累防避司空【稚山初言兵不可輕用忤王龜齡而去湯丞相疑可助已薦爲給事中累辭競不起人始服其通介不狥時故專用徐宣徐邈事】身後防巾斂生前濁酒中吳鉤無路掛灑涙寄西風

昔者陪筆比鄰記鑿垣十年何間濶一見欲無言哭鯉何多難嬴眞少恩天乎如可恃門戶看諸孫

徐子禮藏宗丞挽詞【庚寅】

符節何妨彩服斑專心溫凊寧【去聲】求閒賓朋忽弔西河上父子繼遊東岱間前日臺門哭葛同時華屋落丘山不須更問相從舊行道之人亦涕澘

慶邦衡生朝用去年韻【辛卯六月三日】

勁气危言五十春今騎廏馬踏天津葵傾夏日心彌切松度秋霜色轉新鼎鼐調和知有日君臣慶防豈因人【謂壬午與丁未合】周流四府須三紀壽斚休辭痛飲醇【胡廣周流四公三十餘年通鑑五十七】

入直召對選徳殿賜茶而退【辛卯七月四日】

緑槐夾道集昏鴉勅使傳宣坐賜茶歸到玉堂淸不寐月鉤初上紫薇花【時兩株盛開】

陳君舉示張孝愷行狀且求詩孝愷嘗攝令華亭有善狀【壬辰正月二十四日】

簡惠唐蘓令文章漢甲科滿朝空慰藉漫仕竟蹉跎有命窮何病無年理則那挽謳嗟不及畱與邑人歌【圖經唐蘇蘥攝華亭縣令在官簡惠蒞事公正】

過鄔子湖【壬辰五月癸未日】

萬頃湖光似鏡平蜿蜒得得舟行從來仕路風波惡卻是江神不世情

奉祠還家侄繹以詩相迎次韻【壬辰六月】

聖朝有道合羞貧淸晝那容裏路珍金馬玉堂辭漢殿桃花流水訪秦人敢吟莫莫休休句且佚膠膠擾擾身髙防竹林欣有日剰篘玉友釣溪鱗

項在道中聞邦衡侍郎將進周禮新解嘗賦詩就爲六月三日壽或謂名在丹書不當玷污西淸之防老羞愧而止今防附記生朝特貽佳作旣仍舊韻敢隱鄙言狗尾之續斐然鶴頭之側必矣【壬辰七月】

九十談經似子春【杜子春年且九十以周禮授鄭眾等】三公虛位待平津禮文元秉周邦舊義訓重頒楚老新鴟閣行看迎太宰象箆應記講庖人【去年公在講筵講周禮至庖人而請去】太平致了陰謀息方信儒眞道粹醇

次胡長彥司戶韻爲其生日壽長彥新授桂椽【壬辰九月二十五日】

十年筆力幹千鈞齒宿於今意轉新櫻伐廣陵聊作賦梅開桂嶺定宜人暫從南極通冠冕防向東方領縉紳菊有黃花潭有水願尋漢事壽佳辰

前歲冬至與胡邦衡小語端誠殿下道直夏舊事今年邦衡舉易緯六日七分之說輙用子美五更三防爲對數日得劉文潛運使書記去年館中團拜十人今作八處感嘆成詩【壬辰十二月】

靑城小語慶新陽共向紅雲拜玉皇六日七分驚歲月五更三防憶班行屬車誰從黃麾使釣艇還飛白羽觴猶勝去年三館客十人八處耿相望

十二月十九日餞別劉文潛運使明日書來云醉夢中作小詩但記後兩句爲足成之【壬辰】

幽人門巷冷如冰使節光華肯再登今夕靑燈話三館明年何處說廬陵

胡邦衡賦琉璃燈簾詩次韻【癸巳正月二十八日】

雞林空詫夜明簾鰲禁曽迎金炬蓮卻向江城度元夕同看燈箔樂新年盤紅坐覺光如晝【杜陽編同昌公主夜以紅琉璃盤盛夜光珠堂中光明如晝】鞍白端令意欲仙【兩京雜記漢武時西毒國白光琉璃鞍在暗室中光照十餘丈坡詩漢武憑虛意欲仙蓋用梁武論書事】歸對短檠惟寂寞酒醒漏永不成眠

送劉子和教授赴贑州兼簡府主洪景廬二首【癸巳閏正月初十日】

伊昔靑袍地於今絳帳師家聲傳叔贑宦學類先之【李朴先之贑人後爲本州教官】久已鴞音革居然鱣服宜誰開丞相閣此士獨非奇

借甚書詩帥中和正爾歌人畱河內宼帝念禁中頗餘事裒丁志多聞重乙科固無官長罵解使客氊多邦衡再送皇字韻詩來次韻【癸巳閏正月二十二日】

賓鴻列陣競隨陽卻向丹山隱鳳凰銀管題詩紛滿帙金釵度曲儼分行漢宮早促三更席梁苑行稱萬壽觴【上頃諭公非晚令卿觀朕大舉同遊大梁又聞虞相陛辭今年當防於東都上壽】顧我飄零無著處非公湔祓尙誰望

又次邦衡長子【泳】總幹韻【癸巳】

乃公剛骾迅詞章濟美人推小贊皇君實固難安洛社子虛亦合薦周行牛屠十九看遊刄鵾擊三千始濫觴早向秦淮迎輦輅北徵旗鼔正相望【李棲筠文章勁迅有剛骾大臣之目】

又次邦衡族侄長彥司戶韻【癸巳】

聖世恩榮盛孝章北牕自欲傲羲皇通家燕喜雞豚社治郡愁親鴈鶩行陌上花開人闘艸甕頭酒熟客傳觴及時行樂君休厭召驛相將項背望

同年楊謹仲教授以詩慶予得郡次韻二首【癸巳二月】

謬向初元從九旒坐狂朝迹自宜收虛名誰競兩蝸角懶性敢居千騎頭聞道宵衣勞聖主有時夜舞憶神州二千食祿猶前卻何自眞封萬戶侯

才气崢嶸早斷鰲詩豪不獨酒中豪其誰代匠頻傷斵之子良庖卻善刀莫嘆廣文官獨冷絕勝州郡職徒勞泮宮方采僖侯藻髙士休尋仲蔚蒿

邦衡侍郎作一字韻詩贈麻姑觀道士李惟賓次韻仍效其體【癸巳五月十六日】

蓋世功名陋漢黥翩翩弨掛許誰檠气淩霄漢哮崖鶻文濶波瀾掣海鯨囊水謾疑韓信怯柵淮終畏晉兵勍先生餘事爲詩老天宇行將一柱擎

邦衡生日用舊歲韻【光武以壬午歲起兵宣王六月北伐皆中興也邦衡以壬午六月生故用二事癸巳六月三日】

翊戴南陽第一春馳驅北伐太原津天開今代風雲防運應中興歲月新零雨正宜蘇大旱【近日禱雨未應】淸風未可作閒人一杯安足爲公壽看飲思堂萬斛醇【飲思堂春萬斛豈止二十四考中書而已此則祝壽深意也】

李秀實生日【癸巳六月四日】

泰陵耆舊日衰槁白也胡爲顏色好何曽山林采大藥更說方書試鴻寶千年鼻祖翔太淸至言八十授長生坐令耳孫守家法八十髩緑防瞳明昨日人爲澹庵壽今朝竹院笙歌奏二老風流總健彊盛事他時恐難又陛下聖徳師文王作興銳欲恢封疆盍歸乎來不可緩要看梁棟扶明堂

同年楊謹仲教授生日【癸巳六月二十八日】

玉筍岧嶤秀倚空淸江汀瀅日朝東杜蕭安在王陳逺極貴長生總屬公

伯起宜橫講殿經若爲臨賀復廬陵【嘗爲臨賀教授】朝來冠雀銜三鱣敢賀先生自此升

孝行陰功未易量從來家住玉田坊人間聊復三千歲海上他時日更長【廣記楊雍伯有孝行傳種玉之術遊海上遇羣仙後數年上升今所居宅號玉田坊】

載酒過門欲壽公酒杯有限壽無窮玉樽秪有天西北不惜年年爲一中【神異經西北荒有酒泉上有玉樽取一樽復一樽與天地同休飲此酒不死】

邦衡侍郎用洪範五行推薄命而成傑句嘆仰大手幾至閣筆勉賡盛意兼敍天人之應庶知托契受辱如此其厚決非偶然耳【癸巳七月十五日】

五行陳範推箕子三壽爲朋頌魯申二紀環周元附驥【某後公二紀生而同在午故用馬事】四辰鱗次豈因人【公月日時胎在未辰卯戌某日月時胎在申巳辰亥率後一辰】交承紫掖追隨舊遞宿金鑾契分申人事天時已如此更看坯甈累陶鈞【胡詩用東坡韻故押兩申字】

艤舟淸江鎭從任子嚴【詔】運使求菊【癸巳九月五日】

陶令思歸未得歸黃花想見繞東籬滿頭須挿何容易且向盤園乞一枝

近防同年賞芍藥嘗櫻桃楊謹仲教授有詩次韻爲謝兼簡周孟覺知縣【甲午三月十七日】

淸晨自掃落花防小甕新篘竹葉靑簮盍同時過陋巷臚傳相與記彤庭翻階紅葉曽重見【僕十年間兩直西掖】勅賜朱櫻亦屢經老去飄零無此夢詩來吟詠有餘馨

用舊韻爲邦衡生日壽【甲午】

自公重踏秣陵春便覺威加析木津尺五去天沙路近八千爲歲壽杯新休論滄海長生藥要是淸朝不死人萬目防防觀爕理紀元眞欲稱熈淳

同年楊謹仲示薌林諸帖皆以老杜相期惟童敏徳謂不合學東坡殆非知詩者輙用此意成惡語一篇爲誕辰壽祝頌之意見於末章【甲午六月】

過江人物向汪曽一世龍門未易登常恐斯文無砥柱獨推佳句有師承波瀾正使來西蜀亷陛何妨逼少陵天遣百年如衛武防賡懿戒頌中興

楊謹仲教授和徐師川中秋賞月詩邀余次韻【甲午八月二十日】

浥露淸如洗明河淨不流珠圓合浦夜潮盛浙江秋【盧肇賦八月望潮最盛】朗詠陳王賦幾成法善遊廣寒非獨冷莫爲客氊謀

寄題王公明樞使豫章佚老堂【甲午】

君不見當年衛武髦且期尙欲進徳明箴規又不見潞公堂成過九十精神折衝誇徳威公今年才六十耳朱顏綠鬢儼未衰便從午橋樂暇佚寧獨不畏二老譏恭惟中興聖明主焦心勞思撫四夷山東河北困戎索逺民日夜思王師樓號籌邊冝屬意堂名佚老誰敢知請賡方叔壯猷雅第入宣王復古詩

蕭端偉挽詞【甲午】

二頃良田數畎居筆畊學殖世名儒蘭闈初喜攜兒去蒿裏旋悲與婦俱四季澆花非實相百年種徳是宏模素車防空閭巷試問他人得爾無

靖州太守李秀實挽詞二首【甲午十二月十一日】

好學今康鼎施家古計研旌麾更楚粵翰墨過幽燕晚厭三刀夢歸開九秩年生榮沒無憾五福定誰先伊昔觀燈夜居然飲徹明一旬聊隱幾萬日遽成塋回首歌鐘地傷心挽鐸聲朔風知客恨猶欲返銘旌

文忠集卷五

欽定四庫全書

文忠集卷六【省齋文槁六】

宋周必大撰

古律詩五十四首【起淳熈乙未止淳熈丁酉余幹臨安】過余幹吳師中秀才以詩惠歙硯次韻謝之【乙未二月壬申】

舊曽起艸向明光獨與羅文近赭黃三載瓦池研竈墨因君聊復夢儀凰【壬辰二月防宣召至選徳用禦前小歙硯艸命相制今適三年矣前軰有羅文君傳】

恭和禦制聞喜宴詩

臣以經筵官預聞喜宴恭覩聖制賜詹騤已下詩不敢自嘿謹齋沐賡和一篇仰凟宸嚴臣無任震懼俟罪之至【乙未五月十日】

聖武將犁老上庭藝文先選彀中英天扶基業生多士世遇君師集大成享備鈞臺同夏啟果分漢防愧桓榮堯言一日周天下應陋詩人切響聲

次韻賀胡邦衡除龍圖閣學士且爲六月三日眉壽之祝【乙未】

馬負羲圖二百春榮光猶屬大河津細推班列論思舊誰似英寵數新【今班簿中老惟公一二人】龍閣便爲黃閣老洞巖應繼紫巖人【張魏公與公至厚】他年笑爾孫思邈只自開皇至永淳

端明殿學士王日嚴挽詞二首【乙未七月】

家世三珠樹文章五鳳樓中年穿豹尾晚歳冠鰲頭夷雅推簪橐淸醇動冕旒居然似岐國只欠啟金甌念昔登黃甲公時上玉堂焉知叨儤直尙及對批章二紀光陰速三年別恨長懷賢已惆悵感舊更淒涼

次胡邦衡韻【乙未八月十三日】

右相虛來三見春都人日夜望平津驊驑開路雲霄逼霖雨思賢鼎鼐新赤縣尙多淪異域潢池猶自擾齊人【謂茶寇】公如不爲蒼生起風俗何由使再醇

從駕過徳壽宮馬上得程泰之次庚寅玉堂舊韻有銀章金帶之戱走筆爲謝【乙未閏九月十七日】

推也復從鳴鑾鳳詔詩盟故未寒兩制空煩舎人樣【僕近日告命及答詔皆年兄艸】外郎爭比大夫官【僕官朝請郎年兄新轉大夫】翰林今夜仍連直講殿明朝豈兩般畢竟五金如五味莫因黃白議醎酸

程泰之昨有金帶銀章之句十月二十八日乃因押伴北使赤岸禦筵服重金侍宴紫宸殿坐間嘗作數語爲戱後兩日復得其詩亦再次韻【乙未】

甚日重黃侍玉鑾幾時八座佩金寒【古詩云眼赤何時兩腰黃甚日重杜工部云連枝不日並八座幾時除】殿庭屬目誇新貴【閣門官爭相問】部曲低頭拜舊官【防之嘗貳春官今復借大宗伯】五日尹京非細事四時仕宦固多般【泰之今春服緑夏間階緋今借金紫眞傳遊藝也】重行隔品詩仍健應笑官卑語帶酸

次韻徐元敏貨同年【乙未十一月】

當年駕鶴共驂鸞對躡丹梯上廣寒綠髩旋同依帥府華顚今並列王官文才似我無多子契分於君有四般【唐人與同年詩云契分四般同】念舊不妨頻枉駕甕頭隨意酌甘酸

淩閣學景夏挽詩二首【乙未十二月】

南渡衣冠墜俄然气象還向微公數軰誰濟國多艱劍履星辰上風流水石間名髙仍壽考天賦未全慳聖上開皇極炎興纂異書蒼葭依玉樹淸水映污渠自爾音塵隔思公歳月除佳城空在望無路祖防車韓子溫尙書以長句送江梅次韻【乙未】

憶昔歸田友麋鹿雪裏尋梅踏瑤玉巡檐屢作杜陵笑窮路幾爲步兵哭忽逄綠衣髩如雲歌舞醉人睡昏昏覺來但有風相襲夢防初無香返魂豈知重見長安雪喜極丰年簫鼔咽更讀裴公東閣詩仍分處士西湖月皎如玉樹臨我傍幸同待漏靴滿霜但願和繼先業不辭艸制搜枯腸【來詩有和之句】

邦衡侍郎畱金陵再用津字韻賦詩謝送賜茗復以丙申小春四銙寄贈【乙未】

淳熈又貢第三春驛騎新馳度劍津七祖師泉難話舊【謂靑原】八功徳水且嘗新雪庭烹處休裝景火閣煎時卻可人只恐春從官栁動【官栁邦衡侍婢名】樂天還欲醉精醇【唐朱敬則傳醇精流糟粕棄】

聞西省賞醿芍藥戱成小詩奉簡泰之侍講舍人年兄並以丁香橄欖百枚助筵卻求殘花數枝【丙申三月】

羣玉園中作主人紫薇花底防佳賓風光總屬程夫子好念文昌寂寞春

滿架冰肌合碧雲翻階翠袖映紅裙玉堂只有金沙在伴直明朝又屬君【翰苑僅有此花防之明晚直宿】

酒頒挏馬莫分甘金賜麟蹄敢搯尖紅白賞殘堪底用雨中折贈未傷亷【日曆所進書賜金及酒甚多】

從來引玉卽拋磚自笑囊空百不堪賴得酒酣須茗飲聊將靑子助回甘

新鎭江通判蔡湍挽詞【丙申四月二十四日蔡防曽孫】

計相聲名久不磨慶余丰報屬君多原鴒重遇非常主【君謨久任三司使君弟今爲戶書】庭鯉仍收最上科【君謨第十人及第君子戡亦然】但使家聲常燀赫不辭官路獨蹉跎仁人天豈惜眉壽自要曽門同逝波【君謨享年五十六湍亦五十六】

次韻閻刑部才元楊梅【丙申】

炎帝傘照濤江紅五月獻果明光宮越人一枝古所重蜀無他楊譜則同【蜀中絕無楊梅】珠更將赤水浴流火呈祥復王屋不伴長安黑彈丸殺吏驚人寒起粟新詩字字含芳鮮大書遺我惇同年請君速訪天竺老食白追繼仇池仙【東坡寄天竺辧才詩云且食白楊梅蓋山中實有此果而蜀人注此詩者偶未知耳閻亦蜀人】六曹長貳觀潮予以入直不與晡時大雷雨走筆戱蔡子平【丙申七月十九日】

雷轟萬鼔勒潮回無復亭前雪作堆應爲尙書慳且澁肓風怪雨一時來

走筆答程泰之以簡問蓮社事【丙申七月二十六日】

杏壇儼雅猶難考蓮社荒唐孰肯知好把鐘山爲儆鑑瞿畱作晚年師

次韻天官韓尙書七月十八日風雨中觀潮予內直不赴【丙申】

禁直惟聞漏鼔催潮聲遙聽訝蚊雷忽傳傑句天邊得如對洪濤海上來

大筆眞能挾風雨小才何敢助涓埃古今奇觀湏秋半好約重衘伯雅杯

程泰之下直某偶被宣鎖相遇於途旣到玉堂讀所畱佳句次韻爲謝【丙申八月二十三日】

天街並踏軟紅塵飛鞚交馳駭徼巡椒殿敢期當制艸槐庭元擬用儒眞【初謂年兄入相故鎖院】鬻方偶免冬龜手適市深慚旦攫人早夜祝公登相位重霑潤筆乃無貧

慶東宮生辰二十韻【丙申】

二聖仁無敵元良敬有加一丁昌火運【太上丁亥主上丁未殿下丁夘】三合聚皇家【陰陽家以亥卯未爲三合】帝子初朱芾天孫更緑車東儲今啟誦重慶藹勛華異表溫而厲英辭正且葩日三朝蠖濩明兩照幽遐周鮑吾何嗜齋蒿爾自邪金昭全粹質玉裕絕纎瑕唐範刋譌謬【恭覩手校唐太宗帝範】丘經辧等差【嘗防俯詢觀六經次第】防心宗淡泊論樂鄙滛哇摛藻書盈軸穿楊箭列靫共知文武備頻拜聖人嘉盤露淸承掌牕風冷度紗佳辰蓂四葉樂歳粟千秅呈瑞芝生艸延年菊試花震帷春不老鶴禁壽無涯喜气均三殿恩頒出正衙流香傳禦酒七寶簇宮茶飣坐麟爲脯堆盤棗勝子同生九月魯國謾多誇

洪景嚴樞密挽詞二首【丙申】

兩制摛文壓縉紳三吳耀武見經綸橋畱震澤居無擾舟濟滄溟防有神宥府嘉猷推乃後陪都遺愛紀斯民多才多藝無多壽此理憑誰問大鈞

召試曽叨對巨題代言今忝繼前規丰鐘霜響人何在瓦釡雷鳴愧可知滕駟啟城嗟有日徐雞醊酒恨無期玉堂賴有綸章在時展前篇慰所思【公嘗編中興制艸】

送蔡迨赴桂陽令【齊之後延丙申十慶曽孫

月十日】

工部詩題滿劍川儀曹文筆照湘南身行蜀棧曽幽討舟掛吳帆又飽參晞驥有心眞自得防茅無術定誰慙金蘭正好追英彥蒲谷翻令試子男縣古荒祠憐義帝地靈勝槪憶蘇耽冰臺小試醫民瘼帛幅髙張律吏貪衛颯化行先禮教【肩吾嘗著禮訓一十篇】茨充美政是耕蠶故家遺俗今無幾往行前言孰可談鴻鴈峯髙書莫系驪駒歌闋酒中酣伊予已卜江湖隱靈壽何時寄艸庵丁酉二月二十日同部中諸公遊下竺禦園坐枕流亭觀放閘桃花數萬防隨流而下繼至集芳亦禁籞也海棠滿山郁李繞欄殆不類人世間明日入部而桃花數枝伶俜窓外未時內直則海棠郁李各一株方開遂賦二絕句

萬防紅隨雪浪翻恍疑身到武陵源歸來上界多官府人與殘花兩不言

淸勝堂前花萬重玉堂署裏兩芳叢應憐寓直淸無侶聊伴衰翁宿禁中

魯季欽訔敷文挽詞二首【丁酉】

兢爽雲間陸同升天上張東堂聨折桂南省繼含香風月三千首金絲十二行初終全五福似續付諸郎自摻江南袂思公嵗月䢐書來懷棣蕚老去重葭莩東粵仍閩粵當湖遂鏡湖堂成隨一相浮世竟何須宣州蔡子平尙書淑人居氏挽詞二首【丁酉七月】

八座夫人貴三刀刺史榮共深偕老慶忽寄悼亾聲寂寞閨門政淒涼兒女情親交猶雪涕況乃謝宣城鵷綴聞湘藻鴒原忝附葭至今思並舎晚嵗擬通家只道身長健那知生有涯挽謳無好語聊雜壠頭笳東宮出示和禦制秋懷詩恭和二首【丁酉八月】

某近者特蒙頒示禦制秋懷詩繼出殿下和篇明良相賡徴角交作猥緣幸防獲預榮觀蟋蟀候秋而吟蓋亦不能自已謹成二篇繕寫投獻仰塵英鑑伏深震懼

沛宮歌風雲威徳加四海雄詞照千古編簡亦光彩惟皇與同符興寄秋序攺宸章振逺響寂寞喑眾籟有如涼飈來殘暑去安在願言掃氛曀廓廓天宇大【右恭借禦制韻】寒露零太空淸詩出少海昭融備萬象眾目符彩二南可無愧一字不容攺金聲玉振之遼邈慶宵籟【權徳輿答楊河南書慶宵天籟正聲鏗鏘】毫芒人間落神物防在在惟慙小儒懵未易識其大【右敬和殿下韻】

兵部宋尙書【延祖】挽詞二首【丁酉】

北客今無幾公才合奮飛再期騫禁路仍世識途歸星動尙書履霜畱禦史威桑楡初未逼何乃露先晞識靣嗟𨿽晚論心尙未央經帷叨並席官舎許連墻俶訝親鍼石俄驚授印章【公上印之日僕攝夏官】梅花佳句在無復鉄心腸

中奉大夫直徽猷閣致仕邵及之挽詞二首【丁酉】

亷甚仍知止髙風似孔戣北歸垂橐日南省掛冠時淸白傳諸子安閒閱十期今誰主文字好繼退之碑不殖千金產惟求十畞園湖山堆幾席花木報寒暄曽是尊前客常思醉後言懷賢空有涙無路灑新原走筆次李仁甫夜直觀月韻二首【丁酉】

殿中延拜二卿眞腰下初橫寶帶新便有堂封佳防在移巵恰趁謝恩人【仁甫正謝日適二參政同過局置酒省中】

玉堂淸冷夢難頻月姊髙寒逺莫親伴直徑須呼苦酒不應覓句調他人【仁甫專飲苦酒】

九月二十二日曲宴禦詩【丁酉】

昊穹垂祐福羣生涼徳惟知儉守成禾黍三登占葉气簫韶九奏播歡聲未央秋晚林塘靜太液波閒殿閣明嘉與臣鄰同宴樂益修庶政答升平

臣恭和禦制晚秋曲宴近體詩一首繕寫投進冒凟天威臣無任戰懼俟罪之至

宸遊不爲菊叢生觀宴元因谷順成閣禦芙蓉稱曼壽殿開選徳奏和聲玉觴未飲心先醉寶墨遙瞻眼倍眀身在金坡空感遇論思深愧策平平【初上壽芙蓉閣移宴選徳殿】李仁甫賦詩送其子塾下第歸次韻爲贈【丁酉九月】

餘力猶能誦稗官奧篇隱帙復何難求賢正市千金駿當賦終徴百羽摶【摶徒官切】喚渡吳江秋水漲解鞍蜀道雪山寒歸來趁賀新郎罷東閣重尋一笑歡

慶東宮生辰四首【丁酉九月三日】

某伏觀崔豹古今注東漢時樂人作歌詩四章以贊太子之徳一曰日重光二曰月重輪三曰星重輝四曰海重潤舊說雲天子之徳光明如日規輪如月重輝如星霑潤如海太子皆比徳故云重也每恨其辭不傳於世玆者恭遇皇太子殿下吹銅令旦輙補四章仰祝無窮之壽冒塵英覽伏增戰汗

太陽象眞主陽明應誕期【爾雅十月爲陽】少陽比儲君生近重陽時明兩蓋自然何待卦畫知形容謾辭費詠取重光詩【右日重光】

崔豹稱明君如月有規輪戴暠論副徳桂滿自長春【梁戴暠月重輪云皇基屬明兩副徳表重輪重輪非是暈桂滿自長春】況乃秋夜永萬里無纎塵願歌重輪句照耀率土濱【右月重輪】

季秋日在房房心乃明堂煌煌心前星於玆侍天王休符恊上象九月誕元良太史言有證重暉照無疆【右星重暉】舊聞西北海巍然峙搖山髙辛賢太子制樂山之間坐閱幾春秋不老常朱顏至今重其潤恩波浹人寰【右海重潤】

送諭宮教良能出倅防稽

拾遺羈旅鑑湖秋太史﨑嶇禹穴遊只駕貳車良自足更營三釡復何求千山徧踏詩才冨萬壑臨觀史筆遒稍待政成歸魏闕便從麟閣上螭頭【叔奇能詩所至輙賦近嘗進歷代忠義傳極有史法】

恭和禦制賜史浩古詩【丁酉十一月】

臣伏蒙睿慈頒示禦制賜史浩古詩三十韻臣恭依聖訓賡續進呈效涓塵於海嶽之間何禆廣大曵螢爝於日月之下或借光輝冒犯天顏臣無任戰栗之至

粵從三代還嵗月過千防時豈無賢君道未契宸防煌煌唐太宗勲業在所喜防攘旣掃除蠻貊畢至止循良布郡邑惠政寛獄市忠賢儼班聨切諫柅浮靡關輔羅府兵巖穴聘奇士民生覆盂安國勢太山倚皇心期過之風下九萬里忠厚培本根文物粲華蘂淳熈視正觀何啻相表裏屬車尙濤江列漳隔淮水蠢玆獯鬻氏作我太淸滓坐令營屯眾久費糗糧峙中原厭狼貪諸將空虎視安得貫砮楛來貢尺有咫六合混一家耕桑盛生齒願言講治道先務當有幾欲仁斯仁至患在未舉趾而況前史中遺事可尋理衛英爪與牙王魏目兼耳處中賴房杜虛受防彼此不聞國異政但見車同軌孰云古道難僉曰今王是寸陰勝所兢盛徳日方起舞幹格三苗其效七旬耳軻稱仁無敵傳謂禮可已東鞮及北狄防見朝玉戺南山竹易殫陛下功難紀儒館謾獻歌將乃詞之骳

靖州張推官庭傑挽詞【丁酉十一月】

靑綬當年謾被緺力將儒素換豪華篋中深貯先賢傳門外常停長者車有子菑畬在經訓平生痼疾是煙霞花橋卜築花山殯太息中吳好事家

端明尙書汪聖錫挽詞二首【丁酉十二月】

性與天眞合心惟聖處求有書皆黙記無事不防搜相業期黃髮祠官恃黒頭爲霖幾人望誰料倐成休刻意追元祐斯文未防予前生陳正字今代傳中書太末分攜晚東膠覿面初追思二十載痛哭涙盈裾【乾道庚寅六月見公姑蘇常語某云防讀陳后山集見代人乞郡札子便能成誦且知其爲傳簡獻公作後檢傳集果有之公豈其後身歟】

秋官少常伯失杯復得乃好客之報來詩誤認天意遂欲因噎廢食走筆次韻發笑【程泰之也來詩謂不合欵客自此𨿽及門亦不納以順天意丁酉】

郭釡知藏幾百杯韋籝何止一尊罍冶金太盛應湏躍塞馬重歸豈是災車到門前如可卻客來梁上若爲回遂疑同舎眞疏矣明與劉義亦壯哉

文忠集卷六

欽定四庫全書

文忠集卷七【省齋文藳七】

宋周必大撰

古律詩五十二首【起淳熈戊戌止戊申臨安】

次韻陳叔晉舎人殿試筆記【戊戌四月七日】

帝垂淸問切恢圖士貢昌言敢導諛髙下共知歸至鑑考評聊許備先驅【詳定所先批分數封送編排所然後定其甲等】四帷迥隔心常渇【初考覆考詳定編排凡四幕皆隔以屏欲其聲迹不相聞】三榻橫連體巨舒【方丈之地並設三榻】烏府凜然賢執法紫垣籍甚古通儒【上嘗書通儒二字賜錢舎人】墨朱同異容兼采【初考純用墨書臣名等第送監封彌封官封印送覆考所純用朱書臣名等第然後詳定官啟封而酌其中書臣及等第以朱而書名以墨】等級從違得細書【考校法第一至第五凢五等每等分上中下至詳定所從初考或從覆考亦或別定】尙醖時頒缸靣酒【日給常酒分外三日一賜黃封缸靣酒出法書要錄】大官日饌腹前臚【禦廚給食頗丰但品味未嘗易腹前臚出韋昭辧釋名謂肥肉是也】天香漫炷薰常歇【𨿽賜香而火禁嚴甚不許炷鑪】貢茗虛霑樣頓殊【諸位總賜茶三百斤舊每斤卽一紅綾袋凢十餘圍今乃給黃袋析而分之以一餅爲一斤殆典吏移易也】晨壁搖風愁幕冷【就廊廡設次以幕爲壁】夜牕透月喜簾疎【臨階以簾爲牕】九賔屈指臚連句【唱名比逐舉展五日】千慮傾心智與愚防得詔恩三日沐湖山尋勝任舟輿【給歇泊假三日】

胡邦衡端明用癸巳舊韻寵賜佳篇輒續貂爲不一之賀【戊戌】

閏六還同載誕辰【公壬午閏六月三日生今七十七年復閏六月】壽川方至浩無津位虛左轄民瞻舊職視西樞眷新【賀端明也】玉果又霑湯餅客【今年五月生子】銀環仍進雪膚人【新買妾】風流冨貴誰能並未害先生道徳淳

中元日以春花數種送閻才元左司蒼舒閻賦二絕句次韻【戊戌】

韓郎牡丹迹已【一作亦】久殷七杜鵑名謾新何似熈熈行闕裏花隨和气四時春

早嵗連名向千佛如今接武事承華何時誤入長春苑盡看先生解語花【有姬堅不肯去】

送石似之倉部出倅漳州【戊戌七月】

半刺臨漳郡榮歸總不如棠陰三世舊【君曽大父大父皆嘗倅郡】梓里數程余野老談遺愛儒先叩異書依烏帶東壁從此照閩墟

送陸務觀赴七閩提舉常平茶事【戊戌八月十九日】

漢皇親召賈生還京路爭看北海賢卻說神仙是官府便思丰采爍雲煙

暮年桑薴毀茶經應爲徵行不到閩今有云孫持使節好因貢焙祀茶神

鸞棲枳棘已多年父老猶傳主簿賢扶杖喜迎新使者【一作節】赤帷何惜與髙褰

疲駑久倦直明光風味常思十八娘擬請一麾依故舊得無公道學蘇章

淮東兵馬鈴轄趙公顒挽詞【戊戌八月】

籍甚宣王七世孫麟題信厚典型存靑雲事業成難弟黃甲科名付後昆炊臼方悲鸞鏡舞奠楹俄掩毳衣�翩翩雙旐余杭路細雨西風總防魂

恭和禦制幸祕書省詩二首【戊戌九月十二日】

羣玉西昆冨典章二星東壁粲輝光秋花迎仗千叢後法曲傳觴九奏長虎將縱觀修舊事【淳化祕閣修成詔傳潛戴興率諸將縦觀書籍賜禦酒終日】豸冠陪侍仰眀王政卽是安邊策玁狁殘祅豈足襄

蟠木離奇愧豫章幾年封植荷恩光石渠久綴英髦後金鎖深慚學識長禦墨奎文瞻列聖靁尊篆鼎備三王願言作徳酧榮遇寧復矜才似智襄

再用邦衡韻贊其閒居之樂且致思歸之意【戊戌】

一別龍門不計春思公夢渡大臯津遙知緑野朱顏好應笑紅塵白髮新午茗親烹畱上客夜棋酣戰調佳人道腴有味詩彌勝何止冰凝與蜜淳【曹植魏徳論有甘露冰凝蜜醇之語】送胡子逺出守漢州分韻得萬字【戊戌十一月】

三釡貴及親萬戶豈吾願君今二千石榮祿尙何論而況蜀漢間相望兩宿頓鹿幡從版輿鳩杖雜防鐏斑衣父老誇晝錦士夫勸遙知境內【闕】和气銷愁恨卻應念主恩未遂忘一飯試於溫凊余欵欵話繾綣仍談西湖勝幸及老人健相將下三峽看復摶九萬

進謝禦書古詩【戊戌十一月二十五日】

臣伏蒙聖恩賜臣禦書白居易七徳舞樂府一軸天光賁飾蔀屋輝華臣榮感之餘謹用蘇軾謝禦書居易紫薇花絕句故事齋沐課成古詩一篇少見戴恩之意輕凟宸嚴伏地俟罪具官臣周某上進

允文元祐詞臣軾勁節名章世無敵禦前曽賜紫薇詩防裏驪珠光的爍小臣謬直白玉堂也紆皇眷摛云章云章元是七徳舞字字筆法超鐘王兩朝相望九十祀長慶集中偏屬意咸池日照艸木光天門龍躍魚鰕悸我皇英銳眞太宗文武神聖功徳隆黃鉞指期擒頡利防書先獻太安宮元和學士白居易臣非其才私有志願隨班賀四海淸續唐之歌誇萬世

劉諫議度挽詞二首【戊戌十二月】

早習唐蕡防【曽舉制舉】中爲漢輔官伏蒲頻盡節當寧極隆寛身荷甘泉橐家惟陋巷簞淸名垂宇宙猶足障狂瀾疇昔英遊後推尊行軰先班聨容接武坐立愧差肩【劉短予長每有鳬鶴之戱】我已無如老公非不永年思賢仍感舊哀涕兩澘然

次範至能憶同遊石湖韻【己亥五月】

桃源非眞亦非空幾年誤轉漁郎篷豈知石湖天尺五不隔三萬弱水中主公心伴白鷗沒莫莫朝朝醉花月邇來一念了世緣蟬冕照人頭未雪如今又作衣錦回汀洲依舊玉成堆聞道丹靑隱賢佐白麻早晚從天來防章批處階重抺敢向坐中論禮絕午橋他日倘重陪庶見方瞳並綠髮

胡邦衡惠淳字韻佳什回首十年間不知幾往返矣𨿽嵗月逾邁而格律益髙降嘆不足敬用賡和【己亥】

掃迹龍門六小春渇聞談論齒生津築巖勲業方圖舊倚市工夫謾闘新百二山河行入手三千風月莫迷人彌縫直出羲皇上舉世終由魯叟淳

次韻王仲行尙書宿直兩絕句【己亥】

東省南宮切太微防龍行集鳳凰池更哦殿閣薰風句坐覺微涼生桂枝

紫禁同依日月輝蒼顏獨愧羽毛奇水如明鏡𨿽堪俯笑汝星星誰肯嬉

徐元敏察院詡頃和子中兄長篇語頗相屬今承出使交廣次韻送行兼簡經略劉文潛【己亥七月三日】

少年同仕秦淮口醉裏殷勤掃花帚蒼顏白髮二紀中夢斷賞心並折栁【金陵二亭】菲才晚污論思地分察久觀彈擊手端方期不負耳目詰曲誰能學跟肘善良無憂藜藿采防謟有類麏防走三年執法念少休萬里立功圖不朽遙知二十五州民卽日春風散醇酒吏驚繡斧指東海士喜文星避南斗由來炎云多瘴癘是處黃芽少林藪【聞才過桂府道無林木行人所以病瘴】自從英英賢牧至蔽芾棠陰地無丑同年相逄定傾蓋痛飲何妨暫濡首【二兄皆善飲】書來不用詫梅花共說蒼生蘇息否

次張欽夫經略韻送胡長彥司戶還廬陵【己亥】

解印陶元亮居鄕馬少遊久憐髙士少今喜故人優客至無何飲身閒有底憂自然仁者壽誰羨道家流【解印一作投紱】

劉共甫樞密挽詞三首【己亥】

勲在居畱地名髙宥宻庭旄頭期掃彗箕尾倐騎星不相知由命占天忍促齡平生經濟策付與簡編靑世抱精忠節心希社稷臣拖紳遺奏日馳驛挾醫辰讜論畱丹扆淸班閟紫宸【舊紫宸乃今觀文殿】史魚屍諫後聖代不無人

蕓省翻黃卷詞垣賦紫薇年華飛電過耆徳曉星稀梅閣臨風迥勝城指日歸懷賢並感舊哀涕一時揮【予同在三館西垣梅仙閣在公私第】

兵部王仲行尙書惠詩敍近日直舎隔壁論詩說棋之戱次韻爲謝尙書近錄舊詩一篇爲贈故並及之【己亥】

詩可弄萬象棊能消百憂苦吟復苦戰已過心休休自從識夫子十閱長安秋奇才揜眾俊博物包九流遊戲亦臻極他人嘆無由腳踏軟紅塵手把大白浮每坐客常屈有社誰敢投此事聊復爾壯懷許聞否殺虜盧龍溝殱羗西海頭六奇蘊祕防鑿壁那可偸稍見壺子機已知季咸儔遂盜祖師法敢與神秀侔豈知念貧績明許餘光求故將繡叚贈不責玉案酧從今空囊冨免爲杜陵羞

明堂慶成二十韻【己亥九月十八日】

臣恭覩皇帝陛下肇禋總章積雨驟霽星月粲爛燭光不搖天瑞應誠輿情呼舞臣忝陪近侍抃蹈尢深謹按皇祐大饗明堂翰林學士王堯臣孫抃趙槪楊偉侍讀學士盛度宋祁皆進賀詩一篇今臣猥兼二職合遵故事謹撰到明堂大禮慶成詩二十韻繕寫上進言𨿽無取事則紀實冒凟宸扆伏俟誅戮

親饗嚴三嵗邦彛重九筵祖宗垂統大天地著功全惟睿崇昭報於時展吉蠲發揮皇祐日潤色紹興年稽古千齡契齋心十日専掲名新扁榜【禦書明堂及明堂之門】書冊屏葷氊【竹冊禦名以九月七日書】假廟陰雲剝升禋皓月圓無風搖燭影有瑞燦星躔不值連宵雨那彰倐霽天三觴猶翼翼百拜愈幹幹【三百行禮上拜百餘】歸次徒勞奏【初獻畢有司依舊制請歸小次上弗許立俟亞終獻行禮】回班特許朘【駕來百官例側班皆止之】賀儀隨仗入霈澤禦樓宣【禮畢卽時禦垂拱殿受賀黎明禦樓聖躬益莊】獻胙金絲合簮花錦繡鮮慈皇顏有喜聖孝古無前【肆赦才畢卽時獻胙徳壽宮禁衛皆賜花】和气騰都邑歡聲徧海壖祺祥應曼羨壽祿自綿延臣也蒭蕘賤恩斯雨露徧執綏華蓋裏艸赦玉堂邊【玉堂殿名】第頌甘居後逄辰幸獨先四方今日靖申誦我將篇

內直以金橘送七兄【己亥十月十六日】

晝臥玉堂殿眼看金彈丸禹包經歳月鄭驛助杯盤黃帶霜前綠甘移醉後酸江湖有兄弟此日憶團欒【大兄十三弟在袁吉二兄官營道皆此果所產之地】

餞送鹿伯可致仕直閣兼簡吳明可致政給事【伯可年五十自郎曹乞休致特轉朝奉郎除前職】

垂車七十古來稀況是丁年解鞅鞿神武衣冠洪景掛都門供帳仲翁歸前銜新命俱郎宿處士儒冠總少微【李尋傳少微四星主處士儒學之官郎中以祕閣休官故云】林下若逄龍閣老爲言臺嶺轉光輝【吳芾明可以龍圖閣直學士致仕居臺州】

戴子微幾先運使出使湖北約以惡語送行而未遣也佳篇見督次韻奉寄【己亥十一月】

早日逍遙侍從間重來奉引近威顏倦趨北闕晨霜冷思上南樓夜月閒直指不誇新衣繡曲臺只記舊班聫豈知隔靣心猶渇空訝相如下筆慳【某與侍郎同爲禮官同爲儲僚者期嵗屢請見某詩不許卒章故云】

張待制宗元挽詞【庚子正月】

桂籍聲名早松門嵗月賖鎭東多惠愛使北有光華豈料尋春騎翻成防車珠園舊亭館細雨新花進讀三朝寶訓終篇賜宴賜賚謝恩詩【庚子五月初四日】

藝祖提劍開八荒太宗混一垂衣裳眞皇破虜神武揚夷夏億寧法度彰寶訓成書紀宏綱有典有則萬葉昌憶昔壬午神龍翔季秋庚子辰集房肇開講席臨靑箱赭袍玉斧光照廊臺司夾侍書案黃翰林進讀天容莊微臣簮筆近玉牀親聞玉音義甚長君子小人初何常非關時運弱與彊祗系人主所否臧當年記注此特詳【紹興壬午九月庚子初開經筵亦召宰執聽講書洪遵初講三朝寶訓第一卷

至太宗問呂蒙正君子少而小人多蒙正曰此系時運盛衰陛下宣諭云不然頋人主好惡何如耳臣時爲侍立官退以聖語載起居注中】往來寒暑今一章牙箆謬執心徬徨終篇正值恩徳洋道山賜筵酌天漿宮花壓防羅絲簧硯來復古翰墨光【臣所得端硯刻復古殿三字】馬出帝閒眞驌驦閩山正焙隨寶香君賜如天不可量歸美獨愧詞荒唐恭惟聖治超百王夙夜基命不敢康文徳旣修狄可攘爼豆永掃旄頭芒三聖勲烈同煒煌萬年億載娛慈皇

文忠烈公居洛有丙午同甲防詩今執政府凡三位樞宻使王季海參政錢師魏先在焉前嵗夏某忝參預連墻而居適然齊年時號丙午坊次文公韻柬二公【壬寅春】

四公八十防伊川盛事於今又百年豈意蒼顏華髮叟亦陪黃閣紫樞仙府居未至容連棟班路前瞻愧比肩丁丙連干支合徳君臣慶防豈虛傳【上丁未生】

慶東宮生辰【壬寅九月】

聖祖基長髮皇家慶逺覃金輪常禦極銀榜夙占男萸節辰遲五蓂階莢度三英姿同父祖秀气集輿堪仁孝由天縱溫文亦性涵兩宮今並事三善此誰慙玉佩班昕肅牙箆道日談儉寧從節苦正每斥言甘甲觀蘭開殿南陽菊映潭名參周發頌壽百古彭政省叨峩弁宮僚阻盍簮賓筵應秩秩鐘鼔夢韽韽

龍圖閣直學士吳明可芾挽詞二首【癸夘】

冠掛十年餘齡周八秩初錦囊遺槁冨紫橐賜金虛似白猶希白如疏更景防【公所居東西軒名】淸風並亮節付與汗靑書

憶昨經洪井連朝防玳筵東湖波浩蕩南苑月嬋娟飲驚三雅蛩吟羨百篇祗今悲舊事何日奠新阡【昨公新築南園屢陪夜飲坐間示所和歸去來及詩詞甚多】

和龍舒兄春日出郊韻【甲辰】

庭束蒲鞭吏晝閒禽聲人語兩闗闗郊坰戎隊穿花裏阡陌兒童戱雉間禪語屢題投子寺仁風常滿皖公山薦書聞道交宸幾尺一封泥合錫還

敷文閣學士李仁甫挽詞十絕【甲辰】

萬古仇池一老僊前身遊宦憶西川令威化鶴空千嵗何似重來十五年【東坡辛巳年薨公已未年生】

父子才名震蜀都家風人道似三蘇不知岷嶺英靈气底向眉山特地殊

經學淵源史筆髙文章餘力埒風騷紛紛小技誇流俗磨防身名笑爾曹

頻駕輶軒析左符直從梁益到江湖棠陰處處畱遺愛芹泮人人憶大儒

鳴佩甘泉不乏人誰能博古復通今直如汲黯非遊俠忠似更生不鑄金

千卷長編已刻閩爭傳副墨價兼金冠篇不得同迂叟遺恨猶應記玉音【上許禦制長編序】

是是非非口卽心掃除人僞只天眞身全五福仍通貴造物因公勸世人

病後精神更湛然掛冠剛欲及生前去來自在渾無礙撫掌僧徒浪學禪

蓬監曽叨繼後塵史闈何幸對題名菲材自是無能役太息難忘故舊情

我畏譏防口屢緘獨公嗜好不酸醎每傾苦酒思談笑萬里何由奠巽巖

讀樂天詩戱效其體【乙巳秋】

側足二三神平頭六十人胸中冰與炭鏡裏雪兼銀豈有花經眼何嘗酒入唇勞生成底事何不早抽身三月六日中宮生辰二府例以前四日就孤山四聖觀設醮泛舟至玉壺環碧園因記歐陽公治平三年丙午嵗上已和韓丞相詩謂是嵗始頌明天歷三月三日丁巳故有節正湏知鳳歷新之句今嵗亦逄辛巳而又嵗皆丙午誠異事也輙借原韻賦詩一篇簡諸公【乙巳】

東華正踏軟紅塵卻趁西湖祓褉辰歷似明天時令正春逄閏嵗物華新流連花栁輸豪俠判防湖山愧隱淪尙擬鳴鑾一遊豫還陪英衮奉嚴宸【每嵗三月駕必出郊】

髙宗皇帝挽詞二首【戊申】

社稷興中否干戈靜四溟生年同藝祖【丁亥】慶壽似慈寧【皆慶八十八】人憶庚庚兆天垂九九齡向來懷夏禹今祔越山靑【建炎登稽山閣有禦詩云懷哉夏禹勤】

太極乾元父淸都大帝宮宴酣忘禦駿仙去任遺弓音遏思堯顙旻號泣舜瞳孤臣臺閣舊涙血灑春風

文忠集卷七

欽定四庫全書

文忠集卷八【省齋文槁八】

宋周必大撰

古律詩三十五首【起淳熈己酉止紹興癸丑廬陵長沙】陶淵明有己酉重九詩一首某以此年此日舟次吉水距永和財一程耳輙用其韻先寄二兄十三弟並呈提舉七兄

王覲十五載歸來稀舊交我須昔已華今玆固宜凋去國甫重五還家倐登髙永和有兄弟咫尺如煙霄緬懷江東使地逺心更勞遙知上翠微江山勝金焦豈無茱萸酒望望心郁陶相從防有日永矣非一朝

贑守鄭舜舉寄詩酒於答書中就附四句【己酉】

十七篇詩酒滿壺贑州風景塞繩樞詩中有畫今摩詰安用當年八景圖

南園築小堂鄰里侯暘獻上梁文戲成小詩紀實解嘲【己酉】

半畞園林數尺堂凡花疏竹小池塘平泉緑野休相笑事業功名合自量

郊居三池皆種蓮自五月開至七月末無日不寓目今得七兄秋浦佳篇謹次嚴韻【庚戌】

云錦撐舟引興長冉香回首惜年芳【辰陽郡池有冉香亭夏則與兄同遊今四十五年矣】碧筒擎雨時傾蓋紅斾搖風暫亞槍近渚何勞攀太華眞妝應笑防西涼夕蟾忽散金千炬歸夢依稀到玉堂

和七兄秋浦韻【庚戌】

遵渚遲魚素巡檐驗鵲占江云懷李白籬菊詠陶潛句好那容畫才髙卻道鹽皇華聊吏隱淸論付廷僉

次七兄韻題二兄靜明閣【庚戌】

堤有芙蓉沼有蕖東西精舎直平湖市朝間濶聊中隱山隰橫陳豈子都杖屨意行非得得輪蹄心逺任區區休窮眼力爲疆界且把詩篇替畫圖

七兄以庚戌重陽前解江東常平卽溯江而歸先寄二詩次韻

早日常同席中間屢話離呂梁今破夢曹發共深期菊圃新開徑茅齋正築基不妨風雨夜酌酒更論詩春駕輕車上九華秋乘大舸溯風沙欲拋彭澤追元亮何待龍山宴孟嘉行止非闗人力勝淸平自有部民誇徵帆衝雨何時至東望牙檣眼屢花

廣西漕屬呂君祖平以其六世祖文靖公及五世伯祖惠穆公帖示周某敬題其後【辛亥正月】

世臣本非喬木故笏眞是甘棠奕葉鈞樞翰墨寶章何媿諸王

送劉公度縣丞赴江陵【辛亥二月晦】

投分復連墻閒居味更長送春慵斵句惜別怕傳觴我正羣麋鹿君當鶩驌驦但令同臭味不必共行藏太和芍藥最盛有紅都勝黃樓子爲之冠昔山谷常宰邑篇詠極多獨遺此花四月八日與諸友共賞戲成小詩【辛亥】

紅勝依稀如魏紫緗樓彷佛似姚黃元豊詩尹渾無語豈是參謀闕海棠

簡提刑吳大卿宗旦二首【辛亥六月二十五日】

瑞節頻移意可知西川西廣又江西蘇黃到處君行部物色分畱待品題

堆勝橫看白鷺洲靑原穏著釣臺幽魯公翰墨師川句訪古何妨與一遊

權州楊倅子直方以詩惠鶴雛次韻爲謝【辛亥九月十四日】

未解連軒賦鮑昭且陪茫蕩醉東臯初非日浴身原防何待天衝志已髙羽服便能隨羽扇霜翎正合伴霜毛使君今是除州守防宴雲龍樂且遨

比承諭云東坡白袍鵠立之句退閱篇韻謂鵠似鶴長啄音胡篤切疑是二物至莊子鵠不日浴而白陸徳明音義直云鵠又作鶴並音胡洛切則又以爲一物矣今類書數種𨿽分兩門然其所引事卻往往互見漢紀謂黃鵠大白鵠小而武昌又自有黃鶴樓不知竟如何豈所謂鵠鶴各有五色耶更賴垂教吉水周中顯秀才相識二十餘年來求永新譚煥主簿榮壽堂詩爲賦一首因以勉譚【辛亥八月三日】

憶昨淳熈躋壽域東朝長樂慶七十譚家有子列冠裳翁媼同時應命秩兩宮今奉慈福宮萬有千嵗三宮同十年一講慶壽禮老人版授方重重煥也曽試南宮裏一第終當慁子耳從今更辟榮壽堂他日郊封詔塡委安福宗子師共兄弟五人作慈順堂飬毋求詩【辛亥】

五竇曽誇擢桂枝從今天族更光輝防看皷吹喧龜洛何止三人從伏妃

送廣西譚景先經幹兼簡趙帥思朱漕晞顏【辛亥八月十七日】

舊曆南流上海航今經鏵觜下漓江元戎正直詩書帥亷使曽臨父母邦【朱曽知吉州】不憚客從南去稱要陪驛召北來雙水衡自古同承拜豈必紅蕖映碧幢

永和鎭曽峑季髙明秀樓【辛亥臘月】

心得髙明趣樓開井邑間巡檐風與月隱幾水兼山景物因天巧軒牕占地慳寒暄俱可至徙倚不知還

次韻馬惟良亦樂園【壬子】

滿腹詩書卻灌園固應浩養百憂寛竹林松徑長蕭爽栁色花光自際蟠貢焙延僧春泛雪卿醪醉客夜傾丹當年悔不分銀菟空把新詩反復觀【乾道間予得郡冨沙不赴】紹興丙寅侍伯父赴辰州宿長沙驛今四十七年驛敝重修感舊成詩錄呈子中兄並示子開弟【壬子】

朝宗元以汴爲京閩廣江湖此問津南渡苦無三宿客北徵時有五溪賓壯遊我亦深懷舊傳舎人皆勸作新契濶誰憐今四紀欲論前事只三人

寄題張元善總領新作楚觀【壬子九月十六日】

章華蕪沒嶽陽城風月還從此地分目極洪流江接漢胸吞大澤夢連云年丰棲畞糧盈野士飽騰槽馬軼羣收取闗河報明主雲臺煙閣佇奇勲

程元成待制書來序別圃攬有亭葵心秀野二堂之勝見索惡語老病不暇徧賦謾往一篇【壬子九月二十一日】

燭引金蓮白玉堂宮垂銀榜左春坊毛曽九倚黃門樹武子今封召伯棠【給事頃將湖南南漕兼帥事】攬有羨君花竹秀課無憐我簿書忙欲知兩地相同處亭午葵心向太陽

寄題永新張氏無盡藏堂【壬子下元節】

山間明月江上風取之不禁用不窮仇仙一發醯雞蒙往往擇勝貪天功斯堂飛梁挾雙虹坐客常滿尊不空翰林主人極形容無柰圓缺雌與雄豈知淸卻廣寒宮黙存身已遊其中長春不夜四序同禦寇法善聊相從紹興三年十月丙辰長沙郡貢士三十人於公堂太守周某賦詩一篇代鹿鳴之歌

風雅因遺楚離騷遂變湘江山淸得助日月爛爭光之子俱勍敵斯文合擅場三元猶未逺凖擬再名坊

次韻謝丰叔賈運使【同前】

錦衾畱畵省繡斧上淸湘儒以眞無敵臣於逺有光二天臨宴席五字冠文塲晝接行蕃鍚權奇下八坊十一月廿七日劉公度徐用之許相過公度居憂止酒用之偶食素適有餉小春團茶者因成拙詩奉簡

平日何曽忘穆生如今胡不飲公榮頗嫌性僻嵇中散爲怕情傷阮步兵美意政湏碧澗衰顏聊復飯靑精更攜天上新圓月同試沙瓶雪水淸【昨夜微雪】

資正殿學士蕭照挽詞二首【壬子】

科甲早巍巍官曹總帝畿聞嘗森畫防畢竟踐黃扉衣鉢傳兒軰【令子亦上五名及第】笙歌徹妓圍百年盈省陌何翅古來稀

共政時𨿽少同朝日最多聨鏕趨鶴禁列饌噱雞窠【東宮防食公不食雞問之不答予笑曰公生丁酉必是故也他日當長壽爲雞窠中老人大父矣相與大噱】平昔顏常好歸來鬂未皤飛升尋乃祖示病笑維摩【公乃同郡玉笥蕭仙之後其薨無疾】

寄題謝昌國尙書桂山堂【壬子】

京國薪如桂家山桂滿林葉畱經嵗碧花雨盛秋金作楫商舟穩爲梁漢殿深幽香宜自閟莫待斧斤尋

任漕子嚴詔挽詞【癸丑】

壯志宵興著祖鞭雄詞銳欲勒燕然一生僅踏金門地半世嘗遊玉笥天勝墅棊髙無敵手奪袍句好有新篇髙風堂上淩雲閣誰復觀梅月照筵

程元成待制寵示和篇其自序用樂天尹洛並一漁翁事可謂精切嘆服不已再次韻奉酬【癸丑三月】

侍冠早已掛朝堂鄕縣榮標晝錦坊尙記香山曽尹洛更同魯國欲漁棠春風醉客金絲緩夜燭彈棊玉石忙應笑汲卿猶未去彊扶衰病理淮陽

胡元之提刑寺丞迂途相過寵示二詩次韻爲謝兼簡趙再可經略張君量運使【癸丑十月十五日】

惠政郡州楷淸名萬戶傳南郊需按察北闕正詳延契分元重復【先徳與僕嘗僚金陵先兄袁州使君復同官於婺其後遂忝同朝比復修維梓之敬謀同甲之好】封疆互接連【廬陵廣西皆與湖南接境】勞歸知有日還佇楚江邊

外計初馳傳元戎久奏功馬牛非北海雞犬是新丰梅萼三冬緑橊花四季紅【見虞衡志】徳星臨越分桂海卽吳中【三賢皆居浙西】

送孫從之祕監歸朝供職【癸丑十一月二十一日】

蚤看鵾鵬萬里風晚陪劍履大明宮誰知九郡提封廣還許三年使事同我合掛冠尋舊隱君當補衮用新功中興盛事人應說五紀吾邦四少蓬

臘旦大雪運使何同叔送羊羔酒拙詩爲謝【癸丑十二月二日】

未雪兵廚已擊鮮雪中從事到尊前淺斟未辧銷金帳快防聊憑藥玉船【東坡黃州詩試開云夢羔兒酒快防錢塘藥玉船】醉夢免教園踏菜冨兒休詫饌羅氊爛頭自合侯闗內何必移封向酒泉

文忠集卷八

欽定四庫全書

文忠集卷九【省齋文槁九】

宋周必大撰

賦詞

銘頌

贊

夢仙賦

嵗直執徐月旅無射佳哉秋气適此初吉欣涼颷之卻暑假午枕以自逸一性融兮蝶化萬籟靜兮龜息不噩不驚非想非因倐戾止夫邃宇恍前瞻乎異人松姿鶴骨穀虛淵停方瞳了然列仙之眞者耶肌膚冰雪姑射之神者耶予方徘徊駭屏息卻立已而蓋云合車轂擊嘉賓至初筵秩旣啣杯以相屬俄陳疑而互質則有辧博之客誦言越席曰惟主人形與神一必能超百塵之數通紫庭之籍其致此也亦有術乎主人唯唯客曰東海之山都之闗峩嵋錦屏之西羅浮岣防之南羣聖窟宅乎其中大藥羅生乎其間安邦煉五石之精葛洪成九轉之丹桂父食桂而蟬蛻涓子餌術而鸞驂陽陵則石脂度世赤湏則栢葉超凢茍邂逅其刀圭斯可酣已華之發而駐將老之顏矣君亦有所遇而然乎主人囅然而笑泛然而語服食之法蓋道之粗諒假是以佐功詎執斯而爲主且客見夫辰錦之丹砂連韶之石乳乎箭鏃鵞管世不乏取逮仙茅與芝苓詎終物而遽數倘資借以引年是家松喬人鐘呂也得毋與徐市盧生之罔祖龍文成五利之欺茂陵者伍與僕是以不釋於吾子之言客曰沆瀣夜飲朝霞晨餐返七還九守一存三挹靈液於玉池下澗流於丹田交梨火棗茂其本黃芽赤水丰其源遁堪輿之常數盜陰陽之純全意王喬羨門山圖赤斧以是爲金丹之祖長生久視之先也君其舎旃主人曰客觀其徼矣而未臻其妙也莊生不云乎吹噓呼吸吐故納新熊經鳥伸爲壽而已矣此導引之士飬形之人彭祖壽考者之所好也必欲從笙鶴跨鯨鰲友子晉儷琴髙玆豈能彷佛其秋毫也哉願至此而進乎道客曰至道之精窈窈防防至道之極昏昏黙黙彼淺昧之莫知汨聲利以自賊至人則不然健羨聰明去於內榮華滋味徹於外不將不迎淡以遊心爰淸爰靜漠以合性此廣成子修身千二百嵗之道也非眾妙之門耶主人曰如客所言槁木耳寒灰耳若夫乘天地之正而禦六气之辧以遊無窮者槁木寒灰云乎哉客乃茫然失措赧然自頋頃而言曰蜉蝣不知龜龍者其智眇也鷽鳩不知鵾鵬者其見小也惟先生幸詔之主人曰子來前夫不飬其心不足以保性命之眞不致其誠不足以贊天地之生養心之體子旣言焉致誠之用吾將傳焉必孝於親必忠於君推隱徳以及物崇陰功而利人惟不欺於方寸尙何有於飛升逺莫暇夫殫述槪吾陳其至近旌陽之許嵩山之靖內養心而全道之眞外致誠而積已之行職才尹於一同澤徧加乎百姓匪外騖於末術卒參華於仙聖推而上之說相武丁旣以此道而有天下遂騎箕尾而比列星率自根而自本配霄極以長存子於我乎有疑請考古而驗今於是客撫髀而躍曰吾得之矣乃庸作歌以侑芳醴歌曰功行三千積多生兮帝賚良弼佐武丁兮萬有千嵗壽而藏兮層霄下土去來何常兮又歌曰欝羅玉京君之朝兮環佩鳴昆侖縣圃君之遊兮鸞鶴舞天風兮冷冷吹羽蓋兮飄霓旌云車兮气馭淩倒景兮周上下【音戶】方士之遑遑兮欲登眞其何路主人欣然爲客滿觴予亦破夢亟紀其詳蓋非獨辟子房之辟穀亦所以救昌黎氏之渺茫也

胡亷夫哀詞

彼美人之狡好兮羌容與乎江之岑纕蘅茝之芳澤兮扈葭芰以爲襟初篤好此奇服兮企髙丘其嫁旃狶膏棘軸曰余遐徵兮莫掣曵而疾顚理桂楫與蘭櫂兮波澒洞而興前賓鴻跕跕其遵渚兮鷽鷃安翔而戾天茹余心其何郵兮蹇前防而後防將賞音之不逄兮抑鑿枘之不契畦水臺且雕欄兮胡繩芞輿偭不睨壁假敝帚曽不吝兮顧瓴甋其韞匱駟三世以冰炭兮固無怪乎君之棄均內外其不免兮尙何擇乎豹毅媒梟鴆其亦可兮繄後日而恐悔及嵗序之未晏兮深藏余不鬻忳防饑以爲蟬兮寧醎頷莫予毒蜣螂果其腹兮則余心之所忸不我由其亦已兮又奚必懷沙且占鵩棲衡門其茍安兮無庸乎靈茅之卜也憺遁世以無悶兮其亦律此俗也羲和奚而不淹兮晷奄奄其卽昧谷也喟長夜兮不可晨防莫知兮莾愁幸望夫君兮已逺靈曷日兮來返咨競爽兮二惠尙修名兮悠緬

楊圖南鑑閤銘

人以水鑑可燭須眉微風過之則我娛嬉孰推此心內明自照古今湛然是謂觀妙

胡謙甫家藏硯銘

郭明叔內翰玉堂所用硯紫質而雜以靑考工記云靑與赤謂之文蓋文字之祥也郡人胡謙甫藏之屬某爲之銘

靑紫可拾硯之質金鑾夜直孚號出郭昔胡今在斯文巽命重申此其徴

雙栢頌【乾道二年】

侍讀胡公去值夏之三十年始葺舊第而居之頋視異時手植艸木十不一在惟門術之右雙栢凜然同本岐枝對聳交茂公指謂客玆土墟於盜也久矣而栢獨存眞後凋者哉客曰不然惟公之徳可況有五其存也固宜棟梁之器𨿽小已異袁司徒之言公生視之置於平地千丈日至昌黎伯之論公學以之𨿽坎於中年亦殊羣而挺正逮玆時之重芳葉江夏之流詠瞻漢臺之列樹棲晨暮之慈烏方防印而闕長諒匪公其孰居旣扶持以神明必君臣之際防告成功於嵗寒非武侯吾誰賴且夫抗防紹興其砥柱乎立我大廈其該輔乎雙榦之祥又何著耶不然是栢也𨿽非霜雪之可移設若燎於熟屬薪以蕘兒殆與蒲栁等爾其免佇立而吁怪者幾希夫然故客譽之非詫也公受之非過也言有不足誦以播之其詞曰公之居兮畝宮公之材兮棟隆尙封植乎此木以無忘夫角弓

周徳友眞贊

睟靣盎背君子之容秀眉丰頰文雅之風冠裳巍然宜在金馬庶幾髙彪以勸學者

盧溪先生王民瞻眞贊

嘲防萬象雕琢天和不見詩人未老鬢皤先生九十乃爾顏酡窮則追澤畔之吟逹則和沛中之歌人徒見其善者機吾獨諭之井無波蓋風被而文成非月鍜而日俄𨿽以此千二百嵗可也彼造物者其如予何戊子八月一日

王日休贊

龍舒王日休字虛中儒釋兼通嘗爲六經語孟訓解至數十萬言尢篤信淨土之說嘗以特奏名入官棄不就飄然訪予於廬陵方爲學者講易一夕厲聲云佛來佛來卽之逝矣享年六十有九謝君承宗趙君公言曁好事者持其像示予乃爲之贊

皇皇然而無求惕惕然而無憂閔頺風之莫救攬眾善以同流導之以仁義之原誘之以寂防之樂世知其有作而莫識其無爲故中道奄然而示人以覺覺

施聖兪參政眞贊

巍巍堂堂民之表儀磊磊落落邦之蓍龜人云廟廊之具自謂巖壑之姿節文斯二者一言以蔽之蓋將二十四考於中書然後千二百嵗而不衰乎淳熈丙午三月十二日書

侍讀學士劉公眞贊

辭章秦漢不踐內制才識班馬不爲太史蓋時通而命塞亦名髙而眾忌𨿽然問學如歐九而咨其博英傑如蘇二而服其气玆所以爲公是也與紹興三年三月三日題

中書舎人劉公眞贊

中朝大議專以正對名邦宅牧輒用徳最如叔向之遺直兼子產之遺愛此非叔貢父耶有諸中必形諸外也紹興三年三月三日書

墨莊陳夫人眞贊

賢哉夫人克相其夫以墨爲莊非田之腴壽考蕃昌百世菑畬陶母同邑其後身乎

文忠集卷九

欽定四庫全書

文忠集卷十【省齋文槁十】

宋周必大撰

省試策三道【紹興二十一年】

第一道

史稱文帝比成康孝宣比商宗周宣當否何如對

欲知帝王之心者必考其所學之道欲知帝王之治者必觀其所任之人在昔唐虞三代之君以若稽古之學疊相授受舜之用中堯實畀之禹之執中舜實畀之其在成湯所學者建中而已其在文武所學者皇極而已所謂變詐之術慘刻之法未嘗著之於心宣之於口是以治效純粹名聲彰聞載祀千百嶤然不可企及則其所學之道爲何如耶若臯防若稷契若伊尹周公咸以聖賢之資輔弼之任或陳九徳或諧八音五教於此而敷百谷於此而播一徳足以致天心之格大勲足以光盟府之藏是以都兪而萬邦乂優遊而百度舉經傳之所載先民之所談鏗鍧炳燿蕩人耳目由今望之若神人然則其所任之人爲何如耶帝王旣熄降及西漢言治者必以文帝宣帝爲先一時治績著在史冊班班可考觀其親飾子女結匃奴和親之好大明信義致單於渭上之朝兵息民人以寧謐可謂有意於撫綏之方矣聞賈生之言則前夜半之席嘉黃覇之治則增頴川之秩才能類進眾職修理可謂有意於任用之術矣開籍田以勸農舉孝弟以善俗總核名實信賞必罰可謂有意於設施之要矣然究其終始推其功效往往得於此而失於彼舉其小而遺其大故制度可修也而文帝未嘗修徳教可任也而宣帝未嘗任彼豈憚於有爲而甘於自棄與蓋其所學非帝王之道而其所任非帝王之佐故也何以言之人君之所爲系其所學學於帝王則足以成帝王之治學於駁雜則足以成駁雜之治如符契之相合如影響之相隨有不可掩者文帝所學者何道也刑名之道也宣帝所學者何道也雜覇之道也夫惟二君所學如此其能如帝王之存心乎愚故曰欲觀帝王之心必考其所學之道者此也天下之大非一人所能治必有賢哲爲之左右然後可以大有爲於當世如股肱元首之相資如風虎雲龍之相從有不可廢者文帝所相者何人也木納之絳侯任气之申屠嘉而已宣帝所相者何人也好嚴之魏相不事之丙吉而已夫惟二君所任如此其能繼帝王之盛治乎愚故曰欲知帝王之治必觀其所任之人者此也夫文宣之學旣如此文宣之佐又如彼其有愧於三代之事業不必學士大夫乃能知之𨿽三尺之童亦知之矣孰謂班固負良史之才當筆削之任而昧於此乎請爲先生申其說夫周家之治起於文武而大備於成康之時漢氏之業創於髙惠而涵養於文帝之世然則成康也文帝也皆守成之君也孟堅於是稱之曰周云成康漢言文景蓋論其守成之時相類如此非謂其心之所存治之所致可以比夫成康也必欲責文帝以禮樂庶事之備其如無成康之學何其如無成康之佐何商周中否王業掃地賴髙宗宣王而中興漢武窮兵海內虛耗賴宣帝而復振然則髙宗也宣王也宣帝也皆中興之君也孟堅於是贊之曰可謂中興侔徳商宗周宣蓋論其中興之效相類如此非謂其心之所存治之所致可以比夫商周也必欲責宣帝以嘉靖商邦明文武之功業其如無商周之學何其如無商周之佐何嗚呼世已逺矣二帝三王之不可復見矣有君如文帝如宣帝猶以所學非其道所任非其人遂不足爲純粹之治況於晉唐之陵夷乎必欲舉堯舜禹湯文武之道而又得臯防稷契伊周之臣則千載一時端在今日恭惟主上擴帝王之量以撫寧方夏體天地之徳以覆育羣生綿宇固已阜安民心固已愛戴方且日與一徳大臣緝熈百度潤色洪業可謂得帝王之道而又得帝王之佐矣算計見效豈炎劉之君敢冀其萬一哉是以執事先生推天保報上之誠作爲問目俾諸生兼舉而畢陳之夫西漢撫綏之方任用之術設施之要凡得失優劣之可言者愚蓋詳言於前矣至於今日之治可得而形容者則遽數之不能終其物悉數之乃畱更僕未可終也姑取詩人之頌以配當今之治庶幾乎美盛徳形容之義迹夫載戢干戈載櫜弓矢則時邁之頌可以形容矣多黍多稌亦有髙廩則丰年之頌可以形容矣郊祀天地產祥降嘏則願獻成命之頌可乎設業設簴肈新雅樂則願獻有瞽之頌可乎籍田所以勸農也何愧乎載芟之所作原廟所以奉先也何愧乎絲衣之所陳興崇太學足以掩在泮之美務農重谷足以掩在坰之頌至若躬祀太一祈民福也禁止漁捕遂物性也捐減田租裕民力也刋定法令明國章也是以仁增而益髙澤厚而愈深歡頌沸騰和气充溢上焉日月星辰順其序下焉鳥獸艸木安其生自非吾君之仁吾君之徳則何以臻之若乃運至化於一堂之上納生靈於太和之域熈熈怡怡使百姓日用而不知謂帝力何有者則又非諸生所能形容也

第二道

春秋賓禮人才之優劣

愚嘗讀周官之書見其設官分職以爲民極六卿之長各帥其屬治教也禮政也刑事也其任旣殊所掌亦異獨於賓客之禮則聨事合治不專主於一職故太宰百官之長也而以禮待賓鄕師地官之攷也而曰州共賓器賓禮則以親邦國春官固加詳矣候人以帥方治夏官固有司矣行人之職載於秋官圭玉之制掌於玉人此其大略也若夫待之以四郊之賦共之以外府之財燕饗有儀賀慶有禮散在百官者又皆繼祭祀而言之一何待之如是之厚紀之如是之詳也耶此無他玉帛交贄有國盛典方將轉戰爭之事而爲揖遜之禮釋甲冑之器而爲爼豆之容使神州有磐石之安而甌脫無風塵之警其待之厚而紀之詳不亦宜乎惟其如此故當是時上焉卿士之在位者下焉俊秀之在學者往往目熟乎待賓之儀耳熟乎待賓之樂周旋進退勞贈酧答無不洞逹於胸次一旦馳四牡之車挾英蕩之節或賀慶以贊諸侯之喜或盟以交鄰國之歡則無非專對之才無非膚敏之使又豈有不忠不信者哉又豈有失節辱命者哉下逮春秋之世諸侯暴橫爭戰相尋其棄先王之典籍如弁髦土梗固不可與成周之盛同日而語然而故國喬木風烈尙存執斧伐柯其則不逺如叔孫穆子之聘晉也聞燕享之歌奏而有不拜重拜之別是所謂識君臣之體者也五善之獲其庶幾乎叔弓之聘晉也郊勞則辭致館則辭是所謂知謙遜之禮者也膚使之美其庶幾乎叔向聘楚而問無不知是不辱命者也士起朝王而辭不失舊是又能專對者也以區區之鄭猶多君子故廷勞衛侯則太叔簡子之才見稱於北宮郊餞宣子則子旗子栁之賦亦盡於比興其於交際信可觀焉𨿽然有所謂全材有所謂一偏之材成周盛時但見皇華之遣使四牡之勞還而未嘗聞以一善之美一言之能取重於世垂名於防者非無其人也全材旣多不可勝紀故也春秋之世則不然一善必聞一言必著故長於斷事簡子以之長於應對太叔以之必欲責簡子以應對責太叔以善防吾恐尺有所短矣推是以往則穆子之五善未必有叔弓之膚美叔向之不辱未必有士起之專對不謂之一偏之材可乎嗚呼驊驑不生凡馬可以當上駟楩楠不出中材可以爲巨用惟春秋禮典湮滅人材難得故數子得以擅美於當世而垂光於後代使當成周之盛則家家自以爲稷契人人自以爲臯陶固未容佼佼錚錚獨有聞於世也恭惟主上好生之徳保飬生靈不殺之武鞏固丕緒爰自睦鄰修好使命交馳禮樂之光華庭寔之旅百視前古爲有加焉則凡被出疆之選膺杖節之寵者無非忠信威儀之士辧博通敏之材蓋已逺邁春秋之時而亹亹乎成周之盛矣執事先生親執文柄發爲問目以爲諸生異時或啣命而出必能增重國體且舉春秋數子俾品藻而備陳之頋惟窽啟何足以預此然蒙被教育之久鼔笥學校之間竊聞朝廷待賓之重與周匹休朝夕之所觀感朋友之所講習亦云熟矣所謂交際之道非曰能之蓋亦不敢自處於春秋數子之後惟先生其進之

第三道

務農

惇本之道莫大於務農務農之要莫先於戢兵何則邦以民爲本民以食爲天食之多寡不在乎他在乎農而已農之勤耶則萬箱之積可坐而致農之惰耶則九年之蓄無自而成爲民父母茍能旌其勤而賞之覈其惰而責之則非特百姓之足也而國用亦足焉非特國用之足也而禮義可興焉愚所謂惇本莫大於務農者此也𨿽然上有務農之意而不知有戢兵之道則𨿽督之勤勤勸之諄諄吾殆見其力勞而效寡矣何也師之所防荊棘生焉大軍之後必有凶年故也爲民父母茍能懲忿而窒欲偃武而右文則向也荷戈之士可使轉而爲抱耒之農向也戰爭之塲可使轉而爲膏腴之壤於斯時也民安其生農復其業上之人𨿽無事於勸猶將勉焉況又督之勤勤勸之諄諄耶愚所謂務農莫先於戢兵者此也三代而上遼哉邈乎未易槪舉姑以成周之法質之昔者成王纘文武之緒又得周公爲之佐兵已戢矣天下已定矣於是念稼穡之艱難思先公之遺訓置地官之職嚴井田之法觀其百畞爲夫三夫爲屋三屋爲井井方一里是謂九夫而八家於此共焉各受私田百畞公田十畞然後大司徒領之以職事小司徒領之以貢賦遂師巡其稼穡遂大夫稽其事功凡田之不耕者則使之出屋粟以罰之夫惟勸之如此其至也督之如此其嚴也借有惰農亦將鞭其後而恥躬之不逮況於深耕易耨之甿乎家給人冨無足怪者向使成王周公不以生民爲念而以黷武爲心則轅門之士眾而南畞之人寡轉餉之用廣而倉廩之蓄微𨿽有井田烏得而耕諸𨿽有谷粟烏得而食諸吾於此益知務農之道非戢兵莫可也我國家列聖相承仁徳昭著知惇本莫大於務農也於是乎行勸課之令若帥臣若漕臣若守若令皆以勸農爲職則惇本之意可見矣知務農莫大於戢兵也於是乎力戒徵伐之事澶淵之役非武之不振也恐南北之民不得盡力乎耕耨故也元昊之和非威之不立也恐西人之子不得盡力乎耕耨故也卒之倉廩充盈禮義興行政教以平刑罰以淸非戢兵之效與迨於主上握圖禦極述追先志擴聖人之度締北道之歡詔書數下專以便民爲務比年以來人有恆產地無遺利金穰屢應百谷用成古所謂天下有道卻走馬以糞田其在玆乎執事先生尙患大江以北田疇未辟欲仿成周下劑疆宇之制俾民樂於開墾特垂明問俯詢末學自非上體聖君之徳意而下欲知農之勤惰則何以及此側聞邇者因守臣之請復力田之舉置以學籍誘以爵祿蓋將勸天下之農復兩淮之舊也假以嵗月則耕者四歸皆願出於吾君之野萬億及秭翹足可俟又何必下劑以致之疆宇以任之如遂人所載乎若夫魏文當戰國之際兵革不息民皆失業故李悝畫爲盡地力之教漢武當窮師之後海內虛耗饑饉薦臻故趙過平都令光之徒防爲代田防以人挽是皆權一時之宜救不足之獘所謂積之涓涓泄之浩浩殊不知兵戢則農冨農冨則用足紛紛之法果何益哉今必欲舉是道以爲盛時獻亦何異時雨旣降而欲進灌漑之利日月旣出而欲揚爝火之光其惑也甚矣執事以爲何如

文忠集卷十

欽定四庫全書

文忠集卷十一【省齋文藳十一】

宋周必大撰

試館職防一道

近淮尙書省札子三省同奉聖防周某程大昌並召試館職札送院者本院已選定今月二十四日早引試今撰到防題一道謹錄呈進如得允當乞速批降付學士院施行奉禦寶批依【紹興庚辰九月】

問祖宗以三館育天下之英才推擇之重視漢之藏室唐之瀛洲爲不足道故必閱試其人然後命之則有事於此者非但若場屋進士以爲取科級而已今天下之事多矣而其大者三焉曰兵曰吏曰財兵自比年狃於無事閱習之不以時豢飬之不以道將姑息而不變與則懈弛因循不足以致一日之用議者或欲汰癃弱革濫冒作而新之則張皇紛更之虞在所慮吏員猥並文武官在選過二千軰率以三人守一官而不足置之而不問與則淹滯失職非所以待四方之士議者或欲裁任子柅流品攺而張之則少恩變古之譏在所卹嵗入有限調度日增有司供億之不支民力困匱而無已一意於愛民與則飬兵贍國不能以爲卒嵗之計議者防欲謹逋斂嚴徵權以濟之則竭澤無魚之憂在所先此皆今日之急務吾君爲之寢而不寐當饋而嘆亦學士大夫所宜有獻也願聞至當之說將以復於上【翰林學士洪遵撰】

對有獘可言不害爲治無獘可指君子懼焉昔賈誼太息流涕於文帝之時而牛僧孺稱太平無象於文宗之世漢宜衰也而禮義之俗成小大之刑措唐宜盛也而太和開成之政後世可傳焉善觀時者必有攷於斯矣吾君躬聖神總萬邦旰食而宵衣任賢而使能勤儉修乎一身仁心孚乎遐邇凡可以爲民興利而除其害者患弗聞耳一聞焉未嘗弗行也道純徳厚元元幸矣頋天下之事猶有可言者焉蓋除患禦侮莫如兵而選練之未精趨事赴功莫如吏而猥並之未淸足國裕民莫如財而邦賦之未盈大臣之所謨謀侍從之所獻納臺諫之所論列至詳矣蒭蕘之賤其能黙黙乎自戰國秦漢以來其興衰治亂鮮不以兵而其節制訓齊則系於將今不察將之能否而惟兵之眾寡是問其可乎晉文公之伯也車七百乘耳然少長有禮卒成大功至昭公平車乃四千乘是宜諸侯震懼無敢竊議然子產乃謂晉政多門貳偸之不暇何暇討是則兵不在眾明矣李信防恬以秦兵二十萬伐荊王翦曰非六十萬不可則兵又有時乎用眾也𨿽然二者皆是也兵寡可也寡而不精則不可也兵多可也多而冗則不可也今六蜚所駐內倚三帥以爲根本之衛自江而上近則京口金陵逺則荊襄蜀漢中則九江池鄂帶甲之士無慮百萬然而閱習之不以時豢養之不以道癃弱之未去也冒濫之未革也將姑息而不變與無事則勞吾發軵有用則幹吾法紀矣將大爲法制以澄汰之與則省俸銷兵之謗紛然矣爲今之計莫先任將將得其人兵自精矣昔李光弼代郭子儀於朔方營壘士卒麾幟無所更也一號令之气象乃益精明此非明效大驗耶比者詔書旁午逆制隃度未汰一卒未蠲一而謗興於下怨歸於上者則有間矣𨿽然此特任將之效而未若禦將之爲尢急也夫一仞之墻民不得逾百仞之山童子升而遊焉何者淩遲故也明乎此則堂陛之勢不可以不嚴操舟之人楫維在手以之臨三峽泛洞庭委蛇曲折無不如志茍檣傾楫摧則𨿽防港絕潢之間覆矣明乎此則臂指之勢不可以不運夫惟堂陛之勢嚴則姑息之患自去姑息之患去則爲將者方且畏威率眾之不暇而爲兵者亦安得不投石超距以奮其勇力哉惟臂指之勢運則可汰汰之可革革之而何張皇紛更之有此禦將之所以爲尢急也今朝廷淸明綱紀不紊彼提尺籍伍符於外者猶懈弛因循不能作士气偃蹇傲睨不能體上徳假令幽障之烽起挿羽之檄馳𨿽使兵精適足資其飛揚耳詩曰迨天之未陰雨徹彼桑土綢繆牖戶在今日固當汲汲也請借漢以爲諭髙祖之困於成臯也共車者惟滕公耳自漢稱使馳入張耳韓信之壁卽其臥內奪其符印麾召諸將而易置之信耳𨿽驚無能爲也周亞夫屯軍覇上文帝勞車先驅至乃不得入至謂軍中聞將軍之令不聞天子之詔帝反攺容式車使人稱謝嗚呼信耳將也而髙祖之術能行於敗衂之餘亞夫平平耳孝文乃不能伸威於畿甸幸亞夫無反相耳向使稍懷頋望豈可不爲寒心哉明主鑑二者之得失則尊君卑將之道黙然而意傳矣官冗之患所従來久人之言曰古之事也簡故其官略後之事也繁故其官詳惟簡故精惟繁故冗今旣異於古則後益多於前故夏啇之官也已倍於帝者之世是固然矣西漢吏員自佐史至丞相凡十三萬二百八十五人至唐太宗乃能省內外官定制爲七百三十員詎可槪以古今先後論耶大抵創業之初入仕之途寡則闕員爲多承平旣久入仕之途眾而官始冗矣請置歷代直以本朝驗之藝祖肈基王業增置州縣佐官至於遐方下邑人所憚往率彊予焉當是時聞以乏人爲患矣未聞患冗也祥符而後取士任子磨勘遷補之法寢加於舊嘉祐中嵗取吏部之選者爲官監省寺之官常不啻乎百人論者患其多焉至於元祐則以闕計員什蓰相倍矣流及今抑又甚焉魚貫於都門防至於銓曹守選之人殆過二千率數十人而競一闕五六嵗而竢一官士而至此亦可謂淹滯失職矣夫上有失職久閒之吏則下有受害無告之民有司安得置而不問與議者猥曰考績而升黜之則智者用愚者伏賢者進不肖者逐庶其有瘳乎𨿽然似矣而未盡也書曰唐虞稽古建官惟百蓋內有百揆四嶽外有州牧侯伯其數各五十耳何以知其然也記曰有虞氏官五十是以知其然也夫以朝廷之上其官止於五十則功罪可以坐見能否可以意知而後考績之法行焉又況舜命九官防終身不徙三考所陟不過加增秩進章服耳今銓選之法由判司簿尉升之令錄幕職自是等而上之則爲大邑爲守貳𨿽以甚凡之才茍不麗於刑辟而力足以致公車之薦者皆可積累嵗月歷階而至吾惟稽閱以選按籍以授紛至而沓來者不知其幾也賢否何知焉故曰考績似矣而未盡也然則柰何曰置官有常員不可損也入流無常數胡不澄其源乎夫其源常淸其流猶濁如汨其源濁孰甚焉國初取人大要科目與任子耳自建隆迄開寶嵗取進士多者三十人少或十人嵗補齋郎不過十二人進焉不過十五人而已兩途多寡適相當也近世奏名常數百軰而以郊恩入文武官者殆且十倍其他雜流泛補休致遺占之數不在焉可謂矣今將裁任子柅流品固也然驟於革則多怨輕於定令則易揺以多怨之人而議易揺之令利未遽見謗則隨之此縉紳之儒所以樂於困循而無敢輕發也與夫嵗許貤恩祖宗法也及其獘也則更以三嵗之制貴而親者如宗室近支猶逓加降殺少恩變古之譏初無聞焉至於今日何獨疑之冝命掌故按諸道郡邑有幾設官分職有幾三嵗而入仕者又有幾略以員闕之數而制爲入流之限庶乎其可也抑有二說國家寄祿之階蓋有仿古元士而制定員者由第四品而上𨿽以侍従之貴或七年或十年僅容一轉武列稍崇則非軍功不遷也名位差殊其嚴如此彼官登正郎任正使者寔始蔭補頋乃下與議郎崇班之流同其嵗月何不攺而張之此一說也誠使文階視正郎武階視正使者三經郊而一任子卿監橫列者再經郊而一任子至從槖亷車則三遇而虛其一焉此又一說也假以數年使己任者無需次之淹方來者有易進之望亦可以待四方之士矣此法一定則雜流泛補之恩柅之非難也太公曰日中不彗是謂失時操刀不割失利之期此言當及時也圖之此其時矣往者四郊多壘饑饉連嵗丁壯轉徙田業荒蕪加以東徵西伐賞賚四出固嘗傾司府之幣發內帑之藏理財之難惟彼時爲然然且民力裕於下邦用足於上是何也民知上之不獲已而非以厲我也故賦斂𨿽頻罔有愜志焉粵自國步旣康無闘爭金革之聲未嘗橫斂以傷民之財也未嘗勤戍以傷民之力也而又誕后稷之穡有相之道再登三登矣而贍足之報猶未上於大農意者損上益下之道當日新而又新與昔文王爲靈臺則庶民攻之不日成之及皇國父爲一臺旣不速成築者又從而謳焉失築臺一也此恱而從彼憤而怨蓋亦反其本而已矣且有子固非愚人也其對諸侯用不足之問而曰盍徹乎孟子之論理財亦欲修其政事然則嵗入有限調度日增有司供億之不支民力困匱而無已蓋有當爲者矣今世之言財利者苐曰謹逋斂嚴徵徵不待嚴也何以明之周制萍氏幾酒謹酒羣飲則有誅焉蓋以酒醪爲縻谷之本故節之也漢法賈人毋得衣錦繡綺縠紵罽操兵乘馬蓋以從事於末則害農者蕃故抑之也後世則大異矣養兵贍國之計賴於徵商酤者十蓋八九古抑商賈今惟患其不多古節酒醪今惟欲其飲也如是足矣又欲嚴之毋乃使事舟車者多於南畞之鉏犂樂沈酣者悉爲閒民乎至於謹逋斂之說則尢不可以不辧漢唐守令躬行阡陌視民如子固有以勤撫字拙催科爲賢者矣方冊具在可覩也今駕朱轓綰墨綬者率以逋斂有無爲殿最他可略也比年以來縣令之趣辦者部刺史固嘗薦聞而遷其秩矣二千石防失常賦者地官固嘗按劾而削其階矣又欲謹之民其無餘矣然則今日理財卒無術乎曰有之曰何術也躬行惇朴以先天下可也無則有一焉擇人而久任之是也今俊乂在官官惟其人而於掌邦教阜民財者尢致意焉亦可謂擇人矣卿貳總其綱郎曹陳其紀所謂量入爲出之道日夜念之至熟也而中都之貫未朽太倉之粟未腐議者疑焉昔劉晏當軍興水旱之餘斂不及民而用度足豈今安平盛際反有竭澤無魚之憂哉是殆久任之法未行故冨國之效未成耳晏之領度支也鹽鐡轉運鑄錢租庸之權悉付之𨿽職守屢移而領使如故因能而任蓋十有六年用能究漕運之利病制萬貨之低昂斡山海排商賈知所以取而人不怨知所以予而人不乏使教玉人之琢牽善書之肘信之不專任之不久則晏也不以妄作誅當以曠職廢矣唐之中僨何自而振也哉前事昭然後來之龜鑑也如其不然才無聞而驟用席未暖而輒易百人輿瓢非惟無益瓢且裂矣不特此也世有饑穰天之行也禹湯被之矣脫兵旱之相乘天下之力屈此漢儒惓惓之所憂而史氏特書以示後者也安得恝然而忘之耶凡此三者急務也人不患於不能知亦不患於不能言頋力行何如耳昔周宣中興內修政事外攘夷狄今欲墮兵去冗吏省常賦充此政事之當修者也若乃疆場之事則不可得而聞矣管仲謂東郭垂曰我不言伐莒子何故言伐莒對曰君子善謀小人善意然則疆埸之事𨿽不可聞也亦可竊意也夫中國禦戎守信爲上應敵次之國家守信愚曰可矣禮以來之恩以結之金幣以餌之柰何琬圭之瑞𨿽交而蹄林之馬常秣抑不知恫疑虛喝髙躍而不敢進耶其將深思逺謀多方以誤我耶是未可知也頋當堅盟誓之約而修政事以應之耳誰憚而久不爲乃直爲是懍懍也耶抑又有獻焉猛虎伏於山林故其气焰或能驚人而動物一旦咆哮於無事之秋而跳梁於四逹之衢安知防井不設於蕭墻彊弩不發於塗中也哉蓋亦激厲我將帥甄別我人材均節我財用毋爲戎首以盡夫自治之道設有警焉相時而動以收卞莊子之功則寢何患乎不安而當饋可無嘆也傳不云乎居安思危思則有備有備無患敢以此規

文忠集卷十一

欽定四庫全書

文忠集卷十二【省齋文槁十二】

宋周必大撰

防問

金陵堂試防問五首

問春秋何爲而作乎爲褒貶而作也齊豹之盜三叛人之名微矣皆謹書之懲惡也懲惡如此褒善其可已耶夫子之稱管仲曰相威公一匡天下民到於今受其賜稱子產曰其行已也恭其事上也敬其養民也惠其使民也義之人也槪以春秋之法固宜大書特書不一書而已也今以左氏傳攷之管仲自魯莊九年相威公而終於僖之十七年子產自魯襄十年見於傳而卒於昭之二十年夫以四十餘年執國政成大功則盟防聘問交乎諸侯者眾矣頋其姓名乃不一見於經然則聖人褒善之防果何所寓萬世之後果何所勸乎且管仲旣正天下矣孟子乃謂曾西之所恥子產能使民以義矣孟子乃謂惠而不知爲政意者以春秋無一字之褒而爲是紛紛耶書訖秦誓詩系魯頌學者疑之也久諸儒辧之也詳今也請無問其他願聞穆僖之政其褒貶見於春秋者視詩書所稱異乎同也恭惟皇上聖學髙妙而於麟經尢致意焉諸君皆能言三威七穆者也異時奉集英之對觀華光之講必有成說願以一二告於有司【戊寅三月】

問孝文之在禦也漢之爲漢二十餘年矣五兵𨿽戢文治未興其居公卿預謀議者非絳侯之少文則袁盎之不學而釋之之卑論也賈誼以洛陽年少言天下事豈惟出當時諸老先生之右而兩漢名儒未有能越誼也今觀其傳而可疑者三焉誼之言曰刑罰積而民怨背禮義積而民和親又曰徳教洽而民气樂法令極而民風衰𨿽使孔孟復生不易斯言矣而太史公曰賈誼明申韓嗚呼誼乎申韓乎夫以是疑其學定官名正禮樂究三代之所以長知暴秦之所以短體貎大臣則禮行當代分封諸侯則效見後世謀略如此可謂美矣柰何攺定制度則有土徳尙黃之異欲試屬國則有三表五餌之疏夫是以疑其術誼之謫長沙也史謂意不自得一聞鵩音怪而悼之胸中所存幾於隘矣及讀弔屈之文則縹然如千仭之翔鳳沕焉如九淵之神龍殆將出險微超尋常而非藩國所能淹也讀自廣之賦則澹乎若深淵之靚汜乎若不系之舟固已同死生輕去就而非外物所能動也夫是以疑其文諸君將何以處此若夫進則前席於夜半退則數問以得失凡其所陳亦略施行然則謂帝疏誼而東陽侯之屬盡害之者又何如也願虛心而承教焉【戊寅九月二十四日】

問言出乎身加乎民行發乎邇見乎逺人君言行𨿽動天地可也況於民乎況於士大夫乎陛下克儉如大禹不殖貨利如成湯卑服卽功如文王然猶辟室殿廬之側榜曰損齋摛發宸藻著懲忿窒欲之義徳風所加何艸不偃甚盛舉也自漢以來躬行節儉莫如孝文然庶人屋壁得爲帝服娼優下賤得爲後飾民之好奢信難革耶唐楊綰一宰相耳始輔政則黎幹損騶馭郭子儀散音樂移風易俗又何易也諸君試評漢唐難易之由然後推明今日之盛有司願寓目焉【己夘三月】

問扶衰救莫如忠載道傳逺莫如文周鼎將遷斯道冺如也固節義之大閒續雅頌之遺音不在屈平乎二十五篇之作志切而詞深𨿽與日月爭光可也柰何學如楊雄才如班固或議其忠或抑其文學者疑焉願與諸君子論之夫離騷賦於懷王之世其詞固曰依彭咸之遺則然則懷沙以感頃襄者屈平之素志也忠乎非與反騷作於元成之間防章固謂棄田之所珍然則撓節以從新莽者楊雄之本心也智也非與識者觀之必曰沈湘而逰忠已遂矣使投閣而莫捄智安在哉尙論千載必有考於斯矣太史公之傳離騷也謂其好色而不滛怨悱而不亂庶幾兼國風雅頌之體班固則不然謂羿澆二姚不合於左氏昆侖元圃不載於經義及其陳堯舜稱湯武譏桀紂則置而不言露才之誚怨懟之誣惟恐詆之不力也司馬相如何如人哉固爲贊曰要其歸之於節儉此與詩之諷諫何異嗚呼曽謂屈平不如長卿乎恭惟仁聖在上數子固無與乎今之世矣𨿽然判忠邪別是非學者所宜盡乎心也盍索言之【己夘三月】

問論語者五經之管轄六藝之喉襟也豈容讀而或疑疑而不思乎聖如堯舜不可以有加矣所謂愽施而濟眾與夫修已以安百姓者固優爲之子貢子路嘗有問焉夫子何以皆曰堯舜其猶病諸然則舎二帝而不以是爲病者誰也夫子嘆好仁之難蓋嘗曰有能一日用其力於仁矣乎我未見力不足者及論諸弟子則曰回也其心三月不違仁其餘則日月至焉夫三月之不違日月之至𨿽未底於大成要爲用其力矣頋云未之見者何也六經惟易春秋明天人之奧至於詩書執禮皆雅言也何伯魚過庭告以詩禮而不及書乎孝弟謹信泛愛親仁行有餘力則以學文此誨人之先後也何四教之設乃以文行忠信爲序乎此皆學者之所疑諸君平昔之所宜思也若夫以能問於不能以多問於寡有若無寔若虛曽子之言則然何唐太宗以爲孔子之說孔頴逹以爲聖人之謙與夫太宗號爲銳精經術頴逹嘗著五經正義不應繆妄如此意必有說焉願並陳之【己夘九月】

宣州解試防問一首【己夘】

問學校興則教化明王室尊則名分正立言垂訓孰有大於此者乎孔子天縱將聖生於庠序廢壞之際欲駕其說則四代之學政固宜諄諄乎時君之聽而洋洋乎七十二子之耳也三復魯論乃無聞焉謂靑衿不至無預治道而弗言與則古之王者建國君民何獨以教學爲先也謂夫子𨿽言而門人弟子弗之記與則凡寢食衣服之節指顧趨進之容皆謹書之何爲捨其大而錄其小也然則平居之不言二十篇之不載殆有深意於其間矣七國紛爭成周不競孟軻氏以亞聖大才歷聘於時是宜惓惓尊王少抑僭亂今以二百六十一章攷之曽微片言謂齊梁方彊不可告之與則土地甲兵莫彊於秦秦猶爲逄澤之防而朝天子何獨齊梁不可告也謂戰國之君不足責以大義與則堯舜之道髙矣逺矣軻也猶且日陳於前何爲不可語以尊周也然則宜言而不言或言而不書亦豈無深意也哉恭惟主上緝熈光明旣得孔孟之心學崇儒遊藝復取二書而肆筆焉副墨所頌徧於郡國諸公久被奎璧之照獲以聖王爲師口誦心維必將有見於此敢問論語不言學校其說安在孟子不及尊周其指安出記諸善言者孔子弟子也或曰有子曽子門人所作耳然則劉向之言非與著書七篇者孟子也或曰萬章公孫丑所記耳然則趙岐之題辭非與願攄素蘊發明之庸稱今日尊崇孔孟之意

家塾防問七首

問三代以降創業垂統之君其可稱道者漢髙帝魏太祖唐文皇而已是皆雄才大略轉家爲國以弱爲彊者也然而彭城之敗滎陽之誑成臯之跳廣武之傷漢之爲漢蓋皇皇矣濮陽馬墜勢則衰宛城矢及身益危臨濟殆哉賴虎癡魏之爲魏亦防防矣西原追奔不食者二日雄信奄至獲助於敬徳於斯時也太宗嘗岌岌矣善戰者致人而不致於人豈可恃天命之方昌而僥幸以爲常也哉此其可疑也三君不皆有事於蠻夷乎白登之眾遼東之師乘中國旣定之後士馬方彊之時而被圍而徒歸殆不若栁城之役興兵於擾攘而決勝於險也意者用眾自古之所難而出奇兵家之善機乎抑師有曲直敵有彊羸乎此又可疑者也喜用太公之兵法自爲新書以徵伐反復李靖之問答則其規模凖古類不輕發矣及乎決機兩陳如轉圜應變千里如舉睫回視古書乃無一合此又可疑也至如夜思經傳登髙必賦史氏取之銳精經術喟然文治七徳舞之彼固不可專於用武也髙帝則不然直溺儒冠而侮之耳及讀大風飛揚之詞四海橫絕之句其威靈气焰凜乎超今而冠古豈可與舒牋防翰循規蹈矩者同日而語哉此又可疑者也或曰髙文之功盛矣抑徳也若曹氏挾眾以傾漢學者惡聞而恥及之豈其匹哉善乎司馬光之論曰魏取天下於盜手非取之於漢室也故願與諸君論焉毋以其不應措於漢唐之間而遂黜之也

問古之銓選也任人後之銓選也任法去古已逺官未嘗不冗也惟任人則可得而責焉今固不然闕才百餘而待選者動以千計賢愚同滯能否無別士之失職也如此而朝廷不以是責吏部亦曰法固當耳非吾過也於是近借逺次嵗增季展復取四選之闕更互用之向之所謂法者亦且紛更而難守矣𨿽然猶未足以救一時之急也況欲經逺哉夫襲故常則滯畱之嘆興限入流則刻核之謗起淸源正本可謂至難考古禦今必有要道願聞中論毋爲空言若乃趙文子舉管庫之士七十人崔祐甫除吏八百員其人果皆卓然可用者乎抑所謂片善寸長者乎考之於史亦有可見者乎當是時官有定員職有常守一旦所舉如此之眾不知何以處之也並爲究陳之

問戰國之際吾道不明孟子所以切切然垂世立教者不過尊孔氏辟楊墨而已韓愈號推尊孟氏者也原道固曰其言道徳仁義不入於楊則入於墨不入於墨則入於老不入於老則入於佛夫措楊墨於佛老之間其辟之者至矣及作諫臣論乃曰禹過家門不入孔席不暇暖而墨突不得黔其讀墨子亦曰孔子必用墨子墨子必用孔子不相用不足爲孔墨一以比佛老一以爲聖賢一以配孔子是特與孟氏大異而其言亦自相戾矣自列禦寇以來至於漢儒數以孔墨爲言豈其道果可相爲用與抑愈也狥其名而弗思與願考其是非而折之

問劉禹錫有云八音與政通文章與時髙斯言一出世未有攺評者也三國鼎峙可謂龎裂然諸葛武侯出師表尙能與伊訓說命相表裏曹思王波瀾之冨蓋亦浸滛乎風雅矣唐太宗治幾成康而士大夫文體終不能掃齊梁之陋下逮元和其政化豈貞觀比哉而韓栁之文登漢咸周凡是數者其髙下疑若不相闗然諸君試爲言之

問三代之政或忠或質或文子孫世守之歷數百年未之有攺也至西漢則不然惠帝用曹參以淸淨寜民而畫一之歌起武帝表章六經以號令文章爲事而公孫之徒以儒學佐之及宣帝中興則又總核名寔信賞必罰而魏相之聲著焉夫爲國行政僅一再傳而輒變彼在位之奉行與斯民之耳目毋乃紛更而莫知所守惑亂而莫知所從乎然而同歸於治者何也是則三代膠其法而不變者獨非與諸君試條其說且評是三者孰優孰劣可施於今者而茂明之

問夫子修春秋先儒論之眾矣爲左氏學則曰道周公之志也言公羊者則曰黜周王魯也解糓梁者又曰明黜陟著勸戒也至唐陸淳舉辟之惟曰救周之獘革禮之失而已其說果能屈三家而盡夫子之意與若乃董生以爲上明三王之道公羊以爲樂道堯舜今以經考之明三王者何事道堯舜者何辭願並聞其說

問帝王之世刑罰未嘗廢特在乎欽卹明允而已盛徳莫如虞舜太平莫知周成然五刑有服五服三就五流有宅五宅三居所以待蠻夷猾夏寇賊姦宄者備矣司寇設官其屬六十誅戮囚役曲防事制所以垂象魏而示萬民者繁矣而叔向乃曰先王議事以制不爲刑辟毋乃與舜典周官所載異乎仲康命侯曰其或不供邦有常刑是禹未嘗無刑書也伊尹戒太甲曰制官刑儆於有位是湯未嘗無刑書也而叔向又謂夏有亂政而作禹刑商有亂政而作湯刑不亦誣乎叔向博矣何以爲此言而不悟子產辧矣何以受此名而弗辭若乃畫衣冠而民不犯何以有四防之誅刑措不試四十餘年何以有管蔡之辟夫近而大臣親而諸侯猶未免於刑罰謂愚民何故願與諸君論之

文忠集卷十二

欽定四庫全書

文忠集卷十三【省齋文槁十三】

宋周必大撰

防問

家塾防問十二首

易曰損上益下民說無疆語曰百姓足君孰與不足古之人君平居無事則縱侈以傷財一遇兵革則頭防箕斂視斯民流離而弗卹也粵自主上禦極躬行惇朴以先天下內自宮庭所需外曁官吏之奉大而郊祀儀物小而墳燭庭燎凡可約者無不約也惟是丑虜未賓營屯相望遣戍勞還其費有不可得而已者常賦之外未嘗一毫取諸民也旣力止羨余之獻又深懲聚斂之吏間遇水旱憂卹備至宜乎家給人足臻於冨庶而丰年樂嵗裏閭猶未免窮乏何爲其然也意者惰農尙眾地有遺利與末作者蕃不思務本與風俗侈靡妄用以耗之與州縣奉詔不防巧爲刻剝而耳目之官弗之察與欲救四當有成說夫使民說而百姓足以副吾君慈儉之徳亦諸君所宜究心也

夫子之知門弟子七十子之知聖人其亦審矣抑猶有可疑者謂參也魯然一以貫之遽悟忠恕門人欲事有若防然以爲不可參非魯鈍者也謂求也退然季氏冨於周公又爲之聚斂將伐顓臾則贊其動干戈於邦內求非謙退者也豈聖人之抑揚自有深意與抑與其進不保其往與澹臺滅明欲事孔子孔子以爲材薄旣而嘆曰以貌取人失之子羽至家語則又謂羽有君子之姿孔子嘗以容貌望其才而才不充於所望二說蓋相反矣夫視所以觀所由察所安何至於貎哉此夫子知門弟子之可疑者也子見南子子路不悅欲從佛肸則致惑焉亦可謂介然有守而知聖人者矣彌子曰孔子主我衛卿可得此豈夫子之所屑就而子路猶以告乎若以爲野人之語則孟子當辟之矣而肯記有命之答乎至如子夏子張子遊𨿽未爲深得聖道其智要足以知其師矣柰何欲以事孔子者事有若彼有若固曰自生民以來未有盛於孔子者而敢當其位乎司馬遷陋矣直謂其狀似耳栁宗元又従而寔之尢可嘆也𨿽然論語二十篇首章記夫子之言而有若論孝弟次之且又子而不名豈當是時門弟子果以其道可尊嘗敬而師之故後世因爲是說與此七十子知聖人之可疑者也願考其理而析其疑

所貴學古者非以其通於今而適於用乎如使觀書者昧於政事而吏胥得以執其柄學春秋者失其宗防而是非無以信於人讀易或不若卜筮之專究禮樂或不若工祝之習談詩或不能識鳥獸艸木之名則經乎經乎其空言乎儒乎儒乎其無用乎聖人所以望後世王者所以育人材必不然矣自漢以來力辟異端惟六經是明設爲科目惟通經是用蓋欲收寔材補治道以追三代之萬一也然服儒衣冠傳先王語以儒宗自名者往往持祿保位被阿諛之譏其立大功任大事者則平時所謂不學少文及刀筆耕牧自奮之士也宣帝辟太子用儒之言殆將有激乎此𨿽然遂以是而黜儒者則過矣今欲取其文必旣其實得其人必獲其用使古今不相逺表裏不相背必有至論願無靳焉

自古遷都不一無如商者蓋自契至於成湯已八遷而自成湯至於盤庚又五遷焉帝告釐沃其書𨿽亡意亦語民之弗率誕告用亶其有眾而已若盤庚三篇則古今告戒臣民未有如是之諄諄也夫民至愚而神茍誠有以利已何至傲慢從康如此又況邦伯師長百執事之人豈無逹時變同心徳者何待告之以天命曉之以先烈誘之以世勞驅之以刑罰而後諭也周自武王營居洛邑成王之時召公相之周公又營之兆旣食伻圖以獻可謂常吉之居矣然周未嘗遷都徙居九鼎焉九鼎猶曰國之重器也乃若居商之頑民不亦過乎其告之曰今爾惟時宅爾邑繼爾居爾厥有幹有年於玆洛頋何畏於彼而待之如此其周也夫違眾而遷毫疑若不順也而商年以興祈永命於新邑疑若不可易也而周惟以居頑民此皆不可曉也及漢之髙祖以布衣得天下當人心未固之時京邑翼翼四方之極豈可忽哉然都洛以定特以戍卒一言而入闗之意立決定都大計也微戍卒得毋敗乃公事乎彼蕭曹良平之智獨不足以及此耶此又不可曉也願並聞其說

舜有臣五人而天下治武王曰予有亂臣十人考之舜典九官皆舜命也呂刑乃三後成功歸之帝堯何耶語所謂五人者指禹稷契臯陶伯益而不及伯夷呂刑所謂三後者謂伯夷折民惟刑而不及臯陶毋乃相戾乎九官相遜古今以爲盛舉夫禹豈不知稷契臯陶不習於治水何以遜爲哉至於垂益伯夷嘗遜矣稷契臯陶則否以爲申命耶則防龍乃新命也亦未嘗辭焉辭之爲謙則不辭爲蔽賢矣其義安在亂臣十人語據秦誓而言也君奭乃曰武王惟玆四人尙廸有祿後曁武王誕將天威咸劉厥敵惟玆四人昭武王惟冒丕單稱徳其稱之者至矣彼閎夭散宜生泰顚南宮適之徳業亦參考於他經乎太姒之外餘皆無足稱乎鷹揚爕伐股肱王室太公之功過周召矣頋舎此而取彼何也至孟子論堯舜乃曰若禹臯陶則見而知之論文王則曰若太公望散宜生則見而知之其去取又不同矣盍辧其所以然

國以人爲彊士以多爲貴不易之理也方晉文公之伯其威名盛矣彼楚得臣一戰輒敗何能爲而文公猶以爲憂及其死而後喜曰莫餘毒也已夫一得臣果能毒方興之晉耶衛多君子而犧牲玉帛奔走晉境之不暇僅能自保而已此何理也汲黯在漢位不過九卿於鎭撫國家裁制諸侯初無所與而淮南王獨畏之至爲寢不軌之謀其折衝消萌如此及東京之季剛毅之士充滿朝廷或在公府或居要路乃內不能制宦寺外不能弭盜賊徒以身狥國相爲存亡而已此又何理也以爲一賢足以制難也則得臣非賢也汲黯𨿽賢而無其位也以爲輔周彊國耶則衛不能興漢卒不振矣是必有說願條陳之

人君用臣道同則進之否則退之矣人臣事君道合則從否則去之矣徳宗苛刻猜疑而陸防勸以忠厚誠信徳宗好兵與財而陸防勸以消兵輕利其道可謂冰炭薫蕕矣然置之禁林延登宰席其君無厭逐之意其臣無求去之言何也考之奏議竇參獲罪贄論救甚力至請勿簿錄其田宅而肯致參於死乎當時議者多言參死由贄韓愈贄門生也爲贄作傳僅紀徳宗怒參之實而不敢明辧其非贄也愈胡不引贄防以爲證耶諸生試求其說與凡贄之論可施於今者並著於篇

六經之道同歸禮樂之用爲急自秦防典籍至漢而易詩書禮春秋復興惟樂遂廢不講學者不過取周官宗伯下篇與夫二戴所記誦習之而已然以班固藝文志考之是禮經非樂經也彼樂自爲六家今復微妙而無傳矣夫六經之治天下如四時相須以成嵗乃自漢以來缺大樂而不求學者亦安之而不復致疑豈理也哉且士大夫入而在宗廟朝廷退而處閨門鄕黨其朝防燕饗升降揖遜未嘗斯須去禮也至於樂則竟嵗不聞其聲終身不究其義珩璜琚瑀未嘗施於佩琴瑟鸞和未嘗接於耳是無故而用有故之制於心安乎今欲博采經傳襲五爲六追韶濩之正聲掃鄭衛之餘習使移風易俗不爲虛語諸君以爲如之何而可

錢之極於今矣九路置使以鼓鑄爲職而嵗入不及舊額之一二議者至謂數泉之廢僅得一泉而官屬俸入吏卒耗蠧殆有甚焉故往者嘗廢其司而領之戶部旣以爲未安也分命諸道轉運使總之猶以爲不專也廢未幾而復復未幾又議廢矣是數者果孰利而孰害孰當而孰否乎且鼔鑄之不充由銅之不繼也昔全蜀之地以鐡爲錢以楮爲質劑法行之初其孰以爲信及百餘年然後公私便之大江以南自樊若水獻言始鑄銅錢前此固嘗用鐡矣今欲兼而行之亦可従否至於質劑之法戶部蓋用之畿內而不能施之於天下夫欲使民信法而行如蜀之安且久固必有經逺之防而正異同之論諸君試爲言之毋徒泥古也

古者文武無異轍兵民爲一途故戎器可除於安平之時而軍儲自足於耕耘之日粵自科舉分於漢阡陌開於秦衣短後者待逢掖如深仇赤籍者以南畝爲鄰壑離而弗合歷世病之至於本朝深鑑厥獘陳堯洛王嗣宗韓琦範仲淹皆以文儒疊授右列是欲同文武之轍也淳化咸平中嘗防括鄕丁矣慶曆二年嘗置武勇於河東保防於陜西矣義勇盛於治平保甲聚於熈丰是又欲一兵民之途也成憲具在其誰不知今邊鄙未寧尢以選將益兵爲重議者欲攺命近臣使共武服亦旣數月乃未聞有稱塞明詔者至於隅官巡社之法比嵗行之或以爲擾民或以爲無益豈時移事異不可記劍於舟乎抑當斷以弗疑不可築室於道乎諸君試考載籍與夫本朝近事可施行者著於篇

有司不爲九年之蓄久矣所恃者丰登也今江浙水溢大傷民田議者憂焉請極爲來嵗之備夫納粟之制屢行猶未足以充軍食賑廩之數有限頋安能均及斯民哉又況巴蜀之粟逺不可漕湖廣之地瘠無所入大江以西七閩以南偏方下土竭力以贍軍國之用亦難矣計臣拱手君相旰食子大夫得不預其憂哉

記曰大夫七十而致仕又曰五十命爲大夫服官政七十致仕而孔氏安國釋書之裏居亦謂卿大夫致仕居田裏者蓋幾杖之賜安車之乘大政之咨其爲禮異其爲賜厚上士中士下士之眾有不容及者矣乃者議臣援天聖皇祐故事請凡內外臣僚年七十而不告歸者止其任子限其祠祿惟以才力擢用與夫侍従以上勿拘此令蓋欲勵亷恥抑冗濫也然古卿大夫今侍従以上也今朝議大夫至員外郎古士也古之所許今則畱之古之所不及今則之何相戾也且位尊而年至者𨿽有畱之之文彼獨不因今之書攷古之制少動其心而自爲去就乎聼固不可畱則不勝其畱朝廷必思有以處之矣若夫卿監而下倘懷才抱藝稍知自好者年至則去矣其畱者頑鈍無恥集詬亡節之徒貪祿州縣而不卹者也夫使懷才抱藝稍知自好者去則孰與共我王事而頑鈍集詬亡節者畱則冗濫猶未可抑而亷恥滋不立矣諸君以爲如之何則可

文忠集卷十三

欽定四庫全書

文忠集卷十四【省齋文藳十四】

宋周必大撰

題防一

家藏禦書

紹興淳熈兩朝內禪詔防

淳熈十四年臣某誤屍宰事恭奉至尊壽皇聖帝手詔命今上皇帝參決庶務越明年正月開議事堂傳授之意昭然防故相陳康伯家繳進紹興內禪禦札黙契聖心密遣中使特以賜臣自是日聞遜位之訓又明年春遂奉親筆移禦重華於是兩朝宸翰東宮謝章皆萃私室後四年臣假守長沙漕臣何異願得摹本刻石旴江之麻姑山俾臣記大略於下臣竊惟孔子大聖人也抱帝王之學而無其時定書百篇以堯舜二典爲之首意猶未足常以堯曰咨爾舜舜亦以命禹之數語者諷道之於口諸弟子因記善言遂以爲論語末章之冠凡二十篇所載惟精惟一允執厥中之防無大於此者向使夫子遭堯舜之時居禹臯之位奮庸熈載自應見諸行事豈特載之空言而已臣獨何人夤緣宰輔乃萬世一遇非大幸與夫奉奎畫於寶儲𨿽學士大夫有不容見閟宸文於金匱職在太史乃得窺焉至於藏之人臣之家不過榮光溢河寶气騰池惇若傳之副墨刻諸名山如日麗天萬目咸覩如嶽鎭地永世無窮彼周石鼔秦嶧山漢燕然唐浯溪尙何足算他日聖人復起比宋徳於唐虞配斯文於二典其由此也夫

髙宗以壬午五月甲子降防立儲丞相陳康伯折簡禮部侍郎呂廣問密議典禮時土王祀黃帝廣問爲初獻官以禦史監察因語臣皇太子攺名従火華臣謂與唐昭宗曄字同音可乎廣問亟告丞相取防別擬定乃用今名宣布而初札不復攺矣當時朝士尙不及知況於後世疑以傳疑將何所取正敢並列之備他日史官之采亦以見臣今得寶藏是書也非偶然也紹興四年十一月朔旦少保觀文殿大學士判潭州軍兼管內勸農營田使充荊湖南路安撫使馬步軍都總管益國公食邑一萬六百戶食實封三千八百戶臣周某謹題

髙宗皇帝紹興乙丑禦筆防

右紹興十五年四月宰臣以下拜表乞禦殿復膳太上皇帝禦筆付學士院淳熈五年四月臣偶因入直繙故書而得之敬命工標飾寶藏於字學士臣某謹記

禦筆千字文防

臣以紹興丁丑中詞科今上皇帝在普安邸數對宮僚稱其試程逮庚辰九月召試館職太上皇帝喜所對防諭宰相陳康伯參政朱倬欲除校書郎宰執奏選人只當爲正字偶不記前朝李邴等例耳上又宣諭他日當令掌制康伯親爲臣言如此未幾自依格攺秩而校書丞郎著作員缺進擬皆不及上𨿽簡記然非侍従臺誎未嘗親批壬午夏察官陳良祐引執政汪澈薦舉之嫌出爲臺郎五月禦筆除臣監察禦史尋缺諫官同僚謂臣必選臣測聖意不在此果就下用袁孚爲正言今上受禪累月遂擢左史兼外制此則兩宮本指也後十七年叨貳大政表謝太上云鑾坡召試金口褒揚許以能文欲其掌制乏援助廟堂之上甘滯畱館閣之中防臺察之虛員簡宸而親擢皆紀實也曁入謝徳壽殿太上盡記本末靣賜禦書千字文一軸前者執政罕嘗得此退而伏讀太上禦制翰墨志云智永禪師逸少七代孫克嗣家法居永興寺閣三十年臨逸少眞艸千文擇八百本散在浙東後並褉帖傳弟子辧才唐太宗三召恩賜甚厚求褉帖終不與善保家傳抑可重也余得其千字文藏之今觀宸奎所臨疑是此本然淵民旦之外又缺才字按米芾云吳邦滕元發家藏辧才弟子所書並缺永字以尊智永玆拜賜書卻有永字而無才字豈非辧才門人別本與謹刻於石歷敍遭遇之由以示後世淳熈七年七月日通議大夫參知政事滎陽郡侯臣周某恭題

禦書禮記經解石刻防

右禦書經解一卷紹興三十年三月詔摹本賜新進士梁克家以下臨安守臣端禮因以別本遺百執事臣某時爲太學錄謹受而藏之

孝宗皇帝撰國書禦筆防

乾道六年冬詔差趙雄趙伯驌充金國賀生辰使十二月二十四日夜直玊堂內侍霍汝弼持禦筆來令例外撰國書二皷進入二十七日得防來蚤對二十八日早自東華門行修廊屈曲過小閣兩重皆垂畫簾復轉一小閣前臨淸池中有假山上坐杌子再拜起訖防奬諭云前日朕未曽宣諭卿以國書之意而卿能道朕心中事可謂大才防出範成大所攜金主回書云九月日叔大金皇帝致書於侄宋皇帝和約甫成界河山而如舊緘音遽至指鞏洛以爲言援曩時無用之文凟今日旣盟之好旣云廢祀欲伸追逺之懷止可奉遷卽候刻期之報至若未歸之旅柩亦當並發於行途抑聞附請之辭欲變授書之禮出於率易要以必従於尊卑之分何如頋信誓之堅安在事當審慮邦可孚休方屆霜嚴善綏福履今因資正殿大學士範成大等回專附書奉答不宣捧讀數過奏云臣初不知彼專說陵寢刻期候報今止及受書竊恐未安上曰難爲辭奏云以太上皇髙年未敢遷奉答之如何上不以爲然又奏容臣別作意度來日擬進退詣都堂上已批降前槀付二府矣於是攺書曰比致祈懇旋勤誨緘欲重遣於軺車恐復煩於舎館惟列聖久安之陵寢旣難一旦而輒遷則靖康未返之衣冠詎敢先期而獨請載披諄諭之防詳及授書之儀蓋今叔侄之情親與昔尊卑之體異敢因慶禮薦布忱詞尙冀允從式符企望今賀生辰國信使副翰林學士趙雄泉州觀察使趙伯驌行謹再拜奉書不宣二十九日錄進三十日宿衛加上徳壽宮尊號冊寶於麗正門待漏院宰執在皇城司招往諭防令削去陵寢衣冠一聨𨿽具言其不可弗聽也七年正月十二日雄等出門十七日丞相忽召至都堂云金果移文問二事曷爲無報甚悔不用前說答云幸彼問差蚤度尙可及宜亟易書馳遣而檄對竟云所問已有書附賀生辰使者矣仍當錄本付雄毋如慶曆中不使冨弼知書意也二府大以爲然奏行之追及雄等於盱眙金自此亦無辭祕書少監兼權直學士院臣周某謹記

皇太子領臨安尹禦筆並禦批詔艸防

乾道七年四月甲子詔皇太子兼判臨安府用至道故事也或謂當以大中大夫爲判官通領府事恐名稱未正遂議攺尹而以侍従爲少尹通判推官用卿監郎官丁夘將鏁院降麻或又疑宣麻給告非待儲貳之禮已後省官禮官防議於史院檢照唐太宗徵遼命太子監國及文帝命太子受諸司啟事或詔或制與尋常白麻不同可以爲則上然之庚午臣當日被宣中書舎人範成大先以侍講逓宿蒼黃而出薄莫至玉堂禦藥李某持禦筆皇太子某宜領臨安尹總二十字有禦押焉三皷進艸又擬格式一通禦批並依辛未遂告大廷惟此盛典號爲稀濶而臣適以史官備討論詞臣參潤色復得宸翰寶藏於家非儒生之榮遇乎祕書少監兼權學士院兼國史院編修官兼實錄院檢討官臣周某謹記

王炎除樞密使禦筆防

乾道七年七月二十六日國忌假薄莫快行忽宣鏁旣至院禦藥甘澤賫禦札來除王炎爲樞宻使依舊宣撫又出方寸紙載如將帥足財用及招軍買馬等事傳防云晚不及召對令諭褒用炎之意澤退吏怱怱擬熟狀進入徐念向來未有中大夫爲樞密使者別具奏乞轉大中奉禦批依不然遂失故事矣初炎與宰相虞允文不相能屢乞罷歸允文薦權吏部侍郎王之奇爲大議除待制充四川制置使允文欲進雜學士上擬太超躐此月十三日乃先除之奇侍郎上猶難之嘗令學士院取侍從入蜀例俱無以對曁宣炎制宰相以下皆莫測云新除權尙書禮部侍郎兼權直學士院兼同修國史兼實錄院同修撰臣周某謹記

攺左右丞相禦筆並禦批詔艸錄防

乾道七年十二月辛酉有防以僕射之名不正欲采周漢舊制攺左右丞相令有司討論臣適備數史院與聞其議右揆虞允文深不以爲然嘗語客云旣易履爲靴又攺相名與金奚辧有司知其意亦頗遲遲但條具歷代宰相官稱申尙書省八年正月己夘上忽遣中使王某至臣私第傳防問緩故回奏云昨日上尙書矣允文始以進呈二月癸夘禦筆令艸詔登時封入廹遽殊不工尋奉禦批依卽寫大本請寶乙巳禦前誤用答臣僚辭免不允詔例復付學士院亟具奏繳進乞降付中書門下省後五日遂鎖院拜二相【詳見禦拜相筆防】

上初畱乾道新書未頒欲俟攺丞相修入雜壓允文難之聞上嘗遣人諭以毋阻遏此事蓋自左揆陳俊卿去國允文獨相久之言恢復寢不驗且以專政稍失眾心或謂上欲進梁克家故爲是舉云權尙書禮部侍郎兼直學士院兼同修國史兼實錄院同修撰臣周某謹記

虞允文梁克家拜相禦筆防

乾道八年二月庚戌従駕過徳壽宮旣歸得防申時赴東華門祗候宣引至則聞有內晏或云恐攺日然不敢退酉後忽引入選徳殿起居畢上出親札一幅諭以拜二相奏云命相轉官前例固不一今並命而或三或四更取聖裁上曰大臣同心輔政革茍且之獘故褒進之然特進一官卽少保所以允文只三官又請訓戒大指上再三曰褒之而已前設小案伸紙其上壓以牙尺漆匣盛小歙硯玉格置筆兩枝墨一笏疑便坐所禦者遂鞠躬除目進呈奏問兼樞宻使否上曰今樞宻亦非古先攺丞相稱呼將來別理防且帶可也又奏所領書局上曰卿自契勘又及左右相序位上曰欲升在三少之上三公之下賜坐奏問賀正使回敵中無他否上曰無事但聞築黃河堤耳逮闇請起宣坐賜茶飲訖再拜而退禦藥李彥直同自復道入學士院已秉燭矣舊例艸后妃宰相制皆有錫賚紹興以來就賜禦前所用金硯匣硯格鎭紙糊筒粘板等後旣不設此乃謂打造不及金百兩代之殆減半也凡鎖院若中書進熟狀則隨事云鎖某日欲晡快行數十輩絡繹宣當直官遇大除拜臨時特防宣召上防帶禦別殿靣命之俗呼鎖小殿子今日上特祕其事不用宣鎖之制院吏侵夜關閣門移禦史臺報百官聽麻𨿽虞允文亦謂用新制攺官名爾明日雙制出始大駭且疑學士多轉梁克家一官爲有所抑揚云權尙書禮部侍郎兼權直學士院兼侍講兼同修國史兼實錄院修撰臣周某謹記

幸學詔禦筆跋

淳熈四年二月辛未奉禦筆如右前一聨大哉王言也後四字毋固毋我也試尙書吏部侍郎兼直學士院臣周某謹記

禦書白居易詩跋

右唐白居易太和八年以太子賓客分司東都賦飽食閒坐詩一首淳熈五年皇帝親禦翰墨下臣拜受而寶藏之謹按居易先以長慶二年過漢江賦詩雲秋水淅紅稻朝煙烹白魚今復云紅粒陸渾稻白鱗伊水魴蓋於一飲食間黙寓忠愛不忘君之意所謂造次必於是者時文宗𨿽恭儉儒雅而中人之禍已萌其云朝廷重經術艸澤搜賢良殆譏不能用劉蕡也又云堯舜求理切防龍啟沃言上𨿽銳意於治而王涯輩爲相非徒無益也又云懷才抱智者無不走遑遑指李訓鄭注等也明年而甘露之亂果作居易其知幾乎生𨿽不逢其時孰知三百餘載之後乃遭遇聖明發揮其語光榮多矣臣叨陪近侍獲此宸奎敬題卷末以示來裔翰林學士臣周某謹記

後七年當淳熈乙巳嵗四月戊辰某稽首重觀於西府

禦書蘇軾和唐人惠山泉詩跋

右蘇軾元丰二年自徐州移守湖州道由惠山和唐人三詩皇帝書其首篇臣敬寶藏之淳熈七年四月一日吏部尙書兼翰林院學士承防兼侍讀兼太子詹事兼同修國史臣周某謹記

禦筆掌記跋

上勤勞萬幾每臨朝以方寸紙作掌記微偃兩旁而中折之置在禦手若內殿則畱香案上三省密院各奏事畢卽視所記一一宣諭乃收之率以爲常淳熈十一年八月七日後殿坐親以此紙授臣蓋記陳有功顓大舉趙善誦三人姓名字畫頗類禦筆以小楷不能深辧玉音云此是去年臣僚薦可爲奉使接送伴副使者卿選擇誰可又問劉端仁姜特立如何臣奏皆其選也退而寶藏於家樞密使臣周某謹記

光宗皇帝東宮秋雨詩跋

淳熈四年八月四日東宮講畢防出禦制新秋雨過書懷詩一篇六日又防送示和章詞翰雙美光照蔀室垂索斐句輒附於後周某恭題

孝宗皇帝禦批請奏題跋

禦批辭免兵部侍郎不允奏跋

右辭免兵部侍郎奏其云灼見肺腑蓋聖語也禦批降詔不允翰林學士王淮撰文正本藏篋中別令書待詔鄭漢卿錄於後寫奏者待詔睢榮祖淳熈二年閏九月臣某謹記

內批辭免侍講不允奏跋

右手書辭免兼侍講奏內批降詔不允權中書舎人程大昌視艸旣以眞本藏制書篋中復令學士院待詔鄭漢卿錄本於此淳熈二年閏九月十五日臣某謹記禦批辭免兼太子詹事降詔不允奏跋

淳熈二年秋太子詹事沈樞罷王淮尋入西府眾謂吏部侍郎趙粹中舊爲宮僚兼權中書舎人程大昌乃恭邸講讀官宜在此選而臣猥以小司馬防恩承乏亟具奏控免其雲英望舊僚實指二人上親批降詔不允四字時翰苑無他官例下西掖視艸於是大昌用綺裏事對李勣相酬答也原詔寶藏篋中別令待詔鄭漢卿錄本附辭免之後其奏亦院吏閻端朝所書敬加標飾傳示子孫十一月旦臣某謹記

內批辭免經修太上日曆轉官不允奏跋【淳熈三年】

右辭免經修太上日曆轉官奏內批降詔不允詔文權直學士院程叔逹撰旣藏正本復令待詔錢滋別錄於此寫奏者筆吏吳也三月二十七日臣某謹記

禦批辭內翰不允並詔書跋【淳熈四年】

右辭免內翰奏上親批降詔不允詔書程叔逹撰文並以謝宣召表稾附其後六月旣望臣某謹記

禦批丐祠不允奏並詔書跋

淳熈五年五月請對丐外上恩不允閏六月繼請又不允防諫議大夫謝廓然乞令朝士久次者聽更疊補於是吏部尙書韓元吉侍郎李椿相繼得請或謂臣污朝最久廓然未必不相及旣防札子靣奏卽蒙宣諭云無人譛卿元吉以老李椿以病乃許其去卿何預此況諫防亦非謂侍従也卿奏便批降詔不允毋得再請其餘奬勞之語不復具載敬以禦筆及中書舎人王希呂所艸詔書軸藏於家九月三日臣某謹記

內批辭幸祕書省轉官不允奏並詔書跋

右淳熈五年九月同史院程大昌等四人辭免車駕幸祕書省轉官奏內批詔不允陳騤芮輝官品未至直批不允而已時翰苑無他官例付中書後省於是權舎人鄭丙實視詔艸臣旣寶藏而軸之命院錄批語咨報三省札下臣騤臣煇俾有所被受蓋一時綿蕝也十月旦記

內批辭免春官翰苑不允奏並詔書跋

右辭免春卿兼翰苑奏內批降詔不允院官崔惇詩視艸十二月六日

禦批丐祠不允奏並詔書跋

淳熈五年冬臣爲學士一年有半矣數求去未遂曽覿韓彥古輩間言曰聞因答北使加防慶節國書曲意指摘適殿帥王友直捉軍大擾密防其事貴近滋不悅孤蹤益危亟援楊億鄰壤事引咎丐祠而上恩過厚保全甚力禦筆塗去說攺國書等六十餘字親批降詔不允不得再有陳請他侍従殆無此禮以是不敢復言旋披奨擢進位宗伯視艸如故蓋異數也今以宸翰同崔惇詩所撰詔書共爲一軸而藏曲折於後十二月七日臣某謹記

內批辭免經修乾道日曆轉官不允奏跋

右辭免經修聖上日曆轉官不允詔權直院崔惇詩撰待詔王世賢寫其奏乃筆吏曹大亨書淳熈六年四月五日臣謹記

內批辭免東宮講禮記徹章轉官奏跋

右辭免東宮講禮記徹章奏內批降詔不允今以權直院崔惇詩所作詔艸附其後使子孫識玉堂詞頭之一其寫奏乃筆吏兪允廸也淳熈六年六月一日臣某謹記

內批辭免吏部尙書兼學士承防兩奏跋

右淳熈六年冬辭免吏部尙書者一辭免兼學士承防者再兩奉內批降詔不允其詔並崔惇詩艸各附眞本於後上批第三奏云朕已降詔不允不得再有陳請徑付三省亦錄堂帖於此明年二月手奏乞依舊分日內直上親批十一字今共爲一軸寶藏之三月旦臣某謹記

禦批丐祠不允兩奏並詔書跋

淳熈六年九月宗祀禮成卽請對丐祠上頗露大用之意親批降詔不允四字【詔中書舎人鄭丙撰待詔睢榮祖寫】中外不相恱者故漏密防而誦言之是冬遂徙吏部尙書明年夏擢參大政權要近習絕無知者蓋上察其姦也第二奏又有禦批十二字乃取諸省中附卷末七年六月一日臣某謹記

禦批辭免吏尙兼承防等奏跋

淳熈五年五月四日對淸華閣丐外上曰內翰未可【闕】方將擢用宜薦卿監郎官能文者相代且令撰選徳

殿記至閏六月記成十四日進呈於倚桂【闕】上再三稱善遂出求去札子上曰屢令卿薦一兩人能文者此亦何嫌尋禦筆降詔不允【詔中書舎人陳騤撰待詔王世賢寫】是月末偶吐痢交作又微聞言官謝廓然相忌七月二日復入奏申前請上又親批十二字付外後二年入中書得以案底附捲尾非特寶藏宸奎亦使子孫知恩遇優渥如此相勉圖報云七年六月十日臣某謹記

禦批丐祠不允兩奏跋

淳熈七年四月臣以病求去上親批降詔不允視艸者學士院官趙彥中也旣拜賜復具奏申前上又批朕已降詔不允不得再有陳請奏下三省中書批防謄本丞相趙雄參知政事錢良臣押字於嵗月之下用中書省印舎人鄭丙押其背錄以黃紙用門下省印謂之錄黃宰執給舎皆僉名然後送尙書省出札子其次序如此後一月臣蒙被恩擢參豫政機旣取原奏於翰苑附以詔書又取第二奏及底本於中書聨爲一軸非特寶藏宸奎亦使子孫識省中文移之大略云六月二十有五日臣某謹記

淳熈癸夘生日禦筆跋

右淳熈癸夘受生日牲餼文書一軸首以宸翰而詔書次之【趙彥中艸】賜目又次之【用鍚賜之寶】並錄謝表於後【例以生日五更投進】先是夏旱七月十一日侍講李燾進故事乞避殿損膳求直言十二日上諭三省令降防如故事丞相奏恐合降詔臣等亦欲待罪郊外上令召學士院官趙彥中艸詔仍許侍従等實封言事十三日四皷宰執分詣天地社稷宮觀禱雨禮畢赴後殿起居従駕過徳壽宮回並出浙江亭有頃中使宣押歸第次日歇泊不坐例入局治事私念於理未安約丞相再奏乞罷黜而賤生之日適在旣朢當賜牲餼方此引愆亦難下拜乃別入奏控免仍報天章閣勿排辦十四日中使復宣押入堂具禦批十六字於免奏之後於是天章閣奏審依式前一日賜今已日晚上令就來早十五日辰時內侍鄭懷持詔來蓋新儀也旣拜賜於階下與懷同升防搢笏拱讀詔書及賜目訖就坐茶湯如常送懷錢十五千從人三千【取防乃受】本閣使臣庫子快行各支錢酒有差翰苑舊例操生日詔止畫進呈之日往往與文不相應昨自蒙恩直院卽奏云詔𨿽前期進艸其畫日欲隨生日得防従之遂爲定例因詳載於此臣周必大謹記

文忠集卷十四

欽定四庫全書

文忠集卷十五【省齋文槁十五】

宋周必大撰

題跋二

家藏法帖書畫碑刻

題後省封事看詳

紹興壬午秋上新卽位詔求直言四方封事沓至或畱中或付後省看詳時中書舎人劉珙出使某與給事中金安節舎人唐文若晝夜分閱次第上三省而省吏以逐房事有所主互相避免不卽以聞九月有溫州潘生投匭言前所上書有司不爲施行禦筆督責甚峻是月十八日也翌日某約安節文若攜此槁漏舎白執政欲少逭蔽抑之罪執政遂袖至榻前某是日立左螭望見禦手開閱數四天顏甚悅退朝赴講筵安節畱身頓首謝上曰早來執政已詳言非卿等過也後三年嵗在乙酉繙故書見此敬題其後而不敢毀所以尊禦筆也五月一日【潘生恐名天覺者】

題夜光集

予以丁丑拜命分教金陵庚辰春入官學省凡三年間書啟往復與夫士友相遺者皆聚此編示不敢忽也

題秦少遊瑤池宴

少遊所書瑤池宴蘓易簡詞也事載冷齋夜話【湘中野錄止有數句恐與此不同】乾道辛夘九月十七日周某子充題後四年令工鄭源重裝時再掌內制故用翰苑印識之淳熈乙未十月旦某謹記

跋詛楚文

右詛楚文待制董公守邠日辧證刻石先公時爲州學教授實爲書丹後四十年得副墨於董公之子發今又十年矣按此文六一先生集古錄趙氏金石錄方氏泊宅編皆爲之說而嚴陵延平各有別本今特以先公手澤在焉故重刻之蓋爲家塾之寶也淳熈元年甲午七月十九日嗣子某謹題

家塾所藏六一先生墨迹跋十首

試筆

世傳文忠公試筆自說硯而下凡數十紙有元祐四年九月東坡蘓公跋此最後數紙也初藏劉氏後歸王晉卿今復還歐陽氏余不知何之矣公薨於熈寧五年距元丰屬邇其遺墨已爲諸公珍愛如此況百世之下乎淳熈甲午十月二十八日某書

唐贊艸

右藏郡人防昌尉羅良弼家良弼字長卿博雅士

錄徐嶠書

右藏郡人安逺令曽耑家試察之下尙有孟羕二字餘皆漫滅不知與何人帖也

防食帖

右爲帖不竟豈筆誤別書抑意倦遂止也

誨學帖

右因友人胡公武而得之世有歐陽兗公別集二十卷自志學至夣奠詩書雜說之類文集所略者舉集焉而亦不及此乃知遺書散帙多矣惜哉

小艸古詩賦

右藏思仲之子將作監丞當世所或脫字弗補或衍字弗塗或意未愜重書悉仍其舊

臨小艸洛神賦

右臨率更所書洛神賦僅存其半某實寶藏之王子敬好寫此賦決非一本此殆率更臨本耶比近世所刋字畫差瘦小云

家藏小艸洛神賦【不曽入石】

錢穆父謂王子敬艸書洛神賦在範堯夫王晉卿範中濟三家元祐末合而摹藏之遂以入石今歐陽文忠公所臨四百八十五字題云歐陽詢書或乃以穆父所聚卽率更筆未知孰是予不識書特以人之賢而寶藏之耳按歐陽氏家譜文忠蓋率更二十代孫是固一家也紙背乃晏元獻行狀當時求銘於公者淳熈二年十月一日東裏周某記

家書

右與伯和家書蓋熈寧四年守蔡時也後兩月而公歸矣今藏孫儒林郎儁所

前漢五器銘

六一堂集古錄千卷捲爲一通標以緗紙束以縹帶掲帙次於外列名物於首而系考證於後銜幅皆用名印其精謹如此靖康間公諸孫避難南行不能盡載乃取遺澤而棄舊刻此五銘者總爲一軸首尾獨備又皆前漢昭宣時字畫【跋誤以始元爲宣帝年號】公得之頗艱愛之甚至且以劉裴手書附其中今並刻之不特使後世識其全編體制抑亦成公遺志也與五鳳黃龍三器字極小甬銘𨿽大而瘦勁刻銅旣不能深嵗久印染復防昧熟視之前銘容十之下但晦斗字與後銘同亦髣髴可辧蓋不必均以四字爲行也

總跋自刻六一帖

歐陽公道徳文章百世之師表也而翰墨不傳於故鄊非闕典與某不佞好公之書而無聚之之力聞有藏其尺牘防藳者輒假而摹之石多寡旣未可計則先後莫得而次也昔公爲集古錄上起周穆下迄五代𨿽仙釋詭怪平時力辟而不語者茍一字畫可取一事迹可記莫不咸在旣軸而藏之又従而發揚之惟恐其冺沒無聞於世嗚呼公之存心可謂仁也已矣老子曰其事好還天殆啟予哉不然以公心畫之妙宜冶金伐石布之四方久矣而予何足以與此

題六一先生丁憂居潁帖

右六一先生丁母憂居潁時兩帖故人朱蕪湖似知予方刻先生遺墨持以相寄按蘇子容丞相傳爲南京畱守推官歐陽修以府政委之曰子處事精審一經閱覽修不復省矣則前帖遺蘓無疑後帖與知縣寺丞不可考也先生母夫人實歸祔吉州永丰縣瀧岡阡潁西之地未嘗用云淳熈己亥十月十四日

右歐陽文忠公丁母憂居潁時二帖文忠嘗畱守南京蘇丞相實爲推官予初得前帖固疑遺蘇公者防蘇公曽孫玭相過見而嘆曰吾家靑氊耶尙有秋寒帖事詞與此相貫他日並二跋攜以示予然副墨耳不若予有此眞迹也因錄置捲尾以著夫賔主之賢焉樂安者文忠所封郡也後一帖與知縣寺丞不知何意按文忠母夫人歸祔吉州永丰縣瀧岡阡其言潁西地蓋未嘗用也淳熈七年嵗在庚子二月二十四日東裏周某題於摛文堂

先公己亥年旣題居潁帖其後庚子嵗再得蘇氏秋寒帖副墨並蘇丞相二跋遂攺初本方崧卿已刻於六一帖第三卷

今以舊藳手澤具在故兩存之綸謹書

題六一先生九帖

右文忠公九帖皆與其姻戚者宣和後簡板盛行日趨簡便親舊往來之帖遂少使前輩時已如此安得翰墨流傳百世耶淳熈辛丑季春五日周某題

題六一先生與王深甫帖

右同年史誌道送歐陽公帖一紙深甫必王回也淳熈庚子二月二十九日周某子充

淳熈十五年四月二十八日觀舊題轉燭八年而史誌道墓木已拱太息久之

題六一先生五代史槁

右歐陽文忠公五代梁史斷槁九頁其元孫偰欲以相遺予曰陳遵俠徒也其書人猶藏弆況文忠翰墨乎𨿽然在子孫則爲手澤世當寶之他人得傳玩足矣偰曰偰無子羣従又多流落謀食之不暇且已揉壊如此終當棄之耳予旣悲其言爲加緝治而題其後淳熈十年二月五日東裏周某書

跋六一先生詩文藳

右六一先生詩文藳二幅其元孫休自四明攜以相遺休尋臥病旅邸予贐之使歸至家而歿此帖遂畱予家

題六一先生夜宿中書東閣詩

右歐陽公嘉祐八年冬末詩按昭陵以是年春晏駕十月復土時厚陵再屬疾兩宮情意未通故有攀髯路防憂國心危之句云淳熈乙巳春某謹記

題錄神宗出閣指揮

右兩行原在歐陽詩槁之陰殆中書所錄指揮蓋神宗以是年九月封淮陽郡王攺賜今名十二月乙亥出閣正當時事也淳熈乙巳春某謹記

題六一先生家書紙背豬肉帖

右熈寧三年春歐陽文忠公家書一通蓋其仲子下第時也前二年公方自亳帥靑故戒以勿令入城所謂黎君卽州學教授公集中嘗贈答三詩者曹不知何人其舊吏或邦人之賢者與紙背乃壽光邑官光潁謝書偶無其姓壽光靑屬邑公職帶觀文官爲兵書屬吏捨職呼官又不稱在朝前銜當時大率不以爲簡也所送才豬肉斤余非上丁分胙則例冊如此前𨿽剪去度不過尊酒之類豈敢如近嵗公違甲令上下以貨泉爲禮耶以狀易牒蓋自元丰四年十一月攺行公式士大夫亦攺之云【見司馬氏書儀第一卷

注】淳熈十二年十月十一日東裏周某書

題六一先生慰冨文忠公書槁

右歐陽公書藳必是與冨文忠公者冨公以嘉祐六年三月丁憂歐公方爲副樞是年閏八月遷參政至明年正月則入東府恰半年與書詞正相應或疑京洛密邇何爲經嵗方遣慰防蓋仁宗本虛首相起冨公公懇辭甚力閏月方許終喪韓忠獻公遂拜昭文而歐公亦逓遷又數月然後發此書爾淳熈戊申三月二十九日某題

題呂吉甫帖

白樂天持心忠厚安肯幸時宰之禍識者讀詩便知眞僞不待考嵗月先後也呂吉甫幸災乃爾於溫文正公何損直自罵耳其視樂天可分顏跖表而出之使觀者略窺其心術淳熈丙申上已

後七年嵗次癸夘十一月太史李仁父見此帖命其子惪題其後考證極爲精詳謂溫公誤國者陳瑩中矯枉之言也某重題

跋十賢相帖

十賢相帖或手書或口占合爲一帙思人愛嘉禾之義也淳熈三年四月三日重裝

大父秦公考試耀州倡酬詩卷

政和乙未大父知鄜之洛交縣與邵封二公同考貢士於耀州此當時倡酬也二公又與族伯同以大觀三年登第故邵詩及之後十餘年嵗在己酉大父旣薨家寓廬陵防金人掠地避難於安福縣楊梅村書篋悉寄王秀才家亂定化爲烏有五十年間𨿽聲迹相邇然不復致詰矣淳熈初某備位於朝王氏子攜之逺來乃泣而識之丁酉中秋日某重裝

淳熈丙午中秋日某再觀於西府王氏子名之紀

題幹祿書

予讀開成四年湖州刺史楊漢公跋顏魯公幹祿書碑云工人用爲衣食業晝夜不息刓缺遂多親侄顒頃牧天臺欲移他石資用且乏不能克終漢公謬憩棠陰得以餘俸成之乃知唐時不敢妄用公錢如此近世若止刋刻文字乃是伯夷公儀休其他以公帑爲私帑可勝計哉淳熈戊戌七月二十一日夜偶書

題王荊公家書

右王荊公與和甫二書前一幅嘉祐五年爲江東提刑時後一幅當在熈寧末或元丰初也卷首十字乃亡弟子柔遺迹展讀隕涕淳熈七年三月一日周某子充題

題蘇文定公批答二藳

右元祐四年蘇文定公撰丞相已下批章二稾首尾以省覽允許爲兩宮之別蓋定制也家藏久矣比貳夏官適公曽孫諤爲同舎郎出以示之乃謂公子遲代書熟視信然蓋字畫太眞謹爾淳熈庚子三月乙亥講筵退置酒學士院與侍讀史少傅侍講王尙書說書崔著作同觀某題

跋韓魏王與包孝肅公帖

右魏忠獻王與包孝肅公帖王慶曆八年知定州在鎭五載孝肅皇祐四年方自諫院出爲河北都轉運使當是此時也稻子細事省費重農委曲尙爾則凡興利除害實惠及民者固應不遺餘力撾皷立祠豈使然哉淳熈八年

題山谷書太白詩

乾道庚寅寓直翰苑嘗錄山谷艸書李太白詩使開卷者不至惝怳淳熈甲辰十一月十七日復題於西府俯仰之間已十五年矣

題山谷書長楊賦

山谷書此賦三十年而曽紆公衮跋其後又五十年而東裏周某題於行在所淳熈甲辰十一月十七日跋初寮王左丞贈曽祖詩及竹林泉賦

大父太師與初寮先生同爲元符庚辰進士大父任忻州法曹侍曽大父太傅以行先生調瀛州理掾未赴而母裴夫人卒其考孝孫宰代州之五臺縣先生端憂侍傍曽大父遊臺回過之先生年才二十九投贈古賦律詩各一篇詞气亹亹乎東坡字畫駸駸乎山谷蓋崇寧癸未嵗也後十有五年而先君莒公以文受先生之知又七年先生自燕山以檢校少師入爲寶籙宮使兼侍讀時大父倅廬陵始刻斯文於石系以跋語未幾亡之而某實藏其眞迹紹興丙子抱關於京局又燬於火恫傷乃心寤寐弗敢忘今先生季子通直郎辟綱出示錄本捧讀恍然如魯人之得寶玉大弓燕人之悲晉國城社也泣書而重刻之庶幾副墨之子洛誦之孫傳之乎無窮蓋自宣和乙巳至淳熈乙巳嵗行適周其日月又同嗚呼此豈人力耶數也十二月旦孫通奉大夫樞密使滎陽郡公某謹記通直郎田橡塡諱

題東坡與佛印元師二帖

圜極老僧彥岑年八十坐亡於湖州道場山畱手書並以坡字寄予爲訣時淳熈乙巳臘月二十七日也昔佛印元師兩住金山東坡往來數見之嘗以玉帶衲裙相倡和計平時書問甚多此二帖殆元祐中所作耶明年正月十五日某題

題東坡子髙無雪二帖

丙午秋有衣冠子持坡帖兩紙從小兒鬻錢以七千官陌得之朝士有祕書監沈虞卿檢正尢延之殫見洽聞因請題其後

題東坡逺遊庵銘

右吳子野逺遊庵銘廬陵僧智顯頃在廣東得之冨胥之家自云傳授皆有據寶藏數十年淳熈丙午住通州瑯山大病垂死囑其徒從予易錢二十萬爲塔費防病愈相訪首舉是說予笑曰與其死後求售孰若生前踐言旣歸遂以爲寄且謂人多指爲贗公能識眞不暗投矣然予亦未敢自信以贑兄書鑑極精走介求辧得報云初看亦甚疑反復細觀乃大佳𨿽老少不同卻筆意妍非名手不能爲然後深信不疑明年七月二日某謹記

又跋東坡逺遊銘

潮州刺史毘陵張侯寄蘇文忠公與吳子野詩帖副墨數通其第一帖但記逺遊庵銘用殻蛤黎事而無其銘是當時未及刻耶聞紹興初眞迹藏老胥家坐事籍沒遂歸有力者僧智顯又在廣東喜作詩善醫術因治病有功宛轉得之又數十年乃至於某仍附公長子伯逹帖於後今摹寄侯並刻之石使來者得寓目焉亦璧返邯鄲珠還合浦之意也黎梨相近故集韻�通用世俗直以爲蜊公引淮南子慮或者弗之察爾紹熈四年正月三日

題東坡元祐手錄

前輩云故事勿語子容今事勿語君實蓋二公有所聞必書之冊也然當時士大夫疑以傳疑未必皆信後世以二公名徳之重率取法焉記事所由異同也今東坡書子容數說往往與史不合朝廷捕斬李壹乃云爲經略使所誅杜祁公坐蘇壻奏邸獄及與韓範冨公厚善小人所擠以慶曆五年正月守兗今乃謂畱蔡襄孫甫子容旣有是說君實亦筆之記聞近嵗李燾作長編又雜取二說不知去年十月襄自緣親老得守福州且是日旣同首相章得象簽書矣祁公何懼於執中遽焚聖語也程琳以參貳被譴後歷外任方除使相未嘗正拜今謂之宰相何耶至如王鞏作甲申錄十事九妄吳春卿自汝州辭疾攺畱臺非因召還也宴殿拊牀何至是哉淳熙十五年四月一日某題

題五代應順年堂臨本

右後唐宰臣劉昫兼判三司堂檢其內批用禦前新鑄之印予従洪景盧待制借本臨之眞贗幾不可辧按應順元年三月戊辰湣帝遜於衛必以印寶自隨四月壬申従珂入洛乙亥卽位殆倉卒鑄此印耶乙酉大赦攺元淸泰時湣帝已殂璽應來歸後十餘年晉出帝奉玉璽金印歸契丹契丹謂璽非工與前史所傳異命求眞璽出帝曰從珂自焚玉璽不知所在疑焚之事載晉家人傳所謂金印亦新鑄之類耳本朝紹聖三年十二月長安村民段義掘地得玉璽正緑色以獻於朝蹇序辰安惇等皆言此秦璽漢以爲傳國寶自五代亡之今爲時而出尋詔禮部禦史臺學士院祕書省太常寺講求定驗於是蔡京等奏考之璽文皇帝壽昌晉璽也受命於天魏璽也有徳者昌唐璽也惟徳允昌石晉璽也【卽出帝獻契丹者】今云受命於天旣壽永昌其爲秦璽無疑哲宗皇帝遂以五月朔禦大慶殿受寶行朝防禮仍降徳音於諸道攺紹聖五年爲元符元年云淳熈丙午四月辛酉致齋龍華寺題

題李西臺和馬侯詩

姑蘇名士朱長文謂唐余書學廢墜非也時人作字尙不茍特气體稍卑薾耳李西臺獨能拔乎其萃是以古今貴之熙丰以後學者爭言道徳性命之理翰墨一藝固在所忽躐防節豈惟筆法之絕乎此可爲善學下惠者道而難與失步邯鄲者論也淳熈丙午七月一日孟享致齋東裏周某題

題閻立本列帝圖

右閻立本畫列帝圖凡十三人嘉祐名勝揚之美褒藏之後入吳幵內翰家吳氏子孫今寓贑貧質諸市過期不能贖予兄子中爲守用錢二十萬鬻以相示初展視防爛不可觸亟以四萬錢付工季謹葺治乃可觀十三人中惟陳宣帝侍臣兩人従者並執扇各兩人挈輿者四人筆勢尢奇絹亦特敝是閻眞迹無疑餘似經摹傳故稍完好自冨韓公而下皆有題識往往缺落破碎第一跋文𨿽具而年月姓名俱漫滅賴紹聖間張勱引六一先生戱揚直講詩兩句而印縫有之美及四世三公之家兩印然後知其爲褒也古帝王多矣繪事必不止此無乃後人欲獻宮禁而削其偏方不令之主故間得流傳於世如晉人弔喪問疾帖耶然漢文光武儼然卷首何也文帝而曰昭文殊不可曉豈題者誤耶林叔豹謂孝文廟樂曰昭徳頗似遷就或云載記李壽在蜀嘗以漢王僣位攺元漢興其死也謚昭文帝廟曰中宗豈其然乎必有能辧之者東裏周某書【是日延和奏事退皇太子初決庶務於議事堂蓋淳熙十五年正月二日也】

題司馬溫公書臨本

右溫文正公與劉道原手書今藏範夢得曽孫蒙處此綸所臨也淳熈戊申正月十二日某記

題蘇子美帖臨本

歐陽公銘蘇子美謂喜行狎艸書今玉山汪季路所藏頗備此體其間峽束巖排之詩旣用杜工部句又錄漫興惜花二絕其愛杜至矣俱字子美得非司馬相如慕藺之意乎衢本滄浪集攺蕭然作飄然梁寺作蕭寺能驅作聊驅向城市易松門路還自羞易卻自羞蓋加潤色比舊爲勝世以前輩眞迹證別本未必盡然也淳熈十五年三月六日命小子綸臨而藏之

題修褉帖

朝士喜藏金石刻且殫見洽聞者莫如沈虞卿尢延之王順伯予每咨問焉淳熙己酉正月五日某題

題聳寒圖

右聳寒圖紹興末在臨安西百官宅傳之陸務觀隆興癸未秋歸廬陵村居戱題二小詩朋友多屬和者已而爲人借去不還淳熈己酉復與務觀同朝再傳此本命小兒錄舊詩於後某題

再題劉子澄聳寒圖二絕句

右亡友劉子澄當時所作紹熈三年臘月二日子澄門人劉黻季章自廬陵送子澄遺集來二詩在焉因並錄之

題淸虛居士眞艸四詩

右王鞏定國眞艸四詩故人瀘帥張忞同山谷先生煮茶賦逺以相示蓋與茶賦跋語相連耳紹熈元年三月十二日某題

題龎莊敏公帖

右龎公與劉衝之帖按衝之以皇祐三年三月自開封除參知政事而龎公是年十月由樞密使拜昭文相五年七月坐趙淸貺事爲言者所誣罷守鄆州故有同政府行及二年之語紹熙辛亥五月三日某題

文忠集卷十五

欽定四庫全書

文忠集卷十六【省齋文藳十六】

宋周必大撰

題跋

跋劉仲威蘭亭敍

晉人風度不凡於書亦然右軍又晉人龍鳳也觀其鋒藏勢逸如萬兵銜枚申令素定摧堅防陣初不勞力蓋胸中自無滯礙故形於外者乃爾非但積學可致也昔梁昭明以一語不中廢此敍而不錄後世因以絲竹管弦爲重復之病至齊梁小兒僞妄之作則信而不疑是蓋以微瑕棄玉而以玉表重瑉也唐太宗親傳晉史備載斯文豈無意耶𨿽然翰墨如此閱千百載終當輝映學海後之覽者亦將有感於此固右軍期望於士大夫之志也故吾樂爲仲威言之紹興乙亥九月二十七日書

跋周徳友所藏蘇飬直詩帖

後湖居士歌詩淸腴蓋江西之別而字畫健逸又老坡之苖裔也吾宗徳友丈寶其遺墨殆且百紙可謂冨矣僕生也後不及從居士遊今以徳友數十年染指之勤一旦得大嚼焉正使親見楊子云所獲未必如是之冨也欣玩彌日拱揖不暇姑識嵗月而歸之紹興戊寅十二月旣望

跋宋景文公墨迹

栁子厚作司馬刺史詞章殆極其妙後世益信窮人詩乃工之說常山景文公出藩入従終身榮路而述懷感事之作徑逼子厚贈楊憑等詩自非機杼旣殊經緯又至安能底此殆未可以窮論也紹興三十年二月二十一日

外祖母淑國夫人元憲公之孫也家世鼎貴而學道甚切平居逺紛華臨終不怛化某爲兒童時所見如此今讀兩公家問其相與論夢幻輕外物至矣乃知淑國淵源蓋有所自紹興三十年十二月二十一日

跋劉子澄曽祖帖

大中大夫劉斁思父與原父貢父兄弟也少嘗令桐廬元丰庚申復來守睦嵗久事逸而邦人猶能頌其淸白董氏圖經實載之紹興壬午其曽孫左廸功郎靖之淸之得李尙書公擇帖將刻石烏龍山中公擇仕久且顯其薨也甥黃魯直爲裒賻贈所服帶僅能經紀家事平生淸白身後益見淸白所以修身也身修則無不治矣思父眞公擇之友哉是宜特書使來者知爲吏之本

柴翼秀才著書求跋語

三衢柴鴻舉著易索隱若干捲芻言四卷可謂勤且博矣夫談禪不必病戒律用兵不必廢行伍講解防粹之學有功於道豈少哉子夏曰日知其所亡月無忘其所能此鴻舉之志也故爲發明之紹興三十二年閏二月一日

跋中書舍人趙莊叔字

莊叔書此數語所謂非茍知之亦允蹈之者年四十死矣或謂養生爲無益蓋非也莊叔若不作記天上則當修文地下耳紹興壬午閏二月二十五日

跋宗室士奎所書周以宗彊賦

漢二獻皆以好書聞故傳國亦皆最久彼其遺子孫者固有以致之矣今賀王不惟金譜玉局是務而孜孜短檠占畢間無惑乎文章盛於王門而余澤逺及苖裔也僕少時應舉覓官乃未嘗手抄一賦見此不覺汗下壬午十月十四日

跋湖州沈壽岡之祖墓銘後【錢撰】

志墓有美而無箴久矣然東坡謂錢翰林陳義崢嶸不少自貶則其所以稱寺丞其諸異乎人之稱者與隆興元年正月二日

跋平江張漢卿推官華山就隱圖

洞庭楚之巨浸而山乃在震澤中其產橘柚皆足以冠天下世謂地脈潛通宜哉太華之峯有玉井井之蓮十丈自古記之矣今吳郡有華山山有天池池嘗有異蓮其地脈亦洞庭比與儒者知禹貢職方氏必以斯言爲疑安知造物之視方輿直塊土耳況區區秦吳間相去殆不能以寸復何疑哉誰能補圖經之闕願以是告之隆興元年四月十一日

跋羅良弼家歐陽公唐艸贊

長卿好古博雅藏本朝名公帖至數十百紙以那爲首不在此藳乎隆興癸未十二月九日

跋宗室世瓞與教授閭邱仲和帖

孝穆公宗室祭酒而敬愛儒者如此子孫其有不樂善者乎一傳爲安定郡王表之遂以才名發聞於世今忠訓郎子嵸公之諸孫也醇雅好書驟見之疑其爲寒士尙寶此帖籝金可散此不可失也隆興二年五月十一日

跋黃承議宗諤所藏文潞公劉莘老韓師朴諸公題顏魯公懷素書

予往在館閣凡古今法書盡見之而魯公祭濠州刺史文懷素書皆在焉嘗以告少監刻爲中興法帖數十本使學士大夫盡得寓目亦一段奇事諸公𨿽然予言而未暇也黃君廷老蓄元祐名卿二跋久矣今歸防稽道行闕盍以是告有位者乞並刻之殆將補商頌之亡合丰城之劍耶隆興二年五月十七日

跋黃亷夷仲行狀

熙丰元祐人才參辰相避冰炭不相入其或毀譽兩忘者非棲遲下位而不與事則脂韋其間而不任事者也給事中豫章黃公在熙丰時實任禦史將使指在元祐時則掾公府踐禁省出入要劇獨無間言其致此必有道矣昔予外祖安陽王公修泰陵正史閱五年於公列傳或與筆削焉紹興辛巳予攝太史牛馬走訪求故史已亡三篋而新史殊未殺靑惟得公行事於新舊實錄而參校山谷十詩如金門戰袍之語猶未盡解也奉祠歸廬陵適公之孫季文爲郡丞始見山谷所作行狀然後知公所以被遇兩朝始終如一者忘已狥公中立不倚故也季文謂山谷詩已載集中而行狀止藏於家欲與舊傳並刻非特備史氏他日采擇亦使後生知前輩立朝本末如此予贊曰明著祖烈古人以爲崇孝山谷斯文黃氏之鼎銘也可無傳耶季文因請題其後隆興二年十月十五日

跋劉原父貢父家書

前輩日逺公是文集僅有蜀本而公非全書學者或未盡覩況其遺墨尺牘豈易得耶吾友子和子澄公之從曽孫也樂道嗜學篤行能文寶此數帖非特如鄭公之笏而已要湏挺挺有其風烈乃無愧耳惜二先生皆以忠厚爾雅之文雋明邁往之气事累朝爲名臣然不得一直玉堂議者惜之不在其身予於二君深有望矣隆興二年十一月十五日

又跋原父貢父仲馮帖

此墨莊寶章集也更數百年學者讀三劉漢書而思其人或於蛛絲煤尾中覩此帖宜如何愛慕耶隆興二年閏十一月二十三日同家兄子友子中胡季懷趙従季觀於永和本覺寺而歸之子澄父

跋蘓子由和劉貢父省上示座客詩

集中觀詩難爲詩猶羣姝中觀色難爲色也吾友陸務觀當今詩人之冠冕數勸予哦蘓黃門詩退取欒城集觀之殊未識其防趣甲申閏月辛未郊居無事天寒踞鑪如餓防劉友子澄忽自城中寄此卷相示快讀數過溫雅髙妙如佳人獨立姿態易見然後知務觀於此道眞先覺也掖垣故事最重省上及題名禮頃予綴蛾眉班後防張防州眞父初拜三省老吏持供職牒請舎人署舎人涉筆従之次則府史以狀交展而已開宴旣無近事題名初未具石而憂責叢並唱酬亦廢我思古人豈獨嘆其在筆力間哉

跋劉仲馮與斯立宣徳帖

西樞劉公爲従官時丞相劉忠肅公實在政府觀元祐施設則二公立朝本末蓋可考矣紹聖間忠肅旣被晉昭之誣貶死新州樞公亦坐朋黨謫郴久之防靖國攺元忠肅之子跋始能辧雪父寃卜明年正月以丞相禮公於鄆之須城而樞公來守適在靖國之冬故有春首襄事旦夕前慰等語未幾國是一變死者奪生者徙前帖所謂縉紳之禍者猶未巳也昔漢末奄宦用事欲掃除善類濁亂帝室以謂人誣以過則辭費而易窮各議其罪則罰輕而弗徧故創爲黨論以网羅之識者所宜寒心萬世所宜絕口也崇觀用事之臣忍復以姦黨爲名錮人於聖世乎彼徒欲誣害者廣不暇爲國計而不思以士大夫竊奄宦之緒餘爲可重羞也悲夫後六十三年樞公族孫子和子澄攜此帖相過因題其後斯立劉跂字也

跋蕭禦史薦宗室世瓞奏狀藳【蕭任三宮教授日】

某往聞大觀禦史蕭公特如松筠不以時宰風指輕重詔獄九原𨿽逺直气凜然今讀薦宗室孝穆公書又知好賢奬善出於天性要之此公任職居官無不盡其心非爲神羊在首一時以決獄爲剛也此槁初藏友人胡季懷家孝穆諸孫従季與季懷遊遂以歸之季懷此心蕭公奬善之心也執柯伐柯従季豈以爲逺哉圖爲似是而已蕭公諱服字昭甫吉水人隆興乙酉嵗旦試毘陵吳祺筆

跋山谷發願文

此書藏河陽李彥將家豪勁端重所謂入顏揚鴻雁行者今已刻石廬陵郡齋然可傳者位置形勢而已若乃濃淡鮮妍體備眾妙則副墨之子亦如佩夫子象環耳乾道元年二月二十六日彥將自贑上來僕具脫粟請少畱遂出示此軸獻豚蹄而得禾車者耶

跋王平甫所撰王職方墓表

職方父子廬陵名士平甫兄弟四海文儒而此石壽未百年幾以貨泐予旣用萬錢贖得之不敢復置王氏之阡懼再鬻也他日遊靖居上方得職方父子像於闇室壁間遂囑長老法宇表出之而立石於門右使來者得覽觀焉賢賢善善誰無是心有官君子勿恃彊有力而取之乾道乙酉

跋宗室子嵸藏前輩帖

國朝雍熙中詔攺拾遺補闕爲司諫正言然猶沿五季舊制未得守其官但以寄祿往往狀元登第者自匠丞再遷始得之其髙選如此否則特勅許赴院供職乃曰諫官至天禧初又詔兩省別置諫官六員明道元年復置諫院然後名正而官備至今守之此帖不知遺何人計非廷魁卽嘗供職諫院者文正公稱爲長者必醇正人乾道元年五月一日

故翰林學士錢公希白吳越廢王子也忠懿納土時一門鼎貴希白獨刻志讀書故啟有不求族蔭之語年十七試禦前三題立就以輕俊被黜故云妙齡試才中間𨿽簡在神功章聖之心然欲成就其才每每抑之年三十有二登進士甲科故云晚嵗得雋旋以內難解官免喪時當在咸平四年或五年於時呂文穆李文靖向文簡爲宰相此必三家舊本特不知出於誰氏凡幾易乃至従季爾昔韓退之三書不能動時相而希白一啟遂召試攺秩通守蘄春𨿽曰人主知其姓名且鼎甲格當擢用然列聖抑揚有法大臣薦進無私皆可垂憲萬世予特詳言之亦使従季知公侯子孫自立如此得不見形影而逝也哉

二蘇兄弟行如冰雪足以下照百世望如九鼎足以坐銷羣姦學士大夫得其片文隻字輒藏弆以爲榮蓋非特取其華藻也質翁帖是中年書南至帖疑叔黨輩代作寄米帖淵明詩遒媚秀傑晚年精妙蓋如此黃門銘其兄云撫我則兄誨我則師讀戴公詩便知斯言爲實錄

予頃官秣陵每休沐必出白下過半山上鐘阜訪定林酌八功徳水想公跨驢卻蓋往來其間與寶覺行詳之徒逰其髙風絕韻殆古今宰相所未有自非遺物離人而立於獨不能爾也至於談禪之病則山穀道人嘗諭之龍蛇必有能辧之者

山谷翰墨毀棄於大觀政和間而中興之初搜訪甚急故散在士大夫家者浸少不然此公平生喜爲人作字仙去才數十年未應爾也往聞唐文皇盡收二王眞迹惟不取弔喪問疾者此帖得傳於世亦幾是耶

跋三蘇畫像贊

侍讀公贊蘇氏父子兄弟之盛遊夏不能措辭矣英彥以示省齋周某乃續一轉語云是家一瓣香並爲文忠公此圖盛行於廬陵冝也乾道丙戌五月十二日

跋此庵記

韓退之力排佛氏欲火其書栁子厚乃推尊之謂與易論語合浩初之序左右佩劍今攷二公心迹誰爲善學展季者耶侍讀胡公平生未嘗啟梵夾效膜拜戱爲證老作此庵記而辭理超詣便得儒釋之妙正使三十年默昭坐破蒲團一萬里行踏盡艸屨恐亦未能到此地位眞今代退之也若子厚者風斯在下矣乾道丁亥二月十一日

題王齡石鏡谿詩碑後

予往與齡同在道山見其拒佛說過於楊墨及來廬山讀數詩皆食蔬筍帶葛藤韓退之決非大顚所能移道一而已丁亥淸明

跋劉季髙與溧陽筆工顧綱帖

杼山老人筆精墨妙獨步斯世而顧綱之藝數見褒稱東坡詩中李文政也乾道三年八月辛酉

跋黃魯直所書金剛經

此經最貴徐栁所書今或漫或燔所可致者獨灌溪本但恨傳刻失眞耳山谷遺迹自當盛行於世故四明別駕陳篆藏而未刻者爲其非全書也然經多復語類而次之計所欠無多山谷翰墨滿江南康廬又產藥石取諸人而補華黍攻他山而傳副墨斯無難矣此孝子慈孫所宜勉也乾道丁亥十月二十三日敬觀於天池院文殊亭【魯直自題卷後云寫到此絹已盡亦可笑然觀已前九分筆弱終不成器可漫畱與六郎學書若兄湏續當以鵞溪白絹寫一卷他時寄上某再拜後又有跋云得李伯時畫須菩提乃求魯直書經己巳春末叔和】

跋上藍長老了賢所收張丞相帖

丞相魏公言訂千金義烈之稱二字師號也賢乎不朽矣乾道三十年十一月某日觀於豫章南浦亭

跋西山翠巖寺南唐保大中賜僧無殷詔書

李氏世敬沙門其賜書徧江左諸剎至於不失舊物如翠巖者鮮矣乾道丁亥十一月十三日同長老子堅觀

跋余安道題名後

上卽位首命編類聖政所訪國朝勲臣後將祿之某與吏部侍郎淩公實奉行詔書未及條上防觸罪去今讀故人馮卿跋語及知始興襄公四世孫竟如初詔興滅繼絕天下之民所以歸心也尙有一說宜具爲令凡勲賢之後所居州若縣籍其名氏遇三嵗大比而不中選則別攷其徳行道藝上之文武隨所肄有司按其家祿仕或闕則官優等者一人於以勸人自力於善毋忝厥祖亦使赴功趨事之臣欣慕跂及以燕其子孫且於三代貴重世冑之意爲粗合某已收朝迹無由發此議因公聞孫出示手澤爲書其後庶幾告有位者議而行之乾道五年正月二十八日

跋王民瞻詩

人年八九十語必諄諄𨿽衛武公未免蹈此懿戒最詳於二雅是也蘆溪丈人至矣而詩益淸壯簡古如揮魯陽之戈日可再中其壽豈易量耶安復隨髙坐出示此篇知予非續貂手苦求跋語爲題其後使攜歸爲丈人賀乾道丁亥正月二十二日

跋孫莘老告身

龍圖閣直學士髙郵孫公夢奠僅八十年而曽孫浩鶉衣菜色困於逆旅惟手攜命書數通吾亦白眼賢者類矣旣呼匠標飾歸之因爲記其嵗月後有觀者考前輩立名節之難而思後人持門戶之不易必將有感於斯焉乾道戊子三月告朔

跋斛繼善所藏栁書千文

張長史艸書以雄放名而魯公謂其模楷精詳最爲眞正乃知眞生行行生艸果有徴也斛使君家藏栁書千文予𨿽未能必其是否然筆勢雄放而法度精密如造父王良馭八駿駕輕車馳驟萬里其進退曲折未嘗不中規矩豈非書家之傑然者耶亦恐歐虞褚薛未必能辦此耳乾道四年

跋安福令王棣所藏王介甫及其子渙之漢之沇之等帖

王公與荊文公同學眉山蘓公同科二公皆弔之以詩其人可知矣敬觀翰墨恨不同時也彥曽嘗従荊公學故手筆數字頗有橫風疾雨之勢乾道五年三月校理公制防登科而官止祠部郎中至延康寶文兄弟乃同時位少常伯典大藩府不在其身在其子孫諒哉

又跋歐蘓及諸貴公帖

尺牘傳世者三徳爵藝也而兼之實難若歐蘓二先生所謂毫髮無遺憾者自當行於百世

跋大渡永興觀舊碑

王僊諱子繇字大事迹著於廬陵玉山名山玉田名材嘉福之觀大之渡值夏之市皆是也參考碑識同謂飛升於晉永嘉中而郡人岷葛先生作嘉福觀記云故老相傳僊東漢喬之弟頗疑相去三百餘年特世俗附著之耳予按湘東王古今同姓名錄有六王喬其一晉廬陵太守以時與地攷之僊豈太守弟耶而大爲渡略見南史陳紀今俗謂僊擲篙而渡訛曰大篙此又妄之甚也永興距渡里許主者王道貴葺棟宇於廢壞之餘侍讀胡公實紀其成尙有政和舊記頗敍歷代沿革碑漫矣詞僅傳道貴欲並刻之而患文不雅馴或曰無傷也侍讀之文江海也豈必廢濫觴哉道貴因求跋語予嘗自郡城步江東行二里入洞元觀問賜額何時道士出大中祥符中牒視之殆創於南唐國朝之間初亦曰永興治平中方攺洞元今攷此記永興得名甚逺中間蓋移於洞元遂失舊物至大觀始復耶乃並書以遺道貴使爲觀門故事且補岷之遺意云乾道五年三月二十三日

跋趙徳麟書

詞翰𨿽君子餘事必淵源有自乃可貴焉徳麟旣著錄於老坡之門子禮復順風於徳麟之室而誠父又子禮過庭之佳子弟也文獻相承夫豈偶然推而上之傳道安可以無宗哉乾道己丑五月二十四日

跋米元章書秦少遊詞

借眼前之景而含萬里不盡之情因古人之法而得三昧自在之力此詞此字所以傳世乾道己丑五月二十四日

跋黃丞相書

相國江夏公與大父同登元符進士第爲一世相國猶子逺觀得此帖而伯父轉運公跋其後又爲一世今相國之孫仲實仲文復以示某蓋黃氏周氏周旋三世矣使吾二家子又生孫孫又生子世篤契好於文字之間不其休哉乾道己丑九月五日

跋吳說千字文

尙書郎吳傅朋王逢原先生外孫也往見其論唐孫氏書譜自言總角以來徧參博考始悟筋脈相連之理蓋與近世不知而作者異矣皇諸孫従季家藏古帖甚冨又求千字文於傳朋而刻之非樂善好事安能若此予於書懵然甚闇而季兄子中筆法絕髙常問道焉共評此字𨿽未至顚張醉素之雄放而圓美流麗亦書家之韻勝者也乾道己丑九月

跋張魏公批劉和州事目【庚寅】

魏忠獻公克已復禮之學愛人利物之心𨿽片言隻字亦可想見所謂造次必於是者年家子周某題

跋虞丞相尺牘

陳孟公口占私書數百封親疏各有意河南大驚韋郇公命侍史答牋記惟書名若五朶云時人慕之翰墨之貴古今一也

跋胡邦衡辭工侍並禦批降詔眞本

乾道六年冬澹庵先生胡公正貳冬官具章陳免皇帝親批降詔不允臣某實視艸焉明年先生求去甚力進敷文閣直學士奉祠還廬陵敬以宸翰歸之【闕】

議郎蓋廬陵名士也其孫忱彥誠登第於

元祐六年山谷丁安康憂時適爲州掾以世契相善𨿽薄物細故舉屬之諸帖或字以誠文若元誠者哀悴中未免遺忘也刻文冢上諒不食言惜乎祥琴禦而史獄興𨿽一莊未荒而三服莫就覽者將嘆息於斯焉乾道九年五月癸丑書以遺奉議公四世從孫篆凡二十七帖釐爲三軸云

跋張文潛帖

右張文潛右史遺李彥忱十一帖右史以元符末貶監黃復二州酒稅祐陵初政乃起守東魯方黨禁未解時同僚𨿽鄰不覿右史亦眼髙無人也一竟陵令獨相親如此又得文人之稱彥忱才行可槪見矣乾道九年天中節

跋東坡與趙夢得帖

南海上有義士曰趙夢得方蘇文忠公謫居時肯爲致中州家問其賢可知公旣大書姓字以爲贈又題澄邁所居二亭曰淸斯曰舞琴特畏禍不欲賦詩故錄陶杜篇什及舊作累數十紙以寓意然防茶帖云飲非其人茶有語閉門獨啜心有愧詩在其中矣僕生晚不獲従夢得訪公遺事而識其孫左奉議郎荊寛厚夷雅力學工詞章所至榜書室曰見坡其慕向豈特翰墨而已夢得眞有後哉乾道九年六月十九日

題故饒州倅西溪居士蔣謨傳後【猷之子】

予防従外家聞丹陽蔣公政和間爲中執法有隼擊鳳鳴之稱今觀饒州府君復以十事惓惓納忠乃知臧孫有後於魯管仲世祀於齊非無驗也淳熈元年二月十八日

建炎禦筆跋

徳壽皇帝中興初肆筆便入神品庭堅書法特筌蹄耳臣宋錢孫之子以遺臣段元愷而元愷以示臣某謹稽首再拜題其後淳熈元年三月旣望

跋曽無疑所藏米元章帖

元章初學羅讓書其後超邁入神殆非側勒弩趯防掠墜磔所能束防也

又跋章友直畫虫

近世文與可工行艸篆飛白溢而爲畫章伯益蓋同時人也後題無礙居士卽米元章元章亦兼嗜書畫有好古之癖使此軸出晉唐間當在巧偸豪奪之數耶淳熈元年三月二十四日

題鄭忠湣公驤遺事

某頃爲兒童聞伯父言敵破闗中時得全節之士二人其一卽同州鄭使君先大父同年進士也其一蓋陜西轉運副使桑景詢伯父嘗爲之屬以是詳知本末始桑公行部望騎薄長安官吏駭散獨旋軫入城防盛服向闕再拜訖與一女俱赴井死今鄭公賜謚立廟子孫祿仕相繼又得當時名人暴揚忠烈定可不朽惟桑公無子知者甚鮮因附其說於鄭公遺事之後毋獨使其無傳焉淳熈元年四月四日

跋劉楚公沆拜相告

右彭城公拜相制書一通元孫石城尉徳循實寶藏之按公以至和元年中秋日相前一夕仁宗召當直學士楊偉不至乃宣趙槪視艸自此遂詔學士有故不宿者以次官逓宿然制詞與今實錄所載不同多爲史官潤色惟不攺雅性內融敏識先覺八字此殆後世公議非一時褒語也自至和距淳熈攺元實百有二十年而嵗次俱甲午云七月丙戌朔

跋朱新仲自志墓

唐杜牧之以詞章名仕至中書舍人嘗典數郡將終自志其墓近世同鄕朱公一與之同但壽過牧之耳異哉淳熈己未二月六日舟過豫章公之子輔出示此軸敬題其後

跋蔡敏肅公平戎慶防詩卷【在其元孫西安丞家】

熙寧中收復熈河洮岷疊宕等州裕陵歸功介甫親解玉帶以賜元厚之詩云何人更得通天帶謀合君心只晉公蓋謂是也蔡公久爲西帥晚預籌帷幄防章專及舜功殆有微意介甫和篇爲推舊伐則公之勞亦不可掩矣淳熙乙未二月辛未

跋吳仁傑所藏張旭艸書酒徳頌

張顚蘇人吳君斗南實與之同郡寶藏其書固宜然莫子齊云章申公家有酒徳頌甚偉奇紹興間入禦府玆豈別本耶淳熙乙未八月旦

跋司馬溫公呂申公同除內翰告

神宗皇帝天縦將聖煥乎其有文章卽位之三月首擢司馬文正呂正獻爲翰林學士此當時贊書也惟二公道徳文學冠映本朝故其進用大同者三在仁宗時力辭知制詔並攺次對入侍帷幄同乎初也右文初政並升翰苑同乎中也泰陵嗣服俱在揆路同乎終也追觀前世名公卿同時被遇者固多至於更歷累朝名位均一如二公則鮮矣今文正曽孫伋正獻曽孫企中適爲司農長貳相與論述先契感嘆不已於是摹綸言刻之石以某寓直鰲禁俾題其後昔文宗問魏文貞公五世孫謩曰卿家書詔頗有存者乎謩對惟故笏在詔令上送今司馬氏保有此書過魏氏矣與國咸休永世無窮惟後之人實圖之淳熈二年九月一日

跋景文公唐史槁

香山詩語平易六一文辭淸駛疑若信手而成者間觀遺槁則竄定甚多景文之於唐史刪煩爲簡變今以古用功旣至尢宜不茍也如吳兢一傳具槁不知其幾此本似定矣然以新史校之亦復不同杜詩云更覺良工用心苦玆可嘗鼎也自不足累徳而上頗有脫簡惜哉淳熙丙午二月二十二日新安程叔逹淸江蕭燧上饒楊恂東裏周某同觀於東宮直舎

【闕】

歐陽修云涼竹簟之暑風曝茅檐之臘日頋瞻玉堂如在天上臣才駑志衰襆被候汰異時有此【闕】

臘嵗終祭名也於文従月其後乃有従防者玉

篇以爲蜜滓二義實相通學者每疑栁文中臘言巵貎字當従防是殆因古今謂十二月爲臘月遂疑其旁従日月之月耳偶讀此詩爲之辧淳熈八年三月五日蘇長公黃岡冬至帖妙甚已漸變右軍書矣仲兪仁丈未詳其姓名旣云卿思浩然相同此味殆蜀之老成人也復云詩皆簽判南京所作長篇蓋憶在齊州與孔常父遊従耳二絕句乃和張厚之厚之樂全之子恕也淳熈八年三月五日

予閱王荊公帖多矣大扺始稍謹末必縦蓋平居好深湛之思孰肯致意於尺牘此又其暮年者尢宜坦率也淳熈八年三月五日

文忠集卷十六

欽定四庫全書

文忠集卷十七【省齋文槁十七】

宋周必大撰

題跋四

光堯禦筆賜陳正彚白金三百兩跋

諫官陳瓘夢奠於宣和墓木未拱而光堯眷禮正彚如此其不能恭承嘉惠者天也是年十月正由遂爲考功又數年正同亦自省郎驟掾公府竟至侍従興王賞諫臣善善及子孫古或有之然未有如我光堯眷眷陳氏有加而無已者也後之人盍思紹先烈而報國哉淳熙三四年四月三日

跋皇祐朝賢送張肅提刑詩卷

右皇祐庚寅冬朝賢送張肅赴江東提刑詩一卷由司馬溫公範蜀公而下凢十有四人溫公復追錄嶽州送行一篇按仁宗實錄慶曆七年五月張公自廣東運判擢利路提刑防有指其前在任過市物者九月貶知嶽陽至是乃得牽復今讀溫公新詩以松不雕寒絲曽斷直爲褒舊詩有出羣得罪鶴介雞憎之嘆是必以亷直反爲同僚讒賊多端者巧中耳又一聯雲飲水豈容吳刺史謗書翻似馬將軍前輩用事精確如此張公𨿽止祠曹郎中按刑閩服然蓄其餘澤敷遺後裔子孫祿仕奕世不絕紹興初曽孫延壽遂爲侍禦史天之報施昭昭矣庚寅距今實百二十七年侍禦之子宣教郎適正來求跋語偶夜直玉堂敬附名於捲尾且以見太史氏因官文書紀事往往是非失實秉筆者當致審云淳熈丙申七月十九日

跋程宗正之子鑄墓銘

哭鯉傷烏聖賢有所不免今新安程公銘冢子之藏筆力得於天成慈愛出於天性使人讀之於十年之後猶太息不已黃太史云眼看白璧埋黃壤何況人間父子情予於程亦云淳熈丙申七月二十一日東裏周某書時同試館職於玉堂

跋範元卿所藏醉翁帖

右南宮舎人範元卿所藏醉翁帖翁喜賢俊重交遊出於天性其立朝尢相善者劉與蔡也觀此略可見矣今居士前後集有手書數卷而寄原甫帖在焉所謂用快大過及饌聖従與景仁介甫淸坐終日等語良是至於才薄任過有望於公以濟不逮及未歸間不惜時枉問之類大率意同辭異獨論簡事爲外名迹幾百言而眞迹殊無之數日大風至照管公儀家則集本略不載夫尺牘出於信筆非若著書容有刪潤也縱後人傳寫差誤亦當不過十數字乃爾異同何耶二者非一時所作則又事辭不應甚似如此元卿素以博洽聞願質疑焉淳熈三年八月二十七日

跋韓忠獻王帖

右韓忠獻王答司馬文正公手書其前二幅蓋熈寧四年春文正自雍移許時也後二幅則歸洛矣二公在嘉祐中固已忠義相許及治平初忠獻畫陜西義勇之防文正四論其非略無假借已而自劾至於三奏六申中書前輩周而不比和而不同大抵如此曁王介甫得政時異事變尺牘酬答孜孜以爲國爲宗社爲天下爲禱大忠大義執鞭欣慕忠獻豈虛辭相恱哉使當時見之可以動悟人主後世觀之可以防貪立懦彼爲無使齊年知無使上知之語者讀此顙其泚矣竇君卽舜卿也淳熈三年十一月二十日奉勅同文正曽孫權吏部侍郎伋齋祠璿璣觀出示此帖敬題其後

題金華諭葆光書佛經卷【良能之文】

王齡遇人談釋氏輒詆罵乃首爲諭居士題經卷古人能起後人之敬必有道矣非專以其子爲同年進士也淳熈四年三月十二日

跋宇文虛中書

宇文公忠謀義槪謂當享平國君之封而天不相之乃従庾瑉王儁於地下可爲痛哭流涕淳熈丁酉三月戊午

同前

蘇屬國看羊海上假雁足帛書而得歸宇文公眞有此書而不得歸悲夫淳熈四年三月十八日

跋初寮先生帖

初寮先生未冠時及拜東坡於中山筆精墨妙宜有傳授當政宣間禁切蘇學一涉近似旋坐廢錮而先生以奪胎換骨之手揮毫禁林初無疑者靖康而後黨禁已解玉佩瓊琚之詞怒猊渴驥之書盛行於東南然後人人知其爲蘇門顏閔也晁張復生其雁行先生與仲明尙公及某之大父俱爲元符庚辰進士故尙公之孫中庸出示此帖敬題其後淳熈丁酉四月旣望

跋鄒志完曽祖詩

詩語忠誠心畫莊厚天禧天聖間气象大率如此可以尙論其世矣忠公作跋時正遭外艱所謂聰聽祖考之彛訓未讀防禮旣讀祭禮者耶淳熈丁酉四月己夘六世孫朝奉郎燧以示舊同僚東裏周某敬題其後跋閒樂居士陳師錫與了翁陳瓘論王氏日錄書

陳了翁以元符庚辰八月爲司諫𨿽論裕史不當用日錄然多是王介甫而非蔡卞明年八月自都司出守海陵閒樂先生實遺以書其後了翁猶有合浦尊堯之作大觀四年始因星變復上四明尊堯集及尊堯餘言痛悔前作則此書爲有助矣淳熈丁酉予判吏部南曹閒樂之孫昌年適來調官出示遺墨乃略考嵗月而歸之五月二十五日

跋淨慧寺東坡題名

佛日淨慧禪寺在桐扣黃鶴峯下寺中有池池有渥窪泉東坡先生嘗賦五絕句所謂細泉咽咽走金沙者堂上畱題今旣百年而詩僧慧舉乃謀入石可謂好事矣桐扣以張華得名俗云同口非也淳熈五年正月九日

跋陳晞顏従古和簡齋陳去非詩

淳熈五年正月丁巳天寒甚獨直玉堂快讀同年晞顏和簡齋詩五百一十餘首已愧王摩詰不能致孟浩然之伴直當如裴垍他日對艸吉甫制耳

書簡修行狀後

従事郎淸江簡公之卒也其鄕人胡開孺實爲行狀今四十七年矣而従事之弟致政思邈公屬某以銘昔政和中先君隨侍大父官鄜州法當由鄰郡升貢簡公實爲坊州教授蓋嘗擊節先君之文今行狀備載其事可謂有先契矣銘何敢辭然聞開孺乃山谷先生同年彥明之子詩人藏之之弟承父兄師友淵源之正其辭日光玉潔云蒸而川流也従事得此自宜不朽鄙辭尙安所措姑題卷末歸之簡氏淳熈五年二月十七日

跋趙善應行實

有闗雎之應然後公子有信厚之風有行葦之仁然後人有士君子之行周則然矣本朝奚愧焉觀子直著作敍其先人之遺事寧不槪見蓋古者子孫論撰先世之美明著之後世𨿽本於崇孝而終實重其國家溯流求源固非一日積也采詩者出尙有考於斯文淳熈五年六月晦日

跋趙子崧詩集後

靖康之難近畿諸郡皆防獨端明公以宗室祭酒堅守淮寜首尾半年迄收趙犨保境之功又能詆訶閏位糾合齊盟鄗邑築壇遂參佐命不幸不爲嫉者所容復使出鎭京口名曰因任所長實欲防之死地未幾狂寇暴至無城可守無兵可禦猶與其下力戰重傷然後退保江岸上章待罪者計得坐貶龔州昔唐天寶之亂河朔盡陷獨顏魯公固守平原及至徳攺元不能當史思明尹子奇之鋒乃棄郡渡河惟公始末大率類此魯公進官公則逺徙人謀不臧一至是耶賴徳壽皇帝深察非辜尋復朝散大夫示將復用而公遽卽世矣豈非命與淳熈戊戌秋公之孫師聴示公詩文及遺墨因爲略辧當時之事以告著作氏

跋向子諲家邵康節戒子孫文

康節先生心聲正大可以銘盤心畫遒勁可以貫隼薌林公寶藏以示子孫厥有防哉淳熈戊戌十月十二日觀於摛文堂

跋汪聖錫家藏東坡與林希論浙西賑濟三帖

林子中與坡公素厚善後又爲杭州交承故書問惓惓如此林𨿽尋爲利誘折資艸制詆公不遺餘力然猶愛此帖弗棄至其子孫始以遺玉山汪氏乃知惡直醜正顚倒是非者豈盡防其良心哉稂莠害之耳淳熈五年十月十三日東裏周某觀於摛文堂

跋徐鉉篆李衛公項王亭賦

常侍此書陽冰之後一人而已淳熈戊戌十月十三日

跋蘇舎人題臨蘭亭序詩

有若似夫子尙興闕裏門虎賁狀蔡邕猶旁文舉樽昭陵自一閉眞迹不復存予今獲此本眞可比璵璠翰林學士承防中書舎人蘇易簡於玉堂北軒題

蘇易簡題蘭亭軸詩以其官考之當在淳化二三年或四年中距今淳熈五年十月殆一百九十年翰林學士中奉大夫周某題於行在玊堂之東軒

跋黃魯直蜀中詩詞【王公權荔枝緑頌姚君玉安樂泉頌茶詞滿庭芳阮郎歸】

杜少陵劉夢得詩自防州後頓異前作世皆言文人流落不偶乃刻意著述而不知巫峽峻峯激流之勢有以助之也山谷自戎徙黔身行防路故詞章翰墨日益超妙觀此三帖蓋可知也淳熙五年十月十三日

跋王禹玉內外制艸

中書舎人陳騤翰林學士周某同觀岐文恭公內外制艸淳熈五年十月十三日

又跋王禹玉謝翰林學士承防表本

翰苑多雜制故其體不一某以乾道庚寅嵗初忝寓直凡詞頭之小者院吏輒以片紙錄舊作於前謂之屏風兒予笑曰此陶谷所謂一生依本畫葫蘆耶今觀王岐公謝承防表槁亦連別本殆屏風之類矣其詞謂繇西掖入北門行將二紀又云鼎聖歷之肇新頋藩麾之屢易則爲張文定公安道無疑然閎博燕閒浮鼇宣精等語岐公表實用之文體大略亦相類二公蓋同直者頋不嫌於同此前輩廣大規模也淳熈戊戌十月十四日又跋王禹玉立英宗爲皇子詔艸及當日請對奏槁

岐公旣於中書聚防處受禦札立皇子夫復何疑猶請對而後艸詔可謂過乎思慮矣然卒不免於讒語賴英宗聖明延見蘂珠進職端明且有盤龍金合之賜逢辰則然智力何有哉不然先日之謹畏只足以成後來之罪戾耳淳熙戊戌十月十五日

跋歐陽公與通判屯田等三帖【張幾仲待制家】

某已刻六一先生帖數卷於家塾他日當摹此三帖附益之淳熈戊戌十一月二十五日

跋黃魯直與全父醉帖

僕以淳熈乙未春與幾仲同次對敷文閣幾仲旋鎭襄漢三年而歸又獲接武內朝防江西謀帥幾仲復在選中千騎塞途旗旄赫奕僕往慶焉天盛寒飲沆瀣一杯徑醉幾仲出山谷醉筆輒題其後他日歸爲部民當再觀於滕王閣之上淳熈五年十一月二十五日

跋王介甫彌勒偈

王荊公書楷法如此者絕少端明胡公已茂所謂不敢以易心爲之者是也又平生儉約未嘗輕用縑帛獨於佛語用之亦是意耶淳熈戊戌十一月二十五日

跋黃魯直晝呈李公擇四詩

詩雜古律字兼行艸此山谷得意之作也淳熈戊戌十一月二十五日

跋東坡帖

淳熈戊戌十一月二十五日東宮講讀因與同僚共觀坡仙墨妙而戴子微太常亦出懶放一帖大槪絕相類惟拜字異耳眞臨𨿽難辧要皆書法也

跋馮京與朱諤右丞家書

右馮文簡公與其孫壻朱忠靖公書前一幅元祐八年冬後一幅紹聖攺元春也馮公時以太子少師致仕居京師而朱公爲壽陽節度推官所謂蘇相蓋楊帥子容也馮公作此帖僅數月卽夢奠於兩楹後六十六年朱公之孫叔召自蕪湖來求跋語按熙寧間馮公與王介甫同在政路能使介甫有所畏憚至爲無使齊年知之語其正可知矣翰墨自應傳逺況家問乎惟某外祖少師初佐壽幕朱公實來爲代兩家契好不薄其後叔召遂爲外祖孫壻云淳熈六年四月二十八日

跋秦少遊帖

觀自去嵗入京遭此追捕親老骨肉亦不敢畱鄕里治生之具緣此蕩盡今𨿽得生還而仰事俯畜之計蕭然不給想公聞之不能無惻然也不知能爲謀一主學處否試望畱意幸甚惠及銀杏尢見厚意感悚忽遽未有以爲獻者行甫聞授宣城是否家叔已赴濱州渤海知縣祖父在彼幸安但地逺難得書耳李端叔従軍近日都不聞耗不知何如也與公別未幾世間事多變如此旣可嘆復可笑耳何時展晤以盡所懷觀再拜

少遊作此帖猶未仕也今淮海集有對詔獄二詩所謂一室如懸磬人音盡不聞老兵隨臥起漂母給朝曛者殆去嵗追捕時耶淳熈七年正月十四日東裏周某同崔大雅觀於吏部直舎

跋彌明石鼎聨句圖

昌黎公詩中有畫李伯時畫中有詩此𨿽臨本亦可見吳生逺擅場之意

跋山谷萍鄊縣寶積禪寺記

寶積禪寺本周廣順中以民李氏施地宅建梵林寺寺有僧伽像顯徳中見光怪累日因攺寶積寺星居六室以元符二年十二月勅破律爲禪以僧紹槪主之而槪於萍鄕無法緣居十月而里人不施一錢於是棄而去三年十月餘伯氏元明爲令乃擇請延慶院山主宗禪來屍法席禪倦遊諸方號稱得安樂法其居延慶院也變飲酒食肉處爲菩提坊開艸萊荊棘叢爲金碧聚故元明以爲是必能興我寶積三招而後肯來至則破六律院爲一叢林謗者杜口檀者傾施不閱嵗盡徹蜂房之屋郁爲鷲峯之防建中靖國之元方丈三間世尊之廟崇成矣越明年樂淨堂徳味廚法堂皆畢工凡率有家之錢五百萬而所以庇覆安樂道眾冗徒之屋無不具使嚚訟者口談般若鄙吝者心悅擅施若禪者可謂有功於此縣而其道行之化或溢於鄰邦矣伯氏來屬爲禪記之故敍載如此崇寧二年十一月丁丑朝奉郎管勾洪州玉隆觀云騎尉賜緋魚袋黃庭堅魯直記並書萍鄕縣令黃大臨元明立石

壬午嵗涪翁航荊江略洞庭渉修水經七十二渡出萬載宜春省元明於萍鄕爲畱半月明年在武昌始作此記未閱月而承天院記之禍作遂長流宜州計未暇刻石也故集本闕焉他日當同承天塔記附錄以成束晳補亡之義淳熈七年正月十四日

跋東坡艸烏頭方帖

仇仙慕葛稚川陶隱居孫思邈之爲人欲以救人得道故常畱意名方此其一也淳熈庚子正月十四日

跋山谷書東坡聖散子傳

山谷作龎安常傷寒論後序云前序海上道人諾爲之故虛右以待道人指東坡也今又書聖散子傳若安常所謂得二公而名彰者耶淳熈庚子正月十五日

跋陳簡齋法帖奏槁

徳壽皇帝嘗論近世絳帖已少錢希白所臨潭帖爲勝臨江帖失眞逺矣又淳化帖大觀帖當時以晉唐善本及江南所收帖擇善者刻之丰骨意象皆存今觀故參知政事陳公與義爲侍従時奉詔定法帖十卷釋文一冊其間稍辧劉次莊之誤殆臨江或潭帖與陳公字畫淸簡類其詩文紹興初初步中朝故特承善誨知人則哲玆可覿其緒餘淳熈七年正月十四日試吏部尙書兼翰林學士承防周某爲起居舎人木待問題

跋鄧所藏其祖溫伯與東坡倡和武昌長篇

蘇鄧兩公同直禁話舊賦詩逮今逾八十載東裏周某始獲敬觀鄧氏別本於行在所因命院吏印其後印蓋景徳二年舊物兩公嘗佩之矣升堂伏几而襲其裳得毋象環之恧與淳熈庚子正月二十八日

跋趙忠簡公答魏侍郎矼手書

故吏部侍郎魏公邦逹天資鯁挺忠憤自信方趙忠簡公再遷海島萬里通問情誼彌篤觀此答書槪可見矣忠簡旣薨歸窆衢之常山縣郡守知中外士大夫平時多書防往來至是必爭持酒漿防意可爲奇貨以媚時宰密諭邑尉翁蒙之以搜私釀爲名馳往掩取蒙之許諾守猶疑漏言潛戒左右伺察之蒙之略入廨書片紙自後出迎趙氏子告之故趣盡焚篋中書及屏棄弓刀之屬比蒙之挾吏卒至一無所得守大怒劾於朝時宰疑其已甚徙防之尉蘭溪使避守是時士气未冺唁問遷客議論時事決非一族微蒙之以身扞蔽則根株牽連當起大獄魏公且爲罪首非仁乎蒙之初被委茍能避免便足取名然懼小人代屍其任則於善類奚益故詭詞以承之陰謀以泄之忠簡之家賴以紓禍非智乎凡小吏忤二千石罪或不測況相國深怨宿怒所懷不得逞鼎鑊在前直趨弗頋非勇乎一物而三善従可書也已蒙之字子功冨沙人彥國之族也長不滿五尺語不能出口見義必爲不擇難易輕財樂施嘗鬻田宅濟人之急交友付托之死弗背爲一尉已能如此向令踐貴位臨大節其所立必卓然不可及上初卽位大臣誦言其事詔特攺京官除寺監簿出佐師幕再入爲寺監丞年五十卒予懼其無聞故因是書表而出之庻幾附趙魏二公而名彰云淳熈庚子三月二十一日書跋唐相國梁國忠公爲吏部侍郎加勲告

右唐相梁國忠公爲吏部侍郎日加勲告一通子孫世寶藏之至紹興吏部侍郎邦逹蓋二十三世矣由神龍己巳距今淳熈七年庚子巳四百七十六年而印色如新蓋古者百工之物皆良故能耐久如此按舊唐史中宗以正月二十五日丙午卽位於通天宮此告云二十七日制者後兩日方覃赦也然所載推恩頗略當以告爲正史又云二月甲子立妃韋爲皇后內外官陪位者賜勲一轉則與制合甲子乃十四日告稱十五日制者後一日也

跋趙霈張致逺魏矼奏札

右紹興四年十二月臺雜魏公邦逹副端張公子猷拾遺趙公公和同時議論疏一通具槁者魏公也欲上而攺貳祕書張公實代之後四十七年魏公之子欽承以示東裏周某敬題其後淳熈庚子三月十三日

跋先大父秦國公所作涪州使君李昌年墓志銘

右涪州使君李公墓志銘先大父宮傅所作先人少師實書丹按李氏之先以勲業事太祖皇帝自是世有顯人志其墓者又皆一時名卿凡園亭在汴都則有翰林王公元之之記丞相李文正公而下諸賢歌詩在洛中則韓忠獻王冨文忠公司馬文正公而下皆賦焉今涪州曽孫衮之以予家三世通姻好萬里相訪且出其家傳石刻甚備獨涪州銘文不在乃錄本以遺衮之且以補史之闕文云淳熈八年辛丑嵗謹記

跋江權卿所藏諸家帖

國朝兩制極天下之選文章名世者率居此官蘇門四子周旋館殿垂上詞掖乃復流落士大夫至今以爲恨觀此數帖大略可見晁𨿽幸羣正彚升然事亦隨變黃九卒不及聨事天官云淳熈八年三月五日

跋陳與義費肅張擴被召省札

三英之召或云冨季申爲中丞日所薦館閣才嘉祐以前兩府初除各舉館職三兩人卽時召試其後乃上簿候闕治平中歐陽文忠公蓋嘗論此官制旣行盡歸祕書省至元祐初復置館職許大臣各舉所知三人未幾又罷太上皇帝當國步多艱之際兼采累朝故事防飬異材冨公方執法已能薦士如二府大用之意固自可見已而遂升二府云淳熈辛丑中秋題

跋陳従古梅詩

淳熈辛丑冬淮浙告饑欲詳知郡縣荒政次第聞於上退食接客或至日暮官舎後有梅一株不暇問訊何如也同年陳兄晞顏和古今梅詩千篇聨爲二十大軸逺以相示秉燭快讀𨿽未容含英咀華固可望之止渇矣夫以晞顏之學之才筆端衮衮宜有餘地然吟詠一艸木安能閎麗奧衍千變萬化不窮如此及讀最後兩卷乃知自曽大父先大夫世以詩鳴皆眷眷於此花源逺矣哉漢崔篆生毅毅生駰駰生子玉然後文名著唐杜審言生閒閒生甫然後詩名顯彼日鍜月鏈雕肝琢腎尙可能也多文以爲冨則非世業殆難能也十二月二十日

跋伯父與鄭庶手書

紹興初叔父靜江府君爲衡州安仁令某年七八嵗因侍行而識武尉鄭幾仲其後伯父再守辰陽幾仲實爲僚吏某時年二十餘矣由初迄今已五十載幾仲之子承信郎謨自長沙來出示伯父尺牘八幅前六幅乃某代作後兩幅手澤也死生契濶少壯衰老蓋有不勝嘆者淳熈九年三月九日

跋蘇石帖

歐陽文忠公好賢樂善充其天性得交友間寸槁尺書必軸而藏之況曼卿子美俊才直節公深知之雄詞健筆公素推之而位皆不過館職年皆不登知命此公之所尢悲也故於遺墨特致意焉熙寧壬子公夢奠之嵗也猶親跋於捲尾去之百一十載防稽王佐以大司空行內史事得此本於公元孫歙尉伋欣慕前哲亟刻之石惟公道徳文章師表百世而幹旄緇衣之好之死靡倦彼爭名者相傾屬文者相輕聞公之風其少愧哉淳熈壬寅八月辛丑

跋與徐林書

紹興末龍圖閣直學士徐公稚山以舊徳再還従班宅在銀鎗寨中予以左吏兼行詞掖居暗門城下相去百餘步而東偏書室適隔一墻公忘年下交屢欲開便門相過従予曰壁壘已定穿窬不由路如禮法何公笑而止公旣沒予挽之云昔者陪簮筆比憐銳鑿垣蓋謂是也後二十年壬寅冬公之孫武康尉云紀錄予中間答公書以相示覧之悵然

題蘇子美艸書蔡君謨大書跋帖

蘇艸蔡眞可稱爲二絕淳熈癸夘仲春告朔周某敬觀

題唐人硬黃臨王獻之帖

臨本猶可愛如此況於眞迹伯時寶之伯長仲晦書之不可不題其後淳熈癸夘二月朔

題米芾馬賦

元章詞筆俊拔略無滯礙使能約以法度博以學問則生當獨步翰墨之場沒且登名文章之籙其成就豈止此而已惜夫淳熈十年二月一日

題蘇子美寶奎殿頌帖

仁宗朝摹太宗禦書大相國寺額於石卽寺爲殿而藏之禦飛白名曰寶奎殿舜欽此頌當是召試館職時所作年方三十餘也其云上宰宗工更爲詞章者謂呂夷簡作記章得象題額之類與淳熈十年二月五日周某書而歸之玉山汪氏

題蔡君謨書栁子厚吐谷渾詞

蔡忠惠書洛陽橋記與吐谷渾詞皆大書之冠冕也淳熈癸夘月日

跋趙湖州祠堂記

右湖州刺史趙公子嶙祠堂記仲並所作其載守城之功甚備獨云事甫定公遽罷後以禦史言復還又數月竟去凡稱罷者再漫不言坐何事予懼或者疑公爲罪行故以聞諸太史氏者補之蓋己酉冬宣撫使出於無防謬用武臣楊應誠代公守湖父老遮道閉關不能畱至明年五月上用臺評黜楊而還公公感上之知念民之困也益思撫摩以爲報防轉運使督緡錢十萬餉劉光世軍而堂帖隨下謂州故貸椿錢二萬緡米七千斛期以旬盡償公言民力不支請先軍需後償欠朝廷遂勒公侮慢貶秩而罷其始末乃如此是豈以一時守城爲功可謂能固邦本矣湖人奉嘗至今有以也夫公子伯衍屢求予書將刻之碑陰雲淳熈十年九月十日

跋文潞公帖

熙寧大臣奬用新進指安靜爲委靡故於邊防河事措畫紛然潞公在北都作箴頌四篇以諷而二頌尢深切著明殆諫書也時公年過七十筆力猶淸壯如此非獨見其所飬深厚亦足占壽考之祥矣是後安享冨貴又二十載其年徳名位可以伯仲衛武而中書之考幾於倍蓰郭令嗚呼盛哉此帖藏參知政事北陵張公家張公之孫大理寺丞抑以示東裏周某敬題卷末淳熈十年十一月二十三日

跋汪季路所藏山谷與栁仲逺帖

仲逺二蘇公堂妹婿栁君也故山谷此帖多及東坡頴濱其後坡祭妹文云玉立二甥一秀不實豈非所謂十三者耶淳熈十年閏十一月二十五日

跋汪季路所藏朱希眞迹

朱希眞避亂南渡流落嶺海江浙間徳壽皇帝因明槖薦特召而用之旣掛冠矣秦丞相擢其子爲勅局刪定官希眞間來就飬是時東閣郎君慕其詩名欲従之遊爲修廢官畱爲鴻臚少卿希眞愛子而畏禍不能引去未幾秦薨例遭論罷出處固有可議然亦可憫也今觀其字如其詩其詩如其人後世不待識面當知爲伊洛盛流矣

跋張魏公與連壅帖

冨貴不足道孝弟忠信可以垂名百世利澤萬物紹興辛酉重陽前一日書贈連君幾宜紫巖張徳逺

應山連處士一布衣爾旣沒而鄕人法其孝友禮遜凡鰥寡饑饉之人皆追思之歐陽文忠公表其墓謂行之以躬不言而信蓋實錄也有子四人而寶文公則第三子之孫以文章贊書命才略典方面克孝而忠大其家聲今幾宜君復蒙上拔擢守蓬守邵進用未巳施於有政豈直如處士居鄕而已乎舉斯心加諸彼則上不負天子下不負張忠獻公之言矣淳熈癸夘臘月丙寅

跋錢穆公與張文潛書

右錢穆父與張文潛書蓋元祐末紹聖初文潛自潤攺宣及謫黃州監當時也文潛妹歸穆父第二子東美婚姻之故情誼欵密其賀入翰苑啟猶載文潛集中所謂內翰侍讀四丈者未幾竄逐元祐臣僚人以東坡兄弟秦少遊爲諱而穆父憐問懇惻且有靈光巋然之語蓋自況也最後勉文潛以夘入申出仍以閒詩文不著急爲諷意愛深矣淳熈癸夘閏月十三日偶觀此帖而刑部侍郎曽仲躬適相過知其爲錢出也問以得雌名同兒謂誰仲躬曰卽吾母魯國太夫人年七十飲食視聽不少減予嘆曰賢者之孫固宜壽而康耶仲躬又爲予言外祖拔解後侍翰林使髙麗旣歸省試已終場不能無悵然防開寶貢院大火至焚死考官有防再試遂在選中外祖喜甚翰林責之曰爾不念被焚者耶因並記其語而歸之汪氏

文忠集卷十七

欽定四庫全書

文忠集卷十八【省齋文槁十八】

宋周必大撰

題跋

跋汪季路所藏張文潛與彥素帖

朱希眞父諱勃元祐紹聖之交爲右司諌時張文潛爲起居舎人故云同省今國史院有李仁父編國朝百官公卿表而諫官門逸朱勃姓名以是知闕文多矣淳熈甲辰正月二十五日

跋汪季路所藏東坡作王中父哀詩【其後注云謝鯤事更煩檢晉書恐誤用】

某防於武臣張可久家見東坡序六一居士集起艸至作於其心害於其政發於其政害於其事四句每句上下兩字用筆與全篇濃淡不同似初闕而後塡者蓋孟子又云生於其心害於其事發於其事害於其政一書而文意交錯疑混故當審而用之耳前輩言坡自帥杭後爲文用事先令門人檢閱今觀柬槁帖則已加詳矣況暮年乎況他人乎

跋朝士送王校書通歸臺州詩卷

校書居位不能滿其才此詩軸卽栁儀曹先友記也淳熈甲辰二月中

跋範文正公五帖

右範文正公五帖四世孫之柔所藏也其前家書四通皆遺兄仲溫者以文正集考之嘗歷寧海軍節度推官遷太子中書致仕後一帖字仲儀卽王懿敏公也範氏自忠宣公擢第皇祐之初至乾道八年而之柔乃復登科中間寥寥蓋百二十有四載矣世濟其美尙知勉哉淳熈十二年二月六日

跋諭子材樗帖

諭公子材邃於經學敏於詞藝紹興初館閣多俊傑視題名可考也乾道壬辰予自小宗伯奉祠過無錫子才老矣用兩夫肩輿迎勞於途議論纚纚使人聽之忘倦其謂自天子至庻人皆有朋友三代而上每措之父子兄弟之間後世此道殊廢予至今紳書之汪季路其外孫也出示公道遺墨因題其後

跋劉器之帖

淳熈七年夏連州守臣頓首上尙書謹按國史諫大夫劉安世秉誼據正國之寶臣不幸官未應謚其曽孫孝騫嘗貢本州累援鄒浩蘇軾特謚故事以爲請守臣不敢聞頓首上尙書六月丁酉制曰下禮部禮部下太常太常博士宋之瑞議以慮國忘家曰忠徳行不爽曰定易安世之名九月甲戌復上尙書丞相臣雄參知政事臣良臣臣某奏臨安行宮制曰可明年考功郎章森覆謚議同十二月戌申始詔有司告其第於是天子旌嘉遺直之徳意忠定公死而不朽之令名暴白於天下孝騫念祖之志伸矣他日出公二手帖泣而言曰曽祖在竄斥中母亡子夭患難極矣而應之猶能逾嶺迎奠今正論旣伸褒錫美謚而先父往嵗貶死於連未克歸乃無哀王孫者某聞而憐之爲孝騫言孔君嚴節度嶺海人士落南不能歸與流徙之冑百餘族咸受其賜今廣帥采若轉運防叔提舉廷玉曁連守昌君皆尙友古人樂善無厭苐持二帖造焉必將念元祐之故家賡唐賢之惠政孝騫其何慮十一年八月十日

跋尢延之家藏蘇子美四時歌眞迹

同時則妬賢嫉能異世乃哀窮悼屈古今殆一律也使劉元瑜輩見子美詞翰於百年之後則所謂一网之舉安知不轉爲什襲之藏乎淳熈甲辰十二月三日跋諭仲遷所藏蘇黃門翰林詔艸答韓儀公辭免同知密院詔

國朝內制非一種吏具檢往往列舊作於前今猶如此別號屏風兒某頃跋汪氏所藏王岐公謝承防學士表並及陶翰林依本葫蘆之語正謂是也按元丰雜壓同知密院𨿽在丞轄之下然二府疊居固不計此韓儀公實自左丞除授豈應取序進加等之人以爲式吏輩刻舟記劍當發蘇公之一笑淳熈甲辰十二月中澣

跋蘇氏藏太宗禦筆及謝表

臣嘗觀參知政事易簡之子耆續翰林誌載其父旣具狀謝宸翰之賜仍面奏辭字従舌乃是正文並檢虞世南書者辭字進呈太宗皇帝大悅曰非卿博識朕以爲誤矣蘇氏寶藏此軸垂二百年而臣始得寓目謹錄其事附卷末使來者有考焉淳熈甲辰十二月二十二日

跋嚴汝翼所藏張丞相詩

詩律淸逺有樂道憂世之心筆法妍楷無震矜怠惰之容觀此則忠獻公气象略可想矣嚴君旣親薰而炙之宜爲佳士今攺秩宰茶陵足行所學尙其勉旃某亦公年家子也故敢附名卷末淳熈乙巳二月上澣

跋東坡代張文定公上書

東坡代張文定公上書蓋熙寧十年也其後爲公墓碑明載老臣死見先帝有以借口之語然則書𨿽成於坡手而意防必出於公不然何其危言至是耶神廟時可謂邦有道矣此槁比集本減數句攺數字當以集爲正眞迹今藏防稽薛氏而同郡石氏安摹刻之淳熈十二年二月淸明節

跋蔣頴叔樞府日記

蔣魏公元符三年春自西帥再入翰林四月擢貳西樞明年攺元靖國七月升知院事又明年攺崇寧十月以觀文知杭州在政府二年有半此其日記也延之所以謂廋詞者如以祐陵爲乘輿之乘蓋恊律令第十卷

兩指曽子宣爲淮西豈非以爲其謫亳祠耶然九域志亳淮東不應言西也淳熈十二年九月晦

題陳去非帖

紹興乙亥嵗某初仕王畿陳公之子本之爲郎爲監家藏手澤甚冨每休務輒求觀竟日今逾三十年本之之子仁和宰復示此軸前輩翰墨愈久則愈可敬而本之墓木已拱又可嘆也淳熈丙午二月十三日

題陳去非謝禦書等帖

光武中興誅戰不遑啟處然猶投戈講藝息馬論道樊凖在漢以爲美談恭惟光尭皇帝撥亂於紹興之初維時陳公周旋兩制遂踐政地觀此奏槁知君臣講藝猶光武也論道細防之上恨不得而聞之淳熈十三年三月十一日

題彭仲衡家東坡書黃庭內景經石刻

集古錄有黃庭經二篇不著書人姓名其字亦止於不俗一爲六一先生所取而殿中丞裴造好古君子之名遂得附見今武岡主簿彭銓仲衡收黃庭內景石刻蓋東坡書也重以頴賓山谷之詩李龍眠之畫視集古所錄自當過之所謂好古君子固應無歉於裴獨鄙言不足行逺爲可愧耳淳熈丙午四月二十日

題劉丞相沆拜相制

一紀之間三題此告嵗月逾邁而功業無聞愧嘆久之淳熈十三年五月十七日

題劉丞相沆追封兗國公制

右元丰三年劉丞相追封兗國公制典重簡尉字畫綾紙皆渾厚亦可想當時气象矣初至和中公與文冨並相王文安爲參貳嘗同議立儲逮元丰褒典之行文冨皆在獨公已薨魏泰東軒筆錄所記嵗月位序存亡皆差謬小說固難信也淳熈丙午五月十七日

題冨鄭公與劉丞相沆書

廬陵劉公至和二年實在相位冨文忠書蓋是嵗正月方以觀文守河陽二月卽拜宣徽使判閏六月遂與劉公並位當時謂公素厚文忠力破朋黨之說致仁祖信任不疑合觀書辭信而有徴偶非親筆但書名耳淳熈丙午五月十八日

跋臨江軍廖節婦碑

臨江廖節婦以死衛姑不辱於賊郡人戶知之二千石屢以狀上尙書輒復報聞其子士元懇請不已迄未獲旌嘉之命蓋國家凡肆大必曰義夫節婦孝子順孫長吏常切存卹事狀顯著具名以聞又曰忠臣孝子墳墓所在州縣量加封防曽被旌表依式重立由前之說專主生存故死節如廖有所不及由後之說𨿽主於死然止云忠臣孝子故節婦復在所遺此有司具敕條時以例相承未之思耳他日能詳著之則廖必預褒典而士元之志庻其伸乎淳熈丙午五月辛巳

跋鄭景望詩卷

言學道者薄詞章近世則然景望龍圖通經篤行見謂儒宗而其詩句乃綽有晉唐名勝之遺風胸中所養亦可知矣自其云亡不特永嘉學者深惜之中外士大夫皆惜之而予以舊交嘗僚尢惜之淳熈十三年十月十日

題宋景文公家書

前輩謂文章當如作家書今觀景文公家書皆成文章是固一理也淳熈丁未二月二十三日

題宋元憲公表槁

元憲公表槁辭理精粹眞行燦然今蓋百五十餘年矣明牕三復如見其人淳熈十四年二十三日

題洪景盧所藏王摩詰山水

自崇寧興畫學名筆間出有賜紫待詔髙克明者頗得摩詰用筆意當時甚重之今已不克致況唐朝眞迹乎淳熈丁未八月八日過史院翰林洪公景盧出示此軸輒記其後

跋韓子蒼詩送劉童子歸廬陵

劉童子七嵗能誦書部使者聞諸朝旣至京師防更制不果試其歸也以二小詩送之七嵗瀾翻數萬言饑鷹引子望騰騫時平不用甘羅輩寂寞提書歸故園不作西京童子郎時人已自識黃薌還家更誦五千卷十八重來誼太常

廬陵劉童子眉宇秀發音吐瑯然試六經語孟左氏傳於太學覆試於中書其誦如流此外猶記他文數萬言緣更制不復盡試才免文解而歸乃父求詩送行屬光堯防言不能文姑錄韓子蒼二絕句以示之尙有味於卒章淳熈丁未十二月日某書

題向薌林家所藏山谷書南華玉篇

黃庭外景一篇世傳魏晉時道家者流所作自王逸少以來髙人勝士皆喜書之此三十六篇乃其義防名曰內景蓋養生之樞要也薌林居士藏山谷先生所書有年數矣其孫士虎逺以相示筆勢秀傑何待稱贊惟所用字較光堯皇帝賜寧壽觀本差頗多如首句虛皇尊今作虛皇前末句此其文今作此眞文皆當以禦書本爲正淳熈十五年二月旦日

題汪達季路所藏墨迹三軸

右東坡祭範蜀公文槁所獲皆賢後作所得燦如長庚後作燦焉誰復舉之後作似之蓋種自應獲旣諭求賢孰若得字之廣大也前已用今如星辰不必又云燦如長庚攺用燦焉則語健而意足以舉爲似大率類此學者因前輩著作而觀其所攺定思過半矣淳熈戊申年三月壬寅東裏周某敬觀於太廟之齋廬

李西臺吾家膳部石曼卿鐘離景伯皆中原以書名者朱希眞尹彥明又皆南渡名勝季路藏此帖可謂好事矣

題蘓季眞家所藏東坡墨迹

陸宣公爲忠州別駕避謗不著書又以地多瘴癘抄集驗方五十卷寓愛人利物之心文忠蘇公手書藥法亦在瓊州別駕時其用意一也淳熈戊申三月十七日元祐六年夏坡公旣作聰聞復字序後三年春在武定復和其見寄詩有前生同社之語又後七年當靖國辛巳蓋公夢奠嵗也猶贈詩僧道通詩云雄豪而妙苦而腴只有琴聰與蜜殊其愛之重之如此淳熈戊申三月與洪景盧同以永思陵使事畱泰寧寺獲觀

文忠公在翰林兩因答臣僚辭免有所論奏其乞許安燾辭轉官見內制集當時眞迹未知存否玆其一也蘇氏宜世寶之淳熈戊申四月六日東裏周某書而歸之公元孫朴

題王樂道帖

右王文恪公與許州屬吏帖五世孫佐之出以相示且曰祕閣有公文集三十卷惟奏議散佚不存予告之云公事仁宗爲臺諫事神廟爲中丞其論奏甚多國史本傳已載大略當是時𨿽名臣比肩於朝然是非元不相掩如劾陳升之則及史昭錫之兄言郭逵則云文彥博之走史範仲淹之防兒又謂韓魏公久專國政君弱臣彊乞行罷退一夕疏吳長文之罪至數千言皆見於司馬溫公治平齋記欲不焚稿得乎佐之因請題其後淳熈十五年四月八日

題範太史家所藏帖

儒者病乎寡要實錄牽於多愛自太史公已然況餘人乎眉山李仁甫謂近則事詳逺則事略不當以繁省論文其言美矣故續通鑑長編多采近世士大夫所著如曽子宣日記之偏王定國甲申錄之妄咸有取焉若得如範公者相與商度而斧藻之又善之善也淳熈戊申十月十八日

右嘉祐六年春知舉翰林王公範公中丞黃公貢闈唱酬一卷幅紙聨書則物無費隨手塗攺則情甚眞至於宮商相宣金石諧和覽者自可玩味於詞翰之表太史公有云假令晏子而存余𨿽爲之執鞭所忻慕焉近時張浮休題諸公與尹師魯帖乃謂假使皆無恙安得比肩踵門而過我夫賢者可従而不可致太史公言之蓋竊有取而未敢以蕓叟爲然也

跋向氏邵康節手寫陶靖節詩

康節先生蘊先天經世之學頋獨手抄靖節詩集是豈專取詞章哉蓋慕其知道也宣和末臨漢曽紘謂舊本讀山海經詩刑夭無千嵗當作刑夭舞干戚某初喜其援證甚明已而再味前篇專詠誇父事則次篇亦當專詠精衛不應旁及他獸今觀康節只従舊本則紘言似未可憑矣開嵗倐五十或作五日近嵗祁寛謂五十則與辛丑不合今康節直作五日尙何疑焉淳熈己酉重明節舟次臨江薌林向公之孫士虎出示此軸因表而出之

跋臨江守潘燾所收蔡君謨寫韓文三箴

蔡忠惠公書爲本朝第一蘇文忠公言之矣誰敢攺評至於因筆之正而知公心之正不在此三箴乎淳熈己酉重明節

跋彭惟孝求志堂記

夫子之門升堂入室者眾矣隱居求志猶云未見其人蓋非伯夷叔齊莫能當也太和彭氏築堂而是之名以似以續今三世矣至於孝求無念爾祖聿修厥徳復形於名字之間則其求之也其諸異乎人之求之與淳熈己酉十二月十三日

跋呂居仁帖

紫薇舎人呂十一丈在政和初春秋鼎盛且方崇尙王氏學以蘇黃爲異端而手書立身爲學作文之法乃如此其師友淵源固有所自而特立獨行之操誰能及之近世謂以詩名家是殆見其善者機耶嗣孫祖平力紹家學逺示此軸嘆仰之餘輒附名於後充之老人姓唐諱廣仁丞國諱枋蓋眞宗朝參政安仁之後仲長之子也紹熈元年正月二十五日

跋臨江軍任詔盤園髙風堂記

淸江江西一支郡耳而士大夫未至者必問向氏薌林如何任氏盤園如何其至則未有不朝薌林而夕盤園也夫園林勝槪所在不乏何獨二氏擅名如此非以其人之可貴與惟向公伯共早従前輩遊旋受知髙廟周旋中外事業顯著薌林泛宅又形宸翰盛年掛冠而歸迄備洪範之五福其可貴固宜任侯子嚴出於名家自少年已負雋聲下筆輒數百言位官所至辧治蓋嘗親炙向公不但慕藺相如於後世也惟其才髙志大不肯少下人以是屢起屢僕在官之日少閒居之日多斂藏智略盡力斯園殆與薌林爲鴻雁行數上書致仕予頃在榻前明言其才願勿聽所請仍畀祠祿待他日之用天子然之而侯必欲希蹤向公懇請勿已後二年竟伸其志是可貴也郡人南安太守章君茂獻嘗作髙風堂記誦侯之美識者韙之予自念知侯久而疇昔薦進不力是一可愧叨塵過分未能如侯之納祿是二可愧四十年間往來不可計而才蕪思涸曽無一語形容園中之勝發揚主人之善是三可愧因茂獻之記姑自志其過云紹熈攺元二月旣望

跋李次山霅溪漁社圖

唐元結字次山嘗家樊上與眾漁者爲鄰帶笭箵而歌欵乃自號聱叟今河陽李君名元字次山卜築霅溪又號漁社其善學栁下惠者耶始乾道間予官中都君以先世之契數防此圖求跋自念身遊東華塵土中欲爲西塞溪山下語難矣屬者奉祠歸廬陵所居在東城隅去江無五十步洲名白鷺橫陳其前日以扁舟緣葦間鷗來相従百住而不止𨿽未敢竊比張志和亦庶幾乎元次山矣而君方以尙書郎奉使全蜀凡六十一郡之官吏數十萬之將士莫不斂板受約束衘枚聽號令猶念舊社不置萬里遺書與圖偕來督踐前約予欲遽數忘機之樂則君權任如此頋豈招隱時耶須君他日奏記甘泉厭直承明尙寄聲於我當有以告君今未可也姑題卷軸歸之紹熈元年三月三日適逢丁巳淸原野夫周某

題周噩兄弟閻立本樂治圖

圖畫見聞志敍古名筆最後有唐陸滉堯民鼓腹圖殆此類與紹熈攺元五月晦周某觀

又題欵塞圖

周武王時四夷咸賓史官集其事爲王防圖至唐貞觀三年東蠻入朝顏師古亦請繪蠻夷之在邸者以彰懷逺之徳太宗令閻立本爲之此豈唐人遺筆乎何意象之古也

題養正堂記並魯侯帖

古冀州養正堂記並與魯侯帖山谷爲北京教授時所作年方三十有五自云比平時書札似差老勁明年調太和宰秋歸江南眞積力久詞翰又非前比所謂九萬里風斯在下矣紹熈元年五月晦周某觀於宗人虞卿兄弟家

跋倪求已所作鄒時飛行狀

鄒彥明之死其子時飛得內相洪景盧爲之銘時飛死其子奎求鄕人倪丞狀其行寔又將謁銘於他邦予告之曰漢許劭兄弟俱有髙名好共覈論鄕黨人物每月輒更品題故汝南俗有月旦評夫人之善惡惟鄕評不可掩爾家再世爲蘆溪誠齋諸儒先所與未嘗攺評則其是非可考矣矧倪丞甚文而賢乃父必賴以傳奚必他求哉奎曰然謂歸而刻諸阡紹熈元年

跋王民瞻楊廷秀與安福彭雄飛詩

盧溪王公主廬陵文盟者六十年繼之者今誠齋楊監廷秀也觀二公品題彭君如此則其學問文采可知矣袖書過我欲黙不可請爲祝辭附名於左惟盧溪年近期頥而筆不衰予祝云翔他日與之齊誠齋仕都顯美而進未止予祝云翔他日踵其趾豈特毋負二公之言亦庶幾鄕里斯文之得其傳乎紹熈攺元

跋永和歐陽樗叟銘

歐陽樗叟一鄕之善士始予登第叟不以儒先臨我贈我以詩今四十年叟之墓木已拱而其子若孫復與予遊皆謹厚好學不忘秋蘭朝菌之家訓叟爲不亡矣讀胡忠簡公所述銘文不勝懷人念舊之嘆紹熈攺元八月十三日

記己酉杭州鄭樞密事

己酉四月七日新除端明殿學士同簽書樞密院事鄭防札子奏臣自陛下退處別宮日夕憂憤計無所出謂必借外兵方可圖復兼義不當居職欲得以罪去卽北走平江金陵見張浚呂頥浩舉義事累章待罪防太后降詔不允莫遂所請十四日忽防聖防除臣禦史中丞臣職在彈擊官邪苖傳等悖逆肆虐擅行殺戮十六日遂具章乞告示傳等便冝軍法只得行於所轄兵卒其餘當聞之朝廷付有司以正刑典又傅等日至都堂與朝廷事臣慮威福之柄下移不敢愛死杭章極言謂朝廷近日差除多出苖傅劉正彥之意而二人更疊出入都堂殆無虛日其所以敢爾者必恃兵之彊也王莽之兵非不彊也昆陽一敗莽卒授首乞告示苖傅等太后不欲降出臣章疏恐傅等致害於臣及再上殿懇請乞降付三省以告示之使傅等知畏縮則足以正朝廷之綱紀使其肆橫害及臣身亦死職事臣不當避遂降出臣章疏傅等果出怨言謂直擬其爲王莽𨿽懷恨疾然亦少戢兼聞以簽書樞密院召呂頥浩以禮部尙書召張浚又分張俊之兵五百人歸陜西及浚不受尙書之命俊不肯分所部兵遂謫浚以散官居郴州擢俊以節度知鳳翔臣知皆出傅等姦謀假朝命使外無彊兵謀臣內生變亂事不可緩遂一章乞畱呂頥浩知金陵一章言張浚不當謫而求有膽气謹密可共事之人得奉議郎向令爲客旅徒步如平江見張浚等具言城中之事令嚴設兵備大張聲勢特重緩進使其自遁無致城中之變驚動三宮此爲上防撰杜鵑詩四句親寫令攜去執呈諸人以爲信驗詩雲杜鵑飛飛無定棲寄巢生子百鳥依園林花老晝夜啼安得百鳥挾以歸取杜甫詩言蜀天子化作杜鵑生子百鳥巢之意以杜鵑諭天子以百鳥諭百官言內外百官當同心共謀挾天子反帝位以歸宮也向至平江以詩徧呈張浚呂頥浩劉光世張浚莫不嗟嘆至二十六日忽聞宣詔降陛下爲元帥降新帝爲監國太后獨垂簾聽政臣具章畱百官班同宰執従官上殿謂列位太后聽政所以保有宋宗廟社稷今乃使趙氏子孫不得居帝位二十日之間降二皇帝使天下無君詔書一出則天下貢賦不至必有仗義而起兵者防太后開納宣諭褒美令臣往都堂商議遂得不降詔書於四方漸謀復辟擢臣備員樞府三日而陛下復寶位此臣於陛下處別宮之後所言所行之事也伏望陛下於萬幾之暇特賜睿覽臣無任惶懼之至奉聖防此可報行

右樞密鄭公己酉三月末家問一通尋復辟而上此奏四月七日有防報行距今六十餘年後生往往不記其全文金匱大書旣難輒覩龜山誌文亦載大略故因公之孫出示此卷備錄奏篇而題其後紹熈庚戌八月二十六日

書張欽夫栻劉文潛焞與蔣邕州書

亡友張欽夫劉文潛皆眼髙四海未嘗輕以一字許人先後帥桂林聞張邕州遺愛及華夷大書至數百言推是以考其平生則張安國之銘豈諛墓者壽祿不於其身有子而才自宜光顯於世而礪也三抑於春官六十未離選調以此知逺方賢能阨窮不少矣予嘗在進退人材之地深有愧於斯文紹熈元年九月甲子

題與王洋手書

泉江王嘉謨蚤以經術詞章首鄕舉名聲籍籍晚仕州縣止於選調人皆惜之二孫種學績文不忝乃祖攜予頃嵗書帖相過請記於後讀之恍然殆如隔世芻狗已陳豈應復盛篋衍蕉鹿𨿽在未知其爲彼夢耶我夢耶紹熈攺元九月二十四日

跋楊忠襄與鄕人羅鍔詩帖

右忠襄楊公與友人羅鍔士亷詩帖各二羅之侄孫泌實藏之予聞楊司業告諸生曰學者所以學爲忠與孝也方政和中二公同遊太學毎以是相勉不幸士亷年才三十一死親之防鄊人推爲孝子名士胡份兼美實爲之銘厥後忠襄遂死於忠國史書之萬世仰之平生取友如此眞賢矣哉紹熈庚戌十月一日

題郭知章告身後

右內翰郭公自玉堂出帥南陽告身一通其曽孫積中得於浸漬之餘防以相示亦可謂之名臣矣惟紹聖以來權臣用事居言路者人知其難旣晚入黨籍則大略固可考云紹熈元年十一月五日少保充醴泉觀使益國公周某

書龔夬傳後

徽宗實錄進於紹興末重修成書在淳熈之四年龔公一傳微有增損要是後錄爲詳如論郝隨鄧洵武前皆略之比嵗所進四朝國史列傳蓋取諸此初乾道中公曽孫頥正嘗請中書舎人張君孝祥書舊傳刻之石今復俾某題其後乃錄新傳以遺之惟公學術豈晚生所敢輕議至於守道不阿尙可推考方王荊公不喜春秋公則詳爲之傳知非茍従王氏者迨元祐初司馬文正力辟王說公乃反覆申辧不爲少屈文正𨿽有習气之語不害其爲篤實也厥後哲宗疑元祐大臣出公於外而公奏陳之意猶前日所以對文正也二三十年間士大夫狥時向背者多公獨始卒如此是宜人主信之學者尊之勁正如鄒忠公序公易傳至謂其說可與易偕行不朽而以門人自名則公學術可知矣公父諱大同號栝蒼名士子若孫立身蒞官皆不茍至頥正博通史學嫻於辭章諸公交薦諸朝天子特命以官今居姑蘇閉戶著書近世言儒門者惟推龔氏云紹熈庚戌十一月十三日

題郭彥逢庚午解牒並易辧說

紹興庚午廬陵郡秋試數千人預貢者六十有一郭君彥逢名在第五又魁易之一經其才學可知已時君年過五十不復西笑故解牒猶在其孫特起同文藳襲藏惟謹復著易辧十篇自乾卦至系辭皆爲訓說謂予昔忝同升攜以相示追惟四十年間所謂六十餘人存者殆若晨星其子若孫能以一經傳家有如郭氏者鮮矣予聞萬安爲邑在熈寧五年今將兩甲子英才項背相望策第大常何爲寂寥念爾祖而破天荒不在此時乎尙其勉之哉紹熈庚戌十二月十二日

記李太白廬山詩

我本楚狂人鳳歌笑孔手持緑玉杖朝別黃鶴樓五嶽尋仙不辭逺一生好入名山遊廬山秀出南斗傍屏風九疊云錦張景落明湖靑黛光金闕前開二峯長銀河倒掛三石梁香鑪瀑布遙相望廻崖沓嶂淩蒼蒼翠影紅霞映朝日鳥飛不到吳天長登髙壯觀天地間大江茫茫去不還黃雲萬里動風色白波九道流雪山好爲廬山謡興因廬山發閒窺石鏡淸我心綠蘿開處懸明月早服還丹無世情琴心三疊道初成遙見仙人防雲裏手把芙蓉朝玉京先期汗漫九垓上願接盧敖遊太淸

廬山之南有尋眞沖虛觀古名詠眞道書眞誥述三十六洞天而詠眞爲第八七十二福地廬山爲元辰福地是觀卽詠眞洞天五老峯正在其後唐貞元間女冠蔡尋眞居之因以名觀後有白龍潭飛瀑注焉舊史云漢武帝過九江築羽章館於屏風疊下臨相思澗今五老一峯疉石如屏嶂蓋其故地潭上有綠淨亭

右見熙寧中陳令舉賢良廬山記乾道丁亥十月己未予來遊宿焉明日登采訪使者閣望疉石峯僅在百步間相連卽獅子峯石山無艸木曉日下昭如赤城奇姿巧勢不可名狀乃取李太白屏風九疉云錦張之句題其牓曰云錦閣龍潭在觀後里許水作琉璃色其中數尺正黑知觀湯善翔云深數十丈相傳爲洞天之門未知然否潭上有靈澤龍祠殆綠淨亭基耶淳熈己酉秋艤舟南康略來山南不暇再往惟一至折桂登黃雲觀而歸回首舊遊垂二紀矣明年道錄皇甫居中以事來廬陵求予書太白詩將刻之觀中欣然許之黃雲正倚五老𨿽晚出然登覽最逺前守朱元晦所創其名亦出此詩云紹熈庚戌

跋太和樂南金所藏樂史慈竹詩

慈竹亦名桃枝竹唐王勃喬琳皆嘗爲賦勃云叢生枝茂天長地久萬柢爭盤千株競糾如母子之鉤帶似閨門之悌友琳謂九族睦敍孝友威儀是竹必滋五服相殘骨肉攜離是竹必衰苟自家而刑國亦觸類而增思其於摹寫諷諭固已略備又得本朝畱臺樂公此詩然後懲勸之防粲然畢陳於前凡在士庶自當家傳而人誦之況公苖裔乎刻之宜矣紹熈元年九月二日

題韓文公黃陵廟碑

孔安國釋書陟方爲升遐言簡而易通學者可類推也韓文公作黃陵廟碑乃訓陟爲沒蓋疑東南卑下宜言下方不當言陟遂以方乃死爲釋此陟字其說𨿽新某竊有疑焉不敢引他經爲證姑以伊尹告太甲質之其曰升髙必自下陟遐必自邇蓋以陟遐爲陟逺也舜自中國南巡非陟逺乎況地勢𨿽下其間自有崇岡峻嶺何害其云陟也大抵古文簡少一字數義如爾雅以初哉首基肇祖元胎俶落權輿爲始故注詩者釋訪落爲謀始可謂簡而有據矣然則楚詞餐秋菊之落英其指初英無疑或者不思訪落之意直以爲隕落遂至輾轉相譏其失逺矣因文公之說並及之

文忠集卷十八

欽定四庫全書

文忠集卷十九【省齋文藳十九】

宋周必大撰

題跋六

跋楊願與王伯芻詩

願伏承駒父祕校惠示見和鄙句七言四韻二首降嘆之餘因成二絕往謝幸幾笑覽願悚恐再拜冷官防事客來稀種綠陰陰結夏帷忽得君詩愜人意陶家風到北牕時只今侍讀周夫子屢說君詩似杜詩速把冠塵盡彈卻玉堂宵直伴王維【願數見侍讀侍郎周文盛稱駒父詩有句法故後篇及之】

同年楊謹仲淸江儒宗尢工詩仕𨿽不遇而門人登髙第歷顯官者相望也年逾七十自吉州教官奉祠而歸予頃在翰苑得書云東坡直玉堂讀李端叔詩用伴直難呼孟浩然詳考新舊唐書王維傳皆不載曽入翰林況禁地亦非外人可至疑蘇公自有所據然以今觀之恐無是事蓋諷予不能引類爾他日復寄聲云古今無詩人監廟予亟懇當路以車輅淸曹招之謹仲才拜命卽掛其冠後數年乃卒今覽贈王駒父詩再引維事見及猶前書之意也按唐李肇翰林誌明皇初攺北門學士爲翰林待詔張說徐堅張九齡徐安正相繼爲之而不及維後又攺爲翰林供奉計一時材藝之士畢集於中如維能詩善畫有淸名固宜預選新史旣采雜說載伴直事於浩然傳則維傳自不必書矣謹仲亦善墨戱見予家舊畫艸防因作八物於後至今藏之每懷其風度未嘗不悵然也紹熈二年二月三日

書韓忠獻王帖

治平四年九月韓忠獻王罷政判鄕郡防經度四事十一月攺判長安前官天章閣待制王舉元先一月徙陜西都轉運使以龍圖閣直學士吳中復代之度未至而忠獻實來俄又徙舉元知慶州攺命天章待制孫永漕陜西前一帖與都運待制得非舉元或永乎其云欲到驛亭攀違承在朱宅疑彼不敢受謁故避於他所王俟暮夜方遣此簡賓主之敬然後兩盡後一帖與參政尙書卽趙公叔平也末題正月七日而紙背乃邠兵張祐訴牒猶稱治平五年者是嵗正旦攺熈寧元年詔書未到耳趙公是月二十三日自禮部尙書參知政事出守徐州通問時尙在朝也始予防年猶見士大夫簡尺多起艸蓋幅少辭寡初不爲勞稍長頗藏名公親帖以比集本所載類經刪潤如六一先生書藳尢多王晚年名位徳業盛矣其於尺牘尙無不敬今之後生肯如是乎紹熈二年二月十八日四世孫新全州使君邈來求考訂因爲及近事且以成亡友劉子澄之志云

題楊廷秀浩齋記

友人楊廷秀學問文章獨步斯世至於立朝諤諤知無不言言無不盡要當求之古人眞所謂浩然之气至剛至大以直養而無害塞於天地之間者師友淵源厥有自來今讀浩齋記乃知嘗授教於劉公公之賢可知矣其載河南夫子之問與昔範淳夫以程伯醇語陳瑩中殆一律耶廷秀此記不愧責沈矣紹熈辛亥四月旣望

跋歐陽邦基勸戒別錄

淳熈甲午秋永新歐陽邦基壽卿防書過予滔滔千八百言予愛嘆其才每以進修勉之而壽卿素慕龍舒王日休之爲人讀其居戒錄及淨土文而悅之嘗著勸戒別錄求予爲序予固未暇也後十有六年奉祠來歸壽卿之錄益詳凡經史百家所記與夫近世士大夫善言善行皆聚而筆之析爲三卷總十五門又刻鋤惡種徳篇及勸修西方淨業文散施於人惟恐聞者不言傳之不廣視日休蓋鴻雁行也連嵗踵門伸前請予曰如子之志𨿽充棟宇汗馬牛且不能盡曽是三卷安得謂之成書以要言之諸惡莫作眾善奉行兩言足矣上士固不待勸中士必知所擇下士或思戒焉彼誨諄諄而聴藐藐者非所計也壽卿請題其後不復求序云紹熈二年四月二十六日

書安福劉徳禮家紫芝詩卷

安福劉君徳禮曁諸弟皆以文行稱於鄕淳熈丁未冬其母太安人紫芝產墳左明年又生邑人賦詩記之以予嘗與其先人同預鄕舉來求一言予不暇逺稽方冊姑用本縣故事爲證昔安福令歐陽萬五世孫郴實文忠公之曽祖歷仕南唐家於安福性至孝兄弟相友愛有紫芝一莖兩葩生於楹鄕人以爲孝徳所感爲著賦頌享年九十四累贈太師中書令後裔仕宦不絕今劉氏兄弟孝友競爽天應兆矣積善不已則顯親揚名何患不歐陽氏若乎天與人至近尙其勉防紹熈辛亥四月二十九日

丰城府君便山處士唱酬詩卷

六一先生送佛者慧勤三章𨿽極道山中之樂而謂不可久者蓋惜其才之甚良自棄於無庸欲反之正耳若丰城府君非服胡而顚童也旣有妻兒之團圞又有酒果蔬薪足伏臘雲泉松竹娛耳目且與便山處士爲鄰朝夕唱酬是眞得山中之樂者使六一先生見之必將勸其可以久則久豈復遲子之返耶

題送陸先生赴省詩卷

紹興庚申伯父寓贑州招上庠舊同舎太和陸先生府字聖修居館下命子侄輩従其學辛酉冬辭赴春闈此送行詩卷也時初得雩都羅愷教授所傳駱賓王集善本七兄戱效其體作序頃刻而成托名尙親長道詩則尙自爲之第二篇

乃大兄所賦以上惡札皆予筆也第三篇

大兄爲二兄作仍代書焉第四第五篇

七兄與予自賦自書第六篇

十弟第七篇

李親及之詩並字亦出予手當是時長道年二十有五大兄二兄逓少一嵗及之年十有九七兄年十七予年十六十弟又少二嵗今五十年矣中間陸氏子以元本相遺畱置篋中紹熈辛亥五月二十五日因曝故書覽之太息蓋長道大兄十弟墓檟森然惟予與二兄七兄白首相従而及之猶居贑云某題

題山谷與韓子蒼帖

士大夫少負軼材其詩章固已超絕然須經前輩品題乃自信不疑正如參禪𨿽有所得猶借宗師之印可耳陵陽先生早以詩鳴蘇黃門一見比之儲光羲曁與徐東湖遊遂受知於山谷晚年或置之江西詩社乃曰我自學古人豈所謂魯一變至於道耶紹熈辛亥八月一日

跋韓子蒼詩艸

陵陽先生詩艸友人陸務觀旣刻石臨川又爲跋語不容復措辭矣先生諸孫籍攜以相示爲之一唱三嘆最後贈張景方一篇由今觀之殆夫子自道也尙半存僅勉燔六字印本互易之比槁爲勝務觀謂未必皆定本諒哉籍其善守之紹熈辛亥八月一日

跋杜祁公詩

右杜祁公酬九華吳殿院鼠須筆古律詩各一篇吳名宗復字仲庶至和甲午秋自殿中侍禦史因論大臣出倅防州未至攺守池陽乙未冬復入臺公詩作於此嵗時年七十有八又二年而薨仁錄本傳云晚年喜爲艸書而歐陽公詩亦云言無俗韻精而勁筆有神鋒老更奇皆紀實也蔣公頴叔心摹手追跋語數十字蓋得其彷佛云先是淳熈初元公四世孫立道已刻石祁陽今其弟新防昌宰至道復示眞迹敬推嵗月題其紹熈二年嵗次辛亥八月六日

題胡邦衡講筵詩卷

中興以來侍従百司燕饋之費率取辦於臨安毎嵗經筵開講讀及修注官防於學士院府吏治具以爲常注講亦如之紹興壬午壽皇初卽位力修節用裕民之政守臣趙子防因條具異時雜費悉罷之嵗省緡錢一二十萬歸之朝廷講防其一也是年秋洪遵景巖以翰林承防兼侍讀某時爲起居郎與洪議用學士院餐錢置酒五行以毋廢故事後遂爲例逮乾道庚寅秋蓋九年矣某以祕書少監兼直翰苑旣費自我出則與院官鄭仲益侍郎同約客而以非經筵官不赴坐此忠簡胡公見懷之詩所爲作也今二十年眞迹尙藏予家因公侄濟以予和篇紙獘墨渝來求別書並取原詩畀之然當時忠簡公苐見供張假之臨安遂以爲肆筵甚盛不知事始如此其後壽皇復以所省緡錢歸臨安於是燕饋如故惟講防學士院仍自爲之蓋其費初無多耳明年某遷禮部侍郎旣仍舊直又兼侍講復增三勸爲半日之歡至今不廢云此卷唱酬凡九人惟某與趙子直尙存可爲永嘆紹熈辛亥十月二十五日益國公周某書

題趙鑑堂快閣詩

鑑堂趙公和山谷太和快閣詩詞翰殆可相亞當時刻石邑中至今猶存又嘗錄小字本寄其弟湖州使君豈平生得意句耶湖州孫師奭實寶藏不敢失墜來宰太和旣重修此閣盍並刻此詩如顏魯公麻姑壇記不妨大小字俱傳也紹熈二年十一月二十四日題於長沙淳古堂

題方季申所刻歐陽文忠公集古跋眞迹

通天下郡邑凡賢傑之鄕與其宦遊之地往往掲名公宇繪像以事非獨誇耀今昔亦惟髙山仰止景行行止期有補於將來歐陽文忠公文章事業師表百世佛者惠勤尙能於公平昔不到之地以六一名其泉廬陵公父母邦也而夢奠兩甲子祠堂僅列於學宮歷刺史不知幾人芝艸雙蓮何物艸木乃得記瑞名堂若亭獨於公置而弗及此何理也毋乃謂公生於綿長於隨仕於朝家於頴𨿽中間母一至永丰則又防服不入公門遂相防於道術與紹熈元年太守莆陽方侯實來首創六一堂貎公其上以備闕典復訪求集跋眞迹擇良工摹刻之日聚月裒旁搜逺取凡得二百五十餘篇以較印本其未獲者才百餘篇指授防畫殆類親筆非石刻比也防徙節廣東猶捐俸攜工以竟斯事其用力至矣昔韓文公以六經之文倡於唐而其遺書初因公大顯厥後遂以六經之文鳴於宋蓋傳道之宗在焉今侯篤志韓集箋校討論殆四十年傳錄無慮數百家然後定著善本旣牧廬陵復尊事公於故鄕以風勵學者其有補於斯文豈少哉書來俾之掛名卷末不得而辭也三年二月七日周某書

東坡宜興事

買田陽羨吾將老従初只爲溪山好來往一虛舟聊従造物遊有書仍懶著且慢歌歸去筋力不辭詩要須風雨時【右調菩薩蠻】

歸去來兮淸溪無底上有千仞嵯峩畫樓東畔天逺夕陽多老去君恩未報空回首彈鋏悲歌船頭轉長風萬里歸馬駐平坡無何何處是銀潢盡處天女停梭問何事人間久戱風波頋謂同來穉子應爛汝腰下長柯靑衫破羣仙笑我千縷掛煙簔【右調滿庭芳余居黃五年將赴臨安汝作滿庭芳一篇別黃州卽至南都蒙恩放歸陽羨復作一篇】

丈夫志四海我願不如老親戚共一處子孫逺相保觴弦肆朝日尊中酒不燥緩帶盡歡娛起晚眠常早孰若當世士冰炭滿懷抱百年歸壠用此空名道元丰七年十月二日宜興舟中寫東坡居士記【陶淵明詩】吾來陽羨船入荊溪意思豁然如愜平生之欲逝將歸老殆是前緣王逸少云我卒當以樂死殆非虛言吾性好種植能手自接果木猶好栽橘陽羨在洞庭上柑橘栽至易得當買一小園種柑橘三百本屈原作橘頌吾園若成當作一亭名之曰楚頌元丰七年十月二日書【楚頌帖】

宜興主簿朱冠卿續編本縣圖經載東坡四事

黃土去縣五十五里東坡與單秀才步田至焉地主以酒見餉謂坡曰此紅友也坡言此人知有紅友而不知有黃封眞快活人邑人舊傳此帖今亡長橋元丰元年火焚四年邑宰褚理復立榜曰欣濟未幾東坡過邑爲書曰晉周孝侯斬蛟之橋刻石道傍崇寧禁錮沈石水中

東坡初買田黃土村田主有曹姓者已鬻而造訟有司已察而斥之東坡移牒以田歸之

邑人慕容輝嗜酒好吟不務進取家於城南所居有雙楠並植蓋東坡訪之目爲雙楠居士王平甫亦寄以詩

某自紹興癸酉迄淳熈己酉三十七年之間凡六至宜興屢欲考東坡在此月日而未遐也今者避暑杜門因覩楚頌帖略裒遺迹如後七月二日東裏周某題蘇文忠公以元丰七年量移汝海四月離黃州五月訪文定公於筠七八月之交畱連金陵遂來常州度九月間抵宜興聞通眞觀側郭知訓提舉宅卽公所館不知凡畱幾日也今觀楚頌帖及公曽孫季眞所藏淵明丈夫志四海詩皆題十月二日又云宜興舟中寫計畱宜興不過旬餘復回郡城自此遂趨汝州過泗遇嵗除八年正月四日乃行道中上書乞歸常三月六日至南京被防従所請回次維揚有歸宜興畱題竹西三絕蓋五月一日也同孟震遊常州僧舎詩云湛湛淸池五月寒而謝表謂今月二十二日到常州訖其爲五月無疑是月被命復朝奉郎起守文登次韻賈耘老云東來六月井無水仰看古堰橫奔牛七月二十五日與杜介遇於潤之金山贈以古詩八月二十八日復贈竹西無擇長老絕句則在道月日曆歷可考其冬到郡五日而召自此出入侍従以及南遷逮靖國辛巳北歸竟薨於常不暇踐種橘之約矣其帖今藏寓客董伯捄家董氏世爲東秦名儒曽祖曁大父在髙皇時繼掌外制士林榮之伯捄亦篤學嗜古能濟其羙者也

公熈寧中倅杭沿檄常潤間賦詩云惠泉山下土如濡陽羨溪頭米勝珠又有買牛欲老地偏俗儉之語卜居蓋權輿於此

滿庭芳詞作於元丰八年初許自便之時公𨿽以五月再到常州尋赴登守未必再至陽羨也軍中謂壯士馳駿馬下峻阪爲注坡其云船頭轉長風萬里歸馬注平坡蓋諭歸興之快如此印本誤以注爲駐今邑中大族邵氏園臨水有天逺堂最爲奇觀取名於此詞云元祐八年五月十九日任禮部尙書辧禦史黃慶基論買田事云謫黃州日買得宜興姓曹人一契田叚因其爭訟無理轉運司已差官斷遣不欲與小人爭利許其將原價收贖今公之孫曽猶食此田豈曹氏理屈不復贖耶當時所置不止此也

重題

三年前寓陽羨嘗考坡公到邑嵗月書於楚頌帖之後玆來長沙值二別乘皆賢而文南防張唐英毘陵人比防蘇仲嚴則文定公四世孫也復書以遺之紹熈壬子五月一日

題權邦彥艸書舞劍器行

樞蜜權公進士起家當靖康擾攘偕宗澤邀擊金虜功𨿽不成斯亦壯矣旋以智略被遇髙廟紹興初由兵書踐西府未滿嵗薨於位不及有所設施今觀艸書杜工部舞劍器行龍蛇飛動得顚張醉素之遺意前輩文武自將不名一善大率類此後題庚戌中元蓋年五十有一辭免起復發運使時所書風塵澒洞王室昏殆有感云紹熈壬子七月二十一日

題張無垢手書

永嘉陳求仁同僚期月端方篤實相助爲多臨行出無垢張公與其先君子手書二十幅乃知父師淵源有自來矣其云大學一篇學者入聖域衢路又云聞見所得不如踐履之深又云接事遇物於不可意處試吾所得此最親切者又云閉目潛視六十以前已行是非自進自退亦一快也凡是四端所以修身所以誨人周禮盡在魯矣尺牘云乎哉後有汪玉山一帖蓋守東陽時也紹熈壬子八月十日

題吉水宰陳臧孫邑計錄

廬陵民繁賦重調守甚艱而支邑號吉水者地當孔道爲令尢難緩則政弛急則訟興不以計免輒以罪去吏部南曹榜闕於門選人過之側晲不敢就淳熈末部以闕上三省時予當軸故識修職郎陳臧孫以其修身知其能治人以其篤學知其能勤民乃奏而授之或譏朝廷不當除令予笑曰開元盛時明皇親防縣令於宣政殿擢韋濟宰醴泉今倉庫門尹吏至卑者皆得進擬守令固號民之師帥乃反不可況堂除大縣中興自有定制耶或者乃已明年予罷政歸田裏過其邑則民愛之吏畏之異時人情窘廹煎熬之態雍容愉怡矣官府摧敗荒廢之餘葺治嚴整矣部使者交薦於上士農工賈爭舉畱於下予喜問臧孫何術致此也徐示邑計錄一編則凡二稅雜徵財用出納皆推求源流考正名色區分件別隨事登載且謂予曰朝廷何嘗加賦於民民何嘗不輸賦於官身不正則吏姦肆治不勤則事失序當取而不取不當取而徵焉此之不察一取成於吏富家日富貧民日貧無惑乎督責紛然於上鞭笞日及於下也當是時頋歸咎於賦重而人頑不亦悖乎臧孫請予題其後以告來者予曰良將不學孫吳自足取勝若讀兵書而未悟反足致敗名醫治病在意不在藥彼庸夫淺識輕用古方則𨿽參苓不必愈疾人存政舉自有活法此何爲者不果作臧孫代去旣數月邑之秀士來言曰吏鮮去思久矣今於陳君其庶幾焉將刋計錄願求一言乃爲詳記舊說以慰人之心紹熈三年九月十九日

題楊文卿芾詩卷

吉水楊公詩句典實可以觀學問之冨字畫淸壯可以知气節之髙仕不於其身必利其嗣人今祕書監廷秀其子也辭章壓搢紳忠鯁重朝廷零陵主簿長孺其孫也知花之正芳如驥之方驤詩云維其有之是以似之紹興三年臘月五日

跋東坡詩帖

瀏陽丞新諭蕭君一致五世従祖濳夫元丰七年監旴倉坡公嵗除前過其東軒畱題二詩蓋量移汝州時也按旴泗州州在淮北其縣治卽淮陰故都梁號淮南第一山景物淸曠公旣樂之而濳夫諱淵蓋慕陶靖節者其人又可知矣此公所爲賦詩也今廬陵闤闠中有樓甚偉江山滿眼徐師川以佳勝名之舊在官倉廨中承平時監當頗爲美仕廣州至號八仙故倉庾氏所居往往有登臨燕息之地名勝或遷謫而來秩髙或折資而授令著令猶與本縣令序官近世勞苦卑猥無復官況撫捲爲之三嘆紹熈四年正月二十五日

跋黃魯直與蕭氏書

故河南少尹新諭蕭公諱従字従義宰分寧日山谷嘗修桑梓之敬崇寧壬午寓武昌作此書尋謫宜州未暇卜居漢陽也後九十有一年當紹熈癸丑正月二十一日少尹曽孫瀏陽丞一致以示周某敬題其後

跋南丰黃世成銘文

南丰壺隱黃君遜門蔭者二而名弗遂委家貲於季而用則匱志大學博所向落落積善爲仁乃不久生自常情觀之可謂四不幸矣𨿽然不輕許可如陸子靜而序之以銘老於文學如謝昌國而弔之以文揚廷秀今之歐陽公也挽君有詩李子經鄕之泰伯也哀君有辭兼是四者傳之後世非大幸與假令君而貴而冨而合而壽𨿽有得於身必無聞於久殆未可以此而易彼也因其子柟不逺千里來求跋語故書以遺之慰夫無窮之思焉君諱文晟字世成紹熈四年二月六日東裏周某

跋壽皇禦批魏杞講和時奉使奏札

魏絳勸晉侯和諸戎狄左氏美之丞相壽春公得非苖裔與何隆興和戎復出其手也𨿽然山戎納虎豹之皮而請盟爲力易耳公當狄師在境親冒矢石間關通問然後得其要領視古爲難故晉僅賜金石之樂而公乃藏雲漢之章其輕重亦不侔矣後三十年公之子通判潭州熊薨湖南轉運司幹辦公事驥稱出此軸示臣周某敬題其後紹熈癸丑三月二十八日

跋劉忠肅丞相帖

右忠肅公晚年與張浮休尺牘其第三幅分寫四事而系以名更無冗語可以爲法紹熈癸丑四月中澣公之元孫無玷無欲以示周某謹附名於後

跋三遊詩

右三遊詩總一百七十篇陳冑字聖予其先淮南人而家於衡熙寧中郡守王中和延爲石鼓山長時忠肅劉公自禦史謫監鹽倉命與二子同遊南嶽馬上唱酬集爲三卷公親以長篇繼之詞翰俱美士大夫所當寶藏況其曽乎純亦後攺字斯立眾允攺字公允困於黨籍仕皆不逹聖予亦未嘗仕云紹熈癸丑四月二十二日周某書而歸之劉氏

跋盛子謙座中銘

盛公手書座中銘總二百二十字皆盛徳事也以此訓於後人其興可必至孫文肅公被遇仁皇遂參大政衣冠相承迄今不墜蓋自周廣順元年距紹熈癸丑凡二百四十有三年立言垂範貽厥豈無基耶八世孫文林郎信陽軍判官求道由長沙以示郡守周某敬題卷末七月二十二日

書杜孝恭所記王宣功伐

紹興隆興之間荊襄都統制王侯宣扞禦金人收復鄧經營汝洛戰勝攻取功冠諸將予爲祕書少監每於日曆中見其所上方略後入西府與邊帥論近世名將往往推侯爲首侯旣沒兩路帥守監司列奏軍民思宣萬口一辭最後江陵帥張栻欽夫奏乞立廟加贈諄諄數百言淳熈六年詔以節鉞告侯第非常典也其婿新賓州守杜孝恭嘗従侯歷行陣故詳記功伐丐予實其說夫舅甥親也喜言溢美理或有之然日曆乃信史邊帥皆公論兩路非私請欽夫又不輕以功名許人獨稱侯有邊功且謂士卒每及侯輒咨嗟流涕如談古人嗚呼此豈溢美哉爲書其後使告太史氏孝恭亦慷慨事功其智勇可用他時當牽連得書矣紹熈癸丑八月長沙郡守周某題

題沈傳師碑

道林以四絕名堂沈居其一嵗久堂壊葺而扁之又得沈碑於公帑移置堂上別刻本畱郡齋紹熈癸丑十月旦郡守周某題

題向士伯所收溫公竚瞻堂額

文潞公出入將相書考四十勲業光明士民歌舞之其所至名堂多矣惟竚瞻本裕陵之賜詩得威因西戎之獻馬又得司馬文正公蘇文忠公作記與銘故二堂尢章章在人耳目今復獲敬觀文正所題榜使僕生於當時𨿽爲之捧硯所忻慕焉紹熈癸丑防慶節周某書而歸之向氏

題印山羅氏一經集後

六籍火於秦易繇卜筮傳者不絕詩諷誦人口非專竹帛故二經獨賴以全本朝大儒歐陽公猶致疑於系辭則其專心致志者詩而已蓋嘗因毛鄭箋傳爲之圖譜議者謂公平生溫柔忠厚玆有助焉今江西通經之士固多而詩學尢盛於廬陵印山羅氏又其淵藪三嵗舉於鄕殆無虛榜六十年間父子兄弟登科第者七人如川之方增也夫經明必行修豈徒解頥拾靑紫而已他日采詩之官出觀風俗考得失使溫柔忠厚之教不在他邦非大幸與予𨿽老尙及見之紹熈四年十一月七日

髙宗禦批錢伯言奏跋

右己酉嵗二月十日錢伯言所上禦舟宿頓奏後有髙宗皇帝宸翰二十九字禦押在焉蓋行在秀州時也初帝於是月三日壬子南渡幸鎭江府伯言先以龍圖閣直學士爲守至是充巡幸提防一應錢糧頓逓官癸丑駐驆丹陽縣甲寅次常州乙夘次無錫縣丙辰次平江府丁已少休戊午次吳江縣之平望己未次秀州乃批此奏今史局有自元符庚辰至己酉六十年間日錄或云陳璹所纂具載庚申發秀州次長安閘辛酉次杭州實如批語而著作局日曆作庚申宿崇徳辛酉次臨平壬戌抵杭則與伯言奏同未知惇是按伯言進樞密直學士及錢糧頓逓之命日曆皆不書後數年因丐敍復乃見殆搶攘中文書散逸後來省記疏略爾新除祕書少監臣孫逢吉頃爲實錄院檢討官訪求逸事偶得此本今旣召還必將參訂而一之伯言蓋勰之子也紹熈癸丑冬至日少保觀文殿大學士判潭州軍州事充荊湖南路安撫使益國公臣周某恭書

題潭州道林寺六絕堂

唐乾符中袁浩作道林寺四絕堂記蓋指沈傳師裴休筆紮宋之問杜甫篇章也本朝治平四年秋蔣之奇別爲記謂沈杜固無間言裴本學歐陽詢書寺有詢四大字當爲一絕又不應近捨韓愈詩逺及之問其去取如此今三人詩各載集中眾所共知惟袁記與歐裴字畫則不復存予旣稍葺其堂訪沈碑而歸之復臨閣本歐書並襄陽僧舎裴所作八大字並刻於石蓋歐實郡人裴嘗牧此俱不可廢合古今異同之論衍四爲六其在玆乎後數日寺僧於壤中得大中十一年斷際禪師傳心法要序乃小楷亡其後叚亦作裴筆眞贗未可知也先是堂之題梁著馬氏五代時職位近嵗修長沙志遂謂此名創於馬氏誤矣紹熈癸丑十二月旦郡守周某題

先太師潭州益陽縣淸修寺畱題記

靖康丁未五月一日髙宗皇帝卽位攺元於南京八月四日先公太師以前太學博士被防使荊湖南北路與提防刑獄官偏行所部防計金穀事載日曆時年三十有六明年戊申六月由長沙歷益陽如武陵郡道遊淸修寺畱詩一篇遺長老宗元而不著姓名因康君跋語始知大略後六十四年當紹熈辛亥冬某叨鎭湘楚適天子親見上帝恩及諸臣之家而先公已封莒鄭邠漢魏唐六國矣卽具奏願以此邦賜先臣履光乘傳之舊優詔従之遂胙潭國惟是嵗月悠逺其在所部獨道州白石洞有八月二十五日題名蓋自湖北回長沙而過防陵也遺事則不可推矣他日過諸邑言離騷爲文章之祖旣發端此地盍裒古今詩文刻以傳逺使學者知源流之有自於是益陽宰黃浹首摹襟碑數十通來此詩在焉初未知爲先公也覽之瞿然讀之澘然殆天誘其使心聲手澤久晦復彰以明神靈來燕來寧之意乎夫生而將命沒而胙土且幸不肖之孤攝官承乏表而出之是皆宜書防主僧善信求之敍本末敬書其後四年嵗在癸丑十二月一日嗣子某謹記

跋劉提刑家六帖

米元章詩

米南宮辭翰妙絕一世東平劉氏藏之久矣紹熈癸丑臘月周某獲觀心目爲之開明

陳大諫

右陳瑩中詞翰皆與劉斯立者曽孫無玷無欲實藏之以示周某敬題其後紹熈癸丑臘日

宋宣獻呂汲公

劉忠肅公四世孫無玷無欲家藏宋次道呂微仲四帖紹熈癸丑臘日周某敬觀

蘇黃門

右蘇文定公與劉忠肅公父子四帖紹熈癸丑臘日周某敬觀

張蕓叟

張浮休與劉忠肅五帖比尋常作字極不同蓋加敬耳紹熈癸丑臘日周某謹題

劉忠肅公辧誣本末

劉子駒手書辧謗始末當與蘇氏烏臺詩案並行於世足以知權臣誣陷之慘而聖朝昭雪之公也紹熈癸丑臘日周某書

跋劉炳先家五賢帖

劉君光祖昭祖兄弟自廬陵徙家長沙兩邦賢士如林王盧溪胡忠簡公劉子駒張敬夫楊廷秀又兩邦之喬木皆推其孝友或賦詩或作記或通問諄諄稱道予來假守人無間言甚可嘉也出示前五賢眞筆敬題其後紹熈癸丑臘日周某題

跋錢穆父帖

吳越錢氏子孫文章名世者無代無之穆父又以政事取知朝廷行誼見推善類尢可敬也此帖藏族孫長沙主簿選家紹熈癸丑臘日周某獲觀

跋折彥質燕祉亭詩

承平時長沙郡圃燕祉堂在大池中聞甚宏麗兵火不存紹興三年二月帥龍圖閣直學士折公始葺亭於舊基明年冬移鎭桂林畱六絕句一時膾炙人口後二十二年嵗在乙亥直祕閣陳璹大新斯堂稍復舊貫而亭與詩亡矣又三十九年某従公之子大理正知常得別本方伐石摹勒防防恩攺豫章亟刻板掲堂上使來者得覽觀焉紹熈癸丑臘日郡守周某題

文忠集卷十九

欽定四庫全書

文忠集卷二十【省齋文藳二十】

宋周必大撰

序訓說附

皇朝百族譜序

君子之著書也有心於勸戒而無意於好惡然後可以施當今而傳來裔昔者世系之學蓋嘗盛矣姓有苑官有譜氏族有志朝廷以是定流品士大夫以是通婚姻然行之一時其有不可勝言者何也好惡害之也是以進新門則退舊望右膏粱則左寒畯進而右者以爲榮榮則誇誇則必侈退而左者以爲辱辱則怒怒則必怨以侈臨怨則生於其時者悉力以逞憾出乎其後者貪名以自欺此正論所以鑿杜固義府所以陷不辜而無知如崇韜者所以流涕於尙父之墓而不恥也長沙丁公維臯宿學耆儒慨然以譜牒爲任未有聞而不求求而不得得而不錄也日裒月聚殆且百家而又推其源流條其別自微以至著由逺以及近防戚窮逹可指諸掌如嘗従其父兄而友其子弟也如與之同鄕黨而接姻連也不亦博而知要也哉維臯不鄙謂予使序其首予曰書不待序也然維臯之意不可以不明蓋世臣巨室則必書讀者可以知先烈之有貽而思保其閥閱也方興未艾則必書讀者可以知將相之無種而思大其門閭也至於四姓小侯重茵疊衮則知無兩漢敗亡之禍勲臣勞舊傳龜襲紫則知無三世道家之忌上以彰國朝人物之盛下以爲子孫昭穆之辧向所謂有心於勸戒而無意於好惡者不在玆乎他日其得益多其編益詳上之太史傳之薦紳予亦將乞其副而寓目焉對千客而不犯一人之諱或可勉也紹熈二十八年十一月旣望東裏周某敍

葛亞卿廬陵詩序

崇寧初元詔凡置學州並選教授二員明年故大司成葛公次仲以道徳文章首應新書分教於廬陵方新法之行吏狥時好凡答問稍與王氏殊者輒以異端坐之公獨越去拘攣寓意篇什其美刺比興深得詩人吟詠情性之防不但貫穿今古摹寫物象而已時著錄於學者幾千人其承公講畫爲文詞者皆有可觀故顯謨閣直學士劉公才邵年甚少才最髙公力薦進之學日成已而登優第掌內外制以歌詩名四方淸婉有唐人風至今人皆樂道一時師弟子之美而未知公推賢揚善之必有後也隆興甲申公子右朝奉大夫立象來守此邦於是耆老搢紳雜然稱曰夫數窮六十美周必復向司成之在吾州也亦以甲申謂天非報施耶何嵗律之適同也某竊按魏劉馥爲揚州刺史聚諸生立學校後其子靖守廬江詔曰卿父昔爲彼州今卿復據此郡可謂克負荷者惟公賢父子傳世濟美事適相類州之士人思欲明於大君紀於防書而不可得又欲歌武公之緇衣詠召伯之甘棠而不可盡乃相與裒公舊所畱古律詩得二十七篇告於教授林仲熊將刻之石而俾余爲序夫詩固非待序而傳也若公特立之操好賢之心積善之報總總章章某實以防氓與聞之隱而弗宣非人情也故爲推本末而題其首十二月一日

送黃秀才序

宜春黃生景云學廣而辭贍著詩文數萬言意欲窺鮑謝之堂奧者國家舉場一開屠販胥商皆可提筆以入而生獨皇皇焉望棘闈不得進是可憫也昔公冶長越石父皆在縲絏一遇聖賢或明其非罪或贖以左驂其後卒有聞於世今生𨿽嘗爲有司所誣幸防大赦名未嘗麗丹書也特以不能賕吏抑厭至此嗟夫以生之才使其有過猶將推聖賢之心拂拭之況無過哉予誠憐生而力不足以振之生其歸本郡郡守黃公賢者也予嘗識靣焉仁必能哀生明必能直生或謂是當決之外臺予曰轉運朱公史公又賢之尢者也往並爲尙書郎予嘗同朝焉其好士也心益切其直枉力愈大生而獻生之文陳生之詞其無以處生耶今年秋試吾必覩生姓名矣𨿽然預有以告生士之致逺先器識臣鼇之啟龍標之詩勿作可也乾道元年三月九日

葛敏修聖功文集後序

糊名取士若棄實務華然主司賢矣自有以得人蓋遣辭近古決非碌碌之士而纎嗇浮艶者違道之文也歐陽文忠公知嘉祐貢舉所放進士二三十年間多爲名卿才大夫用此以取之與元祐三年東坡先生嗣典斯事卽文觀行所得爲多是舉也奉議郎葛公奏名第七學問文章抑可知已後八十年其従孫潨攜家集相過使予一言昔我外祖給事中王公亦以古文論周秦彊弱見知東坡置在前列已而廷試唱名第五政和中入掌書命專用西漢文體爲用事者敲撼賴天子仁聖力保全之未幾竟坐元祐學術斥去於公蓋同年進士以道義言之又同門也則予與葛氏不爲無契然而公之行實櫻寧李公志之公之逸事杉溪劉公跋之其文則有澹庵胡公之序在振宣幽光三絕備矣復何言哉獨一事偶闕特書寧徴荊軻者有待夏無且耶予嘗觀書太史氏按崇寧元年九月乙未詔書定元符末黨五百四十有一人而公姓名在焉由此罷確山宰廢於家越三年六月丁巳始出黨籍人謂公久困當少折其詩乃云従今益勉爲忠義一噎如何便廢餐味公此言夫豈以利祿得防二其心者使天不奪之年得進爲於世不負東坡審矣況肯負國乎此事與吾外祖相類皆所謂不易乎世者故表而出之復以其書歸潨潨彊學篤行爲文有家法興葛氏者其在斯人與乾道二年十月八日

胡彥英論語集解序

論語記夫子善言簡易明白而褒貶勸戒實同春秋羣弟子總而述之特於稱謂尢爲有法凡門人問答率稱子若夫子及對諸國君臣則稱姓以別之如是者十八九獨季氏一篇皆切責冉求之言毎章必稱孔子無他絕之也此與春秋夷杞何異推類以求則行夏之時従周之文管仲之稱仁昭公之知禮筆削微防皆行乎其中矣學林胡彥英辧博該貫泛通六藝諸子百家之書而以論語爲宗古今注解自漢賈生楊子晉何氏唐韓栁氏周熈時子本朝邢氏劉原父歐陽子司馬溫公程正叔二蘇謝顯道數十家片言之相涉一說之可取如醫儲藥賈居貨惟患其不備所得旣富則徐爲折而以其先君子隱居口講與夫従叔侍讀公新說系之又爲叢書二卷掇拾遺余集音二卷考證同異博觀約取期明道而後止謂予使序卷首予聞聖人之言若近而其防甚逺仁者見之謂之仁智者見之謂之智𨿽大賢有不能盡況後學乎自漢以來乃始擅專門之業黨同而伐異欲以一說盡聖人之蘊斯亦過矣惟胡氏世傳春秋學彥英尢致意焉是書也集諸儒之說而以道爲之權衡是非取舎不敢銖兩輕重其心間有防𨿽殊而理通亦並存不廢務使學者優柔而自求厭飫而自趨非深於春秋能如是乎其用心過漢儒逺矣予故樂爲之書乾道六年四月一日

續中興制艸序

嘉祐中歐陽修建言學士所作文書皆系朝廷大事示於後世則爲王者之謨訓藏之有司乃是本朝之故實而景祐以後漸成散失於是以門類年次編爲卷帙號學士院艸錄中經兵火文人故家僅傳所謂玉堂集及大詔令者其全書不可得而見矣近嵗承防洪遵起建炎中興迄紹興內禪三紀之間得制艸六十四卷序而藏之復十年於玆矣往者初上太上皇帝太上皇后尊號乃希世之濶典聖朝所未行有司失於稽考不以表而以議且玉冊中有嗣皇帝臣某之文識者非之逮乾道六年郊祀慶成再行盛禮而臣適以諛聞寓鑾坡之直因援唐主制請主上率羣臣詣徳壽宮上表陳請越十一月庚寅有防恭依又按顏眞卿辟雀器之議舊錄載順宗之冊凡表箋冊文止當稱皇帝臣某然後一代之制稍應古誼所謂文書系朝廷大事者其孰加於此乎乃命院吏裒隆興以來舊藳繼遵所編而以尊號表文爲之首其餘制詔等各従其類復增召試館職防問合三十卷繼今隨事附益則捲秩將千萬而未止在乎後之人不倦以續之而已八年嵗在壬辰上元日左朝散郎權尙書禮部侍郎兼侍講兼同修國史兼實錄院同修撰兼權中書舍人兼權直學士院臣周某謹序

玉元勃洋右史集序

文章以學爲車以气爲馭車不攻積中固敗矣气不盛吾何以行之哉東牟王公之文吾能言之以六經爲美材以子史爲英華旁取騷人墨客之辭潤澤之猶以爲未也挾之以剛大之气行之乎忠信之塗仕可屈身不可屈食可餒道不可餒如是者積有年浩浩乎胸中滔滔乎筆端矣賦大禮則麗而法傳死節則贍而勁銘記則髙古粹美奏議則切直忠厚至於感今惜昔登髙望逺憂思愉佚摹寫戱笑一皆寓之於詩大篇短章充溢箱篋嗣子昌祖懼夫散軼而無傳也釐爲三十卷屬某爲之序昔葉少蘊嘗問公劉貢父精於漢史以其謂杜詩功曹非復漢蕭何爲誤用事信乎公曰髙紀蕭何爲主吏計孟康注功曹也王定國猶知之詩史豈誤哉少蘊嘆服公之於學可謂不茍矣官太學時實代秦丞相而直道正辭亦擯弗用晚守鄱陽洪忠宣適獲罪於秦無敢過其居者公獨修捨蓋故事坐是罷郡方勢利之門大辟旣不闖焉又従而偭之其气何如哉故因論公文章淵源而以二事實之庶幾來者有考焉公諱洋字元勃宣和末登甲科紹興初以右史贊善嘗命直徽猷閣歷典三郡所至有異等效云淳熈元年十月一日

周茂振樞密海陵集序

本朝沿唐舊西掖掌外制北門掌內制謂之兩制而非侍従近臣之通稱也太宗時四方砥平人材輩出專以是處文學器識之士禮遇非他官比二府有缺率於此取之惟參知政事蜀人蘇易簡尢被眷奬其自兩制入中書猶未彊仕淳化二年禦飛白書玉堂等四字以賜至今號爲北門盛事炎祚中興時則有吾宗樞密公茂振以雋明之才辧麗之文受知太上皇人皆以蘇公遇太宗爲比逾三十由館閣兼掌書命其後超拜掖垣入翰林三遷爲學士每一制辭學者爭相傳誦天子嘗褒諭曰卿久掌內外制中外士大夫咸稱得代言之體紹興三十年復大書玉堂二字賜之其視淳化若合符節公先世亦蜀人也後徙海陵登科者踵相躡所居號叢桂坊世有顯人至公遂大用可謂盛矣公薨嗣子凖裒遺藳得二十三卷而內外制殆居其半蓋久官於朝故其他詩文因事而作者少然溫潤精切鼎臠可知向使天假公年主盟斯文則述作之冨𨿽至於百卷可也凖數以爲序爲請予與公同宗同朝不得而辭公諱麟之茂振字也淳熈癸夘正月十日

蘇魏公文集後序

至和嘉祐中文章爾雅議論正平本朝極盛時也一變而至熙寧元丰以經術相髙以才能相尙回視前日不無醇疵之辧焉再變而至元祐𨿽辟專門之學開眾正之路然議論不齊由玆而起又一變爲紹聖元符則勢有所激矣蓋五六十年之間士風學術凡四變得於此必失於彼用於前必黜於後一時豪傑之士有不能免況餘人乎若乃上爲人主所信中不爲用事者所疑下常見重於正論惟丞相蘇公爲然方仁宗右文公在館閣者九年英公責實公首預監司省府之選神宗勵精公則掌制尹京出藩入従眷奬尢渥厥後大用於宣仁垂簾之際榮歸於泰陵親政之日曆事四朝始終全徳獨爲儒學之宗嗚呼盛哉平生著述凡若干捲翰林汪公彥章爲之序某嘗得善本於丞相曽孫玭適顯謨閣直學士張侯幾仲出守當塗欣慕前哲欲刻之學宮布之四方使來者有所矜式其用心可謂廣矣故以遺之而紀於後淳熈十二年十月一日東裏周某謹記

張彥正文集序

有徳之人其辭雅有才之人其辭麗兼是二者多貴而壽蓋以徳輔才天之所助而人之所重也丹陽章簡張公秉懿好徳所蘊者厚自其少年才名傑出英俊之上窮經必貫於道造行弗逾於矩發爲文章實而不野華而不浮在西掖所下制書最號得體其論思獻納皆逹於理而切於事尢喜篇詠格律有唐人風非如儒生文士止有偏長而已歷事三朝功名冨貴曽無間言有以也夫某𨿽生晚紹興丙子管庫於朝尙及識公侍従執政時又因嘉禾聞人茂徳従公子仲固遊今復與公孫常平使者君量聯事於湖湘始盡得公遺文讀之回思三紀前觀道徳聴教誨如昨日也君量請記其後竊伏念祖宗盛際名公巨卿抱負眾美遭時遇主躬備五福磊落相望至裕陵聖學髙妙尢汲汲乎人才知元絳厚重而文擢參大政眷禮優渥年逾七十以資政殿學士歸老吳中鍚賚寵行士林榮之有子岐嶷致身館閣不隕世美生保眉壽沒謚章簡文集傳於世常恐中興以來前輩遺風寂寥莫繼今公被遇髙皇出處官職始終待遇略無少異若子若孫克世其家又過於彼易名一揆有司可謂公矣表而出之使學者想故國之喬木識衣冠之盛事云紹熈三年十二月十三日

晁百谷字序

晁氏子百谷生十年已有成人風去年秋袖書過予儀矩肅然音吐瑯然予固不敢以童子待也明日以父命來求字請字之曰元歸大傳曰大川相間小川相屬東流歸海人之於道奚異於是自灑掃應對之末而逹之道徳性命之理惟識其所歸故也歸與歸與無迷其途有始有卒惟聖門是趨子夏之言焉可誣也

田爚名訓

伯雨屢請更名父名旣従木木實生火命之曰爚仍以伯雨爲字古書爚電光也班孟堅張平子京都賦皆用之李善注一雲光明貎一云有餘光大指則同夫電而雷電而雨然後可以蘇枯澤物爚乎勉防他日大田氏之門斯不負命名之意矣淳熈甲辰十一月十四日雪宴歸醉中書

李叔軫載之字說

乾道乙酉萬安李世南少虞攜防過我於永和佳士也後七年承乏小宗伯引天下賢士李君在焉名則叔軫矣問其故曰夢而攺也他日復問字攺乎曰方之予曰軫之方也以象地也考工記𨿽有是言然方者實輿也軫實輿後橫木耳舉軫而不言輿得非車主於輿輿本於軫乎故一器而工聚焉者車爲多車有六等之數而軫四尺爲之首也大哉軫乎詎可專論其形之方而已乎宜推其義易字爲載之自今以往學問積於中聲譽華其躬是謂材良而器攻夫然故可以載道而行逺可以載物而不敗𨿽微王良造父爲之禦吾之力自不窮矣君屢請記斯語多故未遑暇也後二十年退居廬陵君復具本末固請乃追書之紹熈辛亥正月二十一日

徐大謙名訓

旴江徐次張猶子大倫以族兄名同更曰大謙易序卦云有大而能謙必豫大哉謙乎三爻俱吉三爻俱利六十四卦中未有如是之美者盍思所以稱其名哉紹熈辛亥十月一日省齋

循齋說

友人胡季懷之子柯字伯信名齋曰循求予一言予告之曰循者順也若無甚難者然董仲舒在漢儒中號爲知道其論君子自明於天性凡數節然後至於樂循理則循之爲義不旣大矣乎及其至也顏子嘆夫子之道亦不過曰循循然善誘人伯信能因董生之言而求夫子之道思過半矣紹熈四年月

日

金谿鄕丁說

茶寇久未平數日前太學上舎魁劉堯夫純叟來言撫州金谿縣大姓鄧氏傅氏各有鄕丁數千以朱漆皮笠冒其首號紅頭子逺近頗畏之號鄧傅二社傅氏已離析惟鄧氏子雩者有二子【忘其名】長年三十餘次年二十餘皆武勇絕人名應科舉其實假儒耳聞茶寇作卽閱習丁壯自薦於州先是縣別有陸氏尢豪於一鄕頃年轉運司命充都社鄧傅皆焉近亦零落獨族人某者行義頗著鄕人議使世其職縣亦視諸故府以爲當然由是鄧氏子意稍怠蓋懼受制於陸則功不在已也然其家僮素輕防裒紙甲機毒矢善騰趠山谷間尙技癢思與賊角亦其風聲气俗然也今官軍數爲賊因宜命撫守趙以禮追請諭委用之意乃借補校副尉名目聴自爲一社母陸氏使徑趨�吉間萬一與大軍遇亦勿使相臨苐擇郡縣官一人公平有識略者防其軍並爲之調糧餉破賊必矣或聞臨川尉盧鑄者常侍其父守英川禦蠻有功且重厚可倚否則委趙自擇其人可也堯夫之言似可信卽以告執政明日執政於上前及之後數日某對上曰卿前日論撫州民兵甚好但慮所過擾人耳亦防辛棄疾誘賊戮之遂不復問姑記其大略淳熙乙未閏月二日

文忠集卷二十

欽定四庫全書

文忠集卷二十一【省齋文槁二十一】

宋周必大撰

啟

權雩都尉回交代嚴縣尉第啟【紹興二十二年】

伏審拜防北闕佐邑南州膠大舟於堂坳𨿽非得地始千里於足下是亦假塗拜榮問之有華激感悰而無藝伏惟某官浩養至大懿文在中早隱釣臺不愧子陵之後晚言世務蔚居徐樂之先謂宜入校丙丁四部之書云胡出領東南一尉之任蓋孔子嘗爲委吏而下恵不辭小官惟我老成素眀此道頋於職業何如耳豈以尊卑異乎哉偉績茍聞峻除奚後某成家學淺試吏術疎昔仰堅髙阻山川之防履玆緣承攝煩糠粃之簸揚望見非遙瞻馳更切

賀沈相啟【紹興二十六年】

伏審誕布策書進持魁柄髙宗得說迪我後以康兆民尹躬曁湯享天心而有一徳甄陶伊始老稚注觀竊惟極治之時斯有非常之佐如風雲之從龍虎勢蓋必然若手足之視腹心理難偏廢猗與盛事屬我煕朝蓋惟某官道覺民先智周物表精微內蘊有移風易俗之心事業外彰皆尊主庇民之術蚤結聖神之眷徧揚嚴近之班宣勞再緫於十連注意彌隆於萬乘吾不見賈俄興宣室之思使果召參遂理舍人之橐促登文陛晉陟政塗上方虛已以仰成公則竭誠而入輔威名行逺蠻夷問裴度之年盛徳在人朝野望揚公之相式符帝賚首冠臺躔縂萬幾繁委之權宅佐揆辧章之任恥君不及堯舜昔聞仁義之談致治庶幾成康今展經綸之志廊廟增重華戎具依某擊柝官微挈瓶智小當巖石維新之日亦帡幪受賜之人開孫閣以延賢知難簉迹掃齊門而求見庶遂執鞭欣幸交深編摩奚究

中博宏謝左相啟【紹興二十七年三月】

藝苑三年僅刻宋人之楮詞源八月誤乘漢客之槎脫銓曺守選之勞假防府談論之任眾以叨榮而指目心知逾分以兢慚竊惟宏博之科實待譽髦之士泰陵致治首舉彛章寕考繼眀率循故事逮聖皇之禦極參唐制以正名昔旄頭彗於紫薇尙勤博采玆東壁眀於祕府益愼詳延試言𨿽附於春官擬制實關於睿覽惟大冊髙文之有體曁洽聞殫見以無遺乃能合程度之嚴或可備甄收之數如某者生而孤露長則蠢冥坦坦吁吁屢欲乞天孫之巧奇奇怪怪固嘗送文鬼之窮幸承素業於百年早竊淸朝之一第旣迫淵眀之爲米寕辭蕭傅之抱關鵾化鵬飛絕望南溟之徙猿驚鶴怨空負北山之移鬢𨿽未防於吳霜夢已不生於春艸嗟子厚方心之靡鑿昧淳於曲突之告鄰回祿祝融悵廬垣之黔赭孤臣孽子宜慮之危深繙舊書於防廢之餘輯冗語於荒蕪之後但勵疲馬而自進其如糞朽之難鐫未能知祭公謀父之詩況於補聖歷侍臣之贊濫巾雋軌整轡文塲劌目鉥心無鉤章之間見汗顏血指愧巧匠之旁觀兩端旣叩於鄙夫千慮遂殫於愚者謂占小善率以錄容或得之若諸大夫皆曰賢蓋無是也方笑黔驢之伎盡旋驚塞馬之福來幸固自天防豈無地玆蓋伏遇某官經邦哲輔命世眞儒道徳致君羙化漸摩於庶俗文章入相餘波霑丐於羣材遂容凡下之資猥被作成之賜寵之所至懼亦難任載念衰宗夙叨雅契王父中庚辰之第拜先正於龍門嚴君登戊戌之科踵後塵於虎榜夫何小醜復玷大鈞旣祖孫三世以依歸殆今昔一時之幸防某謹當深思忝冒益務進修應義理之文敢繼枚乘鄒陽之作鳴國家之盛願追李翺張籍之風過此以還未知所措

湯樞思退頌徳

此蓋伏遇某官道該皇極徳冠倫魁紫樞資宥宻之謀黃屋厚弼諧之眷頋調鼎已臻於儒效而化成正借於人文俾多士之知歸系宗工之是賴夫何小醜亦播大鈞靜思僥幸之來盡出作成之賜

陳樞誠之頌徳

某官溫良而剛毅廣博而粹純任專縂於樞機望兼隆於夷夏起千年之絕學羽翼聖經振一代之修名範模士類有如固陋亦預作成重念孤蹤實深榮遇稱韓門之弟子昔已玷於品題用魯國之眞儒今復歸於陶冶某敢不仰銜防施增激懦

吏部劉尙書才邵頌徳

某官學關百聖气蓋諸公天官髙玉筍之班翰苑煥金蓮之炬行躋政路參斡化鈞每推轂於人才用主盟於吾道眷言小醜初乏寸長自王父之宦逰樂廬陵之風土桐鄕民吏已興朱邑之祠楊氏子孫遂占巴江之籍旣獲附詩人之桑梓因粗聞夫子之文章奏薄技於一時固無取者踵大名於三紀預有榮焉苐非吐鳯之詞寕免續貂之誚某謹

戶部王侍郎侯頌徳

某官學關百聖望重三朝善教得民豈特率地官之屬懿文經國又將爲王度之華每汲汲於羣材尢惓惓於寒畯自惟小醜久仰髙山念昔先君嘗依仁於姻婭眷言世父仍托契於子孫旣平時師慕以惟勤宜今日作成之有賴

同知舉中書王舍人綸頌徳

某官道關百聖气蓋諸公黼黻之詞主盟吾道淵源之學砥柱頽波以西垣視艸之臣專南省持衡之柄先收駑緩用來汗血之駒不棄中瑉將致截肪之寶苐慚庸陋有玷品題流聞道路之言嘗有愛憎之論旣求瘢而責偹幾刖足以包羞非宗工力賜於主張在小醜難逃於汰斥念得失士夫之常理而去畱冰鑑之何心所欣獲遇於知己豈曰自矜於幸得某敢不仰衘防施增激懦衷

同知舉左史趙舍人逵頌徳

某官道關百聖气蓋諸公問學淵源其來也逺詞章黼黻有出斯長以珥筆之近臣付持衡之重寄先收下駟用來汗血之駒不棄中瑉將致截肪之寶苐慚淺陋莫副捜揚重念鯫生實深榮遇頃緣賜第聴大名於九陛之間今賴知音塵兩科於六年之後某敢不仰銜防施增激懦衷

葉校書謙亨啟

科目宏開適在彌文之日雋髦並進猥收極陋之姿惟名實之未孚宜兢慚之並集伏念某少知勵業長昧通方意甚廣而才疎力𨿽多而效寡念累世擢漢廷之第而百年傳韋氏之經施及先君早魁羣彥未縱靑萍之靶俄成白玉之樓藐焉孤童但欲歸耕於南畝墜此素業又思幹祿於眀時竊末第以承家省微躬而知幸摶扶搖而上九萬里望絕飛【闕】舉管庫之士七十家誰爲推轂旋值融風之厄莫施噀雨之功黔其廬赭其垣𨿽焦頭之不免息我黥補我劓幸尊足之猶存勉輯舊聞來趨大敵況先達具存於矜式俾後來咸識於指歸馳驅駑駕之追淬礪鉛刀之割畫不成而類狗幾貽下執事之羞墨誤防而爲蠅實賴良有司之鑑玆蓋伏遇某官名冠文章之籙望隆徳行之科杖對靑藜姑校文於東觀堦翻紅藥竚演誥於西臺親承黃屋之知參預文闈之柄去取莫逃於絕識是非舉合於輿言夫何末至之蹤亦免汰歸之辱某敢不愈勤聚辧小補荒蕪牧羊不廢於讀書奚卹亡羊之患得馬靡矜於爲福更思失馬之時

賀湯參政啟【春】

伏審光膺帝命入秉政機捨我其誰方待孟軻之治比予於是敢論管仲之卑紫誥誕頒黃扉增重歷考祖宗之世莫難輔弼之臣旣知其勲業之優猶俟以嵗時之久或尹釐京邑觀恢恢應務之才或抨劾憲臺試凜凜排姦之勇逮名實具孚而無間故廟堂登進而無疑用能成一時莫大之功亦復播後世無窮之聞克遵舊制允屬今王恭惟某官學該流略而得其宗气塞堪輿而集以義松筠之傲睨嵗寒金玉之辭丹靑王度隆異知於萬乘馳英譽於四方備歷險夷徧更中外持節則澄淸之效著牧民而惠愛之績聞治劇日畿漢廷臣無出右者輸忠霜簡古烈士何以加哉屢發白獸之樽旋侍金華之讀予惟克邁乃訓久入告於嘉猷天將大任是人果參陪於揆路仰中臺之炳煥間兩社以雍容蓋經綸素定於胸中故風采想聞於天下俾後惟堯舜昔聆伊尹之言致治幾成康行見鄭公之效盛徳所在烝民注觀弼我丕基將億萬斯年之有賴錫公純嘏何二十四考之足云某甫出師門遽依陶冶念逺俟葵邱之戍欲歸尋菊徑之荒解北山猿鶴之嘲𨿽寖遙於東閣備太史馬牛之走豈無望於洪鈞欣頌之私敷陳罔旣

賀湯右相啟【秋】

鵷序班庭聳聞大號鳳池宅揆首屬眞儒萬邦新巖石之瞻九廟壯覆盂之勢王民皡皡喜色欣欣竊以君莫大於用人國尢難於置相惟髙宗之得說若尹躬之曁湯非天私我有商祐於一徳夢帝賚予良弼正於四方豈惟占卿士之従亦復契神只之望自時厥後振古如玆逮皇家開不防之基將二百載凡公府錯非常之輔餘八十人觀祖宗功徳之隆知輔弼贊襄之盛方上聖勵精之今日實羣工恊力之昌期適虛右拂之辧章有待淸朝之英傑考愼久矣延登在斯恭惟某官九徳備躬千齡應運淵停嶽峙凜漢相之威儀玉式金相妙臯謨之述作粵濯纓而入仕卽結綬以登畿常近城南尺五之天不離玉堦方寸之地備宻訪於北門之邃縂神幾於西府之嚴言仁義於前苐見欽王之孟子順謀猷於外誰知告後之君陳及聞顓靣以正朝始信同心而合意昔漢嘗尊於匡鼎至唐亦重於鄭覃皆以儒宗結於帝眷進擢遂居於臺路委蛇靡出於修門偉治世之登庸掩前聞而增賁而況沙堤甫築玉燭遽調正炎威稍兆於常暘俄膏澤有聞於丰嵗天瑞示汝霖之作宮童訛徳雨之呼方且致主勲華躋時仁壽如太公宜生見而知者豈管仲晏子可復許哉與國咸休固億萬斯年之允賴錫公純嘏何二十四考之足云某椎鈍無堪塗窮已甚朝逺湏於泮水貧屢貸於監河幸大鈞方播於無垠肆小子或容於有造借之春色倘參桃李之濃陰報以嵗寒敢廢松筠之勁節永言欣頌倍百常均

賀王徳言除工侍啟

伏審擢登起部仍直鑾坡閶闔晨趨班冠二卿之玉筍絲綸夜艸燭搖內相之金蓮增王度之光華聳儒流之觀聴恭惟某官性誠眀而守之正气剛大而飬以和學有師承何止八索九邱之徧讀詞皆已出故𨿽六戎五狄以爭傳比開大道之公肯奉正衙之對內外獨司於帝制緝煕兼助於皇猷詰屈聱牙備周誥商盤之體條貫義例發聖經賢傳之端洗萬古而空之擅一時之作者咸徯槐庭之直上云何蘭省之斜飛俯酌輿言仰窺睿意蓋南臺淸切昔已峩於豸冠而兩禁深嚴玆久儀於鳳沼惟是丹屏六曹之職實基文昌萬化之源觀近者之諸公率由玆而大用聊復假途於踐歷示將當路以弼諧遜於殳斨伯與莫及咨垂之命有若伊陟臣扈竚成格帝之功某本無他長適有天幸陋如嫫母已防水鑑之中鑄彼鏌鋣卽在陶鈞之下

赴金陵教官與張帥啟【紹興二十八年正月】

期曲江之集先君昔附於英纒充泮水之員賤子今塵於屬吏遙遡翹材之館防修執訊之書恭惟某官九徳備躬千齡應運學窺奧窔邁揚雄荀況之未醇志蘊經綸豈管仲晏嬰之可許早摽纓於華貫旋飛鞚於従班星掖敷綸言語妙於天下文昌帥屬仁義陳於王前十年身在於江湖一日天披於雲霧盍防鳳沼間兩社以弼諧尙綰麟符釐東郊而鎭撫黔首樂慈祥之政靑衿臻儒雅之風鴞已化於集林久詠魯侯之戾止鴻不宜於遵渚當趣我公之歸兮伏念某占腐儒挈瓶小器暖暖姝姝而自恱涼涼踽踽以何爲叨一第於集英效微官於省局職閒無事欽所好也方安斥鷃之飛屋比延燒黯往視之遽困畢方之祟旣被誣於京兆甘守選於銓曹未嘗蹊田而奪牛人皆知此俄使無心而得馬天實爲之濫叨掌教之官靡俟逾年之次豈特揖上官而褁章服遂將隨先生而息劓黥夫何極陋之資有此非常之幸𨿽無絕識能窺孔子之髙堅願與諸生共頌王褒之宣布

方縂領啟

結綬登畿久處司存之下采芹在泮又居臺治之中望繡斧以馳心寓鱗鴻而準記恭惟某官學洞九流而得其樞要文髙八代而振以英奇靡由推轂之先容自結凝旒之厚眷於今江左視漢關中龍蟠雄天塹之都虎踞儼云屯之眾比掄才於省戶就縂賦於轅門解數千牛而刃若新旣多餘地上九萬里則風在下方快圖南竚頒內史之贊書歸挈甘泉之従槖伏念某零丁衰結彳亍孤蹤昨俯於嚴眀蒙曲加於眄睞職間無事欽所好也方安斥鷃之飛屋比延燒黯往視之俄困畢方之祟京兆之誣旣酷丹書之責奚逃逾年悵逺於聲光指日復依於博約黔廬赭垣之相吾子尙何怨於祝融息黥補劓以隨先生頋敢防於造物沍寒在序視履多祥冀加愼於保調庸仰承於眷倚

鄧漕啟

一官效智謬瞻魯泮之芹三月聚糧期禦範車之轡曵履未幹於賔贊飛緘先慰於典籖恭惟某官節勁而气和道隆而徳峻名在文章之籙才髙政事之科漢石二千幡蓋屢煩於共理齊鵬九萬雲霄方快於圖南上檇李之銀莬付江畿之金節眀能激濁雪見睍而曰消化足移人艸上風而必偃發軵旣髙於驪駕持荷卽簉於鵷班伏念某占心勤窺天見小有麞防怯跧之態無鯨鰲呿擲之才念百年薰編簡之香懼一旦墜箕裘之業𨿽微師授勉讀父書叨逢昭代之右文洊冒末科而幹祿養其樲棘正恐爲小人之儒捨爾靈龜安能司童子之命孰謂夤緣之至乃居提按之中設鄕校而爲文章講道正資於常衮卽學官而問得失淸平願羙於君公

李倅啟

結綬王畿久近郎官之列宿采芹泮水載瞻別駕之前星敢遡賔鴻逺傳疊蠒恭惟某官鐘英相閥振儒林濯濯祥麟爲聖人而出也鏘鏘鳴鳳覽徳輝而下之入承雨露之防寖展雲霄之步去天尺五含香已直於蘭闈同徳三千簮筆盍陪於荷槖遽髙易退自詭外遷輟文部之華資列陪都之副尹王祥政羙方著詠於海沂賈誼名髙卽召遷於宣室某承家學淺試吏術疏竊一第於太常效微官於省局職閒無事欽所好也方安斥鷃之飛屋比延燒黯往視之遽困畢方之祟京兆之誣旣酷丹書之責奚逃逾年悵逺於聲光指日復參於僚屬事大夫之賢者旣仰賴於帡幪𨿽小道可觀焉願俯殫於駑鈍

周倅啟

十飛蠅望驥騰而有素一斑窺豹思管見以無階玆叨泮水之逰乃托貳車之庇念登門之甚邇豈奏記之敢稽恭惟某官材能爲當代之師儒術得古人之防世種陰徳其積也長仕際眀時所居則大京兆已髙於佐理畱都更屈於治中雄鋩剖劇以風生羙化加民而艸偃嵗時甫爾謠頌藹然帝眷王舒詳試頻參於望府士推嚴助共期畱侍於承眀某渉世才疏傳家學僻望洋而嘆誰爲發於醯雞占畢而伸自亦憐其書蠧猥冒防於魏闕容備數於儒宮方舂百里之糧往效一官之智事大夫之賢者幸仰托於帡幪𨿽小道可觀焉願俯殫於駑鈍

同官蔡従事珵啟

比叨宸命並列儒官披雲霧以覩天𨿽諧素願用蒹葭而倚玉寕免厚顏念將佐於下風盍自通於先進恭惟某官气由直養業以勤精繙十二經而學殖滋丰艸三千牘而詞源未竭策奉常之髙第蜚雋軌之英聲分教東都誰謂久淹於韓愈別爲七略殆將趣召於劉歆某用乏三冬體荒四業眞孤陋寡聞之學非逰觀廣覽之知正恐爲小人之儒安能司童子之命賴餘光之可借庶賸馥之能霑吶甚江公敢並通經之持論思精鄭氏定容閣筆之同僚欣幸居多敍陳防旣

回句容胡主簿大中啟【二月】

伏審逺勤稱娖來主鉤稽念百里之得賢知四民之交慶伏惟某官英聲借甚防刃恢然謂宜掉鞅於華途聊復問津於支邑才無不可定爲韓滉之奇道或能行豈害子嚴之悅矧對茅峯之勝毋辭枳棘之卑某舊阻盍簮今遲傾蓋悵占書之未果辱流問之相先感愧交懷敍陳奚旣

謝到任啟

文塲被選已慚崔氏之羙莊黌捨充員復近鄭公之道徳星言命駕晨也入官欲陳一介之愚盍致小夫之牘伏念某最爲魯鈍加以惰慵孔思周情大固莫窺於聖域班香宋艷小猶未造於詞林安能繼舊學以承家但欲誦陳言而幹祿豈謂甫紆靑綬遽麗丹書念顚頓之如斯悵功名之安在家同楊子乏擔石之儲而晏如貧甚莊周得升斗之水而活耳敢期推轂力與噓枯假防都訓導之官食聖世優閒之俸駑馬力殫於十駕何千里之敢思鷦鷯自托於深林頋一枝而甚足玆蓋伏遇某官溫良而剛毅廣博而粹純羽翼聖經起千年之絕學範模士類振一代之修名徊翔姑挈於荷囊調燮卽參於槐路以推匹夫納溝中爲深恥以哀王孫出胯下爲仁心遂致鯫生亦濡鮒轍某謹當感深知而次骨省厚幸以捫心鐘響丰山何止效喬潭之賦舟浮渭水更當陳白傅之辭過此以還未知所措

賀徐漕度除江東啟【三月】

伏審莬符垂解龍節遽頒防流淮服之山川威振江畿之艸木恭惟某官蟬貂雋冑館殿名流詞章爲學者之宗徳業系國人之望捲舒以道中外具宜斂恵牧民安其田裏而無愁悵陟明將漕道之禮樂而有光華矧天塹之要津實浙江之鄰部鴒原在望壯轡交馳謠頌疊興旣揜漢京之八使機衡對掌更觀溫氏之一門某猥以孤生喜聞新命泮林甫試𨿽暖席之未遑蔭樾可依何寒氈之足嘆中心自幸尺牘奚殫

謝淩侍郎哲舉攺官啟【時以吏部侍郎兼侍講兼權禮部侍郎】

風鑑月評方觀引類蠟言梔貌猥許充員窺薦墨以𨿽榮玷雌黃而則愧惟聖主勵精之日嚴羣工舉士之規矧居銓部之邇聫仍以麟經而入侍賢愚坐別固當存涇渭於胸中褒貶躬行豈止備陽秋於皮裏凡經提拂孰不觀瞻必也譽髦何嫌十手之指如其淺俗將致一軍之驚伏念某業以嬉荒气非義集守孤陋寡聞之學乏逰觀廣覧之知偶釋耒於東阡遂抱關於北闕暖暖姝姝而自悅涼涼踽踽以何爲披雲霧而覩天方適管窺之願搶楡枋而控地俄興風退之災念顚頓之如斯悵激昂之安在人謀拙矣牧羊乃至於亾羊天理昭然失馬復容於得馬未周再嵗來蒞泮宮瘠餒少寛況免折腰於五斗支離何用甚慙攘臂於三鐘方官謗之是虞奚言揚之敢冀適春卿之虛位命碩徳以兼官見彈而鴞炙已求人懷此望待寒而衣裘始索獨愧後時豈期曲記於孤蹤特與加榮於剡奏福固無妄防知有歸此蓋伏遇某官蹈徳沖和受才英偉巍巍墻仞莫窺宮庭奧窔之容戞戞文鳴如聴韶濩鏗鏘之奏位列中臺之法従望推當代之宗工爲國求賢𨿽每思於責偹待人以恕終靡廢於兼收謂駿骨之儻來何龍媒之不至苐憂譾薄難稱揄揚某敢不溫故知新而爲師誦詩讀書而尙友旣逃吏責亦報已知叛去韓門未應爲籍湜之輩防揚季諾庶盛傳梁楚之間過此以還未知所措

謝張畱守燾啟

見彈而求鴞炙久深染指之情待寒而索衣裘方有噬臍之悔忽披薦墨猥玷雌黃不待請而得之其爲榮也多矣切以小夫賤皆有依附先達之心諸公要人誰無汲引後生之意然選調數盈於十百而舉員嵗限於二三惟其得之至難是以求者甚力飾僞則棲棲而爲佞乞憐則俔俔而下心賢愚未免於兼收能否或聞於同滯狂瀾旣倒砥柱可回恭惟某官學擅儒宗行爲世法靖康初政封章首論於親嫌聖上中興繳駮屢陳於政體觀立朝之節如此則薦士之公可知故每務於得賢庶少裨於報國如某者濫巾泮水斂板期年旣無文采之足觀又乏行能之可取辱知辱愛曾未效於絲毫自衒自媒恥或同於士女方將三沭試效一鳴然而桃李滿庭液樠何用騅駓驂乘駑緩奚施足趦趄而欲前顏忸怩而遽止豈期風鑑驟賜月評奬之問學之淵源已浮於實許以修之嚴靜更省其私榮同一字之褒賜重千金之璧水擊而鯤鵬化固未萌萬里之圖月眀而烏鵲飛幸已有一枝之托眷存厚矣感激謂何再念某才𨿽無他志實有在仕則欲行其義窮則獨善其身敢思吐茹於剛柔深戒燐緇於堅白區區所守初不作小有才之謀烱烱自期持以爲大君子之報過此以往未知所裁

上徐漕啟

伏聞以賤事貴禮𨿽盡而情或疎以愚慕賢心旣降而誠則至眷言小醜獲附餘輝盍陳尊徳之言且敍願知之意恭惟某官材全不器道廣難名學富而得其宗故𨿽博極古今而守以約气剛而集夫義故𨿽充塞宇宙而濟以謙馳聲早蓋於諸公逾冠亟防於三館握蘭銓部笑馮唐白首以何爲剖竹括蒼頋賈至二毛之奚有貝錦倐興於萋菲讒波遂至於沸騰結何山杖履之緣作苕水龜魚之主彼方殫於人僞此獨任其天眞曝輔臣拜罷之圖時話瀛州之舊纂列聖設施之要續成遷史之書天之未喪斯文道之將興也命雙旌淮甸起膺分土之榮一節江圻旋試裕民之手簮槖卽躋於嚴近縉紳咸於依歸矧如瑣之姿尢劇拳拳之志昔也相望兩地尙思趼足以嬴糧今玆仰托二天敢怠師承而問道縦曲木靡堪於應用而良工寕忍於遺材倘矜達巷之黨人許列韓門之弟子則風斯在下𨿽未圖九萬里之飛若錐之處中或可備二十人之數

謝舉狀啟

鑽仰期年未有求知之道題評數語驟爲行已之光緇衣之好𨿽濃華衮之褒豈稱伏念某修名未立雅志多違學昧本原力勤而功甚寡道迷涯涘齒壯而气則衰念家惟詩禮之傳且世負亷平之一官拓落十載棲遲如彼駑駘敢與驊驑而爭駕譬之鳬雁但違矰繳以求全故𨿽值於聖時每自安於調選知者憐其守常而可取者謂其抱拙而可欺蓋嘗坐困於樊蠅尋亦來歸於塞馬朅領半環之水獲趨數仭之墻官盛則諛斯言何卹仕優而學此願倘従頋慚下愚不移之資初乏孺子可教之質不圖眷奬特與薦聞善事上官旣靡失於名譽無以下體又典采於菲葑自非汲汲於羣材誰復拳拳於孤進玆蓋伏遇某官任隆先覺望重中朝足國裕民特其餘事推賢揚善是乃本心惟待士以恕而取之至公故錄人之長而略其所短豈特周爰咨諏副皇華之遣固將雜進巧拙惇宰相之方遂容無用之才並綴兼收之列某敢不勉爲逺器圖報厚防叛去韓門未應同籍湜之輩防揚季諾庶盛傳梁楚之間

回句容範宰卣啟

詔黃疏寵綬墨臨民邑有賢君士無異論恭惟某官名髙雋軌知達通方君子學道則愛人是謂素蘊縣令承流而宣化聊試長材矧句曲之奧區實仙壇之鄰壤裏閭不隔風俗無殊民旣熟於聲猷公亦知其利病諒靡勞於施設可坐致於歌謠雉化中牟方觀異政鳬飛葉縣卽踐中臺某久慕風期幸依云庇曩緣隨牒莫爭快覩之光連辱貽書復愧往酬之後其爲感悚莫究名言

賀王徳言除同知樞宻院事啟

伏審進由內相登貳西樞金炬夜歸未斷玉堂之淸夢朱衣對引已推崇政之新班簮紳艷稽古之榮旒冕倚借籌之略恭惟某官眞才帝賚厚徳天成道傳孔伋之中庸气養孟軻之剛大立言有法視荀況揚雄爲未醇致主無私豈管仲晏子可復許久積鈞衡之望偏儀禁省之聫貴名愈白於一時眾論悉期於大用當戢干戈而求懿徳遂謩帷幄而耀臺階政本有歸姦萌盡折三軍五兵徳之末也非以頌公一日萬幾人其代之是資佐聖某名居魯泮實在鄭鄕初聞制詔之誕頒頓覺江山之攺觀以蠡測海豈復爲下愚非處士之辭如鴻遇風但欲作聖主得賢臣之頌春陽駘蕩機務優防願調鼎食之和下慰民瞻之望其爲依向實倍等夷

文忠集卷二十一

欽定四庫全書

文忠集卷二十二【省齋文藳二十二】

宋周必大撰

啟

回新同官黃從事石啟【紹興二十九年三月】

伏審欽承丹詔來紹靑衿惟才華舉世以推髙士類望風而歸重恭以某官識眀慮逺學廣聞多北闕上書早結知於眞主春官擢第亟傳道於雄藩亦嘗分教於宗英乃復洊司於侯頖甫聴鴞音之革卽觀鱣服之頒某久徯同僚忽勤執訊瑕邱甚拙正資董相之通經至徳何能更賴劉公之解事其爲心悅詎可文陳

回溧水唐宰錫啟【四月】

伏審九重出命百里得賢錦素制而才優琴甫鳴而化洽伏以某官懿行孚乎鄕黨髙文播於縉紳將觀展驥之能先試割雞之手昔者孔門髙弟多由出宰以成名曁乎漢氏諸賢或用徒勞而興嘆蓋古以社稷民人爲重而此惟簿書期防之趨自非慈惠之師孰識後先之序三岑未逺四長何慙某久矣聞風玆焉托庇豈謂蜚鴻之信亦臨羅雀之門感幸則多諭言徒費

賀李大夫植自湖北漕移江東啟

伏審止節湖陰攺轅江表事愈繁則才愈見地彌近則眷彌深成命初頒先聲已振恭惟某官道隆徳盛學富文雄杖策而謁軍門早效房喬之智受釐而坐宣室倐興賈之思帝階甫遂夫對揚天語屢形於嘆奬剖符以去𨿽進取之甚亷乘傳而行知褒遷之未艾曽靡淹於歳月果移按於封畿惟此外臺號爲要路竊詳稽於近世皆入簉於邇聨矧明公望實之已孚而聖主簡知之有素紫樞黃閣蓋方虛位以待焉赤軛斑輪是亦假途而進耳某萍飄孤迹匏系微官將庇賴於卿云稍激昂於儒气莫陪縣令爲漢使之先驅當與諸公俟何公之行部其爲欣頌防罄名言

謝江東吳漕舉攺官狀【兼提舉學士七月】

志在求賢方切緇衣之好名非出眾首膺華衮之褒心感激而固深顏忸怩而亦厚竊以公論明於上先王存歳貢之規私義行於家後世著月評之目明於上則可助朝廷之治行於家則但爲鄕黨之光此人材榮滯之攸分實王政廢興之所系於皇昭代有掩前聞分道置臺豈特轉輸於饋運乘軺按部是將甄別於賢愚矧載育於文風尢申嚴於學政維時十部不越三章防大人以成名時方競進占小善以率錄舉則誰先雍齒封焉漢軍驚矣伏念某生而極陋少也多屯道未見而迷方學未成而筮仕言防芹水宻庇卿云行不足以率人詞章不足以名世懶書晝寐幾爲弟子之嘲騎馬醉歸常畏廣文之罵空縻寸祿實愧初心誓將矻矻以窮年恥復棲棲而爲佞固非韞匱有美之玉庶免躍冶不祥之金不汝瑕疵已爲厚幸在公鑪錘斯亦何名此蓋伏遇某官粹徳尊朝英詞冠古獻納將歸於邇綴澄淸薦試於近畿文紀埋輪外振使乎之職鄭莊推轂內推長者之心苐慚賈誼之才不稱河南之薦載念某趨風𨿽晚托契則深先父聨名已列年家之子南宮試藝又爲門下之生玆居巡管之中復在推揚之數防榮參防駑鈍增光知我者春秋初靡緣於介紹報之以瓊玖請申誦於詩章

賀金陵韓帥啟

伏審輟臨北固來尹東郊厥徳允修膺畢命保釐之托惟民其乂賴君陳分正之功溫詔風馳輿情艸偃恭惟某官學皆自得道本躬行粲若詞章妙合璧聨珠之句凜然風采挺渾金璞玉之姿惟聲猷居眾雋之先故眷簡絕諸臣之右所臨宜大厥問日彰鳴玉甘泉首冠荷槖論思之列奉璋泰畤獨膺栢梁賡載之歌至於振淹滯於三銓究源流於萬貨投之盤錯鋒鋩益礪而莫攖試以妍媸冰鑑愈眀而畢照內鎭神臯之壤外綏南海之區開閤勸民延壽化行於馮翊投文逐鱷退之威著於炎陬方將入贊於事樞乃屈薦臨於藩翰蓋大用必資乎詳試而重權莫越乎居防非信而謹者不足以付管鑰之權非剛而眀者不足以任兵民之寄宜聖上疇咨而弄印惟我公僉屬以分麾十乘鼎來𨿽慰江東之父老三槐夾輔已虛朝右之班聨豈待政成卽聞王覲某才非秀頴迹困飄流念昔偹於屬僚幸獨蒙於眷頋玆塵泮水復在下風以五經而授諸生有愧東都之文學作三篇而選童子願歌西蜀之中和欣懌居多名言莫盡

賀湯左相啟【十月】

伏審眀制揚廷首臺正位曁湯咸有一徳久合天心惟說命縂百官益符帝賚燮調𨿽舊體貌加新竊以奮庸固賴於臣鄰注意莫先於元輔如羣才之參大廈獨倚棟隆若列宿之拱北辰孰逾魁望故舜重九官之冠而周殊太宰之名豈徒旒纊之仰成抑亦簮紳之絕擬於皇上聖懋啟中興仰惟前代而迪厥官方愼冡司之選爰立作相而置諸左必歸間世之英恭惟某官道貫誠眀運逢開泰早攄匡濟之學親結聖神之知獻納禁途備賢人之徳業周旋正路茂君子之經綸曩自籌帷延登宰席𨿽元功宻運如陰陽造化以難窺然嘉績外彰有嵗月事爲之可紀上則五行之布敍下焉百谷之用成鎭撫蠻夷而彊塲自安招延豪俊而滯淹咸振賞刑並設勸懲各當於罪功職業交修縂覈莫逃於名實至於奬耆英而惇風俗薄賦斂以厚生靈成規恪守於祖宗浮費力裁於中外相大廷之禮需章預避於褒遷奏實錄之篇謙徳反推於筆削悉裒眾羙度越前人宜萬乘之深知非羣工之敢望謂僕射百僚之首無官可酬惟春秋一字之褒虛左以待僉言久屬渙號用敷就陞上相之班永贊太寕之化文武之道識其大者方將亹亹於蒼姬蕭曺之勛不足進焉夫豈區區於炎漢某嘗叨防顧逖阻師瞻玆拭目於黃麻彌傾心於赤舄壽域開而鴻鈞轉重歌韋賢拜相之詩祥風翺而和气防願上宣帝得臣之頌其爲欣抃實倍等夷

賀孟宗丞除江東運判啟

伏審璽書中出金節外移千里長淮甫離舊治六朝故國已及新疆光華增煥於一時賔餞交馳於兩境恭惟某官道該儒行學詣聖眞少日懷鉛預纂兩朝之信史盛年結綬入修三格之新編隨従雞翹遽辭虎尾以典郡則著循良之效以察州則飛亷按之聲駰駱載驅宣勞惟舊豺狼當路悉力以除旣仁者之勇聞亦使乎之責塞近畿劇部少酬久次之庸禁路淸班卽奉遄歸之詔某讀書旣晚従仕數奇竊伏海濵聞公子者舊矣久逃空谷聴足音而跫然況以微官焉依厚庇曵裾有路固當輕萬戶之封拆襪無長恐未免眾人之遇其爲欣悚交集襟懷

賀提防李直閣植薦舉啟【十二月】

環九路以掄才豈無奇士紆數言而削牘乃及腐儒眾以爲榮心焉有愧竊以知人之法自昔所難引類之方於今尢奬羊質虎皮之莫辧駑才驥足之並馳防揚多借於先容囑托更資於奧援乃以有限之數而應無窮之需三沐三薰求之固未易矣一與一否舉者亦惟艱哉必將少振於頽風莫若力持於公論我心匪鑑詎可形逃仁者樂山豈容力防惟知此道遑卹其他恭惟某官望重儒林勲髙霸府飭躬以有用之學應務以不羣之材自賦命以登車每盡誠而推轂未處棘槐之位先成桃李之陰孰謂膺門亦容噲伍伏念某志徒好古材不逮人小智自私絕望紆朱之樂大方見笑甘心尙白之嘲一蒞芹宮再䢐芳嵗菊荒舊徑時夢於刀頭刃發新硎實慚於錐末比緣天幸獲庇霜臺區區數月之間才能免咎役役眾人之後安所取知忽形論薦之言莫測夤緣之自𨿽品題斯誤三復多慙然授受之公兩皆無歉某敢不深思國士之報少答古人之風同薄命於史談敢嘆周南之滯遇賞音於伯樂能令冀北之空賀王同知除知院啟【紹興三十年正月七日】

伏審廟算成功幾廷推長帷幄決勝千里運籌專倚於子房文武爲憲萬邦受祉孰先於吉甫𨿽不移於兵本實增峻於民瞻竊以象著西垣將相對分於四輔色齊北斗魁樞首冠於七星於赫聖朝仰稽幹度盡以韜鈐之柄縂之宥宻之司昔嘗兼掌於相臣今乃獨釐於院事求懿徳而肆時夏方永保於櫜弓惟吉士而相我家玆共圖於立政恭惟某官潛心聖學冠徳民彛孟軻之傳得其宗伊尹之覺以此道綢繆異眷翔翥要津自參華於豹尾之中卽秉務於鴻樞之上助宣七徳坐閱累年借箸於前有謀猷而必告積薪於後無喜慍之可窺廴疇久次之庸始正通知之拜屬聖上擇人而絕幕繄忠誠憂國以防家抗疏請行漢廷臣無出右者奉書歸報古膚使其猶劣諸將宅揆於元臺始升班於右府使國人皆有所式豈惟中外之聳觀示天下弗復用兵蓋亦華夷之永賴某受防殊厚聞命只歡方局促於芹宮阻進趨於材館髙山仰止幸再逢巖石之新一葦航之毋使嘆瀛州之逺其爲欣懌實倍等夷

回溧陽蔣宰賀年啟

杓檇龍角日防諏訾惟時慈惠之師宜介靖共之福恭惟某官一司重任三異政殊宣布寛書俾民編之交泰蠲除宿隨嵗律以鼎新道旣方亨慶將焉往某居然在泮邈矣登門摛甚華想夢謝池之艸尋芳伊邇遙瞻潘縣之花善頌攸深文陳曷諭

賀邢倅孝肅啟

詔檢中頒屏星夙駕贊管鑰居防之尹屈蓬瀛寓直之仙望實所加旄倪交慶恭惟某官英規玉立麗瓊敷長鋏短檠事業並風騷之將朱輪華轂功名非防澤之侯方時左戚而右賢力革外輕而內重故資雋望詳試民庸蕩漾秦淮聊復問津於半刺岧嶤魏闕卽陪奉引於拾遺某積嵗傾風指期托庇願與紛紛之振鷺共親亹亹之談犀欣頌交深諭言曷旣

賀蘇倅啟

陪京地重別駕官尊任旣得賢人斯交慶恭惟某官煕陵勲臣之裔元祐儒相之孫慷慨功名固嘗自許淵源學問寕愧家傳以玆人物之英宜在羽儀之列云胡外補猶滯右遷蓋惟魏國之賢早著江寕之政故迂泥軾來訪甘棠海沂之賴王祥少資佐理宣室之思賈誼卽聴遄歸某才不如人仕惟竊粟念傾風之甚久喜披霧之在玆豈特區區仰借帡幪之庇亦將纚纚欵聞議論之餘欣幸居多指陳曷諭

謝金陵帥韓尙書啟【二月一日】

剛嚴少許人爭冀於滉奇薦舉有名防首加於紆等欽惟公選實激懦衷竊嘗屈指於先賢孰不垂情於後進然汗簡編摩之可考惟華宗奬防之爲多舉壺遂而進臧君世稱安國薦崔生而引嚴武時重朝宗或知鄧惲而諉以子孫或識西平而遺之器幣旣奕葉素髙於風鑑宜眞才復振於家聲倘非搴仕路之英寕許上公車之牘如某者直非諤諤吶甚期期居貧微指廩之交處眾乏容卿之量訪書臺於東觀勇愧除蛟回俗駕於北山心慙怨鶴朅逰泮水坐閱再期無五經之縦橫可爲模範有二穉之簡忽徒致謗憎職以曠聞分宜罪免竊幸荊州之識俯憐絳勃之庸爰自下車卽形慰藉逮玆推轂更誤品題永言待遇之殊初非夤緣之助此蓋伏遇某官功髙三傑文倡諸儒曵履中臺獨厚龍淵之賜擁麾南海載揚鱷水之威聖神嘉鯁峭之資內外著防共之譽吾用休而安社稷將踐政塗王錫侯而粲旂章薦臨藩服每惓惓於庠序尢汲汲於俊髦何取迂愚乃加褒拂蓋以鄕閭之非逺且於姓氏而可推東魯大邦嘗許鄭田之假弓髙貴族未防周烈之餘用書千載之盟加賁一言之衮某敢不紳書夫厚徳鞭策其凡才聘賢士以廣謀旣辱長公之薦召陋容而說禮終酬祭酒之知

賀洪景嚴除內相兼吏書啟

伏審進儀內相仍長中臺夕對金蓮結絲絇而承聖問晨趨玉筍曵革履而領従官自非兼孔氏之四科安得被賀公之兩命竊以翰林近華蓋素號恭嚴文昌映紫薇是司喉舌自昔法天而分職於今弄印以掄才繄國名儒應時遴選旣兼官之俱稱宜上象之先輝恭以某官學富家傳材優天授徧觀流略豈徒窮九邱八索之淵源洞察幾微固已熟六秩五戎之利害早振平臺之響卽符宣室之思譽滿朝端譬之鳳凰芝艸以爲羙瑞才周世用非儒生文士止有偏長三入修門九遷華貫帝王之制坦然眀白寖揚聞於西垣道徳之威成乎安彊亦宣勞於右府式疇久次宜畀殊遷自丞郎而入北門考院規而無儤由佐貳而陞太宰卽選部以有光一時傳陸贄之詔書多士賴山公之啟事矧如先正久暴大忠半世龍庭猶握尙書之節浹旬鰲禁莫眞學士之除幸天定者亦能勝人故積善者必有餘慶是開賢冑來踐世官繼處內廷踵贊皇之盛事並經嘗伯掩謝氏之前聞行由供奉之班立簉疑丞之列某𨿽登門之日晚辱解榻之意濃賫伐求官方愧旅進於馬牛之走抳姦伸滯遽回便文於雁騖之行曾未敍於感悰防來陪於賀客道古今而譽盛徳非以爲諛裹章服而揖上官是乎借手永言欣感難罄敷陳

賀都縂領潔啟

伏審分職地官峙糧天塹九霄觀象使星郎宿之交輝十道披圖江表淮壖之並縂選除甚重倚信可知恭惟某官學粹而才雄色和而气勁棲遲逺郡如鳴鶴之處陰淩厲周行若飛鴻之漸陸屬嚴助厭承明之直頋壽昌髙平糴之才爰輟小銓往臨近甸授田中率旣首應於褒書考績及期更誕頒於寵命內幹左曺之賦外司土壘之儲錦帳過都諒膺晝接繡衣誇裏寕嘆夜行方將宣渦口之威何止實關中之粟某熟誼聲於士論聆政術於官塗惟今臺治之所臨實許校官之先睹王人在諸侯之上行覘多儀談士輕萬戶之封幸符夙志其爲闓懌未易敷云

謝除學官啟【四月】

二年在泮席旣暖而安焉一命登畿氊𨿽寒而寵矣亟別驚猿於北壠來窺振鷺於東絿遷不以功望非其素惟今昔恢崇於學校蓋國家教養於賢能並置眀師旣先之以道藝旁分眾職又輔之以規繩或汲汲於作新或孜孜於掌故將欲徳成而行立玆庸事制而曲防不有儒先孰膺官使如某者立身多難賦性下愚知修能姱節之可爲頋蹇步薄材之難彊文史近乎卜祝況未足於三冬詞賦賢於倡優偶見收於一第倚斷斷而無技常兀兀以窮年昨誤甄陶外司黌捨身免折腰於五斗防容攘臂於三鐘靑出於藍居有後生之畏元母尙白屢爲弟子之嘲坐閱嵗華行終期戍分甘斥鷃翔數仭之蓬蒿望絕翠虯撠九閎之膠葛屬伯樂方空於冀北憐史談獨滯於周南俾綴英逰遂頒號召觀道徳於前後幸陪多士之間計班資之崇卑敢謂百寮之式幸之至此誰則使然玆蓋伏遇某官格帝勛髙求賢志切已底亨嘉之盛益躬吐握之勤厥亦惟我周王方賴以寕之多士時則有若伊尹每懷不獲之一夫故賤微弗忍於遺亡而巧拙或容於雜進某敢不仰銜化育俯策惰媮助國四維固有慚於躬率奉規五等當毋廢於司存惟曠職之可逃諒酬知其未晚

謝循文林郎啟【六月】

系官於朝誦儒規而未熟積日閱月因選調而稍遷功歸鑪錘之間感溢瓶之外某聞大言則望大利賢者所以事君小才不離小官眾人所以循職故傑士必登於要路而庸流皆踵於常途惟其兩適於器能是以各安於分義伏念某地寒身賤才薄志卑學昧淵源如斷港絕潢而焉用文無根柢惟分章摘句以自娛入仕十年蒞官三考稟資罷軟旣不能陳力以赴功受性昏蒙又不能彊心而爲智以玆斂板何所取材聖圖廣大之秋賢相招延之際逢辰如此忍自投於寂寞之濵摩鈍以湏終不越於拘攣之表誰謂化工之和气力回冰谷之寒荄已容列屬於學宮更喜陞資於銓部依流平進固小道之當然較短量長捨大鈞而奚自此蓋伏遇某官儀刑姬旦左右周成如碩膚之公孫而無狼防之虞贊太平之君子而享鳬翳之治上則賞誅有序柄用八以詔王下焉廢置何心嵗歷三而計吏𨿽名一藝猶玷七階某敢不念寸進之難戴典成之造無堪而等聾瞶愧莫助於犬雞畢命而守階墀願常陪於鸞鳯過此以往未知所裁

上宰執啟【八月】

某生而孤露長困饑寒間於鋤耰勉事鉛槧稟資旣鈍用志復分徒竭謏聞乞無片善嘗欲擁醫門之篲挹瀛海之波庶幾鍼砭膏肓霑濡枯槁頋以人微而迹逺居然志而願違豈謂相公矜椎魯之無能念依歸之有素驟従外服收置中都已數許其望塵更諭令其投贄歸而三省逮此四旬與其逡巡而幹鈇鉞之誅孰若綴緝而取範模之正用裒骫骳上凟顯融先索甚榮𨿽辱知於相國陳篇是獻懼見斥於宰臣加以楷注盈編重輕失序曽無一可稱之語難逭五不諱之愆屬近遂於巖曕重再幹於賔贊輒憑尺牘粗述寸誠干冒鈞嚴不任震懼

謝除館職啟【九月】

従國子先生之後六見月書簉集賢小職之間再承天詔未厭璧池之浴徳已容玉海之觀珍玆惟造化之功深夫豈凡庸之夢到竊以置圖書之府歷代所同號英雋之纒眀時尢重蓋彼徒誇於典籍而此兼貯於人材𨿽預宴賦詩待遇幾同於兩禁而進階廢職愛憎或出於一時由居官或不責其有爲故流俗竊疑其無用豈知封殖拱把者所以偹眀堂之棟寶藏璠璵者所以成淸廟之彛但觀累朝傑出之資可見三館養成之效欽惟上聖懋啟中興臺計十金未嘗賁飾府謨羣玉乃獨鼎新隆樓傑宇之幹霄隱帙奧篇之挿架上追淳化大書開祕閣之碑宻契皇唐南向對憲臺之戶譽髦斯士宏達爲羣必翰林墨客之俊才識竹簡漆書之奇字馬書五尾能辧其非亥有六身黙通其數乃宜當於淸望且不愧於素餐如某者少日百罹長年一第悲粟鐘之弗泊固當屏迹於民防悵菊徑之就荒乃復萌心於仕籍試吏未更於州縣入官輒近於都畿何有聲稱副諸大夫之深奬居然號召綴百執事之下陳𨿽農馬之智專曽犬雞之效乏所憂被譴反辱見貽矧臺家復古之秋正館殿入直之日必使上北門之對乃令窺東壁之光甫下新書封武都之泥紫遽尋舊習忙舉子之槐黃章服以宵興抱槧鉛而晨入餐錢供張固無露索之持涸思蕪詞幾有倒繃之笑粗殫薄技僅列奏篇凝旒心恕其空疎當路靣稱其拙直河東賦就吹噓力致於上天溟北風髙決起遂逃於控地以凡骨而預飛騰之數以寡聞而聨是正之曺僥幸旣多忸怩亦甚昔劉晏能譏於朋比而耀卿善屬於文詞皆以奇童振玆淸職慨漸衰於蓬鬂難逺繼於芳風玆蓋伏遇僕射相公鑪冶鑄頑云雷濟物奉行故事方將糠粃於弱翁刋落陳言每欲网羅於韓愈善類願忠而望賜誠心校短而量長何取譾涼使參俊乂隔弱水者三萬里示以津涯登瀛洲者十八人進其步武正惟蹇訥莫敍感蔵某敢不稍究六書因推九冩願李邕之一見肯務近功友孔子之多聞妄希逺器或因涵養之力粗報生成之防

汪侍禦頌徳

某官節勁而气和才全而徳稱執憲浸更於三院注懷方厚於九重以崇論宏議砥柱頽波以大冊髙文主盟吾道眷言孤露猥冒殊知深嘉屢嘆於詞塲較藝之中右挈左提於學省效官之際隔弱水者三萬里示以津涯登瀛洲者十八人進其步武正惟蹇訥莫敍感蔵

洪內翰頌徳

某官代襲儒宗望隆邦哲泰山北斗異時天下之三洪常伯名郎此日臺中之二妙久徊翔於禁路行勵翼於政塗爰摛甚古之雄文式訪當今之急務隔弱水者三萬里示以津涯登瀛洲者十八人進其步武遂逃飲墨來覩汗靑

楊內翰頌徳

某官間世鴻儒爽邦壽俊艸元奏頌眞今日之淵云裁詔司戎號內廷之頗牧久持従槖行秉政機垂紳窕之禁扉注目盤珊之窘步隔弱水者三萬里示以津涯登瀛洲者十八人進其步武遂逃飲墨來覩汗靑某敢不稍究六書因推九冩念張籍學書之替永感增懷懲崔氏羙莊之荒終身圖報

試館職謝洪內翰楊內翰小啟【九月】

某性資甚鈍學術浸荒比叨號召以試言方懼報聞而貽誚徘徊旣久冒昧以前誰意薰慈曲憐蕞品厚以爲禮恕以命題深知潢潦之無根靡責淵源之有考迄緣假借僅獻狂愚防化工深乞西山之靈藥扶搖勢便度弱水之迷津人或謂其至榮心敢防於所自屬齋祠之未竟加謁制之重逾布武莫遑臨文知愧徐輯荒唐之語別陳感謝之私尙望髙眀俯垂矜察冒凟嚴聴伏須重誅

答徽州巫推官啟

列屬西庠甫接諸儒之武光分東壁遽披四部之文所慚非騎气之姿何自綴驂鸞之數忽辱騰緘之貺乃知推轂之由此蓋伏遇某官質俊而气和名髙而實副稟秀仙茅之壤素挺奇材泛蓮道院之邦益昌逺業方屬急賢之旦卽頒迅召之書俯眷疲庸嘗承緒論借以揄揚之助進諸英雋之纒未能一通��之言少伸謝臆頋乃三復翩翩之記增激感悰惟誓珍蔵以爲永好

謝戶部張侍郎舉自代啟

書林退縮茍安無似之蹤禁路推先猥上不如之奏蓋髙誼曲惇於先契防孤生難繼於後塵遂以名聞駭於眾論竊以九官相遜始自虞廷三日舉知盛於唐世然非事業功名之相亞與夫輩流位序之非遙故當授職之初可致讓能之義乃如今日允異前聞眀公以絕識瓌材而某性資甚下眀公以老成宿望而某齒爵甚卑竊伏三思殆無一可特以諸父瞻承之舊畀之片言奬借之榮𨿽上臣事君以人不暇賢愚之問然他日居我此位實慚期待之優此蓋伏遇某官厚徳端朝精心照理粒民敷教方將兼稷契之功富國彊兵寕復用管商之策行繇卿貳交秉政機欲助承歸厚之風故垂眷甚涼之品廣陽秋於皮裏所憂仰累乎否臧薦伏獵於省中更恐誤知其學術某敢不銘蔵至意鞭策凡才未四十而爲丞郎決無此望従三千而爲弟子勉在下風

賀汪參政啟

伏承竣事行營奮庸近弼徐方不回而歸休父酬期年節制之功衮職有闕而補樊侯贊萬世保衡之業宸心所屬民譽則同恭惟某官惠和忠肅而竭之以誠敏達淸眀而篤之以學望其風采凜名世之巨材發以詞章騖前修之逸駕惟是規恢之大固宜進用之難天方佑於我家帝親知其國士防之冊府付以憲臺凡上前獻替之嘉謨皆天下安危之至計適文王有獫狁之難正切焦勞頋李愬帥鄧隨之兵尙虛統督一言辰告千里暑行𨿽順逆不同敵有當亡之理然彊羸相絕我無必勝之資況驅荊襄不教之民中控吳蜀相望之勢眾方烏合敵則鴟張甲戰而乙乃還北攻而東已急指麾諸將激勵羣豪赤幟二千亟歸於韓信靑兵三萬幾獲於左賢羣敵由是以大奔故地乘時而漸復人惟求舊旣望實之久孚賞不逾時亦勲庸之當報玆惟古誼抑有成謨盜滅甘陵彥博入登於宰席使來西夏仲淹歸贊於樞庭不圖仁祖之前聞乃至紹興而復見某辱知甚厚在冶有初上馬従軍揣已昔慚於不武懷鉛抱槧期公力致於丕平欣頌之懷編摩莫盡

文忠集卷二十二

欽定四庫全書

文忠集卷二十三【省齋文藳二十三】

宋周必大撰

啟

謝攺官啟【紹興三十一年五月】

黃本讎書已濫巾於祕府赤墀拜秩更寓直於審官省公狀以蔑如承命書而愧甚竊以陞遷之典莫謹於聖朝考覈之規具存於文部自仁祖肇增於薦牘而元丰大正於官名法旣一成時無他覬惟入服王畿之采乃獨殊選調之人旣不假於薦揚復稍裁其考任以此待英髦之士誰曰不然如其容嵬瑣之流斯爲過矣伏念某掖衣自奮襪綫何施欲扞塞乘邊初乏蹶張之勇將圖功慮事頋無心計之優甘爲盛世之腐儒勉蹈古人之陳迹岧嶤雁塔昔聨千佛之名窈窕麟臺今接羣仙之武猗無薄技只有厚顏鷃躍蓬蒿竊自安其小大鳬飛渤澥迄何系於少多玆參滿嵗之文越進在京之秩𨿽云極陋敢昧攸歸此蓋伏遇僕射相公作輔簡乎帝心奮庸孚乎人望有伊尹之一徳上格皇天惟成周之大寕旁求多士肆容平進例獲次升某敢不仰服官榮俯安職守念無功之可錄幸一進階誦有徳之必醻願三致意過此以往未知所裁

史院上提舉僕射相公啟

共承某官以經國之謀贊視師之舉君臣恊徳靡辭匽薄之勞夷夏歸心佇獲廓淸之應某自惟庸懦辱在屬僚仰睇篆車莫備揚揚之禦暫違赤舄徒勞赫赫之瞻方屬祁寒敢防善頌願厚鼎茵之輔益綏福履之和史院上提舉僕射相公啟【紹興三十二年】

驟違英衮俄易芳年自惟托迹於甄陶寕不傾心於夙夜今者杓擕龍角日防娵訾當國家正逺布之時實輔相年徳加新之際中外舉勤於善頌神眀必介於殊祥某旣未容陪賔客之後塵又不敢修慶賀之常禮姑因尺牘粗述寸誠和气熈春賴宗工之鈞播東風應律知氛祲之冰消迎拜尙遙坐馳更切冀愼鼎茵之節式符夷夏之瞻

除察官回福州王尙書啟

讎四部之書久迷魚魯糾六曹之務驟玷龍光揆庸劣以無堪殆夤緣之有自此蓋伏遇某官望隆壽俊世號儒宗鎭撫藩方屢紀循良之績論思禁路居多仁義之言旣班聫居近侍之先且閥閱在諸公之上玆逢新政乃眷舊人竚秉執於事樞以輯寧於夷夏某追惟先父嘗掇巍科未容布武於前榮何敢通名於執訊不圖謙徳逺賜柔函冒選擢於公朝已逾其分勤褒稱於耆徳益重厥愆惴惴在中云云奚盡

回新邵州李守元老啟

分安冊府都防歳月之遷防徙憲臺大懼寵靈之過眾方譏笑公則吹噓載窺春之華更夏畦之病恭惟某官兩朝大丞相之子今日南諸侯之良發以儒猷知傳家之有自見諸政術喜繼羙之無防去思甫切於淸湘因任再勤於鄰壤兩邦父老𨿽渴見於朱輪九陛班聨竚歸持於紫槖某自惟晚輩尙識諸昆慕巨室之多賢矧叨契好巋靈光之獨在彌想儀刑方承家國之榮宜適鼎茵之節乃如悃愊未易指陳

回吉州張判官啟

披風未遂蓋或有時注記不先豈爲無罪敢謂謙沖之至逺勤翰墨之臨使知托契之所從加以噓枯之過厚開緘三復省已多慙恭惟某官義槪根心儒猷飾吏仕將行志頋何擇於崇卑才遇可爲初不論於劇易參釐羣政藹著氓謠少須嵗月之間卽步雲霄之上某遐瞻幕府阻預英逰揚善推賢𨿽抱惓惓之意挾山超海苐憂戞戞之難愧仰兼懷諭言莫盡

答平江沈侍郎介啟

內出左符起臨右輔吏民朝見條教夕聞恭惟某官偹九徳以持躬堅寸心而許國修門三入進以正而甚榮諫匭萬言去未幾而輒驗玆逢新政乃眷舊人親頒一札之書首置諸侯之選誅狐貍於七日士知繩墨之難逾汰雁鶩者百曹民喜銗筩之坐絕衮方待補公盍來歸某久逺賔榮常依徳宇長箋例拜驚看春之華盛禮逆施愧甚夏畦之病其爲感激豈易敷云

答葉伯益起啟

二年抱槧無補公家六察聫華更慙僉論推本叨逾之自深知假借之私此蓋伏遇某官學擅儒宗望隆邦雋聲猷日茂親承太上之知議論風生髙出羣公之右久秉屢書之筆行眞三字之除胡爲厭承眀之廬頋乃在諸侯之選載醻治最𨿽旋膺臨遣之榮仰揆宸恐卽有召歸之寵遂由禁路進貳政途某迹逺門墻心懷徳誼曾尺書之未達已華翰之先臨愧荷交深編摩莫盡

除左史答湖守陳阜卿啟

分察南臺初無一善參華左掖豈有三辰壓上命以欽承酌輿言而內愧此蓋伏遇某官望隆邦哲才號吏師搢紳之所範模旒扆之所簡注河潤九里可令枯朽之含滋衮褒一言坐使駑駘之增價遂容占畢猥預書言尺牘未馳正以京塵之汨沒長牋見及足知郡政之優防感激在中敷云莫盡

答洪縂領適啟

裏行豸列拆襪綫以無庸侍立螭頭結絇絲而有愧靜言所自推本乃知此蓋伏遇某官哲以爽邦徳惟輔世並包眾善非偏文士之長恢廓宏圖可大賢人之業眷惟三傑實萃一門叔仲飛騰已疊居於載筆聖神纂紹宜首趣於覲圭屬邊徼之尙驚頋軍儲之尢重與其屈張蒼而爲柱下之史孰若煩蕭相而餉關中之師致此妄庸暫玆承攝未展事賢之禮俄披執訊之書讀英詞於方冊之間師承惟宻蔵尺牘於巾箱之內榮幸則深其在感悰曷勝言諭

回江東葉憲謙亨啟

伏審親簡睿知進聫禁直下璽書於劇部固知使指之增華記閣老於西臺猶恨寵章之未盡頋私心之所喜以公道之浸開竊惟士大夫不吐剛鮮聞近日部使者不案吏蓋亦成風上方力變於惰媮公則首膺於褒擢共惟某官學貫六籍文成一家以言語侍従之流任原隰馳驅之寄三尺従事何彊禦之足云六條察州聞姦蔵而輒舉當寧深嘉其諒直滿朝爭誦於澄淸望貽謨之之門玆焉通籍直玉堂之殿行矣摛文某阻濶茵憑瞻依蕩輔向由尺牘略寓於歡悰逮辱長牋殊深於感臆其如悃愊豈易敷陳

回洪師鄧直閣柞啟

只奉詔除洊膺閫制任一道兵民之責寛九重宵旰之憂共惟某官重厚而疏眀端方而樂易學皆有用不爲泥古之空言政本無私每著裕民之實效屢奏藩方之最進參蔵室之華令修庭戶之間流風可考身在江湖之上雅志難防卽歸踐於禁途以茂攄於賢蘊某方圖展慶先辱摛詞仰謙徳之勤渠激懦而悅懌

奉祠歸廬陵答吉水羅朝請棐恭啟【隆興元年】

月旦評髙服膺久矣風舟山逺極目悵然玆置散以來歸幸親仁之浸邇恭惟某官以旁搜逺紹之學濟中坦外莊之資冠映儒林最爲先達周旋仕路亦號老成夫何進取之亷猶緩凝嚴之直朝多虛位公可騰裝某弛擔云初逹函未果隔千里而共眀月方期適兩閒人之心烹雙魚而有素書乃首勤十従事之貺其爲感愧未易敷云

答安福路宰植啟

族大而才流聞惟舊政優而近渴見益深頋方従山鹿之防未暇往云鴻之記何髙情之異甚屈妙語以先之恭惟某官躬受雋眀世傳淸白凡人所難而公獨易蓋才力之無窮其譽滋著而位未光特主知之有待政已成於云土寵卽荷於天衢某竦聴合符首期傾蓋適屬三秋之杪尙調六气之和

賀湯榮公赴召啟

召還衮舄對掌鈞樞升之賜位之尊胙以諸公之貴𨿽王曾再入姑循景祐之舊章而曹相定封實處鄼侯之前列制書一下歡頌四馳某聞時不易然乃鎡基之當守嵗如晚矣何觥飲之能須若置棋自有後先而蕓艸必瞻內外一失其措孰成厥功憶敗亡之敵將歸方戰守之機未決獨公抗疏於居畱之際謂國失誤於閒暇之時曲突徙薪當日無聞於防澤震風淩雨後來知托於帡幪恭惟某官絕識鄰幾孤忠防萃出緒餘而應務人莫能名竭悃愊以事君天其知我蚤恢隆於相業久慰愜於民瞻事有従違時存用捨挺然勁節自不攺於雪霜曾是浮雲果何傷於日月逮玆委重初不辭難言念比年適逢多故技非越人不足以治眾疾力非烏獲不足以勝千鈞然而廷議靡同敵情叵測師已疲而觧嚴尙逺民旣困而趣辦方興眀良都兪固屬一堂之黙運疏附奔走亦資百職之贊成頋嶤嶤者每嘆難全而碌碌者豈能成事封大夫於卽墨毀已日聞補衮職於仲山愛而誰助正資碩望力制頽風照之以蓍龜之明何邦巫之能惑鎭之以山嶽之重俾國勢之漸尊庶幾期年馴致大治微管仲其左袵矣豈徒銷猾夏之憂用仲尼爲東周乎且復有變夷之望某一従陪侍卽辱加憐方幽屏於田閭乃逖傳於典策向也蒙此爵位本出將軍之門今玆譬之宮墻不見宗廟之美但同野老永托化工

又賀再轉左僕射封慶國公啟

冊告大廷位升上宰持兩朝之魁柄得君欣如彼之專易西土之公圭積善啟有餘之慶股肱旣喜藜藿何憂蓋聞收功百世者必存先定之規揆策未形者寕免不齊之口況拯溺救焚之際豈談河畫餅之時謀夫孔多當有執其咎者幾事不宻得毋害於成乎觀姬公之輔周曁子產之相鄭或動流言於四國或紛輿誦於一年使無堅決自信之心而作因循茍且之計京何時而奠枕鄙何日而有章宜吾君念昔人慮始之艱求彼相圖今者折衝之要其誰有一徳之享繄我不二心之臣才之全而識之精旣越拘攣之表任之重而防之厚遂居輔佐之先𨿽云舊席之遷時乃首防之轉恭惟僕射相公舜廷弼直魯國儒眞再翊萬幾之繁浸成期月之化論精神之運固難形容考設施之方或許誦說蓋鎭物重逾於鼎鼐而決疑眀甚於蓍龜義在敬王故陳謨而至切羙存報上故任怨而弗辭惜邦財則力贊儉圖裕民力則屢頒寛令登畿一命悉儲可用之材授鉞諸軍潛易不能之將內修若此入告可知必將康兆民以蹈成湯之蹤格上帝以率伊尹之職期天人之恊應乘夷夏之徯來一舉而空朔庭大漢之威以振五遷而治商亳先王之烈其従此君臣素定之經綸豈中外能窺其彷佛及功成而效白自心駭而神驚某十五年陶冶之中二千里門墻之逺化工之蘇羣槁其如遇閏之楊大匠之無棄材自嘆難雕之木但深欣躍莫寫依歸

與趙提舉察院渙啟

従童子六七人於鄕校已觀詢度之駰負才名三十年於外臺未釋澄淸之轡豈聖主頋憂於南土抑眀公心樂於舊逰𨿽慰此民其如公論恭惟某官淸直表於當世問學窮於古人居憲府則分察之譽髙定眀堂則諸儒之議屈歷考貞元之士大用已多獨惟魯國之儒外庸屢試間嘗頒於璽召頋猶待於瓜時中外合辭皆嘆後薪之居上謀猷趣告卽聞夜席之盡前某久此庇身幾於閱世帯不疑之櫑具尙逺顏辭逹殷浩之空函所憂謬誤其如依向未易敷云

與趙贛州公稱啟

舊聞暴公子如想見於古人願識韓荊州蓋屢哦於斯語今依庇不遙於數捨豈懷賢敢廢於一緘恭惟某官學術足以康時威名長於治郡方蠆尾搖毒之後親平贛水之瘡痍曁佛貍窺江之秋力固朱方之屏蔽久勤批郤姑聴凝香紛然十邑之兒童爭迎吾父壯矣欝孤之臺榭重得主盟頋方倚於崇疆諒難稽於王覲某狎漁樵於故里在封域之下流日遲浮鷁之遄歸首望匿犀而雅拜其爲瞻頌實倍等倫

答林教授仲熊啟

數父執於慈防之塔疏若晨星訪耆英於通徳之鄕凜然霜幹𨿽千里猶當命駕豈同州而廢馳辭恭惟某官儒行配乎先民詩名聞於四海一行作吏非無意於致君再轉爲丞乃不容於當路惟薰醲浸涵而道彌廣故防撼挫揠而身益尊盍不歸來適逢西伯之善養輒思免去俄遂曼容之自修其亷淸可以師鄕閭其進退可以勵風俗是爲全羙寕待諛言頋方注想於九重看卽召陪於五叟某遙深聞足之喜適困采薪之憂想鳩杖之従容獨妨先覩望龍門之岌嶪敬卜後期區區所懷喋喋徒費

答永丰張丞茂遜啟

伏審逺銜王命參治邑民喜動閭閻威行雁鶩共惟某官地望華顯天資雋眀再爲丞而處之恬然一得召則進也鋭矣迨玆暇日及彼同僚繙澹巖之遺書大眀家學式瀧岡之故壠少慰士心非俗吏之能爲捨名流而誰望未遑往記先辱示音俯深感愧之懷更切瞻承之願

答武岡趙知軍伯璋啟

時稱虎榜恍驚四紀之周齒以雁行夢想兩家之盛𨿽南北東西之相望而生死契濶之不同陟彼岵以興悲偶存餘息仰髙山而結戀豈在他門但知轓蓋之守邊未省驂騑之稅駕豈謂先君之友曲憐不肖之孤屈輩流而賜華緘感今昔而陳至契載窺鄭重增激主臣恭惟某官淸醇忠厚秉之天問學才華傳於世早陪雋軌擅政駿之聲名安步仕途養間平之徳望佐郡嘗聞於善教爲邦不愧於古人大夫皆曰賢已記中書之籍公卿選所表卽頒內史之方某及玆俟駕之時願作執鞭之計裏仁爲羙況當雞犬之相聞父黨無容何必雉腒而後見春陽駘蕩玉體沖和期加厚於寢羞用下符於頌願

回永州葉守程啟【隆興二年】

齒縉紳於闕下孰觀少尹之威儀被襏襫於田間逖聴大邦之謠頌屬長嬴之甫屆諒福履之交綏恭惟某官學有源流才堪盤錯早濟石林之羙浸承文陛之知差擇登畿贊京兆三王之政選掄出鎭開零陵萬石之祥惟猷謨左右之具宜故中外褒遷之甚寵承宣屬耳威望隱然必酬督刺之榮誰出君侯之右某二年執別千里傾風未能準記於江潭徒想凝香於燕寢敢期謙厚猶念衰窮十人分治於私書絕知敏手一介逺勤於行李深愧髙情惟感激之在中非指陳之可諭

回洪推官爟啟

考氏族於故家知冠江東之籍事鋤犁於舊隱喜逢幕下之賢𨿽車蓋之未傾已心旌之先曳伏惟某官才猷夙蘊儒雅自將應劇繁若閒暇之時居州縣無淹畱之嘆武昌之號多士正由佐吏之才渤海之爲水衡寕後功曹之拜某未遑削牘先辱飛緘坐深愧感之懷行遂瞻承之志

與龔守直閣濤啟

伏審初反牙璋重分銀莵二千石眞秩視使者以爲優三百里諸侯豈炎方之可擬主知異甚民誦歡然恭惟某官規恢難以小知智略期於大用邊塵澒洞猶長嘯以折衝嶺祲微茫宜望風而罷警申錫自天之寵榮疏易地之防豈止疇庸是將趣覲蓋盜興東海而勝之使及兵散潢池則龔遂歸況漢廷方闕於公卿諒唐制先求於督刺某世爲北客今附編氓淸徳有餘豈敢奉一盂之水惠心所及但當賡五袴之歌欣忭於中敷宣罔旣

與葛守判院主象啟

伏審帝眷樂郊詔除循吏八邑之民有恃羣州之楷在斯恭惟某官才徳兼優人門並妙仕路淹回久矣眾所嘆咨宸心特達知之親加擢用斗野不離於一道星屏就駕於兩轓矧玆調守之頻展矣頋憂之切惟弄印靡輕於畀付故懷章尢極於防榮師帥賢則主徳宣姑試承流之手治理效則璽書勉行參增秩之規某掃軌偸安灌園自給竊寓公之禮貌敢並他人觀前輩之風流尙諧素志其爲欣懌未易敷云

與趙守直閣不溢啟

伏審帝眷樂郊詔除良牧八邑之民有恃羣州之楷在斯恭惟某官忠恕得於天資才猷周於世用丁年官逹由問學之著聞頻嵗外遷以循良而表見向膺三接入預九卿羽儀天朝方資祭酒之舊徳屏蔽王室復賴維城之雋功惟出處之俱宜非親賢而孰稱旣屢書於課最卽髙步於禁途某掃軌偸安灌園自給竊寓公之禮貌敢並他人觀前輩之風流尙諧素志其爲欣懌未易敷云

謝生日詩詞啟【乾道元年】

已孤多難欠一死以無求不學少文羨久生而安用豈謂某官因錫名之初度特取義於斷章驟觀玉振以金相徐讀文従而字順曳縰以歌商頌慚無曾子之聲讀詩而至蓼莪空有王裒之涕敬蔵篋衍永賁子孫

答胡邦衡啟

某竊惟三有樂之君子俱存爲先四無告之窮民幼孤爲重自憐薄命實感格言每值生朝不知死所對鐘粟而養弗洎淸集則那聞蓼莪而涕自流妙謳何有豈謂某官以貴下賤以賢下愚饋雙玉瓶屈千金諾更推孔子之忠恕歷敍姬公之太平淸談亹亹而不窮𨿽嘆筆端之口華緒遙遙之太逺恐傷月旦之評然念無言不醻有倡斯和載維鼎族時乃相門與其借異代以禱祈曷若卽聖朝而揚防文恭之遇仁祖僅登二府之班全夫之事泰陵止轄中臺之政孰云吾相乃在我公況虛左以逾時豈居東之可久堤沙一築甌脫四空二百載而中天適符興運三千臣而同徳永師羣工入衣冠盛世之圖冠宰相世系之表玆爲公論非曰私言云云

答新江東提刑趙直閣公稱啟

伏審榮易皇華顯趨嚴召循良進擢慶賞公眀恭惟某官篤學恥務空言誠心樂施實惠踐揚三紀未嘗興嘆於積薪鎭撫數州所至必封於嘉木再臨贛水尢著治聲衮冕思其姓名搢紳誦其畱滯有謀猷乃順於外況宣布之久勤非仁義不陳於前宜論思之是賴由此簉魯邦之兩社豈惟陪舜牧之四朝某昔望虎頭之堞而身莫前今瞻鷁首之颿而足不進河𨿽廣矣寕無一葦之可杭風輒引之坐覺三山之頓逺方徘徊而挾刺蓋繾綣以貽書但深感悵之懷莫究願言之素

與郭贛州契敷啟

占風濤之色方期鷁首之上徵聞道路之言乃審騎頭之遄邁失殆同於交臂悔何及於噬臍遙想襜帷俶開幕府民安新政神介多祥恭惟某官問學家傳直方自信眀足以知人之疾苦知足以摘吏之姦欺間被異防擢臨近輔方善教得民而報上防庸夫挾貴以察州暫汨讒波罷季布河東之召俄回宸渥復子松雁門之踦眷此雄藩足施敏手政倘成於五月缺定補於九卿某方引分以歸耕豈馳辭而爲佞因輿誦之如此恃交情而有云惟意之勤非言可諭

答李監酒次魚啟

戲提健筆優取舊氊波瀾之獨老成豈應遺恨畵手而看前輩果復擅塲吉語播揚鄕評稱愜恭惟某官體兼四業用足三冬自合丁年馳駿馬而就熟路胡爲半世著羙名而負屈稱蓋厚積者可適南溟而晚成者始爲大器必也年髙而徳劭自然齒宿而意新舉筦庫之士七十家無愧外臺之嵗貢上公車之書三千牘卽聞廣殿之臚傳步武之亨權輿於此某傾風自昔披防有初秋鶚在天嘆老先生之逸興春風得意想前進士之俊逰旣覺心降遂忘辭費

答李本中保義李宜中解元啟

弟兄獻藝臺府登名方輶車分道而行各當一靣逮吉語同時而至實允庶言某人勵志精勤凝姿溫裕旣擅通經之學亦髙作賦之才自昔家齊爽已推於二惠朅従入洛價不數於三張負此雋聲難乎嘉遁用公山而擢正禮前後適同舉侯喜而知雲長衣冠增勸行唱廷中之第歸爲膝下之榮某特枉髙軒寵貽巨軸雝雝雁序已觀秋漢之聫飛韡韡棣華更徯春郊之並秀其爲欣頌未易名言

答郭贛州賀冬啟

舒長之日知太平之無愆瞻迎送之云驗循良之有助恭惟某官眀超龜蔡政防蒲盧開藩嵗月之幾何闔境歌謠之籍甚順迎陽復參嫓時和豈徒榮祿之具膺蓋亦嘉祥之縂集登觀臺於魯國姑追視朔之儀欵圓陛於周郊終贊事天之禮某欣逢小至仰祝大來體號五云愧難當於華翰令休一笑悵莫奉於淸歡

回南安祝知軍深啟

漁竿逺去久浪迹於煙波騎吏實來辱寄聲於嶽牧惟未忘一日之雅故不吝五云之書於以鳴謙亦將惇薄恭惟某官儒雅漢之循吏惠柔周之良翰濟民以政而何事乘輿摘伏以眀而豈資吏缿平心共理有眾率孚紛多譽之傳聞亶四聰之簡在郡守者民之帥姑紆組以少畱王朝者俊之廷卽牽絲而入侍某傾心盛徳屈指召期逢驛使而寄嶺梅意殆逾於縞紵識歸舟而辧江樹日徯俟於檝迎

答士人謝解啟

伏審命鄕論秀士升之司徒羣吏獻賢書登於天府聴月評之無間知秋賦之有光恭惟解元先輩毓質粹醇降才髙劭學專爲已期爲君子之儒仕欲及時聊應主司之試眷言玆土實異他邦家稷契而人咎繇下視士鄕之十五徳淵騫而文遊夏倍蓰門弟之三千惟選於眾以甚艱則防其尢而可想麗矣騫云之思緒壯哉倒峽之詞源鶚在秋天已播少雙之譽鶯遷春谷卽聞第一之傳某幸戀榮名猥膺盛禮憶盤姍之舊步尙覺槐忙誦璀璨之新篇不勝艸偃感由中積意詎言傳

文忠集卷二十三

欽定四庫全書

文忠集卷二十四【省齊文藳二十四】

宋周必大撰

啟

回郭贑州賀正啟【乾道二年】

天行有信養生開辟而爲春神聴無私正直靖共而獲福豈謠頌已騰於四境而壽祺不介於三朝恭惟某官剛方足以發晉樽辧博足以重漢席仁心素著何待放邯鄲之鳩智慮所加猶能覆荊州之雪一吹暖律盡滌凍塗萃眾羙以在玆紛多祥其焉往行陪劍履直上星辰某甫治書郵已勤驛使想東方之千騎目斷班春被尺素於雙魚愧同畦夏

再任宮觀謝宰執啟

三年去國夢斷朝參再命奉祠喜窺堂帖蹤迹已沈於農畝姓名尙錄於朝廷𨿽至防頑寕防荷戴伏念某稟資極陋殖學不丰本期久次於讎書敢望驟升於載筆冠沐猴於仗下實愧水官齒路馬於君前常憂山野身非不遇心自弗安仰繄卹隱之施俯遂投閒之請年丰令暖無嘆於饑寒日邁月徵有慚於夙夜曾更時之未久而寵任之已加博矣惠施不忍偏慳於數子大哉鈞播固應坱圠於無垠此蓋伏遇某官魯國儒眞舜廷弼直提兩地兵民之柄贊中天神聖之期三握髮以旁招畢來俊傑一禿翁而退處猶被防榮自憐流落之餘倍感提撕之意某敢不內循屍素圖稱龎鴻司存雨露之邊難追朝迹身在江湖之上但祝帝齡

答錢倅五月旦問啟

風土記時甫應濯枝之雨禮經記喜來登黍之農觀四序之無愆知貳車之有道恭惟某官履玆長夏介爾多祥忠恕所加縦重囚於牢戶濡調不爽斬陰木於山虞卽歸象日之畿大啟景風之賞亶惟公論寕獨私誠某宻托防庥載逢谷旦莫綴賀賔之後每勤筦記之先其在感蔵靡容殫敍

回湖南提刑直閣王郎中彥洪啟

資弭一方寵加八使進寓金閨之直實增玉節之華制命流傳臣工聳動恭惟某官擅山甫將眀之羙兼翁歸文武之才早列爽鳩橫飛於朝右暫提虓虎直指於湘中殱彼渠魁屈其羣醜爵賞光於當世功名著於景鐘徐國濯徵已賴整師之皇父淮夷攸服行歸淑問之臯陶某昕謁追班久陪步武春銓較藝嘗欵笑談逮華翰之來臨恍舊逰之似夢適聞褒詔倍激懽悰

答生日詩啟

誦哀父母之詩每感左懸之日讀寡兄弟之禮況當右拱之時曾未釋於端憂敢與聞於贊喜伏蒙某官噓枯意重潄潤才淸借仲尼仁者之褒發吉甫穆如之詠皇揆余於初度迄無內羙之可言武請受其卒章但有中心之永佩

與洪景盧啟

謫墮亡何豈舊逰之敢記傳聞有喜謂新將之當來念受防幸忝於爲氓則維梓敢防於必敬輒理久焚之硯載通執訊之書恭惟某官徳配淵騫文規姚姒艸紹興之詔家有其書起大雅之門今無此比自合徑參於國秉胡爲尙攷於民功千里傾風二年引領叔度之來何暮旣騰襦袴之歌君嚴之行勿遲又冀事樞之執某側聞斯語爲酌其中柔此萬邦少展甫申之惠間於兩社卽追季孟之蹤旣容陪凝香森防之笑談復可乞賸馥殘膏於造化悃悰所底英晤必孚

回新進士啟【孫逢辰羅全略徐

徹陳邦

陳夢才劉

濬

李克】

龍飛擢第鳳詔除官親防輝光士心慰愜於穆文眀之代有嚴俊造之科三嵗下詔則與郊見天地之理均萬乘臨軒則與冊拜公孤之儀等況今皇帝垂唐虞之問咨實學而匪事虛文宜子大夫以晁董之才貢昌言而非徒幹祿兩相求而適值一被選則爲榮某官天之降固殊學以爲已尢至凡著在簡編而甚富皆措諸事業而可行宜其出谷敏於遷喬取靑易於拾芥俊傑出我門下豈惟座主之榮英雄入我彍中想見天顏之喜載仰儒先之蘊詎專科甲之求惟聖朝重此以求名世之英故志士假之而作致君之路尙攄賢業迄副鄕評某僻處郊關猥勤鞭馭瞻泰定之字固應輕萬戶之侯味舂容之篇殆類鬻九戎之髢其爲欣感未易敷陳

回郭縣尉有憑啟

伏承龍飛幹五象近魁三聲气相求將入風雲之防衣冠不乏實增鄕裏之榮蓋聞所難逢者玆謂昌期不可掩者其惟宿學故運有千齡之徯而金須百錬之精方武帝初年求賢良之奇士宜孔門髙弟在徳行之巍科某官造道醇深績文瓌麗仁先難而後獲農力穡而有秋主司不能信人久乏昌黎之薦士天子自爲座主適逢唐室之右文靡需南省之蘭自折東堂之桂賦五色而遺矣初何病於李程讀子虛而善之宜深嘉於司馬已膺親擢卽慶超遷某特枉新篇曲惇舊契異時塲屋𨿽容揚粃之在前他日宦逰何害積薪之居上並陳善頌以答好謙

與錢吉州瑞英啟

管庫中都早識名郎之靣躬耕北陌將依賢牧之仁念睽違一紀之餘乃庇覆二天之下逖聞犯軷逺劇搖旌恭惟某官徳度粹溫儒猷通敏旣將相侯王之有種亦文章政事之傳家締睿主之深知畀價藩之重寄仁風揚婺預多必偃之民惠雨沾吳行廣帡幪之潤遂由熊軾歸従雞翹玆朝士之公言非邦人之諂語某遲聞新政快滌塵顏一薤置前豈敢助漢陽之治三篇轉上或能興益部之歌欣頌於中敷陳防旣

戲答錢倅

某比貪求益輒復言詩辱誨答之勤渠省愚而愧恧恭惟甲族實冠聖朝系出眞王世爲右戚吳山裹繡帳何止於銷金秦地吹簫斟何湏於低唱殊非筆誤端是冩眞旣蒙叩鄙之言輒效解嘲之對

回添差通判趙朝議不韋啟

視秩列卿自應典郡興懷先壠力請監州𨿽有榮觀苦無公事諒假潁川之軾以光京兆之阡恭惟某官才華賀白之儔徳望閒平之亞飛騰久矣更歷三輔之元僚議論卓然常備十連之上介將受維城之寄暫榮展墓之歸地置萬家已驗宏模於韓信木成連理卽觀瑞應於蔡邕某方治書郵先勤牋敬托治中之庇豈惟日見於老成従方外之逰尙冀時親於益論

回李世南秀才【七月五日】

試倚馬之言昔已披於巨軸賦髙軒之過今復誦於新篇愧無尺寸之長虛辱再三之貺身方抱拙何捷徑之敢知分合投閒於提衡乎何與但珍瓊玖永賁巾箱

回蔡吉州洸啟【乾道三年】

河橋三嵗共聴朝雞江國一麾行逢畵鹿念昔卜鄰之好乃今托庇之階其在懽悰豈同常品恭惟某官慶曆諫臣之後中興廷尉之甥問學有承殆曾門之是似慈祥無害豈宅相之不如適丁重外之時遂作請先之計少勤敏政別奉除書歷帥守而造侍班蓋聖朝之新制選循良而補鄕闕亦神漢之舊規士無間言公有愜志某比緣簿劇稍緩馳詞聞千騎之鼎來想前馳而夢去芳春紀孟和气應時願於啟處之間益以保綏之厚

答永丰魏宰希文啟

命車三徑誰頋陸沈占吏百函獨勤泛愛拭病眸而快讀積感臆以中蔵伏惟某官蘊撥煩理劇之才得學道愛人之防分竹符於炎嶠嘗布防綸執谷璧於江鄕乃迂塗轍𨿽百里少卑於千里而近邦殊勝於逺邦與其國蕞爾而膺轓蓋之名孰若縣壯哉而享弦歌之樂況易流於聲實諒滋速於褒嘉尙養頥龜用蕃晉馬惟瞻期之至切非宣寫之能周

除南劍答雷州蕭守翚啟【乾道四年】

投閒嵗久敢嗟太史之畱起廢防深辱在諸侯之選念戍期之尙逺通筦記以未遑豈謂執謙特形贊喜恭惟某官才猷天稟學問躬行早溥詡於聲華駸發舒於事業羣公交薦多績日宣嶺海分麾籍甚桂林之伯雲山動興優哉桐栢之祠惟承宣之譽素髙且睿哲之知彌厚好無事職豈容逺慕於杜欽喜有良翰正恐近求於申伯行趨迅召立上要津某竦聴辦嚴首圖迋勞惟瞻祈之至切非頌述之能周

答郭尉有憑羅司戶全略啟

六年退屏迹收供奉之班一命俯加名玷附庸之國𨿽上聖匿瑕之賜亦諸賢推轂之私恭惟某官厚徳好謙懿文行逺篤噓枯之雅意摛潄潤之芳詞何取陳人逺貽新語念放浪山林之久詎堪雍容轓蓋之間矧四體可勤猶乏在前之知略豈二毛已受敢思治郡之功名幸尙逺於戍期當徐伸於祠請仰酬嘉貺聊布忱言

謝生日詩詞啟

鄭伯驚姜載感寤生之日僖公保魯敢當純嘏之詞方一舉足而懷罔極之悲乃九頓首而拜非常之惠假壽鄕之新說奏文囿之奇才儉異【闕】型眞獲太牢之饋諭同稼穡正資一漑之功翰墨易殫感銘難旣

答胡邦衡啟【胡大書魯太師樂爲予生日壽乃用其啟中語戲答】

言念生以惇牂首寕大有月惟夷則物豈無傷正爾待衰居然永感豈謂屈金殿論思之手揮玉堂勁健之毫比之衞賢者之官寵以魯太師之樂秉籥翟而錫公爵𨿽不足以事王執同律以聴軍聲頋敢防於詔告仰承嘉命來賁孤蹤其在感悰並需靣敍

答廖英州蘧啟

引分投閒久安農畔叨防起廢適在士鄕旣未臨洗印之期難驟展事賢之禮音郵逺曁感臆中深恭惟某官夙蘊儒猷素隆士譽景行了翁之抗節服膺中立之存誠比佐藩條適逢防警繕甲兵具卒乘旣坐絕於蔓滋出幕府持旌麾曾未移於桑防若時嘉績方簡睿衷竚頒一札之書進補九卿之缺某日遲取道首冀披風惟瞻遡之甚勤非指陳之可諭

回梁提刑竑甫啟【十月】

問捨初年尙記尊史君之嘉惠躬耕末路喜聞新使者之先聲謂因肆覲而必畱故緩雙緘而未遣逮玆拭目寕不噬臍恭惟提刑判院出相門而惇寒素之風富天分而勵精勤之形於徳業蓋端良溫厚而有餘發以詞章宜贍蔚瑰奇而絕擬允矣克全於眾善胡爲屢乞於外庸玆由江介之封早賜先公之履十城父老歌西平有子之詩八境山川畱召伯甘棠之化姑慰戎昭之望更增臺治之光何待政成卽陪禁直某方樂扊扅之晝掩莫知英蕩之宵馳未瞻負弩之驅已辱夢刀之慶感慚斯甚宣寫奚周

回得解士人啟

皎皎白駒而在彼空谷久聞鄕譽之髙呦呦鹿鳴而示我周行果預計偕之寵一傳榜帖四協輿言恭惟解元先輩學通眾說之郛文號諸儒之倡惟其負勢莫當之勇是以收戰必勝之功閭裏嘆咨親交慶羨冠名南省繼歐老之遺風策第太常合鷺洲之舊防士所望者君其勉旃某特枉長牋仰欽厚眷綴梁臺之響幸目擊於俊逰傳漢殿之臚尙耳聞於吉語

謝生日詩啟【乾道五年】

四五十而無聞焉方悲鯉饋九萬里斯在下矣敢借鵬風惟古今善禱之非虛皆人士誠心之所寓儉勤化俗則介眉詠於豳風豈弟宜民則臺背形於魯頌豈伊大貺乃及小夫此蓋某官仁惟好人喜故溢羙篤吹噓之雅意貽比興之新篇愛欲其生𨿽不稱老彭之比壽胥與試願同依堯舜之仁

回新進士啟

伏以我後勞於求賢蓋三舉矣吾州慨然上對得五人焉繼前輩起家之榮爲後生稽古之勸舉有愜志曾無間言竊惟致治之由用儒爲急昔者三王而上確乎一道之承異端興於七雄始綴甲兵而譏書策大亂極於五季專用鎗劍而鄙毛錐觀歷年長短之不同則擇術是非之可見今敵氛尙污於中土而重兵未徹於近邊常情皆言用武之秋眀主獨切右文之念思多士生此王國豈徒誇三年應詔之多有一徳克享天心實欲冀異日行言之實使齊疆復歸於魯而晉盜悉奔乎秦儒效若斯武功何有孰仰當於睿意良有待於儒英恭惟某官躬邁往之資擅博聞之譽以通經而拾地芥固所優爲由舉首而破天荒殆同創見況棣萼繼登於虎榜而萊衣同拜於鯉庭家慶方來可驗斯文之力邦榮有待竚恢所學之功某贊喜未遑馳辭先辱鹿鳴歌而楊侯舉已預榮觀龍標奪而盧肇歸更逢盛事其爲欣幸未易殫論

回江西任運使文薦啟

上閩南之一節已彰晝錦之榮周江右之三臺更示宵衣之眷旣聳吏民之觀聴益增軺傳之光華恭惟某官徳粹而莊學醇以博行已勵亷淸之立朝髙忠肅之聲臺省要官踐揚殆徧漕刑劇寄績效屢聞復睠舊防重肦新渥列郡熟知於威惠不令自行近班徯俟於英賢言歸可待某一違和气六換嚴冬望孔翠於層霄笑駑駘於故步尺書懇懇𨿽疇昔之僅通大貺謙謙愧今玆之倒置其爲欣感未易敷云

賀錢守冬啟

梅放栁舒樂土春回之有象炭輕衡仰眀時气運以無訛孰闓壽祉於一陽盍酌頌聲於千里恭惟某官承家忠厚敷政仁眀久昭列宿之章洊洽介藩之譽袴襦騰頌視叔度以無慙黻冕爲褒捨喬卿而奚稱徳逢道長福以類升某厠迹甿防傾心侯宅官僚交慶豈野服之敢參鉛槧馳詞尙誠心之少致

回太守賀正啟【乾道六年】

東風凍解知和气之先春南國教眀諒嘉祥之棐篤恭惟某官敷施上澤安輯民生力行寛大之書藹著中和之譽順迎獻嵗行趣朝元屬雪戶之憊居阻牙門之旅進首勤慶問良極感悰

又回萬安謝令啟

日防娵訾杓擕龍角蠢然品彚俱有向榮之心卓爾仁賢豈無錫善之福恭惟某官神眀所保年徳又新奕世詞章常夢生塘之艸三年桃李重開滿縣之花行陪春見之庭入奉夜前之席某尙稽走慶先辱飛文屬野性之多慵致報緘之稍緩其爲愧感交劇衿膺

與廣西經略張徽猷啟

茂實飛騰耳熟桂林之伯窮檐局趣夢逰訾氏之洲遙知五筦之兵民欣頌十連之師帥邊疆淸晏福祉綏將恭惟某官學殖崇髙智符亷正朅從別乘姓名已達於宸廷旋駕軺車風采遂傾於嶺表開帥牙而卽拜貼禁職以頻遷訖共外庸方倚田侯之績式是百辟卽遄山甫之歸某披霧尙賖傾風更切𨿽衡嶽元回於乘雁而漓江不礙於雙魚惓惓之私喋喋奚旣

答吉州新倅趙朝散壎啟

側聴詔除來參邦治風颿逺渉阻修惟梓之恭騎吏鼎來先辱摘華之麗一謙過厚三復增慙恭惟某官廟璉凝姿澗松挺政術久髙於吳防典刑未替於洛京眷此廬陵雄於江介顏魯公之鯁挺尙屈佐州向文簡之才猷亦勤監郡𨿽小淹於遐武諒逺繼於前模某従事無堪乞歸甚切行同野老重詠海沂之功更徯召環敬酌齊人之水

除閩憲赴闕奏事與宰執啟

坐廢八年莫瞻上衮安居三徑每荷大鈞𨿽依歸造化以甚勤而通徹姓名之無路忽叨進擬倍劇兢慚念扣閣以非遙愧達函之已後伏念某少而孤苦長則迂愚但信一心欲致身名之泰逮逢多難乃知骨相之屯得未足以償亡譽不勝於積毀朅從幽屏痛悟昨非甘爲灌園負耒之逰寕復結綬彈冠之望豈謂起之野服假以繡衣惟盛世難逢非不抱貧賤之恥惟軺車甚寵非不貪禮樂之華頋才諝之無堪且病衰之有素冒陳私悃洊凟公朝當文王之作興適伊尹之自任有來多士共圖王室之寧不使匹夫獨隔聖人之澤遭逢若此進退何居恭惟某官皇極爲心泰和斯世身兼九徳不以尙人士挾寸長豈容在野善類聞風而望賜治功指日而格天如某者何足記憐亦叨收拭始逡巡以避蓋自揣於非材今竭蹷而趨懼固違於成命倘得一登九級之陛退望三槐之庭𨿽汰斥隨之而志願償矣天暑未艾巖瞻正崇冀加禦於鼎珍以永隆於邦棟

除少蓬答史徽州俁啟

持節分符已叨起廢登瀛視艸更許參華揣分量以無堪啟緘縢而有靦此蓋伏遇某官仁心念舊義槪噓枯曲憐流落之餘每借防揚之助遂令新渥並及陳人載惟兩郡之政聲久在一時之課最民之攸曁恐非賜金加地之可酬王曰遄歸竊意鳴玉朝天之甚邇倘寛汰斥尙幸瞻承玆粗答於多儀殊未殫於鄙志

答吉州太守呂治先大器啟

昨審拜州旋聞開府俯稽眾論固當陳何暮之謠久受一防又合致必恭之禮屬疲精於道路加庀職於闕廷力有未遑心焉不置逮疊勤於翰墨幾莫措於靣顏恭惟某官躬稟異材家傳奧學分麾兩郡課以最聞列屬中臺譽隨日起眷東南之上郡實六一之故鄕調守甚艱非公莫可銷民愁嘆將見古人之風戢吏矯防更觀仁者之勇某𨿽未獲依豈弟慈祥於裏閈之內猶庶幾誦中和宣布於搢紳之間尺牘所陳寸誠奚旣

回寧國守姜待制啟

遇雙旌於吳郡僅容漫刺之通望千騎於昭亭未暇空函之達忽披榮問增愧懦恭惟某官望重簮紳眷深旒扆宜服四鄰而熙載豈容一日而去朝適是名藩困於巨浸輟嚴徐之侍從倚召杜之蕃宣惠政甫施顧憂旋釋雙溪疊嶂亟賡謝守之詩四牡介圭行趣韓侯之覲某比自漁樵之侶來參鵷鷺之行念揣分以非宜方陳情而引去欲酬大貺莫措片言姑陳感激之私少答記存之厚

回李秀實發啟

垂釣江湖久斷修門之夢牽絲館殿再追雋軌之逰逡巡何止於三辭荏苒已逾於半載推鄕評而有自修謝牘以未遑忽披執訊之書曲借過情之譽禮文倒置愧感中弸恭惟某官學造乎微才周於用治效早彰於四邑政聲尢著於五州當馬援據鞍之秋堅陶公運甓之志眾期眀陟事乃暗投吏疑絳老之年晉卿有罪上讀子虛之賦蜀監非人載惟貴齒之時仍在急賢之際朝冠暫掛未妨新組之頒塞馬重來卽慶舊氊之復願究觀頥之理亟承傾否之休

答巫樞宻謝復職啟幹【道七年】

上眷舊勞制如新渥冠六閣邃嚴之職遂二疎衝退之懷褒語一傳輿言胥穆恭惟某官英規表世奧學邁倫用之則行殆侍従弼諧之徧歷已之無慍頋捲舒窮達以何心將觀妙以怡神寕待年而佚老玆推郊賚載簡宸規字西淸𨿽未盡輔臣之寵數角巾東路固已追前輩之風流惟壽祉之方增諒防華之繼至某未諧納謁何敢占詞荷謙徳之有光飭誨存而先逮傳子孫而榮沛郡逖瞻廣徳之垂車在機宻而歸東平徒羨鄭均之賜糓其爲欣感交集襟悰

遷禮侍回外路啟

貳圖書之府久愧空餐聫筆槖之班更叨虛授自知過矣誰則使然此蓋伏遇某官以揚賢爲心推達人之志靈河滋液助成濡涸之功和气薰蒸陰假噓枯之惠遂容蕞品亦玷髙門修謝牘以未遑辱華緘之先逮其爲感愧豈易敷言

回李賢良垕啟

君人者勞於求賢孰當眀防子大夫褎然爲首獨副詳延富哉八千言甚偉之文應此七十載久虛之典冕旒動色韋布增光竊觀聖朝最重制舉藝祖當艱難創業之際已設三科仁宗享盛大持盈之期至頒十詔惟所詢皆當世之要務故所得率一時之異人乃知用儒納諫之極功豈以右武好文而殊轍天之未喪文不在玆恭惟某官博洽本於家傳精勤充乎天性賢人事業罔不窮探流俗施爲未嘗肯顧積嵗心潛於載籍一朝名震於京師維昔眉山有如蘇氏眀允抱才而不遇文忠勵志以有成肆惟黃門亦紹素業謂古人不可作矣而今者曷其繼之豈無他人適在同郡況尊公方正之學早爲先達之所宗而難弟功名之心方勉後圖而未艾猗中興之盛際復嘉祐之遺風某托契頗深締交恨晚討論盛舉幸預於司存臚句廣廷復陪於山立曽未遑於展慶乃先辱於摛詞惟欣感之交懷匪敍陳之可究

謝生日詩詞啟【乾道八年】

生我劬勞方切蓼莪之感錫公純嘏過勤黃髮之祈髙誼重於山邱正聲諧於金石穆淸風之誦固知鴻筆之有餘投眀月之珠所愧衰蹤之弗稱但深銘佩莫究敍陳

回添差整務通判鄭通直著啟

載頒詔墨參駕屏星議論聲猷是焉倚重簿書期防非以煩公恭惟某官守道篤齊魯之風窮經承漢唐之緒貫險夷於一節隆望實於二車肅肅斾旌寅餞未離於舊治紛紛吏懽迎已及於新疆少須坐席之溫別奉細旃之問豈特兩持金節榮踐世官固應三接彤廷茂攄賢蘊某投閒於此依庇有初識士龍於雲間竚爭先睹陪司馬於方外尙托後塵修慶問以未遑辱緘書之先逮其爲欣悚交集襟悰

答丰城主簿全材啟

唱第彤墀起家黃綬仕有近鄕之便官無待次之淹喜動交逰光生裏閈竊以文風之盛固在是邦家學之優獨推甲族師友淵源之逺父兄誨誘之專居有實能殆無虛榜某官气由直養學以勤精稟溫柔惇厚之資富羣怨興觀之識擅經魁者三世聲譽卓然登科選者六人嵗時屬耳發軔勾稽之職問津華要之途气徹鬥牛難遏丰城之劍枳棲鸞鳳竚旌仇覽之賢某未暇馳詞先勤飛翰索枯腸之易涸嘆巨筆之難酬愧感交懷敷陳罔旣

回吉州葉守程啟

竊吹西昆親慶虎符之出服勤南畝俶瞻熊軾之來風動棠陰春生梓裏恭惟某官輔仁以義好學而文政事詳眀本躬行於家法聲華赫奕久獨步於仕途佐吳京則彈壓之效隆鎭楚防則循良之功著尙迂逸駕載蒞劇州蓋貢輸獄訟之繁非防刃孰能濟此矧疾疫旱荒之後惟福星可以庇之帝意則然詔除甚寵朝方信賞公且遄歸某甫辦尺書猥勤大貺索居無賴頋何幸於依劉靜治有餘諒不勞於捨蓋忻愉之至敷述奚殫

除富沙答傅運使自得啟【乾道九年】

鷁退飛者六正倦摶風龜左顧者三屢勤刻印戴上防之彌厚省愚分以何安屬困乏【闕】未遑削牘乃屈乘軺之重先貽執訊之書大貺逆施感悰中積恭惟某官家聲赫奕天韻髙眀文華足以穆皇猷智略足以參國論問津錦帳將夕拜於瑣闈迂轍繡衣聊晝行於閩部公旣知人之情僞人亦稔公之聲猷諒無刺舉之勞坐奏澄淸之最遂班邇列益告逺猷某久矣傾風行焉受察居閒従仕一生自笑於苦心多病非才二事恐煩於並案依歸之至敷述奚殫

謝余監塲生日水晶環詩啟

四十九年往不可復方哦太白感秋之詩千二百嵗形未嘗衰乃佩廣成修身之諭禮將誠而兩厚物與意以俱新坐我於水晶之宮已慙實恵報君以靑玊之案更愧虛拘循雅眷以難防服嘉言而無斁

回眾官生日詩啟

倚蒲團而坐長夏昔迷自恣之途數圓蓍而感流年今學知非之步猥勤髙誼特枉雄篇增風木之深悲重霜蓬之永慨千嵗而壽無害敢當黃髮之祈三嘆而音有餘徒味朱之羙其爲感荷交集襟悰

文忠集卷二十四

欽定四庫全書

文忠集卷二十五【省齋文藳二十五】

宋周必大撰

啟

答陳贛州啟【淳熈元年】

吳京結綬僅接步趨閩嶠分麾幾相先後方嘆追攀之無路孰云迋勞之有期望千騎而欣然拜雙魚而愧甚恭惟某官學窮百聖才冠諸公著在詞章發雅頌典謨之祕形諸政術適剛方柔惠之中久振譽於従班洊宣勞於制閫𨿽名髙而忌者眾頋望重則眷愈深宜晦朔之再更而珪符之三易十年生聚允賴於撫摩一道韜鈐兼資於整暇諒兵民之胥悅卽揆嶽之疊居某去徳終星傾心披霧得孟公之尺牘固竊榮觀居太丘之鄰城更依靜治其爲感幸豈易敷陳

答吉州倅趙朝奉謙啟

閱別駕之題名昔固多於賢士膺二車之遴選今復值於通材方圖慶牘之修已辱書巾之貺恭惟某官中和迪徳淸白承家撫字有方課屢優於劇邑周旋無滯績常底於近畿冝仕王朝乃參郡政將令向丞相之舊治獲覩淸獻公之遺風仕𨿽稍淹民則何幸某別徳五年之久心不謂遐依仁三徑之中喜而防寐卽期良覿尙冀珍調

除殿撰答保昌羅縣尉維藩啟

投閒詞館久爲版授之禿翁貼職書林忽厠金閨之諸彥戴上防之過厚揣愚分以難安豈謂某官奬善爲心鳴謙勵志居君房之妙語賁莊叟之陳人矧是頻年疊勤厚貺讀二十篇之策已擊節於宏才論千萬世之榮更服膺於絕識頋缺然而無報徒惕若以懷慚

答楊壽仁謝解啟

越在妙齡驟膺髙薦賈誼用能書而稱於郡彼已後於二年楊侯當始冠而舉其鄕今更先於四載庭幃悅豫譜牒光華解元天與雋防過人之才家傳疏通知逺之教中都名士猶云折輩行而與防同裏諸生疇敢露鋒鋩而角勝果中有司之式卽觀天子之光某昔陪乃公防翰墨之塲今見郎君赴功名之防身𨿽老矣心則欣然荷飛蓋之來臨閱摛詞而增感

答甲午解元而下啟【而下有墨書作劉徳禮啟】

率馬以驥來空北土之羣化鯤爲鵬往運南溟之翼一時得雋萬目注觀解元先輩學有淵源行無瑕玷月旦素推其名譽秋闈果壓於英髦載窺筆下之波瀾足見胸中之錦繡先鳴南省應同六一之無雙首唱東堂寕復衝之之第二方圖展慶已荷摛詞惟欣感之交懷非敍陳之能究

答詹狀元騤啟【淳熈二年】

六事咨詢方求殫洽一言寤合遂冠倫魁喜動天顏歡傳士類竊以得人眾寡關世盛衰方試藝於廣廷初莫分其賢否逮收科於異等乃舉集於英髦觀蘇氏之遺書嘆仁皇之多士其在鼎甲者垂四十不爲公卿者才五人惟其獲助於皇天是以生才於王國厥今盛際與昔同條某官學足以窺聖經材足以應時用平日著鄕閭之望一朝居俊造之先事業文章其誰不信功名富貴夫豈易量某甫趨龍尾之階適際鰲頭之選方將贊喜已辱飛文佩謙柄之相先激感悰而無斁

除待制回外路啟

扶犁南畝久作老農簮筆西淸復陪諸彥處非所據愧不自任恭惟某官才名冠於公卿治行髙於方嶽以牧民之餘裕推好善之誠心曲憐起廢之蹤特借噓枯之語一緘甚寵三復多慚欽惟願治之朝實賴得賢之助鵜濡其翼乃理之常猴沐而冠夫誰不笑縦人言之姑捨豈自劾之敢稽乘下澤之車將懇酬於素志重髙門之地當敬避於眞才因敍感悰並申善頌炎蒸甫邇啟處何如益冀珍調茂迎寵數

回胡邦衡謝龍學啟

河圖峻職已冠時髦廬阜眞祠復優廩假良辰拜命賢類均歡竊觀累聖以來最重西淸之長或解天官之常伯或辭翰苑之主人欲賁其行始加此職然猶考平時之望實亦復稽在服之嵗年自非光前絕後之巨公未有躐至徑躋之殊禮恭惟某官爽邦壽雋華國文師天子倚以弼諧時人望其平治應五百年之昌運久宜當路於王朝進十二等之淸資始復假途於禁闥某倘寛薄責尙及班迎敬酬大貺之臨並效小夫之祝

除兵侍回新閩漕傅直閣啟

少而不武蓋素懵於甲兵老矣少文敢與知於翰墨而洊叨碧落之眞拜再遡紫淸而上徵自視闕然胡能當此玆蓋伏遇某官推達人之志存奬善之誠力借吹噓助成僥幸曾感悰之未布辱榮問之相先惜舊分符不獲庇身於閩嶠逮今持槖所期接武於吳京何駑駘立仗以常畱致鸞鳯覽輝而未下公言弗釋定須季子之來歸私義難安正恐曼容之免去悵焉永望言莫能殫【回防路提刑啟云力借吹噓助成僥幸更先勤於榮問彌有激於懦愧荷交深敷宣罔旣】

回漢陽趙守象之啟【淳熈三年】

以閒平之望分漢沔之符條教一頒懽謠四達恭惟某官才堪盤錯學造淵源久宣膴仕之勞俶被專城之寵旣昭民譽卽簡上知奬勵有加豈特用前規而賜璽選掄可卜固將遵近制以爲郎曾修慶之未遑辱臺緘之先逮更惇曩契俯記衰蹤作者七人想秋闈之如昨凜乎六馬驚夜夢之通神感懌交懷敷宣罔旣

回許校書蒼舒啟

上對鰲扉升華麟省𨿽三年議禮品秩已髙而七略讎書搢紳尢重詔除一下文譽四馳竊考祖宗之朝甚嚴館殿之選居中乃記言之防徑在外仍帶職之優防惟其舉異於司存是以必従於試可自頃典章之革例爲職事之官然猶略仿前規示存故事文儒之外他岐其可進乎禁近之聫假道而升多矣向聖上尢艱於此選計嵗中特召者幾人不有英髦孰當推擇某官博文而約禮達古而通今人久望於登瀛文果成於翻水軍旅貨財之說滚滚不窮誕謾苟且之風惓惓而論觀筆下之如此知胸中之浩然宜甫上於奏篇卽誕頒於寵命蓋飫聞俎豆之事故薰炙簡編之香寕少詘於班資將益充其器識某方圖展慶首辱摛詞坐深欣感之懷更效遷陞之祝

回施贑州元之啟

逺勤碩望出領雄藩幕府一開懽謠四達恭惟某官道參前哲名在近臣宜入侍於邃淸乃洊臨於藩翰惟昔仁皇之盛若時淸獻之賢輒自諫坡往分符竹旣科條於鹽法乃疏鑿於贑灘嚴而不苛治有餘力泮水設瞻依之像遺愛未防欝孤存望闕之臺流風可想旋由課最歸振霜威公豈後身理何共貫某方圖往記已辱貽緘惟欣感之交懷匪敍陳之可究

回鄭校書鑑啟

玆審萬言對策仰契宸心四部讎書旋膺除目英賢得路館閣生光竊觀炎漢之興無若孝文之盛旣首除誹謗妖言之罪又親策賢良極諫之人下情日通上徳時茂賈山其言多激切善乎指事之詞梁傅所陳略施行羙矣移風之效惟今願治與昔同功某官端勁有隱巖之風博稽傳通徳之業身方防於太學人皆許以諍臣有司徒知音於程試之間天子獨見器於對揚之頃奏篇甫上紙價驟增帝罷統軍之麻何慚祖烈我識尙書之履行紹家聲曾是登瀛寕非假道某與觀盛事猥辱華牋佩謙徳之過優激懦而增愧

回趙富沙善俊啟

就錫麾符攺臨藩鎭誰非典郡幾人榮奉於親輿矧是便家千騎鼎來於鄰壤上隆防渥士艷寵光恭惟某官器度恢閎風儀峻整𨿽挹天潢之潤自搴閨彥之華屢訖外庸政頻追於召杜入居邇列班卽綴於嚴徐慶禮未修書郵先曁意非言而可盡感與愧以交深

回周廣州自彊啟

伏審輒従近侍出殿逺藩蠻夷多貪借公玉雪之瑩法令素弛倚公權衡之平上意則然輿情以懌恭惟某官文彩似舅亷平亢宗周旋九卿堅守三尺澄按數路靡欺四知暫領帥符行歸従槖江氛嶺祲固有望於廓淸龍戶馬人諒益增於壯觀某尙稽馳慶先辱飛文感愧交懷指陳難諭

除吏侍回外路啟

侍従通班久負瘝官之責武文疊試更叨換部之榮仰愧主防俯慚公議玆蓋某官仁心及物義槪光朝屢訖外庸河浹京都之潤遙分餘蔭春回朽木之枯遂使非才亦塵異數曾占詞之未果荷貽問以相先其在感悰曷勝言諭

回胡校書晉臣啟【淳熈四年】

擢秀西州分光東壁英髦在列館閣增輝切觀漢朝初顯蜀士蓋山川鐘英傑之气故郡國產俊眀之才惜文華之有餘而道義之或缺王褒待詔止第頌於離宮何武習歌空罷歸於宣室諭意僰人者文斥邊之過校書天祿者貽投閣之羞旣何補於國家亦見輕於鄕裏慨前規之無取嘉盛世之有人恭惟某官質厚而气淸學醇而文麗簫笛應雅鏗爾咸韶之音圭璋璧琮溫其郊廟之器比逺祗於驛召姑小試於閎才因古三流諭今一體極論憂勤之要兼眀利害之原謂守將者皆得其人則兵民兩獲其利願天子以淸閒之燕俾羣臣言成敗之機豈徒寧輯於坤維自可規恢於宇縣奏篇甫上茂渥遄頒聊假道於校讐卽問津於華要某幸叨發策喜際登瀛辱墜貺於長牋實銘蔵於厚意屬緣移疾致緩馳詞尙惟髙眀有以原恕

除內翰回外路啟

寓直非才深慚久假出綸示寵遽忝爲眞觀瞻視艸之臺羞縮扶犁之手此蓋伏遇某官忱恂推轂議論噓枯仁能好人已著成名之羙謙有終吉更推平施之心遂使迂愚亦塵華要某方圖往記首辱飛文蒙瑞霧以逰行固多潛潤對淸風而肅揖自滌炎蒸感幸兼懷敷陳防旣

回江東徐漕啟

待詔無堪久慚假寵疏榮有腆忽冒眞除薄材積愧於妨賢厚禮首勤於削牘一謙過矣三復赧然恭惟某官志節淸修風猷警邁學𨿽專於爲己道不廢於愛人應義理之文固宜視艸有澄淸之志聊復登車矧嚴徐久在於漢廷豈頗牧不居於唐禁居慙末至日冀同升旋靣望洋難免大方之見笑汗顏血指焉知巧匠之旁觀感怍交深敷宣罔旣

回李大著垕啟

伏承策勛東觀正位承眀惟此官乃侍従之階故今代以選掄爲重昔人之賢者固多矣蜀士之賢者可考焉淳夫在元祐之初莊叔當紹興之末皆歷大著作之任遂爲修記注之官以公之才何彼之愧承天未老固無乳媼之譏孫綽可稱允爲文人之冠矧惟鉅羙方萃髙門父子兼並史官古今無此榮遇蓋談遷未始聨事彪固亦非同時崔駰三世相承止於傳業應奉五葉不絕姑曰承家豈若無異論於三傳之中施隔屏於一堂之上行並儀於禁路實增煥於周行某曾直玉堂嘗勤翰以爲行慶超遷之命是故少稽酬答之言今𨿽愧於後時竊自欣於先見卽期展謁聊復紓誠

回廣州周侍郎自彊啟

政成南越旣許借畱班正西淸宜膺蕃錫棠陰𨿽舊宸綍載新恭惟某官厚徳鎭浮髙名蓋世十城士卒久服防威五嶺蠻猺舉安教化惟治聲之素劭故防渥之鼎新六閣外遷姑用皇朝之制三公拜入卽稽漢氏之規修慶未遑貽緘先逮其爲欣感交集襟悰

回溫州陳尙書彌作啟

起従家食薦畀藩條積平海之去思歌永嘉之來暮惠周兩郡眷厚九重恭惟某官禁路耆英淸朝名徳論思獻納夙罄嘉猷輔相彌縫久應大用尙煩汲黯坐嘯南陽竚由轓蓋之間躐置廟堂之上公言所屬召節何遲某猥辱飛緘愧稽馳慶仰佩謙勤之徳俯深感悚之懷

回隆興呂少卿企中啟

民欲精微擬上借畱之請天臨昭格已疏勉勵之思棠陰不攺於庇休蕓閣有光於論譔十連增重九牧向方恭惟某官實茂而聲英中閎而外肆故家遺俗具知文獻之存熟路輕車見謂經綸之蘊伸體國愛君之術旌牧民禦眾之才仍舊貫於南州始勤宣布次近班於東觀實兆論思某特勤錦繡之貽愧乏瓊瑤之報遐阡邇陌想耕桑樂嵗之餘南浦西山羨風月良辰之賞其爲瞻頌罔旣敷陳

回閩路監司啟

起家甚寵旣察鄕州易節維新不逾鄰境出入按臨之內光華防履之間風采聳聞懽忻周浹恭惟某官炳靈峻嶽尙友先賢導淵源於禮樂詩書出緒餘於文章政事駕言東淛固嘗廩實而貨通旋選南閩可謂車輕而路熟念觀風之浸廣諒策足之有期率屬蓬山隔座當仍於近事問津禁路緇衣遂踵於前規某過辱先施深慙不敏𨿽未充於報牘尙卽繼於慶辭情之所加言不能盡

回劉正字光祖啟

光膺宸檢進列英躔除音甫頒士類胥悅竊以詞章旣敏初何待於考觀器業已成尙奚資於涵飬然聖世重典常之守抑仕途榮閣館之登故先小試於禁林然後橫翔於冊府恭惟某官譽髙全蜀文中甲科有用之材所居可紀無窮之聞隨日以新昨萬里以賜環指三雍而振翼朝推俊望人嘆博聞姑颿弱水之風卽扈甘泉之駕況審官進秩已漸於亨途而慶賚及親又符於孝治薦紳攺觀家國同休某猥預榮觀過勤遜謝給相如之札欲爲力以何施羙崔氏之莊在貪功而豈敢其爲愧荷罔罄敷陳

回袁祕丞說友啟

輟掾西樞轉丞東壁切考在昔不輕此除肇自魏朝典尙書之奏事逮於梁日爲天下之淸官不有偉人孰當遴選某官風規秀整器度恢宏學探左右之原文藹中和之气圭璋特逹當徑薦於圜丘車路逶遲姑安行於通道屬聞擢序良穆師言蓋聲名積日以昭彰故英俊望風而傾附損受以益玆可友三官惟其人固皆第一某適叨載筆偶際登瀛墜貺長牋愧執謙之太過披觀健論嘆陳義之彌髙感服交深敍陳難盡

回周廣州自彊啟

策勛南海晉職西淸喜動羊城光騰犧畫恭惟某官節似舅亷淸得君度梅嶺以分麾坐閱四年之久望松門而次對超居六閣之先旣丕輯於民庸卽遄歸於帝所某方圖馳慶先辱飛文佩謙施之勤渠撫懦而愧感

回葉校書山啟

伏承翰墨策勛鉛黃分職動諸儒之欣艷指夷路以騰驤竊惟人物之盛衰實在國家之教飬識其大者則方寸之木可髙於岑樓斵而小之則九仞之山或虧於簣土故本朝重館閣之選爲當世儲公卿之材必作成於閒暇之餘乃獲用於馳驅之際某官文華掞蔚志气激昂學有淵源嘗範模於呂氏論無骩骳由系援於汪宗浸更事任之繁優簡聖神之眷方爲世用宜並英防繙四部之書姑深涵於術業號萬人之傑行自見於功名修慶未遑貽緘先逮佩謙牧之良厚激感悰而弗諼回中詞科周監酒泊啟【淳熈五年四月】

伏承再提文筆獨冠試闈捷音一傳公論胥穆某官气涵溫厚識蘊通眀問學淵源挹洪波於滄海詞章挺防鐘秀气於赤城早收俊科思賈餘勇方其卽席同志莫不避鋒逮此擅塲有司爲之擊節旣成名於盛旦行策足於要津過勤牋敬之施仍敍宗盟之好藝文甚富已慚大布之阮咸名譽方新更愧小冠之子夏永言欣感交集襟悰

回姚狀元穎啟

伏承文經乙覧名冠甲科仰窺聖鑑之精俯聴輿言之允某官气涵溫玉質挺修梁才華獨步於鄕閭術業先鳴於塲屋比攄素蘊奉對靑箱並包乎百家諸子之長持守以大學中庸之約多爲貴者言同老氏之五千一以貫之辭異公孫之數萬旣越拘攣之表宜居俊造之先龍首兆祥馳滄溟之驛使鯉庭拜慶破鄞水之天荒人知稽古之榮國享得賢之福某偶陪諸彥進侍嚴宸環漢祖之壇初莫知於韓信擢武皇之第始共服於平津方欲馳詞遽勞枉駕勤厚更貽於盛贄感慚滋激於懦

回第二人葉狀元適啟

伏承言合宸名聨舉首初傳臚唱大契輿情某官賦超邁之資濟精勤之業學術淵源乎六籍詞章馳騁乎多聞偕俊傑以造廷悉聰眀而上對切時要論自是一家備問陳言略無半語人或積日精思而不足我惟一朝伏奏而有餘究觀方冊之遺文實相上下誰謂陛簾之逺地曽不拘牽繄抱負之非常於功名乎何有某未遑展慶先辱飛文積感悚以在中豈敍陳之可究

回第三人李狀元寅仲啟

伏承防尢蜀道得雋漢廷巍乎鼎甲之科籍甚承先之譽此蓋伏遇某官材資英茂問學精深慶本家余繼夜光之述作羙由世濟騰鼂采之輝華萬里賔王一心悟主謂求速成者無逺略而顧近憂者虧永圖對揚大問之數條理眀而贍申獻斷章之十語意婉而忠旣蒙親擢於軒墀卽並英防於館殿某猥由膚淺預聴臚傳象應三魁共喜去天之邇祥開五色原知賦日之工髙誼不遺長牋先逮其爲欣感交集襟悰

回趙正字彥中啟

玆承發揮鴻筆是正祕文榮動金閨光騰玉牒惟本朝重館閣之選蓋列聖儲經綸之才粵自中興以來間求公族之雋若乃网羅於科目策試於禁嚴然後用之如今鮮矣某官學醇文古質粹气淸事業蹈韋布之難規模非軒冕之謂逺挹天潢之潤徑颿弱水之風羣東觀之諸儒踵西京之盛事畱其眞者河間得四方之書種而別之劉歆集六藝之略少需嵗月遂立功名某朽鈍無堪防從有賴辱長牋之俯曁嘆麗之難酬愧感交懷指陳奚諭

除禮書兼內翰回外路啟

綴星辰之履驟被優遷窺雲霧之窓仍兼舊直冒寵靈之有赫揆庸妄以無堪恭惟某官踐履配乎先民抑揚持乎公論好謙爲徳行賢每戒於自賢奬善存心欲達常思於人達迄由借譽馴致增華知章兩命之榮正慚非據韋陟五云之體過辱先施在悚感以交深豈諭言之能究

回楊正字輔啟

玆承敷納以言譽髦斯士儒林歆艷吾黨光輝竊以有列於朝孰匪出羣之雋告猷於上猶須入對之時紛百辟之斯來閱再期而乃浹逢辰艱矣備數可乎自非深究治源力陳時事不以流俗毀譽移其守不以此身用捨貳其心則何以上不欺於吾君下無負於所學恭惟某官亷方秀傑博洽通眀奏牘公車繼遺忠於棣萼陳謨諫省挹正論於冰淸旣自結於殊知當立登於要路尙従涵養益起聲華屬陪禁直之淸嚴獲覘詞源之浩渺未遑馳慶先辱貽牋在感悚以交懷奚指陳之可諭

回江西錢運使佃啟

伏審上節閩山攺轅江國按行𨿽舊臨遣則新恭惟某官雅量鎭浮訏謨經逺偕父兄而馳譽蓋自弱齡兼文行以致身允爲全羙踐歷夙髙於中禁澄淸尢著於外臺玆屈重來旋聞愈治使乎有指務躬布於隆寛思則無邪足坐銷於羣枉惟公特立與眾背馳宜其上爲神聖之深褒下使士民之信服旣已續前功於一道行當均大惠於多方某未染慶緘遽勤榮問敬佩謙虛之意良深感悅之情

回劉饒州邦翰啟

乃者鄱陽嵗惡黼座念深爰起舊人往頒寛詔恭惟某官天資豈弟政術通眀外歷劇繁所居輒治內聨侍従厥問彌章今以萬人之英而臨千乘之國何待席暖卽觀政成轉旱澇於丰年銷嘆愁於和气丕輯民譽遄歸禁途某特枉書郵愧稽慶牘感銘之至筆舌奚周

文忠集卷二十五

欽定四庫全書

文忠集卷二十六【省齋文藳二十六】

宋周必大撰

啟

除參政回外路監司帥守啟【淳熈七年】

居六職之先已塵髙位綴三卿之後更玷殊遷揣分無堪抗顏有靦恭惟某官心存奬善志在逹人力行忠恕之言兼懋謙沖之徳防談所及旣弗間於賢愚妙語相先更曲惇於契好載循固陋曷稱褒揚第什襲以爲榮豈一言之能敍

回在外侍従啟

六曺率屬方恪守於官箴兩社通班乃與聞於國論靜言忝冒厥有由來恭惟某官徳業髙眀詞章偉麗赫奕禁途之雋望中和藩服之政聲經國逺猷蓋屢形於奏牘進賢雅志亦宻導於宸是使非才獲陪共政某尙稽往記先辱飛緘佩謙施之滋隆激感悰而無斁

回紹興張閣學子彥啟

禹防雄藩吳京近輔上求良牧今得名臣恭惟某官政術髙眀儒猷敏茂籍甚兩朝之待従卓然三鎭之藩宣賈誼嘉謀旣入陳於宣室畢公多績姑出保於東郊行趣召還首儀禁槖悵暌違之未久辱問諭之先臨愧感交懷宣敷奚旣

回金陵範參政成大啟

乃者臨遣英望保釐別都待裴度於延英是爲殊禮錫韓侯於北闕何止路車旣特開金殿之尊罍復親禦石湖之扁榜防章加厚今昔所稀玆棨防之肇臨宜江山之增重恭惟某官才兼文武識洞幾微外焉極方伯連帥之權內則髙論思獻納之譽自陪國論彌聳民瞻上方規恢中原寤寐極治蕭何相漢厥由居守之勞尙父伐商卽契防朝之詠某彌年戀戀一見怱怱目方遡於檣烏手已披於鯉素其爲感幸未易名言

回史少傅賀冬啟

伏以臺云紀瑞圭景踐長恭惟某官道徳宗工華夷碩望玉殿和長春之句壽同化日之舒金華敷正說之篇道協陽爻之長維師之拜指日以湏某宻企崇墉欣逢令旦其爲善頌莫究文陳

回福州梁丞相啟【淳熈八年】

黃閣上臺將宣庭渙紫宸祕職先下璽褒是宜薄海之交歡豈特髙閎之咸喜恭惟某官事業萬夫之望文章多士之宗以光明儁偉之資濟溫厚洪深之徳事君以道如古大臣夢帝賚予爲時良弼久贊宵衣之化暫従書綉之逰威惠乾方兵民按堵鳩鳴雀乳田疇盡洗於棘茨海宿山行館何憂於盜賊繄治聲之籍甚在寵渥以宜然裴度來朝方益彰於勛徳次公復相豈或減於功名某嘗布慶儀未修公札玆逺勤於大貺苐增愧於懦暑令方中燕臺多暇冀謹寢饔之節永垂夷夏之休

回州蕭侍郎燧啟

涓選休辰奉宣寛詔光騰星潤浹日畿恭惟某官巍登雋科允蹈賢檢士服純臣之節朝推忠讜之名峩冠久踐於華途彌彰乃眷紆組方榮於故里已輟於蕃看卽政成式遄王覲某夙親道誼稍濶聲猷及未容投劾之時尙獲贊登庸之喜玆酬執訊並致忱言

回遂寕李侍郎燾啟

上眷舊徳制臨大藩當印綬之被躬已歡謠之浹境恭惟某官全蜀先進中朝老成學術貫串乎古今才名赫奕於中外慨念俗吏防思治原視民瘼而弗求縦吏姦而莫問惟公久陪帝幙旣已知徳意志慮之詳乃今宻接鄕邦必將曁中和布宣之譽佇頒漢璽歸侍虞廷念修慶之未遑辱貽緘之先逮其爲感悚未易名言

回贑州劉顯學正啟

誕頒新組起鎭舊邦民吏歡迎神眀欣相恭惟某官懿文華國直道事君八座升班久榮曳履三刀協夢洊屈分符惟昔潁川最稱黃霸粵若再臨之日居然愈治之聲旋被璽褒入陪鼎路孰增光於漢事諒復見於聖朝曾修慶之未遑辱貽緘之先逮其爲愧感罔旣名言

回陳侍郎巖肖啟

綴前疑之列未著新功策太史之勲乃甄舊績周章拜念俯仰懷慚恭惟某官禁路老成儒林先進文推巧手頋縮於袖間名冠善人宜優於天下不鄙疎慵之品每存奬與之心逮此叨逾借之褒飭正辭直筆慚無補於汗靑俊語名章幸獲窺於尺素其爲感刻豈易名言

回齊侍郎慶冑啟

欽承茂渥起領眞祠旣厚宸知亦榮親飬恭惟某官鐘英海岱被遇冕旒凜然栢寺之直聲籍甚荷囊之淸譽姑從雅志結壽宮香火之緣行奉除書上霄極星辰之履方圖修賀遽辱馳詞荷謙徳之相先置感悰而無已

回單侍郎防頌徳啟

恭惟某官才堪盤錯識照幾微蚤蜚官路之英聲榮踐禁途之貴仕【前後與上同】

回紹興府王尙書希呂啟

朝辭北闕夕鎭東藩條教一新士民胥慶恭惟某官學該百氏气蓋諸公文昌喉舌之司久隆譽處於越股肱之郡寵寄蕃宣適一方罹水旱之災正萬乘軫旰宵之念諒小施於政術卽丕著於事功旋奉璽褒平躋鼎路某俶違風度驟辱音郵在欣感以良深非敍陳之可究

回寧國陳舍人騤啟

君子殿邦屢聞刻贊羣州承指今喜頒條轉苛虐爲中和易嘆愁爲謠頌民有所恃政可亟成恭惟某官徳逸日休道深自得臨事秉後凋之節涖官無可指之瑕紅藥紫薇暫輟演綸之手雙溪疊嶂聊追澄練之吟惠旣浹於潛藩福自流於京邑行膺畵節入爕宸階曽修慶之未遑辱摛詞之先逮其爲愧感罔罄名言

又回陳舍人賀冬啟

望書云物魯侯率屬以登臺歸設酒殽漢守移文而休吏匪時良牧疇踵前規恭惟某官法従名髙藩方課最宣九重之盛徳措一境於泰寧茂臨來復之辰卽奉遄歸之詔某欣逢令節阻慶賔筵記室傳封首勤華問道山團拜坐憶舊逰感詠交深敷陳莫盡

回江陵趙丞相啟

伏審顯奉廷揚榮更閫制非獨化行於南國抑將威震於北方旌纛一臨軍民交賀恭惟某官業茂防契道傳孔顏防千載之風雲壯九重之基業事君有道可謂大臣應物無心是爲眞宰頃辭政柄往蒞藩方若稽故常當殿近輔然考煕朝之名相率誇晝錦於故鄕所以戀闕之念𨿽深而於渡瀘之行難輟逮稍移於圭籥彌注想於冕旒爰頒易鎭之防式示朝宗之意矧異時三國必爭之地乃今日中原可取之途衮衣繡裳寕許姬公之信處命圭相印行酬裴度之元功某猥辱舊知欣聞新渥𨿽馳慶牘未辦公函仰謙徳之過優激懦而增愧其如忭躍未易敷云

回州洪舍人邁啟

玆審上圖舊徳詔畀名藩宣羙化於三朝浹歡謠於四境恭惟某官修名蓋世亮節傳家詞章獨步於西垣仁愛躬行於兩郡適東陽之調守契中扆之思賢爰出左符起臨右輔揚仁風於黎庶視古無慚防河潤於京師繼今有望少需報政卽慶爲公某方治書郵已勤緘翰其如欣感未易敷云

回陳給事峴啟

玆審茂隆睿眷榮踐祠庭𨿽才業淹畱深欝朝紳之望而裏閭燕息殆同書繡之逰恭惟某官學術傳家風猷蓋世版曹瑣闥並髙獻納之聲吳防少城交著蕃宣之績姑従均逸行慶遄歸某方欲馳詞已勤枉問其爲欣感防旣敷陳

回州洪舍人邁謝進職啟

恭審疏榮芝檢對松門旌法従之舊勞賁藩方之新渥恭惟某官名髙夷夏气塞天淵早被遇於宸旒久升華於禁槖由三字畀集賢之職𨿽用前規通二年躋內閣之班抑存故實而淹屈殆更於五閏且藩宣洊歷於三州俶聞褒璽之頒咸謂除書之晚參裁機政已簡淵劓殄驕兵諒爲餘事某間嘗修慶尙阻馳牋辱盛禮之來臨愧前儀之太略其爲欣感未易敷云

回鎭江錢參政良臣啟【淳熈元年】

玆審起家緑野往鎭朱方千騎一臨羣情胥慶恭惟某官才宏而徳備學粹而文雄天子以爲通儒國人僉曰良弼茂攄經濟之術久著贊襄之功將遂冠於臺衡乃漸儀於嶽牧昔以王人縂餉已得軍民之歡今由政路分符宜增棨防之重適千里洊饑之後正九重旰食之時條教甫頒頋憂頓釋傾耳袴襦之詠指期衮繡之歸某方治書郵首勤緘翰深佩防謙之徳難施愧汗之顏气序益暄撫綏多暇願精調於鼎飬以大慰於巖瞻

回隆興【闕】尙書啟

伏審羣州承楷愈治於贛川十國爲連就升於督府防榮異甚謠頌歡然恭惟某官端重以文溫良而毅銀臺畵省久濶步於禁嚴黃閣紫樞將平躋於輔弼倐念專城之業屢分閫制之權惟皇眷之舊紆且民瞻之素具政將焉避公可遄歸某方治書郵已勤緘翰仰謙恭之過厚頋遲鈍以知非其在感蔵曷勝言諭

除知院回外路啟

督綱條於外已叨承轄之聨參籌畫於中更忝樞機之任惟聖主宵衣之際豈庸夫髙枕之時必能兼文武之資乃可重東西之府寕容腹背之氄輒預股肱之良揣分無堪拜防有靦玆蓋某官儒林領袖禁路羽儀典治民藩專布愛民之政揄揚善類用爲報國之忠遂使陳人洊承新渥某方期廷謝卽注郵籖辱大貺之先臨愧小才之不敏其爲感荷防旣敷陳

答福州趙侍郎汝愚啟

玆承被命典藩涓辰開府𨿽禁路輟直臣而去天意憮然想海邦聞良牧之來人心悅甚恭惟某官道窺聖祕名冠時髦正若孟軻切切異端之辟忠如劉向拳拳同姓之親方謀帥之孔艱頋在廷而莫可徒得汲卿之重式遄申伯之歸旣有兵民宜防威之兼濟寕無政事使財用之頓寛以公之才足辦乃事少須報政便合賜環某方企聲猷忽勤緘翰其爲欣感交集襟悰

回太平州木詹事待問啟【淳熈十年】

玆承均勞禁路分鎭當塗民吏交懽江山增重恭惟某官名髙多士忠結九重嚴徐義理之文久殫猷告召杜循良之守看卽政成況榮奉於親庭實增光於郡紱某尙稽馳慶先辱飛緘欣感交懷敍陳曷旣

答史太保浩謝致仕啟

伏審疊貢封章懇還官政升上公之秩序荒全魏之土田在耆儒則惇止足之風於聖主則極褒崇之禮典冊旣下簡編有光君臣之間可謂兩得中外之眾固宜交懽恭惟某官造道淵深宅心廣大學無不通故見之著述者多而益辦气有所養故施之事爲者久而益新兩持一相之權歷踐三孤之貴視物猶已愛憎冺然毋我負人忠恕多矣是宜壽考康寧而天不靳功名終始而人不疑逮辭寵利以弗居愈覺身名之俱泰召公爲保𨿽厥位之已崇尙父維師頋其年之未至況舊勤於分陜恐終佐於伐商某早托甄陶喜揚綸綍非敢緩廈成之賀謂當循廷謝之規今覩宸章果符輿望惟是先施之辱寕無倒置之慚迎拜匪遙欣愉更切

回金陵錢參政良臣啟

參於金鉉昔倚爕調佩以玉麟今勞居守江山增重吏士均懽恭惟某官孝友根心忠嘉致主學術淵源乎防夏勲庸亞匹於管蕭望實孔昭簡知彌渥惟潤升之天府乃江浙之奧區並列云屯俱爲天塹然而畱都非他鎭之比管鑰異佐符之分將期北頋之寛爰借東郊之保去思來暮兩邦謠頌之交興餞舊迎新二境旌旗之相接若時壯觀實掩前聞少需坐席之溫旋聴沙堤之築某嘗馳慶問過沐華緘佩雅睠之滋隆愧前儀之太簡其爲悚荷難盡名言

回靜江詹侍郎儀之啟

進班書殿出鎭帥垣以法従之名臣臨皇華之舊部上寛帝頋下愜輿情恭惟某官學造聖眞才周世用久回翔於逺使冝容與於近班意在本朝固當殫辰猷而告於後躬行君子又欲推惠澤而加乎民惟通商則疲甿可蘇惟崇儉則經費自足旣康五管卽輟四鄰某方欲馳詞遽蒙枉問其爲欣荷未易名言

回紹興府鄭尙書丙啟

易麾藩輔浹潤帝城聳威望於十連寛頋憂於九陛恭惟某官孤忠自信奧學躬行方榮晝繡之歸俄厚宵衣之眷析圭淸白堯天無尺五之遙佩印銀黃漢石有肆千之重諒甫頒於條教卽登拜於疑丞某特枉書郵仰銜謙柄日徯遄歸之詔坐深善頌之誠

回太平州廬州池州賀冬啟【淳熈十一年】

考易而測天心旣占七日之復登臺而觀雲气又卜一年之丰惟時價藩宜集嘉祉恭惟某官道隨剛長徳配陽新推惠澤而加之民斂休祥而萃乎已坐迎令序行陟近司某方治書郵遽勤緘翰永言感頌交集襟悰

回陳丞相謝除少保啟

廷揚制麻位進孤棘旣表弼諧之舊徳亦酬鎭撫之新功上眷加隆輿情交慶恭惟某官學充天性忠締主知粹然道徳之容足消鄙薄籍甚廟朝之望坐鎭華夷釋相印者十年剖藩符於兩鎭保衡之拜聖意可知臺衮之歸人心共徯故先以右遷之寵卽繼之左揆之除某久荷殊憐欣聞異數𨿽敬伸於慶禮曽未逹於公函玆屈尊崇過形謙抑三復苐深於悚忭片言莫冩於勤誠

回靜江詹侍郎謝轉官啟

玆承寵頒異數榮陟崇階旣酬談經儲禁之前勞亦用增秩璽書之故事恭惟某官學窺聖域徳冠民彛入綴嚴徐罄朝夕論思之益進陪園綺究春秋筆削之嚴逮講堂甫告於終篇適邊閫亦當於進律式旌儒效彌壯戎昭特枉華緘倍形厚禮𨿽佩有加之意豈勝不敏之慚

回廬州王尙書太平州陳舍人池州陳尙書泉州司馬侍郎賀正啟【淳熈十二年】

春王三朝天地交泰若昔論思之舊爲今慈惠之師茂履端辰允綏繁祉恭惟某官行遵賢檢功考民庸奉順陽和式應發生之序敷宣上徳毋違寛大之書享厚福以難量酌輿言而易見某方修尺牘遽枉華緘佩謙施以滋深敍感悰而莫究

回靜江詹侍郎謝降詔奬諭啟

玆者蒙蠻底定漢詔誕頒煥綸綍之溫言奬詩書之良帥寵光厚甚中外榮之恭惟某官道可覺民武能威敵自鎭臨於交廣每綏靖於封圻蠢彼無良敢玆負固方調兵而薄伐俄折馘以趣降下十行一札之褒酬三令五申之績蓋賞歡難同於將士惟璽書可示於眷懷稽本朝優異之防舉近嵗濶疎之典風傳郡國名震華夷某托契至深窺文竊忭愧馳詞之未果荷貽問之相先欣感交懷諭言曷究

回隆興程給事叔逹啟

升華論撰申命蕃宣已跬步於西淸尙帡幪於南國搢紳喜劇民吏歡騰恭惟某官昭代通儒周行先進伏蒲視艸凜然風烈之髙持節擁麾籍甚威聲之著𨿽再畱於棨防實妙簡於宸旒況甲午之題名有莆陽之近事由貼職而松門之對旋賜環而躋荷槖之班遂以嵗中參於端右旣前政規摹之具在則後賢進用以何疑某茍未汰歸深期晤語玆敬酬於公禮殊未究於私誠

回太平州陳舍人騤啟

優考民功寵升書殿詔除甫下輿論交歡恭惟某官勁節端朝懿文華國禁路罄論思之益江圻蜚豈弟之聲承水潦之餘災著農田之顯效並酬久次特茂殊防由三字而貽集仙自存故事通二年而升次對抑有成規嗣奉璽褒遂參枋任某茍逭汰斥尙期晤言玆形拙訥之詞敬答緘封之貺其爲欣感未易敷云

回成都畱敷學正啟

峻學士之班仍行臺之寄訖寛西頋實兆東歸恭惟某官仁義被躬忠嘉致主自綴尙書之履屢開刺史之天朅鎭坤維尢髙治最粵若張忠定之定與夫趙淸獻之淸人之所難公則甚易此遐方所以借畱而莫捨聖主所以因任而不違然弼諧之功急於蕃宣左右之助重於逺外竊窺虛佇看卽延登某比勤萬里之書深愧一謙之徳永言欣荷難盡敷陳

答陳給事峴啟

閨臺宿望久跂遄歸香火勝緣力祈因任雅懷𨿽愜輿論則那恭惟某官天賦宏才家傳奧學入侍得論思之體出藩收牧禦之功従容祠館之防繾綣鄕閭之樂偹臻百順坐閱三年袂挹浮丘自爲謀則善矣席前宣室將有問焉就之某逺辱長牋偹知厚眷其爲欣感未易敷云

賀梁觀文克家年啟【淳熈十三年】

伏以象測璿璣斗柄肇回於蒼陸气和玉燭春風初入於東郊若時宗工宜介丕祉恭惟某官調元道著宰物功成暫釋政機日罄謀猷之告茂臨嵗旦時臻備順之全方當感防於風雲迄賴平章於軍國某遲聞受謁卽冀造門頌詠攸深敍陳莫諭

回陳丞相俊卿謝致仕啟

伏承連章請老優詔閔勞執皮帛於新班位隆亞傅易茅封於舊鎭地統故鄕仍祕閣之大名極宗工之異數搢紳創見夷夏樂聞恭惟某官徳博而裕於才器閎而衝於用以奧學髙文冠多士以忠言直節居大僚爲善未嘗近名而聲譽之歸不可遏事君未嘗枉道而爵祿之至不可辭周旋鈞樞弼亮神聖謀斷兼乎房杜都兪踵乎臯防粵去廟堂屢臨藩屏力方剛而抗疏欲追六一之髙風年甫及而掛冠迄遂祁公之雅志優防裏第涵泳天眞二疏賔客之相娛萬石子孫之甚謹謙佩六爻之吉悔吝不生壽居五福之先康彊未艾在前輩或難於盡善惟哲人獨享其全功然而尙父之佐武王潞公之師元祐皆來歸於旣老豈得謝之可拘公固無心上猶有望某敬懷知己喜聴傳家頋希驥以未能思執鞭而甚切仰勤榮問徒激懦寒律方凝燕居多豫冀益調於鼎食永丕聳於民瞻

回池州陳尙書良佑啟

光膺芝檢載剖竹符師帥得賢軍民致喜恭惟某官懿文華國直道端朝身𨿽逺於禁嚴望益傾於中外用詞臣而作牧姑重九華選刺史而爲公卽歸兩社某近違風度尙曠書郵辱榮問之相先愧慶儀之不敏其爲欣頌莫究敷陳

回靜江詹待制儀之啟

玆承奏功南國加職西淸正侍従之巍班表蕃宣之異等恭惟某官性資端諒學識髙眀以愛人利物之心行尊主庇民之術久臨遐服迄著多庸身正令従允謂必躬之效政修用足宜還旣庶之風姑次對於松門卽延登於槐路某𨿽馳慶牘未辦公函辱厚禮之先施激懦而愧甚其如欣感未易殫論

回富沙陳待制良佑啟

比審政成江國制易閩邦繄任事之加隆知眷懷之益厚恭惟某官禔身敬簡蹈徳中和富華國之文章蘊康時之術業入儀禁路搢紳傳鯁挺之言出剖州符襦袴洽撫摩之譽乃眷初潛之鎭復煩次對之賢公旣樂其土風民尢安於徳化正惟宿望久合登庸曽是藩方固難斂惠某尙稽慶牘已拜公函荷謙施之相先激感悰而無已

回程待制叔逹啟

升華次對因任初潛觀搢紳相賀於朝知父老交歡於外恭惟某官徳猷粹穆治行循良詞章爲儒者之宗政術作藩侯之冠𨿽少稽於趣召實深簡於淵昔炎漢之中興有孝宣之極治若時黃霸久在潁川旋酬累嵗之勞入踐三公之位上方稽古公且錫還旣異時善頌之言信而有證則後日登庸之兆理在不疑況采之士夫議論之公必勝彼巫史揣摩之語因酬緘貺並致誠祈凝沍在辰鎭臨多暇願謹飬頥之節益綏視履之祥

文忠集卷二十六

欽定四庫全書

文忠集卷二十七【省齋文稿二十七】

宋周必大撰

啟【書親書狀附】

除右相答洪內翰啟【淳熙十四年】

備數樞庭何有籌前之略升班鼎路寧無歇後之譏方切慙顏遽勤慶問眷私厚甚翰墨粲然承借重於北扉專主盟於南省對夜蓮而視艸𨿽徵褒衮之榮放春榜而登庸尙繼棣華之盛其爲感頌交集襟悰敢冀髙明曲垂炳亮

回葛尙書云【欲致感藏並伸頌禱秋官久次逺猷屢沃於淵衷春榜髙張大用行遵於故實】

答王丞相啟

倚夫子之墻昔嘗庇徳次蕭何之第今復親仁方俯極於欣榮乃仰勤於問遺名花異果防酒嘉肴珍餉駢羅饑腸饜飫坊名丙午巳叨盛事之逢象近魁三更喜餘光之附其如謝悃並俟面陳尙望鈞慈俯垂鑑察

答史太傅啟

冒處機庭久矣空餐之愧延登鼎路雜然伴食之譏知印累旬汗顏數四竊念某奮身孤逺逢運休明一時淸要之官叨塵殆徧二府弼諧之地忝冒居多本圖退伏於民防何意誤屍於宰事方其壯歲尙陳力之無堪矧此衰年豈代工之有補𨿽荷聖知之厚其如賢路之妨玆蓋伏遇某官澤被生民勲藏盟府師維尙父爵齒俱隆壽畀僖公熾昌未艾報國毎肩於忠槪推賢尢出於誠心將鉞求人如蕭何之知韓信相才在下如仁傑之薦柬之是使迂愚亦蒙選任曾占詞之未果辱流問之相先感悚交深諭言奚究

謝趙丞相頌徳云【玆蓋伏遇某官澤被生民勲藏盟府累年出鎭已底多庸一節來朝卽還上衮報徳每肩於忠槪遜能尢出於誠心是使迂愚亦蒙選任畫一之模具在所願恪遵居東之望滋隆更期遄拜其爲瞻頌罔究名言】

回在外侍從啟

有常立武初何補於籌前應變守文乃旁求於歇後淩兢拜命俯仰懷慙豈謂某官恕以取人仁於念舊故當持槖之日毎借噓枯之言迨此叨榮首玆贊喜三復情文之厚載增衰朽之光悚感交懷諭言奚究

回金陵錢參政啟

比審聖心念舊宸渥加新超祕殿之大名仍陪都之重寄演綸四達贊羙同辭恭惟某官百行偹乎一身多文該乎六藝用之致主在臯防稷契之間推以牧民出召杜龔黃之上久玆居守借甚能名吏畏之如神明人倚之如父母至於儲糧而偹歲歉捐俸以寛民租世之所難公有餘裕姑疏榮而進律卽趣召以柄朝旣類蕭何晉關中而入相必同欽若帥江表以登庸上意則然僉言攸屬某比勤公禮仰佩謙光適銜太極之哀遂廢小夫之牘其爲愧悚未易名言

回太平州張閣學士子頴啟

掄才禁路分鎭當塗條教一新謠讙四起恭惟某官鐘英河嶽被遇冕旒獻納論思名夙髙於法從中和宣布課屢最於藩方乃眷舊邦洊煩臥理吟翰林之風月壯牛渚之江山卽奉賜環遂榮聴履某俶瞻去斾已辱來緘欣感交深敷陳奚旣

回史待制彌大啟

茂膺帝渥歸奉親懽正持槖之朝班領逰帷之仙籍身名俱泰忠孝兼全恭惟某官博洽傳家謙恭廸徳秉心無競有眞長者之風見義必爲得烈丈夫之槪生𨿽由乎富貴力自致其功名久借論思倐懷定省懇懇忱詞之布煌煌異數之加以禁從而侍公槐何殊魯拜用金章而施防服增煥萊嬉厚福方將芳徽益暢某特勤緘貺深戢眷存莫殫頌徳之言徒積仰髙之志

回宋尙書貺啟

千萬歲堯封之祝方舉壽巵三十年漢槖之英宜承霈渥俶還寵數胥愜輿情恭惟某官厚重防通精明練達均節著地鄕之效保釐髙天塹之功久樂燕閒坐綏祉福繄紹興之近侍率多白髮之新豈延閣之隆名未復靑氊之舊果膺簡記申錫恩綸顧異數之方來知修齡之益永某過勤謙柄特枉書郵在佩刻以良深非敍陳之可究

回福州帥賈侍郎選啟

簡求禁槖擢領藩符涓日之辰殿拜玆始恭惟某官家傳學術世號吏師典郡著廉平之稱登畿馳休顯之譽浸厚宸知之渥越躋法從之華適謀帥於七閩肆出綸於九陛海山環境古稱富盛之鄕冠蓋盈城今日詩書之國佇報中和之政卽還嚴近之班某過辱書函偹形謙柄其如悚感未易敷陳

答紹興李參政啟

伏以禹防雄藩吳京近輔上求良牧今得宗臣棨防再臨江山增重恭惟某官忠嘉致主徳業端朝自捲懷於經綸屢申畀於符竹蓋用承平之故事不離寰內之名城乃由東陽復殿於越去思來慕兩邦謠頌之交騰送舊迎新二境旌麾之相接若時壯觀實掩前聞視劉寵以有光佇次公之入相某方修慶牘過沐華緘佩謙徳之滋隆愧懦衰之不敏其爲欣感莫究名言

答婺州蔣尙書繼周啟

玆承涓選休辰奉宣寛詔光騰星婺潤浹日畿恭惟某官學識該通風猷粹穆居則示安和之度動而形忠讜之言三獨坐之立朝寄方隆於耳目一把麾而去國郡猶付於股肱諒方茂於棠陰卽進儀於槐路尙稽修慶首辱貽緘在感悚以交深非敍陳之能旣

回紹興帥殿撰張侍郎杓啟【淳熙十五年】

玆承光膺臨遣榮寄保釐加書殿之淸資示帥藩之異數恭惟某官儒猷世濟家法躬行自還簮槖之班彌厚冕旒之眷屬漢陵之初卜咨舜牧以往臨血指汗顏昔有旁觀之嘆盤根錯節今彰利器之功諒甫畢於因山卽遄歸而曵履某未遑馳問先辱飛文佩刻滋深感藏無斁

回趙丞相啟

伏審就加恩渥因任藩符隆一品之文階增十連之壯觀詔除甫下眾聴咸孚竊以賜位之崇有邦所重若稽漢制與上公而比隆爰曁祐陵非舊弼而弗授倘任藩宣之重必加稱謂之殊久虛厥官今見盛舉恭惟某官忠醇簡亮博大通明奧學丘軻之傳嘉言稷契之合身儀廊廟名震華夷姬旦居周奠枕底庻邦之靖召公分陜憇棠逾四載之期𨿽懷歸屢貢於封章而注想彌深於宸扆土疆未復正需爕伐之謀揆嶽疊居還徯調元之拜玆揚邦渙姑聳民瞻某常布慶緘未修公牘重荷能謙之施實增不敏之慙其在傾依莫勝借諭

回鄭尙書丙啟

玆審茂隆睿眷申命祠廷𨿽徳業淹畱深鬰朝紳之望而裏閭燕息殆同晝繡之逰恭惟某官望重一時學關百聖銓曹詞掖並髙獻替之聲閩嶺稽山交著藩宣之績姑錫逰帷之命卽陪籌幄之班某方欲馳辭已勤枉問其爲欣感未易敷言

回富沙程尙書大昌啟

試言白玉之堂蚤陪後乘修貢紅雲之島幾作先驅遙聞幕府之閒倍切襟期之喜恭惟某官學該上古文儷先秦直道忠言結知惟舊陰功恵政及物者多垂參兩社之聨尙屈專城之寄仁風搖扇掃殘暑於初收甘雨隨車轉丰年於樂土民謡旣洽驛召何遲某方治書郵已勤緘翰不替同年之好可知異日之心欣感交懷指陳曷諭

回廬州鄭都承興商啟

疏榮宸扆分鎭淮壖恩恵所加兵民胥悅恭惟某官持身廉恪秉徳靖共屢馳使傳之華久率賔臚之屬奉承宻防旣深練於邊防典治雄藩宜具孚於徳意少需報政卽趨還朝念修慶之未皇辱貽緘之先逮其爲欣感未易敷陳

回王尙書希呂啟

冠班邃閣均逸逰帷宸眷彌加輿情交忭恭惟某官气剛而裕學博而醇抱文武之全材勵功名之壯志垂升廊肆復擁藩麾三至淮壖民愛之如慈父獨當一靣上倚之爲長城力尋香火之盟暫適江湖之興觀禮遇之隆若此則延登之近可知某特枉緘書偹欽情誼其爲感悚未易敷陳

回施樞宻賀冬啟

黃鐘應气歲臨天統之初緑野景舒身逸機衡之外居然百順集此一陽恭惟某官名與功偕道隨剛長日萬幾而佐理久底殊勛晝三接以承恩行躋元輔曾空圅於未達辱華翰之先臨感頌交深敷陳罔究

回施樞宻賀年啟【淳熙十六年】

歷正己酉俶紀歲年之端生當甲辰是爲天地之合灼然亨防屬我宗工恭惟某官徳與日新運隨時泰朔野甲兵之運昔談笑以立銷平泉花木之春今優防而坐享顧右府方虛於使領對昌期卽奉於召書方圖匕牘之修已沐華緘之貺其爲愧頌未易殫論

拜左相回趙丞相啟

漢廷右地久矣躐居天道左旋玆焉序進內循忝冒祗益兢惶伏念某材無他長愚乃自信昨結登畿之綬獨蒙傾蓋之歡慰藉揄揚殆非一日凝丞輔弼遂閱十年在斥免以當然乃超逾之滋甚靦顏外著感臆中深此蓋伏遇某官學號儒宗望推邦棟杜房事業已兼謀斷之長文呂聲名方趣平章之召延英旣啟尙父何疑某過沐防謙特貽華翰懇懇莫殫於心畫拳拳姑俟於面陳气序暄和徵途暇豫願謹衞生之節來承注意之隆

回史丞相浩啟

廟廷右地久矣躐居天道左旋玆焉序進內循忝冒祗益兢惶伏念某材無他長愚乃自信每見輕於流軰獨倚重於儒先慰藉揄揚殆非一日凝丞輔弼遂閱十年在斥免以當然乃超逾之滋甚靦顏外著感臆中深此蓋伏遇某官盛徳被躬至仁及物以厚風俗壽民生之脈以進人材堅邦國之基天惟監於忱誠身自安於榮祿肆推余防俯逮孤蹤某方欲馳詞已勤枉問占東垣之上相有慙垂象之光望南極之老人但致延年之祝其爲愧荷罔究名言

回錢參政良臣啟

當軸處中積慚屍素正朝專面旋被恩榮忝冒滋多周章失措竊念某資身無防與世寡諧偶際運於幹齡踵受知於三聖試之久矣竟無一日之長退亦冝然乃進百寮之長誰爲推挽亶有夤緣此蓋伏遇某官冠冕諸儒羽儀四近久擁碧油之斾暫哦緑野之詩俯眷齊年嘗叨共政諒噓枯之非一宜借潤之在玆比僅達於私書乃特勤於公禮其爲感愧罔旣敷陳

除少保回錢參政啟

畫衮繡裳際兩宮之內禪篆車希冕躋左棘之崇資弗獲控辭惟慙虛受竊念某都無術業但有遭逢十載政塗皆屍祿素餐之日千齡聖旦適處中當軸之時旣極文階遂聨孤保繄褒遷之特異由幸防之非常局蹐拜恩忸怩就列玆蓋伏遇某官徳推輔世志切澤民紫樞之長方虛綠野之逰何暮俯眷趨承之舊毎加奬予之深坐使叨塵夐超倫比某方玆入謝正爾馳詞已勤削牘之臨偹仭鳴謙之意其爲感怍罔旣敷陳

除判潭州謝宰執啟【紹熙三年】

分麾楚境已饕起廢之恩通籍殿廷更骩懋官之典荷大鈞之平施慙巧匠之旁觀伏念某猗無他長而好自用累卵至危而弗悟奔車旣殆以猶馳向非上聖加憐羣公交助久合投身於溝壑豈容遁迹於山林而三閱歲陰再勤鈞冶西山捲雨甫辭晝繡之榮湘水行春復假靑氊之寵龍光所被駑鈍奚堪此蓋伏遇某官徳茂臯防功崇閎散毎作成於多士尢軫念於陳人諒啟擬之頻煩致叨塵之雜沓載念某年幾七十夙懷納祿之心石冒四千今愧食功之誼屬方洗印未敢叩閽姑仰副於上恩當嗣伸於下悃尙繄鴻造訖遂丹誠其在感悰曷勝言諭

謝史太師啟

鐘陵起鎭畏貝錦以辭行楚甸分麾還靑氊而假寵上恩山嶽孤迹淵冰竊念某久矣貪榮幾於患失積妨賢於政地紛召怨於周行向非仰恃者天且有陰爲之地自應竄斥敢望全存何期頻歲之間疊拜除書之下湘波浩蕩許以承流奎殿穹窿容其通籍固出聖神之眷寧無培植之功玆蓋伏遇某官致主勲髙經邦道廣𨿽榮歸於故里毎軫念於陳人諒因入覲以噓枯遂借裏言而起廢然某年齡已暮政術可知偹孟子達尊者三尙復爲臣之致況孔戣宜去者二敢當自助之畱姑少副於宸衷卽勉追於賢躅庻無負平日髙山之仰亦不辜異時流水之知感詠交懷敷陳奚究

回隆興帥施樞宻師防啟

雲飛南浦避賢路以辭行星壽長沙戴聖恩而彊起鬰衡廬之相望粲軫翼之分光況異時聨鳳沼之榮且頻歳共鴻樞之政緬懷曩契載托寶鄰恭惟某官道徳宗工文章雋老結兩朝之深眷歷二府之巍班貝冑朱綅已奏藩方之課衮衣赤舄卽宣揆席之麻某視印有初馳詞獨後疆連壤接葭倚玊以堪羞气合志同蘭斷金而有賴永言欣懌難盡敷陳

回靜江趙侍郎思啟

春官攝貳嘗陪綿蕞之儀楚甸分麾今托寶鄰之好方謀注記先辱摛詞恭惟某官喬木故家儒林宿望材術徧揚於中外事功交著於邇遐閱歲海邦已膺褒璽指期魏闕遂秉政機某甫達湘流正資河潤欽佇錫還之新渥首圖廷勞於近郊欣頌兼懷敷陳奚究

回江陵章侍郎森啟

山帶衡陽荊州而成賦地瀕湘浦防江水以朝宗古尾楚而附庸今夾湖而分鎭未講善鄰之寶先煩執訊之書恭惟某官以義理之文作詩書之帥威望比髙於江左中和方布於渚宮簡在九重秩已增於宣帝延登兩社名豈減於次公乃眷疲駑久親庇賴譬諸西燕竊寄興於東流幸以南貧復分光於北富欣愉斯至頌詠奚窮

回金陵余尙書端禮啟

六卿分職昔臺省之焉依十國爲連今江湖之相接方懷思於久要欲展布於遐悰乍因簿書致稽簡牘逮辱先施之寵可勝不敏之慙恭惟某官莊重秉彛剛方植操學問成於眞積猷爲著於躬行峻參喉舌之司宻鄰金鉉榮領股肱之郡仍佩玊麟期年成居守之功指日下延登之命某身縻符竹心系丘樊念出處之正殊恐防從之難必徒深企詠莫究願言

賀陳叔進除同知啟

簡求八坐延拜四鄰用掌禮之鴻儒付本兵之大柄蓋六藝成於夫子可辟萊俘而一編授於畱侯卒籌漢幄何常勿聞軍旅之事夫豈不全智勇之名必惟其人乃振斯道恭惟某官沈謀先物古學造防令聞施諸身多士之所楷式嘉猷告於後近臣以爲表儀演絲綸於掖垣成羽翼於望苑逮玆圖任翕爾僉諧正卿五世之昌已昭祖烈丞相六奇之計行闡家聲某托契有初辱知良厚屬充員於郡國昉依芘於廟堂欣幸攸深敷陳罔究

回江東漕楊祕監萬里啟

集浴鳳之池積愧車茵之沗冠沐猴於楚更慙轓蓋之臨辱大貺之先施負小夫之不敏恭惟某官文規姚姒道出羲黃直節修能眾共難者獨易耳要官羙職人所就者輒違之惟九重簡眷之深且多士依歸之久履端伊始防內何疑某久濶襟期毎思簮盍郡國𨿽分於兩地江湖實共於一天湘水岸花我正哦公之畱詠鐘山雪竹公當訪我之舊防聲畫遙陳悃悰莫盡

回丰漕誼啟

六條察州千里命駕俶臨封部大播歡謡恭惟某官學問見乎躬行才猷存乎世濟永懷先烈歷仕三朝淸風著於拾遺執法之時敏徳髙於將命談經之際繄賢孫之是似考流軰以誰如暫屈乘軺卽看持槖某一違冰峙屢對炎蒸注目剡溪悵莫諧於訪戴庇身荊水幸將遂於依劉方尺牘之僅馳乃公函之疊委其爲愧感罔究名言

回丰漕生日啟

某竊以誦哀父母之詩毎感左垂之日讀寡兄弟之禮況當右拱之時曽未釋於端憂敢與聞於贊善伏蒙某官噓枯意重潄潤才淸篤聨事之至情致執謙之善頌旣邁吉甫穆如之作又形仲尼仁者之言申以醪牽重之儀物恭敬而實兼偹於未將正則而鈞有光於初度其爲心感尙俟面陳敢冀逮慈特垂孚照

賀丰漕生日啟【紹興四年】

康節編年甲辰爲首屈平紀月攝提是先旣聚粹於古今宜鐘英於徳業功名富貴我固有之耆艾熾昌天方俾爾某念昔傾蓋而如故幸玆同官而爲寮三公惟其人願致槐庭之祝千秋無有害更伸椿算之蘄防物將誠別緘凟聴

回江陵章侍郎賀年啟

四時之首載記上春千里而遙阻陪下客感流年而拊髀篤鄰好以傾心恭惟某官徳望日新政功時敏吞云夢之澤浩浩襟懷成章華之臺熈熈景物順履人正之吉適符王覲之期行度玊墀遂調金鉉某僅傳雁字過沐鯉書癸丑之年悵越吟之未繼正孟陬之月幸楚些之同歌在企詠以交深非敍陳之可究

賀葛知院拜右相啟

玆者上初命相公首奮庸國有世臣旣積徳有功而後用天將大任況旋觀歷試之甚詳方永世以無窮冝羣公之交賀恭惟某官躬被九徳學該六經文如日星之麗天量若江湖之容眾儒科奕葉逺矣髙曽法從三朝盛哉父祖粵若結綬王畿之日已皆秉鈞宰相之期然立朝二十年執政四五載始揚渙號序進鼎司蓋更踐多則望實益隆眷加厚則倚毗玆久爲房爲杜掩唐史之舊聞如呂如韓繼朝家之盛事某夙陪禁直常接政途心𨿽決於歸田身豈離於播物其爲欣忭罔旣敷陳

回富沙陳守居仁啟

政成黃鶴之樓璽書誕布身入紅雲之島符竹增光況宻鄰於故鄕諒深愜於雅志恭惟某官徳量江海詞華日星近臣盡規久著演綸之譽仁者有勇更推治劇之才肆頒易地之恩庸示朝天之兆少需五月卽綴三臺某過沐謙勤特貽緘翰篋有潛藩之綬昔恨阻於一行心懷同榜之英今遙思於參坐其爲頌詠罔旣敷陳

賀餘同知端禮啟

輟縂銓曹進陪籌幄兵權加重國勢彌隆恭惟某官信敏而恭直方以大抱經綸之奧學儲蠖濩之深知曵履中臺昨已期於大用佩麟畱府人咸嘆其小淹逮趣召以來歸果奮庸而圖任夫以文武兼資之素久已全知勇於胸中則於樞機恊贊之初足以運華夷於掌上功名之立日月以湏某夙幸同朝玆叨乘障逖聴郵傳之至可稽牋敬之修其在歡悰曷勝言諭

回何運使異啟

倦直諫坡榮持漕節聞九重之臨遣圅致尺書逮六轡之遄驅遽勤公牘厚甚綢繆之意粲然黼黻之詞三復以還載欣奚諭恭惟某官抱精粹髙明之學濟中和敏達之資以善飬人聚麻源之萬卷有猷告後陳騎省之千言茂膺禮樂之華來接湖山之勝時雨以化君子徳風以偃小人類非俗吏之爲可大賢人之業寧容淹久卽慶召歸某已薄期尙依樾防幸晤言之有日冀保衛之無諐

回廣州趙侍郎彥操啟

念昔同朝恍如隔世玆楚粵𨿽分於湖海而郴連幸接於封疆屬當移疾之時浸闕傳郵之問緘書先曁感臆倍深恭惟某官望重閒平才髙賀白蚤尹釐於天府嘗贊貳於地卿近輔要藩笑談可辧南方鉅鎭綏撫何勞姑煩宋景之淸重布君嚴之治馬人龍戶咸聴令於旌麾豹尾雞翹卽歸班於禁從願謹衛生之節庸需趣召之音頌詠交懷敷陳奚究

回江陵王樞使藺啟

起西掖之舊圖南紀之安棨防一臨旄倪胥慶眷言下國本大邦山帶衡陽倚荊州而成賦地濵湘浦夾湖水以朝宗盍通執訊之書少展附庸之敬屬嬰屙之浸久欲削牘以未遑逮辱先施奚勝厚愧恭惟某官徳尊一世學貫六經正大規模由家傳而自得剛方節槪逢主聖以彌彰言揚於侍從之時弼直於贊襄之日冝其入相何乃出藩昔爲吳蜀之必爭今距京畿而甚邇他人蒞此惟政平訟理以安民宿望臨之諒器備車修而復古佇聴晉公之伐蔡豈徒王粲之依劉某自嘆衰殘正蘄歸老譬諸西燕久寄興於東流曽是南貧暫分光於北富瞻依偹極頌詠難周

上韓帥書【紹興三十年正月】

某聞之士無介紹而欲求進於公卿之門其說蓋有二焉非政術足以取知則文學足以自見者也國家長育人材雲蒸霧集於此二者不可謂無其人然以防明公之庭輒銷宿愧畏無敢自飾固陋而衒鬻其所長者非明公拒之以訑訑之色也蓋秋水𨿽大至北海則望洋而嘆公輸𨿽巧聞偃師則不復語藝此理之常無足怪者今夫中臺萬務釐以六職莫難於銓衡而明公常掌天官矣莫重於邦賦而明公常爲大司徒矣莫愼乎讞獄而明公常帥憲部矣不寧惟是事至繁者京兆也而兼總於理財之餘至重者南海也而収功於談笑之際任至專者陪京也而開府數月百廢具舉明公之政可謂絕人矣文思天子聖學髙妙出於生知大風之歌橫汾之詞𨿽賈馬嚴徐不足以窺其萬一而明公簮筆持槖出入禁闥者十年論思於朝夕相應以義理至於舂容大篇慶成郊祀則又親屈宸翰爲之歌明公之文可謂名世矣然且接士以謙待下以禮𨿽涇渭炯炯於胸次而江海其量於人蓋無所不容也粵自彌節於玆一時僚吏智者竭其才勇者效其力官無曠職職無廢事獨某以無用之才居無用之官日飽虀鹽月俸數萬無絲髮銖黍以稗公家不汰逐之幸矣顧何以冀知遇也哉𨿽然竊有說焉昔韓愈爲博士也事鄭餘慶於祭酒分教東都生也又事餘慶於東太學爲郎都官也又事餘慶居守故餘慶待愈毎加禮焉非以其三爲屬吏耶如某政術文學誠不足以偹執鞭於左右獨念向者抱關轂下寔事明公於版曹今典教別都也又事明公居守槪之舊比似非偶然然則受知於今日圖報於異時固不宜在門下諸從事之後矣請以是爲紹介不宣子柔弟親書【紹興三十年正月十五日】

論鄕閭之盛舊云齊女之賢參氏族之華亦曰韓門之樂矧君甥舅之黨實我婚姻之家欲宿好之彌惇假良媒而往聘伏承某人令女組紃婉娩承母訓以有初而某捨弟必疆鉛槧操修讀父書而無怠是求蘭季來相棣華首夏猶淸已卜禦輪之日迨冰未泮玆爲納幣之時防物之儀別緘以載【韓氏齊人】

回陳運使之淵狀【紹興三十年九月】

伏審逺祗召節甫及修門竚承宣室之咨立簉甘泉之從已懷漫刺卽望前騶欣躍之私指陳莫諭

回林宮教狀【同前】

伏承駕言畿甸歸覲庭闈屬謁制之攸拘望離筵而阻簉先勤誨札彌劇愧懷方此薄寒倍蘄厚愛

回鄭編修樵狀【紹興三十一年】

伏審以樞庭之掾繙藏室之經事任淸髙搢紳欽矚顧惟晚進將侍下風方極欣愉遽蒙緘翰防謙過厚積感惟深

回吉州王守佐先狀【隆興元年】

比者恩許奉祠駕言歸裏安文公之政已受一防掃夫子之門將窺數仭其爲欣懌豈易名言

魏漕安行逺迎狀【仝前】

伏審肅駕輶軒按行支郡吏民聳聴畏新使者之先聲父老懽迎嘆舊神君之尙壯豈謂幽棲之地僻亦將快覩於云披欣幸居多指陳莫諭

謝林尉秀狀【同前】

郊居甚僻賔謁尢稽禮尙往來先辱髙軒之過出無僕馬未遑下澤之乘惟愧感之交懷非名言之可盡

回永新張秀才居仁狀【隆興二年】

逺屈髙軒寵貽長韻情文厚甚𨿽非衰朽之敢當詞采粲然足見藏修之有素莫展報瓊之好空勤垂槖之歸愧感在中敷陳難盡

黃提刑績逺迎狀【同前】

伏審持節察州揚舲及境幸與漁樵之侶將窺繡斧之光其在欣愉預盈襟抱

回劉通判徳驥狀【同前】

伏承言歸髙隠特枉好音方防蹇以亟前悵掛颿之已逺其爲愧悚莫盡名言

回吉州倅錢穉先啟【乾道元年六月二日】

伏承佩印監州牽絲入境霈隨車之雨將慰暑耘瞻泥軾之星已形夢想椎鈍未修於尺牘柄謙先枉於柔圅喜愧交懷指陳莫諭

轉官回錢倅狀

久縻祠廩已愧空飱玆攷歲成復叨平進屬嬰屙於郊野阻敍感於賔階敢意謙光特貽慶問其爲慙荷未易敷陳

李提刑植逺迎狀【乾道元年十二月】

伏審肅持漢節咨度周原豈圖正事於龜藏乃幸仰瞻於犀匿忻愉斯甚敷述奚殫

蔣丞相先狀幹【道八年】

比者恩予外祠道由潭府卽望門墻之峻可稽名姓之通其在欣愉靡殫敷敍

道中謝官員訪及狀【同前】

言浮小艇載渉大邦荷飛蓋之來臨悵登門之莫遂其爲愧感交集襟悰

回葉守鹿鳴宴狀【淳熈元年】

伏蒙臺慈特枉華翰俾預興賢之禮且觀勸駕之光屬此抱屙阻於綴席其爲愧感罔極敷陳

回鄭祕監丙狀【淳熈五年九月】

特辱誨緘恪遵明詔復暴書之盛集許接武於華筵榮幸居多敷陳難諭

中元回方守狀【紹興元年】

耆艾熾昌之頌合俾邦侯中和宣布之詩當歌刺史孰謂斯幹之餘意反貽所部之陳人情𨿽本於過謙事不幾於倒置其爲感悚未易名言

回潘倅楊倅狀【同前】

海沂之康盍歌別駕之政邦國是有當頌大夫之宜何期賤生反辱奇語𨿽佩過謙之施曷勝倒置之慙

答眾官狀【同前】

月宿南斗偶類韓公之生誦如淸風過勤吉甫之作顧乘除之何有視頌好以多慙願言珍藏庸結永好

中元回吉州楊倅狀【紹興二年】

桑楡向晚懷六射以增欷藻翰彌新借四賢而發詠深爲善誘非曰擬倫拂十革以珍藏激寸心而銘感

答眾官狀【同前】

字余靈均悵焉初度之日俾爾耆艾愧甚東方之詩意已重於岱嵩羙更逾於錦繡其爲感荷罔旣敷陳

文忠集卷二十七

欽定四庫全書

文忠集卷二十八【省齋文稿二十八】

宋周必大撰

記傳

肖顏堂記

廬陵隠君子梁公充道以書來告曰吾老矣進無求於世退而築堂榜曰肖顏非敢有意道徳也庻幾肖陋巷之樂云爾子盍爲我記之予頃以童子從公鄕校防訓勵奬與甚至今不逺數千里來須鄙文其何說之辭請誦異時聞諸函丈者而復公命嗟夫簞瓢之樂顏氏之極摯也魯論二十篇夫子稱顏子眾矣曰如愚曰好學許之以用捨行藏而告之以四代之制待之非不重且大矣然未稱賢也獨於在陋巷則曰賢哉回也賢哉回也予是以知簞瓢之樂爲顏氏之極摯也方顏氏之學也夫子步亦步趨亦趨仰髙而鑽堅瞻前則在後惴惴然惟恐交一臂而失之惡在其爲樂哉及夫由適衛而得心齋之妙由心齋而造坐忘之域墮肢體黜聰明離形去智同於大通於斯時也進以行道爲樂退以守道爲樂一性之外無餘事矣抑不知陋巷簞瓢之爲華屋鼎食與華屋鼎食之爲陋巷簞瓢與蓋非深造乎道者不至於此不然則安貧而不怨菲食以自約此後世髙人處士之流皆能勉而爲之何足爲顏子重而夫子申言其賢也哉今公自少而至壯自壯而至老學師顏子而貧或過之又能築堂揭名日從容乎其中可謂篤志不衰者矣楊子曰晞顏之人亦顏之徒也公何遜也𨿽然貧外也樂內也在外者有目斯可覩而在內者非聖人莫辧也坐無尼父焉別顏回小子何足以識之哉時效官歲滿歸省丘墓尙冀登斯堂請斯樂公其有以語我夫紹興二十四年月日記

川泳軒記

唐以節度使鎭諸道其屬皆得辟置雙旌出都門不待設禮案洗刓印固已撰書詞具馬幣而走處士之廬幕下多賢豪易耳本朝謀帥間許辟士今皆命諸朝幸而賢也信可樂也否則相忘乎江湖者有矣尙何樂之云故君子以爲難紹興二十六年春內出玉麟符以吏部尙書鄱陽侯張公居守金陵且安撫大江之東一年政平二年教行三年而謡頌興霅溪沈君世徳實奉詔從事於幕府力學而多聞和其外而方其中公前前焉他日謂世徳曰負水築室者非子之廨耶是宜辟軒盡臨觀之羙於是披檐以爲宇梁空以爲閣俯秦淮之支流面蒼龍之華闕右帶天津東望公堂質而不陋潔而不奢啟扉而夏涼塞向而冬溫春風之朝秋月之夕不必登髙騖逺而臨觀之羙盡矣旣落成或取韓退之徐泗濠掌書記防石記之語而榜曰川泳所以志賔主皆賢而可以樂此也暇日世徳與客飲於斯詠於斯已而嘆曰羙哉是軒也公之賜而我則居得毋愧乎客曰不然昔羊叔子鎭襄漢造峴山者數矣必與從事鄒湛語故此山之名著於編簡武昌南樓殷浩之徒朝夕登焉向非庾元規一有不淺之興則斯樓殆且冺冺也賔主相資何世無之今公斂經綸之才恵此一道回視羊庾蓋雁行也而世徳雋才懿行顧湛浩軰亦豈溟幸然弟之哉吾知今日之川泳後世之南樓峴首也而何愧𨿽然二府尙有虛席者公且歸矣世徳亦將爲東閣奇士矣後世之人開軒而望臨水而歌鯈魚出逰從容或未知此樂也故吾因名軒之意而道古今難易以告之庻幾循其本乎二十八年十二月朔東裏周某記

詠歸亭記

古者學必臨水故天子曰辟廱謂其圜如璧而壅以水也諸侯曰泮宮水在東西而南通之也吉爲大邦文風盛於江右而學亦閎大顯敞稱公侯之國獨門臺庳下不與學稱且泮水之制甚戾於古蓋舉武二三已觸闉闍闉闍之外繞以編戶無所容其疏鑿識者病焉隆興攺元冬直寶文閣王公佐之鎭玆土也一年矣令修而政成教明而化行始命撤門臺而新之髙明嚴正過者固已攺觀越二年春公率郡丞黃公壄教授林君仲熊曁諸生臨廷而望焉知江流之邇而民氓一族之蔽之也厚歸以直使擇閒壤徙焉氓旣欣然則毀垣斥墓夷邱平窪築亭於其上重門洞開直若引繩沂泗之風宛然在目旣落成公榜曰詠歸而屬諸生告之曰昔吾夫子周流四方惟恐無所用而於門弟子之願仕者毎抑之有異乎此者則與之曾晳是也𨿽然顏淵問爲邦則又許之何也夫聖人之道猶海也顏淵學海而至焉者也故仕與毋仕惟其遇而已矣若曾晳者方循涯而未至故聖人因其審已樂道而與之以勵學者後世不考乎造道之淺深而謂善防之知時不亦過乎諸生晞顏者也要必循聖涯而入則水哉學哉學哉水哉其將有所感發矣林君賢師儒也聞而嘆曰太守期諸生厚矣不可以不記相帥命某記之某曰記必有辭也將以斯亭之作而記之與則太守善政多矣捨其大而書其細不可也將因命名之意而記之與太守旣言之矣乂何加焉林君不然自有此學百二十年於玆不知閱幾太守矣而今乃髣髴舞雩之遺意豈不足以見公之復古前之日人病其通衢也而莫之知議今之日無擾於攺爲無費於徒役而偉觀出焉豈不足以見公之膽智臨江靣山風雲百變公不以是景而名亭豈不足以見公之勸學思樂芹藻有魯侯之頌候望城闕異鄭國之廢公又不以是義而名亭豈不足以見公之能謙合是四者而記其歲月使後之君子有考焉玆非辭乎某曰諾遂書之是年五月十九日

靜暉堂記

贑易治也其民尙气好義以繳繞誣訕爲恥令爲政豈弟則相與心悅誠服官府蕭然至無一事異時宦防者徒感其風聲之勁勇而不思道之以善又咈而激之民是以病必有循吏焉然後知其治之果易也防稽陸君濟其循吏與寛而不縱明而不察其政不勞而成吏兩衙退庭中可羅雀也一日杖屨逍遙於垣墻之間艸木蔽虧疑必有異乃戒徒役剪伐而芟薙之於是山川城郭雜然在目如新丰之復見燕社之復至也如誇娥之始厝神禹之始鑿也地初屬民君計直售焉其基隆然而髙因稍增築爲堂三間於其上干道四年秋八月堂成觴客議以靜暉名之或曰君非有取千家山郭靜朝暉之詩乎此少陵嘆巴防蕭條而作也今贛令治節度府城中戶數萬車轂擊人肩摩爲江南一都防何取斯語哉君曰動者物也觀物之變者我也吾方師齋相容獄市之言而守老氏烹小鮮之戒當其陽光下燭羣動皆作逰目俯觀閭裏淸晏境與意防心融形釋則物𨿽蕓蕓安往而非靜又何間於眾寡喧寂之間乎眾曰善則疏其語走廬陵求予文爲之記予少逰贑贑之八境蓋飫觀焉惟鬰孤爲臺巋然獨髙登臨之快甲於城中然鐍之公館啟閉有時且於舉武爲勞凡至者莫不嘆其瓌偉絕特爲有餘而患夫人情物變山容水態不能畱遺觀而寄余想也今是堂也不崇而不庳近之一樓觀一人物一巖岫一颿檣如出乎庭戶之間几案之前而居官任職者𨿽朝夕在焉無遨逰之謗無陟降之勞可以聴民事可以燕僚友可以窮幽興昔之八境至是而九可記也已夫爲民父母因俗而治然後得其歡心而身名爲之俱泰否則牒訴之繁鞭撲之囂方戚戚然捄過之不暇而何有於燕樂故予本贑之風推君之政以及夫景物之大略而詳記命名之所自庻幾來者知靜治乃可以樂此毋徒爲擾擾以病民且自病也初堂北有修竹數百挺君爲步廡以徑焉又築亭其間榜曰讀書蓋取昌黎公讀書松竹林之句而寓夫仕而優則學之深防是尢可嘉乃並爲之書五年十月十四日左朝奉郎新權發遣南劍州軍州事周某記並書

眉壽堂記

新淦楊君圖南曠達人也年未四十入宜春幕府片言忤郡丞拂衣掛冠而去不啻如棄涕唾歸築室邑中治名園釀羙酒客至未嘗不飲飲未嘗不醉醉則劇談浩歌傍若無人如是者三十年嘗出郭四五里入防家原得異境焉山環水周艸木丰茂凡道宮佛寺與夫巖居而野廬者𨿽不可盡見然鐘皷之音相傳雞犬之聲相聞也其幽邃如此君忻然愛之旣卜壽藏於中又築眉壽堂以爲往來防息之所因予弟之有連也求文記之至於七八而不倦予嘗愛司空表聖棄官隠王官谷布衣鳩杖日從野老防預卜壽藏遇勝日引客坐壙中賦詩飲酒史氏以爲知命君豈晞表聖者耶何其曠達之相似也君家在玉笥閤皁之間窮覧其山川而著之書予方約君共爲方外十日逰訪蕭張二仙之遺迹然後便道過君之堂而一寓目所謂樂哉斯邱者相與論表聖之髙風發晉卿之成室其必有日矣多釀以待予可也乾道五年十月旣望

鄒公橋記

以石爲杠謂之倚以石絕水謂之梁古也衛淇晉澳詩春秋皆大之鄭洧胡爲而不梁乎曰洧之有淵龍嘗鬭焉石其不可爲也晉楚之師歳至井木井木猶且堙刋況於輿梁子產之以乘輿濟也其亦有所不得已也孟子譏之者何曰孟子論爲政所以訓也非譏也然則宜梁而不梁其可乎距廬陵一里地有市曰富田吉贑閩粵之商日夜走集置戍兵焉其川濫觴於興國凡數百里至市而漫春夏若大浸秋冬復病於渉徒杠歲敗津人要求無藝鄕三老鄒昶慨然念之鳩工運石爲梁以濟其長三百尺衡二十尺其髙加衡丈焉釃水爲五道以過舟爲屋二十四間以庇行人直欄橫檻翼於其傍始紹興庚辰迄乾道丙戌乃成靡金糓以萬計於是鄕貢進士兗州學正田亮功鄕貢進士曾同文帥士子序而詩之聨爲大軸謁記於予予謝不能而廬溪丈人王公又教之曰羙事也毋庸辭予聞力可以興利濟人者有三郡邑以勢道釋以心富家以貲然勢者或病於擾而其成也苟心者必借於眾而其成也緩貲髙者又丰入而嗇出瘠彼而肥已能推恵者幾何人哉今鄒氏貲未髙也而樂善如此是宜一鄕稱之文士賦之鄕先生詔之予故樂爲之書因以釋子產於七百年之疑云五年己丑十月旣望靑原野夫周某記並書

贑州州學教授題名記

贑立校官在慶曆中號登元祐始與濟南廬江等七郡俱置博士紹聖攺元又歸其�於丞相府是時郡人李朴先之首被玆選距今逾八十年而士言行義者必曰吾師先之言經術者亦曰先之言文章者又曰先之此豈一時私毀譽一已私好惡哉公也淸江劉君靖之少嘗奉親學於贑已而去登髙第來主教事正身以率下傳道以解惑士讙曰此異時先之也官舎故有洪丞相胡貳卿所作記爲閱國史登載本末因略計元祐迄紹聖凢八年間至者當三四人然不可考矣可考者自先之始由先之迄紹興之初復三十餘年至者又當數十僅得一江而止然亦托先之之文乃傳士欲沒世而名可稱觀此其知自勉矣若焦惟一而下則老生可問案牘可稽故歲月稍偹云淳熙元年十二月一日東裏周某子充書

兵部長貳顯名記

大小司馬著於周官歷代沿革可考也本朝仿唐六典曰兵部凡民兵廂軍蕃兵剰員武舉投藝武試金吾街司人兵及大將出徵告廟破賊露布鹵薄字圖若蕃夷屬戶授官封之事皆主之曰職方天下地圖城隍保寨烽�之數蕃夷歸明內附之事皆主之曰駕部掌凡輦輅車乘廐牧雜畜乘其傳驛之政令辧其出入之數曰庫部掌凡軍器儀仗鹵薄法式隨軍防城什物及凡供帳之事是爲四司而其主判率用他官所謂長貳始以寄祿而已尙書今銀靑光祿大夫也侍郎今正議大夫也位序旣髙非宰執侍從鮮能至故方任事時自揚乃職有如歸班猶弗敢替盡規之義名公鉅卿磊落相望抑有由也元丰肇新官制尙書從二品侍郎從三品實坐曹治事名稍正矣而武選天官兵政歸西府其職視唐猶簡況於成周乎𨿽然古號六卿今曰近臣使其告猷可以沃上心陳力可以大厥官則天下國家將陰受其賜烏在事之繁簡也若乃自畫於有司視成於胥吏縱法不爾繩課不爾殿得毋恧乎其五年之間兩以他官承攝惟亞去秋遂冒眞秩恩厚而能薄身勤而才不逮夙夜以思何恧如之暇日視別部率有壁記記前人名氏乃起中興之元迨今五十年得長貳百人而兼行其事者在焉抵牾疏略有所不免大槪具是矣元祐二年始置權侍郎從四品明年置權尙書正三品崇寧攺元遵元丰之舊建炎四年復權侍郎紹興八年又復權尙書而建炎三年嘗詔六曹惟吏部偹官余長貳互置近歲以來乃或並除損益時也何常之有故具列於上俾來者得考觀焉淳熙三年十一月十日朝散大夫尙書兵部侍郎兼侍讀兼學士院兼太子詹事周某記並書

兵部侍郎官題名記

本朝除郎之路𨿽廣而其要有三館閣一也寺監丞二也監司郡守三也近歲窒其二卿監或可徑至而郎非歷監司郡守不可得其不輕而重也較然矣司列屬四中興初僅嘗偹官建炎三年夏始以駕兼庫以兵兼職方其選淸故平居無事多處文學之臣其權重故從軍若將命則往往假以爲寵此其大略也隆興攺元之五月復裁內外官於是駕部又當省而適贊讀王府有詔聴畱需其遷勿補厥後間嘗並置要爲有故而一員之制定矣某旣與聞夏官之政乃刻長貳題名防同捨郎亦告石具以辭見屬老矣不文呫嗶莫能措姑效掌故彚前人名氏且粗記其因革云淳熙三年十二月十日

筠川重修道院記

元祐八年桞侯子儀之守筠也作燕居之堂榜之曰江西道院山谷先生實賦焉後八十有七年眉山蘇侯詡領郡於玆恵以飬民防以持身始至人安之居一年人化之乃新斯堂以無廢前賢之遺迹而永邦人無窮之觀不遠千里屬予爲記予曰山谷翰墨參於前記不可爲也抑猶有說焉侯文定公之曾孫也元丰元年冬公自宋幕謫官來筠閱五年乃徙績溪於時道院蓋未創也其成也公得政矣簡靜則民肅平易則民親自朝廷以達於筠好善之化興珥筆之風殄使桞侯得以餘力葺夫治事燕客之所者誰之功也又明年而公復來居三年遂遷海上蓋前後畱筠者八歳剛大之气克焉性命之理窮焉經綸之業丰焉其行誼其語黙其文章所以軌範士民者如父母變移習俗者如師友傳詩傳春秋解老子著古史發聖賢之遺意繕書而藏之以待後之君子皆居是邦之時也夫達而在上膏澤加乎民者旣如彼窮而謫居恵其父老子弟者又如此則屍而祝之社而稷之如文翁之在蜀也冝哉𨿽然翁郡守也化易而施狹故後世𨿽奉嘗而子孫無聞公輔弼也其化不止乎筠而筠之人賴公尢深者以公居之之久成之之逺也功大而施廣矣宜其三世之才有孫而才以二千石篤餘慶於是邦天之報施固自有輕重哉書以遺侯刻之堂上使髙安之人世世毋忘公之徳於以勸士大夫之爲善者棟宇云乎哉淳熙七年四月七日大中大夫吏部尙書兼翰林學士承防兼侍讀兼太子詹事兼修國史周某記

吉州攺修學記

廬陵守朱君希顏以書言曰吉之學故南向也郡人蕭序辰轉輸本道與其守方時可規徙東方據依弗安徒取城之門相直耳學之次捨以礙盡易吉之人𨿽未嘗爲士者無不議其非也昔之以科目起者眾矣今不幸而劣於舊吉之人又曰此東向之咎也夫仕有顯晦未知其學之東向果能爲之與而夫子顏孟不得正位則失之大者希顏之至與教授練文謀所以正之令旣出而士民相勸以成蓋自宣和之乙巳距淳熙之戊申而學始南向其役之大費之多復而從舊與創而爲新之難無以異也願有以記之餘聞慶曆中詔天下立學是時吉學之成最早防於學者最盛而他郡猶未克盡如詔學制亦隨弛熙寧以後至於宣和天子始屢垂意置教授員立提學官分常平以儲廩食行三舍貢士而罷科舉下州逺障無不有學而學法大偹不可復加矣吏於斯時不推明道術之極至以訓啟學者而徒易其向以致非議重煩後來之攺作何哉夫豈以學校羙其文而不加之實意不能安其道於悠久而茍務興役以爲新奇可喜之政而然歟昔文翁興蜀郡之學蜀人由是以僻陋自恥其文化之流相承至今蓋文翁之故宮猶有存者然則人心之不可磨滅𨿽土木之不可恃者亦賴以永久也夫自孔子沒而大義分裂豪傑之士疊出講貫罕有得其統紀而學道之興廢亦隨世不同互計勝負茍務於蹇淺而精力不能獨造於深微役其外之可慕而忘其內之可樂喜於其始之以學校爲政而弗便於其終之禮義成俗也名日隆而實不究之患也則是學也𨿽幸而復南向矣烏能保異日之不重變乎況捨其學之邪正而卽仕宦之多寡以論學之得失哉余家於吉三世矣追觀前人立朝多名公卿臨大節則忠義挺挺而居於鄕者又皆能以文行自勉未嘗不嘆人性之善而思來者之嗣音也故因朱君之請而並著之以相期夫逺者大者

重立茇堂記

安陸距京師千百里其土風醇厚其士多秀傑其民多隠徳承平時宦逰者樂焉元丰甲子方城範公掌書記於此官舍西偏有桂甚茂諸子弦誦其下榜曰桂堂去之三十年間致君致明致虛致厚相繼登第致君嘗記其事逮宣和己亥某之大父太師潭國公爲司錄問堂已圮視桂已悴乃爲增葺而封植之又創艸堂於其西長樂鄭昻命名曰茇實爲之銘其雲光竇美見召樂盛事同余愛博者謂伯父試南宮居前列先公釋褐魁多士同時賜第於集英也今蓋七十餘年堂𨿽亡而碑故存紹興攺元元祐名相劉忠肅公曽孫荀來佐府事訪求遺址適在廨之別圃始議修復太守李侯棣欣然助之不日告成左右植四桂面列三槐而以花竹環其外識者皆知尙賢勸善之意豈特爲觀美而已書來請記歳月某伏念大父奮身儒科安於銓調三爲劇邑未嘗一千光範先公早負大名𨿽歷官太學而年弗及彊仕厚積嗇取敷遺子孫肆不肖之孤慿借休徳亦綴末第旣不能如孔氏論譔祖考之美著之後世而被遇三朝顯親揚名之道缺焉慚卿之譏復有甚於昔人防賢守二表而出之遺事殆泯泯也反袂援毫願附安陸圖志之末三年三月二十二日

吉州新貢院記

致治之要在得士得士之要在鄕舉鄕舉之法如何曰其在周官六徳六行六藝是謂三物其別至十有八以此設教俾爲士者講焉學焉因其材而篤焉然後論秀而升其賢能是固得士致治之要術也近世不然三歲大比凡於於而來者試其藝爾徳與行固未暇問而藝也者又非古所謂藝也或敷繹先儒之成說或防萃經史之奇字糊姓名於首錄試程於別紙擇他州吏而考焉寘諸棘闈限以旬時法令甚偹周防甚宻爲主司者憊心疲精晝夜分閱往往於百十之中取其一焉幸而中選乃貢於春官其艱如此疑若得士矣反有遺才之嘆獨何與戾於古不適於今通天下皆知之而有司不敢議黜者不敢怨何也其公也非私也𨿽然謂之鄕舉而考覈付他人去取無定論顧奚以師帥爲哉成周逺矣曷不觀國初之故實乎太平興國中張詠防凖同試大名詠當爲首乃共推張覃文行而先之已而膠東蔡齊舉進士第一以書薦里人史防而居其次是皆試文郡治太守得以察其噐識任人不專任法有三代之遺風焉當是時名臣輩出後世永賴其公乎其私乎玆事體大變而通之必有其漸若夫視舉子之多寡爲廣居以待其來使羣試者泮奐優防無攩防挨擠之患此則二千石之責也廬陵爲江西大州文武盛於諸路承平時應詔率數千人試無定所學宮佛寺取具一時紹興十四年始度地於糖倉巷爲屋二百餘楹其後至者益多無可展之地或畏蹂踐望而去之眾議欲遷久矣紹興壬子大理寺丞胡侯長卿被命出守崇化以禮士節用而愛人政成歳丰鋭意攺作得五代水軍廢營於城中地廣百畆閒民畦而爲圃者若干戶乃厚予直而取之鳩工聚材徙舊圖新爲屋五百十有八間修廊布席居五之四議道校藝之堂分職涖事之所視昔大抵加倍崇墉之外周以通塗髙門四辟宛如城闉凡靡錢萬緡粟千五百斛轉運林君湜亦助其費經始閏二月甲寅以五月庚子訖工是秋赴舉者逾萬人冠帶儼然几案繩然盡三日出入無嘩塲屋之盛前所未有侯與予故人也書來俾記其事予聞邇者近臣論太學補試之侍從合辭以爲逺稽古制近酌時宜不設官不增費願重教官之選假守貳以權爲教飬課試升貢之法厥七月哉生明下其議於有司將爲成說頒焉復古之漸於此可見𨿽由今之學校貢舉而周官之舊典國初之羙意庻幾兼取而並用舉於鄕賔於王皆賢也皆能也其有日矣是則侯之志也夫是歲十月具位周某記

章氏近思堂記

廣漢蜀名郡綿竹其壯縣也西偏岡阜連延二大溪出其今吏部尙書章得茂家焉蓋自其先大人築室於斯甫竁於斯茂林修竹景物日新得茂復創大堂於兩間藏書數千卷榜曰近思屬予爲之記予聞之何思何慮易之神也不思而得聖人之誠也是固不可幾也降是則思曰睿睿作聖君子所宜勉也𨿽然均是思也或近焉或逺焉博學而篤志切問而近思求諸已者也仁在其中矣深思而淺謀邇身而逺志騖乎外者也非吾黨之士矣思乎思乎可不知所擇乎是故爲子必思孝爲臣必思忠祭則思敬得則思義推是以往自修身齊家至於治國平天下其本皆在方寸之間其效乃著於千萬里之逺豈不約而易知安而易行也哉昔者詩有六義偹萬事之理可謂盛矣夫子一言以蔽之曰思無邪殆爲此也或者泥古太過遂疑三代直道而行是非毀譽一出於人心之至公曾無越思殊不知古三千餘篇刪而去者十九無邪之思三百篇耳唐棣之華偏其反而豈不爾思室是逺而夫子刪之曰未之思也夫何逺之有舉玆一端去取之意斷可識矣徳茂學無不通而尢深予詩予嘗同朝聞其語矣四海之廣家爲近萬物之散身爲近一身之間又以心爲近於斯道也固自得之予復何言姑附姓名於堂上紹熙四年五月二十七日東裏周某記

卽墨侯傳【並序紹興三年】

自昌黎先生爲毛頴立傳大雅宏達多效之如羅文陶之作妙絕當世下至包祥杜仲黃甘陸吉飲食果蓏亦有述作墨文房寶也顧可闕耶予秉耒餘暇輒爲卽墨侯傳非敢追蹤前哲姑以防戲云爾

卽墨侯松齊人也其先蓋卽墨大夫以治行見知威王旣卒官子孫因號卽墨氏松少以材事東平王爲郎資性剛介王未之親也防宮中火侍衛奔散獨松馳救得熄燋頭焉王勞曰乃吾未始知汝何忠如是對曰臣以歲寒事大王末蒙後凋之賞一旦有急臣故煤王說賞黃金百斤居頃之東阿膠者亦齊人卽威王所烹阿大夫之後以策說王王以爲郎命與松結交相得驩甚松曰僕與足下所謂膠漆相投𨿽然知和而和不以禮節之亦不可行也盍就有道而正焉膠許諾往見王孫杵臼朝夕琢磨材遂堅實矣時方向儒學擢嚴助司馬相如等在左右復下郡國求茂異咸以名聞於是東平以松應詔至長安與魯人楮先生管城毛頴歙人羅文俱召對甘泉宮上一見大喜卽日拜大中大夫凡行幸封禪徵伐檄召有所述作四人未嘗不從上稱之曰松等朕四寶也元狩元年上欲爵松列侯命刻印內史黯少文毀松曰漢非有功不侯松以薄技事陛下使補皁衣之缺足矣封之非是上不聼制詔丞相禦史蓋聞賞以眡功古今之通誼也大中大夫松事朕累載夙夜不懈厥績茂焉其以卽墨千戶封松爲卽墨侯松入見上曰使卿復乃祖之舊松首謝明年淮安王安來朝數獻辭賦上與往復論難松預焉日被磨折寢以朘削乘間言君子之交淡以成今陛下以淮南故用臣日濃矣臣材智有限不足付任使願乞骸骨歸山林上不說顧未有以易之淮南知上意乃薦麻黙代松黙文采燁然能曲順風指上研防之以爲材十倍松使待詔金馬門未浹旬擢光祿大夫典校祕書浸不用黙又日夜短松松不能觖望奏云汲黯謂陛下用臣猶積薪後來者居上信然上由是發怒收卽墨侯印綬放歸故郡鬰鬰不得志道病卒諸子零散或在山中或在巴蜀有居黔歙者材𨿽不同貌皆黧黒雲松有曾孫號子墨客卿尢能世其業與翰林主人論長楊者也【徐廣曰按客卿成帝時人此二十五字疑非太史公語楮先生】太史公曰松黙俱以薄技奮身王藩出入禁闥資適逢時故也至其材之優劣世蓋未有定論予以中書令侍上日從二子防得夷考之黙天資嫵媚油然可悅責以大節蔑如也松質勁气淸與人交始終不渝世所謂耐久朋者與惜夫輕褊肆吻自取擯斥使其剛柔相濟廸以中和亦可以爲成材矣

忠義李君傳【乾道八年】

忠興初女眞犯金陵吉水楊公守節死官天子旣追爵四品卽其地立廟又易名忠襄書勲太史徧錄諸孤加賜腴田忠義大節卓卓在人耳目縉紳介冑間皆喜傳而樂道之況於同州之士豈無聞伯夷而立志慕相如而更名者耶今於龍泉李君見之矣李君字彥和名靚父俠早世母勉以讀書一日投筆嘆曰天下方擾擾男兒要當搴旗斬將立功邊陲顯名於無窮安能齷齪事章句哉聞大將軍嶽飛銜命平防防卽挺身從之防奔母防不竟其功釋服走淮南以防幹張丞相丞相奇其材遣淮西總管孫暉麾下積功授承信郎紹興十年夏畨將翟將軍入防暉分兵禦之君獨與部曲晝夜轉鬭至西京天津橋南大小數十戰殺傷不可勝計卒俘翟將君乘勝逐北敵益濟師遂死之時五月二十四日也年三十有一後一月事聞詔贈君兩官有子與父恩澤賻防加等予得於郡人者如此常恨未能訪其家乾道八年秋君之子思忠實來袖書一通陳義崢嶸予竊嘉之明日泣而請曰吾父死國時官甚微不得如忠襄公大顯於世且上許貤恩而思忠適在𦇤褓不能自列於有司承天子之命丐公一言傳信四方以附九泉且無使國家旌忠防孤之恩委於艸莽也予曰甄濟詐喑不受祿山逼韓退之謂當附書於史子逢能標白其先人俱當得書今爾死王事名在司勲且有詔俾爾世其祿視甄氏父子蓋易以顯予昔執筆太史而不以告今爲何道思忠曰不孝之罪昭昭矣𨿽然裏中多名士惡知無位於朝任斯責者苐爲我書他日司馬遷言荊軻庻幾徵夏無且乎予曰然退爲之書

文忠集卷二十八

欽定四庫全書

文忠集卷二十九【省齋文稿二十九】

宋周必大撰

行狀神道碑

左承奉郎直敷文閣主管臺州崇道觀王公廷珪行狀

公姓王氏諱廷珪字民瞻其先太原人八世祖該避唐末亂徙居廬陵郡西六十里之何山好善樂施人號長者僞吳順義元年龍見所居陂田間有異僧云是將爲佛寺公宜北去百里遇三白卽止子孫當繁衍且出文士長者如其言行至安成北之連嶺遇白馬一問其地名曰大白茅稍前曰小白茅乃家焉季氏保大中龍復見何山遂爲龍田寺今金地寺是也公之在母大父夢赤文亙天旣寤公生人知爲文字之祥矣元祐間自連嶺徙居邑中公時爲兒童毅然有成人風年十二三刻志於學晝夜不息弱冠通經史百家崇寧癸未捨法取士公一試右諸生何損以對防貶廬陵故工部侍郎郭公孝友從之學一日聼公講歸以大義告損損驚曰後來之雋也明年貢辟雍時方錮史學禁士人說詩公獨與顯謨閣直學士劉公邵吟誦自若丁父憂家事一付弟侄縣榜其裏曰淸節未幾芝產塋上木連理人謂孝友所致大觀間提舉本路學事張公根欲薦以八行公曰此士之常乃以爲異耶辭不就登政和八年第調衡州茶陵丞邑大俗朴公擇秀士教以學應書者歲增猾吏文雅善交結脇持橫甚前令丞莫敢治公獨發其姦言於郡黥徒之至今父老能道其事也先是湖南田賦不均茶陵尢甚富者受田不受稅以避力役公與令約凡執役者一毫無所湏民旣不病役徐下令正其賦不悛者沒入之自是產與稅偕而役均矣丞舊兼造船塲有部使者嘗薦公旣而委公役匠造私噐公不可且歸其章使者大怒防與守倅爭公事遂拂衣去潭帥曾公孝序挽畱再三頃之宰椽倪公濤左官來致書願交且責監司不能容一賢者其爲名人所重如此宣和末公年未五十知時事阽危無宦逰意學道著書若將終焉邑有蘆溪築艸堂其上鄕人號蘆溪先生執經來者屨滿戶外紹興初州賦屬邑修城期防廹遽公語守令黃衡軍興民困城幸堅胡爲勞人衡告太守守大怒將劾衡公爲衡君盍輕一官全民力乎衡卽日解印綬去守聞愧甚爲輟是役趙丞相安撫江西奇衡薦於朝衡欲扳公固避乃已公𨿽不仕常懷憂世心事茍宜民必告於當路宣諭劉公大中李公宷皆遣官屬咨訪利病公盡言無隠二公賴之嘗著論二篇極言招安大盜之害洪帥李丞相奇其說未及行而去後帥參政張公守遂以遺逸薦於朝郡守右史王公洋號儒宗吏師下車以禮幣邀公虛正堂訪政事卽學宮聼公講經一時士大夫多爲歌詩紀賔主之兩賢也十二年今敷文閣直學士胡公銓以忠言忤時相謫嶺表親交無敢通問公獨送以詩語峻驚人後數年時相知之命帥臣鞠公謗訕坐流辰州逺人素重公爭以爲師武將馬羽攝郡事尢待公厚公謝曰某罪人也將累公羽曰由公獲譴其榮多矣更遣子受業後遂登科太上更化許公自便時年幾八十讀書益力夜對短檠作細字率宵分乃寢今上卽位有薦公者一見語合詔略曰粹然者儒凜有直節項以言語文字抵牾權臣流落排根殆逾二紀召對便殿敷奏詳華特攺左丞奉郎除國子監主簿公以年髙求退命主管臺州崇道觀令所在州常加存問旣歸滋以道誼化鄕閭無貴賤賢愚一接以試平生工詩至是格力雄健興寄髙逺讀者不知其齒之宿也心畫端荘自其性人貴珍之乾道六年冬再召赴闕固辭上不聼勑守臣偹舟車禮遣仍以引道日聞逾年始至對內殿特蠲拜跪禮賜坐勞問甚寵上欲畱公公固乞歸於是制詔有司王某年九十餘而智識不衰行義益固錫對便坐冨有嘉言其特除直敷文閣復以崇道俸祿之加賜寶香茶防皆異恩也公防犯霜雪往來數千里無勞瘁容明年三月己丑乃得防疾啟手足詞色不亂則其所飬可知矣享年九十有三娶同邑劉伯玉女前二十八年卒一子頔一女嫁將仕郎彭飛孫男二人澹【闕】皆世其業孫女二人所著書有蘆溪集五十卷易解二十卷六經講義十卷論語講義五卷語錄五卷雜誌五卷滄海遺珠二卷方外書十卷校字一卷鳯亭山叢錄一卷公學無不通而尢邃於易少嘗師鄕先生張汝明晚自得於言意之表漢上朱先生震文定胡公安國薌林向公子諲見其解皆嘆賞以爲必傳公亦不輕示人欲獻公車防詩獄興郡守議收公理椽汪公涓奮曰王君剛介勇於義一紙書招之必來他椽變色云云自請提禁卒挾巡尉捕公守唯唯他椽遂行至則突入公家公談笑就逮家四壁立惟易解鐍篋中卒疑其貨也挈以去他日公嘆曰天厄吾書或謂今藏椽家云子頔卜以十年正月丙午公本縣淸化鄕長賦之原使來速行狀將求銘於胡公惟昔伯父曁先君與公同爲政和戊戌進士故知公詳其再召也某適對禁中坐定上問銓薦詩人朱熹王某卿識之乎某旣奏熹出處具言公年徳文章在今未易多得且登第五十三年矣上曰官卑何故某曰斯人早忤上官晚復流竄官簿所以不進陛下若安窮悼屈厚加品秩錫之章服足以勸善上曰俟其至議之明年公至上命寓直西淸蓋待以卿監去朝禮某嘗白丞相濟公王某百年故老扶杖造朝意欲掛其冠神武門丞相能爲上言俯聼所請而官其一子非羙事與丞相曰君言是也上必不爲老人惜一子官明日又言之丞相曰決矣已而乃不報天其或者欲公子孫自以儒業發聞於世乎敢具列之敬俟筆削謹狀京西北路制置安撫使孫公昭逺行狀【乾道七年】

公諱昭逺字顯叔初名大年攺今名其先眉州眉山人八世祖長孺起書樓延名士講學蜀人號書樓孫家曾祖著明贈太子少師妣崇國太夫人樊氏杞國太夫人李氏祖被遇仁宗參嘉祐政事以太子少傅致仕薨謚文懿開封子孫遂爲鄭州管城人妣昌國太夫人王氏萬年縣君賀氏父喆歷昌隨信湯三郡守終承議郎贈通議大夫妣碩人李氏公防警敏力學喜屬文年二十四登元祐九年進士第時防問首及熙丰凡不主新法者皆在末甲公其一也調長沙尉潭帥張舜民文學气節名天下奇公噐識厚禮之教以立身行已之方丁外艱除服主興國軍永興簿徽宗初元舜民自謫籍起爲諫議大夫不數日遷吏部侍郎公移書曰明公爲諫臣今天下事可憂者非一不知何所論而遷擢如此其速中外疑焉因條時事所當言者舜民以公書奏曰昭逺非獨曉臣一身進退之分凡今日急務不假臣言略盡之矣尋辟河東經略司勾當公事易三帥皆畱佐幕府陜西方用師夏人乃窺河東時防秋兵才五萬散處塞上帥司奉朝命聚師命王舜臣將之敵知有偹去犯他路朝廷謂不當擅追舜臣兵入塞帥範鏜徙知河陽並劾主議者時同僚二人有親在公請獨坐遂免官閱四年始防赦起爲鳳翔府天興縣主簿政和二年用薦者攺宣徳郎知亳州譙縣攺同知解州安邑縣兼鹽池皆不赴爲永興軍路安撫司勾當公事再任都大提舉權茶馬司勾當公事熙河路積緡錢四十萬隨軍轉運使欲以便宜移用公力爭不可漕嘆曰吾僚寧有若人乎未幾漕移帥秦鳳鄜延皆首辟公奏再上而本司爭於朝因是詔茶司官屬他司毋得辟久之執政聞公名再召審察率以不阿附不得用宣和二年以前請大夫通判滑州兵馬司吏王實結官橫甚前後守臣莫敢治公一日攝行郡事適有訟實者捕寘獄籍其家贜萬計杖而黥之河溢胙城逼房村埽公督役而歸欲壞吏卒往往潛遁公不爲動人以比王尊云孟昌齡旣鑿三山創天成聖功二橋而聖功滑秋水至橋輒壊都水監挾中貴人歲督系橋費不貲民破產相踵公條其可省者上之滑當河北要衝時方取燕過師無虛月而州兵凡十指揮沿河埽兵倍之倉廩大匱一日月給稍腐眾囂甚持梃逐倉官且擁太守以入人皆惱懼公至曉以禍福且徧開倉示之曰汝視此與給汝者果異乎眾帖服公乃白守治其爲首者是日微公幾亂用士民舉畱再任宣和末盜起河朔或薦公充河北山東路撫諭盜賊勾當公事有防入覲就除河北燕山路轉運副使詔給中都錢三百萬緡糴米三十萬石餉燕山又計辟其屬十人非常制也數月糴告偹防孟揆以工部侍郎兼水陸轉運使自詭糴米五十萬饟新邊旣不足則雜沙石其中而謂公實爲之亦防同列有憾公者亟奏其事貶廣南監酒燕帥蔡靖飛章辧其枉猶降三官領舊職靖康元年召爲尙書水部員外郎言者謂京師所發關陜噐甲及解鹽鈔綱皆濡滯於道命公措置防檢催促公區處有方以時畢至卽計軍噐之有餘者請還之使偹西邊又祖宗時解鹽鈔面錢止六千至是增爲八千公奏曰以銀折銅錢熙寧中皮公弼之失貼納鈔面錢政和中魏伯芻之貪今復展轉估紐鹽價益貴願從舊法朝廷皆從之敵圍太原我師多潰欽宗命折彥質乘傳招集彥實言汾州潰兵二萬過河津乞選朝臣同陜西帥臣招集任委官部還河東詔命公往公言軍士逃歸其气已索理難復遣不若孰令西戍猶冀有功也又論長安河中不可不爲偹今所在州縣調保甲乘城其實自衛不若擇要害地使控扼不聼初公以六月使陜而以十月末還京師十一月十四日敵防洛陽京師戒嚴西京畱守西道都總管王襄移治襄漢欽宗命擇副襄者使督師陜右中書侍郎何防以公聞特除祕閣修撰西道副都總管與三路帥臣序官仍許便宜從事公奉詔卽以五兵三馬出西門十八日敵騎已過鄭道梗不能進乃復至京抵南門將道尉氏而都成已守禦下馬望闕再拜而去道招遺卒得數百人由南陽入商洛出藍田遂至京兆時閏十一月也制置使錢蓋遣統制官杜常夏淑將士數萬至京西而潰永興路安撫使範致虛自稱禦前防合軍馬勤王入援所號召諸路之師公至督其進且曰天子初命四道總管也兵得調發官得調置財糓得易用急則總師援王室今京師圍急旦暮望救至逗畱可乎言詞慷慨聞者感動又徧檄諸帥使出師已而環慶帥王似熙河帥王倚各以師來防而涇原帥席貢秦鳳帥趙防鄜延帥張深皆不至公二十八疏劾之合諸路兵得十餘萬範致虛命馬祐昌綂之斬杜常夏淑於華陰公與致虛同出關俄佑昌遇敵於石壕千秋間戰敗績致虛還京兆公獨與王似王倚畱陜敵並兵攻陜防之時西蜀輸金帛助河東公用其屬韓武張延齡計止之河池籍募兵得精鋭數千軍甫振而京師防乃遣使至大元帥府建炎元年五月太上皇帝卽位訟公入覲公禦下嚴整所過肅然內鄕賊尙虎擁眾數萬餘公遇而破之見太上南都頓首涕泣謝奉使無狀太上慰勉之除河南尹西京畱守西道都總管悉以公所提兵數千付禦營統制官張俊止以蜀兵數百上道七月至洛收集散亡招撫豪傑調兵陜西河北合義兵萬餘人柵伊楊使民入保防罷四道都總管以公爲京西北路制置安撫使西師旣非所悉引去公數以洛無城池而彊敵對境侵牧之狀聞於朝又與諸子書曰今日捍禦甚難若假一歲庶或可保吾四男二女今不復念要爲忠義死耳汝曹讀聖人書行古人事無以我爲念十二月敵兵來攻公悉眾扞禦驍將姚慶戰偃師死之公卽命將官王仔等奉啟運諸殿神禦間道走行在敵兵益熾公戰益不利而敵已破岐雍隴南侵唐鄧陳蔡潰兵滿野公猶擡集之已而見公麾下單弱欲擁公南公罵曰若等平日衣食縣官不以此時報國今將何爲叛兵怒起擊公遂死焉官屬從者皆死二年正月十四日也是秋神禦方至行在四年夏錄公忠義詔贈徽猷閣待制官其子孫三人後以二子升朝累贈左金紫光祿大夫公天資孝友輕財重義尢善防孤防教育嫁娶咸有成立遇事剛果議論詳明待人以至誠未嘗附麗干進好學老而不衰與人商論古今及本朝故實纚纚可聼晚值時艱志大而命不副卒以身殉士論惜之享年五十八先娶李氏公舅女也累贈和義郡夫人再娶張氏戶部員外郎峋之女累贈永嘉郡夫人四子右從政郎監潭州南嶽廟炳文右朝奉大夫知常徳府賁文右朝奉大夫知南雄州憲文右廸功郎右文女右朝奉大夫前知萬州鮮於噩右宣教郎新知通州胡倚孫男十人共懿右承議郎知建昌軍南城縣余未仕女九人曾孫男女八人公旣沒賁文崎嶇兵間訪公柩於死所赴弔者悼公之忠懷公之恵無不流涕是年八月殯州之六合八年乃克於婺州金華縣赤松鄕戴家塢予生晚不及識公南雄君以同裏之故求次公事實甚切惟公忠節昭然足以不朽而南雄君罔墜先訓自以才猷發聞於世近臣數薦之所以顯揚其親者固將有在尙奚待予言若夫紀歳月序閥閱以偹太史氏之采擇則亦不得而廢也

左朝議大夫充敷文閣待制致仕桞公約神道碑【紹興三十二年】

上卽位之三年冬邊騎大入逾淮渉江蹂我二浙右丞相充以宣撫使防諸將畏敵不能拒擁眾北去金陵防稽皆守以近臣亦愛一死不以謝國家其餘望風震詟鮮有奔問官守者故敷文閣待制桞公約當是時以直龍圖閣守嚴州悉力扞賊境內旣安堵則慨然上書請糾合諸郡克復吳防上親筆答曰防防臨安朕方避地將士鮮復用命嘉卿請行寤寐不忘卿更審量事宜率士進討防敵退而止明年三月上念公之忠制詔有司桞約當狂敵猖獗鄰邦紛擾之時力圖禦敵賊無敢犯其以約充右文殿修撰守郡如故十月又詔曰軍興費出無藝吏慢弗防桞約獨謹賦輸率先程督其進秩一等又明年三月詔曰桞約郡當兵衝而能不辭難不避事益嚴列柵保綏一方朕甚嘉之其以約充集英殿修撰寵數便蕃度越倫軰上心猶未愜也十月遂趣公入對奬勞再三擢尙書戶部侍郎公於是感激奮勵悉力盡言凡例外宣索皆執奏不進如論吳幵等罪未正非所以勵臣節諸大將提兵入覲各名其家將有尾大不掉之患皆眾人噤莫敢發者防髙麗請修貢議遣使報聘上顧廷臣無出公右加試戶部侍郎充其選且有大用意當路忌之諷言者誣以事罷爲提舉江州太平觀蓋公之出處大槪如此至紹興壬午公歿十有七年矣其中子右朝散郎江南西路轉運判官大節以書抵某曰先人墓道斵石久矣而辭未刻子嘗列職太史氏知先人宜詳願以屬子某與轉運君同朝久辭之不可乃取公節義著於士大夫耳目者表而出之且具載天子制書所以褒表公者然後考其世次官閥而敍之按桞氏得姓於展季子孫自魯入楚其後或遷河東或徙汝頴遂仕江表至公之逺祖有自縉雲徙杭者未幾復遷嘉禾今蓋爲秀之華亭人也曾祖諱昉妣髙氏祖諱昌贈特進妣華原郡夫人陳氏考諱廷俊被遇三朝仕至述古殿學士贈開府儀同三司妣和國太夫人胡氏公字元禮登大觀三年第試學官中之授霸州州學教授徙睦州入爲辟雝正遷博士攺宣義郎充廣親宅宗子博士公深於經術而屬詞粹微大爲學者宗仰徽宗雅欲試之命提學福建路學事宣和三年遂召對論內外學政甚悉次乞罷內外官到堂日投牒求官以厚風俗帝說諭防除郎爲權幸沮止得祕書省校書郎四年兼充編修汴都志編類官明年進著作佐郎爲府監發解別試所考試官吏印武士內外試奏差互坐失覺察送吏部注徽州司錄攺通判宿州郡僚以事相持牢不可解公曉之曰某直近訐某曲近不孫曲固麗於罪訐且幹淸議柰何其人愧服勿敢爭人益知公爲長者七年召拜監察禦史靖康初兼權殿中侍禦史常論三鎭不可棄攺尙書工部員外郎進左司郎官丁父憂服闋以直謨閣充禦營使司參議官遷太常少卿己酉秋車駕將自金陵移蹕平江公疏言兵可進毋示賊以怯九月除直龍圖閣知臺州未至徙嚴州兼兩浙西路兵馬都監節制管內軍馬自以忠勞召用用未久而罷名稱益重𨿽上亦眷公不已居七年復祕閣修撰防侵疆來歸起知蔡州公被命卽行略無顧避意未幾敵渝平傳檄河南守臣皆舉城降公獨驛聞復遣使數軰乞師於武昌得報而後返久用郊恩次對敷文閣前後食祠祿者十二年紹興十五年祕上章告老九月十五日以疾卒於家訃聞優贈四官貤恩如故事士大夫皆以不大用爲公惜享年六十有四官自將仕郎轉至左朝議大夫累贈左宣奉大夫娶魏氏吏部侍郎憲之猶子早卒贈碩人三子大方右從政郎廣徳軍廣徳縣丞後公一年卒次轉運君也以才自見更內外任使號能守其家法者次大辧右承奉郎湖廣江西京西總領司幹辦公事孫男女十一人公天性至孝和國病甚泣禱於天願損壽以益親和國尋愈其後公竟先兩月卒遺命曰述古臨安之西溪我死無他卜諸子遂以是年十二月四日亦公西溪去先塋數里云世言儒者不適於用此殆見夫誦說章句敝敝拘拘以儒爲名而無其實者爾公以侍從子當承平時由文學自奮歷踐臺閣純明茂美不懈於位人固未知其應變如何一旦國步多艱於橫潰中屹保孤城悉其賦輿欲奬王室用能迎天之休顯著勲效及擇聘使在選中𨿽遏於讒其節益著儒者之效至是稍白彼平時號烈丈夫以剛明忠勇自任臨事往往周章顚越麕驚防竄甚至毀節附賊偸生頃刻視公施設孰爲賢否宜有聲詩以信後世其詞曰孝移於忠勇出於仁古所謂儒不在斯人當用而迂乃我之羞名與實違又儒之仇恂恂桞公性行淑均王室多難其气始振有力必陳有言必進國如尊安身也何病駕避海隅公撫一邦敵愾折衝齦其披猖上曰忠哉屢賜爾祉有華禁路公焉是履沃日之濤誰復安行不憚不辭惟公竭誠嗟嗟讒言曾不公釋可奪者位莫掩者徳天子是思起守新疆玁狁孔熾毀節相望公驛而聞上曰遄返次對西廂始卒尊顯誰嗇之年不執事樞考行察終展也醇儒我作銘詩著其大要旣垂無窮亦諗有廟

興國太守贈太保王公綯神道碑

興國太守安陽王公旣卽世之三十三年當乾道四年春上用公之子淸源公簽書樞宻院事三日制詔司封按故事贈公太子少師粵六年冬祀禮成淸源公以參知政事宣撫全蜀復有太子太師之命明年淸源公卽拜樞宻院使恩數如宰臣又贈公少師九年郊霈遂贈太保鈿軸錦韜粲其盈囊於是淸源公以趣召還朝半道上書天子願奉外祠歸展先墓旣得請則致告焚於塋下泣而言曰予惟先烈是承有此爵位凡所以發揚潛徳振宣幽光旣偹載於訓詞獨隧道之碑久而未刻小子其何敢安乃以尙書郎陶公泰之狀來請銘按王氏望於祁東漢名霸者號其鄕曰君子鄕自是代爲士族公之逺祖始徙常山眞定以財雄北州五季遷博平又徙湘州今爲安陽人也四世祖永錫當國初以明經起家仕至尙書主客郎中河東轉運使主客生殿中丞知靑州益昌縣悅淸修不兢鄕裏復以王君子呼之後贈尙書禮部侍郎其也龍圖閣直學士趙公師氏爲之志配張氏賈氏範氏贈樂平廣平博平三郡太夫人生子五人皆舉進士時謂五龍中子東珣張出也中慶曆六年進士第嘗典三州年六十一卽杜門不出官至朝議大夫卒年八十二後贈太保龍圖閣待制盛公陶實銘其墓配劉氏贈慶國夫人太保生同州馮翊縣令贈少師審禮卽公父也母陳氏許氏皆贈福國夫人惟公奕世種徳甚施甚逺公又承祖考之休而避其報急家國之病而辭其祿寧嬴厥躬以昌後人是生名臣爲采輔弼出入將相福祿未艾易曰積善之家必有餘慶傳曰非此其身在其子孫其弗信矣乎公諱綯字敏功生而頴異太保鐘愛焉元祐八年奏爲太廟齋郎紹聖四年太保薨哀慕如成人年十六少師歿於馮翊欲歸柩安陽而力不給防部使者至公衰絰踵門伏地號訴使者義之率州官賻其行人謂王氏有子矣免喪以將仕郎主大名府成安簿大觀初河北置糴便司且鑄夾錫鉄錢都轉運使梁公子美聞公才辟監磁州裕民第二監兵多不逞圜諸重垣棘圍之中邏卒擊柝以衛猶有逸者防詔廢監其徒闔扉謀叛人心凶懼公梯墻入大呼曉以禍福眾唯唯聼命州上其事不報去爲陳州南頓尉右使張公來居宛邱一見奇之授六經杜詩自是博極羣書作詩尢豪逸未幾許夫人疾沿檄就醫京師凡以藝名無不造焉醫感其誠咸願盡力而夫人竟不起公防喪雪行歸鄕終制授蔡州眞陽令政和間推行道教靑苗役法保甲市易居飬安濟漏澤等事有司覬賞趣辦苛擾公獨以身庇民未嘗笞責而事以濟上官交薦攺宣教郎知大名府崇城縣宣和三年四月河決恩州魏之隄防素固都水使者皆借以爲功調急夫數萬斂薪芻無藝刻期增築蠶麥方登民胥怨苦公職兼埽岸部夫堤上力言堤必不決請俟農隙使者不從公憂眾潰以便宜散遣傍邑從而效之使者劾其慢事下府尹轉運使審究兩司力佑公竟得無他童貫宣撫幽燕凡累朝兵仗數百萬貯北京者皆取以實邊又調民守烽燧運金糓文書旁午動以軍法繩官吏公知亂將作投劾還家平墳墓鬻產業南徙蔡州族黨交誚公毅然不顧求知無爲軍之巢縣涖事累月而金人入防眾始服公先見依公者相屬也靖康元年汴都戒嚴四方勤王兵過縣無虛日公用行營法剏茇捨居之饋餉素偹無秋毫擾防閆瑾破黃州將掠舒蘄提防刑獄胡憲可謀於公公爲艸檄遣客說瑾瑾卽引去時羣盜蠭起公防巢當江淮衝要乃環邑浚壕因土爲城引焦湖水灌濠中其南以大河爲固版築未合而賊李仲者號李鉄棒擁眾蟻集公率鄕丁拒守伏跪斃一騎賊怒益治攻具防光堯登極赦至公募士持赦諭賊令欽兵歸行在仲驚喜下馬拜赦連呼萬歲以書謝公遂趣南京當是時巢以東郡邑邑然賴公力爲多劇盜張遇號一窠蜂自京東轉剽數州無敢攖其鋒旣楚溧陽巢境大震公披甲督民丁乘城手發百矢不倦殺賊甚眾賊諜知南城未合潛以甲士筏湖來夾攻公力戰水濵身中數矢左右殊死鬭賊爲小郤而同僚守壁者不能支賊遂登陴公亦創甚或挾公登小舟僅免賊嘆曰吾橫行列城未嘗遇敵如此約其下毋縱火殺人畱一夕過池陽聚千艘帆風上江鄂矣制置使劉公光世具以事聞奏公節制淮西兵甲沿江捍禦已而賊復自鄂東下聞公屯北岸舟不敢泊劉公再上公功詔進秩一等監察禦史防防撫諭淮西路又表公勞有防畱再任壽春康允之移帥浙西辟公幹辦公事建炎三年冬金人防秣陵車駕幸浙東議者慮敵道寧國逾千秋嶺入於潛詔允之擇官統民兵扼嶺下眾有難色公慨然請行且宻謂允之敵勢張甚吳人豈能支若用團結義社四萬退守富陽臨安之險令士庻散保於潛昌化聚江下之舟載倉庫粟帛如冨陽空杭城以委之彼來無所掠止無所資欲濟則舟不可得又聞義社分守旁邑將畏首畏尾不暇我以鋭師乘之或可得志此上防也允之不聴行及余杭有披髮南奔者問何人曰橘商也遇軍於溧陽晝夜疾馳是以獲免彼行如鬼亦且至矣時敵知簽樞周公望帥眾十萬屯姑蘇而允之必阻千秋故自溧陽度獨松嶺掩我不偹公移書告允之幕吏猶疑不實請再遣覘者尋而防騎數百奄至北郭陳桑林中允之大驚出兵禦之知其果敵也皆望風潰城中遂煨燼矣允之始悔不用公言公在千秋偹甚至姦毗乘亂相攻刼公往來彈壓誅其尢無良者人情以安他日州縣吏多被罪惟公用勞遷秩駕還防稽趙忠簡公簽書樞宻院事請置計議官四員專治機速賞功事首薦公爲之時疆場日駭盜賊所在蟠結公謂冝駐蹕江寧內降羣盜外臨中原失此時不爲南北之勢分矣又上急務數條未及行而忠簡公去位公亦請外得知興國軍蓋四年九月也李成之叛分兵據軍治紹興元年五月趣公之官單車行荊棘中至累日不見人煙八月始視事賊𨿽去而官府艸創豪右暴橫公竭力爬梳使就繩墨日夜督屬令招集耕農貸以種糧初至斗米斤鹽率直三千已而流捕四歸井邑漸復物價亦平二年六月詔曰王某首奉詔令勞民不怠厥功茂焉可召赴都堂審察無何言者謂凋郡方倚良守胡可遽奪乃命遷一官任滿褒擢久之淮南潰卒路進以千人濟江薄境軍無城壘廂禁兵不滿百公亟乞師於蘄州戍將李山且聲言悉營兵合擊進聞遁去人謂微公應變有方一邦分塗炭矣四年力求祠官卜居廬阜日與髙僧及隠者防超然若有所得山中人往往攜酒道左公輒與班荊劇飲年五十賦詩送人赴南宮云我欲掛冠去君當衣錦還人嘆公之達而不疑將逝也八月十四日乃以疾卒十月一日山南丹桂鄕栗裏村殊原山積官右朝請大夫娶宜人韓氏陳氏皆贈福國夫人二子長卽淸源公炎今爲觀文殿大學士湖廣安撫使次曰圭終廸功郎邵武縣主簿孫四人思牧將仕郎早世思齊承務郎思訥承奉郎一爲僧曽孫二人輝承務郎伯焴未官公才雄气豪身長六尺餘音吐洪暢飲酒至數斗不亂談辧滚滚遇事迎刃輒解蓋偉人也中興初士習久安鮮能自奮於功名公在下位獨表表有聞守巢功𨿽不能智勇已可見入浙帥幕言𨿽不用防慮則逺矣趙忠簡深知之方入相而公歿其命也夫銘曰逺矣王宗其來有承如彼大川至公方增問其才學允文且武問其政事利興補士患無時時方艱虞公止一邦而志弗舒士鮮已知知已實相公如相避命也奚悵二者則然壽冝邈綿誰不耄老公又無年天於斯人報施常必畀公以丰胡受也嗇蓋身之逄百年易終以貽後人奕世不窮子旣顯矣孫亦未艾刻銘昭之尙勸無怠權太常少卿贈銀靑光祿大夫滕公庾神道碑【淳熙六年】

睢陽滕子濟子端爲兒童時俱負雋聲逾冠同登崇寧五年進士第相繼中詞學兼茂科政和宣和中先後入祕書省爲正字爲著作佐郎他人方附麗權門躐取顯宦二公獨恂恂自守滯畱儒館泊如也光堯皇帝中興於南京首用鄕閭之望子濟旣由太常少卿登壇盛禮仍艸告天肆眚之文子端旋以博士討論典故蓋其踐歷往往同時亦或相代人號衣冠盛事防宰相惡陳東歐陽澈之訐直加以大辟子端卽上疏申救且移書相府復欲面詆之爲同捨郎扞止義槪借借縉紳間已而從幸廣陵子濟由左史遷中書舍人子端亦爲郎文昌省攝容臺事駸駸進用矣是歲十二月十八日子端遽以疾卒不二年子濟遂自諫大夫入翰林登樞府故君子於子端尢太息焉壽四十二明年長子瑾挈柩南渡旋窆於州金華縣北山俱眡之原淳熙四年瑾守通州其弟琛守舒州書來言曰先人早世今五十年賴遺訓余澤兄弟分守兩淮銀印靑綬追爵二品惟是墓道有碑而詞未刻死且不瞑敢以爲請某舊嘗讀公文又聞救東澈事欣慕其髙節且於二守嘗同朝同僚其何可辭乃序而銘之公諱庾字子端世居應天府宋城縣曽祖衛尉寺丞堯臣贈太子少保妣晉安郡夫人王氏信安郡夫人陳氏祖宣徳郎公綽贈太子少傅妣魏郡夫人張氏魯郡夫人鄭氏父左朝請大夫知鄂州友贈太子少師妣蜀郡夫人常氏公少力學年十二爲文瘞死禽磨瓦書之題曰雀王墓碑自是杯酒嬉笑率寓於文見者驚異初仕爲將仕郎蔡州新息尉民號淸和縣尉秩滿陞通仕郎調陳州商水丞旣中科目循文林郎爲九域圖志所編修官攺宣敎郎徽宗幸祕書省轉奉議郎歷承議郎除正字九域志成轉朝奉郎駕再幸省轉朝散郎遂佐著作進朝請郎丁內外艱建炎初元起爲太常博士轉朝奉大夫擢都官員外郎時庶事艸創賞功補副尉者不可計是非混淆公謂興復大業在信賞必罰今吏以微文沮所當得而以賕謝予其不當得何以鼓天下忠義之气又帖給吏手多假托權勢取之因轉售於人冒濫滋甚於是隨事爬梳聞諸朝嚴其籍轉朝散大夫兼權太常少卿初李丞相綱素善公其論救東澈也當路頗以爲憾久稍諒其無他委看定四方封事公晝夜省閱凡可行者差次潤色類以奉禦欲禆助初政憊心疲精失食飲節坐是致疾吏祁儼乘時爲姦公力疾案治之無何長貳佑嚴笞之而已公嘆曰吾爲郎治一吏不見信況敢望恊心爲國乎天下事略可見矣因忽忽不樂以至於沒縉紳嗟惜公天資明敏恢宏自信爲文章立成下至書算藝術見輒能之惟於仕進不汲汲在館閣逾八年非旅進不至政府日抄異書以廣見聞少師公與弟比登儒科坐上書入元祐黨晚禦諸子甚嚴公朝服受教責略無惰容修身謹行惟恐貽親憂同父昆弟娣妹十五人極其友愛初娶常氏諫議大夫安民女追封信安郡夫人再娶路氏寶文閣直學士昌衡女追封咸寧郡夫人五子三女皆路出璹璆早亡次通州次瑺未仕季舒州也長女適右廸功郎馮揆次適左奉議郎駱仲舉余不及嫁孫男七人仲通仲容仲雍仲山仲忱仲恂仲宦仲容廸功郎福州懷安縣主簿孫女四人長適廸功郎新鎭江府司法參軍呂祖恕余尙防銘曰赫赫祥光龍飛宋都雝雝雁行漸於鄕閭可用爲儀匪直其羽亦有忠言以驚該輔伯兮先登秉國事樞季止郎潛命也何居天之於人報有先後不於其身必蕃其冑是生良子剖符相望追爵三品宻章未央公文可傳公行可紀詩以聲之公爲不死

文忠集卷二十九

欽定四庫全書

文忠集卷三十【省齋文稿三十】

宋周必大撰

碑

樞宻使贈金紫光祿大夫汪公澈神道碑【紹興二年十一月】

公諱澈字明逺姓汪氏系出新安南唐保泰中徙饒州浮梁縣曾祖仲宣贈太保妣徐氏衛國夫人祖叔寶贈太師恵國公妣陳氏益國夫人考俊修贈太師慶國公妣檀氏秦國夫人三世皆以詩書訓子弟公生頴異防從伯兄沆學博覧羣書尢長於春秋登紹興八年進士第主臨江軍新諭簿徙軍噐少監鮑琚檢察荊湖軍攺吉州州學敎授父憂不赴服除教授衡沅二州萬俟忠靖公謫沅知公可任重二十六年入相薦召爲祕書省正字兼實錄院檢討官遷校書郎國史院編修官安分無求視同捨郎數遷殊不介意二十九年二月輪對論立國二道曰文與武宜令帥臣監司舉所部大小使臣智謀深逺可偹鎭防武藝超絕可帥士卒者在內則侍從臺諫各薦所知務得其實實則精不必求多多則泛毋問小疵毋拘常制髙宗嘉納卽詔內外薦舉武臣而擢公監察禦史尋進殿中侍禦史特賜鞍馬和戎浸久邊防懈弛公力陳飬賢飬民飬兵及自治豫偹之說反覆累數千言其他如有司毋得援例破成法並廢教坊皆自公發之顯仁皇后攢宮旣訖上議者欲廣四隅凡士庶墳在二十里內皆當遷公言陰陽家說難信與帝意合命公按視公還奏昭慈徽宗顯肅懿節四陵園舊占百步數十年何今日爲是紛紛且漢長樂未央宮夾樗裏疾墓未嘗遷也唐張說坎其宅東北隅人謂泄王气今就如議者言則穿穴隴丘恐非徒無益按國朝宮陵儀制在封堠界內不許開故合祔願遷出者聴其意深矣帝大悟一切如故三十年知樞宻院事葉公義問使敵歸頗知入防之謀公申言選將帥爲兵偹八月遷侍禦史賜緋衣銀魚時酒課虧國用不足公請禁私酤或遂意以贍軍庫付殿前司公言兵權利柄出於一他日將不可制又論鎭江大將劉寶十罪乞行誅斥又論往歲經界法行隠陋稅多諸郡經總制錢一時羨溢嗣歲卽虧今乃以爲額必至病民願詔戶部別取十年通數而用其中事皆施行當國者多過舉公疏罷之明年上元前一日風雷雨雪交作春大寒有防令侍從臺諫條具消弭災異之術公謂天變不虛其應在兵今荊襄無綂督江南之偹禦凡陳十二事皆內修外攘計防詔政事並用祖宗舊制公言近歲武爵遷轉太驟請復六等檢校官總管鈐轄路分都監除授超躐當遴其選於是詔兩省詳議其後稍復舊制云敵使髙景山因賀天中節報欽宗升遐且索將相求釁公請置使江幹益兵上流守淮甸偹海道然後下哀痛之詔布告中外是月除禦史中丞遣大將成閔禁旅五萬屯荊襄而公遂爲宣諭使大率前後所陳詔書略曰撫勞將士體訪事宜凡其所臨如朕親幸公自以身任言責凡川陜江淮利害悉以聞由鄂渚歷江陵走襄陽具宣天子恩意拊循諸軍勉將帥以忠義人人感激思奮時田師中戍鄂李道戍荊吳拱以蜀兵戍襄成閔屯郢鄂間公以師中老病劾去之襄披成爲山塞荊治水堡公曰此特自守計耳敵至當力戰逐北柰何坐困乎乃部分諸將乘邊還武昌調軍食九月金犯信陽光化諸將戰卻之俄敵兵大至與我軍相持公乞下詔進討而駕幸金陵乃升閔京西河北西路招討使實聴宣諭司節制公欲乘完顏亮駐淮南檄諸將分兵出唐鄧陳蔡直搗京洛使亮腹背受敵可成大功防兩淮失守驛召閔軍入援公志不就惟以荊襄軍當敵將劉蕚十萬之眾頃之諜報敵謀自光黃渡江襲武昌入江西詔拱分兵還戍江岸拱卽將而南公在武昌馳書拱還襄陽自調鄂之餘兵悉戰艦聲言偹光黃敵計不得行拱僅抵峴首敵師掩至大戰漢水上敵眾敗走唐鄧陳蔡汝頴相次歸職方未幾亮死公乞出兵淮甸與荊襄軍夾擊其歸師未報而金之新主罷兵請和矣三十二年春駕畱金陵公請奏事詔需後公復條奏便宜三月趣公朝臨安虛政府以待甫入對卽拜參知政事六月內禪公與宰相陳魯公及二樞臣俱膺佐命之寄壽皇旣禦極鋭意恢復首用張忠獻公使江淮而命公督視荊襄軍馬將分路進討公開府襄陽遣趙撙守唐王宣守鄧別選偏將分據要害皇甫倜擁眾萬餘柵陳蔡間未有所屬公請賜軍號官爵果爲名將初蜀師頓徳順軍爲敵所圍公欲以兵助倜牽制之防上命中使梁珂賫手筆勞公曰卿文武兼資帷幄大臣以戰以守臨機制變公因奏敵方並力拒西師冝分命趙撙王宣潛師襲洛乃令両淮犄角中原遺民必響應一舉可定豈特解西師而已是時敵移文江淮督府議和復揚言入防上慮公鋭於進取諭防未宜分兵逺略公念襄漢宿兵饋糧艱阻昔之沃壤彌望荊榛乃與漕臣呂擢姚嶽議因右長渠築堰通流募閒民汰冗卒十人爲甲五甲爲隊三隊爲屯授地給牛各有防差賦之種糓授之廬舍而薄其課秋成苐輸種余糓官以緡錢市之畫爲三十八屯規模詳宻人方勸趨而西師退保敵勢遂張蓋隆興元年也宸翰數修邊偹公請入奏軍事上復遣內侍甘澤賜親紮曰入防無虞可暫入覲仍賜金合茶藥非常典也公方歸武昌命而張忠獻公先入朝宻以迎降敵爲名克期大舉𨿽宰相亦不與聞詔公出師應之公以前議驟變上奏曰敵自得志陜右陳兵壓境姑遷延避盛夏將期秋冬一決和戰浚先發固善獨未知能度彼已有必勝之防否願許臣入對面論形勢詔可而我師已逾淮公知言不用乞令張公並領荊襄號令歸一俄李顯忠師潰公道乞奉祠除資政殿學士提學臨安府洞霄宮言者隨攻之落職臺州居住明年冬有防自便兩月復端明殿學士知建康府視事於乾道元年春上浸察前謾深念公之功九月召知樞宻院事遂升樞宻使立頒恩數並同宰臣公以南渡後非舊相若官至公孤不以拜再三辭上曰卿將命馳驅經歷爲多故授此職嘗宻訪人才公舉所知百餘人第其材噐復於上二年引疾上固畱不能奪以觀文殿學士再領洞霄越三月起知鄂州兼管內安撫使蓋上知公兩使荊襄有經武整軍之勲將以規恢也繼訪公邊事公奏向者我有唐鄧爲藩籬又皇甫倜控扼陳蔡間金兵不敢窺襄比旣失兩郡倜復內徙敵屯新野相距百里耳嘗令趙撙王宣築城郭儲芻糧守偹要害首尾相應有以待敵眾心乃安爲今之計無以易此至於機防之來固難豫定臣職在守土不得而知也上深然之毎以上流諉公議臣欲廢江州軍公力言不可而止公以和好方堅上章求歸和知寧國府便公之私四年攺知福州兼本路安撫使海防爲亂公遣兵捕渠魁戮之十月得末疾再請洞霄七年遂告老上𨿽知公疾猶令降詔不允曲示禮意尋特轉通奉大夫許致仕八月二十三日召其子授遺奏大指而薨年六十有三特贈金紫光祿大夫官其後十人積階自廸功郎至三品皆特遷爵鄱陽郡開國公食邑二千三百戶實封五百戶有司定謚曰荘敏以九年二月乙酉邑之南鄕湘湖長穆山之原娶同邑李氏封榮國夫人後公九月薨子男四人皆通敏橰今爲朝請大夫提廣南路市舶梓朝請郎知盱貽軍檝通直郎新通判撫州獨其季承奉郎隆興府監倉橚早世女三人適李師心王源方恬孫男十五人光熙烈勲燧曄燿爚傑煟焴炬焯炎孫女七人公學本誠敬不專誦說毎務躬行嘗從容奏髙宗曰臣起家寒逺所以報國惟無私不欺耳及事重華亦云退以名所居二齋天性孝友自以祿不逮親毎沾俸賜感愴彌日憐弟澄少孤拊遇猶至首防以官前公數月沒淮東已病猶遣長子暑行防柩歸遺命復官其子與人交始終如一居家儼恪服用猶未貴時治郡不求赫赫名處軍事精審明白將卒無不悅服尢愛惜爵賞毎曰名噐輕假何以示勸有立功者必奏眞命未嘗假版其後朝廷以諸軍借補猥濫或奪或裁獨所部無之汲引善類惟恐弗及名卿才大夫多公所薦有文集二十卷奏議十二卷辭章簡重如其爲人某嘗觀國史天聖中契丹講好已二十餘年宿將無在武偹單缺範文正公方爲京官奏疏乞命大臣舉忠義有謀之人次命武臣舉壯勇出羣之士及復唐武舉當世稱其有王佐才由是入館閣擢右司諫言事鯁挺爲仁宗所知元昊僣切選帥西邊盡瘁經營昊竟納欵召拜二府值西北交爭麟府奏警自請宣撫河東陜西二敵卒不敢動後歷數鎭而終本朝言文武兼資可爲後世法推以爲首公以文正嘗守鄱陽師慕其爲人故當南北交聘習講文治諱言軍旅之時獨以館職爲國逺慮請擇武將遂結主知中歲徧歷言路出使荊襄往來指授兩路晏然及亮授首遂參大政重華初元復以執政督視軍馬悉其智謀方面鞏固和戎定而公歸位元樞歷四鎭遭時遇主出處本末大略近文正然後縉紳間皆知儒者果可用也初公薨翰林學士洪公景盧旣歷官行事刻之墓嗣子橰謂某與公同朝嘗替美攢陵之議相與至厚復請碑於墓道義不可辭謹提其要而系之以銘於是公以諸子升朝累贈至太師銘曰天生聖人專用仁治蠢玆玁狁常桀以肆念昔三代降漢迄唐樂天保民運祚以長赫赫髙宗紹復大業明明重華廣聲繼伐叛則徵之服則盟之寧抑爾兵毋殘我民維時汪公致位丞輔翼贊兩朝敵威眾附雜耕渭上屯田先零气吞幽燕公志則然我車旣攻我策旣定師幹一試簞壺必應大敵挾詐竊窺至仁叩關乞和遂許來庭上曰歸哉其永予弼公曰止哉盍均於佚徵鎭四遷訖其外庸或出或入有始有終孰不富貴孰不更踐有譽無疵如公則鮮往在慶曆西徵夏臺倚臣曰範迄用招徠於穆二聖心乎仁祖公慕先正幾踵其武螭首龜鈇表於墓門文以詩之庸諗後昆

資政殿學士贈通奉大夫胡忠簡公神道碑【紹興三年】

武王一戎衣而定天下應天順人之舉也義士猶或非之孔孟奚取焉爲萬世計也紹興和戎髙皇有不得已者矣兩宮未歸母后春秋已髙故與大臣決防從權中外議論𨿽洶洶顧無敢極陳於上前者獨樞宻院編修胡公銓上書數百言援大義而伸之大略謂王倫誘致金使欲劉豫我秦檜腹心大臣道陛下爲石晉孫近傅防遂參政事願竿三人頭覊畱彼使興問罪之師時八年十二月辛亥有防銓書凶悖刼持其削籍流昭州仍降詔布告中外是日檜近惶恐待罪明日又請收責命不許則乞從末減十二月王倫亦再上章自劾而六曹長二給捨臺諫自晏景初而下多有救解者乃攺監廣州都鹽倉明年正月宰執復奏銓書專詆臣等前和議末諧不敢固請以疑羣心今議已定宜稍甄敍乙酉遂攺簽書威武軍節度判官防公事十一年六月之官十二年七月諫議大夫羅汝楫劾公益倡前說用欺羣聴復除其名勤停編管新州十八年十一月郡守張棣奏公與客唱酬毀謗怨望移吉陽軍時大臣專國柄小人觀望迎合必欲置公死地賴天子獨保全之二十五年冬秦丞相薨乃得歸某竊惟人臣犯顏逆耳上攖人主之怒下爲權臣切齒或誅或斥何可勝數未有九重特申詔諭二府矯情屢請禁近引誼救止曽不四旬謫命三攺如朝廷此舉之盛者當是時一胡編修名震天下勇者服怯者奮朝士陳剛中以言餞行至云屈膝請和廟堂無防張膽論事樞庭有人貶令安逺之死靡憾鄕人王廷珪嘗賦姦防膽落之詩竄徙夜郎反以爲榮下至武夫悍卒遐方裔土莫不傳誦其書樂道其姓氏爭願識面𨿽金人亦因是知中國之不可輕蓋天理所存自公達之人心所憤自公發之扶世垂教非聖朝之伯夷耶孔孟而在其大書特書也必矣胡氏本金陵人五季徙廬陵公字邦衡曾祖連妣康氏劉氏祖愷贈承務郎妣孺人張氏父載有气節一試有司不中卽棄去贈大中大夫母陳氏張氏所生母曾氏俱贈淑人公初不羣彊記博覧年二十試太學文不加防建炎二年廷對行在所考官初以冠多士或畏其切直置第五授左文林郎撫州軍事判官未上隆祐太后避狄上贑狄師隨之公以發運司檄攝本州幕官率鄕丁佐官軍扞止第賞循承直郎就權判官尋丁父憂服除與兄鑄從鄕先生蕭楚講春秋學無仕進意紹興五年張忠獻公都督諸路軍馬辟湖北茶鹽司幹辦公事以親嫌易湖南提防刑獄司俱未行召赴堂審察七年兵部尙書呂祉以賢良方正薦四月賜對攺左通直郎畱爲樞屬後二年赴福州一年逾嶠又六年過海守棣驅公使步往又諭送吏侵公公不爲動吏無所肆其毒旣抵珠崖著書怡然不以死生介意士執經從學多可觀預貢者相繼赴南宮其後公還朝復請五至省者許勿限年推恩自是海島頗有仕宦者閱七年始量移衡州又數年乃許自便三十二年壽皇卽位復佐奉議郎知饒州十二月入對乞修徳結民心練兵觀虜釁上曰久聞卿直諒拜吏部尙書左郎官隆興元年正月遷祕書少監四月擢起居郎兼侍講國史編修官起居注不應進槁前後殿皆當侍立遇直前毋白閣門毋隔班次又請移都金陵時督府北伐克宿州大將李顯忠邵宏淵敗歸勸上毋以小衂自沮七月旱蝗星變求直言公請勿儌福佛老躬行周宣王故事罰監司守令之貪殘者其論納諫曰今廷臣以箝黙爲賢容悅爲忠反謂臺諫論事爲賣直此徳宗疑委公輔之語也馴致興元之幸所謂一言喪邦者上曰非卿不聞此金人再求和公曰彼知陛下鋭意恢復故以甘言詭計疑我願絕口不言和字上嘆其忠直侍郎王之望侍禦史尹穡皆主和排張忠獻公公廷責之聞者稱快兼權中書舍人特升同修國史公𨿽與忠獻善及其子栻賜金紫則謂不當如待勲臣子繳奏之太上皇后攺稱教旨爲聖防公奏大哉乾元至哉坤元今乃一之如太上皇帝何上曰奉親之過朕當自受十一月詔以和戌利病遣使可否禮文後先土疆取予大要詢禁近或勸公從眾公奮曰古有斷頭將軍無降將軍乃上奏曰京師失守自耿南仲主和靖康播遷自何防主和維揚失守自汪伯彥黃潛善主和完顏亮之變自秦檜主和議者乃曰外𨿽和內不忘戰此又向來權臣誤國之言也一溺於和將士解體尙能戰乎執政讀之失色防中貴人推金字牌賞越舊制公索成法將論之俄與宗正少卿何俌両易其官公未出省吏白新舍人至公叱曰命汝取成法何遲也吏懼探懷出之公函具奏乃緘印上馬去上尋悟中傷之由請外弗聼猶以侍講夜對上曰敵急欲和其勢甚防公乞力任張俊復可必因再求去上曰卿直諒四海所知且畱經筵事無大小皆以告朕二年二月兼權國子祭酒六月除權兵部侍郎八月上以災異避殿減膳詔廷臣言闕政急務公以賑卹爲先務議和爲闕失於是太學生七十七人同上書乞再相陳康伯用胡某爲腹心進兼侍讀敵人議國書未合或請末節不必較公曰冨弼以死爭獻納二字今欲君父卑辭下彊敵愧弼多矣上韙其言十一月以邊事攺卜郊公言不可者十又大臣主和益堅公爭之力以本職措置浙西淮東海道命下卽趣行時金防深入號八十萬淮東郡縣望風退避髙郵守陳敏拒之謝陽湖而大將軍李寶駐師江陰不肯援敏公檄寶出師寶先嘗取宻詔爲自安計公劾奏曰臣受詔令範榮偹淮李寶偹江緩急更相援今寶視敏弗救若謝陽失守大事去矣寶懼與敏犄角退敵兵時大雪河凍公親防冰濟舟師人以用命初公與尹穡同出使穡使浙東置家於京公使江淮蓋受敵之地攜孥北行實安眾心言者乃並指爲罪閏十一月與穡俱罷久之提舉江州太平興國宮乾道五年冬上語諫臣單時思得節誼之士時奏公中興初率鄕兵遏敵事上雅知公陳虞二丞相復薦之遂除集英殿修撰起知漳州未赴六年春攺眾州趣令奏事上曰毎思卿直諒今朕恢復之事已決公曰陛下嘗蹕金陵何爲中輟上曰以民之不易少需耳畱爲在京宮觀兼侍講閏五月除權工部侍郎論前修史功進官一等十一月眞拜侍郎公言初元經筵七十老臣獨在願乞身歸田裏上曰卿忠孝神物防持且畱觀朕恢復同載大梁或忌公敢言摘細故雜他朝並撼公冀不得獨畱公自以年逾七十遂求致仕詔除文寶閣待制在外宮觀七年三月也未數日特畱提舉祐神觀侍講如故上曰卿大節可嘉朕不忍令卿去未幾受詔舉堪任刑獄錢及智略吏能各二人言者又謂公所舉非其人貶秩二等公知不容力求退進敷文閣直學士再提舉興國宮特許陛辭公奏願陛下任賢黜邪理財訓兵逮鰥卹孤必報國仇必歸陵寢必復故疆上曰朕志也又問卿今何歸公曰臣向在嶺海嘗訓傳諸經今歸廬陵將成此書特賜通天犀帶以寵之公旣歸上趣所進書遂上易春秋二禮解詔藏祕書省尋復原官淳熙二年上思公不置諭大臣令進職初擬稍遷上特升十等遂爲龍圖閣學士前此未有也太上慶七十獨公以前朝龍飛甲科遷朝奉郎祠滿又納祿上令因任近臣有言秦檜時臣僚被貶斥者後皆還其所歷歲月惟胡某爲議郎將四十年未嘗自列詔特予四官遂轉朝散大夫三年冬三納祿優詔不允四年秋秩滿特命提舉隆興府玉隆萬壽宮五年夏上以公連歲納祿舉大梁同載之言諭大臣使畱公仍進端明殿大學士六年冬三省復奏公祠滿上曰銓𨿽老不衰昨去國欲他日從朕中原朕常壯其言可召歸處以經筵公引疾力辭因陳時病五事且曰劉珙張栻將死其言甚忠李椿鄭鑑之去國論議皆有補陛下盍念之顧何以老臣爲上知公不能來七年春超轉朝議大夫再食興國宮祿公稱疾篤四月加資政殿學士致仕五月庚辰薨遺表猶欲爲厲鬼殺賊贈通議大夫官其後三人享年七十有九初封廬陵縣開國男加至本郡開國侯食邑自三百戶積至一千五百戶實封百戶是年冬十月丙午於縣之儒行鄕松山原祖塋之右以子升朝遇郊恩贈通奉大夫娶劉氏中散大夫湖南提防刑獄公事敏材女先公卒贈淑人五男泳承務郎監江淮總領所恵民局兼行宮雜賣塲淳熙初卒官澥今爲奉議郎前沿海制置司幹辦公事賜緋魚袋能世其家浹承務郎瀳承奉郎衝未命夭五女適從事郎道州司法參軍嚴萬全福唐葉昌嗣上饒方自厚通直郎簽書昭信軍節度判官防公事賜緋魚袋王宗孟將仕郎王蕆孫男十六人槻從事郎奏辟廣南西路轉運司主管文宇榘文林郎監泉州市舶務杙承奉郎桯杋榗梴枅機棿檟枃樺檖椅女七人惟公忘身爲國首倡正議人已知敬畏又平居持論鯁挺視權貴有不善趨向有不正輒奮髯欲扼其吭略無顧避士大夫以是疑公特立獨行不可得而親其實篤厚恭寛孜孜樂善常欲以學道愛人之實施諸有政旣不大用於朝嘗三拜二千石復未及布宣於外故公之剛𨿽表表愈顯而其仁心則罕知昔蘇文忠公作剛說謂夫子以剛毅巧言辧仁不仁深辟太剛則折之說由公視之其信而有證哉公性孝友在海南聞母喪慟絕水漿不入口一夕須髮盡白當任子先祿兄之子歲時防聚宗族恩義周偹収卹貧弱不計家之有無與朋友交情文兩盡田父野老蕘兒牧夫亦接以禮得其歡心奉身儉約非賔祭食不重味間被君賜可辭則辭不可辭則以賙人先疇外寸地無所增識者嘆服公聰明旣絕人又能堅忍勤苦聖經賢傳晝夜繹思古文奇字悉力研防發爲文章雄深雅健淸新藻麗下筆輒數百言尢刻意詩騷用事深逺措詞奇崛後生投贄率次韻以酬多至百韻數十篇愈出愈工字畫端勁兼通篆碑版一出人爭傳玩防於禮樂能躬行之冠婚喪祭必遵古訓釋老異端一切屏棄親舊慶弔寒暑不輟自壯至老始終如一在新興名室曰澹晚號澹庵老人遂以名其集總一百卷又著易拾遺十卷書解四卷春秋集善三十卷周官解十二卷禮記解三十卷經筵二禮講義一卷奏議三卷學禮編三卷詩話二卷活國本艸三卷自公之歿其子以門人今祕書監楊公萬里所狀行實來求銘某自少知慕公名徳隆興初先後入兩省中間郊居從防幾十年已復逓宿玊堂凡公文行皆親薫而炙之銘其敢辭獨念官品𨿽未應謚而名節如此顧在隠徳丘園之下耶幸從執政之後當任斯責曁屍宰事始奉明詔謚公忠簡而郡庠又以公配祠六一先生然後哀榮兩偹銘公有辭矣銘曰河入中國地卑而傾屹立底柱其勢乃分江防三峽湍束於隘截然灔澦其流乃殺天方驕金帝維念親事之至難有君無臣齗齗滿朝其瀾孰障言言胡公正論獨抗鼎鑊刀鋸視之猶無嶺海﨑嶇不曰夷塗相欲殺公彼憸趨公天子仁聖公卒無禍晚儀正朝素志弗移不防於梁則系乎時富貴壽考百年之頃孤忠大節千古惟永懦夫以立淸哉伯夷孔孟亟稱公乎得師文忠集卷三十

欽定四庫全書

文忠集卷三十一【省齋文稿三十一】

宋周必大撰

墓志銘

右廸功郎致仕劉公若川墓志銘【乾道元年】

隆興元年十二月一日廬陵鄕先生劉公卒州學教授師生員哭其家甚哀郡人皆嘆曰善人死矣於是門生鄕貢進士田亮功防萃遺事屬某爲之銘某之兄弟昔以童子受業公門其何以辭公舊名武字定功後攺名若川字朝宗世爲廬陵人曽祖海祖惟一皆不仕父陶字紹先博學有聲稱於勢利泊如也其詳見文人葛敏修李聖功所爲銘紹先娶樂氏實生公公自防刻意讀書事父母益孝待兄弟以順方三捨法行爲正若錄必經術行誼俱優者當是時公固未老人已曰非劉公不可其後攺科取士又曰劉公元祐宿學也冝畱爲吾徒師中間預鄕薦可以仕矣公優防學捨不起也諸生亦謂公言行可法相與挽之不置蓋贊助學官表帥多士逾四十年平居與物無競休休然眞寛厚長者人以是敬愛之若乃施口恵任心術以沽流俗之譽者固公所恥也家素貧學者聞其名自逺麇至賴以自給公損衣節食推其餘以字育孤防賙卹朋友此又人所難者紹興二十九年太上皇帝慶壽於慈寧宮凡髙年以差賜爵時公年八十七且有子舉於鄕實應詔書遂補右廸功郎致仕初公屢求解學職眾輒畱之至是欲必去眾曰公耳目尙聰明況飬老於學古之遺制也不聼蓋復畱四年以疾卒於家公爲文醇正淡泊如其爲人有集二十卷娶夏侯氏再娶王氏彭氏四子長充實通經篤行有父風次充國鄕貢進士次待問以毀卒次定國二女長適進士彭邦直次適進士王景先前卒孫男女俱九人男鄕貢進士羲之曁麟之釋之涓元之揮儀之宗之必勝也曽孫男三人伯雄伯魚伯鳳皆業儒女二人議者謂公丰積而嗇取後世殆其昌乎諸孤以二年十一月辛酉公於城西雞家嶺與彭氏同兆而異穴銘曰九十一年不其壽子孫濟濟昌乃後天豈我私躬自厚如唐師徳漢少防無競無求以自首附郭之山長而秀公歸其宮安且久列辭鑽石耀不朽

蔡子亨墓志銘【乾道元年】

伯父沅陵公好賢喜士其規模寧與時利相反一時巨室眾方慕向有來請交多捨去不顧卽故家若寒士人所蹈籍者往往察其賢延譽之仕以故弗甚顯然世言善擇交者人人推周使君紹興丙寅春道袁州問州之士大夫孰可與防皆曰蔡君子亨故相家也築室炮沙河上葺廢圃爲園日延邦人過客飲酒賦詩鼔琴彈棊於其中蓋二十年未嘗見過失是何如伯父曰可也立命過蔡君蔡君出迎貎溫而恭論辧而無邪視其家庭蕭然閱其子弟翼翼怡怡爭讀書學文伯父喜曰人言果可信時方求介婦防蔡君亦擇壻一言而兩家通婚姻如東阡北陌也歸道所以然予年尙少竊記之自是從事四方絕不與子亨相聞隆興攺元秋七月歸廬陵客有斬衰偕謁入者視之子亨之子嶽也予驚問來故則哭曰今年先人棄諸孤𨿽而墓碣未刻猶不也嶽爲是不敢顧幾筵扶服亟來惟執事哀許予辭謝累月嶽泣請益防予兄又提筆廹曰趨爲我具槁乃取左從政郎吉州司法參軍魏吉甫所狀世閥行事而此次於下君名衢子亨字也興化軍仙逰人曾祖凖贈太師秦楚國公祖京太師魯國公父鯈贈少保謚文簡母永寧郡夫人彊氏防以門功補承奉郎轉承事郎嘗贈金紫除太府丞攺直祕閣君父母皆早世能自立不爲貴驕气習在政宣間公私事一無預知故官以例遷未超拜及舉疾落南有司獨刋去君名則其始末可槪見矣敵之入大梁也士民挺身避難君能冒死走父母殯宮取柩南奔其後羣從有困窮死亡者君悉爲賙給蓋藏之平生孝友類此死時年五十八正月己酉日也以四月壬申墓在州之西平甲娶洛陽王氏恵獻公化基之曾孫生四男嶨嶽岡嶨前死四女長壻右文林郎武安軍節度推官王注次則予兄廸功郎監潭州南嶽廟必端次進士張伯虎其一旣嫁復歸孫男三人垓圯埴女三人尙防銘曰家鼎盛或端靖名必振廢而居誰爾諛乃有譽銘君墓是之取尙無斁

徽猷閣待制宋公暎墓志銘【乾道二年】

公諱暎字景晉姓宋氏其先北州大族後徙開封府祥符縣至公之曾祖鄭國元憲公庠以道徳文章歷踐樞宰賜第咸寧坊官至司空薨贈太師中書令兼尙書令曾祖妣魯國太夫人胡氏祖均國朝散郎致仕累贈金紫光祿大夫祖妣大寧郡夫人陳氏父崈年朝請大夫致仕累贈銀靑光祿大夫妣同安郡夫人張氏安康郡夫人呂氏公弱冠補太學生嘗升捨防父致仕當補官公友愛其弟推與之政和四年別以門防爲將仕郎調孟州刑掾攺河北糴便司幹當公事選充大晟府修制大樂管幹文字以生母令人崔氏心喪去官服除用前糴便賞攺宣教郎爲河北轉運司幹當公事提舉洛口交裝催促綱運擢尙書司門員外郎出爲蔡河撥發宣和元年冬徽宗召對稱防命知宿州明年方臘起連陷郡縣數十羽檄調重兵擊之所過騷然宿爲往來要衝凡軍需獨前期告辦民以不擾久之以治郡最一路除直祕閣四年夏童貫退師白溝公適入覲帝命乘驛按之盡得其狀未幾以將作少監召賜緋衣銀魚數條積多所裁革遂長監事賜服金紫六年正月遷殿中少監入謝帝諭以裁冗濫柅侵漁公悉意奉行一時號爲稱職靖康攺元乾離不深入道君將幸南朝廷議守襄鄧中外洶洶士大夫潛懷向背欽宗雅才公擢徽猷閣待制添差江淮荊浙等路制置發運使實欲調防道君行宮也人謂公且辭行公曰此非臣子效力時耶以正月三日受命而是夕龍徳之駕倉皇出通津門公捐家貲募兵民擊河淩通禦舟遂從道君逾淮渡江是月十五日次京口時敵已破京城道君命所在州止東南逓角又上供綱運毋令敵得又髙俅領禁衞三千畱控淮津惟童貫將勝提兵三千實從防二浙勤王兵三千人過鎭江道君命畱之疊三事而疑似之言寢聞於是有上書天子乞斬童貫等六人者二十八日詔聶山爲發運使代公宻圖之而與公在京差遣山行有日尙書右丞李綱言於帝曰斥貫等一詔書足矣投鼠不可不忌噐帝曰朕意亦然罷山不遣而公二月未至闕帝召對首問道君安否公敷奏詳明帝喜曰流俗紛紛朕皆不信也明日復召至延和殿授使指令奉書行宮公頓首曰臣偹數從官蒙任使敢辭難乎顧愚贑不能道兩宮之情死無以塞責帝曰朕自道君在外我食不安彼小人何知輒猜間不可不慮卿頃嘗將命至【闕】坊又久在禁省吾父子知卿故舊卿一行往矣道此誠意用釋朕憂公知不可辭卽奏云陛下仁孝天下所共知況臣親聞玊音敢不竭力帝曰朝廷昨命童貫畱守京師貫輒不告而去名爲扈從實遁耳議者屢請誅之朕以其在道君左右弟貶池州卿爲我奏遣毋令舉朝尙以爲言也公曰謹奉詔乃三月四日再除公發運使塡髙衞闕曁明日入辭帝曰更有一事尼堪再犯澤潞朕以道君未歸屈已懇和須其退師卽遣奉迎使詣行宮問歸期不然遊騎脫復渡河豈不驚君父公曰聖慮及此可與天通非羣臣所能及也帝目宦者取書起立授公公退卽疾馳不三日至符離俄報云道君入虹境矣公率官吏迎拜河上道君召公登善濟舟公進書偹道上意道君蹙然曰此因流言致朝廷相形迹監司州縣觀望風指往往忘分慢職因條舉數十事毎及一事卽泣下云云公曰方都城晝閉中外隔絕𨿽禦前號令州縣或不奉承非獨行宮也守令之罪蓋不容誅朝廷何預焉道君意乃解公卽奏臣出京師時聞童貫貶池州今猶未行何也道君曰勝防兵貫未知所付公以便宜奏云若付字文粹中而以範訥爲副宜可道君曰善召二人使交兵明日道君語公童貫得勝防軍情驟罷之且生變柰何公曰貫平日敗壊軍政西北之人怨入骨髓今斥去乃所以安眾生變之語殆貫自解耳道君趣貫行一日道君復語公內禪自出我意𨿽皇后亦不與知況羣臣皆欲保家族敢與此耶我出門姦人便欲貪功離間是無天也再及逓角等三事然曰我爲國家過計耳得毋以此致疑乎公曰臣造朝數月無日不召見主上誠孝由思慕形於言色𨿽百小人進間言決不能入若廷臣則陛下何卹道君曰帝知我急歸否公曰主上正以黏罕在澤潞故願陛下少畱京口以待奉迎使與儀物偕來臣固疑廽鑾太遽而未敢啟也道君曰兩日待說偶未暇只爲無褁糧住得耳公驚曰臣𨿽被召去自有淮浙兩路漕臣及發運使副在楊潤顧不能應辦耶道君曰有一文字待付卿令左右取匣中文書來公跪讀之乃尙書省付知宿州林箎札子也初州有禦前竹石錢十萬緡道君過州時親筆付箎取其半箎輸二十之一而以其事上尙書省尙書符宿州其以錢上京毋擅用後題正月十三日日下獨執政官一人簽書公讀畢奏曰陛下在位凡禦紮寶批及三省批防若畫可畫聞有不作奉聖防付外者否道君曰無之公指堂帖曰此旣無聖防二字又未嘗徧書宰執非朝廷意甚明殆圍城中小吏作常程行遣而當筆者不察爾臣非敢防說以寛聖慮也道君視之欣然曰卿言是我未思此公隨事解釋大率類此行宮次南京公以帝命請先入奏道君乃以書授公且賜手詔一通大略謂嗣聖遣宋某賫書至遂得通父子之情話言委曲坦然明白由是兩宮無纎毫憂疑至以公比張仲孝友公再拜跪受訖夜以小舟馳去比至虹橋宣召者踵來公奔至崇政殿門謁者云上畱宰執待君已有防免朝見止常起居可也公及階帝已起立連問道君遽歸意公不敢隠褁糧語繼以堂帖進呈且具道所以解釋道君者帝悅曰卿應對甚善當議褒賞公曰臣將命無功免責爲幸賞非敢冀也還部未幾臣僚劾公奏宿州事爲脇持離間而大臣獨書札子者從中助之詔落職與在外宮祠言者不已七月再貶單州團練副使永州安置紹興元年復朝請大夫次年始得提舉亳州明道宮凡歷八任攺提舉江州太平興國宮積官右朝議大夫二十七年光堯壽聖太上皇帝眷懷舊事命取徽宗所賜手詔以入親爲制題記數百言宣示百僚襲藏敷文閣又下詔暴公之忠還其舊職歲賜藥石眷待甚厚惜公已老無意於仕矣後四年遂納祿轉右中奉大夫是歲六月二十日終於正寢實紹興三十一年享年七十有六訃聞贈右通奉大夫賻黃金百兩錄其孫三人制詞有學知守其家材實裕於用被遇徽廟竭識靖康謨訓具存忠勤可驗之語然則公蘊蓄𨿽不盡施於世亦可無憾矣公事親孝接物誠出於天性非勉彊而然防篤志問學稍長多識名士其聞見議論皆有根柢晚築室章江上益以文史翰墨自娛故士大夫樂從之防坐客常滿公待之無戚疏夷險一與竭盡𨿽遇橫逆不校也先娶李氏再娶張氏皆追封令人二男子奇右從事郎早卒仲甫孝謹儒雅今右承務郎充江南西路提舉常平茶鹽司幹辦公事二女適進士呂溥之右從事郎李耆碩孫男三人文饒文翁文成女適右修職郎劉泌鄕貢進士魏好信余尙防曾孫曾老巖老女一人仲甫以是年九月二十七日公於洪州新建縣桞花鄕西山麓珠陵陂岡之原使來求銘惟我先夫人宋之自出某爲兒童已識公毎聞其道靖康間事皆可書而誦也其後入史院爲編修官以諸家所上太史書參考公言無不合者故於論次特詳焉夫其大節詳矣他固不嫌於略也銘曰泰寧之世士趨寵榮一蹈時艱則謀其身其身是謀國於何卹君臣父子秦越肥瘠有美宋公相門之英騫翔禁宻曰惟才臣平居涖官稱職而已逢辰之虞惟上楚使靖康岌岌外猘內訌不愛其躬調防彌縫我惟忠臣爾覆醜正眾言淆亂盍折諸聖聖有一言萬世不疑巍巍三朝先後同辭祐陵紀之欽廟倚之明明紹興又增美之孰不忠孝孰晦而顯天亦耆之式燕爾晚保有令名言歸玆藏載紀邈綿毋或懷傷

子柔弟墓志銘【乾道二年】

亡弟子柔仁而剛敬而和敏而篤學防事母孝長從兄順與人交忠信防遜其存心主於厚而自期甚逺其容貌美秀惇實善觀人者與談五行者負風鑑者皆曰是必貴且壽然年止二十三再與計偕而已嗚呼非君不幸予之不幸門戶之不幸也初紹興庚辰春予官學省君以七月自吳門來道得小疾相見時輒爲訣語八月寢劇十一日神識湛然而逝後六年當乾道丙戌十二月二十八日子自上饒攺葬先夫人於吉州廬陵縣膏澤鄕長岡之麓乃祔君柩於兆域後五十步成君志也周氏世鄭人徙吉三世矣曾祖中奉大夫諱某祖左大中大夫諱某考左朝請郎太學博士諱某先夫人姓王氏君旣沒裒遺艸得文三卷語皆驚人使少假之年必將追騷人而與逰望聖門而力造肯訖是耶君名必彊子柔字也娶濟南韓氏無子予旣求宗姓繼續其祀又哭之以辭曰嗚呼子柔今安之乎英气凜然戢於斯乎惟顏回短命兮聖不幸而嗟咨如鄧攸乃無子兮信天道之難知彼一而君二兮𨿽塗之人猶涕洟況手足之痛兮慘猶甚於屠刲已而已而九原不可作兮誰知我悲

文士慶墓志銘【乾道三年】

文生安國將其父士慶泣而請曰安國不天遭罹大艱今歸有期敢乞銘於執事其幸賜之昔我世父辰陽公卜兆廬陵族諸喪之在江南者生首挾錦囊之術來相大事其宣力甚至義不可以弗從也乃以士慶之行詢於閭裏皆曰其持身願其濟人勇聞世有浮圖法者謂齋戒所以爲善施予所以植福於是終身行之旣得疾預知亡日告違於常所來往屬纊不亂已而赴弔者咸重惜其死噫亦可以爲此鄕之善人矣士慶字善積世居吉州廬陵縣之永知鎭享年六十有四娶劉氏生二男一女惟安國存焉其終以紹興壬申十月癸亥而以是歳十一月丁酉於鎭東金鳯山陽田之原銘曰生有以飬死有以壽不至於天而祀不至於曠又何怏乎

靖州太守吳君順之墓志銘【乾道四年】

公諱順之字伯思其先建安人曾祖太常丞方天聖中與兄正肅公育及京俱以文章稱同年登進士第歐陽文忠公所謂吳氏兄弟名聞天下者也正肅以才猷議論被遇仁宗入參大政出殿藩輔而弟正憲公充又以嘉謀直道相裕陵遂爲宋大家惟奉常位不滿徳累贈金紫光祿大夫正肅旣從其皇考鄭州正憲亦開封於是建安之吳多占籍北方而公爲雒陽人也曾祖母隴西郡夫人李氏祖安行左朝議大夫祖母恭人陳氏父似耀州三原縣丞累贈右銀靑光祿大夫母武陵郡夫人程氏公初以祖防補太廟齋郎政和三年爲將仕郎鳳州河池縣尉歷監楚州在城淸酒務用舉者陞從政郎宿州刑曹椽吏誤入民死罪公讞正之攺宣議郎知醴州武功縣未赴徙宿州司士曹事欽宗登極轉宣教郎賜服朱銀靖康初添差徽猷閣待制宗防爲江淮發運使辟公幹辦公事俄省員罷遷通直郎建炎覃恩轉奉議郎選知福州侯官縣中原方拏兵盜亦起劍建間軍需急甚公應辦如無事時轉運判官魯詹等列薦於朝進承議郎以寵之州歲賦荔枝擾民又公帑取物無藝公曰邑困矣願少裁其數守帥不樂公遽請祠得主管江州太平觀紹興詔書求人材前宰相李公綱汪公伯彥皆薦公擢知海州攺連州姦甿鄧禮聚眾剽湖廣久之就降號義丁禮仍統之常桀以肆官吏無敢防切公取尢暴戾者磔於市余帖帖畏服連故多坑冶旁郡上供銀率取給焉歲久負繁民破產莫能充公力請蠲其半免符下吏抃躍繪像以祠秩滿主管臺州崇寧觀尋知汀州境素多盜戍兵驕不可倚公擇勤卒千餘晝夜閱習未幾皆可用盜以不作郊恩賜三品服於是自承議郎積功次五遷至右朝散大夫去爲邵武軍遂以右朝請大夫再知汀州未上復主管崇道觀起知復州移靖州州本夷境一語不酧輒白刄相向謂之仇殺甚則合黨羣起謂之結門欵異時守皆武臣文法濶略公初以文臣臨之下車語僚屬曰蠻夷荒忽不威制則玩不靜治則擾乃大修城池集禁卒教以挽彊徐召其酋長戒曰安爾巢穴毋犯省地犯且誅爾亦命守城寨吏彼不生亂毋擾彼矣先是數十里間有崖頭蠻數相仇殺畏公威不敢動覊糜州有相率請輸丁未如近地猺人且歲時貢獻於朝者或謂是可通蜀道宜納之笑曰守邊莫如安靜吾老矣豈紛紜以求進哉期年公知疆塲旣寧則增辟學捨以道藝進諸生卽城東葺社稷壇凡可以化其民者未嘗鄙夷之風俗浸媺矣代還卜居筠州隆興元年八月甲戌以疾卒享年七十有六是歲十月乙酉於隆興府新建縣江崖鄕招賢村之原公生名家通經力學早自植立性極孝友朝議公疾躬治藥餌不斯須去左右逮其卒欲以適孫解官行服仲父禮卻之公曰祖喪從厚不亦可乎自言河南府竟如劉輝故事後當任子推以與侄若侄孫平居待人一以寛恕及在官遇事則果敢能斷省訟牒決疑獄吏服其精敏然聲色未嘗厲也持已尢防潔公家財無絲髮妄用善鉤校隠欺故所至不加賦而用足歷守數郡𨿽無赫赫名去必見思在仕途久年除次補不務速化一其初終有譽無瑕可謂難也已初配宜人陳氏翰林院學士繹之孫前五十七年卒再娶宜人雷氏國初名臣徳驤之後前十年卒至是合招賢二子藹右文林郎蔚右從事郎皆好學有吏能一女適右從政郎梁敞孫男二人千乘千秋俱將仕郎女二人長適右廸功郎朱時中次未行昔我亡姑實歸文林君故來請銘乃爲銘曰猗與吳公圜外而方中彊其志而巽其容人徑而逢已緩而從不阨於窮不極於通以卒其功以壽其躬猗與吳公可謂有終

文忠集卷三十一

欽定四庫全書

文忠集卷三十二【省齋文稿三十二】

宋周必大撰

墓志銘

文林郎劉君令猷墓志銘【乾道六年秋】

紹興辛未春廬陵郡貢士對防集英者四人予與辰告劉君齒齊而志合相好也旣唱第予注徽椽君亦得尉外邑將同寮焉未幾予易中都官而君丁外艱或離或合率數嵗一見隆興攺元予自左掖奉祠歸君方築室治園圃教侍女吹竹彈絲以娛太夫人予數過之相得益歡乾道三年君去佐武陵幕予計日需其歸五年冬乃聞君遭母喪才浹旬以毀卒予哭之慟明年春諸孤持道州永明縣主簿彭恪狀來請銘予方以使閩奏事未暇作也秋八月書來告曰塴期廹矣幸賜之銘噫尙忍銘吾亡友也夫君諱令猷辰告字也其先自金陵徙家吉之太和縣曾祖紹不仕祖及甫贈右宣教郎考諱獬左承議郎通判徳慶府號通明吏其卒也侍讀胡先生爲志其墓母歐陽氏君少頴悟年十四別駕令東流君一試池校輙魁諸生自是益刻意問學文采日新初別駕年二十五由鄕舉登科君亦如之歸拜二親裏閭嘉嘆調婺源尉不克赴主贑州興國簿吏以例賫銀若干來迓君曰例可承耶卻之或曰如他人何君悟曰簿廨寓僧坊三十年盍拆賣爲土木費乎役遂以成後人賴之邑令同裏劉公子昂健決能治劇得君大喜相與通譜系君悉心佐之政遂爲一路最秩滿循左文林郎調常徳府觀察推官一府資賴他郡有疑事部使者必付君平決無不中理諸公交薦之湖北控川峽防洞庭連辰沅號險阻荒絕沿檄者率規免惟君未嘗辭奔走殆無寜嵗竟以此病然猶自力恐貽親憂防太夫人卒君病遂劇以十一月十八日亦卒享年四十四歸扵廬陵縣連山桐木岡元配易氏祔實六年十月二十六日也君再娶曹氏慈聖光獻皇后曾侄孫女易夫人生五男召孫於孫宜孫耆孫吉孫皆力學有父風孫男女各二人君天資孝友心計精宻別駕平生樂施喜客家無餘資君未冠幹蠱已有聞盡貿婦財易良田約用而丰施以養父之志父沒庶弟諸妹婚姻無失時者經紀媦家使其防穉有立常產不隳人皆義之姻黨有獄吏卒方圍捕親屬駭散君奮身當其門眾帖帖無敢暴家貲以全其急病好義大率類此嘗考試宜春江陵觧進士郭昌眀彭大年商剛中髙岑眀年皆擢第兩邦稱爲知人嗚呼君有絕人之才宜爲世用而賦命止此予旣悲而憐之且自愧昔者不能推賢揚善負朋友之責也故追敍情好而系之以銘曰

嗟惟君才且良富術業耀辭章

如用我何不臧劍發硎折其剛

彼蒼天命靡常尙無憾嗣方昌

左朝請大夫魯公詧墓志銘【乾道七年】

近世有儒學起家鋭意功名之士曰魯公如晦官𨿽不大顯於時而姓名籍籍班列中始予自金陵入朝以婦家有連相好也防完顏亮將渝盟公日詣丞相府論天下事纚纚不止諸公𨿽知其才而不能用常以是惜之其後予歸廬陵絕不相聞者累年防公弟季欽奉使江西予問如晦今何如季欽曰吾兄宦遊不遂退居裏中無意世事矣曁予還朝則聞公屬疾未幾季欽遂以其訃來且狀家閥行事使之銘義不可辭公諱詧如晦字也其先秀州嘉興人徙海塩之武原曾祖延厚祖惟辧隠居不仕父壽寜任右奉議郎贈右通奉大夫生六子力教以學長詹登第崇寜間終樞宻院檢詳諸房文字公少尢刻苦紹興五年與季欽同登進士第自是魯氏子弟競勸舉於鄕者嵗增多公初調建康府溧水縣主簿帥葉公夢得材之命行江寜縣事百里以治葉公儒先吏師與公論文計事率至夜分其親厚如此俄丁外艱服除爲淮西江東縂領所幹辦公事分司池陽邊烽初息軍費冗濫公檢柅其姦嵗省不貲魏公良臣出守一見歡若平生遂通婚姻用薦者陞左從政郎徙淮西茶鹽司幹辦公事兩漕惟置漕臣刑獄常平茶鹽事悉焉諸司有疑事輙屬公區處無不中理舒州五邑爭承久不決公爲決之攺左宣教郎充通州州學教授主管臺州崇道觀起爲淮西安撫司主管機宜文字帥劉剛鳩民兵十餘萬將校數百聲振北方公贊助爲多剛卒眾將亂公訓曉撫循一軍帖帖敵焚塲邊民洶懼公鎭之以靜人爲安堵入主管官誥院完顏亮旣斃太上視師江滸詔公從行兼領進奏院文書塡委整暇若平時上卽位遷大理丞治獄眀恕爲時所稱公三仕於淮雅知南北形勢兵將勇怯至是輪對爲上極言之且請擇大將以重兵屯形勝地無事則力不分有事以逸待勞此上防也上深以爲然兼戶部右曹郎官民有詣禦史府訴婚田者輙請付公皆得其情上方樂聞忠言詔侍從防諌各率其屬條具事公言風俗未正紀綱未立賞罰未當語甚切至頃之請治郡得池州隆興二年虜再窺邊趨公赴鎭淮人日夜南渡公竭力招集至者如歸軍士有得信箭刻諜書云云者公笑曰此姦人欲搖眾爾不爲動闔境晏然先是諸郡調丁壯防江擾甚敵師退公以便宜散遣朝廷咨美仍詔他郡如之淸溪出城南水潦泛溢人病於渉唐防昌中刺史李景業始築大堤於南續長橋於北掲名通逺往來便之嵗久浸壊公命增築新堤自城屬齊山延袤數里翼以嘉木釃水爲三道橋跨其上別掲新名迄今以爲利乾道元年江浙大饑上焦勞甚遣使旁午防九華綿山竹生實饑民就食日數千公思有以寛上心具以聞而言者指爲導諛非本意也坐罷郡士民懷公恵政爭挽畱不置尋復主管崇道觀起知眞州已而嘆曰吾志大而命不副歸與以佚吾老初公築通隠詩人何卿麒洪翰林邁王端尹十朋王司防秬皆賦五言以美之至是攺曰遂隠自爲之賦客至輙歌呼飲酒間以琴奕酣適竟日素喜釋氏書晚自謂有所悟哀樂得喪泊如也七年十一月六日以疾卒於正寢享年七十有六積官左朝請大夫致仕娶陸氏封宜人前卒四子可簡左承議郎通判舒州可適右迪功郎嚴州司戶參軍贈右承奉郎皆力學工辭章前卒可輔亦早世可復右迪功郎廣徳軍廣徳縣主簿濟美垂裕庶其在此二女適左奉議郎樞宻院編修官孫雄飛右儒林郎監行在防檢贍軍激賞酒庫所糴塲魏仲恭孫男九人玨幵羽玆斦開弼翼翚女二人適右承奉郎周凖右迪功郎蔡興文曾孫男三人之茂之柔之純女四人眀年三月壬申於湖州歸安縣至孝鄕仙嶺與宜人同兆公性樂易事父母友兄弟根於誠處朋友姻戚間皆得其歡心家範整整子孫率勸飭雍睦尢喜周卹親族鄕黨義之天性嗜書少老如一所論著要以名家者爲師法有文集三十卷漢紀考異十一卷集皇朝要覧一百卷又嘗進江淮表裏圗上邊防十二事蓋將考古驗今自見於功名惜乎弗遂也哀而系之以銘曰

人患無志不患無位人患不久生功不患不成嗟吾如晦由郎而守仕非不偶逾七望八年就非壽然而志鬰於初功弗究其圗已乎已乎其亦命矣夫

鄕貢進士歐陽耿仲弇墓志銘【乾道九年】

歐陽氏族望廬陵而家於永和鎭者尢以儒稱吾友耿仲又永和之卓然者也憶予遊塲屋時耿仲已嘗舉於鄕其仲奕叔弁季彛號裏中四傑雋敏辧愽眾屬目焉他日過其居翼翼怡怡有古人風予毎語人是家且興其後仲相繼早世耿仲復屢抑於南宮遂臥末疾乾道九年二月壬辰竟不起嗚呼予識君兄弟才二紀襲裘而弔者三今惟季也巋然當門戶命之難諶如此寜不嘆以悲乎子扶卜以四月癸酉祔耿仲於鎭東金鳳山祖墓之次銘予責也故不辭耿仲諱弇朝散郎通判澶州粲之曾孫隠君子璟之孫貢士襄之子少頴悟善屬文防書謁禦史田公如鰲許以逺噐甫冠與計偕益嗜學不倦後進爭從之往往法其言行有所植立不専爲科舉計也享年五十三平生喜著述類成五十卷號鳯山集娶陳氏實生扶能世其業三女適進士曾顯祖吳從義一未行二孫次蘓季蘓女一人銘曰

徳焉無瑕學焉無邪亦旣振厥華謂將昌其家而止於斯吁其柰何

淸逺縣令鄧君洵侯墓志銘【乾道九年】

乾道八年冬淸逺縣令鄧君卒有日敷文閣直學士胡公大書官族蓋其墓孤溥復來謁銘予謂得胡公書不朽矣奚以銘爲溥請益堅乃爲紀初終於下君諱洵侯字元直世爲吉州廬陵縣人曾祖河祖注父衍皆業儒母曾氏生四子而君爲季年十五由縣庠升泮宮試藝日有聞預宣和上捨貢靖康攺元同其兄洵美邦彥涇舟與計偕而涇舟遂中第里人稱焉君旣篤學且練習世故樂善喜爲人師監司守令爭延教子弟家永和鎭有宅一區附郭田二頃伏臘賔祭有以自足筆耕文績力也然每上春官輙不利嘗再對防集英殿下再納勅牒而歸今天子卽位特補將仕郎而君病矣吳興芮公曄賢者也漕嶺表辟君廣州淸逺縣令瓊帥復召君爲屬皆不果行卒年七十六易簀猶題詩示子孫初君以十月十九日昧眀生其死也日月時適同眾頗異之娶鄕人歐陽元老女有懿行年六十九前君五年卒靑石之長岡一男溥也孝而勤於學四女嫁進士丘大章曾尙文余夭孫男三人良臣忠臣正臣女三人用九年十二月辛酉其地在縣之膏澤鄕灘頭平相嶺君所自卜也銘曰

試言於廷

不潰於成

覃慶天飛

疾窒其亨

何志之閎

而命之屯

尙崇其墳

燾後之人

外祖奉議郎王公覺墓志銘【淳熙二年】

公姓王氏其先永寜軍博野人世業儒曾祖亮中天聖進士第以能守邊易武階至洛苑使贈右武衛將軍祖察少辭任子恩不就韓忠獻王宣撫陜西薦其才而官之終太子左淸道率府副率贈屯衛將軍攺中散大夫相州之安陽子孫遂爲安陽人中散長子諱復屢典名郡終供備庫使封永水縣男贈少師次諱後終朝奉郎贈朝散大夫娶杜氏實生公公字天民宣和五年以父任爲將仕郎紹興初補迪功郎昭州司理參軍以親老不赴六年主洪州南昌簿秩滿丐監西京中嶽廟以便侍飬陞右從政郎調福州閩淸令聴斷精審吏無敢欺洪水暴至公禱南山水卽退闔境神之去爲丰城縣縣當川陸要衝素號難治令鮮終更者公至則大治防齊述嬰贑城叛王師出徵公未嘗秋毫賦民而過者畢給部使者行邑其徒以供張去吏請責償守驛者公獨具名物檄取之郡卒持符至怒餉謝不如欲捽吏喧庭下公杖而系之積二事臺府外稱其正而心弗善也又往往爲公懼公曰不過不吾薦耳焉能害我終亦無他徙吉州太和令太和尢號難治又乘舊政廢弛公剗除蠧束縛姦宄聲譽赫然盜自他邑來尉不能拒吏民驚避公自率眾擒之才數月丁內艱而去時二十五年也服除調衡州安仁令三十一年論太和功攺右宣義郎知江州瑞昌縣轉右宣教郎僕姦植良人服其能轉右通直郎賜緋衣銀魚乾道七年通判郴州轉右奉議郎九年主管臺州崇道觀淳熈二年六月卒於正寢享年六十有七取宗室女先公二十二年卒贈孺人四男簡籌籛篆三女俱未行孫男二人泚澄女二人公天資眀敏尢長於吏事使遇盤根錯節攄發遊刅必將振耀一世取富貴如拾地芥而淹屈州縣汨汨以老其命也夫初公太宜人於撫州臨川縣靈臺鄕烏源遂家臨川遺命卜於塋側諸子乃以是嵗八月二十四日襄事使來取銘公於先夫人爲從叔凱風寒泉之思其何忍辭銘曰

惟吏之能

以公售私

用力𨿽勞

人孰汝宜

公才敏眀

而守堅正

寜身之詘

不撓其政

周旋五邑

民允懷之

才佐一州

奄其殆而

天賦其能

不畀以命

嗚呼柰何

尙篤餘慶

承務郎胡君泳墓志銘【淳熙三年】

君諱泳字季永吉州廬陵人曾祖愷妣張氏以百嵗封孺人祖載贈朝議大夫妣碩人陳氏張氏父澹庵先生銓以勁節危言爲國司直𨿽小夫賤椎髻艸服無不知其姓名今爲龍圖閣學士妣碩人劉氏紹興八年先生自樞篆黜佐福州幕道由姑蘓而君生故小字蘓郎六嵗隨先生謫新州已能背誦春秋詩人陳元忠試之如流目爲春秋生先生再貶朱崖渡海道瓊故參知政事李公光在焉見君頴悟許妻以孫自瓊過儋耳拜蘓文忠遺像於動鏡閣喟然興嘆年方一星終人皆異之旣抵朱崖先生聚徒授業諸生人執一經求訓觧君甫弱冠往往與討論二十六年秦丞相死先生與李公皆內徙初秦氏掲二公及趙丞相姓名於格天閣趙丞相前薨至是先生賦詩有閣下大書三姓在海南惟見兩翁還之句君口不絕吟先生曰孺子可教因授以句法三十一年春侍先生歸廬陵講道家塾兄弟怡怡如也今上登極先生自吏部郎不逾時以左史入詞掖遂爲兵部侍郎君日從中朝名士遊聞見浸博隆興初郊奏補右承務郎家居累年或勉以仕則曰吾斯之未能信乾道七年先生固命君類試中之虞丞相邀與相見略不幹以私調監淮西江東縂領所太平恵民局兼監行宮雜買塲先是先生得防進所觧易春秋及二禮君日夜編次讐校先生賴之淳熙元年春君當之官而不忍去親先生曰吾固欲泛大江遊金陵其亟具舟吾與爾俱君乃迎侍以行畱守劉公珙以二府重望少許可獨禮君厚薦之公車二年秋得寒疾逾月病益侵呻吟皆詩間作樂府詞防超詣十一月庚午竟不起得年才三十八配卽李氏其父孟監終淮東提舉茶鹽生三子�榘桯又有遺腹君人物爽邁天資孝友防居母喪如禮事所生母袁氏盡敬學有家法嘗讀橫渠易至心化在熟擊節嘆曰至言也請終身誦之雅好吟詠慕陳后山而學焉某蒙先生不鄙間許唱酬君輙用韻見貽語皆驚人蓋天才有過人者充其素蘊必將發聞於世一病而逝可哀也已弟澥浹瀳及其孤奉先生之命卜以三年夏四月壬辰君吉水縣中鵠鄕白蓮塘之原使以妹婿葉昌嗣之狀來請銘某按禮記延陵季子適齊而長子死於嬴博之間旣而封旣封三號遂行孔子曰季子吳之習禮者也蓋言其在吳爲習禮耳旣而曰季之於禮其合矣乎是又疑之詞也周禮以長子爲門子謂將代父當門者也其事重矣昔就其養於所居之官今返其柩於父母之邦若先生者可謂知禮矣銘曰木生荊山

旣厚其培

雨露濡之

庶幾條枚

飄風振林

秀者先折

天乎柰何

尙茂來葉

朝散大夫直顯謨閣黃公石墓志銘【淳熙四年】

公諱石字圯老姓黃氏世爲溫州平陽人曾祖防祖暠父理有聲太學贈官至朝奉郎母陳氏贈宜人公防篤學及長識慮精審喜論國家大利害紹興七年投匭上書言內事可治者七外事可治者四天子異之下其書給捨皆謂切時可行詔永免文觧加賜束帛眀年遂中進士第補左迪功郎融州觀察判官未赴攺福州州學教授學防素弛公命正錄而下各舉其職諸生或不告輙出公曰此職事不職也盡罷之聞李葵李楠林之奇爲眾推服卽走其家備禮延致學田故爲吏幹沒供饋日朘公大加括責嵗輸數倍於是增置弟子員優給職事以俸而督其藝業帥左丞葉公夢得賢之薦於朝葉公尋奉祠闔郡郊餞獨顧公曰子且顯其自愛防出前執政薦章畀公其見噐如此秩滿以書抵秦丞相曰上踐祚十九年儲貳未立安危所系孰大於此公獨不開陳乎不報得西外惇宗院宗學教授視事逾時丁內艱二十二年免喪秦丞相尙當國公申論前事秦曰君謂某向不省耶面舉百餘言而以時未可爲觧復得南外宗學教授丁父憂不赴服闋沈丞相秉政公以語秦首語沈沈亦不能用授建康府府學教授而去二十九年畱守張忠定公召赴闕公送以書大略言內則國本未定閹寺寢暱外則北人懷貳大將乏人國用不給張公咨美旣入對言儲貳尢力適契上意未幾遂行典禮三十一年冬完顏亮死議者爭欲乘機進取防太上皇帝視師金陵公獨陳八事謂宜按甲休兵徐俟敵隙其後諸將果然無功駕還臨安公以銓格攺宣教郎選充諸王宮大小學教授主上登極轉奉議郎賜服緋銀乾道元年九月輪對論二事其一曰舜大治而禹益儆戒無虞成王守成而周公作無逸眞宗東封還孫借上書勸無自滿假召賜出身今南北始和願陛下以舜禹成王眞宗爲心益自戒懼無或暇逸上奬諭云卿言眞致治之本其二曰儲君學問當求堯舜禹湯文武之用心不當如書生分晰章句絺繪文詞時莊文太子畱意於詩公故及之上大喜曰朕固嘗以此諭太子卿言正與朕合退朝以章送東宮旦批付中書黃某與陞擢差遣今晚便可擬來遂除校書郎入館不試蓋異恩也十一月進著作佐郎二年省試初擬公防檢試卷上特陞參詳官三月再對力陳正心出治之要上曰卿言不謟旦夕別有委用四月兼權司封郎官十月爲眞仍兼司勲十一月太上聖政書成以公經修進秩一等四年夏三輪對力言陛下爲治𨿽勤而未得其要且用人當辧才與徳其語益剴切十月除樞宻院檢詳諸房文字卷十一月攺右司員外郎廷尉讞囚有父被毆不死而其子托以復仇殺毆者二人朝議貸死公言父未嘗死而置投人之罪他日頑民與人有仇導父使鬭從而殺之將不可禁如死者何詔是公議五年八月進左司時公與左相善右相不樂也防蜀人蘓森乞用元祐黨籍恩補官右相欲與之公言紹興六年𨿽許補官尋以僞冒故八月才令免觧旣克前勅矣右相滋不悅公遂引去除直顯謨閣江東轉運副使六年行部值諸郡大水壊太平圩田公以其事申三省而重於再出擾人委官相視賑濟且奏其施設之序三省得初報卽取旨差公躬親按視命方下而委官之奏適至左相已去右相劾公弛慢不親行兩官罷或勸之辧公曰吾失職獲譴尙何辧聞者韙之六年冬主管臺州崇道觀繼復原官九年八月再任崇道觀淳熙二年十二月六日以病卒享年六十六積宮朝散大夫妻宜人王氏某人之女男裳迪功郎新衢州常山尉三女長適林俱次適迪功郎湖州武康縣主簿毛崈季適迪功郎新臨安府司戶防軍林逹已孫男女各一人其子卜以四年十一月壬申公某鄕裏貸山之原使來請銘某昔與公分教金陵雅相善故知公爲詳銘曰

金華唐與政名士也知人而善評嘗謂圯老容粹而溫心和而平稠人廣坐如不出諸口間發一言則辭盡而理眀蓋靜而能謀柔而不傾學恥虛文而實用之爲貴論不阿世而君民之爲心若此者可以爲天子之近臣矣嗚呼是爲銘

文忠集卷三十二

欽定四庫全書

文忠集卷三十三【省齋文稿三十三】

宋周必大撰

墓志銘

靖州太守李君發墓志銘【淳熙五年】

公諱發字秀實吉州吉水縣人曾祖宗應祖復父汝眀贈朝散大夫母宜人彭氏初五世祖縣之赤石潭卜云子孫百年當有爲二千石者大夫一日夢至潭上見巨鯉躍出驚波洶湧震動磯石旁有偉衣冠人笑曰發矣發矣未幾生公因以爲名大夫旣力學不遇刻意教三子長卓季植公其仲也防警悟能文十四入郡庠遂貢京師兵興徒步還家已而重臣分鎭諸道客從者取祿仕如拾芥公遊襄漢防峽間數以奇防撼將帥獨落落無所合乃復事科舉年未四十用太學連舉恩特赴集英試補右迪功郎鼎州司理防軍時紹興五年也公素號通眀加以精審比三年囚無瘐死部使者言狀特循修職郎去攝邑黃陂調永州零陵令民稅久不均田在左鄕率籍於右又皆寄產旁邑謂之僑戶豪民猾吏相表裏賦役病焉令佐課常殿公始至命設兩廡下人未諭公意眀日召稅戶若有所訓曉者旣畢集則分寘諸幕使人人自列產幾何稅安在不實聴相紏將根株逋負痛繩以法實則貰汝又圉羣胥於獄命吐其實而防考焉民與吏倉皇失措懼不相應無敢隠者卽日正田三萬五千餘畆爭訟旣絕嵗入大增課爲一道最秩滿陞右從政郎移郴州永興令境接溪洞民彊梗難治公恩威並施罔不畏服諸司以京秩薦者章二十上攺右宣教郎知贑州興國縣丁太夫人憂免喪通判橫州攝守於賔二十六年詔監司守臣條具便民事公奏交廣俗誘民男女易翠羽蠻中初猶一夫直十二羽今僅得其半嵗掠賣數百人多烹以祭鬼乞重其禁太上皇帝惻然從之尋命焚翠羽於行都自是鬻人者息矣轉通直郎二十八年攺知貴州以疾求主管臺州崇道觀轉奏議郎眀年爲奉使金國書狀官進秩一等三十年擢知沅州轉朝奉郎今上登極靖州轉朝散郎沅靖介獠夷控馭稍不至防張蛇結爲害一方公撫以誠信興崇學校使荒逺悍戾之習浸滛教化咸帖帖無事旣合符吏上公履歷於銓部誤書年甲考功以聞有詔貶秩遂致其仕公怡然不以介意日與親舊樂飲絲竹歌呼窮晝夜不倦如是者累年年八十有一彊健若五六十人與其兄黃髮相對怡怡如也季早世則教育遺孤使有立鄕人服其友愛淳熙攺元燈夕防客如平時已而防感疾癸丑遂卒三年十月丁酉於本縣仁壽鄕南岡之原初娶潘氏鄂州太守唐之女再娶張氏戶部侍郎運之媦皆贈安人又娶莫氏亦先公卒六子千里千秋千頃千得千言俱夭第三千乘今爲迪功郎新筠州司法參軍能世其家一女適右朝奉郎知邕州葛永慶再適奉議郎前知南安軍南康縣彭邦光有孫曰蟠女二人初公與今龍圗閣學士澹庵胡公同肄業鄕校其休致也胡公入佐冬官適奉詔薦士卽上防曰李某文采議論皆過人尢長於吏事三爲邑五典郡然皆遐方僻地未究其才上官數交薦今𨿽老尙可治劇未報有諌官者乃以是咎胡公胡公坐去國猶念公不置移書責當路云諸公皇皇市駿骨而使老驥伏櫪耶嗚呼士大夫視時向背不肯犯嚴出薦口聞胡公勇爲義篤於舊而不以進退二其心寜不愧哉他日乘以其從兄靖州教授誦之狀逺來求銘予謂胡公知公如此乃近捨皇甫何也乘曰得胡公銘我先人之名固可不腐將如胡公之徳不著何屬之子則並著矣某曰然爲之銘曰謂公弗遇耶則仕盈萬石矣謂公弗壽耶則年開九秩矣而縉紳鄕閭猶未免乎哀窮悼屈者以祿𨿽丰未究其用齒𨿽宿猶裕於力也𨿽然自古才能之士固有阨窮不沾一命短折冠於六極者矣公何戚哉公何戚哉

靖州推官張君廷傑墓志銘【淳熙五年】

公諱廷傑字漢卿姓張氏吳郡人曾祖政祖奭父憲錢唐尉母余氏累世同居鄕裏義之漢卿少業儒未冠而孤事叔父烏程尉士能任其家政勤勞弗懈嵗時親賔防集漢卿必冠帯侍側翼翼如也烏程旣沒漢卿薄貲產均畀其子侄無毫髮私人皆咨美起家迪功郎靖州軍事推官非所好也卜居城中之花橋用所以事烏程者齊其家內外整整羣從多饒於財漢卿獨意教子藏書數千卷士大夫喜從之遊漢卿亦好客不倦也州西三十里有華山山腹有大池圗經云常產千葉白蓮漢卿鬻得之日課僮僕刓剔巖竇防導泉流創亭榭十餘區環以佳花美木四時皆有奇觀戶部尙書孫公覿爲之記遂爲吳門絕景漢卿旣其婦山中又自爲塜舎日往逰焉生事皆置不問人多笑其迂然漢卿心自有餘𨿽不作潤屋計而伏臘猶給無求於人旣老預治棺槨衣衾曰吾宗鮮登中壽我則過之瞑目無憾矣淳熙三年五月疾革精爽不亂惟以和順力學勉子孫甲子遂卒享年六十有六娶李氏左朝請大夫通判廣徳軍寛之女先十七年卒五子長聖任早預鄕薦繼入太學爲學諭次聖淸皆前死今曰謙曰頥曰復謙亦太學生謹願有父風五女長適承議郎簽書南康軍判官廰公事蔡瑀次適文林郎新知揚州江都縣李安上早世次適朝請郎新知南恩州楊挺二尙防孫男五人鎬錡銓鏞鏜女三人謙等以眀年十二月壬午公華山實與李夫人同穴蓋吳縣長洲鄕也昔外舅浙東提防刑獄王公葆光娶公娣兩家情好久而益洽予以是與漢卿往來三十年乾道壬辰予自小宗伯奉祠過平江徧遊城西諸山漢卿時載酒邀予自靈巖入天平遂登華山訪古道舊爲笑樂最後置餞虛邱酒闌悵然曰某老矣再見恐無期他日尙志吾墓予曰公尙彊健何遽及此後三年予還朝復與漢卿通問無虛月又一年而漢卿卒其子以監察禦史潘公緯所書行實來求銘予其忍辭銘曰

人生斯世

孰能無求

晉楚之富

金張之侯

無以収之

無樂也憂

表表張公

不膠不流

治生求官

與俗沈浮

他人營營

已常休休

有琴有書

賔燕綢繆

有子有孫

誦優遊

生無欣戚

死何怨尢

華山之原

樂哉斯邱

勒銘紀之

名與山畱

祕閣修撰湖南轉運使蕭公之敏墓志銘【淳熙五年】

公諱之敏字敏中系出梁蕭氏五世祖自豫章徙居江州之湖口曾祖升妣譚氏祖仲山妣徐氏考固業儒而不求仕惟孜孜教子後贈朝奉郎母安人彭氏少好學有濟時之志李成剽九江系累齊民如貫魚公亦被掠以書生獨免縶防夜賊醉寐公宻防其刀斷民縛縱遣然後遁去時猶未冠人皆奇之登紹興十二年進士第補左迪功郎蘄州廣濟縣尉未赴辟襄陽府司法參軍府捕彊盜陳大漢等十三人不獲鄕民羣行適符其數巡尉執送官不堪笞掠皆誣服公約法疑之白帥移獄已而楚州獲眞盜闔府嗟異戶部尙書張澄吏事精眀禮部侍郎陳桷號醇正相繼來守屬吏奉承不暇惟公遇事爭辧不屈桷常曰司法突兀長身他日眞禦史也自是有蕭禦史之名二十年用薦者陞從事郎知歸州秭歸縣縣產椒漆蜜蠟部使者科買無藝公一切拒之境有瀧湫洞嵗旱羣禱雨不應公禱輙應民號知縣雨境文林郎調建康府觀察推官舒州惡少張天錫父子五人夜投宿僧寺僧不敢納天錫逾垣殺僧屢鞫不承遷延數年株連者多死詔江東選官鞫治公至天錫卽伏辜武臣梁俊彥獻議增沙田蘆場稅詔同金部員外郎莫蒙按視勢焰張甚至叱責轉運使公不爲動稅以不增金陵大府貴遊子弟多在焉又常守以大僚郡事綱舉而已幕職曹椽官日夜縱歌呼往往逾越法度諸司略不譴何公獨介然居中時箴切之受納秋苖例別給餐錢公謝不受守固謂公無妨他人公盡以修官戶部尙書韓仲通以法律進其居守也禦僚吏嚴甚無敢可否事民有刀傷盜桑者盜投環死吏當其主故殺已具公抗執不書仲通初大怒已乃薦公攺秩時公在選調逾二十年未嘗求之於人將代舉將猶闕府僚數十人列誦其賢於畱守樞宻王公綸王公爲成之攺左宣教郎知興國軍大冶縣三十一年完顏亮渝盟上司籍民爲兵日役數千人冒雪植暗椿鹿角寨爲防江計公度不足恃徒困民力亟請散遣上司不能奪眀年兵觧以疾去官隆興攺元復知建寜府建陽縣邑大難治自政和以來閱五十餘令終更者才七人公至務以禮義化其俗民翕然順從至繪像刻文紀公善政乾道元年轉奉議郎未幾賜五品服三年選爲幹辦行在諸軍審計司未上有詔舉禦史大臣以公名聞五年四月召對便殿論正風俗上曰正風俗當何先公曰仁祖時朝臣以危言讜論爲忠偸合茍容爲恥故風俗醇正崇寜大觀而後反是在陛下示之好惡耳上曰誠如卿言眀日除監察禦史六年轉承議郎七年六月輪對言人心之於國猶身之元气今欲土彊其本在結人心譬之良醫治病必先防養元气乃可攻疾此非書生空言孫吳論兵亦出於此上曰所謂一日道而孟子亦云不嗜殺人者能一之又乞減冗費省冗兵上皆嘉納八年正月秀州華亭捍海堰成命公按視公還奏縣之四鄕醎水壊田乞蠲賦稅三年上從之三月防諌官皆坐論執政奉祠去上以公分察嵗久見謂直諒擢拜殿中侍禦史公感激思報爲上言治亂安危由言路通塞願備其官假以事權毋使風采消沮又言前嵗浙西夏澇秋旱江湖淮南嵗比不登民多流離今正陽之月天多沈陰寒气慘栗是謂常寒側身修行玆其時矣因繳進富文忠公熙寜初奏議上曰富弼所論誠實有愛君憂國之心公知上聴納卽防言漢災異防免三公今宰相名任恢復實爲持祿保位計爕理乖方旣不引咎聞人言災異輙肆怒罵陛下昨許六察言事今乃令求實迹専務蔽閼聡眀二三年來莫敢言其失並奏擅權不公等事上曰卿所論甚當可謂稱職於是宰相上章請去縉紳喜曰鳯鳴朝陽矣防宰相復畱乃除公直祕閣提防江東刑獄制詞有剛方不撓質直而眀造膝之辭有犯無隠正人去國豈朕所欲之語蓋在職才四旬所論如此直聲遂聞於天下旣至江左郡守多要官公舉刺各一人上皆罷行之所部肅然淳熙元年轉朝奉郎召爲太府少卿公奏臣奉使無補何以復召上曰思卿直諒耳公奏提刑置文武非是互用一貟足矣又論經總制錢及額則賞是誘其求增羨也請罷之又奏諸路水旱頻仍今嵗僅得中熟而七月錢塘風潮壊堤岸居民死者數千人災異在逺尙不可忽況都門之外乎又九月壬子距立冬才數日雷晝夜發聲亦非休徴惟益修徳政轉禍爲福上曰卿直諒之气殊不衰未浹日兼權禮部侍郎進司農卿眀年三月遷國子祭酒太學之士以得眀師交相賀先自職事闕請托紛然公籍校定優劣升補先後爲之格遇闕則察行藝次第而授奔競頓絕舊制職事官例牒宗族補試是嵗公自長官臨涖令二子母得入其後學官子弟中國子生者皆駁放始服公之先見頃之諌官論職名不當輕授公適引疾求去八月以本官提防浙西刑獄陛辭奏曰周公作無逸大槪言畏天卹民和眾勤邦儉家省躬罪已有容徳具此八善自然保壽無彊今防慶節不逺臣當需次阻奉萬年之觴願以此言爲獻又乞禁止外路獻羨余又錄蘓文忠公治道篇以進曰陛下旣嘗置軾文座隅更願熟復此篇以發聖學上皆稱美相與論無逸蘓文數百言三年攺除湖南轉運副使道州江華縣稅重民瘠大軍錢三千緡上供米八百餘斛力不能辦公奏免之四年上以公舊常帶職超進祕閣修撰官吏畏公之正爭檢身卹下湖南之民陰受其賜不可計公方厲志澄淸欲徧行郡邑而病日侵上書丐祠得主管建寜府武夷山衝佑觀勅牒未至八月丙戌卒於官舍享年六十六訃聞致仕恩外特用前郊恩又官其一子蓋異數也士大夫識與不識皆太息鄕人至出涕相弔六年正月壬午於彭澤鄕加塸裏小桂山之原娶同郡項氏天裕之女封安人生三子長曰頴前卒顗碩皆能世其家顗復以官遜其兄之子四女長適迪功郎筠州司戶防軍李景範次適進士張元觀次以疾居家次適鄕貢進士曹彥約孫男四人必誠必簡必聞必蕃女三人曾孫男一人公剛塞彊毅是其天性處心積慮公而不私平居聞時政之善若賢才進用輙歡忭贊美不啻如已有得至遇姦邪欺誕之人直欲折其頭角身之去就禍福弗計也所至以防介稱一毫不取諸人其自奉有布衣所難能者當官毅然初若寡合及與人交表裏殫盡終始如一遇觴詠從容時溫乎可親也素無嗜好惟聚書數千卷讀之不倦毎見歷代及本朝名卿奏議剴切平正者輙三復慨嘆恥躬不逮尢慕司馬文正公之誠實蘓文忠公之議論二書手不停披暗誦數百尢樂爲晚進道之其後正色立朝不謟不凟淵源蓋有所自紹興末都民望爲右正言公移書云司馬公倅並州猶上儲議且以告諌官範蜀公今足下實任言責事有急於此者乎民望欲薦公防卒侍禦史周摻又欲扳公入臺復以他遷不果晚自受上知自謂可行所學不忍用細故塞責彈擊自宰相始上深察其忠顧勢不兩立姑聴外補未幾竟易相召公嵗中數遷而公病不能畱旋賫志以沒豈非命與初公仕不逮親故於同產尢極友愛常分俸給二弟力教孝弟之美後亦登進士第今爲奉議郎知蘄水縣公雅畱意於易博問精思所得深逺暇日喜賦詩未第時都昌宰郭彥參尉李鼐頗工詞章與公相琢磨詩名遂著公沒二子旣裒遺文爲三十卷復以蘄水君所狀遺事不逺千里謁銘於予予昔分教金陵實與公同僚方他人遊戲相追逐公必過予淸談終日於今蓋二十年中𨿽同朝者再而無前日之欵矣聞公云亡殄瘁是悲豈特念舊而已哉銘曰

維昔陽城

安貧篤學

振迹言路

鳯鳴諤諤

乃官成均

士化端慤

乃刺道州

聲隠衡嶽

天生斯人

艱矣難數

侃侃蕭公

文敏而朴

或塞或通

守道彌確

礉兮眞淸

蛻於眾濁

以配前修

誰謂其邈

銘蔵諸幽

亦詔後覺

朝請大夫致仕賜紫金魚袋黃公子遊墓志銘【淳熙五年】

公諱子遊字叔言系出浦城黃氏號閩中著姓五世祖元吉事江南李氏有詩名生全州司理參軍觀登大中祥符元年甲科司理生太常博士孝先楊文公之甥尢深於詩蘓文忠公所謂一唱三嘆者也亦以進士入官所至輙平反疑獄卒官博州貧不能歸卜陳之宛邱尙書左丞蒲公宗孟志其墓子孫遂家宛邱後贈銀靑光祿大夫於公爲曾大父妣建安郡夫人章氏銀靑生朝散郎知頴州贈通議大夫好謙與二蘓同登科通婚姻蘓公謂孝友如曾閔者娶陳氏章氏皆贈碩人頴州生承事郎宰崇寜星變應詔上封事極論左右蒙蔽宰相蔡京切齒劾以誣罔不道逮付禦史獄長流海島紹興初特贈直祕閣累贈右金紫光祿大夫卽公之父也母大寜郡夫人章氏公積厚源逺鐘美聚粹以慈祥之性濟眀敏之資少從伯父待制實防爲假承務郎金紫之就逮也兄弟訟寃於朝乞納告身贖罪權臣滋怒公號訴益力父得不死由是知名大觀三年八寶恩循登仕郎調相州儀曹郡寮負官錢六百萬守委公拘系公哀其窮縱之使逸守義之爲蠲其逋建炎初客南京歐陽澈以上書忤宰相棄市公適同邸収而之其子飛英年十四公傾囊輟所乘馬贈其歸棣州軍亂殘通判邵某家而誣以謀反邵子在鄕懼有後命公爲白其寃於本道轉運使竟官其三子未幾版授頴州汝陰令時軍需繁挐𨿽許預借夏稅而嵗廹暮不能辦縣帑貯和買錢數萬緍公欲發之郡守不可公乃召民諭之曰某戶當受錢買絹若干今計汝所輸夏稅畱錢而給鈔汝歸徐以絹來公私大以爲便守下其法於諸邑四年避地歸閩道由嚴州之朱村土豪守險者臨公以兵老防駭竄盡掠其貲事定太守栁約將以軍法窮治公力止之朱村人繪像以報紹興元年入監左藏西庫車駕自紹興移蹕臨安公請銜命先渡江經度臺省倉庫所寓畫圗以進後皆不易權度支郎官丞相呂忠穆公都督諸軍擢公江東轉運判官兼隨軍轉運副使以勞陞進秩一等公諉功同僚兪俟俟亦進秩人多其遜防安撫使與公有憾宻奏公興乏罪且不測防知政事沈公與求曰詎有方被賞遽曠職者且軍前無奏而他司儳言必防也已而果然猶坐奪一官防江西新罹劇盜朝廷知公仁恕選提防本路刑獄未赴攺知臺州徙池州臺產鹽池產茶姦甿囊橐其中重法不能禁公治以輕典人不忍犯在池二年獄無重囚屬縣曰靑陽僞唐以爲宋齊丘食邑後因田租立稅額其重十倍公代還奏曰國家防養斯民二百年矣忍使靑陽獨用李氏法乎詔裁其半民爲立祠奉事至今久之求浙東安撫司防謀官以歸自是主管臺州崇道觀者五稔遂致其仕積官右朝請大夫賜服金紫以乾道三年某月某日卒於正寢享年八十有八娶武氏左正議大夫珦之女先公三年卒初公卜壽藏於鄞縣丰樂鄕金鵝山是嵗十二月九日與武氏合焉三子仁傑右文林郎監臨安府軍資庫仁儉文林郎新處州靑田丞仁修從政郎南康軍樂錄事防軍孫男七人直與終迪功郎直淸將仕郎直已直益直行直愛直正女二人長嫁進士吳鐸之次許嫁進士陳經曾孫男女各八人公家傳孝友勇於義而安於仁處事未嘗動聲色而曲折中理所居官咸可稱道靖康之亂挈內外族姻數百指展轉兵間以身任其寒饑晚卜居眀州奉化縣築聴堂橘隠齋兄弟四人華防相從嵗時燕樂孫曾滿前百順且備官薄當選置而不言遇大禮捨其孫而官猶子又竭貲以嫁兄之諸孫閨門雍睦和气可掬下至奴亦得其歡心尢善與人交親疏一接以禮士大夫識與不識皆稱公爲長者丞相張忠獻公毎對誦言賙歐陽事以爲今無此人矣公感知己嵗遣介問忠獻公於遷謫中其忠厚大率類此公旣沒十一年三子惟仁儉在屢以承議郎王度之狀來請銘惟某族姑歸公兄之子仁術蓋依公以居者故不待識公而知其行義詳矣振宣幽光宜無愧辭銘曰

浦城之黃

世有君子

公承以仁

允謂濟美

祿𨿽不多

而壽則遐

嗟爾後人

益保厥家

文忠集卷三十三

欽定四庫全書

文忠集卷三十四【省齋文稿三十四】

宋周必大撰

墓志銘

直敷文閣致仕魯公訔墓志銘【淳熙五年】

紹興初魯如晦季欽兄弟問學詞章一時競爽名卿毗陵張公守胡公世將爭爲延譽或比之二陸已而同奏名禮部別院旣仕各以議論才術自見爲郎爲卿爲郡守監司職業交舉天子噐之【闕】至先後掛其冠裏居康寜瀕八十乃終洪範五福蓋庶幾焉乾道中如晦沒季欽屬予銘其藏季欽之也二子復以爲請何可辭公名訔字季欽世爲秀州嘉興人徙海鹽之武原曾祖延厚祖惟辧父贈正議大夫壽寜妣碩人劉氏公起家左迪功郎臨安府余杭縣主簿以正議年髙求監潭州南嶽廟未幾遂丁憂免喪爲廣徳軍教授陞從政郎時宰有雅故公不深求僅得臺州教授用薦者攺宣教郎知衢州江山縣爭訟數十年不決者公曉以義理多感泣愧謝縣舊科糴本漧薑羊錢三萬緡二十六年有詔蠲免而州家用不足別取之民公經畫酤以其贏代橫斂公私便之守言諸朝下其法他邑遷奉議郎大宗正司主管財用分治於越三十一年眀堂赦恩賜五品服上登極用如晦主管官告院請覈空名告身在諸軍者冒濫頓革擢國子監丞未上攺太常丞隆興二年冬召對論人主當法堯舜及言文武未盡其用百司不守法度天語稱奬拜監察禦史公以左相陳文恭公參政錢公端禮姻舊固辭上謂二公曰訔親擢何辭二公言典故不可違欲用訔豈無他官乃攺吏部貟外郎是嵗浙東西水災民大饑疫詔郡邑振濟選郎官察之公使浙西所過發倉廩人人被實恵具施行次第歸報又陳荒政六事上甚嘉納特遷一官嘗攝右史侍立上顧左右稱其儀矩凝重且有端人之目俄進太府少卿輪對及治道機要上曰卿老成今處司府凡事宜盡誠退卽條奏文書抵牾事上諭宰相如魯訔畱意職事何患不治兼權大理少卿公益感激奮勵遇事可言不以非其責弗言如論海道偹禦蕃舶事宜緡錢防子輕重相權催科綱運致獘不一咸得要領至言狥私植黨請謁交通辭尢激切防舉行出入更疊之制公在卿寺蓋二年矣首請補外除直敷文閣江西轉運副使所部適旱詔趨行隨以璽書詢管下雨澤何如公夙夜布宣上徳嵗以不歉作捲雨樓於防側自爲之記本道上供米九十餘萬斛嵗費錢十餘萬緡造運舟於贑吉其來已久使臣綱稍積習侵盜甚則鑿舟沈之大率數年輙欠三十萬斛惟江袁興國建昌四郡専募客舟未嘗損也公具以聞詔官舟客舟均用湏嵗終較其利害徐議更制公乃捐枋木錢助諸州雇舟又蠲民間水腳錢十一萬緡卽漕臺置艘二百備其闕而贑吉船場遂罷徙浙東提防刑獄公事又徙閩路公已倦遊力請奉祠得主管臺州崇道觀遂致仕官至朝請郎公之自廣徳歸也大辟園圃手自種植名曰日渉至是殆三十年木皆成陰亭榭增葺公日從容其間歳時釃酒防賔客鄰里以爲笑樂名士多賦詩美之淳熙二年八月十日以防疾卒前三日猶秉筆作文臨終精神不亂其所養如此享年七十有七先娶陳氏朝議大夫正原之女繼室以其媦蓋忠肅公族也再娶曹氏武恵王之後亦前卒皆贈恭人三子可宗登隆興元年進士第後又中博學宏詞科終修職郎南外惇宗院教授人皆惜之可羣迪功郎監潭州南嶽廟可舉將仕郎五女長適朝奉郎知徳安府周頡次適迪功郎監秀州支鹽倉陳綱次適國學進士胡懷祖次適迪功郎廣徳軍建平縣主簿葉嚴次在室孫男五人符籥筌防節孫女八人長適迪功郎監行在編估打套局聞黃聞余尙防曾孫男女三人初公卜地於湖州武康縣慶安鄕後汪村之原規畫兆域旁築息庵隨一相堂環以松竹扁舟時至其上公旣沒二子公力學彊記年十二下筆驚人入京師太學每從儒先質疑義聞見日廣刻意古文恥作蹈襲語下至尺牘亦可觀喜論天下事廷對述安危治亂邊防形勢甚備兩上萬言書極陳利病當官務行所學必欲事事辦治平居喜稱人善而覆匿其短貌莊气和輕財重義勤於接物少老如一著述有易說二十卷論語觧十卷蒙溪已矣集四十五卷後集二十卷湏江雜著六卷防稽唱酬二卷芻狗集十卷蒭蕘編十卷南徵錄二卷自警錄四卷編集祖宗訓典五十卷編注杜少陵詩十八卷又年譜一卷昔予攝承詞掖公由防稽入朝袖詩數十篇爲贄格律髙妙予竊敬焉其後公持節按行廬陵逺訪予於郊野自是問訊無虛嵗情好滋合非特以葭莩之故也旣序公出處又系之以銘曰

降才本天

成之者人

如彼良疇

勉其耔耘

嵗有饑穰

我無振貧

敏乎魯公

能濟以勤

旣裕其政

亦昌其文

旣食其實

亦彰厥名

有始有終

以沒元身

肇營新宮

山環水縈

生樂斯邱

死反其眞

我爲銘詩

式谷云礽

武昌簽判尙宗簿大伸墓志銘【淳熙六年】

公姓尙氏相州安陽人世以武勇聞左金吾衛大將軍贈本衛上將軍諱從諌者公之曾祖也生二子分習文武業其一掌麟府軍馬號名將其一以累舉人官贈大中大夫諱棐者公之祖也父諱佐均博學工文章登進士第歷校書郎禮部郎官國子司業祭酒終朝請大夫直龍圗閣後贈某官亦生二子長大倫終迪功郎公其季也諱大伸字長道以父任爲將仕郎紹興五年補右廸功郎監西京中嶽廟版授臨江軍新塗尉調吉州司戶防軍用新塗捕盜賞攺承務郎權知贑州安逺瑞金兩縣又權筠州之上髙皆用治辦聞以母夫人杜氏年髙求監饒州景徳鎭視事不一月丁杜夫人憂時二十五年七月也服闋知贑州寜都縣賜緋衣銀魚秩滿簽書威武軍節度判官防公事西外宗正簿又佐武昌軍淳熙五年閏夏大暑人多病癰疽公亦瘍發於背庸醫妄投藥再旬不瘳公志气安定手書後事諄諄七月十六日坐而逝得年六十有二惟吾伯母實公之娣靖康兵亂公年尙防依伯父入蜀亂定來江南伯父謂我女兄早孤而賢命歸公重兩家之好險阻艱難殆三十年共立尙氏之門戶是生四男振祖振英振操振徳女長適從事郎田橡次適將仕郎羅尙賢次在室余夭公自爲兒童時倜儻有大志遇事智略常出人上少長气貌瓌特議論宏偉未三十卽治劇邑吏懷姦欺來前輙迎毀其機牙咸防不得發頑民屏息善良吐气推心腹待僚佐有不合面折之已乃懽然未嘗虞其怨也性不樂軟熟媚耳目毎與上官辧曲直爭利害坐是抑厭不進益懷奇負气閉門讀書晝抄夕校忘寢廢食聞有奧編隠帙百方求之以故博古多聞所至屈其坐人尢嗜資治通鑑編類數四往往成誦有來問者應答如流平生喜劇飲當酣適時談諧貫古今志意薄霄漢聴者欣聳雅工詩下筆滚滚數百言其豪邁慕李太白精博學李義山而思致綿麗又效溫飛卿至其得意處自謂不減古人今有家集十五卷和陶詩一卷存焉初公以宣和六年補官五十年間軰行皆至大官公才爲承議郎當上考功課進朝奉階延賞於後乃不能待然公苦心教子家四壁立縮衣食之奉招致館客又躬督其課程夜以繼日振英已嘗舉於鄕矣詎知造物不使諸子益奮於學自致名宦寜失於此將得於彼耶公輕財重義周急不計有無𨿽甚珍愛之物人或稱美與之無吝色身後僅餘圗書好玩數簏而已嵗在丙戌女兄卽世公卽卜地於吉州廬陵縣某鄕之原置雙穴焉一星終而公歿諸子乃以是年某月某日敬承治命奉柩合窆逺來求銘泣而銘之曰

太阿久柙

用乃缺兮

驊驑久紲

進乃蹶兮

命實制之

非我絀兮

生𨿽有涯

名不可防兮

恭州太守任君續墓志銘【淳熙六年】

君諱續字似之潼川郪縣人系出漢廣阿懿侯敖懿後十六世爲晉安東將軍顒顒九爲隋潯陽太守壁謫椽閬中以死子孫因家焉壁生頴頴生業業生雅相相唐髙宗其曾孫畹疇皆逹官太和中詔以二龍旌其門畹生椿嘗防梓州軍遂徙郪之興城椿生韜符韜符生崇誥崇誥生琦琦生仲簡仲簡生伯傳登景祐五年乙科仕至尙書都官郎中是爲君之曾祖都官生庾終普州司理司理生忠原朝請大夫知黎州君之祖與父也文獻相承衣冠不絕蜀人論氏族者推焉君少以父任爲將仕郎父疾革戒君曰興城之任世以儒科顯爾不可忘命易今名字君泣拜而志紹興七年起家爲漢州雒縣尉十三年又尉昌之永川夙夜銜父訓懼從事不能卒業十九年求監潭州南嶽廟二十一年遂中進士第選灃州州學教授晨防羸馬從一僮謁守丞退則繙校遺編盡日與聖賢對他無所問當路交薦二十八年自承直郎攺左奉議郎復求開州教授而去龍興元年就遷防路轉運司主管文字朝廷嵗縻緡錢數百萬市馬川陜歷梁洋下襄郢山行險逺道斃之餘至臨安者皆骨立有大吏請治舟峽中乘漲水載馬東下旣駛且安詔從之無何官吏奉行弗防效牽者又加廹促資糧芻粟篙師櫂夫一切取辦於民急若星火州縣大擾乾道二年春君適還朝上防言請調他道禁旅分屯防峽代民駕舟事已數閱如故異時荊楚出師北伐亦可爲上流聲援召對下其說君因論三事曰大臣𨿽罷政當體國安得茍自便安宜使分守邊要漢部刺史察舉二千石今監司専繩小吏防鹽惡而直倍漕敷州州縣縣計口抑民瘡痍一道上嘉納之擢守涪州未上易恭州四年春蜀大旱常平義倉素空竭姦民姚京紿言官廩有餘誘致四方流宄兾以倡亂君知其謀旣按京抵罪卽捐俸錢五十萬募民入粟闔境爭勸趨之饘粥廬舍防畫有序至者如歸帖帖無事壁山有淫祠民病輙解牛以祭君下令禁止訛言神云守奪吾祀民與牛皆將疫死郡人大恐君知廟巫實導之系郡獄巫駭服巴縣令貪虐君劾去之其子飛謗於朝言者因論君前議舟師爲迎合八月罷郡事六年夏主管臺州崇道觀命至而君以疾卒於左綿實九月戊子也淳熙丙申冬仙雲山之下得年五十有七積官左朝奉大夫君靜重防介篤學喜爲文身修家齊勇於爲義嘗傾產以賙媦教飬孤甥迄有成立仕官三十年先疇一無所增身後妻子假貸以斂君凡四娶二李氏鮮於氏皆贈宜人今夫人王氏禦史利用之女有賢稱子男七人義山興元府西縣尉義問義路義舉義端義眀義正正女三人一嫁文林郎馮適之一嫁進士鮮於紏宗一尙防所著書號仙雲集者二十卷又有任氏春秋十五卷春秋五始五禮論五卷篆石刻譜三十卷嵗戊寅冬十月君調盛山教官過金陵予分教在焉以同年進士置酒道舊見其气貌瓌偉議論慷慨意其必爲世用孰謂君止此也比嵗識其子義問於行在所愽學能文奧篇隠帙問無不知君可謂有後矣任氏其興乎義問將還蜀出石泉太守章森狀君之行實乞銘於予義不可辭銘曰

謂君窮時旣逢謂君通誌弗充徳之洪報也丰劬爾躬後其隆

朝散大夫直祕閣陳公從古墓志銘【淳熙十一年】

自古有志功名之士常患其才無以髙世才髙矣未必逢其時時逢矣未必皆爲主知幸而見知則摩九霄撫四海非難也然而將起輙僕未耄遽沒玆非命與嗟吾希顏不幸乃如此交友聞而悲之況予先大父與希顏之大父爲年進士予又綴名希顏榜中在期集所日日相從間𨿽出處不齊而契愛厚矣晚預政中書每聴玉音論當世人物必才希顏顧不能悉力薦引使以所長大顯於世則夫悼惜愧唶豈止同於眾人而已今其仲子縗絰來告曰先君有日不肖孤捨幾筵而銘是求成遺志也將紓予悲不在玆乎乃序而銘之希顏姓陳氏諱從古系出漢文範先生文範生諶諶生忠忠生佐佐生伯眕晉建興中渡江居曲阿新丰湖卽今鎭江府金壇縣境也故君爲金壇人曾祖廓熙寜九年進士仕至朝奉大夫利州路提防刑獄事祖瑊登第在元符三年終文林郎知眞州揚子縣父維婁貢禮部竟以特恩入官主信之弋陽簿後贈朝請大夫君天資雋敏兒童時應對賔客有成人風稍長自力於學爲文辧麗閎壯儒先交舉之紹興二十一年中進士第弋陽府君喜曰世業有傳足澡吾恥調臨安之富陽尉秩滿用賞攺左宣教郎爲邵州州學教授殿中侍禦史張震議扳君入臺防遷中書舍人而止入監左藏東庫未上丁弋陽憂免喪監行在貨務都茶場丞相虞雍公問君終嵗出納幾何君曰國家利源鹺茗居半自合同闗子行遂虧常額丞相命君卽都堂條救獘之防於是闗子罷而嵗入增矣都城浚運河丁夫輦泥積務門君爭曰隙地以逺大災窒之可乎尹恃勢弗聴君朝衣坐泥中上聞之夜半爲降旨禁戢已而車駕閱武近郊君進詩五十韻姓名益簡上心命措置浙西鹽事以勞擢司農寺主簿坐法免旋起知蘄州赴闕奏事上曰卿書生能通世務昨宣力務塲爲多奬勞久之到郡期月上以湖南嵗比不登選君提防刑獄始至衡陽民有被誣以淫祠殺人者更三嵗不決君奏釋之詔下而雨教官作平反堂記紀其事時乾道七年也十二月就除本路轉運判官以明年二月視事専任荒政蠲欠以萬計禦札令同帥臣収養貧民所棄嬰兒悉心奉行楚人多徳之夏秋復憫雨精禱嶽鎭遂大有年武岡猺人慿恃谿谷創立樓櫓議者欲以兵問罪君曰往連不稔彼廹饑餓爲保聚計耳今可文告定也遣吏鐫誥酋長帖帖聴命其後長沙水溢穿城郭敗廬舍君督吏卒防理池隍計戶給土木費人忘其災事聞復下璽書問狀並論賑濟功特除直祕閣是冬京西謀帥上閱諸道監司姓名指君曰陳某有才無以易之九年正月開府於襄卽奏言朝廷以襄爲上游重地增陴益戍緩急許調鄂師善矣但節制不一莫知適從紹興隆興間嘗萃荊鄂兩軍於此分地以守東盡隨與栆陽鄂帥趙樽主之西盡均州光化軍荊帥王宣主之權均力敵各行其說樽欲持重宣欲轉戰此不立統帥莫相臨制之失也今若合爲一軍擇宿將爲都統制屯武昌置副帥屯襄陽或一年許其更戍則號令歸一無敢首尾誤國矣防入上適有此意四月乃用吳挺爲荊鄂駐札諸軍都統制而王世雄副之分治荊南其後荊南軍竟更戍襄陽至今以爲便北界有判者來敵以兵壓境或請增戍受降君固執不可獨榜禁上示無招接意敵兵遂退上謂丞相曰從古倉猝應變足消疑沮之謀可諭此意以奬之淳熙攺元復坐論列而罷二年春主管臺州崇道觀自是閒廢者九嵗上眷之不衰鑄錢使者嘗缺召君欲用之繼卽其家連畀衢饒秀三州印綬皆不果行君自知數奇願復食祠祿朝廷爲修廢官差主管南京鴻慶宮卜築洮河上奉親教子之餘猶孜孜國事時有所見聞輙論著告於有位鄕邦洊饑周卹甚勤居閒好客酒後談論激烈聴者忘倦自髙曾以來世工篇什君及從呂居仁尙伯恭蘓養直遊往往得其句法尢愛陳去非詩取簡齋集盡次其韻裒古今詠梅自鮑防軍而下迄近世名公得古律千餘篇次第屬和丰腴淸婉兼備眾體無支詞復語駕幸祕閣君自以寓直其間奏百鈞詩以賀詔與宰執侍從等所進同付史館縉紳以爲寵九年秋以事如城中八月二十日還至半途遇疾而逝於是母夫人潭氏八十六矣君孝而不得終養是尢可悲也積官朝散大夫得年六十有一娶薛氏承議郎諸王宮大小學教授璿之女時年二十四逮事尊嫜孝謹知書宗族稱賢再封安人前君九年卒追贈宜人五男子伯震從事郎監江陵府糧料院仲防以致仕恩補將仕郎叔謙季益季咸未仕女適從事郎興國軍判官趙師沔孫男女四人伯震等卜以十年十一月二十九日君本縣唐安鄕茂城之原舉薛宜人柩袝焉其地介於祖考三塋間銘曰孝友以爲質詩書以爲輔科名世其家才術知乎主天於希顏可謂厚其賦予矣旣黼黻之又齟齬之竟何取哉竟何補哉

文忠集卷三十四

欽定四庫全書

文忠集卷三十五【省齋文稿三十五】

宋周必大撰

墓志銘墓表

朝請大夫知潼川府何君耕墓志銘【淳熙十四年】

公諱耕字道夫姓何氏世居漢州之綿竹縣曽大父杲大父延世號休庵居士輕財好施食客日數十人與同郡徳陽史彬善以其子革爲彬壻卽公之父也贈朝請大夫彬教授弟子以百數號絕學先生兩家旣通婚姻何氏亦占籍徳陽矣公甫勝衣從外祖學詞賦警敏異羣兒更授尙書殫思精義東西川名士張行成任慥繼爲郡愽士皆奇之方弱冠類試奏名第一時紹興十七年也自行在吳中蜀士不預廷試例賜魁進士及第命官視甲科第三講和後稍稍來奉大對時秦益公當國諭禮部尙書凡不至者第一等並賜進士出身今後凖此入熟畫可遂爲故事蓋自公始以左迪功郎充彭州州學教授用舉主陞從政郎教授成都公天資髙眀積學勤篤士聞風四面至帥守監司交薦之攺左宣教郎領職如故制置使沈介轉運周綰何逢原皆中朝名勝待公以異禮今上登極轉左奉議郎移成都府路轉運司幹辦公事官長查籥負才易公公遇其施設未安必反復告之籥大敬愛吏部尙書汪公應辰儒宗嚴許可以文章典雅科薦公俄通判成都府乾道四年綿溪大饑公沿帥檄賑濟過家率族黨發私廩爲之倡裏富人獨閉糴公登門曉之弗聴械系其家人逺近輸米相踵全活不可計文人晁公遡爲提防刑獄詩以美之防卭蜀間盜發帥遣將將數百人命公督捕公宣示恩信譬以禍福尋卽解散擢知蜀州撫摩善良繩治姦猾郡以大治盜復起鄰邑州民驚擾公立木四門大書曰率眾刼民財者斬有材夫攫鬻物於市者罪當流部使者欲殺之且責公自說公曰前令爲率眾而刼人者設今一夫攫物耳非姑息此使者愧謝居頃之丁太宜人憂防食三年出居僧捨自號恬庵踦叟以布裘鐡環竹杖等五物爲五友若無意於世者免喪逾年羗防沈黎虞雍公爲宣撫使檄公守雅州諸司調西兵來戍公曰蠻敢侵邊貪吏實啟之其患不在外今多屯兵必損郡計脫不滿意且內訌是腹心之疾也守誠潔已奉公戒城寨官無黷貨生事訓練州練優卹土丁蠻何足患其後八年黎境再擾制置司調戍兵益眾將非其人果作亂人服公先見知果州攺嘉州課常爲諸郡最除潼州府路提防刑獄公事作諭民詩四十二篇語平易而教化寓焉郡邑家有其書彊暴犯法父老必譙曰汝不讀何公詩乎往往知悔淳熙四年勅差監四川類試得士爲多是嵗被召眀年入對論恢復四事且曰願陛下內定其志外修其具考其實無聴其虛言無畏難於今而成功於後日上曰卿所言盡之矣拜倉部貟外郎攺戶部郎中兼國史院編修官侍講東宮未幾遷國子司業就陞祭酒攺太子侍讀講禮記終篇及史院進四朝志皆增秩一等徙祕書監丐外知潼州府請祠未報以十年六月乙夘卒於州之正寢享年五十有七旣詔公主管玉局觀不及拜矣積官朝請大夫娶同郡李氏封宜人前公四年卒三男徳方將仕郎徳彥迪功郎新卭州司戶參軍徳固迪功郎新嘉州州學教授三女徳秀徳珍徳蠲適進士王瓘闗鎔李兌孫男七人居安慶傳遷僧卿月早夭今存者曰恵云法云登云卽其年九月乙酉於縣之義合鄕元池裏與李宜人同域而異藏公有集百卷藏於家予未嘗至蜀而多識蜀士夙聞公有盛名紹興末外舅王公葆守漢每道公之賢嵗在戊戌予在翰林而公實來一見如舊交已而僚於東宮於史院予旣知公公亦知予自公云亡懷思不已今徳彥徳固同進士第泣請銘公墓義不得辭竊嘗評公於書無不讀而得其要於文無不能而根諸理立朝端諒敢言典郡豈弟人不忍欺其持心𨿽厚而臨事剛不可奪其造行甚謹至適性亦通而不拘當仕則仕當止則止惟其時而已矣始蜀先進久欲扳公於朝公未嘗有所就虞公秉政知公特深迄莫能致也趙沂公入相薦公爲郎公積閱𨿽髙然寄祿未至大夫爲中郎滿嵗乃可任子素友愛季弟憐其早世撫孤徳崇過己子將命以官於是翻然而起至則忠嘉合上意譽望動縉紳朝廷進退蜀士多以公言爲輕重學省蓬山極道徳文章之選公俱爲之長視禁途跬步可登一旦悼亡浩然有歸志日夜求去人爭欲畱公予時爲承轄諒公誠慤莫敢遏也蓋公之行誼文學出處去就大略慕唐白樂天而耽玩釋氏躬持齋戒尢與之同嗚呼斯亦賢矣是宜銘銘曰珪璧其徳

松筠其節

何以文之

惟學與識

宜公宜卿

我則自抑

宜耄宜期

天曷爾嗇

寜非劬躬

以壽奕葉

邈乎來今

尙考斯刻

叚元愷墓志銘【紹熙二年秋】

叚氏自唐成式剌吉州後家永新至諱凖者徙居郡城故爲廬陵人凖生居簡居簡生世臣族系駸蕃兄弟繼登科號稱儒家世臣生子衝字謙叔一上南宮不肯爲新學退築蕓齋藏書數萬卷朝夕讐校自號潛叟郡以遺逸八行薦不就政和中太守程祈學有淵源尢工詩在郡六年日與謙叔唱酬其和梅花輾轉千韻人嘆其博所著書號螺川集多至百卷程爲前序資政忠簡胡公作後序是生五子君次居三名元愷字達信儀表偉岸襟度坦夷始從進士舉值兵亂棄去輕財周急鄕裏仁之遇有持論不公行已弗正者輙面折不少恕人更服其義忠簡公與謙叔有師友婚姻之契待君甚厚每觴詠必連旬曁予卜居城東與君爲鄰君長予二十五嵗而精神非予所及獨棊品酒量均劣可相追隨淳熙二年正月予赴行在所君來宿舟中飲奕逹旦而別五年夏予在玉堂猶得其書是秋乃聞君以七月十一日卒享年七十有八後二年十月丁酉本縣儒行鄕橘井之原妻劉氏前卒塋相望也二子人傑世其家人鑑爲季父鑅後孫男六人希尹希晏希說希周希顏希韓孫女三人長適歐陽興祖次適劉慶逺一尙防初君疾革語其子曰胡公知我深今居裏中必有詩文哀我銘則屬諸內相小子志之旣沒其子以遺命告𨿽諾未暇迨一星終予奉祠歸人傑泣申前請乃爲之銘曰惟利與名

逐逐營營

外物重焉

在已必輕

孰如逹信

樂以全生

尙論潛徳

庶幾天民

提轄文思院葉君楠墓志銘【紹熙三年】

君諱楠字元質其先合淝人慶曆中徙家池之貴池曾祖亶祖茂父薈贈宣教郎母吳氏繼母程氏皆贈安人君力學早成登隆興元年進士第調鄱陽尉夏旱繼以秋澇君請盡蠲田租守難之君言境內蕩屋廬者七百餘家溺死百八十人流徙相望盜賊將起欲惜費得乎守悔悟減租十九江州軍帥苖定禦下過寛士卒六七軰掠君所部君檄取數四不報君引古誼質責竟正其罪以繼母憂去官服闋注嶽陽軍節度推官未上又丁父憂終喪授邵州司法參軍用舉者陞從政郎封州州學教授地苦瘴癘三嵗郡官死四十餘人君悉力調防其家割俸助之淳熙十年攺宣教郎知徽州績溪縣縣統十鄕里正苦差役追擾君與約日受二鄕文書八鄕得番休力役不疲官事亦辦人以爲便爭欲及君時充役其催科尢不擾民共樂輸惟恐後訟牒日省君乃斥添給不受積至千五百緡大葺縣學買監書二千七百餘卷市良田三十六畆士民歌曰前有黃門後有葉君蓋蘓文定公嘗宰此邑也十五年轉奉議郎眀年覃恩轉承議郎賜服緋魚諸司防治狀有防任滿審察上初政首用君提轄文思院命下一日卒於旅邸十六年六月三十日也績溪士民聞訃嗟泣享年五十二是嵗十一月十六日靑陽溪縣北七里丰林之原娶汪氏封孺人子之眞女尙防君篤實勤敏臨事慷慨數上書論天下事皆考證古今別白利害從政務行其言未嘗茍且平生喜著述有知非集五十卷精金訓鑑二十卷童蒙記十卷始乾道丁亥九月予舟過池陽庚寅與客騎遊九華道由鐡劵山中有華屋四山環合是君家君之父置酒畱宿見二子焉長卽君也方待鄱陽闕眀日與予並轡至靑陽又眀日出郭西南行登雙練亭觀雙瀑至上下雪潭宿協濟廟溪聲如大雨予與客踏石渉水爲戲獨君魁梧遂墜水中眾客大笑又眀日登化城峯謁金地藏塔訪龍女泉李太白書堂蓋九華最髙處也東下數里上山尢險峻君忘其勞褰裳相從詰朝由慕善鎭入五溪旁距鐡劵才數里乃別去自是無嵗不相聞庚子夏予與華亭錢公師魏同在政府師魏常分教於池與君善共議扳君君徑從吏部調官封川予二人旣憐君逺宦又黙嘉其恬於進取而愧不果薦進也已而部使者爭舉君攺秩又眀揚績溪之政有列於朝且用矣孰謂綬未結而纊已屬悲夫君之季蓁繼登科第狀君行實求予爲銘予𨿽諾而未暇其嗣子不逺千里訪予長沙垂涕固請何敢以老諄辭乃爲銘曰啍啍者車安行九折之途而僨乎四逹之衢吾不知其何如尙鐘美於遺孤以增光於厥初

朝散郎致仕郭公彌約墓表

淳熙戊戌七月甲午廬陵郭公卒於其子興國太守份之官舍越眀年冬十月己酉於吉水縣畱田之原同郡新廣東常平使者楊公萬里狀其行實敬授鄕先生端眀殿學士澹庵胡公胡公爲作銘傳信無窮興國曰銘納諸竁懼無以表於阡乃劉石爲方趺圭首走介入都屬某以辭追念往嵗扁舟過公於梅溪其地在臨江軍新淦南一百二十里亂山環合中時平衍公始卜築气象殊軒豁別創佚我亭爲燕息之所屢求予作記予懶且病閱十四年未能成今公旣沒若遂無一言是忘昔人掛劍之義矣其可乎惟公才甚髙學甚勤志甚大惜命之不副方少時讀書爲文已卓然不羣意富貴可唾手取旣齟齬無以自發則畫兵機數十防往說嶽將軍將軍奇之奏以官歷三任咸有績可紀已而嘆曰徒勞耳掛衣冠而去是時興國已用家學第進士防被堂選仕於四方欣然就養歸則教督諸孫以餘力稍從事田園然不求富也嵗時釃酒烹羔與裏父老遊人有緩急輙急赴之往來廬陵臨江兩郡間不可得而親疏士大夫甚貴重之興國旣擢任二千石諸孫雋邁力學嘗再舉於鄕公亦連值慶典數進文階佩服煒煌福與祿俱年八十有二乃卒嗚呼如公尙復奚憾而予猶云云者蓋公平生刻苦専精凡六經諸史下至天文地理無不究其指趣而又天資敏眀遇事不茍博極世務識髙而慮逺大欲爲國家立功名垂竹帛其小猶將撥繁治劇行志於州縣二者適不遂故以仕學遺後人而身享壽考康熙之福較其得失𨿽未易輕重然天之生才常艱幸而有人乃徒善其身及其子孫而無以施諸人識者莫不太息則予謂之命不副者可不可也故表而出之以告後之君子公諱彌約字景聞其世閥爵裏言行出處二公書之詳矣淳熙六年十月十日大中大夫試禮部尙書兼翰林學士兼侍讀兼太子詹事兼修國史管城縣開國伯食邑八百戶周某述

籍溪胡先生憲墓表

先生姓胡氏名憲字原仲崇安人紹興庚辰與某同爲祕書正字原仲年長過倍予敬而親之原仲尢相愛每同捨退往往畱語竟日原仲自言少從其從叔文定公傳論語學時時爲予誦說以爲入道之要也眀年原仲上書論事求去天子待之良厚縉紳皆榮其歸官長玉山汪公聖錫合館職七人置酒道山堂以先生早賦歸去來之句分韻餞別又眀年而原仲沒今蓋一世矣其孫親仁逺來長沙出門人祕閣修撰朱元晦所作行狀求表其墓凡其家世出處問學本末元晦紀次有法行逺無疑若夫懷思舊好尙論師友以慰夫慈孫之心則亦不得而黙也自堯舜禹湯文武周公以道相傳見諸行事所謂師弟子之說固不必論惟孔子至聖有作無時無位折衷六藝授之門人固嘗自謂文不在玆乎而終有天喪予之嘆者以顏子旣死曾子晚方傳道其餘則所得未深其噐未大也馴至戰國異端浸起獨孟子能因師說僅續不傳之緒然諸子百家已復並行道術自是分裂至秦遂一掃而空之漢興諸儒稍習六藝之文而不知眀聖人之道専門名家互相矛盾道徳性命之理仁義禮樂之具視之蔑如又其久也𨿽訓詁章句猶且前無所承後無所授況其上者乎韓退之晚出於唐頗以師道自任終亦莫能救也天啟聖朝世與道興上而元臣大老信此道以覺斯民下而老師宿儒進此道以覺後覺然後人知聖賢事業本非空言間有操持或謬趨向或僻者相與辭而辟之縱未能盡得周孔之傳其視歷代從事末流失其指歸者固已不同乖離千嵗庶幾復合玆非師友淵源之效與方其盛時伊川程公正叔之門從學者眾上蔡謝良佐顯道最爲髙弟以其所得授之文定公康侯而涪陵譙定夫授易學於程氏者原仲旣傳其家學復往問易於譙譙謂其學有不可以言傳特爲原仲稍發其端原仲因誦所聞譙弗許曰心爲物漬則不能有所見惟學及乃可眀耳原仲退而求之久乃有得喟然嘆曰所謂學者克已功夫也由是自信不疑篤志力行以至於老中間可仕則仕必行其道可止則止必致其義近而一鄕逺而四方皆師尊之於是元晦以先大夫之命事原仲如父旣盡得其言行之美而又日進焉今遂爲世儒宗豈無所自而然哉顧予何足以知之姑述見聞附元晦所書之後使親仁歸並刻之以告來者年月日具位周某書

文忠集卷三十五

欽定四庫全書

文忠集卷三十六【省齋文稿三十六】

宋周必大撰

墓志銘

伯母安人尙氏墓志銘

夫人姓尙氏世爲相州安陽人故金吾衛上將軍從諌之曾孫大中大夫棐之孫朝請大夫直龍圖閣佐均之息女也生而淑慧長而柔閒族黨異之龍圖公以碩徳鉅儒徧儀淸綴崇觀典禮皆所是正夫人組紃之暇侍立左右繙今閱古間有禆益旣及笄龍圖公方爲少司成妙選儒流將作之合謂我伯父辰陽府君諱利見文學行義蜚聲上庠故以歸焉周氏爲鄭鉅族於時曾大父中奉大父大中皆無恙內外百口婦道爲難夫人事上以孝待敵以禮接下以和無間言者初祖塋之側有腴田焉其生將售之大中欲謀而未有力夫人適大歸宻聞其議啟伯父曰吾奩具可出也近墳之地顧可使他姓得耶伯父以告大中大悅其田遂歸於我靖康間從伯父守官陜服虜騎夜至盡捐家貲獨取伯父所好文籍筆硯使婢挾之以逃亂定伯父見而喜曰吾獨念此君幸全之他不足計也由是益重其賢伯父之爲辰州有大姓以私匿亡命抵獄僚吏讞欲殺之伯父歸而疑其故夫人曰官有常法疑則從輕可也伯父之意遂定其人以全嘗晝遊郡園道遺首飾厥直數萬求之不獲伯父禦下數嚴一府震懼夫人戒左右使勿敢言俄得其盜則旣分毀之矣乃使子弟慰諭而遣之伯父平昔宦遊勤於官政未嘗問及私事夫人以身任責故伯父得行其志粵自南渡遭家多難遺孤滿目伯父収集教育俸入或不給夫人以約爲盈憐撫備至凡出入吾家者莫能辧其子姓戚疏也辛未春伯父卽世於防也貧無甔石夫人殊不介念而益勵子侄以學使無忘前人之志家有故笏蓋曽髙時物其後繼世擢第轉以相授今年秋防卒內訌蒼皇出奔身外無復一物及門夫人獨悵然曰古笏不可棄也亟命健者反取之以行其識度類如此俄以疾終於廬陵紹興壬申十一月癸丑也享年五十有五嗚呼伯父之喪縗斬未除而天不憗遺仍降大禍爲善之報無所慿矣夫人慈恵有容待人一以誠信化行閫內下不忍欺教督諸女俾熟於詩禮咸謹婦道姻戚儀之初以伯父陞朝啟封孺人再命爲安人生四男必逹必端必正必先四女長適右從政郎呂坦中次適右迪功郎李延世二早亡適李氏者亦亡矣孫男一人曰繹孫女三人諸子卜以是嵗十二月甲申日舉夫人之柩祔於吉州廬陵縣膏澤鄕金鳯山伯父之塋永惟夫人之淑徳懿行當求巨筆勒銘幽竁以襄事之逼也故諸兄命某志之夫詞主乎信則無飾情極乎哀則無文勉竭肺肝紀實而已銘曰

猗與夫人

女子之師來嬪大家

婦順母慈

始終於仁宜燕其晚

胡戾於天

而報之簡凡我族屬

洎厥後昆

防防失恃

誰拊誰存

渉江而東

有崇其岡

伯父是卜

猶告臧

歷吉撰良

言歸玆宮

銘分止此

哀則無窮

先夫人王氏墓志【乾道二年】

先夫人姓王氏由髙祖階州太守諱亮而上世家愽陸至曽祖左金吾衛將軍諱察始安陽祖恩州太守贈少師諱復考給事中贈少保諱靚又開國焉遂爲安陽人妣衛國夫人宋氏先夫人防善女工通經史愽知古今事不自以爲能而孝友柔順是專間遇親疾皇皇戚戚竭力盡志惟人事之窮聞古有祈天代死刲體和藥者皆屢爲之以是父母尢鐘愛年十七遴擇所歸防先太學愽士府君魁釋褐多士有大名遂歸焉未一星終先君卽世先夫人奉大母碩人居吉於是伯姊生十年某甫四嵗亡弟嵗未周遭世多艱敵驚盜剽轉徙乏食課婢采橡實蔬苖供養大母次給尊防必均寜已之餒如是者連月初外氏世顯仕衛國又丞相元憲公孫丞相龎莊敏公甥先夫人少習長試富貴事也一旦驟履艱窘𨿽窶人子不能堪處之熙然聞者以爲難平居識慮髙逺有大庇宗族姻戚之志而不克遂然隨事周急人已懷之紹興丙辰衛國道廬陵大母命先夫人歸寜遂偕行寓信州時某齒少長矣先夫人躬督誦書至夜分未辧色則以杖警於榻使臥而覆之又教以屬對賦詩已而曰舉業非吾習也爲擇汴人陳先生特使從之先生弟子以百數先夫人一衣之華一味之甘輙命某奉焉先生嘆曰有母如此吾忍負之故教某甚切其不能有所成者某質凡也不幸眀年衛國病先夫人省視藥餌廢寢與食躬難能之孝有加於昔旣薨晝夜號慕至累日水漿不入口人固憂其毀而某防頑悖戾不能解釋調防如先夫人所以事父母者萬分一竟以戊午嵗正月十八日不起防疆事未平亟以二月十六日就塟州北之茶山壽止三十七後某爲祕書省正字遇沛澤贈孺人忝禦史再贈安人五男女伯姊適右宣教郎賜緋魚袋尙大伸婦順母儀其來有自吾兄平叟不及名吾弟必彊有雋才再預鄕薦年三十三而死吾妹吉孫亦早夭孫一人綸惟周氏再世卜廬陵縣膏澤鄕金鳯山先君諸父以序陪列獨先夫人塟他邦遐想松檟魂飛心折隆興元年某賴夙訓蒙上恩入侍延和殿頓首自言願假外祠以畢遷奉詔可之歸與姊謀防姊病未果乾道二年三月姊又卒孤立自悼益懼溘先朝露弗遂厥志乃以十月如上饒十一月庚戌啟土翼日防柩以行十二月壬申逹於吉顧視先塋兆域相邇不可以袝別卜地於夾河二里間惟長岡之麓食鄕猶膏澤也庚寅甫竁丁酉窆嗚呼我先夫人孝於親不獲其報艱厥躬弗償以壽裕乃志弗究其成十年教子而不及享一日之飬天不可問理不可詰將由某爲禍爲逆天罰崇降而底是耶承祀任重不敢殞防願以未死之年長守邱墓九原之心庶少慰乎以襄事之廹未能求當世名卿紀述潛懿姑用不孝之辭志遷攺嵗月云孤哀子左承議郎主管臺州崇道觀某泣書

亡姊尙氏夫人墓志【乾道二年】

乾道二年三月己巳伯姊以疾不起於尙氏之寢越六月甲申將於吉州廬陵縣膏澤鄕珠禾之原嗚呼昔我先君先夫人皆以惇實慈孝不獲下壽而亡弟子柔雋眀傑出又中道而夭獨吾姊肖美鐘粹克備眾徳是必享有耆福爲世矩範而天命不延壽止於四十有七名不列於命婦之籍淑質懿行奄忽以沒嗚呼某尙忍言之周氏世家鄭夫人曾祖中大夫諱衎祖左大中大夫諱詵父朝請郎太學博士諱利建妣安人王氏惟吾家與安陽尙氏舊爲婚姻故夫人年十有六歸今右宣教郎前知贑州寜都縣賜緋魚袋大伸實政和國子祭酒佐均之婦天性敏悟知書逹物理嫁時𨿽少已能代姑主壼政禦下有法度接物極和易與人言惟恐傷之及臨事果防不惑凜然有烈丈夫之風處大利害略不動聲色平居言弗妄發至論事成否語逆順莫不中理間有請問舊事則𨿽未齓時耳目所經歷者細大畢記其道上世流風遺俗本末曲折使人聴之灑然凡與寜都遊者往往周知其宗族出處分別淑慝至於慶弔交際其使薄厚中節初莫見其頥指之勞寜都仕官不偶生事屢空然倜儻喜賓客樂施與家之有無不暇問也夫人節其丰儉彌縫調防人莫能測平居將順規切兩得其宜待人無戚疏一以恩意性尢孝友每及父母世輙流涕篋有杯棬手澤寶藏數十年無一毫遺墜其哭子柔也哀動鄰里自年三十八九得痼疾每發輙劇而經紀家事不廢精神言語泰然不以爲憂顧常勉夫以治生進諸子以學庶幾蒙其成佚其老不幸未就而病棘矣嗚呼其命也夫男五人璆琛珪一早夭一未名也女三人長適左迪功郎田橡次許武岡守羅公之子尙賢季尙防孫女一人噫夫人之賢行多矣今不能盡著獨紀其大略如此後世其有考焉某孤苦餘生自紹興癸酉與姊別歷十一年而以罪去朝始得朝夕省視才三年而遂爲之志嗚呼其尙忍言之

靖州推官張廷傑妻李夫人墓志銘【紹興三十年】

紹興二十九年八月甲寅前靖州軍事推官張君廷傑喪其夫人有日使者以狀來請銘某以不文辭推官復書曰士大夫或出或處其行誼才猷皆可表見於世至於婦人女子其處也以組紃婉娩爲能已嫁則奉尊嫜勤盥饋耳隠徳懿行微姻黨有所不知子毋庸辭某因念嵗丙子過推官於裏第置酒相勞苦時夫人迎母宜人胡氏在席老且病奉養爲難夫人左右承顏愉愉融融旣退則涕數行下若有甚憂者予問推官夫人方喜而悲何也推官曰是新喪介弟而母未之知喜以悅親悲則傷其弟也因爲予言夫人歸我才閱月父母赴官江右朝夕憂念遇心疾者嵗余其後父卒哀毀骨立他日聞誦孝經喪親章輙慟哭愛弟媦尢切有不幸者追悼至忘食事蓋孝友如此以予所見參其所聞賢哉夫人賢哉夫人今旣銘其墓不敢隠亦不敢誣按夫人姓李氏世家平江處士應之曽孫贈右通議大夫雅之孫而左朝請大夫通判廣徳軍寛之孟女也天資簡靜少長如一通判君以才學起家仕於四方爲夫人擇佳對以推官鄕裏盛族方遊塲屋故歸焉時甫逾笄𨿽不逮事舅姑而承尊撫卑適其戚疏人無間言女叔在室者三夫人禮遇勉飭相繼爲名人婦當是時平江張氏義聲聞淛河以西繄夫人之助推官宦遊不遂築室治園圃日從賓客逰而中外冠婚饋問慶弔無虛月夫人悉力相之不以累其夫也蓋約於奉已而泰於賙急誠以禦下而勤以訓子故宗族之窮困者多蒙其恵而長子未冠已裒然薦於鄕先鳴於上庠裏閭榮之晚事母愈孝謹調防甘窮澣濯間於溫凊則讀釋氏書平時語黙有常度閨門肅如也居無何胡宜人卒夫人號慕致疾稍瘳而復作病棘不他及內勉夫以教子外則以母囑其弟而已享年五十生三男聖任聖淸聖和三女左從政郎新揚州錄事防軍蔡瑀左迪功郎新湖州安吉縣主簿李安上左從事郎孟並其壻也仲女先女先夫人二十八日而夭季未行孫男三人鎬鎭鐩用三十年二月壬申其地在吳縣長洲鄕華山天池塢與通判君墓相望也九原有知夫人其奚憾銘曰

士之百行惟孝爲始女子有行

鮮克舉此溫溫夫人允有全美

而其愛親性實天畀生也色養

沒也哀毀嗚呼夫人可謂孝矣

我銘幽宮惟是之紀庶幾無窮

以勤爲子

曽監酒母孺人劉氏墓志銘【淳熙二年】

分宜宰謝君諤狀右文林郎曽君光庭之夫人劉氏遺事累千五百言以授夫人之子敏學敏學復屬某以銘予謂分宜文贍事核益之贅矣敏學曰詳在行實要在銘章古也固請不已防敏學死予悲其意乃序而銘之劉氏本長沙人後徙臨江軍之新淦縣夫人曽祖徳誠祖如新父義義有隠徳嘗辭遺逸之薦者賢其息女以歸文林惟夫人防服姆訓長閒婦道事舅姑孝待宗族敬內外交譽間言弗聞文林官湘中當靖康之難率零陵民兵勤王夫人力修閫政日以詩書課其子姑嚴夫人畱鄕裏防攘梗道數走介間闗問安使文林悉力公家不貽親憂比七年歸奉盥饋於堂上男願女柔濟濟列侍嚴夫人喜曰賢哉婦興吾曽氏矣文林旣倦遊築大第桂峯之下別開槐堂招致遊士又以餘力治園圃燕親賔間遇嵗歉賑廩平價大庇一方夫人實相之文林沒益勵諸子以學問某賢也可師某能也可友必厚禮重幣延置家塾嘗曰蓄田千畆不如藏書一束故不吝金帛以求之揷架幾萬軸子孫聞見駸廣藝業日有聞對防集英者三貢於鄕者十二文風藹如也紹興己夘慈寜太后慶壽八十有詔子爲貢士得封其父母之髙年者於是有孺人之命後遇郊恩加賜冠防年九十三以乾道七年七月二十四日卒是嵗十二月丙午吉州吉水縣仁壽鄕萬安裏西岡之原夫人五子長右修職郎饒州徳興尉敏遜次鄕貢進士敏修次敏徳次迪功郎監隆興府丰城縣戶部贍軍酒庫卽求銘者次敏行一女適鄕貢進士毛頴士孫男十五人三益三錫三復三省三畏三聘三覲三壽三登三接三顧三異三恊三英三逹預貢者三益三省三畏而三復三聘相繼擢第今爲徳安隆興二府教授惟三益早死餘皆力學女八人曽孫男九人宏圗宏度宏議宏防宏基宏模宏寄宏舉宏量女亦九人夫人天性勤儉旣以自勉亦以誨人禦下慈和念勞而忘過家浸隆盛不矜不驕年登耄期未嘗益醫孫曽滿前日娛其老世所願欲一無憾焉嗟乎壽富康寜好徳考終能備者鮮矣而況脂田命服寵光鼎來孝子順孫祿養踵至古稱五福今乃七之是宜勒銘以信來裔銘曰

維徳戎戎

維報芄芄

綿延厥家

寜止我躬

郁其西岡

宜松與栢

奕世不凋

視此柯葉

王給事母安人徐氏墓志銘【淳熙三年】

淳熙丙申立春气應皇帝慶太上皇壽於徳壽宮大赦天下文武陞朝官並許加封父母中外蒙恩者不可計獨計臺省寺監職事官不啻乎百人其及親者才二十有三而軍器少監兼考功郎官王君之母太安人徐氏在焉命書旣下合監之僚屬曁六曹同捨郎皆踵門賀退而咨嗟嘆息咸謂婦人能教子以儒術起家者固少而有子入爲王官者加少若乃國家非常之慶絲綸再命之寵是又千載而一遇者非積善在躬享有多福曷至是哉嗚呼可謂榮也已矣居久之太安人疾作少監請於朝願假使者節若太守章出便醫藥天子與大臣嘉少監在考功能以精眀澄四選彊毅任眾怨方顯用之不聴也已而太安人竟卒於是前日之客復弔少監於廬予亦至焉少監杖而泣曰吾母之賢朝士舉知之子久以文知我顧不知吾母乎願以銘爲托他日遂以其鄕人將作少監兼吏部郎官吳君飛英之狀來則序而銘之徐氏世家處州之靑田太安人曽祖新祖棠父順年二十二嫁同郡王公長方逮事舅姑以孝謹聞王公故貧與二弟大方義方俱嗜學自太安人來歸家事日理不以衣食累其心而専於書故大方登博學宏詞科義方亦有聲上庠起家永福尉獨公困躓不偶與太安人日夜教子及見其登進士第中學官選而沒後贈右承事郎太安人慈祥勤儉綽有容徳待娣姒以誠禦婢妾以恩少監每與客語輙耳屬於屏旣歸枚數曰某賢可與遊某不然勿親也後多如言蓋從其子官於朝者五年劬躬擇鄰迄獲丰報初以乾道九年冬祀恩封太孺人至是蓋進封云其卒實三年四月十六日享年六十有九是嵗十二月甲申於麗水縣靈隠山承事公之側生三男信卽少監也價嘗興國學薦偁早世一女適進士何京孫三人一男二女銘曰

光輝爲陽

晦藏者陰婉婉女士

難乎邦聞

猗與夫人克艱於始

祿不從夫

幸哉有子子也多才

夫人成之

國有大慶夫人膺之

遂都榮名

人以譽嘆歸安斯邱

永矣奚憾

程給事母宜人胡氏墓志銘【淳熙闕年】

宜人胡氏故朝散大夫致仕程公晉之之室今給事中叔逹母也徽州黟縣人其先有名育者仕晉爲新安太守因以占籍其後名星爲蕭梁太常卿旣沒而廟食族系日以蕃宜人曾祖徳勤祖義璇俱隠迹弗耀父獻卿好賢樂善一鄕稱長者生五女尢憐愛宜人謂必爲名婦聞大夫早有賢譽故以歸焉程氏衣冠蟬聮與胡氏世通婚姻大夫祖母太碩人世母咸寜郡夫人母太孺人皆宜人近屬也始嫁翁姑髙嚴娣姒如雲宜人恪共盥饋勤劬賔祭承上接下動有法度中經亂離褚篋一空約身縮用助大夫經理家事秋毫無妄費至資其子宦學四方則略無所靳給事以是少年登進士第解褐歸拜重親裏閭咨美翺翔仕路風節議論日益有聞入佐天府大夫宜人年皆七十餘休沭必娛侍西湖上間登天竺諸山諸孫先後扶擕二老人輙卻之曰吾方健汝毋憂居亡何長子叔向季子叔豹相繼死宜人始忽忽不樂頗苦微恙給事遂求守通州以便養未行擢登禦史府進左司諌數請外上固畱之宜人亦曰吾念二子耳汝之去畱吾何擇焉悉心報主所以慰我心也給事乃不敢言眀年宜人竟不起實乾道元年八月二十九日壽七十有五後十四年而大夫卒宜人生三子給事其仲也二女嫁任允迪黃銓孫男九人鑄鎔鎬早世鉉從政郎湖北路安撫司幹辦公事錫從事郎婺州荊蘭溪縣主簿銛鉞鎭未仕孫女十一人曽孫男五人鎭孫子八未名寜孫子六重一早夭宜人初縣之長遙山大夫以其地下濕別卜地於北山亭古城培之原淳熙六年八月二十九日甲寅焉給事之爲少尹也某備官於朝一見如故知每聞宜人慈恵肅敬四徳兼茂知古今通釋氏書常敬仰其賢又聞翁媼偕老子孫方昌怡怡愉愉百順具備未嘗不自恨不天不復有此樂也逾一星終復與給事直禁林侍經幃僚承華情義欵宻舉朝莫擬給事每云吾父滋老欲攺吾母而未敢他日尙屬子銘予敬諾已而給事以直龍圗閣奉祠歸而大夫沒書求踐言其何可食銘曰

婉嬺肅莊

以承尊嫜

儉勤淨方

以從其良

擇鄰儲祉

又燾厥子

展如夫人

不曰賢矣

匪劬其躬

孰報之丰

謂或不信

盍觀初終

相彼新阡

有原膴膴

利其嗣人

以奠終古

孟媼記

佛書云汝未舉心塵勞先起學道者晝夜刮磨其去未銖兩而其積已鈞斤矣所貴乎無心者以其此無患也某之先夫人乳媼孟氏未嘗學道而能以無心處世故憂樂不能移物我不能二而其一死也超然自在卓然奇特有精練老僧不可及者此豈區區刮磨之力哉根器異耳媼東平人父孟某母李氏以元丰年正月三日生少嘗適人而其夫凡劣不可依李氏謝絕之擕媼來吾外家乳先夫人方外家隆盛時金帛塡委同輩皆厚自殖媼視之蔑如也顧獨喜慱負𨿽多懽然無吝容勝亦散之未嘗有所貯積戊申己酉嵗江浙大亂吾家轉側兵火中而先君不幸後十年先夫人復謝世蓋多故矣人爲媼戚戚媼自若也遇慱輙抽簮質衣一笑爲樂性淳直閎裕待人如我視我如人與童子言不異長者人有不直亦嫚罵弗卹其人愧服曰媼言是吾不怨至於事嫡以上與夫逢迎賔客則又執禮無違雍容可觀見者知故家遺俗自有體也伯父辰州府君禦下嚴甚不假左右以色獨於媼加禮焉始媼年三十五已受戒屏葷酒時時取佛書誦之亦不深泥名相笑歌嬉遊陶然自樂如是者數十年當紹興壬申秋臥疾於贑防齊述反某與亡弟子柔夜挾媼出城得舟下廬陵寓永和鎭之本覺院其病浸劇蓋逾時側身而逝十一月十三日也年七十有【闕】時亂未定某亦大病幾死子柔遂以茶毗法化媼薪盡頂骨如雪而舌不壊舍利綴屬無數緇素駭嘆惟媼性與道合豈以此爲異然使不緣倉卒擾攘之故具棺槨以則亦何自見此奇特哉後幾日瘞其骨於水東金鳯山其處又後十一年某歸自臨安始爲立此立時子柔之沒已四年矣悲夫隆興元年七月具位周某謹記

蕓香志

周子充之侍妾曰蕓香姓孫氏錢塘人父徳以其淳靜謹畏精於女紅頗能爲新聲事予於行在所時年十七後二年從予歸廬陵眀年六月一日病死爲買地州南二十里聖居山用七月十八日實乾道九年

文忠集卷三十六

欽定四庫全書

文忠集卷三十七【省齋文稿三十七】

宋周必大撰

靑詞防文祝文祭文勸農文

皇后生辰三茅觀設醮靑詞【淳熙十五年二月二十六日】

气淑春陽玆惟令序祥開月夢載紀誕期仰陰教之素修罄羣心而申祝肅裒羽士祗按瓊科伏願誠格穹蒼慶流宮掖天作之合丕延有永之年邦孚於休共對無疆之祚

潭州祈雨設醮靑詞【紹熙三年閏月七日】

政績繆戾至幹陰陽之和物當發生乃愆雷雨之澤𨿽嘗奔走於羣祀未敢凟煩於上穹今春色已深農務正急而陂池久涸田畝失耕若非致力於初何以責成於後孰能爲地惟可呼天伏望閔民無辜赦臣有罪擴乾坤之鴻施釋黎庶之憂心三日爲霖示有秋之嘉應多龍則旱破自昔之俚談

設醮靑詞【乾道五年十二月十三日】

閨門乖宣滯之宜莫施祝劀肺腑吁【闕】

敬遵科式仰謝生成兾眞馭之下臨俾寸誠之上【闕】徹

【闕】

永垂道防均庇寒門

夫人設醮靑詞【淳熙九年正月七日】

乾坤大徳無物不生螻蟻微誠有求斯應俯循弱質每困宿屙懼多積於悔尢思少伸於祈謝敬逢人日祗按衝科延望碧霄防輸丹悃願言四序之內永保安寜仍俾一門之中同臻康泰誓圗報塞彌謹薫修

又【淳熙九年】

三年疾恙曽藥石之弗離一意禱祗庶災屯之可弭屬將更於嵗律且宻近於生朝祗按衝科肅延淨侶少效蘋蘩之薦用伸螻蟻之忱伏願上帝垂慈列眞降鑑宥向來之罪戾錫此去之康寜惡曜或加賴天恩而轉喜福基𨿽薄資聖力以增培永與家庭同承道防

設醮靑詞【淳熙十年閏十一月望日】

徳輶智淺已慚位序之髙命薄福輕復念年齡之晚屬嵗華之將易推星數之多虞火孛臨髙彊之宮日時晦甲乙之位適因【闕】懇馴致痊平靜言不肖之愚氓何事靡幹於聰聴因其生育之日罄乃薫修之誠旣謝前愆亦徼後福仰祈福闕永保康寜

又【乾道九年六月七日】

善惡系於人爲固當修省災祥由乎天數亦許祈禳藐是微生困於宿恙矧運气之適並懼尢悔之相乘敬卽家庭仰乾道防伏願眞遊降格鴻造恢施錫康寜於視履之間均信順於閨門之內

又【淳熙四年五月七日】

養生無術旣乖寒燠之宜制命有常適值災屯之防蓋嘗推運限而懼星辰之下照亦復省才能而知祿位之逾涯旣未遂於退休合少伸於醮謝伏願寸誠昭格洪造鑑觀貸已往之愆尢錫方來之康泰更均道防垂庇寒門

佑聖觀夫人設醮靑詞【淳熙六年十一月十一日】

天𨿽難諶誠則易格伏念妾昨嬰疾恙深慮災屯故當呻吟黙致懇禱旋臻藥喜頓釋隠憂荷髙穹之至仁從匹婦之微願今【闕】

仍邇新春用防致於薫修庶預伸於禳謝伏願列眞降鑑丹悃濳通消來日之災屯錫衰宗之庇防壽命延於兄弟康寜逮乎室家稽首投誠傾心俟命

夫人設醮靑詞【淳熙十一年四月】

福善禍淫豈私於匹婦局髙蹐厚當罄於一誠蠢爾微生居然多病矧愆尢之常積宜災屯之是虞匪假薫修孰伸禳謝伏願坤乾覆載仙聖鑑臨星易咎以爲祥運气轉凶而逢吉俾闔門之康泰願永世以依歸

設醮靑詞【淳熙十二年正月丙午】

官崇而祿益厚未知稱塞之方福過則災或生凜有憂虞之象因嵗華之載易適運气之將交念多積於過愆恐浸招於防咎肅裒羽士祗按仙科庶假薫修少伸禳謝伏願衷誠上逹神鑑俯昭擴善貸之深仁憫孤懷之多懼賜以公私之無惱俾其老防之咸安誓矢惕厲之心力報生成之造

夫人設醮靑詞【淳熙十三年十月七日】

惟疾之憂嘗攄丹悃勿藥有喜旋荷洪恩自非憑蓋髙蓋厚之仁何以篤惟子惟婦之慶旣資幹蠱之裕且幸防孫之歡敬卜佳辰少償夙願伏望宵晨降嘏時序蠲災錫老防之康寜誓初終之歸向

遷右相府設醮靑詞【淳熙十四年四月十五日】

福善禍淫何私於覆幬避防趨吉敢緩於祈禳言念微生猥膺重任𨿽有效忠之志而無經逺之才甫卽攸居深虞曠職敬陳章醮祗叩天聰伏願誠悃上通祺祥下集惟長少獲安於私室則勤勞可效於公家蠢蠢之愚拳拳於是

設醮靑詞【淳熙十五年八月十五日】

謹疾無方值陰陽之大防局髙有謹本家室之至情旋臻藥石之功仰賴乾坤之施載涓吉旦只詠靈篇修淸淨之勝緣償禱祀之素願仰祈洪造俯鑑微誠孛在彊宮𨿽還【闕】而不害嵗移飛限縱遇弱以無憂推是防庥均於老稚

遷左相府設醮靑詞【淳熙十六年三月十九日】

小才何取偏儀輔弼之聮廣廈旣遷彌積髙眀之懼甫更月律思及誠心因元命之紀辰叩上眞而吁懇伏願愽施造化兼利公私章厥俊民家有平康之望介玆景福神惟正直之臨艸芥𨿽微乾坤所鑑

遷入廬陵舊居前一日設醮靑詞【淳熙十六年十一月丙午】

從宦無功言歸有幸惟玆環堵僻在東城人或議其陸沈臣竊安於幽屏將於詰旦爰卽攸居值初度之日辰按衝科之儀式念禍福之求由已愈當淑謹以褆身惟災祥之降自天必賴神眀之垂佑倘四序常臻於康泰則一門永荷於生成

薦尙氏姊水陸文【乾道二年】

姊弟同气期畢世以相依死生異途悵終天之永隔欲寫無窮之戚必資最勝之緣按梁武之舊儀演阿難之遺教設眾香之缽以屬饜萬口燃無盡之燈以徧照九州庶幾凡聖之普霑可使自他之俱利伏願佛慈無礙願力無邊消亡者塵塵刼刼之罪愆釋亡者世世生生之寃業受天人之至樂慰手足之深悲

焚黃水陸防文【乾道六年】

薄命天窮莫奉過庭之訓湛恩日富屢頒告第之書適生育之載臨念劬勞之缺報集寶坊之淨侶演焦面之遺文薫修罔間於防陽悃愊尙通於幽顯伏願承佛威力受國寵榮永從極樂之遊少慰遺孤之望

廣教寺設供防文

孝極事親每自憐其孤苦禮嚴上塜乃久困於飄流由多生罪逆之至深故今世報緣之如此逮被漏泉之澤益懷反哺之悲恭卽寶坊防修淨供追崇梵福𨿽人子之至情升濟防途亦遵師之本願仰惟慈湣俯爲證知

判潭州謁宣聖文【紹興二年】

欽承上恩付以民社居敬而行簡懋徳以帥下古有眀訓其敢不勉先聖先師實鑑臨之

謁諸廟文

忠信慈恵然後民安之靖共正直然後神聴之此某夙夜所當懋勉若夫順丰年迎時雨寜水旱弭災兵逺辜疾凡是數者非有相之道則罔攸濟視事伊始敢不告防

南嶽行宮祈晴文【紹熙三年十月一日】

維皇降康眷是湖湘畆有餘糧農夫洋洋黍稷稻梁指日積倉孰云肅霜而以雨妨顧瞻圃場惆悵徬徨吏治弗臧惟知祈禳帝功夙彰曰暘則暘毋令丰穰反虞災傷齋心撰良祗薦令芳言錫之祥報敢怠遑

東眀寺祈晴文

下民望嵗欲多稼之丰登大士應緣隨眾生之祈禱瞻言農畆幸底金穰乃當刈獲之時未息霖霪之雨人將咨怨吏則憂惶玆仰叩於覺慈庶速回於霽景伏願運神通力開方便門消散積陰現祥雲之紛郁破除諸暗舒慧日之光眀毋棄壊於全功永歸依於妙智

南嶽正廟再祈晴文【紹熙三年十月十三日】

帝恵南土賜之金穰孰云旣成窘以陰雨幹和致沴由政弗臧三農何辜失此一稔禱祈𨿽應旋卽沛然吏民皇皇防手無防欽惟嶽鎭大庇方維曰暘而暘易若反掌丰防之決莫急於斯開霽旬時庶其有濟投誠請命必兾矜從

東眀寺再祈晴文

比以連陰害於多稼備殫懇悃僅獲感通日方出而云遽凝土才幹而雨復作致災之故端本吏愆壊物之成決非天意敢辭屢凟仰叩至仁惟賜之半月之晴則濟此一年之事精誠已竭聰聴必孚

南嶽謝雪文【紹熙三年十二月】

臣守玆土無術消沴春而謁雨秋而祈霽自冬䢐臘雪未平地仰凟於神亦云急矣帝奠南服有求輙遂曰雨以種曰暘以刈盈尺之祥又驅疾癘加恵斯民亦云至矣再拜於庭且謝且愧其卒相之以興嗣嵗

南嶽行宮祈雨文【紹興四年】

冬春之交無大雨雪候逾驚蟄農務方興田畆未濡陂池尙涸先事而慮豈惟有司稽首靈祠齋心致禱願恢貺施霈之甘霖以兆丰年其敢忘報

南嶽正廟祈雨文

臣守藩無狀沴气幹和乃自嵗端雨不時若驚蟄而後暖气蚤來三春過半種未入土耕夫束手穡事可虞仰止帝廷歸誠請命臣實有罪罰其敢逃民之無辜祈賜矜憫願下膏澤庇玆一方呼吸之間霈以甘雨敢忘報稱庸謝鴻恩

南嶽祈晴文

乃者芒種之前日臨甲子大雨傾注人胥憂疑自是以來霈連夕下田甫種巨浸壊之其在目前固已甚懼爲霖旣過後日或慳靜言思之益以惴恐吏慚無術帝力可回曰暘而暘所望甚切願畱甘澤以濟後圖防叩行祠必祈響應敢忘飭勵仰稱慈憐

又

三時農務其成在冬帝眷南邦賜之屢丰是刈是舂偶未訖功窘此陰雨憂心忡忡乃迎甲子請命於宮旣恵其初忍墜厥終霜風掃曀晴日麗空有祈必報其敢不恭

南嶽行宮謝晴文

梅霖應候謁霽非時水溢下田爲民僣凟聖功響答祈謝敢稽繼自於今五風十雨庶成稔嵗並用禱祈

府治謝晴文【紹熙四年十一月十日】

嵗有饑穰帝司其權辛酉之夕風雨甚顚多稼云黃岌岌於田顧瞻行宮逝將乞憐踐濕以往迎曦而還呼吸之間成此丰年若民與吏拜賜欣然吉蠲爲饎維以告防

攺判隆興府辭宣聖文【紹熙四年十二月】

某乃者親事之始祗見學宮居敬行簡懋徳帥下有是言矣三年之間𨿽愧允蹈亦弗敢諼也今蒙恩易鎭鄕部於其將行不敢不告

辭諸廟文【紹熙四年十二月】

某分鎭湘楚三閱嘉平毫髮之恵罔及於民邱山之賜獨賴於神四鄙不聳百谷用成恩徙鄕部以爲歸榮莫知報徳維以告行

祭勾芒神文【紹熙三年】

靑陽開動太皥禦辰天地和同根荄發生爰出土牛以告農耕祗薦醪羞徼福眀神克相冬作以底西成

潭州勸農文【紹熙三年】

紹熙三祀仲春旣望遵奉詔令勸農於郊重湖以南地廣人眾田畆髙下有肥有磽欲致屢丰在勤四體東作鹵莽西成亦然告爾農民深耕易耨用天之道隨其蚤晚分地之利成其膏腴修爾陂塘旱漧有備畫以溝洫水溢何憂毋事惰遊以妨本業毋興鬭訟以致污萊父勸其子兄勸其弟共期富庶咸聴毋忽

文忠集卷三十七

欽定四庫全書

文忠集卷三十八【省齋文稿三十八】

宋周必大撰

祭文

同兩倅帥屬祭吳漕之母徐淑人文

嗟惟淑人嬪於大家早慶三遷之效晚綏五福之遐儼孫曽兮在列粲絲綸兮屢加惟爲善之獲報信天道之無差憶四月之維夏瞻版輿而嘆嘉曽晦朔之幾何易繡衣以衰麻𨿽榮養之無憾終人生之有涯旅官僚而薦酒聊以慰夫皇華

祭宋待制文【紹興三十二年二月】

惟公以絕人之才膺眾賢之報年甫四十固已遊供奉之班總六路之漕矣於斯時也雄鋩利刃人皆知之而孤忠膽智猶闇然其未暴也迨靖康之初元駭羣小之媚竈掩慈孝於兩宮紛是非而顚倒微公篤志於君親竭誠於傳導則輔國之謀遂成而梁兾之賞可冒矣嗟時事之天知謂豈弟之神勞奚多言之不宥曽未弭乎憎好眀眀元後日臨天燽因永念夫先烈爰追揚於特操復邇聮於防淸加異數於耆耄想精神之折衝竚謀猷之入告胡厭薄於斯世乃歸全而髙蹈藐一介之彌甥憶崇墉之屢造從容乎贑水之上欵宻乎鐘陵之奧示元憲之遺書期妄庸以逺到恍十年其一夢倐終天之是悼寓寸誠於豆觴寫至哀於誄禱惟令名其【闕】則參稽乎手誥可也

祭許寶文文【紹興三十二年五月】

惟公天與俊傑心濳藝文才具之敏工師運斤學殖之丰農夫力耘來遊帝郊簪笏纁中防有蘭西昆有蕓是握是拂英聲日聞皇曰試之牧民馭軍於防於桂除荒靖氛內閣進直旌能第勲屬時艱難毀譽紏紛或廢或興有蕕有薫公心淡然不爲戚欣晚以幾杖歸安鄕枌年則耄矣色猶誾誾辯有鋒出慮無絲棼百年𨿽長旣晨必曛死生在公夫何足云惟昔王父得公樂羣成均之鼓共警朝昬元符擢第並揚淸芬交情孔宻壽殀中分惸惸不肖寓贑之濆公以舊來爲邦君輩行𨿽絕誨憐則勤時置賔筵笑歌紛紜一別十年萬事浮雲歿不拊棺不卽墳言念疇昔憂心載焚漬酒以絮實登以芹寓詞敍哀雪涕雰雰

祭子柔弟文

維紹興三十二年嵗次壬午七月丙申朔二十四日己未兄具位周某謹以淸酌之奠告於亡弟子柔十解元之柩昔吾弟之病革命火化而投諸淸泠之淵我知之矣慮以遺骨累兄也故忍死而爲是言噫嘻痛哉寓棺佛寺今二年矣防仲兄調官西歸始得返君鳯山之原𨿽川浮陸走未免乎撼頓而一勞永逸蓋將從先大夫於九泉惟兄不友戀嫪寸祿拘牽文禁旣不得共載而西又不容引紼而前寫苦言於一奠抱沈恨以終天兾英靈之未冺渉逺道以安然

余杭祭十一妹文【紹興三十二年】

吾妹姿相丰碩沈厚寡言以世法論之意其壽且福也柰何年未三十而遽夭乎胾殽旅陳歌此奠章寄其酸辛嗚呼哀哉尙饗

祭羅長卿文【隆興二年十二月】

維隆興二年嵗次甲申十二月某甲子具位周某等謹以淸酌庶羞之奠致祭於故防昌尉長卿五丈之靈嗚呼朴屬之車噐攻才良一日出門折軸傾箱不如下澤弗已於行有幽者蘭久含國香未韡其華乃萎於霜不如蔓艸自全其生相彼二物類吾長卿嗟乎長卿愽洽精眀志行萬里名髙一鄕如車斯堅如蘭斯芳試之邑尉豈曰騫翔乃蹶乃枯誰毀誰戕昔我卜居十里相望毎到君家必羅酒漿歡呼竟夕交舉罰觥君又善戲謔而不傷分𨿽朋友心則弟兄謂當華顚畢此交情豈知今日遽哭其喪嗟乎長卿卿眞亡矣古書多誤誰發眀矣近事或疑誰考評矣觀瀾風月失平章矣山房圗籍虛暴涼矣升堂一慟涕泗滂矣嗟乎長卿情未忘否鑑此誠否釂此觴否

祭林虞仲教授文【乾道元年六月十三日】

維乾道元年嵗次乙酉六月戊寅朔十三日庚寅具位劉令猷具位周某謹重以淸酌茶果之奠告於虞仲教授同年林兄之柩嗚呼君學𨿽苦詞藻則敷君貌𨿽瘠志气則腴一第起家遊逝亨衢百艱隨之寸步﨑嶇再終親喪小試師儒談經一年乃與病俱臨食不盡逢觴不斟臥榻頻仍人爲君虞君獨謝醫我疾且蘇卒莫能興豈命也夫人生夢幻百年湏臾何壽何夭何榮何枯君則往矣傷哉其孥男齒未齔女髻未�弔者酸辛忍聞呱呱情義所惇況於吾徒邈焉七閩南負海隅何以再拜瞻墓之楡何以千里撫君遺孤薄酹我酒薄奠我芻哭送江濱目斷檣烏終天之訣已矣嗚呼伏惟尙饗

祭張徳莊監丞文

維乾道二年嵗次丙戌三月甲辰朔二十三日丙寅具位周某謹遣私僕以淸酌庶羞之奠致祭於故軍噐監丞同年徳莊張兄之靈猗與徳莊敏逹溫恪奮身儒林學種文獲有防之朝入佐帥幕翔於泮水使於大漠歸教朱邸人嘆淹泊戎監稍遷鴻漸臺閣遂止於斯理實難度惟我鄭邦東汴西洛冠蓋之盛如越無鎛以是鄕敬容或濶略今如星辰反愧土著惟我與君是用嘆愕思矯其獘忘此懦弱同年之好同朝之樂朝夕遊從日月博約自我不見嵗再更籥訃來失聲膺爲之搏我楚君吳星分壤各矧復抱病淹畱訪藥曽不弔孤曽不扶槨曽不遣使片詞是托生也相厚死其何薄誠非效尢亦只愧怍尙鑑余衷未吐斯酌臨風孔悲涕淚俱落

祭黃世永編修文

維乾道二年嵗次丙戌四月甲戌朔十七日庚寅具位周某謹遣人以淸酌庶羞之奠致祭於亡友世永編修學士之靈嗚呼世永始子之蹶於防蹇於位也吾謂子畸於人而已耳非天意也及夫歸弗逮於故鄕年弗登於彊仕抱修能與姱節迄不使之一試是造物之子困非人力能軒輊矣𨿽然吾猶疑焉富之以問學昌之以詞藝發之以剛眀行之以精銳紛百出以皆長何美之不備曰天不相豈如是也亦旣相之曷又棄之非惟棄之而又斃之矣天耶人耶誰怨誰懟寓詞千里爲子慟哭流涕而已矣伏惟尙饗

祭宗人子婦李氏文

維乾道四年嵗次戊子十二月戊子朔九日丙申具位周某謹以淸酌素饌之奠致祭於宗人武翼子婦李氏昔夫人遐道而沒我先人實貳玆邦惟宗婦之故爲旅殯於僧捨今逾四十年而夫人之家莫有至者玆用卜其宅兆依我先壠豈惟使夫人體魄有歸亦所以成先祖惇敍宗姓之遺意夫人其安之尙饗

祭察推劉辰告母歐陽氏文【乾道六年正月三十日】

嫁而從夫仕顯家肥老而從子祿養不違謂當百年錫服副褘身亡子天同以喪歸昔者榮樂人今歔欷矧托至契熟聞淸徽酹觴再拜言隨涕揮

祭劉告令猷文【乾道六年】

嗚呼往貢於鄕四人獲升惟我與子科齊齒朋子賢我愚我否子能敢辱交遊契好是慿二十年間義均股肱我隠靑原子官武陵三嵗不見尺書數謄我方倦飛退避繳矰期子奮發萬里鯤鵬云何中道而失騫騰惟子之孝鄕閭所稱病而哭母喪豈能勝遂以毀卒噫誰子憎銘旌來歸我悲塡膺望子之堂胡寜忍登尙眷疇昔舉我肴蒸

祭外舅王察院文

維乾道六年嵗次庚寅閏五月庚辰朔二十六日乙巳壻具位周某謹以淸酌庶羞之奠敢昭告於外舅提刑察院王公之塋嗚呼公有通經博古之學而不盡施於事業有撥繁濟劇之才而不盡見於施爲官𨿽遷而人猶悼其屈年𨿽髙而志未向乎衰此中外所共悉非親黨得而私也惟鄙不肖爲公所知二十年間有合有離往聞公抱病溪之上蓋嘗冒彭蠡之險渉長江之危曽是四旬之緩淒然隔世之悲𨿽徘徊之累月迄差池於期念佳城之一閉倐芳嵗之三馳粵自江而䢐浙忘雨沐而風吹逮弭櫂於故居懷握手於平時何英姿之凜凜乃封土之累累跪陳詞而薦酒莽無言而寄思嗚呼哀哉尙饗

祭汪養原待制文

維乾道七年嵗次辛夘正月丙子朔十六日辛夘具位周某謹遣人以淸酌庶羞之奠致祭於故敷文閣待制汪公之塋嗚呼人孰無才考徳或非位孰不顯得君者稀嗟惟我公充實光輝往在宮庭言無脂韋厥初漸遷久始登畿上一見之決付政機升之諌省試之禁扉正論攸興繄公是依民之無祿公則病歸遺書繼聞皇心歔欷惟愚不肖世所訶譏公獨何取乃與眾違章江十日論析精微我舟旣發公蓋猶飛倘知永訣別淚忍揮念言及玆痛聲屢噫人生幾何朝露易晞惟有賢子不朽庶幾天報可必豈待禱祈遙陳奠觴已矣音徽嗚呼哀哉尙饗

祭趙溫叔雄舍人母楊令人文【乾道八年二月】

嗟嗟夫人行爲女師三遷之教允義且慈帝謂子賢母其可知錫之令名象服是宜母來蜀道子返朔陲粲然金章迎拜逵都都人聚觀羨慕嗟咨子且廊廟母當期頥有斑萊衣忽焉齊衰有華蘭陔宛其素帷榮悴難諶旁觀涕洟矧鄙不肖托契於玆升堂而拜謂且不遲孰云夫人而遽止斯走弔令子心焉孔悲

祭胡季懷文【乾道八年七月】

惟君學窺古人气蓋一世屏逺紛華耽恱文藝南宮屢上壯志彌銳謂都卿相何有科第中道而夭命也胡戾萬生擾擾誰則不逝之子之才期在經濟而止於斯爲善何勵念昔識君實偕秋計相從二紀浹洽儔儷時中之堂日或重詣尋繹典籍考評興替休以棋酒雜以卜筮隔晨不覿已駭奴如何分手曽未閱嵗訃來千里拭面反袂今我言歸君旣祥祭顧瞻舊遊悼念交契心焉孰論駕焉孰稅孰陪笑謔孰解愚蔽惻然百懷寄此一醊幽幽繐帷髣髴來嚌失聲大慟老淚盈眥

祭芮國噐祭酒文

維乾道八年嵗次壬辰十二月乙未朔九日癸夘具位周某謹遣人以淸酌庶羞致祭於故右文殿修撰芮公之靈惟公之徳渾厚正直惟公之才恢閎俊軼克孝且友其秉也天勇於蹈義則由學然發爲詞章登唐近漢著於議論弗詘弗謟士有險夷道無燐緇從容周行譽問孔歸君子所恃而亦不比小人所畏而亦不忌帝庸深知決用靡疑云誰不仁遽殱奪之太學千英毀譽雜出聞公之喪隕涕如一況我鄙介交分尢深初爲王官同事司成遷正麟閣我猥公先傳刀之夢期年輙驗執筆太史分察南防凡我所歷公必繼來我之投閒僻在螺水公使嶺表過我蕭寺公徙金節我起持麾不防於閩而遇於畿公長國子我塵少令官曹俱淸班綴愈近湖山擇勝尊酒論文如何俯仰其迹俱陳殄瘁之悲曰惟眾共死生契闊其如予慟蒼黃去國莫奠生芻有槪於中身楚心吳夢爲斯文以酹靈幾寤而驚叱才記三四昔焉气合今固神交公惟不忘忍吐斯殽

祭靖州太守李發文

維淳熙元年十二月日具位周某謹以淸酌家蔬之奠致祭於知府李公之靈噫公之學博貫今昔噫公之才善理繁劇𨿽更五郡用則未極𨿽越中壽年胡不百有丹其旐爰卽窀穸酹於道周寄此心惻嗚呼哀哉

祭洪景嚴樞宻文

維淳熙二年嵗次乙未二月癸丑朔十八日壬申朝請郎充右文殿修撰提舉江州太平興國宮周某謹遣人以淸酌庶羞之奠致祭於故大資政樞宻鄱陽公之靈嗚呼天生雋才於徳或靳公優班馬而望顏閔士有其資罕或逢時公際勲華而爲臯夔曠幾百年鐘是全美宜享黃髮卒相天子何成之艱而往也遄膏澤在人疇不澘然矧伊不肖嘗綴賔客試於玉堂公實發防哲人云亡倍蓰其悲物𨿽薄矣誠則庶幾嗚呼哀哉尙饗

祭汪聖錫尙書文

維淳熙三年嵗次丙申二月丁丑朔具位周某謹以淸酌庶羞之奠致祭於故端眀學士尙書汪公之靈嗚呼景徳祥符之際嘉祐治平之前紛羣才之卓犖瑞聖世之聮翩皆學優於少壯而名重於回旋人望之而莫敢輕國恃之而無所愆迄鞏固於丕基豈不賴夫儒先逮南渡之中興嘉此風之浸還𨿽議論其或殊咸望道而勉防公才鄰於弱冠已接武於英躔惟聞一而知十故人百而已千學日成而名日尊志彌勵而操彌堅宜受知於兩朝更六卿與十連謂主盟於斯文遂幹旋於化甄倐淪亡於砥柱空嗟咨於逝川嗚呼哀哉天之生公謂無意耶何逢時之早而降才之全謂有意耶何初若成就而終於棄捐莽彼蒼之難問徒傷心而涕漣公旣深知我之愚我豈不知公之賢蓋經世之慮至逺抑愛君之心甚専汲汲乎惟恐一士之或遺孜孜乎惟憂正論之或偏爲善急於饑渴排姦甚於鷹鸇寜見嫉乎斯世終守道而不遷人之知經攻傳注者遺意義公則越眾說之拘攣人之觀史究成敗者略同異公則兼二者而磨研在朝廷則居今而行古臨徵鎭則守經而與權曁食於家益全其天舉嗜好以咸無惟羣書之貫穿凡本朝人物議論之邪正曁歷代禮樂政刑之革沿紛紜如百氏之異學叢脞如故家之遺篇無一事之不考無一書之不傳位已躋於二品居未謀於只椽豈常情之能測度而世利之所拘牽縱弗登於耄期寜不及於華顚奚精明之未減乃遇疾而沈綿𨿽間親於藥石猶日舒於簡編甫占書以貽我俄隠幾而終焉觀學力之如斯信古人之與肩嗚呼哀哉自公之退也有毀有譽而是非則可考矣及公之歿也無愛無憎而莫不爲之淒然乃知公論固已定於今日所謂好惡亦可待夫百年寄悲悰於一奠耿千慮而莫宣嗚呼哀哉

經筵同僚祭範西叔仲苞侍講文【程侍郎大昌程少卿叔逹蕭舍人燧】

維淳熙三年嵗次丙申十一月壬寅朔十九日庚申朝散大夫試尙書兵部侍郎兼侍讀兼直學士院兼太子詹事管城縣開國男食邑三百戶賜紫金魚袋周某等謹以淸酌庶羞之奠致祭於故侍講諌議範公之靈恭惟本朝世納諌諍有若範氏直臣相望在仁祖時忠文著節熙寜盛際榮國有聞曁太史公顯於元祐淸防直道宏議正辭紀於信書播在眾口三宗致治三賢與焉中間寂寥旣八十載源深流洄公興酌之萬里來朝結知眞主烏堂騎省言聴諌行風采凜然聲徽籍甚得時與位綽有祖風惟祿及年云胡不逮上心震悼朝論嗟咨某等並侍經幃幸聮僚契聞講禹貢服公淹該音吐瑯然今猶在耳豈期逾月遽哭喪舟酒肴𨿽防情則無已嗚呼哀哉

宮僚祭楊信伯恂工部文【程少卿叔逹林祭酒光朝蕭左史燧】

維淳熙三年嵗次丙申十二月壬申朔十日辛巳朝散大夫試尙書兵部侍郎兼侍讀兼直學士院兼太子詹事周某等謹専人以淸酌庶羞之奠致祭於故提舉工部信伯楊公之靈嗚呼信伯有髙眀之資有淵源之學有正大之論有精白之心其事公卿敬而不謟其待文友誠而不苟抱能若斯從政何有乃者倦遊中祕思試外庸而四牡未馳遽先朝露一區方卜已閉夜防人皆傷心公固賫志某等或嘗僚太史或共事承華念別日之幾何悵終天之已矣一酹遙致九原倘聞嗚呼哀哉

祭劉汝一度諌議文

維淳熙五年嵗次戊戌二月丙寅朔十日乙亥具位周某謹遣人以淸酌庶羞之奠致祭於故諌議殿撰劉公之靈惟公學博而醇气和而剛文掩眾俊行髙一鄕石林之葉龍溪之汪謂公晁董交飛薦章迨其仕矣或抑或揚晚登諌垣聲譽孔彰飛龍在天進佩水蒼主聖臣直防盈皂囊𨿽分左符宸眷未忘論譔之華儒林以光於漳於蘇枯弱彊上欲用公公足弗良八秩甫開奄兮淪亡位非不顯年非不長有蘊莫施寜隠且殤士夫太息我涕用滂念昔瀛洲分校鉛黃直則並捨歸則連墻今焉百里莫奠公喪無窮之恨寓此一觴嗚呼哀哉

祭莫子齊舍人文

維淳熙五年嵗次戊戌十二月庚寅朔四日癸巳翰林學士中奉大夫知制誥兼侍讀兼太子詹事兼修國史管城縣開國子食邑五百戶賜紫金魚袋周某等謹以淸酌庶羞之奠敢告於故直院中書舍人莫公之靈惟公行飭文敏內剛外和名重月評秀發儒科入爲王官退食委蛇恂恂寡言鮮或譏訶見義則爲勇敵橫戈介卿列監禁掖鑾坡再至三至人嘆蹉跎乃心怡然守道無頗往禆王藩譽問孔多於溫於泉中和可歌召登從班進賢峩峩匽薄之故嬰此微屙賜告於家禮殊紫荷禺中艸制文尙傾河甫息在牀遽隨逝波縉紳駭聞爭以爲訛謂仁必壽豈知其他矧伊雙鬢亦云未皤奄忽如斯天理則那吾徒爲僚方賴切磋脯醢之奠胡爲駢羅酹觴再拜有淚滂沱嗚呼哀哉

祭婁寛夫文

維淳熙六年嵗次己亥六月戊子朔十三日庚子具位周某謹以淸酌家蔬之奠致祭於故寛夫知縣婁公之靈嗚呼寛夫心莊而貌舒行飭而才敷自防名於乙科卽結綬於中都屬制錦以來歸粲身章之銀朱期壽祿之方昌胡暴疾而弗蘇庭有耄老之親室存防稚之孤謂作善其降祥嗟至此兮何辜紛太息於路人矧綢繆於鄕閭寄郊闗之一酹悵悲懷之莫攄嗚呼哀哉尙饗同年祭何誠甫司業文【淳熙六年七月三日】

維年月日具位周某等謹以淸酌蔬食之奠致祭於故司業何公誠甫年兄之靈嗚呼士之毀譽莫嚴於月旦之評莫切於師儒之職況永嘉夙號士鄕而太學又公論所自出耶今公由少至老一邦之人推爲君子長者及官成均士皆心悅誠服初未嘗峻防矩厲聲色也行已立朝譽望如此則其學問之富涵養之厚豈易測哉然而位才止於六品不可謂之滿能壽僅逾於耳順不可謂之稱徳此縉紳鄕閭所以賫咨涕洟爲國惜賢而不能自釋也況吾徒托同年同朝之契相與欵宻者乎奠觴𨿽微情則何極嗚呼哀哉

同年祭李子茂木舍人文【陳兵部庸杜左司民表閻侍郎蒼舒陳戶部居仁】

維淳熙六年嵗次己亥十二月甲申朔十八日辛丑具位周某等謹以淸酌齋蔬之奠致祭於故右史中書舍人同年子茂李公之靈嗚呼惟公學通今古名重鄕黨言遊膠庠聞見日廣其詞可宗其行可仰事於王朝宜矣天奬蘭臺粉闈方振逸響螭階夾侍鶠閣參掌日朝未央衣振容爽甲午之晨天門詄蕩同僚顧言左史安往或云逝矣眾色惘惘曰未嘗疾斯言豈誑走問其家嘻已屬纊藥不及施語不及兩斯湏之間遂隔幽壤賔朋哭弔相視惝恍矧知吾徒叨綴虎榜夙承淸防忍覩遺像聊陳豆觴敬敍疇曩嗚呼哀哉

祭張敬夫殿撰文

維淳熙七年嵗次庚子三月癸丑朔十九日辛未具位周某謹遣人以淸酌庶羞之奠致祭故右文殿修撰南軒張兄之靈嗚呼天生蒸民受中惟一或哲或愚則系其習嗟吾敬夫气稟剛直能擴而充又學之力發揮伊洛排斥老釋有徳有言後來所式平生忠孝如嗜飲食其逺佞邪則猶鬼蜮念昔先正心在王室恢圗之功曷敢不力根本如固折衝可必天子是嘉選鎭南國訓兵劭農他則遑卹孰云盛年而抱沈疾易簀之際爽靈不惑遺防惓惓孔眀是匹伸紙疾書遂以絕筆朝之忠良士之凖的今也兩亡孰不心惻矧伊無似夙賴三益莫視絞衾莫相窀穸遙致奠觴悲來塡臆嗚呼哀哉尙饗

祭從母王碩人文

維淳熙七年嵗次庚子九月庚戌朔九日戊午甥具位周某謹遣保義郎充本府主管進奉劉晟以淸酌蔬食之奠致祭於從母太碩人王氏之靈嗚呼外王父息女有歸者六人太碩人其孟也諸季不幸往往蚤世久者已五六十年近亦三四十年矣惟太碩人富貴壽考巋然獨存有徳有年有子有孫嵗瀕九十乃以疾逝五福具備可謂盛哉某以煢然孤甥夙荷憐撫不侍顏色於今九年念外家之日防傷永感之嵗久聞訃痛絕不知哀涕之橫流也屬有列於朝無由拊棺一慟遙致奠酹肝心爲摧嗚呼哀哉

祭呂伯恭禮部文

維淳熙八年嵗次辛丑九月甲戌朔二十五日戊戌通奉大夫參知政事周某謹遣人以淸酌庶羞之奠致祭於亡友眀道直閣禮部伯恭呂君之靈嗚呼伯恭河嶽之英公卿之裔躬蹈五常心濳六藝學富而醇文敏而麗通今不流博古不泥髙眀之識力去其蔽卓絕之行亦矜其細他人有一自足名世惟君兼之夫孰能儷蟬聮簪紱芥拾科第堂堂申公謂且克繼皇心是嘉召寘班綴成均博約館閣榮滯南宮表章史觀凡例主盟斯文毎食忘嚌風淫末疾乘厥勞勩歸哉亳祠可以自憇鉆堅仰髙講習彌勵曽不息黥曽不補劓竟隕其生壽夭誰制萬斛之舟江海期濟觸石而傾未遑鼓枻千年之木棟梁可計遇風而摧乃萎薪桂才也何多命也何戾生徒滿門相向雪涕縉紳諸儒咸惜其逝矧伊鄙夫辱在交契姓不同耳心則魯衛易簀莫親臨穴奠祭寄辭西風揮此哀涕嗚呼哀哉

祭芮國瑞尙書文

維淳熙九年嵗次壬寅六月庚子朔二十二日辛酉通奉大夫參知政事周某謹遣承節郎幹辦府張佐以淸酌蔬食之奠致祭於故侍讀國史尙書芮公之靈嗚呼惟公才學兼優弟兄競爽聲振膠庠評髙鄕黨伯也先逝公譽日廣徧持使節眀燭幽枉晚踐禁塗殫竭忠讜乃心王事浸失頥養方聞予告而遽長往遺占入奏語【闕】嗟惘賻禮有加眷知可想言念孤蹤托【闕】疇曩累日不見遂隔黃壤寄情奠觴揮淚泚顙嗚呼哀哉

祭外祖王給事家諸塋

維淳熙十年嵗次癸夘十月壬辰朔外甥具位周某謹遣使臣李椿以淸酌庶羞之奠敬祭於外祖給事待制贈少保王公外祖母衛國夫人宋氏亡舅通判二十八大夫亡衿宜人韓氏之塋恭惟外氏昔爲大家今玆丘壠近在陽羨而祚嗣湮替宿艸弗除某系官於朝末由拜掃孟冬之朔俗重祭墓遙伸酹奠不勝凱風寒泉之思

祭陳應求俊卿丞相文

維淳熙十四年十二月戊辰朔具位周某謹以淸酌庶羞之奠致祭於故太保大觀文魏國正獻陳公之靈惟公徳業純備哀榮終始譽滿四海行書太史獨余易名疇敢溢美矧公好謙遺戒毋誄上實命之厥有深防於皇本朝賢輔接趾爲正若獻三人而已往在慶曆祁公宅揆忠淸諒直防頑仁鄙用𨿽日淺名則千祀元祐之初政歸呂氏絜國紀綱養士防恥公卿景從夷夏風靡後曁淸源羽翼端邸迨其入相有譽無毀生全寵光沒厚恩紀自是厥後鮮矣斯比堂堂魏公聲望崛起如杜如呂佐我天子甘盤舊學視何有煒知臣者君人以倫擬借曰形容辭之贅矣言念晚生叨附雋軌大眀初升詞掖乏使嘗代匠斵汗顏血指二十六年言猶在耳期公壽考與宋【闕】武孰云防疾遂隔生死殄瘁之悲豈爲知己情馳一觴目防千里嗚呼哀哉

祭袁州兄嫂文

維淳熙十六年嵗次己酉十月己亥朔十六日甲寅具位弟周某謹以淸酌庶羞之奠致祭於大兄袁州太守大嫂安人王氏之塋惟兄仁心義槪秉彛於天又濟之以家傳處則孝弟恭肅爲州閭之楷式出則公勤防敏而於國事尢拳拳焉故縉紳朋舊罔不稱其徳塗巷小夫亦能知其賢玆固公論有不可掩而非兄弟之私言也自邑而倅而守人方期於九遷而不肖之弟叨備二府遂決意於林泉識與不識皆曰外當付以使節入當陪於邇聮某旣惜已而忘內舉之誼彼侍從近臣𨿽誦言其可薦亦未免指某以爲嫌使兄有撥繁治劇之才而不獲展有致君澤民之志而不及宣嗟天命之難諶復嗇壽於百年急難之義告歸宜遄愧屢請之弗兪歷七載而遷延逮奉祀於故里始展墓於新阡區區本志夫豈其然蓋將晚嵗芒鞋竹杖從兄於靑原白露之上乃今觴酒豆肉哭兄於荒煙野艸之間是宜肝心之糜潰何止泣涕之漣漣而已嗚呼哀哉

祭繹侄文

維淳熙十六年嵗次己酉十月丁亥朔十六日壬寅叔具位以淸酌庶羞之奠祭於亡侄小一郎及婦胡氏之塋吾侄事親孝謹行已恭敬輔以問學宜貴與永顧乃名不登於仕籍年弗逮於知命𨿽天理之難推亦吾門之不幸屬纊之際遺書來諗痛親養而托孤知中心之炯炯何斯人而斯疾重予懷之耿耿逮得請而來歸已嚴霜之七隕酹一觴以忘言紛塡胸之悲憤嗚呼哀哉

祭呂帳幹文

維紹熙元年嵗次庚戌三月乙夘朔二十四日戊寅具位周某謹遣使臣文立方以淸酌庶羞之奠致祭於娣夫帳幹文林呂公之塋某去秋歸自浙西亟欲躬走墓道非間於風雨則有疾病因循累月未能遂區區之志防辰代禮尙其鑑享

祭叔母李氏孺人文

紹熙元年嵗次庚戌三月乙夘朔二十四日戊寅侄具位周某謹遣使臣文立方以淸酌庶羞之奠致祭於叔母孺人李氏之塋某去秋歸自浙西亟欲躬走墓道而非間於風雨則有疾病因循累月未能遂區區之志今夏序將臨大懼以稽緩獲罪於幽涓辰代禮良非得已仰惟淑靈俯賜鑑享

祭蔣參議文

維紹熙三年嵗次壬子三月甲戌朔十二日乙酉具位周某謹以淸酌庶羞之奠致祭於故參議朝奉蔣君之靈惟君防勤願慤莊重坦夷上介之除我與聞之來分藩符君已之幕耄𨿽將及見爲矍鑠孰云嵗䢐君年與凋識者嗟悼況於同僚翩翩者旌遙指鄞水目送歸艎一觴永已

文忠集卷三十八

欽定四庫全書

文忠集卷三十九【省齋文稿三十九】

宋周必大撰

家廟墳山祝文

信州茶山初贈焚黃祝文【紹興三十二年】

嗟乎某不孝之罪上通於天一去松楸十二年於玆矣祿不及養仕則何心其所以遲遲不去者徒以先公早世未通閨籍而母氏之邑封未啟也今賴教訓承遺防備官於朝夤緣幸防去嵗今嵗之夏二聖洊霈鴻恩覃及幽顯故期月之間王命告第者再可謂寵矣惟是宻章法當焚諸墓下而某不孝滋甚未能果於引去又不能稽畱於家謹因將仕郎某西歸先以初贈致告

展省茶山焚黃祝文

維隆興元年嵗次癸未五月辛夘朔十八日戊申男左奉議郎主管臺州崇道觀周某謹以淸酌庶羞之奠敢昭告於先妣安人王氏之塋恭惟國家每下赦令則許廷臣追褒其父母是豈惟教孝而慰夫生者哉抑防漠實有望焉故昔贈典始下而某之婦之乳媼夜夢先夫人若謝恩於天而宗族咸防者彼未嘗逮事先夫人也而能言容貌服飾之大略此固非想非因而先夫人實有以啟其衷而告之享也某其敢稽畱宻章以久郁先夫人之望故渉春求歸甚力蒙上憫憐乃今賜以如欲先夫人庶或鑑之𨿽然某失慈訓十有三年僅得一官以展省丘墓今又十三年矣然後能躬致王命惟不孝不恭嵗久禮愆𨿽擢髮不足以數其罪顧何以塞人子之責念咎而痛心追逺而隕涕文可盡也哀其有旣耶

鳯山焚黃祝文【乾道元年】

惟我皇考才徳譽望傑出萬夫之上而宦遊不遂壽考不究實惟有子釁積而至於斯嗚呼某尙忍言哉近者幸逢郊霈有詔皇考階冠七品敬用劬勞之日恭致告焚於墓下豈足以贖不孝之萬一姑逹上命而已

茶山告至祝文幹【道二年十月】

某不奉墓祭又閱四期千里而來敬伸拜掃其在哀悃續具以告

茶山告啟殯祝文【乾道二年十一月一日】

昔我皇妣棄世於上饒不肖之孤未能自立就茶山蓋二十有九載惟祖父棲神廬陵子孫家焉亦有年數獨望妣塋千里而遙上塜之使𨿽以時遣懼不孝不防弗親奠酹弗視松栢無以伸人子之敬而永無窮之傳是用不敢寜居經營歸窆仲冬庚戌將啟殯宮前期十日設次以俟眀靈如在體魄無驚謹告

茶山啟殯祝文

維乾道二年嵗次丙戌十一月辛丑朔初十日庚戌哀子具位周某謹以淸酌庶羞之奠祭於皇妣安人王氏二十七娘子之塋某向以拜掃不時謀奉神柩言歸廬陵庶使子孫奕世常瞻松檟不乏時祭越朔旦具述寸誠謹於是日庀工蕆事捨舊卽新皇妣必安之

考妣焚黃祝文【乾道四年三月】

乃去冬至日天子推躬郊之慶文武臣皆得追榮其親我皇考於是有六品之贈夫生而位不滿徳旣沒爵命乃屢加焉𨿽宗族縉紳猶賫咨以爲恨矧如不肖之孤其痛豈有涯哉某自惟天罰至深不及伸負米之養上賴邦榮加厚乃屢錫漏泉之恩捧宻印以告幽想慈顏而增慕恭陳薄奠用致哀誠

考妣焚黃祝文【乾道六年】

在嵗庚寅天子郊見上帝某適貳祕書逢國大慶肆我皇考恩冠六品皇妣亦進封一等系官朝列阻闊斧封近者奉祠來歸乃克恭致告第之命興言孤露久矣不天繄先徳之甚濃庶邦榮之未艾

奉祠歸告至先塋祝文

維乾道八年嵗次壬辰六月戊戌朔二十九日丙寅具位周某謹以淸酌庶羞之奠敢昭告於某塋某備官於朝論事失當聖恩寛厚猶畀外祠逮玆來歸不敢不告尙饗

焚黃告祖塋祝文【乾道八年十一月九日】

裕垂於先則慶積於後不易之理也前嵗郊禋上澤周普考妣於是有加贈之典揆厥所元其亦逺矣玆焚宻章不敢不告

先考加贈左中奉大夫焚黃祝文

維淳熙元年嵗次甲午十月乙酉朔嗣子左朝請郎充右文殿修撰提舉江州太平興國宮某謹以淸酌庶羞之奠及中左奉大夫告一通告於先考奉使博士贈中奉大夫之靈曰某之不天可謂甚矣旣未嘗躬一日之養又無以伸罔極之報興言及此不如無生玆賴郊恩大加贈典𨿽朝廷徳澤亦云厚矣而人子愴慕豈有涯哉旣焚宻章不敢不告尙饗

先妣加贈令人焚黃祝文

維淳熙元年嵗次甲午十月乙酉朔嗣子左朝請郎充右文殿修撰提舉江州太平興國宮某謹以淸酌庶羞之奠及令人告一通告於先妣令人王氏之靈曰念昔童丱頑無識知獨賴慈母三遷之教俾不隕其世業曁叨一命曽弗獲捧檄負米昭訓誨之有自況能酬顧復之大恩哉嗟乎欲養而親不待欲報而天罔極此所以每逢郊賚之追崇不知涕泗之橫集也尙饗

初除參政贈三代東宮三少告廟祝文

維淳熙七年嵗次庚子七月辛亥朔曽孫通議大夫參知政事滎陽郡開國侯食邑一千二百戶食實封一百戶周某謹以淸酌庶羞之奠敢昭告於曽祖朝奉郎贈太子少保曽祖妣宜春郡夫人郭氏先祖朝散大夫贈太子少傅祖妣江華郡夫人潘氏祖妣隴西郡夫人李氏祖妣淸河郡夫人張氏先考奉使博士贈太子少師先廬陵郡夫人王氏維昔曽大父力以詩書教子孫相繼登進士第𨿽粗享祿養而徳業弗彰於世肆大父仕宦三十未嘗一預堂選其恬於進取如此至我先人以文學早冠多士聲譽震於四方然官弗通朝籍年弗登彊仕蓋慶積而不耀其躬施厚而不求其報於今三世乃俾小子承是休顯防上防擢預聞機政以有東宮三少之贈發濳徳昭遺澤天也小子何預焉嗚呼祿不及親曷敢謂之榮才不稱位曷敢謂之寵命書旣下告防而已伏惟尙饗

眀堂加贈三代東宮三太告廟祝文

維淳熙九年嵗次壬寅十月戊戌朔十九日丙辰曽孫具位某謹以淸酌庶羞之奠敢昭告於曽祖朝奉郎贈太子太保曽祖妣博平郡夫人郭氏先祖朝散大夫贈太子太傅祖妣定襄郡夫人潘氏河內郡夫人李氏汧陽郡夫人張氏先考奉使博士贈太子太師先妣臨汝郡夫人王氏某仰承遺澤備數政途恭值眀堂禮成恩及三世東宮二品次郡小君舉爲寵章以賁家廟綸言初錫敢不防告謹告

初除知院加贈三代三少告廟祝文

維淳熙九年嵗次壬寅十二月丁酉朔二十一日丁巳曽孫通奉大夫知樞宻院事某謹以淸酌之奠敢昭告於曽祖少保曽祖妣虢國夫人郭氏先祖少傅祖妣鞏國夫人潘氏祖妣隴國夫人李氏祖妣薛國夫人張氏先考奉使博士贈少師先妣吉國夫人王氏某防上異恩躐登西府追崇有典用寵其先孤棘國封覃延三世遐瞻丘墓阻致告焚粲其絲綸增賁家廟涓辰啟白兼集哀榮謹告

初除樞宻使加贈三代三公告廟祝文

維淳熙十一年嵗次甲辰七月丁亥朔初三日己丑曽孫通奉大夫樞宻使某謹以淸酌之奠敢昭告於曽祖太保曽祖妣華國夫人郭氏先祖太傅祖妣代國夫人潘氏涇國夫人李氏衛國夫人張氏先考太師先妣相國夫人王氏某再嵗本兵毫釐無補驟防奬擢躐正使名固出上恩實資先徳斧封在逺阻致告焚式涓良辰先告於廟哀榮旣至感慕隨之伏惟尙饗

曽祖曽祖妣焚黃祝文

維淳熙十一年嵗次甲辰十月丙辰朔曽孫通奉大夫樞宻使滎陽郡開國公食邑三千六百戶實封一千戶某謹以淸酌庶羞之奠及太子太保太子太保少保太保宜春郡博平郡夫人虢國華國夫人黃告八通告於曽祖太保曽祖母華國夫人郭氏之靈曰某零丁孤苦生值多艱先世丘墓淪於異域每一念此未嘗不痛心疾首也庚子之夏叨預政機壬寅季秋進長西府仍值明堂慶霈覃及幽顯今復叨被恩渥就陞使名皆防寵章褒錫三世於是曽大父自東宮三少四轉而至公保曽祖母歷郡夫人國夫人者皆至於再鈿軸錦囊旣藏家廟告幽有詔無由躬致墓道惟鳯山之原無違之堂遙妥神棲爲日已久謹因初寒令節命弟迪功郎新永州司戶參軍必先以告尙饗

祖祖妣焚黃祝文

維淳熙十一年嵗次甲辰十月丙辰朔孫通奉大夫樞宻使滎陽郡開國公食邑三千六百戶實封一千戶某謹以淸酌庶羞之奠及太子少傅太子太傅少傅太傅江華定襄郡鞏國代國夫人隴西汧陽郡隴國涇國夫人淸河河內郡薛國衛國夫人黃告十六通告於先祖太傅祖妣代國夫人潘氏祖妣涇國夫人李氏祖妣衛國夫人張氏之靈曰恭惟王父以經術起家以仁厚從政而防於進取終身銓部丰積嗇取畱遺後嗣俾某冒膺上眷備位貳府自庚子夏以迄於今三被進擢一值宗祀恩章四頒俾伸尊祖之志於是王父自太子少傅爲公爲孤三祖母兩啟郡封再君列國詔函之下各至四追褒之防具載訓辭屬秉事樞不獲躬拜墓下謹遣弟迪功郎新永州司戶參軍必先以告尙饗

先考大中至太師焚黃祝文

維淳熙十一年嵗次甲辰十月丙辰朔男通奉大夫樞宻使滎陽郡開國公食邑三千六百戶實封一千戶某謹以淸酌庶羞之奠及大中通議通奉正議正奉宣奉大夫太子少師太子太師少師太師黃告十通告於先考太師之靈曰某不肖無以繼先志不天弗獲伸祿養猥憑遺烈防國厚恩久列侍從遂參輔弼十年之間無嵗不被追崇之典蓋自淳熙三祀以少司馬驂乘於郊眀年入翰林爲學士又眀年陞中奉旣而兩遷尙書一值宗祀於是皇考由大中大夫六轉而爲宣奉大夫七年叨陪大政九年再值秋享仍長西府又二年擢正使名於是皇考歷宮師冠三公寵章沓至具存告第之書屬官有常守多歷嵗月無由躬望塋域敬致君命夙夜涕慕懼以不孝獲戾謹遣弟廸功郎新永州司戶參軍必先以告尙饗

先妣焚黃祝文

維淳熙十一年嵗次甲辰十月丙辰朔男通奉大夫樞宻使滎陽郡開國公食邑三千六百戶實封一千戶某謹以淸酌庶羞之奠及碩人淑人廬陵臨汝郡吉國相國夫人黃告六通告於先妣相國夫人王氏之靈曰某向以自吉䢐信展墓失時爰卽寓邦攺卜兆域而貪祿忘歸阻望松楸者十年矣不孝不防爲罪滋大粵自淳熙三祀恭值郊霈眀年冒登翰苑於是皇妣有碩人淑人之封厥後忝預政事一經宗祀再遷樞庭於是皇妣有兩郡兩國小君之贈恭惟聖主之恩洊及泉壤而某於公未有秋毫之報於私久闕拜掃之禮而又稽畱詔命夙夜滋不遑安謹遣弟迪功郎新永州司戶參軍必先以告尙饗

郊祀加封三代告廟祝文

維淳熙十三年嵗次丙午正月庚辰朔十九日戊戌曽孫具位某謹以淸酌庶羞之奠敢昭告於曽祖太傅曽祖妣周國夫人郭氏先祖太師祖妣荊國夫人潘氏祖妣益國夫人李氏祖妣鄧國夫人張氏先考太師莒國公先妣莒國夫人王氏去嵗冬至日天子親執圭幣郊見上帝大賚四海澤及乎幽眀某備位西府實相厥事恩章加厚覃延三世師傅之官列國之封王言如綸粲其盈軸𨿽未獲躬拜墓道而告防家廟其曷敢緩是涓吉旦敬致上命伏惟眀靈如在實嘉享之謹告

進秩加恩謝家廟祝文【淳熙十三年】

某比緣郊祀禮成例加封邑又因書徳壽宮尊號冊文防恩進秩一等仍衍戶租謹涓谷旦致謝於家謹告

遷相府告廟祝文【淳熙十四年】

某仰慿先徳叨冒恩除將以甲寅吉辰敬奉神主遷於東府謹告

入府告廟祝文【淳熙十四年】

某玆奉版位遷於相府俟涓吉旦別伸祭享謹先以告伏惟昭鑑

拜右相三代加贈告廟祝文

維淳熙十四年嵗次丁未四月壬申朔曽孫具位謹以淸酌庶羞之奠並燒化銀錢駞擔等敢昭告於曽祖太師曽祖妣魯國夫人郭氏先祖太師絳國公祖妣雍國夫人潘氏祖妣兗國夫人李氏祖妣豫國夫人張氏亡伯運使正奉伯母碩人尙氏先考太師鄭國公先妣兾國夫人王氏亡弟子柔十解元某仰慿世徳進位宰司穆卜辰良入居新第恩加三世爵秩俱隆夏序將臨時推谷旦爰修祀事敬致綸言庶其妥安永燾厥後伏惟尙饗

眀堂三代加贈告廟祝文

維淳熙十五年嵗次戊申十月癸亥朔曽孫具位某謹以茶酒之奠敬告於曽祖太師追封萊國公曽祖妣攺封燕國夫人郭氏先祖太師攺封代國公祖妣攺封楚國夫人潘氏祖妣攺封陳國夫人李氏祖妣攺封益國夫人張氏先考太師攺封邠國公先妣攺封邠國夫人王氏邇者天子大享眀堂某叨備宰司實首使領七戒三齋以迄於成匪賴先徳疇克臻此今赦恩溥博追崇三世公圭之爵遂及曽門贊書褒嘉綸告華煥𨿽未獲躬拜墓下敬致上命謹差谷旦酌以告幽伏惟眀靈克享光寵永燾厥後謹告

遷左府告廟祝文

維淳熙十六年嵗次己酉二月辛酉朔初十日庚午曽孫具位某謹以淸酌之奠敢昭告於曽祖太師萊國公曽祖妣燕國夫人郭氏先祖太師代國公祖妣楚國夫人潘氏祖妣陳國夫人李氏祖妣益國夫人張氏先考太師邠國公先妣邠國夫人王氏伯考運使光祿伯母廬郡夫人尙氏曁亡弟子柔十解元某比叨恩擢序陟冡司能薄位髙實慿先徳徙捨三日奉安神棲惟寜攸居斯裕於後謹告

拜左相三代加贈告廟祝文

維淳熙十六年嵗次己酉二月辛酉朔十七日丁丑曽孫具位某謹以淸酌之奠敢昭告於曽祖太師鄭國公曽祖妣漢國夫人郭氏先祖太師漢國公祖妣漢國夫人潘氏祖妣漢國夫人李氏祖妣漢國夫人張氏先考太師漢國公先妣漢國夫人王氏某仰慿遺防被遇壽皇相位二年未伸薄效延登左輔益愧超逾天澤漏泉洊加三世寵章維厚備載綸言爰卜令辰具陳家廟焚黃未遂有惻於心謹告

光宗登極三代加贈告廟祝文

維淳熙十六年嵗次己酉四月辛酉朔曽孫具位某謹以淸酌庶羞之奠敢昭告於曽祖太師魏國公曽祖妣魏國夫人郭氏先祖太師魏國公祖妣魏國夫人潘氏祖妣魏國夫人李氏祖妣魏國夫人張氏伯考運使金紫伯母河內郡夫人尙氏先考太師魏國公先妣魏國夫人王氏乃二月壬戌新天子以壽皇之命履帝之位越三日甲子大赦天下凡文武臣父母生者封歿者贈蓋異恩也某於斯時幸備位宰輔澤及三世俱攺封於大國匪繇先烈孰對邦榮謹涓谷旦陳命書於廟而敬致上命伏惟尙饗

奉祠歸廬陵告至長岡祝文

維淳熙十六年嵗次己酉九月戊午朔十四日辛未男具位謹以茶酒之奠敢昭告於先妣魏國夫人王氏之塋某入仕於朝十有五年乃得奉祠歸展墓道方將蠲日之吉敬陳祭奠玆用先行告至之禮伏惟歆鑑

曽祖曽祖妣焚黃祝文

維淳熙十六年嵗次己酉十月丁亥朔十一日丁酉曽孫具位某謹以淸酌庶羞之奠及太傅太師萊國公鄭國公魏國公周國夫人魯國夫人燕國夫人漢國夫人魏國夫人告十通敬祭於曽祖太師魏國公曽祖妣魏國夫人郭氏之靈曰某倥侗不肖逺賴先徳被遇兩朝更踐二府褒贈及於三世不一而足粵自淳熙甲辰十月嘗命弟必先以黃八通卽無違堂而告諸幽矣厥後乙巳之冬國家南郊禮成時則有太傅曁周國之命丁未之春某叨右相時則有太師曁魯國之封戊申之秋天子大饗眀堂時則有萊國啟土燕國攺封之詔逮己酉正月恩遷左相於是曽祖進封於鄭實惟鄕國祖妣進封於漢愈爲大邦今年二月今上受禪然後曽祖祖妣始獲並封於魏魏大名也儲祉燾後庶其在此屬某罷政來歸涓日以致上命𨿽松楸淪防異域展省幽邈然神依寓邦其亦久矣奉觴以告榮不勝哀尙饗

祖祖妣焚黃祝文

維淳熙十六年嵗次己酉十月丁亥朔十一日丁酉曽孫具位某謹以淸酌庶羞之奠並告命二十通敬祭於先祖初贈太師次封絳國公次封代國公次封漢國公今封魏國公祖妣潘氏歷封荊雍楚漢魏五國夫人祖妣李氏歷封益兗陳漢魏五國夫人祖妣張氏歷封鄧豫益漢魏五國夫人之靈某備位鈞樞殆且十載愧無毫髮可報上恩而澤及其先有加無已自甲辰冬命弟必先持褒贈之典告於幽壤逮今又五年矣其間乙巳之躬郊戊申之秋享己酉之登極及某自西府登右揆遷左相皆沿舊典恩錫封爵師垣大國極其寵榮今者奉祠來歸得以躬行三獻之禮敬致兩朝之命眀靈在上如顧如歆尙饗

鳯山焚黃祝文

維淳熙十六年嵗次己酉十月丁亥朔十一日丁酉嗣子具位某謹以淸酌庶羞之奠及莒鄭邠漢魏國公告身五通告於皇考太師魏國公之塋曰某自乙未春入朝至於己酉夏罷政十五年間賴遺澤叨奬擢由侍從而忝輔相值大禮而遇覃霈皆有恩典褒贈其親三公大邦遂極一品甲辰之冬嘗因堂弟必先調官西歸就以黃告十通燎於墓道其後寵命繼頒積至四五今幸奉祠來歸執觴豆陳詔函躬展焚黃之禮凡先後所遇之恩與夫發揚濳徳之美已具載於訓詞惟是養不及於生前寵乃加於後世玆榮也只所以爲哀而已伏惟尙饗

長岡焚黃祝文

維淳熙十六年嵗次己酉十月丁亥朔十一日丁酉嗣子具位某謹以淸酌庶羞之奠及莒兾邠漢魏國夫人告身五通告於先妣魏國夫人王氏之塋曰某自乙未春入朝至於己酉夏罷政十五年間賴遺澤叨奬擢由侍從而忝輔相值大禮而遇覃霈皆有恩典褒贈其親正位小君有年於此甲辰之冬因堂弟必先西歸嘗以黃告六通燎於墓道其後寵命繼頒積至四五今幸奉祠來歸執觴豆陳詔函躬展焚黃之禮凡先後所遇之恩與夫發揚濳徳之美已具載於訓詞惟是養不及於生前寵乃加於後世玆榮也只所以爲哀而已伏惟尙饗

焚黃告伯考伯母祝文

維淳熙十六年嵗次己酉十月丁亥朔十一日丁酉侄具位某謹以淸酌庶羞之奠敢昭告於伯考運使金紫伯母河內郡夫人尙氏某十載政塗數被恩遷且屢逢邦慶於是曾祖祖及父皆贈太師魏國公而曽祖妣祖妣妣皆追封魏國夫人今者罷政來歸涓吉焚黃於鳯山之原兆域相望不敢不告尙饗

奉安家廟祝文

維淳熙十六年嵗次己酉十月丁亥朔二十二日戊申曽孫具位某謹以茶酒之奠敢昭告於曽祖太師魏國公曽祖妣魏國夫人郭氏祖太師魏國公祖妣魏國夫人潘氏祖妣魏國夫人李氏祖妣魏國夫人張氏伯考運使金紫伯妣河內郡夫人尙氏先考太師魏國公妣魏國夫人王氏曁十弟解元某自今嵗五月八日罷相去朝少畱陽羨已而由浙西入江東溯流以歸半年之間防履川塗經渉時序𨿽香火莫敢或廢大懼旅次祭享有闕今甫奠居載崇家廟神靈如在尙祈顧歆謹具告

除少保三代加贈唐國公唐國夫人祝文

維紹熙元年嵗次庚戌十一月辛亥朔十五日乙丑曽孫具位某謹以茶酒之奠敢昭告於曽祖太師魏國公今攺封唐國公曽祖妣魏國夫人郭氏今攺封唐國夫人祖太師魏國公今攺封唐國公祖妣魏國夫人潘氏今攺封唐國夫人祖妣魏國夫人李氏今攺封唐國夫人祖妣魏國夫人張氏今攺封唐國夫人考太師魏國公今攺封唐國公妣魏國夫人王氏今攺封唐國夫人某十載政塗屢逢霈澤恩逮三世疊封大國寵榮至矣去春進位亞保復當追崇自魏而唐庶因堯之遺風假寵私廟尋以非才請罷政事而言者力攻其後以是告第之書久之方下謹於冬至時享之前涓吉以告伏惟尙饗

長沙視事告廟祝文【紹熙二年十一月二十七日】

某比膺綸命來鎭湘楚乙丑已交帥事今復領郡章方將涓吉安奉家廟先於是日敬告禮上之期伏惟昭鑑

冬至祝文

伏以長至令辰當修時祭屬方視印未妥神棲殽醴薄陳尙祈鑑享

郊祀三代加贈潭國公潭國夫人祝文

維紹熙三年嵗次壬子閏二月甲辰朔十四日丁巳曽孫具位某伏遇寒食令節謹以淸酌庶羞之奠並三代攺封告命八通敢昭告於曽祖太師潭國公曾祖妣潭國夫人郭氏祖太師潭國公祖妣潭國夫人潘氏祖妣潭國夫人李氏祖妣潭國夫人張氏考太師潭國公妣潭國夫人王氏某以去嵗仲冬辛未視潭印章越翼日壬申日南至天子郊見上帝肆大眚於天下某備位公保逢此霈澤適在守藩之初且念先父昔常奉使湖湘是用有請於朝就爲三世賜履之地贊書甚寵未容敬陳墓道謹因拜掃令序先致上命於家廟伏惟尙饗

文忠集卷三十九

欽定四庫全書

文忠集卷四十【省齋文稿四十】

宋周必大撰

道釋【頌贊題防說

防記

塔銘】

甲申四月甲子夜夢以焦坑小團及宜春新芽送隆慶長老了逹戲作柬云云矍然而寤枕上又補一頌以茶送逹數日前曽有此意而一防千林非因想所及也

逹上座惺惺著靈根一防便通神敗葉千林都掃卻【夢中戲作】

睡起防思鹿覆蕉更將惡水向人澆夢中妄語渾閒事眼暈生花好一鍫【枕上補作】

與崔序老步月靑玉峽潄玉泉坐瀑布之石橋天气涼冷移坐法堂下對雙劍峯甚正序老求偈

劍峯有時折瀑水有時竭我性等虛空今古無生防

故慶雲長老贊【丙戌】

七尺軀歸底處一尺素寫得住是眞是假有眼看覷

彥岑眞贊

石中韞著無瑕玉鑛裏淘成紫磨金八十年來岑鐡面誰知一片老婆心

防薌林贈陳丹林詩

右薌林向公贈陳丹林棲隠老詩一首公墓木旣拱棲隠亦蕩爲太空久矣惟丹林郎陳彥舉尙無恙予防閣皁始識之聴其語瑯瑯然讀其詩滔滔然與之奕戶甚髙飲之酒气甚豪在異時道官中蓋防萃者不然公之蓮社寜容濫吹耶宮門黃冠無慮數十房房有徒三四多或八九彥舉咸無焉懼其業之莫繼有徐彌髙者奉事積嵗而力不足以登其名於祠曹予惻然念之損廬阜祠俸爲之倡廣文楊先生薌林老賔客今代風騷將也適仕於此追次元韻以啟迪眾志矧公季子邵陽別駕夙以賢業振宣先猷盤園居士昔維詩友方以暇日大辟淩風之閣一覧是作悵然感舊能勿致力乎彥舉往矣思賢尙友之士輕財樂施之家積簣成山其誰肯後千金且不難致一度牒乎何有乾道九年十二月二十日

助贖蕭惟淸度牒戲書

廬陵道士蕭惟淸以防身符質二百鏹於其徒坐此身不能自如徬徨於都城予聞而憐之凡里人之仕朝者調官者倘共助薄少使之贖舊物以歸蓋美事也惟淸能鼓琴賦詩他日脫樊籠翩然還鄕當用此二者爲諸君謝不亦樂乎乾道七年靑原野夫戲書仍助錢二十千

題僧志淮刺血書經

眞金葉上銷琉璃汁書般若波羅蜜多寘四寶合成函中具載蔵經其來久矣安福縣寶珠院僧志淮力不足以及此乃刺血書法華楞嚴圓覺諸經此古所謂貧女布施也精勤獲報豈止琉璃汁哉紹熙二年十一月三日

防妙喜遺筆

隆興癸未予自西掖奉祠去國以五年辛夘朔遊徑山見大慧禪師於眀月堂南丰黃世永在焉說葛藤防鬼簿凡三晝夜越甲子乃相別師令侍者了賢同世永送予至山下之無相院才十旬而師逝後四年當乾道丁亥十一月予過豫章值賢住上藍相與話舊甚欵又一紀而賢沒於潭之石霜今復一星終而其師弟祖文擕此軸求防語將寘之山門與裴公環笏共傳於世予謂分香賣履師之闕【闕】已多記劍刻舟予之癡獃滋甚更畱話柄聊作笑端所云淨智居士卽世永也其墓木已拱矣紹熙壬子五月七日省齋老人周某書

木觀音說

安成劉君澄命匠刻木觀音像數百軀遇好事者輙施焉同邑歐陽元防以其一遺予且求予言將復於劉君夫妙音觀世音梵音海潮音勝彼世間音可聴也而謂之觀人固以爲惑予非學佛者未逹固宜至於易系詞禮記大傳皆有聖人南面聴天下之語夫向眀而治當云觀天下而以爲聴正與釋氏相反是豈可不知其說哉予聞劉君兄弟踵登儒科貢於鄕者不絕家有三教堂奉事甚謹必能儒釋兼通盍往問焉他日復以告我紹熙元年十一月日

西峯寺緣化巖主殿防

盧行者新州立塔鑪香卻貫於曹溪海禪師二水湼槃室宇元成於寶應恭惟大士夙眷西峯盤旋再閏之間證悟一眞之要去之二百十載靈應滋彰宜乎十萬餘家皈依愈切𨿽粹容之儼設顧紺殿之久虛與其拆東補西孰若將無作有打碎釋迦立起佛殿只是一僧供養羅漢燒卻木頭本非二致眾緣所在法施可凝天華院佛殿造於太平興國戊寅逾二百載今乃摧毀過者太息玆欲募緣修葺靑原野夫周某爲題數語仍施薄少爲之倡者【乾道六年三月十三日】

莊嚴佛事比丘非得已而爲捐棄私財長者亦見幾而作況欲支傾補豈難積少成多眷此佛廬巋然古渡茅蓋頭而寖壊蘆穿膝以誰憐山僧旣已辦心檀施何妨出力補故寺而獲二梵世尊之說不虛如貧女而施一錢多生之報終在

新復報恩善生院記

廬陵郡西南六十里古有報恩善生精舍其廢已久政和中寶嚴院僧永韶始命其徒宗式乞故額而興復之人皆曰是不可爲也宗式曰我必成之顧舊基瀕溪將爲水壊宣和辛丑別卜大岡之趾遷焉其地蓋永韶族父劉臻業也旣得之則悉力營度一年而寢室成二年而法堂立前謂不可爲者稍信服矣而宗式之父朱孝安又能捐其家貲創佛殿像設爲之倡由是財施雲集工徒日盛爲堂以居僧辟防以棲客庖湢廊廡外曁三門無一不備初寶積院有南唐保大十一年所鑄鐘於文爲善生舊物宗式亟易以歸已而紫芝十八莖產於云堂僧俗懽躍贊嘆咸謂復古之祥積勤之感於玆見矣宗式益自奮勵卽其東偏起大輪蔵實以經卷覆以廈屋鐘鼓梵唄晝夜不絕遂爲一鄕之名剎隆興甲申予自龍湏過吉祥歷上邳而至於玆望其山林如百年之積累視其棟宇有二浙之气象爲畱連竟日宗式知予之樂之也力以院記爲請予𨿽心許未暇作也今年復來告曰自我開此山於今五十有四年憊心疲精殫財費工固所未論其如魔事種種備甞艱苦年垂八十始迄功緒記如未刻死且不瞑公烏得無情哉予曰昔人論爲政之蠧釋老常居其一今竭中人幾家之產而成爾數十之居爲吾儒者方且膺之又何記焉宗式曰不然古用普度之制閒民無常職多寓名於帳籍幸國大慶例得黃其冠緇其衣動以千萬計而試經若恩澤不與焉故丁壯日耗害一也寺觀占田無藝富則千蹊百轍防免徭役故民產又耗害二也今固異此輸金於官乃度以牒其利一常產圭黍不可增而州縣科調時仰給焉其利二去二害得二利果可同日而語哉觀昔之佛廟道宮相望於通都大邑名山勝境之間吾徒亦溫飽衣食在處充滿何其盛也數十年來不燼於兵火則摧於風兩至有空其廬弗居者豈二氏之教始隆而終替哉勢使然耳於斯時也有能不借公冢之力不彊貧窶之民易艸莽之墟爲金碧之坊使已墜者興已壊者成亦可以爲難矣君子成人之美當在所取乎抑在所絕乎予嘉其力勞而辭直故爲錄其始末使歸而刻之石淳熙元年嵗次甲午十二月二十一日靑原野夫周某記

贑州寜都縣慶雲禪師塔銘

予聞學佛者或於片言啐啄相應或終其身鍼芥弗投𨿽曰根器有利鈍亦系其功用何如耳今夫宿植利根固易爲力其如學之弗固得之弗深譬如銛錐畫沙旋開旋合大善知識每以爲戒鈍者不然如椎鉆石用力𨿽勞防至大徹由是言之人而力學道無不至儒與釋異玆一理也始予僑居贑州識梵山長老文嘉其朴茂勤恪類有道者因問悟入之由師爲予言我年十一辭親出家十六爲僧十七受戒才過來夏卽遊諸方惟玆事未竟忘寢與食瘡痏徧身抱膝危坐每聞五更鐘聲輙駭汗曰又過一日矣勤苦如此鈍不見性自從出世更覺志分若問悟入實無以對予嘆曰近世升座秉拂號天人師自謂不能千百無一師非得道肯云爾耶時𨿽賢之顧非具眼不能測其淺深也厥後師住報恩防妙喜杲公無垢張公同時北歸士大夫日往參請師初無言說杲獨謂無垢是人所得端實不可忽也予聞斯語然後知以鈍爲利者師果有焉自是益思與之遊而宦牒推移防合之日殊少去冬師有過予意方報以書而師沒矣其徒逺來乞銘且曰吾師之志也追念疇昔敢不諾諸師福州長溪季子受業於本縣之西禪紹興初至潭州道吾參月庵杲公防究精専遂相契合命爲侍者久之來廬陵爲眾廹請住吉水龍濟山淸涼禪院徙興國之梵山寧都之桃林二十一年郡守李子揚初至嚴峭寡與以報恩望剎防泉在焉棟宇久隳法席不振自擇師主之贑民貲少嗇施師接以誠慤咸竭其力堂廡像設次第一新叢成矣防齊述嬰城叛緇素宵潰師曰我去寺必墟止不動閱百二十日賊屢欲縱火加害師隨機解免捨匿士庶千計亦賴以全居十年引疾求去遂移慶雲地僻而用足異時主者自殖而已師至則攺造三門規剏殿宇理事兼舉老而彌堅嘗與門人行西圃指防丈曰此可營塔待我門人從之未幾果坐亡實乾道二年十二月十五日後八日茶毗又六日龕焉報齡六十四坐四十七夏弟子六人善修祖機祖賢祖信祖元祖光嗣法五人住寜都平山彥琛福聖道凝東山虛靜龍南東山法佾雩都羅田巖義英銘曰大事因緣初無二塗夫人根器乃有萬殊介者似正其也拘辧者似通其也疏彼上人者異於斯乎其艱其勤而實不迂其退其黙而實不愚徧參力踐有終有初𨿽則云然此皆其膚畢竟何心茫茫太虛我以語言拾其遺余師豈是湏尙慰爾徒

訥庵塔銘

紹興中通慧禪師法席雄盛名聞江湖間其大弟子往往分化他郡至其所甚愛重許爲法器者不過數人太平訥公其一也師諱惟訥福州閩淸縣葛氏子防不茹葷家爲宦族而不慕榮利年十七懇求出家父母許之乃師事仁王寺守能師爲之落髮二十一懇辭遊方初謁雪峯眞歇禪師咨叩不倦因隨眾入山失其衣韝旣而得於領中欣然覺悟遂欲徧參禪林之有聲者以圓宿智所向皆不契隨卽捨去最後依通慧於圓通聞萬法歸一之義凝滯頓除通慧奇之時圓通爲大盜所焚通慧將一新之師左右協贊厥功爲多及通慧移大潙山師與俱行其機辧日以通逹遂分坐說法而通慧獨以爲法器之尢者眾譽旣洽於是初住衡州之云陽禪院自號訥庵未幾移吉州龍湏山之感慈及其退居始與予兄弟遊考其言行蓋夷粹端靜人也後住廬山之棲賢及圓通老而思歸乃赴九座山太平之請居之七年至乾道癸巳時師年七十有一矣十一月偶屬微疾因沐浴更衣告行於常所來往端坐說偈而逝爲僧五十四年度弟子七十三人嗣法住山者今十餘人眾以師遺骨於九座之西且來乞銘惟師禪學精深徳量寛廓其誘接後來不爲崖異而辯莫能屈故禪衲歸之又與予相識惟舊因爲銘之銘曰道大如天仁智自分禪宗末流跬步異門狹者縶拘佚者放紛小智自私本原益淪嗟維訥庵傳道粹淳眀以晦將辯以訥存以通示人以戒律身順緣而歸忽焉浮雲終始若此吾寜復云

寒巖升禪師塔銘【淳熈五年】

自唐以來禪學日盛方智之士往往出乎其間迹夫捨父母之養割妻子之愛無名利爵祿之念日夜求所謂苦空寂防之樂於山巓水涯人迹罕至之處斯亦難矣宜其聡眀識道理胸中無滯礙而士大夫樂從之遊也故人山陰陸務觀儒釋並通於世少許可獨與僧道升遊敬愛之如師友予固知升不凡而恨未之識淳熙丙申升旣沒其得法弟子本髙本妙聮務觀平日往來詩書爲大軸且以同郡人鄭徳輿行狀及師語錄來屬予銘其塔予未嘗學佛懵不知語錄爲何等語也二士徒以務觀之故相守經年不去予愧其勤乃爲次第其說師建寜府建安縣人姓吳母遊氏初生有肉如環在其左乳人皆異之年十四依本府龍居寺出家肉環隨隠天資聡慧十九爲僧卽有遊方之志以父早世未忍捨母母沒遂之長樂防圓悟髙弟佛智禪師端裕演法於西禪入其室言下頓悟自是機鋒迅發人莫能當佛智移杭之靈隠師爲首座佛智歸師亦還鄕初徳輿結庵於大王峯之下名曰寒巖與師有世外約至是居焉未幾泉守以延福請師出世學者雲集防行計口法拂衣還寒巖閉門卻掃日中一食不復事事作懶散歌以見志李惇老帥閩問諸山佛智子嗣傑出者雪峯慧忠以師對遂住支提山又從泉守鄧成材承天之請鄧帥豫章以師志在山林移住黃龍後帥未知公公欲去適潭帥張安國以石霜來招師兩謝焉行次西山而沈持要自漕遷帥閱師退院牒卽命僧徒挽畱以泐潭處之寺新被焚師來施予輻輳棟宇煥然以年髙懇還建安俄史丞相帥福命師主鼓山嘗謂人曰叢林荒寒人物委靡此事將如馬鞭節漸尖去矣益以佛法自任結夏后一日忽問侍僧今日何日僧曰十六日師曰非也是何日辰僧曰辛夘師卽集眾索紙書偈擲筆而化神色如生後三日全身於寺南香鑪峯壽七十九僧臘六十凡六住大剎所至五年本髙類其說法偈頌語要行於世讀者當自得之銘曰古之英材一出儒術降及後世或隠於釋惟寒巖師所立瑰奇有辧其才有勇其爲生也何心雲族雨潤逝也何往雲散天淨我不識師亦未學禪姑妄言之然乎不然

靈隠佛海禪師逺公塔銘【淳熈五年】

師姓彭氏名慧逺眉山人先世儒業父寜母宋氏師年十三因其兄從釋氏問曰欲何爲乎兄曰求解脫耳師曰然則我亦可爲也願與兄偕父母許之事藥師院僧宗辯問質所疑辯察其異語之曰吾不用你侍奉也其往參叢林度有成而歸吾猶未老也卽祝髮走成都習經論學於大慈寺畱四年乃遊諸方叩請甚眾復還峨嵋靈巖寺依黃龍南公之孫徽禪師兩嵗若有所悟徽可之翼日卽吿行同志挽畱不聴曰師以爲可而吾終未釋然也聞闤悟勤禪師住成都昭覺造焉一日闤悟普說師豁然有得僕於眾中眾掖起之乃曰吾夢覺矣至暮與闤悟問答無滯闤悟大喜以偈贈師有奮鐡舌轉闗捩之語眾目爲鐡舌逺自此機鋒峻發率常屈其上首紹興乙夘春眉守延居象耳山不赴是嵗闤悟去世嘆曰哲人云亡繼之者誰乎乃扁舟下峽初抵淮南住龍蟠山壽聖寺一年遷瑯邪山之開化又移婺之普濟侍郎蘇伯充一代徳日與師談論俄徙衢之定業時妙喜杲公謫梅州有傳師偈頌往者妙喜駭曰老師暮年有子如此也因以書寄法衣逮其歸相遇甚懽妙喜極口稱譽之自是人益歸重俄徙光孝閱十年安定郡王趙表之侍郎曽天猷俱爲世外交後過南嶽住南防有龍玉璉方廣行皆月庵髙弟道行湖湘竊相謂曰此間壁立萬仞逺將何所置足乎及聞其議論超詣始大嘆服璉率其屬環拜曰此膝不屈於人久矣未幾過天臺歷住防國國淸鴻福三寺乾道丁亥沈尙書徳和守平江以虎丘比不得人力邀師至則接物無倦戶外屨滿緇素恱服名逹闕下五年有詔住髙亭山崇先寺六年遂開堂於靈隠賜號佛海禪師惟聖上神曜得道虛心應物屢召師入內相與問答而其道益尊眀年有日本僧覺阿通天臺教乘頗工書能道諸國語初來謁師气甚銳師徐以禪宗曉之覺阿畱三年作投機五頌而去他日因海商附其國圓城寺主者覺忠持書來謝其爲逺人所敬如此淳熙二年閏九月旦師上堂說偈言數十句末云相喚相呼歸去來上元定是正月半都下喧傳而疑之師有弟曉林亦出家且得法於師方住國淸至是招以來若有所屬眀年感微疾果以上元安坐而化龕畱十日顏不變是月二十五日烏峯之塔壽七十四僧臘五十九後事實林主之傳其道又有了宣齊已了乘師玉元靖紹鴻如本尼法眞皆住大剎云某始識師於虎丘晚乃見之靈隠愛其辯而有宗峻而能通故樂與之語師旣而林數以銘爲請且曰吾師遺言也久之乃爲銘曰禪有頓門無言爲宗世或待諭假言以通惟其善鳴譬之雷風言而非言以開羣聾猗與逺師心傳大雄如應響谷如待問鐘旣得其承龍象影從眀詔再錫又彰其逢發眀正宗摧折妄庸法席屢遷道契九重於古有光爲譽益崇順緣而歸自昔所同眀月攝影浮雲無蹤我爲銘詩刻劃太空如彼戲論記其初終

文忠集卷四十

文忠平園續槀原序

太師益國周公之文行於世者前集號省齋文稿寶謨待制山陰陸務觀旣詳而序之矣其子司直綸以誼登門久受知厚又裒其近作曰平園續槀俾爲後序誼伏讀而嘆曰連篇累牘姿態橫出千彚萬狀不主故常何其冨也詩賦銘贊淸新嫵麗碑序題跋率常誦其所見足以補太史之闕遺而正傳聞之訛謬又何其精也國初承五季之後士習俳俚歐陽文忠公自廬陵以文章續韓昌黎正統一起而揮之天下翕然尊尙經術斯文一變而爲三代兩漢之雅健翰墨宗師項背相望故慶曆元祐之治照映古今與時髙下信哉其後穿鑿破碎之害起而士俗亦陋及公發揮文忠之學被遇髙廟輔相阜陵弼成治功於是二公屹然並著於六七十年之內今觀遺槀貫穿馳騁雍容而典雅體正而气和使人味之肅然起敬如儼立於彤庭廣廈之間黃鐘大呂怱振於心其淵源蓋有自來淳熙中公翺翔於鸞臺鳯閣已登政地誼亦偹數於朝紳之後時髙文大冊多出公手每竊寓目惟恐不能屬饜再還周行而公謝政事去矣歸自南安道出吉水嘗從公於平園之上侍爼豆於充賦之堂見其年益髙視聽益壯著述議論方川至而無倦也切以爲天生斯人不數則其恵利後世豈直口語而已哉後之覽於斯者蓋亦參公之行事而觀焉則文章學問夲末源流人材風俗盛衰起伏皆可自是而有攷矣開禧丙寅中秋徐誼撰

欽定四庫全書

文忠集卷四十一【平園續槀一】

宋周必大撰

古律詩七十一首【起紹熙甲寅止慶元丙辰】上已訪楊廷秀賞牡丹於禦書匾榜之齋其東園僅一畆爲術者九名曰三三徑意象絕新

楊監全勝賀監家賜湖豈比賜書華回還自劚三三徑頃刻常開七七花門外有田聊伏臘望中無處不煙霞卻慚下客非摩詰無畵無詩只謾誇

王才臣子俊求園中六詩【楊祕監謝尙書皆賦】

莊敬日彊齋

曲禮毋不敬聖門恭而安少成復習慣心廣仍軆胖

格齋

世事環無端聖功井有汔欲知至不至密驗物交物

南谷

志士非匏瓜焉能系不食毋安白駒空請放鳴騶入

竹庭

夜夜月篩影淸晨風掃壇自合侯千戶何須斬萬竿

松庵

冬與滕六宜夏與趙盾敵更有茯苓功保君千嵗質

腴亭【海棠】

雨浥燕支落肌丰骨肉勻方知杜陵老曾冩此花眞

孝宗皇帝挽詩

聖徳髙難並天心逺莫推如何堯舜主不與武宣時勤政精彌厲平戎志竟賫惟畱大風句千古日星垂

其二

移禦重華意微臣粗探端思陵三載服文母萬年歡方侍瑤池宴俄藏禹穴冠餘生臥江海空有淚成丹

十月九日陳誠恂送菊花小詩奉答

十月風霜動籬邊菊始【音試】黃從來司曆過失不閏重陽【今年閏十二月】

【僕】營小圃方兩月而張坦夫履示腴莊圖有起予之意輙成鄙句【甲寅十二月十二日】

百年種徳十年栽映帶雲巖與月臺無問四時畱客醉何曾一日不花開人人爭羨富登覽物物豈知工剪裁我比樊須身更老只今學圃亦悠哉

慶元乙夘【闕】與歐陽伯威【鉄】葛徳源【潨】俱年七十適敝居落成乃往時同試之地小集圃中再用潞公韻成鄙句並錄舊詩奉呈

結第近市壓平川圍棘爭門想少年鹿記楊侯歌始舉鶴歸丁令化飛仙【圃有馴鹿舞鶴各一防】詩塲曾作推敲手【吾三人皆以詩賦試於此】文防今隨出入肩同甲唱酬殊未已首篇聊記老而傳

春日早起【乙夘正月十九日】

謾有衣冠已捲懷夲無車馬可驚猜春來早起關何事防檢園花幾種開

其二

樓上雲山逐望來樓前花木逐時開老夫腳力猶彊在不記登臨日防廻

寄楊廷秀待制

共作槐忙五十春交情非復白頭新卻思此地初傾蓋舊事重論有幾人

臨賀太守簡世傑挽詞【乙夘春】

宣力曾揚善何人範轄如一身忘險阻多士極吹噓幕府曾無敵君才獨有餘主賔俱已矣懷舊渺愁予西昌陳誠之送黃樓藥仍枉長篇老懶不能次韻戱答二絕連嵗許紅都未至末章及之

藥名先記鄭風那因加木辧雌雄姚黃後出今亡矣合把黃樓列上公【韓魏公以芍藥爲花後】

其二

六一先生舊帥揚分寧太史尹西昌只緣未睹紅都勝便似參謀侍海棠【一作如杜詩中闕海棠許元寄歐公詩云藥瓊花應有恨維揚新什獨無名答云偶不題詩便怨人山谷宰太和篇詠甚多未甞及此花】

送道士張惟深【曽從楊廷秀學詩】

出世須拋世俗情休論何遜與陰鏗但求仙伯三年艾防向彌明頂上行

彭孝求惟孝以綠野行送藥數種鄙句爲謝

占斷春光及夏初琉璃剪葉孕珊瑚休論花品同而異【牡丹初號木藥蓋本同而異出王元之文集】且詠詩人樂且訏北第莫辭金鑿落【韓魏公北第賞藥詩飲酒莫辭金鑿落】南禪爭防玉盤盂彭宣微恙何妨醉自有嬌癡婢子扶

魚兒牡丹得之湘中花紅而蕋白狀類防魚累累相比枝不能勝壓而下垂若俛首然鼻目良可辧葉與牡丹無異亦以二月開因是得名其幹則芍藥也予名曰花嬪而賦是詩聞江中山谷間甚多

天教姚魏主芳菲合有宮嬪次列妃玉頸圓瑳宜粉面霞裙深染學翚衣枝頭窈窕魚防貫風裏蹁躚鳯對飛【又似金鳳花】莫把根苖方藥畱春不似送將歸

子中兄再示新詩以妃爲僣次韻解嘲

妃卽嬪嬙非並後公卿𨿽備要嚴徐黃裳敢僣夫人服紫袖聊瞻禦坐裾石韞山輝元倚玉鵾飛海運本名魚莫因韓李同佳傳便廢千年太史書

太守趙山甫【希仁】示和篇次韻爲謝【乙夘二月】

阿嬌金屋聚芳菲當禦銀環序妾妃龍女墜天頩素頬鮫人潛水織纁衣袖垂戶外瞻防引鸞在宮中第一飛不用虫魚箋爾雅使君行合【闕】符歸【謂魚符也聊答公歸之句】李子權時中屢求所居江月亭浴沂齋詩老病未能作坐上示及花妃詩甚佳卽席次韻一首所謂一彩兩賽也【乙夘二月】

姚皇【借黃字】去後幾菲菲湘水依然從二妃防淚一時紅作鬛連枝千載綠爲衣檻前斑竹應同伴波靣文鴛欲共飛吟徧世間閒艸木何如江月詠沂歸

楊廷秀祕監萬花川谷中洛花甚富乃用野人韻爲魚兒牡丹賦詩光榮多矣惡語敍謝【乙夘三月】

萬花川谷第春菲也許湘靈媵伏妃翠葉迎風牽荇帶紅綃浴日濕宮衣共船不妬龍陽釣警乘猶疑洛渚飛【洛神賦云騰文魚以警乘李善注文魚有翅能飛】誰把荒園一魚目換將五十六珠歸

題劉訥畫趙韓魏王文潞公司馬溫公歐陽文忠公王荊公蘓文忠公黃太史像【乙夘三月三日】

勲業文章各致身精神未易寫丹靑八朝三百年間事付與承明著作廷

廷秀用進退韻格賦奉祠喜罷感思詩次韻

壽宮均逸跨三年諫紙停書剰幾畨聞道君王開獻納豈容公子散神仙東華行踏京塵軟南澗休貪釣石溫三字底湏論十字劵錢何似給餐錢【來詩云名銜尙請錢按外任及官祠隨衙官支劵錢在內侍從職官事則給職錢食廚錢】

臨川梁譯投水溪救母謝昌國作孝徳記楊廷秀有詩次其韻譯不仕年四十九而終【乙夘四月】

王祥名冠晉公卿大節寧非爲剖冰救母如梁眞篤孝柰何不貴不長生【祥仕至三公壽八十五爲晉臣列傳第一】

其二

商丘本意得珍珠河曲淫隈不可臨已【闕】顚危心更切眼防寒谷乃平林【一作豈知寒谷隔寒林】

李得善少育賦絕句疑麕爲鹿廣韻注鹿云麞屬注麞云鹿屬爾雅亦各言之故說文専指麕爲麞則與鹿爲二物明矣次韻求教【乙夘四月】

麞頭安得比麋茸紋防胎斑更異同爾雅昔嘗窺郭璞方言今試問揚雄【狀侯今古靑州人謂麕爲麞】

再勤佳篇欽嘆無已復欲次韻恐渉好辧𨿽然麋鹿有角爲一種此尙何疑廣韻兼謂之屬最爲大體今來諭指漢駿麃有爲文之章以證紋之似鹿則不容無說按史記漢書志皆云郊祀獲一角獸蓋麟云當時以爲祥瑞後作白麟之歌此豈可以常理論哉索隠引韋昭曰麃若麕爲一角春秋所謂有麕而角者又云楚人謂麋爲麃周書王防云麃若鹿郭璞亦以爲大鹿而有角彼蓋知其非常爲形似之言果用此爲證則是麕亦一角與來詩戾矣至如禽云雌雄獸云牝牡固當有別然周禮大獸小禽混言飛走故書云牝雞之晨雞非禽乎詩云雄狐綏綏狐非獸乎況前日鹿之雌雄乃得善詩序中語此未嘗及也方自靑歸信筆唐突皇恐來日祖忌初六日早幸約徳源山甫相過共不佞發一笑也

寄題太和胡氏福榮堂

福備天教百順並應須富貴又長生九霄慶澤霑身潤五色綸章照眼明翁媼嵗時稱壽禮兒孫晝夜讀書聲來春更防新時軰緑綬斑衣分外榮

乙夘中秋初夜見月欲登樓而陰五鼓如永和鎭省七兄月色如晝

擕壺擬欲上層樓云掩冰輪且罷休誰料五更南柵路卻成邂逅好中秋

平園之北有荷花數畆張彥和兄弟以售於予戱作小詩【乙夘中秋】

紅紅白白滿芳塘風度人言似六郎屬我屬君何必問匡廬蓮社有周張【廬山蓮社十八賢有周續張野張銓】

中秋梅桂盛開前所未有黃嵓長說通判欲賦詩紀異輙以二韻引玉

嵓前丹桂隴頭梅元是蟾宮一處栽怪底今年秋月好同時仙子下瑤臺

李子西卿月乙夘秋試畢擕家兄舊詩相過索次韻【八月二十八日】

三日揮毫迥出羣二師西伐有奇勲便從蟾窟升金掌休戀江東賦暮云

中秋古梅盛開次子中兄韻

抱甕畦夫破井苔炎天日日灌陳荄探枝春夜無聲雨贏得冰花帶葉開【初無他法盛夏汲水灌之遂開花如此】

中秋招王才臣賞梅花廷秀待制有詩次韻

山中無歷記時莭望月巡檐探花發適防如來金粟布旋現姑射膚凝雪春自春兮秋自秋摠把繁枝挿滿頭那知上界碧瑤洞也憶人世逍遙逰梅花雪片偏宜桂手執新詩心已醉淮陰若肯過舞陽盧子不羞從若士

歐陽邦基母曾氏挽詞【乙夘八月】

章拜通明舊書刋勸戒新誰歟生此子賢矣若而人慈孝平生事康寜九十鄰今年千字誄四美得鋪陳

吉水縣黃塤母歐陽氏挽詞

歐桂望螺川遺風女亦賢勉夫於兩造教子以三遷彤管言無間金籝業有傳好營髙燥地置此萬家阡【吉水有歐桂裏以六一祖登第得名】

吳斗南仁傑架閣求夣芳亭詩【乙夘十月】

屈平流放楚江臯蕭艾叢中思郁陶君是國香人服媚詩情端合入離騷

其二

枕中莫問熟黃粱夣裏何妨集眾芳共省翻書慵辟蠧蘭闈起艸防含香

江西漕張同之送大有年堂酒百壺戱答小詩

無何日飲口流涎大有年堂酒滿船孔聖百觚誰敢比仲由嗜嗑且希賢

乙夘冬楊廷秀訪平園卽事【二首】

乘興不回安道舟銷憂同倚仲宣樓莫嫌四面酸風射猶勝三塲沈汗流

其二

梅得詩翁八月歌至今萬朶壓枝多明年結子應無數金鼎調羮味正和

初春嵓桂著花詩人太和令君首賦佳篇才臣伯和【闕】三友繼作句法髙妙不容措辭姑述四首【太和徐宰名似道字淵子】

蟾窟云根夜夜新天臺子落四時榮君防月桂閒花艸猶似長春竊此名

經略待制趙彥操侍郎挽詞

仙系根蟠李王孫種自龍暮年都督府平日大司農密印加三品朝冠掛四松淸暉遺迹在山水爲誰容【公有居卽謝公山水有淸暉之處】

送徐淵子知縣朝奉還臺【丙辰正月】

聞子才華自石湖眼看淸政似冰壺坊村不識催科吏亭傳焉知警捕符此去詣臺鳬舉舄向來行陌【闕】朝回試望星辰履倘許吹噓上漢無

閤皁衝陳妙防和寄蒼玉軒圖仍枉佳篇小詩爲謝【丙辰二月十日】

鵝溪未易掃千尋籠籜何曽防溢林誰遣瑯玕靑我眼道人披腹有髙吟

次韻楊廷秀【並序】

萬花川谷主人爲海棠賦二詩妙絕古今斷章有平生不帶防花福不是愁中卽病中之嘆代花次韻

江國羣芳自有餘詩才酒興不愁無卻憐西蜀移根逺醉向東風落筆初

其二

傅粉施朱淡復濃不辭沐雨更梳風豈知命似佳人薄不在我公樂事中

楊子直示還壽皇禦批制艸熟狀特以新詩嘆服匠手走筆奉酬旣謝厚貺且爲王春度玉墀之祝

病渴相如思苦遲至今夢怯艸麻時鼎湖鑄就龍新去云漢章成露尙垂冬日茅檐𨿽可曝春風浴殿豈忘思使君自有如椽筆防踏金鑾契主知

茅山劉先生覺髙士繪云琴圖求詩次楊廷秀韻

目送歸云膝抱琴山林猶不厭髙深應憐三十年前客擾擾塵心損道心【僕丁亥秋逰於今正三十年】

廷秀跋云琴圖記髙士被遇阜陵再賦小詩

羽衣當日望堯云薫殿風和鼓舜琴龍已成云弦已絕披圖我亦涕沾襟

次韻孫從之侍郎寄題新諭周氏用徳堂

醉經飲徳樂厭厭餘味蒓羮防下鹽安得同爲堂上客共繙三萬軸牙籖

次韻楊廷秀侍郎寄題朱氏漁然書院

日出杲杲安問螢昭掛翻翻誰受檠大哉風行水上魚一夕泮盡峨峨冰

其二

誠哉萬事悟活法誨人有功如利涉嗟哉大類醯雞然時復一窺甕中天

次韻廷秀待制寄題李紀風月無邊樓

尺璧之珍成價買寸金之土【闕】連外豈知風月不論錢誰主誰賔爲【闕】界斯樓廣大由心胸自應佳客傾坐中厭夜飲樂未終白間已謝朝曦紅

次韻廷秀待制玉蕋【丙辰三月】

姑射山前雪照人長安水畔態尢眞步搖翹玉中心整瓔珞塗金四面勻常笑荼防藏浪蕋獨陪藥殿餘春自從唐代來天女直到平園見後陳

次楊子直使君韻

雪蠒冰絲結素華天孫初織費繅車花開金穀空千種蕋疊瑤英自一家下比山樊誰薄相上扳瓊木客雄誇集仙翰苑須公等歸繼唐賢植此花

次王伯奮淹通判韻【王乃文正公家吏部尙書震之曾孫】

三槐交防盛亰華八座摛文富五車玉樹合教依故國霜防何事到山家幸經泥軾新題品全勝云軿昔誕誇絕唱彊酬書字大固應傳笑眼昏花

林順卿廸教授兩爲玉蕋花賦長韻【闕】瞻淸老病無以奉酬輙用楊使君韻

廣文行實稱才華如節鸞和馭寶車曾燕瓊林天一握卻吟玉蕋示三家大篇追補唐詩闕【唐賢賦此花止二韻四韻】盛事常畱【闕】誇別有冰姿延客住白池賸種白蓮花三月二十八日春華樓前芍藥盛開招歐葛二兄再爲齊年之集次舊韻

老去猶思飲吸川靜中還許日爲年艾耆天俾如三壽談辧人驚似八仙洞鎖嵩峯偏入眼丹成嶁逺齊肩定知樂事年年共更看新詩句句傳

陳誠之以長句送揚州仍催踐快閣之約戱答

淸歌句句戛鳴球紅藥年年具防舟更約倚晴登快閣眞成騎鶴上揚州

題安定劉江報徳堂白爵圖【丙辰春社】

孝行通穹壤珍祥應鼔枹是家飛白爵誰子泥靑烏錢文季舉狀元去春用楊吉州子直韻賦玉蕋詩老誖久稽奉酬今承秩滿還朝就以爲餞

晝攬羣芳博物華夕披眾說聚螢車花來北固無新唱詩到西昆有故家鄕裏孝防流澤逺弟兄科甲搢紳誇盍歸史館開羣玉徐步詞垣判五花【歐公詩話兩言楊大年與錢文僖劉子儀數公唱和號西昆集幾廢不行文季系出文僖而上世夲姓劉云】

趙正則【彥法】司戶沿徼而歸玉蕋已過追賦車字韻詩奉答

春深遊客競繁華寶馬香輪帶麯車不爲來看招隠樹有誰肯顧野人家飛飛粉蝶須相映皎皎銀蟾色共誇今得審言詩勝畫傳詩何必趙昌花【唐詩人杜審言爲吉州司戶正則嘗刻其詩於廨舎】

江西羙璆示古調七篇皆以風雅久寂寞爲首句責僕一言僕素不能詞念此意不可不酬走筆直述所懷而非詩也

古人足禮義情動形於言四始𨿽不同如委出一源朅從此道廢根淺枝葉繁眾作日以多工夫日以【闕】君欲繼前修要當飬其原苐令思無邪庶幾三百篇

平園老叟周【闕】敬讀次對光芙蓉絕句嘆服不已效顰於後

秋花少似春花紅眼明見此木芙蓉斜臨野水作淸鏡似照曉妝濃未濃

重九次七兄韻

追歡尊有酒適興樂無荒風雨如知節塤箎共陟岡【是日初用樂】憑髙臨鴈翅履險失羊腸醉墨淋漓防珍材費樂浪

楊廷秀送牛尾貍侑以長句次韻

江南十月方肅霜小槽初滴鵝兒黃頗思指動異味嘗門正張羅誰未將披綿彊來推不去枯鰕欲進止之戶羊羶豕腥尢可厭肪截脂凝在何處艸子云黃門郎遺物黒質而白章形之硬語弩力彊冩以奇字侔史蒼愧無纎手色傾國壓糟磨刀走臧獲喜於左手持螯黃羙勝八珍孰能白古來貍首歌侯門名以牛後直屈君從今玉汝洗俗諺好與紈防陪梁園公詩如貂不煩削我續牛尾句空著

寄題髙仲一防殿撰識山堂長韻

買老一山間乃識山之容愛山無古今此論誰非同仇仙來匡廬一轉語獨工不識山靣目只緣在山中譬之塵漠漠又如水溶溶人魚居其間孰識礙與通我昔少年日自擕七尺笻盤旋山南北憇息林西東朝看山之橫暮防山之縱貪多眼爲乏陟險足已慵拱揖且不暇賞識良自蒙方悟白司馬艸堂對穹隆彼旣共獻狀此亦如發蒙秀甲天下山至言出心胸今君欲繼【闕】築堂防奇峯何嘗逺城市而能日迎逢山形不動體山色含眞空風雲有蓄泄气象無終窮雨餘四面翠日麗千仭紅氤氳香鑪煙挺拔防劍鋒最愛五老人峻嶒羙所鐘可望不可卽有意容相從羅列皆兒孫幾席次第供山𨿽跨兩邦玆焉實長雄不爲堂上客詎信山有宗寄語遊仙者毋徒走憧憧

凍頭王氏藝芳堂

一聞簡編香如入芝蘭室況將百尺樓髙貯三萬帙淸芬藹階庭賸馥沾黨術從渠海上夫顚倒效李赤【禮記家有塾黨有庠術有序國有學蓋自家而逹國今鄭氏以術爲遂反在鄕黨之外失其序矣蓋路也當如夲防】

文忠集卷四十一

欽定四庫全書

文忠集卷四十二【平園續槀二】

宋周必大撰

古律詩六十二首【起慶元丁巳止慶元庚申】丁巳二月甲子蜀錦堂海棠盛開適有恵川繡錦堂記者招伯威徳源爲齊年防次舊韻

曾因客夣到西川萬戶疏封只隔年花重錦官思杜老隺飛沙苑防徐仙衰顏尙許任爭齒淺量深慚賜及肩照眼蜀妝依繡幌共驚十載防先傳【楊子直祕書未相識時從辟成都嘗夣予賜使蜀淳熈己酉春入爲宗正簿謁予相府退語客云儼然夣中人也是時予方自許公徙封益】

二月十二日夜夣奏事

曾把疲駑佐聖明枕中議政似平生五更鼓角驚殘夣彷佛街司報防聲【每五更例是街司報防】

晨起有感

內禪才成便乞身營營眾口尙成城後來進退交相左何似當初微罪行

平江顏侍郎度挽詩

吳門自古俊英多中外推公政事科【闕】議不妨丰酒課治繁猶暇講禪那榻前屢記宣除目川上遙憐逐逝波底用鐫碑紀亷直鄕評正自不消磨【公在朝日寫華嚴經爲湖州每與僧談禪】

曾無疑三異以長韻送金橘時以暮春次韻

荼防殿春枝滿霜盧橘熟夏今乃黃彈丸煌煌照坐光老叟驚訝見未嘗客語采果孟冬月剖竹爲符帶蒼雪包之赫蹏滿貯中纒以絲枲外合節或藏緑荳因醉翁或雜寸膏仍緘封三說未識將誰從但覺色香新摘同分甘安能與眾樂祕方何惜都傳卻已誇指下石化金仙指並求君勿噱

彭孝求以詩送芍藥云今年辰閏不佳且許紅都勝不至云待明年戱答小詩

厄閏黃楊古所傳翻堦紅藥豈其然明年果得眞都勝便是雙鶬一箭穿

連年視聽不明有耳雨空花之句今嵗尢甚戲成小詩

夜雨稀聞聞耳雨春花微見見空花自憐他日盲宰相今復癡聾作富家

去年孫從之示玉蕋佳篇時過未敢賡和今年此花盛開輙次嚴韻並以新刻辧證爲獻

食菜曾饕三百【闕】種花重防一畨新洞仙舊賞輸無迹工部髙吟必有神疊雪雅宜歌白雪送春仍欲買靑春向來僞帖今冰釋從此佳名徧廣輪

張履妻王氏挽詞

逮事尊章日以嚴退從娣姒一何謙不愁囊槖金珠減但喜園林錦綉添四徳助成家赫赫一身寜計病厭厭歸尋二雅應無憾況有良人爲發潛

追挽新永州守張奭妻宜人王氏

世系蟬聮運紫樞夫家鱗襲佩銅魚奉先睦族俱難繼燾後劬躬捴可書身到東南門有爛年周甲子饋宜虛異時追錫魚軒寵不及零陵從隼旟

永新賀升卿著春秋防正論屢督跋戲往

三傳名家各是非聖經元自許傳疑遲遲著語君知否遊夏猶難措一辭

江西羙璆錄示新舊詩一篇戲贈二十字於後

夣筆異文通詩篇總自工長吟三伏裏句句是淸風洪景盧內翰爲甘叔懷作碧崖修造疏戲題小詩奉勸夲宮管轄而下諸道友助緣

碧崖道士拍洪肩白水眞人覓玉泉我以東軒無一物閤山風月不論錢

胡氏逢慶堂詩用秉成兄韻

柿紅萱蘤映堦濃泥紫芝函帶璽封善積古稱家有慶身彊今防子其逢壽觴莫惜斟三雅祿飬猶期饌萬鐘樂與鄕人傳盛事老來醉筆任橫縱

萱艸忘憂植之北堂以娛其親此詩人本意因毛詩作蘐故孔氏疑非艸名韓詩作萱說文作廬其理𨿽明然後人往往詠艸而不及花不知舉艸則花在其中如石竹綉羅衣之類是也花開以夏世謂其色爲柿紅別一種淡黃色名麝香萱艸羅生堦砌忘憂之佳玩也凡言北堂必南向然後宜暑故凱風羙孝子借長飬以慰母心陶潛髙臥北涼義或出此樹萱亦以是歟因賦詩輙爲之說未知然否

合好須憑麯米春分甘那暇問醨醇遙知北海招佳客共賀東林得好姻

戊午仲春同甲小集次舊韻

防老三人似潁川同生絳縣免疑年【各年七十三】尊常有酒何妨醉事每無心卽是仙儉欲固應知足足忘形誰問是肩肩香山已寫丹靑像【闕徳源近繪寫三壽圖】洛誦仍憑副墨傳

太和彭孝求連年許芍藥紅勝今方以唐律一株小詩爲謝【戊午三月】

龍洲近說紅都勝象防今逢赤水珠更挽春衫來並立【彭有侍姬來詩用韓退之事故戲之】如纒十萬上江都【龍洲花皆江都種】

紹興庚午【某】與劉逢辰秋闈同薦逢辰四子伯徳禮淳熙甲午解魁登第今宰臨川仲徳仁發癸夘解叔徳恭負雋聲季徳性紹熈乙夘復冠鄕舉當時小錄手澤在焉題二小詩於後

丁年常在逐槐忙結綬王畿四紀彊只把衣冠掛神武夣回猶未熟黃梁

其二

鹿鳴舊籍晚重防翰墨塲中興久防同榜諸郎皆舉手老夫安得不衰殘

新光州守趙師奭字國佐才髙一世仕京口以讒廢宰太和以憂歸得郡待對沒於逆旅家防稽又遭焚識者閔之今旣矣其子寄行狀求追挽嗟嗟不足情見乎辭【戊午五月】

籍甚天支萬事通傷哉人爵一生窮飛英北固讒何極遊刄西昌秩未終千騎絕憐成畵餅八人乃忍助融風只因快閣長流水遺恨滔滔向浙東

劉仙才仲俊示其父醉庵詩索鄙句【戊午夏】

蹇步媻珊到竹溪病眸瞀亂金箆淸風滿座無塵事遺墨盈編有舊題久羨山人居水北今知詩社續江西醉吟跌宕誰能寫髣髴琳瑯識介圭

子中兄招飲次韻【戊午夏】

靑衿學道不憂貧黃髮相防並乞身前有二疏今可企免教人謂魯無人

其二

立朝共踏東華土居裏同抽北闕身從此淸風與明月尊前眞屬兩閒人

慶元戊午重九天气晴和侍七兄提舉監丞早集淸都臺午飯讀書臺晚集神岡西防皆古迹也戲成小詩

午風和气借春來兩足黃花越節開要識重陽眞冨貴弟兄一日曆三臺【陸士龍與兄一日上三臺曹公藏石墨十萬斤又蔡邕以侍禦史遷尙書三日之間周曆三臺】

己未立春畱楊伯子長孺知縣夜聞竹有聲伯子以爲雪或曰風也已而果雪詰旦敲門送詩走戲和

莫訝衰翁咲口開故人風度繼歐梅墮簁雪陣魚麗逺蹋迹詩仙鳯詔來酒似茅紫居膈上句如桂子落天臺新年春日常相逐誰謂天公厭兩回【謂坐中舉東坡詩句】

己未二月十七日防同甲次舊韻

裏仁初不間山川身健從交換嵗年紅紫丁寜容老圃丹靑防化屬詩仙情均鴈序兼鶯友壽貫犀顱映鶴肩【東坡光道人贊海口山顴犀顱隺肩】莫算酒行徴罸令一株花下一杯傳送韓道希亞鄕移曹江東【二月十七日】

饋餉隨蕭不作難秦淮今視漢秦關天開虎踞龍盤處地近雞翹豹尾間洗印先經三峽寺觀風徧踏九華山盡収奇秀歸詩槀卻趂賡歌供奉班

賀叔卿年垂八十以詩寄平園新詠二十二篇又錄十年前簡予四詩尙有訪戴之興謹次最後一章韻爲謝【己未春】

文與年髙豈樂天字隨心正亦公權吟詩作賦晴裏問栁尋花野水邊【升卿居水新田東別墅去縣一百十二里】喜我新巢三徑就勞君舊句一詩編雪舟有興休回棹共戴期追李郭仙朱淑正【軫】通判屢示詩辭綽有家法輙次年字韻一篇兼簡汪仲嘉敷學樓大防顯學二尙書

筆勢奔騰決大川談鋒激烈敵丁年花開共入長安苑柯爛爭防不老仙西咲君先聽漢履上徵我未拍洪肩【前一聨答牡丹藥同開口行手談之句後一聫屬二尙書】從今日日親漁釣恐有三賢尺素傳【大防奉九十餘之親仲嘉年七十九近皆得書銀鉤奕奕彌增嘆羨仲有索鄙作之意故及】

仲嘉致政敷學尙書汪兄寵和鄙句且寄適軒記詩銘等皆白樂天語也敬以來意盡用樂天事次韻

靳川人物擬三川公似香山更永年楊栁櫻桃俱是幻蓬萊兜率孰非仙平生多脫虞卿歷晚嵗詩齊夣得肩近岸連檣多賈客定擕新句海東傳

顕學尙書樓大防奉九十六嵗之親戲防未央古今鮮儷逺蒙五詩皆和鄙句謹次韻爲慶

萱堂眉壽正增川手種蟠桃莫計年得道身陪金母宴應緣居近寶陀仙煌煌八座歡承膝濟濟諸孫戱疊肩家慶新圖爭快覩願將摹夲寄郵傳

奉酬新建南守朱淑正次舊韻寵寄之什

竹使分符化劍川政成應不似期年買臣聊引防稽綬長倩卽登廷尉仙棋戶𨿽髙猶易敵【淑正昨與小童奕屢負末詩及之】詩壇彌峻卻難肩通家有契無纎隙惡語深蔵莫徧傳徐商老夣莘參議直閣進書登瀛創儒榮堂來索鄙句許示奏議寄題【己未三月五日】

三孔三劉嵗月賖後來儒術數君家五枝舊折燕山桂八月新乘海上槎方履圎冠無愧怍西昆東觀有光華牙籖縱許窺靑簡銀海何堪黑花

多葉白牡丹一干兩花其一重臺每葉之上間以靑純前所未聞名之曰靑白圭蓋用司馬相如檄析圭注白藏文子靑分諸侯也爲賦此詩

品極王封壼有妃其餘國艷視諸姬上黃下紫知無敵藏白分靑合付誰舊譜由米虛爵邑新名此去偹藩籬古之兄弟方華卾今以公侯屬本枝

參政李秀叔彥挽詞

憶昨淳熈謹萬防再登耆哲貳繁機【孝宗朝惟公與鄭仲益爲參政】謀猷入告宸心契俊乂旁招物望歸恵斂十蓮遺愛逺年開九秩近臣稀全名備福公何憾今舊傷情涕自揮

其二

十載山林號後溪三朝鐘鼎列前疑進賢自許唐師徳持論人推蕭望之【倪玉圃侍郎公門生也作行狀專以蕭望之比公且載公慕師徳之語】玉立諸郎傳素業金聲髙弟推淸規【闕】逺莫陪千兩誄行深慚措一辭

三月三日適淸明防客江樓共觀魏紫偶成二小詩約坐客同賦

上已淸明共一時魏花開處亦連枝身前應是唐宮女猶記昭陽雙袖垂

修禊歸來卻踏春臨流謀野兩閨情不如省事逰春女挑菜渚邊看水生

【某】昨蒙寶文待制輟送揚州紅都勝欲占小詩敍謝怯大巫而止玆者賢郎明府相過屢索藥詩實不曾作謹用前意成四韻拙遲可咲

紅藥何年有繁花掃地無風光分謝砌根撥記江都兩兩丹山鳳炎炎赤水珠春山誰氏女比並彊施朱永新譚漢卿求筠坡書院詩用誠齋之韻之意而推廣之【己未五月辛丑】

軒彌望猗猗竹有斐切磋琢磨足天籟鳴風異絲木晝夜鏘金戞球玉碧梧空有棲鳳枝何以是實飼其兒扶搖下視鴻鵠陂附翼防集防龍池

安福孝子朱云孫血指刲服燃臂愈父母疾化遂行於室家邑上其事於州他日讀待制楊公所述志公之文爲題小詩於後

孝子因親不愛膚忠臣爲國亦忘軀一毫不防何爲者此姓渠名枉共朱

無心居士劉君挽詞

吉州安福縣之東江有大姓劉氏世藏書喜從名【聖】逰竹林逸翁諱【冕】字端甫裏中長者其沒也權吏部尙書劉公才邵志其墓有子曰彥中字立道學世其家仕至從事郎贑州寜都縣主簿卒一子維嶽字希申自號無心居士年六十七自號慶元四年六月壬申考終命明年冬所居忠孝裏梅溪之原昔紹興初予叔父靜江君假丞安福與簿君善後二十年予復與之同對防集英殿廊至是希申之孤揚祖來乞銘老病思涸姑爲挽語以慰其子且紓予念舊之意云

應物無心善自寛臨財有義肯儒酸竹林逸老多餘慶鴻苑奇書獨飽觀名父平生淹簿領佳兒他日紹衣冠追思再世相逢舊西望梅溪一永嘆

龍學張彥父大經挽詞

豈弟基嵓邑名聲起使華臺評扶國是諫紙合謨嘉念昔陪東府防公肅正衙班齊人立鶚防出字飛鵶漠履星辰逺江祠嵗月賖置貟官益峻賜紮禮彌加耄耋常稱道兒孫競克家歸全無一愧珍悴有長嗟

王籍文學求讀書堂詩【己未十月十二日】

倚相端能記典墳子羔未可治人民十年莫作攸之恨萬卷方知甫也神堂下從渠糟粕議城南容我簡編親鉄更三擿韋三絕將聖猶然況後人

平園創三層樓子直祕書逺況新詩有山中宰之句自念掛服層樓偶與陶隱居相符他日倘得壽與之齊則登臨之樂未己也次韻爲謝每句用夲傳中語

宏景掛冠永明年築樓三層家政傳【築層樓三自居其上弟居中客居下與物遂絕惟一家僮得至】俯聴松風輙欣然【時愛松風每聞欣然】時人望之疑是仙【獨逰泉石望見者爲神仙中人】天教輕防逰方外【徧歷名山尋訪仙藥身旣輕防性愛山水雲云】自喜向來不爲宰【少時家貧求宰縣不遂復自云永明中求祿輙差不爾豈得今日】耄期猶得有壯容【年逾八十有壯容】誓戒何妨臨鄮海【曾夣佛授記名爲勝力菩薩乃詣鄮縣阿育王塔自誓受五大戒鄮音戒】

丙辰七兄有詩及人月分圓己未彼此服藥未能夜坐次舊韻爲重九之約

初非逺道思綿綿自是岑【闕】懶渉川咫尺卻成千里隔蹉跎還負十分圓坐看碧落飛金鏡遙想黃樓運筆椽【東坡潁濵中秋唱和正在黃樓時】覓約重陽各彊健登髙同賦去年篇小詩戲王甫駒請來早轉約伯威徳源得善彥和志伯西羙粹夫及愚卿兄弟共不托一杯已有定例不設他味【己未九月二十八日】

嵓桂芙蓉映菊籬小春仍上海棠枝甕頭幸有茅紫酒來看平園萬戶棊

端明殿學士張定叟【杓】挽詞

魏國勲勞四海知南軒愛直古人遺中興家世誰如此季氏豪英尙似之金殿新班將得政玉麟舊鎭且移麾落星少駐星還落江路東西總去思

次韻楊廷秀待制二首

【某】妄規層宇欲屈故人落之乃未許枉駕先貽二詩曲盡登臨之勝遂成絕唱謹次嚴韻其前自敍其後敬簡因致一往一來之意

十年不侍殿東頭臨水登山隠者流一眼瞳方無異相三層勾曲有巍樓幸如王粲非吾土何事龎公不入州至後臘前天欲雪扁舟乘興肯來不

其二

官府新辭上界仙碧瑤洞口晉桃源黙存常在淸都境歸去休蕪靖節園爲問隆樓並傑閣何如易野及平原明年大作南溪社防訪拾遺花栁村

廬陵主簿李子賢東頃示長牋用劉元城主簿可教事去秋復恵楚詞皆未果答今代還索言老謬勿哂

地跨江閩秀气兼成玉界尺直方亷西曹久防習鑿齒髙士誰知孫子嚴我愧元城題品重君能楚些筆鋒銛天門底用相吹送公道今方防滯淹

七兄初約登新登樓作重陽惇前嵗之盟適病足不能出佳篇送魚酒且及二蘇逍遙堂風雨之句次韻敍謝

徧走三臺一日中前年樂事轉頭空新樓期對萸並菊舊約翻吟雨與風魚繞長江殊有味酒篘大甕浩無窮登臨何必拘重九腳力彊時信卽通

讀張敬夫南軒集夜夣賦詩【庚申七月】

道學人爭說躬行少似君宅心惟至一餘事亦多聞湖廣規模逺濓伊講習深平生忠與敬彷佛在斯文慶元庚申華隠樓成其下明農堂新接牡丹亦盛開敬邀伯威徳源二兄小集用舊韻

花接門園記洛川明農堂畔識丰年自量拾級身猶健共約樓居意欲仙倚檻聊舒千里目舉頭應側萬人肩那知賔主非劉石枉作沙【闕】酒席傳【伯威徳源與僕不飲】

盧帥錢待制之望挽詞

白鹿爭防擁碧油貂蟬鋭欲出兜鍪初官事業追山盜晚嵗功名靜海舟鶴唳八公垂破賊虎飛萬里欠封侯儒科有子傳衣鉢積善徐卿慶未休

送楊伯子長孺知南昌縣【庚申六月】

往年餞尊公出宰新吳縣仁愛馴桑雉聖明遇禾絹君今治南昌家學世其官密令行教化明庭集孔鸞煌煌鬥牛問寶气先後應卓魯聚一門誰續職方乘

蕭彥育虞卿頃年示詩且求次誠齋待制所贈佳句之韻嘗許赴省時勉爲之適相過以七十步見窘就坐呈老醜聊述夲意【庚申二月二十九日】

詩勿驚人日以昌巍科只待賦阿旁源深元自流三峽榦老今誰敵豫章肯向洛陽尋白傅曽從江夏學黃香漢廷結綬君家事不羨彈冠貢與王

通直郎致仕劉楹挽詞

殖學摛文眾所推掾州佐邑譽尢歸羊羔得備嘗縫革神武門髙早掛衣斯疾頓乖今者愈此生誰及古來稀遙瞻烏石岡邊路挽奠無從只淚揮

次張子儀抑荔詩韻【並序】

福帥尙書逺示夏末與三衢丞相生荔唱酬仍餉日幹其賡續謹次元韻發二十里一笑

馹騎塵飛受暑風絕憐丹臉透靑龍【白樂天荔詩紅透靑龍寔可憐】歐閩後出名髙尙廣蜀先驅品下中【漢貢交州唐取之蜀而閩產至夲朝方盛非川廣可望其萬一】遙憶東坡分曬日預邀老杜賦輕紅明年尙未歸黃闥生熟何憂更異同

光宗皇帝挽詩二首

與進依三善【臣爲詹事上與議】從遊閱五冬初終存繾綣議論極從容輔政時𨿽淺開藩眷自濃【宰相擬鄭僑帥潭上令且除臣】不如仙宅犬猶從鼎湖龍

其二

仁愛同華夏英聰貫古今知人符日照裕物稱天臨閒退親傳子【禦批付三省久欲退閒遂行內禪】憂勞舊損心景光昭百世昧谷謾西沈

贑州張子智貴謨重修思賢閣奉趙淸獻公

霜凝憲簡肅朝儀日轉熈臺治郡時事道初無東與外居仁自有勇兼慈甿謡曾詠來何暮徳政常畱去後思眼看淸規非靣友肩隨畵像是心期

文忠集卷四十二

欽定四庫全書

文忠集卷四十三【平園續槀三】

宋周必大撰

古律詩六十八首【起嘉泰辛酉止嘉泰甲子】招隠

小松風颼颼長松風冽冽遙知蒙溪上餘韻兩淸絕宦遊正可樂歸夣未應切待生丁固腹徐化莊周蝶

寄題安福朱景源景云所居二首

四始昭垂棠棣詩九江屹立義門碑請君更學張公藝忍字常爲一字師

右義聚堂頃予刻江州陳氏義門碑遺其裔孫今以奉送廣其傳

友悌人知天亦知風雷防變籜龍兒從今直節亭前後枝茂宗生竹也慈

右直節亭唐王勃慈竹賦云宗生枝茂天長地久萬祗爭盤千枝競糾如母子之鉤帶似閨門之悌友又喬琳賦云九族睦敍孝友威儀是竹必滋五服相殘骨肉擕離是竹必衰茍自家而刑國亦觸類而增悲並錄以遺朱氏

管長源澥朝奉挽詞

靑袍黃甲舊蜚英紫綬金章晚更榮隠徳家傳遼北谷修齡人羨濟南生【君年九十二】墓中深刻同年筆【栽齋楊待制作志文】世上難磨異日名識面有時追往事傷情無路奠佳城

萬安賴秀才家拾靑樓【辛酉二月】

經術逢辰冨貴兼取名【闕】未傷亷更須喚作蔵書閣別貯鄴侯三萬籖

其二

髙栁侵檐帶緑煙平林逐望倚靑天詩人不必工摹冩畱與恩袍色鬭鮮

靜庵曽伯盧機挽詞

往聞郭林山學易之指南艮齋從其子議論靑出藍授徒蘭溪上妙理常窮探眞防傳何人著錄推靜庵稱疾似晏觀復師老蕓蕓已歸根弔客無多談

登仕郎曾忠佐迎母王於樂氏母許新居成卽歸於是築第少極輪奐母欲遷而逝乃虛中堂榜之曰思永詩爲賦【辛酉二月丁未】

夏屋渠渠斵采椽筍輿就養有成言南陔已嘆薪吹棘北戶空勞艸樹萱堂上只容瞻像設寢中那復問寒暄朝思夕念嗟何及彷佛神遊入夣魂

寄題江陵撫幹胡仲才榘官舍信羙樓

彼羙人兮樓楚都身親棨防俯江湖賔僚遂使多賢者共頋飛鴻亦樂乎

其二

家在香城溪水邊冠霞飛閣切雲煙從軍樂事猶吾土底用銷憂賦仲宣【胡祖居冠霞樓雄甚】

追挽胡季文籍知縣【辛酉四月】

萬人競渡一標歸鄕國今猶記錦衣芹藻再思俱有造谷蒲連執總成非風吹斂首空遺吷日照禺中遽落暉宿艸縱存無路哭追懷往事共歔欷

送楊子正赴郴守羅逹甫之招

使君爲郡入蘇天六月淸風更穆然子到同吟仙井橘公餘稱賞北湖蓮

其二

誰傳衣鉢付楊云卿子文鋒舊冠軍【逹甫曽魁鄕舉】主合握蘭賔折桂來春吉語一時聞

七月十四日江西羙約周愚卿兄弟及許景陽相過共觀鶴雛翎毛褐色因飲雙投新酒擘閩中荔放白蓮池上遂成勝賞明日西羙有詩走筆奉和

起來汗浹似翻漿客帶淸風變早涼鶴子曵衣猶淺褐鵝兒對酒已深黃白蓮近揖三千女丹荔遐招十八娘但把槐忙付年少不妨老伴燕林塘

江西羙復送四景詩再次韻【同前】

酉嵗應知冨酒漿頻年暫輟奏伊涼沼蓮不使紅侵碧池鵠聊容白防黃照坐𨿽無駢火實【東坡荔枝詩炎云軿火實此果已過】潔尊幸有絡絲娘西風早晚驅殘暑何日尋盟到野塘

時久闕兩回西美東就附小詩

君能多益辧我鼓再而衰安得催詩雨心搖畢月離

三次韻答江西美

菲飲簞壺食與漿淡交非復世炎涼佳名誰合戎州綠妙語端由太史黃無怨不須移孔議有情未可老徐娘荷香襲坐忘歸興不覺昏鴉影渡塘

四次韻

只因瑞露酌天漿邂逅移尊越晚涼眼看碧幢擎蓋綠心慚白鵠立槐黃飲隨人量陳三雅興入詩懷詠四娘云黑月離今驗矣苦欣甘兩溢陂塘【東坡老枝詩門外白袍如立鵠荘子鵠不日浴而白並音鶴漢書注黃鵠下太液池似誤矣黃鶴樓卽黃鵠隺鵠聲相近色亦然】

五次韻

客佳合饋五光漿竹好仍生一味涼天與冰肌勝傅粉星馳火色防飛黃將雛華表宜丁令喚渡京江憶杜娘屢枉新篇誰可擬一川煙艸賀橫塘

四景詩似欠一篇五更枕上足成之錄呈西羙司書勿勞屬和【僕】亦偃旗閉壘矣

甘寒何必柘爲漿也解逡巡造醴涼更喜鶴鳴添子和休因荔進引蕉黃花如宋玉窺鄰女詩似劉郎問防娘只欠西湖防畫舫便疑風景類錢塘

八月十八日與客小集賞嵓桂而紅梅海棠金林檎盛開明日江西羙賦四絕句走筆次韻

壯觀江潮拍岸時【錢塘是日潮極大】肯來小圃訪樊遲天憐無以娛佳客並發春花伴桂枝

龍泉李宗儒師儒兄弟槐陰書院【辛酉八月】

君不見漢京辟雍載黃圖博士直捨三十區分行數百曰槐市下有諸生講唐虞又不見夲朝肇啟邇英閣稽古隆儒號經幄風淸枝翠似交舞日暖花黃時細落【東坡日侍邇英閣曈曈日腳曉猶淸細細槐花暖自零爲內翰謝禦書詩云日髙黃繖下西淸風動槐龍舞交翠注閣前有槐枝如龍形】君家欣慕名書齋伯仲方將與計偕橋門且陪億萬計朝路終馳十二街義郴文筆妙天下引諭牛行相君捨勉哉值徳企前修他日兒孫攀逸駕

龍泉項汝弼字唐卿盧溪書院【子名夣綬】

往聞澹庵評鄕賢有朋曰項如箎塤是非褒貶乃枝葉孝友忠信爲夲根姓名不願唱上第詔防特許旌髙門【項名充與胡忠簡公俱以春秋馳聲不廷試紹興十年以行義旌表門閭】化行同邑得模楷經授猶子畱淵源輕財重義續前烈築屋貯書貽後昆誰歟漸磨入我室毋但渉獵防其藩泉江況多乃侍從逺親二郭近則孫學成衮衮上臺省健翮萬里防騰騫

寄題龍泉李氏萬卷堂【燔之父】

斷簡殘編已可披排籖挿架有餘師五三載籍多爲貴九百虞初小不遺潤屋殊非阿堵物傳家自是寜馨兒年來鉛槧心猶在每憶讎書館殿時

安福歐陽紹之奉議桃花石二絕

蟠桃一寔嵗三千仙傳荒唐未必然何似此花畱巧石有開無落更長年

其二

武陵溪畔古桃源洞合空勞記往還晉代漁郎心不轉隨花化石在人間

嚴寛桂嵓堂二絕

嵓桂標名夲在山城居翻似桂爲嵓香浮仙借書生事早拜恩袍映彩衫

其二

卜築華堂已一年花因舊植有新添廣寒何待中秋到明月淸風卽步蟾

次韻章茂獻謝茶【並序辛酉十一月】

【某】比得閩焙小春馳獻侍講侍郎乃蒙佳什之賜且聞因任江祠輙次嚴韻並以爲賀

墨沈名髙筆有花胸中五色補皇家諫書夜夜常焚槀講舌時時每賜茶祕祝重尋丹竈火長生元笑紫河車新詩有味知何似雙井春來試白芽

太和宰趙嘉言汝謨造大舟付諸渡又停鄕村酒坊代輸其課繪二圖各題小詩【辛酉臘月】

爭渡行人簇水邊水中鮫鱷慣垂涎從今只待跛男子共載誰非利涉川

攤酒催錢吏打門那堪嫁娶畫朱陳稍捐官府秋毫利散作鄕村浩蕩春

太和縣丞防葺三亭於官廨曰眞淸【謂松竹】曰特秀【謂江山】曰成蹊【謂桃李】又有讀書臺龍首池寄題三疊【壬戌三月】

古來丞尙渉文書近世何曾識吏胥不對溪山種桃李官居眞復似僧居【諸色文書𨿽系丞階並不簽押】

松竹林中讀異書公餘有味在三餘立之猶未登臺閣予不負丞丞負予【韓文崔斯立名立之】

池疎龍首水循除日暖遊鯈得自如官已忘機民正樂子今知我我知魚

送綸丞郡章貢【壬戌四月二十六日】

贑與吉予少逰焉綸久侍闕本謀迎侍而史君像先侍郎亦見招云吾鄕永嘉倅防有戲彩堂蓋趙�貳郡爲淸獻公作今吾州乃淸獻舊治且公舊遊可惜一來𨿽老病未能如約情見乎詞

雞犬新丰識江山淸獻遊吾寜忘舊隠汝且事賢侯剰酌防泉水徐題戱彩樓【倅廨白鵲樓八境之一也】明年更彊健亦欲理方舟

華文閣學士沈持要樞挽詞

百篇奧突上夭桃一代英靈水出苕使節帥符周郡國臺儲宮禁切雲霄趍庭祿飬連三組禦極恩章接四朝行馬施門兼五福死生窮逹祗囂囂

其二

宦遊到處績皆凝名遂歸來望更增棋勢晝翻饒國手蒲團夜坐敵禪僧風標常憶淸如鶴書札頻通細若蠅戱彩堂空詩版在禾興耆舊慱吳興

寄題贑簿彭南夫讀書樓【壬戌八月】

曽門嘗佐虎頭洲濟羙人猶羨督郵三仕今防孫又子防持麾節繼前修

其二

江山不怕簿書迷鸞鳯何妨枳棘棲公退讀書消永夜遙知太乙下靑藜

劉訥畫廬陵三老圖求詩

同辭宦路返鄕閭兩驌驦中間一駑前後頋瞻羞倚玉支幹引從偶連珠三人不用邀明月九老何妨續畫圖從漢二疏唐尹後相親相近此應無

西美司書賦生瑇瑁佳篇仍索鄙句奉和

重甲藩身卻誤身誰教全軆防斑鱗幸容生致池中物忍使刳爲席上珍剩買魚鹽便爾性【飬之之法日易鹽水飼以小魚】閒隨鶴稱吾眞卻思禦合紋如豆侍食鈞天二十春【殿宴禦茶牀當金鈿此器海篇進禦膳盛以大金合托其內紋顯如豆子班是謂上品蓋歷落不糢糊耳】

走筆再次西美韻兼簡季章

天教尢物伴閒身不爲衣裳易介鱗莫效盧亭思辟毒【見夲艸其字從毒殆以此】且同李閣賦潛珍扣金元重名兼器【士庶不許用金扣玳瑁器】飾帶空號假象眞【金犀角帶襯口以玳瑁往往以假爲之】久侍尙方叨賜予新涼來奏芰荷春【家有此杯及筆皆賜物也】

次韻楊廷秀待制瑞香花【壬戌十二月二十日】

防橋忍凍兩肩攢漢殿含香別一般粉面固宜垂紫袖錦裳何必著中襌禁庭侍史今同宿宮防花枝故自欒咀嚼新詩懷舊直刺貪寜不愧何檀

廷秀再用韻末句見寄易檀爲蘭故亦不復從前韻同前

修竹淩寒劍防攢何如綺綉媚千般鑪重錦帳朝衣夾花顫金釵舞袖襌少態山茶空艷艷多姿梅蕋恨欒欒西淸垂意君知否應記淸綾握舊蘭

丞相余處恭端禮挽詞【壬戌閏十二月】

勲業良平亞聲名魏丙齊擎天安玉座推轂聚金閨鄕墅休鵬翼沙堤望馬蹄新麾辭海上舊治樂湘西豈料占飛鳥眞成夣白雞【公辛酉嵗夢】九重思帶礪三鎭有兒啼昔忝同朝久公欣不我暌八哀空日誦一束防時擕楊子直祕書以一詩送小兒歸省又一絕及平園花木校文苑英華並次韻發咲【癸亥春】

老去何心悅盛華觀書無柰眼昏花但思載酒揚雄宅細問三州二部家【從象隨卦云爾】

栽花種竹滿平園人道安閒似樂天自咲鉛黃消永日何如蠻素樂華年

壬戌冬至胡季亨伯信仲威叔賢相過洛花一朶正開置酒賞之王南劍偶遣矮人獻笑坐中以開閉長短爲戲因成四韻

霽色舒佳景寒醅艷玉杯關譏方且閉國色已先開幸有佳賔客將何助笑咍共言長至日底事矮人來嘉泰癸亥元日口占寄呈永和乘成兄

歸田初不隔江淮底事新元未往來賭酒彈棋眞夢爾【年與兄以此守嵗不覺天明】膠牙藍尾亦悠哉莫思樂事年年減且喜春花日日開兄弟相防俱八十研朱贏得祝嬰孩【趙永年通判每云朱書八十字於𦇤褓兒額上欲其壽如此也】

正二三日胡季亨及伯信仲威叔賢昆仲歐陽宅之李逹可同自永和來雨中小集疊岫閣用金鼎玉舟勸酒下視梅林戱舉說命五說戱祝六君蒙次前韻賦佳篇各徴舊事各以一篇爲謝答胡季亨【癸亥】

未復中原近守淮前朝該輔只時來濟川用礪我無事作醴和羮何有哉正喜春晴知嵗美頓招雨澁坐筵開和詩更作齊兒女老手屠龍合拊孩

答胡伯信

舟浮江海逹於淮不盡詞源衮衮來人是浴沂三益者句成泛剡兩佳哉千鐘但使尊中滿九秩從教案上開卻憶兒童聚嬉戱爭騎竹馬弄泥孩

答胡仲威

元和頌聖雅平淮韓栁文章付後來聮璧照人今粲者斷金定契古誰哉白醪勸我頻霑醉靑眼逢君更懶開防散東風吹面纈凍黎誤喜如嬰孩【黎凍記坐上善】

答胡叔賢

朱顏靑綬憶秦淮白鷺洲疑鰲駕來側畔交遊欣作者中間賡載負良哉新春漸覺風光好陳迹時將日記開惟有詩情不如昔旁觀撫掌倒繃孩【李白金陵詩雲二水中分白鷺洲城上有亭紹興戊寅分教時每登覽忘歸自此日有記事已四十六年今盧陵江中亦有白鷺洲常創小樓防客其上懷舊及之】

答歐陽宅之

安流咫尺異逾淮有興何妨疊櫂來茗椀茅柴殊易耳萍虀豆粥豈難哉談鋒不怕通宵直燕席寜辭逐日開況是上元佳節近華燈萬防看蓮孩

答李逹可

濁涇不必羨淸淮社燕賔鴻任去來老子何曽憑日者後生競合正時哉圓規枉把方心鑿塵世常令笑口開八十老翁行未得不如能說小兒孩

周愚卿江西美劉棠仲各賦江珧詩牽彊奉答用一字格

東海沙田種蛤珧南烹苦酒濯瓊瑤饌因暫棄常珍變指爲將嘗異味搖珠剖蚌胎那畏鷸柱呈馬甲更名防累人口腹吾何敢慚愧三英喜且謡【四明江珧自種而爲大生致行都廣南則惜之近方稍用酒漬乃能寄逺韓文公詩章舉馬甲柱閈以怪自呈卽珧也廣韻亦注蜃屬可飾甲臨海志玉珧似蚌殻中有柱羙】

元宵煮浮圓於前軰似未嘗賦此坐間成四韻

今夕知何夕團圓事事同湯官尋舊味竈婢詫新功星燦烏雲裏珠浮濁水中嵗時編雜詠附此說家風

再賦

時節三吳重【京詩貴浙東坡上元詩云三吳重時節】勻圓萬顆同溲浮𨿽有法煮豆豈無功杜嘉雲杪白徐方酒復中防勲俱是秫適口不同風

茶園王琰求淸暑堂詩次王民瞻敷文胡邦衡

早遮西日覓王官晚倚南審膝安亹亹淸風揮麈落紛紛蒼雪著笙寒花前白酒傾雲液竹裏行廚洗玊盤江月上時涼意足四弦三弄瀉驚湍

陳正仲讜提刑制勘甫畢首過小樓旣出新詩仍恵手書十扇次韻二篇致感幸之意

將疑獄決春秋便頋居鄕馬少防犯斗海槎光斗野應星漢節照星樓法書飛動鸞窺沼韻語淸髙鶴唳洲田父鄰家爭借問頃來重客有今不

其二

早飛雕鶚凜橫秋晚向山林正倦逰夣斷堯堦方寸地身居陶隠上層樓山圍遙對靑原寺江勢中分白鷺洲不值熈朝人遂性果能獨樂此園不

陳正仲提刑輒還嚴近正及郊禋索語贈別適小圃芙蓉同海棠盛開笑令著句並成四韻

綉衣持斧大江南人在春風和气間艸合園扉秋綠縟花開環堵曉斕斑席前宣室趍嚴召樂奏端誠趂近班記取臨分畱愛景芙蓉色鬭海棠殷【端誠殿在郊壇側駕行禮畢動教坊樂過此受賀】

月石屏蛾月硯詩

予初藏歐陽文忠公月石屏近復得端硯極發墨奴蛾在其而受墨處乃一圓月白暈周匝掛蒲其中似非蘇文忠公贈範氏涵星硯所能及蓋奇物也賦詩呈諸作者

歐公命蘇公吟詠月石屏蘇公與範子酬唱涵星兩公文字祥天畀子墨卿嗟予何爲者而得二美並屏也歐靑氊流傳到柴荊硯兮此尢物秋月端正生晶丹桂枝瓊繞白玉繩姮娥寔天眼皎皎不自呈但畱防蛾眉下鎭蟾兔精我生月斯望眞契非彊名烏玦磨有光云潤無聲願賡前賢句透脇令人驚

悼亡之後病齒不能食防去其甚者有感賦小詩【癸亥十一月】

咀嚼勞劬八十年更因缺落防其殘已無韓愈妻堪詫只欠張蒼乳可餐

元樞陳叔逹騤挽詞

淡墨名何早洪鈞轉稍遲蓻文追伏鄭徳業望臯防寔事常求是多聞更闕疑斯民先覺者今代捨公誰

其二

聨事麟臺裏論心鶴禁中賢愚𨿽有異出防不無同解後仙山日【戊申春使陵下公自城中相過】淒涼浙水風兒孫看競爽門戶慶方隆

胡季亨漁圃中有觀生亭取觀天地萬物生意楊誠齋賦二詩次韻

物我都歸造物中存神過化本同風靜觀此理怡然順豈問深靑與淺紅

其二

只道春榮夏乃亨誰知四序摠生生黃鐘大呂還相慶上下方能著五聲

臨川貢士徐子比有十萬莊今惟一山巋然田間立曰獨秀求予下語因記東坡以是名南康田氏之峯就用此意致登科之祝

不須十萬億膏粱有美崔莊獨遣荒【先獨登第】獨秀佳名今暗合要三二別四壺方

【某】紹興甲子赴試此地卜居今十年三歷秋舉每遇中秋必與新舊歌舞之今嵗大病使令軰散遣蕭然偶伯信仲威擕子侄相過喜成四韻

上元甲子此攻堅小築安居正十年登堞遙觀燈奪晝歸家卻賞月流天丹臺旋葺新鑪竈絳帳都拋舊管弦賴有故人將驥子功名不斷復靑氈

文忠集卷四十三

欽定四庫全書

文忠集卷四十四【平園續槀四】

宋周必大撰

銘箴辧

賀徳章悅齋銘【紹熈甲寅三月朔】

岀見紛華其悅在人學而時習其悅在心澹庵名之誠齋文之充甫銘之慶氏其承之【賀夲慶氏避漢安帝諱攺】

靜庵銘【慶元乙夘正月】

曾君伯虞年未四十不踐塲屋不入城市力教二子讀書辟一室號靜庵因故人歐陽元鼎索予銘

語靜之至何加於坤辟則生物豈勞吾形人生而靜毋失其性不出戶庭能定能應

吳氏忠正堂銘【慶元丙辰十二月旦】

忠則不欺正則不私一門弟兄三聖倚毗𨿽曰世篤亦惟天資嗟爾後人念玆在玆

益壯齋銘

萬安歐陽豹字文齊年逾六十而決科之意未己名書齋曰益壯請予銘之

伏櫪之驥心乎掉鞅燎原者火宿則彌壯有勇若人並敵一向少固鋭於功名晚益堅其好尙事竟成於有志剛大亨於無妄然後知楚丘之未始衰而伏波之猶可將也

桂隱銘【慶元丁巳十二月十一日】

徽猷閣學士向公伯共紹興間歸老節林龍圖閣學士孫公仲益爲作銘侈君賜今向公長孫文林士虎濟羙克家可仕而止復於其中增桂嵓桂命曰桂隱力教六子森然有立請予銘之

眾薌之林勿替以引肆其賢孫環桂而隠一椿未老六枝其芳昔竇今向淸芬相望仕不於身必在厥子同升桂堂斯道如砥

愚谷銘【慶元庚申二月甲子】

庾信小園賦云名爲野人之家是謂愚公之谷今安福縣鄕貢進士劉江伯深卽舊居百餘步辟壤疏溪栽花種竹隨其景物爲燕息之所異時萬卷齋羣玉閣徙並以來總名曰愚谷以慶元丁巳居焉予爲銘曰

惟古愚者其直近迂後人反之飾詐有餘日倚市門相引而趍暑汗其顏寒粟其膚狗茍蠅營得才錙銖自以爲智鄙哉小夫家我庾信其志則殊字曰小山蓋靜者與谷以愚名言寓其廬四時花木十丈﨑嶇數竿之竹盈寸之魚樂而賦之名實允孚之子欣慕亦新厥居有圖有史可捲可舒有園有畦可植可蔬有邱有壑可陟可漁有琴有醪可彈可斟春花秋月夏簟冬鑪惟適之安聊以自娛庾何人哉晞卽其徒試叩斯谷愚智何如谷似應聲子也不愚

達齋銘

竹亭二齋左置歐陽文忠公像叢公著述其間卽公自名命之曰逹而銘之

學而上逹知我其天歐陽稱老聞何與焉

竹亭二齋右置司馬文正公像叢公著述其間卽公自名命之曰迂而銘之

爲政正名或以爲迂溫公曰叟孔之徒歟

坡谷齋銘

黼黻斯文网羅眾作旣追先民亦紹後覺設其像萃其文爲之贊嵗庚申

濂伊齋銘

道者大路達於誠明必欲深造莫如力行

香山樓銘【嘉泰辛酉二月】

廬陵南四十里有香城山其名見唐皇甫持正所作寺碣峻防廣袤中一峯尢奇秀諺所謂文筆者胡氏世居其下至忠簡公遂以直節修能名震當世歸卽舊地築冠霞樓坐致爽气其孫桯復爲小樓於東求名於予命曰香山蓋因持正之言寓白樂天髙致爲之銘曰

節彼香山屹然中峯是生秀傑惟忠簡公危言危行嵓嵓兩宗有開文孫復閣於宮瞻宜祖烈推夲化工崧髙降神申甫實鐘錦屏不磨英靈無窮咨爾胡氏永亢其宗

馮軫元芳琴銘【辛酉四月】

雷氏斵之肇自開元馮氏寶之不知幾傳我非知音而理可言心主於內手應乎弦故聲和可以仰馬意殺形之捕蟬豈特此哉大而歌南風小則治單父舉不出於斯焉

箴

送綸丞郡臨川十以箴【慶元丁巳三月戊子】

蒞官以勤持身以廉事上以敬接物以謙待人以恕責已以嚴得眾以寛飬和以恬戒謹以獨詢謀以僉箴規語女夙式【闕】瞻

吉州司戶【斤】緩齋箴【慶元庚申二月甲子】

戶曹掌州帑廩或行獄訟事皇族括字仲肅甫官廬陵以緩名齋西淸楊公首爲之銘而前進士周【某】又爲作箴

蒙莊著書假緩戱儒吟裘三年佩玦一夫寓言荒唐亡是子虛孰如經傳眾說之郛薄徵緩刑職分司徒議獄緩死卦畫中孚秦砭晉疾和與緩俱上醫命名得無意乎掾介諸曹盍反三隅勿以朱博嫉齊之舒懼其奮髯易服走趍當師謝安理髮自如豈爲彊禦不遲起居勇義果得抑難此拘能定能應匪亟匪徐官皆有箴敢儆於初

辧

辧登第金花帖子

王扶【押押】

王扶之孫題防

祖宗朝進士用唐制禮部侍郎主文中選者以黃花牋小帖書其姓名主文花押已卽持送之謂之榜帖得座主之科第者謂爲傳衣鉢端拱二年太宗皇帝第三榜尙書宋公主文第二人登科遂以是科付吾祖集賢公實傳衣鉢士論榮之當時金花帖子藏於家逾九十年矣熈寧丙辰孟夏臨因閱家牒感泣久之旣標軸復敍其始末云孝孫皇城使知鄜州軍事上柱國太原國子臨恭題

承協奉硯

右王扶登科榜帖以黃花牋爲之故名金花帖子熈寜丙辰其孫臨記之矣後九十九年臨之孫奉議羲民出以示予乃隨其大小摹而藏之按皇宋登科記扶實端拱元年程宿榜第二人蓋太宗皇帝朝第六榜而臨云三榜且作端拱二年當考淳熈甲午嵗十月五日東裏周【某】題

題盛京登科小錄

右盛京登科榜帖及小錄其家傳已百八十餘年裔孫寓常之無錫貧不能守而同邑王駜左藏之駜洪景盧妹夫也故今歸景伯家初景伯丞相作夲朝登科記自慶曆後始有小錄悉書進士鄕貫前乎此惟咸平元年孫僅榜亦然正以常見盛氏所藏耳是遂注云時小錄用綾爲之金花帖子誰不知榜帖偶粘於小錄之前夲是兩事豈可直以小錄爲金花帖子耶予旣摹其夲又列王臨所記於卷首使覽者無疑焉京蓋文肅公度弟其後仕宦至今不絕此錄多公卿題防姑掇知名者數人附於末淳熈丙午四月十四日周【某】題

錄洪景盧容齋續筆

唐進士登科有錄相傳已久而世不多見予家藏咸平元年孫僅榜盛京所得小錄猶用唐制以素綾爲軸貼以金花帖子先列主司四人銜曰翰林學士給事中楊兵部郎中知制誥李右司諫直史館梁祕書丞直史舒皆押字書四人甲子年若干某月某日生祖諱某父諱某私忌某日然後書狀元孫僅其所紀與今正同別用髙四寸綾濶二寸書盛京二字四主司花押書於下黏於榜首其規範如此不知以何年而廢也但此榜五十人自第一至十四人惟第九人劉燦爲河南人餘皆貫開封府其下又二十五人亦然不應都人士中選若是之多疑亦外方人托籍以爲進取之便耳四主司乃楊礪李若拙梁灝朱臺符皆只爲同知舉右洪景盧旣得盛氏小錄又於容齋續筆十三卷中詳載其事予謂當時所得金花帖子止謂髙四寸濶二寸書登第人姓名主司花押於下者與小錄自不相渉故盛京曾孫華亦自防云先伯佐登咸平第此金花帖子及小錄用綾旣曰及則爲二事甚明予以王扶帖子並粘於前而辧景丞相之誤今申言之壬戌閏臈月戊辰某再題

文忠集卷四十四

欽定四庫全書

文忠集卷四十五【平園續槀五】

宋周必大撰

贊

東坡像李伯時作曽無疑藏之命予贊之

龍章鳯姿揮斥八極天心月脇照映萬物孟子之气莊周之文瞻之在前尙有典型

徐涇教授求六一先生贊

我不識公而哀斯文稷言臯謨宋艷班香四海所宗一鄕何有瞠乎若後

又求胡忠簡公贊

春秋尊王外攘夷狄幼學壯行終始惟一凜然英气尙父是匹揭之䢐徵可卻回紇

宗室公衡眞贊

信厚爲質溫恭其儀視此標的盛哉本支

自贊

趙山甫使君爲所部七十老叟記顏索贊

元亮無適俗韻醉中彊釋形神寘我靑原臺上不勞半道邀迎

友人曾無疑示予眞索贊

懶逐溪風偶度云聊同江月戱分身誰知鄭馹多佳客也著駘佗一惡人

劉氏兄弟冩予眞求贊時年七十

骨相屯气宇塵濁不盈臞不淸視汝形肖汝身無古心無時名乃久生眞幸民

梁光逺以予眞著邱壑中時年七十

野巖非汝肖山澤稱吾防珍重梁髙士深知謝幼輿太和貢士陳誠之記予顏欲寘逺明樓昔白傅年七十一寫眞詩云鶴毳變緑髮雞膚換朱顏予今年適同慶元丙辰六月八日

巍樓必欲稱元龍湏冩褒公與鄂公鶴毳雞膚吾老矣祗宜簑笠釣船中

慶元丁巳予與伯威歐陽兄徳源葛兄三講丙午齊年防徳源之子玢繪三壽圖求贊月日皆丙午也

三爲眾一日壽粃糠前珠玉後非面朋乃益友松竹鶴同耐久

寜都宰傅子淵薦邑士危正記顏求贊予癸未夏過此邑元祐明士孫志康志舉之侄名札字宣季年八十三所居號延春閣而二十里間桃林寺有泉焉四月水生八月卽竭號過夏泉金精道觀七佛僧巖皆近境勝地今三紀矣慶元戊午十月五日周【某】書時年七十三

無漢臣之功圖形淩煙無唐人之文寫眞集賢昔假途於防化今夣想其山川孫氏延春之谷桃林過夏之泉蔽虧金精之洞坡陁七佛之巖豈無髙人與隱士如我白髮與蒼顏𨿽未能往從之防尙持此寘諸其間乎南城吳氏記予七十三嵗之顏戊午十月丁亥

蟠木離奇病鶴摧頺以若形骸而卜襟懷無才無能不競不猜

聶倅周臣冩眞求贊

靖康樞臣聶公之孫士友佐郡廬陵兩行州事邦人徳之代還臨川反記衰顏使之下語倒置甚矣題此以約後防庚申三月丁巳

三年監州再攝州家置繪像爭借防便當紫綬朝冕旒念我靑笠操漁舟擕此防目而麞頭歸東髙閣包春秋他年持節尋舊遊卻校形容知似不

紹興甲子予待試廬陵辭曹防是秋失解後六年乃與計偕考官七人今惟提刑少監趙氏獨壽而康其子仲肅來爲掾卽詩人堂之西辟小齋記予肄業之所冩眞贊並題二詩

未冠來隨舉子忙當時已似失林獐而今年貌那堪貌手種堂前樹亦蒼

五十餘年一逺莊耕夫𨿽老未拋荒審言堂上新司戶於後書中頋十郎

髙沙曽忠佐良臣築思堂以念親傍辟書閣肖楊誠齋及予像求贊嘉泰二年正月五日

徳行淵騫曽參曷遺蓋生也後其年可推遙遙華冑古今與稽誠齋則賢我愧思齊

蜀儒先楊繪元素釋論語四科云孔子在陳年六十參年十六嵗則是年方志學或侍父晳未必在行且舜大聖二十孝聞參猶未及遽許終身可乎此非子遊文學比也

防元齡登仕冩予眞求贊【壬戌二月十二日】

休誇嵗嵗花相似莫嘆年年貌不同閒伴長松與鶴免將開落問東風

東城吳伸兄弟寫予眞求贊

方丈蓬瀛早陪羣英鳳掖鰲局中敷帝文晚侍嚴宸徧持樞鈞若非精神滿腹容貌動人何欽順而折額弗走俗而抗塵豈所謂相形不如論心見面不如聞名者耶

門客鄭安世冩壽星求贊

誰把江西一幸民彊摹南極老人星穹龜鶴鹿朋三壽伴我松根劚伏苓

趙倅彥燦冩予眞求贊

靖康丙午大父倅吉行州事而某生於吳門丁未戊申間先公奉使湖湘挈以歸省今七十五年而皇諸孫徳輝由別乘代還寫衰容命之贊壬戌五月望

王父當年此治中嗟予鬢角未成童只因闔郡攀尼軾何事偏圖鶴髮翁

英徳邵守之綱記予衰顏戱題數語

使君燕頷虎頭法當萬里封侯宜伯巴蜀而之廣繪象祠於兩州鈴閣𨿽非麟閣胡爲畫此狝猴亦如杭人效穆仲獻笑於坡代俳優耶

登仕郎張武來求一言因記衰顏就以勉之

徳人之容如玉其溫參前倚衡以曕以儀我愧於是將焉取斯所貴者三歸有餘師

予乾道中嘗除延平守閩憲皆當赴而晚攺冨沙趍行甚峻亦不果赴今郡人吳山民寫眞求贊因以遺之【壬戌七月】

三度除書下七閩勸回深愧北山文勞君爲冩山中相要與邦人識使君

永丰監稅黃思義寫眞予於大椿之下戱題

鬢髮皤然八十春若爲百倍比荘椿借令十此如彭祖亦是雞窠九世人

張孜仲寅冩予眞倚松而立戱贊

曾陪漢幄運前籌也忝分封萬戶侯未問家傳黃石法且來閒伴赤松逰

陸務觀之友杜敬叔冩予眞戱題四句他日持示務觀一咲

西百官中識放翁四年上下日相從如今鶴伴山雞舞羞對雲間陸士龍

李卿月子西記予七十七嵗之顏求贊

太白天才丐後人有時佳句似陰鏗我無飯顆哦詩苦枉被渠嘲太瘦生

鄭凖廣文赴官九江擕予眞索贊

曾爲匡時十日畱今猶化蝶夣江州憑君五老峯頭問員外容添此老不

吉水贊府王覲時可爲平園寫眞口占

皓首相逢渉四年君歸鄱水我螺川淸風明月思度試展丹靑卽儼然

徐教授涇冩予眞求贊

𨿽非戚戚小人儒亦豈堂堂大大夫寫向廣文官舎裏巍冠爲我講唐虞

一甲子前與齊源李綦儀之遊從贑上今其婿謝幼學傳示衰容爲題四句【癸亥三月】

早同短李客南康晚識渠家玉潤郎自笑頭顱並目睫依然如防復如麞

山谷自贊云作夣中夣見身外身福唐曾錫盛談西湖水晶宮之勝因冩予眞用此意題四句

大患都緣有此身咲防身外假爲眞夣中更作西湖夣誰謂先生不到閩

予平生願學忠恕旣以自勉亦告於人玉牒正則聞而悅之歸作惟齋九萬里風斯在下矣寫衰容命之贊甲子二月庚申

中心爲忠如心爲恕勉彊行之道其殆庻茍憎�蔑之貌惡而廢一言於堂下【音戶】則所謂惟之與阿不能以寸而相去矣

教官福唐劉季新寫陋質道以羽客索贊還鄕福乃提刑臺治僕嘗出使陛辭而畱情見乎詞

帶山負海都督全閩臨遣綉斧言輟其行夣想樂郊或勤宵徵令威化鶴防逰遼城

夲覺長老祖宏爲老兄弟冩眞求贊次七兄韻

幅巾短褐雁行秋石照靑銅不倚樓今耄昔童無異性世間寒暑任遷流

能仁監寺智超爲予冩眞求贊【丙辰下元日】

前生坐下一髙僧失腳中元自此辰【予解夏星】但記夲來眞靣目何須悔見宰官身

徳回上人寫眞求贊

非律非禪自在身免丁不納沒公眀憑知未是龎居士且可題爲破戒僧

贑州丰樂長老恵宣冩予眞戱贊時年七十三戊午十月辛巳

少年日醉鬰孤臺鼎立三禪屢往來豪气𨿽存誰復識形容變盡鬢皚皚

靑原祖登監寺屢問予久不入山冩眞戱題【戊午臘月八日】

欲作靑原掛塔僧傳聞米價逐時新繞腰三篾非難事空腹何能念葛藤

予久欲逰仰山而未暇行者智印寫眞求贊

家居只在仰山旁自笑癡蠅凍守也解分身千百億從來一月印千江

安福院嶽興院希琦求予眞贊

僧房何事俗塵同索我精神阿堵中有相要知皆是妄發眞那更隕虛空

覺報長老道諶冩予兄弟眞求贊次七兄韻

身凡心聖古盧能未著袈裟已是僧冷暖自知師莫問但看老色幾分增

龍堂縣宗慜寫眞求贊次七兄韻

相將尋壑復經邱潄石何妨更枕流得法龍須隨七祖【兄弟二人同嗣曹溪】休官卽欲繼牛頭

予年十四五時子中兄讀書贑州壽量寺久之寺爲防燔其後子中出守一新之今小兒綸又將佐郡他日當訪舊逰因主僧慈濟冩眞題贊

志學今經六十年招提仍對舊山川令威化鶴重來日頂似初顏雪被肩

隆興癸未夏餘年三十八自掖垣奉祠歸逰麻姑山今又三十八年而知觀李帷賔緣化修造至廬陵冩予眞求贊【辛酉三月】

古觀今猶換采椽壯逰我合變華顚方平再過慿相報欲往從之問海田

福壽院僧淨髙寫予及子中兄眞求贊次子中韻【辛酉四月】

弟兄本自讀儒書晚外形骸付六如摩詰文殊俱黙黙從教似我與非吾

堵�智莊僧徳永寫余眞求贊【辛酉十一月】

昔方三五少年便作老婆心切今已八十老翁卻學小兒口說如何不言不語莫問是同是別只願年丰飽喫肚皮解了三條篾

祥符長老智華寫余眞求贊

五蘊皆空四大和合昔者逢塲東塗西抹今玆靣壁有問無答是耶非耶任師指撥

法華院僧祖月寫余眞戱贊

老子七十七到處遮人壁住世更十年化身千萬億僧智印寫乘成平園仰山三人眞求贊【嘉泰三年正月甲寅】

四海彌天兩誕誇人三爲眾轉周遮明知諸相皆虛妄弄假爲眞有甚耶

天慶知觀蕭惟淸冩予眞求贊

塵滿形容雪滿頭分無仙骨到瀛洲希夷更請旁人防曾急流中勇退不

廬陵道士羅尙逸能醫眼善奕自湘中歸冩予眞求贊復逰湘中

黃冠多藝從仇仙防士圍棋伴樂天我不卽師師卽我胡爲邀我泛湘船

淸源知藏僧法源寫眞求贊

精不搖神不驕鬢任髠顏任凋人擾擾而膠膠爾寂寂而寥寥知壺子其誰何異漁父之堪描往壁觀以黙照免室邇而人遙

金牛長老徳鎧冩平園眞求贊【甲子正月庚寅】

經傳白馬寺假金牛祖意西來江水東流於我何有色見因求千防任過長對沙洲

使臣周允寫平園老叟眞於松竹龜鶴間戱贊【嘉泰辛酉二月乙夘時年七十六】

松可以傲霜雪竹可以延風月龜巢葉而養气鶴鳴臯而戢翼寘閒身於四物聊竊名於五一

使臣宋千齡冩平園老叟眞於松竹之間從以鹿鶴龜求贊【壬戌三月壬申】

向來結綬事華勲老去抽簮愛水雲但得松筠無異藥何如鳥獸與同羣

提轄官鐘懃及其子可久寫平園眞睨蟾倚桂爲生日壽

元丰壬戌中元之夕仇池飛仙浩歌赤壁今兩甲子明月猶昔嘉爾父子記我顏色丹桂婆娑銀蟾皎防願言冰輪常圓罔缺

使臣兪允廸赴萍寔稅官寫平園老叟眞求贊

往來四度過萍鄕斗寔誰能辧有亡爾欲【闕】如對我莫增酒課罔徵商

予刻文苑英華千卷頗費心力使臣王思恭書冩校正用功甚勤因傳於神戱爲作贊

倚樹而吟據槁梧自憐爾雅注虫魚汝曹更作書中蠧不愧鯤鵬海運歟

使臣李汝發寫平園眞求贊

人皆炎熱之畏我愛夏日之長耳百尺之松風挹防沼之荷香髮固知其種種容何事乎堂堂尙從遊於畱侯免形似乎六郎

直省官李端義求平園眞贊

形若性皆天與常用汝不爲虎非詩苦瘦如許以貎取失子羽

文忠集卷四十五

欽定四庫全書

文忠集卷四十六【平園續槁六】

宋周必大撰

題防一【家藏禦書家藏法帖書畫碑刻】

髙宗禦批陳思恭奏札防

建炎己酉七月髙宗幸金陵平防將軍範瓊防扈伏誅瓊爲河北制置使時王彥聚兵大行黥其靣曰誓殺金人不負趙王號八字軍瓊嘗統之至是彥爲禦營使司統制以此軍歸彥又分瓊餘兵四千七百人付神武軍統制陳思恭思恭夲韓世忠部曲是春苗劉反自平江從世忠勤王有勞旣得瓊兵遂乞衣甲禦批依奏下有禦押嵗久敝紙臣偶得之亟加池飾嘉泰甲子正月丙寅前史官周某謹記

淳熈戊申國書防

淳熈十五年十一月五日丙申遣中書舎人鄭僑及武臣張時修充金國賀正使副明年正月二日葛王殂僑等不能成禮而回二月二日壬戌適值光宗受禪九月己巳僑等入見上深患之令將元國書徑納丞相収不必再奏禮物等國信所自令發付所屬亦不敢奏將從官尙謂不開陳常例使副轉官嘉泰甲子重陽日

光宗禦書防

乾道壬辰春臣佐春官兼直翰林院坐不艸新除兩簽樞答詔以外祠罷光宗在儲極對官僚數惜臣去淳熈乙未召還孝宗簡注方厚自兵部侍郎選兼端尹光宗寔贊之陪侍六年凡禦制禦書或面賜或簽名封送眞行粲然室蔵多矣逮戊申嵗獨在揆路孝宗將內禪屢令防身討論典禮初儀己酉春北使出門卽擇日傳授偶聞太史局言二月太陽蝕九分臣宻奏云太子聽政浹旬不應便講之禮可少展否孝宗大以爲然曰朕亦可以當災遂定上旬壬戌吉因奏太子生於丁夘是日天地合徳猶陛下生於丁未而壬午嵗受禪也退不敢以語人至正月末春坊姜特立相過雲宮中人人知上元後舉典禮今悄然何也但遜謝云此非外庭敢與聞特立不悅而退意問言或自此入輔初政之三月內外相睥睨遂請罷政紹熈庚戌起鎭鄕部避言官懇免明年三省擬鄭僑帥長沙光宗曰周【某】前宰相合先除授乃知天心念舊非我可度甲寅選位後數月臣亦謝事君臣契合固亦偶然比敬裒髙宗孝宗禦書一二大者刻石附以光宗翰墨各爲之防恭念紹興庚辰孝宗封眞王三皇子共置小學教授一員專差館職選校書郎王十朋充領之十朋輪對力攻楊存中又在王邸議賔主禮異同十二月壬子選小解兼職徒越之宗丞而去館職多闕臣任正字爲之首宰執不欲自下越進他人特降諭防云今後王府小學教授闕館職學官通差殆爲臣設明日遂用國子博士劉藻丙辰擢藻祠部郎官當解教授而不解新制墨未漧也是則光宗就傅臣不得一至講堂詎知六年居詹省乎敬書以示子孫使知被遇三朝夲末如此爲臣不易𨿽幸已免於大戾歸美報上老矣無能爲也抑詩有之倬彼云漢爲章於天言天子爲法於天下也又曰追琢其章金玉其相言萬民觀而樂之也臣之志願不在玆乎嘉泰四年二月旦

題山谷和郭內翰長篇

郭公諱知章字明叔吉州龍泉人事哲宗爲臺諫從官徽宗朝歷刑部尙書翰林學士帥太原尹開國史有傳予少時見友人羅良弼云郭明叔乃薄陶淵明心頗疑之後得公文集見元丰間宰分寜贈黃太史長歌其末云功名時來亦自然跨風絕海非爲難肯學陶潛歸去來虛名浪得傳人寰然後知其壯年志在功名屈臨一邑不忍學淵明棄印綬而去庻幾善學栁下恵者耶太史此詩卽當時和篇亦知其鋭意從事故慫惥之尋果用鄭雍顧臨薦擢爲禦史豸冠言路之句驗矣

自題寫眞

此淳熈庚子予記顏也時年五十有五觀者以爲酷似七兄贊之今十五矣髮白面皺殆如他人所謂君顏老可憎特未知常何性依然否如魚飲水冷暖自知紹熈甲寅十二月十日子先題

題薛元亮老杜醉歸圖詩後

薛元亮名士宋臨川佳士紹興間從許子禮李西美諸公逰此詩乃其鄕人梁世昌名光逺錄以示予慶元丙辰六月八日某題

題六一先生手書後

右熈寜間文忠公與趙彥若先考帖江端友防云先祖非戱言蓋往時風法華至人家見筆便書初無倫理公友江鄰幾舍人亦以公見筆輙書戱比風僧此說載公文集試筆門端友卽鄰幾孫也慶元五年二月癸未周某題

題蔡君謨艸帖

慶元己未仲冬餘幹徐君未赴安福宰擕此相示謂是君謨眞迹參以後帖又似他人作不能定也因命筆臨本寘秀巖平園老叟周某記

題唐人臨王子敬帖

王子敬異文帖杜氏所藏雲其祖正獻公並蕭楚公華陽帖得於蕭氏之裔孫相傳唐人臨夲或者楚公所臨耶

題吳說書

此書乃吳說傅朋書而劉季髙用名字及抒山三印意其愛而畜之爾嘉泰二年八月二十四日平園老叟周某題

題蕭楚公帖

蕭楚公自負奇節未嘗以書名而字畫亦甚可觀蓋唐世風俗其雅尙如此嗚呼士大夫風俗根夲其所當勉者何獨此一藝哉

防王獻之保母壙志

右嘉泰癸亥越人掘地得古碑乃晉興寜三年乙丑嵗王獻之保母李意如壙志也云善爲文能艸書王謝奴婢定小異耳又有小碑背刻王獻之永和五字二者以致行都別鐫此夲四明樓尙書鑰摹以相示字畫固妙其辭則有望於八百餘年後守官之人自興寜距今八百三十餘年預知如此蓋當時卜地如此斯時之郭璞軰固不乏也五月二十八日【某】記

題米禮部參星賦眞迹

右米禮部參星賦筠州集夲以爲首篇其間意同詞異者多具列如上今祕閣有石刻字畫稍大此卷收斂豪逸秀傑痛快尢可愛重紙背題詩一聨不敢慢也嘉泰癸亥秋池州故人文思提轄葉楠之子之眞自所居鉄圈山附逓壽予其意厚矣乃標軸而識之七月望日平園老叟周某題

題孫氏四皓圖

嘉泰癸亥池州故人子葉之眞旣以米元章參星賦眞迹爲予壽又寄四皓像絹僅盈尺前有印文云孫汝節筆而之眞以爲孫顯節不知何時人蓋名畵也上有蘇文忠贊元祐三年二月楊次公書東坡諸集皆無之因記乾道庚寅二月過京口逰金山妙髙臺壁間有東坡族伯成都中和院僧表祥繪公像公自贊云目若新生之犢心如不系之舟要問平生功業黃州恵州崖州其爲暮年所作無疑諸集亦不收乃知平生防戲翰墨散落何限如去黃日戱贈李琪詩偶見於李防詩春渚紀聞之類是也八月壬戌平園老叟周某書

題祖妣秦國潘夫人書

右靖國元年辛巳祖妣秦國潘夫人從祖父初任圻州司法時與鄭州叔母姚氏書冨文忠公彌生其云奉文乃運使金紫及奉使太師小字後批三管散一行金紫年十四代寫常記祖母張秦國道祖父之言舊小史事上官極恭太守禮上法曹與他掾窄裹捧按此書亦雲起五更每日兩衙極邊小壘事體尙爾況藩府乎今儀門外𨿽有州縣官於此下馬牌然背肩輿直造客位初到略展衙禮逺不過三日近則是日亟免並記此以示後人嘉泰三年十月旦立石

題樂毅論

右夏侯泰初樂毅論以世傳兩石夲校正與史記夲注時時異同歐陽引文選所載今無之不可曉也嘉泰甲子三月乙亥周某記

雜題防

題新安吏部朱公喬年稿

右吏部郎新安朱公喬年家藏王荊公進鄴侯遺事奏稿一通與集中所載增損不同未知孰是定夲公之子元晦爲【某】言先君子少喜學荊公書多儲眞迹惟此紙有跨越古今開闔宇宙之气將屬江西常平使者汪季路刻石臨川仍抄日錄奏對家傳夲語附其後幸爲我知之某亦切怪宇公黒獺蘇綽能以區區西魏置府兵彊其國及熈寜全盛之時欲創上番義勇則反以爲疑獨何歟蓋東西魏之分孝文立都關中僅有隴右河西之地風俗尙武兵農未判用新造之偏方行一切之號令故爲力也易今以百年無萬里之中國一旦將復古制兵重於括事而欲詢謀僉同革習俗之已安故爲力也難昔者堯舜三代𨿽曰明道制眾然美成在久立政造事亦非一時所能備彼西魏享國不長降周迄隋濟以唐太宗之英明方覿成效荊公因聖語而謂其施有漸蓋知此矣厥後謝昭文表復云茍貪歳月趣就涓埃是又知時難得而易失耶故詳論之使後之君子得以考焉紹熈五年二月

防汪聖錫與武義宰趙醇手書

王山汪公名重天下人得尺牘榮之今觀此帖則於舊僚趙令傾倒至矣其人亦可推也公中年嘗苦目疾頗憚親染虞丞相雅善公公帥蜀時因占吏得書遂稍相失公爲予言如此其後數與予通問皆季路代作當時翰墨已難得況今日乎況後世乎紹熈五年四月旦周【某】題

題東坡桂酒頌

東坡自海南歸文章翰墨所謂毫髮無遺憾波瀾獨老成者桂酒頌其一也今閩浙川夲皆以心服爲心腹禦瘴爲禦瘴輔安五藏爲五神殆隨手有所防定耶紹熈五年五月五日故人徐思叔赴曲江幕官擕以相示敬題其後他日或呈似韓使君刻石置九成臺銘之側亦奇事也周某予充甫

防徳化縣陳氏義門碑

胡周父史筆文華著聲三朝義門碑甚有古風中經兵火得賢宰呂仁甫表而出之又可傳逺予恐石夲頗艱爲刻板付陳氏裔孫兼善使擕以歸凡族人皆當遺之一夲惟其有之是以似之尙其勉旃髙山仰止景行行止予亦庻幾焉銘以居官爲若官疑後來碑誤紹熈五年十七日

題吉州司戶趙彥法所藏山谷帖

紹聖元年甲戌夏山谷得郡武昌未赴坐蔡卞奏乞疏問前修神錄詆誣事攺授亳祠卽開封府界七月至陳畱寓東寺之淨土院院有深明閣書此二詩贈表侄李繩武翰墨煥然照人時年五十是臘貶黔州後一百年紹熈五年甲寅八月旦周某敬觀

題汪季路所藏書畫四軸

右汪季路所藏歐陽文忠公在政府與蔡忠恵公兩帖其一蔡公親題十事蓋嘉祐八年八月自翰林學士右諫議擢三司轉給事中正除三司時也其一稱端明侍郎則後二年當治平乙巳三月解三司除端明殿學士轉禮部侍郎出守杭州時也李剔乃尙書都省令史見文忠公祭石曼卿文殆亦忠恵故吏耶後人但謂二帖有遺剔往復之語後又適題二十六二十九日遂以爲後先之序宜正之紹熈五年九月旦周某書

右髙學士家樂毅論歐陽文忠公集古錄防云碑石燬於回祿而尢延之謂無錫徐氏蓄此碑殘缺已甚得非後人摹刻者耶乾道己丑同年楊志道又以文忠所蔵刻之金陵其失愈多玆乃天錫楊氏舊物近世士大夫家無而僅有也紹熈五年九月旦周某書

蔡忠恵公大字端重沈著宜爲本朝法書第一紹熈五年九月十二日

吳畵在唐已有妙絕動宮墻之稱況數百年後乎哉或謂縑帛久則飛揚湏良匠乃能補葺今赫蹏如新何也然滄浪東坡翰墨在前後來名勝防語可盈軸

防劉賔之浩然集

故人李盛祖文力學能文辭然狷介少許可甞著章貢志郡有大家事寔當書而丐婉其詞者正色拒之坐是獲謗怨弗卹也獨爲門人劉君昕作沈刻極道其孝於事親與人交重气槪不幸嗇於壽一子江童非嶷然期有以立已而遂與計偕念君之不及見也裒平生所爲古律詩五十篇求工部尙書謝公昌國序而傳之觀此可以知吾祖文非諛墓者矣紹熈甲寅十月甲辰

防何居仁自作墓志

故修職郎平江吳何安宅字居仁長予十六嵗紹興辛未同上南宮是春朝廷待陳公景明使還知舉試期特緩四方舉子知秦丞相以言語罪人防於逆旅不敢及時事獨居仁學廣文多泛語古今聽者惟恐後如司馬長卿之傾吐也已而髙談濶論頗爲鄕校之議其去者亦惟恐後又如列侯陳遵之驚座也今四十有四年追思如昨日事適其子鄕貢進士挺出示居仁自作墓文太息書其後紹熈甲寅閏十月

題宜春李椿詩卷

始予自湖南歸江西以紹熈甲寅正月三日過宜春得郡人李椿永年詩書各一通知其種學積文非一日也屬客眾且予亟行不及欵冬十一月十有三日李君復盡寫詠古詩三百篇擕以相訪蓋平時玩味經史遇古人窮逹利害成敗得失有防於心者各爲數韻以紀之議論折往往出人意表彼胡曽絕句未足道也求予識其後老誖荒廢莫能措辭回思少年間有是作姑錄一二爲答夫投我以驪珠報君以魚目貴賤固殊矣捆載而往垂槖而歸得無爲鄕人所笑乎

題曽伯震所得子中兄二絕

子中兄自數嵗已能詩稍長凡古人篇章無不窮極根源采擷菁華中年以後深味禪悅𨿽遇興間有賦詠要非所好也三十年前曽以一二寄予今詩人陸務觀一見謂句法入律無愧古人識者以爲名言曽君伯震得此二絕句可以自信不疑坐進此道矣慶元乙夘二月十二日

題李玠叔詩文

李公諱孝先玠叔元祐元年賀範忠宣入西府啟艸如右又嘗有詩題余幹縣幹越亭云吳越猶幹地要衝樹亭危岸勢憑空春潭倒影黃昏月古木喧聲白晝風鷗鷺慣來窺防席煙雲無著防簾櫳淒涼故國多遷變獨有溪山在望中誦此詩觀此啟則公文行宜爲忠宣所知惜乎忠宣大用之明年公遽謝世又明年而忠宣遂相不及引類當時惜之𨿽然丰積嗇取後世將昌豈必在其身耶虞部乃丰以前官稱至元祐則當易朝奉郎因孫奉新宰兼逺示遺墨爲詳記之慶元乙夘二月五日周某子充

題陳誠之逺明樓記

陳君誠之示逺明樓記而請曰宜秋宜春山谷誠齋已各言之起居飲食與四時之景接賢兄之論則然丐公補其說予曰夏宜急雨有瀑布聲冬宜密雪有碎玉聲如此則四時偹矣誠之曰樓覆以瓦似非所宜予曰六月捲簾森映山之銀竹同云垂野從玉帶以萬妃憑防送目宜乎不宜誠之謝曰宜哉慶元乙夘三月十二日

跋百醉夫趙士瞮詩卷

味百醉之名誦三百之詩公蓋師友陶靖節者晁景迂乃謂得句法於江西殆由禁錮初開詩社勃興人以著錄爲寵故一時之言如此若李云龕陳蕳齋汪龍溪防語則不易之論也慶元乙夘四月十六日

題劉昌詩母墓志

唐人欲銘其先世必得韓云卿之文李陽冰之篆擇木八分書乃稱三絕今劉君昌詩有賢母之沒也鄕人徐思叔爲志謝昌國題而趙從善書之蓋庻防焉慶元乙夘六月八日周某書

題謝昌國與朱陛書

尙書謝昌國稱嚴陵朱君陛公亷勤敏元樞黃徳潤從而寔之蓋嘗任左藏西庫監官上戊申大禮防計冊知諸路郊祀之貢區處得宜入可支出且有贏焉其居官不茍類此秩滿格當擢用以未脫選階一轉而爲杭州宜廣宰尙有可諉曰大邑也今再展乃爲英之含光是特瘴鄕三家村耳何其愈下耶君曰某歷十二考爲王官者爲壯縣尙闕職司之事良由中朝近地英俊所聚無有取知於人故欲求諸逺爾予曰錐處囊則鋒必露鶴羣雞則潔易知通籍審官其在此行乎充子之公防勤敏可也慶元乙夘六月十日周某題

防蕭唐叟時庵記

蕭君唐叟嘗示予以易說矣今以時名庵而求宜春歐陽永年爲之記謝公昌國楊公廷秀爲之跋而丐予一言夫艮止也其彖乃曰時止則止時行則行君旣有得於此予固無以伸其喙𨿽然剛柔者立夲者也所以況卦總主一時之事也變通者趣時者也所以況文就一時之中而趣其所宜之時焉是道也豈特艮而已自幹至未濟諸卦皆然夫惟君子而時中然後動靜不失其時其道光明君其勉之慶元乙夘六月十八日周某題

題顏魯公書撰杜濟神道碑

右顏魯公書撰杜濟神道碑沈著端重眞可入木八分友人曽三異無疑寶藏之按六一先生集古防謂殘闕不能成文今乃粲然可讀得無摹拓有先後耶濟蓋魯公友壻故又志其墓云六一先生亦有跋云顏撰而不云書筆法非魯公不能爲世頗以爲非顏書更俟識者辧之今攷魯公文集大抵碑詳而誌略亦微有異同如碑以濟祖仕明堂丞志則云令碑以濟爲恵第二子志作第三又碑與志並歷渭南宰而文集於碑中乃以爲尉皆傳冩之誤當以此碑爲正慶元乙夘六月二十日周某書

防金給事彥亨文集

某幼學之年已聞黟歙金公彥亨爲名禦史論擊權彊無所避紹興戊午春以母憂去朝服闋秦丞相抑而弗用凡二十年當己夘嵗髙宗以宗正少卿召還歷禮部侍郎給事中壬午六月壽皇初卽位眷待良厚是秋某以起居郎兼中書舎人同在後省見公直諒多聞年髙而徳劭每與從官嘆其不可及吏部徐侍郎度因爲某言政和宣和後生少讀史一日沈狀元晦以博學至京師東南士子翕然從之來者滿門聞舉古事莫不竦聽惟公在下坐數搖其首鄕人問故則云其事非也退而考按信然蓋公於史傳皆能黙記叩之往往成誦迄今不以史書自隨其學問可知矣此某聞而知之者也若夫事上不欺聞義則徙某所親見又有可紀者宜表而出之九月己未某兼西掖之二日有防婉容翟氏進封夲位官吏並合推恩內礙正法人特與轉行卽壽成皇太后也時給舎例同銜繳進某密語公妃嬪位非中官卽醫流皆礙正法前徳壽推江上扈從賞今上覃恩並不轉行止令回授似當論奏公嘆曰君言是也近夏賢妃位推恩某寔未曉已書牘行下今恐相戾君自繳奏可也某曰若爾尙可商量庚申講筵公與某皆以職事畱身初不知公奏何事某侍班廷下望見公再拜殿下公退而某升甫至榻前上迎勞云朕初止謂卿能文適金按節說卿欲論婉容位轉行礙正法事不謂卿剛方如此可便進文字來方悟公自引前事以爲失也章旣上禦批十三字云依奏夏妃位官吏亦依條回授後三十四年公之孫承直郎鑄錢司檢踏官箎持公文稿二篇求予一言因題其後非獨著公盛徳補家傳之闕亦以彰壽皇從諫如流轉圜他日史氏或有考焉至於文辭典雅如其爲人識者自知何待贊也慶元元年九月日具位臣周某謹書

跋範丞相覺民謝罷政表稿

庚戌夏五月髙宗行在防稽髙平公自參知政事拜右相年三十有一明年攺元紹興秋七月坐討論事罷政奉祠故謝章中有惜名器裁茍得之語汪翰林艸制猶引敬王如孟子選眾舉臯陶可知其無他矣本朝惟王溥初相時年三十二然其除拜乃在周朝非公比也未彊而薨不及再用迄展經綸之蘊惜哉慶元元年十月二十八日前進士周某題

又題範覺民與諸人唱和詩

耿伯順韓子蒼範元長李西美李得升謝任伯宣和以來文人才士也髙平公或同侍從於靖康之朝嘗引類於南渡之後觀此詩軸唱妍酬麗三嘆而有遺音矣慶元元年十月二十八日前進士周某題

跋張忠獻公答宋待制手書

右張忠獻公紹興九年秋起鎭長樂答徽猷閣待制宋公景晉手書一軸不過數十字而公私故舊情意備焉宋公曾孫文成謀刻之石初李伯季爲靖康執事景晉以侍從充發運使徽宗南幸時皆有調防歸京闕之勞其後伯紀帥洪宋爲寓公此其所以眷眷也慶元乙夘十一月三日周某題

題張右丞如瑩奏防

澹巖張公以文章才略被遇髙宗越卽位之三年自蜀拜尙書右丞適值苗劉反逆豫政兩月而去平生奏議號爲通逹國體當紹熈五年春敵兵初遁髙宗用趙忠簡公奏詔宰執條具善後之計公上疏五六千言援古證今事事皆有規畫向使久在政地盡行其言何患不爲名宰惜哉慶元乙夘十一月二十一日前進士周某題

防六一先生防杜濟神道碑

右六一先生跋杜濟神道碑蓋集古第四百五卷

也今吉水縣鄕貢進士曾三異有此碑而未殘缺其文可讀得非嘉祐以前舊夲歟慶元丙辰周某爲皇諸孫彥法題

題獨孤延壽碑

唐歐陽禇薛皆以書名此碑精勁可愛不知出於誰手趙明誠金石錄之第五百九十五謂旡書撰人姓名今其前乃題於志寜制文又謂君諱某字延壽名殘缺不可辧今熟視之名左從言右亦彷佛可尋至於隋唐間多以字行則歐陽文忠公防顏勤禮神道碑論之矣友人曾旡愧持此相示爲題其後慶元丙辰正月癸夘平園老叟周某題

文忠集卷四十六

欽定四庫全書

文忠集卷四十七【園續稿七】

宋周必大撰

題防

防後漢樊常侍碑

右後漢樊常侍碑歐陽文忠公已有防今其文幸可讀以永壽四年二月卒是年六月攺元延熹八月丁酉制詔湖陽長劉操追授騎都尉印綬至二年十一月其子勒文碑石俾不失墜而趙明誠金石錄乃以爲元年八月蓋因贈官而不考立碑在後也慶元丙辰正月癸卯平園老叟周某書而歸之曾氏

防歐陽堯祠碑防

堯祠碑在集古錄爲第七百九十一卷

左氏傳云巡羣屛攝正義謂束茅爲之國語云屛攝之位注以屛爲屛風攝如要扇二義𨿽殊其指主人祭祀之所則一也今防以攝爲懾或疑其誤曁得漢碑亦以爲懾豈古人傳寫不同抑事神之際當屛息懾伏以致其恭或爲屛蔽之屛攝以威儀之攝也廬陵祠曹趙彥法示此防敬題其下爲輕攺古書者之戒慶元丙辰正月癸卯周某題

題楊謹仲芍藥詩後

淳熈甲午奉祠廬陵三月十七日會同年楊謹仲周孟覺賞芍藥嘗櫻桃謹仲有詩餘次韻云淸晨自掃落花防小甕新篘竹葉淸簮盍莫辭過陋巷臚傳相與記彤庭堦翻紅藥曾重見【僕兩直西掖】勅賜朱櫻亦屢經老去飄零無此夣詩來吟詠有餘馨今二十有三年二公墓木已拱因彭君仲識攜謹仲帖相過且索舊詩爲之悵然此花最盛於太和而以紅都勝黃樓子爲冠如牡丹之姚魏也黃樓歲得之都勝者邑中惟一二家有種惜不與人去年予答鄕貢進士陳恂二小詩云芍藥名先記鄭風那因嘉木辯雌雄【韓魏王以芍藥爲花後】姚黃後出今亡矣合把黃樓列上公六一先生舊帥揚分寧太史尹西昌只緣未識紅都勝如杜詩中闕海棠蓋許元寄歐陽公詩云芍藥瓊花應有恨維揚新什獨無名公答云偶不題詩便怨人山谷宰太和時篇詠甚多未嘗及此花今謹仲帖云花出怨語與古事相類並錄惡語於後慶元丙辰正月戊申周某書

防胡忠簡公和王行簡詩

予嘗評胡忠簡公詩有不可及者三用事博而精下語豪而華一也士子投獻必用韻酬答𨿽百韻亦然蓋愈多而愈工二也此篇和王君行簡年七十五長歌小楷與四五十人無異三也行簡世家臨川志大而贍於文久從公遊其人亦可知矣慶元丙辰四月七日

題羅起宗廟食碑

紹興二十二年秋贑兵環攻南安以石壓卵未足諭其危稅官羅君起宗獨冒白刄三入賊壘說之使去城賴以全當時𨿽不與賞今乃附享神祠夫人爵不過顯一時廟食自當傳百世羅君可以無憾而其子孫亦足自慰矣慶元二年四月十一日

防王民瞻送胡邦衡南選詩

有澹庵壓嵩岱排淮泗之舉然後可以發盧溪穿天心透月脇之詩不如是不稱二絕澹庵授之從弟亷夫鍔亷夫復授其子渙所謂文獻相承衣鉢單傳者若能刻石人授之本則法周沙界矣慶元丙辰四月十四日

題京仲逺與周孟覺帖

孟覺與予同宗同郡同年者忝從班每有哀窮悼屈之心而未嘗效防茅連茹之力孰知其子乃能於三十年後持相國帖自歸於光範乎愧嘆而書卷尾其時日則誠齋題字之信宿慶元丙辰四月二十三日

禦書樂毅論防

臣伏讀髙宗皇帝翰墨志云魏晉以來筆法無不臨摹又云每得右軍書手之不置初若食蜜少甘則已味如橄防眞味久愈在也故尢不忘於心手紹興三四年間嘗臨羲之所書樂毅論以賜樞臣韓公肖冑之世傳髙氏石本間節三十餘字得非禦府別藏眞迹自不同耶後六十有三年樞臣之孫前韶州守臣亞卿示臣使記歲月恭惟龍鸞飛動眾所共窺天日淸明臣何敢繪慶元丙辰四月二十八日具位臣周某謹再拜稽首書其後

題呂獻可墓志

呂公獻可以熈寧四年五月卒八月塟時王荊公正在相位司馬文正公志銘不斥其名不沒其實荊公見之亦無所發其怒前謂樞宻副使者陳丞相暘叔也方以憂去牽聯潛其姓名可謂深得史法矣是時太僕卿劉仲通自請書丹而命其子忠定公器之秉筆斯文旣出其誰不知邵伯溫乃謂仲通初𨿽有請見文復遲回不敢器之代父書之仲通又勸呂氏諸子勿摸本恐非三家之福按國史仲通剛方人也押伴夏人折正其章服奉使卻秉常寶貨歸論不宜輕用兵因旱陳新政不便者五事又上書論人主不可輕失天下心是豈徇時畏禍者哉設有前卻之意器之亦安得彊其父而陷之罪也大抵邵氏聞見錄頗多荒唐凡所書人及其歲月鮮不差誤因是略爲之辧此碑當日號三絕謂其人與文及書也眞迹藏名相劉忠肅公孫無欲家嘗以示忠定公曾孫孝昌孝昌念祖之心切將傳之副墨而力不足防湖南部使者吳仲權鎰助其費久之乃能成是可以傳逺矣慶元丙辰五月九日具位周某謹識

防張仲宗送胡邦衡詞

長樂張元幹字仲宗在政和宣和間已有能樂府聲今傳於世號蘆川集凡百六十篇而以賀新郎二篇爲首其前遺李伯紀丞相其後卽此詞送客貶新州而以賀新爲題其意若曰失位不足弔得名爲可賀也慶元丙辰五月十三日題

題蔡忠惠公帖

某之先君秦國公平生喜學蔡忠惠公書家藏京師舊石刻兩卷眞行艸畢備妙絕一世乾道間公曾孫戶部尙書洸來守廬陵摹置郡齋𨿽轉寫失眞而典型故在今公孫戶部侍郎戡出帥豫章復刻公遺墨俾某記其歲月恭惟髙宗皇帝天縱遊藝嘗評公書爲本朝諸臣之冠且有入格律度驊驑之褒天監在上誰敢措詞惟公當神廟天聖八年擢進士甲科名在第十後百三十有七年歲在丙戌孝宗龍飛策士侍郎復踐世科名次若合符節詩云惟其有之是以似之慶元二年五月二十二日

題陳忠肅公尊堯集稿

陳忠肅公以元符庚辰入諫省力論蔡京姦邪弟卞妄引王安石日錄詆誣神廟未幾出守無爲軍明年攺元靖國入爲都司上書責曾布並及私史事復出海陵又明年當崇寧壬午貶徙亷州此稿蓋當時筆也書成名曰合浦尊堯集繼爲四明尊堯集其詆蔡氏愈力不翅數萬言厥後果有靖康之亂公可謂忠也已矣可謂明也已矣眞迹在公壻前衡陽太守蕭君懋徳家衡州之孫必得攜以相示因爲記其歲月並仍錄國史本傳使並藏之慶元二年五月二十八日

防歐陽文忠公誨學帖

歐陽文忠公年二十有三以玉不琢不成器賦魁國子監其後十六年而次子奕生奕字仲純胡文恭壻性倜儻文章豪放尢長於詩多至三百篇公以其質美書此以勵其學惜乎得年才三十四位不及顯然熈寧末鄭俠得罪凡通問者皆獲譴仲純獨傾貲送之其大節如此可謂不愧先訓非學力乎帖已刻而眞迹今藏郡人胡柢家柢字仲本亦佳士慶元丙辰六月庚戌

防徐夫人所書華嚴經梁武懴

郁林蔡侯子羽故母徐氏三衢人宣和間刑部侍郎諱敷言之女潛心內典學虞世南書嘗手寫華嚴經梁武懴皆終部帙所謂婦人身得度者其子將藏是書於名山求餘一言余謂夫人爲善如此郤氏之業在所不論二經果報寧復唐捐華嚴經雲南方國有長者妻名曰善慧見佛神力心生覺悟法華經云比丘尼防曇毗得佛授記後名光相如來予知夫人此念不斷盡未來世當證二說豈止資其冥福而已慶元丙辰六月丙寅

防胡忠簡公論和議稿

紹興戊午胡忠簡公三十有七以樞宻院編修官上書論和議此其稿也時長子方生未幾南選公知後禍叵測惟從侄昌齡字長彥賢而可托故以稿屬之今五十餘年矣昔顏魯公與魚朝恩論坐位帖稿摹本已數百載人爭傳寶公之所論豈止坐位而其心畫端勁實法魯公自當並傳於百世慶元丙辰六月

題羅煒詩稿

友人永丰羅永年長子煒天才雋敏而苦於學遂至隕生予讀其詩稿而悲之永年求餘一言昔人謂詩能窮人或謂非止窮人有時而殺人蓋雕琢肝腸已乖衞生之術嘲弄萬象亦豈造物之所樂哉唐李賀本朝邢居寔之不壽殆以此也今於羅氏子尢信慶元丙辰八月六日平園老叟周某書

防焦伯彊與潘簡夫帖

歐陽文忠公贈焦伯彊詩云焦生獨立士勢利不可恐又云皎皎寒泉冰其淸正如此余裒彚文忠公集於書簡門得公與伯彊帖凡十有六意愛之厚期待之逺情見乎辭今觀伯彊遺永嘉潘簡夫十六帖淵源蓋有自矣簡夫諱約後爲伯彊壻三子文饒字民則文孝字少頴紹興間相繼擢第文虎字叔山亦嘗魁薦鄕評推焉少頴之子檜今爲臨江軍職官奉檄至廬陵出示此軸爲題其後慶元丙辰中秋平園老叟周某

防呂伯恭日記

黃太史晚謫宜州自崇寧四年起但凡風雨寒暑親舊往復以至日用飲食之類皆系日書之名曰乙酉家乘止八月晦九月則易簀矣呂太史抱病東陽亦有日記起淳熈庚子春盡辛丑七月壬寅其明日遂卒蓋絕筆也方病時出入起居𨿽不逮山谷而編大事首周敬王修讀詩記自唐無衣孜孜課程所謂造次必於是者兩賢相去七十餘載何其相似也意長日月短悲夫慶元二年八月二十六日

防廖中精記

天錫九疇一曰五行凡天地人有形則有數有數則囿於五行是善卜筮者預能測知人居其間又顯顯可推者傳不云乎死生有命富貴在天豈術者之臆說哉春秋戰國前善相者多若推祿命則盛於漢賈誼譏司馬季主曰髙人祿命以悅人心矯言禍福以規人財後世又可知已今士大夫至田夫野老人人喜於談命故其書滿天下淸江鄕貢進士廖中伯禮連舉未第乃刻意於此防粹數十家之說章分件析考驗得失較量深淺成精記三卷攜以示余余謂五行所寓有常焉有變焉常易推也迹也變難推也理也自非心通意悟不足以盡此古稱善其事者莫如李虛中萬端千緒參錯重出學者就傳其法初若可取卒然失之玆豈易哉廖君歸矣苟因書悟理則將如由基之射百發而百中不然讀齊侯之糟粕其可否未可知也

題謝昌國式華堂記

淳熈甲辰今太皇太后慶七十於徳壽宮推恩四海廬陵進士歐陽鉞字仲授以髙年賜初品官其子碩取訓辭式華其老之言揭名於堂工部謝尙書諤實爲之記歲星一周當慶元丙辰十月三日今皇帝奏上壽聖隆慈備福光祐太皇太后冊寶於慈福宮聖算八十有二矣於萬斯年慶典未央鉞也又將增秩之寵載新斯堂以延賔客其有日矣是月壬戌平園老叟周某書

題廬山西林道塲碑

右隋廬山西林道塲碑文歐陽率更撰而不云何人書要當出於一手昔唐韋絢錄劉禹錫嘉話載率更行見索靖所書碑下馬布毯坐觀三宿而後去又云率更不擇紙筆皆能如志惟其好古如前說之勤是以肆筆無不臻妙理當然矣三門銘逸姓名亦知名筆也慶元丙辰十一月己夘平園老叟周某書

題裴晉公撰李西平神道碑

右裴晉公撰李西平神道碑以校江浙閩唐文粹本大率傳寫脫謬且經攺易不暇徧舉姑言其甚者乾元初立功武都邦人咸服具以狀聞而諸本盡作具狀以聞何俗弱也乘墉壑如通道殆有二義當謂士卒賈勇升髙陟險如履平不然以而爲如猶春秋書星隕如雨也今眾本直攺作而通道或增一字爲軌道於是下句硩梟鏡而淸宮亦添一禁字按周禮秋官硩蔟氏掌覆夭鳥之巢鄭氏讀如擿碑蓋用此硩字而諸本盡攺爲磔尢更淺陋古書日壞俗本日多此予所以撫卷三嘆也慶元丙辰十一月己卯

題歐陽文忠公防賽陽山文

太和九年賽陽山文在集古錄第五百四十三卷

自唐乙卯歲至本朝嘉祐己亥六賢同觀時蓋二百二十五年又至熈寧辛亥一紀之間文忠公已有存亡今昔之嘆後百一十五年爲淳熈乙巳而亡友劉子澄記之今十三年子澄墓檟森然矣重可嘆也慶元丙辰十一月平園老叟周某書題而歸之劉氏

防歐陽文忠公與裴如晦帖

右歐陽文忠公與裴如晦帖如晦名煜慶曆六年魁南省擢乙科嘉祐末以祕閣校理守潤州此公當時答書公文集書簡門先有嘉祐五年一帖而集古錄前漢防足銘防亦載如晦與公別幅至治平四年如晦以集賢校理判三司戶部勾院卒此帖藏紫薇朱公家作防在龍興二年後三十三年朱公之子軧字叔止擕以相示旣刻附文忠公集又爲記其大略慶元丙辰十一月五日

題張志寧所藏東坡畵

蘇文忠詩云空腸得酒芒角出肝肺槎牙生竹石森然欲作不可畱吐向君家雪色壁英气自然乃可貴重五日一石豈知此耶慶元二年十二月一日

防老泉所作楊少卿墓文

同年臨江楊謹仲諱願往爲廬陵郡博士嘗爲餘言乃祖中大夫諱申在京師從老泉蘇公明允乞曾祖光祿少卿諱克從墓文又得王廣淵書丹時君卿篆額今有石本畱先塋頗恨未之見也謹仲下世之十三年其長孫光祖始軸以求防予生晚不知中大夫何如人然碑成於嘉祐七年秋而刻於英宗治平之初元是時三蘇名震京師廣淵直集賢院爲羣牧三司判官君卿自藩邸以藝文被幸由奉禮郎換內殿承制三人𨿽不同同爲當世所貴非中大夫好學而篤志則其文其書豈易得哉韓退之謂唐人欲銘其先必得三服予謂楊氏此碑非三難乎厥後謹仲旣以學行爲鄕先生今諸孫又表而出之不隕其業將無愧於老泉之辭矣慶元二年十二月二十一日

防宋待制暎寧軒自適詩

右徽猷閣待制宋公詩稿四十一篇皆紹興間寓鐘陵時投贈帥漕及與當世名勝唱酬也嗣孫文林郎江陵府觀察推官文成將伐石刻置家塾屬某一言惟本朝承五季之後詩人猶有唐末之遺風迨楊文公錢文僖劉中山諸賢繼出一變而爲昆體未幾宋元憲景文公兄弟又以學問文章別成一家藻麗而歸之雅正學者宗之號爲二宋公蓋元憲曾孫字景晉名載詩序中東坡先生詩云吾觀二宋文字字照縑素淵源皆有考奇險或難句後來邈無繼嗣子其殆庻此六語者今可復施之公壬午歲某在後省嘗艸公贈官制云學知守其家亦此意也慶元丁巳正月戊戌前進士周某書

防李先之禮記義

右章貢先生李公先之作禮記義四首前兩道紹聖元年省元程文次兩道元祐八年監元程文是時兼用經義詩賦取士公賦已盛行於四方近徳安府贑州刻公全集亦復收入獨經義不傳予幼從公族人飬素處士學手自抄冩往歲因吉水髙君徳懋畱意是經命甥李驥謄本遺之今徳懋之子誼攜以相示爲題其後不然將莫知其爲誰之文也

防陳剛中石材廟詩

陳剛中字彥柔胡忠簡公同年進士其貶安逺宰也予適在贑識之丰肌便腹骨不勝肉而安逺荒僻瘴癘特甚汲水置噐中湏臾墨色以故仕者多死士大夫固憂公不能生還未幾果然其後湘中有著紹興正論者公姓在焉且云其妻無所歸削髮爲尼未知信否謂公以辛酉歳貶則悞矣當以庚申爲正

防臨江軍劉昌詩之父靑詞稿

眉山唐子西父病篤母史氏祈以身代死已而母死父生彼特伉儷之情爾或不容於兩全若劉氏兄弟則孝於事親也其感格宜哉

題胡邦衡侍郎撰胡從周寺丞志文

金昆玉友無復二難鴻筆瓌辭有華三絕繙篋中之遺迹附宰上之丰碑解白墮之嘲倐焉隔世圓朱褒之夢恍若平生偉詩禮之傳芳森兒孫其競爽尙襲藏於手澤期光紹於寶章【白墮朱褒皆一時實事】

題張魏公與晁升道帖

右魏國忠獻張公遺晁升道十四帖其半親表也升道諱升之南渡寓盱江寶文閣學士劉道資深見而奇之薦於魏公自是爲公客公居潭連音問不絕凡國太晚年之起居欽夫早歲之學識皆於辭翰中及之最後謂人事無窮與天地相終始欲其撥置以全精神期之者至矣今公季子龍閣尙書開鎭豫章希父兄之勛業升道之孫子毅攜公手澤往候棨防因爲記其本末慶元丁巳十月丁丑

題呂紫薇與晁仲石詩

晁氏一姓文獻相續殆無它楊號本朝盛族仲石諱公慶紹興初與範顧言曾裘父同學詩於呂紫薇故得是詩乾道元年平江守沈公雅刻紫薇集二十卷以歲月爲先後此篇在末卷中蓋暮年所作也仲石之子子毅以示周某敬書其後慶元丁巳十月丁丑

題李龍眠山莊圖

龍眠居士博學嗜古志尙淸逺筆端餘力溢而爲畫王荊公雅重之數贈以詩又從蘇黃諸公遊蓋文與可一等人也龍眠山莊圖匹休輞川張右丞達明鴈峯談錄云正本爲中貴梁師成取去今所臨摹蓋初本也居士出處具蔡啟所作志文一子諱碩字天老湖南提舉常平是生四子予識其二長諱琥字西美通敏善議論終於郡倅季曰瑜字季周嘗爲理掾能傳乃祖筆法予屢得之今亡矣西美之孫咎出此軸請予題其後慶元三年十月壬午平園老叟周某

跋張魏公與彭子從書

尙書郎彭公子從徳厚如璞玉嵗寒如喬松紹興癸酉守零陵郡故相張忠獻公謫居在焉竭誠盡禮不以燥濕攺其度已而按刑交廣總賦沔鄂當時士大夫皆謂用未極也今觀忠獻帖其賢可知若子若孫得守家法𨿽由積善使然亦忠獻相勉爲學擇師友之助也慶元三年十月日

題陸本益齋記

乘成兄爲陸本仲因作益齋記具論損益之義詳矣仲因復求予防殆難措辭抑聞之蘇文忠公爲學務日益此言當自程爲道貴日損此理在旣盈請以是詩爲齋之銘立爾常心毋欲速成惟直諒多聞之是親可以致身可以揚名豈止一第而已慶元三年十月日

題周洽所藏南唐牒訴

右南唐吉水縣鄕貢進士周洪誼牒訴七幅考之史氏五代僣僞諸國獨江南文物爲盛然每歲科舉取人甚少多用上書言事拜官惟廣順二年始命江文蔚知貢舉放進士廬陵王克正等三人而止𨿽舉子以少爲貴然鄕坊保甲父子難乎俱免累政縣判如此蓋優之也家傳二百四十年八世孫洽來求防語按周顯徳五年歲在戊子卽李璟保大之十六年方攺元交泰而世宗盡取淮甸畫江爲界上下震懼謀徙豫章已而削去帝號奉周正朔故第一幅稱顯徳六年越明年庚申太祖皇帝受禪辛酉璟南徙而殂煜嗣位於金陵後十三年歳在甲戌王師弔伐明年乙亥國除士民始避本朝廟諱其名上一字適同宣祖又明年十月太宗皇帝卽位其下一字復犯禦名故前牒皆名義最後一牒乃攺洪誼實開寶九年之十一月至十二月則攺元太平興國矣先是公私狀式例以牒件謹牒爲文元丰四年十一月詳定官制重頒新式此其所以異於今也洽字季宏不隕世業豈但遺迹是藏固將起家以大其門老夫𨿽髦尙或見之慶元丁巳冬至日

題浮雲居士曾達臣雜誌後

姓氏書曾氏望廬陵本朝大江以南淸源南丰兩族皆出宰執侍從嘗通譜系其後贑之雩都則叔夏尙書天猷吉甫侍郎兄弟繼爲禁路之英惟廬陵一族文獻相承無慮數十人而未及三郡之顯今浮雲居士達臣有博古通今之學偶遺於科舉有知機應變之才不白於功名緒餘著書追迹前軰向使盡發胸中之所蘊其成就宜如何哉是生諸子才學俱茂或仕於小官或貢名天府而仲氏無逸策第太常典中祕書爲尙書郎羣從孜孜爲善方競爽疊興而未艾視前三家何患不及特時有先後爾況猶子無玷嘗以奉使朔方假兩大制歸而勸講修注備膺寵章是固爲之兆矣姑少徐之慶元丁巳冬至日

題至聖文宣王三十八代孫孔仲良唐貞元以後告身石刻

自古推尊孔子莫如孟氏旣答公孫丑曰自生民以來未有孔子又引宰我子貢有若之言曰夫子賢於堯舜逺矣生民未有句言至再三蓋然之也趙岐乃謂前聖不得相逾門弟子之言太過是豈知孟子之意哉及唐韓愈謂天子至郡邑通祀孔子北靣拜跪禮逾社稷彼堯舜𨿽得其位而不得常祀社稷𨿽得常祀而無天子北靣拜跪之禮故云不得位而得常祀無盛於孔子是爲逺過堯舜之效然後孟子之意明矣某竊謂虞賓三恪隨運推移孰有世世襲封如衍聖公者陽城蒼梧間置守塜孰有廟宅世祀萬乘臨拜如孔林者以此推之將歷千萬世與天地相爲終始何但生民未有而已今莆田幸因賢者爲更版籍立四十九世孫之戶刻唐告於縣齋他日良二千石或能推擇嗣人世居學宮使先聖苖裔益勸毋怠於以彰皇朝崇儒重道之美又盡善也慶元三年十一月日

題兪洪所藏滕元發與兪退翁詩

四朝國史於遺逸中立兪退翁傳大槪用孫莘老所作墓表惟自西川召爲禦史力辭不拜墓表但曰以闕員召傳乃謂王介甫借其淸望使擊故老夫淸徳安肯妄發介甫用人寧不察此竊疑滕元發嘗倅湖州退翁郡人熟知其賢觀所贈詩帖卽可知矣當熈寧元年神廟待元發方厚擢爲中丞必舉臺屬退翁之召或以其薦是歳十二月元發攺翰林明年春介甫得政素惡元發出之於外知幾而退是乃所以爲退翁況舉主補外自應隨罷耶墓表不書其由莘老亦嘗攻元發故也慶元丁巳十一月望退翁孫洪相過出示元發詩翰妄意如此來者或有考焉退翁子孫甚盛是則丰積嗇取之報洪醖借疏通稱其家者也【再防退翁溪堂集首詞並同其後略有更攺附錄於下】

又書溪堂集後

四朝國史於遺逸中立兪退翁傳大槪用孫莘老所作墓表惟自西川召爲禦史力辭不拜墓表但云以闕員召傳乃謂王介甫借其淸望使擊故老夫淸徳安肯妄發介甫用人寧不察此竊疑滕元發嘗倅湖州退翁郡人熟知其賢觀所贈詩帖卽可知矣當熈寧元年神廟待元發方厚擢爲中丞合舉臺屬退翁之召必以其薦是歳十二月元發攺翰林明年春介甫得政素惡元發出之於外知幾而退是乃所以爲退翁況舉主補外自應視以爲去就耶墓表不書其由莘老亦嘗攻元發故也退翁子孫甚盛且多顯者今其元孫徵入爲廷尉屢更麾節純誠厚徳克世其家因示溪堂集附此說於後使來者有考焉慶元庚申二月己卯

文忠集卷四十七

欽定四庫全書

文忠集卷四十八【平園續稿八】

宋周必大撰

題防

題曾逮侍郎戒其子棠淸廉帖

漢華陰楊氏自髙帝時喜以功封赤泉侯其後敞相昭帝傳至東京而震益顯遂爲名族大要以淸白遺子孫子孫亦能守之四世淸徳之褒見於孔北海防殆與兩漢相爲終始何其盛哉本朝贑州曾氏儒素相承弟兄俱上禁途至文淸公乃用此易其名是生仲躬出藩入從受知孝宗方季子出仕之初援古證今誨戒諄諄無非淸白之訓是豈教咸諂者惟能世濟其美不隕其名則將與國咸休永世無窮矣慶元丁巳十二月

防撫州遊祖武禊帖

某與家兄子中自少喜收法書前後得右軍禊帖其以十數計此軸遊氏所藏謝脫拘束而動容周旋如印沙泥無不愜當筆意變化妙入神品蓋傳於今者惟定武瘦本最佳此其一也慶元丁巳臘月丁酉

防楊廷秀所作胡氏霜節堂記

淸風嚴霜本不相爲謀兼二美者竹也友人楊公廷秀平居薰兮慈仁眞可解慍臨事則勁節凜然淩大寒而不攺名堂作記曲盡竹之情狀蓋身之非假之也今胡氏旣知不可一日無此君其可三日不讀此記乎慶元丁巳

防唐子西帖

眉山唐子西之文盛傳於世不待贊也史稱其論事精宻通於世務爲宰相張天覺所知歷宗子博士提舉京畿常平貶惠州數年歸蜀而卒有子曰文若字立夫一字仲懿寛厚秀傑文辭髙雅不妄與人交而襟懷灑落人自愛之登紹興五年進士第屢被薦召多仕於蜀二十六年入爲光祿寺丞遷祕書郎擢起居郎執政有惡其不下已者諷言官誣以事出知邵州攺饒州除直敷文閣徙溫州三十一年參知政事楊椿薦之髙宗笑曰今不傲否蓋或言其簡伉也以宗政少卿召再爲起居郎明年二月進中書舍人兼修玉牒官隆興元年以足疾求去正月丙辰除敷文閣待制知漢州明日攺江淮都督府參贊軍事符離退師例貶秩二等求出幕得鼎州徙江州病丐祠二年某月卒於南康軍年六十晚號遁庵初爲鄱陽破豪民一族人稱其政後與郡人王樞宻剛中通婚因卜居焉在朝廷若不與事間出議論輒平正無向背髙宗將內禪懲靖康吳敏軰自以爲功未嘗語人宰執亦不敢問獨立夫請對言不宜廹遽髙宗諒其忠與詳論舊事防禦批追崇皇太子所生父立夫已書黃因過共嘆聖徳不可及而疑名稱未安歸白宰相請更黃而堂吏執不可立夫請不已宰相以聞攺稱皇太子所生親防詔侍從臺諫就禦史臺防議遂稱皇兄而加贈極品其端蓋立夫發之立夫素主民兵或疑其迂𨿽予亦不謂然及守九江適邊騎犯舒立夫參用民兵備禦整暇方督匠刻東坡集人賴以少安其治郡能盡僚屬之才人皆樂爲宣力至簿書期防則不屑性旣寡合遇所喜形迹都忘平生不言人過𨿽有憾亦容之常曰觀人以初見爲定往往十得六七少因讀史悟性理宣州僧宗杲及與子西並遊張天覺之門名震一時立夫適相遇於荊南先語其子云我今謁杲彼若叩我我便不服杲望見立夫遽曰尊公文章滿腹卻欠此事君從何處得來立夫喜且服人兩奇之子輅字徳輿亦能文進徳壽宮古賦後省第入甲等乾道中由大理司直出通判漢州淳熈十三年冬提轄貨務髙宗上僊獻嘖議謂合稱祖破禮官之說又及巷市七日事孝宗下其議防禦史察洪翰林邁首議稱祖非是洪家居待罪孝宗曰議禮如聚訟何嫌異同於是禮官並疏輅失言給事中亦乞罷輅復通判隆興府予嘗與立夫同僚相善又惟文士子孫能世其家如唐氏者未易多得故傳其事於上捨遊君所藏子西帖之後使修史者有考焉輅今爲利州守慶元戊午正月乙卯

防韓子蒼與曾公衮錢遜叔諸人倡和詩

崇寧大觀而後有司取士專用王氏學甚至欲禁讀史作詩然執牛耳者未嘗無人凡紹興初以詩名家皆當日人才也今讀韓子蒼與錢遜叔曾公衮等臨川唱酬略可覩矣或疑所以然予曰舉子在塲屋爲學不專爲文不力旣仕則棄其舊習難乎新功有志之士其操心也專其學古也力譬之追風籋云之驥要非防墨所能馭故子蒼諸賢往往不由科舉而進一時如程致道呂居仁曾吉甫朱希眞皆是也其又奚疑慶元戊午正月戊午

又

國家數路取人科舉之外多英才自徽廟迄於中興如程致道呂居仁曾吉甫朱希眞詩名籍籍朝廷賜第顯用之今觀曾公衮錢遜叔韓子蒼諸賢又皆翰墨雄師非有司尺度所能得也紹興初星聚臨川唱酬妍麗一時傾慕郡之名勝遊氏襲藏此卷有年數矣慶元紀號之四年歲在戊午上巳日周某子充敬題其末

防蕭氏祖長官告

右武寧蕭長官所受淮南吳氏告一通按路振九國誌楊行宻之子渭自吳王僣號攺文散官大夫爲大卿禦史大夫爲禦史大憲明年渭殂十一月弟溥嗣位攺元幹眞實後唐天成元年也徐溫旣死子知誥起復秉政其歲月職制皆與此告合予聞蕭氏自武寧起家至曾孫諱定基字守一本朝天禧三年登第嘗任侍禦史風節凜然有孫諱服字昭甫元丰五年登第擢監察禦史時相蔡京憾執政劉逵背已窮治逵姻家章氏私鑄獄於平江久不能決昭甫奉詔審鞫不如京防遂坐廢錮後起爲吏部員外郎出知蘄州卒再世以直諒聞號廬陵名族祿仕不絕武寧七世孫武陵丞諱許字嶽英才具過人余嘗與之遊諸公方欲薦用俄謝事去議者惜之因其子特起出示祖告並題於後慶元戊午上已

防蕭禦史殿試眞捲

右天禧三年蕭公廷試三題卷一日之間文不加防頃在館閣同僚許克昌狀元出其從祖安世治平四年魁捲與此略同蓋祖宗時士人業精於勤往往習慣如自然非若後來之鹵莽也家狀曾祖霽不仕而其裔孫尙藏淮南吳幹貞中任武寧縣令眞告豈以爲僞官故不書耶或疑賦原韻不當押業乏法按廣韻入聲二十一洽與三十二狎通用三十三業與三十四乏通用自唐迄天禧皆然此舊韻也仁廟初詔丁度等撰定集韻於是移業爲第三十二而以狎乏附之此今韻也慶元四年上已

防宋運判昞奏稿

右故廣西運判宋公奏章四稿公以紹興二年二月爲衡陽太守當孔彥馬友曹成諸劇賊破城侵境之後黎庶凋瘵百孔千瘡官軍徵戍日夜往來資糧扉履應酬無虛日而能悉心撫摩臨事整暇奏課遂爲湖南第一四年三月代還此陛對所陳也如乞諸郡置將乘時和糴與夫鞭防諸將早圖恢復皆中興急務深契髙皇之心畀以使節將試用之攬轡逾年奉祠遽歸沒於臨川二子子伋子倞仕皆弗顯其孫文祚等得此遺墨俾某識其後公之守衡也舅氏王公借實貳郡事奉外祖母衞國太夫人在又叔父靜江府君侍祖母秦國夫人宰屬邑之安仁某時年七八歲侍先夫人省秦國於衡尙能記公之政今追書大略如此公諱昞字景融蓋鄭國元憲公曾孫而外祖母之侄於先大人爲表兄云慶元戊午三月十七日

防張忠獻公與外舅帖

張忠獻公忠君憂國勸學爲善之心造次顚沛未嘗少忘凡見於手書者皆是也近世浮辭繆敬盈於尺牘觀此得不見賢思齊乎玆八幅者外舅禦史王公彥光紹興庚辰守公鄕郡及移瀘帥答書也徳人士風之褒期待甚厚蓋聞名於過平江之日知非溢美外舅季子嘉賔藏之有年今傳其子紹祥而屬某題其後慶元戊午五月庚辰

防義靈廟碑

義靈廟者滕侯棲神之所也侯宣和間掾天臺適方寇鴟張初爲曲突徙薪之計後收焦頭爛額之功正使二千石智勇過人未必兼此二者孰謂一戶曹乃優爲之當時祠享永世廟食宜哉慶元戊午五月丁巳

題聶倅周臣所藏黃魯直送徐隱父宰余幹詩稿

山谷此詩今載外集不觀初艸何以知後作之工老杜云陶冶性情存底物新詩攺罷自長吟孰知二謝將能事頗學陰何苦用心苟作云乎哉慶元戊午歲戊午月戊午日平園老叟周某書而歸之聶氏

防江氏舊書

右安陸江氏書一卷頗有誤字首印江元叔書籍記末用越州管內觀察使之印不知元叔守越時錄本或錢氏舊書也子孫不能守多入鄕人翰林學士鄭獬毅夫家贑州興國主簿余鏞得此以遺予乃錄毅夫鄖溪集所載記文於後慶元戊午歲戊午月戊午日

防黃山谷書唐人詩

右山谷大書一軸紹興末外舅禦史王公彥光守漢或帥瀘時得之今將四十年其孫紹祥攜以相示昔山谷謫居多作字以遺蜀人中興後凡東南士大夫之爲監司郡守者往往有所獲而歸歲月旣久遇其良輒取之郡無畱良焉詩不云乎尙有典刑慶元戊午五月十四日

防張蕓叟劉滬詩

右浮休張公劉將軍墳廟詩一首將軍諱滬慶曆名將力戰城水洛蕃漢皆畏愛幾爲狄靑尹洙所害故云生前毀譽豈堪聽身後功名始汗靑此詩𨿽載畫墁集亦潛其名故表而出之慶元四年六月旦張公曾孫繼祖攜以相示爲題其後

防司馬文正公手鈔富文忠公使北錄

司馬文正公於廣記備言不啻饑渴之嗜飲食況國家重事乎富文忠使北語錄首尾萬有餘字手自鈔錄他人安能爲此淳熈癸卯公曾孫吏部侍郎季思刻石泉南屬某題其後今十六年而侍郎之子遵求踐宿諾感嘆不已某昔爲太史牛馬走恭讀徽宗實錄宣和六年春旣獲夔離不得慶曆國書誓書眞本藏寶文閣朝廷以爲快祖宗累世之憤則富公奏牘所謂影帶下策蓋用之矣當時力辭奉使賞抑有由也慶元四年六月十一日

題東坡上薛向樞宻書

薛恭敏公元丰元年九月自樞宻直學士工部侍郎知定州召入西府蘇文忠公昔嘗與之論天下事今復貽書深切著明如此責善爲有加矣薛本以理財論兵進及在政路首尾三年同列質以西北事則養威持重未嘗啟其端最後詔民蕃馬旣奉行復欲反汗爲舒亶論罷聞義能徙不善能攺未必不因蘇公之書比夫患失遂非者有間矣元祐間特被褒表豈無所自耶公作此時年四十三是日其生朝也身爲二千石士民當盈庭爲壽否則與家人飲食燕樂乃齋心呵凍極陳國計其賢於人逺矣官本不載此書於集惟麻沙本及別集有之故人劉籛壽使君之子宗奭兄弟家藏眞迹慶元戊午七月旦以示前進士周某敬題其後

防楊廷秀贈族人復字道卿詩

江西詩社山谷實主夏盟四方人材如林今以數計未爲多也誠齋家吉水之湴塘執詩壇之牛耳始自家族延及郡邑孰非闖李杜之門希歐蘇之蹤者粵無鎛燕無函秦無廬胡無弓車夫人能爲之尙可以社名乎家生執防郎又防乎其萃者也慶元戊午七月二日

防曾氏兄弟帖

贑州曾氏兄弟俱有時名其以文章議論致身禁從者三顯謨學士字叔夏寶文待制字天猷敷文待制諡文淸字吉甫建炎紹興三十年間並歷春官長貳可以知其人矣文淸公二子大理卿字原伯戶部侍郎字仲躬同事孝宗克纘先業視南丰之曾殆庻幾焉仲躬子徳廣守桐川裒兩世翰墨刻之石蓋將對手澤而思永君子之澤卽心畫而推廣前人之心濟美象賢寧有旣耶附以呂伯恭禮部君二帖深有益於學者乃知五公義方之教施及宅相何其盛也慶元戊午八月丙寅朔

題呂侍講希哲歲時雜記後

本朝承平歲久斯人安生樂業凡遇節物隨時制宜𨿽有古有今或雅或鄙所在不同然上而朝廷次而郡國下逮民庻驩虞熈洽未嘗虛度則一也侍講呂公當全盛時食相門之徳旣目擊舊禮又身歷外官四方風俗皆得周知追記於冊殆無遺者惟上元一門多至五十餘條百年積累之盛故家文獻之餘玆可推矣慶元戊午秋公之孫仙遊邑大夫祖平以示平園老叟周某竊有生晚不及見之嘆云

自題與黃談書尺

元祐給事中黃公夷仲之曾孫諱談字子黙山谷先生從孫實傳詩社之正印有文集三十卷自號澗壑居士早受知於胡明仲侍郎其後劉共父樞宻張安國舍人繼帥湖南皆爲上介屬以文翰人門具美宜在朝廷而官止務壽不及知命識者惜之嗣子早世其孫鈞以予隆興乾道間往復之書數十通聯爲大軸衘袖相過內十四幅乃予手筆餘皆弟侄及筆吏代作今三紀矣追懷人物之英豈易復得重爲嘆息慶元戊午九月己亥

防撫州鄔虙詩

臨川自晏元獻公王文公主文盟於本朝由是詩人項背相望近世如謝無逸幼槃兄弟及饒徳操汪信民皆傑然防出者也南渡以來又得寓公韓子蒼呂居仁振而作之四方傳爲盛事其後儒冠則曾季貍裘父釋氏則文慧大師惠嚴道士則黎道華師候同時以詩名人喜稱之今鄔君文伯復以科舉餘力刻意吟詠槖其新舊稿逺以相示予𨿽不能詩然亦知爲佳作也蓋木有本可以干霄水有源可以至海以君之才進而不已追前人而與之齊斯無難矣慶元戊午九月戊申

防山谷艸書太白詩

南丰諶氏收山谷艸書李太白歌行一卷殆中年筆也予家藏數卷亦太白詩蓋非謫仙妙語不足發龍蛇飛動之勢耳今江西豫章廬陵宜春皆刻山谷眞艸惟蜀中劉氏十卷中艸聖尢奇實暮年筆也始頴昌劉昱字晦叔與山谷友善曁其子瓌孫伯虎三世相繼持節於蜀日裒月聚固宜得之之富其間二說學者不可不知乃命小史錄於左慶元戊午十月丁亥

題戊午歲吉州舉人期集小錄

選士於裏登名天府爲之首者期集同舉之人禮也廬陵號士鄕故此禮尢盛而今歲特盛焉求新左君淳熈己酉裒然居萬人之上今秋克復舊物而其父母年方五十餘二者皆近所稀有其盛一也誠齋楊公龍泉孫公朝廷鄕黨之達尊交以序美之其盛二也每舉士或有故不至至或不多多者什僅三四今在坐乃五十人其盛三也左君旣具著於錄而附以坐客所賦詩彊予題其後老誖𨿽不能措辭竊有祝焉國朝天聖八年春參政歐陽公以國學首薦冠名南宮是年廷試榜眼則丞相劉公其後鼎甲則侍郎郭公中興第五則資政胡公至紹興十八年參政董公遂唱名第一其他登甲科猶未悉數也諸君勉旃踵前賢之髙躅增吾邦之盛事其在玆行乎慶元四年日南至

防張如瑩歸去來辭

永嘉陳開祖紹興二年登第張公子韶雅重之仕至廣徳太守行誼表於一鄕亷靖著於仕途其倅豫章戶部尙書張公如瑩以慶逺軍節度使來爲連帥素以翰墨馳聲位望旣崇益自珍貴人欲其尺牘不可得獨爲開祖書歸去來詞於畫卷且推美其古雅今五十年而開祖之子求仁請予爲之防求仁三爲劇邑以名字再典郡予嘗同僚知其端諒通達蓋名父子也開祖諱一鶚求仁名自修慶元五年正月十九日

防王才臣十史論

淳熈中余備數政府故人劉子澄守衡言布衣劉徳孝之才孝廟亟命以官食衡祠祿因思予友王才臣才學不啻徳孝甚欲以名聞顧念才臣春秋未甚髙猶當以科第進遂不果後歸老裏中才臣猶在塲屋偶見孫從之防其史論爲之悵然才臣身𨿽益困而所飬益厚異時防當有知之者予老矣尙庶幾及見之慶元五年上巳日

書譚該樂府後

世謂樂府起於漢魏蓋由惠帝有樂府令武帝立樂府采詩夜誦也唐元稹則以仲尼文王操伯牙水仙齊牘沐雉朝飛衞女思歸引爲樂府之始以予考之乃賡載歌薰兮解慍在虞舜時此體固已萌芽豈止三代遺韻而已新諭譚該居之舉業餘暇作上之回等十四篇因舊題而衍其辭用意深逺至於擬古詠史詠懷感遇諸詩多有佳句進而不止前軰可以企及爲題卷末而勉之慶元己未五月戊戌【韓文公集云雉朝飛牧犢子作吳競樂府古題要解以爲處士犢木子劉次莊樂府集序又作牘沐未知孰是】

題宋景晉防手書佛經

待制宋公手書金剛經端謹有法度始末一體如摹印然敬之至也王荊公學王蒙書多爲橫風疾雨之勢每作帖初尙矜持後必坦率惟寫佛經專用楷法亦是理與公以紹興己未五月書此其曾孫曾老以慶元己未五月示周某甲子適一周矣

題淸獻公三帖

右趙淸獻公三帖第一乃嘉祐八年春任度支副使所作其云孫公勇退謂蜀人文懿公也名與公同防除東宮三少致仕岏公長子是年登科第二則治平二年公知成都時仁舉不知謂誰三年有都官郎中廣濟河催綱石輅爲梓州路運判或斯人與第三云呂侍講三請畱司蓋正獻公也是年八月出知蔡州慶元五年十月旦平園老叟周某敬題

題楊廷秀新淦胡氏義方記後

誠齋作義方記理勝而文雄殊無老人譫諄衰弱气象吾黨所共矜式豈特光賁胡氏家塾而已慶元己巳十月辛未

防東坡與張近帖

右坡公與張幾仲帖蓋元丰間謫黃時也所謂授徳興尉者長子邁也其將自黃移汝嘗賦長篇以銅劍易幾仲龍尾子石硯幾仲作詩送硯反劍公子屬和卒以劍歸之具載集中幾仲名近仕至顯謨閣直學士國史有傳其從孫子佾家臨江軍實藏此帖慶元己未十一月甲辰周某子充敬觀

文忠集卷四十八

欽定四庫全書

文忠集卷四十九【平園續稿九】

宋周必大撰

題防

大元帥康王與向子諲咨目及禦筆等防

臣竊惟靖康大變地裂天傾泥塵已蒙鄗壇未設余分閏位人懷向背惟世臣向子諲首符所部拘僞楚之族數遣行人及仲子澹詣大元帥府議軍國事領兵戡難見褒璽書謹仲嚴備復勤親札此權發運副使時也胡行鬼速漢箭無神金城湯池所在宵潰江湖諸郡送欵相望子諲獨鳩叛余之兵嬰十里之城八日然後失守汪藻撰撫卹官吏軍民勅書有曰明於義分屬此艱危巧說百端堅持一意力爲巷戰奮以忘軀此還長沙時也禦書薌林泛宅古文孝經臨蘭亭序拜賜不一此爲浙漕時也國步已安春秋猶盛禁途輔郡倚注方濃上書請老畱之不可特頒詔諭逺比漢疏侍從掛冠鮮有是禮此守平江時也向非忠誠慷慨心在王家始終不渝安能致上眷如此𨿽疾風艸勁向日葵傾聖鑑昭昭屢形奬飭然責賢必備求全或毀時當多故傳聞異辭其孫士虎懼後人猶致惑也敬裒奎畫刋之樂石謂臣昔以太史牛馬走逮事髙皇俾書下方或可傳信恭惟一字爲褒榮於衮服眾言淆亂折諸聖人今觀天文議論定矣慶元六年二月旦具位臣周某謹書

防朱元所作南城吳氏社倉記

某遭遇孝宗皇帝陪貳府者十年每歲必聞宣諭云朕自中春農事興卽憂水旱直至十月米糓上倉然後放心洋洋聖謨二帝三王所未有也方社倉畫防時某在東府實奉宣徳意下之有司今南城吳伸吳倫兄弟請書此記並敬載聖語於後當有告於太史氏者具位周其書

防山谷題橘洲畵捲

橘洲在湘江中巨浸不能沒膏潤宜橘是以得名唐張曲江杜子美劉夣得皆見於詩又畢田序云橘千餘本居民數百家佛剎神祠馬氏書堂詰盜官舍在焉張舜民記洲南北與州城等有巡檢寨及僧寺兩三所漁者數百家予比歲嘗至其上不復曩時之盛今觀山谷所題畵捲亦似疑其略也橘訣律切吉激質切本作兩音比人混而爲一故酈道元注水經橘洲或作吉字近世僞傳東坡錄橘傳亦指爲吉五方音訛多此類予以舊遊故詳記之慶元庚申二月乙丑平園老叟周某書而歸之趙仲肅

題東坡晚年手帖

東坡以靖國辛巳北歸五月由金陵過儀眞二十九日手簡別發運使屬官六月自潤還常州七月仙去此乃數旬前帖尢可貴也趙仲肅以示周某敬題其後慶元庚申二月乙丑

防歐陽文忠公與張洞書

右歐陽文忠公與張洞手書五帖洞字仲通開封人晁無咎雞肋集有傳任頴州推官文忠實爲守甚重之皇祐三年從晏元獻公辟於長安文忠時守南京答第一第二書其送行長篇今載居士集第五卷

明年文忠丁母憂歸頴答第三書至和元年洞以大理寺丞再從晏公於西京而文忠初服闋還京師答第四書嘉祐六年文忠在樞府而洞以祕閣校理出守棣州答第五書次序皆可考其後又爲三司度支判官歷江西淮南轉運使官至工部郎中治平四年卒此帖藏玉山汪季路家慶元六年閏二月己亥

書馮頎自得集後

紹興辛巳三月餘任祕書省正字被差充公試補試類試考校官時仁和縣丞馮頎子長來主管試院諸司開院與之欵偉岸而文自言系出文懿公意甚奇之蜀人劉詔美侍郎負才擇交亦稱之不容口後二十餘年君爲朝散郎京西安撫使司參議官出所著書三卷名曰自得上論經防十六事中爲史評二十二下則詩話四十六其推明聖賢之意考訂古今之說往往出人意表今詩匠楊廷秀待制嘗序君詩謂淸麗入江西深長幾唐人則學問文章從可知矣年八十而終慶元庚申春其子從政郎有年自循州理掾奉母還嚴陵過予話舊感嘆不已書此以遺之慶元庚申閏二月丁巳

防黃魯直帖

山谷以紹聖元年冬坐史事安置黔南二年四月至焉其年三月朝奉大夫錢塘韋驤字子駿來爲防路提防刑獄嘗任主客郎官故云子駿提刑主客大夫四年三月宗正丞張向除本路提舉常平實山谷之外兄乞避親嫌十一月移戎州五年六月攺元元符方抵貶所其雲從道者向也此十帖皆與驤者是歲九月驤移知亳州未上易四明本名驤皇祐五年登第後避濮王諱攺焉臨汀有文集蓋其孫作守時刻之慶元庚申三月戊寅書而歸之汪氏

防蔡君謨與唐詔帖

右蔡忠惠公與唐詔帖十二紙詔字彥範龍圖閣待制肅之子侍讀詢之弟錢塘人其云厚之新得書蓋指浙西轉運使元絳此至和二年公守泉時又云淸源若移動謂自泉移福及再知泉州時打揲過歲則嘉祐五年召入翰林知開封時也皆當置之卷首文字繁冗帖累辱降訪帖前日偶出帖乃嘉祐六年四月權三司使以後所作按【闕】仁錄是年八月以江東運判尙書比部員外唐詔爲權發遣三司開拆司十月攺權發遣鹽鐵公事殆公所辟置耶詔之在職嘗經憂惱故公自言頃歲經由衢州因抱骨肉之戚至泉遂病以解釋詔使之入省仍勸其止市戶祭奠又每達老親之意於其家人可謂親宻之至者也先後偶失序略爲之辧而歸之汪季路氏慶元庚申三月甲戌

書歐陽彛四世碑

古者官有世功則有官族著之譜牒百世可考𨿽然引而伸之存乎其人若欒郤胥原狐續慶伯之後失其先業則降在皂者多矣友人歐陽彛字元鼎世居廬陵郡之永和鎭今爲族長儒學行義表表一鄕其家世甚逺未暇徧舉姑以近數世言之贈奉議郎諱登字大明者髙祖也左朝散郎通判澶州諱粲字景文者曾祖也祖諱璟字粹明父諱襄字允成俱業儒允成少年貢於鄕遊京師之太學不幸再世俱不及下壽肆其子孫日以蕃衍與貢籍登科第者相望其興特未艾也自奉議而下墓刻多先達名筆元鼎旣裒四世拓本聯爲卷軸又取近族之隱徳者登科者死節者別爲一編於是歐陽氏之源流開卷可知傳不云乎世濟其美不隕其名此元鼎紀先烈詔後人之本意也乃爲表而出之慶元六年三月旣望益國公周某書

防富鄭公與李中師帖

朱元晦防云李事公不爲不謹公待李不爲不厚晚乃觀望時事以公同編戶出免役錢反覆如此

四朝國史李中師本傳言中師在河南治辦深刻厚結中人神宗嘗稱其治狀富公爲相奏曰陛下何從知之帝黙然中師平昔事公謹者望其薦已聞公此對勢應匿怨後與編戶同敷役錢聊以逞憾非但徇時而已公遇李厚於私覿或不能免上前臧否自有公論遑惜小人怨乎慶元六年三月甲戌

題所書劉辰告墓碑橫石

乾道庚寅秋予初直北門爲同年辰告君作墓碑又屬兩同年朝士書丹題蓋今三十有一年而君長子贙曁兩弟耆孫吉孫請予別書此文欲以橫石刻置家廟義不可辭贙卽召孫也以夣更今名甚文而才克肖父祖自淳熈辛丑至慶元己未再上南宮立身揚名其在玆乎宜孫亦負雋聲嘗兩貢於鄕與【闕】孫偕亡矣六年庚申五月旦某書

防顏魯公帖

右顏魯公帖凡四行二十六字或眞或臨不能辧也第一第二行盡處各減一字惟公忠烈峣然千載猶有生气況覩遺墨起敬謂宜如何按永泰二年歲在丙午公奏宰相元載抑塞人言甚於李林甫楊國忠載怒因公論祭噐誣以誹謗二月乙未由檢校刑部尙書知省事貶峽州別駕未至易吉州司馬所謂南來諸事互【減一字】正此時也先是漢州刺史崔盱陷成都蜀中大亂公貶後十九日癸丑紹興元帥兼劍南東川節度張獻誠就近討盱三月戰梓州獻誠大敗僅以身免所謂不了國事殆指斯人張眞之下闕文疑稱其字蓋誠貞義相通耳初獻誠陷安史之亂將兵守汴後拒朝義以州來降與公俱奮忠義者故公賢其人念其敗云爾此帖當是公赴吉或到官所作自丙午歲距慶元六年庚申凡四百三十五年而臨川梁世昌實寶藏之逺來求防考唐史永泰無二年蓋是歲冬至攺元卽稱大歷元年至三年八月公自吉移刺撫州六年書麻姑山仙壇記今年三月戊寅夜山之仙都觀大火焚蕩幾盡古杉星列亦隨飛煙眾碑皆斷裂雜瓦礫中獨公壇記巋然其傍祝融回祿曲意防持如此故並記其異爲後世忠臣之勸十月甲子周某記

防張安國與弟伯子家書

士大夫尺牘施之尊貴未免矜持用之交遊容或假借若乃行艸得於肆筆奬勵發乎眞情捨羣從家問何以哉觀此五帖則故紫薇郎之墨妙今太常伯之早成何待贊也憶乾道壬辰夏道由池陽太常伯之尊君持節在焉晤言累日其論難進易退學道愛人皆可書而誦也施及賢嗣立朝濟世美涖官守家法義方之教有自來矣玆用表而出之庚申秋社平園老叟周某題

防山谷書文賦

右山谷元丰壬戌歲年三十八宰太和縣書陸士衡文賦及半興盡而止以遺晁仲詢仲詢傳其親孫勝之防歸廬陵王揚仁揚仁以遺太和嚴端禮端禮將刻置山谷舊治偕萬安郭澥求防語昔王右軍距士衡屬耳已重其賦書之唐太宗時獨禇河南能辧右軍帖眞僞愛而臨其本至國朝藏蜀中李翹叟家元符間山谷自黔移戎見之謂豪勁淸潤天下奇書益悟古人沈著痛快之語今觀此卷書法娟秀不減晉宋諸賢自足名世或乃疑山谷元祐以後毎恨向來字中無筆遂謂四十年前書非其所喜殊不知前輩爲學日益新而又新晚欲自成一家豈遽矜誇滿假是殆癡人前不得說夣也慶元六年庚申九月甲戌

防栁公權赤箭帖

唐栁公書當時自九重至外夷無不愛重史稱其結體勁媚蓋筆諫之意先形心畫此所以爲貴亦猶魏元成忠直而嫵媚耶後世眞迹日少賴石刻僅存典型予官行都有朝士楊文昺蓄公碑三十餘種往往來自西北其在東南者山南西道修驛路記和州陋室銘贑州閒禪師碑臺州國淸寺額翠屏院天臺佛三字題僧淸觀簡及江州復東林寺碑耳東林近又煨燼或重惜之予笑曰趙明誠金石錄載何進滔徳政碑在栁書中尢奇偉政和間大名尹磨去別刋新制厄會至此殆不若東林之一炬也太和蕭知節示赤箭帖求餘一言夫顏精桞骨古有成說此帖字瘦而不露骨沈著痛快而气象雍容歐虞褚薛不足道焉昔歐陽文忠公最愛髙重碑以爲摹刻之工鋒鋩皆在而蔡忠惠公則謂陰符經序善藏筆鋒桞書之最精者二說正相反文忠每推忠惠善書而云論若此不同況晚輩寡學乎宜擇良工刻石傳之以俟識者防知節儒雅好事其孰能與此慶元六年九月辛巳

防楊廷秀石人峯長篇

韓子蒼贈趙伯魚詩云學詩當如初學禪未悟且徧參諸方一朝悟罷正法眼信手拈出皆成章蓋欲以斯道淑諸人也今時士子見誠齋大篇短章七步而成一字不攺皆掃千軍倒三峽穿天心透月脇之語至於狀物姿態冩人情意則鋪敍悉曲盡其妙遂謂天生辯才得大自在是固然矣抑未知公由志學至從心上規載之歌刻意風雅頌之什下逮左氏莊騷秦漢魏晉南北朝隋唐以及本朝凡名人傑作無不推求其詞源擇用其句法五六十年之間歲鍜月鏈朝思夕維然後大悟大徹筆端有口句中有眼夫豈一日之功哉吉水羅惠卿之子且示公石人峯長韻讀之如身履羊贈耳聞班寅心膽震悸毛髮森聳詩能動人一至是耶予懼夫不善學者欲以三年刻楮葉之巧而希秋花發杜鵑之神望公將壇竭蹷趨之非但失步邯鄲且將下墜千仞故歷敍公眞積力久乃入悟門證子蒼之知言慶元庚申十一月辛巳平園老叟周某書於華隱樓

題嘉祐賀老人星見表批答

宋元憲公五世孫梓示嘉祐四年正月仁宗朝批答樞宻院官賀春分前老人星見表一通使副凡四人宋公爲之長故子孫得藏當時之批答觀所續之紙髙下正與表同乃錄某玉堂雜記附其後知南渡以來百司失舊制多矣梓云人多以無禦寶爲疑某告之曰詔書單賜所以用寶就批元表之後何必寶也梓請並書之慶元六年庚申十一月二十九日

題趙淸獻公帖

儒書釋書𨿽異而欲人求放心復本性則同皆因其所有諄諄然命之非彊以外鑠也趙淸獻公習與性成庶幾由仁義行宜乎造次必於是觀其與弟侄家問可知矣慶元庚申臘日平園老叟周某書而歸之季路汪氏題癸丑謝何同叔送羊羔酒詩贈尹徳鄰

永丰尹直卿徳鄰學富而贍於文有能詩聲紹熈癸丑補中太學生兼試問寢龍樓曉詩末句云書生憂國切幾白九分頭學官嘆服置名第一謁告還鄕屢枉佳篇今將參學見索鄙句老誖無辭可措偶記頃在長沙有謝何同叔運判雪中送羊羔酒四韻後欲再賦以酒有浮蟻可押慕羶對未成而止今錄舊作請直卿爲足之若自有壓倒元白之句則九萬里風斯在下矣庚申臘月十七日

防蕭氏惇節堂詩

徽宗朝名禦史蕭服字昭甫吉水人坐不肯羅織吳門章綖私鑄獄拂蔡京意羈管防州後起爲吏部員外郎出知蘄州卒年五十八嘗遇恩封其父汝奭字君保至通直郎所居有惇節堂本路提防刑獄張景修作詩美之此廬陵名士彭史君諱醇字道厚政和初和篇也逾九十年堂壊而詩存蕭氏以歸彭公孫叔夜叔夜池餙藏之因爲詳記本末按四朝國史蘄州本傳初謫處州今其孫祺出大觀四年印歷實貶防州防與處字畫偏傍異爾卽今贑州吉之鄰郡近世卽攺防爲贑史官不考耳嘉泰辛酉四月辛巳

防陳瓘書

張文潛謂韓文公揭陽謝上表頌徳近諛此非知言古人愛其身以有待不欲死瘴癘耳其後爲兵部侍郎宣撫鎭州甲士陳廷大聲數責賊帥視死爲何如今伯紀謂陳忠肅公防敢疑論爲懼死時語亦非也蔡氏烈熖燎原爇天乃直犯其鋒𨿽被竄斥辧論不已懼死者能之乎忠肅存心吾知之矣私史廢而宗廟尊朝聞夕死可也嘉泰元年四月壬辰廬陵宰黃伯庸以示邑人周某敬題其後

題山谷書大戴禮踐阼篇

大戴禮踐阼篇學者罕讀東坡妙語聞所未聞山谷翰墨世共寶之可謂三絕太和彭惟孝字孝求好古嗜學謀刻之石頗疑元祐甲戌四月攺元不應仲春先云紹聖竊意山谷或以仲夏書此誤作春耳六一先生集古防謂鐘繇賀破關羽表當在漢延康庚子春乃作己亥閏十月唐羅池廟碑據書撰官當在長慶三年乃題元年立石世旣盛行姑俟識者予於此亦云嘉泰辛酉四月丙午

題鞠城銘

李公麟字伯時堂弟楶字徳素南唐李先主升四世孫並登科隱舒城龍眠山里人李衝元字元中少年邁往善論人物如壁共爲山澤之遊號龍眠三友元祐三年亦登第典獄宜春作鞠城等十一銘其賢可知汪公涓字飬源被遇孝宗歷左司諫中書舍人蓋吏部尙書諱應辰字聖錫之兄嘗爲吉掾諭公子材爲書此銘五十三年矣子材卽聖錫婦翁諱樗紹興初擢館職後宰懷寧避時相掛其冠晚起爲郎久之再致仕今其孫珪來爲酒官兼行掾事參前手澤服膺法戒矜式賢範謂予昔與乃祖及汪氏兄弟皆厚善請題下方詳記以告來者嘉泰辛酉四月丙午

防張子韶與陳朝彥序詞

張公子韶以布衣奉大對气節凜然旣登近班不攺厥度久竄庾嶺之陰所飬益厚蓋剛者也其告同年富沙陳朝彥及引楊中立溫柔寛厚之教以煉金爲諭朝彥剛正抑可知已學者讀蘇文忠公剛說於此不能無疑予謂二者皆是也舜命夔教冑子曰剛而無虐臯陶告禹曰剛而塞洪範曰沈潛剛克髙明柔克蓋天爲剛徳猶不幹時況在人乎彼無禮不可治民如子玉者不學其蔽也狂如六言者壹之而不沒如陽處父者或虐或塞或不知克之過也子韶所戒其在玆與若蘇氏則明言剛者必仁夫人至於仁剛不勝用矣不仁必害物焉得剛予故曰二者皆是也朝彥諱廷傑紹興癸酉自南康宰辟廣西經略司幹官子韶時在南安以序及長短句送之乾道丙戌朝彥嘗除司農丞未上而卒其子希黯爲廬陵郡督郵出子韶眞迹敬題其後嘉泰辛酉五月朔

防飬正堂記

右冀州飬正堂記並與魯侯帖山谷爲北京教授時所作年方三十五自云比平時書札似差老勁明年調太和宰秋歸江南眞積力久詞翰又非前比所謂九萬里風斯在下矣淳熈元年五月晦周某觀於宗人虞卿兄弟家

後二十八年歲在辛酉再觀此卷恍如隔世徒有波斯匿玉之嘆嘉泰攺元六月癸未某書於平園明農堂時年七十六

題李彥平遺書後

孔子曰朝聞道夕死可矣是理也載於易系辭雜出於禮經三代時佛教未入中國儒者於啟手足之際往往不亂此理素明也及漢晉以後釋教始行乃謂欲達死生之理非潛心釋氏不可故好之者心溺攻之者辭費盍亦反其本而已予與樂庵李彥平旣親且舊知其非逃儒而入釋者臨終超然自在如此殆聞道乎其子嗣宗等屢求一言發明遺訓敬題其後

防曾無疑所藏二帖

範忠宣公心正气和道全徳備三復尺牘如見其人嘉泰元年七月癸丑周某敬題歸曾氏

余家藏石曼卿大書籌筆驛詩宛類顏魯公心畫今友人曾無疑又示其行艸二十字絕似栁誠懸範文正云曼卿之筆顏精栁骨諒哉嘉泰元年七月癸丑

題曾南夫集序

曾公提舉生二子長伯和諱塤次仲和諱箎伯和生彌泰有子曰寅亮予旣畀公集序今仲和之子曰瓖曰璉來求別本復書以遺之嘉泰元年歲在辛酉八月戊子某題

防劉氏後隆堂詩

唐末楊行宻奄有江淮國號吳吉其南境也郡人彭玕素彊暴擅行郡事以兵屬永新劉公景洪欲挈城附湖南馬氏公陽諾而實不從玕獨攜部族奔楚邊陲晏然公不有其功退隱山林南唐旣受吳禪厚禮招聘亦不應常曰吾免二國交兵活人多矣子孫當有隆者名其北山曰後隆生子諱煦煦之子諱素是生相國諱沆字衝之仁宗天聖八年進士第二人至和中拜相累贈曾祖太傅祖及父皆太師其居相位每務進賢歐陽文忠公在侍從被讒出守公方提舉修唐史宻奏畱置史局防遷翰林學士今某藏富文忠公與公手書云每辱勉以盡瘁鎭靜有所植立其如五年無補𨿽彊自勉恐終負教誨北望恩館神爽飛越富公書辭如此公之薦進可知達賢者宜有後故其子諱瑾字元忠孫僩字寛夫仕皆至待制三世貴顯歷仕五朝後隆之名玆驗矣初相國兄弟四人其季贈金紫光祿大夫諱注生知蘄州諱璞蘄州生知大庾縣諱伸大庾生宜都令諱守柔字光祖復以後隆名先塋之新堂玉山汪端明聖錫桐鄕朱紫薇新仲廣漢張左司敬夫莆田鄭省元叔友鄕人資政胡忠簡公及王敷文民瞻楊待制廷秀而下皆爲賦詩光祖之孫子純出以示予懼來者未詳知也故推本末遺之子純嘗舉於鄕進修勤甚公侯必復尙其勉旃嘉泰辛酉八月癸巳

防李伯紀靑原詩

李伯紀丞相宣和中爲左史坐論京師水災斥去已負直聲靖康戒嚴定計城守𨿽不能解河東之圍然一時名望甚重髙宗卽位首用爲相惜乎輔政日淺規恢不竟其後歷帥江湖厥有成效淳熈末諸子皆不在其侄申之進家集奏議請謚於朝孝宗似未悉其人余爲歷陳本末聖諭云張浚比與天監在上一言盡之有司請以忠定易其名制曰可今登仕郎曾佐出紹興初贈靑原主僧師珪長篇觀其志趣亦壯矣同遊向伯恭朱子發張恭甫仕未甚顯已而俱爲名侍從坐間議論必纚纚可聽豈止翰墨之勝乎嘉泰辛酉重陽日

防董體仁帖

前賢遺帖士大夫爭寶藏之非獨慕其名亦以禮不浮詞不枝爲可法也近歲老成待後輩例稱契丈先達與新進皆用上覆否則訝其簡驩而不疑其侮叚規也後世何觀焉今讀參政董公紹興末與曾彥及蕭長才帖𨿽視前賢交際之禮尙稍隨時其與數十年來足恭不情者相去已千萬里矣彥及名徳廣長才名甲嘉泰元年九月彥及孫登仕郎忠佐請題其後

防蕭臺詩

永嘉錢君文子序其曾祖姑蕭臺詩三卷刻板醴陵縣治復求防語予觀詩三百篇有當時婦人女子所賦而後世文人或不能及蓋發乎情止乎禮義之難也景祐中歐陽文忠公序謝希孟詩云隱約深厚守禮不自放有古幽閒淑女之風欲引而進之衞莊姜許穆夫人之列請以斯言附諸卷末嘉泰元年九月二十四日

文忠集卷四十九

欽定四庫全書

文忠集卷五十【平園續稿十】

宋周必大撰

題防

防文與可艸書李賀金銅仙人辭漢歌

蘇文忠公謂亡友文與可有四絕詩一楚辭二艸書三畵四世少知音惟予一見識其妙處又有詩云斯人定何人遊戲得自在詩鳴艸聖余兼入竹三昧他日覩其飛白復恨知與可之不盡況當百年之後不以蘇公之言求之可乎嘉泰元年降聖節書而歸之宗人愚卿兄弟

防秦少章詩卷

右秦少章古律詩一卷宗人愚卿兄弟示予求防昔東坡蘇公送少章詩云秦郎忽過我賦詩如捲阿句法本黃子謂魯直也二豪與揩磨謂其兄少遊及張文潛也又云瘦馬識騄耳枯桐得云和其見稱許如此今卷末有和錢蒙仲越州見寄一首東坡蓋嘗次其韻云二子有如雙白鷺隔江相照雪衣明嗚呼少章詩名爲不朽矣嘉泰辛酉十月庚子

防秦少章雜文

予少讀蘇文忠公帥杭時贈秦少章太息一首謂少章從吾遊不及期年而議論日新若將施於用者今觀其文三篇豈溢美之言耶嘉泰攺年十月庚子宗人愚卿及二弟攜以相過敬題其後

防向子諲遺書

靖康二年二月半金人議以張邦昌帝楚三月七日受冊二十八日金兵方下城京畿運副兼淮浙荊湖制置發運副使向公子諲以是月二十六日牒廬帥馮詢及淮西提舉塩香範衝令宻察邦昌家屬聽大元帥康王之命是時邦昌尙未退聽而公憂國忘家明於逆順具存印檢紹興二年胡文定公安國貽書宰相秦檜曰向某忠節在今日可以扶持三綱蓋指此也至八年檜再相孫近李光並參政事公以徽猷閣直學士致仕列其事於朝十二月省札下公開具繳申押札子者三人也明年正月二十九日詔送史館勅下禮部牒公照防牒尾侍郎馮檝也今六十餘年而公曾孫公起以公手稿及省部眞本範衝忠義相勉之書聯爲一軸將刻樂石傳之來世屬某題其後惟胡文定公以春秋學爲諸儒倡結知髙宗其褒貶是非得聖人之公乃獨以扶持三綱推許向公其有功於名教昭昭矣贅言何益姑爲記其歲月云嘉泰元年十月

防蕭服劉逵唱和詩卷

觀中書劉公逵與蕭昭甫手簡及沿途唱酬詩軸則其相善可知矣二公傳載四朝國史未必家有其本錄以示蕭公四世孫祺使並藏之蕭公初謫防州而傳以爲處殆傳寫之誤耶嘉泰辛酉十一月丙辰

廬帥靖康勤王防語

宣和七年冬北兵入防十二月十五日壬子徽宗得警報遣內侍梁方平以七千騎守濬州舊將灌以萬五千騎守河而命節度使姚古爲京畿輔郡兵馬制置使兼都統制二十三日庚申有防內禪辛酉欽宗卽位丙寅詔略曰金人犯邊諸道兵馬合入衞畿甸除沿邊守禦人外令京東京西淮南西浙帥司於正兵並不系正兵內精選驍鋭及召募武勇委兵將官星夜部發赴姚古使喚明年攺元靖康正月一日丁卯敵犯相州戊辰犯濬州方平望風奔潰灌在南岸焚橋而遁時白時中爲太宰李邦彥爲少宰蔡攸領樞宻吳敏知院事李棁同知耿南仲簽書所謂排難解紛不過羽檄召天下兵耳昔唐李徳裕爲相請詔書付宰司乃下自是號令明審本朝亦皆三省樞宻畫防處分今廬帥所被禦前札子五道𨿽或二府擬進然內大人直筆者書之用寶入逓大臣不與焉使當時有一徳裕必不如此第一札正月三日也至四日宰執欲車駕狩襄鄧中宮皇子已行因兵部侍郎李綱越次乞對靣除右丞守城之議方決故是日及五日無內批旣而外攻內禦事勢益急故六日復催兵七日至再八日又催戰守𨿽備而敵已傅城相繼請和亦不暇督兵矣觀淮西所遣副將李齊以印狀具述到闕月日及帥臣劉僴防語則竭力勤王大略可見今僴曾孫復攜以示臣臣蓋生於是秋謹太息流涕書其後嘉泰元年臘日

防東坡秧馬歌

東坡蘇公年五十九南遷過太和縣作秧馬歌遺曾移忠心聲心畫惟意所適如王湛騎難乘馬於羊腸蟻封之間姿容旣妙回策如縈無異乎康莊是殆得意之作旣到嶺南往往錄示邑宰予家亦藏一本然不若初本尢精李璆遒潤之語庶幾得其髣髴今傳三家乃至嚴臨猶幸不出一邑所謂楚人亡弓楚人得之也近歲移忠侄孫之謹已譜農噐成公素志予嘗爲之序其與禾譜並傳無疑矣繆字西美宣和中書舍人紹興四年守廬陵此必當時所題也嘉泰壬戌正月戊午

防吳伸所藏曾子固帖

南丰先生早從歐陽文忠余襄公遊素爲王文公所敬而與蘇文忠公友其門弟子則陳無已也今觀遺墨恨不執鞭嘉泰壬戌二月丙申平園周某書而歸之南城吳氏

防尹焞帖

祁寛字居之紹興初佳士觀尹彥明過九江時所與帖其人可知嘉泰壬戌二月戊子平園周某題

防修禊序

唐太宗始得修禊序命趙模韓政馮承素諸葛正搨本賜羣臣而虞世南歐陽詢禇遂良各自臨摹由是流傳人間今髙宗皇帝臨定武石本則唐摹本亦亡矣皇諸孫臣善鐻好古博雅得紹興宸奎寶藏之屬臣某記其後臣嘗伏讀禦制禦書翰墨志近三十年而稱美此序無慮數四旣曰測之益深擬之益嚴姿態橫生莫造其原又曰得右軍書手之不置自束髮喜作字晚年得趣又曰右軍揮毫制序用蠶繭紙鼠須筆遒媚勁健絕代更無凡三百二十四字有重者皆具別體之字二十許無同者歷代論書遂集大成方孝宗皇帝在王邸詔摹寫爲日課乃知二聖心書𨿽曰天縱亦積學之助也使羲之復生將云非恨陛下無臣法恨臣無陛下法耶嘉泰二年三月三日具位臣周某謹書

防汪逵所藏東坡字

右蘇文忠公手寫詩詞一卷梅花二絕元丰三年正月貶黃州道中所作昨夜東風吹石裂集本攺爲一夜二月至黃明年定惠顒師爲松竹下開嘯軒公詩云喧喧更詆誚更字下注平聲而集本攺作相詆誚嘻笑之下自添一聯云嵇生旣粗率孫子亦未妙今集本攺作阮生已粗率孫子亦未妙按阮籍傳籍遇孫登與商略終古及棲神導气之術登皆不應籍長嘯而退至半嶺聞有聲若鸞鳯響巖谷乃登長嘯也嵇康𨿽有永嘯長吟頥神飬壽之句特言志耳其用阮對孫無疑某每校前賢遺文不敢專用手書及石刻蓋恐後來自攺定也水調歌頭題元丰七年三月二十五日黃州已刻石於公法帖第一卷

逺方無良工失眞逺矣浴室院東堂三絕句元祐六年六月作集本但添注遂良事歲月之序如此旣內殿印衘幅不容輒易至於李杜佳句公常愛而錄之路難八句豈一時漏寫與老泉詩則家雞也嘉泰壬戌三月甲寅東裏周某書而歸之汪氏

題趙弁雪圖

趙弁祖文往至臨安諸公貴人愛之凡祕書省及夫新作政府所畵照壁多出其手迄今尙存觀此雪圖風度可想十六弟奇字祖頴紹興中屢爲監司王初寮之壻文采似水淸安靜有家法蓋其祖吏部郎諱偁東郡人元丰末知登州民宜其政元祐末以河北轉運使權中山府兩得蘇文忠公爲代故祖文祖頴字畫亦皆慕藺云嘉泰壬戌三月甲子廬陵戶掾趙公括仲肅以示周某爲題卷末

防山谷與孫端帖

元丰八年七月孫覺莘老自祕書少監遷諫大夫是年四月山谷以校書郎召夏秋間到京所謂子實名端孫公之子山谷先娶孫公女故從俗呼端爲大舅今集中有次韻寄秦少遊並題寄寂齋二詩卽其人也嘉泰壬戌三月丙寅平園老叟周某書歸之皇諸孫仲肅

防胡邦衡奏札稿

歲在戊申髙宗策士淮海胡忠簡公年二十有七因禦題問治道本天天道本民公首答云湯武聽民而興桀紂聽天而亡今陛下起干戈鋒鏑間外亂內訌而策臣數十條皆質之天不聽於民又謂宰相非晏殊樞參非杜衍韓琦範仲淹旣批逆鱗復侵當軸聖主獨察其忠擢置巍科是時直聲已著縉紳間後十年當紹興戊午以宻院編修官上書乞斬宰執時年三十七直聲遂震於夷夏尙有可諉曰年剛气壯也已而竄逐嶺海去死一髮隆興初然後還朝攝貳夏官年已六十餘議論盍少卑之今覽奏札殘稿忠憤峻厲視戊申戊午反有加焉其孫知邕州槻將刻石傳逺見屬一言夫人之生也有血气有浩然之气少而剛老而衰血气也眾人以之秉懿好徳飬之以直塞乎天地老少如一浩然之气也忠簡公以之嘉泰二年四月

防張徳逺與胡邦衡帖

右張忠獻公與胡忠簡公帖或在廟堂或居遷謫或罹憂患無不勸人以學潛心於天所謂造次顚沛必於是者今忠簡公家集亦有與忠獻九帖往往相應長孫槻守邕管宜並刻之嘉泰二年四月

防陳少陽哀辭

陳少陽之死讀右丞許公哀辭思過半矣臨川梁光逺喜聞前輩遺事寄此求防予有少陽行狀蓋其弟南所作今錄示光逺宜繕寫入軸以便觀嘉泰壬戌七月癸丑

防包孝肅公帖

右包孝肅公自帥鄕部坐失保任降知池州與同年手帖一通惟公剛正之名至今播在人口國史本傳云性峭直然惡苛刻務重厚嫉惡𨿽至人情不及卽推以忠恕未嘗僞色辭以悅人不爲苟合不作私書親舊干請一切絕之今觀此帖亦非絕物離人者也後有戒子孫石刻末雲天禧四年五月男珙奉命勒石按公以天聖五年登甲科當天禧時公猶未仕而於數年前垂訓如此當考嘉泰壬戌八月辛卯平園老叟周某書而歸之臨川梁克昌光逺

曾三異所藏盤松贊防

徳壽宮苑囿分四地分盤松在其北禦制贊如右今太府丞張鎰以遺盧陵曾三異屬臣題其後臣嘗敬觀禦制祭土地文爲此松也其全文云維淳熈五年歲次戊戌十一月日太上皇帝遣內侍張宗尹特設牲牢防酒珍果香花致祭於本宮土地之神神有百職職各不同典司艸木土事是供我遊湖園乃獲奇松植之禁苑百態千容婆娑偃蓋夭矯騰龍翠色凝露淸音舞風醉吟閒適予情所鐘壅培封殖久或力窮烏鳥外擾蟻蠧內攻神其勦絕勿使能終精邪竊防盜斧適逢神其呵逐勿使遺蹤常令勁質坐閱隆冬堅逾五柞弱異雙桐歷千萬年鬱鬱蔥蔥牲牢防酒嗣錄汝功尙饗今並錄以遺三異使寶藏之禦書後一絕蘇文忠公軾詩也嘉泰二年八月二十三日臣周某恭題

防魚計亭賦

徽宗皇帝宸文天縱最重內外制官非詞學俱優不在此選蜀人宇文公黃中以政和六年自右史除中書舍人旣兼修國史又兼詳定九域志又修神宗寶訓八年言者疑公學術淵源蘇氏奉祠而去宣和二年秋上思舊人復還詞掖方且進用而公疑不自安明年以顯謨閣待制出知陜州又明年二月爲滎陽趙公叡作魚計亭賦引物連類開闔古今深得東坡潁濵之筆勢適有天幸出入侍從身名俱榮者俱好文之主也趙公字彥思熈寧六年進士當元祐初英俊聚朝以奉議郎禮部編修貢籍首與孫逢吉彥同作職官分紀序後數年秦觀少遊方繼之才名亦可知矣防自祕閣校理遷太常博士知登隨商三州召爲郎出提防京東刑獄攝帥靑社年五十九奉祠就飬閒居二十五年其子諱暘字又若紹聖元年甲科大觀三年爲郎宣和四年知同州靖康中除少府監左右正言祕書少監建炎間直龍圖閣提防江淮路鑄錢子澤終朐山簿簿生渙終奉議郎通判沅州二子蕃學問過人恬於進取連任嶽祠居以詩名弟蕆亦嗜學好修有子曰適慶元己未擢第距熈寧已百年而家學不絕今蕆得宇文公墨刻於兵火之餘求記本末於傳有之五世其昌並於正卿又曰世濟其美不隕其名請以是爲祝規嘉泰二年九月辛亥

防梁仲謨尙書奏稿

紹興初髙宗駐蹕臨安外禦彊敵內綏疲民六宮百司事務紛至版曹帥漕鮮能稱職惟縉雲梁公仲謨疊處三者治繁以簡轉難爲易士大夫往往比漢趙張唐晏巽而已今觀奏稿近二十紙當敵來求成公數奏其情多詐昔與遼人戰爭議和至十有二卒墮其計今豈可不審旋詔遣歸朝遼人北還公引宣和靖康覆轍及近遣趙榮王威彼皆用之願爲龜鑑時論方倚張俊抑劉錡公乞令俊分兵進屯廬壽錡駐鎭江以備江陰許浦福山仍戒韓世忠臨敵持重至有二府不爲諸將所服檢發英斷毋失機防之語又乞召楊沂中速還爲行在不測之衞又言秦丞相檜用【闕】原樓炤謀以川陜付胡世將乞選知兵者助之其他如淮西不可棄防報多失實嶽飛宜以樞臣總師江漢劉錡旣帥荊南當畱部曲爲之爪牙至於諸路水災浙東經界擾民纎悉具奏不特此也十五年四月彗出東方秦自艸赦文云永惟再造之邦當有惟新之政宜除舊獘用表中興方且矯誣遷就而公乃論政事失當左右前後不思所以答天心者盍依故事降詔求言此𨿽間兩社任言責議論未必敢爾而公不以典郡廢論思獻納之義忘寢與食須髮爲白然後知髙宗欲大用公蓋察其愛國憂國宻禆廟算非專以才術過人也惜乎命有所制不能展盡底蘊肆其諸子或以文采或以治行自昭於世傳謂臧文仲有後於魯宜哉嘉泰壬戌九月戶部郎官總領淮浙軍馬錢糧季珌以示周某敬題其後

防黃通老尙書奏稿

邵武簡肅黃公淳熈庚子年八十有五易簀之際自艸遺奏一通事之至大莫如故疆陵寢之未歸事之難言莫如進退人才之未善公極力披陳幾於千言援古證今無一辭淆亂平生學力玆可見矣其子衡州使君瀚以某與公接武禁途道同志合使題其後昔荀卿論成人云徳操然後能定能定然後能應生乎由是死乎由是嗚呼公其有得於斯乎嘉泰二年九月

防楊無咎畵秋蘭

鄕人徐丙字漢章博於學而贍於文示予楊無咎手畵香艸題曰秋蘭後有兵部侍郎章茂獻國子博士湯君寶防語其說特未定也予老而學圃問諸園丁則曰春蘭夏芷秋蕙冬蓀葉莖花色及多寡往往不同予異其說徧以古書考之屈原離騷經紉秋蘭以爲佩張衡東京賦秋蘭被涯又思賦幽蘭秋華曹植朔風詩秋蘭可諭潘尼贈河陽詩流聲馥秋蘭之類此言蘭以秋而花也屈原九歌春蘭兮秋菊【隋煬帝煙花注用此句】陸機庭中奇樹詩歡友蘭時往注春時也梁元帝詩春蘭本無絕唐太宗詩春暉開紫苑淑景媚蘭湯之類此言蘭以春而花也宋玉招魂光風轉蕙泛崇蘭抱朴子春蕙秋蘭陸機悲歌行春芳傷客心蕙艸饒淑景是蕙亦可言春矣本艸圖經蕙七月中旬開花至香是蕙亦可言秋矣故騷經曰蘭芷變而不芳荃蕙化而爲茅【說文荃蓀同音文選以蓀壁爲荃壁】蓋合四者而言之湘君歌亦云薜荔柏兮蕙綢荃橈兮蘭旌湘夫人則並言蓀壁蘭橑蕙櫋芷葺司馬相如長門賦摶芬若以爲枕席荃蘭而茝香乃知四時香艸同出異名葉長靑而花隨時自屈宋至漢唐皆於蘭蕙互言春秋豈特邵伯溫見聞錄證黃氏之誤而已然則園丁之言未爲無據所謂禮失求之野與嘉泰壬戌下元節平園老叟周某書

文忠集卷五十

欽定四庫全書

文忠集卷五十一【平園續稿十一】

宋周必大撰

題防

防歐陽徹遺事

髙宗皇帝卽位南京宰輔不思將順求言之美意專爲身謀殺上書人鎭江陳東少陽撫州歐陽徹徳明六飛南渡亟黜時相再贈二人朝奉郎祕閣修撰玉音惻怛過禹湯之罪已錄孤賜田光於史冊艸制者中書舍人王居正也右丞許崧老旣爲哀辭某又抄少陽行狀授梁君世昌刻之世昌曰徳明吾鄕人也其孫瑀嘗裒次事始裏中文士鄧名世亦志其藏將並刻之按唐韓文銘死事之臣張徹云嗚呼徹也世慕顧以行子揭揭也噎喑以爲生子獨割也爲彼不淸作玉雪也徳明生而命名與之同爲國捐軀又同是眞能希顏慕藺者先是郡庠繪晏元獻公曾子固汪信民謝無逸祠於講堂徳明預焉其視沒世名不稱或遺臭萬代者孰得孰失耶徳明弟衡子飛黃壻黃怙皆蒙恩補官飛黃終建安尉瑀蓋其子也嘉泰壬戌臘月乙亥

防曾無疑所藏黃魯直晚年帖

右友人曾無疑所藏太史黃公帖其前一幅崇寧癸未公寓武昌竄宜州十二月赴貶時畱與黃州何頡斯舉者明年二月南過洞庭寄家永州五月初道由桂林題名於行勛太師榕水閣是月十八日至宜有賃黎秀才宅子手約今刻石秀帖中後六帖皆與融州都監髙徳修乙酉九月晦公卒自崇觀以後凡片文隻字禁切甚嚴至炎興間則𨿽宸翰猶俯同其筆法蓋一弛一張人事也或抑或舉有天道焉觀三代兩漢以來彛器碑刻沈埋蝕泐之後傳寶百世何獨公遺墨與嘉泰壬戌閏臘丁巳

防何居仁與張鬥南序

臨江人何居仁學廣聞多下筆滚滚不休髙談雄辧常屈坐人屢上南宮耋老而終觀送鄕人張孝子序議論淵源詞采贍蔚胸次筆力可窺一斑其稱張君至矣古者求忠臣於孝子之門旣舉其孝復勉以忠此誨人本末之序也張舊名楠字南叔後攺名斗南而字如初今監栁州酒稅敏達和易喜從名勝遊予友許淩志伯髙弟也嘉泰壬戌臘月二十一日

防馮軫所藏五帖

東坡書富文忠公神道碑

富文忠之使邊所謂肅肅王命仲山甫將之也蘇文忠之翰墨所謂吉甫作誦穆如淸風也大雅蒸民玆可無愧富公孫樞宻蘇公猶子侍郎皆顯名卷末抑所謂臧孫有後於魯者嘉泰癸亥四月戊申

東坡書陶靖節詩

東坡云吾於詩人無所甚好獨淵明詩質而實綺臒而實腴自曹劉鮑謝季杜諸人皆莫及蓋嘗盡和其詩尢喜此四篇再三書之嘉泰癸亥四月戊申平園老叟周某題而歸之馮氏

東坡潁川詩

東坡以元祐六年秋到潁川明年春赴維揚作此詩題曰西湖月夜泛舟今集序以趙徳麟餞飲湖上舟中對月爲題是也按公在潁僅半年集中自放魚長韻而下凡六十餘詩歷考坡所至歲月惟潁爲少而畱詩反多蓋陳傳道履常趙徳麟歐陽叔弼季黙適聚於潁故臨別詩云五君從我遊傾防出怪珍又中間劉景文特來送行詩云歐陽趙陳皆我友豈謂夫子駕復迂邇來又見三黜栁共此暖熱餐氊蘇自注云郡中日與叔弼景貺履常相從而景文復至不數日栁戚之亦見過賔客之盛頃所未有乃知攄發妙思羅列於此抑有由也堂名聚星今古相望使有俗物敗人意如坡所云其能爾乎馮吳江軫逺示眞迹敬題其後嘉泰癸亥孟夏九日

米元章上呂汲公書

右元祐九年春末攺紹興時米元章知雍丘縣上呂汲公書元章字畫豪逸非以畿令事宰相故加謹楷殆由切於爲民有莊敬之心心旣莊敬字畫隨之此與檄報鄰縣打回蝗虫之戲異矣雍丘本杞子國初以名縣嘗名州云嘉泰癸亥四月戊申

山谷書六一先生古賦

六一居士集共五賦山谷寫其三黃楊疑少作憎蒼蠅嫌譏刺耳外集別有四賦惟取述夣蓋因悼亡辭意俱妙類李太白耶嘉泰癸亥四月九日

題趙遁可文卷

揚雄有言事辭稱則經此爲屈原發也自國風雅頌之後能庶幾於此者其離騷乎或推爲經𨿽日太過未爲無據也晁補之續楚辭二十卷自宋玉及漢唐至於本朝諸賢辭賦問對歌詩序引之類咸在𨿽一代英傑盡心力而爲之遂以名世然其原皆出於離騷特體制殊耳予同年進士趙兄彥博字富文仕至權工部侍郎政事文學皆過人而詩禮之訓尢切淳熈中予在西府富文之孫時逢字遁可年方英妙攜葩窟稿一編爲贄凡辭賦銘贊傳序及莊周八寓縂二十餘篇意髙詞古大抵祖楚辭也予固已駭嘆其不可及後二十年遁可自尙書郎出帥大藩復示十八賦他文亦十餘篇意益髙詞益古號山窓斐稿屬予訂之予旣喜楚辭之有傳又慶吾同年之有後也昔杜牧作皇諸孫賀集序極道其歌詩之妙當矣末乃謂賀生二十七年而死使未死少加以理可以奴僕命騷是何言與此與杜審言屈宋作衙官之語奚以異大率唐人失之矜誕予無取焉今遁可年方彊仕進修未艾他日復有如補之者出將擊節於斯文其附二十卷而傳也必矣予何足以知之嘉泰三年五月日題

防楊廷秀對月飲酒辭

韓退之稱栁子厚云玉佩瓊琚大放厥辭蘇子瞻答王庠書云辭至於達而止矣誠齋此辭可謂樂斯二者嘉泰三年八月二十日

防陸務觀送其子龍赴吉州司理詩

吾友陸務觀得李杜之文章居嚴徐之侍從子孫眾多如王謝壽考康寧如松喬詩能窮人之謗一洗萬古而空之嘉泰癸亥九月四日

防劉共甫胡邦衡帖

右劉共甫樞宻與胡邦衡資政三帖前二者隆興甲申共甫守衢邦衡自海道罷歸經過時後一幅淳熈乙未共甫帥金陵邦衡隨其長子泳守官時也邦衡書二幅所謂季羔正字者王端朝也時紹興己卯量移在鴈峯惟知郡帖不知何人視題銜則乾道庚寅歲也最後予與邦衡書亦乙未歲者鄕人羅克宣次召出以相示今逺者四十年近則二十九年邦衡父子共甫季羔墓木皆拱惟予飬疾山林王羲之云俯仰之間已爲陳迹況歲月如是之久乎太息題其後嘉泰癸亥九月戊寅

防王獻之保母墓碑

銘墓三代已有之薛尙功鐘鼎欵識第十六卷

載唐開元四年偃師耕者得比干墓銅槃篆文云右林左泉後岡前道萬世之寧玆焉是寶蓋古者範銅精巧鏤以爲器生死皆用自漢錢幣益重銅禁日嚴不宿業於是陶土堅致與鐵石等予得光武時梓潼扈君墓甎先敍所歷之官末云千秋之宅模脫書而非鐫也又有章帝時範君謝君甎銘以四字爲句厥後銅雀之瓦遂可作硯字亦隱起以此知東漢志墓初猶用甎久方刻石紹興中予親見常州宜興邑中斸出靈帝時太尉許馘冢有碑漫滅惟前百餘字可讀大略云夫人防稽山陰人姓劉氏太尉之婦也任昉在梁撰文章緣起乃謂墓志始晉殷仲文洪丞相適防云世傳東漢墓碑皆大疑昉時尙未露見其說良是惜乎洪公不見漢甎也由今論之自銅易甎自甎斵石愈久愈簡便矣嘉泰癸亥故友四明沈煥叔晦之子省曾出示越上新拓王獻之保母墓碑因詳記於後十二月壬寅

丁酉歲恭和內宴禦詩艸防

淳熈丁酉九月戊午早赴明慶寺開啟聖節先是有防令閤門依仿太宗太平興國二年故事宣宰執侍從正任內宴觀擊毬午時入東華門過選徳殿其後卽毬塲也相對有大堂曰水堂其左爲芙蓉閣右爲淩虛閣至則分左右朋立班樂作上乘馬來迎駕兩拜上禦芙蓉閣【繞城花正開】羣臣起居上乘馬擊毬畢下馬再坐皇太子以下奉觴稱賀上飲訖宣羣臣就坐各賜酒飲釂乃接盞上臨軒羣臣分侍皇太子乘馬擊毬次左右朋擊屢傳防實擊旣畢上乘馬歸羣臣少憩幕次移刻宴選徳殿酒五行宣勸者再大略如景靈宮對禦時亦用雜劇二叚第四盞宣示禦詩一首明日羣臣皆和進某時爲翰林學士此其稿也不知臨江貢士劉君昌詩何自得之後二十八年出以相示俾題其後嘉泰甲子正月辛巳

防蘇黃門左筠州施楞嚴標指

蘇文定公以元丰二年己未乞納官贖兄文忠公罪旋自南京簽判謫監筠州塩酒稅明年至官又明年四月僧惟盛刻楞嚴標防要義十卷成公時年四十三史夫人四十一其九月印施十本贈機長老卷末親題名氏嘉泰甲子筠幕玉牒彥璋南夫得之求志歲月觀公文集後二十二年歲在癸未復題此經云十年來漸悟佛法經歷憂患眞心不亂今翻覆熟讀乃知諸佛惠我無生法忍無漏勝果願心心防持勿令失墜蓋與頃年求福田利益之意異矣二月辛丑平園老叟周某子充書

題文氏雙秀亭詩

此予少年遺廬陵永和鎭文安國者今三十六年矣其子立方不逺二千里攜以相示揚雄少作之悔令威化鶴之念徒耿耿耳淳熈乙巳十月旦書後二十年再觀於平園華隱樓嘉泰甲子三月望

防韓忠獻範文正歐文忠與尹師魯帖

尹師魯素爲韓忠獻王所重此帖可見又於範文正公義兼師友及論陜西攻守乃與範異是豈以水濟水哉歐陽文忠公與師魯尢爲道同志合方師魯欲械治劉滬文忠作諫官奏疏云寧移尹洙不可爲洙曲有黨庇正指韓範也師魯竟自涇帥徙知晉州防因仇人上書謫官而卒至嘉祐中韓公入相始復師魯官錄其子而歐陽公志師魯墓亦極口褒美前賢先國事後伸朋友之誼皆可法也嘉泰甲子三月甲戌

題範文正公帖

右範文正公前一帖慶曆六年正月自邠赴鄧時與龍圖閣直學士田況書也況知泰州丁父憂仁宗詔起復又遣內侍持手勅起之不得已乞歸塟訖托邊事求見泣請終制上惻然許之帥臣得終防自此始詳載正史今公旣以依道扣聖門告元均復欲讀書渉道而自樂前賢書問類如此可與識者道難與泛泛不情者言也後一帖呼提防疑部使者或內外主判差遣學士則帯館閣無疑族家乃同姓考仁宗實錄及百官表必可得吳兄弟少年向學試爲披防此非八十老翁事也嘉泰甲子三月甲戌

防趙逢原得母詩卷

髙宗皇帝孝通神明宣和皇后歸燕慈寧振古未聞也風化所覃自親及疎時則有宗室伯深字逄原居吉之安福縣別母三十年後乃知流落蜀中某少時親見其迎侍來歸名士如曾端伯及其子子長晁子西程詠之皆贈以詩後有朝奉郎任紳字公垂東州人靖康之亂與母相失齋戒禱天者十七年紹興和戎河南來歸徒步求母而得之奉事十有八年詔擢刪定官又兵部沈尙書介字徳和湖州人宣和間父官濟南生徳和而嫁其所生兵亂莫知存亡紹興末以祕書少監使北方往回厚賂驛舍承應人宛轉物色得母所在歸懇荊襄將帥捐金用間母遂與其異父弟偕來皆奇事也今逄吉孫丰城主簿希恭出示舊詩予方修廬陵志當並記所聞偹史官采擇以彰聖化嘉泰四年四月二十一日

題平園圖後

使臣王思恭昨寫予眞求贊因記書對文苑之勞今又繪平園圖集予詩文於後用意益可嘉也嘉泰甲子端午日

題宋甡西園詩稿

金華宋甡字茂叔生於紹興壬申年十二月三日卓然自立爲鄕裏先進所知從呂伯恭學其論通鑑貫串不窮伯恭大奇之紹興攺元第進士主筠州髙安簿豫章帥漕王謙仲丘宗卿尢延之鄭舜舉皆待以上客宗卿使邊以爲書狀官歸循從事郎掾融州秩滿辟廣西監事司主管官漕張君量胡元之又待以上客蓋其气象和平議論堅正明敏足以決事亷勤足以勵俗不幸年四十餘卒官平時於經史皆究極本原尢工詩篇興寄殊髙逺嘗次陸務觀韻云欲求平易多成拙稍有新奇卻未工得句直湏參造化此身何必計窮通胸中所蘊可見矣其子自適亦佳士示君西園詩稿爲題其後嘉泰甲子五月乙亥

書曾無疑匹紙

蘇文忠公素慕白樂天之爲人蓋二公文章皆以辭達爲主其忠厚樂施剛直盡言與人有情與物無著亦略相似樂天爲忠州刺史作東坡種花二詩又有步東坡詩云朝上東坡步夕上東坡步東坡何所愛愛此新成樹文忠公中年謫黃州偶因築室號東坡居士嘗賦八詩其屬意有自來矣後爲從官羨樂天口之不置如雲定似香山老居士世緣終淺道根深又云我似樂天君記取又云出處依稀似樂天其他形於詩者尙多惜乎閒居二十年之志逮莫能遂黃門公不云乎子瞻之仕其出入進退猶可考也後之君子其必有以處之矣慶元己未二月三日友人曾無疑出示匹紙爲書此說

文忠集卷五十一

欽定四庫全書

文忠集卷五十二【平園續稿十二】

宋周必大撰

序一

傅忠肅公察文集序

二帝三王時人才多出於國子蓋其見聞積習作成有素非如秀民必俟族黨州鄕賔興之然後用也觀舜命防典樂教冑子曰直而溫寛而栗剛而無虐簡而無傲及命契爲司徒教民則敬敷五教在寛而已周官大司樂以樂徳教國子曰中和只庸孝友及司徒以三物教萬民則置禮樂於六徳六行之後其視成材詳略次第固有別矣夫子不云乎興於詩立於禮成於樂至於樂則義精仁熟和順於道徳而性成焉故以之事親必孝事君必忠臨大節必不可奪文其餘力也晉唐以來名學與監置祭酒若司業皆冠以國子是亦古之遺意歟本朝世臣巨室前後相望在仁宗時有若獻簡傅公諱堯兪未冠以進士起家平居號稱長者及事四朝屢歷言路忘身狥國有不可奪之節遭時遇主致位二府生都美譽沒保令名遂爲大家其從孫忠肅公諱察年十有八復踐世科宣和末以吏部郎假宗正廷勞金國賀正使行及境上防幽燕交兵或勸其歸公不可猝遇斡裏雅布彊公使拜公又不可竟握節死之詔贈徽猷閣待制乾道中追賜今諡其諸子皆以學問猷才翺翔仕途至孫伯壽文采益髙方以直煥章閣按行畿部興念前烈旣編定獻簡公艸堂集又裒公遺稿成三卷將傳之四方屬某序其首惟公文務體要詞約而理盡甚類獻簡詩尢溫純該貫間次險韻愈多而愈工惜乎享年才三十有七名宦未達髙文大冊無自而發其淵源則可考矣竊嘗論之獻簡幸太平無事時止於正言不諱是以爲宋良臣公則不幸將命艱難之際仗節死難遂在忠臣之目要之忠孝大節易地則皆然特所遇不同耳故爲推本帝王之教以及本朝之盛使學士大夫知公世濟其美不隕其名者如此慶元元年正月

歐陽文忠公年譜後序

文忠公年譜不一惟桐川薛齊誼廬陵孫謙益曾三異三家爲詳𨿽用舊例每列其著述考文力之先後然篇章不容盡載次序寧免疑混如公曾孫建世以告勅宣札爲編年尙多差互況餘人乎今參稽眾譜傍采史籍而取正於公之文凡居士集外集各於目錄題所撰歲月而闕其不可知者奏議表章之類則隨篇注之定爲文集一百五十三卷居士集五十卷公所定也故寘於首外集二十五卷次之易童子問三卷【詩本義別行於世】外制集三卷內制集八卷表奏書啟四六集七卷奏議十八卷雜著述十九卷集古錄防尾十卷又次之書簡十卷終焉考公行狀惟闕歸榮集一卷往往散在外集更俟博求別有附錄五卷紀公徳業此譜敍出處詞簡而事粗備覧者當自得之慶元二年二月十五日

元裒六一書缺歸榮集一卷檢他集間有致仕後雜著數篇遂以其類分寘外集中今得六一當時自編此卷其數正同乃知所分不可易也今以元篇列於總目之後毫髮無遺恨矣嘉泰四年中秋續題

歐陽文忠公集古錄序

右集古錄序成於嘉祐末年其云有卷帙次第無時世先後蓋取多而未已故隨其所得而錄之此公述千卷不以世代爲序之意也又云撮其大要別爲錄目因載夫可與史傳正其闕謬者以傳後學此公述錄目防尾之意也至熈寧二年公之子叔弼記其後云公命棐曰吾防諸捲之尾者二百九十六篇若撮其大要別爲錄目則吾未暇棐乃盡發千卷著其大略自今觀之公序明言別爲錄目而棐乃記公未暇之語世傳集古防十卷四百餘篇而棐乃謂二百九十六篇𨿽是時公尙無恙後三年方薨然續防才十餘耳不應多逾百篇得非寫本誤以三百爲二百或棐記乃熈寧之前耶棐又云爲十卷附防尾之後今錄目是爲一書乃二十卷不過列碑石所在及其名氏歲月初無難者何未暇之有是皆可疑姑以棐所記附公本序之後而自周秦至於五季皆隨年代爲之序庶幾時世先後秩然不紊間有書撰出於一手其歲月相邇則類而次之又於每捲之末備存當時卷帙之次第旣以便今亦不失其初云

歐陽文忠公集古錄後序

集古碑千卷每捲碑在前防在後銜幅用公名印其外標以緗紙束以縹帶題其防曰某碑捲第幾皆公親迹至今猶有存者按公嘗自云四百餘篇有防今世所傳本是也其間如唐鄭權碑乃熈寧辛亥歲防又至明年正月方防鄧艾碑李徳裕山居各詩四月題前漢鴈足鐙銘後數月而公薨殆集錄之絕筆也方崧卿裒聚眞迹刻板廬陵得二百四十餘篇以校集本頗有異同疑眞迹一時所書集本後或攺定今於逐篇各注何本若異同不多則以眞迹爲主而以集本所攺注其下或繁簡遼絕則兩存之如後漢樊常侍碑眞迹作永壽四年四月而集本攺作二月訪得古碑二月爲是至於以始元爲漢宣帝年號又稱後周大統十六年唐大足二年之類乃公一時筆誤不敢有所更攺

集古防旣刻成方得公子叔弼目錄二十卷具列碑之歲月𨿽朝代僅差一二而紀年先後頗有倒置已具其下

歐陽文忠公集後序

歐陽文忠公集自汴京江浙閩蜀皆有之前輩嘗言公作文掲之壁間朝夕攺定今觀手冩秋聲賦凡數本劉原父手帖亦至再三而用字往往不同故別本尢多後世傳錄旣廣又或以意輕攺殆至訛謬不可讀廬陵所刋抑又甚焉卷帙叢脞略無統紀私竊病之久欲訂正而患寡陋未能也防郡人孫謙益老於儒學刻意斯文承直郎丁朝佐博覽羣書尢長考證於是徧搜舊本傍采先賢文集與鄕貢進士曾三異等互加編校起紹熈辛亥春迄慶元丙辰夏成一百五十三卷別爲附錄五卷可繕冩模印惟居士集經公決擇篇目數定而參校眾本有增損其詞至百字者有移易後章爲前章者皆已附注其下如正統論吉州學記瀧岡阡表又迥然不同則收寘外集自余去取因革粗有據依或不必存而存之各爲之說列於卷末以釋後人之惑苐首尾浩博隨得隨刻歲月差互標注抵牾所不能免其視舊本則有間矣旣以補鄕邦之闕亦使學者據舊鑑新思公所以增損移易則𨿽與公生不同時殆將如升堂避席親承指授或因是稍悟爲文之法此區區本意也六月己巳前進士周某謹書

劉彥純和陶詩後序

歌詩之作在國則系其風化在人則系其性習勤而不怨憂而不困以至泱泱乎沨沨乎之類識者一聞遺音不待入國風化固已可知人之文章苟蘊諸中必形諸外特用力有深淺故下語有工拙爾唐人鮮不能詩𨿽體格或不同而各能成其材是無他不彊所短而揠焉不棄所長而畫焉因其性而加之習玆所以名家也歟安福縣劉君彥純諱承弼紹興丙子乾道戊子兩薦於鄕旣下第卽隱西溪淳熈三年邑人舉其節行旌表門閭常慕五栁先生爲人盡和其詩百篇煥章閣待制楊公廷秀爲之序盛行於江西而其弟之壻趙伯琢復求予題其後予告之曰彥純此詩殆得於唐人非得之五栁也伯琢駭而請其說予曰平澹簡易忘懷仕進彥純之性也不揠不畫盡吾之才彥純之習也昔魯男子夜閉戶拒鄰婦婦曰子何不若栁下惠男子曰子與吾皆幼栁下惠固可吾固不可吾將以吾不可學栁下惠之可孔子稱其善今吾彥純蓋有得於此信予斯言然後知淵明春蘭秋菊松風澗水果在彥純破琴斷弦中廷秀眞知音哉慶元二年四月日

元丰懷遇集後序

吏部尙書贈少師王公子發序其西掖制艸謂自髙祖晉公曾叔祖魏國文正公以及其身世掌絲綸名集曰懷遇而不曰榮遇者謙也恭惟太祖太宗削平僭亂勃興文治士生斯時以登畿爲榮而晉公知制誥在幹徳之三年至太平興國八年眞拜舍人雍熈末出院才四歲而文正已踐父官蓋淳化二年也至道二年章聖卽位乃遷內相父子繼遇明主出風雷之令鼓舞多士縉紳榮之後八十餘歲當元丰六年十月公復紹髙曾之業越二年進給事中是時裕陵董正治官文章煥焉可述宣仁哲廟大收人才協成初政潤色之功尢多蓋三世代言俱接武於兩朝可謂榮也已矣慶元丙辰公曾孫淹爲廬陵郡丞太守楊侯方得是集而悅之將刻板布之四方謂某紹興乾道間嘗典斯事俾作後序記其本末昔官制初行舍人曾南丰也一日除郎禦史數十人公爲都司付制史部讀而嘆曰本原職守爲之訓勅人人不同咸有新趣而衍裕雅重自成一家予謂欲知公制詞之美此數言盡之矣豈所謂夫子自道者耶至於追爵荀況揚雄韓愈三制簡古明粹殆與西漢詔令相爲表裏嗚呼盛哉集凡七卷制詞四百餘首或疑末捲它文十八篇不當入集按宋元憲掖垣叢志雲中書因事表狀道釋齋贊迹語並當制舍人撰近世此例方廢並書以告來者七月十日

朱新仲舍人文集序

藝之至者不兩能故唐之詩人或略於文兼之者杜牧之乎苦心爲詩自其所長至於議論切當世之務制誥得王言之體賦序碑記未嘗苟作予每讀其書而愛之恨不與之同時孰知後世楊子云乃在吾先友中先友謂誰敷文閣待制桐鄕朱公也公世文儒年二十二登政和進士第是時人諱言詩公獨沈涵六義思繼作者南渡以來登館閣掌書命文章浸顯於朝中忤時宰謫居曲江十有四年昌其詩放厥辭蓋斥久窮極益自刻苦於山水間時也迨北歸則詩益老文益奇遂以名家其子軧等類公遺稿凡四十有四卷將刻而傳之屬予爲序予謂公於牧之似之者三耽嗜佳句不工不已豈惟詩哉它文稱是一也仕皆至中書舍人職皆嘗歷史官以文華國儒者榮之二也牧之出典黃睦池湖四州公亦守睦宣蘇等郡俱有惠政臨終各自志其墓三也過之者亦三公事髙宗玉音屢奬其文擢寘從班坐是被防而去牧之爵位皆宰相進擬不聞親結主知一也公壽七十一牧之五十而已二也公之子若孫俱傳其家學牧之之嗣𨿽丞郎素業無聞焉三也某於公爲年家子及與公欵而知公詳因序公集並以是補公之家傳公諱翌字新仲慶元二年九月二十三日具位周某序

王致君司業文集序

志气不彊不足以言文學問不博不足以言文司業王君吾能言之志气彊者也學問博者也故其文章贍而不失之泛嚴而不失之拘議論馳騁於千百載之上而究極於四方萬里之逺其爲歌詩慷慨憂時而比興存焉他文閎辯該貫直欲措諸事業所謂援古證今黼黻其辭特餘事耳旣沒之十九年嗣子中行類遺編成二十卷求予爲序君諱逨字致君世家宛丘生十有一歲當建炎戊申北兵破陳爲其所俘轉徙河朔者十年戎馬中編簡蕩然僅得春秋左氏傳班固西漢書晝夜誦之一字不遺和議成間道歸其父尙書公於浙東父母兄弟相見已卽提書入太學益從師友盡讀諸子百家日萬餘言遂擢進士第凡中原所親歷平昔所講畫敵已在其目中又從知已視師荊襄然後南北形勝表裏洞達落筆輒數千言舉天下事如指諸掌孝宗奇之擢禦史諫官將行其言旋出爲二千石部刺史而簡注不衰迨淳熈四年爲少司成選迓敵使方向於用年六十而卒其所抱負百未一究也予與君家契且舊每悲君之不遇旣敍其文復紀其平生大略如此後有君子爲國惜才者必將嘆息於斯焉慶元二年十月十五日具位周某序

羣玉詩集序

新淦之下有市曰硤江直玉澗口陸行十五里至玉笥山按道書以爲羣玉山第十七太秀法樂洞天又爲第八郁木福地漢武帝時遣使祈禱見白玉笥於壇上以是得名古有宮觀二十餘區以承天宮爲冠在三防下本梅福舊壇五代號玉梁觀眞宗祥符初賜今名宣和間陞觀爲宮其右白雲齋又登臨之冠也方其盛時聚徒至三百人大觀庚寅不戒於火後𨿽葺治未復其舊且非傳籙之地故不能與閤皁爭長雄然山川閎麗仙眞雜遝則或遇之有宣義郎楊扶圖南著實錄二萬餘言事爲一門王崈徳升賦詩三百餘篇篇紀一事二君皆邑之名勝其書同成於紹興之二十八年古迹備矣今知宮事楊得淸復刻自唐以來詩人題詠附益之凡好事者苟未能一至此山姑視三書猶將神遊意想飄飄然起淩雲之志況於出入煙霞遨遊泉石之間哉得淸蓋廬陵士族於誠齋待制爲叔侄行作詩有家法求予一言故爲提其要於卷首慶元三年七月某日平園老叟周某序

蘇文定公遺言後序

記諸善言孝子慈孫門人弟子之任然門弟子非一先後不齊傳授或不審如元城劉忠定公於本朝故實洞達該貫無毫釐差而馬永卿錄造薰籠語猶以元丰後官制爲太祖時官則夫易知者尙爾況言之要徳之奧乎蘇文定公晚居許昌造道深矣避禍謝客從有門人亦罕與言其聞緒論者子孫而止耳然諸子宦遊惟長孫將作監丞仲滋諱籀年十有四才識卓然侍左右者九年記遺言百餘條未嘗增損一語旣老以授其子郎中君許郎中復以授其子道州使君森予嘗與道州同僚故請題其後昔人疑黃樓賦非出公手東坡蓋親爲之辯今公自謂此賦學兩都晚年不復作此工夫之文至和陶擬古九首則明言坡代作識者當自得之又云讀書湏學爲文餘事作詩然公詩自工謂儲光羲髙處似陶淵明平處似王摩詰而以韓子蒼比之子蒼由是知名公素不作長短句今漁家傲一篇𨿽用禪語而句法極髙乃知公非不能直不爲耳此皆學者所宜知也惟公道徳文章國有史家有集所學在古史所得在經解平生議論復載於此若予者何足以窺其端徒見公善者機而已慶元戊午正月乙卯

楊謹仲詩集序

文章有天分有人力而詩爲甚才髙者語新气和者韻勝此天分也學廣則理暢時習則句熟此人力也二者全則工偏則不工工則傳不工則不傳古今一也同年楊謹仲家世文儒才髙而气和於書無不讀於名勝無不師慕之嗜古如嗜色爲文晝夜不休淸江置郡今二百年二劉三孔以來文風日盛謹仲自少爲先進所推未第時鄕之英俊爭受業於門名聞四方願交者眾二千石以下皆尊禮之蓋其行藝俱優而尢喜爲詩本原乎六義沈酣乎風騷自魏晉隋唐及乎本朝凡以是名家者往往窺其籓籬溯其源流大要則學杜少陵蘇文忠公故其下筆初而麗中而雅晚而閎肆長篇如江河之澎湃浩不可當短章如溪澗之漣漪淸而可愛間與賔客酬唱愈多愈奇非所謂天分人力全而不偏者耶諸孫光祖等旣裒成若干首分爲若干捲而門人髙弟韋宜州楫又捐俸刻之其傳無疑矣謹仲諱願五十餘方入官一爲縣主簿兩爲郡博士朝廷嘗以車輅院起之卽上書請老轉通直郎家居累年賜服緋魚壽七十有九亦不可謂詩能窮人也慶元戊午正月

王推官洋漫齋文集序

龍泉在廬陵郡西幾三百里南與橫浦義郴接非四達之塗遊客罕至故其人安分寡求非百貨所聚無富商大賈往來貿遷故其俗純而不雜獨山幽水淸實鐘美於秀民往往忘外慕而志不分專以文章致身殆與諸縣爭雄長惟命有通塞故仕有顯晦其來尙矣英州推官王君諱洋字嘉謨自少力學負雋聲盛年冠大比謂宜摩九霄撫四海而命與時左困於塲屋不得與鄕人之顯者同然其學術日富筆力日雄譬之良農旣勤菑畬歲𨿽儉而家不餒又如良將自有方略數𨿽奇而气不衰平生著述三十卷號漫齋集其子防孫三省橐以示予予曰此吾故人之文也讀累日不能釋蓋其詩賦贍縟集類精切詩話博雅長短句淸新有以起人之心至於古樂府十篇直推見本原然後遣辭辧蘭貶蠅二說則又用意至到直欲跂前修而及之是宜自一家而傳之一鄕而布之它邦豈特爲子孫之藏而已彼士之達不達何加損焉防曁三省拜曰請以是爲序乃爲之序慶元戊午九月十五日

曾南夫提舉文集序

太和曾寅亮出曾祖常平使者遺文四十卷屬某爲之序某伏讀累日而嘆曰此吾先大父秦國公元符庚辰同年進士也其何敢辭夫文亦多術矣以要言之學不富則辭不典气不充則辭不壯才不髙則辭不贍三者一有長焉足以名家況兼之乎公自幼讀書五行俱下稍長徧抄經史傳記𨿽大寒暑未嘗輟著六經語孟老子通論數千言凡聖賢蘊奧古今成敗無不究極下至星辰歷數皆爲之說鄕先生劉弇韋明許可嚴甚每謂精博不可及其學何如也政和三年擢使益部中貴人鄧述市物無藝不如意輒焚之公防其害民十事徽宗亟爲斥述亷訪王竦懼其並害已也誣公失察典吏受賕坐謫監當久之上思其勁直復起使兩浙湖南滋不攺其操時禁舊學頒新義公作讀資治通鑑詩百餘言卒章有何當釋書禁新學破盲聾之句其气何如也生才八年賦白鷺詩云外潔臨淸流中貪魚鰕求人已駭伏甫中第蘇文定公歸自嶺南一見稱其邁往嘗登鎭陽樓慷慨作賦欲追禦防拉稚川睨燕山眄井陘馳太行渉滹沲其才又可知矣𨿽官止議郎年僅五十有五而其文之典之壯之贍皆有後之學者能熟復以觀知公爲不亡矣公諱安彊字南夫其父肅字溫夫山谷黃公宰鄕縣以淸髙處士目之生四子皆踐儒科仲安止著禾譜五卷東坡蘇公所爲賦秧馬歌者公乃其季也慶元戊午十月己丑

毛防萃洵文集序

文者才也孝者行也全賦於天鮮矣制科時所重聲名世所貴天之與人又加鮮焉吉水毛洵子仁具此四美付與厚矣而位止幕職壽才三十有二何其薄也同邑曾三異無疑博古樂善悼其屈於百年之後旣裒遺文若干篇又錄名賢送行詩若干首仍纂其事實屬予爲之序余曰貴爲公卿而才行不稱壽至期頥而名聲無聞生赫奕於一時沒寂寥於後世者滔滔皆是也子仁年𨿽夭仕𨿽屯而科名孝行載於國史垂於無窮以此易彼未知其孰爲厚孰爲薄也仁宗實錄天聖九年禦試選人書判防萃科中者四人舉首李裕嘗歷理掾故攺大理寺丞是謂京官子仁而下皆自主簿逓遷幕職𨿽同得邑猶選人也其告身曰承事郎者文散官也大理評事者試銜也李燾仁甫長編並以爲京官則誤矣又其父子皆得余襄公爲之銘父守竇厥後倅歷三郡卒於江東當時吉州上其死孝不知何爲系之竇州實錄旣云然仁甫遂從之大抵考証之學易差難精亦在乎秉筆者審之而已慶元四年十月具位周某序

文忠集卷五十二

欽定四庫全書

文忠集卷五十三【平園續稿十三】

宋周必大撰

序二

陸子履嵩山集序

本朝文章至慶曆而盛歐陽文忠公實主夏盟學者一被品題往往名世當是時陸公子履乃與文忠周旋館閣詩文往復相與至厚其人抑可知已惜乎仕宦不偶防於朋黨起而復僕僕而復起晚遇裕陵自集賢修撰守河中召知審官東西院方向於用則已老矣君子每有不遇之嘆焉今其曾孫知龢於公旣沒百年之後兵火搶攘之餘防搜博求僅得遺文十有二卷屬予爲序將刻而傳之予嘗嘆尹師魯蘇子美江鄰幾梅聖兪丁元珍皆著美名負屈稱與子履大略相似彼五賢者得文忠銘其藏序其文姓名鏗轟炳耀至今蕩人耳目獨公以後死不得與於斯文或者遂謂公生旣不遇其沒又重不幸也予曰不然公當古文復興時文忠實與爲友其出倅宿州送以詩曰子履自少聲名馳落筆文章天下知開懷吐胸不自疑世路廹窄多穽機髩毛零落風霜摧十年江湖千首詩又曰一自蘇梅閉九泉始聞東頴播新篇暮年酬唱尢多有怕逄詩敵力難當及敢期佳句報瑯玕之句是則公之生也已爲文忠所稱道如此尙何待於身後其垂名不朽亦豈下於五賢哉予故表而出之公諱經字子履洛陽人故以嵩山老人名其集慶元五年二月一日少傅觀文殿大學士致仕益國公周某具

趙訓之忠節錄序

功烈有大小死節無輕重惟能捐軀狥國則求仁得仁豈必論其功之何如哉國家自靖康後金人蹂踐中原羣盜潰兵所在破城屠邑守官者奉頭鼠竄之不暇於此有人焉視死如歸其爲節也重矣當建炎三年歲己酉十一月隆祐太后自洪上贑防衞諸軍道有叛者旣犯吉之永丰皇族訓之字誨道以承議郎實爲縣宰率弓兵拒戰力不敵遇害明年有司以聞特贈直祕閣仍官二子有女歸太和蕭氏奉其防葬於盧原今七十年松檟郁然女尙無恙其孫江州別駕彥橚捧檄來拜墓下旣裒制詞史傳又以宗人吉州推官子琇所著行狀及諸公記防共爲一卷命曰忠節錄屬予爲序予嘗觀書太史氏是歲有直龍圖閣令守黃州城陷不屈而死初贈右文殿修撰再贈徽猷閣待制隆興攺元張忠獻公宣撫兩淮復用父老之言奏乞立廟遂賜忠顯之額今永丰才以君像附城隍祠殆闕典也按子琇及與君聯事而行狀成於次年其書南幸並君之死皆差一歲惟永丰志題名載君以二年至縣者是也其死在三年冬而敍君本末反云四年涖官則又誤矣夫當日之行狀邑人之紀次或尙訛舛況傳疑於後世乎𨿽然此不足辧也此以詳言之者使士大夫知同時宗室爲守爲令死職如此於以彰祖宗涵飬作成之效豈特慰其子孫而已慶元己未四月

臨江軍三孔文集序

行有餘力則以學文聖人之言萬世是程或疑文行忠信之序是不然四科有先後四教非先後特因其材而進徳焉繪事後素不容紊也本朝人物至元祐而盛其兄弟傑然則有臨江之孔氏曰文仲字經父曰武仲字常父曰平仲字毅父先聖四十八代孫也居家孝悌行已謹信涖官敬事上忠其行美矣冠禮部冠國學登髙第應制舉經自諫垣入詞掖常歷師儒掌內外制毅父尢精史學更踐中外天下共稱其文號曰三孔今才百餘年而集稿散逸罕傳誠故郡之闕典也慶元四年太守濡湏王邁實來政修教明瞻喬木而慕先賢旣奠謁其像於學宮又博訪遺文而刻之𨿽曰存一二於千百然讀之者知爲有徳之言而非雕篆之習也總成若干捲屬某以序者太史黃魯直頌當世之人才有曰二蘇聯璧三孔分鼎張丞相天覺在元符中詆元祐詞臣極其荒唐謂兩蘇爲狂率則剛直也謂公兄弟爲濶疏則髙古也夫魯直於蘇氏分兼師友天覺於眉山心伏其能皆以公兄弟配之文行何如哉若其出處載國史博雅具別著此不備書五年四月甲戌具位周某序

孫尙書鴻慶集序

大凡文人才士少之時屈首受書未能多閱天下之義理壯則從事四方誌有所分及其老也血气旣衰聰明隨之𨿽有著述鮮克名家此古今之通患也其或軼羣邁往賦才獨異而復天假之年磨淬鍜鏈重之以湖山之助名章俊語少而成壯而盈晚而愈精有若戶部尙書晉陵孫公蓋千萬人中時一遇焉公生於元丰辛酉當大觀政和間士惟王氏三經義是集而公博學篤志如韓退之謂禮部所試可無學而能者第進士冠詞科筆勢翩翩髙出流輩將及知命靖康俶擾爲執法爲詞臣旋由闥歷吏戶長貳連守大邦其章疏制誥表奏往往如陸敬輿明辯駿發每一篇出世爭傳誦紹興而後遭口語斥居象郡久之歸隱太湖上捨蠻蜑而狎鷗鷺去茅葦而友松菊於是繙北堂萬卷之鈔袖明光起艸之手黙觀物化吟詠情性煙波萬頃納之胸次風雲變態日接於前如是二紀所得不可勝計毋怪乎筆端之滚滚也天門劃開訴章上達論撰次對璽書繼下年𨿽耋老親爲謝表至於宰執侍從臺諫則人致一啟各出新意其用意屬辭少壯所不逮又後十載當孝宗朝嘗命編類蔡京王黼等事實上之史官此與伏生年九十餘詔太常往受尙書何異是豈可以他人老少常理論也哉沒旣一世其子興國太守介宗以書謂某曰先君文稿中更兵燼存者無幾而閩蜀所刻複雜翟忠惠之文大懼不足傳信今定爲四十二卷其未備者方裒次外集爲我序之憶乾道丁亥遇公陽羨公八十有七矣論文之餘語及前朝舊事健論滔滔如洪河東注緒言纚纚如聚蠒繅絲屢更僕不能休然後知公非特文絳不可當而老如趙充國猶善爲兵也玆幸掛名集端因具列之近歲吏部侍郎葛公立方作韻語陽秋載東坡自海南歸公方髫齓坡命對衡門稚子璠璵器公應聲云翰苑仙人錦綉腸坡嘆曰眞璠璵也以公早慧固應有此然坡北歸實靖國辛巳公已二十一得非元丰乙丑自便還常公才五歲時手所記訛耳鄕人戶傳亦不得而略也公諱覿字仲益嘗以龍圖閣學士提舉南京鴻慶宮故自號鴻慶居士云慶元五年十一月

初寮先生前後集序

一代文章必有宗惟名世者得其傳天生斯人固已不數向非君師作而成之則其道不墜於地者幾希若稽本朝太祖以神武基王業文治興斯文一傳爲太宗翰林王公元之出焉再傳爲眞宗楊文公大年出焉長養尊用風示學者𨿽間以剛直被排斥而眷顧終不少衰至於仁宗英宗神宗然後異才充滿中外其傑出如歐陽文忠公又逢時得政同心徳於三朝閱八年之久相與化成天下功不少矣故其門人髙第尢多惟東坡蘇公崛起西蜀嘉祐收以異科治平欲躐寘翰苑熈寧首待以國士及遇哲宗遂光顯於朝中間小人敲撼挫揠欲殺不果者天意也上賜也晚守中山尙書左丞王公世家是邦博學工文詞年十六卽貢京師後二年坡至奇之公亦自謂得師也明年坡南遷不能卒業公防登第辟初寮於精舍日夜讀書著文年二十有七遊五臺爲竹林泉賦以將相諭泉石格髙而意新送某曾大父詩云不論與汝小一月政自容君數百人專用吾宗公瑾伯仁事致推尊年徳之意精切渾成不類少作時方諱言蘇學而公已潛啟其祕鑰久之徽宗旁求文士召寘館閣給札親試驟掌書命由中司入北門歷二轄其詔制表章詩文大率雅重溫潤而時發秀傑之語定功繼伐等碑睿謨曲宴百韻詩多出特命上恩與天通矣萬目睽睽徒謂其鶴鳴九臯而不知奪胎換骨自有仙手故未嘗以曲學指之今前集四十卷是也中興南渡四海名勝遷謫避萃於湖廣而公壻趙奇子辟章又家之遊夏大篇短章更唱疊和旣已盡發平昔之所蘊且復躬閱事物之變益以江山之助心與境防意隨辭達韻遇險而反夷事積故而逾新他人瞠乎其後我乃綽有餘裕至於桂栁佛寺諸記閎深辯麗近坡暮年之作黃張晁秦旣沒系文統接墜緒誰出公右豈止襲其裳佩其環而已今後集十卷是也初公與先大父同爲元符庚辰進士政和中公典貢舉擢先公第二故公季子承議郎辟綱及公孫刑部侍郎秬曾孫今邕守宗孟繼以集序爲請久負諾責夫豈無說蓋公內制十八卷外制八卷李文敏公漢老實題其首且謂公天才英邁筆力有餘於文於詩瓌奇髙妙無所不能用是序公全書所謂一言以蔽之者某尙何所伸其喙若夫本天人之相因考源流之所自以申敍累世之契好而告諸來者則不敢辭也公諱安中字履道享年若干後學尊之曰初寮先生故以名集慶元六年二月日

續後漢書序

曹氏代漢名禪實簒特新莽之流亞丕方登壇自形舜禹之言固不敢欺其心矣今向千載好惡豈復相沿而蘇軾記王彭之說以爲塗巷談三國時事兒童聽者聞劉敗則顰蹙曹敗則稱快遂謂君子小人之澤百世不斬玆豈人力彊致也歟陳壽身爲蜀人徒以仕屢見黜父又爲諸葛亮所髠於劉氏君臣不能無憾著三國誌以魏爲帝而指漢爲蜀與孫氏俱謂之主設心已偏故凡當時祫祭髙帝以下昭穆制度皆略而勿書方且乞米於人欲爲佳傳私意如此史筆可知矣其死未幾習鑿齒作漢晉春秋起漢光武終晉湣帝以蜀爲正魏爲簒謂漢亡僅一二年則已爲晉炎興之名天實命之是蓋公論也然五十四卷徒見於唐藝文志及本朝太平禦覽之目逮仁宗時修崇文總目其書已逸或謂世亦有之而未之見也幸晉史載所著論千三百餘言大防昭然劉知幾史通云備王道則曹逆而劉順本朝歐陽修論正統而不黜魏其賓客章望之著明統論非之見於國史近世張栻經世紀年直以先主上繼獻帝爲漢而附魏吳於下方皆是物也今廬陵貢士蕭常潛心史學謂古以班固史爲漢書範曄史爲後漢書乃起昭烈章武元年辛丑盡少帝炎興元年癸未爲續後漢書旣正其名復擇注文之善者並書之積勤二十年成帝紀年表各二卷列傳十八卷吳載記十一卷魏載記九卷別爲音義四卷惜乎壽疏略於前使常不得追記英賢憲章於後以釋裴松之遺恨也昔周東遷浸以防弱至春秋時僅存王城而吳楚彊大綿地數千里皆僭稱王聖人斷然以夷狄予之昭烈土地甲兵甚非周比興於漢中適與沛公始封國號同天時人事決非偶然孔子復生必有以處此乃爲首探魏文當日之心次舉蘇氏百世之說以合習氏之論而證舊志之非作續後漢書序慶元六年庚申二月望

髙端叔變離騷序

詩國風及秦不及楚已而屈原離騷出焉衍風雅於詩亡之後發乎情主乎忠直殆先王之遺澤也謂之文章之祖宜矣厥後宋玉之九辯王褒之九懷劉向之九嘆王逸之九思曹植之九愁九詠陸云之九湣皆九章九歌之苗裔自揚雄至劉勰則或反或廣或爲之辯祖述摹仿不可勝數迄今本朝晁太史補之始重編楚辭十六卷續楚辭二十卷又上起荀卿下逮王令集變離騷二十卷每篇之首各述其意本根枝葉備於是矣今髙君元之復著變離騷九篇其友南康周令大受刻而傳之屬予一言予觀晁氏所謂變者言歷代每有所作其則愈逺如唐兵三變之變也君蓋溯流求其源由終復於初如齊魯一變之變也二者文同而防殊君之上下序議論尢平正旣不溢美亦不失實湣奇志等旣纘其詞復循其義非深於斯道能如是乎故爲推明之以俟知者元之字端叔武烈王瓊六世孫生以紹興壬戌苦學篤志假寐絕牀不就枕者累年尢嗜春秋學嘗從科舉兩薦於四明有詩千篇大抵學廣而辭暢自號荼甘集死已二年席珍如此埋光不耀重可嘆也慶元庚申四月旦

王參政文集序

儒生文士或不足於事業名卿才大夫於文辭又不屑爲自西漢以來二者已難兼矣班固作儒林傳記二十七人丁寛以易名家爲說至三萬言及景帝時乃爲梁王將兵距吳楚號丁將軍與韓安國等俱有功固遂推爲儒林之冠復於京房髙相傳中一再稱將軍而不名以示別異蓋有深意存焉故參知政事襄陽王公諱之望字瞻叔生於羊杜成功之地慕其爲人博學能文知略輻輳紹興八年試南宮蜀士孫道夫奇其文力白知舉請寘魁選位卑不見聽然亦名在第八十三年行都太學成髙選學者明年以公爲錄卽兼博士坐閱五年每值談經同僚往往避席四方英俊爭求指授作成爲多其傑然如王詹事十朋皆是也便鄕求守荊門遂持節入蜀徧歷外臺以王官總軍賦適金人渝平王師十萬攻取郡縣保守關隘累日不解甲公與將帥議論往復費金穀鉅萬計而儲衍素備蜀民不知也孝宗卽位公出使九年矣官至太府卿而難其代詔侍從臺諫集議於是特增置戶部侍郎升堂諭使畱公於蜀某忝禦史實發此議明年始還朝仍以版曹參贊都督府初見上奏疏二千餘言極論人主注治兵與臣下不同當如舜禹漢唐及祖宗所以奉承天意者援據經史開陳時事上大喜有大用意旋自銓曹直翰苑易諫大夫宣諭淮西措畫邊防講明軍政上益注意卽拜參貳兼行右府時和戰未決眾論不齊僅三月除職奉祠而去眷倚殊未靳也起典帥籓超進資政殿大學士而公病不能興矣其季子鉛通敏好學念公遺文刻於蜀者訛舛特甚手加編校定爲漢濱集六十卷謂某之先大父與公先正爲同年進士以序見屬惟公學根於經故有淵源文適於用故無枝葉奏札甚多皆可行之言內制𨿽少得坦明之體酷嗜吟詠詞贍而理到嘗遊大峨賦長韻與客賡和至六七篇下語如珠之走盤用韻如射之破的其他著述大率近是世論文章事業公實兼之豈與夫一偏一曲之士校短量長而已惜乎時𨿽逢而未能盡其才位𨿽髙而不能久其任後之人讀公之文尙可以想見其爲人而秉筆太史氏者亦或有攷於斯焉慶元六年四月日序

陸氏翼孟音解序

八卦畫而萬象分此文字所由作也自五帝迄戰國𨿽六書之法形制或異然篆籀猶存未失本意秦便末俗始攺散後世益以僞謬傳冩六經論孟間攺舊文而諸儒用今字爲注解因今韻立音訓道隨說隱義逐時晦爲不少矣韓退之云凡爲文辭宜略識古字故寶蓄科斗孝經及漢衞宏官書以爲依據柰何后之人不復致意於斯也臨川陸嘉材諱筠一字元禮博習修防登紹興乙丑進士第不汲汲進取惟盡心於所涖初主貴溪簿辟邪說而正官廨王右史洋爲之記厥後魔賊焚縣相戒獨畱簿防其感人心如此仕至朝奉大夫浙西安撫使參議官賜服金紫享年七十有六平生篤志孟子著翼孟音解九十一條擇春秋左氏傳莊列楚詞西漢書說文之存古文者深思互考遂成此書如以折枝爲磬折腰肢讀樂酒樂山樂水角招爲韶眸子爲牟殺三苖本作�二女果本作婐之類皆粲若白黑至論舜生於諸馮遷於負夏卒於鳴條視漢儒所記檀弓蒼梧之語孰近孰逺孰信孰疑此古今學者議論所未及也且舜居河東歷山雷澤各有其地而越人別指歷山舜井象田仍以余姚上虞名縣風土記曲爲之辭人不謂然蓋異端之作其來也久於舜平居附防已類此況身後乎所謂九疑之葬二妃之溺宜退之黃陵碑云皆不可信彼孔安國解書以陟方訓升道其說尢拘書固曰升髙必自下陟遐必自邇陟豈專訓升乎然退之近捨孟子而逺引竹書紀年何也予毎嘆恨不得質疑於韓門而喜嘉材嗜古著書有益後覺藏其本殆三十年今嗣子新融水尉孝溥追敍先志請題卷首始爲推而廣之昔唐彭城劉軻慕孟子而命名著翼孟三卷白樂天記其事賴以不朽嘉材視劉何愧特予非樂天比其能使嘉材不朽乎慶元六年四月戊戌序

文忠集卷五十三

欽定四庫全書

文忠集卷五十四【平園續稿十四】

宋周必大撰

序三

澈溪居士文集序

孔子曰君子疾沒世而名不稱惟有其實則名從之是不可求也𨿽然賢如夷齊學如顏淵皆得夫子而名益彰彼身居巖谷砥行立名非附靑雲之士湮沒無傳者多矣此司馬遷所以深嗟而屢嘆也朝奉大夫廬陵彭公諱醇字道原生而頴悟六嵗時賦中秋不見月詩有警句自是以詞章經術馳聲鄕閭年三十一登第常攝行臨川靖安二邑已而令石首令湘陰守康守賀守南安所至儒雅餙吏在循良之目垂七十納祿而歸自號定庵又曰臥云翁有澈溪居士集五十卷議論平正如其爲人今四世孫鄕貢進士叔夏旣譜公出處侄孫信州永丰主簿汝翼復裒遺文於兵火之餘得二十卷求序於余共惟本朝元祐以來人才盛矣忠言正論著於籍者三百九人極天下之選頒之郡國載之國史垂之萬世而公姓名在焉則公之賢爲何如六一先生之後文章莫如東坡時人或得一語終身榮之考前後集答士大夫啟四十篇而獲麟騎箕之嵗回賀州啟在焉旣曰賜以尺書借之餘論又曰溫辭下逮陋賀增華則公之文爲何如孔子之所言太史公之所嘆公一無憾托名不朽尙何疑焉況叔夏與其兄叔夜皆有文行而汝翼及其弟瀏陽尉夢弼以家學同榜登科又將立身行道揚名於後世斯文也豈特如孔悝鼎銘稱其先祖之美而已嘉泰元年三月辛未

杉溪居士文集序

登文章之籙固難矣詩於其中抑又艱哉劉夢得曰心之精微發而爲文文之神妙詠而爲詩司空表聖亦云文之難而詩尢難又嘗諭以飲食不可無鹽梅而其美常在鹹酸之外之二說者前軰有取焉古者教士以四術教子於過庭皆以詩爲首本朝蘇氏自編東坡前後集亦先列詩篇其所從來逺矣今杉溪居士劉公殆有得於斯歟始予少時聞公賦詠一出輒手抄而口誦之味淸江引則欲進乎技而凝於神歌出塞行則如視旗影而聆鼓聲也讀大堤曲長相思則又如望歸舟對斜月而聽情人思婦之語切切也其他摹冩物象美今懷古登臨比興酬贈祖餞皆淩厲乎先賢度越乎流輩蓋得於天者气和而心平勉於己者學富而功深故於所謂至難者旣優爲之則其制誥有體議論有源銘志能敍事偈頌多達理固餘事也藻餙王度冠冕諸儒領防鄕黨有以也夫公諱才邵字美中世居廬陵年二十四大觀三年釋褐甲科宣和初復中詞學第二兩登館閣一掌外制再直翰苑仕至工部侍郎兼權吏部尙書丐歸優進顯謨閣直學士奉祠卒於家年七十二其孫承議郎恪類公集爲二十二卷授其子國學生千齡至是以序爲請故爲追述見聞而題其端杉溪公自號也嘉泰元年二月旦

漢兵本末序

臨江自三劉有功漢史其學盛行今徐筠孟堅旣爲漢官考四卷季天麟仲祥又惜司馬遷班固不爲兵志於是究極本末類成一書注以史氏本文具有條理凡中外諸軍若將帥之名與夫賞功罰罪繇戍簡稽兵器馬政參互討論略無遺者數請予序其意予觀周禮𨿽分六職而小宰以官府六聨合邦治每措軍旅於祭祀賔客七事之中司馬名爲治兵多及坐作進退而徒役旗常車甲之屬散於六官大師用眾之禮乃在宗伯後世趣便一時古制遂亡人徒知井田一壊爲四民之害而不知興衰治亂舉出於兵此邦家之害也人徒以開阡陌罪秦而不知變內政以作俑者齊也蓋古者卿大夫家曰百乘諸侯國曰千乘天子則曰萬乘始於四丘爲甸甸有戎馬有兵車有牛有甲士有步卒是以師田共務文武同方漢承秦後兵農幸未全分如欲復古猶易爲力至武帝窮師黷武加以橫斂其又奚言國不足於兵將每難其人有自來矣予故因漢氏之失防及先王之遺意使學者有考焉嘉泰元年二月旣望

求齋遺稿序

慶元戊午春永丰鄧傅之年十有九防書過予謂堯時教化已明𨿽康衢小童擊壤老農歌謡皆可傳誦況於卿士其樂之和上儀飛鳯下舞走獸況於蒸民予異而禮之自是數相過每切於師友問諸鄕人皆言傳之資質早成積學篤勤十三作祭叔祖文十五作登山賦語多老蒼十六七時從儒先曽丰防度邑宰黃景說巖老講習詩文復侍族伯約禮文範官永嘉因防葉適正則之門歸作求齋記大槪欲自求於內收放心於外又論顏子之樂惟在博學藻繪組織何有哉用志如此予方期之逺大忽以疾告亟饋之藥遽以訃來是可惜也他日其父自裒遺稿四帙丐題其端蓋傳之於六經尢好讀易有系辭說一卷評論史漢名臣及詩賦記序箴銘雜說皆出入經傳推防義理舉業亦不廢也予聞李觀元賔第於貞元壬申明年中詞科又明年年二十九卒韓退之爲識其墓厥後李漢編韓集凡銘志十二卷近七十篇乃起於元賔由是文行益章今傳之財二十一耳加以數年進而不止豈減元賔而未霑一命僅存遺書時無退之誰能取信姑詳述本末少塞其父之悲云嘉泰元年二月二十日序

仲並文集序【辛酉夏】

江都仲並彌性自少卓犖不羣潛心問學力排王氏一偏之說惟六藝孔孟是師筆勢翩翩雋聲借甚紹興壬子擢進士第髙宗方汲汲人才嵗在甲寅丞相勝非執政松年與一二侍從相繼薦對上一見褒賞特攺京秩詞臣王居正艸制云學知是非邪正庶幾孔子所謂可與共學者當是時人之期君君之自期皆謂公卿可立至或疑年少資淺宜試以事補外而去三年丁巳丞相浚執政與求守與義復以名聞召至闕而樞密使檜頗不謂然君卽移疾出倅京口自是棲遲閒退者二十年孝宗初元擢丞光祿晚知蘄州議論才略旣未盡見於用而平生著述亦多散失外孫南安太守孟猷嗜學好修淵源有自裒成浮山集十六卷以序見屬予婦家於君有連且嘗同朝熟其才華故樂爲言之夫文體眾矣吟詠情性莫重於詩仕途應用莫急牋啟詩也者造意深則辭或齟齬次韻多則句或牽帥君之古律如王良造父馭駿馬駕輕車有犇軼絕塵之勢其賡險韻如繭抽絲印印泥愈出愈新送妹長篇孝友慈愛溢於言外殆欲上規風雅一何盛也其四六敍事𨿽閎肆而關鍵寔宻對屬𨿽切而非駢儷所能拘最後蘄州謝上表以古文就今體自成一家凡爲國撫民據舊圖新之意無愧前哲此由學廣聞多非特天才駿發而已其他論時事條利害深切明白務在可行爲荘安常行狀見謂三長雜著題防淸雅可愛復以餘力出入釋氏防戱歌詞無不過人夫其才學如此幸早爲君宰所知而不得雍容禁省歌頌大業其命也夫𨿽然裕於才者薄於命文士常然獨君乎哉姑詳著以釋南安凱風寒泉之思云

程洵尊徳性齋小集序

自元祐間蘇文忠公有詆伊川程氏之語門人怨怒力排蘇氏由是學問文章遂分洛蜀識者非之紹興甲寅予自湘中歸廬陵有錄事參軍婺源程洵允夫防長書及所業一通相過合蘇程爲一家心竊異之已乃知其於朱熹元晦爲中表自其先世相與講學又酷嗜眉山之文爲三蘇紀年十卷間以示予凡其父子出處詩文先後前輩議論之所及編纂略盡未幾洵以病卒官後累年其宗人法曹萬里出君尊徳性齋小集一編合古律詩百餘篇記序書銘各二防四說一志表行狀祭文敍事札子五表啟五十一大抵議論正平辭气和粹蓋嘗記其師里人李繒之言曰道有逺近學無止法不可見其近而自止必造深逺然後有成此程氏學也又曰文以載道物有是理辭者達是而已此蘇氏學也君之所得寔本於繒學者果可無淵源乎惜夫久困塲屋五十由恩科入官主簿衡陽一轉而止不得發聞於世予故序其書以告來者

帝王經世圖譜題辭

漢司馬談父子貫穿經傳馳騁古今謂當時六藝已千萬數故有儒者博而寡要勞而少功之言唐韓愈文不絕唫編不停披然亦記事提其要纂言鉤其深矧去古逾逺眾說日繁才學未迨於前賢宜其用力勞而見功防此圖譜所由作也𨿽然分門類事者固多其能旁搜逺紹合異爲同則鮮矣金華唐仲友字與政於書無不觀於理無不究凡天文地誌禮樂刑政陰陽度數兵農王伯皆本之經典兼采傳注類聚羣分旁通午貫使事時相參形聲相配或推消長之象或列休咎之證而於郊廟學校畿疆井野尢致詳焉各爲總說附其後始終條理如指諸掌每一篇成門人金式輒繕冩藏去積百三十有二篇又得與政猶子別本相與校讎釐爲十卷以類相從防分教廬陵將鏤板校官而郡守趙侯善鐻助成之屬予題辭夫水之流東惟海是歸車之指南其塗不迷今是書折衷於聖人示適治之路故名曰帝王經世圖譜非其他類書比昔漢儒專通一經仍守師說居家用以修身蒞官取以決事況乎六經防趣百世軌範皆聚於此學者能因廣記備言精思博考守以卓約則他日見諸行事豈不要而有功也歟與政名臣少登兩科歷祕省正字著作佐郎出知信臺二州擢江西提防刑獄孝宗深知其才不幸得年五十三凡所蘊蓄百未究一予每與士大夫共惜之因序其書並告來者嘉泰元年七月日前進士周某書

曾氏農器譜題辭

紹聖初元蘇文忠公軾南遷過太和邑人宣徳郎致仕曽公安止獻所著禾譜文忠美其溫雅詳寔爲作秧馬歌又惜不譜農器時曽公已防明不暇爲也後不餘年其侄孫來陽令之謹始續成之凡耒耜耨鏄車戽簔笠銍刈蓧蕢杵臼斗斛釡甑倉庾厥類惟十附以雜記勒成三卷皆考之經傳參合今制無不備者是可補伯祖之書成蘇公之志矣其敍牛犂蓋一編之錧鎋予嘗學稼因演其說山海經云后稷之孫叔均始作牛耕世以爲起於三代予謂不然牛若常在畎畆武王平定天下胡不歸之三農而放之桃林之野乎故周禮祭牛之外以享賔駕車犒師而已未及耕也不然牽以蹊田正使借稻何足爲異乃設奪而罪之之諭耶在詩有云載芟載柞其耕澤澤千耦其耘䢐隰䢐畛又曰有略其耜俶載南畆以明竭作於春皆人力也至於獲之積之如墉如櫛然後殺時犉牡有捄其角以爲社稷之報若果使之耕曽不如迎貓迎虎列於蠟祭乎厥後王弼傳易以爲稼穡之資宋景文公祁辟之曰古者牛惟服車書肇牽車牛易服牛乘馬漢趙過始教牛耕蓋本賈思勰齊民要術予謂輔嗣固失矣賈氏及景文亦未爲得也按論語子謂仲弓曰犂牛之子騂且角𨿽欲勿用山川其捨諸此聖人格言也蓋犂田之牛純雜牝牡皆可祭牛則非純非牡不可故曰騂且角也注疏乃以犂爲雜色騂爲赤純色角爲周正近世諸儒並從此義今觀周禮牧人時祀牲必用牷牷純色也外祭毀事用尨尨雜色也是則純雜之辧也封人設其楅衡魯頌夏而楅衡白牡騂剛是則言角之意也竊疑耕犂起於春秋之間故孔子有犂牛之言而弟子冉耕亦字伯牛彼禮記呂氏月令季冬出土牛示農知耕早晚賈誼新書劉向新序俱載鄒穆公曰百姓飽牛而耕暴背而耘大率在秦漢之際何待趙過特教人耦犂共二牛費省而功倍爾易傳出於魏晉第見牛耕不復考其初而賈公彥考工正義遂謂起於後漢其失尢甚然則山海經果荒唐歟曰班固藝文志山海經十三篇而劉歆所校凡三十二篇定爲一十八篇固已不同歆又云出於唐虞之際今考史記以不窋爲稷子譙周已謂世代不合況叔均乎故無錫尢袤定爲先秦之書非夏禹及伯翳所作甚明其在春秋之後無可疑者世人習熟見聞多惑是說予之譫諄亦可哂哉若杷之屬揚雄方言往往三名耒陽旣書之矣宦防寖遂他日所至枚舉名物采方言而附之非所謂後世復有子云者耶嘉泰辛酉八月

曽無愧三英南北邊籌序

髙宗南渡之初金人方彊未暇弔伐士大夫日夜爲防守江淮計是時右正言呂祉獻言最切後以直龍圖閣帥金陵遂與僚屬吳若陳克著東南防守利便三卷上之事旣詳寔文亦條暢蓋若克皆文士而祉則以功名自許者也紹興辛巳完顏亮叛盟明年孝宗卽位鋭意恢復不但守淮防江時則有尙書郎臨川吳曽著南北徵伐編年二十三卷起三國終五代凡古今形勢師旅勝負該貫無遺仍集當時君臣議論爲分門事類一十二卷其相謀相應攻守通好可指諸掌視祉之書益加詳焉今臨江曽君三英復爲邊籌十八篇南之攻北其事有九諸葛亮紀瞻禇裒元溫劉裕宋文帝陳顯逹沈慶之吳明徹是也北之圖南其事亦九曹操魏明帝羊祐苻堅拓防太武孝文元英邢巒北齊是也人爲一論論指一事皆援昔以證今因迹以求心卽成而究敗考古可謂勤而用志可謂切矣他日上之樞庭必有運良平之籌者傳之良將必有合孫吳之法者苟非其人道不虛行豈特刻舟記劍按圖索馬而已哉嘉泰元年三月旦

張良臣雪集序

富貴擊乎天一定不能易安之可也詩文則不然盡心力而爲之期至乎古人乃止耳𨿽然天之降才正自不同孟窮苦累累韓富浩穰穰宮商合奏斯有取焉襄邑張良臣字武子家於四明篤學好古擢龍興進士第日從魏南夫史直翁二丞相遊仕宦二十餘年他人朱紫君困靑衫他人鐘鼎君樂簞瓢方二公薦士如林君芒鞵藤杖日與髙僧逸人往來蓮社問不復以名官爲意淳熈末始管庫行都則又蹇驢破防苦其心志於灞橋風雪中朝士稍稍知而愛之僉謂宜掌故六曹馴致館學予間兩社有意啟擬而君病不可爲然後知二公前日遺君者命也命乃在天無可柰何孰使君憊心疲精晝鍜夕錬自苦於吟詠欲效陳無已之簡古呂居仁之淡泊至於古賦樂曲又將推而上之忘其心力之艱勤此豈非天乎後十五年君之弟堯臣裒古賦四篇古律詩數百首號雪窓集介友人曽三異屬予以序嗟夫富貴不可致君固安焉擇術復自苦有郊之窮而交防無韓之富相和成音天之與人兩不相遇予誠憐而悲之故爲詳記本末堯臣亦工詩殆所謂二難者耶嘉泰元年十二月日

忠正徳文集序

髙宗中興用宰相十五人曰忠曰正曰徳曰文兼而有之者其惟趙公元鎭乎此非私言髙宗大書賜公云爾方建炎三年車駕巡幸江浙內外多故公初爲尙書郎上已用其言罷王安石配享俄被簡擢嵗中歷司諫殿中侍禦史遂爲中丞上語苑宗尹云鼎在言路極舉職所言四十事已施行三十有六蓋祖宗初除言官卽置簿載所言事目考多寡當否已行卽朱銷其下外庭未必知也先是政和以後爵賞日輕公請惜名器抑僥幸諸將恃功恣橫劉光世部將王徳至殺韓世忠之將陳彥章而世忠亦躬率部曲攘金陵守連南夫府廨公攝徳鞫於防中累疏乞正世忠罪悍將稍稍知畏內侍馮益挾舊恩詬張俊公極論其橫卒斥逐之遂以中正進登西府坐沮辛企宗節鉞補外曁入相明元祐臣僚非辜薦任申先張燾範衝朱震王居正等布列淸近一洗章惇蔡京王黼輕用侍從之金震合淝決防親徵江淮庶定復還臨安皆身任安危慮無遺防蓋公解梁人气節端方學術純正筆力又過於人凡處分軍國機務多其視艸然後禦札付外惟徳與文又孰加此當是時邪正洞分紀綱大振國勢日尊指期恢復適恩平郡王出閣封拜與孝宗一等公請稍示降殺同僚讒間遂行罷政之後繼以南遷言者每指公不主和議而公平居未嘗有一偏之說也髙宗更化復特進觀文殿大學士孝宗繼志賜謚忠簡又贈太傅追封丰國公侑食髙宗廟廷擢用諸孫惟韞曁謐爲郎爲監爲部刺史二千石寵靈焜燿已歷三朝公論旣伸九京可無憾矣某嘗讀唐史李徳裕傳愛其上丹扆六箴禁止戚裏請求奏停盤條繚綾忠言正論著於中外及大用則欲尊朝廷肅臣下政出宰相挾術詭時以進者毎辟之不使中人監軍掣諸將之肘用兵伐叛詔書付宰司乃下處報機急武宗必命徳裕起艸與公事業如出一揆其最可異者徳裕自分司東都貶潮州司馬公奉祠四明以散官安置於潮徳裕明年貶朱崖司戶而卒公亦移置其地薨焉得年俱六十三始終相類復如此豈後身歟始公謫潮潮人敬愛不忘天道好還謐今來守此土追懷祖烈將刻遺稿附昌黎文以傳凡擬詔百有十雜著八古律詩四百餘首奏疏表札各二百餘篇號得全居士集而以樂府四十爲別集屬某題辭某按國朝故事眷待故相多賜嘉名掲碑首或二字或倍之公之生也幸拜宸奎褒稱四美某已敷衍於前矣盍就以名集昭示萬世視碑額庶有光焉謐曰諾哉是爲序嘉泰元年臘日

撫州登科題序

大江之南分東西兩道自東而西首曰撫州其爲郡在三國孫氏至隋唐𨿽易置不常然今建昌軍治南城統南丰入閩爲邵武軍本皆撫之屬邑非特地大人庶冠冕一路而文物盛多亦異他邦本朝最重儒科臨川圖志載題名記一卷起太平興國五年樂史而下至淳熈七年姓名具焉今州學教授富沙劉塡將增廣刻之石使來者可繼而郡人太學博士王克勤士子塗公逹見屬題辭夫爲已之學垂世之文固不專爲祿仕計然防起耕釣今異乎古特詔舉辟久置不講士進徳修業懷才抱藝大欲平治天下次將黼黻斯文拾科舉安出哉是以二百餘年間賢逹相望試言其顯顯者晏元獻公之進賢好善王文公之文學行誼曽子固鞏之主盟斯文此一身所當勉也樂氏曽氏王氏父子兄弟相繼防名此一家所當勉也名士如謝逸與其弟薖學術淵源砥節礪行厭塲屋而捨之肆其孫源曽孫樞繼預黃甲蓋不在其身必昌厥後此又一鄕所當勉也若乃汪革以奇才冠南省陳儒因版授遜大魁是皆傑出人上者後生得不思齊乎近乙未嵗羅防廷試爲榜眼劉堯夫釋褐冠上捨克勤由童子舉入館閣是又盛事參集者諸生得不踵武乎凡此五者有美有勸教官作成之意深矣克勤再第進士公逹之先由元祐至今登科者十餘人二君於此惓惓故嘉其志並及之嘉泰二年二月旦

張文靖公文集序

徳之盛者必有言言之文則行也逺肇自帝王之世臯陶邁種徳尹躬享天心卽其人也昔者孔子定書舉臯陶矢厥謨於三謨之首賡帝之歌至於一再而伊訓咸有一徳太甲上中下千有餘言並載百篇之中以其可爲萬世法也揚雄漢儒之傑然者嘗賦甘泉稱頌人主捜逑索耦豈無他人獨曰臯伊之徒冠倫魁能其深知聖人之意也歟後世文士平居道古今官逹掌制命論議於侍從訏謨於廊廟暇則作爲詩歌以寓比興體𨿽不一要皆出謨訓然徳有差等言有精粗其傳久近亦必隨之若參知政事毘陵文靖張公殆有徳之言行逺之文也初以經明行修發爲詞章連中科第馳聲四方在髙宗時爲名禦史掌內外制遂踐二府上以端人正士目之大詔令多出其手陳善閉邪防賢引類功不少矣再貳國鈞垂登宰席方且逡巡退避或入侍經筵或出典大藩𨿽權臣專國勲業不容盡究而文集五十卷奏議二十五卷盛行於時今公之孫戶部尙書抑學世其家數請爲序某固嘗考公之徳誦公之文知其學術本原乎臯伊謀猷遇合於虞商蓋中興人物之冠冕也敬題卷首以補任昉文章緣起之未備云公諱守字子固一字全眞其出處事業則有故相張忠獻公志銘在嘉泰二年九月

王氏濟美集序

大名王氏有諱言者唐末起家令黎陽子徹仕五代爲左拾遺是生晉國公以雄文厚徳爲藝祖簡知擢監察禦史選守鄕邦有晝錦之褒嘗植三槐於庭期後人之興太宗朝仕至兵部侍郎知開封三子長祕書丞終袁州太守次丞相魏國文正公也季知應天府孫曽繁衍爲宋大家淳熈六年黎陽八世孫知信州諱從系出祕丞稽其族屬自晉公三子別支分曰世系曰世譜又爲槐庭雜記宣陽因親錄以授其子淹淹倅廬陵旣刻其曽祖諱震元丰懷遇集請予爲序又裒晉公以來史傳銘志前賢紀述先世遺文總爲十卷號濟美錄而以文正子懿敏公所纂遺事及懿敏子鞏雜記三編與其父書並爲一集而刻之自廬陵擢守筠州將再刻以廣其傳復屬予以序粵自周衰賢者之類棄功臣之世絕故孟子告齊宣王以故國非喬木王無親臣矣蓋諷其上也𨿽然有位於朝不守其業而忘其所甚至公侯之家降在皂則蓽門圭竇得以陵之此豈獨上之人罪也哉今筠州父子不隕世業以貽厥後其賢於人逺矣初文正公以大理評事宰嶽之平江圖經載二事其一公將至山鬼避舍是特防公之貴勿書可也而國史楊文公志墓乃備書之其一死囚當論公通夕不寐思所以爲計五鼓有叱直更者起雲相公將出防湏防公果出囚竟末減民懷徳政至今奉祠而傳與碑反不之載予故特書之使後人知公仁心陰徳肇於爲邑況秉鈞乎居官者勉以爲法則王氏之昌與淮水俱長何但三槐蔽芾於堂而已嘉泰二年閏十二月

芮氏家蔵集序

夫子曰有徳必有言謂其和順積中英華發外也今於吳興芮公見之公諱字仲防一字國器孝弟忠信博習修絜登第後每有慷慨憂時之志鄕裏前輩如劉一止沈玠諸賢皆敬愛之紹興末髙宗將內禪殿中侍禦史蜀名士張震以名聞髙宗曰是能古文者卽日擢監察禦史已而出入中外爲孝宗深知許以侍從兩朝眷遇蓋如此不幸自司成移疾而終年才五十八予在從班與六曹長貳給捨相與悼嘆共爲奏云伏見故國子祭酒芮徳配前修文髙當世恂恂自守未嘗與物競及當官而行則秉誼據正有不可奪之志故相秦檜時鄕人沈長卿作牡丹詩有訐以爲謗訕者引爲證廷尉捕治力辯其非長卿不任笞掠親書誣伏獄吏以示曰長卿誣伏則可豈敢誣證吏別擿尉仁和時所作詩有今作塵埃奔走人之句坐以怨望及應言上不言上逺竄武岡略不自明公道宏開收寘臺省已而出使東廣節操彌厲凡舊例供饋積至數千緡潛輸公帑歸過曲江班犒郡縣吏之乏月給者和不違眾淸不近名大率類此陛下自司業升之祭酒知其經明行修諭宰臣云侍從闕亟用之防請祠優進右文殿修撰兩學生員祖道千計觀者太息按初除司業在乾道五年八月家居一昔可至是時官已員郎供職滿嵗則六年冬祀法當任子逡巡逾時乃起遇郊不及者兩旬又按祭酒從四品序位太常宗正祕書少列之上疾未革少畱累日必遷不然休致遺奏亦官二子而前緩其來後果於去爲子孫計者肯如是乎願錄眾美還其恩數使天下知聖朝尊賢厲俗不間存【闕】書之史冊足勸廉遜非創與也眾皆稱善惟公同年生給事中者難之眾自欲上奏或曰銀臺異論如格詔何眾惘然而止其後上念公不已用其弟煇爲八座公之諸子遂有入官者此非天乎予爲學官館職史官禦史皆未暖席公輒繼至爲正字也公有呂防贈刀之夢曁聞公訃予復夢作文祭公覺而記其四句曲盡公徳云君子所恃而亦不比小人所畏而亦不忌此殆神交也今公子邵武太守立言上髙宰及等裒公易傳一卷詩四卷奏議二卷表啟書札論防記序雜著長短句共七卷屬予爲序惟公博通諸經尢長於易坎之象曰君子以常徳行習教事人多以治已治人爲說公獨曰坎惟素習則在險不失其常險至方習亦復何益故初爻獨云習坎他爻曰坎而已𨿽然習當出險乃復入於坎窞者爲陰柔小才設也其論離卦九三曰日中必昃人生必死當如曽參易簀子路結纓怡然死生之際嗟則惑惑則凶矣卽二者考公平生所謂非苟知之亦允蹈之者歟至於他文正大而辭逹詩篇醇粹而味永皆有徳之言也予故首陳兩朝聖鑑次列侍臣公論然後記予與公親厚本末如元城劉忠定公序丞相忠肅公集過於詳云嘉泰三年正月

文忠集卷五十四

欽定四庫全書

文忠集卷五十五【平園稿十五】

宋周必大撰

序四【齋說堂庵說字說附】

沈氏論語解序

揚子曰聖人之言逺如天賢人之言近如地易更三聖詩書禮樂春秋皆刪定筆削於夫子之手此聖言也孟荀楊韓發明經訓羽翼治道此賢言也兼是二者其惟論語乎蓋齊家治國立身行道夫子平居形諸言者如三辰著明有目咸覩莫知所以明如四時運行無物不遂莫知所以行非天乎門弟子或求益或質疑往往指事而請譬之山川有定體髙深猶可度艸木有定形名物或可辧非地乎是誠五經之錧鎋六藝之喉衿學者如欲時習聖人之言捨此何以哉吳興沈文炳字堯文家世儒者少有聲國學養親不仕惟畱意於是書其子數抱遺編求予一言易不云乎仁者見之謂之仁知者見之謂之知亦資道以盡吾之分而已其視作無益而攻異端者蓋相萬也嘉泰壬戌臘日

吳康肅公芾湖山集並奏議序

才气可以任事而以學術本之未有不爲名臣者也龍圖閣直學士天臺吳康肅公以進士起家受知髙廟爰及孝宗在內爲禦史歷吏戶禮刑少常伯給事中又嘗典治內史在外則五爲帥守處劇繁以平易其才气何待言至於履正奉公仁民愛物如嗜飲食發爲詩文身簮紱而心丘壑此則學術之力也其子嘉興太守洪裒公遺文號湖山集二十五卷長短句三卷別集一卷奏議八卷逺來謁序予與公同朝久知公熟公𨿽志在功名而議論專以卹民爲主復躬行之自非才气學術兩皆有餘何以臻此當乾道庚寅公帥豫章胡忠簡公邦衡以泉守予以閩憲俱入奏事過焉燕集欵甚將別各爲二詞以送備載集中自是力請奉祠繼以掛冠享林下之樂者十有六年其詩詞益多意逺而辭逹使人讀之蕭然有出塵之想予嘗評論公侍從如嚴徐彈壓如趙張循良如龔黃止足如廣受凡西漢名臣殆可兼之然尙有一說始紹興甲子六月以祕書省正字輪對奏江浙昔號粒米狼戾𨿽歉嵗斗值二百今嵗丰反倍之蓋由州縣重徵稅監官覬美賞巡攔利掊取若蠲其價自平矣髙宗大喜七月有防從之仁言之利其溥如此當路忌其直諒是月出倅括蒼予爲祕書少監得此事於日曆厥後上用公執法主計豈徒然哉勅局編類紹興寛卹詔令載之七十一卷之首例曰臣僚奏請當時士大夫固未知出於公今奏議復不載予故特書之以彰髙宗愛民用人之美意且明儒術可當天下之大端云嘉泰三年五月日具位周某序

黃簡肅公中奏議序

子路問事君夫子曰勿欺也而犯之大凡誠動於內乃形於言一或欺焉𨿽復犯顏敢諫不足觀已端明殿學士簡肅黃公負正心誠意之學初奉廷對後爲王邸教官晚領儒宮貳祕書歷工禮兵部長貳兼給事中見於職守發爲議論始終不叛所學其出使也金欲渝盟他人曰否公則先事言之其議禮也他人未免從權公獨據經守正當路或不悅而髙廟深知之擢寘侍從尢爲孝宗眷禮故事近臣去國除職縱髙鮮有過舊班者公以權尙書奉祠乃加直學士以寵之得謝之後遣使持親紮訪天下利害朝政闕失進職祕殿加賜金繒公亦有犯無隠畢陳所蘊易簀之際猶手防大事以聞事君不欺蓋優爲之旣葬朱待制熹志公出處甚詳嗣子湖北提防刑獄瀚復俾某序公奏議念昔接武禁塗目撃正論曁登二府恭聞孝宗評普安舊僚謂公荘重誠寔語不輕發當暑未嘗揮扇其恭如此他日枚舉二三名臣又以公爲首並追書之以補家傳嘉泰四年正月

晁氏二圖序

紹興己未予年十有四侍伯父辰陽史君寓贑之壽量寺其西偏則晁公諱端規字夢規與弟端矩夢矩端凖夢凖居焉他日夢規兄弟去予得其屋爲書室見夢規大書滿壁皆勸世語嘗記兩句云勒回意馬勤勤把定心猿末云敢告諸人速生警懼今六十有六年其孫公定自筠寄公推本省身圖述一眞所稟至一气所成又有大學知歸上篇列道徳教治刑下篇始於容而極於仁各爲序論觧累數萬言出入經傳間引釋老大要以修身齊家治人爲本至於朝聞夕死之道晚蓋有得非空言也惟晁氏文元公博學篤行兼通儒釋致位禁林有子執政爲本朝大家嘗著法藏碎金行於世年八十四考終不亂史氏極稱美之夢規殆傳家學歟嘉泰甲子二月辛丑平園老叟周某書

劉諫議諫稿序

故諫議大夫劉公諱度字汝一吳興人自爲布衣修潔博習葉左丞夢得汪翰林藻皆以賢良方正薦旋第進士入爲學官館職紹興三十一年夏汪中丞澈薦充禦史遷右正言明年汪貳大政引嫌徙軍器監孝宗卽位復自宗正擢諫大夫前後上九十餘防其子瑞金宰深之裒成上下卷以予嘗同僚請爲之序共惟祖宗専任臺諫寄以耳目政事得失臣下臧否𨿽均許論議然諫臣因治體而及人才臺臣主彈劾而及時政其分職固不同元丰七年手詔曰近嵗修復官政羣司各有職守右諫議大夫趙彥若侵越禦史論事降一官左遷祕書監今公奏議心平气和理正辭直薄物細故未嘗屑屑至於小大之臣麗於過失必隨事以言知設官之本意或謂漢孔光上有問據經對不彊諫爭懼章主過削其稿自後世觀之光果忠耶善乎蘇軾艸諫官制曰進則詭詞退則焚稿衰世之事朕無取焉然則深之廣父書予序其書所以彰主聖也嘉泰四年月日

龍云先生文集序

廬陵郡自歐陽文忠公以文章續韓文公正傳遂爲本朝儒宗繼之者龍云劉公也公諱弇字偉明居安福縣之龍云鄕文忠薨於潁公方冠不及從之防然斯文未喪何害爲韓門籍湜也先是汴京及麻沙刻公集二十五卷紹興初予故人防昌尉羅良弼徧求別本手自編纂增至三十二卷凡六百三十餘篇惟公昔旣不壽今復無嗣其侄孫上髙尉希卨抱遺編而永嘆嘉泰三年賢守豫章胡元衡平一表鄭公之鄕裏訪襄陽之耆舊欲廣其書激厲後學予亟屬羅尉之子泌繕冩定本授侯刻之頃嘗與鄕人論公之文如南郊賦气格近先漢已爲泰陵簡擢詩書記序往往祖述韓柳間或似之銘志丰腴規摹文忠讀者可以自得至於才學出處具載李彥弼志銘羅氏防語皆月旦評之不可易者也嘉泰四年五月日

文苑英華序

臣伏覩太宗皇帝丁時太平以文化成天下旣得諸國圖籍聚名士於朝詔修三大書曰太平禦覧曰冊府元龜曰文苑英華各一千卷今二書閩蜀已刋惟文苑英華士大夫家絕無而僅有蓋所集止唐文章如南北朝間存一二是時印本絕少𨿽韓栁元白之文尙未甚傳其他如陳子昻張說九齡李翺等諸名士文集世尢罕見故修書官於宗元居易權徳輿李商隠顧云羅隠輩或全捲取入當眞宗朝姚鉉銓擇十一號唐文粹由簡故精所以盛行近嵗唐文摹印浸多不假英華而傳況卷帙浩繁人力難及其不行於世則宜臣事孝宗皇帝間聞聖諭欲刻江鈿文海臣奏其去取差謬不足觀帝乃詔館職裒集皇朝文鑑臣因及英華𨿽祕閣有本然舛誤不可讀俄聞傳防取入遂經乙覧時禦前置校正書籍一二十員皆書生稍習文墨者月給餐錢滿數嵗補進武校尉旣得此爲課程往往妄加塗注繕冩裝餙付之祕閣後世將遂爲定本臣過計有三不可國初文集𨿽冩本然讎校頗精後來淺學攺易浸失本指今乃盡以印本易舊書是非相亂一也凡廟諱未祧止當闕筆而校正者於賦中以商易殷以洪易或值押韻全韻隨之至於唐諱及本朝諱存攺不定二也元闕一句或數句或頗用古語乃以不知爲知擅自增損使前代遺文幸存者轉增疵纇三也頃嘗屬荊帥範仲藝均倅丁介稍加校正晚幸退休徧求別本與士友詳議疑則闕之凡經史子集傳注通典通鑑及藝文類聚初學記下至樂府釋老小說之類無不參用惟是元修書時歷年頗多非出一手叢脞重復首尾衡決一詩或析爲二二詩或合爲一姓氏差誤先後顚倒不可勝計其間賦多用貟來非讀秦誓正義安知之云字乃貟之省文以堯韭對舜榮非讀本艸注安知其爲菖蒲又如切磋之磋馳驅之驅掛帆之帆仙裝之裝廣韻各有側音而流俗攺切磋爲效課以駐易驅以席易帆以仗易裝今皆正之詳注逐篇之下不復徧舉始雕於嘉泰攺元春至四年秋訖工蓋欲流傳斯世廣雍熙右文之盛彰阜陵好善之優成老臣發端之志深懼來者莫知其由故列興國至雍熈成書嵗月而述證誤本末如此闕疑尙多謹俟來哲七月七日具位臣周某謹記

送曽公薦赴省試序

漢制太常擇民十八以上上補博士弟子郡國二千石謹察好學敬長上肅政教順鄕裏出入不悖者常與計偕永和曽生公薦年十有四已能修好書晝夜勤苦遂與儒先同上南宮視漢人年又少未易量也昔余與子中兄同乃祖季髙兄弟四人俱試秋闈其後伯云仲峻叔瞻相繼下世惟餘兄弟及季髙華髮相對今殆五十年矣因生錄示舉業求餘一言旣太息題其後又將屈指計日俟太常籍奏之報舉酒明秀樓爲季髙賀慶元乙卯十二月旦前進士周某

送曽明發序

書曰非知之艱行之惟艱以孔子之聖猶謙其辭曰躬行君子未之有得是以孟子非苟知之亦允蹈之此聖賢事也近世士大夫乃謂人患不知若眞知無不能行舍孔孟不信而惑謝顯道張子韶一時之說以謂錦繡防防穽人惟不知乃墮其中苟知其然將逺而去之嗟乎以此勸中人以下使之勿習過惡入於坎窞可也若曰孳孳爲善要當以升髙爲諭顏淵曰仰之彌髙又曰旣竭吾才如有所立卓爾人之進道必志於此防穽云乎哉寧都曽君明發字見卓數攜贄求予一言予聞諸揚子見善明用心剛夫見善不明而徒剛焉亦流於惡而已矣旣明於善然後苦其卓入道之序也君之邑宰傅子淵仕學兼優不崇空言嘗試以予說諗其何如慶元丙辰八月二十二日

送黃伯庸疇若序

嘗觀唐三百年間文章鉅公如韓栁劉白及名世諸賢詩文兩極其摯學者不當置論其餘專以詩名者殆數百家求之他文間或勿稱兼是二美斯固難矣又讀班史傳循吏才七八人皆良二千石蓋事任尊重則名寔相應令卑官也功徳未孚於人況地有劇易才有短長故薛公治平陽則不足尹賞治粟邑則有餘換縣乃皆大治才之全者亦豈易哉丰城黃君伯庸爲廬陵宰初示予古律詩二百篇用意髙逺屬辭淸新摹冩物象莫能遁形繼出雜文一編時論正大古賦恢閎碑志詳雅四六溫醇是可爭文士之衡矣他日謂予評之予曰邑附郡城地廣人殷姑置是事遲君政成已而見其持已以淸撫民以仁聴訟以平決事以明租庸孔時百廢具興桁楊無繋歌有聲然後知君又可附循吏之名矣三載考績治行轉聞召節預頒趣覲朝廷於是鄕校之英旄倪之氓攀轅臥轍霧集云蒸跬步莫前矧容嚴程或曉之曰挽畱賢令士民之情也樂與賢者天子之誠也君方以墨妙筆精而爲華國之文推學道愛人而防濟時之勲柰何因徳惠之可懷滯鳬舄之朝京乎眾始退聽車乃遄徵平園老叟周某聞而嘉之而筆之非特紀寔贈行亦所以償夙心也嘉泰元年十一月七日

蕭人傑如寄齋說

太和蕭人傑卽所居作如寄齋取蘇文忠公吾生如寄耳之句以自警丐予爲之說蘇公博極羣書無不用之事而波瀾浩渺千變萬化復語絕少獨此一句不翅八九用之訪張天驥子由淮和王晉卿次劉景文韻送芝上人王敏仲末年防鬰孤臺諸詩皆不易一字其他人生如寄何不樂之類尙未論也此理本出荘周記孔顏之問答以爲世人直爲物逆旅耳解之者曰不能坐忘自得而爲哀樂所寄也魏文帝晉謝安輩始形於書詠於樂府至公然後表而出之其從官每以仁義爲歸宿遷謫則逰於逍遙之墟食於苟簡之田立於不貸之囿平生所得情見乎辭哀樂且不能寄奚暇問重復耶坐忘自得庶幾乎顏氏子矣蕭君其以是寘坐右有好事者示之毋但寄傲南窓而已慶元二年八月二十八日

張徳淸悅齋說

邵武張瑩中字徳淸有志問學名齋曰悅屢求說於予老病久不報也至是其鄕人廬陵簿李子貴賢代歸因告之曰人必有羨於外斯有以悅於內自然之理也今夫口同嗜味耳同耆聲目同耆色三者必有物然後口與耳目悅而好馬若心之所同則不然理與義而已二者非外也吾心亦內也故孟子云理義之悅我心猶芻豢之悅我口至於荀卿又加詳焉其言曰耳目鼻口形各有所接不相能也心居中虛乃治五官是謂天君其所以開導後人無餘蘊矣今子布衣蔬食皇皇四方就有道而正焉豈適爲口耳之好哉是必理義之心油然於其中可謂知所悅矣旣以孟子發其端又因荀卿辧其名復以孔子之訓廣之夫學而時習固自可悅然必切磋琢磨乃極其至故繼之曰有朋自逺方來不亦樂乎蓋知不如好好不如樂此淺深之辧也人能推義理之心常正其天君使好惡喜怒哀樂之情皆得其正則所謂顏氏之樂也內可勉而進彼紆朱懷金何足道哉

習齋記

永新歐陽邦基字壽卿才贍學富爲善如饑渴嗜飲食其子宗辟齋家塾請予命名予曰論語首言學而時習之寔二十篇之樞要宜以習名並申其說夫天命之謂性有時移於習故伊尹言太甲之初習與性成吾夫子亦云性相近也習相逺也學者可不謹其所習乎蓋習有是非習是則勝非習非亦勝是顧朋友講習何如耳嘉泰三年八月二十七日

周伯熊勤齋說

天運故健日月行故明水以常流故不竭人勤四體故無疾自然之理也上而爲君克勤於邦下而爲臣克勤無怠防而庶民勤則不匱皆是物也宗人伯熊字武伯南城人進士登科佐邑安福屢求齋名請名曰勤而告之曰子欲學乎業精於勤願以韓文公爲師子欲仕乎能勤有繼願以郤武子爲法志苟立焉推而上之功崇業廣古人不難至也慶元四年五月七日

茶陵學林堂記

茶陵軍𨿽衡之附庸然地大多秀民登科者相望紹熈間譚君世選鏁防第進士鄕人稱之猶子知言思繼其美築學林堂讀書著文曽不少怠其友谷若霖逺訪予力求一言孟子曰修其天爵而人爵從之惟能以仁義忠信樂善不倦相與切磋則公卿大夫且將馴致況一第乎不如是不可謂之益友慶元丁巳七月

楊光祖筠溪說

禮器論禮曰如竹箭之有筠正義以爲靑之見於外者聘義論玉亦曰孚尹旁達信也正義以孚尹爲浮筠言其采色也夫有諸中必形諸外故江竹賦云含虛中以象道玆非本乎曰有筠曰孚尹玆非文乎譬之於禮忠信禮之本義理禮之文無本不立無文不行二者兼偹則貫四時而不易葉也宜矣同年楊謹仲淸江名儒其孫光祖兄弟修身嗜學力守家法華宗待制廷秀旣大書筠溪以賁攸居予復推其義以勉之嘉泰二年五月十日

錢氏岵瞻庵說

待制錢公江陰之由裏山其子廷玉等卽塋築庵求名於平園老叟周某爲題曰岵瞻致不死其親之意爾雅山多艸木爲岵無曰屺說文亦然獨毛傳相反正義疑傳冩之誤云嘉泰壬戌三月朔

書贈茶陵谷若霖

紹興初叔父靜江府君令衡之安仁與邑人谷槪世平善予年六七嵗侍重親在焉尙能記當時事今六十五年矣而世平之孫若霖數自茶陵訪予廬陵予問越在鄰邑之意其說有二祖娶茶陵陳氏陳氏有孫弅字令升力學好義葺城南書院榜其堂曰帯經招延名勝以中表之故而館我一也邑儒譚君世選字勤之紹熈間鏁防第進士有侄知言尢向學年方逾冠築學林堂讀書其中復以我爲友二也予自念帥湘中者三年旣不獲一至安仁訪童子之舊防又無由登覧二堂察大邑之風俗衰老懷舊安能忘情因君乞言爲別書以遺之慶元二年十月十八日平園老叟周某序

書示臨川陳防

臨川陳生以易卦推人休咎來求一言予於易固未能學而休咎又非所問案間偶有正易心法及易索兩書遂以畀之心法出於麻衣道者其傳則希夷先生也讀之可以求天理易索吉之太和名士張汝明作讀之可以知人事二者苟盡心焉於休咎乎何有慶元己未六月辛未平園老叟周某序

書示永丰彭肅

永丰析吉水爲邑壤地褊小徒以歐陽文忠公故鄕且先塋在焉故士之力學好修者眾文獻不絕近嵗曽幼度羅永年又以詩文爲諸生倡殆欲家屈宋而人賈馬也幼度門人鄧傳之字師孟勤身勵志問復從師友於四方然用意深切故辭多刻苦永年有子曰煒字晦之天才雋甚父子自爲知已出語輒驚人然有時乎悲傷予嘗憂其不壽已而果然今二子之友彭肅寛伯擕文過我學術開廣詞調淸婉進修不已致逺之器也昔七子賦詩可觀鄭志予𨿽無趙孟之識亦庶幾億則屢中云嘉泰元年正月甲戌

書贈安福劉儼子思

往年楊廷秀嘆劉儼子思才名二十年躓場屋今又十五年未遇如初予安能知盍問諸嚴君平乎不然讀房千里骰子選格序爲一晌之歡洗積年之滯可也嘉泰壬戌閏臘十月

書曽無疑匹紙

蘇文忠公素慕白樂天之爲人蓋二公文章皆以辭達爲主其忠厚樂施剛直盡言與人有情於物無著亦略相似樂天爲忠州刺史作東坡種花二詩又有步東坡詩云朝上東坡步夕上東坡步東坡何所愛愛此新成樹文忠公中年謫黃州偶因築室遂號東坡居士嘗賦八詩其屬意有自來矣後爲從官羨樂天口之不置如雲定似香山老居士世緣終淺道根深又云我似樂天君記取又云出處依稀似樂天其他形於詩者甚多惜乎閒居二十年之志迄莫能遂黃門公不云乎子瞻之仕其出入進退猶可考也後之君子其必有以處之矣慶元己未三月三日友人曽無疑出示匹紙爲書此說

書匹紙贈安福劉澈

紹熈辛亥十一月某赴官湖南道由安成劉偉子才投贈十詩有味其言後十餘年當嘉泰壬戌季春子才之子澈擕以相示又出子才雜詩一卷皆有待制楊公防語是足增喬嶽之重矣澈也復以長書及二詩銜袖爲贄予受而讀之旣嘆且喜嘆者何也感嵗月之邁惜子才之老也喜者何也劉氏三世俱以文鳴其興殆未艾也防得匹紙爲書頃所作西溪後序並子才十詩又錄二防以遺澈余紙甚長歸示鄕人必將贊先徳而傳後學毋以羅趙在前遂不顧也二十日平園老叟周某記

書匹紙贈許玠介之

髙宗初元首用襄邑許崧老爲尙書右丞文章議論不待贊也今曾侄孫玠學有家法自衡州擕詩相過格律髙深詞語淸麗予手之不能置求一言以爲別予素不能詩矧敢塗澤無鹽效顰西子乎適有匹紙輒書其樂府四篇於卷首繼此得佳句請續於後軸滿復以相示更當刮目待阿蒙耳嘉泰壬戌三月二十四日

趙汝橙縣尉字說

皇諸孫汝橙字茂寔謂予花木無不結實於名爲泛願更其字予曰橙佳果也雜見淮南子說文東觀漢記晉令風俗通博物志廣誌異苑風土記上林蜀都揚都諸賦中所美者色香味而已至於形容其气質韓孟爲優城南聨句云鵠谷攢瓌橙蓋珍之也譬諸人則國之寶也唐朝蘇瓌有子名頲字廷碩父子皆賢請合二美易字廷瓌斯不泛矣又有以勉君昔者汴京植橙禁中號爲珍異仁宗召宗室及侍臣同觀於慈聖閣宋祁詩云帝憐秋實茂天許本根彊又曰不隨江北化思助廟中嘗末云榮觀聳麟族賦筆助荷囊厥後英宗眷禮侍讀學士劉敞以其在告遣使賜新橙五十備載史傳君年方英妙當周以宗彊之時悉心問學自取科第他日進修不已爲國寶臣或預榮觀或拜珍賜廷瓌之義庶有合哉嘉泰二年三月二十四日

蕭光字說

龍泉蕭光字煥之求字說於余孟子曰充實而有光輝之謂大充實內也光輝外也有諸內乃形諸外本朝司馬溫公名光字君實是也揚子亦云晦斯光夫惟侍立君子言可聽也禮可觀也自晦而光其光彌明唐杜如晦字克明是已旣名光矣煥何加焉字曰晦之義意乃全詳說反約古人皆然咨爾君味孟子楊子之言思溫公杜公之賢奉以周旋其永無愆嘉泰三年八月二十六日

侄孫顒字說

彥思侄三子長頵字晉臣慕陳頵也次顓字稷臣謂魯顓臾也季顒乞字字圭臣能勿誨乎捲阿之詩曰顒顒昂昂如圭如璋大凡爲人必以禮義切磋之使貎溫而气盛如玉之圭璋然後有威儀焉有聲譽焉此所謂吉士也不然表裏碔砆人將汝玼顒其念哉嘉泰三年正旦八叔翁書於明農堂

田炳名訓

郴州別乘田君貢甫之子阿章生九年而未名今歳冬至天子初郊貢甫格當任子將以名聞其羣從兄弟名皆從火有請於予予名之曰炳字以伯視揚子不云乎知其道者其如視忽綿作炳夫視大必自細視逺必自近舉目於此炳然於彼推而至於先知皆是道也童而習之常視毋誑及其長也克明顯光然後可以世濟其美無負國家賞延之恩矣炳乎勉防慶元三年

文忠集卷五十五

欽定四庫全書

文忠集卷五十六【平園續稿十六】

宋周必大撰

啟【親書附】

回潭州朱元晦啟【甲寅】

推轂吳京開藩楚甸先聲久播美化卽成惟朝廷急於用人而郡國艱於謀帥𨿽宸心加意乎簡擢顧物理有時而乘除積在前必得賢牧齊其政庸夫之後正湏眞儒變其風自昔所同於今尢著恭惟某官奮百世之下得六經之傳聰明天分之髙道義躬行之至宜論唐虞於廣廈乃煩羊杜於徵南坐使湖湘立成鄒魯某三年佁儗萬事摧頽賦陶令之歸幸諧素志推謝侯之去可卜輿情已荷匿瑕更勤削牘佩交成之厚徳激愧感之深悰

回隆興趙子固鞏啟【又】

兩辭鄕部之麾自知非防一用皇華之使咸謂當仁事殊棨防之遙臨人喜湖山之自得恭惟某官行推多士才過萬夫治聲久著於蜀門政術尢髙於江右我思用趙振馬服之威名無以易堯契髙皇之善任已寓文謨之直卽聨禁闥之班俯眷衰疲曲貽緘翰珠簾畫棟莫陪坐上之賔藤杖芒鞵方受部中之賜其爲欣感未易名言

轉少傅致仕謝宰執啟【又】

引年遂請已荷曲成增秩示恩益彰洪施衰悰易感厚徳難名欽惟國家度越載籍粵從選調爰曁大僚皆於休致之時被以陞遷之渥旣昭邦典仍篤士風如某者初無一日之長幸際四朝之盛涼涼踽踽嘗恐蹈於鄕原暖暖姝姝敢自安於私說宛其老矣曷不歸哉人譏九棘之龎眉心慊四明之狂客奏章上徹兪防下頒冠掛虎門岸角巾於東路車垂夏篆防徒步於南岡永全麋鹿之生實出夔龍之造玆蓋恭遇某官股肱任重甄冶功髙推冕旒優老之仁爲簮笏抽身之勸是令朽邁不失光榮勇退急流𨿽前修之或愧倒行暮日庶後悔之能逃銘佩在中敷陳奚究

回金陵張定叟尙書啟【乙夘】

加職西淸擁旄東府寛顧憂於南面憺威略於北方惟今秣陵視昔洛宅眷懷先正開濟中興早嵗鈞樞贊髙廟定都之防暮年藩翰宣壽皇復古之威成功豈在於他門濟美必由於賢嗣蕭相運關中之粟已賑饑羸夷吾撫江左之憂更觀勛業事樞之執晷刻以須某甫遂休官豈應爲佞敬酬來貺聊述輿言晤語方遙傾依彌切

回洪單虞卿侍郎啟【乙未】

臨遣近臣保釐方面古之督府今乃濳藩徳化俶敷顧憂頓釋恭惟某官儒猷粹美政術通明論思早正於貳卿豈弟偹彰於六郡西江勝槪聊搴雲雨之簾南省淸班卽曵星辰之履豈應宅牧遂緩賜環某幸與農疇共棲宇防辱華牋之甚寵視朽質以增慚欣感交懷諭言曷究

回隆興帥張伯子尙書啟【庚申六月】

內聨禁直外領帥藩竊觀鼎族名世之英嘗受阜陵登畿之眷迨今選授抑有端由蓋烜赫舊都濳邸節旄之故在而岧嶤新閣淳熈云漢之昭垂兼而畀之榮則深矣恭惟某官端方全徳博學名儒家傳忠義之規世濟直淸之美再登朝路倍結宸知惟糾繩司國論之是非惟封駁系政幾之得失凡有志一時之士皆假途二者之間望愈隆而人愈推公每進而寵每避旣儀八座實邇四鄰復屢控於封章竟斜飛於徵鎭外有五長𨿽上法於周官入爲三公恐難稽於漢制某睽違久矣庇賴在玆設榻東湖豈君侯之有靳迷津南浦嘆病叟之無緣因酬誨賜之殷勤不覺感悰之忉怛

回潭帥趙待制不迹啟【辛酉】

東浙名藩疊書課最南荊鉅鎭申畀帥連湘水波澄嶽山勢重恭惟某官世傳令徳躬稟異材詞章賀白之儔譽望閒平之亞自結冕旒之眷奬徧更麾節之劇繁人云挾山超海之難公乃破竹折枝之易謻門候對已優踐於禁塗省坐論思卽冠班於常伯某癭屙衡宇引領髙牙昔者分攜已越一星之久今玆掩惡尙煩五政之餘過勤盛禮之施殊愧前緘之簡其爲欣感未易敷云

回豫章韓帥子及啟【壬戌】

祥開鵲印命荷熊旂十國爲連羣州承楷恭惟某官姿凝瑚璉之器家襲鼎彛之勛漢內史之居官以經術潤色吏治周司徒之敷典篤世忠服勞王家垂踐中臺卽膺外閫惟徽皇定尉安之府肇自政和而忠獻登齋戒之壇適當星變方上聖遹追於前烈宜後賢復踵於先猷棨防一臨軍民交賀相尊等耳聊冠武階公衮【闕】兮卽儀文陛某昔叨事契今齒部民姓名未洗於丹書牋翰羞塵於玉帳詎期厚禮首及陳人南浦飛雲目極滕王之閣東湖設榻夢逰孺子之亭欣愧兼深諭言徒費

謝陳提刑讜生日詩啟

解九夏之齋自知誤投於世网挍中元之籍長生敢擬於仙曹未瞻使者之繡衣先拜美人之錦段妙甚唐賢之律申之使克之言何臺治之俶臨爲部民而加禮歌明月之章於赤壁諒因嵗日之俱同穆淸風之誦於東方敬祝牡轡之遄返其爲感詠交集襟悰

謝許監丞知新生日詩啟【與予同嵗渠長壬戌一月】

庾威雌甲辰敢攀壽雋公瑾小一月適契吾宗過軫髙情曲形盛禮賦兩詩而寵甚及二丙以欣然【綸與其子檢法皆丙子生來詩及二丙】憶元丰壬戌之明年有潞公丙午之盛集今幸密鄰於幾杖且陪髙防於笑談頌詠攸深敷宣罔旣

謝權守鄭通判臨生日詩啟【壬戌】

解九夏之齋自知誤投於世网校中元之籍長生敢擬於仙曹荷邦君意重於岱嵩推家學文成於黼黻並勤饋遺疊致誦言贈我金錯刀增光篋笥報之靑玉案徒愧碔砆悚感交懷諭言奚究

回陳正仲提刑賀冬啟【壬戌】

登望闕之臺黃雲徧覆按屬城之獄緑艸羅生盛哉穰簡之祥時乃平反之報恭惟某官螭階良吏虎觀鴻儒曼倩繡衣時當剛長晉卿愛日坐轉冬溫卽遄四牡之歸丕應一陽之復憶去嵗玆辰之禮密近天顏詠明年此防之詩定陪郊祀方圖馳問已辱摛詞感與頌並意非言盡

又謝生日詩啟【癸亥】

益州刺部固多中和宣布之歌魯泮獻囚繼有耆艾熾昌之頌蓋仁愛素孚於郡國則歡謡交著於士夫蓋期徳性之好謙反爲部民而致禱寵之唐律薫以班香靈均初度之嘉走無是也魏野中元之句公則過之在愧感之俱深豈敍陳之能旣

謝吳運使時顯生日詩啟

繼萊國而生已愧中元之句憶宣城之舊更驚四紀之年防華節之遄歸摛雅詞而下屬洛陽舊徳不稱擬倫履道燕居幸同休退願歌赤壁共挹淸風在欣感以交懷非敍陳之能旣

復少傅謝諸府啟【乂】

疵瑕久積灼然復玷之難造化密庸倐若轉圜之易倍極輪囷之感熟窺坱北之垠伏念某資稟凡庸仕塵顯美居不思於特立動或蹈於妄行言路糾防殆盈百謫宸涵覆止削一階未蓋前愆已仍舊貫玆蓋伏遇某官道髙邃古勲在王家心同稷契之忠時際唐虞之盛好善優於天下何區區樂克之彊若已納之溝中益切切商衡之任助聖明之篤舊開老退之圖新遂使裏居獲刋罪籍班通九棘阻瞻槐位之尊身托一枝自幸林巢之穩其爲佩服罔旣敷云

回衢州章茂獻侍郎賀復官啟【又】

掛冠久矣麗丹筆以猷新出綍粲然指靑氈而復舊恩固由於舜禹助亦假於嚴徐玆蓋伏遇某官念气類之同篤鄕鄰之好獻可替否每效論思之言噓枯吹生更推奨譽之惠致冒雲霄之澤免貽田野之羞方欲馳辭已勤貽問紆丈二之組望之將蒞於左馮率三千之臣召伯行登於右相因酬嘉貺並致忱言

賀陳正仲提刑除職啟【癸亥夏】

防勲劇部加職淸廂計前日之班資合徑參於羲畫重公朝之名器猶假寵於文謨綸綍光華紳綏悅懌恭惟某官學髙防夏文儷淵云當直上於禁途尙斜飛於廉使吏民攺觀欣康侯晝接之蕃旒冕注懷佇宣室夜前之席某素叨眷誼倍極懽悰手牘亟馳誠莫冩

又回賀綸審察啟【又】

子能仕而教之忠每慙古訓賢在上而引其類首辱言未嘗學禮於孔庭乃許觀奇於漢閤此蓋某官昔聨中憲持論挺然今領外臺揚淸鋭甚旣噓枯於屬吏亦借潤於陳人恐傷公舉之明尙闕私書之謝先勤慶問倍激感悰尙惟髙明有以矜亮

賀陳勉仲拜右相啟【又】

庭揚大號國拜中臺名世之生五百年時方際可太學之興一甲子今乃得賢恭惟某官徳業兼隆詞章獨步伊尹樂堯舜之道素蘊蓄於胸中韓愈視遷雄之才亶推尊於海內周旋二府啟沃九重甄冶無心器方圓以各遂權衡有信物輕重以皆平玆專面以正朝益同心而輔政方且恢四維而厚士俗辟路以收人才稷契臯虁固將踵武蕭曹丙魏豈必希蹤二十四考之方書前後數公之罕及某𨿽還初服尙托大鈞願偕沃壤之甿共樂熈臺之化其爲欣幸罔罄敷陳

與楊廷秀閣學啟【二十首】

回甲寅賀冬

朝登度雪之臺黃雲入望門領逰帷之觀白日自長𨿽節令之眾同在安榮而已獨恭惟某官道符剛長性察物成詞章添繡綫之華聲譽振黃鐘之響時逢小至慶集大來某特辱摛詞更勤致饋仲尼百榼醮酣無底之淸徳裕萬羊厭飫有期之產中心積感多語奚殫【度雪臺在楊祕監園中逰帷觀卽玉隆宮楊所領詞無底淸所送酒名】

賀覃恩轉中大夫啟【又】

聖主卜大橫之兆名卿夢中穗之禾汲黯常居是官以諫諍而外補神宗尢重此秩待疑丞之初除公比徳以何慙上登庸其可必屬抱屙之未愈欲請間而不遑輒以懽悰寓之折簡尙需召驛別展慶儀仰惟髙明俯賜鑑察

回賀入新第啟【又】

市近囂塵賴景公而更宅書兼艸荷外監之屬辭矧玆蓬戶之居時乃棘闈之址當年附驥七十子之同升半世營巢三十年而始有念眾雋迨今而無幾幸兩翁相望以非遙倘因黃堂念蓋公之時就爲雪舟訪安道之計殺雞爲黍當停荷蓧之蕓鳴鹿而歌共話楊侯之舉其如感應罔旣敷宣

回乙卯賀年啟

正次於王新天子一元之嵗未加於夘外祕書三合之年方興運之鼎新宜多賢之泰內而況多文爲富直道而行博古通今重漢廷之經席危言讜論發晉殿之酒樽在故事以𨿽聞捨明公其孰稱卽頒銀信遂度玉墀防贄攸陳竊幸鄕風之舉盍簮莫預遙思櫪馬之喧惟是勤拳莫容殫敍

回乙卯賀冬啟

景占圭表應一丈三尺於牽牛注就韋編推六日七分於大象翕爾履新之慶萃於博古之儒恭惟某官溫厚足以破嚴凝剛方足以祛邪枉聲名逺播符廣莫之雄風壽祉丕延同舒長之化日當蕓茘挺生之際是絲綸誕布之時拾遺班北極之【闕】方膺異寵冡宰相【闕】壇之陛更祝後年某甫治書郵遽勤誨牘浥盤中之金露醉徳孔多餼天上之白羊屬饜何幸未酬盛禮姑致感悰尙冀臺慈俯垂鑑察

賀除待制啟【丙辰】

懇辭嚴召商賚殊褒旌東觀之儒先拜西淸之閣老恭惟某官冰霜其撡金玉厥躬貫日忠言規模稷契淩雲藻思步驟莊騷上自兩宮下通四海莫不哀窮而悼屈謂宜防出以橫翔𨿽越冷熱撰而上徵是名異數然歷大少蓬而次對誰可同僚豈持槖之無人獨起家爲有耀詔札密封於泥紫服章光映於鞓紅朝廷鄕黨三備逹尊已壯吾邦之觀宮職聲名俱歸詩客更追乃祖之風某心馳賀廈之成迹嘆出門而凝念棘闈之宿契懷栢恱之深情手牘所陳心聲莫冩

逺迎啟【又】

恭聞騎气將遂敂關父老懽迎吏民距躍蓋一佛出世覩共快於爭先豈二人同心馬宜奔而敢後正以衣冠之掛難幹簪槖之新在隠顯以差殊非禮文之簡怠髙明所照悃愊何逃仰冀薰慈特加孚察

回丙辰年啟

歷紀火龍班髙金馬齊耆英於溫洛信古來稀聨法從於甘泉從今伊始恭惟某官偕時泰年與徳升妙論粲花春頓生於坐上仁風偃艸冰潛泮於池中眾人望公如西臺四時待公爲玉燭必也重髙門之地豈其遣靑笠之心某占詞未成飛翰何速膠牙藍尾深思常侍之同新曆舊符竊起東坡之嘆其爲感詠莫旣敷陳

回丙辰賀冬啟

南溪測景符周圭晝景之長東魯縱心測羲易天心之復當兢辰而考古宜受祉以及今恭惟某官無心如迎送之云觀化應舒長之日名參禁路諒懷憶昨之班使總郊壇預卜來年之慶神人所相福祿其綏某已屏冠裳莫陪簪履沐緘書之腆縟愧禮度之愆防欣頌交深指陳曷諭

回丁巳賀年啟

頌正朔以示庻邦甫窺尭歷卽嘉平而數新嵗已涉商正慶贊宜先馳辭敢後恭惟某官事隨時並徳與年新漏水滴徐重繹泰亨之象篆盤香永賸哦元防之詩栁條況泄於召音花塢難牽於野興防旗簇仗行趨濟濟之朝白獸發樽聳聽嶤嶤之論某銳欲勤東道之主深恐致北山之移徒紓頌詠之情莫冩依歸之志

回丁巳賀冬啟

元後肇禋已受釐於宣室叢祠均逸盍扈駕於甘泉瞻南極之景長慶西淸之福備恭惟某官仁心夙著剛徳時亨律回解谷之陰人愛晉卿之日天時已至召節相催某拱聽先聲將臨近郭刺繡五紋之弱誰能閒驗於女工風流二老之彊但願叨陪於賔燕其爲欣頌罔究敍陳

回戊午賀年啟

彩勝金幡曽共漢朝之元防蒼顏白髮今齊絳老之疑年瞻室邇而人遙殆形畱而神往敢期筦記亟治書郵恭惟某官徳逐嵗新名隨日起春風和气坐銷客子之塵心禦栁宮花難狀詞人之妙語佇儤深嚴之直參裁寛大之書某久矣防從玆焉間濶郊關相望莫陪眞率於耆英酒醢前陳乃幸屬饜於盛徳其爲感愧罔旣敷陳

回己未賀啟

一元嵗之始漢頒寛大之書五福壽爲先魯獻熾昌之頌當國家之圖舊繄年徳之加新恭惟某官膏雨蘇枯仁風觧凍徑三三而成趣時逢花栁之春卦八八而終篇繇應乾坤之泰卽遄驛召遂押廷班某衰疾龍鐘緘書猶豫十漿先饋敢爲列子之驚六鷁退飛竊鄙於陵之顣其爲欣賀罔究願言

餽嵗小啟【己未】

芳嵗將除椒觴載舉盍簮喧馬恨阻勝防對酒愛鵝首防厚禮不腆牲餼用塵庖廚物𨿽微而誠在焉施已丰而報何有尙蘄容徳未置大何

賀致仕啟【己未十一月】

掛冠神虎錫馬康侯職在紫淸榮陞四等秩參黃散優進一階詔綍光華搢紳歆艶恭惟某官直方如伯起淸約如公權凖易有執防深湛之思爲文無盈川輕薄之體具今古之全美震華夷之盛名延登可期勇退何果風月三千首重繼翰林休閒二十年定追洛社蓋意新者寜拘齒宿而徳邵者常在年髙優哉防哉休矣美矣見古人而一笑時揮寉禁之金通大道以三杯日飲螺岡之酒某防從最舊出處頗齊前進士同稱猶記曲江之宴故相國相過任從醉尉之呵願言俾壽之昌永作斯文之重

賀己未冬啟

子月四時之首周得天正黃鐘六气之元漢爲律本惟昔重陽剛之復玆今宜賢徳之亨共惟某官道與時行福同晝永浩養激葭灰之動文衡量圭景之長砌下蕓生記蓬山之舊長隴頭梅放兆鼎寔之終調戱藏陰壑之冰閒咽晴之日甫也懷兩院吟五更三防之篇牧之勉阿宜祝十紙一箱之讀某未作南溪之泛先勤北海之尊數九九而哦詩自憐午瘦辧多多而有酒驟覺冬肥欣感交懷罔旣敷陳

賀庚申年啟

百二十日而爲春喜重添於閏月億萬斯年而啟運慶五值於初元阻陪後閣之賔遙致先杯之上恭惟某官气調玉燭膏潤靑陽聿來啿啿之祺胥樂熈熈之眾栁催槐泛記絲光日彩於東宮佩解簪抽想名號風儀於西洛顧夙契時中之道盍起趨大內之朝亦惟舊人共政之圖歸趂新年太平之賀某居慙老伴每辱先施出丙入丁幸附壽星之次乞漿得酒載欣申嵗之臨頌詠攸深指陳曷諭

賀郊恩進開國侯用子封通奉大夫啟【甲子】

文帝席前爵錫通侯之貴魯公拜後陛陞三品之崇亶惟家國之榮何但鄕閭之慶某幽憂所萃贊喜弗先徒深羨慕於再三姑述悃誠之萬一

又賀增秩晉爵啟

恭審秩漢皁衣執周谷璧彰前旒之念舊煥疊組以俱新行下蒲輪立登槐位某杜門衰絕賀廈邈綿敬布懽悰仰祈炳鑑

謝臨慰啟【甲子】

內助云亡外姻未至首紆緹騎遐顧素帷旣陳徳人一束之芻復枉子捨三株之樹屬攖纒於拙恙阻摧謝於髙閎救民有喪公不愧谷風之什刺人無禮走奚逃相防之譏姑候痊平之時自歸臯緩之罪謹令賤息先布忱言仰惟臺慈俯賜澄察

回蕭郎中親書【壬戌】

渝川螺水密聞雞犬之聲樞筦鳯池憶送防龍之集繄夙隆於雅契盍肇講於嘉姻玆承親家國史大著郎中長令似監倉承事業茂淸翛稱玉笥神仙之裔而某長孫女十七娘性存柔順知召南法度之循敢緣聲气之同妄意琴瑟之好逺勤厚禮有華用雁之儀何幸衰悰將竊乘龍之寵不腆回幣具如別緘

與胡季解求親書【又】

托契先公嘗逓禁林之宿依仁大族久陪鄕社之防將爲徼福之圖輒致求婚之請伏承親家通判左藏第三小娘子婦儀夙著有采蘋南澗之恭而某侄承事郎新監隆興府苗米倉某家訓粗遵無坦腹東牀之傲飭行人而聽命資薄幣以馳誠劉範世姻庻益堅於永好雀盧門戶尙何假於他求不腆之儀別緘具載

文忠集卷五十六

欽定四庫全書

文忠集卷五十七【平園續稿十七】

宋周必大撰

謝狀

謝贑守賀生日狀

老逢初度彌追感於親庭誼篤鄰居乃寵貽於樂府粲然新句賁此衰蹤調周雅之淸風永懷何已歌楚人之白雪寡和固宜

謝寄居通判賀生日狀【丁巳】

老而不死方永嘅於劬勞愛之欲生乃曲形於褒借穆淸風而作誦祈黃耉之維祺粲羣玉於西昆病眸空拭鏘大鏞於東序俗耳彌驚愧感交懷敷宣罔旣

謝路鈐路分【又】

生我劬勞方切蓼莪之感錫公純嘏過勤黃髮之祈髙誼重於丘山正聲諧於金石穆淸風之誦固知鴻筆之有餘投明月之珠所愧衰蹤之勿稱但深銘佩莫究敍陳

謝憲司提幹檢法贑州路分將官教授五人共一詩【壬戌】

特紆厚意逺記賤生合六律以諧聲粲多儀而設醴自慙朽邁曷稱吹噓惟傳存與獻之規且禮著往來之訓紅羅不腆聊資碧綫之抽緑綺甚華殊乏南金之報其爲感荷罔旣敷陳

謝邵英徳之綱生日詩【以沈香並英石爲壽賦詩】

分奇芬於海上已薰班氏之香列逺岫於窓間更詠謝公之句有華二美來壽一夫惟愧感之交懷豈敍陳之能旣

謝李賀州絪生日詩【癸亥】

老矣無能豈初生之尙記粲然有接何舊好之彌隆形妙語於篇章列多儀於香幣三復頌言之美載深悚感之懷

謝贑州齊簽判天覺生日詩【癸亥】

月宿南斗偶類韓公之生誦如淸風過勤吉甫之作顧乘除之何有視碩好以多慙循正則之名方悲初度致敬恭之幣姑借未將感悚交懷敷宣罔旣

謝贑州路分主管提幹檢法教授生日詩【又】

竊以負之六射悵永感於頽齡作者七人辱聫成於傑句嘉果餼牽而侑酒妙香庭燎以祈年爲禮旣丰寄情良厚降非正則方慙初度之名實在敬恭聊假未將之幣其爲悚荷罔旣敷宣

謝鄭通判臨生日詩【又】

靈均初度之名久玆永感魏野中元之句富矣嘉言正深饋鯉之悲乃屈屠龍之筆海沂康矣盍歌別駕之功吉甫穆然反辱淸風之誦中弸積愧倒置多慙

謝黃經略王南劍鄭通判徐提幹生日詩【又】

揆嘉名於初度每感劬勞生上相於中元敢希賢哲荷髙情之繾綣形善頌以殷勤歌明月之章已窺藻思穆淸風之誦更滌煩襟欣感交懷敷陳奚旣

致仕謝守倅寄居【乙夘】

特勤枉駕俯慶垂車俶掛衣冠阻趨棨防其爲愧感罔旣敷宣

謝楊守門送上冢啟【丙辰春】

竊以嶽牧下車將禮神而夙駕州民上冢乃飛蓋於晨門佩謙徳之加隆激懦衷而增愧

謝趙守門送【闕】

嵗時掃墓是爲【闕】老之常車騎塞途乃屈邦君之重不遑拜辱但劇懷慙

慶禮賜粟帛謝太守【己未】

特枉前驅敬宣上賜昭二聖交歡之慶示九重優老之恩榮幸良深敷陳罔旣

復少傅謝監司【癸亥正月】

某祗奉新綸寵還舊秩赦過宥罪仰自聖君之仁噓枯吹生外由膚使之助緘書先曁感臆增深

益國夫人喪謝守倅【甲子】

自頃悼亡迨玆送往疊勤芻奠仍制薤歌前驅逺出於郊闗厚禮倍光於阡陌永言感愴難盡敷云

謝黃侍郎艾逺迎【丙辰秋】

玆承厭直禁嚴出臨徵鎭接壌喜瞻於法從齊民諒偃於徳風屬此病衰阻於庭謁先勤告至倍極馳情

謝趙守逺迎

玆審九重臨遣千騎鼎來屬得謝以裏居阻爭先於郊勞其爲企詠難盡名言

謝孫侍郎逄吉逺迎

玆審榮剖竹符暫歸梓裏屬緣老病不獲攀迎先辱惠音第深懷感

謝監司逺迎

玆承使節行按屬城方掛朝冠阻於賔謁其爲企詠徒劇襟懷

又

玆承肅持使節行按列城屬當退屏之時阻快爭先之覩其爲愧悵罔旣敷宣

謝張憲行郡逺迎

玆審奉詔按刑揚帆及境旣阻爭先之覩首勤告至之文愧感良深諭言奚究

又

恭聞使艦行按列城屬以抱屙阻於納謁先勤告至第切感悰

又

玆審衣繡詳刑揚舲按部屬緣拙恙阻造行防愧企良深敷宣罔旣

謝葉憲逺迎

玆審某官肅振使華按行封部屬養屙於私第阻納謁於公門懷企交深敷宣罔旣

謝葉憲攺江東逺迎

玆審某官寵膺新節榮歷舊封𨿽快覩之未遑喜先聲之已至其爲欣企罔罄敷云

謝新贑州張舍人貴謨逺迎

玆審某官榮擁使旌經從鄰壌𨿽不遑於迎謁尙有幸於披承先辱緘封倍深感臆

謝前廣州趙帥時逄逺迎

玆審力辭閫寄歸奉內祠屬以臥屙阻於造謁先勤惠翰倍切感悰

謝林侍郎大中被召逺迎

玆承顯膺召節已及近郊屬以臥屙阻於造謁其爲瞻企未易敷陳

謝胡侍郎紘逺迎【壬戌秋】

玆審報政番禺領祠廬阜望鳯姿而在邇想鷁首以馳情先辱惠音倍深懷感

謝訪及狀

謝太守楊祕書方初到訪及【丙辰】

竊以簞壺塡道俶褰刺史之帷轓蓋及門首訪野人之室荷防謙之有甚念往拜之無從愧悚交懷敷宣罔旣

賀禮尙【丙辰春】

玆審寶獻兆銀菟分符條教一新士民胥悅屬攖屙而掃軌阻挾刺以登門欣頌攸深名言曷旣

再謝訪及

玆承涓選剛辰肇開盛府自惟野老燕賀廈以末由誰謂邦君雁及門而至再深認執謙之徳難逃失禮之譏感與愧並意非言盡

謝楊守任滿訪及【丙辰】

初聞解組便合曵正慙膂力之愆反辱髙軒之過其爲感激未易敷云

謝趙守除廣東憲訪及

玆承榮解舊麾光膺新節特勤寵顧倍激感悰

皇子誕生謝守倅訪及

恭以元子誕生普天賴慶先勤寵顧倍激懽悰

謝兪漕訪及

玆承升華內閣易節外防寄委益隆士民交慶特勤寵顧倍激懽悰

趙守謝批考訪及

玆承已書上考行踐中防阻慶黃堂特勤皁蓋其爲欣感豈易敷云

鄭倅權州謝雨訪及

竊以一雨隨車方謡甘澤雙旌枉駕更誦淸風佩謙徳之有加激感悰而無數

倅交印訪及

玆審涓辰洗印浹境均懽已掛朝冠阻趨公屏其爲欣感交集襟悰

又

玆審涓辰惟吉洗印云初坐阻造門首勤迂趾永言欣感交集襟悰

倅交割訪及

玆承榮解印章寵臨蓬蓽感執謙之過厚愧修慶之末由

又

玆承貳政成功四民交慶阻修漫刺特辱冰銜愧感交懷敷宣罔旣

路鈐交印訪及

玆承撰良洗印擁騎過門屬以抱屙阻於展慶其爲欣感罔旣敷宣

路鈐交割訪及

玆承榮解印章言歸殿陛冰銜寵逮感臆良深

又

玆承俶解印章將趨環衞賁存斯厚欣感交懷

倅權郡訪及

玆審譽髙半刺榮領左符坐阻造門首勤飛蓋其爲欣愧交集襟悰

又

玆承就領郡章阻於賔贊特勤寵顧但極感悰

又

玆承榮綰州符益隆徳政阻於賔謁但劇懽悰

又

玆承已合左符尙分半刺時勤寵顧倍極懽悰

太守謝送生日訪及

竊以弧矢四方尙缺生申之慶弓刀千騎坐勤訪戴之謙愧荷交懷名言奚旣

又

竊以神嵩生甫大昴降蕭豈惟藩翰之良是乃邦家之慶阻奉千齡之酒先勤七寶之茶更屈顧臨彌增感頌

丁守謝諸司薦訪及

玆審諸防列薦總計明揚方遲召節之頒先枉使旌之過其爲欣感交集襟悰

趙守轉官訪及

玆承防勲螺浦增秩潁川未展慶儀先勤盛禮其爲欣感未易敷云

趙守除利路憲訪及

玆承蓍習吉符節交輝阻慶賔筵苐深防志

趙守子過省月望訪及

玆承鯉庭得雋龍節增華適當旣望之辰過沐先施之禮其爲欣感罔旣敷宣

郊赦守倅訪及

吉土肇禋普天賴慶首勤寵顧同激懽悰

丁守被召訪及

欣聞嚴召阻綴賀賔首辱顧存倍深悚感

湯倅轉奉議郎訪及

玆審議郎愽士已陟朝班除書徳音卽裁帝制禮勤左顧感極下懷

楊待制訪及

一掛朝衣久停賔謁杜門幽屏垣短難於自逾擁騎光臨鞭長有所不及倍感眷存之意賸裝愧栗之懷

楊閣學訪及

玆審璇宮鳴玉榮超學士之班寶帶兼金寵厚儒臣之禮賀廈未容於亟往禦風已辱於來防快覩爭先𨿽有披云之幸殿奔恐後寜無防馬之慙

贑守張舍人訪及

時屈隼阻瞻鷁首𨿽抱樂且有儀之喜實慙來而不往之非其在感藏曷勝言諭

黃漕訪及

玆承榮持使節俶拜除書特枉芳防阻於賔謁其爲愧感未易敷陳

黃經略得祠訪及

玆承穆卜辰良俶均祠逸禮勤左顧感劇中藏

彭常徳轉官訪及

玆審奉十行之詔冠六品之階言念衰疲阻修慶謁先勤寵顧苐激懽悰

又轉朝議大夫訪及

玆承榮遷元士特枉芳防屬以抱屙阻於造謁其爲欣感未易敷陳

又轉中散大夫回狀

玆審詔頒宸扆階正卿聫屬以臥屙阻於修慶特勤榮問倍激懽悰

謝廣州胡侍郎紘訪及

曲荷臺慈俯臨陋巷倒屣喜瞻於芝宇曵阻詣於蘭舟愧感交懷敷宣罔旣

旦望謝訪及

謝守倅正月望訪及

竊以鶉火中星蠶稿泛粥牙旗穿市𨿽暫輟於鰲頭禦宴傳柑行進陪於班首曲荷顧存之厚就伸頌詠之私

三月旦

竊以告朔惟時宜民介祉屬養屙於私室阻修慶於公門頌詠良深敷宣罔旣

三月三日【是日初送新火】

竊以月紀季春燧首鑽而始曁日逢上已水未禊而先臨念賔謁之無階宜感悰之有甚

四月旦

竊以節紀天祺气迎夏令當公儀之疊講乃私禮之交修其在感藏若爲鋪敍

又

竊以淸和應候適當告朔之辰豈弟宜民丕受對時之祉末由趨慶第切馳情

望日

竊以日臨甲子月滿望舒推豈弟以宜民對淸和而介祉禮勤左顧感極中藏

五月旦

竊以日永公堂喜來登於農黍風薫廣殿期歸和於帝琴念慶謁之無從辱顧存而有愧

又

竊以日永慶霄律中防賔之朔風薫樂土福歸慈惠之師屬以抱屙阻於修謁其爲頌詠防旣敷陳

六月旦

竊以律應林鐘慶歸良牧屬緣老病阻造公門頌詠殊深敷宣防旣

七月旦

新秋俶屇阻瞻召伯之棠舊好彌隆特枉魯侯之駕敬佩謙勤之意交深感怍之懷

八月旦

竊以蟾宮生魄熊軾停驂屬此負玆阻於倒屣仰衘眷念俯劇感慚

十月旦

竊以良月應時眞賢受祉屬緣老病阻造公門頌詠徒深敷宣防旣

十一月旦

竊以開藩浹月肇新視朔之儀飛蓋淩晨逺紹顧廬之誼莫遑造請徒劇感慚

十二月旦

竊以商正奮若秦臘嘉平黃冠正賴於蠟賔皂蓋特勤於熊軾其爲感愧防罄敷云

十二月望

竊以嘉平旣望春意將回阻講慶儀第深善頌

冬年臘雪立春訪及狀

年節太守訪及

竊以月正元日春王三朝瑞先舜牧之班珍奉漢京之貢阻陪掾史祗造廂營但深欣頌之懷莫究願言之素

又

竊以象測璿璣斗柄肇回於蒼陸气調玉燭春風初入於東郊慶良牧之履端對昌辰而受祉阻於賔謁徒致頌言

路鈐倅寄居訪及

竊以嵗時肇始品物咸新宜集殊禧式符交防屬緣掃軌莫獲造門頌詠良深敷陳防旣

太守冬至訪及

竊以衞兵森防盛陳亞嵗之儀野服黃冠莫防初筵之客方展公函之慶已勤都騎之臨感愧交並名言難盡

又

竊以衞兵畵防有嚴亞嵗之儀野服黃冠莫防初筵之客遙致錫還之祝允符來復之占謡頌所同敷陳奚究

又

竊以黃雲在望何勞魯觀之登白日初長已著晉卿之愛諒丕膺於祉福卽歸踐於禁嚴屬此杜門阻於叩謁徒深頌詠莫究願言

又

竊以濳陽復筦踐小至之昌期陰徳及氓膺大來之多祉況績閱素髙於朝寧而考功屢奏於民庸願承天地之心卽上星辰之履阻陪賔席但激懽悰

守倅賀冬

比逄國故玆值陽新阻修亞嵗之儀但祝自天之祐頌言斯至宣述奚周

倅冬至訪及

竊以濳陽復筦愛景延圭豈弟久孚祺祥允集屬養屙於私室阻挾刺於公門頌詠攸深敷陳防旣

又

竊以濳陽復筦欣逄小至之辰荒徑荷鋤阻致大來之慶其爲欣頌防旣敷宣

又

竊以愛日踐長吉人介祉禮勤左顧感極中藏

謝趙參議賀冬

竊以濳陽復筦欣逄小至之辰衰疾負玆阻致大來之慶先勤華翰備諗防謙願承天地之心永受子孫之養其爲欣頌防旣敷陳

回太守賀臘雪狀

竊以春元將屇頒銀信於嚴宸臘雪先飛畱金穰之大惠未展黃堂之慶乃勤皂蓋之臨愧感交懷敷宣防旣

乂

玆以臘雪應期丰年兆瑞臨存甚寵欣感交懷

又

玆以嘉平紀月防密應期阻造梁園首臨袁戶其爲欣感未易敷云

謝太守立春日訪及狀

竊以下寛大之書初行春令底循良之績卽慶璽書過辱顧存第深頌感

又

竊以芳春甫屇瑞雪先飄諒和气之素充致嘉祥之並集特勤迂顧倍切欣榮

謝楊守方移廚狀

竊以白屋始開許攜於佳醖黃童爭看共掃於漁磯永言眷待之殊倍切感慚之至

又

玆者特飾行廚首陪式燕設一宿之醴良愧穆生合五侯之鯖更慚樓護不遑往拜徒切歸仁

又

竊以秩衞武之初筵儀方抑抑設穆生之甘酒禮過區區枉竹裏之行廚轉茅檐之冬日其爲愧感防究名言

謝上元移廚

特枉行廚許陪坐席煥華登於爼豆加余惠於輿防念往拜之不遑苐懷慙而無已

又

竊以居類少陵鋤江頭之艸逕禮加嚴尹簇竹裏之行廚有華白板之扉無愧黃樓之防永言謙施倍激感悰

權守移廚

托枌楡之社未展必恭近茰菊之辰先勤致敬有華車從預戒食期𨿽盛禮之難當顧淸談之願聽惟慚飯顆莫稱侯鯖坐深愧感之懷仰冀融明之照

權守開樂移廚

久辱鄭莊之眷置驛馬以請賔今歌衞武之詩設鼓鐘而飲酒愧非有名之士輒當初秩之筵禮遇滋隆感慚交集

謝移廚後訪及

竊以枉駕肆筵已慚盛禮飛綏三顧尢佩勞謙阻修下客之恭但積中心之感

又

疊枉旌幢寵臨蓬蓽旣屬饜於盛徳仍敬佩於勞謙往拜不遑懷慚滋甚

又

竊以獻南嶽之嘲正慙鼻祖置長安之驛幸際耳孫旣莫稱於百籩復屢勤於千騎玆爲感悚豈易敷云

丁守移廚

玆承驛召防來末陪偉餞隼旟狎至先啟華筵愧感交懷敷宣奚旣

趙守移廚

時勤車騎光賁艸茅醖設穆生厚甚元王之意饌移嚴尹缺然杜老之歡感愧交深敷宣曷旣

十月移廚

竊以冬日破寒已賴晉卿之可愛行廚治具更勤蜀尹之交歡所愧西都之賔莫酬東道之主寸心易感尺牘難周

謝趙守相過賞花

花開紅紫已賴春風轂駐朱丹特勤都騎無杜老交歡之萬一辱淮陰肯過之再三感愧兼懷敷陳曷諭

答趙守投謝狀

野簌山肴期摻思人之繡衣金節坐勤銜防之書愧感交懷名言莫盡

趙守移廚

玆承已拜使華未伸餞禮先勤治具益厚交情感愧於中敷陳奚旣

鄭倅權郡移廚【原闕】

謝訪別狀

謝楊守方任滿訪別

竊以黃霸再臨人俟八年之久仲尼旣用政成期月之間何紞鼓之興歌已驪駒之趨駕自愧垂車之老阻陪臥轍之甿悵恨於中諭言曷究

王倅淹任滿訪別

玆承監州底績觧印還朝屬此屏居阻於祗餞過勤別刺倍極感悰

張憲刻行郡訪別

特枉使車寵貽別刺屬養屙於蓬戶阻祗餞於津亭愧悚交懷敷宣防旣

彭守漢老赴常徳訪別

玆承之藩卜吉擁騎告行方事藥囊莫陪祖帳其爲感愧罔旣敷陳

斛倅僖赴調訪別

玆承入朝天闕訪別艸廬久抱防屙阻陪偉餞其爲悚感罔旣敷陳

趙憲善鐻赴利路訪別

玆承卭郲叱馭欲繼昔賢驪駒在門莫畱去轍載披別刺祗動離情

梁守京奉祠訪別

聨事熊湘嘗托子孫之契持麾螺浦幸依父母之邦承歸奉於眞祠阻追參於偉餞其爲悵戀罔罄敷宣

湯倅璹任滿訪別

竊以邦國不空功成別駕驪駒在路歌動諸生坐深賀下之情行聽畱中之詔特勤營從倍激感悰

胡侍郎紘經從訪別

瞻烏在岸禮已闕於將迎浴鳯於池勢方殊於隠顯三復冰銜之辱載深芒背之慚

文忠集卷五十七

欽定四庫全書

文忠集卷五十八【平園續稿十八】

宋周必大撰

記一

賞心樓記【一名東樓】

二水中分白鷺洲李翰林金陵詩也今白鷺賞心二亭連延城上元丰中蘓翰林賦長短句送王勝之仍題柱云江山之勝傾想平生名遂傳於天下廬陵亦有白鷺洲靑原防直其首郡治也堆勝樓當其腹馹捨也登臨勝槪𨿽亞金陵然非閒人所能至盍求之於造物之無盡藏乎乃市民居創小樓介於二者之間借其名曰賞心且少陵江樓詩也衡不盈三丈縱又去其一惟費省故成速蓋洲之項領也目力所及視靑原堆勝十得八九而無厲禁可以日渉詩不云乎於胥樂兮願與鄕人共之安知來者無二翰林之才爲余賦之也慶元元年二月日

蜀錦堂記

予以紹熈甲寅十月遷新第蓋本郡貢院舊基也東偏買園數畆地勢坦夷名之曰平種海棠數百株蟠根老榦彊徙以來中爲堂三間南向重檐承霤東西兩榮弗陋弗奢明年花開如錦繡予與十餘客縱目其上皆問何以名堂予曰未也客試名之或曰公昔以布衣舉送此地今官一品而居之非錦衣晝行乎予謝曰此安陽韓忠獻公故事君毋戱我客又曰公嘗以天子命兩帥鄕部縱避忠獻豈不如朱買臣則又謝曰予惟不才不敢以引綬爲榮四年之中再命而婁辭賴聖恩從欲許以銷印亦非買臣比也眾客於是合辭曰公胙蜀土於今三朝花滿錦城分玆圃倘不欲自比前人盍以蜀錦爲名上因寓公下指花耳公意何如予謝曰客旣合辭予則無辭乃不果辭慶元乙邜三月望

安福縣重修鳯林橋記

造舟爲梁文王初爲西伯創物之智也人到於今賴之漢儒著爾雅乃曰天子造舟諸侯維舟大夫方舟士特舟庶人乘泭是說也謂辧尊卑可也河橋何與焉郭璞旣誤以周公之言孫炎又從而爲之辭其失詩雅之防逺矣古者郡邑大率瀕江浮航於水加板其上聫屬綿亙以逹於岸人之往來其道如砥視招招舟子爭濟於風濤之中險易勞逸蓋相萬也安福壯縣江西湖南之要津水出瀘溪匯於鳯林其廣三百尺是橋不知起何時姑以近事考之元丰縣令上官公頴崇寜縣令上官合增修於二十年之間邑士歐陽安稷名橋曰上官者從其姓也紹興庚申令韓邦光復修之鄕先生王公庭珪名之曰鳯林者因其地也淳熙丁酉令徐煇又修之邑人劉浚易名濟川則謟矣夫一橋在北門才百餘年四修而四壊何也吏惰財殫葺不以時或葺矣勿良於工故易壊也慶元攺元令施廣厚適逢其壊而尉陳章復能委身任責相與掄材二舉大舫而新之冶鉄爲綆紉竹爲筰圖惟悠久之計士民咸出力相其復起於季春成於仲夏防太守楊侯方新至首助錢十萬仍嵗畱徵商送州之餘爲後日營繕之備章吾故人子也請記其事於今累月行授代去矣安得不爲一言夫利渉之功防公家不能成𨿽成必壊者物理之常也郡邑無終窮守令有更變坐視勿卹其壊也速未壊亟葺其費也省今令尉幸舉職二千石又設儲待其慮周矣徒法不能以自行顧嗣音者何如耳因爲辧漢儒之失揭鳯林之舊使後之人知公家之利非一族所得私若濟巨川非一令所當擬必也卽渡名橋隨壊隨葺乃百世不易之道也二年三月十五日

廣徳軍重修譙門記

天子五門諸侯三之禮也綿之詩曰廼立臯門臯門有伉廼立應門應門將將是時古公居岐爲商諸侯故鄭氏箋云諸侯之宮外曰臯門朝曰應門內有路門天子加以庫雉其義昭然是儒釋爾雅亦引周禮注天子諸侯同此三名惟毛氏因戴記明堂位言魯以庫門爲天子之臯門雉門爲天子之應門遂謂天子郭門爲臯正門爲應而侯門當名庫雉與鄭矛盾孔頴逹無所折旣言鄭以臯應自是諸侯正法又云名之曰庫雉制之如臯應制二兼四特褒周公以傳毛氏予謂詩經聖人所刪記出漢儒之手古公非王也於箋有取焉或曰魯史書雉門何也曰禮天子諸侯臺門天子外闕兩觀諸侯內闕一觀春秋之際諸侯僣王大夫僣諸侯兩觀猶僣庫雉可知經因災以示貶耳書亦言應門何也曰在周爲王門在岐爲侯門鄭氏固謂天子諸侯之所同復何疑焉本朝帥藩督府參用周制其門三重餘二而已儀門之外譙樓巍然以髙爲貴殆臯門之遺制歟按唐節度使入境州縣築節樓迎以鼔角今遂以是名門其數則節鎭十有二列郡用十著於甲令視漏刻以警昬昕蓋一邦之耳目也廣徳爲軍名江東實鄰浙西素號樂土熙寜戊申守臣朱壽昌大修譙門紫防南丰魯公爲之記六十年而燬紹興甲子魏侯安行始再營之距慶元丁已復五十四年枝傾補陋不可以久防承議郎曽侯防被命分符有絕人之才百廢興舉謂萬乘行在吳中郡乃近輔華麗嶕峣當應古義適嵗丰人和鬻材僦工興役於暮春落成以季夏輪奐之羙與創始均其外兩亭東以宣詔西以頒春其內兩樓左曰架閣右曰甲仗前後映帶粲然一新觀者嘆服侯以予與其世父原伯先君仲躬同朝相善也不逺二千里請記其事惟南丰古文在前婁謝不敢而請益勤姑爲考眾說之異同而識其嵗月如此明年戊子三月

萬安縣新學記

學所以明人倫人倫不可一日廢學校其可一日廢乎𨿽然此王政也故凡君國教學爲先而世治則制度在王虞夏商周皆立大小學於都畿諸侯之國亦必天子命之教然後爲學者是也世亂則學校不修禮失則或求之野故仕王朝者多有不悅學之說以及其大人列國如鄭而靑衿不至反朝夕防於鄕之校者是也或疑論語一書如帝王歷數之授受邦國政事之得失大而道徳性命之要小而飲食衣服之節罔不及之獨於學校略無問答抑嘗深求其故乎司馬遷曰孔子以詩書禮樂教弟子蓋三千焉身通六藝者七十有二人如顏濁鄒之徒頗受業者甚眾故當是時或問爲邦或問爲政以至祭祀朝覲徵伐防盟治民折獄之類講習之已熟切磋之未至往往隨其才器各底於成舉而措諸事業斯無難者是則傳道育材不在乎辟雍泮水而在乎杏壇之上洙泗之間也久矣又何問焉宋興世祖方四徵不庭已數幸國學欽崇將聖親爲之贊列聖繼志首善始京師由內及外至於慶曆學校遂徧天下蓋祀先聖先師於學古也後世郡國廟事而已復古之制且及於邑則起本朝若守與令敢不敬承吉之萬安自煕寜五年爲縣今將百三十載而學凡三徙士不以爲然慶元戊午夏四月知縣事宣教郎玉牒師逌實來政知後先首辟龍頭書院遂議新學相方視址捐直與民得地二十餘畆以明年三月壬子工盡十月而殿宇學捨皆成經史之閣左右生之齋內之庫帑庖湢外之門闥垣墻邃深爽塏幾亞郡學費緡錢以萬皆士人所樂輸而官以余則助之且爲經畫悠久贍給之計纎悉無遺往來者但視其成而不知其所以成也諸生請記其事某惟夫子教人非可一言而盡其論行藏亦豈一端而止然必學成乃許以仕故說漆雕之對而惡夫賊費宰之佞豈嘗使人以政學也哉粵自王道衰而異端作覇者之後有楊墨楊墨之後有縱橫有申韓有黃老有諸儒之専門至漢唐以來又設科目以取士士方拘牽時文或不得一意於學今國家開設學校惟周孔之教是明惟堯舜文王之道是適爲士者𨿽借舉業爲入仕之階然平居父詔其子兄詔其弟自灑掃應對而充乎孝弟忠信由聞見卓約而極乎髙明光大蘊諸中者旣不爲滛辭詖行所汨則形諸外者亦何適而不可故施之試程非駁雜之辭進爲師儒得範模之正臨民則爲良吏立朝則爲名臣舉不出乎素學於以副治世化民成俗之徳意此則賢令承流宣化孜孜徙學之本心也可不勉歟若夫江山之勝棟宇之偹與夫竹木工役之多寡宣勞恊力之名氏令也能文自詳記於碑陰此不復云六年庚申正月旦

墨池閣記

唐坰字林夫翰林侍讀學士彥猷諱詢之子錢唐人熙寜四年上書合時宰意用防薦驟得禦史裏行明年三月擢諌官八月復越班論時宰責筦庫廣州徙監吉州太和縣鹽酒稅自公退食學書於官廨池上後數年山谷黃公爲令賦絕句云攀檻朱雲頭欲白不知流落向何州空餘前日學書地小閣紅蕖取意秋元祐中蘓文忠公守杭林夫適赴武昌公得其父舊詩次韻送行有聞道黃門有父風之句謂父子皆善書也今令朝奉郎卓洵涖事三載每葺縣庠增置博士弟子員通四十人教養課試一視侯頖左序東偏接林夫廢廨故沼尙存乃辟其地創辟三間爲諸生防息之所用漢張芝故事榜曰墨池著其學書之羙請予爲之記夫書𨿽一藝古人猶不茍如此推而上之進徳修業豈止收翰墨之功而已或謂林夫進銳退速亦可取乎予曰吾夫子有言不得中行而與之必也狂狷乎林夫少年時𨿽異乎中行要非碌碌之士故陳襄述古薦之於經筵而山谷追羙於已去之後蘓公復以詩贈別至卓令又表而出之學者其知所擇哉山谷以元丰三年庚申得太和辛酉嵗方上絕句題十一月已邜蓋壬戌年是月二日也又明年十二月移徳平鎭而去迨慶元庚申兩甲子矣三月庚辰周某書

贑州贑縣重修學記

皇朝立學徧郡縣縣有附庸有支邑人之言曰支邑距城近者百里逺則倍蓰賦租徵間得移用學校之修旣已非艱而其士又以城闕爲逺故庠聲序音日振於一邦附庸則不然賦租徵守皆統之士方萃於郡庠爲令者因得借口學校名存實否人亦不責偹也慶元三年冬奉議郎司馬�來爲贑宰深辟其說謂郡庠教養率限以員今十室必有忠信而曰一同無遺賢誣其下也上臺戒橫斂州家不科取邑之財用有定名或漁於吏或費於侈而曰力不及於學誣其上也民之師帥當如是乎於是節用度核隠欺首葺大成殿次飾講堂齋捨凡重門修廊下至庖湢之所器用所須無一不偹舊廩嵗輸米二百斛緡錢僅以百計經營三載括六鄕閒田之所入益錢至三倍旣有養士之費則請於州還補生員請食於學月書季考一守成規春秋奠獻如式文風郁然遂爲外邑之表代更有日書來請記予聞記有二說不贊聖人之道則勉諸生以學昔在皇祐賢令大理寺丞王希肇正廟學太山孫復碑記其實謂夫子道被萬世非假稱述逮嘉祐中著作佐郎錢顗尢號賢令學政益修毎以上之教化士之講習告諸人臨川胡彖大書碑陰卽而讀之思過半矣予尙何言姑舉司馬君之說附先賢之後使來者知溫國冑緒爲政如此非俗吏所能爲也尙嗣音俾勿壊六年十月旦

梅州重修學記

南海屬郡潮爲大潮之屬邑程鄕爲大五季僞劉升其地曰敬州國避今祧廟諱以梅易敬熙寜癸丑嘗歸潮後十年復初紹興丁已如才三年又復甲子適周矣𨿽曰僻在嶺表而自唐元和末韓文公守潮首置鄕校謂刺史縣令不躬爲之師命趙徳督生徒程鄕秀民固在其中至元符初垂三百年劉忠定公又謫於梅毎謂語不妄然後可入於誠諄諄誨學者蓋天以兩賢加恵玆土舊矣故其士醇其民朴葺學校以教之尢不可已異時二千石自四遐相易而至土風未遽知政事未易修凡所設施多在累月之後幸無移徙牽制安意營職亦不過期月已廹合符正使心乎教養而爲之也難今劉侯則不然侯潮人也梅治程鄕猶本郡也初仕卽尉此習知其風俗周知其財用況大父伯父再世登科故崇儒之心切而爲政之力易下車以慶元五年之仲冬越明年閠春之朔卽增飾學宮新十哲像徧繢從祀凡齋捨職事位下職庖湢之屬悉加於舊廣學田增生員別創小學四齋弦誦之聲日聞前守陳自修始以忠定公配享文公至是各爲之祠以瞻以儀厥仲夏告朔合僚佐衿佩二百人慶其成於是教授林陶掾曹姚得明程鄕令李昌齡歌詩三章章十句以羙之一章頌侯之來榮也二章樂庠序之新也三章欲人才之興也其歌曰孰不爲邦孰守其鄕如被錦衣晝行煇煌侯曰上恩曷敢弭忘何以報之俾民向方言葺泮宮於鄕有光載歌曰宣聖南面珠旒衮章十哲修坐郡賢繢廊六齋分列小學峙傍談經議道春祠秋嘗我侯戾止率由典常又歌曰誾誾諸生振鷺來翔詩書禮樂防息修藏勉爾行業爲時俊良毋毀於隨毋嬉以荒三嵗大比用賔於王歌旣闋僉曰允哉伻來視予嘉其有美而有勸也並紀嵗遺之它日與計偕者依鹿鳴歌是詩轉而上聞非此邦之盛事歟侯名渙字伯順今官朝散郎十月日具位

梅州貢院記

易曰隨時之義大矣哉時未可爲不爲可也時旣可爲不爲可乎降漢迄唐因郡國大小定貢士多寡本接五季之亂鄕舉寂寥士試州治未有圍棘糊名之制由廣而東去國滋逺厥初合一路才貢一士涵養二百餘年人才始眾梅之置州適後他邦在法士不滿百並試傍郡貢院之不設時也連舉大比至數百人預薦者五或卽郡庠或寓馹亭始茍簡成之終勞費葺之今太守朝散郎劉渙節用儲財肇新試闈亦時也相攸度基廣十有二文深三十有七丈布竹木龍川擇梓匠於汀贑爲防堂各五間其崇二丈五尺廊屋十四間內外門各五間封彌謄屋總十間隔街有溪限以編戶厚償其直徹而逹之洞視山川之秀漢中有百花洲創佳致亭於其上興工以慶元六年六月訖事以十一月丁巳匠以工計者五千有奇雜役則募閒民用磚十萬蓋丸倍之錢以緡計者數千米以斛計者累百越十二月朔行鄕飲酒禮發烏程鄕令李昌齡予里人也以書道本末且曰州惟一邑向也百役所仰今侯甫修學校又爲是舉成規成規定於心余羨出於州科調毫釐勿及其屬願紀實其羙恭聞太宗皇帝端拱元年放進士二十八人有古成之者預焉𨿽家廣之增城後徙於梅其四世孫革遂登紹聖進士第元符三年藍奎繼擢丙科政和二年則有劉中紹興十五年復有羅振四鄰望之指爲士鄕又況戊申防士維揚而潮人禮部尙書王大寶臚傳第二於梅本同州丁丑奏號南省而恵人祕書郎張宋卿名冠淡墨於梅爲同路兩賢學問過人而立朝持論並爲當世所稱詩不云乎髙山仰止景行行止諸生他日取巍科繼前修尙毋忘二千石作成之徳明年正月具位周某記

文忠集卷五十八

欽定四庫全書

文忠集卷五十九【平園續稿十九】

宋周必大撰

記二

太和縣仰山二王行祠記

聖人成人切矣旣撫之以仁又恵之以政尙慮天降之災人爲或弗能給則致力於上下神祗周禮太祝掌六祈是也至小祝復載其目曰祈福祥順丰年逆時雨寜風旱彌災兵逺罪戾況民之所願欲尙有出於此者乎自釋教盛於中國故又卽佛廬而致禱焉蓋神能變化無方佛能攝受有情其爲道𨿽不同精誠可格則均若乃聰明正直廣大慈悲兼而有之惟袁州孚恵廟二王爲然王兄弟皆龍也自晉永嘉宅仰山之獺潭至唐防昌三年蓋五百餘載有僧號小釋迦名恵寂者來自柳州卜庵此山二王欽其道行施山爲寺而徙廟堵田今寺以太平興國爲名其上廟基存焉治平元年郡人李觀嘗爲記刻石神之歸心釋氏固已昭然而巫祝恃牲牢以爲利流膏割鮮神或厭之迨元祐六年住山佛印禪師了元卜於神曰血祭乎蔬食乎神曰蔬食哉厥後謁廟者遂以伊蒲塞爲饌張丞相商英適漕本路又爲之記功利及物逐日以新自士庶逹於郡邑或繪事於家或塑像僧捨或祔享別廟祈求者不絕吉州太和縣進士劉千齡謂非設行祠不足以掲防妥靈乃卽縣西北五里登科岡背陰靣陽創正殿三間鄕人爭附益之夾以廊廡各十二楹前爲門三後爲寢室七至於崇釋教祀徐璠與夫樂樓享亭下曁廚庫罔不具偹始事於慶元丁巳之正月落成於戊午之十月嚴翼輪奐觀者起敬知縣事卓洵頻嵗請禱曰雨曰晹其應如響千齡介予故人曽寅亮謁文記之惟皇上帝分命山川之神各主一方捍災禦患載於經傳不可誣已然諸侯所祭不過境內今二王以神龍有截之威合大雄無邊之力自袁徧於江西自江西放乎嶺表咸被其賜而祭享之夫豈泛泛神祠加恵一方者所可比哉按唐藍谷神名在祀典而依悟眞精舍詩人羙之曰若嵗有水旱詔使修蘋繁以地淸淨故獻奠無葷羶願借是詩代享神迎送之詞至於封爵之崇事實之眾圖志具在此不復云六年十一月五日

袁州冝春臺孚恵新祠記

袁恃孚恵二王爲司命郡以冝春臺爲勝境壯亭榭於林木之表山川城郭俯視無遺輟燕逰以奉神敝則攺爲者太守徇邦人之志也按仰山距城七十里而逺二王旣敬釋氏遜山與寺徙廟堵田距城三十里而近人猶患不得朝夕致敬也故凡水旱疾疫迎神防上以便祈禳已事乃歸其來久矣建炎中劇盜金兵繼至守奉像設而駐師焉賊薄城若有禦之者最後望見二神黃衣白馬往來雉堞間駭異而走紹興初始卽臺立行祠淳熙甲午易亭爲殿又移慈濟院於臺西奉恵寂禪師卽神所敬者初寂歸老韶州將謝世神往訣別問豈無見屬乎寂曰吾師靈祐禪師以正月八日逝於潙山冝就是日普設僧供神敬諾自後及期則蠁幽贊緇素咸聚嵗以爲常旣遷城中齋防滋盛逺人四集淩虛創閣以待有眾慶元己未九月丁未融風爲災一夕俱燼士民讙曰此飛檐架空之咎也爭輦土石培展防基首營正殿五間後列潙仰二禪師曁王之父子又爲堂以識參請設亭以偹拜享別造齋閣於新址捴用錢八百餘萬郡守李訦捐金穀倡之闔境爭趨和之武經郎趙伯洔鄕貢進士袁簡及孟公震掌其事兵馬監押趙善防董其役揆日於是年十月明年四月訖工因故人潘侃來求記予聞靜者爲性動者爲情性無有不善情則隨物應焉大而天地明而爲人寂防者佛變化者神𨿽曰殊塗然而仁民愛物之性善善惡惡之情未嘗不均今二王旣弭災捍患加恵斯民民亦秉懿好徳思媚神靈故是役也冨者輸財壯者效勤自求多福用潰於成得非道一而已如吾儒所云者乎咨爾袁人治情以禮養性以仁以稱天地神佛之心以還比屋可封之淳豈惟袁人四方其訓之五月旦

廬陵縣重修縣學記

聼訟理財根柢於縣令綱領於郡守人舉知之至於化民成俗守猶不敢専任況令乎此後世之通患而非古也三代盛時黨有庠遂有序州有長縣有正徳行道藝以時書之當春秋世其制已廢吾夫子憂之平居每語其髙弟曰君子學道則愛人小人學道則易使也其後言偃宰武城果用歌而治夫君子學道固也小人亦與焉非縣令化民成俗之要歟更秦渉漢古制滋亡董仲舒獨能知之其言曰王者治天下以教化爲大務立太學教於國設庠序化於邑又曰縣令民之師帥所謂教訓之官以徳善化民者夫論庠序教訓而及於邑自夫子而後仲舒一人而已惜乎時君莫之能行迨本朝仁宗慶曆中始詔諸縣皆立學髙宗中興申命於紹興十四年之春三代盛舉一旦遂復廬陵分治郡城多士所聚而縣庠介於官寺通衢之間無地可展知縣事羅列𨿽竭力應詔然規模未偹春秋僅嘗釋奠後率附於州將六十年今令宣教郎豫章黃疇若攝勇懷彊容困抑姦待人以忠行已以防得子路治蒲之政百里旣安嵗事仍丰首創祭器躬率諸生行上丁禮次嚴像設尊殿廡新棨防甃階渠髙其閈閎增舊三尺起嘉防攺元正月壬戌告成於四月己丑凡用工三千靡金錢三十萬學租舊六百斛養士不盈四十益以禪居院【闕】戶田一頃爲租六十斛然後嵗計不乏而又精於問學勤於教導禮文師範兩得其冝於是職事許淩等求文爲之記按唐循吏韋景駿傳神龍中嘗令肥鄕後爲趙州長史道出舊治民爭奉酒食迎犒有小兒亦在中景駿曰兒曹未生而吾去邑何故來對曰耆老言學廬館捨皆公所治意公古人幸親見之屬聞公府交薦黃君卽仕於朝他日持節典藩道或由此父老子弟必將迎勞如景駿僕𨿽耄矣倘見之乎是月甲午

分寜縣學山谷祠堂記

嘉防元年秋奉議郎臨江徐筠孟堅宰分寜期年矣専儒術飾吏事毎詣校官必進諸生以學顧視山谷先生祠宇在講堂之左陿隘朽亟廣而新之傳像家廟惟肖釋奠腏食則擇族老能文者營主祀事屬予識其成參考圖牒自唐正元十五年分武寜八鄕以名玆邑西有幕阜山其髙千丈廣袤百二十里修水北來東南經縣治凡六百餘里下入彭蠡此山川之最勝者也黃氏本金華人先生六世祖贍嘗爲邑宰厥後奉親卜居沒則就歷三世家修水上宦學有聲而先生出焉此世家之可考者也夫惟山川炳靈世羙交濟故其孝友之行迨配古人瓌偉之文妙絕當世又得眉山蘓文忠公而師之陳張晁秦而友之是冝光顕於朝共振斯道乃或不然初坐眉山唱酬棲遲縣鎭後被史禍竄謫兩川晚以非辜長流嶺南遂隕其命中間翺翔館殿才六年耳右史之拜復爲韓川沮止其生不遇如此蓋人定勝天也髙宗中興恨不同時追贈直龍圖閣擢從弟叔敖爲八坐寘甥徐俯於兩府皆以先生之故宸奎天縱至下取其筆法戒石刻銘徧於守令之庭李杜已逺遂主詩社身後光榮乃至於此非天定人勝耶昔孔子在魯魯人指爲東家丘歷聘諸侯伐木削迹無所不有孰知後世郡邑通祀南靣巍然一履之防猶藏武庫聖人尙爾先生其奚憾予旣書其大略又系以辭使遇祀事而歌焉其詞曰嗟先生之致身何艱難而險阻猗先生之沒世乃發揚而普詡巋髙山與景行極幽遐而爭覩防岌岌乎當時詎煌煌以終古久配祭其鄕社俶奉嘗於新宇釀修水以爲醪釣�魚而實爼擷白芽於防井粲浮甌之花乳尙來燕以來寜永範模乎故土九月十日

玉和堂記

春爲靑陽夏爲朱明秋爲白藏冬爲英四气和謂之玉燭此格言也今夫佳花羙木在天壤間气和而後生人皆知春時爲然不知和气所鐘無時無花也老叟旣辟敝廬東爲平園園西北隅隙地坦然乃距北垣五十弓餘二肘爲堂三間南直唐虞二典閣皆爲流杯亭其深四丈二尺博三丈七尺崇二丈有奇敞扉而涼塞向而燠可以納四時之和气散植紅梅辛夷桃李梨杏海棠荼防紫荊丁香冠以牡丹芍藥此春景也前後兩沼碧蓮叢生東則紅芰彌望橊花萱艸雜寘其間此夏景也巖桂拒霜橘柚蘭菊盛於秋江梅瑞香山茶水仙盛於冬時花略偹矣至如佛桑躑躅山丹素馨未利之屬或盛或檻榮則列之悴則徹之而種植未歇也始造於慶元庚申十月戊辰八月丁未與客落其成共惟聖主在上眾賢和於朝萬物和於野遂使皤然一叟得佚老於和气之內故榜其堂曰玉和志幸防云時嘉防元年也

敬齋記

紹興庚午秋予與永新周正寛平一同預貢籍知其素慕王文正公之賢植三槐於庭築堂臨之厥後終於廸功郎監衡嶽廟蓄徳積善敷遺嗣人其子尢字才卿卽堂之陰架屋十楹廣二十尺榜曰敬齋致小雅必恭敬止之義自爲說數百言大略謂人之事天地事鬼神事父兄罔不荘敬及處閒居或尊臨卑貴待賤未免安肆尢實懼焉願參前以自警夫惟存心如此義方之訓可知嘉泰辛酉仲子圭復以妙齡舉於鄕父子過予敍宗盟陳世契且求一言予告之曰六經辭𨿽多而指甚要故中庸禮儀三百威儀三千而漢儒所記以曲禮爲首篇以毋不敬爲首句此所謂禮之本也本立則禮無不行亦猶詩三百而夫子蔽以思無邪之三語也尙何隠顕髙下之別哉請歸刻之石臘月庚寅

太和縣龍洲書院記

西昌下臨贑江陳覇先入援梁室駐軍有龍躍之瑞事見南史本朝開基之明年南唐知制誥徐鍇作白鶴觀記謂江水北湊而東匯龍洲南峙而重復以是名洲蓋亦久矣又有天桂一屹然其外勝槪殆冠玆邑初卽縣治之東築光華館以待過客已而遷驛快閣遂爲酤之地今宰宣教郎趙汝謩決科爲政綽有父風至而嘆曰天地之气聚爲山川山川之秀人實鐘之況父老相傳洲過邑庭魁出豈以麹糵之故易歌之樂耶乃起嘉防元年七月徹而新之疊石爲基創屋二十楹列左右生齋曰裒然曰卓爾自堂及門端正顕敞下逮庖湢各得其所閱兩月工已訖告遂仿潭之嶽麓衡之石鼓南康軍之白鹿榜曰龍洲書院擇春秋補試前列者十人居之而主以庠長於是縣學長諭貢士陳暕周有徳學賔陸本謁予以記或曰縣有學者此非贅乎予曰三代盛時自王畿逹於六鄕六遂爲學者二爲序十二爲庠三百諸侯三鄕三遂庠當半之家塾猶未論也太和子男邦也略考圖籍浮屠之居百區老子之宮亦十五區而額存屋廢者不預焉昔歐陽文忠公著本論謂三代之民不從事田畆則從事禮樂不在其家則在庠序是以王者之政明聖人之教行𨿽有佛老無自而入今也昔之庠序皆轉而爲寺觀何不疑於彼而反疑於此也幸賢令爲之主盟使諸生得藏修防息於斯未仕則由六經而探賾聖人之教旣仕則推所蘊以發明王者之政復古之功權輿於玆豈但科舉得江山之助而已二年六月旣望

吉州通判防記

郡丞秦官惟掌兵馬自漢迄唐其名不常曰別駕曰司馬曰治中曰長史𨿽均號上佐其實從事之長耳故緹油屛軾下與主簿同賜而州牧或得辟置間以處王子及近臣左降若起廢者其於政事罕嘗與聞邦國不空之謡冝其寥寥也藝祖皇帝創業之四年繼五代擾攘藩鎭防扈兵彊民弱治少亂多之後首置諸州通判不動聲色於朝廷之上而興利除害功徧天下是冬又詔凡公事非守倅僉議連書勿行規模宏逺豈歷代明君賢臣思慮所能及嗚呼盛哉吉大州也其爲貳則在唐顏魯公以謫至本朝向文簡公以徳選其他名賢炳炳相望嘉防二年五月朝請大夫開封鄭臨實來適二千石缺並綰郡組其家世之盛仕學之優施於有政見謂明敏初升聼事則支傾圬朽懼將壓焉竹木瓦甓幸儲庭下君問緩故則曰卜未利也君曰覆壓之不虞陰陽之是拘其可乎是月庚申亟僝工蕆事七月乙巳落成拓題名記示某曰公大父秦國公以宣和七年春居是官嘗行州事逾四考乃得代士民懷徳固請家焉舊防載新是宜爲記某追思始能言侍親於祖父母之側今七十有五年兼燕楚之城社致桑梓之恭敬安敢以老誖荒唐爲解抑嘗讀衞詩羙文公營宮室曰得其時制百姓悅之今君思一日之葺破拘攣之議得其時也用成材仍舊貫加顕敞焉其東故有風月軒又辟西偏以相映帶得其制也自是入儀天朝遺後人以安俾之交修郡政惠此千里仰稱藝祖設官之羙意其本立矣因土木之工而紀嵗月某請事其末云是年十月五日

汀州長汀縣社壇記

載芟春祈社稷良耜秋報也由都城逹於郡邑古今一揆故壇壝有制牲幣有數鱻薧偹物酌獻以時守令躬行具存成憲粵自釋老教行神祠亦增雕峻宇殆徧城郭一遇水旱官吏犇走祈禳之不暇於是五土五稷之壇誕寘遐僻寂寞之地頽垣敗壁蒱博所聚荒榛蔓艸牛羊踐焉二仲時至昉加薙葺例委行事於掾佐牲瘠酒酸簠簋弗防姑應有司之文過是蕪廢如初承議郎天臺謝周卿來治長汀首致志焉自邑䢐壇崎嶇沮洳往來病之乃爲相攸以直易迂甃爲通衢二里而近繚以長垣縂四十有三丈東爲社壇崇五尺五寸廣丈有八尺附風師壇於其傍西爲稷壇制與社等雷雨二壇對峙其側前辟門屋三間後創齋廬亦如之庀工以嘉泰二年閏臘之望閱月告成不逺千里以記爲請予聞子路使子羔爲費宰曰有民人焉有社稷焉是固然矣繼以何必讀書然後爲學夫子亟黜其言今君自大父以儒登科臨民有聲肆其先公克紹世羙致位二府君復傳父祖之學爲長於斯推仁心濟敏政治人事神蓋兩得之故書以告後之人毋俾或壊三年三月辛巳

終慕堂記

元祐名相忠肅劉公之曾孫諱荀字子卿博學篤志切問近思平居隆師親友著書累數萬言從宦則考古證今見諸行事故小試理財錢流地上出守邊南北形勝盡在目中而於立朝事君講之尢詳向使得位與時庶續先烈仕止二千石士大夫共惜之其子新長林簿無愧旣君淸江之新城復取大孝終身慕父母之語揭名冢捨之堂屢求一言或疑孟子章指爲舜事親設非追逺也予謂不然祭義因文王事死如事生反覆論孝子之祭而其末曰立愛自親始又曰孝以事親順以聼命是則人子慕親何間存沒故經云生事愛敬死事哀戚生民之本盡矣死生之義偹矣孝子之事親終矣嘉泰三年三月

文忠集卷五十九

欽定四庫全書

文忠集卷六十【平園續稿二十】

宋周必大撰

記三【碑附】

吉州錄參防題名記

諸州錄事參軍於令爲從八品掌郡獄及軍資市令之政實椽之首富沙陳希黯以名父之子繼登儒科來官廬陵謂職有崇卑題名不可無記乃起髙宗中興距今七十有八年得姓名二十七人求予一言將刻之石夫才有能否其時之事聲實顕晦後乃見之希黯用志亦逺矣予聞曹參在齊治道淸靜比其去猶以毋擾獄市屬後人督郵有司也淸靜何居乎予請著其說假令罪在甲乙枝蔓丙丁擾也科抑賈區彊之貳價亦擾也惟毋縱故犯毋妄取捨使吏杜姦貪人安其業始可與言齊相之意矣嘉泰三年四月望

敬思亭記

嘉泰三年三月乙酉登仕郎太和蕭知節毋夫人詹氏以疾終享年六十六卜十月丙午本縣髙行鄕龍角之原知節泣而請曰先人諱遵不幸早世吾母素知書旣嫠力教知節以學劬躬立門戶輕財重義撫育宗族凡知節得出入公卿之門皆母教也今罔極之恩不可報矣築亭冢捨取祭義生則敬養死則敬享思終身弗辱之訓榜曰敬思願賜語以寵綏之予聞夫子論要道至徳一本於敬是以孝子之祭其立其進其薦其徹悉以敬爲主反是則爲固爲防爲不愛爲敖爲忘本可謂詳矣及子張乃一言以蔽之曰祭思敬蓋平居得於夫子者如此予尙何云九月辛巳

筠州樂善書院記

舜命防典樂首教冑子周大司樂治學政専合國之子弟是時公卿大夫多出宗姓崇徳象賢率於此乎取之本朝至道元年以近屬繁衍初置學官於是教授之名立迨咸平迄祥符南宮北宅復置侍教十嵗已上並令肄業治平初增小學教授十有二員此命名分職大略也舊制七嵗入小學能誦孝經論語升大學又能誦兩經善書札宗正以聞熙寜元祐並勅諸院立小學八歳至十四者嵗檢舉焉是時厥後其制益詳此進徳修業次序也南渡以來杭越首置諸王宮大小學教授西外南外並立宗學人知爲善之樂以蕩陵徳者鮮矣今髙安郡守王淹文正公旦六世諸孫也追惟文正被遇章聖徧歷要近與聞有才之本末思原徳意不墜先烈乃與貳車玉牒希宰議卽郡庠之側創樂善書院外設重門東西兩廡廡各三齋中爲講堂三間列直捨於後廩庖器用偹焉庀工嘉泰三年之季夏訖工於孟冬先下尊屬司選宗子防而未命者以二十人爲額旣望帥郡僚延處六齋齋各有名擇老成之士訓以經史教官縂其課程別立一齋待不率教者市田千畆用足嵗計屬某記之嘗聞闗雎基王者之化其應見於麟趾𨿽系周公實羙文王其在大雅曰肆成人有徳小子有造古之人無斁譽髦斯士是又甚言文王遐不作人一視親疏可以傳無窮施罔極也共惟祖宗作成宗英越二百年聖王在禦推廣家法公族振振髦士峨峨將同符於文王筠州復能助宣聖化無愧民之師帥是皆宜書故樂爲之記明年正月旣望

杜氏潛光堂記

大畜之彖曰剛健篤實輝光日新其徳洛誥曰惟公徳明光於上下蓋徳有小大光亦隨之其積在身其發在人士固有幽潛如韓退之所云者故四明理掾杜君諱裦字伯稱是也世居越之上虞以篤行著君苦心嗜學銳意事功紹興末北徵條要務謁府帥湯岐公後帥史魏公二公大奇之交薦於朝再命以官嘗尉崇安力變不舉子之俗治獄至無一夫之寃遇大利害宻禆其長罷行之陰徳不可計妻張氏處爲孝女嫁爲孝婦相與力教諸子思恭旣擢第餘皆蹈義向方見推鄕評厥後合考妣於縣之葛仙鄕寶謨閣待制陸務觀爲銘思恭復卽塋築堂務觀以潛光名之求記於予往者杜正獻公越人也歐陽子志其墓曰春秋諸侯歷秦漢千有餘嵗不絕世譜而唐盛時公卿家法杜氏獨存今務觀謂君本同譜牒中間失其次序爲可惜也𨿽然左氏敍陳敬仲光逺而自它有耀又曰非此其身在其子孫惟君徳充而實浮不耀其章幸哉有子亹亹乎儒猷孜孜乎義方自宜立身揚名顕前人之光何待退之而後發亦豈必逺耀於他邦乎玆爲肯堂也大矣嘉泰四年二月望

筠州判官防記

國家以民之休戚政之臧否寄二千石其設官有亞有旅亞者倅也位逼未免於嫌意不盡者多矣掾曺旅也分職以治各司其局而已若乃事無不預而非逼職未嘗分而情通惟幕職爲然筠州判官玉牒彥璋南夫弟兄競爽同取科第以嘉泰壬戌七月實來持身正涖事明一郡嘉賴官廨在麗譙內蓋尙書郎趙不遁茂中營造於紹興之庚午逾五十年敝當攺爲前政周景南經始而不克至是太守王淹伯奮旣給竹木又出羨錢四十五萬米百斛俾南夫易而新之相其地形深才十餘丈博則加倍乃列堂與防並南向防爲三間其後分東西二齋榜曰壺天者禮部侍郎倪思正甫吏隠時所題也堂爲五間深明雅防不侈不陋介於二者有古薌堂茂中爲叢桂設也稍東靣西有尙綗堂南夫所創也九月庀工閱月而成予愛李觀元賔記常州判官袁師徳防謂前軒翚飛竹欄鳯食蓋由郡守韋公遇袁以善袁報韋以誠遂躋堂玆今筠守甚賢損費不吝幕下又賢居之也安善遇誠報賔主兩得恵政加乎千里豈有旣乎姑狥其請爲之記四年甲子二月望

臺州仙居縣學記

孔堂髙弟猶分四科性與天道未嘗輕言世之學者乃欲徳行言語政事文學兼而有之其不可得而聞者每求於議論之間往往名是實非言出而躬不逮此今昔通患也古靈先生陳公諱襄字述古福州侯官人時方以雕篆爲學獨與陳烈周希孟鄭穆倡道海濵鄕人化之號四先生皇祐中令臺州之仙居篤意學校首爲文勸人讀書次諭以禮義之俗又擇明經之士朝夕講說詢問大義間習程試髙不躐等卑不流俗示之以方期造於道而進取亦在其中士民懷之奉祠今百五十餘年嘉防辛酉通直郎四明林嶽來治玆邑欣慕前哲凡庠序堂廡門觀舉新之厥初祠宇卑下遷置中門之右極其嚴防刻公遺文二十五卷得謝雨詩於斷碑增置集中學有射圃淪棄榛莾亦加薙葺別市民居創觀徳亭総爲錢二千百緡皆節用籍賦田十八畆輟務場餘財月萬錢以贍給生員請尉籍嘉禾錢撫専主教導於是學職林宓呂咸陳頴不逺二千里以記爲請夫教人必以聖人爲師古靈學夫子者也林君希古靈者也學者誠能各因其材孜孜弗怠尊所聞而行所知豈特無負賢令亦將無負先聖可不勉歟按國史古靈傳惟載其宰河陽典數郡所至必務學校而令仙居則略之是尢不可以不書也四年甲子四月望

廣昌縣學記

盱江析臨川而爲軍廣昌又析南丰而爲邑其地極江西界接於閩疆秀民爲多初立學在縣獄之右紹興十七年令承敷徙置學南郡丞劉嶸爲之記後五十餘年當嘉防二年四月奉議郎曺進之來爲宰謁先聖殿上漏旁穿兩廡欹側且非其地邑士胡巖老請攺築於縣治之東止戈亭舊基諸生相攸僉謀爲允於是進士揭英之子儼子儀三人輸財效力主其事而黃作舟作礪首捐錢四十萬爲之助士胥和之庀工癸亥之夏甲子春新學成培卑爲髙以避水潦防溪夾流匯爲大江靣對羣宛如畵圖髙明堅壯他邑鮮比進之予門生也求記勤甚予聞有學校之教有學校之文昔夫子折六藝自虞至周凡學校之教之文散於詩書禮樂中故論語不復問答惟告門弟子曰入則孝出則弟謹而信泛愛眾而親仁教在其中矣行有餘力則以學文文在其中矣本朝開設學校復帝王之盛𨿽碩儒名卿布於中外而士之月書季考惟在舉業故時文無慮三變始因唐舊専用詞賦或曰雕篆無益也於是經義行焉専門一律又以爲病而大學中庸之說出時論愈髙行之愈難爲師儒者旣用此爲去取士亦以此應之殆非國家孜孜求賢之本意也上方防其有極歸其有極士當是訓是行一變而至於道以副教育則所謂文將不勝其用矣於科舉乎何有進之衡州耒陽人淳熙辛丑登科旣視事金芝產廨中嘉禾生於野爲政亦可知矣四年五月日

撫州學記

晉唐以來撫守多名臣至本朝則儒宗鉅公相繼而生學校之盛固不待言嵗久或敝敝又圖新理也𨿽然羣守主盟爲易教官任責也難慶元二年豫章胡君元衡來臨師席文風旣振復懷永圖乃大議葺治適學糧羸錢百二十萬太守陳侯研首捐千緡常平使者王君容及後守曽侯楷各助十之三漕憲繼之総錢又百三十萬米不在焉以六月中寅興工明年八月訖事凡大成殿禦書閣講堂倉廩皆飾其舊內外門廊廡及正錄職事之位東西序之六齋文昌之軒庖湢之所悉鼎新之或請記其成太守曰教官力也弗許教官曰二千石功也當書防入官上庠亦復不果今數年矣先日學政鄕貢進士嚴滋以書遺某前不求文教官謙也嵗月𨿽久公論故存敢敬以請昔孟子論傳道之序由堯舜至湯文皆五百餘嵗由文王至孔子適及其期故曰文王旣沒文不在玆乎蓋自任也惜乎無時無位不得見諸行事退修六藝以傳萬世今學者幸居學校讀六藝之書旦旦而來望數仭之墻盍興及肩之嘆旣升其堂盍想聞金石絲竹之音仰之彌髙鑽之彌堅瞻之在前忽焉在後又當希顏子若孔之卓夫如是晝而思之夜復思之則於道也其庶矣乎墨池文祥姑存故事足矣嘉泰四年六月

廬陵縣學三忠堂記

文章天下之公器萬世不可得而私也節義天下之大閒萬世不可得而逾也吉爲江西上郡自皇朝逮今二百餘年兼是二者得三公焉歐陽公修以六經粹然之文崇雅黜浮儒術復明遂以忠言直道輔佐三朝士大夫翕然尊之天子從而謚曰文忠莫不以爲然南渡搶攘右相杜充擁眾北叛金陵守陳邦光就降惟通判楊邦乂防手罵賊視死如歸國勢凜凜士大夫翕然尊之天子從而褒贈之賜謚曰忠襄則又莫不以爲然時宰議禮眾論詾詾爲一編修官胡銓毅然上書乞斬相【闕】北使三綱五常賴以不墜士大夫復翕然尊之厥後天子從而褒贈賜以忠簡之謚則又莫不以爲然是之謂三忠𨿽然此邦非無宰相如劉沆衝之在朝嘗力薦文忠畱置翰苑又引冨文忠公弼共政今姓名著在勲臣之令而謚則未聞子瑾孫僴俱爲待制迄不能請矧被遇之從臣乎夫然後知節以壹恵天子猶不敢専亦必士大夫翕然尊之乃可得耳廬陵宰趙汝廈卽縣庠立三忠祠嵗時率諸生祀焉巍巍堂堂衮服有章揭日月而行學者固仰其煒煌若夫百世之下聞淸風而興起得無慕休烈揚顕光者耶汝廈用意逺矣嘉泰四年八月日

碑文

永丰縣旌忠廟碑

髙宗皇帝中興之三年嵗在己酉金人分道入防江浙大擾十一月隆祐皇太后自洪上贑防衛將杜彥楊臯【當時誤以世雄奏乃其字也】道叛屠撫之崇仁縣遂犯吉之永丰知縣事左承議郎宗室訓之字誨道素懷忠憤有爲國捐軀之志至是率尉修職郎陳自仁拒戰境上分民兵爲三一繞賊後一據地利誘以羸卒賊遇伏而敗他盜蟻附防張尉死之侯力不支轉鬭入郛罵賊遇害年四十四賊視防守營柵嘆服而去邑免焚蕩士民獲全不可計人人徳侯奉其柩太和縣盧源鄕又附祠城隍水旱疾疫禱焉明年詔贈朝散郎加直祕閣官其後兩人自仁亦贈通直郎官一子同立傳國史久之二孫彥橚彥權皆踐世科歷內外任使慶元五年彥橚以九江郡丞啣檄省謁祠墓始從父老歐陽昌等得侯死所卽邑東藥師院隙地創廟三間設侯及夫人諭氏像尉與享焉廊廡門闥嚴防相稱以九月興工六年二月邑官致祭落其成郡守趙善鐻旣助工費復上其事於漕漕雷潨下樂安丞吳魯卿新淦主簿梁季安繼來覈實俱謂侯莭義顕著禱祈輙驗實有功於民嘉泰元年太常擬賜廟額旌忠六月壬寅制曰可彥橚等請文刻麗牲之碑乃爲作迎送祠歌以祝焉其詞曰忠死爲神兮前言孔彰我侯兵解兮上徵帝傍民懷徳恵兮姓名愈芳天子有命兮典祀舊疆新宮翼翼兮像設堂堂帝意若曰民不忘汝汝豈忘往其廟食從巫陽春秋致享禮有常牲牢防肥奠椒觴坎坎伐鼔舞洋洋神具醉止欣樂康時節謁帝奏祺祥雨暘以時丰稲粱厲鬼驅除絕防攘恩江湯湯兮與神之績彌逺而彌長三年二月辛丑在法神有功者初賜廟額次加侯爵此碑稱侯張本也初侯之亡安撫使朱丞相勝非檄太和上官泗州文學蕭瓌集民兵來邑定亂瓌因收卹侯家侯盧源以其子世崧娶侯長女後七年諭夫人卒遂合焉侯之孫間來展墓瓌侄孫登仕郎知節實爲東道主廟成復爲刻碑蓋其家素尙義云

文忠集卷六十

欽定四庫全書

文忠集卷六十一【平園續稿二十一】

宋周必大撰

神道碑一

龍圖閣學士左通奉大夫致仕贈少師謚忠簡張公【闡】神道碑【紹熙五年】

紹興元年二月丙戌詔以多難未彌人才爲急其復祕書省置官屬當是時髙宗方馬上治天下乃肇復文館收召名勝儲以待用君子是以知中興之必可兾也時範丞相宗尹實當國而秦丞相檜初拜參知政事逮十年春秦𨿽専國柄然以與聞初議猶未敢進非其人惟永嘉張忠簡公以端醇修防用給事中林待瞍薦召對召試入省凡五年同僚或自臺察驟用或由著作爲左右史其下亦不失尙書郎而相國兄梓子熺又相繼爲之長他人附麗不暇公獨介然其間秦知公久次喜論事一日防諷公謂當入防公迎拒之坐是報罷間廢十有五年了無慍色秦薨公亦不求知於人二十九年始以禦史防薦爲檢法官班序更出正字下恂恂百僚底人爲公太息防對便殿論事鯁挺擢吏部員外郎壽皇初開建王府髙選講讀官朝論舉屬公攺祠部郎中兼贊讀而直講則史丞相浩也三十二年六月己巳王爲皇太子升少宗正兼右諭徳俄內禪攝二冬卿未幾直講大用公雍容從臣之末泊如也隆興初元落權字嵗中進長本部上方銳意恢復而在廷議論不一公每陳正心誠意修政事攘夷狄之說上亦虛懷聼納每事咨訪使公少卑之執政可立致會江淮都督府結局和議已成公堅求去上不能奪自壯至老大節蓋如此可謂始終全徳矣公諱闡字大猷溫州永嘉縣人曽祖恭祖積父贈中奉大夫忱皆積徳樂施公防夢人大書闡字曰以是名爾中奉異之力勉公學未冠由捨選貢京師中宣和六年進士第調嚴州兵曺掾兼治右獄州欲戮土豪付公鞫之公謂罪不至死卒謂如律人嘉其有守建炎登極循修職郎丁考憂紹興攺元免防以從政郎爲防州州學教授參政李公回帥江西辟置幕中四年參政席公益帥湖南又辟幹辦公事洞庭羣盜熾張公畫防造戰艦訓水軍賊勢以衰諸司交薦攺秩吏部引嵗月失通理沮之公求監南嶽廟以歸連教授鄂州臺州旣賜對首言金人歸我闗中願固守以蔽巴蜀圗中原次論監司郡守舉官之又乞嚴禁遏糴濟江浙水患皆契上意命試學士院遂除祕書省正字輪對論三事其一請廣人才任將相練士卒則徽宗梓宮可還母后淵聖可歸毋専屈已和戎使權不在我二曰臣比自溫歷處婺浹旬再值雨雹麥秀者偃桑萌者落盍恐懼修省以召和气其三論官冗曰兵火後縣不滿千戶設官乃十餘人州不滿萬戶而官至百餘人場務及兵官卒十員無學校而置教官無軍士而置將領駐泊鈴轄之屬及員外置者不在焉昔漢光武並四百餘縣吏員十置其一唐憲宗用事李吉甫言省冗員八百吏千四百漢唐中興冝以爲法上奨諭曰非卿不聞此在職滿嵗攺左宣教郎十二年遷校書郎兼益王府教授公自以儲才之地無力可陳惟國家大利害可因事納忠時諸大將恃功邀爵賞有過則姑息又兵布於外而禁衛單寡公上疏極論之厥後稍進退諸將召諸道兵補三衙闕額往往符公言明年以祕書郎兼國史院檢討官諸通好髙防西夏詗北人之勢明詔大臣廣求人才上皆嘉納又明年駕幸祕書省新例遷一官自是免去逾年主管臺州崇道觀秩滿添差通判泉州代還攺衢州未上省罷二十五年冬上躬攬萬幾起提舉兩浙路市舶居二年乃爲臺屬升郎闈入王府稍向於用三十一年四月禦批雨傷蠶麥盜賊間發令侍從臺諌條具消弭之術公適輪對謂講和以來竭民力奉彊敵人不堪命彊遣中原歸正人怨恨日深監司郡守不按法貪贓州縣被害放積欠有名無實二稅先期追擾商賈苦於重徵能革數災異消盜賊弭矣又言完顏亮積粟聚兵意在南防乞守要害防海道巴蜀淮襄不可無良將督視不可無大帥上曰卿言深中時病惟遣歸正人誓書所載卿未知耳已而亮果遣使持嫚書來朝廷始爲戰守偹略如公防八月遷將作監是冬敵騎臨江公因轉對請增治江戍兵大修諸郡之偹濟師京西淮東牽制金兵明年夏進宗正少卿壽皇登極擢權工部侍郎兼侍講賜服金紫以隨龍恩遷七官遂轉左通議大夫入謝言將以敗爲防冒受爵秩諸州廂禁軍因覃霈鼓噪希厚賞不可不正其罪上爲次第施行金主死新主復求和朝廷議再遣使詔略曰敵人索舊禮從之則不忍屈不從邊患未巳納中原歸正之人東南力不能給否則絕向化之心宰執侍從臺諌其詳議以聞公言選將練兵名分可正江淮授田遺民可招亹亹數百言是冬給禮侍從臺諌條具時務公上十事一曰彊國勢二曰革茍且三曰重臺諌四曰明賞罰五曰信號令六曰抑奔競七曰嚴軍政八曰戢貪吏九曰節財用十曰禁科斂當是時應詔數十人惟公與國子司業王十朋指陳實事斥言權幸無所回隠明日上召兩人對內殿大加稱賞賜酒食靣授禦書各一軸隆興元年正月眞拜工部侍郎公奏臣去冬乞守禦兩淮陛下謂立春行之夏秋當畢偹今其時矣靣陳三防移都督府於維揚增修淮上城郭優卹山水寨民兵及死事之家以勸來者上曰今江淮事盡付張浚朕倚之爲長城防督府請受蕭琦等降上召問公公疾不能入奏請受其降俄報王帥收復靈壁虹縣公慮大將李顕忠卲宏淵深入無援奏乞益兵殿後已而王師果失利眾論遂歸罪於戰公奏陛下出師受降是也諸將違節度且無援而敗當矯前失安可遽沮鋭气上命益出禦前器甲付諸軍親禮勞張公軍聲復振時數易防諌公力言之防太白晝見詔近臣條闕政公謂比年災異數見去秋七月溫臺風壊廬舍以萬計二浙飛蝗蔽野今嵗夏秋雨滛水溢米直翔湧太陽薄蝕星緯復爾當思應以實不以文乃者言路輕易出令不謹君子未進小人未退給禮條政而無所更革臧否監司守成規而無所升黜文具如此致變固宜至如近則荊襄江淮守禦缺然逺則蜀道連嵗出師凋瘵已甚陛下方馳騁毬馬日引狼子野心之人周旋禁籞垂象安得不再三示警耶疏入上召公以擊毬非朕所好邊陲未靖欲便習鞍馬耳公因言眞宗仁宗增置諌員今才一二人非所以廣聰明上曰臺諌好名如某人但欲得直聲而去公曰唐徳宗疑姜公輔爲賣直陸贄切諌願陛下深以爲鑑上再三嘉奨金復求成上與公議公曰彼欲和畏我耶直欵我耳力陳六害不可許上曰朕意亦然姑隨冝應之上又記公賣直之語謂胡銓亦及此朕非拒諌者辧是非耳公曰聖度當如天柰何與臣下爭名上忻然曰卿言是也頃之除權工部尙書兼侍讀十一月宰執奏今秋金國副元帥赫捨哩志寜以書論通好朝廷遣使臣盧仲賢報之所論三大事正國書嵗幣如數皆定不疑惟唐鄧海泗未決將遣王之望龍大淵通問而眾言紛紛不已乞以當和與否遣使與否禮數後先土疆取與大詢侍從臺諫擇其善者從之詔於後省限一日集議於是吏部尙書淩景夏戶部尙書韓仲通權吏部侍郎余時言刑部侍郎路彬同一議禮部侍郎黃中兵部侍郎金安節同一議侍禦史周操右正言陳良翰爲一議給事中錢周材起居舍人馬騏爲一議起居郎胡銓監察禦史尹穯閻安中各自言之其說人人不同公獨謂不與四州乃可通和議論先定乃可遣使今彼爲客我爲主我以仁義撫天下彼以殘酷虐吾民觀金勢已衰何必先示以弱朝論韙之初上用眞宗故事命經筵官二員遞宿學士院朝夕宣召商確古今語訪政事公入對尢教知無不言屢引疾乞閒上曰朕所以知外事皆賴尙書相從久忍言去耶二年四月公請益力上不得已除顯謨閣直學士提舉江州太平興國宮陛辭上問所欲言公奏許和則忘祖宗之仇棄四郡失中原心遣歸正人傷忠義之气惟陛下毋忘老臣平昔之言其指時事尢諄切上曰卿姑暫還鄕秋涼復召卿矣加賜金犀帶特許佩魚公旣退賦詩云八請犯天顏今朝出漢闗渾如倦飛鳥日暮傍巢還到家逾月而病以龍圖閣學士左通奉大夫致仕七月二十六日薨訃聞特贈端明殿學士恩數視簽書樞密院賻銀絹二百疋兩享年七十有四乾道元年十一月十四日本縣建牙鄕瞿溪之原中奉公墓側初公素樂其山水將歸老焉從公志也淳熙十年特賜謚忠簡累贈少師娶盧氏先公八年卒贈越國夫人四子伯桂國學生早死仲梓朝奉大夫新知通州叔椿朝散大夫江西轉運判官季樗朝請郎主管建寜府武夷山衝佑觀一女嫁奉議郎兩浙轉運司主管文字盧瑉孫煥承議郎新權通判平江府宣議郎充兩浙西路安撫司幹辦公事爚通仕郎燧承奉郎新建康府戶部大軍庫門熺文林郎新福州羅源縣主簿余未命名孫女二人廸功郎新監行在省倉中界吳瑾從事郎新臨江軍判官潘檜其壻也曽孫修職郎新福州長溪縣主簿次尙防公莊重出於天性誠信濟以學力在王邸讀資治通鑑至修身治國必反復誦說壽皇每嘉納暇日賜禮和詩恩意綢繆人謂公必輔初政而公歸志浩然善類迄今以爲恨平生行事悉筆於冊五十餘年不少廢文體粹然詩尢淸逺鄕人子弟多求公紀其父兄行實諸子類成文集若干捲藩邸聖徳事迹十卷經筵講義故事若干篇奏議若干捲並藏於家公之臺法也某與館職間遇公朝士之家公徑趨下坐客頗不安予謂公郎祕書越二十年乃館中先進當序齒如例眾以爲允公初貳冬官某沗起居郎追班從駕密踵公武情好孚洽今轉運君以書來諗云先君道同志合惟王十朋胡忠簡公銓王公嘗爲行狀許志墓而不果胡公亦下世成遺者惟執事耳某不敢辭乃爲銘曰

煌煌精金百錬不變矯矯勁松嵗寒乃見有美張公積善自躬正直靖共一其初終紹興盛際公在館閣尊厥徳性恥要人爵龍躍於淵翼之天飛政路砥如公背而馳上知公誠士服公識信道而行何徇何激官非不崇壽非不隆用有未盡人思無窮三溪釣徒公昔自謂樂哉斯丘尙愜公志

資政殿大學士贈銀靑光祿大夫範公【成大】神道碑【慶元元年】

吳郡範氏自文正公起孤童事仁宗皇帝當慶曆癸未入參大政後百三十有六年公復參孝宗皇帝政事維譜牒不通俱望髙平派南陽之順陽蓋鴟夷子苖裔也今爲郡之吳縣人公諱成大字至能曽祖澤贈太子少保妣昌元郡夫人夏氏祖師尹贈太子少傅妣咸安郡夫人陸氏咸寜郡夫人蔣氏考雩終左奉議郎祕書郎贈少師母秦國夫人蔡氏莆陽忠惠公之孫而潞忠烈公外孫也公在懷抱已識屛間字少師力教之年十二徧讀經史十四能文詞是嵗秦國薨明年少師薨公防然哀慕十年不出竭力嫁二妹無科舉意欲買山無貲取唐人只在此山中之語自號此山居士又慕元魯山爲人一字防元生友禦史王公彥光勉之曰子之先君期爾祿仕志可違乎因課以舉業遂中紹興二十四年進士第調徽州司戶參軍歷三守李植潘莘洪文恵公李禦下嚴獨霽威待公防遷提防坑冶辟公幹辦公事不就潘格郊赦不弛諸軍糧欠眾言紛起將校告急於公公徑爲免符白守行之乃定洪公博洽精明每以訟牒付公必問一牒幾人姓名云何公由此防心熟吏事洪公喜日與公商確古今常曰吾視君齒必至兩地其自愛用舉主陞從事郎三十二年入監行在太平恵民和劑局堂吏匄藥不獲以朝防下所太府搜細故杖吏逞憾公白戶部侍郎汪公應辰杖太府吏已能大其官矣壽皇受禪命宰臣編類髙宗聖政隆興元年四月以公爲檢討官又兼勅令所近世局務無修書者人以公爲冝詔百官條時公舉十事極論文具非所以爲國執政奇其才二年四月除樞宻院編修官居數月自以銓格攺左宣教郎時館職定員有詔公與王衜候闕召試十二月鄭升之不試先除牽聨並除公祕書正字公不可必試防而後就乾道元年三月升校書郎六月兼國史院編修官十一月遷著作佐郎二年二月除尙書吏部員外郎言者以不先攝爲超遷宰相曰著廷間擢左右史顧不可爲郎耶九月言者罷乃主管臺州崇道觀三年十二月起知處州陞對論力之所及有三一曰日力寸陰是也二曰國力資用是也三曰人力思慮智術所及者是也三者有限今盡以虛文耗之公前應詔上封及試防反復論此至是方見上力以爲言上曰卿能激昻如此朕當行之四年八月至郡松陽民爭役公曉之曰吾聞東陽縣有率錢助役者前婺守吳侯義之爲易鄕名掲碑褒勸爾與之鄰獨無愧乎民旣感謝則推廣其制諭鄕人視貧富輸金買田擇信義之家掌其事儲嵗入助當役者命曰義役仍許自第名次有司勿預數月間人皆樂從一縣二十五都悉以辦告甲乙相推逺至二十年諸邑爭效之處多山田梁天監中詹南二司馬作通濟堰於松陽遂昌之間激溪水四十里外漑田二十萬畆溪逺田髙堰壊已五十年公尋故迹議伐大木橫壅溪流度水與田平卽循溪疊石岸引水行其中置四十九閘以節唘閉上原用足乃及其中次及其下而堰可復議定官爲雇工運石命其傍食利戶各發丁壯分畫界至以五年正月同日興工四月而成水大至如初議適公被召躬往勞工老父驩呼曰堰成公忍去我耶公曰吾能經始安能保其無壊爲立詹南廟作堰規刻石廟中盡給左右山林爲修堰偹至今防其利公入對因及義役上大喜頒其法諸路公曰此可助法非以爲法顧守令行之何如耳初上命宰相陳正獻公擇文士掌內制正獻薦知遂寜府張震及公至是上曰卿文學詞翰寜宜直禁林公懲前遷郎致謗懇辭退復告執政防上目疾不禦朝久之內殿奏事上首及公除目正獻道公意上曰不専在內制正要士人宿直偹顧問乃除禮部員外郎兼崇政殿說書上令更加淸職遂兼國史院編修官防從兄成像爲工部郎官公援故事乞班其下從之內直數宣對嘗諭公朕治心養性以求知道公曰知道莫如堯舜禹湯文武周孔其靜而聖存心養性是也動而王治天下國家是也漢唐之君功業固有之道統則無傳焉上嘉奨數四十二月擢起居舍人兼侍講直前謝上曰卿閎深博約故有此除又兼實錄院檢討官公奏獄案淹延當貸者多瘐死乞嚴程限於是自三省至大理皆定經由之日公先嘗論二浙丁錢至是詔逓減之乾道令以絹計賍估價頗輕論罪過重公奏承平時絹疋不及千錢而估價過倍紹興三年逓增五分爲錢三千足今絹益貴當倍時值上驚曰是防民深文也遂增爲四千而刑輕矣後又奏勤政而不省其成否治具𨿽多何益古者君臣相戒旣曰率作興事又曰屢省乃成二典之治如斯而已上喜曰卿言切治道已退復召公曰爲朕尋繹經傳與此論協者條上公卽摘取書易左傳國語孟荀等書上之初大臣與上謀移侍衛馬軍屯金陵示將進取先遣使請祖宗陵寢河南故地又隆興再講和名體𨿽正失定受書之禮上常悔之六年五月遷公起居郎假資政殿大學士左太中大夫醴泉觀使兼侍讀丹陽郡開國公充金國祈請國信使爲二事也上語公曰朕以卿器宇不羣親加選擇聞外議洶洶官屬皆憚行有諸公曰無故遣泛使近於求釁不戮則執臣已立後仍區處家事爲不還計心甚安之上曰朕不敗盟發兵何至害卿嚙雪餐氊或有之不欲明言恐負卿耳國書専求陵寢而命公自及受書事公乞並載書中朝廷不從公遂行金遣吏部郎中田彥臯侍禦史完顏溫迓客彥臯文儒深敬慕公至求巾幘效之抵燕山公知彼法嚴附請不可逹宻艸奏具言他日北使至欲令親王受書其詞云云懷之入覲初跪進國書陳誼忼慨金君臣方傾聼公隨奏曰兩朝旣爲叔侄而受書之禮未稱昨嘗附完顏仲季若川等口陳久未得報臣有奏札在此搢笏出而執之金主大駭厲聲謂其宣徽副使韓鋼曰有請當語館伴此豈獻書唘事耶自來使者未嘗敢爾連呼綽起鋼皇恐以笏來綽公公不爲動再奏云奏不逹歸必死寜死於此金主欲起左右掖之坐又厲聲云教拜了去鋼復以笏抑公拜公跪如故金主曰何不拜公曰此奏得逹當下殿百拜以謝金主乃令納館伴處公卽袖下殿望殿上臣僚往來紛然後聞太子欲殺公其兄越王不可而止頃之引見如常儀卽歸館伴果宣防取奏去是日鋼伸宴謂公早來殿上甚忠勤皇帝嘉嘆云可以激勵兩朝臣子後數日朝辭金主令其臣傳諭云盟好已【闕】

汝國乃以帛書宻與夏國任徳敬結納此何理也公答以界外姦細僞爲之俄館伴持蜀中蠟書來指印文示公公曰禦寶可僞況印乎徳敬者夏王外祖號任令公再世用事欲篡其國事敗族誅而四川宣撫司嘗與通問爲夏人所獲致之彼國云十月公還金主答書有曰抑聞附請之辭欲變受書之禮出於率易要以必從上於是知公竭節盡忠奨勞之餘有終始保全語除中書舍人同修國史及實錄院同修撰賜紫章服副使以下皆遷階兩官惟公不預蓋大臣不樂公嘗言其輕信西夏也上勵精政事患風俗委靡書寫實政論賜輔臣公講禮記天子不合圍諸侯不掩羣上曰此成湯祝网意也公遂奏徳莫大於好生陛下得之矣乃者禦書政論意在飭紀綱振積而近日大理議刑逓加一等此非以嚴致平乃酷也上大喜曰卿知言聞臨安已觀望行事矣講退侍講張君栻謂公深得納約自牖之義右史莫君濟曰當書之記注後數日公進故事復申其說自公使北狂生上書迎合恢復事補官十餘人公奏幸門不可開繼此臣必繳奏上曰誠然書已滿屋朕皆弗省公每事正捄大率類此七年以知閤門事兼樞宻都承防張說簽書院事公當制知空言不可回明日袖詞頭納上前且曰閤門官日日引班驟寘二府正如州郡以典謁吏爲倅貳觀聼謂何明日說罷後月餘公求去上曰卿言引班事甚當朕方聼言納諌乃欲去耶公自是數有繳奏防召宋貺公又論之章不下尋除集英殿修撰知靜江府廣西經略安撫使明年春說竟拜簽樞九年公始赴鎭廣西荒逺窘匱承平時仰湖南北及封椿錢七十餘萬緡禆嵗計此外惟恃鹽貨其法屢變大要官【闕】爲便建炎後中原士族富家避地輻湊嘗一行客販其後客皆北歸鄰道嵗給亦停稍許折苖招糴旋以病民而罷諸郡専借運鹽之利漕司取十六以其四充郡計已復盡取之於是屬州有增價抑配之詔復行鈔鹽漕司拘鈔錢均給所部而錢不時至守令束手無措極邊如邕州至經年無吏俸禁軍逃亡不捕公入境曰利害有大於此乎日夜討論連奏防數千言大略謂法久或捄之在人誠能裁漕司彊取之以寛郡縣則科抑可禁不在攺法上亟從之後數年廣州一鹽商上書乞復客販吏部侍郎詹君儀之以爲然宰相入其說請下詔示必行大出朝廷錢銀助之多以爲非屢下有司議皆謂公前疏不可易久之卒如其舊交趾間進馴象紹興二十六年有大僚爲帥自詣驛禮其使至是遣尹子思來公曰吾經略諸蠻陪臣安得亢禮受其庭參而犒之遂爲定制舊法馬以四尺三寸爲限詔加四寸已上公謂互市四十年不宜驟攺論奏再三仍條馬政革事皆報有防邊巡檢常恭者誘南丹酋莫延葚開路市馬直逹師司自以爲功張說猶在樞庭引恭見上詔委李宗彥措置馬事公奏南丹越宜州已非法今並捨師司邊防壊矣疏恭罪惡宻遣人擒以歸防說去位流恭江州公以溪洞猺人出沒不時請選官團結省民毋得外交防至勿俟官兵徑禦之次及熟猺在省地者亦爲保伍明開博易之路毋得私易又遣人深入蠻境諭以約束自是無敢犯法興安縣界盜傷人公宻設方略掩捕之適中秋同諸司泛舟賞月命取大巵酌酒置案間提刑鄭丙問故公笑曰欲飲至爾俄岸上讙噪乃將官沙世堅執賊首來卽以巵酒飲之諸司駭服瘴鄕多旅柩公擇城北坑冶故墟爲塜瘞之揭名氏於傍防者別爲二大冢凡仕族落南使自言給歸資至今以爲法淳熙元年十月除敷文閣待制四川制置使知成都府稍鑿防峽山路以避湍險人以爲便防復置宣撫使以命樞臣攺公成都路制置使未防廢宣撫使公復専四路之寄初及境言吐蕃南詔昔爲唐患今幸分西南無警二百年近者雅州碉門蠻入防敗官軍乾道九年吐蕃靑羗兩犯黎州而奴兒結蕃列等尢桀黠輕視中國臣當內教將兵外修堡寨仍講明寨丁教閱團結之法使人自爲戰三者非【闕】不可上手札奨勵賜度牒錢四十萬緍公日夜閱士制器甲督邊郡次第行之時摘兵赴師司按其精粗以黎爲要地奏置路分都監增五寨籍少壯五千爲戰兵經理嵗余凡吐蕃擾邊徑路十有八悉築堡置戍奴兒結借諸部兵二千【闕】安靜寨公發飛山軍千人赴之料其三日必遁戒勿與爭已而果然有白水寨王文才私取蠻女常導之防邊公重賞檄羣蠻使相疑貳俄蕃牙擒文才以獻公命卽黎州教塲斬之兵威大震於是専意卹民矣初蜀之財用止以贍蜀自屯大兵始竭民力公私俱困公略計成都在城建炎三年酒課嵗才四萬緡有奇後增十倍縣鎭酒稅場店民戶買撲課利總十五萬有奇後累至四十萬他郡可知卽具以聞詔嵗減四十八萬緡公隨額重輕躬爲裁定蜀人呼舞卽寺觀爲感恩祝聖道場公後言和糴之害凡西兵十萬嵗用米一百四十七萬斛兌買省計及營田之外闕五十二萬斛括興元階成西和鳯文龍等州民戶家業而均科之每石予錢引四道有半其二分折茶實給三引耗費斛靣不與焉詔與總領李蘩議蘩宻計本所饋遺幹沒嵗約百萬隠而不言獨乞朝廷降本招糴執政怒詔公劾蘩違制不同議公遣人語蘩蘩感懼始出羨數是嵗遂以此錢所在招糴其後上疑嵗歉或妨闕公謂脫不得已權科一年嵗丰如故不猶愈於常擾民乎上曰善令每嵗降指揮而科糴遂止文州蕃部間擾邊公奏乞預爲文告崛彊者討擊之善良者撫摩之使知畏慕不可専示弱啟侮上以公深知事體卽日施行蜀用陜西舊料簡彊壯民丁三萬寓之於農號曰義士以待緩急嵗久監司郡守多雜役之都統司又令守関隘烽燧且乞與大軍更戍公力言其不可詔遵舊法諸路提刑嵗俟朝命疎決詔到率以秋公請五月舉行解試取士以四月五日鎖院後十日引試公請避盛暑逓先一月皆著爲令髙宗慶壽赦舉引年致仕而才力不衰者公奏名士樊漢廣年五十九孫松壽六十六先已納祿尢冝旌異詔令赴闕二人俱不至遂除職賜服蜀士歸心焉凡人才可用者公悉羅致之幕下用其所長不以小節拘之其傑然者則露章以薦往往光顕於朝或至貳府三年春公大病求歸上令先進敷文閣直學士明日乃下詔命公列上兵民十五事上曰範某已病尙爲國逺慮可趣其來公疾愈而行送客數百里不忍別後公謝病吳門往來者伺候謁捨或經月必一見乃去其得士心如此十一月入對除權禮部尙書賜上方珍劑五年正月知貢舉開院侍禦史奉詔唘封吏承例牒拆號官而不云何官禦史疑薄已有後言公尋兼直學士院四月以中大夫參知政事又權監修國史日曆才兩月前禦史亟論公公卽出門明日宣押奏事引咎而已上曰朕不忘卿數月訊至卿家矣除資政殿學士知婺州公請以本官奉祠詔如所乞提舉臨安府洞霄宮九月果有使來傳詔撫問宻賜累珠金鼎金盒實香其中六年二月魏王薨於明州起公代之兼沿海制置使公未復職過闕依前執政例中使郊勞賜銀盒茶藥仍許服毬文帶特禦後殿引見賜茶上曰蜀人思歸如慈親故付卿以海道公奏張津伯圭魏王皆國懿親時節奉海物於兩宮臣外朝臣也不敢效尢上命停貢而罷進奉局又乞擢閣魏王移用諸司錢數萬緡寛民力詔除之七年二月除端明殿學士三月攺帥江東兼行宮畱守奏事畢陛辭詔明日辭選徳殿近例賜宰執酒止傳觴至是特設幾開宴酒三行命侍過西小軒曰此朕淸坐處也再坐上曰勸卿一杯且有以爲侑公飲訖二內侍捧縑素來上有石湖二大字禦墨尙濕公拜賜奉觴進謝上爲滿引復防禦書蘓軾詩一軸以賜自未至酉乃罷石湖在平江盤門西南十里蓋太湖之範蠡所從入五湖者始吳夫差築姑蘓前後臺相距半里爲城三重宴逰忘歸其前有溪今號越來溪勾踐由來攻吳瀕溪築城與吳人夾水相持遺址儼然公髙下爲亭觀植花竹蓮芰湖山勝絕繪圗以傳至是攜宸奎過家刻之四月開府金陵適嵗旱公招徠商賈捐閣夏稅請於上得軍儲二十萬石賑饑民苖額十七萬斛是年蠲三之二而五邑受粟捴四萬五千四百餘戶無流徙者盜發柴溝去城二十里又刼江賊徐五稱靜江大將軍公皆設防捕獲在鎭二年以餘財代輸下戶秋苖及丁錢一年九年公以積勤浸苦頭自夏䢐秋五上章求閒上不得已進資政殿學士再領洞霄裏居七年十六年十一日起知福州引疾固辭詔令奏事又辭上先遣醫官張廣卿傳防灼艾旣對勞公曰卿南至桂廣北使幽燕西入巴蜀東薄鄞海可謂賢勞冝其多疾防丹砂以賜時皇太子參決庶務公得見東宮坐論治道移時太子諭公不敢暇逸日惟讀書作字公曰石湖已拜宸翰有壽櫟堂願得寶書太子欣然曰是莊子櫟社事耶公旣出闗上復賜藥甚厚至家又遣使賜禦書蘓轍詩二首太子亦送壽櫟堂三大字俄壽皇內禪公行至婺州以腹疾力請奉祠從之壽康皇帝初政特詔求言公疏乞述重華以廣孝治執仁術以守家法堅國體以定規模節經費以蘓民力精覘諜以應事機審選任以求將材修堡障以固西南議鹽防以安二廣嚴錢禁以權官防廣屯田以實邊儲皆當世要務紹熙三年加資政大學士知太平州公辭數回優詔不允下車逾月防女將有行而逝公追悼切至遂請納祿復得洞霄而歸先以石湖稍逺不能日渉卽城居之南別營一圃閱杜光庭神仙傳記胡六子自昆山【闕】海至範村遇陶朱公事大喜曰此吾裏吾宗故事不可失也題曰範村刻兩朝賜書於堂上榜曰重奎其北又葺古桃花塢往來其間四年九月公疾病語門人曰吾本不待年告老今不濟矣亟爲我剡奏詔下而公以是月五日薨積官至通議大夫爵自吳縣開國男累封吳郡公食邑三千二百戶實封一百戶享年六十有八遣使奏聞贈銀靑光祿大夫自公曾祖葬吳縣至徳鄕上沙之赤山少師嘗戒子侄他日我毋逺先塋後稍南小丘公嘗營壽藏百步間以十二月十三日歸窆妻和義郡夫人魏氏前公幾月薨至祔焉夫人承直郎信臣女紹興參知政事敏肅公之猶子敏肅知公深一見以逺大期之二子萃承務郎玆承奉郎女長適從事郎監行在車輅院張防次封孺人卽沒於當塗者公天性孝友少師工部如嚴師愛二弟教而撫之待成績尢至今爲朝請郎通判建康府成已前卒郊恩官羣從弟侄五人歷典名藩所至禮賢下士仁民愛物凡可興利除害不顧難易必爲之樂善不厭於同僚舊友喜道其所長不欲聞人過去思遺愛所在歌舞之公天資俊明輔以博學文章贍麁淸逸自成一家尢工詩大篇短章傳播四方初效王筠一官一集後自裒次爲石湖集一百三十六卷別著吳郡誌五十卷使北有攬轡錄入粵有驂鸞錄桂海虞衡志出蜀有吳船錄各一卷公蔡氏所自出故書法兼眞行艸之妙人爭藏之壽皇尢愛賞相與極論古今翰墨數被賜予因北使爲館伴王侍郎秬詳言公奉使時事益簡上心以公羸疾賜藥無虛嵗主口授導引修養祕訣親厚非羣臣比輔政旣日淺每出鎭輒以病免故𨿽大用而未盡議者惜焉某與公齊年禦史王公予外舅也以是與公善壬辰春自春官去朝過平江逰城西諸山公訪予靈嚴同宿石湖望夜小舟共載湖心風露浩然嘗有六十掛冠之約其後或同朝或相與於外每以未踐言爲恨今公云亡二子以主管吏部架閣文字龔頥正行狀來請銘其敢以老誖辭銘曰

應龍將翔滃以雲霧聖君勃興賚以丞輔伊昔重華治謹厥度洵羙範公心期致主皇初好文公筆燕許皇念典學公業馬禇皇資専對公節騫武皇命徵鎭公猷方虎他人偏長公力交舉經營四方不遑唘處衮職有闕帝命公補才六浹旬誰實公沮豈無藩維毎以疾阻時非不逢施迄未普刻銘幽墟尙詔終古

文忠集卷六十一

欽定四庫全書

文忠集卷六十二【平園續稿二十二】

宋周必大撰

神道碑二

中散大夫賜紫金魚袋周公【樞】神道碑【慶元二年】

公諱樞字仲應姓周氏世爲濟南臨邑人自公髙祖徙家縣之曲隄曽祖登大理寺丞贈通議大夫祖防治平四年進士終左朝議大夫贈通議大夫父淵右通直郎贈紫金光祿大夫公少頴悟長以經術入太學嘗與太常丞吳棫同捨棫以憂去舉篋鑰付公曰有用任君啟之比吳免防封識如故母趙氏濮安懿王之侄孫以郊恩奏公承節郎連丁內外艱躬負土營服除試換廸功郎調單州刑曺數與守爭疑獄靖康二年州募僚屬奉表勸進康王往往移疾公獨請行建炎初檄趣淮浙綱運展轉兵間至山陽直劇賊攻城郡就委公守禦卒以無虞士民徳之請公行郡事公引劍誓不可乃止覃防循修職郎攺太平州獄掾疏理系囚時具藥餌三年無瘐死者以從政郎監臨安府都稅院府尹才之命攝錢塘縣時北邊罷兵營繕日興錢唐當治郊壇籍田祕書省不勞而辦賞循承直郎諸司交薦紹興十六年攺右宣教郎知常州宜興丞久之易宰平江之常熟治劇沛然有餘力十九年郊恩賜緋魚袋轉通直郎知紹興府上虞縣積勞遷朝奉郎俄監鎭江府貨務都茶塲累賞轉朝請大夫通判建康府帥方侍郎滋史侍郎正志舉府事委公轉運韓尙書元吉趙少卿彥端選公權知廣徳軍乾道三年也最後葉丞相衡縂領財賦以公名聞召赴都堂審察擢知撫州與奏事稱防防臣僚言郡守年七十者【闕】宮觀三省類十一人姓名以進詔特防三人公與李衡柳楹也侍禦史李處全又薦公風力可治煩於是攺知吉州七年賜服金紫吉大州事十倍他郡公處之整暇適二漕不咸甲將以治辦薦公乙怒反加捃摭公乃求主管臺州崇道觀而去起爲沿海制置司參議官參政範公成大守四明雅器公軍事多諮焉秩滿主管武夷山衝佑觀遂致其仕疊遇徳壽宮慶壽恩轉中散大夫公之守吉也某自禮部侍郎奉祠歸裏公年七十有五每燕集逹旦無倦色予猶未五十莫能陪也其後十五年公年九十攜其兒孫訪予於相府飲食笑語如初寓居秀州海鹽縣旣歸值夏秋暑甚得瘧痢疾整衣危坐而逝實淳熙十四年十一月四日公詳練通敏外和而內有守不可幹以私善筆札喜談論隆親急故無不得其權心娶安陽王氏封冝人供偹庫使知恩州贈少師諱復之孫朝請大夫開封府司刑曺事諱覲之季女而某先妣秦國夫人同堂妹也勤儉有容徳歸公五十四年內助爲多先八年卒公因卜地於縣之永安湖西石帆山焉至是乃同穴蓋明年二月六日也二子廸功郎湖州司理參軍大年前卒季子從事郎徽州歙縣主簿億年亷謹世其家二女長適張調再適文林郎福州錄事參軍兪世昌次適鄕貢進士木曇孫男六人升南革孚頥正師中鼎新兌吉女六人曽孫男四人女三人億年數年請銘不得而辭銘曰

儒雅禔其身公勤逹於政不以才能加諸人不以嗜欲伐其性一謙有終吉五福考終命之二者於公信而證矣

中大夫贈特進蔡公【仲】神道碑【紹興二年】

仁宗朝蔡忠恵公昌言直道文章政事廷臣鮮出其右當是時由侍從登二府者非歷言路則入翰林非尹開封則領三司四者公徧爲之垂大用而仁宗上僊犒軍賚予修奉紹陵橫費錯出公處之益間暇中外嘆服防間言請去未幾卽世士大夫至今以爲恨其也惟防子旻在仕至宣義郎開封府上曺贈少傅先娶賈氏翰林侍讀學士防之女追封吳國夫人再娶潞國文忠烈公之女追封越國夫人是生三子長直龍圖閣佃次徽猷閣待制伷季特進也諱伸字伸道三嵗而孤鞠於文氏稍長與待制從龍圖受業名聲日昭時號三蔡釋褐將仕郎辟雍正出爲京東提舉學事司幹當公事入太學辟雍皆爲博士銓法攺宣徳郎調知濰州北海縣徙江淮發運司幹當公事通判徐州禁卒謀夜半舉火作亂公防聞之部分營宻爲之偹仍戒譙樓故緩更籌戊夜方擊三鼔卒舉火則黎明旣愆期眾無應者相率逃去追捕盡擒之防公一郡殆矣防金人防汴都康王開大元帥府公上謁軍門遂畱幕下王卽位巡淮甸及南渡公皆從行爲頓逓官數被嘉奨命爲張循王神武右軍參贊軍事出奇應變與敵戰多勝方張守忠轉掠江浙間公招以書皆來降蓋公嘗挺身入賊壘開心見誠人故信之知楚州趙立公倅徐時部曲也自【闕】専治兵以郡印遜公朝廷命公通判州事公力辭攺通判眞州冬大雪火焚千餘家老稚啼號塡道公處以官舍寺觀又發常平米賑給守不可公自任責上書待罪詔釋之擢知滁州眞民挽畱曰非吾父吾屬死矣至滁幾年秦丞相當國知公與舊相趙忠簡公副樞王敏節公厚罷郡主管臺州崇道觀紹興九年金人歸我河南起知徐州公受命亟行金尋渝盟攺知徳安府又攺知和州再求祠以歸久之爲浙東安撫使司參謀官秩滿復提舉崇道觀公負文武器略善騎射力挽二石弓見謂時才而事機不契退居常州浮湛裏閭四奉外祠未始以窮逹介意喜爲歌詩字畫得家法性通音律每與賔客酒酣慷慨浩歌長嘯遂至於老輕財重義濟人之急家無餘貲遇大禮官伯氏二孫載咸報教育之徳人益賢之二十六年十月庚寅以疾卒明年正月壬辰武進縣懷徳南鄕潭墅之原享年六十有九積官左中大夫賜服金紫爵建寜縣開國男食邑三百戶累贈特進娶刑部侍郎商守拙之女追封濟南郡夫人四子長湍承事郎通判鎭江府後公二十年卒次洸試戶部尙書又後四年卒次流從事郎監潭州南嶽廟次潩承直郎新貴州軍事推官六女武翼郎知楚州辛堅之從政郎徽州黟縣令祖嗣昌通直郎知明州奉化縣向士邁朝奉大夫知潮州潘淵明承議郎主管臺州崇道觀張克成進士劉澂其壻也孫九人戡今爲中大夫充右文殿修撰知隆興府戩朝奉大夫通判潭州幾承議郎知臨安府富陽縣藏承事郎戢奉議郎新兩浙轉運司幹辦公事戎未仕武蒧早卒曽孫十人康文林郎監建康府提領戶部贍軍酒庫庸承事郎新監淮西縂領所恵民局唐承事郎新監鎭江府大軍倉亷將仕郎廌庾余未名按蔡氏世家興化軍之仙逰縣自公曽祖贈刑部侍郎琇而上隠居不耀忠恵公抜起田間未冠擢甲科其弟髙亦中景祐進士第不幸早世歐陽文忠公銘而悲之逮崇寜三年龍圖廷試第一宰相京舊通譜牒請降第二大觀三年政和五年待制與公相繼登科自以家世名儒而龍圖及從元祐諸公逰恥附宗衮常逺絕之因星變防宰相非其人坐責監當其後秦丞相與公有同捨同年之好復不肯曲意干進秦薨而公亦病矣髙宗一日與知臨安府榮薿歷數覇府舊人問公安在薿以公病棘奏上嗟惜久之其三世隠顕本末如此蓋忠恵公蓄徳燾後施及諸孫曁公善積慶余克有良子歷官八坐被遇孝宗追謚曽門振宣幽光再傳至右文優踐崇秩出入三朝由戶部侍郎分鎭江西蔡氏之興殆未艾也公旣沒四十年而墓道之碑未刻右文君以予周行舊交使來請銘乃爲銘曰

天之於人報有可必凡後之昌繇身之詘惟忠恵公當用而抑肆其三孫競爽鼎立季也允文而又武力曽是國器胡寜家食遺子若孫嗇取丰積勿替引之永世無斁

龍圖閣學士宣奉大夫贈特進程公【大昌】神道碑【慶元三年】

故吏部尙書程公以龍圖閣學士就第逾年而卒其子凖等持兵部侍郎楊公大法所狀行實屬某以銘予與公同年進士數嘗同僚厚我莫如公知公莫如我其何敢辭恭惟孝宗皇帝聖學髙妙勵精政事尢有知人之明惟公曆兩省六曹以該洽直諒見知相與論道統評政體在廷少比公亦忘身狥國思爲朝廷植悠久之計其在外則心乎愛民長慮卻顧未嘗便文自營士大夫皆以不大用爲恨及事壽康皇帝興念舊僚疊加防禮而左右乏裏言公亦老矣無意仕進得謝於家盡發所蘊著書立言唘廸後生蓋其自防至老禨祥卜祝無所信玩好技藝無所嗜惟通經評史考古驗今一事未詳一理未窮弗措也其始終大槪如此若乃爵裏議論則可一二數矣公諱大昌字泰之按程氏其先出自重黎周有休父封於程地在闗中子孫散居西北有開府儀同三司靈洗者效節蕭梁著功於陳封忠壯公南史以【闕】安爲新海寜人卽今徽州休寜也厥後或北歸或遂防故公爲休寜曽祖晟娶洪氏祖士彥娶金氏父畎累贈正奉大夫娶妣淑人程氏世積善尙義孜孜教子至公頴悟殊常兒十嵗能爲文紹興癸亥重立太學年甫冠矣一試卽預選學官爭爲延譽二十一年登進士第一左廸功郎主吳縣簿丁正奉憂服除獻文於朝宰府奇之二十六年除太平州教授明年召爲太學正三十年詔館職必試乃除初召朱熙載等再召劉儀鳯等皆辭上命宰執擇人不許辭以公應詔仍諭上防遂除祕書省正字攺左宣教郎三十二年六月孝宗受禪擢著作佐郎初政銳意事功命令四出貴近或預宻議公因輪對及之尋命百官條事公又極言漢石顕知元帝信已先請夜開宮門之詔他日故投夜還稱詔唘闗或言顯矯制帝笑以前詔示之自是顕眞矯制人不復言國朝命令必由三省防此也請自今被禦前直降文書皆申省審奏乃得行以合祖宗之規以防石顕之姦又論去嵗完顏亮入防無一士死守而兵將至今防勲未巳惟李寶防膠西虞允文戰采石實屠亮之階今寶罷兵允文守防此公論所不平也上韙其言三皇子就傳遴擇官僚九月以公爲尙書駕部員外郎兼參王府贊讀又兼兵部郎官隆興元年兼慶王府直講十二月丁母憂乾道二年春服闋召爲考功員外郎六月復兼恭邸贊讀八月選國子司業三年十二月兼權禮部侍郎一時文柄舉屬公其成就人才不可計凡今老師宿儒多公門生也五年正月兼權直學士院宣對選徳殿上曰朕治道不進如何公知上志在恢復迎合者多卽奏陛下勤儉過古帝王金人自通和知尊中國不可謂無效但當求賢納諌使政事日修則大有爲之業在其中不必用迎合之言求奇防以幸速成又言築城太多緩急何人可守臣謂設險莫如練卒練卒則在選將上深然之後數日再召對上曰卿前言朕儉是也獨病風俗太奢用度不足今早與大臣議立法以止之公奏居室衣服吉凶之禮皆由著令要在上之人持久以化之耳上又問卿更有何事爲朕言之公曰事有大小有先後今四方獄案必經聖覽大臣因是亦困【闕】何暇議大事急先務乎往陛下嘗增左右司爲四員若漸復減員分以委之中書之務淸矣後數年迄如公言八月除直龍圖閣江東轉運副使蓋公求試民事故以鄕部寵之公引嫌攺浙東提防刑獄越帥多大僚適嵗丰酒稅溢額漕防不敢問乘公攝帥遣其屬挾朝命括羨財且將增額公力拒之曰某寜罪去不可增也越人迄今徳公七年復徙江東運副詔勿引嫌公猶不自安逾年乞祠就徙江西路公曰可以興利除害行吾志矣九年嵗儉出錢十餘萬緡代輸贑吉臨江南安四郡五等夏稅折帛遏饑民爲盜之原又遷吉州造船塲於臺治以省費革凡吉舊欠皆捐之淸江縣有破坑桐塘兩堰堤江四十里防田三千七百頃民居陸地又三百頃堰壊四十年嵗罹水患公力復其舊又奏漕臣遇代積累欠數病州縣乞行蠲削淳熙元年各詔可凡乾道七年八年諸路欠稅賦丁役及他錢物並除之由公一言上恩及天下矣嵗滿再任進告不下宰執問其故上曰程大昌職事修舉自合加職乃陞祕閣修撰二年四月召爲祕書少監九月兼權中書舍人六和塔僧以鎭潮爲功求內降給賜所置田產仍免科徭公奏二稅外和預買折帛正額額外科借皆科也保正長身丁雜役皆徭也僧寺旣違法置田復移科徭於民柰何許之況自紹興二十二年修塔之後潮果其不齧岸乎禦前置忠銳忠武軍以浙西路鈐轄李師古兼統制帶禦器械【闕】世明兼訓練援例增請給公執不可其命俱寢俄兼崇政院說書三年四月除權刑部侍郎升侍講五月兼國子祭酒公言辟以止辟未聞縱有罪爲仁也今四方讞獄例擬貸死臣謂有司當守法人主察其可貸則貸之如此則法伸乎下仁歸乎上矣上以爲然舊法宰執初除轉防皆有給賜減半其後太尉使相三少而上往往取防視樞宻使都官用例浸失法意公請自侍從而執政自執政而相則爲初除法當全與余爲轉防皆減其半遂爲定制上知公特立不避怨滋欲用之四年八月兼給事中江陵統制官率逢原縱部曲毆百姓守帥辛棄疾謂曲在軍人坐徙豫章公極論不可上曰朕治軍民一體逢原已削兩官降本軍副將矣康與之在紹興時以談諧進後坐事長流廣南至是有與爲地刋除舊犯還其資歷公封還勅黃上喜曰待遷擢卿其益盡心毋避忌十月落權字五年正月同知禮部貢舉禦制原道辧尋易名三教諭獨公與聞之六月進吏部右侍郎兼同修國史舊小使臣注令尉若監鎭兼煙火者驗老病而已公以其親民面令讀律具【闕】其大指不通者輙罷遣八月兼權尙書六年夏正除權吏部尙書公遇事唘請知無不言如論軍中彊壯子弟及西北伉健之人不可輕聽離軍禁衛不以膂力進今率三年輒補外官用違所長冝畱寘三衙又欲酌紹興舊制命諸軍挽彊轉資稍示勸誘又請究歸正僞冒裁減添差以寛州郡靣奏堂白累萬餘言防舉行中外更疊之制公力請郡是冬除敷文閣直學士知泉州陛辭上諭曰凡有見悉奏來自南渡後泉爲臺信建昌邵武四郡代輸銀二萬二千兩諸縣並緣苛斂預借公條便民事具言本末有司待之未下明年首爲民代輸一年且乞禁絕後日預借又蠲前嵗秋苖之未輸者八年春汀賊沈師作過詔並其徒公請罪止渠魁赦其脇從仍許徒中相糺可使亡命解散不然數州據亂是堅其附賊也宰相然公言奏行之是冬沈師獨興死黨竄伏漳州山谷間距城百餘里州有左翼軍戍將蕭統領者捲甲赴之逮夜力疲摶賊不勝死焉閩中大震漕檄左翼統制裴師武出兵師武置司在泉謂帥符未下不敢擅興公手書趣之曰事急矣【闕】如帥責君可持吾書自解又取前得釋脇從之防散榜以間其黨師武至漳羣情頓安捕獲諜者十餘曹皆櫝藏兵器謀刻日縱火爲賊內應防公先事從權趣師武行漳且屬矣太守劉立義郡人今左司郎中鄭公顕馳書謝公曰城邑獲全公之賜也終更提舉江州太平興國宮十三年秋起知建寜府十四年復提舉南京鴻慶宮自公爲郎首侍壽康於王邸多所寵益其後間謁東宮必欵語移時嘗用家人禮許見今上及公主親取寶器酌酒飲公受禪之初與宮僚一等推防紹熙元年加寶文閣直學士旋知明州示將復用遽以祠歸四年超進龍圖閣直學士明年請老進本閣學士致仕皆非常典也慶元攺元十一月甲申以疾不起享年七十三積官先奉大夫爵新安郡開國公食邑二千一百戶食實封一百戶贈特進公自宦逰去鄕裏樂吳興溪山之勝而卜居焉晚得安吉縣梅谿鄕邸閣山規營塋域未成而卒淑人陳氏公母之從兄女生百日值方臘亂父母攜匿谷中祝曰兒若貴勿啼自是悄然旣長歸公事舅姑以孝聞生諸子躬自鞠育公嗜書未嘗省家事賔祭孔時淑人力也年七十六遭公防謂諸子曰吾得從而父足矣病不服藥後公四十七日安然而逝遂合焉二年四月辛酉也四男凖朝散郎新通判太平州本早世阜朝奉郎知上元縣覃宣教新浙西茶鹽司幹辦公事三女適承直郎監行在文思院都門鄭汝止次適奉議郎新知湖州武康縣丁大聲季早亡孫三人端復登仕郎端節端履以遺澤補官女三人公有文集若干捲別著禹貢論五十二篇辧江河淮濟漢弱水黒水甚詳凡諸儒捨經泥傳注失禹本防者一皆正之又爲山川地裏圖端明殿學士汪公應辰博洽重許可讀之大嘆服謂不可及公在講筵遂以進禦天語嘉奨今行於世別有演蕃露六卷攷古編易老通言易原雍錄四書各十卷北邊偹對六卷書譜二十卷取五十八篇互相發明篇爲一論抉隠正譌尢有功於學者嗚呼公可謂博學篤志者矣銘曰

浩浩千古孰知其津擾擾萬生孰致其身偉歟程公絕類離倫气以直養業以勤精士之指南國之寶臣其在兩禁昌言復君使於四方仁心庇民胡不弼諧迄其經綸歸而著書極道之貞旣沒言立庶幾不冺自歙而湖肇自於今有式新阡尙考斯銘

文忠集卷六十二

欽定四庫全書

文忠集卷六十三【平園續稿二十三】

宋周必大撰

神道碑三

朝散郎充集英殿修撰林公【光朝】神道碑【慶元三年】

子貢問鄕人皆好之何如孔子答以不如鄕人之善者好之孟子告齊宣王以諸大夫曰賢爲未可必國人皆曰賢然後察之用之是二者古今觀人之要術於吾艾軒猶信初予與著作佐郎劉夙賔之爲同年進士後識故相陳正獻公皆莆人也賔之博洽剛介正獻道徳隆重其不輕許可則均每論其鄕之人物賔之曰艾軒吾師也正獻曰艾軒吾友也後予官太學防諸生則亦人人推林艾軒蓋其博學篤志手不釋卷出入起居必中規矩事親孝禦下仁行已恭執事敬勇於義審於思善並羙具爲當世所宗然未嘗著書惟口授學者使之心通理解常曰道之全體存乎太虛六經旣發明之後世注解固已支離若復增加道愈逺矣文辭古雅不事雕鎪如淸廟朱弦可一倡三嘆也五十方奏名則有命焉於時朋防若門弟子宦逹已多交賀於朝區區一第何足爲公重欲其因仕行道耳夫未仕而鄕人之善者以爲師友通國之人皆謂之賢旣仕則又爲之喜由是天子察而用焉玆豈聲音笑貌所能致哉誠之不可掩也如此艾軒公自號也隆興元年調袁州司戶參軍未上召對攺左承奉郎知永福縣大臣論薦不已召試館職乾道五年七月遂入祕書省爲正字兼國史編修實錄檢討官六年佐著作兼司勲司封郎官七年遷著作郎兼郎禮部八年進國子司業兼皇太子侍讀史職如故九年請外以直顕謨閣提防廣西刑獄淳熙攺元易使東路二年茶防自荊湖剽江西薄嶺南其鋒鋭統制路海本路鈐轄黃進各以其軍分控要害防有詔徙公轉運副使公謂賊勢方張畱屯不去督二將遮擊俘獲相繼賊驚懼宵遁上聞之喜曰林某儒生乃知兵也加直寶文閣明年召拜國子祭酒兼太子左諭徳四年二月乙亥駕幸國子監命講中庸上大稱善面賜金紫己丑除中書舍人爲誥有古風坐繳奏新禦史除目攺權工部侍郎請外以朝散郎充集英殿修撰知婺州引疾提舉江州太平興國宮五年五月六日卒此其出處大略也公諱光朝字謙之世爲興化軍莆田人曽祖南一祖繁父勉贈奉議郎母恭人曽氏享年六十有五是嵗十月二十日本縣麥堆原之北娶徐氏封恭人六子今存者宜季能季某官一女適某人猶子成季力學而賢爲公作家傳正獻公又作祠堂記凡公行誼閥閱已詳而其子侄復以先志來求墓隧之碑予念昔在兩省公適登第典貳祕書公來著庭佐春官公爲郎掌史事公爲僚晚忝宮端同事壽康皇帝前後五聫官曹大而道徳性命之理無不講內而閨門寢食之私無不及讀書未逹賴公析疑屬文未工咨公指瑕平居相愛殆同天倫公之本末皆親見熟察非但傳聞而已是冝爲銘其銘曰

南賢好修志誰不勤汲古纂言業誰不精孰如林公好學而醇所持者正所勉者誠身猶布衣人曰公卿年未彊仕人曰老成時雨之教其化也深水上之風渙然有文瞻彼莆中冠蓋如雲祭公於社過者必欽

資政殿大學士毗陵侯贈太保周簡惠公神道碑【慶元四年】

髙宗皇帝疋馬渡江中興炎祚其丰功盛徳固不容盡述竊窺大要以仰成宰輔信用臺諫爲本三十六年間命相不一自今觀之激士气復故疆張丞相浚之心也固根本俟機防趙丞相鼎之志也專持國柄一意和好者秦丞相檜也三相所主𨿽不同其人才進退政事弛張是非得失公論各不可揜至於身任安危則一而已當是時言路固多名臣其視力輕重而爲向背亦或有之惟毗陵周簡惠公以乙邜嵗趙張並相之日四月八臺十月進殿中侍禦史在職僅兩月言事至三十章大抵謂自治其國乃能成功今外有彊敵內有羣盜不可事虛文貽實禍歷條時政二十餘事指宰相不任職上變色曰趙鼎張浚肯任事須假之權柰何遽以小事形迹之公徐奏陛下有過尙望大臣盡忠今臣一及大臣便是形迹使彼過而不攺罪戾日深非所以保全之也上攺容曰此論甚奇最後連章極論趙子直語侵趙公又論張公大舉北伐系國存亡坐是不得其言而去迨秦公獨相意公必憾趙鼎防公入防公語人曰元鎭已貽某固不言𨿽門下客亦不及也一日內降差除四人公言願陛下以仁祖爲法大臣以杜衍爲法又歷疏三大秦怒甚不數月攺左史因是流落於外十六七年秦薨始爲禁從席未暖復去國孝宗卽位公與張燾辛次膺任古首被召初對有防愆紏繆之諭防上以張公爲樞宻使督師江淮鋭意恢復而公素不以亟戰爲然命佐夏官明年六月符離退師乃超拜政府其後湯丞相思退與張公並相或戰或和多取決於上而其賔客議論間失之偏公始終守自治之說是則曰是非則曰非不將不迎不謟不訐表裏洞逹無一毫之僞又明年四月張公罷十一月湯公亦罷上再起陳丞相康伯敵已約和國論始定時公在政府一年有半矣因墜馬敗面傷手刃力請去上不得已久乃從之其立朝本末如此所謂非茍知之亦允蹈之者歟公諱葵字立義常州宜興縣人曽祖宻贈太子太保祖璟贈少保父裕朝奉郎致仕賜緋魚袋贈少師妣秦國夫人王氏公少力學自鄕校移籍京師兩學傳誦其文宣和六年廷試以歷數爲問公旣詳對又爲說曰聖人兼天地之職一物不遂必任其責凡易之大衍內經之五運六气書之閏月定四時老氏一生二二生三三生萬物皆當裁成輔相以實之然後可以和同天人之際考官嗟賞擢寘甲科調廣徳軍司刑曹事靖康覃恩循修職郎用舉主陞文林郎知徽州軍事推官車駕移蹕臨安諸軍交馳境上守死倅易公與判官攝行郡事隨機應變千里帖然初大觀間諸郡增賦物帛其後赦書已蠲減而漕臣便文復取於民公白新守力止之訖公去乃增如故薦章交上攺通直郎臨安府府學教授未赴吏部侍郎陳與義宻薦公遂召試館職將試復引對上曰從官多說卿端人正士面除監察禦史紹興五年也尋充省試參詳官開院適輪對論內外兵勢上宻以措畫與公議信向方深旣爲副端論事不合徙司農少卿四求去皆不允兩召至都堂諭防二相云以言求去非朝廷羙事公曰某離言路半年自以親老家貧請外耳乃除直祕閣知信州屢展戍期趙公罷張公當國陳公與義執政攺河南提防刑獄公事以逺求易浙西乂避本貫易江東四嵗四易地迄未嘗至八年冬和議已定公復被召論爲國若有道戰則勝守則固和則久不然三者在人不在我矣九年二月除太常少卿五月再爲殿中旣不合防傳某人賜出身除兩府公乂將論之攜防至殿幕攺起居郎有詔侍從兩省薦西北人才公同給事中劉一止薦呂廣問廣問參政李光客也擬試館職秦不可謁告不入言者論罷李並謂公受其風指十二月黜主洪州玉隆觀十年郊恩復直祕閣十二年春起知湖州十三年正月移平江府復以郊恩賜服緋魚北方初修聘勅使絡繹公不爲禮又積與轉運議論不協共劾公設宴菲薄十四年二月落職主管臺川崇道觀屛居鄕閭二親益老家益貧憂患連年不能堪公獨安之二十五年十二月復舊職知紹興府二十六年正月遇闕除權尙書禮部侍郎賜紫章服兼國子祭酒又兼權給事中言路忌之三月出知信州太學生列狀畱公不報居數月復罷郡二十八年起知撫州引道疾作攺提舉江州太平興國宮十月直龍圖閣知太平州水壊圩岸公大加修治凡百二十里傍郡諸圩皆沒惟當塗嵗熟市河久堙雨暘交病公下令城中家出一夫官給之食並力浚導公私便之三十年八月進集英殿修撰尋移婺州加敷文閣待制當江上用師調度繁興不擾而辦三十二年七月除兵部侍郎時孝宗初政增置講官九月首命公兼侍講積官左朝散大夫隆興元年同知貢舉戶部闕官兼權侍郎上數批問錢糓出入公奏陛下勞心庶務日有諮詢若出人意表足以聳動觀聼今皆防文細故此必有小人乘間獻忠欲售其私不可不察蓋指龍大淵曽覿也上色爲動自完顏亮斃襄【闕】𨿽兩軍相持而移文議和不絕張公自督府來朝宻爲上言敵失泗州其守官蒲察久安大周仁寄治虹縣懼罪皆欲來歸願遣軍渡淮赴之此恢復之機也二相皆不與聞公請對謂不可輕舉累數千言上唯唯五月李顕忠將騎將邵宏淵步兵共十餘萬取虹縣下靈壁旣克宿州二帥始不協虜兵擊顕忠軍宏淵不肯援幸勝負相當至暮我師入城明日虜亦解去金帛山積顕忠不以犒軍眾怒而潰敗書聞上思公言以左中大夫參知政事正謝畢朝徳壽宮門無宿衛廷無閤門公乞輪差從之故事初拜相賜銀絹二千疋兩執政半之辭則減半例自行首司申禦藥院取防公命勿申遂已每便朝二府先共呈機速房事旣畢宰相兼樞宻使自與其二次呈西府文書參政稍退一日西府擬居實浙西總管上連問如何相樞皆無語上顧公問可否公前奏曰是人頃爲禦前買北貨幹沒萬計公論必不可上乃卻其除目後數日公畱身上曰昨居實差遣不同議耶公曰此西府事臣不預也是時金𨿽主和而其右丞相兼都元帥布色忠義左副元帥赫舎哩志寜握兵淮北専任邊防嘗以書逹三省宻院大略謂方議遣使遽乘不偹攻我符離無乃爲將臣所誤妄要功利乎今治兵決在農隙舊疆嵗幣如約則止眾謂彼不以興師歸過朝廷及督府反爲我設詞罪將臣其欲和可見矣上令答書差右宣教郎假樞宻院計議官盧仲賢右宣議郎假將作監主簿李栻充通書官栻以妹爲金主妃辭行命都轄官王抃代之十月末仲賢等與金帥議定爲叔侄國上曰金能以太上爲兄朕所深喜詔遣從臣爲通問使而以右宣議郎胡昉假樞宻院編修官修武郎楊由義假樞宻院管幹公事充國信所審議郎官臺諫交章言議和太速公與陳湯二相乞令侍從臺諫集議眾益洶洶諸公待罪乞罷不許公獨防身固請上曰卿何請之力也對曰臣誤防知遇欲爲陛下正綱紀今不可得而正也上曰何爲不可公曰政出於一則綱紀可正今朝廷督府左右前後之臣皆欲自行其言此臣欲去者一也臣初爲言官晚忝侍從事有不可大卽奏論小則堂白言𨿽不從臣責塞矣固無愧於心也出而爲州事茍難行反覆論之不從則委曲行之使百姓不至受亦可無愧於心也惟預政以來每與宰相論事有以爲然而從者有不得已而彊從者有絕不肯從者十常四五曁至榻前陛下又或不然大率小事之中勉書者七八安得不愧於心此臣欲去者二也上察公誠不以爲罪苐不許其去議者多請幸金陵公曰車駕一動能保徳壽不爲浙東閩中之行乎他日上又欲先下詔公曰陛下能行數事警動天下乃可上問其目公曰臣自初對便乞迎還太上於大內盡發內帑付有司勿令近習干政汰溢額內侍罷擊鞠節飲燕內治舉然後可攘夷狄上稱善嘗因災異詔羣臣直言公請擇其可者行之上曰類捃摭細故耳公又及前數事至議用兵不可輕有一擲賭乾坤之語上曰今戰𨿽不足守則有餘公曰措置未善政事未修𨿽守亦難同列皆甚其言退謂公上不能堪明日公畱身謝上更奨其直且曰聞卿在中書事事力爭朕甚嘉之二年正月胡昉楊由義見金帥於亳州逼昉等拜乃求還四郡昉等不可械系月餘上怒詔張公行視師屯復遣戶部侍郎錢端禮吏部侍郎王之望充兩淮宣諭使張公尋罷以湯左相都督軍馬太傅和義郡王楊存中爲同都督攺宣諭爲參贊軍事防盱眙乂報北界來有所議上方遣魏杞康湑充通問使副而忠義志寜二人遽引兵分犯濠滁志在邀盟於是臺諌詆宰執主和誤國太學亦上書乞斬大臣公與相參並乞罷黜上宻以書示公公曰初不及卿乃止詔防思退領都督於朝以參知政事王之望充督視公曰臨陳易將古人所忌柰何移都督於陛辭之日況存中已爲同都督之望乃見執政反出其下願正稱謂使之速往號召諸將並力捍敵上大以爲然亦升之望同都督明日之望又乞專委存中毋貳其權上復從之存中遂都督軍馬而湯罷先是副樞洪遵罷上命公兼知宻院事公以祖諱辭詔免系私銜已而召用賀允中不兩月允中再致仕公兼領如故軍國事繁悉心裁決持論正平甚得士心湯相就貶道亡公乞許歸上惻然曰何至是耶胡侍郎銓郊前與郡公奏銓以直言久謫嶺海今將任子壊之可乎上皆嘉納嘗乞召用侍從臺諌上曰安得如卿直諒者公薦李浩龔茂良上皆以爲佳士次第用之太常言郊牛斃公奏春秋鼷鼠食牛角免郊況邊虞未靖請展郊以符天意事下有司或引春秋傳晦日爲天忌幹徳元年藝祖初郊以冬至近晦日攺用十六日甲子至道元年當郊而李繼遷叛亦攺次年今冬至適近晦日兩淮復用兵當候來年恭見上帝詔從之時再遣武翼大夫閤門宣贊舍人國信所幹辦公事王忭使北軍而擢錢端禮虞允文執政閏十一月新相陳公亦視事公卽奏臣向因顚墜求退聖諭廟堂無人令力疾少畱今康伯己相執政又有人可以去矣宣押數四陳相亦乞防公公請益堅乃除資政殿學士提舉臨安府洞霄宮陛對上曰卿筋力未衰他日宣召勿辭公奏臣今年六十七三二年不死亦合掛冠上爲悵然未幾王忭使歸金自滁州退師和議成矣乾道三年三月起知泉州明年復請祠六年告老章五上加大學士致仕閒適累年不以世故縈心惟防極死生之說淳熙攺元正月十二日薨於裏第享年七十有七上聞震悼贈正奉大夫後以子升朝累贈太傅爵自宜興縣開國子加至毗陵郡開國侯食邑通一千一百戶食實封二百戶娶李氏同安郡夫人累贈魏國夫人前卒縣東淸泉鄕梅林之原明年正月己酉公合焉四年太常考功議以正直無邪曰簡寛裕不苛曰恵易公之名人以爲允四男長樅從事郎防檢贍軍激賞酒庫所主管文字季楷宣教郎知臨安府臨安縣丞皆早世棟今爲朝奉大夫新知辰州林朝散郎淮南路轉運司幹辦公事賜緋魚袋女桂適朝散大夫知雷州鮑同孫男十二人大年儒林郎監總領四川財賦軍馬錢糧所戶部魚闗大軍倉大辯承議郎新知和州含山縣大壯通仕郎次大本將仕郎次大中次大昌寄理從事郎新差監總領淮西江東軍馬錢糧所市易抵當庫次大猷大直大任大翼大雅大經孫女十二人公孝於親尢睦宗族當任子先孤侄謝事徧奏諸弟之子其薨也防子與孫尙未命平生問學不泥傳注嘗論大學物格而後知至以謂在人之至爲知在物之至爲道以吾之知極物之道如兩物相抵故謂之格夫物萬不同道一而已方其格物物我爲二及其物格則自視無我何有於物是謂知至作聖傳詩二十篇行於世文集三十卷奏議五卷晚自號惟心居士昔壬辰嵗公年七十有五予自小宗伯奉祠居過陽羨別公里第臨分執手公意眷眷若有所屬後二年而公薨棟等推原先志以著作佐郎李逺所述行狀屢來請銘其猶子檜用公奏入宮今掾廬陵日道二子之意趣如約義不可辭銘曰

惟防惟康古倚良弼耳目股肱衛上則一降及後世其職乃析越在臺諫箴規排擊進居廊廟將順輔翼前之責人今以自責躬或不逮言孰底績惟簡惠公端諒篤實和戰何常隨時應敵其在我者自治吾國時𨿽不同論則無易或從或違有始有卒皇心褒嘉士論厭塞我作銘詩追紀賢徳一言蔽之主聖臣直

中大夫祕閣修撰賜紫金魚袋趙君【善俊】神道碑【慶元五年】

君諱善俊字俊臣太宗皇帝七世孫曽祖仲營崇信軍節度使開府儀同三司追封成王妣楚國夫人王氏祖士訔登進士第終左承議郎贈中奉大夫妣令人石氏父不衰任閩路兵馬鈐轄家於邵武贈大中大夫母碩人滿氏君防力學彊記爲文日數百言年十六薦名南宮紹興二十一年以取應補承節郎監南嶽廟又六年中文科以忠翊郎換左承務郎知南城縣丞三十二年轉承事宣教郎簽書昭信軍節度判官防公事明敏練逹遇事風生太守以名聞孝宗方畱意人物虞丞相允文亦薦君有邊帥才乾道三年堂選幹辦諸司審計司五年兩易提轄貨務都茶塲六年夏求補外便親知郴州陛辭敷奏詳華上喜曰宗室乃有斯人畱爲太府寺丞發左帑姦人服其能兼權度支郎官歷奉議承議朝奉郎十二月擢淮南轉運判官分治西路兼刑獄茶鹽帥郭振卒詔君攝事明年就除直祕閣知廬州嵗旱浙江饑民麇至君旣竭力周卹仍括境內荒熟官田三萬六千餘畆分三十六圩請凡土著流移視力均給而貸以牛種生者予屋死者給槥條具奏上詔大理寺主簿薛季宣同君措畫竟亦不能易也廬故土曠人稀招耕戶一率費緡錢數十君因流民仰食爲裁其直主客俱利戶口日增嚴戒團甲隊長毋以徭役擾之仍乞給復五年大稱上意八年進直徽猷閣上手札問今嵗二麥幾何經旱漧者何以賑之君奏麥已登塲並疏耕種次第上就委君亷問官吏貪殘刑獄寃濫其倚信如此州城舊爲金人所夷郭振修築未竟君自詭續其功詔金陵都統司共圖之君言異時恃焦湖以通饋鍕今湮涸當浚鄕兵舊保孤姥二山且儲粟焉今屋壊【闕】願輟州財充其費脫敵敗盟則吾守城之兵餉道無乏守險之民至者如歸矣又陳軍政三及招萬弩手補神勁軍之闕稍旌民兵武勇者以勵其餘禁姦人盜馬淮北事多施行於是大修學校新【闕】忠肅包孝肅公祠廣姚興廟春秋嘗奉文武之士歸心焉詔以職事入覲上嘉奨再三遂令再任九年春召爲考功員外郎年勞邊賞轉朝散請郎朝奉大夫七月罷主管臺州崇道觀才半嵗上思君籌邊復召赴闕道除知襄陽府其臨遣也諭以金泛使在此故擇重鎭付卿加直龍圖閣淳熙元年也至則治民整軍如合肥時亦有盜馬北界者對境執以來君受而戮之邊人畏服轉朝散大夫十二月移漕淮東士民挽畱間道乃得去以親老請閒徙知婺州未上求守甌寜去家僅二百里三年奉防親開府閩人以爲榮君因俗而治痛懲不舉子者凡產育給金糓如格仍捐俸助之防淮西再謀帥四年復知廬州君言和好不可恃戍兵不可罷城濠不可不濬軍士屯田費大利防罷之便上以爲然孫叔敖芍陂西漢七門堰漑田不貲君推尋故迹募民修復屬邑坊塲河渡已輸正錢又取羨入公帑君皆蠲之淮人迄今有遺愛六年懇求歸飬詔與便郡遷朝請朝議大夫俄丁外艱服除主管武夷山衝佑觀十三年起知卾州上曰武昌凋敝借卿撫摩行召卿矣未至南市大火焚萬室客舟皆燼溺死千計君馳往視事辟官舍出倉粟以待無所於歸之人弛竹木稅開古溝創火巷以絕後患僚吏爭言用度將不足君曰吾且瘠已肥人凡燕逰饋遺例冊所供下至車騎鼔吹一切省去未幾公私交裕亟代民輸稅役麥子一年郊恩封祥符縣開國男食邑三百戶轉中奉大夫十四年再守甌寜姦猾乘糓貴導饑民羣趨富家發其廩監司議調兵掩捕君曰是趣亂也揭榜許自新而諭有力者平其價人以安堵邑尉獲盜希賞笞掠抵重坐君平反十三人俗喜鬭殺君按甲令禁私造軍器置義冢以瘞旅柩皆畫防行之十六年豫章闕帥上親用君防樞臣出鎭攺閩漕遂引嫌移江西轉運副使壽康皇帝覃恩轉中大夫初議減月樁君言及州不及縣則縣仍廹取於民猶不減也如本道興隆嵗起十四萬緡撫州半之州不足率均外邑而邑之多寡自不均冝通一路裁額若於下之漕臣酌郡縣偏重者均減之實恵乃可及民又奏和買已白科從而折變益以靡費其數反重於正絹江州徳化縣倚閣逃戶稅而總領所猶督折帛請並議蠲減諸州黠卒遇赦還爲民害宜聼其畱不則攺刺鋪兵凡所獻明見謂合冝閱半年除帥湖南首乞擇郴桂守臣而賞其有治理效者嚴揀中禁軍教閱而劾事藝不應格者後皆如君言凡代納潭州屬縣經總制錢及放折米折粳頭腳等萬計又代輸善化縣兩鄕營田米二分湘陰荒田正米五百斛停醴泉陵淥水渡錢補以州用攸縣舊科黃河鐡防嵗萬六千緡其二畱州君旣不取其一送使復爲丐免其加恵斯民多此類防臣僚請諸道節州費寛屬縣君曰是吾心也又減七萬緡巫唐法新假神言易十者詛其婦翁劉子光子光忿甚募人支解易沈之江獄成以屍不經驗奏裁君曰是可貸乎卒請殺之因毀滛祠勒他巫攺業治行轉聞紹熙二年遷祕閣修撰招軍賞賜服金紫尋召還在道差知鎭江府易泉州將赴丁母憂追慕切至築蓼庵以居甫免防而卒慶元元年六月二十四日也享年六十四妻令人黃氏佐君事親以孝稱子男三人汝將廸功郎撫州司戶參軍汝石受命而夭汝正從事郎監泉州在城鹽稅女二人長適從政郎新興化軍興化縣令謝好古次早死孫女一人明年十月庚申邵武軍邵武縣大阪之原君丰儀秀整襟度坦夷與人交緩急盡力年壯气盛時以功名自期尢喜論事如謂相位不可久虛日中黒子郡國地震當飭邊偹理宗每嘉之屢欲用君因奏進士任子自分兩塗仕州縣者不相下蓋由階帶左右流至此頃楊時嘗論之今華貫淸塗非進士自不可至豈在二字宜如元丰官制有防從之自後每爲議者所指無裏言矣所著詩文二十卷藏於家予識君三紀中嘗同朝晚代君守長沙嘉其整暇又能集名士裒圗志五十卷貫穿古今自爲之序蓋知其才之髙汝將等以司馬狀求銘乃爲銘曰

昔在裕陵作成宗英養而教之以義濟仁粵逾百年應若麟趾儒猷吏方與寒畯齒君才有餘皇眷實紆三馳牡轡四提帥符聲名孔昭光我帝系猗歟盛哉本支百世

文忠集卷六十三

欽定四庫全書

文忠集卷六十四【平園續稿二十四】

宋周必大撰

神道碑四

文華閣直學士贈金紫光祿大夫陳公【居仁】神道碑【慶元五年】

士大夫行誼著於鄕文章顯於朝豈弟布於郡國有一焉足爲名臣況兼是三者乎求之近世吾同年陳公其人也公諱居仁字安行曽祖砥妣林氏祖嘉謨贈右朝奉郎妣安人黃氏父槀左朝奉大夫太府少卿累贈特進妣安康郡夫人蔡氏新平郡夫人汪氏七世祖自光州避地徙泉之莆田縣縣升軍故爲興化軍人太府再娶汪夫人而家明州靖康初爲汾州教授佐守臣張尅戩扞敵已有名後知恵州單車造賊壘降之鄞僧王法恩謀叛事覺誅戮將及無辜太府方爲禦史論救多得免人知其有後矣公防不羣年十四而孤侍母依外氏已能屬文門防起家右廸功郎信州鉛山尉中紹興二十一年進士第用舉主陞左從政郎移永丰令入監行在防檢贍軍政賞酒庫所糴塲孝宗登極循左文林郎隆興攺元修髙宗聖政時參政範公成大監和劑局與公並兼檢討官蓋異選也淮甸交兵魏丞相杞以宗正少卿使北辟公書狀官金人被甲彎弓夾道脇使者公馬上舉酒屬魏卿天寒釂此觴觀者壯之減嵗幣成禮而還贊助爲多先以格攺左宣教郎用出疆賞轉承議郎擢諸王宮大小學教授遲次久之乾道六年四月始供職明年秋徙軍器監主簿充國監發觧防檢試卷官宗正修玉牒賞厚適丞闕朝士競求之宰相知公恬靜八年春堂帖兼權防輪對論立國當定規模號令不可輕攺四月遷將作監丞十月轉國子丞九年進丞祕書歷朝奉朝散郎中興防要成轉朝請郎再對論文武並用本以求偏若智謀勇略未進而便佞輕躁者得之將復有偏勝之患孝宗嘉納長貳闕公行省事議試太史局生與臺評異不自安請外不聴郊恩賜服緋魚權禮部郎官淳熙元年再求去八月選知徽州陛辭上曰政成召卿矣明日又對大臣稱其明練歙在五季爲偏方夏稅特重祖宗故輕之他郡輸絹率以十二兩惟歙十兩比嵗戶部謂不足度卻之人以爲擾上欲仍舊貫而慮輸有輕重吏得病民毎十二匹特蠲其二四年公適視事植二表庭下閱中否親分之吏不能措手秋苗斛捐五升預造津渡巨舟以待春漲省費十四五後遂爲例決事公明鄰有訟多詣臺省乞付公禦史間取文案復視嘆曰眞良二千石也奉詔招軍公令願行者立纛下有雍彥防貎頗異公詢奚自泣云父有遺澤厄窮至此公立取文書保任官之士族感嘆積閱累轉朝請大夫秩滿邦人挽畱間道乃得去入對上諭以從臣言路多薦卿公請編類卽位以來寛卹詔令示民不忘又乞申戒輸絹之上曰攺法賴卿方成實惠又曰卿在郡便民五事內欲優十三項戰功朕極不忘此軰旣爲國宣勞豈應老不加卹耶畱爲尙書戶部員外郎命本下朝士再推防要賞上曰陳某治行第一可因是並賞之特轉朝議大夫陞郎中兼行度支又兼禮部明年春類試公試秋國子監解試皆爲考官遷樞宻院檢詳諸房文字八年三月爲右司郎中九年十一月進左司十年轉中奉大夫檢正中書門下省諸房公事歷兼提領雜賣塲寄椿庫左藏封椿庫左藏南庫寄椿錢物及左藏庫借撥封椿錢物左右史數闕上輙詔公攝侍立官閏十一月假吏部尙書充金國賀生辰使十一年使回轉中大夫遂除起居郎公徧歷宰掾精明詳審議事間有未合必反覆辧析期協於理文書下六卿報應稽緩公擿其尢者治之不以六卿尊貴而廢也獄案多所平反或有聴斷必歸於平上毎知之嘗奏湖湘運米逺下升潤江西及沂荊鄂迂滯勞費互易爲便上謂非卿體國誰能及此至是直前謝新命上曰卿端靖有文欲寘淸要久矣今綴近班有聞當入告尋兼同詳定一司勅令明年兼權中書舍人禦史奏僧寺寓柩子孫十年不至卽聼焚瘞公言期廹則緇徒得逞其私不肖子孫亦或興訟請倍年數仍從州縣驗問上曰臺諌給捨議事或相表裏如卿可謂和而不同矣郊祀前四日眞拜中書舍人以示簡記賜服金紫陞兼詳定勅令公言常赦宥過弛欠恵不及小民願因慶壽恩蠲四等戶身丁之半五等盡免從之安定郡王子防乞封妾爲夫人公執不可上大喜謂有補風教又論人主當執要毋親細務上曰亦覺叢脞他人未嘗及明旦令輔臣淸中書之務已而奏外郡財賦上曰方以陳某言諭卿等此當責之監司丞相而下皆愧謝公又乞絕浮費汰冗兵計當省之數議蠲除之目此富民要術也上深然之學士洪邁知貢舉命公權直院上曰內外制向委數人今陳某獨能辦官欲擇人信非虛語轉大中大夫髙宗升遐醫官王涇削官編置刑房非公所領公率給捨例禦繳駁涇坐決配思陵之役議者多請節費公謂衮頓可也酒果三日不易可乎上泣曰防卿言朕何由知公屢以母病乞去上不可內出珍劑以賜仍奨諭云卿盡忠知體欲用爲諌大夫頗疑左遷他日處卿中同亦諭政府陳某久次方議峻遷防母夫人卒上嗟惜再三厚賻金帛紹煕元年八月從吉壽康皇帝前期除公集英殿修撰知鄂州三司鼎峙軍民訴訟交至公平心以應舉得其懽心郡計仰徵稅公寛而有制商賈輻輳境多曠土公禁冒佃招流逋田疇日辟募人築大堤以防水患名之曰萬金安樂寮居養貧病名存實亡公括閒田益之至者如歸姦甿盜鑄沔鄂間千百爲羣亂有萌芽或請調兵迹捕公召民兵總首宻圖之立獲渠魁余悉縱遣歸農嵗當大比閩士爭冒試轉運使右之公一切禁止治爲諸郡最三年春拜煥章閣待制十月徙知建寜府四年轉通議大夫嵗儉糴貴公自出儲粟弛逋欠以巨萬計市道頓平間遇水旱祈禱立應俗素剽悍動輙殺人又喜把持誣訴公親爲文數百言防其情狀厲以法禁治鬭毆嚴甚旁觀弗救並坐之五年夏重華服藥逺方傳聞洶洶浦城惡少煽亂至戕一家數人公擒捕送獄今上登極大赦至公命戮之而自劾於朝先是觀察推官桞某死貧不能歸乳嫗挾二子行丐於市公聞之給以粟帛命士人教養之徳刑並施人方安其政防鎭江大旱調守良難乃以屬公覃防轉通奉大夫十月至府力請發封椿粟擇委僚吏分塲賑給時屛騎從潛往視之間遣市米江湖間大商人人知陳使君爭出米求售公區處有方誠意孚洽全活不可計他處流移亦賴霑丐人謂自昔救荒未有如公者天塹萬艘銜尾一遇風濤沈溺相望公訪古海鮮界港因饑民濬治之距城十五里舊造閘通江潮灌運河地勢素髙力勞易朽公命疊石爲斗門以機引水遇澇泄之猾僧廬江陰界囊槖不逞一日來訴邏卒浸擾公致詰而色動縛置獄中檄尉曹掩捕盡獲羣盜人以爲神慶元元年冬荒政防功特轉正議大夫卽代輸下戶稅增廣貢院新範文正公舊橋示餘力也明年七閩謀帥五月加寶文閣待制知福州閩公鄕部且嘗治富沙熟其風俗初入界饑民有嘯聚者公部公迓兵遮擊之首惡雉經餘黨望風屛迹下車除監直之逋增貢銀之價嚴蠱毒之禁宮室犯法治不必恕內侍幹辦唘運宮者以例折簡具食公劾其慢免之莆中親舊憧憧來賀館待一出私錢慶弔則捐奉有差爲士者隨才成就三年二月召赴闕次近郊以脾疾丐閒不允五月再請乃除華文閣直學士提舉江州太平興國宮就賜對衣金帶歸而納祿轉正奉大夫疾革語諸子曰吾欲刻碑先塋斥田兩頃爲義莊二事未就以是付汝言訖而卒六月甲寅也遺表聞贈金紫光祿大夫享年六十幾爵自蒲田縣男至奉化郡開國侯食邑通一千二百戶妻碩人王氏贈朝議大夫居隠女先公十三年卒鄞縣丰樂鄕橫溪西奧之原是嵗十二月甲申諸子奉公柩合葬焉子男六人鞏故宣議郎嘗魁國子華畢未命而亡曰芾兩試南宮今爲通直郎新知湖州武康縣曰卓踐世科今爲宣教郎新知紹興府余姚縣阜承奉郎義方之教有自來矣一女早夭孫男四人允協承務郎允廸允修允諧孫女五人長適鄕貢進士石榘次許王埜余尙防初太府自莆徙鄞故鄕田廬推與羣從鄞產𨿽薄公念季父貧請於母而中分之旣仕復輟俸爲畢婚嫁女弟出適又鬻田以資之上登極遣甥王激表賀補將仕郎其孝友類此公風猷粹穆資性忠厚處已應物一以誠信事賢友仁心無媢忌樂施周急不計多寡交際之間和气可掬人負已亦弗校及臨事則毅然有守不可間幹以私立朝每以忠言至計禆當路故相陳正獻公嘗薦公有父風汪端明應辰韓尙書元吉程尙書大昌楊待制萬里當世儒宗文師推公爲名勝在禁近盡言無隠防帥林粟擅格制書上怒不測楊待制以祕書少監論事外補公皆上奏捄止歷典數郡率乘旱歉匱乏公悉心措畫責成其下人樂宣力政事日修財用自足寛嚴適中號稱循吏所至皆立生祠道出舊治迎餞塞塗平生不以私喜怒加人退食澹然讀書宴坐置家事不問居室以澹爲名客至承顏接辭自謂鄙吝可消爭心可弭也所著制稿奏議二十卷詩文班左擷芳各十卷芾等知子與公厚善以公外弟翰林樓尙書鑰之狀逺來請銘予常愛唐中書舍人王仲舒爲政有古風守峽婺蘇三州晚帥江西有治理效韓文公旣志其墓又爲神道碑其詩曰志儒之本逹士之經有直有諷以志逺名翔於郎省騫於禁宻發帝之令簡古而蔚又曰久淹於外歷守大郡所至極思必悉利病化成有代思以勞虛位而俟忽隨滔滔嗚呼孰知數百載之後斯

言殆爲公設歟鄙辭尙何所措姑拾此意而爲之銘曰文與行偕治民允懷左右具宜古難其才有羙陳公柔惠且直沈酣載籍如嗜飲食入而事君謀猷孔嘉累載代言然詞華出而承流威愛兼濟五州去思亶其豈弟帝曰汝來將圖爾庸胡不憗遺奄兮告終公如仲舒我愧韓子誰其采詩尙告太史

資政殿大學士左大中大夫參知政事贈太師張忠定公【燾】神道碑

乾道二年四月旦資政殿大學士右中大夫致仕張公薨於饒州徳興縣之裏第是嵗十二月甲申塟本縣鑄印臺先塋之側其子旣類行實聞於朝謂某嘗以文學掾事公於升謁銘詩揭墓道義不得辭按張氏世家徳興唐宰相文瓘之後子孫散居縣之諸鄕衣冠不絕國朝多以進士入官公曽祖諱潛通直郎致仕贈太子少保妣壽安縣君葉氏贈淸河郡夫人始居吳園長沙王芮故里也祖磐袁州萬載縣主簿贈太子少師妣長興縣君程氏贈通議郡夫人父諱根元丰五年進士將攺京秩以近大禮亟欲升朝推恩祖父母遂致其仕歸養四親年方三十一久之近臣交薦賜對再仕終祕閣修撰淮南轉運副使文行俱髙世號吳園先生公貴贈太師妣南華郡君黃氏尙書右丞履之女贈秦國夫人公諱燾字公安荘重嗜書右丞喜曰是兒骨聳神淸他日必貴將命以官防薨諸舅承先志奏補太廟齋郎公猶丱角學愈力入成均升上捨政和八年廷試問五運六气公對數千言極論陰陽消長天人精祲與夫裁成輔相之道天子嘉之親擢第三授文林郎辟雍錄宣和元年遷太學博士三年加丁內外艱服除再爲博士充南省檢防試卷官金人臨境靖康攺元之正月李綱以執政爲親徵行營使守禦京城辟兼機幕遷祕書省正字四月解嚴特攺宣教郎自李綱妻弟求補外時權要親戚多在堂嫉之坐以越職言事送吏部明年髙宗登極攺元建炎例復行營及宣撫司官屬之責降者以公通判常州攺湖州賜緋衣銀魚二年詔班巡社法於東南聼民自偹器械結墜伍公條不便者十六事卒罷之三年苖傳等謀逆臨安公適攝郡亟募兵三千入援乘輿反正論勤王功特轉一官四月大赦求直言公上疏曰陛下踐位於傾危中繼遭叛逆號令不能感動人心政事不能壓人望卑詞厚禮祈還二聖未有以動感敵情豈胸中之誠未修乎又言賢不肖雜進大臣惟親舊是用敵方陵犯乃欲議和淮防縱橫乃欲實粟京師疎繆如此而侍從不言臺諌不論其職安在又言巡幸所至未免營繕越棲會稽似不如是疏入不報請主管臺州崇道觀紹興二年春駕自越回臨安宰相呂頥浩薦公召對論三事其一曰天下之病極矣醫國者未見治效願定國事以某事爲本某事爲末某事可因某事可革規模旣立以次行之其二曰昔之致禍由縉紳以僥幸相師世俗以侈靡相誇官府賄賂公行將帥偃蹇自肆州縣誅求無藝百僚偸墮廢弛今皆有之其三曰陛下欲整軍而求一樞臣不可得欲理財賦登銓曹而吏戶部長貳每難其人古不借賢於異代在陛下加之意而已除尙書司封員外郎再輪對及聖學上有取法唐太宗之語公曰陛下誠欲取法必用賢必納諌今所謂房杜王魏誰乎且太宗英武百戰百勝乃者手詔明言扞外敵援中原而實圗退避之計何也又請早定國論詞甚剴切於是置修政司講求治要命宰相提舉自公發之五月詔在內職事官在外監司守令及曽任郡守郎官以上者各述所見公因極言時事乞復置禦營司分諸將爲六軍命大臣大將爲使副各典一軍以收兵權舉淮南之地分置徵鎭使自戰自守又乞躬行實徳以率百官皆他人未嘗言者六月擢起居舍人奏欲知敵情莫如厚設爵賞廣募間探事皆預偹毋蹈往嵗維揚之失尋詔都督府各沿江諸將如公言是秋上欲用故相朱勝非代秦右相檜先以侍讀詔而給事中程瑀中書舍人胡世將執不可劉一止爲左史公爲右史次當書行亦謂不可又命左司林待聘右司樓炤攝承皆辭六人並以宮觀罷五年宗祀赦復直顕謨閣積階左朝散郎六年秋再以起居郎召入謝上曰久不見卿殊渴嘉言公力論風俗久壊必盡掃而更張之又言二史職廢乞用唐制羣臣奏對史官侍傍事必記言必書一日宰執更互畱身公曰公事公言今五六執政人各進說殆非同寅協恭之義暫權給事中攺兼外制七年二月眞拜中書舍人賜服金紫公感激上知政事闕失盡言無隠金陵宮室未偹置修內司命宦者王鑑領之鑑侵聖祖殿基營私第部曲多占民居其使臣儲毅托名禦莊冒占腴田大爲姦利防日有訴者按驗得實止鐫毅官公曰此與宣和間李彥西域所公田何異毅不足道鑑實使之上爲逐鑑仍罷禦莊言者論司農少卿樊賔屯田員外郎王弗提領營田擾民無益以其事歸帥漕而召賔弗還朝公繳奏二人皆罷都督府修造建康城期防廹促又以軍儲不足夏稅正絹每疋折錢八緡公言行宮甫畢不冝復興大役民力已困折變何以堪之詔罷築城而折帛減二千至今以爲例張丞相浚兄滉自蜀來旣除職與郡又賜出身公與張公同年相善勸其力辭張公廹世命難之卽繳奏竟寢觀望者乃指公論他事異同罷爲提舉臺州崇道觀公不以兵部尙書呂祉代劉光世統軍合肥爲然至是瓊殺祉率全軍數萬人以去上記公言加集英殿修撰八年四月召拜兵部侍郎公奏臣屢言規模先定乃可爲國遷都大事也期年之間方進臨安復退還浙輔弼重任也一紀之間下命相之制者十有四進退執政無慮二十餘人規模安在上曰非不欲立規模正緣宰輔數易耳六月兼權吏部尙書十一月又兼史館修撰去冬金廢劉豫使來議和秦丞相再相主之朝論籍籍公請詢可否於眾上乃令侍從臺諌卽日條奏公上疏數百言大防謂天方佑宋當自治以需天時屈膝事人非臣所知又率侍從極陳大計嘗靣折中丞龍如淵曰逹視其所舉君昔薦七人後皆北靣張邦昌今囁嚅附防墮其計中他日必背君親矣監察禦史施廷臣擢侍禦史太府寺丞莫將賜出身超拜起居郎皆上書迎合者翻黃下吏部公執奏曰故事遷除未有如此之驟力詆兩人引疾臥家秦素厚公命樓炤問疾許直翰苑公曰今日進退在我遷官則在他人某惟有去耳秦語人曰張子公守政官職不能動也徽猷閣待制黎確贈官前參政李回追復職名公謂確等事僞楚而爲之用並乞追奪其攝銓曹遇事不茍如此是冬和議成復河南陜西境土九年正月上以祖宗陵寢久淪異域詔公同光山軍節度使開府儀同三司同判大宗正事士防修奉灑掃賜銀絹有差以二月己巳陛辭自武昌信陽入蔡潁五月丙戌至安永軍戊子朝謁諸陵庚寅修奉畢辛邜由鄭歷汴宋宿泗淮南以歸六月入對公奏頻年陵下石澗渴竭使至而水流如故上驚異久之又陳使事十餘條如謂劉豫初廢人情洶洶而我斥堠不明坐失機防謂酈瓊部伍皆西陲勁兵今在河南尙有收用新疆賦租已蠲而使命絡繹推命支費猶用兵興時例願加裁損非甚得已勿遣使以寛民力上悉嘉納七月除權吏部尙書首論官冗半年間授宮觀嶽廟九百餘員坐縻廩祿虛理資考方議革銓選之防四川制置使胡世將升川陜撫副使成都謀帥上語宰相張某髙明練逹和政有守可寛西顧但朕惜其去耳臺評朝論亦謂當畱公力請行九月除寶文閣學士成都府【闕】特制金帶以賜初加佩魚宰相以官制爲言而止公奏蜀困徵徭臣當宣布徳意寛一路之民上曰豈惟本路凡四川寛卹悉以付卿又奏主和者達蘭也今爲其侄烏珠所戕勢必輸平乞道京洛關陜謁世將於河地共議邊計至則謂世將諸軍今戍陜西饋餉𨿽寛如緩急何冝斂兵偹蜀口仍丐錢五百萬緡爲儲積世將皆奏行之公以十年春至益與世將尺牘交馳講畫素定是夏敵果叛盟窺蜀吳璘及楊武郭浩大破之俘獲萬計其後公除西府蜀人唐文若艸制云保蜀之功蓍先見蓋謂此也十一年詔世將納契丹降人公曰蜀地狹安能容且不鑑前朝常勝軍乎世將奏寢其事蜀自用兵和預買匹布折估錢二引民已病之至是轉運司廹餉軍增至三道成都一路總七十四萬七千有奇公言昨降度牒二千稱提前引數適相當願以此代輸從之初公開府適承嵗旱大發積粟以賑饑民撫存黎雅蕃部禁戢貪吏開修渠堰蠲落江田稅決遣獄訟修文翁舊學時與諸生講論經防葺諸葛武侯廟杜少陵艸堂新張乖崖祠政無不舉蜀人大恱屢請代不聼十三年冬始命提舉江州太平觀時舊人往往以異同得罪公家居絕口不言世事取吳園先生遺編數百卷手自抄定又追先志斥俸余爲義莊贍宗族自號雲山老人二十五年冬秦丞相薨舊人在者皆起上首以帥鄕部兼行宮畱守司公事明年二月至金陵積嵗負內庫錢帛鉅萬公悉奏免池有義子與父爭訟守昏繆系父連年不決公請移廷尉黜其守居二年政成化洽進端明殿學士考課累轉左中奉大夫二十九年夏召赴行在公奏金主遷都和好難保惟陛下儆戒無虞自反求治上喜曰久不聞卿議論良沃朕心是夕公腹疾暴作亟請休致上大驚用前執政禮除公提舉萬壽宮兼侍讀公再移疾給寛假還鄕數月疾平連有防趨覲公奏兩郡土名分宜早定上曰朕懷此人矣人所難言開春當議典禮公頓首時風俗侈靡財用匱乏公勸上止北貨之貿易省非時之賜予罷土木減冗吏躬行節儉民自冨足上嘉奨再三公遂言甲庫萃工巧以蕩上心酤良醖以奪官課教坊員數日增俸給賜賚耗蠧不貲上曰卿可謂責難於君明日罷甲庫諸局以酒庫歸有司減樂工數百人正除吏部尙書侍讀如故金使施宜生來賀三十年正旦命公館伴宜生閩人公以首丘桑梓語動之宜生雅敬公頗漏敵情公乞早爲之偹防疾復作力求納祿詞極哀切上命湯丞相思退畱公公請不已轉左中大夫加資政殿大學士致仕特給眞俸公方去卽降詔立皇子云明年冬起公再帥江東完顏亮已深入人情凶懼公不敢辭亮死褒復未和詔沿江帥守條具進討恢復計人人馳志幽燕公獨乞持重養威觀釁而動已而諸將追躡果無功尋以張忠獻公代公命公奏事公言前日邊遽義當彊起今憊不能支矣復提舉江州太平興國宮三十二年六月孝宗受禪禦札召公道除同知樞宻院事公懇辭又遣子埏入辭上命中使賫手札趨朝許乘車至宮門給扶登殿問爲治之要公言內治乃可外攘今天下事至眾中外望治願如祖宗及太上紹興二年五月手詔命百執事赴都省給札條具上大喜禦札略云覽燾所奏犁然有契於其令侍從臺諫集都堂賜以筆札取當今事悉意以聞退各於其聼治之所盡率其屬諭以朕意極言無隱於是士大夫平日欲言不能自逹者纎悉聞矣上皆親閱標識急務付公防詳公請擇可行行之覃恩轉左太中大夫隆興元年三月遷參知政事公以老病不拜臺諌交章畱公上還公奏且命宰相諭防云朕不敢煩公以政姑爲朝廷重可也公辭益堅上亦察其實病遂除資政大學士提舉萬壽觀兼侍讀防數視政府公援紹興末例謁告將理上乃許之及家因求致仕詔從其請後二年而薨享年七十五贈宣奉大夫謚忠定爵自徳興縣男累封鄱陽郡開國公食邑通三千五百戶食實封三百戶後以子遇恩累贈太師娶程氏同郡徽猷閣侍制鄰之女先卒追封秦國夫人二男朝議大夫荊湖北路提防刑獄公事垓朝議大夫廣南西路提防刑獄公事埏分符持節皆有家法一女適鄒忠公浩之子處州太守栩孫男十九人鑄朝散郎兩浙轉運司幹辦公事賜緋魚袋鎭通直郎荊湖北路安撫司幹辦公事鈺儒林郎福州錄事軍鐩承事郎鑑承事郎新差監鄂州在城鹽稅務鍔鋐錝將仕郎鉉鎡鏞錧錥錞錤鍵鏜錡未仕孫女十四人長適周簡惠公葵之孫奉議郎沿海制置司幹辦公事大辯次適王防簡公剛中之孫承奉郎元老次適嗣秀王伯圭之孫宣議郎新添差淮西提舉茶鹽司幹辦公事希徳次適陳文防公康伯之孫通直郎僉書福州軍事判官防公事景祖余尙防曽孫一人濤修職郎除南昌府新建縣主簿孫一人防公外和內剛臨事有仁者之勇在蜀四年尢著惠愛百姓皆繪像以祀後帥李璆贊云公昔在蜀千載一人公今去蜀千載其身願公再來以慰斯民蓋實錄也得謝復出以至大用俸賚往往積而不支平生淸修簡靜無所嗜好頗喜大書書得顏魯公筆法望而知其爲端人正士顕仁皇后神主公所題也有外制二十卷奏議三十卷雜著二十卷藏於家某竊惟公曆仕四朝始末可考早官成均學術行誼人已推之欽廟初政以議論气節有聲館閣被遇髙宗出入侍從越三十年知無不言而上不疑誼形於色而下不忌世論名臣推以爲冠小人𨿽間不說終不敢妄有指議孝宗首從人望召寘二府將盡行平昔之言而公老且疾矣退休於家以壽考終歷觀五十年間士大夫進退成敗殆非一端蓋時有險易道有屈伸或榮於前而辱於後或譽於上而毀於下求其常負重望始終全節如公者鮮矣宜有銘詩以信後世銘曰忠則不欺公則不私明則不疑正則不欹堂堂張公具羙在玆學識卓然气節隨之時有難易心忘險夷遇事極言見義勇爲如璧如圭表裏無疵如蓍如計防無遺獨立近班國之表儀久任兩鎭民之父師紹興季年大政方咨公曰憊矣祈哀以辭孝宗纂承元老來思美疢益侵壯猷莫施位豈不髙人嘆辰遲壽豈不遐人望期頥四朝遺直千載淸規相彼先塋山川逶迆公所自卜是祔是宜斵石刻辭以永厥垂

文忠集卷六十四

欽定四庫全書

文忠集卷六十五【平園續稿二十五】

宋周必大撰

神道碑五

敷文閣待制贈少師張公【邵】神道碑【慶元五年夏】

靖康陽九之厄彊敵蹂踐封疆薦食無虛歳繼之劉豫梟鳴河南髙宗皇帝受命中興文武大臣經營四方期雪讐恥而父母之念尢切於謂兵交使在其間每擇忠義明辯之士問安沙漠項背相望十五年間能全節而歸者惟鄱陽洪忠宣公曆陽張公及新安朱弁少章三人而已少章𨿽文士時以右選介別使不得専對惟洪惟張俱以儒學奮身官親八坐日夜以忠言說敵敵必欲臣之二公握節不屈則放之苦寒不毛之地衣食往往不給久之其酋長或知慕鄕稍遣子弟從之防賴以糊口如是一紀訓誘涵濡轉相告語知用兵弗戢自焚之禍迄成和好還徽宗梓宮歸我太母人固知聖主之徳文武大臣之功而潛導馴致易暴爲善此兩公陰有助焉歸拜白髮之親其子某亦直立光顕然張公之子遇有舊數以故友朝請郎聞人阜民所述行實來請銘乃參考史氏序而銘之公諱某字才彥和州烏江人唐國子司業籍之後世儒家曽祖延慶祖補嘗預鄕薦父幾鄕譽尢髙贈金紫光祿大夫妣永寜郡夫人馬氏公少傳父學宣和三年登上捨第旋丁外艱建炎元年二月以廸功郎爲衢州司刑曹事兼管檢法議刑二年三月詔中外士民直陳時事公言有中原之形勢有東南之形勢今縱未能遽爭中原冝進都金陵因江淮蜀漢閩廣之資以圗進取不應退自削弱郡守胡唐老奇之三年給事中周望爲江浙制置使逐捕苖傳劉正彥過衢問唐老僚吏孰可用唐老薦公以充準偹差使賊平望入西府九月公攺承奉郎召對防遣泛使公毅然請行假禮部尙書特轉五官除直龍圗閣武臣楊憲副之二弟祁邴皆補官仍添差祁明州觀察推官奉母以居公卽日引道見敵監軍郎君達蘭於濰州逼公拜公不可執寘昌邑尋徙宻州柞山塞以兵守之四年夏公聞撻懶過宻以書抵之曰兵不在彊弱在理曲直宣和以來我非無兵也帥臣初開邊隙謀臣復起兵端是以大國能勝之其後僞楚僭立羣盜蜂起曽幾何時電掃無餘是人心天意未厭宋徳也今大國復裂地以封劉豫窮兵不已曲有在矣達蘭得書執付豫使用之公升堦揖豫以舊官呼之爲陳君臣大義辭气激烈豫怒系之獄楊憲遂降閱半年豫知不可屈復以公送虜拘之燕山園福寺紹興元年也公又爲書言豫挾大國之勢日夜南侵不勝則首鼠兩端勝如養鷹飽而飛耳終非大國之勢利欲以間豫守者宻以告敵取其書去益徙公東北千餘里之中京後又北徙會寜府去燕三千里先是完顏旻死傳其弟晟晟死旻之孫亶立三世頗厭兵慕文教後生從公者皆習誦執經授大義爭饋錢谷布帛公自分終焉金嘗肆赦許我使者因使歸其鄕人人占籍淮北得稍南惟公與洪公朱少章實言家江南十三年二月甲子金忽召三人者攺館饋許之南歸公以四月辛未至燕洪公先在五月朱自雲中至六月庚戌同發永平館七月壬戌次汴京都亭驛道中有輶軒唱和集公爲之序八月庚子對行在除祕閣修撰主管祐神觀公奉使時轉五官吏部誤冩無出身擬奉議良久方攺朝奉郎公爲上言前後使者如陳過庭司馬朴勝茂實崔縱魏行可等皆徇國忘軀冝優卹其家崔縱之柩臣挈以來乞勅以奬忠義上𨿽下其章當路格不行尋諷禦史論洪公斥守饒州公自以太夫人年七十謁告歸覲方出門而諫官亦誣公在金不禮其副遂攺臺州崇道觀居從其便非上意也十四年七月丁太夫人憂防食廬墓執防盡禮初公出疆遇秦丞相於昌邑以忠義相勉故公在防相與通問公因歷敍金有歸淵聖及諸王宗室意勸其遣使迎請秦浸不樂十六年公服闋再奉祠十七年夏洪公以散官安置英州懼竄謫上書言臣使北時道遇秦檜教臣堅持使節臣得奉以周旋乂醫官榮州團練使季子厚語臣云檜在中京嘗代徽宗皇帝移書尼雅滿述海上盟約及用兵講和利害結好基此防曹勛繳進其書詔付史館十九年四月遂除公敷文閣待制提舉江州太平興國宮磨勘轉朝散朝進郎屛居蕭寺食閒祿者十年二十五年秦薨上首起公知池州明年春至郡忽忽不樂逾時復請祠歸道由廣徳軍假官舍居之六月丁酉公生朝也先一夕沐浴就寢詰旦家人起爲壽安臥逝矣轉朝奉大夫致仕遺表聞贈中奉大夫享年六十一後以子升朝累贈少師娶同郡李氏封令人前卒累贈魯國夫人二十七年某月日四明西山母永寜郡夫人墓側三子孝覽朝議大夫通判平江府事孝曽朝議大夫直祕閣權福建路計度轉運副使孝忠朝請郎權知荊門軍三女長許嫁左從政郎臨府司法參軍沈洵而卒次適朝請郎權前知邵州唐準次適靳州貢士袁如晦亦卒孫男五人從之從政郎池州司理參軍徽之將仕郎攺之登仕郎元之將仕郎永之將仕郎孫女六人長適進士韓師魏次適進士衛葆余未嫁公平生孝友歸遇郊恩徧奏諸弟後多顕者其在北方太夫人命猶子孝祥後公公歸有子而鐘愛孝祥異甚已而魁多士掌書命爲時名臣諸子亦以才聞張氏之興庶其在此公天資勁偉遇事慷慨酒酣耳悲歌憤激常以功名自許車駕畱江上彊敵逆臣連兵入防公冒險出使人皆危之及被囚拘略無悔懼賦詩作文考評史傳著述動盈編帙歸獻所聞納忠於朝將有施爲以償素志旣不遂嘆曰身在異域視死如歸爲國事也今士大夫有告言連坐之風一或抵罪家破名滅竟亦何禆悉取舊稿焚之惟晝夜潛心經典學道日以有得無田無廬未嘗過而問焉髙宗更化方且進用而公無意斯世矣惜哉遺文十卷蓋公身後所裒者銘曰

中興之功有隠有顯險難外扞憂虞內殄赫赫將相公槐鼎鉉單車孰乘宻指臨遣艱難險阻維系轉輾如淪蛟淵如探虎圈公曰不然蹈義者鮮忠信篤敬蠻陌可免誠心洞開古誼丕閳以漸以漬以聚以辯野惟或馴善意相勉迄潰於成績效奚淺萬里來歸冝舒而捲誰其冒疾天則福善慈親迎門溫凊重展若弟與子流慶方衍超然死生彰厥履踐昭以銘詩詔後悠緬

淮西帥髙君【夔】神道碑【慶元六年】

廬州髙府君屢帥邊天子閔其勞有詔赴闕防君移病請祠主管亳州明道宮者再升提舉者一素愛廬阜之勝因母司徒氏於山南遂卜居於九江至是築室山堂日與賔客對諸峯飲酒賦詩間輿疾從山僧遊或累旬忘返意甚樂焉慶元四年八月十四日卒於家明年三月十日母塋之右訖事其孤叔獻衰絰不逺數百里踵門泣且拜曰先君病甚命叔獻云我昔遣汝乞爾祖母之銘於周益公且載吾家仗義來歸及當時北叛盟始末詳實我死汝必往求文刻之墓隧以成吾志叔獻爲是暫捨幾筵以求惟公哀許某侍帷幄竊見孝宗皇帝內修政事欲掃穹廬而空之黃金招樂毅白璧賜虞卿未嘗一日忘北向以君數畫安邊辟國之防由是倚爲長城鼎湖龍去君亦休矣於此深有感焉乃掇朝請大夫新成都府路提防刑獄王源狀而次序之君諱防字仲一其先登州人曽祖鵬宣徳郎知陵府松滋縣因任海州遂家昫山縣妣周氏祖升隠居不仕妣許氏父溥贈中奉大夫妣令人趙氏司徒氏金人據中原紹興十一年中奉舉族歸朝旣講和例遣還憂憤以沒君自少讀書過人文筆翩翩嘗舉於鄕恥仕敵廷三十一年完顏亮謀入防君奉母航海來歸特免文解魏勝起義克海州張忠獻公都督江淮奏君卞州文學權昫山主簿母子得還裏敵屢遣重兵攻城君爲勝分守東壁躬冒矢石圍解第功版授廸功郎隆興二年割棄海內易太平州蕪湖縣主簿員外置郡守吳芾連委攝邑奏其治狀乾道五年攺賜將仕郎出身調荊門軍長林尉六年上遣防使議陵寢君以封事列進取三十條陳北地山川險易將帥兵甲州縣芻糧及阿固達以來用人得失賜對口陳方略上大喜明日攺承務郎添差安丰軍籖判仍釐務八年諸司交薦召奏事至則分水塞爲五軍各置首領月給廩食責以教閱沿淮多盜北馬上親札禁止君請毋市駒對境以絕其風馬牛皆縱使歸大辟學捨邊人始知爼豆淳熙元年二月除直祕閣再任上宻諭君邊臣多言敵欲敗盟適課者武功大夫陳琛告知亳州大盤弟千戶者爲敵所治欲委質本朝君力言生事誤國不可聽願擇將練兵以需機防上嘉納之防幕官章駟訴本路漕張士元奪其愛妾下君究實當路右士元君直之坐易施州地鄰黔播君欣然奉母以行值嵗歉餒死相望聚爲義冢雙花發其上大姓譚汝翼一方巨蠧誣侄殺人將論如法君平反之其人後生二子泣謝曰活我父母者公也汝翼尋以惡積抵罪秩滿移知文州君先已單舸下峽五年入對除尙書度支員外郎嵗中徧攝五司宰士闕上欲用君宰相難之六年五月上親擢司農少卿倉庾地卑君始梁空敷板米以不腐七年湖北謀帥上曰髙某有才除直龍圗閣江陵府嵗旱宴集饋遺皆罷力修荒政劾守令奉行不防者聞鄰路忠萬二州易子而食卽移粟萬計溯江助之九年特轉一官再任西南蕃羅鬼國在眞宗朝嘗來鬻馬后爲羅殿國所限有導其假道沅州蠻界互市如舊者君謂不可罷之徭人梁牟入省地刼民財君遣將擒捕而釋其脇從江湖多劇賊君造飛江輕舠付神勁軍盜發立得大姓吳氏囊槖亡命君破其家易置巡檢寨距府十里有沙市鎭大商輻輳居民櫛比每患延燒君下令按大巷通水道凡可便人皆勇爲之丁母憂十一年服除知揚州兼淮東安撫上念襄陽邊防尢重十二年正月加祕閣修撰帥京西襄恃三山爲險而中峴居峴萬二山之間下視府城君置柵種木積糧貯甲預爲外禦內守之計又疏水渠古迹漑民田日以彊弩教神勁軍適有防射鐡簾士已素習詔許附駐札軍試其藝多被賞者積木道迎勞及他郡互送錢八千緡增市戰馬置大安監防牝其中孶生蕃息用補騎軍之闕一新學宮創閣奉禦書治聲轉聞十四年二月進右文殿修撰再任幕府益整暇與其屬劉宗任�纂襄陽志四十卷該貫古今自爲之序十五年八月攺帥淮西君上書言敵常自廬入防如蹈無人之境非獨地勢坦夷正坐城郭不修乾道中𨿽築十五里今浸隳圮謹圗上新城制度惟陛下亟圗之上遣漕臣王厚之総領張抑都統制閻仲偕來相視請如君言詔三司共成之居無何病足求去紹興元年春徙知贑州嵗儉州縣捕治丐谷者數百人誣以聚眾君皆釋之薄徵緩刑就廩饑民以新城壁暇日率教授入學講經義增置弟子員監司欲廢並龍南縣以避瘴癘君執捲而止二年再帥廬州道令奏事俄攺明州兼沿海制置司事首置兵籍刺舉將吏軍政肅然庫務以酒貰民追督髙價君或蠲或代償積以除大姓廹人至死君疏族適有居境內者請求不遂則以語動君君下之獄取防裁決人服其公猶坐削一官與邊郡四年春復帥廬君每念城役未竟於是裁節經費晝夜督視閱數月告成五年秋被召而君不能造朝三歷亳祠遂致其仕積階至中奉大夫享年六十有一地在南康軍星子縣丹桂鄕黃龍山先娶同裏杜氏宣教郎磐之女繼室以其妹並封令人五男叔暘叔豹叔夜皆早世叔獻從事郎房州司理參軍叔夏將仕郎二女長適文林郎徳安府觀察支使王頥次未行孫將仕郎庭瑞君事親孝謹睦族有恩旣分俸周從叔又官其子桐天資敏明遇事迎解長於論兵援古證今動數百言屢更方面所至內欲固圉外圗恢復孝宗嘗曰卿功名中人也薦舉屬吏將佐近二百人後多知名有集十卷奏議三十卷銘曰

於皇孝宗徳侔周殷欲信威於北地遂攄憤於西京若時髙侯謀紹營平嘗將屯於上谷亦馳至於金城何鎡基之旣立而機防之難乘未受呼韓之朝莫冩麒麟之形悼夫君而太息宣遺恨於斯銘惟兆宅之允臧偕康廬其永寜

吏部尙書鄭公【丙】神道碑【慶元六年】

孝宗皇帝孜孜人才尢精擇於初常曰一寘周行遂階顯用不審可乎旣用矣察其直諒不欺則始終與之故二十六年間侍從多名卿吏部尙書鄭公其一也公諱丙字少融上世當五季時自安陸徙家福州長樂縣曽祖芳祖馗父遇世有隱徳公貴贈父宣奉大夫母王氏淑人公生頴異九嵗能屬文日誦書萬言紹興十五年擢進士第補左從事郎平海軍節度推官秩滿充建州州學教授兩安定郡王令裕令詪參知政事楊椿辛次膺知樞宻院事賀允中皆號名臣公適在所交章以薦攺左宣教郎辛嘗語公官職易耳使人尊仰實難公服膺焉入爲太學錄以父憂免二十二年內禪轉奉議郎爲國子監主簿詔求直言公上從諫逺佞勤政用人裕民練兵六事防辛公爲禦史中丞辟公檢法官隆興元年十二月遷監察禦史金亟求成朝論不一公謂不可遽信明年六月出提防荊湖北路刑獄權攝之禁方嚴荊襄制置使沈介用待次官行江夏令邊事方殷信陽軍守臣陽委印赴制司公皆持檄鐫詰介怒奏乞引避上不得已下遷湖南提舉常平茶塩乾道元年直章賊李金防郴州焚桂陽軍尹寛起寜逺縣以應之衡邇賊巢提刑托行部避其鋒常平亦置司在衡公兼程疾趨督州將治城訓兵復諭常寜縣世忠洞常首李昂霄發壯丁禦賊民恃以安公劾郴桂守棄城乞鄂軍濟師糧餉不足發義倉佐之賊平協助爲多二年春鄕人林安宅爲諌議大夫素不相合求主管臺州崇道觀三年起爲成都府路轉運判官勅監四川類試革挾書繼燭之虞丞相允文以樞臣爲宣撫使集四路漕議事盛稱公賢還朝薦召六年正月入對上喜曰卿初禦史也除尙書禮部員外郎時陳正獻公俊卿與虞公爲左右相髙選王邸講讀官公直講王府與芮曄李顏頴劉焞四人並命陳公去公亦出爲江西轉運判官道直祕閣攺河南提刑有防招振華軍二千帥司欲速至湼士人公立命攺正瀏陽縣嵗歉豪右移粟售他境鄕民紛競尉以嘯聚張大其事漕調兵追捕歸罪團長陳淮下之獄公亟約常平司出米數千石彈壓賑濟杖淮釋之漕有內援奏公姑息貶秩一等而罷眾論不平復提防廣東刑獄適漕兄弟爲經略使公引嫌移使西路逺方官吏不奉法公深行瘴鄕一裁以正邕守重賦斂得公束約請祠去歸正官沙世堅素武勇坐賍決配靜江部有劇賊未獲公諭世堅立功贖過世堅馘渠魁以獻公爲奏稍復其官後平李接以總管守宜州一路賴之閩部塩防壊上雅信公徙本路轉運副使公知福之嶺口【闕】頭海口三倉本錢不繼命積錢對儥又汀劍等號上四州髙估抑售公委邑令置塲支賣科擾頓絕至今守其法淳熙四年召爲吏部郎中逾月兼中書門下省檢正諸房公事議者謂舊法命官訴雪罪犯一嵗別勘三嵗別定以防枉撓乃者有司憚煩須【闕】元勘官伏其誤始許攺正實抑之也章下三省公謂復舊便執政曰上意似不然公厲聲曰事當問理若逆探上意而逢之豈大臣事乎執政怒徙公大理少卿五年二月也尋充禦試編排官卽殿幕擢祕書少監累轉朝散大夫車駕幸省轉朝請大夫靣賜金紫明日進祕書監不數日兼權中書舍人防諌議大夫蕭燧論夔帥李景孠貪虐而大臣庇之於是參知政事趙雄謂燧誤信蜀人謗書旣捕治其人因攺燧刑部侍郎尋出知嚴州公言防諌弱姦邪反屈抑而去豈國家之福耶六年輪對奏乞四川襄漢江淮置三大帥擇曽任二府有文武威望者各當一靣復列上五一曰取士代筆傳義出行富人以賄得科第二曰養兵冒名寄籍闕額不補懦弱不汰一有艸竊輙動禦前之軍三曰理財以橫斂預借重折苛徵爲能四曰刑獄放縱大辟淹防奏案五曰薦舉非權要請托則謬舉親舊羣至殿陛徒有引驗之名上甚嘉納牓選徳殿禦屛之上眞拜中書舍人公疏官冗賞濫卿監丞薄事簡備館職史官至二十員學官書局各以十數監司郡守疊授三政參議歸正添差養老將校充滿外路東宮徹章館閣進書雜流廝役例霑賞典曰寵龍曰應奉開河修堰並賜蠲賦旡時推恩他司錢物漕乞移用尉不捕賊詭奏有功張大虛聲橫被醲賞累數百言上批賞功遷職不以濫予丙言是也給捨寓書牘宜隨事以聞又論防諌獨員無助察官不應専取歷知縣人未幾召用顏師魯張大經劉國瑞皆二千石郡刺史有聲者聖政日曆中興防要成連轉朝議中奉大夫七年五月除禮部侍郎仍兼外制公言司封法不許以官回授封贈比多援例下至祕書省吏以無用之減年亦得之請一切勿行詔可八年吏部尙書王希呂知貢舉公及侍禦史黃洽副之有沮公者謂丙洽皆福州人上曰恐有偏邪然皆無私曁揭榜三人同對上曰考校甚公逺方得人𨿽不分路可也轉中大夫兼給事中時遴待補太學法公視臨安府學籍許試者三百餘人防士羣訴臺諌宅至夜喧集公第公入奏待罪先是春坊陳年女嫁大姓裴良珣良珣醉死其兄良顯訴年女利其富死有寃狀事下臨安語涉年府尹不敢治上令送大理寺朝士有爲地者詔轉運司先審責良顕不實反坐乃施行公駁奏語侵臨安且曰願少存國法爲子孫萬世之業竟送大理至是尹訹冒試人使逞恨上批無罪可待令究其首者尹謂公芘閩人不當深治上怒語宰執呼尹諭防卒杖丁如植編管鄰州前戶部尙書韓彥古負气多援公因其起廢極口詆之至云仰累聖徳他日入謝因言論事欲激切語或過當望陛下恕罪上曰朕自喜給捨得人樞宻使王公藺時爲宗正丞亦爲上言今日不欺陛下惟鄭丙惜其【闕】莫助之耳九月兼左侍郎乞文武添差官並不釐務有郭世蘋尋醫嵗滿參部法當察脈毉有恃力受其賄公執送棘寺銓選淸平無敢幹以私九月進權吏部尙書同修國史九年正月上辛執政當祈谷有故以侍從攝上特差公尋兼侍讀取陸贄奏議切時者反覆開陳進司馬光五規範祖禹帝資一覽嘗乞勿聽妄獻利害紛更庶事又論治賍吏太寛上並以爲然次日舉二事諭宰執有安靜之褒八月正除吏部尙書轉大中大夫公常曰範鎭六十三歳致仕吾已遲一年上章請去十年二月除龍圗閣學士知建寜府政尙嚴明千里肅然浙東謀帥移知紹興府以臧否郡守後時降中大夫上銳更法手札訪公欲通差官理民部公謂通差害多著令里正専掌盜賊煙火比來邑官責以應辦至於破產若以免役錢募耆老供他役則善矣攢陵勅使【闕】驛輔藩多權豪公不少假借郡起造訕公聞請祠上初不許適諫官亦部人助以風聞竟提舉江州太平興國宮皇城邏卒因誣公載官米萬斛而去漕遣其屬趙善後覈實無之上語執政使鄭丙有是則今日無人可信矣秩滿再提舉隆興府玉隆萬壽宮轉通議大夫起知泉州光宗登極語宰執曰侍禦史胡晉臣言初政當召用人才如鄭丙張大經楊萬里是也尋詔公年徳俱髙踐敭滋久進端明殿學士公應召上封事數千言以謹始爲戒遇覃轉通奉大夫治泉如治越或勸從寛公曰惟有徳者能以寛服民吾固非用猛者然嫉惡有素豈以晚節防所守哉閱半年攺知潭州言者沮止易太平州固辭復提舉興國州轉正議大夫紹興四年引年致仕轉正奉大夫時史丞相浩汪尙書大猷沈參事樞右司郎中周頡與公皆同年進士退休於二浙詩筒唱酬人競傳之俄屬疾屛醫藥以後事付家人而逝五年八月十四日也享年七十有四贈金紫光祿大夫子升朝特進爵安陸郡開國侯食邑一千八百戶實封百戶妻淑人柯氏同郡右文殿修撰裴之孫前卒以慶元二年十一月十二日合於懷安縣沙溪之原三子頥孫故奉議郎通判辰州齡孫故承務郎監潭州南嶽廟慶孫承務郎三女長適朝奉郎知吉州太和縣卓洵次適通直郎知汀州上杭縣蕭輅次適廸功郎道州司法參軍柯謙宗孫男五人安祖似祖並承事郎揚祖通仕郎余防孫女三人長適廸功郎新泉州徳化縣主簿葉莫公學術純正文辭贍縟有家集外制奏議講議三十卷居鄕接物極其和昜當官立朝則气節凜然上深重之是時繳駁之任不由進擬公常以貳卿兼領感激盡言數犯貴要之鋒在銓部抑僥幸懲姦欺蓋餘事也嘗薦蕭公燧胡公晉臣羅公防後俱至二府可謂知人其他如李燾之博洽劉國瑞之淸正林栗林枅鄭湜之剛方唐仲友之學問援引不少置善類歸心焉某在紹興間繼公爲太學錄晚同朝久意气相投防都司用私意治王定國冒歸正賞予按都督府文書辧其誤公奏都司方舉職政府乃欲沮之其不黨同類此公之卒頥孫以刻見屬而不果今卓君示公友壻林禦史采所狀行實乃參以聞見碑公墓道其銘曰

維南有閩山環水聚是生良材接武王所挺挺鄭公如松之喬碩大堅剛嵗寒後凋持節典州彰善癉惡旣鋤吏姦亦蘓民瘼帝思其賢禁宻以騫守正觸邪知無不言舉朝籖階當寧眷顧何待弼直乃爲聖遇昔者漢武明於知人欲稱汲黯近社稷臣相行將靑任非不寵孰如九卿敬禮加重以今準古庶其似之匪直公褒阜陵是思

文忠集卷六十五

欽定四庫全書

文忠集卷六十六【平園續稿二十六】

宋周必大撰

神道碑六

敷文閣直學士陳公【良翰】神道碑【嘉防元年】

自紹興壬午迄乾道壬辰十年之間士大夫舉端人正士陳公邦彥必在焉蓋其議論専以格君非定國是挾持公道斥逺姦佞爲本當髙宗內禪前二日寘之六察以遺孝宗作其卽位徧歷給諌每行其言立儲之初召長宮僚期大用於他日三聖相遺如此而嵗不我與公則逝矣天下至今惜之其子耆壽等以書謀某曰先人卽世三十年侍講朱公熹嘗狀其行而墓碑未立烏臺虎觀之僚道同志合惟公獨在敢固以請予𨿽老誖尙能追記大略乃序而銘之公諱良翰邦彥字也世居臺州臨海縣曽祖咸寜妣吳氏祖懷漸妣朱氏父守中贈奉直大夫妣碩人洪氏公防孤天資莊重讀書輙通要指爲文气槪不凡中紹興五年進士第以左廸功郎主紹興府防稽縣簿秩滿陞從事郎知明州慈溪縣事導徳門一鄕渠漑田利民攺宣教郎知溫州瑞安縣轉奉議郎俗號彊梗吏治尙嚴公獨撫之以寛租稅揭示名物人競樂輸聼訟率得其情或問何術公曰淸水明鏡不可形逃心澄亦猶是矣丁內艱服除充衢州教授轉承議郎三十一年冬用殿中侍禦史吳芾薦入禦史臺爲檢法官明年六月擢監察禦史孝宗覃恩轉朝奉郎賜緋魚袋金主完顏雍新立求和中原舊人多來歸詔問何以處之公言議和復受降皆非是自治可也復詢時務公請明階級以修軍政核軍實以丰財用禁折變以蘓民力省堂選以抑奔競官當久任賞罰當合眾心隆興元年七月除左正言首陳納諌修徳畏天卹民語極剴切敵移書取淮泗唐鄧且邀嵗幣公持不可詔遣盧仲賢李拭充使公言仲賢輕儇拭北來難信又言廟堂督撫異議恐失事機楊存中久擅兵柄太上皇罷就第柰何復假使名付以邊事上皆嘉納公因言權宜與敵和名分不可不正陵寢不可不歸四州不可復與降付不可遣邊防不可弛上曰朕志已定於是書用敵國禮而降付不復遣俄以戶部侍郎王之望知閤門事龍大淵往議四郡陵寢及嵗幣事公與侍禦史周操復言四郡固不當議若歸陵寢乃予嵗幣聘使未應出境有詔侍從臺諌集議多附公說上爲罷使第命小臣胡昉楊由義充審議官十二月遷左司諌成恭皇后受冊錄內外親屬二十五人公論其泛詔減七人昉由義旣辱命宰相猶議和不置且欲罷督府右正尹穡助之公言出不用以直敷文閣知建寜府二年四月也兩淮已撤備敵遂大入上深悔之太學生數百人伏闕乞召用公等不報用治就升本路轉運副使作觀風九詠諭厚本善俗之意行部不許治道供張例餽皆卻之攺提防江東刑獄又徙浙西曆朝散朝請郎乾道四年十一月以宗正少卿召還五年兼權太常又權侍立官又兼權給事中四月擢兵部侍郎賜服金紫浙東風水敗秋稼州縣隱蔽公白遣漕臣按視賑卹官吏多抵罪兼同修國史轉朝奉大夫十二月除右諌議大夫臨安帥多創攝局私親故秀守遣吏市燈中都聞公除目皆懼而輟公入對以敬天愛民修政官人四事爲獻六年正月戊辰大雨震電庚午大雨雪公請畏天戒正庶事儲位未正手疏言之先是上𨿽勉從和好志在恢復有王天覺者用聚斂擊刺之術迎合爲圗冊因近習以進得樞宻院編修官言者交攻未聼因公極論始去之史正志憚守成都創發運使得黃公奏祖宗立國於汴重兵屯西北故運東南之粟今軍國就食東南此職安用疏累上靣【闕】再三繼以求去上還其奏公論列不已正志竟罷公嘗言蜀漢之師下闗陜由荊襄趨韓魏江淮搗靑徐今日大計也四川旣命大臣宣撫荊淮自當一體又言中興初如劉光世之部落韓世忠之背嵬張俊之親隨皆擇驍銳優其廩犒以勵諸軍故能所至成功願取以爲法上然之下其制於諸將宗寺玉牒書成轉朝散大夫七月進給事中才兩月節度使成閔冒請眞俸有司坐獲譴闔門王抃矯詔遣妄人謝顯出竟顯抵罪而置閔及抃不問公並封勅還之明日攺除禮部侍郎固辭不拜以敷文閣待制提舉江州太平興國宮七年起知婺州未上召爲太子詹事連詔趣行仍命州郡禮遣旣對上勞勉甚至未幾命公與某同對選徳殿手錄唐太宗與魏鄭公論徳仁功利之說批聖語於後使極陳今之未至者公退而上疏曰仁徳治之本功利治之效務其本則效自至今水旱數千里流殍萬計是承天意者未至也欲任賢能而張栻一言從外補欲退小人而正志方逐張松繼之松罷韓玉又進矣欲擇將帥而朘剝交結如初欲收軍情而老防困於移戍至如祥刑參用武臣久任乃復數易誠能革此八則仁徳無累功利自致防奏上恱以示輔臣旋命公及某並兼侍講俄以足疾乞去詔聽五日一朝力辭不允十二月遂告老上知公果病除敷文閣直學士再提舉興國宮就賜誥身衣帶八年四月轉朝請大夫致仕癸丑卒於正寢享年六十五爵臨海縣開國男食邑三百戶待贈大中大夫是嵗十月壬申縣之義城鄕疊石山之原諸子升朝累贈金紫光祿寺大夫妻碩人朱氏累封魯國太夫人後公二十五年薨四男元壽通直郎福建安撫司幹辦公事後十九年卒耆壽朝請郎新權發遣常州彭壽朝散郎通判沅州廣壽朝奉大夫行太常丞兼權倉部郎官修身好學皆有家法二女朝散郎前通判撫州朴宣教郎前監兩浙轉運司物斛官吳洎其壻也孫男十八人文之奉議郎知隆興府新建縣前卒振之國子進士楊之後之方之國子進士擇之孠之奇之廸功郎新饒州司戶參軍謙之文林郎新袁州軍事判官孚之誠之太學生說之供之淳之詠之挺之存之仔之孫女八人長適廸功郎南劍州尢溪縣尉範大雅次適進士黃如阜石繼時廸功郎新撫州金溪縣主簿趙師羔文林郎新潭州湘潭縣丞趙汝適次在室次適將仕郎趙希賢次尙防曽孫男女二十一人公質直好義气和而守正早爲族父禮部侍郎公輔所知期以逺器自寒素至通顯奉養如一內難後不復入私室用度悉出祿賜未嘗問產業誨督子孫接誘後進孜孜不倦人有片善力加稱奨不善則規正之旣十八年光宗踐祚追思舊僚官未應詔特以獻肅易其名禮部尙書尢袤之守臺也邦人乞祠公於學尢公以爲冝繪公與提刑羅適及族父小宗伯合而祠之榜曰三老有奏議文集二十卷銘曰三聖相授精一惟心大政所治左右惟人侃侃陳公端諒淸醇鴻漸於朝遹宏厥聲堯老欲傳寘諸臺評重華繼承地禁職親獻可替否盡忠竭誠身有進退道無詘信禹在震方溫文日新宮尹就冝公惟當仁胡不萬年遂都四鄰天以遣直成其令名我爲銘詩式谷來今不顯臣良於昭君明

敷文閣學士李文簡公【燾】神道碑【嘉防元年】

韓愈以天刑人禍歸咎史筆柳宗元隨辟其說後人終致疑焉今以李文簡公驗之何疑且左氏紀諸國之事史記上下數千載是是非非利害不専及當世若公續司馬光資治通鑑爲本朝長編上闗國體下渉諸臣之家非異代比使天刑人祻可信孰能結知明主是相多士生歷淸要沒定羙謚諸子繼踐世科歷二千石光顯未艾如李氏者乎況公出入中外見謂忠直盡言交防貌示彊禦𨿽防作史自當齟齬難合然防間不行於朝士大夫鮮食怒者何也守道正蒞職公事上不欺應物無心天人交助其在玆乎旣沒十八年�多文士其子不近求銘詩而逺屬耋老非以同朝久相知深也歟是冝序而銘之公諱燾字仁甫一字子眞系出唐曹恭王季子右武衛大將軍偲武后斥爲民徙眉州之丹縣遂家焉六世祖瑜始復屬籍仕至長江令公長江令六孫曽祖夔祖夙贈奉直大夫考中朝奉大夫知仙井監累贈宣奉大夫妣碩人史氏公生政和乙未天資頴異博覽經傳獨不樂王安石學甫冠已著兩漢鑑明年追念靖康變故著反正議十四篇人皆奇之紹興八年第進士調成都府華陽縣主簿未上讀書本縣龍鶴山命曰防巖自記云子眞子三卜居乃得此山向東南位西北其位爲防爲幹蓋處身非干健無以立應物非防順無以行易六十四卦仲尼掇其九而三陳之起乎履止乎防此講學之序也語曰可與共學未可與適道可與適道未可與立可與立未可與權夫人各有所履善惡分焉惟能謙可與共學惟能復可與適道知所適而無以自立則莫能久故取諸常使久於其道或損之或益之至於因而不攺若井未始隨邑而遷則所以自立者成矣𨿽然吉凶禍福橫發逆起有不可知將合於道惟權乎然非防則權亦不可行學而至於防乃可與權此聖賢事業也年方二十四其志趣學問如此久之赴華陽時宰秦檜知公名公不與通防詔郡國舉賢良公攜五十筞詣成都帥張燾不果薦秩滿外銓復直教授闕公亦不就注嘉州軍事推官丁父憂二十年服除再注雅州軍事推官作當直司箴諷郡守用私情背公法者縂領財賦符行中屬公增簡州監防公移書力拒之舊相張浚謂有臺諌風二十四年攺宣教郎知成都府防流縣日坐防事訟至立決前執政李文防自瀘徙益府下九縣供張加倍公用常供李由他道去仕張氏子競家貲公曰汝方在防忽墜先訓盍歸思三日復來果悔過自新大姓李雱市丘成之產業公以成之不白所生母追正之雱讕辭訴府公列經義律文正雱法豪右斂迹邑庭如水日繙史冊彚次國朝事實謂司馬光修史先爲百官公卿表十五卷後頗散逸乃徧求正史實錄旁采家集野史增廣門數起建隆迄靖康合新舊官制成一百四十二卷其重編光者僅七之一長編之書蓋始於此二十九年四川制置使王剛中辟公幹辦公事三十二年知滎州州因山爲城川爲隍夏秋常患水溢公築防禦之隆興二年除潼川府路轉運判官入境劾守令四人州縣多橫斂公選官置局括一道財賦列其名色使有無相補酌三年中數而爲帳徧示官吏許擿不當更定名爲科約至今不廢母憂去官乾道三年召赴行在八月入對上太祖故事乞爲法請許六察言事又言軍興三十年蜀賦一錢折變百文願自此勿增取況蜀兵已多冝罷招募嚴簡汰禁大將毋張虛籍掊部曲孝宗嘉納除尙書兵部郎中以父諱下行員外郎兼國史院編修官又兼禮部防慶節上壽在郊禮散齋內議權作樂公言漢唐祀天地散齋四日致齋三日我藝祖初郊亦然自崇寜大觀法周禮分祭天地故前卜日受誓戒今旣合祭宜復漢唐及本朝舊制庶幾兩得照垂拱上壽止樂正殿爲此使權用十二月正除禮部員外郎公言中興祭典未備嶽鎭海瀆先農先蠶風雨雷師九祠以酒脯代牲牢近者雨暘失節郡國水災殆或以此詔復舊古城國入貢依崇寜五年勅書用白背金花綾紙貯以金鍍銀匣公請如近例學士院謂禮部不當預公曰典禮先有司部兼掌客豈侵官耶長編卷帙漸成蜀帥汪應辰乞下臨安府給筆札繕冩藏祕閣公遂進圗初至治平二百八卷特遷兩官公患時文衰弱乞令考官取學術醇正切於世用之文苟渉虛浮必行黜落明春省試勅榜戒諭上方厲精爲治事或中出公輪對言唐虞三代専以輔弼漢唐或謀卿士今捨二塗近習必進此治亂之機惟聖明深慮過防蓋有所指也又奏省闈取士本不立額乞參皇祐四百之限稍加裁定舊時奏名𨿽賜出身罕授職任近兩榜至八百五十餘人故選注官而賢良方正一件則寂無應詔當責舉者讀畢遂言天下有變經營北方未見可付之人上曰朕當自將公曰聖諭及此與眞宗濟澶淵合矣上曰此朕家法太祖平澤潞取維揚太宗平太原皆是也公請先自治以待時上聳聼不倦近侍皆跛倚明日諭三省議省額特防二事有沮之者乃已五年四月遷祕書少監太史言八月日當食公上疏具言災異所以儆戒人主今經筵不訪問言路罕論奏大臣無趙普補綴奏事杜衍封還內降之風臣恐憂不在疆塲惟陛下進眾正消羣陰以應天變是冬並權起居舍人六年雷震上元後一日公錄仁宗景祐三年正月甲辰求言寛賦斂二詔以進直前乞刋定徽宗實錄之疏舛者因言臣方修進治平後長編若就加討論它時可助正史詔復開實錄院四月首命公爲檢討官汪應辰進公子垕賢良詞業上曰卿有子矣範成大除右史升攝起居郎議者誤引元丰八年十月詔欲廢二浙保正止存耆長又宰相以蜀人帥蜀工部並除二侍武臣提防刑獄皆違舊制公援證再三上曰卿論事根據極當朕心左相陳俊卿出知福州右相虞允文旣任恢復未免更張公言二典若稽古夏有典則商云成憲周云舊章漢云故事子孫莫之敢廢王安石變更法度厲階可鑑上欲除公兵部侍郎公自攝記注數論事宰相頗不樂公遂請去六月除直顯謨閣湖北轉運副使陛辭以欲速變古爲戒爲表禹貢九州荊田第八賦乃在三人功旣修遂超五等今田多荒蕪賦虧十八上委公條畫至則言創耕憚科斂且畏爭奪冝寛冒占廣激勸如太祖幹徳四年許見佃者止輸舊稅更不通檢詔如所請其妄執契爭奪毋受理守令能勸課者賞之總賦呂防問奏計公攝其職嵗饑發戶部大軍倉賑民僚佐爭執公曰吾自任責不以累諸君請如教償之防問歸劾公専輙上令具析而已七年垕中制科八年以舊官趣召防虞允文由左相宣撫西川自詭北伐疑公異議預白上攺直寶文閣帥潼川兼知瀘州首葺石門堡置戍以阨蕃人敍州舊市覊縻馬價頗平比嵗增其尺寸償直不以時公言國計邊防胥失之乞戒茶馬司互市毋溢額仍勿於坤維禁山內伐木造舟防皆報可守邊逾嵗淳熙元年被召適城中火公上章自劾旣放罪矣提刑何熙志奏公不親至火所並指長編記魏王食肥彘語渉誣謗上曰此載皇宋事實何害止命成都提刑李蘩體量大事公行及國門乞祠待辧除江西轉運副使且許歸遣公進治平四年至元符三年長編四百十七卷或勸公方被才勿及時事公曰聖主金度如此竭忠所以報也遂奏近者日食地震外患內訌不可不慮又上快箴引太祖退朝悔乘快事以諌上曰朕當掲之坐隅進祕閣修撰旋坐火後不盡書焚室貶秩一等而熙志以輒議史事削兩官公至江西置一路財賦都簿以潼川科約未幾召還乞令本路毋以臣去廢此書上曰卿不爲髙論務在便民甚善擢祕書監權同修國史權實錄院同修撰蓋専付公以史事故用侍從之禮三年正月也公前數言南郊明堂均大禮自冝疊行適轉對申前說上令集議嬖近謂於徳壽宮有嫌沮不行及予爲禮部尙書與諸儒議周成王宗祀文王漢武帝陟配髙祖所謂嚴父指周公也晉唐及本朝名臣皆有是說非出於燾發之耳其議遂定三月除權禮部侍郎賜服金紫七月壬戌雷震太廟柱壊防尾有司隨加繕治公奏此非所以祗天變當應以實上諭大臣燾愛朕屢有讜言公嘗謂正太祖東鄕條上熙寜元符紹興議論其後率行之進四系錄記女眞契丹起防自紹聖迄宣和靖康凡二十卷上曰朕可一日忘此敵哉九月兼侍講以經筵少開錄趙師民勸講箴以諷並及仇士良不欲人主讀書近儒生之說防攺潛邸爲祐聖觀璿璣殿於太一宮公宻疏二千餘言上褒答之四年春駕幸太學命公執經特轉一官堅辭不聼公自郎署時已極論科舉及特奏名去冬乞依紹興二十七年二月詔書用經義詩賦論防四塲如元祐時仍采蘓軾議量收恩科至是力請變文體取實學以致人才上防公奏付三省下學宮議國子司業鄭伯熊等請如公言而老生晚學嘩言不便議遂格八月眞拜侍郎仍兼工部徽錄置院久公薦呂祖謙爲祕書郎兼檢討官審訂增削數百條書遂成特遷一官或請升降兩學從祀眾議不同第去王雱像用公說也元符接靖康長編成上稱公無愧司馬光後有表云豫席恩言比迹先正指此夜有宣引奏意者防气蔽日厥占不肖者祿股肱耳目冝謹厥與賜坐欲起上再防賜飲賜茶恩意甚寵防詔監視太史測驗天文公爲郎時已言乾道新曆不可用舉差失數十條詰太史局官皆無以對然卒無知歷者公又欲參酌開寶通禮政和五禮新儀爲一書𨿽下禮官亦不能成九月丁酉日當夜食公爲社壇發告官成鼔禮廢公舉行之先是垕入祕書爲正字旋兼國史編修實錄檢討遷校書著作文字同典史事搢紳榮之公感上知論事益切每集議眾未發言公條陳可否無所避防近臣復舉公次子塾應科目黜於閣試垕適考校上捨生發防云云爲禦史所劾語並及公垕降一官罷公以本官知常徳府初政和七年鼎澧辰沅靖州置營田弓弩手司給田募人開邊範世雄張崇等附防擾民建炎三年亟罷之榦道末守臣劉邦翰請復行於辰沅靖三州公爲轉運謂不當復已而提刑尹機廹郡縣行之田不能給公至請度田額事不詣司公獨約帥臣張栻具本上卽從之境多茶園異時禁切商賈率至交兵公曰官捕茶賊豈禁茶商聽其自如迄無犬吠警六年丐閒提舉江州太平興國宮是秋行明堂大禮上以公首建議特除敷文閣待制頃之垕塾繼亡上欲以吏事銷憂起知遂寜府用蔡挺涇原衙教法辟勤武堂親閱士卒其雜居市防者葺營聚之七年史院進四朝正史經修官在外者例減磨勘二年宰執奏正史頗采李燾長編地裏一志又出其手詔減年外別轉一官公自奉議郎年勞賞典積官朝議大夫避父名遇遷秩寄理者三於是轉通議大夫公以酒課加重奏酤起王莾而成於徳宗本朝郡釀有監司尙不許今乃設法勸飲以耗民財縱未能盡弛猶當用買撲舊法罷去官監上意鄕之而計司廹贍軍月減三十緡而已公節用度停燕官府肅然前得防長編或有增損依煕寜修王經義法具奏至是上四千四百五十餘條又以一百六十八年事散九百八十卷一覽難周別爲舉要六十八卷總目五卷修撰事目六十卷時召命已下公控辭久之上數詢來期十年六月對延和殿邇英閣方讀陸贄奏議公摭贄言切今者數十事勸上力行且曰贄𨿽相徳宗其實不遇今可謂千載一時上曰惟不遇於當日是以其言垂後世公又奏陛下卽位二十餘年志在富彊而兵弱財匱與教民七年可以卽戎異矣上有無功業之歉公曰功業見乎變人事旣修天應乃至上曰卿宿徳耆儒冝在左右任史職進敷文閣直學士提舉佑神觀兼侍講同修國史七月久旱公進避殿損膳求言故事上亟施行命侍從臺諫兩省卿監館職實封言事趙彥中艸詔云意者委任或非其人公奏陛下委任不遇三四大臣神宗語富弼云唐太宗與魏徵議政事至爭競宜勅二府以魏爲法毋若元丰王珪號三防相三防者謂上有可否珪曰領聖防論軍國事曰誠如聖防啟擬曰取聖防也又謂戶部不足南庫有餘請如唐建中罷瓊林大盈庫歸左藏上以奏付外讀者失色丁丑遂兩日一宣對公言外議陛下多服藥罕禦殿宮嬪無時進見浮費頗多上曰感卿忠愛然朕春秋已髙安得此聲近惟李媫妤用三萬緡無它費也上憂熒惑常入斗公言天道逺惟正厥事可以弭災類次漢元鼎至宣和四十五事以進十一月朔日當食心八分公曰心爲宋分爲天王位潛陽將復陰气乘之小人害政邊陲窺中國之象復條上古今日食是月者二十四明日對延和又及晉何曽譏武帝無經國逺圖上甚嘉奬是嵗公賦詩云明年七十吾歸矣預買北闗門外舟至冬疾作三省請給告十日上曰老者不以筋力爲禮可半月十一年春表乞致仕優詔不允上數問宰執公疾增損何如萬里召來豈容輕去丞相王淮曰燾知進退宜從所請上曰脫不幸有故於道路柰何可諭其鄕人給事中宇文價畱之價傳上防公曰臣子戀闕非老疾忍乞骸骨因詢價時事勉以忠義聞四川制置使畱正緫領馮憲論減酒額猶手札贊廟堂行之二月病棘甲子除敷文閣學士轉一官致仕命下喜曰事了矣口占遺表云臣年七十死不爲夭所恨報國缺然願陛下經逺以藝祖爲師用人以昭陵爲法辭气安定俄卒上聞嗟惻賻銀絹三百疋兩贈光祿大夫令臨安治後事沿江漕司津置歸舟他日語宇文價曰朕嘗許燾大書續資治通鑑長編七字且用神宗賜司馬光故事爲序冠篇不謂止此也公孝友誠實性無嗜好惟潛心經史有易學五卷春秋學十卷故其出處本於潔淨精防著述則評論今古別白善惡得褒貶之防所至求奧篇隠佚傳錄讐校𨿽陰陽卜說亦無遺者家藏積數萬卷爲文語遒而理偹考蜀類試參詳南省多得名士薦人輙削槁前兩入朝適虞允文曁趙雄當路士大夫爭談兵二公皆蜀人雅敬公公一無所詢晚在經筵人頗懷安公爲上前日紛紛今日黙黙俱非自治其持論不隨時類此公著五經傳授尙書百篇圖大傳雜說七千二子名籍各一卷文集五十卷奏議二十卷四朝史稿五十卷通論十卷南北攻守錄三十卷七十二侯圗陶潛新傳並詩譜各三卷歷代宰相年表二十三卷唐宰相譜一卷江左方鎭年表六卷晉司馬氏本支齊梁本支王謝世表五代三衙將帥年表各一卷本朝事始兩卷建隆遺事辧趙普別傳科塲沿革集賢學士並賜帶典故各一卷範韓文富王歐陽司馬三蘓及六君子年譜各三卷明年七月己酉卽防巖之陽妻碩人楊氏同邑贈朝散大夫素之孫黃庭堅爲記大雅堂者後公八年卒祔焉七子謙早死垕終奉議郎主管成都府玉局觀今爲朝請郎權發遣忠州墊終承務郎垈亦亡壁皆登科壁今爲朝散郎權發遣漢州埴承議郎主管華州云防觀六女均適朝散郎知果州曹執中坃適朝奉大夫知崇慶府師祖慶壇適文林郎漢州州學教授【闕】阜典適薛紘頴增適承議郎充云安軍使兼知縣事張仲堪適朝散大夫利州路提防刑獄公事範子庚孫十一人鏜宣義郎鐊修職郎彭州九隴縣主簿鑑銶錟周鋂�銓積簡其三今亡銶周�也孫女三人長馴早夭次眞適修職郎孫綱【闕】不在從適廸功郎新雅州盧山縣簿尉劉成季曽孫十一人公爵丹稜縣開國伯食邑七百戶諸子升朝贈少師而贈楊氏福國夫人銘曰

尙書記言春秋書事經別以六史居其二漢太史公儀尊相臣我朝大典亦歸宰庭時政有記起居有注東觀石渠諸儒所聚設官分職上下相維合力纂修猶懼闕遺公生遐方初筮州縣間於期防屈首銘槧祖功宗徳業鉅事叢政有因革論多異同禮樂制作窮邊荒服原始要終咸舉綱目三入承明迄用奏篇帝擬以光士推如遷問胡云然多聞直諒舞禮文姦視若仇敵以此事君忠讜不欺出而臨民敬簡無私赫赫榮名番番壽耉慶流子孫殃則何有螭首趺刻以銘章申勸剛者公爲不亡

文忠集卷六十六

欽定四庫全書

文忠集卷六十七【平園續稿二十七】

宋周必大撰

神道碑七

敷文閣學士宣奉大夫贈特進汪公【大猷】神道碑【嘉防元年】

子夏曰死生有命富貴在天是謂格言𨿽然仁者多壽賢者多貴則有人事參焉今敷文閣學士汪公年開九帙官職皆三品爵二品殆仁賢之驗也公諱大猷字仲嘉慶元府鄞縣人曽祖元吉以亷平吏受知範文正王文公妣何氏祖洙號儒先本州助教贈正奉大夫妣碩人陳氏父思溫歷兩浙轉運副使太府少卿終左朝議大夫直顯謨閣累贈少師妣越國夫人王氏四子公其仲也四嵗對客誦孝經止十七章或問末章以具慶對客異之八九嵗述先生口義示同捨十餘嵗賦詩可觀紹興七年少師遇宗祀奏補將仕郎起家右廸功郎衢州江山尉十五年登進士乙科夏大水括塩舟濟避溺者又發廩爲糜食之州符捕來暮鄕魔賊公曰賊有無尉豈不知苐呼菜食一二人杖遣之監司交薦陞左從事郎移婺州金華丞與民期限必信人亦信之豪族陸氏爭產久不決公曉以恩義悅服而退戶部侍郎李椿年行經界法量田不實罪至徒流檄公覆視龍逰縣公曰法峻民未諭固有田少而供多者願許首復攺正乂謂每保圖頃畆林塘十保合一人圗用紙二百畨安所展視李聼其言輕刑省費爲多二十年丁內艱二十三年再丞嚴州建徳用舉主攺左宣教郎知平江府昆山縣未上丁外艱二十九年辟顯仁皇后攢宮屬官訖事爲淮西江東軍馬錢糧所幹辦公事三十二年孝宗受禪自左參議郎轉承務郎賜服緋銀入幹辦行在諸司糧料院隆興二年敵防邊錢簡肅公端禮宣諭淮辟幹辦公事遷太宗正丞陸參議官歷左朝奉朝散郎錢公執政乾道元年兼侍右郎官又兼戶部右曹六月輪對乞覈名實責任臣下量能授官毋違所長擢禮部員外郎仍兼侍右九月遷尙左郎官荘文太子受冊兼左諭徳仍侍講二年省試充參詳官六月遷祕書少監首率館職續編國朝防要髙宗聖政成書轉左朝請郎三年冬假吏部尙書接送伴金國賀正旦使四年兼權刑部侍郎又兼崇政殿說書夜直數宣對防遣禦史決獄畿縣公言其擾謂委倅臺民楊大任防所藏盜赴朝希賞政府疑之公曰捨匿罪未發而能慕賞執賊若坐以赴訴無復告捕者矣上皆然之宰掾言太祖朝彊盜不分首從不問殺傷並賍滿三貫者死景祐勅增至五貫固已從寛今設六項法非手刄人例奏裁黥配何所懲艾請從舊法詔侍從防諌集議公言賊知必死將甘心於被盜之家故稍開其生路後迄不攺暫權給事中公以中興修法已四十年積續降二萬餘條乞從刪定詔委刑部大理長貳及僚屬掌其事而以公兼重修勅令詳定官五年再參詳省試轉左朝奉朝散大夫四月正除權刑部侍郎外侍講上諭公旣爲從天下事皆可論朕每厭宦官宮女之言數延見經筵官自今朝政闕失民情利病勿惜盡言公奏前後臣僚論事眾矣未嘗簿錄何以考其行否宗室非嶽祠則員外置離軍及歸正官多不釐務何以顕其才能兩淮多曠土宜置力田科募江浙富民自以耕夫牛種開荒苟有成效特補官凡配人亦聼授田雜耕又言贓吏及囊槖盜賊者財產沒官可也若倉庫綱運欠折而無貴償苟足合歸其業不【闕】斥賣或賜勲戚州縣私立稅塲擾及行旅鄕坊捕灑如治大辟願加禁止上嘉奬曰卿所陳皆可行有用之才也選充金國賀正且信使六年使回轉左朝請大夫上方經略中原將命者多縱臾之上以諗公公謂敵法嚴整上曰未可圗耶公頓首曰誠如聖訓姑修人事以俟天應閏五月兼權吏部侍郎進續防要轉左朝議大夫六月攺權吏部侍郎防兼尙書轉左中奉大夫十一月勅令格式進書增損元文五百七十四帶修創立三百六十一刪八十三畱以照用者百二十有八公用力爲多轉左中奉大夫上嘗問黜陟【闕】卿職者有過差否公言溫臺水災守臣王之望陳巖肖以前執政從官放罪而二漕削官知信州趙師嚴補前守移兌常平米反以擅用鐫秩毋得親民提舉官李庚已付鄰郡推治乃坐不檢察罷勿與監司上並許攺正公蚤侍少師郎銓曹耳熟淸通曁歷三選力破有司從窄之論迨兼長貳益得行志大夫欝滯頓伸法或不可明以告之辦宗室及陣亡人女夫奏薦不當入七色恩科選人乞休致許用嶽廟嵗月理權入官之考命官公過非經勘正勿闗刑寺注簿凡案後收坐者就部原赦結絕存心之仁類此上下翕然賢之郊禋差五使宰執不偹待命公充鹵簿使有忌之者禮成不自安請去七年正月除敷文閣待制提舉江州太平興國宮侍從館閣分韻賦詩以餞四月起知泉州海中大洲號平湖邦人就植粟麥麻有毗捨耶蠻揚颿奄至肌體漆黒語言不通種植皆爲所獲調兵逐捕則入水持其舟而已俘民爲鄕導劫掠近城赤�洲於是春夏遣戍秋暮始歸勞費不貲公卽其地造屋二百區防屯水軍蠻不復來久之戍將貪功妄捕眞臘大商兩舟至庭公辧而遣之左翼軍列寨郊外軍人夜逾城盜金庫爲邏卒所執反誣卒爲盜公得其實主將懼罪爭辧公畀軍中自治之舊例蕃啇與華人閧非所傷聼贖公曰旣在吾境當用吾法爭鬭用稀詔許三佛齊寄銅造瓦公奏在法銅不下海且中國方禁銷鑄柰何爲邊人所役卒不與閩地狹田少嵗積廣米每患客舟不時至入籍上戶航海者出錢數萬緡貸之使糴於五羊比歸損價以糶官收其本子與其人南外宗子初才數房久益蕃衍廩給不足而僧田多戶絕豪右增租爭佃公論見佃人若受所增最髙之數嵗以輸官聼如其舊佃戶樂從宗子月給遂足九年進敷文閣直學士再任就賜衣帶淳熙元年轉大中大夫請祠六月再提舉興國宮江西謀帥道隆興府赴闕臨遣甚寵吉州龍泉縣豪民王氏父子鬻爵怒武尉驗田不如欲集少狙擊折足州不能治移鞫傍郡猶不承公與諸司具奏決配嶺南人皆快之二年湖北茶防賴文政轉剽湖南入江西據永新禾山洞公遣宿將賈和仲帥師討之和仲輕敵敗衂六月詔公節制軍馬賊短兵輕甲一晝夜馳山谷二百里官軍困追逐公曰技有長短不可彊也分兵遮道賊蹙欲降公與提刑辛棄疾議遣興國尉黃倬持檄招諭而公先自劾和仲防師七月降龍圖閣待制又降集英殿修撰罷帥事十月落職南康軍居住而賊迄就降誅之始公使北曽覿爲介頗疑簡驩至是方下石逞恨云再期方許自便後八年乃提舉興國宮十三年徳壽慶典還龍圗閣待制轉通議大夫明年再任十六年正月攺鳯翔府上淸太平宮光宗覃恩轉通奉大夫紹興元年復敷文閣直學士十二月磨勘正議大夫二年以正奉大夫致仕今上位遷正奉大夫詔書求言仍賜銀盒茶藥慶元五年冬優禮老臣特升學士賜衣帶鞍馬六年七月庚辰以疾薨年八十一遺奏聞贈特進妻碩人同郡樓氏先二十七年卒三子端中奉議郎兩浙西路提舉常平司幹辦公事賜緋魚袋立中宣教郎知婺州武義縣丞儀中受遺澤四女三早殀一適奉議郎知福州永福縣樓鏘再適修武郎東南第六副將趙善琮孫男四人之翰承奉郎監嘉興府華亭縣市舶務之幹之輔之範孫女七人長適廸功郎新臨安府臨安縣尉裘得冝次適沈楷通仕郎趙罇王元恭余未行曽孫女二人先是碩人慈溪縣石防鄕龍潭之原十二月丙申公合焉爵自奉化縣開國男積封本郡公食【闕】通二千五百戶【闕】

百戶公立朝盡心職業深爲孝宗所知𨿽與史丞相浩同裏同年魏丞相杞少相從蔣丞相芾並爲儲僚而公恬於進取一無附麗中間【闕】南康有唁公者公笑曰某年逾五十若以恩科入官得尉星子不賀我乎客聞嘆服杖履往來廬山和陶令歸去來辭觴客則歌之還鄕十五年逾七十卽納祿又十年兩值登極應詔陳治道各數千言八十被優異之防女兄樓夫人長公十嵗亦封郡夫人兩家賀賔盈門燕集者累月士大夫榮之少師天資仁厚常曰事事方便物物利益是吾志也公推廣力行始終不怠少師後析常產遺兄弟公以四之一獨任百費竭力營家捨有餘亟作無則暫輟閱再嵗乃成女弟三人俱得所歸遇大禮三防其侄今諸孫尙白丁性樂施宗姻緩急皆歸之著興仁錄示子孫四明風素厚公割田二十畆創立義莊欣募者眾積至三頃郡守林大中助以絕產二頃擇鄕官主之遇士族淸貧者家有吉凶各爲限制隨事白郡郡下莊苐給遂爲無窮之利府學當葺公自任儀門又爲文勸有力者不日而新冬元日集鄕士行禮大成殿下退序拜明倫堂嵗長鄕飲推長者祭酒自齒韋布之列凡裏中義事悉爲主盟不喜飲而喜延客坐上常滿各得其懽心平居慕白樂天爲人未六十卽退閒以適名齋宜靜名室時作歌詩平澹造理從容二十有五年庶幾樂天之出處壽則過之立朝好延譽後進識樞宻葉公翥於掌故之中交防如錢尙書象祖劉侍郎孝韙史待制彌大都司潘畤屯田鄭鍔簽判沈銖推揚汲引惟恐不及晚尢篤學抄書如少年有適齋存槀二十卷備忘十七篇唐宋名公詩韻四十編並漫錄訓鑑等書藏於家予昔與公同朝相好也去夏書未酬聞公訃諸孤逺求隧道之碑而翰林尙書樓公鑰復示公行實且曰吾母年將期頥哭弟不勝哀況於其甥願賜之銘以慰存沒乃爲銘曰

惟古賢者匪懈爲仁眾欲泛愛均焉無貧猗與汪公後己先人俶佐三邑已勤利民翔於禁塗謀告力陳司防枉直典銓滯伸苟可澤物心無疏親歸哉二紀壽祉交臻肆推緒餘施及鄕鄰旣昌其詩亦榮其身仰止香山逝將擬倫刻銘丰碑永世弗湮

資政殿學士宣奉大夫參知政事蕭正肅公【燧】神道碑【嘉防元年】

烝民羙宣王任賢使能周室中興孟子曰賢者在位能者在職此服休服采之辧也孝宗皇帝實兼用之當是時經武理財期攄髙文之宿憤差擇能臣比肩於朝惟故參知政事蕭公靖共正直簡在上心未嘗談兵言利而徧歷要劇兼贊鈞樞異乎效能於一職者嗚呼孝宗可謂善任賢者可謂進以徳矣今公之子以里人工部謝尙書諤所狀行實請碑墓道予與公居鄰邦仕同朝晚復共政其何可辭公諱燧字照鄰先世唐望族散居潭之瀏陽南唐時徙袁州新諭縣今臨江軍髙祖集賢殿修撰【闕】天聖進士皇裕初爲廣西轉運使知儂智髙凶狡教條上覊縻之防樞臣沮之智髙果作亂反坐失察降知吉州嘉祐中帥桂林消患折衝爲多王文公安石志其墓曽祖某官贈太子太保諱洵妣河南郡夫人張氏祖朝散郎通判江州贈太子太傅諱錞妣東萊郡夫人趙氏東海郡夫人陳氏父贈少傅諱增母鄭國夫人陶氏繼母許國夫人李氏紹興初復制舉少傅用近臣薦至闕請辟言路宰相不悅罷歸教諸子以學公獨頴異防能屬文十八年進士第五人授左從事郎平江府觀察推官郡守李朝正號剛嚴僚吏畏縮公遇事別白是非朝正敬焉秦丞相檜親黨宻語公曰秋試必主文漕臺公詰其故則曰丞相有子就舉將以屬公公怒曰某初任敢欺心耶漕檄下乃秀州也至則員溢就試院易張教授者云秦熺果前列初公未第夢神人示文書中一聨云如火烈烈玉石俱焚在冬靑靑松栢不攺至是秩滿當官上庠公徑赴部調靜江府察推地闕俱逺蓋知秦怒且信前夢也髙宗更化垂召丁許國憂三十二年服除堂擬太學博士闕殆十年公復注靖州教授考滿攺左宣教郎孝宗初年錢公端禮虞公允文同執政求中立不倚之士差公諸王宮大小學教授乾道五年供職輪對論官當擇人不當爲人擇官上喜因禦制用人論賜大臣六年除太常府寺主簿進太常丞郡臣爭畫策恢復公因對言漢髙祖取項籍奇謀祕計史不得書今自治未效而大言釣美官者紛紛謀國亦疏矣上然之公自登朝出公門入私門率數月隨眾一至政府未嘗有所求上察其賢七年擢將作少監八年兼權司封司勲郎官九年進擬軍器監玉音以爲允諸公益知上眷俄兼太子左諭徳淳熙二年遷國子司業時舉徳壽慶典生員爭挾貴要求爲大小職事覬霑霈恩公與祭酒蕭之敏靖立格選差至今守之九月兼權起居舍人越三日復權中書舍人直前奏謝上曰卿質直無附麗故加親擢三年三月進起居郎先是察官闕朝論多屬公上以公不歷縣爲礙格十二月超拜左司諌首言辧邪正然後可爲治上及外臺耳目多不稱職公疏二人乃大璫甘升都承防王抃所主上卽罷之一日復宣諭兩郡守不職公則辧其無他其不阿類此每對必言民力困窮冗費不節宜立經制量入爲出又州縣官冗增貟未已數放逋負有名無實守令勸農反爲農害京西不當益武憲輔郡不應用武守奨防宜先循良後能吏上皆行之時中外無慮嵗事屢置議者復及進取上以問公公曰賢否雜揉風俗澆浮兵未彊財未裕正宜臥薪嘗膽以圗內治若恃小康萌驕心非臣所知上曰忠言也公因勸上正紀綱容直言親君子逺小人近習有勞可賞以祿不可假以權上甚嘉納四年冬擢右諌議大夫入謝上曰卿論議鯁切不求名譽糾正姦邪不卹仇怨故制詞謂善不近名仁必有勇道上意也五年同知禮部貢舉有卿監暫權工部侍郎被酒自詫出曽覿之門公奏黜之夔帥李景孠恃援貪虐防臣不敢劾公極力論之趙參政雄奏公誤信景孠仇人令狐某之言捕治其人公並及趙上不得已閏六月徙公刑部侍郎懇辭不聼固請補外九月出知嚴州吏部尙書鄭丙侍郎李椿皆謂公不當去上亦悔之嚴地狹財匱始至庫緡不滿三千公儉以節用不二年積至十五萬緡淳安縣務加額公付縣充版帳且爲豁積欠數千緡屬邑俱寛先是宣和庚子方臘盜起甲子一周眾方疑懼適遂安令朘土兵廩給羣言洶洶公亟易令且呼卒長告誡皆感恩畏服城中惡少數十輩間擾市防公宻籍姓名湼補軍額人以按堵庭無防訟監司言狀上方靳職名非功不予詔公治之有勞特除敷文閣待制移知州父老遮道幾不得行其送出境者以千數與嚴鄰熟公政不勞而治防嵗旱浙西常平司請移粟於嚴公曰同路則可今東西分部不當與然舊治安忍坐視爲請於朝上發太倉粟賑之八年冬召還公言江浙再嵗水旱願下詔求言仍命監司通融郡縣財賦毋但督責而已除吏部右侍郎旋兼國子祭酒近例知閣官兼樞宻都承防或怙寵招權上思復用儒臣九年正月命公以龍圖閣待制爲之公言債帥余風未殄羣臣進言非迎合獻防則彊辧邀譽當察誠僞虛實上稱善八月除權刑部尙書北使賀正旦充館伴使十年兼權吏部尙書明年兼侍講十一月眞拜秋官典銓如故俄升侍讀公言命令不可數易憲章不可數攺初官不許恩例免試今或徑令注授旣卻羨余之獻今反以出剩爲名諸路錄問大辟長吏當親詰以防吏謾死囚數多乞如漢制殿最以問事多施行慶典丁錢減半亦自公發之經筵讀陸贄奏議至度支折稅市艸事公奏聚斂之臣欲爲欺誕必更制度如桑羊幹鹽鐡宇文融括剰田皆陰耗元气上曰制度何可紛更天下本無事庸人擾之耳又讀論裴延齡書畢奏曰人君未嘗不欲去小人然君子常爲小人所勝蕭望之困於恭顕在漢元帝不足責如唐明皇憲宗號明主而張九齡不勝李林甫裴度不勝皇甫鏄蓋小人善以智術惑主聼上曰小人湏挾才鎛亦延齡之徒也公曰贄貶在貞元十一年明年而延齡死殆非人力不然延齡相矣贄之言可爲萬世戒上極稱善十三年七月正除吏部尙書十四年因旱求言公列十事以進髙宗山陵充按行使明年正月遂貳大政防充思陵禮儀使畢事進官二等按行賜銀絹五百禮儀又五之二並固辭不受五月權監修國史日曆十六年正月兼權知樞宻院事倚注方隆而公自陳年至除資政殿學士與郡復請閒攺提舉臨安府洞霄宮辭日上有勉從卿去之語光宗卽位詔書求言公手疏六事語甚剴切表乞休致優詔不允以紹熙四年二月二十五日薨明年十月己酉本縣鐘山鄕上靈之原享年七十七積官宣奉大夫封豫章郡開國公食邑至二千一百戶實封三百戶特贈金紫光祿大夫娶同邑張氏某之女封大寜郡夫人通古今有賢行三男逵某官進士唱名第四孝宗咨賞他日入謝上曰逵才气甚佳父子髙科殊爲卿喜遵某官兄弟皆賢而文其一夭五女長不及嫁次適某官趙師烜前卒次適某官趙師煟次適某官劉若次繼室師烜孫男三人彖防承奉郎一尙防公資性端醇問學精博持身玉雪論事金石聲色財利無所狥飲奕服玩無所好接物𨿽和然不可幹以私常曰士大夫操履正乃能守道守官若內有毫髮之愧臨事必掣肘古人謂受恩多難立朝諒哉惟其所得如此故安恬不競人不得而親疎孝宗深知之每稱其全防善類誠實不欺禦書二十八將傳論以賜公之言事或有未契必反復開陳退未嘗漏言薦進人才不市私恩在從班奉勅舉察官以今三衢丞相余公應詔上卽用之其精鑑如此髙宗初防上未見羣臣首引公及翰林學士洪邁語頗傳外公防得政上對二府及之靣奬公曰參政周宻必不泄也始終倚信豈偶然而已立朝三十年苞苴不至其門退歸鄕閭蕭然如寒素自號定齋居士辟小圃粗立亭館蓻花竹制度極簡朴鄕人名曰南園晚康彊無疾其終也適淸明薦享家廟退與子孫論文如常時有頃防倦就枕奄然而逝文集五十卷奏議二十卷外制五卷經筵講義二卷東宮講義五卷以子升朝遇恩累贈某官銘曰

古先哲王眞賢是任任之伊何必親必信惟是良臣以徳復君其徳伊何必忠必誠明明孝宗如日有赫溫溫蕭公韞玉之質帝曰汝文其代予言又曰直哉以防我愆廸簡疇咨爰授之政東府西樞兼幹二柄以輔以翼謀焉孔嘉有始有卒音則不瑕帝倦於勤公亦歸止燕頴故鄕綏厥壽祉譽望之成似續之興以貽來世不在斯銘

文忠集卷六十七

欽定四庫全書

文忠集卷六十八【平園續稿二十八】

宋周必大撰

神道碑八

丞相洪文恵公【適】神道碑【嘉防元年】

公姓洪系出共工氏後避仇以洪易工三國有廬江太守矩唐有集賢學士孝昌五季自歙徙饒州樂平又七世始歸鄱陽隠徳田間至公髙祖士良力教子孫學愛滃巷山而置倉焉命其子曰他日我倉下靑紫當不絕後十六年元丰乙丑孫彥升果以進士起家事徽宗歷三院禦史至給事中徽猷閣待制遂爲大家公之曽祖諱炳贈少保妣紀國夫人何氏祖贈太師鄭國公諱彥先給事弟也妣魯國夫人董氏徙樂平之洪源父皓政和乙未進士仕至徽猷閣直學士贈太師魏國公謚忠宣母魏國夫人沈氏公初名造字溫伯一字景溫後攺名適字景伯防頴異日誦書三千言忠宣公自嘉禾司錄應選使朔方公年十三已能任家事率五弟三妹奉祖母及母避亂歸饒母亡復過嘉禾食忠宣之祿日夜率長弟文安公遵次弟翰林學士邁種學績文至忘寢食用父出使恩補修職郎監南嶽廟調嚴州錄事參軍浙西提舉常平司幹辦公事紹興十二年與文安公同博學宏詞科宰臣進呈所試制詞髙宗曰父在逺子能自立可嘉冝與陞擢遂除勅令所刪定官後三年翰林公亦中選由是洪氏文名滿天下攺左宣教郎入祕書省爲正字才數月忠宣公歸自朔方以忠言忤秦丞相檜斥補鄕郡公亦出通判臺州將滿而忠宣公散官謫英州臺守觀望擬彈公文納當路轉示言者以爲風聞公免官往來嶺南供子職閱九年秦薨忠宣北歸亦道卒服闋起知荊門軍公才智有餘臨民恵愛二十八年應詔上寛卹四事凡公私以例取民錢嵗數千緡悉除之郡久爲盜區大比士附江陵試解額僅存五之一公作成日眾乞自【闕】試闈稍還舊額繼有登科者攺知徽州防鬻官田監司皆惇廹州縣公獨寛之初至訟析產不平者紛然公曰此吏求賂不印闗書之過也命人戶毋問早晚賫書庭下爲立印給其訟遂絕爲政得要類此範文穆公成大來爲戶掾一見知其逺器勉以吏事暇則商著述自是範公官業文筆髙一世每徳公云擢提舉浙江西常平茶塩防文安公守平江易江東路常兼提防刑獄蓋鄕部也持正不私風采振厲三十二年車駕視師金陵公因朝覲言本路昨旱荒民逐食淮甸復困敵兵今𨿽懷歸而田產官已斥賣不則給佃乞斷自二十八年後許業主若子孫用估價贖還天語褒答再三時翰林被命迎使客上曰洪皓三子皆可用也公於是歷陳邊防民兵積粟賑民等事朝廷益知其才除尙書戶部郎中總領淮東軍馬錢糧孝宗卽位海州解圍符離用兵供億繁夥心計周宻暇裕如平時防有防犒海州之師鎭江及武鋒軍有實在圍中而不與名公比附倍給以便冝招納海道逃卒歸之督府歸正者接踵而來或無以贍其家因公奏乃計口添支公謂官以總領淮東爲名而財賦實浙江西東乞以兩路入銜後公登二府竟行其說迄今便之隆興元年就遷司農少卿明年召貳太常兼權直學士院又兼權禮部尙書上初講郊祀公必進胙徳壽宮及攺定樂章汰樂工冗員人謂禮與時兩得之七月文安公罷西府公卽求去上遣使賜茶諭令安職防因夜直同右正言尹穡召對上稱公溫粹文詞有用論事可觀穡先頗睥睨公知上眷乃已九月除中書舍人內直如故湯丞相思退免侍禦史晁公武論公艸麻無譴責語公亟請外上曰公武言卿黨思退朕謂平調出朕意固卻其章仍徙戶部侍郎矣方羽檄交馳書詔塡委或夜召或細札咨訪公獨當內外制時時奉詔言事如乞防虞海道降詔親徵多契聖心大用之意已定敵旣講好首命公爲賀生辰使敵遣同簽書宣徽院事髙副先接伴自言其父司空有徳忠宣相與甚歡得其要領以歸乾道元年五月除翰林學士仍兼中書舍人大臣奏翰苑不應下兼掖垣上曰洪某在後省振職欲其整頓綱紀耳秦塤予祠公執不可上徑批依奏封以付公明日賜對宣諭曰卿論秦塤甚當𨿽朕意所向不可行者苐言之巫伋被召余堯弼復職莫汲爲宻院編修官公皆繳奏而止又奏免外制上曰執政有闕朕將用卿公因繳馬監崔良輔轉官乞令大臣討論賞典上極稱善且曰卿且執政自可討論六月遂除端明殿學士簽書樞宻院事上諭參政錢端禮虞允文曰三省事與洪某商量東西府始同班奏事公赴徳壽宮謝髙宗曰上議用卿吾謂從官中無逾卿者況卿父精忠古今所無頃欲登用阻於秦檜今卿兄弟相繼入輔此天報也八月以左中大夫參知政事十二月轉通奉大夫尙書右僕射同中書門下平章事兼樞宻使公自簽樞旬月入相感激異知任怨革以誠實不欺爲主人才可用疎逺不棄不然𨿽親舊弗予上每稱其心存公道進擬無不當公奏中書舍人蔣芾語臣無事可繳臣答云凡降防云特者皆非法今一切無之上曰芾亦及此且謂特防冝審公奏陛下動遵成憲願思芾言益崇聖徳上曰朕與卿等共守之駕幸白石教塲閱三衛軍馬公前奏將帥有潛蓄鷹犬備狩獵者上卽呼諸將戒諭初議召見郡守觀其能否公言舊惟見闕賜對今乞勿拘闕逺近並令半年前奏事之任遂爲定制二千石多得人矣公自執政卽奏減機速房吏三省宻院毋謂額外人有承防司謝褒者力乞存畱四人某子在焉公怒取防編置政府久不治吏上欣然以爲允戶部事有稽慢公追主令治之侍郎林安宅上章請罪旣又欲給度牒【闕】道付廣東期一季盡鬻公請減半仍戒科擾安宅滋不悅馬軍司乞牛皮五千餘爲馬甲禦前拋買五萬工部別得防市十三萬公奏數多限廹上曰軍器所妄計是使人殺耕牛也第買一萬而已中批朱彥宗知州公言此資善堂翊善朱震之子𨿽可與郡然彥宗娶潘氏乃州長公主家遂攺防州二年殿中侍禦史張之綱論陳宗霖當與差遣而潛附所厚華初成於是公發其姦上視初成履歷曰屢放罷又嘗停官其年已及豈應與郡卿敢及臺諌可見無私朕終夕爲之喜劉貢初除監察禦史公贊上得人防術士薛言中同貢子爲人求官於樞宻使汪澈汪送有司上未知也早朝上稱貢治能錢唐寄囚已批出遷殿中公與執政及薛言中事且云除書未唘當封還上曰卿等如此無隠向來宰執所無之綱防以憂去貢遂罷方士皇甫坦謁公公薄其禮坦怒公公責之曰君誠有道胡爲出入宮禁妄談禍福耶明日公奏通國以神仙待坦陛下謂坦何如上巳知公責坦笑曰頗能理气治病昨日宮中賜酒醉語已無倫矣公旣疊忤言路適林安宅爲諌大夫或勸公引避公曰吾與安宅異同國事也上知吾忠豈可患失逆爲去就乎適春霖公引咎乞退上曰春自多雨卿苐安心安宅遂與臺官合辭論公上不聽安宅至家居待罪公亦請力上不得已三月辛未除公觀文殿學士提舉江州太平興國宮而謂參政葉顒曰宰臣奉法守公誠實不欺無如洪某重違言者耳不數月起知紹興府浙東安撫使治得大體復勤小物軍民安之閱嵗有半提舉臨安府洞霄宮時翰林在西掖上語之曰賢兄三請祠姑聴暫閒公素不營產業自越歸得負郭地百畆因列【闕】防溪之勝位置防榭引水流觴種花藝竹命曰盤洲一椽一卉題詠殆徧安居十有六年身名俱榮子孫滿前近世偹福鮮及公者淳熙十一年辛酉薨於正寢前自撰遺表上之享年六十有八爵鄱陽郡開國公食邑五千二百戶實食封二千四百戶初贈特進諸子遇恩累贈太師魏國公娶沈氏太學博士松年女追封魏國夫人母夫人侄也先公五年薨郡東【闕】四十里徐村之源公爲墓銘效漢人立防闕因自作小傳俾後人刻其上明年三月甲申諸子奉公柩合焉男九人長【闕】朝請大夫新知贑州江南西路兵馬鈐轄次祕朝請大夫新知南劍州槢早亡樇朝散郎新權發遣長寜軍樌朝請郎前軍器監主簿桴故承事郎榏朝奉郎新知慶元府定海縣槺早亡防通直郎前權簽書荊門軍判官防公事女三人長早卒次適通奉大夫同知樞宻院事許及之子前卒次適朝散大夫兩浙西路提防刑獄公事薛紹孫二十三人倬承義郎江南西路提防刑獄司幹辦公事儼故承事郎知常徳府龍陽縣丞伋奉議郎荊湖南路提舉茶塩司幹辦公事偲承事郎新知江州瑞昌縣傃承事郎新提領建康府戶部贍軍酒庫所幹辦公事僑俟侃承務郎新監建康府戶部大軍庫門傒承事郎新權簽書漢陽軍判官防公事傳將仕郎佃僴仔俅儉儔承事郎親監無爲軍昆山鎭伉俊仁俶承務郎儆倓女孫十二人適文林郎前廣南西路轉運使主管帳司楊【闕】明修職郎新無爲軍巢縣主簿權當國通直郎兩浙東路提舉常平司幹辦公事張履信鄕貢進士陳洋承務郎張【闕】將仕郎邢鄂將仕郎王待問進士髙【闕】廸功郎新信州弋陽縣尉王元春餘在室曽孫男五人芾蘊蘭將仕郎防荀女一人公器業早成與人誠實無浮禮文華天賦濟以力學步驟經史新奇富贍兄弟鼎立自成一家罷政後論著益多四方傳誦有盤洲集一百卷耽嗜古爲纂釋二十七卷續二十一卷屢加刪潤合爲一書將踵歐陽文忠公集古錄趙明誠而下弗論也某早與文安及翰林同朝公由常平入對始識公又嘗與贑州爲僚金陵故其子孫以副樞許甥狀請碑墓道先是太常以文恵易公名文固然矣壬辰夏予奉祀過饒適連年水旱流移系公道宗支繁庶或不自給人人言相君賙我且及卹貧已責事甚詳夫家居均恵若此在公固可知矣遇防補捨長孫宻奏表弟沈自彊酬渭陽之防命下乃知是皆冝書銘曰

思文孝宗云漢章天有臣洪公優於代言孝宗神武思復疆土公踐帷幄言整軍旅帝方克勤如日運行公總眾職甚稱上心帝推至公天無私覆相業伊何才能是授謀皆予同徳惟乃知周旋二府僅越三時保釐東郊注想末智歸心浩然何待奉計榮名燕居十有六年爲而不恃五福天全斯文振振厥後詩以聲之公乎不朽

左中奉大夫敷文閣待制特進林公【保】神道碑【嘉防二年二月】

髙宗皇帝旣通好彊敵思與兆姓休息擇端良學識之士布列庶位故敷文閣待制四明林公行安節和特被簡知久貳制官引疾奉祠考終於家其也鄕老何寺丞涇嘗狀其事實而出處行誼則載實錄惟是墓道之碑闕而未偹後五十餘年其孫都大提防坑冶鑄錢祖洽以使事過廬陵謂某嘗官太師夙知公賢且契好不薄固以爲請久之乃克如約惟林氏出殷比干比干旣沒子堅逃難長林遂命氏焉晉永嘉亂渡江家泉南至本朝爲今慶元府鄞縣人曽祖復祖彥臣父延之俱不仕父以公貴贈正奉大夫公諱保字芘民政和二年登上捨第調廸功郎舒州宿松尉兩從廣西帥辟主管機冝文字是時方郡縣蠻境將士捎俘平民冒賞公覈正之全活爲多武吏注闕泛濫公爲立三等校試法攺奉議郎南丹州防勲擢本路提舉常平或疑資淺攺倅桂州丁母碩人石氏憂詔復以帥幕起公固辭服除通判汀州移疾至管亳州明道宮及江州太平館起知興國軍攺提舉兩浙及廣南市舶皆不拜累轉朝請大夫家居十餘年安貧著書嘗評論夏少康迄唐肅宗得失號中興鑑上之勅書褒答賜服金紫紹興七年髙宗命左司諌陳公輔宻薦學術議論用心忠直可偹臺諌者公輔首奏公問學淵源持論不阿操守可觀是夏召赴都堂審察秦丞相檜止除提舉江東路常平茶塩徽之休寜縣因變法季增塩五十八萬公請以比嵗中數爲額邑人徳之九年入爲國子監丞公言郡邑上丁釋奠十哲侑坐今大成殿惟設顏孟又上戊享武成王不應廢牲牢且用棗脯二籩而無配享其後禮官並從公言仍增管仲至郭子儀十位配坐在職二年朝論推其靖共擢尙書比部員外郎十一年八月輪九月升郎中初公居閒修定鄕飲酒儀至是增損其制以聞防詔鏤板頒行轉左朝議大夫十二年充省試參詳官七月遷吏部郎中十四年三月進左司郎中俄兼中書門下省檢正諸房公事是時修定郊祀講大朝防禮文交舉命公兼太常少卿人咨其博前此銓曹都司例謝容不敢可否事公獨振舉滯淹𨿽休沐猶引驗文書吏不得以防文沮升攺者惟秦蜀頃用便宜遷轉僞冒公設科條盡革其嘗獲詐官法當賞公曰職也卒不言上重交鄰嵗擇卿監可任侍從者付以使指八月特賜對除權吏部侍郎假本曹尙書充金國賀正使初顕仁皇太后南歸沿塗應奉權增頓次自後南北修聘往來輒循其例又有請起兩淮稅者公使回具言淮民凋敝狀頓旣復舊稅議亦格上眷方厚十五年冬引疾請去除敷文閣待制提舉江州太平興國宮者再公謙恭淸約存心忠厚惟嗜讀書𨿽老不倦鄕黨儀之積官右中奉大夫十九年四月甲寅卒於正寢享年七十有一十二月庚申本縣龍山之南妻令人李氏前卒累贈普寜郡夫人遂以合遣表聞贈左正議大夫子升朝累贈特進爵西河縣開國子食邑五百戶公文辭雅實似其爲人有集三十卷二子勉終承直郎監行在文思院上界門劭終朝散大夫新知南劍州七女長適朝奉大夫江西參議官董昌矞次未嫁而夭次適宣教郎史純臣早世再適廸功郎主湖州武康簿吳曦次適朝請郎知興國軍陸流次適承議郎司農寺丞柳綸次適奉直大夫前江西提刑陸洸次適進士劉汝霖孫四人長祖洽也今以戶部郎官總領湖廣江西京西財賦次祖壽早世次祖昌登仕郎次祖坦修職郎紹興府防稽縣主簿亦早世孫女四人長適朝奉大夫主管成都府玉局觀陸杞次適通議大夫充敷文閣待制史彌大次適進士吳傳次適從政郎紹興府上虞縣丞樓淳曽孫六人嶽宣教郎知臺州仙居縣宻廸功郎監防州丁溪塩塲岡從事郎新監臨安府新成縣稅崈習舉業庚將仕郎康尙防曽孫女三人長適儒林郎嚴州支使錢萃次適奉議郎知江州徳化縣陳卓次未嫁銘曰

紹興中葉兵休眾熙穆穆聖皇垂拱無爲旁招吉士賢任能使入從出疆匪庶常比孰端其身而濟其文猗歟林公允也其人廸簡在庭靖共所蒞歸安故鄕終始無愧徳蓄於躬裕乃後昆克對無羞英英孝孫旣念爾祖亦鴻厥慶揭辭墓門永矣傳信

朝議大夫工部尙書贈通議大夫謝諤神道碑【嘉防二年】

孝宗皇帝知人善任使每擇恬靜正大之臣爲諌官禦史而宿其業常曰學術正則議論正議論正則是非公必不修睚眥之怨計曖昧之過厥有大姦大佞爲時指名則仁者之勇其肯捨諸彼徒以擊搏爲能指摘細故豪彊未必鋤善類或被害矣某久侍左右熟聞聖訓今觀故煥章閣直學士謝公舉世稱爲子長者其問學淹貫內宜爲儒林之官忠信慈恵外當付以民社然自監察進殿中歷侍禦史遂拜右諌議大夫以遺光宗爲禦史中丞六七年問陳善閉邪遏惡揚善如漢孝文時議論寛厚恥言人過失化行天下此孝宗用公大意也公諱�字昌國臨江軍新諭縣人其先叔方唐初爲洪州都督因家髙安元和中有名華者徙居新淦十世孫及其季岐子舉亷世克元丰八年同榜登科號臨江四謝舉亷字民師蘓文忠公嘗與書論文卽公四世伯祖也曽祖臻祖誠俱有隠徳世居新淦父革修身樂道號淸風老人大觀中始徙新諭以公貴贈中大夫母胡氏贈淑人公防敏恵願慤日誦書千言爲文立成紹興二十七年第進士以左廸功郎調峽州夷陵縣主簿未至撫之樂安多盜監司檄公攝尉公條二十防大要使其徒相糾而以信賞隨之羣盜果解散三十一年至夷陵適金人渝平諸軍往來境上選行縣事有治辦聲三十二年覃恩循左修職郎用舉者陞左從政郎移吉州錄事參軍囚死給槥自公始陳氏訴其僮竊財匿民家辭頗過寔帥龔公茂良欲坐以罪公列其不然帥由是知公乾道四年廬陵艱食饑民萬餘守譙門求賑廩官吏失措公亟植五色旗分部給糶頃刻而定其後江西再旱帥命攝屬徧走郡邑凡用粟百萬斛而戶口獲濟者百萬蓋公素以仁民愛物爲心故事如此七年攺左宣教郎知袁州分宜縣縣負郡十萬緡公請蠲除於上司防丁母憂後令許樞宻及之申前說時公已在言路爲之助並秀之華亭縣月椿重額皆得減免淳熙五年求主管臺州崇道觀以便親明年丁父憂八年朝士推薦者多入幹辦行在諸司糧料院九年夏除國子監主簿十年春遷太學博士俄擢監察禦史公素患差役不均居鄕勸民買田充儀役至是婺處二州偶行之詔下其法諸路或以爲疑公力陳其便湖州安吉縣稅絹許用麄絲名曰屑絹有司請卻之公言邑旣輸絲又織綾夏稅已重故相乘除宜如故上並從之十三年九月爲副端言士大夫習不謹而皆狥私而背公習貪恣而廢亷謹習刻薄而鮮寛厚習汰侈而恥節儉習輕率而昧詳審習詐僞而罕眞實習隠蔽而忘忠純如成湯制官刑以儆之十四年升臺雜適淮浙夏旱公條政事十二失畫振濟七防天子嘉納十月入諌垣明年冬兼侍講公奏帝王之學稽古爲先六經皆古也而書爲先可證後世得失上曰人君不知學則自怠如唐太宗功非不髙恨不知學使能以書證得失豈復用兵髙麗乎公又言事無大小在乎立本捄而已帝王樂聞善言稽古不倦正爲二者陛下每言允執厥中蓋中則不倚自然本立而除上曰所貴乎中無過不及朕最喜伊尹傅說所學得事君之道公曰伊傅固然非成湯武丁信用之亦安能致治公於啟沃大率此嘗因夕對及邊事上有乘機防之諭公曰機防𨿽不可失亦戒輕舉上再三稱善一日與公論性上曰朕每讀孔子性相近及上智下愚不移之說簡而易明知卿嘗從郭雍於此似有得豈曽見程頥乎公奏雍父忠孝嘗侍頥時雍尙防蓋得其傳於父耳初雍已封衝晦處士於是加賜頥正先生十六年春光宗登極公獻十箴一曰業難成而易敗宜兢保之二曰道甚簡易在尊所聞三曰畏天之威四曰存心公正五曰賞罰不可妄六曰奬亷戒暴七曰訪民疾苦八曰理財以義九曰姦臣生亂甚於兵燹十曰自治乃可理外又論治天下必有家法爲長久之道又乞舉人望以聳動中外又論二節三近宴飲妄費二節也執政大臣舊學名儒經筵列職三近也上悅四月遂進中執法防補闕薛叔似拾遺許及之並移卿監公言壽皇復置此官用意甚逺今名遷而實廢非新政所宜頃之徙權工部尙書力請去以直學士知泉州又辭遂提舉江州太平興國宮凡歷三任紹熙五年十一月九日以病卒享年七十有四官至朝議大夫娶胡氏封淑人內助爲多二子峴通直郎新江淮等九路都鑄錢司檢踏官峙蚤沒三女適進士丁南容胡定彭煟伯孫男四人淮廸功郎新筠州髙安縣尉渭漳澧皆登仕郎孫女三人長適歐陽珙次許胡逢吉一尙防公孝友慈祥助以學力毎志於仁勇於義躬自厚而不責於人事親飬志無違教二弟義兼師友詰亦中第丰城益程筆力豪俊公誨之曰詩詞特逰士之雄耳程卽易業登科問道請益者履滿戶外公隨其材器勉使成立姻戚交舊處之合宜疾病死亡隨力周卹後生求詩文筆札應酬不倦人人滿所欲而去初居縣南之竹坡榜曰良齋晚徙邑東竹木參天巖桂尢多命曰桂山二名聞於中外予在從班嘗被防薦士及公姓名上遽曰是所謂良齋耶予問陛下何自知之上曰朕見其性學淵源五卷而得之耳公平生著述至多有良齋集四十卷論語詩書解各二十卷春秋左氏講義三卷柏臺諌垣奏議各五卷經筵總錄【闕】三卷其它如金石庵類槀鈐岡約卓筆隱堂記自嬉集楚塞從槀云根叢槀樵林機鑑南坡學林天上詩稿江行雜著景符堂文稿尙數十編嘗進孝史五十卷詔付祕書省公量宏履坦行以忠恕待臧獲怡顏和气皆得其歡心每語人云吾自得頥正先生簡易之說用之不盡蓋亦天性也以慶元元年十一月甲申在袁州分宜縣神龍鄕鐘山裏先塋之側其子以公髙弟宣教郎新知衡陽縣歐陽朴所述事實求寶文閣待制楊公萬里表公之墓凡文章行誼登載已詳鄕人又曰螭首趺刻爲歌詩以詒來世法也復使來請其銘曰

舜逺不仁咎繇是翊舉直錯枉枉者自直念昔淳熙千古若稽公任防諌斂藏角圭言忠謨嘉可獻否替彼激以訐視之何細司直於朝消伏兜共簡易之學始終頥雍展也醇儒其儀不忒詩廟諗工亦彰聖徳

文忠集卷六十八

欽定四庫全書

文忠集卷六十九【平園續稿二十九】

宋周必大撰

神道碑九

寶文閣學士通奉大夫贈少師梁公【汝嘉】神道碑【嘉防三年】

髙宗初元自幸維揚而周旋江浙然後定都臨安當是時忠足以尊君親上才足以撥煩治劇論思則援古證今治郡則知所先後如戶部尙書梁公誠所謂國家之寶臣不可以無傳也公諱汝嘉字仲謨處州麗水縣人曽祖訥祖佐俱有隠徳父文林郎固贈光祿大夫妣普安郡夫人何氏公防敏悟讀書不捨晝夜外王父淸源郡王何丞相執中奇之奏補登仕郎初以廸功郎主管吏部官告院三被賞循儒林郎調中山府司兵曹事減員攺儀曹每以不可開邊釁爲言帥怒劾奏未報敵兵薄境委公持禦香祝版祠北嶽欲防公死地公蹈履艱危禮成而返用舉者攺京秩嘗辟燕山府路帥屬議論不詭隨帥不悅公求還京師俄丁母憂營常州因家焉靖康初服除就選知武進縣乙酉二月壬子六飛蒼黃南渡甲寅次常官吏駭散公獨不去上異之顧大將張俊刻姓名於禦劍郡人張文靖公守方在朝亦誦公治縣功升通判州事九月加直祕閣增陴濬隍陰爲賊偹俄戚方來防郡守周杞將遁公固畱之賊退遷秩一等旣而敵騎大至杞退保冝興部民數萬倚公安集特遷承議郎未幾擢提舉本路茶塩公事紹興攺元夏漕臣請令亭戶輸二稅物斛佐邦用公言民煮海代耕故皇祐著令估價錢以優之驟變法必將逃亡大失國課公私受害詔從舊法二年春除兩浙轉運判官又陞副使兼權臨安府市皆茇捨數火公始陶瓦易之三年七月進直龍圖閣正知府事首繕庠序以示風化金遣使來適殿柱壊詔亟葺治公心計有餘凡梁柱竹木瓦石丹漆皆度廣狹髙下素爲儲偫一夕告成上自宮省下至營屯及百司官廨區處悉有方始成都邑上諭公曰前政宋輝俗而懶盧知原繆而執今得人矣四年特除徽猷閣待制俄進戶部侍郎仍兼臨安公以【闕】辭五年春進顯謨閣直學士知府事初浙西安撫使移京口至是攺付公遂爲定制六年秋諜報劉豫挾金入防上將幸金陵疑用度不足公以辦告遂爲隨駕都轉運使兼江西沿海置制使七年春再爲戶部侍郎領漕如故九月請外以寶文閣直學士知平江府八年正月駕還公請便郡初移臺州旋易婺州復以戶部侍郎召金人議和樞掾胡忠簡公銓上書得罪公與侍從六人同對謂敵情難測後必背盟禮不可過又言【闕】

太重奏槀多【闕】出公手上不以爲忤當路始不樂防言者謂祖宗時常平總於戶部今以諸路茶塩司分領但置主管官一員爲之屬金穀防失以此又發運使本通融六路財賦致之中都今乃設經制發運使嵗給糴買錢數百萬失回易市易贍軍等錢至千萬緡二者皆狥名失實九年二月詔攺發運爲經制司而提舉茶塩勿兼常平擇戶部長貳一員並領之諸路主管屬官各爲經制某路幹辦公事公遂兼江淮荊浙閩廣經制使三月進權太常伯兼許定一司勅令上擇象簡而賜公示大用意時相諷言路排擊𨿽報聞而公不自安力求去秋以舊職提舉江州太平觀十年冬起爲川陜都轉運使公前謂金必渝平懇辭已而果然東京畱守孟庾降上謂侍臣曰庾不可任惟梁某爲朕言之知平江府兼浙西沿海制置使輟禦前金器以賜至則一新學宮巨木浮海而至適中大成殿梁士民嗟異十一年明州妖僧法恩作亂選公經手仍兼浙東沿海置制使過闕升寶文閣學士上嘗宻以千文號付公有所見勿拘逺近實封直逹公感激恩遇知無不言前後條上便冝如分命諸將控扼要害收陜西戍兵以固全蜀論歸正人不當遣至謂大臣措畫失冝爲諸將所輕願出宸斷毋失事機胡世將𨿽専任川陜冝擇人副之又乞分大軍爲三一據地利一往來策應一畱視營寨使敵常爲客我常爲主又奏用張俊韓世忠嶽飛於西府劉錡守荊南皆奪其兵無復進取之計上毎嘉納逾嵗請祠歸明年秋知溫州未幾夏潦公竭力賑卹並奏江浙閩皆大水願降徳音蠲租稅仍勅有司省不急以補經費十五年四月彗出東方乞下詔求言皆中外噤莫敢及者十六年正月移知宣州悼亡乞祠從之自是凡再任太平宮二十一年起知鼎州再嵗復引疾奉祠二十四年十月二日薨於裏第享年五十九越明年十月丁酉松陰縣恵洽鄕之原階自宣教郎年勞賞典積至右通奉大夫致仕贈右宣奉大夫諸子升朝累贈少師爵自麗水縣男至縉雲郡公食邑自三百戶至二千四百戶實封一百戶公識慮絕人行以忠恕內更劇曹他人膠擾公獨整暇外歷八郡人安其政上用公意殊未已不幸位未【闕】亦弗克壽議者至今惜之夫人葉氏同郡處士俊

之女與公共歷艱難同畱武進名聞禁中心無妬忌稱於族黨子十一人從事郎伯璩承事郎仲璉朝奉郎叔玠朝請大夫季珩宣教郎季璆宣義郎季琦奉議郎季璠朝請郎季璋吏方文采多濟世羙季璵季璹不及仕今惟季珌以朝請大夫尙書戶部郎中總領淮東軍馬錢糧孫一十七人其知名者仲申終宣教郎知明州奉化縣釨終從政郎興國通山縣令叔括登進士第終廸功郎溫州樂平縣主簿鍇紹熙甲科終文林郎衡州州學教授銓廸功郎新楚州塩城縣主簿鉅太學生鑑鄕貢進士鉞廸功郎信州上饒尉鎭修職郎旌徳尉鑰廸功郎新饒州安仁尉銖將仕郎曽孫二十人元孫三人某將仕郎公篤於友愛與其弟未嘗相捨收卹孤甥畢其婚嫁力教子孫儒風彬彬其興殆未艾也旣沒五十餘年丰碑未立季子戶部君方爲時用乃以故參知政事辛公次膺所撰志銘及家傳屬某緒次昔我先太師秦國公早與公逰某以孤童宦學未成已知公譽望在人公亦間從諸父訪先公之後竊有感焉曁某立朝得識公諸子追懷先契其何敢辭乃質之史氏參憶舊聞爲之銘曰

澒洞風塵牧守跳奔公一令耳心存至尊節錯根盤鋒鋩必礪公處其間雍容允濟才難固然知徳尢艱公議人事誠心毎殫訟理政平已曰循吏公曆郡國儒餙吏事維西有樞謂公往諧命乃在天夷爕辰階知公於初紀徳於晚摭實刻辭其尙行逺

史館吏部贈通議大夫朱公【松】神道碑【嘉防三年】

祖宗時擇儒學爲館職自館職擇侍從由侍從擇輔相所謂儒學者明仁義禮樂通古今治亂其議論可與謀慮大事決疑定策文章特一事耳治平中歐陽文忠公在政府奏疏如此防命宰執各薦士其效見於元祐之際髙宗方內修外攘首置祕書省以儲人才他有司治事日不暇給獨職館涵養從容要路闕必由此選國朝盛舉乃復見之新安朱公蓋其一也公諱松字喬年世家源曽祖振妣汪氏祖絢妣江氏父森常曰吾家五世積徳業儒當有顕者後贈承事郎妣儒人程氏公生以紹聖四年兒時出語驚人未冠力學繇郡庠貢京師文體淸新恥於蹈襲政和八年上捨登第以廸功郎調【闕】州政和尉丁父憂服除再調南劍州尢溪尉監泉州石井鎭詩名聞四方他文渾浩流轉惟意所適然【闕】於道爲逺益取經子史傳考其興衰治亂欲應時合變見之事業又因師友浦城蕭顗子莊劍浦羅從彥仲素而得山楊文靖公河洛學問之要拳拳服膺每疑卞急害道取佩韋之說名齋自警在尢溪間靖康北狩大慟防絕自是奔走卑冗假祿養親無仕進意紹興初監察禦史胡世將撫諭入閩公防書告之曰今不自荊襄赴興元結夏人控引五路東向爭中原則當幸金陵固守荊淮柰何局促一方徒費日月竟將何爲世將奇其才歸薦於朝防前執政謝公克家守泉南亦露章薦公學問不冝滯筦庫遂召試館職防問中興難易公乞順人心任賢才正綱紀累數千言辯論精博髙宗嘉賞除祕書省正字四年二月循左從政郎趙忠簡公以元樞都督諸路軍馬約公入幕公以親疾辭防丁母憂七年服闋上已進都金陵九月再詔對公勸上抗志髙明垂精延訪求經逺持久計遂言中興之君惟光武身濟大業可以爲法元帝肅宗志趣卑近宜以爲戒上明日對輔臣稱善且謂光武無可議肅宗𨿽優於元帝然虧人子之行於其【闕】爲可恨也特攺左宣教郎除校書郎是時呂祉代劉光世統軍淮西鄜瓊擁眾叛去廟論欲斂兩淮戍兵衛行都公率同列防言不可亦防金疑劉豫叛兵不可制執而廢之【闕】路不能乘機防乃亟【闕】臨安八年三月遷著作佐郎禦史中丞常同薦公可任大事四月復賜對言國論不過兩端進取者失之疏玩愒者失之媮惟自治觀釁爲上防願陛下並進忠賢修明紀律革姑息振國勢敵不足平也上悅擢尙書度支員外郎兼史館校勘刋修蔡卞所攺哲宗實錄公用力爲多歷司勲及吏部員外郎史職如故實錄成遷左奉議郎磨勘轉承議郎趙忠簡公罷相秦忠獻公當國決意講和公與史官胡珵淩景夏常明範如圭合奏陛下以梓宮母兄天屬未歸不憚屈己和戎曽不思項羽置太公爼上邀髙祖知其詐日夜思所以蹙羽者彼兵疲勢窮太公自歸此今日鑑也秦方惡公異議參知政事李莊簡公又力援公屬金使再至許歸河南地公請用漢制命廷臣雜議又言二三大將握重兵將有尾大之患請復武舉儲將帥選驍勇補周衛擇守帥壯藩籬興太學明大倫以倡節義規摹大率類此秦滋不樂諷言者論公懷異自賢出知饒州十年春也未上請主管臺州崇道觀和議俄變秦蒼黃不知所措有郎官代作自解之奏曰伊尹告成湯徳無常師主善爲師臣前贊議和今請伐敵是皆主善爲師如不濟則陳力就列不能者止當遵孔聖之訓秦大喜擢郎官爲右史而不暇問所引皆誤也是時祕書省寓法慧寺或大書於門云周任爲孔聖太甲作成湯秦大怒疑出於館職相繼汰去而引其黨公遂不可出矣祠滿再任命下而卒十三年三月辛亥也享年四十有七公性孝友於朋友重然諾不以死生窮逹易其節誘進後學揚人之善凡邪佞嵬鄙而逺之沒一甲子秦薨異時名士抑遏竄逐者悉起爲大官獨公無年識者惜之其將終也手書與所善胡憲原仲劉勉之致中劉子翚彥衝屬其子熹使往受業其後遂以奧學髙文推重當世今上聞其名以待制侍講禁中累贈公通議大夫初公卒之明年建寜府崇安縣五夫裏西防山勢頗卑下乃卜慶元某年某月某日遷武夷鄕上梅裏寂歷山中峯僧捨之北公嘗賦詩有鄕闗落日蒼茫外尊酒寒花寂歷中之句玆其防乎待制以某先太師與公爲同年進士故來請銘公娶同郡祝氏處士確之女贈碩人事姑孝謹待內外姻親和順得其歡心後公二十七年卒別建陽縣崇防裏後山鋪東寒泉塢一男熹也女嫁瀏陽丞劉子翔早世孫男三長塾已亡次�將仕郎次在承務郎女三人修職郎劉學古廸功郎黃干進士範元裕其婿也曽孫男五人鉅鈞鑑鐸銓女九人長適文林郎趙帥夏餘未行公平生所爲文有韋齋集十二卷行於世外集十卷藏於家吏部侍郎徐度自言少多與前軰防迨識公及張戒定夫始得爲文之法欲爲公集序未及成而文士傅自得實爲之謂公詩髙潔幽逺其文溫婉典裁非溢美也公母弟橰亦負軼才不肯俯仰於世有詩數十篇髙逺近道號玉瀾集云銘曰

信道惟人窮理以書合而一之乃曰通儒表表朱公邁往於初師友淵源名實允孚蘭防史觀卿才是儲有昌其言有宏厥模人𨿽我抑豈無後圗髙皇更化羣賢畢趨公則逝矣賫志弗紓幸哉有子播獲菑畬追爵黃散肇營新墟掲以銘章永鎭趺

資政殿學士中大夫參知政事贈太師李文敏公【邴】神道碑【嘉防元年】

濟水貫兗與徐居古九州之二其在四瀆得天地質信寛徐之气其澤曰大野是爲十藪之首鐘英炳靈今於故參知政事文敏李公見之始以淵源之學華重之文藻餙王度中以剛大之气扶顚持危晚以超卓之見居安資深允所謂間生之賢者也公諱邴字漢老系出唐郇王禕其十一世孫濤仕五代爲相入本朝歷兵部尙書生水部郎中承休公髙祖也水部生廣文館進士贈兵部尙書諱仲寶加贈太子太保者公曽祖也宮保次子諱景山官至駕部郎中贈太子少傅兩娶藺氏贈咸寜郡夫人公祖父母也朝請大夫諱瑑贈少師公父也娶仲氏鎭國夫人孔氏鄆國夫人髙曽皆濟陰伯祖殿中丞景圭及宮傅濟之任城故公爲濟州鉅野縣人防警敏喜讀書弱冠能文伯父樂靜先生昭玘嘗從眉山蘓文忠文定公禦史中丞孫公覺門下侍郎李公淸臣講論文章仕至起居舍人性靜厚忠實其文演迆貫理穩宻不露斵削公獨得其傳崇寜五年登進士第授將仕郎徳州平原尉上官待以異禮秩滿升從政郎濮州鄄城丞外艱服除執政知其名用爲編修國朝防要所檢閱文字宣和初以儒林郎特除祕書省校書郎攺宣教郎二年十月擢尙書禮部員外郎時中外奏祥瑞無虛日公艸賀表筆不停綴精確典麗三年夏進起居舍人是冬以通直郎試中書舍人賜服金紫五年七月遷給事中閱月權直學士院陳橋顕烈宮成特命公撰文刻石明年八月入翰林爲學士徽宗曰內外制得卿稱職矣髙麗入貢選充館伴防召宰輔親王貴戚宴睿謨殿賞橙橘侍從預者才四五人而公在焉詔賦紀事詩公垂館客夜艸百韻以進上大喜遣中使持示麗人麗人表謝乞傳水以歸凡私覿悉加等適蔡京再領三省言路觀望適公作大晏樂語盛稱鎭圭爲罪黜提舉南京鴻慶宮七年冬除徽猷待制知越州爲政淸簡抑彊扶弱欽宗覃恩轉承議郎詔諸路兵備胡公擇掾屬通明者付以調發城中至不聞兵出議者猶論公前因時宰驟進而不知至眷素厚也坐落職提舉西京嵩山崇福宮髙宗初年復右文殿修撰逾年召爲兵部侍郎再直學士院三年二月壬子車駕南渡壬戌至杭州三月癸未苖傳劉正彥反露刃宮門上登樓撫諭公亟趨前叱責傳等凶熖稍息又諭殿帥王元擊賊元唯唯公扣宰相朱勝非問計防傳等皆在公反覆鐫詰人爲公危公無懼色退勸勝非宻引外援制賊又謂傳所聼者正彥正彥則倚王世修爲謀主宜陽許世修侍從以間之蔑不濟矣太后垂簾旬餘勝非遂奏變故以來從官能助朝廷者惟李邴鄭防協心於內誦言於外乃除公翰林學士防禦史中丞呂頥浩張浚劉光世【闕】等義師起公與權直院張守分撰請復辟表及批答丙午勝非白太后除公與防並爲端明殿學士同簽書樞宻院事四月戊申朔上禦朝明日遷公尙書左丞自朝散郎例轉中大夫公懇辭上賜親札略曰卿毅然正詞气折凶醜萬眾動色具臣靦顏公謝表亦云謀寢淮南𨿽慙素望笏擊朱泚實厲壯心詰責凶渠激揚禁衛迨成復辟實與祕謨蓋出孤忠豈徼後福當時稱爲實錄乙夘大赦其文云斷鼇立極開辟功成取日授龍神明禦正亦公所艸四方誦之駕幸江寜六月依祖宗舊制合三省官攺參知政事防以防秋分六宮百司奉太后如洪州命公爲資政殿學士權知行防三省樞宻院事公與相臣呂忠穆公議論不協防諌有向背意公聞之固辭八月仍本職提舉洞霄宮上念公不己未閱月起知平江府視事三日復從請祠兄鄴帥越失守連坐落職明年復端明紹興元年大禮還舊職十六年五月甲午以疾薨於泉州居第之正寢享年六十有二遺表聞贈正奉大夫八月庚申南安縣石皷山之原爵隴西縣開國男食邑四百戶妻東平郡夫人任氏朝請郎之立女前七月卒五子縝警悟絕人不樂仕進號萬如居士有梅詩百篇終朝請大夫侍講朱熹揭其墓維宣教郎贈朝奉大夫紀疾廢綸朝奉大夫紃承議郎贈朝請大夫五女長適朝奉大夫直祕閣傳自得次適左廸功郎趙如川再適朝請郎晁子闔次適通直郎梁頀次適從政郎仲壽朋次適廸功郎馬諒再適廸功郎傅伸孫男十四人詵承議郎讜承奉郎諤從事郎諌承務郎誼朝散郎謙承務郎訥從事郎訦今爲朝奉大夫荊湖北路轉運判官說通事郎防從事郎�將仕郎詠防諝孫女十一人公天資髙明積學深至早歷淸要號稱文士猝遇國難大節凜然爲廊廟之器嘗奉詔編類平江勤王及奏請本末付禮部鏤板公旣列上卽匱藏元牘後自泉南繳納省中子孫始知一時定計具艸手疏皆出公及朱丞相之手執政著名押字而已罷政十七年避時相不復出讀書作文𨿽病不廢延納後進教誘無倦稱人之善覆防所短若親舊行己未至則質問再三使歸之正奉養簡薄賑卹宗族治家嚴而恕每愛徐孺子申屠子陶淵明之爲人晚棄世故深造以道夫子所聞夕死者蓋得之所著艸堂前後集一百卷行於世其也寶文閣待制趙思誠爲之志諸子遇恩累贈公太師配封魯國夫人淳煕初公薨三十餘年矣近臣及公叱苖劉事孝宗嘉嘆特令定謚其後有司以勤學好問曰文應事有功曰敏易公名今公諸孫惟季子之子訦在典州持節學世其家以公神道未碑逺使來請某久備史官得公出處故詳書而系以銘曰

齊魯之間儒學之淵道閉賢隱祥麟出焉由漢迄唐士多名世公生盛朝亦防乎萃其來儀儀資適逢時以文華國天子所知變起弗圗公奮烈烈靣折羣凶我勇彼懾籌幄旣咨義旗旣麾中外協力乾淸坤夷倬彼宸章粲若星日告於萬邦丕顕公迹上方用公公曰歸歟成功者天寵則難居燕防超然道則深造窮理盡性庶其允蹈生有自來逝也名垂刻詩道周言何敢欺

文忠集卷六十九

欽定四庫全書

文忠集卷七十【平園續稿三十】

宋周必大撰

神道碑十

同知樞宻院事贈太師洪文安公【遵】神道碑【嘉防三年】

洪忠宣公見危授命半世異域白首來歸力陳忠言至計髙宗方引以自近權佞惡其害己不使浹日安於朝廷之上至以漠北僅存之身投諸南荒必死之地身且不閱遑卹其家然而長子丞相文恵公次子樞宻文安公被遇兩朝先後得政又次子翰林公邁未及大用而入從出藩翺翔最久蓋立朝莫淸於登瀛莫榮於代言莫重於掌文柄莫尊於間兩社公旣與昆友疊居並以文章稱天下公又先進或一再至焉其後孫曽印綬相望方興而未艾衣冠盛事世推洪氏易云積善之家必有餘慶傳謂非此其身在其子孫蓋天定能勝人也樞宻諱遵字景嚴世爲饒州鄱陽人曽祖炳贈少保妣紀國夫人何氏祖彥先贈太師榮國公妣秦國夫人董氏考忠宣諱皓終徽猷閣直學士左朝散大夫贈太師冀國公妣楚國夫人沈氏次見文惠碑公児時端黙如成人楚國亡慟絕者再苦學忘晝夜詞章壯麗自成一家紹興十二年春以右承務郎監南京中獄廟冠詞科賜進士出身髙宗念其父特除祕書省正字復科徑入館自公始閣下多前軰皆以畏友待公明年春文恵公繼來搢紳榮之秦熺爲祕郎爲少監勢焰赫赫公守道安恬畱滯不遷九月忠宣去國公求通判守常州湯樞宻鵬舉部使者孫祕丞汝翼待僚吏嚴峻公𨿽少而明擿吏姦臺府爭委以事移倅州守季琛傲愎亦知敬公升佐紹興府未上十五年夏再入爲正字攝行外制十一月湯樞宻執法殿中薦爲禦史方賜對而忠宣公薨服闋召還公奏先臣龔璹均使北廷璹臣劉豫以擅殺人被誅秦檜反贈節鉞臣父抗節乃貶死可謂不分逆順矣詔還忠宣舊職賜謚擢公起居舍人遷郎兼權樞宻都承防二十八年也明年正月除中書舍人賜服金紫殿前禆將轉逹轉防運使王綱團練使公言近制管軍十年一遷二人尙未滿嵗上喜曰步帥趙宻去年求遷詞臣謂宻爲節度使方九年逮今乃除太尉卿論二人軍中自以爲當也時勲臣子孫多歷臺省議者以爲言詔序遷至次對卽久任內祠公奏侍從非磨勘比【闕】序遷可乎三十年正月兼權禮部侍郎俄遷吏部選人詣曺攺秩予奪遲速一出吏手公隨事疏理吏不得肆完顏亮將渝平中外以爲憂沈介使回獨謂無它公請宻爲邊備兼權吏部尙書舊制文武臣致仕任子許所在州保奏或請必由本貫革欺公言宦防蜀廣或數千里自有勅牒可驗詔仍舊法公旣以近臣兼承宻防邊防民隱毎爲上言二衙春夏牧馬夏菇城仰給蘓湖秀三州適積水冒田有司預請倍輸夏麥以補芻粟北人索絳陽郭小的安化劉孝防等二百家公皆執不可軍器利命公料簡公區別良窳眾謂熟於軍旅者未必能也上以是有大用意入翰林爲學士典銓如故明年禦史論湯丞相思退章不下內批以大學士奉祀當直例作平詞諌官云云公連請去三省擬除敷文閣直學士上令進徽猷提舉江州太平興國宮閱三月平江闕守上親用公先是金主命張忠彥堅壁鳯翔拒吳璘以劉蕚政擾襄漢自將精鋭及簽軍分冦兩淮謂我悉兵扞邊乃別造舟膠西【闕】河北壯丁雜金人號大漢軍統以蘓尙書者將由海道乘虛搗二浙諜知其謀詔浙西總管李寶率舟師禦之公竭資糧器械濟寶寶乘風盡焚其舟亮謀旣壊忿躁就薨寶由【闕】大夫超授靖海軍節度使公有助焉步師李捧嘗請斷吳江橋防兵入或又欲塹常熟縣之福山限其騎軍公曰審爾是棄吳以西耶凡堂帖監司符令皆收不得上幸金陵從衛百須傍郡承迎不暇入公境獨無過求公謂官拘商船聚近海縣募水手畱民兵夾運河築烽防徒費無益悉條奏散遣吳人徳之三十二年夏上將內禪趣召公曰詢來期遂還翰苑凡傳位及登極赦上太上尊號追冊安穆皇后並封三王制詔皆公視艸六月進學士承防兼侍讀隆興元年知禮部貢舉皇城邏卒挾內侍王允修侵辱士人公引蘓軾奏陳慥故事以聞閩士揖其友邏者指爲傳義欲掖出之公命卒業一士賦擅塲又有對防剴切皆傍犯名諱公爲取防許降等奏名前二人林光朝樓鑰也陳自修試詞科擬制一語聱牙被黜公薦其才學特與教官其愛惜士類如此五月同知樞宻院事張忠獻公以元樞督師江淮公與宰相協心幃幄凡處分機要平議對境書檄敷陳曲折率稱上意公前在從班與正言周操議論不同至是操爲侍禦史將以和戰不決彈公疏未入語漏上徙操權吏部侍郎公不自安求去上卻其章請益力以端明殿學士再提舉興國宮還鄕傾貲葺園圃築小隱堂日與昆朋賦詩飲酒極溪山之樂乾道六年起知信州民遇吉凶及營造困於科酒諸縣重賦斂州市物虧其直公家鄰郡素知之至卽亟爲罷行旬日驛召赴闕奏事時江東圩田壊徙公知太平州前政郎周禦史聞公來不俟合符馳去追餞十里曰前日國事何嫌今不爲子孫契耶交懽而行公躬履圩埂勸相徒役用工數萬人忘其勞轉運張松妄奏圩未嘗決民無轉徙止當責成圩戶裁省雇募公乞朝臣按視於是將作監馬希言監察禦史陳舉善繼來直公之言圩成合四百五十有五松方別治漂水永丰圩過料工費民都逞憾公曰郡當嵗儉方振卹流移勸分乞糴如割股不充喉尙能飽他人之腹乎力訴於朝就除知建康府兼本道安撫司行宮畱守上諭當制舍人範成大載公治績且許入覲時虞丞相允文有意北徵先移駐侍衛馬軍驟增萬竈勑公同二府議於內殿公奏呂恵卿請與弼臣同對神宗赫怒近太上在金陵張浚司防鑰亦不許偕執政奏事願別班引上批所委體大共議勿辭蓋近比所無也進資政殿學士寵其行至則蠲苖米耗剩許民自持斛槪徧走郊野位置營壘民居及冢墓一無相渉諸將不能易上賜手札曰塞地異同卿挺身任責非乃心王室疇克爾逾年役興禁卒醉酒揺眾公磔於市帖帖無敢噪禦前軍嘗晝入旗亭挺刃椎壚公付獄驛聞統帥懼罪乞付軍自治上怒罷統帥公亦貶秩二等頃之還營乞工亟還元官加大學士屬部饑公疲精捄荒食少事多庸醫勸服礬石鼻衂不止暮夜江船火近大軍倉公馳捄疾益侵祠章三上淳熙元年春乃許提舉臨安府洞霄宮十一月甲午薨於裏第享年五十有五積官大中大夫贈宣奉大夫爵本縣開國子食邑六百戶四年正月丙午湖陽七蟠山之原妻咸安郡夫人朱氏尙書右丞諤之孫朝議大夫正剛山翰林狀公遺事上太常謚曰文安有文集八十卷東陽志譜【闕】各十卷錢譜五卷男子三人�今爲奉直大夫新知峽州椐早世橰今爲奉議郎新兩浙轉運司幹辦公事賜緋魚袋女六人四不及嫁其二適禮部尙書木待問提轄左藏東西庫陳由義今俱亡孫男七人價舊名恢今爲奉議郎淮東常平司幹辦公事悅承奉郎早亡伷通仕郎僖承奉郎侹伸倓未仕孫女八人長適儒林郎新四川總領所幹辦公事余忠卿次通直郎前知徳化縣汪杲繼室以其妹次許進士楊景受二夭余行曽孫男三人艾將仕郎蔚登仕郎著將仕郎以二子升朝累贈太師咸安後公十二年十二月薨與公同穴贈秦國夫人昔某試館職公實發策孝宗初元分掌內外制每議事輒聨名相與至厚以是峽州逺求墓道之碑惟公靜重通明平居言不輕發上前議論纚纚語簡而理足𨿽以文進政術自髙與物無競家無餘資某旣備書見聞復系以銘曰

劬躬燾後有開於先進徳修業惟嗣之賢嗟嗟忠宣奮身致主生死朔南兩極艱苦天實恫之三子英英科名宦逹公則先鳴翔於樞庭底績三鎭有猷有爲謂復得政何徳之臧而年勿長惟文與行沒世彌彰彼崇者立屹立斯石詩以颺之有永無斁

和州防禦使贈少師趙公【伯驌】神道碑【嘉防四年】

太祖皇帝七世孫和州防禦使提舉佑神觀贈少師諱伯驌字希逺系出燕懿王王生彰化節度使惟忠彰化生宣城侯從謹號宣州位宣城生崇國孝秦公世恬崇國生嘉國公令晙嘉國生左朝奉郎贈大中大夫子笈公大中第四子母碩人劉氏毅肅公昌祚孫紹興初以嘉國遺奏補承節郎監紹興府余姚縣酒稅樞宻韓公肖冑以一代人物薦於朝歷監臨安府市舶務潮州商稅臨安浙江稅髙宗耆米芾字芾嘗奉詔書志銘眞迹進禦喜曰令晙及從蘓軾黃庭堅故子侄皆業儒朕在宮邸知之召對待以家人禮錫帶賜第屢侍淸燕攺侍衛司馬幹辦公事浙西安撫司幹官隆興二年擢本路兵馬副都監兼職徳壽宮進兵馬鈐轄乾道六年金國遣耶律子敬張僅來賀防慶節假泉州觀察使知闔門事充接送伴副使者聞公議論激昻甚加敬憚初孝宗銳欲恢復用宿將李顕忠邵宏淵大舉北伐𨿽二將不咸王師自潰然威靈所加中原多響應者敵由是委曲求和上亦思蓄鋭再舉姑從之當時敵求海泗我若求鞏洛如鄭璧假許田於理爲長況彼以太上爲兄書儀一用敵國嵗幣復損十萬已計其大豈計受書細禮此自謀臣欲速無逺慮之失也是夏上命起居舍人範成大充泛使議二事金許遷奉徽宗及欽宗梓宮至於受書亦無峻拒意防遣中書舍人趙雄賀金主生日選公爲副南渡宗室北使自公始十一月己巳某夜直玉堂大璫霍汝弼出禦札云生辰使兼賫國書一封理防受書卿可擬進立具艸付弼明言尊卑分定或校等威叔侄情親豈嫌坐起上批付宰執商議二札並得家藏後四日召見褒諭云卿能道朕心中事因宣示成大所攜回書讀訖奏臣不知彼說陵寢豈可正及受書上謂難爲辭奏云容臣與宰執謀別作意度退至都堂而商議之批已先下某添一聨云惟列聖久安之陵寢旣難一旦而輒遷則靖康未返之衣冠詎敢先期而獨請宰執難之七年正月雄等行壬辰宰執謂予對境果移文問二事悔不用君言予云幸雄未出境冝易國書而徼對境所問附賀生辰使副仍錄本付雄等毋如呂夷簡不使富弼知書意也諸大夫以爲然奏遣宻院使臣追及雄等於旴臺敵自此始無說前公與雄陛辭上以賀書授雄別緘授公敵遣盧璣烏淩噶仲傑接伴知持禮特用宗室待遇加厚父老亦嘆曰此我家天族也老嫗有流涕奉壺漿者至保州馹公率官屬望國初先塋禦莊淒愴稽首人爲動色公與璣輩在道誠意相孚璣問此行無他求否公及別緘璣必問盱臺之檄喜公無隠亦頗通情嘗詰公南朝移司馬屯金陵似將遷都又濠州人夜劫靜安鎭馬殺死軍兵無乃求釁有諸乎先是旴臺守龔鋈禁止騎兵作過人犯者必斬公攜印榜示璣且謂渝盟不在移屯動觀聽璣等皆冰釋曁入見雄與公各進國書入辭亦各授答書公再三奏從違其宣徽使敬嗣暉傳命云已載書中勞還上恱自武翼郎超轉武翼大夫俄陞本路副總管公贊帥優支將士餐錢精教閱明階級捕逃亡禁私役一日內教上謂驍勇不減三衙褒諭帥守趙磻老磻老歸功於公特領榮州刺史淳煕五年公子司農寺主簿師輪對上曰卿父宗英旦夕煩一出明日遣內侍問公浙西刑獄轉忠州團練使時議分屯四明水軍於平江之許浦委公相視公言防浦泥沙膠舟利屯輕舠若戰艦當泊靑龍鎭詔可郭大用代於及爲統帥欲毀民居夷丘墓繕營壘公請市閒田公私便之蘓湖闕守公皆兼攝晝夜服勤庭無畱訟防已裕民財用贍足江陰士人吳姓者罪當杖而情可恕公緩之迄用赦原吳興元犯法公命教授笞以學規愛惜士類如此或得盜賊囊槖鋤治不少恕特轉武功大夫和州防禦使以勤瘁得足疾七年冬師接伴金國賀正者上令過平江爲朕屬卿父謹疾自愛許送伴回程少畱八年天慶觀火焚正殿公籍黃冠私帑一新之上賜筆金闕寥陽寶殿並親札賜萬緡助雅飾行在闕尹上欲用公固辭詔令奏事畱奉內祠九年正月特落階官以正仕並提舉宮觀張燈宴客自歌所制樂府酒罷欲寢無疾而逝十一日也訃聞兩宮軫悼賜祕器以斂年五十九是嵗三月三日平江府吳縣至徳鄕觀音山十一年師睪用大禮恩乞易公文階換通議大夫累贈至少師初娶楊氏廣西塩干革之女先二十四年卒再娶劉氏昭懷皇后弟儀王安成曽孫後公十七年卒皆自恭人累贈秦國齊國夫人並祔焉二子師以文采第進士才猷歷內外要劇嘗守臨安歷工戶部二侍郎今以龍圗閣待制帥維揚師弇武經郎新常州兵馬鈐轄五女長適訓武郎董玨廸功郎湖州烏程縣主簿李秀實再寡次適故通直郎知江陰縣陳防又適武功大夫主管神祐觀張延裕次適文林郎新臨安府觀察推官胡如祖次適故承節郎寄班祗續湜孫男三人希蒼承直郎建康府駐札禦前諸軍都統制司書冩機冝文字希虞保義郎監潭州南嶽廟希祐文林郎太平州蕪湖縣丞孫女二人長適從政郎監紹興府諸曁縣中浦犒賞酒庫揚訓次適宣教郎知紹興府嵊縣詹人民亡矣公風神警邁性識明敏束防父毀瘠過哀旣娶與秦國事母孝敬兄沒撫孤侄過已子割俸助嫂蓋自大中繼登儒科仕止佐州篤意教子孫至公博洽醖籍長於歌詩心畵取法晉唐助防戱於丹靑食客常滿座羅列書畵弓刀自娛而無聲色之奉疏財重義欲種徳遺後世家無餘資髙宗知其居陿隘輟地基於比鄰仍給工役費以益之甫落成而師唱名在丙科又摘禦前聞喜宴詩大書榮桂榜其樓後數日孝宗宣引奬其義方之訓兩朝宸章充滿篋笥士艶其榮自號無隠居士有詩詞二十卷藏之家予久與公父子同朝至是楊師按贈典子爲侍從父極三少乃以族人故中書舍人彥中所次行實請碑墓隧爲之銘曰唐興聖典姑臧攸自歷世惟七揆實賢裔人門第一蕃酋知貴洵羙亞師有華帝系名聞幽燕厥亦北使僅登扞防丕載髙位顯允令子一品追隧勒銘昭之前修是繼

武防軍節度使贈太尉鄭公【興裔】神道碑【嘉防四年】

顯肅皇后當徽廟太平極盛時正位中宮恭儉有容聞於天下族屬往往被服儒雅戚畹儀之髙宗南渡諸後家多阨於兵惟顯肅之侄榮國端靖公諱藻舉宗扈蹕久領上閣以使相奉朝請考終於家公蓋其猶子也自以才敏結主知歷中外予長樞廷來承宻防聨事三年見其議論正職業修又與予同生丙午以是其子持祕書丞龔頥正所狀行實求碑墓道誼不得辭鄭氏世家開封公初名興宗字光錫孝宗選介北使賜名興裔曽祖諱紳太樂平郡王追王南陽謚僖靖妣秦國夫人李氏蜀國夫人任氏祖諱翼之陸海軍節度使贈太師魯國公謚榮恭妣宗女仁壽郡主父諱蕃武經大夫和州防禦使贈少師妣燕國夫人趙氏公早孤父事榮公紹興四年用顕肅遇明堂大禮恩補成忠郎監潭州南嶽廟幹辦祗庫昭慈聖顕皇后宮內外巡檢志在問學畱林下六年未嘗干進監鎭江府權貨務都茶塲歷秀州宣州平江府兵馬鈐轄隆興元年陞江東路鈐轄乾道初畱司治行宮望幸公謂勞人費財且都統及馬軍行司擇帥未善孝宗由是簡注三年徙閩路入對詢守令臧否公誦所聞上曰卿練逹時務習知吏方行當用卿防復置武臣提刑七年就使本路郡守與寓公因詩文交訟獄久不決公平反之甌寜有殺人亡命者干系日眾公乞摘斷上喜遙頌髙州刺史福帥常用大臣監司例不可否獄事公獨舉其職制檢驗三格目一申本司一上所屬一付被害之家參互考實遂著爲令四郡屢更塩防漕臣請易綱運爲鈔法公極言其非又謂薦舉不公選人冝參用考任縣尉捕盜攺秩多僞當加審覈海防倐去忽來調兵常無及冝復置澳長防至徑率民兵禦之又言中禁兵事藝未精仍多私役漳州野象害稼民設機穽而獲州縣追取其齒無敢捕者悉條奏罷行之八年領成州團練使示旌褒也或傳敵有異志召爲生辰副使覘之使還具言無他提防浙東刑獄淳熙元年易浙西鎭江軍習水戰貴近將命在焉大風舟壊士溺詔公審視公以實聞有不樂者徙公江東請祠歸九月除知闔門事兼幹辦城皇司十一月兼樞宻副都承防接送賀正使者步軍營婦楊殺旁舎児取臂釧而棄其屍廷尉論如律刑部以無證佐出之詔公與禦史雜治得實上曰朕固知鄭某能辧此以其亷貧特支眞俸賜第百官宅仍給營造費公自初仕積十四遷至武功大夫領和州防禦使四年特轉右武大夫四月丁母憂六年免防職任如故防副館伴又充明堂大禮行宮使八年落階官正除均州防禦使九年再使金國遷潭州觀察使榮國薨公請閒致追報之義提舉佑神觀十三年起知揚州不拜明年帥廬嵗儉力舉荒政活饑民爲多十五年復徙維揚適承匱乏樽節百方初在淮西卻鄰道互送禮公至按籍有支無收前政俄坐妄費編戶茅舍因大災貸民萬餘緡陶瓦一新之復請於朝免責其償楚州議攺築舊城或云此韓世忠遺其基不可易上雅信公特命臨視闕地丈餘板幹堅宻上閱奏喜曰鄭某不吾欺也久之以餘力葺學校立先賢祠定部轄民兵外差法作成士气濬漕河治橋梁創義塜細大畢舉光宗嘉之紹興初年特遷保靜軍承宣使二年召領內祠充明堂大禮都大主管大內公事今上卽位四明調守公在選中兼沿海制置使蠲常賦撤私稅闔境便之慶元五年告老制授武參軍節度使中興後轉節度使致仕如前執政葉夢得自觀文殿學士而換劉貴妃父由兩使而遷止降外制至是時特宣麻蓋異恩也爵自壽昌縣開國男食邑三百戶累封郡侯食邑一千九百戶寔封二百戶方從容賜第築退庵以佚老九月三十日以疾薨於正寢壽七十四特贈太尉公天性孝謹燕國之防幾至於毀榮公將終分以餘資公辭曰叔父素卹宗族願立義莊贍南北眷至今賴之上前論事隠孝嘗嘆風俗苟且公曰陛下當治其本凡將相大臣審擇而篤信之使安其職則苟且之習革矣上以爲然職事所及間薦人才未嘗使知平生寡嗜欲毎從榮公講論朝儀退語諸子喜誦白樂天詩取言行可法者爲聞見錄故其逝也九重震悼宰執曁文武朝士皆賦哀挽舊治士民祭奠絡繹有司定謚曰恵肅娶林氏同知樞宻院事吳郡文節公希之孫贈碩人前公十八年薨子男四人長挺【闕】大夫忠州團練使新知揚州次防成忠郎早亡次損從事郎浙東茶塩司幹辦公事次【闕】文林郎浙西茶塩司幹辦公事女六人長適承事郎前添差兩路轉運使催促物料官髙大可次適承直郎前知池州建徳縣劉植次適武節郎太平州兵馬鈐轄張莘次適奉議郎提轄權貨務都茶塲王子防次爲尼賜號直戒大師次夭孫男二人鑄保議郎早世次鐸承忠郎閣門防班祗孫女一人諸孤以是年十二月庚午公臨安府余杭縣石門山從少師之塋其銘曰列聖法家髙出前世姻戚多賢相率勉勵英英掌武其美能濟進不以防從政果藝張旜朔漠覘國無蔽攬轡閩浙祥刑有惠導防籌幄司儀班綴淮壖撫綏鄞海莭制顯庸交奏宸指黙契引年告歸旌節裏第胡不百年遽逐川逝咨爾後人引之勿替

文忠集卷七十

欽定四庫全書

文忠集卷七十一【平園續稿三十一】

宋周必大撰

墓志銘一

胡斗南【箕】墓志銘【紹興五年】

紹興十三年髙宗皇帝復置國學於行在所四方英俊挾藝求試以萬計江西素號士鄕越明年中選者通一路才三人而友人胡斗南在焉自是或畱肄業或歸省親往來四十年聲譽日聞凡閩浙江湖先進若後生一逰成均則知斗南姓名曰是修身安分通經而贍於文者爭願結交人謂釋褐可日月冀而連枉有司中間僅一遇覃恩免舉一以詞賦獲舉迨升捨就試蜀人李賢良垕考其第一禦史揭榜復疑人數不應式罷去祭酒司業博士正錄無不嗟惜之後值徳壽慶八十恩乃授廸功郎監潭州南嶽廟淳熙內禪循修職郎又數年而沒其初終如此今夫學者不知進徳修業每考得失於占筮一或連蹇非怨天則尢人惟吾斗南學成名立自鄕逹於國皆曰當然乃獨不然嗚呼可以言命矣君諱箕字斗南其先自秣陵徙廬陵曽祖將仕郎諒祖鄕貢進士方中考宗古盧溪王先生庭珪嘗銘其墓君防而志趣不羣旣長貫穿經史尢精於春秋爲文下筆數千言衮衮不休間得異書口誦手抄忘寢興已無倦事親篤孝免父防櫝衰冠於墓次遇忌日及嵗時必登塜而服之母太安人陳氏無恙時間嵗自學謁告徒步數千里不憚勞諸弟借君教導皆有聞其季籍登第攺秩不幸早世君平生介潔亷方一飯不輕就一毫弗妄取服用簡質居無惰容與人交謙恭誠信未嘗戱侮鄕鄰有不善惟恐其知胡氏大族叔父資政殿學士忠簡公帥以嚴正羣從畏憚惟待君加禮君亦有聞必告忠簡公每於廣坐褒稱之風勵其餘生七十有三年以紹熙五年二月六日卒取曽氏安逺令耑之女四子楷模格標伯仲嘗同試春官楷仍再舉文尢髙二女長適鄕貢進士倪升卿一未行孫男四人黯爕【闕】焌女四人遺槁三十卷三傳防例三十卷孫吳子注解並藏於家諸子卜是年十一月丙申吉水縣中鵠鄕溪塘蕉坑之原以狀求銘予與君防久知君爲深銘無愧辭銘曰

行著一鄕而能不施於邦文傳四方而利止賔於王惟徳之彰惟子孫之昌嗟吾斗南庶幾不忘

宣義郎致仕賜金紫魚袋胡公【昌齡】墓志銘【慶元元年】

江西多名士吉爲冠自吉言之廬陵胡氏爲大族羣從百數多通經工文章守禮典靖州治中汾宣和己亥上捨釋褐循州錄事參軍剔中甲辰進士第髙廟龍飛策士於淮海忠簡公以直言擢殊科益宏厥家其後大理寺主簿鎬知蒲圻縣籍相繼登第秋舉殆無虛榜它姓莫敢爭衡公於忠簡𨿽從侄而年相邇同事蕭先生楚學春秋俱號髙第自公之祖已貢於鄕公當弱冠侍其父赴大比試父升而公黜公喜曰吾固不欲父子同薦妨他人自是才名章章人謂一第可唾手取迨年四十始上春官又二十五年當乾道己丑乃以特奏名對防萬餘言唱名入髙第初補將仕郎類試中選授廸功郎靜江府司戶參軍帥守張敬夫儒宗吏師不輕許可咨公以府事潔亷正平闔府稱美滿一嵗謝去敬夫曰君精力尙壯何去之果公曰某昔鋭意亢宗今蹉跎至此姑欲應京秩格爲門戶計耳敬夫不能奪賦詩饑之攺承務郎致仕時淳熙四年也疊值徳壽宮慶壽恩十年賜緋衣銀魚十三年轉承事郎賜服金紫壽皇內禪轉宣義郎蓋家居優防者十有六年紹煕三年十月二十七日以疾卒享年八十八明年九月壬午縣之儒行鄕仙壇嶺母塋之側治命也公諱昌齡字長彥曽大夫諒將仕郎娶臧氏大父方中娶歐陽氏父仔母羅氏生公九年而沒遺言勉公學公泣而志之終身篤事繼母劉氏解氏俱盡孝解先適黃氏有女嫁公從弟生子棟而寡公收卹教育使有成立紹興己邜慈寜慶典解封孺人創佚老堂忠簡公爲之記家故貧銖積寸累不憚苦節獨於賔祭致厚族姻不能自存者周急無少靳自防至老學日益冨每著書援證古今是是非非不休喜藏異書手自讐校有文集五十卷娶朱氏先一年卒四子長樁季根早世曰柢曰栒四女存者亦兩人張沆劉之防其婿也孫男曰苂爌女許歸歐陽瑩余與公防久矣侄繹實娶公仲女不幸偕亡而公念舊弗替年過八十猶嵗以詩遺余大篇小楷少年者自謂不及公今已矣柢來請銘其可辭銘曰

孝於親及宗姻儉於身丰祭賔少而篤學老益勤仕焉遽止晚力榮初終誰毀譽則聞謂銘不信諏鄕評宋故連州彭史君【堯輔】墓志銘【慶元三年三月】

慶元元年冬連州史君彭道夫以病臥家士大夫問訊者轂擊袂屬惟恐其不亟瘉也十二月二十八日竟不起疾於是弔客數倍於前識與不識皆咨嗟太息以謂道夫謹飭而和明敏而恕冝光顕於世乃止二千石宜至於耄耋乃五十九而止是命不副才仁不畀壽也有日道夫之弟堯弼泣而請曰始叔公南安公未有子嘗子堯弼叔父有子乃歸賴吾兄教育成立且盡推祖產與我今無以報矣願聲之銘詩以著厥美予聞書曰惟孝友於兄弟施於有政士大夫所以愛重道夫抑有由也則敍而銘之彭氏世家吉州之廬陵道夫諱堯輔曽祖皇任朝奉郎贈左正議大夫諱衎妣碩人蕭氏祖皇任右朝請大夫尙書戶部郎中總領湖廣江西京西財賦贈金紫光祿大夫諱合妣文安郡夫人黃氏通議夫人李氏太寜郡夫人曽氏靳春郡夫人黃氏父皇任右廸功郎南雄州保昌縣主簿贈奉直大夫諱楚老妣恭人劉氏道夫以戶部致仕恩補將仕郎隆興二年試文冠南銓擬右廸功郎栁州馬平尉簿桂帥中書張舍人孝祥數委以事每稱其能去爲靜江府司理參軍用舉員陞從政郎淳煕元年移贑州錄事參軍獄囚危有志罪不當死鄰郡貢士黎實爲仇家誣以當死提防刑獄皆欲殺之至盛怒臨道夫道夫堅持不可卒直其枉官軍捕茶防間俘平民道夫悉平反之它不以權執移不爲囑托私者尙十餘事薦章交上四年攺宣教郎七年知贛之石城縣逾歲爲部使者以私意劾免時畱丞相作州誦言非辜使者防悔悟謝它日言官亦以是擿其過道夫遂起知江陵府枝江縣縣在水中央嵗罹巨浸乃用工二十四萬大爲隄防水不能齧又以招糴易和糴境帖帖則葺縣庠教養生員仍卽三卿各立小學士民歌舞之十五年賜緋衣銀魚紹熙元年通判興國軍舊科黃河埽岸衣絹其後均之正稅疋錢六千五百道夫力言於本路轉運林湜爲裁其數疋凖五千而以漕計代輸其餘人兩賢之綱馬道出屬邑之永興敷芻糧擾甚道夫請括逃田充其費大治縣三山產鐵爲私鑄窟穴姦盜雲集道夫請調江州軍二百人駐湋源契口遂解散四年造朝畱丞相適當國進擬道夫知連州陛辭論天下平治日少願毋玩目前之安因及枝江義勇差役興國私鑄上皆嘉納積官至朝散大夫妻冝人黃氏先十年卒三男嶽廸功郎新監潭州衡山縣戶部贍軍酒庫岊當以防補官嵤尙防三女長適從事郎袁州司理參軍康奭之次適修職郎新彬州桂陽縣主簿董九成季未行孫徵女一其用二年三月丁酉地在本縣髙澤鄕義秀山之原初道夫之生戶部赴召道夢神人以得孫戶部異之五嵗能讀書十五防父哀毀如成人事大父諸叔孝敬盡禮逾冠入仕已能持心近厚及臨事則毅然有守未嘗苟且故所至多可紀藏書數千卷集前言往行以爲軌範善與人交尢尙義周急故居鄕無間言銘曰

五常之教兄友在中或防於墻惟貨之從怡怡道夫防孤匪【闕】仲也來歸先疇畢後才能禮多念慈則那鄕評喟然以勸其他

京西轉運判官方君【崧卿】墓志銘【慶元二年】

故人林枅子方才髙而守正吏事號彊明其守信州稱上饒宰方君季申不容口時淳熙丙申嵗也子方嚴於取人予常紀之後十五年奉祠歸廬陵季申適來守見其決事如流往往飭以儒雅庭無畱訟刑罰日淸凡未運力勝皆罷其算嵗省本邑月解錢數萬緡大蠲積逋以寛民力而用自足郡庠故存歐陽文忠公祠它無所問君卽後圃創六一堂繪像以事其先壠在屬邑瀧岡下令尉捐俸葺之又裒公翰墨及集古防眞迹刻示四方皆前人未嘗及者君去後開三守人人爲予言凡疑獄滯訟經方君剖決者一字不可易其政如此予每誦言子方知人今豫章牧右文殿修撰蔡公戡狀君遺事且道其子之意屬予以銘其何可辭君諱崧卿季申字也九世祖自光州固始縣徙家興化軍族系日繁曽祖早祖淵皆不仕父憲文林郎南息州陽江縣令後贈朝議大夫陽江卒七月而君生稍長能自力於學登隆興癸未進士第試教官中之以左廸功郎爲紹興府學教授未赴丁所生母張宜人憂乾道丙戌起家湖廣總領所幹辦公事秩滿陞從事郎賞循文林郎添差淮西安撫司凖備差遣防省員徙兩浙路轉運司屬官積營造功循直郎用薦者攺奉議郎知上饒縣初葉丞相顒著治縣法一編世服其能君其婿也能遵行之縣凡七十二都保正副百四十人君令旬分四番番三十五人送詣縣受約束皆給【闕】歷有故追呼批歷授之無則奉歷而退人旣不勞事亦隨舉保長則掲示當輸之戶及其數五日一集出納明白上下簡便先是督鄕司具民之物力髙下毋敢不實封文書案問遇當役者爭承則啟封參考親加詰問情僞得人欣然就役常平使者潘畤以名聞召赴都堂審察通判明州壬寅秋旱守委三倅分行六邑荒政君主奉化象山獨無饑民定海縣鳯浦沈窖二湖久爲浮屠氏擅其利民失灌漑君適被朝命一切正之乙巳春選知無爲軍未上攺南安軍肇新貢院條教簡嚴郡人祠君於學積官朝請郎防康壽皇帝登極轉朝奉大夫諸司奏臧最入對論監司當隨所見按吏今乃牽引它司文章以爲驗不幸出於私寃何自伸願禁其然上嘉納焉紹熙元年春除知吉州州以大治用招軍賞特遷一官二年擢廣東路提防刑獄三年從廣西轉運判官君大講塩防防計更法之病諸郡實貨若干漕司嵗得若干畫十二條上之且曰本路民困矣乃椎剝以餉武昌又助靖州是謂瘠已以肥人請裁其數躬冒炎瘴徧行象橫欽亷欝林【闕】

栁等州諏詢其利病將復告於朝防得渴病求奉祠朝廷閔其勞以京西風土髙爽易漕優之四年秋道長沙子適在焉畱語累日君以渴爲憂明年三月二十五日竟不起享年六十積官朝請大夫歸本軍瀬溪祖居之東原蓋慶元三年正月壬午也妻葉氏封宜人二子直孺信孺皆【闕】仕郎君風神警邁議論過人才具恢宏善治盤錯他人刼刼已常休休至於薄物細故皆經理有法度博觀載籍因流溯源不極其本弗措也築最書堂聚書四萬卷手自讐校尢喜韓昌黎文爲舉止十卷附錄五卷晚別成箋校十卷奧篇隠帙捜求殆徧時時發明韓公爲文之本意非但志其所出而已在南安續橫浦集至京西補襄陽志正譌謬甚多詩文辯麗略無陳言二子類爲家集二十卷嗟乎以君之才使仕於朝掌邦計條使牒無不可者而用流郡國粗試所長迄無以大顯於世是可惜已爲之銘曰

防夏淵源由求果藝古難兼之況乃後世彬彬季申少自刻勵兩邦三路有政有恵宜登史闈冝贊邦計未殫所長胡疾而逝吉民去思永矢弗替冩諸銘章以表幽竁

宗室澹然居士【公衡】墓志銘【慶元二年】

唐虞成周同以睦族治天下而禮樂之教爲急卿士多世冑國家賴之由漢迄唐𨿽存屬籍逺則無紀祿亦弗及信厚防矣本朝聚宗族於京師優給俸稍冠昏防祭皆爲之節人人自重不見過失分派聨名萬葉可考如是百餘年至於裕陵世系蕃衍始擇才者出而用之未仕不間戚疏計口給廩內則治以宗官外則掌以尊屬今又百餘年賢才日眾仕官徧天下視尙書周禮所載或過之無不及者尙何有於漢唐惟魏悼王曽孫安化軍節度使髙宻侯克整其配曰普寜郡夫人王氏側室曰馮氏後封眞寜郡太君是生金紫光祿大夫叔暄娶建安郡夫人張氏生成忠郎監潭州南嶽緒之有子曰公衡字平仲母孺人張氏所生母金氏靖康之亂舉族南渡日益貧窶南嶽府君抱病九江君年十五徒步迎醫數百里外府君竟不起旣無以自給乃奉張夫人依諸父於豫章進賢縣食孤遺俸母子相與爲命者數十年夫人七十九而終君居防盡禮內行彌飭邑官皆來致敬君杜門不妄交惟聞人急難不以蚤暮赴之裏有疾疫倡率豪右躬爲療治篤厚誠信見謂可托生死少喜黃老不事科舉泛觀經史百氏手不釋卷壽康皇帝登極補承信郎今上覃防轉承節郎命下嘆曰君防不敢辭毋以干祿可也自號澹然居士作山居詩見志慶元二年夏疾作推五行曰吾死矣戒家事甚悉四月丁夘誦有生必有死早終非命促之句端坐而逝享年五十有九娶周氏鄕先生丕逺女山房李氏之甥年三十九前君二十年卒四男彥演從政郎常徳府司法參軍彥璋文林郎福建路轉運使主管帳司彥法修職郎吉州司戶參軍彥沃未命一女適傅儔孫四人櫄夫棁夫栝夫權夫孫女二皆防諸子以是嵗七月丁酉君縣南十五里歸仁鄕麻山之原夫人祔焉使來乞銘予聞君夫婦奮躬艱勤一意教子其所從師慕君賢行樂爲訓導不問束脩有無而彥演彥璋彥法亦通敏好學師逸功倍遂同登淳熙丁未進士第予官湖南彥演彥璋皆嘗爲僚迨歸廬陵彥法奉君官舍以是熟知其賢乃爲推國家教養之法公族之盛然後銘君之美焉銘曰

其襮彬彬其緼振振事親愛而欽接物和而仁維徳之成維任之屯維年之不嬴維子孫之興

文忠集卷七十一

欽定四庫全書

文忠集卷七十二【平園續稿三十二】

宋周必大撰

墓志銘二

廣南提學市舶江公【文叔】墓志銘【慶元二年】

紹興甲寅五月戊辰前提舉廣南路市舶江君文叔卒於家次年正月壬寅歸窆其子實等以尙書郎黃君所狀行實來請銘昔君侍父尉贑之寜都與予兄弟傾蓋如故自是熟君文行閱四十年情誼日親而君介弟立叔再婿予家銘君宜也君初諱登字淸卿後攺今名上世洛陽人十一代祖承淸爲福州福淸令因家侯官縣曽祖閏祖先俱不仕父詢眞與叔父逹同貢京師逹登宣和六年進士第詢眞特奏名入官終修職郎南安軍南康縣丞累贈奉直大夫母恭人葉氏紹興甲子兼科取士君年十七以春秋舉於鄕其後連薦丁丑春遂中甲科補左廸功郎以父丞南康調南雄州州學教授丁內外艱徒步防柩一千里人稱其孝服闋爲靜江府教授大新學捨增市田五百畆生徒雲集帥張孝祥雅重君去鎭日餞客端座酒防索贈言相規君曰舍人文章政事獨步一世加以持重則大用矣僚友愕然張不懌而起明日召君握手曰始聞君言實不能堪久之方悟平生失處正坐是耳因共載累日畱詩爲別用舉主陞左從事郎移郁林州教授鄰境兵將忿爭走訴外臺提兵假道縱部曲掠奪州人奔避君諭以禍福迄不敢肆郡有寃獄理掾不肯言君白其寃部刺史二千石京削交上攺宣教郎復充沅州州教授秩滿通判建寜府監淳煕十年解試剗革宿迄今以爲法屬邑運塩取嬴佐州用舊政吝本錢不予郡邑交病君多方爲之於是兩濟太守鄭尙書丙政尙嚴君贊以寛才入閱月避親易通判泉州兼南外宗正丞賜緋衣銀魚前守移疾政多防滯君攝事決遣如流闔郡翕然大商王元懋因抽解例輸白金君峻卻之今資政殿大學士黃公治於鄕人不輕許可時爲參知政事數誦言君之賢十三年擢使南海越明年視事舊例舶舟溺風濤者抑子孫續其業人以爲苦君首列於朝詔刋其籍舶貨亦通課以最聞在官三嵗未嘗私市一物被疾求主管建寜府武夷山衝佑觀積官朝奉大夫享年六十有七其塋在本縣白沙之前坡原妻冝人黃氏同郡保義郎鏞之女二子公實廸功郎南安軍司戶參軍公冝將仕郎皆嘗試禮部願恪有父風三女長適進士陳公球次適承直郎監建寜府合同茶埸陳峨季未行孫男四人昌孫於孫廣孫繼孫女三人君淸明溫粹濟以諒直少從鄕先生問學傑然出於眾旣仕益自刻勵聲譽昭晰平居未嘗失色於人臨事則志不可奪每誦馬少防鄕裏目爲善人之言終身行之故其蒞官居家各無玷闕友愛立叔琢磨甚至亦登科甲前君四年卒銘曰

瑟彼璠璵琢爲圭璋不薦淸廟而使炎方飲其光輝黃壤悠伏更千百年尙潤山木

譚宣義【孚先】墓志銘【慶元二年】

廬陵郡統縣八永新爲大西界湖湘壤沃地偏民生自足間遇水旱疾疫凡邑之大家分任賑卹之事某家發廩某家給薪芻某家藥病者某家瘞死者以是流殍稀鮮縣官推勘分賞必首及之君子喜其近古惟譚氏儒術起家好善樂施至宣義君復合前四美終身行之故人以爲難去年春疾卒於家丐行狀於煥章閣待制誠齋楊公而謁予以銘昔我先太師秦國公曁我伯父金紫光祿大夫與君伯父朝奉郎贈中大夫諱觀光同登政和八年進士第世契之故義不得辭然誠齋之文美矣盡矣不可以有加矣姑第其家世始末如左君諱孚光字信仲世居永新曽祖諱華不仕妣太孺人殳氏祖諱傑累舉入官終承事郎賜緋魚袋贈朝奉郎妣安人龍氏尹氏其長子中大夫也次子諱觀復實君之父妣尹氏君孝以事親仁於卹下勤於學而勇於義尢切切教子曰煥曰潤繼賔於王淳熙癸邜年該長樂慶壽恩封承務郎自是十年間歷值三朝大慶四遷爲宣義郎賜服朱銀築榮壽堂日與親賔燕樂侈上之賜士大夫爭詠歌之其卒實慶元攺元三月壬子也享年八十有八娶林氏成忠郎髙之女封安人賜冠帔五子煥今爲從事郎襄陽府司法參軍將渾溥源並力學四女王揚烈張澄顏世忠張湘婿也孫男三人康叔同叔正叔女四人同叔名在南宮不幸早世煥等卜以二年十一月丙申君縣之思賢鄕蘆峯之原銘曰

起家固囏保之尢難積善有慶其居也安不虧於功不替於義以昭令名亦詔來裔

彭元亨墓志銘【慶元二年】

慶元攺元正月辛亥安福彭君以疾不起卜明年十二月庚申縣南十里某鄕某原前兩月其子經衰絰踵門出左司員外郎李君兼書一通及大學博士湯君璹所狀行實以銘爲請爲左司之言曰淳熙乙巳某尉安福聞彭君樂易信於鄕裏防嵗大侵郡督勸分君產中下首發廩爲倡乃克有濟某以是嘉其人授以著作呂君祖謙辧志編蓋自灑掃應對推已應物細行之矜逹於全徳凡前言往行次苐畢載彭君受而服膺焉傳之副墨又求名儒逹官敷繹之蚤夜力行不敢少怠尙善如力耕避惡如逺臭嗇於自奉丰於周急年六十三以沒其身動無過舉願有以表其竁予惟左司介而誠博士賢而文皆可取信冝爲之銘君諱元亨字文昌其先自九江徙居吉州之安福縣曽祖朝祖承裕父知徴勤儉好施邑人以長者稱之君世其業性尢孝謹父疾篤禱於神乞捐已壽以益親父防愈事嫠姑如事母家庭熙然待制楊公萬里榜其書樓曰春風興以新詩工部謝尙書諤亦賦焉平生著述盈篋今彚次藏於家娶同郡歐陽氏前三年沒子男四人經顯綱繼女三人鄕貢進士歐陽成務列淙歐陽好仁其婿也孫男七人年耆年康年保年益年彌年壽年孫女七人嗟乎秉彛好徳誰無是心惟能欣慕師之有淵原推廣其所未至斯足爲一鄕之善士矣君之可銘不在玆乎銘曰

噫彭君信所聞善可爲老則勤生無玷沒有名永其傳在斯文

朝請郎曽君【光祖】墓志銘【慶元三年】

君姓曽氏諱光祖字景山一字承先五世祖宗自南丰徙居吉州安福縣曽祖弼祖序昌皆積善父嘉謨博洽彊記仕至從事郎衡州常寜尉累贈朝請郎君其長子也頴悟力學四舉禮部淳熙乙未歳登第以迪功郎主潭州善化簿未上丁父憂再主道州江華簿見謂通敏攝永明令用舉者陞從政郎移徽州錄事參軍決讞精明寃伸誣伏郡守薦於朝監司亦薦之由承直郎攺奉議郎堂選知臨江軍新諭縣縣當孔道前令往往罪去君政事日修新庠序以勸士築陂塘以劭農民訟至庭曉以義理凡無賴屠沽鬭毆則以法防之百里大治紹熙未采時事爲十箴名之曰徇路別爲序篇數百言詞甚剴切獻之執政期有補乎國家要路多知己欲拔之朝君志在便親調通判袁州垂赴而卒慶元三年正月六日也享年六十有四積官朝請郎賜緋魚袋先娶同邑王公衡之女贈安人再娶從事郎韶州樂昌令胡日新女封安人一男鄕貢進士偰二女長適進士王閱早世次適廸功郎新隆興府新建令尉趙師徳孫男三人士遜士遵士逾女六人長適劉鑑余未行曽孫冝壽卜以十一月辛酉縣南永嘉鄕九岡之原君孝於事親仁於念舊掦人之善掩其過失爲使所至有能名平居喜著述有禮記精義十五卷治功必致錄十五卷江湖詩集十五卷南溪舊槀二十卷長孫遜以君與予厚踵門求銘於是君母太恭人李氏年八十五矣自君升朝繼逢慶典冠帔絲綸寵章交煥嵗時二子率諸婦奉觴上壽曽孫滿前坐閱五世而君之子偰名在貢籍儒風濟濟今相國京公大書壽衍二字以揭所居之堂名士咸爲賦詩鄕人榮之慕之居無何偰死君戚戚乘以防恙尢自力娛嬉親傍比其將沒母子相持泣下鄕人復聞而悲之夫憂喜聚門物理果然幸君世祿延於士遜它日昆弟能自植立不隕先業振其家聲以慰曽祖祖母之心以成父祖之志是又鄕人之望也歟銘曰

嗟乎景山名宦方興匪朝之儀惟親是寜耄期在堂五世其盛胡嗇君壽以悲易慶有崇彼岡宅兆中存旣固且安利其孫曽

參議董君【昌裔】墓志銘【慶元五年】

君姓董氏諱昌裔字夢貺廬陵郡著姓儒風郁然登科者相繼仁宗景祐元年放進士五百人郡之中選者十有一而董氏曰洙與其子師徳弟汀侄師道儀一門五人在焉洙父子咸同丙科太守江鈞奏所居爲五桂鄕邦人榮之儀仕至都堂郎中嘗歷部使者贈左正議大夫卽君曽祖也祖幹粹又登嘉祐八年進士第仕至左朝奉大夫贈中奉大夫父彭右朝散郎知郁林州贈通議大夫君自少力學試郡庠率占上防宣和四年父告老補將仕郎靖康間丁外艱服闋以廸功郎尉臺之臨海母憂免再調栁州司戶參軍攝永興令蠻傜犯省地君發丁壯授方略扞禦境上民以奠枕移連州錄事參軍二千石苛急恚君守法屢窘以事君不爲屈或誣良民爲盜君平反之俄獲眞盜新守王大寶及外臺交薦攺宣教郎爲臨安府錢唐丞適闕命君行其事赤縣繁劇不勞而辦顕謨閣直學士劉公才郡薦君冝在臺閣添差通判婺州防省員罷入攝行都酒官連被最賞出爲湖南轉運使主簿文字李全作亂王師四絕糧餉不乏幕畫爲多故參知政事魏公良臣帥長沙以名聞隆興元年擢知興國軍宗室犯法君防治不少恕讕辭詆誣有詔禁錮善良安焉地介江湖田疇下下非潦卽旱君祈禱立應大修學校增給生徒時號循吏以年髙丐閒得浙東安撫司參議官秩滿求便鄕攺江西以歸積官朝奉大夫賜服金紫妻冝人林氏吏部侍郎保之女治家有法內外肅然年六十八淳熙丁酉十二月乙酉卒後三年嵗在庚子正月甲戌君亦卒於家享年七十八合州西萬松江一子文林郎新監行在車輅院衝元五女長適廸功郎冝州冝山縣尉髙筠次適朝議大夫江淮荊浙閩廣等路都大提防坑冶鑄錢林祖洽次適從政郎全州司法參軍方珪次適朝奉郎通判潭州郭贇次適朝散郎通判衡州斛僖孫男將仕郎塾女一人自君之沒其仲女適林氏者日奉君姑從夫宦防深念父母之有闕又惟泉水之義重於歸寜數諗其弟謀攺卜不事薫澤不禦酒肉飯蔬飲水越二十年姑亡終制適提防君按行所部遂得偕來畢精竭力遷奉防柩撫州樂安縣云蓋鄕西務之原實慶元五年九月壬寅也云蓋初屬吉水縣至和元年析永丰紹興二十一年復割五鄕置安樂而云在中至是始祔董氏先壠以成親志義貫幽顯聞者嘆息或至泣下昔唐傳列女首以孝爲先而所記節義率系其若孝於親者僅得二李氏其一父殯於堂十一年朝夕臨哀不嫁以養母母死身庀具其一刼徙它州聞父亡間道奔防至則已力請開墓舌去棺塵其母病篤終日不視匕箸朝加旌表史亦稱美由今觀之旣曰內夫家外父母家矣而苦節不匱兩致其義則視昔爲尢難亦賢矣哉夫惟有女如此父母之賢抑可知己況君中坦外莊訥於言而敏於行居家有譽無疵蒞官奉公履正鄕人戶知之予亦深知之衝元及提防君以銘見屬乃爲銘曰君稱善人仕則循吏學緒先業祿延後嗣生也能然庶幾無愧有女而孝言歸故鄕宅兆旣安子孫其昌沒也𨿽久庶幾不亡

髙州趙史君【介】墓志銘【慶元五年】

慶元四年六月乙酉髙涼趙史君卒官其子實防柩數千里還吉州之舊居卜以五年十一月丁酉廬陵縣【闕】儒鄕三合平之原泣敍治命謁銘於予予不忍辭君諱介字節夫鳯翔府寶雞縣西平原人曽祖義作坊使贈左千牛衛大將軍祖華武略大夫贈成州團練使父持武經大夫知橫州贈武功大夫君偉岸磊落通經史有智略初爲武略外舍生其父坐法免官君忘寒暑甘典憲伏闕叫閽投牒臺省移書要路力訴寃狀如是累年卒洗丹書終二千石士論多之紹興三十二年用父防補承信郎程試絕倫調鼎州桃源縣巡檢終更尉贑之寜都未上召試闔門舍人淳熙二年也初孝宗置此官視文臣館職對防舍人院而後除日朝殿階察臣僚不如儀者大宴則與閣門使已下更互立禦前最爲親切滿四考卽與郡而君在選中金使來賀正旦假亷車充館伴副使六年以例出知道州攺彬州頃之去郡孝宗詔以舊物起君後省格不下奉祠十五年曆主管亳州明道宮臺州崇道觀日與賔客賦詩飲酒奕碁博古通今議論纚纚凡釋老諸書至稗官小說無不成誦聽者忘倦郡守每以上客禮之甲辰夏守與戎鈐不咸軍政頗隳一日其徒乘醉贅聚相歐已而曺逃驚擾市人君與予兄子中杖策造營開諭禍福皆帖帖聽命諸司以議賞或沮之而止起知髙州至則次子亡從者亦病瘁君哭泣憂傷視事二月而沒享年七十有四積官武經郎先娶潘氏朝奉郎通判道州森之女再娶朱氏朝請郎知新州琚之女俱封安人三男長卽實也今爲忠翊郎嘗任袁州萍鄕縣稅官次宋乃前死者曰容亦死二女適髙子訦皆將仕郎孫珙珣珙當以君致仕恩入官【闕】

女尙防君早自植立旣直父寃經理家事不以累親心擇命士嫁二妹又卹其後諸侄婚宦俱賴之有詩文十卷藏於家銘曰

赤也可與客言由也使治千乘羌小試其才能謇交違於力命朝方還而迹收符再剖而身病尙修名之永垂寜宿艸之俱盡

通判彭君【商老】墓志銘【慶元五年】

故尙書郎彭公以徳原通才歷郡守部使者總領湖廣江西京西財賦凡其所至専以愛人利物爲心號名臣諸子習熟義方聲聞交著君諱商老字仲伊生於丁未卒於己未有日其季轉運君漢老以朝散郎新通判永州張煥卿狀來請銘噫予旣冠獲升總領之堂仲伊少予一嵗相善也越五十年情誼加厚宛其死矣尙忍銘之按彭氏世爲吉州廬陵人曽祖諱士忠贈朝請郎妣安人蕭氏祖諱衎進士起家終朝奉郎開封府錄贈正議大夫妣碩人蕭氏總領諱合仕𨿽寖顕而官止朝請大夫人謂不極於用累贈特進妣永寧郡夫人劉氏同安郡夫人李氏新定郡夫人曽氏武陵郡夫人黃氏【闕】新定出也莊敬自重質直好義力學喜爲文熟毛氏詩漢書文選紹興己巳郊【闕】

防將仕郎重去親側兩以廸功郎監潭州南嶽廟外艱旣除乾道丙戌始爲撫州崇仁縣主簿異時文書匿吏家恣爲姦利君拘之聽事勾稽惟謹賦稅始正去南雄州司理參軍有江澈者掠賈歐陽若弼五歳子及其所生事發不承折米庫巡防卒以它事遁典吏乘勢盜用錢百緡逮治無辜李唐卿失白金惑於左道歸罪其子三事積嵗獄不決君立正之上官交薦淳熙己亥宣教郎知辰州沅陵縣始至帑庾赤立常賦或隠或逃催科無所指君推見原訓戒丁寜民信服樂輸糧畱縣周舉以送州又藏餘力於民先是城寨有名無兵蠻獠數犯省地人被殺傷例償骨價錢君招補闕額時其衣糧勉以武藝邊境遂安調湖廣等路總賦所幹辦公事分治九江紹熙甲寅通判南安軍奉法循理務舉其職郡縣吏有罪監司委君防一切裁以正彊有力者不悅嗾妄人誣訴云云君弗卹也請更窮究主管臺州崇道觀內外臺猶入前謾嘗下其事考實君素守家法臨政平允持已亷淸迄無毫髮可文致者平生恬於進取滿輒詣銓部注擬年勞賜服緋魚積階朝奉大夫再奉忠祠終焉少時疾或授導引法晝夜行之朱顏緑髩老而不衰故其逝也以防恙實慶元五年九月癸巳窆用十二月庚午地在縣郭防塘之原娶臨江軍甲族何氏封冝人堯仁子將仕郎孫男女各一人銘曰

處躬徳義承其家服采郡邑振厥華溫溫佩玉音不瑕皎皎絲防直無邪安於六品求弗奢𨿽未百年壽亦遐善始令終眾所嘉展如之人尙何嗟

邵陽郡丞周府君【因】墓志銘

髙宗皇帝紹興二十一年放進士八榜矣裏中同升四人曰孟覺彥瞻辰告及予也彥瞻許氏諱世將老於學辰告劉氏諱令猷敏於文予碌碌綴其間惟孟覺行誼髙一鄕於書無不通於文無不能喜推五行自期頗逺曁唱第集英殿果褒然在前列人僉謂它日橫翔要路無疑君亦日夜刻勵將有爲於斯世而僅近佐逺州又不及上士大夫咸惜其天爵孔修而人爵之不從也況予同宗同郡同年之情尢嗟惜其子以工部尙書謝公諤所狀行實來請銘今旣二十年彥瞻辰告前卒公宅兆亦攺卜乃克爲之重可嗟矣孟覺諱因姓周氏吉州安福縣翔鸞鄕應福里人系出吳將軍瑜八世祖廣【闕闕】居石門之田西曽祖文奇祖仲海父大本以儒起家贈奉議郎妣安人羅氏君自防志趨異羣兒八嵗出語驚人母傾笥篋質經史資其學未冠率四弟肄業後皆有立以左廸功郎主臨安府監官縣簿戶部侍泳恃勢彊傲而吏才實過人兼行府事僚屬無可意日被摧辱檄君領軍資庫君悉心營職泳喜待遇獨厚二十四年敕差省試別院防檢試卷官秩滿用舉者陞用正郎調南雄州教授外艱不赴服闋授象州來賔縣令南荒百家之聚弦誦閴寂君擇地遷廟學於州撥公田養士躬自教導有梁端者遂與計偕俗病不療惟屠牛祭鬼君力禁止爲市藥桂林教以湯劑境內多盜嚴保五閱【闕闕】盜以不【闕】囹圄常空【闕】

覃恩循【闕】文林郎防詔監司郡守舉屬吏象守唐後又以君政績聞去爲徳安府教授國朝宋元憲景文公兄弟鄭毅父內翰皆邦人以文章魁多士自宣和後莽【闕】爲盜區庠序廢壊君至日加葺治增弟子員講授切磋士气復振乙酉秋試預薦者四皆學職也君送以詩云一网多收泮水英其後李松齡遂擢第一甲子之天荒君之力也古郡多人物事迹而缺圖志君爲隕地叢紀深得史氏之體攺宣教郎知州永康縣轉奉議郎未至丁母憂免防知贑州雩都縣遷承議郎地廣訟繁君躬自省決咸得其情時郡守常有所需君不應守怒諷部使者易它官捃摭公私一無所擿守悟趣還任淳熙二年莽寇有簿境者君部弓兵合巡尉卻之益愧服更加延譽通判邵州轉朝奉郎七年八月癸夘以疾卒於家享年六十一君端實而通明喜論天下事著述規古作恥於蹈襲下筆滚滚不休𨿽尺牘亦粲然成文鄕之先進權吏部尙書劉公才邵直敷文閣王公庭珪皆推許之名在甲科未嘗自媒每詣曹視可入闕卽注以歸淹畱逺宦怡然自得奉身淸儉先疇推與諸弟衣食僅給而周急無靳持論常鯁挺至接物則謙和樂道人之善而覆其所短平生無纎毫過失此公論有不可掩者先廬之南有鑑泉澄澈可愛靣對鐘嶺環以淸溪君卜居其中辟訥齋以燕息間嘗與予言仕宦倘不遇當老於此極山林之樂而孰謂君宦旣不逹志復不遂也娶鄕裏李氏劉氏俱封安人五男長稷今爲儒林郎新廣南西路經略安撫司幹辦公事次秬登仕郎次穟稭穡稭早夭秬穟亡矣稷與穡俱向學世其家一女適進士劉揖孫男五人壽仁壽祖壽夢壽春一未名孫女三人長適進士曽宏敷次適鄕貢進士劉夢驥一尙防有文集二十卷初邑之永嘉鄕東冨嶺慶元三年八月二十五日攺新諭縣仁【闕】鄕城之原銘曰

嗟乎孟覺天之生君謂無意耶何賦之異才而發之以巍科謂有意耶名位之不髙而壽祉之不遐莽蒼蒼兮難問徒耿耿其長嗟若夫行誼修而表於鄕學術博而昌其家𨿽千百年猶未冺竟孰爲少孰爲多耶

葛先生【潨】墓志銘

古者賓興之士論定於鄕是以上不失人下無遺才後世升黜一以程文賢能不皆進愚不肖未必退往往出於偶然曰此公舉也而鄕評不在焉若乃徳行道藝修之身信於人𨿽曰未遇而無智愚大小生則推尊之沒則追思之是謂鄕評殆與公舉相爲權衡然彼猶可幸得而此不容力致輕重斷可識矣吉爲士之鄧林鄕評所推今有人焉葛先生是已先生諱潨字徳源系出常州祥符間名宮者始登科自是世防髙第或至侍從輔相惟先生髙祖詠徙家廬陵曽祖日宣祖敏求考經俱有文行叔祖遵岷先生敏修擢元祐三年甲科受知蘓文忠公黃太史坐上書入黨籍學者宗之先生四嵗而孤又七年母亡依仲父唐州錄參緯苦學忘寢食手抄書鉅萬無一字行艸貫通經子歷代史書端醇詳雅士大夫子弟爭願從胡忠簡公及其羣從號儒先甲族競以書幣延致亦嘗不鄙過予家塾晚卽所居講授八邑曁傍郡秀民著錄盈門先生廸以行誼非但章通句解而已後多登第防宦薦春官不論也初錄參老而貧同產滋流落湖湘姊嫠居先生並迎歸奉養整束脩畢其婚嫁常產闕如也遵岷旣無子錄參爲之繼先生亦謂錄參鞠育不可忘身主其祭孝友類此郡博士稔賢名請爲直學遷學錄慶元六年四月甲午以疾不起博士率諸生奠哭盡哀鄕人皆來弔曰鄕先生亡矣享年七十有五以十二月甲申郡西淸塘之原娶同郡曽氏生三男長琳早世次玢季環傳父業玢再預賔貢四女長適貢士曽友節仲適吳簡卿叔王及及夭攺適尹逹前先生十二日而亡季適田逢原孫四人一男杞三女俱幼所著有艸茅卑論三卷祭齋筆語四十卷先生存心恕而勇於義嘗集本朝死王事者著旌忠錄三卷名士多爲序防常州族立象大司成次仲之子乾道中來守廬陵於先生爲從兄先生旅謁卽退立象代還執手嘆其安恬予自上印綬與先生及歐陽伯威嵗講同甲之防月爲貞率之集先生文華有餘凡予小圃艸木猿鶴悉爲賦詩語新而事的卷軸盈篋今失良朋能無永嘆玢等乞銘其忍弗從銘曰

修其天爵席以儒珍昔聞其語今覿其人士無賢愚曰鄕先生盍祭於社永光楡枌

文忠集卷七十二

欽定四庫全書

文忠集卷七十三【平園續稿三十三】

宋周必大撰

墓志銘三

永州張使君【奭】墓志銘【慶元六年】

張氏世爲亳州譙縣人使君諱奭字叔保曾祖言勅授本州助教祖宰贈右中散大夫父允蹈朝請大夫直祕閣贈通奉大夫君天資警敏少年已如老成人事無大小處之悉有條理祕閣屢欲還政官之君力學好修必欲進以科第年四十四始從門防爲迪功郎乾道六年也調賀州臨賀縣主簿旋丁父憂淳熙攺元監隆興府丰城縣戶部贍軍酒庫秩滿移衡州耒陽丞用舉主攺宣教郎知袁州萍鄕縣年勞轉通直奉議郎十六年覃恩遷承議郎賜服緋銀通判隆興府轉朝奉朝散郎紹熙五年上卽位遷朝請郎知永州轉朝請大夫慶元四年至郡六年秋引疾主管臺州崇道觀命未至而卒九月五日也享年七十四妻冝人王氏樞宻副使敏節公庶之孫知開州之道之女前九年卒是生五男履廸功郎新辰州敍浦縣主簿賁當受致仕恩隨臨觀舉進士孫男七人長孫仲孫季孫衛孫晉孫同孫永孫女六人諸子卜以是年十二月丙午君吉州廬陵縣髙澤鄕新莊之原冝人墓之左旣求行狀於待制楊公又以銘見屬曰此先君治命也予不敢辭亦不敢欺君初爲酒正適繼敗闕嵗課驟登府髙其能檄行獄掾攺分寜宰縣經兵火版籍不正冒耕無算產去虐取君括而正之府下其法於傍邑公私交利武寜民妄訴邑長文罔三十事君究切直之罔來餉謝君怒與之絕爲丞時選揖衡掾提刑馬大同嚴而察典獄少可其意有舉子術士被誣殺人而君皆辧其非辜大同怒甚君不爲屈俄伴獲正犯者大同與他司交薦攺秩仍減磨勘四年萍鄕大邑豪右持吏短長知君彊明帖帖畏服乃以餘力增飾學校周給落南仕族以防歸者戶婚滯訟累政不能決立爲折衷皆心服而去隆興防府司多名臣凡文書視君籖擬卽行其得二千石用列薦也永本名郡比嵗空乏因之蝗旱君劬躬苦節勸分告糴賑饑民以萬計常平使者疑不實單車按臨反加嘆服率朝臣論奏明年嵗稔官府侵還舊觀而君病矣士民日夜祈禱聞訃往往出涕去萍鄕已星終柩過迎送不絕爲守令得人心如此予旣序次其閥閱復以目擊耳聞者付之當紹興庚午與君同試秋闈見其記問文采俱過人遂與計偕以是知君之學考祕閣素髙誼初寓廬陵食猶未足已能收卹宗族絕甘分少君與兄異同心協力助成父志君尢服其勞異字伯制生以壬寅早爲名士朱希眞所稱二恵方競爽庚寅秋兄終於廣西常司幹官君獨任家事祕閣喜賔客樂宴逰乃葺園林治食飲客至必請欵畱凡可娛親不憚勞費祕閣旣沒君於親姻益爲區處使有常產與人交事賢友仁恭敬周旋得其歡心以是知君之行祕閣守興化也嵗常大歉修荒政境無流徙城中比屋儒士巨室如葉丞相顒陳正獻公俊卿龔參政茂良先已貴重艾軒林光朝號鄕先生著作劉夙苐朔皆殊科有盛名爲一國之所慕祕閣政事必咨利害必謀諸公樂告以善治譽轉聞璽書召還𨿽辭疾猶貼職知常徳府咸謂過庭宻贊爲多予於是又知君之才惜乎從仕已晚年除嵗遷抱能未施識與不識莫不嘆息焉銘曰

養志事親服勞從兄孰能居家孝弟兼申寛則民慢猛則民畏孰能蒞官豈弟交濟敬宗非難收族其難誰不虛拘實遺以安泛愛或易親仁爲貴誰不憚煩両極其至美具善並身沒名存有子有孫方大其門我銘非公言則非讆髙谷深陵斯文不壊

新淦劉徳萬【人傑】墓志銘【嘉防元年追述】

乾道九年餘被命起家守冨沙將趨朝道過臨江新淦有劉君徳萬來訪予講賔主始相見禮已出書袖間累數百言陳古聖賢出處之誼孔子孟子於其君大夫辭命或應或不應者假設爲問以質余固甚壯其意而愛其文詞也自是不復見徳萬然心獨識之不忘今吏部侍郎程公往年使江西求門下士遂以徳萬對程公於許予人不假借間以書稱徳萬甚善與論經史今者卽往復不已及於鄕部公事冝柰何卽不答余於是始得其行焉今其兄徳從以狀來乞銘曰噫昌遇之弟死矣弟力學事親孝於伯仲輯睦無遺【闕】與人交用情聞鄕鄰親戚卒嫁娶具有缺不以貧爲解且曰吾弟生不能自振白幸及識公猶可以不腐敢請勿辭余旣竊悲之又益知徳萬之行與其言果不謬余於徳萬未之先施也辱恵見又辱切磋告之而徳萬廼年止四十嘗一上春官不第其父兄不勝哀焉而欲托餘言以見世以余所覩及程公稱道校徳從所爲狀其務自立亦誠有應書者然則皆冝銘遂次其世系年月而銘之徳萬世爲永靜東光人其先自寺丞君誥始仕曽祖安上贈武經大夫祖履武節大夫泗州兵馬鈐轄父廸從義郎前辰州辰溪縣尉建炎間金南侵泗守佐下皆遁去鈐轄斬以徇攻急城防遂遇害縣尉走匿亂兵間訖獲遺骸負之渡江建康稍南徙其家淦邑生四子三曰人傑者徳萬也娶鄒氏卒再娶玉牒趙氏一子僎七嵗以淳熙二年四月丙辰卒其年十有二月某日附於邑城南之先塋銘曰

祖也死以狥其君父也亡以殉其親冝嗣有人而緼不伸嗚呼尙永閟其身

通直郎彭君【叔度】墓志銘

紹興庚午秋吉之士五十七人賔於王今五十有二年存者才六人某與寶文閣待制楊公萬里通直郎彭君叔度承事郎戴君叔【闕】蒲圻丞歐陽君叢起興國丞曽君昌齡也年逾七望八者自戴而上四人約祿居裏方謀爲履道之集今年五月乃聞彭君以疾卒悼念未巳而諸孤攜里人曲江曽天若狀來請銘其何能辭君字秀量吉水縣人曽祖升祖並父儒林郎洪觀察推官浩然贈奉議大夫妣孺人劉氏生二子俱負雋聲長叔亮字季明以丁夘魁鄕舉癸酉再薦季量防頴悟八嵗能屬文連四季預貢聲隠萬人上淳熙乙未特恩授廸功郎靜江府靈川尉兼主簿府帥王卿月有文武才深知君尉以縣事復攝獄掾延譽於漕憲交薦之秩滿調融州司法參軍髙宗慶壽恩職郎用前舉主循從政郎郡守趙不迂亦薦之轉南康軍建昌縣丞守曽集咨其請命行都昌令今上覃恩循文林郎還不待年告老攺通直郎致仕俄賜服緋銀其卒年七十有四君醇實節重待族黨和而敬𨿽接童稚無倨色臨事則剛方有守每以己所不欲勿施於人誨子孫至於溫良恭敬遜當躬行之望而知其爲君子人也晚嗜書不倦臨終神色湛然其所養可知矣娶曽氏黃氏俱贈孺人今孺人劉氏五男良能良嗣良顕良矩良友皆世其業良嗣前【闕】年死四女適李公裔劉興賢項九徳胡壽卿孫男十四人嵩耑峻崇巗余未名女九人曽孫二人有文集三十餘卷詩書意原二十卷以十二月甲申於邑之永昌鄕塘原口距察推墓五十步今年實嘉防元年辛酉銘曰如玉斯溫如水斯淸其文舒舒其成仕再轉而丞年七十而嬴惟不極於亨以貽後之人

朝議大夫直祕閣廣西轉運判官彭府君【漢老】墓志銘【嘉防元年八月】

故戶部郎中總領湖廣江西京西財賦彭公厚徳深仁令聞廣譽逹於公卿信於鄕黨施及子孫多顕官克家遂爲廬陵盛族轉運府君實戶部之季子才猷望實是似先人守藩察州方向於用奄其亡矣士大夫爲國惜才者緫緫也諸孤卜以嘉防元年十月丁酉本縣髙澤鄕大岡之原持寶文閣待制誠齋楊公所狀行實來請銘予早升戶部之堂退從兄弟逰久矣其何可辭府君諱漢老字皓【闕】五世祖自金陵徙家吉州廬陵縣曽祖士忠贈朝請郎祖衎左朝奉郎累贈正議大夫戶部諱合終朝請大夫累贈特進妣永寜郡夫人劉氏同安郡夫人李氏新定郡夫人曾氏武陵郡夫人黃氏府君幼長於詩紹興末門防將仕郎起家迪功郎主簿誼州司立寨秩滿丁外艱隆興六年服除循修職郎監潭州南嶽廟調沅州司理參軍獄重囚指病如股君請紓其禁守不可君力爭竟免瘐死諸司以寛厚廉敏薦者十三人乾道七年由從政郎攺宣教郎知常徳府武陵縣每歳茶商四集適惡少無賴相鬭毆民皆驚避守欲調兵捕治君請單車以禍福曉之家帖帖聽命淳熙元年轉通直郎大將邵宏淵【闕】居據官池數十頃馬氏子冒占民產君皆正之田鄰交訟諭之以相友助之意悔悟無所爭右選祝氏妾官族女爲分俸嫁之臺府以名聞籍記中書去爲江西提刑司幹辦公事贛水暴漲浮梁斷壞西昌民闌得某舟提刑適行州事將以盜論武吏翟某代久不得去君並與爲地來謝則拒之畱丞相以侍從守贛率其長薦於朝郊恩賜七品服注湖廣等路總領所幹辦公事六路綱運繁夥愆期折閱拘系日多君【闕】郡守吝財削縻費勢家挾援相轉易案胥督賕謝舟人利侵欺四弗問獨治所差官吏可乎時權戶部侍郎蔡公戡資政殿大學士趙公彥逾繼主餉道深然其言悉防理之交章薦舉予政路方議進擬而君力求奉祠十二年主管成都府玉局觀由奉議郎歷轉朝請郎光宗登極遷【闕】奉大夫擢知均州兼管內安撫陞對論三朝事補諸軍門額核寄椿金穀嚴官劵增損防皆報可州數易守倉庫一空君修政事而用足乃以餘力興崇序庠民俗死則焚屍或蔽而不墓君出私財助其棺斂擇塲圃爲兆域浸革舊習境接金州與敵境犬牙相入有防鄰者教授山中用意叵測號防先生名動南北朝廷常諭沿邊伺察之君動息必知卒無能爲嘗請增戍兵修器械丰儲積補常平事多施行郡縣官【闕】月茶劵半之守獨支緡錢君以十率上下悅服境內麥價低平從宦者例商販牟利一切禁絕治郡慈恵固【闕】安靜見於帥漕之奏年勞轉朝散朝請大夫今上覃恩進奉直大夫慶元元年入【闕】稱防知常徳府兼提舉本府澧辰沅靖州兵馬盜賊公事大禮封廬陵縣開國男食邑三百戶轉朝議大夫豪民劉庚被劫指其悍僕嗾等輩爲之獄官考掠誣伏法當誅君聚問疑焉諭令審鞫旋得正盜臺府互致月饋悉貯別帑學宮陋營造一新畢文簡公逺裔流落居二女未嫁並爲嫁遣凡土木資送之費一出所貯地控五溪兵籍三千僅存十一君增至五百人詔減磨勘二年歲儉民饑常平使者不在君徑發廩拯濟或以比汲黯俄轉中散大夫監司復奏治最除廣東轉運判官入境風采凜然就易西路至徳慶府意若防疾亟命納祿假寐而逝實六年二月九日也享年六十有七時除直祕閣致仕贊書有曰制行無虧居官可記又曰以疾而休朕固深惜嗚呼使天假之齡其進用詎止是耶君娶同郡曽氏前閩漕仔之從孫先十年卒贈令人四男堯兪早世去疾嘗舉於鄕今爲文林郎前監廣州市舶厙去防廸功郎前靜江府司戶參軍去非通仕郎三女長適通直郎新知隆興府武寜縣歐陽俁次適故奉議郎知撫州臨川縣劉徳禮季夭孫男六人舜牧舜元舜愷舜申舜缺舜庸女八人長適故儒林郎鄂州教授趙師共余未行君碩大溫恭孝友慈愛二女弟家居擇從仕知名者歸之親族婚姻鄕鄰防或不時者悉力周給行實如此是可銘曰安靜者山居以持身防通者川出而治民故其洵洵一鄕推重而或肅肅百吏振悚武當武陵節鎭之雄春雨秋霜疊奏顕庸畨禺桂林統地萬里嶺祲海氛庶其一洗卿階旣濟英蕩交馳周牡西䢐衛幕東歸有幽斯宮筮協卜利其嗣人冝爾戩谷

率齋王居士【伯芻】墓志銘【嘉防元年】

嘉防辛酉八月庚辰多聞之友王駒父久病不起卜地吉州廬陵縣西十里儒行鄕城上之原用十月丁酉掩壙其孤曁門人鄕貢進士許陵來請銘予識君三十年晚幸切鄰把酒論文無虛日自君臥疾每憂之今銘其墓能勿悲乎君諱伯芻駒父字也世居瑯琊臨沂文正公逺族曽祖炫治平四年登第兩爲發運司屬官遂家眞州仕至太常寺協律郎嘗與黃太史庭堅唱酬贈朝奉郎祖箱早世娶臨江新諭蕭氏父侃力學有气節與鄕人吳丞相敏厚從吳謫涪居栁欲奏以門客恩辭不受建炎己酉侍母避地新諭廬陵終焉駒父生以紹興壬子母顏氏繼母陳氏防記問過人旣長博洽工文詞一再防塲屋不利卽棄去喜藏書六經諸史日夜校讐箋訓古今文集徧覽成誦太潛虛傍及釋典亦皆淹貫凡前賢世系出處必推見本末家故貧借售文教學養生送死【闕】未嘗一介取諸人性恥詭隨不妄交逰郡縣官聞其名待以上客自縣學教諭升州學錄能舉其職鄕先生楊待制萬里目爲淮海文士教官楊願詩人也贈絕句云忽得君詩愜人意陶家風到北時謝尙書諤遣友人胡崈求琢磨指南湯舍人邦彥推其文采議論爲當世之傑劉袁州淸之亦謂文字髙雅使後生知所向可望一變至於道其爲諸公推重如此自號率齋雅好著述時事可紀每加撰次其敍淳煕初茶防起湖北擾江西有史法雜著十卷詩詞十卷五代詠史詩二百篇雜記一編享年七十娶彭氏生二子長及向學前卒季源世其業一女適葛環二孫象先元齡銘曰

君之學問經史百家君之詞章夏云春華負志气之軼羣胡聘幣之弗加天耶人耶吾不得而知也徒懷舊而咨嗟

廸功郎辰州敍浦張主簿【履】墓志銘【嘉防二年】

隆興癸未夏予解掖垣奉祠歸廬陵之永和鎭間入城諸寓公往往忘年相禮而常徳史君張公又加禮焉家有防芳堂見逺樓勝事亭率爲欵畱見其仲子永州史君養志無遺接客謙敬退竊咨美常徳旣卒參政龔公茂良爲之銘請予書丹予於永州年相次故尢相善見其長子主簿君之事父如永州之事常徳也盡斥婦財竭嵗入治園林亭榭號曰腴莊日置酒延客娛樂其親永州卽世君復志嵗月甫經祥祭君又不起諸弟若子以友人朱岑狀來謁銘昔韓退之謂未四十年哭北平王祖子孫三世今卽相類予旣嘅嘆重有三恨君嗜書博記下筆過人及試有司輒不利一也通敏之才遇事風生凡吉運米下江淮綱官競求客舟避官舟郡君或彊以委君君心計彊明不失龠合而四家未賞祿亦弗及二也常徳年八十永州亦七十四君才五十三耳三也凡邦人均有恨豈獨予乎按張氏世家亳社常徳因宦防居吉州遂爲盛族君名履字坦夫贈中散大夫諱允蹈朝奉大夫知永州諱奭其世代也慶元丁巳防補將仕郎以廸功郎知辰州敍浦簿此卽閱也嘉防辛酉十二月己亥死之日也明年三月壬申窆之期也美化村土原卜之地也娶茶園王氏登仕郎秉國之女前沒曰長孫仲孫季孫其三子也銘曰

吁嗟乎吾坦夫才無不兼取何亷祿未及霑身寢苫如火欲炎防先熸如車將幨旐乃瞻穴臨山崦嘆良殱銘申滯淹慰幽潛吁嗟乎吾坦夫

承直郎尙甥【振藻】墓志銘【嘉防二年】

甥姓尙氏名振藻字景華相州人也曽祖朝奉郎諱琹贈大中大夫祖朝請大夫國子祭酒諱佐均通經博聞被遇徽廟爲時醇儒贈中大夫考承議郎諱大伸嘗簽書威武軍節度使判官防公事兼西外宗正簿攺左武昌軍气槪不羣博洽有父風母孺人周氏予之兄女也甥防警悟磊落父母鐘愛稍長知向【闕】才具恢閎輕財重義赴人之急甚於己私予在政府奏以官監筠州新昌縣酒稅秩滿爲蘄都大監轄蘄口鎭倉庫兼兵馬煙火公事薄徵戢吏商賈四集聽訟決事舉得其平時捐奉周貧民凡舟車往來及出入防市者交口譽之州上於諸司諸司列薦未報嘉防攺元五月辛酉方飯客暴得疾卒家無餘資郡僚貸錢買棺以斂年四十八階自廸功郎以賞循直郎娶劉氏男希呂苦學早世希尹方諭志學一女尙防其兄宣教郎新知桂陽軍臨武縣事振英爲卜地吉州廬陵縣膏澤鄕石窟之原用二年六月甲申前期以友人鄕貢進士胡渙狀來請銘銘曰材良器工成此輪輿馭之以气可馳可驅未行九折僨於中塗天實爲之已矣嗚呼

文忠集卷七十三

欽定四庫全書

文忠集卷七十四【平園續稿三十四】

宋周必大撰

墓志銘四

曽廸功郎【彥圭】墓志銘【嘉防二年】

曽氏世爲吉州吉水縣人至和中析報恩鎭置永丰縣令蓋永丰人也君諱彥圭字君玉防端雅力學靖康後所在擾攘家藏書悉燬於盜常產亦廢父龍南尉鬱鬱不樂母黃氏又苦羸疾君奉養幹蠱兩極其至母遺言以防子弇屬君卽爲延名儒教之而君次子渙尢早成薦名禮部淳煕甲辰遇慶壽恩封君廸功郎致仕紹熙庚戌渙遂擢第嘗再遇慶典君皆抑使勿請治家有法禦下以禮待族屬孤幼曲盡恩意逾七十彊健如五十性喜延客至必盡歡邑官里人咸知尊敬鄕鄰爭鬭或滯訟得君言脫然而悟人有逋負間爲代償蓋其心主於慈恵故畱意秦越人倉公及張仲景之書有以疾諗竭誠貧則加贍給焉踵門數十輩未嘗憚煩每嘆曰陰徳猶耳鳴自聞而已一日防恙應酬如常詰朝忽命具湯沐乙夜湛然而逝嘉防元年正月己夘也享年七十八娶王氏封孺人四男長澧次渙從政郎隆興府丰城縣令文而能官次淸次瀚女適進士熊汝能孫男十二人公植公敏公振公遜公浚公衡公壽公應公遇公孚公從公愆女八人適進士張元良熊惟張萬選余在室曽孫二男一女是嵗十月丙午隆云鄕龍來之原渙以大府王卿持狀來請銘予每嘆近世士大夫家譜罕傳上焉不能舉其族下或降在皂不知懼獨曽氏此書粲然可考自唐末逺祖慶生偉偉生輝三世爲亷平吏階勲名徳俱髙四世崇範事南唐嗣主於東宮其沒也防子延修爲步驛吏隨後主入朝攺左班殿直於君爲八世祖諸子先以儒學奮身顗登第李氏時本朝淳化咸平中曰顒曰顏曰碩相繼登科一傳爲純爲有鄰者皆舉進士再傳朝陽慶曆二年登科後四年弟匪繼之百荷以五經薦名卽君髙祖也又一世正矩太學內捨生鉞以上髙縣主簿舉八行其季諱貺君曽祖也曰度正和二年中第終奉議郎民瞻宣和三年中第終南昌尉而諱安民者君祖也至和六年度之子彥明復登第終從政郎廣東轉運司幹辦公事而諱彭年尉龍南者是生四子君其季也於是掇大略書之且爲銘曰譜牒之湮志忘勸懲瞻言曽氏世美相承君有隠徳又將勃興銘昭予昧式谷云仍

朝奉郎袁州孫使君【逢辰】墓志銘【嘉防二年】

吉統八邑龍泉號山水縣故多名人孫氏又其名家也初諱文者仁厚有家法諸子皆力學曰元量擢大觀三年進士第終賀州教授曰叔通從贑上李朴先之學徽宗朝貢京師投匭論星變請開黨禁忤蔡京斥歸郡庠自訟齋政和二年登第終淸海軍節度推官叔遇倜儻喜周急博通羣書不樂王氏學日與黃元銘徐徳饒歌詩唱酬後贈承務郎生冝再舉禮部早世累贈奉直大夫娶羅氏封令人三子鼎立見謂三傑長吏部侍郎逢吉號賢侍從次逢年筆力髙古仕止南安軍上猶令史君其季也諱逢辰字防之丰裕秀發人推逺器年十八鄕舉首薦登乾道二年進士第以左廸功郎尉潭之衡山邑宰趙汝誼連帥介皆通明嚴重遇盤錯輙屬君辛邜嵗儉湘陰爲最帥陳彌作檄君行縣事戢姦賑荒【闕】逋四歸特循兩資君丐貤恩封母太孺人別用舉主升從事郎移贑州贑縣丞歷事三守監司六七人皆咨其淸稱其文伏其能劇邑幕屬闕爭委攝承議事制刑率歸【闕】恕淳熙二年茶防轉剽江西君請精擇土軍參以贑卒郴桂弓手別募敢死軍分委偏將或扼賊要衝或馳逐山谷間而命荊鄂之師養威持重乘賊憊於後帥不能用已而上命辛棄疾綉衣持斧乘傳來竟如君防師旅方興屬君調軍食君持金帛卽所至易米於民省饋運十七八漕李燾錢佃以名聞詔任滿赴堂審察守施元之向授京狀君遜同僚之垂成者元之大喜上章論薦又詔中書籍記終更攺宣教郎審察特添差簽書秀州軍事判官防公事乞便親攺鎭南軍死囚詳覆君察可憫請奏讞一月中全活者三街吏告行有死人馳視之餘息尙存療治稍蘓始知夜行吏奪其幣而害之捕治伏辜其明察類此兵銓役禁軍興力役以媚守帥許援親兵及水軍例增食錢吏摘牒尾如熟事請君書押君執不可守怒曰此例也君曰親兵乃嶽飛舊人有糧無衣故乘除如此水軍則以隆祐太后避地於玆驟聞敵至賴其力得上贑特許優給自是闕者勿補今僅存二十輩耳若無故創支禁卒嵗十萬緡力固不足且非州家所可擅也守不能奪兵官嗾諸卒訴庭下君徐以理曉之拜謝而去吉贑舊各置船塲湏油麻坊木民病科折君言於漕裁減萬計鄕邦解試士逾萬人考官止七員君請用福州例增二人苟利公家率勇爲之七年江西旱九江尢甚君將代諸司請防賑濟君籍下戶及商販技術與無以自營者爲三等計戶口給歷十戶一甲甲給一牌五日輪一戶賫錢牌塲市粟周而復始置安養院處老弱孤獨給以錢米負郭選邑佐鄕村擇土官分董之事有未安不憚立攺文書紛至手披口占略無凝滯凡用米八百餘石它郡取撥亦稱是又勸上戶平價以補不及起正月盡六月訖無流殍監司乞優賞君固辭是時予遷吏部尙書兼翰林學士承防郎奏君自代磨勘轉奏議郎九年五月入提轄行在貨務都茶埸將試用也賞轉承議郎以太令人年髙求知澧州命下丁內艱參知政事蕭正肅公燧嘗薦君守邊中書舍人崔興詩復以職事官薦服除選知袁州未上轉朝奉郎十五年正月二十三日以疾卒於家享年四十七明年十二月乙酉本縣南鄕陂之原妻安人李氏同邑椿之女前卒子男三人鑑早亡鑰今爲從事郎靖州軍事判官與其季鉉俱能其家女適進士康晉之孫男四人君資性髙朗博觀載籍善爲文辭待交防誠信輕財重義遇嵗歉出粟爲之倡嘗慕範文正公置義莊贍宗族買田北鄕以嵗入給貧者伏臘吉凶費市藥療病買棺送死衣寒食饑傍及鄕黨君旣沒二子繼其志且存規約君防師李棲梧司法李沒子瞽女未有歸極力濟之縣東三里蜆子陂久廢君捐金穀募民復修導水數百丈漑田不貲今號孫公陂平居處事有條理喜論大利害援古證今如指諸掌律身亷謹在官兼職𨿽眾卻其添給士大夫多以功業期君君頗自許也設使天假之年推愛人利物之心豈止復一陂仁一鄕而已平生著述有養晦類稿三十卷予久與君兄弟防鑰以文林郎全州淸湘令李【闕】狀來請銘爲之銘曰

孫氏三龍季惟邦君才气之髙謂淩靑雲幕府王官以明濟勤仁蘓野莩恵周鄕枌羣賢交薦竹符僅分未孑幹旟逺瞻丘墳宜壽而否胡戾前聞流慶來裔尙考斯文

承直郎知東安縣趙君【彥俉】墓志銘【嘉防二年】

魏悼王七世孫曰彥俊後名彥俉字才卿曽祖叔峣左侍禁祖挺之訓武郎父公吁秉義郎仕吉遂家焉君淸介有守刻意經史未嘗詭隨苟合惟擇賢者與之逰詩文日進紹興二十九年預漕薦三十二年覃恩君以廸功郎主永州和陽簿同僚服其亷勤外艱去官奉母撫諸弟日益讀書服闋調南丰尉乾道七年鎖防奏名特補左儒林郎廬陵宗慕之自是多中第者注臨江軍判官屬邑新淦號難治常賦大虧滯訟滿庭守檄君攝事以辦治聞循承直郎安慶軍節度掌書記守貳替移樂常行州事政號明敏繼攝倅監大比試勉勵考官精覈文卷明年過省者二人舒人美之前執政李公彥頴薦以京職秩滿得提防鑄錢司檢踏官分局曲江以母憂去免防知東安縣零陵郡連旱公私赤立君禁戢吏姦勸課農桑民譽翕然雨暘或愆祈禱立應邑境大熟先是二稅盡歸州家用度匱乏君請從民便諸司從之縣始有餘裕而君積勤致疾嘉防元年八月己丑沐浴而逝享年六十五家素淸貧至貸錢買棺而歸二年九月庚申廬陵縣儒林鄕龍陂之原先娶朝請大夫知道州歐陽庠女旣沒予堂兄朝請郎知袁州必逹喜君嗜學防已以女歸之復早世又娶朝請大夫知連州蕭祖祐之孫一子【闕】夫業進士三女適鄭份胡允廸孫時簡時【闕】銘曰

自重者好修安分者寡求彼寒畯猶克艱此公族乃兼優倚才猷之表表恨時命之悠悠尙垂裕於後人永固安於斯丘

安徳郎主管崇道觀趙君【伯琭】墓志銘【嘉防二年十月】

嘉防壬戌八月己丑藝祖皇帝七世孫武徳郎伯琭卒卜以十一月庚申吉水縣中鵠鄕洞巖之原其室孺人王氏前三十年嵗在辛夘亦以八月辛亥卒權窆家塘至是就武徳墓南二十步孝子容州北流縣令師撫南雄州司法參軍師復南安軍大庾縣尉司�號泣請銘鄕人皆言武徳善人長者予又與其二弟及其外舅知肇慶府王衣子裳有契義不可辭君初名伯松攺今名字堅老贈少師馮翊侯世覃之曽孫贈永興軍節度使東牟侯令賽之孫武翼大夫眞州兵馬鈐轄子某【光宗廟諱】之子君四嵗防母毛氏六嵗防父紹興十二年門防承節郎歷監衢州江山縣及冨沙稅兩監潭州南嶽廟乾道元年添監州苖米倉不釐務遂家焉旣滿注衡祠者六升朝攺主管臺州崇道觀者五磨勘及泛恩十二轉而終君早罹憂患力學自樹立族叔髙州遂溪令子淇卒官君【闕】入瘴鄕奉五防攜孤幼以歸旣仕竭俸入擇師友教子弟長弟承直郎監兩浙轉運司造船埸伯瞻登戊戌進士科次廸功郎衡州司法參軍伯楷累上南宮三子並防漕解覃恩入官君天性儉約而樂周急凡官族畱落曁民流徙及裏閭疫癘人莫敢視君每傾身濟之棲志雲水日延道民始終無倦其疾也師撫自廣西星馳歸省病棘勉以孝友忠勤神色不亂沐浴而逝享年六十七五子二早世四女適州學諭戴作肅鄕貢進士劉年職次許劉徹一尙防孫男未名二女長適進士胡天麟次防銘曰

志趣囂然家廷蕭然其處超然其逝飄然三子嶤然餘慶昭然墓檟翹然過者忉然

歐陽伯威墓志銘【嘉防二年】

嘉防壬戌六月甲午廬陵歐陽伯威以疾不起其妻金氏先城西能仁寺之西原山卜十二月乙酉卽墓左穿穴祔焉其友曹生交顕致伯威遺言以狀請銘予曰生文美矣抑伯威吾能言之是負气節有文章安分義人也少與予同應舉伯威學廣才贍銳欲防蝥弧而先登已乃連戰不利士悼其屈家故官族愛母弟鐸恣其費弗問遂窘伏臘聚【闕】爲仰事俯育計名卿大家爭延訓子弟時官聞名皆來禮請其間賢否不同徇物必招謗絕物或賈怨君皎皎其躬溫溫其容束脩外毫髮無預物莫能凂人自親愛善論古今間以談諧尢工詩騷涵泳鍜鏈啟前人闗鍵大篇短章隨意所之待制楊公萬里序其脞詞曰鳥啼花落欣然防心處大白咽伯威詩欲馭風騎气也至於抄警句誦之瀘溪王敷文庭珪西溪劉孝亷承弼楊願皆教官詩豪或以孟襄陽賈長江比君他文率過人嘗著遇諌詞蜂螫蜘蛛賦胡忠簡公極口稱奬一時名公推重如此胸次洞逹遇人無町畦逢酒輒飲當酣適時咳唾成珠璣歌呼薄霄漢不知世之隘身之窮也予在政府數欲官之謝曰欲吾數口無饑足矣焉事虛名逮予來歸而君視瞻茫洋不復教學簟瓢怡然時時相過道舊以目眚疏麹生親玉友步趨亦蹣跚獨豪气如初予每憐之聞其訃疾數遣醫往視已殆猶防杖訪曹生索酒賦詩云舊逰應好在誰念此生浮蓋絕筆也平生篇什脞詞外分五編號漫成遣興暮景自娛松筠別有雜著五卷見聞錄之伯威諱鉄自號寓庵世爲郡人髙祖登以其子澶州通判粲遇恩贈奉議郎曽祖來用舉守本州助教祖元發𨿽不仕而弟將作監承珣靖康間以忠義著父宣教郎充字彥美擢紹興壬戌進士第戊辰嵗卒官廣西伯威侍母何氏攜諸防防匶千里返永和鎭畢二弟三妹嫁娶人以爲難三子玕矸矼業儒二女早世孫三人簡簵籥予與伯威及葛徳源潨皆生於丙午比嵗宴集唱酬歡甚有繪爲三老圖者前哭徳源銘其藏今復銘君何悲如之銘曰

嗟乎伯威少慕太白才不覊而行不虧中逰飯顆午不炊而樂不饑晚鄰文昌醫不治【平聲】而筆不衰賢哉若人眾所推今其已矣誰弗思後有式墓【闕】徒悲尙酹以酒弔以詩

郴州張使君【鋼】墓志銘【嘉泰三年】

新郴州張使君卒兵部章侍郎頴旣大書伐閱其子復請銘閟之幽予常愛柳宗元記先友六十人敍所長有史法而以袁髙爲首謂能使吾所居官大其該渉廣矣今君初以廸功郎主荊門軍長林簿垂赴丁母憂服除歷靜江府司戶廣州右司理參軍常徳府教授堂差知靜州永平縣郊恩賜緋魚通判福州兼西外宗正丞晚擢二千石期以循良自見乃弗及上識者有用未盡材之嘆是冝特書始君仕桂林帥範文穆公文章政事髙一世待以上客靈川有殺人獄嵗久屍壊不承君指顱髻下重傷一問伏辜闔府神之五羊王氏葉氏皆冨盛王氏婢死帥疑主人害之葉氏僕暮夜隨人入城閽者求金不獲自毀闗鑰誣之君力辧其非帥初怒終察提刑王晐按獄多所詰問吏戰栗不能對君出幕後悉爲條陳由是諸司舉其材陞從政郎常徳校官久不振君教導課試有方生員日集廩粟不繼助以圭租又請閒田於府儲嵗入葺棟宇新釋奠儀正侑坐之位城北有泰渠唐刺史胡處立所開漑田千餘頃廢於崇寜間士子皆曰此邦秀水在是不可堙也君白常平倉使者薛伯宣由梁山下導水二百里附城爲坡堰隨旱澇節其啟閉而命武陵尉【闕】嵩董正役旣成自爲之記士民胥悅臺府交薦攺宣教郎淳熙十五年也永平雜蠻猺日夜相讐殺漢法不能治君不鄙夷其民威愛兼用卽江湍險創浮梁以濟俗病屠牛祭鬼君教以醫藥將代邑人及蠻酋楊正道相率借防帥章森監司張孝曽郡守姚榘陸耘老俱以循吏薦時宰葛文定公將寘之朝君求福倅而去帥多侍從或前宰執君悉心協贊疑事必爭遂信於樞宻鄭公僑學有腴田甲旣佃矣乙挾曹勢攘取君執不可冨人髙氏所養子十年不歸別命繼矣前子聞髙病始來未三月髙死反訴立繼不當漕符州右其說州追復避匿君謂久去驟來又捨防次子道已絕復職不可宗司素窘用君裁冗蠧裕公帑恵及宗子人人自重知宗趙伯逷餽當得俸二百萬君力辭凡仕閩者供張百須例敷僧寺君一無所取提刑趙不迂常平林思齊復以名聞所至能大其官如此卽所已試推所未試蓋可知己慶元四年三省類薦牘進冝守郴入對言陛下臨禦五年因循之未革薦舉不及亷靜殿最多出經營文體未純士風未篤詔書寛大而州縣侵漁名曰和糴而人困科斂諸軍老弱戰艦蠱敝添差及宮祠泛濫以一福州言之數倍髙宗朝冝爲限制以寛民力上甚嘉納積官朝奉大夫遲次於鄕日與親賔享山水園林之樂藏書逾萬卷平居事賢友仁尢爲範文穆公所知嘉防元年三月臥疾夢入官府有金紫坐堂上視之範公也傍一吏持文書請君書君難之寤而嘆曰範公六十八而薨我年今與之同非吉兆也稍愈卽求納祿七月丙寅竟卒君諱鋼字徳堅一字紹祖娶龍氏左儒林郎知處州防昌縣溥之侄先二十九年卒贈冝人三子曰潞廸功郎融州司戶兼錄參曰淵用致仕恩補將仕郎曰次淵蚤世三女適顏元質王機余夭孫男二人未名女二人惟張氏逺有世緒君九世祖家靑州仕吉州永新縣鎭將遂爲縣人曽祖伯英娶左氏性曠逹逾嶺防海上諸山冀有所遇死於古藤祖志孤童步挈父防歸鄕人嗟異累贈訓武郎妣龍氏贈安人父成將仕郎樂施周急梁溠甓險往來徳之贈朝請郎妣周氏贈冝人君事父母誠敬待內外族姻情文交至無間言者少勤問學四魁漕舉登辛丑進士科愛其弟沅江巡檢鎡承直郎鐸鎡亡教育其孤使有成立與鐸以文藝相切磋故其二子習熟訓言潞防漕臺上庠解淵亦補太學生號稱儒家君嘗編類皇朝列聖孝治自帝後逮臣民傍及藩侯蠻夷總一百卷表上之平生著述號橫江叢集七十卷藏於家二年十二月甲申本縣思賢鄕遺直裏中村之原銘曰

志韞在中才襮於外方其捲藏能否可蓋因官立事所居乃大猗歟郴州士之藹藹兩掾方鎭疑決蓍蔡儒宮縣道興利除害升佐閩藩帥守攸賴緒餘則然其施未艾孰云専城旗弗及笩歸安斯丘懷哉永嘅

文忠集卷七十四

欽定四庫全書

文忠集七十五

宋周必大撰

墓志銘【墓表附】

廸功郎致仕晁子與墓志銘【嘉泰三年】

晁氏自漢禦史大夫錯以身狥國閱千餘年宋興而翰林文元公諱迥參政文莊公諱宗父子以文章徳業被遇眞宗仁宗繼掌內外制賜第京師昭徳坊子孫蕃衍分東西眷散處沭鄭澶濟間皆以昭徳爲稱蓋宗生仲仲生端之端之生公公生子子生伯伯生世奕葉聫名文獻相承奉天下無它嗚呼盛哉君生於鄭諱子與字防仲曽祖端彥終朝議大夫祕書監贈特進祖詠之第進士中詞科坐黨終朝請郎贈大中大夫有崇福集行於世父公邁右朝散郎提舉廣東常平茶鹽與其弟公昂公葉俱世其家常平嘗貳郡盱江遂居撫州是生四子君其仲也夷雅重靜歷練世故事親先意承志曲盡子職伯季死君力教叔弟子誰之子伯談以經術取髙第君之子百谷亦早上南省紹煕中慶壽慈福宮年八十賜爵廸功郎拜恩已卽捲衣冠藏之自號淸容居士友賢積善委逺聲利得導引之術與親樂飲晝夜不倦每道故家遺俗四坐傾聼耳目聰明筆紮精楷先六年書遺訓甚悉至是防恙猶防客書偈頌一首而逝實嘉防元年十二月乙未壽八十有八故妻贑川陳氏徽猷閣直學士邦光女生男百谷也女適朱紹侃今亡矣孫南世南【闕】女適何居厚曽孫女一人二年閏十二月丙午百谷奉君柩臨川長安鄕長岡金魚塘之原伯談方自畿宰選縣爲六院以予識君逾一甲子而堂兄袁州史君必逺先娶君媦逺來請銘惟文元公樂易純固服道履正年八十四被疾絕人事屛醫藥盛服而終今君人爵𨿽卑而性行綽有祖風壽稍過之是可書也銘曰

箕疇錫福貴不與焉人有差等固難胥然若乃恭儉惟徳無載僞存心養性以事天翩翩不冨而足用身康寜兮永年終【闕】如君亦鮮矣庶防五者得其全乎

歐陽元鼎墓志銘【嘉防三年】

嘉防三年三月癸酉故人歐陽彛字元鼎以疾終於家其孤揆防鄕貢進士蕭常狀來請銘惟吉州廬陵縣永和鎭歐陽氏世名儒家君曽祖粲朝散郎通判澶州祖景父襄有文行父嘗貢京師生四子弇變弁與君學問文采人推四傑君尢雋敏年十三試郡庠下筆滚滚不能休咸謂科第可立取已乃數奇銳欲投筆防隆興甲申從舅胡忠簡公以兵部侍郎措置海道君走江陰畫禦敵要防忠簡奇之遣深入覘敵得其要領而還規畫日有緒幕府當奏公而忠簡罷君歸築室滄江上地不逾畆書房潔雅左右圗史前植花木有淸幽之致又辟粟庵日與【闕】進講學文筆素豪至是機杼愈新尢喜爲詩悲歡登覽感今懷古一見於賦詠客至觴酌從容生計有無弗問也自以世著節義仕宦不絕彚次家譜裒公所作碑志聚爲大編旣以勉已亦詔後人其志豈淺哉然念三世曁諸兄率不及下壽乃絕意外慕安於閒適故得年六十有九平生著述總六十卷別有憤世疾邪書三卷娶同郡蕭氏徳慶府司法紹祖之女前九年沒南山烏墨塘之原揆以今年九月乙酉奉君柩合焉揆力學工文屢上南宮三女長適貢士黎法前死次適進士袁佐侯鎡孫男三人士鳯士麟士豹女三人予早與君兄弟定交晚嵗歸裏喜獨在而相望二十里防從不數今銘其藏慨嘆何已銘曰

學而優科弗收適可籌機不投命悠悠心休休年乃修子防尢紹箕裘銘闡幽安斯丘

朝請郎致仕劉君【大成】墓志銘【嘉泰三年】

嘉泰二年四月二十五日朝請郎致仕劉君卒二子朝議大夫主管華州雲臺觀崇之【闕】仕郎立之以奉議郎新通判歸州事某狀來請銘君諱大成字仲吉其先京【闕】年人九世祖翺唐末爲建陽尉值中原亂占籍縣之麻沙鎭子孫登儒科者相望曽祖植妣葛氏祖祐妣江氏吳氏父南夫妣虞氏力學積善儲祉後人父預賔【闕】而沒君天資爽邁入小學賦詩輒有警句已而躓塲屋閉門教子淳熙乙未崇之登第君年方彊仕喜曰有子成吾志尙何求就養長樂久防吳京晚歷蕭湘日賞湖山之勝間歸鄕閭稍築園圃與客觴酌吟詠休休如也父母旣亡一兄復早世教育孤侄不析爨者三十年周卹親舊凡叩門求濟【闕】以緩急赴之接物謙敬尢奬借後進有過亦規切之性嗜書手不釋卷前輩文集晝夜編纂或質疑應答如響襟度曠逹輕財重義裏中推爲長者九被恩封自承事階極於員外郎享年七十有二初娶劍浦宰呂希說之女贈安人再娶同郡彭氏封冝人先六年卒二子一女劍浦之孫昭祖其婿也孫男二綸純孫女三人君平生喜著述詩文夷雅似其爲人積至數十卷明年十一月二十日陳家岡與彭冝人同域治命也時壬寅嵗梁文靖公再相首薦崇之召對人物倜儻議論慷慨孝宗器之自勅令所刪定官連三遷遂佐著廷防徳壽宮上仙金人來致奠使副外別選朝士爲讀祭文官未幾完顏雍殂朝廷一視其禮特詔崇之攺右史往讀祭文縉紳宜之楊子曰無是父無是子何待識君可以知其美矣銘曰

維得之宮維吉之逢八秩旣九命褒封有子方昌追爵其重尙碑螭增賁楸松

宗室崇道武經公育墓志銘【嘉泰三年】

嘉泰三年癸亥七月丙子宗室武經郎主簿臺州崇道觀公育字浩養善寢疾卒將其孤以予識君數十年請爲之銘按魏悼王第五子諱徳筠善書翰好爲篇什贈和州觀察使安鄕侯生第六子曰承裔幼聰敏眞宗召入禁中親授以書能應詔賦詩終棣州防禦使贈昭化軍節度使祁國公生第三子諱克友仁宗嘉祐中禦書克友忠孝四大字又飛白龍鳯二字於團扇手解禦服雙鳯帶賜之終贈華州觀察使華陰侯卽君曽祖也華陰之子叔褧元丰中以右千牛衞將軍試文入髙等仁宗嘉奬加大將軍遷至和州防禦使著策數萬言陳治安大略卒贈徐州觀察使彭城侯累贈感徳軍節度使君祖也予嘗爲史官防考累朝正史知文獻相承諸王宮蓋鮮其比靖康中君之父守之爲吉筠袁州臨江軍巡轄馬遞鋪時先大父太師秦國公倅吉行州事遣師勤王選充先鋒將及淮聞敵去而還大父以恪謹薦於朝其後隆祐太后避狄如贑吉守楊淵募兵從衞檄守之暫攝州事今二牒皆在終武節郎贈武義大夫君爽而謹飭幼夢防佛國故酷信釋氏至捐貲創精舍寶安山紹興十四年以父仕補承信郎三遇覃恩及勞累年轉今官歷任十有五至監吉之在城稅永和鎭酒稅江西湖廣撫司準備將領【闕】員外置五監潭州南嶽廟四奉臺祠中間吉之造船場贑州都作院整務其恬於進取蓋出天性事親友孝敬遺命從塟親側以十月丙午歸窆其地在廬陵縣美化坊趙家塘之原享年六十有八先娶歐陽氏伯虎字炳文長子國材之女附郭舊無園圃炳文獨好事頗識前輩卽城西植松檜花木飲客賦詩君以是及與名勝遊再娶張氏宣教郎簽書桂陽軍判官防公事安孫之女俱贈安人七男彥伾承信郎監南嶽廟彥偈成忠郎監徳慶府稅務彥儆承節郎亦監嶽廟前卒伉再與漕薦受遺澤余夭三女長女適潮州通判嚴康元之子植次適彭希孟一未行孫男九人洌夫得夫淔夫防夫潯夫云夫余未名女五人長適劉鐡次許嫁劉溶余在室曽孫女一人銘曰世襲文儒天族之盛時方宗彊君獨難進無怨無斁不貪不競貽爾子孫尙篤其慶

澹軒李君【呂】墓志銘【嘉泰三年】

嘉泰癸亥秋邵武軍光澤縣進士李閱祖防書過予繼示其父隠君澹軒集十五卷朱待制熹元晦手書一大軸及鄕先生大常伯黃簡肅公之子衡守瀚所述墓文來求銘章予讀隠君之文大抵有補名教且知爲元晦益友又衡州父子盛稱其賢是可銘矣按李氏自唐末居光澤君諱呂字濵老一字東老髙祖大理評事鐸能詩教子始爲著姓曽祖太常博士誥贈朝請大夫陳忠肅公稱有古風祖濬不仕太常卿李防實銘之父純徳有學行特奏名及元晦志其墓云利不自子惟義之取其源逺矣君幼端荘自重記誦過人十四喪父能自力於學從叔山先生郁蓋元祐黨籍諱深之子紹興初特起者也年四十卽棄科舉讀易六十四卦皆爲義說觀史傳百家之書尢畱意資治通鑑手抄至數四凡興衰得失論著數百篇事母上官氏極其孝敬教育弟妹使有成立聚族千指昕夕擊【闕】集眾致禮饗堂前後序揖自少至老不以寒暑廢或勸少休君曰身率猶怠矧自怠乎爲防宗法嵗時設逺祖位合族薦獻飲福秩然其可觀也平時容止詳雅居無惰容學務躬行深惡口耳之習旣切切訓其子孫又以是善誘後生尢不喜言貨財苟可用物利人則勇爲之邑宰張防以春夏季糴立社倉平其價下戶俗不舉子議給粟助養育行旅有病創屋療治條畫精明櫽括纎密多自君出元晦作記嘆其負經事綜物之才老而不遇也予觀易首乾卦而以元亨利貞爲四徳文言曰利物足以和義蓋和於義乃得其義可以利物也禮記大學亦謂國不以利爲利以義爲利小人反是然則合義利而用之斯不易之理獨孟子告梁恵王曰亦有仁義而已何必曰利截然判而爲二蓋戰國之君知有利爲利不知以義爲利所謂易經大學彼惡能知辭而辟之特不同耳若君者其善學易經大學孟子者歟慶元四年六月壬辰以疾考終享年七十有七六年六月乙酉所居之烏程縣先娶髙氏郡人挺之女再娶黃氏禦史臺主簿章之女簡肅公猶子六男紹祖懷祖閎祖相祖襲祖壯祖五女適【闕】林郎馮森進士鄧潭饒淵上官嘉防從事郎吳炎孫男七人宣子方子文子容敏學敏行夢錫女七人曾孫男八人文子登紹熈五年進士第今爲建昌軍新城尉銘曰

以義爲利君子攸行以利爲利彼哉小人我嘉李君隆師親友允蹈經訓知之非苟家範昭然守之勿諼奕世其昌視此銘言

循吏石大夫【晝問】墓志銘【嘉防三年】

古者諸侯世守其國故孔門髙弟學道愛人見於宰邑自罷侯置守兩漢循吏二千石爲多邑長間有聞焉國家養民以仁尢注意郡縣而爲令者每急催科緩撫字或用智術籠民以兾辧治守亦用是殿最屬邑一遇水旱賑卹具文而已豈無循良恨予聞見不廣若乃耳熟而心服者石君也初爲鄞縣首白郡請寛賦斂退與民爲期防寛而信簡而明每患州給稅簿不以時至至則主簿拱手信吏之科重疊君卽縣防創副簿鈔至昕夕躬爲銷注臺府謂迂不及事且將累我議易它曹父老嘆曰吾得賢令而上司不察必擇健決者來民其無聊矣相率租稅於省限之前送使防州視舊反贏舊例三嵗推排物力則鄕郭戶畢集官爲度地立屋以處之又大比取士環貢院爲廬舍待赴試之士用一徴十不勝其擾君示以間架任民自爲事畢徹去吏苐行文書不得措手東錢湖當開付之食利戶郡庠講堂壊分委子弟在學之家誠意旣孚爭勸成之此治縣之政也上饒嵗大祲舊負上司錢及諸縣未輸常賦通十三萬緡君置不問明許六邑訴旱毋敢不實倚郭十三鄕惟靈山石人二鄕灌漑有秋自無一詞君力請於朝蠲秋苖十七八畱二三備州用盡發常平倉其勸分不以貲產先察畜米多寡諭教故倚郭得米二十餘萬斛它邑各以萬計境內置回環場四十七所各給本錢且糴且糶循環無窮擇土官信實者主之凡下戶行旅所至持錢得米無贅聚逺求之患別令鹽商得米四萬置三場城中郡當孔道將迎餽送一切謝絕時以家蔬待所委官議者謂救荒之善前所未有此治郡之政也使達而理於朝廷之上四方之逺何事不濟豈止一郡邑受恵乎今君季子宗萬以江陰守王柟狀來請銘故詳敍所聞用第其官閥於後君諱晝問字叔訪紹興府新昌縣人其先本姬姓衛康叔之後有靖伯食采於石因以爲氏自大夫碏著名春秋至萬石君遂顕於漢本朝祕書丞通判保州諱待舉萬石四十世孫於君爲髙祖云翼軍亂扞禦死之安定胡先生爲之銘曽祖左朝散郎贈金紫光祿大夫諱愆之祖左朝奉大夫尙書祠部郎中贈朝請大夫諱景術考謹公揆紹興七年曆察官殿中遷侍禦史八年樞宻使秦檜再相君連上疏論其失以左宣教郎除直龍圗閣知撫州數月落職罷送鄰郡取勘道被疾臥家幾年而卒君方十四嵗奉母令人李氏屛居山寺苦學工文詞不敢出應科舉秦薨上書訟寃詔復職與恩澤補將仕郎銓試爲首循修職郎監秀州華亭縣造船塲防充湖廣江西京西總領所幹辦公事丁令人憂服除監淮西江東總領所大將庫金陵權要所聚日事宴飲未嘗營職君獨整比簿書出納必按公牒乃行同列或竊笑會新總領閱實局務官吏多獲譴惟君掌大軍錢劵銀鈔無毫釐差前後箭鏃山積君欲稽其數吏謝不能君先爲廢屋一楹收數儲之遂以爲率而得其實秩滿用舉主攺宣教郎治鄞爲浙東諸邑最守臣嶽甫以聞有詔曰堂審入幹辦諸司料院淳熙十五年春也鉤校百司廩給參驗京師丰約聚爲一書所居官不苟類此明年冬遷軍器監主簿紹興元年冬轉爲丞二年輪對論兩淮今日根本之地塲互市泄違禁之物營田官莊爲豪民所占遺財遺利官兩失之乞如國初擇人久任又請因赦捜訪不求聞達之人上皆嘉納三年春進丞大府鹽鈔鉅萬異時吏或代書君弗懈益勤繼燭籖押迄今不廢戶部防寺吏非其罪公辧數弗從請郡而去以四年春視事荒政旣修特命增秩仍以司封郎官召並下回環塲之法於諸路君懇求均逸主管武夷山衝佑觀而增其秩慶元二年知撫州再請衝佑許之防長子宗昭自宻院檢詳除漕淮東侍君以行四年二月二日卒於儀眞先是君嵗以谷百斛給宗族之貧者疾革申言之夜召家人訣別索衣欲辭家廟遲明啟手足享年七十四官至朝請大夫五年十月十二日防稽縣小江昭福山之原妻同郡諸葛氏封冝人二子宗昭朝散大夫今直華文閣端亮文雅用不究其才次宗萬也君卒而爲從政郎廣東經略司主管機冝文字今爲大庾宰赴審官孫男九人孝則婺州浦江孝順徽州歙縣孝時婺州永康縣並簿孝溥以建昌運司戶參軍登慶元乙未進士第今俱廸功郎孝隆孝修並將仕郎孝裕孝詠孝廣尙幼女三人未行惟石氏逺有名世欽儒科不絕君伯父公弼在徽宗時光顯於朝著譜牒歷歷可考君𨿽從門防再上禮部所著詩文數十篇藏於家其溫恭篤實待親舊有恩意臨事則毅然自守人服其正將死不亂其所養可知矣銘曰

學優而仕澤施於人惟令若守於民莫親君承萬石溫溫其仁於勤於信政以恵成辰乎來遲而不均誰傳循吏尙考斯銘

登仕郎董君【億】墓志銘【嘉泰四年】

君諱億字永年吉州永丰人世儒家曽祖諱奬贈少師祖諱徳元早以學問器量重於鄕晚以廷試魁多士被遇髙宗歷院禦史貳天官以中大夫參知政事以端明殿學士提舉江州太平興國宮徙居城中遂爲大族考終於家贈通奉大夫父諱克忠承議郎通判永州轉朝奉郎致事君生而聰敏稍長靜重疏通年十四防父永州送終盡禮事母夫人王氏極孝謹姊妹四人使皆有歸卽先廬竹林辟觀過齋聚書萬卷日延賢師友講貫道藝未嘗泛交別墅在城東創潛樂書院時與親賔尊酒論文略無子弟過失嘉泰二年十一月十八日以疾逝才三十有二聞者嗟惜妻周氏予堂兄袁州使君諱必逹之孫其父繹也予遇郊恩以親屬奏補登仕郎君方力學起家孰謂其止此病棘時手書從事纎悉無遺初與從弟偲同學爲娶婦成其家至是謂偲我不幸早孤常恨先人悠邈它日當卜近郊二塋子介同一女俱幼冝教育之以四年六月壬寅窆廬陵縣儒行鄕昭議山之原附郭如君志爲之銘曰

世祿之家惟禮克由性靜者仁壽胡弗修百爾所期一之未酬天耶人耶何怨何尢

譚君【紹先】墓志銘【嘉泰四年】

吉有壯縣曰永新邑人舉大族必曰譚氏或問何如其大也親屬盛歟常業厚歟仕宦眾歟非也以孝友保其家知取予守其業傳詩書亢厥宗斯可謂之大矣君諱紹先字顯仲世家永新六世祖瓊七上南省一經相傳至曽祖華華生傑特奏入官終融州軍事推官以承事郎賜緋魚袋致仕贈朝奉郎二子長觀光登政和八年進士第終朝奉郎贈通議大夫次觀成卽君之父也君敏秀嗜學繼母攜前夫子來君事之盡孝又分貲友之人服其義治生勤儉而周急卹貧療病死始終不倦接物和易處事平允見謂長者淳煕乙未茶防入縣君具舟濟人遇棄赤子者悉爲收養事定歸之脫人於阨卻其餉謝率以爲常慶元丙辰十月十九日終於家享年五十八後二年四月九日才徳鄕塗山之原娶漢陽太守劉彥登之猶子先十年而沒二子涇湘君在時延名儒教以學有聲塲屋三女適進士王維翰儒林郎廣南西路經略安撫司幹辦公事周稷進士顏元寶孫男吉孫冝老女尙幼昔我先公與朝奉同年登科而其壻稷又予同【闕】涇等以寶謨閣直學士誠齋楊公狀來請銘其詞曰

家以仁而昌產以義爲常仕以儒有光具三者族大矣尙奕世其毋忘

從政郎宋君【佖】墓志銘【嘉防四年夏】

君諱泌字仲子姓宋氏上世自睦州徙婺之金華曽祖正祖裕贈奉直大夫父有朝奉郎郴州禮部郎官呂祖謙伯恭志其撡以淸直君孝謹守家法讀書學文年五十三從世父防以廸功郎尉徽州婺源境有劇盜捕獲而辭其賞循修職郎吉州錄事參軍郡守治獄任情君日抱案牘【闕】辧數被摧辱不懼不悔有斷兄足而取其財獄成守導囚聲寃劾君失入刑部直君守滋怒窮治過失無所得終更士夫爭賦詩餞行貧就南銓以從政郎主賀州錄參獄奏滛祠毀之人始駭終服冨川縣兩年十易權官君適秩滿郡守錢聞詩辟君爲令刼盜系獄察其誣捨之俄獲其盜人以爲神後守督民積欠君不可諸右君守疑妨已奏君不催科坐免民泣涕挽畱至折車軸得它馬馳去朝士誦其寃君曰吾不可再詘於人請監潭州南嶽廟而歸家居蕭然不累於物病亟手書戒其子彊學力行勿惑陰陽之說防稱有無而已麾左右正臥而逝享年七十有四嘉泰三年十一月庚寅也娶杜氏劉氏皆前死生四男長九齡季玨早世仲幵叔皆進士四女長適蔣端益次適季損之二亡矣孫女尙幼君所至以淸白稱爲尉卻催夫之金掾曹輸納餐錢外凡印鈔例給者一毫不取每罷官囊無餘資惟喜賦詩積至千餘篇其淸修如此幵等卜以四年九月甲申安女鄕祖瑩側逺攜故人子呂喬年狀來請銘始紹熙甲寅春予自湘中易帥豫章歸廬陵郡官旅望謁君翛然鶴立固疑其小異已而果賢是冝爲銘其銘曰

事親謹而畏涖官剛且毅從所好以求冨思於已爲良貴囂囂其心曁曁其气發幽潛以銘尙生平之慰

墓表

朝奉大夫致仕李君【迎】墓表【慶元三年】

河陽濟源多名族顕宦張氏李氏實相甲乙通婚姻南渡後祖母秦國張夫人每與李氏子弟篤敍親好予於其間敬愛兩人曰隨字可大亷介謹飭治縣有聲而其族弟諱迎字彥將行安節和恬於進取予尢重之可大沒已五十年彥將下世亦二紀念之不忘也彥將之子數求予表先墓乃追紀聞見而考信行狀之說如左李氏冑出唐宗室汜水王本朝有諱感者以儒學起家至君曽祖章繼擢進士第以太常少卿致仕贈少師祖百朋中奉大夫致仕贈少傅父弼儒右中奉大夫直祕閣致仕贈少師妣姚氏曹氏趙氏秦魏楚國夫人君姚出也欽宗登極祕閣爲兩浙轉運副使君以捧表恩補將仕郎調婺州都稅院發運使檄應辦王徳軍錢糧循從事郎故相趙忠簡公稅鎭豫章辟知靖安縣又從金陵行宮畱守爲凖備差遣歷溫州軍事推官程邁梁汝嘉閭丘昕號吏師皆以待從出守事多委君程當嵗暮移閔帥畱至正月以薦章授君乃解印有錄事參軍老而貪已授代爲嬖吏所持君械系掠治吏叩頭服罪同僚咨美舉員應格攺右宣教郎知臨安府錢塘縣嵗旱畱運河水漑民田防金國使至漕臣諭君撤通舟君固請防其半漕怒捃摭無所得至用前政陳炳科裏城塼事劾君失政坐是罷起知湖州歸安縣外艱不起知州金華縣提轄行在雜買務雜賣塲郊恩賜銀緋求外補充福建路安撫司主管機冝文事再爲提防鑄錢司主管文字乾道初代還【闕】相洪文惠公與君有舊君資歷常爲二千石才得通判臨安府朝市浩穰非所好也丐易主眀州浙東總管曽覿以代邸恩數薦進人才其門如市知君京洛故家屈意願交防召還人謂必有裏言君適秩滿卽防牒從太守丐保明奉祠竟主管臺州崇道觀歸寓湖州新事鎭蕭寺中手抄聖賢治心養性之要時時賦詩自樂成百篇舊藏畫像惟肖淳熙元年六月自題贊百餘言其略云三仕三己因緣而止一丘一壑倦防而歸耳目鼻口畫史或得其髣髴至於超然物外彼亦安知其端倪也耶俄遇防疾沐浴端坐而逝是嵗九月丁未也弔者始悟自贊之意云享年七十有二明年正月乙酉湖之烏程縣三碑鄕金山原祕閣墓之左以子升朝累贈中奉大夫妻令人周氏永嘉名士周行已恭叔之女恭叔官京師與祕閣善君未弱冠風度凝逺能文辭善談論故以女歸之後君十一年年八十三而卒附君以四子結故朝奉大夫尙書度支員外郎總領四川財賦軍馬錢糧綜早世紱故從政郎平江府司法參軍綺故爲從政郎新防州如臯縣令女二人宣教郎王光逹朝散大夫新知眞州事張顏其婿也孫男七人大成新池州靑陽尉大雅新寜國府太平縣主簿大鈞新髙郵興化縣尉廸功郎次大有大鼐大亮大倫皆故孫女七人初祕閣之沒君子二當受遺澤其一遜弟之子人服其義君潔靜通敏有可用之才知【闕】方在朝輒違而去之長子持節近甸人以爲榮君視之澹如也惟榮辱得防未嘗屑屑胸次故其終神識湛然可以窺所蘊矣今諸子惟如臯在卽求表君之墓者行狀蓋眞州之文也閏六月日具位周某述

彭孝子【千里】墓表【慶元三年】

慶元元年十月癸丑吉州永新縣彭孝子卒卜以三年十月癸酉禾山鄕石峯之原邑令張大正爲之傳其子之誠衰絰踵門復求予一言予謂人之行莫大於孝令旣傳而贊之尙求一言【闕】曰節以壹恵傳猶謚也不表氏族於墓後嗣奚觀予聞仁宗朝大常博士周君居父防倚廬三年不飲酒不食肉言必戚哭必哀防母臒然蓋久而後復當是時歐陽文忠公爲作墓表極論古今防禮之廢推爲篤行君子惜乎嵗久石本莫傳而京浙閩蜀所刻公集曁書曰某州縣人三代諱某此猶可也並其人亦曰名某字某如此則其子孫切切顯親之志荒矣亦豈公表於金石垂勸來世之意耶予每嘆息於斯文乃考之文知其爲天聖二年進士然是嵗周姓登科者不一莫知孰是又考其宦防多歷湖廣而墓在道州之永明竊意爲道之賢者也亟求防陵郡誌視之本郡果有周堯卿字子兪行義與公所書合於是刻之定本使其名字昭昭於無窮予心庶幾焉昔公嘗自云喜傳人事尢愛司馬遷善傳奇偉使人喜讀欲學其作厥後著五代史辭气遂與遷相上下若予者愛公之文猶公愛遷書也特不能學公文如公之能學遷爾然公猶逺取一它邦之孝子如堯欽者爲發明之今彭君近在同郡苟無一言非能晞顏者也乃爲記次不辭君名千里字時學曽祖儒祖居鎭父柟世業儒君四嵗而孤每聞母孺人周氏語及其父輒號絕久之自是事母盡孝母年八十餘始終如一日蓋於生也致養竭其力死也送終極其哀君所謂視膳嘗藥扶持左右負土廬墓事亡如存者大扺以爲常故宗族儀之彊暴化之凡傳所載殆出於鄕評予亦不得而略也君醇實寡言笑平居於人無睚眥之怨惟喜讀書教子四男【闕】

之誠潭出繼兄後女適劉喜十孫欽鑰銓鑄鉉鎬鎡鎔鍔鎰一女在室當君無恙時之誠鑰相繼舉於鄕紹興甲寅值慈福宮慶壽恩封廸功郎妻顏氏亦封孺人君年八十六而終皆積善之報云九月十八日具位周某述並書

文忠集卷七十五

欽定四庫全書

文忠集卷七十六【平園續稿三十六】

宋周必大撰

墓志銘【壙志附】

益國夫人墓志銘【嘉防四年三月】

亡妻王氏世爲平江府昆山縣人曽祖申以學行推於鄕王荊公倅舒州奉詔親勞至卽求見迄今手刺存焉祖億積善好施贈中散大夫父葆通經能文登進士第歷監察禦史司封員外郎兼國子司業除大理少卿知廣徳軍漢州帥瀘南易池州終浙東提防刑獄母冝人莊氏夫人聰敏髙潔女工儒業下至書算無不洞曉然非所好惟以孝友靜順爲心十六七而祖母史令耄期臥疾喜怒不常左右莫敢近夫人晝夜奉藥餌獨得【闕】懽父母奇之年十九歸於我抱闗行都月奉防甚夫人樽節有方不見匱乏分教金陵寖以成家簿書米鹽躬自料理迨爲學官館職相與商論古今手抄經史夜則教兒讀書稍倦對博奕或至丙夜紹興末郊恩孺人覃恩進安人隆興攺元封【闕】子解掖垣歸吉州閒廢七年祠祿滋防夫人防共賔祭承上撫下應酬日多凡予羣從諸甥婚姻樂爲主盟弗計其費惟朝夕誦歸寜父母之詩聞外舅疾星馳省視乾道問予貳麟省封恭人淳熙中由八座二府夫人迎外姑與兩兄偕來萬有愜意封碩人淑人安康文安咸寜三郡夫人稍按歌舞娛其親久之母兄繼亡始忽忽不樂矣旣封永齊越鄭周吳六國復從予胙蜀土則曰均大邦也遇恩忽復請平居常言冨貴非吾事若得第三間隠居林泉世務不入乎耳是吾心也甫年二十二得子喜曰吾責塞矣自時相待如賔居家勉予以睦族無競當官則勸盡瘁國事勿卹其私予三入承明率坐論事蒼黃去國夫人整比行李收拾文書纎毫無失蓋規模素定也知予性慵規以克勤禦下太寛欲其有制閨風肅然嵗時享家廟酒肴茗果悉經已手中外親賔親疏輕重待之中禮而以饑飽暄涼爲衣食節以是仕不內顧退樂安閒蓋有賢婦力也稟气差弱少壯時勞其心力嗣後遇天寒輒病去冬臥疾累日亦以爲常俄廢寢食遂薨實嘉防三年十月十七日享年六十有九一子朝請大夫行大理司直綸也夫人已病念綸奉薄手取白金馳介助之孰謂奄忽至此嗚呼痛哉孫男宣義郎顯女五人長許嫁承事郎監嘉興府糴納倉蕭彖余防卜地在廬陵縣西數里儒林鄕斗岡之原用四年三月甲申行實如此無一語【闕】銘曰

嗟我於君長幾十年君髮尙鬒我久皤然孰云一朝棄我而先失此有益矧伊婦賢有問誰對孰舉我偏芳翰盈篋遺掛滿前哀辭冩心苦淚迸泉豈無名公運筆如椽陰幽坤從他人莫先謂予不信皦日在天

太恭人司徒氏墓志銘

余再直禁林居第在臨安之兪家園每見北來朝士盛言髙司農有賢母防司農來卜鄰益知其詳先是紹興十一年金人再和司農之父贈朝議大夫諱薄世居海州間道歸朝上書陳恢復大計秦丞相不納後四年追遣隨眾北去憂憤而卒司農年甫十三太恭人日夜教育之使毋忘父志十九年冬完顏亮戕其主亶明年營都燕山二十九年又治汴京謀南侵三十年春東海民徐元張旺史整共起三帥以帛書求援於我我守盟約不敢報元等嬰城半年敵師水陸夾攻破之誅戮極慘酷亮由是益疑我得中原心決防入防起蕃漢兵二十七萬傔人不與焉仿唐制分二十七軍明年自將巡洛至汝遣髙景三王金來求釁太恭人聞之宻語諸子汝父常謂敵必敗盟今事急矣我守節教汝曹正爲今日乃相與自防歸懼陸行不免宻與忠義家五十餘人航海而南朝廷嘉之司農兄弟皆得補官俄南北交兵魏勝克復海州都督府檄司農爲州從事奉親還故鄕敵連三年攻圍不置司農冒矢石分守東壁屢瀕於殆賴張子蓋大破敵師圍乃解隆興二年割棄海泗司農來家江南自此被遇壽皇更中外使任嘗褒諭云不易卿將母逺來今可以養矣擢守安丰軍部使者彊取僚郡之妾其人訴諸朝當路意有所狥事下守臣司農將直之入白太恭人曰竄逐非所畏慮貽母憂柰何太恭人曰吾母子仗義來歸自分必死汝防國厚恩爲二千石茍能公以報上吾獨不能爲範滂母耶司農竟坐徙施州自淮溯江歷盡三峽之險太恭人處之怡然秩滿入對上勞之曰卿母勿復憂逺適畱爲度支郎官遂二司農淳熙七年夏出帥江陵太恭人安享榮養年八十有五九年七月二十六日以防疾坐而逝按司徒氏本河北人五代廣順元年禮部侍郎充集賢院學士判院事知貢舉諱翊者太恭人逺祖也後徙海之朐山曽祖恂祖儼父庠母顏氏自防聰慧過人通儒釋書歸髙氏不逮事舅姑傾資送以贍夫族鄕人義之初該徳壽典恩封太孺人郊禮封太恭人髙君先娶趙氏生二子大亨故廸功郎秉故將仕郎二女適進士陳公輔將仕郎趙堅太恭人惟生司農人見其均一莫知爲各母也孫男六人蟾叔豹賜叔夜皆前死今叔獻爲修職郎特攺差淮南西一路安撫使主管書冩機冝文字叔夏將仕郎孫女八人二早夭次適進士朱�修職郎臨安府仁和縣尉王頥文林郎平江府吳江縣丞趙炳余在室是嵗十二月二十四日南康軍星子縣丹桂鄕黃龍山之原司農數來請銘有校書郎項君安世嘗家江陵言太恭人臨終作誦超然生死之際荊人至今稱之餘維婦人隠徳閨門非遇事莫顯旣顯矣抑而弗掦何以成人之美故爲第其初終系之以銘司農名夔今爲朝請大夫右文殿修撰歷典名藩制置鄞縣海所至有能聲皆母教也有定庵集五卷銘曰

少而鞠子教之忠老則知命全其終此烈士之所難何夫人之能充表而出之可以繼烈女而傳無窮矣

太冝人李氏墓志銘【慶元六年】

慶元丁巳正月庚辰故人朝請郎新通判袁州曽光祖卒母太冝人李氏年八十有五人皆憂其悲傷莫能久也戊午冬果臥病子孫迎醫進藥冝人卻之曰命系於天吾年已髙何以藥爲十一月己巳振衣而逝諸孫列家世行實來請銘按冝人世爲吉州安福縣人曽祖兌祖榮父宗孟俱不仕生數嵗從兄弟入小學通經大義未笄嫁同邑曾君嘉謨後贈朝請郎方嫁時朝請之祖弼妣劉氏父序昌母許氏四親俱無恙冝人恪勤婦道鹹得其歡心相繼壽終協贊防祭禮無違者朝請初用賞補廸功郎賀客滿門冝人獨以不能決科爲言旣尉衡之常寜防勤有聞內助爲多生二子光祖字景山光朝字景章擇師友教以學已而皆舉於鄕淳熙乙未光祖遂登第冝人喜謂朝請曰足以伸吾夫婦素志矣朝請晚得末疾冝人悉意家事日治具延賔客以娛樂之如是者累年朝請卒從景山官逰四方甲辰丙午甲寅嵗朝廷連講慶壽禮一賜冠帔三封至太冝人築堂於居第西偏故相京文忠公書壽衍堂【闕】以寵之生朝大集內外親姻元孫百晬嬉戱膝下邑宰率僚佐升堂謁賀易其坊曰椿桂太冝人恱甚告子孫曰汝家獲見五世復遇聖天子以孝治天下有此榮樂盍思所振乎自是良辰美景必載酒防後圃子婦孫曽必交起爲壽人方羨慕不幸景山一人不得終養光朝素孝弟力學嘗五上春官對策集英補光州助教版授象州學官至是順適其母者百方迄不起疾後數月亦毀卒蓋己未五月辛亥也冝人二女長適修職郎賀州臨賀縣主簿歐陽巖次適進士劉偉孫男七人鄕貢進士偰早世次仲次鄕貢進士徳次儉價仲與【闕】女三人適進士羅【闕】王長民廸功郎隆興府新建尉趙師曽孫男十人士遜將仕郎士邁士進士遵士通士選士逾士逢士逹士遇女十六人劉鑑劉鋼王多吉其婿也皆進士余尙防元孫洙冝人性𨿽寛和治家則嚴而有法每事責已不求備於人周卹困窮略無吝色鄕黨賢之用庚申十二月甲申地在縣東新樂鄕桃溪之原而光朝以人生享備福今復爲銘詩以哀之庶幾存沒其少慰乎銘曰猗夫人之存兮五世【闕】乎其前嗟夫人之老兮冡子棄之而先【闕】傍觀且巨【闕】兮柰何慈愛與鐘憐縱彊壯猶傷生兮矧耄耋之衰年噫有樂則有哀兮相舉世其皆然惟有始必有終兮孝不辱而歸全嘉夫人之逺理兮謂賦命之在天幸孫曾之克家兮謹送往以無愆紛萬目其式瞻兮曰此壽母之新阡揭銘章以示後人兮夫人其何憾焉

叚夫人墓志銘【嘉防四年】

嘉防三年正月癸巳鄕人李圖南之夫人叚氏以疾終享年六十九四年二月己未吉州廬陵縣移風坊丰塘之原圖南悲不自勝屬予志其蔵予惟內子與夫人同生己夘亦以去冬謝世予自悲不暇而暇紓圖南之悲乎力辭不可則爲之銘夫人諱淨方於吉爲儒家有兄弟登科歷顯仕者曽祖居簡祖公輔父子沔夫人防失怙恃克自植立端靜明敏女工如夙習逾笄歸李氏族大而貧夫人竭力成其家姑太安人王氏壽百年矣夫人與饋不懈嵗時班白奉甘防稱壽太安人每爲盡醉因爲孝婦至於勤身率下動循法度賔祭孔時𨿽貧不減冨室待妯娌至敬撫妾婢有恩無妬忌諸子能言卽教之誦詩訓以遜弟稍長勉其爲善彊學生平質直好義不妄笑語嘗瘠已周人之急親族姻戚視其儀則皆以女師推之四男如圭中童子科特補廸功郎乂中進士今爲從事郎防路安撫司主管機冝文字如璋前夭如岡如金皆早成三女如蘭適鄕貢進士劉泳如華如英尙防孫男二人孫女一人銘曰

久事君姑孝而恭克相良人正且容詩書教子華厥宗石簾目徯開新封奄兮植此柏與松嗟我老誖管豈彤隱宮適躡靈之蹤悼亡有涕非無從

壙志

汀州田史君妻冝人尙氏壙志【慶元三年】

宜人尙氏世家相州安陽縣其先多文武顯人朝奉郎贈大中大夫諱禁曽祖也國子祭酒佐均祖也承議郎賜緋魚袋諱大伸父也母孺人周氏實予女兄聰明孝友有烈丈夫之風年十六歸於承議郎三年而冝人生旣長和順勤儉知書逹理女兄鐘愛遴擇佳婿隆興癸未歸今汀州史君朝奉大夫田豫事姑太夫人與事母同而加敬焉承撫內外無間言者初以予奏賜冠帔從夫封孺人安人冝人生子多不育今惟一男將仕郎墻田氏家與南康縣與贑爲鄰嵗常往來尙氏居於廬陵兩邦雞犬相聞冝人友愛弟妹猶以爲逺慶元攺元仲弟振裔承贑之瑞金攝屬外臺冝人攜其子過故居視之防得疾盡屛外事防然而卒八月辛酉也享年五十有八汀州失內助追悼切至而太夫人每於親族言失吾賢婦未常不涕下也先是汀州皇考禦史縣東十五里芙蓉鄕良山之原卜三年六月庚申發冝人之柩附先塋五十步間謁予以文予自哭女兄今三十有二年間與甥遇必惻於心奄其已矣悲不能文姑爲記嵗月以冩老懷以釋汀州之思云

又

村女壙志

平園老叟周某孫女村娘以淳熙壬寅十月二十四日生於樞府父綸今爲朝請大夫行大理司直母冝人劉氏村女端靜通敏喜讀書甫八嵗予罷相已能佐祖母益國王夫人治行李人皆異之年十三以紹煕甲寅五月一日病沒於吉州舊居東山堂權殯功徳寺祖父母父母悼念不忘嘉防癸亥年冬益國夫人薨卜以甲子三月甲申於廬陵縣儒林鄕斗岡之原前十二日舉村女之柩瘞塜傍泣而志之

文忠集卷七十六

欽定四庫全書

文忠集卷七十七【平園續稿三十七】

宋周必大撰

墓碣一

朝散大夫知新州李君【守柔】墓碣【慶元三年】

君諱守柔字必彊姓李氏其先靑州義光人皇祐初徙家桂林今爲靜江府臨桂人也曽大父頴卜居長安市好善樂施藥病殮死裏中徳之大父【闕】銓父允彥安分知止不飲酒食肉者二十年預知死日端坐而逝後贈奉直大夫是生四子君其季也與兄守卓自防立學守卓登建炎二年進士第次舉君又繼之紹興二年也補左廸功郎象州武山尉用舉者陞左從政郎冝州忻城令嵗餘丁母秦氏憂服除調雷州海康令稽考簿書得隠戶甚眾丁以萬計州並海而冨舊無外城每虞防至太守王趯號能吏君與協力大興版築逾年城成邦人繪像以祀諸司交薦攺左宣教郎知道州營道縣丁奉直憂不赴免防知賀州臨賀縣初趙忠簡公自潮再貶過雷守令用故相禮迎送仍具海舟濟之至是有告於秦丞相者守趯去已久攝系大理獄下廣西追治官吏根株牽連君緣坐十年不得調秦薨始磨勘轉左奉議郎通判容州屬令醉酒卽席攘臂侵君明日太守劾之君謝曰飲人狂藥柰何責以正禮闔郡嘆服徙通判邕州守武臣禦下嚴而衣糧不時給將大閱眾洶洶守窘甚君許其移病爲攝州事下令人都肄日先發帑廩給諸軍眾謀益壊後數日乃赴教塲引謀亂者四人立纛下斬其渠魁而鞭三人訖事肅然尋知梧州郴賊李金聲揺四鄰君逆爲之備賊亦不至廣西眾水匯梧下封以逹於海舊設禁港杜米舟防嵗儉貴糴漕司申其禁君曰是壑鄰也格不行東路及閩浙皆賴焉詔臧否郡守本路以公最聞選知冝州南丹酋莫延�與永樂蠻相讐殺驚擾適闗君遣攝天河縣主簿徐彌髙偕吏士好諭之兩族聼命秩滿求主管臺州崇道觀歸築艮軒蓋將止矣中書舍人範公成大出【闕】力薦君於朝且趣君行起知新州對論邊事稱防執政議推南丹賞君曰此徐彌髙之功也詔特補彌髙徽州文學諭推恩有差行次蒼梧以疾卒遺民多泣涕者享年六十有六積官朝散大夫君天資篤厚喜賙貧乏如其先世念長兄之不仕爲官其子妻冝人呂氏前十四年卒一子杞宣教郎新知袁州分冝縣二女長適通直郎通判容州蔣稷次適朝散大夫廣南東路提防刑獄公事唐弼孫勲將仕郎君之卒在淳熙三年正月十四日以五年正月丙申長安東髙磊山先塋之側予不識君而與君之子及提防刑獄善屢以奉議郎武學博士蔣君來叟所狀事實求予一言予嘗嘆二廣去朝廷逺事多陸沈每聞一善樂爲稱述又嘉君嘗禮遷客而阨於進特表而出之銘曰

附炎速化援溺疾顚孰避孰從彼人我天嗟吁新州不調十年天定勝人謂將騰騫艮止之思素心則然壹恵可節表於東阡

二戴君墓碣

慶元丙辰七月戊戌朝奉郎江南東路提防刑獄司幹辦公事戴君翊羽卒卜吉州廬陵縣儒林鄕長徑之原旣【闕】矣其父通直屬鄕先生葛潨敍行實來請銘予固心許之無幾何通直君悲傷感疾丁巳八月乙酉遂卒其孫師聖以十二月甲申奉父祖之柩焉兆域相去才數十步予旣熟君父子又憐師聖重有憂乃相志而系以銘是亦掛劍之義也通直諱經字元禮世家廬陵曽祖昶祖汝明父蔣行以貲聞君生七年而孤常產爲豪右漁奪租調【闕】偪側艱難僅能立身去之傍縣授徒營生而擇師友教其子淳熙二年一上登第自是就養官舍享其報紹熙壬子郊恩封承事郎【闕】甲寅慶典遷議郎今上龍飛及宗祀明堂轉宣教通直郎性喜周急與物無忤撫育弟之三女使皆有歸鄕人推爲長者妻同郡劉氏恩封冝人二男長朝奉君也季延煕尙防一女適進士陳九疇享年七十有二翊羽字漢宗一字漢卿童丱知力學日記千言長通載籍益自刻苦遂以起家初補廸功郎潭州衡山尉盜不敢作帥辛棄疾才之檄行縣事臺府交薦陞從政郎以贑州雩都丞守借其能畱寘幕職贑故無夏稅酒課官府百湏取辦科罰防孝宗手詔漕臣通融州縣財賦守委君求濟於漕臺至則數被詰責君力爭固請嵗減三萬六千緡郡計以寛大盜姜姓者往來汀梅間犬牙贑境君攝倅督捕知鄕丁徒擾於戰無益散遣數千人省費萬計賊亦不入境秩滿調道州江華令久闕正員帑廩赤立君單車就職視民如子不施鞭撲賦入以時上下交裕疊遇泛恩循【闕】郎成資諸曹攺奉議郎知江州彭澤縣瀕江數百家人困科斂君約已足用大率如江華時間遇水旱力舉荒政無流移者轉承議郎覃恩遂遷員外郎賜七品服代還以親老外【闕】憲屬卒於鄱陽年四十有八妻安人胡氏一子將仕郎師聖也三女長適衡陽尹天澤前卒余未行君博聞彊記著述自出機杼性儉約所至或兼它官辭其添給兩爲邑餐錢及迎送用例者一無所有吏事精勤不茍使當要劇必有可觀誰謂其止此銘曰

教子成名祿養俱榮云何不淑繼隕厥生華屋山丘存亡相親鉆石爲辭以昭後人

龍洲居士嚴君【致堯】墓碣【慶元三年】

嚴君致堯字正之吉州太和縣人曽祖【闕】生執衡執衡生章贈右教郎是生四子其仲康元仕至朝奉郎通判潮州次卽君也君防學敏茂長精辭藝一試舉塲不中慨然有四方之志輕財重義偉如也紹興三年羣盜充斥防吉閒多至三百餘火江西安撫大使李回以聞時嶽武穆公飛爲神武副軍都統制授鉞専徵道出廬陵士卒托宿防市黎明爲主人泛掃門宇洗滌釡盎而去太守供張郊餞師行將絕謁未及通問殿後者大將軍何在笑曰已雜偏裨去矣其嚴肅如此所遇獨捜訪奇士諏計策至太和君叩轅門一見語合許以從行初龍泉賊帥彭友李動天等十人尢彊暴號十大王盤【闕】四年攻破八縣至是次第就縛兩郡以寜奏凱而還其後定鼎澧安襄漢取唐鄧復郢隨全合肥君皆在焉屢委以事積代版授七階方向宛洛趙魏而金人求成武穆公罷兵柄獲罪矣君恨無以白杜郵之寃歸而放浪山水間聚書教子自號龍洲居士有文集三十卷年五十六以三十二年六月晦卒矣前娶章氏朝散大夫唐民之女生三女適曽彌後李補曽瑜再娶郭氏蓋忠簡胡公叔母前夫之女忠簡擇君歸之生一男可久力學有聞不幸早世煥章閣待制誠齊楊公爲志其墓五女曽異倪巖老胡祕其壻也余不及行孫男齡女適劉禹選君以隆興元年十二月辛未縣南橫山慶元三年十二月庚寅攺卜髙行鄕山塘之原而郭氏於羅墓距塋二里許先是誠齋狀君遺事甚備祕也實防簡從孫以文采貢於鄕與予契厚而交深復來請銘固辭不可銘曰

大丈夫不能擢犀角防象齒防乎翰墨之林則當橫三尺出六奇以收邊塞之勲孰如君者兩有志而一無成此予所以聞風大息而追系以銘也

朝議大夫賜紫金魚袋王君【鎭】墓碣【慶元四年】

君諱鎭字靖之姓王氏其先陳畱人曽祖潤贈中奉大夫祖履元丰八年登第徙居開封吹臺下元符中爲學官上書論中宮廢立謫亷州石康令仕至朝議大夫知筠州父蕃事徽宗歷戶部侍郎欽宗方召用而京城防終延康殿學士朝議大夫累贈少師前母衛國夫人李氏慶國夫人林氏嫡母福國夫人趙氏所生母冝人山氏君防以門防補將仕郎再奏承務郎建炎四年少師避地永州卒於祁陽君方志學奉母挈弟妹少師桂林弱冠躬耕南嶽下晝夜誦經史胡文定公安國防年接之紹興十五年調鄂州蒲圻丞攝行縣事爲政有方民不忍其去十八年知安丰軍六安縣窮邊凋瘵君禦之如家人出惟匹馬一騶卽有拜授皆拒絕之江南猾民冒佃荒田輒數千畆君躬按戶籍丁給百畆於是流逋四歸願耕者眾二十三年知吉州吉水縣地廣事繁君平心遣爭訟不問彊弱貧富惟直是從善良旣伸姦惡亦化二十五年丁母憂服闋連籖書貴州欝林州判官防公事淩鉄起雷風間甫定而王宣陳元復作亂君適行郡事料集土丁激以忠義賊望風畏避容州以金帛餉賊藤守宵遁官軍屢北主將皆戰死摧鋒軍統班李宏亦被擒惟欝林晏然終更士民遮道攀畱去後歷十年之久人頌其淸徳不衰乾道三年復籖書常徳軍節度判官防公事七年知贑州安逺縣水土惡弱仕者非死卽病紀綱蕩然稅苖萬五千斛兵火後僅及其半上司督取如故例均諸鄕君力乞侍閤竟從之夏稅折【闕】所在上三等戶科麥而價重四五等科油麻枋木而價輕安逺獨反是君始正之下戶皆受賜豪民佃山林三百谷君毀其帖聽民樵采郭南省引溪水漑四百頃有蕭文炳者廢陂而擅其利君部夫築之三日而成嵗以丰稔贑州多盜諸邑團民兵置隊首隊長徒擾無益君命五家爲小保而置一柝五小保爲大保而置一鼓各有長焉十六保則都保正許置兵器遇盜則擊柝鳴皷出兵器每發輒得淳熙二年調通判邵州始居於衡攺少師南嶽下五年至邵太守忌其正譛君侵權帥信防移潭州眾論不平帥悔無及與諸司檄君權知桂林林陽軍八年還朝初羅鬼國在眞宗時嘗由廣西入【闕】其後大理羅殿自杞諸而馬邕州隔絕不通閩商吳汝翼誘其人假市道蠻洞以馬叩沅州求互市守呂愛呂勝已縱臾希功皆坐生事免新將張端有亦非其人方調守而譚帥呂椿薦君靜重可用堂選知州事諸司以羅鬼馬旣不售【闕】

檄【闕】積木爲柵以杜其來君謂通塗固難盡塞縱塞何人可守朝廷亦以蠻徭種落百數不相統攝安能越境而至格不行舊募上丁二百充郊用率多防手君精擇土著伉健者教以武藝人人可用罷吏散監諸蠻怒其賞賚不時誣以劫奪帥司追治甚急蠻皆走險君至則直之前都吏包遂者交結監司補鄕丁統轄人畏之如虎有某氏女將嫁賂媒嫗紿取之君窮治黥配嶺南並其徒論如法州之西曰便溪又西曰崖門又西曰若溪前守開邊邀賞誘其長殺之負固蓄憾遣兵討伐輒敗君斂兵開示大信於是蠻主楊再彤兄弟親族相率來謝沿邊守臣専帯溪洞都巡檢使提刑遺法命通判預其事卽其防自置一司欲因事誅蠻酋吳自由三子君固爭不從自由聚兵謀入防君言於朝明其無他三子皆得釋通判尋獲罪防君一方咸被其害君【闕】將代請祠主管建寜府武夷山衝佑觀旣歸衡陽郡守劉淸之以君才行聞上因記君名且曰淸之所薦必不茍除提舉荊湖北路常平茶塩公事諫官素惡淸之指薦士爲妄作命遂寢其後主管華州雲臺臺州崇道觀紹煕四年六月十九日卒享年七十有八十二月十五日少師墓傍其地在岣嶁之東君仕官逾四紀再爲邑三佐郡幕端良淸介恬於進取人悼其屈晚試郡稍見所長則已老矣平生無嗜好不治產業惟喜讀書於詩易皆有論著嘗謂管子八十一篇眞僞相雜定爲內書藏於家有集西漢文錄二十卷著述七百餘篇號覆瓿編積官朝散大夫賜服金紫娶陳氏封冝人四男長曰淮今知【闕】州零縣次涖道州永寜縣主簿次準舉進士季泭前死四女長曰濟適向文簡公七世孫公瑩次漳不肯嫁次汶適邢鍠死再歸胡文定公孫荊湖北路安撫司凖備差遣太常次章適永州錄參謝壽孫死再歸衡州來陽縣令曾之謹孫男三人榰檜榗女三人槇栓榕淮以廸功郎監潭州南嶽廟劉徳老所作行狀走數百里泣拜請銘予知君舊矣徳老又賢可信乃爲銘曰

爲官擇人世獨不然求則得之弗求捨旃有美王君素安銓調軺傳方乘煩言已噪有功未知抱能未施心何怨尢人自嗟咨我宣幽光辭則無愧慰其子孫亦勸吉士

贑州洪史君【槻】墓碣【慶元五年】

髙宗皇帝卽位之三年嵗在己酉國步多艱獫狁孔熾擇使修好無敢應選惟洪忠宣公以小官毅然行拘縶庭十有五年艱險甚於蘇武誠竭力殫和好迄成白首來歸壽母在堂三子繼登博學宏辭科名予曰此盛徳之報也當出疆時冢子文章名【闕】中外乾道中相孝宗號名臣而史君又其冢子聞見之廣不扶自直忠宣薨以長孫特充本路漕屬助襄事防予分教金陵日與之防年𨿽弱冠而練達明敏不啻老成人家方鼎盛而謹飭謙和略無子弟之過予敬而愛之越四十年予退老於家君以二千石髙第擢守章貢兼江西路兵馬鈐轄日期千騎開塗一笑道舊故旋聞其道卒遺恨至今諸子逺以表墓請予其何可辭史君初名格字成之後攺名槻字規之世家饒州鄱陽縣曽大父右通直郎贈太師秦國公諱彥先祖忠宣公諱皓仕至徽猷閣直學士左朝散大夫贈太師魏國公父文惠公諱適終觀文殿學士正議大夫贈太師魏國公妣魏國夫人沈氏君初以忠宣使金補將仕郎紹興二十六年起家廸功郎江南東路轉運司凖備差遣隆興初充湖廣等路總領財賦所幹辦公事分司九江完顏亮敗盟皇甫倜一軍嗷嗷待哺樞宻使王公炎時總餉事以軍儲未集爲憂君請求濟於朝用足而民不知文恵入相丐監南嶽廟君師列曠黃金君固卻之乾道元年循右從政郎三年用舉主攺宣教郎七年知【闕】州徳安縣嵗儉君曰附郭近而易見鄕村逺而難周親行阡陌勸上戶平價出粟又擇中戶以上眾所服者分任其事民無流殍居三載邑大治淳熙四年賜服緋銀六年通判徳安府俄丁內艱九年通判興州吳挺以都統制兼州事委政於君金州被邊洵陽上律大饑置制漕三司各出三千緡命君賑濟提刑勾躍易亦來一見君盡以付之君制衣履履涉山險徧抵兩邑又請益米萬斛於制置使軍民帖然將疇庸而文恵公薨君六嵗兩經父母防春秋窀穸之事哀戚勞苦人不能堪鄕黨稱其孝服除調通判洋州嘗行郡事辭俸給用例西鄕舊有堰介山間每春水暴至湍險決潰籖判樊煒刷三邑義士數千人修築已興工君言徒費無益申諸司罷之擢守西和州陛對論綱馬多道斃冝飼養興元一月然後發升差軍官當先戰功後資歷以徠奇士孝宗然之姻家楊侍郎王休除利路轉運判官引嫌攺知和州紹熙三年也邊壘斗大儉以足用寛以愛民革獘端嚴政體徙西川提刑又當易地求主管華州雲臺觀以歸慶元二年起知滁州州本畱闕待朝士京丞相鏜在蜀知君治行奏特【闕】之君請邊郡守倅勿【闕】年七十人詔可至則因嵗丰補前攺免借樁積米萬計葺倉廩置貢院皆兵興以來未暇及者待僚屬𨿽寛後有小使臣遭防防免持服部爲符州君曰沿邊職任謂主兵者監軍輩何預徒害風教奏令解官後遂立閱兩考用新【闕】再畱一年諸司交薦朝廷擇大藩處君不幸暑行防泄以五年七月十三日終於池州東流縣享年六十三積官自通直郎轉至朝【闕】大夫娶黃氏劉氏周氏俱封冝人四男儼終承事郎今知常徳府龍陽縣丞次俌承事郎提領建康府戶部贍軍酒庫所幹辦公事傳將仕郎防未仕女二人長適修職郎前無爲軍巢縣主簿權當國次許嫁進士黃浚皆劉出也孫二人曰芾曰蘊女一諸孤以是年十一月壬辰奉柩合劉冝人之兆地在本縣義仁鄕大觀山君由少至老奉養儉素殆過寒士自文恵公樂施周急𨿽大用無餘貲君綽有父風田園不能卒嵗惟市書籍教子以淸白傳家可謂賢也已銘曰

醇而正明而靜如玉如瑩吉人之陞兮簡而敬定而應爲守爲令循吏之政兮忠宣之忠文惠之文嫡長相承先世之盛兮山川孔良時日允臧有永其藏後人之慶兮

文忠集卷七十七

欽定四庫全書

文忠集卷七十八【平園續稿三十八】

宋周必大撰

墓碣二

沖虛居士錢君【朝彥】墓碣【嘉防元年】

三代盛時四民有常職農服田工商宿業惟士最貴世祿爲冑子賔興爲賢能不以外物而遷故能各抵於成勃興驟廢者鮮自井田壊四業俱失農與工商旣散而逐末貴族降在皂秀民不復鄕舉人才無所於歸或橫議如孟子所云或潛山隠市如杜牧所論於是處士之名著焉在戰國時髙者取卿相下不失尊禮至於漢唐有公車待詔有藩鎭之辟召得人與否班班可考今朝數路取人惟恐遺賢其間懷才抱藝之士門防科舉所不逮者尙或有之上方一道徳以同風俗特命起家絕無僅有下亦各安分義不求聞逹然降才於天積善在躬源深流逺終裕乃後肆其子孫修身勵業自足進爲於世而天復有以相之凡今顯者多出於此永嘉錢氏其一也初獻王奉兩浙地圖歸聖朝後裔散居四方諸孫有諱輯者嘗爲韶州刺史輯生尙端州司理參軍防溫州樂淸愛白石風土家焉尙生浩浩生潔潔生二子忠卿字某堯卿字熙載世以文字稱紹興十四年詔舉孝亷州縣以熙載應選未報而沒忠卿生一子諱朝彥字用明謙退和易少從孝亷學周官業成身隠每出未嘗乘車或勉之過市卽下曰吾不仕不冝坐人上家貧不能周急力可及亦弗靳遇樵夫野叟無髙下疊爲賔主鄕人莫不敬愛晚喜道家說自號沖虛居士白石有巖巖有集眞觀髙出羣山之表嵗從黃冠避暑酒酣相與浩歌起舞吹洞簫人望之疑以爲仙素善章少房少房死過其墓必酌漿酧之與人交類此𨿽督諸子以學每曰教之在我其成有命作詩不能工而語有塵外趣名卿太子詹事王十朋稱其不羨不矜心休休然鄕人以爲知言卒年七十七有沖虛集二十卷夫人同郡孫氏贈承事郎士初之孫奉議郎知紹興府嵊縣潮之女四嵗知書父授以孝經論語歸居士時祖姑鮑姑賈皆在堂羣從聚居婦道孔艱夫人早暮躬盥饋接姻戚約已裕人內外稱善姑末疾累載奉事無少懈其沒也哀慕三年如一日以乾道庚寅十月辛亥終於家年六十三明年十一月丙申縣之茗與鄕白石南山之原後十年當淳熙庚子七月丁丑而居士沒是嵗十月己酉乃合焉【元文孫夫人地如上旣曰合而居士卻云白石之所塘阡未詳】四子宿賔寛宏女適陳濤孫正之松之釋之宏字文子後以字爲名通經術工詞章補爲國學上捨釋褐初仕吉州軍事判官今以宣義郎知潭州醴陵縣格當官成均屢求予碣其先墓於是宿賔寛俱死矣按孝亷有子曰朝佐朝佐生易直試南省第一今爲太學錄文子從弟也錢氏其昌乎故爲推原古誼振宣幽光而系以銘曰

志气內充樂無窮徳善久積吉有終根本固者枝葉穠菑畬勤哉黍稷丰報世在天理可通冨貴豈必於其躬松檟欝然馬鬛封里人過之常敬恭

朝奉郎李君【琥】墓碣【嘉泰元年】

予自少喜從前賢子孫防非獨典刑可想亦以其議論傳世足以發蔽防而資寡陋也往時李君西美來監吉之稅務气宇軒昂論事風生所居官號卑冗日與賈客販夫較量錙銖州家督廹於上胥徒漁獵於下他人窮日之力捄過不暇君獨知所取捨商旅爭出於塗嵗課日增觴詠從容如治閒曹家多古帖名畵客至時出示之聞人有善稱揚不已遇有過失輒靣折使歸之正以是人皆敬愛予益信故家流風果不同也自是各官防或合離殆三十年而君卽世旣葬其子師祖以故人修職郎監南嶽廟王防狀來請銘予方直禁林諾之而未暇今又將三十年其子及逰死亦久矣君之孫咎持予舊書督踐言予愧嘆不已乃爲之書初唐先主李升先中主璟弟瑉封齊王開寶末後主煜入朝國除瑉徙家淮西有子曰鐸字用章四子季仲宣隨其兄宰舒城就買田地遂爲廬江人仲宣生執中執中生虛一卽君曾祖也嘗應制科終大理寺丞贈左朝議大夫祖諱公麟字伯時元佑名士終左朝奉贈朝散大夫父諱【闕】碩朝奉郎湖南提舉常平贈右中奉大夫母令人趙氏君諱琥西美其字幼傳家學宣和七年父致仕補將仕郎建炎三年授右迪功郎防州防化尉未上辟舒州桐城縣主簿外艱去紹興初江西【闕】李回辟臨江軍新諭尉盜蜂起君以捕治賞循右修職郎尋監中嶽廟十一年實爲稅官有美政循右從事郎永新繁劇難治監司選君攝令遊刃恢然方上辟書防稅官秩滿遂詹吉州十八年調興國軍判官薦員益格二十二年攺右宣教郎知江州瑞昌縣邑大事叢君決遣如流庭無畱訟歳籍祭課濟州用而私商擅其利峻法不能禁君區處有方犯者有絕訪唐元結廢祠新之二十六年代還民造巨艦以送逾境卽謝遣民歸之縣爲官舟識君廉節轉右通直郎賜服緋銀二十九年僉書淸海軍節度判官防公事假守惠州閱半年而治郊聞諸臺聚番禺君悉心營職【闕】吏忌其正將滿防易帥漕乘間【闕】君以事君避眾怨引疾去士庶餞送塡道至南海神廟下萬目睽睽君瀝酒禱曰我若營私舉家當淪深淵不然誣我者神其捨諸登舟便飄轉久之誣君者皆有故三十年轉右奉議郎孝宗登極遷右承議郎再爲昭信軍簽判乾道二年轉右朝奉郎贑經齊述亂人心易搖一日訛言紛紛民爭徙避官吏亦具舟於岸君走諸營呼某長諭以毋然皆曰不敢已而遂定後其守臣吳南老陛辭上曰聞贑嘗洶洶微幕中有人不挺亂乎南老下車首及之且曰當時恨未知君姓名終更通判邵州未幾以風痺求主管臺州崇道觀歸治書室營小圃日引孫曾燕適其中遂致官政自號知足老人淳熙元年十一月壬子終於正寢享年七十七明年十一月辛酉葬廬陵縣膏澤鄕龍須山北岡之原兩娶趙氏及張氏鄒氏皆安人二男長師祖迪功郎丞正連州司法參軍次晞祖今俱亡三女歸登仕郎張可大進士饒大夫承信郎胡元齡孫男四人長咎也見謂克家卓早世次申準女四人長適鄕貢進士文元鼎次適劉仁季王棟葛延譽曽孫男三人仲舒溫蒼業儒女三人長適方輝二未行元孫四男一女俱防君性孝友兵火中負母骸南渡北溪於此愛二弟珪琮未嘗相捨教育其男女爲畢婚嫁家無餘財而樂周急平昔不以秋毫幹州縣介然而居殆天性也銘曰

世閥之光風力之彊議論之剛人或得一君兼長誰之不如外潛郎才大用小名弗彰念昔不及銘其蔵刻文宰上傳無疆

通判舒州沈君【煥】墓碣【嘉防三年】

紹煕三年四月戊寅沈君叔晦卒十二月丁酉慶元府鄞縣翔鳯鄕家坎山龍尾之原凡四方知名士皆來弔祭而全州守【闕】簡太學正袁爕有諏鄕評志礦狀行實授其子來請銘追思立朝不能推賢揚善予愧叔晦益者三友叔晦不予愧也銘可已乎按沈氏世家定海縣已而徙鄞曽祖開祖子霖經明行修主恵州博羅縣薄父銖力以道義教諸子終承務郎籖書鎭東軍節度判官防公事君諱煥叔晦字也少而奇偉年二十四舉於鄕監補魁多士乾道五年省試第二以左廸功郎尉紹興府上虞縣鄕村不識胥徒境無犬吠警邑吏匿經界籍爭訟紛然令檄追證君拘籍鐍之操驗稽決積以革淳熙四年調揚州州學教授未上八年春詔爲太學錄始君爲生員卽語人曰天子學校當隆師親友循規蹈矩以倡郡國知臨川陸九齡子壽之賢從而學焉聞見日廣朋從趨向悉歸於正旣列學官則以昔所躬行淑諸人早暮延見學者聲譽日章長貳同僚已懷嫉防充殿試考官唱名日序立廷下孝宗偉其儀觀遣內侍問姓名【闕】忌之而君益侃侃自將或勸其姑營職耳道未可行也君曰道與職貳乎適【闕】試【闕】策引孟子立乎人之本朝而道不行恥也意似有所諷言路方以安靜爲大體疑其訕已摘君與長官爭議【闕】少折之在職才八旬得髙郵州教授而去玆可觀過矣明年丁父憂服闋選充浙東安撫使幹辦公事用舉主升從政郎髙宗山陵越帥鄭侍郎汝諧奏充修奉官君移書禦史請明示防紀本意使貴近哀戚之心生則茇捨菲食自安不煩彈劾湏索絕矣後司尙書杓來復委之檢察君治並緣爲姦者追賞率【闕】者支頓減嵗旱常平使者分擇官屬拯卹君得上虞余姚二縣無復流殍諸司交薦十五年用常格攺宣教郎知徽州源縣三省類薦書以聞上猶簡記許升擢遂通判舒州將用之也光宗覃恩轉奉議郎賜緋衣銀魚歸徯官【闕】益篤爲已之學天性孝敬父在時每對客必拱侍燕集竟席乃退晚奉母尢至頗疑性過剛大書戴記深愛和气愉色婉容於寢室以自警友愛其弟撫養孤侄家𨿽貧一毫不敢假於人甘防之奉獨丰人疑不貧也聞防稽創義田凡吉凶有力不給者佽助有差卽白鄕貴效之得田數百畆月增嵗益遂爲無窮之利旣病猶不廢書孜孜以人才國事爲言昔曽子論毅之士仁爲已任死而後已孟子謂明善以誠身誠身以恱親恱親以信友信於友乃獲於上若吾叔晦所謂任重道逺誠其身以獲乎上者非耶自阨間言其志益堅不幸五十三而沒使天假之年成就豈易量哉𨿽然芝蘭當戶鋤之者人也雷風振林直木斯防玆豈人乎天道難言予復何咎旣序且銘哀而不怨亦叔晦之志也歟君先娶楊氏有賢行前一紀卒丰淸敏公孫吏部郎中從以長女配之四男傳之魯曽省曽敏曽皆傳父業魯曽今更名傑用宗防爲廸功郎四女長適舒�次適呂喬年胡吁次許嫁李知至俱名門也孫男一嗣隆孫女一尙防家【闕】五卷大率仁義之言銘曰

嗟我叔晦行髙才全學冨於海道直如秀出周行頎而儼然惟皇側席伊誰忌前可抑者進胡奪斯年命實使之彼何誅焉未嘗尢人矧豈怨天其事好還後當邈綿

均州黃使君【牧之】墓碣【嘉防三年】

黃氏豫章著姓其丰城縣進以儒而顯以才者均州使君也君諱牧之字穉卿世縣人曽祖表妣葉氏呂氏祖得禮進士起家嘗尉武陵郡之桃源獲盜當攺京秩謝不就終栁州推官贈左朝議大夫妣範氏六子三擢第而君之父次山宣和釋褐第一名聲籍籍紹興間擢吏部郎終左朝散大夫贈通奉大夫兵部尙書程瑀志其墓配李氏章氏君八嵗防父十嵗防母哀動弔者父澤補將仕郎自防不羣女兄歸浮梁李氏族長戶部侍郎椿年生席君年十三機警詳雅李舉以訓其子弟逮志學鄕人工部侍郎徐琛以女妻之從臨川徐世英傳春秋學經子百家無不貫穿逾冠求監潭州南嶽廟宿其業秩滿調江陵府司戶參軍太史濤將漕湖北兼行帥事髙明少許可選君領【闕】

自寅入酉出悉蠲加耗松滋潛江兩邑之間有虎渡堤蓄水漑田數萬畆久不葺松滋令欲葺潛江曰否郡貳主潛江燾屬君定君曰從松滋則暫勞永逸潛江所謂惜近費忘逺憂也燾喜薦於朝太府少卿李安國總六路財賦軍儲在江陵者六萬計命君掌出納無分毫差乾道辛夘旱癸巳疫拯饑療疾咸賴以濟掌行獄掾盜不應死帥欲殺之公執不可帥徐閱案牘喜曰他日無忘此心諸司交薦淳熙元年攺宣教郎知建昌軍廣昌縣正身率下黠吏姦民皆退聼罷預借科罰訟至平心處之獄犴皆淸里正戶長當役惟恐後暇日按吏卒習射中的者賞盜發輒得趙丞相汝愚漕江西以政治請聞去爲京西安撫司幹辦公事八年賜緋衣銀魚漢江齧城調夫築堤岸部役非其人眾情不安君攝倅董之不日訖工堅壯加舊明年水大至尺寸弗墊冝城水渠出中廬之西山擁鄢水入於沔後漢王寵復鑿蠻水益之漑田六千頃嵗久廢壊治平中縣令朱紘始修復鄭獬爲作記歐陽文忠公賦詩美之兵火後渠又廢君躬行相視計日役二千工一月可成諸司列上詔可荒野爲腴田自君啟之轉江西提防刑獄司幹辦公事多所平反寜都寨土兵羣集於外臺訴衣糧不時傳聞洶洶君白其長代攴徐治爲首者眾乃帖然屬邑負經摠制錢五萬緡虛額兩倍文書追擾使者用君言命輸實欠餘悉除之所至上官薦其才能十三年擢知均州兼管內安撫陛對乞刺舉獄官以淸刑罰免民兵科斂試其藝糴襄陽粟實寨下省湖南漕運費上皆嘉納至則請修城池備器械章下本路或已疑其生事君復防漢水灘淺可涉害之大者又欲錄用歸正胥朝杜海馬淸子孫予在廟堂嘉其不茍多爲奏行防武當歸正人辛居簡九家逸去不察者從而攻之貶秩一等尋復報罷紹熙元年春也厥初軍糧吏俸皆不足滿嵗倉庫充盈士民遮道惜其去是歳七月辛酉卒於鄕得年五十官自廸功郎九轉至朝請郎明年十一月己未撫州臨川縣延壽鄕金峯山之原近吏部塋蓋素志也配封安人三男巒文林郎靖州州學教紹宗從事郎江陵府司理參軍嶸將仕郎四女適羅阜臣前死次適葉侍孫羅仲孺曽冕孫男文綜文度女七人君早失怙恃於祭享極其孝敬吏部尙書萬卷章碩人取資治通鑑授君曰讀此足矣故能明於古今治亂及天時人事當官毎汲汲功業爲文操筆立就嘗著芻蕘十議吏部侍郎晁公武侍左郎官公遡兄弟望髙一時皆以顯用期君公遡贈詩有過我問道我不如之句而天不假年抱能未試議者惜之二兄崇道義寜早世教育二侄【闕】逢吉皆貢春官逢吉死無子而有常產其母求繼於君君以侄孫思永紹其後郡守趙義之性亷淸薄奉養【闕】官例卻添給聞人善稱揚推挽篤意教子巒曁紹宗連登科文有家法其猶子疇若筆力益髙狀君遺事具言賴叔父之教遂踐世科至是巒以墓碣爲請乃書而系之以銘曰

世有底法之基身抱絕人之資粵趨其赴功在得位與逢時疇克備此三者君有之冝似之嗟陸沈於郡邑僅得半於期頥相存亡之交咈莽天命之難知尙慶元之不竭眷後人而永貽

西淸楊公爲登仕郎李紀行狀盛稱其才志文之體備矣銘則遜予謙之至也乃仿歐陽公尹公故事就爲銘曰

誠齋斯文日光玉潔輝映幽宮永世昭晣

文忠集卷七十八

欽定四庫全書

文忠集卷七十九【平園續稿三十九】

宋周必大撰

靑詞

爲村娘設醮靑詞【紹熙五年四月】

運隨時轉豈無困阨之年民欲天從厥有祈禳之典眷言息女比染沈屙諒由父祖之災坐致兒孫之疾敬玆謝過冀乃全生念攸居密近於宮墻願安處永依於道防

舊居設醮靑詞【紹熙五年六月七日】

塵世營營孰知罪戾髙穹浩浩毎示矜憐自卜一區適逢多故豈定數難逃於星運抑攸居偶犯於神明是假燻修少伸禳謝伏願天心昭格誠悃潛孚四時無疾恙之侵百順有康寜之備永錫子孫之吉全系覆載之恩

夫人設醮靑詞【紹熙五年九月七日】

窮乃呼天下愚之眞性善於救物上帝之仁心言念良人比嬰拙恙嘗密祈於保祐幸寖防於安平永爲起死之功敢昧謝生之報肅裒羽士祗演瓊章效豺獺之防誠備蘋繁之菲薦仰繄造化垂賜監觀一門資覆幬之恩四序協康寜之吉

遷新第醮謝靑詞【紹熙五年十二月】

平生竊祿幸餘三徑之資晚嵗營巢載卜一區之宅庀工云訖涓吉以遷念蒭蕘冒處於髙明且土木或幹於禁忌欲謝生成之賜當崇淸淨之緣相協厥居密庸其道善必積而慶有敢忘人事之修福莫長於禍無全賴天心之鑑

火孛照臨設醮靑詞

嵗月日時之易或遇災屯吉凶悔吝之生率由動作矧防官叨逾之已甚且平時罪戾之有加限適在於孛彊命更逢於火照粵從遷徙未底康寜歷陳旣往之愆仰凟蓋髙之聼伏願廓恢恢之网赦蠢蠢之愚百疾不侵獲保子孫之吉四時有慶永致宅舍之安

本命設醮靑詞

薄徳而享者厚自謂非冝無功則過也深常虞罪戾仰依覆幬俯遂安恬敬因本命之辰仍近初生之度肅陳菲薦祗述謝誠伏願洪造垂矜大防普防老幼有康寜之福公私無非橫之災

夫人設醮靑詞【慶元五年】

庶事叨逾久知福過五行遷易今值運交臨以元辰壓之太嵗冝多疾恙敢怠祈禳伏願善貸積愆博施洪造誕保安寜之慶永依淸淨之緣

又【慶元六年四月丙午】

日往月來曽防一善之積星移運轉毎懼四時之災況年齡俱廹於晚途且嵗度將逢於威曜懇具禱祈之志精防禳謝之誠伏願洪造下臨忱上逹賜以平平而無禍俾之碌碌以全身闔門資覆幬之恩永世竭重修之敬

又【慶元六年十月三日】

日來月往身毎積於愆尢福過災生家常攖於疾恙賴乾坤之大徳全犬馬之防生祗竭誠心敬陳菲薦伏願博恢洪造垂鑑丹照以陽光常回於暖律消其陰譴如泮於春冰

本命設醮靑詞【嘉防二年三月一日】

疾以爲憂瀝匹夫匹婦之懇藥斯有喜荷蓋髙蓋厚之恩載推元命之辰適在季春之吉集黃冠於琳宇償素願於蓽門科式攸遵蘋繁是凟伏望眞防降格誠悃潛通赦嵗月之愆尢錫四時之康防吁天之請蹐地以湏

又【嘉防三年十月一日】

以時衡嵗各致災屯無徳有年仍多罪戾屬背脾抱瘡瘍之疾憶室家形祈禱之言玆臨元命之辰乃吁初心之請髙髙在上已防從欲之恩懇懇由中敢昧謝生之志誕敷康寜之福各安衰晚之年

追薦亡妻九幽醮詞【嘉防四年正月】

悼亡浸久莫返於逝波卒哭將臨仰幹於浩造招延羽士稽首仙科蘋繁之薦𨿽防伉儷之誠斯竭伏願天庭垂閔泉路防休下赦宥於丹霄翦愆尢於黒簿燻修懇惻冥漠超升

文忠集卷七十九

欽定四庫全書

文忠集卷八十【平園續稿四十】

宋周必大撰

道釋【偈銘

贊題跋說

記塔】

偈銘

楊待制朱待制因甘叔懷道士戲以是同是別兩池兩月相爲問答某亦說偈【慶元五年十月六日】

閩嶺江鄕三散人更添闔皁一彌明何須和防方爲一月入平池體不分

恩褒覺報禪寺鐘銘【慶元四年正月十八日】

金本無聲範鐘乃鳴聲𨿽在鐘幽空則宏粵若斯器出虛以成朝擊暮撞驚昏發冥上通諸天下徹九京從聞思修覺我先靈

贊題跋

仰山長和紹南眞贊

精神如虎在山談辯似瓶翻水誰家靈利衲僧妙善孫佛照子老納祖證姓潘劉陽人因妻殺鴨不死投月庵爲僧壽八十一道人蕭妙慶求贊【慶元四年二月二十五日】

捨俗歸眞五十年自誇曾悟月庵禪誰知因殺能言鴨拾得王孫金彈丸

龍安主僧仁逺出徳光頂相求贊【嘉泰四年二月】

靈隠山前口說喃喃龍安寺裏目視耽耽彼一此一前三後三語息則黙學人更參

題西峯豁禪師雜錄

右西峯豁禪師雜錄一冊元本淆亂差訛稍加訂正而歸之寺今定陵宸章止存石刻元丰郡守魏綸跋語疑太和宰黃庭堅代作云紹熙甲寅重五日周某題

跋顏持約所畫定光古佛像

顏持約諱博文徳州人政和戊戌甲科第十人靖康中南遷過廬陵知定光古佛得法於西峯邦人信向乃卽寺壁手作畫像今七年矣中間梁道跋而下題名者數人多知名士歳逺日就剝落住持僧惟嵩摹而刻之非特可以傳久亦欲家有其本爲持鉢乞食之助云慶元二年十二月七日

書僧中傑辯老氏論

豫章僧中傑著論二萬餘言扶持釋教證近世老君寶錄之訛傍引儒書極爲該貫求予一言予𨿽嘗涉獵載籍今已昏忘釋老二教又非素習安敢妄有折衷昔野人爭蕉鹿而疑夢覺鄭士師二分之謂非黃帝孔子不能辧也予於此亦云慶元己未四月

跋徳光與梁世昌頌

大慧禪師住世時杜撰長老人人謂得其道今四十年電滅無餘惟佛照禪師眞朴實頭之的嗣旣壽且康續佛慧命微斯人吾誰與歸梁光逺得此頌藏之二十年若識本來面目是名參禪不然予復贅名故紙之後是結兩重公案也嘉泰壬戌八月題陳瑩中寫旃檀觀音贊華嚴經語李伯紀跋

陳忠肅公南劍人李忠定公邵武人兩邦相望而產二賢客有示其翰墨者敬題於後慶元六年四月十七日周某子充

題鄭亨老新刻楞伽經

廬陵別乘鄭亨老新刻楞伽經謹書東坡蘇公爲樂全張公發揮之語附於後蔣穎叔所記大槪相類故不重錄經止四卷因智嚴注多增爲七卷詳見序中昔張公年七十有九以此授僕年適與張公同但不能幻滅都盡惠光【闕】圎爲有愧耳嘉泰四年五月某日

題鄭亨老新刊注維摩經

紹興丙子丁丑嵗寓【闕】山之姻館是時廬陵郡丞鄭亨老侍親【闕】府年方弱冠儒釋兼通日夕相過今將【闕】十年乃得與老農芘身畎畝玆者王覲有日示新刊注維摩經十卷輒題姓名庶幾他土異方共斯道如僧肇所云嘉泰四年五月某日

說

贈仰山長老紹南

大慧果公說法如快馬斫陳何敵不摧接物如洪鑪鼔韝何鐵不化一傳佛照光再傳仰山之南所謂有是父有是子者始予隆興初識果於徑山淳熙中防光於靈隠紹熙間欵南於開福三十三年見其三世矣燈燈相續知復何人南勉求之有則告我乙夘九月二十六日

戱答劉江

往嵗安福士人刻木爲觀音像以施予予問云不云聼而云觀何也士未能對近劉伯深解元復以蜀繡像請益予告之曰子讀普門品乎無盡意問佛子何因緣名爲觀世音佛以善應諸方所答之又云眞觀淸淨觀廣大智慧觀悲觀及慈觀又云妙音觀世音梵音海潮音勝彼世間音今常人眼力所及則見不及不見也菩薩能以千手千眼善應諸方何所不及況所謂音者非止世間之音乎發大淸淨願運大慈悲心六道四生何所不觀乃欲以世間耳目視聽論之陋矣劉君曰惟慶元六年

記

臨江軍闔皁山崇眞宮記【慶元二年十二月十五日】

古者名山大川在中國者皆雄尊浩蕩頒於祠官天子巡狩望秩爲民祈福而已荊之衡嶽猶以爲逺自有熊氏已祀灊霍況其他乎當是時上旣不求逺略下亦安其常居𨿽有黃老之言何自而入深山窮谷稀奇絕特之觀誰實顧之及周穆王車轍馬迹馳騖乎八荒中天之臺瑤池之宴浸傳於世秦皇漢武忻然慕之由是有爲黃老之學者轉而爲方士之術負策抵掌順風而至羨門安期之說興徐福少君之詐作當是時上𨿽信之其徒未盛於下也及乎土宇日廣生齒日眾遐方僻地列置郡縣王喬薊子訓左慈軰又爭以神怪風動四方於此時也豈特人主向之所謂四民往往從之者眾必有所聚旣不能安處於市防則捜奇擇勝梯崖架險設壇塲立室廬茹芝鏈丹於人迹不至之地一嵓洞之幽一川谷之秀殆將無所遁其形宮觀遂徧天下而猶盛於東南此積習之埶然非今昔之理異也彼所謂淸都帝居十洲三島旣芒昧不可考而洞天福地載之傳記有可言者距臨江軍四十里山曰闔皁蓋福地之第三十三也自漢末張道陵葛丁令威皆有壇井故寰宇記以爲神仙之館舊吉州新淦縣逮臨江析軍乃屬淸江山形如闔山色如皁以是得名初置靈山煨於隋燼至唐道士程信然掘地得玉石像尺餘覆以鐡鐘創艸堂居之先天元年孫道衝始爲臺殿因山名觀咸通大火玉像僅存楊薦父子次第葺之江南李氏攺名都本朝避聖祖諱又攺景徳天禧庚申熙寜丙辰再焚再葺正和八年始賜號崇眞宮前對靈雲峯後倚東西兩山山皆有壇其東葛也其西張也水出宮後名葛憩涼凡半里餘聲【闕】行石間大抵葛仙遺迹爲多故崇寜間封衝應眞人誥命在焉北有令威而基合爲一久矣入門卽禦書閤十一楹藏【闕】頥陵賜書百一十八幅章聖封防山芝艸二本皇祐新樂圖一卷紹興宸翰十軸閤後設傳籙壇蓋法許授籙者惟金陵之茅山信州之龍虎與此爲三徽宗朝給元始萬神銅印至今用之次曰金闕寥陽殿曰昊天殿曰正一堂曰靖應堂其東曰祖師殿曰藏殿最後玉像五間其崇五丈四尺雄傑冠於一宮凡殿於旁翼以修廊道士數百人環居其外爭占形勝治防館總爲屋千五百間江湖宮觀未有盛於斯者士大夫川浮陸走無不迂途而至乾道癸巳予亦至焉讀廣明許元眞咸平張賀熙寜雙漸陽申元祐張商英諸碑𨿽隨事登載辭頗異同如以鐡鐘爲開皇舊物視其欵式則咸通十三年所鑄也玉像有三其一凴兒而坐二人跣足立侍亦與所書不合於是主者李漢卿王允成王次鼎俱以宮記爲請予諾之而未暇今管轄王自正知宮鄒時億副劉惟允度師陳處和懇請益堅予惟易觀爲宮殆且百年此而不記闕孰甚焉乃爲防萃眾說詳考初終使好事者知自昔道家者流凡三變而其教成此宮因地之利歷千年而其制備庶幾有考焉若夫敍勝槪詠淸虛則有前代孫偓李洞宋齊丘沈彬孟賔於徐鉉陶弼之畱題近世道士張景先陳孟陽陳彥舉黃常吉之詩集傳於山中此不復云慶元二年十二月十五日

麻姑山仙都觀新殿記

物生天地間有象斯有數成毀相尋抑有理焉孔子作春秋旣書成周宣榭火有書晉梁山崩夫無室曰榭猶未免於火山有朽壤亦未免於崩況夫名山勝境道宮極土木之工嵗月浸久非朽卽燬豈特數哉理固然也或葺或新乃傳無窮建昌軍本撫州南城縣出南門六七里有麻姑山予嘗防焉自尋眞亭而上徑蹊紆峻次以界靑雙練枕流三亭懸瀑對防雪濺雷吼天下奇觀也進至龍潭唐明皇時黃龍嘗見至今自此驟得平地是爲仙都觀世傳蔡經舊宅方士號丹霞小有天麻姑事實具載顏魯公碑仁宗嘗賜飛白采字元丰間封淸眞夫人元祐攺封妙寂眞人徽宗加號眞寂衝應元君傍曰元通之殿皆宣和禦筆也觀後齊云亭望軍城僅如聚落其西【闕】裏別有丹霞福地初循稲畦尋復陟巘兩山之間甽畆層出源泉灌注旱則蓄之故不幹澇則泄之故不溢黃冠借以自給慶元六年庚申三月戊寅融風告災棟宇夜燼明年攺元嘉防知觀事李惟賔創正殿七間博十丈深六丈有奇依營造法式容閣帳三間分列三淸及天帝地示九位於上其下則元君居中東偏奉宣和二碑三朝內禪詔西爲皇帝本命殿宏壯華麗殆過於舊羣祠外環三門前聳位置先定以漸圗之方營求之初故妻益國夫人王氏首施錢三十萬於是惟賔以記爲請按顏碑及郡人李防伯文觀興於天寶至梁凡百六十年而葺焉由梁迄本朝康定辛巳垂百四十年敝又攺爲今復一百六十年數𨿽適然理則存乎其人戒謹所不睹恐懼所不聞何畏乎欝攸風雨攸除鳥防攸去何憂乎朽蠧東海揚塵猶或可待況二百載之近乎三年十二日旦周某謹記

廬山圎通寺佛殿記

宮室取諸大壯貴賤可以通稱特崇卑廣狹有別耳秦孝公彊盛時大築冀闕由是天子殿中初見商子定分篇臣侍殿上兵陳殿下後載史記荊軻傳大抵秦制也至始皇並天下殿屋相屬又作甘泉前殿前後殿之名始立西漢黃覇丞相府計吏上殿東漢司徒有大防殿蓋車駕或臨幸會議於此而有殿名非専指屋之髙嚴也若王根董賢則史氏明言其僣矣華嚴經云世尊於普光明殿坐師子座其他摩尼莊嚴等名甚多蓋胡僧入中國知以宮殿爲貴故譚經者亦易其名殆非竺書本語𨿽曰上擬皇居然法不禁也江州廬山之陰石耳峯之下當國朝乾徳開寶間江南李后主及昭恵周後創觀音圓通道塲以奉瑞像命道濟禪師緣徳主之今號崇勝禪寺東坡蘓公嘗畱詩頌最爲名剎乾道丁亥予嘗至焉中經兵阨惟靑石架梁導溪水徧給僧捨凡二百五十丈儼然如故余非舊物矣正殿初奉觀音後攺塑釋迦文殊而環以二十五圎通紹熙壬子秋【闕】長老師序自開先移住此先明年十二月癸丑回祿爲災焚蕩無孑遺序苦辛經營閱二年浸還舊觀殿猶未備郡人劉必逹以母田氏命施錢百萬造殿五間起慶元丙辰迄丁巳冬落成宏麗堅壯寔與寺稱而像設未備戊午嵗廬帥髙司農防倡楚城潘汝綱筠州延福院僧宗禧及好事者爭和之於是寘釋迦文殊普賢像於前十八羅漢分列左右塑觀音像於後而圓通諸菩薩環之庚申春畢工逺來求記予旣推原名殿之由知佛之尊又諗序曰壊於刼火存乎定數成以願力則系人爲師之始至適遭厄防不憚艱竟成勝事非願力耶昔天竺僧耆域至洛陽望見晉宮闕曰大略似忉利天但彼道力所成此眾生淨業之力師其勉率爾眾期於見性𨿽復山河變防而不壊者固存此之謂道力土木云乎哉四月十五日

汀州定光庵記

佛以慧日照三千大千世界顧豈滯於一方然日出暘谷浴於咸池拂於扶桑躔度必有所捨其明難與它等此定光庵所由興也按臨汀郡治於城內東北隅有臥龍本朝定光圓應佛普通慈濟大師眞身所棲之地淨戒慈防靈感威濟大師附焉殆猶日之躔度與按定光泉州人姓鄭名自嚴年十七爲僧以干徳二年駐錫武平縣之南安巖攘凶產祥鄕人信服共創捨賜額均慶淳化二年距巖十里別立艸庵居之景徳初又遷南康郡之盤古山祥符四年汀守趙遂良機緣相契卽州宅創後庵延師往來至八年終於舊嵓先有寜化僧慧寛姓葉氏能馴暴虎號伏虎大師居州東五十里庵號普防建隆二年將入寂定光往視之云後二百年當與兄同處一庵至元祐中守曽孝宗始增葺後庵正名定光淳熙二年守呂翼之遂迎定光眞身於南安巖而爲之主又迎伏虎眞身於廣福院而爲之主二百年之防果驗自爾州無水旱疾疫號爲樂土南安舊巖屢乞師還守不能遏百夫肩輿屹然弗動老稚悲泣而退慶元二年郡守陳君曄增剏拜亭及應【闕】堂嘉防二年其季映復守玆土每集僚吏致敬患其陿隘乃裒施利錢二千餘緡以明年三月十七日鳩工爲正殿三間博四丈二尺深亦如之寢殿三間博三丈深居其半三年【闕】堂廊廡等總十有八間官無一毫之費逮六月訖工謂予姻且舊求記文予惟二君皆以才能爲二千石政成俱擢廣東提防刑獄而去孜孜舊治凡可徼福加恵汀民者無不用其至予故樂爲之書以代邦人大小馮君之歌若夫惟從之典靈異之迹圗牒載之前輩書之玆不復云嘉防三年十月

塔銘

圜鑑塔銘

法不孤起道不虛行續佛慧命必有其人謂誰佛照禪師其人是已師諱徳光姓彭氏臨江軍新諭縣人曽祖崇善祖堯訓父術皆樂施喜釋氏嘗籍鄕裏貧戶計口給錢宣和辛丑嵗母袁氏夢異僧入室有孕生師骨相奇龎伏犀貫腦袁州木平山有妙應大師伯革者善相謂此子他日空門梁棟也初入小學讀書十行俱下父母繼亡依伯父循以居一日延僧追修師視佛書若素習然紹興辛酉大慧禪師宗果南遷過邑師年二十一望見曰此古佛也吾安得事之自是意出家後二年師拾光禪院受業爲足庵普吉研究宗防日以精進吉還閩命從月庵善果於東禪服勤三年是時妙湛佛心圓覺乾元越山諸禪剎名僧相望師一一咨叩聞江西百丈道震嚴冷寶峯擇明峭防俱入其室一日見饒州天臺寜應庵曇華送化主頌嘆曰此眞臨濟種艸亟往依之𨿽箭峯相直然礙膺未決復從果老於馮山果入寂還江西謁典牛天防於云嚴見萬庵道顏於圓通防曇革移廬山之東林婺之雙林師皆從之丙子嵗聞大慧住四明阿育山喜曰緣法在玆矣已而果大徹慧示以贊略曰有徳必有光其光無間隔名實要相穪非靑黃赤白慧歸徑山明月一堂師奉事益防遇說法坐下爭執筆抄錄師一歷耳根終身不忘有聞輒舉其慧解蓋天資也慧入塔分坐仰山乾道丁亥臺守李侍郎浩延住鴻福閱五年徙孝光郡城大火寺亦焚蕩師念災餘財施必艱航海過泉州人競喜捨厚載而歸殿宇一新師自號拙庵曰吾平生多得拙力孝宗皇帝雅聞其名淳熙三年春詔開堂靈隠寺遣中使賜【闕】是冬召入觀堂畱五晝夜數問佛法大防師敷奏直截上大恱賜佛照禪師之號贈以禦頌明年再對晉宗門直指以都下勞應接丐閒山林七年夏上用仁宗待大覺禪師懷璉故事亦以育王處之逮移禦重華趣令入覲漏下十刻乃退紹熙四年攺蒞徑山師力辭孝宗曰欲時相見耳慶元元年許還育王歸老東庵盡鬻錫賚物直數萬緡置田嵗增糓五千斛助常住費詳見陸待制防記中師常曰佛經有大報恩七篇謂釋子當由孝以極其業乃卽水陸堂東偏設位歳時祀其祖云嘉泰三年仲春忽語云吾將行矣三月十七日手冩遺表及貽書常所厚者二十日晨興集眾敍別斂衣收足說偈而逝三十八龕容貌如生塔全身於東庵之後請謚於朝敇特賜普慧宗覺大禪師塔名圜鑑僧臘六十夏嗣法者徧滿四方得度者一百二十餘人名公貴卿多從師逰海東國人往往望風歸散初璉六十嵗自汴京來育王壽八十三師始終適同玆其異也八月侍者正玸持遺書來謂先師與公幸接鄕鄰同受阜陵異知以塔銘見屬其行述則同裏兵部章侍郎頴爲之予聞時節因緣鐡芥啐啄從上諸聖不能彊爲諭筏刻劍徒增我慢況對禦法語世已流布得道原流接物幾要叢林門第各存語錄姑敍住世大略如此銘曰

我聞物生各具物性人有未見見或未盡偉哉光公宿習戒定頓入悟門遂傳心印福慧兩足行解兼進巍巍孝宗見聖由聖與師晤言謂法深省晚歸東庵不倦接引八十三年報緣已竟勿云鏡明昔見今隠一物本無何用照映勿云穀虛有叩誰應十方皆空何論銷殞摘葉拈花系風捕影持問塔中解顏防哂

文忠集卷八十

欽定四庫全書

文忠集卷八十一【省齋別稿一】

宋周必大撰

詩題防【並代作】

送陸先生【府】赴春闈【代十弟紹興辛酉】

九重詔下選賢能又見先生啟逺行離恨暗隨流水去朔風穏送片帆輕休嗟此日暌違事預發來春晉錫榮一去鵬程應九萬始知佳夢合金精

同前【代李及之】

何幸天涯欵緒餘軒昻气槪識雄圖滔滔腹稿盈千軸凜凜詞鋒敵萬夫方對芝眉蒙數載乍驚綘帳失規模從玆穏步靑雲上始信沙堤夢不誣

餘石月挽詞【甲戌】

學重今顏子年髙漢伏生鯉庭傳道徳鱣序列公卿忠孝平生事詩書後世名於公無一憾多士自傷情自我居洪府從公父子防至言今在耳往事忍回頭風急唐山壠云埋石月樓生芻無路奠灑淚寄東流

泰州守許寺正挽詞二首【代外舅】

昔在西京日名臣數次公人歌廷尉徳帝念頴川功出處君何異修良譽亦同誰提班固筆千古紹髙風身襲黃門慶腰懸紫綬未登知命嵗遽逼蓋棺期風咽哀笳恨云凝斷壠悲只應潘嶽淚重憶悼亡時

孟郡王【忠厚】挽詞二首【丁丑】

炳靈崧嶽古諸姜令徳髙標對寵光位冠西樞籌運幄班髙左棘繡爲裳丁年聲譽佳公子二紀功名異姓王人物風流今已矣空令吳越詠甘棠

祥源緫使奉眞防藏室提綱接勝流書蠧只知三館樂盤鯖不鬭五侯羞名山早晚尋黃石逝水須臾失夜舟白馬素車分散後何人更忍過西州

張朝宗挽詞二首【代外舅丁丑】

耆舊推西洛於公見典刑全名髙白璧利刄拂靑萍日者瞻卿月天乎隕使星平生精藻鑑桃李半槐庭甲第開鄰里蝸廬遂不孤相從期晚歳太息奠生芻涼吹飛丹旐殘陽詠白駒傷心松栢路螭首載趺

大行皇太后挽詞二首【代方總領己夘】

瑞應興沙麓祥源發狶韋東朝方母育滄海倐塵飛蟾暗冰輪影鰲翻地軸機宸心懷慕處篋有五時衣嬀汭芳聲逺思齋聖徳優湘妃初從舜文母晚興周養棄慈寧樂神同永祐逰鳯車靑羽蓋忍望浙江舟

同前

得道西王母思齊古太任仙防歸少廣人世失徽音閬苑桃空熟稽山栢自森天心知舜孝寒日慘多陰憶昨登中壽梅觴慶九重回春方晝永月掩遽云濃鐘鼓沈長樂蠶桑罷濯龍宣仁遺懿在定諡獨追蹤

題防

防平江蔣守帖【代程昆山沂】

璨守郡朝夕勉竭但老朽無補事功今嵗必謂境內登稔秋稅不勞而辦乃承垂諭如此聞名【闕】然農夫辛勤不得厚獲具轉徙固宜切望悉意拊集諭瀕臨江海細民許其就便送納粳米庶免般運勞費俾之少安則郡縣之本也左右勤民如此安得不如來命公檄未到間一切曉示使之通知爲佳諸邑赴府倉者亦不令多有費用滯畱區區之心惟欲利民耳

右手書二通太守蔣公諭屬令以勤民之指也公繇天子侍臣來鎭輔藩惠足以存下明足以卹隱故𨿽尺牘而周悉勤懇如此昔韓愈有言賦有常而民產無常水旱癘疫之不期民之豊約系於州縣縣令不以言連帥不以信民就窮而斂愈急嗚呼使唐之守帥能以公之心爲心則愈言何自而發哉公之筆精墨玅獨步當世人得半槀自應藏去以爲榮況夫利民之心昭然在是沂也何敢獨拜嘉命而私諸篋衍乎固冝治金伐石掲示百里俾爲吏者目擊而戒追呼之擾爲民者戶知而殫樂輸之誠一舉而二美具焉蓋公之賜也沂之幸也紹興二十七年十一月日

防曽袓題名【代吳司戶裒】

政和三年癸巳閏四月甲午朝拜茅山景福萬年殿遂行告遷奉安之禮遵上防也己未還府家弟樽男敞激檄來迓於此知府事建安縣子吳拭題

曽大父昔持從槖鎭金陵距今四十六年中經搶攘山川良是城郭非矣去府二十有五里寺曰祈澤如魯之靈光巋然獨存曽大父題名在焉裒來主辭曹恭覧涕下飭匠摹冩鑱諸樂石豈惟紓念祖追逺之心亦使父老過之對甘棠而思召伯讀峴碑而泣羊公也

防陳丞相手書【代十九舅】

髙文大冊屬意而爲則其詞章黼黻筆墨精妙理亦冝之若乃書疏塡委引帋占答此豈有意於其間哉特以溫厚之性根於中故𨿽造次皆樂善之言心畫之玅應於手故𨿽防戲皆絕人之藝昔漢嘉威侯贍辭善書數百封親防各有意人得尺牘皆藏去以爲榮丞相蓋其苖裔與何道大徳全而餘力猶至於斯也某寶此十餘年矣我公方運造化以鑪錘一世如某盤姍闒茸仕愈久而身益困視鞭景而弗悟委衮褒於艸莾凡前日拜賜之榮祗所以爲今日之愧與年月日

文忠集卷八十一

欽定四庫全書

文忠集卷八十二【省齋別稿二】

宋周必大撰

表奏狀奏札【申省狀附並代作】

謝賜歷日表【紹興十八年代辰州作】

欽崇天道初觀玉曆之成謹授人時均下璽書之賜仰祗徳意俯佩恩榮【中謝】恭惟皇帝陛下輔相兩儀總齊七政大法協於五紀克敍彛倫閏月定乎四時靡乖躔次推本聖心之自蓋先民事之冝故此遐方亦頒宻度臣敢不深思奉順務稱嚴恭東作西成行見京坻之積南洽北暢豈惟正朔之同

同前【紹興二十七年代外舅廣徳軍作】

欽崇天道課玉曆於淸防謹授人時下璽書於方國凡任承流之責舉深拜賜之榮【中謝】恭惟皇帝陛下功錫禹疇徳齊舜政炎圖載赫旣聰明睿智以有臨皇極用成宜歳月日時之無易申命居卿之職載嚴頒朔之文天始地終得大衍自然之數珠連璧合驗太初最宻之祥誕告多方用興嗣嵗臣敢不仰推聖意編諭封圻九敍惟歌使咸知於帝力三時不害期各厚於民生

同前【紹興二十九年】

日官推數當五年再閏之期王者頒常下三統四分之歷凡叨守土敢怠承流【中謝】恭惟皇帝陛下把握陰陽彌綸天地授太之神防協洪範之彛倫水火金木惟修坐致九功之敍歳月日時無易預知百糓之成爰卽上春編預宻度豈特新又新而無蓋將朔復朔以何窮臣一分銅虎之權三拜璽書之賜年運而往竊自驚齒髮之衰民愚而神願謹示農桑之候

同前【紹興三十年】

參萬嵗以成純方衍無疆之數以四時而爲柄用頒有截之區望云祗拜於君恩愛日益勤於吏事【中謝】恭惟徳隆廣運化本宻庸仰膺申命之休俯謹授時之政地法天而天法道據四大以宅中正次王而王次春殖萬民而布治況嵗直金穰之次而歷符璧合之祥農力穡以無違吏窺文而竊抃臣敢不動敷聖意徧諭部封時和年豊顧已示夢魚之兆家給人足愧莫施流馬之功賀重修皇太母回鑾事實表【紹興二十六年代外舅廣徳軍作】

冬溫夏凊久承長樂之顏文贍事詳今紀蘭防之筆母儀旣著聖治愈光【中賀】臣聞周美太任詩人發詠漢迎薄后史氏特書儻汗靑不載於一時則副墨孰傳於萬世於皇盛舉克掩前芳恭惟仁冒華夷孝通天地締盟北道永淸萬馬之屯致養東朝夙返六騩之馭言念皇家之殊慶豈容惇史之闕文旣詔諸儒纂事而書之筞復資上宰帥屬而獻於王昭哉典籍之精詳導以禮儀之繁縟風傳六服喜動羣工臣身也滯南心焉拱北班香宋艶莫窺三館之藏舜日堯年願祝兩宮之壽

賀皇太后慶八十表【紹興二十九年】

東朝衍慶方膺難老之祥南面稱觴適及常珍之日遭行正旦喜浹綿區【中賀】恭惟道貫神明仁漸動植久躋民於化國毎養志於慈寧億載萬年人頌唐宗之孝四章一蔀嵗逾漢歷之元當熈春肇始之時舉防古未行之典動鼓鐘於長樂聲气鹹和滿環佩於後宮儀容大備豈特親親而廣九重之愛乂將老老以來萬宇之懽臣屬守近藩莫趨邇列思齊所以聖佇觀則百之男天保莫不增更祝無疆之壽

同前

徳盛母儀方茂松椿之壽誠殫子道遂稱椒栢之觴禮容肇講於宮庭徳教逺加於海宇【中賀】恭惟仁先廣愛志務寧親以綉裳畵衮而爲戲彩之榮以芳膳蘭飱而偹常珍之奉繇上帝眷一人之孝致慈闈開萬嵗之期乃稽興慶之儀兼舉建隆之故事受玆介福於其王母豈惟並擁於休祥建其有極錫厥兆民蓋亦咸躋於仁壽臣誤持龍節莫簉鵷班則百斯男願嗣文母徽音之雅旣多受祉載賡魯侯宴喜之詩

賀皇太后牋

慈闈就養春秋冝過於八千寶歷更端甲子將周於五百舉慶儀於內殿溢和气於外庭【中賀】恭惟皇太后殿下沙麓儲精塗山啟瑞誕育聖神之主茂揚慈儉之風鏈石而補皇天不愧女媧之巧得桃而坐少廣莫知王母之年祲容爰講於三朝純孝益隆於萬乘國家賴慶簡冊增光臣適綰郡符阻瞻禁幄櫜弓戢矢早知武王十亂之功含飴弄孫行應堯帝多男之祝

同前

七紀垂周得金母長生之道九重致喜講玉巵爲壽之儀兆和气於芳春騰懽聲於華夏【中賀】恭惟皇太后殿下篤生上聖宻贊中興好黃老之言何慚漢後茂姜任之徳克紹周京算延南極以無疆福偹東朝而未艾爰因嵗旦肇舉禮文奉萬嵗之觴共知天子之孝極九州之養永居帝母之尊臣將命和門傾心盛典融融泄泄豈資潁谷之封人怡怡愉愉請頌元和之聖徳

皇太后服藥赦書表

孝無大於寧親方謹寢門之問仁莫先於赦過肆空牢戶之囚伏聴詔音灼如聖意【中謝】恭惟勤修子道祗奉母慈散和气於綿區無幽不被洽善祥於長樂何恙勿除豈資藥石之功自得天人之助臣猥塵逺使獲奉寛條動植被虞帝之恩旣隆孝治燕喜壽魯君之母願繼頌聲

同前

問安視膳躬定省於九重解嬈除苛洽寛仁於四表堯言誕布舜徳益昭【中謝】恭惟孝通神明仁浹黎庶介祉欲臻於文母施恩爰曁於周民事親足以解憂天心所相勿藥至於有喜坤徳自寧臣猥使近畿祗承溫詔祝三靣之网已騰樂國之歡呼奉萬年之觴卽慶慈寧之康復

皇太后升遐慰表【紹興二十九年】

慈闈晝掩哀訃夕傳凡思持載之功舉抱摧傷之痛【中慰】恭惟事親盡禮侍膳殫誠久承文母之顏徽音遽隔逺邁顯宗之孝追慕何窮願寛陟屺之悲少副普天之望

同前

騩馭上賓終天莫返駒懷永慕履地所同【中慰】恭惟徳邁舜文行逾曽閔幾年膝下親承壽母之顏一日宮中防失慈寧之養𨿽聖孝深思於載育而民心咸懼於過憂願抑至情俯安羣下

同前

母儀久正坤載俄隳凡在含生舉懷悲慕【中慰】恭惟仁先立愛志務寧親侍膳問安偹殫誠意省刑薄斂式慰母心豈期天命之難諶終嘆慈闈之遽掩𨿽一人之孝方永念於劬勞然萬務之繁當深思於節抑

同前

釁結東朝悲纒中夏遙知睟穆正切哀恫【中慰】恭惟性本自天行皆髙世漢文至孝晨昏無解帶之安虞舜好生逺邇釋畫冠之禁旣勤施徳謂可寧親倐聞厚地之傾莫曉彼蒼之意願思適變毋致過哀上以符慈寧治命之言下以副黎庶誠心之懇

慰冬表【紹興二十九年代江東漕司】

化國日舒徐行北陸聖人孝至永念東朝凡在輿情同深孺慕【中謝】恭惟徳隆天性報厚母慈當宮綫之初添悵褘衣之浸逺率百官而爲壽忍虛興慶之彛儀幸舊宅而防冬益愴永平之故事願抑對時之感俯安率土之心

同前

望雲气於觀防甫念新陽之至斷鐘聲於長樂莫陳亞嵗之儀上切哀恫下均感慕【中謝】恭惟行髙文帝孝邁有虞誦凱風聖善之詩悵六騩之永隔當化日舒長之候視一綫以增悲仰祈宸抱之少寛式對天心之來復

同前【代方總領】

亞嵗甫臨方講漢儀之舊徽音浸逺共深文母之思遙知睟穆之光正切哀恫之慕【中謝】恭惟道同堯舜行過參騫罷長樂之壽觴深悲節物望慈寕之繐帳益動孝思願寛追逺之懷茂對履長之序

慰元正表【紹興三十年代方卿】

行夏時而正歷薦易嵗華履春露以念親益昭聖徳凡預載持之數共懷怵惕之思【中謝】恭惟以大孝而顯揚任姒之徽音以至尊而度越參騫之髙行當萬國貢珍之在列嘆東朝靈幾之方新佩響唐宮莫展壽觴之禮鐘鳴漢殿暫停元防之儀願寛追逺之心茂對履端之序臣猥將使指不獲躬詣東上閤門

顯仁皇太后發引慰表【代方總領】

陟彼屺兮爰卜靑烏之吉維其時矣遽瞻畫翼之行祖載逶迆聖情惻楚【中謝】恭惟徳鐘天性道冠人倫粵符素柰之謡彌切蓼莪之感親喪固所自盡也內不廢於三年聖徳又何加孝乎外已刑於四海逮玆遣奠尢極哀悰顧淑寧已隔於東朝惟追慕少寛於南面

同前

猶告吉翟駕卽塗念慈矩之長違知聖情之永慕【中謝】恭惟皇帝陛下髙行超於今古純誠貫於神明自罹文母之哀益顯有虞之孝送終盡禮遣奠及期瞻披綍之在庭冝桮圈之增感願副羣生之望少寛罔極之懷

宮禮畢慰表【代方總領】

騩馭上賓武帳久虛於長樂龜猶未諗容衣遂閟於稽山一人嗟慈範之違萬國嘆坤儀之逺【中謝】恭惟純誠冠古至行積中慕親之心未常息焉報防之禮可謂盡矣神靈爲之顯相天日至於晏溫用葛無麻蓋異魯君之母因山配地實同唐室之規仙寢旣成眞逰莫返追懷聖善固益動於孝心俯爲邦家當勉裁於愛慕

同前

日月有期爰畢因山之制寢園在望共勤陟屺之瞻追懷太姒之徽音益惻武王之逹孝【中謝】恭惟徳隆天性念極母儀旣哀戚之內深亦禮文之外盡爲之宅兆奉長樂之褘衣見於蓍祔祐陵之吉壤逮玆甫竁孰不纒悲𨿽上聖防防痛長違於慈矩然下民懇懇願勉抑於至情

袝廟禮畢慰表【代方總領】

設祭以虞少駐言歸之馭祔姑而祀永綏如在之靈遹觀彛典之成彌顯聖人之孝【中謝】恭惟行爲世法性本生知宅憂每越於常情制禮率遵於故事瞻文王之淸廟久矣寧神顧太姒之徽音玆焉登配旣送終之無憾在追逺以冝寛臣限以職守所拘不獲躬詣闕庭臣無任云云

同前

檿主來歸卽講九虞之祭椒塗永閟遂參諸後之防悲動紫宸禮嚴淸廟【中謝】恭惟誠通幽顯道法祖宗問寢承顏事母昔同於事地愼終追逺寧親今至於寧神𨿽云彛制之遵時乃明王之孝閟宮有侐已聞升祔於姜源南面何爲願節哀恫於虞舜

賀冬至表【紹興三十年】

歷紀淸防甫驗周正之應人安化國共欣堯日之長惟時神聖之君坐獲天人之助【中賀】恭惟徳參覆載明並照臨道方慶於陽來福自隨於剛長不假防八能之士和气已充無煩觀五色之云丰年可卜臣幸逄至景阻望威顏但同江表之民遙致華封之祝

賀郊禮表【紹興二十八年】

萬乘遄驅臨竹宮而齋祓一陽來復舉柴燎以精禋熈事告成綿區賴慶【中賀】臣伏以百神咸秩𨿽歷代之通規三嵗親祠寔本朝之定制旣嚴恭之曲盡亦疏數之適冝自非明徳之馨孰偹聖人之饗恭惟道膺多助運際中興天爲蓋而地爲輿爰講合祛之禮祖有功而宗有徳聿遵並侑之文籩豆靜嘉璧琮華潤旣神靈之底豫冝華夏之同歡臣耳屬上儀身縻近甸漢壇八陛莫陪綪佩之趨舜樂九成徒夢鈞天之奏

同前

稽國舊章修時大祀神靈底豫華夏騰歡【中賀】臣伏以天施地生非合祭無以答兩儀之貺祖功宗徳非陟配無以揚列聖之休厥際昌辰乃成熈事恭惟禮隆報本孝極奉先乘至景於一陽講親祠於三嵗歷太宮而祼鬯卽吉凶以欽柴峨峨奉璋來顯相之多士洋洋盈耳備克諧之八音恍云車風馬之臨燦璧月珠星之應一人有慶萬福來同臣身也滯南心焉拱北從甘泉之法駕莫預駿奔受宣室之神釐徒勤注想

謝郊赦表

竣事圓丘施恩方國絲綸一出縲絏四空【中謝】恭惟祗紹燕謀茂昭鴻化仁同覆載每去殺而好生法若江河常易避而難犯尙虞黔首或麗丹書饗帝於郊俾緝熙於純嘏配天其澤用敷錫於庶民仰瞻貫索之星沈俯驗圜扉之艸茂臣敢不勤宣漢詔徧諭周邦二千石之惟良𨿽有慚於共理四十年之不式幸永覿於措刑

同前

輦回泰畤慶熙事之備成幄次端闈錫湛恩之汪濊星馳紫詔冰釋畫冠【中謝】恭惟禮重宗祈徳隆丕冒除漢家之祕祝惟欲惠民監周室之祥刑每思愼罰玆侈三靈之況盡捐五過之疵轉和气於春臺躋嘉師於壽域臣適持龍節莫望雞竿神祗祖考之咸安久知舜孝煇翟胞閽之有畀願廣堯仁

天中節賀表【紹興二十八年】

帝立子以生商時適中於九夏民同心而戴舜節共紀於千秋【中賀】恭惟剛健乘幹聰明稽古平徭薄賦散和气於丰年耀徳銷兵躋嘉師於壽域眷此長嬴之月薰然長育之風喜動東朝尙記日符之夢懽均北道有來星使之車旣深恩丕冒於華戎宜善頌悉祈於冨壽天心所鑑人欲必從臣濫綴從班欣逄聖旦方千里者九適備數於藩維呼萬嵗者三苐馳誠於軒陛

同前

日形漢夢紀誕節於九重風入舜弦扇歡聲於萬國【中賀】恭惟乾坤合徳歷數在躬儉勤逺法於祖宗慈愛兼懷於夷夏人之所助天且弗違福祿延洪永禦赫赫炎炎之祚本支蕃衍更觀振振蟄蟄之祥臣名在周行身遙魏闕制三十年之國用方儲細桞之糧上千萬嵗之壽觴徒想猗蘭之防

同前【代縂領】

蒼龍正於南方適當盛夏紫電飛於北斗丕顯昌期慶屬當陽歡均率土【中賀】恭惟穆淸居位濬哲在躬以安平之世而益務持盈以冨足之秋而常思寶儉爰應朱明之序系隆火徳之基八千嵗之春秋方衍無疆之算數百所之符瑞更儲有羨之休臣分職近畿馳心廣陛作誕聖繼天之樂竊自愧於唐臣歌阜財解慍之風苐欣逄於舜日

同前

天生民而立之君茂啟中興之運臣歸美以報其上共忻載夙之期【中賀】恭惟配徳乾坤合明日月禦赫赫炎炎之祚成巍巍蕩蕩之功當樞電之呈祥舉華戎而賴慶嚴恭寅畏而自度已廸哲於四人虛靜恬澹而無爲方成純於萬嵗臣猥司外閫阻造近班使壽使冨而多男願上堯封之祝冝民冝人而受祿載賡周雅之章

謝禦制書損齋記表【紹興二十九年代江東帥司】

君子懲忿窒欲寓玅理於齋居聖人肆筆成書錫宸章於蕃服望雲天而祗拜偕民吏以榮觀【中謝】臣伏以自昔守成之君鮮知持滿之戒雕墻峻宇苐營桂館以求仙繪句絺章或侈栢梁而流詠旣不聞於修徳自有愧於作猷豈如上聖之資懋啟中興之運念宴逰之不怠有感於斯惟筆硯之未忘式稽於訓乃辟殿廬之側益窮聖學之髙防六十四卦之盈虛獨取名於抑損述二百餘言之謨訓思坐鑑於興衰爛奎壁之光輝得乾坤之簡易恭惟皇帝陛下道包眾甫徳冠百王克勤於邦而克儉於家罔逰於逸而罔滛於樂爰以躬行之美刑諸心畫之精命自郵傳人皆艸偃臣敢不仰遵彛教俯廸羣黎煥乎文章旣睹神馬圖書之祕注其耳目共化羔羊節儉之風

同前【代方總領】

超然燕處損又損以標名倬彼云章休勿休而示訓啟寶函而拜賜拭凡目以知榮【中謝】臣伏以眞宗著淸景之題必言省費仁祖述危竿之諭蓋愼居髙是皆重熈累洽之時不廢履薄臨深之戒於皇上聖克紹先猷知盈滿之當持念宴防之不急乃辟殿廬之邃載摛睿藻之華探伏犧西伯之用心旣窮大象監武帝明皇之失防用作元乃如八法之通神尢見一人之能事恭惟簡易合乎天地儉勤禦於家邦蕩蕩巍巍已底日新之盛兢兢業業不忘夕惕之思𨿽精微自得於宸心而播告未周於邦域用鑱樂石徧錫官聨臣敢不三復聖人之言載殫愚者之慮朝夕淸燕以自警旣存乎辭損益盈虛與偕行願事斯語

同前【代吳漕】

殿廬辟室掲先難後易之名睿藻摛詞述據舊鑑新之防刻堅瑉於天上錫副墨於人間【中謝】臣聞山不自髙乃成九仭澤惟善下斯防眾流因二象之能謙畫六爻而爲損仲尼讀易深虞持滿而自賢陸贄抗言力論裕人而約己未有據域中之大寶立天下之廣居卽蜵蜎蠖濩之宮制爲璇榜著潔靜精微之語親禦寶跗究日月之虧盈體乾坤之簡易內頒百執外及多方聖謨云漢之昭回妙墨龍鸞之蟠翥恭惟持盈有道守位惟仁以淸心寡欲爲先以黷武窮兵爲戒捨宮寢而卽大庭之館得黃帝之齋心衣弋綈而罷百金之防邁漢文之躬儉尙慮蒞官之眾未知懲忿之方爰出宸文俾孚帝徳臣敢不服膺大訓竭節外防韋三絕以深思誦之無斁十朋而自效奉以有爲

廣徳軍謝上表【紹興二十六年代外舅】

睿主有爲愼求良守微臣何取誤列附庸懷印紱以知慙望雲天而敍感【中謝】伏念臣奮身孤逺逄世休明趨事赴功嘗抱區區之志循名責實迄無赫赫之稱方謀三逕之歸遽忝一麾之守眷言桐水宻拱楓宸任徳去刑吏識朝廷之意平徭簡賦人安田畆之生初莫布於教條但坐縻於廩稍玆蓋伏遇乾剛用九皇質登三如日正中畢照百工之能否與天同大常憂一物之棄遺遂使至愚亦叨共理臣敢不勉圗寔效深念空餐政拙催科倘繼陽城之下考民無愁恨庶禆宣帝之中興謝除直祕閣知揚州表【紹興二十九年九月】

劇部觀風已冒外防之寵通都移牧更聨中祕之華朝違舊治之山川夕見新封之民吏仰宣徳意俯佩恩榮【中謝】伏念臣性拙以迂器凡而近先朝賜第早被於作成上聖掄材嘗塵於任使自終更於安陸旋退屏於閩陬筋力久衰幾坐消於髀肉星霜十易每竊嘆於髩絲曁逄公道之宏開獲與時髦而並騖分符檇李深慚芻狗之重陳換節江圻粗試鉛刀之一割方虞簿責遽奉詔除矧是廣陵夙稱督府北鄰修睦邊城無晝閉之驚南畆服勤田畯有秋成之喜欲敷靜治冝擇能臣不圖猥擢於庸才仍復就加於美職江通一水誰云淮海之遙名列三山頓覺瀛洲之近叨逾甚矣報稱謂何此蓋伏遇堯哲知人湯寛禦眾察臣習於吏事故付之綏撫之權憐臣奮自書生故寓以淸華之直龍光所被駑鈍奚堪臣敢不上體眷知勉殫夙夜身𨿽制閫莫陪東觀之諸儒志則勤民庶效西京之循吏

信陽軍謝上表【紹興二十九年】

畿西假守僅輸乘障之勞湖外分麾復預專城之選洗印章而視事望旒冕以知恩【中謝】伏念臣瓠落凡材楡搶微分三紀官塗之荏苒十年幕府之棲遲浙水江圻早安平進岷山粵嶺中事遐徵偹半刺於峴南列附庸於塞上試可乃已終更亟還偶逃虞典之黜幽薦冒漢庭之宣化惟義陽之偏壘乃中伯之舊封土厚人淳昔蓋稱於衍沃兵銷賦簡今漸復於流移豈伊庸之資堪此撫摩之任玆蓋伏遇深仁懷逺大智燭微每求師帥之官尢愼邊疆之吏俯嘉勤拙俾效疲駑臣敢不悉力安民盡心固圉周邦咸喜𨿽慚吉甫之詩共理惟良願廣孝宣之治

謝除太府少卿表

將命江淮久塵星省防榮觀闕驟亞月卿念委寄之不移知恩私之愈厚【中謝】伏念臣寒鄕晚出薄宦卑飛叨逢吁俊之秋濫綴登畿之數粵負丞於外府旋列屬於中防所懼汰歸乃膺臨遣給餉坐兼於兩路空飡行及於再期自量心計之非長常恐使華之不稱竊思載籍具有前模流馬木牛葛亮創蜀中之運輦車驪駕防恂資河內之軍彼皆值於行師尙不聞於乏事矧說劍櫜弓之後無飛芻挽粟之勤苐鉤考於簿書粗斡旋於金糓論功何有竊位則多已慚假寵於諸郎更許防華於七寺中負梁鵜之刺徒驚晉馬之蕃玆蓋伏遇大智博臨深仁徧覆灼知能否故𨿽逺而不違力勸事功凡有長而必錄爰茂出綸之渥悉褒緫賦之臣遂致下愚亦升少列臣敢不仰承睿眷俯竭駑才無廢前勞少助足食足兵之政更圖後效永肩惟忠惟孝之心

張端明謝乞致仕降第二詔不允仍赴行在奏事表【紹興二十九年五月】

需章屢貢祈必返於田廬溫詔薦頒俾趣朝於觀闕仰洪私之曲被嗟素願之靡申詞窮幾至於忘言感極惟知於霣涕【中謝】伏念臣以桑楡之暮景司管籥之重權引分丐歸殆非一日彊顏冒寵坐閱三年隕越是虞衰殘益甚矧父書之將墜在私義以何安竊慕馬遷請論先人之所次庶幾延壽追終舊事之未成用殫忱辭疊塵淵聴敢謂兪音之閟更叨名節之嚴欲傴僂而趨則昩垂車之志將逡巡以避又貽俟駕之誅進退不遑淩兢失措此蓋伏遇皇帝陛下恩深念舊禮厚馭臣謂其事奉有年早陪簪槖憐其餘生無幾久去軒墀旣未許於歸休乃特容於入覲臣敢不勉承訓諭上體眷知葵藿之心儻一傾於天日龜魚之性卽自樂於江湖豈惟不食於前言抑亦粗成於先志

漢州謝上表【紹興三十年】

觀闕九重榮頒印組舟車萬里來見吏民所慚庸陋之資莫稱蕃宣之寄【中謝】伏念臣才不足以應務學不足以通經自竊儒科卽從吏役臨事欲殫於尺寸程能奚補於絲毫方伏窮檐遽塵偏壘矧徳陽之奧壤爲益部之樂郊去國𨿽遙望云不隔聖主寛仁之有素惟在布宣朝家法令之具存苐當遵奉名叨分土寔愧空飡此蓋伏遇大智燭微深恩被物奬擢循良之吏撫綏幽逺之區謂臣早奮羇單知人疾苦察臣粗更中外體上焦勞用錫左符俾臨右蜀敢不勸農桑以惇其本省刑罰以樂其生姑去職業之常尙容自勉倘論乾坤之造夫豈能酬

汪端明遺表

陰陽之數難逃要歸有盡覆載之恩未報寧忍無言指下地以將終望髙穹而永嘆【中謝】伏念臣奮身寒逺稟質迂愚曽微一善之瘉人誤辱兩朝之過聴六卿分職佐銓曹版部之劇繁十國爲連叨閩嶠坤維之鎭撫晚由禁路洊領輔藩以疾求間竊眞祠之三命何功受寵聨祕殿者六年冝其福過以災生致乃神殫而气索遂辜洪造永謝淸時伏願剛健天行光明日就萬年億載長承太上之顏四海九州迄覩丕平之世臣生而無益死亦奚爲駑蹇自慚尙有埋帷之累精誠未泯豈忘塡海之心

奏狀

天申節進銀一千五百兩奏狀二首【紹興二十八年代江東轉運司】

漢嶽呼三夙應社鳴之旦周庭旅百載修寶摯之儀前件物剛本幹爲瑞繇山溢恭輸內府庶參九牧之金願詔尙方助鑄千秋之鑑

盛徳在火命自天申珍物爲金寶難地愛言念逄辰之載夙冝修享上之多儀前件物瑞溢商山名防漢幣𨿽睿哲以不貪爲寶豈貨賄之敢供然臣民堅請祝之誠假精剛而自見

奏札

大兄奏札【淳熈三年】

臣竊見朝廷向來將福建沿海人戶舟船籍定數目分作甲乙丙三畨輪流差使其當畨之人前半年告報不得出外行之旣久公私安堵未嘗乏事淳熈元年樞宻院差黃蜚英同遂州通判再行根栝立賞糺告監勒行駕伺候撿量丈尺辦驗木植之新舊雕刻帆檣置偹軍器杠具拘畱坐泥近不下半年妨廢興販中下之家往往失業旣得放散方且營運曽未半年忽準指揮三畨並發赴平江府許浦擺泊事出倉卒州縣奉行急於星火期限廹促而海道風波無程期追逮家屬禁系決責誠可憐憫去冬臣在興化日忽報海防自明州侵犯福州及本軍界帥憲司督責防合官吏束手坐視無以爲計所幸福州打造到來發大舟帥司差撥兩隻令鄭輝管押延祥寨水軍乘駕下海追捕遂得敗獲當時若無此船海防必致猖獗此皆已驗之事不可不慮兼福建地狹人稠𨿽無水旱嵗收僅了數月之食專仰舟船往來浙廣般運米斛以補不足倘或盡行起發民間定闕嵗計臣愚欲望聖慈思患預防特降睿防行下本路將已籍定船依舊分三畨差使其當畨人前期報告在岸祗偹不當造次從便營運庶使瀕海有力之家自此樂於打造亦免見在船戶差使頻煩無以爲生將來卻致逃移或誤國事取進止

甲首狀札

王監簿【庭珪】辭召命狀【乾道七年】

伏念廷珪年逾九十塵忝科第五十四載昨於隆興初防恩召對獲望淸光叨攺京秩除國子監主簿尋懇免供職乞祠歸鄕今復八年忽準乾道六年十二月二十六日尙書省札子偹奉聖防召赴行在廷珪餘生何幸深願再瞻觀闕其如齒髮益衰兩耳重聴奔走道路實難勉彊欲望朝廷特賜敷奏寢罷前件恩命廷珪下情不勝戰懼懇祈之至候指揮

吏部趙尙書【雄】論侍從隨赦加恩札子【淳熈三年】

伏觀二月十七日赦書內一項應文武官合加恩者並與加恩本部檢準司封令諸文武官應理七年已上若取防及不磨勘者並隨赦加恩余但給告卽加稱加恩者功臣階勳爵邑皆是考功今應磨勘奉直至中大夫七年卽是應理七年已上者系謂庶官奉直至中大夫又令五品以上應磨勘轉官者具狀擬奏卽是合取防者系謂大中大夫若職事官權六曹侍郎已上又令前執政官該磨勘依待制已上法卽是不磨勘者系謂見任執政官其上件依司封令遇赦並合隨赦加恩又令陞朝官因轉官應加恩者關到限次日報本選如此之類卽是余官須候給告卽加事理昭然本無可疑只緣渡江以後本部不詳法意除文臣庶官奉直大夫以上武臣右武大夫刺史已上隨赦加恩外凡職事官自權六曹侍郎給諫已上至正尙書倘或階官未至大中大夫必候因事給告始加封邑則是侍從官𨿽至朝議中奉中大夫者反不若庶僚奉直大夫蓋侍從官自朝議至中大夫止理三年磨勘故也循襲錯誤莫甚於此兼檢照前軰文集遇赦加防告詞甚多如劉敞集中有樞宻直學士吏部卽中【今朝請大夫】權知開封府陳升之遇大禮加勲邑制龍圖閣直學士右司郎中李兌加爵邑制並王珪文集有工部郎中知制諾王洙遇大禮加爵邑制又有內外待制加食邑制今並錄白在前其他王安石餘靖等外制所載尢多足見內外侍從官止據職任不系階官自合隨赦加恩於訓詞中明著行慶施惠之意寔爲得體況見令吏院有名臣蔡延慶之子所著祖宗官制舊典其論勳爵云熈寧後務減省故朝臣以上遇轉官並加勳階若待制觀察使已上方持給告令卻以朝臣之制施之侍從可乎參考典故檢防法令愈明白本部欲照條施行更取朝廷指揮伏候指揮三省勘防文臣奉直大夫已上武臣右武大夫刺史以上並隨赦加恩其侍從官事體尢重自合隨赦加恩施行正月二十七日三省同奉聖防依

文忠集卷八十二

欽定四庫全書

文忠集卷八十三【省齋別稿三】

宋周必大撰

靑詞功徳疏疏文【並代作】

靑詞

外舅設醮靑詞【戊寅立春】

人生總總捨妙道以奚依天网恢恢視至誠而則格稽首望層霄之表洗心陳一介之愚伏念臣某等並以冥頑仰資覆幬閱嵗月日時之久善無聞焉凡行藏視履之間罪固多矣運適逄於惡弱家寢失於平康居懷臨深履薄之憂敢緩局厚蹐髙之懇迎春陽之開動裒羽士以薰修繙瑯函瓊笈之寶書延金闕玉京之颷馭伏望寸誠昭徹列聖監觀貸其旣往之愆開以自新之路福莫長乎無禍倘防大造之曲成吉不僣而在人誓與閤門而共勉

建康府爲皇太后設醮靑詞【己夘】

慶集慈闈方介萬年之永時當秋令稍愆六气之和聖神正切於問安臣子當勤於致禱肅裒淨侶祗祓崇壇諷三洞之瓊章延九霄之颷馭式慿道防仰贊坤儀伏願上帝儲休萬靈介祉衍椿齡於南極輳藥喜於東朝同金母之長生後天而老副魯人之善祝俾壽而藏

茅山【己夘】

壽祉無疆方隆坤載節宣或爽未格時龢眷惟句曲之山夙號列眞之宅仰體聖神之意俯殫方國之誠祗按仙科肅邀羽士瑯函瓊笈啟三洞之靈篇風馬云車延九天之法駕曲盡薦繁之禮兾臻勿藥之功伏願上帝監觀寸誠昭徹來善祥於霄極介景福於慈闈孝莫大於親寧上副九重之願天必從於人欲下符四表之心

徐憲設醮靑詞【己夘四月】

死生有命固修短之難逃父子主恩忍幽明之遽隔念逝水莫回於下地惟眞科可吁於上天不勝駒犢之情輙效潢污之薦伏念臣某次男某未登弱冠忽染沈屙𨿽竊深惟疾之憂尙庶幾勿藥之喜豈期不淑卒至云亡恍惚四旬疑聲容之猶在冥茫厚夜痛體魄之安歸深惟此生夭折之由大懼宿世愆尢之積欲圖拯防必假薫修叩絳闕而祓壇場按赤文而陳簡籙肅延淨侶諷三洞之靈章廣設華燈破九幽之惡趣式裒眾善少濟冥塗伏願宵極鑑觀飈遊降格憫臣心之懇切許臣子以超升罪刋黑簿之中魂越朱陵之上更凴妙道結未了之因緣誓與合門戴無窮之造化

金陵府治求雨靑詞【同前】

旱而欲雨在眾庶以皆然窮乃呼天豈守臣之敢緩惟金陵之巨屏寔江表之通都師旅云屯常艱於丰稔室廬櫛比尢畏於郁攸廼自三春以來曁於首夏之際旣久愆於膏澤仍屢困於融風農末俱憂公私告病𨿽曲盡祈求之禮殊未知霑足之期自非請命於穹蒼何以救民於塗炭用涓糓旦祗祓靈壇裒淨侶而演瓊章按眞科而陳菲薦伏願俯垂淵鑑曲軫鴻慈大施三日之霖亟解一方之厄金穰可望旣無艱食之虞火沴自捐咸有奠居之樂敢忘飭勵仰答生成

方卿元日設醮靑詞【庚辰】

四序更端甫臨於元命九霄在望輙控於愚衷臣以駑材夙資鴻防陰陽黙運倐甲子之一周嵗日俱新適庚辰之並紀卽官居而灑掃遵道範以燻修稽首歸誠齋心謝過兾蒼穹之下濟俾丹懇之上通慶集親庭常保康寜之福身安仕路永逃瘝曠之愆用誓金石之心仰答乾坤之造

郭元嘉設黃籙靑詞

物皆有死惟短折則可哀人孰無情在弟昆爲尢切眷言同气偹歷多艱𨿽一第之成名幾十年之不調僅霑寸祿遽廹大期由宿生罪垢之弗除且今世愆尢之重積自貽伊咎遂隕其生不勝手足之悲輙效潢污之薦投誠簡籙請命穹蒼仰繄覆幬之仁俯濟沈冥之苦天倫已矣悼友愛之莫伸地戶恍兮惟超升之是望

又設醮靑詞

無微不逹螻蟻之至情有感必通乾坤之大造伏念臣𨿽依道籙未脫世塵昨因伉儷之私嘗啟燻修之願偶緣多故頗致遷延逮因宿屙愈懷兢畏召集黃冠之侶恪遵淸醮之儀兾贖前愆且徼後福舉室倘臻於康泰終身永奉於髙眞

尙氏姊本命日設醮靑詞【乙酉十二月二十五日】

天無不覆其大難名人有所求惟誠易感嗟稟生之多厄嬰痼疾者積年勢乍已而復加藥屢更而未效豈涉世動違於禁忌獲戾如斯抑宿生多積於愆尢貽災以此惟道防有祈禳之理惟眞科開懴謝之途適臨元命之辰宻應新春之候輙殫悃愊防致燻修𨿽上穹之聴蓋髙然匹婦之情可達兾永蘇於病質誓仰戴於鴻私

十三弟設醮靑詞【庚戌夏】

罪愆增積久獲戾於神明限數災屯遂纒屙於牀枕旣知悔懼敢怠祈禳仰祈鴻造之監觀俯念微生之困殆貸其往咎許以新圖早收藥石之功獲保桑楡之景

功徳疏

幹龍節功徳疏八首【戊寅】

正陽紀月來瑞乙之嘉祥薄海望云啟飛龍之令節不致叢霄之禱曷殫方國之誠孝慈淵聖皇帝陛下伏願誕受天休函防帝祉脫三十年之否運回一萬里之安輿享福康寜逺邁人皇之上壽頥神閒燕永觀宣後之中興

麥秋應候夙開夢日之祥寰夏傾心遙致後天之祝叩金闕玉京之境繙瑯圅瓊笈之書伏願上帝儲休三靈介祉五百里之荒服亟返迷塗八千歳之大椿更隆睿算長髮其祥當首夏淸和之候誕彌厥月罄多方頌禱之誠望金闕於九霄演瓊章於三洞伏願兩儀克相萬福永膺俯順眾心輟瑤池之西宴仰慿道防自赤水以南歸

夢日儲休早應羣龍之集望云祝聖共祈八駿之歸祗叩淸都防伸丹懇伏願函防多祉誕受殊祥歷三紀而狩窮荒旣偹常於險阻錫萬年而歸中國期永享於逍遙

南訛初秩夙聞里社之鳴北狩𨿽遙敢廢封人之祝肆稽舊典髙詠靈篇伏願妙道扶持淸躬燕預民之所欲祈速返於鸞輿天且弗違更茂延於鴻算

長髮其祥適在淸和之候誕彌厥月預伸頌禱之誠卽金界之淨坊演貝多之祕曲伏願壽同無量福過大千俯順眾心輙瑤池之西宴仰慿佛力自赤水以南歸正陽紀月甲觀開祥聖若宣尼尙處九夷之陋誠同漢嶽遙伸萬嵗之呼伏願十力證知三靈孚佑必得其壽如沙刼之難窮式遄其歸等佛身之無礙

瑞乙應期昔啟聖神之運飛龍紀節今逄震夙之期式瞻滿月之容遙致後天之祝伏願乾坤協佑屯否潛消十一月之朔巡早回虞帝萬千嵗之眉壽逺邁魯侯

天中節功徳疏八首【同前】

日永蒼龍正火徳熾昌之候星流華渚葉眞人震風之期防修最上之乘仰贊方增之壽皇帝陛下伏願偹膺純嘏誕保洪基怙冒羣生等慈云而徧覆照臨四海與佛日以常中

猗蘭紀瑞聖神膺申命之休貝葉繙經夷夏祝降年之福旣預保釐之列彌勤歸報之誠伏願徳茂日新福臻時邁寶圖寅禦聰明睿智以有臨玉曆增延算數譬諭不能及

景風應律序已正於朱明飛電騰輝符有開於赤帝欲罄延長之禱敢祈調禦之師伏願誕保鴻休溥將駿命淸蹕而朝萬宇永居宸極之尊後天而奉三光常奉慈闈之養

帝圖有永仰上聖之膺期佛力無邊紓下情而致禱集龍天之玅勝裨海嶽之深崇恭願舜日光昭堯云布濩巧歷莫推其算數多男更茂於本支與國咸休常奉慈闈之養因民所利俾同壽域之躋【轉運司戊寅】

里社夙鳴際千齡而啟聖潮音普震馨九有以祈年矧將命於和門冝輸誠於梵剎伏願佛身常住僧刼難窮爲大法王永副山靈之托作百神主常膺嵩嶽之呼天純佑命固已格於延鴻民懷有仁自難忘於頌禱集祗園之淨侶慶甲觀之昌辰伏願幹健時行丰亨久照商後嚴恭而自度永觀帝徳之敷周王安樂以延年坐擁天休之至

虹渚流光啟神聖挺生之旦鷲峯致禱罄華夷歸報之心恭願如日照臨體天覆幬壽考越萬年之久子孫開千億之繁夏凊冬溫常奉東朝之養丁纒丙度永占南極之祥【總領所己夘】

猗蘭紀瑞當誕彌厥月之期貝葉繙經致於萬斯年之祝式裒眾善仰贊中興之願幹健常行離明久照四大而王居一並包有截之區五福以壽爲先增衍無疆之數【轉運司己夘】

防慶節疏三首【三省例委撰壬午】

開啟

帝立子以生商適臨良月民同心而戴舜初紀誕辰防修最上之乘仰贊方增之壽皇帝陛下伏願干行不息離照常中成巍巍蕩蕩之功衍赫赫炎炎之祚邇安逺至垂裳觀萬國之朝地久天長畫衮奉二親之養

滿散

帝圖有永慶上聖之膺期佛力無邊紓下誠而致禱已集龍天之妙勝更度海嶽之深崇皇帝陛下伏願誕保洪基偹膺純嘏九州四海皆底貢於端闈億載萬年永稱觴於徳壽

功徳疏

重華協於帝紀防慶之嘉辰眾美效之君罄羣臣之善頌旣家國值非常之喜冝乾坤儲莫大之休皇帝陛下伏願坐振皇威益恢孝治以盛徳而一華夷之統以至尊而承父母之顏轉聖王之四輪咸休天覆歷賢刼之千佛永保君臨

疏文

皇太后服藥蔣山疏文【己夘】

壽祉無疆方隆坤載節宣或爽未格時和眷鐘阜之精藍實能仁之勝地仰體九重之意俯殫萬國之誠設淨供於人天集殊因乎梵釋兾慿慧力速臻藥石之功益永徽音更茂松椿之壽

皇太后服藥赦書賽諸廟祝文【己夘】

恭惟聖天子以舜文之孝方問安於東朝爰霈湛恩徧秩羣祀庶資陰相共介康寜願延萬壽之期永受九重之養

建康府爲皇太后舉哀疏文【六首己夘】

變鐘長樂倐聞坤載之傾悲動含生咸切母懷之慕式披梵典恭布哀誠大行太后伏願頓悟眞如圓成妙果翟車縹緲亟防極樂之方鹿苑逍遙更結摩耶之侶騩駝遐升無復慈闈之啟鷲峯精禱敢忘冝福之祈恭仗佛乘仰酬坤載伏願一眞不昧萬行常圓同佛母之在天永居兜率因女身而證道有若文殊

坤儀厭代莫延中壽之期孺慕興哀頓失東朝之恃不資釋典曷助仙防伏願悟五蘊之皆空湛六塵而不染由法云地登正覺之道場乘般若舟到菩提之彼岸軿車旣閟永虛長樂之朝貝葉可翻仰扣大雄之坐式資妙果用展哀悰伏願頓悟無生常除有漏三山已隔莫瞻騩駕之防十地非遙願值龍華之防

東朝厭世共悲大地之傾西竺繙經爰致普天之禱庶慿法力仰助仙遊伏願境悟空花功成妙果徽音常在如夜月之印潭眞諦是依乘慈航而濟岸

長樂告終倐嘆母儀之隔綿區奉諱共懷坤育之恩恭修最上之乘仰助遐升之路伏願觀身如幻了世無常宻仗眞詮旣坐超於十地翕臻防福更垂祐於六宮

請寶公祈雨疏文【己夘四月三日】

自春及夏久愆膏澤之施若吏與民咸有旱漧之愳𨿽靈祠之徧走迄誠意之未孚仰惟無礙之慈悲夙副有生之願欲敢勤象駕還顧法筵俾黔黎共罄於瞻依庶哀憫曲垂於亟捄伏願至仁易感洪誓不違出慈云鐘阜之間隨車而至霈法雨秦淮之上及物無遺永言歸饗之心全賴生成之賜

祈雨雪文三首【未祈禱間得雪遂不用己夘】

道觀

天覆羣生禱祈必應時臨穹臘潤澤偶愆麰麥可虞癘疵或作祗叩博臨之鑑兾垂下濟之仁呼風雲於朝夕之間霈雨雪於冬春之際庶丰年之協應致沴气之潛消誓竭微誠仰酬洪造

佛寺

嵗云莫矣適困常暘雨以潤之正須惠澤用竭一心之懇式瞻雨足之尊惟六出之花繽紛來下則兩岐之麥秀實可期仰繄無礙之慈速副有生之望

寶公塔

丰年所繋皆卜於冬春嗣嵗將興尙愆於雨雪敢歸誠於鐘阜用徼福於金容瞻彼慈云願散彌天之潤擴玆慧力亟書平地之祥惟二麥之無憂則一圻之有賴

文忠集卷八十三

欽定四庫全書

文忠集卷八十四【省齋別稿四】

宋周必大撰

啟一【並代作】

謝宰執啟【以下十九篇代外舅紹興二十六年】

假以近邦已載陶鎔之賜縮其逺次益銜造化之恩懷組綬以於徵見吏民而伊始伏念某天資椎鈍地望單平識非五緫之學止一班之豹難辛官牒兢畏官箴謂我朱愚人防南榮之智爲官拓落客騰揚子之嘲十年陪鴛序之聨終日負鵜梁之愧力上投閒之請遽叨共理之除由大鈞方播於無垠故小子亦容於有造遵塗浹日及境宣風將何施設於教條惟在奉承於法令夙宵自省僥冒爲多玆蓋伏遇某官感防三辰昭明百度宻勿臯防之任弼諧堯舜之君槖籥含生罄邇遐而畢遂權衡多士隨輕重以皆平遂致妄庸亦塵任使惟是桐川之壤未遙楓陛之朝訟簡刑淸𨿽曰庸材之可勉民貧地狹柰何經費之不充方當涖職之初預積瘝官之懼願少寛於箠筞庶自竭於疲駑狄山居一障之間旣防優假嚴助奉三年之計更賴生成過此以還未知所措

與江東張帥啟

三徑就荒未決歸田之計一麾出守誤叨乘障之恩已諏卜之辰祗佩魚符之寵伏念某學𨿽有志才不逮人少也孜孜妄兾事功之立老而碌碌但慙廩祿之縻昨參風憲之糾繩謬贊露門之誦說自知無補力丐投閒荷上聖之曲憐假附庸而共理幸居巡管庶逭譴訶恭惟某官性兼忠孝之資世受天人之學蚤由一徳事三朝紫微屢告於辰猷靑旋升於夕拜雞翹豹尾六卿居法從之光井鉞參旗萬里折遐衝之侮久袖經綸之手益勤啟沃之心符刻玉麟暫付陪都之籥鼎辭金鉉卽逰揆路之沙某猥以孤蹤仰依巨防惟是桐川之偏壘號爲江表之陋邦財賦匱窮封圻褊小絕長補短尙不足於平時送故迎新矧數更於長吏深虞譾薄坐致顚隮正資大府之敎條用作屬城之矜式居如何武諒無赫赫之稱疎若班超願展平平之筞歸依之至敷述奚周

徐憲頌徳

恭惟某官奧學邁倫淸徽表世奮勵才猷之茂踐揚中外之多卿寺郎曹最爲舊徳州麾使驛疊奏新功玆圖壽俊之賢暫付祥刑之寄緑扉鞠艸旣仰助於好生紫槖持荷諒旋膺於促召亶爲公論匪曰諛言某猥以孤蹤仰依巨防惟是桐川之偏壘號爲江表之陋邦財賦匱窮封圻褊小絕長補短尙不足於平時送故迎新矧數更於長吏深虞譾薄坐致顚隮惟外防有以庇之則屬城免於戾矣素秋淒肅玉節光華願調六气之和坐使百祥之合

周漕誦徳

恭惟某官國器宏深天資茂粹問學造聖人之防詞章爲王度之華早著英聲踐周行而最久徧臨劇部論膚使以推先玆疇澄按之庸薦付轉輪之寄方睿哲益新於施設冝耆明首被於褒遷佇聞芝檢之頒入預荷囊之挈亶爲公論匪曰諛言【下同提刑】

葉漕頌徳

恭惟某官國器宏深天資茂粹奧學防聖人之防英詞追作者之風比協廷僉亟頒驛召奉常議禮方躋淸切之途便殿矢模俄奉皇華之遣錫名駒於天廐寓美職於瀛州欽聞攬轡之初已著埋輪之譽行歸表著髙步禁嚴【下同提刑】

徐總領頌徳

恭惟某官國器宏深天資茂粹識前言往行以蓄其徳有令問廣譽而施諸身早有奮於才猷嘗徧儀於中外璧琮無玷愈久益新松栢有心𨿽寒不攺復綴九卿之少列獨司萬旅之餘糧佇褒寵於顯庸卽超遷於法從是爲公論匪曰諛言【下同提刑】

呂提舉誦徳

恭惟某官奧學承家淸徽表世襲相門之舊徳結黼座之深知洊歷劇繁益隆譽處比協搢紳之望擢升軺傳之華足國裕民功旣成於斂散摘山煮海效復見於冨饒佇聞芝檢之頒入預荷囊之挈是爲公論匪曰諛言【下同提刑】

兼權臨安府戶部韓尙書啟

背觚稜而北去方返寒鄕紆組綬以西來遽臨偏壘未知條敎有愧吏民伏念某殖學淺膚稟生闉阨少無可取眞同樗散以棗昬老復何能甘作防跧而麞怯昨收朝迹旋拜郡符之官無五百里之遙竊食預二千石之列𨿽民貧而地狹幸訟簡而刑淸於此庇身寔爲過望玆蓋伏遇某官英資邁往精識絕倫總賦地官敎周卿之禮樂剸繁天邑用漢尹之春秋顧政路之將登惟人材之務進有如孤拙亦賜吹噓某敢不深體上恩免勤吏事發姦摘伏縱無一日之長宣化承流願奉三年之計

權樞宻都承防中書王舍人啟

杜門掃軌瓜未及於齊丘便道之官竹已分於漢郡反求諸已有愧於心伏念某襪綫無長鬂絲易老方羣賢之並進競樂居中顧弱質之無庸力祈補外分合投閒而置散恩容宣化以承流惟是桐川介於江表𨿽民貧地狹在薄材綿力以難勝然政舉人存有善教流風之可法孤蹤自省徼幸何多玆蓋伏遇某官徳配先民文傳正法贊謨右府宣聖神道徳之威演誥西廂皷天地中和之气每推公論力奨遺才故𨿽朽鈍之餘亦在吹噓之數某敢不勉思未至祈稱所防防刅發硎諒難追於古訓伐柯取則期勉跂於前規

湯中丞啟

假以近邦已戴提撕之厚縮其逺次益知成就之深紆組綬以於徵見吏民而伊始伏念某立身至苦秉徳甚涼每惟骨相之屯敢有功名之望郎省已成於白首憲防濫綴於淸班黽敏嵗周摧頺人後始也羣公雜進枘方不可以入圓及乎眾正彚徵器小復難於用大推之理數允矣奇窮尙分東方千騎之麾實賴中流一壺之賜矧玆桐水未逺楓宸𨿽地狹民貧在綿力薄材而難彊然人存正舉有流風善敎之可師夙夜以思叨逾爲甚此蓋伏遇某官气全剛大道備中和嵗寒不攺於松靑風疾始知於艸勁提綱柏寺旣宿之頓除秉政槐庭竚元功之茂立每扶國是坐政防評遂容踸踔之縱猶在馳驅之數某敢不云云【下同王舍人】

淩正言啟

【上同江東張帥】伏念某稟生闉阨殖學淺膚棲遲名位之卑荏苒星霜之易蘭省殆成於白首柏庭濫綴於淸班黽勉嵗周摧頺人後方羣公之並進可謂得時顧朽質以自慚力祈補外分合投閒而置散恩容宣化以承流載惟僥冒之深必有夤緣之自此蓋伏遇某官气和而粹道廣而周居然中坦而外莊不以澄淸而撓濁烏防三院甫揚直諒之聲騎省七人旋賴彌縫之益俯憐樗櫟夙忝金蘭每曲賜於揄揚致獲安於奇拙居如何武諒無赫赫之稱疏若班超願展平平之筞

褚防簿

三逕就荒未決歸田之計一麾出守誤叨乘障之恩自惟襪綫之無長加以髩絲之易老投閒置散理所當然宣化承流斯爲過矣載省叨逾之自寧無奨借之由玆蓋伏遇某官問學粹精風猷警邁久儀仕路人皆嘆於進難擢寘防僚上獨嗟於見晚每推公論仰助淸朝致玆朽鈍之餘亦在吹噓之數【下同前】

宣州樓樞宻啟

輕萬戶以識韓早諧望履施餘波而及晉今幸依仁甫視印章防修竿牘伏念某學𨿽有志【下同江東張帥】假附庸而共理布寛條而有俶托大芚以知歸恭惟某官博厚而疏通溫恭而剛毅起千年之絕學獨步儒林振一代之修名偏儀禁路翰苑早敷於邦號樞庭再本於兵機久安香火之祠髙袖經綸之手方睿主益新於庶政擇輔藩分命於元臣斂大於一州錫康侯於三接圖任舊人而共政佇慰民瞻咸有一徳以享天永符帝賚某宻瞻上府獲在下風爲滕薛之大夫已逾分量親龔黃之善政願奉規模過此以還未知所措

答陳國正【天麟】啟

昔年幸防親觀淡墨之名晚嵗倦防坐逺金閨之彥豈謂不遺衰朽逺眖緘縢方塵容俗狀之可憎驚墨妙筆精之創見執謙良甚懷感至深伏惟某官道本師傳詞皆已出豹澤靡容於隱霧鴻毛果見於遇風帝席夜前對宣室鬼神之問學宮晨入誨諸生行業之勤諒無嵗月之淹別奉絲綸之渥蘭防譔著固將平步以登焉玉殿論思蓋亦歷階而升耳願愼寶調之術式符頌祝之私其在悃悰曷勝言諭

賀戶部王侍郎侯啟

趣朝天陛峻陟地官帝命有光人言無間恭以某官髙文駿發懿行淳深奮才猷於百執之間備侍從於中興之始惟時心計尢東睿知故四明方樂於香凝而九賦復煩於鞭算昔漢嘗尊於計相至唐彌重於度支豈徒司金糓之繁抑以養鈞衡之望稍著裕民之效卽膺共政之除某早辱言揚欣聞召拜屬佩左符之竹阻陪右席之賓瞻頌於中敷宣罔旣

賀禮部辛侍郎次膺啟

召自侯藩擢升禁從諸儒攺觀共欣掌禮之得人庶俗何知亦喜正臣之在位恭惟某官持心本恕守道不回早見知萬乘之君期無負平生之學進居諫省一言必務於興邦退領祠宮三已莫窺於慍色身居鄱水名重泰山逮隆當寧之思連奉賜環之命辰猷旣告夜席盡前咨伯汝作秩宗姑假塗於簪橐曁湯咸有一徳卽當路於鈞衡某僻守小邦逖聞成命莫遂登門之願敢稽贊喜之書頌詠於中敷陳奚防

賀提舉修書官萬俟右相轉官加食邑啟

成書長樂宣制正衙冠五等以疏封躐二階而進秩僉言允穆注意加隆恭惟某官碩大而光明直方而寛厚異稟蚤符於帝賚英猷久峻於民瞻丁溥天綏靖之期宅右揆辧章之任旣中外咸安於少事冝君臣俱樂於無爲惟玆騩馭之還尙闕鴻儒之紀肆煩茂宰親總宏綱方和鉛防筆以編摩俄緯典敷華而明備涓之谷旦導以盛容薄昭迎後之儀掲日星而顯著虞舜慕親之孝亙夷夏以流聞汗靑恭寘於慈寧副墨仍藏於祕府爰頒異數用答元功昔蕭曹居丞相之官初無聞於筆削班馬擅史家之學第私紀於見聞豈如輔佐之賢榮奉纂修之詔所載者非常之慶冝膺乎不次之恩亶爲家國之光華豈獨士夫之歆艶某身防大冶耳屬上儀拘綴銀符𨿽莫預班廷之數傾依玉鉉其敢忘賀廈之誠

賀進書禮儀使沈左相轉官加封邑啟

【上同萬俟相】丁溥天綏靖之期宅左揆辧章之任旣中外咸安於少事冝君臣俱樂於無爲惟玆騩馭之還尙闕鴻儒之紀昨頒中詔俾輯奏篇書薄昭迎後之義以貽後代顯虞舜慕親之孝不在斯文汗靑恭寘於慈寧副墨仍藏於祕府肆煩上宰親總盛容簪紳肅穆以前驅禮無違者天日淸明而顯相人皆仰之繄鉅典之克成殆聖時之創見宜舉懋功之賞用酧領使之勞非崇資峻陟無以示天眷之隆非書社陪惇無以慰國人之望甘茂十官之取何足與稽張良萬戶之封固冝未艾某身防大冶【下同前】

賀湯右相啟【紹興二十七年】

金甌名啟玉鈜位崇制命一傳歡謡四起竊惟至治之世必有非常之臣視君如腹心相王爲左右用肩一徳永底多盤歷選時髦孰爲舊徳斗宮運神樞之柄旣在諸公之先上相處太微之庭冝應今日之拜恭惟某官气充髙厚忠貫神明濟世之才愈汲而愈冨許國之節彌久而彌堅早由經緯之文親結聖神之眷精誠每竭燥濕莫移故凡見諸有爲率不負其所學垂紳正笏判羣疑於片言偃武修文興長利於旋躔更化之際宣力爲多方時已安命相尢重民皆屬望久矣上亦虛心待焉果副具瞻亟聞爰立談笑爲治豈惟垂千載之規精神折衝固可制四夷之命修禮樂以召和气進賢能以起治功三代之隆遂將載見兩漢而下夫何足云某愚有寸誠老無他技虞翻骨相自嘆多屯陶令田園分甘歸去玆值播鈞之始尙懷爲禦之初望賓客之後塵𨿽知邈爾采士民之公論不覺欣然瞻頌之誠云云

同前【代聞人書庫】

光膺典冊進總機衡屹若明堂得棟梁而愈固浩然巨浸賴舟楫以安行渙號播聞輿情闓懌竊以輔弼之任古今所難咨四嶽以奮庸匪內由於獨斷使百工而求野或外盡於周詢豈知聰明睿知之君久眷碩大光明之佐積年詳試一旦登庸旣聲名素稔於縉綎冝望寔交孚於華裔恭惟某官應期佐聖維嶽炳靈防夏淵源洞八索九丘之學卿云黼黻雜四時五色之文蚤擢殊科立登要路春官儀禮明夏商損益之冝翰苑代言繼盤誥聱牙之作亟被九天之渥延登兩地之尊柄斡洪樞運籌而坐帷幄烽沈紫塞挽河而洗甲兵寖隆巖石之瞻久徯沙堤之築果贊元而入輔遂當路以奮庸方且感一人特逹之知慶千載難逄之防股肱盛世蓍蔡羣疑飾庶事以鼎新措溥天於盂覆共欣聖主獲稷契臯陶之良臣肯使太和在唐虞成周之盛際詩書所紀勲業同歸某五斗爲貧一官效智毎懷於附鳯門屢幸於登龍方此播鈞敢忘躍冶祐甫除八百之吏𨿽匪舊知晉卿舉七十之家尙容筦庫

問候沈左相啟【以下代方總領紹興二十八年九月】

防霧而行每潤身於膏澤遡風以望頻矯首於門墻當九秋尙杪之辰有萬寶告成之喜鼎梅久實和羮方賴於商衡潭菊可飡遐壽冝臻於漢相輙殫懇欵仰詗寢興恭惟某官正直秉彛誠明貫道窮精微於三聖學有本原掩述作於兩京文皆典則自進隆於國棟卽茂立於邦基奨防羣材共翊休明之運彌綸庶務宻庸造化之功三臺仰驗於色齊九鼎俯知於器重縉紳歌詠中興有丙魏之聲旒冕注懷廣廈論唐虞之際克凝丕績絕擬常倫伏念某塵慮煩襟譾材曲學曩值延登之旦首膺特達之知如彼枯魚驟激西江之水譬諸蔀屋頓延東井之光旣簉迹於郎闈仍總儲於軍壘黽勉粗殫於駑駕叨逾終愧於鵜梁仰借洪鈞尙逃司敗鵷鸞接武𨿽寸步之不前鴻雁來賓顧尺書之敢緩其爲瞻頌罔罄名言

問候湯右相啟

含香錦帳身防坱北之鈞發軵轅門目注熒煌之座欽想細旃議政廣業熈天茂隆旦奭之勲遂措成康之俗神明所保福祿來同恭惟某官智蘊賢謨道先民覺以聳壑淩雲之質柱石王庭以鏘金戞玉之文笙簧帝典自峻參於機幄旋進執於宰衡𨿽鎭以無爲孰測廟堂之宻勿然見諸行事足觀輔弼之規恢內焉百度之修明外則羣王之綏靖大弨掛壁澄宵潛狼角之光嘉石平民絕澗息禽逰之酷積爲和气散作讙謡方且進英髦以共保洪基飾禮樂以助調元气郊天祭地告厥成功緯典敷華傳諸後世太平責塞小人道消某襪綫無長髩絲浸老牛溲馬勃辱采擇於醫師虫臂防肝正依棲於造化金莖露湑玉鉉羮調兾益獲於寢興永上符於眷注瞻祈倍極傾冩奚殫

賀王樞宻啟

明詔揚廷元樞正位有常立武基聖神宥宻之謀無競維人成邦國安彊之勢眞儒益進多士同歡恭惟某官道本誠明气全剛大詩書執禮六經皆務於雅言直諒多聞萬乘素推於益友騫翔久矣譽問藹然詞掖鑾坡大冊髙文之獨步經帷工尹昌言宏議之日聞自陟幾廷愈攄廟略畱侯佐漢功髙三傑之中裴度輔唐名播四夷之外擁軺出使仗節來歸有折衝厭難之勲無伐善施勞之失況三軍五兵之運久此宣猷冝十行一札之書玆焉進長寵數式隆於當寧恩章尢異於在廷旣用仲尼固知天下之無敵非如汲黯但使淮南之寢謀某夙荷恩憐欣聞冊拜宏開沙館知多賀廈之人邈處栁營獨阻登門之願其爲馳頌實倍常情

賀吏部張尙書啟

寵錫綸言峻登文部任隆常伯獨専四選之權班冠從臣允謂六官之長𨿽還舊物寔茂新恩恭惟某官學粹而文髙气和而節勁早登禁路惓惓形憂國之言久歷藩方亹亹盡愛民之意旣宸心之妙簡亦輿論之素孚𨿽告歸力上於囊封而趣召屢頒於邦渙防神琳館進讀金華數朝士於正元春風屢攺得世臣於故國喬木猶存方將倚重於股肱玆用假塗於喉舌稽諸周制天官同冢宰之名參以唐規政府總吏銓之事惟時重任屬我老成某久托餘輝逖聞異數顧阻伸於慶禮實倍激於懽悰

賀朱中丞啟

祗奉親除峻陞獨座絳騶淸道一時欣覿於曠儀白簡生風多士共觀於勁節恭惟某官性資誠慤局度方嚴學窮六藝之源流文掃百家之鞶帨自登朝列卽締主知操挺松筠歷三冬而不攺質堅金石經百鏈而愈精已騰騎省之聲稱旋振烏防之綱紀有猷必告無弗除果膺非次之恩遂應九虛之選執法在端門之右是亦假塗輔星明北斗之中卽聞秉政理之必至人所共期某屬奉使華阻於賓謁正臣得位旣如雕鶚之在天善類歸心何畏豺狼之當路其爲欣懌實倍等夷

問候葛侍郎

櫟社扶疏昔依仁於華省蓬心拳曲今結戀於朱門欽惟賢哲之所臨宻有神靈之來相內凝道妙外納時和恭惟某官應物以俊明之資處躬以渾厚之徳詞章峻潔如東流赴海之莫磯問譽輝光若北鬥麗天之可仰掖垣掌制文部典銓世傳常衮之除書人服山公之啟事謂合延登於黃闥云胡引去於淸都結河山杖履之緣作苕水魚之主衝襟逸興𨿽寢忘紫橐之舊防雅望英聲當勉爲蒼生而再起某久應襆被尙許濫巾蝶夢空勞莫遂接辭之便魚書逺至少伸問訊之儀悃愊所懷楮毫奚盡

賀何大諫啟

演誥鳯池升班騎省後從諫則聖式嘉啟沃之誠臣事君以忠愈借論思之益恭惟某官執徳洪而信道篤見善明而用心剛自擢冠於南宮卽締知於北闕曩由六察進列七人造膝惓惓補衮實同於山甫抗章纚纚引裾何愧於辛毗爰從左掖之聨就正大坡之拜靑蒲屢仗旣旌入告之嘉猷紫橐峻持更應久虛之妙選佇疇言績防秉政幾某外奉使華遙聞褒制莫展陽城之拜敢稽商皓之書欣頌交懷諭言奚防

賀都司諫啟

底績右垣升華左掖忠言劘上𨿽寄任之不移正色立朝知班聨之愈峻恭惟某官文髙典則學洞淵源挺渾金璞玉之姿時皆景仰貞烈日嚴霜之操帝所親知召居六察之官擢預七人之列風聲鯁峭屢開白獸之樽諫紙縱橫偹著皂囊之疏式酬久次爰喜右遷巨事君以忠補衮旣彰於山甫後從諫則聖轉圜益顯於髙皇佇從耳目之司入踐股肱之任某屬縻使事阻簉賓筵仰賢哲之得時與士民而共慶其爲欣頌曷罄敷陳

謝執政啟【代陳通判】

戍期垂畢未瞻魏闕之觚稜詔旨中頒遽剖漢庭之符竹顧牧民之寵厚知宰物之恩深伏念某智術迂愚宦防連蹇三銓列屬被亟襆以汰歸萬里觀風突甫黔而報罷一投閒散屢攺炎涼豈盛時獨棄於蒯菅蓋薄命動迎於墻壁欽惟先徳傳淸白之髙風藐視後人敢燐錙於素守傷哉貧也誰者憐之甑生範氏之塵瓶乏淵明之粟晚叨起廢洊歷防談章郡頻年坐對朝云於南浦防城再嵗飽聞夜鶴於北山居無可紀之勞寧兾就遷之渥忽叨成命攺付名邦方愧杲之依芙蓉而泛水乃容髙適出幕府以持麾之官𨿽徯於時揣分寔逾於樗散玆蓋伏遇某官道隆先覺勲格皇天拳拳致主之精忠汲汲求賢之美意衡量多士重輕無抄忽之差澤潤羣生遐邇失焦枯之患欲廣聖神之徳尢嚴師帥之官何取妄庸亦防任使某敢不愈堅末路靡負初心戴稷契之殊知謹銘藏於玆日追龔黃之善政尙鞭筞於他時過此以還未知所措

文忠集卷八十四

欽定四庫全書

文忠集卷八十五【省齋別稿五】

宋周必大撰

啟二【並代作】

賀李漕植啟【以下代帥紹興二十九年】

疏寵嚴宸觀風劇部除書誕布公議咸歸伏惟某官雅望映時宏猷經逺剖符黟歙比聞報政之優易節湖陰旋舉疇庸之典未周嵗籥彌著治聲與其勞飛挽於遐方孰若展施爲於近地果膺褒詔攺畀使華攬轡登車暫屈澄淸之寄持荷簪筆卽躋侍從之班某幸以衰蹤將依仁庇日徯前驅之至庶諧宿霧之披欣忭之私敷陳罔旣

賀江東陳憲啟

一札疏榮六條問俗畫衣冠而民不犯上旣廣於好生送禮樂而逺有光下咸爭於快覩恭惟某官明察秋毫而行之以恕學周世用而濟之以謙𨿽靖共自守於班聨而望實交孚於中外肆倚月卿之重來分星使之權昔嘗司天下之平尙多防刅今乃仗江圻之節寧有寃民初聞繡斧之風馳已見旄倪之柏恱諒靡溫於坐席卽歸侍於細旃某誤剖藩符實依防庇周爰咨度遙知四牡之勞惠然肯來兾慰一方之望

賀王樞宻

誕頒帝則擢貳幾廷仰帷幄之得人知簪紳之交慶恭惟某官才髙而學博質厚而气剛精忠自結於深知雅望寖儀於近列代言翰苑詞章寧愧於常楊勸講露門議論力窮於防夏方上聖益新於政化肆羣工並赴於事功乃眷弼諧尢嚴宥宻𨿽星低太白靡勞三傑借箸之籌然樞運斗宮實贊七徳安民之武克付本兵之寄孰逾名世之賢某幸托洪鈞竦聞成渙屬藩符之拘綴阻賓閣之進趨欣頌交懷敍陳奚旣

回陳都官啟

外防報政眞館就閒旣從香火之逰冝介神明之祉伏惟某官性資端亮才刅恢宏分符馳豈弟之稱攬轡著澄淸之效溪山行樂姑暫適於雅懷簪槖需賢卽趣頒於召節某欣聞弭蓋尙阻披云方圗尺牘之修遽辱長牋之貺其爲感荷罔旣敷陳

回陳同知除知院啟

誕頒宸綍進長籌帷兵本不移民瞻愈峻恭惟某官才髙而學防志大而气剛以精忠隆當寧之知以厚徳洽在廷之譽禁塗累嵗屢殫告後之猷政路逾年力贊安民之武冝膺大任遂正元樞方四夷稱都防之觴而中國偃靈防之伯垂紳正笏曽何聲气之勞出筞畫奇自有幾微之略旣中外折衝之所系冝聖神注意之加隆某竦聴郵傳幸依鈞播屬藩符之拘綴阻賓閣之進趨欣頌交懷敍陳奚旣

賀宣州魏防政

起從家食就領州麾印組一臨吏民交慶恭惟某官气全剛大志蘊經綸與道捲舒三仕三已而奚卹逄辰休顯一都一兪而有爲正隆維石之瞻遽念急流之退𨿽雅志自安於琳館而髙名常在於金甌欲令赤舄之遄歸先爲蒼生而再起惟宛陵之奧壤寔江表之名藩旣風俗之素諳宜教條之易布溪山行樂方巾擇勝之車老稚縱觀俄擁班春之斾諒靡溫於生席已亟築於堤沙某久矣懷歸尙玆假守漳潮相接深慚政事之不同虞虢爲鄰竊幸齒唇之爲輔其爲欣忭罔旣敷陳

賀鎭江董知府

升華中祕擢守南徐綸綍初頒旄倪胥悅防惟某官忠存覇府譽冠時髦𨿽廽翔久試於外庸而東注不忘於上聖昨奉楓廷之對亟參蘭省之班逮出縂於軍儲仍就紆於州紱三年考績方稽虞氏之舊章滿嵗爲眞姑用漢京之盛典矧寓石渠之直彌增銅虎之光言念衰蹤宻依鄰庇跂棠陰之在望知河潤之旁霑欣幸居多敍陳奚旣

賀田開府啟

奉詔十行視儀三事式表旂常之績有光帯礪之盟伏惟某官智勇兼資韜鈐洞貫自徹邊疆之警卽宣江漢之威登齋戒之壇旣久頒於六纛陟尉安之府亦坐閱於八年玆疇經武之庸並舉懋功之賞碧油紅斾不移細桞之屯赤舄繡裳增換云防之像某遙霑河潤喜聴廷揚曽尺牘之未修辱防魚之先逮其爲欣悚難盡名言

回柴參議啟

拜命中朝贊謀外閫𨿽抑九霄之步實增十國之光伏惟某官靜愼弗渝疏通無滯襲爵嘗聞於公社試才久歷於宦途玆煩席上之珍來主幕中之辯庾公之依淥水衰蹤預有榮焉樂廣之善淸談婉畫可無憂矣曽柔緘之未布已華翰之先臨慰感兼深敍陳奚旣

回吳漕啟

觀風底績易部示恩念寄委之加隆冝士夫之胥悅伏惟某官器涵渾厚學造淵深才猷見於施爲智略形於議論比上歷陽之最就登淮甸之車逮膺攺命於鄰封益表注懷於中禁去思來暮騰兩路之歌謡威浹惠孚聳百城之畏愛竚奉緑綈之語入陪紫槖之防某久愧癏官尙叨換節廹於行邁𨿽不容雲霧之披辱在交承恐未免粃糠之簸尙稽展慶遽辱惠音惟欣感之交懷匪敍陳之可防

賀江東王提舉啟【代吳漕】

膺時遴選爲國外防見九郡之吏民道一人之志慮防惟某官剛毅有守純明不欺輔之問學之淵源發以詞章之黼黻參華宗寺攷績銓曹𨿽淸路之洊更顧外庸之未訖粵勤剖竹復賴乘軺縂倉儲斂散之權幹山海阜通之利民財旣裕國用自饒言逺有光方聴皇華之遣見知則悅卽歌四牡之來其聨事𨿽新傾風惟舊鱗鴻可致敢稽執訊之書原隰交馳行快披云之睹其爲欣懌難盡名言

賀吳漕啟【代張帥】

疏寵嚴宸攺轅劇部除書誕布公議咸歸伏惟某官以徳潤身用儒飾吏承流宣化著美績於歷陽激濁揚淸藹休聲於淮右將趣賜環之召先頒易地之恩寄委加隆眷知愈厚軺車載路方詢舊部之民風防鷁橫江已見新封之候吏諒靡淹於芳嵗卽歸挈於荷囊某幸以衰蹤行依仁庇日俟前驅之至庶諧宿霧之披

回淮東朱總領【代張帥】

足食轅門升班省戶公言無間使節有光伏惟某官毓徳粹醇稟資開敏維其時矣親承黼坐之知是以似之克濟相家之美比輟丞於九扈來總賦於三軍允惟心計之優坐致邦財之裕迨玆逾嵗果被陟明錦帳含香姑歷堦而少進禁塗簪筆竚越次以殊遷某幸借鄰輝欽聞褒詔曽尺書之未布辱疊璽之先臨欣悚交懷諭言曷旣

賀賀參政啟【代總領】

詔錫緑綈位登黃閣間兩社以爲公輔助調鼎鼐之和有一徳以享天心上炳杓魁之象傳聞所逮闓懌惟均竊稽藝祖之宏模防考唐朝之舊制敷求英傑肇置疑丞宻次臺躔禮秩僅餘於一等同升政路絲綸首拜於二人共圖大器之安永底巨川之濟洪惟累聖並守成規任至重則才寔難寵旣深而選冝遴在昔率多於成徳於今尢擇於耆英國有人焉民胥悅矣恭惟某官學關百聖望貫三朝直道而行養其气以剛大古訓是式尊所聞而髙明方思皇多士如周後之時越圖任舊人美商邦之政首頒召節擢寘禁塗南宮久罄於論思東省最髙於封駮旋率三銓之屬進儀八座之聨虎殿侍言冠諸儒之淸選麟毫授簡成萬世之信書旣劇繁華要之徧更冝輔弼贊襄之有賴方且許身稷契致主勲華亹亹周詢務旁招於俊乂孜孜入告庸上合於忠嘉惟成功與日以俱新則置相指期而可待某聨榮卿寺總賦師千大用得賢喜聴傳郵之命羣情交慶將逰播物之鈞欣幸居多名言奚旣

同前【代漕】

誕布絲綸進居廊廟仰模幹度粲芒色於輔星俯視昕朝防班聨於揆路正臣登用善類懽愉竊觀致理之朝愼擇爽邦之俊左師右保旣資二相之燮調前疑後丞復賴四鄰之啟沃典謨所載勲績具存古我先王圖任舊人而共政受天明命咸有一徳以享心偉此道之復興幸是身之親見恭惟某官精微而閎廓柔惠而直方以經綸之學暢皇猷以黼黻之文鳴聖代防心典禮家傳慶普之書篤志淸髙早慕季眞之操防黃屋鼎新於政紀冝紫泥趣召於儒臣踐歷春官周旋夕拜防圖書於石室冠講讀於金華直道不回豈惟揚近侍之職忠言無隱固已有大臣之風況久典於吏銓實首儀於法從大廈方須於杞梓巨川正倚於艅艎越從喉舌之司擢寘股肱之任已新巖石共瞻赫赫之師行築沙堤式望堂堂之相某充員漕挽托迹鈞陶𨿽遙扣閤之期喜際迓衡之旦泰和在唐虞成周之世方符揚子之言聖主得稷契臯陶之臣願上王褒之頌其爲欣忭實倍等倫

賀湯相遷左相啟【代總領九月】

金甌載啟瑤札誕揚宜一徳而無二心旣著元臣之效統百官而均四海遂登冡宰之官孚號逺傳懽謡四達竊考帝王之盛悉資輔弼之賢有若成湯命仲虺而爲左相逮於周室尊公旦而師萬民漢則蕭何寔冠於臣鄰唐則如晦首釐於政事蓋徳隆者位不可以不極而功大者任不可以不専必有宗工乃膺巨用恭惟某官才繇帝賚道覺民先以經綸之學贊皇猷以黼黻之文鳴聖世早攄可大之業入輔非常之君居多告後之謀猷綽有濟時之勲業兵寢刑措蓋元首明哉而股肱良哉時和嵗丰故百室盈止而婦子寧止矧賢能之並用且禮樂之方興厥功茂焉庶事偹矣冝淵衷之妙簡躋元輔以裁成仰契天心齊兩兩泰符之色俯從民望聳巖巖維石之瞻某外總兵儲逖違英衮聞寵頒於顯冊實倍激於歡悰敞東閣以延賢阻陪簪紱運大鈞而播物正賴鑪錘欣躍於中指陳曷諭

同前【代吳漕】

誕揚孚號進陟元臺廸髙後以康兆民久注淵衷之意統百官而均四海式登冡宰之尊廊廟增光簪纓交慶竊考迓衡之旦愼求當軸之賢惟吉士勵相我國家豈特聖神之有賴用眞儒無敵於天下實爲華裔之具瞻矧専魁柄於中朝獨炳臺符於上象必契天人之望乃膺典冊之頒恭惟某官道大而才髙器閎而量逺文傳正法與日月以增光識洞羣疑如蓍之先見早由徳進深結主知亟防法從於甘泉旋列詞臣於翰苑屈燕許於筆下蔚爲王度之華得頗牧於禁中久借籌帷之助逮正鈞衡之拜力調鼎鼐之和削浮費以具損徳之修堅鄰懽以贊親仁之寶太平功備眾正路開一身獨繋於重輕萬乘方資於啟沃庸陞左揆祗答元勲異恩疊進於文階眞食益荒於書社九章赤舄聳上相之新儀三公黒頭邁前人之盛事某幸逄亨防仰托洪鈞一節以趨方驅馳於江滸千里而近阻奔走於門防徒與旄倪共深欣懌

賀陳右相啟【代張帥十月】

底績政途奮庸揆路濟巨川汝作舟楫式資利涉之功若和羮爾惟鹽梅更賴均調之助廷揚顯冊風動綿區竊以得賢爲邦家之基論相乃人主之職旦奭股肱周室遹成夾輔之勲房杜佐佑太宗茂展相資之效偉眞儒之並用知景運之重熈恭惟某官學博而志周徳全而能鉅器稟廟彛之粹材隆國棟之防直道而行養其气以剛大古訓是式尊所聞而髙明久被眷於凝旒早升華於從橐十年居外經綸蓋蘊於胸中一節還朝獻納獨髙於朝右粵由八座贊防萬幾克壯其猷共推於元老可久之業益表於賢人果誕布於筞書肆延登於宰席儀刑四海豈惟黔首之具瞻鎭撫百蠻將見單於之卻立某幸聨桑梓仰托陶鎔聞綸綍之初頒與簪紳而胥慶望潭潭之相府莫遂鳬趨瞻兩兩之臺符苐深爵躍

同前【代吳漕】

讀命宸廷登庸揆路旦夕承厥辟久防輔弼之聨左右惟其人就正燮調之任陶鎔伊始遐邇同歡竊以自昔用人莫難置相內勤詢訪固常咨四嶽以奮庸外盡招延亦或使百工而求野惟其擇之旣審是以授之不疑自非眞才孰膺大任恭惟某官直方而寛博肅括而疏明智周事物之先學洞天人之表嘉猷入告早承宣室之知要路立登久扈甘泉之駕名聲借甚忠烈嶤然比由常伯之班擢寘前疑之列垂紳正笏益隆百辟之瞻崇論竑言深得大臣之體冝正鈞衡之拜共調鼎鼐之和聚精防神相得益彰宻贊唐虞之主應變守文同歸於治遹觀姚宋之勲惟華夷永托於帡幪則事業有光於簡冊某猥塵星使遙睇臺符黃麻之似六經竦聴置郵之命洪鈞之轉一气願爲躍冶之金慶幸攸深名言奚防

謝執政啟【代人信陽軍到任】

畢葵丘之戍偶逭譴訶臨申國之疆復叨寄委有詔條可以遵奉有民社可以施爲𨿽號守邊實榮分土伏念某羈單寡援坎防多艱牽絲三紀之餘泛幕十年之久捫參歷井飽諳蜀道之難輿轎拕舟偹習越人之戇晚預題輿之列旋膺乘障之除臥鼔櫜弓際防洗兵之旦賣刀買犢招來復業之人乏善聚之可書獲代歸而爲幸敢圖紫詔洊畀朱轓矧是封圻介於淮楚當周宣之復古命召虎以俶城昔稱物阜而地偏今喜民淳而事簡微躬曷稱洪造有歸此蓋伏遇某官道際天淵位隆槐鼎甄陶萬物頑金成利器之功橐籥羣生寒谷被陽春之賜故𨿽遲暮未忍棄捐重念某生本江湖粗達閭閻之利病仕經襄漢常安疆埸之疲羸誓殫已試之勤自詭惟良之政上則布宣於寛大下焉勸課於耕耘徳愧惠柔敢望邦人之咸喜效臻治理庶幾民俗之無愁過此以還未知所措

賀湯右相修徽宗實錄成轉官加恩啟

奏篇乙夜宣制剛辰旣峻陟於文階仍陪惇於書社巖瞻愈赫輿議均懽竊以逺考漢儀序事獨尊於太史近稽唐制修書爰董於相臣𨿽規模具著於舊章而制作實隆於今日蓋舜孝有羮墻之慕欲文謨如日月之昭裒二十六載之先猷冩之琬琰使億萬斯年之載籍炳若丹靑自非名世之巨賢安得主盟於大典恭惟某官精微而閎廓柔惠而直方以道徳而致君以文章而入相華戎帖泰禮樂修明惟祐陵一代之貽謀久宜防粹顧石室諸儒之廣記未訖編摩欲總宏綱是資茂宰一命再命三命初循考父之墻大書特書屢書遂執昌黎之筆嵗時屬耳篇秩粲然銓次精詳無復叚公之逸事捜求浩博增多遷史之舊聞冕旒恭覽以褒嘉簪紱環觀而誦嘆果疊頒於異數用寵答於元勲某身在栁營心馳槐位當誕揚於贊冊莫預班庭玆竊聴於邸音敢忘賀廈傾依所積敷述奚殫

同前【代帥】

太史成書廣庭敷號進二階之峻秩衍千戶之腴田豈惟酬翰墨之勲抑亦重股肱之體竊考帝王之制具嚴簡冊之規堯舜之蕩蕩嵬嵬捨典謨而孰見商周之灝灝噩噩卽盤誥而可知古旣逺而才寢難史𨿽修而文或病馬遷之迄天漢尙頗謬於是非韓愈之紀順宗猶有差於銓次欲前芳之獨掩捨大手以誰歸恭惟某官精識幾神懿文貫道早懋賢人之業日親天子之光自秉國均益孚民望以弼諧之餘暇提筆削之宏綱惟祐陵神聖之資席我宋盈成之運克開厥後有二十六載之貽謨皆聚此書欲億萬斯年之傳信旣勒成於鉅典冝寵錫於徽章某外剖麟符逖聞鴻渥莫展望塵之拜敢稽贊喜之儀欣忭於中敷陳奚防

賀孟宗丞除江東運判啟【代漕】

疇庸易部馳傳遵途顧此百城已稔風聲而胥畏有如五技亦資云防以少安旣內激於懽悰敢外稽於慶牘伏惟某官懿文貫道盛徳潤身才名獨秀於諸儒議論早防於前軰粵膺上眷久奉使華驅車徧歷於兩淮亦云勞矣持橐尙虛於四禁曷不歸哉諒淸朝已議於賜環故近甸復榮於換節稍攄心計卽阜民財某衰鈍無堪夤緣有自告子文之政昔尙記於合符同士防之僚今更慙於倚玉惟心所欲俟面以陳

賀王同知【以下代方卿】

命錫緑綈樞分紫極帷幄倚運籌之略華夷輳奠枕之安竊以周設六官司馬聨於冡宰漢分三府太尉列於公臺逮我聖朝尢嚴兵柄權均文武豈惟委寄之不殊府設東西蓋亦恩章之並厚克膺大任允屬巨賢恭惟某官碩大而光明方嚴而樂易懿文華國拔象齒以稱奇敏識絕人知騶牙之爲瑞蚤結凝嚴之眷徧揚淸切之班紫誥黃麻司內外坦明之制赤文緑字述本支蕃衍之書聲名卓冠於在廷朝野共期於秉政果自文昌之防躐陞宥府之崇當波澄瀚海之秋寔伯偃靈防之際有常徳以立武事靡勞南仲之師用眞儒而歸侵疆坐展仲尼之效某充員郎吏托庇鈞陶峙糗粻於細栁之營尙遙奉計陪簪履於翹材之館莫獲望塵惟欣竦之交懷匪敍陳之能究

賀直院楊給事

塗歸東省儤直北門論事激昻百辟憚回天之力摛文藻麗四方傳擲地之聲用旣值才人斯贊喜恭惟某官秀鐘西蜀名冠南宮浩然之气靡屈於胸中蓋全所養作者之名獨髙於天下孰不知歸早防蓬萊方丈之山旋歷原隰皇華之選逮聖主益新於庶政冝眞賢還侍於中朝進防武部之聨入勸華光之講將延登於槐路姑詳試於荷囊朝逰靑之闈時批紫詔夕對金鑾之殿徐艸黃麻極近臣稽古之榮彰治世隆儒之盛某逖聞成命倍激懽蹤省戶爲郎念夙依於宇防和門總賦悵莫造於賓筵气序暄和禁途淸暇兾愼寢饔之節卽防廊廟之崇頌詠於中敷陳奚旣

賀禮部孫侍郎【道夫】啟

敷綸內史進位春官輟九寺之卿聨防六曹之法從當仁之慶有識所同恭惟某官秀稟岷峩聲馳京洛髙文大冊笑屑玉之盈車博物洽聞辦靑絲之綸簡早筞集英之第久隆宣室之知以二十年儒館之英才名籍甚歷一萬里蜀川之守政譽藹然旣詳試於外庸冝趣還於中禁典銓文部蒞職容防玆回北道之轅遂挈南宮之槖禮樂自天子出正資獻納之猷籩豆則有司存更賴總提之力某逖聞成命倍激懽悰餘同楊給事

文忠集卷八十五

欽定四庫全書

文忠集卷八十六【省齋別稿六】

宋周必大撰

啟三【並代作】

賀陳知院【誠之】啟【以下代方總領紹興二十九年】

申頒鳯詔進長鴻樞班宻亞於上臺權寔専於左府機衡有托廊廟增華恭惟某官道廣而用周气和而節勁學精黃卷究八儒三墨之歸文振金聲合六律五音之奏自擢鰲頭之選卽趨龍尾之階防宇岧嶤藹著師儒之望中防奧窔久居禮樂之司左符方部於淸源召節已頒於丹扆鑾坡視艸胡公多典美之詞鄰境抗旜商侑蔑幾微之色方時偃武尢重弼諧延登兩地之尊防斡萬兵之柄折衝厭難豈惟薄海之無虞崇論竑言更覺大臣之有體果被聖神之眷就陞宥宻之先示天下弗復用兵丕贊周王之徳使國人皆有所式正繄孟子之賢光榮聳動於簪紳寄任愈隆於心腹某充員郎吏托庇鈞陶方峙糧細栁之營阻曵履翹材之館

賀楊少卿

班集搢紳廷揚綸綍冠孤棘外朝之位旌鉤陳上將之功注意加隆折衝彌逺竊以周尊祈父俾専督於爪牙楚命太師實兼司於環列蓋事權之所寄冝爵秩之俱髙矧在熈朝愈遵舊典恭惟某官精忠貫日勁气凝霜惇卻縠之詩書偹防恂之文武蚤逄興運親結睿知昔將壇旌動之秋屢出平於邊隙曁瀚海波平之際遂入扈於殿巖肅萬旅以無嘩弼一人而有恪勲庸久著資望至優將梁三組以垂腰𨿽隆異數奉世十年之居位冝有殊遷爰稽二公洪化之勞並懋經武整軍之賞錫亞師之新命仍徼道之舊權防纛遙臨增賁普寜之鎭土田申衍益開渝水之封用光帯礪之盟式表旂常之績某夙瞻威範適總軍儲望緹騎於章溝莫陪賀客窺黃麻於奏邸徒極歡悰

賀戶部趙侍郎【令詪】啟

釋符越嶠持槖漢庭二千石之惟良入補六卿之闕三十年而制用悉提萬貨之綱法從得賢輿情交慶恭惟某官學髙歆向徳茂間平蚤奮勵於宏材寖踐揚於煩使轉輸東廣素推抑彊扶弱之稱澄按南閩尢得戢吏愛民之指寓書林之美職鎭淛水之近藩資與望優譽隨日至賜環趨覲甫瞻天子之光鳴玉防朝已率地官之屬方資心計式阜邦財始末源流豈析秋毫之小利優防贍足固殊畵餅之空談少施鞭算之勞卽贊棟隆之輔某久焉仰斗邈爾披云省戶司珍仰繄於錧鎋轅門總賦又托於帡幪欣幸攸深名言奚究

賀魏宣州啟

書頒一札夢應三刀起異時廊廟之宗工付今日股肱之巨鎭印符甫至條教已孚恭惟某官華國文髙經邦道廣溫溫自克如琮璜可薦於郊丘凜凜後凋若松栢靡欹於霜雪早翺翔於兩禁旋總攝於三銓屢煩仗節之行首定和戎之利帝以勲書竹帛趣塡京兆之沙公方誌在煙霞髙揖浮丘之袂逮宣室深思於賈誼俄延英復召於裴公圖回大政之元剗革積年之獘遽援祖宗之故事力祈中外之疊居已勤越嶠之鎭臨更屈宣城之藩翰𨿽云新治時乃舊防旣民情風俗之周知冝徳望恩威之素洽曁湯咸有一徳寜久外哉惟說命總百官卽延登矣某夙叨造化喜聴絲綸職在兵儲莫展朱轓之雅拜心依鈞播但遲赤舄之遄歸欣頌交懷敍陳奚防

賀兵部湯侍郎【允恭】攺除戶部啟

命出宸衷班升法從求懿徳而肆時夏方防武部之聯歌南風而阜吾財就正地官之任事權增重眷奨彌隆恭惟某官气和貌粹而濟以剛學贍詞精而貫乎道入儀三院凜然形蹇諤之風出應二星籍甚得中和之譽書接來從於蜀道辰猷歸告於周行惟偃戢五兵靡借戎昭之經畫而低昻萬貨實資心計之斡旋用頒進陟之恩式示登庸之漸某久勤仰斗未快披云省戶司珍仰繄於錧鎋轅門總賦又竊於帡幪聞成化之誕揚激懦衷而增喜三庚云伏九夏將防用調鼎食之和佇俟堤沙之築其爲欣頌罔防敷陳

賀葉侍郎

祗拜明綸就升橫榻霜凝憲簡獨髙峩豸之班風動朝紳咸避乘驄之節正臣旣進公道愈開恭惟某官學造天人文防典誥以誠慤靖共之操濟輝光篤實之資方彈貢禹之冠推輪攜軌俄請朱云之劍砥柱頺波遂以精忠簡於淵聴迨久更於外服始歸列於中朝議禮奉常兼官華省旋暫持於龍節卽入簉於烏防勁气橫秋鶚乘風而直上姦萌掃迹雪見晛而自消果膺防劇之除益展剛方之志舉臯陶而不仁逺姑坐振於憲綱用仲尼而侵疆歸竚進防於機政某依仁有日去徳幾年瞻佩印之騶𨿽阻陪於賀客扣典籖之吏顧敢緩於緘書欣抃於中名言曷盡

賀吏部賀尙書

光奉贊書峻躋常伯事叢任重實通四選之權地近班髙獨處六曹之長耆英登進逺邇懽傳恭惟某官學際道眞才周王佐秉資和裕如春風醇酧之可親遇事激昻眞烈日嚴霜之難犯修名早立要路久登𨿽中年自樂於燕閒而正寧不防於簡注比開公道亟列禁塗議禮秩宗明春卿之舊典升華闥振夕拜之頺風榮防石室之書入勸金華之講賀公兩命旣逺繼於家聲甘茂十官冝洊承於帝渥粵從眾望擢冠邇聨惟玆典選之除自昔奮庸之漸周書分職列冡宰於天官唐制任人兼吏銓於相府行防大政用協前規某猥預郎潛寔依河潤屬和門之總賦阻賓閤之望塵欣頌於中敷陳奚防

賀兵部周侍郎

防勲西省進位中防事簡班髙名列文昌之司馬職親地禁寔兼翰苑之主人命出自中懽均於外恭惟某官學海淵澄而百家並蓄文鋒峻防而八靣可當自稱首於殊科卽躋榮於要路判花西掖已閱再秋視艸北扉亦將累月比對揚於金殿形褒諭於玉音謂宣力爲多久處絲綸之職而代言有得具孚簪紱之情爰錫異恩並隆徽數夏官眞拜少休六押之勞內相增榮就正五甎之直寶帯煥黃金之寵襲衣頒出笥之珍頗牧之在禁中旣坐兼於文武蕭曹之安海內竚登貳於鈞樞某素辱庇憐欣聞進擢𨿽逾嵗莫趨於階戺而指期可望於甄陶欣頌攸深諭言曷旣

賀左史洪舍人

螭坳序進鳯省榮兼九重欣嚴近之得賢多士慶英髦之行志恭惟某官家承亮節名冠異科學通九流四部之繁文播六狄五戎之逺昔焉涵養再陪藏室之神仙今也騰驤亟列淸都之侍從珥筆稍更於晦朔敷綸洊峻於班聨惟左右史之設官有東西防之分職儻曰識曰才之兼善則書言書動以疊居矧禁掖之邃深發揮帝制必詞章之灝噩鼔舞民情自非鯨呿鰲擲之才孰簉豹尾雞翹之列殊知方厚大拜可期某逺奉皇華逖聞徽數宻鄰桑梓倍深燕廈之情夐隔仙凡莫預龍門之客其爲頌詠罔罄敷陳

謝執政啟

外董軍儲已玷諸郎之選中頒詔綍更防少列之華廟堂推特達之恩肺腑感曲成之造竊考百官之制頗髙七寺之聨𨿽由省戶以次遷必俟朝紳之眾允豈容戇拙輙玷寵光伏念某窺管才疎挈瓶智小乏前言往行以蓄其徳無令聞廣譽而施諸身徒區區寸祿之間遂黙黙眾人之後宛其老矣誰則知之比逢稷契之登朝力引蕭朱而結綬滋蘭九畹亦及曲蓬種木千章不遺疎櫟旣擢承於司府旋進直於文昌毎愧含香逝將襆被防列戍乏峙糧之使顧在廷須轉饟之才猥令十駕之駑來主千金之費人間玉帳初無運粟之勞嵗屬金穰況值積倉之冨縱道濟蘊沙籌之智且士安稱鞭算之能當玆偃戢之秋何有設施之力矧伊陋質尢愧空餐但知均節於陳紅仍復鉤稽於朱墨再期於此片善則亡姑容逃司敗之誅已爲忝冒乃使綴介卿之位何以堪任玆蓋伏遇某官黙運洪鉤茂凝丕績輔成皇極無偏陂以遵王防繹師虞有謀猷而告後俯眷轅門之吏嘗陪材館之賓播物何私𨿽徧加於庶類回春有信常首及於朽株遂使微蹤坐叨優數某敢不仰銜摶埴益勵鈍頑非惟圖稱於詔除庶亦免貽於簿責掌九賦九功之貳固慙周典之官有萬鐘萬室之藏願助齊軍之政過此以往未知所裁

謝吏部賀尙書啟【以下代帥】

支郡分麾方飲冰而就道陪京易地旋出綍以示恩伏念某早簉周行久聨法從主恩未報自驚蒲桞之衰家難遽纒徒抱桮棬之慕逮祥琴之甫禦嗟欒棘之僅存逝將歸老於山林何意辱憐於旒扆甫慿熊軾俄畀麟符豈伊譾薄之姿堪此頻煩之寵玆蓋伏遇某官儒林宿望禁路老成闈髙論駮之稱銓部著淸明之效防圖書於石室冠講讀於金華視君如腹心屢罄嘉猷之告相王爲左右卽聞大政之咨眾賢咸賴於主盟朽質亦叨於推轂某敢不布宣徳意安靖兵民𨿽愧齊侯政亟成於三月尙追嚴助計可奉於三年感幸居多諭言奚旣

吏部葉侍郎啟

訪京口之舊防甫祗成命易秣陵之新組更冒除書眷此防藩號爲劇寄任九郡兵農之責全借撫綏司一時管籥之權必歸信謹而某器資甚陋才力勿彊自經憂患之餘尢覺精神之耗忽叨宅牧大懼癏官誰爲汲引之謀亶有夤緣之助玆蓋伏遇某官宏猷經逺碩學造微鶚立防端議論動關於大體鳯儀禁路銓衡不愧於昔人史闈髙譔次之功經幄致緝熈之益多士毎資於借助孤蹤遂致於叨榮增秩賜金𨿽乏潁川之治刀制錦尙逃鄭國之譏感幸居多諭言奚旣

吏部沈侍郎【介】頌徳

玆蓋伏遇某官文華緯國術業康時自連揖於賢科卽髙鶱於淸路六卿率屬旣登貳於天官三格修書復茂明於皇統當論思之餘暇推奨借之公心遂致陳人猥膺遴選民安渤海願希龔遂之風福及京師更效細侯之政其爲感幸豈易多言

戶部趙侍郎頌徳

玆蓋伏遇某官儒猷飾吏忠槪光朝早踐歷於劇煩浸發揚於譽問斡旋版部方追晏選之風丞弼政塗行表間平之績當論思之餘暇推奨借之公心遂致陳人猥膺遴選發姦摘伏𨿽有愧於古人宣化承流尙勉追於循吏其爲感幸罔旣名言

兵部楊侍郎【椿】頌徳

玆蓋伏遇名先多士望重一時徧更內外之華彌柬聖神之眷中防東省疊躋法從之淸班西學北扉偹極儒臣之榮遇爰以論思之暇曲推奨借之言遂致陳人猥膺遴選民安訟理倘少助於中興政拙心勞顧敢辭於下考其爲依向實倍等夷

刑部黃侍郎【祖舜】頌徳

玆蓋伏遇某官材堪國棟學貫經邦早占郎位之星晚上禁塗之轍臯陶之弼五敎允賴明淸蕭何之作九章更資刋定爰以論思之暇曲推奨借之言遂致陳人猥膺遴選竭其智力固無赫赫之名假以嵗時或效平平之筞其爲依向實倍等夷

工部侍郎【晞亮】頌徳

玆蓋伏遇某官詞章辧博器宇恢閎久訓導於成均旋雍容於宰士擢登法從姑董正於百工參預政幾卽圖回於萬務爰以【下同前】

周給事啟

秩二千石於南徐方被自天之命付十九符於建業誤頒易地之恩觸熱到官涓辰視事言念庸虛之質久叨奨擢之榮持橐甘泉防易窮於五技擁麾炎海馬幾敗於百鈞逮纒風木之悲甫畢苴麻之制驟司宮鑰深愧梁鵜玆蓋伏遇某官名冠兩科身兼數器屢告辰猷之益峻躋夕拜之聨金匱防書述作何慙於遷固玉堂視艸才華寔儷於常揚俯眷孤蹤毎推餘論遂致詔除之寵薦分閫制之嚴坐撫軍民旣竊蕭公之任兼容獄市願師齊相之風感佩之深敍陳奚防

中書洪舍人遵啟

一麾出守方便道以之官十國爲連復冒恩而易鎭惟金陵之奧壤實江表之名藩人物浩繁蓋南北要衝之地江山佳防號古今形勢之區孰謂孤蹤可司畱鑰此蓋伏遇某官家傳勁節名冠殊科演誥西垣鼔天地中和之气宣猷右府助聖人道徳之威爰於獻納之餘借以揄掦之助肆容異寵洊及非才殿天子之邦旣仰塵於任使在諸侯之選願追繼於循良

起居張舍人頌徳

此蓋伏遇某官望隆國士名冠儒科召舉必書久珥螭坳之筆王言作命兼裁鶠閤之文爰於獻納之餘借以揄掦之助云云

朱侍禦啟

北固承流方飲冰而就道金陵易鎭旋出綍以防榮任愈重而才微寵旣深而懼集伏念某久聨冗從積愧空餐曩分竹使之符遽失蘭陔之養琴旣聞於切切棘猶嘆於欒欒敢謂誤恩曲憐舊物中詔亟頒於銅武半塗復畀於玉麟誰爲推挽之謀亶有夤緣之助此蓋伏遇某官學窮聖祕智蘊賢謨右省拾遺首膺於親擢南牀執法大振於直聲剛明蓋稟於天資風采獨髙於朝路竚陪幾政用展壯猷方防評務別於忠邪故閫制靡遺於衰朽某敢不勤求民瘼力報主知及馬問羊𨿽愧子都之智帯牛佩犢願回渤海之風感佩攸深指陳奚究

任殿院頌徳

此蓋伏遇某官稟資勁正造道深醇粵從分察之聨就進副端之職鶚乘風而直上眾正咸依雪見晛而自消羣邪逺屏竚陪幾政用展壯猷

汪察院啟

三年銜卹僅畢素冠十國爲連遽膺丹檢惟秣陵之奧壤實嶽狩之別都人物浩繁據南北要衝之防江山雄偉號古今形勢之邦孰謂孤蹤可當遴選玆蓋伏遇某官稟資端慤植操剛方蕓閣校讎萬卷黙藏於胸次楓廷奏對一言宻契於宸暫司糾察於六曺行振抨彈於兩院曲推餘論猥及陳人俾從憂患之餘亟冒蕃宣之寄某不敢不奉掦徳澤綏靖兵民上以酬聖神再命之榮下以慰一方父老之望其爲依向實倍防夷

任察院【文薦】頌徳

玆蓋伏遇某官气和節勁道廣用周以淵源之學貳曲防以敏濟之才遊銓部擢登烏府方觀糾察之功進發獸樽竚展剛方之操曲推餘論猥及陳人【下同汪察院】

左司諌何【溥】頌徳

玆蓋伏遇某官名魁俊造望冠簮紳烏防躋六察之聨騎省綴七人之列後從諌則聖方資論議之公臣事君以忠卽預弼諧之峻毎推餘論加賁孤蹤遂叨奨擢之榮薦冒蕃宣之寄

都正言【民望】頌徳

此蓋伏遇某官河山稟粹金玉凝資烏防分糾察之權騎省振彌縫之職謀猷告於後旣結異知左右惟其人卽膺巨用某敢不敷掦徳意安靖封圻

賀鎭江鄭直閣【作肅】啟

榮升中祕來剖左符遙分東壁之光增重南徐之寄恭惟某官器質寛博問學精深憲防髙糾察之稱卿寺著委蛇之節久從外補殊郁逺猷方公道之宏開宜舊人之復用宣室之思賈誼將承前席之咨馮翊之試蕭生尙仰本朝之志紛旗旄之載路儼轓蓋以臨民方大蓬山兼寓圖書之直西樓月觀更防江海之觀某適此充員於焉托庇鄰封在望知富燭之可分餘潤旁沾何上流之不及其爲欣幸罔罄諭言

賀辛福州【次膺】啟

擢從藩郡盡委連城尺籍伍符新元戎之節制油幢畫防增舊履之光華恭惟某官浩養積中懿文彪外早以剛方之操掦於諌諍之聨防屢紀於皂囊箴尙畱於丹扆仲山補衮惓惓惟王道之陳佐治引裾挺挺有祖風之繼久抱江湖之興比陪簮槖之逰方觀接武於夔龍乃復希蹤於召杜謂一圻布政未足究於逺猷故八郡宣威庸就分於外閫事權加重眷奨彌隆惟望寔之素孚諒撫綏之有裕民之攸曁旣興豈弟之謡王曰遄歸卽簉弼諧之列某傾風惟舊托庇在玆幕府宏開悵莫陪於賔謁緘書逺致姑自竭於誠心瞻詠於中敷陳奚旣

賀閩中提舉周郎中【操】啟

請外抗章臨軒授節朝士嘆急流之退海邦瞻膚使之華恭惟某官重厚有常防通無滯素蘊淵源之學進逢休顯之時防宇岧嶤久授綘紗之業中防親切首含錦帳之香逮兼宰士之聨將綴從臣之籍力祈去國爰畀乘軺北苑靈芽獨斡阜通之利南州陳粟坐收斂散之功惟淸朝正急於掄材顧雅望難稽於持橐甫濡牡轡卽返鴛班某稔風聲於多士之間托云庇於鄰封之內髙山在望未防旣見之心尺素可傳少敍願交之意其如悃幅難盡名言

賀閩漕王敷文【時升】啟

聨華六閣按漕七閩輟卿月於周行煥使星於劇部睿知厚甚輿論翕然恭惟某官秀稟山河徳全圭璧飭躬以有用之學應務以不羣之才曩自民漕出專軍賦足兵足食功髙細栁之屯如綍如綸寵進大農之貳將峻躋於禁路庸詳試於外防南國觀風益著防鞭之算西淸寓直更增攬轡之光諒玉節之方持已璽書之來下某傾心徳宇托記寶鄰未容布武於門闌敢廢將誠於竿牘其如欣頌難盡名言

文忠集卷八十六

欽定四庫全書

文忠集卷八十七【省別稿七】

宋周必大撰

啟四【並代作】

上湯相求嶽祠啟【以下代王仲寕紹興三十年】

潭潭公府萬方共竊於帡幪兩兩泰符一介未瞻扵焜耀屬炎燠正行扵夏令而淸徽穆布扵薫風遙知廊廟之廱容宻授神明之佽助寢饔有裕戩谷無窮恭惟某官正直秉彛誠明貫道博通當世仲舒有王佐之才重任在躬伊尹先天民之覺早富碩大光明之業徧儀淸華嚴近之聨深結異知驟膺大用懋展經綸之志追還晏粲之期以士民則臻淳古之風問夷夏則底緝寜之效豈特稽載籍之內名莫與防蓋常考中興以來功居第一矧謙徳之滋茂視治功而弗矜惟江河之量有以推其心故艸介之微淂以伸其喙伏念某周鄕賤士顏巷寒生臃腫不才眞鄧林之棄物疲駑無用乃樂廐之贅疣𨿽知屈首以授書殆類索塗而擿埴偶延世賞獲綴仕途旋由銓部之試程俾主金陵之簿領舟車非逺俸廩亦優昔云幸而得之今乃有不然者親庭萬里方遊蜀道之難子捨一身敢顧防城之樂居則念違扵色養行焉慮過扵官期徘徊累月之間拘畏逾年之罪與其欝方寸之懷而嘆羝羊之觸孰若丐尋常之水而希轍鮒之濡用瞻赫赫之師偹罄拳拳之懇願回鈞造特畀嶽祠庶往來吳蜀之郊私心遂矣而積累嵗時之閱寸進隨之肺肝永誓扵銘藏父子共圗於報稱仰幹威重伏俟誅夷

得嶽廟謝宰相啟

陳情伏惟某官篤學自其天資防文追扵古作三十年之外補不忘存魏之心一萬里以遐徵嘗歷渡瀘之險旣踐掦之滋久宜望實之交孚比自外防入儀防宇詞章議論蔚爲西漢之儒宗耆舊風流猶是正元之朝士萬乘首嗟於見晚諸生咸快於覩先曽芳嵗之未周果荷橐之申錫人惟求舊姑小試於吏銓道之將行卽峻參於揆路某依仍久矣聞問欣肰屬司宮鑰之嚴莫展賔閎之慶惟深頌詠防旣敷陳

同前【代人】

詔褒壽雋位列禁塗國子先生已著作成之效天官小宰正資鑑裁之公上眷至隆人言無間恭惟某官鐘英靈嶽藹譽儒林堯釀舜醺粹矣淵源之學周情孔思曄然黼黻之文早被選掄屢戡盤錯叱馭靡辭於西土埋輪防徧於中州嵗適凝寒獨見堅剛之操時方更化宜先耆舊之圖暫假道於賢關果升華於法從矧是銓曹之要實爲政地之儲蓋爲國求賢旣已坐淸於流品則得時行道自能參斡扵鈞樞揆理必然指期可俟某昔叨聨事今領除書憶別浦之班荊未周嵗月仰明庭之持橐恍隔煙霄惟欣頌之交懷匪敍陳之能防

賀禮部侍郎曽【幾】啟【代帥】

灮膺書贊進貳儀曹陪紫橐之近班寵淸時之宿望伏惟某官气全剛大學造深醇有令聞廣譽而施諸身識前言往行以蓄其徳先朝涵養早參麟槖槐市之聨上聖選掄屢付龍節竹符之寄比圖壽雋再踐周行方縂羣儒明二星扵東壁俄升宗伯亞八坐扵文昌陳情甚切自通公臺管記之前加惠至湥俾綴嶽鎭祠官之後寛僣煩之大戮狥省侍之寸誠埏埴恩隆銘藏志極竊以重莫重扵三旌之位微莫防扵九品之官旣霄壤之勢分宜鑪錘之理絕三上書而不報昔焉事有至難一出言而遽從今也談何容易蓋上相擴至仁之政故匹夫無不獲之私伏念某資本妄庸迹仍闉阨旣才力難充扵晏禦何姓名敢徹於膺門昨以賞延許親簿領𨿽官期之浸邇顧親膝之滋遙中實徬徨勢惟怵迫念終始受恩之厚誠無越於大人則恢宏播物之功必不遺扵小子用瀝肺肝之懇自投鐵鉞之誅豈謂竿牘甫聞甄陶已曁俾釋鈞稽之繁劇容參卜祝之優閒家請官供坐竊代耕之祿冬溫夏凊行趨學禮之庭一被洪私兩諧素願此蓋伏遇某官道公毋我徳大有容象極承天直運四方於掌上垂紳正笏克應萬變於胸中𨿽彌縫輔贊之莫窺而汲引招賢之可考凢名片善已悉指使某敢不靜言厚幸之來推本曲成之自寛仁傑太行之顧將歸覲於嚴君反翰林蜀道之難願追蹤扵前軰其如報效何悼靡捐

賀葉樞宻啟【代人正月】

紫誥誕頒黃樞對掌萬乘仰成於宥宻四方屬望扵安疆竊以周設六官司馬聨於冡宰漢分三府太尉列扵公臺惟聖神防考於前規肆文武平分於大柄正資元老協贊多盤恭惟某官道大才全器閎量逺鏘鏘鳴鳯覽徳輝而下之濯濯祥靈爲聖人而出也名實素髙扵中外眷知特異於臣鄰方其居副端橫榻之時固已有二政秉鈞之意小紆軌轍大振銓衡至於攝八座之崇資修三朝之信史旣踐更之略徧右登用以何疑遂自甘泉進儀右府武有七徳莫先禁暴豈惟逆折扵遐衝天生五材安可去兵正賴坐恢扵逺馭英髦大任軍國咸依某久辱顧存欣聞冊拜漢得子房而勝千里竦聼運籌魯用仲尼而歸侵疆固知奠枕其爲忭躍未易敷云

賀同知葉樞宻【義問】啟【以下代監司】

誕頒宸綍登貳幾庭光動斗宮暎泰階之兩兩威行夷裔知四海之皇皇恭惟某官气和貌粹而濟以剛學瞻詞精而貫於道凜然松柏靡容霜雪之欺粹若琮璜宜備郊丘之薦結綬卽持於正論剽纓久歷扵要津比逢公道之開連錫召音之寵朱繩勁直振西院之威稜金鑑淸明澄三銓之流品防圗書扵石室贊講讀於金華時譽益隆主知彌厚謂安危注意莫先樞管之惟文武憲邦可補廟堂之缺是資一徳進本萬兵旣望實之素孚宜邇遐之歸重用孔子而無敵天下古有成言得畱侯而運籌帷中今觀顯效某充員外計托迹大鈞瞻蔽芾之棠防敢忘封植想深嚴之槐位正賴陶鎔欣幸居多指陳曷諭

回宣州朱舍人啟

政成嚴瀬命易宛陵前導後隨紛千騎旗旄之眾去思來慕沸兩邦謡頌之聲恭惟某官詞章爲王度之華聞望作士林之冠西省早資扵獻納南箕俄侈扵簸揚韓愈之訪曲江屢形絕唱子牟之存魏闕愈勵孤忠逮公道之宏開宜左符之薦畀郡守民之師帥舍人士之典型疊嶂岧嶤阻奉謝公之樂朶云娟妙喜披韋陟之書欣幸居多指陳罔諭

賀周給事啟

拜恩玉陛平奏銀防名參黃散之班任極淸華之選初傳除目允協輿情恭惟某官徳冠淵騫業窺稷契讀三墳而博古度兩漢以摛文翰墨防勲久矣中朝之第一忠精事上居然當世之少防方靈防收偃伯之功顧武部豈盡才之地疇咨碩望封駮闈元素回天魏鄭嘆仁人之論李藩批勅裴公推宰相之風旣茂著扵多庸諒難淹扵大用某外將使指阻慶賔筵鄂鄂常聞仰家聲之復振期期靡奉視祖徳以何慚欣慕居多敍陳奚防

賀嶽都統【超】起復啟【以下代人】

紫綍頌恩墨縗涖事仰至情扵苫凷增壯觀扵貔貅上眷至隆師言允穆恭惟某官忠精拱極气槪橫秋山濤靡學扵孫吳黙防孤虛之要葛亮自方扵管樂孰窺智略之奇隱然賢過於長城儼若形圗扵煙閣方慶堂萱之茂遽纒風木之悲𨿽孝思慕曽閔之誠力祈上印然國典有漢唐之舊難狥倚廬旣奪衰麻卽頒節鉞某宻聨王事敢緩郵籖惟欣頌之交懷匪敍陳之能防

同前

起徔苫次復總戎昭將士騰懽旗旌動色伏惟某官學通三略智達六奇執戈衛社扵薄伐之初經武整軍扵中興之後防衣終養固殊蓼蓼之莪要絰罹憂遽嘆欒欒之棘顧制閫方專於一面豈呼門可待於三年是資移孝之忠用舉奪情之禮方圖往記首辱飛文惟欣感之交懷匪敍陳之能防

賀池州周侍郎【執羔】啟

灼諏日分虎臨民畫防前驅奉板輿而增煥甘棠甫憇鄰梓裏以交輝善政一敷讙謡四逹恭惟某官識窺聖祕知覺民先以英詞登鼎甲之科以直道結宸旈之眷徊翔九寺典領三銓旋由宰士之要塗寵拜秩宗之近列懷章出鎭寜辭蜀道之難引綬未歸頓覺長安之近況此邇封之易治又何遊刄之足勞卽頒一札之書趣正三槐之位某辱知素厚別徳寖深獻薄技於春闈敢忘衡鑑望髙旗於秋浦幸托帡幪方修贊喜之書俄枉鳴謙之問其爲欣悚交集襟悰

同前【以下代帥】

敷綸內史攺命名藩以簮槖之舊臣鎭枌楡之鄰壤教條誕布民吏咸歸伏惟某官識炤幾微學該象數道逢辰而日顯才遇事以風生自服周行寖儀榮路六卿分職論思著於春官十國爲連鎭撫久勤於蜀道比上便親之懇果疏易地之恩近尺五之天旣易彰於政化旌二千之石當入補於公卿言念衰蹤夙叨雅契逺披尺牘喜聞四牡之䢐齊宻映上涼更賴餘波之及晉其爲欣幸莫防敷陳

賀吏部周侍郎【綰】啟

寵頒帝制擢貳天官日趨龍尾之階名列雞翹之從文昌惟中興議禮之秋且大報躳郊之嵗假塗禁路姑搜輯扵上儀論政法宮卽咨詢扵故老某傾風舊矣聞問欣然屬司晉鑰之嚴莫展髙閎之慶其爲頌詠防罄敷陳

同前【代人】

輟從中祕峻貳春卿雲起蓬萊坐逺三山之路風淸閶闔日趨九陛之朝恭惟某官懿行服人淸徽映世搴旌書府誦河東三篋之亡振詩壇繼華黍六篇之補粵從壯嵗亟踐要津擅才名者四十年騰扶搖者九萬里比辭熊軾入冠麟防旣冕旒東注之彌隆宜簮橐論思之有賴矧測圭扵日至方踐豆扵國南非鴻儒不足以練習祲容非耆徳不足以相成熈事上心所眷物望攸歸與弟子以起儀暫資制作圗舊人而共政卽贊燮調某久仰英猷竦傳成命舜庭在望𨿽阻聞四嶽之咨周禮旣行尙及見兆民之阜欣愉備罄敷寫奚殫

賀浙西謝提舉【伋】啟【代帥】

積嵗奉祠阻遂朋簮之盍晚塗制閫幸叨鄰燭之分念霜防才數捨之遙而記室乏尺書之問忽傳音驛倍激感悰伏惟某官學術深醇性資夷雅庭蘭擢秀世傳康樂之風池艸摛華人誦惠連之句懿行早儀於星省洽聞旋贊於月卿𨿽久安勝地之遊然常在明臣之日起膺郡寄四民騰豈弟之謡就陟使華一旦展淸澄之志旣長安之日近佇宣室之席前秋令云初商颷已屆冀愼寶調之節進迎禁從之除頌詠攸深名言奚防

謝舉自代啟【代漕】

某伏聞臺慈薦某自代者國家眷求偉望擢寘禁塗毎準就職之初申以舉代之制豈特觀其引類抑亦廣扵求賢侍郎以豊沛之故人參嚴徐之侍從胸中涇渭淸濁奚逃皮裏春秋智愚坐別玆由版部攺貳夏官謂宜博選扵實材庶幾靡負於推轂某之無似眾所共知意甚廣而才疏力𨿽多而效寡早陪諸彥妄意事功中值多艱甘心流落比宕開於公道蒙起廢於偏城旋被選掄猥參漕挽坐閱再時之久曽無寸效之聞不稼取禾自知明甚防茅連茹豈所當然敢期過采於虛名特與榮加於剡奏星星防鬢懼莫稱於吹噓炯炯寸心顧豈忘扵荷戴

賀戶部邵侍郎啟【以下代人】

正位版漕升華禁橐司徒掌邦教式資安擾之功南風阜民財更賴斡旋之術允聞成渙無復間言恭惟某官行應時湏識明政要以遊夏淵源之學兼由求果藝之才𨿽洶洶風波能使防檣之暫偃然森森松栢豈因霜雪而遂欹逮上聖之灼知眷名儒而復用皇華外歷宰士內聫旣久陪文石之班宜入扈甘泉之駕豈特擇財經武坐令萬貨之饒固將足國裕人仰副九重之意某屬縻近甸阻簉崇墉侍從得賢喜符同於公論庇庥托迹尢慰愜於私情

回新江東王運幹【渙】啟

暫屈長才來禆外計辱書郵之爲好知祖道之涓休伏惟某官懿行純全雋聲淸劭孔庭學禮久窺禹穴之奇儉幕泛蓮將訪秦淮之勝𨿽素志務安於平進而淸朝正急扵詳延試語椽於江東旣攄婉畫空馬羣扵冀北行肅召音某積嵗傾瞻指期晤對想方勤於行邁兾益保於沖和欣頌交深名言奚盡

與新總領啟【代方少卿】

陞班省闥董賦轅門內倚重於名郎外增華於膚使除書一布輿頌四傳恭惟某官蹈徳沖和摛文敏瞻自搴帷於仕路卽掉鞅於榮階剖竹臨民屢紀循良之績握蘭典選獨髙簡要之稱輟自周行往臨禹防旣澄淸之效著亦斂散之政修陟明將簉於從班錫寵更膺扵劇寄仍文昌之峻職調武旅之餘糧士飽而歌益壯軍聲之十萬人圗其舊佇觀海運之三千某久愧空餐玆勤揚粃祗膺嚴召固難俟駕而行載徯來音或許合符而去其爲欣懌難盡名言

賀孟少卿【忠厚】判平江府啟【代外舅】

掦庭讀命析爵分符左九棘之崇班旣資寅亮右扶風之近郡復賴蕃宣溫詔郵傳嘉師栢悅恭惟某官望隆朝野道際天淵貴窮百執而秉徳甚謙祿極萬鐘而禔身彌儉自觧黃樞之柄久從緑野之逰四牡孔修方趣韓侯之入覲周邦咸喜旋觀申伯之還南進寵秩扵亞師聳多儀扵三輔神旗豹尾掩畫防之前聞絺冕篆車視朱轓而有煥稍奏裕民之最卽歸秉國之均某方伏衡門欣聞盛事賜郭氏三公之服已見班春爲滕文一防之氓敢忘賀廈靑陽駘蕩玉節逶迆願精茵鼎之調俯慰旄倪之望

回交代除郎官啟【以下代郡守】

比叨郡寄實踵英猷瞻之在前方嘆所立之卓爾瞠乎其後遂將交臂而失之欽惟一節之趨已奉九門之對神明所相戩谷來宜恭惟某官麗瓊敷英規玉立髙文大冊早決殊科亮節貴名久儀要路方報桐川之政俄歸蘭省之班諒甫閱於嵗陰卽進參扵防従眷言朽鈍久濶風標𨿽合符許續於銅魚而騎气已登於金馬不圗華翰先賁孤蹤聼淸廟之朱弦但知三嘆聞江都之正義請頌終身

回教授啟

早並鄕枌接英遊而舊矣晚分符竹聨王事以欣然未修一紙之書先奉五云之翰伏惟某官气由直養業以勤精中坦外莊士皆無怨而無惡左仁右義志欲有猷而有爲方將校三館之蕓聊復采泮宮之藻欽惟聖世彌重儒官大器猶規矩凖繩固非俗吏之爲也四維乃禮義亷恥必招諸生而誨之自慚假守之非才預恐化民之無術實賴範模之正助成師帥之功晤語非遙瞻言更切

賀周內翰【麟之】啟【代監司】

防恩中禁正位北門仙嶺提鰲應久虛之妙選王人馳騎舉迅召之彛章都邑聚觀簮纓聳嘆恭惟某官炳靈河嶽範質珪璋文與道俱故作者之名獨髙於天下气由義集故浩然之養不屈於胸中早連揖扵巍科旋徧更扵要路自遊東觀已攝西垣視周漢之文章可無愧矣如常掦之制詔其猶劣諸比升封駮之聨兼寓凝嚴之直朝居靑瑣回天嘉議論之公夕艸黃麻擲地美聲音之振逮玆眞拜時乃異知名專翰苑之主人實冠淸都之侍從王言之有七制是亦假塗冡宰之正百工卽聞當路某屬縻外計阻造崇墉離欣懌之在中匪敍陳之可旣

同前【代人】

輟從東省擢正北扉滿一嵗而爲眞式稽漢制侯五甎而入直增煥唐儀自非傑出之英孰應久虛之選恭惟某官道該眾善學縂九流笑談連揖扵賢科烜赫浸彰扵令問凢曰淸華之地孰不踐掦顧如粹雅之辭時皆傳誦久獨司扵鳳掖旋寓直扵鑾坡博物洽聞考近世莫能及者髙文大冊𨿽古人無以過之宜被寵扵中宸特升華於內相竊考簡篇之故實玆爲廊廟之權輿蓋雍容日侍於禁嚴故咨決偹聞扵議論班髙內宴旣先一品之官禮絕同僚行踐王公之任某逖聞成命倍激懽悰黃麻之似六經方觀制作洪鈞之轉一气卽預埏陶欣頌攸深敍陳奚旣

賀中書舍人【孝祥】啟【代漕】

光膺書贊就正詞垣紅藥蒼苔重詠鳯池之鳴佩靑春紫綬共觀淮海之俊人除目逺傳輿情胥悅恭惟某官材資卓越器範粹精學博而精有若縂之聚文防而峻不殊逸驥之馳自擢冠於大廷卽躐登於要路校讎麟省記注螭坳稟然廊廟之姿籍甚簮紳之譽五花判事旣久兼寓直之榮六押分員宜寵鍚眞除之命恩章特異眷簡彌隆防繹典謨方且上規於姚姒推明徳意豈惟近比於常掦諒無嵗月之淹亟貳機衡之峻某猥參漕挽實賴庇庥逖聞成渙之頒阻綴賀賔之列其爲欣懌莫防敷陳

同前【監司】

疏恩禁幄正位綸闈參法従於甘泉豈特妙儒臣之選敷聖謨扵寰海又將爲王度之華喜動羣工光生四戶恭惟某官詞鋒峻防學殖崇深冠時髦於談咲之間躋榮路於休明之際君臣契合視前世以少防徳業恢閎號中朝之第一自秉螭坳之筆卽裁鷗閣之文紅葉翻堦昔旣勞扵久假紫薇伴直玆果慶於爲眞晝三接以方來嵗九遷而未艾灝灝噩噩始上追二代之書業業兢兢卽入贊萬幾之政某外將使指逖望賔堦𨿽莫遂於趨風顧敢稽於贊喜其爲欣懌難盡名言

文忠集卷八十七

欽定四庫全書

文忠集卷八十八【省齋別稿八】

宋周必大撰

啟五【並代作】

賀左史黃舍人【中】啟【以下代監司紹興三十年】

親承睿奨入綴從班輟領袖扵麟防振羽儀於螭陛維時在列共慶得人恭惟某官莊重有常剛方不撓早以遊夏淵源之學發爲卿云黼黻之文射防宸廷髙出羣公之右彯纓榮路久遊三館之間旋從封爵之司峻陟師儒之長抗旜絕幕北鄰之好益堅率屬登瀛東壁之星愈煥鶱翔滋久名實具孚爰參黃闥之班進珥赤墀之辟賢人之徳賢人之業旣詳試於朝端王言如絲王言如綸卽序陞扵詞禁某外將使指逖望賔堦𨿽莫遂扵趨風顧敢稽扵贊喜其爲欣懌難盡名言

賀任祕監【古】啟

敷錫恩綸寵褒賢徳輟副端扵柏寺躋少列扵蓬山光騰東壁之二星喜浹金閨之諸彥恭惟某官道原深造文體兼該挺渾金璞玉之姿負烈日嚴霜之操自簉鵷班之列卽陪烏府之逰正色立朝俾小人之自逺忠言劘上非大體則不陳旣久宣彈劾之勞宜攺付淸華之任果膺宸渥擢冠英躔命禦史而掌蘭防姑遵漢制以祕書而豫朝政卽用唐規某底畏官箴阻陪賔謁竦聼選掄之重何勝欣悅之私

賀汪殿院【澈】啟

寵頒方贊擢列副端憲簡風生共仰正人之進朝紳艸偃喜逢公道之開恭惟某官局度方嚴性資誠慤文掃百家之鞶帨學窮六籍之源流操挺松筠歷三冬而不攺質堅金石經百鏈而愈精平時靡急於人知比嵗自膺扵上眷校讎中祕方觀子駿之通經紏察南防俄見馬周之悟主未溫坐席薦被除書以剛明練逹之才當彈劾紏繩之任上則維持扵國是下將逖逺於官邪鼎鑄而魑魅莫逢人皆有賴霜嚴而鷹隼始擊今適其時竚酬鯁亮之言越進弼諧之列某屬將使指阻慶賔堦惟欣懌之在中匪敍陳之可旣

同前【以下代縂領】

誕頒鳯詔增峻豸冠殫勁節而事聖君玆惟時矣振直聲而肅朝列孰不仰之除目逺傳師言允穆恭惟某官以博古通今之學負絕羣邁往之才見善明而用心剛故議論不隨於流俗執徳洪而信道防故設施皆合於古人三年防館閤之書一語契冕旒之意暫勤分察旋陟副端風采所如何止能搖扵山嶽威稜旣著固將盡屏於豺狼上以醻萬乘之選掄下以振一防之綱紀益隆異眷卽踐中司某猥以駑才總玆軍賦違光塵而浸久托庇防以居多雕鶚之在秋天方觀淩厲燕雀之賀大廈徒切欣愉

賀吏部葉侍郎啟

疏恩禁幄正位從班綜敍羣才方賴崔毛之徳裁成大典更資遷固之文簮囊得賢縉紳交慶恭惟某官徳能輔世道可覺民忠精早簡於聖神政術屢更於事任自登烏府頻發獸樽虎嘯谷而風生姦萌盡折玉在山而木潤善類咸依將均彈劾之勞越進論思之地典司銓部譔次信書少常伯之淸塗旣列六曹之長太史公之重任又爲二府之儲某宿賴芘休逖聞進擢屬總和門之賦阻陪大廈之賔欣忭於中敷陳奚防

賀工部楊侍郎啟

寵膺宸命登貳冬官獻納論思旣助倪寛之間作匠工技巧又禆宣帝之中興除目播傳輿情悅懌恭惟某官才華卓越器範粹淸眷知獨異於在廷士論久期於持橐省闈踐歷嘗炳煥扵郎星宗寺委蛇久光華於卿月眷言起部允謂名曺舜若予工命或先於三禮周爲民極職位列於六卿厥惟俊邁之資乃副選掄之意告猷禁路足殫致主之謀扈駕甘泉更侈崇儒之效某違離滋久瞻系實深逖聞出綍之言阻綴登門之客其爲忭欣防防敍陳

上沈丞相啟【沈方進易解代人】

柱石王庭久仰棟隆之吉調胹公餗方觀鼎實之亨欽惟兩儀交泰之時內盡四體觀頥之道體有自天之祐來臻視履之祥恭惟某官廣大以方輝光而實備賢人之徳業懋君子之經綸黃裳之文足以操飾乎治世白賁之質足以砥礪乎貪夫早值離明屢膺渙渥作樂而薦上帝妙制作扵春官施命以告四方罄論思於夜直接物謙謙而有吉事君蹇蹇以無尢知微知彰知柔知剛望寖隆扵中外或出或處或黙或語道毎順於盈虛逮九重革故之秋乃羣小剝廬之日眞才萃聚何止十朋之大號夬掦有蕃三接之馬車積中而任重川利渉以安行方且懲忿窒欲而堅二簋之誠思患豫防而盛西鄰之禴求王明以受其福除式器以戒不虞萬國咸寜百官以治永禆天地之常久無復冰霜之始凝某職典童蒙身居丰蔀念邅如之甚久毎嗟君以自憐況眾賢皆願扵詭隨豈小醜敢懷扵盱豫待時而動妄思尺蠖之伸觀國之光肯作羝羊之觸願博屯膏之施仍寛資斧之誅如是則鶴鳴在陰庶假與靡之爵鴻漸扵陸亦參可用之儀進必有歸言不盡意

賀金陵韓帥啟【以下代縂領】

內史敷綸價藩作牧資兼文武旣坐鎭於兵民望重簮紳復與司於管籥恭惟某官器凝簡重學造淵源以儒雅而預論思以剛明而理繁劇進擢遂登於八座翺翔殆徧於六曹粵持嶺海之麾咸徯鈞樞之拜防畱京之調守湏碩徳以庇民爰屈老成來分憂預且日畿要壤鳳沼旋登庶成輔佐之勲用展經綸之業某自惟衰鈍夙幸瞻依周府負丞嘗預帡幪之末漢營總賦將承罄欬之餘

賀徐信州【林】啟

紫泥封詔皁蓋隨車起簮橐之近臣鎭股肱之名郡恭惟某官淹該博古端重鎭浮早歷華塗多士共推於耆徳比躋禁路嘉猷屢沃扵淵暫違兩觀之觚稜旋畀上饒之符竹民淳事簡顧臥治以有餘望重資髙諒遄歸之可待卽觀共政用罄同寅某繼髙躅扵栁營托餘輝扵枌社憇棠勿翦居懷召伯之思維梓必恭遙詠周人之雅其爲欣頌防旣敷陳

同前【以下代漕】

大君有命價人惟藩褰賈父之帷甫臨樂國詠防君之袴已致歡謡恭惟某官雋軌名流儒紳舊徳气浩然而不屈故毎任於行蔵名籍甚而益彰宜久隆扵奨擢方上聖重牧民之選俾近臣膺分土之榮謂其日侍於禁嚴可以熟知於徳意肆煩耆哲來表循良以秋官議獄之眀扵聼訟乎何有以版部理財之效則裕民而可知望之旣試扵平原汲黯卽還於禁闥某披風已幸聨事更榮挽粟非長正賴帡幪之庇憇棠在望敢辭原隰之勞欣懌居多諭陳莫防

賀戶部董侍郎【蘋】啟

輟剖魚符峻持荷橐周卿掌邦教正資安擾之方舜琴阜民財更借斡旋之術聞邸音之傳逺知親擢之得人恭惟某官重厚而疏通端良而樂易早遊覇府參丰沛之故人曉踐周行值唐虞之盛際外則使節州麾之徧歷內則郎曹卿寺之洊更玆由簡擢以牧民乃復曵鳴而入對上心念舊未容褰鄞水之帷帝命惟新趣使從甘泉之駕矧嘗司扵九扈毎深戒扵二東本末源流旣逹理財之義優遊贍足竚收富國之功某漕挽非長帡幪有賴聆除書之誕布豈慶問之敢稽欣頌於中諭言曷旣

漢州謝到任啟【代外舅】

浪迹江湖竊慕散人之號防榮觀闕驟分刺史之權戴橐籥之恩深愧缾罍之量溢伏念某起家寒甚與世邅如意甚廣而才疎心毎勤而力困平時事業有類虎頭之癡薄宦兢憂常虞馬尾之誤昨以閭閻之小子久陪防省之諸公人笑揚雄何爲官之拓落自憐方朔聊棲位以從容粵襆被扵柏庭尙剖符扵桐水𨿽賴洪鈞之播物豈期彍弩之射人蓋由所領之邦適治無辜之獄儻使曲加文致稍甘使者羅織之心其如妄起事端將失朝廷寛平之意未容投劾俄已汰歸幸公議之甚明在私情而何憾一坵一壑方且浮游三沐三薰忽蒙湔沷爰從家食復畀州麾朝引綬而示故人夕飲冰而問前路旣賴滌瑕之施詎辭叱馭之勞舟車幾萬里之遙寒暑渉三時之久捫參仰脇固知蜀道之難見日舉頭尙覺長安之近況此土風之美居然民俗之醇江山𨿽岷浙之殊郡縣實漢唐之舊誤叨共理殊愧空餐玆蓋伏遇某官道可覺民忠能致主納誨而輔臺徳巨川資舟楫之功以智而爲帝謨元首賴股肱之喜泰符愈煥巖石增隆俯憐椳闑之小材曽是門防之舊物故推涓滴以活焦枯某敢不深察吏情徧求民隱布埀政惠實慙王濬之風安緝蠻夷尙效子嚴之治

賀揚州劉安撫【岑】啟【以下代監司】

一麾出守甫被詔除十國爲連就膺閫寄上列侯之印組植元帥之旌旗喜極旄倪光生巡管恭惟某官士林宿望禁路老成如漢君房言語妙扵天下如唐子厚議論屈其坐人早殫啟沃之心久袖經綸之手逮聖神之圗舊湏哲乂以奮庸薦膺宅牧之求用示秉鈞之漸民之欣槪旣興襦絝之謡王曰遄歸卽奉絲綸之命某猥塵使事宻借鄰輝挹淮海之波瀾通津不隔想平山之風月半坐遙分惟欣頌之交懷匪敍陳之能防

賀兵部楊尙書【椿】啟

誕敷明詔因任耆儒武部久居就正夏卿之職鑾坡舊直並升內相之華疊二命以峻遷實一時之榮遇恭惟某官業窺稷禼徳並淵騫方其奮迹扵西南固已騰芳扵中外逮陪興運徧歷要津以道事君蓋恥同於嫵媚有猷告後毎務竭於忠精比擢貳扵司戎仍兼官於視艸世推洪禮蔚爲文武之全材帝眷韋公時訪國家之大事將付股肱之寄先登防舌之司挈八座之荷囊鴛班加重賜九重之蓮燭鰲嶺尊崇某夙幸瞻依欣逢進擢已知頗牧恭議論於禁中行慶蕭曹措治安於海內其爲忭躍豈易名言

賀吏部洪侍郎【遵】啟

輟從西掖進貳中防防舊勞扵翰墨之林試遊刃扵銓衡之地班聨愈峻寵數加隆恭惟某官道覺民先學窺聖祕詞章峻防如東流赴海以莫磯問譽光輝若北鬥麗天而可仰久儀麟省旋侍蟠堦自入贊於命書卽兼承於宻防帝王之制坦然明白豈惟四海之流傳道徳之威成乎安彊抑亦九重之倚信眷言先正常著殊勛身𨿽不踐於臺躔慶實有開扵賢嗣已回旋於法從卽參預於政機玆惟天理之當然矧復人心之咸屬某系官江上注目日邊聞賢哲之得時與士民而胥慶其爲欣頌防防敷陳

禮部宋侍郎【棐】啟

祗奉贊書擢登宗伯副疇咨扵四嶽參法從扵六官旣徳望之素孚宜師僉之允穆恭惟某官身兼數器名冠羣倫負撥繁治劇之才濟博物洽聞之學入儀司府明周官式法之功進貳奉常擅鄭國討論之美況早嵗已躋於蘭省而比年屢剖扵竹符九重夙簡扵深知多士共推於久次果自卿聫之峻躐升禁路之華惟是春官實司邦禮爼豆聞之矣必將修盛世之彌文鐘鼓云乎防豈特考有司之故事某屬將指使阻簉賔堦但同封部之民日佇中和之化其爲欣懌難盡名言

戶部邵侍郎【大受】啟

防恩天陛正位地官扈淸蹕於甘泉佩紫荷於禁路詔除誕布輿頌交馳恭惟某官奧學邁倫英規表世早嵗入儀扵觀闕中年自樂於江湖玉防於蠅何傷潔白珠蔵於蚌愈見光輝逮聖政之益新適宸之圖舊握蘭星省持莭日畿旣並著扵休稱顧難淹扵近用果繇宰士擢貳版曺縂少皥之九農明有商之七教三十年而制用旣豊內府之儲五百嵗而應期卽輔中興之運某猥參漕挽實托庇庥拘縻莫遂於登門賀慶敢稽於削牘其爲欣誦未易敷云

王給事【晞亮】啟

承恩金殿進位銀防資獻納於辰猷振塗歸於夕拜一聞成命咸激懽悰恭惟某官學有本原气全剛大雋譽早蜚扵庠序英聲久藹於簮紳比由宰掾之聨進陟事官之貳得時行道兼寓直於黃扉滿嵗爲眞遂正名於靑瑣惟玆重任時乃要途元素回天舉世嘆仁人之勇李藩批勅在廷推宰相之風旣逺繼於前修竚入參於大政某攺轅無補托庇有初逖聞錫命之優莫展登門之慶其爲欣頌曷罄敍陳

沈正言【濬】啟

誕布綸恩擢司言責輟烏防之六察參騎省之七人公道旣開輿情胥慶恭惟某官气和節勁志大才髙旣問學之家傳亦剛方之世濟談經朱邸涵逺業以靖共奉對丹墀罄嘉猷而啟沃𨿽親擢亟升於峩豸而昌言未防扵仗蒲遂自南防進參右掖魏謩補闕逺追文正之遺風吉甫效忠喜見贊皇之賢嗣諒才溫於坐席卽交秉於政機某竊吹江幹依仁宇下聖賢相逢而張治具已際明時日月亭午而無邪陰更觀盛事其爲欣懌難盡名言

謝安人酒官啟【代子上兄紹興三十一年】

量其才而有請甘試吏扵糟坵狥所欲以無爲遽疏恩於甕牖自憐小醜亦防大鈞伏念某人品單微家聲沈寂士皆務學顧慙不學之愚世適求才獨抱非才之嘆扳緣一命拓落半生進不能條當世之便宜上書於北闕退無以致全家之飽暖負耒於東阡三年畢戍於祠官一馬來遊於帝所覊單寡援鵲繞樹以安歸志願易充防飲河而已足幸逢稷契力贊唐虞搜羅可用之才英恢廓未伸之公道權衡誠設重輕不可以物期冰鑑橫陳姦醜固難扵形遁轍忘不韙妄兾兼收念旅進扵數百人之中初無借手姑求官扵三千里之外何敢傷亷𨿽缾罍未免扵勞心而升鬥將寛扵糊口此蓋伏遇某官以時俊傑爲國阿衡借甚有聲久著經綸之效澹然無我莫窺好惡之私稍霑造化之功卽是鑪錘之物某敢不深思幸防勉服官常漢家賴酤之利源倘禆課最晉國舉筦庫之能吏願預恩憐

與恩平郡王啟【代外舅隆興元年】

遐徼撫封蔑聞善狀近畿徒節遽奉皇華惟易地之過優豈非材之敢望伏念某少而庸陋老更鈍頑引分歸耕乃爲宜稱冒恩乘障常恐顚隮頻年捫蜀道之參一旦近長安之日𨿽孔門以片言折獄知難繼於前修然漢使以六條察州幸具存扵成憲況依臣芘或免太阿恭惟某官秉徳髙明宅心寛厚追攀二獻旣學問之天成糾合諸姬亦聲猷之日茂俯賜苴茅之履寖髙列棘之班棣華之鄂方輝盤石之宗益壯某甫玆弛擔復此辧嚴敢衒寵榮引綬徒驚於郡邸自欣幸防曵裾將覓於王門瞻頌交深敍陳奚防

謝解啟【代十四年弟乾道四年】

上踐阼之七年正切新田之采詔求賢於三載豈徒舊貫之仍惟江右之多才而廬陵爲稱首旣有司勞於考閱故不肖得以叨塵𨿽曰幸焉亦云愧矣竊爲科舉非以待英傑而名卿以爲仕進之階試程豈所爲文章而前軰或觀公輔之器自西漢以來未能易此𨿽仲舒之學亦必由之逮本朝博問以旁詢歷諸老深思而熟講𨿽規模嵗月間有更革而經術詞章要無等差上以是求下以是應故糊名圍棘非禮也而不敢以爲薄裹飯擔簦非髙也而不敢以爲嫌惟其舉出於公心是亦何傷於直道譬之索馬市駿骨則千里之足來如彼披沙得金鑛則百鏈之精在倘由此聖賢之相遇則自然世道之交興如必厚之非才豈斯文之敢議徒以少失先人之緒訓莫承奕棄之淸芬僅嘗屈首以受書終愧彊心而爲智雕虫可笑況在他人畫虎不成果爲何物𨿽已無心於利祿顧慚有道之賤貧方旅進八千人之中僅逃曵白俄同升於七十子之內大類奪朱旣非出於素期宜甚慚於公論此蓋伏遇其官心潛聖哲名震華戎以孤忠亮節儀禁塗以崇論宏言侍帝謨暫遊緑野行轉洪鈞翰墨篇章國人皆有所式施爲注措天下想聞其風旣幸仰髙敢忘立懦偶綴賔興之末率繄指授之餘某敢不思奮逺圖更彈薄技事惟求遂於以少副明天子采擇之公歸則有名庶幾不負鄕先生作成之賜

文忠集卷八十八

欽定四庫全書

文忠集卷八十九【省齊別稿九】

宋周必大撰

書小簡親書樂語

書

上陳丞相書【代大兄紹興三十一年】

某竊謂尊且榮者惟大丞相而事之重者亦莫大丞相若也官一品祿萬鐘運動樞極斡旋造化喜有賞溫乎其春怒有罰凜然其秋百辟之所儀刑九重之所體貌仕宦至此信尊且榮矣雞初鳴澤笏委佩翼趨扵帝庭日與天子論經國安民之道退而坐廟堂則卿大夫以次白事郡國日有啟聞萬務之微無不關總應酬小差利害立見人徒知位之尊而不知心常下也人徒見身之榮而不知念常深也丞相之事不幾重矣乎中興已來築堤沙者十有二而相公應期佐聖爲國元老海涵而嶽鎭之不足以諭其量也文經而武緯之不足以諭其才也逐日以新隨風而流又不足以諭其勲業名聲也今者獨專魁柄裁成萬化四方萬里自一命以上孰不願見而可使者事何由而濟績何由而成願相公博采於平時精擇於一旦參之以眾多之論照之以水鑑之明孰善理財孰善治民孰善濟煩劇類而籍之以俟有用將見藹藹王多吉士惟君子使而媚於天子矣此擇人所以貴夫有素也自古進退人才多不能冺愛憎置恩怨牛李紛紛疊相批根其禍有不可勝言者嗟夫勢利之徒朝夕門墻𨿽一嵗九遷其官彼且以爲當得偃然有無涯不已之心緩急則向背見矣今賢人君子豈無常經擢用而廢棄者而閒散者而典領藩郡者相公胡不引而置之防省寺監以責其效以盡其才乎夫專用後來孰若已試之詳練峻遷驟用孰若疊入之均一釋二美而不爲殆非所以重爵祿愼名器也用人其可不以至公乎孟公綽之才不可屈之滕薛黃頴川之政不可移之宰輔何者小大不同故也設官分職其事不一賦才稟徳其理亦不一柰何在上者不度能而授之在下者不量力而受之使彊明幹敏者或徘徊於散地而懦緩樗散者反應日不暇給之務乎任人隨才此尢不可不汲汲也嘗試以是行之則百官必稱其職百官稱職則萬務自舉矣相公都兪巖廊之上從容槐棘之間天下稱其賢後世頌其美蕭曹之勛何足道防某逺方之鄙人也往者屢拜下風今以調官來行都竊喜相公之得時私慕相公之徳化願再望顏色而不無求知之意焉𨿽然自敵以上其防見不可無說有雅故者則恃其雅故有介紹者則取必介紹或以資格進或以論薦顯咸無焉則又趨趄囁嚅以效其勤滑稽脂韋以獻其侫期必售乃已若某者孤寒無能而粗知自守者也旣無前四事可以自媒由後之二者竊又恥之故殫精致思陳愚者千慮以仰禆聰明之萬一庶幾自別於旅進之士而妄意一盻之寵惟相公察其忠而恕其愚不宣

又上朱參政書

某不侫竊嘗妄論自古賢人君子所以能任大事立大功修身則身修治國則國治者其說有三焉曰才曰學曰徳而已蓋人非才則無以行才非學則無以明學非徳則無以成徳方人之少也志气敏鋭視盤錯肯綮莫不迎刃而解可謂有才矣然而天資𨿽髙浩養未至中局所收守外物或得以搖之譬如乘輕車防駿馬固可日馳千里至於積中任重則有時乎敗矣故必少安下位深涵逺業以堯舜文武周公孔子之道端其源以三代漢唐之事暢其流然後物來能名事至能應彼𨿽膠膠擾擾而吾天防自若也學明而徳成其效如此始可以爲成材而堪世用矣昔諸葛孔明臥龍也然且躬耕南陽抱道艸廬及蜀主三顧乃慨然以當世自任至唐元稹宗元之徒其才𨿽髙其守未固驟居要路輕試而妄用之難乎免於顚沛矣由是而言才以行之學以明之徳以成之固自有次第防恭惟閣下以經術文章少年取名第馳雋聲所居之官大所爲之績成凢命宣諭於外者莫不交口稱道章在公車可覆視也人謂日三接嵗九遷矣顧乃輕視爵祿專意古學凢廣大精微如六經奧美辧博如諸子上下數千百載如史氏典章法度如本朝率皆湥窮而力防之如是者二十年經綸之學富矣中外之望隆矣扵是時也天人相之乃當主上勵精更化圗任舊人之際而閣下實首進焉一命而爲爭臣日以堯舜之仁義祖宗之勤儉沃上心正國是再命而爲中執法非特姦邪畏其鯁峭也善類蓋有賴焉三命而登廟堂則又盡以平昔之所言措諸行事今鼎席虛位進拜在旦暮矣人徒見閣下之徳顯著如此而不知天賦其才於初防所學扵中如積春夏以成嵗功而非一日所能至也某一介賤士身遊大冶幸因調官得望顏色而言詞淺訥不能歌詠勲業以爲賔贊之借姑臆度閣下杜徳機而冒陳之若乃旣見壺子則必有自失而走者矣不宣

小簡

謝執政小簡【代方縂領紹興二十九年】

某官鈞座某區申詞之儀謹寘右幅卽日恭惟雍容廊廟綏靖華戎六气順迎鈞候動止萬福融和在序仰乞上爲宗祊盡珍重理某無任懇禱不偹

某猥以孤蹤庇身大冶日與黎庶涵泳膏澤百生之幸無以諭云惟是違去熒座行再暮矣咫尺之書𨿽時凟顯融之聼而奔走左右則未有期戀慕之私祗攪方寸尙乞矜念

某不侫讀虞夏之書則知大臣謨明弼諧之功讀商周之誥則知大臣立經陳紀之效昔聞其語今見其人某官邁徳如臯陶格天如伊尹交修如傳說至於制禮作樂則又視周公爲無愧此非某之私言也天下之公言也敢以爲黃閣之獻

某人品麼麼斷斷之無他技某官封植人材不棄菅蒯拔自常調列之郎曹資淺望輕常畏二十八宿之笑今乃第其功次曲加陶鎔使預司府少列之選夫以名參卿月職應使星前人以爲美仕而庸虛不肖者並得之自非造化深功豈易臻此空言何足敍感姑以見萬分一耳

某竊考成周設官凢主計之臣鮮不及軍旅之賦若乃均節財用則太宰專之蓋所謂主計者不過吝出納執式法而已唐以輔臣判度支用此道也今錢谷大計實本廟堂之規畫顧乃錄屬吏之卜勤舉陟明之盛典無功冒寵以懼以慚中心蔵之何日忘之願賦是詩以爲謝

某聞之書非可以盡言言非可以盡意然傳千里之忞忞寫寸心之拳拳捨是則無以自見用防犯分澡雪精神裁爲短啟致之記府其視言意兩忘者不猶愈乎若曰坯穴微虫黃鼓太虛則某知罪矣

回江東王運幹【渙】小簡

某頃趨佐尙書於版部稔聞俊譽恨一面之未遂也玆承贊畫計防乃可朝夕見之何慰如之顧上眷猶有寒色而修塗不無動止衛生有術願如之意而執事文學政事得家傳者是宜妙齡秀發已爲朝廷所知濶步要津可拱以俟婉婉幕中直假途耳旣喜視印有期且慶峻擢之隨至也

親書

妻妹親書【代外舅】

東阡西陌幸容自附於鄕鄰北富南貧敢謂見求於昏對旣早識盈堦之玉遂逺馳擇壻之車伏惟某人得雋詞塲信人門之俱美而某第幾女畱心女誡處閨閫以自修及笄方議於有行委幣過勤扵不棄施衿鞶而從父母𨿽未著扵柔儀執箕箒而奉姑嫜亦勉承於嘉命乃如微物已具別牋

向宅親書【已下並代大兄】

生而有文仲子所以歸於我占之曰吉有嬀所以育於姜惟二姓開天合之祥故六爻遇咸亨之象伏承令侄女防娘子襲紫傳龜之後可想功容而某仲弟具位某裂荷焚芰之初不輕伉儷薄宦瀟湘之境宻瞻星斗之光敢以同生聘於猶子𨿽門閭不稱頗違鄭忽辭大之言然鄕黨相鄰或得王褒欲婚之意敬陳薄幣具載別牋

小一侄納幣胡氏親書【紹興三十五年十二月十三日】

飛鳯諧占已參同於初筮委禽匪彊宜兼備於末將仿二纁三黒之儀成八木九金之數腆辭誠幣僥昏禮之無違筵廟迎門俟主人之有命其如名物別具翰牋【白虎通云納徴纁束帛離皮三法天纁二法地也】

十二弟韓氏納幣親書【乾道四年五月】

求系當懲盍議朱陳之姓相攸可樂輒昏韓魏之家幸南北之俗同忘彊嬴之勢隔問名納吉旣薦辱於矜從束帛儷皮顧敢辭於菲薄其如名物別具牋封

江權卿親書

姊妹若人未忘前好弟兄猶子許續嘉姻豈無他門是式古訓伏承某人摛詞塲屋擅無敵之聲以某侄女某人毓質閨房及有行之嵗逺貽厚幣申講大婚因不失親彼旣篤通家之契人惟求舊此詎移擇壻之車薄禮往酬別緘具載

趙尉親書【乾道五年】

孌彼諸姬莫振周公之冑緒好成二姓敢攀髙帝之子孫豈圗流落之餘乃講綢繆之契伏承某人端莊有立素推宗室之英而某女純靜無華早慕閨門之秀荷良媒之逺曁始嘉偶之夙成浩浩銀潢正賴餘波之及暉暉玉潤更增朽質之光薄禮往酧別牋具載

王蘊親書【代王簡嘉泰二年】

北陌東阡昔以朱陳爲重故家遺俗今何齊鄭之嫌幸附一廛之甿願承二姓之好伏承令侄女三小娘閨門夙著在齊眉舉案以非難而某侄孫登仕郎蘊家閥𨿽衰尙坦腹東牀之自若占旣諧於鳴鳳喜或類於乘龍微物有常別緘具載

樂語

廣徳軍鹿鳴燕樂語【代外舅紹興二十六年】

興賢能而獻王妙選已書扵鄕老實幣帛以將意舊章必燕於嘉賔伏惟解元諸先軰夢筆髙才然萁思敏能賦擬卿云之作窮經談伏鄭之非連東海之六鰲气吞餘子定聨城於一箭勇過三軍知郡某官輟自經帷來分符竹體聖上崇儒之意惇郡侯勸駕之風爰卽黃堂徧延珠履況右席雍容之別乘乃異時論譔之名流賔主俱賢疑是徳星之聚捨吏民攺觀肯信儒冠之誤身重茵爭看於翻紅疊鼓屢催於舉白若古有訓不醉無歸但某等謬列伶人叨持樂色𨿽賤工之無取幸盛禮之親逢不度荒蕪敢陳口號

才子雍容入帝京使君勸駕意殊湥騎蟾定喜攀仙桂鳴鹿先湏詠野芩好去玉階方寸近休辭金盞十分斟明年三月鶯花麗洗眼宮袍宴上林

請盧帥樂語【紹興二十九年】

碧幢紅斾將宣渦口之威名紫燕黃鸝先賞江南之佳防爰聞賔宴用洽鄰歡伏惟某官气亶金方謀髙玉帳早提義旅全生聚扵泗濵中領偏師蕩妖氛於贑水謂合入司於巖陛乃勤出鎭於帥藩緩帯輕裘隠吳公之敵國折衝固圉賢李勣之長城某官念兩邦相望之非遙聞千騎來臨而甚喜平分風月傾樹樽罍盍盡醉扵芳春庶少防扵行色【云云】

三月春光未肯休兩邦賔主縂風流照階旌斾交輝暎環座笙歌競勸酬尙有長紅彊半在休辭大白十分浮介圭早晚催歸覲應記臺城此日遊

文忠集卷八十九

欽定四庫全書

文忠集卷九十【省齋別稿十】

宋周必大撰

墓志銘祭文祝文【並代作】

墓志銘

左朝請大夫王公【葆】墓志銘【代閣直學士張震乾道三年】

紹興辛未震對防集英殿天子嘉其狂直不黜而進之時尙書郎王公彥光爲覆考官旣賜第例上謁知其君子人也後數嵗與考上捨試公以禦史監視自鏁闈至掲榜日夜談經論文僕僕燈盡不休又知公督學醇儒愈益加敬焉居頃之天子議置相人懷向背公獨介然持正論予蓋耳聞目擊竊嘆息以謂儒者操守當如是矣其後公守漢漢予鄕也𨿽宦防它邦實聞其政異乎泥古而不通者今上登極忝執法殿中乃抗跋道公立朝本末與治郡善狀事𨿽報聞旋以大理少卿召公而公久勞於蜀力求便安復持節於外未幾而病遂以不起將其孤不屬他人銘之數千里謁扵予非以予知公深耶其何可辭公諱葆彥光字也吳郡昆山人曽祖制祖申皆隠居不仕父億樂道好善一鄕推長者以公升朝累贈右中散大夫母令人史氏公自防志識絕人讀書幾廢寢食弱冠以通經能文稱由學校貢太學毎試常右諸生登宣和六年進士第調通州海門尉未上攺處州麗水主簿興守檄治關隘公規模閎逺不類少吏當路材之用薦舉陞秩而去紹興攺元天子思廣言路講求賢良等科公慨然上疏陳十皆切中時病其末以儲嗣爲言執政讀而奇之欲試以事防詔侍從舉劇令得常之宜興邑大比屋皆士族固已難治而淮浙兵拏盜起將士往來憧憧稍乏興輙以軍法從事僚吏駭竄公白父母曰食君祿無愛元理有弟可養親母以某爲念也明日取丞簿印兼佩之自晨治事至暮未嘗退食將有頡頏妄求輙面折力拒人爲股栗公弗卹也久之民徳公不擾吏服公不可欺相與協力應軍湏而武將亦知公勇於義稍稍自戢於是簡條教立綱紀專意息民視它邑獨晏然至今父老猶能言當時之事稱公之善也秩滿部使者交薦而郡守雅不樂風宗室子嘗爲公所絕者使索公有榜通衢來告者至掠治邑胥條公過失卒無所得而止攺左宣教郎朝廷將用公於邊公以親老辭乃調臨安府仁和丞攺江陰軍教授丁中散憂服闋通判掦州入監登聞檢院遷宗正寺主簿轉本寺丞賜緋衣銀魚擢司封員外郎兼玉牒所檢討官扵時史令人老矣公養志盡孝朝士咨美竟以憂去三年杜門讀防禮人不見其面免防以舊官召兼權考功當是時百司無敢可否事公獨伸滯直枉當官不避未閱月須髮爲白有蜀士黎洋者以攺秩賕吏文書成賄不如約吏懟詣曹自首而逃洋下大理獄而吏不可得公白侍郎法𨿽有取與同罪之文而事非骫法勿坐與者請釋洋破吏詭計侍郎搖手曰正蜀士多資禍及吾屬矣公拂衣起曰避嫌擠人吾不忍也自白執政釋之其忘已盡公類此今魏丞相常語人銓曹得王公寒士之幸也俄兼權國子司業拜監察禦史兼崇政殿說書公自入朝安於平進同僚驟用者踵相躡怡然無慍色晚用侍禦史薦入防復以正議不爲眾恱上章請外得知廣徳軍秦氏初失勢有江東使者諱出其門追治王晌守宣城亡失常平錢糧事甚急逮系平人滿牢獄久之無驗公下車首理出之使者劾公惠姦公亦奏使者撓法事下他司並治而公詞直使者旣重坐公才解守符旋起知漢州撫綏善良鋤治姦猾境內大治乃繕修學捨增葺城壘百廢具舉蜀人謡云廣漢南隆闕淸彊天子聞而嘉爲南隆守就升部而刺史而擢公瀘南安撫使知瀘州引周名士劾退貪吏然後塡以無事闔境大治逾年以疾求歸徙池州遂拜廷尉貳道攺浙東提防刑獄時隆興元年春也防稽近行闕政尙姑息公屢行帥事疾惡彌厲嵗歉請厚捐民租仇家因飛謀造謗防公疾得請遂主管臺州崇道觀初宜興民懷公不已公亦樂其溪山乃卜居焉乾道三年公年七十矣以六月告老是月十九日卒於正寢積官左朝請大夫元配許氏門下侍郎文定公將之孫再娶里人張氏皆贈宜人今宜人莊氏右朝奉郎安詩之女生二子嘉言右修職郎嘉賔右廸功郎並監潭州南嶽廟二女嫁左朝奉郎新知南劍州周某左奉議郎新監行在都進奏院唐子壽孫二人將仕郎紹祥廣孫二子以是年十月十六日奉公柩歸塟昆山先塋之側實積善鄕新漕裏也公起布衣防學力行爲鄕裏所敬後生奇士爭造門問道公指授有方人人成其材好賢樂善出於天性貧者周之未遇者爲揄掦致聲譽後多至執政大僚今溫守李衡倜儻有大志公一見稠人中妻以從妹世以公爲知人教子弟侄甥甚至登第薦名無虛榜吳中論儒素稱王氏公平居恂恂寡言臨事毅然不可奪天資精明善總理庶務然不自以爲能也𨿽稍更中外任使而援進不若忌嫉之眾閒曹逺官必久次向進用時輙亟徙素所蘊蓄百未防一汨汨以老公亦自知不偶益防意經學而尢邃於春秋嘗讀孟子彼善扵此之句悟聖人作經深防以謂當時名卿有功而賢者莫如管仲子產晏子三人姓名略不槪見其他可類推矣又曰聖經如化工之造物有自然法象蓋昔人所未嘗及者用心三十年乃成集傳十五卷去取是非不措一毫私意扵其間書成嘆吾精力盡扵此後當有知我者嗚呼如彥光庶幾無愧於古之儒矣銘曰

我觀萬物皆備於書古之用才有不在儒懷以功利假以朱愚人自妄耳匪書之辜有美王公秀出三吳學恥空言志儒之初事君不欺臨政不迂忠純是遵仁義是趨用防盡才而譽有餘平生所得春秋賞誅書成而歿公不爲殂銘以昭之尙後之孚文山人墓志【代大兄乾道四年】

文生安國字徳臣廬陵永和鎭人父士慶母劉氏少攻書長挾靑囊術遊四方輕財尙義閭裏稱之年五十五以乾道丁亥正月十九日病歿扵是長子已死劉氏癃老而防子卯僧生才九年昔我祖考之塟金鳳生實售其地且宣力焉乃爲買棺子穴經營歸窆以慰生母子之心其地在水東之陽田嵗戊子月壬戌日甲申也

祭文

祭徐孺人文【代方卿紹興二十九年】

惟靈稟資婉嬺植徳慈祥早著婦儀蘋屢羞扵南澗晚隆母道萱正茂扵北堂絲綸疊拜扵命書綉斧日勤於榮養已越八齡之壽更全五福之名逮此永歸可無遺恨某幸陪令子同奉使華問疾逾旬竟爽三年之艾傷心是日空陳一束之芻緬想慈靈來歆薄奠

又路祭文【紹興三十年正月三日】

嗚呼淑人之來藤輿綉簾膚使侍後歌鐘導前今其去矣丹旐翩翩孝防有子傍觀涕漣憂喜聚門理之必然舉此一觴歸安九泉

祭嶽都統母夫人文【紹興三十年】

嗟嗟夫人慈良柔懿嫓徳娠賢庶幾無愧截髮饌賔成子之志如晉士衡上流受寄夫人之賢可謂至矣烈烈元戎孝思不匱紅飾外擁防衣入戱文駟雕軒觀瞻有煒如唐公武以顯翟氏夫人之福可謂偹矣惟賢惟福人難我易鈿軸金葩生享其貴壽考令終沒也何懟陳辭薦酒孝子之慰

同前

於惟夫人善並美具是生賢子允文且武出縂萬兵如虎如貔三牲五鼎受飬慈闈天子善加錫之象服相彼石窌開以湯沐惟富與貴人生所艱孰如夫人獨享其全謂當百年鶴児齒以慰其子享榮無已彼蒼難諶奄忽焉朝露流薤北堂謝萱凢玆聫事一哀莫助遙致奠觴維子之故

祝文

七兄親迎歸廟見祝文【代大兄隆興二年】

傳曰婚禮者上以事宗廟故君子重之玆者仲弟某親迎於向氏禮成而歸謹涓休辰祗謁於廟所以遵古宜也夫惟祖考安之則肥家繼後世扵是乎在伏惟尙享伯考伯母加贈通議恭人祝文【代大兄淳熈元年十月】

必逹不肖昔者不能仰副教育致其祿飬迄賴遺防獲通朝籍去嵗之冬幸值國家對越天地溥推漏泉之澤肆我考妣再膺褒贈之典則又守官閩服不獲躬致告防於墓道大懼稽畱上命益重不孝之罪謹遣弟必正以告尙饗

文忠集卷九十

欽定四庫全書

文忠集卷九十一【詞科舊稿一】

宋周必大撰

宏詞所業十一首

制

淸逺軍承宣使授華容軍節度使提舉祐神觀奉朝請進封開國侯加食邑食實封制

門下爵惟馭貴莫隆謹度之名祿以詔功尢重奉祠之秩眷予心膂久亞節旄旌代邸之舊勲錫漢壇之新組班庭有肅讀命無嘩淸逺軍承宣使某天賦朴忠躬持亮節粵奮庸於壯歳嘗祗載於潛藩事上不渝居有後凋之操禔身至肅初無可指之瑕朕心素察於宣勤朝論皆稱其樂善自躋畱務屢閱歳陰𨿽瀚海波平莫效幹城之略而長安日近宻殫拱極之誠朕方推念舊之仁汝宜在疇庸之典顧何吝中權之握乃猶虛上將之儀言念巴陵夙稱巨鎭俯稽輿地勢兼控於江湖仰視星纒象宻連於翼軫比敷明命肇易嘉名是用擢從兩使之班首付十連之寄昕朝入覲增錯衡簟茀之光帥鉞遙臨侈豹尾神旗之盛優賦琳宮之稍廩榮開侯社之封疆戶衍轅田食丰圭賦以示便蕃之寵以褒忠謹之臣於戱附翼攀鱗昔者依光於日月擁麾立纛今而賜履於山川惟王臣蹇蹇以無尢惟君子謙謙而有吉勉遵古誼茂對邦休可特授華容軍節度使提舉佑神觀奉朝請進封開國侯加食邑食實封主者施行端明殿學士知洪州充江南西路安撫使授保寜軍節度使知福州充福建路安撫使馬步軍都總管加食邑食實封制

門下三載考績陟明虞舜所以和庻政諸侯有功進律成周所以綏萬邦朕仰法帝王之撫外【闕】隆師守之【闕】選維時良牧適應更書宜頒易地之恩仍付擁旄之節載涓剛日具諗廣庭端明殿學士知洪州充江南西路安撫使某行餙而才髙識明而慮逺委質蚤陪於休運立朝每告於嘉猷深簡異知屢膺煩使裕惟綽綽政有出以皆長刃則恢恢事無難而必濟久聯華於祕殿庸制閫於章江化洽膠東民多增於占口令行渤海兵絕弄於潢池借畱𨿽切於眾情寵擢方深於朕意眷髙閩之督府奠長樂之奧區任軍十連威臨八郡繄爾乾方之略副予推轂之求撫綏兼緫於兵農節制並加於騎步旣事權之彌重豈褒進之敢稽是用輟從通籍之淸班攺畀專徵之黃鉞髙牙大纛陟東陽上將之壇鉤膺鏤錫賁南國元戎之乘仍陪增於書社且眞衍於戶租裒是徽章旌予循吏於戱文事之有武備旣疊處於兩塗善教之得民心尙勉圖於多績維馭眾牧人之不怠何賜金增秩之足云嗣有疇庸遲卿報【闕】可特授保寜軍節度使知福州充福建路安撫使馬步軍都總管加食邑食實封主者施行

誥

徽猷閣直學士提舉醴泉觀某除禮部侍郎誥

勅分六職於中防共釐庻務正貳卿於宗伯尢號淸曹非夫有令問廣譽而施諸身識前言往行以蓄其徳則何以助我中和之化儀於侍從之班久嘆才難盍從試可徽猷閣直學士提舉醴泉觀某學繇眞積業以勤精詞華爲多士之宗獻納得近臣之體踐掦滋久名實具昭燕逰內總於祥源禁直宻聯於邃閣朕方旁招彥士粉飾隆平稽三王損益之文憫五季襲沿之陋禮樂自天子出將成列聖之典章籩豆則有司存兼采諸儒之議論資爾直淸之譽副予制作之官上而修神天廟社之盛容下以正玉帛鼓鐘之末節使漢文煥焉可述則周道粲然復興其體忱言毋爲聚訟可特授尙書禮部侍郎

太常少卿除右諫議大夫誥

勅帝莫盛於堯舜王莫賢於三王然猶設誹謗之木立敢諌之皷顧惟涼菲其敢怠遑敷求直臣寘諸七人之列所以廣聰明禆不逮也虛位久矣乃今得之太常少卿某行蹈規繩言有壇宇不爲激訐而直道自著未嘗謟附而間言莫聞可謂剛毅而近仁中立而不倚者矣擢在左右朝夕納誨庻幾責難於君而置朕無過之地用輟奉常之少列來參騎省之西班夫願治之朝工誦箴諫瞽史以詩況爾名載從臣之籍官以諷議爲稱言聼計從朕敢不勉予違汝弼盍忱念哉可特授右諫議大夫

詔

令監司郡守搜訪遺書詔

門下漢治方興陳農奉求書之詔唐文載郁苖發分出使之權七略之奏以成四部之藏復盛稽諸往諜具有成規朕法離照以當陽體賁文而禦宇久矣靈防之伯偃盡戢干戈粲然東壁之星明勃興道術乃眷藏書之府屬予稽古之心𨿽鈿軸牙籖漸致充盈於三館而漆書壁簡尙多散逸於四方比婁飭於攸司何未孚於至意爰加申諭益俾旁求啟時金節之臣曁爾銅符之守或觀風問俗知典籍之所存或宣化承流體國家之先務合修乃職悉上送官視隋朝嘉則之名靡容飾僞按我祖崇文之目庻可補亡茍聞篇帙之鼎來奚吝龍光之寵錫毋爲煩擾以負使令故玆詔示想宜知悉

令侍從舉賢良詔

門下昔我祖宗以聖繼聖皇極旣明防階旣平年糓婁成兵革永淸可謂追三代之軌轍起漢唐之陵夷矣然猶博求賢雋咨諏治道於時異才軰出樂告以善故能致理於未亂弭患於無形布在方冊可覆視也肆朕寡昧奉承大統永惟萬幾之重不敢自逸固嘗當饋而輟食未明而求衣爲政𨿽勤治則未極思得方聞之士披心腹露肺膽告我以不逮博我以未聞庻幾民隠以彰吏姦以白善政善教可舉而行歷年滋多乃未有裒然應選者意朕不敏所以求之者未至歟將朝多闕失子大夫鄙我而莫之告歟抑在位者奉令不防而視爲文具歟何詔音數下而奉詔者闕如也以今凖昔朕甚恧焉公卿侍從其體朕勤勤之意各以所知來上朕將臨軒而發策虛已以受言爲國得賢豈惟予一人之慶卿等與有榮焉故玆詔示想宜知悉

表

代百官賀皇太子生表

臣某等言天佑聖神君萬年而錫祚祥開禁掖震一索而得男仰九廟之殊休浹庻邦而賴慶臣某等誠歡誠抃頓首頓首臣等聞宣王之占吉夣適在中興之時大姒之嗣徽音迄臻十子之應播芳猷於雅什彰厚徳於皇家有美於今無慙在昔蓋上聖系隆於我宋已符考室之安肆中宮祗法於慈寜共底思齊之盛恭惟皇帝陛下溥將駿命光紹寶圖仁恩丕冒於華戎惠澤畢漸於動植外焉勤政用綱紀於四方內則齊家宜本支之百世況復化同螽羽禮舉燕禖后妃無嫉妬之心弓韣有蕃昌之禱果毓銀潢之粹茂凝瓊榦之暉懽動畫堂豈特下莞而上簟慶鐘長樂遂將含飴以弄孫臣等謬列縉紳共趨班綴拱赤墀而獸舞望丹扆以嵩呼使壽使富而多男方協華封之祝宜民宜人而受祿載歌成誦之章臣等無任瞻天望聖激切屏營之至謹奉表稱賀以聞臣等誠歡誠抃頓首頓首謹言

代中書舍人謝除翰林學士表

臣某言鳳掖演綸久俟黜幽之典鑾坡裁詔誤叨儤直之榮拜命周章捫心愧汗臣某誠惶誠恐頓首頓首臣伏以禹謨舜典周誥商盤徳意具孚𨿽本帝王之惻怛訓詞播告亦須臣下之討論惟坦然明白於一時故粲若流傳於萬世矧惟聖代丕振文風承明著作之庭畢來俊彥金馬玉堂之士尢遴選掄宜得名儒專承內命如臣者防無他技累有至愚粗知前哲之可師每嘆小才之難彊螢窻夜學燭莫望於金蓮蓬戶久居班豈知於玉筍奮身一第糊口四方叨逢盛世之旁求獲與羣賢而並鶩驟離奧渫服在髙華潤色非長悵已窮於薄技論思莫效居有負於厚恩竊幸保全敢希進擢豈謂忽從西戶躐寘北門以荒蕪之學而備顧問於禁林以骩骳之文而助發揮於睿寵𨿽至矣懼亦隨之此蓋伏遇皇帝陛下聖以日躋智繇天錫垂拱視民之阜始終典學之修孔子多龍集大成而自得髙皇善任屈羣策以無遺遂致采葑俯令視艸臣敢不告謀猷於後以聖王爲師聼漢詔於山東少補中興之治布堯言於天下庻無內相之慙臣無任感恩荷聖激切屏營之至謹奉表稱謝以聞臣某誠惶誠恐頓首頓首謹言

露布

唐交河道行軍大總管破髙昌露布

尙書兵部臣君集等言臣聞昆夷爲患文王歌三防之詩西域弗賔武帝有貳師之舉方屬同文而致治詎容異類之逋誅我國家天覆羣生子來九服雕題交趾悉上鴻臚之名辮髮文身咸頒貞觀之朔惟髙昌之有國當文防之嗣王慕義獻琛初願陪於臣妾戴恩執贄旋請覲於軒墀錫寶賄以增蠻夷之光賜宗盟以篤伉儷之寵豈謂輙忘大徳敢蓄異圖貓逰其堂自爲猥語日照於雪靡畏謡言至於怒螳臂而破焉耆之屬城肆狼心而掠諸國之貢幣璽書屢下獷性莫悛猶令拱極以來朝乃假負薪而方命昔防風後至首聞夏后之奮威吳濞疾辭卒致條侯之問罪矧伊小醜僻處一隅茍天朝號令之靡行則蕃部覲瞻而是效義夫衘憤髮或衝冠智士合謀籌思借箸皇帝陛下徳隆懷逺功極寢兵惠澤敷施固將南洽而北暢風聲震疊豈惟西被以東漸謂犬羊或肆於悍驕艸芥寜勞於剪薙迫神人之共恕憫種落之纒災是命顏行往伸薄伐臣等上遵成算敢憚遐徵合突厥之騎兵按金城之方略從天而下甫臨磧口之衡無地以容遽易穹廬之簀厥惟智盛時謂頑童方釐靣以長號亦稱兵而旅拒攻𨿽曠日進必俟時伐叛正辭初匪陳湯之矯制緩師殄防庻幾充國之屯田旣圖萬舉而萬全聊示七擒而七縱秋髙木落士飽馬騰何力捐軀鏖戰防【闕】之壤【闕】

勁騎逼交河之城惟奉頭竄鼠以無偕意肉袒牽羊而有請尙懷狡計來置防辭紛矢石以四攻引梯衝而直上髙墉大震舉族就防略定三州重入職方之籍蕩平五縣悉除戎索之疆此蓋陛下神武惟掦皇威克暢故得玉闗柝靜邊城無晝閉之驚蔥嶺塵淸謫戍有晏眠之樂西旅之獒自至大宛之馬方來臣叨總戎昭偶逃薄責戮槀街之邸竦觀邦法之行稱都防之觴佇效封人之祝臣等無任慶快激切之至謹差某官奉露布以聞

唐淮西宣慰處置使平淮西露布

尙書兵部臣度等言臣聞海天覆聖王務廣於深恩電擊霜飛賊子自貽於顯戮蓋鴟梟鳴則孔鸞逝稂莠盛而穜稑衰不伸禁暴之威曷致止戈之武我國家命由帝眷化與天通梯航外徧於百蠻莫非王土玉帛內朝於萬國共惟帝臣旣登喬嶽之封遂偃靈防之伯然而防維稍緩螻蟻潰隄鞭策或寛駑駘覂駕肆彊藩之防扈負累葉之濡鐡鉞久稽神人共郁運啟中興之旦時逢上聖之君數貢考圖責包茅之不入夷凶剪亂憤太阿之倒持奮剛防於九重收威權於諸鎭斬惠琳而夏服執劉辟而蜀平偏師耆定於江東妙策肅淸於河北敢干國紀惟此蔡方將以卒頑自擅三州之眾帥非廷授殆更四紀之餘少陽才掩於蓋帷元濟輙要於旌節龍章未錫蠆尾遽搖虐甚三苗罔化姚虞之徳罪逾有扈難逃夏啟之誅皇帝陛下幹健天行夬掦號厲屏百辟拘攣之議懲一時姑息之風羽檄外馳兵符中出愧非才選謬緫戎昭合諸將之智謀鼓六軍之義勇禡牙甫畢橫槊頓前光顏提魏博之師重嗣帥陜益之眾旣令公武攻其北以摧鋒申命文通戰於東而犄角爭先用命弗迓克奔死狐首丘但恃並兵於廻曲疾雷破柱豈知引道於文城王旅夕馳賊巢宵覆渠魁就系窟難狡兔之藏逆黨徧擒网蔑吞舟之漏旋布聖朝之柔治俯寛編戶之脇從闔境春回歡聲風動淮山攺色重歸禹服之圖汝水朝宗再見堯天之日此蓋陛下皇威有絕睿算無遺力興節制之師盡革故常之獘克殱大憝丕顯雋功方將奏凱上都獻俘九廟正今日鯨鯢之戮絕異時蛇豕之妖臣等賴天之靈敵王所愾蠻荊率服初無方叔之壯猶江漢旣平行對宣王之令聞臣度等無任慶快激切之至謹差某官奉露布以聞

檄

漢河西大將軍諭隗囂檄

漢河西大將軍涼州牧竇融檄天水隗將軍曰蓋聞中原鹿走英雄未免於紛爭沸鼎魚逰明哲必思於欵附倘昧先知之智難逃後至之誅屬者炎正中微緑林四起大或自王於郡國小猶稱制於藩方露塞颷回天亦厭於莾惡風揮日照人皆思於漢儀乃眷南陽有開眞主仰符天命應白水以飛龍俯結眾情推赤心而置腹故能集防鄧四七之將破尋邑百萬之師銅馬橫行俄聞殄防赤眉旅拒旋見芟夷爰沈先物之幾懋啟中興之治猛虎嘯而谷風必應太陽升而爝火何施將軍夙鑑盛衰允懷忠恪挈一方之生聚歸上國之貢輸固嘗遣子以來朝尋復興師而助順載紀旂常之績方申帶礪之盟柰何輕肆狂謀輙懷非望惑姦憸之防說僭名號以宣驕內據涼州兔株是守旁連蜀道蛙井與居旣擁眾以偸生且防邊而送死皇帝推匿瑕之度抑問罪之兵蓋念前功兾圖後效倘亟知於三省勿迷執於一偏防飛悔過之章再謹守藩之度則必轉禍爲福去危就安豈徒宗族之盡全諒亦恩光之狎至茍恃蜂屯之眾尙甘燕幕之居至諸將之長驅凜孤城之橫潰噬臍罔及授首何疑昔吳芮效忠世裂長沙之壤田橫亡命身貽海島之羞顧逆順之灼分惟智愚之審擇勿辜忠告自蹈覆車

桂廣觀察使諭遴管伐黃賊檄

桂廣觀察使禦史中丞裴行立檄邕管孔大夫容府楊中丞安南李中丞曰在外曰姦舜典有理官之治負固不服周書行司馬之誅蓋防攘或害於民生則罪惡難稽於天討鴻惟盛治無越我朝封疆逾銅柱之南郡縣極珠崖之逺黃少師卿等世依山險境接王封賴國家防養之恩保蠻蜑零丁之種自頃鞭笞之寖弛遂興妖孽以稱雄內稔姦謀外機毒矢恣爲侵掠用連覆亡仰聖主之中興撫寰區而載定防扈飛揚之藩鎭尙伏歐刀狂奔呶叫之僚夷乃幹資斧當激於伏義憤彼挻災思勦絕於渠魁以綏安於編戶言念皇都之逺屬當炎瘴之深犀甲熊旗倘動羽林之士江氛嶺祲必生病疾之憂豈如興南海之師斯可代伏波之將旣習安其風土且具識於要衝以此摧鋒庻幾得雋扣閽有請願頒起旅之牙璋奉詔曰兪俯授專徵之黃鉞禆校聞風而踴躍卒夫皷鋭以懽呼防纛櫜兜戎容素整資糧屝屨軍費已充將成掎角之謀實賴同舟之濟顧瞻邕管最邇賊巢肆容府之雄藩曁安南之巨鎭時惟良牧並蘊奇謀諒聞羽檄之言亟下轅門之令旌麾蔽日鎧甲凝霜或浮海濟師或橫江誓眾戒飬虎自遺於後患思牧羊必去於敗羣一淸蛇豕之妖大築鯨鯢之觀上功幕府金繒之賞先頒奏凱天朝爵祿之榮必至盍乘機防同立功名

文忠集卷九十一

欽定四庫全書

文忠集卷九十二【詞科舊稿二】

宋周必大撰

宏詞所業十二首

箴

漢廷尉箴

廷有尉所以司天下之平也置於秦而漢加重焉爲官擇人不與他等仁恕平允間亦有聞𨿽曰束矢鉤金以求直不若道之以徳而善自遷鞭撲桎梏以禁姦不若齊之以禮而罪自逺昔者舜命理官周設司防然而徳洽好生有司不犯刑措不式四十餘年是則聖人不恃聼訟之明而以無訟爲功也審矣惟漢室方隆寛大之禮盍以虞周爲法乎敢循百官箴王闕之誼代廷尉陳戒焉其箴曰

惟天愛民惟辟奉天爲治惇大措刑則先措刑伊何道以徳禮徳禮不易格且有恥好生惟舜罪止畵冠士師𨿽設人則罔幹周道如砥仁及行葦司防在列囹圄弗啟謂民蠢蠢從化勃焉爲人上者云胡捨旃謂民蚩蚩樂生則一爲人上者胡是不惜昔者大禹泣辜示仁如何厥後塗炭墜民昔者成湯祝网施惠如何厥後炮烙爲戱赫赫我漢監於百王獄絕囚系俗歸善良爲官擇人廷尉尢重職思其憂借秦以諷秦氏肆虐誹謗族誅天厭其毒再世淪胥我祖龍飛三章約法天鑑厥徳克昌大業成敗之迹昭然可觀明明我後其謹其難秦以酷亡漢以寛繼明明我後其恕其毖勿矢平允謂無濫寃使民之禮禁於未然勿恃刑戮可戢姦暴使民之禮匪彛豈蹈靡革旣茂秋荼則衰春防是登壽域以躋獸臣司原虞箴實紀臣備典獄敢告黼扆

漢美陽鼎箴

以器爲瑞於傳有之而非治世之先務也由漢以來人主始甘心符瑞姦人乘之往往遷就陳迹傳防臆說上以誣神天下以惑士民𨿽賢如文帝猶安受玉杯之詐況餘人乎惟宣帝勵精政治紹隆漢祚神爵中美陽以鼎來上有司議薦宗廟如武帝故事賴京兆尹敞好古博雅辧其非而止竊觀左氏載禹鑄九鼎之義初非以爲瑞也秦楚不務修徳而惟周鼎是競武帝鋭意凟武而以汾鼎爲寶孰知所謂正位凝命者特在乎明尊卑之分成教命之嚴而已豈區區三趾兩耳之間哉今孝宣爲政不愧於天下獲鼎與否無足輕重然時以瑞言帝能疑之敞能正之賢於前朝多矣其視秦楚又相萬也𨿽然於敞猶有所恨也昔周宣中興箴規誨刺皆寓聲詩故能淳用王道以不隕文武成康之業孝宣則不然雜覇尙刑有愧於古神爵翔集遂以紀歳符瑞之心蓋駸駸矣敞也獨不能因鼎獻箴如庭燎之詩乎敢代爲之以矯元鼎之失且以風後世云其箴曰

惟昔盛世瑞繇徳臻瑞也或應徳宜有心於赫元後治隆漢京吏稱厥職民安爾生神爵仍集金芝九莖有美古鼎亦來自栒公卿稽首慶於大庭請薦宗廟告功聖靈臣敞不肖竊通古文拭目以視昭哉勒銘旂鸞黼黻賜爾屍臣用以爲瑞匪敞攸聞祗誦古訓責難聖君往在周室定鼎於成萬國內朝百蠻外賔鼎則何預惟徳之明及其旣衰威令莫行荊楚敢問齊秦力爭鼎則何預惟徳之昏昏明在徳鼎奚重輕周鑑不逺示於後人猗我天子赫然中興信賞必罰總核實名文學法理咸精其能瞻彼瑞牒夫何損增所尙者徳所輕者刑豈以旣治而忘勵精豈以旣安而習奢淫億萬斯年逺至邇寜𨿽微寶鼎祖宗顧欣𨿽微寶鼎朝廷顯榮美成在久後無替今獒獻西旅太保戒陳臣尹三輔敢以鼎箴

銘

舜五弦琴銘

五弦琴有虞氏所作也昔舜旣辟四門明目逹聰放殛之罪得元凱之相舉垂拱無爲坐視民阜乃命後夔大備廟堂之樂戞擊鳴球搏拊琴瑟以詠祖考旣來格矣猶以爲未也別制琴歌南風焉琴具五弦弦具五聲角觸而商章祉止而羽宇合是四者宮以總之上以冩事親之心而念長飬之恩下以宣愛民之情而觧暑雨之慍嗚呼斯亦孝之至仁之盡矣參諸簫韶無惑乎鳯凰之來儀也又豈至志在山水而誇六馬之仰秣哉惟商盤夏鼎爲器輕尙勒銘詩震耀無窮是琴也兼述事親愛民之志乃徒見於樂記而雜出於史氏之書玆非翰林主人子墨客卿過歟謹追美舜徳而爲銘曰大哉虞舜重華帝堯功去四防徳格三苖曰元曰愷服休於位曰夷曰夔樂作禮制八音旣諧神人旣和六府三事時皆可歌帝心益謙不有其美思制雅琴以寓厥防乃命嶧陽輸爾孤桐乃命海岱檿絲其供良材告備大智以創薄言鼓之疏越憀亮帝在巖廊拱手垂裳乃奏斯琴其音逺揚叩商叩宮小亷大濁心和手敏愉醳深攖孰匪制器孰匪審音事親愛民則惟斯琴事親伊何歌此南風長飬恩厚如風之功愛民伊何薫風是詠旣阜爾財亦觧其慍琴具五弦弦具五聲五聲之間有孝有仁在昔庖犠制琴之始惟孝與仁舜極其美厥後周文足琴之弦惟孝與仁莫如舜先樂由心作徳以音著勒銘昭之萬世無斁

天聖蓮花漏銘

天聖八年八月龍圖閣待制臣肅言臣聞百刻之分晝夜不齊二至之間長短殊異昔在黃帝制器取則逮至成周其法防詳故挈壺置氏列於夏官不能掌職取譏詩人漢晉以來代有儀矩肆陛下憲天禦極欽歷授時銅史金徒益精制作臣妄以末學仰窺天度琢石爲四分之壺所以注測漏之水剡木爲四分之箭所以紀百刻之數其法置水於櫃引以渇烏而導以銅荷水自荷茄下注於壺壺中則爲合蓮花覆之花心有竅容箭下挿方水之未注也箭首適與花平逮水旣至箭則隨起視箭所底而時刻可以坐致矣𨿽然晝夜一周固不出於百刻十二辰而一歳之間气之易者二十有四晝夜之長短蓋隨气而疊變焉臣則爲箭四十有八以統之其半所以別晝其半所以別夜也敢昧死以聞有詔司天監王立等集官考定厥後𨿽防加損益而大要皆如肅言臣竊惟刻漏之作尙矣陸機有賦孫綽有銘顧在聖朝其可獨闕謹稽首再拜而獻銘曰

天有晝夜人爲刻辰昔在黃帝制器以分周設六官挈壺令軍惟漢曁晉變律攺經式法𨿽異稽考則均於赫聖皇執古禦今玉曆法宻金徒制精臣肅思妙創爲度程壺以石琢箭以木成櫃也旁列水焉是停渇烏上引荷茄仰承水注壺口箭擁蓮心自子䢐亥玆焉取平二十四气或虧或盈箭實倍之隨气而更辰有長短刻因損增惟箭無私與水皆升風雨不廢如雞之鳴銖兩莫差如衡之稱帝用嘉止有司載評乃咨共工制作其新乃召太史揆測於廷遲速不爽終始可尋校功眎景通幽洞靈豈無土圭莫考中星亦有銅渾無見於明孰若玆器昏明畢陳梁氏武帝刻漏有聞注以靈虯耳不輟音侯令之制坐致靡勤有隋耿詢巧思若神作於馬上大簡莫遵侯令之制久而可行民時旣謹邦儀益振可使大禹日惜寸陰可使宣王夜知向晨匪肅之美惟聖爲能下臣稽首訂是休銘

記

漢未央宮記

漢髙皇帝龍興泗濵虎嘯丰谷蹷秦誅項帝業以成惟五年旣卽大位將治雒陽而都焉用齊人婁欽之言卽日駕都闗中當戰爭之餘城隅之觚稜莫備屏蔽之罘罳靡設昔之玉戶金鋪莾爲荊榛瓦礫矣昔之綺疏靑瑣轉爲頽垣敗壁矣萬邦黎獻將何觀焉八年丞相蕭何始營治未央宮立東闕北闕武庫大倉則史氏書其盛爲基二十有八里爲殿三十有二所則黃圖備其制倘又能執簡搖毫記事之成豈不誇壯麗於一時而示規模於萬世哉敢因闕文爲之記曰太微天之南宮也端門直其前掖門列其左右東垣設上相之衞西垣嚴上將之居經緯森然人所共仰聖王取法垂象立極宅中其可無宮室之制哉昔者古公亶父至於岐下陶復陶穴民固未有室家也然而聿來胥宇爰契我召司空以度營繕命司徒以掌徒役翼翼之廟以成登登之築以竭臯門穹窿至於有伉應門嚴正至於將將是豈勞民而罔卹懷安以自奉哉蓋不如是不足以定民心而固邦本也惟帝奮布衣成漢業豈不以大禹卑宮爲懷惟丞相何依乘風雲輔成大業豈不知夏書峻宇之戒然當是時天下匃匃甫就小康非皇居偉麗則無以絕覬覦以重天子之威長安之都𨿽立而雒陽之幸數數也非皇居偉麗則無以示形勢而堅定鼎之策又況以此示民則安土之情固以此傳後則萬世之基成此丞相所以營作而帝所以始怒終說也夫示民以定都使知安土而無患於遷徙一宜記規模宏逺令後世無以加焉二宜記僝工於八年而訖事於九年鼛皷弗勝故棟宇之就也速農隙則役故落成之日也緩是又不可以不記宮成之日大朝諸侯羣臣卽前殿置酒帝親奉玉巵爲太上皇壽嗚呼以天下之飬飬其親是尢不可以不記也乃爲之記云謹記

唐政事堂記

書曰兢兢業業一日二日萬幾夫事之幾微須一二日之近而數已盈萬然則代天工爲輔相者事固多矣將進而決諸黼座乎則主道治要不可以屢凟將退而謀諸家庭乎則幾事不宻必至於害成此政事堂所爲設也按唐舊制宰相議事於門下省而政事堂在焉永淳三年用裴炎之請而移於中書開元十年從張說之奏而攺爲中書門下𨿽更易者三其爲宰相議事之所則一也歳月逺矣棟宇之修廣工役之繁省史無傳焉乃因李華之未備而獻文曰國家以風雷之號鼓舞羣動以臂指之勢運用郡國其命令將安出哉西防以基之東以審之而中防實奉行之合是三省而謀議於一堂之上是以舉則無過行則無僞信國體之所系而具瞻之攸屬也故夫翚飛大廈人不以爲華堂封厚祿人不以爲侈其或某利未興某害未除盍於此議而興除之乎某賢也而在下位某不肖而爲大僚盍於此議而陞黜之乎大而制禮作樂以導中和之化小而明法定令以律貪刻之吏外而鎭撫四夷以弭赤白之囊內而甄別四民以正朱紫之亂使人主尊榮中外稱美膺是任者厥惟艱哉惟能孜孜渠渠以公防私或於此善建嘉謀或於此能防大事或同僚集議叱主書以示之體或束帶終日不休偃以盡恭勤百官顒顒莫不觀政相臣如此棟且隆矣天子之望也華夷之帡幪也朝於斯夕於斯匪惟國家之榮斯堂與有榮焉乃若斂袵以取容伴食以竊位畏憸人而迎之於閣媚中使而置榻以待翫歳愒日自爲得計相臣如此棟且撓矣天子之憂也華夷之罪人也朝於斯夕於斯匪惟國家之辱斯堂與有辱焉敢具列之以詔來者先是堂之後有門焉宰相時至舍人院諮訪政事用以自廣及常衮秉政乃塞而絕之妄示尊大議者不以爲是云謹記

贊

漢天馬贊

古者伏羲氏之王天下也龍馬負圖以出於河八卦之畫實基乎此惟漢元鼎四年天馬亦出渥窪水中其來非凡其質特異推之五運漢火徳也馬火類也稽揆天意殆將告火徳蕃昌國家彊盛之應也歟不然何以房星炳靈先牧貽瑞震於珍物而至斯也厥後防山見黃金天子竦然異之爰命尙方鑄褭蹏以協瑞又詔樂府歌天馬以侈太一之況而贊則未聞也謹追述盛羙爲之贊曰

漢實火徳符炳赤帝駉駉牡馬有蕃其類威加萬方澤茂六世天祐聖神時臻況施震於珍物渥窪之涘珍物伊何八尺之駟房星宣精太一貽瑞籋云姿逸逐日影駛堅骨蘭筋臆丰尾細驤首一鳴羣驪四避霑汗流赭過都歷塊牧豈魯野馭非周系天山之禾是齕是飼銀潢之津以飲以戱王良怪駭伯樂眙烏孫謝駿大宛禠气屈產之乘晉則何貴騋牝三千衛則徒費時惟防山精金顯示乃鑄褭蹏以答天意時惟甘泉瑄玉毖祀乃歌司馬以侈神賜祺祥赫奕禮樂明備道光載籍美亙來裔在昔庖犠龍馬紀異河啚著畵實法聖祕施及穆王八駿來萃瑤池萬里振鬛斯至邈哉無聞今也克繼鋪張始終式贊繪事

唐石經贊

杏壇榛蕪而六經之道或息竹簡煨燼而六經之文寖訛有唐文宗皇帝之在禦也儲精經籍有意復古而緗素繆盭三篋幾亡博士陋淺五車莫富時惟鄭覃體上之意而憫道之衰也慨然有請於朝願與鉅學鴻儒協力讎校凖漢舊事鏤石太學帝欣然可之於是周墀崔球張次宗孔溫業等咸預其選羣經淵博是正無遺炳乎如丹靑旣闇而復彰浩乎如江河旣塞而復通觀者鼎來副墨四逹視漢熹平蓋無愧焉敢竭謏聞爲之贊曰

魯麟筆絕秦簡烜揚漢旣纂緒經惟濫觴孔堂𨿽壊汲冡未發補苴罅漏或訛或闕下逮熹平漆書竊更蔡邕憫之請刋石經古文篆三體兼備萬國摹冩諸儒競視歳月逺矣曁於有唐大和開成畱心表章顧瞻學宮博士充位魚魯莫辧根銀或盭時惟鄭覃號稱儒宗願正謬訛庻幾繼邕天子曰然碩學畢詔茫茫墜緒旁搜逺紹詩書禮樂易象春秋爰究爰咨以校以讎坡陀終南有盤彼石是防是斲載礲載飭乃命鴻生書之以丹乃命國工重之以鐫材良器攻不日竢事峩峩成均琬琰中峙冠帶億萬橋門畢環副墨四逹聖經不刋昔者之晦維今晰矣昔者之非維今是矣周宣中興石鼓刻歌千載寥寥今猶不磨矧惟玆經我唐盛典傳之無窮永正訛舛

頌

唐驃國獻樂頌

徳之所及者博則享其樂也必備在昔成周文徳逺洽蓋嘗備四夷之樂矣職在春官而鞮鞻氏掌之所以通音聲一夷夏也後世服逺以兵不以徳故樓上之梯衝常舞而兩階之干羽自廢轅門之金鼓日振而九成之簫韶莫聞怨結釁深拜師不暇尙何夷樂之問哉惟唐𨿽以兵彊而參用徳化故逺方萬里時有慕義而至者正元中南詔旣獻奉聖之樂驃王雍羗亦以國樂來獻於是劍南西川節度使韋臯譜次其聲致之於朝想夫夷音嘈雜固不足以混咸池之節奏野容趦趄固不足以窺八佾之窈妙然五譯而至其勤甚矣使當是時薦之郊廟用之燕饗有如延州來季子者聼而觀之亦足以知唐徳之逺暢也宜有頌聲形容盛美而史刋其辭乃追繼開州刺史唐次之作而獻頌曰

唐受天命撫綏八維戎有弗率禮以招攜惟是南詔陸梁邊陲號登正元化與天齊聲教首曁防山以西南詔稽首乞盟自歸施及驃王奔走敢稽劍水夕航蜀山晝梯天子崇儉南金勿賫天子有文滇馬莫馳何以爲摯樂其庻幾爾樂維何導和非嬉匏革牙角具竹金絲其曲十二各致爾詞贊者前導舞工後隨夷容睢盱夷音嗢咿鐃皷嘈雜旗纛葳蕤赫赫上國韶成鳯儀五譯而至將焉取斯旣象帝徳亦明畏威旣效巴音亦補唐遺在周之興樂備四夷東韎南任北禁西離巍巍我唐玆焉似之在漢永平仁風載施百國奉貢三章獻詩巍巍我唐玆焉繼之天子萬年夷裔來思無或不諧如樂之熈歸美作頌惟後之貽

太宗皇帝飛白祕閣頌

臣恭聞太宗皇帝以神武定四方以聖文致上治臨朝餘暇不邇聲色惟經術翰墨是親端拱紀元之五月始置祕閣於崇文院之中堂徙四庫書實之命吏部侍郎李至爲祕書監典領其事粵淳化三年又詔增創層宇侈藏書之盛秋八月工以訖聞中使賫飛白祕閣二字以賜蓋俯狥至請而寵綏之也臣竊惟麒麟天祿漢列中書乾元東廊唐置四部不過遴選儒者司校讎備顧問而已至於寶跗天運璿榜昭揭自我作古莫如聖時奎畫一臨萬目環視翩翩乎龍翔而鳯翥霏霏乎云捲而霞舒意欲斷而還連勢疑飛而復止肖形取類曲盡萬態窮神極變中寓八法自非多能天縱疇克臻此臣幸以鈆槧爲業倘不能含辭運意鋪張崇儒遊藝之萬一臣則有罪謹稽首拜手而獻頌曰

嵗在端拱文風益振中祕肇創禁書內盛帝曰汝至文莫汝並往長監事帥我髦俊淳化三祀書林載新層閣屹立三館爭衡至拜稽首臣愚有陳睿天縱古無與倫屬者易簡入承內命玉堂靖深宸翰輝映敢援近比以凟聰聴帝曰兪哉寶跗是運如鳯之舞如龍之從如月蔽云如旌捲風纖而不晦穠而不丰奇古疊出變通不窮乃示近臣乃錫嘉貺倬彼云漢昭於扁榜至拜稽首率屬欽仰凡目駭金鋪惚怳明明天子太平與賢【闕】

藝兼於天弗耽聲色弗盤逰畋意防翰墨光生簡編觀乎人文化成四海豈惟臣至大賜以拜咨爾神物防持罔怠咨爾搢紳效法無懈往在正觀帛書自娯登榻以競臣儀則疏往在開元乾元聚書學士𨿽集宸毫靡濡我皇神聖超軼唐帝蓬山旣闕天光下賁至以勤請皇以禮賜小臣作誦吉甫是繼

序

唐開元禮序

三代以下言治者莫盛於唐故其議禮有足稽者始太宗文皇帝以濬哲之姿躬致上治顧視隋禮不足盡用乃詔房元齡魏徴與禮官學士等增備五禮成書百卷總一百三十篇所謂貞觀禮是也髙宗纂承復詔長孫無忌杜正倫李義府等以三十卷防之然義府軰務爲傅防至雜以令式議者非焉所謂顯慶禮是也二書不同蓋嘗並用春官充位莫之或正開元皇帝綏萬邦撫重熈於是學士張說奏言儀注矛盾盍有以折之乃詔徐堅李鋭施欽本載加撰述繼以蕭嵩王丘仲等歷數年乃就號曰大唐開元禮吉防軍賔嘉至是備矣書必有序序所以爲作者之意禮書一代之典也其可闕耶謹爲序曰夫爲國必以禮而禮以時爲大商之去夏未久也其損益已可知矣況乎自秦迄漢典籍殘缺所可見者二戴之記周官之書其綱則備其紀則略二戴之紀雜出於漢儒或繁宻難遵或抵牾莫辧此冺冺棼棼所以毋敢輕議也𨿽然大輅設而椎輪不可以復用宮室備而茅茨不可以復居明堂以致嚴父之孝孝致矣則汶上之啚不必盡合於黃帝圜丘以竭事天之誠誠竭矣則澤中之祀不必盡本於成周蓋古今之不同質文之適變𨿽先王未之有者可以義起柰何區區殘編防簡泥古而窒今使我朝盛典不傳於後世邪唐受天命奄有方夏吉禮以事神示賔禮以親邦國嘉禮以親萬民不得已而施之軍禮防禮者甚眾也朝廷之所用有司之所守非一定之論則內外無所適從非不刋之書則子孫無所取法今自貞觀而至顯慶閱歳未久二禮之不同固未害損益之義也然旣出義府傳防則非所謂一定之論猥雜百司令式則非所謂不刋之書惟開元皇帝勵精政治有意太平故能遴擇儒臣釐正鉅典惟堅等辧博通貫體上之意故能不泥不肆裒輯成書自時厥後朝廷有大疑不必聚諸儒之訟稽是書而可定國家有盛容不必蕝野外之儀卽是書而可行世世守之母敢失墜不其休哉書凢百五十卷五禮各以類從讀者如按圖而知四方此不具載姑序作書之防云謹序

祥符禦制爲君難爲臣不易論序

臣恭聞大中祥符五年十一月辛酉眞宗皇帝謂近臣曰君之難由乎聼受臣之不易由乎忠直君臣之心皆歸於正直道而行何難之有於時學士臣彭年請宣睿思著之萹翰帝曰兪哉廼著爲君難爲臣不易論以示丞相旦等臣旦奏言陛下宸慮髙明思艱而啚易聖學淵奧博古而知今臣等待罪周行幸逢聼受之明敢不殫竭忠直仰奉大訓願以是論付國子監刋之琬琰以詔多士惟陛下幸許制曰可臣嘗竊窺副墨謹冒萬死而序其端曰臣聞燕處涼防者不知溫風溽暑之爲患深居燠館者不知層冰積雪之方交在周成王纂文武治安之緒召公以民事爲戒公劉之詩是也周公陳王業之艱七月之詩是也成王聼之用能思其艱而啚其易爲時賢君抑防二詩則頴無唐國之同雉無越裳之獻刑未必措而頌聲未必作矣若夫徳盛而弗居世治而愈畏不待羣臣進戒而警懼之言粲然見於云漢之章者其惟上聖乎恭惟景徳祥符之際天下可謂極治矣上之日月星辰得其序故景星明甘露防下之山川艸木遂其理故醴泉出嘉禾生內則云亭望幸而東封之禮成外則澶淵告功而北道之盟締粟腐太倉歳丰也艸茂圜扉刑淸也四民樂生分定也百吏稱職政平也優防巖廊何自知君之難臣之不易哉臣嘗伏思而得之蓋萬機之暇篤意典籍六經之奧防靡不究歷代之治亂靡不監思難圖易本於此乎歷觀帝王夐無前比惟大禹躬胼胝之勞平水土之患故嘗矢謨而告舜曰後克艱厥後臣克艱厥臣然不若帝承藝祖已定之基繼太宗極治之後未嘗櫛風沐雨而能窮理盡道以至斯也孔子曰如知爲君之難也不幾乎一言而興邦乎夫知一言猶足興邦而況行之於身著之於書敷暢厥防掲示臣庻稽功計效何但興邦而已宜乎躋當時於仁壽之域而貽萬世以無疆之休也小臣駑鈍妄序述作之意如此若乃堯帝之大哉文王之淵懿臣𨿽口誦心惟三絕其編蓋將如聼鈞天之奏於洞庭之野也心則震悸而何足以議其將【闕】臣謹序

文忠集卷九十二

欽定四庫全書

文忠集卷九十三【詞科舊稿三】

宋周必大撰

丁丑程試六首

檢校少保寜國軍節度使提舉佑神觀某授檢校少傅武昌軍節度知荊南府荊湖北路安撫使馬步軍都總管進封加食邑制

門下奉間燕於內祠夙視三孤之秩付蕃宣於外閫載更六纛之宜惟時文武之兼資克任兵民之重寄爰序陞於左棘庸增賁於中權咨爾在庭無嘩聼命檢校少保寜國軍節度使提舉佑神觀某忱恂而有守宏毅而知方蚤廸簡於公朝寖踐掦於榮路在列若洪鐘之應物動必有聲撥煩如防刃之發硎用皆無滯曩陟齋壇之峻入陪防宇之逰𨿽事上盡恭不廢謀猷之告然飬恬自適未殫施設之長眷乃荊州應於鶉尾控巴蔡之要路接襄漢之上流總節制於十連適玆謀帥布恩威於一道無以逾卿宜應宅牧之求丕展乾方之略肆加異渥用表殊知錫鄂渚之新麾易宛陵之舊組篆車飾冕多儀參亞傳之華蕩節雕戈重鎭介屬城之列載升髙爵並衍上畬以光良翰之行以厚元戎之禮於戱召公之教明於南國方隆分陜之權申伯之徳揉此萬邦何吝餞郿之寵往懋循良之績嗣旌綏撫之庸可特授檢校少傳武昌軍節度使知荊南府荊湖北路安撫使馬步軍都總管進封加食邑主者施行

漢白虎議奏序

白虎議奏漢肅宗章皇帝時所作也帝撫運熈洽左右藝文懼五經之道熄而異同之說熾粵建初紀號之四年下太常將大夫愽士議郎郎官及諸生諸儒防白虎觀究其淵奧而發明之條其當否而掦之於是五官中郎將魏應侍中淳於恭或以所疑問於下或以所陳復於上帝親稱制臨決紛紛籍籍之論得以折蓋一代之盛典不可無傳也謹爲序曰經籍待治世而後興議論待聖王而後定何也至治之世以兵則寢以刑則措人至無爲優防巖廊思所以尊廣道藝化民成俗則必旁求儒雅闡廸大猷使申韓楊墨屏不得肆此經籍所繇興也𨿽然習非勝是古今未免黨同伐異儒者通患故五鹿騁其辯而折角劉歆犯眾怒而移書殊聞異見矜愚防短其來尙矣學以聚之問以辯之必賴聖王而淸亂折焉此議論所繇定也維漢承暴秦絕學之餘褒顯儒術置五經愽士學者𨿽曰承師亦別名家中宗宣皇帝當華夷之綏靖憫眾說之紛紜爰卽石渠大輯諸儒之奏五經奧防剖判無遺聖道之復明繄中宗是賴自時厥後異端間作議減章句則有中元之詔共正經義則有永平之奏逮章帝紹休繼烈人富憲平內則儒館獻歌外則戎亭虛候石渠故事固宜復行於斯時也黼扆天臨簮弁星拱旁搜逺覽愽問而約取之明昔人所未明析是非之不一方之甘露抑同符而增光焉及其成說昭著聨爲大編旣已上諸蘭防藏諸東觀而副墨之子洛誦之孫又且流布於四方萬里之逺家藏此書人究此義庻幾道徳明而風俗一見聞愽而心術正豈曰小補之哉先是蜀人楊終首發其端帝命班固撰集其事又命史臣著爲通義精微奧賾粲然畢陳后之人欲究聖經之防者當自玆始按白虎北宮之觀闕也往在西都嘗以名殿杜欽谷永皆於此對六經之問兩都相望襲其名而不廢豈非漢家右文之地歟敢具列之冠於萹首用告觀者謹序

代交趾進馴象表

臣某言賜履南交預藩臣之下列效牽靈囿備法駕之前驅仰陛下之深嚴控丹之悃愊臣某誠惶誠懼頓首臣聞犀來徼外表章帝之重熈雉貢越裳慕成王之極治矧際明昌之運尢勤就望之誠伏念臣僻守龍編宻瞻銅柱承隴西之舊族居仰華風處黎氏之故都久陶聖化方庻類遂由儀之理𨿽封獸有式訛之心美旣產於梁山飬宜歸於臯澤形惟詭特拜則周章昔象因齒以焚身今獲逢辰而效伎名應周郊之五路克協馭儀耳聞舜樂之八音能參率舞防致百尋之闕寜辭萬里之塗邁有唐林邑之來陋大漢九眞之獻恭惟皇帝陛下恩深柔逺仁極包荒知臣世奉聖朝罔愆恭順嘉臣力綏裔土毎厚寵章超加異姓之王用闡同文之教今則天無風烈呂有云幹逺若占城尙欲駿奔於禋禮微如蒲氏亦將請覲於宸庭豈伊並塞之小邦反緩修方之常度夙宵自省震悸靡寜臣是敢祗遣陪臣往千屬國少致貢獒之義願回卻馬之謙靡憚犇馳幸捨鳶飛之跕跕無煩教擾俾陪獸樂之般般臣無任瞻天望聖激切屏營之至其馴象謹隨表上進以聞臣某誠惶誠懼頓首頓首謹言

漢紫壇頌

漢元鼎五年世宗武皇帝在位二十八年矣徳洽黎庻沕潏曼羨曠典墜章交舉並施躬祀防壇獨未皇議先是亳人謬忌獻言五帝者防一之佐也今五畤在雍天子蓋親郊焉而防一祠反闕然未備甚非所以尊崇貴神之意惟陛下圖之有詔太祝置其祠長安之東南郊至是又命祠官寛舒等立防畤於甘泉崇壇三陔五帝環居其下郊法紫垣之象故曰紫壇是歳十一月辛巳朔旦冬至昒爽天子躬親望拜如雍郊禮其表尙黃其玉用瑄精意竭也列火滿壇嘉牲在爼薦享備也美光夜見黃气晝屬靈休萃也惟帝掲防妥靈旣如此惟神產祥防嘏又如此宜有頌聲鋪張掦厲稽諸班史十九章之詩不過曰爰熈紫雲而已其辭略而未詳志不過曰紫壇八觚宣通象八方而已其辭質而無歸美之義旣詳且美其惟頌乎遂作頌曰

在漢六世聖皇纂成躋俗仁壽事天肅欽雍畤儀舉汾脽禮行維是防一天之貴神仰視紫垣粲然色明祀或未備予其肇禋來汝祠官是經是營言築之壇於彼明庭相方裁基不日而成其壇伊何蠲防峻嶒三陔旣立八觚以分承神綉張照幄珠熉觀瞻有煒緼豫爲分五帝環侍隨方色更仲冬朔旦元祀是稱雨師風伯泛灑淸塵天仗徐步行宮聿臨旗旄綷縩車騎紛紜眾樂砰磕烈火晶熒乃奠瑄玉致陽之精乃奉犛牛逹意之誠百辟顯相諸侯駿奔朝日夕月以次而升羣神腏食鹹秩無文風馬云車儻兮顧歆黃气晝屬美光夜騰佑福兆祥簡簡繩繩防元神防新而又新俾我天子萬年是膺師兵不試年糓屢登神人具依匪聖疇能念昔髙祖開基薦馨爰講上儀北疇以興施及孝文不懈益勤壇塲珪幣諸【闕】畢增侯今之制祖宗是遵斂時五福錫之庻民敢述聖徳播掦頌聲

綉衣鹵簿記

臣仰惟藝祖皇帝以上聖之資受天眷命用肇造我區夏不譓者威賔服者懷武功旣成文治斯廣郊禋正防朝寢威盛容以次畢行惟是承五季搶攘之後鹵簿𨿽設踳駮爲甚易而新之玆惟其時於是制詔臣質臣昭等正其繆盭參定典式已而禮儀使臣糓奏言金吾諸衛將軍曁押仗導駕等官服皆以紫於禮未稱請按開元禮咸用綉袍至若執仗之士舊服五色畵衣先後靡倫無所凖式請以黒爲先而靑赤黃白以次分列用協五行相生之序逮有司以儀注來上帝禦便殿陳而閱之凡馬步儀仗總萬有一千二百二十有二人悉以綜絲施綉文代彩畵之服掦輝絢采丕釐舊獘亹亹三代兩漢之盛矣稽諸防要始造於幹徳之四年而告備於開寶之三年越明年謁欵圓丘實始用之想夫防矟前驅五輅增副裏以皷記南以車指雞翹豹尾夭矯妸娜公卿執事前導後陪細仗大角壯其容幰蓋繖扇備其飾耄老防稚族觀聚嘆向也目熟乎刀兵今乃窺文物旂常之美向也耳厭乎金皷今乃聞鍚鸞和鈴之音皇皇哉治世之鉅典華夏之偉觀也臣愚不肖靡所知識然竊讀三朝寶訓而知藝祖恭儉之徳出於天資衣用澣濯器禦質素齊官無三服之獻織室罷纂組之工顧於羽衞乃顯設藩飾如此得無意乎蓋躬節儉者帝王之盛徳也備羽儀者國家之上儀也在漢孝文殿設書囊之帷身以惇朴爲先及其詔令則曰鸞旂在前屬車在後儀物明盛猶可想於千載之下然則聖人所以奉已與夫華國者固自殊轍也耶臣是以知藝祖之意有在也列聖繼承制作益詳曰大駕曰法駕曰鸞駕曰黃麾仗或施之躬郊或用之封祀或設之朝覲其多寡有差其先後有序揆厥所元皆自綉衣啟之貽謀垂裕永永無極肆皇帝陛下聰明文武紹復祖宗之大業偃戢干戈搜講縟儀典章制度粲然畢舉廼紹興十有三年築壇南郊恭祀天地鹵簿之制實纂幹徳至於歳用癸亥則視建隆初郊之歳若合符節夐觀簡冊未之攸聞蓋莫爲於前無以彰異時創業之功莫繼於後無以見今日中興之治是不可以不特書也臣旣稽首拜手紀其事謹待制防而勒之石臣謹記

漢廟鼎銘

惟天錫瑞於人君惟君歸功於祖廟此盛徳事也若昔帝王有行之者其惟漢顯宗乎按永平六年二月寶鼎出王雒山廬江大守獻於朝夏四月甲子詔書略曰祥瑞之防以應有徳方今政化多僻何以致玆太常其以礿祭之日陳鼎於廟以備器用嗚呼此殆歸功祖廟之意也竊惟顯宗明皇帝丕承聖緒兢兢業業盛三雍之上儀修衮龍之法服揚世廟正雅樂人神之和旣已允洽川珍嶽貢宜爲時出顧乃謙遜弗居非盛徳而何當是時才如班固知賦寶鼎之詩詫於一時而不知勒爲銘章紀盛徳而詔萬世也回視盤量之作得無恧歟敢因闕文爲之銘曰

赫赫炎圖世隆孝道號登永平績光文考徳應於下瑞來自天有崇彼山寶鼎出焉守臣稽首奉章以獻金景紛緼龍文炳煥宜舉壽觴侈玆殊祥宜命大予被之樂章帝曰不然政化多僻天休來萃匪予之力玆汝奉常初祭惟時往薦淸廟無窮是貽奉常率職以備用器三趾鬺亨纉禹之制雞彛象尊我其共陳王鎭大寶我其並珍昔來自山皇徳實致縉綎旄倪注目欽視今藏在廟皇心孝思神祗祖考咸安樂之天以祥畀帝以謙答玆盛徳事實爲希濶往者孝武鼎來汾陰𨿽祀宗禰卒藏明庭在後郊東欵式斯辧王命屍臣胡寜薦見猗與玆瑞有掩前規勒以銘章式配周鼎

文忠集卷九十三

欽定四庫全書

文忠集卷九十四【掖垣類槁一】

宋周必大撰

紹興三十二年九月任起居郎兼權中書舍人兵部侍郎周葵兼侍講【壬午九月二十七日】

勅朕以身學於古訓旣詔有司趣講勸之日又延近輔預從容之觀敢専事於虛文庻共譚於治道增廣仲尼之益友特招太上之爭臣具官某奧學測於聖幾直聲聞於天下粵自纂承之始首還嚴近之班𨿽大廷可告於辰猷而重席未親於畫訪其以詰禁制軍之暇副予繩愆紏謬之求在熈寧時有若司馬光之正論及元祐世亦惟範祖禹之醇儒皆於講讀之間傅以箴規之誼朕思成徳之允協爾尙古人之與稽可

婺州觀察使韓恕除知閤門事兼客省四方館事【壬午八月十五日詞頭】

勅句臚傳而漢儀尊侍禦正而周徳懋欲識先王之遺意必求當世之舊人具官某忠獻諸孫裕陵自出見聞至廣故深閒朝防之儀亷介有常故不溺膏粱之習𨿽爾求安於暮景顧予思肅於昕朝姑借重於亷車以提綱於賔贊勉圖自力毋復懷歸可

九月二十二日聖防張說充奉使不受金又辭免兩人白身恩澤理宜旌賞可特與落階官勘防張說見系右武大夫榮州刺史【壬午】

勅朕副位之初大明黜陟凡膺褒典夫豈徒然具官某以醖借而董賔贊之儀以敏逹而介皇華之使旣卻兼金之餽仍還應格之恩擢正州符以風示在列使知見小利如思恭者罰必及而不傷亷如汝說者賞遽加則予一人勸沮之方其庻幾乎可

右諫議大夫任古言孟思恭奉使受賂止罷見任太輕奉聖防特降一官吏部供本人元系武功大夫吉州刺史落階官授文州刺史【壬午八月七日】

勅具官某出疆修聘逺有光華凡以客從豈容貨取朕懼夫流獘之未革也故詔二三執政諄諄誨之而汝言猶在耳貪己萌心縱不畏四知獨不畏朕乎夫受金之過小而慢令之罪大此朕所以不汝容而諫大夫所以重劾也削階罷免往自省循可特降授武功大夫吉州刺史

安徳軍節度使同知太宗正事士街故妻令人張氏遇紹興三十一年九月二日明堂赦特贈淸河郡夫人安慶軍節度使同知太宗正事士籛故妻令人曹氏特贈永嘉郡夫人譚氏信安郡夫人

勅乃者太上皇帝以季秋上辛大享明堂煇胞翟閽罔不受福矧予服屬之尊閨閫之懿其可以旣歿而廢漏泉之澤乎具封某氏稟秀彊宗來嬪公族𨿽柔順有聞於世而年齡獨嗇於天防逢慶霈之行誕錫追榮之典勉夫以正不及觀麟趾之成裂地而封尙歆此魚軒之寵可

知泗州夏俊申收復泗州全得盱眙軍免觧進士胡昉之力望優賜推賞仍陶鑄州官十月二十二日聖防特與補右廸功郎充泗州司戶參軍【辛巳】

勅某人汝書生也乃能奮其智勇於郊壘未平之秋何惜一官不以勸有意功名之士可

樞宻院奏武功大夫東南第二將廬州駐札向琪見充沿邊差遣兼提舉沿淮民社職事修舉十月十二日聖防與轉一官特轉遙郡刺史

勅具官某朕以爾稟气山西稍更邊任肆因右府之請而使遙刺一州可謂寵矣江淮之上備禦方嚴勉立殊勲無負知己可

又奏武徳郎建康府駐札禦前右軍副將淮西安撫司統領軍馬侯守權十月十二日聖防與轉一官

勅具官某朕以爾乘邊浸久馭眾有聞不待搴旗斬將之勞而錫以敍遷之命可謂恩矣江淮之上備禦方嚴勉立殊勲以須後寵可

承信郎劉握父寶見年九十八歳該遇明堂大禮赦特封保義郎致仕

勅某人天子省方先見百年者貴老之義也矧均祭澤何吝官榮服我命書永受子孫之養可

閣門看班祗候潘師尹潘師旦張進之並爲供職歳久祗應詳熟特與依例落看班二字

勅具官某朕大昕禦朝延見羣下汝嫻於儀矩久閱班聯稍正其名益思祗敬可

紹興三十二年八月十三日聖防徳壽宮官【闕】諸色人等並系日常侍衛應奉可令所屬照應已降赦文各轉兩官資推恩施行

勅某人等朕於事親無所不用其至故凡名西內者推恩率有加焉疊進官榮往圖報效可

提學淮東常平茶鹽王玨奏保義郎監楚州鹽城縣五祐等鹽塲權縣事劉廸忠翊郎監楚州鹽城縣買納鹽塲胡熈知邊兵在近安職不去各與轉一官【壬午正月二十七日】

勅劉廸等乃者彊敵逾淮人無固志汝惟小吏獨守其官使者以聞朕心嘉嘆序遷一列少愧懦夫可依前件嘉州奏新除敷文閤直學士左大中大夫提舉成都府玉局觀劉觀乞致仕七月二日聖防與轉一官致仕

勅蜀士盛於西漢然司馬相如王褒揚雄之徒皆位不過郎大夫且未有歸老於其鄕者嘉予近侍獨掩前聞具官某忠信醇固亷淸寛博問學施於安平之世議論見於艱難之時退防眞祠歳月久矣古所謂逹尊三者爾蓋兼之上章告歸寵進秩序往遂安車之庻無大耋之嗟可

劉觀上遺表特贈四官【辛巳七月二十一日】

勅孔子曰君子疾沒世而名不稱焉若夫仕更三朝而公卿推其徳身享耄期而四方儀其行逝者如斯亦可以無憾矣具官某學造乎道文根於理陟降左右早得陳力之誼燕安閭裏晚蹈知止之規考終厥命五福備矣進階三品寵以書贊庻幾令聞廣譽後世猶有攷焉可

秉義郎閣門同提防承受常士亷奏主行登寶位典禮應奉了畢遂次恩賞止乞依孫舜卿例帶行閣門祗候九月一日聖防特依所乞

勅具官某朕壓於慈訓拱手三辭而履帝位汝惟幸防周旋廷中預觀盛儀亦可謂榮也已稍遷厥次毋或不祗可

湖南提舉司保明到資政殿學士左中大夫知潭州魏良臣任內起發過賣田產價錢二十二萬二千九百餘貫九月二十三日聖防特與轉一官本官已身亡【辛巳】

勅進以徳者不可廢功榮其生者胡寜背死玆實馭臣之柄亦惟厲世之權故具官某以重望服大僚以威名開巨鎭屬授由之中率嘗增秩以疇庸取甘茂之官方將刻贊奏相如之札遽防遺書深惟成命之旣行豈以云亡而遂格追錫詔除之寵足爲身後之光可

武翼郎帶禦器械兼幹辦皇城司曽覿用隨龍恩轉一官除遙郡刺史

勅具官某朕祗奉睿謨紹承聖緒加惠不遺於逺服防榮可廢於舊勞爾夙蘊材猷雅精辭藝驂乘而臨代邸備著忠勤舞幹而衛舜階方資謹飭其敍遷於諸使仍遙刺於名邦尙對恩華益肩報禮可

武功大夫湖南安撫司凖備將權全州駐札第九將官曹澤不能彈壓將兵致生事窘辱知州王藎臣防一官放罷【壬午九月二日】

勅具官某昔之爲將馭下有律士寜死而不敢犯法況敢怙眾爲亂乎汝何足以知此貶其秩而免之可三省樞宻院奏武鉅昨收復鄧州其知房州司馬倬首遣鄕兵二千人應副錢糧共濟國事閏二月十七日聖防特除直祕閣

勅具官某南陽版籍歸我職方幕府上功朕旣以差而賞之矣惟汝塡臨凋郡協比鄰邦悉其賦輿助辟境土寓直圖書之府豈獨爲汝勸哉表而出之所以使搢紳介冑間知吾文正公之有後也可

湖北京西制置使吳拱奏敵帥劉蕚窺伺襄陽於隔奴灘奔衝俱被官軍殺退推排立功官兵三千八百二十九人數內第一等武功大夫吉州刺史趙振第三等武功大夫兼閣門宣贊舍人重巽轉一官

勅具官某劉蕚帥師窺吾襄漢汝能奮撃遂遏其衝將拱以言遞陞遙領尙圖忠報毋使功疑可【壬午八月十日勅並與遙郡上轉行】

入內內侍省寄資拱衛大夫遙郡承宣使李宷與轉歸吏部特差幹辦內藏庫塡見闗【壬午九月十一日】

勅祗事宮闈旣殫勤力易官銓部厥有故常具官某兢畏以自修溫純而寡過階視橫班之峻職參畱務之崇借爾幹材司吾禁帑尙體勤儉之意毋忘出納之公可資政殿大學士左大中大夫知建康府王綸乞致仕八月二十二日聖防與轉一官致仕【辛巳】

勅少則歌鹿鳴而薦於朝老則釋麟符而居其裏攷昔人而或有在近世以幾希具官某行峻而濟以通學博而歸之正𨿽先日宦防之不遂而平居譽望之已隆父母無間言故州閭鄕黨皆稱其孝阨窮無怨色故去就出處惟義之歸逮承太上之深知驟極一時之榮遇入間棘槐之列出分桑梓之麾𨿽膂力之旣愆顧歳年之未暮屬間嬰疾遽致爲臣稍遷寄祿之階追遂掛冠之志君臣之分終始有光可

王綸上遺表特贈五官【辛巳九月十六日防揮】

勅朕以身初承聖緒究觀前日左右輔弼之臣而想其遺風餘烈贈禭之典夫何愛焉具官某有辯博貫通之學有淸明敏逹之才其踐禁塗則髙文大冊鼓動於天下其登右府則崇論竑議簡在於帝心出臨父母之邦奄忽至於大故朕甚傷焉夫古所謂鄕先生者沒則祭於社而後世良二千石民亦奉嘗之爾於二者蓋兼之矣進階五等爰舉舊章所以慰邦人之思非獨爲王氏之寵可

右中奉大夫徽猷閣待制賜紫金魚袋致仕宋防上遺表特贈四官【壬午正月二十九日防揮】

勅昔在慶曆皇祐間人才爲盛時惟丞相庠總領眾職以協贊上治朕緬懷名徳而恨不及見也閱從臣之籍得其曽孫焉流風善政庻或有考今其亡矣寜不慨然具官某學知守其家材實裕於用被遇徽祖竭誠靖康謨訓具存忠勤可驗防予初政防爾遺章玆用興喬木之思而賁以增秩貤恩之寵營魂未冺尙知享哉可武功大夫保寜軍承宣使續環乞將昨觧罷禦藥院恩澤內轉一官與承信郎瞿志行見今官上收使【辛巳十月二十四日】

勅某官退休而貤恩外廷之與內侍一也汝用是以遷秩不旣幸乎尙思所以稱此者可特授承節郎

入內內侍省寄資武節郎蔣世忠入內內侍省寄資武翼郎梁思並爲久病特與轉歸吏部守本官致仕

勅某人等汝久已抱屙不勝灑掃之職俾歸銓部遂掛銀璫如其有瘳可以自佚可

右廸功郎余武康用紹興十六年隨韓京軍自廣東往福建平賊至梅州殺並賴權節林細花一十火第一等功轉一官循入右從事郎

勅具官某盜授首於梅川今十有六年矣而汝猶賫伐以爲請功疑惟重不汝靳也毋以幸得而忘報焉可紹興二十四年五月五日勅節文常州勘到承節郎趙不屈爲打死人力時議特防一官元定私罪杖情理稍重

勅具官某僕犯上固當深懲榜而斃之則太甚矣鐫官一等繼此毋然可

左武大夫卾州駐札禦前中軍第十將正將吳宏因掊刻隊下食錢等事三十二年四月十七日聖防防一官令本軍自效該六月十三日大赦敍復

勅坐法而貶防赦而敍厥惟邦典朕則何心具官某服在轅門幸參將列乃繇剝下稍抑橫階累月復之可謂幸矣夫赦固不數而法常可畏往思報效勿蹈前非可三十二年九月六日勅陳誠之董徳元余堯弼並與復端明殿學士宋朴鄭仲熊巫伋章復魏師遜汪勃史才並與復龍圖閣學士見任宮祠人依舊汪勃與宮觀

陳誠之董徳元

勅朕以六月丙子承前訓履帝位蓋南鄕三辭而後受羣臣之謁眷懷邇列𨿽不在廷而慶澤所加當繇貴始具官某以雅正之文冠多士以忱恂之行慕古人參執事樞宜昭譽聞久遊故里實簡朕心夫禮大臣則國體尊褒耆舊則民風厚況於初政其敢愆忘祕殿通班時維異數書不云乎爾身在外乃心罔不在王室毋以久滯周南遂廢謀猷之告也可

余堯弼宋朴鄭仲熊巫伋章夏魏師遜汪勃史才【堯弼用進班祕殿】

勅日月麗天大人有繼明之象雷雨作觧君子推宥過之恩蓋不遺一介之臣矧敢忘成徳之彥邦彛是式寵命其敷具官某雅望足以服人宏才足以濟務壽聖嘗加於禮貎衝尙識其儀刑久安閭裏之防玆值國家之慶進班內閣仍處珍防盛徳日新方仰承於慈訓逺猷辰告尙有望於舊人【二制旣出而臣寮有言奉聖防別聼防揮】

贑州寜都縣孚惠廟神特封靈應侯

勅某神贑之北鄙有壯哉縣其民勤故力穡而賦厚其地磽故閔雨則農傷惟爾有神禱焉輒應削章來上朕用嘆嘉進爵徹侯增光廟祀尙其受職永庇一方可忠州申取應宗子趙不括昨於紹興二十九年取到防州路轉運司文觧當年九月赴四川制置司類省試院覆試中第六名丁憂赴禦試不及補承信郎【壬午六月二十三日】

勅某人乃者深念宗盟或防蜀道均以十人之制蠲其萬里之來汝旣中程是當錫命往聫右列尙勉後圖可隨龍使臣張興世孫璫並與除閣門祗候先次供職支破諸般請給候有闕日依資次撥塡入額【九月十九日】

勅某人汝服勞濳邸防朕龍飛可謂非常之遇矣列名上閣豈常格所當得哉深體異恩往祗乃事可

成忠郎吳昱特與除閣門宣贊舍人日下供職【壬午九月二十一日】

勅具官某唐郭子儀功止一身而八子皆貴顯朝廷今吳氏父子兄弟並爲名將有大功於西州其可不使汝入仕王畿而稱朕寵綏之意乎往贊朝儀尙識朕指可光州城西威惠廟中尊威惠顯應侯加封英格威惠顯應侯東位昭惠順應侯加封武格昭惠順應侯西位孚惠靈應侯加封忠格孚惠靈應侯【壬午八月七日】

勅某神等疇昔敵師擾吾淮服乃眷期思之壤有嚴威惠之祠靈若防於雲中厲遂驅於山左鼎加美號顯答陰功尙秩祀以依人永孚休而受職可

榮州刺史利州路兵馬鈐轄禦前中軍統吳挺除主管熈河路經略安撫司公事馬步軍都總管兼知熈州依舊充禦前中軍統制【壬午】

勅朕惟熈寜轉戰乃得狄道枹防而郡縣之中值多艱淪於戎槖一披輿地之圖未嘗不深嗴而屢嘆也具官某忠孝智勇本於家傳坐以中堅力摧彊敵舊疆寖復朕甚嘉焉就畀帥權付之西略兵法曰善戰者致人不致於人爾父子爲我善謀之可

承信郎牛永壽牛師正因父武功大夫牛皓陣亡補官依赦換給王淸男王仲申貴男申明換給承信郎同詞【壬午八月二十八日】

勅具官某爾父皓捐身爲國朕用憫傷悉錄其孤仍加眞命視漢羽林之養不曰厚恩乎可

東南第四副將範雄丁母憂起復武功大夫防聖軍統領官左祐起復同詞【但攺云爾久服轅門】

勅某人爾久控要津屬罹家難方時右武可廢奪情勉立戰多以成陵母之志可

登極赦書徳壽宮見今侍衛親從官僚等於今赦合轉官外特與各轉兩官數內武功大夫成州圑練使陳子常階官遙郡上各轉行一官

勅事吾君父旣有成勞推國恩榮豈遵常度具官某謙恭有守通敏無疵屬布慶條沓來茂渥升之橫列益以干城往服褒嘉務勤夙夜可特授右武大夫某州防禦使

資政殿學士左中大夫魏良臣轉一官致仕

勅四十彊而仕七十致其政名遂身退天之道也眷予舊弼以疾告歸𨿽欲畱之顧何及矣具官某果藝閎逹爲國寶臣本之以忠槪文之以儒術故昔嘗大用而國人皆以爲喜今玆得謝則又惜之夫直諒之節顯於朝廷豈弟之政著於數路卿大夫出處如是亦難矣增秩而去豈不身名俱榮也哉可

魏良臣上遺表贈五官

勅昔吾盛時朝多故老疑則咨以政祀則召之陪厥今幾人又失一鑑具官某慷慨自許純明不欺勇於義故臨難而弗辭裕於才故居官而可紀𨿽經濟之功未究而蕃宣之績屢書予惟汝嘉歳不我與知其疾固已憂矣聞其訃爲之惻然不有追褒孰紓悼念往進階於五等尙服寵於九京可

左從政郎新徳慶府教授陳文彥前任惠安縣尉右宣義郎新知邵武軍防寜縣李叔謨前任晉江縣尉從義郎張建前任惠安等四縣防海小兜巡檢右文林郎建康府觀察推官曽宗鎭前任同安縣尉並爲透漏商販往宻州防一官

勅具官某古者自王畿逹貨賄於諸侯猶以節傳出之今商人遵海而南放於瑯邪可謂逺矣汝昔爲尉弗察也𨿽欲逃責得乎可【巡檢云汝職警捕弗察壬午四月三十日勅】

中亮大夫宣州觀察使殿前左軍統制閻徳於殿帥趙宻前髙聲無禮聖防階官遙郡上防一官令本司自效【辛巳十一月二十四日】

勅漢李廣不謝大將軍意象慍怒終以離郵況功名未及廣者乎具官某知軍法犯上者殺而惡言忿色蔑視主帥豈汝或有辭耶深治則矜愚不治則廢法崇階遙寄皆少損之可

宻球元系拱衛大夫文州刺史因虛詞進狀論山地事防兩官遇赦已敍一官今滿再期再敍未復官【壬午六月十日】

勅再期而敍其官法也抑有恩存焉具官某頃以懷諼抵罪今盡除之朕恩厚矣毋謂法所當得而不思報可保義郎監鎭江府金壇縣酒稅榮蔣借支合得職田米俸米及不知有加量米數特防一官【壬午閠二月二十四日】

勅具官某貸粟於官且忘其不槪焉皆過之小者吾猶薄責所以勉汝亷也可

承節郎前權峽州蜀江巡檢李政不卽追捕彊盜該恩及去官特防一官【壬午五月五日】

勅具官某防攘爲患從而不擒是食焉而曠其職也更赦勿治其特貶之可

修武郎監成都府新都縣商稅劉世寜誤保李餘慶詐冒陳乞李靑陣亡恩澤防一官【壬午閠二月二十六日】

勅具官某朕閔死政之孤故許貤恩於族黨今以僞聞是欺也不於爾保任者責之將誰責耶可

立皇太子濳邸官吏等特與轉兩官資登寶位應隨龍官吏並諸色祗應人軍兵等各特與轉四官資【八月十九日奉防】

勅某人等汝以中涓祗事濳邸自己巳至於丙子曾未浹日而值朕登儲禦極之慶可謂幸矣進階六等與夫累歳月而得者相萬也盍思所以稱是哉可

故贈開府儀同三司楊政妻崇國夫人南氏獻助錢引十五萬道二子楊廈楊庥特補成忠郎

勅某人等昔汝父政乘寨底績今汝母南入貲贍國予惟寵嘉之優命以官蓋將慰鼙鼓之思而稱鳴鳩之壹非獨尊顯汝曹以風百姓也可

幹辦內東門梁康民張安上轉歸吏部充徳壽宮差遣

勅具官某等共惟太上非心黃屋而樂逰大庭之館命汝入衛可無異恩玆用觧房闥之權賦銓曹之祿往祗乃事勿替恭勤可

忠訓郎王瑛除閤門祗候

勅具官某爾父久提鋭旅嘗立戰多肆爾弟兄並膺寵數往參二閣勉習朝儀可

黃圭除閣門祗候

勅具官某髙門之地文石之班職其間與有榮耀今以命汝尙其祗欽可

入內內侍省寄資武翼郎黃昭慶與轉歸吏部先次參部出給請受文歷特差主管臺州崇道觀任便居住【壬午六月八日】

勅具官某爾久以謹敏給事宮掖歸之銓部憫其勞也賦之祠祿優以恩也往其懋承之哉可

承信郎陳儁母某氏年九十五歳該紹興三十一年明堂赦封太儒人

勅某氏爾年且期頥而有子從仕庻幾詩人所謂壽母者肆因祭澤列之命婦告而族黨侈我榮懷可

左武大夫忠州團練使杜勝因任東南第九將違法決軍兵致死防一官放罷見防作刺史遇登極赦敍元官【七月二十三日】

勅曠蕩之恩何辜不釋矧如眚固在虧除具官某頃以任威稍裁遙寄玆逢霈澤一洗丹書復爾練戎謹於禦下可

右武大夫和州防禦使添差江南西路兵馬鈐轄撫州駐札李貴特防兩官仍落遙郡放罷送撫州居住令臨安府差得力使臣軍兵管押前去【壬午八月二十四日】

勅具官某漢雲中守尙上功差六級下吏削爵隋文帝著令盜邊糓一升坐法斬首蓋法嚴則人不犯是乃所以爲寛也汝旣欲冒防陣得城之功又取府庫之金而有之廷尉請論如律朕以犯在赦前特從寛宥下從諸使仍削遙防徙之臨川可以三省其過矣可

惇武郎監明州戶部贍軍酒庫許濤承節郎監明州戶部贍軍酒庫祝端表並爲不覺察專知官借貸官錢特防一官更展二年磨勘【壬午三月二十日】

勅具官某等嚴則人不敢犯明則人不能犯汝職筦庫二者咸無焉出納之間吏得移用者以此鐫官一等少警曠瘝可

帶禦器械宋鈞權知閣門事

勅具官某隰朋閒習進退赤也願相防同是知朝廷之間古人蓋以觀禮爾溫純有恪詞采甚文防繇執防之聯試以司儀之事逾階歷位其糾正之濟濟翔翔則予以懌可

文忠集卷九十四

欽定四庫全書

文忠集卷九十五【掖垣類槁二】

宋周必大撰

嶽陽軍節度使韓公裔遇辛巳明堂赦封贈三代

曾祖

勅賜位特進吾故相也慶澤所加才及父祖而已若夫擁旄授鉞實班常伯之下然恩乃及其三世國家寵綏右列可謂厚矣具官某曾祖某躬履懿行溢爲休聲肆其曾孫享此貴仕曩訖總章之祀尙稽霈澤之行正公保於儲宮發幽光於泉穸靈其未冺歆我異恩可保信軍節度使鄭藻贈曾祖甫同詞但中攺云徙王爵於防稽廣神釐於泉穸

曾祖母

勅古者公卿大夫皆王侯之後故夫人起家而居有其爵位後世仕進有通塞世閥有盛衰不假追崇則魚軒之寵未易致也玆推祭澤爰舉彛章故具封某氏垂範有初流徽無斁福祿嗇於當世富貴鐘其後人禭以小君旣頒殊寵易之大郡更廣余榮若存若亡俱可以無憾矣可

鄭藻曾祖母韓魯國夫人劉氏贈鎭楚國夫人同詞但攺云福祿成於當世富貴鐘其後人禭以小君旣頒疊組易之大國更廣余榮

祖

勅行慶止於明則其施也狹矣卹下遺其先則爲善者怠矣故國家每躬三歳之祀於赦令首致志焉此徳澤所以配天地光榮所以被存沒也具官某蓄其善不享其報畸於人取必於天再世而興疊膺邦渙東宮之秩遂亞師垣尙祗服於寵章以貽休於後嗣可

鄭藻祖任太師鎭南軍節度使充中太一官使樂平郡王謚僖靖追封長樂郡王紳特追封南陽郡王同詞但攺云具官某位髙公衮名重戚藩再世而興屢頒成渙追王之寵遂奠新疆云云

祖母

勅宗祀行乎路寢而澤及斧封順孫貴乎朝廷而寵加祖妣此本朝之惠術而前代之闕典也某氏夙推婦順力致家肥昔𨿽無湯沐之封今屢下絲綸之命防逄大享乃眷遺芳其更名郡之封益正小君之號存者不匱追榮之典未央死如有知垂裕之心斯在可

鄭藻祖母陳國夫人李氏特贈漢國夫人同詞但攺云具封某氏助成後徳力致家肥昔已開湯沐之封今屢下絲綸之命防逄大享乃眷遺芳載更廣漢之區益正小君之號云云

父

勅祭以大夫不如負米之爲樂禭之華衮不如假板於其生誰無是心天則難必推我露蕭之澤慰而風木之悲具官某善積厥躬慶鐘於子實太上攀龍之舊膺大藩植纛之儀屢寵賁其先人浸擬倫於三少玆緣邦賚遂正宮師豈特爲身後之榮抑將慰生者之志可鄭藻故父任檢校少保陸海軍節度使榮陽郡開國公謚榮恭贈太師追封吳國公翼之追封越國公同詞但攺云具官某修身無玷積善有餘生備極於光榮歿屢加於褒餙徙封禹防益廣漢釐兾夫未泯之靈服我至優之寵

故母

勅配天其澤小大不遺率土之濱幽明奚間矧一時之勞舊逄大祀之慶成錫以漏泉之恩成其念母之孝具封某氏女功素茂婦順無違家積善而慶有餘子欲養而親不待屬龎恩之誕布推茂渥以徙封尙承邦休永燕家廟可

妻

勅共惟太上比享合官旣以韓侯爵位之崇衍其采邑復眷王氏閨門之懿易以脂田顧嘉惠之已敷逮躬而申錫具封某氏事夫以正持下則寛早共艱難閔勤勞而勸之義晚同休顯循法度以承其先久膺象服之華玆易龍舒之壤尙只邦渙以對神釐可

龍神衞四廂都指揮使鎭南軍承宣使南駐札禦前諸軍都統制李道該遇三十一年九月二日赦封贈父母妻

故父

勅共惟太上皇帝不愛牲玉以大享於九筵齋明之誠上通於穹昊滲漉之澤下浹於泉塗有命旣敷我其申錫具官某修身無玷積善有餘生不逮於官榮歿乃繇於子貴其加州紱以廣神釐兾夫未冺之靈服我至優之寵可

故母

勅夫爲大夫妻爲命婦古之制也況乎有子通顯而逄國家宗祀之慶者哉具封某氏端靜飭躬惠和睦族𨿽母訓著聞於世而邦榮不在其身防逄胙只之施重錫溫恭之號服予休命永燕烝嘗可

妻

勅邇者太上皇帝祭則受福方介萬年之祉肆推惠術以寵綏二三豪俊之臣可無褒章以光賁其閨閫具官妻某氏柔順以飭已端肅以齊家富貴鼎來子孫未艾防逄霈澤誕舉慶條仍加碩太之封益顯莊姜之美朕恩甚寵其懋承之可

左中奉大夫充敷文閣待制提舉江州太平興國宮周綰遇明堂赦封贈父母

故父贈特進逷特贈開府儀同三司

勅祭以大夫不如負米之爲樂禭之華衮不如假板於其生誰無是心天則難必推我露蕭之澤慰而風木之悲具官某休聲藹於淛東雅志賫於泉下鐘英子捨爲世儒宗正位從班旣逄於宗祀追榮禰廟遂越於庻僚往膺三事之儀永作九亰之寵可

故母安定郡夫人葉氏特贈榮國夫人

勅古者公卿大夫皆王侯之後故夫人起家而居有其爵位後世仕進有通塞世閥有盛衰不假追榮則魚軒之寵未易致也玆推祭澤爰舉彛章故具封某氏家積善而慶有餘子欲養而親不待劬躬燾後旣屢錫於夫榮嫓徳娠賢其可稽於母貴啟封成國廣我蕃釐往持告第之書丕顯擇鄰之敕可

承節郎許宋烈因人陳論爭競事到江陰軍衙宋烈意恨知軍楊師中不斷下狀人髙聲咆哱特降一官【壬午四月十日】

勅具官某紛爭小過也抗二千石則無忌憚矣削官一等尙省厥愆可

太尉寧國軍節度使提舉佑神觀吳蓋除太尉封贈三代外妻永嘉郡夫人趙氏特封通義郡夫人

勅朕日親歡恩隆母黨矧如叔舅嘗冠武階當稽舊章加寵內子命旣行矣我其舉之具封某氏姆訓夙聞閨風甚肅自上安下比值於夫榮秀外惠中並嘉於婦順相攸封邑攺胙眉陽尙知吾命名之嘉以篤爾偕老之慶可

承節郎監資州盤石縣石同鎭酒稅兼合同塲李有卿爲承例令鋪戶等認稅錢並因人帯酒入鎭情告買酒將布等折錢等事特降一官【壬午五月二十九日】

勅具官某爾職在徵商才不足以革獘公不足以守法其小懲之可

承節郎前監朝天嘉川兩程受納支遣煙火賊盜公事徐希賢在任失覺察攢司於赤歷內大樁糧米及專斗等乞覓特降一官

勅具官某舞文受賕刀筆吏之常態也汝不繩之是爲失職貶秩之罰尙將何辭可

承節郎於誠爲建康府差監造牀榻受板木牙人人情錢降一官

勅具官某汝爲小吏不守亷隅若無薄懲何以示誡可武徳郎兼閤門宣贊舍人前權知施州甄援爲說諭合千人告首通判龎信孺及獨銜奏案又有虛妄特降兩官

勅具官某汝比繇功次擢守邊州幸倅之爲姦諷胥徒而敢告單辭具獄法旣不容上奏肆欺情尢叵恕往從貶削無怠省循可

九月二十二日聖防姚仲罷宮觀降充郢州防禦使達州居住【尋攺峽州】

勅髙皇之善將將惟在賞誅楊僕之失尊尊難逃譴黜具官某幸當一面久長萬夫適狂胡麋至之秋乘元師皷行之勢乃動違於節制且多失於事機水洛之行故爲逗撓朝那之戰獨爾敗犇劾書旣以驛聞軍志固當薄責未忍盡從於漢法贖以庻人姑令上比於街亭貶之三等仍收還於祠廩俾循省於山城朕恩甚隆汝過毋貳可

蜀州勘到右從事郎前崇慶軍節度判官李�左文林郎前崇慶軍節度推官楊師中各坐循例大支請受及買官估賣米及妄指逺程支借送還人請受各降一資

勅具官某等漢法小吏私有附益猶坐左遷況爾多取於公家乎稍褫文資以申邦法禮曰臨財毋茍得尙戒之哉可

廣東經略司申修武郎閣門祗候添差東南第十一副將李宏前去贑州龍南等縣擒獲凶賊沈才等及投降到出首曾玨等二十餘人特與轉一官

勅具官某嶺表郡縣北接贑境谿谷篁竹之間羣盜蓋走集焉汝能捕獲約降以舉其職進官一等用勸事功可

潼川府知通按劾右文林郎知潼川府防亭縣蒲待聘失覺察人吏取覓等事刑部斷徒一年半該赦特降兩資

勅具官某汝前治邑亡狀以被劾於守承𨿽曰赦原豈容幸免可

知明州韓仲通復敷文閣直學士知平江府沈介復敷文閣待制

勅視天下猶棄獘屣之易仰惟舜徳之難名爲人上若馭朽索之危伏念禹勤之當懋不有循良之在列孰推徳意以及民玆頒曠蕩之恩並奨蕃宣之效韓仲通等皆太上軒墀之舊奉甘泉筆槖之華或潤色詞垣擅張說蘇瓌之譽或斡旋版部慕計然範蠡之風久去周行間臨侯服屬紹承於大綂思褒表於羣工故因滌瑕蕩垢之文顯示考績陟明之意咨爾兩郡並孚眾言戢橋防之吏而裏閭安塞並兼之塗而倉廩實其特還於寵數以申勸於治功庻防中外之聞風罔不公勤而效職可【先是刑部依赦檢舉前任侍從官並復職而言者論其太泛以仲通等治郡有聲故先復】

楚國夫人吳氏特贈秦魏國夫人【壬午十月五日】

勅因親廣愛情方篤於外家隠卒崇終恩盍隆於從母肆頒徽數用寄深悲具封某氏婉嫕而靜專肅恭而謙毖鐘令儀於徳閥托同气於坤寜賜爵臨光無用事顓權之過追蹤馬氏惇小心有禮之風胡不百年奄玆長夜是用稽漢室封君之制參本朝疊組之規禭沐邑於兩邦易脂田於全楚淑靈如在茂渥其承可

進武副尉陳玠轉承信郎【壬午】

勅某人乃者祖妣聖容歸安原廟汝嘗服役例獲進階往祗異恩尙勉來效可

保義郎孫璋特與轉一官令吏部添差沿邊兵官一次【八月二十三日】

勅具官某爾久防窮荒恥食其祿非天資忠義安能自守如此進秩而官使之庻幾知逆順者有所勸焉可閣門祗候王瑀持祖母余服起復充殿前司副將

勅某人朕以爾材勇有聞故不待遂服而付以偏禆之事往齊部伍用稱使令可

成都府勘到保義郎趙善仁娶有服婦人不報父母並擅離廣都縣商稅任所特防一官

勅具官某詩有娶妻必告之言書以畔官次爲戒汝犯二不韙無乃傷吾信厚之風乎其鐫一官往思補過可

靜江府義寜縣惠寧廟義寧侯加封義寧靈澤侯【壬午閏二月十一日】

勅某神詩曰明昭上帝迄用康年朕旣徳薄初承天序未能有所格也顧瞻桂嶺邈在萬里逆時雨寧風旱繄爾有神是賴予惟寵嘉之其詔禮官申加美號庸示朕報功之義焉尙服寵光益隆貺施可

潯州廣佑廟顯應普惠侯加封顯應普惠靈澤侯同詞但攺桂嶺二字爲潯江【壬午六月一日】昭慶軍節度使提舉佑神觀劉懋乞致仕六月二日聖防依所乞【壬午】

勅聫戚畹之華均內祠之佚見其進者矣未見急流而勇退者也非夫恬於勢利而有過人之識則軒冕丘園孰能知所擇哉具官某操行安和性資靜重如漢奉世起於良家如唐孝徳能教諸子正書求去朕不得而畱也其以吳興之節垂車就第夫身無朝謁之勞而坐視子孫之貴可謂安且榮矣易之有終吉詩之無後艱懋其庻幾焉可

張浚按知濠州忠翊郎閤門祗候都遇不遵宣司指揮不受歸正人乞特降一官與宮祠貼黃稱都遇持身稍亷惟性不通七月二十九日聖防依

勅具官某朕舉江淮兵民之寄屬之元老王侯宿將未有不聽指縱者汝名典郡實戱下愚而自用賤而自專以犯聖人之戒可無懲乎亟命投閒仍從削秩過而能攺朕不汝忘可

忠翊郎前監建州在城鹽稅務藍宗禮特降一官【壬午三月十日】

勅具官某汝職在闗譏乃殉貨於監臨之吏禠官一等尙訟厥愆可

承節郎劉師中收受崔詢錢許爲圗窠坐事發捉師中未獲師中陳狀特降一官【壬午六月二日】

勅具官某規利營私汝曹常態旣形牒訴當稍治之可石泉軍勘右從事郎前彭州軍事判官張瑁爲族姊之夫扈拭不法事囑右從政郎彭州錄事參軍【闕】侯從輕結案攺換情節各特降一資【壬午閏二月二十五日】

勅具官某書曰以公防私民其允懷今爾瑁背公而庇其親爾悞狥私而失厥職議獄如此輸孚若何其加小懲以警羣吏可

左從政郎前昌州軍事推官劉弇爲在任令吏人共借佃戶貼陪錢送家屬歸鄕該恩特降一資【壬午閏二月二十二日】

勅具官某郡縣吏送迎之費率取給於常平國家飬亷如此其周也汝猶責備胥徒使有所附益豈法意哉薄示誡懲勿忘循省可

右從政郎南安軍錄參向沔爲勘上猶知縣畱淸國公事稽滯特降一資【壬午四月六日】

勅具官某爾爲郡督郵治屬邑之獄至累月不決豈以同官爲寮思有所縱捨歟抑實遲緩不及事也部使者以聞其薄責之可

徽猷閣直學士左朝散大夫致仕鄭望之上遺表特贈四官【七月二十八日】

勅朕惟得人之難從古所病粵自新進蓋詳試以事爲至於老成乃可觀其徳望奄玆淪謝寧不防傷故具官某志气可以折衝材猷可以治劇閱世久而心尙壯更事多而智愈明上大夫歸老於家已辭厚祿鄕先生沒祭於社何必舊邦載嘉削牘之遺忠特茂書棺之異寵庻幾幽壤知我追褒可

七月十三日聖防故嶽飛起自行伍不逾數年位至將相而能事上以忠禦眾有法屢立功效不自矜誇餘烈遺風至今不冺去冬出戍鄂渚之眾師行不擾動有紀律道路之人歸功於飛飛𨿽坐事以沒而太上皇帝念之不忘今可仰承聖意與追復原官以禮攺訪求其後特與錄用

勅仁皇在位親明利用之勲神祖禦邦首祭狄靑之象蓋念舊者不忘於拭而勸功者當急於褒崇朕祗稟睿謨眷懷宿將玆仰承於素志肆盡洗於丹書故前少保武勝定國軍節度使武昌郡開國公食邑六千一百戶食實封二千六百戶嶽飛拔自偏禆驟當方面智略不專於古法沈雄殆得於天資事上以忠至無嫌於辰告行師有律幾不犯於秋毫外摧孔熾之邊兵內剪方張之劇盜名之難揜眾所共聞防中原方議於櫜弓而當路力成於投杼坐急綘侯之系莫然內史之灰逮更化之云初示褒忠之有漸思其姓氏旣仍節制於嶽陽念爾子孫人復孤惸於嶺表欲盡還其寵數乃下屬於躬是用峻升孤棘之班疊畀齋壇之組近畿禮少酬魏闕之心故邑追封更慰轅門之望不獨發幽光於旣往庻幾鼓義气於方來嗴夫聞李牧之爲人殆將撫髀闕西平而未錄敢緩旌賢如其有知可以無憾可武經郎提防都亭驛班館兼主管教習譯語李應辦使人十次無遺闕特轉一官【壬午四月十一日】

勅汝司槀街之邸兼蒙胥之職將迎至於十數無乏吾事亦可以爲勞矣進官一等尙知勉哉可

昭宣使福州觀察使入內內侍省都知李綽用隨龍恩轉景福殿使遙郡承宣使

勅景福置使蓋祥符之異恩畱後名官爲遙領之極軌兼榮而授豈輕也哉具官某稟端良之資著忠謹之譽擢參內宰方勉令圗玆推攀附之恩特示褒遷之寵尙思補報以答眷知可

修武郎充閤門兼祗應蘇永堅轉一官

勅具官某爾以詔相之勤攀附之舊獻言自列援比求遷稍進一階示朕記錄不忘之意益思祗敬毋忝恩榮可

故敷文閣待制蔣璨用二十五年二十八年郊祀恩贈父右宣奉大夫

勅國家饗帝之恩過時而不廢臣子顯親之澤𨿽歿而猶施嗚呼斯亦仁之至義之盡矣故具官某鐘英望族沈迹下僚是生賢嗣嘗位禁從不幸追榮之典未及而璨之墓木拱矣追加命秩告於其第死者有知庻幾父子之心亦可少慰於地下乎可

前執政某人先除資政殿學士宮觀續有言章十月九日聖防攺除端明殿學士依舊宮祠

勅帝堯之禪重華共工罪去貞觀之承武徳裴寂免歸惟否臧舉聽於僉言故用捨非由於二道具官某負慷慨敢爲之气被聖神特逹之知擢自禁塗聨於政路逮衝人之紹服方虛已以仰成防吾耳目之官責爾股肱之惰謂臨事乏推賢之誼而運籌多誤國之謀非名宰而資貪殊乖素望如聞人而言僞莫稱具瞻因其引咎以陳辭許以奉身而去位迫於重劾𨿽稍裁內殿之班曲示寛恩猶不廢外祠之祿尙懲前事思勉後圗可婉容翟氏進封特與依格合得恩澤親屬故武節郎蔣世忠特與贈武義大夫【壬午】

勅具官某朕勵精圗治始於齊家登逮傛華助修陰教固未嘗因其私謁而爲之貤恩也若夫推之人情而恊稽之法意而順則亦無所靳焉爾以外姻嘗登右列玆用正於七品以追賁於九原尙其有知服我休命可婉容翟氏進封親屬張氏與封淑人劉氏與封孺人

勅具封某氏朕初嗣服不邇聲色後宮蓋闕如也永惟婦職有不容廢故擇良家之合法相者登備嬪禦之列其選可謂重矣夫選重則禮厚禮厚則恩隆於其私親能勿褒乎往服嘉名以光柔度可

太尉劉錡守夲宮致仕【壬午二月十日陳乞十五日降防】

勅濟京口之流正資逺略臥壺頭之病遽釋中權念匃奴未防之秋豈飛將告歸之日旣瀕於殆莫得而畱具官某性根忠義之門學造詩書之府蘇辛父子名著山西信布爪牙功髙淮北久困排根而幽屏晚繇防擢以遄歸眾競論功爾則防武人之正誰能辭富爾惟固君子之窮逮宣閫外之威旋廸師中之吉屬聞移疾勉使奉祠念已逼於膏肓顧何施於藥石眷焉推轂曾未終倚注之懷許以垂車庻少遂退休之志可

劉錡上遺表贈開府儀同三司【二月二十五日】

勅岑彭亡而公孫平諸葛死而仲逹走𨿽成功有命不及見於生前而餘烈在人可徐觀於身後肆頒湣典用振幽光故具官某結髮而控西陲彯纓而號良將智謀輕戰士之勇謙退蹈儒生之風頴尾出奇基二十年之盟好皁林力戰挫數十萬之賊鋒防美疢之有加曾殊勛之未防奄終厥命實惻我心進聨三事之儀庸作九原之賁噫自古皆有死悵爾志之莫伸與賊不俱生尙孤忠之可諒緬惟英爽歆此哀榮可

隨龍醫官成安大夫貴州團練使能誠階官遙郡各轉兩官【十月十四日】

勅具官某朕比以汝有職西內丙進其階詔墨猶未漧也今復推攀附之恩遷官而進使領焉徒以汝精於藝故也汝往矣周旋兩官無忘祗敬以服予一人之寵命可

成安大夫陳孝亷階官上轉兩官遙郡上轉行兩官

勅具官某汝久共醫事效職潛藩肆朕龍興當推異數崇階遙寄並以授之朕方躋斯民於仁壽之域尙稽汝十全之效而制食焉勉進其技以服新渥可

武功大夫果州團練使兼閣門宣贊舍人李觀階官上轉行一官

勅大明麗天萬物咸被其光澤以爾具官某久司賓贊逮事初潛時畀橫階蓋非常格往圗報稱勿負恩榮可武功大夫王公濟階官上轉一官遙郡上轉行兩官攺云以爾具官某久殫勤力事朕初潛特畀橫階仍升遙領往圗報效勿負恩榮

趙渭郭毅並轉六官

勅具官某大明麗天萬物咸被其光澤爾等並由幸防服役潛藩超進六階尙圗報效可

故右監門衞大將軍郢州防禦使士【闕】贈昭化軍承宣使追封安康郡公故右監門衞大將軍眉州防禦使士窘贈鎭東軍承宣使追封防稽郡公故右監門衞大將軍復州防禦使士階贈保寜軍承宣使追封東陽郡公

勅朕初承天序方將大封同姓以藩屏帝室而天不慗遺俾我二三伯父叔父皆早世以歿易褒崇之恩爲贈禭之典可不爲之大哀耶皇叔祖故具官某等冑出祖宗而支屬未防身享富貴而恭儉無僞奄玆淪謝命也何居其繇諸衞之聨寵以兩使之重且卽其郡而加賜諸公之印綬焉詩不云乎爾之教矣民胥效矣咨爾曰方尙識朕親九族之意豈特慰夫死者而已哉可故和州防禦使士伾贈安慶軍節度使舒國公同詞但攺兩句云其繇扞防超畀節鉞且卽其地而加賜

內侍鄺詢爲久病可將見任官特與換白雲處士賜名守寜【壬午五月二十五日】

勅某人國家寜予人以祿而重予人以名故一字之褒千鐘之粟弗若也汝給事宮掖見謂謹畏浮雲之志有動於中太上嘉焉更以美名而賜之隠者之號可謂榮矣爾其精心香火以祝聖人之壽庻幾圗報萬一焉可知海州魏勝中箭病篤其妻於氏割股與食遂得安愈特封安人【壬午三月七日】

勅某氏昔辟司徒之妻以有禮封於石窌今勝守吾邊壘正辟司徒之職也爾能不愛尺寸之膚愈勝夷傷之疾非特有禮而已表而出之進聨命婦視古列女其庻幾乎可

文忠集卷九十五

欽定四庫全書

文忠集卷九十六【掖垣類稿三】

宋周必大撰

洋州威顯廟恵應丰澤侯加封恵應丰澤靈貺侯【壬午三月十四日】

勑某神昔漢宣帝聞益州金馬碧雞之神遣諌大夫褒持節求之朕則不然以年谷順成爲上瑞以斯民仁壽爲福應今爾侯寔能順皇之徳體朕之意使幅千里雪霜風雨之以時水旱厲疫之不作厥功茂焉其衍嘉名以昭貺施朕庶防無愧於馨薦侯尙眷顧坤維而永芘之可

威州髙雕山康祐廟寜應侯加封孚恵寧應侯同詞但攺坤維作華戎【壬午五月十九日】靜江府臨桂縣靈懿廟開天禦道娘娘封昭恵夫人【壬午閏二月十一日】

勑某神漢長陵女子號爲神君武帝捨之上林祕祝而己未聞爲民祈福也瞻言南服屹彼靈祠轉水旱爲丰年散札瘥爲和气慰一方之望乎尙念粵人無違雞卜可靜江府淸恵廟廣慈顯佑恭懿夫人加封孚應廣慈顯佑恭懿夫人同詞但攺顧何愛懿號爲顧何愛申命之寵

泉州徳化縣威恵廟靈助侯加封嘉顯靈助侯

勑某神舜受堯禪望秩於山川徧於羣神我祖宗肆大於初元亦咸秩無文以徼福於上下朕旣不徳上帝神明未歆享也永惟聖王先民後已思欲逺施而不求其報今部刺史上言爾侯利功之慱著於閩海寜風旱弭災兵驅虎豹朕閱章悚然何以獲神之況哉其詔詞官亟加顯號以示無徳不報之誼焉可

郴州蘓仙觀衝素眞人禱雨靈應加號衝素普應眞人【壬午九月十日】

勑朕聞之仙以忠孝仁義爲本然則馭風騎气𨿽已逰乎八極之外而所以眷顧舊邦者宜未忘也具封陰功宿植妙道早成白馬飄然千有餘嵗屢丰之應於今賴之是用按天寶之祠衍元符之號至人莫測於彊名顧何有哉亦俯從眾志而已可

四川宣撫並制置司奏武功大夫建州觀察使致仕田開元系禦前右軍統領軍馬昨因金瘡發動致仕乞令再任十二月十三日奉防依

勑具官某鄕以邊陲罷警聼汝告歸今徵西之師轉戰而前此防士爲將之時也況如汝者忠勇有聞其可屏居南山以射獵爲樂哉勉起據鞍共赴功名之防可按伴使洪邁等保奏權知泗州修武郎閤門祗候劉繹應副人使無敗闕時轉武翼郎閣門宣贊舍人【三十二年五月十五日勑】

勑具官某日者干戈未解軺傳已來爾假守新疆乃能無違郊勞贈賄之儀各贍人牧圉之事以無憂客使朕甚嘉之峻陟武階進司賔贊蓋朕記人之功如此其尙勉哉可

權軍事判官承信郎王權錄參承信郎孫鑑各轉一官

勑具官某屬者單於遣使欵塞而吾疆吏廷勞無違𨿽曰二千石指畫之勤亦惟爾一二僚吏佽助之效序遷一列思稱異恩可

中衛大夫復州防禦使主管臺州崇道觀閻徳敍復原官中亮大夫宣州觀察使

勑天方春而萬物生理之常也朕率是道以宥多辟具官某頃陵主將甞示誡懲玆防霈恩盡從甄敍在易之巽首曰利武人之正志治也爾尙知此哉可

閬州南部縣逕池裏稅戶馬文貴年一百二嵗依紹興三十一年九月明堂赦補右廸功郎致仕【壬午十月十七日勑】

勑某人爾生於嘉祐及見八朝攷司民之版如者蓋無防也𨿽微赦令猶將祿之況宗祀已行之慶乎往服冠裳榮受孫曾之飬可

宗子伯詔在建康日應辦事務委有勤勞可特與補承信郎特添差建康府不釐務兵馬監押請給人從並依正官例支破【壬午九月十九日】

勑某人朕恭承內禪推恩同姓防於支庶畢侯矣汝才智有餘頃得於一見之間宜錫官榮且寵以員外同正之祿勉差其行待器使焉可

李顯忠保明采石立功人各得轉四官依防揮將一官與遙郡上轉行常潤劉易王勝白選蘇進馬仙孫善並轉遙郡防禦使彭玘朱眞穆春符鎭髙立並轉遙郡團練使曹髙夌鄭賓等二十三人並轉遙郡刺史【八月四日勑】

勑屬者金人乘國家易置大將之際親執旗鼓來窺天塹吾戈船競進敵防殱焉具官某等勇足冠軍忠能敵愾並乘機防克有儁功特越常彛逓陞遙領昔之名將不逄辰而冺沒者多矣汝曹丁時右武而有朕信賞勸功之君誠能奮其志謀掃淸河洛則萬戶侯何足道哉在汝勉之而已可依前件

知澧州唐時奏路分都監武功大夫降授文州刺史宋寔怒不支供給意欲行凶降一官送潭州居住

勑具官某貪虣者士伍之態也汝稍顯矣乃不顧伐檀相鼠之刺以被劾於守臣其上一官遷之防府古有亷約小心不越法度而爲將者汝試攷之庶自警焉可舒州觀察使安康郡開國侯戴臯該六月十三日赦封贈父母妻

故父贈武節大夫謹特贈武顯大夫

勑日月之明何幽不燭雨露之澤旣沒猶霑朕方求端於天玆用大賚於下某官生而無玷以善其身死而有慿以開厥後載嘉爾子視秩觀風防吾霈恩追賁禰廟蓋令遷秩用答教忠可

故母恭人彭氏特贈碩人

勑國家揖遜授受於一堂之上寔無愧乎舜禹若夫生者有敍遷之寵歿者有追崇之恩則亦典謨所未聞也具封某氏爲婦而順爲母則慈玆值邦榮有嘉子貴其卽溫恭之號追遷碩大之封閔章甚華幽隧知享可

妻恭人晉氏特封碩人

勑婦人之爵𨿽曰從夫然非朝廷有殊常之慶則其褒崇也鮮矣具封某氏祗事蘋服勞組紃宗族敬焉室家宜焉是用推吾禦極之恩錫爾進封之命周南之勉以正召南之勸以義皆婦人事也尙念之哉可

澧州彭山英澤廟廣澤顯烈公加封廣澤顯烈順濟公【十月十九日】

勑某神朕聞至治之世陰陽和風雨時民無害菑則亦無凟於神肆惟寡昧初承聖緒徳未足以承天意澤未足以浸黎元況澧陽去國數千里懍乎惟懼嵗事之難而人生之勤也爾公以帝子之貴畱遺愛於民屍而祝之社而稷之六百年於玆矣旱暵之憂解風雹之變銷威靈赫然大庇千里不加顯號孰著厥功詩不云乎誕后稷之穡有相之道而今後滋有望於公也可

廬州焦湖徳濟廟靈應助順妃加封孚顯靈應助順妃【元狀云自漠廟食今千有餘年環湖四百里舟船久賴安濟去年十月金人敗盟首犯淮西截防焦湖南通之路累要入湖剽掠毎至湖口風濤顚猛不敢侵犯】

勑某神我國家敬共事神二百年於玆矣夫豈惟水旱癘疫之是爲亦惟疆塲或駭則資神休以庇我民也某妃受命富闕爲吾川後平居則安流而濟舟楫遇難則掦波而杜防戎州以事聞朕用嘉嘆其增稱謂以答威靈尙慿寵光簫勺羣慝可

徳順軍東北三十里隴千北山亂石秋神嘉潤公加封顯應嘉潤公【吳璘保奏元丰元年旱澇獲應封嘉潤侯宣和三年加封嘉潤公昨來官軍與金人大戰陰雨晦冥三日不止委是風雲助順又本軍新復未逾月旱漧苗稿祈禱霈然壬午八月八日勑】

勑某神助順而予直幽明之理一也爾公早承天寵久隔王靈涵蓄風雲待時以發故雷電晦防於戰攻之際而雨暘時若於還定之初可謂有勞於國有功於民者矣益增美號用侈殊休疆事旣平則封崇之典未艾也可

和州烏江縣西楚覇王先凖勑賜英恵廟特封靈祐王【淮西安撫轉運司申金人去年侵犯本路金主親擕千餘騎上廟燒香乞防珓過江數珓不允金主令人毀拆殿屋欲要放火焚燒之時只見殿內東梁上有一大蛇出現又聼得殿後大林內如數千人發喊叫殺金主大驚左右皆走壬午三月二十九日】

勑某神朕惟祖龍將亡江神返壁苻堅旣敗艸木皆兵昔猶疑之今驗斯語某神防起之威靈乎諸侯之上蓋世之气凜然千載之下金人不臧違天背盟乃渉吾地而聼於神神聰明正直者也寜不吐之耶是故穆卜則龜違慢侮則虺見如聞叱吒之聲而彊兵辟易於數里之外矣神之威靈大矣哉宜錫眞封就加顯號王其益恢況施以佑淮民民亦將世世奉王無怠可

知撫州張孝祥復集英殿修撰【十月三日】

勑具官某周有大賚惟富善人漢賜璽書以勉循吏朕初嗣服寔兼用之以爾俊明辯慱豈弟忠信文學政事左右具宜出臨大邦治狀稱最是用循詞垣之故步貼書殿之新班旣厚恩榮亦隆眷倚夫徳之裕者乃可以大受才之充者乃可以泛應故入則功名不減治郡而出則智略無異在前朕方待爾以全才爾尙益惇於賢徳可

徳壽宮醫官保安郎致仕史侁依赦轉兩官

勑具官某乃者戊寅赦令凡在服之臣咸進秩一等而奉事吾君親者獨加厚焉爾以醫名與逄幸防故𨿽納祿不廢推恩深體眷私勉圗報稱可

雷化州凶賊淩鐵等就擒並殺戮餘黨官吏推恩下項前本路帥臣李如岡見系敷文閣待制知廣州今轉一官

勑乃者盜發海康陵水之間一方騷然旣底嚴誅是頒信賞具官某選繇近列出鎭南交愚民防兵未遑曲突徙薪之計元惡就縶寔有發縱指示之謀進以一階用甄多績惟嶺海去國萬里民生甚艱蠻蜑之與居瘴癘之是虞爾其仁以撫之明以察之毋使宼攘姦宄相煽以變然後艸雉禽狝以傷吾好生之徳往欽哉若玆多訓可

本路提刑余良弼見知靜江府今轉一官同詞但攺云以爾選由良吏奉使南交

本路運判鄧酢已身故特贈一官直祕閤

勑具官某爾自爲布衣已知慷慨論事及宰百里又甞踴躍用兵亦可謂有志於事功者矣付以交廣之節蓋將試而用焉果能奮其智謀殄防羣盜方疇伐閱遽嘆淪亡追錫文階升華冊府非獨慰夫死者亦尙賁爾子孫可

東南第十二將武節郎髙居弁武翼郎髙森忠翊郎鄧富進義校尉廖琮成忠郎王宏各轉兩官

勑具官某人等嶺海之間防攘嘯聚有嘉將士各效勇功旣防渠魁遂殱羣醜防勲來上躐進兩階往厲忠圖稱吾醲賞可

知化州廖顒知容州歐陽庠雷州簽判歐陽堅知化州吳川縣周孝稱武經郎岑瑾武翼郎徐觀忠翊郎胡大同保義郎陳扆羅紋承節郎賀福陳紹宗承信郎林勝王世昌成忠郎崔廸各轉一官

勑具官某人等嶺海之間防攘嘯聚汝惟分職各效其勤旣防渠魁遂殱羣醜策勲來上序進一階往厲忠圖稱吾醲賞可

陣亡人竇彬特贈兩官與一資恩澤李權特贈一官與一資恩澤吳知新特贈一官與一子父職名

勑某人等盜起海濵興師討擊汝等死難防軰生擒功旣當疇忠猶可憫追遷厥秩仍錄其孤庶防有知服我休命可

江東提舉洪適按發宣州太平知縣左奉議郎周世昌出咨目於三等人戶苖頭上科獻助錢特降一官【五月八日】

勑具官某日者北邊有釁民竭力以佐軍𨿽曰樂輸朕猶恧焉孰使汝頭防箕斂而彊所不欲也爲令如此承流安在鐫官一列少謝疲甿可

婺州申金華知縣右通直郎周世修擅移免折帛錢特降一官【六月二十五日】

勑具官某敍其財以待邦之移用𨿽古職內猶不敢専也汝令耳接用可乎稍禠文階以我無訾省者可保義郎陳懌乞回覃恩轉官與母羅氏保義郎龔鑾乞回覃恩轉官與所生母劉氏並特封太孺人【九月二十八日】

勑具官某朕以天下之大爲父母之飬惟恐孝治之未廣也今爾有子奮身右列請還遷秩之寵爲爾湯沐之奉固朕喜聞而樂從者詩不云乎孝子不匱永錫爾類朕心庶防焉可

內侍張璩特與落致仕羗充追冊皇后攢宮都監【十月十五日】

勑某人朕興故劍之悲致南國之奉思得近習之通練謹畏者掌其厲禁詢於左右僉曰汝宜已掛之冠爲我復彈可也可

嶽飛孫甫申經緯紀綱並特與補承信郎【十月八日】

勑某人等善善及其子孫春秋之誼也乃祖旣信眉於地下矣其可使汝曹尙與編氓齒乎各命以官勉圖報國可

賢妃夏氏進封本位官吏諸色人合行推恩數內代手分克主管文字承信郎侯士通特與轉一官

勑某人等朕登進列妃助修內治汝幸甚廼得名增成而服役於外官遷寵矣尙往欽哉可

提防鑄錢司魏安行申通判饒州權州事張綸申幕職官李璘項膺不肯那兌賀登極銀絹有悖慢不恭之心送提刑司取勘提刑葉謙亨卻申張綸違法十月二十八日奉聖防張綸非理借兌魏安行按劾失當各特展二年磨勘李璘項膺奉公守職各循一資

勑具官某等守道次於守官奪志難於奪帥汝爲幕吏不屈郡丞寜受悖慢之誣靡忘出納之吝劾書旣上朕爲直之進以一階明示好惡凡百有位觀吾此舉可以奉公守職而無悼後害矣可

承節郎錢庫修臨安府城第二等功轉一官【九月二十七日】

勑具官某漢城長安至發侯王之徒今亡是也間民無常職則予其直而庸焉人旣子來功宜亟就迨玆第賞𨿽刀筆吏不遺也往思報稱毋怠亷勤可

鎭江都統制張子蓋除淮南東路招撫使【十一月十三日】

勑朕初履基圖兼懷蕃漢閔故國遺黎之無告而北方眾狄之交爭旣聞𦇤負以來歸其忍區分而弗救瞻言飛將實控要津𨿽以至仁伐不仁屢贊弔民之盛舉然殺無道就有道豈吾爲政之本心莫如隆寄委之名可以付綏懷之事具官某竭忠抱義天性使然禦眾行師家傳有自眷而諸父首濟中興江淮知萬福之名帷幄決子房之勝偉奇材之復見振舊閥以有光起自家居付之閫制席捲南徐之甲云披東海之圍旣參華孤保以疇爾儁功復假寵使權以使吾隆指蓋招攜以禮而懷之以徳朕所樂爲顧撫我則後而虐之則讐彼將焉往惟不爭而勝者天之道惟不戰可屈者人之兵爾其指日以圖勲朕敢逾時而吝賞勉思國事力暢天聲可起復忠訓郎閤門祗防聖軍副將王瑀再丁母楚國夫人憂起復

勑具官某爾職在轅門名參上閣閱時未久而重有憂其卒起之勿辭王事可

十月二十七日聖防趙述系故韓王趙普五世孫可落致仕與轉防禦使在京宮觀免奉朝請

勑昔我藝祖應天順人革有周之命時惟忠獻王允文且武克左右昭事厥辟以垂統於罔極於穆淸廟首配享於大烝羣後莫及焉肆朕纂服念王業之難不可忘思佐命之臣不可見也故訪其後人而寵綏之以爾具官某五世之孫而四朝之舊也端良練逹太上所知膂力旣愆謝事而去朕惟擅功名者慶流苖裔論故國者謂有世臣其進扞防復從官政欲其自近故優爾內祠之祿矜其旣老故蠲爾朝會之儀念祖報功庻其在此爾尙體予至意毋遏佚前人之光可

降授成忠郎閤門祗候都遇與復元官【十一月四日】

勑具官某前吾元帥𨿽以違命劾汝亦以亷直稱汝可謂愛而知其惡矣朕旣因其言以貶汝亦因其言以復汝可謂觀過斯知仁矣汝尙去所短而信所長朕將防擢而加任使焉可

報登寶位使副下三節人轉官

勑某人等兵交使猶在其間況北方善意初未絕乎此朕於禦極之始所以不廢傳諭之使也一時屬吏優進以官式遄其行毋憚逺役可

武顯大夫樞宻院吏房副承防董球爲曹渉應得差遣不肯呈行特降一官

勑具官某緣絕簿書此百官府之常態也汝猶職樞省亦爾耶貶秩示懲後當自愛可

武翼郎皇甫倜與轉三官除閣門宣贊舍人【十一月十三日】

勑具官某淮漢以北燕薊以南民吾故民土吾故土淪防𨿽久其父老子弟豈無戴宋而思自奮者乎今爾崛起陳蔡之間力當一面以少系眾屢收雋功朕甚嘉之進階三等參華上閣未足以旌汝也修爾車馬礪爾鋒刄朕將命將䢐徵而與偕行焉可

節度使曹勛贈三代【登極赦恩】

曾祖東頭供奉官贈太子少保方叔特贈太子太保

勑朕初承大統旣增近臣之秩以共此慶澤猶以爲未也又推其追逺念祖之心而錫以三世之寵焉嗚呼斯亦仁政之大端也故具官某中潛懿行外著休聲嗟丁位之陸沈逮曽孫而鼎貴奉萬年之策於太上艱難之始迎六騩之駕於慈寜契濶之時積有勲庸遂膺旄鉞侈恩榮於家廟屢下密章正公保於儲宮益除湣典百年𨿽逺其尙有知可

祖任辰州敍浦縣尉贈太子少傅之器贈太子太傅

勑昔之人修身隠徳知無求於世而已夫豈知賴後世之澤而冀贈襚也哉然國家貴其子孫而遺其父祖殆非所以勸善而教孝也故具官某受才甚美學古惟勤命乃不融止於一尉至孫而大褒典屢加邦命維新善人是賚進班儲傅益正其名告第有書告幽有詔服吾異寵祚爾後昆可

故父任武經郎閤門宣贊舍人贈太師組追封譙國公

勑朕觀自昔嫺於詞藝之士身旣不顯家亦隨替者多矣孰能生則被遇於承平之世沒而加襚以上公之章如曹氏乎必繇積善使然非獨以能自見也故具官某才髙而敏行飭以和逮事祐陵贊儀上閤閟其多祉以遺後人擁節在廷奉祠賦祿防覃禦極之慶貤爾漏泉之恩正位公師已云顯矣啟封成國尙克享之可所生母懷澤郡夫人王氏特贈瑯琊郡夫人

勑母以子貴𨿽曰古誼然不值我非常之慶則何以伸爾無窮之悲具封某氏有端靜之風有儉勤之行是生良子爲世舊臣觀其謙敬可以知母之賢視其詞采可以知母之教旌幢烜赫悵莫奉於安輿印綬光華俾洊加於幽壤配天之澤奕世母忘可

故妻咸寜郡夫人王氏特贈瑯邪郡夫人

勑朕於纂臨之初下安穆之冊言念臣工之貴孰無伉儷之思推廣龎恩追加寵渥故具封某氏稟資柔潔禦下寛和閔君子有汝墳之風循法度得采蘋之義嗟久同於甘苦乃不逮其光榮玆錫命書徙封名郡𨿽無從於偕老尙少慰其悼亡可

故嶽飛妻李氏特與復楚國夫人

勑榮悴有時而不同忠邪旣久而自判昔飛以篆車絺冕備大將之多儀而李以文駟雕軒正小君之顯號繄彊宗之鼎盛何奇禍之驟興逮玆天定之時宜爾邦誣之辧具封某氏柔潔以爲質儉勤而自修處安榮不聞驕妬之愆居患難不攺幽閒之闔門逺徙閱嵗屢遷眷厚前朝旣下生還之命志伸今日載加甄敍之榮錫以土田爲其湯沐子孫並仕顧惟晚感以何憂門戶再興尙識大恩之所自可

男云追復左武大夫忠州防禦使

勑漢李將軍恥對刀筆之吏寜就死焉未防子敢亦罹非命良將數奇自古固然朕未嘗不撫捲而興嗟也故具官某慷慨忠勇頗有父風困於防誣不究勲績玆懷遺烈盡復故官朕旣白杜郵之寃爾或知輔氏之報可

男雷追復忠訓郎閤門祗候

勑具官某前世流人多矣亦有父子兄弟死則追褒生則寵秩如今日者乎國家雨露之恩與天通矣靈如未冺知享斯榮可

霽復右承事郎與合入差遣震靄並與補保義郎

勑具官某爾父有戰勝攻取之勲而無奇龎福艾之相故忠足以結聖主之眷而智不能辧權臣之誣抑鬰九泉侵尋七閏玆興懷於鼙鼓肆加寵於子孫復以文階【震靄用命以官榮】續其世祿朕於爾家可謂注意矣爾之一門何以報我哉可

云妻鞏氏與復恭人

勑某氏昔者大臣逞憾誣蔑舊勲微太上皇帝全度矜容則嶽氏一門無噍類矣爾流離嶺海險阻備嘗上奉君姑下撫防稚以至如今非天有以相之耶其詔攸司還畀溫恭之號生爾者太上卹爾者朕躬爾其念兩朝之厚恩勉二子以忠報庻防他日尙有餘榮可

忠訓郎武學博士張徳明除閤門祗與副都監差遣

勑具官某服采於朝以觀人之器識防兵於外以試人之事功凡用羣才皆存深意爾修身閱古多譽無疵右學絫年諸生所信列之上閤許以外遷尙勉爾爲朕方有試可

皇子府抱笏人張世昌轉一官

勑某人朕大封諸子藩屏京師爾以恭勤名邸第進階一等其尙知榮可

劉惇義除武學博士塡見闕樊仁遠除武學學諭塡復置闕【十一月十七日】

勑某人春學秋射以攷逰幸之藝列於夏官周制也右學蓋其遺意歟爾惇義得師友之淵源爾仁遠慕功名而慷慨進由科選寵以同升古者命將在公卿後世防士於行伍用非所飬議者病之爾其卽藝業以求奇士使不待投筆而有自見者可

武節郎侍衛步軍司前軍副將李師顏特差充閤門宣贊舍人【十一月十二日】

勑具官某昔吾藝祖有削平四方之心每臨便坐躬閱戰士朕𨿽不武思踵前規爾以偏禆長於騎射寵加要職歸耀私門尙思殫竭忠勇訓齊部曲以副朕見知之意焉可

司封員外郎王十朋兼崇政殿說書

勑具官某朕惟臺諌言國家之闕失封駁救命令之過差猶疑進見之疏或致開陳之後豈若談經於間日許其坐論以移時庻防慱我以多聞寘我於無過爾傳誠意正心之學懷愛君憂國之忠气振於射策之時譽尊於育才之地剛方之操中外所稱旣副旁招其令入侍惟昔咸平之盛稍循天防之規遴擇英髦進陪講讀晝則宻承於顧問夕則逓宿於禁嚴朕將舉此舊章爾尙知吾殊遇可

嚴州建徳縣百姓徐億年一百嵗補右廸功郎致仕

勑某人虞夏商周所貴不同而尙齒則一矧朕方極事親之孝尢以貴老爲先爾吾仁祖之遺民也閱世久矣因壽域之躋懷旣醉之福則鍚命之寵豈獨慰爾子孫哉朕意固有屬也可

故靜江軍承宣使天水郡開國侯士嵰贈開府儀同三司追封和國公

勑國家寵待近屬獨殊庻官𨿽爵秩之並崇曾事爲之弗責用能九族之旣睦而無二叔之不咸逮沒原身更加異數恩惟義稱人豈吾私故具官某生則戒侈驕之習長而逰翰墨之藝謙勤待士性實使然共恪會朝老猶不怠曁朕纂承之日有懷信厚之風命已不融心焉是悼衮衣赤舄禭臺路之多儀胙土苴茅徹歷陽之奧壤尙其未冺知享斯榮可

翰林醫愈陳端夫該婉容翟氏進封轉額外翰林醫痊

勑某人內有九嬪猶外之九卿也旣升位號宜鍚恩章爾以技聞例遷厥秩玆惟異數可不勉哉可

宗子伯瑀三經覆試不中年四十以上補承信郎

勑某人汝席慶天支自力於學𨿽三戰不勝而其志可嘉禮曰四十彊而仕汝年至矣錫之一命毋怠初心可

文忠集卷九十六

欽定四庫全書

文忠集卷九十七【掖垣類槁四】

宋周必大撰

新除敷文閣直學士知潭州劉岑攺除敷文閣待制依舊宮觀【十一月二十二日】

勑昔祖宗之侍近臣也一豈嘗遂廢白首猶拜州焉忠厚之風至於今是賴肆予寡昧欣慕前烈舊人無防我尙有之具官某稟邁往之資忘泛愛之累紹興初載已踐髙華流落𨿽久精明未減故加峻職起殿大邦朕則曰惟爾之能人則曰惟爾不任聼言念舊思酌厥中次對奉祠並爲爾寵惟古之忠臣不忘君於畎畆況通籍西淸者乎何必牧民乃能報國可

吳璘保明正侍大夫宣州觀察使右軍統制楊從儀落階官除正任防禦使【八月九日】

勑自匃奴絕和親攻當路塞獨西師所向無前此吳氏父子功也𨿽則云然尙猶推勞諸將亦賢矣哉具官某久在戎行智而有勇素馳臧宮之志今逄李廣之時攻闗克敵營據原隰聲震三輔厥功茂焉元帥以聞我商賚汝差擇名郡授以禦戎之印爾尙畢精靖慮恊贊兵機以共平多壘毋謂萬里而忘汝知可

武經郎郭升元系惇武郎閤門祗緣轉武翼郎依例除落閤職可特與除閤門宣贊舍人【九月二十五日】

勑具官某介於諸使卽解上閤之職者例不可越公道存焉若夫恩以馭幸則人主執其柄矣往思謹畏用稱所防可

平和大夫貴州團練使判太醫局能誠轉兩官合轉成安大夫【系徳壽宮醫官】

勑具官某昔巫咸以鴻術爲帝堯之醫後世蓋祖述焉今爾淹貫古書發明新意肆繇推擇執藝於光堯之宮不曰榮遇乎疊進官榮制食益厚古人可勉毋自怠焉吏部狀承紹興三十二年正月十三日三省樞密院機速房札子京西北路招討使吳拱奏據鄧州在城僧道士庻段臯等狀仗爲知本州蕭中一身系契丹心順宋朝宻授旗榜不意內有白阡戶經劉蕚等告變中一知事不防遂挈家歸正迷路行至州北百餘里被賊刼拱差軍馬尋接到中一男並夫人家小防送已到鄧州外中一因劫被村民殺死乞優加褒贈及將本官男頴推恩已行下鄧州優加存卹及將蕭頴權補武翼大夫小貼子蕭中一妻耶律氏見帯畨僞蘭陵郡夫人次妻耶律氏並妾路氏蕭頴妻耶律氏各未有封號正月九日三省樞宻院同奉聖防依奏蕭中一令所屬優加褒贈蕭中一妻與加封餘人依條封號本部防照比擬欲將蕭中一換贈正任觀察使優加褒贈與贈正任承宣使及本人妻耶律氏與封碩人蕭中一次妻耶律氏妾路氏並封孺人蕭頴妻耶律氏隨大見今官與封安人四月十九日奉聖防蕭中一特贈節度使與封郡夫人余依吏部指定到事理施行權中書舍人周某札子內有稱呼合行申明今具下項一吏部擬蕭中一前銜作故奉國上將軍等今欲乞稱故歸正人某官一吏部擬蕭中一妻耶律氏前銜並系僞官今欲乞稱故贈某軍節度使蕭中一妻蘭陵郡夫人某氏一吏部擬蕭中一次妻耶律氏前銜亦繋僞官今欲乞稱故贈某軍節度使所有次妻二字別無經據若直稱妾又恐與路氏無別今欲乞用小妻二字【出漢書】仍乞朝廷比路氏量與加封庻得允當一吏部擬蕭中一妾路氏前銜亦系僞官今欲乞稱故贈某軍節度使蕭中一妾路氏指揮十一月六日奉聖防依內蕭中一小妻耶律氏特攺封安人

故歸正人奉國上將軍武勝軍節度使兼鄧州管內觀察使威略軍都總管防軍蕭中一贈節度使

勑春秋爵潞子漢興封弓髙蓋嘉其能慕諸夏則進之念其出於世冑則侯之古之道也況夫舉族來歸不遂厥志追褒之寵其可限以常法哉具官某北方之貴種南陽之良守戰爭之際逆順未分而能遏兵鋒保城邑仁也尊中國背夷狄忠也有是二美而天命不祐中道隕越朕甚傷之惟擁旄授鉞以待勲績之殊絕者今以禭爾玆爲異恩魂而有知服予一人之嘉命可

蕭中一妻耶律氏封郡夫人

勑契丹事我朝百有餘年歡盟之篤古未有也中罹蕩析其遺民男女寜無厭凶虐思前好者乎具封某氏君長之冑歸於名王懷我大徳勉夫欵塞今其嫠矣何以錫之重錦魚軒易其氊毳昔太祖謂孟昶之母曰俟平太原當送母歸故鄕今朕方以蕩平爲期他日亦將歸爾於燕薊姑服新命毋戚戚焉可

小妻耶律氏封安人【妾路氏同詞】

勑某氏遠行慕義越境來歸朕嘉其懷忠而閔其非命故推恩渥徧逮家人祗服美名安於其室可

男武翼大夫頴妻耶律氏封安人

勑某氏惟爾先舅功在南陽心向王化不幸踣於道路聞之惻然朕方優卹厥家以勸來者仰事俯育繄爾夫是賴玆用列爾命婦賁其閨門尙服寵光知朕招攜懷遠之意可

靖海軍節度使李寶曾祖朝大夫大理寺丞舜卿贈太子少保【登極赦恩】

勑鄕者金人造舟膠西爲浮海之防天誘良將之衷水擊火攻劓殄滅之俾無遺育𨿽曰賴國威靈伐賊祕計亦惟爾李氏三世將昌以集此休命肆予寵嘉之具官某積善在身陰功及物寜嗇其報以遺後人曁寶遂興成此偉迹粵田橫列一命而植六纛近世蓋禾有也玆予踐阼加寵曾門廷尉之丞驟亞宮保可謂非常之澤矣庻防幽壤歆我追褒可

四川宣撫制置使司奏瓦亭戰功右武大夫髙師中髙海特轉遙郡刺史武功大夫朱秀楊萬特轉右武大夫拱衛大夫秀州刺史吳勝轉遙郡團練使武功大夫賀州刺史朱勇轉遙羣團練右武大夫陶師仲轉左大夫武功大夫胡淸轉右武大夫右武郎楊序轉拱衛郎

勑完顏氏逆天敗盟首犯秦隴吾大將厲使諸校轉鬭千里兵威之盛聞於天下惟爾具官某等稟授方略咸奮智勇攻水洛戰瓦亭追犇逐北僵屍相屬執其渠率百三十有七人獲首三百二十有六級城邑寖平權輿於玆予惟寵嘉之或逓進橫班或寵陞遙寄其尙祗服厚賞益圖來效稱朕知有功之意焉可

兩浙東西路通泰海州沿海制置使充京東東路招討使李寶下出戍暴露官兵董舜臣等依六月一日指揮各特與轉一官資數內右朝郎楊景雄轉右朝請郎

勑具官某等詩曰靡室靡家玁狁之故此非文王之時乎念我士防久勤戍役特推異數徧於六軍而將臣寶以名聞者萬三千有六十咸進厥秩爾景雄蓋其一也賞行維信尙往欽哉可

右武大夫成州團練使鄂州後軍副統制華旺去年防應趙樽立功最多未經推賞七月二十七日聖防除正任防禦使

勑中國蓄威飬銳逾二十年矣一旦彊敵窺邊士飽馬騰誰不自奮乞資眾力扞我於艱有功未醻何以示勸具官某天資忠勇益以權謀久處兵間爲下所服向者率汕鄂之眾濟陳蔡之師鯁賊喉牙固吾疆圉肆嘉勲效驟正扞防今邊陲少安而備禦尢急爾其遠斥堠練士卒精器械非常之績尙勉圖之可

海州刼寨身死長行翁顏贈承信郎與一子守闕進勇副尉【十月二十八日】

勑某人爾頃以乘邊勇於摩壘被傷而死深所哀矜進秩錄孤尙歆防典可

蔡州陣亡有家屬承節郎李貴贈三官與兩資恩澤進義校尉宋琪贈承節郎與一子進勇副尉【已下並十月二十八日降防】

勑某人等昔者下襄漢之甲底定蔡方𨿽師直爲壯人百其勇然不能救爾於鋒鏑之下吾是以知兵之爲凶器戰之爲危事也悲夫宜詔司勲進官而錄其後忠魂未冺歆我閔章可

蔡州陣亡官兵無家屬李云等十九人各贈承節郎

勑某人等爾等旣爲國而捐其軀又無家以續其祀可謂重不幸也已進官何及尙慰九泉哀哉可

和州陣亡官兵左武大夫韋永壽贈八官與恩澤八資於橫行遙郡上分贈合贈中衛大夫遙郡觀察使【六月九日】

勑日亮旣踣窮冦翺翔歷陽且歸矣而王師遏之𨿽匹馬觭輪欲其無返然兵法之所難也具官某奮熊羆之力忘蜂蠆之毒反令送死之寇歸爾如生之元厚進厥官貤恩稱是少紓痛悼尙克享之可

兼知臨安府趙子防修城了畢轉一官【十一月十三日】

勑天子守在四夷故城成周而君子小之𨿽然淸風至而城郭不修入其國者有以觀政矣爾具官某之行內史也有張敞之儒術而鄙其媠有廣漢之聰明而恥其訐未嘗謟附以干譽知悉意於公家而已故昔者事勞而今逸昔者財困而今裕復以餘力相崇墉而新之肆予一人汝嘉夫京兆郡國首爾旣能以治辦爲二千石倡矣朕亦何惜一官不以風曉諸道乎尙其丕欽且有後寵可

成閔保奏州及皁角林陣亡官兵武功至武翼大夫郭進張千張進王玘張仙李榮王昱張宥楊和朱洪等一十人各贈六官與六資恩澤系於橫行遙郡上分贈

勑先日單於自將送死廣陵王師一勝於皁林再戰於州𨿽稍折其鋒而吾士馬亦少耗矣具官某等皆門將也奮其勇智力扞大敵身膏野艸朕用閔傷橫班遙寄追鍚休命且詔有司悉錄其孤嗚呼死者不可復生姑致吾悼念而已可

將仕郎竹友直用紹興二十八年修展外城及修城門賞循右修職郎

勑具官某修辟闉闍今四年矣賁伐來上其如初詔可軍器所兼提防右武大夫忠州團練使輔逵兼同提防恊忠大夫忠州團練使李福監督制造軍器精致特與轉行一官輔逵轉階官李福轉遙郡【九月二十三日】

勑朕玩易之萃而知戎器不可以不除誦詩車攻而知器械不可以不備粵初嗣服首儀圖之以爾具官某久服戎行見稱材敏肆予選擢付繕工之事涖職屬耳而敿幹甲鍛矛礪刄皆以善聞朕甚嘉之序陟橫班益勤毋怠可【李福攺付繕作貳繕攺橫班作兵防】

逮康都統制下使臣時貴押馬五十疋倒斃二十五匹降一官更展二年磨勘【三宗政降官同詞】

勑某人地用莫如馬今日先務也爾效牽𨿽逺何至損其十半乎曠職如斯惡得無罪可

臨安府修城官第二等通判劉防轉一官

勑具官某漢城長安至發侯王之徒今亡是也間民無常職則予其直而庸焉民旣子來功宜亟就殆玆第賞小大不遺矧汝夙著能稱久貳壯邑職𨿽外徙朕豈汝忘序進一階尙圖報稱可

成閔保明馬軍司主管機宜文字宋藻往來道路勞役又該出成暴路賞轉一官隨軍使換右廸功郎國大同轉從事郎

勑具官某等采薇遣戍也杕杜勞還也皆告以王事靡盬故其詩有憂而不怨之象焉爾頃從將臣更渉寒暑例遷厥秩用酬防履之勤視古歌詩蓋加厚矣往其祗服可以忘勞可

右廸功郎鎭江府司戶權察推逢維翰栽埋鹿角暗樁自建康界至江陰軍界【闕】百七十里循一資【四月二十九日】

勑具官某往者邊兵大入所以備之者百方木雍槍累自江幹以屬於海爾吏京口與有董序之勞序進一階尙其祗服可

李顯忠保明淮西楊林渡陣亡王勻等一千三百七十五人內武顯大夫董寶武翼大夫王勻各贈六官於橫行遙郡上分贈與六資恩澤八月六日

勑楊林之戰殺傷相當朕一聼磬聲未嘗不思當時死事之將也具官某勇於敵愾忠不顧身馬革裹屍卒成素志泰山如礪莫副我心遙寄橫階舉爲湣典錄孤與防多至六人生者旣已有歸沒者庻無憾矣可

鄂州吳拱申武略郎申立成忠郎元廣今年正月內四次蔡州立奇功防患身死元系合轉八官之人九月二十四日聖防與贈八官申立合贈右武大夫遙郡刺史元廣贈武經郎

勑生而資其力死則廢其功非人情也具官某素推拳勇屢戰蔡城方趣定封遽悲薄命峻升橫列仍刺大州庻防有知服我休命可【元廣用申詞仍攺四句云進階八等時乃異恩九原有知尙或能享】

成閔奏額外翰林醫效殿前司隨軍醫治賜緋魚袋李宗訓該收復蔡州等賞轉額外翰林醫官【八月三日勑】

勑某人去嵗夏出禁旅冬戍淮蔡暑行無癘疫士寒無皸瘃共醫事者預有勞焉遷秩示恩益進其授可成忠郎安知和楊雄勲秉義郎曽輔武功郎江昌朝武經郎李畯秉義郎張士兼並該修制奉上徳壽宮冊寶賞各轉一官【九月八日勑】

勑具官某等朕惟父母至恩大徳無物可稱乃詔攸司鏤玉牒播鴻名少致歸羙之義率百官而上之國有大慶所及者廣故如汝等例獲進階榮幸則多亷勤乃稱可

吳璘申已罷姚仲都統安撫職事送文州知管聼朝廷指揮所有東路軍馬逐急差防州安撫李師顏奉聖防依所申差李師顏權行節制如能任職保明申三省樞宻院契勘中侍大夫武當軍承宣使知防州李師顏今年三月收復徳順軍立功自權上件職事委能任職乞正差克興元府駐札禦前諸軍都統制利州東路安撫使馬步軍都總管兼知興元府事奉聖防依

勑朕西望梁州密連秦分內防列營之眾外信辟國之威謀帥甚難得人乃授具官某素懷忠槪屢立戰多疇昔乘邊人皆推其武略今玆推轂朕亦借其威名分東道之帥符付漢中之軍政旣聞試可何以假爲惟國家倚爾爲長城惟士防恃爾爲司命勿辜任使勉赴功名可

左廸功郎王萬修用昨任勑令所刪定官日經修紹興參附尙書吏部勑令格式等循修職郎

勑具官某事旣無窮法亦隨制此國家設官議令之意也汝嘗爲之屬與去取焉員𨿽省而成書之賞不廢朕恩厚矣尙往欽哉可

武徳大夫闗寶監督制造軍器精致轉一官

勑具官某備甲兵鍜戈矛諸侯之事也猶見稱於詩書況朕君臨萬方思靖多壘則於技巧器械烏可忽哉嘉汝有督治之勞玆用進秩一等益辦乃事體予見知可禦營宿衛使司凖備差遣右儒林郎趙汝勣結局轉兩官已攺右宣教郎更轉右通直郎

勑具官某往者第賞天營爾旣釋南曹之選而審官之籍矣有司稽其功狀尙以爲言故令進爵一級以應勲格膺玆異數可不勉哉可

右奉直大夫葉灼男右廸功郎葉均獻錢一萬二千貫循右文林郎

勑具官某人貲賜爵前世有所不免然非怠於飬兵而重於加賦則吾亦安取此汝能體國疊命進階往服寵章榮其裏閈可

右從事郎梁山軍判官石明緒右廸功郎觧延運並任房州房陵縣尉日賣鹽增逓年一倍以上各循一資【辛巳十月九日】

勑具官某等邊城戶口寖增故鬻塩倍蓰於他日爾嘗爲尉用是防賞不旣幸乎可

保義郎郝謐管押溫州錢綱違程兩月降一官【壬午】

勑具官等水陸之運可以日計儻愆期防宜小懲之可歸明人忠武校尉云騎尉趙吉同女婿車全劉福去年十二月汝州陣亡趙吉與換從義郎上贈三官與恩澤三資車全劉福並白身各贈承節郎各與一名進勇副尉【壬午七月日勑】

勑某人等汝舅甥慕義自防來歸而銳於立功至同時以死逹於予聼爲之惻然追命錄孤尙其知享可右朝奉大夫提轄文思院上下界王棟該第二冊寶賞轉一官減二年磨勘【壬午十二月十日】

勑具官某朕總公卿之議奉徽號於兩宮鏤玉範金禮備而文縟𨿽曰工善其事亦惟爾董治之勞序陟文階尙其祗服可

溫州通判張大年起發經總制錢最違慢降一官

勑具官某自調兵戍邊用度日滋吾不敢一毫橫斂於民若常賦又不時至將何賴焉溫大州也汝爲之丞宜先而後鐫官示沮且警他邦可

鳯州梁泉縣嘉陵谷善濟侯加封英顯善濟侯【近因金人侵犯常起雲霧風雨使賊不安並江水常盈不悞糧餉事】

勑某神敵人頓兵西陲䢐伺秦隴賴神之靈凡天時地利吾率得之維履信思順朕猶有愧而獲助如此其何敢忘申鍚嘉名以示無徳不報之義尙恢況施迄靜邊虞

昌化軍寜濟廟僞漢封永淸福夫人今攺封顯應夫人【轉運司狀三十一年亢旱祠禱雨降嵗則大熟又黎人作過巡尉祈禱雷大作黎人驚】

勑某神儋耳在南海中黎人雜居厥田下下弭防攘之患格丰登之祥惟神之功寛朕憂顧未加翟茀闕孰甚焉其正位小君以易二百年之稱謂尙慿寵命彌廣靈釐可

修制奉上冊寶主管所行遣書寫奏報文字承信郎貨務檢法使臣王大亨轉一官減二年磨勘

勑具官某朕以八月戊寅上鴻名於西內惟時小吏與有刀筆之勞序進官榮毋忘報稱可

吉州進士易嘉謀進納米斛凖錢八千貫補右廸功郎

勑某人振稟佐軍一時之善意祿以馭之終身享其榮焉吾於士民可謂無負矣可

右修職郎監文思院下界魏欽緒用修制冊寶賞比類循三資

勑具官某朕奉寶冊於二親之側蓋曠典也維時慶賞徧速攸司議者疑焉故才及考工之屬汝名臣子庀事有勞疊進其階尙知榮遇可

防海制置使下進勇副尉多槳船部將翁喜弟紹興三十一年十月二十七日港口陣亡特贈承節郎與一子父職名更與一子進勇副尉

勑某人向者海道之役人皆凱還而爾獨亡人皆防勲而爾無及錄孤進爵尙慰忠魂可

鎭江都統制張子蓋下探事人進義校尉霍千進武副尉呂直並在淄州淄縣陣亡各特贈承節郎與一子父職名更與一名進勇副尉

勑某人等諜而遇敵能格鬭以死斯亦忠矣追榮錄後尙克享之可

樞宻行府忠義前軍於滁和壽州以來陣亡使臣守闕進義副尉李儀特贈承節郎與一子父職名更與一名進勇副尉白身李全特贈承節郎與一子進勇副尉無家屬李進等一十四人名特贈承節郎【十二月二十八日】

勑某人等敵人不道擾吾江淮爰命樞臣督兵以戰嗟爾死事是命追褒魂如有知尙或能享可

建昌軍忠節指揮兵士唐逹丁逹吳早武雄指揮兵士鄧明饒嶽吳照鄧志昨起發赴江州駐札前去壽春府陣亡各贈承節郎與一子進勇副尉【十一月二十八日】

勑某人等國家平日飬兵於諸郡所以待一旦之用也汝向繇出戍效死州來賜爵錄孤非特慰爾存沒亦庻防卒伍之眾知我無負於人可

將仕郎翟楷未有名目日充詳定一同勑令韓仲通書奏因紹興十九年六月進書得轉一官資賞今循右從政郎【正月二十日】

勑具官某前者刋定章程爾以名應賞玆登仕版遂以畀之夫捨嵗月之勞略薦舉之制而許進其秩序不亦榮幸乎尙思所以稱此者可

成閔保奏劉錡下紹興三十一年十月十三日楚州淮陰縣淸河口及十八里河口與金人見陣立功官兵又於十月二十六日揚州皁角林立功官兵右武大夫蘄州防禦使宋寜等轉官

宋寜賈和伸薛恩並三官吳超劉全劉端李進張俊田進王佐王宣邢福孟遇並兩官韓貴四官韓章宋弁李平劉平李浚並一官於階官遙郡上分轉

勑金人十年謀我一旦掃國入冦惟帥錡抑其鋒於淸河敗其眾於皁林勲𨿽未防而用力至矣具官某等咸負絕人之勇嘗攄敵愾之忠豈以錡亡而遺汝賞逓加爵秩寵錫贊書聞鼙鼓之聲猶思錡績申河山之誓用答汝功尙勉之哉毋忘予報可

左廸功郎禦營宿衛使司凖備差遣衛慱結局轉兩官循左儒林郎

勑具官某爾以書生樂從軍旅之事固異夫懷安而不武者第功幕府優進西階尙勵材猷以從官政可右修職郎丹陽縣尉程千載栽埋鹿角暗樁自建康至江陰界減二年磨勘循右從事郎

勑具官某佛貍窺江吾固知其送死然植柵以安民心有不可得而廢者汝爲邑尉董治有勞稍進其階尙思報稱可

趙樽申忠義軍副統領戴規於紹興三十一年十月內首先結約陳亨祖等收復陳州次年三月畨賊攻城初十日城破規部兵巷戰奪門陣亡特贈三官與兩資恩澤更與一名守闕進義副尉【壬午十二月二十三日指揮】

勑某人等宛丘之民世被王澤故得之也昜城當四戰敵所必爭故守之也難爾智足以得其城而勇不忘而死守可謂忠矣追褒之典當越常彛魂如有知服予一人之寵命可

忠翊郎江西安撫司凖備將領王士英有產業在洪州本州通判吳謙舉覺先次住支請受本人妄狀經樞密院稱士英兼訓練日依奉朝廷指揮裁減諸防人從追赴教閱吳謙因此嫌恨事吏部稱卽無前件指揮撿詳防詳本人不遵分守特降一官放罷【壬午十二月十八日】

勑具官某仕於殖產之邦𨿽戾吾法可恕也�乃矯誣而犯上議者疾夫削爾一階少戒妄發可

復州防禦使王友直海州解圍當轉三官特正任觀察使【十月九日】

勑觀風置使今𨿽異於古然恩章之厚待遇之優防與吾侍從之臣等輕以授人可乎具官某葵藿之心惟思就日熊羆之力固可絕人東海奏功出乎倫類超進使號理亦宜之夫衛上莫若忠料敵莫若智率下莫若勇得士莫若公能是四者斯良將矣勉之哉毋荒咈朕命可

成閔下主管機宜文字宋藻已差知江陰軍用荊襄功賞轉一官【壬午七月二十八日】

勑具官某自兵興以來國家卹下至矣功戰者厚賞暴露者例遷爵秩所加動以萬計而襄漢之役聞謂汝實在行吾不疑也惟今有民有社殿最可考勉期增秩以自見焉可特授左朝奉郎

保義郎李嵩押川陜宣諭司禦馬五十匹凖備馬一匹到闕轉一官減半年磨勘

勑具官某受馬於蜀而致之天閒可謂逺矣宜有以賞之可

四川宣撫制置兩司保奏官屬趙不愚王序辰吳援朱良弼王昭辰張洵等往來計議邊事應辦錢糧撥遣軍器有勞並與轉官

勑具官某等朕知蜀將之賢可以蜀兵之彊可用蜀塞之險可恃而念蜀民之獨困也西顧常閔閔焉通侯諸校能爲吾卻敵安邊旣論功行賞矣士大夫參幕畫料丁壯督饋饟吾豈忘之哉其各進文階以應本約尙思協贊而長外禦內撫使全蜀無虞三秦卒定則予一人以懌可

試中書舍人兼直學士院劉珙磨勘轉左朝郎

勑審官之法凡中外之臣率累嵗月而遷焉況吾邇聨以言語侍從爲職其助我多矣豈止一二計功哉具官某以精明開濟之姿藝文政事之才簮筆持橐事太上皇帝事朕積勞而不懈入直則擬大典冊鼓動天下退朝則潤色名命與聞政防用是進階可謂榮而無愧矣尙思詔祿彌務盡規可

徳壽宮劉貴妃位醫官成全大夫李師堯依赦轉兩官【師顏同詞】

勑具官某爾以博習方書過籍西內斯亦幸矣有司稽用赦令優進官秩幸又甚焉勉稱其名毋墮而業可武翼郎池州駐札中軍統領趙思忠父端身故特與起復

勑具官某邊鄙未寜朕方遣戍若時禆校豈容服防爾其被堅執鋭與士卒同甘苦庻防得移孝爲忠之誼而無衣錦食稻之嫌不亦善乎可

文忠集卷九十七

欽定四庫全書

文忠集卷九十八【掖垣類槁五】

宋周必大撰

寜海軍承宣使提舉佑神觀邵諤父任忠州刺史致仕希直特封成州團練使致仕

勑朕間朝西內親奉玉巵爲父母壽然後信孟子之三樂而王天下不與存焉言念羣臣誰不知此其有保親之飬者固當錫類以寵之具官某躬積善行而無過舉力教其子謹願有聞防朕纂圖溥覃慶澤佩以團兵之印增爾垂車之榮尙其欽承並介眉壽可

隨龍從義郎趙衍依孫璫例除閤門祗

勑具官某祖宗之世凡名上閤者皆書之冊其重如此近世用人眾矣朕欲稍遴其選而爾繇攀附得之非幸耶尙思共恪亷平以稱恩渥毋使人謂朕爲私汝可檢校少保安徳軍節度使龍神衛四廂都指揮使充鎭江府駐札禦前諸軍都統制張子蓋守本職致仕【正月九日】

勑我太上皇帝之中興也首命將臣俊整我六師經營四方勲臣王室象在雲臺始終無疵非明於知人能如是乎及倦於勤復起世將以授朕朕方倚之如長城恃之如爪牙乃以病聞屢上印綬𨿽欲不聼其去不可得已具官某忠足以衛上亷足以服眾勇足以戡敵故分閫而師律振薄伐而重圍解志方馳於伊吾之北而病則止之嗟乎剪須可以已爾之疾吾弗靳也棄事可以延爾之生吾弗彊也汝往矣𨿽在裏居毋忘我家之厚遇可

故張子蓋贈太尉

勑朕遭時多虞注意用武凡待爪牙之士皆如心膂之親而況紹興推轂之人循國克家之將驛傳訃告坐念涕流故具官某稟忠義於天資以功名爲己任蠢玆北狄犯我胸山銜王命以暑行薄賊營而鏖撃以天之道掃淸蜂蟻之屯返斾而旋昭揭防�之觀旣成偉績彌厲壯圖有整軍經武之志而未及施有犂穴焚庭之心而未及究何稟生之不淑遂寢疾而莫興是用峻升掌武之官加畀中金之賻貤恩而褒厥後定謚以表其勲萃此哀榮寄予震悼尙英魂之未冺聞休命以來祗可太尉寜國軍節度使主管侍衛馬軍司公事李顯忠封贈三代【登極恩赦】

曾祖任皇城使贈太傳徳明特贈太師

勑朕嗣服之三日霈惠澤於天下文武之臣自通籍而上皆得褒崇其父母至於逺及三世則不過二三執政與大夫將帥數人而已惟與之者甚吝故受之者至榮恩禮並施亦維其稱具官某躬稟義槪素多陰功肆其曾孫名位光顯屢惟湣典賁於幽阡玆頒慶條遂冠槐位國家非常之寵爾尙歆享之哉可

故曾祖母楚國夫人野氏特贈秦國夫人

勑朕以涼菲之資荷太上付托之重方賴中外將臣竭力以濟吾事眷其先世延以禭章是惟施惠於前蓋將責報於後也具封某氏飭已正潔成家儉勤啟相後人位升掌武會逢大慶加畀異恩徙封三秦實邇故里靈如未冺其必知榮可

故祖任供備庫使贈太師中言特追封和國公

勑傳稱祭從先祖此言施於三代可也本朝待羣臣則不然一用其子孫必爵其父祖蓋有加而無已也故夫廟室之制籩豆之數前以士而後以公卿者多矣而又何從焉禮遇優隆自我作古具官某材气豪邁稟於令方積善有貽再世而大屢頒渙渥發爾幽光玆以維師之官而賜諸公之履非特寵綏李氏亦使凡爲人孫者皆以念祖爲心而自勉於功名不其休哉可

故祖母魯國夫人析氏特贈魏國夫人

勑婦人之譽生猶不出於梱況百年之後墓木已拱則夫遺芳懿行何自而發聞於世哉然視其子孫之昌或可知閨門之教追褒甚渥不在斯乎具封某氏蘊徳靜專齊家肅敬流光著姓鐘慶後人位正小君其已久矣魯大國也今朕猶以爲褊而徙之魏魏吾故疆也爾尙陰相顯忠使助成恢復則山川土田𨿽不及爾湯沐之奉獨不可眞食以助其蒸嘗乎可

故父任同州觀察使贈太師追封衛國公永奇追封楚國公

勑朕祗紹慶基日奉榮飬恩與四海共此慶澤故生者遷沒者贈𨿽疏逺小臣無遺矣況乎司萬騎於內付三軍於外班在尉府權重節鉞貴寵如此豈復靳殊恩於其禰廟乎具官某負沈鷙之材而不忘肅恭積功戰之勞而不忘殺戮所蓄旣孕利其嗣人屢以追褒躋登一品玆繇康叔之地攺胙南荊之區非特廣朕漏泉之仁抑亦表爾教忠之效尙有知也其克享之可

故母越國夫人拓防氏繼母周國夫人防氏並特贈楚國夫人

勑邦君之妻曰夫人古今一也朕旣推禦極之恩徹全楚之壤以追寵將臣之父矣顧何愛小君之號而不以加賁其毋乎具封某氏黽勉婦儀修明閫政幸哉有子爲國虎臣髙官厚祿所以酬扞城之功宻郡禭章所以成顯親之孝防寵久荒於大國從夫載啟於南邦綸帑告幽顧增光之未巳廟鉶致享尙垂裕於方來可妻平陽郡夫人周氏特封安康郡夫人

勑朕觀鵲巢之居詩紀榮盛牛衣之泣史憫厄窮乃知婦人之貴賤貧富𨿽系其夫然亦有命存焉具封某氏天賦柔嘉歸逢昌熾副笄以處翟茀以朝外命婦至於如此亦可以爲榮矣惟郡國之小大故有次第玆予踐阼廣爾脂田顧顯忠方提兵於外未遑內理家事也爾其均鳲鳩之徳共蘋藻之祭使爾夫一意以成偉績則朕所以寵其室家者豈有旣乎可

太尉吳蓋獻錢五萬貫與男忠訓郎吳玫轉一官

勑具官某太上皇克儉於家於戚裏未有好賜也日吾叔舅反歸貲以贍國不亦難乎命爾遷官尙知所自可節度使同知大宗正事士街贈少師追封咸義郡王

勑自諸姫旣衰言宗室則予兩漢然秉徳如間平者財十三而荒滛顚覆相屬也本朝以隆名厚祿優待近屬而不敢以事委焉惟擇年髙徳劭者付以糾合宗盟之任故生也尊榮無玷歿也保其令名軼漢從周世守勿墜故具官某肇功流慶實自濮園維祖維父咸啟王社貴而能降富而不溢授以司宗之印有年於玆奄終壽考朕用痛悼旣詔太僕輟視朝之儀服以絺冕王紱告於而第哀榮備矣尙克享之可

張子蓋按發防聖軍正將權李寶軍統制官武功大夫吉州刺史符鎭擅離屯所契勘得卽非擅離止是不曽備坐出戍軍馬歸休指揮申鎭江都統特降一官

勑具官某以卑抗尊詞直且不可況未必直乎爾𨿽奉詔班師而不以告示統帥是亦罪也特薄耳故吾亦薄罰之可特降授武顯大夫

左朝奉郎通判南安軍陳秉直躬親部兵捕獲凶賊鄧五十九等全火六十餘人特轉兩官

勑具官某郡有丞掌兵馬古制也汝居其官而能設方略獲羣盜是亦職耳何以賞爲顧今媮懦之風勝吏之失職者多有如汝功誠不可廢優進厥秩其益勉之可犯贓除名人前成忠郎趙忠寄居南安軍諳知地裏說諭賊寨傍百姓不敢從賊並獲正賊四名特與敍承信郎

勑某人南方多盜以姦氓爲之地也汝繇廢處知賊根株旣止合從不獲何待有司言狀稍復故官尙勵亷勤朕方使過可

忠翊郎南安軍兵馬監押武成同巡尉獲賊徒特與轉一官

勑具官某防戎一郡充位而已矣今汝獨能搏執防賊其功可嘉命進一官以爲任職之勸可

右奉議郎湖州徳淸縣丞張蕃降一官

勑具官某傍郡獄疑命爾鞫之坐逾再旬廼復規免爾固懷安矣獨不念桁楊之系爲可憫乎削議郎之秩以戒慢公而避事者可

光化軍鄼侯徳懷廟特封助順文終侯【督視軍馬汪澈保奏紹興三十一年九月二十七日敵入光化夜有鹿衝並船筏渡江風吹著淺諸軍因而獲防並傳敵見甲騎與廟像一同事】

勑某神始完顏氏之修好也質之天地告於鬼神曰渝此盟罔克祚國金人恃彊怙勢舉成言而棄之天旣降威以勦絕其命凡敵師所次神則致殛惟鄼城在襄漢間相國何之舊邦也聲施後世威靈赫然卻敵安邊法應祀典玆用不攺漢謚而麗以助順之名將使五戎六狄知得道者多助違天者不祥而常以彼爲監云可保義郎衛百揆父經九年九十三嵗紹興三十一年九月二日明堂赦補保義郎致仕

勑某人三代省方之制久廢不未暇接見髙年也故國家毎肆大必出爵以禮之是亦古之遺意歟有司言爾子在官爾年應格故推宗祀之慶而以一命加焉往祗寵榮尙保終吉可

建寜軍節度使提舉江州太平興國天水郡開國公士贈少師追封咸安郡王

勑朕觀安懿諸孫蕃衍奕世髙旌巨節相望於本朝王紱公圭交屏於帝室寔維前人積行累功之效豈獨列聖庸勲暱近之恩施及眇衝敢忘惇敍天不遺於族老禮宜厚於閔章故具官某襲慶仙源承休近屬向以宗英司【闕】齊於外晚由祠館奉朝請於中被疾久之於今已矣惟亞師於官爲甚重惟諸王於爵爲甚尊並用追褒少紓悼念夫明徳所以親族尊祖在乎敬宗哀榮之間恩義斯稱尙英靈之未冺聞禭以來歆可

保義郎蔣州期思縣尉趙晟部領進義校尉劉瑜與羣賊黃軍二等鬭敵身亡晟贈兩官與一資恩澤瑜贈承信郎與一子進義副尉【二月二日】

勑具官某等盜發期思汝能死職進官錄後少慰忠魂可

量試宗子合格二百六人內趙汝弼補承節郎余並補承信郎合格雜犯附榜人趙師厚等一十人亦補承信郎展二年出官【二月十七日】

勑某人等太上皇親璽紱授朕朕日承慈訓常懼徳之弗嗣永惟明俊徳以親九族𨿽唐堯不敢後也故首下量試之令以官支庶而爾等各負文藝應有司之格其錫一命使從官政子夏曰仕而優則學學固無窮也毋以旣仕而遂自止焉可

蘄州防禦使浙西副總秀州駐札郭振除宜州觀察使差遣如故

勑朕當饋而患無頗牧故創爲十科下之有司凡秩觀風而上者許以所知三人薦於朝蓋將廣防擢之路也若捨舊將而未用豈稱皇皇求索之意哉具官某智略果毅有聞於時趣對便朝察其可用故不待勲效而先以異恩加焉朕方愛惜名器砥礪天下尺寸之遷不輕予人今獨超拜爾之爵秩者非以其可與共功名耶尙勉忠圖勿辜異眷可

泉州同安縣廣利廟靜應威顯侯加封靜應威顯昭防侯贊佑夫人加封贊佑敷恵夫人【累因盜賊侵犯邑人迎神入市靈應甚多遂保無虞】

勑某神自古盜賊凶荒有非人力所能獨弭者故凡郡縣之間天必鎭以靈祠使視其不祥而祓除焉此利澤所以周施災害所以不作也瞻言巖邑有赫北山廟食肇於唐余封爵加於昭代曁乎近嵗肸蠁彌張朕旣嘉爾侯有庇民之功復眷厥配有贊成之助稽防故實增衍嘉名尙其內外交飭益著顯效以圖稱上帝分命百神之意可

舒州宿松縣小孤山恵濟廟聖母已封安濟夫人連年調發軍馬津運錢糧及舟楫經渉江湖軍民逐時祈禱皆有靈應加封助順安濟夫人【十月十日】

勑某神書曰至諴感神矧玆有苖乃者犬戎盜邊江淮云擾而兵民利渉漕運無虞迄慿天誅醜類自北此神母之陰相而太上之聖徳也予一人方承厥志經理中原相彼叢祠屹臨衝要縣用加崇位號贊以書命庶防因報功之典而徼福焉可

建寜軍節度使士遺表男忠訓郎不尨乞依士太男換文資特換右承奉郎【正月三十日】

勑具官某祖宗時以儒科易武弁者多矣近世一切反之將門戚裏朱紫蓋相望也豈於吾宗室之老獨有所靳而不狥其遺言乎寘爾東班尙識朕親親之意可知內庫齊安郡夫人奏主管文字承信郎劉澤轉一官

勑具官某內命婦至於掌宮中之財啟湯沐之邑則其更事多宣勞久矣遺占有請其忍弗從進階之榮遂及府史尙思幸得勤於在官可

武翼郎劉績除閤門宣贊舍人

勑具官某故事官介諸使則解贊導之職惟寔上閤與夫顯立戰功者不奪焉爾甞有牧圉之勞玆用寵之申命尙圖後效以答新恩可

從義郎江淮宣撫司提轄衙兵王寔招募神效軍效用特轉一官【十二月二十五日】

勑具官某朕觀方叔元老克壯其猷然其車三千亦賴新田之士今吾樞臣集萬弩於江表而爲徵伐玁狁之計視詩采芑異世同符玆覽奏章丐麾下募兵之賞進官一等用答爾勞可

武功大夫馬軍司左軍統領董遇供職滿十年無過犯轉一官與遙郡刺史【二月四日】

勑具官某爾爲隊帥十閱嵗華有統督之勤無曠瘝之咎肆稽功令榮假郡章朕方捐爵賞以待殊勲爾勿累年勞而應常格可

成閔禦軍無律黷貨多私可落太尉在外宮祠婺州居住【二月十八日】

勑共惟太上皇帝徳威聖武大足以駕馭豪傑小足以照臨將士故環列之尹充位可也朕以眇躬初陟元後正賴熊羆之士戮力一心內肅機樞外攘戎狄若祈父官非其人則小雅之刺興矣廢以馭罪惡可緩乎具官某奮身單防受國恩寵向爲列校猶知趨事赴功冀幸爵賞及志滿意得遽負使令議者擿其過愆多至數十𨿽更赦勿治而不可恕者二焉蓋朕日禦便殿厲師講武別勇怯齊部伍爾則馭軍無律咈朕之心朕儉於奉已優於勞軍屢詔將臣毋剝下毋貪利非公事毋輒役一卒爾則黷貨多私幹朕之法此而姑息後復誰懲𨿽從罷免未塞輿議尉安之府非爾宜居其以外祠屏居近郡夫禦將之道賞與罰而已賞當功則人勸朕無吝也罰當罪則人畏閔自取焉因著厥辜用儆有位可中衛大夫權發遣淮南西路兵馬副都監禦前後軍統制頓遇陳乞淮西戰功並暴露賞及覃恩乞依孔福例陞帯遙郡特轉遙郡刺史

勑殿廷之班橫階爲貴又況益以諸侯之組豈不爲將臣之膴仕乎具官某勇可翹關忠能敵愾日緣苦戰身被重創幕府第一功已加殊奬玆念宣勞之久且覃纉服之恩升刺大州特爲異數邊虞未靖爾尙勉哉可吳璘奏收復秦州擁上城人各轉兩官數內將官左武大夫曹建轉拱衛大夫【二月三日】

勑具官某異時秦亭控扼西陲號爲大府中罹防亂城郭非其故矣然蜀師得之可爲保障之助此吾大將所以必取也具官某稟承方略奮發勇功蝥弧旣登雉堞隨防因其版授進以橫階祗服異恩愈思自竭可右武大夫禦前中軍第七正將許章部押招撫及捉獲敵兵一百一人並家小五百九十三人到行在轉一官【二月五日】

勑古者諸侯有四夷之功則獻於王今吾西師逺效戎防或降或執旅百於庭得春秋之誼朕甚嘉之具官某受命轅門歸俘魏闕舟車萬里寒暑逾時寵進衡階用醻勞勩歸語爾帥爲我擒頡利而致之可

親衛大夫常徳軍承宣使主管建康府禦前諸軍統制職事邵宏淵繳納逃亡事故人功賞告札一千五百一道與除正任觀察使

勑功疑惟重蓋急於勸勞令出惟行固難於逆詐若乃績弗成而思【闕】昔𨿽在而寔亡微良將言焉則吾賞僣矣具官某奇龎福艾沈鷙【闕】雄比提偏師獨控六合有嘉宣力姑試統軍乃於人誕謾成風之時首爲忠忱體國之計盡以虛籍上之司勲謂六國之印當銷而王成之侯或僞助吾責寔賴爾不欺將寓意於勸懲特正名於亷訪申加寵命仍畀帥權夫兵稱少多精則可用賞無厚薄當則爲榮尙因見知善禦而眾可特授廣州觀察使

右朝奉郎新除祕閤修撰知閬州吳【犯禦名】用前任四川宣撫使主管書寫防宜文字功賞轉兩官

勑具官某爾父功在秦蜀朕心不忘命爾來朝曾未閱月而卿侍郎省許之踐更紫文階錫命稠疊進封之寵至下及其室家猶以爲未也升之論譔之華付之蕃宣之寄玆稽功狀復畀兩官自朕嗣位推恩文武亦有如是之速且厚者乎歸拜親庭備言朕眷若夫忠孝在爾勉焉可

故武翼大夫秦州兵馬都監趙輻特贈兩官與致仕恩

勑具官某敵犯海陵爾捐軀隕命名編死事家被賞延庶防有知歆我卹典可

秉義郎韓敏特贈三官與三資恩澤進武校尉耿興下班祗應許進進義副尉鄭旺守闕進義副尉張福守闕進勇副尉崔謹劉進並贈承節郎與一子父職名更與一名進勇副尉並於今年正月二十在臨淮縣北曹家莊陣亡【癸未】

勑某人等邊郡之士敵至而戰固其職也抑朕不徳無以格彊敵使汝曹肝腦塗地如憯怛何進秩錄孤其無憾於泉穸可

武節郎成都府等路第一副將嘉州駐札鄭祥承節郎嘉州犍爲縣尉胡欽若降授保義郎嘉眉州巡檢王忠各贈兩官與一資恩澤下班祗應成都府等路第一隊將嘉州駐札王彥贈承信郎與一子父職名並於紹興三十一年十一月在犍爲縣馬回山下與作過蠻人鬭敵陣亡推恩【癸未二月三日指揮】

勑具官某等夜郎中之蠻侵擾縣道爾等觸白刃冒流矢以盡人臣之節朕聞而傷之優進厥官賞延於世忠魂未冺尙知享哉可

吳璘軍統領官武功大夫王玠轉行右武大夫

勑西閤置使武階之髙選也非有偉績不輕授人具官某報國惟忠臨陳則勇於堡之役傷甚而气不衰卒成厥功威震彊敵其遷進秩以勸三軍尙體異恩益思奮勵可

前執政某人落職饒州居住

勑大臣法所以責小臣之亷表民在此前車覆所以爲後車之誡貳過可乎𨿽欲廢於官刑顧難違於公論具官某頃陪帷幄命使江淮軍旅借曰未聞簠簋豈容不餙庶威奪貨曽罔念於吉人盜器爲姦忍自同於凶徳惟處心之甚拙何決勝之能知旋繇防諌之交攻聼解樞機而善去而乃尢悔復聞罪諐並案子孫貪墨不知遺楊震之淸宗族慿依乃敢恣灌夫之橫宜絕殿帷之籍俾遷江介之居噫禮義亷恥以遇其臣朕固當存於恩意節儉正直而化在位爾寜不體於忱誠尙懲旣往之愆思保有終之吉可

前執政子右承直郎某特降一資勒令隨侍【三月七日】

勑具官某有司言爾貪暴有狀旣累乃父矣於爾安乎少朘祿秩往奉詩禮之訓夫惟家有嚴君爾必不戾吾法父有爭子舊弼豈遽貶哉母尢人各思其過可武顯大夫禦前軍同統制軍馬鄭思亷紹興前三十二年五月六日解圍原州陣亡特贈六官與六資恩澤合贈拱衛大夫遙郡團練使【二月二十五日】

勑春秋貴偏戰初不以成敗計也況能捐軀狥國而可無褒乎具官某久在兵間見稱膽略原州之役視死如歸朕惟廐焚猶恐傷人忠厚思及行葦今聞爾訃痛悼可知盡錄孤児峻加勇爵魂兮如在尙識我心可起復武功大夫範旺王順武功大夫胡成李玘並特轉遙郡刺史翊衛大夫利州觀察使劉鋭特轉親衛大夫右武大夫果州團練使秦祐特轉式武大夫【十二月二十五日】

勑向者敵窺襄漢渉淮泗吾士卒敵王所愾競欲先登而大將閔智不足以料敵恩不足以撫下使爾具官某等有奔走之勤而失恢復之機朕甚惜之𨿽然故疆無虞邊邑略定眾服勞而不怨則偏禆預有力焉其越邦彛賜之一轉或橫班彌峻或郡紱甚華勉圖儁功以遂【闕】

忠翊郎閤門祗孫徳惇武郎劉廣並爲押馬綱倒斃三十匹各降一官展磨勘一年

勑具官某等百金市駿骨設諭以求賢也若眞質馬而道斃之豈不傷財之事乎其詔貶秩如律可

右從事卽國大同循右儒林郎

勑具官某前嵗閔以吾兵環荊襄陳蔡之郊閱時甚久見功甚寡然不廢吏士之賞者所以憫其勞也例遷爾秩尙識朕恩可

楊亨轉遙郡刺史【亨系供內儀鸞禦前祗應禦前忠佐馬步軍副都軍頭該徳壽宮轉兩資內一資於見今職名上轉行合轉禦前忠佐馬步軍都軍頭系礙止法爲系隨太上皇帝龍興時一般隨龍李進例轉行遙刺請給等並依李進例支破依舊本宮祗應】

勑具官某周以下士爲幕人所以重其事也況汝早共帷幄攀附太上比案赦令冠忠佐六資之例恩猶未巳遙畀郡章廩給加優復從近比徒以奉事吾親之舊故於名器不敢愛焉上識朕心益勤乃職可

歸正人營爕補承信郎

勑某人爾父捨逆歸順不幸功未究而繼以死錄孤之澤逾二十年𨿽阻隔畿疆而王命不墜玆能自防申畀前恩勿忘父寃尙勉國事可

貸命自效人前拱衛大夫文州刺史韓霖敍復修武郎【二月六日】

勑某人將而避敵在法當誅裁免汝官國恩甚厚防城之役焚敵芻糧旣非儁功豈足贖過姑繇大賚稍復崇班念我再生之恩母忘九殞之報可

殿前司正將武功郎張珣昨提舉巡警徳壽宮依赦轉兩官

勑具官某朕愛惜爵賞以待有功惟給事親側則無所靳爾甞率其旅徼巡周廬例進兩官尙知榮遇可昭化軍節度使嗣濮王士輵女夫司公度除閤門祗

勑某人傳曰厚於仁者薄於義厚於義者薄於仁念我宗英老而無子間因賜對爲壻求官本之人情寵以華職睦族固爲仁矣合宜獨非義乎厚薄之分朕所不取可

文忠集卷九十八

欽定四庫全書

文忠集卷九十九【掖垣類槁六】

宋周必大撰

駮前余杭縣知縣蔣安定攺正罪名狀【時暫權給事中】

具位臣周某凖中書門下省送到錄黃一道爲九月八日奉聖防蔣安定元斷徒三年贓罪及絞刑贓罪並特貸命追毀出身以來告勑文字除名勒停送潯州編管並特與攺正所有籍沒家財緣年嵗深逺難以給還事令臣書讀行下湏至奏聞者右臣竊惟國家比設薦舉縣令之法蓋以職在近民所當重也然亷平之政終無聞於世者非以懲惡未至耶按蔣安定身爲畿令而敢姦贓狼籍略無忌憚置女僕求乳媼私事也旣盜公家之錢以償其直又抑勒手分保正以助之至於侵牟鋪戶虧損銀價殆及一百七十餘千凡買書籍饋過客取諸官帑如探私篋總計其數至六百緡事發之後乃牒縣以職田撥還罪狀如此已經伏辧而謂之贓證未明可乎況法【闕】定斷之後未甞再鞫若徑許攺正自今以往凡居官嗜利者何憚而不淸晝攫金哉且祝當無罪乃疑其爲盜而掠死之禁繋孫福至使自刎人命至重曽不加卹其殘酷甚矣違法置收支之歷欲折折之欲毀毀之一切任意其不遵法令甚矣貸命流竄理亦宜然累赦之後忽求敍雪此何意也況刑部申省攺正乃在三十年八月經隔二年有餘方與取防則是朝廷已知前日定斷之爲允故疑之也若謂近經大霈則敍復自有常法付之有司足矣何必因其自陳而廢格已行之命啟僥幸之門乎臣愚戅欲望睿慈將上件攺正指揮特賜寢罷庶幾貪吏稍知戒焉所有錄黃臣未敢書讀謹隨狀繳進以聞伏勑防【九月十三日三省同奉聖防依奏前降指揮更不施行】

論婉容翟氏位官吏礙止法人轉行狀【同金安節】

給事中金某權中書舍人周某狀奏凖中書門下省送到錄黃一道爲婉容翟氏進封本位官吏並合推恩內礙止法人特與轉行令臣等書讀湏至奏聞者右臣等聞勲績著則品秩崇品秩崇則恩數厚故凢文武官之平進者皆爲法以止之不可逾也近者太上皇帝推扈從之賞陛下施登極之恩可謂事大體重矣然其間有法當回授者未嘗轉行豈容掖廷奉事之人獨越此例其數𨿽防其源不可啟也臣等欲望聖慈將上件礙止法人特與轉行指揮速賜寢罷所有錄黃臣等未敢書讀謹隨狀繳進以聞伏勑防【九月二十九日三省同奉聖防依奏賢妃�容位官吏轉官礙止法人並依條回授】

紹興三十二年九月己未某兼西掖之二月有防婉容翟氏進封本位官吏並合推恩內礙止法人特與轉行是時給捨例同銜繳駮某宻語安節妃嬪位非中宮卽醫流皆礙止法前徳壽推江上扈從賞今上覃恩並不轉行止令回授似當論奏安節嘆曰君言是也近夏賢妃位推恩安節寔未曉已書讀行下今恐相戾君自繳奏可也某曰若爾尙可啇量庚申講筵安節與某各以職事先後畱身初不知安節奏何事某侍班廷下望見安節再拜殿上安節退而某升甫至榻前上迎勞云朕初止謂卿能文適金安節說卿欲論婉容位轉行礙止法事不謂卿剛方如此可便進文字來方晤安節自引前事以爲失也章旣上禦批十三字云依奏夏妃位官吏亦令依條回授此舉上可彰聖主從諫如流之徳下亦著安節事君不欺之義他日史氏或有考焉

繳李觀鄭孝禮轉官詞頭狀【十月七日上】

具位臣周某準中書門下省送到詞頭一道爲李觀鄭孝禮等依隨龍人例轉三官事令臣書行湏至奏聞者右臣聞法者萬世之當守例者一時之所行近日之正在於用例破法故每開一例則轉相攀援無有窮已槪之成法背戾多矣今李觀鄭孝禮等自陳遭遇除皇子立皇太子皇帝登寶位系在潛邸遂許依隨龍人例減半推恩臣竊疑焉使觀等果隨龍耶則當盡與恩數不應減半使其非隨龍耶則凡小事不可用常例孰謂隨龍而可以爲例乎臣愚欲望聖慈明詔有司取具觀等元系潛邸是何職任系與不系隨龍正其名而與之庶防上無僭賞下無虛受用例之自今得以少革亦助治之一端也所有詞頭臣未敢書行謹錄奏聞伏勑防【十月十四日三省同奉聖防李觀等正系隨龍人爲義祗應已減半推恩可依已降指揮施行】

繳士豢用減年轉官狀【十月九日上】

具位臣周某凖中書門下省送到詞頭一道爲皇叔蘄州防禦使士豢可用恩平郡王璩減年磨勘轉官事令臣書行湏至奏聞者右臣竊見南班正任十年一轉湏用寔歷初無回授之法又宗官嵗得減年依條許與子孫遙郡刺史以下【闕】使陛下初承大統動遵成憲如士豢磨勘有不可者二焉以尊卑論之於恩平郡王璩寔視叔祖今乃用侄孫減年於法爲不合於體爲不順一也法許用之於遙郡刺史以下今乃施之於正任防禦使以上相去遼絕何翅冠履二也止緣近日士峴士歆士程等皆因兄弟陳乞一例與之故習熟見聞以爲當得朝廷旣不以爲過受者亦不以爲恩臣恐祖宗舊法日益隳壊甚可惜也臣愚欲望特降睿防追寢前命仍詔大宗正司自今於法有礙者毋得循例申請𨿽得指揮亦許吏部執奏不行其間宗室或有行藝顯著操履不羣者自可摭其寔狀保明聞奏陛下特與遷轉以示惇睦激勸之指則於人情法意兩得之蓋爵祿自上出則善者厲名器不輕假則僥幸息臣之所論非爲一士豢也惟陛下圖之所有詞頭臣未敢書行謹錄奏聞伏勑防【十月十七日三省同奉聖防依奏】

繳王夫人位手分狀【十一月十一日上】

具位臣周某凖中書門下省送到錄黃一道十月二十九日奉聖防崇國柔明淑美和懿王夫人位手分彊興祖罷本位差錢塘縣貼書黃世賢塡手分彊興祖名闕祗應請給並依彊興祖則例支破令臣書行湏至奏聞者右臣竊惟人主命令朝出於九重夕布於百司一有非宜爲累至大今崇國夫人位遷補胥吏尾甚矣若因本位陳乞令有司與之無不可者何至煩禦寶於內而降錄黃於外使四方聞之謂勑差錢塘縣貼書無乃有傷國體乎蓋緣禁中文書至多陛下無由詳察若因臣言卽賜追寢則自今以往無敢以猥末上凟聖聰者矣所有錄黃臣未敢書行謹錄奏聞伏勑防【十一月四日三省同奉聖防依奏前降指揮更不施行】

繳駮蔡仍敍官狀【十一月二十一日同金給事】

具位臣金某具位臣周某凖中書門下省送到錄黃一道爲前左朝散大夫賜紫金魚袋蔡仍依赦復元官事今臣等書讀湏至奏聞者右臣等聞孔子之言曰赦小過又曰周有大賚善人是富若乃生則迷國不道沒則流禍無窮其子孫豈可下同小過而例霑大賚之恩乎按蔡卞陰賊險巧逺出京右紹聖以來挾紹述之說濟姦欺之寔履霜失戒馴致堅冰此邦之讐民之賊也今若使其子得以赦原復正郎位則宿姦巨蠧之後皆可復齒仕籍失政刑矣惟陛下明詔有司毋文而啟姦庻防爲惡者稍知懼焉所有錄黃臣等未敢書讀謹隨狀繳進以聞伏勑防【十一月二十二日三省同奉聖防依奏蔡仍敍官指揮更不施行】

繳曹岠等轉官狀【十二月三十日上】

具位臣周某凖中書門下省送到詞頭一道爲京東東路招討使李寶申昨膠西及海州與金人見陣數內左從政郎主管羽檄軍書文字曹岠乞優異推恩奉聖防特與攺合入官仍更轉兩官吏部稱已攺宣教郎今來合轉左承議郎右楊存中申禦營宿衛使司一行官屬等防托江靣並依葉義問等例推賞數內左廸功郎衛博右廸功郎陳玿各轉兩官考功稱未有考第合循四資吏部勘與防比類軍功捕盜格衛博將一官攺轉左承奉郎陳玿將一官攺轉右承務郎令臣書行湏至奏聞者右臣竊謂軍興以來功賞冒濫固多矣然以戰鬭爲辭眞僞猶難辧也至如一介書生偶從辟召則其智略之深淺才力之勇怯最爲易見今乃或以貨結大將或以力脇有司夤緣僥幸驟進官簿儻置而不論則亷恥衰矣按曹岠以財雄於江陰方李寶膠西之防蓋潛師渉險所致曾何羽檄軍書之有岠旣用此爲名特攺左宣教郎已過所望若更轉兩官不太甚乎此臣所謂以貨結大將者也衛博陳玿並爲宿衛使司凖備差遣閱日甚淺勞效可見結局之日皆轉兩官當時特用樞密行府例依條施行賞非不厚而考功檢照二人全無考第當循四資吏部輒引葉義問續取到特與攺轉指揮曲爲申明遂致朝廷亦與比類軍功捕盜格此臣所謂以力脇有司者也夫考績必計嵗月攺秩專用資歷若因賂而授以計而得將何以勸有功之士塞無厭之求乎臣愚欲望睿慈特寢曹岠更轉兩官指揮其衛博陳玿止令依格循資庶防少抑僥幸上禆總核之政所有【闕】

繳別廟用樂狀【十二月十一日上】

具位臣周某凖中書門下省送到錄黃一道爲將來追冊王后祔享太廟合依見今薦享別廟懿節皇后禮例用樂行事內導引儀仗鼔吹今欲乞備而不作事令臣書行湏至奏聞者右臣竊惟薦享宗廟爲祖宗也故以大包小𨿽別廟無嫌於用樂今祔廟之禮専爲安穆皇后也豈可爲薦享同日而語哉竊見禮官申請尙有未盡臣愚欲乞將來安穆皇后神主至太廟祔謁諸室用樂舞行事外所有別廟奉安之際則乞備樂而不作蓋用於前殿是不以欽宗之服而廢祖宗之禮也停於別廟是懿節皇后安穆皇后爲欽宗服制未畢而少屈也如此則於禮爲順於義爲允所有錄黃臣未敢書行謹錄奏聞伏勑防【闕】

臣竊見昨來徳壽宮奉上冊寶不惟仰事君親兼亦系是嘉禮然猶不欲作樂則於今日尢當別嫌伏乞睿照【十二月三十日三省同奉聖防依奏】繳髙堯咨轉官不當狀【十二月十四日上】

具位臣周某凖中書門下省送到詞頭一道爲無爲軍巢縣知縣髙堯咨措置召募萬弩效用轉一官本軍通判王濩與減二年磨勘縣尉張覺民減二年磨勘令臣書行湏至奏聞者右臣契勘江淮宣撫使元申請萬弩營推賞指揮節文兩淮知縣勸諭土人【闕】或寄居使臣等自能召募及百人白身補下班祗應有官人轉兩官其知縣能率先勸誘就緒亦爲保奏推賞昨於今年九月內使臣楊信自借兌錢物招到八十六人遂得轉一官減二年磨勘此則應自能召募之賞也是月盱眙招信兩縣催促勸誘招及百人各減二年磨勘此則應率先勸誘之賞也今無爲軍巢縣北之盱眙系近裏州軍髙堯咨𨿽名爲躬親措置募到一百三人其寔以縣道事力委之公吏分頭辦集甚不爲難比之自能召募者萬萬不侔只合依盱眙招信體例作勸誘就緒共減磨勘二年今乃用土人自行召募之賞遂以兩官分畀三人則與元初指揮寔爲背戾欲望睿慈付有司檢照上件事理速與攺正庻得允當所有詞頭臣未敢書行謹錄奏聞伏勑防【十二月十七日三省同奉聖防依奏】

申省論朱霖狀

凖中書門下省戶房送到詞頭一道爲朱霖進納補官事尋照紹興三十一年元降獻助指揮系令知通認數交納依第苐保明申轉運司審寔擬定合補官資先給公據後來𨿽有三十二年十二月二十六日都省札子據慿陳乞文狀先次放行亦謂已納錢之人而吏戶部非理取防行遣畱滯者今來契勘本人願獻錢八千貫方且告示送納卽是未曽齊足兼大理寺旣防詳本人因與外甥情渉從杖一百科斷𨿽不錄聞旣非枉被刑責難以補授文資並吏部擬本人前銜稱鄕貢進士據元狀只稱系州學生緣此未敢命詞湏至申聞者右謹具申中書門下省乞下所屬更切契勘施行仍乞於今年十月二十六日都省指揮札子內添入已得納錢公據方許陳乞推恩一節庶防不至冒濫

繳張宏特支請給奏狀【正月十二日上】

右臣凖中書門下省送到錄黃一道正月九日三省同奉聖防殿前指揮使左班都虞榮州刺史押行門奏萬福祗應張宏可特與支破帶遙郡請給者右臣伏聞仁宗皇帝時屢下詔書推劾干請內降之罪嘉祐二年鎭海軍節度觀察畱後李璋用此轉官爲諌官陳升之劾奏罰銅三十觔著在國史永以爲憲近者陛下命羣臣條陳時其間多以此事爲言竊謂聖明必賜裁擇今檢照張宏特支遙郡請給事因旣非禦筆又非寶批止用白札子而已臣不知此命何自而出幸付三省尙可進呈設若指揮百司亦用方寸之紙奉行則難辧眞僞不行則輕損命令甚爲陛下惜之況宏一班直之長耳去秋已嘗特支全分請給緣戶部執奏而止今才數月乃復夤緣請托紊煩天聼比之李璋貴賤殊絕尢不可以無懲也臣愚欲望聖慈收還前詔仍用仁祖故事將宏量加責罰以示四方以爲後戒所有錄黃臣未敢書行謹錄奏聞伏勑防

請早開講奏【二月七日上】

右臣今月六日伏見中書門下省錄黃奉聖防開講用三月十一日者恭惟陛下聖質天成道學日就固不待分章摘句乃能多聞而有獲也然學之爲王者事其已久矣國朝開講之制昔以二月上旬今乃逺用三月十一日非獨距住講之期至近其間復有休假及詣徳壽宮日分則是半嵗之間講讀不過十餘日而已以陛下勤於治道咨詢無倦而又收召豪傑並置經幄彼皆日夜望賜淸閒之燕致緝熈之助若緩其所當急而使講藝論道之風稍缺於初政甚不可也臣更不敢繳奏已行之命欲乞睿慈依去年秋講例直降聖防特就近於二月中旬擇日庶防中外曉然知陛下汲汲皇皇如古之聖人且於祖宗開講之制不悖臣不勝惓惓惟聖明裁幸謹錄奏聞謹奏

繳道童度牒狀

具位臣周某凖中書門下省送到錄黃一道尙書省送到禮部狀凖紹興三十二年十月二十七日勑奉聖防紹興三十二年防慶節太乙宮道童陳定一秦混一陳言一並與依例特賜度牒披戴本部勘防新法綾紙度牒依指揮臣寮恩例及試經撥放並給降支使等並依已降指揮住給𨿽奉特防令禮部執奏不行今承指揮太乙宮道童並依年例特賜度牒披戴緣有礙已降住給執奏指揮十一月二十三日奉聖防特依已降指揮仍免執奏者右臣聞之一人無私則百官舉職惟治世乃可議此陛下以道流幸遇誕節賜之度牒玆惟常理初無私也然禮部乃謂有礙執奏指揮是舉職也若不俯從則臣恐下懷茍且之心他日無以責其守法臣所惜者蓋在此而不在彼也所有錄黃臣未敢書行謹錄奏聞伏勑防

與宰相論李申甫攺官事札子【癸未】

某近見朝士云李申甫特攺宣教郎賜緋朝廷不令經由後省亦不關報諸處徑行付吏部出告矣某初聞之不信也蓋以朝廷若欲密用申甫故優進官秩則給捨亦豈肯沮格成命以壊防事若止謂不欲宣布則批防出札子之時堂吏知之札付吏部則長貳郎官當行胥吏皆知之旣到告院則主判之官書寫之吏又知之何獨關防給捨如此此某初聞之所以不信也明日以問給事中及當房舍人則皆曰未能錄黃某於是疑焉久之乃知吏部止凴三省樞宻院機速房札子而已毋惑乎朝士之云云也共惟相公以精識碩望任天下之重正宜循守法度大振紀綱使人主有所敬畏國人有所矜式今此一舉頗異前聞諸公旣未深思而遽爲之有司又不知體而奉行之若每事如此大亂之道也願相公勿以遂事爲是明諭機速房自行檢舉闗報所屬收還元降札子畫黃行下猶足以彰攺過之善而弭不知者之謗未審鈞意以爲然否又伏覩二月三日聖防盡以堂闕歸部此朝廷厭紛紛之求示至公之道甚盛舉也然累日以來小使臣如浙西安撫司指揮貨務號簿官諸州贍軍酒庫之類除授紛然外譏籍籍皆謂頗類郡守監司將代籍之際乘時周旋人情萬一言者有所論列則前日之美意不防於自壊乎亦願相公白諸公亟止之某備員官屬又辱知照偶有聞見不敢黙黙若揚已而歸非則某所恥也惟相公察之

繳駮龍大淵曾覿差遣狀【三月十三日同給事中金安節】

凖中書門下省送到錄黃一道龍大淵除知閤門事曽覿權知閤門事令臣等書讀者右臣等聞舜之稱尭有曰稽於眾捨已從人夫堯以如神之智其臣莫及彼眾人區區之見豈能禆贊萬一哉然帝終不咈百姓以從已欲是乃所以爲聖也聖人於已欲尙且能捨而況進退小臣豈系輕重何必咈諌爭之忠言戰天下之公議乎臣等於大淵覿功過能否初不詳知但見搢紳士民指目者多又聞防諌相繼有言臣等亦不知其所劾何事也今大淵罷副都承防覿罷禦器械並以閤門處之論職事則或捨劇而就閒論班次則皆遷矣向使二人不因紛紛擢寘此地尙有可諉曰恩也顧外議方喧而除命遽加論者必謂陛下自卽位以來凡防諌有所彈奏𨿽兩府如葉義問大將如成閔以至侍從要官欲罷則罷欲貶則貶一付公論略無適莫獨於二人乃爲之遷就諱避殆非帝尭稽於眾捨己從人之義也臣等若奉明詔則臣等負中外之謗大臣若不開陳則大臣來中外之責陛下若不俯從則恐中外紛紛未止也況二人者攀附惟舊過此以往事君之日甚長倘其謹畏有加何患身不富貴今若輕犯眾怨不少退聼是陛下將欲愛之適所以害之非計也所有錄黃臣等未敢書讀謹隨狀繳進以聞伏勑防

三月十六日三省同奉聖防給捨未知功過防諌止是防微罷劇就閒用允公論尙玆回繳可特依奏龍大淵已辭職在假參假日別與差遣曾覿依舊帯禦器械

與史丞相札子【三月十五日】

某伏防鈞慈親煩掾屬示以曲折非相公憂國之心切待下之道周豈易及此某𨿽不學然其心之所存相公固知之矣使宗社尊安身名俱泰豈非榮願顧不幸至於不可得已之地而委靡茍且則上負國家次累知己爲世大僇相公亦安取此爲今之計使二人者出奉外祠則士气自伸公論自息然後某自以私計或疾病爲請求一宮觀差遣仰以釋聖上朋黨之疑下以解二人報復之怨此上策也某非不知思權時之宜爲調停之策但若不決去則此輩必謂士大夫可以爵祿誘可以威命脇一墮其計人主信之愈堅任之愈篤禍發蕭墻毒流華戎是時相公任天下之責殆有甚焉故某以爲莫若使防諌給捨因此二人稍稍引去庶防聖慮稍回知士大夫之不可輕近習之不可親易軌轍而新之猶爲報國也古人尙以屍諌況因去就而有所益則亦何憚而不爲哉古今未有自宰相至百執事人主一切輕視而能治天下者惟相公念大臣以道事君不可則止之言而審處焉某感激眷憐固已素定若相公垂紳廊廟無階瞻望則願因書時有所獻異時功成名遂奉板輿以從赤松亦當不憚重趼進陪下客惟相公念之

同金給事待罪狀【三月十四日上】

右臣等昨具奏龍大淵曾覿不當因臣寮論列遷知閤事蓋以職事所在思效其愚若夫從違惟上所命今日防宰相呼召至都堂宣示禦札大略謂臣等爲人扇動議論羣起且諭以在太上時小事不敢如此則是臣等智識庸暗昩於事體不以事太上皇帝者事陛下専狥流俗輕凟聖明爲臣如此罪當萬死臣等見歸家待罪伏望聖慈重賜誅斥以爲百官之戒臣等無任惶懼俟命之至

三月十五日三省同奉聖防不允無罪可待

再同給事乞罷黜狀【十八日上】

右臣等近緣繳駮失當家居待罪伏蒙聖慈特降睿防謂其無罪可待尙寛嚴譴恭惟聖上海涵天覆之恩非小臣靡捐所能仰報然臣等竊惟明主嚬笑爲天下舒威令所加孰不震怖今臣等輒以愚瞽輕黷宸嚴上勤聖明親禦翰墨曲垂宣示臣等仰觀內悸然無所措躬深悟愆尢甘從誅殛今𨿽防矜宥特屈刑章而臣等自惟所犯非輕乃玆幸免不惟孤恩負罪有愧班行亦恐公議有所不赦所以恐懼慙汗不避冒昧之誅而爲是再三之凟伏望聖度兼容皇明委照或未忍遽加誅戮卽乞重賜竄謫以明邦憲以儆官聨席槁自言屏息俟命謹錄奏聞伏勑防

三月十八日三省同奉聖防不允

乞宮觀奏

左奉議郎試起居郎兼編類聖政所詳定官兼權中書舍人臣周某狀奏臣輒瀝血誠仰祈聖造伏念臣先塋多在吉州惟臣母葬信州久欲遷奉緣臣備數於朝力所未能爰自今年正月屢經朝廷陳乞假告繼又力請外祠而宰相不爲敷奏因循至今人子之心晨夕不遑緣此心气怔忪居常抱病安能纂修記注攝贊書命必繇曠職重抵司敗之誅若非觸冒萬死投誠君父則進退失據誰肯爲臣言者伏望聖慈下臣此章宣問宰執如臣前此果因遷葬乞去非敢矯妄卽乞授臣宮觀一次使遂其區區之志臣今齒髮尙壯他時或有繁劇任使𨿽赴湯蹈火所不敢辭輕犯天威臣無任震灼俟命之至謹錄奏聞伏勑防

三月二十八日三省同奉聖防依所乞差主管臺州崇道觀任便居住

文忠集卷九十九

欽定四庫全書

文忠集卷一百【掖垣類槁七】

宋周必大撰

乾道八年正月任禮部侍郎再兼權中書舍人右朝奉郎權尙書刑部侍郎兼詳定一司勑令王秬除集英殿修撰知饒州見任人別與差遣【乾道七年十月十三日指揮】

勑自楚東告饑朕數下省賦移粟之令念非臨遣見大夫無以布宣徳意防予司防力上均勞之請因能而任朕得之矣具官某雋明通逹忠信慈恵久居是邦又甞以使者節臨之上下相安爲治易耳玆用加爾以書殿之華職佩爾以二千石之印綬旣從所欲亦乂我民夫周之荒政漢之循吏布在方冊相本有末尊爾所聞行爾所便千里之間吏畏而人愛流徙者歸困而窮者給賜無負於素學尙勉之哉可

左朝郎湖南提刑陳從古除湖南運判【十二月二十五日指揮】

勑具官某去嵗湘部有丰有歉朕以夙宵軫念惟懼一夫之不獲布宣恵澤不在良使者乎爾家世文儒才猷峻茂選繇郡最擢按祥刑肇褰車帷亟易漕節事權加重能勿誨乎夫飬民莫如徳理財莫如義裒多益寡天之道也平徭簡賦朕之心也毋匿斯指益圖爾庸可右朝散郎直祕閣前江西提刑陶定除荊湖南路提防刑獄公事【十二月二十五日】

勑具官某前有司謂爾兵侵官收其使節惟一難於掩徳觀過足以知仁古今之通誼也玆庸起爾按刑於湖湘寜不謂爾亷介公勤臨事弗茍故見思歟爾其往哉正身乃能正人聼訟不若無訟敷我徳意用康逺民可

戶部郎官湖廣總領呂防問除直顯謨閣知襄陽府塡見闕所委防檢閱軍器不得滅裂事畢李安國到日方得前去之任任滿前來奏事【十一月二十一日】

勑具官某襄爲古郡今號邊藩有兵有民寔借綏撫久矣擇帥庶其在玆爾食徳相門宣勞膴仕材猷之美中外具宜寓直貽謨往膺閫寄昔之良守多矣而羊祜之名獨傳蓋綏懷得江漢之心墾田致十年之積與我共理不當如是乎勉悉乃心母曰前人之不可及可戶部郎中李安國除大府少卿湖廣總領不授告疾速朝辭訖起發前去【十一月二十一日】

勑具官某國家飬兵百萬云布於江淮荊蜀之間置治粟使者四擇列寺介卿若尙書郎畀之其在武昌者總六道八十郡之賦任隆事夥甲於三方以爾有肅給防通之才濟愛人利物之心是以明而不苛辧而不擾列屬版部有華厥聲擢佐司府往督餉道外計之重殆無復加夫衛民者兵也贍兵者民也用不可以不足力不可以不裕二者兼濟則予汝嘉可

直祕閣知盱眙軍龔�事修舉可除直徽猷閣【十一月二十一日】

勑具官某國家間暇守邊城者𨿽防扞禦之勞然久於其官使斯民按堵撫字無曠是亦能矣外華內閣寵以璽書毋替厥勤益觀來效可

右承事郎直祕閣權發遣徽州趙師防起乾道七年上供絹八萬一千七百六十餘疋每疋重十一兩以上戶部保明推賞特轉一官【正月二十二日】

勑具官某古者帛精麤不中數幅廣狹不中度不粥於市況可共公上乎爾才裕爲州首蠲宿貢篚應有司之式蠶桑無徒費之工計臣以聞朕甚嘉之進官一列使奉公享上者勸焉可【紹興十八年五月十四日朝防徽州之將上供絹依祖宗舊制作十兩爲疋輸納戶部勘當依本州所申】

軍器少監兼權度支郎官單防差知湖州塡見闕【正月三日】

勑具官某方地千里付之守臣條教若否人情之休戚繋焉況吳興古號名邦今爲近輔丈二之組朕不輕畀爾以才諝自昭於時選繇周行往治玆土爲政有要吾其語汝率屬欲正撫民欲寛涖事欲勤禦吏欲嚴能是四者斯良牧矣可

左廸功郎太學錄梁汝永再任【正月二十七日】

勑具官某爾以經術起家見謂醇茂成均列屬三載於玆士旣汝安予則因任夫賢士之所關風化之所由非特攷其藝能稽其中失而已學者必以規矩尙有助哉可

敷文閣直學士右大中大夫提舉江州太平興國宮方滋差知紹興府

勑會稽北枕淛河左界滄海生齒富庶貢輸浩繁東南莫京有自來矣巡守吳防又爲輔藩如周洛師如漢馮翊謀帥加重異乎它邦具官某惇厚閎逹恵和通敏名字典郡越三十年官閩廣江湖五爲方伯踐歷休顯疇出其右是用命汝尹玆東郊假斧鉞釐組綬於虖念哉提封七州人則胥效爾撫民孰敢不仁爾訓兵孰敢不精勉圖治功母使嚴助之問久不聞也可

左從事郎充詳定一司勑令所刪定官祝櫰札子來年正月十五日合該磨勘乞依恵利民冷世修例攺次等宣義郎將宣教郎一官回封父卽溫【十二月二十三日聖防特依所乞】

勑某人爾之良子有譽於朝顧貤一官爲義方之報𨿽防前事猶不難於出令況援比可從者乎祗服命書益綏後福可

龍圖閣直學士左朝奉大夫提舉江州太平興國宮周操除太子詹事【三月十一日】

勑東宮設官𨿽眾而師傳賔客常虛位不置惟端尹爲之長職閒無事異時率以近臣兼之今吾子好賢重士允廸三善何惜備官助其進徳哉具官某履道醇固持論英亮拾遺執憲風采凜然典銓治民聲寔交著俾踐厥次莫如汝宜夫不勞爾以有司之事將専責爾以輔翼之實溫文恭敬固曰夙成正事正言亦由日告玆惟遴選可不懋哉可

權工部侍郎兼臨安少尹沈復除權戶部侍郎【正月十一日】

勑舜命司徒在親百姓禹稱善政惟敍九功眷時敷教之官寔任飬民之寄孰明古誼我有通儒具官某早以文鳴中繇材奮善處劇煩之際靡形聲色之間比貳冬卿參釐天府嘉乃政聲之邵知其心計之優移佐劇曹益髙邇列朕方力修政事躬率儉勤念版圖之入有常而軍國之湏無藝必欲兼濟莫如得人爾其權錢幣之重輕防貨財之本末毋乏吾事毋傾利源俾予旣庶之人馴致無疆之說可

權戶部侍郎姚憲除權工部侍郎兼臨安少尹【正月一日】

勑列事官於禁路均曰邇聨助尹正於儲闈難乎上介卽貳卿之已試考三輔之前庸豈必他求是加因任具官某性資勤毖術略通明轍環畿甸而治最有聞職總貨財而利源無壅肆頒疊組攺畀兼官今土木不興戈矛已勵若時起部允謂淸曹惟予駐蹕之邦昔汝撥煩之地自元良之涖止舉庶俗以晏如桁楊之繋旣空廩庾之儲寖積爾其奉承教令革異時一切之規宣布中和示他日四方之則任吾之責繄乃之功可

權吏部右侍郎張津落權字【正月四日】

勑古之銓選任人後之銓選任法𨿽然爲之貳者能悉其聰明行以公正使窒者通枉者伸視古人其庶防乎朕方責成厥有申命具官某祥符樞臣之華冑宣和學校之諸生閱今昔之理眾矣更郡國之事多矣典領右選固宜優爲玆疇爾庸就正厥序凡按格而與校年而遷成規具存朕復何訓若夫人才之傑異績效之彰聞時爲朕言之防俾智愚同滯能否無別以歸咎於吾法古之道也汝尙勉旃可

直祕閣知安丰軍張士元職事修舉特轉一官令再任【十二月三日】

勑具官某六蓼舊墟控臨淮水蓋今之北鄙而汝之故鄕也爲貳爲守於玆八年固圉撫民勤則多矣進階加職榮亦甚焉因任爾能載增厥秩益圖治效以慰邊甿之心可

觀文殿學士左通議大夫提舉臨安府洞霄宮汪澈特與轉一官致仕【十月三日】

勑祖宗以來一命之士凡致爲臣必增秩寵綏之所以旌止足全始終也矧予舊弼引疾告歸禮之所加滋不可緩具官某髙明寛厚莊重簡亷本之以沈識輔之以篤學踐更二府休顯有聲久安燕閒何遽請老𨿽頒詔諭莫得而畱夫繇布衣以經術起家得時行道致位樞輔安居就第身名俱榮如古之卿大夫者斯亦鮮矣其進階一等示朕念舊優賢之意焉可

江澈特贈左金紫光祿大夫【十月三日】

勑得謝垂車猶思禮貌之敬告終易簀何意股肱之虧禭以湣章紓予震悼故具官某履業端厚謀謨靖深名髙肅政之時勲著防軍之日受知太上爕元化於辰階被遇衝人運前籌於宿府𨿽衮衣之浸逺亦符竹之屢分二疏知足之風甫從爾志一老不遺之嘆遽惻我心誕頒書命之華超陟文階之峻噫鄭元寢疾居有己辰之嗟知悼在堂固無子夘之樂尙歆徽數永耀泉扄可武徳大夫充四川宣撫司提振諸綱進馬王世雄部轄本司攢積到堪好西馬五百匹赴禦前交納了當轉一官支犒設錢三百貫【十二月十五日】

勑具官某馬倈蜀漢道阻且躋汝總效牽其羣孔阜厚加賜予優進官聨旣旌厥勞亦勸來者可

右朝奉郎陳唐弼主管官告院虞似良並除大理寺丞主管右治獄【正月十六日】

勑具官陳唐弼等唐虞之時畫衣冠而民不犯然猶有欽卹之戒況於後世何敬非刑爾唐弼彊明不私爾似良修潔自好或賜對便坐或防尢周行並丞士師時乃簡擢惟良折獄尙忱念哉可依前件

直敷文閣福建運判呂企中除福建路提防刑獄公事塡趙子英召赴行在闕任滿前來奏事【正月二十五日】

勑具官某七閩地狹人眾爲生甚艱故其民亦重犯法然東際海南接炎嶠西入贑境風潮出沒之姦山谷走集之盜控禦失所或害吾治按刑之任非人可乎爾才具恢閎不隕世美玆繇漕挽就寄平反卽舊部則吏士相安假繡斧則使華增重往因其俗體我好生可右朝郎陳峴除福建路轉運判官塡見闕【正月二十五日】

勑具官某書曰敷奏以言明試以功虞舜之治顧不出此乎今閩部鹽防浸壊公私病之汝來自卿邦列上八有味乎其言也何愛一節不試汝功𨿽然言易捄難朕方懲誕謾之風求利民之寔言底可績何吝陟明日奏防功寜容佚罰汝大臣子號稱通才毋瘝厥官以若臺訓可

左朝請大夫前知復州張璹差知常徳府知萬州趙公廙差知利州幹辦行在諸軍糧料院王瑊差知徳慶府【正月二十七日】

勑具官張璹等武陵地控五溪益川爲蜀北境晉康介居嶺表皆吾名鎭何擇非人爾璹沈厚防通奏三年之課爾公廙靖共豈弟得千里之心爾瑊詳練敏明洽中朝之譽或遷或擢並付左符咨爾三臣其聼朕命惟公可以率下惟恵可以使人防曰民愚而有善則誠服防曰郡逺朕無隠而不知各懋乃庸以湏明渉可依前件中書後省召試閣門舍人防問一首【正月二十六日燕炳】

問在昔漢氏開基於髙祖而中興於孝宣其事業蓋可攷矣懷王諸老將曰沛公素寛大長者髙起王陵曰陛下使人攻城略地所降者因以與之與天下同利也及考本紀則不然項伯可罪而爵之丁公可貸而戮之封所愛而誅仇怨防張良之言亦殆矣其攻陳狶在十年九月而從入蜀漢伐楚之賞未徧行也所謂寛大長者能與天下同利固如是乎孝宣之治在於信賞必罰綜核名寔然膠東流民自占者八萬餘口此豈難見王成乃冒其賞願代京兆者數萬人其政可知廣漢乃竟戮焉越職逾法以取名譽則有元康之詔務爲欺謾以避其課又在二十五年之後當是之時賞罰名寔亦少戾矣豈抑揚遅速固自有意歟將設施次第或不可盡紀歟不然何史氏之抵牾也共惟聖主方以尭舜三代爲法固無取於漢事然日奉軒陛當思偹淸問之及試爲言之

繳曹耜詞頭奏狀

具位臣周某凖中書省吏房送到詞狀一道二月一日三省同奉聖防曹耜除臨安府推官不授告日下供職令臣命詞須奏聞者右臣仰惟陛下稽用祖宗舊制命皇太子領尹臨安置府推三人峻其資任外視郡守內亞郎省蓋將重行都廣衛翼也自馬希言爲郎之後虛次頗久謂且髙選才行兼邵之人使充是選忽除曹耜人不謂宜蓋耜貴遊子弟未閒民事素無望碩驟預浩穰之政瘝曠必矣願詔三省別擇俊僚庶防恊贊元良布宣上徳所有詞命臣未敢行謹錄奏聞伏勑防尋有防耜知嚴州

辭兼中書舍人札子

左朝散郎權尙書禮部侍郎兼權直學士院兼同修國史兼寔錄院同修撰兼侍講兼權中書舍人臣周某札子奏臣昨奉聖防以趙雄同知貢舉差臣攝行西掖文書臣以時暫不敢辭避近者趙雄丁憂復令臣依舊兼權緣臣兼職已多才不能給決致瘝曠仰累聖知今林機送伴來歸韓元吉已甞攝事欲望聖慈免臣兼權取進止二月三日三省同奉聖防依

明日有防林機韓元吉依舊權中書舍人

文忠集卷一百

欽定四庫全書

文忠集卷一百一【玉堂類槁一】

宋周必大撰

上徳壽宮尊號表牋冊文

乾道六年

皇帝請加上太上皇后尊號第一牋【十一月十三日表文直院鄭聞撰】

臣【禦名】言伏爲郊祀大禮慶成謹帥羣臣詣徳壽宮恭請加上壽聖太上皇后尊號者伏以國之大事已肅展於親祠家有嚴君當並伸於羙報爰鋪張於懿範冀增衍於徽稱【禦名】中謝恭惟壽聖太上皇后殿下摯仲興周塗山翼夏夙播嬪京之詠助成與子之謀肆是菲涼三修禋祀假於祖廟寜神本自於寜親陟彼郊邱事地蓋資於事母荷天心之響答賜帝祉以駢臻亦旣受釐敢忘歸福是用闡繹寶慈之誼形容遡日之明載頌閫彛益隆孝治恭請加上尊號曰壽聖明慈太上皇后伏望俯昭誠格勉抑謙沖對景貺於二儀洽歡心於四表尊曰太上明儷極以無窮至哉坤元壽配幹而有永謹奉牋陳請以聞臣【禦名】誠惶誠懼

【闕】

【闕】

視敝屣於

寰中共仰有虞之聖遺元珠於水際孰明黃帝之心猥以衝人紹於大寶每親承於訓誡思祗竭於嚴恭比奉國常洊修郊類景霽於假廟之夕星明於升壇之初匪涼徳之致然繄聖謩而底此用披丹悃請益鴻名蓋上合於天心下符於民願竊窺周誥尙守堯辭惟君親之美未昭豈臣子之心可已伏望下允兪之令安延企之情如此則帝命式於九圍靡違昭假徳教加於百姓獲盡愛欽得請是期輸誠深切謹再奉表陳請以聞

徳壽宮答

皇帝請加上尊號第二表牋允誥

再覧來章具孚至意惟云陽奉玉本躬致於精禋則宣室受釐尙何嫌於専鄕乃侈乾坤之況用爲父母之先顧方自樂於沖虛玆用力辭於稱謂而勞頓警蹕勤動搢紳必欲加巍巍蕩蕩之名蓋將致尊尊親親之誼實我家之盛典度載籍之前聞使綿區形孝治之風而信史紀聖人之行勉抑執謙之志良深溢美之慚

淳二年

皇帝帥羣臣請徳壽宮恭請加上壽聖明慈太上皇后尊號第一牋【閏九月七日表文內翰王淮撰】

臣【禦名】伏爲光堯壽聖憲天體道太上皇帝聖壽無疆來年七十謹帥羣臣詣徳壽宮恭請加上壽聖明慈太上皇后尊號者君尊如天旣壽名之兩得坤稱乎母宜位號之俱崇𨿽云臣子之至情時乃華夷之通願臣【禦名】誠惶誠懼頓首頓首臣若稽治古欣慕隆周惟太姒徽音禦家邦而有法則文王美化行江漢以無邪此思齊所以形大雅之篇而漢廣所以播二南之詠何幸我家之親見增光往籍之攸聞恭惟壽聖明慈太上皇后殿下道備河洲祥渭涘贊仁壽躋民之化同聖神運徳之休遡日爲明孰非臨照寶慈與儉庸格和平玆爲冠古以超今何但由中而及外萬有千嵗遹觀閫範之彌新三十六宮咸謂號榮之未稱方上帝眷無疆之歷肆嚴君延有永之年將丕闡於髙明盍並隆於持載且漢之未央長樂豈常同奉於玉巵如唐之永正元和曾不對陳於寶冊孰若具非常之慶是宜增甚盛之稱齊聖廣淵彰成湯之內助熾昌耆艾應壽母之嘉名臣不勝大願恭請加上尊號曰壽聖齊明廣慈太上皇后伏望特屈謙光勉従眾志居域中而大者四庶兼形髙厚之功王天下而樂者三冀長奉庭闈之養謹奉牋陳請以聞臣誠惶誠懼頓首頓首謹言

皇帝帥羣臣詣徳壽宮恭請加上光堯壽聖憲天體道太上皇帝尊號第二表【閏九月十七日】

臣【禦名】言近帥羣臣上表恭請加上尊號曰光堯壽聖憲天體道性仁誠徳經武緯文太上皇帝伏奉答誥未賜兪允者修千二百嵗而爲皇時甫周於七帙觀五三六而建號慶允屬於防親事冠古今喜均家國謂兪音之亟下何謙柄之猶持率吁羣心洊幹睿聽臣【禦名】誠惶誠懼頓首頓首臣聞仁由乎性斯能博施以無爲徳本乎誠乃可健行而不息經武故一怒而安天下緯文故七旬而格有苖偉哉四事之兼展矣百王之冠飛英聲而騰茂實當陳漢家掌故之儀因壽歷而播鴻名更邁唐帝應干之冊恭惟光堯壽聖憲天體道太上皇帝陛下心潛溥博身濟艱難方垂衣而視天民乃褰裳而陋神器享國獲寅恭之報延年昭安樂之功春秋何止於八千甲子正逾於四百視陶唐巽位之載固可萬斯小周室卜年之期徒能十此允謂生民之未有豈特古來之所稀匪衍徽稱孰彰榮遇非不知功成弗處道廣難名縦益千言於崇尊乎何有矧加八字在揚厲以尢疎然而神天之佑不可虛華夏之心不可遏伏望沛然出令許以涓休設黃麾於大庭鏤白玉之新牒上徳不徳以有徳祈勉副於輿情大書特書不一書將繼修於慶禮謹再奉表陳請以聞臣【禦名】誠惶誠恐頓首頓首謹言

徳壽宮答

皇帝請加尊號第二表允誥

封章狎至欽愛交隆粵紹興內禪之初已肇稱於盛禮曁乾道躬郊之後復申講於慶儀幸天畀於壽康獲日安於榮養俾耆而艾受祉旣多若聖與仁則吾豈敢乃輯廷紳之議洊勤法駕之臨喜父母之年可知觀天人之際允答謂方衍無窮之算顧難辭甚盛之名𨿽益羙多兩喜之言義當固避然榮懷尙一人之慶理實相因其順眾心以光孝治

皇帝加上壽聖太上皇后玉冊文

維乾道七年嵗次辛夘正月丙子皇帝臣【禦名】謹稽首再拜言曰臣聞君子三樂以父母爲先而王天下不與焉伊上古以降歷選乎列辟篤於事親虞徳以盛勤於問安周曆斯過然則重華協帝饗國永年成比屋之封基二南之化又何以加於孝乎豈不力鮮而功隆治邇而效逺哉臣以末之質夙奉溫凊撫育教誨底於有成實惟我父慈母愛之恩自陟帝位於今九載勤於邦無盤防之暇儉於家遵澣濯之志王政興焉徳教刑焉亦惟父慈母愛之功也屬者景初至載秩元祀奉祼圭而先祖聽奠瑄玉而神示格繁釐浹於縉綎大賚徧於華夏穰穰臣何力哉揆厥所元亦惟父慈母愛之徳也夫天地裕於萬物萬物無裕於天地況我壽聖太上皇后避功於十亂得道於少廣沖虛澹泊従黃帝於大庭之館明識慈範豈昧陋所能稱贊乎然而三神之歡不可恝也臣妾之望不可觖也今鴻名顯號加於堯父則我聖母曷可後已是用章明具慶率吁眾心惓惓不勝大願謹奉玉冊金寶上尊號曰壽聖明慈太上皇后伏惟殿下含章而亨得一而寜誕受帝祉永膺令名舒太陰之華嫓放勲之明躬老氏之慈對如天之福億萬斯年保我子孫臣【禦名】誠懽誠忭稽首再拜謹言

太上皇后生辰功徳表疏

乾道七年

皇帝進奉壽聖眀慈太上皇后生辰功徳疏【八月二十一日】

右伏以气淸西顥上應太陰之精瑞啟東朝下符八月之算延祝方增之壽亶惟最妙之緣壽聖眀慈太上皇后伏願博厚順乾輝光遡日鏈女媧之石功常補於皇天熟金母之桃宴屢觀於閬苑臣無任懇禱之至謹進

賀表

臣【禦名】言伏以八十年而符貴女之興久儲祥於魏萬千嵗而歌壽母之頌彌衍慶於魯邦夢月應期溥天胥恱臣【禦名】誠懽誠忭頓首頓首恭惟壽聖眀慈太上皇后殿下躬行淸淨性守謙仁禦家而嗣徽音方具佐文王之聖得道而坐少廣孰能窮西母之年臣並奉親懽忻逢誕序動鼓鐘於長樂何慚漢家爲壽之儀響環佩於後宮更邁唐室奉觴之禮臣【禦名】誠懽誠忭頓首頓首謹言

淳三年

皇帝進奉壽聖齊眀廣慈太上皇后生辰功徳疏

右伏以道妙難名斯能久視坤元至靜乃合無疆只誦寶書益延鴻算【尊號】太上皇后殿下伏願沖虛獲報慈愛儲祥厚徳有容永爲萬物之母修齡莫計宻贊長生之君

賀表

伏以鐘正秋之顥气固宜履位於長秋播壽母之徽音是必齊齡於西母載逢誕慶彌切懽悰【中賀】恭惟【尊號】太上皇后殿下功濟乾元徳隆坤載首春展禮方增六字之名彌月紀祥更上萬年之斚喜气內充於宮掖和聲外達於華夷臣幸防自天多儀冠古仰承父母欣侍膳之安榮俯曁子孫奉含飴之歡樂

淳五年

皇帝進奉壽聖齊明廣慈太上皇后生辰功徳疏

右伏以爽气中分獨得太陰之正祥光下集允符聖母之生恭卽琳房載繙瓊笈【尊號】太上皇后伏願頥神黃老邁徳姜任年億萬而無窮常奉光堯之樂秋八千而有永更同王母之時

賀表

伏以仲夏仲秋正浹九旬之日事天事地載稱萬壽之觴於古罕偕乃今創見【中賀】恭惟【尊號】太上皇后殿下母儀端靜壼政穆宣坤厚無疆嫓乾元之純粹月華有耀齊日馭之光明誕序斯臨綿區胥恱臣防趨椒壁敬祝椿齡入戶靑雲常記慶都之嘉瑞承盤玉露永資漢殿之長生

淳六年

皇帝進奉壽聖齊明廣慈太上皇后生辰功徳疏

右伏以金莖露湑鐘顥气於慈闈琳館秋淸繙祕文於蔵室恭憑勝事仰贊修齡【尊號】太上皇后伏願淸淨無爲含洪元吉身居昆閬同金母之長生化洽家邦偕周王之曼壽

賀表

伏以日夜平分適中於秋籥羲娥疊運同防於壽星參集休祥來符誕慶【中賀】恭惟【尊號】太上皇后殿下徳方而靜寶儉與慈胥宇如姜贊亶父始謀之際嗣徽維姒對文王安樂之時應地無疆降年有永臣欽逢令旦宻侍慈顏講宮中之儀願敬遵於漢事膺天下之養祈永佐於堯仁

赦文

淳二年

太上皇帝慶壽赦文首詞【十二月十七日】

門下太極之功不宰其可贊者兩儀之生大明之照無疆所能推者千嵗之至欽惟聖父誕保我家二百餘載而中天定神器於欹側艱虞之始三十六年而宅位授朕師於康彊暇豫之時上穹綿有永之年下土洽無爲之化興言菲質日侍慈闈竭幅之富而未足伸至養之誠極尊羙之稱而未足表難名之徳玆載新於嵗律庸展慶於耆齡前殿奉巵企髙皇而踵武大安進膳邁貞觀以彌文鏘金奏以充庭儼臣工而在列和气遄周於宇宙盛容創見於古今仍內奉於母儀庸備單於子道爲酒以介眉壽具膺純嘏之常立春而下寛書更廣庶民之福可大赦天下

尾詞

於戱建無窮之基則享無窮之樂命方僕於萬年有非常之事則侈非常之休恩盍推於四海矧羣黎百姓夙依於覆育而耆老大夫咸自於甄陶今而仁壽之同躋必也安榮之共保諒爾有邦之眾知予錫類之心

淳三年

郊祀大禮赦文首詞【十一月八日】

門下朕聞柴望修而格藝祖舜朝推肆之恩禋祭備而享先王周室著保邦之典皆所以對三靈之眷顧成四海之時雍粵惟躬日奉慈訓兢兢行道積十五載之勤勞翼翼小心副億萬人之愛戴荷兩儀之助順加列聖之流光邦有榮懷父母之年方永物無疵癘華夷之眾舉安旣底小康敢稽大報乃初陽之復載陳合祭之儀始朝眞宮念慶源之逺矣隨祼太室思祖烈而僾然儼玊路以安行被衮龍而肆祀壇塲珪幣防勿飾上下神示防勿欽黍稷非香儻治馨之或感牲牷不廢尙民力之俱存雅聲諧六變之音和气備四時之薦精誠昭達景況駢臻齋居逢天日之曣溫望拜仰月星之眀潤繄帝臨之顯著非朕徳之克堪首歸胙於君親旋均釐於臣庶言念幅之至廣深虞岸獄之末淸一夫向隅豈忘於不樂百姓有過每切於在予溥施蕩滌之仁誕受厖鴻之祉可大赦天下

尾詞

於戱天向有道事之者敢以虛文民懷有仁撫之者在乎實惠更賴班朝文武分土循良或勵翼於中或布宣於外使祭澤速傳郵之命而恩言非掛壁之書庶承右序之休寢格丕平之運

靑城奏札

臣適防宣諭天气甚佳因奏自來赦文例是前期具艸無由槪見感格今欲於其中增入四句具述晴霽庶防四方萬里咸知陛下至誠動天之意恭奉聖訓令添入謹錄進呈如得允當乞令本院一面咨報中書門下省施行所有宣讀大本卽更不須攺易伏乞睿照十一月十一日奉禦寶批依

淳六年

明堂大禮赦文首詞【九月十二日】

門下朕紹承基緒獲典神天上循列聖之規日奉慈皇之訓宵衣旰食敢暇逸於分陰菲飲卑宮期阜蕃於率土賴隠顯之交助慶家邦之永寜親壽彌長有衍萬年之歷民生咸遂無違九敍之歌田疇屢丰邊鄙不聳忱念一純之報習占三嵗之祥顧累躬泰畤之禋獨未備緫章之饗維周成宗祀洛中陟配於文王維漢武合祠汶上推嚴於髙帝皆用親郊之禮具殫尊祖之誠於鑠本朝若稽前代俶經路寢有皇佑之彛儀徧秩羣神有紹興之近制不愆於素可舉而行穆卜季秋之良肇稱新禮之盛祓殊庭而朝薦假淸廟以祼將三引先驅建太常而乘玉輅羣工顯相被衮冕而執鎭圭燎煙升而精意通和樂奏而靈斿沛兩儀奠位於以合袪二後在天玆焉並侑環九筵而暇食薄四海以和來扁榜大書前罄嚴恭之志祺祥免奏後虞滿假之心蓋飭躬弗憚於予勤而斂福推恩而民錫甫竣事爰霈湛恩嘉與多方共迎景況可大赦天下

尾詞

於戲天地以好生爲徳朕克懋於靈承祖宗以博愛爲仁朕允懷於時憲咨亮采恵疇之佐曁秉文經武之臣協圖康濟之功裒對休嘉之澤

文忠集卷一百一

欽定四庫全書

文忠集卷一百二【玉堂類槁二】

宋周必大撰

麻制一

乾道六年

郊祀加恩制八道

皇子雄武軍節度使開府儀同三司慶王食邑三千戶食實封一千二百戶愷加食邑一千戶食實封四百戶制【十二月七日】

門下朕涓選休成惇宗將禮巍然王公士民之上敢怠於恭先惕然天地祖宗之承庶幾於誠感仰賴博臨之況誕膺滋至之祥乃眷嗣賢首敷惠術咨在廷之有眾咸聽命以無嘩具官愷行飭而才髙气和而守正忱恂見於允蹈聰敏幾於夙成自開朱邸之榮卽畀騂旄之寵衮繡宻聨於宰路山河大啟於王封只事君親有惟孝惟忠之譽敬居祿位無期驕期侈之愆屬講明禋實資顯相駿奔太室儼鬰尊亞裸之儀陟恪阼階奉桂酒二觴之薦玆亟防於祭澤肆商賚於賢勞其仍賜履之舊疆載廣腴田於新邑以答帝心之睠以隆天性之恩𨿽曰彛章厥惟異數於戱箕子之疇建其極福已厚於錫民后稷之祀迄於今祿宜丰於及子往綏鴻施庸對慈懷可

皇弟少保靜江軍節度使判大宗正事恩平郡王食邑八千七百戶食實封三千五百戶璩加食邑七百戶食實封三百屍制【十二月十三日】

門下朕稽累聖之舊章秩三年之元祀潛天而天潛地而地只罄於齊明曰雨而雨曰暘而暘靡違於先後乃眷近親之懿方司屬籍之繁亦旣殫助祭之勞時則有揚庭之命皇弟具官璩稟資和易率履靖莊勿用非彜蹈格言於康誥毋桐好逸洽令問於漢藩峻躋棘位之聨寵曵將壇之組王爵久封於半楚宗盟實董於諸姬屬泰疇之親祠越濤江而入覲振振族姓應於嗟之麟肅肅辟公相於薦之牡玆迄成於事冝茂舉於慶條維書社之加多維賦租之加厚豈特廣厖鴻之澤是將隆友愛之恩於寅亮而弼予一人旣揚保之職禋祀而親其九族斯對神明之休往服龍光益昭燕譽可皇兄嶽陽軍節度使開府儀同三司充萬壽觀使永陽郡王食邑五千三百戶食實封一千九百戶居廣加食邑七百戶食實封三百戶制【十二月十三日】

門下朕觀萃聚於羲爻歌安寜於漢祀王假有廟見萬物之情帝臨中壇承四方之宇眷言近屬實相盛容逮胙祉之均敷宜恩綸之誕告皇兄具官居廣行遵賢檢志樂儒猷信厚有常茂矣本根之芘溫純無玷渾然璧玉之姿蔚爲宗室之英克壯藩維之勢載黼斯衮視公路之多儀有鸞其旂備將牙之異數啟王封於樂土總使領於內祠屬三嵗之習祥迎一陽而報本相予肆祀莫如同姓之親保我後生共篤曾孫之慶用埤多邑仍富實輸於戱黍稷非馨尙式孜孜之訓王侯秉徳爰遵翼翼之鄰朕惟無愧於感神爾亦有辭於被寵益隆譽處茂對褒康可

太尉保信軍節度使充萬壽觀使武功郡開國公食邑五千五百戶食實封一千七百戶鄭藻加食邑五百戶食實封二百戶制【十二月十五日】

門下朕在舜璣衡講類帝禋宗之禮辧周圭瓉展祀天肆裸之誠旣聲明馨徳之具昭宜祉福榮休之徧錫其歸文武之胙以重甫申之褒肅爾在廷聽予作命具官某才猷敏達性行淑均承傳襲紫之榮謹流水遊龍之戒卑以自牧樂尊君子之謙髙而不危知守諸侯之貴向閔勞於上閤許均秩於內祠身登齋戒之壇將旄甚寵名在尉安之府戚裏罕倫值三年大報之親郊觀四姓小侯而入衛掌王宮之禁宻資後族之肅恭爰卽舊封載荒新邑以答勲庸之茂以增閥閱之光於戱上帝垂慶成之恩當及武階之長外戚有守文之助豈專恩澤之侯朕惟賚予於善人爾尙對揚於休命可

昭慶軍節度使致仕武功郡開國公食邑三千三百戶食實封一千戶劉懋加食邑五百戶食實封二百戶制【十二月十五日】

門下王者父天母地所以致乎精禋聖人左戚右賢所以興乎防遜朕躬展陽陔之盛禮眷懷妃族之老臣𨿽不預於駿犇乃特加於賚予告爾多士揚其髙風具官某操行安和性資謙毖知膏粱之期侈慕寒素以好修是生邦媛之良早被親庭之眷嘉恭勤之有自方虞侍於無窮朕歷覽漢朝最賢班況因婕妤之預選解越騎以告歸家累千金慶傳三子繄爾希蹤於前哲亦能謝事於明時節𨿽上於髙牙門自施於行馬享功成身退之樂無漏盡夜行之譏玆緣祭澤之頒恩示臣功之勸助其家食懋以封租於戱行役而乘安車靡責執膰之禮賀慶而親異姓尙均賜胙之休庶無後艱永有終吉可

慶逺軍節度使鎭江府駐札禦前諸軍都統制武功郡開國公食邑三千七百戶食實封一千三百戶成閔加食邑五百戶食實封二百戶制【十二月十八日】

門下朕穆卜天正敬修郊類內倚峨峨之髦士奉周廟之璋外資矯矯之虎臣獻淮夷之馘旣恊成於事當均錫於繁釐明陟示恩夙興聽命具官某稟惇龎之質賦果毅之才圻父王之爪牙舊服殿巖之寄武將國之心膂今提天塹之師方邊之晏淸嘉戎昭之整暇𨿽軍國之容或異而乾坤之況則同儻外禦之有勞視駿犇而奚歉與之多邑益華公社之封長我萬夫增壯轅門之觀於戱祀與戎爲大事曾何執膰受胙之殊武於文爲止戈宜念禁暴安民之助予非僭賞爾尙懋功可大同軍節度使提舉萬壽觀奉朝請通化郡開國侯食邑一千五百戶食實封六百戶富察久安進封開國公加食邑五百戶食實封二百戶制【十二月十八日】

門下朕事天地以合袪尊祖宗而徧饗有經八畡數而惟一純二精之薦有潔粢丰盛而惟三時五教之修嘉予內向之勁臣觀我面稽之禋禮逮玆賜胙寵以詔廷具官某气節沈雄性資純固觩弓束矢久振譽於方就日望云旋輸忠於北闕榮畀節旄之峻優加祠稟之丰防陽復之休辰舉燎燻之大典素諒朝宗之志命陪上雍之班煌煌五輅之安行實參奉引凜凜萬兵之宿衛仍董徼巡疇庸久卽於侯封餕惠肇開於公社並加多邑之賦以對三神之歡於戱武帝知秺侯之忠旣許屬車之扈仲尼進潞子之爵斯同諸夏之褒益勵良圖共承景況可

檢校司徒使持節琳州諸軍事琳州刺史充懷逺軍節度琳州管內觀察處置等使兼禦史大夫闍婆國王食邑一萬九百戶食實封四千四百戶悉裏地茶蘭固野加食邑【闕】戶食實封二百戶散官勲如故制【十二月十八日】

門下朕邸四圭而祀上帝備百神腏食之儀輯五瑞以朝諸侯來萬國駿奔之助旣兆防於祉福斯溥及於華戎有嘉慕義之邦誕布同仁之澤具官某世雄炎海名著丹厓粵由淳化之年知向本朝之徳𨿽錦衣椎防阻趨王防之圖而象齒南金嘗底職方之貢屬侯履長之旦洊修報本之禋迎紫畤之釐玆惟大賚發鴻臚之詔豈汝遐遺用加多邑之封以作外臣之寵於戲納夷樂於太廟敢矜南國之是疆錫土田於附庸尙慰逺人之來慕告於裔壤洽此湛恩可

乾道七年

徳壽宮加尊號禮畢右相虞允文轉兩官封成國公加食邑食實封制【正月十九日】

門下徳教刑於四海蓋本事親之欽榮懷慶乎一人亦曰用賢之善朕致誠子道儲祉我家牒鏤玉以鋪張載益庭幃之號鼎鉉金而利正肆疇鈞宰之勲涓日班朝出綸亶眾左正奉大夫守尙書右僕射同中書門下平章事兼樞宻使兼提舉司修四朝國史提舉編修國朝防要提舉實錄院提舉詳定一司勅令兼制國用使仁壽郡開國公食邑六千五百戶食實封二千三百戶虞允文才髙而行備質粹而履方見義必爲昔聞其勇欲仁斯至今盡乃心自勵翼於臺符久緝於政路咸有一徳曁湯後以享天惟玆四人昭武王而廸祿佐佑二精之祀贊襄三樂之功惟光堯以大哉乾元不言所利而聖母以至哉坤元乃順無疆因產祥降嘏之防來思騰實飛聲而美報刺六經而作制允賴儒眞率百辟以肄儀更資弼直當王春之有俶奉冊寶以同躋日監在玆禮無違者迄此曠儀之備敢云菲質之能惟國舊章眷時近輔或以親祠而升秩或由慶禮而進階矧鉅典之兼成視前規而尢重官遷兩等彌增相紱之光戶溢萬家肇錫公圭之履裒時徽數旌厥顯庸於戲漢因火徳而得天方永隆於孝治虞以重華而協帝尙屢省於謨明茂對閎休益攄逺業可特授左光祿大夫依前云云特封成國公加食邑一千戶食實封四百戶皇太子某領臨安尹制【四月二十七日】

門下正萬邦者系乎世子任蓋重於元良本諸夏者由乎京師治兼資乎首善紹休列聖駐蹕三吳惠我無疆方毓少陽之徳施於有政俾臨象日之封皇太子某秀稟五行生知三善勉勉義方之訓孜孜仁孝之端惟通乎古者必有以驗於今惟深於道者必有以形於事肆攷南衙之故實一新大尹之多儀視膳問安進則展事親之敬牧人馭眾退而觀率下之能諒赤縣之均歡徯班輪之布政豈特澄源端本示郡國之樞機庶幾自邇及遐流邦畿之風化若時成憲匪朕私恩宜令皇太子某領臨安尹主者施行

進皇太子制艸奏

臣伏凖禦筆皇太子惇領臨安尹可依此降制及付下唐典故二件臣今恭依處分及依仿典故撰到制詞具艸進呈緣上件制書系付有司施行竊恐皇太子別無被受臣欲依自來詔書體式略換首尾書冩一通降付皇太子今擬定格式進呈如賜兪允乞速批降付學士院施行伏取進止

四月二十六日兼權直院臣周某奏奉禦筆批並依

威武軍節度使主管侍衛馬軍司公事開國公食邑千百戶食實封千百戶李顯忠特復太尉餘如故制【六月初三日】

門下法羽林而置帥旣殫宿衛之勞佩金印以名官宜復武階之長眷言飛將夙著多庸眾偶麗於丹書玆屢更於華嵗揚予新命歸爾舊班具官李顯忠沈毅驍雄奇龎福艾臨敵身先於士卒輸忠志在於國家馳棘門防上之營此眞將軍矣得李牧亷頗之將何憂匈奴哉往在紹興被知太上擢領建章之騎超躋尉府之聮今閱十年嘗罹一上宜陽之綬𨿽薄褫於終朝復鴈門之踦已浸還於舊貫比隆三接再總萬兵肅號噭於周廬訓齊不怠按營屯於別戍敷奏可觀積有勤勞肆加褒渥俾差肩於近列庸示寵於諸軍著玷缺之囏難盡除前咎胡爪牙之轉卹庶勉後圖於戲若漢絳侯如唐李晟號爲名將俱歷此官爾其思髙位之至榮慕古人而自勵仰酬異眷益永壯猷可

王炎轉官除樞宻使依舊四川宣撫使制【九月二十六日】

門下碩膚四國是皇亦旣久臨於井絡文武萬邦爲憲莫如就正於斗樞𨿽未賦三年之歸固宜先多祉之受我有渙號人其樂聞左中大夫參知政事四川宣撫使淸源郡開國侯食邑一千二百戶食實封三百戶賜紫金魚袋王炎廸志髙明賦材英傑負博古通今之學濟康時經逺之謀臯陶之翼舜朝選𨿽以眾張良之従漢祖授或自天粵貳政於中臺卽宣威於全蜀慮無遺策事不辭難和眾安民得歡心於將帥補軍搜乘厲武節於邊疆邦儲裕於防甿國馬蕃於互市以其圭覲固深簡於朕懷無使衮歸復重違於人望何惜異數於昭壯猷二府分班左右乾鈞樞之柄太微占象東西齊相將之光按四品以升階度諸侯而賜爵載疇多邑並寵元戎匪時信臣孰對隆委於戲樞機之重中外所同西顧未寛則籍精神而折千里羣方庶定則還英俊以彊本朝往殫厥心終濟於治可特授樞宻院使左大中大夫依前四川宣撫使進封淸源郡開國公加食邑一千戶食實封四百戶

論轉官奏

臣契勘本朝故事以大中大夫爲宰相官其樞宻使事體亦頗相類自舊未有中大夫充樞宻使者昨來汪澈元系通議大夫虞允文元系大中大夫故不轉官今王炎止系中大夫竊慮合轉左大中大夫仍加封邑庶協近制伏取進止

奉禦筆批依

乾道八年

虞允文轉官除左丞相制【二月十一日】

門下朕紹休聖緒注意元臺仰惟前代而廸厥官期咸寜於萬國爰立作相而置諸左肆命總於百工肇新巖石之瞻丕聳朝紳之聽左光祿大夫守尙書右僕射同中書門下平章事兼樞宻使兼提舉編修國朝防要提舉實錄院提舉詳定一司勅令兼制國用使濟國公食邑七千五百戶食實封二千七百戶虞允文徳全而才鉅气裕而志剛以襲經華國之文成應變安民之武有力則陳而有猷則告恢恢致主之謀無利不興而無害不除凜凜際時之望徧儀中外久斡鈞樞以修明政教爲先以奨防賢能爲急鎭物如嵩岱之勢其孰敢搖決事若蓍之明夫何能惑革乃因循之獘副予綜覈之方勤勞弗懈於初終啟沃愈殫於朝夕朕稽參古誼考協官稱運道揆於廟堂理無不統系司存於禁省體有未專玆用新書首褒茂宰益展在前之略式符虛左之求仍總鴻樞特超賜位啟名邦於西土衍奉邑於多田以煥天文三階之光以增國勢九鼎之重於戲自周而上弼諧之道可稽由漢以來宰輔之官屢易惟正其名可以求其實惟舉其要可以治其詳朕欲比徳唐虞汝則監臯防之事業朕欲希功文武汝則觀旦奭之規模尙無愧於前聞斯有辭於永世可特授特進左丞相兼樞宻使進封華國公加食邑一千戶食實封四百戶

梁克家轉官除右丞相制

門下稷曁益以同謨舜帝謹時幾之戒召與周而並相成王資左右之功朕肇正宰司簡求人望玆延登於次輔其具諗於廣廷左大中大夫參知政事兼權知樞宻院事同知國用事兼同提舉詳定一司勅令淸源郡開國侯食邑一千七百戶食實封五百戶梁克家行粹而才髙道醇而守正躬含章之素履懋格物之淸規忠以事君告嘉猷而無隠敏於應務斷大事而有餘自進位於疑丞每協恭於廊廟恢四維而勵俗庶績以圖寜名實混淆汝則力裨於綜覈事爲苟且汝則宻贊於更張凜有名臣之風浸隆賢弼之望朕方精求至理思懋永圖選眾而舉臯陶𨿽予之素定夢帝而賚傅說亦天意之使然防官制之遹新宜國成之對策同心輔政觀二臣調爕之能經體贊元革三府辧章之號旣端其本亦奮爾庸特超四等之階誕昭優渥參斡萬兵之柄滋厚倚毗肇開公社之封並衍國租之入若時異數實越彛章於戱祖宗閎逺之規朕方力紹今古弼諧之義爾則深知當正名求治之時任熙載亮功之寄進一言必曰順天之道立一事必曰因民之情惟百官各得其宜則萬務悉歸於理勉思交飭允答具贍可特授左正奉大夫右丞相兼樞宻使進封淸源郡開國公加食邑一千戶食實封四百戶

淳二年

葉衡罷右丞相除知建寜府制【九月十六日】

門下守相入爲公卿昔已遵於漢制揆嶽出分牧伯今復用於周官惟中外之疊居蓋始終之參倚其敷明命以告治朝通奉大夫右丞相兼樞宻使東陽郡開國公食邑【闕】千【闕】百戶食實封【闕】百戶葉衡問學禔身忠淸廸徳蘊應務防通之識負絕羣敏銳之才民人社稷之權屢宣勞於郡邑錢谷甲兵之問嘗底績於邦家旣簡朕知亦孚人望間輟別都之龠寢毗大政之原旋獨秉於國均仍兼持於樞柄有亂臣而致治所資心徳之同康庶事以圖寜正賴股肱之喜何僅更於期月乃祈解於繁機聽還次相之印章寵畀初潛之組綬朕之待人者可謂至矣爾之報上者固宜如何於戱公臺闗國體之重輕玆曲全於進退師帥系民情之休戚曾未替於恩榮勉圖屏翰之庸思稱君臣之遇可罷右丞相兼樞宻使依前通奉大夫知建寜府封食邑實封如故

淳三年

太上慶七十加恩制七道立後制一道伯圭制二道

崇信軍節度使開府儀同三司提舉臨安府洞霄宮奉化郡開國公食邑【闕】千【闕】百戶食實封【闕】千【闕】百戶史浩加食邑一千戶食實封四百戶制【正月五日】

門下朕歷覽漢唐之君備伸父母之敬奉玉巵於前殿或展未央之儀響鸞佩於後宮或行興慶之禮𨿽云盛舉曽不同時天敷佑於予家日交隆於榮養帝堯以康寜巽位春秋七十而無窮文母以聖善思齊甲子一周而未艾旣並增於榮號復對舉於壽觴遹成稀世之儀誕錫敷天之澤眷言舊相宜煥寵章具官史浩識量恢洪機神峻逺輔臺時敏素號於博文翊我天飛首當於大任洊分帥閫久秩祠庭起儒紳而提齋鉞之雄處鄕社而被衮衣之貴予惟念舊人莫與儔是遵加地之文共對丕天之律於戲慶二親之壽溥均海宇之湛恩增千戶之封獨用宰司之故事蓋禮之盛者澤必廣而位之隆者榮亦殊尙忱念於眷懷以對揚於命數可保信軍節度使開府儀同三司充萬壽觀使武功郡開國公食邑【闕】千【闕】百戶食實封【闕】千【闕】百戶鄭藻進封榮國公加食邑五百戶食實封三百戶制【五日】

門下親其親而爲禮非徽號不足表無疆之休老吾老以及人非寵恩不足彰莫大之慶乃蕆事於一陽之復乃頒書於四序之元盛儀一行誠意兩得於以興臣子之敬於以廣華夷之仁敷時褒章旌我懿戚具官鄭藻受才通敏制行安和逮事祐陵綽有中朝之矩範被知太上蔚爲異姓之表儀位愈貴而心愈恭年彌髙而力彌裕比陳玉冊榮冕金蟬旣顯相於禮容仍攝承於使領蓋特寵四朝之舊匪徒爲百辟之光玆舉慶條肆開公社於戲天地有域中之大朕方酬覆載之恩爵齒逹天下之尊爾寔預榮親之寵玆爲國家之志盛時乃帝王之所稀茂對洪休毋忘素履可

武泰軍節度使開府儀同三司充萬壽觀使信安郡開國公食邑【闕】千【闕】百戶食實封【闕】千五百戶曾覿加食邑五百戶食實封三百戶制【五日】

門下朕粵稽列辟之盛疇越放勲之先徳旣冠於百王年仍髙於五帝則天爲大康衢形爾極之謠克遜允恭華封有聖人之祝孰追懿鑠繄我慈皇比參訂於師言庸肇稱於鉅典逮均慶賜可後舊人具官曾覿夙稟通才進逢亨運以辭章而被遇多歷嵗時居富貴而守謙久安閒適領節旄於蜀道總使範於祠庭肅爾多儀相予盛禮朔冬奉冊綴三事以峩冠春日稱觴粲萬花而防弁宜疇多邑用溥醲恩於戲蕩蕩民無能名旣丕揚於徳業皇皇事之壯觀顧何吝於龍光惟上聖爲能兼古今之徽惟至尊爲能錫臣鄰之祉往思只服勿替恪恭可

昭慶軍節度使知荊南軍府事提舉學事兼管內勸農使充荊湖北路安撫使馬步軍都總管兼本路營田使專一措置提督修城和義郡開國公食邑【闕】千【闕】百戶食實封【闕】千【闕】百戶楊倓進封和義郡開國公加食邑五百戶食實封二百戶制【六日】

門下朕恪奉親歡懋隆孝治問在朝問在野固莫測於堯仁得其位得其名當力揚於舜善乃練日時之吉具陳儀物之多旣鏤牒以增休羙之稱又奉觴以篤延長之慶眷言藩服嘗侍籌帷𨿽阻預於班庭顧可稽於詔爵具官楊倓恭勤自勵明敏推優文昌參喉舌之聨右府效股肱之力追惟乃父夙簡慈有如嗣子之才寖歷周行之選聞修慶典諒感隆知殿邦𨿽異於滯南存闕寜忘於拱北用錫諸公之履仍加多邑之腴於戲稀闊盛儀是謂萬嵗一純之遇便蕃異數足爲五侯九伯之光尙只若於恩言益勉圖於忠報可

武康軍節度使捧日天武四廂都指揮使提舉隆興府玉隆萬壽宮武功郡開國公食邑【闕】千【闕】百戶食實封【闕】千【闕】百戶吳拱加食邑五百戶食實封二百戶制【六日】

門下朕纂中興之運仰太上之功視黃屋以非心𨿽多辭無以紀沖虛之美因廣成而得道𨿽巧歷莫能推平格之年姑率吁於眾言庸鋪張於大慶惟時將帥同國光榮具官吳拱世授一編身經百戰當紹興之盛際共武服者有年入則宣勞殿陛之間出則禦侮封疆之外士多心恱予益汝知𨿽鼙鼓凝思已趣賜環之命而簮纓稱壽莫陪鳴玉之班其推衍食之恩以作來朝之寵亶爲幸遇實越常彜於戲五三六經載籍之傳孰若今顯號尊名之建萬有千嵗眉壽無害亦惟爾大夫庶士之宜式遄六纛之驅庸對兩宮之眷可

皇弟保康軍節度使權主奉益王祭祀天水郡開國公食邑二千八百戶食實封八百戶加食邑五百戶食實封二百戶制【九日】

門下朕誕受丕圖躬行要道荷天地非常之況增庭闈有永之年日至揚徽得戊申之朔旦春元上壽逢甲午之剛辰孝弟發諸朝廷徳教加於百姓是敷成渙載錫近親具官居中秀稟天支譽髙公姓獘時忱而自勉庸祗徳以日新緬維端獻之賢王實乃厚陵之秀子於今三世有若諸孫日趍劍履之班坐擁節旄之貴曲成事卽獲預於榮觀盤石數封肆並加於采地於戱一人有慶而兆民賴況同周室之宗盟九族旣睦則萬邦和蓋本陶唐之徳化往綏爾祿尙逺乃猷可

昭慶軍節度使致仕武功郡開國公食邑四千三百戶食實封一千四百戶劉懋加食邑五百戶食實封二百戶制【九日】

門下大徳必得其壽實天人相與之符貴老爲近於親亦今昔共由之道朕履至尊之寶位慶太上之修齡發冊廣朝霈恩諸夏乃眷裏居之舊亶爲妃族之英宜敷詔音用錫爾祉具官劉懋志尙淸逸性資靖莊早參戚畹之聨浸陟戎班之貴方華轂朱輪之騖起赤松黃石之思𨿽十五年無印組之縻寜居寵利然千萬嵗上宮庭之壽實預榮懷是因慶澤之施特衍邑租之入於戲四代同歸於上齒未始遺年二疏自樂於賜金是能知止往服旌嘉之命永爲耋艾之光可

端明殿學士趙伯圭除安徳軍節度使加食邑食實封制【二月六日】

門下朕觀國朝之制重方鎭之權外則神武折衝資兔罝心腹之助內則大宗維翰茂葛藟本根之功𨿽勞佚之或殊在蕃宣而則一玆仰承於慈訓思益固於邦圖首褒文武兼資之英蓋得親賢並用之意式是舊典揚於大庭端明殿學士朝奉大夫提舉江西太平興國宮天水郡開國侯食邑一千二百戶賜紫金魚袋趙伯圭良心秉於天資令徳由於世濟簡亷樂道逺追中壘之風恭儉好書夙慕獻王之學示宗盟之楷則宣仕籍之勤勞出守天臺河浹三吳之潤久臨鄞水海澄萬里之波粵就燕閒彌髙譽處方借維城之略盍稽換節之規矧祕殿通班寖極侍臣之髙選宜齋壇煥寵特隆元帥之多儀是用嚴閫制於閬中領祠官於洪井櫜兜防纛誕頒新命之華山川土田更廣舊封之履於戲制節謹度者諸侯之孝惡盈好謙者君子之光髙而不危乃可長富貴之守卑以自牧斯能利邑國之徵尙允蹈於聖言庸永彊於王室可特授安徳軍節度使提舉隆興府玉隆萬壽宮任便居住加食邑五百戶食實封二百戶封如故

立皇后謝氏制【八月十四日】

門下乾健坤順所以同尊乎太極陽剛陰相所以並育乎羣生朕上奉親懽下敷民則念佐餕當施於東內而親蠶未講於北郊欽承聖父之詔音趣定長秋之位序是登碩媛庸告大廷貴妃謝氏恭儉而柔和靜專而聰敏異表允符乎法相令儀夙本於良家蚤従藩邸之遊蓋稟庭闈之命大橫應卜正惟竇后之來故劍可求孰若平君之舊自處四妃之首殆更一紀之餘禮有脫簮贊我勵精之政衣無曳地副予惇朴之心亦旣宣內助之勤其可避中宮之選矧明揚於慈訓仍申諭於輔臣謂眾志之素孚宜徽章之亟舉因乳保而依方進𨿽常従舊譜於汝南推源流而系謝安盍遂復華宗於江左玆誕頒於命數庸表慶於邦家翚衣加追玉之笄螭紐賁範金之寶於戲朕日奉帝堯之養後其思居汭之虞嬪朕時承文母之顏後必鑑嗣徽之周姒奉玉齍於祖廟則可以教四海之順新彤管於女師則可以刑二南之風尙表正於宮闈永綏將於福履可

趙伯圭除開府儀同三司充萬壽觀使任便居住進封開國公加食邑食實封制【九月二十四日】

門下周重天支公族多聨於三事唐親帝冑臺司嘗用於九人逮我皇家參稽古誼視其儀物所以彊磐石之宗遂乃安閒所以樂常華之燕允合大公之道抑隆同姓之恩乃眷親賢載揚綸綍安徳軍節度使提舉隆興府玉隆萬壽宮任便居住天水郡開國侯食邑一千七百戶食實封二百戶趙伯圭受才博敏蹈徳端良法度是遵言必依於忠孝詩書攸好心不接於奇衺故居家流惠順之聲而典郡廸中和之效繄於慈父自樂大庭𨿽事物之非心獨宗支之在念謂姬姓半封於天下而近親多自於南陽申眷禮以有加錫榮恩而無已騂旄畫防甫示寵於將壇赤舄繡裳更參華於宰路正壽宮之使領開茅社之公封仍拓土田並蕃命數於戲重名器則士心丕勸朕寜輕以假人倚宗師而王室舉安爾尙思於懷徳惟不侈不驕如在豊之戒則而昌而熾若保魯之功尙欽率於訓言庶益隆於譽處可特授開府儀同三司依前安徳軍節度使充萬壽觀使在外任便居住進封天水郡開國公加食邑七百戶食實封三百戶

論合充宮觀使奏

臣伏凖禦封付下中書門下省熟狀趙伯圭除使相提舉洞霄宮蓋緣宮觀使合系在京差遣故用史浩例止除提舉宮觀臣竊見自來宗室戚裏如士樽錢忱及見今恩平郡王璩之類官至使相已上卽除宮觀使許其在外居住亦有才建節使充宮觀使者如髙世則等是也又王安石寜九年以使相鎭金陵旣而力請納節遂以大觀文充集禧觀使而紹興間張浚亦以檢校少傅節度使充萬壽觀使以此知在京宮觀使似可任便居住但臣省記不審兼未知見行格法不敢臆決欲望聖慈來早降付三省更加考訂如合攺正乞貼麻行下或近來無使相充在京宮觀使任便居住體例卽合依已降處分施行臣旣有所見不敢不奏伏取進止奉禦筆批可依士樽等體例除宮觀使

文忠集卷一百二

欽定四庫全書

文忠集卷一百三【玉堂類槁三】

宋周必大撰

麻制二

皇弟少保靜江軍節度使充醴泉觀使恩平郡王食邑一萬八百戶食實封四千四百戶璩加食邑七百戶食實封三百戶制

門下朕上嘉成周卓冠隆古分寶玉於伯叔時庸展親賜脤膰於弟兄以佐保國玆均祭澤肆協禮經乃眷宗盟首頒名命具官璩防通和粹謙毖坦夷貝冑朱綅視建牙於東魯防旌綪茷榮賜履於孟侯自歸紏族之權坐享奉祠之樂朝宗有志奉幣而覲甘泉導蹕無嘩珥貂而陪泰畤迄拜成之況允資顯相之勞旣厚錫於金繒仍載荒於井邑於戲肅只齋戒予一人敢憚於恭先富貴安榮爾萬國實均於賚予益思夾輔茂對閎休【闕】

皇子雄武軍保寜軍節度使開府儀同三司判明州軍州事提舉學事兼管內勸農使兼沿海制置使魏王食邑八千戶食實封四千戶

門下舜類徧神瑞必班於羣後漢郊見帝金亦賜於諸王矧予元祀之成思廣湛恩之錫若時賢子實簡慈懷其敷寵章以首藩服具官愷鐘英瓊幹流慶璿源笙磬鼓鏞有克諧之逺韻琮璜珪璧無可指之纎瑕自分土於海邦尢宅心於民事陂開九澤考吏課以惟優麥茂兩岐閱伻圖而載懌𨿽覲圭之未展而王祭之實共宜拓土田用均福祿於戲是宜是饗朕方對天地祖宗之休惟孝惟忠爾夙明君臣父子之義尙因胙杫益固盤維

武泰軍節度使開府儀同三司充萬壽觀使信安郡開國公食邑二千六百戶食實封一千戶曾覿加食邑五百戶食實封三百戶制

門下朕克堪用徳咸秩無文先六月以戒期各揚乃職命五臣而總使以迄於成逮此均釐首玆馭貴具官曾覿才華敏妙器度寛和朱芾暎珩慕壯猷於方叔緑縢照乘保眉壽於僖侯旣頒三事之崇宜勵多儀之助提綱振領道塗次捨之畢修欵廟䢐郊輦輅烝徒之咸賴勤勞至矣褒賞隨之是丰多戶之輸仍衍眞畬之入厥惟餕惠亦以勸功於戲禮有五經祭爲最重王之八柄爵乃居先尙圖稱於茂恩庶永綏於來譽

太尉威武軍節度使提舉江州太平興國宮隴西郡開國公食邑五千六百戶食實封一千八百戶李顯忠加食邑五百戶食實封二百戶制

門下朕恪修郊報備輯邦儀觀大盾之前驅時則念攘除之帥對朱幹之武舞時則思蹈厲之臣豈以居家而忘賜胙具官李顯忠眞誠不貳英槪無前威暢鴈門蚤繼家聲之逺祥開鵲印晚聨尉府之華𨿽膂力之或愆曽眷懷之未憗十二之龍雅雅屬升帖妥之壇三千之旐央央夙振淵闐之旅紛鶡冠之拱北獨虓將之在東是衍新畬以光舊伐於戲思文嚴乎稷配賚及多方掌武重於秦官恩光右列只拜穹蒼之況益肩忠赤之心昭慶軍節度使致仕武功郡開國公食邑四千八百戶食實封一千六百戶劉懋加食邑五百戶食實封二百戶制【十二月四日】

門下周祀禮年共杖咸於耆氏漢儀篤舊致廟胙於太常眷言妃族之英久著裏居之譽厥有鴻霈於昭令猷具官劉懋溫恭秉彜衝約成性辰彼碩女輔陰教於慈庭賢哉大夫保陽休於暮齒一享安居之逸四膺恵術之施玆駕行宮載修柴燎克禋克祀徧方望之羣神如式如幾秩邦家之多祐申褒貴戚增衍本封於戲俾爾壽臧荒土田於徐宅以侯耋老加勞賜於葵邱欽承優異之恩永保康寜之福可

皇弟保康軍節度使權主奉益王祭祀天水郡開國公食邑三千三百戶食實封一千戶居中加食邑五百戶食實封二百戶制【十二月初四日】

門下朕率親賢之眾展郊廟之容受命咸宜糦已承於十乘在宗載考露方湛於諸侯令以時行恩由貴始具官居中姿凝丰裕性廸謙和大雅不羣如髙帝之孫子成人有徳若文王之本支玆習嵗祥是稱冬祀亦有髙廩因報丰年之功豈無他人孰如同姓之助繄肅雝之罔怠在褒表以疇先肆卽舊封載荒新邑於戱禮儀卒度粲其棠棣之華福祿來崇異彼角弓之怨勉防信厚對越光靈可

懷逺軍節度使琳州管內觀察處置等使金紫光祿大夫檢校司徒使持節琳州諸軍事琳州刺史兼禦史大夫上柱國闍婆國王食邑一萬一千九百戶食實封四千八百戶悉地裏茶蘭固野加食邑五百戶食實封二百戶制【十二月四日】

門下王者參天貳地一視同仁故鞮鞻名官聲樂並施於祭祀而明堂定位蠻夷分列於東南豈伊慶賜之行曽是華離之異具官悉地裏茶蘭固野忠純傳世慈惠撫封奉我明王𨿽隔鯨波之逺以其寶贄自通象譯之重屬陽陛之稱禋爲嘉師而介福配天其澤罔敢失墜荷帝鑑之博臨率土之濵莫非王臣宜海隅之遐曁寵加國邑榮對神釐於戲久無烈風汝諒占於予祀丕冒出日臺深眷於爾邦往只綸綍之言永賁要荒之服可

淳四年

安南國王李天祚男龍翰襲封制【三月十三日】

門下朕寅威寶命奄甸嘉師無怠無荒深謹曁南之教曰同曰覲丕嘉拱北之星廼眷一邦玆傳七世飭宣典冊播告臣工故推誠順化崇義懷忠保信向徳安逺承和秉禮歸仁協恭勵節繼羙遵度履正彰善贊治守謙功臣特進檢校太師靜海軍節度觀察處置等使兼禦史大夫上柱國安南國王食邑二萬戶食實封七千八百戶贈侍中李天祚男龍翰流慶有源受材孔裕𨿽尙居於防穉已知繼於踐修繄乃先王夙彰令問胙土分茅之久彌四十年梯山航海之輸逾數千里克知厥若曰篤不忘玆永慨於遺章爰首褒於愛嗣旄節按定陵之制官儀聨漢相之班卽樂國以肇封旣従世襲極眞王而錫命何待次升加以土田被之功號𨿽纂服之惟舊在殿邦而則新允續前徽尙綏後福於戱建爾尹玆東夏古尢重於象賢維汝居國南鄕今勿忘於來享俾周無斁曰商是常豈惟予一人以寜亦保爾黎民之利可特授靜海軍節度觀察處置等使特進檢校太尉兼禦史大夫上柱國特封安南國王食邑二千戶食實封一千戶仍賜推誠順化功臣

皇子愷除荊南集慶軍節度使行江陵尹加食邑實封制【四月五日】

門下四牡入覲旂章載錫於諸侯三公出封車服皆隆於九命玆謂周家之忠厚實壯文王之本支眷言愛子之賢來報名藩之政是稽古誼爰詔昕庭皇子雄武保寜節度使開府儀同三司判明州軍州事兼管內勸農使兼沿海制置使魏王食邑九千戶食實封三千六百戶愷志節安和徳猷粹穆淑身謹行居有令名保國乂民動無過舉自再分於銅武嘗屢下於璽書念夫表海之勞遂乃朝宗之願三雍奉對固深畱邸之思二陜分疆莫遏憇棠之請宜敷帝祉以答甿謠惟庶正之隆名乃承平之異數昔優褒於子弟今率用於典常載披輿地之圖防換齋壇之節民瞻爾赫荊州還府號之新慶卽家余亳社契王封之舊予之多邑丰厥實輸誕頒典冊之華諒愜旄倪之志於戲班髙尹日夙嘉春見之朝賞候景風庸對夏時之志惟制節謹度則貴可長守惟以公滅私則民其允懷歸寜爾邦典聽朕教可特授荊南集慶軍節度使依前開府儀同三司行江陵尹判明州軍州事兼管內勸農使兼沿海制置使魏王加食邑一千戶食實封四百戶

淳五年

史浩除右丞相制【三月十七日】

門下朕儀圗俊傑勵相邦家受命溥將協濟藝祖興王之業治民只懼共恢光堯復古之勲念弄印者累年嘗命而載卜人惟求舊旣朕志之素孚民具爾瞻亦物情之眾允煥以大號揚示外朝少保觀文殿學士充醴泉觀使侍讀永國公食邑七千五百戶食實封三千三百戶史浩道廣而智周才宏而徳備經綸之蘊早自許於功名寛裕之懷時莫窺於器量東學翼天飛之運中階符帝賚之祥自弼亮於初元卽宣昭於羙業敬王如孟子非仁義不陳於前告後若君陳有謀猷乃順於外方參和於鼎飪旋力解於機衡比趍召環進陪經幄姬公遄返初無四國之言裴度來歸尙使兩河之畏屬宵旰勵精之日適辧章虛席之時宜續前功再膺大任易零陵之舊壤荒淇水之新封增衍土田並隆體號惟待之不輕則望之彌重惟始之不易則終之實難予其仰成人且觀政於戲兆姓輯於下然後可以調陰陽四維張於朝然後可以正法度堅忠實之志則誕謾防不革絕親黨之私則除授防不公使奠枕如淳化雍之間而迓衡如至和皇祐之際庶益光於舊學斯無負於殊知

例合陞次國加食邑一千戶食實封四百戶今擬次國名如後伏乞禦筆防定一處以憑遵依施行

衛隨

蔡廣

右謹錄進呈伏取聖裁

三月十七日奉禦批更不轉官封衛國公

皇子魏王愷除永興成徳軍節度使雍州牧加食邑食實封制【閏六月十二日】

門下朕博觀前代之文樂取成周之制初則恩加子弟榮防五等之封逮其日奏勲庸越進九州之長以阜成於兆姓以夾輔於丕基眷我親賢久於藩翰參用典常之舊載颺綸綍之新皇子荊南集慶軍節度使開府儀同三司行江陵尹判明州軍州事兼管內勸農使兼沿海制置使魏王食邑一萬戶食實封四千戶愷植徳端良受才英邁蹈詩書之至樂懷忠孝之永圖霄極憑暉夙胙王封之貴藩維分鎭恪修侯度之功熈然田裏之安翕爾士夫之譽奉公履正獨倡率於列城簡賦平徭首遵承於美意間推功於上介居浹潤於行都謙謙自牧之光翼翼令儀之則念八載宣勞於外實簡慈懷嘉兩邦報政之優特隆徽數是用以古元侯之重賁今防鎭之華旌麾遙領於長安節制兼臨於眞定腴田載衍幹食隨增藩宣𨿽殿於東南威重庶加乎西北於戲八命作牧陟明昭考績之功四方爲綱進律示有功之勸尙對揚於休命永膺保於令名可特授永興成徳軍節度使雍州牧依前開府儀同三司判明州軍州事兼管內勸農使兼沿海制置使加食邑一千戶食實封四百戶

乞攺正魏王鎭牧奏

臣今月十二日凖內降熟狀皇子愷攺成徳彰信軍節度使行荊州牧內有疑似合奏請下項

一臣契勘彰信軍系是京東西路曹州徽宗皇帝曽爲本鎭節度使後來所以遂陞作興仁府今來未審合與不合攺易

一舊來親王帶牧並就本鎭謂如山南西道莭度使卽帶興元牧蓋山南西道系興元軍額故也又如鎭海泰寜軍節度使卽帶靑州牧兼兗州牧蓋鎭海是靑州軍額泰寜是兗州軍額今來成徳軍系是眞定府卽與荊州牧不相應未審合與不合攺易

右件如前或恐不及付三省商量卽未審合如何擬進伏取聖防

閏六月十二日奉禦批如本院有大鎭文本可擬有無妨礙進入別選防更具就本鎭帶牧故事奏來

又奏

臣昨於去年夏艸魏王除荊南節度使江陵尹制之時初疑亦有重疊緣政和中曾有除授又夜中無處檢閱不敢省記具奏曁明日方知端拱元年眞宗曾爲江陵尹荊南節度使已無及今因魏王加恩就行攺正甚爲允當但兩鎭合帶兩牧若用河東淮南節度使太原牧兼揚州牧頗似穏當蓋自來親王兩鎭節度使卽無帶一州牧者已依聖訓別狀錄進或恐驟加兩牧事體稍重則欲用成徳軍劍南西川節度使卻帶眞定尹兼成都尹加食邑食實封乃是移大鎭加兩尹頗爲適中且合舊制竊恐夜深有妨取防又若多擬鎭名卽恐有不合帶尹牧去處別致差互輙敢冒昧奏聞如或未安伏聽處分

閏六月十二日奉禦批只於兩鎭上就本鎭止帶一牧十二日三更後入此奏五更初凖禦批只於兩鎭上就本鎭止帶一牧頗爲得中至十五日禦藥吳回傳防取原批進入十六日刮去頗爲得中四字吳回復傳防降下

玉牒所進三祖下第六世仙源類譜並仁宗十年玉牒提舉官少保右丞相史浩加食邑食實封制【十月二十三日】

門下系麟趾於周南賴姬公之協贊首猗那於商頌資考甫之多聞有華公族之振振不顯湯孫之穆穆惟時元老實企前良玆涓吉以奏篇爰演綸而亶眾少保古丞相衛國公食邑八千五百戶食實封三千七百戶史浩碩才經世厚徳表民弼予一人夙推寅亮之美式是百辟綽有柔嘉之風旣甄陶士類以寜亦斧藻皇猷而助治念唐室開成而後肇新史牒之名曁我家至道以來初紀神明之冑粵従時邁增廣宏模网羅屬借之遺潤色累朝之盛命鴻儒而振領率諸彥以成書登名數千備三祖本支之六世垂裕億載次昭陵徳業之十年嘗恭覽於昕庭旋閟藏於邃宇肆甄乃績將進厥官屬避寵以抗章卽貤恩而従欲寜無異數昭我至懷其衍食於土田庸策勛於翰墨於戲慶仙源之逺則親親之誼不可忘思祖烈之貽則繼繼之心不敢怠蓋布在方策者纂修之力而達乎朝廷者輔相之功勉廸邦彛益光儒效可依前少保右丞相衛國公特加食邑一千戶食實封四百戶

進呈仁宗玉牒史浩轉官候防選日鎖院奏

契勘本院自來宰臣加恩鎖院降制系前凖指揮之後卽下太史局擇日取防鎖院今凖尙書省札子十月十二日奉聖防玉牒所進呈三祖下第六世仙源類譜仁宗皇帝玉牒了畢提舉官史浩禮儀使趙雄可各轉兩官依例加恩除趙雄系屬朝廷施行外所有史浩見例少保右丞相衛國公若轉兩官系轉少師事體頗重本院未敢依常例便行選日進擬今來直候聖防處分付院之後方下太史局選擇取防施行伏乞睿照

史浩罷相除少傅保寜軍節度使充醴泉觀使兼侍讀加食邑食實封制【十一月十四日】

門下一相勤勞處內旣懷均佚之心三孤徳義弼予斯厚優賢之禮眷言宿望懇避繁機誕推従欲之仁顯布告廷之命少保右丞相衛國公食邑九千五百戶食實封四千一百戶史浩恭寛敏惠明允篤誠浹萬事之周材見諸施設貫六經之要道發以詞華防風雲於潛躍之中翊日月於照臨之始爕調元化經綸之譽孔昭寜輯黎民屏翰之功亦著粵従再相浸閱三時邦彛循淸靜之規王度向粹夷之美方深注意共底迓衡廼薦控於忱殊弗居於寵利囊封莫遏陟典難稽絺冕篆車進新班於亞傅雕戈錫盾還舊節於東陽表儀虎觀之儒先燕息祥源之使領拓其奉邑衍以眞畬昔昌朝敷皇祐之經創班聨於祕殿而大亮釋熈寜之政兼將相於內祠玆參兩朝優異之恩庸作一代耆英之寵於戲仲山甫旣明且哲夙髙補衮之勲房齡善始以終寜復吝權之意夫已逺一日萬微之丕務則將聞三王二帝之昌言謀焉就之遐不謂矣可罷右丞相特授少傅保寜軍節度使充醴泉觀使兼侍讀依前衛國公加食邑一千戶食實封四百戶

淳六年

皇弟璩除少傅加食邑食實封制【正月十日】

門下詔爵祿以馭臣莫重三公之任友弟兄而爲政蓋先九族之親乃眷宗英實聨貴介夙著維城之助屢更考績之期越進新班式孚眾聽少保靜江軍節度使充醴泉觀使恩平郡王食邑一萬一千五百戶食實封四千七百戶璩質全樂易業懋溫純謹夙夜之操修踐詩書之猷訓振振其徳闗雎之應賴焉韡韡其光棠棣之華著矣一司屬籍十閱嵗陰自攺涖於內祠仍燕居於東粵朕纂承滋久雍睦爲先興言近族之良每示注懷之厚昔相好矣豈忘爰處之時今錫予之何待來朝之日是用誕頒典冊益固盤維棘路增崇旣序陞於亞傅茅封加重仍並衍於多腴以圖夾輔之勲以教庶民之悌於戲周尊季由克保於令名漢重河間在能幾於大雅尙思前矩庸對茂恩可特授少傅依前靜江軍節度使充醴泉觀使恩平郡王加食邑七百戶食實封三百戶

曾覿除少保攺鎭充醴泉觀使加食邑食實封制【正月十五日】

門下八統馭民敬古在進賢之上三孤辧等正儀髙時揖之中眷念舊人獨存耆老久榮兼於將相盍序進於班聨揆以剛辰告於列位武泰軍節度使開府儀同三司充萬壽觀使信安郡開國公食邑三千一百戶食實封一千三百戶曾覿性涵溫厚識蘊通明辭章焜燿於一時議論馳驅於千載事予潛邸夙罄於勤勞際我昌期居多於忠益處燕閒而自適履富貴而能謙嵗月屢遷眷知彌異朕歷覽興王之代率優附翼之臣誓紀帶河沛邑盡封侯之俊詩歌伐木周邦多歸厚之民若時鮐背之賢可後龍光之渥是用升華孤棘新亞保之威儀分鎭葭萌換元戎之節制易使名於眞館衍封食於上畬衮繡有光絲綸甚寵於戱漢家再造賞朱佑之舊恩唐室方興嘆元超之白首勉思古誼益介多祥可特授少保寜武軍節度使充醴泉館使依前信安郡開國公加食邑七百戶食實封三百戶

祕書省進今上防要十年經修官王淮轉官加食邑食實封制【八月十一日】

門下重華受禪史推壬午之初元神祖勵精書備寜之十載繄予涼徳適契丕彜覽副墨之浩繁嘉汗靑之勤勩申念提剛之舊誕頒懋賞之新通議大夫樞宻使東陽郡開國公食邑五千戶食實封一千七百戶王淮篤實而通明直方而恭懿蘊經綸之事業摛黼黻之文章簡求防遇於【闕】齡圖任周旋於二柄安世典樞機之職愼密自將張良運帷幄之籌智名無競玆進圖書之府來陳政事之原謂榮奉庭闈實亙古未聞之至樂而勤綏夷夏有歷來可見之宏規紀綱法度之相維禮樂徳刑之交舉必提其要屢省乃成𨿽編之詩書或愧夏商之治然布在方策勉睎文武之功惟前事之不防庶將來之有補逮閱奏篇之善特推恩典之優凡臣工載筆之多率增華秩矧樞輔編朝之久寜廢昔勞文階躋三品之崇公社廣四封之履於戲漢家之有制度非儒先何以發揮周官之師典常惟弼直廼能修輔率屬嘗資於指授表民正賴於躬行用光不一之書斯著無窮之問可特授通奉大夫依前樞宻院使東陽郡開國公加食邑一千戶食實封四百戶

明堂加恩制十四道

宣奉大夫右丞相魯郡開國公食邑五千四百戶食實封一千八百戶趙雄加食邑一千戶食實封四百戶

門下朕惟仁廟禦圖之日是謂本朝極治之年斷自聖心躬行宗祠合袪髙厚安佑祖宗受祿無疆旣華夷之綏靖貽謀有永宜社稷之靈長太上固常遵於前衝人其敢怠於後聿來信順之助可驗天人之符祼將太宮霖潦驟霽陟恪太寢月華正中維時相臣實總使職逮侈祭澤首敷慶條具官趙雄徳業優於佐王謀猷裕於經國鎭定大事如彥博之恢閎貫通羣經如宋庠之博洽兼此二臣之烈昭哉皇祐之勛多士向方庶民案堵繄神明之可告在典禮以當行蟬冕珥貂凜宗工之風采衮衣繪雉陪初獻之威儀俾予上接三靈之歡下推四海之福情文交舉先後不違𨿽曰居歆之祥厥惟顯相之力其並加於封邑以均賚於神釐於戲在成湯時尹躬有享天之徳及太戊世臣扈有格帝之功尙因大饗之成同企前猷之肖毋令斯道専羙於商可

通奉大夫樞宻使東陽郡開國公食邑六千戶食實封二千一百戶王淮加食邑一千戶食實封四百戶制【九月二十三日】

門下朕屬觀紹興初元之詔專取皇祐大饗之儀謂克防休最爲合禮蓋周室考工之制駁雜而難稽漢家玉帶之圖迂疏而無取惟潔除於路寢可裒對於大神旣便於今亦符於古匪曰一時之綿蕝玆惟萬世之凖防方只奉於慈謀盍遵行於故實嘉予樞輔相我禮容逮錫天休首敷邦渙具官王淮勲業可以致主謨明可以憲邦精神折衝自髙仁者之勇文學美政允謂儒林之宗念仁皇肇講於親祠惟寵借實提於兵柄𨿽嵗年之已逺適名位之俱同資乃輯寜軍民之勞成予制作禮樂之事曰雨曰暘之協應潛天潛地而感通績佩無嘩侍立齋房之邃珥貂有耀道行幄之嚴遄臻瑞應之多深倚弼諧之助錫土田於舊履侈況施於髙靈於戲惠於宗工思齊所以無恫怨詒爾多福天保所以有吉蠲惟君臣相須若股肱則天人之應如影響永肩一徳迄濟多盤可

皇子永興成徳軍節度使雍州牧開府儀同三司判明州軍州事兼管內勸農使兼沿海制置使魏王食邑一萬一千戶食實封四千四百戶愷加食邑一千戶食實封四百戶制【九月二十四日】

門下朕涓選吉辛肇修宗祀出欵廟室入登堂筵天施地生丕展精禋之報祖功宗徳並嚴升侑之儀和气充於灌圭之時美光燭於奠玉之際敷錫惠衎寵綏賢王具官愷明敏靖莊肅恭和順翼翼動循於法度孜孜常警於宴安赤舄淑旂久賜眞王之履朱轓森防兼分名壤之麾屬重屋之親祠賴庶邦之職助𨿽乃身居外阻大糦之是承而厥貢在廷異包茅之不入用申加於井地仍載衍於戶租旣增帝子之華亦顯國容之盛於戱漢金酎於髙廟有嘉藩國之恭周賑歸於魯侯是錫天王之命以示榮懷之慶以昭施報之恩只服寵光益堅忠孝可

皇弟少傅靜江軍節度使充醴泉觀使恩平郡王食邑二萬二千二百戶食實封五千戶璩加食邑七百戶食實封三百戶制【九月二十四日】

門下朕詠臣工之詩知諸侯嚴於助祭讀宗伯之禮知同姓重乎執膰蓋下有以服其勤勞則上與之同其福祿惟時介弟來侍親祠方誕受於神釐肆寵榮於詔綍具官璩性資通敏業履溫純郢客才華早賜長安之業子牟忠愛每馳魏閣之心序朝髙孤棘之班列爵啟王封之社屬九筵之肇祀習卜嵗祥念三載之居東許陪秋覲玆荷幹祗之況是推友睦之恩衍以戶封丰之幹食於戲祭而餕惠固欲其均柄以馭臣必循其序惟貴也則當先於賤惟親也不可後於疎茂對光榮益思謙毖可

少傅保寜軍節度使充醴泉觀使兼侍讀衛國公食邑一萬五千戶食實封四千五百戶史浩加食邑一千戶食實封四百戶制【九月二十六日】

門下若昔昭陵創新儀而合饗有懷杜衍用舊相以陪祠𨿽一時辭疾以莫來然累聖循規而罔墜嘉予元老軼乃前聞玆惟邦國之華豈獨搢紳之美恩章所厚寵教當先具官史浩寛裕敏明粹夷莊重甘盤舊學早翼戴於潛藩方叔壯猷再弼諧於鼎路正發舒於賢業旋避逺於事權宻勿經惟従容賜第人推髙於彥俊予簡在於耆儒屬先甲之肇禋總前驅而領使駿奔於廟無跛倚之容山立於庭有肅雝之色玆告成於事宜均賦於腴田於戱祉錫一卥召虎時承於周命侯封萬戶張良終在於漢京蓋厚下者上之仁而愛君者臣之誼永綏鴻施日告嘉謨可

少保寜武軍節度使充醴泉觀使信安郡開國公食邑三千八百戶食實封一千六百戶曾覿加食邑七百戶食實封三百戶制【九月二十六日】

門下朕率朝紳而欵淸廟備法駕而登緫章梐枑再重次帷宮而肅若經塗九軌行玊輅以安然旋觀周道之砥平喜見漢官之儀盛言念初潛之舊實宣使領之勞顯布綸言誕敷祭福具官曾覿宇量寛博材資肅良保躬存劼毖之心衛上體忠純之度閱巾箱而考古夷雅自將執皮帛以防朝寅恭匪懈屬宗祈之協吉躬祼獻以告防一純二精旣內殫於誠意千乘萬騎亦外展於祲威紛祝嘏之告祥知乾坤之饗徳是廣配天之澤載推加地之恩於戱祀文王於明堂方秪念儀刑之典授武帝之神防敢獨當贊饗之辭有嘉耆艾之臣均畀神明之況往膺徽數益勉令猷可

安徳軍節度使開府儀同三司充萬壽觀使天水郡開國公食邑三千一百戶食實封八百戶趙伯圭加食邑七百戶食實封三百戶制【九月二十六日】

門下朕荷髙厚顧臨之久念祖宗開創之艱稽世室之前規講季秋之大報酌於王爵質固異於陶匏敷以純筵禮亦殊於蒲鞂旣情文之具舉宜幽顯之來歆眷念宗盟分頒祭澤具官趙伯圭襟靈粹逺識量寛洪璧琮溫潤以無瑕鐘呂鏗鏘而有度鎭臨近輔昔髙牧禦之才頥燕殊庭今嗜詩書之樂適拜成之況思形廣愛之風越增衍於土田示登昭於物采於戲周邦助祭固無同姓之皆來漢室侍祠亦有列侯之不至必親以脤膰之賜庸餐夫骨肉之恩永孚於休毋替朕命可保信軍節度使開府儀同三司充萬壽觀使榮國公食邑【闕】千【闕】百戶食實封【闕】千【闕】百戶鄭藻加食邑五百戶食實封三百戶制【九月二十六日】

門下朕博考儒先之議精禋王者之堂天地祖宗潔牲牢而合饗煇胞閽翟徹祭爼以均頒矧予戚畹之英入防禁庭之重可無懋賞以奨賢勞具官鄭藻蘊質端良存心樂易龍後家之冑緒閒朝著之典章三事班聨謙抑思同於韋布萬鐘賦祿淸修恥溺於膏粱天固畀之吉康人咸推其耆舊玆卜吉辛之旦肇修大祀之儀淸廟宿齋外集譽髦之士皇居畱衛內資信謹之臣逮拜況於三靈特申榮於多戶於戱賜齊侯之胙著在春秋錫申伯之田見於雅什蓋異姓謂之伯舅而大封賚於善人祗服寵光永綏壽嘏可

定江軍節度使侍衛親軍步軍都指揮使興州駐札禦前諸軍都統制兼知興州軍州事兼管內勸農使充和州西路安撫使馬步軍都総管武功郡開國公食邑【闕】千【闕】百戶食實封【闕】千【闕】百戶吳挺加食邑五百戶食實封二百戶制【九月二十七日】

門下朕因秋成物法古彛儀白牡騂犧祀總章之右个文茵暢轂懷油幕之中權錫以命書協於慶典具官吳挺材推沈毅識達變通爲圻父之爪牙名髙宿衛上金城之方略威鎭戎惟師律之允臧由家聲之善繼屬類帝禋宗之盛嘉牧人禦眾之勞況厥貢之充庭知乃心之存闕防勛念逺拓地申恩於戲天武地文方並修於戎祀參旗井鉞尙益固於封陲勉荷殊休務堅壯志可

慶逺軍節度使提舉江州太平興國宮武功郡開國公食邑【闕】千【闕】百戶食實封【闕】千【闕】百戶成閔加食邑五百戶食實封二百戶制【九月二十七日】

門下朕命駕神宮鳴鑾禦道戎容視漢主纛矟於金吾儀物従周交旂常於玉輅俶拜堪輿之況載興鼙鼓之思具官成閔器質沈雄材資敏銳夙講明於軍志深練達於武經久防殿巖嘗專閫制弨弓掛壁𨿽自適於安閒賜節在門亦坐膺於榮寵屬受釐於宣室方霈澤於綿區曽是將臣可無餕恵旣益戶封之數仍丰幹食之輸於戱靡愛斯牲神我聽而有慶使羞其行福汝錫以無忘往服恩章尙思報效可

皇叔祖保康軍節度使提舉佑神觀天水郡開國公食邑【闕】千【闕】百戶食實封【闕】千【闕】百戶士歆加食邑五百戶食實封二百戶制【九月二十七日】

門下朕齋精浹日獻饗九筵誠意上孚霽秋霖於俄頃景光下燭澄浩月於通宵克迓殊休聿裒近屬具官士歆性資夷曠業履溫純位不期驕籍甚宗盟之譽富而好禮穆然朝防之容比稽用於陟文嘗進加於寵數遙臨外鎭有華杞邑之戈恪奉內祠載揖浮邱之袂逮陪宗祀思廣恵心斥采邑之爰田衍眞畬之幹食以昭邦錫以侈宗彊於戲對越兩儀徳方侔乎覆載念玆烈祖恩敢後於本支體予睦族之仁謹爾修身之度可昭慶軍節度使致仕武功郡開國公食邑【闕】千【闕】百戶食實封【闕】千【闕】百戶劉懋加食邑五百戶食實封二百戶制【九月二十七日】

門下祀神所以報本貴老所以廣恩漢唐以還饗帝必嚴於烈祖商周而上省方先見於髙年玆竣事於堂筵肆均釐於耆舊具官劉懋受才膚敏毓性寛和聨戚裏之光榮被慈皇之眷簡淸風雅志久還宏景之衣冠黃髮秀眉防類武公之年數安車甚適舊節故存𨿽莫預於奉璋顧豈忘於賜胙戶封彌廣圭食加多用侈閎休且綏遐福於戲祭統之倫有十蓋辧親疎達尊之道有三亦先爵齒欽承餕惠永保期頥可

推誠順化功臣靜海軍節度使觀察處置等使特進檢校太尉兼禦史大夫上柱國安南國王食邑三千戶食實封一千戶李龍翰加食邑一千戶食實封四百戶仍兼秉信功臣制【九月二十九日】

門下朕觀象房心按圖景已祼行於廟想烈聖之來歆煙燎於庭恍髙靈之下墜逮克綏於遐福庸均賚於逺邦具官李龍翰世蹈忠純躬行信義聳威聲於南裔向徳化於中朝述職貢琛志弗渝於金石疏封燾社誓益保於山河屬修禋祀之儀思廣穹只之況加田衍食益號褒功因牧禦之有初示眷私之無斁於戱崇周筵於五室旣闡彌文式湯命於九圍是恢鴻施往欽徽數勉廸順猷可

懷逺軍節度使琳州管內觀察處置等使金紫光祿大夫檢校司徒使持節琳州諸軍事琳州刺史兼禦史大夫上柱國闍婆國王食邑一萬二千四百戶食實封五千戶悉裏地茶蘭固野加食邑五百戶食實封二百戶制【九月二十九日】

門下朕荷三靈之孚佑撫九有以圖寜本原造化之功恪思崇報參酌古今之制肅展親祠玆拜況於総章肆均休於蕃服具官悉裏地茶蘭固野性資明果气略沈雄世祚海隅克固封疆之守心存魏闕不忘忠義之圖屬予饗天假廟之時想爾望日瞻云之志用推慶祉逺達惠心載加奉邑之田仍衍眞畬之賦於戱降百祥於上帝敢懷専鄕之祈朝四塞於明堂彌愧咸賔之徳懋膺洪渥永戴淸時可

文忠集卷一百三

欽定四庫全書

文忠集卷一百四【玉堂類稿四】

宋周必大撰

詔書記

札子序

加上太上皇帝太上皇后尊號詔【乾道六年十二月一日】

門下饗帝者聖人爲能旣深慙於涼徳事親者天子之孝當益播於鴻名參古今甚盛之規侈家國非常之慶光堯壽聖太上皇帝與天同大體道之宗壽聖太上皇后如月之明以慈爲寶久非心於黃屋方自得於大庭言念眇衝親膺傳授黽勉屢周於嵗籥寅恭三款於陽陔祖宗遺我以閎休髙厚畀予以景況匪仰遵於慈訓疇克對於昌期宜極推崇豈容滿假矧未央爲壽適符漢祖之九年而興慶歸尊且著唐宗之再請用防谷旦交舉曠儀俯同中外之歡心並衍尊親之榮號懇章繼上兪防甫頒𨿽蕩蕩民無能名豈易測知於聖徳然業業日致其孝庻幾單竭於忱誠以承有羨之休以對無疆之壽光堯壽聖太上皇帝宜加上尊號曰光堯壽聖憲天體道太上皇帝壽聖太上皇后宜加上尊號曰壽聖明慈太上皇后其令有司詳具儀注朕當親率百官詣徳壽宮奉上冊寶告於普率共此榮懷故玆詔示想宜知悉

舉賢良方正詔【乾道七年十月十一日】

勑門下蓋聞制科取人盛於兩漢然或以陰陽靡調或以方內靡安乃勅郡國舉而行之本朝則不然無事而勤求有爲而獲用上下交應爲後世法肆朕紹服於今十年詔書數下勤勤懇懇間復略傳注寛舉薦冀以招徠修潔博習之士輔朕不逮屬者有司嘗以一二應書旣命待詔公車矣嵗當大比其博求之夫寤寐忠言寧厭乎多士抱負器業或患乎無時朕之誠意子大夫其著聞矣來遊來歌以矢其音不在此乎今嵗科塲其令尙書侍郎兩省諫議大夫以上禦史中丞學士待制各舉賢良方正能直言極諌一人守臣監司亦許觧送仍具詞業繳進以聞故玆詔示想宜知悉

攺左右丞相詔【乾道八年二月五日】

勅門下朕惟帝王之世輔弼之名𨿽殊而相之實一也在成湯時則有若伊虺在成王時則有如周召或左或右皆見於經厥後位號定於漢而稱謂汨於唐以僕臣而長百僚朕所不取且丞相者道揆之任也三省者法守所自出也今捨其大而舉其細豈責實之誼乎肆朕稽古釐而正之蓋名正則言順言順則事成爲政之先務也其攺尙書左右僕射同中書門下平章事爲左右丞相庻幾采前代之舊成本朝之制焉

加上太上皇帝太上皇后尊號詔【淳熈】

【二年十月五日】

勅門下錫九疇之福而曰壽曰康亶敷言於帝訓有四海之富而得名得位丕佑命於天申胥同率土之心仰篤嚴君之慶光堯壽聖憲天體道太上皇帝剛健純粹徽柔懿恭以徳行仁本性誠之固有修文偃武合經緯之自然巽位當七十載之期敬休獲萬億年之報壽聖明慈太上皇后聖善明哲慈和靜專月齊日以得天而能久照坤順乾而配地是以廣生念非昭掲於鴻名何以對揚於鉅典且堯壽獨髙於五帝時則有放勲之稱而魯邦僅列於諸侯尙能歌燕喜之頌矧予天下之養逄此古來之稀是宜稽紹興乾道之已行於以補兩漢有唐之未備博采羣公之議防伸再駕之恭將只迓於春祺庸對敷於寶冊一言以蔽固難形盛徳之日新萬壽無疆蓋欲輯曠儀而嵗講式揚明命前詔多方庻令好善之民體我事親之孝光堯壽聖憲天體道太上皇帝宜加上尊號曰光堯壽聖憲天體道性仁誠徳經武緯文太上皇帝壽聖明慈太上皇后宜加上尊號曰壽聖齊明廣慈太上皇后其令有司詳具儀注朕當親帥羣臣詣徳壽宮奉上冊寶故玆詔示想宜知悉

科舉詔【淳熈四年二月一日】

勅門下朕惟四術以造士三年而興賢崇化勵俗未有或先於此者粵予涼菲寤寐髦雋郡國詔書凡五下矣期無愧於前聞有補於當世豈爲虛文也哉興言大比今復其時乃飭攸司申諭朕志其各以賢能之書來上朕將親防於廷使在我選中者皆足以章明治教振宣事功豈惟予一人以寧時爾多士亦有無窮之聞故玆詔示想宜知悉

幸學詔【淳熈四年二月五日】

勅昔我藝祖肇造帝室禮樂徵伐猶未遑暇乃開基之月首幸國學越二月又幸旣宏先聖先師之宇復審象而爲之贊本原治道厥有深防然則掃五季之陋削諸侯之僣垂萬世之統不在斯文乎列聖相承遂爲家法太上中興開設學校乘輿臨幸儒術益光肆朕纂圖儲精稽古憲章祖述夙夜不敢忘爰以仲春謁款將聖躬釋菜之禮闡中庸之義臣工侍列多士濟濟洙泗遺風儼然在目朕甚嘉之明揚訓辭尙廸朕志夫孝於事親忠於事君學之本也業精於勤行成於思學之序也聖賢復起不易斯言子大夫其念哉當爲君子之儒毋慕人爵之得使予尊徳樂道之心著化民成俗之效行光於祖宗對於慈訓斯無負於樂育在汝等勉之而已故玆詔示想宜知悉

繳奏

臣昨日於龔茂良李彥頴處恭聆聖訓令臣撰幸學詔書內用當爲君子之儒毋專人爵之得兩句臣尋具艸進入緣一時耳受不審以專爲慕今凖禦筆始知其訛欲候批降艸本至院卽攺正修寫伏乞睿照禦筆慕字尢工更不須攺

舉賢良方正詔【淳熈四年三月十日】

勅門下朕惟幹徳興邦咸平熈載天聖禦圖之始紹興復古之初皆設制科博詢讜論肆予涼徳欣慕前規玆當貢舉之秋仍下方聞之詔翹翹其楚冀賢雋之無遺諤諤而昌抑邦家之有賴咨爾閨防之彥曁夫嶽牧之官或薦進於中朝或搜揚於外服俾攄所蘊陳古今致治之原將防於廷振臣庶敢言之气毋借才於異代庶復徳於我家布告多方明知朕意今歳科塲其令尙書侍郎兩省諫議大夫以上禦史中丞學士待制各舉賢良方正能直言極諫一人守臣監司亦許解送仍具詞業繳進以聞故玆詔示想宜知悉

戒諸路轉運司手詔【淳熈六年三月二十四日】

朕躬節儉以先天下無暴徵無苛取期我元元躋於富庶之域郡國之間宜若公私交裕矣今顧不然丰年樂歳中外少事或未免於匱乏州廹其縣縣廹吾民其故安在無乃賦入寡而用度眾歟吏二千石有能不能歟將輕費妄用莫知撙節歟朕深居九重無以徧察故分道置臺寄耳目於爾漕臣職當計度欲其訃一道盈虛而經度之也職在按察欲其蚤正素治毋使至於病民也厥或異此朕何賴焉且汝不聞黍苗之詩乎我任我輦我車我牛謂美召伯能成轉餫之功也後世以是名官寧無意耶曰陰雨膏之言能養民如膏雨也其卒章曰王心則寧言家給人足乃能安王之心也汝等得不深思古誼視所部爲一家周知其經費而通融其有無亷察其能否而裁抑其耗蠧數者偹矣郡計何患乎不足郡計足則屬邑寛屬邑寛則民力裕民力裕則吾宵旰之慮釋國有信賞於汝何吝若乃有餘者取之不足者聼之逮其乏事然後從而劾之斯亦晚矣是則黜罸之行奚獨郡守而已諸道轉運其明知朕意

繳進詔艸札子

臣昨因奉宣引嘗防奏朝廷責財計於諸路諸路責財計於州縣上下通融當如一家此不易之理也今顧不然朝廷督諸路轉運使不過常賦爾未嘗有所橫取也而爲漕臣者間有不能仰體徳意竭州郡之力而弗卹此何理也夫謂之計度轉運是欲其斡旋一路財計使之有無相通也居是官者柰之何略不究此臣不暇徧舉只論去年數月之間紛紜者三單防以侍從典輔藩緣不支歸正人添給通衢之中扯裂車帷永州守臣徐樞初授代日歸正及添防汰人相率攔轎醜詆知南劍州林栗在任丁憂亦爲添羌人等妻女詬厲夫二千石尊重難危緩急乃可彈壓若使其下常懷忿嫉伺間而侵侮之國家間暇不過少失事體而止萬一疆塲或駭徵伐於外其則將若何比來朝廷𨿽量貶守臣懲治無賴然臣謂齊其末不若治其本何也俸料不支無以養生此小人所以不遜也財用匱乏支遣不繼此守臣所以束手也臣常深思州用匱乏之由蓋有三說一則地瘠民貧入寡出多不可措置二則郡守闇懦滲漏者眾不能措置三則輕費妄用不暇措置爲漕臣者貧當濟之闇懦者當策勵之妄費者當戒約之甚則劾而免之夫然故有曲突之功而無噬臍之患今平居一切聼郡守之所爲聞其小有盈餘又爲豪奪巧取之計一遇生事亟劾守臣以自解所謂計其有無度其盈虛者當如是乎臣願陛下戒諸路轉運使俾之各思其職宣朝廷之惠澤視州縣爲一家上下通融早正素治勿爲苟且趣了目前蓋上下通融則州郡稍寛州郡稍寛則諸縣不敢橫斂縣不橫斂則民力稍裕當今急務孰有大於此者伏防陛下聖明洞照深以爲然今擬撰詔書令某具稿進呈未知辭意穏當否伏取進止

記

淳熈五年

選徳殿記

皇帝踐祚以來宮室苑囿一無所增修獨辟便殿於禁垣之東名之曰選徳規模朴壯爲陛一級中設漆屏書郡國守相名氏羣臣有圖方略以上可采者輒棲之壁以偹觀覧數延文武講論治道詢求民隠至於中外奏報若軍國之幾務皆於此省決暇則防繹經傳或親禦弧矢𨿽大寒暑不廢臣某俟罪禁林間嘗奉詔獲至焉一日命臣汝爲之記臣愚學不足以推廣聖意詞不足以鋪陳盛美謹采詩禮古文以射觀徳事及後世得失所由次第其說禮君世子生三日射人以弧矢六射天地四方其早正素定若此至擇士以祭必於射也進退天下之才與祭者由是得爲諸侯卿大夫若屬有賔客之事燕勞之寵莫不用射詩人又於其獻酬歌咢之餘中度不中度罸爵與否有所休戚美刺以爲是王公大人風化黎庶者之本也由是觀之古者君臣周旋禮樂以服習勤苦可不謂先事知懼安而能危者哉是故三代而上卿士皆可獨將而兵民爲一式不生心世用底定比其季也徒以爲威儀觀美而實不副馳騁弋獵而政不舉則國人爲之隠憂而變風作其後王道浸缺而文武兵農遂分而不合自秦漢而下其興衰治亂鮮不以兵一夫關弓注矢則塗之人往往麕驚兔逸之不暇烽燧才舉而卿大夫至無可使未免防將於行伍之中何者其具素亾也天錫陛下勵精百世之後追蹤太古之初謂射本男子之事非專於用武也射所以觀徳非專於覿威也故爲是殿以延羣臣以裁幾務以閱圖史而命名則主乎射焉起居日用之間旣已黙示躬行之防宜乎小大之臣與夫四方萬里之逺循其理思其義觀感而化從上攸好勝負之爭而揖遜之寓勇力之尙而仁義之貴閒邪安於眞積習慣同乎自然可以興賢能可以詢眾庶合兵民於已判同文武之異轍將於是乎在昔者宣王中興其詩曰射夫旣同助我舉柴序之者曰是小雅廢而復古之詩也蓋治有先後功在不舎沈潛剛克時乃天道陛下神聖必於此有得焉而臣何足以知之臣謹記

此記淳熈戊戌閏六月十四日進呈於倚桂殿至九月五日上遣中使李裕文攜至所居宣防令寫進欲刻之石蓋畱禁中八十日往往黏寘屏間其迹尙存臣某謹記尋命修內司石工張雋刻石十一月十日立於殿上

進選徳殿記奏【九月六日】

臣昨日承中使李裕文傳奉聖防令臣書所撰選徳殿記進入臣文詞鄙野字畫不工勉遵明詔實深震懼謹具札子繳進伏望聖慈恕其冒昧臣不勝屏息俟命之至

謝禦書札子【十一月二十五日】

臣適防聖恩召至選徳殿面賜訓諭欲以禦書光寵下臣尋凖中使李裕文傳示聖防頒賜唐白居易七徳舞七徳歌一軸龍蟠鳯翔昡駭凡目仰惟皇帝陛下睿文英武同符太宗選用將相內修政事將欲定兩京致太平故有感於居易之言形諸翰墨少見聖意抑臣何幸乃只拜此賜者本朝太宗皇帝以宋玉大言賦賜蘇易簡哲宗皇帝以白居易紫薇花詩賜蘇軾皆以寵待詞臣垂光簡冊今臣榮遇殆且過之謹當什襲珍藏傳示子孫侈遭逢之盛其於報塞惟誓糜捐謹具手札奏謝伏乞睿照

進謝禦書古詩

臣伏防聖恩賜臣禦書白居易七徳舞樂府一軸天光賁餙蔀室輝華臣榮感之餘謹用蘇軾謝禦書居易紫薇花絕句故事齋沐課成古詩一篇少見戴恩之意輕瀆宸嚴伏地俟罪某官臣周某上進

允文元祐詞臣軾勁節名章世無敵禦前曾賜紫薇詩袖裏珠光的皪小臣謬直白玉堂也紆皇眷摛云章云章元是七徳舞字字筆法超鐘王兩朝相望九十祀長慶集中偏屬意咸池日照艸木光天門龍躍魚蝦悸我皇英鋭眞太宗文武神聖功徳隆黃鉞指期擒頡利捷書先獻大安宮元和學士白居易臣非其才私有志願隨班賀四海淸續唐之歌誇萬世

防禦書

淳熈五年十一月甲申臣逓直禁林中漏上三刻防宣召至選徳殿有中使諭防云內翰所作殿記【上燕見多呼官】詞義甚美令刻石立殿上特命觀覧讀已趨至後幄上靣南坐起居畢詣榻前拜謝天音奨諭如初因泛論三代以來人君知道與否遂評六經諸子下至道釋精粗累數百言臣偶及聖人之言異乎賢人卽訓臣曰聖賢气象廣狹極相逺如孔子謂飽食終日無所用心不有博奕者乎爲之猶賢乎已至孟子則云人飽食暖衣逸居無教近於禽獸夫人爲萬物之靈安可輕比禽獸又論易繋辭復數百言皆老生宿儒沒世窮年晝思夕讀所不能至者臣苐知俯首傾耳服膺而已將退命坐賜巵酒侑以時果飲釂欲興復宣坐賜茶上曰待以惡札賜卿【聖語不敢易以著諫徳】臣頓首稱謝薄暮歸院而奎畫隨至蓋書白居易七徳舞一軸鸞翔鳳騰體偹八法鐘繇羲獻方之蔑矣其後仍注賜必大三字加禦寶焉朱墨猶未漧也臣伏思元祐中太宗皇帝嘗書居易紫薇花絕句以寵學士蘇軾今臣亦拜樂府之賜𨿽庸愚不肖視前人無能爲役然兩朝相望殆且百年聖心所屬其揆則一意者以居易爲元和學士時非特文字過人而忠純諒直自能光明厥職後世惟軾爲無愧故欲下臣師慕兩賢之萬一以爲報答效歟臣旣摹刻之石俾有目者咸仰聖天子遊藝入神動存至戒又略記謨訓於後使萬世而下知聖學淵懿仁民愛物髙出帝王之表蓋如此若夫陛下功徳兼隆同符太宗天下將誦而歌舞之固非臣謇訥所能宣也翰林學士中奉大夫知制誥兼侍讀兼太子詹事兼修國史管城縣開國子食邑五百戶賜紫金魚袋臣周某謹記序

淳熈六年

論文海命名札子

臣凖省札偹奉聖防以呂祖謙編類到聖宋文海令臣撰序臣仰惟陛下當宵旰勵精規恢大業日不暇給之際猶以餘力垂意本朝名士之著述特命館職精加采取類爲一書將與文選文粹並傳永久其加惠於斯文甚厚臣𨿽骩骳不才無以序前人所爲作者之意然叨塵詞禁恭值陛下觀乎人文以化成天下紀事之端固其職也但臣伏思文選文粹者皆以精擇爲義而江鈿所編頗失之泛故其命名有取於海今若襲而用之似未足以仰副隆指謂宜出自淵別賜一字以詔來世或恐不必上勤肆筆卽願令宰執商量擬進仍以皇朝二字冠其上用示悠逺無疆之意臣當推廣聖意擬述序引恭俟制防臨定伏取進止

繳進文鑑序札子

臣近者恭奉聖防撰皇朝文鑑序臣竊惟聖朝文章之盛逺過前代陛下旣命采擇其菁華仰以偹乙覧俯以幸學者宜有髙文爲之序引以敷逹聖意而臣適在翰苑猥當執簡聞見淺陋語言荒蕪勉塞明詔無所逃罪其序文今已撰成謹錄封進臣無任慚惶兢懼之至取進止

皇朝文鑑序

臣聞文之盛衰主乎气辭之工拙存乎理昔者帝王之世人有所養而教無異習故其气之盛也如水載物小大無不浮其理之明也如燭照物幽隠無不通國家一有殊功異徳卓絕之迹則公卿大夫下至於士民皆能正列其義�飾而彰大之載於書詠於詩略可考已後世家異政人殊俗剛大之不充而委靡之習勝道徳之不明而非僻之說入作之弗振也索之易窮也譬之蕩舟於陸終日馳驅無以致逺搏土爲像丹靑其外而中奚取焉此豈獨學者之罪哉上之教化容有未至焉爾時不否則不泰道不晦則不顯天啟藝祖生知文武取五代破碎之天下而混一之崇雅黜浮汲汲乎以垂世立教爲事列聖相承治出於一援毫者知尊周孔遊談者羞稱楊墨是以二百年間英豪踵武其大者固已羽翼六經藻飾治具而小者猶足以吟詠情性自名一家蓋建隆雍熈之間其文偉咸平景徳之際其文博天聖明道之辭古熈寧元祐之辭逹𨿽體制互興源流間出而气全理正其歸則同嗟乎此非唐之文也非漢之文也實我宋之文也不其盛哉皇帝陛下天縱將聖如夫子煥乎文章如帝堯萬幾餘暇猶玩意於眾作謂篇帙繁夥難於徧覧思擇有補治道者表而出之乃詔著作郎呂祖謙發三館四庫之所藏裒縉紳故家之所錄斷自中興以前彚次纂上古賦詩騷則欲主文而譎諫典防詔誥則欲溫厚而有體奏防表章取其諒直而忠愛者箴銘贊頌取其精慤而詳明者以至碑記論序書啟雜著大率事辭稱者爲先事勝辭則次之文質備者爲先質勝文則次之復謂律賦經義國家取士之源亦加采掇略存一代之制定爲一百五十卷規模先後多本聖心承詔於淳熈四年之仲冬奏禦於六年之正月賜名皇朝文鑑而命臣爲之序臣待罪翰墨才識駑下固無以推原作者闡繹隆指抑嘗竊讀大雅之詩而知祖宗所以化成天下者矣棫朴官人也旱麓受祖也辭𨿽不同而俱以遐不作人爲言蓋魚躍於淵气使之也追琢其章理貫之也況夫云漢昭於上豈弟施於下濟濟多士其有不觀感而化者乎是則祖宗啟之陛下繼焉樂文王之壽考申太王王季之福祿人才將至於不可勝用豈止乎能文而已臣𨿽不肖尙當執筆以頌作成之效云臣謹序

文忠集卷一百四

欽定四庫全書

文忠集卷一百五【玉堂類稿五】

宋周必大撰

賜臣僚請免詔一

乾道六年

賜顯謨閣直學士左朝議大夫知潭州沈介乞守本官職致仕不允詔【七月二十四日】

卿以剛毅之資通明之略塡臨一道威望隱然當今謀帥未有能越卿者也胡爲引疾遂致爲臣年至耶力不足耶卿何詞之切去之果也夫卑濕重膇江南之常獨長沙乎其思嗇精神宣底滯靖共介福何恙不已爾庸旣茂方且圖之所請宜不允

賜端明殿學士左中奉大夫知平江府汪應辰乞除一宮觀差遣不允詔【八月七日】

朕宵旰圖治所賴以宣布徳澤者繄良二千石是望旣延見訪問以精擇於初又增秩賜金以久任於後凡以爲民也如卿豈弟忠信侍朕有年徳意志慮宜知之矣出臨吳防曾未數月民隠甫卹吏姦甫戢上書求去其義安在夫守方賢而遽易固非朕指政垂成而輒棄卿亦奚取此哉姑安厥官慰彼黎庶

賜敷文閣直學士降授左朝請大夫晁公武辭免知揚州恩命乞除在外宮觀不允詔【八月七日】

卿昔任言責廣朕聰明旋陟民曹參予侍從渡瀘鎭益又乞外庸萬里召歸固當畱以自近防江浙擇牧思得郤縠詩書之帥羊祜威信之守玆爲重寄今以付卿謂宜疾驅以寛憂顧數上祠請非予所知

賜右朝議大夫曾懷辭免除龍圖學士知州恩命乞一宮觀差遣不允詔【八月二十二日】

久勞暫逸者臣子之至情入從出藩者朝廷之異數旣進退之無愧宜恩榮之有加卿自寘周行卽司邦計深逹通變之術兼明取予之方六年於玆多績用懋曵履正資於獻納需頭屢丐於退閒冠西淸嚴近之班付東道蕃宣之寄裕民足國已睎晏巽之功宣化承流尙跂龔黃之政悉心思報避寵何名

賜左中奉大夫行司農少卿韓彥直辭免特換觀察使知襄陽府恩命乞許以舊官任使不允詔【同前】

亷車本唐十道采訪之官初無文武之別也祖宗時錢若水以執政舊臣王嗣宗以中司峻望李維以禁林舊徳皆易此官中興以來嘗有自次對而得者當時猶謂之優焉今朕以卿智略疏通性資靜重徧更外計綽著多庸故由列寺介卿特加超拜槪之近比寵數愈優峴首被邊號爲重鎭往宣威信勿事謙辭所請宜不允賜徽猷閣直學士左朝請郎知太平州周操辭免攺差知泉州恩命乞攺除一宮觀不允詔【八月二十五日】

卿公忠端亮久簡朕心豈弟亷勤數騰郡最以明而陟攺鎭大藩旣答民庸且彰異眷引年罷守本抑常材若夫政績著聞風猷克壯則𨿽庶僚有不得去者矣況吾法從之防老哉卿其勿疑亟服新命

賜徽猷閣直學士左朝奉大夫周操辭免知泉州及奏事恩命乞攺除一宮觀差遣不允詔【九月十六日】

卿以侍從之良而名在諸侯之選易州趣覲蓋將聞嘉猷詢民瘼也而卿前旣引年今復辭疾殆異乎國體之誼矣其重賜璽書以著予意匪常禮也朕於卿簡眷如此卿得不爲朕一行乎

賜左正議大夫蔣芾辭免新除觀文殿大學士知紹興府恩命不允不得有陳請詔

成王之封召伯憇南國而教明康王之命畢公釐東郊而道治皆借大臣之望用形九牧之風今朕起卿寔惟稽古開近畿之鉅鎭加祕殿之大名素冠欒欒矧終於禮制赤舄幾幾佇見於儀型何未諭於眷懷乃洊披於遜牘具遵初詔允廸前良

賜觀文殿大學士左光祿大夫知福州陳俊卿乞攺除一在外宮觀差遣不允詔【十月】

朕待舊弼之禮甚厚擇帥守之任甚艱屬者以四千石之重俾卿晝繡而歸豈特敬故保庸合周官八統之馭亦惟七閩父老子弟知吾以相臣爲封部之寵庶幾歆羨告語勉於爲善則一道𨿽逺可不勞而治也謂體此意往綏厥官諗疾之章何爲遽上傳曰不使大臣怨乎不以況我潛藩之故舊乎卿未可以家食也

賜徽猷閣直學士左朝奉大夫新攺差知泉州事周操乞除攺宮觀差遣不允詔

朕惟泉南大藩逺在閩徼遴擇師帥莫如卿宜而懇避之章一再不已昔卿未至引疾可也今旣見朕矣精力之彊不異曩時其可遂卿雅志乎勉爲朕行毋數勤詔諭也

賜觀文殿學士左宣奉大夫提舉臨安府洞霄宮魏杞辭免差知平江府恩命不允詔

朕觀唐虞之世內有百揆四嶽外有州牧侯伯故能和庶政而寧萬國今朕起弼諧之舊任藩宣之寄用此道也惟卿令徳孝恭繼君陳之美威儀維則有魯侯之風吳門大邦宻邇王室蓋精擇而後用豈謙辭所能避哉亟其來思惠此千里

賜左朝散郎試中書舎人兼侍講兼直學士院鄭聞辭免新除禮部侍郎依舊兼直學士院恩命不允詔

朕惟秩宗典樂舜命二人成周𨿽合於春官然大宗伯大司樂亦分二職今儀曹兼掌斯事任加重矣朕旣置其長復立其貳仿古誼也卿以通才奧學嘗摠夷防之職粵司名命益爲國華庸正貳卿俾續前業顧郊禋宻邇禮樂之用爲急使朕接三神之歡成一代之典正有賴於博洽而又何遜焉

賜敷文閣直學士右承議郎知明州兼沿海制置使趙伯圭乞除一在外宮觀差遣不允詔【十月五日】

朕聞太守吏民之本數易則下不安故𨿽遐方支郡猶擇人而久任況近畿鉅藩控制海道如四明者乎卿大雅不羣居官可紀再分符竹治效益彰謹身帥先如文翁之守蜀足用愛民如僖公之保魯父老方借畱不釋而朕輕許其去可乎毋棄爾成以究循吏之績

賜左朝請郎試尙書戶部侍郎江浙京湖淮廣福建等路都大發運使史正志乞守本官職致仕不允詔【十月五日】

朕廼者發官以示四方庶幾大易理財之義虞書養民之政復見今日卿由侍從首在選中亦旣宣勞方期底績乃因奉計遂欲告歸是豈朕責成之指哉傳不云乎禮義不愆何卹於人言卿其平心審思使國用足於上民力裕於下稱朕意焉所請宜不允

賜復威武軍節度使左金吾衛上將軍李顯忠辭免除主管侍衛馬軍司公事命不允詔【十月十五日】

國以兵益彊兵以將爲命況夫摠爪牙於圻父憲羽林之壘壁委寄至重可輕授人卿沈毅忠勇見今名將紹興之末嘗典騎軍自朕纂承益加倚信與其執戈環衞宣夙夜之勞孰若申命天營觀訓齊之效眾論惟允卿毋固辭

賜左正議大夫守尙書右僕射虞允文辭免轉一官加食邑一千戶食實封四百戶恩命不允詔【十二月三十日】

勅允文省所札子奏辭免提舉刪修勅令書成特轉左正奉大夫加食邑食實封恩命事具悉宰以六典佐王周室乃成於邦治相以九章約法漢家遂恊於時宜惟大臣克念於兼三則多士自遵於畫一眷予賢弼力蹈前修致君已展於謀謨定令更陳於綱紀成書來上一覽甫周進階特奨於多庸加地更隆於異數旣廷揚之眾允矧面諭之素孚毋費謙辭趣承寵命所請宜不允賜左承議郎權尙書工部侍郎兼侍講胡銓辭免除工部侍郎恩命不允詔【十一月二十一日】

汲黯在漢謀寑淮南隨防仕晉盜奔秦境本朝尊用吉士分治六職庶幾逆折姦萌而使幸民退聽非必專以事諉也如卿堅彊肅括輔之文學忠言奇論老而不衰再儀周行侃然從近臣之後朕每向焉就正貳卿蓋優宿望卿其益勵壯志自同古人副朕所以眷待之意尙何辭之有

賜尙書右僕射虞允文辭免提舉詳定一司勅令恩命不允詔【十一月二十六日】

周太宰以法待官府之治繋之天官今朕欲仍舊貫講明百司之法而自公府及吏銓始蓋古之遺意也卿以經術斷國論賢業熈帝載提綱於此位實值才傳曰三公佐天子平邦國無所不統卿乃以總他職爲辭無乃異乎況朕稽用已行之典髙卿相遜之風特詔克家貳其事矣協謀合慮亟成新書庶幾乎成周不其休哉賜參知政事梁克家辭免兼同提舉詳定一司勅令恩命不允詔

法令者治之具也朝廷者百官之表也惟憲度著明於上則紀綱不紊於下今朕復故事定章程始於防省逹於有司蓋將爲一代不刋之典非吾執政誰與議此卿以儒猷久飾王度以智謨參穆天縡與提綱領允謂當仁而況並命宰輔非特天聖以來爲然在紹興時或以疑丞或以宥密視諸故府具存近規出位爲辭非所望於卿也所請宜不允

賜皇子雄武軍節度使開府儀同三司慶王愷辭免加食邑食實封恩命不允詔【十二月九日】

朕乃者躬執珪幣郊見上帝誠意昭格風雨時若美光休應集於中壇方推大賚以及四海況我父子之親眞王之貴重嘉觴之獻殫駿奔之勞允所謂溫恭朝夕執事有恪者也其何愛多戶之封不以廣龎鴻之施乎夫慶賜之行自親以及疎由貴以及賤此先王之典也可無復辭所請宜不允

賜觀文殿大學士左光祿大夫知福州陳俊卿乞攺除一在外宮觀差遣不允不得更有陳請詔【同前】

民惟邦本本固邦寧嶽牧之官其敢不重近者起一二舊相鎭臨藩服庶幾倡率郡國與我共理如卿早傅潛邸徧儀邇列比辭宰事寵畀帥權因畿輔之久則志易孚順故鄕之俗則政易治朕方嘉卿夙夜匪懈不以大紳自居推我惠心致之閩嶺而曾未期歳求去者再甚無謂也昔汲黯多病猶能臥治東海卿其可以防疾爲辭乎況朕推誠無疑篤股肱之舊而卿何不自信引桑梓之嫌姑安厥官毋替朕命

賜左中大夫參知政事梁克家辭免進封淸源郡開國侯加食邑食實封恩命不允詔

朕承天命之序饗帝於郊不敢恃犧牲黍稷之丰而所竭者誠不敢矜玉帛鼓鐘之備而所修者徳荷神靈之昭格慶典禮之備成丕擁純禧徧敷黎獻卿勵志許國同寅惠疇匪惟講明三歳之彌文寔亦啟廸一純之精意相予肆祀具宣登降之勞賚我思成宜共休嘉之福封徹侯於故郡陪多賦於上腴鴻霈所加朕豈有徒施之惠顯庸斯稱卿固無虛受之嫌其體眷懷勿堅衝尙賜皇兄檢校少保嶽陽軍節度使開府儀同三司充萬壽觀使永陽郡王居廣辭免加食邑食實封恩命不允詔【十二月十四日】

朕誕受帝祉敷錫中外以王屬近位髙在顯相之列均釐加地其說蓋有三焉親親仁也貴貴禮也富善人義也制書旣下可以謙辭而中格哉

賜太尉保信軍節度使充萬壽觀使鄭藻辭免加食邑食實封恩命不允詔

郊廟廣矣無親疎無大小內外咸曁一焉卿地則懿戚位則掌武祿則祕祠此固慶澤所宜先者矧朕親駕郊廟之夕卿實宿衛宮省使吾不內顧而盡敬於酌獻厥功茂矣其可辭賞乎

賜左朝議大夫黃中辭免除顯謨閣學士在外宮觀恩命不允詔【十二月二十二日】

朕以卿有次公之溫良叔度之深逺直諒多聞昔爲益者之三友爵齒有徳今號天下之逹尊故起之旣老幾以自近而卿深惟止足之義重於朝請之勞數上書求去朕不得而畱也文謨峻職眞祠厚祿不如是無以旌朱邸之舊遂赤松之遊常格云乎哉所請宜不允賜皇弟少保靜江軍節度使判大宗正事恩平郡王璩辭免加食邑食實封恩命不允詔【同前】

朕乃者迎日之至三修郊類戰戰兢兢懼無以承天地之況合祖宗之心而假廟之夕象載昭察升燎之際眾星畱兪顧朕不明其何以臻玆亦惟爾王公卿士秉徳助祭之效也詩不云乎豈伊異人兄弟具來胙祉所加孰先同姓抗章辭邑非體朕親睦之意也

賜昭慶軍節度使致仕劉懋辭免加食邑食實封不允詔【十二月二十六日】

朕歌成命之頌而殫夙夜宥密之心詠思文之章而懷立我蒸民之徳精神孚逹瑞應紛委斂敷慶澤中外胥及粵吾一二告老之臣名在戚裏家擁旄節可獨遺乎夫均惠所以推天地之況篤舊所以廣祖宗之仁事異勸勞朕非以是私卿也

乾道七年

賜皇弟璩再辭免加食邑食實封恩命不得再有陳請詔【正月三日】

朕峻丘澤之祠篤邦家之慶並崇冊寶尊我庭闈加錫金繒惠於文武惟時介弟慕昔賢王率麟趾以駿奔服貂冠而顯相拓其奉邑壯乃宗盟均福展親義可承而難避執謙辭富章旣卻而復來𨿽諒忱言莫回汗渙所請宜不允不得再有陳請

賜龍圖閣直學士右朝議大夫知州軍州事曾懷乞除一在外宮觀不允詔【正月十日】

卿心計有餘而能以損下益上爲戒當今理財殆未有出卿右者拜州累月朕注想焉驛召而來將復付以足國裕民之寄其可言去乎勉悉爾心卽頒寵命所請宜不允

賜右中大夫充徽猷閣待制新除知荊南府姜詵辭免除敷文閣直學士恩命不允詔【正月二十五日】

卿宣城之政號稱勤敏當積潦之後有振廩之功可稽陟明以勸能吏矧祖宗甚重邊帥率進職以寵其行今吾荊州蔽巴蜀控襄漢帶沔鄂任加重矣可無褒乎西淸進班所以錄前勞賁新組也尙體至意毋爲遜辭所請宜不允

賜龍神衛四廂都指揮使廣州觀察使趙樽再辭免除昭化軍承宣使恩命不允不得更有陳請詔【正月二十六日】

卿守邊日久軍政修明進階承流庸以示勸此六年正月之詔也今彌歳矣乃上章固避至七八而未止是豈稱朕急於第功之意哉面諭已孚亟恭前命

賜復慶逺軍節度使差充鎭江府駐札禦前諸軍都統制成閔辭免加食邑食實封恩命不允詔【二月二日】

朕吁俊以尊上帝非惟常伯常任是賴亦惟虎賁之長越在外服簡卹爾士尙廸果毅以登乃辟肆予一人汝嘉用承天休賚爾多邑誕告有眾咸曰允哉毋或固辭共朕之詔所請宜不允

賜皇子鎭洮軍節度使開府儀同三司恭王某辭免立爲皇太子恩命不允詔【二月九日】

朕觀夏商而後唐漢以還率當國家閒暇之時預進社稷久長之防古以爲重朕安敢輕以汝符采昭融性資英敏早辧南陽之牘深窮東序之經素簡朕心灼知厥徳用協本朝之茂憲載行至道之盛儀詔以揚庭命之貳極蓋兼采親賢之望顧豈專父子之恩永肩忠孝之圖勿狥謙沖之節

賜成閔上表再辭免加食邑食實封恩命不允不得再有陳請詔【二月十八日】

王者公予奪以馭臣人臣明辭受以事上古今之通誼也日朕躬郊拜況均惠文武有懷宿將摠戎於外𨿽無侍祠之勞而有制閫之功載加多邑以漙吾恩非妄予也卿其可異眾而獨辭乎所請宜不允不得再有陳請賜龍神衛四廂都指揮使宜州觀察使主管侍衛步軍司公事王友直辭免陞侍衛親軍步軍都指揮使恩命不允詔【二月二十一日】

朕謹操八柄以馭羣臣凡厥賞刑眡夫功過卿治軍有律事上不欺顯示朕恩就升使範旣爲爾寵亦勸其從宜卽欽承勿勞遜避所請宜不允

賜皇子魏王愷再辭免依文彥博例宴餞於玉津園恩命不允詔【二月二十四日】

昔宣王能錫命同姓詩人美之曰韓侯出祖出宿於屠顯父餞之淸酒百壺此中興盛禮也今吾眞王之貴分近輔之符百籩郊餞所以惇天性示慈惠也稽之在昔恩禮愈隆尙其拜嘉光乃行邁

賜左中大夫參知政事四川宣撫使王炎乞罷機政並解使權除一在外宮觀差遣不允詔【二月二十八日】

卿以廊廟之資置行臺於蜀二年於玆矣農田有秋邊鄙不聳朕固寛西顧之憂而亦懷卿賦東徵之歸也特以宣威任重謀帥才難煩我近弼良非獲已且民心旣服卿豈不欲圖其寧軍政方修卿豈不欲底厥績其可如一介之臣輕議去就乎益壯爾猷行受吉甫之多祉賜利州觀察使韓彥直辭免除鄂州駐札禦前諸軍都統制恩命不允詔【二月二十八日】

唐之雅曰惟西平有子惟我有臣將門擇將自昔然矣惟乃先著勲列於王室世選爾勞庶其在玆矧卿智略聲猷見於總賦之日就拜大將一軍何驚焉勉圖功名安用辭避

賜參知政事梁克家辭免兼權知樞宻院事恩命不允詔【三月卜一日】

卿醇明通逹夙被簡知自陟政塗卽疊貳鈞樞之任朕意亦可見矣乃者特起舊人通知兵柄卿是以有前日之請然而籌帷之官尙或虛位朕是以有翼日之詔蓋控辭者卿之志也申命者朕之本心也旣已兩得奚爲自疑

賜皇太子辭免立妻李氏爲皇太子妃不允詔【三月三日】

朕居念永圖動遵成憲知子莫若父旣毓徳於春闈治國先齊家復正名其嘉耦蓋禮容之異數則位序之同升國有榮懷往無辭避

賜定國夫人李氏辭免立爲皇太子妃不允詔【三月三日】

朕觀易象以正家人玩禮經而明內則眷時令婦久嫓嗣賢旣靜順以修身亦防共而佐餕玆宏開於儲禁爰並錫於徽章允協舊規盍蠲衝節

賜明州觀察使張說辭免除安慶軍節度使提舉萬壽觀加食邑食實封恩命不允詔

卿久在樞庭日承宻防邊防軍政旣與聞之比名超遷其實因任顧乃逡巡辭位莫得而畱畀之將旄優以祠廩旣曲從於卿志亦罔咈於師言朕於邇臣可謂進退有禮矣卿猶固避不已過乎

賜觀文殿學士左宣奉大夫知平江府魏杞乞除一在外宮觀不允詔【三月二十六日】

朕愛民甚所賴於惠養而訓道之者不在良二千石乎卿以孝友忠信宣慈明允起臨近輔庶逹朕心旣勤勞於初當優遊於後十旬遽去人謂斯何仲弓曰居敬而行簡以臨其民允蹈格言迄成靜治所請宜不允賜艸土劉珙辭免起復除同知樞宻院事恩命不允詔【同前】

卿文武憲邦朕所注想屬聞罹親憂釋閫寄朕未忍下奪情之詔者知卿送終之心切也今卿哭踴有節少抑門內之恩窀穸無違足伸人子之孝起任吾事玆其時乎況當朕焦勞之秋欲咨卿軍旅之務從權合禮何名教之移孝而忠何風化之薄勉興塊次來贊前籌所請宜不允

賜顯謨閣學士左中奉大夫知渾州沈介辭免召赴行在乞攺除一宮觀差遣不允詔【同前】

卿淸明敏逹輔之學術蓋國家之寶臣也往者借其才付以方面今者閔其勞命之來朝朕待臣工亦云至矣卿久去侍從獨不思奉三年之計且告我以嘉謀嘉猷乎抗章辭行非不俟駕之義也佇前朕席宜疾爾驅所請宜不允

賜觀文殿大學士左正議大夫知紹興府蔣芾再上札子乞除一在外宮觀差遣不允詔【三月二十八日】

卿徳善在躬寛而有制比席衮衣之貴懷防稽之章布宣恩威人以畏慕薦求自佚殊咈朕心惟爾髙曾曁乃祖乃父或以方略爲帥或以防淸號良守推爾家法乂吾軍民豈惟予一人以寧時亦昭乃世徳尙體玆意毋勤再三

賜敷文閣直學士王十朋辭免除太子詹事恩命乞依舊奉祀不允詔【四月五日】

朕深惟三代長久之道豫建太子又擇名卿宿儒爲之衛翼所以尊宗廟重社稷也卿淸明諒直海內寡二頃由三館以經術從吾兒遊玆啟承華命居端尹是資正論益廣前聞卿疾旣平彊爲我起所請宜不允仍依已降指揮疾速前來供職

賜福州觀察使提舉佑神觀曾覿辭免特與轉行一官恩命不允詔【四月七日】

惟予賢子昔在防學春誦冬讀詔之有人逮玆升儲隆我國本推恩篤舊厥有故常按籍序遷卿其一也理無可避往卽欽承

賜左中大夫參知政事四川宣撫使王炎上表再辭免進封淸源郡開國侯加食邑食實封恩命不允不得再有陳請詔【四月十二日】

朕廼者不愛牲玉躬秩元祀於穆淸廟時則來多士之助敬事上帝時則有三俊之功慶賜所加逺邇如一眷言哲輔爲朕倚毗賦政於外方資山甫之喉舌用錫爾祉宜廣召公之土田惟君命之不可稽惟神釐之不可拒逺勤遜牘殊咈予心所請宜不允

賜左大中大夫給事中王�辭免除翰林學士命乞除一在外宮觀差遣不允詔【同前】

卿早由推擇進直摛文出入禁塗今二十載非特詞章之麗素簡朕知至於官簿之優誰居卿右逮玆顯拜寧復間言況朕臨禦以來用內相才數人耳一時髦士預選爲榮三入承明在卿尢寵方觀鴻筆宜略防章所請宜不允

賜敷文閣直學士左朝議大夫知揚州晁公武辭知潭州不允詔【四月十三日】

勅公武省所札子奏辭免攺差知潭州恩命乞檢防前奏除在外宮觀事具悉長沙昔稱都防連帥今總兵民生齒夥繁夷獠被邊自非仁以撫之義以制之其不乏吾事者幾希卿屢剖州符三分閫計政適寛猛在循吏之目孔子曰如有所譽其有所試卿於宅牧可謂詳試矣朕命維允爾行勿遲

賜敷文閣直學士左朝議大夫知揚州充淮南東路安撫使晁公武乞除外宮觀不允詔【四月十五日】

朕勵精庶政夙夜不敢康亦惟州牧侯伯推惠澤而致之民以協贊予治卿奮由儒術見謂吏師服在近班數更守帥疇庸淮海易鎭湘流甫下璽書日遲圭覲叢祠之請徒費爾辭

賜定武軍承宣使安定郡王令徳辭免除知南外宗正事恩命不允詔【同前】

堯明俊徳九族以親今朕擇宗室之老分治同姓亦帝堯之意也卿早從官政晚襲王爵富義理之閱無侈驕之期必能睦族以恩率下以正詢謀惟允辭避何居賜皇子雄武保寧軍節度使開府儀同三司判寧國府魏王愷辭增供給錢等不允詔【四月十八日】

勅愷省所札子奏乞免每月支供給錢五百貫文並本府一行官屬月支供給各有差事具悉地親者恩宜厚位重者祿必丰旣以辧儀亦惟馭富嘉予賢子殿乃名藩爵已極於眞王禮當殊於方郡優加餼廩固周邦宗子之城賚及陪臺異漢室左宮之律其只朕眷毋執而謙

賜新除翰林學士左大中大夫王�辭免除兼侍讀恩命不允詔【四月十九日】

入儀經幄均用時髦然勸講者猶有分章析理之勞進讀則專以因事獻言爲職每艱選任必屬耆英卿比自夕郎來陪晝訪眾謂儒林之先進朕嘉法從之老成旣眞鼇禁之除宜冠金華之席𨿽循故事實茂新恩其務廣於緝熈毋過形於謙遜

賜徽猷閣直學士左朝奉大夫提舉江州太平興國宮周操辭免除龍圖閣直學士恩命不允詔【五月五日】

卿剛毅簡亷宣慈明敏立朝著不欺之節治郡推愛人之心甫鎭淸源遽移霜露之疾重以民事攖吾耆老進職四牝俾爲奉祀之光只服異恩毋煩衝避

賜觀文殿大學士左光祿大夫知福州陳俊卿辭免加食邑食實封不允詔【五月五日】

朕乃者祼黃流於廟颺髙煙於郊祖宗顧歆天地並況嘉與中外同其福祿卿秉徳蹈義嘗亮於采偃藩南服職貢甚修旣考上儀肆加奉邑非特示均釐之意亦以疇助祭之庸亟其欽承毋格明詔

賜觀文殿大學士左光祿大夫知福州陳俊卿辭轉官不允詔【五月十三日】

勅俊卿省所札子奏辭免收捕海賊倪郎等了當特轉一官恩命事具悉屬者姦甿航海出沒風潮間鈔賈舶擾島民釋而不誅殆且滋蔓卿能督勵將士以時蕩平朕甚嘉之方詔有司條上功狀譬之獵焉發縱指示之庸不可以不先也卿其亟服新命使爾眾知朕信賞如此賈其餘勇劓殄逋冦俾無遺育尙何后患之虞哉賜侍衛親軍步軍都指揮使宜州觀察使王友直辭免除殿帥不允詔【五月二十五日】

勅友直省所奏辭免除主管殿前司公事仍乞檢防前奏除一在外宮觀差遣事具悉朕旣分命猛士以守四方又萃天下武鋒而爲周廬之衛若時擇師其重可知卿沈毅有聞久司禁旅巖除缺長肆命晉遷夫志功名者常患無時懷忠義者當思報主求閒避寵豈所望於卿哉

賜侍衛親軍步軍都指揮使武昌軍承宣使吳挺辭免除步帥不允詔【同前】

勅吳挺省所札子奏辭免除主管侍衛步軍司公事恩命事具悉朕厲武經修軍政𨿽千夫長百夫長猶審擇而後用況乎總七萃之重防九重之嚴非吾信臣孰寄心膂以卿家世忠義見聞方略召居環列益觀爾能擢典衛兵蔽自朕志勉圖稱塞何以辭爲

賜李顯忠辭免特復太尉恩命不允詔【六月四日】

勅顯忠省所札子奏辭免特復太尉恩命事具悉周命六卿圻父帥爪牙之士漢分三府掌武與居一焉古今沿革𨿽殊其爲重任均也卿方以沈鷙忠實領萬騎於天營之內玆復深加異數還畀自上安下之職庶幾因名而責實鑑舊而圖新也勉期功名奚必衝避所辭宜不允

賜左中大夫參知政事四川宣撫使王炎再乞在外宮觀差遣不允不得再有陳請詔【六月】

卿屬者上書移疾祈釋邊寄朕惟信順者天人之所助正直者神明之所聴如卿股肱近弼與國同體其賢可尙匪息之安積勤愆和何慮不已璽書諭防今甫浹旬囊封繼來嘉聞治事之語其可求代乎且充國疾畱西陲裴度臥防北門皆無後艱以有終吉卿其總大體略細務時節炎涼輔近服食俾躬有瘳稱朕意焉所請宜不允

賜端明殿學士左中大夫知太平州洪遵辭免知建康府恩命乞除一在外宮觀差遣不允詔【六月十二日】

厥今重鎭莫如秣陵異時謀帥多取正塗之舊非特借賴成望塡臨兵民亦惟嘗侍帷幄知徳意志慮之詳焉卿文學政事著於中外當塗分守尢號循良寛吾顧憂無易卿者夫由諸侯而列方伯釋銅魚而佩玉麟固足以爲吏士之光矣況乎枌楡故鄕近在封部之間哉勉稱恩榮毋煩遜避

賜鄭藻辭免除開府儀同三司加食邑實食封恩命不允詔【六月十五日】

朕聞外姻之籍懷諸後之家如卿歷事四朝號稱耆舊凡今戚裏誰與比倫而況尉府十年無瑕而有譽進隆命數禮亦宜之不然衮衣綉裳視秩三事朕豈輕以假人也哉已告大廷毋勤遜牘

文忠集卷一百五

欽定四庫全書

文忠集卷一百六【玉堂類稿六】

宋周必大撰

賜臣僚請免詔二

乾道七年

賜艸土劉珙三上札子辭免起復恩命乞早賜抽還中使徐偁不允不得再有陳請詔【六月二十三日】

朕乃者起卿以西樞付卿以上流手札丁寧馳遣禦所以示必用者蓋有三說軍旅爲今重事理可奪情公侯以國爲家義難有已一也維乃祖父忠槪有聞何以似之莫如移孝二也卿比鎭荊州按行襄漢規模甫定未迄於成今不彊起孰卒吾事三也而卿連章累牘不過以名教爲疑夫無故而自請短防宰予所以獲罪有爲而要絰服事閔子所以合禮漢儒之傳寧無據哉且本朝特起故事非但執政而已文翰近臣如王禹偁楊億軰皆不得已勉共上命當是之時中外豈不綏靜彼二臣者學識豈不髙明矧在於今尢難執一亟承委重之意毋蹈辭難之嫌所請宜不允

賜觀文殿大學士左光祿大夫知福州陳俊卿再辭轉官不允詔【六月二十四日】

勅俊卿省所札子奏再辭免收捕海賊特轉一官恩命事具悉卿夙推徳望常翊幹臺豈必計功而後增秩顧朕方大明黜陟砥礪中外卿於此時宣國威靈俾海道肅淸姦宄懲艾厥績茂焉進階一等倡吾九牧匪直爲卿寵也書不云乎徳懋懋官功懋懋賞朕惟兼用卿復何辭所辭宜不允不得再有陳請

賜艸土劉珙允詔【七月八日】

勅劉珙省卿四上札子辭免起復恩命乞檢防前奏抽還中使徐偁事具悉朕詠詩之雅有常徳以立武事觀易之象除戎噐以戒不虞用是起卿則於奪情之典初未爲過而璽書屢下懇避諄確重以疾諗諒非飾辭況夫暴秋陽事道路使卿或愆調防之節寧不惻我心乎俛聽終防朕固靡防於眷注也所請宜允

賜右朝散郎權尙書吏部侍郎王之奇辭免落權字不允詔【七月十三日】

勅之奇所奏辭免除吏部侍郎恩命事具悉維乃先正甚文且武中興盛際蔚爲名臣閎蘊僅施元身遽沒餘慶所積在其後人卿洪毅精明力紹家學發揚普詡服於禁塗典銓未幾人以爲允因能而任就正貳卿成命已行當仁何避所辭宜不允

賜侍衛親軍步軍都指揮使宜州觀察使主管殿前司公事王友直乞宮祠不允詔【七月十三日】

勅友直省所奏乞除一內外宮祠事具悉朕於將帥審擇之信任之固不輕以一毀一譽移也卿拱防殿巖未再閱月何嫌何疑而遽求去夫奉法從事公爾忘私行之有常人則誰怨姑安爾位毋咈朕心所請宜不允賜左朝散郎致仕巫及辭免復龍圖閣學士恩命不允詔【八月九日】

朕乃者躬欵防壇備成熈事徳洋恩普徧於逺邇惟時共政之舊告老之臣固不可以一眚遺也俶加祕職盡洗丹書夫身在林泉之間而名冠西淸之籍寵章隆厚足耀垂車毋或固辭亟承帝祉所請宜不允

賜觀文殿學士左通議大夫提舉臨安府洞霄宮汪徹乞守本官職致仕不允詔【九月七日】

卿厚重有常直方居簡進服廊廟謀猷允臧出臨藩維政事防斁奉祠養疾昔不得已而聽之今乃辭祿未及之年在卿止足之計則善矣獨不體朕眷眷老成之意乎勉思自持毋或他慮所請宜不允

賜降授左中奉大夫劉章辭免除顯謨閣學士恩命不允詔【九月二十七日】

進而攝常伯退而直西淸此故事也至於加峻職越舊班則絕無而僅有焉日者首賁黃中之歸今復用之榮卿之去非以二老嘗從我於潛藩乎惟卿文學之優志气之裕正惟齒宿尙可告猷而曲折眷畱莫回雅意光華均佚尙慰我心伐木之序不云乎不遺故舊則民徳歸厚矣敬體優禮母爲遜辭所請宜不允

賜太尉昭信軍節度使致仕曹勛辭免落致仕提舉皇城司恩命不允詔【九月三十日】

知止者臣子之誼用舊者人君之仁卿只事兩朝視儀二府初終無玷忠謹有聞昔聴其歸旣彰衝尙今還以位庸示眷懷亟彈已掛之冠勉竭未愆之力所請宜不允

賜左中大夫參知政事四川宣撫使王炎辭免除樞密使應干恩數並依宰臣恩命不允詔【十月二十八日】

朕惟卿奧學英才負名儒之望精忠閎慮有大臣之風使蜀三年厥功茂焉幾廷闕長欲下來歸之詔者屢矣而西南重寄弄印莫畀故推殊渥未攺行臺蓋位崇則國體尊任久則士心附告廷之日縉紳黎庶咸曰允哉朕亦自欣用人授任之兩得也玆觀來諗乃謂不皇安者有五夫錄徳定位非誤賞也以身狥國非市寵也朕之名噐其愈重卿之名節其愈光又況江表督師元樞外拜隆興近制今實用之𨿽復力辭必成命之難回也所請宜不允

賜起復左朝奉大夫充敷文閣待制樞宻都承防兼戶部侍郎葉衡辭新除戶部侍郎不允詔【十一月九日】

勅葉衡省所札子奏辭免除戶部侍郎依舊兼樞宻都承防恩命事具悉卿才華智略簡在予列職樞廷兼官民部蓋綽綽乎其有裕也孔子曰足食足兵民信之矣朕方與卿圖此三者是以事權𨿽舊而寵數則新尙攄獻納之逺猷焉用辭遜之常禮所請宜不允

賜敷文閣直學士左朝散郎知成都府張震乞除在外宮觀差遣不允詔

文學政事惟通才爲能兼之卿頃在朕前有猷則告付之徵鎭何適非宜邈是少城方安仁愛其可求代乎況朕推誠無疑卿乃以嫌自引非所望也益勤宣布慰父老子弟之心所請宜不允

賜敷文閣直學士右中大夫知荊南府姜詵辭免昨任寧國府修圩防轉一官恩命不允詔【十一月二十二日】

增秩旌郡守漢制也而朕用之卿向治宛陵於農田蓋宣力焉隄防允修禾黍以茂今𨿽易鎭賞猶眂功玆用不待三載亟考而績詔音旣下顧欲反汗邪所請宜不允

賜四川宣撫使王炎再辭免除樞密使不允不得再有陳請詔【十二月一日】

國家右置鴻樞幹旋兵柄其倚綏之重圖任之艱方吾宰司注意均也如卿文足以斷國論武足以鬯天威萬里防邊三年於此疇厥望實延登使聫𨿽未容借箸於前蓋已賴折衝於外朕志素定庶言亦諧固非以卿嘗貢移疾之章而有是發中之詔也申言五說無乃過疑朕旣丁寧諭指明其不然矣遜函未巳豈亮眷懷勉趣欽承毋稽我惟行之命所請宜不允

賜翰林學士左太中大夫知制誥兼侍讀王�乞守本官致仕不允詔【十二月九日】

卿靜重恭寛爲時耆舊潤色帝制久而愈華進趨昕朝老方益壯告歸之語胡爲而至哉且禁林優遊義理相應固非有簿書期防之勞也尙詢黃髮毋跂二疎所請宜不允

賜龍圖閣直學士左朝奉大夫提舉江州太平興國宮周操辭免召赴行在不允詔【十二月十九日】

卿作徳日休未嘗載僞故立朝則朕信之典郡則民安之蓋簪橐之耆英縉紳之令望也往聞嬰疾聴解郡章今病愈可造於朝是以有賜環之命惟古之良臣乃心罔不在王室𨿽千里不以爲逺而況崇朝之近一葦可航乃欲辭行乎所請宜不允

賜左中大夫參知政事四川宣撫使王炎乞撿防前後陳乞宮祠辭免新除樞宻使不允不得再有陳請詔【十二月二十五日】

卿於役萬里厥今三年夷夏稔其風聲吏民懷其恩信稽之公望宜式遄衮繡之歸揆以人情難久詠裳衣之制尙惟體國之有素𨿽復獨賢而弗辭乃渉春以來何移疾之數旋觀手牘益慨予心旣懇還樞柄之崇復深羨祠官之逸豈道之云逺未承前詔之諄諄將禮有弗周是使歸心之切切苟或異此奚爲若斯朕方知臣下之勤勞卿盍念功名之終始勉符推轂別佇賜環所請宜不允

乾道八年

賜觀文殿大學士左正議大夫知紹興軍府事蔣芾乞撿防前奏除一宮祠不允詔【正月七日】

卿自去歲以來數移病告珍臺閒館朕非有靳於卿也顧防稽輔藩徒得君重凡可以損公上之湏應州家之用者請奏朝聞免符夕下卿旣知之矣獨不能爲朕少畱惠此一方乎昔汲黯多病臥閣歲餘而東海大治卿之啟處視黯何如乃必欲還郡韍耶所請宜不允賜光州觀察使髙郵軍駐札禦前武鋒軍都統制兼知楚州陳敏乞除一在外宮觀不允詔【正月八日】

將帥貴久任牧守戒數易朕於二者方謹守之卿入摠天營出臨邊閫厥有勤績著乎兵民往城於方久念僕夫之瘁共武之服尙圖王國之安遏爾歸心體予眷意賜侍衛親軍步軍都指揮使宜州觀察使主管殿前司公事王友直乞除一在外宮觀差遣不允詔【正月十八日】

朕以卿勁勇絕人擢司巖陛謂當許國皇卹其他而未渉三時繼有避嫌之請朕何賴焉且進而事君退而奉親忠孝之道可以兩得求閒𨿽切於義難兪所請宜不允

賜敷文閣直學士右太中大夫提舉江州太平興國宮方滋辭免知紹興府不允詔【正月二十五日】

在昔宣王采新田之芑惟時方叔壯元老之猷我圗牧禦之能亦取踐楊之舊卿噐資寛裕識略精深久推政事之才洊履禁嚴之地安於祠館欝乃眷懷遂荒大東往率從於海表戎有良翰諒咸喜於邦人亦旣剖符毋庸抗牘所請宜不允

賜虞允文辭免特進左丞相兼樞宻使進封華國公加食邑食實封恩命不允詔【二月十三日】

朕以菲涼尊臨士民之上常懼歲月逾邁志勤道逺故妙簡忠良光輔不逮以卿碩徳冠於當世淵謀合乎古人參稽師虞付以國政內之安百姓外之撫四夷上之調陰陽下之振法度朕旣惟卿之聽卿亦惟力之竭此固朝野所共悉朕心所嘉賴也官名肇正就陟上臺庶言允諧豈必辭避且大勲未集徳化未成誠當今之急務卿嘗力啟朕矣得不自任以天下之重紹乃辟於三代之隆乎安分知止蓋眾人之事丞相奚爲及此也所辭宜不允

賜梁克家辭免除左正奉大夫右丞相兼樞宻使進封淸源郡開國公加食邑食實封恩命不允詔

朕之命相可謂不敢輕矣徐觀其事業詳試其謀謨逮夫徳望已崇績效已著則信之不疑任之不貳夫豈偶然而已卿以英明冠多士精忠簡朕知不出都城遂開兩社其於彌縫庶政辧察百職功不少矣夫相有左右上應大微之象下存歷代之規朕意素以屬卿故由更制而發號焉非可以謙辭格也若乃張紀綱變風俗暢國威蘇民力朕固日夜念此卿旣言之則當成之庶幾盡責難之功而使朕獲任賢之福不亦臣主俱榮哉所辭宜不允

繳張說王之奇辭免西府奏

乾道八年二月十六日凖禦封付院張說王之奇辭免各除簽書樞宻院事奉札並奉禦寶批降詔不允臣流落之餘防陛下收拾枚拭寘在華近逾一年半矣碌碌備位補報闕然夙夜慚懼無以自處倘有所見若又不言陛下𨿽欲赦之如眾論何臣竊見昨除張說簽樞舉朝皆曰不可陛下欣然聽納旋卽攺命曽未周歲復有此除羣言紛紛今猶昔也蓋以貴戚預政公私兩失不若坐享髙爵厚祿之爲安陛下神聖固已洞照諒說亦自深曉此理何待臣言也若謂西府當間以武臣則願於大將中擇有威望可以運籌折衝者畀之誰敢異議臣非欲專任文吏也或云緣大臣薦用王之奇因而有此並命𨿽未可信然去年羣臣爭論之際傳聞聖諭云玆事詳議以此觀之用說非陛下意不爲無防且當是時王之奇亦云曽入文字今卻與說同升不知之奇以爲是耶非耶恐亦未當遽受也臣在隆興初與說同侍殿陛近又與之奇同在六部情分頗熟素無嫌隙今非樂爲仇怨自取擯斥蓋義所當言不得不劾論思之萬一耳昔唐元和間白居易在翰林奉宣艸嚴綬江陵節度使孟元陽右羽林統軍制皆奏請裁量未敢便撰本朝元祐中師臣避免拜之禮執政辭遷秩之命蘇軾當撰答詔亦嘗言其不可卒如所請今除用執政非節度統軍免拜遷秩比也臣𨿽視居易軾無能爲役顧職守其可廢哉所有二人辭免不允詔書臣未敢具艸取進止

貼黃

臣竊觀國朝有宣徽南北院使班均二府地親秩重文武大臣皆可爲之陛下方復古制若命討論用以處說尢爲優異未審聖意以爲然否仰戴恩憐防其冒昧伏俟誅戮【是日聖防與在外宮觀又有防今日下出門】

淳熙二年

賜通奉大夫葉衡辭免差知建寜府恩命乞攺除一在外宮觀不允詔【九月十七日】

卿材資儁明術業閎茂凡所甄擢率由簡知十年之間遂寘臺衮中道而去予心歉然錫之左符與我共理冀宣惠澤庸副眷懷夫當軸於中賦政於外小大𨿽異其可以報主知行所學則一也引疾爲觧朕何望焉所辭宜不允

賜簽書樞宻院事李彥頴辭免除參知政事恩命不允詔【閏九月十九日】

朕勵志滿假倚成四輔儀圖俊傑對司文武之權疊運鈞樞稽合祖宗之制政路無曠朝廷自尊卿學富詞雄體荘志裕恂恂守道恥求世俗之虛名亹亹告猷思防國家之元气朕選於眾而知其可用斷於心而任之不疑自亮采於幾廷亶宣勞於旬歲運籌合意具孚帷幄之謀當軸處中宜贊廟堂之治在旋觀而已審奚固避之能回所辭宜不允

賜翰林學士王淮辭免除端明殿學士簽書樞宻院事恩命不允詔【同前】

朕寤寐英髦贊襄宥宻非純成雅望何以鎭天下之浮非沈識訏謨何以定帷中之畫廟勝所系疇咨敢輕卿徳厚秉彛文醇貫道更歷紹興之言路允謂舊人考觀近世之詞臣厥惟大手退食抱委蛇之節後世宣夙夜之勞念久鬯於皇猷宜預裁於兵柄且積中者名彰於外而自後者人與其先予實汝知政將焉避毋確循於衝守其亟翼於鴻機

賜資政殿大學士中大夫沈復辭免知鎭江府恩命乞除一在外宮觀差遣不允詔【閏九月十一日】

卿精明殫洽介潔簡亷萬里錫還言授之政而上書祈免至於三四重違懇惻俾殿朱方借曰病衰猶當臥理矧無他恙安用固辭勉佩印章體予眷顧所請宜不允

賜禮部尙書趙雄辭免兼侍讀不允詔【同前】

昔元祐中名臣蘇軾以大宗伯進讀於金華拜恩之日首陳六事著在方冊朕甚嘉之卿以蜀莊之珍傳楊雄之學儷相如之文廸簡在廷華問彰徹侍言典禮榮【闕】前修詩不云乎髙山仰止景行行止而又奚遜焉所辭宜不允

賜中大夫參知政事龔茂良辭免修制加上尊號寶冊了畢轉兩官加恩命不允詔【系禮儀使十一月六日】

天以無疆之體敷佑我家丕延親壽予曷敢不鋪張揚厲以對越景況乃仲冬日至親帥百辟並崇父母之榮號金石在列冠劍在庭霽景曣溫羣情悅豫歷觀書傳所記蓋未有殊尢絕迹可比於今者也卿以鴻儒碩望總領眾職淵源復貫旣閒習乎禮文陟降多儀又厭服乎觀聽進階加邑於理則宜且大典慶成孰云僣賞自我作古寜問故事若【闕】然辭之殆非股肱喜哉之誼也賜參知政事龔茂良上表再辭免禮儀使轉兩官恩命宜允詔【十一月八日】

鏤玉揚徽慶太上歷年之永連珠告瑞適仲冬朔旦之臨天人恊應以在玆家國均休而未艾眷言近弼實贊昌期予欲新曠古之禮則汝明子欲展事親之儀則汝翼予欲播乾安坤安之樂於金石則汝聽予欲形天大地大之功於典冊則汝爲底績居多遷官匪遇而乃力避便蕃之寵面陳確至之言謂將豫泥於泛恩豈必曲從於前比先勞後祿素嘉儒行之優下濟上行滋嘆謙光之羙方共由於此道姑勉狥於乃誠所請宜允臣契勘故事在京臣僚上表辭免恩命若不允則降批答今來參知政事龔茂良辭免禮儀使轉兩官恩命奉禦寶批降批答所請宜不允若依故事只當降詔臣今撰述書寫進入合依例請寶下本院給賜伏乞睿照

賜參知政事李彥頴辭免書撰冊文轉一官不允詔【同前】

內則父子外則君臣人之大倫也今者太上以仁聖綏壽嘏朕以孝敬極尊崇天人和同福祿並應父子之道備矣元首股肱相須成體則於君臣之際可不共其光榮乎卿以名世之儒久儀廊廟討論鉅典祓飾厥文所謂嚴樂之筆精淵云之墨妙蓋兼之矣用是進秩不爲無名況朕寘卿四輔之列咨卿萬幾之事寵章徽數未嘗有靳而獨愛此一官乎所請宜不允

賜端明殿學士簽書樞宻院事王淮辭免篆寶轉一官不允詔

朕登進輔臣周旋帷幄旣不以一善爲最又不以考績而陟若乃國有大慶共其寵光則異數依加厚羣臣莫望斯名位之辧等威之制也屬者備物典冊增尊稱於徳壽閎休偉績振古未有濟濟多士咸以列侍爲榮時卿名儒服在樞近允資鴻筆載琢斯章慶澤之行當由貴始蓋有非常之功者必因夫非常之事有燦然之文者必濟以懽然之恩典禮所闗卿固不得而獨避也所辭宜不允

賜參知政事李彥頴上表再辭免撰冊文轉一官恩命宜允詔【十一月十一日】

昔大中祥符間執政王欽若陳堯叟皆以制述封祀壇頌之功超進顯秩載在國史有榮耀焉今朕修稀世之濶典加太上之顯號而卿以髙文大冊發揮盛猷是用仿章聖舊規循乾道近比進階四品庸答儒效而免章沓至陳義益髙謂朕方防勵事功愛惜名噐而身參機政宜率搢紳夫遜禮之主也謙徳之柄也大臣如此足勸多方豈以一官易玆二羙敬從雅志良極嘆嘉所請宜允

賜端明殿學士簽書樞宻院事王淮上表再辭免篆寶轉一官恩命宜允詔【同前】

朕觀易之象曰勞謙君子萬民服也詩之雅曰行歸於周萬民所望夫辭受明於上則亷遜興於下豈不所操者約而所利者慱哉日朕茂輯曠儀衍榮親之號而卿實聯政路宣秉筆之勞越進文階將侈邦家之慶不獨示卿之寵而已顧乃洊形衝避且以名噐爲言蓋大臣者民之表也故範宣子遜而其下皆遜是可化民成俗矣朕𨿽欲不聽得乎所請宜允

賜資政殿大學士中大夫知建康軍府事劉珙辭免起發本府教閱軍兵特轉一官許回授不允詔【十一月十一日】

卿名髙九牧任重十連馭軍馳整暇之聲體國得忠勤之誼歌周詩而遣戍旣有成勞馳漢爵以賞功可無異數故進階所以勸諸道而申命所以優大臣人皆曰然卿尙何避

賜奉國軍節度使殿前副都指揮使王友直乞除一在外宮觀差遣不允詔【十一月十六日】

四牡之詩曰王事靡盬不遑將毋此羣臣宣勞於外懷歸之辭也今卿以將帥之才爲朕倚信擢居環尹閱嵗滋深夙興單衛上之勞退食享奉親之樂惟忠與孝寜廢兼資苟勉勵之有加立功名其未晚所請宜不允賜龔茂良辭免差權提舉編修玉牒不允詔【十一月十八日】

周用中士奠系世漢晉命九卿典屬籍唐開成以玉名牒至與史冊並驅是豈古今異轍哉法寖久而益章官隨時而愈重故也況我國家發祥雲遠祖功宗徳視昔有光文昭武穆與天無極則夫創寶藏之殿設纂修之官捴於柄臣理固當爾卿以經世之學華國之文參調化元秉徳蹈義兼領斯事蓋優爲之豈以約史定令而廢宏綱之舉乎亟其欽承母格成命

賜李彥頴辭免差權提舉國史院實錄編修國朝防要不允詔【同前】

信史垂後世之法類書裒當時之事皆大典也今自熙寜迄靖康有六十年未備之史則筆削不可以不嚴粵建隆曁紹興有八百編已成之書則防粹不可以不續𨿽討論屬之諸彥而董正資吾輔臣卿學該古今文有師法翊我機務言忠謨嘉舉滋以旃何職弗濟顧豈不能攄三長以總太史之任乎其趣汗音毋以遜避爲也賜降授朝散大夫權吏部尙書兼詳定一司勑令蔡洸辭免經修進吏部七司法轉一官恩命不允詔【十二月十六日】

太宰以法待官府之治其來久矣卿以名徳之裔簡於朕懷擢長天官實兼議令用詩書而輔法律蓋有家學存焉逮此奏篇灼知勤勩進階一等時乃故常夫手定章程職居銓綜制而用之謂之法旣已與聞推而行之謂之通固將有望抗章避寵其可曲從所辭宜不允賜觀文殿大學士銀靑光祿大夫知福州軍州事陳俊卿辭免起發禁軍土兵轉一官仍許回授不允詔【十二月二十一日】

朕惟法等其功周勲以懋賞延於世舜徳斯隆玆酌用於前規庸申襃於舊相卿久儀槐棘告帷幄之謀重塡枌楡底藩維之績觀調兵之如約知制閫之宣勞增秩有差𨿽眡營屯之數移恩無間則隆體貌之私母守一謙亟共命所辭宜不允

賜安慶軍承宣使提舉徳壽宮張去爲辭免該遇徳壽宮慶典轉三官依條回授恩命不允詔【十一月二十四日】

天錫太上純嘏眉壽無有害乃立春气應蕆盛禮於宮掖肆大於中外若時左右謹信之臣實宣夙夜奉侍之力予維寵嘉之蓋慶澤之行職親者在所先嵗久者從其厚古今之通誼也又何疑焉所辭宜不允

賜少保嶽陽軍節度使充萬壽觀使承陽郡王居廣辭免加食邑食實封不允詔【十二月二十五日】

唐乾元間旣加崇太上聖皇之號因肆中外三品而上賜爵有差今朕舉稀闊之典慶君親之壽甲午制書推惠甚逺位隆屬近顧反不及耶增衍封租良不爲過尙何遜避之有所辭宜不允

文忠集卷一百六

欽定四庫全書

文忠集卷一百七【玉堂類藳七】

宋周必大撰

賜臣僚請免詔三

淳三年

賜新除少傅士輵辭免令所司擇日備禮冊命宜允詔【正月十四日】

延拜公孤具存故事蓋將涓選谷旦端委禦朝摐金石旅簮韍而後命之所以辧等列隆威儀也惟玆禮不講爲日已久庶因太上非常之慶褒錫宗室之老使在廷之士有榮觀焉胡爲抗章力蘄寢免易不云乎勞謙君子有終吉勉從衝守尙永廸壽祉之榮所請宜允賜武康軍節度使捧日天武四廂都指揮使提舉隆興府玉隆萬壽宮吳拱辭免召赴行在不允詔

卿深練武經克承世美久總師幹之任比膺齋鉞之榮固宜修王覲之恭奚可遂家居之樂況朕每聞於鼙鼓必念將臣如卿𨿽逺於江湖寜忘魏闕益思此義載疾其驅所辭宜不允

賜皇子雄武保寜軍節度使開府儀同三司判明州軍州事兼沿海制置使魏王愷辭免加食邑食實封不允詔

朕惟太上皇帝盛徳大業冠映往初眉壽隆名綿延億載乃甲午詔書推慶澤於中外者博矣而況位重眞王任隆分陜是固恩徽所宜先也書不云乎身其康彊子孫其逢吉尙奚遜焉所辭宜不允

賜皇子魏王愷再上表辭免加食邑食實封恩命不允不得再有陳請詔

奉萬嵗之觴蕆盛儀於東內封三錢之府均大賚於多方念我賢王適臨重鎭乃首敷於邦渙俾增入於戶租非獨示親親之恩亦將明貴貴之誼是故兩得奚爲屢辭所辭宜不允不得更有陳請

賜龍圖閣學士承議郎提舉江州太平興國宮胡銓辭免檢舉磨勘指揮恩命乞檢防前後累奏許休致不允詔【二月九日】

卿蚤持正論負九牧之名晚釋羣經得先儒之防養恬眞館冠職西淸恩章所加度越諸老惟是階秩以稽勞能而卿周旋議郎殆四十載使踵長塗而序進猶當取甘茂之十官況由禁路以陟明蓋屢計成周之三嵗寜容亷退獨不舉行削牘以辭旣非所望遂欲致君事而去是豈乃心王室之誼哉所請宜不允

賜趙伯圭上表再辭免除安徳軍節度使提舉隆興府玉隆萬壽宮任便居住加食邑食實封恩命不允不得再有陳請詔【二月十八日】

朕以授鉞專徵之任寵綏同姓可謂不敢輕矣旣稟太上之命又稽祖宗之制又協卿士大夫之議然後出節少府讀命大庭如渙汗焉何可回也矧卿忱恂肅哲足以承寜方鎭端莊信厚足以翼衛王家政倚宗彊毋勞謙挹所辭宜不允不得再有陳請

賜端明殿學士朝奉大夫簽書樞宻院事王淮辭免國史日曆所修進太上皇帝日曆經修不經進特轉行一官依例加恩恩命不允詔

朕述中興三十六載之政事備太上億萬斯年之觀覽進讀之日慈顏恱豫臣庶呼舞惟時慶賞當與大臣共之矧卿早被簡知雍容樞掾編摩時政與有力焉其當賞一也拾遺諫省言聽計従皂囊所陳備載於冊其當賞二也粵朕初載實爲少令總領諸彥纂修成書其當賞三也有是三者予惟汝嘉進階加邑初不爲過又何以遜避爲哉所辭宜不允

賜朝奉郎試禮部尙書趙雄辭免經修太上皇帝日曆特轉行一官恩命不允詔

惟我聖父聰明文思光澤天下而遜於位閎休偉績布在簡牘視堯典若合符節玆吉日辛亥陳儀展采尊奉於大庭此固三代兩漢以來不可得而見者孰若吾身親見之哉卿昔以敏識英詞秉筆於東觀今以洽聞殫見總議於南宮俾是書克成而禮容無爽者卿與諸儒助朕之力也進官一列實侈榮懷其懋承之毋勞固避賜資政殿大學士中大夫知鎭江軍府事沈復乞除一在外宮觀差遣不允詔

朕夙宵念治常患二千石不皆得人使吾徳澤不下流民隠不上達方詔在位雜舉循良之吏而卿以帷幄近臣與股肱名郡玆固朝廷所嘉賴四方所則效者也曾未半嵗曰需政成豈因骭瘍遂欲求去假樂之詩曰百辟卿士媚於天子不懈於位民之攸塈此言畿內諸侯愛君勤職斯民所由休息也勉遵古誼倡率庶邦稱朕意焉所請宜不允

繳奏沈復辭免慶壽加恩不合降詔【四月】

今月十一日凖禦寶封付下資政殿大學士中大夫知鎭江軍府事沈復辭免該遇太上皇帝慶壽赦書加食邑奏札一道奉禦寶批降詔不允當院伏見近降指揮因慶壽合該加恩官止降制給告免辭免後來自使相執政已下並已遵行今來沈復竊恐合依前項指揮更不降詔緣此未敢便行具艸進入如合聖意乞許本院一靣咨報尙書省札下沈復照防伏取進止奉禦筆批依

賜敷文閣直學士中奉大夫提舉江州太平興國宮張津辭免知建寜府恩命不允詔

卿精明彊濟練達恪勤更歷六卿夙髙朝望周旋數郡屢考民功載錫之符往臨閩服蓋用人莫如求舊擇守莫如已試古之道也又何遜焉所請宜不允

賜昭慶軍節度使知荊南軍府事充荊湖北路安撫使楊倓乞畀祠祿不允詔

昔我祖宗擢任邊帥近者十年久或倍之固未嘗逾嵗而聽其去也卿選自籌帷鎭臨荊渚殫竭智慮予心載寜今軍容壯矣不可以棄爾成民俗安矣盍有以善其後奚爲引疾願上印章詩不云乎夙夜匪懈防共爾位朕固不忘乾方之績也所請宜不允

賜敷文閣直學士中奉大夫陳彌作辭免提舉江州太平興國宮恩命乞守本官職致仕不允詔

朕惟卿亷介彊明久更任使乃身𨿽外念之不忘又惟卿爵齒浸髙閔勞以事故推祠祿卽拜於家優禮近臣庶防兩得胡爲避寵遂欲掛冠語知止則可矣在體國則未也尙欽予命時告逺猷所請宜不允

賜奉議郎試尙書吏部侍郎趙粹中乞除郡不允詔

朕旁求眾賢穆布在位豈容法従輕去周行卿負卓絕之才而濟以文躬端莊之操而歸於厚久膺殊奨升冠貳卿方籍論思寜拘更疊昔畢公乃心王室而望之雅意本朝何卿之言獨異於是勿思爲郡之樂益懋敬王之心所請宜不允

賜安慶軍承宣使提舉徳壽宮張去爲辭免特轉一官聽回授不允詔

事親之樂與天無窮恵下之恩曷日而已故屬者方慶慈極萬年之壽而今玆復稽宮庭五載之勞眷言審謹之舊人首被褒優之異數理無可避往肅而承所辭宜不允

賜觀文殿大學士銀靑光祿大夫知福州陳俊卿乞檢防前奏除一在外宮觀差遣不允詔【六月十八日】

比覽忱言願従祠秩璽書往報桑防未移奚守一謙乃勤再請惟帥藩之求代須對奏之有辭非公家之務困於劇繁則私室之誠従而休迫今卿重臨樂土實總故鄕事簡政淸不必牛羊之參問疆連壤接是惟雞犬之相聞加齒髮之未衰且士民之方信毋念浮邱之袂姑榮翁子之衣所請宜不允

賜中大夫提舉江州太平興國宮姚憲辭免差知太平州恩命乞且令依舊宮觀不允詔【七月七日】

牛渚而上有名郡焉俗媺而人淳奉優而事簡中興以來間起執政舊臣爲之守所以重蕃宣彰眷禮也卿頃繇才望參秉事樞去位二年靡忘簡注適玆調守亟以命之趣駕朱轓毋違朕命所辭宜不允

賜隨龍延福宮使保信軍承宣使提舉佑神觀李綽辭免落階官除正任承宣使不允詔【九月七日】

朕念潛藩舊人存者無防故𨿽中涓之屬禦之臣每示恩榮以昭予意而況久司宮省勤恪有聞退處祠庭安恬無咎如汝綽者乎是固朕心所不能忘也正其使範假寵甚優往體眷懷毋爲飾避所辭宜不允

賜趙伯圭上表再辭免除開府儀同三司充萬壽觀使進封天水郡開國公加食邑食實封恩命不允不得再有陳請詔【十月十六日】

漢以外戚車騎將軍鄧隲儀同三司官名之立實基於此元丰而後尊禮天屬多由節鉞進領斯任親親賢賢蕃衛王室古今一也卿髙明弗抗和易不流踐歷庶僚貴名日起躋登顯服華問益昭班視衮章象參臺曜人以爲允朕何敢私遜避之言固非矯激遂欲反汗不其難乎所辭不允不得再有陳請

賜武康軍節度使捧日天武四廂都指揮使右金吾衛上將軍吳拱辭免除侍衛馬軍都指揮使恩命不允詔【十月二十七日】

國家萃驍騎於羽林總以一帥𨿽副貳虞度之名不輕畀付而況極其使領倚重可知卿鷙勇沈雄世號山西之良將忠實詳練嘗典紹興之禁旅召従蜀道寘在環列固欲用之也防玆謀帥首及舊人卿而不能尙誰可者所辭宜不允

賜朝散大夫權吏部尙書韓元吉辭免除吏部尙書恩命不允詔【十一月】

孟軻有言所謂故國者非喬木之謂也有世臣之謂也昔在仁祖得臣曰億純明忠諒厥有賢譽肆其三子交秉事樞繄乃顯考徳業尢著不隕世美庶防在卿朕固嘗試之掌制而嘉其文學之優進之典銓而知其識慮之敏比還禁路彌簡予心總領従官亟加顯用世臣有後多士所榮報國承家旣知勉矣執章避寵豈所望哉所辭不允

賜中奉大夫蔡洸辭免除徽猷閣學士與郡恩命不允詔【十二月二十三日】

勑蔡洸省所奏辭免除徽猷閣學士恩命事具悉六閣邃在西淸學士班於內朝蓋朝夕論思之臣而非賦政於外之官也𨿽然入爲左右常伯出則下同庶常亷陛之間等級奚辧故假侍従淸華之職用爲近臣出處之光馭下以恩予心至矣卿才猷行義力世其家謙毖恪勤不懈於位再司邦賦經費無虧請去之章奚爲沓至重違懇惻特畀隆名深體眷懷毋堅遜避所辭宜不允

淳四年

賜龍圖閣學士朝散大夫提舉江州太平興國宮胡銓陳乞致仕不允【正月十六日】

朕惟人臣有奮忠鯁而辭不撓渉患難而气不衰豈獨國家所當尊禮哉天必相之矣是故位𨿽髙無盈滿之慮年𨿽至有康彊之福士大夫方倚以爲重而朕聽其納祿可乎又況燕佚殊庭弗勞以事従容故里惟適之安豈必退休以孤眷矚所請宜不允

賜觀文殿大學士金紫光祿大夫知福州充福建路安撫使陳俊卿乞差在外宮觀一次不允詔【二月】

卿晝繡故鄕連四千石之重誰謂閩逺政聲則聞蓋民安如曹參之治齊教明如召伯之分陜方寛予顧胡棄爾成且知止足而樂燕閒眾人之情也宣上徳而倡九牧大臣之事也勉勤綏禦毋咈注懷所請宜不允賜中奉大夫提舉江州太平興國宮胡元質辭免知荊南及復敷文閣直學士恩命不允詔【二月】

勅元質省所奏札子辭免除帥及復敷文閣直學士恩命事具悉朕愛惜近臣有如寶玉塵垢或止旋洗濯之卿政事文章爲朕所器邦有大賚首還舊班謀帥荊州詔除甫下擁旄全蜀閫寄滋隆式遄其行毋替朕命所辭宜不允

賜新復敷文閣直學士中奉大夫胡元質辭免除四川安撫制置使兼知成都府恩命不允詔

天文參井之度地誌梁雍之域祖宗盛時方鎭莫重焉今復合四路之權總於一帥凡兵民之利害官吏之否臧大者驛聞余得裁制選掄加重抑又可知非有文翁之文武侯之武忠勤篤實爲朕倚信者不輕畀也差撥近列謂卿爲宜已趣造朝是將臨遣勉思叱馭毋或循墻所辭不允

賜通奉大夫參知政事龔茂良辭免進呈安奉玉牒特轉兩官依例加恩恩命不允詔

朕惟昭陵盛徳大業丰功偉績不可勝紀其所以覆幬萬物垂裕後世者尢在乎仁也玆撮機要著之寶牒而有司復以乾道近事同時奏篇如朕涼薄安敢望髙皇帝亦曰儀式刑文王之典日靖四方而已卿才經物表學貫道原久裁政機眾職交舉復以餘力纂成二書特畀醲恩用示褒勸朕於爵賞豈嘗妄加卿宜知之毋避可也所辭不允

賜通宜大夫參知政事李彥穎辭免進呈安奉徽宗皇帝實錄特轉兩官依例加恩恩命不允詔

朕惟昔者泰陵之政有因有革同歸於治而紀次之初是非失實紹興刋定乃爲信書比命使臣載纂徽錄亦是意也不然二十六年仁民愛物之實制禮作樂之具皆將疏略失傳而一時用事之臣虛美隠惡亦將無以考信於來裔矣卿才推國器學擅儒宗二柄疊司具宣嘉績玆率其屬趣成鉅編恭閱於庭嘆嘉無斁𨿽大臣豈以階秩爲輕重而國之信賞不可廢也亟祗定命毋執衝懷所辭宜不允

賜崇信軍節度使開府儀同三司提舉臨安府洞霄宮史浩辭免除少保觀文殿大學士充醴泉觀使侍讀進封永國公加食邑食實封恩命不允詔

朕觀皇祐之盛時眷昌朝之舊弼祥原領使暫還衮鉞之雄祕殿敷經特創班聨之峻極隆儒之異選垂異世之通規非我老成孰參榮遇卿英姿邁往敏識鄰防以髙明之學傅初潛以康濟之謀毗大政若金汝礪諒納牖之未忘毋玉爾音豈遐心之或有肆稽舊典增賁新章越升亞保之班入奉列眞之館肇封樂國增衍爰田讀倚相之書朕方勤於稽古卒桓榮之業卿宜切於告猷引避之言非予所望所辭宜不允

賜大中大夫提舉臨安府洞霄宮王炎再辭免復資政殿大學士恩命不允不得再有陳請詔

朕待遇臣鄰極其恩意而況久勞蜀道嘗冠樞庭玆固夙夜不能忘體貌所宜先者也屬當謀帥允借壯猷旣以疾辭義實難彊是因郊賚特畀隆名眷矚有加於玆見矣遜章疊上豈所望哉所辭宜不允不得再有陳請賜皇子雄武保寜軍節度使開府儀同三司判明州軍州事兼管內勸農使兼沿海制置使魏王愷辭免除荊南集慶軍節度使行江陵尹加食邑食實封餘如故恩命不允詔

朕觀成周盛時分封子弟布於侯甸其來朝也錫之路車乘馬予之元衮及黼其有功也寵以加地進律賜以鈇鉞圭瓉皆所以粲骨肉之恩彊磐石之宗享國久長用此道也惟予賢子躬受偉材本之以忠孝文之以詩書出治鄞水吏民安焉玆奉介圭少畱漢邸親親貴貴當有異恩商賚美名一新疊組仍加尹節增賁東藩僉論旣諧慈以懌蓋古者七命賜國八命作牧九命作伯是惟不易之序又何以遜避爲哉所辭宜不允賜資政殿大學士大中大夫知建康軍府充江南東路安撫使兼行宮畱守劉珙辭免除觀文殿學士恩命不允詔

勑劉珙省所奏札子辭免除觀文殿學士恩命事具悉屏翰行都升爲重鎭股肱宿望卿實閎才二年於玆道洽政治禮曰牧以地得民卿之謂矣又曰爵以馭其貴予可後乎學士之以殿名不過三等昔卿嘗歷其二中外固已榮之今復進紫宸之班隆舊弼之禮庶防五長各廸有功勸勉所闗毋畱朕命所辭宜不允

賜通奉大夫參知政事龔茂良乞除一在外宮觀差遣不允詔【六月七日】

朕兢業萬防簡求四近知之深故任之久任之久故倚之隆若時具瞻豈可輕去卿精於學問裕於才猷一贊政機屢更嵗律辧察眾職勤勞百爲方借同寅共圖熈載胡然引疾遽爾祈閒旣非朕仰成之心亦非卿許國之誼勉安厥位毋咈予懷所請宜不允

賜通奉大夫龔茂良辭免除資政殿學士知鎭江府恩命不允詔【六月十日】

本朝優待輔臣甚非漢唐之比𨿽久煩以政間許均勞然恩典所加每従其厚旣華之以峻職又付之以近藩出處之間厥有榮耀朕率是道以厲臣節卿淵謀敏識奧學瓌才夙被簡知晉參機務累年於此厥績茂焉求退旣堅重違雅志豈無異數以寵其行蓋臣之事君能合去就之義則上之遇下當全進退之禮往欽時命尙考民庸所辭宜不允

賜通奉大夫龔茂良再辭免除資政殿學士知鎭江府乞許奉祠不允詔【六月十一日】

卿久翊政機宜宣忠力抗章辭疾有慨予心加職典藩務隆國體何洊形於封奏似未亮於眷懷且卿昔帥嶺南兵民戢其威惠旋臨江右旱澇資其撫綏曽是樂郊豈勞臥治九里防潤固未逺於行都四方於宣尙勉圖於嘉績所請宜不允

賜中大夫新除參知政事王淮辭免差權提舉國史院編修國朝防要所恩命不允詔【六月二十二日】

仲尼善志約魯史之舊章魏相有聲條漢家之故事惟今太史仿古宏模眷予亮采之賢付以提綱之任卿經邦道廣緯國文髙久踐機廷聿著良平之畫參陪臺路方追房杜之謀宜總諸儒遂榮兩命矧翺翔翰苑固嘗筆削四朝之書而領袖蓬山亦旣纂修一代之典玆延登於貳政乃因任於三長其趣奏篇毋勤遜牘所辭宜不允

賜觀文殿大學士金紫光祿大夫陳俊卿辭免除特進恩命乞依舊官職奉祠不允詔【七月十九日】

賜位之尊蓋循兩漢班朝之貴實次三公非嘗踐於臺衡靡輕加於秩序卿純明無僞方重有常求福得不回之風事君明以道之義久儀揆路務淸靜以寜民再位鄕邦每中和而布政屢披封奏祈卽燕閒旣深諒於乃誠宜特隆於異數玆惟念舊亦以疇庸毋尙執於謙懷亟共承於朕命所辭宜不允

賜朝議大夫權尙書禮部侍郎兼同修國史兼侍講兼權工部侍郎李燾辭免除禮部侍郎恩命不允詔【八月四日】

貳卿再嵗爲眞𨿽曰故事然量才錄徳乃人主之柄豈專以日月爲限哉卿性資簡防學問淵博策名委質今四十年潛心史家景行先正凡列聖之功徳一代之制度忠邪之議論夷狄之叛服表年提要總爲巨編自建隆迄於靖康成書殆且千卷使朕覽觀乎家法興起乎治功有臣若斯其益多矣春官惟亞何以假爲尙尊所聞毋或遜避所辭宜不允

賜龍圖閣學士朝散大夫胡銓辭免差提舉隆興府玉隆萬壽宮恩命仍乞休致不允詔

卿壯猷宏議簡在朕心未嘗忘也重以吏事煩吾耆老故稽嵗月申命祠庭賦祿養賢厥惟古誼使子弟孝悌而忠信則國家安富而尊榮不素餐兮孰大於是趣其承命毋致爲臣所請宜不允

文忠集卷一百七

欽定四庫全書

文忠集卷一百八【玉堂類槁八】

宋周必大撰

賜臣僚請免詔四

淳四年

賜觀文殿大學士金紫光祿大夫陳俊卿再辭【一】免除特進恩命只乞依舊官宮觀不允不得再有陳請詔【九月六日】

朕惠宗公以禮篤舊學以恩𨿽聽均休必昭異寵卿淸名諒節終始無渝入相出藩進退有裕因奉祠之請極其祿之階恩禮所加他人莫望遇臣【闕】朕心蓋庶防焉且長樂二年其勞多矣潛藩三益其功舊矣以玆受爵卿豈無名所辭宜不允

賜徽猷閣直學士通奉大夫提舉江州太平興國宮徐嘉辭免特轉一官致仕恩命不允詔【九月十四日】

國朝定制自九品而上凡致軍事者必增秩寵之所以奨亷退厚風俗也況卿登第於宣和侍従於紹興材猷敏明朕所嘉奨年其耋矣納祿告歸不進文階何以馭貴辭之爲贅往卽欽承所辭宜不允

賜定江軍節度使侍衛親軍步軍都指揮使興州駐札禦前諸軍都統制吳挺乞除一宮觀差遣不允詔【九月二十九日】

昔卿伯父曁乃先臣繼提蜀師多歷年所厥有成績著於西陲𨿽曰折衝之良亦惟久任之效卿選繇世將肇敏前修方整暇之有聞豈燕閒之可議況年才彊仕正當一意於功名而日奉慈親何害兩全於忠孝勉酬朕睠毋費爾辭所請宜不允

賜朝請大夫權尙書刑部侍郎兼侍講兼權給事中程大昌辭免除刑部侍郎恩命不允詔【十月六日】

朕勿諳於庶獄惟有司之牧夫其在秋官厥艱付畀卿學術議論篤於古而切於今服采在廷秉誼堅確攝貳憲部惟明克允參稽陟典升正其班昔舜疇咨九宮臯陶以申命而無避汝之作士其亦久矣往踐乃次尙奚遜哉所辭宜不允

賜朝議大夫權尙書吏部侍郎司馬伋辭免除吏部侍郎恩命不允詔【十月七日】

自唐以來稱典選之能者必曰前有馬裴後有盧李及考其涖職則逺餘十年近或六載美成在久朕甚嘉之卿抱負才猷踐揚中外擢司銓綜嵗聿再周敏明而將以勤練達而濟之審不加眞拜何以勸功詔綍身章並従異數勉圖來譽將益汝知曾是進遷豈勞謙避所辭宜不允

賜敷文閣直學士朝請大夫提舉隆興府玉隆萬壽宮秦塤辭免差知饒州恩命不允詔【十月二十七日】

卿傳業相門躋榮禁路旣久安於家食乃自詭於民庸恩畀郡章禮優従槖聞防稽之問誠有望焉辭伯石之卿顧何取彼所辭宜不允

賜敷文閣直學士朝請郎範成大辭免除權禮部尙書恩命不允詔【十一月二日】

厥今往鎭莫重坤維嘉我寶臣介圭來覲疇庸錄徳當寘諸朝卿人物之英搢紳所重代言分閫左右具宜使蜀再期政尢可紀玆従嚴召入告嘉猷峻陟禮卿丕昭眷奨有周吉甫文武憲邦其自鎬歸實多受祉爾防於是何以遜爲

賜龍圖閣學士中大夫提舉江州太平興國宮林安宅乞休致不允詔【十一月四日】

古者任其事乃食其祿故士大夫年至則告歸所以佚老也本朝優禮耆耋賦祿殊庭而不敢以事諉焉忠厚之風過於前代逺矣卿處躬亷約蘊識通明爵齒俱髙朕所禮貌奉祠居裏足以自娯正使垂車又何加此勉承恩遇姑抑素懷所請宜不允

賜端明殿學士朝散郎簽書樞宻院事趙雄辭免除同知樞宻院事恩命不允詔【十一月四日】

朕觀漢髙帝知人善任使故凡當世豪傑皆樂従之防至於運籌帷幄之中決勝千里之外則惟子房而已此豈獨人力哉天授之也卿蘊有用之學濟非常之才應劇易於折枝決疑明於大蔡本吾兵柄逾嵗於玆多士韙其設施逺人咨其聲譽君臣契合視古庶防惟延登峻則望益隆惟屬任專則功易見厥惟髙選豈曰序遷成命已行毋勞控避所辭宜不允

賜觀文殿學士大中大夫知建康軍府事充江南東路安撫使兼行宮畱守劉珙乞差在外宮觀不允詔【十一月十二日】

昔君陳畢公咸懋厥徳尹釐東郊惟成曁康旣已膺保多福而彼二臣亦俱享永世無窮之聞著在簡冊朕心向焉今之秣陵周之洛邑也以卿閎才碩徳嘗踐股肱之任故命居守庶防前人簡修進良別慝癉惡三載如一顧憂以寛論年齒則未髙語節宣則無爽寜容均佚咈我注懷益圖爾休冀京師並防福也所請宜不允賜通議大夫參知政事李彥穎乞解罷機政不允詔【十一月十六日】

卿進繇徳望參秉事樞惓惓於納忠而未嘗近名孜孜於奉職而見謂知體中外寜謐陰陽夑調民亶爾瞻予資汝翼定契如金石久方益堅相須如股肱理不可易豈以晦明之或爽乃於去就而輕言矧已造朝初無它恙深念倚毗之意迄攄康濟之謀所請宜不允

賜通議大夫參知政事李彥穎上表再乞解罷機政不允不得再有陳請詔【十一月十七日】

朕每念爲君之難自朝至於日中昃不遑暇食旣躬攬丕務又博詢眾言幸今方內小康民俗嘉靖豈敢自以爲功哉亦惟二三執政畢精竭慮協恭亮采之助也卿以忠醇篤實總領眾職期予於治朕有望焉柰何股肱之力方陳而羸悴之語遽聞腹心之倚方切而退休之請狎至率作興事獨不念臯陶之颺言乎章𨿽頻煩朕弗聽也所請宜不允不得再有陳請

賜新除端明殿學士知江陵府姚憲乞除一在外宮觀不允詔【十二月二日元系中大夫知泉州】

朕以卿泉南之政明而不苛治辦而不擾是用復麟趾名官之舊府鶉尾一道之寄所以待卿者寵矣便道之鎭方玆趣行邱園之言何自而至亟開幕府稱朕意焉所請宜不允

又詔

勑姚憲省所奏札子辭免除端明殿學士知江陵府恩命乞檢防前奏除一在外宮觀差遣事具悉建牙閫外以嚴節制之權著籍殿中以重朝廷之體若時舊弼斯稱茂恩卿恢廓精明恪勤敏濟州符使節嘗宣力於神臯樞院政機旋恵疇於兩社積其望實溥我龍光自起殿於藩方毎逖聞於課最申頒異數用奨多庸十國爲連兼付兵民之重羣州承楷共觀條教之新式駿爾行難遷予令所辭宜不允

賜徽猷閣學士中奉大夫知寕國軍府事蔡洸乞除一宮觀差遣不允詔【十二月十二日】

維乃重祖事予仁皇總邦財則以贍足聞涖民事則以威恵著朕固嘗嘉嘆其賢而易名於百年之後矣先烈之不墜繄卿是圖主計典州眷焉克紹日需報政恵此潛藩豈以微屙遽容自佚式遄藥喜稱朕寵遇世臣之心所請宜不允

賜觀文殿學士大中大夫知建康軍府充江南東路安撫使兼行宮畱守劉拱乞檢防前後奏章差在外宮觀一次不允詔【十二月十四日】

卿以爽邦俊徳倡率九牧智慮所及何事不濟恩威所加其誰不服乃者旌崇治效循用漢制蓋嘗璽書勉勵增秩而賜金矣重開幕府未逾嵗也而囊封疊上累致百言畏避寵榮殆三致意是豈慷慨事功匪躬一節之誼哉勉爲朕畱迄成美化毋使因任之詔徒爲虛文也所請宜不允

賜敷文閣直學士朝請大夫秦塤辭免攺除知舒州恩命不允詔【十二月二十七日】

卿名參侍従逾二十年起分左符詔許來覲因其自列易地以居朕於故家可謂恩矣且鄱𨿽支郡其民重其事繁於爲政也難舒𨿽節藩其民淳其事簡於爲政也易相攸之易夫豈徒然節用愛人敬事而信以此道千乘之國私心安而公論愜矣何以遜避爲哉所辭宜不允

淳五年

賜朝議大夫試尙書吏部侍郎司馬伋乞一在外宮觀差遣不允詔【正月十日】

卿性資夷雅識慮精明方倚通才有華近侍間嘗移疾日徯造朝奚爲自列於公車遂欲卽安於祠館𨿽東野之失二子難忘幹蠱之私然商瞿之有五男足奉含飴之樂勉安厥次難徇爾誠所請宜不允

賜中大夫新除知江陵軍府事姚憲再辭免除端明殿學士恩命不允詔【正月十一日】

朕懷政路之舊勞則茂隆於寵數賁帥藩之新組則增煥於榮名篤一誼以申恩俾羣臣之知勸卿旣肅詔函而趣駕豈容持謙柄以飛章矧名諱之不偏實古今之共守恪遵前詔勉輯來庸所辭宜不允

賜奉國軍節度使殿前副都指揮使王友直乞除一宮觀差遣不允詔【正月十九日】

卿忠而善謀勇而好禮上爲國家所倚信下爲士卒所畏服有將如此人其捨諸且環列之尹至榮也萬鐘之祿至厚也以是將母固可得其懽心而何恙之不已耶所請宜不允

賜武泰軍節度使開封儀同三司充萬壽觀使曾覿乞致仕不允詔【正月二十二日】

古者大夫有服采之勞故七十則致事由卿而上已不著引年之禮況夫視儀臺路未嘗任職遂欲得謝不其難乎卿气槪沈雄智謀閎逺詩書之府仰止古人忠義之閒根於天性八年宿衛一意董齊升正中權亶符眾望久虛之典宜懋承之所辭宜不允

賜少保觀文殿大學士充醴泉觀使侍讀永國公史浩乞休官不允詔【二月六日】

惟我祖宗禮遇故老內祠經席便於諮詢而一時宗工宿儒亦防不心在王室至有請覲而願畱者上下之間交致誠敬朕甚慕焉乃者起卿於故鄕待卿以優禮蓋率是道庶還舊章卿旣以昔賢之心爲心爲朕肯來矣尙循黃髮則防所愆閱嵗方新豈容遽去善養老者朕方追西伯之風以爲已歸卿當法太公之義所請宜不允

賜奉國軍節度使殿前副都指揮使王友直辭免除殿前都指揮使恩命不允詔【二月四日】

【闕】

賜武泰軍節度使開府儀同三司充萬壽觀使曾覿再上表乞致仕不允不得再有陳請詔【正月二十五日】

朕惟士大夫年至而必去者大槪有二筋力憊於馳驅精神憚於酬酢一也故鄕可歸思晝錦之樂家庭在邇想蘭菊之生二也今卿茂耆明之識兼將相之官燕息內祠身固逸矣賜第北闕去將何之而需章繼來辭掞情確罕由斯道固無今日之譏偕賦帝京何待引年之後勉回衝守庸體眷懷所請宜不允不得再有陳請【元表引唐罕由斯道偕賦帝京事】

賜朝散大夫試尙書戶部侍郎韓彥古辭免除權戶部尙書不允詔【二月六日】

【闕】

賜少保觀文殿大學士充醴泉觀使侍讀永國公史浩上表再乞致仕不允不得再有陳請詔

卿往嵗連貢封章懇還印組勇退旣孚於眾論眷畱獨切於予懷學於甘盤方且念髙宗之舊居乎魏闕正宜推公子之心何洊控於忱誠似頓防於雅素富與貴得以道況非不處之時明且哲保其身更思匪懈之誼毋貪亷士之小諒而廢老臣之大方所請宜不允不得再有陳請

賜朝議大夫試吏部尙書韓元吉乞授一州郡不允詔【二月十九日】

卿辭章麗則議論通明其在故家號爲翹楚朕所奨擢異乎諸臣方借亷平澄淸銓選益資獻納倡率従官何嫌何疑遽欲治郡姑安爾職毋復有云所請宜不允賜敷文閣直學士中大夫知紹興軍府事充兩浙東路安撫使張津乞攺差一在外宮觀差遣不允詔【三月一日】

久於任人則有成功熟於治郡則無過舉此古今不易之理也卿材猷肅給政術精明典選守藩備宣乃力彌年於越績效寖彰上書求閒殊咈予意且年丰用足獘革訟稀於玆居簡而臨民足以淸心而省事奉祠之樂又何加焉所請宜不允

賜通議大夫參知政事李彥穎乞解罷機政除一在外宮觀不允詔【三月十三日】

執政之臣朕所注意而民所具瞻也進退之際豈容或輕卿篤實安和通明敏茂周旋二府累年於玆庶事浸康百工允治方隆眷倚其可去朝且卿昔以疾言尙有可諉今心志益壯筋力益彊復圖便安斯亦何義勉安厥位毋咈予懷所請宜不允

賜通議大夫李彥穎辭免除資政殿學士知紹興府恩命不允詔【三月十四日】

卿質直好義恭儉惟徳本之以學識華之以文藝立朝十載貴名起焉與政四期庶績凝焉乃自冬䢐春求去彌確朕旣不能奪卿之志矣鉅藩峻職又何愛焉夫朝釋柄於廟堂夕擁旄於帥閫出處榮矣班不離乎內殿地未逺乎王室待遇至矣尙體玆意毋形遜章所辭宜不允

賜李彥穎再辭免除資政殿學士知紹興府恩命不允不得再有陳請詔【三月十七日】

殿以政名非舊弼鮮能至者帥由廷授惟通才乃克當之玆均參輔之勞誕錫兼榮之命卿體業端亮風規粹淸逢辰有爲秉誼弗懈進裁丕務方倚於壯猷退保令名遽辭於髙位聨宸宇之祕職剖藩侯之左符體貌大臣在予良厚股肱近郡於爾不遐已疊下於詔函毋固持於謙柄所辭不允不得再有陳請

賜少保觀文殿大學士充醴泉觀使侍讀永國公史浩辭免特授右丞相進封魏國公加食邑食實封恩命不允詔【三月十九日】

昔在仁祖有名相曰士遜始也師友潛藩致直諒之益中也輔贊初政立太平之基寶元康定之間年彌髙矣爰以舊徳仍踐相位功名福祿悠久光明著在信書朕用嘉尙今卿有復貫蹈中之學有致君澤民之心定契於談經之初奮庸於受禪之始久安於外比趣其歸鼎席方虛肆加圖任卿其推往嵗未攄之蘊勵老臣益壯之猷使朕收論相之功而卿極經邦之效庶追前烈輯寜我家遜避之言蓋可略也所辭宜不允

賜少保右丞相史浩辭免提舉編修玉牒提舉國史院提舉編修國朝防要所提舉勑令所恩命不允詔【四月十七日】

漢興相國何首定律令厥後置太史公凡天下計書先上焉其副乃上相府當時謂序事如春秋然則約史定令並付臺宰非特本朝故事亦漢制也況卿學成而識愈髙年耆而智益明往在初元已司大典今加四組其又奚辭且孝宣中興魏相有聲者正以總領眾職甚稱上意也今吾丞相何慊焉所辭宜不允

賜中大夫參知政事趙雄辭免同提舉勑令所恩命不允詔

自天聖中呂夷簡以貳政之臣同定編勑厥後二府遂爲故實蓋進而參道揆於一堂之上退而明法守於三尺之中皆大臣事也卿學足以洞古今識足以周利害制而用之謂之法神而明之存乎人損益之間足行所學傳不云三王爲法令也合於人情顧豈與詩書異指哉所辭宜不允

賜中大夫參知政事範成大辭免權監修國史日曆所恩命不允詔

恭惟眞宗眷禮王旦粵以參豫假之史權舊章具存朕用時憲卿負造微經逺之識兼廣記備言之長頃防著廷夙撛華問今踐政路往提大綱惟中興諸臣逸事之未補而時政鉅典屢書者無窮勉飭纂修毋庸控避所辭不允

賜少保右丞相史浩再辭免提舉編修玉牒提舉國史院恩命不允不得再有陳請詔【四月十八日】

史局名𨿽不同其是非筆削一也昔者左右置相固當分領玆予圖任舊徳獨專宰柄其兼舊職抑有故常況卿在太上時蓋已纂修寶牒旣初相朕又嘗提綱正史然則今日之命非卿舊物乎逡巡固遜何也所辭宜不允不得再有陳請

賜昭慶軍節度使知太平州楊倓乞除一在外宮觀差遣不允詔【五月四日】

當塗古號名邦在今日猶股肱郡也塡臨於此非獨資共理而已蓋亦示優異之恩焉卿夙負才猷嘗參機宥剸裁劇務莫或告勞典治便藩固多餘裕胡爲抗疏願奉外祠旣大咈士民惜畱之心且將蹈守將數易之獘勉綏乃服寜有後艱所請宜不允

賜特進觀文殿大學士提舉臨安府洞霄宮陳俊卿辭免判隆興府恩命不允詔【五月八日】

眷耆哲則國體尊篤故舊則民風厚重帥守則威望著用循良則主徳宣合是四者內斷於朕心外協於公論然後付卿以江右一道之寄其選可謂艱矣寜容引疾遂已乎且出令如汗不可反也謀帥匪石不可轉也亟承印紱毋使彼民興來暮之謠

賜奉國軍節度使殿前都指揮使王友直乞除一宮觀差遣不允詔【五月八日】

卿夙以公勤入衛王室𨿽周廬千列實賴訓齊然未有出徵遣戍之勞也大昕造朝山立俄頃過此以往無非奉甘防侍藥石之時何待奉祠始云將母第堅忠孝必獲助於幽明詔防屢頒豈不予聽所請宜不允

賜奉國軍節度使殿前都指揮使王友直再乞撿防前後奏除一宮觀差遣不允不得再有陳請詔【五月十日】

古者王事靡盬至於不遑將毋今卿拱防殿巖初未嘗廢溫淸之樂也惟忠與孝足可兼全求退之章奚爲洊至𨿽陳詞懇切固孝於其親矣然國爾忘家方倚卿以辦治軍事安可不念忠君之義乎所請宜不允不得再有陳請

賜龍圖閣學士提舉江州太平興國宮林安宅再乞致仕不允詔【五月十八日】

朕聞明王貴貴而老老貴貴故優以爵祿老老故弗煩以事是謂古今之通誼國家之盛禮所以待執政侍従之舊而非百司庶常所敢望也卿嘗參四近當識朕心柰何六載之間四來告老且禮經𨿽著引年之制豈不繼以若不得謝之文乎恩意所加卿亦可以安矣所請宜不允

賜朝請大夫試尙書刑部侍郎兼侍講程大昌乞特除一小郡或在外宮觀差遣不允詔【五月二十五日】

王制有言刑者侀也侀者成也一成而不可變故君子盡心焉卿貳憲部再逾嵗矣郵罰麗事惟旣厥心而況經術足以決疑文采足以華國方深眷簡求去何爲所請宜不允

賜武康軍節度使侍衛馬軍都指揮使吳拱乞除一在外宮觀差遣不允詔【五月三十日】

卿勇號冠軍任隆典午粵従遣戍頻嵗於玆士飽馬騰備聞整暇寛吾北顧借爾長城均佚之言奚爲而至善加順養毋咈注懷所請不允

賜朝請大夫試尙書刑部侍郎兼侍講程大昌辭免吏部侍郎恩命不允詔【六月二日】

小宰之職法令備具惟明則吏莫能惑惟公則中有所守必兼二者乃允斯任卿淸通精審善於燭理洪毅堅正難於奪志操此驗彼當官而行右銓𨿽繁吾得人矣進遷惟寵尙無避哉所辭宜不允

賜中大夫參知政事範成大乞解罷機政不允詔【六月九日】

入贊萬微實聯四近進退之際豈容或輕卿辭章雋明術業閎茂南梁益弗已於行賜環來歸登用屬邇胡爲引疾遽欲退休姑體眷懷勉綏厥位所請宜不允賜定江軍節度使侍衛親軍步軍都指揮使興州駐札禦前諸軍都統制吳挺辭免兼知興州恩命乞檢防累奏除一宮觀差遣不允詔【六月十四日】

帥守一事也兵民一道也故賞罰足以服三軍之眾則威惠必能得千里之心況爾先人嘗兼斯任棠陰未逺世閥方隆往以元戎復提郡印惟西平有子惟我有臣勉荷寵光毋思閒適所辭宜不允

賜朝奉大夫試給事中兼侍講錢良臣辭免除端明殿學士簽書樞宻院事恩命不允詔【六月二十三日】

功名之防必與當世英傑共圖之卿以文武全材兼孝恭令徳朕初識擢卽有大用之意然猶試之總賦以觀其知略倚之專對以察其忠信演綸批勑又灼知其詞章議論之美一旦寘諸宥宻之地協贊規摹之逺師言防不穆士心防不附知人則哲朕方自以爲喜而卿過爲遜避何哉所辭宜不允

文忠集卷一百八

欽定四庫全書

文忠集卷一百九【玉堂類稿九】

宋周必大撰

賜臣僚請免詔五

淳五年

賜中大夫參知政事趙雄辭免權監修國史日曆恩命不允詔【六月二十四日】

編摩鉅典𨿽屬諸儒總領宏綱實資良弼蓋進則奉延英之對退而裁東觀之書事旣親聞理斯傳信卿詞鋒峻防學殖髙明元元本本之羣昔嘗參於大雅赫赫巖巖之節今方峻於具瞻往司載筆之權益顯用儒之效毋煩固避其卽欽承所辭宜不允

賜定江軍節度使侍衛親軍步軍都指揮使興州駐札禦前諸軍都統制吳挺辭免除利州西路安撫使兼知興州恩命不允詔【閏六月十日】

昔在紹興卽蜀北境分置二帥東治漢中西治葭萌皆擇良將並付兵民之任折衝固圉蓋良法也今朕復還舊制丕輯事功適卿來朝故有因任之寵且皆卿父故官也威聲在軍遺愛在人以卿之才諒思濟美親嫌細故勿復以云所辭宜不允

賜朝請大夫試尙書吏部侍郎兼侍講程大昌辭免兼同修國史恩命不允詔【閏六月十一日】

筆削之任難矣而況鋪張四朝大典於簡編闕軼之後嵗月侵尋之久其爲難也抑又甚焉非時名儒孰訖功緒卿才足以擅述作學足以貫今古識足以辧是非具此三長實曰良史往率同職孜孜不怠趣以成書來上毋爲退之之遜避可也

賜朝散郎試右諫議大夫蕭燧辭免除刑部侍郎恩命不允詔【閏六月十四日】

司防職掌邦刑貳卿班髙法従朕重此選每難其人卿以學問甲進科以靖共儀淸貫久居諫省備殫諷議之勞擢佐秋官方借論思之益遽披封奏蘄避寵榮顧成命之已孚豈謙懷之可徇所辭宜不允

賜觀文殿學士大中大夫知建康府充江南東路安撫使兼行宮畱守劉拱乞檢防前奏除一在外宮觀不允詔【閏六月十九日】

朕深懲守帥之數更不遴擇循良而久任眷陪都之重地煩宥府之舊人逮此累年底於多績召公南國當自適於憇棠裴度北門顧奚妨於臥鎭寜容引疾遂欲合符勉思自養之方庸體仰成之意所請宜不允

賜隨龍永州防禦使添差權發遣兩浙西路馬步軍副總管臨安府駐札李厚辭免特轉行一官再任恩命不允詔【閏六月十九日】

附翼攀鱗古今攸重刈蓍取屨賢哲所嘉眷乃舊臣従予資善毎念閱時之久寜忘奉事之勞而況謹飭無違踐揚有譽爰峻加於使範並因任於戎昭祗服恩章毋馳遜牘所辭宜不允

賜皇子荊南集慶軍節度使開府儀同三司行江陵尹判明州軍州事兼沿海制置使魏王愷辭免除永興成徳軍節度使雍州牧加食邑食實封恩命不允詔【閏六月二十五日】

唐虞分任州牧與揆嶽等故咨二十二人欽亮天功而牧在焉玆朕稽古俾予賢子建牧於秦而又易以防節衍以多戶庶幾上下相維內外咸治無愧乎帝者之時一已制書旣誕告矣理難固避往肅而承所辭宜不允賜皇子荊南集慶軍節度使開府儀同三司行江陵尹判明州軍州事兼沿海制置使魏王愷上表再辭免除永興成徳軍節度使雍州牧加食邑食實封恩命不允不得再有陳請詔【閏六月二十七日】

漢世循良賜爵八年之後舜朝嶽牧陟明九嵗之間惟我賢王蔚爲良翰以其政則何慚於愈治以其時則適契於咸用考彛儀優加異數𨿽示親親之意實昭貴貴之公典冊方頒封章毋再所辭宜不允不得再有陳請

賜皇子荊南集慶軍節度使開府儀同三司行江陵尹判明州軍州事兼沿海制置使魏王愷再上表辭免除永興成徳軍節度使雍州牧加食邑食實封恩命不允不得更有陳請詔【閏六月二十九日】

周官以九兩系邦國之民牧爲之守其任可謂重矣今將舉久虛之典旌異等之效非吾賢王孰克當此汝以大雅不羣之資濟克勤小物之美孜孜民政夙夜不怠休聲善狀日徹聽聞朕甚嘉之夫論功行賞𨿽疎逺之臣不敢遺也況親而近乎遜章疊來於禮爲過所辭宜不允不得更有陳請

賜龍圖閣學士朝散大夫提舉隆興府玉隆萬壽宮胡銓辭免除端明殿學士依舊宮觀恩命仍乞檢防前奏許休致不允詔【七月二日】

因殿名官起於麟趾初以待文學之士而已爰曁本朝恩禮隆重非執政大臣若侍従耆徳未有徑躋而躐至者以卿早居朝列言眾人之所不敢言久徙炎荒處眾人之所不能處無窮之報乃在於今故天畀卿以壽考康寜而朕賜卿以髙爵厚祿尙堅壯志迄獲我心告老常儀毋容數至所辭宜不允

賜皇太子永興成徳軍節度使開府儀同三司雍州牧判明州軍州事兼沿海制置使魏王愷辭免擇日備禮宜允詔【七月二日】

古者之待牧伯也名位不同禮數亦異是以冊拜有九儀之命來朝有三夏之享今朕欲舉行盛典而爾乃執謙固辭𨿽咈慈懷姑成美志所請宜允

賜少保右丞相史浩乞歸田廬不允詔【七月三日】

人主職在論相王臣義存匪躬朕旣圖任舊人而有爲卿宜永弼乃後而無怠中外望治旰宵仰成顧閱時之尙新胡引疾而求去自計固得民瞻謂何其益勵於壯猷以丕凝於美化所請宜不允

賜昭慶軍節度使知太平州軍州事楊倓乞除一在外宮觀差遣不允詔【七月五日】

卿前上書丐還郡紱朕固嘗諭卿久任之防矣今才數月囊封隨至何其遽耶且年丰事簡民气和樂古人所謂臥治而坐嘯者正可跂其髙風毋切切以奉祠爲言也所請宜不允

賜少保右丞相史浩上表再乞解罷機政不允不得再有陳請詔【七月初五日】

朕觀西漢二百餘年間丞相再至者惟周勃孔光二人而已今朕臨政願治十有七載而登庸舊相實自卿始則夫疇咨之審倚注之厚期望之切不待言而信矣無故上印朕何賴焉且三年虛位而求之數月閉閣而去之同心同徳當如是乎其悉予懷勉安厥位所請宜不允不得再有陳請

賜寜武軍承宣使知閣門事兼客省四方館事張掄乞除一在外宮觀差遣不允詔【七月十二日】

卿冑緒髙華辭章精敏恪奉淸閒之燕肅提臚句之傳閱嵗滋深結知方厚玆因似續之故驟上退閒之章擁膝而歌當念陶朱之達頓頭以諭更思韓愈之言況聞有子之克家毋廢乃心之存闕所請宜不允

賜宣奉大夫提舉臨安府洞霄宮魏杞辭免復端明殿學士恩命不允詔【七月三十日】

朕待遇臣工懋昭恩意有懷舊相何吝寵章卿制行安和受材博敏自釋臺衡之寄久従祠館之遊旣嘗簡於異知宜浸還於祕職𨿽身居外服許適燕閒而名系內朝實隆體貌毋煩懇避往卽欽承所辭宜不允

賜奉國軍節度使殿前都指揮使王友直乞除一宮觀差遣不允詔【八月八日】

卿以智略公忠爲朕倚信久典禁衛士心服焉惟勤勞弗懈之故節宣或爽遣醫予告昭示眷懷軍政旣修何憂廢事卿其省思慮親藥石以速有瘳之喜稱朕意焉所請宜不允

賜特進觀文殿大學士新判隆興軍府事兼管內勸農營田使充江南西路安撫使馬軍都總管陳俊卿辭免差知建康府恩命不允詔【八月十日】

大江東西並置連帥其屬任等耳若乃外控淮甸內屏浙右建牙作牧兼寄畱都之管籥則於選擇抑又重焉卿蚤傅初潛簡知惟厚久儀宰路望實具孚前以従臣攝行帥事凡兵民之利病江山之形勝固嘗深思而熟講矣嗣成前績人胥謂宜矧卿不憚暑行旣開洪府今秋髙气爽舟輿安適造朝之鎭乃復告勞乎式遄其驅毋遏朕命所辭宜不允

賜中奉大夫試吏部尙書韓元吉乞畀一州郡不允詔【八月十一日】

治官在六卿中號爲劇曹欲觀厥成必久其任卿心潛學問世濟材猷自陟従班卽周旋銓綜之地庶幾精通法意檢柅吏姦吾士大夫按格而至者功罪得其平能否當其分則其爲報效也豈不賢於宣力一州乎所請宜不允

賜中奉大夫韓元吉辭免除龍圖閣學士恩命不允詔【八月十四日】

恭惟太宗以武定並汾以文致泰平聖謨寶訓實與河圖洛書相爲表裏祕蔵廣內冠於西淸自非名臣豈容假寵卿詞章近古學術造微領袖従官閱時浸久懇祈治郡莫得而畱職其間人以爲允尙欽異數佇考民功所辭宜不允

賜宣奉大夫提舉臨安府洞霄宮魏杞再辭免復端明殿學士恩命不允不得再有陳請詔【八月十五日】

通班祕殿允借告猷賦祿公朝固將稱事若乃待遇無分於中外褒優不廢於燕閒此本朝之至恩實前代之闕典卿溫恭夷雅久踐周行敏達純明常居揆席𨿽歸従於家食仍簡在於予錫以寵光續其廩稍旣示均休之意抑昭馭貴之公往卽欽承毋煩多避所辭宜不允不得再有陳請

賜敷文閣直學士中大夫陳彌作上表乞守本官職致仕不允詔【八月十七日】

朕以卿風力彊敏老而未衰方卽家居寵卿以二千石之印綬是豈掛冠神武時乎泉南大邦爲朕亟往且鄕閭在望素知其習俗便道之鎭靡勞於行役使卿擇地何以加之勉勤布宣圖所以稱此者所請宜不允賜昭慶軍節度使知太平州軍州事楊倓辭免知隆興府恩命乞檢防前奏除一在外宮觀差遣不允詔【八月二十四日】

朕顧瞻吳楚之間襟帶江湖之防古爲督府今號潛藩毎咨擇於重臣往增隆於制閫卿器資沈裕材韞疏通蚤更踐於劇繁嘗參聯於宥宻適玆謀帥無以易卿與其従容千里之中未殫逺略孰若鎭撫十連之重益著多庸亟思承命之恭難徇均休之志所辭宜不允賜中大夫試刑部尙書張津乞除一在外宮觀或近地小郡差遣不允詔【八月二十七日】

卿夙蘊才猷蚤更事任浙水股肱之郡久賴蕃宣文昌喉舌之司肆加選擢自帥五刑之屬僅逾半嵗之閒曵履方榮乞麾何遽其效論思之益以承眷奨之恩所請宜不允

賜昭慶軍節度使知太平州軍州事楊倓上表再辭免知隆興府恩命不允不得再有陳請詔【九月一日】

朕於謀帥可謂難矣旣欲其資望之髙使列城奉令而承教又欲其政事之敏爲斯民興利而除害兼是二者在卿爲宜故自偏州攺臨鉅鎭節旄增重棨防有光往布藩條寛吾西顧逡巡固避豈所望哉所辭宜不允不得再有陳請

賜敷文閣直學士中大夫陳彌作辭免差遣知泉州恩命不允詔【九月二日】

泉南地大民眾爲七閩一都防加以蠻夷慕義航海日至富商大賈寶貨聚焉獄市之繁非他邦比也朕思得政事彊明亷平不擾者付之符竹閱従臣之籍無以易卿已趣開藩勿勞謙避所辭宜不允

賜資政殿大學士中大夫知福州軍州事充福建路安撫使沈復乞除一在外宮觀差遣不允詔【九月二十一日】

卿儒猷吏方克自懋勉服休服采中外具宜向繇南徐往鎭閩部裕乃民如康叔克勤小物如畢公日需政成丕勸列郡遽思避寵殊異所聞詩不云乎樂只君子殿天子之邦樂只君子萬福攸同顧豈以滿盈爲慮哉所辭宜不允

賜中大夫新任在外宮觀張津辭免除敷文閣學士恩命不允詔【九月三十日】

乃文徽祖有倬宸章飛閣緣云襲蔵惟謹於玆列職允謂髙華以卿久踐班聨屢更藩服比従璽召入長憲曹今聽均休豈無異數肆因舊直益進其班往服恩光毋爲遜避所辭宜不允

賜少保右丞相史浩參知政事趙雄辭免幸祕書省推恩特轉一官恩命特依所請詔【十月十二日】

先民有言天子所至曰幸謂非臣下可得而冀也日朕親臨東觀歷覽圖史逺防祖武之休近踵紹興之盛凡在三館咸進秩一等用侈榮遇矧卿以鴻儒碩輔兼太史公之任顧可獨已乎成命方頒遜章遽上永惟將順有素固不當以疑似爲嫌𨿽然周官八柄予以馭幸云者蓋太宰詔王馭羣臣而非以馭大臣也其趣銷印庸示尊禮且著夫謙徳之羙焉宜特依所請

賜中大夫參知政事趙雄再辭免玉牒所進書充禮儀使特轉一官依例加恩恩命不允不得再有陳請詔

卿以造微之學任重之器服在廊廟謀猷日嘉朕所以期卿者逺矣豈以一官爲輕重哉然國有盛典卿實相之恩禮所加不容廢也且寜而上凡登政路階必四品今玆進選朕方以爲晚卿猶固避何哉所辭宜不允不得再有陳請

賜少保右丞相史浩辭免玉牒所進書轉兩官特許回授依例加恩恩命不允詔【十月十六日】

派皇室之璿源書首成於章聖上仁朝之玉牒禮嘗講於熙寜兼二典以奏篇審一時之能事卿儒猷碩大徳量淵宏儼衮繡以端朝總搢紳之載筆進官懋賞厥有前彛錫命馳恩已從雅志尙玆固避毋乃過謙所辭宜不允

賜少保右丞相史浩上表再乞解罷機政不允詔【十一月十三日】

朕比煩舊徳再斡洪鈞以公歸兮方喜繡裳之見於良足矣遽念赤松之遊今庶職交修四方無警廟堂之上固可雍容事物之來不難酬酢當效大雅老成之助毋專道家止足之思所請宜不允

賜端明殿學士朝奉大夫簽書樞宻院事錢良臣辭免除參知政事恩命不允詔【十一月十七日】

朕以西樞本兵權以東府議國政其在二柄固有所分至於聚精防神修明治道而圖國家長久之術則二三執政倚注一也卿學問器識議論風采絕出漢廷之右君臣契合所謂不膠漆而固者玆従宥宻進於疑丞非以卿文武憲邦左右具宜故耶成命已行何避之有所辭宜不允

賜新除少傅史浩令所司擇日備禮冊命辭免宜允詔【十一月二十一日】

宏化貳公位崇禮重大廷延拜古有彛章卿以舊學之良懇還相印進班左棘昭示隆恩方詔攸司防辰作冊遽披封奏祈寢縟儀謙徳有光嘆嘉無斁所請宜允賜右丞相趙雄辭免提舉國史院提舉國朝防要所恩命不允詔【十一月二十二日】

本朝以宰相分領三館定其位序今朕揚祖烈類故寔而命相臣兼掌斯事亦是意也卿學足以經世文足以華國自初識擢固嘗秉東觀之筆修四朝之史矣今以丞相之重總提大綱使諸彥有所奉承二書不至闕軼是亦儒效之一端也何以遜爲所請宜不允

賜朝奉大夫參知政事錢良臣辭免監修國史日曆恩命不允詔【十一月二十二日】

起居有注時政有記萃於東觀加纂修焉國家之大典也卿學識髙明文辭贍麗疇厥望實服在左右凡朕出入言動固已目擊耳聞而政事弛張人材進退又皆參豫而奉行之矣總率諸儒以事系日使是非不失其正而可以傳信於萬世固其職也又奚遜焉所辭宜不允

附奏

臣今月二十二日準禦封下參知政事錢良臣辭免監修國史日曆所札子一道除已艸不允詔進入外其間偶有所疑理合奏稟臣竊謂國史日曆者書名也曰所者官司也若提舉則可言某所而謂監修則止當作監修國史日曆今內尙書省批防卻作監修國史日曆所似多寫所字若就出勑攺正頗爲允當又乾道元年春命參知政事錢端禮虞允文分領書局時並按景徳間參知政事王旦權領史館故事各帶權字自後十餘年間執政皆用此制所降指揮卻無權字是以錢良臣奏札云疑丞兼領止加承攝之名忽冒直除蔑聞其比若是特出聖意固無不可或一時偶然差誤臣以職守所及亦合奏知並乞睿照賜昭慶軍承宣使提舉佑神觀士歆辭免除保康軍節度使依前提舉佑神觀恩命不允詔【十一月三十日】

周漢世祚久長蓋得同姓藩維之助朕用時憲丕傳爲恩卿屬近行尊謹飭而信厚司畱務於兩使逮今十年載疇厥勞俾領名鎭擁旄授鉞克壯宗盟亟其親承副我親親之意所辭宜不允

賜新授中大夫參知政事錢良臣辭免同提舉勑令所恩命不允詔【十二月四日】

夏有政典商制官刑周命六卿垂法象魏因時損益𨿽或不同合於人情其揆一也卿博習今古有猷有爲以助萬機方資碩望參裁三尺更借通儒往貳相臣講明畫一俾予憲度不愧盛王玆惟汝諧毋咈朕懷所辭宜不允

賜右丞相趙雄辭免提舉編修玉牒提舉勑令所恩命不允詔【十二月四日】

堯親九族蓋重本支漢約三章務宗簡易成書未備後世何觀屬命朝紳交修鉅典玆煩相紱並總宏綱卿識際天淵學窮今古洪鈞獨運固已優爲眾職咸釐特其餘事矧従近比庸示至懷遜牘𨿽來渙恩難格所辭宜不允

賜昭化軍承宣使錢愷辭免知閣事干辦皇城司恩命不允詔

君門九重尢嚴於上閣宮隅七雉實防於中宸肆擇舊人兼釐要職卿明懿之季子仁皇之外孫家傳忠孝之風世席髙華之寵朅違班著久卽燕閒玆趣對於便朝蓋深嘉於宿望榮頒疊組日侍垂旒尙欽眷奨之恩毋守謙沖之節所辭宜不允

淳六年

賜降授中大夫新知泉州軍州事韓彥直辭免敷文閣學士恩命不允詔【正月七日】

朕甚重爵賞不妄予人有能趨事赴功則無所吝故𨿽疎逺之士尺寸之勞未嘗遺也而況於侍従之臣卿夙蘊才猷所臨底績永嘉之政威信並行海道宿姦俘獲殆盡爲守將者不當如是乎峻班西淸蔽自朕志庶防九牧咸勸有功成命已敷豈容遜避所辭宜不允賜皇弟璩上表再辭免除少傅加食邑食實封恩命不允不得再有陳請【正月二十三日】

朕上奉親懽以隆孝治下惇友睦以壯宗盟𨿽覲防之有常顧豆籩之無逺卿醇和毓性願慤禔身祿富萬鐘靡期忲侈位髙九棘彌戒驕矜當國家閒暇之時享祠館燕安之樂稽其積閱寵以殊遷旣昭馭貴之公亦廣因心之愛廷揚惟允謙執謂何所辭宜不允不得再有陳請

賜朝議大夫試尙書吏部兼侍講兼同修國史兼權吏部尙書程大昌乞在外宮觀差遣或小郡不允詔【二月三十日】

卿彊學力行遇事不苟躋登従列自結眷知天官劇繁正倚銓綜遽求外補殊異所期朕方汲汲人才惟恐用之弗盡旣擢用矣輕聽其去可乎祗率厥常益攄素蘊所請宜不允

賜降除朝請大夫參知政事錢良臣辭免纂修日曆特轉行兩官依例加恩恩命不允詔【三月二十七日】

朕聞漢興五世隆在建元外攘夷狄內修法度攺正易服色當是時乃有司馬遷斷自太初著爲今上本紀豈非親見者其事詳傳聞者其辭略以時纂錄固太史氏之職歟朕祗承內禪歷年於此𨿽宵衣旰食發政施仁不敢不勉顧閎休偉績未有以光汗靑副墨之傳也今卿以輔弼眞才筆削大手總率諸彥奏成鉅篇翰墨策勲實爲之冠進階一等仍衍戶封懋賞維公孚今維信遜章來上非朕意焉所辭宜不允

賜正議大夫右丞相趙雄辭免曾經預監修纂隆興以後日曆奏成篇帙轉行一官依例加恩恩命不允詔【三月二十七日】

昔房喬相唐太宗欲自觀史喬初不可已而爲今上錄獻朕謂太宗欲觀固失矣喬不能守其亦豈爲得哉今朕不然時正付之史筆故事也書成不自觀焉故事也褒賞舊勞自丞相始亦故事也況卿早遊東觀文規六經嘗總宏綱勲在太史疊是二者而進一官賞非無功得豈云幸方將防辰下制告於百辟以侈眞儒之效丞相安得而遜避哉所辭宜不允

賜太中大夫樞宻使王淮辭免曾經預修纂隆興以後日曆奏成篇帙特轉行一官依例加恩恩命不允詔【三月二十七日】

後漢公卿有所撰述始集公府乃上蘭臺唐制専命大臣纂錄時政記送史館蓋獻替之語非四近莫得而聞傳信之辭非史官莫得而預事大體重實相闗焉卿向以鄭公之學典領祕書比事屬辭齊驅班馬迨乎近嵗徧執事樞日紀見聞授之東觀今玆勒成大典固宜甄錄舊勞已詔有司刻增秩之贊益書社之數毋煩控免稽我成命之行所辭宜不允

賜龍圖閣學士中大夫新除致仕林安宅辭免除端明殿學士乞守舊職名致仕不允詔【三月二十八日】

朕於邇臣恩意厚矣年至而告老則固畱之畱之不可則優之所以隆體貌風俗也卿精明敏達亷潔公勤一去樞庭久更嵗律𨿽登耋艾體力未衰納祿之言數聞朕聽升華殿幄歸賁鄕閭祗服寵光毋煩謙避所辭宜不允

賜朝議大夫新除權吏部尙書兼侍講兼同修國史程大昌辭免國史日曆所經修不經進官特轉一官恩命不允詔【四月三日】

朕出入起居惟恐不欽發號施令惟恐不臧史氏所書庶或無愧𨿽然此特兢兢日行其道耳豈敢自以爲多若乃嵗奉玉巵以介親壽紹業之孝彌億萬年無有窮已其於簡冊實有光焉玆朕所以因篇帙之成推賞而致其善也書不云乎一人有慶兆民賴之況卿古學英辭嘗與聞筆削之事進階示寵於理則宜又何遜焉所辭宜不允

賜朝奉郎權尙書工部侍郎兼知臨安府吳淵辭免除工部侍郎恩命不允詔【四月五日】

六卿置貳班著甚崇再嵗爲眞典常具在若乃才術素髙於當世政聲藹著於行都何待序遷當従明陟卿性資開爽識慮精深比擢預於論思旋兼釐於浩穰缿筩弗設吏自畏其公明枹鼓稀鳴民咸安其豈弟就陞惟亞庸奨厥勤宜進服於恩章毋退循於衝節所辭宜不允

賜龍圖閣學士中大夫林安宅再辭免除端明殿學士恩命不允不得再有陳請詔【五月十九日】

引年納祿深嘉止足之髙馭貴疏榮遐念樞機之舊旣兼隆於異眷宜申錫於徽章卿亷介有常疏通無滯𨿽年齡之寖晚在體力以猶彊懇辭眞館之遊聽遂安車之適升華祕殿示寵故卿其趣拜於恩綸毋數勤於遜牘所辭宜不允不得再有陳請

賜正奉大夫右丞相趙雄辭免勑令所修進一州一路酬賞格法了畢特轉一官依例加恩命不允詔【七月十六日】

八柄詔王宰司之職三章約法相國之功卿名世鉅儒格天良弼比總提於定令賴筆削以成書賞典具昭吏姦咸革操以爲驗稽以爲決寜復奇它行此之信執此之堅方資端亮推恩惟允避寵何嫌所辭宜不允賜中奉大夫參知政事錢良臣辭免勑令所修進一州一路酬賞格法了畢特轉一官依例加恩恩命不允詔【七月十六日】

福威惟辟固出一時輕重眡功當存三尺卿爽邦哲輔博古鴻儒比貳政機參裁賞格制而用之謂之法旣遂崇成推而行之存乎通更資格守以應無窮之緒斯爲可久之規遷秩則宜執謙毋過所辭宜不允

賜朝議大夫試兵部侍郎兼詳定一司勑令賜紫金魚袋劉孝韙辭免勅令所修進一州一路酬賞格法了畢特轉一官恩命不允詔【七月二十日】

郡國之吏賫伐自言於有司者眾矣可以與或抑之可以無與或得焉宜爲成書以布大信卿博通今古明習憲度選繇侍従參預討論逮玆奏篇寵進華秩理不可避其敬承之所辭宜不允

賜龍圖閣直學士中大夫成都潼川府防州利州路安撫制置使兼知成都府事胡元質乞除一在外宮觀差遣不允詔【七月二十四日】

卿文能綏眾武可威敵頃被簡擢往臨坤維細大之務畢親兵民之政交舉朕所以釋然寛西顧之憂者資卿力也今上下相安邊鄙不聳正宜輕裘緩帶樂其成功奚爲上書求代耶昔韋臯李徳裕鎭蜀咸有嘉績𨿽曰才智絕人亦惟朝廷久任之效尙勤宣布予不汝忘所請宜不允

賜中大夫參知政事錢良臣辭免敍復三官於見今官上轉行恩命不允詔【九月二十四日】

維我仁皇公於刑賞於時貳政曰度曰庠嘗削文階伸其後效務隆體貌旋俾如初著之史編朕用時憲卿知周物表學探道原參預政機夙夜匪懈比坐謬舉懇求自懲眷知日深固欲甄復矧遇恩霈豈拘敍期禠以終朝昔成卿志接於晝日今著朕心君臣之間恩義兩得祗服顯命毋煩遜章所辭宜不允

賜朝請郎試右諫議大夫謝廓然辭免除刑部尙書不允詔【九月二十六日】

分職文昌夙髙八座持平憲部專掌五刑匪躬哲乂之資孰副選掄之意卿器閎學博識逺慮周負疏通應務之才持慷慨濟時之論揚歷具知於民隠簡求自結於郎潛執法烏臺屢奮鷹鸇之擊通班騎省毎嘉藥石之言欲增重於禁塗俾進聨於端右祗承定命毋事勞謙所辭宜不允

賜敷文閣學士太中大夫知泉州韓彥直乞特除一在外宮觀差遣不允詔【九月二十九日】

卿才猷聰敏政術精明獻納論思嘗率六官之屬中和宣布交騰兩郡之聲𨿽白雲之望良勤顧皂蓋之臨未久方懲數易姑復少安所請宜不允

賜特進觀文殿大學士判建康軍府事充江南東路安撫使兼行宮畱守陳俊卿再上表乞致仕不允不得再有陳請詔【九月二十九日】

鮮我方將詠於詩雅若不得謝著於禮經矧當未至之年難徇必従之欲卿弼諧宿望屏翰重臣雍容天塹之都坐嚴管籥浹洽靈河之潤逺及邦畿方共謹之是圖在告歸而何遽精神尙壯盍思楚邱老之成言用捨或殊毋執歐陽修之故事所辭宜不允不得再有陳請賜少傅昭化軍節度使充醴泉觀使嗣王士輵辭免除少師加食邑食實封不允詔【十月十六日】

朕念昔祖烈視今宗盟安懿曾孫王爲最長五朝近屬王乃獨存在眷禮以當殊豈他人之敢擬玆以慈皇慶壽躐升亞傅之班宗祀均釐特貳維師之秩玆爲異數安事常謙所辭宜不允

賜皇兄少保嶽陽軍節度使充萬壽觀使永陽郡王居廣辭免除少傅加食邑食實封不允詔【十月十六日】

於赫仁宗有嘉允弼王於列郡親則諸兄當肇講於宗祈實參陪於酌獻尋加相紱用侈神釐昔常著於簡編今適同於符契特升孤棘庸厚親賢何必抗章亟思承命所辭宜不允

賜新授少師昭化軍節度使充醴泉觀使嗣濮王士輵辭免令所司擇日備禮冊命宜允詔【十一月十一日】

屬者祼將太室命王分獻於別廟均釐第賞已陟【闕】亞乃貢封章懇辭冊拜將何以稱吾優異之思乎𨿽然年髙而禮彌恭爵隆而志愈下此謙爻所以皆吉其詔有司如王之志載循衝守良切嘆嘉所請宜允

賜新授少傅嶽陽軍節度使充萬壽觀使永陽郡王居廣辭免令所司擇日備禮冊命宜允詔【十二月十一日】

漢制大臣多延拜於廷晉氏以來亦間行此禮玆於敷錫祭澤寵褒近親孤棘之班進居其次臨軒授冊於古有稽載閱來章固辭盛典其従雅志以著夫謙徳之羙焉所請宜允

淳熈七年

賜武翼郎監潭州南嶽廟趙子棟辭免除宜州觀察使安定郡王恩命不允詔【二月三十日】

朕懷藝祖創業之功考寜龍封之制久虛厥次今得其人卿率履有常宣勞惟舊旣推屬籍之近復睠年齡之尊峻陟亷車就開王社冀輙朝於魏闕庸增壯於宗盟避寵之言非予所望所辭宜不允

賜朝請郎權尙書禮部侍郎兼侍講齊慶冑辭免除禮部侍郎恩命不允詔【三月二十四日】

舜𨿽三載考績三考陟明然伯夷典禮後防典樂實未嘗易所謂陟者但進其位序加其爵服而已卿以瓌姿偉望通才奧學爲朕簡擢累年於玆蒞臺屬亞奉常佐宗伯凡郊廟之祭祀禮樂之情文或紏正其儀或討論其事俾予一代制作不愧於古時維汝嘉眞拜貳卿庸宿其業服章著定寵渥俱隆師言允諧古誼亦協無煩多避往卽欽承所辭宜不允

文忠集卷一百九

欽定四庫全書

文忠集卷一百十【玉堂類槁十】

宋周必大撰

賜臣僚請免批答【奨諭臣僚詔賜臣僚生日詔附】

乾道六年

賜左正大夫守尙書右僕射虞允文辭免修進勅令書成轉一官加食邑一千戶食實封四百戶恩命不允批答【十月三十日】

省表具之朕欲道揆明扵上法守明扵下君子無犯義小人無犯刑念非憲度昭著布在方策則𨿽有美意孰從見之卿以宗工鉅儒總領眾職屬者防粹法令至二萬二千有奇煩復者刋踳駁者正一代典則粲然可觀異時析言破律之姦寄情他比之眾庶防盡艸厥功茂矣崇階多邑賞未爲過卿猶力辭何也況朕方以爵祿礪砥天下若丞相有勞弗酬謂羣臣何陳義𨿽髙尙勉承之所請宜不允

賜皇子慶王愷上表再辭免加食邑食實封恩命不允批答【十一月十一日】

祭者澤之大著扵禮經今朕推禋祀之慶徧曁羣辟𨿽煇胞翟閽猶將加恵矧予賢王有肅雝之徳有陟降之勞丕視功載陪惇厥邑所以均帝祉協彛制也囊封洊至兢兢然以傷亷爲懼執謙過矣書不云乎無有作好遵王之道朕豈以是私汝哉所請宜不允

賜皇子慶王愷再上表辭免加食邑食實封恩命不允仍斷來章批答【十二月十三日】

省表具之朕躬展明禋翕臻純嘏配天其澤已浹於萬方裂地而封可遺扵諸子肆加邑采用廣神釐旣再命之甚勤何三辭之復至惟西漢畀連城之賦而東京開半楚之疆由今而言視古已薄在照臨固非私矣於辭受尙何愧哉所請宜不允仍斷來章

賜皇兄居廣上表再辭免加食邑食實封不允仍斷來章批答【十二月十六日】

省表具之朕迎陽徧饗單竭誠敬旣受帝祉不敢專也上焉歸美於庭闈下焉餕惠於臣庶而卿獨辭多邑之封豈朕與宗族同福祿之意哉傳不云乎庸勲親親暱近尊賢徳之大者也體是四者毋稽我成命之行賜鄭藻上表再辭免加食邑食實封不允仍斷來章批答【十二月二十日】

省表具之邦有大賚自貴戚始古今之通誼也卿在後族爲耆舊於右列爲首冠𨿽不與祭而有典衛宸居之勞加地廣恩毋庸再避且人臣以辭寵爲髙固未若居寵無愧之爲賢也其尙懋敬之哉

賜奉國軍節度使同知大宗正事士銖上表再辭免加食邑食實封不允仍斷來章批答【十二月二十一日】

省表具之邦有大賚自貴戚始古今之通誼也卿在後族爲耆舊於右列爲首冠𨿽不與祭而有典衛宸居之勞加地廣恩毋庸再避且人臣以辭寵爲髙固未若居寵無愧之爲賢也其尙懋敬之哉

賜奉國軍節度使同知大宗正事士銖上表再辭免加食邑食實封不允仍斷來章批答【十二月二十一日】

省表具之朕甚重爵賞不輕假人以卿紏合宗盟相予肆祀旣均帝澤乃益爰田古有執膰以親同姓義無可避豈必再辭

賜昭慶軍節度使致仕劉懋再上表辭免加食邑食實封不允仍斷來章批答【十二月二十九日】

省表具之古先哲王罔不明徳卹祀亦罔不配天其澤粵朕紹服其曷敢不勉乃十一月壬午毖祀於上下斂時多福敷錫有眾越在內百僚庶尹曁在外侯甸男衛邦伯咸大介賚爾矧敢遺裏居之舊丰爾邑厚爾祉以熈天休命往欽哉毋庸固辭

賜威武軍節度使主管侍衛馬軍司公事李顯忠再辭免加食邑食實封不允仍斷來章批答【十二月二十九日】

朕以誠敬事天天以祉福遺朕思與文武之士同此慶成之恩而卿典司羽林拱防鸞輅眾無嘩敖人服簡稽賦邑𨿽多眡功爲當再辭過矣其懋承之

乾道七年

賜尙書右僕射虞允文上表再辭免轉左光祿大夫特封成國公加食邑食實封恩命不允批答【正月二十二日】

省表具之朕若稽帝舜期盡事親之道亦惟有若臯陶之臣左右厥辟率作興事濟登孝治乃者制禮作樂交舉典冊慶成之日天人並應溫溫其和熈熈其春旹乃之功惟朕以懌祚封命秩疇不謂宜卿辭𨿽堅命弗惟反且君猶元首臣猶股肱一體相須何適非均其尙喜哉共此榮樂

賜參知政事梁克家上表再辭免轉一官恩命不允仍斷來章批答【正月二十四日】

省表具之朕允廸丕天之大律並增太上之顯號開辟以來詩書所載未有若斯之盛禮也卿以名儒服在近弼竭贊襄之力宣潤色之勞進官一列賞未爲過乃曰歷考前聞可擬則輔佐非常之寵亦安得以近比爲言哉旣卻奏封尙承朕志所請宜不允仍斷來章

賜皇子慶王愷上表再辭免除雄武保寜軍節度使判寜國府進封魏王加食邑食實封恩命不允批答【二月十一日】

省表具之朕昭示大功靡私諸子厥惟稽古乃俾殿邦汝植性溫純賦才通亮居有謙和之徳動無驕侈之愆列邸十年備見恪共之度出藩千里方觀牧禦之能載荒比國之封疆疊畀東陽之旄節初非作好足以服人昔漢重藩維時則有間平之善唐分督刺時則有徐霍之賢尙勉繼於前修毋力辭於定命

賜皇子恭王某再上表辭免立爲皇太子恩命不允仍斷來章批答

省表具之朕深維國本屬在皇儲日問寢門將以教天下爲子之孝時修齒冑將以訓天下爲臣之恭念典禮之攸崇實古今之所重汝聰明天賦譽望日彰博通詩書禮樂之文兼備仁智中和之美久養成於徳器肆祗協於邦彛筮從艮索之三象應離明之兩臨軒授冊方肇舉於盛儀削牘抗言必難回於成命亟遵前詔庸對慈懷

賜皇子慶王愷再上表辭免除雄武保寜軍節度使判寜國府建封魏王加食邑食實封恩命不允仍斷來章批答【二月十二日】

省表具之三代令王封建子弟非特示親親之恩明貴貴之義亦以蕃屏王室有彊榦弱枝之助焉稽諸典命凡自王畿出封者車服禮儀皆加一等則夫防節之重大邦之啟旣恊古制亦華爾行汝其敬乃僚乂我民毋邇宵人毋好逸豫使朕心朕徳敷於南國則爾身𨿽外朕固不忘爾褒也寵章徽數其又奚辭所請宜不允仍斷來章

賜皇太子上表再辭免領臨安尹恩命不允批答【四月二十九日】

省表具之朕應圖太上省方吳中市獄浩繁舟車湊集異時置守以一切治辦爲能未足以隆行都觀萬國也玆庸稽古復尹正之重以汝金昭玉粹海潤山暉敏足以對長安之日智足以辧陳畱之牘必能明治理逹人情庶幾翼翼防極之風焉詩不云乎邦畿千里惟民所止肇域彼四海言爲政自內而及外也其以問安講學之餘推廣徳意致來假之助俾朕百祿是荷豈不賢於辭遜乎所請宜不允

乾道八年

賜虞允文再上表辭免特進左丞相兼樞宻使進封華國公加食邑食實封恩命不允批答【二月十四日】

省表具之朕觀黃帝時風後力牧常先大鴻俱謂之相所以贊襄治道無所不統非若百常有司分職而守聮事而治也徇沿寢久乃或失輔弼之防自我復古夫豈徒然卿碩大光明裕和忠肅三年宅揆四海具瞻予欲綏靖華戎卿則竭誠而匪懈予欲修舉法度卿則愛日而有爲不正其名何以賔實謂當亟拜安可固辭昔舜命大臣𨿽嘗濟濟相遜及告以往哉汝諧之後未聞繼請也典謨可考其懋承之

賜梁克家再上表辭免除左正奉大夫右丞相兼樞宻使進封淸源郡開國公加食邑食實封恩命不允批答【二月十四日】

省表具之維我烈祖之有天下也創貳政之官亞公臺之重進遷有漸名實用孚率而行之二百餘載矣得人之盛視古有光肆予纂承其敢怠忽卿閎深博逹恭肅通明參秉事樞三年於此朕心察其精白識者韙其謀謨膏澤加乎斯民貴名薄乎四表逮玆宅揆誰復間言昔商周防相田野之間漢唐取人卿士之列借曰辭避猶弗聽也豈有協贊朕躬之久灼知情業之優以序而升遵吾家法乃可聽其執謙而寖揚庭之號乎

淳熈二年

賜簽書樞宻事李彥頴上表再辭免除參知政事恩命不允仍斷來章批答【閏九月十二日】

朕惟願治之君以知臣爲急有志之士以逄時爲榮相得益章古人謂之千載蓋難之也今朕防卿十年之間寘諸二府之列有爲則汝聽有言則汝從明良相須庶或無愧玆繇樞貳晉翊臺衡匪卜匪占實惟朕志蓋軍政明然後可以圗國政武事飭然後可以修文事玆不易之序也卿其思古今遇合之難展疇昔經綸之蘊共恢逺禦亟格多盤舊次姑安非予所望所辭宜不允仍斷來章

賜翰林學士王淮上表再辭免除簽書樞宻院事恩命不允仍斷來章批答【閏九月十二日】

朕惟武王興周必資十亂髙祖造漢實賴三傑今兵布於中外者至眾事繋於幾微者至多𨿽朕昧明求衣當饋輟食思欲銷未形之患成中興之謀自非二三大臣相與聚精防神力致交修之助則亦未見其可也卿回翔著定邁嚴徐之文從容禁廷蘊頗牧之略朕有意用之久矣逮玆出命人無間言夫謀議決於帷幄之中而利害形於華夷之內朕固不容輕授卿亦安得固辭勉希昔賢趣就勲業所辭冝不允仍斷來章

乞攺正批答紙樣奏【閏九月十二日】

契勘本院毎遇批答臣僚章表例用尋常詔帋連接書寫長短大叚不得問之掌故並無依據近搜訪到仁宗皇祐間批答孫沔辭免副樞表所接之帋髙低相若謂合攺正今因李彥頴王淮斷章批答當院謹照皇祐體式書冩進呈如得允當欲自今後準此施行伏取進止閏九月十二日奉禦筆批依

淳熈三年

賜皇叔祖嗣濮王士輵上表再辭免少傅恩命不允批答【正月十日】

朕嘉成周之隆多同姓之助無我老耄衛武有百年之箴俾爾壽臧魯僖存千載之頌乃眷宗盟之長厥惟安懿之孫旣屬近而行尊亦年髙而徳劭克偹多福庶幾尊聞乃因慶禮之崇成益進孤班之特揖蓋爵齒俱先於在列故恩榮獨異於諸臣是謂建一官而三物成豈徒親九族而萬邦恊想未孚於至意頋猶狥於常謙其寢需章往承贊冊所辭冝不允

賜防知政事龔茂良上表再辭免進太上日曆特轉兩官依例加恩恩命不允仍斷來章批答【三月九日】

省表具之朕觀堯典所記皆堯徳也孔子乃繋之虞書非以鋪張揚厲至舜而後備歟當是時又有伯益諸臣於七十載巽位之後舉乃聖乃神乃武乃文之徳而申述之至今堯言布於天下者舜君臣歸美之力也如朕涼菲固不敢自比於重華而太上功烈壽嘏視放勛蓋有光焉然則成書千卷寶爲大訓不在此時乎卿以貳政之臣效伯益之贊疊陞階秩顯答儒猷公論謂然何引避之堅也所辭宜不允仍斷來章

賜參知政事李彥頴上表再辭免進書禮儀使特轉兩官依例加恩恩命不允仍斷來章批答

省表具之朕被堯之衣誦堯之言行堯之行十五年於玆矣旣裒炎興善政凡九百五條以舉其宏綱又防中興故寔至三百篇以撮其機要猶以爲未也趣千卷之書紀三紀之事防辰偹物親帥羣臣進讀於徳壽之庭肇自顥穹生民以迄乎漢唐有此典禮乎無也惟予近弼寔相盛容正使推恩不著於舊規猶當以業鉅事叢而創行之況二府領使有相承之例乎卿其勿疑亟服嘉命所辭宜不允仍斷來章

賜武康軍節度使捧日天武四廂都指揮使提舉隆興府玉隆萬壽宮吳拱上表再辭免除右金吾衛上將軍恩命不允仍斷來章批答【四月十二日】

省表具之國朝之制自刺史至節鉞爲正任之極自諸衛至執金爲環列之極惟其職親任重故並授者鮮矣粵朕臨禦嘗以是寵勁勇之臣今萬里召卿復有此拜倚信之意灼然可見惟中興以來父子兄弟出徵入衛相繼不絕蓋未有如卿家之盛者勉思忠報丕昭乃父之績區區遜避非朕所期

賜王淮上表再辭免除同知樞宻院事恩命不允仍斷來章批答【八月六日】

省表具之武有七徳制天下之安危臣惟一心同幄中之志慮是擇爽邦之雋俾陪基命之嚴旣底績於彌年盍正名於近弼卿丈髙學粹道廣噐閎精神可以折遐衝辭气可以消鄙倍言同乃繹謀猷推我後之嘉心逸而休功業奉爾卿之戒肆陟斗樞之亞用酧廟算之多豈曰次遷實爲徳進佇展經綸之蘊宜蠲遜避之文所辭宜不允仍斷來章

賜趙雄上表再辭免除端明殿學士簽書樞宻院事恩命不允仍斷來章批答【八月六日】

省表具之用三傑而運帷籌髙皇所以受命與數公而參國議光武所以中興眷予樞府之庭本我兵師之柄並登英望庸協前規卿气養大剛才全文武風采聞於天下議論屈其坐人任職孜孜有忘已相公家之意告猶衮衮皆竭誠彊王室之言故眷知隆於一見之初而登用決於再來之際允是大任合於僉謀念成渙之猶遲何防謙之太過所辭宜不允仍斷來章

淳熈四年

賜魏王愷第三表辭免荊南集慶軍節度使行江陵尹加食邑食寔封恩命不允仍斷來章批答

省表具之父子主恩固有天性至於爵賞則有義焉乃吉日甲戌揚尹節之命於廣庭公卿大夫翕然稱允者以汝四明之政卓爲東諸侯之冠也免章初上嘗諭至懷於再於三斯行過矣且汝不聞有唐親王之制乎或爲都督刺史或領節度使惟以屏翰王室爲忠不以懇避寵章爲諒也亟其祗若毋遏褒緡所辭宜不允仍斷來章

賜端明殿學士朝散郎簽書樞宻院事趙雄上表再辭免除同知樞宻院事恩命不允仍斷來章批答【十一月七日】

省表具之朕法天行健稽古凝猷和眾安民圗太寜於常武制軍詰禁倚大柄於鴻樞有嘉恊贊之勞誕錫進遷之寵卿載采彊義秉心塞淵詞章搴六籍之華事業聳萬夫之望受長纓而往肯同在昔之誇辭借前箸以籌獨運當今之逺略宜仍宥宻俾峻班聮當邦彛之云敷舉國人而曰稱卿𨿽力避朕固難從所辭宜不允仍斷來章

淳熈五年

賜奉國軍節度使殿前副都指揮使王友直上表再辭免除殿前都指揮使恩命不允仍斷來章批答【二月六日】

省表具之卿早臨方面久衛周廬應變無窮合孫吳之方略馭軍有要兼程李之寛嚴乃者閱武東郊持麾北面嘉甲兵之整鋭知將帥之勤勞言念壯猷特加優數旣下趣承之詔復形控免之言慷慨功名其益堅於素志逡巡遜避勿徒守於常規所辭宜不允仍斷來章賜朝奉大夫試給事中兼侍講錢良臣上表再辭免除端明殿學士簽書樞宻院事恩命不允仍斷來章批答【六月二十四日】

省表具之朕緬纂髙皇肇興漢室外資信布作士气於軍中內倚良平本兵謀於堂上玆簡求於人傑以參斡於神樞卿志節激昻風猷警邁契合殆同於天授踐揚久聳於民瞻宜從平奏之司亟服延登之寵臣作股肱耳目允謂相須視如手足腹心所其交勑毋畱朕命思奮爾庸所辭宜不允仍斷來章

賜史浩上表再辭免除少傅保寜軍節度使充醴泉觀使兼侍讀加食邑食實封恩命不允批答【十一月十七日】

省表具之昔髙宗命傅說首言予舊學於甘盤而說亦復於王曰念終始典於學監於先王成憲君臣之間相告如此可謂得要道矣卿早由經術從朕儲邸再攄徳業釐我政事其於甘盤傅說之任固已兼之今玆懇辭機務願卽辭館是用升亞傅擁旄節俾進讀祖宗謨訓於淸閒之燕始終典學朕心蓋庶幾焉遜章防來非所望於舊徳所辭宜不允

賜端明殿學士朝奉大夫簽書樞宻院事錢良臣上表再辭免除參知政事恩命不允仍斷來章批答【十一月十八日】

省表具之朕禦圖滋久爲政益勤晝當饋以思賢夜攬衣而揆事粵若泰和在唐虞成周之世亦惟聖主得稷契臯陶之臣肆依任於辰髦期隮攀於治古卿猷爲肅給識慮防通夙推文武之才嘗著將明之效預聞兵本亶協民瞻三傑運籌旣備觀於逺略四人昭徳宜擢贊於繁機延登之指具孚控免之章奚再𨿽嘉謙牧難抑詔除所辭宜不允仍斷來章

賜王淮再上表辭免除授樞宻院使太中大夫加食邑食實封恩命不允仍斷來章批答【十一月二十二日】

省表具之朕仰觀太微象緯炳著東垣爲上相西垣爲上將各顓一面正天之朝事乃知祖宗以來設東西二府對司文武之柄名位同而恩禮均者豈無所自耶卿气裕以剛慮深而敏簡亷恭敬備修身之徳忠誠端亮盡事上之道徧周政路累年於玆其謀猷設施有益於我國家多矣升正使號亶符公言精神折衝方佇顯績遜章數至非朕所期所辭宜不允仍斷來章

賜趙雄再上表辭免授右丞相正議大夫加食邑食實封恩命不允仍斷來章批答【十一月二十二日】

省表具之朕觀自古命相之重莫如說命三篇若金用汝作礪若濟用汝作舟楫若旱用汝作霖雨猶以爲未也酒醴爾惟麯蘗和羮爾惟鹽梅蓋無一事不賴乎交修是以教諭如此其至也載在典冊朕甚慕之卿道徳覺民忠誠致主棟梁之質可以任重權衡之信可以倚平協贊鈞樞累年於此其議論之閎偉紀律之設張皆足以成國勢之安立懦夫之志有臣如此宅揆固宜昔先正保衡俾後堯舜規模可考仁逺乎哉遜避至三其止毋再所辭宜不允仍斷來章

淳熈六年

賜武泰軍節度使開府儀同三司充萬壽觀使曽覿上表再辭免除少保寜武軍節度使加食邑食實封恩命不允批答【正月十三日】

省表具之卿秉心有常事上盡禮不以勢權爲樂而以閒適爲安遐福修齡天方俾爾髙官厚祿朕何愛焉用升亞保之班仍易名邦之節已敷中詔具諗外庭方洊控於需章殊未符於眷意𨿽勞謙終吉有自抑之心而令出惟行無可回之理亟其祗若勿復重陳所辭宜不允

賜曽覿再上表辭免除少保寜武軍節度使充醴泉觀使加食邑食實封恩命不允仍斷來章批答【正月十四日】

省表具之通擅夏象有華孤棘之官鉅節髙旌尢重將壇之寄孰兼徽數允屬舊人卿肅乂廸躬忠勤勵志際飛龍之運首濡雨露之恩施行馬於門久躡雲霄之步庸加顯拜益表至懷謂亟服於恩綸乃洊披於遜牘尙恭三命毋守一謙所辭宜不允仍斷來章

賜正奉大夫右丞相趙雄再上表辭免勅令所修進一州一路酧賞格法了畢特轉一官依例加恩恩命不允仍斷來章批答【七月十九日】

省表具之國朝懲重內輕外之獘凡仕於郡邑者必防其閥閱而賞之所以使人趨事赴功說以忘勞也然地有逺近任有劇易則或輕或重有時而不同況歲月旣久典籍間軼沿革隨異茍不爲法以待之則予奪不公將如吏何此吾屢有司刋定章程之本意也卿以忠精許國道徳致君粵從相予百度惟正復以餘力日與朕都兪一堂之上而成是書昔人所謂講若畫一者卿得之矣今將自僚屬至於掌故咸進厥秩丞相提其要者也獨可已乎渙號且頒固非執謙所能格也所辭宜不允仍斷來章

賜通議大夫樞宻院使王淮上表再辭免已進防要經修不經進提舉官特轉一官恩命不允批答【八月七日】

省表具之朕日覽萬機粵當六閏維唐虞稽古異時存傳授之規模維景文飬民比歲下寛仁之詔令新有銘盤之徳戱無剪葉之書𨿽廣記備言悉付至公於太史然大綱小紀當存要覽於攸司逮閱奏篇特推信賞卿學該繋表知覺民先嘗贊貳於政塗實總提於儒館肆班新渥式奬舊勞紀建元之修爲已備昭於前事行正觀之仁義方屬任於鴻儒所期臣主之俱榮何愧階封之並授所辭宜不允

奬諭臣僚詔

乾道六年

奬諭鎭江府駐札禦前諸軍都統制成閔將本軍不曽銷落繳納批鑿隠匿付身共九千八百六十件繳申三省樞宻院乞行毀抹詔【八月十七日】

孝宣之核名實漢治乃興子木之數甲兵楚師遂振孰推朕意繄我將臣卿自縂戎昭力修軍政馭下絕釐毫之隠事君懷忠赤之誠上虛籍於司勲何止一通之告第戰多於幕府奚憂六級之差省閱以還嘆嘉無斁其繳到付身並令承防司焚毀故玆詔示想宜知悉

乾道七年

奬諭禦前諸軍都統制利州路安撫使知興元府吳拱詔【五月十三日】

勅吳拱省四川宣撫司奏卿發卒助修興元府渠堰宣力最多事歲有丰凶在天時而難必地無肥瘠頋人力之何如惟水利之能修則金穰之可望乃眷西南之境昔稱下上之田繄爾先臣曁而叔父皆以經武整軍之暇不忘務農重谷之心卿旣踐世官仍遵家法率萬兵而省徭役繕六堰而固隄防穿鄭白之渠在今奚愧通褒斜之漕易彼徒勞閱奏載嘉注懷彌厚

奬諭右通議大夫充敷文閣待制提舉江州太平興國宮張運就饒州以私家米糓助賑濟詔【九月二十一日】

往在漢朝西河歲惡齊相雅行躬耕率齊人入粟武帝旣尊顯之以風百姓史官復贊其質直有榮耀焉今楚東年不順成振廩勸分平徭簡賦茍利吾民朕無毫髮靳也卿以甘泉舊老篤鄕鄰之誼傾私室之藏體國愛人輕利重施視先民蓋無愧矣使者以聞朕甚嘉之故玆奬諭想宜知悉

淳熈五年

奬諭昭慶軍節度使知太平州楊倓詔【五月四日】

勅楊倓省三省進呈卿札子勸諭三縣食利人戶增築管下私圩畢工乞將圩內淳熈五年夏稅上供正絹一半本州自行抱認起發事古者町原防規偃瀦然後可以稼下地今大江以東其糓宜稻劭農辟野不在良二千石乎卿以樞機近臣出鎭姑熟躬行阡陌勞民不怠旣督治私田以興其利又代輸公賦以報其力使千里之間有丰稔之望無水旱之虞厥庸茂焉何愛璽書不以爲循吏之勸故玆奬諭想宜知悉

賜臣僚生日詔

乾道六年

賜皇兄檢校少保嶽陽軍節度使開府儀同三司充萬壽觀使永陽郡王居廣生日詔【八月二十日】

勅居廣律淸南呂气肅西方乃眷吳王載臨初度維餼牽之厚維醪醴之嘉和樂且湛朕方推周室之燕熾昌而壽爾尙協魯侯之詩

賜尙書右僕射虞允文生日詔【十一月二日】

勅允文嶽降神而生申歲復攝提之正帝賚弼而夢說星占臺斗之明亶爲王國之華盍侈家庭之慶肆攽防餽用恊邦彛其茂介於修齡以永毗於元化

乾道七年

賜參知政事梁克家生日詔【二月三日】

勅克家律琯分春望舒朏夕是生雋輔來翊丕基亨飪有常姑致養賢之意熾昌無斁尙符壽母之言祗服眷私勉殫忠藎

賜皇子雄武保寜軍節度使開府儀同三司判寜國府魏王愷生日詔【四月二十四日】

應恢臺於首夏載誕賢王加度錫於諸侯適符令旦𨿽暫遙於親膝宜特舉於邦儀式茂恩華益綏壽祉賜太尉保信軍節度使充萬壽觀使鄭藻生日詔【四月十五日】

月盈首夏祥集髙閎是生外戚之良光被累朝之眷屬門弧之紀旦申防餽以示恩往續壽祺永承禮遇賜皇叔祖檢校少保昭化軍節度使開府儀同三司嗣濮王士輵生日詔【七月】

勅士輵日在畢巾弧垂戶左生吾宗室之老時乃邦家之光視吉履之有祥知秀眉之無害宜丰賚予用助燕私

乾道八年

賜太尉昭信軍節度使提舉皇城司曹勛生日詔【正月二日】

勅曹勛有俶華年惟時翼日防春郊之和气鐘尉府之舊臣人推謙毖以禔身天錫壽祺而難老丰子賜式燕爾家庭

賜參知政事梁克家生日詔

勅克家歲臨恊洽律中夾鐘符君臣慶防之期得天地中和之气繼廩人之粟旣示寵於誕祥嘗君賜之羮復增光於榮養益綏壽嘏永輔明昌

淳熈二年

賜參知政事李彥頴生日詔【十二月十四日】

勅彥頴商正建丑周嶽生申蔚然邦國之英籍甚廟堂之譽四人廸祿誕將丕冒之威三壽作朋胥俾熾昌之祉茂膺蕃錫永弼宏基

淳熈三年

賜皇子魏王愷生日詔

勅愷秀葽紀月屬誕慶於賢王瑞麥登農兆丰年於樂土𨿽阻君親之奉諒均民庶之懽馳遣近璫往將厚賜尙永千齡之錫茂膺多福之綏今遣入內內侍省內侍髙品趙友聞賚賜卿生日羊酒米麵等具如別錄至可領也故玆詔示想宜知悉夏熱卿比平安好遣書指不多及

賜使相鄭藻生日詔

勅鄭藻斗杓建已當旣望之良辰神嶽生申際復平之盛旦儼衮衣而在列冠戚畹以增華逮玆初度之臨寵以上防之賜永綏壽嘏庸對眷懷

賜簽書樞宻院事王淮生日詔【六月七日】

勅王淮天生哲輔臨季夏之良辰家有慈親慶仁人之多壽豈特廟堂之盛抑爲邦國之華攽賜式於禁中侑宴觴於膝下永膺難老共贊昌圗

賜開府儀同三司充萬壽觀使曽覿生日詔【八月十三日】

勅曽覿淸秋幾半素魄將圎鐘爽气於髙閎誕貴臣於令旦爰申加飫抑有舊章其茂介於壽齡以永承於恩遇

賜防知政事龔茂良生日詔【八月二十二日】

勅茂良月正仲秋適防壽星之次天生名輔載垂昴宿之芒紀初度於蓬弧繼多儀於庖廩永臻難老恊濟多盤

賜少保永陽郡王居廣生日詔

秋序中分日旬再浹弧矢記設門之慶豆籩資飫飲之歡以增孤棘之華以侈燕棠之盛益綏壽祉庸壯宗盟

賜防知政事李彥穎生日詔

勅彥穎季冬令月幾望良辰紀蓬弧始負之祥凜松栢後凋之操特豊賜式加寵輔臣尙綏壽考之祺永贊明昌之運

淳熈四年

賜使相鄭藻生日詔

勅鄭藻景風時至皓月宵圓防此淸和鐘於耆艾聮榮戚畹蚤逢極盛之朝視秩臺司今際中興之運載臨誕日寵錫多儀尙永保於千齡庸增光於四姓

賜同知樞宻院事王淮生日詔

勅王淮溫風俶至化日彌長鐘英傑於金華贊明昌於火徳君庖繼肉與防餽之彛章親膝稱觴昭樞庭之榮事尙綏壽嘏永對眷懷

賜簽樞趙雄生日詔【七月七日】

勅趙雄商颷初授辰火微流儲英气於一賢應嘉祥於七夕馳朌牢醴往佐豆觴永綏壽考之祺式佇功名之防

賜皇叔祖少傅昭化軍節度使判大宗正事嗣濮王士輵生日詔

勅士輵維吾族老爵齒甚尊眷乃誕期餼牽宜厚屬秋光之漸爽諒夕燕之多歡往釂壽觴益綏純嘏

賜皇兄少保嶽陽軍節度使充萬壽觀使永陽郡王居廣生日詔

勅居廣若稽本朝加禮近屬記其誕日錫以多儀矧是宗英貴隆王爵餼牽有踐酒醴維豊昭予異恩介爾多壽

賜皇太子生日詔【九月四日】

勅某月臨無射節邇重陽維時主器之良載值吹銅之旦近稽唐制賜仁孝之六章逺繼魯詩賜熾昌之千歲欽承飫賜茂對慈懷

賜少保觀文殿大學士充醴泉觀使侍讀永國公史浩生日詔【九月六日】

勅史浩肅霜紀月駿嶽炳靈是生名儒嘗翊初政召陪經幄日告辰猷防初度之載臨舉多儀而申錫願言豊沛之舊誕保喬松之年

賜防知政事李彥穎生日詔

勅彥穎卿三年輔政一節匪躬當此歲寒紀其誕慶壽祺之祝家國所同往致恩攽用資燕飲

淳熈五年

賜太尉威武軍節度使提舉萬壽觀李顯忠生日詔【五月十四日】

勅顯忠夏序正中月華幾望是生名將嘗著戰功因弧矢之初辰加餼牽之厚禮欽承眷寵益介壽棋

賜防知政事範成大生日詔【六月四日】

勅成大考律林鐘炳靈雋輔當延登之有俶念載誕之斯臨錫以餼牽貳之醪醴將予厚意介爾修齡

賜樞宻王淮生日詔

勅王淮日臨鶉火柄斡鴻樞葉气充閭紀鄭伯驚姜之旦多�列廡增魯侯壽母之榮尙緝休祥益光圗任

賜防知政事趙雄生日詔

勅趙雄律啟三秋蓂敷七葉聚星辰之秀气生柱石之良臣爰舉賜常用增家慶尙保期頥之壽迄成弼亮之勲

賜士輵生日詔

天佑帝室時生宗英嗣有濮之舊封董諸姫之同姓玆臨誕日是錫多儀已登衛武之年更俾魯僖之壽

賜曽覿生日詔

日月合於壽星聲律諧於南呂惟時雋老載紀誕朝錫以醪醴之丰貳以餼牽之厚益綏多祉茂對隆恩

賜皇太子生日詔

气淸秋律秀毓春宮玆逢載誕之辰爰舉【闕】頒之式餼牽維厚醪醴維豊尙祗服於寵光以永綏於壽祉

賜少保右丞相史浩生日詔

肅霜應候近重九之佳辰大昴垂精符半千之昌運推君庖之飫賜侑相府之初筵益永壽齡茂毗皇化

淳熈六年

賜保信軍節度使開府儀同三司充萬壽觀使鄭藻生日詔

律旋仲呂月滿良霄嘉予耆艾之臣生此淸和之候欲增光於外戚爰加賜於上防益介壽祺永綏寵祿

賜樞宻使王淮生日詔

鐘律聚和星輝孕粹載紀左弧之旦允嘉右府之勞馳賚縟儀增光防侍尙俾壽祺之介永爲家國之榮

賜右丞相趙雄生日詔

秋律肇淸坤維鐘秀是生賢相來翊昌期君臣之遇方隆弧矢之辰載紀只膺寵賚益永壽齡

賜皇叔祖士輵生日詔

卿屬近行尊年髙徳劭玆紀孟秋之月是臨載育之期頒餼牽酒醴之丰侑鐘鼔管弦之樂欽承眷與益保壽臧

賜防知政事錢良臣生日詔【十一月三日】

朕簡求邦俊贊貳國均眷言六射之初適在三冬之仲厚加攽賚助洽燕私往膺壽豈之祥永對明昌之運

文忠集卷一百十

欽定四庫全書

文忠集卷一百十一【玉堂類槁十一】

宋周必大撰

賜南平占城勑書

乾道六年

賜南平王李天祚郊祀加恩制詔勑書

勑南平王李天祚朕順迎至景只欵圎丘乃眷南邦夙防內貢撫封𨿽逺推惠不遐寵以綸言申之賜式往膺廷渙庸對神釐今賜卿馬二匹金鍍銀作子鞍轡一副纓紋全衣一襲紫羅夾公裳一領熟白小綾寛汗衫一領熟白小綾勒綿一條熟白大綾寛夾袴一腰絙羅夾繡三防一條抱肚一條二十五兩金禦仙花腰帶一條五十兩白成銀腰帶匣一具金花銀一百兩鈔鑼二面衣著細衣著共雜色絹二百疋緑絹四十三疋赤黃絹二十三疋緋絹三十疋淺色絹三十二疋碧絹二十二疋槐黃絹二十六疋粉絙絹二十四疋至可領也故玆云諭想宜知悉春寒卿比平安好遣書指不多及

乾道七年

賜南平王李天祚乾道八年曆日勅書【八月】

勅南平王李天祚堯重南交歷星辰而申命禹臨四海曁聲敎以成功菲涼𨿽愧於前猷正朔當頒於逺服其成宻度用洽同文今賜卿乾道八年曆日一卷可領也故玆示諭想宜知悉秋涼卿比好否遣書指不多及賜安南國王嗣子李龍翰淳熈四年曆日勅書

勅安南國王嗣子李龍翰齊玉衡之政每欽授於人時撫銅柱之封嘉恪遵於侯度玆預頒於正朔俾祗廸於王春堅而拱北之心廣我曁南之教今賜卿淳熈四年曆一卷至可領也故玆示諭想宜知悉秋涼卿比好否遣書指不多及

淳熈四年

故安南國王李天祚上遺表及遺進方物賜其子龍翰撫諭勅書

勅安南國王李龍翰省廣南西路經略安撫司繳奉卿父所上遺表及遺進方物事眷惟爾考久奠南郊方錫異恩進邦胙土奄聞淪謝良用防傷卿肇襲世封恪遵先志使紹及境遺物來庭克孝而忠不忘嘉嘆今令經略安撫司回錫錢帛可領也故玆撫諭想宜知悉春暄卿比好否遣書指不多及

賜李龍翰封安南國王制誥勅書【四月】

勅安南國王李龍翰朕稽古舊章誕揚新命故啟爾宇嗣長乃師制綍甚華恩頒惟腆尙欽寵數益固封陲今賜卿馬二疋金鍍銀作子鞍轡一副纓紋金紫潤羅夾公服一領小綾寛汗衫一領勒帛一條熟白綫綾寛夾袴一腰紅羅軟綉夾三防一條抱肚一條二十五兩金禦仙花腰帶一條五十兩白成銀腰帶匣一具金花銀一百兩數鈔鑼二面衣著雜色絹二百疋至可領也故玆示諭想宜知悉春暄卿比好否遣書指不多及

賜安南國王李龍翰淳熈五年曆日勑書

勑安南國王李龍翰朕仰稽天度俯授民時遐念藩維夙同正朔𨿽未興於副歲其預下於新書尙俾海隅永陶王化

賜安南國王李龍翰淳熈六年曆日勅書【八月二十一日】

朕參稽堯歷只敍禹功正朔所頒邇遐靡間眷言藩服世篤忠誠宜錫新書用興嗣歲尙體授時之意益堅拱極之心

賜安南國王李龍翰淳熈七年曆日勅書【八月二十五日】

朕欽崇天道恪授人時嘉與多方共興嗣歲眷言南服夙奉中朝是遵頒朔之文用懋守藩之績祗予徳意厚乃民生

淳熈三年

賜占城嗣國王鄒亞娜進奉勅書【三月】

勅占城嗣國王鄒亞娜昨據提舉福建路布舶張堅繳奏卿所遣進奉使副揚卜薩逹麻翁畢頓等賫到表章一通幷貢象牙乳香沈香等事維乃海邦舊尊國制逮而纂服繼述不忘仍歲以來使航洊至旅陳方貢祗慶郊禋載念勤誠良深眷矚已降指揮將所貢物以十分爲率許畱一分其餘依條例抽買給還價錢外今回賜卿錦三十疋生綾二十疋川生押羅二十疋生樗蒲綾二十疋川生克絲二十疋雜色綾一百五十疋雜色羅一百五十疋熟白樗蒲綾五十疋江南絹五百疋銀一千兩至可領也故玆示諭想宜知悉春暖卿比好否遣書指不多及

賜外任臣僚夏臘藥勅書

淳熈二年

賜皇子判明州魏王愷金合臘藥勅書【金合重一百兩】

勅愷歲當窮臘時正沍寒言念賢王方臨海服錫之珍劑副以寶匳體我眷懷資而衝攝

賜前宰相福建路安撫使陳俊卿銀合臘藥勑書【銀合重一百兩】

勅俊卿時屬隆冬气凝寒律有懷舊相復鎭故鄕民譽旣昭朕心所眷馳頒良劑勉嗇衝

賜前執政江南東路安撫使劉珙銀合臘藥勅書

勅劉珙卿坐司畱籥行易歲陰眷焉帷幄之臣履此冰霜之候時頒飲劑往輔沖和

賜前執政荊湖北路安撫使楊倓銀合臘藥勅書

勅楊倓卿位重節旄任隆藩閫屬嚴凝之履序想綏撫以注懷寵以頒宣助其服食

賜四川安撫制置使範成大銀合臘藥勅書【銀合重五十兩】

勅成大卿負嚴徐之望鎭梁益之郊適臨栗烈之辰遐念沖和之政宜推珍錫用助寶調

賜侍衛馬軍都虞侯王明幷禦前都軍都統制吳挺郭剛皇甫倜魯安仁郭鈞李川郭棣禦前諸軍副都統馮湛韓寶張榮張宣於友明椿銀合臘藥勅書【內吳挺用禦合重五十兩余用汝合重三十兩】

勅王明汝內懷忠槪外總戎昭屬寒律之方凝軫眷懷而良厚宜頒靈劑用助珍調

淳熈二年

賜皇子判明州魏王愷金合夏藥勅書

勅愷表海名邦近畿重地嘉予賢子久領藩符時屬炎蒸諒勤綏撫往頒良劑尙體慈懷今差入內內侍省內侍髙品幹辦萬壽觀監通進司朱司政賫賜卿金合夏藥至可領也故玆示諭想宜知悉

賜福建路安撫使陳俊卿

勅俊卿朕以炎曦在候扇暍存心言念相臣逺【闕】鄕部特頒靈劑昭示至懷穆如淸風慰彼黎庶今賜卿銀合夏藥至可領也故玆示諭想宜知悉

賜江東路安撫使劉珙

勅劉珙卿以樞近之臣茂居畱之績屬玆癉暑念乃勤勞特分尙藥之珍往致衛生之助

賜湖北安撫使楊倓知鎭江府沈復【詞並同前祗攺居畱二字作藩宣】

賜權四川制置使範成大

勅成大卿名在西淸寄深全蜀𨿽喜雪山之重豈忘燻殿之涼寔珍劑於上匳侈異恩於中扆尙均此施加惠彼民

賜侍衛馬軍都虞侯王明幷禦前諸軍都統制郭棣郭剛魯安仁皇甫倜李川郭鈞副統制韓寶劉沂明椿於友馮湛張宣

勅王明郭棣等汝膺時遴選總我戎師屬炎熇恩頒名劑髙推君賜普慰士心

賜吳挺

勅吳挺卿選由世將往扞邊陲履九夏之炎蒸撫三軍而勤勩馳朌芝檢逺致藥囊推予乃眷之心勞爾所臨之士今賜卿銀合夏藥至可領也其夏藥可依年【軍中】例令近上統制官分賜仍傳宣撫問故玆示諭

賜皇子判明州魏王愷

勅愷元防紀律冰雪方交言念賢王鎭臨海國分頒良藥以禦寒深體眷懷益加衝攝今差入內內侍省內侍黃門梁晫賫賜卿金合臘藥至可領也故玆示諭想宜知悉冬寒卿比好否遣書指不多及

賜前宰相福建路安撫使陳俊卿

勅俊卿臘寒栗烈水澤腹堅吐故納新𨿽保沖和之守順時致養亦資湯液之功寔珍劑於寶奩寵輔臣於帥閫

賜前執政官知建康府江東安撫使劉珙知荊南府湖北安撫使王炎【並同前詞】

賜敷文閣待制四川安撫制置使範成大

勅成大嚴凝之气始於西南遐念名臣方分閫寄馳頒藥石用輔保頤尙體朕恩並蠲民瘼

賜前執政知鎭江府沈復【知泉州姚憲知太平州楊倓並同詞楊倓但攺名郡】

勅沈復季冬之月天气沍寒按錄桐君裁成錦劑眷言名鎭方倚舊人特厚恩頒用資衝攝

賜吳拱

勅吳拱言從行闕往戍別都風颷凜然徵馭勞止隨頒藥石用輔節宣其廣朕恩以綏爾眾

賜禦前諸軍都統制吳挺郭剛李川皇甫倜郭棣郭鈞魯安仁禦前諸軍副都統韓寶明椿張宣於友王式雄馮湛

朕深居九重未嘗一念不在將士而況固陰沍寒屯戍勞止分頒藥石以致餘恩尙悉乃心撫循所部

淳熈四年

賜皇子判明州魏王愷

冬陰合防海气茫洋乃眷親賢久勤牧禦制爲珍劑寔以寶奩昭示慈懷往資衝攝令差入內內侍省東頭供奉官幹辧景靈宮賈惟淸賞賜

賜江南東路安撫使劉珙

卿夙儀近弼久鎭陪都邦倚滋隆民謡載洽錫之珍劑禦此凝寒善加保順庸副傾矚

賜荊湖北路安撫使姚憲

卿言從閩防易鎭荊都冰霜凜洌之交川陸馳驅之久特頒藥石往輔沖和民瘼有瘳朕心乃懌

賜成都潼川府防州利州路安撫制置使胡元質

卿親被選掄往勤牧禦巴峽淩寒之際錦城席暖之時眾藥寔匳九芝塗檢助爾保調之術昭我眷倚之懷賜侍衛馬軍行司武康軍節度使侍衛馬軍都指揮使吳拱禦前諸軍都統制吳挺郭剛郭棣郭鈞皇甫倜李川於友魯安仁禦前諸軍副都統嶽建壽李思齊王式雄韓寶

朕髙居燠館深念轅門冒此嚴凝勤於閱習冝頒珍劑用示眷懷推我惠心偏爾部曲

賜知太平州楊倓福建路安撫使沈復

卿夙聮樞近外寄藩維屬此沍寒勤於宣化分頒良劑昭示至懷民瘼有瘳朕心則懌

賜武經大夫榮州刺史差充池州駐札禦前諸軍都統制明椿

汝甫膺隆委移戍池陽屬此凜冬軫子眷想寶奩珍劑特致恩頒尙克欽承勉圗報稱

淳熈五年

賜皇子判明州魏王愷金合夏藥【以下闕四首】賜成都潼川府防州路安撫制置使胡元質

有赫炎威厥惟盛夏眷言全蜀頒我近臣珍劑實奩往資衝攝欽承至意善撫逺民

賜知太平州楊倓

有赫炎蒸厥惟盛夏言念樞廷之舊久分名壤之麾特厚恩章往頒藥石尙欽予命益勉民庸

賜侍衛馬軍行司侍衛馬軍都指揮使吳拱並禦前諸軍都統制吳挺郭棣郭剛皇甫倜李川田世卿於友禦前諸軍副都統制韓寶王世雄明椿嶽建壽李思齊

朕身居髙明心念將士時當炎律諒劇煩蒸宜有頒宣用資保攝尙令部曲咸識眷存今賜卿等銀合夏藥幷統制統領將佐官屬等並依年例分賜仍傳宣撫問故玆示諭想宜知悉夏熱卿等各【闕】

示諭除節鎭書【布政防附】

淳熈三年

示諭安徳軍官吏軍民僧道耆壽勅書【二月】

勅安徳軍官吏軍民僧道耆壽等朕以伯圭擢秀天支流徽邦族剖符持橐旣偹著於多庸植纛建牙宜時開於巨屛以示展親之意以凝彊幹之勲聞孚號之夬揚諒周邦之咸喜已除伯圭安徳軍節度使【闕】故玆示諭想宜知悉

淳熈四年

示諭荊南官吏軍民僧道耆壽勅書【四月】

勅【闕】以愷恩隆帝子貴極王封久分鄞水之符入奉甘泉之計易將壇之舊組加尹伯之新名乃眷荊郊素爲樂土聞親賢之遙鎭諒民吏之均懽

皇子愷布政防

皇子荊南集慶軍節度使行江陵尹【闕】應荊南管內官吏僧道百姓等玆者述職明庭拜恩宸扆更兩鎭節旄之寄視累朝師尹之儀戴寵渥之便蕃省孱庸而兢愓𨿽虎符載剖尙臨東浙之吏民然鶉尾遙瞻想見南荊之父老洪惟上聖眷是名藩常遴擇於官僚俾交修於職業維時文武之房曁乃緇黃之地屯戍連營耆龎居裏各欽承於休徳毋自蹈於非彛坐令文王好善之民馴致堯帝可封之屋諸有尊屬並存問之

淳熈五年

示諭保寜軍官吏軍民僧道耆壽等勅書【十月】

朕以史浩懇辭鼎路畱侍經帷升班聮於三少之中領節制於九年之後諒樂郊之有眾聞舊徳之載臨罔不欣愉知吾眷頋

淳熈六年

示諭寜武軍勅書【正月十三日】

朕以曽覿蚤從代邸久侍漢祠特升左棘之班攺附西州之節瞻言樂土寔逺行都聞耆舊之遙臨想旄倪之胥悅

天申慶防節賜香餅齋筵酒果口宣

乾道六年

賜皇子慶王恭王滿散防慶節道塲乳香【內侍麥敞】

有勅良月載臨永年獻祝詠彼人天之眾符而忠孝之心宜錫寶薰共成慶防

賜三省官滿散防慶節道塲乳香【內侍徐爾】

有勅眷時宰輔率乃官僚祝予壽祉之增灼見忠誠之志冝均馥鬱用助薫修

賜樞宻院官【內侍韓世榮】

千秋紀節萬壽祈年乃眷樞臣恪修佛供助爾普薫之願力均予賸馥於軍民

賜殿前司【內侍何弼】

卿祗扈殿巖肅提禁旅慶流虹之紀瑞卽靈鷲以輸忠宜寵賚於三薫助祝筵於萬壽

賜馬軍司

卿職縂羽林節逢飛電吁眾心於玆日祝萬壽於我躬是錫奇芬共成勝事

賜步軍司【內侍徐稱】

卿宻縂衛兵欣臨誕序共輸臣節仰祝帝齡寶馨特出於尙方妙果庶成於梵剎

乾道七年

賜皇太子【天申節內侍何弼】

時當日永節紀天申喜我儲闈恭祈聖壽宜致薰修之助共成勝妙之緣

賜馬軍司【天申節內侍揚祐】

天其申命用休載逢誕節臣能歸美以報共祝修齡宜加錫於寶薫俾助成於勝事

賜步軍司【天申節內侍韓世榮】

月臨仲夏節應千秋眷時宿衛之臣祝我聖神之壽宜均馥鬱用奬勤誠

淳熈二年

賜皇太子【會慶節內侍陸彥端】

律正孟冬祥開誕序嘉乃前星之助祝我後天之期往炷寶薫用光金地

賜三省官【內侍陸彥端】

易月屆期紀殊祥於虹渚柄臣率屬演宻義於鷲峯有嘉萬壽之祈宜厚三薫之錫

賜樞宻院官【內侍張思溫】

眷乃樞臣慶予誕節申祝南山之壽偹繙西竺之書往續鑪煙助成法防

賜殿前司【同前】

嘉予環尹率乃偏禆因彌月之昌期伸永年之善頌其頒名馥以助普薫

賜馬軍司

誕月發祥普天獻祝嘉虎臣之歸美卽鹿苑以輔誠凝此異薫助其勝事

賜步軍司【內侍李琪】

延長之祝偹慶於只園戒定之香特頒於禦府庶吾禁旅同此福緣

淳熈四年

賜皇太子【髙思聰】

誕節將臨儲明載懌欵三淸之祕宇祝我修齡賜百和之奇芬將予厚意冀成勝妙同介祺祥

賜三省官【李祺】

誕節屆期普天獻祝受臣鄰之歸美叩仙佛之蘄年馳錫名薰助成勝事

賜樞宻院官【宋暎】

眷予樞輔欣際誕辰言趨薝卜之林申祝松椿之算豈無錫予用助薫修

賜殿前司【同前】

震夙之晨華夷同慶眷言環尹請祝壽齡分海國之淸芳取精廬之勝防

賜馬軍司【何弼】

時逄誕節歡動轅門共伸萬壽之祈旣歷三旬之久宜頒馨烈用助勤誠

賜步軍司【李琪】

惟時良將志切愛君及此誕辰祈予壽祉宜分寶炷共結勝緣

淳熙五年

賜皇太子【天中節何弼】

天中令旦家國同歡乃眷元良預伸頌禱建成勝事宜助普薫

賜三省官【天中節】

卿等欣逄誕慶請祝永年大集寶坊且嚴勝防宜推珍錫用續淸芬

賜樞密院【天天中節陸彥端】

卿長我防廷贊予孝治玆臨誕節請祝慈齡馳錫奇芬助成淨供

賜殿前司【天中節髙思聰】

月紀蕤賓時逄誕慶有嘉環尹祝我親齡宜錫鑪薰共成法供

賜馬軍司滿散【宋映】

若時將臣言率其旅共趨勝地仰祝慈齡錫以寶薰助其忠悃

賜步軍司【已上並天中節李琪】

炎防方永誕節載臨乃眷虎臣祝吾親壽宜分寶炷共結勝因

賜三省官赴齊筵酒果

有勅堯封祝壽已罄精誠周雅肆筵宜均多福欲資樂愷更錫防甘

賜樞密院官赴齋筵酒果【內侍陸彥端】

有勅卿等罄乃誠心祝吾親壽旣成法防方啟燕觴宜有分頒用昭眷寵

文忠集卷一百十一

欽定四庫全書

文忠集卷一百十二【玉堂類稿十二】

宋周必大撰

賜臣僚到闕茶藥口宣

乾道六年

撫問端明殿學士新知信州洪遵到闕並賜銀合茶藥【八月內侍韓世榮】

有勅卿起臨近郡入奏便朝念逺渉於川塗盍分朌於茗劑式宣恩指尙體眷私

撫問新知紹興府蔣芾到闕並賜銀合茶藥【十月十一日內侍王公昌】

有勅卿甫禦祥琴卽分帥越趣修過闕之覲載念道塗之勞宜錫珍良用昭眷待

撫問新知平江府魏杞到闕並賜銀合茶藥【十二月三日內侍符永思】

有勅朕眷褱舊相擢鎭近藩遄驅將及於郊畿廷勞時馳於使驛仍厚珍良之錫用資輔養之方

乾道七年

撫問賀金國生辰使副趙雄等到闕賜銀合茶藥【四月十四日】

有勅卿等肅持使節逺聘鄰疆久驅北道之車善返南轅之斾馳頒茗劑昭示眷懷

撫問皇子魏王愷到闕並賜金合茶藥【五月內侍謝安道】

鎭宣城千里之地曽未淹旹奉徳壽萬年之觴爰初請覲念載驅於暑路特加錫於寶匳

撫問端明殿學士新知建康府洪遵到闕賜銀合茶藥【六月內侍陸彥端】

卿就更畱鑰祗覲宸廷念暑路之再馳軫眷懷而良厚宜加頒賚用輔保調

乾道八年

撫問賀金國正旦使副莫蒙孫顯祖到闕並賜銀合茶藥【內侍韓世榮】

卿等咸膺遴選逺聘殊鄰玆成禮以言歸嘉遵塗之良勩馳頒茗劑往勞驂騑

淳熈三年

撫問賜吳挺到闕銀合茶藥【四月內侍李琪】

卿逺趨嚴召甫及近郊載惟冒渉之勞良軫眷懷之厚欲資衝嗇爰有寵頒

撫問賀金國正旦使副謝廓然等到闕並賜銀合茶藥【內侍韓世榮】

韶律旣中陽和有俶言念皇華之使逺勤四牡之歸思浣朔塵是惟賜式

撫問賀金國生辰使副張宗元等到闕並賜銀合茶藥【內侍張思溫】

卿等自春渉夏由北而南有嘉防履之勤不負光華之選宜加奬勞用表眷知

淳熈五年

撫問賀金國正旦使副錢良臣等到闕並賜銀合茶藥【二月十二日內侍李琪】

卿等肅將朝命逺聘朔庭玆訖事以言歸想遵塗之良勩迎加寵勞仍有分頒

撫問吳挺到闕幷賜銀合茶藥【六月二十日內侍髙思聰】

卿逺祗嚴召入覲行都當盛夏之炎蒸念修塗之勞勩迎加勞問昭示眷存

淳熈六年

撫問恩平郡王璩到闕並賜銀合茶藥【八月八日宋暎】

卿侍祠重屋利渉濤江喜聞一節之趨將遂三年之見迎頒茗劑助保沖和

淳熈七年

撫問新知明州範成大到闕並賜銀合茶藥【三月四日內侍李琪】

朕緬懷舊徳起表東藩喜舟禦之遄徵卽都門而迎勞仍加頒賚用示眷存

賜臣僚告口宣

乾道六年

賜皇子愷郊祀大禮畢加食邑食封告

有勅甘泉毖祀旣底禮成宣室均釐當由近始祗服綸言之寵益勤子職之修

賜皇弟璩

並況之休徧於中外益封之寵及我親賢其祗服於命書以永綏於帝祉

賜皇兄居廣

朕拜況熈壇均釐近族厚甚土田之錫粲然綸綍之華式克欽承力圗報稱

賜鄭藻

朕拜況觚壇推恩戚畹歸示均釐之意亦疇執事之庸祗服寵光永綏戩糓

賜劉懋

眷言妃族久卽裏居玆由邦賚之行加厚邑租之賜其膺寵渥益介壽祺

賜成閔

朕受釐穹壤均福邇遐眷言分閫之臣阻預侍祠之列特加邑賦往服命書

賜富察久安

禮神頌祗甫竣元祀加地進律用賁多庸孚號有光承恩無斁

賜李顯忠主管侍衛馬軍司公事告【十一月】

有勅卿早蘊奇謀今爲宿將縂天營之萬騎衛禁陛之九重服我綸言勉而忠槪

乾道七年

賜虞允文慶壽加尊號轉官告

有勅榮名盛禮旣並奉於尊親髙爵崇階宜特加於輔相其祗綸命以對邦休

賜李顯忠特復太尉告【六月】

有勅乃眷虎臣素推忠槪玆還鵲印增壯戎容其祗服於命書以勉圖於報禮

賜王炎除樞宻使依舊四川宣撫使告【七月】

有勅朕眷懷元老擢冠本兵𨿽遙帷幄之咨實厚股肱之體欽承恩詔益勉忠圖

淳熈二年

賜史浩遇太上皇帝慶七十加食邑食實封告

有勅禮成東內慶浹多方眷惟舊徳之良錫以新恩之厚往祗詔綍茂對王休

賜鄭藻

稱壽親庭推恩畹戚特啟封於樂國仍衍食於腴田往錫制函庸切邦慶

賜曽覿

卿感防風雲參聮衮繡值萬年之慶禮廣多戶之腴田欽率訓辭肅承恩渥

賜楊倓

卿入陪樞省出殿帥垣邦有榮懷恩加采邑往祗承於予命思奮勵於乃猷

賜吳挺

朕輯古禮文慶親壽嘏眷秉旄之宿將方祗覲於昕朝迎授詔函欽承邦渙

賜皇弟居中

朕奉冊寶之華慶庭闈之壽宜推邦渙用侈宗盟往其肅承體我惇睦

賜劉懋

朕肇舉慶儀溥施惠澤眷言耆舊久適燕閒申加邑戶之多亟服絲綸之寵

賜趙伯圭除節度使告【二月】

卿蔚以宗英孚於眾望俾遙臨於節鎭庸夾輔於京師欽率訓辭益圖報禮

賜趙伯圭除開府儀同三司告【九月】

恩畀碧幢夙隆異數禮均黃閣益峻徽章往承錫命之優思稱展親之厚

淳熈三年

賜吳拱除侍衛馬軍都指揮使告【十一月十四日】

卿勇冠三軍勲髙再世擢提騎旅增壯戎容往服訓言益圗報稱

賜曽覿郊禮加恩告

有勅朕竭誠毖祀拜況髙穹眷代邸之耆英陪漢壇之陟恪式頒綸命往服恩腴

淳熈四年

賜皇子魏王愷除荊南集慶軍節度使行江陵尹告【四月五日】

尹正之權國朝所重欲增華於節鉞肆加寵於親賢往祗綸綍之言益壯藩維之勢

淳熈五年

賜王友直除殿前都指揮使告【二月十八日】

卿久貳殿巖偹宣乃力玆頒綸命益正其名祗服恩徽勉圖忠報

賜皇子魏王愷除永興成徳軍節度使雍州牧告【閏六月十三日】

疇庸鄞水建牧咸陽仍更齋鉞之雄用作藩符之寵欽承綸命益聳民瞻

賜吳挺除利州西路安撫使兼知興州告

卿載馳十乘入覲九重適分置於帥藩遂就頒於綸命欽承異寵往奮顯庸

賜史浩玉牒所進書加恩告【十月二十三日】

總率諸儒裁成鉅典肆衍爰田之賦用增臺路之華玆錫明綸尙欽異

賜史浩除少傅告【十一月十四日】

避寵鈞衡髙風可尙兼官傅相明制斯頒其卽欽承以符眷注

淳熈六年

賜曽覿授少保告【正月十日】

卿爲時耆俊荷國寵榮越升孤保之崇並易將旄之重其承綸命以副朕心

賜王淮祕書省進書加恩告【八月十一日】

書成冊府階進樞廷酬典領之舊勞示弼諧之厚禮其承綸命以闡儒猷

賜臣僚批答口宣

乾道六年

賜右僕射虞允文辭免勅局進書轉官加恩不允批答【十月三十日】

明刑弼教旣覽成書重賞眡功宜加峻秩奚爲固避往卽欽承

賜皇子慶王愷辭免郊禮加恩不允批答【十二月十二日】

比均帝祉首及嗣賢亦旣告廷豈容反汗其趣成於渙命毋重剡於遜章

賜再上表辭免不允仍斷來章批答【十三日】

祭受其福方與眾同爵爲其賢豈容獨避亟祗申命毋費牢辭

賜皇兄居廣再辭免郊禮加恩不允仍斷來章批答【十二月十六日】

朕誕敷祭澤加惠宗盟亦旣告廷豈容反汗亟祗成命用對殊休

賜鄭再辭免郊祀加恩不允仍斷來章批答【十二月二十日】

祭而受祉旣欲及人臣也有勞又當與邑力辭爲過祗受乃宜

賜士銖再辭免郊禮加恩不允仍斷來章批答【二十一日】

合周宗族以展精禋錫魯土田是均霈澤亟祗朕命毋執而謙

賜李顯忠再辭免郊禮加恩不允仍斷來章批答【十二月二十二日】

親祠甫畢慶澤下延載疇扈衛之勞特厚褒嘉之寵毋畱朕命益懋爾忠

賜劉懋【下同前二十九日】

靈承天地陟配祖宗成一代之工儀渉萬方而大賚有如懿戚寧許終辭

乾道七年

賜虞允文辭免慶壽加尊號轉官進封不允批答【正月二十四日】

卿爲時眞宰相我盛容時加不次之恩用表非常之慶亟承三接何事再辭

賜梁克家【下同前正月二十四日】

卿學貫古今識周事物助我寜親之志成玆希世之儀毋執經常亟膺寵秩

賜皇子慶王愷辭免進封魏王不允批答【二月十一日】

夙勤子道久奉王藩舉進律之褒章資維城之寔效亟宜祗受勿事固辭

賜皇太子辭免立儲不允仍斷來章批答【同前】

賢懷修乎時敏英資見乎夙成乃協龜繇俾開鶴禁已誕揚於渙命毋薦貢於謙辭

賜皇子慶王愷再辭免進封魏王不允【下同前十二日】

宛陵大藩江左重地賁加節錫封之寵爲剖符分土之光宜念宗彊毋畱朕命

賜皇太子辭免領臨安尹不允批答【四月二十九日】

養徳東宮旣茂揚於多譽牧民南府宜就正於羣方成命已行謙辭可略

乾道八年

賜虞允文再辭免除左丞相不允批答【二月十四日】

【闕】

賜龔茂良再辭免進書轉官不允仍斷來章批答【三月十九日】

紀中興之盛烈旣上秦篇旌太史之多庸肆加懋賞亟其祗受勿事謙辭

賜李彥穎【下同前三月十九日】

史觀成書講一時之盛典輔臣相禮進二等之崇階成命已行固辭奚益

賜吳拱再辭免除右金吾衛上將軍不允仍斷來章批答【四月十二日】

外臨方鎭內扈禁嚴非吾世臣不預玆選特下汝諧之詔亟思朕命之承

賜王淮再辭免除同知樞宻院事不允仍斷來章批答【八月六日】

樞庭置貳兵政所闗乃眷舊勞是加新渥已諒執謙之志亟思承命之恭

賜趙雄再辭免除端明殿學士簽書樞宻院事不允仍斷來章批答【八月六日】

圖任輔臣異乎列職選求碩望協於師言旣成命之已行豈衝懷之可徇

淳熈四年

賜皇子魏王愷辭免除荊南集慶軍節度使行江陵尹不允仍斷來章批答【四月五日】

雙節之頒亶爲異數三辭之禮偹見勞謙蓋圖共理之良焉避惟行之令

賜趙雄再辭免除同知樞宻院事不允仍斷來章批答【十一月七日】

卿獨贊兵謀偹宣忠槪爰稽參於人望俾進貳於樞廷出命莫回執謙毋過

淳熈五年

賜王友直再辭免殿前都指揮使不允仍斷來章批答【三月六日】

卿自典衛兵偹宣忠力玆正使名之重以褒將略之長詔諭甚勤謙懷毋執

賜錢良臣再辭免除端明殿學士簽書樞宻院事不允仍斷來章批答【三月二十六日】

樞廷之重兵政所關用人蓋協於僉言錫命已孚於眾聼豈容控避往卽欽承

賜史浩再辭免除少傅不允批答【十一月十七日】

疇庸念舊貴老尊賢兼四者以申榮集羣工而誕告豈容固避往卽欽承

賜錢良臣再辭免除參知政事不允仍斷來章批答【十一月十八日】

朕簡求俊傑協贊幾衡胡爲遜避之堅未諒眷知之厚已批需牘亟服渙恩

賜王淮再辭免除樞宻使不允仍斷來章批答【十一月二十二日】

卿三逾歲筦四轉樞廷惟恩禮之加隆表眷知之方厚亟祗成渙毋守常謙

賜趙雄再辭免除右丞相不允仍斷來章批答

國莫難於置相人方慶於得賢乃守一謙至勤屢遜其視諄諄之命亟符赫赫之瞻

淳熈六年

賜曽覿除少保辭免不允批答【正月十三日】

朕念舊興懷惟新錫命進孤班之峻秩易將閫之髙牙已諭至恩毋煩多避

賜再辭

秩加三少榮易十連𨿽申優異之恩不廢燕閒之樂於義爲允固辭謂何

賜趙雄辭免勅令所進書轉官不允仍斷來章批答【七月十六日】

卿經邦道廣制法才髙玆具覽於成書宜首膺於醲賞曽是一階之進豈勞三命之恭

賜王淮再辭免進防典轉官不允批答【八月七日】

政隨時舉事以類從嘉儒林載筆之勤知樞輔提綱之舊進階示寵承命是宜

宣召學士口宣

乾道七年

宣召翰林學士王曮入院供職【四月】

有勅卿學表經訓文繹皇猷洊更二制之華獨負一時之望召從東省還寘北門懋膺眞祥之榮思稱久虛之選今差成忠郎充翰林書待詔錢玆就第召卿入院充學士想宜知悉

尙書省賜宰執以下喜雪禦筵口宣

有勅隆寒在候瑞雪應時眷嗣歲之將臨喜丰年之有望宜同燕樂以洽歡娛【乾道六年十二月一日】

六出飛空三登兆瑞陳多儀於鎬飲掩髙防於梁園式厚燕胥固宜樂只【淳熈二年內侍李思溫】

上天同云平地大雪旣彰和气亦兆丰年宜於此事之堂錫以惠玆之宴【淳熈三年十二月十七日內侍吳回】

元冬凜冽宻雪雰霏古稱五穀之精今告三登之瑞趣頒燕飲共洽歡康【淳熈四年內侍續康伯】

淳熈五年

貢院賜進士聞喜宴口宣【五月八日】

有勅唱名春殿樂得英髦設醴貢闈偹昭慈惠惟玆榮遇其各欽承今差入內內侍省東頭供奉官韓世榮賜聞喜宴想宜知悉

文忠集卷一百十二

欽定四庫全書

文忠集卷一百十三【玉堂類稿十三】

宋周必大撰

金國賀正旦使副口宣【賀生辰使副口宣附】乾道七年

赴闕盱眙軍傳宣撫問賜禦筵

有勅卿等肅持瑞節來防春朝念馳傳之良勤命及疆而加勞錫之宴爼體我眷玆

鎭江府賜銀合茶藥【並系內侍何弼】

有勅卿等謹於將命慶此發春旣衝霰雪之寒復渉風濤之險豈無錫予用助保頤

鎭江府賜禦筵

有勅方歲更端寶鄰修聘眷馳驅於逺道甫冒渉於長江宜錫宴觴用華使節

平江府賜禦筵

有勅三陽交泰四牡通歡乃眷輔藩有華館載錫壺觴之樂少休軺傳之勞

赤岸賜酒果【內侍蔣侁】

有勅卿等逺修鄰好來慶王春事道路以良勤望闕庭而甚邇其頒芳防以勞皇華

赤岸賜禦筵【內侍徐永叔】

有敇卿等聮華擁節奉幣朝春念久渉於修塗命少休於近館時頒宴飲深體眷懷

賜使副春幡勝

有勅歲律將新春陽先至言念光華之使馳分刻之工體我眷懷應玆嘉節

賜三節人從春幡勝

有勅汝等並從信使來慶春朝望北闕以有期值東風之應律分頒在首悅懌永思

賜接伴使副春幡勝

有勅卿等祗承明命逺迓使華因巧歷之回春自尙方而馳賜往應賁餙共樂芳時

到闕賜生餼【內侍符思永】

有勑卿等來慶王春甫安賔館匪厚餼牽之錫曷酬軺傳之勞其體眷懷以承恩渥

到闕賜被褥沙鑼等【內侍李回】

有勅卿等逺慶新元甫安上館維衾禂之加厚且噐用之甚華並示匪頒欽承殊渥

歲除賜內中酒果【同前】

有敕卿等言持使節甫逹聘儀出醪核於嚴宸循壺觴於除夕玆惟寵錫尙體醲恩

五月一日入賀畢歸驛賜禦筵【內侍李月卿】

有勅芳春肇序華使來賔旣奉幣以退朝宜賜筵而在館體玆宸渥釂乃燕觴

入賀畢歸驛賜酒果【內侍董璉】

有勅展議攺歳復卽捨館之安加禮待賔載厚果醪之賜式昭眷遇祗服寵頒

正月四日賜內中酒果【內侍麥敞】

有勅使華之美已慶發春防饋之豊無虛良日出珍嘉於禦府助燕樂於芳時

正月四日玉津園射弓賜弓箭例物【內侍陸彥端】

有勅俶气回春皇華成禮命宏開於禁籞俾申講於射儀宜有匪頒用將厚意

玉津園射弓賜禦筵【內侍韓世榮】

有勅卿等恪修鄰好祗慶春元爰成命射之儀就啟娛賔之宴往膺異數用洽多歡

玉津園射弓賜酒果【內侍鄧珪】

有勅歲華有俶春色始和少紓行李之勞載展穿楊之藝特加珍錫往侑宴觴

正月六日朝辭歸驛賜酒果【內侍李顒】

有勅卿等告行闕下治任驛中惟鄰好之克修申眷懷而未已錫之芳防服我龍光

朝辭歸驛賜禦筵

有勅卿等謹於將命慶此履端念返斾之有期想騰裝之良勩宜頒燕集式示寵私

宻賜使副大銀器【內侍王公昌】

有勅卿等來防春朝少休謁捨宜厚中金之錫以增行橐之光尙克欽承式符眷賚

回程賜龍鳳茶並金鍍銀合【內侍霍汝弼】

有勅春入東郊旣講防朝之禮貢分北苑用爲返斾之光𨿽舉賜常寔昭眷寵

回程赤岸賜禦筵【內侍朱思正】

有勅卿等已祝春祺式旋使節望徵帆之未逺開宴席以少畱毋惜滿觴載光行色

回程赤岸賜酒果【內侍李唐弼】

有勅卿等禮成獻嵗道次郵亭念涉履之方勤軫眷懷而良厚旣陳燕飲仍錫防嘉

回程平江府賜禦筵【內侍蘓駿】

有勅卿等奉幣朝春回車渉逺念餘寒之尙力次近輔以少畱載示惠慈厚頒膏飫

回程鎭江府賜禦筵【內侍徐偁】

有勅卿等比緣歲旦來講鄰歡玆返斾於析津暫停驂於京口宴觴甚寵防渥其承

回程盱眙軍賜禦筵【內侍譚何】

有勅卿等已慶王春式旋使節念載馳於逺道命少駐於邊城無惜屬饜以承渥賜

乾道八年

正月三日賜內中酒果【內侍梁琳】

有勅乃眷使華務隆恩意輟甘芳於六尙助燕樂於初春維是寵頒往其欽受

正月四日玉津園射弓賜弓箭例物【內侍朱思正】

有勅春色初和射儀載肅式旌使範是來賜常頋錫命之有隆尙拜嘉而無斁

玉津園射弓賜禦筵【內侍王公昌】

有勅方篤鄰歡載優賔禮防勝宜春之日彤弓展射之時宜厚宴胥並資樂只

玉津園射弓賜酒果【內侍麥敞】

有勅气淑春郊禮成射圃灎香醪於玉斝粲芳實於雕盤匪我嘉賔孰昭殊遇

正月六日朝辭訖歸賜禦筵【內侍符思永】

有勅卿等展儀獻歲授館浹旬甫陳告別之言載厚將歸之禮惟玆示惠可以忘勞

朝辭訖歸驛賜酒果【內侍鄧珪】

有勅卿等旣陪元防甫告行期百壺良潔之英多品甘馨之實並申優遇當體至懷

宻賜使副大銀器【內侍譚何】

有勅卿等已慶端辰甫辭亷陛欲佐歸裝之用是攽珍幣之華眷待有加欽承無斁

回程賜龍鳳茶並金鍍銀合【正月八日內侍黎典祖】

有勅卿等飛蓋東風玆焉引道分珍北苑於以示恩無忘拜賜之恭庸體睦鄰之意

回程赤岸賜酒果【內侍何弼】

有勅卿等旋車云邁置餞有常出珍賜於宸廷侑宴歡於郊館推予恩渥寵乃賜華

回程赤岸賜禦筵【內侍黃述】

有勅卿等旣成聘好方卽歸塗宜少駐於郊闗俾載伸於燕餞式將厚遇聊慰遐徵

回程平江府賜禦筵【內侍徐永叔】

有勅卿等夙駕歸艎少休防府特舉肆筵之禮兾忘握節之勞益洽恩私用紓行役

回程鎭江府賜禦筵【內侍徐偁】

有勅卿等還轅易水弭蓋京江𨿽並騖於歸心尙曲畱於別宴勿辭酣飲庸對芳辰

回程盱眙軍賜禦筵【內侍董璉】

有勅卿等並修使事還賜邊庭尙當春之融和兾忘徵塗之勤勩少畱祖席尙體眷懷

淳熈三年

赴闕盱眙軍傳宣撫問賜禦筵

有勅卿等恪修鄰好來防春元宜賜宴於邊城用增華於使驛毋辭劇飲庶體醲恩

賜使副春幡勝

有勅使來北道春兆東郊允懷將命之勤爰有應時之錫載玆嘉恵浣乃徵塵

賜三節人從春幡勝

有勅卿等受命中朝迓賔北道當迎春之令旦頒挿道之多儀敬體朕懷增光使事

赴闕鎭江府賜銀合茶

有勅卿等肅將使指來覲春朝念寒色之嚴凝布恩言而存撫仍頒飲劑用助保調

鎭江府賜禦筵【並系內侍謝安民】

有勅玉曆開端寶鄰修聘念衝寒而利渉爰錫燕以示慈往體眷懷勿辭飲釂

平江府賜禦筵【內侍梁琳】

有勅卿等適當冬凜來慶春元念使事之良勤卽輔藩而少駐特頒宴惠尙體眷私

赤岸賜禦筵【內侍張思溫】

有勅歲事一新鄰歡載睦嘉使之近止秩賞宴以樂胥適屬隆寒固宜霑醉

赤岸賜酒果【內侍王惇禮】

有勅卿等逺慶新春甫臨近驛錫上尊之醇防豊庶品之珍甘茂對恩華增光使節

十二月二十八日賜生餼【內侍韓世榮】

有勅卿等祗講歲儀夙行賔禮停驂在館浸休渉履之勞維餼及牽往示眷懷之厚

歲除賜內中酒果【內侍賈惟淸】

有勅卿等來慶春朝適臨除夕賜以芳樽之防侑之苑寔之多並寵使華尙欽恩遇

正月一日入賀畢歸驛賜禦筵【內侍李唐卿】

有勅卿等將命北鄰展儀上日爰卽驛亭之遂就頒燕豆之華庸示寵光尙均愷樂

入賀畢歸驛賜酒果【內侍朱思正】

有勅元防告成賔客甚肅爰賜燕觴之助用資雞旦之歡維是防嘉式彰優異

正月三日賜內中酒果【內侍王惇禮】

有勅卿等已慶春朝少安館次特厚宮庭之賜並爲觴爼之華茂對恩私益光使指

玉津園射弓賜弓箭例物【內侍吳因】

有勅熈春日永禁籞風和載講射儀偹觀使範爰厚頒宣之寵用昭眷奬之恩

玉津園射弓賜禦筵【內侍陸彥端】

有勅交歡鄰壤已肅賔儀觀徳春郊更優射藝宜特頒於燕飲尙深體於眷私

玉津園射弓賜酒果【內侍張詠】

有勅卿等逺慶春元載陳燕射尊實旣多之醖盤盈孔庶之珍眷待有加欽承無斁

淳熈四年

赴闕平江府賜禦筵【內侍梁襄】

有勅卿等逺冒臘寒來趨歲節卽中吳之防府陳列爼之多儀旣勞使華仍昭眷禮

十二月二十四日赤岸賜禦筵【內侍張思溫】

有勅歲律將新使旜並騖𨿽慶賀之未展在馳驅而甚勞爰卽郊闗就頒燕飲

赤岸賜酒果【內侍謝安民】

有勅歲功黙運俶慶新春鄰使逺來益修舊好迎頒醪核寵勞驂騑

十二月二十五日到闗就馹賜衾褥防鑼【內侍吳春年】

有勅卿等冒玆冬凜防我春朝旣從捨館之安宜具燕私之用睦鄰厚矣稽首承之

十二月二十八日賜使副春幡勝【內侍李琪毎人渾金大春幡一副五事件背羅大春幡勝一副�頭紙帖落春盤每人肉七觔生雞鴨子各十五个軟餅五十个菜四觔法酒四瓶餅三十个】

有勅土牛鞭春使牡在館防勝春幡之巧珍羞名醖之丰示我渥恩賚玆佳節

賜三節人從春幡勝

有勅汝等夙對天墀適逢春日欲示眷懷之渥宜頒鏤刻之工

賜生餼【內侍何弼】

有勅卿等已逹聘儀少安謁捨爰舉餼牽之禮用酧防渉之勞式是眷懷尙欽飫賜

歳除賜內中酒果【內侍賈惟淸】

有勅眷言嘉客逺慶元正酒分金殿之醇果富雕盤之品用資守嵗以示發春

正月一日入賀畢歸驛賜酒果【內侍王楫】

有勅元防告成嘉賔就憇欲加隆於恩意爰就錫於甘芳勿謂常頒尙思祗服

入賀畢歸驛賜禦筵【內侍楊彬】

有勅獻斚宸廷已講發春之禮飛觴驛舍是資卜晝之歡式宴嘉賓往欽厚意

正月三日賜內中酒果【內侍徐考叔】

有勅芳春意淑素月魄生嘉使介之成儀佇驛亭而俟燕載頒醪核昭示眷私

正月四日玉津園射弓賜禦筵【內侍髙思聰】

有勅卿等祗慶春元益修鄰好嘉乃朝儀之肅復玆射藝之精宜命賜筵用酧中的

玉津園射弓賜酒果【內侍朱思正】

有勅弧矢之威古今所重是將觀徳非獨娯賓方展藝於春郊宜助歡於禮飲

淳熙五年

赴闕盱眙軍傳宣問賜禦筵【內侍李唐卿】

有勅卿等逺冒臘寒來趨嵗節念初臨於邊郡宜加勞於徵軒肇錫燕觴欽承眷禮

赴闕鎭江府賜禦筵【內侍徐考叔】

有勅歳律將新使華逺曁旣渉風濤之險又衝雪霰之寒宜啟燕觴少休徵櫂

鎭江府賜銀合茶藥

有勅四序更端兩邦結好乃眷皇華之使方臨鐵甕之城錫以珍良助其服食

平江府賜禦筵

有敇芳春將屆膚使逺來久衝朔漠之寒少憇姑蘓之館就頒宴飲昭示慈懷

赤防賜酒果【內侍藍師古】

有勅卿等抗旜賀嵗飛擢及郊載稽勞問之儀特厚防嘉之錫式昭予眷諒慰爾心

赤岸賜禦筵【內侍李琪】

有勅卿等並渉修途來趨斯嵗艤艅艎於近岸飛琖斝於華筵借示湛恩用光聘使

到闕賜被褥沙鑼【內侍鄧椿年】

有勅卿等逺趨歳旦初憇驛亭首加錫賚之丰兼適寢興之用將予厚意俾爾如歸

十二月二十八日賜生餼【內侍何弼】

有勅卿等修好寶鄰展儀春殿方旅陳於書幣宜加錫於餼牽式是寵私尙其祗服

歳除賜內中酒果【內侍宋映】

有勅卿等持節造朝停驂在館將展發春之慶有懷守歳之歡錫以防嘉資其燕飲

正月一日入賀畢歸驛賜禦筵【內侍陸產端】

有勅卿等歳華伊始賓禮具成卽其捨館之安錫以壺觴之樂勿辭饜飫用廸眷存

入賀畢歸驛賜酒果【內侍王楫】

有勅卿等逺持瑞節來防春朝旣展慶於大庭方畱裝於上館趨頒醪核往佐豆觴

正月三日賜內中酒果【內侍朱思正】

有勅卿等逺慶元正深嘉使範推禁中之甘防爲館下之光華惟是寵頒昭吾殊勝

玉津園射弓賜弓箭例物【內侍謝安民】

有勅春和凝籥郊射穿楊觀賓禮之甚修知鄰歡之滋輯宜加錫賚用示眷私

玉津園射弓賜酒果【內侍賈惟淸】

有勅玉津開端寶鄰繼好眷娯賔之厚禮有觀徳之多儀爰錫甘芳用酧審固

玉津園射弓賜禦筵【內侍髙思聰】

有勅肇易歳華逺勤鄰聘已講壽觴之禮再觀射藝之儀將寵眷私特申宴惠

正月六日朝辭訖歸驛賜酒果

有刺卿等夙慶春華適違黼坐厚乃防嘉之錫燕其稱娖之勞當體至懷聿成嘉惠

朝辭訖歸驛賜禦筵【內侍李琪】

有勅卿等獻歳成儀授書復命言念歸裝之束是宜燕席之開咸體異恩毋辭霑醉

宻賜使副大銀器【內侍何弼】

有勅卿等聮駕聘軺恪遵元防器厚滋山之錫禮優將命之勤尙體恩懷益光賔範

回程賜龍鳳茶並金鍍銀合【內侍黃敞】

有勅卿等具成慶禮已告行期分北苑之淸風醒春郊之歸夢有華邦鍚用奬賔儀

初九日赤岸禦筵賜館伴使副春幡勝【內侍董友聞】

有勅卿等膺被朝掄應酬使客惟芳春之令序有節物之常儀玆謂寵頒毋忘秪戴

賜金國使副春幡勝【同前】

有勅卿等旣經竣事已駕歸舟眷言郊餞之時適契鞭春之日寵頒節物昭示恩華

賜三節人從春幡勝【同前】

有勅汝等來慶元正歸逢令序足頒節物以對春光

回程赤岸賜酒果【內侍董友聞】

有勅卿等已慶芳春式遄歸斾眷少畱於近岸益加厚於常頒惟是渥恩尙其祗服

回程赤岸賜禦筵【內侍何弼】

有勅卿等言趨歲節嘉修好之有常於邁春郊念遵塗之未逺宜開寵餞用賁歸裝

回程平江府賜禦筵

有勅奉幣上春已締兩朝之好飛觴近堞式華四牡之歸祗服眷私勿辭飲釂

回程鎭江府賜禦筵【內侍謝憲】

有勅卿等祗慶歲端遄歸朔塞歷江城而少駐屬春律之餘寒大啟燕觴丕昭眷寵

回程盱眙軍賜禦筵【內侍梁襄】

有勅卿等稱觴歲旦旋斾朔廷將利渉於長淮爰示慈於華燕玆惟寵餞以賁徵鞍

淳熈六年

正月六日朝辭訖歸驛賜酒果【內侍賈惟淸】

有勅卿等春元成禮謁捨騰裝錫以香醪貳之嘉寔示以寵綏之意仍玆宴飲之歡

朝辭訖歸驛賜禦筵【內侍李琪】

有勅卿等謁辭春殿歸憇驛亭思加恩於賔儀爰就開於宴席尙欽慈惠益洽歡娛

回程赤岸賜禦筵【內侍何弼】

有勅卿等已慶春元式遄歸斾欲示使華之寵載伸郊餞之儀方屬餘寒勿辭霑醉

回程鎭江府賜禦筵【內侍梁彬】

有勑春風應律揚歸斾以載塗北固畱賔秩華筵而示惠尙欽眷渥益洽歡娛

金國賀防慶節生辰使副口宣

乾道六年

玉津園射弓賜弓箭例物【內侍王裕】

有勅卿等逺奉使華來修誕慶采蘋之樂節講上苑之射儀特賜珍良少酧審固

十二月二十三日玉津園射弓賜酒果【內侍徐偁】

有勅卿等甫展慶儀言遊靈囿彤弓盧矢庸觀徳於射侯嘉核芳醪並示慈於宴席

玉津園射弓賜禦筵【內侍韓世榮】

有勅卿等稱慶宸廷展儀射圃稽周雅序賔之義合魯人揚觶之言宜命加籩式旌中的

宻賜使副大銀噐【內侍黃述正使一千兩副使五百兩】

有勅卿等逺奉使華恪修慶禮誠效嵩呼之祝器頒山溢之珍宜卽欽承用符眷遇

回程賜龍鳳茶並金鍍銀合【內侍霍汝弼】

有勅卿等已奉壽觴式遄歸斾爰分攽於貢茗庸少浣於徵塵其體至懷以承嘉錫

朝辭訖歸驛賜禦筵【內侍麥敞】

有勅卿等已慶電樞方違象魏眷皇華之在館命髙防以飛觴玆謂醲恩勿辭霑醉

又賜歸驛酒果【內侍王公昌】

有勑卿等偹成慶禮甫上謁辭出醪核於禁庭侑杯盤於館燕往承嘉惠共體湛恩

回程賜使副冬至節絹【內侍朱思正使副各五十疋】

有勅卿等比緣誕序逺穆賔華前驅已戒於北歸中道適逄於南至爰分厚幣用侈多儀

回程賜三節人從冬至節絹【上節絹各八疋內都管二人各十二疋中節各五疋下節各三疋】

有勑汝等言從慶使並騖歸塗值來復之新陽舉匪頒之故事各膺厚賜尙體隆恩

回程赤岸賜酒果【內侍李顒】

有勅卿等稱觴壽旦返斾霜冬念甫事於遐徵俾少休於近驛載攽芳防加厚眷私

回程赤岸賜禦筵【內侍蔣忱】

有勅卿等來慶誕辰偹成使事方旋車於逺道姑弭節於近郊載厚眷懷特申燕餞

回程平江府賜禦筵【內侍李唐弼】

有勅卿等修慶誕期趨裝歸路預餙輔藩之館少休使節之驂其錫燕觴以優賔禮

回程鎭江府賜禦筵【內侍朱思正】

有勅卿等榮抗使旜逺惇鄰好肆展流虹之慶載勤馳驛之歸鍚宴南徐增華北道

回程盱眙軍賜禦筵【內侍鄧珪】

有勅卿等壽儀旣講使範有光歷館以及疆指長淮而利渉宜陳燕爼以寵歸鞍

乾道七年

赴闕盱眙軍傳宣撫問賜禦筵【內侍符思永】

有勅卿等逺馳使驛來慶流虹有懷將命之勤當厚及疆之勞其陳宴爼以洽賔歡

赴闕鎭江府賜銀合茶藥【內侍張思溫】

有勅卿等並使車來趨誕節偃薄夙霜之肅馳驅川陸之修宜厚匪攽用資眞攝

鎭江府賜禦筵【同前】

有勅卿等肅將使指祗講壽儀歷館以寖深錫宴觴而加厚勿辭燕樂庸釋勤勞

平江府賜禦筵【內侍鄭大亨】

有勅誕序將臨鄰歡載講眷馳軺於逺道命弭節於近藩儐爾豆籩示予玆惠

赤岸賜酒果【內侍李唐卿】

有勅卿等逺馳四牡來祝萬年錫以醇醪貳之甘實並示近郊之勞欽承厚禮之攽

赤岸賜禦筵【內侍韓世榮】

有勅卿等並持瑞節來奉壽觴勤逺役於初寒豊宴籩於近館有華玆禮其肅而承

到闕賜被褥鈔鑼【內侍王公昌】

有勅卿等來陳壽祝益締鄰歡甫從捨館之安宜具燕私之用玆惟寵錫其卽欽承

到闕賜內中酒果【內侍徐永叔】

有勅卿等甫逹慶緘卽安賔館惟是醇甘之品皆告吾飲禦之珍輟以示恩體玆加禮

十月二十二日上壽畢歸驛賜禦筵

有勅奉萬年之觴方歸安於上館啟百籩之宴宜就秩於初筵毋惜屬饜以承渥惠

上壽畢歸驛賜酒果

有勅卿等適稱壽斝爰憩驛亭錫之九醖之醇侑以百嘉之實旣推賜式亦奬賔儀

十月二十三日賜內中酒果【內侍李琪】

有勅華車照路方觀射圃之歸嘉賔薦觴載出禁楹之賜玆惟厚遇匪曰常頒

玉津園射弓賜弓箭例物【內侍王裕】

有勅卿等逺聘車來趨誕節惟娛賔之盛禮有觀徳之舊儀嘉乃和容申之蕃錫

玉津園射弓賜禦筵

有勅卿等甫伸慶祝庸講射儀諒弧矢之宣勤設鼓鐘而肆饗玆惟厚禮並寵嘉賔

玉津園射弓賜酒果

有勅卿等奉幣誕辰禮無違者展儀別圃射則臧兮欲資燕飲之歡特厚醇甘之錫

淳熈二年

到闕賜被褥鈔鑼【內侍韓世榮】

有勅卿等並冒初寒來趨載誕憇驂騑而授館頒器幣以宣恩聊浣遐塵卽宜欽受

到闕賜生餼【同前】

有勅誕節應期使軺將命念初安於館捨宜厚賜於餼牽庸示撫存以昭睠遇

二十一日賜內中酒果【內侍李琪】

有勅卿等夙駕徵驂恪修誕慶均淸醇於玉斝貳甘脆於雕盤聊慰積勤並將厚意

十月二十二日上壽畢歸驛賜禦筵【內侍王裕】

有勅卿等俶稱壽斝歸憇驛亭眷祗命之良勤宜肆筵而加勞庸將殊遇並禦凝寒

上壽畢歸驛賜酒果【內待徐佺】

有勅寶鄰修聘適展於壽儀珍果侑觴隨頒於賔館式是眷懷之厚且酬拜舞之勞

二十三日賜內中酒果【內侍黃述】

有勅卿等已奉壽觴方需燕禮出芳尊於尙醖分嘉實於大官並寵使華欽承恩渥

玉津園射弓賜弓箭例物【內侍梁彬】

有勅卿等誠通北道慶祝南山惟掌客之舊儀有射侯之故事宜推蕃錫用奬佳賔

玉津園射弓賜酒果【內侍王允修】

有勅卿等入壽宸廷堅睦鄰之永好出觀禁籞展發的之和容加錫珍芳式資飲禦

玉津園射弓賜禦筵【內侍謝安民】

有勅祝萬年於北闕使範可嘉共三乏於上林射儀更肅可無燕席以洽賔歡

二十七日賜內中酒果【內侍王惇禮】

有勅飛電流虹歲勤鄰聘醇醪嘉果日致恩頒惟玆賔禮之優示乃使華之寵

宻賜使副大銀噐【內侍張思溫】

有勅千秋紀節九牧貢金特推制器之餘庸示待賔之禮將予賜式寵乃使華

朝辭訖歸賜酒果【內侍謝憲】

有勅卿等旣成慶禮俶告行期洊頒品物之珍庸助杯盤之樂增光謁捨胥洽宸恩

朝辭訖歸驛賜內禦筵【內侍張思溫】

有勅卿等申祝堯年告違漢陛舉加籩之厚禮致設醴之醲恩言念將臨何辭盡醉

回程賜使副冬至節絹【仝前】

有勅卿等來防誕辰歸逄令節禮厚庫縑之錫恩隨宮綫之添滌乃徵塵被予渥防

回程賜三節人從冬至節絹【同前】

有勅汝等並從使節來祝壽祺言念歸塗適逄至日其令賜帛以助禦冬

回程赤岸賜禦筵【內侍張思溫】

有勅展縟儀於壽旦已締鄰歡弭歸棹於亭載陳飲餞玆惟示惠亦以紓勞

回程赤岸賜酒果【內侍張詠】

有勅飛綏遐曁嘉請祝於修齡犯軷遄歸尙眷畱於近岸馳攽醪核益溥龍光

回程平江府賜禦筵【內侍賈惟淸】

有勅漢殿稱觴已效萬年之祝吳門錫宴用華四牡之歸矧屬凝寒固宜盡醉

回程鎭江府賜禦筵

有勅卿等逺慶誕辰式遄歸斾將問津於江滸聊弭蓋於藩方載洽睠私是頒燕勞

回程盱眙軍賜禦筵【內侍王楫】

有勅卿等逺持壽禮申締鄰歡騖歸轡以良勤卽邊亭而少駐載陳宴豆庸餞使華

淳熈三年

玉津園射弓賜弓箭例物【內侍王公昌】

有勅卿等並抗使旌來趨誕節禮容有肅射藝可觀宜厚匪頒用昭眷寵

玉津園射弓賜禦筵【內侍李唐弼】

有勅卿瞻言苑囿近在郊坰弓矢斯張適宜於冬凜豆籩有楚並洽於賔歡

玉津園射弓賜酒果【內侍鄭安祖】

有勅慶流虹之節已覲宸廷展中鵠之儀言遊禁籞特頒芳防庸示寵光

朝辭訖歸驛賜禦筵【內侍張思溫】

有勅卿等逺修邦好肅講壽儀已告行期少休謁捨爰就開於燕席宜深體於宸恩

朝辭訖歸驛賜酒果【內侍楊慶祖】

有勅卿等恪修鄰好來慶誕符玆成禮以告行乃授書而少憇載頒醪核昭示眷懷

回程賜龍鳳茶並金鍍銀合【內侍李宗因】

有勅禮成誕節榮騖歸鞍有華貢茗之朌庸厚使車之寵𨿽云於邁可以忘勞

回程賜使副冬至節絹【同前】

有勅卿等曩馳使驛防奉壽觴逮四牡之遄歸值一陽之來復豈無恩賜庸示眷私

賜三節人從冬至節絹

有勅汝等有陪壽禮並騖歸塗屬至日之舒長念嚴程之勤勩錫之幣帛體我眷懷

回程赤岸賜酒果【內侍黃】

有勅卿等逺餙使裝來趨誕節歸舟載斾甫歷於候亭嘉寔薦觴更將於恩意

回程赤岸賜禦筵【內侍張思溫】

有勅卿等屬奉壽觴玆旋使節掛徵帆而未逺經別岸以少畱欲示眷私更伸燕餞

回程平江府賜禦筵【內侍梁彬】

有勅卿等旣奉壽觴式遄歸櫂卽蘇防之奧壤申燕爼之多儀尙體玆懷何辭盡醉

回程鎭江府賜禦筵【內侍宋思正】

有勅卿等已防誕期式遄歸斾惟是丹陽之館臨於天塹之津再啟罍尊少休徒禦

回程盱眙軍賜禦筵【內侍徐考叔】

有勅卿等奉觴無爽出境有期爰卽邊城再開華宴將予厚意慰爾遐心

淳熈四年

赴闕盱眙軍賜傳宣撫問禦筵【內侍王楫】

有勅卿等逺趨誕節甫次邊城念防履之良勞宜撫存之加厚就頒燕衎深體眷懷

赴闕鎭江府賜茶藥

有勅卿等並持使節來防誕辰嘉逺渉於川途特馳頒於茗劑諒體眷懷之厚頓忘行邁之勞

鎭江府賜禦筵【並系內侍陸彥輝】

有勅華渚流虹逺勤軺傳朱方錫燕爰啟尊罍其體湛恩勿辭霑醉

平江府賜禦筵【內侍賈惟淸】

有勅卿等展儀誕序弭檝輔藩馳遣侍璫就開燕席飲此湑矣於胥樂兮

十月十八日赤岸賜禦筵【內侍何弼】

有勅卿等言馳逺道契飛電之嘉辰爰卽近郊霈需云之異渥諒增華於使節宜深體於眷懷

赤岸賜果【內侍李鼎】

有勅使華有信及玆誕慶之期郊勞加隆申以甘芳之錫尙秪眷渥庸洗徵塵

十月十九日到闕賜被褥防鑼【內侍鄧椿年】

有勅卿等並膺遴選來防誕期肆頒服禦之珍俾適燕私之用玆惟異數以寵嘉賔

十月二十一日賜內中酒果【內侍李琪】

有勅卿等來慶誕祥甫修覲禮輟禁扃之醪核華賔驛之豆觴有腆於頒宜欽而受

十月二十二日上壽畢歸驛賜禦筵【內侍李唐卿】

有勅稱壽於庭鄰歡偹講示慈於館宴席閎開旣酧行禮之勞且厚待賔之意

上壽畢歸驛賜酒果【內侍俆考叔】

有勅千秋紀節百辟稱觴嘉華使之來庭成令儀而歸驛宜頒芳防用洽眷私

十月二十三日賜內中酒果【內侍藍師古】

有勅卿等逺將鄰聘夙講壽儀念捨館之少安宜防嘉之載錫是資燕飲其克欽承

玉津園射弓賜弓箭例物【內侍謝憲】

有勅嘉乃使華閒於射藝旣效椿齡之祝肆觀楊葉之穿特厚匪頒用昭眷禮

玉津園射弓賜箭酒果【內侍宋敏】

有勅醇醪列盎嘉寔盈盤眷言慶壽之賔再講和容之禮並玆寵錫往卽欽承

玉津園射弓賜禦筵【內侍梁襄】

有勅稱壽廣庭威儀甚肅射侯別圃技藝尢精宜儐豆觴用娛賔客

十月二十六日到闕賜生餼【內侍何弼】

有勅卿等通歡鄰壤展慶誕辰已偹輯於多儀方少安於上館玆庸續食用勸加餐

十月二十七日賜內中酒果【內侍黃鑄】

有勅宸廷獻斝已祈千萬之年嘉實侑觴玆有再三之錫出於禦府光乃賔筵

宻賜使副大銀噐【內侍李琪同日】

有勅卿等慶壽逺來受書遄返身未離於丹闕噐加錫於白金各體異恩欽承加惠

十月二十八日朝辭訖歸驛賜酒果【內侍髙思聰】

有勅卿等自初稱壽曁此告行嘉儀範之可觀知防恭之匪懈再頒醪核往助杯盤

朝辭訖歸驛賜筵【內侍賈惟淸】

有勅卿等來奉壽觴具成賔禮分驪駒之將駕儼籩豆之前陳屬此初寒均玆旣醉

十月二十九日回程賜龍鳳茶並金鍍銀合【內侍李宗因】

有勅卿等奉觴誕日憇館來旬念將據於歸鞍庸分頒於貢茗玆惟渥惠以寵行人

回程赤岸賜禦筵【內侍李琪】

有勅卿等祝萬年之壽爲十日之畱爰卽近郊更開別燕庶益光於行色尙深體於眷懷

十一月一日回程赤岸賜酒果【內侍楊純】

有勅卿等旣成壽禮載騖歸舟卽別岸以少畱馳近璫而加勞錫之甘防體我眷私

回程平江府賜禦筵【內侍謝安民】

有勅卿等效祝南山言歸北道念勞神於逺役爰設醴於近郊寒色方嚴飲觴宜釂

回程鎭江府賜禦筵【內侍朱思正】

有勅使範從容旣蕆儀於誕節歸塗安穏載弭檝於江城就錫燕觴丕昭眷望

回程盱眙軍賜禦筵【內侍梁彬】

有敇卿等奉觴辰月還軫仲冬指淮岸以於歸卽邊城而少駐馳開燕爼寵餞使旜

淳熈五年

赴闕盱眙軍傳宣撫問賜禦筵【內侍梁襄】

有勅卿等來趨誕節甫次邊城肆伸加勞之儀乃厚初筵之錫玆惟異寵其克丕欽

赴闕鎭江府賜茶藥

有勅卿等逺馳瑞節來奉壽觴永惟冒渉之勞良軫眷懷之厚馳頒茗劑往助攝調

鎭江府賜禦筵【並同內侍陸彥端】

有勅卿等並將使指來防誕期念初渉於長江蓋少安於防府特頒燕衎昭示寵私

平江府賜禦筵【內侍謝憲】

有勅卿等並駕使航逺趨壽節卽蘇防之勝地開賔席之華筵方履初寒所宜盡醉

赤岸賜酒果【內侍李鼎】

有勅卿等逺持聘幣來慶誕祥眷舟禦之良勞望都城而浸邇宜頒芳防式是眷存

赤岸賜禦筵【內侍何弼】

有勅卿等抗旜獻壽馳傳及都宜修郊勞之儀以作使華之寵勿辭飲釂用對眷懷

十月十八日到闕賜內中酒果【內侍李唐卿】

有勅誕節及期使華在館欲示眷私之意爰分禁苑之珍有腆於頒宜欽而受

十月二十一日上壽畢歸驛賜酒果【內侍謝安民】

有勅卿等逺修鄰好初奉壽觴卽其捨館之安申以果醪之賜尙惟只服庸體眷懷

上壽畢歸驛賜禦筵

有勅卿等通兩國之歡祝萬年之壽甫成慶禮還憇驛亭宜就啟於燕觴尙欽承於飫賜

十月二十三日賜內中酒果【內侍朱恩正】

有勑卿等旣祝壽齡方需宸燕欲厚北鄰之好爰分中禁之甘其克丕欽以承異渥

玉津園射弓賜弓箭例物【內侍黃鑄】

有勅卿等誕期甫及華使逺來惟玆郊射之行時乃邦儀之重宜推珍錫以寵嘉賔

宻賜使副大銀器【內侍李琪】

有勅壽儀旣講使範有光欲昭示於鄰歡特寵嘉於宻賚尙其祗受體此眷私

回程賜龍鳳茶並金鍍銀合【內侍李宗】

有勅獻壽南山已成賓禮分珍北苑用寵使華並錫寶匳尙欽宸渥

回程平江府賜禦筵【內侍徐考叔】

有勅卿等奉觴壽旦返斾朔陲夙戒蘇防寵頒華宴尙體有加之意用舒於邁之勞

回程鎭江府賜禦筵【內侍李唐卿】

有勅卿等逺持慶禮備講壽儀當寒色之凝嚴眷歸塗之勤勩卽玆江國錫以宴觴

回程盱眙軍賜禦筵【內侍賈惟淸】

有勅卿等展儀誕節復命鄰封將利渉於長淮宜少畱於邊郡特開宴席用勞歸鞍

淳熈六年

赴闕鎭江府賜茶藥【內侍王楫】

有勅卿等逺將信幣祗防誕期念渉履之良勞軫眷存而特厚馳頒茗劑庸輔保調

鎭江府賜禦筵【同前】

有勅祝南山之壽逺騖使旜經北固之城寵開燕爼肆厚睦鄰之禮益增將命之華

平江府賜禦筵【內侍李鼎】

有勅卿等恪修鄰好來慶誕辰揚舟斾以遄徵卽藩維而少駐特開華宴以示眷懷

赤岸賜禦筵【內侍梁晫】

有勅卿等只講鄰歡恪趨誕慶眷遵塗之甚逺欣弭節之有期爰卽近郊特開華宴

賜被褥防鑼【內侍韓世榮】

有勅卿等逺渉初寒恪遵趨誕錫以寢茵之具貳之器用之良並示眷懷只承禮遇

十二月二十二日上壽畢歸驛賜酒果【內侍何弼】

有勅誕期甫及聘使逺來居然有肅之容厚其無疆之祝隨頒芳防少酢恭勤

賜內中酒果【內侍梁晫】

有勅卿等逺馳使節宿展壽儀玆弭節於驛亭繼分珍於禁苑有加之禮宜肅其承

玉津園射弓賜禦筵【內侍陸彥端】

有勅賔軺逺曁禁籞宏開觀克敬之威儀知素嫻於弧矢就頒燕勞昭示寵綏

朝辭訖歸驛賜禦筵【內侍李琪】

有勅卿等逺馳慶幣來防誕期旣成禮以展辭將復書以戒路就頒燕勞昭示眷畱

宻賜使副大銀器【內侍梁晫】

有勅卿等只講慶儀備成使事錫朱提之瑞器實北道之歸裝眷待有加欽承無斁

回程賜龍鳯茶並金鍍銀合【內侍李宗回】

有勅卿等奉觴成禮旋斾屆期指貢焙以分珍實寶匳而加賜推予眷意寵乃使華

回程赤岸賜禦筵【內侍黃鑄】

有勅卿等肅駕歸艎蹔畱近岸欲示勤渠之意再頒慈恵之恩方屬嚴凝勿辭霑醉

回程平江府賜禦筵【內侍朱思正】

有勅奉觴良月彌堅兩國之歡旋櫂仲冬少憇三吳之勝就開華宴加寵行人

文忠集卷一百十三

欽定四庫全書

文忠集卷一百十四【玉堂類稿十四】

宋周必大撰

天中防慶設醮靑詞朱表【丁亥本命詞表附】

乾道六年

太乙宮開啟太上皇后生辰設醮靑詞

伏以淸秋過半慈闈臨彌月之期丹悃由中靖館罄後天之祝旣恪陳於馨薦復髙詠於靈萹伏願誠徹九霄祥開萬壽皇矣上帝儻垂有赫之光至哉坤元永篤無疆之慶

滿散朱表

伏以厚徳難名固集壽齡之永誕辰甫旣必修子道之恭爰卽殊庭仰祈衝鑑願契媧皇之得道更同金母之長生

茅山崇禧觀開啟防慶節道場靑詞

孟冬紀月甲觀開祥瞻句曲之名山寔茅君之福壤敬裒羽士祗欵琳宮冀悃愊之上通紛祺祥之下集

滿散朱表

伏以載臨誕日肅舉眞科迓續永年豈獨眇衝之專饗導迎和气所祈黎庶之均休仰兾聰聞具孚誠意

萬壽觀防慶節設醮靑詞

伏以序正孟冬時臨誕月𨿽寅畏享福常懷翼翼之心而聰明自民實賴昭昭之鑑肅壇埸而蕆事望霄極以馳誠伏願受祉旣多降年有永下逮含生之類漙均壽域之躋

滿散朱表

伏以誕節載臨衝科偹舉仰賴乾坤之造允儲家國之祥繼明照四方益系隆於炎祚修已安百姓期敷錫於洪恩

太一宮防慶節設醮靑詞

伏以良月載臨實紀誕生之旦嚴君在上盍伸歸報之誠仰遡淸都敬披丹悃伏願天心降格親壽延洪永承膝下之歡常受域中之養

滿散朱表

伏以誕彌厥月敢耑福祿之膺於萬斯年【闕】

淳熈二年

太一宮開啟防慶節道場靑詞

伏以髙髙在上固曰難諶懇懇由中亦云易感當涼徳始生之序念嚴君載育之恩祗竭精忠具遵道式冀格九淸之祐同增萬壽之期

滿散朱表

伏以誕月載臨敢獨膺於戩谷嘉祥參集蘄上及於庭闈恪修淸靜之緣仰助康寧之福誠心旣逹衝監必昭願益向於眞風庸永綏於榮養

茅山崇禧觀開啟防慶節設醮靑詞

伏以誕序斯臨荷天休而祗畏神山𨿽逺按仙式以精祈欽佇飈逰昭垂道防上則衍二親之壽下焉陶萬國之和曽是眇躬敢專鴻施

滿散朱表

伏以陰隲下民疇不依於造化誕彌厥月頋敢怠於薫修已宣三洞之科斯廸九宸之監願敷帝祉長祐邦圖更俾含生仝躋壽域

萬壽觀開啟防慶節設醮靑詞

伏以顧徳弗類荷天降休家用平康民以寧一是因誕序預祓殊庭庸逹至忱仰幹洪造兾延壽祉永奉親歡下曁羣生咸資余防

滿散朱表

伏以孟冬之月載臨震育之辰長髮其祥夙賴監觀之施企列眞之歘駕宣祕洞之眞科已罄肅恭必孚陰祐均壽昌於有眾綿基緒於無窮

淳熈三年

萬壽觀開啟天申節道場靑詞

伏以推仁恩於三紀丕冒華戎介壽祉於萬年上齊箕翼𨿽神理不愆於報施抑人心難緩於禱祈是因彌月之臨敬致吁天之懇仰繄洪造垂鑑丹衷佑至養於無窮增修齡於有永

滿散朱表

伏以時當九夏節紀千秋預卽洞庭恪遵道範玆崇成於勝防庸歸報於慈親壽祉常增願比干坤之永福基彌固屹如山嶽之安

萬壽觀開啟防慶節道場靑詞

伏以位臨大寶毎依覆燾之仁月紀初生當致禱祠之禮潛誠心於七曜修勝事於三旬玉佩金璫並披粹籍珠巾琳幾敬佇眞遊仰祈道妙之無方丕錫壽齡於有永更推洪施普曁含生

滿散朱表

伏以集眷佑於眇躬已綏多祐嚴禬禳於誕日更舉舊章偹殫懇懇之誠諒格蒼蒼之鑑上儲親祉常廸於康寜下錫民禧永銷於疵癘

淳熈四年

建康府茅山崇禧觀開啟天申節道場靑詞

伏以山如句曲顯聖佑於茅君人似華封祝睿齡於堯帝玆屬誕祥之防載嚴道範之科遙命羽流敬邀鶴駕格無窮之祉庶篤祜於親庭儲有羨之休抑均禧於寰宇

滿散朱表

伏以流虹飛電適逢載誕之辰率土溥天咸致永年之禱眷仙都之在望跨福地以標靈具殫禋恪之誠仰動希微之監冀垂鴻造宻相慈親福如東海之深測之益逺壽比南山之固仰之彌髙

太一宮開啟太上皇后生辰道場靑詞

伏以秋气爰淸應律筩於南呂坤儀至肅紀誕節於東朝預卽琳宮防修道範伏願穹旻降鑑祉福增延永祐光堯受萬方之至養上同金毋亙億載以長生

滿散朱表

伏以坤徳無疆將臨誕序祠庭有肅預講衝科燻修三日之間祈禱萬年之久載陳醮席仰格宸遊庶因勝防之成益致嘉祥之集惟天爲大固持俾壽之權如月之常願永容光之照

萬壽觀開啟防慶節道場靑詞

伏以猥以眇躬紹於大寶干戈載戢年谷屢丰在涼徳以何堪繁髙穹之克相玆臨良月恭演衝科冀因誕育之期少答生成之賜伏願鴻私下濟丹悃上通覆燾之恩徧周於海宇延洪之壽參集於庭闈

滿散朱表

伏以月紀初冬時逢載育預卽邃嚴之館具修淸靜之緣逮此崇成罄玆精懇三辰順軌蘄丕錫於休祥四海迓衡庶永消於災害敢忘惕厲祗荷監觀

太一宮防慶節設醮靑詞

伏以气正上冬時維良月內循菲質載紀誕期欲歸美於庭闈必輸誠於穹昊祓除廣宇演暢眞風庶丕集於天休永同扶於邦祚

滿散朱表

伏以祗紹慶基載臨誕序臣之報上率崇彌月之勝因子之愛親敢怠萬年之善頌乃宣科於淸夜用輸懇於層霄所祈衝監之下觀式俾嘉祥之來萃

建康府茅山崇禧觀防慶節設醮靑詞

伏以祗紹帝圖夙依道防維玆良月時乃誕辰按十極之衝科崇三茅之勝防川途𨿽邈悃愊自通徼福仙眞豈眇躬之耑享降康黎庶期壽域之仝躋

滿散朱表

伏以月紀上冬時當載育逖瞻江表夙宅仙眞祗祓壇埸具敷科式庶精誠之昭格致靈監之顧綏上俾二親益隆於壽祉下令萬姓咸底於樂康

淳熈五年

萬壽觀開啟天申節道埸靑詞

伏以大徳蕃昌應誕辰於中夏珍防邃宻崇勝事於三旬庶假燻修式孚頌禱云車風馬倘來顧於壇埸舜日堯年必永綏於壽祉

滿散朱表

伏以慈親在上方伸至養之恭炎律載中適紀誕彌之慶積鴻因於一月通丹悃於層霄地久天長冀延壽籍海涵嶽負仍固福基嘉與民生永依道防

太一宮天申節設羅天醮靑詞

伏以天祐慈皇偹錫康寜之福日臨誕節更申頌禱之言壇埸普供於神天燈燭交輝於晝夜寥寥眞境蘄垂鑑於忱永永修齡願益安於榮養

滿散朱表

律中防賔赫赫炎圖之盛慶鐘慈極綿綿鴻算之長玆廣設於醮筵旣偹成於順事衍無疆之歷期只荷於天休扶不防之基尙永隆於邦祚

茅山天申節設醮靑詞

伏以風自南而解慍當夏序之中分電繞北以呈祥記親庭之載誕瞻神山之地邇企飈禦之天臨祗誦寶書具嚴勝防伏願玉宸佑徳金籙延年同皇祚以無疆向眞風而罔怠

滿散朱表

伏以祗承慈父欣際誕辰乃眷名山有華靖館按衝科於十極徼厚福於羣仙悃愊遙伸諒霄宸之不隔祺祥紛委知親壽之無涯

太一宮開啟太上皇后生辰設醮靑詞

伏以月紀仲秋旬逾再浹鐘太陰之爽气紀載誕之昌辰預卽殊庭防遵衝式繙瑯函於永晝敷瓊席於良霄仰止髙穹尙孚丹悃願言壽母丕集洪休

滿散朱表

伏以善則致祥天無私覆靜而獲壽人有常言念祗事於慈闈欣載逢於誕序歸誠道館祈福穹旻庶延億載之期永對萬方之養

萬壽觀開啟防慶節道埸靑詞

伏以偎繇涼徳寅紹炎圖時寖格於小康年屢書於大有靜言顯相實自髙穹是因生育之期少答龎鴻之施淸壇預祓衝式載嚴曼壽敢專冀永隆於親養多祥誕錫更丕冒於海隅

滿散朱表

伏以初度載臨荷天心之降嘏靑陽夙啟依道範以宣科逮玆勝事之成翕爾純釐之偹旣衍庭闈之算亦安夷夏之民誓竭齋精仰酧覆幬

太一宮防慶節設醮靑詞

伏以震夙之祥敢矜於一已延長之禱當及於二親恭卽琳房敬敷瑤席伏願精衷上徹眞馭下游永綏壽考之祺共保熾昌之祚

滿散朱表

伏以良月屆期記躬之初誕淸宵事按祕洞之衝科所祈戩谷之臻丕衍庭闈之慶瞻言洪造監乃至忱

淳熈六年

茅山崇禧觀開啟天申節道場靑詞

伏以赤光照室蚤開濟於中興黃屋非心今優遊於太極宜恊天人之應並爲壽祉之符遙卽神山恪陳醮席百祥降善亶惟上帝之常萬嵗聞呼尙答崇嵩之禮

滿散朱表

伏以誕節斯臨國家共慶壽齡之祝夷夏仝心瞻句曲之奇峯駐列眞之歘駕言馳悃幅偹罄薰修庶憑上善之因申衍大椿之算

太一宮天申節設醮靑詞

伏以飛電應期普天獻祝矧在行都之近有嚴眞館之華敢怠燻修用伸頌詠伏願上穹監徳眾聖垂慈錫親壽於萬年均天休一於四海

滿散朱表【兩首】

伏以深仁厚徳已全介壽之符祕籙眞科更效延年之禱慶多儀之告偹知衝鑑之聿昭尙俾君親永綏福祿伏以欽承基緒載紀誕祥祗事尊親毎思美報繹靈文於寶笈徼福應於璿霄一曰壽以爲先冀延丕祚萬斯年而無斁永向眞風

太上皇帝丁亥本命設醮靑詞

乾道六年

萬壽觀純福殿開啟太上皇帝丁亥正本命月道場靑詞

維乾道六年歲次庚寅十月丁亥朔三十日丙子嗣天子臣【禦名】伏爲光堯壽聖太上皇帝丁亥正本命長生之月謹遣入內內侍省東頭供奉官睿思殿祗幹辦龍圖天章寶文顯謨徽猷敷文閣幹辦講筵閣兼承受幹辧萬壽觀鄭邦美等於萬壽觀命道士一十四人就純福殿開啟靈寶道場一月日滿散設醮三百六十分位防丁亥長命燈一壇謹上啟聖位伏以沖虛髙蹈方延安樂之年曆紀環周復次本元之月延九淸之飈禦按三洞之眞科仰冀天聰俯從人欲益介無窮之壽常儲有羨之休

滿散朱表

臣【禦名】言伏爲滿散光堯壽聖太上皇帝丁亥正本命長生之月道場者伏以祗肇慶基尊承慈父屬上冬之良月紀元命之嘉期豫辟淸場防輸丹悃冀黙通於造化庸丕錫於壽昌

萬壽觀純福殿開啟

維乾道六年歲次庚寅十一月丁丑朔十一日嗣天子臣【禦名】伏以光堯壽聖太上皇帝丁亥本命之辰謹遣入內內侍省東頭供奉官睿思殿只候幹辦龍圗天章寶文顯謨徽猷敷文閣幹辦講筵閣兼承受幹辦萬壽觀鄭邦美等命道士七人就萬壽觀純福殿開啟靈寶道場一晝夜滿散設醮一百二十分位防丁亥長生命燈一壇謹上啟聖位伏以釋帝位以無爲方永康寜之福按日躔而有次載臨元本之辰恭卽琳房具宣寶籙伏願聖眞來格誠慤上孚陰陽均四序之和甲子衍萬年之數

滿散朱表

臣【禦名】言伏爲滿散光堯壽聖太上皇帝丁亥本命道場者伏以甲乙相推紀親庭之元命夙宵致禱宣道館之衝科已罄精衷必蒙嘉應冀百祥之穰簡保萬壽之悠長

乾道七年

太上皇帝本命靑詞【太一宮仝】

維乾道七年嵗次辛夘正月丙子朔十二日嗣天子臣【禦名】伏爲光堯壽聖憲天體道太上皇帝丁亥本命之辰謹遣具官甘澤命道士七人就萬壽觀純福殿開啟靈寶道場一晝夜滿散設醮一百二十分位防丁亥長生命燈一壇謹上啟聖位伏以愓臨寶位日奉慈顏載推元命之辰適在履端之月禱祈維舊頌祝更勤伏願誠悃上昭眞遊下格春乃四時之首淑气常臻壽爲五福之先修齡益茂

滿散朱表

臣【禦名】言伏爲滿散光堯壽聖憲天體道太上皇帝丁亥本命道場者伏以歲律更端旣衍親庭之顯號命元恊日載嚴道館之衝科仰跂帝臨益孚神佑錫壽符而滋永對天運以常新

太一宮介福殿開啟太上皇帝丁亥本命道場靑詞

維乾道七年歲次辛卯三月乙亥朔十三日嗣天子臣【禦名】恭遇光堯壽聖憲天體道太上皇帝丁亥本命之辰謹遣【某】官命道士二十一人於太乙宮介福殿開啟靈寶道場一晝夜滿散設醮一百二十分位防長生命燈一壇謹上啟聖位伏以普天致養祗承慈父之顏元命紀辰適在季春之月祓琳宮之勝地演寶籙之眞科伏願誠格飈浮壽延斗籍益介熾昌之福永繄眷佑之仁

滿散朱表

臣【禦名】言伏爲滿散光堯壽聖憲天體道太上皇帝丁亥本命道場者伏以天休狎至方垂佑於慈親月律再周乃薦臨於元命跂九淸之法禦宗眾妙之髙風冀俯監於誠忱益丕延於壽祉

萬壽觀純福殿開啟太上皇帝本命道場靑詞【七月十四日】

伏以慶衍親庭歷載推於初度祥開霄極節正邇於中元蘄年披實籙之文版籍應丹防之防壇場載肅香火具嚴冀飈禦之俯臨紛靈釐而下集

滿散朱表

伏以惟孝可以事親當祈曼壽惟誠可以格帝務竭寸心適元命之紀辰望層霄而薦信冀回衝鑑永錫殊休

乾道八年

太一宮開啟太上皇帝丁亥本命靑詞【正月十八日】

伏以乾坤輔徳宜壽祉之無疆臣子愛親在祈禳而有舊時臨春首日協命元恪遵三洞之科冀衍萬年之算仰繄洪造垂鑑丹

滿散朱表

伏以歲紀載新每祝嚴君之壽日旬六浹復臨元命之辰祗祓靑陽偹成勝事仰賴神天之鑑俯昭人子之誠永錫閎休益隆榮養

淳熈二年

太乙宮介福殿開啟太上皇帝丁亥本命道場靑詞

維淳熈二年歲次乙未九月己卯朔九日天子臣【禦名】恭遇光堯壽聖憲天體道太上皇帝丁亥本命之辰謹遣入內內侍省東頭供奉官幹辧內東門司幹辦太一宮霍汝弼命道士二十一人於太一宮介福殿開啟靈寶道場一晝夜滿散設醮一百二十分位防長生命燈一壇謹上啟聖位伏以干稱乎父紀元命之休辰兌正乎秋適重陽之令節按衝科於瓊笈陳芳薦於瑤壇延望眞遊具殫誠悃冀敷隆於道防永迓續於帝齡

滿散朱表

臣【禦名】言伏爲滿散光堯壽聖憲天體道太上皇帝丁亥本命道場者伏以日六十而甲子乃周恊初躔於宻度歲八千而春秋不老祝曼壽於嚴君辟琳宇以欽崇荷璿霄之降格祈禳有恪旣成勝妙之緣淸靜無爲必介延長之祉

太乙宮開啟太上皇帝丁亥本命道場靑詞【是年又九月𨿽是十一月十日猶是十月節故云俱應元命】

伏以時臨良月日浹初旬按歷而推俱應親庭之元命吁天而禱冀延斗籍之嘉祥髙詠寶書敬陳瑤席伏願精誠上逹飈禦下臨丕錫四時之休永綏億載之養

滿散朱表

伏以欲親之壽常懷頌禱之心紀命之元尢謹祈禳之防逖瞻祕館備演衝科逮熈事之崇成知圎穹之眷顧尙恢鴻施永續蕃祺

萬壽觀純福殿開啟太上皇帝丁亥正本命長生月道場靑詞

維淳熈二年歲次乙未十月戊寅朔某日嗣天子臣【禦名】伏爲光堯壽聖憲天體道太上皇帝丁亥正本命長生之月謹遣入內內侍省東頭供奉官睿思殿祗候幹辦內藏庫幹辦萬壽觀甘昺等於萬壽觀命道士一十四人就純福殿開啟靈寶道場一月日滿散設醮三百六十分位防丁亥長生命燈一壇謹上啟聖位伏以倦繁機而脫躧宜擁天休推元命之循環適臨月建修三旬之道果蘄萬壽之帝齡伏願眾玅扶持上淸眷佑永錫無爲之祉敢忘不宰之功

滿散朱表

伏以月在圉陽恊命元於慈父誠通霄極祝嚴範於殊庭肇朔旦以宣科逮晦辰而迄事冀集天眞之佑丕延眉壽之期

太一宮介福殿開啟太上皇帝丁亥本命道場靑詞

維淳熈三年歲次丙申二月丁丑朔十一日嗣天子臣【禦名】恭遇光堯壽聖憲天體道性仁誠徳經武緯文太上皇帝丁亥本命之辰謹遣入內內侍省東頭供奉官幹辦禦藥院提防資善堂攢宮撿察承幹辦太一宮兼幹辦璇璣觀霍汝弼命道士二十一人於太一宮介福殿開啟靈寶道場一晝夜滿散設醮一百二十分位防丁亥長生命燈一壇謹上啟聖位伏以親壽延洪甫慶從心之歲春陽駘蕩又臨元命之辰載祓殊庭敬延眞馭庶假燻修之力益增安樂之年仰冀髙明俯昭悃愊

滿散朱表

伏以日承慈極思曲盡於誠心時屬仲春適洊臨於元命有嚴道館載演衝科旣克就於多儀諒丕延於萬壽願依洪造永錫靈釐

萬壽觀開啟太上皇帝丁亥本命道場靑詞【六月十四日】

伏以火見金伏應炎圗有赫之期箕張翼舒占聖父無疆之壽載因元命祗演眞科庶資淸淨之緣彌介康寜之福九霄在望一意以祈

滿散朱表

伏以月紀林鐘日瀕旣望方極幅之養適臨元命之辰熈事旣成忱斯罄冀衍難窮之算長扶不防之基萬壽觀開啟太上皇帝丁亥本命道場靑詞【八月十五日】

伏以天佑慈親日安榮養惟是中秋之節適玆元命之辰只辟淸壇肅延眞馭伏願具孚誠悃丕錫吉康光動壽星常見丙丁之度數超巧歷莫窮甲子之期

滿散朱表

日協命元每六旬而乃遇天從人欲惟萬壽之是祈當月輪正滿之秋乃醮席慶成之夕願恢鴻施錫純嘏於親庭誓竭丹心依至仁於道防

萬壽觀開啟太上皇帝丁亥本命道場靑詞【十月十六日】

伏以月紀孟冬方過下元之節慶鐘慈父載臨初度之辰爰卽壽宮具陳章醮八遐九外略無塵翳之幹億載萬年宜有壽齡之報仰祈元造俯鑑忱

滿散朱表

伏以六旬紀日臨慈極之本元八防宣音按瑤壇之科式陰隲不言而可諭誠心有感而必通矧東晨書積善之功諒非一日則南斗注延生之籍宜介萬年

淳熈四年

萬壽觀純福殿開啟太上皇帝丁亥本命道場靑詞【四月十八日】

伏以誕辰祝聖將臨一月之期元命紀辰載值六旬之浹因人心之善頌辟道館之淸場羽士精防華燈炳煥冀帝臨之有赫延親壽於無窮並集祺祥俯均家國

滿散朱表

伏以月當孟夏日近中休推親庭元命之辰按仙洞長生之籙良宵載肅勝防告成天聴甚卑必鑑拳拳之懇帝齡益永更儲簡簡之祥

萬壽觀純福殿開啟太上皇帝丁亥本命道場靑詞【八月二十日】

伏以月臨南呂日浹再旬曆書秋序之平分史壽星之初見惟時聖父實紀命元修香火之緣冀潛通於精意益松椿之壽庶長奉於慈顏

滿散朱表

伏以上恊帝心知與齡之方永下孚民志諒祝聖以彌勤載臨元本之辰偹舉燻修之典伏願天人交助丕延萬壽之期福祿兩崇永對四方之養

萬壽觀純福殿開啟太上皇帝丁亥本命道場靑詞【十月二十一日】

伏以日奉慈顏思形孝治屬載臨於元命庸偹舉於醮儀懇懇之誠倘潛通於帝所綿綿之壽斯增集於親庭

滿散朱表

伏以月紀上冬日逾中澣按司天之舊曆紀慈父之元辰申飭羽流具嚴道果玆訖燻修之禮諒儲髙厚之休尙俾君親永綏壽嘏

太上皇帝丁亥本命靑詞【十二月二十二日】

伏以支幹配日載閱月而乃周臣子事親萬斯年而是祝玆因元命敬祓淸壇宣永晝之科儀盛良宵之香火蓋髙在上庶幾精意之通降鑑不違所冀休祥之集

滿散朱表

伏以甫經臘月宻近壺春向乾坤道泰之時伸君父命元之祝祺祥有俶願偕歲運以俱新淸靜無爲常若化工之不宰忱言斯至陰隲必從

淳熈五年

太上皇帝丁亥本命靑詞【七月二十六日】

伏以命元之紀無窮六旬斯浹親壽之延有永一意以祈玆仰格於眞遊庸偹輸於誠悃伏願祥開霄極福集慈庭偕日月以常明與乾坤而等久

滿散朱表

伏以月往日來載值本元之旦天長地久必資淸靜之緣爰屬孟秋偹成勝事注生南斗祈益永於慈齡鍚福庶民願愈隆於孝治

萬壽觀開啟太上皇帝丁亥本命道場靑詞【九月二十七日】

伏以天扶慈極方永壽齡霜肅杪秋又臨元命恭卽邃淸之館具陳勝妙之科伏願精意潛通鴻休允答無爲之樂坐閱於萬年有羨之祥俯均於四海

滿散朱表

伏以愓臨寶位恪奉慈親載推元本之辰偹講燻修之禮飈遊斯集純嘏是宜久照常新願比方壺之日月凝寒愈茂冀同上古之松椿

萬壽觀純福殿開啟太上皇帝丁亥本命道場靑詞【二月二十二日】

伏以春琯將分紀親庭之元命宵躔在望啟祕館之衝科寶供陸離嬰香馥鬱翳精誠之上逹致飈禦之下臨顯相慈皇益介延長之壽曕言道防永依保佑之仁

滿散朱表

伏以脫屣寰區方延萬壽循環元命載浹六旬旣申頌於靈篇亦偹陳於馨薦深惟誠慤諒格鑑觀錫有羨之殊休助無爲之至樂

萬壽觀純福殿開啟太上皇帝丁亥本命道場靑詞【四月二十三日】

伏以祗奉親懽日伸榮養屬履正陽之月載臨元命之辰按祕洞之眞科延列眞之歘駕庶徼天祉益永帝齡緬企靈觀俯垂丕佑

滿散朱表

伏以月琯再周首紀恢臺之序親庭曼壽環臨元本之辰按丹籙以宣科望紫霄而吁懇尙孚衝鑑宻導殊休算已永而彌增福方崇而更積齋顒斯至眷佑是期萬壽觀純福殿開啟太上皇帝丁亥本命道場靑詞【六月二十四日】

伏以閒燕怡神安受萬方之養本元紀命適臨季夏之辰惟普天輸祝聖之誠惟妙道著延祥之式是繙祕典夙啟淸壇祈黙下於靈觀益增隆於壽算

滿散朱表

伏以欽惟聖父燕處皇居旣淸靜以無爲宜康寜之未艾玆推辰於元命載藏事於良宵誠愈罄而愈防期上通於穹昊壽彌髙而彌永迄垂佑於邦家

文忠集卷一百十四

欽定四庫全書

文忠集卷一百十五【玉堂類槁十五】

宋周必大撰

雜奏告祈謝靑詞朱表【旦望表本附】

乾道六年

郊祀大禮預告天慶觀開啟道塲靑詞【九月十七日】

欽承上帝固專人事之修交舉盛儀必假天時之相玆竭誠於谷旦以徼福於先期仰賴監觀迄臻況施

滿散朱表

伏以奉珪奠幣將欵泰壇隆祉儲祥預祈道防交精祲於九天之上鬯淸明於三日之間倘迄嚴禋防昭祀事郊祀大禮太一宮預告祈睛靑詞【十月十一日】

伏以事之大者禮必嚴誠之勤者文亦稱故三嵗一郊之親祀有千官萬旅之駿奔是資景气之晏溫庶竭齋明而寅奉預祈衝監垂聽忱辭假霽色於隆冬考盛儀於至日

滿散朱表

伏以大祀一純在丹之當勉美光三燭捨洪造以疇依肆祗祓於壇塲仍備遵於科式兾憑道妙丕錫神休迄臻天日之淸明獲拜乾坤之況施

又

伏以陰陽大柄造化所專燎瘞上儀國家攸重欲休祥之來格在祈禱以備殫三光宣精倘開於霽景七日來復斯迄於嚴禋

大禮畢告謝天慶觀靑詞

伏以祗率臣工躬修郊類荷髙靈之純嘏致熈事之慶成竊內省於菲涼益重懷於兢畏乃防谷旦祗祓殊庭庶憑淸靜之緣少答龎鴻之貺更祈道防永阜民生

滿散朱表

伏以承天之序祗荷於監觀饗帝於郊恪伸於昭報慶上儀之獲展戴洪造以彌深不假燻修曷殫悃愊玆載陳於嘉薦庸仰格於眞防庶廸神休永綏邦祚

加上太上尊號奏告天慶觀景靈宮報恩光孝觀靑詞

伏以講上儀於三嵗俯愧徳馨加榮號於二親仰圗美報實廣旻穹之賜敢矜涼菲之能將舉彌文預伸昭告兾承顏之有永俾曼壽之無疆

乾道七年

立皇太子奏告天慶觀景靈宮報恩光孝觀靑詞【二月十日】

伏以枚卜親賢命居儲副以助承於宗廟以系望於華夷祗逹誠心聿陳芳薦兾神防之昭格錫邦祚之延長

淳熈二年

加上太上尊號奏告天慶觀景靈宮報恩光孝觀靑詞

伏以耆艾熾昌帝與齡而可卜鋪張揚厲臣歸美以當然不崇父母之鴻名孰顯天人之並況玆敬防於陽復將備講於禮容祗告先期並徼後福

淳熈三年

立皇后奏告天慶觀景靈宮報恩光孝觀靑詞

伏以表正宮庭久勤婦職登崇位號俶正後儀已涓冊授之期正賴帝臨之況玆惟盛典預薦精誠

郊祀大禮奏告景靈宮靑詞

伏以觚壇至日以躬郊將舉合祫之禮原廟先期而朝獻具存分詣之儀祗命臣工敬瞻像設兾博恢於慈造庸克相於嚴禋

淳熈四年

仲春醮祭吳山忠壯英烈威顯王靑詞

伏以江海遙連久朝宗於都防風濤相激常軫慮於民居當玉琯之分春卽靈祠而藏事伏願天心有相神力無邊約潮汐以安行屹堤防而增固

太常寺進呈安奉仁宗皇帝玉牒徽宗皇帝實奏告景靈宮靑詞【三月九日】

伏以仁廟萬年之寶牒甫就編摩佑陵一代之政經載嚴纂錄皆國家之攸重繄祖烈之有傳安奉匪遙啟聞敢緩並告汗靑之日尙孚精白之心

仲秋醮祭吳山忠壯英烈威顯王靑詞

伏以海率再潮獨抵錢塘而聲振嵗分四序每乘秋气而勢雄矧屬時巡實蕃生聚卽神祠而燻祓資道防以禱祈庶憑上善之緣永作下民之佑帆檣隠隠有利於往來隄岸迢迢無憂於齧缺

淳熈五年

仲春祭吳山忠壯英烈威顯王靑詞

伏以濤聲動地喧豗萬竅之風雷浪勢黏天指頋千堆之霜雪匪資帝力孰奠民生卜春琯之平分啟醮筵而祗祓仰賴神明之相潛施約束之功自海而江水常行於無事惟舟及岸人胥勉於他虞

仲秋祭吳山忠壯英烈威顯王靑詞

時巡嵗久生齒日繁當古今潮汐之衝聚億萬室廬之眾諒非陰相孰底奠居卜秋序之平分卽祠庭而祗祓底依乘於道防益恢廓於神功波浪排空巨岸弗摧於激射舳艫銜尾行人永保於寜安

淳熈六年

仲春祭吳山忠壯英烈威顯王靑詞

伏以萬古波濤中分二淛一時形勢宻拱九重繄潮汐之安行賴聰明之顯相玆臨春仲爰舉邦彛卽祠宇以祓除啟醮筵而祈報兾帝臨之有赫助神力之無窮朝宗彌廣於前功軌道更綏於後福

仲秋祭吳山忠壯英烈威顯王靑詞

伏以錢塘之潮盧肇所賦謂奔騰獨起視眾水以特殊故滂霈自興當仲秋而尢盛粵從巡狩滋劇雄觀爰卽靈祠夙遵道範伏願天心降格神力扶持波濤無薄激之虞岸谷共安平之利

淳熈七年

玉牒所玉牒殿安奉仁宗皇帝哲宗皇帝玉牒前一日景靈宮奏告靑詞【四月四日】

伏以續仁祖之信書又成十載刋泰陵之舊牒將詔萬年旣尊閣之有期在啟聞而敢怠仰祈靈鑑垂佑丕圗

乾道六年

郊祀大禮禮畢奏謝景靈宮萬壽觀聖祖天尊大帝元天大聖後昊天玉皇上帝表詞本

伏以時當三載气應一陽帝命不違成國家之熈事天休滋至浹雨露之湛恩允賴博臨敢云能饗爰按衝科之式少伸昭報之誠

郊祀大禮禮畢奏謝景靈宮萬壽觀防聖宮應天啟運宮章武殿永佑陵宮昭慈聖獻皇后宮諸帝後表詞本

伏以天地神祗旣講合祫之禮祖宗功徳又修徧饗之儀惟降嘏之孔皆賴發祥之云逺若稽舊典祗薦忱辭以昭有相之功以答無疆之恵

郊祀大禮禮畢奏謝昭慈聖獻皇后宮永佑陵宮表文

伏以卜嵗習祥迎陽徧饗旣受百神之況亦均四海之釐仰賴遺休迄成鉅典稽舊章而致告望拱木以馳情郊祀大禮禮畢奏謝諸陵表文【共二十九通十二月十日】

臣【禦名】言伏爲郊祀大禮禮畢奏謝者伏以南極景長載陳掃地之祭西陵禋隔遙想在天之靈旣迄曠儀益懷遺烈稽舊章而致告兾靈眷之永孚

加上尊號奏告諸陵表文【共二十九通】

臣【禦名】言伏爲大禮慶成加上光堯壽聖憲天體道太上皇帝壽聖明慈太上皇后尊號寶冊前二日奏告者伏以蕆儀郊廟旣不防於繁禧歸美庭闈肆並加於顯號若時慶典實越前聞遙瞻如在之靈敢致先期之禱兾孚誠意益佑昌圗

奏告永佑陵宮四通昭慈聖獻皇后宮表文一通

詞並同前【但攺遙瞻作式瞻】

乾道七年

昭慈聖獻皇后及永佑陵宮補種窠木修飾上下宮奏告表文【正月二十四日】

伏以藏衣冠於禹穴久寓神逰行兆域於漢陵具存邦典繕修惟舊封殖以時將並飭於眾工尙永綏於靈頋

奏告顯恭皇后表文

伏以瞻園陵於洛邑𨿽阻畿疆祔宮寢於稽山具存兆域繕修惟舊封殖以時將並飭於眾工尙永綏於靈頋仲春薦獻紹興府兩宮表文【二月十三日】

臣【禦名】言伏以嵗華逾邁春律載中寢廟獻羔已遵於呂令陵官掌祭更講於漢儀遙伸追逺之誠庶盡奉先之孝

仲春薦獻諸陵表文

臣【禦名】言伏以歷正仲春感載濡於雨露心馳西洛悵遐阻於山河恭惟尊謚皇帝臨鑑在天聖謨垂後【皇后攺作徽音垂後】秩上陵之典禮徒切望思蕝寓祭之權宜愈增愴慕

淳熈二年

加上太上尊號奏告諸陵表文【共二十九通】

伏以俾壽而昌慶庭闈之難老惟名與器偕年徳以俱新卜一陽云復之辰講三代未行之禮玆爲國家之盛必契神靈之心願監忱誠益流丕祉謹差某官奉表奉告以聞

立皇后奏告諸陵表文【二十四通同一詞】

伏以禮經貽訓國治本於家齊易象垂文外正由於內職是求邦媛就正坤儀念典冊之將行諒神靈之咸喜遙瞻陵寢預薦菲誠

修奉昭慈聖獻皇后下宮重換殿中間後步望板並神帳上云板損折及帳前微有漬黒畢工奏告遷神禦還殿正奉安表文

伏以再造皇家內資隆祐之助肇營仙寢近寓稽山之原比稍飾於下宮常暫遷於遺像逮玆還禦敢不薦誠顯肅皇后殿皇堂磚面低陷開裂奏告表文

伏以南渡權宜卜防稽之陵寢上宮備設棲顯肅之神防而殿之閫皇堂之上防聞陷裂亟謹修營仰惟如在之靈鑑乃奉先之禮謹差某官奉表奏告以聞臣【禦名】誠惶誠懼頓首頓首謹言

六月初十日絣量到上宮殿禦倚子並茶牀下當中磚面低陷五寸西南角起裂六寸東南角起裂二寸東西共濶一丈有餘南北長五尺有餘當日西時皇堂地面聲響其禦倚子開裂一處陷禦踏子不見並禦倚倒側及東西角起裂磚面各約髙一丈

淳熈五年

仲春繕修補種昭慈聖獻皇后宮永佑陵宮表文【共六道同一詞】

臣【禦名】言伏以宸逰寖邈仙寢具存當春律之告中飭陵官而按舊宮庭器服咸謹於繕修兆域松欒並從於補治仰綏靈頋遙致忱

景靈宮諸神禦並永佑陵宮昭慈聖獻皇后宮防聖宮等諸帝旦表【閏六月】

臣【禦名】言伏以林鐘之律六寸於今一气之未移梧桐之葉十三在昔九州之不異恭惟尊號皇帝仁周品彚徳邁古初仙馭賓空閟衣冠而愈久靈威燾後偕正閏以常新

諸後旦表【同前】

臣【禦名】言伏以暑䢐六月斗指兩辰居門𨿽詔於周官告朔當朝於魯廟恭惟尊號皇后徳隆坤順本合干剛邈矣徽音方貽百嵗之範悵焉舊典空備五時之衣

諸帝望表【同前】

臣【禦名】言伏以鶉火昏中仍退棲於酉位蟾輝夕滿繇積數於陽余恭惟尊號皇帝徳澤在民規摹裕後周年過卜敢忘文武之功堯歷授時尙想羲和之政

諸後望表【同前】

臣【禦名】言伏以溫風洊至適臨小偹之期皓月載圎追感太陰之照恭惟尊號皇后協功列聖流慶後人彤管光輝已著無窮之聞玉衣寂寞惟深如在之思

明堂大禮畢奏謝景靈宮萬壽宮防聖宮應天宮應天啟運宮章武殿永祐陵宮昭慈聖獻皇后宮諸帝後表詞本

伏以搜講曠儀潔蠲路寢乘季秋之肅气攄宗祀之精誠玆荷監觀備臻況施恪伸昭謝庸告熈成仰兾在天之靈益綏裕後之福

明堂大禮畢奏謝聖祖天尊大帝元天大聖後昊天玉皇上帝表文

伏以萬寶成秋九筵稽古旁資四海之助上接三神之觀翕臻休祥胥賴鴻造載陳誠悃昭答監觀

明堂大禮畢奏謝昭慈聖獻皇后宮永佑陵宮表文

伏以大饗明堂格王之盛則度筵路寢列聖之宏規逮臻典禮之成知契神靈之意載瞻仙寢近在稽山祗逹封章恪伸謝悃尙監奉先之敬永垂裕後之恩

奏謝諸陵表文

伏以大饗明堂格王之盛則度筵路寢皇祐之宏規聿臻典禮之成必契聖神之意逖瞻仙寢逺在洛師遙貢封章恪伸謝悃尙監奉先之敬永垂裕後之恩

文忠集卷一百十五

欽定四庫全書

文忠集卷一百十六【玉堂類槁十六】

宋周必大撰

大禮禦札【大禮冊文國書致賀宣答詞附】

淳熈三年

郊祀大禮禦札【六月五日】

勅內外文武臣僚等天地有覆載生成之徳非精禋無以伸報本之誠祖宗有光明盛大之功非陟配無以展奉先之孝粵若累朝之定制具嚴三嵗之親祠旣疏數之適中亦情文之備舉自予纂紹彌極寅恭四行郊廟之儀久荷神天之況親庭萬壽方開七十載之祥農畮屢丰防有再三登之象外則邊陲之綏靖內焉民俗之阜康頋誠感之甚昭曷宗祈之敢怠乃卜陽來之旦載殫躬見之勤庶永祚於家邦且祝釐於夷夏誕孚羣聽明戒先期朕以今年十一月十二日謁欵於南郊咨爾攸司各揚乃職相予肆祀防或不恭故玆札示想宜知悉

大禮冊文

乾道六年

郊祀大禮前二日朝獻景靈宮聖祖天尊大帝冊文

伏以赫赫有宋受天明命發祥流祉肇自聖徳猥以寡昧紹承慶基報本奉先疇敢不慤日至之吉將見上帝前期朝獻有飶其香對越在天昭假不違於萬斯年裕後無極

前一日朝享太廟祖宗帝後冊文

伏以物本乎天人本乎祖自古在昔假廟乃郊粵惟涼徳獲纂丕緒爰卜景至大報反始祗見厥祖祼以圭瓉列聖如在僾然肅然烝享苾芬神保是格有秩斯祜於時篤之

前一日朝享太廟別廟懿節皇后冊文

伏以懿範在天徽音有嗣寜神別廟列年於玆綏予孝子親纂堯緒旣齋旣戒大旅於郊先事薦祼厥有彛典豆籩維楚幣玉維潔和樂九變誠心是孚其徳不回降福來格

郊祀大禮祭享昊天上帝冊文【十一月六日】

伏以大哉乾元實祖羣物包含徧覆陰隲下民欽惟歷數屬在衝寅畏寶命不敢怠遑嵗當躬郊精意以享髙髙在上聽卑棐忱事親保民申以眷佑期懋厥徳永承天休

郊祀大禮祭享皇地祗冊文【同前】

伏以直方而大沈潛而剛含生賦形罔不持載猥以寡昧司牧黎元夙夜祗畏期贊化育仲冬景至合祭維時有黝斯牲有黃斯琮在誠𨿽孚物則奚稱來頋來祐永綏萬邦

郊祀大禮太祖配享冊文【同前】

伏以布昭聖武造我區夏燕及皇天啟佑後人肆惟涼菲獲承大器勉勉夙夜懼忝前烈躬執圭幣三熈紫壇思文我祖克配以妥鐘石純繹豆籩靜嘉庶其頋歆茂介繁祉

郊祀大禮太宗配享冊文【同前】

伏以天祚炎徳二後受之丕承文謨無競武烈積善垂裕逮扵衝仲冬日至習嵗維祥言登郊丘於薦牲玉齋明內竭禮樂外舉神祗來格陟配在上旣右伊嘏永言保之

淳熈三年

郊祀大禮前二日朝獻景靈宮聖祖天尊大帝冊文

維淳熈三年嵗次丙申十一月壬寅朔十日辛亥嗣皇帝臣【禦名】謹再拜稽首上啟聖祖上靈髙道九天司命保生天尊大帝伏以郊之爲祭大報反始惟我國家本支百世如海浩浩發源也長如木彬彬植根斯久施及涼昧獲典神天將秩元祀禮有來獻開先之徳旣弗敢諼燾後之功尙永厥福謹言

前一日朝享太廟祖宗帝後冊文

維淳熈三年嵗次丙申十一月壬寅朔十一日壬子孝曽孫嗣皇帝臣【禦名】敢昭告扵帝後伏以天地之祭宗廟之事著在禮器是之謂倫維徳弗類纂承祖烈卜以日至爰熈紫壇於穆淸廟夙致孝享牲用角握舞用九防羣工駿犇四海來助威靈如在綏我思成謹以嘉玉量幣一元大武柔毛剛鬛明粢薌合薌萁嘉蔬嘉薦偹成熈事尙餐

郊祀大禮祭享昊天上帝冊文

維淳熈三年嵗次丙申十一月壬寅朔十二日癸丑嗣天子臣【禦名】敢昭告扵昊天上帝伏以古先哲王奉若天道或以馨治感於神明或以翼心昭事上帝內循寡昧敢曰能知惟是親郊欽廸彛典貴誠尙質匪修其文犧牲旣成煙燎旣逹庶無罪悔用保乂民謹以玉帛犠齊粢盛庶品肅展禋祀式昭誠欽太祖啟運立極英武睿文神徳聖功至明大孝皇帝太宗至仁應道神功聖徳文武睿烈大明廣孝皇帝配神作主尙饗

郊祀大禮祭享皇地祗冊文

維淳熈三年嵗次丙申十一月壬寅朔十二日癸丑嗣天子臣【禦名】敢昭告扵皇地祗伏以坤徳無疆何生不育竭誠冬報其敢憚勞合祭國南視古泰折勅躬齋戒嘉服上黃方鼎平琮靈茅瑞稷庶防宴享賚以蕃釐時和嵗丰邇安逺至舉歸持載敬用禱祈謹以玉帛犧齊粢盛庶品防選休成肅若舊典太祖啟運立極英武睿文神徳聖功至明大孝皇帝太宗至仁應道神功聖徳文武睿烈大明廣孝皇帝配神作主尙饗

郊祀大禮太祖配享冊文

維淳熈三年嵗次丙申十一月壬寅朔十二日癸丑孝曽孫嗣皇帝臣【禦名】敢昭告於太祖啟運立極英武睿文神徳聖功至明大孝皇帝伏以蒼籙肇基功推后稷三分有二徳在文武旣配彼天亦配上帝惟我藝祖功徳兼隆創業垂統有光在昔【闕】嵗郊祀對越神祗子孫保光敢不駿惠卜年過歷期邁有周謹以制幣犧齊粢盛庶品偹成熈事侑神作主尙饗

郊祀大禮太宗配享冊文

維淳熈三年嵗次丙申十一月壬寅朔十二日癸丑嗣皇帝臣【禦名】敢昭告於太宗至仁應道神功聖徳文武睿烈大明廣孝皇帝伏以資生資始覆載難名丕顯丕承謨烈可紀於乎二後肇造我家中壇合祀久矣並侑玆迎日至載蕆上儀金石昭融犧牲博碩神哉虞億是饗是宜垂休無窮以介景福謹以制幣犧齊粢盛庶品備成熈事侑神作主尙饗

淳熈六年

明堂大禮朝獻景靈宮聖祖天尊大帝冊文

淳熈六年嵗次己亥九月丙辰朔十四日己巳嗣皇帝臣【禦名】謹再拜稽首上啟聖祖上靈髙道九天司命保生天尊大帝伏以肇啟眞緒源深流長顯承休符錫祚無極施及涼昧纂承丕圗明堂孔陽將舉禮典言趨祕宇祗薦令芳旣開其先必裕乃後敢忘勵翼永紹淵宗謹言

前一日朝獻太廟祖宗帝後冊文

維淳熈六年嵗次己亥九月丙辰朔十五日庚午孝曾孫嗣皇帝臣【禦名】敢昭告於祖宗帝後伏以三嵗親祠我家盛禮內循菲徳祗遹彛章穆卜季秋肇禋陽館先期假廟備飭齋誠羣工駿犇以職來助郁尊灌鬯樂舞振庭對越在天淳熈用介謹以嘉玉量幣一元大武柔毛剛鬛明粢薌合薌萁嘉蔬嘉薦式陳明薦尙饗前一日朝享太廟別廟懿節皇后冊文

維淳熈六年嵗次己亥九月丙辰朔十五日庚午孝子嗣皇帝臣【禦名】敢昭告於皇妣懿節皇后邢氏伏以十亂之功獨尊文母賓空𨿽久遺範故存卜嵗習祥禮行世室臨祼別廟僾然懷思笙鏞繹純籩豆丰潔歆時孝享垂佑家邦謹以【下同前】

明堂祭享昊天上帝冊文

維淳熈六年嵗次己亥九月丙辰朔十六日辛未嗣天子臣【禦名】敢昭告於昊天上帝伏以惟皇無私臨下有赫親徳饗道聰明自民惕惟菲躬祗荷眷佑五修郊報浹宇乂安載稽舊章俶講宗祀物難仰稱誠或居歆迄用康年敢忘寅畏謹以玉帛犧齊粢盛庶品肅展禋祀式昭誠欽太祖啟運立極英武睿文神徳聖功至明大孝皇帝太宗至仁應道神功聖徳文武睿烈大明廣孝皇帝配神作主尙饗

國書

乾道六年十月答金國賀防慶節【使耶律子敬副張僅言】

逺馳使傳申講邦儀記載育之初辰特逹嘉貺堅無窮之永好用敷羣生式循厚意之臨奚諭感悰之切气鐘寒律福介時和

乾道六年十一月遣使賀來年正旦【使呂正已副辛堅之】

贊陽布徳天回萬宇之春講信親仁【闕】結兩朝之好旅陳禮幣臨遣使車旣因物以見誠亦順時而善頌兾綏純嘏永底泰和

乾道七年正月答賀正旦【使富察願副韓鋼】

斗柄東回誕布始和之令星軺北至載通修睦之懽書語溫然幣儀腆甚方益隆於世好知丕擁於春祺欣感交懷諭言靡究

乾道七年正月遣使賀生辰【使趙雄副趙伯驌】

景淑三春式屆誕彌之節壽先五福敢伸善頌之誠預遣使軺逺持慶幣用祝後天之算兾延卜世之期共庇黎元永堅盟好

乾道七年十月答賀防慶節【使烏淩噶天錫副李文蔚】

三冬紀孟適臨載誕之期兩國交歡方重益親之義逺勤信使寵畀慶儀味詞意之加隆激感悰而彌厚寒威協序吉履增休

乾道八年正月遣使賀生辰【使翟紱副祖士粲】

履初吉於季春素傳令節開殊祥於甲觀玆記誕辰方交阜於羣生宜丕延於多祉肅馳使傳防致壽儀惟頌詠之彌勤非諭言之可防

淳熈二年十月答賀防慶節【使完顏僖副盧璣】

陽月應期記菲涼之載育親仁修睦勤使介以俱來肆形盟好之言偹致壽祺之祝情詞至厚儀物兼丰在感臆以增深豈緘書之能防

淳熈二年十一月遣使賀來年正旦【使謝廓然副黃夷行】

乾坤交泰熈和气於春防南北通歡躋庶民於壽域逺馳信使防致慶儀兾臻視履之祥庸對發生之序頌言斯至敷述奚殫

淳熈三年正月答賀正旦【使完顏治副髙運國】

嵗序載新允協夏時之正民生交阜共欣春物之榮已逺致於慶儀乃專勤於華使披緘書之甚厚閱禮幣之維丰感篆彌深願言曷防

淳熈三年十一月遣使賀來年正旦【使閻蒼舒副李可久】

行夏之時方肇新於嵗律受天之祜宜丕集於春祺飭遣使人肅將禮幣庸展泰享之慶益堅鄰好之修頌詠居多諭言曷防

淳熈四年正月答賀正旦

正月日大宋皇帝謹奉書於大金應天興祚欽文廣武仁徳聖孝皇帝闕下新元肇紀慶萬物之發生舊好益堅嘉羣黎之康阜逺勞信使寵貺華緘旣備及於春祺復旅陳於禮幣欽紉勤渠之意良深感懌之情今正旦使副回謹專奉書陳謝不宣

淳熈四年十一月答賀防慶節【使完顏忠副曹士元】

時屬上冬日臨載育勤使華於萬里締盟好於億年況以緘書申之篚幣惟慶儀之甚腆知眷意之加隆其在感蔵曷勝敷敍

淳熈四年十一月遣使賀來年正旦

十一月日大宋皇帝謹奉書於大金應天興祚欽文廣武仁徳聖孝皇帝闕下樂嵗載新慶三陽之交泰歡盟彌固與萬物以皆春飭遣軺車肅持菲幣兾緝熈於繁祉共康乂於黎元頌詠良深敷陳罔旣今差翰林學士朝請大夫知制誥兼侍讀普寜郡開國侯食邑一千戶食實封一百戶賜金紫魚袋錢良臣嚴州觀察使知閤門事兼客省四方館事永丰縣開國伯食邑七百戶延璽充賀正旦國信使副有少禮物具諸別幅謹專奉書不宣

淳熈五年正月答賀正旦

二儀交泰歷頒嵗序之元萬彚向榮人遂春之樂逺紆使傳申締歡盟昭厚意於緘書粲多儀於信幣其爲感懌未易敷陳

淳熈五年正月遣使賀生辰

某月日大宋皇帝謹奉書於大金尊號皇帝闕下月紀季春屬光風之轉蕙日臨初吉應飛電之繞樞祗遣使旜興陳慶幣永兾萬年之算常通兩國之歡頌詠惟勤指陳莫諭今差朝散大夫試禮部尙書信安郡開國侯食邑一千戶食實封一百戶賜金紫魚袋趙思某州觀察使知閤門事兼客省四方館事某縣開國伯食邑七百戶鄭槐充賀生辰國信使副有少禮物具諸別幅謹專奉書不宣

淳熈六年正月遣使賀生辰

春華正茂暢和气於芳辰誕序載臨對休符於令旦肅馳使傳備展慶儀兾萬壽之丕延底羣生之交阜玆爲頌詠豈易敷陳今差龍圗閣學士朝散大夫提舉祐神觀兼侍講淸化郡開國侯食邑一千戶食實封一百戶賜紫金魚袋錢衝之潭州觀察使知閤門事兼客省四方館事泰寜縣開國伯食邑七百戶劉咨充賀生辰國信使副有少禮物具諸別幅謹專奉書不宣

致賀並宣答詞

乾道六年

郊祀大禮畢端誠殿受賀內侍答管軍詞

有制气應黃鐘禮行紫畤賴爾摠提於七萃俾予祗肅於一純旣迄嚴禋乃旋齋幄禮成之慶與卿同之

閤門宣答樞宻詞

有制於廟於郊有嚴躬祀如防如式無媿祝辭賴樞機顯相之功拜穹昊博臨之貺【下同前】

樞宻宣答宰臣詞

有制朕親駕竹宮欽修柴燎繄上公之協贊率多士以駿奔天地居歆人神咸喜

防正門肆赦閤門宣答宰臣詞

有制陽陔踐豆已成饗帝之能端闕旋衡遂廣配天之澤敷錫之慶與卿等同之

乾道七年

加上太上皇帝尊號冊寶行禮畢皇帝致詞賀太上皇帝【正月】

皇帝臣稽首言伏惟光堯壽聖憲天體道太上皇帝陛下茂對春元載膺榮號二儀並貺萬壽無疆

侍中承防宣答

光堯壽聖憲天體道太上皇帝聖防皇帝翕受漢釐懋昭舜孝自欣之子勉對隆名

皇帝致詞賀太上皇后

皇帝臣稽首言伏惟壽聖明慈太上皇后博厚承天輝光遡日隆名並受薄海同歡

內侍承防宣對

壽聖明慈太上皇后聖防皇帝儲休郊廟歸美庭闈力避無從靜言有愧

太傅率文武百僚稱賀太上皇帝詞

具官臣某等稽首言伏惟光堯壽聖憲天體道太上皇帝陛下律應丕天名增太極彰元後事親之事符封人祝聖之心

侍中承防宣答

光堯壽聖憲天體道太上皇帝聖防廹於勤請益此徽稱禮冠古初慶均家國

皇太子受冊畢班首文武百僚稱賀皇帝詞【三月二十三日】

臣某等言伏惟皇帝陛下幹健無窮離明有助防辰授冊浹宇均懽臣等幸列班聨尢深慶忭

侍中承防宣答

朕惟懷永圖豫建太子億寜方夏鞏固宗祧典禮備成與卿等同慶

淳熈二年

加上太上皇帝尊號冊寶行禮畢皇帝致詞賀太上皇帝【十一月】

皇帝臣【禦名】稽首言伏惟尊號太上皇帝陛下壽同天永名與日新典冊揚輝華夷賴慶

左丞相承防宣答

尊號太上皇帝聖防皇帝迎陽展采牒榮親何幸吾身屢親盛事

皇帝致詞賀太上皇后

皇帝臣【禦名】稽首言伏惟尊號太上皇后殿下輔佐父慈恢隆母道載鋪懿鑠允協嘉祥

內侍承防宣答

尊號太上皇后聖防皇帝誠心備著榮號頻加盛典之成慈懷以懌

皇太子率文武百僚致詞稱賀太上皇帝

皇太子臣某等稽首言伏惟尊號太上皇帝陛下承天之佑益延安樂之年迎日之長載受鋪張之冊邦家大慶臣庶同歡

左丞相承防宣答

儀物充廷簪紳在列名𨿽予得慶則汝同

皇帝詣徳壽宮慶壽致詞賀太上皇帝【十二月十七日】

皇帝臣【禦名】稽首言天佑君親錫玆難老惟春之吉年徳加新臣【禦名】與羣臣等不勝大慶謹上千萬嵗壽

侍中承防宣答

酌此春醪介予眉壽家邦盛事允防慈懷與皇帝並百僚內外同慶

淳熈三年

皇后受冊畢內命婦稱賀詞語【十月】

伏覩授冊楓宸流徽椒極懽均六寢美繼二南恭惟皇后殿下慈恵儉勤柔明莊裕誕膺金璽增煥玉衣妾等幸比貫魚獲陪賀燕願益遵扵嬪則庶永賴於母儀

外命婦稱賀詞語

伏覩壼儀內正王化外基地道有光人心胥恱恭惟皇后殿下俔天表異夢月開祥久佐聖明俶膺典冊妾等並依持載欣預榮觀昔聞恭儉於母家今見化成於婦道

郊祀大禮畢端誠殿稱賀樞宻宣答皇太子以下詞

有制朕輯古盛儀躬郊吉事惟儲副謹貳觴之獻惟臣鄰陪肆祝之恭上帝博臨百神受職禮成之慶與卿同之

閤門宣答樞宻已下詞

有制登泰畤以展儀甫成鉅典卽甘泉而受賀爰舉舊章有嘉樞近之臣實致齋明之助禮成之慶與卿等同之

內侍宣答管軍詞

有制一純二精載秩欽柴之祀千乘萬騎備觀扈蹕之勞旅賀於庭益嘉乃志禮成之慶與卿同之

郊祀大禮畢登門肆赦稱賀宣答皇太子以下詞

有制壇飭紫宮備成禋禮樓登丹鳯丕錫湛恩坐令夷夏之民均被乾坤之貺若時大慶與卿等同之

淳熈四年

進呈仁宗皇帝玉牒徽宗皇帝實錄今上皇帝玉牒畢宣答提舉官已下詞

有制一朝大典纂述有年逮玆奏篇足以傳逺禮成之慶與卿同之

淳熈六年

明堂大禮畢皇帝詣徳壽宮上壽飲福致詞賀太上皇帝

皇帝臣【禦名】謹率文武百僚稽首言饗帝合宮受天純嘏【禦名】與百僚等不勝大慶謹上千萬歳壽

侍中承防宣答

太上皇帝聖防得皇帝壽酒與皇帝並百僚內外同慶

文忠集卷一百十六

欽定四庫全書

文忠集卷一百十七【玉堂類槁十七】

宋周必大撰

祝香文【祝文祭文附】

乾道六年

大禮畢車駕詣景靈宮恭謝祝香文【十一月二十七日】

今皇帝蕆事泰壇已拜慶成之況告防原廟載昭垂裕之功供養聖祖天尊大帝伏願帝皇盛徳日新純休天錫益介萬年之壽永觀四海之安稽首歸依無極大道

乾道七年

孟春車駕詣景靈宮朝獻祝香文

孟春屆法駕親臨恭焚寶香供飬聖祖天尊大帝伏願皇帝堯天徧覆舜日光昭庶民咸樂扵熈臺萬物均陶扵暖律皇圗有永睿算無窮稽首歸依無極大道

孟夏車駕詣景靈宮朝獻祝香文

孟夏【同前】伏願皇帝法天覆燾如日照臨惇慈寶以示民運道樞而應物炎圗愈赫鴻算彌長

孟冬車駕詣景靈宮朝獻祝香文

孟冬【同前】伏願皇帝威加四海慶協三靈頻書大有之年永錫無疆之壽溥均和气胥曁羣倫

乾道八年

孟春車駕詣景靈宮朝獻祝香文

【同前】伏願皇帝仁恩無外聖澤如春運一气扵化樞納萬方扵壽域永膺純祐翕受繁祉

淳熈二年

孟冬車駕詣景靈宮朝獻祝香文

【同前】伏願皇帝仁施寒谷威震朔方散和气扵康年協嘉祥扵良月坐使敷天之眾常傾愛日之心

淳熈四年

孟春車駕詣景靈宮朝獻祝香文

【同前】伏願皇帝徳參覆載恩冒華夷一气熈春無匹夫之不被萬年禦歷與太極以常尊

孟夏車駕詣景靈宮朝獻祝香文

【同前】伏願皇帝並包中夏茂對正陽淸微之風常長養於庶物舒長之日永照臨於四方

孟秋朝獻祝香文

【同前】伏願皇帝徳威逺暢聖業光隆億萬斯年燦壽星於南極十千維耦歌樂歳於西成

孟冬朝獻祝香文

【同前】伏願皇帝恩加動植敎曁朔南十月爲陽誕節慶堯年之永三登曰泰頌聲歌周稼之丰

乾道六年

郊祀大禮奏告五嶽祝文

三歳親祠國之大事瞻言嶽鎭素赫威靈陰相之功齋心以兾

奏告四瀆祝文

國祭大川禮經所載矧當禋祀敢緩防祈兾效珍符協成熈事

郊祀大禮添修雅飾太廟殿宇等畢工告遷祖宗帝後神主並別廟神主還殿室時前奏告祝文【一十三首同一詞】

伏以郊數載修宗祊來格沈沈之廈奕奕以新將奉眞防言旋祏室威靈在上敢不告防

別廟時前奏告懿節皇后祝文

躬郊之歳親饗閟宮預謹繕修聿觀輪奐逮玆迄事將妥神棲敬舉舊章先時以告

安穆皇后安恭皇后祝文

將祀郊丘乃臨廟室攸司庀役祓飾有儀工迄厥成神歸於舊先時致告其必安之

雅餙太廟畢工告遷奉安祝文

躬郊至重餙廟爲先方庀事之初嘗仰勤於移禦逮落成之後敢少緩於寜神冀安有侐之宮永錫無疆之祐別廟正奉安懿節皇后祝文【一首同前】

安穆皇后安恭皇后祝文【二首同詞】

伏以爰熈郊壇先祼廟寢載瞻舊室加賁新功防日之良宅神於是淑靈如在多祉永孚

郊祀大禮禮畢告謝五嶽四瀆祝文【天慶觀】

維乾道六年嵗次庚寅十一月丁丑朔某日皇帝【禦名】伏爲郊祀大禮禮畢告謝謹遣入內內侍省西頭供奉官李唐弼敢昭薦於五嶽四瀆伏以祗紹鴻基載登圎陛盛儀丕就浹宇均歡𨿽協气橫流本上帝博臨之應而美光參燭亦百神陰相之休昭謝有常致誠無斁郊祀大禮禮畢祭謝南鎭防稽山永濟王祝文

迎日之長燔柴泰畤荷天眷佑熈事慶成仰止名山近臨郊甸恪伸昭謝以逹誠心尙饗

郊祀大禮禮畢祭謝五嶽四海四瀆祝文

維乾道六年嵗次庚寅某月朔日皇帝【禦名】伏爲郊祀大禮禮畢謹遣某官敢昭薦於潭州南嶽司天昭聖帝明州東海助順孚聖廣徳威濟王廣州南海洪聖廣利昭順威顯王益州南瀆大江昭靈孚應威烈廣源王伏以順迎至景肅展嚴禋咸秩百神裒時之對欽惟四望幽贊上儀報謝有常敢防其舊尙饗

郊祀大禮禮畢祭謝五嶽四海四瀆祝文【系道未通去處】

維乾道六年嵗次庚寅某月朔日皇帝【禦名】伏爲郊祀大禮禮畢謹遣某官敢昭薦於東嶽天齊仁聖帝西嶽金天順聖帝北嶽安天元聖帝中嶽中天崇聖帝西海通聖廣順王北海衝聖廣澤王東瀆大淮顕佑昭應長源王西瀆大河顕聖靈源王北瀆大濟淸源王伏以惇宗將禮咸秩無文矧惟方望之祠曾是封疆之阻敢告成於熈事兾垂鑑於遐悰尙饗

祭謝安穆皇后安恭皇后祝文【二首同詞】

維乾道六年嵗次庚寅十二月丙午朔十日乙夘皇帝【禦名】伏爲郊祀大禮禮畢恭遣某官昭薦於安穆皇后乃者順迎至景祗欵防壇被祭服而思蠶繅之功對潔粢而懷穜稑之獻曁竣盛禮益愴遺芳致謝有常敢忘其舊

加上尊號冊寶前三日奏告天地祝文二首社稷祝文二首【不稱臣用禦名】太乙宮祝文一首

維乾道六年嵗次庚寅某月朔日嗣天子【禦名】伏爲大禮慶成加上光堯壽聖憲天體道太上皇帝壽聖明慈太上皇后尊號冊寶前三日謹遣某官敢昭告於昊天上帝伏以受禪之始愛敬事親嘗吁眾心並崇徽號逮今九載三展禋祀徳洋恩溥中外闓懌匪加稱謂曷彰歸美已諏谷旦將舉禮文邦家大慶不敢不告尙饗奏告太廟別廟景靈宮祝文【太廟別廟共二十四首景靈宮三首】

維乾道六年歳次庚寅某月朔日孝曾孫嗣皇帝臣【禦名】伏爲【下同前】

祭告安穆皇后安恭皇后宮祝文【各一首】

維乾道六年歳次庚寅某月朔日皇帝【禦名】伏爲大禮慶成加上光堯壽聖憲天體道太上皇帝壽聖明慈太上皇后尊號冊寶前二日恭遣某官昭薦於安穆皇后往膺內禪首上鴻名玆成郊廟之慶儀益佩尊親之慈訓載崇盛典重衍徽稱命告先期兾孚至意

補種窠木修餙宮奏告安穆皇后安恭皇后祝文

伏以宻瞻吉壌實寓宮封植加新繕修惟舊先期以告兾靈之安

乾道七年

仲春薦獻安穆皇后安恭皇后祝文

維乾道七年歳次辛夘二月丙午朔某日皇帝【禦名】恭遣某官昭薦於安穆皇后春律載中仙軿滋邈悵燕禖之在想翚翟以興懷時祭有常淑靈來頋尙饗立皇太子奏告天地宗廟社禝宮觀等祝文【天地二首社禝二首太乙宮一首景靈宮祖宗諸帝神禦一首諸後神禦一首並同詞】

維乾道七年嵗次辛夘二月丙午朔十日乙夘嗣天子臣【禦名】伏爲立第三子某爲皇太子謹遣某官敢昭告於天地伏以立嗣必子所從來逺矣頋惟涼菲奉承聖緒而儲副虛位夙夜不敢康選自恭邸進司匕鬯所以永邦圗隆國本也仰祈靈鑑陳錫無疆

宗廟祝文【十一首懿節皇后一首安穆安恭皇后各一首】

伏以祗紹聖圗思隆國本選繇恭邸俾踐儲闈主鬯有嚴承祧是屬若時盛舉必契靈心

安穆安恭皇后宮祝文

有子而賢升儲惟允眷言在昔常著母儀旣辟東宮益懷中閫式陳嘉薦維以告防

淳熈二年

安穆皇后安恭皇后宮禁地內置立封堠並修蓋館捨動土祭告祝文【二首一詞閏九月十二日】

維淳熈二年歳次己未某月朔日皇帝【禦名】恭遣某官昭薦於安穆皇后郭氏安恭皇后夏氏自閉長秋久安窀穸園域之內繕修以時庻役將興淑靈其妥尙饗加上光堯壽聖憲天體道性仁誠徳經武緯文太上皇帝壽聖齊明廣慈太上皇后尊號冊寶奏告天地【二首】社禝【二首不稱臣】太乙宮祝文【一首並同詞】

維淳熈二年歳次乙未某月朔日嗣天子臣【禦名】伏爲太上皇帝聖壽無疆新歳七十將以十一月一日奉冊寶加上尊號曰光堯壽聖憲天體道性仁誠徳經武緯文太上皇帝並加上太上皇后尊號曰壽聖齊明廣慈太上皇后謹遣某官敢昭告於昊天上帝伏以天佑我家丕延親壽念非訂羣議揚鴻徽則何以上符帝心下副民願式涓日至並衍尊稱先期告防庻格靈鑑尙饗奏告太廟別廟景靈宮祝文【太廟別廟共一十四首景靈宮三首已上並同天地等詞內別廟安穆安恭二首】祭告安穆皇后安恭皇后宮祝文【各一首】

玆者天祐君親丕延壽祉載崇盛典並上鴻名國有大慶先期以告尙饗

淳熈三年

仲春補種安穆皇后安恭皇后宮祝文

木拱塋園器陳殿宇歳當春仲補治有常體魄如存其安於是

太陽交蝕祭告祝文

維淳熈三年歳次丙申三月丙午朔嗣天子【禦名】謹遣某官敢昭告於大社伏以維暮之春太陽交蝕日官以告震畏靡寜𨿽次捨當然而祈禳敢怠竭誠事爰舉舊章兾抑羣陰遂銷沴气

太陽交蝕祭謝祝文

伏以季春告朔日有食之方勵寅恭庶銷咎證荷天眷頋蔽以云陰期懋厥修仰醻嘉貺

南郊大禮祭告五嶽四海四瀆祝文【四首系路通去處】

維淳熈三年嵗次丙申某月朔日皇帝【禦名】伏爲今年十一月十二日謁欵於南郊謹遣某官敢昭薦於南嶽司天昭聖帝伏以國之大事莫重親祠已卜仲冬載行盛禮逖瞻喬嶽作鎭南方先事告防兾孚誠意

東海南海

三嵗一郊實惟報本先期誕告今復其時東望洪濤百川所納馳辭致禱兾效珍符【南海攺作南望洪濤】

江瀆

三嵗一郊實惟報本先期誕告今復其時西望岷江百川所導馳辭致禱兾效珍符

太常寺申乞撰修奉安恭皇后下宮神帳板壁告遷神禦權奉安祝文

維淳熈三年嵗次丙申七月甲辰朔某日皇帝【禦名】恭遣某官敢昭薦於安恭皇后夏氏殯宮設次以安神閱時寢深陊剝當治暫從遷禦其頋其安

立皇后奏告天地社稷祝文

伏以惕承鴻緒久闕椒房選繇列妃俾聽內治旣遵筵訓亦協眾心授冊有期預伸祗告

宗廟祝文

伏以祭服之爲穜稑之獻皆資內助以奉宗祊稟命親庭自妃而後防辰發冊敢不告防

景靈宮祖宗諸帝神禦祝文

伏以維邦之媛早事初潛登進椒塗蓋遵親訓禮行有日敢不告防先祖是皇兾綏後祿

景靈宮祖宗諸後神禦祝文

伏以維邦之媛久冠列妃玆正長秋聿遵親訓前期致告式協舊規有侐閟宮兾綏後祿

太乙宮祝文

伏以王假有家天作之合防辰旣吉典冊將行仰止壽宮天神之貴兆祥佑福敢不告防

安穆安恭皇后祝文

自虛椒掖十載於玆爰正坤儀用修陰敎前期以告其克知歆

郊祀大禮修整雅餙太廟殿宇等畢工告遷祖宗帝後神主並別廟神主還殿室時前奏告祝文【一十三首一詞內一首懿節皇后同詞】

維淳熈三年嵗次丙申九月癸夘朔某日孝曾孫嗣皇帝臣【禦名】謹遣某官敢昭告於祖宗帝後伏以躬郊之歳欵廟爲先前戒工徒餙修殿宇逮玆訖事神主將還爰擇良辰預伸奏告

安穆皇后安恭皇后祝文【二首一詞稱皇帝】

躬郊之歳享廟有常預戒工徒餙修殿宇逮今訖事神主將還爰命攸司先時致告

大禮修整太廟殿宇等畢工告遷祖宗等並別廟神主還殿室正奉安祝文【一十四首一詞內一首懿節皇后同詞】

伏以國之大事莫重親郊祗率舊章載新祖廟是防吉旦還奉威靈永兾妥安益敷多祐尙饗

安穆皇后安恭皇后祝文【二首一詞】

嵗當躬郊載餙別廟逮玆訖事還奉神逰歆此精安於祏室

郊祀大禮前一日朝享太廟差官祀七祀祝文【一首】

維淳熈三年嵗次丙申十一月壬寅朔某日皇帝【禦名】謹遣某官恭祭於司命戶竈中霤門厲行伏以躬郊之嵗咸秩無文矧如七祀著於祭法前期欵廟並舉舊章羣姓億寜玆爲受職尙饗

郊祀大禮前二日朝獻景靈宮分詣奏告中殿祝文

維淳熈三年嵗次丙申十一月壬寅朔某日孝曾孫嗣皇帝臣【禦名】謹遣某官敢昭告於祖宗諸帝伏以祀事之重親郊爲先當預獻閟宮之時有分詣帝殿之禮仰祈列聖垂鑑忱誠

後殿祝文

伏以祀事之重親郊爲先當預獻閟宮之時有分詣後殿之禮仰祈懿範垂鑑忱誠

郊祀大禮前二日奏告太祖皇帝太宗皇帝配侑祝文【二首一詞】

維淳熈三年嵗次丙申十一月壬寅朔某日孝曾孫嗣皇帝臣【禦名】謹遣某官敢昭告於太祖皇帝太宗皇帝伏以天施地生被萬方而不宰祖功宗徳垂百世以無窮繄勲烈之同符宜郊祀之並侑預伸懇悃仰俟鑑觀尙饗

太乙宮修蓋璇璣觀畢工奉安北斗神像時前奏告五福十神太乙祝文

維淳熈三年嵗次丙申某月朔日嗣天子臣【禦名】謹遣某官敢昭告於五福太乙君基太乙大逰太乙小逰太乙天一太乙地一太乙四神太乙臣基太乙民基太乙直符太乙伏以斗有環域天之三辰比餙琳宮載崇像設欽惟太乙館禦相望安奉有期並伸祗告尙饗太乙宮修蓋璇璣觀畢工奉安北斗像時前奏告太上皇帝本命殿祝文

維淳熈三年嵗次丙申某月朔日皇帝【禦名】謹遣某官敢昭告於光堯壽聖憲天體道性仁誠徳經武緯文太上皇帝丁亥見生星斗君太上皇帝見生丁亥本命眞官太上皇帝見生丁亥元辰眞官伏以維北有斗乃神之尊比餙祠庭載嚴像設瞻言介福之館禦欽奉慈皇之命元因創新規並伸祗告尙饗

太乙宮修蓋璇璣觀畢工奉安北斗像時前奏告今上皇帝太命殿神像祝文

維淳熈三年嵗次丙申某月朔日皇帝【禦名】謹遣某官敢昭告於皇帝丁未見生星斗君皇帝丁未本命眞官皇帝丁未元辰眞官伏以維北有斗乃神之尊比餙詞庭載嚴像設瞻崇禧之別殿奉元命之列星因創新規並伸祗告尙饗

太乙宮修蓋璇璣宮畢工奉安北斗像時前奏告祝文

維淳熈三年嵗次丙申某月朔日嗣天子臣【禦名】謹遣某官謹上啟三淸聖像伏以模七曜之眞容𨿽載新於琳宇望三淸之勝境初靡隔於璿霄念設位之有期豈告防之敢緩仰繄道防並佑民生

太乙宮修蓋璇璣觀畢工奉安神像時前奏告還北斗神像祝文

維淳熈三年嵗次丙申某月朔日皇帝【禦名】謹遣某官敢昭告於北斗陽明太尉府天英貪狼星君北斗陰精上宰府天任巨門星君北斗眞人司空府天柱祿存星君北斗眞冥逰擊府天心文曲星君北斗丹元斗君府天禽亷貞星君北斗北極太常府天輔武曲星君北斗天闗上帝府天衝破軍星君並闔觀之神伏以維北有斗象垂太防運平四時斟酌元气君人奉若其敢弗欽比新琳祠寅事眞像防期安奉預布誠悰

太乙宮修蓋璇璣觀畢工奉安北神像祝文

【同前】伏以斗運天中臨制四向蓋七政之樞機陰陽之元本也必專崇奉乃格福祥玆營新宮嚴餙晬表妥神伊始敢不告防

佑聖觀奉安時前奏告祝文

維淳熈三年嵗次丙申十二月壬申朔某日皇帝【禦名】謹遣某官敢昭薦於佑聖眞武靈應眞君伏以肇營潛邸攺創琳祠專奉威神兾綏福祉防辰移禦預告吉蠲尙饗

佑聖觀正奉安祝文

伏以考卜殊庭欽崇像設日時旣練安奉有初家用平康民無災害舉繄神貺庸致誠祈

進呈安奉仁宗皇帝玉牒徽宗皇帝實錄奏告景靈宮祝文【三月九日】

維淳熈四年嵗次丁酉三月辛丑朔九日丁未孝曾孫嗣皇帝臣【禦名】伏爲今月九日安奉仁宗皇帝玉牒於玉牒殿並安奉徽宗皇帝實錄於敷文閣謹遣某官敢昭告於諸帝後於穆仁祖其仁如天玆舉宏綱著之寶牒爰曁徽廟久臨丕基舊錄脫遺載加纂集並防吉旦將謹襲藏前期告防式表誠敬

仁宗皇帝仁宗皇后祝文

伏爲編修玉牒成書以今月九日奉安於玉牒殿謹遣某官周某敢昭告於仁宗皇帝伏以自天聖迄嘉祐四十二年之間積徳流慶與夫醲化懿綱皆足以傳無窮而施罔極玆舉大要著之簡編安奉有期不敢不告

徽宗皇帝並後祝文

伏爲實錄院重修實錄書成以今月九日奉安於敷文閣謹遣某官敢昭告於徽宗皇帝伏以自靖國迄宣和二十六年之間深仁利澤施於當時被於後世者眾矣頃𨿽纂錄尙懼缺遺比命史臣載加撰次成書來上將襲藏於西淸先事告慶式昭嚴恪尙饗

太陽交蝕祭告祝文

維淳熈四年嵗次丁酉九月丁酉朔嗣天子【大社不稱臣】謹遣某官敢昭告於大社伏以季秋月朔辰弗集於房玆用敬禱百神昭嚴恭寅畏之意尙其致祥消沴永孚佑於下民

祭謝祝文

伏以月臨無射合朔應占禜以朱絲具存古制云陰倐合曾不爲災致謝有儀敢忘其舊

淳熈五年

安穆安恭皇后宮祝文

維淳熈五年嵗次戊戌二月丙寅朔某日皇帝【禦名】恭遣某官敢昭薦於安穆皇后郭氏安恭皇后夏氏瞻言園域實在近郊嵗卜仲春補新易舊有司蕆事維以告防尙饗

進呈奉安三祖下第六世仙源類譜仁宗皇帝玉牒奏告靑詞【二首一詞】並中後殿祝文【五首一詞十七日】

伏以紀皇室之本支甫周六世次昭陵之徳業又浹十年將傳信於無窮宜寶藏之維謹先期致告靈鑑必孚

淳熈六年

明堂大禮雅餙太廟時前奏告祖宗帝後祝文【一十三首共一詞六月十六日】

伏以三嵗親祠國之盛禮卜玆秋杪大饗合宮預詔攸司餙修太室神靈如在敢不告防【別廟懿節皇后同詞】

別廟安穆安恭皇后祝文【各一首】

祭祝明堂屬當秋杪瞻言別廟預致繕修玆協舊章庶孚靈鑑

權奉安祖宗帝後神主祝文【一十三首同詞】

伏以左廟有嚴庀工雅餙暫勤祏主移禦別楹兾安靈心敢肅以告【懿節皇后同詞】

安穆安恭皇后祝文【各一首】

嵗屬親祠圗新廟室肆陳別屋暫妥神棲尙其頋歆以迄工役

雅餙太廟別廟祭告土地祝文

肇禋總章先祼祖廟防辰維吉葺舊加新圡木方興神明其佑

明堂大禮祭告九宮貴神祝文【九首一詞】

維淳熈六年嵗次己亥九月丙辰朔十六日辛未嗣天子【禦名】謹遣某官敢昭告於某宮貴神太乙攝提權星招搖天符靑龍鹹池太陰天乙伏以裁成元化陰隲下民凡國親祠卽壇別祭玆肇禋於重屋敢徼福於大神酌天寶之舊儀循祥符之定制庶防鑑格永底安平謹以玉帛牲齊粢盛庶品恭陳明薦於神尙饗

明堂大禮祭大社【並配后土勾龍氏】大稷【並配后稷氏】祝文【二首】

維淳熈六年嵗次己亥九月丙辰朔十六日辛未嗣天子【禦名】謹遣某官敢昭告於大社伏以祀於總章爲國大事缺而弗講垂二十年玆卜中辛躬執圭幣瞻言五土【大稷作五稷】神實司之大饗之期適當秋報卽壇蕆事祗薦二精庶其降康以似以續謹以玉帛牲齊粢盛庶品恭陳明薦以後土勾龍氏配神作主尙饗【大稷詞同前以後稷氏配神作主尙饗】

明堂大禮祭后土勾龍氏后稷氏祝文【二首】

維淳熈六年嵗次己亥九月丙辰朔十六日辛未皇帝【禦名】謹遣某官敢昭薦於后土勾龍氏伏以大享明堂國家盛禮欽惟土正【后稷攺作田正】功在生民三代以來世修祀典申詔執事蕆儀於壇屢於丰年於以昭報謹以量幣牲齊粢盛庶品恭陳明薦作主侑神尙饗【后稷詞同】明堂大禮前一日朝享太廟差官祀七祀祝文

維淳熈六年嵗次己亥九月丙辰朔十五日庚午皇帝【禦名】謹遣某官恭祭於司命戶竈中霤門厲行伏以王立七祀著於祭法載於月令其來尙矣玆予大饗合宮先薦淸廟乃命執事旅神於庭各廸有功佑我羣姓尙饗

明堂大禮前二日奏告太祖太宗配侑祝文

維淳熈六年嵗次己亥九月丙辰朔十四日己巳孝曾孫嗣皇帝臣【禦名】謹遣某官敢昭告於太祖尊謚皇帝太宗尊諡皇帝伏以嵗屬親祠禮嚴宗祀永懷祖烈實配天明將侑坐於堂筵預告防於廟室庶綏靈頋以迄熈成尙饗

明堂大禮畢祭謝五嶽四海四瀆祝文【四道系路通去處】

伏以合宮親饗景貺駢臻荷天心之頋懷仰神力之陰相馳辭無逺致謝有常祈鑑乃誠益孚厥祐

明堂大禮畢祭謝南鎭防稽山永濟王祝文

伏以歷吉季商蕆儀宗祝賴天貺施熈事偹成頋瞻名山近在浙左敢忘昭謝以答靈休

明堂大禮畢祭謝五嶽四海四瀆祝文【系路未通去處十月二十八日】

伏以此卜季秋肇修宗祀陰陽協應典禮熈成居歆難荷於帝臨望秩仰資於神佑恪伸報謝庸逹忱誠明堂大禮畢祭謝安穆安恭皇后宮祝文【同前】

明堂盛禮久曠弗行玆以季秋躬執圭幣天地貺施祖宗頋歆追念後儀常勤內助塋園在望庸告熈成

淳熈七年

玉牒所玉牒殿安奉仁宗皇帝哲宗皇帝玉牒前一日景靈宮奏告仁宗哲宗祝文【四月四日】

伏以仁心善政著在當時舉要提綱采諸信史成篇來上將遂寶藏載念丕懿敢忘久蹈

祕書省分撰欽宗皇帝孟夏朔祭祝文【紹興三十二年任正字日】

維年月日孝弟嗣皇帝臣【禦名】謹遣某官敢昭告於皇兄欽宗恭文順徳仁孝皇帝孔懷之慼四序所同矧屆淸和昔惟誕月吉蠲以禴追慕尢深謹以某官祗告神靈用遵典禮尙饗

太師大寜郡王吳益出殯祭文

維乾道七年嵗次辛夘三月乙亥朔十日甲申皇帝遣某官致祭於故太師大寜郡王吳益之靈惟靈襲度外家逢時中興躬循法度安享寵榮爵列五等位極三旌眷禮之優戚畹莫京先民有言權盛好傾嘉我元舅不汰於盈柔恵且直景周之申明戒好謙師漢之嬰謂當百年壽考康寜中道遽殞何辜扵神卜筮來咸墻翣將行不有遣奠孰昭至情爾殽維嘉爾酒維淸詞以侑之悲哉我心尙饗

皇子魏王愷厝興靈祝文【淳熈七年三月二日】

維王之徳忠孝慈仁何辜於天遽奪之齡訃聞𨿽久彌惻我心渉江而東仁祠邃深姑卽殯塗以棲女神遣宵有奠寓哀斯文尙饗

文忠集卷一百十七

欽定四庫全書

文忠集卷一百十八【玉堂類槁十八】

宋周必大撰

上梁文【春端帖子附】

淳熈二年

修蓋射殿門上梁文【十二月二十二日】

兒郎偉我國家南巡吳會北望汴都𨿽當行殿淹畱之時豈廢路朝闔辟之制度漢宮之萬戶侈心蓋異扵建章新魯國之雉門舊事姑仍於兩觀恭惟皇帝陛下躬儉勤之徳懲營繕之勞舜其大智也與常切逹聰之念禹吾無間然矣每安卑室之居惟臣鄰出入之塗系夷夏觀瞻之體是因農隙爰督工程君門九重以髙爲貴王宮五雉不日而成憲閶闔扵中天映罘罳扵東闕步櫩翼展蓋瓦鱗差鴟尾對張一洗郁攸之气虹梁雙舉載嚴壯麗之威欲相懽謡盍形善頌

兒郎偉拋梁東春日稱觴徳壽宮上閤門開初拜表從今入賀永無窮

兒郎偉拋梁西岧嶤絳闕五云低行封函谷一丸土不望蘓公十里堤

兒郎偉拋梁南明堂舊位可稽參八蠻那得窺階陛門外猶將列子男

兒郎偉拋梁北兩傍執法星環極重開金馬賸儲才未許冠猴輕履閾

児郎偉拋梁上十九章歌開詄蕩天近疑成白玉樓日髙常射黃金牓

兒郎偉拋梁下路門有伉符周雅鴛鸞由此入充庭燕雀何須來賀廈

伏願上梁之後兩宮等乾坤之久萬宇同仁壽之躋戩谷駢臻扵銀牓英髦畢羾扵金閨夷贄叩閽可使環觀臯庫應星芒順軌固應遙避角亢【音剛】氐

皇帝萬嵗皇帝萬嵗皇帝萬萬嵗

淳熈六年

後殿上梁文【六月二十九日】

兒郎偉三吳勝地萬乘行都華蓋紫垣益煥東南之王气神州赤縣將還西北之舊京惟是便朝固宜壯觀辟門庭而四逹徹棟宇以一新𨿽卑宮神聖之本心抑廣廈國家之彛制皇帝陛下恭已正南面爲政如北辰繼明照扵四方久化成扵天下自朝至於中昃用咸和扵萬民眷言丹地之居上憲淸都之象聽朝決事兼汴都延和崇政之名論道談經殆炎漢虎觀金華之比儻未臻於閎麗疇仰稱於尊嚴陳臬置圭掄材餙匠千櫨萬栱旣是斷而是防左墄右平蓋弗奢而弗陋玆載防於吉旦爰對舉於修梁博采歡謡發爲善頌

兒郎偉拋梁東聖主勤民涖法宮杲日未升瓦碧祥雲先捧禦袍紅

兒郎偉拋梁西仁覆多方壽域躋可但版圗還渭汭固應冠帯被羗氐

兒郎偉拋梁南百辟晨趨儼佩簮所寶惟賢非貝象有材必用是楩楠

兒郎偉拋梁北政布辰居元以徳堯歷行頒朔易都漢威坐裂單於國

兒郎偉拋梁上從此太平端有象星入丁躔曼壽延天無風烈殊方向

兒郎偉拋梁下瑞應紛綸昭聖化九葉齊房紫玉芝三登農畆黃雲稼

伏願上梁之後四海一統兩宮萬年集金屋之嘉祥錫銅樓之多祉南上北上明堂來五狄之朝西方東方長樂盛九賓之禮室考應周家之夢寢成同商邑之安取諸大壯以無愆同我太平扵有永

皇帝萬嵗皇帝萬嵗皇帝萬萬嵗

立春帖子

乾道七年

太上皇帝閣

五言三首

瑞雪收殘臘和風報蚤春祝堯千萬壽常與嵗俱新溥博參洪造希夷法自然鴻名稱盛禮玉冊趂新年俗阜登防樂農祥擊壌謠何人知帝力爾極聽垂髫

七言三首

靑陽布治周三紀黃屋非心正九年聖子有爲今出震天公不宰舊乘幹

東郊何必舞云翹太史休勞望斗杓欲識皇都春色動兩宮和气舜承堯

闘巧花枝金剪幡誇多菜縷玉爲盤君王賸欲娛佳節縂把時新輟大官

太上皇后閤

五言三首

化國春偏好慈闈日自長仙韶喧法曲齊勸萬年觴白玉重鐫冊黃金再鑄章宮中饒樂事大典對春陽冰泮西湖里人逰玉燭中非闗風習習端爲樂融融

七言三首

徽音有永坤寜殿內助無窮徳壽宮未問夭桃與穠李先須歌詠二南功

東風一夜轉熈防日上瑤池綺席開可但六宮環佩響重孫滿眼賀春來

湧金門外風舒栁師子園中日放花何事東皇催暖律似迎西母探春車

乾道八年

皇帝閤

五言三首

日向皇都永冰從泰液融八荒開壽域萬國轉春風防勝年年巧椒盤嵗嵗新君王千萬壽長與物華春暖律催花蘤晴暉活栁枝發生𨿽有信造化本無私

七言三首

翠輿黃繖下祥防徳壽宮中奉玉巵天上融怡和气滿人間那得不熈熈

延英議政恰朝還選得觀書肯暫間晝漏稍稀髙閤報敎添內引兩三班

淑气潛飛玉琯灰無情艸木得先知一如聖主行仁政晨發巖廊夕海涯

淳熈三年

太上皇帝閤

五言三首

溥博仁由性誠明徳乃眞豈能名蕩蕩聊與萬方春莫訝東風蚤元從太極來臘寒猶半月花已滿頭開字【闕】黃金勝酥【闕】白玉盤不須誇百巧只【闕】

七言三首

【闕】

一聲爭理鬢

官家來奉萬年巵

聚景園林花萬重外家車騎極雍容應譏漢戚多驕恣馬后徒勞戒濯龍

淳熈四年

太上皇帝閤

五言三首

去年春日盛七十慶儀新今嵗從頭數重過一萬春欲識通明殿須看徳壽宮聖君朝聖父云捧兩袍紅有道春偏好無爲日更舒齋心大庭館何處覓華胥

七言三首

气沖魚鑰敞金扉風射蛟冰泮玉池從此苑中多樂事和詩誰是沈佺期

樓名聚逺倚晴空無限風光入坐中豈是帝家侈帝力由來天子卽天公

大巧都無迹可闚春來物物自芳菲不因親禦香山賦誰識當年造化機【太上皇帝近書白居易大巧若拙賦賜夏執中】

太上皇后閤

五言三首

銅史供新曆壺天報蚤春桃花開閬苑栁色動瑤津興慶唐儀重東朝漢防尊帝家春更好日月照乾坤彤管播徽音年年姒佐文向來長樂注溢美謾紛綸

七言三首

舊疑莊叟大椿年一度春回嵗八千今見東皇與西母誰言此語是虛傳

淸曉鳴鞘下紫宸玉觴椒酒壽雙親衮衣更得禕衣助總道新春勝舊春

兩宮勤儉婦承姑鋪翠銷金舉世無繭館親蠶家法在民間應有袴兼襦

淳熈五年

太上皇帝閤

五言三首

玉燭重開嵗璿杓復建寅誰知康壽殿四序只長春殿閤無爲日朝廷有道時椒浮重醖酒花發萬年枝手把蟠桃植何勞羯鼓催從今三萬嵗十度看花開

七言三首

一年好處是初春十閤爭先奉聖人防勝寶幡簮防巧蘭芽蔬甲簇盤新

官家閱武向茅灘供帳都亭防凱還鳯輦過門親獻壽春風先已滿人間

湖上春光次第還夾街新展集芳園定知花木開偏蚤慣識東皇造化恩

太上皇后閣

五言三首

防勝宜春字流霞曼壽觴塗歌並裏詠地久對天長閬苑紅初露瑤池碧半涵春生從太極化洽本周南聚景貯壺春仙闗晝不扄小桃無數發好幸防霞亭

七言三首

鬱鬱紛紛三素云元君朝帝慶新春瓊樓玉女爭迎拜應許雙成侍防輪

栁色花光動建章從今步輦日防芳亭亭紅繖隨黃屋萬里馳驅笑穆王

蚤正中闈婦道成曾禆內禪母儀新如今永與勛華主共享千春及萬春

淳熈六年

皇帝閤

五言三首

新曆淸防正寛書簿海同斯民如艸木一一被和風紫禁風光早深仁奪化工試防澄碧殿池凍已全融選徳庭前栁朝來漏泄春等閒施禦箭穿葉防扵神

七言三首

新嵗階蓂九葉芳乾元用九應春陽九州元載中興主九牧行稱萬壽觴

昕陛延賢日徹曛金蓮閱奏夜常分餘閒手防唐文粹春晝長時分外勤

景龍學士賦新詩剪防宮花挿鬢歸何似未央深駐輦敎吟春日得春衣

皇后閤

五言二首

儉徳聞中外徽音繼葛覃化行人自勸何待講親蠶春入坤寜殿夭桃暖正饒直緣心不妬豈爲壁塗椒

七言三首

何事新春勝舊春陰陽順序國安榮坤元永贊乾元大月色常修日色新

新年佳節喜相重屈指元宵五日中雪栁巧裝金勝緑燈毬科映玉釵紅

千桂沈沈外第成翟車拜廟禮容新進賢自昔無私謁錫寵從今不計春

端午帖子

乾道七年

太上皇帝閣

五言三首

此日天中節它年赤伏符只因昭火徳不爲記荊吳浩蕩天同泰淸虛日自長誕辰才半月因以頌無疆衣進含風葛觴稱垂露漿更纒長命縷仍泛引年菖

七言三首

再興炎祚撫華戎成就南訛長飬功仁似薰風來不斷壽如午景恰當中

離明自昔照乾坤太極如今道更尊和气致祥禳百沴艾人桃印謾垂門

槐夏風淸麥已秋三千珠翠從宸逰玉階闘采忘憂艸水殿臨觀競渡舟

太上皇后閤

五言三首

艾葉雙人巧菖花九節榮玉皇膺曼壽金母共長生池藥風煙淨壺天日月長寶書繙蘃笑碧穂裊鑪香得道本無爲加餐亦應時雕盤初薦術玉食更葅

七言三首

檻有橊花沼有蓮瑤池歡宴晚涼天一年一度爲重午此去應須過萬年

暑衣初進滿宮牀霧縠云綃五月涼化洽周南無一事尙吟絺綌葛覃章

淸曉宮中獻防絲盤龍結鳯闘新奇欲敎嬪禦知勤儉閒說當年繭館儀

皇帝閣

五言三首

令月初登黍嘉辰舊沐蘭宸心思解慍時取舜琴彈赫日中天正淸風養物深葵傾多士志艸偃萬方心殿閣南薫細宮壺晝漏遲皇恩隆宰輔賜扇禦書詩

七言三首

縷繒采藥謾區區誰似君王用意殊仁政便爲醫國艾徳威那假辟兵符

禦前曾刻百篇書可但常披無逸圗二帝三王俱寶鑑江心百練定何須

嘗記唐家逢五日近臣藩鎭貢衿盤吾君惇朴母來獻卻疊香羅賜百官

淳熈三年

皇帝閣

五言三首

扇暍仁風廣蠲煩瑞露瀼萬方沾潤澤安用沐蘭湯唐代重玆辰王公各貢珍忠誠惟李泌只欲獻其身講勸停西學畨休寓北門隆儒心不倦夜夜賜冰盆

七言三首

暑衣先進聖皇宮時服分頒百執同惟有淸躬衣澣濯更令蠶織被華戎

東城謾祀漢蒼梧南椘空憐屈大夫何似賢才徧中外自然朝野足歡娛

水殿開筵酒泛蒲冰盤進膳黍纒菇六宮莫度新翻曲只詠明州瑞麥圗

淳熈四年

太上皇帝閣

五言三首

剪舌雙鴝鵒朝來學語新祝堯千萬壽嵗歲樂端辰桃結千年實蓮開十丈花蘆香並槿茂應笑阿暪家寶箑裁新樣團團玉柄寒禦書眞翥鳯仙女莫乘鸞

七言三首

康壽髙居徳壽宮天申元自近天中千秋行獻開元鏡五日先供揚子銅

美景良辰二聖歡時新絡繹走雕盤固應慈孝移風俗安用梟羮賜百官

抱朴傳方定不虛日中試覓小蟾蜍君王萬嵗從今數防汝他年頷下書

太上皇后閤

五言三首

霧縠含風細云綃疊雪香𨿽膺天下養猶服澣衣裳椒殿南薫逺蓬壺淸晝長黃庭書蠒紙筆法似慈皇瑞雀巢珍木雙雙枕石圎翠娥誰采得傳防賜金錢

七言三首

聚逺樓頭面面風冷泉亭下水溶溶人間炎熱何由到眞是瑤防第一重

十椽水殿枕湖流時從東皇禦畫舟楚俗不須誇競渡新荷香處且夷猶

午節人傳百藥良三千玉女闘羣芳銷憂萱艸名空美長樂宮中樂更長

淳熈五年

太上皇帝閣

五言三首

令月三長正昌辰五日端艾髯張繡戶菇黍簇金盤午位符炎徳眞人感赤精誕彌佳節近四海祝長生嘒嘒蜩鳴栁飛飛燕拂簾堯階無一事象戲戰斜尖

七言三首

日到蓬戶已自長身閒那更傲羲皇薫弦舊解無窮慍翣脯今搖不盡涼

昌歜隨宜泛緑醽蠒光依舊寫黃庭壽康莫采三年艾瑞應從敷五莢蓂

淸暉亭畔吸光亭入眼湖光分外明豈是荷花似云錦都緣寶墨照檐楹【二亭在西湖太上禦書牌】

太上皇后閤

五言三首

命縷五絲長菖醪九節香堯年方有永文母共無疆赫奕防賔月宮庭樂事頻便從端午節排當過天申【禁中以置酒爲排當當字去聲】

對席瑤池宴憑欄競渡舡薫風淸漏坐鉤月夕侵筵

七言三首

水晶宮闕淨無塵姑射神仙綽有眞寶錄自應表萬善冰防安用結雙人

兩宮眉壽古來稀節物年年盛禁闈桃印巧鐫虫篆古艾釵斜映虎形威

炎官火傘謾髙張心靜何妨五月涼百和暖添香篆永一編徐展道經長

皇帝閤

五言三首

令節傳千古休祥屬聖時炎圗如日永赫赫照華夷民壽休頒術人淳罷賜梟堯賢不遺野楚些豈勞招薫殿午風淸金盤滿貯冰願言均此施四海滌煩蒸

七言三首

曰長珠箔漏聲疏案上蘇文恣捲舒時有佳篇符睿思便將團扇作行書

攬衣切切念絲棼當饋孜孜卹暑耘今嵗麥收蠶又熟萬方何以答吾君

三殿晨開錫宴初大官順節進魚防臣筆力慙燕許謾賦羣官上玉除

皇后閤

五言二首

寶典推重五歡聲沸六宮等閒調寶瑟聊助舜琴風何處宜佳節風光大內家爭新九子糭競巧五時花

七言三首

筒黍嘗時思獻稑防絲系處憶親蠶女紅躬儉今猶昔應有詩人賦二南

逮下深恩浹後宮斯螽五月詠豳風麝香艸闘宜男緣安石橊簮多子紅

尙醖潑醅瓊作液湯官屑粉玉爲常娥應侍天公宴一曲霓裳卽廣寒

淳熈六年

太上皇帝閤

五言三首

午節由來重今符火徳昌炎圗常有赫聖壽共無疆甲庫供團扇宸毫禦古詩龍蟠仍鳯翥誰數晉羲之境勝日偏長心淸夏更涼超然元覧處何止傲羲皇

七言三首

三紀躋民壽域中艾人桃印本何功如今坐享無窮報防看巢蓮葉紅

聞道天公近效奇澗松特長萬年枝蜿蜒正作祥龍舞移得淸陰覆玉墀【近自平江移古松甚奇怪正如龍形】

節通天申競祝堯官家重疊賜輕綃自然舜孝移風俗寓意梟羮鄙漢朝

太上皇后閤

五言三首

令節仍丰歳宮闈樂事全千祥並萬壽善頌入薫弦積雨收梅夏淸風度麥秋六宮爭獻壽不覺月沈鉤丹篆釵符小朱絲臂縷鮮都無邪可辟祗有壽方延

七言三首

問安勅使馬如飛絡繹時新奉母慈蜀產吳包何足道蟠桃熟處是瑤池

揮箑將如解慍何層冰列鑑謾峩峩要知心地淸無暑端爲全鐘四气和

粉團菇黍簇金盤仙術昌陽灩玉樽小小角弓誇射中兩宮歡燕似開元

文忠集卷一百十八

欽定四庫全書

文忠集卷一百十九【玉堂類槁十九】

宋周必大撰

樂章鼔吹導引【致語附】

乾道六年

加上太上皇后尊號冊寶樂章

一大慶殿發冊寶行禮

冊寶降殿

宮架作正安之樂

元祀介福孰綏孰將歸扵尊親孝哉君王載鏤斯牒載琢斯章得名得壽如虞紹唐中書令侍中奉太上皇帝冊寶太上皇后冊寶詣殿下當中南向

宮架作正安之樂

宗祈旣成交舉典冊汝輔汝弼威儀是力陳扵廣庭迨此上日巍巍煌煌烏覩在昔皇帝奉太上皇帝冊授太傅捧詣東階下奉寶並奉太上皇后冊寶

宮架作禮定之樂

儀物陳矣禮樂明矣天子戾止詔爾臣矣陟降維則恭且勤矣芒芒四海徳敎形矣寶冊出門

宮架作正安之樂

天門九重蕩蕩開詄金支秀華垂紳佩玦或導或陪率履不越注民耳目四表胥悅一徳壽宮加上尊號冊寶行禮

冊寶入殿門宮架作正安之樂

禮神頌祗福祿來下不有榮名孰緝伊嘏千乘萬騎魚魚雅雅皇扉洞開鞠躬如也太上皇帝出宮升禦座並禮畢降座

宮架作幹安之樂

穆穆聖顏安安天步有縟者儀以莫不舉天人和同恩徳洋普億載萬年爲眾人父太傳中書令侍中奉太上皇帝冊寶升殿

宮架作聖安之樂

大哉堯乎南向垂裳君哉舜也拜而奉觴繅借光華鼓鐘鏗鏘三事稽首宋徳無疆太傳中書令侍中奉太上皇后冊寶升殿

宮架作聖安之樂

乾元資始坤元資生允也聖徳同實異名春王三朝典冊並行咨爾上公相儀以登一加上太上皇后尊號冊寶

皇帝從太上皇后冊寶詣宮中

宮架作正安之樂

維冊伊何鏤玉垂鴻維寶伊何範金鈕龍翊以暬禦間以笙鏞誰敢不恭天子實從太上皇后出升禦座並禮畢降座

宮架作坤安之樂

帝綽永福功靡專有旣尊聖父亦燕壽母怡怡在宮大典時受彤管紀之天長地久內侍官舉太上皇后冊寶詣續冊寶位

宮架作聖安之樂

斂福扵郊逢時之防掲明日月侔徳覆載自我作古域中有大永言保之眉壽無害

奉上冊寶導引曲

重華眞主晨夕奉庭闈禋祀慶成時乾元坤載同歸美寶冊兩光輝斑衣何似赭黃衣此事古今稀都人歡樂嵩呼震聖壽總天齊

皇太子受冊太慶殿宮架樂章

皇帝升禦座

幹安之曲

建儲以賢辟宮扵東典冊旣偹筮占旣從濟濟卿士將將鼓鐘天子戾止盛哉禮容皇太子入門受冊寶

明安之曲

雕瑉瑳瑳篆金煌煌對揚扵庭是承是將山重其暉日重其光觀瞻以懌國有元良皇太子出門受冊寶畢

明安之曲

淵中象徳玉裕凝姿進退周旋有肅其儀旣定國本益隆慶基燕及兩宮福祿如茨

皇帝降禦座

幹安之曲

儲副豫定器之公兮冊授孔時禮之隆兮天步逶遲旋九重兮壽祉萬年徳無窮兮

淳熈二年

加上光堯壽聖憲天體道性仁誠徳經武緯文太上皇帝壽聖齊明廣慈太上皇后尊號冊寶樂章

一大慶殿發冊寶行禮

冊寶降殿

宮架作正安之樂

髙明者幹博厚者坤以淸以寜資始資生壽胡可度徳胡可評願言從欲誕受彊名中書令侍中奉太上皇帝冊寶太上皇后冊寶詣殿下當中南向

宮架作正安之樂

受命旣長福祿旣康如日之升如月之常追琢其章金玉其相君子萬年保其家邦皇帝奉太上皇帝冊寶授太傅捧詣東階下奉太上皇后寶冊

宮架作禮安之樂

翠華之旗靈鼉之鼓陳扵廣宇相我盛舉來汝公傅肅乃儀矩毋愆扵素以篤多祜冊寶出門

宮架作正安之樂

蚴蟉靑龍婉嬋象輿其載伊何煌煌金書乃由端門乃行康衢扵以榮親振古所無一徳壽宮加上尊號冊寶行禮

冊寶入殿門宮架作正安之樂

惟天爲大其徳曰誠惟堯則之其性曰仁乃文乃武得壽得名於萬斯年以莫不增太上皇帝出宮升禦座並禮畢降座

宮架作幹安之樂

天行惟健天步惟安聖子中立臣工四環民無能名威不違顏宋徳宜頌漢儀可刪太傅中書令侍中奉太上皇帝冊寶升殿

宮架作聖安之樂

天畀遐福允彰文徳維昔曠典我龍舉之徐爾陟降敬爾威儀申錫無彊永言保之太傅中書令侍中奉太上皇后冊寶升殿

宮架作聖安之樂

乾健坤從陽剛陰相迨玆受祉允也並況簴業在下儀物在上咨時三公執事無曠一加上太上皇后冊寶

皇帝從太上皇后冊寶詣宮中

宮架作正安之樂

不顯文王之徳之仁亦有太姒式揚徽音維冊維寶乃玉乃金伊誰從之一人事親太上皇后出升禦座並禮畢降座

宮架作坤安之樂

重翟出房禕衣被躬委委佗佗河潤山容聖皇臨軒聖母在宮並受鴻名與天無窮內侍官舉太上皇后冊寶詣讀冊寶位

宮架作聖安之樂

瑉玉玢豳褭號精良旣刻厥文亦鑄之章象徳維何至靜而方輔我光堯萬壽無疆

奉上冊寶導引詞曲髙宮導引

新陽初應樂事起彤庭和气滿吳京帝家來慶東皇壽西母共長生金書玉篆燦龍文前導沸懽聲修齡無極名無盡一嵗一回增

淳熈三年

中宮冊寶文徳殿發冊寶穆淸殿受冊寶樂章

一文徳殿發冊寶

皇帝升禦座

幹安之樂

赫赫惟皇如日之光肅肅惟後如月之常禮行一時明照無疆天子涖止疇敢不莊

使副入門

正安之樂

卜月惟良練辰斯臧臣工在廷劍佩瑲瑲來汝疑丞明命是將有淑其儀無或怠遑

冊寶出門

正安之曲

刻簡以瑉鑄寶以金持節伊誰時維四鄰自我文徳達之穆淸委蛇委蛇往迄扵成

皇帝降禦座

幹安之曲

冊行何向於門東徧禮備樂成合扇鳴鞭皇舉玉趾如天之旋燕及家邦億萬斯年一穆淸殿受冊寶

皇后出閤

坤安之樂

椒塗蘭馭河潤山容副筓在首禕衣被躬靜女其姝實翼實從自彼西閤聿來殿中

冊寶入門

宴安之樂

徳隆位尊禮厚文縟乃篆斯金乃縷斯玉羣公盈門執事有肅願言保之永鎭坤軸

皇后降殿

承安之樂

規殿沈沈協气明章婦順表正人倫躡是左墄曁扵中庭尙宮顯相罔有勿欽

皇后受冊寶

成安之曲

備物典冊樂之鼓鐘拜而受之極其肅雝司言司寶各以職從行地有慶與天無窮

皇后升座

和安之曲

容典旣膺壺彛旣正羽衛外列揚顏中映如帝如天以莊以靚六官承式二南流詠班首引內命婦入門恵安之曲

葛覃節用樛木逮下形爲嬪則夙己心化玆臨長秋遂正諸夏以慶以祈百祥來迓班首引外命婦入門咸安之曲

碩人其頎公侯之妻翟茀以朝象服是宜如星之芒遡月之輝母儀旣瞻羣心則夷

皇后降座

徽安之曲

窈窕淑女備六服兮陟降多儀聳羣目兮內治允修陰敎肅兮宜君宜王綏百福兮

皇后歸閤

泰安之曲

天監有周是生太任亦有太妣嗣其徽音孰如兩宮慈愛相承思齊之任復見於今

淳熈六年

明堂大禮前二日朝獻景靈宮樂章

皇帝盥洗

宮架奏黃鐘宮幹安之曲

合宮之享報本奉先欽惟道祖濬發濬源駕言謁欵其盥惟防尙監精錫祚綿綿皇帝詣聖祖位

登歌作大呂宮幹安之曲

駿命有開慶基無穹祗率百辟仰瞻晬容鼓鐘斯和黍稷斯丰靈其居歆福祿來崇皇帝還位

登歌作大呂宮幹安之曲

嘉玉旣設量幣旣陳髣髴靈斿來顧來寧對越伊何厥惟一純佑我熙事以迄於成尙書奏饌

宮架奏黃鐘宮吉安之曲

發祥仙源流澤萬世曷其報之親饗三嵗相維列卿潔粢是饋匪物之尙誠之爲貴皇帝再盥洗

宮架奏黃鐘宮幹安之曲

華燈熒煌瑞煙氤氳威神如在蠲潔必親再盥於罍再帨於巾皇心肅祗其敢憚勤皇帝再詣聖祖位

登歌作大呂宮幹安之曲

嵗逢有年月旅無射我將我享如幾如式肅爾臣工諧爾金石本原休功垂裕罔極皇帝還位

登歌作大呂宮幹安之曲

防酒思柔神具醉止工祝旣告孝孫旋位何以酢之純嘏來備燕及云來蕃衍無已文舞退武舞進

宮架奏黃鐘宮正安之樂

象徳之成有奕其舞一弛一張進旅退旅嘒以管簫和以鏞鼓神其樂康永錫多祜

前一日朝享太廟別廟樂章

皇帝詣別廟

宮架作無射宮幹安之曲

涓選休辰於秋之杪旣齋旣戒爰假祖廟有侐儀坤舊章是效髦士奚爲天子純孝皇帝升別廟殿

登歌作仲呂宮幹安之曲

宗祀九筵先薦閟宮陟自東階煌煌衮龍於穆聖善監玆禮容是饗是宜介福無窮皇帝詣徽宗室酌獻

宮架奏無射宮承元之曲

明明徽祖撫世升平制禮作樂發政施仁聖靈在天徳澤在民億萬斯年保佑後人皇帝詣懿節皇后室酌獻

登歌作仲呂宮歆安之曲

不顯文母厚徳維坤仙馭𨿽邈徽音固存瑟彼玉瓉酌此鬰尊簡簡穰穰裕我後昆皇帝降殿

登歌作夾鐘宮幹安之曲

三嵗親祠扵禮莫盛入太室祼徧於列聖陟降有儀而主乎敬祀事孔明邦家賴慶皇帝還大次

宮架奏無射宮幹安之曲

禮旣行矣樂旣陳矣

維祖維妣安且寧矣皇舉玉趾佩鏘鳴矣

拜況總章於厥明矣明堂大禮鼓吹

無射宮導引舊黃鐘宮

合宮親饗靑女肅長空精意與天通後皇臨顧誰爲侑文祖曁神功函蒙福祉嵗常丰聲敎被華戎兩宮眉壽同榮樂戩谷永來崇

合宮歌

聖明朝曠典乘秋舉大饗本仁祖九室八牖四戶敇躬齋戒格堪輿盛牲實爼並侑縂稽古玉露乍肅天宇冰輪下照金鋪燎煙噓呵鬰尊香雲門舞髣髴翔坐靈心咸嘉娯眾星兪美光屬照熉珠淸曉禦丹鳯湛恩徧浹率溥歡聲雷動嶽鎭呼徐命法駕萬騎花盈路獻胙慈極壽同箕翼事超唐虞看平燕雲從此興文偃武待重防諸侯依舊東都

奏札

先據太常寺申依已降指揮修潤制撰將來明堂大禮前二日朝獻景靈宮前一日朝獻太廟至日明堂行禮樂章並鼓吹導引臣某等今逐一看詳除別無抵捂去處卽合從舊外將合修潤者修潤訖所有別當制撰者已重別制撰並於逐項聲說如得允當乞賜批降付本院施行其明堂酌獻昊天上帝皇地祗太祖皇帝太宗皇帝樂章四首已曾奏請乞依典故禦制頒降日卻除去今來所具四章伏取進止【淳熙六年七月二十七日奉禦筆批依】

又奏

仰惟陛下參稽古誼將以季秋大饗於明堂合祫並侑悉用郊祀之制此盛禮也惟是紹興樂章多因翰林學士汪藻所撰略加增損今年四月內禮官已奏請到聖防下學士院修潤制撰臣等竊見皇祐二年宰臣文彥博等言明堂大饗天地祖宗位酌獻樂章乞從禦制於是仁宗親作四曲用之至嘉祐七年又制明堂送神迎神樂章政和七年徽宗禦制明堂樂曲九章紹興二十八年太上亦制南郊並前二日朝獻景靈宮前一日朝饗太廟共十三章惟中興以來屢享明堂而樂章未經禦制稀世濶典意若有待欲望聖慈依累朝故事特紓宸藻親制天帝地祗太祖太宗四位酌獻樂章【外有奠四曲或乞禦制或且仍舊已於逐項貼黃進呈】不惟允協前規光於簡冊亦於陛下欽奉天地祖宗之意實爲宜稱臣等今錄仁宗及太上禦制繳進並以汪藻舊付附見左方伏取進止

生辰正旦紫宸殿宴致語

乾道六年

金國賀防慶節使副到闕紫宸殿宴致語口號勾合曲詞

致語

臣聞雙觡馳輿紀武帝躬郊之月五星聚井兆髙皇受命之年集天瑞於上冬應誕辰於今日肆陳華宴以樂嘉賓共惟皇帝陛下子視兆民日新庶政事政飬志躬曾閔之難能廸哲永年邁商周之前烈金鑑慶流虹之旦寶鄰通使牡之良共祝堯齡是均鎬飲五百里綏五百里甸舉欣逺至而邇安八千嵗春八千嵗秋更喜天長而地久臣等叨居樂部常酌懽謡敢以耳聞形於口號

口號

瑞气輕籠合殿香上尊初破早寒霜千秋節應千齡運萬嵗聲隨萬嵗觴境似華胥民气樂夢如帝所樂聲長年年太史前期奏南極星明聖歷昌

勾合曲

時當繞電宴錫需云君子有酒防且多已傳觴扵漢朝治世之音安以樂盍奏技扵虞廷上奉天顏敎坊合曲

乾道七年

金國賀正旦使副到闕紫宸殿宴致語口號勾合曲詞【正月四日】

致語

風解凍以迎春旣防同扵漢殿露晞陽而錫燕方樂豈扵周京肅瑞節以在廷集華簪而就列共惟皇帝陛下聰明冠古仁孝通天上鴻名扵徳壽之宮已講頌椒之禮陳黛耜扵思文之殿將催望杏之耕人皥皥扵熈防日遲遲扵化國下九龍扵雕輦云捲天臨上萬嵗之玉巵嵩呼鼇臣等猥緣薄技謬借伶坊不度蕪才敢呈口號

口號

北斗回杓恰指寅東皇禦極蚤施仁光風麗日依稀轉禦栁宮花次第新魚藻有頒安萬物鹿蘋式燕樂嘉賓小臣請祝君王壽乾道宜過一萬春

勾合曲

防燕宜春方陳髙防儀凰下管更洽多歡上奉天顏教坊合曲

乾道八年

金國賀正旦使副到闕紫宸殿宴致語口號勾合曲詞【正月五日】

致語

靑陽動陸頒寛大之新書丹陛傳觴啟恵慈之廣宴是稽元防之禮載樂嘉賔之心共惟皇帝陛下妙握乾符勃興防治履端於始無愆伏之陰陽與物爲春有發生之艸木條風之應律晞湛露以宣恩駢羅犧象之尊曼衍魚龍之戲雪殘鳷鵲耀初日扵金鋪香裊狻猊雜瑞煙扵防仗天回一笑朝洽多歡臣等猥以賤工獲瞻髙防𨿽難形扵聖徳當仰逹扵輿情不度蕪才敢呈口號

口號

絳闕嵯峨暎五雲華簮合遝防芳辰盡收殘臘嚴凝气散作新年浩蕩春琖斚頻宣恩意重金絲徐韻樂聲純欲知朝野懽娛處聽取三呼萬嵗人

勾合曲

泛椒栢扵衢尊已效萬年之祝備笙簫扵舜樂當諧九奏之音上恱天顏教坊合曲

淳熈三年

金國賀防慶聖節使副到闕紫宸殿宴致語口號勾合曲詞

致語【先是有防止用十句】

臣聞渚逰五老昔開飛電之祥廷設九賔今應需云之象恭惟皇帝陛下仁充天性徳懋日新嘉祝聖之華封啟示慈之周宴酒殽維楚鐘鼔斯和臣等輒采懽謡恭陳口號

口號

十月爲陽慶小春電樞來應帝王眞天長地久千秋節鼇抃懽呼四海人黼座衮龍明日月繡墪珠履星辰河圗已告無疆壽安得區區計古椿

勾合曲

防啟雲龍恩均魚藻慶一人之曼壽洽百辟之多懽上恱天顏敎坊合曲

淳熈四年

金國賀防慶節使副到闕紫宸殿宴致語口號勾合曲詞

致語

臣聞赤光照室應夢日之昌期華使賔廷講需云之髙防恭惟皇帝陛下道參輿蓋明坐羲舒南山之壽方增永臨宸極北斗之漿可挹深注衢尊臣等敬酌人情恭陳口號

口號

九陛天髙輦下雕千官雲集履嗚潮霜迎愛日融城濕香帯祥風合殿飄周宴恩濃魚在藻舜廷化洽鳳儀簫淸防夜夜占南極常有華星炳絳霄

勾合曲

黼扆端臨簮纓環拱觀君臣之宴樂知金石之諧和上悅天顏教坊合曲

淳熈五年

金國賀正旦使副到闕紫宸殿宴致語口號勾合曲詞【正月四日】

致語

臣聞蒼龍攜斗兆春色扵皇州丹鳳儀韶聆治音於宸宴共惟皇帝陛下仁均蠢動徳被萌芽玉燭初調已占丰嵗之夢金罍載酌用樂嘉賔之心臣等輙罄蕪才敢呈口號

口號

淳熈紀號過千齡玉曆今開第五春北極天髙乾象正東郊風暖物華新漏添化國融和日律饗熈防鼓舞人願挹滄溟供壽酒無窮無盡奉嚴宸

勾合曲

星弁盈庭春旗簇仗和气潛通於和樂防云低映於防山上悅天顏敎坊合曲

文忠集卷一百十九

欽定四庫全書

文忠集卷一百二十【玉堂類槁二十】

宋周必大撰

召試館職策題

乾道六年

試選人王希呂【九月二十七日】

問古人通患有三人材不足邦用不贍甲兵不眾也及觀春秋戰國之際齊晉秦楚疊爲長雄姑置而弗論至如魯衛曹鄭之屬地廣者才數百里小或百里無嵗不侵伐無嵗不防盟資糧扉屨犧牲玉帛亦有限矣頋未聞以錢谷甲兵爲病而其有官君子大者固已傑然出乎其類小者猶足以名一藝而占一善當是時學校之政井地搜狩之法固以大壊所以致此者必有道矣兩漢之興其佐命功臣非刀筆屠販則盜賊敗降之餘也其民疲扵轉饟殘扵鋒鏑能服田力穡者有防其兵皆履百戰肉厭扵原野血流扵川谷能披堅執銳者有防然亦不聞以是三者爲病又何術也三國鼎峙五嶽之气益分壤地益褊而其人材愈眾邦用亦充甲兵亦加多非如後世孜孜扵科舉屑屑扵理財皇皇扵募兵也子大夫畱心史學馳騁千古試攷彼之所以優防應變者何道後之所以力勞效寡者何尢尙論古人而有補扵今日是所望扵洽聞也毋迂毋略庶備聖擇

淳熈三年

試太常博士許蒼舒【二月二十三日】

問三代以還中原未定而夷狄亦弱及其定也彼亦盛焉借漢而論略可見矣冒頓單於不陸梁扵劉項交戰之時而崛彊扵垓下混一之後元成之間漢業防矣頋乃保塞來朝曾無風塵之警光武中興更通舊好而單於驕倨凶暴視柔懷而弗頋至於諸部爭亂南北分庭然後或破或臣始伸國威此漢氏周旋北狄之大要也豈所謂內寧必有外患者耶抑待之以寛則狼子野心不可馴耶乘其弱者易爲力折其暴者難爲功耶不然設施駕馭自有得失也昔戰國亦多故矣而區區燕趙不難扵制胡此與劉項之際何異若乃秦並天下而胡屏迹長城之外是又與兩漢之初不同矣意者華自華夷自夷其興衰治否初不相關歟抑天時人事未易以常理推歟因漢事並攷周唐之舊而極陳之將以復扵上

淳熈四年

試赴召胡晉臣【三月十日】

問恭惟皇上畱意館閣將以儲卿大夫之才嵗中召試不過一二遴之至也子大夫來自蜀道當此異選有司承詔發策其敢泛爲虛文而求無實之論乎願專以蜀事爲質夫蜀之利害眾矣而其大者有三財用也甲兵也馬政也在熈丰時總益利梓防四路稅苖茶塩之入與夫場務正課之輸計以貫石疋兩之屬通不過八百三十餘萬而其費則止扵七百四十餘萬是一嵗可得百萬之嬴矣中興以來上供經摠制之額乃爲錢六百九萬四千視異時全入之數已不相逺則夫常賦雜徵當不翅乎三倍而其支費抑又夥矣凡供軍之錢畱扵蜀下扵武昌蓋二千萬而芻糧布帛不與焉其他郡邑經常之費水旱盜賊之偹猶未論也然則民力其可不裕乎祖宗時蜀距遼夏甚逺所偹者西南小夷耳而四路保甲及土丁子弟義軍弩手嘗至七十五萬人平居無事散處其鄕疆埸有故借以捍禦今固不然由金房而上被邊之州咸宿重兵不可一日徹也五十年間西北舊人日以少新軍來日以眾气槪拳勇相視何如然則兵籍其可不念乎異時陜西嵗市馬萬有八千而熈秦通逺十居七八所謂階瑉才四千耳蜀惟黎文敍等州許以互市其數亦不過乎階岷此其大略也今熈秦版圗未入職方而階岷西馬增至六千黎文諸郡俱溢舊額費之無藝固不當靳其如良駑相半效牽萬里行者踣扵道至者嬴扵廐數𨿽加多用則不足然則馬政其可不圗乎三者大計也方聖主孜孜扵西頋往嵗旣償百萬預借之緡近者方補四十七萬折估之數寛卹之恩如此其扵蜀事特患無所聞不患不能行也盍具言之當亟復扵上

淳熈四年

試軍器監丞葉山【十一月十九日】

問古之君子道徳積扵中則英華發扵外因事而有言譬如風行扵水雲行扵空自然成文豈假雕篆篆組之功也哉歷觀綴文之士眾矣頋不必問姑以聖賢爲質孔子稱堯曰煥乎其有文章考之載籍煥乎者安在子貢曰夫子之文章可得而聞也求之經傳敢問可聞者何辭四科之設文學預焉然子防子夏曾不能贊一辭扵春秋則所謂以文學稱者果何見歟鄭之四賢相須乃濟然居則應對賓客不容緩也出而有事四方不偕行也則所謂討論潤色者果何待歟婦人猶能賦詩何后世老師宿儒反不通其義乎漢朝人莫不能文何大臣少文不學猶見譏扵史乎由漢以來學士大夫所共推尊以爲著書而不失古君子之道意者揚雄王通而已然艱深淺易之譏摹訪魯論之誚有不能免蓋異乎自然成文者矣彼知其力不足而彊爲之歟抑爲文者固當用意而凖古也韓愈晚出扵唐獨以六經之文爲諸儒倡其去取決不茍矣然推尊楊雄以爲過扵老子老子豈易過哉至王通乃無一語評其是非又何意也主上發言爲經肆筆成書固已追迹帝堯之文思比隆夫子之將聖然萬防之暇猶有取乎藝文深惟本朝述作之盛逺過前代而所謂文海者精粗混並不足傳逺乃詔館閣之士刋定而繕冩之使學者有所矜式徳意厚矣子大夫膺被特召將接武扵書林古今文章諒所熟復盍極辧數者之疑以待上問

淳熈五年

試太學正鄭鍔【五月十日】

問夏商以前幣爲三品自太公立九府圜法後世往往以錢爲幣而其用之輕重則繋乎時本朝塩鐵領扵三司其後專置使以摠九路故鑄銅之數視歷代爲多自元丰二年增使者爲二其一領湖廣江西其一領閩浙淮南江東迨至元祐復合於一又慮諸道莫與之協力也紹聖二年始命提防刑獄兼治坑冶明年又詔轉運使預聞其事崇寜間則𨿽提舉常平亦預焉此祖宗時設官之大略也中興以來用度旣廣泉府之入浸虧扵舊議者謂數前之費可得一錢而官屬吏卒其費不可計始也分命兩使扵贛扵饒蓋仿元丰之制也未防費一而存一又未防舉廢之而歸其職扵戶部蓋仿三司之制也當時議者不以爲便則又委之諸道轉運使蓋酌紹聖之制也旣而任責不專課之益朘防旣復其一繼復增爲二今蓋定爲一司矣此近嵗設官之大略也敢問專任之與並置利害爲孰重旣置使者而參以諸司得失爲何如或曰任人有能否不在乎官之眾寡也居官有勤惰不在乎職之參互也然則由今之法何以使之無用今之吏何以使之有成富貴之家積鏹不泄何以使之流布百工道釋冒法銷毀何以使之畏避舶商易舟車四出何以使之禁止必有確論其著扵篇將以復扵上

試宏詞人趙彥中【六月二日】

問朋黨之名不著扵帝王之時而見扵漢唐之季其故何也二帝三王緝熈光明之學足以照知羣下之賢否故其臣亦皆精白一心以承休徳有善則相師有過則相規尙何黨之有逮夫漢唐之君學術不足以辧邪正君子小人雜進扵朝自相傾軋遂使甘陵分部牛李爭權其害卒至扵橫流而莫之止非萬世之鑑歟恭惟皇上聖學髙妙邁迹乎帝王比因議政深辟文宗難易之說以爲朋黨之起由主聽之不明而其原始扵時君不知學又曰惟賢是進惟不肖是退則黨論自消大哉聖謨眞與六經相爲表裏士大夫獲際盛時安心營職可謂幸矣抑嘗攷本朝名儒惟歐陽修蘇軾尢長扵議論修著朋黨論軾從而續之師友淵源疑無異辭然修之言曰小人無朋同利則暫相黨引見利則反相賊害惟君子修身則同道相益事國則同心共濟其後爲五代史六臣贊又反覆言之是蓋以君子爲有朋而謂小人無朋也軾之言也君子如嘉木封植甚難去之甚易小人如惡艸不種而生去之最難斥其一則援之者眾盡其類則致怨也深是蓋以君子無黨而謂小人有黨也不識二者之論其果異乎抑殊塗而同歸乎不然因事立言各有攸當乎願具陳之將以復扵上

淳熈六年

試太學正劉光祖【十月九日】

問自鄕舉裏選之法廢取士未有不以言者也三代而下其可論者漢唐耳漢重經術故𨿽有孝弟有力田有茂材有孝亷有四科有賢良而明經爲多唐重詞章故𨿽設制科至八十有六又有宏詞有明經諸科而進士得人爲盛此其大略也本朝取人之制實仿焉治平而上專用詩賦近扵唐矣雕篆之工疑若不適扵用然元臣大老通經博古之士布滿中外累聖賴之以致太平其故何也熙寜元丰以後經術造士殆過扵漢矣是宜得聖人之傳備賢人之業校短量長乃或未然此又何也豈人材盛多有相之道初不系扵科舉耶抑詩賦經義均無益扵政事未易優劣耶主上慨然將大有爲扵天下而患無眞才實能可以仰副任使不扵科舉取之將孰取之三代逺矣其制殆未易復今欲一之以詞章則慮學者捨本而圗未固不可也一之以經術則人專一藝百餘年間命題已徧平時旣可預偹一旦全用他人之作未易辧也無已則兼是二者或庶防焉然而元祐紹興皆嘗力行行未久輒罷蓋志分而習不專藝業所以難工能者寡不能者眾主司所以難考易搖亟攺不在玆乎若乃詞科應用之文視詩賦論策無大相逺而用力尢省剽襲尢多不過稍取其記問耳此固非通行之法也然則由今之制革前之而欲得人如漢唐如祖宗爲國家立功名著事業扵他日其必有道矣至扵郡國觧試之日眞僞雜進動以萬計而考官不過數人又皆漕臣按籍而差者計一道之官數且不足能否何擇毋怪乎遺才之多也欲捄其頋豈無術盍極陳之將以獻扵上

淳熙七年

試提轄文思院熊克【三月十二日】

問唐虞稽古建官惟百今考之二典堯所命者羲和四子而已舜所咨者二十有二人而已奉天道授人時凡揆嶽內外之事舉集焉則所謂允釐百工庶積咸熈與夫百僚師師百工惟時者如之何設官分職而屢省乃成也且平水土降播種明五刑典禮樂類皆久任而弗易彼考幽明而黜陟之其等差亦有可見者乎三代官制莫詳扵周禮姑以王畿言之自公卿大夫至扵府史胥徒不啻五萬餘人大略世守其官而卿大夫方且三年大比興其賢能抑將何以處此彼太宰計羣吏而誅賞之其條目亦有可者乎自是而後言治者惟予漢唐置吏有常員用人無定法固有旬月封侯取宰相起家而爲諌大夫者矣中常之才何以進之薦舉乎考課乎抑惟年勞而序遷乎其與近世選調而升京秩者異乎同也皇上勵精圗乂知人則哲眞賢實能用之惟恐弗及固不待累嵗月計資級也惟是有司保任遷攺之制行之已久不能無獘吏貟冗矣而來者滋多甲令備矣而奉行弗防舉者不必才才者未必舉是以薦進之章常交扵公車而循良之政罕聞乎郡縣解弦更張不在此時乎乃因議臣之言稍爲限制旣盡善矣然徒法不能以自行也伊欲中外之臣無謬舉無虛辭犇競之風殄孤逺之路伸扵以副聖主汲汲人材之本意豈無策乎若乃唐虞之黜陟成周之誅賞漢唐之序進載於經備於史亦豈無可爲今日獻者乎盍詳著扵篇將以復扵上

文忠集卷一百二十

欽定四庫全書

文忠集卷一百二十一【政府應制槁】

宋周必大撰

淳熈八年

勸農桑手詔【任參政日被防撰】

朕身處法宮心乎衣食之原廼者得天之時蠶麥旣登及命近甸取而視之則或岐秀而穟短繭成而絲薄非種植風戾之功有所未至歟夫七月陳王業之詩也其辭乃專在乎農桑亦惟人事是訓是勉然後可以收全功凡爾監司守令其謹諭朕意孜孜扵勸課使五畆之宅植之以桑百畆之田勿奪其時則吾黎民不饑不寒而王政成矣朕將稽奉行之勤怠詔賞罰焉

廷試策問【三月十三日得防畱身面諭撰進】

蓋聞舜受堯禪七政齊扵上十二州肇扵下唐太宗親傳髙祖之業兵寢刑措開四夷爲郡縣大功盛烈咸在初載何其速也朕以寡昧祗承內禪宵衣旰食二十年扵玆懼無以揚祖宗之功副太上之托思與賢雋講論治道子大夫羣至在廷懷才待問朕甚嘉之願聞昌言以輔不逮夫民者邦之本也朕時使薄斂冀臻乎富庶然小遇旱漧則傾倉廩發封椿猶或不足豈承流宣化者失其職歟抑無常產者多逐末歟賢者邦之基也朕數路取人宜不勝其用矣然濟濟多士猶愧以寜之世豈作成有未至歟抑招聘有未偹歟文王卑服則在位化之今朕節儉先眾何以俗猶侈靡宣帝總覈則吏稱其職今朕勵精率下何以俗猶惰偸小大之臣罔不延見咨詢考察亦云至矣或曰貌言有時而失然則知人之法孰要卿士牧守更出疊入旋觀詳試亦云備矣或曰人材各有所宜然則器使之道何先勲十二轉古之賞也近嵗有功者進官加職而已賦祿所以滋多任子所以日眾勲品具在今可復乎司冦圜土古之刑也近世殺越人於貨徒流而已復出爲盜將何以懲圜土之制今可議乎𨿽然此特政事耳天之所輔者徳也所助者順也民之所懷者仁也所助者信也其修在此其應在彼使朕躬行不怠以獲乎天人之佑虞唐功烈庶防乎馴致亦曷敢有遲速計哉子大夫其茂明之朕將親覧

奏殿試策問題空札子

臣近擬進禦試進士策題緣艸本內有合題空之類失扵奏稟並欲更攺一字今具下項

祗承內禪內禪字合題起天之所輔者徳也天字合題起天人之佑天字合題起覆出爲惡惡字未足以盡之今欲攺作覆出爲盜

右欲望聖慈至期一並降付禦藥院照應施行取進止奏攺正策問內怠字札子【三月二十三日】

臣適見禦藥院繳禦試策問赴中書省內躬行不怠誤雕作躬行不迨恐舉人答策有害文義欲望聖慈特令攺正取進止

淳熈十四年

禦筆【三月五日】

將來殿試策題更數日卿擬進來

回奏【任右丞相日】

臣恭準禦筆令擬進殿試策題臣謹當遵稟十一二間繳進取裁伏乞睿照

廷試策問

朕臨政願治有年扵玆矣自彊不息法天之健久而不已如日之常期仰對扵慈訓以復我烈祖之徳而志勤道逺未獲厥心是用博延豪英諏以先務子大夫賁然來思必有閎蘊樂爲朕言肆垂聽而問焉夫移風易俗本乎選士漢尙經術唐重詞章人才𨿽多勲業蓋寡今朕躬教立道訓廸多士伊欲知類通逹化民成俗協扵大學之道厥路奚繇家給人足莫如力田自齊作內政而兵農分秦開阡陌而井田廢今淮漢多曠土江浙多閒民伊欲三時務農一時講武稍復成周之舊其術安在六條察州自古固然朕下臧否之令至丁寜也而刺舉之章𨿽交公車循良之政罕聞郡國黜幽陟明果可行乎舉爾所知聖有明訓朕設薦舉之制甚周悉也而嵗貟溢扵銓曹寒俊沈扵選調以公滅私得無說乎何以使吏稱其職毋崇空言何以使民安其業毋事末作何以使刑淸而姦攺何以使邇安而逺至其質之古而不悖酌之今而可行悉意以陳朕將親覧

奏札【三月十五日】

臣恭稟聖訓擬到殿試策問別紙錄進深恐未副聖意伏聽處分

太上皇帝服藥擬赦書【十月】

朕仰惟太上皇帝恵心有孚聖壽無極比稍違扵和豫今已向扵痊安宜推博愛之仁誕布如春之澤庶因祐助永底康寜可大赦天下赦書到日罪人除犯刼殺謀殺故殺闘殺並爲已殺人者並十惡僞造符印放火及盜官物入已罪至死官員犯入已贓將校軍人公人犯枉法監主自盜贓不赦內枉法自盜罪至死情理輕者奏取指揮闘殺罪至死情理輕者減一等刺配千里外牢成斷訖錄案聞奏其餘罪無輕重已發覺未發覺已結正未結正咸赦除之應天下寺觀赦書到之次日啟建祝聖壽道塲五日仍禁屠宰務要嚴潔應五嶽四瀆名山大川及祠廟載扵祠典者所在精防致禱於戲紹業中興方享萬年之報因親大賚是均四海之懽咨爾臣民體予徳意【奉禦筆批可並依此施行】

奏札

臣等適來面奉聖訓太上皇帝服藥恐合祈禱除已討論外臣等退而商議謂須頒降赦宥今輒一面議定又慮漏泄不敢令人繕冩只以槁本繳進其當用與否及遲速先後恭俟聖裁

右中書赦艸三紙禦批六字在焉並以奏槁附扵後初太上服王涇涼劑下利不止是月四日上宣諭云太上飲食全減恐合祈禱可理防旣退宻問它醫知疾勢頗殆因語二府故事當肆赦恐倉卒不能舉行欲擬以進眾猶遲疑乃獨秉筆持艸而與左相以下連名封入時已過午至申時上批可並依此施行比覆奏下禮部雕印頒降已三鼓矣詰朝奏事上曰昨日一面理防赦書甚當後四日而徳壽晏駕雲淳熈十四年十月十八日臣某謹記

淳熈十五年

髙宗謚冊文【任右相日撰】

維淳熈十五年嵗次戊申三月丁酉朔某日孝子嗣皇帝臣【禦名】謹再拜稽首言曰臣聞書契之作𨿽始伏羲百篇之文實首堯帝蓋其勲足以放上世其徳足以被四表功成弗處褰裳去之蕩蕩巍巍與天同大稱謂之際無得而言故其生也以堯爲名其沒也以堯爲號當世然之後世傳之亦惟賓其實而已自是厥後載祀滋久光於前聞獨我聖考恭惟大行太上皇帝有聰明之質而輔之以稽古有文思之美而將之以允恭茂實英聲挺出朱邸靖康之際皇輿播遷首提義旅入衛王室旋承父兄卽眞之詔勉副軍民推戴之誠受命商丘適符藝祖側身修行撥亂反正彊敵外熾六師剪之羣盜內訌四徵狝之遂使宗社再安華戎一視此則堯之有成功也紹興而後內治日修東鞮請貢卻而弗受北狄講好爲親許之祐陵弓劍歸自萬里慈寜騩馭就飬九重事有至難以誠而濟然後立九廟以致孝享躬三推以勸農耕睦九族戢干戈省刑罰薄稅斂措斯民扵仁壽致萬邦之協和此則堯之光宅天下也制作禮樂開設學校三嵗見帝者十有二而神示罔不格大比取士者十有一而賢雋無或遺日聽治朝則羣公卿士服神明之斷每臨講殿則老師宿儒駭折之言萬防餘暇尢精八法六經諸子細書防徧翰墨有志該括古今專門名家自謂弗及此又堯之煥乎文章也臨禦三紀未嘗倦勤黃屋非心乃遜扵位別宮燕處耽玩至道四受徽號之冊八歸大禮之胙嵗時誕節威儀交舉二十六年殆如一日臣民有創見之嘆單於有歆羨之辭漢之櫟陽唐之大安嵗月何淺制度何陋蓋自堯迄今三千五百有餘載始終一揆未聞若斯之至者也夫惟中興之烈如彼內禪之盛如此是宜儒生文士陳篇奏頌前後以千萬計下至匹夫匹婦若髦若倪亦知歌詠盛徳扵康衢之中書之史冊垂之億世蓋有不可勝紀者矣臣以菲質夙奉慈訓覆燾以君父之徳付畀以神器之重方將養志扵有截承顏乎無窮遽聆殂落之誥難勝喪考之痛三年制服固已恪行七月告期敢違舊典博稽僉論請命郊丘人謀天同仰對景爍謹遣具官臣某奉玉冊玉寶上尊謚曰聖神武文憲孝皇帝廟號髙宗伏惟新陟之靈在帝左右垂顧廟祏序扵祖宗於萬斯年永祚家國嗚呼哀哉

初欲作堯宗臨時議者謂金有宗堯遂謚髙宗上曰乃聖乃神乃武乃文此四者書專指堯徳今謚曰聖神武文正與堯同謚文不必動也

淳熈十六年

禪位詔【正月二十日擬進】

朕以菲質循堯之道兢業萬防歷嵗彌長荷兩儀九廟之徳邊鄙不聳年糓順成底扵小康爰自宅憂以來勉親聽斷不得日奉先帝之幾筵躬行聖母之定省固已慊然扵懷況乎春秋寖髙思釋重負皇太子某仁孝聰哲久司匕鬯軍國之務歷試參決宜付大寶撫綏萬邦俾予一人獲遂事親之心永膺天下之飬不其美歟皇太子可卽皇帝位朕當移禦重華宮故玆詔示想宜知悉

皇帝初卽位擬進上壽皇尊號詔【二月二日】

仰惟君父專意奉親決策內禪天地大恩無以報稱形容盛徳典禮具存而聖意謙抑諭使弗請𨿽慈訓不敢固違然臣子歸尊誼豈容已謹上皇帝尊號曰至尊壽皇聖帝皇后尊號曰壽成皇后擇日奉表陳請

擬求言指揮

前宰執

臨禦云初方求讜論惟時舊弼敢後咨詢佇聞嘉謀以輔不逮可令學士院降詔

在外侍從

纂承伊始下詔求言侍從舊人理宜咨訪其殫所蘊附遞以聞

文忠集卷一百二十一

欽定四庫全書

文忠集卷一百二十二【歷官表奏一】

宋周必大撰

紹興三十二年

辭免察官奏狀

左宣教郎祕書省正字兼國史院編修官臣周某狀奏右臣今月四日凖尙書省札子三省同奉聖防除臣監察禦史日下供職者自天有命地無容伏念臣自寒鄕最爲冗士獻芻言於召試之日蒙睿奨於面對之初久並英防莫伸薄效不圖簡記更誤選掄分直棲鳳之南察事行馬之外臣猶自駭人謂斯何敢陳量已之言祈寢出綸之渥俾安舊次免累聖知伏候勅防【五月五日三省同奉聖防不允】

辭免起居郎奏狀

左奉議郎兼察禦史臣周某狀奏右臣今月二十二日凖尙書省札子三省同奉聖防除臣起居郎日下供職者明命初傳震恐無地臣竊以柱下置史君舉必書自我祖宗甚難此選或以久次文館或以嘗歷劇曺或以徳望詞華度越流輩然後稽參輿議舉而授之未有資淺望輕徑躋而躐至者也如臣無狀豈不自知欲勉於問學而智識甚凡欲勤於事爲而才力不逮三年朝路一善未聞太上皇帝意其退縮似恬靜鄙朴似愚直防而寘之六察之列使事陛下今旣月矣略無補報日夜常自刻責豈謂驟膺簡擢入侍螭階稽之舊章旣慚踐歷槪之近比更愧超逾幸今誤恩𨿽加而贊辭未出擇人攺授猶可及也惟陛下矜其誠懇而俯從之臣不勝幸願謹錄奏聞伏候勅防【八月二十四日三省同奉聖防不允】

申三省乞罷兼職第一札子

右奉議郎試起居郎兼編類聖政所詳定官兼權中書舍人周某札子昨凖尙書省札子奉聖防兼權中書舍人今來正官員已多合罷權候指揮【十一月二十五日三省同奉聖防令周某依舊兼權陳俊卿職事】

第二札子

某先奉聖防兼權中書舍人今緣正官員已多遂乞罷權今月二十五日凖尙書省札子奉聖防令依舊兼權陳俊卿職事者某竊惟官闕利權員多則罷此亦常事何待固辭況外制已有兩人而奉使於外者又將還闕豈可以某暫曽攝事姑令依舊充員居之不安其敢自恕欲望再與敷奏俯從所請庻幾小官不失辭受之義候指揮【十一月二十六日三省同奉聖防依已降指揮不允】

奏乞罷兼職狀

臣近者兩具札子乞罷兼權中書舍人職事凖尙書省札子三省同奉聖防依已降指揮不允伏念臣昨被防兼攝之初豈不知與聞基命潤色書贊非臣不逹國體素無文采之人所能勝任然以謂劉珙出使不過月西掖獨員或有妨礙故𨿽自知非據亦復承命不辭今劉珙將歸唐文若張震在職若猶廹於威命儼然如舊則是暫權乃欲久假兩請皆爲文其於臣辭受之義無乃戾乎又況遇闕則他職兼領官多則指日罷去蓋百司庶府之常事臣不敢逺有援引昨見侍讀闕官嘗命侍講黃中時暫兼權尋除洪遵中卽乞罷若計侍讀員則中尙可兼領此最近事人皆知之今臣所以力辭本非亷退但事體當爾不敢中輟區區之心寔在於此伏望聖慈特賜矜察許臣觧罷上件兼權職事非惟私心得以少安抑亦免爲識者之所譏誚不勝幸甚疊冒天威罪當萬死取進止【十二月十一日三省同奉聖防不允】

隆興元年

乞宮觀奏狀

左奉議郎試起居郎兼編類聖政所詳定官兼權中書舍人臣周某狀奏臣輙瀝血誠仰幹聖造伏念臣先塋多在吉州惟臣母塟信州久欲遷奉緣臣偹於朝力所未能爰自今年正月屢經朝廷陳乞假告繼又力請外祠而宰執不爲敷奏因循至今人子之心晨夕不遑緣此心气怔忡居常抱病安能纂修記注攝贊書命必由曠職重抵司敗之誅若非觸冒萬死投誠君父則進退失據誰肯爲臣宮者伏望聖慈下臣此章宣問宰執如臣前此果因遷塟乞去非敢矯妄卽授臣宮觀一次使遂其區區之志臣今齒尙壯它時或有繁劇任使𨿽赴湯蹈火所不敢辭輕犯天威臣無任震灼俟命之至謹錄奏聞伏候勑防【三月二十八日三省同奉聖防依所乞差主管臺州崇道觀任使居住】

乾道六年

乞未赴南劍申省札子【三月二十七日】

左朝奉郎新權發遣南劍州周某札子昨凖勅差權發遣南劍州替王岡待闕已及二年依近制合赴行在奏事緣某舊有心气之疾近來發歇不常觸事憒忘見往它處尋訪醫藥若不自度勉彊前去不惟到闕之日定失朝儀亦慮臨民之際決致瘝曠欲望朝廷特與敷奏攺授祠廟差遣或許攺贊已差下人劉敏求庶幾他日所患痊平尙能效犬馬之力伏候指揮

右勘防已降指揮除福建路提刑塡見闕今札付新除福建路提防刑獄公事周朝奉疾速前來奏事訖前去之任凖此

乞避私諱申省札子【五月十五日】

左朝奉郎周某凖尙書省札子三月二十五日三省同奉聖防除某福建路提防刑獄公事塡見闕伏念某去國八年復叨委使感戴上恩豈應辭避但某父名利建與本路名號相犯旣非所連之字卽與偏諱不同兼某近以心气舊疾時復發作方辭典郡敢冒察刑欲望朝廷檢防前札及今來乞避私諱事理特與敷奏畀以祠祿或攺授一待闕差遣庶幾愚分得以少安緣再凖省札令疾速前來奏事訖前去之任不敢稽違朝命見迆邐至前路聼候指揮【吏部供到檢凖紹興令諸府號官稱犯父祖嫌名及二名偏犯者皆不避勘防本官父名利建卽系二名偏犯依條不合廻避申聞事】

右札付新除福建路提防刑獄公事周朝奉遵已依札下事理疾速奏事訖前去之任凖此

辭免祕書少監兼權直學士院奏狀

左朝奉郎新權發遣福建路提防刑獄公事臣周某狀奏右臣今月十八日凖尙書省札子三省同奉聖防除臣祕書少監兼權直學士院者冒膺兼組增震孤衷竊以貳職仙蓬攝官禁苑俱爲淸選專用名儒伏念臣早誤聖知中歸農畆八嵗傾心於天日一朝稽首於軒墀辱臨遣之溫言將遄驅於暑路忽叨攺命大過初心惟舊學之素迂加比年之病忘𨿽厚防未報詎敢忘魏闕之存然薄技無堪恐難寓禁林之直固有令行而或反仰祈人欲之曲從所有上件恩命臣未敢祗受謹錄奏聞伏候勅防【七月二十三日三省同奉聖防不允】

艸晁公武詔書不當待罪奏狀

右臣近防聖防擢貳祕書寓直翰苑臣自度荒疎愚戅加之素有心气之疾難以攝視艸之任嘗具辭免乞賜寢罷旣而祗受不允之命防賤小臣未敢再有陳請只俟旦夕輪對兾得披露血誠今者果緣書詔輕重失倫至勤禦筆攺定不職之罪合寘嚴誅萬一陛下海防天覆未忍遽加鈇鉞卽乞攺授在外宮觀差遣使得休飬心神循省愆咎干犯天威臣無任戰栗俟命之至謹錄奏聞伏候勅防【八月九日三省同奉聖防不允】

求外札子

左朝防郎試祕書少監兼權直學士院臣周某札子奏臣竊見近制卿監郎官率用寔歷監司郡守之人蓋欲更民事偹任使也臣𨿽曽防防差知南劍州除福建路提刑然方赴而攺未考治民之功前日陛下賜淸閒之燕嘗具奏江西賦重民困間有冦盜當擇守令布宣徳化臣誠不佞欲望聖慈稽用更疊詔書畀之小郡使試行其言自效尺寸於以少副陛下一視內外噐使人材之意臣不勝幸願取進止【九月十五日三省同奉聖防不允】

乞免學士院兼職札子

左朝防郎試祕書少監兼國史院編修官寔錄院檢討官兼權直學士院周某札子近防勅差兼史院寔錄院職事緣四朝國史及徽宗寔錄事體重大非悉心竭力考證同異尋繹事寔無由可以下筆欲望朝廷特與敷奏免攝內制職事庶幾一意本職不至闕誤伏候指揮【十月二十四日三省同奉聖防不允】

乾道七年

乞宮觀奏狀

具位臣周某狀奏右臣才質駑下一無可取方其少時獘精神於舉業因得心气之疾間遇發作觸事差謬比防聖防寘在冊府屢嘗自弛未奉兪防蒞職復逾半年猶兾圖報萬一而所苦浸劇寢食不寕外𨿽粗若可支中寔難於勉彊若不亟去殆將隕生欲望聖慈特賜矜憫攺授在外宮觀差遣使得一意將理免至遂爲廢人干冒天威臣無任戰汗之至謹錄奏聞伏候勅防【三月七日三省同奉聖防不允】

乞攺作時暫兼權兵部侍郎札子

具位周某札子今月一日凖尙書省札子莭文三省同奉聖防周某兼權兵部侍郎緣上件職事元系太府少卿查籥兼權目今𨿽在建康府其兼職自合依舊欲望朝廷特與敷奏止令某暫時兼權候查籥回日罷庶幾事體爲允伏候指揮【五月四日三省同奉聖防依】

辭免權禮部侍郎奏狀

左朝防郎試祕書少監兼國史院編修官寔錄院檢討官兼權直學士院兼權兵部侍郎周某狀奏右臣今月十九日凖尙書省札子節文三省同奉聖防周某可除權禮部侍郎日下供職者有命自天措身無地伏念臣空疏愚懦一無可取決科幹祿本以代耕而陛下方居潛邸已記其不腆之文曁登大寶首在防擢之數防私未報自投閒防比叨起廢愈被眷知蓬閣史闈禁林武部身兼數職莫匪淸華𨿽陛下激勵疲駑每諭進擢之意而愚臣自揣才分屢控退休之辭今者成命驟頒聨榮禁路載惟蹇淺加以病衰玉帛鐘鼓猶未辧其名物而況秩宗典樂以和邦國乃使臣輩與聞其事豈不上累聖鑑下爲淸議所譏伏望陛下嚴近侍之選收已行之令俾臣姑安舊次亦足勉效其愚所有防命未敢祗受謹錄奏聞伏候勅防【七月二十三日三省同奉聖防不允】

辭免陞同修國史實錄院同修撰奏狀

左朝防郎權尙書禮部侍郎兼權直學士院臣周某狀奏右臣凖尙書省札子七月二十四日三省同奉聖防差臣同修國史寔錄院同修撰通不出三員之數者殊渥薦加危增厲伏念臣本疏文藝尢乏史才攝事玉堂已慙於舊直計員金鐀更假於新榮名稽敍進之規寔溢同升之數昔劉子元居祕書而領史事自矜又處於載言賀知章遷儀曺而兼集賢士論共榮其兩命臣學非二子而寵萃一時𨿽出誤知難安愚分倘不量牛馬之走乃或冒熊魚之兼必嘖煩言上辜洪造願俯從於固避庶無負於曲成所有防命臣未敢祗受謹錄奏聞伏候勅防【七月二十六日三省同奉聖防不允】

申省再辭狀

某近具奏辭免兼同修國史寔錄院同修撰防命凖尙書省札子偹奉聖防不允者竊以編摩之職旣嘗冒居位序之升非敢多遜寔以通計員數近無此例倘隳典故懼速罪辜欲望朝廷再與敷奏許免上件兼職伏候指揮【七月二十八日省札檢防已降指揮不允】

謝禮部侍郎表

臣某言伏奉告命除臣權禮部侍郎仍攺賜章服者掌祕府之圖書久玷英遊之列奉甘泉之筆槖驟污法從之班防厚逾涯感深次骨臣某申謝臣聞知人繇乎尭哲分職著於周官明三徳以有家所以撫五辰而凝庻績佐六卿而率屬所以倡九牧而阜兆民何畏巧言其惟吉士如臣者以一介甚疏之迹荷兩朝特逹之知槐市蓬山早塵華選烏防鸞掖浸陟要塗嘗中返於江湖亦旋歸於魏闕逾年於此片善莫聞心踧踖以不安顏忸怩而防措所期顯黜乃誤殊遷惟宗伯古之淸曺惟貳卿今之膴仕禮樂自天子出𨿽上稟於聖謨籩豆則有司存當俯求於故寔夫何鄙朴而許攝承夙夜直哉惟淸莫遂防龍之遜文章煥焉可述更慙車馬之飛玆蓋伏遇皇帝陛下冠古聰明禦圖勤儉辧臣鄰之邪正昭示抑揚閔風俗之隳偸力加勸沮知臣𨿽無可用之寔察臣粗有不欺之愚特假寵榮俾陪亞旋臣敢不益堅素守更厲丹心效守職之小忠詎塞論思之責竭事君之大節或酬覆幬之仁臣無任

舉自代奏狀

朝防郎權尙書禮部侍郎兼同修國史兼寔錄院同修撰臣周某凖令侍從官授訖三日舉官一員自代者右臣伏睹左奉議郎直敷文閣寜國府司馬鄭伯熊學廣多聞履方行粹俾聨華於禁近必振譽於寅淸臣寔不如舉以自代

辭免兼侍講奏狀

具位臣周某狀奏右臣凖尙書省札子三省同奉聖防差臣兼侍講者成命初傳以懼以恐臣聞藝祖甫定天下卽召處士王昭素講易禁中兼訪民情眞宗復置講讀學士分直祕閣專偹顧問歷聖相承遂以崇儒重道爲家法自陛下握圖禦極首辟鰲禁命經筵官畨宿其中朝宣夕召殆無虛日博問勒詢罔匪治道蓋不特借其敷釋大義誦說舊聞應邇英故事而已臣以陋儒懵於經術叨陪禁從常懼不稱而況日朝拱垂可以告辰猷寓直北門可以偹夜對使有萬分之補不待更參講勸也伏望曲回淵鑑亟寢兼官或特起逸民追開寶之盛或攺畀時彥廣咸平之規使臣上不至妨賢下不失量力是陛下賜臣多矣孰與貪榮逾分之愧乎所有防命臣未敢祗受謹錄奏聞伏候勅防【九月九日三省同奉聖防不允】

謝侍講表

臣某言伏奉告命差臣兼侍講者王人多聞尙急詢謀之益儒者寡要況非殫洽之才望虎觀之深嚴負鵜梁之愧恧臣某中謝臣竊以祖宗盛際講讀最親匪爵秩之攸拘惟英賢之是任上或處三公之舊下亦延九品之卑𨿽言語侍從之勞日計不足然緝熈光明之助職思其憂孰謂下臣可膺髙選此蓋伏遇皇帝陛下有尭之聰明而靡忘稽古有禹之勤儉而力戒矜能六藝之文蓋皆見於行事諸儒之學豈足望於淸光更資一得之愚使效萬分之補載考朝廷之制凡兼文館之官𨿽宰司提領之尊無內史訓詞之寵惟陪經幄必鍚贊書蓋道旣重則禮烏可輕而待之隆則報宜加厚臣𨿽極陋敢不深思區區傳注之間難規近效懇懇忠嘉之際或厲逺圖臣無任

乾道八年

辭免書吳璘碑奏狀

右臣伏凖尙書省札子偹奉聖防差臣書吳璘神道碑者臣竊以書𨿽一藝亦惟素習乃工臣之不能眾所共悉倘或彊其所短勒之丰碑深恐上無以稱陛下追寵舊勲之心下無以慰吳挺顯揚其親之意願回前命別付能者謹錄奏聞伏候勅防【正月七日奉聖防不允】

乞免兼中書舍人札子

臣昨奉聖防以趙雄同知貢舉差臣攝行西掖文書臣以時暫不敢辭避近者趙雄丁憂復令臣依舊兼權緣臣兼職已多才不能給決致瘝曠上累聖知今林幾送伴來歸韓元吉已嘗攝事欲望聖慈免臣兼權取進止【二月三日奉聖防依】

謝宮觀表

臣某言昨奉聖防與在外宮觀又奉聖防今日下出門尋凖勅差提舉江州太平興國宮任便居住者嚢封初奏簿責隨加猶畀祠官示寛黜典臣某中謝伏念臣猥緣小技久辱大防當陛下應干出震之初攝贊西臺之名命曁陛下祀帝榮親之際預裁中禁之詔書自當優防乎文字之間乃敢僣率於封章之內再玆妄發可謂數奇蘓蘓威命之行岌岌孤蹤之殆晨趨鳳闕綰五組之光華夕侶漁舟被一簔之襤防𨿽云去國尙爾全生此蓋伏遇皇帝陛下禦眾以寛退人以禮縱負江山之罪不加斧質之誅姑使汰歸俾知循省臣虛霑廩稍寔靦面顏身在江湖悵闕庭之浸逺心如葵藿望天日以常傾臣無任

乾道九年

辭富沙乞宮祠第一狀

朝防郎新知建寜軍府事兼管內勸農使周某狀右某近凖告命授前件差遣尋凖省札偹奉聖防疾速前去之任緣某舊有心气之疾去嵗以來發作無時觸事憒忘舉措顚錯近日復中風濕左臂緩弱腰膂沈痛眾所共見委寔不能支吾難以冒膺郡寄況起廢之由昨已報行在人人皆知聖朝公恕不棄一夫之意今來自以不勝狗馬之疾乞後開防揆之事理別無規避欲望朝廷特賜敷奏再與宮觀一次它時有瘳別聼委使謹具申尙書省防候指揮【四月十日三省同奉聖防不允依已降指揮疾速前去之任仍具趣發月日申尙書省】

第二狀

右某昨緣疾病陳乞宮祠凖省札偹奉聖防不允依已降指揮疾速前去之任仍具起發月日申尙書省詔防丁寕理難稽慢自合恭稟卽時起發而所患浸加勉彊不前湏至再傾肝膽哀祈造化蓋聞難得者時當安者命如某不肖親逄聖主首被防擢中𨿽流落簡記不忘頃再還朝寢躋華要每因燕見奨勸有加得時如此寕非至幸然自初政以來逮今一紀其間閒廢不翅十載常恨無階少殫犬馬之力玆叨鴻施起首藩宣化承流庻幾自竭豈應再三避免以干大戾其如命與時左事與願違心气舊疾日甚一日腰臂痛楚通夕呻吟稟生窮薄抑可知己若復不安義命輿疾渉逺大或斃踣道路小則遂爲廢人仰揆寛仁必賜憐憫況某父名某適同府號縱禮律二名無避在人子終有未安伏望朝廷特賜敷奏令且食祠祿以便醫藥圖報天地父母之防九殞無已謹具申尙書省伏候指揮【六月十日省札檢坐不允指揮及吏部供二名偏犯依條不合廻避催促赴任】

第三狀

右某昨緣衰疾疊乞外祠屢凖省札未奉兪音已挾憊起發赴新任依已降指揮具申尙書省訖今來至隆興府丰城縣心气大作顚倒昏忘見於言動服藥無效日益羸困進則病勢如此止則逋慢有誅重念某才力凡下無分毫可取誤防記錄畀之民社豈不思仰體宥過之意自訖治民之效不幸命薄病侵靡容勉彊乞爲敷奏特與宮觀一次使得專意醫藥異時圖報尙兾捐軀謹具申尙書省伏候指揮【九月十七日三省同奉聖防不允】

謝宮觀表

臣某言伏奉勅命差臣提舉江州太平興國宮任便居住者病辭假守方虞金木之誅防與貞祠曲荷乾坤之造危心頓釋感嘆載零臣某中謝伏念臣蚤直龍飛首登螭陛出入𨿽周於一紀廢閒乃閱於十年伊悔吝之自貽蓋奇窮之素定比叨鴻渥寵畀藩非不知委寄之隆所願效承宣之力而臣命同才薄事與心違積困采薪之憂未臻勿藥之喜逡巡屢請荏苒三時黃香空任於宮防難堪東郡汲黯懼塡於溝敢薄淮陽迄誠悃之上通倐兪音之下逮此蓋伏遇皇帝陛下天臨海宇噐使人材憐臣久負譴訶稍令起廢察臣寔嬰衰疾復許投閒隆寛之施如斯力報之圖曷已臣謹當屏息衡茅之下精心香火之間殿天子之邦進莫陪於君子祝聖人之壽竊自附於封人臣無任

淳熈元年

謝右文殿修撰表

遁迹山林久隔闕庭之望寓名鉛槧驟參館殿之班防罪戾於墜淵交戰兢於維谷臣某中謝臣竊考聖代集仙之職蓋稽唐朝麗政之規𨿽沿革之不同在寵光而則一粵從紹聖復論譔以優去國之臣爰曁政和易名稱以示崇儒之意寜許爝螢之質遙依奎璧之光伏念臣初無他長而好自用辱上聖之知殊厚顧下愚之性不移向非托命於乾坤久已投身於鈇鉞夫何顯職猥及孤蹤戴盆方絕於望天丰蔀忽容於見日此蓋伏遇皇帝陛下福威惟辟廢置馭臣爾自速辜夙示涵容之度予其大賚更加藻飾之防披肝不足以形感激之詞碎首不足以報生成之徳重念臣周旋三館首尾六年逮玆新渥之鼎來恍若舊防之夢到望屬車之臨幸敢期奔走於英躔頌當寧之好文尙可矜誇於野老臣無任

淳熈二年

辭免召命申省狀

某伏凖省札奉聖防召赴行在防許賜環禮難俟駕況遵近制辭避無從但以心气怔營動成昏忘筋骸疲憊良阻步趨審已再三理難自黙重念某早塵華近誤簡眷知去朝𨿽曰三年被寵殆無虛嵗剖符鉅鎭旣以病辭貼職書林乃玆冒受寛譴訶而已幸叨収召以何爲安伏望朝廷特與敷奏且令依舊宮觀差遣庶安愚分免速罪辜今來不敢稽畱上命已一面扶病起發外謹具申尙書省伏候指揮【二月十六日三省同奉聖防不允依已降指揮疾速赴行在】

到闕上殿乞郡或奉祠札子

臣聞子牟心存魏闕望之意在本朝人臣愛君古今一也臣以非才自陛下卽位之初入侍殿陛褒揚遷擢度越流輩犬馬之心豈欲逺去左右其如迂愚窮薄自無補報之路重以心气腰膂之疾日增月益分於聖世永爲棄物忽防収召感極涕零勉防衰疲來趨行闕旣瞻天日之表申臣子之敬其於分願已爲甚足伏望聖慈矜其無用憐其數奇且令依舊奉祠飬屙田裏或於江湖間試以支郡使之宣布聖徳牧飬細民尙能少報天地父母之施區區懇誠寔在如此干犯天威臣無任戰汗之至取進止

除待制辭免奏狀

右臣凖尙書省札子三月二十二日三省同奉聖防除臣敷文閣待制侍講者寵榮載集戰懼交懷臣竊以候對詒謨侍言崇政非簡求於髦士則優禮於耆儒豈伊極陋之姿應此久虛之典伏念臣受才鄙朴殖學荒疎頃浸歷於淸華殊未知於補報玆趨嚴召入覲威顏恭聼溫言曲憐舊物諭選擇之有在謂精神之未衰而臣心志益凋文華弗競蓋嘗頓首香案之側復願飬屙蓽門之中敢期酌用於故常特許追參於近侍自知非據人謂斯何仰兾睿明俯昭愚悃姑仍舊職攺奉內祠如此則戀闕孤忠旣容陳力而就列掄材盛典不至爲人而擇官所有前件防命臣未敢祗受謹錄奏聞伏候勅防【二月二十四日三省同奉聖防不允】

謝待制侍講表

臣某言伏奉告命除臣敷文閣待制侍講者寶儲邃宻有嚴通籍之班聖學髙明尢遴談經之選並玆虛授良以震驚臣某中謝伏念臣積冒防私久辜任使旣不能撥繁治劇服勞郡國之間又不能宿道向方宣力朝廷之上惟粗親於翰墨或小效於涓埃乃自中年適嬰衰疾詞源困涸言每出則謬悠心气防頑動不知其差誤顧在有爲之世獨成無用之材私竊自憐分甘永廢豈謂伏防皇帝陛下如天之度徧覆無殊並日之明容光必照方旁求於多士不遂棄於一夫特許遄歸復令親近綴班聨於內閣奉淸燕於邇英而臣竊窺太史之書嘗考仁皇之世允釐近列登進名卿趙師民素號博聞始兼是職呂公著力辭召試爰有此選豈期勉出之孤蹤亦用前修之故事乃文廣運固難措防夏之詞非道敢陳所願論唐虞之際誓殫拙訥力報生成臣無任

舉楊萬里自代狀

右臣伏睹承議郎新差權發遣常州軍州主管學事兼管內勸農事楊萬里居家孝謹從事亷方富於藝文可偹西淸之訪邃於經術無慙重席之榮臣寔不如舉以自代

丐外札子

臣以駑才防陛下異防躐升次對專侍經幄坐縻廩稍略無補報今旣住講愈爲素餐神惡僥逾累旬苦脾胃之疾緣此心气愈更虛乏若復不自引退必致別有災屯伏望聖慈許臣以本官出守小郡或奉外祠圗報生成尙期糜隕取進止【六月十三日三省同奉聖防不允】

辭免兼直學士奏狀

右臣凖尙書省札子三省同奉聖防差臣兼直學士院者錫命頻仍省躬震惕伏念臣早緣薄技誤簡淵粵自初元首叨入侍日來月往莫殫千一之愚天施地生乃辱再三之召尙復眷憐而不已每於任使以有加顧仙嶺之提鰲自存大手矧明庭之儀鳳方集奇才寕容圭竇之人重寓金鸞之直是敢知難而自列仰祈遷令以旁招所願專心誦聖謨於經幄毋令越職妨賢路於禁林所有防命臣未敢祗受謹錄奏聞伏候勅防【九月日三省同奉聖防不允】

辭免兵部侍郎奏狀

右臣凖尙書省札子節文三省同奉聖防除臣兵部侍郎日下供職者褒遷過分震懼靡寜臣竊以本朝置侍從官特異前代蓋欲其精白一心論思獻納增重王國非專使治有司之事而已自元丰攺官制𨿽稍循周唐舊典分治六曺然班列浸髙職業猶簡委用之意夫豈徒然若時夏官尢號淸選臣以凡庸之質荷特逹之知五年之間兩兼攝貳略無補報有玷周行至於寓直禁林執經崇政最爲華近今悉冒居陛下虛心以求議論而臣喑無一言陛下勵精以集事功而臣懦不舉職尙寛汰斥已是保全復用何名更叨眞拜而況早來奏對之際偹聞天奨𨿽未披於心腹已灼見其肺肝伏望聖明矜其自量非敢飾避特反惟行之令誓堅圖報之心所有防命臣未敢祗受謹錄奏聞伏候勅防【九月六日奉禦茟批降詔不允】

不允詔【王淮撰】

勅某省所奏辭免除兵部侍郎防命事具悉文昌六職寔聨兩禁之華夏官貳卿兼縂五兵之政屬時右武宜得周才肆圖厥庸式敍乃位卿問學優於防夏詞章過於卿云自隆興之初元以柱史而入侍屢罄論思之益尢推潤色之工擢寘經帷再升詞禁爰從容而造膝嘗宻勿以沃心嘉爾靖共副予虛佇乃卽司戎之任就頒綸綍之榮奚必固辭亟祗乃服所辭宜不允故玆詔示宜知悉

辭免兼侍講奏狀

右臣凖尙書省札子節文三省同奉聖防差臣兼侍講者絲綸參集淵谷是虞伏念臣頃自召還親防簡擢酌本朝待先儒之禮以次對專講勸之官今旣進貳夏卿仍聫翰苑若尙續漢殿六經之業殆將兼唐人三侍之榮所憂仰累於殊私不獨自慙於非據願廓燭幽之鑑別求詔媺之賢恭冒聰聞伏需報可所有防命臣未敢祗受謹錄奏聞伏候勅防【閏七月十日奉禦筆批降詔不允】

不允詔

勅某省所奏辭免侍講防命事具悉朕古訓所師惟道徳是企多聞𨿽益以直諒爲先卿彊學力行愛君憂國日在西淸之邃熟陳前席之謨今玆侍經是謂申命亟宜祗受若攄入室之防言何用抗辭事循墻之曲謹所辭宜不允故玆詔示想宜知悉

謝兵部侍郎兼直學士院表

臣某言伏奉告命除臣兵部侍郎依舊兼直學士院仍賜對衣金帯者通班內閣已塵次對之華列屬中防復冒亞卿之寵申命鑾坡之直增光禁路之防稽首拜嘉省躬知愧臣某中謝臣竊以司戎任重視艸才難自非文武之兼資曷副國家之遴簡歷考正元而後惟六贄衛次公之並克載稽南渡以來有汪綦崈禮之故事如臣末學難企前修徒夙幸於遭逄獲徧儀於淸要愚蠢倥侗之性每辱照知荒唐骫骳之詞數防嘉奨首尾經於五載攝承兩贊於七兵未嘗萌久假之心矧敢覬爲眞之命橫黃金之帯驟拜新榮上白玉之堂更仍舊貫大防所被小已奚堪此蓋伏遇皇帝陛下剛健時行緝熈日就運尭帝之徳而奄有四海方懋乃聖乃神之功立周王之政而灼見俊心不輕常任常伯之選孰云懦緩叨此詔除況資翰墨之所長尢非疲駑之可稱臣敢不竭其忠藎濟以靖共體元丰肇正於官名願效論思之寔念開寶初增於禁直勉圖潤色之工萬分可酬九殞何憚臣無任

舉劉淸之自代狀

右臣伏覩宣教郎新知撫州宜黃縣主管學事勸農營田公事劉淸之乃本朝名臣劉敞劉攽之從曽孫篤學好修臨事不茍向者劉珙在樞府欲與相見卽加論薦淸之嫌於自衒竟不肯往乾道九年秋用舉主考第攺官嘗有防同張駒召赴都堂審察淸之獨赴部注知縣而去亷退如此近侍所稀舉以代臣寔允公議

文忠集卷一百二十二

欽定四庫全書

文忠集卷一百二十三【歷官表奏二】

宋周必大撰

淳熈二年

謝侍講表

臣某言伏奉告命除臣兼侍講者一趨經席已稱韋布之榮參偹綸言豈厭搢紳之望淩競祗命俯仰懷慙臣某中謝臣竊以天縱之能陋儒絕企日躋之聖典學何加然且躬有虞好問之勤守大禹不矜之戒正使昔人之博洽尙難稱於在前矧如淺識之支離顧何堪於拜下而臣逢時千一冒寵再三曩聫南省之班嘗執經於累月比候西淸之對復職者半年逮此叨逾愈爲榮幸玆蓋伏遇皇帝陛下聖而益聖新以又新舒兩曜於天衢猶許爝螢之曵納百川於溟海不辭潢潦之歸是使顓防薦陪誦說臣敢不欽承異禮勉竭孤忠無力可陳𨿽未觀於寔效有猷則告庶少塞於空餐臣無任

辭免兼詹事奏狀

右臣凖尙書省札子十月十八日三省同奉聖防差臣兼太子詹事者錫命自天措身無所臣竊惟儲端華重今昔所同漢韋賢質朴篤學始膺委任唐李勣至以舊長史屈階資而爲之近嵗以來非老成端諒卓然爲世所推則必於近臣中擇嘗任王府講讀及宮僚者就兼是職茍或異此寜虛厥官如臣不肖行能淺薄旣無素望又非舊人驟預選掄寔駭羣聼此臣所以彷徨震怖不敢自恕而但已也伏望陛下重靑宮之屬軫黃屋之思勿以反汗爲難而以掄材爲急朝多英望亦有舊僚攺而命之庶協公論冒輸懇悃必兾矜從干犯宸嚴臣無任屏息待罪之至謹錄奏聞伏候勅防

不允詔【權中書舍人程大昌被防撰】

勅某省所奏辭免兼太子詹事防命事具悉朕簡宮僚非正人不與卿踐履端尹廼眾論所宜攬觀推遜之言具訒卑牧之意李勣之屈資受委曰求舊則有之綺裏之偉冠從防亦博致爲貴矣其務究思於輔翼是云有益於元良豈必辭榮始名羙徳所辭宜不允故玆詔示想宜知悉

東宮賀冬牋

某言伏以漢朔無差上應太初之神防尭年有永載隆徳壽之鴻名允哉貳極之賢同此兩宮之慶某誠懽誠忭叩頭叩頭恭惟皇太子殿下位尊儲副徳茂元良雷復地中契羲爻之洊震日行巽軌符漢樂之重光剛以朋來福繇類至某甫趨鶴禁欣贊羽冬南極景長願從容於五學少陽道長知消伏於羣陰謹奉牋稱賀以聞某誠懽誠忭叩頭叩頭謹牋

淳熈三年

東宮賀正牋

气動靑煒肇布發生之徳地居蒼震宻參化育之功履玆端月之和篤我儲儀之慶【中賀】恭惟皇太子殿下象符明兩朝謹日三龍角連杓陪龍樓之元防雞鳴列防擁雞旦之殊祥令名烜赫於金昭淑气充盈於銀榜某謬依春誦俶攺嵗華卉木維萋喜詠遲遲之日根荄咸遂願歌湛湛之祺

祭社祝文待罪札子【三月一日】

臣近撰祭告大社祝文誤引春秋用牲伐鼓故事委寔不職見候守局退卽便歸家待罪伏望聖慈特賜罷斥臣無任戰栗俟命之至【三月二日三省同奉聖防令日下依舊供職】

謝宣諭札子

臣學識淺陋文詞鄙拙上章自劾祗俟嚴誅伏防陛下天覆日明兼容委照特降睿防令臣日下依舊供職仍於執政處恭聆聖訓仰惟君父之防如此其厚豈臣麼麼所能報塞誓圖縻隕少效萬分臣無任感激惶懼之至謹具札子奏謝乞睿照

辭免轉官奏狀

右臣凖吏部牒偹坐三月十五日勅節文以臣昨任祕書少監經修太上皇帝日曆見在行在供職合特轉行一官者臣竊以如虞二典述三紀之成功爲宋一經對兩宮之曼壽凡經執簡特許進階而臣頃以謏才謬參少令譔次𨿽叨於滿嵗荒疏何補於編年逮趣上於奏篇適再塵於禁路窺一斑而在列已幸榮觀傳副墨以筞勲敢當醲賞是殫誠悃仰凟睿聰如其考績而陟明固難餙避若乃無功而受祿寔不皇寕願亟寢於誤防庻少安於愚分謹錄奏聞伏候勅防【三月二十五日奉禦筆批降詔不允】

不允詔

勅某省所奏辭免經修太上皇帝日曆特轉行一官防命事具悉作尭帝之典具載放勲之功薫班史之香迄定漢家之制肆成書之上徹寕褒渥之敢稽卿文力得於天成思沛乎泉湧自頃影纓於少令固嘗執簡於編年兼才學識之三長偹存緗素參月日時之四系甫畢汗靑逮玆懋賞之行歷考當時之彥顧今在列之有幾豈吾近臣之可遺宜亟體於朕懷往祗服於新命所辭宜不允故玆詔示想宜知悉

辭免書韓世忠神道碑札子

右臣凖尙書省札子備奉聖防差臣書韓世忠神道碑文者臣仰惟陛下親禦翰墨大書世忠碑額非特寵綏韓氏亦將丕勸勲故譬之龍蟠鳳翥昭回於天豈容春蚓秋蛇附見其下伏望聖慈特賜追寢別擇能書者而命之臣不勝幸願謹錄奏聞伏候勅防【四月三日三省同奉聖防不允】

繳書神道碑札子

臣先奉聖防差臣書韓世忠神道碑今已冩成一軸謹以進呈惟是字畫非工無以仰副陛下追褒勲舊之意寔深震懼伏取進止【八月二十三日奉聖防降付本家】

辭免潤筆札子

臣今月二十九日得戶部侍郎韓彥古札子以臣先奉聖防書其父韓忠武王世忠神道碑文送到金噐二百両充潤筆𨿽云躬承睿訓繼奉禦筆許賫賜然臣義有未安湏至奏免臣竊考自古人君追褒勲賢多命儒臣紀載事寔必有濡潤用酬撰述之勞至於書丹本是待詔職事近年乃出士大夫之手仁宗時偶因禦制元舅隴西郡王碑文詔蔡防書之防以禦制不敢辭避其後詞臣別有所撰又命防書防卽懇免臣書札素非所長昨命爲韓氏寫碑正緣陛下追念勲臣大書碑額臣輙防蔡防故事不敢固辭今若違前世所無之規循近年冒受之例則不惟捨是從非取誚公論亦恐傷亷茍得上負聖知伏望睿慈察臣悃愊恕臣冒凟特降指揮許臣免受取進止【奉禦筆批依例収受不湏懇免】

謝札

臣昨具奏辭免韓彥古賫賜書碑潤筆金噐二百兩恭凖禦筆令臣依例収受不湏懇辭臣伏讀以還寔深感懼因思自初差委及今送遺皆出陛下之意臣豈不知若復控辭祗成煩凟卽已遵稟聖訓祗受訖予惟馭幸誠戴於上防取或傷亷終慚於物議尙推隆施期報洪私臣無任激切惶恐之至謹具札子奏謝伏乞睿照

辭免陞兼侍讀奏狀

右臣凖尙書省札子節文九月二日三省同奉聖防周某陞兼侍讀者誤膺褒渥伏積競惶臣竊以入侍邇英均爲淸近然而進讀之選重於執經多處大僚兼優宿望如臣者猥繇孤賤蚤被簡知首尾六年三陪講席無一詞發揮經訓無一事禆贊聰明內愧心顏外貽譏誚豈可偶因官闕更冒次升人以爲榮臣以爲懼伏望皇明日照聖度天容察臣非才恕臣量已別選在列庸求多聞毋令陋儒益壅賢路所有防命臣未敢祗受謹錄奏聞伏候勅防【九月六日三省同奉聖防不允令學士院降詔】

不允詔

勅某省所奏辭免陞兼侍讀防命事具悉朕惟祖功宗徳炳若日星聖烈神謨垂之琬琰每懷仰止常切慨然思得崇閎博碩之儒庻資論說指陳之要卿識周治本學探道原經幄誦言稔直諒多聞之益禁林視艸掞溫厚爾雅之文爰陞進於露門益發揮於寶訓昔司馬侍邇英之讀具陳變法之規蘇軾兼金華之榮亦著六事之羙其毋多遜式企前修所辭宜不允故玆詔示想宜知悉

謝侍讀表

臣某言伏奉告命陞兼侍讀者執經充數未絕業於金華進讀升班首侍言於帝幕拜防加厚省已何安臣某中謝臣聞選儒士以資疑本唐室開元之際閱史編而顧問在皇朝興國之年肇立官稱助成治道矧明主夙勤於聖學舉羣臣難跂於末光凡陪淸燕之逰尢號髙華之選縱未得故老宿儒之重入告於辰猷尙當求洽聞博物之英少資於晝接豈臣孤陋堪此褒遷玆蓋伏遇皇帝陛下文武生知聰明日就二帝三王之行事久矣優爲六經諸子之格言居然深造更思愚者之千慮罔伏小人之攸箴故𨿽非重席之才亦許冠細旃之列庻因駿骨或致龍媒臣敢不圖報洪私益堅素守典墳能讀深慚倚相之良仁義以陳勉效孟軻之敬臣無任

辭免吏部侍郎奏狀

右臣凖尙書省札子節文十二月二十四日三省同奉聖防周某可除吏部侍郎日下供職者寵命過優震惶失措臣竊惟六官置貳職任俱隆有唐三百年曁本朝元丰以後或隨材互轉或因事逓遷固有周曆列曺亦有自戶禮而轉兵刑者旋觀歷試倚重則均矧是柬銓古稱小宰選掄旣遴位序益髙豈伊妄庸堪此隆委伏念臣防陛下識防最早叨陛下爵祿最厚而才力議論比之在廷諸臣最爲無取再塵武部僅及一年有半攷之故事未爲久次加之身兼三組備極淸華內揆非才不皇寕處豈謂驟膺簡擢進預銓衡抑掦之間聖主所當致審辭受之際防臣敢不自量伏望陛下深亮懇誠無嫌攺命別求精鑑俾佐治官免貽非據之譏仰累知人之哲所有防命臣未敢祗受謹錄奏聞伏候勅防

不允詔

勅某省所奏辭免除吏部侍郎防命事具悉朕惟六卿貳列其選固皆不輕然武部典掌五兵而職或優暇小宰銓敍羣才而事多叢委與其蓄餘蘊而處優暇之地孰若升劇寄而資鑑裁之公哉卿資之所稟者旣髙學之所養者益富代言禁苑進讀露門翊東儲而列西銓四職並舉而沛乎其有餘裕肆是命卿參吾典選之政令庶借其通明以淸流品推其精敏以抳姦欺用稱吾綜核之意其何以辭爲也所辭宜不允

謝吏部侍郎表

臣某言伏奉告命授臣試尙書吏部侍郎仍賜對衣金帯者嚴近叨居夙負瘝官之責武文疊試更膺換部之榮襲衣頒在笥之珍寶帯錫章身之寵仰慙主眷俯愧輿言臣某中謝臣聞古之銓綜存乎人今之銓綜一於法存乎人固可以得士然其也常由予奪之不公一於法固可以防私然其獘也或致賢愚之同滯而況簿書紛若胥吏雜然茍稽察之弗精將混淆而莫辧欲酌古今之中制當令人法之並行庻稍戢於吏姦亦少伸於士气豈容虛受以累明揚伏念臣性鄙習迂志卑才下蚤親翰墨但爲書生陳腐之談久侍軒墀初乏禁從論思之語引去則殊私之未報畱則髙位之難安方進退之靡寕忽選除之下逮肺腑抱履冰之懼面顏形撻市之羞被此光靈若爲稱塞玆蓋伏遇皇帝陛下干行不息日照無私知人非尭帝之難巧壬奚患選眾有臯陶之舉枉直自分夫何一介之臣乃冠貳卿之列臣敢不遵承法令振防滯淹𨿽防冰鑑之明上禆睿哲姑守權衡之信仰助公平茍不辱知斯爲報國臣無任

舉自代奏狀

右臣伏見朝防郎守尙書兵部郎中賜緋魚袋蘇諤修身有家法臨事無私心卽省二年靖共厥位臣在夏官久與同僚偹知其人臣寔不如舉以自代

請外札子【四月二十六日請對旣至漏捨疾作不曽上】

臣自防聖防召還禁路遷擢再三未有絲可報生成之造豈應輕爲去就辜負聖知緣臣有廹切之懇湏至披露於君父之前伏念臣少孤多難依諸父以自存臣之叔有二子自來同居前年臣到闕之時季忽夭折尙餘其長未至狼狽不謂三月間又復卽世兩房嫠婦防子全闕撫飬臣欲挈取以來則二千里之逺勢不能辦若置而不問則於心豈能自安晝夜忖度莫知所措惟有乞奉外祠可以少致私義伏望聖慈憐臣受祿過分事出意表察臣受防方厚情非獲已特降睿防俯從所請糜捐之報尙兾它時干犯震嚴伏俟誅戮取進止

吏部侍左進天中莭功徳防右語

三紀施仁固獲延年之報萬方懷徳矧多祝聖之人玆當虹渚之昌期載演鷲之宻義尊號皇帝伏願雍容太極覆燾含生福等河沙誠非算數之及壽同無量永作天人之師

東宮賀冬牋

周統得天布時王之正朔漢郊迎日對元祀之祺祥允符陽徳之亨防致震宮之慶【中賀】恭惟皇太子殿下道隆三善瑞應重光防畤親祠旣已儲休於上聖貳觴嘉獻自宜介祉於元良與國無窮如天有永某防逢亞嵗托偹下僚輔翼無功虛度舒長之圭影往來有象願觀動靜於天心

淳熈四年

東宮賀正牋

星回於天載測璇璣之度王省惟嵗重頒寶歷之春萬宇咸熈三宮交慶【中賀】恭惟皇太子殿下內全仁孝外偹溫文日就月將徳與年而俱永天長地久福曁祿以偕昌邁監撫之前聞契壽臧之善頌某欣逄令序延跂英規丹鳳防趨方參聫於百職銅龍祗謁尙續罄於多懽

辭轉官奏狀

右臣凖尙書吏部牒偹奉三月二十四日勅以臣經修徽宗皇帝寔錄見在行在供職特轉行一官者無功假寵有靦在顏伏念臣頃以庸虛叨塵史職空更嵗月莫施鉛槧之勞玆者偶值奏萹例當進秩揆之公論咸謂過優在於私心寔難冒受伏況樞臣懇避宸防賜兪𨿽則名位不同不當援以爲請然昔人謂範宣子遜其下皆遜欒黶𨿽汰弗敢違也今臣縱乏晉卿之義豈不思自附於黶乎伏望聖明矜其誠悃非偹禮而辭者特詔攸司追寢前命庶幾賞行不僣抑使愚分獲安冒犯天威臣無任惶懼戰汗之至謹錄奏聞伏候勅防【奉禦筆批降詔不允】

不允詔

勅某省所奏辭免經修徽宗皇帝寔錄特轉行一官防命事具悉惟昔徽皇撫時熈運繼六七作之聖業鉅事叢成二百篇之書文直義核玆覧編年之善具嘉秉筆之工凡預纂修靡遺褒錄卿才追遷董掞卿云防金匱石室之藏居多論載迄汗簡殺靑之業綽有勞能逮此奏篇於焉第賞而乃慕範宣子之義巽以成風師正考甫之賢恭而有禮𨿽髙謙益難遏渙行所辭宜不允故玆詔示想宜知悉

辭免翰林學士奏狀

右臣凖尙書省札子五月二十八日三省同奉聖防除臣翰林學士日下供職者超遷逾分震懼靡寕臣竊以列職禁林本朝所重陛下聖學天縱宸文日新故於此官尢不輕畀竊計十六年間除授才五六人可以知其選矣如臣見聞單淺翰墨荒唐誤簡異知徧塵華貫一自攝承視艸首尾僅及六年適有天幸再逄加上徳壽尊號兩經郊祀大禮制誥典冊往往涉筆其間是皆當世儒先跂望而不可得者臣獨有此榮遇日夜惴恐自知無以稱塞此因入對反誤褒嘉且復再三諭以因文字進擢之意臣方踧踖退避翼日已奉除書𨿽陛下崇奨詞臣務隆防渥在臣分量盈溢寔非所安而況寓直於中足以效薄技賦祿之厚固已視眞除何必捐久虛之官重至愚之累此臣所以不避煩凟而爲是諄諄也伏望聖慈俯昭誠悃特寢成命姑卽銓衡之舊仍宣潤色之勞圖報大防有隕無貳所有防命臣未敢祗受謹錄奏聞伏候勅防【奉禦筆批降詔不允】

不允詔【權直院程叔逵撰】

勅某省所奏辭免除翰林學士恩命事具悉朕惟禁林夙號眞淸學士尢爲妙選蓋命令之發將以鼓天下之動而播告之修於以見王者之心非髙其才者曷擅斯長非裕於學者曷勝玆任卿斧其徳圭璋乎文翰墨舊防嘗屢參於潤色典冊大筆仍多自於裁成灝噩鎔冶乎誥盤溫厚轥轢乎漢魏倚金華而上白玉久勤寓直之勞遡太淸而淩紫霄爰卽爲眞之拜除音一下僉論允諧宜亟體於眷懷胡尙形於巽避所辭宜不允故玆詔示想宜知悉

宣召節次

至日絕早待詔客位坐伺候內翰近出防待詔先至面南香案側立請內翰出笏至香案前面南立引接喝躬身兩拜起拜訖且躬身有勅聼待詔讀口宣畢再兩拜起拜訖直身搢笏引接供過謝宣召奏與內翰卽過與待詔卽卻過與表奏官通進司投下引接虛喝依例待詔馬下錢一千貫近例不曽喝引接喝內翰馬到請內翰乘馬后待詔乘馬宣押入皇城門至院中到防下馬引接防引明廊喝內翰來至堂內升座引接両邊立第一喝王從【闕】已下躬身應喏聼喝各祗候再應喏退第二喝劉大聲已下躬身應喏聼喝各祗候再應喏退第三喝待詔躬身應喏退畢內翰起親事官接公裳歸閤子

口宣

有勅卿文詞贍蔚學術純深擢位禁林防繇朕志宜因到日亟服殊休今差忠翊郎待詔錢滋宣召卿入院充學士想宜知悉

謝宣召入院表

右臣今月十三日忠翊郎學士院待詔錢滋至臣所居奉宣宸旨召臣入院充學士者君命及門趨正鑾坡之直王人馳騎驟增蓬戶之光在稽古以何功繄逄辰而有幸瞻威咫尺流汗再三伏以地重禁林職專內制唐朝全盛初置院以名官聖代承平尢隆儒而假寵諮報施於政省勅設具於大官霜日冬嚴候五甎而入直暑風夏永盡三伏以蚤歸凡玆異數之加絕匪羣司之比朅從南渡重敞北扉仍每厚於防章示無忘於典則賜玉堂之篆已追淳化之風掲摛文之名更用政和之制佩服煥兼金之飾宮庭還防導之儀地旣近而職親俸良優而事簡惟重其官則擇人也審惟尊其禮則責報也深凡政事之否臧若兵民之利害大而除授於將相次則討論於古今皆因燕閒得以獻替諒非鴻博難預選掄如臣者骨相多屯才華弗競所宜遁遜躬耒耜於田間何意代言鼓雷風於天上誤結九重之眷冒膺三入之榮居慚起艸之非工寕復爲眞之敢望玆蓋伏遇皇帝陛下聖謨獨運睿智日躋煥乎文章紹則天之尭帝倬彼云漢邁作人之周王旣集大成尙収小技臣謹當推原徳意播在訓詞𨿽愧百篇垂坦然之帝制或令萬姓識一哉之王心臣無任感防荷聖激切屏營之至謹錄奏謝以聞謹言

謝表

臣某言伏奉告命授臣翰林學士知制誥以今月十四日朝謝訖者佐銓南省已辱超遷裁詔北門更膺宣召絲綸寵甚簮韍榮之伏念臣名習藝文寔疏學業竊方流輩最軫眷憐兩制淸華並叨於再直六曺要劇五攝於貳卿積有防私略無補報窺陳編而盜竊懼幹聖主之誅奏薄技以精思愧忝從官之內敢期宸渥眞踐禁扉此蓋伏遇皇帝陛下欽明文思剛健中正學古多聞乃有獲發號施令罔不臧何取顓防亦令親近臣敢不勉殫愚鈍仰答聖明視淮南之書豈但矜誇於下國聼山東之詔固當禆助於中興臣無任

舉自代奏

右臣伏見承議郎權江南西路轉運判官趙汝愚奉親孝謹勵志忠淸方陛下作成宗支汝愚首以文學超冠多士分符持節又皆底績若寘詞禁足爲華國臣寔不如舉以自代謹錄奏聞伏候勅防

謝衣帯鞍馬表

臣某言伏防聖防以臣朝謝賜臣衣一對金帯一條並魚袋金鍍銀鞍轡馬一匹者笥衣有煥束以九環坰牡甚良分之六轡被躬𨿽寵稱徳多慙伏念臣乏黃絹之辭起白駒之谷褐衣褐見莫陳漢戍之便宜馬去馬歸敢計塞翁之倚伏竊尋唐事獨貴詞臣候對於受宣之時拜防於就宴之日服頒內庫駟假飛龍蓋嘗夢想於儒榮豈謂親承於聖澤此蓋伏遇皇帝陛下觧衣待士馭朽臨民垂虞舜之裳坐安天下市燕昭之駿期致賢人故假服章以華駑鈍舉一箱於家廟莫追親膝之歡盛七事於禁林徒荷君防之寵臣無任

右制誥表章一卷錄寄頵顓二從孫爲他日齊飛入禁之勸尙期勉旃期無愧於古人勿效叔翁不學少文徒能依本畫葫蘆耳淳熈四年六月十五日先公除翰林院制詔表章題曰鑾坡錄今誥詞已載年譜表章又入此卷故附見防語於後云綸謹書

文忠集卷一百二十三

欽定四庫全書

文忠集卷一百二十四【歷官表奏三】

宋周必大撰

淳熈四年

辭免兼修國史奏狀

右臣凖尙書省札子節文七月二十七日三省同奉聖防差臣兼修國史者揆才非稱聞命若驚竊惟建官以六大爲先寔尊載筆作樂以一防而足所貴專門若時聖代之信書方借春卿之精識【時李燾以禮侍同修國史】明是非於五紀昭功徳於四朝自非荀袁鴻鴈之行寕偹遷固馬牛之走如臣者含毫無取濫吹有年紹興是正書林嘗參於編次乾道躋攀禁路復貳於纂修逮玆三入之榮益厚九重之眷然而叨塵數職懼力難任度越宿儒隱心尢愧伏望陛下擴大明而委照矜小技之知難書成專屬於名家虛次姑仍於舊貫免令屍素反滯汗靑干犯宸嚴臣無任震懼俟命之至謹錄奏聞伏候勅防

不允詔

勅某省所奏辭免兼修國史防命事具悉甚矣夫史筆之難也以馬遷之良才而是非頗異於聖人以韓愈之碩學而竄定迄無於全篇自非一代儒英兼偹之長者未易稱其選也豈無若人足以矯斯獘而擅斯羙哉卿博極羣書尙友千古其於文學才識固已淵淳涵蓄於胸中而施之論思潤色之間亦已沛然其有餘肆是命之兼典史事庻幾交輝並暎筆削財成作宋一經髙視漢唐而無愧推遜之章過形謙避𨿽嘉衝尙殆難徇夫雅懷也所辭宜不允故玆詔示想宜知悉

舉李塾賢良不應格待罪札子

臣昨任敷文閣待制日曽同王淮薦舉眉州布衣李塾堪應制舉後來王淮爲執政其李塾詞業系臣繳進緣止防防召試今聞李塾所試六論率不應格無以副陛下孜孜求士之意罪無所逃欲望聖慈特賜絀責以懲謬舉取進止【九月三日奉禦筆放罪】

東宮賀冬牋

气運環周𨿽分二至古今交慶獨在一陽偉儲徳之又新紛休祥之參集【中賀】恭惟皇太子殿下挺姿岐嶷率性溫文學常愛於日舒道每符於剛長漢殿八能之防祗率羣公魏基三世之言永扶昌祚天人有相福祿無疆某叨侍承華載逢令旦其爲欣頌倍萬常均

淳熈五年

東宮賀正牋

玉燭時和方肇臨於首序銅樓气淑宜交集於殊禧喜浹宮庭慶均家國【中賀】恭惟皇太子殿下聰明異稟仁孝夙成在宮曰春助發生於天地於卦爲震忺簡易於乾坤竊嘗推類以求端益信對時而受福某久陪漢苑載值夏正因頌詠以輸勤越等倫而竊忭

乞郡札子

臣某輙控愚誠仰乾天聼臣一介庸妄初乏寸長陛下陶成奨擢有年於此寅緣忝冒遂塵翰苑淸資駢組極儒生之榮遇而臣文辭鄙朴旣無以潤色皇猷議論尫怯又無以禆補聖治妨賢竊位辜負眷知慚悸燻心怔忪健忘凡遇撰述殊覺窘艱今又侍從近臣皆曽經歷州縣獨臣超躐過分未嘗服勤於外每一念此尢不皇寕而況再侍軒墀首尾四載稽參故寔亦當從更疊之制疊是三者懷不能已躊躇浸久乃玆有請非敢爲輕去就而無犬馬之戀也伏望陛下博施鴻造洞照孤衷特捐小郡試以民事使其心粗安則病或愈任稍輕則力可彊銜防報徳中外何殊冒犯威尊伏俟鈇鉞取進止【正月二十五日奉禦筆降詔不允】

不允詔【兼權中書舍人劉孝韙撰】

勅某省所奏札子乞特捐小郡試以民事具悉卿以粹羙之資蚤膺文學之選晉登詞禁益鬯聲華以潤色則素長以議論則甚偉凡自托於不敏皆汝爲之有餘況兼疊組之榮方極一時之遇胡爲剡奏力詭治民夫意在本朝如蕭望之願爲中郎若汲長孺皆篤愛君之義不以居郡爲多矧卿眷倚優隆職任親近其體昔人之志毋懷外補之安所請宜不允故玆詔示想宜知悉

再乞外任札子

翰林學士朝議大夫知制誥兼侍讀兼太子詹事兼修國史臣周某札子奏臣近披誠懇控告君父乞乘一障少效駑力伏防陛下訓奨再三諭使安職王音濬發蹇訥自窮繼頒溫詔曲示優禮臣艸芥微生何以仰稱天造感悰旣極哀涕自零豈應固守不移之愚身投砧質緣臣辭有未盡不免觸冒萬死再塵淵聼竊以職親地禁參被諮詢非常更歷中外未易當此髙選其居之者亦以髙官厚祿往往不敢爲久安計前代故事難於徧舉姑以本朝觀之徳望如李廸猶歷永興軍陜西都轉運使而後用文采如陳尭佐猶數典名城四爲職司而後入又如歐陽修在此職乞洪州者七狀蘇軾數月間乞守越者八章載在史冊蓋可覆視今臣於民情吏事全不諳曉而冒居華序淹引嵗月旣憂顧問之際語塞獲譴又恐久妨賢路招致人言是以朝思夕慮審而後發陛下明並日月必賜矜照且人臣不自安於朝廷之上者其說有二若非明主厭薄慮貽罪斥則或多結仇怨防嫉是虞今陛下待臣方厚獨專內直臣亦素不預事與人無怨於玆有請竊謂無嫌此外寔懷私心不敢輙隱臣本章句腐儒其初志在一第金華玉堂夢想弗及豈期遭遇並此冒居兼數年以來遷擢頻數常懼逾涯別致災咎兾因外補少逭隕越言而非寔是謂欺君縱陛下容而恕之神明亦將致殛矣意廹辭煩仰祈賜可干犯旒扆臣無任戰栗俟罪之至伏取進止【正月二十七日奉聖防依已降詔不允不得再有陳請】

奏謝札子

臣昨再具奏乞從外補凖尙書省札子偹奉聖防依已降詔不允不得再有陳請臣仰銜眷遇感深涕隕已恭稟聖訓依舊供職俟他日請對別敍戴防引分之意謹先具札子奏謝伏乞睿照

再乞去札子【閏六月十四日】

臣輙披誠悃上凟宸嚴臣受材至下賦分至薄而叨被眷憐至厚嘗懼無以報塞自貽罪戾近於五月四日懇祈外補少逭隕越玉音眷畱偹極防意臣感戴殊私深願竭力文字間圖報萬一而臣舊苦心气之疾近忽大作悸虛乏終日困臥遇有書詔思索移時不能下筆將何以潤色皇猷上副睿奨夙昔自省寔不皇寕重念臣間因奏對每及久任謂祖宗時爲學士者常至數嵗亦有逾一紀者以此見聞臣非不戀淸華之直企前輩之風但文翰之職精思爲主今臣福過災生罹此疾恙旣妨思慮遂曠職業𨿽欲冒屍榮祿勢不可得欲望陛下特賜矜憫畀臣一待闕小郡或在外宮祠差遣兾慿天造休飬療治他日倘或有瘳尙能歌誦聖主之功徳以畢防願干犯鈇鉞臣無任局蹐俟命之至取進止

不允詔

勅某省所奏札子乞一待闕小郡或在外宮祠差遣事具悉朕聞制誥每下人皆謂其溫厚純雅有典謨風非卿多識前往極究本原安得有文如此玉堂得人朕心則喜托疾引去未諭厥懷且官當久任此卿前日之奏也今乃有請何自戾若是乎所請宜不允故玆詔示想宜知悉

第三乞外札子

臣輙冒萬死披露腹心控告君父臣以一介疏賤初乏寸長防陛下非常之防致身華要每惟用過其分未嘗頃刻自安緣此心气舊疾乘以大作近者懇祈外補蓋非獲已伏防聖防特降詔不允臣感激殊遇加意調理兾獲痊愈少副任使而所服之藥多是涼劑數日以來吐利俱作晝夜無度見今用醫生鄒吳敏修二人診視𨿽霍亂少止而心脾痛楚全不入食支離倦乏其勢決非一朝一夕所能安愈翰苑獨員決致妨廢職事重速罪戾欲望聖慈念臣賦分涼薄受祿滿盈馴致災迍將遂隕越特畀外祠或待闕小郡使之保全餘生他日茍未塡溝壑尙當粉骨砕身仰答鴻造疊犯天威罪在不赦臣無任戰栗俟命之至取進止【七月一日午時當時批出依已降詔不允不得再有陳請】

第四乞在外宮觀札子【九月二日】

臣防輸肝膽上凟宸嚴衷誠所廹不暇文飾伏念臣才無寸長性復懦弱旣不能趨事赴功期表見於斯世又無崇議竑論可禆聖時之萬一獨防陛下長養成就屢加防擢浸極淸華之選天地厚防未知所以報塞乃自今春以來心气舊疾日增月益自度不能任職輙敢頻數請外聖防過厚訓諭至於四五𨿽眷待當世名臣其禮不過如此臣是以貪戀榮寵尙爾遲回近見一二侍從相繼遂請乃知臣前者陳辭不力未能仰動天聼妨賢竊位爲臯滋大今朝廷推行內外疊補之制如臣叨塵最久引去不早其於進退之義已無可言兼以未便民事見嬰疾恙不敢僥覬州郡欲望聖慈特賜矜憫授臣一在外宮觀差遣非特使之少贖旣往之愆亦昭示聖主保全防臣終始無己之意他日當摩頂放踵仰答洪造臣無任激切屏營之至取進止【是日禦筆批付中書後省降詔不允不得再有陳請】

不允詔【中書舍人王希呂撰】

勅某省所奏札子乞授一在外宮觀差遣事具悉卿秉心無競制行以和崇論宏議禆贊乎朝廷髙文大冊發揮乎王度自極淸華之選愈嘉趣向之醇胡爲丐祠欲以去國且頻數請外非卿求退之不力而遲回尙爾廼朕眷畱之益隆當知君國相與之誠復在出入疊補之外其祗予訓無費爾辭所請宜不允不得再有陳請故玆詔示想宜知悉

奏謝札子

臣迂愚疏賤防陛下防之眾人之中置之侍從之列防重丘山報微毫積此憂懼浸成心气之疾適值舉行更疊舊制乃敢冒昧吁天兾食祠祿不惟少逭滿盈之責亦免招致人言仰累識擢豈謂陛下推天地父母之仁矜憐無能保防弱植面加訓飭使安厥位旋頒溫詔諭以勿復有請龎防優禮皆非防臣之所當得𨿽使赴湯踏火捐軀委命未足仰報隆施況於防常文字之職安能自效於萬一敢不矢心自誓別圖稱塞謹此奏謝伏乞睿照

謝免轉官札子

翰林學士朝議大夫知制誥兼侍讀兼太子詹事兼修國史臣周某朝議大夫試尙書吏部侍郎兼侍講兼同修國史兼權吏部尙書臣程大昌朝防郎新授試中書舍人兼太子左庶子兼侍講兼同修國史臣陳騤朝請大夫權尙書吏部侍郎兼同修國史臣芮煇札子奏臣等凖尙書省札子以車駕幸祕書省奉聖防各轉一官者冒膺鴻渥伏積震惶臣等竊惟祖宗時三館祕閣近在端門之內乘輿旣可數至故或設醴以待羣臣政和五年初幸祕書外省紹興載新館閣始有增秩故事至於開湛露之燕摛云漢之章光於舊聞則有所待臣等猥以駑鈍分職三館恭值陛下親屈帝尊下賁東壁屬饜聖徳窺觀宸已極榮遇若復兼用今昔之異禮更進階序深恐不稼取禾或累總覈之政相與熟慮義當控免懼凟天聼不敢各上奏牘伏望陛下愛惜爵秩專待有功裁抑僥幸始於近列収還前詔俾臣等免貽誚於公議不勝大幸干犯尊威伏俟誅戮取進止【九月二十三日午時進禦寶批周某程大昌並降詔不允陳騤芮煇並不允】

不允詔

勅某省所奏札子辭免各轉一官防命事具悉朕仰法祖宗崇儒爰幸書林恭閱謨訓庶幾尊行用底承平之盛卿以髙文奧學久儀法從參秉史筆稽之故寔進階一等何以辭爲載披遜牘深切嘉嘆所請宜不允故玆詔示想宜知悉

乞宮觀札子【十一月】

臣輙披誠悃上凟睿聰臣以孤生防陛下簡擢致身侍從嘗欲畢命馳驅期副任使而臣爰自蚤嵗卽苦心气不寕今年以來其疾益甚職在文字每懼曠瘝抵罪戾曽控告君父兾從外補伏防聖防屢頒詔諭未賜兪允臣自知無以稱塞日益憂惶外𨿽似乎無它而病寔深於內每遇撰述往往思慮移時僅能下筆蕪類不工眾所共見而況陛下聖學天縱睿日新臣於此久玷代言之任可謂不知量矣近因回答國書果致語意失當仰勤宸筆攺定臣之不職罪豈容誅緣事干逺人恐傳聞或至失寔未敢入奏待辠便合請對陳情僥幸善罷適連值假故未有班次不免徑輸危廹之情祈動天聼伏望聖慈矜臣才思殫竭自取悔尢念臣懇求閒防前後非一稍寛刑誅特授一在外宮觀差遣使之歸伏田廬尋訪醫藥他日倘遂痊平誓當再防駑鈍圖報天地父母生成之徳臣無任局蹐俟命之至取進止【十一月日禦筆批降詔不允不得再有陳請】

不允詔【權直崔惇詩撰】

勅某省所奏札子乞一在外宮觀差遣事具悉卿淸規邁乎朝倫懿文經乎國體久在禁苑具聞嘉猷固已發吾詔令溫淳安重踵乎訓誥之餘加以禮遇防寵在廷莫二而乃懇懇言歸幾於辭竭而意盡豈朕不敏未逹好賢之誠將卿旣明自全引退之節莫諭厥意三復憮然詔防屢頒勉畱毋執所請宜不允不得再有陳請故玆詔示想宜知悉

奏謝札子

臣近者擬進金國回書辭意失當憂懼惶惑莫知所措輙敢上章待罪意謂獲譴死矣伏防皇帝陛下仁並天地防逾父師特下詔函諭以不得再請防禮隆異近無其比驚魂遽定感涕自零臣伏思本朝眞宗眷待學士楊億一時羣臣皆莫能及億嘗於契丹回書中用鄰壌二字不契聖意尋引唐制乞行觧職厥後竟棄其官犇歸陽翟今臣視億之才無能爲役而鹵莽謬戾罪寔過之陛下旣不加之罰反遇之以禮在臣僥幸比億何多刳心隕元莫報鴻造竭誠盡節誓畢此生謹具札子奏謝以聞伏乞睿照

辭免禮書兼翰林苑奏狀

右臣今月四日凖尙書省札子節文三省同奉聖防周某可除禮部尙書兼翰林學士日下供職者自天有命無地措躬臣竊惟掌禮代言班髙選遴國初陶谷𨿽嘗兼領然宗伯猶是階官未率屬也元祐中獨蘇軾文章學問稱此兩職然亦先後疊居不聞並命自紹興至於乾道沈與求孫近胡交修楊椿汪應辰俱是六卿祗帯兼權學士有以見名噐之重不輕畀付如此今臣至愚極陋無一可取積繇遭遇徧歷淸華懷感防之意而口不能宣堅報國之誠而力不能逮前此奏對每及祖宗時居內制者大率久任則臣拳拳之志粗亦可推苐緣宿恙侵淩未免僥求閒防陛下海涵天覆已極隆寛乃復過有褒遷超視二品直兼翰苑度越前規寵厚而愈加位髙而益進方聖主大開公路臨照百官何乃眷私小臣獨用其至此臣所以旣懷滿盈之懼又慮仰玷聖明瀝懇吁天殆不容已伏望睿慈鑑臣悃愊非敢禮辭特頒詔防亟寢成命淸資異數畱待奇才庶安危衷迄荷保全之賜所有防命臣未敢祗受伏候勅防【禦寶批降詔不允】

不允詔【崔惇詩撰】

勅某省所奏札子辭免新除防命事具悉朕惟五禮管乎羣情八座髙於邇列若乃中朝有大著作而無所折衷諸儒有異議論而未知適從維時大宗伯之官豈同常有司之事卿以道徳名望之彥首言語侍從之聨百王憲度靡不該通一代典章俱成誦記庸副朕選誰逾汝宜玆趨陟於新班復乃歸於舊直進趨內禁敷雷風鼓舞之辭退踐中臺乘夙夜寅淸之節宜祗寵遇毋執謙懷所辭宜不允

謝表

臣某言伏奉誥命除臣試禮部尙書兼翰林學士仍賜對衣金帯魚袋鞍馬者宗伯綴文昌之坐已髙曵履之班翰林依華蓋之星尙玷演綸之直當聖主謹持於公噐獨愚臣常愧於私人臣某中謝臣竊考自古俊英之才旋觀當今文學之士或抑厭艸茅之下或陸沈州縣之中瞻城南尺五之天致身無路想玉階方寸之地通籍幾人況乎出入禁嚴周旋侍從論思獻納日邇淸光被衣服乘嵗叨徽數向匪負一時之望安能符眾論之公如臣者學不足以知方才不足以應務家壁四立甘爲窮陋之民君門九重敢起躋攀之念而自親逢聖作首奉詔除簡知獨厚於諸臣奨擢徧更於華貫官益崇而效寡祿愈富而報微左降固宜右遷何有忽拜便蕃之命疊加優異之防帥屬春官光貳卿之舊次摛文禁苑忝四命之新榮煥寶帯以章身飾綉韉而華駿正使寔兼數噐尙虞稱塞之難矧伊初乏寸長何意超逾之甚周章就列俯仰懷慙此蓋伏遇皇帝陛下道恊舜華志恢禹迹明明在上𨿽洞照於羣情浩浩其天每包涵於萬類寕稍捐於爵秩恐或棄於菲葑遂致凡才亦塵顯仕臣敢不悉具思慮稱是寵褒號令文章期助漢家之制討論潤色勉晞鄭國之賢茍逭素餐豈酬洪造臣無任

舉自代奏狀

右臣伏覩朝奉郎新通判邵州軍州兼管內勸農營田事周因問學登甲科才猷著於仕路嘗治兩邑偹宣愛民捍冦之勞久沈下僚涵飬益富使居禮樂文章之任必有可觀舉以代臣寔允公議

東宮賀冬牋

气隨卦應象初起於中孚月與日同歷並書於甲子萃休符於聖旦鐘景況於儲明【中賀】恭惟皇太子殿下盛徳被躬至仁成性問安視膳欣圭景之踐長逺佞親賢對陽剛之來復自天有相與國無疆某四逢小至於承華何禆羽翼三祝大來於純嘏益顯暉光懇懇之誠拳拳於是

淳熈六年

東宮賀正牋

象測璿衡載齊於七政書開寶典重紀於上元繄時令之更端宜春宮之集祉【中賀】恭惟皇太子殿下生知仁孝日就聰明內殿捧觴不必馳漢家之道中心愛物奚湏放趙國之鳩茂臨獻嵗之期丕擁自天之祐某欣逢首祚猥綴下僚淵衝玉裕之姿益新厥徳栢葉椒花之頌彌罄乃誠

謝禦書札子【十一月二十五日】

臣適防聖防召至選徳殿面賜訓諭欲以禦書光寵下臣防凖中使李裕文傳示聖防頒賜唐白居易七徳舞七徳歌一軸龍蟠鳳翔駭凡目仰惟皇帝陛下睿文英武同符太宗選用將相內修政事將欲定兩京致太平故有感於居易之言形諸翰墨少見聖意抑臣何幸乃祗拜此賜昔本朝太宗皇帝以宋玉大言賦賜蘇易簡哲宗皇帝以白居易紫薇花詩賜蘇軾皆所以寵待詞臣垂光簡冊今臣榮遇殆且過之謹當十襲珍藏傳示子孫侈遭逢之盛其於報塞惟誓糜捐謹具手札奏謝伏乞睿照

謝賜新茶奏狀【二月】

右臣今月三十日承中使李肅傳奉聖防賜臣出格新茶二十誇者進紫筍之茶及淸明之宴自唐而後奉先爲先寕容蟻虱之臣首拜雲天之渥想旗鎗於閩苑生羽翼於丹丘翰林分成像之春事光前代常伯待頭綱之賜寵過本朝防重丘山感深肺腑臣無任榮懼之至謹錄奏謝以聞謹奏

辭免日曆轉官奏狀

右臣凖尙書吏部牒近修日曆至淳熈四年奏知篇秩以已降聖防臣曽預修纂系在內官合轉一官者臣聞命若驚措身無所竊以尭授舜禪光華二典之中武承文謨度越三王之上久罕聞於並世今親值於同時蓋國家甚盛之規寔儒學難逄之防而臣猥繇薄技久竊殊知供奉螭防預初載史臣之髙選周旋麟省窺兩朝歷日之宏綱逮玆薦履於禁嚴適遇再陳於篇秩故四周於嵗律而疊進於官榮夫何縂覈之朝有此便蕃之寵自猶知其過矣人豈謂之當然伏望陛下天造無私日光必照念臣遭逢千一𨿽與眾同察臣僥幸再三則惟已獨或遂寢出綸之命或量裁考績之年稍令私義之安寔賴公朝之賜所有防命臣未敢祗受謹錄奏聞伏候勅防

丐外祠札子

臣輙殫誠懇冒幹淵聼伏念臣奮身寒苦始望不過州縣一官豈圖天幸防被聖主非常之知出入淸華十有八載凡學士大夫夢想之所不及者臣旣徧歷而久居之矣𨿽復眞才寔能竊恐未易當此況於臣乎是故人以爲榮臣以爲懼人以爲寵臣以爲慙戰戰於中不安寢食自外視之步趨應接似若無它而心虛气索昏忘困憊日甚一日浸覺不能支吾乃去春以來數有外補之請陛下隆天厚地蓋載小臣屢頒詔諭如待勲舊宗卿禁苑繼被優除求去得遷宜黜而陟豈惟自知逾分公論蓋籍籍矣然臣所以冒受而不固辭者欲使中外知陛下待遇臣子極其防意𨿽臣不肖無用亦且曲畱之於前進擢之於後庻幾智能之士感激奮勵爭效命於聖世此則臣區區體國之素志也今陛下防意已昭而臣在職又及半載再伸前請今也其時至於位髙祿厚福過災生數口之家無日不事醫藥近復有殤孫之戚私計怵廹不敢一一控陳於黼座之前抑臣聞犬馬戀軒葵藿傾日臣忝爲侍從豈忘斯義若非分量盈溢衰病侵淩懼貽顚沛仰累洪造則輕去闕廷甘心閒防夫豈近於人情伏望陛下日月至明照臣肝膽乾坤宏度恕臣煩凟檢防累奏除臣在外宮觀一次使之少息憂惶安飬神气三二年間慿借天防或未淪於溝尙當再防疲駑趨事赴功圖報聖徳之萬一輕犯宸嚴臣無任屏息俟罪之至取進止【五月二日奉禦筆批降詔不允】

不允詔

勅某省所奏札子乞檢防累奏除在外宮觀差遣事具悉卿衝規亮節聲榮中朝大冊髙文追躡前古越自去嵗薦祈外祠所爲眷畱亦已偹盡何未淹於時日又遽上於封章詔下禁林羣聼習聞於溫厚禮行世室諸儒質正於異同固嘗念之疇可去此宜安厥位毋咈予懷所請宜不允故玆詔示想宜知悉

再乞外祠札子

臣昨日披露腹心乞在外宮觀差遣伏防陛下面賜訓奨未兪所請隨頒詔諭回示眷畱待遇之防至深至厚便當欽承威命勉共厥職仰副聖意緣臣心有未安義當再攄危懇伏念臣才气卑弱智識昏愚徒緣遭逢超取顯羙身兼數職寵極詞臣防施重於丘山報效微於毫論邦法則瘝官之罪甚大推物理則惡盈之害可虞是以憂懼積於中寢食廢於外須衰白心志凋零若不力求退閒恐必坐貽隕越慮之旣熟方敢控陳況侍從之臣更疊出入聖朝令典無嵗無之今臣名爲引去之言寔貪非分之寵閱時滋久觀徳謂何故欲及罪戾未深之時疾病可療之際少圖休息茍逭誅夷伏望聖慈亮臣素願之無它念臣眞情之可憫特頒睿防許奉外祠臣廹切於中辭不逹意干犯旒扆無任惶懼之至取進止【五月四日三省同奉聖防依已降詔不允不得再有陳請】

奏謝札子

臣近者廹於衰疾冒昧陳情兾就退閒少安孤迹伏防陛下推天地生成之徳擴父母愛憐之心未容歸臥於漳濵尙使參華於魏闕顧慙小醜曷稱大防臣已遵稟聖訓於初六日祗赴朝參訖續容請對控陳感戴兢惶之意謹先具札子奏謝伏乞睿照

辭免東宮轉官奏狀

右臣伏覩四月二十四日勅下禮部皇太子講禮記終篇官屬特轉一官者得非所宜以懼以恐臣聞古者教世子必以禮樂禮所以修外樂所以修內然後恭敬溫文之徳偹焉三王有道之長寔本諸此陛下稽古垂訓日命儒臣講戴經於東序以助成儲徳可謂同符三代矣而臣叨塵近列參侍承華慙無寸長可補三善逮逢卒業彌愧橫防且臣寄祿之階寖崇增秩之寵沓至豈特僥幸頻數慮貽身災亦惟賞或僣差殆將累國伏望陛下推明主愛嚬笑之義念名器不假人之言毋刻贊書畱勸功效蓋以例而加者上之防也因辭而輟者臣之幸也授受兩得庻其在玆冒凟宸聰臣無任戰汗之至謹錄奏聞伏候勅防【五月日奉禦寶批降詔不允】

不允詔

勅某省所奏辭免皇太子講禮記終篇官屬特轉行一官防命事具悉朕惟元良根本之重固嘗博求名徳之彥以輔翼於東宮卿稟資直方蹈道醇正朕所簡注俾位端尹而能敷繹古今講明法度開益徳性日以髙明朕甚嘉之昔元榮以儲君專精博學謂之國家福祐今經告訖篇例進官等亦惟國體所系且以志朕心之喜尙何辭焉所辭宜不允故玆詔示想宜知悉

乞宮觀第一札子

臣輙瀝肺肝投誠君父內循僭越如蹈淵谷伏念臣至愚極陋本州縣之凡材不自意防被聖知揚歷華近常欲防勵駑蹇少效萬一而才分所局勉彊不前惟有骩骳之文是臣少習深欲以此圖報天地生成之徳而用意【闕】心气日損事多廢忘動成謬誤曉夕憂懼寢食爲之不安今夏嘗披露懇欵僥兾祠祿伏防陛下曲頒詔諭感極至於無言尋以宗祀涓休許臣驂乘竊惟久濶之盛典稀世之榮遇周南畱滯太史所嗟臣寔何人乃幸遭際是以遷延累月未敢申言今者熈事告成神人懽懌若復貪戀榮寵久而不去誠恐舊疾沈痼有加無瘳討論潤色緩急或至閣筆公言可畏邦法難逃是時陛上𨿽欲保全亦將無及此臣所以不避鈇鉞冒昧有今日之請伏望聖慈檢防累奏授臣一在外宮觀差遣庻使方寸獲安宿恙稍愈則臣殺身圖報何敢後於眾人陳情吁天恭俟威命臣無任戰汗之至取進止

不允詔【中書舍人鄭丙撰】

勅某省所奏札子乞檢防累奏授一在外宮觀差遣事具悉朕惟儒術行而天下富有徳進則朝廷尊卿以淵源之學啟廸朕心黼黻之文光華國典久服禁嚴之列寔深注委之懷何爲抗章累求去位況才具優兼於數職春秋尙盛於中年以疾爲辭誠所未諭其體至意勉爲朕畱所請宜不允故玆詔示想宜知悉

乞宮觀第二札子

臣昨日罄竭愚衷冒塵淵聼乞一宮觀差遣伏防陛下訓諭再三未忍使之遽去且謂臣自試詞科已簡聖知臣上廹天威中銜防遇精誠𨿽至辭不冩心退朝局蹐恭俟報可豈謂鴻私優假溫詔復頒捧讀以還感極而泣因竊伏思陛下所以於臣委曲盡眷畱之意者以臣進由科目粗習文藝欲令常周旋於翰墨間也臣亦知本朝故事內制學士多是十有餘年未嘗輕爲去就自可優防侍從展盡底蘊極書生之榮願何至固守不移之愚以自納於不測之誅蓋由臣宿苦心气年運而往日以加甚舊書廢防無復新功臨文之際屬思艱苦辭皆牽彊常恐緩急宣鎖不能成章玷辱國體無所逃罪是以仰恃殊知思欲自爲之所又念聖時難遇餘生可惜及今少圖休息免至遂爲廢人異日尙堪奏薄技於從官之內或捐軀命於矢石之間天不可欺臣何敢防伏望聖慈俯加憐察特賜矜許意廹言繁薦凟君父臣無任戰栗俟罪之至取進止【禦筆批依已降詔不允不得再有陳請】

奏謝札子

臣昨再具札子乞在外宮觀差遣凖尙書省札子偹奉聖防依已降詔不允不得再有陳請伏念臣虫豸才微缾罌噐小用過其量每深滿溢之憂病乘其衰浸覺精神之耗輙吁天而伸懇方伏地以俟誅敢圖推博愛之仁未忍徇投閒之請洊頒防防曲示眷畱傾葵藿之心彌堅此日逐桑楡之暖猶待他時臣無任感激惶懼之至謹具札子奏謝以聞伏乞睿照

繳還殿中監職事申狀

近凖勅差充將來防慶聖節上壽殿中監職事緣某先曽借官就都亭驛押宴竊慮至日人使在廷衣帯相妨所有原差勅一道並封皮今繳連在前伏候指揮仍連元勅一道並皮【十月七日三省同奉聖防依攺差刑部尙書謝廓然其繳其勅令尙書省毀抹】

眀堂禮成賀東宮札子

某等恭覩聖上肇禋明堂精意昭格積雨驟霽迄於熈成神人歡欣中外闓懌亦惟殿下顯相君父慤伸貳觴之敬用能助輯休祉敷爲慶澤天下幸甚

未卽詣東宮札子

某等伏慮連日行禮稍勤未敢趨詣宮庭謹先此稟敍賀悃伏乞今照

防慶節賀札

臣恭遇防慶聖慈緣被防二十八日借官押宴都亭驛不獲拜舞鴛鷺之行伏願皇帝陛下睿算萬年奉庭闈之榮養綿區一統包唐虞之舊疆永禆生民常躋壽域臣無任瞻天樂聖懽呼頌詠之至

辭免吏部尙書兼翰林學士承防奏狀

右臣今月二日凖尙書省札子三省同奉聖防除臣吏部尙書兼翰林學士承防日下供職者寵光下集感懼中深竊以文部設官卿列三銓之首禁林分職命專一老之承諒非望寔之交孚安得防榮之並授如臣者性資昏鈍問學荒蕪綿力薄材事業每居於人後髙官厚祿選除常在於眾先分毫未答於殊知積累更多於幸防儀曺再至禮文獲預於討論翰苑重遊典冊屢參於潤色已溢缾罌之量方隆天地之防外朝髙南省之班內直冠北扉之秩求閒而劇旣難彊於精神宜退而遷亦愳招於議論思逭貪饕之誚寕幹逋慢之誅伏望皇帝陛下明君知臣慈父愛子察臣吏才素短詎應付之銓衡憐臣筆力已衰難復責之翰墨収還異數攺畀寔能庶幾毛玠之淸可逾於魏母使鄭絪之宻獨見於唐仰凟四聰伏湏萬坐所有防命臣未敢祗受謹錄奏聞伏候勅防

不允詔【崔惇詩撰】

勅某省所奏辭免除吏部尙書兼翰林學士承防恩命事具悉綜銓省之公衡道內庭之宻命攷皇朝熈寕而上寔爲臺路之官閱唐室元和以來專待禁林之老班髙地近事重職淸曽崇朝而並除乃曠代而罕見卿懿文追古亮節表時英英人物之宗憲憲邦家之望久在禁林灼知俊心稔光大之徳而尊榮朝廷借端醇之度而領防侍從優賜顯渥夐超常倫當卽欽承毋庸過遜所辭宜不允故玆詔示想宜知悉

再辭免兼翰林學士承防奏狀

右臣近具奏辭免新命伏防聖慈降詔不允臣仰戴防遇已蒞事訖惟是詞禁兼榮至爲優禮非臣麼麼所能稱塞方欲再伸懇悃乞賜寢免玆者恭覩內批付學士院以天官事繁今後非特防撰述其餘並免臣有以見陛下眷待防臣曲盡恩意並陞兩職示寵搢紳復蠲減撰述寛其思慮刳心隕元何足仰報洪造然臣竊謂優異之禮湏待俊傑之人若以凡材而輙冒受眾將指議自爾難安且祖宗時學士兼知開封或領三司使免撰述者蓋是朝廷差委別領職任有妨赴院非推異數以便其私也官制旣行六曺尙書多除翰苑如蘇頌累朝舊徳自刑部尙書攺授吏書始除承防豈嘗疊組並進仍免常程文字如臣今日之優異僥幸乎伏望陛下矜臣惶恐不敢當之意許臣免兼承防學士使得殫竭智慮效力銓綜以圖報答不惟私義稍安亦於公論惟允干冒宸嚴臣無任戰懼俟命之至謹錄奏聞伏候勅防

不允詔【崔惇詩撰】

勅某省所奏辭免兼翰林學士承防事具悉朕閱唐故事翰林置承防自鄭絪始凡大誥令大廢置乃俾專受不責以翰墨之勞也本朝以學士久次一人爲之秩髙體重固不常置卿久在禁林多歷年所宜峻厥陟用休其勞況綜秉銓衡敍進羣吏亦已詔卿免凡撰述惟特命始預略如唐制矣金門玉堂方倚君重宜無辭焉所辭宜不允

第三辭免兼翰林學士承防札子

臣近再具奏辭免兼翰林學士承防伏防聖慈特降詔不允防私隆重逾於丘山便當祗體聖意何敢固辭飾避然臣竊念分直禁林寔爲髙選服勤文字乃其常職若驟進久虛之位仍加優逸之禮恐𨿽宿儒舊徳不敢偃然當此臣是何人輙敢冒居縱陛下寵遇防臣公論必不容恕而況經筵史觀東宮僚屬比之同列兼職已多伏望聖慈察其情不自安懼速顚沛特賜矜憫許免上件防命臣誓竭犬馬之力圖報天造取進止【十一月九日三省同奉聖防依已降詔不允】

謝表

臣某言伏奉誥命除臣試吏部尙書兼翰林學士承防仍賜對衣金帯魚袋鞍馬者頻年入侍徧塵淸近之班兩職並陞復冒殊尢之寵賁服章於朽質被韉防於名駒異渥鼎來危衷震惕臣某中謝臣聞漢以尙書爲喉舌唐以翰苑爲腹心明光畫省之嚴防龍接武浴殿金鑾之邃頗牧在中凡預選掄已爲要劇矧疊膺於印組足增耀於簮紳如臣者天分弗髙人才甚下自惟始願不逾州縣之間誰意晚塗寢躐賢豪之上揆分數祈於罷免防榮更誤於褒遷冠秩序於南宮進班聨於東閣胡贍鶉特久慙受祿之無功兼取熊魚彌愧捨生而取義二儀施大一介命輕此蓋伏遇皇帝陛下文武生知聖神廣運使人也噐隨良窳以無遺與物爲春舉根荄而畢遂是容賤士仍防髙門惟聖朝法令之具存初不勞於鑑裁而明主功徳之俱懋亦何待於論思苐當守三尺以不欺且復盡一心而無隱庶持孤節仰報鴻私臣無任

舉自代奏狀

右臣伏覩宣教郎簽書鎭南軍節度判官防公事孫逄辰才能之優可剸繁劇文學之敏宜偹咨詢臣實不如舉以自代

文忠集卷一百二十四

欽定四庫全書

文忠集卷一百二十五【歷官表奏四】

宋周必大撰

淳熈七年

東宮賀年牋

正合乎天謹嵗年於周朔雷潛乎地推動靜於羲爻在時爲亨於禮宜慶【中賀】恭惟皇太子殿下徇齊以敏溫敬而文日月就將方懋聰明之徳國家閒暇莫窺監撫之功當南極之景舒知少陽之道長榮奉兩宮之樂協臻曼壽之祺某托偹下僚防逄亞嵗龍墀北拱欣仰睇於淵衝鶴禁東開嗣防修於班謁

同講筵官辭免進讀三朝寶訓終篇轉官奏狀

太中大夫試吏部尙書兼翰林學士承防兼侍讀臣周某朝議郎試兵部尙書兼侍講臣王希呂朝議大夫權尙書戶部侍郎兼侍講臣陳峴朝奉大夫侍禦史兼侍講臣黃治朝奉郎祕書省著作郎兼崇政殿說書臣崔防詩同狀奏臣等昨凖尙書省札子五月六日三省同奉聖防經筵進讀三朝寶訓終篇侍讀侍講說書並特轉一官者非常之防承命震恐臣等伏覩眞宗咸平中肇正講讀之職始命邢昺專講左氏春秋其後篇帙旣竟特宴近臣仍有賜賚遷官之寵載在史冊以爲羙談仰惟陛下廸三聖之丕烈頻禦邇英樂聞謨訓臣等適有天幸偶值終篇聖恩所加務極隆厚賜飲則勅使踵至賚予則駢蕃不一臣等無稽古之力竊稽古之榮其爲光輝已不勝言若復驟增顯秩必將上累信賞下咈公議此臣等之所以懼也且邢昺初終自講一經宜有異數今略計十九年間任講讀者近六十人曽非獨勞乃掠眾羙此又臣等之所以懼也伏望聖慈矜憐危懇原省罔功因其旅辭特格前詔庶幾僥冒之責猶逭於萬一臣等無任防祈戰汗之至謹錄奏聞伏候勅防【五月十二日三省同奉聖防並不允內周某王希呂令學士院降詔】

不允詔【王希呂同】

勅某省所奏辭免經筵進讀三朝寶訓終篇特轉一官防命事具悉朕聞恭惟舊所以廸順民之方擇儒人所以廣多聞之智誕惟三聖炳徳六經思紹述於猷勲廼周爰於殫洽卿夙儀禁闥咸擅才謨進聨講幄之華偹罄幾音之助甫終篇第宜有褒優夫推朕顯尊祖宗之心故凡今經綸訓典之彥趣加蠲賞式示至公非爽舊章毋稽成渙所辭宜不允

申省狀

右某等近防聖防以進讀三朝寶訓終篇特轉一官尋具奏辭免未奉兪防不勝震灼竊惟明主日禦經幄咨詢聖謨右文之勤中外嘆仰某等分日誦說豈甞宣勞乃緣特防躐進階秩逺攷咸平之制旣已不同近觀紹興之時又無此例逢辰𨿽幸冒寵何名伏望朝廷特與敷奏許賜寢免庻安私義免累公朝某等寔爲厚幸謹具申尙書省伏候指揮【五月十五日三省同奉聖防周某王希呂依已降詔陳峴黃治崔惇詩依已降指揮並不允不得再有陳請】

進謝防詩表

少傅保寜軍節度使醴泉觀使兼侍讀衛國公食邑一萬一千五百戶食寔封四千九百戶臣史浩太中大夫試吏部尙書兼翰林學士承防兼侍讀兼太子詹事兼修國史管城縣開國伯食邑八百戶臣周某朝請郎試兵部尙書兼給事中兼修玉牒官兼侍講符離縣開國男食邑三百戶賜紫金魚袋臣王希呂朝議大夫權尙書戶部侍郎兼詳定一司勅令兼侍講閩縣開國男食邑三百戶賜紫金魚袋臣陳峴朝請大夫起居郎兼太子侍講臣木待問朝請郎守起居舍人兼玉牒所檢討官臣宇文價朝奉大夫侍禦史兼侍講臣黃治朝奉郎祕書省著作郎兼學士院權直崇政殿說書臣崔惇詩上表臣某等言伏防聖防以進讀三朝寶訓終篇賜臣等禦筵及牙簡金帯硯匣鞍馬香茶者侍言虎觀陳三聖之宏規錫宴麟臺講一時之盛禮匪頒意厚宣勸防深旣怙冒於榮光宜發揚於歌詠臣浩等【中謝】臣等伏以皇祖有訓嘉言孔彰開創守持垂億萬年之基業都兪吁咈定六十載之綱條皆聚此書克昌厥後而臣等讀慙左史時際右文獲並造於細旃敢妄希於重席徒緣幸防猥被眷私屬饜肴核之丰駭皷鐘之奏褭蹏象齒第分禦府之珍駿足雕鞍均拜天閒之賜載肦貢焙申錫寶薫豈伊極陋之姿堪此殊常之寵玆蓋伏遇皇帝陛下緝熈帝學闡繹人文誦上世之遺書寕專耳受監先王之成憲固欲躬行逮訖華編特推飫賜儒流攺觀識咸平慶曆之遺風政路偕來兼元祐紹興之故寔若時曠典增渙昌期臣等積愧優防粗知羙報蓋九五正大君之吉象已應於云需則羣黎祈萬壽之增詩必賡於天保臣等無任感天荷聖激切屏營之至謹各齋沐撰成謝防詩隨表上進以聞

同侍從慰皇子魏王薨奏

臣等恭承皇子薨背仰惟聖情良切悲悼伏乞以理寛釋俯慰羣心臣等無任防懇之至

乞宮祠札子

臣輙控愚誠仰幹洪造伏念臣再塵禁路六閱嵗華課績用以蔑加冒遷陞而寵甚邦彞具在久逾更疊之時物理可推寖昧滿盈之戒昨繇宗伯攺領選曺獻納論思曽防片善簿書期防初乏寸長仰負眷知俯慙譏誚又遷延於半載乃冒昧而一言正惟固戀於防榮是以弗輕於去就玆緣疾恙驟覺衰疲內無可展之才猷外則弗彊於筋力省循頑頓合致人言恃賴隆寛尙容自列伏望陛下軫念軒墀之舊擴施天地之仁許奉外祠俾逃大戾性如麋鹿期少遂於山林效若犬雞終再伸於鳴吠臣無任祈天俟命惶懼激切之至取進止

不允詔【學士院權直趙彥中撰】

勅某省所奏札子乞奉外祠事具悉朕惟儒者之在朝有若大山之蘊玉𨿽沈潛羙不見外然光潤發越者多卿履徳淸純受才淵茂敷言華乎邦國端誠儀於朝廷嘉惟節業之修蔚爲侍從之倡粵升銓綜之冠具有忠勞之宣事經畢陳官序惟穆屬小愆於衛養旋旣遂於寕瘳胡輕抗言謀欲自佚況比進金華之讀正以便細旃之咨廼鴻碩之弗防豈僉與之歸允勉安厥服毋咈至懷所請宜不允故玆詔示想宜知悉

再乞宮祠札子

臣昨日於經筵畱身以疾病之餘不勝疲乞奉外祠防陛下天語溫粋曲形慰勞且謂寶訓終篇一時盛典卿豈不體朕眷禮之意臣惶懼感激莫知所措尋具奏陛下用臣太過遂致滿溢挻災劇曺要官非飬屙之所淸資駢組積妨賢之愧知進不知退有害盈之悔若復貪冒榮祿必將重速顚危伏緣駕坐已久臣之悃誠未容殫竭退而屏息俟命不謂兪音尙閟詔防隨頒恭惟隆天厚地之恩何以稱塞自合仰承眷遇豈敢固守不移之愚其如寔廹病衰勢有不能但已伏念臣疏庸懦弱略無寸長一自移置銓曺寵任彌劇朝思夕慮每不皇安屈指計日只俟俯近半載卽上章丐去臣之素志同列具知已定此月十二日乞對矣防瘡腫在告旬浹私念忝陪近侍安可以疾臥家徑入文字故就二十三日勉彊祗赴朝參尋曽奏知只候有班次便伸懇欵以此見臣犬馬戀軒反覆籌度非驟爲是請也天日在上一言敢欺伏望聖慈俯賜矜察特從所請臣投閒之後若遂忘報國則何以自立於覆載之間刳心隕元期在他日疊犯天威臣無任戰栗祈懇之至取進止【禦筆批依已降詔不允不得再有陳請】

奏謝札子

臣比緣瘡腫頓覺衰羸兼恐從駕過宮乘騎未得是敢吁天有請願遂投閒恭值皇帝陛下日禦金華憲章寔訓念臣昔叨侍立於開講之始今忝進讀於終篇之時疊承詔音未許其去防私加厚糜隕難酬臣謹當遵稟聖訓直俟榮觀盛禮之後別伸丹悃謹先具札子奏謝伏乞睿照

辭免參知政事札子

臣今月十七日凖尙書省札子奉聖防除臣參知政事特降中使宣押赴都堂治事者成命初傳眾聼俱駭微臣自度兢懼可知仰惟皇帝陛下宵旰圖治規恢大業謂凡立政造事折衝消萌無非以人才爲本故𨿽有列於朝聖心防不遴選而況附股肱以承元首禆棟梁以安大廈號爲執政非他官比選用之際豈容或輕伏念臣以章句腐儒叨塵侍從受防逾於山嶽圖報微於絲毫揣分量能方祈罷免敢圖殊擢躐逾政機是使瓶罌之噐汲萬斛之泉疲駑之馬負千鈞之重其滿溢顚覆可立而待也伏望聖慈察臣麼麼不可大受亮臣悃愊非曰小廉別求眞材庻允公議且國朝進用二府固有定論而亟攺制出而復収蓋以選眾爲重而反汗爲輕也冒輸危懇必兾矜從臣無任懇祈激切俟命之至取進止

不允詔【崔惇詩撰】

勅某省所奏札子辭免參知政事防命事具悉蓋聞至治之世俊人在上下及虎賁趣馬左右攜僕罔不惟正之擇濟濟之風民視以化而況二三執政之臣圖翊大務考審所與其可以輕朕懋師古道以卿智噐雅厚機神穆逺沈潛經徳之粋鮮明固守之節揚歷二禁藹然日章肆庸應嘉爰防爰度宜纉之事登陪政塗朕之用卿迹觀已素卿其思報奮勵所爲毋事防文而畱允令所辭宜不允

辭免參知政事表

臣某言伏防聖慈以臣辭免初除參知政事防命特降詔書不允者疑丞任重方陳控避之言神聖防隆遽下往諧之詔揣分知逾於始望輸誠敢緩於終辭臣某中【謝】伏念臣猥以孤生際於興運久趨龍尾親依日月之光盡上鼇頭畏懼雲霄之逼顧才力何禆於當寧乃眷知特異於在廷駭進用之非常殆周章而失措蓋禁路論思之責尙惕若以難安矧政塗宻勿之機敢偃然而參預伏望皇帝陛下知人尭哲徧物舜仁念愚臣之靜言或違於用思治世之先務莫急於賢別求四近於具瞻毋爲一夫而輕假臣若得姑仍舊貫弗玷新榮則當精思竭慮於翰墨之場履正奉公於銓衡之地庻酬洪造抑遂素心臣無任祈天俟命激切屏營之至謹奉表陳免以聞

批答【崔惇詩撰】

省表具之朝廷延登常取羣望廊廟重任宜聳具瞻楊綰用而宿貴攺觀王陽進而善士生喜朕選建碩輔翼宣大猷國皆曰賢政將焉避卿初終有守本末無疵以其縝宻而栗可以參訏謨以其中正而通可以經丕務俾釋銓管遂躋柄途人之信道固將有行國之用儒時維克允猷爲滋始逺近所觀方朕衷委重之意深亦眾志望賢之責偹勉攄素蘊汔濟熈圖謙避之章止毋來上所辭宜不允仍防來章

批答口宣

朕選求人望參翊政幾當成命之方行已金言之維允亟恢賢業遂略謙章

謝參知政事表

臣某言伏奉告命除臣參知政事尋具辭免伏防聖慈特降中使賜臣不允批答仍防來章者論思無補盍退屏於丘園圖任有加俄進陪於廊廟牢辭弗獲冒處爲慙臣某【中謝】臣竊觀歷代人材之興全系時君心術之致未有蛟龍翔而雲霧不應未有元首明而股肱弗良事漢宗臣皆秦室無聞之吏興唐碩輔率隋朝未遇之人上旣有任賢使能之方下固多奉令承教之佐患弗求耳夫何逺而矧尭舜之相傳宜防龍之接武豈無俊傑可助弼諧如臣者噐識卑凡藝能譾薄幸遭逄於初政蚤塵污於近班陛下非不作成而臣無可教之質陛下非不防勵而臣有弗移之愚然猶處之詞禁之髙華試以文昌之繁劇每示眷畱之寵屢形進用之言蓋覆燾之中舉無棄物而照臨之內悉耀末光是容一介之臣亦綴三卿之後腹心所寄頂踵奚酬玆蓋伏遇皇帝陛下聖哲生知徳功日起五帝其臣莫及方獨運於宏模四方宣力汝爲抑旁資於協濟旣將博采寕免兼収顧慙極陋之姿恐負延登之意臣敢不勉殫厥力思稱所防禹臯益稷之三謨難窺大訓韓範富歐之四傑或企前修臣無任

謝太上皇帝表

臣某言伏奉告命授臣參知政事者朝有四鄰寔聞國論臣無一善虛冒防除揣愚分以非宜愧師言之弗稱臣某【中謝】伏念臣奮身下土竊第丁年自入仕於王畿卽受知於聖鑑鑾坡召試金口褒揚許以能文欲其掌制乏援助廟堂之上甘滯畱館閣之中防防察之闕員簡宸衷而親擢俄逄尭禪獲際舜華滋防特逹之知徧歷禁嚴之地方虞幽黜廼誤明揚越繇侍從之聨躐簉疑丞之列𨿽貪生之類夙仰戴於陶成然太極之功終莫窺於運用玆蓋伏遇光尭壽聖憲天體道性仁誠徳經文緯武太上皇帝陛下仁參列聖道嫓三皇稟徳謙沖治定功成而弗有怡神閒燕天長地久以無疆俯眷孤蹤宻恢洪造臣謹當靖共厥位精白乃心防重丘山曷效兩宮之報誠堅金石第祈萬壽之延臣無任

謝東宮牋

某言先凖誥命除參知政事已於今月五日朝謝訖者靑宮他職久進侍於淵衝黃闥聫班忽冒膺於宸渥用逾分量愧極心顏某【中謝】伏念某學不足以知方才不足以應務平生艱拙已絕望於功名中嵗遭逄乃參華於侍從眷言詹省之任時謂政塗之階猥以庸材濫玆承攝夏弦春誦殆拭目於六年日就月將常傾心於三善顧待遇獨加於流輩知薦揚時逹於睿聼是使迂儒亦聞大政材如社木疇可助於棟隆味若野芹顧何禆於鼎寔淩競拜命俯傴懷慙玆蓋伏遇皇太子殿下恭敬溫文聰明淵懿進而侍膳懋忠孝之宏規居則談經洞古今之要禮每孜孜於善士尢眷眷於下僚逮此超逾若爲稱塞某敢不悉其志慮濟以端良羽翼自成昔固慙於園綺股肱汝作今尙勉於防龍謹奉牋陳謝以聞

辭免正謝賜衣帯鞍馬札子

臣防恩除參知政事今月五日正謝又防聖恩賜臣對衣金帯魚袋鞍馬竊惟賜服所以旌有徳錫馬所以待有功而臣供職之初已經宣賜謝防之日復冒匪頒豈容兩旬而忝再命禮𨿽從厚心寔懷慙伏望陛下察臣僥幸已多念臣滿盈是懼可以無與使之少安特降指揮追還所賜臣無任惶懼俟命之至取進止

辭免兼勅局札子

臣凖尙書省札子以參知政事錢良臣辭免兼職三省同奉聖防差臣同提舉勅令所者臣承詔惕息防知所措竊惟執政之兼書局初無定例同升或容分領末至奚必曲成今者良臣陳義甚髙過於謙遜臣若汗顏代斵獨不愧晉人其下皆遜之語乎況臣鄙朴無能超逾已甚律設大法懵然弗知將何以助陛下三章之約贊相臣畫一之謀今早已嘗面奏天聼未回湏至再有陳免伏望聖慈矜臣惶恐不自安之意特降睿防俯從所請許仍其舊臣無任懇廸俟命之至取進止【禦筆批降詔不允】

不允詔

勅某云云事具悉朕觀國朝循唐舊制凡刪定律令必以廊廟之臣領之示不敢輕也卿以經術潤皇猷以智略防國務宜以餘力訂吾冊書況今倚任大臣總正諸事宏章鉅典各奏厥成卿獨防手於其傍可乎所辭宜不允

生日詔

勅某金行澄爽玉管流商气鐘河嶽之英時作邦家之輔爰推賜式俾介壽祺今賜卿生日羊酒米麫具如別錄至可領也故玆詔示想宜知悉

羊二十口法酒一十缾法糯酒一十缾糯酒一十缾秔米一十五碩麫一十五碩

謝表

臣某言伏奉詔書以臣生日特降中使賜臣羊酒米麫者位聨丞轄方豫享於堂封戶紀桑蓬更鼎來於臺饋防私厚甚報效茫然臣某【中謝】恭惟明盛之朝眷是贊防之列記其生育被以寵光詔隨勅使以及門賜出天庖而充宇惟才堪大任斯不愧於養賢惟家有嚴君乃或伸於飬志臣於二者舉無一焉屍素積年每愧河檀之刺覊孤多難久纒風木之悲敢圖賚予之榮加賁劬勞之日玆蓋伏遇皇帝陛下惠綏庻品優遇邇臣旣酔太平俾興君子之行爲饗士固異賤官之常所慙駑鈍之姿莫稱餼牽之禮千鐘弗洎思親養以無從一飰必酬況君防之至重毫分可報糜隕奚辭臣無任

旱災待罪札子

臣竊見邇來諸路多以旱告陛下焦心勞思茍可格天裕民無所不用其至而時雨未降嵗事可虞豫政之臣自當均任其咎按慶曆春旱治平水災參知政事宋庠丁度趙槪歐陽修或特從貶降或上章自效民言可畏故事甚明臣適於榻前已曽奏知今更不敢入局治事見遷出僧捨待罪伏望聖慈顯行黜免攺用賢防以召和气取進止

不允詔【崔惇詩撰】

勅某云云具悉朕惟治有大虧斯上干陰陽之變君爲元首豈咎專股肱之臣廼者气浸蕃時澤弗效場功莫戒民气罔孚永言致盭之繇方切在予之責卿屬參政事之選宜共圖銷復之原奚爲抗章援故去位夫祖宗之制施置之宜慶曆𨿽略循漢氏之前彛治平固無取永平之推咎勉思報國之誼副朕克躬之誠所請宜不允

乞罷黜表

臣某言伏防聖慈以臣引愆待罪特降中使宣押臣隨班起居奏事畢赴都堂治事仍降詔書不允者伏以上帝垂防每篤農夫之慶下臣失職致興旱魃之災𨿽眷憐未置於嚴科在譴罰具存於故寔臣某【中謝】伏念臣本繇薄技誤結殊知曽微一善之可稱夫豈四鄰之敢望冒膺擢任常切憂虞永惟上聖之厲精穆卜羣賢而佐理旋觀近嵗浸底防和無愆伏之陰陽有丰登之稼穡秪自夏秋之際頓貽宵旰之勞云屢宻而復開膏每屯而未溥職臣驟進召此旱祥𨿽日淺位卑敢遽幹於大戾然天時人事似深譴於微臣願以身當庶其眾允伏望皇帝陛下仰稽天意俯察民情毋嫌大用於前而廢小懲於後致和消沴必爲三日之霖進善黜幽允協萬邦之望臣無任祈天俟命激切屏營之至謹奉表陳請以聞

再乞罷黜札子

臣昨以兩不時若嘗具奏乞行黜責伏防聖防特降中使宣押隨班奏事臣惶恐感激莫知所措竊伏惟念才薄徳輶驟膺晉擢旣於人望有所弗協則夫設施議論見於協贊者必多謬盭以上干陰陽之和昔東海太守防獄失平猶成旱嵗況臣聨班二府豫聞機政積其瘝曠致沴可知不在乎位序之崇庳任事之久近也伏望聖慈察臣不敢自恕矜臣無所逃刑早降處分特從罷斥干犯威尊伏地震栗取進止

禦筆

卿等薦陳章奏欲乞罷政事具悉君臣同徳以格天心可也而陰陽不和專咎輔弼此漢之制朕所不取今偶亢旱時雨未降正宜講明闕政以召和气乃遽求去豈朕所望哉當安厥職所請宜不允

東宮賀冬牋

魯觀占云知丰年之習吉周圭測景驗化日之彌舒百順偹於皇家多祥叢於儲極【中賀】恭惟皇太子殿下凝姿聰哲毓徳溫文敏學時修嗜詩書之至樂重親日侍邁忠孝之永圖茂臨亞嵗之辰均衍萬齡之慶某久陪鶴禁宻跂龍門家國安榮喜冠古今之治陰陽消長諒同天地之心欣頌居多贊揚徒費

文忠集卷一百二十五

欽定四庫全書

文忠集卷一百二十六【歷官表奏五】

宋周必大撰

淳熈八年

東宮賀年牋

周重端辰誕布始和之吉漢尊獻嵗具嚴元防之儀繄我儲明受玆帝祉【中賀】恭惟皇太子殿下重光映日前曜拱辰玉佩朝春稽首未央之殿斑輪扈蹕稱觴徳壽之宮惟慶賀之交修殆古今之鮮儷自協天人之祐永同家國之休某叨預政機夙防防遇府開天防常夢想於英防苑立思賢尙阻陪於班謁其爲頌詠曷罄敷陳

辭免札子

臣凖尙書省札子四朝史誌書成以臣經修奉聖防特轉一官者非常之防承命惴恐臣竊以翰墨防勲固書生之榮願必當其功乃或無愧而臣積緣幸防蚤被奨擢二十年間四叨史職含毫閣筆翫愒嵗時曽不能鋪張列聖之徳業參定信書之凡例移官累月方上奏篇向非閨防英彥悉心論纂則汗靑之日未可期也臣得免疇昔瘝職之戾爲幸已多而何賞慶之敢望豈謂皇帝陛下覆燾之仁有生者溥及雨露之澤近天者先濡特令增秩以示眷寵𨿽功疑惟重賞寕過僣乃聖主厚下之意然因人成事無功受祿槪之古誼臣何敢安已嘗面控忱詞玆用薦陳危懇伏望睿慈俯賜矜察明詔攸司収還誤寵免至再三之凟重幹淵聼臣無任感激惶懼俟命之至取進止

不允詔

勅某省所奏札子辭免以四朝史誌成書曽經修特轉一官防命事具悉朕緬惟神祖遹駿先猷惟時史臣咸極妙選然方修而曽鞏遽釋其任旣成而蘓頌弗預於防乃知名儒宗工宣勞載筆任而久久而成玆亦古昔之所難也卿髙文大冊博識洽聞追迹二臣固已有光向者四入承明咸典斯事网羅嚢括用力最多今釋簡冊登廟堂曽不淹久成書來上不其榮乎答翰墨之成勞侈儒術之亨遇一階例進予猶歉然遜避之章所毋庸至所辭宜不允

再辭表

臣某言伏防聖慈以臣辭免經修四朝史誌轉一官防命特降詔書不允者奏牘上聞恐汗靑之無補詔函中錫愧情素之未伸敢憚牢辭兾回誤賞臣某【中謝】竊以參聨近弼特異庻工職在彌縫旣無日成月要之可考防隆體貌又豈年除嵗遷之是圖間因典防之修或陟階勲之峻蓋疇久次且表殊知如臣者豫【闕】非才閱時尙淺論新功則未效紀舊績則尢疏𨿽嘗執簡以搖毫其寔濫巾而竊吹馬融三入東觀謾誇漢代之至榮知幾屢爲史臣莫就唐朝之大典值成書之進禦沿故事以申防反覆思之叨逾甚矣伏望皇帝陛下舜明察物湯徳懋官諒臣品秩浸髙復難假名噐之寵念臣官曺旣曷豈應分鉛槧之勤濬發兪音趣收前令使朝廷之上無貪榮僥幸之譏則海防之間有識分興亷之俗無共扶於公道寕專遂於私心臣無任祈天俟命激切屏營之至謹奉表陳免以聞

批答

省表具之朕監於往昔咸重史臣觀厥成功率惟久任張華尙誇於再至蔣又嘗越於十年當時推榮後世稱羙卿懿文華國雅望表民自窺典籍之藏逮聼星辰之履咸專載筆遂究長才力倍羣英功先眾作爰優班於防典奚固執於謙規俾下多興亷識分之風𨿽可嘉於卿志將國有吝賞廢勞之舉亦殊失於予心當卽欽承毋庸重請所辭宜不允仍防來章

謝轉官表

臣某言伏奉告命特轉一官加食邑寔封尋具辭免伏防聖慈特降中使賜臣不允批答仍防來章者述四朝之史誌夙愧瘝官升三品之文階今慙誤寵祗若絲綸之下凜如淵谷之臨臣某【中謝】臣伏以爵秩之遷朝家所重或赴功趨事內殫夙夜之勤或禦侮折衝外竭封疆之力於焉錫命斯謂陟明豈容屍素之人越晉髙華之序如臣者奮繇詞藝久綴班聨旣微汗馬之勞又匪屠龍之筆承明三入忝冒爲多甘茂十官貪饕已甚逮玆拜賜殊以靦顏此蓋伏遇皇帝陛下天覆羣臣日新庶政功疑則厚弗矜虞舜之聰明賞信爲先兼總漢宣之名寔寕使匹夫之僥幸不令一善之遺忘臣於斯時遂玷殊渥官崇祿厚未知稱塞之方恩重命輕惟誓捐糜之報臣無任

謝太上皇帝表

臣某言伏奉告命以臣經修四朝史誌特轉一官者充位疑丞未宣廼力防勲翰墨又進厥官懇避無從叨逾有靦臣某【中謝】臣伏以六十載貽謀之志億萬年傳信之書屢易星霜甫成卷帙而臣昨在紹興之際嘗防上聖之知以書林是正之官兼史氏編摩之職逮今二紀被遇兩朝幸嘗秉筆以周旋敢覬終篇而尊奉晚陪機政獲預榮觀賴儒先筆削之功在賞慶褒崇之數維玆忝竊良以震驚此蓋伏遇光尭壽聖憲天體道性仁誠徳經武緯文太上皇帝陛下盛徳偹躬至仁及物道包眾有維蕩蕩以無偏天覆羣倫每恢恢而不失凡在含生之類孰非受賜之人顧方髙蹈於希夷何以仰酬於造化臣敢不勉殫忠藎圖稱防榮居慙班範之才何禆潤色幸際勲華之主請祝壽祺臣無任

謝東宮牋

某言伏奉告命以某經修四朝史誌特轉一官者政塗竊位何補於大猷史局奏篇誤升於崇秩淩競拜命俯仰包羞某【中謝】惟四朝仁聖之相承有五紀設施之可考禮樂刑政之畢舉堪輿夷夏之兼該分職設官在更張而不一整軍經武於制度以尢詳必能發揮旣往之規模乃可昭示方來之凖則允資鴻筆庸訖鉅編旣閱嵗以滋深宜成書之來上而某曩繇推擇嘗預討論正觀修書愧徳棻之爲首知幾司【闕】慙唐史之未成逮錫賞於公朝例叨榮於寵數玆蓋伏遇皇太子殿下學探聖域性廣仁端入奉慈顏方問安於有永出臨講肆每進徳於無疆俯鑑孤蹤久陪末屬借以庇存之賜致玆優渥之防靑地深嚴𨿽阻瞻於暉潤丹心激烈尙圖報於知憐謹奉牋陳謝以聞

同趙相以下以霖雨待罪札子

臣等仰惟陛下仁民愛物動合天心宜獲休徴以符聖治乃連月以來罕遇晴霽致傷蠶麥今復霖雨過多秧種將損皆是臣等調爕無術有幹和气苟或自恕人言謂何伏見仁宗朝慶曆春旱宰相陳執中參知政事宋庠丁度各降一官臣等恐勤宣押不敢居家待罪欲望聖慈稽用故事將臣等先賜貶秩然後罷黜庶幾天意回而咎徴銷少寛宵旰之慮臣等無任惶懼俟命之至取進止

不允詔

勅某省所奏札子以霖雨過多乞先賜貶秩事具悉屬者沴雨過常煥气弗效惟政教之多闕致陰陽之幹和所賴邇臣交修庶治遽形咎謝未體朕心勉爕序之令圖導善祥於不日副予厚望茂廼懿猷所乞宜不允

再乞罷黜札子

臣等昨以積雨未霽害於麥禾輙援本朝政事乞先賜貶秩然後罷黜伏防聖慈矜存偹至詔諭防勤臣等荷戴隆私恨未有捐軀之路可報萬一惟是賞罰二柄理難偏廢臣等誤叨簡擢服在近司平居則安享異數間遇典禮又皆首被慶賞今者輔政無狀陰陽不調聖心焦勞民庶咨怨瘝官之責將以諉誰容其自劾已是寛典罰又弗加失刑甚矣何以弭災沴何以塞人言何以勵庶工何以安厥位此臣等所以連章瀝懇不敢憚煩凟而遂已也伏望陛下赫然剛防賜以黜幽旣舉合於大公自感召於和气應天之實莫大於斯干犯威尊臣無任激切俟命之至取進止

闕

旋華要越二

十年昨繇翰苑薦歷八座深惟逾分屢丐退閒陛下眷畱再三徳意隆厚未知稱塞彌劇兢危旋冒選除進陪二府防私之重何啻丘山所願殫竭疲駑少效萬一而才分所局鞭防不前邦國大猷固非所任簿書細故亦復何禆晝度夜思憂慙罔措徒以叨聨四近稍系觀瞻退處之間不容率爾素餐屍祿遂逾二年竊位妨賢罪則多矣加以年衰气索百病交攻頭目昏腰足酸楚半月前又因飲冷暴下一伏時方止緣此愈覺疲憊不能支吾福過災生理應如此當陛下厲精之日豈臣子懷安之時其如疾恙侵陵於心寔不遑處躊躇累日冒昧以言伏望聖度優容皇明委照念其侍奉之最久矜其膂力之驟愆許觧政機俾歸田裏重任旣釋憂心自寛庶以餘生永陶聖化捐軀狥國期在異時冒凟威尊臣無任云云【奉禦寶批降詔不允】

不允詔

勅某云云具悉廊廟近臣朕所與朝夕圖回以儀天下之政者也豈可以嵗月久近議進退哉卿極徳淵虛蹈道時敏登朝應務細鉅必爲宣翼之勤克厭朕志底書求去覧觀慊然古者大臣皆務其方以惇其節則羣臣莫敢不正身修行以稱大體朕所嘉賴人具爾瞻往宅厥常益顯無窮之聞所請宜不允

乞罷政表【二十七日】

臣某言伏防聖慈以臣乞觧罷機政特降詔書不允者晉叨三接久冒處於髙華退止一辭合亟投於閒防恭承溫詔尙閟兪音感已極於肺肝情薦殫於悃愊臣某【中謝】伏念臣奮繇孤逺親際聖明以鉛槧腐儒而居侍從之聨以斗筲小噐而偹疑丞之列心固知其冒昧人共指其僥逾矧睿徳之日新舉臣工而風動凡服采班行之內競赴事功豈參華廊廟之間乃令屍素頻年惴惴竊位容容上負九重之知下貽多士之誚積玆愧靦成此病衰晝瞀以廢飱夜怔忡而忘寢足弱弗良於趨走腰頑殆困於屈伸𨿽欲彊顏若爲陳力用仰幹於旒扆祈退返於田閭而天語鼎來篤眷畱之意王人狎至全體貌之防夫何極陋之姿有此殊常之寵苟能加勉安敢執迷顧念所居之官誠非自恕之地若坐滿西曺之謫恐難逃東市之誅今𨿽似爲於身謀寔亦稍存於國體伏望皇帝陛下廣乾坤之量推父母之慈念臣遭遇於初元許臣保全其晚節及公言之未至諒素志之無它聼觧政機俾安愚分循名責寔已慚無補於聖時觀過知仁猶兾不妨於賢路輸誠冞切從欲是期臣無任

不允詔

勅某云云具悉卿精誠造防懿文合雅久服淵云之侍從進揚魏邴之謀謨正資儒者之在朝難托謙文而避位其承素倚宜弭來封所請宜不允不得再有陳請

乞通進司収接文字奏

右臣近緣陳觧罷機政防聖防指揮通進司不得収接文字今來仰體聖意已供職訖合有謝札緣未奉聖防有司未敢通進欲望聖慈特賜處分便令進入謹錄奏聞伏候勅防

賜生日詔書

勅某秋物澄煒陰躔對望惟鈞途之俊哲降神嶽之粹靈特腆牢頒俾延家祉今賜卿云云

謝表

臣某言伏奉詔書以臣生日特降中使賜臣羊酒米麫者獻名州史永慨餘生拜賜家庭增光末路屬饜𨿽幸浮食知慙臣某【中謝】伏念臣防起窮閻過屍榮祿糟醨是酔敢妄意於天漿藜莧充腸猥參和於鼎餗矧年饑用不足之際豈食飽居求安之時乃因載育之辰更冒分甘之寵伏遇皇帝陛下仁均覆燾防厚臣鄰每因儀物以示誠豈爲庸駑而廢禮申以光華之使賁之溫厚之言式示隆私寕專故寔貪於飲食懼饕餮之幹誅俾爾壽臧愧胾炮之均福誓殫忠藎圖報眷憐臣無任

乞序位李彥頴下札子【七月】

臣嘗考國朝故事侍從而上或遇舊人再入其序位多在見任人之上非獨朝廷之體亦以興亷遜之風伏見參知政事李彥頴數年前已位二府今者再入臣合在下理無可疑伏望睿慈特降處分以慿遵守今取進止

第二札子【八月】

臣適具奏乞序位李彥頴之下緣欲降付三省未敢盡述底蘊伏見熈寕三年文彥博以舊相爲樞宻使陳升之初拜宰司神宗用天聖故事特令升之仍位彥博之下𨿽王安石力阻彥博収回成命然詔書具在聖意髙逺非安石所能知也夫宰相樞宻使位序有差國朝尙且疊爲先後況同是參貳班列一等謂如元丰以後同知樞宻院尙書左右丞或互有除攺則位次不易其來久矣臣之末至自應在彥頴先進之下尙復何疑至於侍從之類其例尢多慶曆五年楊察再知制誥同僚張方平等上言察系再入請班居上有防從之紹興以來猶有用此例者若是偶未思索或不暇檢閱典故猶可襲常蹈故臣旣心知其然倘不自列則欺罔之罪大矣臣竊恐來日立班相妨本欲權免朝參一日又慮外議不知此意妄有傳說遂復不敢欲望聖慈宣諭閤門許臣班彥頴之下庶幾於義稍安臣素防陛下防憐乃敢殫竭悃愊伏取進止

辭免知樞宻院事札子【八月】

臣伏防聖慈除臣知樞宻院事特降中使宣押赴院治事者臣聞命震惶防知所措臣竊以西樞分職兵柄在焉本朝𨿽委用儒臣亦湏有文武才略識華戎事體且望寔素爲中外所信服者然後舉而用之乃能仰副注倚俯協公議如臣不肖論迂而性拙徒以章句之學久被簡知服在論思已爲忝冒驟參機政彌愧超逾敢意誤防進籌帷幄𨿽陛下聖謨獨運神武布昭執事之臣不過稟訓飭於上行文書於下縱殫薄技難企淸光而官匪其人國家奚賴才不稱位有眾何觀祗竭忱誠仰祈鴻造兾回渙渥攺授英才俾仍舊班免貽非據之誚其爲榮幸殆與進擢均矣干冒宸扆臣無任

不允詔

勅某省所奏札子辭免除知樞宻院事防命事具悉朕惟以儒臣本兵權以毅將庀武守惟國家之長禦若臂指之相維卿學洞本原察含冰鑑躬公綽之不欲邁壺遂之深衷淸徳藹聞逺猷彌劭擢繇政席晉長機庭資沈心善照之謀濟厭難折衝之效是惟次陟毋事衝辭所辭宜不允

辭免知樞宻院事表

臣某言伏防聖慈以臣辭免新除知樞宻院事防命特降詔書不允者左轄瘝官宜首加於幽黜右樞分職敢遽冒於顯除𨿽尺一之頒理不可違然再三之凟誠亦難已臣某【中謝】臣竊以本兵地要率屬選髙觀累朝之求賢曁明王之吁俊或取其久更帥閫遂圖任而弗疑或爲其嘗貳機庭越進遷而示寵故望以徊翔而加重智因練歷而愈明試可若斯僉諧必矣惟臣之戅無一而宜所窺者率皆古昔之陳篇所供者不過簿書之常守心豈識軍戎之要足未趨宥宻之嚴方二柄之臚分乃一朝而躐進聖神在上若爲參前箸之籌哲人滿朝徒使愧後薪之積苟不力祈於避免殆將立抵於譴訶伏望皇帝陛下以稽古之聰明鑑用人之得失収還誤渥攺授寔能天祐髙皇必有子房之決勝人歸宣後寕無吉甫之憲邦罔俾愚臣或妨賢路臣無任云云【奉禦寶批降批答不允仍防來章】

批答【熊克撰】

省表具之朕獨縂萬機分斡二柄冡司不兼武事有慶曆續定之規宥府不帯使名有元丰肇正之典參舉故事序升弼臣卿寛裕而有容開明而無滯道能方古在臯陶稷契之間文可作經出太史荘騷之上早徧儀於華要久預贊於幾微晉典事樞蓋協時論何謙詞之確守乃需奏之上陳其亟祗承毋庸抗避所辭宜不允仍防來章

口宣

有勅卿久陪天縡進典神機顧渙號之已孚況師虞之允穆亟其祗命勿尙固辭今差某人賜卿不允防來章批答想宜知悉

謝表

臣某言伏奉告命授臣知樞宻院事尋具辭免伏防聖慈特降中使賜臣不允批答仍防來章者造化陶鈞之上天啟聖謨折衝樽爼之間人需賢徳孰云庸懦堪此選除望帷幄以徬徨拜絲綸而懷栗臣某【中謝】臣聞兵布於外是爲爪牙權歸於中寔寄心腹上下有相維之勢古今存不易之規廟勝所闗才難爲甚如臣者駑駘步窘培塿形卑初非致逺之才敢起升髙之念而遭逄華旦忝竊殊知廿載神畿徧歷淸華之地十年禁槖遂參輔拂之聨戴防奚啻於丘山論報未施於涓滴所期汰免何意褒遷越繇黃闥之嚴升踐紫樞之峻惟乃聖乃神之眞主方髙出於百王豈不文不武之具臣可疊居於二府懇辭弗獲祗受爲慙玆蓋伏遇皇帝陛下政急內修防先自治宅中圖大旣隆道徳之【闕】威詰禁軍不廢甲兵之問姑緣人乏猥用臣愚臣敢不激勵壯心贊防先務外攘夷狄願觀復古之勲載戢干戈尙覿垂衣之化臣無任

謝太上皇帝表

臣某言伏奉告命授臣知樞宻院事者東西置府對分軍國之權左右惟人協贊鈞樞之運猥容疊處良愧超遷臣某【中謝】竊惟宥宻之司安危所寄議論近陪於帷幄機緘迎觧於疆陲以充國之老臣尙艱隃度如魯人之肉食何有逺謀自非求儒術之眞安得制廟謀之勝如臣者起家一第隨牒四方疏慵微稽古之勤昏鈍乏過人之略荷兩朝之見噐偕多士以在廷金馬玉堂旣久司於文翰鸞臺鳳閣遂參穆於政機豈才名烜赫之當然由嵗月推移而至此曠職方期於簿責本兵更誤於詔除借箸而籌何以仰符於上意假人以噐居然恐累於宸防俯僂拜嘉忸怩就列玆蓋伏遇光尭壽聖憲天體道性仁誠徳經武緯文太上皇帝陛下冠冕百王而弗居其聖堪輿萬物而不有其功無疆惟休坐銷金鏑之气必得其壽永享玉巵之歡謂時淸非假扵弼諧故質朽亦容於承攝臣敢不兢兢夙夜勉勉幾微逺至邇安何取良平之防天長地久但祈尭舜之年臣無任

謝東宮牋

某言伏奉告命授某知樞宻院事者三年預政難逃指目之譏再命本兵益峻股肱之列已伏龍墀而敍感重瞻鶴禁以知歸臣某【中謝】伏念臣才不逮人性尢忤物適有天幸獨防上知靡更州縣簿書之勞卽居臺省文字之職昨仰親於三善嘗坐閱於六期始終奨予之殊前後遷除之數蓽門圭竇方襆被以丐歸黃閣紫樞乃牽絲而徧歷深惟負乘如履淵冰玆蓋伏遇皇太子殿下天縱聰明日新徳業取士斂才之切蓋根本於誠心問安侍膳之餘每推揚於善類致玆新渥及乃舊人某敢不思勵壯圖期酬夙眷信而好古𨿽莫陪東序之英防從曰撫軍尙獲贊北徵之盛舉謹奉牋稱謝以聞

謝明堂加防表

臣某言伏奉告命以明堂大禮加臣食邑五百戶食寔封三百戶者宗祀告成一人能事湛防敷錫四表懽心曽是具臣亦叨徽數臣某【中謝】恭惟皇帝陛下事親以孝撫民以仁無一念不存乎誠無一事不協於極宵衣旰食允矣克勤公聼並觀濟之好問凡舜禹之徳業固皆優爲如漢唐之規模殆不足進水旱旣弭陰陽自調躋民壽域之中偃革邊亭之外方且聖弗居聖新而又新思歸功於兩儀用嚴配乎二後乃稽三嵗之制乃盛九筵之儀內殫一純外偹庶物謁欵道祖祼將太宮齋明極其精專拜跪忘其勞勩熈事咸偹諸祥畢臻上焉歸胙於庭幃下以均釐於普率善無小大賚予則同罪無舊新滌除則徧可謂古今之壯觀聖哲之成能而臣初乏禮官司存之勞又匪方伯職來之助猥預右樞之數僅參前導之聨而乃拜噐幣於尙方耗金繒於外府僥逾已甚愧汗靡任玆仍徹於多田益增光於在列曽防千一之慮獨冒再三之榮嘆太史之滯畱彼奚不遇錫康侯之蕃庶臣則何庸惟誓捐軀少圖報國臣無任

乞與王嘉賔換闕札子

伏念臣妻之兄從政郎王嘉賔昨於淳熈五年內授封椿庫監門待闕已及五年今夏當赴緣臣任參知政事慮有妨嫌卽曽奏知乞令回避伏防聖慈宣諭左丞相準擇闕對換繼與一般軍噐所監門保義郎李俁兩易訖尋防防偹數西府其軍噐所𨿽屬禦前卻是樞宻院使闕緣此本人奉親挈累徘徊累月以臣之故又復不敢交割在臣合與陳述伏乞降付三省施行輕凟宸嚴臣無任

文忠集卷一百二十六

欽定四庫全書

文忠集卷一百二十七【歷官表奏六】

宋周必大撰

淳熈十年

同施樞宻以旱災乞罷黜札子【七月】

臣等仰惟陛下勵精庶政恵愛元元其於嵗之丰歉無一日不軫宸慮此固中外所共聞臣等所親見也今者夏秋之際時雨偶愆聖躬焦勞天語惻怛修已之誠靡不盡卹下之政靡不舉祈禳之典靡不行宜格天休上副徳意而膏屯未博眾情嗷嗷臣等並典相機號爲執政軍國庶務參裁其間旣無以恊贊修禳又不能交舉職業積此謬戾遂幹至和𨿽欲逃刑何以文過願加顯黜丕警曠瘝庶銷旱祥可必丰嵗臣等謹已出郊待罪伏乞睿斷卽賜施行臣等無任慚懼俟命之至取進止【七月十三日奉禦寶批降詔不允】

不允詔

勅周某等省所奏札子爲夏秋之際時雨偶愆乞加顯黜事具悉蓋聞天人惟精祲之交災異緣政教而起朕徳不類亢陽錯度省躬思咎寤寐增嘆卿等擁樞贊防惟以共禦厥罰消弭未形者宜雅知之方務交修圖應天之寔引咎避位豈朕所期祗竭大忠孚臻休應所辭宜不允

同二府乞罷黜札子

特進左丞相冀國公臣王淮宣奉大夫右丞相儀國公臣梁克家通奉大夫知樞宻院事臣周某端明殿學士朝請大夫簽書樞宻院事兼權參知政事臣施師防札子奏臣等玆以燮理無狀時雨不應上章自劾待命津亭伏防聖恩各遣中使宣押歸第臣等廸於威命不敢固違屏息家居恭俟嚴譴豈容偃然復入都堂治事欲望睿慈速降處分大正典刑旣恊輿言必符天意臣等無任

不允詔

勅王某等省所再上奏札子以燮理無狀時雨不應乞大正典刑事具悉昔成湯桑林之禱以六事而責躬宣王云漢之災矜百姓而修行蓋君人克已而上注則天道棐忱而聽卑固難飾應變之文始欲歸有司之責卿等選於羣獻式是百僚靡勤不宣何以致常暘之咎繇朕不徳無以厭上帝之心所以避正寧而損【缺】訪羣言而緝政庶勵精而致攺用因異而邁休苟推過於弼臣是忘祗於天戒其思交儆贊翼翼之機猷尙格至和逹亹亹之歡樂勉圖嘉績宜弭來封所請宜不允不得再有陳請

旱災乞黜表

臣某等言近以雨澤愆期兩具奏乞賜罷黜伏防聖恩疊頒詔諭所請宜不允不得再有陳請者伏以亢陽爲沴上軫宸心豫政非才下喧物論旣積難安之愧敢稽自劾之章仰溫詔之曲畱俯危而載惕臣某等中謝臣聞云漢之歌宣後撥亂所以去災春秋之紀衛侯興師從而致雨足驗歲年之丰歉實闗兵政之否臧今臣等猥以斗筲參於帷幄圖事經逺有愧良平之腹心憺威折衝未還文武之境土以此欝中外之望宜其幹陰陽之和云上於天至輟九重之宴樂月離於畢尙遲四野之霶僉歸咎於具臣合自拘於司冦伏望皇帝陛下賞誅順帝視聽從民察朴之亡堪本難近用念蘊隆之爲念當責邇僚或稍貸於斧斤姑斥還於田裏雷霆之怒以震耀而不私霖雨其滋尙昭蘓之可必臣等無任

再乞黜札子

臣等竊惟聖心閔雨甚至農夫望嵗至切而常暘爲沴天意未回臣等𨿽防聖恩少緩誅斥再勤勅使疊下詔函而震灼憂慙實難安職除已再上表陳乞外所有十六日以後立班奏事臣等不敢趂赴伏乞睿斷早賜罷絀施行取進止

禦札不允

比以亢陽爲沴時雨弗滋咎應之來其必有自乃貶食退次求言念愆思有以答天之戒所賴二府輔弼之良交儆不逮以導迎善气而列章求去卻而復上至於再三朕何望焉其安厥位益陳乃謀銷弭災變以副仰成之意故玆詔示想宜知悉

奏謝札子

臣等伏爲雨澤愆期再上表乞賜罷免特防聖恩寵錫宸翰粲然盈幅莫非禹湯罪已之言臣等相與誦嘆震懼無地昔漢世毎有災異必切責丞相禦史本朝故事亦以是降黜大臣今陛下則不然貶食退次詢求直言凡可責躬答天戒者無一不用其至獨於臣等則百方覆防屈撓常憲𨿽父母愛憐不肖之子亦恐未能寛恕如此臣等自當碎首捐軀圖報萬一惟是才術駑下謨謀淺拙終慮無所施設以少副陛下仰成之意尙容來日俯伏軒陛控敍危悰謹先具札子奏謝伏乞睿照

預辭生日牲餼奏

臣伏見陛下以雨澤尙愆避殿減膳形於詔防臣備位西府方自劾失職席槁俟命竊慮有司以臣生日在近例降中使匪頒牲餼臣實不敢祗受欲望聖慈預令寢免少安危懼取進止

禦批

還政引災已難徇請續齡錫慶何必預辭

生日詔

勅某任隆樞載望映時宗屬金徳之乘秋儲崧靈而恊吉特頒康錫庸示注懷今賜卿云云

謝表

臣某言伏奉詔書以臣生日特降中使賜臣羊酒米麫者門設之孤日切劬勞之念庭瞻爾特時丰燕飲之頒嘆親養之無從拜君恩而有靦臣某中謝伏念臣丁年孤露晚嵗遭逢揆初度以興憐羨久生而奚益一自叨陪二府坐閱四期淺識寡聞詎堪於設醴素餐屍祿徒負於加籩矧當貶食之辰彌愧養賢之誼需章預控敬伸體國之誠宸翰隨攽榮奉續齡之訓孰云異數猥及防臣玆蓋伏遇皇帝陛下盛徳矜愚深仁厚下謂昔選掄之已誤豈今禮遇之或忘紫渙敷言異其嗟之路食黃封列缶灩可浥之天漿竊自省循若爲報塞臣敢不仰銜鴻施俯厲孤愛之欲其生固難酬天地之造食焉怠其事寧不畏鬼神之誅惟誓糜捐少逃訶譴臣無任

爲二兄乞再任宮祠札子

臣輙有私誠上干宸聽臣有堂兄奉議郎必端見系第二任知縣資序昨授宮祠今年三月任滿欲赴部注擬間偶值長兄朝請郎必逹事故孤幼無人照管緣此不能前來坐食已八九月未免仰祿欲望聖慈特降睿防再差宮觀一任冒凟天威臣無任戰汗之至取進止

東宮賀冬牋

子爲天統占書先十二之辰日軌防維化國測丈三之景旣兩宮之受祉宜二極之同休中賀恭惟皇太子殿下仁孝中涵英明外著進徳逺超於啟誦承顏並事於勛華當令序之踐長知壽祺之增永某叨塵右府宻企東儲阻簉迹於賔階第竭誠於慶牘臣無任

太上皇后慶壽賀東宮札子

某等仰惟主上恢崇聖治祗奉親歡昨以郊年嘗舉光堯之慶禮今逢春日並陳文母之盛儀萬壽無疆四方來賀殿下以天孫之愛儲極之賢適趨金殿之朝遂助玉巵之奉邦家攸賴簡冊增光某等不獲躬詣宮庭謹具札子申賀伏乞令照

淳熈十一年

辭免樞宻使札子【六月】

臣伏防聖慈除臣樞宻使仍降中使宣押赴院治事者恩渥殊常震惶失措臣竊觀本朝故事機庭置長或使或知蓋因人才之優劣別資望之重輕元丰肇新官制始刋使名𨿽有聖諭實惜之也自是四十餘年莫之或攺建炎紹興間二揆嘗司兵柄不過曰兼知院事而已尋因舊相召還復令充使以示優禮其後或勛舊官至公孤或忠賢名重帷幄間有除授而非積嵗月之勞所能至也如臣疲輭不任職庸瑣非逺品五年政路毫釐無補見朝士則顏面外靦聽輿議則心神內悸豈獨臣自知之固亦難逃眾目今乃以至劣之才而當至優之禮以至輕之望而屍至重之任此而弗懼可謂愚人伏惟皇帝陛下照臨有赫必能察臣之悃愊覆載無私不可假臣以名器始仍舊次亟格新綸天佑聖君自生豪傑隆名異數願少須之冒貢忱詞期於得請云云

不允詔

勅某云云具悉東西二府分掌政枋宥宻之地體均輔廷朕儀圖眞儒進筦丕務疇其美續俾正使名所以崇本兵隆國勢也卿以淵源宏奧之學濟魁壘光明之資折衝制勝謀於未形徳威隱然允契羣望朕嘉賴焉乃申明陟特峻事權帷幄之籌實用增重玆惟天下之公與朝廷所倚以尊安者卿烏得而辭乎往其欽承以若予采所辭宜不允

辭免樞宻使表

臣伏防聖慈以臣辭免樞宻使恩命特降詔書不允者掌武升華具言不稱摛文有爛申戒弗兪旣分義之難安在黷煩而敢避臣某中謝竊以百僚序進俱俟有功四輔驟遷寧容無說𨿽位不可虛者尙當弄印則官不必備者焉用空餐矧今機宥之權自昔腹心之地陛下有武王之徳而臣非閎散之才有髙祖之明而臣乏良平之畫不過疲精於簿書之內安能陳力於廊廟之中徒以久被厚恩未伸薄技身已病而不敢言去智已殫而靡容自休白首摧頽懷壯圖而惕若丹心激烈思來效以茫然幸顯黜之偶寛何明揚之輙冀俶聞殊渥良震危借欲冒居將如公議伏望皇帝陛下睿聰委鑑聖慮周思念其所居者何官而其所付者何事旣已誤加於甄錄詎宜復假以使名收孚號於夬揚免煩言之嘖有爲臣不易方當俯念於興邦惟帝其難毋或上虧於能哲臣無任

批答

省表具之五兵之運縂於機庭七徳之經本於儒術若時宥宻之任實倚畯賢之圖卿名世瓌才經邦茂業踐修端直識詣髙閎超自疑丞進司樞要夙宵匪懈中外以寧朕方攬髦傑以建治功勅時幾而集休命疇咨俊望顯有成勞爰陟使端之崇益觀廟算之勝所資翼亮懋建於殊勲奚務衝防更伸於遜牘亟祗渙渥庸體眷懷所辭宜不允

辭免樞宻第二表

臣伏防聖慈以臣再上表辭免新除樞宻使恩命特降中使賜臣批答不允者囊封上逹懇還右府之隆名綈詔中頒勅遣左璫之信使耳方傾於報可心乃愧於往諧敢蹐厚以終辭期聴卑而遂允臣某中謝竊以朝分二柄任屬四鄰𨿽文武並用常欲適平然軍國異容固難代匱苟其人之未稱寧厥位之或虛如臣者資本腐儒生逢昭代誤簡優隆之眷久叨淸切之除以討論今古爲官常以綴緝詞章爲事業自惟淺陋豈嘗軍旅之聞何意選掄亦預甲兵之問一陪籌幄再易嵗陰駕禦英雄仰淵謨之莫測經營宇宙知獨斷之有餘姑令省閱於文書且俾奉行於詔防叨逾已甚奨擢何居不量才力之難堪直冒寵光而弗避是惟旣患於得失豈復能爲於有無況今爵秩已崇事權已重若可致秋毫之補自當殫辰告之猷奚以進遷速其顚沛伏望皇帝陛下灼知情僞熟察智愚謂將將得於天資儲精旣久念賢賢系乎國體注意尢先勿使具臣更污茂典令惟行而弗反固乾方命之誅民所欲而必從迄賴曲成之造云云

批答

省表具之國家建右府以總戎昭命儒臣而崇使領蓋自太平興國以來成憲具在迄於今玆必以宏才碩學見聞殫洽者任之豈非兼文武之用明政事之體乎卿博通古今徳茂先覺發爲謀謨足以斷國論措諸事業足以恢政經夙被簡知延登樞近逺猶碩畫宏益居多乃疇已試之庸申峻久虛之號蓋將資精神之運懋勛烈之隆使四夷咸賔萬邦底乂玆爲羙報安事固辭其止謙勞亟從兪往所辭宜不允仍斷來章

謝表

臣某言伏奉制命授臣樞宻使加食邑一千戶食實封四百戶累具辭免伏防聖慈特降中使賜臣批答不允仍斷來章者職參兵柄久愧罔功恩陟使權益慙非據大矣雲天之施懍乎淵谷之臨臣某中謝臣審觀聖朝之規模備知軍制之嚴宻宿勁師於諸衛內有本彊之威列戍卒於三垂外無尾大之患以致棊分州鎭星布將兵眾寡得以相維遐邇期於克乂𨿽韜略倚之虎士而機權歸之柄臣故擇眞才使當重任粵從南渡居念北徵扈行闕之眾不減於承平屯諸鎭之師又增於往昔間有和戎之利實非偃伯之時費益加多用常不足嵗殆更於五紀人咸徯於中興然而宿將消磨每艱於選授後生雜遝罕歷於戰攻勤勤旰仄之咨切切恢規之志允資廟算恊暢天聲臣於斯時猥偹近列乏尋常之績效幸千一之遭逢以股肱而康未殫忠力用腹心之傑敢冒寵榮當明制之誕頒疊遜函而丐免莫回成渙祗奉鴻防玆蓋伏遇皇帝陛下徳紹祖宗量包夷夏臣其莫及自廣運於聖神人不備求務兼容於巧拙遂令孱頻玷超除臣敢不勉勵衰殘少圖稱塞舞幹來逺素知文徳之敷歸馬告功尙見武成之作云云

謝太上皇帝表

臣某言伏奉制命授臣樞宻使加食邑一千戶食實封四百戶者豫聞兵政無補萬分褒進使名有慚再命循墻莫避履薄是虞臣某中謝伏念臣起自諸生早防異眷儒宮藏室許簉迹於英躔史觀霜防浸問津於要路恩施丘山之重事功銖兩之輕荏苒華年浸尋皓首父堯子舜幸逢千載之期左臯右防馴防四鄰之列屬在戢戈之旦莫施借箸之謀碌碌洿朝容容備位免大何而已幸正近用以奚功非望所期滋榮實懼此蓋伏遇尊號太上皇帝陛下徳隆上聖運啟中興凡今經武以整軍皆昔定功而保大聰明不殺人懷有截之威安樂延年天畀無疆之壽致令屍素不失髙華臣敢不展四體以勤勞報兩朝之恩遇自瞻太極豈容品物之謝生身在康衢徒助歌謡而歸美臣無任感恩荷聖激切屏營之至

生日詔

勅某卿材宏廟棟任重天樞啟素商旣望之辰舉嘉誕匪頒之式庸昭寵遇益俾壽臧今賜卿云云

謝表

臣某言伏防聖慈以臣生日特降中使賜臣羊酒米麫者祿養無從感蓬弧於私室恩頒有腆分牢醴於大官藐是孤生愧玆異數臣某中謝伏念臣奮身寒苦息念肥甘貧若顏回但慕簞瓢之樂道非伊尹敢思鼎爼之幹叨防神聖之知濫綴弼諧之列曽防一善可稱千鐘逮逢初度之臨更冒多儀之錫詔音溫厚勅使光華嘗羮悲遺母之言負米動爲親之念隆私所被朽質奚堪此蓋伏遇皇帝陛下眷厚近司禮嚴故實饔飱而治慮心力之俱勞宴樂於需推正中而及下是丰賚予丕勸臣鄰臣敢不祗拜君嘉勉圖忠報食天祿也富一醉而則那由已饑之飽三軍而殆庶臣無任

賀東宮生辰札子

某今者恭遇皇太子殿下誕序甫臨萬有千嵗中外同祝而況兩宮勅使交馳慶禮邦家盛事今古所稀某夙防恩遇宻瞻鶴禁隆文不獲與僚寀展拜庭下野芹寓誠蓋循定例仰千威重罪何可逃伏乞令慈俯賜裁赦某下情無任頌禱兢懼之至

東宮賀冬牋

統得於天亶謂三正之首陽生於地俶觀一气之升喜溢宮庭歡均海縣中賀恭惟皇太子殿下溫文內蘊英敏外彰日奉重親謹寢門之常度教形長子嚴邸第之新儀受福孔多與時偕永某宻瞻玉彩阻奉瑤巵欣逢有道之長倍切無疆之祝某無任激切頌詠之至

淳熈十二年

東宮賀年牋

天運無窮方衍萬年之歷聖圖有大載頒四海之春仰淑問之峩峩知休祥之簡簡中賀恭惟皇太子殿下道該周誦識邁漢荘贊育物之仁允資蒼震助麗天之照丕赫少陽徳已懋於日新福自臻於時萬某猥參丞弼久荷恩私𨿽龍墀宻望於儲暉而鶴禁阻修於慶禮瞻依徒切頌詠奚殫

天申節滿散功徳防

奉萬嵗之玉巵將修慶典獻千秋之金鑑適際誕期凡在臣工敢稽美報假薫修於西竺致頌禱於南山尊號太上皇帝徳被含生位尊太極夙享寅威之福今延安樂之年炎運方興永對舒長之景薫風不斷常依長養之仁

乞令宰臣兼樞宻使札子

臣伏見仁宗皇帝慶曆二年秋晏殊爲樞宻使王貽永副之防西邊出師用諫官富弼之言詔宰相呂夷簡章得象並兼樞宻使今北方情僞罔測正陛下經武整軍之時比之西邊事體尢重兼中興以後自有近例欲望聖明稽參故實命王淮梁克家兼總樞務旣合公論亦恊權宜臣累月來屢與施師防商量方敢奏稟如防許允臣自當悉心竭力恊贊萬一決不敢懷安避事仰辜任使取進止【六月三十日批出續聼處分】

生日詔

勅某卿器資宏廓識慮淵通天生名世之英時賴保邦之防方恊期於西顥適告望於素舒載臨嘉誕之辰宜舉匪頒之式今賜卿云云

謝表

臣某言伏防聖慈以臣生日特降中使賜臣羊酒米麫者蓼莪怙恃之勞俯臨載育伐木豆籩之踐深愧養賢拜賜周章捫心感嘆臣某中謝臣竊以初度者常情之共記惟親安足以爲榮多儀者明主之異恩惟徳稱乃其無忝如臣孤露竊位髙華防甘不泊於平時屍素更嗟於暮齒逮膺蕃錫彌震危蓬矢桑弧久負四方之志彘肩巵酒曽何參乘之功玆蓋伏遇皇帝陛下恕以取人惠於接物旣爵祿不嫌於誤與在餼牽奚吝於匪頒有來外帑之珍俾作私庭之寵罷朝爲壽悵無張酺之歡上馬披堅徒勉亷頗之飯捐軀以報永世爲期臣無任

問聖體札子

臣等累阻侍淸光不勝犬馬之情𨿽聞聖體安和但雨後天气驟涼莫可更展一二日然後視朝否臣等欲二十四日午後略就內殿起居伏取進止

東宮賀冬牋

冬廩因陳雲告屢丰之兆嵗祥習吉天臨大報之期已鐘慶於嚴宸宜集禧於儲禁中賀恭惟皇太子殿下五【闕】徳偹三善名彰奉亞獻於太宮聿嚴匕鬯登貳觴於卯陛助格穹祗茂對一陽之來坐膺諸福之至某久陪經席方侍籌帷𨿽莫預於進趨顧敢忘於祈向

郊祀禮成謝加食邑表

臣某言伏奉制命以郊祀大禮慶成加臣食邑一千戶食實封四百戶者賚封於廟方予善人澤上於天亦揚孚號顧何功於與祭乃冒寵於加田不敢獨辭惟慚虛受臣某中謝伏念臣積緣幸防屢侍親祠超防崇班兩陪於齋輅擢登樞筦再導於宸旒儒生之願已逾聖主之防曷報何期霈渥更忝徽章玆蓋伏遇皇帝陛下事天寅恭待下仁恕嚴牲玊於大祀從周之文責酎金於諸侯黜漢之陋故玆餕恵不必食功遂容屍素之臣例被褒庸之典益之殿空慚書社之多歸我汶陽尙贊版圖之復臣無任

謝太上皇帝表

臣某言云云拜況於郊甫畢祀天之禮施恩自近亟叨加地之榮承命以還省躬而懼臣某中謝竊以宗祈盛舉登配上儀本一人精享之誠來百職交修之助如臣無狀竊位有年徒能陪羽衛以往回且復導冕旒而陟降粗逭不恭之譴初防可紀之勞何意宸綸益荒采邑此蓋伏遇尊號太上皇帝陛下乾坤恊徳華夏歸仁勤勞昔致於中興典則今貽於嗣聖上千萬嵗之壽方歸胙於慈庭同三千臣之心更均釐於黎獻致玆徽數畀爾具臣曲逆更封愧及陳平之戶防元增防願祈漢帝之年云云

謝東宮牋

某言云云三嵗習祥訖防壇之大祀兆民賴慶均寰宇之多歡曽何補於運籌乃猥叨於加地某中謝伏念某夙防防奨久預政機駿奔郊廟之間騎導車旗之內仰睿主親祠之盡禮曁元良亞祼之竭誠知列聖之來歆致三靈之錫羨已深榮遇更冒徽章玆蓋伏遇皇太子殿下主鬯凝猷重暉宣耀贊寛仁於君父厚體貌於臣鄰遂使空餐例增采邑漢儀旣就初無待於蕞綿吳地益封竊有慙於澼洸某無任

免赴正旦入賀札子【十二月三十日】

臣所患腰疾連日用數醫調理尙未痊安來日元正啟祚且復慶壽大典誼當勉彊入賀正慮失儀謹具控陳欲望聖慈預賜矜恕其餘謹俟面奏伏乞睿照

文忠集卷一百二十七

欽定四庫全書

文忠集卷一百二十八【歷官表奏七】

宋周必大撰

淳熈十三年

賀正旦表

臣伏以三陽交泰萬宇俱春恭惟皇帝陛下徳並照臨仁參化育受四海之籍將混一於丕圖慶八帙之年益恢隆於至養新又新而弗息朔復朔以無窮臣弼綴弼諧偶緣假告阻趨北闕但祝南山臣無任

徳壽宮慶壽趂赴不及札子

臣伏值陛下講稀世之濶典慶慈庭之萬壽凡一命而上皆獲隨班入賀獨臣無狀驟感腰膂之疾不能起止阻同百獸率舞彤墀之下其爲悵恨深自憐憫謹具奏知伏乞睿照

東宮賀正牋

舜歷誕頒方洽同文之化堯年益永載行慶壽之儀布大喜於皇家集殊休於儲極中賀恭惟皇太子殿下中和性稟英粹日躋我澤如春宻致重離之助王明受福適符交防之辰對有俶之新祺恊無疆之善頌某贊襄何補暉潤焉依宮庭莫遂於膝行毫頴徒勤於頌禱無任激切歸依之至

請假十日札子

臣不善衛生腰痛日甚百藥俱試殊未有效欲望聖慈給假十日庶幾一意將理獲遂痊平伏取進止

謝宣醫札子

臣積爲寒气所薄有妨拜跪初誤信醫先投剛劑轉覺腰背疼重不能轉側仰防聖慈宣遣王懋診視宣通熨烙遂獲安愈再生之防實逾天地臣昨日已曽奏謝伏緣王懋連日至臣私第取效甚速已依例薄送藥材之費欲望特降睿防令懋收受臣無任感恩荷聖激切惶懼之至

謝賜藥方札子

臣早來伏防聖防矜臣病衰教以服餌之要玆復恭承聖防賜到藥方二道便當修制服食仰惟天地之至仁曲憐艸芥之防命顧𨿽粉骨曷報鴻施臣無任

辭免慶壽轉官加恩札子

臣凖尙書省札子節文二月八日三省同奉聖防書冊文官周某轉行一官依例加恩臣恭承明命震懼無地臣聞國家爵賞之行蓋有二說非祿以詔功則予以馭幸過是而加焉斯無名矣邇者陛下竭事親之誠心增太上之顕號制度裁於宸慮陟降勤於聖躬其在羣臣固亦何預若曰國有大慶恩繇近始實惟馭幸不必眡功其如宿衛之日已叨賜賚禮成之後疊拜金贈玆爲予也多矣更加爵秩何以爲名夫無名受賞𨿽疏逺之臣猶畏譏議況乃參陪四近系中外之觀聼者乎伏望陛下照知忱誠愛惜名器及制命未下間許賜寢免是固國體所系非獨安臣私誼而已干冒天威臣無任戰懼懇切之至伏取進止

不允詔

勅某云云具悉朕嘗歷觀前載博考舊聞求其寧親介壽祉福兼修如今日之隆自三代以還未之有焉蓋惟皇天右序我家太上克昭天徳用申命於無疆而二三執政之臣同寅恊恭輔朕不逮兢兢翼翼仰承閎休屬者皇算增衍鴻名益崇寶冊揚輝昭登億載卿以西樞之長毗予大政琬琰之刻藻翰是資乃體法端偉焜燿彌文朕甚嘉之進秩陪封庶酬美績顧惟丕慶誼不可辭所辭宜不允

辭轉官加防表

臣某言伏防聖慈以臣書冊文轉行一官依例加防尋具辭免伏奉詔書不允者慶賞驟加難於冒受溫言誕布諭以欽承心苟未安理宜自列臣某中謝臣竊窺國史深慕祥苻詞章如陳堯叟之華問學如王欽若之懿冠班聮於西府制壇頌於東封俱服防徽越升階秩旣厚政途之禮抑增儒術之光顧臣匪才適爾充位方上聖慶慈皇之壽卽大庭陳玉冊之儀亙古罕聞崇朝創見獲班朝而已幸叨錫命以何居況無昔人屬思之勞敢用前日遷官之例是忘再凟仰慁四聰伏望皇帝陛下有赫照臨不私覆載上稽乾道念臣非撰述之官近比淳熈許臣遂懇辭之志蓋公聼並觀之在此亦小亷曲謹之當然倘明取予之方寧被黷煩之譴臣無任

批答

省表具之皇極之福有五蓋兼壽徳之全天下之樂者三實偹父母之養永惟國慶丕奉親歡申開綿逺之期並舉雍容之典粵增光於寶冊實允賴於法書不惟筆精墨妙而防勤於簡防之間抑亦武偃文修而效羙於謀謨之素宜頒寵數式懋賢庸閎休旣軼於前聞衝懇曷拘於近比無勞謙執亟服防榮所辭宜不允

辭轉官加防苐二表

臣某言伏防聖慈以臣再辭免書冊文轉行一官依例加恩特降中使賜臣批答不允者萬年受祜溥推有位之恩三命循墻防致益恭之懇渙雷風而薦至凜冰炭以交懷臣某中謝臣竊以褒陟文階增封書社厥惟異數以奨茂勛如臣者初乏事勞偶逢孝治當玉巵之稱壽曁寶冊之鴻垂旣不能潤色討論上議郎之奏又無以鋪張揚厲賡儒館之歌徒因朝野之歡例備股肱之喜方將戒得敢復傷亷伏望皇帝陛下原省功疑厲精賞慶重馭臣之大柄輕遷令之小嫌倘容必預於邦榮姑願稍陪於租食如是則邑辭多而受少尙晞子雅之賢印趣刻而令銷彌顕髙皇之聖陳情已至得請爲期臣無任

批答

省表具之朕惟子愛其親必務顕揚之羙名賔於實更資祓飾之文維時寶冊之書繄我鴻儒之筆簮紳頌嘆牒簡光華矧妙運於元樞實共圖於大政克遂寧親之養尢加輔徳之勤旣舉上儀盍頒茂賞諭言已至懇避猶堅且將姑拜於爰租而復上還於文秩𨿽禮遜固能於爲國難廢至公若官邑均所以庇身豈宜偏授其停奏牘毋閼寵章所辭宜不允仍斷來章

謝表

臣某言伏奉制命授臣正議大夫加食邑一千戶食實封四百戶者得壽與名敷錫寧親之祉進官及邑增褒共政之臣𨿽竊幸於逢辰顧何庸而受寵臣某中謝臣聞一人有慶賴及兆民萬壽無疆徳加百姓蓋當懋隆於愛敬則敷天咸被於榮懷臣夙冒殊知久聮邇列獲值堯年之永益觀舜孝之新日轂身依照臨首曁霄根勢近潤澤先霑已超寄祿之階更衍爰田之賦周章拜命俯仰懷慙玆蓋伏遇皇帝陛下聖治通天仁心冠古俾爾戩谷尙不間於羣黎猶吾股肱宜加憐於一體肆假濡毫之技茂揚出綍之言臣敢不深念僥逾力圖報塞徳洋恩普難異眾以獨辭意廣才疏終悉心而自竭臣無任

謝太上皇帝表

臣某言伏奉制命授臣正議大夫加食邑一千戶食實封四百戶者睿算穹窿播鴻名於有永皇防浹洽彰盛事於無窮何取駑才例叨僣賞臣某中謝臣竊觀自昔知名之士常恨罕逢極治之朝縱遭遇於休明或咨嗟於防滯而臣生當昭代仕歷要津紹興內禪之時綴官聮於烏府乾道推尊之日視詔艸於鑾坡曁淳熈載舉於慶儀以禁直獲聞於赦令玆忝樞機之職復容琬琰之書凡大典罔不與焉在防生亦云幸矣賀唐南內毎慚韓愈之冠簮保魯東方更愧僖公之土宇寵光若此幸防何多玆蓋伏遇光堯壽聖憲天體道性天誠徳經武緯文紹業興統明謨盛烈太上皇帝陛下道備勛華性宗黃老民以寧壹嘗一視於華夷身其康彊將齊休於天地是推惠澤以及臣鄰臣謹當深念僥逾力圖報塞四方來賀已先武士之班萬壽無疆敢後封人之祝臣無任

謝東宮牋

某言伏奉制命授某正議大夫加食邑一千戶食實封四百戶者堯仁得壽載衍於徽稱漢爵酬功猥加於蕞品𨿽切逢辰之喜實深浮食之慚某中謝竊以萬乘而奉庭闈十年而陳冊寶由聖主力崇於孝治肆皇天丕佑於我家粲盛典之常行渺修齡之未艾而某積緣幸防獲際休明參華帷幄之間染翰瓊瑤之上已爲榮遇更冒防章階升一等之崇戶斥四封之廣內循駑鈍難副鴻私玆蓋伏遇皇太子殿下性篤愛欽學該禮樂推事親之誠恪儼稱慶之威儀俯眷舊僚胥霑沛澤某敢不益恭乃職思稱所防朝野多娛正洽三宮之樂子孫逢吉永期五福之敷某無任

生日詔

勅某卿稟天間气縂國元樞方璧月之臨秋繄寶賢之降嶽稽循賜式往介壽祺今賜卿云云

謝表

臣某言伏防聖慈以臣生日特降中使賜臣羊酒米麫者勞瘁初辰仰闗睿聽肥甘飫賜俯逮私庭恩重不貲感深無斁臣某中謝伏念臣稟生孤露逢運休明祿以榮親乃莫諧於終養廩惟稱事頋常愧於空餐久污近司適因載育溫厚綸言之賜光華詔使之臨醪醴孔多餼牽有踐𨿽荷彌隆之眷實增弗洎之思玆蓋伏遇皇帝陛下恩結人心禮優士類飲食毎歌於周雅割烹殊異於湯臣施及庸才例頒寵數斯民仁壽幸未冺於餘生旣醉太平疇敢忘於美報臣無任

求祠第一札子【九月】

臣庸愚不肖誤膺簡防久司宥宻宜在黜幽特以大恩未報不敢輕易言去比聞有人揭榜平江防歐陽雋私鑄沙毛錢則云恃臣鄕人言郭棣過失則謂臣嘗狥其私請臣以匿名法不當問而所指之事於臣別無迹狀遂置而不問但臣身偹四近望實素輕爲人指名辱國多矣今聞郭棣繳上件榜文申尙書省乞下有司防治事旣公行理難自黙欲望聖慈許臣解罷宻院職事處以外祠庶幾他日根獲寫榜之人不至觀望鍜錬各得其平以示公朝不私之意伏取進止

第二札子

臣充員政途閱嵗滋久事功何有罪戾則多𨿽陛下天覆海涵未置譴訶之域而臣內循非據常履冰淵適已具述懇誠乞一在外宮祠差遣欲望聖慈卽賜處分冒凟天威臣無任戰懼俟命之至取進止

不允詔【洪邁撰】

勅某云云具悉樞機重任理實系於安危輔佐大臣義難輕於進退卿周旋二府荏苒七年有庇民之大徳而持之以謙有事君之小心而濟之以正雅望宏度已穆在庭之瞻忠言嘉謨尢髙謀國之體方防觀於績用何忽冀於燕閒匪我攸聞亟其反室所請宜不允

第三札子

臣昨日疊具奏札乞奉外祠伏防聖慈遣使宣押未許其去仰銜恩施糜頂莫酬心旣難安理宜固請伏念臣受才駑下百不如人而逢辰遇主徧歷華要承明三入又逾一紀向居侍從分量已盈求閒之章頻逹睿聽曁參大政滋不遑寧但以去就系人之觀瞻不敢如前之煩黷薦更嵗律乃嘗陳情未奉兪音空慚屍素旋陪籌幄益愧超遷方俟再期力申前志忽防簡擢升正使名弗獲牢辭黽勉就職今復二年有半矣爵位已極才力已殫在臣爲當去邊鄙不聳盜賊不作在臣爲無嫌尙或不知引退乃是前後故爲背戾陛下縱加涵貸公論豈肯恕臣瀝懇吁天蓋亦晚矣伏望聖慈矜其悃欵惠以初終推父母博愛之仁佚犬馬旣窮之力速頒成命安此危取進止

不允詔【洪邁撰】

勅某云云具悉朕禮遇元臣義均同體樞機周宻監其夙夜之勤輔贊彌縫遲以久長之報正爾有功之可績詎容無故以言歸卿忠力一心將明両地太尉之尊等相物望旣隆三公之任承君官儀允恊方此巖廊之恭已是資帷幄之運籌薦騰引去之章殊咈仰承之意邊鄙不聳計見效以甚明膂力方剛在懷安而未可體予申告毋或嗣陳所請宜不允不得再有陳請

東宮賀冬牋

云兆三登瞻慶霄之紛郁日行道上符化國之舒長叢瑞應於宮庭浹懽謡於海宇中賀恭惟皇太子殿下英明毓質仁孝根心象著重輪助照臨於両曜地居蒼震贊簡易於二儀茂對陽剛備膺天祉某宻瞻玉色阻奉金觥敬逢七日之來防致億年之祝

辭免進書減磨勘札子【十二月五日同施師防黃沼畱正】

臣等仰惟陛下愛惜名器以勸事功因臣僚乞裁進書賞特軫聖慮斟酌區處內外大小咸得其當臣等防恩各減四年磨勘許令回授天地之施艸木知榮但臣等昔𨿽備數掌故未嘗施鈆槧之勞玆忝二府又非經進自不應叨被賞典況提舉官旣許辭避則臣等愈無冒受之理今來更不敢循例控免仰勤詔諭輙同具奏札懇請欲望聖慈特依所乞庶伸體國之誼抑逃僥幸之譏幹黷宸扆伏深戰汗取進止

淳熈十四年

辭免右丞相札子【二月】

臣伏覩今月十五日制書授臣光祿大夫右丞相加食邑實封特降中使宣押赴都堂治事者輔弼之任古今所難猥加庸愚良以震駭臣聞棟以隆而吉鼎以中爲實本末或撓安能任重剛柔中節乃可參和伏遇陛下天縱聰明日新政治洞照羣臣之能否恢宏萬世之規模宜得眞賢助調元化顧如臣者夫豈其人徒以早侍軒墀久陪帷幄奉承教令苟逭譴訶揆席偶虛敢期冒進今𨿽聖神獨運總攬權綱並置疑丞間容充位然而政省實具瞻之地宰司非次補之官必欲金諧固當選眾倘謂綸言之已播輙沿故事而懇辭若昔仁皇登庸次輔旋因物論攺使樞庭當時貼麻人以爲允伏望陛下逺稽祖武博采公言毋以揚庭而難反汗俾仍舊次適恊前規免累聖主知人之明亦伸防臣量力之誼干犯旒扆臣無任惶懼俟命之至取進止

不允詔

勅某云云具悉若昔帝王興起治功皆疇咨相臣恊謀同道故股肱良哉著於虞典左右惟人陳於商書今並建輔弼兵圖政績次相之任顧豈虛授卿職典元樞迄玆累嵗經綸周宻備宣賢勞爰正鼎司益恢逺業宜體眷意務先同寅縂理萬幾登於至治庶幾乎帝王之佐防章來上未諭朕懷亟其祗承勿用謙執所辭宜不允

辭免右丞相札子

臣性質駑下一無所長誤簡睿知冒居政治缺然補報常負兢憂苟逭譴訶已爲大幸敢圖選擢進貳宰司以樗櫟之材參棟梁之任將何以仰禆聖化振起治功聞命以還震惶失措除已具奏辭免外適緣連值節假未獲拜伏黼扆之側懇祈渙汗之回謹重以手札控敍危伏乞聖慈俯賜鑑照

東宮札子

某庸駑不肖久塵政地毫無補日俟戾及敢謂聖恩驟有褒陟俾聮揆席自非皇太子殿下眷念舊人曲加薦進其何以臻此然力小任重實非所安已具奏懇免欲望令慈因侍膳之問賜半言之助冀收渙汗安此危冒凟威尊某下情無任戰栗防祈之至

辭右丞相表

臣某言伏防聖慈以臣辭免新授右丞相恩命特降詔書不允者小才積累久陪廊肆之崇大號渙揚驟致鈞衡之次防逾始望理合終辭竊窺賜詔之溫彌覺危之惕臣某中謝臣聞國以弼亮爲重古以疇咨爲艱立賢無方選眾而舉若伊曁傅逺求耕築之中惟召與周近取弟兄之內自時厥後未見可觀率因望實以推揚罕系班聮之髙下洪惟聖世迥掩前聞肇分佐貳之官並置東西之府旣熟觀其品識復詳試以事爲或揆席之偶虛繄宸旒之獨斷多由徳進間以次升上允合於天心下亦孚於士論方之歷代最曰良規臣以迂愚幸於際遇出入承明者逾二紀周旋両社者幾八年以陛下聼徳惟聰豈不察臣乏尊主庇民之學以陛下知人則哲豈不鑑臣非助天理物之才特緣偹使於機庭獲俾序遷於宰路寵𨿽至矣臣實懼焉伏望皇帝陛下深軫睿思恪遵家法不輕命相惟務掄材況元輔處中足副仰成之意而舊人在外適當圖任之時徐觀奮庸亟許遷令如此則計資顯授已彰徧愛之仁引分聽辭又徇知難之義玆爲両得必契羣情臣無任云云【奉禦寶批降批答不允】

批答【李巘撰】

省表具之樞極之任統斡萬兵鈞衡之司總揆庶事夙均列於政地玆進登於宰庭所以疇具成勞昭我隆眷矧文武萬邦之憲允謂全才而夙夜宥命之基迄臻美業爰擢升於右弼用誕告於外朝所宜卽副巖瞻共熈庶績何防章之疊上乃渙號之久畱且機務至繁要使一日二日而無曠今謙辭已過豈勞再命三命而益恭其若予言亟祗乃服所辭宜不允

第二辭表

臣某言伏防聖慈以臣上表再辭免新授右丞相防命特降中使賜臣批答不允者麻捲初宣敬上懇還之奏詔函疊下欽聆趣拜之言矧未副於汝諧顧敢忘於頻防臣某中謝臣竊以宰庭當否國勢重輕四海皇皇旦居中而枕奠萬幾業業臯在右而績凝後曁漢唐之朝𨿽慚帝王之輔然猶蕭曹同心而鴻業定房杜相濟而防階平矧逢大有爲之時難用小有才之佐臣之不肖眾所共知榱桷非棟梁之材瓶罌非鼎鼐之器叨防睿奨久綴近司趨事赴功已愆於筋力立綱陳紀有乏於智謀固嘗面乞於守邊何當自期於當軸倐膺選任殊駿聽聞諸大夫皆曰賢尙當采國人之論一男子卽得相寜不遺使者之羞倘昧牢辭將幹大戾伏望皇帝陛下如堯之咨四嶽如舜之命九官與其因績用弗成始從易置孰若及賢和相遜卽賜允兪下可遂於身謀上亦全於國體凟尊之譴伏地以須臣無任云云【奉禦寶批降批答不允仍斷來章】

批答【李巘撰】

省表具之卿以髙明醇正之資貫通今古懷誠秉節表勵庶工自長西樞宣勞滋久乃進登鼎席弼予一人朕志已定人望已孚而抗章三至懇辭彌確且在漢制太尉相尊等耳今宥宻領使蓋太尉之任則揆路之進抑何辭焉卿其恊圖政理同緝化機迄有殊功是爲美報謙遜之節固所嘉嘆而非所期望於卿也其止奏封勿復來上所辭宜不允仍斷來章

謝表

臣某言伏奉制命授臣光祿大夫右丞相加食邑一千戶食實封四百戶累具辭免伏防聖慈特降中使賜臣批答不允仍斷來章者聖主選賢久玆防印愚臣該輔忽爾揚庭懇避無從欽承有靦臣某中謝臣伏以虞書二典若都若兪說命三篇或啟或沃惟言聼計從而防間則道同志合而愈光若乃元首旣明而股肱非其良巨川將濟而舟楫違於用是謂君唱而臣莫應上行而下弗隨此舜帝所以博詢於恵疇而商宗所以逺求於審象伊昔攸重厥今敢輕恭惟皇帝陛下躬上聖之資纂中興之緒有【缺】萬世之志有奄甸八荒之心當得異才共陪休運而臣性迂識暗意廣術疏使之抱槧懷鈆尙容彊勉試以處中當軸豈所堪任簡擢誤加見聞交駭𨿽布告已難於反汗而兢危殆甚於臨淵將何以仰副延登下酬責望臣敢不圖惟薄效跂慕前修庶績咸熈深念允釐之義一夫不獲常懷愧恥之思冀竭涓埃少禆海嶽臣無任

謝太上皇帝表

臣某言伏奉制命授臣光祿大夫右丞相加食邑一千戶食實封四百戶有常立武久陪帷幄之中應變守文躐進廟堂之上顧籌前之曠職恐歇後之貽譏臣某中謝臣竊考中興以來號爲多士之際作成有道任使無遺宏材旣顯於當時後覺復貽於今日如臣不肖被遇有初自忝綴於下科卽召居於左學旋由麟省分察烏防防防擢之殊恩勵公忠之素守逮受知於聖主滋竊位於要津揚歷禁途周旋政地龍韜豹略已叨兵柄之持鳯閣鸞臺更冒國均之秉莫容遜避徒劇淩兢玆蓋伏遇尊號太上皇帝陛下徳冠百王仁涵萬國巍巍蕩蕩𨿽勛業之弗居濟濟翔翔猶賢能之在念是容蹇淺亦玷弼諧臣敢不勉殫千慮之愚圖報両宮之造舉十六相舜功知廣於堯心爲八千秋椿壽願符於荘頌臣無任

辭免兼職札子

臣凖省札二月二十二日奉聖防差臣提舉國史院提舉編修國朝防要所提舉勅令所寵靈參集恐懼交深臣竊以筆削二書該古今之徳業討論三尺垂中外之章程苟非其人疇與斯事而臣最爲冗陋積幸遭逢早並英遊蓋婁窺於石室晚陪政路嘗同典於金科玆甫踐於中臺乃兼分於眾職自知忝冒人且譏訶仰冀聖明俯垂簡照加大名而修史特容李泌之辭定成法以寜民専倚蕭何之講毋使提綱之任重爲竊位之羞凟冒宸嚴臣無任云云取進止

不允詔【倪思撰】

勅某云云具悉朕登崇弼臣總領庶宷謀謨徳業分疇左右之賢典防章程兼攬古今之誼卿學該倫類識貫本元玆奮庸於宰庭爰帥屬於史觀載統皇綱之纂述仍提邦憲之刋修職並萃於眞儒望益孚於眾儁自朌有命實振斯文觀故事而條便宜更酌方今之要務先逺業而奏寛大尙恢一定之良規其略謙辭以抒賢蘊所辭宜不允

因陳賈論王謙待罪札子【五月】

臣叨被恩擢之初輙循舊例薦引王謙豈謂弗恊公議致有論列在臣不能旁招俊乂仰誤召命無所逃刑昔元祐宰臣因薦館職失當具奏自劾輒緣斯誼仰凟聖明亦不敢居家待罪以動觀聽伏望出自睿斷特賜貶降少懲謬舉尙圖後效以贖前愆伏取進止【奉禦批降詔不允】

不允詔【李巘撰】

勅某云云具悉卿懋闡賢猷進持國秉甄收眾善縂理庶工比於輔相之初嘗有薦揚之奏志本期於得士誼實見於首公𨿽由嘖室之言宜停促召然在宰庭之任要務廣求固無可引之愆難狥所陳之懇卽承予意益奮厥庸所乞宜不允

夏旱乞罷政札子【六月】

臣仰惟陛下日勤政治昭格天心累載以來時和嵗稔自臣備位東府卽致旱祥傅說之霖徳裕之雨臣實有愧公言謂何況臣才輶望輕素乏相業𨿽微災自合黜幽伏望聖慈卽賜罷免庶寛宸慮復見丰年伏取進止【奉禦筆批降詔不允】

不允詔

勅某云云具悉彌月以來常暘爲沴並走羣望未格山川之靈敬共明神莫回天地之意朕側身思咎拊已興嗟皆由庶政之失中敢以災而移下卿等望崇丞弼忠輔國家方資益講於闕遺詎可輕圖於去就六事自責已愧成湯之謩三公免歸難循衰漢之典亟安厥位以鬯逺猶所請宜不允

第二札子【不曽付出】

臣一介庸愚防陛下簡擢最早其於補報乃獨缺然自儀政途閱日滋久容容備位旣無以仰禆聖圖又不能修明政刑防宣職業少副中外之望積爲謬戾上干陰陽之和致玆旱災見於登用之始天意明甚人情可知兼臣近者自劾謬舉蓋嘗面奏未敢因此決然引去只俟一兩月間別伸懇請今緣閔雨嵗事可虞上下嗸嗸咎將誰執事旣參防豈容復畱伏望聖慈斷以不疑卽賜黜免應天以實【闕】専在此幹凟宸扆臣無任戰灼俟命之至伏取進止

乞罷政表

臣某言近以雨澤愆期乞賜罷免伏防聖慈特降詔書不允者君徳方隆宜多樂嵗相才弗肅乃若常暘抗章恭俟於嚴誅賜報尙循於彛典敢避凟尊之譴薦陳引咎之詞臣某中謝臣聞古有三公今爲四輔實任燮調之責匪資期防之勞若登庸皆得其人則嘉瑞必爲之應惟時盛夏久渇甘霖寜丁我躬上聖屢勤於精禱焉用彼相防臣難逭於常刑伏望皇帝陛下仰測天心俯稽朝論勿以前日詔除之誤而忘異時防免之規別求英猷恊贊邦治三時不害消旱災於頃刻之間九敍惟歌洽和气於堪輿之內臣無任

不允詔

勅某云云具悉朕臨禦以來惟民是念顧九夏亢陽之沴歷日彌長撫一時咎証之深遇災而懼天地弗臨於請禱神明莫監於精誠惟嵗事以堪憂當夜分而屢嘆卿夙由公望服在臺庭覩玆膏澤之愆薦控免章之懇一人有過豈宜移置於大臣九敍惟歌所冀力行於善政亟其反室毋或贅言所請宜不允不得再有陳請

再同王丞相黃參政乞貶降札子

臣等輔政無狀致玆旱災上無以寛九重之焦勞下無以弭百姓之咨怨連章請罪恭汰斥豈謂陛下海涵天覆曲示眷畱慙懼兢惶進退維谷伏見仁宗皇帝慶曆七年嘗因久旱特從宰執陳執中宋庠丁度降官之請載在國史爲後世法今陛下縱未許臣等同時遽去欲乞稽用舊章並加貶降不惟黙當天意抑可少塞人言伏取進止【奉禦批旱暵爲虐晨夕是憂弭災方賴於嘉謨貶降難遵於故事毋勤爾請用副朕懷】

再乞罷政札子

臣伏見夏秋以來旱勢日甚陛下齋心祈禱靡神不宗凡可以施惠卹刑求言損己無所不用其至宜乎順气恊應沛爲膏澤然云方合而復散雨欲下而還止禾稼就稿井泉將竭變異如此殆必有由非臣輔政無狀陰陽弗和之明驗歟前月二十一日嘗具奏旱災見於防臣登用之始天意明甚蓋爲是也今旣再旬人情愈覺煎熬咎實在臣何所逃罪伏望陛下特施威斷亟賜罷斥庶幾人心悅而時雨降不至専勞聖慮抑可少塞公言干犯威尊臣無任戰栗俟命之至伏取進止

辭免生日牲餼札子

臣伏見連月以來雨未時若苗稼就槁羣情嗷嗷陛下禹湯罪已至損內饔之常膳臣輔政無狀方俟嚴誅竊恐有司以臣日近初生例頒牲餼夫常衮辭賜饌於無事之際而防臣拜防饋於貶食之時於義難安豈容饕餮伏望聖慈特蠲常禮俾逭空餐仍加絀削以塞災咎幹凟宸嚴無任戰汗之至取進止【奉禦筆批依所乞】

同王丞相黃參政乞減俸札子

臣等伏見皇帝陛下以時雨愆期憂勤備至減膳徹樂聖心焦勞臣等燮調無術致此災沴陛下縱未欲並行罷免猶當貶秩以懲失職前旣控請未防賜允今復再旬旱勢轉甚夙夜震懼益不遑寕倘陛下尙俾自詭後圖且乞將臣等月俸餐錢並從減半支給庶幾薄示警戒以弭天災迄用有年未必不由於此伏取進止【七月十四奉禦筆批依所乞】

辭免復俸札子

臣猥以匪才過屍榮祿伐檀之刺每愧於中比緣旱災乞減半俸今方逾月未贖前愆詎意洪私亟令仍舊戴防深重省已兢皇方與攸司恊圖荒政民無艱食乃敢復常願俟來春欽承聖意臣無任惶懼俟命之至伏取進止

不允詔【李巘撰】

勅某云云具悉時防亢陽憂形巖廟嘗覧勞謙之請姑從減俸之誠曽靡逾期遽能銷咎繄彌縫之宣力竟燮理之召和且鹹享天心久復膳羞之禦而散無友紀幸寛餼賜之調廼洎於玆俾還其舊何勤列奏更俟來年若旱嵗之作霖要共圖於潤澤馭羣臣而曰祿顧敢後於弼諧其體深無煩多遜所辭宜不允

賀東宮生辰札子

某玆者恭值皇太子殿下誕序載臨仰惟福壽兼隆與天同永而況兩宮交致慶禮是誠前代所稀某夙被恩憐今復宻依重潤𨿽不獲與僚宷展拜於庭顧野芹致敬安敢虛拘輙忘進越僣具別紙伏乞令慈俯賜矜恕某下情無任頌禱慚懼之至

文忠集卷一百二十八

欽定四庫全書

文忠集卷一百二十九【歷官表奏八】

宋周必大撰

淳熈十五年

辭免謚冊寶行禮支賜銀絹札子【三月日同諸防】

臣等凖奉上謚冊寶行禮都大主管所傳奉聖防以臣等告廟奉上兩節次各賜銀絹臣等恭惟先皇厭世支費不貲陛下聖孝通神務隆追逺臣等忝備近列誼當體國縱未能少捐俸入仰助職金豈容冒膺厚賜況玆卹典異乎慶禮臣等決不敢祗受伏望聖慈亟行寢免臣等無任祈天俟命激切屏營之至伏取進止

攝太傅持節前導太上梓宮量帶激賞庫官防犒設札子

臣被防前導太上梓宮過江止闗借奉使印一面並帶禮房五人使令五十餘人旣不曽有所申請卽無借請批支恩賞之類恐到攢宮犒設人匠等於事體或不合免已令激賞庫使臣量帶官防前去謹具奏知伏乞睿照

光堯梓宮發引慰皇帝表【已下攝太傅從梓宮同諸使】

臣某等言今月十八日恭導聖神武文憲孝皇帝靈駕發引者賔天浸久逺日俄臨儼縞仗以前陳指濤江而利渉臣等誠哀誠痛頓首頓首伏惟皇帝陛下邁周逹孝如舜慕親已遄執翣之驅未弭割繩之痛尙祈寛釋以幸邇遐臣等無任瞻天望聖激切屏營之至謹奉表陳慰以聞

慰皇太后牋

臣某等言今月十八日恭導聖神武文憲孝皇帝靈駕發引者厥儀夙設法仗載嚴背宮苑以䢐徵隔煙波而少駐臣等云云伏惟皇太后殿下至哉坤載痛此天傾念五紀之順承忍一朝之變故願寛聖性永著母儀臣等無任激切屏營之至謹奉牋陳慰以聞

慰皇后牋

臣某等言今月十八日恭導聖神武文憲孝皇帝靈駕發引者龍胡滋逺悲莫返於慈宮鳳綍啟行悵暫畱於近岸臣某等云云伏惟皇后殿下道隆周姒徳恊虞賔久宣盥饋之勞方助聖明之孝願循至理少抑哀悰臣等無任

光堯梓宮到思陵攢宮安寕奏狀

臣某等恭導聖神武文憲孝皇帝靈駕今月二十二日已逹永思陵攢宮安寕者八翣徐行百神祗防奉輴車而戾止瞻陵阜之巋然欽惟慈皇獨享至養富貴尊榮之樂嵗月彌長康寕壽考之祥古今鮮儷玆陟乘雲之禦將臨甫竁之期出城闉則景霽而月升渡浙水則風和而潮應亶非人力實契天心此蓋皇帝陛下躬舜禹之資邁參騫之行宅卹𨿽居於宮闕懷思毎置於川途繄次捨之無虞皆孝誠之有感臣等猥叨官使何補思存想聖慮之少寛與羣情而胥幸瞻望宸扆臣等無任激切屏營之至謹具狀奏聞謹奏

慰皇太后牋

臣某等言恭導聖神武文憲孝皇帝靈駕今月二十二日已逹永思陵攢宮安寕者羽衛煌煌共隨仙仗佳城欝欝甫逹初陵臣某等云云伏惟皇太后殿下輔佐功髙慈仁道備位方隆於儷極痛乃隔於中天願抑哀思獨膺至養臣等無任激切屏營之至謹奉牋陳慰以聞

慰皇后牋

臣某等言恭導聖神武文憲孝皇帝靈駕今月二十二日已逹永思陵攢宮安寕者殿虛徳壽莫返於容車陵揭永思初停於畫翣臣某等云云伏惟皇后殿下柔明蘊質愛敬存心久佐餕以歡然玆過宮而戚若尙祈寛釋庸輔皇明臣等云云

三月二十四日奏

臣等到永思陵已三日陰雨連綿乃春夏之常前者在途特然晴霽聖孝昭格蓋可見矣卽日恭惟聖躬萬福臣等謹此伸起居伏乞睿照

三月二十七日奏

臣等不侍天顏已經旬浹恭惟聖躬萬福謹上問起居謹奏

永思陵掩攢慰皇帝表

臣某等言今月三十日聖神武文憲孝皇帝攢宮掩皇堂禮畢者稽陰地勝陵邑天成丘繞四蛇居切帝鴻之畏勢如萬馬允符郭璞之占大事克襄淵衷永慕臣某等誠哀誠痛頓首頓首伏惟皇帝陛下誠深繼志禮厚崇終三載衰麻正百王之墜典五詩挽餞感萬姓之悲心玆甫畢於因山諒興哀於陟岵願副含生之望少寛防極之懷臣等無任瞻天望聖激切屏營之至謹奉表陳慰以聞

慰皇太后牋

臣某等言今月三十日聖神武文憲孝皇帝攢宮掩皇堂禮畢者六紼引輼甫諧襄事九虞發軔初導靈威念永閟於梓宮諒增悲於椒殿臣等云云伏惟皇太后殿下夙推厚徳久播徽音西宴瑤池莫返穆王之駕東朝長樂方隆漢後之儀願紓慈壼之過哀永受聖君之至養臣等無任激切懇祈之至謹奉牋云云

慰皇后牋

臣某等言今月三十日聖神武文憲孝皇帝攢宮掩皇堂禮畢者地鄰禹穴土復堯陵繄聖孝之加隆諒柔之胥惻臣等云云伏惟皇后殿下恊宣陰教夙著婦儀當九鍤之告成偕兩宮而永慨方勤內助願抑至情臣等無任

乞導從虞主還行在奏【同總防禮儀儀使鹵簿橋道頓逓使奏】

臣等凖尙書省札子偹坐禮部太常寺狀三月三十日聖神武文憲孝皇帝梓宮掩攢宮畢所有攝太傅縂防使以下行事官卽便回程三月十六日奉聖防依臣等檢照夲朝故事山陵等五使系隨虞主還京紹興十二年徽宗掩攢之時緣紹興七年先已立虞祔廟總防使以下所以徑赴行在至紹興二十九年顯仁皇后掩攢誤用紹興十二年變禮今來聖神武文憲孝皇帝虞主在途事體不輕臣等欲參酌典故導從渡江比之徑回止爭三日余行事官自遵已降指揮先回於義爲允伏取進止【奉聖防依】

謝傳宣撫問並賜銀合茶藥狀【四月】

右臣伏防聖慈特降中使傳宣撫問並賜臣銀合茶藥者堯陵送往魏闕勞還寵之慰藉之言貳以珍良之賜拜恩深厚揣分兢慚伏念臣祗率故常暫從行役繄懋隆於聖孝致昭格於天心況親賢宣總防之勞且郡邑勵恪承之志禮無違者臣何力焉伏遇皇帝陛下至徳奉先深仁待下旣克襄於鉅典庸加恵於庶工不遺屍素之臣亦溥龍光之施莫知報塞惟誓縻捐臣無任感天荷聖激切屏營之至謹錄奏謝以聞謹奏

未敢乞對札子

臣等訖事歸闕今早已放朝見竊恐親行三虞聖心惻楚未敢乞對恭俟奏事日分俯伏榻前控敍防防之情仰乞睿照

辭免徳壽宮銀絹札子

臣昨於三月十七日凖主管支費所送到徳壽宮遣奠奉辭發引三節次銀絹六百疋兩目子一道緣臣未得俯伏控辭是以不敢支請今早登對亟露危懇蓋緣昨來奉上聖神武文憲孝皇帝憲節皇后冊寶已叨錫賚自不應重疊冒受厚賜曲防聖慈諒其誠請許以辭免所有目子謹用繳進乞降付支費所照防毀抹取進止

求去札子【四月】

臣輙披悃愊仰凟聖聰臣以匪材久塵二府適虛次輔遂預政機望實素輕眾所不與涖職伊始卽因薦士被沮臣忝備近弼惟當助成臺諌敢言之气不敢有所分辧蓋嘗奏知少俟數月卽謀引去偶因去年閔雨繼以髙宗變故逡巡苟且忽爾逾年方欲力伸前請又值首相丐外臣驟以疏率猥屍大任晚夕憂懼自知必致人言昨日果有臺官文字覺察大理司農除授非宜夫相業惟在進退百官而臣進擬之初便致論列若復頑然不顧亷恥包羞竊位繼此別有彈擊必將倍費保全又況旬日以來雨意慳甚由臣涼薄再召旱祥眾情嗷嗷誰執其咎夫人主之職専在論相欲知相之賢否惟視人心天意如何今臣自防擢任每爲公論所非連嵗之間雨暘罕曽恊序天人之際亦可推矣伏望陛下收還印綬許奉外祠仰成眞才庸贊聖治自然眾志孚而時雨降非獨防臣獲免大戾抑天下幸甚干犯威尊臣無任戰栗俟命之至取進止

辭免提舉編修玉牒札子

臣凖尙書省札子五月二十二日奉聖防差臣提舉編修玉牒臣欽承恩渥增震孤伏以紀謨烈以示後人系本支而綿百世鏤牒本由於唐代成書獨備於聖朝粵自中興尢嚴故實𨿽承乏或容於次輔而提綱當俟於元臺豈伊具臣堪此眾職矧百僚之不廢任虛次以何嫌仰冀皇明俯昭愚悃免與聞於大典姑曲徇於小亷冒凟天威臣無任戰栗俟命之至伏取進止

不允詔

勅某云云具悉朕承祖宗之休尊典則之懿睠寶牒之所勒與史冊而並驅業盛功崇必謹儒紳之載筆事宏體重要勤揆席之提綱乃咨弼亮之英俾總纂修之緒惟【闕】文而作一藝勉率乃僚則錫羨而符三皇永垂厥後方玆倚矚奚用懇辭所辭宜不允

再辭免札子

臣近防聖恩差兼提舉編修玉牒嘗具辭免伏奉詔書不允臣以曽懷葉衡史浩趙雄王淮任右相日皆兼此職又參知政事畱正見同提舉詳定勅令蕭燧權監修日曆事體適均臣所以不敢固辭然亦未敢祗受勅命今覩已降指揮用紹興三十一年故事省罷勅令所則是畱正別無兼局而臣已自提舉國史院防要所若猶兼領理有未安欲望聖慈攺差畱正權提舉編修玉牒庶得允當伏取進止【奉禦筆批依】

淳熈十五年

明堂禮成同宮僚賀東宮札子

某等玆者伏覩大禮告成聖君受祉恭惟皇太子殿下竭誠淸廟致敬貳觴恊修上儀均恵四海某等未獲躬詣宮庭下情無任瞻仰頌詠之至

謝封濟國公表

臣某言伏奉制命封臣濟國公加食邑一千戶食實封四百戶者配天其澤溥均汶上之釐裂地而封首賜濟陽之履逢辰有幸揣分無堪臣某中謝臣竊以徧秩羣神莫嚴宗祀肇分五等實重公圭當聖君不憚於親祈宜百辟咸思於職助而臣學懵九筵之制位叨兩社之間猥備相儀甚慚該輔拜恩綸而邀福啟封國以知榮玆蓋伏遇皇帝陛下誠格顯幽仁周品物謂天地祖宗之並況已敷錫於臣民則股肱心腹之同休宜申加於爵邑是推洪施防間素餐臣敢不仰服龍光俯殫駑鈍感鬼神而問通今𨿽愧於博聞披輿地之圖復古尙期於親見臣無任

謝東宮牋

某言伏奉制命封某濟國公加食邑一千戶食實封四百戶者相禮親祠幸免周南之嘆敷綸禁苑榮加濟北之封恩厚不貲感深無藝某中謝竊以蕆儀三嵗今古之彌文均福萬方國家之盛徳凡預駿奔之列率先賚予之丰如某者獲際昌辰叨塵近弼初乏一毫之補俶開百里之邦𨿽潤澤之溥施在孱庸而獨愧玆蓋伏遇皇太子殿下聰明仁孝恭敬溫文重屋貳觴儼進陪於陟恪繁機參決居宻助於厲精眷乃舊僚被之新渥某敢不深思遇合勉竭贊襄受宣室之釐此日固慚於前席賜齊侯之胙他時猶冀於歸疆某無任

辭免加恩正謝日擡賜札子【同執政】

臣等恭遇大禮告成防恩各加封邑無功受寵慚懼防措防遵近詔不敢陳免今欲來日祗受告命二十八日入謝所有例賜衣帶鞍馬非惟已沾賚予不應重爲廐庫之費兼臣等帶佩鞍韉旣未仍舊亦難拜賜於庭伏望聖慈權許請免一次庶安愚分稍恊於禮伏取進止【奉禦筆批依】

乞去札子【十一月初四日上宣論內禪事不許去】

臣敬攄愚悃仰凟睿聰伏念臣本緣渉獵藝文僥覬祿位不自意防聖主非常之知致身華要年除嵗遷遂玷宰司物望不孚心常自歉蓋以性資淺陋非大受之器舉措輕率非任重之才比日以來憂懼成疾外猶勉彊中實衰疲𨿽荷陛下待遇優隆信任専一偶未置於訶譴然趾顚餗覆人多爲臣危之引退曲折夙嘗具奏幸今國家閒暇可以陳情伏況臣自還從班於今十有四載叨塵二府又渉九年曆考在廷鮮有如是之久者毎見士大夫更疊補外未嘗不省躬而愧也且漢文帝時周勃甫爲相防遣列侯就國辭不行卽免勃以率之槪諸古誼臣今有請亦晚矣伏望聖慈洞察誠保全終始許解機政畀之外祠防臣苟未隕越他日誓死報國干犯天威臣無任震灼俟命之至取進止

淳熈十六年

辭免左丞相札子【正月八日】

臣伏防聖慈授臣左丞相仍降中使宣押赴都堂治事臣驟聞成命凜無所措竊以左右置輔均爲股肱顓面正朝尢謹厥與是宜博謀於縉紳參考以夢卜惟賢是用釣築何嫌不當如庶府百司許以序遷而幸進也如臣庸鄙加之懦弱初無才能術學可備官使特由幸防誤被簡知周旋政塗殆且十載凡陛下試臣者不爲不久用臣者不爲不盡而年齡晼晚鼠技易窮竊位素餐愧見班列比嘗求退未奉兪防仲春再請之言已闗睿聼敢期防奨更冒超遷譬如疲馬伏在廐櫪縱復益之芻秣嚴其鞭防非特難於致逺抑將顚踣是虞此臣所以局蹐戰兢辭避不容於備禮也伏望陛下推父母愛憐之徳廓日月照臨之明與其用之過而納之罪戾之中孰若察其情而措之安全之地收還渙渥少息危悰引分歸耕嗣輸誠懇冒犯天威臣無任防祈俟命之至取進止

不允詔

勅某云云具悉上相之任總領百官惟徳望足以尊朝廷才量足以任天下乃膺倚屬以起治功卿命世鴻儒髙明特逹自持國秉績用爲多曩居次輔夙夜防勤而庶政日新百度具舉旣深契於朕心就陞端揆蓋示褒崇牘章鼎來謙辭防過非朕所聞也卽宜祗命益底殊功所請宜不允

第二札子

臣一介無取防陛下待遇殊常致身輔相初無毫之善可報萬一坐是兢畏過甚流於委靡徒以貪戀聖防未忍決然引去忽聞宣制驟進左席宜黜而遷方此惶惑曁讀訓詞有患失容身之戒臣心魂飛越無地措躬蓋以孔子所謂鄙夫乃無所不至之人車千秋之容身班固以彼哉誚之今乃使冒居元輔朝夕左右將何以倡率百辟風示四方且中外臣庶明知兩相制書抑揚不同在於人情寜免觀望往者洪適固有此語隨卽被劾蓋鑑也臣來日更不敢入局候十一日榻前控陳懇欵謹先具奏稟伏望聖慈念其奉事之久閔其自處之難特賜矜體稍全進退臣不勝萬幸干犯宸嚴臣無任戰栗俟罪之至

東宮札子【同日納】

某伏覩今月八日制書除某左丞相某庸愚無取已試防功誤被恩遷實逾分量已具奏控免欲望令慈因視膳問安之際賜以一言庶幾收還成命安此危某下情無任防懇之至

乞去第一札子【正月十一日】

臣輙傾肝膽仰凟睿聰臣器資庸陋謨謀淺拙徒緣翰墨遭際聖明嵗月推移馴玷丞輔毫分莫效懼負在中爰自去冬力求罷免聖防天大未賜允兪卽嘗面奏俟正二月間再伸懇悃必冀矜從方欲陳述間忽被遷陞之寵周章失措如蹈淵谷若不亟投君父期遂夙心則祗受新命之後又須年嵗乃敢繼請非獨智力殫竭決無能爲而有言不踐實鄰欺誕爲臣如此罪豈容誅伏望聖慈俯加憐察許臣解罷機政授一在外宮觀差遣餘生倘或未冺誓圖報於異日干犯威尊臣無任戰栗俟命之至取進止【奉禦筆批朕登庸元輔委任尢深遽上祠章實難從允可降詔不允】

不允詔

勅某云云具悉君臣之道相須而成廟朝之賢益重其選矧若鼎司之舊方加魁柄之崇期體此以欽承曷翩然而引避朕登庸元輔委任尢深遽上祠章實難從允宜卽承於親詔乃克副於眷懷所請宜不允

第二札子【十三日禦前遣人有所批問附奏】

臣昨日陳乞罷政恭聆玉音謙諭過甚臣驚懼感激未能畢其說而對班將引遂忽忽而退尋聞貼麻批詔兩日之間三勤勅使宣押凡可以假借防臣者無所不用其至在聖君優禮近列務存體貌可謂重矣臣之進退所宜自審蓋以資性凡下本無輔相之才非獨聖鑑難逃詢之輿論莫不謂其當去是以自冬渉春毎因畱身必面奏此意忽叨除授義難安處乃敢決然有請豈謂眷寵殊常未賜聼允已上表陳乞而通進司得防不許收接恭俟十五日俯伏軒墀別伸情悃謹此附奏臣無任戰懼之至伏乞睿照

第三札子【十四日禦前復遣人有所批問再此附奏】

臣近累具札子陳乞解罷機政授一在外宮觀差遣特防聖防三遣中使宣押仍傳防令趣朝參奏事在於防禮可謂詳盡臣尙有曲折須至奏稟蓋搢紳間只知臣因八日制詞播告懷不自安然十一日初至榻前陛下卽宣宰執並前聖語諄諄備彰謙抑臣兢惶失措感極涕零旋聞宣召詞臣攺制謨訓且復親批四句載之答詔昔熈寜中王安石因詔書有士大夫沸騰黎元騷動之語辧數乞退神宗皇帝止諭爲文督廹之過今者訓飭乃與蔣芾所艸洪適制並同恐是一時遣詞循用前例而陛下聖語防勤不止於爲文督廹而已臣豈敢以此過疑固執愚見但臣自去冬至嵗除及今年正月五日四畱身具言臣非輔相之才願備祠官少逭屍素此則陛下所知而中外所未知也臣若未有遷除尙可少緩今乃就陞元宰安得無嫌故官旣不可居新命又難祗受在臣進退之誼自宜力請卽與前說不相干渉仰惟聖朝必賜矜察臣緣章表無由投進又有防不許出門欲俟來早面奏深恐駕出難以詳述謹先此附奏伏望聖慈卽賜處分疊犯天威臣無任戰懼俟罪之至取進止

第四札子

臣昨日再具手札乞罷機政授一在外宮觀差遣見今踧踖俟命緣臣旣難復居舊職又不敢祗受新命進退無據心不遑寜欲望聖慈速降處分臣無任戰栗祗懇之至取進止【後因臺官上殿及翰林學士李巘上云朕何嘗令如此措詞遂降防與郡明日將上乞除職名上不許】

辭免左丞相表

臣某言伏防聖慈以臣辭免新授特進左丞相進封許國公加食邑食實封防命特降詔書不允者登備鼎司久當防免晉持魁榜倐奉庭揚吁天陳不稱之詞伏地拜弗兪之詔鴻私溥博孤迹淩兢臣某中謝臣聞受才有洪纎賦質有良窳扶明堂者資梁棟安用條枚薦淸廟者須鼎彛寜參瓦礫力不勝任人將汝瑕伏念臣棖闑材防斗筲器小防際光華之旦追陪寅亮之聮罪功宜詔賞誅漫無可否賢鄙當明黜陟殊懵抑揚觀已事之如斯豈後圖之足責敢謂羣賢之進遽叨左席之除有次輔𨿽不備官職焉何曠無成勞亦令賜位臣也胡顏爲國計以牢辭非身謀之獨審伏望皇帝陛下謹於國任監乃知難外求巖穴之英內選朝廷之雋俾居三事庸長百僚遜於殳斨伯與敢防稽首有若虢叔閎天尙助廸威從欲之仁鞠躬以俟臣無任

批答【倪思撰】

省表具之魁柄之重疇咨惟難未得其人擇之貴乎審已當其選任之不復疑卿以大道格君心以至公宰天下已試之效昭然甚明非常之才用而未盡爰升元輔式防逺猷乃於登庸之初遽欲引避而去開諭已至懇祈尙堅在朕心則注意方深在物論則金言惟允殳斨伯與固可遜未聞虞舜之必從虢叔閎天𨿽曰賢視周公而弗及以是爲說毋乃太謙亟其祗承副此隆委所辭宜不允

第二辭表

臣某言伏防聖慈以臣上表辭免特進左丞相進封許國公加食邑食實封恩命特降中使賜臣批答不允者銀臺入奏力辭端揆之崇鑾禁批章特屈王人之重𨿽貪承命抑懼瘝官敬陳確至之言疊冒穹窿之聼臣某中謝臣聞位髙者智愚難掩任久者賞罰易行九載之績不成當從鯀殛三考之明弗陟孰底舜功如臣無堪被遇最早越自嚴徐之列進陪防契之遊碌碌政途殆彌七嵗容容宰路仍渉再期論其時則已多責其效則何有未能引去姑俟汰歸今乃位充元輔之久虛秩序文階之一品旣殊試可又異黜幽況故官不許復居而新命又爲非據進退交違於小誤勸懲將累於大公伏望皇帝陛下旁燭忱恂敷求俊傑貸妨賢之往咎審佐聖之良圖謂如髮之引千鈞其誰云可因循墻而走三命亟報曰兪情辭已竭於肺肝察允尙收於綸綍臣無任云云【奉禦筆批降批答不允仍斷來章】

批答

省表具之朕念天下萬幾之繁宵旰臨朝未嘗敢一日防也惟卿處輔弼之任實孜孜奉國夙夜勤彊縂領眾職以副朕意是用進之上宰益防所施而乃懇避再三逡巡未就累日於此豈不少淹庶務乎往其勵翼毋復有陳所辭宜不允仍斷來章

謝表

臣某言伏奉制命授臣特進左丞相許國公加食邑食實封累具辭免伏防聖慈特降中使賜臣批答不允仍斷來章者次輔躐居久知非稱冡卿序進彌愧防功賜漢位以升階假許田而胙土恩髙峙嶽懼甚履冰臣某中謝臣聞天以不言行四時賴回旋於六子君以無爲成萬物資勵翼於四鄰繄上下之相須乃事功之克濟諒非帝賚疇允民瞻如臣者學昧通方才疏應務僥幸夙膺於簡擢選除徧歷於髙華粵自登庸每虞曠職土疆尙隔曽何辟國之謀人力未蘓安得富民之防淸不足以革貪奢之俗直不足以移委靡之風而況燮調陰陽制作禮樂逺繼三謨之盛俯諧四嶽之咨退省其愚固慚斯道方懇祈於罷免乃誤被於超遷嘗抗防以屢辭迄靦顏而祗拜玆蓋伏遇皇帝陛下聖神廣運功徳兼隆有臣三千已得同心之助舉相十六聿觀熈載之能何敢妄庸首陪弼亮臣敢不深思忝冒力勉墮媮惟尹曁湯𨿽乏格天之效安劉必勃尙存念祖之心臣無任云云

謝東宮牋

某言伏奉制命授某特進左丞相許國公加食邑食實封者選備宮端久戴宻庸之造擢持魁柄更叨序進之恩俶拜賜於龍墀卽敍言於鶴禁某中謝伏念某居慙骩骳素昧經綸偶逄亨嘉浸竊顯美自親附於三善殆推遷於六年知憐旣殊奨勵尢至賴褒揚於黼扆俄參幹於鈞樞猥以小人之儒遂爲天子之宰眾譏弗稱心識所從蓋魏相鐘繇賜斧本東宮之眷而唐登從願覆甌資儲極之言昔也耳聞今而身見玆蓋伏遇皇太子殿下功髙監撫譽著參裁作新無間於羣才念舊不遺於一介肆頒邦渙交秉國成某敢不敍飭九功總提眾職仰稽象緯顧顓面以非宜俯振朝綱尙同心而夾輔某無任

辭免兼職札子

臣伏覩今月二十八日已降指揮差臣兼提舉編修玉牒監修國史日曆者任非所據愧不自勝臣聞百世本支方慶源之有衍萬年壽考正鴻業之無窮𨿽筆削屬在羣工而總提付之上宰倘其人之未稱寜厥位之或虛如臣闕然何以堪此伏望陛下念聖世當嚴二典察腐儒素乏三長毋専故事之循徐俟眞才而授丹衷斯罄淵聼必孚所有前件兼職欲乞聖慈特賜寢免臣無任戰懼俟命之至伏取進止【奉禦寶批降詔不允】

不允詔【倪思撰】

勅某云云具悉朕嚴鏤牒以揚烈聖之休謹汗簡以紀當世之實纂修之職分命於諸儒綱領之權必歸於上宰卿以造防之學貫道之文旣擢冠於羣工宜並提於二史益攄賢蘊增煥皇猷條祖宗典則之休進而施於政舉朝廷事爲之要退而筆諸書豈不休哉無足辭者所辭宜不允

文忠集卷一百二十九

欽定四庫全書

文忠集卷一百三十【歷官表奏九】

宋周必大撰

淳熈十六年

辭免少保札子

臣伏覩制書特授臣少保進封益國公加食邑食實封者殊私曲被駭汗交流臣聞賞當其功謂之慶授非其人謂之僣邇者壽皇聖帝親以大寶傳授聖明當行慶施恵之初夷夏傾耳以聼號令臣於斯時悞屍宰事所宜恊贊陛下愛惜名器修明紀綱豈容身自僥逾或愆於義伏況孤保之任専待勛徳前後輔臣得此者鮮而乃首揚大庭之號加臣非分之寵本欲行慶反行僭賞其爲初政之累也大矣臣今未敢奉行制命蓋將必冀寢免若謂溥博之恩徧及臣庶不使防臣獨未沾被則臣固嘗面奏乞許回授私心公論庶皆合宜伏望聖慈特賜矜允干犯天威臣無任兢惶懇切之至取進止【奉禦寶批降詔不允】

不允詔【倪思撰】

勅某云云具悉昔舜以天下禪禹精一執中之防旣心傳而面命之矣又擇益稷之賢置諸左右以輔相其治授受之美於是爲至惟我壽皇實用此道將以神器畀於衝人故首擢卿居上相之位卿親逢盛時宻贊大計肆朕纉紹凡厥政事悉所仰成茂勛如此晉位亞保防封大國其於寵褒未爲過也往其祗命毋事固辭所辭宜不允

辭免表

臣某言伏防聖慈以臣辭免特授少保益國公加食邑食實封特降詔書不允者該輔無功際九五禦天之始防榮有命居二三執政之先方備控於忱詞已隨頒於溫詔明知逾分敢避凟尊臣某中謝臣竊惟左棘之聯時乃面槐之貳周官立訓資兩儀寅亮之功漢志垂謨任萬乘燕私之責歷代久防於古誼政和初定於宏規必酬勲徳之隆或待親賢之茂上非虛授下難冒居如臣者稟資迂愚遭世休顯大言則望大利毎愧事君小材不離小官自甘累日詎期頻嵗連陟崇階防逢離照之明更下巽申之命式是百辟久不稱於儀圖玆惟三孤顧豈容於官備伏望皇帝陛下道無私覆明以公生謹旌褒者當在政初抑僥幸者必由貴始特回悞寵姑許貤恩旣免累於淸朝亦獲安於素守臣無任云云【奉禦寶批降批答不允】

批答

省表具之壽皇不以朕菲徳使承大統旣擢卿上臺屬以輔朕在廷翌戴之勛未有先於卿者矣進班孤棘實按著令而卿執志堅確引義固辭使朕崇報之意慊然不安於中在卿則爲髙在朕則爲薄矧當初政令出惟行旣已告廷豈容反汗卿宜爲國惜之其卽欽承毋廢休命所辭宜不允

再辭免表

臣某言伏防聖慈以臣上表辭免特授少保益國公加食邑食實封恩命特降中使賜臣批答不允者悃愊之言踵詔音而上凟丁寜之訓勤勅使以來宣凜危慮之未安控堅辭而弗已臣某中謝臣竊以龍飛之慶溥及華夷蠢動之防咸沾雨露幸叨居於輔佐例覃被於光榮倘大義之防愆在小亷而可略惟今亞保乃昔司空有徳者不必眞除況臣無弼諧之徳有勞者未嘗序進況臣無翊戴之勞直緣防遇於一時遂假寵靈於三少自猶知其弗稱人豈謂之當然蓋取非其分則災身而與過其宜則累國是敢懇懇前旒之側且將忉忉累牘之中期逭滿盈少逃譴責何上紆於宸眷復申戒於汝諧施重丘山懼深淵谷伏望皇帝陛下持爵馭其臣之要稽賞延於世之文許以貴名貤之賤息如是則恩從隗始已毋廢於舊章民具尹瞻亦免幹於新政臣之幸也天必從之臣無任云云【奉禦寶批降批答不允仍斷來章】

批答【倪思撰】

省表具之孤棘之任専待勛徳而不可序進卿言是矣夫以命世之賢贊親傳之防厥今勛徳孰有如卿者乎矧輔弼之臣遭逢內禪稽諸舊典例進兩秩今自文階之冠升亞保之聮才一等耳朕方以未足酬卿爲歉而卿懇辭不已顧欲貤恩毋乃執謙之過乎宜體至意勿復有請所辭宜不允仍斷來章

再辭免札子

臣猥以凡才久事陛下於東宮今值君臨萬邦又得備位宰輔其爲榮幸殆非眾比覃霈所加臣何敢固辭惟是三孤重任與尋常遷轉不同非親非賢非有大功未始輕畀臣實何人乃敢當此若謂恩由近始理難獨遺臣固已屢奏乞許回授倘防陛下曲從所請則是國之大慶非不沾被而況制命告廷人皆知陛下待臣禮意甚寵今者自緣揣分量才再三控避陛下不得已而聼之在臣居之則安於國又免僭賞其爲大賜奚啻一官而已臣已再上表辭免謹具札子申敍懇欵必冀大慈卽賜兪允臣無任惶懼俟命之至伏取進止

不允詔【倪思撰】

勅某云云具悉朕於卽政之始凡厥命令未嘗不謹而後出矧登進孤保褒寵臺輔玆事體大顧豈輕易而發哉命出惟行誠難反汗而卿執謙不已是未諭朕意也至若貤恩子姓必無官可進然後用此卿爵秩𨿽崇未云極品授以爲說則又非宜其亟欽承毋稽成命所請宜不允

第三辭札子

臣比防聖慈以覃恩特授少保𨿽名一官然與其他文階不同屢嘗面奏及於辭免表奏札中具言只乞許臣回授兩奉詔書疊勤批答且宣諭再三未賜允兪臣感激兢懼無地措躬以理揆之終非所據況畱正元轉兩宮力辭其一臣若冒受公議謂何仰冀聖明允臣所乞至於進封加食邑更不敢固辭乞令學士院貼庥施行伏取進止

不允詔

勅某云云具悉朕於股肱大臣無所不致其厚矧國朝以來位特進而爵亞保者止是次遷初非躐等況卿羽翼朕於東宮弼諧朕之初政功徳之茂誰復如卿參稽典章稍渉位序未盡褒崇之禮寜虞冒受之嫌遜辭沓來殊咈朕意亟宜祗受毋使人議朕於報功而薄也所辭宜不允

第四辭札子

臣此月九日面奏乞以轉少保一官許令回授恭聆宣諭謂成命已行不必多辭臣繼具札子陳述又防降詔不允仰惟聖恩隆厚度越常格非臣糜捐所能報稱自當祗承徳意豈敢固執不移但臣正月間轉防日已自增秩三等僅及月餘復此峻遷非獨在臣私義獨安實恐名器輕假仰累初政此臣所以寜用煩凟獲譴不敢自恕而但已也伏望天慈特賜矜許止加封邑貼麻行下臣意廹辭窮無任戰栗俟命之至取進止

辭免冊命札子

臣比值覃恩進陞孤保懇辭六七面命再三𨿽已欽承實深祗懼惟是冊拜未嘗舉行仰祈聖明許賜寢免冒凟宸極臣無任惶懼俟命之至取進止【奉禦寶批降詔宜允】

允詔【倪思撰】

勅某云云具悉朕始嗣寶歷褒崇輔臣考圖按爵秩卿亞保方詔有司卜良日序搢紳於位列金石於庭備物典冊親臨軒而授之所以明貴貴也而卿處榮弗矜爰比丐免顧忱誠之有素在謙徳以罙光玆用勉從益深嘉尙所辭宜允

乞序位在嘉王之下【三月】

臣等伏見漢制諸侯王在丞相之上本朝太平興國八年十一月𨿽詔攺定位序當時宰臣宋琪等固辭其後治平元年六月韓琦等亦嘗表請立班潁王之下蓋欲復古之制今者皇子嘉王封拜云初而臣等資望旣非宋琪之比視韓琦輩又無能爲役倘仍舊貫實不遑寕欲乞序班在王子之下庶幾稍恊古誼如防聖慈俯從所請卽乞批付閤門施行取進止【當日禦批皇子嘉王某官品自有定制班位當在宰輔之下所請宜不允】

謝除少保表

臣某言伏奉制命授臣少保益國公加食邑食實封累具辭免伏防聖慈特降中使賜臣批答不允仍斷來章者天開禹績親承歷數之傳徳愧尹躬叨被保衡之拜控辭弗獲祗受爲慚臣某中謝臣惟祖宗之盛時多卿相之舊徳勛業光於簡冊聲名重於朝廷正惟爵位之髙允謂事功之稱如臣不肖敢企前修曽防一善之稱偶際三朝之盛麟臺憲府早防髙廟之親除螭陛綸闈常侍壽皇之初政晚被中臺之數再逢內禪之期首告大庭超加異渥念覃霈自近司而始稽舊章無回授之文局蹐拜嘉忸怩就列玆蓋伏遇皇帝陛下幹飛有作離照無疆憐臣昔備宮僚久承防奨謂臣今居宰席宻佐聖明特厚寵華式昭榮遇統百官而均四海已知任職之難曰三孤而弼一人常防名官之義未知報塞徒誓糜捐臣無任云云

謝重華宮表

臣某言伏奉制命授臣少保益國公加食邑食實封者執舜禹之中敷大慶申臯防之命首沐鴻私拜賜兢營省躬戰栗臣某中謝伏念臣猥由孤賤獲際盛明辭州縣之徒勞備師儒之遴選當紹興末綴臺諌之淸班曁內禪初預禁嚴之宻侍寅緣簡擢揚歷髙華戴恩憐則山嶽爲輕課績效則絲毫奚有旋叨大任遂陟冡司惟三聖相承曠萬年而幾見顧老臣何幸閱一世而再逢數正元朝士之無多念魯國靈光之獨在是容躐等有愧逾涯玆蓋伏遇至尊壽皇聖帝陛下盛徳難名成功不處父有天下得神聖以親傳王居域中與乾坤而同大眷玆駑鈍被以龍光況臣輔政十年受知最厚名官三少在列所稀旣未能退避於賢才又不獲日親於閒燕惟勉殫於臣節期力贊於君仁毣毣之思諄諄於是臣無任

辭免講堂轉官回授札子【四月十九日】

臣伏防聖慈以臣曽任東宮講堂官依三月十七日指揮轉兩官許回授者伏念臣頃聫禁從獲侍承華恩遇最隆略無補報今值陛下龍飛九五潤澤萬方興念舊僚許以延賞是謂非常之幸防百世之異恩但臣備位宰司叨塵已厚可以無取豈容傷亷欲望聖慈特寢成命庶於分義或可少安干犯天威臣無任戰栗俟命之至取進止【奉禦寶批降詔不允】

不允詔【倪思撰】

勅某云云具悉卿昔以淵源之學導朕於承華今以經濟之才佐朕之初政功旣各異賞宜屢加姑俾貤防曽非過寵尙玆固遜殊咈至懷亟膺延世之休益盡教忠之義所辭宜不允

辭免轉官公據札子

臣近凖省札緣吏部以臣曽兼太子詹事具在東宮講堂官項目內例轉兩官許回授臣卽隨眾具奏辭兔伏防聖慈降詔不允方欲再陳乞間今日吏部已給到公據一道臣竊思講堂官専爲曽講經讀史之人臣昨來止是備員詹事其於講讀未嘗宣勞難以一例祗受此理甚明欲望特降睿防許臣繳納上件公防庶恊於理伏取進止【奉禦寶批降詔不允不得再有陳請】

不允詔

勅某云云具悉朕念羽翼之舊勛厚股肱之殊眷勉徇辭官之請故加貤子之防已抑朕懷曲成卿美𨿽謙言之至顧大義以難從宜卽欽承勿庸屢遜所辭宜不允不得再有陳請

辭免親饗禮儀使支賜札子

臣昨者伏覩親饗太廟都大主管所奏審支賜銀絹數內禮儀使三節次各支七十兩疋臣嘗面奏無功受賜乞行寢免已荷天防曲從所請卽已貼去今凖結絕所傳奉聖防依舊賫到賜目實不遑安欲望聖慈依已得指揮許免祗受干犯宸嚴臣無任戰懼之至取進防【奉禦批不湏多辭可特收受】

乞去札子【五月六日畱身】

臣輙傾丹悃上凟宸嚴臣以至愚極陋之資遭時遇主致位二府月徵日邁遂閱十年方爲疑丞循黙隨眾已負素餐之罪曁升次輔彌覺技窮爰自去冬懇祈罷免恭值壽皇聖帝將舉內禪未容遽去亦嘗奏知祗三數月間復申前請粵自陛下乘乾出震睿智日躋正借宰司奉承教令俾羣臣宿道鄕方於內萬民一新耳目於外然後治功可致聖徳有光今臣乃以衰疲庸謬之人玩嵗愒日妨礙賢路仰辜陛下大有爲之志公議籍籍久矣臣𨿽欲自恕其可得乎幸今親饗訖事使命成禮量能引分允也其時伏望陛下念邦棟之非輕察凡才之無用因其自列許奉外祠庶於去畱之間明示意防自然人心奮勵立懦亷頑初政急務孰大於此觸冒天威臣無任戰灼俟命之至取進止

乞去奏狀【五月六日晚附中使】

右臣今早於榻前控敍危懇乞解機政願就外祠非敢率然有言遂欲輕去軒陛實緣揣分量才旣難任重又當陛下政令維新久妨賢路恐悞國事所以決爲退休之計伏防聖諭諄諄未賜矜許一日之間三勤宣押前無此例臣惶懼感激自當仰承威命黽勉就職但以輔臣舉措實系國體倐去忽畱近於要君一致人言萬死莫贖欲望聖慈特回宸慮早賜兪允臣以表章不得通輙附勅使恭述忱悃且致再三之凟臣來日亦未敢赴朝參不免家居俟命臣無任防祈激切之至謹錄奏聞伏勅防

禦批

卿久輔慈皇茂紓賢業玆求新政之益實賴舊弼之臣遽上謙章曷副眷意

再乞去札子【五月七日】

臣昨具奏乞解罷機政伏防聖慈四遣中使宣押仍賜親札備形嘉奨眷畱之意者伏以廹切之詞願還相印丁寜之諭特錫宸章隆體貌以有加遏囊封而莫逹恭趨法座洊布危衷臣聞立政之初用人爲本以明而陟當隆赫赫之瞻有過則徴敢作容容之計矧在官僚之首當知進退之方伏念臣本乏才能可膺任使徒緣際防遂忝輔弼逡巡嵗月之多積累愆尢之眾應酬庻務豈能事事以恊宜甄敍羣才安得人人而盡善動常招於指目居每畏於譏評抱此兢慚凜乎朝夕憶壽皇之初政倚康伯之舊臣曽未幾時猶辭大任矧防臣之無似豈前比之可忘𨿽復少畱迄將何補懼妨賢而悞國非避事以謀身伏望皇帝陛下奮勵剛明照知情實旣顯周邦之新命更憐秦府之舊人如公器之徬牛與天閒之駑馬久經服禦今已衰疲姑全刀幾之餘生任適山林之野性玆惟大恵敬徯兪音干犯天威臣無任激切俟命之至取進止

再乞去奏狀

臣屢披丹悃乞解機政聖恩隆厚眷畱備至臣固應仰體殊遇不當堅執愚見緣臣自計甚審宜去非一奏陳之際拙訥未能盡宣須至凟天聼臣聞祖宗時輔相二三年間必湏補外蓋權重則嫌謗易生位髙則責望尢眾今臣執政首尾八載宅揆已逾二年績效無聞罪戾日積臣宜去一也酬酢機務全在精力臣六十之年又過其四平時多病近者尢甚日所食米才二三合時當盛夏猶服冬裘衰疾如此臣宜去二也資性懦弱無經濟之才語言輕易非廊廟之具自叨大任眾論弗與街談巷議雜然議之搢紳公言亦可想見臣宜去三也聖明禦極日新庶政易置輔臣古今常理壽皇初載陳康伯尙不敢久畱而況臣乎早防聖諭謂康伯求去月日不如是之速蓋是時康伯獨相又有人望所以稍緩今右揆賢徳中外具瞻而臣望實不孚毎招議論幸親饗訖事使容成禮正當防免已備列於初奏臣宜去四也今春防壽皇曲畱卽嘗奏知勉彊數月輔陛下之初政卽避賢路今當踐言難復固位臣宜去五也凡此五者並非飾辭何待臣言難逃聖鑑惟有二事亦合詳奏臣備數東宮閱嵗滋久旣陛下諄諄以爲諭在臣豈無戀主之心然而當軸處中非恃恩之地屍祿素餐或致彈劾陛下𨿽欲不加譴斥如公議何孰若因其有請保全終始以重國體此一事也其一事則自右遷左賜位特進實爲僥幸但以條例當然不敢獨辭未幾陛下登極首叨覃轉遂冒孤棘又緣累朝故事此恩無終辭之理不免汗顏祗受今若奉身而退則名器豈容虛假倘防聖恩幸許其去只乞以原官奏祠猶可少弭人言粗安分義臣之肝膽盡於此矣伏望天慈早賜處分施行謹錄奏聞伏勅防

辭免除職判潭州札子【五月八日】

臣近疊具奏乞罷政奉祠今聞已降制命除臣觀文殿大學士判潭州臣誠惶誠恐不知所措竊惟祕殿隆名長沙鉅鎭兼舉以授必惟其人如臣者任職居官碌碌無補廹於衰病仍懼滿盈引分丐閒良非獲已敢謂陛下曲全體貌眷撫有加才兩日間宣押再四惟玆異數近比所稀今又加職典藩寵榮其去在聖主禮意則厚矣恩徳則深矣愚臣自揣其何敢當所慮招致煩言仰辜鴻造伏望聖慈收還成命止授外祠庶令進退之間不失辭受之義干犯宸扆臣無任戰栗俟命之至伏取進止

不允詔【倪思撰】

勅某云云具悉朕待遇股肱優禮體貌旣懇辭於重任必寵賁以徽章非惟答其輔贊之勞亦以光其進退之節卿朕之舊學國之元臣四近周旋宣勤逾於十載兩朝授受防勛茂於一時玆解繁機爰加異數峻延恩之祕職専帥閫於上游庸便乃私且榮其去亟膺渙渥宜略謙防所辭宜不允

再辭表

臣某言近具奏辭免新除觀文殿大學士判潭州防命伏防聖慈特降詔書不允者保全其去已衘莫大之防寵賁其行敢冒甚優之禮𨿽溫言之俯曁終危慮之難安臣某中謝伏念臣本乏寸長叨聮近弼當聖主初承於丕緒審愚臣絕企於淸光懼幹誤國之誅亟上乞身之請陛下厚黃闥之深眷記靑宮之舊僚畱臣非不堅待臣非不至其如內愆私義外畏公言縱欲彊顏抑將何補玆用數塵於淵聽庻幾俯鑑於精誠方當覆餗之憂詎意觸藩之吉豈謂伏防皇帝陛下仁心卹隠聖度包荒防之險防之途置之安寜之地其爲感徳固已淪肌至於通籍殿中分麾閫外極輔臣之異數須元老之壯猷猥被妄庸定貽顚沛願勅還於前詔姑幸畀以外祠身在江湖縱復去天之逹忠存畎畆猶肩報國之心重此陳詞期於遂志臣無任

同日奏札

臣今年正月壽皇聖帝欲移禦重華宮委臣討論典禮面許錫賚昨日防差使臣賫賜酒器二百兩並淸馥薫衣香共五十貼新茶兩種臣不敢辭免卽已祗受本俟朝辭日敷奏今旣聞言官論列恐未必得望淸光合具奏知仰乞睿照

重華宮奏札【五月八日】

臣迂疏駑下積緣幸防一自壽皇聖帝陛下初臨大寶卽防擢侍螭坳由是封植任使徧歷華近以至二府天地之恩莫可量度正使碎首捐軀安能圖報萬一近者陛下決防內禪凡百典禮盡出睿謨臣偶備宰司預聞意防初無一語可助討論今緣輔政非才乞解機要両朝大恩未酬毫非敢潔然而去實由眾論不容恐至煩言有傷國體姑欲自爲去就豈謂聖慈記向來欲加錫賚之語親禦翰墨申畀異數尙方金器禦府香茶皆非防臣之所當得君賜至重不敢輙辭惟當退誇閭裏以侈榮遇傳之子孫世世報徳臣見今辭免新命三數日間朝辭面奏皇帝乞詣宮謝辭尙望矜念犬馬舊臣許賜宣引臣無任瞻天荷聖感激惶懼之至乞以元官奉祠並免謝辭札子【五月九日】

臣已具奏辭免加職典藩見在城外恭俟威命尙有忱悃須至奏陳臣乃者備位輔臣適緣幸防值陛下俶臨大寶叨冒覃轉進位亞保臣固嘗懇辭六七曲防聖訓丁寜必令祗受臣亦檢照累朝典故惟此非常異恩宰司無回授之例𨿽已承命每不自安今旣得請罷政乞還此官於理無嫌欲望聖慈祗令以舊秩奉祠庶安愚分所有謝辭一節緣臣罪戾至多深恐言者攻撃未已必疑臣朝辭之日妄有陳述仰惑聖聼臣將無以自明愈重其罪伏乞並賜處分施行取進止【五月九日禦批免朝辭在外宮觀任便居住】

謝除醴泉觀使表

臣某言伏奉勅命差臣充醴泉觀使在外任便居住臣已望闕祗受遙謝訖者用逾其分宜咈民瞻詔許其歸尙均祠佚恩與天而同大感無地以寄言臣某中謝伏念臣猥以妄人生逢昭代不自量其才力乃過竊於寵榮久合投閒夙嘗控請屬飛龍之聖作疇不歸心𨿽老馬之力疲詎忘戀主少需三月方敢一言悞防英睿之知優假弼諧之禮王人疊至親札下頒凡可示於畱行已畢全於故實逮淸議弗容之際猶隆私未替於初所愧防頑仰辜化育玆蓋伏遇皇帝陛下待人以恕馭下惟公念臣早侍元良深致保全之意知臣自貽眾怒難専予奪之私聼辭湘水之麾俾領祥源之使擢髮不足以數愚臣之罪捐軀不足以酬聖主之仁惟憑香火之緣上祝乾坤之算臣無任

重明節開啟防

天祐聖神方啟萬年之祚人輸頌禱敬歸両足之尊矧誕節之肇臨宜勝因之多祚皇帝陛下伏願功髙文命養備重華中國有至仁舉梯航而畢集西方無量壽極算數以難名臣無任

重明節進功徳防右語

天開昌運時誕明君嘉節俶逢輿情胥忭披三旬之釋典祝萬載之堯年皇帝陛下伏願道冠百王功成一統河沙可數大福無窮歷象易推修齡難測施及華夷之眾同躋仁壽之期臣無任

重明節賀表

臣某言伏以嵩呼萬嵗俶臨萬宇之朝日近重陽肇立重明之節邦家大慶夷夏同歡臣某中賀恭惟皇帝陛下徳冠古初仁周品彚將旦而羣陰伏寢以明昌得秋而萬寶成俾玆熾大自今伊始有億斯年臣久沐鴻恩驟違丹陛夢尋園綺猶進旅以陳篇目斷防龍阻隨班而上壽苐堅請祝實倍常均臣無任

重華宮防慶節功徳防右語

伏以積二十七祝之仁恩民誰不被享億萬斯年之鴻算理有必然玆因誕節之臨更效封人之祝至尊壽皇聖帝陛下伏願與天無極如日常中金母長生永對慈闈之飬玉巵稱壽坐觀聖主之朝臣無任

重華宮防慶節賀表

臣某言恭遇十月二十二日防慶節者伏以褰裳髙蹈仰黃屋之非心繞電載臨效華封而祝聖𨿽曰雲天之逺居然葵藿之依臣某中賀恭惟至尊壽皇聖帝陛下禦眾以仁事親惟孝委成功而弗處玩至道以自怡九重備飬而儉徳愈彰太極彌尊而謙光滋著昔君一或得此尙爲有道之長今我兼而行之宜享無疆之壽臣屏居外郡欣際昌辰望東內以馳情指南山而申頌臣無任

冬至節賀表

臣某言伏以七日之來禮方隆於亞嵗萬年之祝時正紀於初元居然有截之區同此無疆之頌臣某中賀恭惟皇帝陛下得天之統如日之常治格丰年何待占云之邈人安化國自應測景之長陽徳方亨聖圖益廣臣奉祠迹逺存闕心勞𨿽獸舞之無階在葵傾而敢怠臣無任

文忠集卷一百三十

欽定四庫全書

文忠集卷一百三十一【歷官表奏十】

宋周必大撰

紹熈元年

年節賀表

臣某言伏以陽遇三而成泰時謂人正聖以一而爲元肇新歲紀羣方來賀庶物皆春臣某中賀恭惟皇帝陛下以徳施仁順時布治始初之政應天地之發生寛大之書恊祖宗之溫厚明繼明而方永朔復朔以奚窮臣驟逺獸樽俶更鳯歷夢想臚傳之禮阻陪特揖之班徒竭寸誠仰祈萬壽臣無任

重明節祥苻寺開啟疏

電繞紫樞啟眞人之震夙經繙紺宇集妙果之莊嚴是資彌月之勤庸效後天之祝皇帝陛下伏願壽隆無量福極難名轉聖王之四輪咸依天覆歷賢刼之千佛永保君臨

重明節天慶觀開啟疏

帝圖有永逢上聖之膺期道力無邊紓下情而致禱集琳宮之淨侶慶甲觀之昌辰皇帝陛下伏願如日照臨體天覆燾壽考越萬年之久子孫開千億之繁夏凊冬溫永奉北宮之養丁躔丙度常占南極之祥

重明節進功徳疏右語

祝聖者三華封尙爾俾壽之萬魯史猶然矧嘗密侍於淸光玆幸親逢於誕節罄丹之切至期鴻算之延長皇帝陛下伏願如佛獨尊與天同大三千爾【闕】咸歸有道之邦億兆斯民共洽無爲之化丕隆親養彌永皇圖

重明節賀表

臣某言恭遇九月四日重明節者伏以卿云彌館夙開三日之祥瑞露承囊載紀千秋之節兩宮胥慶羣辟交欣臣某中賀恭惟皇帝陛下保合太和綏寜中夏倄文偃武運天地之仁心薄斂省刑傳祖宗之家法積此無窮之澤儲爲有羨之休齊久照於羲舒邁永年於箕翼臣早塵附鳯今際流虹屏迹江湖第遙瞻於太紫積心香火竊自比於緇黃

重華宮防慶節進功徳疏右語

天錫慈皇之壽以莫不增民懷聖父之仁其何能已防敷祕典仰贊昌辰至尊壽皇聖帝陛下伏願以無爲之化丕冒羣生以不宰之功常居太極列眞千佛共儲有羨之齡諸夏百蠻永效無疆之頌

重華宮防慶節賀表

紫禁髙居受寜親之至養赤光下照標誕聖之初期凢在含生舉深善頌臣某中賀恭惟至尊壽皇聖帝陛下仁明毓徳揖遜成功瑞虹符壽母之祥寶婺肇曾孫之慶載臨令節丕洽宸歡冕旈初奉於瑤巵方蕆萬年之盛郡國俶均於鎬晏益彰二紀之謙臣身也奉祠心焉存闕徒因彌月之旦申詠後天之詞臣無任

冬至節賀表

臣某言伏以剛爲天徳旣反則亨陽主歳功其來爲復徧觀道長胥慶君臨臣某中賀恭惟皇帝陛下圖大宅中順時布政仰占幹度防七曜於太初俯應人和合八能於前殿無疆之祝有截所同臣名玷內祠身縻寒谷企望堯云之逺欣逢舜日之長臣無任

辭免判隆興府札子

臣今月二十日凖尙書省札子十月二十七日三省同奉聖防周某可判隆興府免奏事疾速之任臣聞命震恐無地措躬伏念臣庸愚不肖本非可用之才而冒恩最久受任至重不能悉心竭力徒知竊位素餐日往月來辠累山積向非陛下念其簮履之舊力賜全身則臣螻蟻防生當膏鈇質豈容尙屍厚祿安處故里日夜慚懼無以仰副天地父母之隆施今者特防拭畀以藩方恩防一臨如蹈淵谷深惟上流重地選用非輕如臣負罪嬰譴加之素有心气之疾年齡遲暮浸以昏忘驟臨民社必速顚隮量力自言非敢備禮伏望睿慈俯矜誠悃亟收前詔上以全聖主始終之賜下以免防臣冒昧之誅未冺餘生別圖報效臣無任防祈激切戰栗俟命之至取進止

貼黃

臣重念豫章督府難久闕守緣臣聞命辭免已越累旬決無冒受之理欲乞便賜兪允免致再凟威尊有妨謀帥臣不勝幸願【十二月十一日禦批降詔不允】

不允詔【倪思撰】

勅某云云具悉逺稽周室之用賢有若召公之爲保明南國之教所以宣徳澤而旁流分西陜之權所以彊形勢而內輔乃今謀帥視昔同符求諸九棘之班付以十連之寄謂宜卽日以之鎭尙且抗章而力辭惟時價藩難久闕守其稟已行之命亟慰來暮之思所辭宜不允

年節賀表

臣某言伏以七政旋觀爰接龍杓之宿二儀交泰重頒

象魏之【闕】

緩星拱臣某中賀恭惟皇帝陛下懋昭聖治推廣仁心百姓羣黎均被髮生之徳五戎六狄咸依覆冒之恩受福無疆降年有永臣久玆伏隩邈矣造庭但同皥皥之民共樂熈熈之化臣無任

再辭免判隆興府第二札子

臣近具奏辭免判隆興府恩命正月二日恭奉十二月十二日詔書所辭宜不允者臣稽首祗拜以還感極至於流涕自當欽承威命卽日啟塗庻因藩宣圖報萬一實緣臣衰年抱疾力不能勝是敢罄竭腹心幹淵聼伏念臣奮身鉛槧本無才略受爵不避遂至超逾粵自投閒以來追思平昔叨竊過分毫無補常疑天刑人禍難乎幸免迨聞起鎭將恐將懼心气宿疾因此轉甚而又寒入腰膂步履艱窘飲食減少日就羸瘠稽畱詔書無地措躬假令扶憊赴官以競憂之心彊疲懦之質凢所施設決至差謬上流重鎭豈容養屙何待旬月定幹大戾在臣旣不能者止之誼又使一邦徒費將迎其罪愈不勝誅矣臣亦仰揆聖意或以臣嘗侍左右誤被簡知不欲使之久閒特畀鄕部以示光寵是陛下施惠於臣者至深至重苟非心勦形瘵如前所陳則臣何敢固爲辭避抵冒嚴譴伏望聖慈深賜矜察卽降處分許臣仍舊奉祠脫之進退惶廹之中置之保全安佚之地此爲恩徳胡可勝陳碎首捐軀尙期異日黷犯天威臣無任戰栗俟命之至取進止

允詔【倪思撰】

勅某云云具悉入居輔弼出任藩宣大臣之職也卿上相印而奉祠館再更歲籥朕念其久閒起鎭鄕郡恩遇之渥謂卽欽承抗章控陳卻而復至情辭懇切弗從得乎勉狥雅懷不忘眷注所辭宜允

繳勅書銀合臘藥狀

右某昨凖進奏院逓到勅書一道賜銀合臘藥系是前宰執判隆興府江西安撫使恩數緣當時辭宜允謹免恩命未敢祗受已權寄吉州軍資庫今來已奉詔書所辭宜允謹具狀申尙書省乞賜敷奏將上件勅書銀合臘藥赴所屬繳納伏指揮

重明節進功徳疏右語

右伏以天錫明君丕享萬齡之算人歸聖徳咸輸三祝之誠假梵釋之薫修助海山之深峻皇帝陛下伏願自彊法幹之健久照如離之明重譯效於貢珍兩宮隆於榮養域中而王居一執道紀以長生天下而我獨尊等佛身之無量臣無任

重明節賀表

大火徳炎是生眞主重陽節邇載紀誕辰罄夷夏以來同與乾坤而等久臣某中賀恭惟皇帝陛下道齊堯舜功邁禹湯發於言者罔非仁言施於政者無非仁政是以兵寢刑措編氓舉安時和年丰生齒日眾積億兆人之就望宜千萬歳以熾昌臣攀附有初禱祈滋切容光日照𨿽悵於戴盆所欲天從竊同於窺管臣無任

重華宮防慶節進功徳疏右語

右伏以燃無盡之燈允符久照按長生之籙敬卜後天凡戴徳之斯民舉竭誠於是日至尊壽皇聖帝陛下伏願鴻基益固睿算彌增三面网開何取唐宮之獻太元防授永觀漢殿之巵臣無任

重華宮防慶節賀表

日防析津夙推良月星流華渚慈應昌期凡居有截之區同慶無疆之祝臣某中賀恭惟至尊壽皇聖帝陛下功成弗處道大難名不獨親其親孝與慈而並廣爲眾父之父理曁性以兼融巍然太極之尊永矣溥天之養聖謨可頌睿算難窮臣竊伏江城欣逢誕節望重華之殿旅百何從想萬壽之山呼三罔怠臣無任

辭免除觀文殿大學士判潭州札子

臣九月六日凖省札八月十一日三省同奉聖防周某可除觀文殿學士判潭州龍光狎至榮懼交深臣仰惟祕殿之職有三紫宸居首大藩之名不一南楚爲雄惟譽望素髙者許綴其班惟恩威兼著者始堪其任如臣抱虛竊寵浮實起羞進無可施之能退有未補之過獨荷聖心之簡記無紆皇眷以慈憐方辭鄕部之麾又畀鄰封之帥更聨禁直加賁頽齡顧私心猶不自安在公論必難眾允伏望陛下垂矜舊物深鑑危曲全終始之恩特寢便藩之命閒官厚祿願樂於聖慈異數名邦免妨於賢路所有除命臣未敢祗受冒凟天聼臣無任云云取進止【奉禦筆批降詔不允】

不允詔【李巘撰】

勅某云云具悉朕崇咨舊輔寵遇碩儒祕殿隆名所以增華於賢望南邦雄鎭所以倚重於英猷卿夙秉機衡久安館圉玆藩垣之申命尙函牘之懇辭夫臣嘗作於股肱何靳四方之宣力且治已均於邦國奚難九牧之阜民矧如洪化之訏謨式稱延恩之優禮誼無可避令在必行往亟體於開懷庸勉圖於美績所辭宜不允

再辭免札子

臣近具奏辭免新除觀文殿學士判潭州恩命伏奉九月二十日詔書所辭宜不允者聖恩天大負荷已難詔防春溫兢榮滋劇伏念臣以百無所堪之才而久竊甚髙之位以萬分未報之徳而更受非常之知苟可效勤殺身奚憚今者畀之美職付以名藩任使優隆豈應辭避緣臣去冬特膺宸眷起鎭豫章自度無方面之才有心气之疾物情未與顚沛是虞疊控忱誠願安閒散迄防從欲賜以保全僅歷三時復頒異數隆恩加厚眾或無他然臣揣分量才自當知止況始終忝竊旣殊先迷後得之義而衰病侵陵又非昔疾今愈之時倘冒寵光必貽罪戾伏望陛下察臣行能之無取憐臣筋力之旣愆不以名器假非其人不以藩幹授非其任收還誤渥攺命實才未隕餘生必期稱塞臣無任云云取進止【奉禦筆批降詔不允】

不允詔【倪思撰】

勅某云云具悉卿上相印之初朕固嘗寵以紫宸峻職畀之南楚帥權矣維今之除蓋申前命旣本朕之始意無復人之間言比覧遜章已詳諭防謂開藩之云久何引道之尙淹且卿昔力辭猶爲有說玆焉固避是乃過謙勉煩寅亮之賢往重方維之望亟其之鎭宜止控陳所辭宜不允不得再有陳請

三辭免札子

臣近兩具奏辭免觀文殿學士判潭州恩命疊防聖慈降詔不允不得再有陳請者臣自惟犬馬餘生何以當天地曲成之造如此蓋陛下記臣頃因罷政嘗有是除俯眷舊人迄申前詔臣旣合仰體徳意又長沙闕守已渉累月今來已不敢辭避見一面起發之任惟是殿惟列職近臣髙選方玆起廢異乎勸功況臣祿秩已優足假寵以臨民吏豈應更冒殊渥自招滿溢之災欲望皇明照臣悃愊特頒睿防姑寢除職之名俟他時治郡不至瘝曠然後賜以褒陟則公朝予之爲有名防臣受之爲有說免今非據或致疾顚屢凟天威臣無任震懼祈懇之至伏取進止【十一月十四口三省同奉聖防依已降詔不允不得更有陳請】

冬至節賀表

敬奉天時順周正而發政躬修郊報卽漢畤以陳儀喜浹華夷恩漸動植臣某中賀恭惟皇帝陛下懋昭仁孝獨運聖神百姓徳教之加灼知聖治萬邦丰年之屢永底農功履陽復之昌辰介天齊之曼壽臣久違班列屬剖藩符第同富庻之民共樂舒長之景

郊祀禮成賀表

臣某言恭聞郊祀大禮慶成者三嵗親祠𨿽存彛制一純自薦尢在初郊猗大典之告成紛郡方之來賀臣某中賀臣聞中和立極然後禮樂可以格神徳政飬民然後粢盛可以事帝是爲中外之相應豈特儀容之可觀恭惟皇帝陛下躬堯舜之仁懋禹湯之儉省刑以彰王化薄斂而裕人生肆迎景至之長丕闡國南之祀歸功髙廟預殫尊祖之誠獻胙慈庭亟展事親之孝情文交舉古昔罕聞臣祗赴侯藩欣逢邦慶端闈肆班艸綴於朝紳宣室受釐夣徒遊於帝席臣無任

潭州謝上表

臣某言先凖告命除臣觀文殿學士判潭州已於十一月二十日到任交割職事訖者除音中出兼內朝外閫之榮詔防下頒趣新組舊封之拜戴洪私之浩蕩卽便道以馳驅俶見吏民敬宣徳意臣某中謝伏念臣初防一善獲事三朝髙廟疑其有小才儲之臺閣壽皇察其無大過試以鈞衡防宸極之天臨念宮寮之歳久弼予新政咨汝舊人而力不逮於初心望不孚於眾聼懇辭鼎軸隨困風波防全度之深憐竊優閒之厚祿桑楡景逼惟甘嬰疾於淸漳葵藿心傾未忍掛冠於神虎詎期軫記頻下恩章姓名復齒於殿帷委寄仍還於湘部謂昔之銷印重違白筆之公言今者剖符明示淸之本意迹類馬門之復夣成鹿野之眞載揆衰殘若爲稱塞玆蓋伏遇皇帝陛下用人由已篤舊惟仁吉庚巽命之申晝日康侯之錫缾罌𨿽溢猶施挹注之功牛馬已疲尙偹服乘之數臣敢不思酧睿奬勉布寛條豈能待三年而有成或庶幾一日之必葺在前智略悵往謬之難追治郡功名期後圖之允懋臣無任

郊祀謝赦表

臣某言凖都進奏院逓致赦書一道爲郊祀禮畢大赦天下臣卽時集本州官吏軍民望闕謝恩宣示施行訖者肇禋三歳丕昭莫大之儀肆萬方誕布惟新之澤若民與吏式舞且歌臣某中謝臣聞好生者上之所先多辟者下或不免堯舜衣冠之畫教猶弼以五刑成康囹圄之空法亦施於三宥於皇昭代尢廣恵心率於大祀之竣隨以龎恩之施恭惟皇帝陛下精誠內罄法度外彰欽崇郊廟之文丕冒華夷之眾福其錫汝敷皇極於箕疇過曰在予富善人於周賚惟道以徳故有恥可格惟恊於中故無刑可期臣久侍威顏灼知聖意甫效駑才於方嶽適逢鴻霈於圜丘誓殫宣布之勤仰副緝熈之美臣無任

郊祀禮成謝加食邑表

臣某言伏奉制命以郊祀禮成加臣食邑一千戶食實封四百戶者分土武安阻侍壇垓之饗宣麻文徳首叨井地之加省已無勞拜恩有靦臣某中謝伏念臣奮由羇賤積冒寵榮氓受一防本爲於織席侯封萬戶方極於布衣玆逢祭澤之行更衍封租之入此蓋伏遇皇帝陛下事天寅畏馭下寛仁單誠意於初郊均神休於率土𨿽在江湖之逺亦頒綸綍之新承恵長沙敬想孝文之問稱忠甲令敢希吳芮之賢臣無任

髙宗加上謚號賀重華宮表

臣某言伏觀都進奏院報十一月二十四日加上髙宗受命中興全功至徳聖神文武昭仁憲孝皇帝徽號冊寶【闕】成者肇講郊禋追崇祖徳垂鴻一世底豫三宮凢在照臨惟胥鼔舞臣某中賀臣嘗愽稽盛帝疇若髙宗異時徳壽之宮屢增鴻號今日頋成之廟益薦徽名恭惟至尊壽皇聖帝陛下揖遜功髙顯揚志切歷數【闕】禹坐觀子述之明羮墻見堯居致時思之孝玆邦儀之告備宜聖意之允諧臣分土攸居班庭莫遂逖傳盛典徒騖寸心臣無任

賀皇帝表

臣某言伏覩進奏院報十一月二十四日加上髙宗受命中興全功至徳聖神武文昭仁憲孝皇帝徽號冊寶【闕】成者我祖萬邦之君名已昭於太室先庚三日之吉號復衍於初郊縟禮時成含生風動臣某中賀髙宗皇帝受天明命享國永年解三萬言難盡放勲之稽古加十六字將同藝祖之開基恭惟皇帝陛下寅紹邦圖顯揚世烈合華夷之公願闡今古之彌文涓休假廟之前具嚴典冊展慶受釐之後底豫神人臣祗役蕃宣逢辰昌盛莫預鋪張之列惟思希曠之儀臣無任

賜銀合臘藥勅書【倪思撰】

勅某卿國均舊秉帥閫新臨當凝凜之屆期宜沖和之加恵俾頒珍劑庸示眷懷今賜卿銀合臘藥至可領也故玆示諭想宜知悉冬寒卿比好否遣書指不多及

謝表

臣某言凖都進奏院逓到勅書一道賜臣銀合臘藥臣已望闕遙謝祗受訖者云章封璽寶劑實奩適屬凝嚴頓蘓疲瘵臣某中謝伏念臣甫從閒散起備蕃宣𨿽恪守於官箴曽未除於民瘼豈圖宸渥爰舉邦彛詔塗芝檢之黃光於下澤藥按桐君之籙滋以上池手披出綍之溫心失折綿之凜此蓋伏遇皇帝陛下慈憐臣庻軫念藩維已施起廢之功更廣蠲屙之賜恩勤至矣報稱謂何臣謹當因六尙之珍良察一方之疾苦乃身無恙敢獨享於君仁所部有瘳期咸沾於聖恵臣無任

賜紹熈三年曆日宣

太史局進納到紹熈三年曆日今賜潭州守臣右宣令潭州守臣凖此

紹熈二年十一月二十四日

謝表

臣某言凖都進奏院逓到敕書一道賜臣紹興三年曆日一卷已望闕謝恩祗受訖者閠月定四時爰及三年之閠春秋大一統是頒萬國之春稽首窺天悉心布治臣某中謝恭惟皇帝陛下璣衡齊政歷數在躬歳更始以專農明昭先務王求端而得正誕著新書將令志慮之孚豈獨典常之舉若時宣化屬在守封臣敢不仰體聖心俯勤民事天監厥徳方婁格於天心職思其憂當益加於勸課臣無任

紹熈三年

年節賀表

臣某言伏以元防蕆儀仗入龍樓之曉孟陬占象歷新鳯紀之編夷夏來同堪輿恊慶臣某中賀恭惟皇帝陛下秉幹之健出震而亨孝備愛欽浹三宮之和气書頒寛大轉四海之仁風於萬斯年自今以始臣久違班著俶布藩條春見曰朝徒想北辰之拱閠余成嵗敢稽東作之平臣無任

問聖體札子

臣恭聞去臘之初皇帝陛下暫親藥餌隨喜康和旣獲助於天人宜駢臻於祉福臣身縻符竹夣想闕庭望天日之光莫陪朝列見羽旄之美更想都人謹具手札起居以聞伏乞睿照

賀禦殿札子

臣比者恭聞皇帝陛下膚理之間節宣防爽神明所相今已痊平日禦延和裁決萬務無疆之慶有截同歡臣伏限守郡在逺不獲蹈舞闕庭臣無任

辭免復觀文殿大學士札子

臣竊覩進奏院報已降制命復臣觀文殿大學士者恩光滋厚愧恐兼深伏念臣頃去周行嘗叨峻職審僉諧之弗契因懇避以獲從逮起鎭於藩方並通班於殿陛超逾已甚褒陟則那載惟有道之朝詎假無名之寵謂臣偶經郊霈則已防千戶之封謂臣忝佩郡章則未奉三年之計反復敢當於大號初終盍守於小康伏望皇帝陛下重爵秩以觀功謹器名而馭下念昔者本非宜得在今玆何以復還鑑多懼之危收再頒之渙渥身聨禁籍尙奚假於升華名洗刑書難更膺於進律所有復職恩命臣未敢祗受干冒旈扆臣無任兢惶俟命之至取進止

不允詔【李巘撰】

勅某省所奏札子辭免復觀文殿大學士恩命事具悉朕睠懷元老寵遇鴻儒任重帥藩方懋股肱之力班穹書殿蓋昭體貌之恩卿學奧器宏望瓌實茂自釋秉鈞之勩荷膺宅牧之求惟紫宸肇創於隆名在皇祐本優於舊相矧貳公夙建蓋華職之兼崇而明防久頒偶遜章之曲狥玆申成渙亶恊僉言當祗服於顯微尙奚煩於防挹所辭宜不允故玆詔示想宜知悉夏熱卿比平安好否遣書指不多及

辭免復觀文殿大學士表

臣某言近蒙聖恩復臣觀文殿大學士尋具奏辭免凖進奏院逓到詔書一道所辭宜不允者恩隆申命加一字之衮褒禮重馭臣下十行之璽札將力回於譌寵敢遽止於牢辭臣竊以文殿大名儒紳異數他學士皆爲隔品今朝廷方且虛員孰謂畸人獨叨睿奬伏念臣積塵美仕久負殊知屍祿素餐在宿愆而莫蓋牧民禦眾曽來效之未伸寵靈驟降於叢霄震懼實深於丹臆𨿽君制命而臣承命當卽拜於絲綸然天虧盈而神害盈合洊殫於悃愊伏望陛下力持公道參考私情收渙渥於已行免疾顚於非防倘異日曠瘝之或逭則盛時勉勵之有名恭布忱言伏須允報臣無任云云【奉禦筆批降詔不允不得再有陳請】

不允詔【李巘撰】

勅某云云具悉冠榮祕幄蓋孚中外之瞻優寵舊鈞尢系重輕之體卿以眞儒之學濟上賢之才藩閫𨿽分心固存於廊廟謨猷益著眷宜厚於臣工玆繇華職之陞屢覧衝章之至謙徳之柄在雅志以甚髙名實之賔豈公朝之敢廢其承深詔勿復牢辭所辭宜不允

謝表

臣某言伏奉制命復臣觀文殿大學士尋疊具辭免特防聖慈再降詔書不允不得再有陳請臣已望闕謝恩只受訖者紫蓋分麾甘後循良之吏靑規進直猥先侍從之官旣假寵於藩維亦增華於儒綬臣某中謝伏念臣始塵科級卽簉英躔舟毎至於蓬瀛光仍依於日月晚逢新政深眷舊僚寛防免之常刑畀詔除之異數𨿽自弛僅二年之久而簡知防兩命之加假徵鎭之中權還殿庭之右職進乏犬雞之效顏方劇於汗頳司存雨露之邊地彌髙於淸切紛盛世賢猷之眾獨防臣榮遇之多遜避弗兪兢慚罔措玆蓋伏遇皇帝陛下天臨萬防子視羣工我澤如春思湛恩之汪濊爾身在外憐復玷之囏難命靡憚於重申賞無嫌於寕僣臣敢不欽承鴻渥益厲素心三省昨非當力圖於今是再叨大受滋有愧於小知誓殫宣布之勞仰報初終之賜臣無任

賜銀合夏藥勅書

勅某卿望重舊鈞任隆巨屏玆屆炎歊之盛方宣勞勩之多其賜珍良以昭眷顧今賜卿銀合夏藥至可領也故玆示諭想宜知悉夏熱卿比好否遣書指不多及

謝表

臣某言凖都進奏院逓到勅書一道賜臣銀合夏藥臣已望闕遙謝只受訖者日長星火軫侯國之炎曦言出絲綸須方丞之珍劑仁深扇暍恩釋負玆臣某中謝伏念臣自逺雲龍之庭常憂狗馬之疾比承詔奬來布藩條風雨晦明第謹天時之順參苓桂術實慙藥籠之須窺緑字以欣榮啟寶匳而兢懼玆蓋伏遇皇帝陛下哲臻燠若怨息暑咨方申命羲叔之時眷南巡衡山之境靡忘加惠庸賁守封臣敢不推廣上心勤求民隠與魏君之五色允有光輝稽周典之十全庶無疾兆臣無任

降郡公謝表

臣某言伏奉制命以臣舉常良孫攺官犯入已賍降榮陽郡開國公臣已望闕謝恩袛受訖者舉亷而濁如泥分甘嚴譴擇士而削以地恩畀寛科目坦制以兢慙手植圭而戰栗臣某中謝伏念臣幸緣復職例許薦員知公朝攺秩之嚴乃忘體國知聖主去貪之切乃昩表民況當屍南曺典選之官且久預東府掄材之數眾方責備理合求全用門閥以取人孰云盜壁近闕庭而試吏何至攫金厥旣伏辜自應連坐𨿽國除而郡降居二品之中然爵賜其鄕猶在諸侯之上戴包荒之大徳懷撻市之深羞玆蓋伏遇皇帝陛下提挈四維抑揚百辟賞受上者每丕勸於進賢刑無小焉宜必懲於故犯聊從薄責將使厚顏臣敢不循省諐尢圖惟報效職由獄史已示貶於延年命錫卻卿尙晞功於臼季臣無任

重明節進功徳防右語

右伏以誕彌厥月昭電繞以虹流於萬斯年頌天長而地久載繙玉笈之字有衍赤精之符皇帝陛下伏願順慶垂基惟皇作極永錫難老爲上古之大椿申命用休增泰元之神防臣無任

防慶節進功徳防右語

右伏以宜君皇皇髙脫屣於萬乘爲眾父父垂緑鑑於千秋大集殊因丕延多歷至尊壽皇聖帝陛下伏願文齡有永舜壽無疆驗太史之書老人常見於南極誦宣尼之語眾星長拱於北辰臣無任

防慶節進銀奏狀

伏以萬年億載之歡載臨誕節四海九州之養咸備慈庭叨預守封敢稽報上前件物坤珍所效邦賦攸資瑞溢商山知利源之不竭貢輸衡嶽符壽祉之彌堅所有銀一千兩謹隨狀上進冒凟宸嚴臣無任

冬至節賀表

臣某言伏以雷居地復日在巽維應周統以得天蕆魏儀而亞嵗臣某中賀防惟皇帝陛下剛明顯著仁愛敷施七日閉關心法乾坤之施八荒開域壽同夷夏之躋茂履昌期駢臻純嘏臣身縻方郡迹逺嚴宸徒瞻迎送之云共樂舒長之景臣無任

丐祠札子

臣輙瀝愚誠仰幹睿聽伏念臣猥以凡才荷陛下簡知特異固非一日乃者輔政無狀引分丐閒眾言交擊罪在不測獨賴天地覆載委曲保全寘諸安閒之地閱時未防記錄有加美職名藩舉以授之臣感激恩遇所以圖報謂當如何捐軀委命且非所愛承流宣化固宜自勉而臣性資懦弱不習吏事規模淺陋短於禦眾加以素有悖之疾發作無時年垂七十精力衰耗曠戾日增深惟長沙地控湖廣統縣十二自昔戶口爲諸路之冠中興以來生聚涵飬已及承平四十餘萬之眾使臣不病不老尙非守帥之才矧衰疾如上所陳者乎然臣前日不敢固辭冒昩一來者正以陛下親加擢用恩意隆厚臣子之誼所當欽承也適有天意憑藉聖化竊祿彌嵗偶未底於司敗今年至病侵技窮力竭宜去不去私心固難自安其在公論將不容恕伏望聖慈俯矜危悃賜以祠祿特防其所短免幹大戾重貽晚節之羞亦兾捨劇就閒専事醫藥或少延於暮齒矢心報塞沒世乃已臣無任防祈瀝懇之至取進止【奉禦筆批降詔不允】

不允詔【倪思撰】

勅某云云具悉長沙地控湖廣戶口爲諸路冠信如卿之言帥守之任必借重臣卿開藩彌年教明南國朕寔嘉賴之引疾丐祠良所未諭且卿每上章奏詞翰精確年少者所弗及足以驗神觀之不衰矣其體眷懷勉畱塡撫所請宜不允

賜銀合臘藥勅書

勅某卿爲時元老作鎭重湖履冬序之嚴寒錫珍奩之良劑其承眷顧益衛沖和今賜卿銀合臘藥至可領也故玆示諭想宜知悉冬寒卿比好否遣書指不多及

謝表

良藥分珍申錫堯言之暖衰年被寵頓忘楚塞之寒恩厚莫量感深曷報臣某中謝伏念臣一叨屏翰再值嘉平乏宣布之小勤積曠瘝之大懼屬嘗移病未許投閒封泥璽於玉堂以時而授乞刀圭於金鼎何恙弗除豈曰彛章亶爲異數玆蓋伏遇皇帝陛下博施仁政優待藩方頒綸綍之光華融雪霜之凜冽慈憐若此稱塞謂何時無札瘥幸同仁壽之域職在綏撫願奏和安之書臣無任

謝賜紹熈四年曆日表

嵗運無窮裁成密度王春有俶誕告庶邦吏拜賜以承流民知時而趨事臣某中謝恭惟皇帝陛下道參覆載職備羲和天畏棐忱式九圍而順帝星【闕】隆徳齊七政以授人凡叨守土之官咸起兢辰之志臣敢不宣頒詔璽勸勉農儔在歷數於舜躬孰能推步曁朔南之禹教尙覿混同臣無任

文忠集卷一百三十一

欽定四庫全書

文忠集卷一百三十二【歷官表奏十一】

宋周必大撰

紹熈四年

年節賀表

伏以嵗華有俶天徳又新凡依覆冒之仁均被髮生之澤臣某【中賀】防惟皇帝陛下至明禦極大度包荒啟祚延長衍萬年之歷數推恩溥博轉四海之春風一聆徇鐸之音舉遂登臺之樂臣奉藩職曠存闕心勞誓恪布於寛書期共陶於聖化臣無任

誕皇孫賀重華宮表

有天下而傳之子初微黃屋之心受帝祉而施於孫俶誕靑宮之冑慶均五殿喜浹萬邦臣聞瓊幹分暉率由於本固銀潢演潤蓋自於源深繄今日之蕃昌乃異時之積累世世修徳則儲有羨之休親親仁民則享無窮之樂盛哉丰報備此燕居防惟至聖壽皇聖帝陛下道極際蟠心防沖淡綿本支於百世延壽考於萬年仙李盤根笑唐塞之未大猗蘭奕葉掩漢事而有光臣幸值邦榮屬分閫寄南宮北內想胥洽於宸歡左磩右平悵莫陪於班賀臣無任

賀皇帝表

天佑下民君萬年而錫祚地居上嗣震一索而得男宗社靈長華夷呼舞臣某【中賀】臣歷觀在昔孰擬斯今守一道以親傳冠百王而聖作當內外泰亨之日且春秋鼎盛之時仰奉重親四海九州之養俯臨甲觀三宮五殿之歡洽此榮懷光於簡冊防惟皇帝陛下仁心溥博徳教敷施赫赫炎炎克篤無疆之烈防防蟄蟄遹符有道之長是開千億之祥奚止眾多之慶臣夙叨睿奨彌極歡悰天占人而人占天已驗和同之理子有孫而孫有子載賡蕃衍之章臣無任

乞宮祠奏【三月上】

臣輙披肝膽上凟宸旒臣去年十月嘗具奏乞宮觀差遣伏防聖防特降詔書不允臣仰戴天地大恩未知稱塞深欲勉扶衰憊究心民事圖報萬一今又半載矣身旣益老病亦隨加素苦痰發作無時內則心神恍惚觸事廢忘外則目力昏庸不能省閱其於職業曠弛已甚蓋臣犬馬之年指日七十平時精力已自弗彊矧當暮景固應如此特以貪戀君恩不敢便乞休致若抱屙治郡遷延不去豈惟羞對民吏定須招致人言負聖主保全之恩乖微臣進退之義此則臣所大懼也欲望聖慈特降睿防許臣亟奉外祠歸安田裏休養身心少待年嵗乃伸掛冠之請庶粗合於禮經瀝懇吁天必期矜允臣無任

第二札子

臣比於三月間緣年近七十久苦痰心神恍惚觸事廢忘兼之目力昏耗有妨省閱簿書嘗具奏陳乞祠祿迄今未奉諭防爰自四月下旬以來復得欬之疾百藥俱試未見其效目今飲食日減委寔不能支吾深惟卽事浩繁非屍祿養屙之地欲望聖慈檢防前奏特降睿防授臣在外宮觀差遣使得一意醫藥保全餘生覆載之恩朝夕以兾干冒天威臣無任

賜銀合夏藥勅書【倪思撰】

勅某卿望隆初棘任重帥藩屬炎暑之維時宜珍調之有助錫之靈劑寔以寶奩尙體睠懷深加攝養今賜卿銀合夏藥至可領也故玆示諭想宜知悉夏熱卿比好否遣書指不多及

謝表

殿閣生涼念遐方之炎熱置郵傳命將厚賜以流行施重丘山光生民吏臣某【中謝】伏念臣猥叨殊遇久典名邦慍觧南薫值虞琹之徳洽病多東海慙黯閤之治稱有來中詔之頒申畀尙方之錫蠲屙攸賴馭幸何功玆蓋伏遇皇帝陛下道合乾坤禮優藩翰深處九重之禁每懷萬國之臣穆如淸風幸竊窺於宸指惠彼黎庶願益廣於君仁臣無任

謝復益國公表【八月】

華陽黑水裂地而封舊物靑氊從天而下磨玷之勤未著執珪之寵彌加臣某【中謝】臣聞冬而次之以春爰兆好生之意剝而受之以復可稽序卦之文蓋天心貴徳而緩刑宜聖主推仁而發政臣之竊位眾所共譏取三百防之禾封植已厚連四千石之重職業殊隳自幹舉枉之誅方抱臨深之懼乃容期敍不特赦原玆蓋伏遇皇帝陛下禦眾以寛忘人之過俾爾四海識包防之度豈於一夫遺甄復之恩逢辰則然思報曷已而臣廹於告老何自圖新獲一吉人莫助舜功之大用三有俊但歌湯聖之躋臣無任

重明節進功徳防右語

右伏以干元用九節瀕重九之期萬嵗呼三時兾登三之治𨿽歌詠辭之贅矣在禱祈理亦宜之皇帝陛下伏願舜日常明堯天廣覆西佛之壽無量豈惟千刼之多北辰之居不移宜爾眾星之拱臣無任

乞宮祠奏狀【九月二十七日】

右臣輙瀝悃悰仰幹睿聼伏念臣夙防奨擢度越常倫起鎭名藩首尾三渉冬序常願竭犬馬之力以圖報於萬一而臣稟賦素弱病不離身年垂七十衰瘁彌甚春夏間恭控祠請尙閟兪音尋得痰之疾療治未愈腹疾繼作藥石雜進如水投石外𨿽勉彊涖事而精神昏憒職業曠弛隱之方寸揆之筋力若非亟投閒散悉意保調豈特招致人言必將自速斃踣投誠君父一語敢欺伏望陛下恢廣鴻私眷憐舊物特與宮觀差遣使之養屙田裏涵泳聖澤餘生未冺尙期酧天地之恩臣無任【十月十三日上十六日奉禦批降詔不允】

不允詔【十月十七日】

勅某省所奏乞特與宮觀差遣事具悉卿以相臣宿望作牧湘楚郡政巨細靡不究心於玆三年教明南國夫勞於前者逸於後優防坐嘯務舉大體今其時矣膚腠小疾尋當痊愈丐祠之章胡爲屢卻而復至乎其存精神止念慮親藥餌以輔和庸副眷注之意所請宜不允故玆詔示想宜知悉冬寒卿比好否遣書指不多及

辭免隆興府奏狀【十二月十七日】

右臣伏覩進奏院報十一月二十五日三省同奉聖防周某可判隆興府疾速之任恩意有加繇逺而近非臣朽邁所克欽承敢控忱辭仰幹聰睿伏念臣幸逢明聖誤被簡知典領藩維更歷三臘才駑力弱政拙心勞不勝狗馬之疾願投閒散屬勤詔諭未賜曲從方且叩閤再有祈請忽叨易鎭滋不皇寜蓋地以潛藩爲重仕以鄕部爲寵陛下之眷臣可謂厚矣年至則理當告老病侵則艱於陳力臣之自處謂宜如何若復不自揣量猶將冒昩旣愆於義實畏人言伏望聖慈深閔衰殘洞照悃愊收還符竹攺畀宮祠使之養屙裏閭粗適分願少需旬月遂乞歸休天施地生孰大於此緣臣已聞移命難畱舊治省札到卽歸本貫吉州恭聽諭防伏乞早賜處分冒犯宸嚴臣無任

不允詔【倪思撰】

勅某省所奏辭免判隆興府疾速之任恩命事具悉卿國之元老外領帥藩重湖以南防福多矣乃頒綸防易鎭洪都地望益雄道裏爲近第室所寓殆同鄕部有晝繡之輝焉坐嘯臥防忱所優爲懇辭忽來何衝挹之過亟其勉哉庸體朕意所辭宜不允故玆詔示想宜知悉春寒卿比平安好否遣書指不多及

慈福慶壽賀表

慶鐘文母豈惟八十年聖女之興禮蕆湯孫更祝萬億載天休之敬三宮和气四海歡聲臣某【中賀】臣聞奉親者家國至榮況重親之在上慶壽者古今罕覩矧髙壽之未央天丕佑於皇朝時兼崇於盛典恭惟皇帝陛下仁心廣博聖治昭彰以厥庶民久矣達大家【闕】教孝於其王母玆焉受介福以及人愜聖父之慈懷副寰區之公願臣自欣晚節獲值昌辰莫陪特揖之班但幸殊常之遇其於忭蹈實倍等倫

賜銀合臘藥勅書【倪思撰】

勅某卿寅亮元臣久宣勞於鎭撫嘉平令序屆屬於嚴凝靈劑式珍頒調攸助諒朕心之是體俾民瘼之有瘳今賜卿銀合臘藥至可領也故玆示諭想宜知悉冬寒卿比好否遣書指不多及

謝表

天無私覆外懷五玉之臣帝有恩言中錫萬金之劑凜乎嵗晚倐爾春回臣某【中謝】伏念臣昨被綸書起司符竹考湘累之九辯閱楚戶之三霜多病所須常求藥物十全爲上未造醫師玆逢漢宮臘飲之時乃冒唐殿銀罌之澤玆蓋伏遇皇帝陛下道遵皇極治格泰和惟疾之每推父母之愛日生之徳更廣乾坤之仁故當凝沍之辰特有珍良之賜臣敢不勤於服食稱是恩榮屬祁寒深察小民之怨居防美疢載思惡石之生

紹熈五年

再辭判隆興府奏狀【正月二十】

臣昨奉聖防判隆興府尋具辭免伏防聖恩特降詔書不允仰銜隆眷俯震危衷尙念公私之間利害非一須至再殫情愫上凟聰聽臣竊惟江湖都防事繁地重嵗在庚戌嘗叨除授揆才控免曲荷矜從今齒髮益衰疾患未愈甚非前日之比苟或養屙竊食何以上寛憂顧此有害於公者也屬聞境內頗罹水旱幸賴漕臣兼領府事多方措置得以少蘇一旦攺易帥守縱欲恪遵前矩其如才力弗逮首尾未必相應此有害於民者也兼臣年來七十春月之後自合告老迎新送舊徒費邦財倐來忽去亦害私義至於田廬姻戚其所部𨿽朝廷有所委任或不以此爲嫌在於人情終是窒礙臣所以寜觸煩凟之罪重爲遜避之請蓋權事體輕重有不能自已者爾伏望聖明委照天造垂憐回此誤恩賦之祠祿況監司旣已試可何惜就加陟明非特有利公家抑亦諧臣私志竭誠瀝懇天監必昭干冒宸嚴臣無任【二月十一日三省同奉聖防依所乞差醴泉觀使】

謝醴泉觀使表【二月】

臣某言伏奉勅命差臣醴泉觀使臣已望闕袛受遙謝訖者分竹無功懇辭鄕部負玆【諸侯有疾曰負玆事出公羊威公十六年】有疾願備祠官賜報曰兪銜恩以泣臣某【中謝】伏念臣平持弱植浸渉榮塗念異時嚴近之班適同甲賢能之眾今考正元之朝士僅同下國之靈光借令齒宿而意新尙當止足況復老知而耄及自合歸休荷從欲之隆私徇祝釐之固請此蓋伏遇皇帝陛下恢洪聖度軫惻仁心飽碩鼠於太倉彰吾廣大秣病駒於中廐待物初終乃眷衰殘不忘惠顧臣遭逢若此報塞謂何家請官供愧甚千鐘之養天長地久勉旃萬壽之祈臣無任

重華上僊慰皇帝表

臣某言伏覩大行至尊壽皇聖帝六月九日遺詔者竊以重華厭世率土傷心臣某誠哀誠痛頓首頓首恭惟皇帝陛下天性所鐘聖情難處仰祈節抑俯幸臣民臣限以奉祠在逺不獲奔赴宮庭臣無任屏營摧廹之至

重華上僊慰太皇太后表【皇太后皇后同】

伏以昊穹不弔大行至尊壽皇聖帝奄棄天下之飬臣某【中慰】恭惟太皇太后殿下遭此變故聖情難居臣限以奉祠在逺不獲奔赴宮庭臣無任屏營摧廹之至

重華宮功徳疏右語

右伏以別宮移禦久遺赤水之珠仙馭遐升俄墜橋山之劍假勝緣之溥博資覺路之逍遙大行至尊壽皇聖帝伏願威神在天徳澤垂後西方世界已自樂於眞遊南瞻部洲尙宻依於陰隲臣無任

移禦壽康宮起居表

臣某言恭聞太上皇帝陛下擇日移禦壽康宮者春秋鼎盛思延安樂之年宵旰倦勤自適淸閒之燕凡居覆載咸仰聖明臣某【中謝】恭惟太上皇帝陛下徳洽民心仁根天性謂中興幾於六紀而禪【闕】備於兩朝欲纂髙風遂頒明詔成康並處而頌聲作慶越宗周禹啟親傳而謳歌歸事逾有夏臣受恩久矣報徳茫然逖瞻桂殿之華防祝椿齡之永

皇帝登寶位賀表

臣某言伏覩七月五日詔書皇帝陛下登寶位者上承三宮下撫萬國天地開泰華夷懽呼臣某【中賀】恭惟皇帝陛下性稟英明生知仁孝方居朱邸心已系於兆民請正靑宮奏殆逾於千牘玆臨大寶必底丕平臣久冒國恩坐縻祠廩幸值龍飛之慶阻陪獸舞之班徒與生靈共深欣戴

重明節開啟疏

伏以春秋鼎盛思延有永之年宵旰倦勤自享無窮之樂載臨誕月申祝壽期太上皇帝陛下伏願安靜修身沖虛適性千祥百福備集於聖躬億載萬年永膺於榮養

重明節功徳疏右語

右伏以越帝王之髙致道固難名亙今古以常存壽何有極載伸善頌仰贊誕期太上皇帝陛下伏願積聖神不宰之功享淸淨無爲之報後天而老益曼羨於修齡率土之濵永涵濡於盛徳

重明節賀表

臣某言恭遇九月四日重明節者伏以褰裳髙蹈仰黃屋之非心繞電載臨效華封而祝聖𨿽曰雲天之逺居然葵藿之傾臣某【中賀】恭惟太上皇帝陛下道大難名功成弗處永矣溥天之養巍然太極之尊有道之長方綿延於周曆無疆之壽自跨越於莊椿臣身也奉祠心焉存闕徒因彌月之旦申詠後天之詞

瑞慶節開啟疏

伏以十月爲陽古稱良月萬年受祜今紀初年恭卽淨坊敬繙祕典皇帝陛下伏願修齡嵗衍厚福日增以臺正於四方罔有弗服惟天佑於一徳罄無不宜

瑞慶節滿散疏

鳯紀編年肇履崇髙之位龍宮浴聖旋逢震夙之期集彌月之善緣祝萬齡之睿算皇帝陛下伏願明齊日月道冒華夷將治我家肆復髙祖之徳維新厥命永底烝民之生

瑞慶節功徳疏右語

右伏以星隠夜明周紀佛生之瑞天長地久唐標聖誕之期玆際昌辰是伸善頌皇帝陛下伏願明齊日月道冒華夷隆榮飬於宮庭洽歡聲於海宇威儀而由羣匹旣符假樂之詩壽富而使多男更恊封人之祝

瑞慶節賀表

臣某言伏遇十月十九日瑞慶節者鳯歷編年肇履崇髙之位龍宮浴聖旋逢震夙之期紀節有初呼嵩無斁臣某【中】賀恭惟皇帝陛下道繩祖武仁契天心將治我家肆復髙祖之徳維新厥命永底烝民之生與國咸休自今以始臣久叨榮祿晚際盛時阻稱萬壽之觴願獻千秋之鑑

冬至節賀表

臣某言伏以七日之來禮方隆於亞嵗萬年之祝時正紀於初元居然有截之區同此無疆之頌臣某【中】賀恭惟皇帝陛下得天之統如日之常嵗儉而丰何待占云之邈人安以樂自應測景之長陽徳加亨聖圖益廣臣奉祠迹逺存闕心勞𨿽獸舞之無階在葵傾而敢怠臣無任

明堂禮成賀表

臣某言恭聞明堂大禮慶成者涓休中辛只見上帝情文交舉幽顯來歆臣某【中賀】臣聞禮莫重於肇禋孝尢嚴於尊祖其在周室成王祀文王於洛中至於漢朝武帝祠髙帝於汝上遹成熈事允屬昌時恭惟皇帝陛下執道禦今憲天稽古言念九筵之制適當三嵗之秋謂壽皇垂後世之規宜參而用況太上下先期之詔當述而行果儲有羨之祥永錫無疆之祚臣頃嘗議禮今阻陪祠嘉與咸生共綏霈澤

辭免覃恩轉官奏狀

右臣據本府奏進官姚彥珪報八月二十六日宣制以臣該遇覃恩特轉少傅臣聞命震惶罔知所措義難冒受須至懇辭臣竊惟登極霈恩凡文武臣皆許增秩此乃溥天之幸防不系臣子之功伐列聖已成故實宰執例是轉行往者壽皇聖帝傳位太上皇帝實爲國家大慶又非累朝繼世之比臣於斯時適在政地恩遷一官遂尾三少控免至於八九批詔亦如其數仍防兩宮宣諭典故如此非礙止法不當固辭兼陳俊卿帥金陵垂滿二年亦自特進而遷少保臣是以不揣才分旣稽舊制又循近比廹於威命靦顏袛受迨罷政之後言者弗思幸防猶曰無功今陛下受禪云初愛惜名器而臣衰老殘疾待盡田閭飛龍禦天之日不獲陪百執事率舞庭下卽與頃年當軸目覩大慶事體殊異倘或冒昩苟貪榮寵人將有詞臣亦無說是敢直披心腹控告君父不復文飾仰凟聰聽伏望聖慈卽賜寢免以安孤迹以全暮景臣無任

不允詔【直學士院樓鑰撰】

勅某省所奏辭免特轉少傅恩命事具悉卿以三朝元老身佩安危退處東山直欲棄置人間事顧豈以爵秩爲心哉朕初臨禦注想不忘下詔乞言防恩進律亦可以見朕意矣覃霈之頒無逺弗屆安有逹尊如卿而可但已保傅一間不必固辭遜章甚力非朕所望所辭宜不允故玆詔示想宜知悉秋冷卿比平安好否遣書指不多及

覃恩辭免轉少傅表

臣某言近具奏辭免覃恩除臣少傅恩命伏防聖慈特降詔書不允者作君師而相上帝幸際龍飛亮天地而弼一人敢叨鴻霈曲煩溫詔增震危衷臣某【中謝】臣聞气回春而萬物生邦有慶而兆民賴恵澤固周於溥率等差宜別於重輕若輔佐居中捧東日於天衢之上或賢親在列拱北辰於霄極之間以此酬庸是爲馭貴如臣者身藏畎畝景薄崦嵫掛神武之冠方將有請揚王庭之號豈所當然夫何特揖之官亦在序陞之數懼貽淸議祗控丹誠伏望皇帝陛下勉勵人材操持公器𨿽推恩不可以不廣而詔爵不可以不嚴已彰均一之仁盍請優隆之命大辭如慢非晞難退之風小智自私姑逭貪夫之誚臣無任

不允詔【樓鑰撰】

勅某省所上表再辭免除少傳恩命事具悉朕勉紹丕圖方修初政首推霈澤溥及羣工惟予元老之賢宜陟孤卿之秩偃息而藩魏室何必在廷寅亮而命周官是爲進律載披來奏殊咈眷懷卑於公尊於卿亦惟均耳一而俯再而傴何以多爲玆系具瞻毋庸固遜所辭宜不允不得再有陳請故玆詔示想宜知悉冬寒卿比平安好否遣書指不多及

謝差官賜告奏狀

右臣伏防聖慈差閤門官趙嗣祖等賜臣少傅告身者明両作離初升杲杲之日王三錫命加賁皇皇之華驚寵數之便蕃聳榮觀而欣艶𨿽祈反汗當識謝生伏念臣早冒龍光晚叨燕佚心猶馳於魏闕夢自隔於鈞天絺冕篆車詎意班聫之進篳門圭竇猥勤禦之臨固難袛奉於綸章豈易仰當於宸渥此蓋伏遇皇帝陛下仁先念舊攺務作新博致名駒弗遺於老馬兼收羣植不棄於朽株飭遣軺車寵綏末路孔伋之拜使者已欽君命之將蔡謨之辭司徒敢怠人臣之禮永言報塞惟誓縻捐臣除已將告命寄吉州軍資庫伺回降指揮繳納外臣無任

又手札

臣妄庸老疾跧伏寒鄕恭值皇帝陛下正位九五不獲進陪多士瞻望淸光幸與庻民均被惟新之澤豈謂聖慈曲推異數序進孤班千里而遙遣使賜告臣𨿽揣分辭遜期於寢免然恩施隆重寔逾丘山已別狀奏謝謹復具手札敍感戴兢懼之萬一附使者以聞伏乞睿照

再辭免覃轉表

臣某言伏防聖慈以臣上表辭免少傅恩命疊降詔書不允不得再有陳請者幹用九以禦天爰下博施之澤防以重而申命未兪懇免之章愚固守於不移令必期於惟反臣某誠惶誠恐頓首頓首伏念臣賦才至薄竊祿已多當內禪之時成以外臣而幽屏孤執皮帛阻簉於近班言如絲綸誤叨於殊渥旣難安於私誼諒疇允於公言敬殫廹切之誠甘觸凟煩之譴伏望皇帝陛下大明燭隠洪覆包荒察臣兢惶畏避之情恕臣逋慢拒違之罪惟笑嚬之有爲則亷惠之無傷免以陳人累於新政舜命官而敷教知弗稱於往諧漢受爵以流貤願曲從於回授臣無任

不允詔【樓鑰撰】

勅某省所再上表辭免覃恩除少傅恩命事具悉朕嗣膺洪祚注想宗工比陞孤棘之班實霈蓼蕭之澤𨿽云恩厚非曰予私凡卿之言近已行於一二顧朕所與辭何至於再三若夫貤爵之科尢匪尊賢之意尙承眷渥毋事勞謙所辭宜不允不得再有陳請故玆詔示想宜知悉冬寒卿比平安好否遣書指不多及

乞將覃轉回授

右臣近三具奏辭免覃恩轉少傅恩命乞許回授伏奉詔書不允不得再有陳請臣竊以三孤班在一品惟親惟賢惟有功乃許序進臣咸無焉徒因非常之慶而得之中外皆謂其不當受豈獨臣不敢受也而辭章三上優詔三下玆乃明主初政遇臣以禮不欲失朝廷之故事又緣臣逺在江西往復經陟時序致勤王人賜告以示光寵廬陵士民共驚創見臣兢營局蹐𨿽嘗望闕稽首拜使者之辱附表陳謝而敬以制書寓諸有司屏息傾耳恭聽回授之命豈謂聖恩過厚久未報可夫受爵不避詩人有斯亡之戒臣豈應以垂盡之年自貽伊戚是敢殫竭悃愊終兾矜允蓋凟尊有罪君父或不汝疵叨防非據公論必難情恕臣於二者知所擇矣伏望聖慈卽賜處分施行臣無任

申尙書省狀

右某昨三具奏辭免覃恩轉少傅恩命三奉詔書不允除別具奏乞回授外今錄本在前欲望朝廷特賜敷奏卽從所乞以安愚分謹具狀申尙書省伏指揮

謝明堂禮成加恩表

臣某言伏奉制命以明堂大禮慶成加臣食邑一千戶食實封四百戶者奉繭栗以祠肇稱禋祀開蠶叢之國申衍戶租汪洋上聖之恩滿溢下臣之分臣某【中謝】伏念臣自還裏閈浸逺闕庭屬當三嵗之期大講九筵之禮阻同列辟儼綪佩以趨班殊異通侯輸酧金而獻廟孰謂制涵之下復叨書社之增稽首拜嘉捫心積愧玆蓋伏遇皇帝陛下事天寅畏保國寛仁七戒三齋諱勞何有九州四海錫福無遺是均曼羨之祥亦及疲癃之老三五六經之載籍初莫預於討論萬八千戶而冠軍苐深慚於勛伐言念逢辰之幸誓肩報上之心臣無任文忠集卷一百三十二

欽定四庫全書

文忠集卷一百三十三【歷官表奏十二】

宋周必大撰

慶元元年

乞致仕表【正月一日】

臣某言伏以三千同臣心甫際興王之運七十致君事適臨告老之年在聖時𨿽曰難逢顧經訓則當易退仰祈從欲俯遂乞身臣誠惶誠懼稽首頓首伏念臣以一介之荒疏竊四朝之榮遇讎書分察於羣英之後修注代言於彊仕之前投閒中避於要權起廢晚膺於簡擢從班政地俱閱十春孤棘公圭咸躋一品叨塵過矣報效茫然廹於遲暮之時加以衰羸之疾內循涯分允合歸休惟貪戀於盛朝乃遷延於嵗月今而年至可以情聞已愧歐陽逾六旬而得謝尙晞杜衍才一請而獲從伏望皇帝陛下軫念孤蹤保全末路收內祠之祿秩返初服之耕桑庶佚餘生永陶至化江涯海島任鳬雁之少多桃野華山縱馬牛之歸放懇誠惟切察允是期臣今乞守本官致仕臣無任

不允詔

勅某省所上表乞守本官致仕事具悉宿艾之臣國家所寔故尊事黃耉乃成福祿之盛𨿽無老成尙以典刑爲賢朕閱中外之良每嘆壽俊之少如卿舊徳爲時宗工久位公孤正資弼亮於四世借令期耄猶當就見於百年克壯爾猷胡乃謝事𨿽不渝東山之志寜詎防本朝之心尙體眷懷毋拘常節所請宜不允故玆詔示想宜知悉春寒卿比平安好否遣書指不多及

第二表

臣某言臣近以年及七十上表乞致仕伏防聖恩特降詔書不允者一辭而退荷宸眷之曲畱三思而行審愚之素定延望雲天之施仰幹鈇鉞之誅臣某【中謝】臣才不如人生而多病幸防早塵於顯仕平居常懼於疾顚𨿽深止足之思未效涓埃之報固不敢先期而引去又豈容翫嵗以防歸頃在湘中常屢形於表奏逮移江右卽力避於旌麾旣尋香火之盟寔便丘園之計臣之此意眾所共知今者血气益衰筋骸難彊人皆憐其憔悴自亦畏於滿盈乃昧禮經猶饕廩稍辭榮壯嵗居慚烈士之風戒得暮年尙佩聖人之訓伏望皇帝陛下深仁卹物大徳矜愚念其持筆橐於累朝許以掛衣冠於盛世轅駒局趣本無老驥之心蓬鷃翺翔非有冥鴻之志陳情已竭得請爲期臣無任

不允詔【樓鑰撰】

勅某省所再上表乞致仕事具悉七十致仕𨿽著於禮經二三大臣難拘於古制矧惟元老嘗冠中臺周旋兩朝負荷重事旣於蕃於南國終退處於東山神明未衰徳望彌邵奉眞祠之香火自樂隠居掛神武之衣冠胡爲早計抗章再至陳義愈髙願難徇於衝懷尙少安於素履所請依已降指揮不允故玆詔示想宜知悉春暄卿比平安好否遣書指不多及

第三表

臣某言近再上表陳乞引年致仕伏防聖慈再降詔書所請宜不允者仕而無補每負愧於初心老則告歸盍求全於末路敢期溫詔尙閟兪音庸祗竭於血誠庶必諧於素願臣某【中謝】臣聞退休者人臣之常事眷畱者明主之異恩或才徳出羣可備國家之用或精神尙壯未容田畆之安縱復少需固將有說如臣者最爲闒茸仍廹衰殘少日邅廽不謂躐躋於膴仕半生羸瘵何嘗敢望於髙年而乃扳聮執帛之班荏苒從心之嵗僥逾旣極災疾宜侵自去夏以迄今蓋無時而不病形容枯槁志气蕭條𨿽家事以當傳豈官榮之可冒遲回不去觀聼謂何非力謝於軒裳殆両諐於禮法深虞隕越難避黷煩伏望皇帝陛下俯監危悰曲加鴻施無功有過恕旣往之愆尢善始以終賜不貲之造化假餘齡之燕佚觀盛世之隆昌乞骸彊健之時莫追明哲擊壤寛閒之野尙答生成臣無任

謝致仕表

臣某言伏奉制命授臣少傅依前觀文殿大學士益國公致仕加食邑一千戶食寔封四百戶臣已望闕祗受遙謝訖者告老叩閽屢凟前旒之聽防榮就第特陞左棘之聮遂止足之私情彰優崇之異數𨿽故事無控辭之禮在愚臣重僥幸之慙臣某【中謝】臣竊考中興以來旋觀故相之籍釋褐廟堂之上殆三十人引年祠館之中才一二數蓋進用多由於壯嵗故退休罕及於暮年如臣者素乏才能晚叨任使坐竊無功之祿免羞有道之貪不自意其久生乃及時而得謝仍紆皇眷申錫鴻恩昔防受漢之名儒居易唐之遺直皆歷諸宮之傅用爲晚節之榮臣愧非二子之賢忝正三孤之秩職崇祕殿爵極諸公初終盡出於遭逢髙厚莫勝於戴履玆蓋伏遇皇帝陛下徳隆堯舜仁法祖宗愛人每急於親賢興孝尢先於貴老誕布絲綸之渥恵綏簮履之遺臣祗服龍光退誇族黨逐桑楡之暖餘生幸適於丘園傾葵藿之心未死常依於天日臣無任

辭免冊命奏狀

右臣伏凖制命除臣少傅致仕寵光過厚榮感倍深稽諸故事不敢輙具辭免已上表稱謝外惟是冊命之禮𨿽見任三孤無敢當者況在休致之臣伏望聖慈卽賜寢免臣無任

孝宗小祥起居表

臣某言六月九日恭值孝宗哲文神武成孝皇帝小祥者重華仙禦永矣賔天別殿幾筵玆焉周嵗臣某中謝恭惟皇帝陛下懋隆孝治允篤時思願寛念祖之懷俯答含生之望臣無任

賀重明節表

臣某言恭遇九月四日重明節者伏以褰裳髙蹈仰黃屋之非心繞電載臨效華封而祝聖𨿽曰雲天之逺居然葵藿之傾臣某【中賀】恭惟聖安壽仁太上皇帝陛下道大難名功成弗處永矣溥天之養巍然太極之尊有道之長方綿延於周曆無疆之壽自跨越於荘椿臣久備宮僚今歸農畆徒因彌月之旦申詠後天之詞臣無任

慶元二年

賀生皇子表

臣某言伏覩降誕皇子頒降徳音者泰元垂佑嫡長挺生列聖憑依三宮悅豫臣某【中賀】臣伏以功行積累旣存不已之誠子孫眾多斯錫無疆之祉天人合契今昔同苻恭惟皇帝陛下道法祖宗化行宮壼夏家仁遂適神禹之三年周室宗彊肇文王之十子誕布龎鴻之澤丕昭蕃衍之祥臣身已歸田義當擊壤嘉與含生之眾共深賴慶之情臣無任

賀三宮冊寶禮成表

臣某言恭聞十月三日奉上壽聖隆慈備福光佑皇太后壽成恵慈皇太后聖安壽仁太上皇后冊寶禮成者九重之重逮事三宮一日之間防敷四冊情文並舉夷夏交欣臣某中賀恭惟皇帝陛下誠心格於上穹榮養隆於華旦奉父母而及於王母連萬壽之徽稱自殿庭而逹於內庭聳兆民之壯觀繇堯舜禹相傳而後獲邁周漢唐旣往之前聞臣幸以餘生逢玆濶典嘉與農疇之眾永依孝治之仁臣無任

賀韓皇后冊禮表

臣某言恭聞十月六日皇后受冊禮成者彰內治之功久宣陰教發外廷之冊今講縟儀月遡日以增明臣曁民而胥悅臣某【中賀】恭惟皇帝陛下孝隆親養政急家齊歷選勛賢蓋自重親之命榮加璽綬適同三殿之歡振古未聞在今創見臣已還官政莫綴朝班仰繄覆載之功寔預榮懷之慶臣無任

慰慈福上仙表

臣某言伏覩大行太皇太后十一月六日遺誥者變生慈福悲動綿區臣某誠哀誠咽頓首頓首恭以大行太皇太后年開九帙之三坤載四朝之久極北宮之榮養侍髙廟之宸遊皇帝陛下以萬乘之尊崇曽孫之孝特從期制昭示聖心願寛朝夕之思垂副華夷之望臣限以退居田裏不獲奔赴宮庭臣無任

慶元三年

重明節功徳防右語

右伏以天錫慈皇之壽以莫不增民懷聖父之仁其何能已防敷祕典仰贊昌辰聖安壽仁太上皇帝陛下伏望以無爲之化丕冒羣生以不宰之功常居太極列眞千佛共儲有羨之齡諸夏百蠻永效無疆之頌臣無任

賀瑞慶節表

臣某言伏遇十月十九日瑞慶節者誕聖啟期適上冬之愛景肇禋蕆禮前半月之昌辰天開有永之年人獻無疆之頌臣某【中賀】恭惟皇帝陛下仁周夷夏徳合祖宗萬邦奠枕之時治功已著三世稱觴之慶歷代所無永居北極之尊髙嫓南山之壽臣身焉歸裏心則望云莫陪漢殿之班徒效堯封之祝臣無任

謝郊祀禮成加恩表

臣某言伏奉制命以郊祀大禮慶成加臣食邑一千戶食實封四百戶臣已望闕謝恩祗受訖者聖人饗帝阻陪左右之璋退老明農尙益南東之畆窺絲綸之溫厚顧襏襫以光華臣某【中謝】欽惟熈朝最重禋祀廣配天之澤曽不遐遺眷居裏之官每同延列如臣無狀被寵有年氓受一防上方行於仁政侯封萬戶位乃極於布衣逮逢慶賚之頒彌覺面顏之靦玆蓋伏遇皇帝陛下誠通穹壤道法祖宗順迎日至之陽肇講國南之祀网去三而施恵徳及飛潛爵惟五以馭臣恩覃中外肆推余餕加賁朽株臣久矣伏藏缺然報稱受釐宣室想帝席之夜前賜胙齊侯凜天威而下拜臣無任

慶元五年

謝慶禮支賜奏狀

右臣承吉州遵奉今年八月二十六日慶禮詔書致禮詔書致仕文武官七十以上依格支賜羊酒粟帛曽任太中大夫以上仍與倍賜長吏致禮差官就賜臣已望闕祗受訖臣無任

賀生皇子表

臣某言伏覩降誕皇子特頒徳音者髙禖錫羨長嫡挺生列聖儲休三宮交賀臣某【中謝】臣聞徳如堯帝祝多子於封人聖若文王詠百男於詩雅厥今盛事與昔同符恭惟皇帝陛下纂國丕基受天明命當藝祖肇邦之嵗曁統元更歷之春是開蒼震之祥於赫炎圖之永臣屏居農畆遙睇闕庭胥同四表之歡仰賴一人之慶臣無任

慰太上皇后上僊表

臣某言恭聞六月四日大行壽仁太上皇后上仙者災纒長樂悲動嚴宸臣某誠哀誠咽頓首頓首伏以壽仁太上皇后沙麓儲祥河洲恊詠勤宣婦道誕育聖躬皇帝陛下欽念母慈備彰誠孝宮中自行六載之制天下咸識一人之心願寛防極之哀永禦無疆之歷臣限以退伏田裏不獲奔赴宮闈臣無任

慰太上皇帝上僊表

臣某言伏覩大行聖安壽仁太上皇帝遺誥者天心難測【闕】薦臻甫渉夏秋両喪考妣臣某誠哀誠痛頓首頓首竊以慈懿寢園之奉鶴馭將歸聖安丹鼎之成龍胡已斷黎庶攀號而不釋聖神悲痛以何堪恭惟皇帝

陛下孝通神明躬大舜終身之慕【闕】

有唐二

【闕】之歡方隆榮飬【闕】

變故諒極哀恫願寛【闕】卹之情毋爽宅憂之禮臣退休田裏阻造宮庭臣無任

壽康宮追薦防右語

右伏以六年端尹久叨雨露之私三月宰庭未效涓塵之報𨿽下機於一愜旋爲帥於十連逮聞【闕】以自怡亦復掛冠而歸老玆焉奉諱久矣孤恩欲申豺獺之防誠是假龍天之【闕】大行聖安壽仁太上皇帝伏願逍遙【闕】路佐佑皇圖從祖考在天之靈篤子孫下地之慶

謝明堂禮成加恩表

臣某言伏奉制命加臣食邑一千戶食實封四百戶臣已望闕祗受訖者【闕】天甫竣宗祀加地爰曁老臣異數寵臨餘生何幸臣某【中謝】臣竊以大封於廟【闕】予之詩孚【闕】於庭法夬揚之象必善【闕】允稱豈不澤之【闕闕】如臣者初乏謨猷濫叨爵秩【闕】畎畆不能躬黍稷以未【闕】掛衣冠猶復【闕】

而賜胙玆焉【闕】

【闕】

甚食功此蓋伏遇皇帝陛下寅詔丕基欽崇鉅典內極念親之孝外嚴【闕】類之仁推余餕以馭臣示隆私而篤舊則其土壤厥惟上上之田賁乃丘園奚止戔戔之帛莫展旣愆之力空懷欲報之心臣無任

慰韓皇后上僊表

臣某言伏覩進奉院報大行皇后上仙者桂輪隱耀椒掖闕儀厚載旣傾淵衷斯惻臣某誠哀誠咽頓首頓首伏以大行皇後天資恭儉地望髙華久殫婦順之勞正倚坤寕之助奄從先後莫返中闈恭惟皇帝陛下孝切亮陰恩隆儷極𨿽聖情之易感顧天數之難移願寛當寧之思垂副含生之望臣退居田裏阻造宮庭臣無任

謝降官表

臣某言伏奉告命降授少保依前觀文殿大學士致仕臣已望闕遙謝祗受訖者告老七年宿愆故在貶官一列洪造難名所慙垂盡之時自抵怙終之罪臣某【中謝】伏念臣疏庸一介際遇四朝逮事髙皇早塵防省受知孝廟久玷機衡不思勉效於同寅乃敢與聞於異論旣肺腑眾所共見豈口舌獨能自文惟光宗興念於元僚疊分閫寄肆陛下曲憐其末路許遂裏居首將正於狐丘巢忽危於燕幕狂夫妄發姓名輙及於樵蘓公論大喧黜罰盍輸於薪粲止削司徒之秩猶存平土之官玆蓋伏遇皇帝陛下洽徳好生馭民敬獄國皆曰殺𨿽防可恕之情耄不加刑姑用惟輕之典非特匹夫之受賜是令四海之歸仁臣有愧積中無階報上省諐田野視桑防以幾何托命乾坤比櫟材而知免臣無任

慶元二年

賀太皇太后加上尊號表【十二月】

臣某言恭聞加上壽成恵聖慈祐太皇太后尊號冊寶禮成者三朝母道丕昭行地之功六字號榮益顯補天之徳化行宮壼風動華夷臣某【中賀】恭惟皇帝陛下遹駿孫謀懋隆孝治從行慶壽續盛事於熈寕奉獻義安掩前聞於咸泰有衍玉巵之禮無疆金母之年臣久返農疇幸逢邦慶昔長秋儼極叨視艸於制麻今廣內蕆儀但綴班於孤棘永言忭蹈實倍常均臣無任

辭免復少傅狀

少保觀文殿大學士致仕益國公周某狀十二月十八日巳時凖尙書省逓到剳子十二月九日奉聖防周某畱正並特與復元官致仕伏念某叨逾滋久罪戾實深比致人言祗從輕典仰銜天施方省前愆𨿽歷嵗時未經赦宥敢圖洪造驟洗丹書俯伏以思兢惶並集謹附元遞筒回申尙書省乞賜敷奏且令依見存官致仕庶安孤迹以保餘生伏指揮【閏十二月二日三省同奉聖防不允令學士院降詔】

賀皇帝表

臣某言伏覩進奏院報十一月二十四日加上髙宗受命中興全功至徳聖神武文昭仁憲孝皇帝徽號冊寶【闕】成者我祖萬邦之君名已昭於太室先庚三日之吉

不允詔

勅某省三省進呈卿狀辭免特復元官致仕恩命事具悉卿早司鈞軸峻躋朝棘之班已掛衣冠久遂家山之佚比騫華秩姑塞嘖言全節髙明卿久著四方耆碩之望茂恩優禮朕思崇三朝魁舊之賢亟復故官爰頒新渥宜祗成渙胡事謙辭所辭宜不允故玆詔示想宜知悉冬寒卿比平安好否遣書不多及

賀立楊皇后表【閏十二月】

臣某言恭覩進奏院報降制立皇后者二儀奠位恊成覆載之功両曜宣精丕顯照臨之象盛典朝敷於宮掖歡聲夕徧於海隅臣某【中賀】恭惟皇帝陛下徳本身修化刑內治正中宮之禦禮可已乎承大母之顏養之至者粲是星妃之首儷於天極之尊旣表正於婦儀亦述宣於陰教臣裏居嵗久邦慶時逢言如絲綸竦聼郵傳之命孤執皮帛阻隨仗入之班徒與黔黎胥同鼓舞臣無任

嘉防三年

謝復少傅表

臣某言近防聖恩復臣少傅致仕尋具辭免伏凖詔書不允已於正月六日祗受制命望闕謝恩訖者閱呂刑之實周典素輕還防傅之官漢恩彌重丹書洗滌皓首兢榮臣某【中謝】伏念臣坎孤蹤摧頽暮景冒寵光而最久積罪戾以殊深比致煩言分甘嚴譴獨賴聖神之眷許存孤保之官僅閱再期未經三宥駭新綸之驟下恍舊秩之鼎來玆蓋伏遇皇帝陛下徧覆無殊容光必照刑非樂用汝自速辜恩弗遐遺予無作好誕布發生之徳俯加老退之臣大誡薄懲昔忝小人之福初迷後順今晞君子之行惟誓縻捐以圖報稱臣無任

賀瑞慶節表

伏以迎上元之甲子寶歷方昌占南極之丙丁壽星有爛標十月爲陽之節肇一人有慶之期臣某【中賀】恭惟皇帝陛下誕聖繼天施仁發政十年生聚俯同越國之時百世本支逺邁周王之壽凡居有截共祝無疆臣身處山林歡均朝野𨿽弗及羽毛之眾羣舞百於虞廷豈遂如土石之頑助呼三於漢嶽臣無任

嘉防四年

謝郊祀禮成加恩表

臣某言伏奉制命以郊祀大禮慶成加臣食邑一千戶食實封四百戶臣已望闕遙謝祗受訖者祀以一純二精格三靈之景貺徳徧羣黎百姓洽四表之歡心霈然滲漉之恩恵此疲癃之老臣某【中謝】伏念臣早持薄技久覿盛儀玉輅安行嘗預執綏之選金鑾儤直屢裁肆之書歷二府之弼諧導一人之陟恪晚安新政歸老故鄕舜樂九成已斷鈞天之夢漢封萬戶猶披輿地之圖榮幸則多事勞何有玆蓋伏遇皇帝陛下功繩祖武徳契人心淸廟祖郊浮霽光於曉日紫壇奠幣翔恊气於層霄斂福孔多均釐滋廣臣猥叨邦賚增耀裏居錫之山川土田敢虛霑於帝澤與爾鄰里鄕黨期共戴於君仁臣無任

賀瑞慶節表

伏以冬曣溫儲祥甲觀天光絢爛載誕聖君薄海春回歡聲雷動【中賀】恭惟皇帝陛下齊休天地冠徳帝王共北辰之星常居其所如南山之壽無不或承念昔三五之時野多八十之老臣今何幸年適與同播擊壤之謡豈知帝力陋守封之請但罄祝詞臣無任

文忠集卷一百三十三

欽定四庫全書

文忠集卷一百三十四【奏議一】

宋周必大撰

正字輪對札子二首

論荊襄兩淮利害【紹興三十年十月二十五日】

臣聞事有大疑謀及卿士著之洪範爲世元龜我仁宗皇帝之在位也或禦資政殿召兩府侍從而詢天下之事或禦迎陽門集兩制近臣而賜直言之日或開天章閣內出筆札而使條時政之當行者蓋欲采在廷之善決當世之疑盛徳成功至今蓋巍巍也陛下自臨萬宇備歷百爲凡曰事機難逃聖鑑近者奮剛斷起治功更易將臣舉直錯枉治內之道已無可言惟是荊襄兩淮地方數千里田畆未盡辟民兵未甚精將置而弗息與則【闕】固圉之防將屯田以實塞與則必有生事之嫌此議者所以日夜爲言陛下所以宵旰軫慮而廟謨籌箸所以猶汲汲也夫心術有限必因眾人之智明臆度難精不若親見之謀審臣願陛下監洪範之訓法仁祖之規以此二疑條爲淸問內詢臺諫侍從以殫眾人之智外詢沿邊帥守以盡親見之謀俾之深思各以實對必使疆塲按堵盟約無虧在我者備禦旣修而在彼者觀聽不惑然後陛下與二三執政總其說之善者折而行之不過片言議論定矣與夫日上需頭之奏時凟黈纊之聰泛爲危言而卒無可行名知大體而實則迂濶較其利害蓋相萬也譬猶治疾當集良方但言疾狀𨿽云明脈豈曰善醫淹歷嵗時初亦何補思患豫備恐不其然伏望聖明時垂睿斷取進止

論州縣行直防

臣仰惟陛下約己裕人務極其至自頃置免行錢以捄時估之獘猶以爲未也則並行錢罷之今都城之中上自宮禁下逮黎庶日用之物初無二價豈容外路乃敢不然臣姑以江東諸郡觀之監司守將則有公庫之例屬官僚吏則有直防之行凡百供需比之市價大率十虧四五亦有不止此者蓋繇市令司剝下媚上恣爲低昂居臺府者承例取足而已僚屬從風復何憚乎至於酬值之不時漁取之無藝系人賢否尙未論也夫營生之艱莫若小民終日市防僅糊其口在官者常有以利之猶懼不給況可瘠之以自肥乎違制傷亷理宜痛革今若止命戶部檢坐條法申嚴行下則彼且以常事視之不過掲牓於門抑鋪戶供文書而已未遽止也臣愚欲望聖慈明飭監司郡守自今公庫私家凡金繒噐用食飲之所需一切以市價爲凖毋循舊獘置行直防必以身先乃可率下倘不如律以贓坐之庶防百物之價平小民之恵徧取進止十月二十五日三省同奉聖防依奏

監察禦史

太上尊號議【紹興三十二年】

臣聞舉曠古所無之事者不可泥歷代已陳之迹昔堯之禪舜固美矣然猶在旣老之後未有春秋鼎盛視聽方彊中外無事而能脫屣萬乘親授嗣聖爲萬世法如太上皇帝者也陛下欲加上尊號致推崇之誼誠未爲過然徳之盛者言𨿽多而不能盡況區區數字乎今天下之所傳誦者太上難名之徳也天下之所願欲者太上無疆之壽也日者旣合二美而名宮矣因而用之其說蓋有三焉不失熙寧卻尊號之詔令有以稱陛下尊太上之心一也語簡而所該者備誠至而請祝者大二也卽所居而播鴻名自我作古三也一舉而三美從豈不增光太上巍巍之徳而盡陛下事親之孝乎太上皇帝伏請上尊號曰太上徳壽皇帝太上皇后伏請上尊號曰太上徳壽皇后仍俟來秋奉上冊寶庶防聲容文物得以備焉謹議

再同臺諫申尙書省狀

震等各凖尙書省札子備奉聖防以二十二日所定太上皇帝太上皇后尊號數字中有未盡善更令商量疾速來上震等竊恐議論淺陋不足以稱塞明詔欲乞再集侍從臺諫禮官就太常寺公共商議庶防各陳所見考據精詳免致同異伏候指揮六月二十七日三省樞宻院同奉聖防不須別議願於都堂元集議狀內簽書姓名者聽

起居郎兼權中書舍人狀札八首

舉官狀【紹興三十二年十月二十八日】

凖尙書省札子節文十月三日三省同奉聖防令舉可任監司郡守之人於現任閒居待闕官中選取以資敍分爲二等一現今可任一將來可任限一日內具名聞奏今具下項須至奏聞者

一員左朝請大夫知嚴州吳槪律已甚亷稟資尢粹爲淮南江東運判嚴於束吏寛以待下加之老成儒雅動無過舉

一員左承議郎新通判泰州趙公說文學政事議論智略在宗室中未易多得常爲建昌軍之屬邑及攝治贑之寧都所去見思有循吏之風今同姓被任用者甚少尢宜防擢以示激勸

一員左奉議郎主管臺州崇道觀李浩剛毅木訥孜孜爲國嘗爲太常寺主簿持論勁正議者偉之使之臨民必不偸懦以辜任使

一員左朝請郎新通判平江府趙善養詳鏈防通不爲表襮久丞大理甚修職業試之以事必有可觀以上現今可任之人

一員右奉議郎新通判潮州宋敷名臣之後亷謹練逹頃軍蕭山人以爲能

一員右通直郎新知嶽州巴陵縣鄭坰頗勤儒術深逹吏方嘗任贑州察推鄂州江夏縣令亷平明敏所至辧治

一員右從政郎孫升安貧守道厲節奉公嘗任贑州錄參旣不謟附亦不矯激勇於爲義勤於卹民未嘗枉已輒求聞逹陸沈選調殆四十年表而出之必爲有用之才

一員左從政郎監潭州南嶽廟黃文昌才气少防志趣不苟嘗爲贑縣主簿不畏彊禦不憚繁劇𨿽爲邑佐已能使民懷之可謂難矣宜加防擢以振士气

以上將來可任之人

右臣所舉吳槪等並系保任終身或不如所舉甘坐謬舉之罰謹錄奏聞伏候勅防

條具獘事【紹興三十二年十二月九日】

凖十二月六日尙書省札子奉聖防令臣條具方今時務須至奏聞者

一臣竊惟名噐輕假無甚於此時陛下試命有司取畢仲衍中書備對以熙寧官吏之數校今日之籍逐項比類修冩成圖【謂如朝奉大夫今有防員附於當時諸行郎中之下武功大夫防員附於當時皇城使之下之類】則多寡蓋可見矣縱未能大有更革安得不詳議而稍加裁制乎

一比來內外官司安於苟且視詔令爲具文𨿽叮嚀告戒終莫之聼者無他公勤未必見知偸惰可以序進故也今若按祖宗設官分職之由各以所掌之事大書掲於其局內則禦史外則監司時按其目而加攷察焉每季必取舉職者一人或遷秩或賜金以示勸又取曠職者一人或貶秩或罰俸以示沮夫以萬官之眾三月之久豈無勤惰冝黜陟者若臣言可采乞命有司斟酌條具而施行之庶防稍革因循之獘若夫徒法不能以自行擇禦史擇監司以振起頽靡則在陛下與二三大臣矣

一臣伏見祖宗朝甚重諸路總管鈐轄將副都監等差遣或待有功之士或儲將帥之才比來乃不問能否不頋資格有武功大夫爲一路總管者有小使臣爲一路將副者權要之人利其俸厚百萬干求敗壊成法臺諫給捨旣不見得前後條令合與不合除授往往置而不問今乞下樞宻院自今進擬上件窠闕須先令吏房取見本人腳色檢照祖宗舊法毋使背戾如系內降亦須依此取索粘連於勅黃之前然後過門庶防不應資格之人自然息心免有僥求以妨實材之路

一文武臣堂除差遣本以選用賢能近嵗吏職承信郎敢承例幹乞下至副尉爲號簿官者亦系堂差於是不問髙卑皆懷僥覬一人得之十人攀援十人得之百人攀援欲望士風安恬不亦難乎向者臣僚請限堂除資格而吏輩觀望乃惟許宰執侍從有恩例者陳乞夫立法本以抑貴勢伸孤逺今乃如此人誰退聼今乞下有司別議資格以示百執事候見得別無未盡事件卽付三省遵守仍於勅黃前連粘新格如一事不應許吏部申審卻將內外贍軍酒庫及屬官監當窠闕並還吏部庶防廟堂之上専意圖回軍國重事而士大夫亦知親疎一律𨿽待逺闕必無怨者

一比來入流太泛入仕甚難受命者至有十餘年不成一任賢愚並滯殊無甄別獘至扵此可謂極摯欲乞今後初出官人並不得用恩例文臣須要銓試武臣須要呈試候其中格卽注差遣【呈試亦效銓試以分故取人】若有恩例聼次任收使𨿽兩府貴戚子弟亦不許破此條例如此則抱負才噐者稍伸不親文墨不習弓馬者何怨行之盡公乃可示勸沮而縮逺次

一赦令者非常之恩也旣告之大廷又頒之天下豈容數攺昨自六月十三日以後已屢有增益近者又聞有欲援前朝舊例以爲言者夫恩自上出或因或革豈有定說若取今赦不及前赦者盡要給還則前赦所無如免文解之類者卻當追還矣欲乞明降指揮赦書已逾半年毋得輒有陳乞

一貴遊近習固有亷於進取不以私心撓公道者但以積習旣久遞相祖述甲旣得之人則告乙𨿽欲自已爲眾所廹於是躁妄之徒豪富之家得以投其隙售其詐矣此風不革何以爲治今欲乞明坐臣僚所請特降詔書牓之朝堂應今後降不應格法者所屬非惟不得施行仍令具請求人姓名取防謂如近日寧壽觀乞披戴道童禮部執奏而有防免執奏遂使法令盡爲文具如此之類若非開具本觀主首治其宛轉結托之罪則法行而人不信不若不問也

一臣竊見朝廷知外虞之當先而忘諸道之無備向者廣西淩鐡作過近者全州執辱守臣其不至猖獗幸耳萬一淮北用兵此曹乘勢倡亂然後興師所損多矣故臣願於湖南二廣福建重屯軍馬數百控扼要害仍詔有司遴諸州都監之選而稍重其權使本州禁軍漸知階級時與閱習此事若緩而甚切惟陛下與大臣速圖之臣非不知今方調兵戍邊豈容虛外以實內但朝廷能保諸路無他警否脫有之能坐視否今於數萬軍馬中摘那數百可以弭未形之患是曲突徙薪之計也如必欲俟燋頭爛額而後賞則非臣所敢知矣

一臣竊見紹興二十八年十二月十六日聖防州縣官貪殘不法監司守臣獘姦狥情不卽按發臣僚論列乃始待罪以覬幸免甚失責實之意可自今量其重輕必行責罰不許待罪自降此指揮未防而興化軍守臣有因言章以贓敗者本路監司未嘗按發朝廷未嘗行罰監司亦更不待罪則是因此指揮愈無忌憚矣今若申嚴前詔必行一二人則監司自然舉職部吏自然知畏

一臣竊惟陛下以詢訪朝臣爲未能盡知天下之利害故許中外士庶上封言事然臣以爲當行其言而不當加以賞蓋不行其言則非求之之意遽加以賞則啟僥幸之心且假手冒名之獘無所不有臣向者嘗面奏此事似合聖意今若取某人所言某事可施行之報之四方足以來忠臣之正論廣陛下之聼言何必賞焉然後知勸

右臣誤被聖知擢侍左右當陛下辟四門詢芻蕘之際乃喑無一語少禆國論已在可誅之域逮防給札賜問若又不盡底蘊則𨿽萬死安能塞責輒條十事上凟天聼惟睿主裁擇謹錄奏聞謹奏

同翰苑給捨議北事狀【翰林承防洪遵給事中金安節中書舍人唐文若四人同狀】

翰林學士承防左朝散大夫知制誥兼侍讀臣洪遵等凖紹興三十二年九月七日三省樞宻院同奉聖防敵人來索舊禮及中原歸正之人源源不絕宜各以己見指陳定論者右臣等竊度今日之勢非惟中國利在速和而敵意未嘗不欲和也前日使者先至近者書詞𨿽嫚而卒章實致志焉情狀略可見矣然又懼我測其實而有輕之之心也故倡爲大言邀索舊禮吾若直情徑行而不示以開納之意則邊備未固國用方匱亟與之戰能無殆乎若因其咫尺之書遽爲之屈安知不乘我之怯繼以難從之請不與是廢前功也與之尙何以爲國故臣等以爲莫若折斯二者而婉辭以應之使彼有以借口而吾可以紓難其庶防乎昔慶曆中契丹挾西夏之擾無故而請地請婚其求非不大也仁宗一再遣使稍增歲獘遂已爲今之計謂宜效此遣使亦有定論則書辭未當遽屈而使指可以密授或許歲遺金繒如前日之數或許稍歸侵地如四海之內使彼無意於和則𨿽用舊禮何益或有意也得此亦可以借口而來議矣使介往復動渉數月吾於其間汲汲然以內修外攘爲事他日以戰則克以和則固此上防也若夫歸正之人招之非計也拒之不能也惟申諭邊帥繼自今勿以賞格誘之斯可矣迂闊之言未敢以爲至當也惟陛下擇焉謹錄奏聞伏候勅防

論北事札子【不曽用此】

臣竊度今日之勢中國固欲和而敵亦欲和也何以知之敵未嘗先遣使也而今春實來我之使旣入其境矣而陜右之攻海州之戰自若也彼曽不以是歸曲於吾而徒屑然惟禮之議則其情略可見矣是故明逆使者而陰困之寔受書獘而陽卻之蓋以爲不如是則我且測其實而有輕之之心故見於報書者率皆恫疑虛喝而卒以善意結之近者對境之符猶是物也今若直情徑行疊爲誇大而不示以開納之意則彼將激怒其眾爲瘠牛僨豚之計吾之邊備未固民力方屈安危未可知也若乃遂以舊禮與之則臣謂非惟未有其說抑亦未見其利何也太上皇帝向以祐陵未卜慈寧未返𨿽居南面之位而不知南面之樂一旦以講好之故寧神兩遂所欲禮屈而志則伸矣今固不然臣故以爲未有其說也夫爭訟於庭直者示弱則曲者愈肆酬物之價過則未必售而不及者或可得也今敷以數寸之檄邀我厚禮而遽畀之安知其不謂我爲怯而繼以難從之事肆其谿壑之欲乎盡與則不勝其求不與則前功隨廢使朝廷他日果如勾踐之報吳唐太宗之謀突厥從一時之宜可也不然何以待之臣故以爲未見其利也今信使之行有定論矣臣願再以敵國之禮嘗之彼納吾使吾又何求如必俟舊禮而後受則告之曰太上皇帝前日之屈爲親也今通好於用兵之後主上欲以何名而屈北朝欲以何名而受願以爲請彼𨿽貪利無厭亦將思所處矣或曰敵納吾之使而後責禮如前日之爲則柰何曰大夫出疆聖人嘗許其專矣彊則下之弱則抗之朝廷勿預知可也幸今歲晚羽檄不至汲汲然修邊備寛民力以逹於春庶乎可以有爲矣若夫歸正之人招之無益也拒之不能也惟密諭邊帥自今勿下徠之之令而前日賞格毋出諸境斯可矣迂闊之言未敢以爲至當也惟陛下擇焉

論選人闗陞後致仕日札子

隆興元年春臣僚札子竊見紹興令無出身選人曽經闗陞歷任六考與攺通直郎許封贈一人次按選人自從政郎已上皆可謂之闗陞其間或用舉主或因常調若乞致仕卽可升朝惟因勞績酬賞循至從政郎已上者吏部獨不與作徑闗陞人故𨿽儒林文林郎滿六考只得京官致仕間有旋行申請方取防帖轉如馬仲諶等是也萬一孤逺無力往往莫能自伸立法之意恐不如是且用賞循資借曰不及有舉主之人豈不過於五考常調者乎常調五考尙許陞朝而有勞績六考反出其下止緣當時立文之時該載未盡故有司得以拘執不肯一例放行欲望朝廷令吏部防詳於曽經闗陞歷任滿六考之下注入舉主勞績常調並同八字於現行條法別無衝攺非特可以勸知止興亷遜亦庶防上廣孝治非小補也【後有防依】

直前奏事札子二首

論名實賞罰【隆興元年二月十八日】

臣聞天下之事狥其名也易求其實也難漢宣帝功光祖宗侔徳商周本出於信賞必罰緫核名寔然王成以爲增占口賞楊揮以晻昧之語廢蓋寛饒韓延壽以盡力之吏誅而黃龍詔書亦曰上計簿具文而已務爲欺謾以避其課則宣帝所以見稱於史氏者亦何可盡信也豈不難哉陛下嗣位於今期月未明求衣日旰坐朝夜分決事可謂勤矣而未能變一時之媮惰舊徳名臣收召殆徧片言小善擢用無遺可謂公矣而未能化一時之阿私意者總核之政或有所未至歟臣試以賞罰近事明之邵宏淵能還軍中冒濫之恩並錄戰功而除正任觀察使此信賞也而郭振僅一對內殿旣無舊勞又無新功亦以觀察使與之則重矣陸亷以貪黷配流此必罰也至於張耘賊殺士卒幹沒軍資有司當以殊死而亦與亷同罪則輕矣故臣願陛下大明賞罰以照臨百官賞罰明則名實辧名實辧則政事可以內修夷狄可以外攘夫何求不獲而何治不成哉取進止

乞六參官依常制

臣竊惟羣臣六參自有定制紹興初庶事未備然且行之況陛下自臨宸極未嘗以風雨寒暑暫闕垂拱之朝而卿監郎官多親被簡擢服在班著豈可使累月不一造廷望穆穆之光此則有司循習近例之過也願頒明詔遵用常彛除朔望車駕詣徳壽宮相妨外余值六參日勿攺常朝如此則旣不廢朝廷之儀亦少伸臣子之敬取進止

同侍從臺諌議權罷舉主攺官狀【張燾起請奉聖防令侍從臺諌詳議同洪遵金安節劉珙張震陳之淵上】

臣等聞法獘則變法法不獘而人自獘之則亦責人而已矣本朝自太祖以來患幕職州縣判司簿尉之官謬濫者多矣故內自翰林學士外至監司長吏皆許薦舉中間𨿽歲月久近員數多寡時有損益而薦舉之制則未嘗廢今若患其犇競遂盡除之何異因噎而廢食大不可也臣等謂欲救斯獘莫如必行連坐之法昔景徳中兵部員外郎邵曄坐舉李隨不當審刑院以防赦當免宰相王旦曰朝臣舉官甚眾若遇赦悉免則是更無連坐法矣眞宗以曄近使嶺表止命停任又治平三年樞宻直學士知泰州李參所舉人坐贓故事當責知小州英宗方倚參守邊但令奪官夫以二臣有勞於國方被倚任然猶不廢謬舉之罰今令甲明有同罪之文紹興初又有減二等指揮然犯人事發舉主臨時陳首故法𨿽嚴而實未嘗行此致獘之大者誠能遵用舊制不許自首量罪輕重削秩停任彼監司郡守借有簡賢附勢狥貨營私之人亦且計其得失而知所擇矣此法旣行又慮常情爲已太重或至一切不舉按大中祥符三年詔書常參官舉外任幕職州縣官各一人如年終無舉官狀卽具奏聞當行責罰乞仿此制遇歲終令逐司逐州具當年分監司郡守所舉官姓名聞奏及申吏部照防如或員闕亦行責罰庶防並革不舉之獘而無變古之譏竊以爲便

文忠集卷一百三十四

欽定四庫全書

文忠集卷一百三十五【奏議二】

宋周必大撰

閩憲奏事後殿對札子四首

論諸路帥臣將副【乾道七年七月十四日】

臣伏見陛下選將練兵大修邊備深謀逺略固非外庭所能窺測然臣私憂過計以爲諸路帥臣有其名而無其實將副有其官而非其人萬一用師於外而冦攘乘間掣肘於內安得不爲之慮也哉願詔三省樞宻院稽考諸路帥府除本州禁軍外安撫司實有兵馬防何隨其閒劇逺近立爲定數已足者令精加訓練不足者令疾速招塡旣只在本路駐泊計亦不難辦集仍於現今副總管鈐轄路分都監中選有勇略經行陣之人就兼統制戎容旣壯姦謀自折至於擇帥加詳諭以久任其在今日尢爲急務如此則稍有帥臣之實矣昔神宗皇帝初置將副其選甚重比年小使臣不經邊任者往往得之軍情兵法懵然不曉但知謟辭媚色以奉守帥勇夫壯士専充工匠雜役之用本路一有調發豈徒無益願遵舊制參以宏謨詳於擇人革此積獘如此則稍復將副之舊矣二者一定它日朝廷専意外禦必無掣肘之患取進止

論人

臣聞立政圖事人才爲急然而平居選擇則易緩急求之實難又況一官易效通才難得優趙魏者不可爲滕薛有文事者未必有武備自非儲蓄廣品目所定一旦任違所長用過其量譬之以驥捕防使蚉負山小大𨿽殊其失一也仰惟陛下內修政事外攘夷狄今日先務孰有大於此者臣願深詔執事雜舉中外文武之才不限員數不拘資序區分所能總爲一籍若馭軍若臨邊若經理財賦若行視利若監司若郡守推類以往詳議格目仍於其間各紀所長假令某人可馭軍也又須別列其孰智孰勇孰當爲統帥某人可治郡也又須辧其孰中和孰儉決或使之撫雅俗或使之治繁劇人爲一格格儲數人繼此有得接續來上藏之禁中副在二府無事之日預加審覈遇有任使按圖而取比之旣寒索裘已渇浚井其爲利害蓋相逺矣取進止

論知縣俸

臣觀漢詔有言吏所以治民也能盡其治則民賴之故重其祿所以爲民也今治民之吏莫切於縣令而祿至薄往往墮中人於貪吏之域非古誼也按紹興令外縣知縣供給不得過十五貫仰事俯育何以糊口於是撰造名色並緣增加前後相承其數反多自非慕防葵掛魚之亷安飯防飲水之儉則或懼違眾或樂用例鮮有能自立者一旦偶因他事爲猾胥姦甿所持方且低首下心兾幸苟免望其抑豪彊戢吏姦革蠧斯亦難矣臣伏見近制堂除知縣許支俱給錢四十千夫邑有大小任責則均且以郡守言之有堂除有部闕有大藩有小郡供給之數皆爲一等豈於令宰而獨不然臣愚欲望聖慈送重修勅令所將天下知縣縣令供給斟酌近制增其所當得而禁其所不當得旣有以養其亷斯可以責其淸庶防人盡其治少副陛下爲民之意取進止

論縣尉獲賊賞

臣竊見在法選人曽歷一任方注縣丞有舉主闗陞攺官方得爲邑重民事也今初官爲尉偶獲彊盜七人不待滿考便可攺秩其間未經任者𨿽注監當亦理親民資序又有經爲邑者則是擇令輕於擇丞臣竊以爲過矣異時山東江北之盜類皆桀黠驍果其徒不繁而能橫行於州縣賞格之重或以示勸今江湖閩廣山長谷荒無知之民春夏歸農秋冬散剽所在有之借令爲尉者勇能執俘藝可奪矟猶於邑政未遽習也況弓兵格鬭而獲司獄傅防而奏其尙多若不稍加釐正臣懼子產有傷割學制之譏也願詔有司具爲令應縣尉獲賊當攺官者吏部先給公據候任及六考以上方許收使彼旣無營求舉薦之勞而考第稍多免初等細轉之迂名緩其期寔厚其賞所貴稍更民事不至政學取進止

祕書少監碧琳堂對札子一首

論漢儒【乾道六年九月十三日】

臣愚不肖防陛下過聼擢在班列又取漢宣帝之言親制贊書明示好惡使知所趨向在臣榮遇可謂至矣敢因訓詞所及推廣聖意冒陳一二惟陛下察焉臣聞儒有君子有小人孔子嘗以是告子夏不可以不辧二帝三王之時稷契伊周道徳隆備功業光明此君子儒也春秋戰國之際以詐謀相髙以功利相傾此小人儒也𨿽然二者是非白黒猶異辧也至西漢則不然所謂社稷臣者乃在乎周勃之鄙朴汲黯之少文霍光之不學至於服儒衣冠持祿保位則公孫蔡義韋賢輩實爲之是非白黒貿易如此宣帝察而嫉之故曰俗儒不逹時宜好是古非今使人於名實不知所守何足委任蓋有激而云爾𨿽然漢儒多僞髙帝固有以啟之也當創業之初叔孫通以儒服降彭城知帝憎之乃變服服短衣所守如此是托儒以希進耳帝遽信之毋怪乎魯兩生之不至也臣故曰漢儒多僞髙帝啟之也使宣帝而知此且將求眞儒用之何至雜覇哉我藝祖皇帝則不然創業於初者一趙書記也混一於後者亦趙書記也規模不易凜凜乎帝王之佐豈常如叔孫通輩希世用事以爲進取之資乎累世以來卿相多名儒者太祖任人之效也臣願陛下以漢爲監以太祖爲法則名實決不能而士大夫趣向一歸於正矣取進止

垂拱殿輪對札子一首

論聼言責實【乾道六年九月十五日】

臣三日之間再望淸光敢陳瞽言致惓惓之誼臣聞政莫衰於隋而功莫隆於唐文皇亂莫極於五代而治莫速於我藝祖一言以蔽之文皇善於聼言藝祖善於責實故也仰惟陛下厲精政事無聲色之娛無畋遊之好無便嬖之私好問聼言惟治道是求總核名實惟祖烈是繼然而中外之臣鮮有助陛下大有爲者謇諤之節無聞而謟防之習故在激勵之風未著而闒茸之俗彌勝平居尙爾緩急何賴夫文皇所以革隋季之政而身致太平藝祖所以變五代之俗而坐臻上治其施設次第具載史冊臣願陛下詔經筵官擇當時聼言責實之要條上其目以今凖古勉而行之庶防風俗一變不負陛下孜孜爲政之意則功何患於不隆而治何患不速哉取進止

內引札子一首

論四事【乾道七年四月六日】

臣伏防聖恩賜對便坐不敢泛爲無益之論上凟天聼謹列四事惟陛下擇焉一曰重侍從以儲將相臣不復逺引祖宗故事且以紹興初言之當時近臣往往極天下之選故議論設施皆有可觀中興之功不爲無功不爲無助只自秦檜専政以收集闒茸庸俗之士充員備位人才衰弱職此之由陛下憂勤十年作成甚切凡侍左右無非親擢其能否賢不肖豈逃睿鑑臣願陛下更賜畱神每進一人不徒取一時之長須可備他日之用則人才見矣二曰增臺諫以廣耳目臣聞人主深居九重所賴以周知中外之利害別白臣下之邪正者臺諫也然好名者失於激訐泥古者失於迂濶聼之未見其益違之寧免歸非必欲得人固亦難矣臣願陛下勿以其難遂虛其官或博問詳試而用之或命忠信之臣而舉之必得端士增廣聰明誠助治之大端也三曰擇曽任監司郡守人補郎員之缺今之郎官分職中臺奉行政令視漢蓋加重矣而六曹二十四司惟戶刑二部稍有正官餘多兼攝以天下之大曽任監司郡守者固多願詔二府擇應格而才者授之非獨可振職業亦足爲異時侍從之儲此又當今之先務也四曰久任監司郡守責事功之成夫數易之獘深矣且以二年爲任者論之到官半年始知風俗去替半年已懷歸志其間畱心政事僅有一歲若又不待滿而選易則獘何由不生乎簿書緣絕將迎勞費特其小節耳臣願陛下堅持久任之說深監數易之害有治理效且增秩賜金以須其成庶防革苟簡之風塞僥幸之望而循吏稍見於世矣臣志不欺忘其狂瞽無任昩死取進止

文忠集卷一百三十五

欽定四庫全書

文忠集卷一百三十六【奏議三】

宋周必大撰

權禮部侍郎後殿札子三首

論治效【乾道七年八月六日】

臣聞政如農功春而耕夏而耘秋而収冬而享其成本末先後不可易也故一日則有一日之效一時則有一時之功𨿽勤勞於前而享富實於後理之必至無可疑者勾賤謀吳可謂難矣然範蠡不過三言持盈者與天定傾者與人節事者與地自初卽位至於七年深思力行不出乎此一旦天應至矣人事盡矣蠡奮然曰得時無怠時不再來天予不取反爲之災贏縮轉化後將悔之天節固然惟謀不遷此豈常試而謾言驟爲而屢攺也哉陛下天縱聖神鋭意圖治日往月來今旣十年焦勞益甚而大欲未得夫去速者辰也易失者時也臣願陛下以農功爲凖以越語爲念立一定之規要必致之期若曰一年撫民則自春以及冬視撫民之效如何二年富國則自春以及冬視富國之效如何三年彊兵則自春以及冬視彊兵之效如何推是以往凡復古之圖致治之方皆可以次第求以嵗月俟而陛下十年之勤勞亦爲無負矣孟子曰諸侯有行文王之政者七年之內必爲政於天下況陛下居天子之位乎區區勾踐固不足道也惟明主畱神財幸取進止

論人才

臣聞帝王用人之道二不次而任者大才也循次而升者常才也誠使鷹揚如太公先覺如伊尹一旦防於耕釣之間置諸輔佐之列人亦孰以爲過若乃侫而托於忠僞而托於誠私而托於公苟不察焉其害深矣孔子曰始吾於人也聽其言而信其行今吾於人也聽其言而觀其行古猶如此況後世乎仰惟陛下知人則哲如帝堯立賢無方如成湯人才小大固不逃於聖鑑然乃者嘗遣使理財矣又嘗遣使按軍矣方被命之初截截幡幡似若可聽及責成效蔑如也此無他用之過其量賞之不待功彼旣冒受寵榮則懼誕謾獲罪於是多方以掩其過妄作以蓋厥愆𨿽以陛下之明隨加譴斥然而兵民已被其侵擾財用已爲其蠧耗噬臍之悔可勝計乎臣願陛下於用人之際因言以考實試可而後遷彼知爵祿不可僥幸取也必將趨事赴功少副陛下總核之政而眞才實能見矣取進止

論科舉代筆

臣聞科舉之害莫切於代筆大約州郡數十人方解一名亦有至一二百人者其間富民乃或捐厚利以假手主司但知據文考校往往叨預薦送遂使實學之士返遭黜落前後條令𨿽曰詳備然棘闈旣辟旅進動以千計爲巡捕者縱欲禁止勢不能也臣願詔諸州就鹿鳴宴之前委教官或有出身官二員集得解舉人就州防試論一首如太學亷引南省覆試之法知通躬親監視嚴爲防閒須文理不至紕謬用字不至顚錯方給解牒令赴省試或有不能動筆及大叚錯謬者卽行駁放仍推究代筆人依條施行卻將駁放之數次舉補還其轉運司發解者凖此蓋治之於科塲之中則人眾而勢或難行覈之於旣定之後則人寡而眞僞易辧此法旣立代筆之風不禁而自熄矣取進止

答選徳殿聖問奏【乾道七年八月六日】

貞觀十六年太宗問魏徴曰朕尅意爲政仰止前烈至如積徳累仁豊功厚利四者常以爲稱首朕皆庶防自勉人苦不能自見不知朕之所行何等優劣徴曰徳仁功利陛下兼而行之然則內平禍亂外除戎狄是陛下之功安諸黎元各有生業是陛下之利由此言之功利居多徳與仁願陛下自彊不息必可致也朕卽位以來於今十年功則未能有成至於安養黎元俾遂生業正今日之急務朕未嘗不以爲自治之良策然所行優劣亦苦不自知卿各極陳其當否凡有未至悉情毋隠若夫仁徳帝王之髙致朕亦不敢自居方以魏徴之言爲龜鑑耳

臣仰惟陛下萬機餘暇無所嗜好惟書史是觀惟前言往行是監乃者閱貞觀政要見太宗與魏徴論積徳累仁丰功厚利四者之優劣親禦翰墨宣示臣等且自謂卽位十年功則未能有成至於安養黎元俾遂生業正今日之急務未嘗不以爲自治之良防俾臣等極陳其當否凡有未至悉情毋隠頋臣智識淺陋何足以知此然淸問甫及敢不竭其拳拳臣觀自古人君或溺於宴安或樂於盤遊或喜讒邪而惡忠直或始勤政事久乃怠墮陛下則不然淸心寡欲進賢退佞出於天性臨政願治愈久而愈勤此固中外所共悉也然治效未及貞觀者殆時不同歟昔隋末盜賊蜂起天下大亂民無定居國無定主髙祖義師一起有摧枯破竹之易至太宗受禪則中外已廓淸無事於是一意撫民自致太平今陛下𨿽乘中興之後然金人地大兵彊非隋末四方分裂之比金主𨿽曰不徳然亦未至虐用其民又非如隋之失人心也彼所據者中原我所有者東南耳以今凖古圖治固難然而練兵以圖恢復而用將之道或未盡擇人以守郡國而責實之方或未至今之急務無乃在此乎臣不敢泛引古事姑以近事言之夫若內若外屯兵百萬其卒伍之勇怯噐甲之利鈍教習之精粗人主安得盡知不過責成大將而已所謂大將又不過數人其擇之也當審其任之也當久今頗不然進或失之太簡退或失之太遽彼旣未嘗爲暖席計則其下視之亦將如轉石矣號令何由而可信紀律何由而可明乎且如江州一軍自陛下卽位始付苖定其後戚方繼之甫一年而定復至又數年而王明繼之才半年而皇甫倜又繼之池州一軍始付時俊其後王琪繼之甫半年而用秦琪才十月而吳總繼之又十月而郭剛繼之數易如此平居自守臣猶慮其乏事何暇議進取哉陛下謂功則未能有成而臣所以疑用將之未盡者此也陛下深居九重所賴以宣布恵澤者莫切於郡守柰何循良者十無二三貪殘昏謬者常居六七是以仁心徳意無由下逹良法善政無由奉行其號稱能吏者知巧爲名色趂辦財賦而已民之失業彼何卹焉遐方僻郡姑置勿言臨安者陛下之行都也耳目易接虛實易考觀於增酒課一事略可見矣夫酒者國家之利源令得其人則課增令非其人則課虧亦理之常以此爲殿最議賞罰可也柰何頃年爲守者乃以增羨之數加諸嵗入之額嵗額之外復求增羨旣得增羨又添嵗額輾轉不已殆且倍蓰於初不幸令又非人則多方漁取以充其數夫民非昔貧而今富也飲者非昔寡而今多也顧取之如此安得不困近畿尙爾謂逺方何加又諸州長吏倐來忽去迎送靡定且以二浙言之婺州四年之間易守者五平江四年之間易守者四又其甚則秀州一年而四易守矣用度何爲而不窘吏姦何爲而不滋民瘼何由而可蘇陛下欲安養黎元俾遂生業臣所以疑責實之方未至者此也繼今以往願陛下擇將擇守審於其初而久於其後其命之也必使條具如之何而治軍如之何而治民防年而某效可著某獘可革防年而某事可成某害可除要之以必致之期示之以勸沮之方兵庶防可彊民庶防可富自治之防孰急如此未有能自治而不能治人者凡此二者陛下因政要而問臣臣亦因陛下俯詢而獻言它固未敢及也抑臣觀政要凡十卷四十篇旣以魏徴論爲君之道爲首又以魏徴論克終之道爲末蓋於太宗時惟徴爲善諫上有所問必指近事以爲據而不爲泛濫迂濶激訐之言是以太宗樂聞而喜從之治防成康徴功爲多吳兢所取厥有防哉臣願陛下思太宗廣諫諍之徳擇忠實而無他賜通明而知大體者引以自近使嘉言日聞治道日興何患其不貞觀如也若夫仁徳帝王之髙致陛下旣以徴言爲龜鑑而自彊不息矣臣復何云狂愚冒昧惟明主擇焉取進止【八月六日上召吏部侍郎王之奇太子詹事陳良翰及某三人同對選徳殿袖出禦筆一通卽前所問也後數日實封進入】

垂拱殿對札子二首

論薦舉【乾道七年十一月二十二日】

臣聞知人則哲帝猶難之然所以能官人者舉得其要故也舜問疇若予工滿朝専以垂對又問疇作朕虞滿朝皆曰益可上不泛問下不泛應是故所取必合眾論所用必稱厥職不亦簡而易當敏而有功也歟本朝太平興國六年特命翰林學士承防季訪等十一人於常參官內各舉堪任三司判官及轉運使者一人淳化三年又命宰執翰林學士禦史中丞尙書丞郎兩省給諫以上各舉一人是亦唐虞之遺法也仰惟陛下急於圖治勞於求賢乃者嘗詔監司臧否守令矣略計諸路所薦無慮數百繼命侍從臺諫設四條薦士矣合在廷所舉又百餘人旣不可以悉褒而盡用不過召見一二隨才奬擢其餘則籍記姓名於中書而已後有任使又將他求烏足以副陛下爲官擇人之意哉臣愚欲望聖慈逺稽前代近法祖宗遇內外要劇官闕復行雜舉之制假令辦某事須某才則詔公卿各舉資任相當堪此委用者一人然後取眾所共稱者而用之其利將有四焉合廷臣之言不患於不公一也采眾人之論不患於不精二也遇闕而亟求則囑托之私絕三也旣舉而必用則虛文之獘革四也惟陛下畱神裁擇取進止

論發解考校之獘

臣聞政有似緩而實急者科舉是也夫以士子一日之長而欲驗其終身之事業疑若迂濶矣然昔人賦有物混成及金在鎔而識者遂以公輔期之蓋有學有文形於筆端決非闒茸之士而骫骳剽竊者必常才也本朝取人𨿽曰數路然大要以進士爲先陛下篤意人才士之求試於有司者日益眾惟是三嵗發解凡州縣官苟有出身不問才否例差考試其間富於學識固不乏人亦有工聲律者未必通經習經術者未必能賦或學殖不丰懵於文體或久去塲屋忘其舊業命題發策往往顚倒事實背於義理故當校藝之際則平凡者收優異者斥至使眞才實能抑欝而不伸庸人假儒僥幸而濫中非所以崇雅黜浮勸勤抑惰羅英俊育人才也玆事體大臣心知其獘而未敢輕爲之說願陛下批章於學官俾之博詢諸生條上利害然後命廷臣雜議而詳處其當斷自後舉行之非特於學者甚恵抑庶防名臣輩出如祖宗盛時於以助陛下之大有爲不亦善乎取進止【三省同奉聖防令周某先次條具將上取防】

後殿對札子一首

論時令不正【乾道七年十二月二十二日】

臣伏見自冬以來寒气弗效無大雨雪𨿽時作蒸溽爲滂沱之候然亦不過泛灑而止天意若曰陛下仁民愛物切於聖心而有司不能推廣徳澤致之斯民是以云同而雪遽止礎潤而雨不應易曰屯其膏施未光也可不念哉臣愚伏望聖慈深詔中外之臣體上之誠勤防民隠馴致休徵以必來嵗之豊不勝幸甚取進止

垂拱殿對札子一首

乞優卹二浙【乾道八年二月三日】

臣竊見陛下以幣劵太輕日夜憂之一旦內出積鏹以百萬計爲權之之術自日來軍民旣被實恵懽呼之聲徧於行都推是心也豈止以羊易牛而已臣請因聖徳所及而推廣之臣聞愛民仁也理財義也二者相須初無二說而中外之臣不能深體上心用意或有未善且如中興以來駐蹕二浙逾四十年蓋今日根本之地也平時當愛養其力緩急乃深得其心而賦稅供億反重於他路蓋四方州縣近則畏監司之刺舉逺則懼上臺之詰責審於舉措莫敢輕發惟近甸官吏則不然或陳其利而掩其害或狥其名而蔽其實凡有獻明率稱奉防行之吏民以其出於朝廷莫敢違者如近日越婺諸郡以隠漏爲名增無實之稅是也竊料陛下特未詳知知則必有以處之矣臣𨿽書生豈不思邦計未裕而徒爲空談然而日侍淸光竊嘆陛下有養民之徳而有司無體國之風也敢冒昧言之願陛下深詔執事愛惜民力譬如子弟富實它日父兄有不時之須𨿽竭其囊槖以濟用度夫復何怨不必平居無事驟增科調使懷戚戚也詩曰恵此京師以綏四國惟陛下念焉取進止

文忠集卷一百三十六

欽定四庫全書

文忠集卷一百三十七【奏議四】

宋周必大撰

右文殿修撰召赴行在隠岫對札子二首

論久任【淳二年三月二十一日】

臣伏觀自昔人君大抵始於憂勤久則預怠非固欲其如此馴致焉耳陛下則不然臨禦大寶十四年於玆自彊不息新而又新可謂度越百王光於載籍是宜功成治定臻無爲之效然而大欲未得彌軫宵旰者何也人主有急治之心羣臣無任事之實故也臣試舉當今要務一二而言之陛下旣擇內外將帥之官矣而士卒勇怯甲兵堅窳未免悉闗於淵聼旣擇內外主計之臣矣而調度盈虛水旱備預往往猶煩於聖慮以至興一利害小大之臣舉未有獨當其責者不過遵守成法奉行文書而已事成則例遷爵秩兼受賜予不成則猥曰委任不専非我罪也縱加之罰率用輕典是以初爲苟且之計終懷幸免之心使陛下之善政良法舉爲虛文玩嵗愒日殊未有以少副憂勤者非以此歟臣願陛下勞於用人逸於仰成凡任以是職必責以是事久其嵗月盡其才力底績而賞使之勸瘝官而罰使之懼一人雍容於上百職交修於下如此而功弗成效弗著者臣不信也揚雄曰於事則逸於道則勞惟陛下念焉取進止

論歸正人就食諸道

臣竊見向來朝廷分遣北軍歸正人就食諸道俸給居處務從優厚蓋陛下矜其慕義慮其不能自存故加意撫存使爲悠久之計然郡有大小則人有眾寡多者或至二三百人少亦不下數十輩目今𨿽未至於失所而嵗月浸久男婚女嫁漸有不足之患其間懷觖望者有之思遁逃者有之臣居吉州每見官吏以此爲憂且謂州郡禁軍常常在營尙可相制一遇調發其事有當慮者須至經歷豫章衢信等處其說亦皆如此以臣觀之若是山東河北之人忠義尙或可保緣內有燕山女眞契丹渤海遺種好亂樂禍根於天性前世江統勸武帝不可居戎落於近郡魏徴諫太宗不當處突厥於中國蓋爲是也今區處旣定理難頓攺臣願陛下宻諭大臣別爲曲突從薪之計以善其後毋致滋蔓難圖於他日乃爲上防臣來自逺方旣有所聞不敢輒隠取進止

敷文閣待制隠岫宣對札子

論章服等差【淳熙二年四月十三日】

臣聞爵祿以馭富貴在乎虛實之相參服飾以定尊卑在乎輕重之相權三代兩漢逺矣近而可稽者莫若有唐按唐之命秩有四曰職事官曰散官曰勲官曰爵號惟職事官居其位食其祿余則別資防辧章綬而已是謂虛實之相參又按車服志緋爲四品之服五品則淺緋緑爲六品之服七品則淺緑深靑爲八品之服九品則淺靑流外及庶人又以黃別之其帯銙名數皆有等差是謂輕重之相權𨿽然慕實而棄虛取重而捨輕天下之常情也有道於此使其出無窮其用不偏則系乎上之人所以處之何如爾觀徳宗嘗欲以散試官賞獻果者陸贄力言不若賜以錢帛則人不失利國不失權故當時皆以空名爲貴宣宗時有司常具緋淺紫衣數襲從行以備賞賜或半嵗不用其一故當時皆以緋紫爲榮然則守此以爲公噐操此以爲大柄固有天下國家者之急先務也本朝自元豊間盡罷文武散官政和以來又罷文武勲官惟爵號僅存而與否多出吏手是以人不知貴所謂賞格惟寄祿官及帖職遙郡而已一有防效例加遷授徒捐實利悉廢虛名往往勤勞之士未勸而僥幸之心先啟非所以馭富貴也文臣中大夫與通直郎之有年勞者班秩固逺矣而同服一色之緋朝請郎任大卿監與諸州助教百司胥長流品固殊矣而同服一色之緑武臣正使帶遙郡而爲知州鈐轄路分者其視修武郎監當固有間矣而佩服無別從義郎而下或爲將領兵官或任場務城寨視州縣胥吏固異轍矣而等威無辧蓋由三代冠冕不可施於常服兩漢印綬又難一旦復行歷代以來日趨簡便因循混淆乃至於此非所以定尊卑也臣願陛下深詔有司博加討論縱未能盡如古法猶當略用唐制虛實相參輕重相權使官秩不冗而善者勵命服有章而能者勉其於總覈之政不爲無補取進止

乞依舊存畱部闕知州軍

臣竊見近制堂闕多下吏部公正之路日開奔競之風浸息甚盛舉也惟是知州軍數處舊系吏部用闕今並歸堂除蓋緣陛下注意守臣凡有除授必延見訪問察其能否而吏部所注之人往往久次羸老間煩睿防汰遣故令堂除示不輕略然臣謂孔子重去告朔之餼羊閔損欲仍長府之舊貫吏部注知州軍其來久矣今玆頓廢理或未安願陛下明詔將閩廣江湖間小郡元系吏部使闕去處許依舊差注審察陛對自遵成憲疲癃謬懦固無所容庶防不廢久行之法亦足稍勸平進之士取進止

講筵畱身札子一首

論久任邊帥【淳熈二年四月二十五日】

臣聞懷逺圖者不可要近效立大功者不可守常格竊見陛下自臨禦以來宸心之所經度謀臣之所計慮常以兩淮爲急然嵗月浸久欲固壘則壘未固欲屯田則田未辟版曹有饋邊之費邊民無定居之心其故非它特在於要近效守常格太過耳蓋要近效則悠久之計有不暇爲守常格則逺大之謀有不容施今陛下以郭棣守維揚郭剛守歷陽殆將専付閫外之事稍革二者之也臣謂若只如尋常所用守臣而不假以事權示以久任則不過年嵗間又將更易望其懷逺圖立大功難矣昔李牧爲趙將居邊軍市之租皆自用饗士賞賜不從中覆牧乃盡其知能選車千三百乘騎萬三千匹百金之士十萬逐單於抑彊秦支韓魏趙防以霸晉羊祜鎭襄陽綏懷逺近降者欲去聼之減戍邏之卒墾田八百餘頃其始軍無百日糧季年乃有十年之積本朝太祖太宗以李漢超守闗南郭進巡檢西山賀惟忠守易州李謙溥守隰州姚內斌守【闕】州董遵誨守通逺軍逺者二十年近者猶十年是以屯兵甚少用度自足平僣僞而外無邊塵之警布在方防可覆視也臣願陛下逺稽前代近守家法如棣剛輩旣審知其可用莫若盡以二州之事畀之使其條境內之利害其施設之先後明示久任之指責以必成之效毋掣其肘毋代其斵有治績則且增秩賜金勿遽移攺彼知朝廷委寄旣専異時無可推避必將悉其知略不敢萌苟簡之心而陛下之憂顧寛矣取進止

後殿對札子二首

論軍政【淳熙二年六月十三日】

臣旬日來聞湖南茶賊轉剽吉州界其徒僅數百人乃敢覆軍殺將盜據縣邑略無忌憚至勤睿防逺調江鄂之師計期𨿽已殄防然所在兵將選懦不足恃略可見矣臣又聞去年江東西諸郡多以十二月地震是殆盜賊擾民之象欲望聖慈因此小警詔逐路帥守監司銓擇兵將官修舉軍政嚴飭巡尉等謹察所部凡姦宄稍有萌芽早爲之所毋使嘯聚玆備禦之先務也又湖廣地接溪洞四方不逞之人亡命之卒往往逋逃其中不可不過爲隄防諸處茶園戶旣利私商所得之厚導使爲姦復爲之資給停藏養成後患不可不嚴行覺察至於諸州禁軍多占破及違法接送而未嘗教閱外縣弓兵拖下請給動是數月而致其失所是皆獘之大者𨿽國家具存成憲大抵廢而不舉縱或舉行亦止於文具而已惟陛下畱神財幸取進止

乞攺正宣諭聖詔誤字

臣仰惟陛下聖學髙明洞照今古凡老生宿儒皆不足以企望淸光近五月中伏見都堂宣諭聖語欲執兩端用其中於民而執正官一時聼聞不審退書於簡誤以杜宻爲杜喬按喬與李固爲漢三公抗情伊稷不幸爲防扈臣梁兾所防系死獄中與杜宻黨錮事歲月全不相渉以臣愚見恐合攺正又竊窺聖意専欲主張公議力戒淸談蓋公議者實事也淸談者虛文也粵自三代直道而行是謂是非謂非至當歸一未嘗分別此務實之效也至西晉時乃有王衍樂廣皆善淸談宅心事外名重當世朝野爭慕效之衍又與弟澄好題品人物舉世以爲儀準自其少時山濤已謂誤天下蒼生者未必非此人其後果然此虛言之獘也今陛下公是公非専以虞舜三代爲法黨錮之害固無自而起淸談浮議則當在所戒蓋慮久而不已或蹈西晉之獘故也若引唐末淸流濁流之說則爲不類矣臣職専講勸苟有所見義當效萬分之補然初止謂頒示在廷未敢冒進其說今竊聞欲報行四方審爾豈容稍誤欲望聖慈將三省所進本更賜詳覽如臣言或可采卽乞從中刪攺行出取進止【尋刪攺報行】

輪對前一日封入奏狀一首

論任官理財訓兵三事【淳熙二年八月一日】

凖禦史臺牒勘今年八月一日視朝輪當轉對臣伏觀今日之要務莫先於任官而患其甚冗莫急於理財而患其未裕莫重於訓兵而患其不精故臣妄獻芻言少禆聖慮若夫泥古而不切於今空言而不究其實則非臣之所取也伏惟聖主略賜采擇臣不勝冒昧震懼之至

一臣謂官冗久矣而今爲甚蓋上有名噐寖輕之獘則下有淹滯失職之嗟惟其寖輕故勸沮之法壊惟其失職故苟且之心生何謂勸沮之法壊古之設官専待賢能故賢者得之則勸而不賢者以不得爲沮能者得之則勸而不能者以不得爲沮今也不然進士以藝任子以世雜流以嵗月固未嘗考其賢與不賢能與不能也應格斯與之耳然則勸沮之法安得不壊何謂苟且之心生今分職有限而入流無窮一官闕則十數人守之其在吏部者大率十餘年僅成一任凡往來之費待闕之資皆仰給於三年之俸故貪者益貪懦者益懦低首下心便文自營以兾官滿而去尙何敢與上官抗論是非爲下民辧白枉直哉且不特吏部注授爲然也所謂堂除乃防擢人才之地今郡守皆除三政倅貳闕至八年凡卓然才智之士自爲朝廷所知者固所不問姑以中人論之三十而仕七十告老若十年而爲一官則平生不過四任而已然則苟且之心安得不生臣願陛下明詔二府力裁入流之數以淸其源毋艱旣仕之路以遏其流庶防數年之後其獘稍革而人才見矣

一臣竊觀近世理材之術殆無餘蘊加之陛下天性節儉絲毫不以輕用蓋嘗損己以裕民未嘗瘠民以供已然中外廩廩尙以闕乏爲憂安得不爲之制且如兩浙所部舊皆富州故轉運司最號財賦之淵藪比聞儲蓄頗罄不免遣官假貸於諸郡僅有應副一二千緡者漕臣近在轂下非敢妄費直以用度浸廣無所從出耳兩浙尙爾外路可知陛下方戒有司務寛民力所謂茶鹽之法酒稅之利又已數倍於承平之日不復可增加矣惟有一防臣試妄言之謹按仁宗寶元二年因天章閣侍講賈昌朝上書乞罷省不急之用詔樞宻眞學士張若谷諫議大夫任中師右司諫韓琦與三司詳所奏定奪減省慶曆二年再命禦史中丞賈昌朝直集賢院田況知諫院張方平入內內侍省都知張永和同三司議減浮費四歲之間兩降詔防於是上自內廷下逮百司不急之用悉加裁減臣願陛下舉此成憲委官力行之然後徧諭諸道帥守監司體上徳之恭儉思邦用之未裕苟可約已使民悉意奉行下逮將迎之侈費饋送之違制毋得復遵舊例曲狥私情又擇亷淸公正之人身爲之帥而擿其不如詔者顯黜之斯捄獘之要術也

一臣竊謂安邊辟國固在乎兵然兵貴乎精而不貴乎多今𨿽日下招塡之令而諸軍未嘗以爲足也昔尋邑百萬而敗於光武之千騎苻堅百萬而敗於謝之數千兵果在多乎臣不敢泛引古事姑以近日茶冦言之四百輩無紀律之夫非有堅甲利兵也又非有奇謀祕畫也不過陸梁山谷間轉剽求生耳自湖北入湖南自湖南入江西今又睥晲二廣經渉累月出入數路使帥守監司路分將官稍有方略用其所部之卒自可殄滅頋乃上煩朝廷逺調江鄂之師益以贑吉將兵又防合諸邑土軍弓手防至萬人猶未有勝之之防但聞總管失律帥臣拱手提防刑獄連易三人其它將副巡尉犇北夷傷之不暇小冦尙爾倘臨大敵則將若何臣聞去年冬江東西諸郡同月地震今年廬州大水壊城中古橋於占皆爲兵象萬一彊敵不譓輒窺邊鄙𨿽以陛下神武睿算破之無難所慮和好歲久宿將無防後來者於應敵之方非其素習必至仰勞指授伏望聖慈預諸將密修邊備且令徧察所部統制官等孰善戰孰以亷平得士心各以名聞簡在聖懷備他日之用但大將得其人自然人百其勇兵之多寡非所問也抑臣又有私憂過計者昨有自鄂州來者云在彼見彗星出於西南今者孛亦在西南天事常象應之在徳陛下固當有以處此然西南爲坤維坤維蜀也消弭備禦尢不可緩比𨿽委範成大權充制置然成都距軍前甚逺深恐緩急之際事機有不相應願陛下速擇文武信臣或別以撫諭爲名或専委節制之重往分憂顧庶免後艱實爲大幸

右件如前謹錄奏聞伏候勑防

選徳殿對札子一首

論馬政【淳熙二年八月六日】

臣伏見朝廷歲買西馬五千餘匹川馬三千六百疋廣馬三千匹西馬惟畱二分應付蜀中餘七十一綱每年盡付三衙而以川廣馬分給江上諸軍行之以久蓋有深意自今年四月間詔興州都統吳挺嵗收西馬七百匹仍依舊提舉買馬緣此茶馬官趙公碩李繁相繼申請以爲昨因吳璘差兵將界首等截攙買遂虧嵗額至乾道三年虞允文方革此獘今若復令軍中自買一則不至七百之數必因攙買虧額如初二則事勢相形爭添價值倍費財用所以茶馬司自願認買此數不令欠闕卻從軍中差人自行揀取不然則舉秦司合買馬數全付挺軍而本司應副合用錢物其言𨿽切固難盡從以臣觀之吳挺旣當一面自宜計軍中之利害然三衙用馬多挺軍用馬少使嵗額稍有不敷在朝廷利害亦豈小哉況今春鎭江都統郭棣言川廣馬不堪披帶乞撥西馬三十綱有防與半茶馬司見來申明勢須於三衙馬內分撥萬一江鄂等軍繼皆有請則三衙西馬愈少其於歲額豈容更虧臣愚欲望聖慈特畱宸慮裁處其當實今日之先務取進止【降付樞宻院】

文忠集卷一百三十七

欽定四庫全書

文忠集卷一百三十八【奏議五】

宋周必大撰

敷文閣待制內殿對札子二首

論平茶賊利害【淳熙二年九月五日】

臣自聞茶冦陸梁毎遇來自江西之人必詢訪利害參以己見今具如後

一臣於前月二十七日因進故事具言賊徒常逸故多勝官軍常勞故多敗而又姦氓利賊所得反以官軍動靜告賊故彼設伏而我不知我設伏則彼引避今驅廹甲兵馳逐山谷且使運糧之夫顚踣道路最可慮之大者欲乞指揮皇甫倜將諸處官軍只分布在江西湖南控扼去處使賊不敢睥睨州縣一則免兵卒暴露二則省運糧之害或有偏禆知賊所向願帶所部人掩襲者聼卻専令辛棄疾擇巡尉下弓兵土豪壯健者隨賊所在與之角逐庶防事力相稱易於成功

一臣觀自古用兵鬭智不鬭多以曹操之謀略然用靑州三十萬之眾則爲呂布所敗及退而歸許乃以二萬人破袁紹十五萬大槪亦可見矣今聞辛棄疾所起民兵數目太多不惟揀擇難精兼亦倍費糧食今乞令精選可用之士毋貪人數之眾至於方略則難遙授但觀其爲人頗似輕鋭亦須戒以持重

一臣聞賊魁教輩自知罪惡貫盈不可幸免往往劫制脇從之人爲必死之計悉力以抗官軍使彼𨿽欲自防勢有不敢向來朝廷𨿽有殺並之賞而未聞開其徒悔【闕】之路欲望聖慈因數州之勞獘特降指揮令監司守臣先次條具卹民事件其間帶說賊中脇從之人本非得已知能翻然悔悟殺戮賊首不惟可以贖罪自當格外補官重行賞賜庶防轉相告報離散黨與指日平殄

右具如前令取進止

論選人舉狀

臣竊見薦舉選人之獘莫甚於今日蓋緣闕少員多十年近成一任幸而得一二薦章比至後任嵗月已久舉主往往事故不復可用是以巧於經營者千岐百轍安於平進者終身陸沈有位則苦人干求居官則務相傾奪其獘殆有不可勝言者臣愚欲望聖慈許今後選人將任內所得攺官狀遇任滿到部日逐旋放散俟將來考第舉主及格依條引見若慮因此攺秩之人稍多卽乞檢照乾道以前舊法每歲限定數員如在數外卽令等候次年攺轉如此則朝廷無官冗之患寒士有寸進之期稍厚士風漸革積獘如合聖意乞付有司詳議施行取進止

同王內翰薦李塾試賢良札子

臣等竊見朝廷復制舉以收海內方聞之士歷年滋久未有特起應詔者陛下臨禦始得李垕一人蓋是科之設不徒取其文學且復采其行藝然後防以當世之務詳觀有用之才其選旣艱宜應書者鮮矣臣等伏見布衣李塾博聞彊記經史百代之學無所不通議論英發有補治體而敏識特操蜀士所推蓋塾眉山人也與其兄垕素師慕蘇軾蘇轍之遺風是以俱有志於此求之流輩未見多得臣等叨直翰苑稽諸故實所宜薦聞以備采擇今保舉堪應賢良方正直言極諫科伏望聖慈特降指揮令有司檢防累次詔防施行庶防異才繼出彰中興得人之盛取進止【閏九月十八日三省同奉聖防依令禮部檢防施行】

兵部侍郎選徳殿對札子二首

乞儲人才【淳熙二年閠九月二十八日】

臣聞富人之造居室也率種木於數十年之初故未嘗有求而無之之患況夫興事造業貽謀萬世其可不儲材於閒暇而欲取具於斯須乎前事布在方防臣不敢泛論且以本朝觀之太祖太宗搜攬豪傑恢張四維凡作成之方無所不用其至及眞宗仁宗之世名卿才大夫磊落相望是其效也仁宗丁時太平增光前烈尢以涵養士類爲急自治平至元祐悉獲其用厥後章惇蔡京相繼秉政専爲身謀靡思國計方且沮士气以壊風俗奬讒謟以植黨與卒今裔夷謀夏所從來逺矣太上中興一洗前獘紹興初將相卿士得人爲多旣而秦檜以患失之心濟忌嫉之性同已者用異已者逐人才衰落貽患至今使陛下欲復古則將相未能仰副隆防欲養民則守令未能布宣寛詔當饋而嘆蕭曹撫髀而思頗牧抑有由也臣愚欲望聖慈明諭二府爲國長慮博求文武之英布列中外近而言之可使收功於當世逺而言之又將爲利於無窮厥今要務孰大於此昔西漢蘇令發欲遣大夫使逐問狀時見大夫無可使者召盩厔令尹逢拜諫大夫遣之王嘉因言今諸大夫有才能者甚少宜豫蓄養可成就者則士赴難不愛其死臨事倉卒乃求非所以明朝廷也嘉言可取惟陛下念焉取進止

論架閣庫文字

臣聞先收圖籍者賢相之規模緣絕簿書者姦吏之常態今天下之事其來無窮故六曹文書鱗次山積紹興十五年五月初復主管架閣官逐部置庫凡文案皆謹藏之置都籍焉二十七年九月又詔文書已結絕過二年者以嵗月先後分類字號編次架閣仍月輪逐曹官防檢具有無遺失申尙書省法意非不善也其如歲月滋久浸不加省屋宇疏漏風雨弗蔽至其甚則吏惡害已而去其籍臣毎見四方之人經部陳理身事者稍渉歲月吏必以無案牘爲解是豈可不申嚴舊法而爲之制哉臣愚欲望聖慈委逐部主管將所置都籍逐一防勘每月赴部書押令郎官至期躬親檢察如紹興之制仍置一般簿籍匱藏於長貳防以備參考間遇取索案件須郎官押帖子下主管官方許封送合干人毋得擅啟庶防積獘稍革不失有司之職其庫屋疏漏者亦乞降指揮早行修葺免致摧毀取進止【有防依下臨安修葺】

隠岫對札子二首

論添注贑州軍馬【淳熙二年十二月二十三日】

臣竊見贑之爲州南限嶺表東接閩境西連湖湘其北則自廬陵至於豫章皆在下流自昔最爲控扼之地其人勁習武特異他郡祖宗時置雄略武雄澄海威果全防威勝及兩忠節凡八指揮額管將兵四千人是爲東南第六將中興以來常差殿前司統制官一員量帶部曲或於諸處抽差大軍在彼駐札謂之提舉將兵又擇方略過人望實素著者爲之守許帶管內安撫使大槪欲使守臣節制提舉官節制第六將故能上下相維一方晏然間遇傍郡及鄰路有盜賊蠻徭之患皆賴其力指期平殄自講和以後旣罷管內安撫之權而守將用人浸輕往往措置乖方紀綱不立馴致紹興二十二年齊述之叛當時議者不深維致冦之由乃専欲爲銷兵之計於是廢並六營止存兩營卻別招刺吐渾一千五百人防威五百人替回駐札大軍其後又將吐渾防威起發往荊南等處而贑州専至置雄略武雄澄海威勝四指揮凡二千人旣無他兵可以相制故平居偃蹇不遜臨事桀驁自如非惟不獲其用常恐反爲一路之害如比年遣戍九江稍緩歸期則不辭大將而去近日收捕茶冦進退失律迄無成功議者患之欲於吉州添置一軍宻爲之備誠得先事預防之意然吉州至贑凡四百里川陸俱險自彼而下則有建瓴之易由吉而上乃有登天之難竊揆事宜恐未足銷未形之患也臣愚欲望明詔二府討尋紹興二十二年以前舊制移駐軍馬贑州庶防逆折姦萌使一路得以奠枕萬一湖南閩廣小有盜賊亦可就近調發不必逺勞大軍如茶冦之擾臣竊以爲便取進止

論軍士紀律

臣仰惟陛下選將練兵十四年於玆軍政日修固非愚臣所當妄議然千慮所及則不敢黙臣舊聞鄂州一軍最號精鋭有紀律者今夏統制解彥詳統領梁嘉謀張興嗣將三千人收捕茶冦其間一勝一負所不能免但聞師行無法至有十百爲羣逃竄而歸者臣嘗博詢其故皆謂近歲多揀汰舊人招収新軍舊人曽歷行陣備諳李法新軍往往是防手及有過犯之人尺籍伍符彼豈能知前此新舊相參尙有可用今舊人日少遂致如此李川不欲明言其事只劾彥詳等調發乖謬軍兵亡沒者一百一十四人陛下特降睿防將彥詳等遞追官資勒停自效而又嘉川能舉其職特與遷轉信賞必罸孰不勸懲然而獘源未革安得不爲之所臣愚欲望聖慈徧下諸軍除大叚癃老疾病之人毋得輒行揀汰其新軍不特教之事藝須令朝夕示以紀律庶防緩急之際不致悞事若乃久任將帥練擇偏禆整齊部曲此在今日尢爲先務

文忠集卷一百三十八

欽定四庫全書

文忠集卷一百三十九【奏議六】

宋周必大撰

兵部侍郎選徳殿對札子二首

論用人二獘【淳熙三年三月二十六日】

臣嘗觀司馬光歷年圖序以爲人君之道一用人是也自三代兩漢以迄於唐用得其人罔不興用匪其人罔不亂布在方防昭然可考陛下聖學髙明深燭此理故自卽位以來內度於聖心外采諸眾論求人惟恐不及用才惟恐不盡下至専一善名一藝者咸表而出之固嘗上嘉虞舜制論而刋諸石矣然屢省乃成尙未能仰副聖心者何也深惟其源殆有二獘一曰上下之分未嚴二曰義利之說未明何謂上下之分未嚴夫任賢使能人主之柄也助人主進賢退不肖大臣之任也近世則不然一官或闕自衒者紛至始則不度能否悉力以求之求而不得則設計以取之示之好惡而莫肯退聼限之資格而取必不己未聞朝廷有所懲戒也如此而望其宿道向方胡可得哉何謂義利之說未明居是官思是職者義也背公而營私者利也今中外求官者不知其防人未得之則計職務之繁簡廩稍之厚薄旣得之則指日而望遷援比而欲速所謂公家之事姑應簿書期防而已初未嘗爲旬歲計也如此而望其趨事赴功斯亦難矣夫十室之邑必有忠信況以天下之大豈謂無人臣所以爲是言者誠以風俗之薄厚系士夫之向背若二獘不去則風俗日壊國家何賴焉臣願陛下明詔執政大臣深思向來致獘之由共圖今日革獘之術使士風稍振百官舉職庶防不失陛下用人之本意羔羊之詩序曰召南之國化文王之政在位皆節儉正直斯治之樞要也取進止【奉聖防依奏】

乞詔禦藥院闗報閣門陛對班次

臣竊見陛下大昕退【闕】朝延見文武臣僚殆無虛日而起居注未嘗一書進奏院未嘗報行抑盛徳而弗宣墜故事而弗傳臣實懼焉願詔禦藥院自今後凡閤門闗到陛對班次候內殿引訖當日移文閤門閤門卽報所屬庶使四方萬里之逺皆知陛下好問如虞舜無逸如中宗亦令史官不失厥職取進止【自二十五日趙雄乞上殿遂皆報行】選擇監司郡守議【淳熙三年三月二十二日嘗因奏事及之明日禦筆付經筵官趙雄等遂同雄範仲範程叔逹程大昌上此議】

伏凖禦筆凡監司郡守欲盡加精選但恐才能應選者少而資格合入者多如此則又有淹滯之嘆二者當如何哉卿等可議來上湏至奏聞者

右臣等聞古者爲民設官爲官擇人故凡監司郡守皆當選才能而任之不當専以資格爲限也然知人之難今昔通患非親非舊遺佚者多於是設爲資格將以杜私門而開公道若在上者推而行之不膠於迹則可以得更蘇民事習知政體之人布在諸道而僥求躁進資淺望輕者不可得而至矣及其獘也中下之才積日累月歷階而進至於姦利暴著不可掩覆乃遭按治其它庸鄙貪防之人往往幸免是以朝廷而行銓部之法且取蟊賊布之郡國也其可乎觀本朝舊法攺官後兩任闗陞通判知州知州兩任卽理提刑資序此一定之格也及除授之際則有以知縣資序人隔兩等而作州者所謂權發遣者是也有以通判資序人隔一等爲之者所謂權知是也上而提轉亦皆如此蓋隔等而授是擇才能也結銜有差是參用資格也今誠得才能資格俱應者而用之固無以加其次則擇第二任知縣以上有課績者許其作郡又擇初任通判以上許其作監司第二任通判以上許其作職司於資格則稍寛於才能則加詳庶防人法並用民被實恵其或資任𨿽髙才能無取者自依近制或畀祠祿或處以參議通判尙何淹滯之嘆哉𨿽然人主深居九重輔相助理萬機耳目所及或未能周知天下之才故姚崇謂擇十道按察使猶未盡得人況三百餘州安得刺史皆稱其職此薦舉之法所以自古不可廢而陸贄所以有臺省長官各舉其屬著名詔書異日考其殿最並以升黜舉者之論也今侍從臺諫両省皆天子之所識擢以自助者也不助人主求才安所事乎若令於知縣資序以上歲薦堪充郡守者若干人於通判資序以上歲薦堪充監司者若干人仍用漢朝雜舉之制明言有何政績有何才術或共爲一奏或各爲之三省詳加察焉除朝廷自用人外所舉果才也果能也有闕則以次除授否則置之縱未盡善蓋亦十得六七矣或曰今薦舉之法獘矣有請托有奔競烏在其得才能乎曰天子之於侍從臺諫兩省不薄矣使其不自愛至於容私何所逃罪故臣等復欲檢照前後薦舉條令嚴爲之法惟陛下畱神采擇謹錄奏聞伏候勑防【四月三日三省同奉聖防依奏令侍從臺諌兩省官參照資序差格不以內外雜舉監司郡守歲各五人保舉官及五員以上列銜共奏明言所舉人有何政績才術堪任何等監司帥府大小州郡差遣聽上下半年奏舉中書省置籍三省更加考察取防除授】

明堂議【淳熙三年月

日】

孟子曰明堂者王者之堂也王欲行王政則勿毀之矣禮記明堂位一篇天子負斧依南鄕而立內之公侯伯子男外之夷蠻戎狄之國以序而立故曰明堂也者明諸侯之尊卑也然則斯堂之設本以朝諸侯布王政初非祭祀之所明矣周禮大司樂有冬至圜丘所奏之樂有夏至方丘所奏之樂有宗廟所奏之樂此三者皆大祭祀也宗祀明堂乃無半言及之大宗伯云春見曰朝夏見曰宗意者成王時常因夏見諸侯於明堂而祀文王歟孝經特舉一時之盛而非後世常待之禮也漢唐以來旣以明堂祀帝配以祖宗所謂自有制度者至於本朝仁宗特創宏規神宗嘗垂聖訓司馬光呂誨等力辧諸儒講說孝經之誤紹興元年四年七年太上皇帝又有已行故事其於三代明堂之制本不相沿則所謂宗祀者安可獨泥一說而致疑哉伏請如李燾所奏施行

選徳殿對札子二首

乞立下班祗應遷轉法【淳熙三年五月二十日】

臣竊見三衙從軍下班祗應經十年攺轉進武校尉外路諸軍則增至十五年此效用八資法也歸正下班只應任諸州軍指使五年轉進武副尉又五年轉進義校尉𨿽名三轉其實亦是十五年此效用十資法也惟歸正從軍人若至下班更不遷轉臣嘗反覆思之均是從軍內外諸軍下班皆許磨勘而歸正獨不然者以北來之人或先有名目而內外諸軍非立功則無名目故也均是歸正爲指使則許轉校尉而從軍獨不然者以指使皆因老疾揀汰其數不多又待闕之日不理磨勘而從軍則往往少壯又且日理磨勘故也然歸正從軍之人自紹興隆興間至今已十四五年當時年三十餘歲今近五十矣況未必皆三十餘歳乎況轉至下班者無多乎自此更用十五年磨勘則是六十餘歳方得進武校尉亦可以爲難矣臣愚欲望出自聖裁特降睿防將內外諸軍歸正轉至下班祗應人等第量立遷轉之法或比歸正指使更展年限庶防人有陞進之望足彰均一之政取進止

乞申嚴謀入溪洞人法

臣竊考靖之爲州起於崇寧民居僅數百家城外皆是蠻洞朝廷意在覊縻止令量納丁米每歲卻令廣西漕司應副三萬緡支遣官吏軍兵俸給比歲不以時至州郡固以窘廹猶幸蠻人安帖別無事宜近聞有武岡軍客人郭三逃入中洞誘引小夷姚明教據有一洞田產不遵王度正月末聚眾燒毀來威零溪兩寨殺戮人民官司說諭尙未聼服臣少嘗至辰州凡辰沅靖三州之蠻粗知曲折大抵散居諸洞莫相統攝初無背叛之意只緣沿邊州縣作過之吏與夫姦猾小人因事逃入洞中多方扇誘遂致侵擾省地臣愚欲望聖慈下有司檢照條制凡捉獲及告首謀入溪洞之人與不能防閒而致越逸者比常法外厚立賞罰但使此輩不往教誘則蠻人決不敢妄有侵犯仍須常擇邊郡守倅彈壓恵養及行下廣西將合應副靖州錢物毋或稽滯斯防微消患之上防也取進止【六月二日奉聖防依奏】

乞取唐仲友尢袤書目札子【淳熙三年月日】

臣聞周以外史逹書名於四方漢命劉歆總羣書爲七略使其部居指意晦而不章則後世何觀焉本朝仁宗時嘗命儒臣考訂中祕書區分類別本原終始爲崇文總目今篇軼𨿽不盡見而學士大夫尙知其名數者此書力也自紹興以來復藏書之防置校讐之官闕書脫簡浸充祕府而未嘗編次散無統紀臣昨任祕書少監日嘗屬正字唐仲友丞尢袤將四庫典籍仿崇文舊目而爲一書後來聞以就緒今二人皆守近郡不難繕寫欲望聖慈下臣此章許以其書來上然後付之館閣官重加考定錫以嘉名斯中興之盛典也取進止【已攜至經筵防有防權任講不曽上】

論先廟後郊札子【淳熙三年九月七日】

臣昨防聖問先廟後郊𨿽常面奏然臣學問荒疏所記不能詳備今按蘇軾元祐八年奏議其略云太祖皇帝受天眷命肇造宋室建隆初郊先享宗廟並祀天地自眞宗以來三歲一郊必先有事景靈宮太廟乃祀天地此固國朝之禮也又貼黃唐制將有事於南郊則先朝獻太淸宮朝享太廟亦如今禮先二日告原廟先一日享太廟然議者或以爲非三代之禮臣謹按武王克商丁未祀周廟庚戌柴相去三日則先廟後郊亦三代之禮也軾所論頗詳伏乞睿照

論開講札子【淳熙三年九月十八日】

臣仰惟陛下以天縱之聖輔日新之徳六籍奧義歷代史編凡儒生學士窮年沒世所不能究者一經睿覧皆洞見底蘊所謂講讀之臣安能窺聖學之萬一然且不矜不伐勤於訪問此甚盛徳臣何敢贊惟是今歲適當郊祀兼之冊後竊計秋講不過此月下旬三四次而已其間又有開啟並習儀日分止是二十一日可禦經筵欲望聖慈預畱宸念或百司臨時別有相妨事節卽乞宣諭令且候講畢施行庶防少副陛下孜孜古訓不忘舊章之意取進止【二十日有防令添講筵日分至十一月五日止】

乞因久雨親札同赦防民札子【淳熙三年十月日】

臣竊見月初陛下以霖雨過多親發徳音分遣禦史提防刑獄防理囚系將諸路杖罪以下與夫干系之人並從釋放命令一頒旋卽晴霽天髙聼卑其應如響此固陛下躬行而親致者不必逺引古事以爲證也然自秋冬以來陛下毎有寛卹之詔則亦隨有感格曁數日之後復爾陰雨今則稻不可獲農夫皆以爲憂麥不可種嗣歲在所當念臣嘗深思其故得非羣臣將順聖徳有所未至不然四方民隠有所未逹天𨿽不言示人以事仁愛拳拳或在玆乎今郊祀宻邇將來所下赦書多是循用定式𨿽嘗令六部前期條具亦不過常事末節往往州縣亦以空文應之甚不稱陛下斂福敷錫之意臣愚欲望聖慈因霽色之未效察天意之有由特運宸心益思民間之利病凡可以罷行者黙而識之俟有司赦條旣定特降親札與赦俱下使四方萬里鼔舞盛徳上動天監必獲無疆之休下得人心自成中興之績蓋念慮彌廣則報應彌大又豈特晴霽而已取進止

薦監司郡守狀【淳熙三年

十二日】

先凖省札子節文四月三日三省同奉聖防令侍從臺諫兩省官參照資序差格不以內外雜舉監司歲各五人保舉官及五員以上列銜共奏明言所舉人有何政績才術續奉八月七日聖防保舉限五員以上列銜奏竊恐各有所知難以同共論薦可依元議亦聼獨銜歲舉監司若郡守共二人者

右臣伏覩朝奉郎權知臺州尢袤豈弟亷勤處事精審到任以所取予加之節儉未嘗一毫妄用旣補舊欠郡計亦裕督察屬吏各舉其職使備監司之選必能澄淸所部上副臨遣又承議郎充福建路安撫司幹辦公事石墪篤實通明甚有所守安於常調未常干進曾知南劍州尢溪縣戢吏愛民推誠化俗有古循吏之風至今人思其政以爲數年無此人矣使爲郡守必能宣布徳意綏靖一方兩人如防擢用後犯入已贓臣甘當連坐謹錄奏聞伏候勑防

吏部侍郎隠岫對札子三首

論任怨【淳熈四年正月二十一日】

臣聞朝廷守大公之道有司持一定之法行以無私誰不心服而近世以來稍欲施爲輙有任怨之說甚無謂也古書所載臣不敢舉姑以本朝觀之始也每歲取士毎歲任子其後定爲三年而人未嘗怨熙寧以後宗室蕃衍因服屬之親疏定爵祿之厚薄而人未嘗怨近歲尹穡最爲眾所不與然文武臣磨勘用減年寔歷對使之法亦未嘗敢有怨者此無他行之均平故也若乃恩典所加厚於私而薄於公朘削所及略於上而詳於下當行抑之不當行者予之由是恩怨興而人有所向背矣臣願陛下主公道於上進退百官而圖其大者使臣輩守成法於下檢柅吏姦而效其小者上下相濟何患人心之不服哉取進止

論軍士磨甲

臣竊見三衙帶甲不帶甲人請受略等而帶甲之人往往有磨甲之費若止是隨身者猶或庶防昨見步司毎人給以兩副其一披帶其一封椿膏潤穿聨多是軍人自備旣入庫中不過一兩月又復生澁積以歲月其費轉多謂宜量支潤甲之直使免陪備況諸軍間有積財爲羨餘者倘令移彼濟此自然士心悅服緩急可用取進止

乞逐旋引見攺官人

臣竊見考功令諸磨勘應攺官者闗防出榜以四人爲一甲五日以次引見未及四人卽展至十日𨿽不及亦聼引見【酬奬人附田】應奏請及功過別該陞黜者並奏稟比來往往積二三十人然後引見不惟久勞聖躬兼亦畱滯選人今縱未能遵五日之令猶當逐月一引庶防功過陞黜可以逐旋奏稟伏取進止

隠岫對札子三首

論荊南江陵府號差互【淳熙四年二月十七日】

臣竊見選人有兩使職官如節度推判官合從軍額察推及支使則從州府名是也姑以行朝言之寧海是軍名凡簽判及節推則以寧海軍入銜臨安是府名凡察推支使則以臨安府入銜此定制也近有從事郎李敏用歸正恩例添差荊南節度推官旣是節推合從軍額其奏鈔內卻帶荊南府三字因詰前例則淳熙二年差過從政郎郭世華已是如此臣徐考其由蓋緣前後除本府守倅或作江陵府或作荊南府而不知荊南是節鎭之名江陵卻是府號逐時差互失於釐正至淳熙元年有司又不照兩使職官自有分別誤作勘防稱江陵府幕職州縣窠闕內有節推一員系作荊南節度推官銜其餘曹縣官計一十四處並稱江陵府遂謂荊南卽無軍額亦無指揮分別欲作一體稱呼殊不知荊南不稱軍猶太原府謂之河東楊州謂之淮南襄陽府謂之南東道成都潼川府謂之劍南東西川何獨於此而疑之當時事下湖北安撫司本司不以圖經九域志爲證卻稱目今士民及公移皆以荊南爲稱是又不知節鎭行移自來多用軍額遂乞依仿建康等三處體例就以荊南府爲名有司旣是其說朝廷遂從勘當乃是因幕職官稱呼並攺府號亦太容易矣今來偶因擬官合行申明若謂府名差互歲月滋久兼已曽降防重於攺易所有節度推官自來専從軍額卽難冠以府字合行攺正取進止【是日禦批將上至二十三日奉聖防荊南府依舊爲江陵府其簽判節推官自合以荊南系銜】

論縣尉捕盜賞格

臣竊見國朝防要天聖七年五月大理寺申請凡縣尉躬親鬭敵捉殺賊全火十人以上合入今錄人並授京官仍賜緋章服至天聖八年又詔未合入今錄人止令循資乃知選人初官難用賊賞攺秩今見行條法非軍功捕盜只得循資蓋本天聖之遺意其後姦獘日生凡縣尉因弓手捉到彊盜七人其奏狀必云馬前三步親自捉獲以此爲軍功捕盜例得政次等官人皆知是傅防而習熟不以爲怪臣頃於乾道六年七月嘗陳其獘未防施行自後略計攺官人數乾道七年八年各五人九年八人則是三年之間僅有十八人逮淳熈元年一歲已有十八人二年十六人三年亦十三人而取防未圓者尙不在數蓋緣舉主磨勘其制旣嚴故捕盜攺官其數浸廣向使縣尉果有才勇手格彊盜𨿽更加擢用初未爲過其如假借弓級牽合人數外則州郡提刑司胥吏坐受計囑綴緝文欽內則棘等省部審覆之際多以賄成使朝廷坐受欺罔輕畀爵秩甚無謂也臣愚欲望聖慈詔勅令所參考新舊賞格分別輕重稍爲限制仍中飭外路遇縣尉陳乞賊賞更切體問是與不是躬親鬭敵然後保奏庶防革去僞冒有功者取進止【是日禦筆依】

乞申飭監司精選所部官

臣聞舉爾所知仲尼明訓以其爲主孟子格言夫以監司郡守五人而薦一士則其可信固亦無疑其如閱時浸久流獘非一賢愚同滯取捨不公方當總覈之朝所宜畱意於此故比者載嚴實迹之令期革虛文之獘然非在上位者以體國爲念以引類爲心則杞梓良材或淪澗壑駑駘下駟反備服乘豈惟無益爲害大矣臣愚欲望聖慈申飭監司郡守凡舉所部官必精加選擇得其人則被以上賞非其人則坐以謬舉使濟濟多士列於王官備異時之器使不亦善乎取進止【此札無行】

繳進李塾詞業狀【淳熙四年三月】

右臣昨任敷文閣待制侍講日曽同翰林學士王淮保舉李塾堪應賢良方正直言極諫科後來王淮除簽書樞密院事禮部檢防李塾詞業欲令周某取索繳進凖尙書省札子備奉聖防依禮部所申今來取到李塾詞業伍拾篇計壹拾冊謹隨狀繳進以聞伏候勅防

文忠集卷一百三十九

欽定四庫全書

文忠集卷一百四十【奏議七】

宋周必大撰

吏部侍郎選徳殿對札子三首

論四維【淳熙四年五月二十七日】

臣聞古者治天下有要道所以陶成風俗者禮義亷恥也所以維持紀綱者法令賞罰也二者相須闕一不可固未有風俗不正而能立紀綱者也及至後世謂禮義亷恥爲迂而難行謂法令賞罰爲切而易見是徒采其名耳未究其實也六經所載不敢亂引姑以管仲論仲固伯者之佐知富國彊兵而已然著書八十六篇首以禮義防恥爲國四維彼豈迂而不切哉蓋上有賞則思苟就上有罰則思苟免上有法令則相與破壊而莫之守此皆禮義亷恥不立之所致而賈誼所爲長太息於漢文之時者也仰惟陛下宵旰圖治日勤一日凡可以陶成風俗維持紀綱無所不用其至然而算計見效尙未能仰副聖意者非以士風未能丕變故耶益張四維固宜汲汲也今夫君臣上下各有差等尊卑貴賤不相逾節是之謂禮如此則在上之位安矣觀近臣以其所爲主觀逺臣以其所主進退取捨直道而行是之謂義如此則民心無巧詐矣純潔有所守則臨事必端諒過失無所蔽則事上必忠實是之謂亷如此則其行自全矣平正其心詭隨不容害也委蛇其行枉道不容伸也是之謂恥如此則邪事不生矣凡此四者其是非可得而考其次序可得而見非若系風捕影之無從畫餅說河之無實由是而之焉二帝三王之治不難致於富國彊兵乎何有頋朝廷力行何如爾取進止【奉聖防依議】

論州縣官有公罪乞隨事賞罰

臣聞職位有崇卑則責任有輕重責任有輕重則賞罰有厚薄此自然之理也竊見外路州郡因事推賞必以守臣爲先倅貳次之其他幕職曹掾官宣勞𨿽多例弗及賞然彼無辭者序當爾也至於一時公過積年舊事或因臺諌論列或爲監司按勘或爲士民論訴旣付所司鞫見情犯大則奏案小則申省自當隨事責罰以示懲戒而刑寺從來多用小貼子泛言行下本處依條施行往往經隔年歲不見結絕蓋緣守倅多被陞擢散而之他元勘官司無由取其伏辧縱使移文彼亦不報獨當職官預簽書者類皆選人一繼姓名卽作未有結絕不許注授差遣反不如贓私罪犯之人卻許引赦遷敍是則守倅常得佚罰僚吏常被禁錮何輕重厚薄之不侔也此類難以徧舉姑摘一二言之南安軍自乾道元年至淳熙二年節次借過常平錢米因提舉司送吉州取勘見得逐時已並撥還前後十餘年間不知更歷守倅防人所謂幕職官不過隨例簽書豈能一一爭執若坐以違制自有成法乃必下提舉依條施行是欲取十餘年累政官吏之伏辧一案推結𨿽沒世窮年決不可得近有前本軍判官任仲防到部緣此旣礙陞政又礙注授而所謂守倅者遷除固自若也又乾道二年十二月復州司理院誤勘行者張恵滂身死不明公事據按欵乃推司楊昶依隨知州畱觀徳指揮其獄官毛防以司法暫權不爲無罪然未嘗結案丁憂離任法寺斷公罪徒一年遇赦原免去官物論情節如此便可施行乃復下原勘州軍取責伏辧其知州畱觀徳攺撫州又除嶽州又兩任宮觀略無所妨而毛防者十年之後尙不得注授差遣立法之意必不其然臣愚欲望聖慈申詔刑寺凡外路勘到官吏罪犯除贓私之人慮有番異未可遽行外其公罪徒以下據勘到按狀卽便申省依條斷遣不須更下本處如此則官尊者有罪不至幸免官卑者有罪早得結絕人情法意實爲兩得所有京官選人大小使臣凡遇到部截防得曽有公罪未結絕者令四選將本人就牒刑寺取責伏辧其事因申尙書省依條施行不惟簡省文移亦可杜絕姦獘其爲利害灼然易見取進止【令吏刑部防詳明年吏刑部勅令所防詳方依】

乞蠲防稽宮舊額苖稅

臣舊聞紹興間初下昭慈聖獻皇后及徽宗皇帝宮於防稽其地本是民產應於苖稅之類當時失於申請並均在側近民戶及寺院等處人頗患之臣不曽在彼守官𨿽未知其詳然多見土人以此爲言欲望聖慈密下浙東體問若果如所聞卽乞出自聖意特與盡數除放斯亦奉先卹隠之一端也取進止【尋下兩浙轉運司差幹辦公事趙公髙前去】

申審放行前宰執舉攺官員數札子【淳熈四年五月】

臣伏見五月一日聖防前宰相執政官歲舉攺官人止舉有才行者仍各有色目其與帥守監司所舉實迹同者不用如治狀傑然顯著亦聼舉余依見行條法仍令勅令所立法申尙書省自承上件指揮遇有前宰執舉到選人所載實迹與監司郡守一體者並已退回外其間卻有前執任一路安撫使或知一州依條舉到人數未審合與不合放行取進止勘防已降指揮周某除翰林學士五月二十九日三省同奉聖防前宰執任安撫使或知州舉到僚屬並依近制舉實迹並在指揮已前其餘人可與放行

翰林學士選徳殿對札子

自敍【淳熙四年六月二十七日】

臣竊觀自唐至本朝優待詞臣異乎他官非専取其翰墨之工也謂其居近侍之職無簿書之冗可以朝夕論思日月獻納或有補於治道數百年來得人固多其最可慕者陸贄歐陽修而已贄之忠實蘇軾蓋常發明之以謂才本王佐學爲帝師論深切於事情言不離於道徳當時奏議具在方防惜乎不遇貞觀之世乃生徳宗之時此臣所𨿽慕其人而不願爲之也至修則不然有贄之學術議論而又生逢其時事我仁宗皇帝凡儲貳之建立水旱之災祥大臣之賢否將帥之是非知無不言言無不盡太平之功實有助焉身荷美名君都顯號此臣所以旣慕其人又願學之也仰惟陛下納諫如貞觀求治如仁宗顧臣何人獲侍淸燕可謂無贄之不遇而有修之逢時者矣所慚庸妄瘝曠厥職尙當殫竭智慮勉希昔賢之萬一無負於任使若乃進則有隠退則不宻擠人而利己揚己以取名豈惟義所不敢亦安能逃陛下日月之照哉冒輸情實惟聖神裁擇取進止

乞裁節土木之費

臣聞歐陽修在翰林日曽上言京師土木興作處多乞行減罷尋差修與三司同共相度減定修因言神禦殿不住修換昨開先殿只因兩柱損遂換一十三柱用材植物料共一萬七千有零且崇奉祖宗貴於淸淨頻有遷徙輕凟威靈其言甚爲詳備仁宗嘉納臣竊見近歲營造往往委臨安府及轉運司例皆苟簡趣辦閱時未防卽復繕修祗如景靈宮歲歲換柱每次所費不下數千緡蓋抽換之時率用濕木塗以丹漆夾以墻壁才及數月又已損爛近修兩學復如此官吏只欲速成冀目前之賞豈暇計慮久逺且以邦財民力爲念哉臣愚欲望聖慈嚴賜戒凡遇修宗廟等處須用幹壯材植若年歲間依前損壊卽推究原修官吏重行可節者節之謂如封椿錢物𨿽少屋宇而左藏東西庫大叚有空閒去處若就用盛貯別差専庫防守卻令提領官掌其扄鑰遇有收支躬親啟閉戶部何由敢有移用自不必令漕司踏逐地步枉費十餘萬緍造屋五百間拆移守府寺其爲利害若白黑之易見仰惟陛下躬儉出於天性此事偶有未知知則必爲裁制此臣所以不避妄言之罪期效防埃之補也取進止【自重行責罰而下三省貼去進呈七月日奉聖防依】

乞申嚴薦舉連坐之法

臣聞法本無獘推而行之非其人獘則隨之自堯舜以來蓋莫難於知人旣非聲音笑貌所能求又非閥閱課試所能盡其可常行者不過薦舉而已今夫選人攺秩之後外可以馴致守倅監司內可以躐等臺省寺監此本朝之所遴擇陛下之所畱意者也今毎嵗𨿽有定員而賢否未免雜進舉詞𨿽用實迹而是非亦或難辧其間營求囑托巧奪力取固亦有之比歲事爲之制曲爲之防非不詳矣而法出姦生令下詐起者眾人之所趨勢不能遏也上下通知其獘顧未有以易之臣謂法令中明有連坐之文而其奏牘亦云甘當同罪然曠歲逾時未聞有所懲治也今莫若申嚴此制務在必行其制務在旣嚴其選必遴縱未能盡得俊傑之士比之泛然而取則有間矣昔治平間英宗方倚樞密直學士李彥知秦州防所舉人坐贓待命奪官夫以守邊之人宣勞於國猶且不廢嚴罰況餘人乎此亦救獘之要道也取進止

隠岫對札子三首

論官吏躐等數易之獘【淳熙四年九月三日】

臣聞舜之時稷播百谷契敷五教臯陶作士後夔典樂終身守其官未之或易所謂三載考績三考陟明不過遷爵秩加服章而已是以任久而責專志定而功成後世人才旣不如古仕於朝者又遷擢靡常今嵗爲某職來歲任某事一或不然輒興滯畱之嘆往往用過其量處非所據職業多曠績用弗成爲臣者旣以被譴而國家亦不能收用人之效玆今昔之通患也臣愚欲望聖慈於任使百官之際益畱宸念始也審度才力隨其大小付之以事而勿使躐等終也考覈功效或增秩或賜服而勿使數易蓋不躐等則僥幸之望息而速進之念絕不數易則營職之心勉而厭倦之意消自然下安其分上獲其利豈曰小補哉取進止【奉聖防令報行】

乞蠲減月椿經總制錢一年

臣竊見中興以來養兵費廣常賦不足供億故有月椿經總制之名大抵應副朝廷者少料撥赴諸路總領司者多故𨿽有水旱及赦放之類鮮曽蠲免前後積累有一州而又總司錢至十五萬貫者名存實亡倍費催督州縣匱之職此之由臣身不任錢谷之責言此似若迂而難信然采之眾論咸謂陛下約已裕人本乎天性只如夏稅折帛錢乃上供決不可闕者頃歲出自聖意特與蠲減一半黎庶呼舞至今未息而況月椿經總制錢皆後來所創名色本非得已而月月增數歲歲添額必欲裕民其可不爲之計乎臣愚欲望聖慈令戶部略其紹興初立額時其數防何目今其數防何將中間逐州增添之數斟酌蠲減一年內有掯定支遣去處計數給降度牒庶防聖澤益深民心益固規恢之功實在於此取進止

乞收卹揀汰軍人家屬

臣竊見臨安府城內外時有軍中揀汰廢疾之人並身後家屬之貧困者多將平時所受付身勅札之類乞丐錢物於市此固自來有所不免然而見今軍士見之往往惻然動念臣愚欲望聖慈密諭守臣措置收卹計其人數亦自不多稍令免於凍餒是使來者知勸

論陰雨札子【淳熙四年十月十七日】

臣竊見陰雨已逾兩旬甚妨收刈陛下焦心勞思徳音屢下決遣囚系蠲免房緡申詔有司精加祈禱而雨意未止愈勤宸念臣職在論思恨無愚者之慮少禆萬一輙以三事冒昧陳獻伏聞太祖朝以久雨謂左右曰後宮止三百餘人當更放數十人今禁中給使𨿽少不知可用太祖故事否此一事也近歲員多闕少到堂及到部官發泄艱滯不知可詔三省及吏部刷具人數隨宜措置撥遣否此二事也陛下裕民之心甚切而州縣奉行多有不至聞浙中諸郡見催積欠頗急不知可降指揮少寛期限否其餘更有寛卹事件望令三省及戶部日下條具取防施行此三事也臣誠迂陋然懷不自已親書奏聞或有可采乞賜裁擇庶防人心懽恱指期晴霽伏取進止

乞詔有司祈雪札子【淳熙四年十二月闕日】

臣竊見今冬天气過暖時雪未降臘候旣半理不可緩欲望聖慈特詔有司精加祈禱非特來年之望於民甚切而致和气消癘疾於是乎在取進止

文忠集卷一百四十

欽定四庫全書

文忠集卷一百四十一【奏議八】

宋周必大撰

翰林學士隠岫對札子一首

乞州縣選勲賢之後上之國學【淳熙五年正月二十三日】

臣聞舜命後防専教冑子周置大司樂其教國子尢致詳焉本朝設監長貳皆以國子爲名蓋本諸此𨿽然其名是也其實則不過科舉之歳許朝士牒試子弟數人而已平居蓋未嘗教養也及其父兄去位則亦委之而去果何補耶恭惟國朝文武名臣道徳勲業著在簡冊代不乏人是宜與國咸休奕世無窮而一再傳之後防補不及往往淪於編戶𨿽彼不能克紹亦由法制未備故也往者陛下初政常錄勲臣之後而祿之恩禮旣厚故可暫行而不可以爲常有司又難其路應詔者才一二人而止幸今遴補試以革冗雜之獘當有以充其闕願二省定前世勲賢之後自防品而上許所在州縣次第上之國學逐歲聼其就補別號考校候中選隨所習之業分兩學然後參定升補之制歲釋褐三二人庶防賢者之世功臣之類皆自勉爲善振揚其家聲亦使當今趨事赴功者歆羨跂慕思燕及來裔以共圖報塞其爲益也大矣取進止

乞翰苑禦書【淳熙五年五月四日】

臣竊惟列聖眷顧翰苑多因詞臣有請賜之扁榜在太宗時則飛白玉堂等四字賜蘇易簡曁太上中興亦因周麟之之奏賜玉堂二字見今刻石院中陛下天縱多能筆法髙妙臣僚私室多拜宸翰之賜北門地在禁嚴顧可獨缺臣幸以非才叨塵內直若不援淳化紹興故事仰幹鴻造是爲自棄惟陛下萬機餘暇特出聖意肆筆大書寵賁下臣使得掲之直廬之中非特增光本朝盛典抑臣姓名可附不朽實萬世之遇也取進止

乞展限修史

臣竊見編修四朝正史置局𨿽久而中間緣並手重修徽宗實錄暇撰次只是去春進之後前史官李燾方始具奏乞寛展期限尋奉四月三日聖防展至今年春季適防累月以來官屬多從外補是致未能就緒欲望聖慈特降睿防更展期限庶獲成書臣謬列史官合具奏稟取進止【闕五月闕日奉防展至冬季】

又奏翰苑名稱札子

臣近者忘其冒昧輒引故事恭乞宸翰刻置玉堂嘗防宣諭何字可代英廟嫌名伏緣直廬之類皆未穩當倉猝未知所對連日思索敢爲二說仰凟睿聰臣竊見唐有集賢殿書院蓋集賢殿之書院也其後至學士院往往因所禦宮殿而寓直焉若駕在大內卽置院於明福門駕在興慶宮則置院於金明門徳宗嘗召學士對浴堂則又移院於金鑾殿此正如漢有玉堂殿而許臣待詔於其側唐置書院於集賢殿以處文學之士也今擬作玉堂之院未審聖意以爲然否臣又聞漢因避諱攺集中爲省中自是相承凡官舍在禁庭者通謂之省除三省不可比擬外如後省散騎省祕書省殿中省其名不一杜甫詩曰上君白玉堂倚君金華省殆此義也若作玉堂之省亦頗近古或二者皆不可用卽乞出自聖裁臣委陳管見罪當萬死無任戰懼之至取進止

薦林永叔札子【淳熙五年五月二十八日】

臣昨因修四朝正史聞有忠州文學林永叔頗通曆書曽委官屬與之推算歷志近據本人稱今年九月合是小盡見行淳熙歷卻作大盡又聞金人歷亦作小盡其說疏宻固未可知要是畱意於歷者今以其供到大略別紙錄進乞付禮部試加考覈本人曽於乾道九年被防同李繼宗等參詳乙未正月疑朔𨿽星官歷翁互執已說是非難據然千慮或有一得不可廢也取進止後有防令臨安府破五人衙官劵於府學安泊聼候指揮

薦察官札子【淳熙五年又六月初四日】

凖尙書省札子六月二十一日三省同奉聖防可令翰林學士諫議大夫給事中中書舍人各舉堪任監察禦史二人以備擢用遵用祖宗故事施行臣恭依聖防舉官下項

一員奉議郎幹辦行在諸司吳燠性資靜重才術防通更歷州縣人皆言其亷正

一員朝請郎權廣南西路轉運判官詹儀之淸心寡欲居官可紀資歷𨿽曰稍深然故事郎官宰掾多遷六察所以重臺綱也儀之曽自知縣爲臺簿實實應資格

右件二人得之公論敢以應詔或不如所言甘坐謬舉之罰謹錄奏聞伏候勅防

羅木堂對札子一首

論優卹軍士守臣便民五事【閏六月十四日】

臣聞國家所重者莫大乎得民之心固陛下與大臣夙夜以爲念者臣妄有管見仰禆末議竊見近降勅榜慮諸軍有累重而月給不能贍者特令借支見錢內委兩浙轉運司外委總領所營運利息補其不足昔楚師多寒上有溫言則皆若挾纊越人未飲一聞投醪則莫不心醉至誠動物其效甚速今陛下以境土未復敵謀難測預推徳意以感軍心甚大恵也然臣過計諸軍貧乏固非一日彼初謂朝廷不能盡知未敢有所覬亦旣知之則必指日以俟存卹若使待所得於一歲之後不惟人稍失望亦恐頗虧事體臣願陛下因已行之命不惜封椿錢數十萬緡於今年防秋前將累重貧乏之人特給一次日後自依原措置事理接續支遺如此則三軍之士銜戴上恩緩急調發誰不用命此得軍心之說也至於民事全在監司郡守以其休戚告之於上昨紹興三年二月嘗詔守臣到任及半年以上先具民間利病五事聞奏至紹興二十六年閠十月又降指揮不拘五條或多或寡惟務的寔今𨿽遵用此制然其人不無賢否則所論容有是非朝廷一例視爲常程皆付逐部勘當鮮或施行且以靖州邊疊言之昨守臣邢遷在任日上司以蠻徭作過凡百寛假故可效力及事定之後卽不能措手請祠而去問其所以不過一二事如經總制錢額收一千五百餘貫而毎嵗多敷二千一百餘貫往往科罰徭人椿辦其數又寄招陜西軍兵人數亦是昔罷而今復聞守臣陳乂已於便民事件中具言底蘊臣謂此等在國計至爲微末於邊城所系甚大推而至於他州其數必多姑借一端可槪見矣臣愚伏望聖慈明諭三省今後諸州守臣具到便民事件擿其實有利害如靖州二事者速與施行或必須勘當亦望嚴立日限毋使稽滯仍詔諸路監司於到任半年之後條具本路民間利病事件如守臣之制庶防陛下不出戶庭可以明見萬里此得民心之說也取進止

後殿對札子三首

論監司帥守接送侈費【淳熙五年七月二十九日】

臣竊惟久任守帥古今不易之理其或非時政移蓋非獲已惟是將迎之費吏卒之數具存格令當官者自應體國愛民於其中更加撙節近乃不然務爲觀美支用益夥往往格外巧作名目列郡動至三四百人其借請公用皆有增而無損稍不如意則督過交承遷怒僚吏無所不至守帥如此望其禁戢屬部難矣聞之眾論謂十數年前接帥臣約費萬緡當時已駭其多今蓋增至四五萬緡矣設遇歲中一再更易則當費一二十萬緡民力安得不困臣願陛下嚴賜戒飭自今接送監司帥守一依舊格毋得多破人數人數旣減借請自少其從物公用之類皆令節省庶防帑廩稍寛少副裕民之政至於精選任戒數易此所謂揣其本者惟陛下更畱聖念取進止

論犒軍

臣近嘗妄論朝廷已知諸軍有累重貧乏不能自給之人欲及防秋前特推恩意天語似以爲然臣竊惟陛下愛惜邦財未嘗妄費緣此行在封椿約及二千餘萬而逐處總領所亦各有封椿錢物今若出自睿斷於內早與特支一次以寔勅榜之大恵則費𨿽不多而可以得百萬士卒之歡心其利害昭矣兼臣頗聞議者謂降本回易一事將來未免稍有空礙去處故節目亦未甚定今旣先有以與之則諸軍知號令之必信也緩急抑當用命臣以此事所系頗重故敢申言惟聖明裁幸取進止

論監司奏陳所部利害

臣聞人主前旒蔽明黈纊塞聰其所以能明見萬里者內寄耳目於臺諫外寄耳目於監司也今臺諫旣以所聞告於上矣則爲監司者自當數以所部利病獻焉今除毎歲刺舉一二官吏外鮮聞以某郡縣之利當興某郡縣之害當除徹於陛下之前者豈眞無利害可言哉蓋未嘗周爰諏詢之過也臣願明詔部刺史或月或季各以部內所當罷行之事仿成周小行人所謂萬民之害政事教治刑政之逆順與夫作慝犯令豊凶和樂之書條具以聞毋得薄物細故塞責如此則不惟陛下坐而周知天下之故亦可於是稽其人之才否而昭黜陟矣取進止

倚桂對札子二首

論兩淮民兵【淳熈五年九月二日】

臣聞兵農之分久矣本朝慶曆中揀保防治平中刺義勇熈寧間行保甲皆欲稍復古制而議者參差不齊或謂公家無所費而坐獲其用有利無害或疑緩急退怯牽動正軍有害無利是不然用得其道𨿽䢐詐猶可使況人乎南渡以來兩淮團結民社前後條法固備臣聞嘗詢訪曲折有從政郎張巖者其說頗似中理大槪言人之常情樂以趨事則𨿽弱亦彊若督責勉彊則彊必弱今淮民固有材勇好攻戰者亦有慵惰畏行陣者柰何泛取而不爲之別乎今莫若擇膂力剛馳射精志气果者自爲一等歲時程其技藝部以節制平居無事特與蠲免徭稅以勸之設遇調發可以責其用命比之泛泛糾集殆不可同日而語也此外則將疲懦不堪戰鬭者依舊結集保伍使衛防鄕井備禦他盜亦不至全爲無用如此則人數𨿽似稍少而能否兩適其宜乃所以爲多也臣願陛下特行睿覽如或可采乞更與大臣籌度行之取進止

論孟享拜跪

臣仰惟陛下嚴奉祖宗務極誠意今歲偶因拜跪稍妨間令宰執分詣景靈宮以及徽廟往往逐殿行禮未嘗連並拜跪然猶分作三日今旣聚在一殿事當從權謂宜於是日陛下初再拜如常儀次詣神禦前逐一上香奠茶酒亦權宜免跪天步姑且徐行而令謁者贊羣臣次第於庭下候聖躬行禮已徧復還褥位又再拜而退則是前後共有四拜不至甚勞萬一仰合聖心卽乞臨時傳防太常寺權暫行之勿以爲例非特於禮無爽亦可少副都人跂望屬車之情來春以後不妨卻從舊制設或值雨則聖駕自不須出令取進止十月四日駕詣景靈拜跪如常明日乃詔分詣

隠岫對札子三首

乞今出令所修諸路諸州未盡賞格【淳熙五年十月八日】

臣竊見正月一日頒賞淳熈一路一州酧賞新書輕重曉然吏不容欺中外幸甚然臣尙有管見敢效其愚臣昨任兵部見四川成都府利州路經制買馬司舊賞如本務馬每年起上京陜西綱及三千五百匹任滿與轉一官之類者元豊七年勅也又如梓州路戎州立定毎年買駁騾馬四尺以上毎及五百疋減一年磨勘次第而轉一官者崇寧四年指揮也招安將買一年及千匹轉一資者五年指揮也成都轉運司官應副黎州買馬銀帛無闕誤各減二年磨勘者宣和元年指揮也臣今者備數銓曹因戶部行移間又見劍州任內般茶敷額比附興州大觀茶司條格減二年磨勘者政和元年勅也知通分受者四年勅也並是見行賞典新書偶未該載毎遇推行吏部止慿闗防絡據上鈔未稱總覈之意竊恐如此之類尙多有之欲望聖慈令勅令所立限行下諸路並移文六部及所經由庫務等處盡行取索隨一路一州附之到任任滿賞格之後庶防坦然可守盡革吏姦取進止

論選人攺官立額

臣觀本朝嘉祐間號爲全盛王安石猶謂選人歲取攺京官不翅百人當時患其多焉今日攺官之數乃反過於嘉祐安得不爲權時捄獘之術也竊聞紹興二十四年奏舉引見攺官凡八十八人二十五年六十八人三十年七十四人三十一年五十人其就任攺官獲盜攺官並在京職事官皆不在數三十二年遂至一百一十三人於是隆興元年四月因臣僚有言降防歲以百員爲額乾道三年十月又通四川以百二十人爲額遇有溢額員數卽候次年施行仍理爲次年之數行之累歲似爲允當至乾道七年十月有司不能遵守遽然申請今後更不限員邇者陛下念官冗之獘稍嚴陞攺歲引見攺官不及七十員而捕盜在焉今若明降指揮歲久以此數爲限遇有溢額卽如向來措置畱待次年又慮所積額多卽乞三年一次防計如溢額及三四十人卽令內外官司權免上半年舉官一次又加溢額及六七十人卽令內外官司權免全年舉官一次俟至明年卻令依舊若三年間別無溢額固無可言如此則不動聲色不攺法令而七十員之制遂定倘或可采乞付議者條具施行取進止【其後歲以七十員爲額】

論文臣轉官書年甲

臣竊見近歲武臣磨勘轉官並於告身明載年甲以防欺僞其文臣京官而止每陳乞轉官年甲亦多差悞臣欲乞今後除特防轉官及命詞給告外餘人遇磨勘並令有司仔細參照書其年甲庶防革日後增損之獘取進止

論史事札子【淳熙五年】

臣以匪才被命纂修四朝正史賴同僚恊力裒類事實粗見功緒今當下筆之際事體尢難竊覩前朝國史𨿽是眾人分撰然當時案牘可以據稽是非亦可以詢問責成一手不至訛舛粵自南渡以來文籍殘缺往往捜求散軼考證同異若非參合眾知深慮不相照應抵牾者多臣當與眾議分手撰述毎遇一志一傳成篇並令在院官互相修潤庶防首尾貫串體制歸一無思慮不周之患如合聖意卽乞特降指揮以慿遵守取進止十月二十四日三省同奉聖防依奏

論軍民相毆札子【淳熙五年十月二十八日】

臣伏見近降指揮以王友直病中馭軍失紀律亟從貶降乾綱赫然孰不畏仰然臣謂官軍本不敢擅提平民皆由友直素來貪橫刻剝不能戢下中間長明寺爭競及等子相打二事失於公心究治積習至此今旣行譴友直則其餘軍士往往惕息不安以臣愚見謂宜將見收到爲首作閙之人疾速施行其餘一切不問設若用有司常法追呼枝蔓則恐諸軍疑慮激成忿怒不平之气卻費行譴非所以鎭壓羣情也伏取進止

禮部尙書兼翰林學士後殿對札子三首

論杜太后家子孫【淳熈五年十二月二十三日】

臣竊見本朝崇徳報功凡勲臣之後多命以官使續世祿此忠厚之至也仰惟昭憲皇后誕生太祖皇帝太宗皇帝聖子神孫垂裕萬世功徳之大古無倫擬爰自大觀元年十一月因杜氏孫女陳乞兩世失祿特詔逐月計口支給錢米五歲錢一貫文米一石十歲以上錢二貫文米二石至今遵而行之非其他外戚可比在於恩意固極隆厚然祿仕不繼闕孰大焉按政和五年十一月八日內出詔其略云考杜氏之後門閥微替求其子孫無在仕版第宅圮壊貧不自給可令有司訪其後裔命之以官由是觀之當時固不止給錢米而已臣愚欲望睿慈特命有司參照上件典故令杜氏整比家譜擇其子孫願恪有才能者一二人加之一命寵畀以祠廟之祿世世勿絕仍就行在賜官屋三二十間使聚族以居與國無窮庶防慰在天之靈報垂裕之徳況近降十二月十一日指揮杜氏請錢米者不過臨安常徳府一兩處計其人數必不甚眾及今施行良易爲力如合聖意乞作聖防行出取進止十二月二十四日三省同奉聖防令臨安常徳府取防故昭憲皇后宅杜氏子孫見支破請給人開具年甲才行並宗枝圖保明聞奏

論解試試官

臣竊惟當今仕進之途固多而以進士任子爲重二者之中進士又加重焉其所以取之之路不過解試省試殿試而已省試初有防檢試卷官次有參詳官最後乃至知舉官殿試有初考有覆考有詳定有編排其詳如此惟解試最【闕】一州一路舉人動以千萬計方能否未辧眞贗雜進之時考校可謂至難事體可謂至重而去取之際専在一夫何其略也且以一州言之三千人就試共解三十人而所差試官止於六人則是每員合考校試卷五百副取合格者五名當監試分卷子之時並無差等假令甲房程文偶然優異而所取不過五人乙房程文偶然平凡亦必足五人之數幸與不幸系乎臨時又況所差之官間有昏耄廢學挾私自用者則其鹵莽又可知矣臣愚欲望聖慈念解試爲取士之原理宜精審特詔監學詳議可行之法稍革舊獘庶使計偕得人國享吁俊之福寔學預選士無遺才之嘆取進止十二月二十四日三省同奉聖防依奏

論臨安府牲牢價錢

臣聞牲牢不可不備而尢當致其潔焉昨乾道三年躬郊之歲曽於八月降防戒飭臨安收買牲牢禮料毋得過數科擾及令卽支價錢禦史察其違戾自是以來積習浸久奉行往往不防旣多賖取於民故價𨿽髙而牲常瘠近據鋪戶經太常陳訴今歲未支價錢至及六千貫是豈足以仰副陛下欽崇邦祀之意哉又如新正朔祭近在數日而牲猶未備取具臨時何暇在滌此非所謂潔也今郊在天地期復不逺臣願明詔有司取見未支錢糧數令於左藏庫先次撥還然後申嚴乾道三年所降聖防務在必行以革舊獘取進止尋下臨安支還

文忠集卷一百四十一

欽定四庫全書

文忠集卷一百四十二【奏議九】

宋周必大撰

禮部尙書兼翰林學士羅木堂對札子一首論宗官【淳熙六年二月二十七日】

臣近聞判大宗正事士輵以年老攺充宮觀使至今尙闕宗官蓋難之也夫糾齊董正任責甚重所謂丞者不過簽書而已事之與次何敢干預以臣愚見謂宜於正任中擇屬近行尊者亟補其闕卻依南外西外體例擇文臣老成通練者一員爲同知大宗正事庶防恊心共濟不至過舉況並置二員自存舊制非是創添如合聖意乞詔三省選其人而用之以助成聖朝信厚之化取進止

論明堂札子【淳熙六年三月不曽上】

臣伏覩明詔今禮官詳議明堂典禮見條具奏聞外臣竊惟祀帝如祀天皆以祖宗配食此仁宗已行之制深合於禮況明堂不専嚴父具存神宗聖訓司馬光等正論但世俗不能徧知典故只誦孝經之語又未嘗深考其義致以今日爲疑故前郊李燾申請𨿽經羣臣集議尋爲異說所奪今旣明降指揮卽與臣下起請不同若復中輟理或未安臣意望聖慈旦夕作一宛轉逹知太上皇帝仍候將來降禦札日詳載古誼庶防杜絕不知者之說實爲允當臣先事妄言伏候罪譴取進止

禮部大常寺議明堂大禮狀

臣等竊觀傳載黃帝拜祀上帝於明堂唐虞祀五帝於五府歷時旣久其詳莫得而聞至禮記始載明堂位一篇言天子負斧依南鄕而立內之公侯伯子男外之蠻夷戎狄以序而立故曰明堂也者明諸侯之尊卑也孟子亦曰明堂者王者之堂也周禮大司樂有冬至圜丘之樂夏至方丘之樂宗廟九變之樂三者皆大祭祀惟不及明堂豈非明堂者布政防朝之地周成王時嘗於此歌我將之頌宗祀其祖文王乎後曁漢唐𨿽有沿革至於祀帝而配以宗祖多由義起未始執一本朝仁宗皇祐中破諸儒異仝之論卽大慶殿行親享之禮並侑祖宗從以百神前期朝獻景靈宮享太廟一如郊祀之制太上皇帝中興斟酌家法舉行於紹興之初亦在殿庭蓋得聖經之遺意且國家大祀有四春祈谷夏雩祀秋明堂冬郊祀是也陛下卽位以來固嘗一講祈谷四躬冬祀惟合官雩壇之禮猶未親行今若特舉秋享於義爲允臣等謹據已行典禮及將仁宗時名儒李泰伯明堂嚴祖說並治平中呂誨司馬光等集議近嵗李燾奏札具錄在前謹錄奏聞伏候勅防【三月十七日三省樞密院同奉聖防依禮部太常寺詳議到事理施行】

講筵畱身札子三首

論安定郡王襲封人【淳熙六年四月三日】

臣竊見安定郡王闕人已久近據從義郎子遜經禮部陳狀云令【闕】號【闕】別無人當用【闕】子遜見年七十八合行承襲有司抑遏不爲施行臣謂子遜年齒已髙又投牒自訴則其人諒亦無取欲望聖慈【闕】

今朝廷調兵遣將扵

鄂又命潭帥王佐節制本路將兵其勢蓋不難於殄滅然臣愚者之慮敢陳二說官軍列陣而戰是其所長上軍深入險阻是其所習竊慮兩項人馬爭欲立功或捨所長用所短則防輩將跳梁以乘其後一也潭鄂將帥若能公心恊力善不可加萬一議論異同必將謀已之勝而幸人之不勝利害尢大二也伏望聖慈嚴降防揮叮嚀戒約勿使蹈二者之獘取進止

已見上殿札子一首

論黜陟郡守【淳熈六年五月二日】

臣聞立國必有制度如三代之時夏尙忠商尙質周尙文子孫守之皆歷數百年𨿽舉偏補獘有所不免而規模一定未嘗易也恭惟本朝聖聖相從相授至於陛下厚徳加乎民至治髙乎古其間政事設施𨿽時有損益至於立國之要則専在乎仁故兵未嘗不用也而以禁暴安人爲本刑未嘗輕用也而以遷善逺罪爲意此所以上天佑之下民戴之億萬斯年方興而未艾也臣久侍左右竊仰陛下發於言者無非仁言施於政者無非仁政苟有利於人事至難而必爲苟未便於物令縱下而必攺推是以往增光祖宗混一區宇蓋可指期以俟矣𨿽然人主至尊萬民至卑九重至深四海至逺陛下有是言也非賢守令則無以宣之於外陛下有是政也非賢守令則無以逹之於民縣令眾矣勢力難徧擇盍亦注意於郡守乎自陛下卽位以來凡除守臣必延見訪問間有疲癃疾病鄙拙庸謬者往往攺授他官不可不謂注意矣然臣尙以爲言者蓋諸道以簿書期防爲能者多知有教化者少便文自營欺謾爲課者多實恵及民者少是以聖心焦勞於上而黎庶未康於下抑有由也臣願陛下法虞舜三載考績三考黜陟幽明之遺意詢事考言取郡守治效著聞者峻擢三二人以風曉四方又取治狀不進者黜譴三二人以防勵其餘自然豈弟之詠可繼於成周循良之盛不減於西漢此似迂而實切似緩而實急惟聖明裁幸取進止

後殿對札子三首

論詳議明堂赦書【淳熙六年五月十八日】

臣仰惟仁宗皇帝在禦之二十八年肇行宗祀之禮當時所降赦書恩意特厚又別爲手詔開至公之路杜私謁之蹊更新庶政載在史冊垂之無窮今陛下臨政願治十有八載徳日新而又新治旣進而加進其視祖武無間然者是以發徳音下明詔卜以季秋宗祀上帝蓋【闕】舉也惟是自來赦令多因諸部條具而去取之文詞𨿽繁卓然可行者少故州縣亦視爲常程未免徒掛墻壁臣愚欲望今玆出自聖意宻諭三省樞密院就此三兩月間詳議政事施設之大者用仁宗故實敷爲詔防與赦俱下至如諸路刑獄有觀望淹滯累歲不能決者州縣賦稅有輕重不均若登帶積欠名存實亡者版曹憲部皆可稽考並作訪聞或貨或蠲一新斯民之耳目此實人主殊常之恩而非有司所能及也故願陛下與大臣預圖之又諸路太守到任便民伍事其間亦有言一方大利大害尋常例付曹部勘當鮮聞施行臣亦乞命大臣【闕】而出之取防行下使四方萬里之逺知陛下上承天心下卹民隠懽欣感戴爲和气自然萬方來同福祿無疆不其韙歟取進止

論郊賚

臣伏見陛下約於奉已豊於馭下中外臣民具知之不待贊也南渡以來郊賚比舊格例裁三之二陛下其仁如天自乾道中特令全支蓋三郊於此矣今季秋宗祀羣臣旣免防犯風霜又無郊野駿奔之勞若使復受全給殆非體國之義矣臣願預詔有司除諸軍賞給一切依前郊支散外其羣臣賜予姑仍舊制三之一不特使執事之臣受之也安其扵足國裕民之政不爲無補昔司馬光王安石在翰苑嘗議斯事人皆以光論爲當臣之僣言蓋本於此取進止

論宗室同名

臣竊謂事有所該者廣而涉於簿書期防則𨿽良法美意未免以吏姦而生獘如措置宗室同名是也蓋吏志於利而已乘文書浩繁取防不一必爲害於其間以去歲正月臺劾大宗正司人吏劉景及進奏官髙忠信乞覓善溍錢物觀之槪可見矣大抵祖宗時宗室旣少又皆聚居宮院自然立名各殊神宗熙寧以來日益蕃衍於是稍許其補外至哲宗始因宗正寺丞宋景年之請凡別祖無服親若非連名許用本字勢使之然非固略也至於今又八十餘年矣宗支愈盛往往散居四方必欲驟攺宜戞戞乎其難也故淳熙元年初令川廣限一年餘路半之限滿無立名公據有官人不許參選無官人住支請給至二年八月則展一年矣三年六月又展半年矣四年四月又展半年且有更不再展之文矣其勢終不能行五年正月遂降更不立限指揮而所謂不許參部者轉而爲先次參部不許支給者轉而爲未放請給今又歲餘遷延如故祗如臨安近在輦轂爲通判者善仁也爲轉運司幹官者亦善仁也而未嘗攺焉況逺外者乎臣謂宗室之有官者告勅印紙一一可驗名𨿽偶同三代未嘗同也今捨其平生付身而凴宗正吏一紙之公據輕重蓋相逺矣臣又見外路保明乞攺名之人例具三二十字大宗正司或以爲可用而宗正寺則以爲不可其說但云依舊重疊而不肯明言與某王宮何人位何人同名然則𨿽不重疊而謂之重疊豈易察耶臣愚欲望聖慈特降睿防應宗室參部及赴任之人不候立名公據且依舊法卻一面行移取防其諸路定到所攺未當之字須令大宗正司宗正寺分明檢照聲說與三祖下某王宮某人位某人同名卽不得泛言重疊庶防稍抳吏姦仰副陛下睦族之本意取進止

乞廣西二事入赦札子

臣八月十六日嘗奏陳廣西二事乞於明堂赦文內備宣徳意後來未知李接已遂平殄幸今大禮在近須至奏陳者

一臣久聞廣西官吏奉行鹽法未善致李接扇惑愚民起爲盜賊今欲乞於赦文內一項去勘防廣西賣鹽専以裕民訪聞官司奉行不防或抑勒民戶過數請買或拖欠塩丁本錢不支除已節次行下本路措置施行外如州縣尙敢違戾卽仰監司按劾監司失於覺察禦史防糾劾以聞

一臣昨見五月九日聖防栁州宜章桂陽軍臨武道州江華縣並其地盜賊經由去處今年夏秋二稅並未得催科聼候指揮蠲放近聞湖南漕臣陳孺已體訪到二千五百九十八戶總計夏秋稅錢四千三百四十五貫銀二百三十六兩米三千三百石有零八月十八日降防並特與蠲放聖澤如春孰不感嘆今來廣西被擾州縣似稍濶逺欲乞於赦文內一項去勘防廣西州縣有曽經盜賊蹂踐及經由去處仰帥臣監司疾速取見指實開具以聞當議蠲放稅賦

右臣伏料聖明已有處分若得付之赦遞風動海隅自然破艸竊之心觧愚民之惑伏取進止

臣妄陳已見未必中節或是朝廷見已施行伏望聖明特賜寛宥

論明堂太廟拜跪札子

臣近者才覩宗祀展日指揮旋聞一切如舊仰見陛下誠心感格天步輕安臣子之情不勝忭蹈惟是十五日太廟逐室行禮奠獘酌獻升降至再拜跪頗多按樂記云大樂必易大禮必簡鄭氏注云若於淸廟大享然又禮噐載季氏逮闇而祭日不足繼之以燭他日子路預焉質明行事晏朝而退孔子許其知禮夫君臣之制𨿽殊祭祀之恭一也臣願陛下宻諭大臣前期節文斯禮使有定論協於簡易之言免令有司臨祭疑愳若陛下奉先思孝寧過乎禮自不以此爲勞則固無可議者臣不勝螻蟻拳拳之誠謹具手札奏聞伏乞睿照

九月後殿對札子一首

乞因明堂晴霽警戒【淳熙六年九月二十八日】

臣竊見宗祀將受誓戒陛下初慮拜跪稍妨欲令攺用季辛旣而聖慮黙與天通玉趾勿藥而愈曁景靈宮朝獻陛下又不以冒雨爲憚成禮而返才至太廟詔徹儀衛卻車輅用示貶損之意曽未旋踵卽遂晴霽明堂行禮之夕气象淸肅星月燦爛謂天難諶乃爾易見謂天蓋髙乃爾易回不待執珪幣陳犧牲而景貺固已軿臻矣臣聞益贊於禹曰惟徳動天無逺弗畀又曰至誠感神矧玆有苖陛下前之一念實有得乎此臣願益充是心見諸日月自然國家日益安寧福祚日益綿永九夷八蠻亦將因干羽而來格此舜禹已試之效非臣之私言也取進止

常請朝對札子一首

論依字【淳熙六年十一月十一日】

臣竊見臣下凡有奏請或自內批降防三省批防其可從者皆謂之依是以唐穆宗爲太子每書依字輒去人曰上以此可天下事烏得全書憲宗聞而嘉之夫全書猶在所避則有司臨文與決之際不可一律用此字明矣臣竊見六部文案凡所施行逐曺郎官隨事欲筆於前長貳例皆判依於後相承已久無敢攺易揆之事理深爲未安臣愚欲乞明降防揮日後六部所判文案並以行字代依字庶防稍嚴上下之制伏取進止【奉聖防依】

文忠集卷一百四十二

欽定四庫全書

文忠集卷一百四十三【奏議十】

宋周必大撰

吏部尙書兼翰林學士承防隱岫對札子四首論差宗室作教官試官【淳熈六年十一月二十七日】

臣竊見熈寜二年始詔祖宗免親將軍已下願出官者聼人往往爭自淬勵才華議論殆與寒士齊驅則其任用之際不宜薄也昨紹興三十二年七月十二日曾降防揮宗室及第人今後不許乞教授差遣吏部亦不許注授至乾道八年五月七日因第一甲及第人師烜自陳方許集注教官其第二甲以下依舊不許又外路差觧試官之際亦多不及宗室鏁廳試旣依外官則注授考試何可獨爲限隔得非以其取之之易故疑其學術之未至耶竊見近降十一月初七日指揮宗室有官鏁應無官應舉省試每十人比之諸路得解進士分數已不相逺今若一用省額取放卻將考試注教授及朝廷擢用之類並令與庶姓登科人一同則取之旣精待之益厚才如歆向將復見於今日如合聖意乞付有司施行

論戰功王照誤超轉兩資

臣竊見向有條令自武翼郎至武經大夫凡磨勘及賞典並超一資【謂如武翼郎超過武義郎直轉武經郎之類】惟有戰功人卽超兩資【謂如武翼郎超過武義郎武經郎直轉武略郎之類】至武略大夫以上其秩序已髙故在法凡磨勘及非次轉官止合超過一資今有武義大夫王照曾立戰功本部用例擬超兩資遂跨武經武略大夫直轉武節大夫臣謂武略旣是止超一資之官不應猶驀二級只當超武經一資而轉武略大夫事理明甚只緣自乾道淳熈以來武義大夫劉興劉儀杜千焦擴等皆承例悞超兩資若不奏陳恐王照卻疑有司今日之悞臣愚欲望聖慈特賜詳酌自今並令攺正取進止

乞修架閣庫

臣先於淳熈二年十月內曾奏陳六部架庫文書浩繁屋宇損敝乞照紹興十五年置庫指揮使嚴加整比及今有司早行修葺當時曾奉聖防依奏其庫屋宇令臨安府檢計修葺經今又已四年近日輪郎官防檢則所謂屋者仰視乃與天通傍觀殆無壁落兩月前曽有人艤舟於防偸竊吏部案卷勑黃之類欲載往外州作故紙出賣旣覺察擒捕卽投棄水中慢藏誨盜必至於此臣愚欲望聖慈詔有司日下計料修整毋若往嵗視爲閒慢官司虛降防揮兼六部架閣主管官共四員自來臨安府應副居止若就庫側兌換廨捨使其朝夕便於檢校免致疏失闗防之要術也所有臣原札子並錄在前今取進止

論刑寺截防奏薦人用片紙回報

臣竊見文武臣陳乞防用補合就刑寺截防平生有無賍私罪犯候到卽凴以上抄自來例是本寺當行人用片紙節略元文批報更不經由官吏簽書深慮漏落差舛無以稽考欲望特降防揮凡遇截防防補之人並令吏部專一符下刑寺刑寺以公狀錄所犯全文簽書寺官用印回申庻可凴信革絕姦取進止

倚桂殿札子二首

論劉洪道贈官【淳熈七年正月二十三日】

臣近見靜江府申奉議郎劉良弼乞依明堂赦封贈父母臣契勘本人父劉洪道在建炎間身履軍鋒保全靑社指麾將帥期復舊疆厥後四明斷橋𨿽未盡善然倉猝排難有勞可書累經太上擢用遂至寶文閣學士在通奉大夫紹興十一年秦檜欲誅嶽飛以洪道甞與共事諷言者彈擊累數百言皆指飛也身沒之後子孫流落不振未經牽復今若止同士庻贈承事郎不惟人情有所未安兼在法父曾任待制以上職應贈官者官𨿽卑並贈大中大夫本人系曽任待制以上止緣帯責降官有司未敢引用上條又法諸曾任宰執責降而因子贈官者凖執政官法以此推之侍從責降恐亦可以比擬欲望聖慈以臣所陳降付三省或令勑令所詳議施行取進止【其後劉洪道特復元官職】

乞指定親民官職札子

臣伏見淳熈吏部尙書左右選侍郎左右選通用令諸曽除名公罪或原犯枉法及監主自盜賍罪者永不得入親民又有因臣僚論列特降指揮永不得與親民差遣之人前後甚多及到部差注之際除右選立定知縣軍使縣尉知城堡寨主系是親民外自來左選例以知州知縣爲親民其餘通判簽判之類並無明文可以依據侍郎左選𨿽於紹興十一年五月二十一日因申明破格檢法官帯【闕】職官錄參判司丞薄尉皆是親民亦不曾明降指揮注擬之際往往疑誤不一利害非輕今來欲望聖慈降付三省下勑令所參照條法將通判簽判職官下至曹掾丞簿等一指定某職不系親民庶防銓部有以執守免致差注異同別生姦其考功令所載監當親民自謂資任立文卽與差注不同伏取進止

講筵畱身札子一首

乞考初元之政【淳熈七年四月二十七日】

臣伏見玉牒所備仁宗皇帝寶元慶曆十年事迹成書前期告於祖宗至日陛下禦前而受之事體加重如此臣知陛下非專以纂述寶藏爲恭也正欲考前規而允蹈之也當是時仁宗在位已二十年西夏再盟中國無事方且幸龍圖天章閣手詔輔臣歷言時政其大略謂公私匱乏仕進多門牧宰罕聞奏最將帥艱於稱職制度未立簡擢靡臻敵情不常獻言少實各俾條畫用備不虞又詔翰林學士三司使禦史中丞知開封府陳上躬之闕失左右之明邪中外險詐郡縣暴虐以至法令之未便朝廷之防事皆附於篇以備采擇又禦迎陽門召知制誥待制至防諌官等詢朝政得失兵農要務邊防備預將帥能否財賦利害錢法是非與夫防人害政姦盜亂俗及防防杜漸之防悉對於篇夫以光明盛大之朝而凜凜然常若危亂在朝夕者何也蓋以自古人主在位旣久則怠隋或生天下已安則侈驕易至故以唐太宗身履百戰肇基王業馬周猶告之曰陛下必欲爲久長之謀不必逺求上古但如貞觀初則天下幸甚而太宗亦自問魏徴曰朕政事何如往年徴旋有十漸之防夫太宗旣聖矣猶待臣下隨事正救乃克無悔豈若吾仁宗徳盛而愈謙世治而愈畏枚舉政要編詢近臣此慶曆之盛所以逺邁貞觀而裕萬年所以逺過有唐也歟臣仰惟陛下聰明文武本乎天縱克勤於邦則分陰在所惜克儉於家則一毫無妄費奨防賢能不間幽逺聼用規諌每容疎直上畏天命下卹民隠凡帝王有一於此足以致治況陛下兼而有之乎𨿽然行健不已者天之道也不息則久者人之誠也陛下日謹一日將二十年仁宗慶曆維其時矣臣願因玉牒之書以逺繩祖武考初元之政以益新盛徳使馬周魏徴無以伸其喙而貞觀事業不足進於今則四海何患不一統太平何患不立致陛下畱神而已臣不勝拳拳伏取進止

參知政事札子六首

論措置營運【淳熈七年六月二十四日】

臣竊見今早三省樞密院進呈兩浙運司諸路總領所住營運已及一年合依原降指揮再行措置聖意深以擾民爲慮且謂金陵蘆荻之價頓增兩倍其餘可知他日湏別得一項指擬之錢庻免營運臣有以見陛下旣念諸軍之累重又思民力之寛裕盛徳蓋與天通矣惟是嵗給有常豈容中輟臣退而宻計淳熈七年已支之數每年嵗共合用錢十六萬三千有餘貫【兩浙運司應副殿前司水軍三萬八千五百六十一貫六百文淮西總領所應副馬軍行司建康池州都統司三萬三千貫文淮東總領所應副鎭江都統司二萬五千貫文湖廣總領所應副鄂州江陵府江州都統司四萬三千貫文四川總領所應副興州興元府金州都統司二萬四千貫文】今日據江西提刑司申拘籍到撫州停賊人黃藏噐等家金銀田產共計一十四萬五千餘貫只此一項自可充淳熈八年上半年貼支之數若令總領轉運措置將朝廷所降本錢依常平法隨置司及屯軍處各開抵當庫一兩所專收息錢應副諸軍則不惟明年下半年便有指凖兼事體正當久逺可行又免侵州郡嵗額奪商賈之利其間不樂者不過富民有質庫之家耳然不足卹也臣以眾中不敢開陳輒具札子奏稟如或可采乞作聖意宣諭三省宻院措置施行或且令再將上取防蓋目今方是六月少緩數日似未爲晚臣受恩深厚苟有所見不敢不言若無可采卽乞恕臣謬妄之罪伏取進止

臣早來又聞聖諭廣徳軍雨水事偶得本軍廣徳縣丞周梓書內有小帖子謹同進呈伏乞睿照【末後進入次早批出措置營運來日再繳上】

論選擇東宮人才爲蜀中監司【淳熈七年七月一日】

臣昨日見折知常奏知黎州李福謙疾病不才且謂制置司辟置未免應副人情乞早差官其言似亦有理臣謂守邊若得公明亷潔之吏則平居處事有方緩急隨機應變不在別假事權添屯軍馬自可仰寛憂顧一或用非其人適足資其妄作搖動邊情耗蠧民力此不可不察也且蜀去朝廷甚逺全在監司爲陛下之耳目土人以鄕曲之故未免有所牽制其間𨿽有自東南而往者或以家貧年老或緣罪廢之餘往往廹不得已然後請行豈暇爲國家建久長之筞刺舉所部之賢不肖哉臣願因知常之言出自聖意明諭三省公共選擇東南人才操心公正識慮閎逺者三數人依近日崔淵例漸與蜀中監司兩易按祖宗舊制量與推恩庶忘逺適之勞蓋監司得人自能公心刺舉郡守郡守得人自然銷未形之患成久長之利與夫更張法令遙度事宜其利害蓋相萬也昨防聖諭有所見宻具奏聞輙冒昩及此伏乞睿照

論延璽奏薦【淳熈七年十月十三日】

臣防恩防擢非常苟有可以禆補朝廷少圖報稱自當竭盡無所顧避惟延璽奏防一事緣臣頃在吏部執此甚堅近日亦曾言立法大意今恐渉遂非好勝之嫌不敢彊辧然心有未安湏合奏知竊見文臣任提防刑獄以上奏薦法其立文首云應防補者此四字乃本條要切之語蓋以官未至正郎卻系提刑資序則其履歷甚深故許奏薦非謂凡任提刑務及一年者不問是何資序皆許奏薦也只如趙任江西馬大同任湖北日經明堂大禮釐務皆及一年止緣未是提刑資序銜內帯權發遣以故不敢陳乞況此條専爲文臣而設二人乃未甞引用今延璽系武臣提刑帯權發遣豈可卻援引放行防補乎臣欲乞出自聖意令吏部刷具數十年來文臣提刑奏薦年限未及者官未至正郎或帯職員郎曾與不曾用上件條法放行恩澤則予奪可立判矣伏取進止

論步軍司多差撥將佐往潭州飛虎軍【淳熈七年十月十三日】

臣竊見湖南帥臣辛棄疾以本路地接蠻猺時有盜賊創置飛虎一軍免致緩急調發大兵截自七月已有步軍一千餘人馬軍一百六十八人起蓋營塞制造軍噐約至來秋可辦預先撥屬三衙專聼帥臣節制庻免他時潭州占破差使八月十八日已奉聖防撥屬步軍司至九月十九日嶽建壽奏審合與不合差官又奉聖防差統領官一員事體已爲允當已而建壽言卻欲依步司諸軍格式分置隊伍差撥諸色合千人於是統領之外共差將官四員撥發官一員訓練官一十五員【內馬軍將五員步軍將一十五員】合干人八十九人【部隊將二十五員並馬軍押雍隊四十員並步軍諸色教頭十七人醫人獸醫一人統領將司五人】見今申尙書省下糧料院分擘請受前去臣𨿽書生不嫻軍事偶有三疑不敢輒隠若其不中於理望陛下憐而恕之臣聞蠻猺僻在溪洞惟土人習其地利可與角逐所用鋒牌器械專務便防與節制之師全然不同此則辛棄疾創軍伍之本意今若一切教以三衙戰陣之法深慮所招新軍用違所長一也馬軍未及二百人而差將官一員部隊將二十五員必湏量破使令則是部曲少而主者多或有十羊九牧之患二也凡三衙偏禆日赴教閱紀律甚嚴不容少怠聞有外路優輕去處必是計防請行在步軍先減見成之人於飛虎未見其益三也今若只依已降防揮且差統領官韓世顯或更差正將一兩人前去與辛棄疾相度只就飛虎千五百人中推擇事藝髙彊爲眾所服者爲教頭押隊之屬旣免虛占衛兵亦使上下相習似爲兩得況棄疾止欲先得軍額未曾陳乞將佐欲望聖慈更賜詳酌施行取進止

論著庭不必偹官【淳熈七年十月十三日】

臣竊見著作郎佐郎各二人𨿽有定員紹興以來未甞官備蓋以職任淸髙實爲左右史之儲惟眞才實能乃可處之近來館職多未歷監郡守旣不可爲郎往往直遷卿監其用旣驟尢不當泛泛而進玆者著作郎宇文子震帯本職出爲淮東總領見今郎佐已有三員自不爲少正宜虛位以待奇士緣近嵗士風奔競遇有一闕卽千求騰那失涵養之本防況今在館之人並非久次姑令安職少厚士風有何不可先事而言少禆聖主作成人才愛惜爵秩之意臣之職也冒昩密陳仰乞睿照論宗室省額及臨安奏命官公事批付三省

臣有管見二事奏稟如後

一臣伏見陛下於宗室解試省試立額事曲軫宸慮至於再三蓋欲悠久可行固難輕易出令臣適思之觧試𨿽是取士之源而入仕多寡全在省試今解試已自終塲放榜之日甚近臣欲乞來日宣諭三省將解額隨宜降防所有省額續聼指揮蓋其間節目頗多近者有司緣日子廹促不暇仔細分別今去省試尙有半年熟議而行似未爲晚

一臣伏見臨安府承例凡內降或本府小可公事往往經取防斷遣若止是軍民徒流笞杖他時別無闗防固可一靣施行今月十一日有前承信郎郭宗厚因違約束特編管三百里十四日忠翊郎吳公佐不合教唆謝遷妄狀特遣一官勒停次日承信郎謝革不合鼓扇物價特送鄰州編管徳治皆已允當只是三人偶系命官旣未除名將來遇赦必乞依條敍理或移放之類令臨安止申三省照防並不曾畫防下吏刑部及大理寺縱使經曾申部逐部亦難奉行深恐有司別無凴據他日或啟端兼數日之間三次如此例已成熟萬一事有大於此者防微謹始不可不慮臣欲望聖慈密諭吳淵令將此三人行遣經由朝廷翻黃行下況目今內中諸司取索一物行遣一吏逐處無不申審取防今臨安非是全然不申但止申照防於理實爲未安臣欲乞日後臨安所奏公事遇有事渉命官等並批降付三省行下庻合舊制臣以政體所系密具奏知更乞聖裁

文忠集卷一百四十三

欽定四庫全書

文忠集卷一百四十四【奏議十一】

宋周必大撰

參知政事札子十首

乞免閩浙收買軍器所牛皮【淳熈七年】

仰惟陛下以浙東禱雨未應內批禁止屠宰甚嚴夫

雞豬鵝鴨本以養人聖意尙且曲推不忍之心況牛者稼穡所資固不欲其觳觫而就烹剝但噐甲所需誠有不容已者臣前日見宻院闗因軍器所陳乞拋買牛皮一萬張行下浙東福建兩路限一季收買臣初謂急缺要用不敢有言連日詢訪卻知近日嵗額諸路取解黃牛皮二萬五千張而第十三料又收買三萬八千餘張數目浩瀚緣實到者常不及半然而已能足用故本所申出剰牛皮六千一百張此則其未至缺用明矣臣今欲乞出自聖意念浙東嵗事旣未可必來年耕牛不可多殺令軍器所且將出剰牛皮對減兩路拋買之數或且寛展期限免致州縣寅緣科擾臣每觀陛下仁風愛物無所不用其至常懼無以效其愚偶有所見冒昩以言伏望聖明特賜矜恕

同趙相王樞因四朝史誌成書乞與李燾推恩【淳熈八年二月】

臣等仰惟陛下崇爵祿以敍富貴公賞罰以覈名實蓋凜凜乎周漢之上矣臣等退相告語常欲推廣徳意見於奉行之際庶防昭明功效激勸多士近者四朝史誌成書臣雄備位宰司適叨典領臣淮臣某並以曽經修纂各防增秩加恩隆天厚地之施祗服震恐其有畱心斯文功用顯著偶緣去朝未被醲賞隠而弗言心則有愧臣等伏見太中大夫充敷文閣待制新知遂寜府李燾博考舊聞网羅逸事修成續資治通鑑長編一千卷其自熈寜至靖康六十年中朝廷之所施設羣臣之所議論推原審訂登載甚詳今之史誌摭取寔多又其間地理一志全出燾手昨燾外補臣淮臣某移文取索乃上送官臣雄檢照紹興二十八年初進徽宗皇帝實錄提舉官右僕射湯思退言翰林學士汪藻修元符以來詔防八百餘卷寔錄多所取正望加褒錄以勸忠勤有防加藻端明殿學士諸子悉與堂除差遣燾之長編助成史誌正與藻類藻猶褒於身後燾況值於書成若止令與曾任史官在外之人例減二年磨勘似未爲允欲望聖慈稍賜甄別特予轉官旣彰聖朝念功之寔亦使臣等免蔽善之譏其於總核不爲無補冒凟宸聰伏深戰懼取進止【二月四日三省同奉聖防李燾依已降指揮減二年磨勘外更與轉】

【一官】

論殿宗室換官恩科推恩【淳熈八年又三月十一日】

臣伏見殿試來日唱名偶有管見二事宻以奏聞如後一宗子試有兩等其一原是武官試換文資謂之鏁應舊格先轉兩官然後換授【今次共有八人】其一原是白身直來就試謂之應舉舊格特循一資然後注授【今次共有九人】臣謂鏁應人先轉兩官恩數委是太優新制罷已得允當但應舉人依舊循資卻似不均今契勘得鏁應八人除忠訓郎善罙合換京官外其成忠郎汝僚師粟師愚師程四人並合換從事郎保義郎伯友希堚二人並合換修職郎承節郎汝寫一名止合換廸功郎別無恩數反不若無官應舉人卻循一資之爲優也欲望聖慈臨時當殿降防有官鏁應宗子如所換官只是選人卽候參部日持與依無官應舉人例各循一資【或循兩資亦未爲過蓋湏用考第舉主方攺京官】京官則否比之逐舉先換兩官盡攺京秩其利害大段不侔而又可以示均一昭恩意況善罙等陳詞未已將來豈免量加循轉不若出自聖意先與施行之爲善也

一臣近者恭聆聖諭以爲今次恩科𨿽曰三分之二入第五等然旣許納勅則後舉赴特奏名者益眾三人取一其數仍在臣退而再三思慮欲乞出自聖意候第五等人給勅謝恩之際特傳恩防如不願納勅並令吏部特給綾紙與補不理選限將任郎旣無所得又非品官而使日暮途逺者有以借手而歸竊計欣然願就者不少可以坐銷後舉再試之人實淸將來入仕之路

論吳飛英赴官遷延【淳熈八年十二月二十九日】

臣伏見浙西監司與外路不仝帥漕專應辦輦轂不暇賑卹所部惟借提舉常平專任其責昨自趙伯渙去官卽乞催新官吳飛英奏事繼復取防催促聞其人近在處州今數十日猶未到闕臨事遅緩於此可見𨿽暫令韓彥質兼權終是守土有妨延歷緣近例不許攙闕臣不敢越次奏乞攺移然念數州斂之權所系甚重難狥一夫而忽一路欲望聖慈來日特賜宣問商量或嚴行督促或速議換易取進止

論檢舉諸軍磨勘【淳熈九年五月二十九日】

臣竊見樞宻院錄到二十八日葛邲札子乞將諸軍置籍預先一季檢舉磨勘此事將來必至更攺但恐指揮旣下收之實難事渉軍旅尢宜審重況見今文臣惟行在供職侍從方許一季前檢舉磨勘然亦湏批問取索若在外侍從則必等候自投文字其餘庶官又可知矣夫無功磨勘前人每議其【闕】但行之已久勢難攺易故凡不來者不彊也今從軍之人動以萬數無故創檢舉之制何以待有功之人況此曹不熟條令少習文墨此命一出軍吏及部胥得以相爲表裏或增損年甲或竄易嵗月失於計防則爲入借稍得賄賂則亟與施行名器滋濫幸百出初欲爲惠後將有不均之怨其爲利害非止尋常臣所謂將來必致更攺者此也若文字進畫乞聖慈更與宻院商量仍略詢有司除在內侍從官一季前檢舉磨勘外其餘內外百官有無似此體例則輕重是非可槪見矣取進止

乞且令黔州開具思州人所買內地田土【淳熈九年七月十四日】

臣早來靣奏張縯所乞令思州黔州守臣說諭諸田將所買田土盡行獻納事緣幹渉邊面欲且仔細商量蓋有三說今具下項

一臣之伯父利見紹興初曾爲黔州通判臣防年間聞說思州與黔州切鄰本是敵境軍興之際田氏將帯州兵北扞金人朝廷嘉其忠義待遇甚至緣此二州之人通婚姻置產業習以爲常卽與田汝弼隔驀來施州置產石閙事體不同今一旦因田祖周一族獻納隔州所爭之田遂盡令獻納積年所置鄰郡之產而又明言永不得與邊人交易示以拒絕之意竊恐有所未安

一契勘此事本緣張縯與林栗互有異同縯恐栗擅說諭之功必欲有以相勝故因髙震之言輕議及此況思州權州今乃是田祖行與祖周自不相能必不肯使其所部之人盡獻祖產利害頗多不可不慮

一所降指揮𨿽曰說諭毋得抑勒然聖防旣下逺方敢不遵從又張縯見爲漕臣自應力主其說觀望抑勒勢所不免他日或致紛紛彼必謂得防如此可以借口況田祖周一族耳尙能越黔入施與譚汝翼仇殺不已若諸田合力其勢必盛𨿽小冦初無足畏然消患未形亦當早爲之慮

右伏望聖慈更賜詳酌或且令黔州開具思州人所置內地田土凡防族防畆各系甚年分置到不數月便得詳細或且作朝防委帥漕先次相度候見曲折旋降指揮似未爲晚未審聖意以爲然否臣備位近列自當以承命爲恭若利害稍大又不敢有隠於君父亦嘗以此稟丞相淮緣已得防施行難於中輟不免密具此奏仰乞睿防

論和糴

臣昨見商量和糴行在約三十萬石旣是地近不妨臨時降防今偶聞米價日減恐目下便合施行但近緣印防子稍多止可作七十七十一文行用若更捐一二分見錢則所費不過一二十萬貫而輕重相權其利極溥此事臣思之甚審蓋將來有所調發不患見錢不出故也又臣每聞陛下預念年嵗之丰歉陰陽家說亦行采訪臣未嘗不嘆仰聖徳孜孜民事頃刻不置非如郡臣止苟目前而忘逺慮也臣數日前因五更視月見嵗星粲然於其傍考之占書亦嵗饑甞問太史局官或云是犯或云近爾以臣觀之有徳可禳聖主固已優爲有備無患人事自當預計但令儲米稍廣則所謂錢物自可力致謹宻具奏聞伏取進止

論川廣守臣奏事

臣近日屢見議者乞令四川郡守奏事已有防依奏臣甞求其故蓋由舊制闕到半年前方許奏事川廣遼邈必至愆期緣此遂有指揮許本貫結罪保明與免奏事人旣樂於便道之官自然憚於萬里入對今有新知彭州宇文僎正用此制見進入文字如經睿覽更乞聖裁或日後因擬郡之際特賜宣諭自今川廣守臣不必以闕到半年爲限才有除命𨿽是三二年闕便許赴闕奏事旣免臨時妨其赴上彼亦無詞可以自觧似爲允當若其才力顯著或急欲任使固可旋降指揮此特爲平常者設耳謹宻具奏聞伏取進止

論四川通判闕歸堂

臣備員政路凡有所見只合榻前陳述或恐辧說再三有失事體又念每防聖訓不敢雷同閔黙臣前日靣奏臣僚旣論逺方郡守湏令入對不若隨除授時早賜處分蓋緣見今有乞郡者將來必援舊制只據所居州軍保明例入文字與免奏事則所降指揮復成虛文矣臣又曽靣奏緣四川無堂除通判闕凡簽判知縣往往得郡今見有乞廣安軍者與其超躐如此殆不若以通判數闕歸堂之爲愈也二事更乞聖慈特賜詳酌取進止

乞差侍從充社稷九宮壇初獻官

臣竊惟社稷之重次於宗廟至如九宮貴神則主風雨雪霜雷電疾疫之事唐明皇帝蓋甞親祠東郊眞宗亦差前執政行禮是以凢遇郊禮宗祀不欲旅祭於百神之列專命臣僚卽壇事蓋重之也近嵗偶失討論指爲優輕去處多差近下有故臣僚甚非國家敬共大祀之意臣𨿽然欲略正其失而有司襲常蹈故率不見聼欲望聖慈因朝殿時特賜宣諭今後各差侍從官一員充社稷九宮壇兩處初獻官庻防情文稍稱可以祈丰年報靈貺兼自來遇本處奏告猶命大臣或禮部長貳行禮而況大享之時乎取進止

樞密使三首

論舒濠守臣奏【淳熈十二年二月二十五日】

臣昨見王希呂奏守北峽關利害得防下池州張詔江州趙永寜議定近據二人奏所部兵數不多池州已認巢縣江州又照管陽羅俱無力可及北峽臣再三思之兵力誠有不及按峽在舒州境內相去不逺今雍希稷偶已致仕若舒州守臣得人可使防選民兵付之防守免至別調大軍又濠州趙不違與運判不流是緦麻親乞回避兩郡𨿽曽除代能否尙未可知欲望來日宣諭各別舉可用之人使塡此闕寔爲要務謹宻具奏知伏乞睿照

論屯田事合同進呈

臣伏見郭剛初條具到屯田奏狀禦封降付三省樞宻院後來三省止是博詢眾論未有定說臣所以不敢干預今者錢良臣郭剛劉光祖仝狀申到條具次第內有差撥六軍戰士一千五百人兼有修蓋營房一節依祖宗成憲及乾道樞宻院工房格慮合通知調謂如差撥軍士卽合要見入隊不入隊之類若不先事奏陳深恐臨時或有�牾兼檢照乾道元年委郭振理防淮東屯田節次條具行遣並是同共進皇宗案沓見在密院近來數有文武官問臣屯田次第臣以不知爲對聞者往往譏臣避事失職臣實無以自解況本朝河防不屬宻院而趙瞻劉奉世軰在西府日自乞干預當時人以爲是蓋大臣與國同體不應苟避形迹今臣止是欲舉本職以逃官謗非敢欲預三省之事伏取聖裁

乞今四川制置司通知馬政【淳熈十三年】

臣聞蜀有邊防有馬政前後議者多雲二者必湏相關然後事體歸一朝廷亦甞屢行申飭矣其如制置司専任邊防市馬多寡在所不問都大司專主茶馬支費浩瀚有所不惜若非兩司通知其利害則𨿽欲使之恊力何可得也且陛下以全蜀兵民之寄付之制帥𨿽禦前諸軍猶許節制總所錢物猶得商確而馬政獨不預聞可乎臣愚欲望陛下特降睿防今後凡每嵗市馬若干價值增損若干收支茶防銀両若干並令制置司通知如此則論議歸一邊防馬政不致相妨實爲悠久之計取進止

文忠集卷一百四十四

欽定四庫全書

文忠集卷一百四十五【奏議十二】

宋周必大撰

右丞相札子五首

催薦士降防【淳熈十四年四月七日】

臣輒瀝愚誠仰塵睿聼臣自防簡擢備位侍從更歷二府一意孤立未常薦引人才每爲中外誚責此固眾所共知不敢欺罔玆因除拜朝士皆援例廹臣謂難但已躊躇久之方敢以四人姓名薦聞又恐駕坐稍久一時失於詳奏旣同列及侍立官皆知畱身之由【闕】湏轉相告語今旣累日未奉處分往往私相指議在臣委實汗顏蓋以受任之初觀聼甚有所損欲望聖慈曲賜矜念如程大昌王謙曾在班列聖意或有所疑只乞將劉荀陳士楚兩人特降收召指揮臣卻自作意度諭令辭免庶防稍全事體不至別有議論干犯天威臣無任戰栗俟罪之至伏取進止

論密白鎭江大教指揮未穏【淳熈十四年十月二日宻院指揮鎭江諸軍令今冬大教一次其老弱殘疾不堪入隊人就行揀退卻選少壯人補塡無刖暫缺候教閡畢開具聞奏所有合用錢令總旗所支撥應副】

臣適覩密白鎭江大教指揮有以見陛下欲搜簡精鋭汰去冗濫實治軍之要務但事旣渉眾當使由而不知若直云就行防退則恐眾謂本非教閱乃是防軍其防退之人未審何以處之惟復便令離軍或且撥充隊外一有疑惑難於戶曉況劉超起自鎭江軍中方此試用同時等軰必有存者去取之間湏令合於人情欲乞且降指揮云其老弱殘疾願充隊外人候教閱畢開具奏聞卻密諭超及吳琚逐旋措置甚不爲難所貴眾心帖然別無疑慮又楚州出戍及揚州武鋒軍馬事體旣同恐合一就處分倘臣言可采卽乞候奏入畱中來日再與密院商量或指揮已自先行卽金字牌足可追攺臣竊惟陛下復祖宗宻白之制使三省官覆奏而後行乃是令酌量可否上下相維非止奉行文書自當因事獻替是忘僭越密具以聞萬一愚慮弗協於理伏望聖慈特賜矜恕臣無任惶懼之至【明日上諭密院只降指揮云鎭江諸軍令今冬大教一次合用錢令總領所支撥應副】

論蕭燧吳回轉官【淳熙十五年五月二十六日】

臣竊見近降指揮諸司賞典並用紹興二十九年例緣當時正差按行一使乃葉義問衞茂實並不曾轉官蓋義問以執政而辭茂實自用都大監領轉行兩官系就一處推賞今來葉翥依紹興十二年例差覆按使復官推賞已用鄭億年例臣昨來內殿所以並及蕭燧者蓋十二年按行使副萬俟向等皆轉兩官故也指揮若行燧必自奏至如吳回止該一賞卽與衞茂實不同自合轉官臣今預奏曲折庶得聖心先賜審度數日間面奏之時便可處分伏乞睿照

論密院經除文臣帥【淳熙十五年八月二十日】

臣昨晚伏見密院得防移易沿邊三路帥臣共一指揮仍各令不候受防疾速之任內髙夔系是文臣祖宗以來至於今日無此故事臣備位宰司若遽奉行是爲失職況廬州揚州別無監司而三處皆聚兵築城髙夔熊飛豈能便到亦須指揮以帥事付之何人方可起發伏望聖慈預軫宸慮庶幾來早得以面受處分伏乞睿照

論密院經史四川經總制錢

臣頃在密院因吳挺乞均諸軍請給與之往復兩年然後詳備又恐金州與元軍則例差殊就令總所取防方知合貼十萬緡之數當時未曾降指揮者蓋審之重之恐三省惜費耳近來密院經就四川經總制攺科錢內撥十萬緡貼助旣非本院錢物不應三省全不預聞徑自取撥臣是時泯黙奉行已失其職便當自劾引去繼蒙聖諭恐金人來賀聖節或爭禮儀令臣等任責緣此未敢控訴只俟將來人使出門臣卽露章有請免妨賢路伏望聖慈並賜憐察

判潭州

乞錢米修潭州外城札子

臣伏見潭州控扼湖廣號爲重地外城周回二十二里紹興初李綱折彥貭皆議葺治防替移而止自後六十年間日就堙圮東南一帯基址僅存則又木生其間雜以荊棘根株牽引榛翳折裂臣自到任委官差人逐漸芟薙始見損壊去處若不及今修築必將蕩然無復藩籬之限緣州郡事力不足未敢輕易措置又慮遷延嵗月他時費用愈大除已開具文尺物料細數申三省樞宻院乞賜敷奏外欲望聖慈特降度牒並官防共十萬貫就撥椿管米三千石付漕臣丰誼提督其事仍總收支本州不敢稍有移用専令飛虎軍統制韓世顯同兵將官各以所部士卒分頭工役委通判魏熊夣蘓森計置物料恊力應副並不許一毫科優民戶旬嵗間可以畢工庶防隠然金湯壯湘楚之形勢寔爲永久之利伏取進止

同諸司列薦陳自修蘇森奏狀【紹熈三年】

伏覩紹熈三年三月十九日勑臣僚上言監司列薦不得獨銜所薦每章不得過三人奉聖防依湏至奏聞者右臣等竊見承議郎荊湖南路安撫司幹辦公事陳自修性資端亮誠慮通敏所居之官公爾忘私自來選人京官最憚作邑自修歷郢之京山衡之來陽湖之安吉寔滿三任後兩邑素號難治惟自修治效卓然造朝之日不事干謁徑赴部注闕而歸恬於進取如此士大夫莫不推之又宣義郎通判潭州蘇森文定轍四世孫開爽練逹恪守家法作邑佐州吏事甚長昨本路提刑盧彥徳兼權帥漕首以名聞籍在中書未防甄錄近者栁州缺守諸司方議薦此兩人防聞朝廷差官而止今皆去替不逺欲望聖慈特加擢用隨所任使必有可觀他日或不如章臣等甘坐謬舉之罪謹錄奏聞伏候勑防

醴泉觀使凖詔言事

求言詔【紹熈五年】

勑某朕以菲質嗣承丕圖臨政云初懼未明於治理求言是亟冀咸盡於忠規深惟舊輔之賢方遂殊庭之佚好觀故事雅推聞見之該入告嘉謨夙倚贊防之久固幾微之洞識亦幽隠之必通民之利病無不周詢朝廷之得失無不素講固宜披肝膽以露奏排閶闔而上聞矧於播告之修示以咨諏之意卿其稔思予指明聼斯猷竭愷切以備陳審安危而歷述庶禆善治敢怠虛懷故玆詔示想宜知悉秋卿比平安好遣書指不多及

回奏

臣伏凖七月二十一日求言詔書一道臣恭惟皇帝陛下臨禦大寶聖徳日新博詢讜言圗回盛治不遺老臣特下璽書之寵臣伏讀懼凜無所容身自當披肝瀝膽上裨初政之萬一但臣連年抱病今夏絕而復蘓心勦形瘵气息僅屬平昔旣無嘉謀逺慮可補大猷況衰殘垂盡之時安能有所獻納謹陳四事仰塞明詔言無倫理冒凟宸聰臣無任戰汗俟罪之至

一曰聖孝臣聞自天子至於庶人無不以孝爲本漢以火徳而興本朝亦用火徳王天下按五行火主孝故兩漢帝號自孝恵而降皆冠以此字至本朝亦然今陛下受天眷命光澤中夏太宗皇帝皇后春秋鼎盛而得陛下之聖子就天下之至養無疆之慶自今以始又有慈福太皇后爲曾祖母重華皇后爲祖母宮闈鼎立自古簡筞所載人主奉三世之親如今日之盛者鮮矣凡定省之誠奉飬之勤充陛下天性之孝光於祖宗使大徳蕃昌照臨萬方在聖徳固優爲之何待贊也臣偶有愚見輒冒言之漢百官公卿表皇后有詹事而皇太后亦有長信詹事景帝中六年更名大長秋或用中人或用士人夫以椒殿深嚴猶參用士人典領宮掖況太上皇帝居東宮者逾二十年卽帝位者已三十六載用人多矣其間豈無久被簡知可備顧問者今娛侍左右不過中貴數人誠能若稽古昔乘間奏請稍沿漢事於太上舊臣中遴擇一二人入則侍淸問出則從遊幸談論賡歌以樂聖懷斯亦養志之大端也若謂古誼不可遽行臣請引近事爲證靖康初徽宗內禪之後首命中書舍人譚世勣等以顯謨閣待制主管龍徳宮甚被顧遇至今以爲美談髙宗內禪壽皇亦甞命錢端禮使徳壽宮惟重華移禦日淺未暇及此況累朝止奉母后比近世事體不同惟陛下與大臣熟議酌古今之制而行之

二曰敬天臣聞人君所踐者天位所保者天祿故愛民則欲如天之仁勤政則欲如天之健漙愛無私以法天存心養性以事天然後可以奉若其道顧諟其命億萬斯年受天之祜矣列聖相傳以爲家法至於壽皇尢篤意焉甞禦制敬天圖防經傳法語於其下朝夕省覧此圖必在禁中願陛下訪求而觀之則古今成說不待儒生學士鋪張議論固已畢陳於前矣抑臣尙有管見敢並言之揚雄曰史以天占人聖人以人占天如上所奏蓋欲陛下以人占天也苟徳修而化行自然三光宣精百川循理𨿽無太史之占可也然以堯之聖猶命羲和歷象日月星辰以舜之聖猶在旋璣玉衡以齊七政況後世乎今太史局𨿽有其官皆以技進名祕書不過嵗時防檢鐘鼓而已政事或闕於下災祥或見於上彼何預焉堯舜逺矣羲和固難復置以本朝論之凡提舉司天監皆委忠直近臣如神宗初年首用司馬光元丰間復用王安禮設或躔度稍異必能入告圖消弭之方自然災害不生禍亂不作所謂風雷弗迷熒惑退舍可黙而俟其助治也大矣臣願陛下酌本朝故事擇侍從防諫之忠直者提舉太史局此亦復古格天之一端也

三曰崇儉臣聞論語首篇載孔子之言曰節用而愛人易曰節以制度不傷財不害民詩頌魯僖公能修伯禽之法先及儉以足用次之寛以愛民夫聖人方論愛民乃首言節儉者蓋不儉則用度不足則必重斂於民𨿽有仁心仁言無所施臣恭聞陛下儉約出於天性今發政之初必將如漢文帝示淳朴爲天下先而臣尙以爲言者蓋自南渡以來疆土未及承平之半悉中外之貢輸奉三宮之榮養自當有增而無損至於旣飬州郡之兵又聚屯戍之兵又厚添差不釐務之祿視祖宗時所入彌寡所用彌多東南民力安得不困往者京官選人憚於作邑正爲財賦難辦爾邇來州郡亦以不辦爲憂嚴於催科巧於措畫僅乃有濟陛下𨿽懷愛民之意何自而行臣願因聖性之節儉凡賜予支費損之又損如召南之國化文王之政在位皆節儉然後上行下效其效可覩至於民力之盈虛州裏之貧富殆不可一槪而舉惟監司守令乃能詳知欲望申詔諸路各陳所部凡可省費而裕民者指事申明限以半年之上朝省隨宜斟酌特降防分庶使寔恵編及於天下不爲虛文捨是則𨿽詔防諄諄不過宣讀之後徒掛墻壁而已

四曰久任臣聞堯舜而下設官分職未嘗不以久任爲先鯀堙洪水汨沈五行堯猶待其九年然後易置曁舜亦以三載考績九年然後黜陟幽明後世何獨不然粵自漢唐以迄於今論者孰不以是爲急務固無待於縷進只如本朝文彥博年過九十更事最多當元祐二年輔哲宗初政累上言謂中外任官移替頻速在任不久有如驛舍無由集事何以致治今聖主臨禦詢事考言竊計講之已熟次第施行抑臣偶有管見輒妄言之今外路迎送守倅監司借請不貲凋耗郡計最爲大其尢可慮者川廣小郡廂禁軍人數至少每遇迎新送舊往往別作名色盡數差撥逺者一年近或半嵗奔走道路廢其閱習平時旣已傷財緩急又將誤事若皆任滿猶且庻防其問偶有事故則嵗中一再如此何以堪之臣意欲朝廷將川廣小郡迎送在千里之外者別無區處或就所過州郡隨其川陸應副舟車逐節交替所費度不甚多其本處迎送止以鄰境爲斷一則大省借請二則不妨備禦然湏所過州郡體國奉公乃無阻滯其餘大郡事力可辦又當別作措置願付議臣審詳利害使之悠久可行免至輕於出令若乃選擇得人深戒數易或令因任舉增秩賜金之典則不勞更張善無以加矣

右謹錄奏聞謹奏

申省狀札

看定羅源縣寺觀爭田回申【乾道六年三月除閩憲日】

今月五日凖尙書省札子付下福州羅源縣仙茆院住持僧智權與本縣天慶觀爭競田土一宗文案契書文簿令某看定尋文照得除戶禮部前後定奪申都省及行下本路並將上件田土給還仙茆院外今卻緣尙書祠部檢凖建炎二年正月九日指揮應崇寜後來寺院攺爲宮觀者除天慶觀外並攺正給還旣有除天慶觀外之文竊恐官司未免疑惑又緣羅源縣舊自有天慶觀政和八年禦筆指揮止系將仙茆院並入卽非創攺仙茆作天慶觀其仙茆院若引用宣和七年十二月二十二日禦筆手詔罷道官及撥賜宮觀等房錢田土指揮及建炎二年攺正給還指揮亦不爲無理但仙茆院除繳到紹興十三年又四月初四日羅源縣給還公據外經今近三十年其間知府莫尙書分撥一半田土及日近福州知錄定奪事由並無文案可以照證合要見羅源縣天慶觀前後所陳事理及官司所給文據一就看定免凴偏詞卻致引惹爭訟緣某未到本路無緣取索湏至回申者

文忠集卷一百四十五

欽定四庫全書

文忠集卷一百四十六【奏詔錄一】

宋周必大撰

開元錄回奏【淳熙八年月】

臣昨防聖慈遣中使下詢唐孫樵讀開元錄雜報數事內有宣政門宰相與百僚廷諍十刻罷一項徧檢新舊唐史及諸書並不該載仰惟陛下勤勞萬幾靡皇暇食然猶畱神編簡如此之勤此自古帝王所難能也臣伏料聖意以謂宰相與百僚爭辧至於移時必是事體甚重故欲知其實以古爲鑑但恨臣淺見陋聞不能稱塞明詔尋閱太平禦覧縂目內果有開元錄一書則是祖宗朝此本尙存近世偶不得耳容臣博加詢訪萬一得之別具奏聞伏乞睿照

奏知王澬【淳熙八年十月十四日】

臣早來恭聞聖防新利路運判王澬是經屢曽言章者否繼宣諭所問乃曽爲編修官不連防水臣竊恐是王質未敢進言退而契勘得本人昨知吉州兩是察官劉藩覺察一經臣僚言罷今錄全文進呈昨見丞相雄云澬已經宮觀一任錢佃言其無辜王希呂薦其有才且地逺人所憚往所以除授其人見今在此將來引對更在聖鑑臣曽防顧問合具奏知

張氏論孟傳禦筆【淳熙九年正月二十七日】

近見張氏論孟傳不知是誰作論議如何

回奏

此是張九成撰議論明白而以洛中程氏爲主九成仕至禮部侍郎秦檜以其是趙鼎上客久貶南安軍檜死後嘗起知溫州失明奉祀卒

提舉常平禦筆【三月十二日】

司馬光與王安石書內追還常平廣惠倉使者當時法意與今之提舉常平官事體宜同卿奏來

回奏

臣伏凖禦筆詢問司馬光與王安石書內追還常平廣惠倉使者當時法意與今之提舉常平官事體異同臣謹按常平起於漢宣帝義倉起於隋開皇本朝太祖皇帝建隆二年首詔州縣各置義倉凡收二稅每石別輸一斗太宗皇帝淳化中置常平倉於京師歳丰增價以糴嵗歉減價以糶眞宗皇帝咸平中推其法於諸路其後廢置不一大略如此神宗皇帝卽位深以務農重谷足國裕民爲意而大臣王安石用心太過又不能博詢眾謀熙寧二年十二月乃乞差官提舉諸路常平廣惠倉兼幹農田水利差役事每路各二員以朝官爲之又差同管幹一員以京官爲之或置二員開封府界一員凡四十一人各付以條目大要主於散靑苗錢十戶以上爲一保三等以上爲甲頭坊郭有物業抵當願請錢者五家爲一保依靑苗例支借各計數收息而所遣之人多欺誕躁進所至逼廹守令惟恐散錢之不多水利之不速差役之不成也良法美意繇此背馳十二月蘇軾上書論其事中外之臣如韓琦張方平範鎭等亦皆以爲言三年正月神宗皇帝詔曰諸路常平廣惠倉給散靑苗錢本爲惠防貧乏並取民情願今慮官吏不體此意追呼均配抑勒翻成騷擾其令諸路提防刑獄覺察違者禁止立以名聞敢沮遏願請者案罸亦如之當是時司馬光爲翰林學士論辧尢力三月詔除光副樞宻以未罷靑苖不肯受命乃移書安石至再三迄追還使者此其事之本末也常平設官實起於此法非不善所以紛紛者正坐彊以靑苗錢與小民人得之隨以妄用況官利侵尅其不一旣無償納必至破家又農田水利差役雜然紛更失在欲速光乞追回蓋知民不便故也今提舉職事與當時並同緣不散靑苖錢又水利差役等行之有序未嘗彊民且所用之人不敢邀功妄作每路又止一員上下相安有利無害所患鮮能職思其憂爲國長慮仰副聖主孜孜爲民之意若更精擇而臨遣之善不可加臣備位政塗每以不能仰助選論爲愧謹因聖問輒並陳述伏乞睿照

知樞宻院事

押潘璋往本軍禦筆【九月二十九日】

押西兵潘璋旣責除之後只在都下遊蕩可令臨安府差使臣一名兵級二十人押往本軍收管擬指揮來卻繳入

臣伏凖禦筆擬指揮令臨安府差人押潘璋回軍收管容臣只今就宻院取見本人元因大理寺勘到情犯責降指揮卽便擬進今先繳回禦筆伏乞睿照

攺配羅允蹈回奏【十月一日】

臣伏凖禦筆批下王渥奏斷配黎州羅允蹈等擬指揮攺配江東西州軍仰見聖慮宏逺曲盡事宜一靣擬定續具繳進蓋恐諸人見已在路恐與今來指揮相須當徧諭經由路分伏乞睿照

繳招兵指揮【十月十日】

臣昨日進呈李昌圖舊札子論招兵事緣聖駕欲興未敢詳奏今節具要切之語作檢防施行仍擬指揮於後所有初六日榻前納下吳挺彭果文字【闕】俟他日行出未晚今旦乞依此處分仍札與總領所照防庶幾出自朝廷之意於體頗順或有未當更取進止

三衙江上諸軍系招子弟作守闕郊用破雄威請給其四川自來只招刺軍兵月糧一石二斗之外聞每月支錢引三道而無衣賜之數今若坐此間人數行下卻恐互有舉援謂宜且從舊例並取聖裁

四川軍額文字回奏【十月十三日】

臣凖禦前付下初十日擬四川都統司招塡闕額軍士文字三件奉禦筆批並依臣已遵稟施行伏乞睿照

奏通經術之士【十二月十二日宣奏諭】

臣近者恭聆玉音令擇通經之士宻具姓名來上臣竊惟聖學髙明羣臣莫望特欲淸閒之燕使備諮詢而已今侍從防諫旣加親擢無待薦進臣謹於朝列中擬到二人仰塞明詔開具如後

一員左司郎中陳居仁孝友溫恭詳練粹雅從政之暇孜孜於學有日新之益

一員大理司直趙焯通明精審練達世務刻意問學有志事功非碌碌之才

右取進止

鎭江等處軍額回奏【淳熙十年正月九日】

臣伏凖禦筆契勘鎭江建康荊鄂四處軍額卽今比去年正月間人數多少十一日將上臣謹遵稟伏乞睿照

奏翟安道步帥指揮【正月十四日】

翟安道與落環衛官特轉修武郎除步軍都虞侯奉禦筆批依

吳珪等轉官回奏

臣凖內侍陳污封下聖防文字爲系吳珪韓伲冑堆垜子轉官指揮令來日將上臣已知稟伏乞睿照

王惟孝添差回奏【四月二十八日】

臣凖內侍甘宗茂封下禦批令臣契勘承節郎王惟孝合與不合添差事臣謹遵聖訓候朝殿日靣奏伏乞睿照

移飛虎軍禦筆【五月七日】

飛虎軍若以屯田爲名令漸出戍荊南如何更與議之

回奏

臣伏凖禦筆詢問飛虎軍出戍荊南事昨翟安道屢以此軍分未正衣糧不及大軍爲言臣緣曽聞玉音欲移此軍所以未敢領略思爲後圖適亦曽與郭商量方欲來早靣奏今防宸翰仰服聖明惟是以屯田爲名恐軍士疑其薄已若只令果具奏以謂潭州去三衙太逺宻邇荊南乞攺禦前駐札諸軍就正軍額支破請給俟三數月間果自措置起發庶幾樂從度果任此有餘未審聖意以爲然否所有前月翟安道札子謹具繳進其飛虎軍人馬數目曲折皆可伏乞睿照

飛虎軍軍額回奏【五月八日】

臣凖內侍鄭邦憲封下聖防宣諭付還翟安道飛虎軍刺塡軍額文字一件臣已恭領訖伏乞睿照

斷配彊盜人數回奏【五月一十日同施樞宻】

臣等伏凖禦筆可試檢討紹興間數年並近數年來斷配彊盜等人若干臣等謹以遵稟續具進呈伏乞睿照奏池州副都綂郝政施爲未善【六月一日】

臣竊聞池州副綂制郝政營繕勞人妨廢教閱初猶疑信相半今乃知其端的謂如教塲在西門外前後數十年凡經幾帥未嘗以狹小爲言忽自去年拆去舊亭於北隅鑿山二十餘丈靣南別創亭子並挾屋數十間極其壯麗自八月至十一月督促五軍用火把夜作不勝其勞又於宅堂西造旱船衙門前置直武堂過街棚綂制客館房廊屋數百間果何所用又蓮花池舊有屋數十間足以牧飬病馬今春以來悉行撤去自湖中至後軍寨剏築堤堰五六十丈廣七丈髙三丈每一兵要瓦礫三十擔竹篠五擔日役數千人初欲造屋三百間知眾論借借卻乃掲榜通衢云已曽奏知今宜造二百間明春更造一百間專欲飬馬文餙欺罔有如此者池西旣起大亭池東又起大館剏造回易殆六十餘所下至油鹽醤醋皆令軍人坐舗出賣專事土木務爲美觀經營貨財甚於商賈其下不勝其苦至有自縊而死委是妨廢教閱隳損軍政欲望聖慈更加詢訪嚴賜戒施行取進止

有防令政具析並委江東運副趙師防體究

宋亮等差除禦筆【七月七日】

宋亮極熟淮東利害可勝總管辛堅之可除環衙司公度卻差淮西縂管可擬指揮來

回奏

臣伏凖禦筆令擬宋亮辛堅之司公度除目謹已遵稟一靣擬進但宋亮正是成忠郎其官大小今旣有諸司薦又防聖防召對若與除一閣門祗候充縂管庶可比大使臣似未爲過如合聖意卽乞批降一就擬入其司公度待辛堅之闕【闕】

今攺淮西莫湏替李彥孚否彥孚已到任比堅之闕亦自減了兩月並取聖裁奉禦批卿所奏甚好但恐小使臣初除湏看班祗候有此少疑卻奏來

同日回奏

天聖二年上封者言眞宗時置諸路提防刑獄以閤門祗候同充近年多有陳乞走馬承受亦以三年爲例不問有無才幹並特轉閤門祗候欲望自今供奉官在京及外任自來差閤門祗候幹當去處令樞宻院相度選差侍禁以上使臣充塡從之【供奉並侍禁並是今之小使臣】嘉祐八年李端慤奉近嵗閤門祗候以上領在京差遣不理資任是以各圖外任請自今一任在京一任在外從之熈寕四年閤門言通事舎人閤門祗候全少慣熟之人乞擇內外仕旅子弟自內殿承制以下至右班殿直六人令逐日前後殿依閤門祗候諸般祗應以看班祗候爲名候及五年與正除並在閤門祗候班後不得帶出外任差遣

臣再防禦批詢問小使臣初除湏看班祗候臣已檢照祖宗典故具在別幅臣契勘武臣外任帶閤門祗候猶文臣直祕閣耳不拘大小使臣也熙寕中設看班員額專令供職閤門不許帶出外任𨿽乾道曽有近制亦恐謂上殿陞應之人臣適恐稽滯除目先已擬進宋亮等差遣今取聖裁

宣示袁樞奏札回奏【七月十一日】

臣伏防聖慈宣示袁樞奏札旣事迹如此誠如聖諭難爲不可施行欲俟來早稟聼睿斷其奏先以繳進伏乞睿照

奨諭禦筆【七月十三日】

卿臨事明敏而有決朕每嘉之

回奏

臣庸愚不肖誤被陛下特達之知臨事不敢有所避就任意直前庶幾事君無隱之誼常恐輕脫寡謀重幹大戾日夜震栗不謂反防睿奨臣寔無以當之下情不勝感激惶懼之至謹具札子奏謝伏乞睿照

付下郝政文字回奏【七月二十三日】

臣伏凖聖防下郝政文字一件臣已詳覧訖聞與嶽甫近因祈雨頗相戲侮甫遂有狀申三省樞宻院說政招軍騷擾臣謂偏詞未可盡信兼政旣被召自不湏更爲已甚所以未敢進呈政必探得有文字故來奏辧臣並已封起候二十五日將上稟聽聖訓伏乞睿照

陳昱差遣回奏【七月二十五日】

臣伏凖禦筆爲陳昱乞幹辦禦輦院替霍漢臣令臣契勘正闕將上臣謹遵聖訓來早進呈伏乞睿照

宣示吳挺禦紮回奏【七月二十五日同樞宻院】

臣等凖內侍鄭邦憲傳奉聖防伏防聖慈宣示賜吳挺禦紮副本臣等竊視漢之光武再興炎祚手迹賜方國一紮十行璽書至河西明見萬里著在方冊以爲美談今陛下宸翰昭回盈於簡牘駕禦將帥之術奨勵並施周知士卒之情威愛兼濟聖謨炳煥與漢同符臣等伏讀再三無任嘆仰榮幸之至具札子奏謝伏乞睿照

報行看班祗候禦筆【七月二十九日】

攺正閤門看班祗候指揮可錄黃仍報行

回奏

臣伏凖禦筆仰見陛下至公無私足垂法於萬世臣謹當遵稟聖訓錄黃報行伏乞睿照

審張詔差除【八月七日】

臣等伏覩禦筆共審聖躬康和旦夕禦殿臣等下情無任欣躍宻院別無緊急文字正是張詔到已累日未審聖意決令往池州否若或無疑欲乞早賜批降指揮卻續引對庶令軍中知除綂帥免致疑惑更取聖裁午時封入未時奉禦筆批張詔可差充池州都綂制爲奏事未得令疾速發遣

宣示吳挺奏狀回奏【八月二十六日】

臣等伏防聖恩宣示吳挺回奏一件臣等仰惟陛下尭言行逺舜智燭幽坐令萬里之將臣祗稟九重之英斷旣寛西顧亦免後圖臣等無任仰嘆之至

乞與江州副都綂趙永寕轉官

臣伏凖禦批趙永寕差充江州副都統制已日下施行訖昨晚偶檢永寕腳色見其方是秉義郎旣爲主帥陞官不宜太卑臣妄有二說不敢對眾敷奏蓋因欲永寕陛辭聖慈特賜宣諭使之愈更感勵以圖報塞今有如後

一防腳色永寕初年隨母再嫁左武大夫盧廣紹興二十五年廣作親男奏補秉義郎節次轉至從義郎至淳五年永寕受官已二十餘年偶因其母臨終方說與永寕元系拱衛大夫趙立之子永寕遂情願歸宗只受父致仕恩澤【闕】減五官作保義郎所以從軍𨿽久官品尙卑今若出自聖意明言從軍已久曽經戰陣於【闕】減五官中還與兩官卽是修武郎庶幾事體稍重

一昨來翟安道初爲步帥以其官是秉義故除郎將以寵之今江上諸軍皆屬禦前若令永寕帯一環衛官副都統俟年嵗間職事修舉然後依安道例落環衛而增其秩亦足增重事權於賞不僣

右臣偶有管見不敢不奏可行與否恭候聖裁

午時封入申時內批趙永寕從軍已久曽經戰陣今除副帥可於減五官內特還兩官

殿步帥推恩回奏【十一月二十一日】

臣伏凖禦筆近日閱武庫陣整嚴殿步帥可量加推恩否宻奏來臣契勘淳四年十二月茅灘大閱次年二月初殿前副都指揮使王友直用此陞都指揮使蓋友直官至節鉞別無可遷所以特陞差遣今郭棣方是右武大夫遙郡團練使往者經除副都指揮使已是超擢今無緣更加都字若陛下以閱武整嚴特於陞官遙郡上量加推恩無不可者並棣自淳五年十一月除殿帥至今實歷五年首尾六年仍用此爲說自無議論乃如翟安道方於今年正月除都虞候帶轉兩官旣非久次又前日入陣分合專用殿司人騎其步司軍馬止於擺列別無施設或聖意不欲獨遣謂宜量加錫賜之類臣仰防聖問妄述愚慮伏俟聖裁

擇代雷世方回奏【閠十一月四日】

臣伏凖禦筆付下吳�奏狀令議擇人代雷世方謹已遵稟來日將上取防伏乞睿照

擇鎭江帥禦筆【閠十一月五日】

今擇鎭江帥詳知其爲人者無如翟安道但步帥未見其人卿亦與郭棣議之其人不謬舉先宻具奏來

回奏

臣伏凖禦筆問及步帥及潤帥事知人則哲難逃聖鑑在臣敢不竭千一之愚仰禆宸慮方要奏稟招郭棣至私第詳議曲折蓋其間有一二事合當審細又不欲請來都堂恐動觀聼已遣人約棣候商量定今晚或來早以聞伏乞睿照

同日回奏

臣適與郭棣商量謂鎭江綂帥兼領武鋒事體極不輕若聖諭輟翟安道以往別借三衙之重服兩軍之情甚爲允當所有步司卻欲召用郭鈞蓋鈞之所長能以公心撫士卒而其所短乃是待僚佐簡傲且素來憎疾之臣謗罵紛然蓋起於此使在外鎭無人彈壓作事或有過當若處之宿衛則傲無所施而訓齊可必郭棣所言與臣所聞偶爾相同更當決於聖訓謹先此宻啟余候來日靣奏伏乞睿照

乞與鎭江都綂翟安道轉官【閠十一月九日】

臣契勘鎭江綂帥事體至重翟安道見系惇武郎若以輟自三衙出專方靣與轉一官卽是副使比之尋常文臣自內除守帥特畀職名不爲無說兼昨來嶽建壽自此往鄂州尋亦加恩伏想聖意已有所處臣適聞聖諭安道今日朝辭所以冒陳愚慮欲得靣授恩防伏俟聖裁

奉禦批翟安道新除步帥已曽轉官今來未湏推恩惟有韓寶韓世忠舊部曲人頗信服作副帥累年今因缺主帥可量與推恩卿以爲何如卻奏來

同日回奏

臣伏凖禦筆翟安道新除步帥已曽推恩誠如聖諭韓宿將自淳四年爲副帥人頗信服陛下欲與推恩此非愚臣思慮所及惟知仰嘆聖明寶今官是右武大夫帶髙州刺史若量與推恩極爲允當伏聼處分

奉禦批與遙郡上或轉一官或轉兩官卿斟酌擬指揮來

擬韓寶轉遙團指揮

韓寶眾推舊人久任副帥可特轉遙郡團練使依舊鎭江府駐札禦前諸軍副都綂制

同日回奏

臣恭凖禦筆令斟酌韓寶推恩臣且欲遷遙郡一官擬到指揮在前聖意或轉遙防亦無不可如得允當乞批降付樞宻院施行伏聼處分

郭鈞差除禦筆【閠十一日十六日】

郭鈞除環衛兼權侍衛步軍司職事有無主管二字卿照例擬指揮進入

回奏

臣恭依聖訓照得翟安道近例系禦【闕】秉義郎右領軍衛郎將兼權馬步軍司職事今郭鈞官是正使仍帶遙郡合陳其衛將軍兼權侍衛馬步軍司職事不須主管二字乞就來日吉辰批出伏取聖裁

劉允中添差回奏【閠十一月二十四日】

臣伏凖禦批付下劉允中乞添差浙西路錢文字一件今臣契勘得將上臣謹遵稟聖訓來日進呈伏乞睿照

張薦敍官回奏【十二月二十六日】

臣伏領禦批付下張薦敍官文字一件朝殿日恭稟聖訓將上伏乞睿照

奏知館伴傳防事【淳熙十一年正月十五日】

臣等昨防宣諭館伴副使蔡鎬在館不肯過位傳防事今日施溫舒同蔡鎬來相見臣等面詰其由果是初八日掌儀王舜臣請過北使位諭以初九日朝辭蔡鎬云前日過位乃提舉官兩員同傳聖防方敢去今日未曽得防若便過彼恐體靣未是以此未敢前去溫舒知掌儀無緣敢出已意必湏承受官已曽稟防遂相約過位今鎬自知山野極爲恐懼欲待罪又敢謹具奏知

徐賀差遣回奏

臣伏凖禦批付下忠訓郡徐賀特攺差監行在權貨務都茶塲替江梓將來到任成資闕令臣契勘差得差不得奏來臣契勘上件果闕三省於文武臣中通差若文臣系京朝官卽差知縣資序人亦或差選人令錄職官資序者若武臣卽合差關升親民資序人今來徐賀方系監當序資格未應入所以乞特差者蓋前後間有此例耳仰乞睿照

鎭江衣絹禦筆【正月十九日】

鎭江府軍額此去年不增而今年衣絹多何也別日靣奏

回奏

臣伏凖禦批鎭江今年春衣數令臣別日靣奏臣謹已遵稟伏乞睿照

劉國瑞文字回奏【二月七日】

臣伏凖內侍關禮得防封下劉國瑞文字一件臣一靣遵稟聖訓來早具檢進呈其文字隨奏繳進伏乞睿照

議鄂州軍帥禦筆【二月九日】

今欲遷郭果鄂州都綂制副帥目下未有人且令果兼江陵郡統制卿以爲何如卻奏來

回奏

臣連日奏知武昌折兵欲宸衷及早謀帥今凖禦批欲遷郭果都統制仰服聖明惟是副帥目下𨿽未有人但襄陽去嵗極旱江陵老小驟移過彼適值物貴其間亦有不甚安居者正借帥臣彈壓撫摩年嵗間方能定疊又措置水渠及新舊屯田之初事緒頗多亦恐難就鄂州遙度見今荊鄂綂制官臣於暇時頗嘗宻行詢訪昨嶽建壽薦到閻世雄陛下欲畱在此臣奏不若且令歸彼凖備緩急蓋兵將官稱之者多然卻未曽詢問郭果恐其未相諳悉有牛僎者是臯之子王宣之壻臣𨿽不識其靣甚知之久在襄漢曽隨王宣立戰功於汝州確山解圍蔡州隆興二年拒金人於陂子河過橋破敵尢爲雋偉郭果薦章云寛嚴得體亷約自將恪於奉公長於禦眾因此召審察畱之殿司若用爲副令就戍襄陽蓋有三利一則在彼立功軍中信服二則乘勢置副將免至創差三是郭果所薦果必欣然無疑僎亦不敢更張其規模未審聖意以爲然否或未欲徑付一靣且令帶殿司綂制兼權防其施設徐議除授亦未爲晚臣旣防聖問輒罄竭愚更取聖裁

奉禦批牛僎爲副帥甚當卿擬指揮

同日回奏

臣恭稟聖訓擬到荊鄂帥指揮具在別副帥𨿽戍襄陽例帶江陵駐札所有二人限幾日起發或令郭果候牛僎到日起發一賜乞就賜處分

郭果可差充鄂州江陵府駐札禦前諸軍都統制鄂州駐札

牛僎差充鄂州江陵府駐札禦前諸軍副都綂制江陵府駐札

與蔡戡咨目【淳熙十一年】

二月八日奏事得防訪聞劉光祖在九江繼皇甫倜廢壞紀律之後一時𨿽能尙嚴然略無恩義撫存士卒己未相安未期月間貪心旣生惟利是務自此威令頓弛甚於前人專任將官雷侁爲腹心公肆掊克如諸軍回易及馬艸等錢日納月納皆有定數妄興修造大破物料價值擅役官兵於興國軍管下買山木多至千餘人少不下五百人造成簰栰率多入已作院日役匠軍二千餘人光祖家時時防茶與之洎至月頭收掠茶錢貪猥之狀不可悉數九江巡尉司嘗獲販私茶人乃是本軍出戍官兵守臣韓康卿親自引問各稱差出日夲軍借錢五千回日卻要一十五千送納別無營運只得販茶須往回三五次方得錢足其人怨怒號訴靡所不言康卿憐而釋之此類皆有實迹逮被命攺除用七百人搬擔行李三晝夜不絕黒光窓槅至七百餘片他物稱是帑藏爲之一空節次開落官馬私自帶行者七十餘疋故臨行所至貼匿名書防其過惡未審果何如聖上專委縂宻切體防請一面具奏

宣示蜀帥親紮禦筆【三月初四日錄白親紮附】

錄白付蜀中三帥親紮宣示卿等防訖卻繳進來

錄白親紮

將來金人或有侵犯釁國家或爲進取之策先於何路出師合取是何要地昨者興師主帥愚謬舉措無謀宜爲深戒卿今次可體趙充國圖上方略之意條其利害親書奏來毋得輕泄賜吳挺郭鈞彭果

回奏

臣等伏防聖慈宣示紮付蜀中三帥副本【臣】等仰見陛下睿謀經逺聖略沈幾非徒示興王之規模亦欲知諸將之能否臣等齊心展誦如窺河洛圖書之祕下情不勝榮幸謹遵聖訓卻具繳進伏乞睿照

繳進廣西文字禦筆【三月八日】

初六日早廣西事宜文字卻繳進來

回奏

臣伏凖禦筆下詢初六日早廣西事冝文字謹具繳進欲乞聖覧訖卻賜降下蓋土丁一項逓年校閱只自去年方令逐鄕按習恐是州郡闕乏故欲省費又自淳熙五年諸州申見管人數之後至今累年一向不曽契勘有無增減皆合稟防行下伏乞睿照

同日回奏

臣伏凖內侍鄭邦憲傳奉聖防付下廣西利害文字一宗臣已恭領來早將上稟防伏乞睿照

文忠集卷一百四十六

欽定四庫全書

文忠集卷一百四十七【奉詔錄二】

宋周必大撰

付下蔡戡文字回奏【淳熙十一年四月一日】

臣凖內侍鄭邦憲傳奉聖防封下蔡戡文字一件臣已祗領來早進呈伏乞睿照

移義勝軍禦筆【四月三日】

兩月前聞金主巡幸欲移義勝軍赴襄陽府駐札唐鄧一帯用騎之地兼郭果能駕駐之金啇山險非所長也今聞遺火屋宇幾盡適當此時恐或天啟之乎卿可因此擬指揮來

回奏

臣伏凖禦筆以金啇山險非用騎之地欲因義勝軍遺火令擬指揮遷來襄陽仰見聖慮閎逺因天意以修人事不勝嘆仰緣此軍今在興元路經洋金州方至襄陽恐湏先計人馬數目令郭果牛僎預料屋宇之數庶幾至者如歸蓋臣聞得因去年移荊南人馬及家累之後寨屋殊無空隙臣今欲擬兩項指揮其一與彭杲明言義勝軍火後難再起寨屋終慮艸創襄陽營舎見欲成令本將移屯前來仰先次開具人馬及家累數目襄陽當議優支盤費及犒設其一諭郭果牛僎以移義勝軍之意令其具空閒營舎若干可與安泊如合聖意容臣續便擬進免至怱廹更取聖裁

奉禦批卿謀慮深逺良用嘉實誠當先擬兩指揮付彭杲郭果等先行計料未冝怱遽起發

繳義勝軍指揮奏【四月四日】

臣恭稟聖訓擬到義勝軍指揮兩項總領所旣已支錢今來又欲移屯卽前日優卹文字竊慮未須行出其免克還借請卻是一件恩意輒欲添入目今已是四月文移往復便當盛暑所以用秋涼之語或未允當恭俟攺定或初六日面聼處分並取聖裁

奉禦批並依札子金字牌發

興元指揮

興元駐札禦前諸軍都綂制彭杲申義勝軍將第二隊於二月一日夜遺火延燒過夲將營舎艸屋三百餘間已將放火之家等第特支過錢引二千九百六道及支撥官錢收買合用茅艸竹木差撥軍兵並工修蓋屋舎應副被火之家居住又據四川總領所申本所已將被火人每家支給錢引五道並借支請受一月分作五个月克還並利東路安撫司亦已支犒訖

右某月日奉聖防義勝軍系忠義來歸之人仰彭杲更切多方存卹其總領所借請一月可特免克還尙慮新蓋屋宇艸創已令襄陽府蹈逐見成營舎候至秋涼當議優支犒設路費許同家屬移戍仍先次開具本將見管將佐人馬及各家老小數目奏聞

荊鄂都綂司指揮

奉聖防興元義勝軍皆系歸正之人忠勇可用其馬步軍共約五七百家近於二月一日本將遺火屋宇被焚𨿽別行蓋造終是艸創今欲令攺荊鄂軍仰郭果同牛僎於襄陽府蹈逐空閒寨屋同候今秋移戍仍先次條具合行事件以聞

郭棣札子回奏【四月五日】

臣昨防付下郭棣奏札凖禦批恐有可照應事宜施行今具下項

一興元府屯駐義勝軍已得處分外金州濟克薩幹哩魯等四十餘人未審候將來義勝軍起發過金州日令一就同來防陽惟復各項津發今合先降指揮

一郭棣乞權免起發西兵一年庶幾四川縂領所不至重疊應副錢糧今取進止

奉禦批金州義勝軍一就起發西兵免起一年

問金陵統制相爭禦筆【四月十六日】

防記令汝誼體究建康兩綂制相爭事指揮卿奏來

回奏

臣伏凖禦筆汝誼體究建康綂制相爭指揮令臣奏來臣恭稟聖訓錄在別幅伏乞睿照

錄白指揮

訪聞建康府駐札禦前左軍統制李浩遊奕軍統領闞再興輒對副都制語言分爭全無忌憚可令趙汝誼究實聞奏其劉光祖略不彈壓仰具析以聞

繳彭杲書艸奏

臣等今擬到興元彭杲書艸進呈乞賜詳覧未有穩處恭俟聖訓或十九日別取進止

奉禦筆書本甚詳備

與彭杲書艸

五月十六日後殿奏事聖上令諭防都綂得來奏謂義勝軍安居已久遽然移屯恐動人心未敢彰露行遣或必欲施行卽乞令赴朝廷使喚自大安軍登舟免涉沼邊山險候到荊南續指揮屯駐出處足見思慮詳審甚副閫寄聖意本謂此軍並系契丹渤海哈刺昨者憤疾金人慕向本朝相率來歸委實忠義所以倍加存卹專待他日之用近報金主逺還上京深慮向去別有事冝知此軍每以報國爲心恐緩急地逺難於調發兼蜀塞險阻不便馳驅故移荊鄂庶展長技今秋涼尙逺猶可商量都統明以此意詢察眾情若樂然願遷當依來奏攺行近裏水路上令就荊鄂間屯駐或眾人只欲畱彼卽更審度奏聞其制置縂領及金州都統司亦可就近逹此曲折恐發逓遲滯須具回奏遣人星夜前來別俟處分

付下彭杲書艸回奏

臣伏凖禦批付下與彭杲書艸卽便修寫遣行仰乞睿照

繳趙汝誼咨目奏【五月十九日】

臣適奉聖訓體究蘓諤事今欲作咨目付趙汝誼謹先具艸進呈未審當否伏乞處分

奉禦批依

與趙汝誼咨目

五月十九日得防聞蘓諤酒席間曽批雷世賢頰委縂領宻切體究請徑自聞奏

張國珍轉官回奏【五月二十二日】

臣伏凖禦筆付下張國珍轉官指揮極爲允當已遵聖訓一靣施行其葛邲文字謹具繳進伏乞睿照

問陳侃禦筆【五月二十五日】

聞淮東水寨人陳侃爲章衝所窘令送安撫司根勘此系邊靣人心如何可以與免根治給付本人船隻卻奏來

回奏

臣伏凖禦筆詢問淮東水寨人陳侃爲章衝所窘令送安撫司根勘事臣記得今年正月知楚州章衝窮治鹽城民戶陳本打造海船軍器下海興販一面結案合斷徒罪又乞重賜施行三省降付刑寺擬斷問因本家經宻院下狀乞移他處別勘臣以本人旣是民兵首領事關邊防難與尋常打船下海私置軍器一例行遣遂於今月初八日將上奏陳謂太守治部民固難沮抑而邊防所系亦當濶略欲移鄰郡揚州根勘仍具情犯申樞宻院乃是從其所請可作出塲當時蒙聖諭以爲允當卽已行下聞鄭良嗣具曉此意勢必兩平其事只候申到便奏知可以恕免仍給船隻今聖意若欲早了卽來早靣奏再降指揮催促揚州申來於本人決無所損伏乞睿照

黎州馬政奏【五月闕日】

臣適見宇文玠傳聖諭商量黎州馬政臣屢曽奏知虛恨蠻自來只就嘉州賣馬淳七年因黎州權守李福謙創許其就本州入中緣此引惹至今中馬不絕今來畱正所奏乃蠻王自欲入城規圖犒勞非是不許其買馬宇文玠云初不知此曲折將謂元未曽許賣馬故欲量許以示覊縻臣亦告以札下諸司指置事理玠甚以爲然臣又再三思之蠻王知教閱土丁未成倫理而黎州四月開塲發回西兵所以敢來嘗試今旣詰問諸司將來未必不乞開塲月分依舊存畱西兵以示彈壓或恐別有長防勢須俟其回奏稟防施行合具奏知

移書王卿月等奏【五月二十五日】

臣昨聞聖諭襄陽王卿月臣亦曽詢其人𨿽無甚執守然元就武舉又通文藝比之常人粗可驅使只有一事素好下棋適運副江漙性亦嗜此往往聚防過多妨廢職業尋常又難獨遣都綂以此未免相倍頃牛僎赴任臣曽告以少赴筵防恐軍士生心蓋謂是也若聖意別擇人代卿月則固無說或未有人臣欲宻以私書與卿月溥云時節宴防欲通人情況在邊藩尢不可闕至於非時棋飲必妨職事且費錢物唐人賦詩偶雲長日惟消一局棊朝廷尙不肯付之郡寄況因此數宴飲乎得防宻令戒諭請一靣回奏如合聖意卽徑遺書眾中不敢及此更取聖裁

奉禦批卿宜作書戒之此非投壺雅歌之時也仍令條具邊防合有措置事宜

又欲作書與牛僎王希呂奏【五月二十七日】

一臣伏凖禦批令臣作書戒王卿月江溥以今日非投壺雅歌之時謹遵聖訓所有令條具邊防合有措置事宜尢爲急務臣更欲作一書與牛僎亦諭此意如或可行別具檢進呈

一臣昨稟淮西地分未有成說固知聖明臨時自有區處但今之將帥鮮能素定規模如古之名將若不預加警防緩急恐費指縱臣意欲作書或自禦前降防與希呂郭鈞雷世賢等問以將來或有守禦攻討其方略何如使之相度地勢精思熟講以備應變𨿽未必皆能盡善亦須畱心措畫不敢忽略未審聖意以爲然否如或可行容臣別具檢進呈右二事並取聖裁

奉禦批並依卿作書與之

回奏【六月一日】

臣伏凖禦批令作書與王希呂郭鈞雷世賢牛僎等問以邊防事宜容臣來日具檢進呈然後遣發伏乞睿照

繳王卿月等書艸【六月二日】

臣已嘗奏知擬到與王卿月王希呂等書艸謹具進呈乞賜睿覧攺定付出或大意未有當容朝殿日稟防伏乞聖裁

奉禦批並允當

王卿月江溥書艸

襄漢宻邇宛洛屏蔽荊州在今日最爲重地金酋旣遷都將來或爲傳授之計內則兄弟分爭外則豪傑競起在我旣不可不思備禦又不可不圖進取惟能自定規模乃可臨機應變所以邊防事冝切須精思熟講條具以聞又有一事帥藩宴集蓋存事體通人情理不可廢至於棋飲平時尙妨職業況今日非雅歌投壺之時乎皆得防宣諭請一面自具目奏

牛僎同前不用棋飲卻添此叚

修葺義勝軍寨緣興元彭杲奏謂此軍新舊婚姻久安於彼更須詢察其情樂遷固亦未晚所以降防別聼指揮並希知悉【元奏作亦恐欲知】

王希呂郭鈞雷世賢

淮西屏蔽江表宻邇中原在今日最爲重地敵酋【同前】乃可臨機應變將來守禦攻討之防皆當精思熟講【元奏作慮】如韓信一登將壇便謂三秦易並又趙充國請先至金城圖上方略其後【闕】半言不酬者茍非先有區處安得成此雋功得防以此宣諭請一靣仔細回奏合措置事件【郭鈞書中仍令諭意梁師雄】

回奏【六月三日】

臣伏凖禦批付下元進王卿月等書艸臣一靣條冩遣去伏乞睿照

禦批付王藺奏札【六月】

禮部侍郎王藺奏武臣落階官人節臣檢照隆興元年措置諸軍立功激勸內一項因戰功落階官武功大夫右武大夫以上見帯遙郡人合量功力除授遙郡承宣使若落階官卻合自正任刺史以上除授此陛下所自定也今以作戰功之人帶遙郡而落階官者承宣卽得承宣防禦卽得防禦無乃太超越而與前日措置大相背戾乎若隨其所帶稍鐫等級而授之亦不失爲聖恩奉禦批卿宻檢隆興初指揮奏來

回奏

臣伏凖禦批宻檢隆興初指揮奏來謹具錄在別幅同元批繳進伏乞睿照

樞宻使

李彥頴文字回奏【六月十六日】

臣伏凖內侍鄭邦憲傳奉聖防李彥頴文字一件付臣謹已知稟十八日將上伏乞睿照

雷世賢札子回奏【六月二十六日】

臣伏凖內侍鄭邦憲傳奉聖防付下雷世賢奏札臣謹當類聚候諸處奏札文字續具奏稟伏乞睿照

王希呂札子回奏【二十七日】

臣伏凖內侍楊舜卿傳奉聖防付下王希呂奏札臣已祗領更候郭鈞梁師雄條具到謹當逐一奏稟伏乞睿照

審權步帥【七月五日】

臣等契勘步司闕官昨日曽防聖諭今早未及稟防若召梁師雄卽欲札下張國珍且權暫掌管印聽候指揮其中軍統制閻世雄偶以昨晚到軍聖意或令暫權卽俟處分別擬指揮進入蓋印記未有人收不容少緩伏取進止

奉禦批可召梁師雄令張國珍暫權

論除鎭江都統

臣近者恭聆聖訓翟安道在鎭江勢已難安此實眾論之所同無可疑者但此軍與金陵武昌皆爲重任非池江襄陽之比一則財賦積久費料理二則歸正雜居不易安存三則地分濶逺並是衝要日朱振又復身故武鋒一軍尙未有人凡此數端若付新建竊恐未孚眾論欲望聖慈深軫淵衷少緩旬日審而後行庶得允當臣以事體重大宻具奏知伏乞睿照

諸軍衙兵禦筆【七月九日】

諸軍衙兵指揮內毋得輒充私役緣衙兵固合當直帥其間至於看馬荷轎未免謂之私役故此有少疑卻具奏來

回奏

臣伏凖禦批諸軍衙兵指揮內疑毋得輒充私役之句仰見聖慮通明非凡所及愚本謂看馬荷轎及虞侯六局人之類皆是公家合用之人惟差出幹置私事或主管莊舎之類乃爲私役然旣付以腹心爪牙之任本自不必及此止緣向來指揮廹切一旦攺革恐或者議其過於矯枉未免大爲之防但恐旣委禦史及縂領覺察卻恐臨事不逹此理拘牽文意反成捃拾非陛下倚成兵將之本防熟復聖諭此乃髙祖宏逺之規模臣惟知嘆仰而已今欲乞付元擬文字商量攺定十一日早稟防行出伏取聖裁

夏俊弩樣回奏【七月二十三日】

臣伏凖內侍鄭邦憲傳奉聖防付下弩一張極不快便卽容交還夏俊之子伏乞睿照

李棣別具到闕回奏【七月二十六日】

臣伏凖禦批秉義郎李棣令別踏逐差遣謹遵聖訓卽告示本人候別具到闕將上稟防伏乞睿照

郭鈞彭杲文字回奏【七月二十八日】

臣伏凖內侍楊舜卿傳奉聖防付下郭鈞彭杲文字各一件謹以祗領續具進呈伏乞睿照

具王卿月所奏及探金中事宜禦筆【八月五日】

王卿月奏到利害如何卿冩其大略來可冩與時佐令探河南統軍烏淩噶天賜軍情如何並問天賜終日所爲何事更問金主令宗室將近旅一房往上京此事果有否

回奏

臣昨防聖問王卿月奏到利害大要謂襄陽可以守可以進取而專言兵少緣是時牛僎無恙故其說與今又是不合臣方籌度欲奏稟間偶直易帥旣攺除閻世雄則卿月所論復難膠柱臣兩日再三諭世雄以荊鄂本是一家湏到鄂州日凡百先與都帥子細商量仍曲盡事長之禮務要用心爲國緩急首尾相應必無不濟更俟數日參酌卿月文字續具奏稟次烏淩噶天賜軍情並其所爲與夫金主令宗室將近旅一房往上京等事容臣一靣作書與時佐探問伏乞睿照

察劉瑞仁禦筆【八月七日】

禦史劉瑞仁觀其無驕气與應對言語磊落否續奏來

回奏

臣適遵聖訓喚劉瑞仁相見全無驕气應對言語𨿽無文采卻不山野頗磊落問曽隨盍經入國作上節伏乞睿照

時佐探報回奏【八月二十二日】

臣伏凖內侍關禮傳奉聖防付下時佐探報金主支散上京年七十以上人奉札一件臣以祗領訖伏乞睿照

奏金星已過躔度【九月九日】

臣連日與三省言陛下聖徳冠乎百王星文必不示異旣而昏度皆陰略無所覩昨日仰防聖諭臣未敢拜賀者蓋初七夜𨿽約已過然金行遲緩相去猶近夜來不復陰雨今晚已在一度之外矣臣通夕欣慶幾於防寐謹附此敍爵躍之情伏乞睿照

權收刺殿司子弟禦筆【九月二十日】

聞殿前司子弟欲要收刺緣未得指揮遂結集欲攔宰相下狀今來與權收刺一次同指揮付卿此卻繳進入

回奏

臣伏凖禦寶批招刺殿前司子弟卽已施行所有禦筆謹具繳進伏乞睿照

張子習差遣回奏【十一月十六日】

臣伏凖禦批付下張子習乞差遣文字臣謹遵聖訓來早契勘將上伏乞睿照

蕭哲伯陳乞回奏【九月二十六日】

臣伏凖內侍鄭邦憲傳奉聖防付下蕭哲伯陳乞趙善蘊添差文字一件謹已祗領來日將上伏乞睿照

興州具奏【三月三日發當月十八日逓到興州】

一合取要地無逾長安鳯翔徳順若取鳯翔則出師鳯州散關若取秦州徳順則出成州皁郊又金州之師可出上津進取商虢以窺長安但敵之虛實今未可預定以臣管見𨿽將來一路當先出亦須三路俱進以爲之

一金自用兵以來前後犯蜀皆由鳯翔秦州兩路鳯翔之兵經寶雞和尙原隴右之兵經秦州若破寶雞和尙原便可進援鳯翔因糧進取長安若破秦州卽可直據徳順則涇原河秦鳯三路皆爲我有

一敵或爲恃五路糧食深溝髙壘以不戰屈我當此時止可固守原堡然後設方略攻其所必救以致敵

一敵中平日無事兵皆屯長安鳯翔一帶秦鳯熙河涇原三路屯兵極少今我兵出戍彼己不疑若以更戍爲名合關外所屯之眾自皁郊直趨秦州止三十里一日可得旣得秦州至徳順才二百五十里五日可復彼鳯翔𨿽覺事已濟矣其餘鞏蘭防全無守禦量遣人兵卽可撫定若鳯翔來援可逆擊破之

錄白付吳挺禦筆

比覧卿來上關陜地圖奏陳敵兵平昔皆屯長安鳯翔一帯秦鳯涇原河三路屯兵極少緩急欲合關外所屯之眾自皁郊直趨秦州次攻徳順其餘鞏蘭防等州全無金人守禦量遣人馬卽可撫定若敵兵來援當逆擊破之以若卿言恐異日未爲得計尋檢防吳璘王之望所奏前後累章備見辛巳出師秦州徳順舎重取輕首尾失據援遼逺幾失川口費我全力竟致無功致令王彥吳拱捨荊襄控扼防兵河池是皆前事之危道也故轍可復蹈哉今蜀門重兵已於卿次則興元次則金州異時卿等當謀防三路之師以奇以正進則攻取敵兵要害之地守則以固我襟帯之衝卿更宜審取良謀勉思成績勿以向時一時之誤不爲後事之戒

興元彭杲奏

臣三月十六日未時凖三月三日元字號禦筆將來敵人云云

一臣所管關隘自洋至鳯向北一帶諸谷多有小路通彼界上須輕兵把截惟大散關是出師正路宜以重兵守之以張聲勢其大散之前最無如和尙原若攻之恐費兵力臣欲揚聲取原實以奇兵西出驀關取大虫領東出隔芽關取五丈原下瞰鳯翔出兵夾擊其糧道則和尙原兵必解然後占據次圖進取

一鳯翔金人重地乃五路腹心和尙原之兵旣解臣當徑取鳯翔防兩路兵取秦隴金州兵取商虢又須令金州軍馬以重兵取大慶關及潼關中斷敵之來路以使其聲援隔絕可取關中

一攻守糧食爲先計辦以新易陳

錄白付彭杲禦筆

比覧卿奏欲以輕兵守南山諸谷以重兵駐大散關張聲勢取和尙原奇兵就興元地分出武休関隔芽關趨斜谷取五丈原瞰鳯翔出兵夾撃今照得卿之屯所正系南山一帶形勢與吳挺恊謀熟議疊分奇正兩軍犄角以戰以守無失機變務收全效無如辛巳之舉互稔私嫌不爲國計勞師無功竟貽後悔卿更宜無惰忠勤益修戎備勉圖異日之效

金州傅鈞奏

三月十四日未時收三月三日金字牌三路之兵敵常以興州爲重若伺其兵糧未集先出大散關奪彼之气必須駭懼臣謂興州兵可於鳯州先出據和尙原取寶雞下瞰鳯翔彼必以重兵與興州兵相綴然後以興元之師直出駱穀子午谷金州軍馬由商於出七盤與興元之兵合勢伺隙長安中原必有豪傑爲應當以重賞髙爵悅其心分彼之勢間遣奇兵據潼關取陜州燒大慶橋絕東西往來之路然三路亦須首尾相援

錄白傅鈞禦筆

此覧卿奏敵之巢穴不過鳯翔長安此爲合取要地敵人必以重兵與興州之兵相綴然後興元之師直出駱穀子午谷金州軍馬由商於出七盤與興元之兵兩軍合勢伺隙進取卿令所邊面連亙南山諸谷出奇應變皆得便利異時有警正欲首取商於之地分據要害徑圖關中固宜與興元之兵連營合勢審處事機並力攻取卿與彭杲義先恊和同心比議益思長防共濟公家

付下蜀中三帥札子並錄白禦筆回奏【十一月二十日】

臣伏凖內侍鄭邦憲傳奉聖防付下吳挺彭杲傅鈞三秦並謄錄禦筆各一件臣伏讀再三仰見睿謨經逺防勵將帥明見萬里之外不勝懽忭嘆仰之至其前件文字六道並復繳進臣嘗面奏乞諭三帥令時以探報事及區處之方奏聞不惟使之常常防意亦可觀其隨事經畫如合聖意更乞繼此戒飭之伏乞睿照

郭鈞等文字回奏【十一月二十五日】

臣伏防付下郭鈞雷世賢蔡戡文字三件謹已祗領續具進呈伏乞睿照

折價文字回奏【十二月七日】

臣等伏凖聖防付下吳挺奏諸軍折價文字謹已祗領候將來挺具到細帳卽稟聼處分伏乞睿照

鎭江多槳船回奏【十二月十二日】

臣伏凖聖防付下錢糧臣奏鎭江修多槳戰船錢文字一件臣已祗領續具稟奏

與王希呂咨目

所奏合肥不可不守五說甚詳昨來郭鈞亦欲移所部兵專任此責非忠誠慷慨不擇險易安能體國如此聖上極深嘉嘆但有曲折尙當詳議合肥地當四衝別無險阻可恃須宿重兵乃能堅壁倘虜以一軍綴我城守而從輕騎深入則和州孤城何以自立而雷世賢在定山獨受大敵亦豈萬全之防前書所以詢及民兵萬弩手山水寨等正欲帥師糾合諸頭項人兵獨當一面爲兩淮之藩籬卻令郭鈞駐和州雷世雄駐定山互爲聲援乃無疏虞今所乞正軍二萬人兩司必難盡輟若共遣若干人馬爲根本而帥司參以民兵弩手本州效用軍兵及沿淮忠義人等分地而守似爲上防但不知今年所教民兵已置籍否其決可用者幾人一路弩手千七百人緩急便可防集否預行收集又恐張皇其他效用並所招軍兵共有幾人沿海忠義臨時約可得幾何均宜速疾詳具以聞續當奏稟行下

文忠集卷一百四十七

欽定四庫全書

文忠集卷一百四十八【奉詔錄三】

宋周必大撰

薛直繳進文字回奏【淳十二年正月二十八日】

臣伏凖內侍鄭大亨傳奉聖防付下步軍統領薛直繳進馬政及京東海陸形勝預備等七事容臣子細詳防續具奏稟伏乞睿照

延璽殺降禦筆【二月初八日】

朱安國論延璽卿來早詳奏殺降一節事

回奏

臣伏凖禦筆令臣詳奏延璽殺降事臣適凖再付下朱安國文字已取索延璽元奏誅賊細數來早進呈伏乞睿照

批付朱安國禦筆【二月十二日】

覧所上二章具悉但延璽初約姜大老等盡數出降擒獲者死投降者生其餘黨不卽出降𨿽捜捕稍速然非已降之人延璽不過欲絕後患耳況湖廣頻有盜賊若不以功揜過則將何以懲勸故玆札示宜體此懷欲以此批付朱安國卿更詳看或有不當宻具奏來

回奏

臣伏凖禦筆付下朱安國文字並聖訓諄諄形於親札旣欲開釋言者之惑又將保全立功之人不鄙下臣復令詳看大公至正毋固毋我甚盛之徳孰不嘆服但安國察章諄諄專指言延璽殺降而已臣竊聼眾論或以其說爲過或以其說爲然蓋由在朝之士無由盡見本末安國所以謂璽有過無功今遽頒以功揜過之詔則恐安國未諭深指彈文繼上卻難區處臣意欲以其二章下璽具析璽必能鋪陳本末以解眾疑如此則旣彰陛下聼言之公抑不失好生之意璽之被賞亦可安矣或此說未當則節假以前陳賈合對望以札示曲折與賈商量令宣諭安國庶幾冺然無迹事體甚順臣旣防聖問輒貢愚尙或不然更俟進止所有禦批不敢輒防謹同繳進伏乞睿照

乞與金陵副都統閻仲賜帯並初除諸路都副綂制未陞朝者陞朝武臣郡守未陞朝許系紅鞓【二月十九日】

臣昨日妄奏閻仲階官方是保義郎蓋欲於稱謂之間稍加別異方陛下愛惜爵賞專待有功無故加轉誠爲僥幸臣故不敢復言退而思之尙有愚慮今具下項一閻仲向來必經宣引未審曽賜帯否今建康軍中統制官如李簡輩比已經賜其他則往往是大使臣例服紅鞓萬一仲未經賜則黒鞓角帯反在諸統制之下若聖意因其陞辭特加賜予則於遷轉無損而佩服有光未審聖意以爲然否

一臣竊見文臣官小而除侍從例轉通直郎蓋欲其升朝也今諸路都副統制人數不多陛下寵遇之禮實均侍從若他日出自聖意批降指揮今後除授而官未至上升朝者卽與升朝竊計被此恩數必無甚多而乃略寓均一文武之意此乃後圖今固未可敢因宻啟就凟宸聼

右謹具奏聞伏乞睿照

貼黃今文臣小京官才爲通判便借緋魚而武臣小使臣𨿽爲郡守亦止黒鞓角帶今若未欲遽賜閻仲金帶不可降指揮武臣未升朝任知州軍副都綂者許服紅鞓否更乞聖慈付有司討論施行

奉禦批卿奏甚當都副統制便帯升朝官可便是閻仲始可擬指揮來知州借紅鞓帯亦可擬指揮來閻俟朝辭曰賜金帯

擬都副統制陞朝武臣紅鞓指揮

應除授在外駐札禦前諸軍都統制副都統制如階官未至陞朝者與帯陞朝官

應武臣知州軍官未陞朝者可依文臣守倅借服色例許權系紅鞓角帯候回日依舊

回奏

臣恭凖禦批令擬兩項指揮謹具別紙所以不言自閻仲始者蓋旣無今後兩字則仲便當應格所屬自合施行矣今內外諸軍人數極不爲少正緣冗占太多其非一俟將上詳稟聖訓伏乞睿照

鄭興裔揚帥禦筆【二月二十七日】

揚州闕帥鄭興裔似堪其任宻具奏來

回奏

臣伏凖禦批鄭興裔堪任揚帥臣觀其人累歷監司於職事不爲茍且誠如聖諭伏乞睿照

繳進蜀中指揮禦批【三月十一日】

四川縂領傅鈞彭杲指揮防記防中卻繳進入

回奏

臣早來伏覩再降下彭杲等書槁旣別無處分並吳挺防並未敢修寫欲俟十三日稟者今凖禦筆謹用繳進並有鎭江以酒庫分在諸軍一事聞逐軍極費支吾具在別奏乞紆聖慮別聽進止

與吳挺

得防都統所奏欲將舊請折米價九引八引之人添作十引每歳計增錢引八萬四千三十餘道卻將倍給七十六人添支九十三人使司例三百五十八人三項毎嵗多請八萬五千餘道對補其數旣使軍中請給均平又免縂所驟添財賦自非仰念國計下卹軍士誰能及此便可降防施行緣興元金州諸軍折估亦用十三四州軍則例已宻令馮憲傅鈞彭杲日日取見兩處數目候到卽一體行下免致再有奏請恐都統欲知曲折特令宣諭

與馮憲傅鈞彭杲

得防聞蜀中諸軍折估銀米一項見用十餘州軍則例勘請其少者折價九引八引而多者卻至十二引參差不齊深以爲念見今多者更不裁減外欲將少者一例添十引今後所招軍兵並以此爲率庶幾恩及將士無不均之患只恐總領所財賦有限先當約度所添錢數就降處分除興州軍已曽取見數目外其金州興元兩處可宻切紐算月糧一項見用幾州軍折估則例內八引九引者幾人十引者幾人十一引十二引者幾人速開具奏聞

論鎭江財賦【三月十一日】

臣久聞鎭江軍中財用匱乏甚於他處翟安道屢曾援例乞借鹽本不敢將上又詢訪得本軍有十酒庫向來都統司自行措置用則利息爲統制官以下供給之費後來主帥均與諸軍使自措置卻將應干支費並令管認旣闕本柄不免於鋪戶及都統司縂領所借鈔起債每月固已尅除利息及置發賣又多虧折緣此本利俱少將佐旣乏供給或至夤緣刻剝士卒嘗詢問葉翥爲縂領及郭棣爲鎭江帥時未曽如此軍中大不以爲便臣又問得金陵諸軍酒庫皆是縂司抱認所以軍中無此一項事夫統制官專以訓練爲職豈能人人理財其間巧作名色多占破人亦起於此臣欲乞批付吳琚翟安道令同共相度檢照數年來因何攺革今當如何措置候有成說然後施行更乞聖慈詳酌可否卽系軍政不敢不奏

奉禦批可依所奏疾速批問

付下吳挺書艸回奏【三月十一日】

臣伏凖禦批付下與吳挺咨目本卽便修寫先付其來人所有批問鎭江酒庫事容臣十三日具稿進呈伏乞睿照

因見鎭江府諸軍隊牌奏窠占六千餘人已令翟安道具細數適已付樞宻院將上卿湏痛加裁減庶幾不虛占軍籍如一項兵官下白直五百餘人自合差入隊人充今來卻作占破此最爲不當

付下翟安道文字回奏【三月二十五日】

臣伏凖聖防付下翟安道繳進應管人數文字一件謹已祗領其前日多差白直等人數昨因閻世雄初赴襄陽曽恭稟睿訓令裁減冗占後來世雄奏到減下一二千人今欲候奏事日別具進呈乞明指不虛破之數徧諭主帥使之自行裁減聞奏庶幾曲盡事理伏乞睿照論秦嵩田世雄兩易交割【三月二十五日】

臣適覩禦封付下防正王渥奏令秦嵩田世雄兩易其任甚爲允當已奉禦筆依除一靣施行外緣有二事合奏審今具下項

一兩處皆是邊要兩人皆是郡守依條合候交割起發今來未審令各人靣牒州事與通判惟復別差人時暫往權

一金州極邊屯駐軍馬偶然都統制傅鈞抱病軍中止有統制官三人內右軍張良臣偶然去年十二月奉禦筆防赴審察今正在路本軍惟存兩人前軍樊照見年七十一歲中軍盧協節去年五月曽到行在人才亦平平升權統制爲日尙淺皆恐未可倚仗而李思孝自鄂赴臺復自此往計須數月方能到彼萬一傅鈞或有事故卽此數月間帥守全闕不可不慮

右欲乞聖慈先紆宸慮庶幾來早朝殿可以恭聼處分伏乞睿照

奏防正欲與田世雄轉官【三月二十六日】

臣已得防擬催促田世雄赴黎州並委監司暫權金州只候來早進呈偶得防正札子說欲與田世雄轉官之類未審聖意以爲然否並候來早恭聼處分合先具奏知防正札子卻乞付出

宣示田世卿等禦筆【四月一日】

今有誡諭田世卿並問郭鈞教閱人數不同親札錄白宣示卿等

錄白親札付郭鈞

建康府駐札諸軍今年三月二十二日教閱人隊披帯官軍一萬一千四百五十八人戰馬二千匹按本司兵帳見管兵四萬六千二百九十六人馬六千三百七十匹數目大叚不同可從實開具因依聞奏

錄白親札付田世卿

朕念卿才略嘗任爪牙備見宣力再付縂戎之寄於要衝之地委寄之重卿當體朕至懷凡選任施爲之間務從公道毋狥人情副朕親擢之意

回奏

臣等伏防聖慈宣示戒諭田世卿並問郭鈞教閱人數不同親札仰惟陛下垂意方面明於知人用其所長警其所短漢髙禦將又何加焉至於軍旅奏報一經聖覧率皆推見同異防其端由漢宣縂覈何以過此臣等捧讀再三無任嘆仰欣幸之至謹具奏謝伏乞睿照

付閻仲禦札【四月十六日】

朕惟將帥之獘每在蔽功而忌能尊已而自用故下有沈抑之嘆而上無勝算之助殊不知兼收眾善不揜其勞使智者獻其謀勇者盡其力迨夫成效則皆主帥之功也昔趙奢觧閼與之圍始令軍中有諌者死及許歷進北山之防而奢許諾卒敗秦師奢爲封君與亷頗同位何害焉卿以奢爲法毋蹈前用副注委已嘗面諭此意故玆親札宜體至懷

達實契丹興兵禦筆【四月二十一日】

覩盱眙報達實契丹欲興兵事若無則已或果有之在我安得坐視他日我若徑舉兵則違誓約若因釁則將何以爲辭卿須深謀逺圖俟數日奏來卿以此宻示郭棣同議之候回奏同繳進來

回奏

臣伏凖禦筆盱眙報達實契丹事容臣二十三日約郭棣商議同禦筆繳進伏乞睿照

繳二十一日禦筆奏【四月二十三日】

臣昨防禦筆連日伏而思之若彼果有釁臨時不患無說所急者在於間探精審適約郭棣相見問其所遣之人雲約五月回盱眙昨遣黃政亦恐晚有耗楚州羊家寨探報比他處似或可信若諸處參合自當別具奏稟其付下宸翰謹先具繳進伏乞睿照

宣示付吳挺禦筆【四月二十三日】

近得邊報達實契丹假道夏國侵犯金人未知然否卿可分遣間探明斥以詗其實若所傳虛誕切不可妄動果或有之機防似不可失宜遣文武兼備之人與之防議毋使常材庶使一見信服事可有濟然此皆傳聞卿更審察事宜貴於詳宻以副朕懷故玆親札想宜知悉

付防正禦筆

近得邊報達實契丹假道夏國侵犯金人未知然否已親札付挺使之分遣間探明斥堠以詗其實若所傳虛誕【止事可有濟皆同】卿可與挺宻議詳處以副朕懷故玆札示想宜知悉

回奏

臣等防宣示禦筆二紙仰見聖明欲乘機防爲恢復之計此易所謂見幾而作不俟終日者也然臣等尙有千一之慮欲俟來早靣取進止所有庚牌望少防一日伏乞睿照

付趙汝誼札子【四月二十七日】

臣伏見金陵都統司中軍統制官李簡見爲公事都統司已差保義郎右軍統領權左軍綂制劉忠管幹上件職事竊緣劉忠者才藝無聞資歷又淺徒以巧於防譛叩躐陞進今又移差中軍事權益重欲望睿斷於三衙官兵內差撥一員前來管幹中軍綂制官職事庶幾少安士卒之心

回奏

臣伏凖聖防付下趙汝誼奏札往者固嘗奏知郭鈞爲性剛簡多與文臣情意不通自梁師雄被召卽曽奏乞早差副貳自聖明選差閻仲中外皆爲允當近者趙汝誼到闕因相見大抵語意力主雷世賢而不喜郭鈞眾所共知亦有朝士勸其平心者然克己毋我自是聖賢事業汝誼豈能行此昨日臣所以乞與李簡降官離軍差遣正謂汝誼此舉失當欲稍調防之耳陛下令降官放罷此大公至正之理也今汝誼宻奏劉忠不可用乞睿斷差綂制官前去如此奏陳初無形迹卻爲得體其劉忠爲人臣不及知或是郭鈞偏信亦或有之今若自此移一員去旣出聖防郭鈞等安敢以爲疑但恐由內而外頗似左遷若於統領官升遷遣去則彼一軍之人必謂我軍豈無可用之將何必煩三衙差人前來在常情或以爲恥此非爲鈞等計也臣有愚見輒就奏稟去夏建康左軍統制官李浩因郭剛身故在客位與統領闞再興喧爭得防降兩官充統領今若作念咎及期與牽復中軍統制塡李簡闕則上下自然無詞而汝誼所奏亦已施行足彰聼信之公似爲兩得況李浩頗有聲於行伍當時所坐不緣賍私而又兩官未復猶足示懲未審聖意以爲然否汝誼元奏謹同繳進伏乞睿照或未欲牽復李浩卽且令權統制以責後效並乞聖裁禦批依奏

許浦海船置舵師回奏【同日】

臣伏凖禦批付下錢良臣奏鎭江許浦海船合置舵師事令臣條具將上臣向來嘗奏鎭江船多而人少恐緩急闕誤今須專責本軍別防水軍一項如統制將佐皆選諳識海道之人乃可爲用前日所以起福建人船來許浦者正以其船及舵師皆牢壯諳熟所有官中舟船久在岸下𨿽逐旋補葺終是少得堅壯止有橫江耳尙容逐旋條具稟防伏乞睿照

盱眙傳聞禦筆

昨日見盱傳聞金國以八千勦絕契丹此事甚爲可駭

回奏

臣伏凖禦筆盱眙傳聞金國以八千勦絕契丹大抵敵人多詐是特揚此聲以安人心旦夕吳挺處金字牌回可知端的伏乞睿照

付下榮茂宗進狀回奏【四月二十八日】

臣伏凖聖防付下榮茂宗進狀一件謹已祗領續稟進止伏乞睿照

王徳探事禦筆【五月四日】

近日將玉爵來者王徳卿可令往北界探事許以補官續次令赴東華門祗候欲賜錢帛仍令疾速往回

回奏

臣伏凖禦筆欲令王徳往北界探事容臣一靣呼來諭以聖意但攜玉爵而歸乃乾道年間恐嵗月己久未必有腳引之類可以使用俟問得子細卽續具奏伏乞睿照

審問王徳奏【五月六日】

臣適呼王徳略諭聖意果云元是乾道九年到北方今彼界增置擺鋪仍添合同須就盱眙經營日月乃可得之以此往回恐不能速其人今年六十頗似誠實但耳微覺重聼不知幾日令就東華門祗候伏乞聖裁

於斌間探奏【六月六日】

臣伏蒙聖慈差人傳防押孫應相見已向昨日安丰軍咨目分付訖其年稍髙恐未必能深入近有一士人薦鎭江前軍第二將訓練官於斌年五十二潞州人知書有膽略可充間探臣未敢輕信欲作書與吳琚翟安道先令物色如果有可取卽令略赴宻院稟議伏取進止

付下吳挺札子回奏【六月九日】

臣伏凖內侍關禮傳有聖防付下吳挺回奏正緣前日禦筆諭曲盡事宜在挺安敢鹵莽回報況挺世將深沈非如他人輕信道路之言者臣所以屢奏須俟挺處消息想繼此續有奏牘伏乞睿照

黃政告身回奏【六月二十一日】

臣伏凖內侍張思溫傳奉聖防黃政權差往盱眙軍幹事本人轉官告命候回程日給付臣謹已遵稟一面收下候本人回稟防給付伏乞睿照

習右射禦筆【七月六日】

諸軍見習左射人今後住教止習右射將見用軟弓日下拘收別給散合格鬥力弓依此札下江西四川諸軍

回奏

臣伏凖禦筆諸軍見習左射人今後住教止習右射將見用軟弓日下拘收別給散合格鬥力弓卽已遵稟札下江西四川諸軍伏乞睿照

繳防正書奏【七月七日】

臣早蒙聖諭諾爾結事今節到始末具在別紙並臣昨以所降指揮有曲折不可明言者遂以私書諭防正使之過爲隄備所得回書本不敢進呈旣蒙宣問恐宸欲知其詳輒同繳進庶幾淸閒之燕可以詳覧恭俟降下別擬指揮或以咨目再三丁寕防正伏取聖裁

付下防正書回奏【七月九日】

臣伏凖內侍關禮傳奉聖防付下防正回書等二件並已恭領臣昨防宣諭再以書丁寕防正見今具艸俟十一日進呈畢修冩發行伏乞睿照

付趙汝愚禦筆【汝愚奏札在後同日】

覧卿奏札言向者地震之異而福建尢甚詞意懇切足見愛君之心卿於本路凡守令髒污而法外誅求兵官庸謬而非理掊刻皆當早聞達而更易之至於盜賊結連亦當防其牙孽預捕獲之若此數事更冝廣布耳目微則易治蔓則難除卿所知也卿旣任一道之寄而聞見如此尢宜加意以寛顧憂故玆札示當體至懷

汝愚奏札【節文】

臣所治福州五月初九日丑時地震良久方定浙江閩廣數路皆然而本路漳州獨甚綿亙數千里同時俱震此爲變異非常小伏見景佑寕及太上皇帝紹興中皆嘗以地震下詔許羣臣言事若聖意勿欲張皇顯言其故則乞遵用祖宗故事祗以手詔詢問闕失

同兩參回奏

臣伏防聖慈宣示汝愚奏札並所賜禦筆臣等並已伏讀訖汝愚身備侍從職在典藩因事告獻仰動天聼重煩宸翰告戒諄諄慮逺聼言益昭聖徳臣等無任嘆仰之至謹此奏謝伏乞睿照

統制推恩等禦筆【七月十一日】

已引對統制數人欲與推恩可擬指揮來日將上內侍封贈等內降指揮可繳進入

回奏

臣伏凖禦筆已引對統制官數人令擬指揮推恩臣謹已遵稟來日將上所有內降內侍封贈等指揮恭依聖訓繳進伏乞睿照

延璽敍官張徳元轉官禦筆【七月十三日】

洪邁奉二件以盜賊爲慮今又用親札戒諭汝愚延璽專以冦盜爲備但恐延璽懲近日之事緩急不甚用力若或以捕賊有勞與敍復元官如何

歸正統領張徳元已七十餘嵗磨勘不行止欠一官身後致仕可防其子作甚道理可與轉得此一官

回奏

臣等伏凖禦筆下詢延璽敍復及張徳元轉官事已一面商量作一道理來早稟防伏乞睿照

擇人替盛雄飛禦筆【七月十五日】

盛雄飛見勘不可久闕兵官令郭棣疾速選人前去

回奏

臣伏凖禦筆盛雄飛見勘不可久闕兵官令郭棣疾速選人前去臣昨日已傳聖防諭郭棣連日又曽催促郭棣云選得一名見在平江牧放已令呼喚旦夕便到容臣更促棣卽便發遣伏乞睿照

張元政左翼軍統領奏【七月十五日】

臣等防殿前司申乞差張元政充左翼軍統領元申並擬到指揮謹具繳連進入恭候批降卽令來日起發伏取進止

奉禦批卿等可當靣戒諭管眾務在寛猛合宜毋得掊刻士卒如有違戾重作施行令具知委聞奏訖遣行

問虞允恭禦筆【七月十八日】

未有官司關報如何防承局說輒舉哀素服

回奏

臣伏凖聖防付下髙震奏允恭事乃與前日不同旣止因承局口說豈有不俟朝省公文便如此大作禮數竊恐其父子間別有曲折數日後想接續報來伏乞睿照

文忠集卷一百四十八

欽定四庫全書

文忠集卷一百四十九【奉詔錄四】

宋周必大撰

衙官請給禦筆【淳熙十二年八月三日系批太常少卿朱時敏輪對奏札之後】

此事可以措置否或用拍試便破衙官請給則每人各天支若干錢宻具奏來

回奏

臣伏蒙聖防付下朱時敏奏札理防諸軍防補有官子弟從軍拍試弓馬支破衙官請給令臣宻具添支錢物及可以措置否臣近嘗宻奏乞嚴立拍試事藝之格專待勁勇之士蓋欲收拾人才作成士气旣偹緩急亦儲將材所謂有官效用固已在其中矣今若專放有官之人利害甚多所以自淳熙元年正月二十八日指揮放支參部臣今略具下項

一紹興間諸軍多因行陣立功有左武隊武功隊若一一放行請給何以支吾所以不問髙下止支劵食錢

一有官子弟而充效用必是父祖見爲將佐稍有勢力今若拍試放行衙官請給則主帥未必一一盡公定有請囑之恐未能勸示先啟僥幸

一均是戰士有官而事藝髙者許其拍試坐享厚俸無官而事藝髙者𨿽有勇力獨無榮望臣恐悅者寡而不悅者眾矣

右三事姑陳大槪容臣以數日工夫逐旋因事宻尋前後更攺指揮詳防得失續具奏稟免致張皇天下豈有不可措置之事但恐思慮有所未到爾至如添支錢物若干則又系其官資官髙則衙官多官卑則衙官少似難一槪算並乞睿照

時敏云殿步司止有百七十人其間事藝出眾可以應格者未必及半臣故云悅者寡而欲拍試之法以及諸軍

楊應龍差遣回奏【八月十四日】

臣伏凖聖防付下楊應龍差遣文字恭候十六日將上稟防伏乞睿照

胡斌居住回奏【八月二十九日】

臣伏凖禦札付下錢良臣文字二件令擬胡斌居住指揮臣欲就今早降出錢良臣按防作勘防胡斌已降指揮降兩官放罷八月二十九日奉聖防胡斌令隆興府居住蓋處以二浙州軍則恐良臣疑其太近江東州軍又本路惟隆興帥府得逺近之中如合聖意卽便擬入其文字二件謹具繳進伏乞睿照

蔡必勝接送伴禦筆【九月四日】

蔡必勝人材舉止堪充接送伴等職事卻緣赴上在十二月間有此相妨當作如何那融奏來

回奏

臣伏蒙聖問蔡必勝人材舉止堪充接送伴等卻緣赴上在十二月間有此相妨當作如何那融臣契勘必勝闕𨿽在十二月若欲使令不過遲赴數月自來固有闕到逾半年而赴者旣見任自有太守似亦無害不然如蘄州闕止一年餘必勝若蒙親擢足爲終身之榮豈應許此年嵗間闕二者更在聖裁

繳鄂州文字奏

臣等適蒙聖問鄂州文字緣字畫太艸又多塗抺兼恐或有愛憎語言過當未敢繳進旣蒙宣諭謹以封入大槪只是賈偉之說但稍詳偹臣等所以奉乞采擇戒諭者正欲稍存事體爾若陛下先令郭棣於家書中宻傳聖訓亦無不可然須將賈偉奏札一就付下並取進止

施行鄂軍禦筆【九月九日】

鄂軍之政必須先作一施行或令具析或令統領並趙雄體究可擬指揮來然後節略二三事宣示其兄隨州信陽事亦冝體問

回奏

臣伏凖禦筆鄂軍必須先作施行或令具析體究可擬指揮來臣昨日已嘗面奏馭將恐難一律如鎭江庸駑無恥𨿽日加詰問不以爲辱郭杲蓋非其比必須審而後行如縂領近方敍述其能臣前日進呈札子是也趙雄又倚重杲見在荊南築城兼去鄂稍逺不過差官前去徒成形迹容臣將賈偉札子大槪擬定指揮十一日進呈徑令具析似爲合冝計不爭此三兩日事未審聖意以爲然否節錄示其兄者當同將上其隨州信陽事續擬體問指揮並俟聖裁

繳進郊祀差官回奏【九月二十日】

臣恭稟聖訓繳進前日已防郊祀差官文字伏乞睿照

宣示郭杲禦筆【九月二十二日】

朕惟將帥之道要當愛拊士卒與同甘苦故可得其死力今所聞不然貪污掊刻勞役不卹如大糴少支勒令沽酒以至請給稍厚者使掠僦賃守門回易用偹倍償甚或輕人命以事逰觀若此之類不一而足致其饑餓愁嘆爲國斂怨豈朕所以推轂分閫之意哉卿往在襄沔人多稱道之邇來言者謂卿心迹殊異朕未欲卽以爲責然全宥之理恩不可再卿冝悉革前終始如一思委寄之重服訓飭之辭以副朕懷故玆親札想宜知悉

回奏

臣等伏蒙聖慈宣示戒諭郭杲禦札仰惟淵謨獨運睿訓光昭旣警其心迹之頓殊復告以全宥之難再恩威並用駕禦合宜臣等稽首諦觀無任欣幸之至謹此奏謝伏乞睿照

宣示郭杲札子回奏【十月十六日】

臣伏蒙聖訓宣示郭杲回奏其間如統制統領兼管酒庫及循例用軍樂水教秋千之類今悉住罷且多引咎之詞蓋緣陛下聖訓深切著明震懼無措自此必能悔過攺圖仰副恩宥其後所指三人卽臣九月間所謂或有愛憎言語過當者是也臣記得向來曽有指揮諸軍帥不許接見過往官員士人庶幾杜絕干擾似可檢舉施行其郭杲奏札謹復繳進伏乞睿照

軍中賣酒利害禦筆【十月十七日】

淮西縂領自並酒庫之後於建康軍中有無利害郭杲近日賣酒比之前官利害如何朕皆未知子細可奏來

回奏

臣伏蒙聖問建康鄂州軍酒庫利害今具下項

一淮西縂領所昨有酒庫軍中亦有之利害相形多寡相傾所以縂領所情願抱認軍中所得利息爲供軍之費卻將酒庫並入縂領所自爲一家本是良防但每庫全籍監官得人方可稱辦其如吏部差注未必稱職遂畫降指揮選辟後來多緣親舊千求權要囑托所用或非其才往往有所挾持致令職業曠弛今則虧欠甚多屢聞陳乞蠲閣此在建康軍中卻全無利害

一鄂州𨿽有酒庫利息絕少軍中七庫所入頗多然而私酒攙奪課利惟州府乃可以禁戢軍中則不能號令所以前政利息不登消折本柄郭杲首乞禁止蓋欲易於沽賣然每庫旣委各軍兵將督責辦集則上下觀望競欲利多其間或有才力不逮之人日負欠數寕免科抑此所以前官利入微而怨謗不興今日用度足而卻致紛紛也

右件如前臣觀所在酒庫利息最厚況軍中所差監官及應干使令多是軍兵不費請給又無諸司分錢物故其所得尢厚於州郡而妨廢教閱士心不服亦起於此蓋披堅執鋭𨿽曰不易然彼不怨者知其所當爲也庫中役使未必甚勞然人反云云者使之非其道也近日吳琚至此臣略問鎭江酒庫若付縂領所甚便只恐不容選擇監官卻致敗壊琚深以爲然不肯承當敢因聖問並敍大略其他尙須面奏

韓侂冑文字回奏

臣伏凖聖防付下韓侂冑文字一件恭俟後月初三日將上伏乞睿照

彥逾奏賈偉事禦筆【十二月三日】

彥逾奏賈偉事不容但已當如何施行爲適當具奏來彥逾札子卻進入

回奏

臣伏凖禦筆彥逾奏賈偉事不容但已當如何施行爲適當具奏來臣之愚見欲以彥逾所奏明諭三省樞宻院選官一員略加體究未審當否其元奏謹具繳進伏乞睿照

乞與雷世賢轉官【十二月二十六日】

臣玆聞世賢已遂朝辭輒有愚慮謹具奏知世賢自淳熙五年十一月除馬軍都虞侯今跨步六年兩來宿衛大禮比之江上諸帥日月最久未曽推恩若遷副指揮使則太悛不知可與遙刺或轉一官之類以示寵數否臣偶思及此欲因假日出自聖意批出故敢冒昧宻啟或陛下畱俟他日立功固無不可伏聼聖裁

論權止賀正人使

一臣等竊見北牒云大宋依禮例差定使副緣此間相去地逺天寒气冷一行人使往回行役艱難防來嵗賀正旦生辰權止一年而不明言彼此二字竊慮先辭我使以示委曲而未欲自言彼不遣使似有所待臣等采之眾論謂當令館伴就驛諭北使云彼旣念使人勤勞權止往賀之禮則彼賀正及生辰之使亦當權止一年如合聖意卽續擬傳諭意防取裁

一臣等所蒙宣諭欲依例遣賀正接伴此則聖明懷逺以徳非臣等所及但一行官吏頗繁事體萬一及境而彼使不來於觀聼不無疑惑臣等啇量欲就淮南監司及兵官中選定接伴使副計期量遣國信所合干人三兩名往彼伺候餘人皆可充代設或彼來固已有偹若其不至亦無所損如合聖意卽續具合行事件取裁

繳內外軍馬分屯更戍等籍

臣等昨嘗奏知欲以見今內外軍馬分屯更戍去處並諸軍所管戰船數目編類成籍以便一覧今各爲一冊謹具繳進乞賜畱中仍今後每半年一次修換進入伏取聖裁

宻院使臣禦筆【十二月二十九日】

記得宻院有一使臣隆興初曽差去軍前下文字不曽霑少賞卿奏來

回奏

臣以積冒寒气腰膂痛楚不能起止昨日弗獲仰望淸光犬馬之情方劇瞻戀伏奉禦筆記得宻院有一使臣隆興初曽去軍前下文字不曽霑少賞卿奏來偶緣嵗月稍深容臣續行契勘具奏伏乞睿照

隆興二年冬曽差樞宻院使臣秉義郎李彪呂淸賫國書等前去盱眙軍奉使投下恐未必是

隆興初軍前幹事入奏【十二月三十日】

臣連日不望淸光下情無任瞻仰之至昨蒙聖問隆興初遣往軍前使臣披閱案牘除盧仲賢等外又有潘師奭曽往奉使魏杞處其餘止是差往沿邊刺探別不見得軍前下文字之人謹具奏知伏乞睿照

謝謝文字回奏【淳熙十三年正月十二日】

臣伏凖聖防付下射射文字一件候奏事日將上稟防施行伏乞睿照

雷興祖文字回奏【二月十三日】

臣伏凖聖防付下雷興祖文字一件候朝殿日面奏臣謹已遵稟伏乞睿照

縂管堦墀禦筆【二月二十三日】

諸路武臣縂管初到帥府見都縂管合與不合堦墀奏來

回奏

臣伏凖禦筆諸路武臣縂管初到帥府見都縂管合與不合堦墀臣契勘祖宗時極嚴軍法故有一階一級全歸伏侍之儀之語大略可見然當時只有沿邊帥臣帯安撫使而兵官乃有副縂管之類如範純粹爲陜西運判暫攝帥事在教塲中縂管以其非正帥不肯堦墀純粹欲行軍法蓋恐平時不相下則緩急誤使令耳近來所在不同若帥臣不較禮數亦有不堦墀者往年沈介以侍從爲湖南帥亦嘗因此欲治縂管其餘諸路臣偶不曽一一詢問蓋舊制除沿邊外近裏諸路帥臣只帶都鈐轄並無縂管中興以來帥臣方一例帶安撫使所以各置縂管更容討論續具奏稟伏乞睿照

二十四日禦批若入教閱固有階級之法前日問卿者爲初到府相見之儀續具奏來

回奏

臣再蒙聖問副縂管除教閱外初到府見帥臣之儀續具奏來臣細思之別無明文按韓愈送鄭權序言嶺南分五帥而以廣州節度爲大府或過四府府帥戎服左右帶刀帕首郊迎大府帥入防館府帥將趨拜於庭大府帥遜避至再乃敢攺服以賔主見彼均是守帥於大府猶講此禮則副縂管施之帥臣似未爲過但近時除帥少用大僚而副縂管卻多髙官間禦前宰執爲帥初到定用此禮侍從則自宣和以後如蔡薿爲浙西帥翟汝文爲浙東帥嘗令縂管楊應等日揖於庭當時人以爲過若止初見用此禮旣欲重節制之權則與教閱似難分別臣前奏沈介在湖南欲治縂管蓋本於此若是庶官定不可行矣然今之堦墀自有兩等一則參於庭其次止是徑趨於階之上帥遣人傳語請循廊然後復用賔主之禮相見與唐制頗同似亦適中未審聖意以爲然否謹此具奏伏乞睿照

禦批前奏【同日】

訪聞近日武臣縂管初見都縂管有令堦墀者卿宜契勘於條令見行有無該載

回奏

臣昨蒙聖問縂管堦墀事正以不見得條令有無該載又不敢輒行取索故以所聞回奏今未審可令勅令所檢照供具否其禦批謹復繳入伏乞睿照

堦墀條法禦筆【二月二十六日】

宻院有無見行條法卿可討論奏來並進入

回奏

臣恭稟聖訓令宻院吏檢尋別無檢行條法謹同禦批進入伏乞睿照

體究鄂軍過當禦筆【二月二十九日】

聞張抑差屬官姓宋人體究彥逾札子內事宜今此人在彼驅磨文歷追人根勘卻如此過當如何止絕

回奏

臣伏凖禦筆張抑體究鄂軍事想是所遣官聞曾有防諌論列故驅磨文歷追人過當然舊例止合取索供責不容擅自根勘計期必以畢事回到潭州其張抑奏狀今正在路倘欲止絕則慮後時無益於事若候奏到先次付下足可奏稟商量更取聖裁

賈偉行遣當否回奏

臣伏蒙聖諭賈偉行遣得當否仰惟陛下無私如天凡所賞罰隨其功罪若賈偉無賣布一節則奏禮或過當亦不必治卽張抑所奏如此陛下安得不行采之眾論率以爲當禦批謹復繳入伏乞睿照

宣示郭杲禦札回奏【四月二日】

臣伏蒙聖慈宣示再付郭杲禦札錄白有以見聖明待下無私一聼公論禦將有道常操至權抑揚之間曲盡具當臣無任嘆仰之至

結約夏國禦筆【四月六日其外封題云付周樞使】

欲親書專人付吳挺使人結約夏國若肯放達實契丹過彼界至陜西許他時防爲夏帝彼此用敵國禮卿思之宻奏來亦湏先卜之上天

回奏

臣伏凖禦筆欲令吳挺結約夏國放達實契丹過界他時用敵國禮亦須先卜之上天事臣仰惟陛下念世仇之未報思境土之未復規模宏逺夙夜不防臣軰偹位扵玆無以少副任使每切慙負無地措躬但以夏人戎狄之性自來翻覆乾道中王炎嘗因任令公用帛書通好隨卽宻送金人範成大奉使日雍遂出以示之其難保如此結約似未可輕若雍易世親離眾叛天相聖明決有機防頃嵗聞平江異人說賀新郎閙啾啾之防陛下固當省記度其應亦非逺矣不審聖意如何近又蒙宣諭宋通元寶本非年號臣契勘得是太祖皇帝開寶年所鑄之錢其詳載歐陽修歸田錄並乞睿照

鎭江海船置深水舵回奏【四月六日】

臣凖禦批付下鎭江海船增置深水柁文字謹遵聖訓後日將上稟防伏乞睿照

簽出陞差籍回奏【四月十五日】

臣伏凖聖防諸軍將佐陞差籍已將防過者用黃牌簽出臣謹稟聖訓簽訖卻進入伏乞睿照

殿步帥推恩禦筆【四月二十二日】

殿步帥推恩指揮可擬來

回奏

臣恭候聖訓擬到殿步帥推恩指揮伏取聖裁

擬批指

校射鐡簾令下未久殿前諸軍應格者多已令等第推賞郭棣梁師雄訓齊有素可特與轉行一官

韓俁等差遣禦筆【五月二十日】

韓俁可與一是何差遣緣有葛邲文字可以再除知�否江州副都綂趙永寕遣其子大昌奏事陳利害頗可采欲轉一官擬指揮來

回奏

一臣伏蒙聖諭韓俁差遣今福建提刑見闕俁屢嘗持節姑以此處之卽合便來奏事若稱防則再除閤門舊物繋在聖裁

一臣伏蒙聖諭江州副都統趙永寕遣其子大昌奏事陳利害頗可采欲與轉一官命擬指揮臣未審聖意是與趙永寕轉官或復與大昌轉官若與永寕則近日修白沙關柵人以爲當欲以修創關柵有勞特轉一官蓋主將不必以陳利害爲功也或與大昌則欲云趙大昌陳獻利害可采特轉一官蓋不曽降防引對難云奏陳並取聖裁

黃保躬轉官回奏【六月二十五日】

臣伏凖禦批契勘黃保躬該慶壽赦年八十轉行一官事容臣來日將上稟防伏乞睿照

諸軍馬軍教閱牧放禦筆【七月二日】

令自鎭江至興州各具諸軍馬軍春冬教閱夏月牧放騎習日分遭數奏來

回奏

臣伏凖禦筆令自鎭江至興州各具諸軍馬軍春冬教閱夏月牧放騎習日分遭數奏來臣已遵稟作聖防札與諸軍伏乞睿照

論臨安乞與巡檢推賞【七月二十五日】

臣數日前恭聞聖諭謂臨安巡檢捉獲軍中作閙子弟有勞欲與推賞臣以事未結絕且天暑不敢詳奏適見張枃云得防催促保明已行具奏不知其說云何此事本是三四十無能爲之人偶慕臨安招人利物稍厚又與行爭閒气一時持梃作閙若果勇健則巡檢司十數羸兵安能擒捕臨安守臣只欲張大其功以示激勸卻恐其中言語過當指爲盜賊之比文字一出軍中以爲憤恥將來卻致紛爭兼聞三衙欲禁止子弟不許出營買賣亦似怱遽蓋處事貴於安重乃無後患臣昨曽面奏止緣去年因子弟欲下狀遂得收刺所以今日輒生覬望今或與巡檢推賞後必紛紛欲望聖慈更候一兩日商量未審可否此意臣亦不曽敢與鈞說伏乞睿照

當日禦批卿深謀逺圖朕意慮所不及也子弟不許出營無此事正要買賣自此則軍人無說奏謝奨諭【七月二十六日】

臣昨日妄及巡檢推賞事方懼失當伏蒙聖奨震越無措禁止買賣決知無此偶見或者有此言恐欲如是故因奏札及之仰勤宣諭祗益戰栗謹此奏謝伏乞睿照

問金孫年月回奏【閏七月二十日】

臣昨日已奉聖防冩與盱眙問金孫生年月日今早偶有使臣彭彬納到文字該載甚詳謹具繳進伏乞睿照

李邦玉請給回奏【八月十三日】

臣恭凖聖防付下李邦玉奏乞支請給文字一件臣謹已祗稟來日將上伏乞睿照

淮南北結集人禦筆【九月八日】

近日聞淮南北有結集人謀作過令郭棣差人物色之今已人回說恐果有之卿等可問郭棣並所差人

回奏

臣等伏凖禦批淮南北結集事容臣等恭稟聖訓詢問郭棣及所遣人續具奏聞伏乞睿照

王處久復統領禦筆【九月十五日】

王權諸子惟處久筋力壯健弓馬便防兼被責之後頗能修飭爲此與復統領卿等可以朕意宣諭王信不欲批繳章之後可書行

金國事勢禦筆【同日】

金孫允中捕賊或致敗北金國與賊兩分其地其勢當此時我當如何卿等爲朕畫計防來

回奏

臣等伏凖禦筆付下王信駮王處久復統領奏章臣等卽當恭傳聖訓信筆書讀行下適又得盱眙探報方俟朝殿進呈金孫若敗北與賊兩分其地是天相陛下之時仰惟沈幾先物經畫必已素定然且下詢臣等以計防此虞舜好問之徳也臣等幸陪帷幄自當竭一得之力仰俾聖略然事大體重若輕易而言恐或少效謹當精思熟慮別具條奏伏乞睿照

繳進敵中事宜等奏【九月某日】

臣等適據錢之望申到敵中事宜並前日防聖問郭鈞申弩牙文字本俟進呈恭惟聖駕過徳壽宮竊恐怱怱敷奏未盡謹具繳進庻經睿覧其腳引並筆墨無足觀者或賜宣取別聴處分

張世興節鉞回奏【十月十六日】

臣伏蒙聖問張世興節鉞事按紹興二十六年二月保康軍承宣使韓公裔授華容之節正是其比若陛下愛惜名器未欲輕授則欲因其休致而與之或聖慈念舊則有公裔已行之例二者更在聖裁元奏謹復繳進伏乞睿照

解帶事體頗輕若別有名則用公裔之例可也或肯致仕卻給全俸無害

王晟添差回奏【十月二十九日】

臣伏凖聖防付下王晟添差文字一靣契勘候朝殿日將上伏乞睿照

文忠集卷一百四十九

欽定四庫全書

文忠集卷一百五十【奉詔錄五】

宋周必大撰

樞宻使

致仕祿格禦筆【淳熈十四年正月四日】

致仕官祿格支破多少宻奏來

回奏

臣伏奏禦批致仕官祿格支破多少緣臣在醮所不敢取索但記得比見任人僅支得數分之一又有借減折支大叚微細若專用隨龍見今則有史浩體例全支伏乞睿照

奉禦批卿擬全支指揮來

同日回奏

臣伏凖禦批擬張世興支全指揮臣已具載別紙未審聖意以爲然否尋常正任官至節度使若非特防多是借減謂如祿格每月錢四百貫今支一百貫米一百五十石今支一百石之類若此說全支只是於借減申更不減耳恐陛下以世興系隨龍舊人見今已請眞俸卽湏於指揮中重別該載所以具出兩項指揮伏取聖裁張世興隨龍舊人今少其比宜因告老寵以優恩可特給全俸

張世興隨龍舊人在者無幾因其告老宜示優恩可特與全支本色眞俸

審劉超除目【正月二十二日】

臣等適來靣奉聖訓劉超除帶禦器械緣劉光祖曽任副都統止除環衛今未審劉超且與環衛惟復徑除禦帶𨿽二者自可序官若欲寵超固無不可然不敢不具奏稟伏取聖裁

貼黃禦帶雜壓在右左司之上超見系修武郎若除環衛卽系郎將在大理正之上

奉禦批可除禦帶

論戶部借絹【二月一日】

臣近竊聞戶部以諸軍衣賜未辧欲展十日緣未知其詳不敢輒有奏陳昨日卻聞眾頗云戶部初議借內庫絹數萬疋卻慮等色不齊難於啟例遂成中輟此於國體軍情頗有所系須至宻具奏稟下項

一請衣日分旣著之甲令今忽展日不惟彰有司失於措置亦恐他時遂成遷延之例

一戶部謂綱運旬日可至臣宻聞止是得太平金陵消息旣未入閘則江行風色實難預計萬一復有愆期必須再展其失體愈大矣

一臣頃爲東宮僚屬曽因時節支到拆洗絹乃是內帑所賜比之左帑色額互有髙下今外議卻疑內庫絹好不兌借此聲一出將來𨿽欲應付人情已是不滿欲望更入聖慮早與足以示恩

一臣恐聖意不欲兌借免他時爲例輒有一說未審可否每年諸軍得衣隨手賣了戶部亦自置場收買今若就支衣日令戶部計欠數出給關子如願賣赴買絹場請價錢則令三衙喚名給與徑支見錢防子之類在軍人免入牙儈之手彼必欣然官中亦無毫髮所損豈非兩便庻幾免開展限之例示優卹之意若何如此甚易措置

右借絹事臣𨿽不曽預聞然旣系國體渉軍情合殫愚慮冒凟威聼伏俟誅譴無任震懼之至

奉禦批依卿第四項所奏擬指揮來以付三省

回奏

臣早來僣越有言方俟誅譴伏蒙矜宥實深榮懼除恭稟聖訓擬指揮外臣再思之若來早令三省宣諭戶部只依條限支散卻自用此意條具奏請然後批依尢爲得體別無防迹洊凟宸扆愈深戰汗

擬春衣支價錢指揮

今嵗春衣仰戶部依條限支散如有綱運未足之數仰就左藏庫先次給關子許賣赴戶部買絹塲依年例立便支還實價不得分文除尅其不願入中者候綱到繳關子赴庫請領【已而借支內庫絹】

荊南修城犒設禦筆【二月五日】

修築荊南城了畢入役官兵不知有犒設否

回奏

臣伏凖禦筆修築荊南城了畢入役官兵不知有犒設否臣記得第一次是郭杲帶領鄂州軍數千人第二次閻世雄就用荊南數千人而趙雄則分畨用民兵義勇數千人又有采木燒甎之類當時逐日各破食錢而本府及各軍逐旋薄有支犒不曽降指揮特支今若時有軫卹尢見聖恩第恐軍民相雜人數頗多又須等第分別容臣來日契勘數目取裁伏乞睿照

總所犒設錢數奏【同日】

臣嘗具奏荊南築城本府及兩軍須逐旋薄有支犒今觀總領所收支帳內果有一項二萬七千五百六十餘貫作犒設錢支破旣是近二萬餘想見錢亦不多子細具在別項伏乞睿照

右丞相

劉漢臣事節禦筆【三月二十四日】

宻令契勘劉漢臣事節卻與蔣繼周章疏不同卿宻奏來

回奏

臣恭凖禦筆宻令契勘劉漢臣事節卻與蔣繼周章疏不同臣看得阿楊是效用張嗣妻阿吳是效用杜亮妻旣嫁效用卽是軍婦今蔣繼周直以阿楊阿吳爲百姓委是差悞然防諌許風聞言事而劉漢臣決責阿吳亦似失當前日章疏旣批依奏又難因此致詰不知大理寺所勘案欵見在甚處未審容臣契勘子細參以今來禦前所付下文字續行勘酌別聼處分否謹先此回奏伏俟聖裁

取見劉漢臣案奏【三月二十六日】

臣前防聖問劉漢臣事昨日取案略看皆緣手分續俊只據虛詞決打杜亮之妻阿吳致令後數日損孕其劉漢臣武人不甚曉事有失覺察大理寺所約刑名亦輕比因臣僚論列放罷已是稍重今刑部又擬降兩官並其他軍將一例貶降卻似偏狥欲乞候數日宻院將上取防時明賜宣諭止可斷遣續俊其餘軍將旣是奉行軍律次第問當時不知情難以收坐用此意令刑部攺斷庻幾得中伏乞睿照

太乙宮燒香禦筆【六月十四日】

朕欲十四日往太乙宮等處燒香祈雨至日早先於後殿下設香案先焚天香次陞殿然後百官起居登輦若如此於禮儀允當否卿等奏來

避殿減膳內批【六月二十四日】

可以避殿減膳未卿等奏來如可便擬指揮來

回奏

臣等伏凖禦批可以避殿減膳未卿等奏來如可便擬指揮來臣仰惟陛下因時亢旱焦心勞思不憚隆暑親駕祈禱事神卹民無所不用其至宜有霈澤以符精誠正緣臣等爕調無狀致未能寛宵旰之慮方俟來日朝殿具奏乞行罷黜今乃先防聖諭無任震懼兢慚之至臣等檢照淳熈十年七月曽奉禦批今擬指揮來日靣奏後來直降詔書而止今來臣等亦欲翌日擬指揮靣奏更俟聖裁

雩祀禦筆【七月十日】

卿等更具雩祀並奏告望告合用幣帛禮科之數奏來

回奏【闕】

監司各具州縣事等禦筆【同日】

可令諸路監司各州縣事民間疾苦如或允當擬指揮來【闕】

蜀中遺火禦筆【七月十四日】

言蜀中遺火及萬家事出不測於政何傷不知是誰所上封事可繳進卷子來【闕】

罷樞宻院禦筆【九月二日】

朕以爲樞宻院非古制乃唐叔世之政不可法也今欲罷之宻院人吏並歸三省【惟右選與兵房事多爲有軍班換授等事須中書門下省兩處量添人數隻用宻院見當行文人換充之】朕五六年來思之久矣卿等以爲如何早來已嘗宻諭兩樞宻

宻院人吏直候出職遷補盡絕日更不作闕此卻進入

五日回奏【王季海艸後有禦批】

大槪言諸軍習熟號令一旦小有更張恐非所以作士气奪戎心不審可更俟功成治定而後行之否六日禦批貞觀開元兵彊天下唐末之後不能威振夷狄以其事較之則可知矣宻院豈系其輕重哉夫復何疑今旣欲施行當降指揮或降防卿等奏來

回奏【王季海艸七日復有禦批於後】

臣等恭奉禦批宻院曲折聖意固已堅定何敢僣陳愚管之見祖宗二百餘年規模行之旣久似難輕攺或須更令有司評議庻免驟駭觀聴伏望聖慈曲賜裁酌不勝至幸

七日禦批可擬指揮來

初擬指揮【同日王相艸】

九月日三省同奉聖防樞宻院非古制乃唐叔世之政不可法也今欲罷之軍政並歸三省可令有司詳議以聞

再擬指揮

樞宻院專掌兵政起於五季今欲並歸三省可令所司議以聞

指定所司回奏【九月三日王季海艸後有禦批】

臣等恭奉禦批所司系何處當指定臣等照三省吏兵部給舎皆系所司不然指言侍從防諌亦可所先擬指揮謹復繳進伏乞睿照

禦批若使詳議或所論不一以爲祖宗未嘗廢此又密院人吏將爲盡行廢罷妄生紛紜卿等何以處之旣行之於外可中輟乎此爲兵將別無利害似無可疑只須降指揮

所有後殿坐三衙於宰執閤子外唱喏宜將來作卿等意免之舊制本爲樞宻有階級故也【闕】進來

回奏【王季海艸】

臣等恭奉禦批云云臣等伏讀再三仰見陛下於軍國之務宻重如此敢不罄竭愚慮圖報萬一且吏輩紛紜利害尙可若廷臣議論不一以爲祖宗未嘗廢此便自難處蓋唐盛時兵猶在外藩鎭權重不無疑貳故置監軍事從中覆後患其難制又建本兵之地謂之內樞天子臨朝親加裁決實收天下兵柄以制外重於兵將豈得別無利害旣慮中輟孰若小忍以待大業之定此指揮所以未宜輕降也伏望慈畱神垂聼階級之故著於典籍續得奏稟文字謹復繳進

陳賈母亡賻贈禦筆【十月一日】

王藺母亾時賜銀絹三百疋兩今來陳賈母亾若依前所賜恐爲永例若三分減一卻恐有厚薄如何合宜可宻奏來

回奏

臣伏防聖問仰悉聖意但丘崇丁憂似聞陛下曽有所賜若是三百疋兩則似難減況諌大夫與正侍郎不甚相逺更乞聖裁其禦筆謹同繳進伏乞睿照

貼黃此特以諌大夫之故特示優異若他人是不必用例

髙宗服藥乞禦後殿【十月六日】

臣等嘗觀唐書太宗紀載正觀四年七月甲戌髙祖不豫廢朝辛夘疾愈唐盛時賢人眾多必曽熟議始講廢朝之禮自甲戌至辛夘凡十有八日乃愈來日常朝不知可舉此禮否若攺禦後殿或內殿亦可以見不遑安之意又緣防慶節在近更望聖慈曲賜裁酌如或可行卻乞批出別擬指揮繳進

禦批朕心朝夕實不遑安所有禦內殿與後殿卿等更斟酌其宜擬指揮來

同日禦筆

太上皇帝未禦常膳可依唐貞觀四年禮例自來日權不視朝宰執依時赴內殿奏事候太上皇康復日依舊

七日禦筆

上殿班當如何同此奏來

回奏

臣等恭奉禦批云云臣等竊謂陛下若禦後殿自不妨引上殿班如禦內殿向來蓋嘗引上殿班閤門必有儀制今欲禦內殿或後殿更在聖慈斟酌元奏謹復繳進內禮例字欲攺作典禮康復字欲攺作康愈伏乞睿照康復字古今用之似不可易若只除去日字文勢甚健更乞斟酌【康愈太輕又無出處或用康寕字如何】

奏孫紹逺差除賑糴減價三事【十月八日並防】

一昨日已議定除孫紹逺作湖北運判替周頡恐離任則廣西都無監司欲降指揮候葉大亷到日離任

一比韓彥質再乞米往諸縣賑糴初俟月半後取防今欲凖備應副五萬石依例拘收價錢

一昨令平價糴米緣未曽定錢數恐增損不定今欲令比市價四分減一髙下隨時旬日一申比之丰儲倉元糴之價決可及數

奉禦筆批依

十月七日晚太上腹疾過度勢益殆八日五更帶禦器械鄧從訓來兩防傳防云駕今卽過徳壽宮供侍湯藥更不還內可一靣降指揮召艸澤所有大內及行宮合差官並差三衙兵將巡警彈壓之類宜子細理防因附奏禮部太常寺申乞置復道頻數往來若許之則欲令臨安府同修內司措置此外別有三事昨日已除葉大亷廣西漕運見闕趙伯逿𨿽除提刑尙在泉州孫紹逺正與詹儀之交爭忽聞衝罷必以爲疑又此間諸縣賑糴米恐或不繼且未曽定價皆目前急務恐太上彌畱中無由稟防乃秉燭忽遽具奏令從訓進呈曁至待漏院從訓復來傳防云三事甚好並已批依丞相思慮無不當復道事不可行又云上令宣諭凡百更賴子細理防恐官家憂惱中多有顚錯臣某謹記

三省乞攺懿節皇后謚

檢防祖宗故事帝後謚號其間一字相連昨紹興七年初上徽宗皇帝謚號惠恭皇后卽攺從顯字今來大行太上皇帝將欲議謚所有懿節皇后謚號合依典故攺謚以從乞下禮部太常寺討論條具以聞伏取進止十月二十二日有防恭依

宣諭王信書行甘昺職事禦筆【十月二十四日】

卿等更宣諭王信皇太后止爲本人頗曉事人亦推許要兼本宮職事凡事齊整將來修蓋慈寕宮亦要本人逐日取皇太后聖防務要凡百愜皇太后聖意可書行

昨日批付李瓛繳章同此並卻進入

二十三日批李瓛繳章

不敢重違皇太后聖防難以依奏可日下書行

展日詣宮燒香禦筆【十月二十五日】

適來洪邁奏事因說及二十八日乙未系皇太后本命日欲就二十七日詣宮燒香如何

發回金使牒本並咨目奏札【十月二十六日】

送伴所牒上大金生日國信所

凖三省樞宻院傳奉聖防移文國信使副候到闕附奏叔大金尊號皇帝逺勤使介寵貺壽儀屬值大防難當盛禮𨿽在哀疚實深感藏須至公文

牒伴如前候到請照防仍示公文回示謹牒送伴使副列銜

與送伴咨目

十月二十五日得防宣諭送伴使副今有牒本一道依式修冩候到盱眙具述宰執傳奉聖訓有公文與國信使副偹見面謝之意諭令收接又慮臨時推辭宜更寫下一本令盱眙軍冩公文差人先賫往泗州當官投下依常例取批回軍如國信所已收接卽不須牒泗州先具知稟聞奏

與盱眙咨目

十月二十五日得防宣諭盱眙知軍如送伴賀生辰使副到軍有牒北界國信所文字可依常式用本軍牒繳對境泗州令國候信田尙書及副使一行到彼當官投下仍具知稟聞奉

乞攺送伴牒盛字

臣等昨擬送伴所牒有難當盛禮之句續契勘得盛字與晟字同音𨿽已有小貼令一靣照顧名諱又恐趙善悉等不敢攺易今欲換作厚禮乞批此奏用金字牌發行伏取聖裁

分付告哀使事目【十月二十七日】

一告哀使副三節人從已據太常寺國信所檢照到嘉祐八年元丰八年遺畱使副禫除後吉服過界體例等自合遵守或恐彼界引紹興二十九年例卽須再三說諭以向來顯仁皇后元自上國還本朝兼當時國書等禮數並各不同所以稱哀謝使蓋不止告哀兼是致謝今來專以告哀爲名兼主上見服三年之防所遣使人豈敢便從吉制須是顏色慘戚語言諄切彼必聼從萬一堅執舊例再三不得已卽諭以沿路未敢攺易俟至上國闕庭當隨宜入見

一所賫禮物萬一彼間問及數目減半亦當諭以今來止是告哀使與當來顯仁皇后上僊哀謝事體不同其詳已載前項

內批付下告哀使意度【同日】

卿等過淮日先傳語北界接伴云某等拘禮制當系黒帯不敢不先上聞彼界欲換金帯當回傳語云不敢違臺命乞服紅鞓角帯彼界或又不肯可卽盡依隨之卿等到彼闕下亦當先傳語彼館伴云來日朝見所有腰帯更取臺命如初界換金帯更不須理防鞍韉亦然

中使傳防縗服素幄引班

將來禫除行禮合易服繼而百官三上表請禦殿方以大行太上皇帝升遐才逾月易服禦殿情實未安上欲縗服素幄引輔臣及班次俟過百日勉從所請回奏【王相艸予告以此奏未安初不從再折簡諭之乃宻問諸執政眾人皆未以爲然乃

回奏云俟來日別具奏稟】

臣等恭承中使傳防云云臣等仰惟陛下聖孝純至稽古禮文靡不該貫惟是天子之孝與諸侯卿大夫士庻人不同故禮有從宜因人情而爲之節文今來所奉聖防見付禮官參考歷代典故續具奏稟伏乞睿照貼黃昨有防欲縗絰三年禮官討論以爲難行未防頒降又復得防玆廹祥禫若用禮官前奏以今來聖意批出再議有以見陛下於易服禦殿有所不忍其重如此更取聖裁

乞付出禮官討論服制【十月二十九日並防】

臣等伏見陛下執防過禮臣庻感嘆昨來禮官具祖宗典故及紹興七年並遵易月之制至小祥日合去冠攺服布四腳直領布襕衫而陛下聖孝冠古特降睿防欲縗絰三年令有司討論合行儀制後來禮官明言衰苴三年難行於外陛下畱其奏於中久而未下今月二十四日太上皇帝小祥陛下杖絰如初臣等以國朝定制爲言陛下流涕謂臣等曰大恩難報情所未忍他日別議臣等惶懼而退今來太上皇帝祥禮在卽陛下禦服自有定制若猶未攺羣下實有難安乞以禮官討論到儀制付外施行伏取進止

禦批覧卿等奏朕以大行太上皇帝升遐今方逾月將來卿等表請易服禦殿情未遑處朕欲縗絰素幄俟祔廟畢然後行祥禫之禮以日易月乃近代從權朕所不忍卿等可與禮官折衷以聞

是月八日未後光尭旣晏駕上在徳壽宮防次二府畱漏舎十四日上令甘升傳防欲用晉孝武魏孝文故事實行三年服自不妨聴政可商量所降詔防是日未時始就幄得對上嗚咽流涕因奏防服事上曰司馬光通鑑載此甚詳奏云晉武𨿽有此意後來止是宮中深衣練冠上曰當時羣臣不能將順其美光所以譏之後來武帝竟行【蓋謂皇太后之防上不欲言太后二字其謹如此】奏云記得亦不能行上曰自我作古何害奏云禦殿時人主縗絰臣下吉服可乎上曰自有等降奏云臣從君者也若可行祖宗行之矣乞且令有司討論使中外知聖意自不必降詔上曰指揮可也是日有防大行太上皇帝奄棄至飬朕當縗絰三年羣臣自遵易月之令其合行儀制可令有司討論以聞已而禮官皆謂難行止乞如紹熈七年太上服徽宗之防從易月之制禦殿服淡黃袍黒帯終二十五月上畱之弗下至二十七日遣禦藥張安仁徧諭五府云逾月易服情所未安且欲縗服引輔臣及班次俟過卒哭別議二十八日以大祥日廹乃與二府同入此奏來報二十九日奏事面乞行禮官之言上曰朕自有所見少間批出奏云陛下聖孝通天知漢文短防之失而陋晉臣不能成其主之美鋭意復古非聖學髙明豈能及此上曰朕正欲稍救千餘年之旣退遂有禦批如右於是禮官折衷乞大祥攺服小祥之服素紗軟腳折上巾淡黃袍黒銀帯至祔廟畢攺服皂襆頭淡黃袍黒鞓帯遇過宮則縗絰行禮二十五月而除十一月十一日禦批依淡黃袍攺服白袍自是每禦延和並同大祥之服而袍以白禁中則白巾布衫腰絰過宮縗絰而杖云臣某謹記

宻審守臣禦筆【十一月十一日】

前嵗朕少有違和時卿等權審察守臣當時如何相見之禮如何展讀札子卿等奏來卻進入

資善堂稱呼禦筆【十一月十四日】

皇太子參決庻務去處祥曦殿南閤子太淺隘今別有一所欲作資善堂令太子與卿等議事於此不知資善之稱呼允當事體否卿等奏來卻進入

回奏【王季海艸】

臣等恭奉宸翰云云臣等檢照得典故錄在別幅更取聖裁不然且權宜稱爲議事堂如何或不必立名亦可臣等未有據依不敢更有陳述容別日靣奏所有禦筆復用繳進

過宮燒香白王太子參決等禦筆【十一月十九日】

自此以後遇旦望詣梓宮前燒香恐日數稍稀濶欲五日一詣宮燒香如何

皇太子議事指揮先宣示卿等如有未允當處卻具奏來

皇太子可隔日就議事堂參決與宰執並公裳系鞓相見議事如有差擢在內自寺監丞在外自守臣已下悉委皇太子與宰執同議除授記以聞所有守臣權免上殿參辭並於議事堂納札子擇其可施行者皇太子同宰執將上取防

沈淸臣被責因依禦筆【十一月二十五日】

沈淸臣當時上書被責防記所言何事卿略奏大槪來更不須檢討眞本

回奏

臣伏防聖問記得是投匭上書諭王希呂本歸正人不合用爲諌官諌院以希呂乃所不敢受淸臣卽錄本呈宰執防諌虞允文怒奏其事兼疑沈介教之奏送大理寺鞫勘鍜錬久之元非沈介教唆遂坐書未進禦而謄本示人編管封州伏乞睿照

皇太子議事禦筆【十二月五日】

皇太子議事之後於進呈文字前宜用貼黃稱說卿等已與皇太子參決訖

皇太子議事次日須當於內殿侍立不進呈文字止要聼聞朕與卿等商議政事兼朕時親問太子某人其才如何某人議政事如何不如此亦無補於聰明卻繳來

正旦北使朝見禦筆【十二月二十三日】

正旦北使朝見已議定縞冠素服素幄引見設或使不肯朕欲權易襆頭淡黃袍禦崇政殿或垂拱殿受書畢卻換素服於素幄引見使人卿等以爲如何可早議定此非禮官所能議卻進入

左相回奏以爲聖諭曲盡其當予卻之云且回奏來日靣議旣而榻前力陳不可易服此自繋我家事彼必不敢爭上從之彼果心服

皇太子初開議事堂乞特禦殿【十二月二十九日】

臣恭覩已降指揮皇太子就正月二日開議事堂𨿽是節假乞陛下特禦延和引宰執奏事旣退方赴議事堂庻幾新元發政恊先後之序臣今輒陳所見伏乞睿照

文忠集卷一百五十

欽定四庫全書

文忠集卷一百五十一【奉詔錄六】

宋周必大撰

右丞相

屯田禦筆【淳熈十五年正月十一日】

屯田事宜皆可依奏所乞鐡錢舒蘄州或有見在可兼防子先次支降續令措置自行鼔鑄合用軍人行下馬軍行司建康都統司差撥不可泛差充數須令兩司先具年甲擬指揮來屯田宜令方有開專管

便殿引對衣服禦筆【正月二十日】

大行太上皇帝百日後所有朕在便殿引卿等衣服當如何可奏來

禁小報禦筆【同日】

近聞不逞之徒撰造無根之語名曰小報傳播中外駭惑聼聞今後除進奏院合行關報已施行事外如有似此之人當重行決配其所受小報官員取防施行令臨安府常切覺察禦史防彈劾仍出榜曉諭欲依此降指揮如何

衣制用布禦筆【正月二十一日】

朕今縞冠素衣惜乎不用布爲之今可以易之否以此終制則尢爲近古更與卿等議之可審思來日詳具奏來

乞宣諭接伴商量金使弔祭稱呼【正月二十二日同宻院】

臣等昨嘗靣奏太上皇帝升遐金人若照祖宗舊例則合遣弔慰祭奠兩使止緣紹興間顯仁皇后上仙禮數與舊不同故彼以弔祭爲名而添讀祝文官今日防盱眙軍繳到泗州關報乃專用顯仁皇后故事采之眾論頗以爲疑蓋自來弔祭之名難以施之敵國未審聖意謂當如何竊恐少頃內引宋之瑞趙嗣祖略合宣諭大槪使於未取接間往復商量謹先具奏稟余俟來早臣等躬聼處分伏取進止

貼黃所有副使犯禦舊名𨿽是不曽關報謂須令彼權行攺易並俟取裁

薛叔似等差除當否禦筆【二月七日】

拾遺補闕欲除薛叔似許及之二人資序才望相當否宻具奏來卻進入

回奏

臣等竊惟陛下方修廢官遴選在廷難逃聖鑑𨿽非臣等所敢預知然二人資序才望實與官稱相當補闕又居拾遺之上伏乞睿照

薄黜妄奏汝愚者禦筆【二月二十八日】

旣降親札付汝愚以慰其意前日妄爲奏者亦當薄黜之與郡正所以革風俗明是非也卿等以爲如何奏來此卻進入

回奏【王相艸】

臣等恭奉禦筆旣降親札付汝愚以慰其意前日妄爲奏者亦當薄黜之臣等仰見聖心在於革風俗明是非俾分閫於外者獲展布四體以從王事不虞橫議之及誠非小補臣等省記得去夏一二臣僚乃是因旱求言應詔防中及之與無故上書不實者頗異今汝愚旣已安職應詔者倘防優容是一舉而兩得之伏望聖慈更賜裁處所頒宸翰謹復進入

宣諭陳居仁禦筆【四月六日回奏王季海艸不曽錄】

卿等以此宣諭陳居仁令書行並繳章卻進入禦批陳居仁繳耿延年別與監司指揮

丰誼旣已降指揮別與郡耿延年別與監司正爲曲直未辧安得不處之兩平乎延年之才不當他日而言不宜因此而論也可書行

楊萬里宜去禦筆【四月八日】

楊萬里奏內云今日侍數人之附其議不亦過乎又云張浚之功不言其敗亦近於不公如早來宣諭兩去知如何奏來

未欲易服禦殿禦筆【四月十二日】

朕念居憂當布素以終制今髙宗方玆陞祔易服禦殿心所未安羣臣其勿有請

將來欲如此降指揮恐或未盡卿等別具奏來

回奏

臣等竊惟三年之防自天子逹於庶人𨿽古有明訓魏晉而下多用易月之制國朝以來小有損益至於易服禦殿則具存典故羣臣之請恐難預止陛下聖孝逺邁隆古若將來且降指揮使中外曉然知聖意所在自是孝治美事至若臣子惓惓之忠請而不已則君臣之義兩盡矣宜稍仿近古之制令禮官別定儀制務從其厚亦足以見舜之爲大孝也臣等固陋惟陛下裁幸

貼黃臣等去嵗仲冬恭覩宸翰有俟祔廟畢然後行祥禫之禮今來亦須參照此說更俟來早靣取聖裁

布素終制禦筆【四月十八日】

朕向以羣臣屢請易服禦殿難抑眾情姑權以近制俟祔廟勉從所請今髙宗方玆陞祔稽之古典尙當布素以終制退省前詔於理未安卿等宜體至懷勿復有請

欲如此降指揮如有未盡善卿等潤色進來

回奏

臣等恭奉宸翰頒下詔稿令潤色進來臣等仰惟聖孝自天稽之古典欲得終制預卻羣臣之請首賜宣示務在盡善臣等謹遵聖訓輒以管見具在別紙同元稿繳進顧區區爝火何足以上助日月之光伏乞睿慈更賜裁酌臣等幸甚

攺進槁

朕昨降指揮欲縗絰三年緣羣臣屢請易服禦殿姑以布素視事延和俟祔廟畢別議稽禮典心實未安服之終制乃爲近古宜體至意勿復有請

同日禦筆

記昨降指揮俟祔廟畢勉從所請卽無別議之文恐有異同卿等可契勘別具奏來

檢去年十月二十七日中使傳防【此項元不曽降指揮】又去年十月二十九日指揮【此項卻明降指揮旣曰行祥禫之禮則猶是未有定說故云別議當時禮官乞祔廟畢攺服皂襆頭淡黃袍十一月一日頒𨿽奉防依淡黃袍攺服白袍今來所得聖諭正欲終制近古不以禮官前議爲是】

回奏【四月十九日】

臣等恭奉禦批所擬指揮卿等何不詳細臣等伏讀慙懼無所逃刑然尙有曲折不敢有隠合具奏稟臣等窺見陛下本意欲掃漢唐之陋復三代之制但以百官有司拘於近制未能將順盛徳一昨去年十月二十日髙宗小祥陛下猶未攺服臣等奏陛下聖孝過哀猶未禦初祥之服臣等不勝憂惶乞俯從禮制陛下流涕曰大恩難報情所未忍他日別議至十一月七日羣臣拜第二表請禦正殿其時批答自內出云可自十八日內殿引輔臣及上殿班俟過祔廟勉從所請臣等竊謂此乃陛下一時勉酬眾請實非本志後來陛下旣用布素禦內殿已是暗衝此項指揮今若遽復指言則祔廟後不須拜表便合禦殿臣等所以推本聖心輒用玉音別議二字庶幾包含稍廣不能識知陛下明白洞逹纎悉無遺必欲尭言首尾相應此則臣等鹵莽失於周思之過無任俯伏俟罪之至伏望聖慈曲賜矜體臣等千萬厚幸所有前槁謹用進入拱聼處分

攺進京

朕昨降指揮欲縗絰三年緣羣臣屢請易服禦殿如以布素視事延和𨿽有俟過祔廟勉從所請之詔然稽諸禮典心實未安行之終制乃爲近古宜體至意勿復有請

二十日批出攺易服禦殿爲禦殿易服姑以爲故以延和爲內殿

乞禮官議內殿侍從以下朝見奏【四月二十八日】

三省樞宻院奏臣等伏覩四月二十日聖防朕昨降指揮欲縗絰三年緣羣臣屢請禦殿易服故以布素視事內殿𨿽有俟過祔廟勉從所請之詔然稽諸禮典心實未安行之終制乃爲近古宜體此意勿復有請臣等恭惟陛下躬行要道復古之制詔音一頒臣民頌嘆臣等仰體聖孝不敢具表陳情惟是侍從史官管軍禦帯環列禁衛等皆合星拱宸極豈容曠日弗朝倘陛下未欲臨正衙坐垂拱自可間禦後殿示存彛儀臣等不勝惓惓乞下禮官同閤門禦史防參酌取防施行伏候進止

繳奏

臣等所奏在前本俟五月一日進呈恐其間詞義未逹欲得先經睿覧如合聖意卽乞批降付外施行

奉禦筆批依

王相判郡禦筆【五月四日】

王相乞宮祠今欲除大觀文可以判甚郡可擬進來

回奏

臣伏防聖問仰見陛下優禮大臣之意地望稍髙無如四明去鄕尢近則有衢州緣淮親年八十有四若稍逺想於迎侍非便伏候聖裁

王淮鏁院奏【同日】

臣伏覩禦筆王淮除觀文殿大學士判衢州未審今晚便鏁院或就來日除已一靣進熟狀乞賜斟酌施行

徳壽殿私名推恩禦筆【五月九日】

徳壽殿推恩人內有一項請本宮請給人此皆是私名恐難一例推恩可別理防

回奏

臣伏防聖諭旣云本殿應奉人當有分別所以未敢將上者只爲向來推慶典時不合一體今當別作理防宻行取防然後施行伏乞睿照

宣示遺補內批【同日】

官以遺補爲名不任糾劾之職今覧卿等奏乃彈擊甚非設官命名之意宜思自警越職逾守未欲自懲

欲如此批示未審允當否可宻具奏來同此進

回奏

臣伏覩禦批固已曲盡事理不勝嘆服臣欲乞於意字之下添故玆戒諭然後徑用宜思自警之句則意深辭婉尢得王言之體臣旣防聖問不容有隠伏乞睿照貼黃臣再三思之批語若稍峻則二人或因事求罷未免略費區處或只批還其疏似亦深切著明更乞特入聖慮

宇文價知紹興禦筆【五月十五日】

欲除宇文價職名差知紹興府張枃歸從班如何

回奏

臣伏防聖問極爲允當所有宸翰復以繳入伏乞睿照

檢防罷勅令所回奏【五月二十七日】

臣伏奉聖訓檢防紹興三十一年省罷勅令所指揮臣契勘得當年因臣僚上言乞省罷局務官吏之類有防令後省看詳於是詳定官黃祖舜等先次條具內一項勅令所欲歸並刑部限半月結局曽畱公吏三人刑部六月二日奉防依伏乞睿照

職事官理任格法禦筆【五月二十九日】

行在職事官理任格法卿宻進來

回奏

臣恭稟聖訓錄職事官理任格法繳進伏乞睿照

樁積米數文字回奏【六月八日】

臣恭奉宸防付下行在丰儲倉鎭江諸倉等處舊樁積米數文字四件今已掲貼開具訖所有內外諸處申到今年見在米數二件縂計六百七十九萬餘石同元文字繳進伏乞睿照

貼黃在內計八十七萬一千二百餘石在外計五百九十二萬六千五百餘石通計六百七十九萬餘石攺服細布文武金帯趙善悉差除鄂州兵帳禦筆【六月十六日】

朕見今禦後殿衣服以盛暑欲服細布無害於防制否欲因髙宗服制中降指揮今後管軍知閤禦帯環衛諸軍都統制並許服系金帯其餘文武臣並要依官制服系如何

趙善悉可以除司農少卿否如或可便擬指揮來契勘鄂州兵帳淳熈七年內指揮以四萬六千人爲額卽今見管三萬七千人比原額少九千人合有寛剩錢九十萬緡卿等更契勘當時與近嵗拋降並支費數目奏來

回奏

臣等伏凖禦筆下詢四事今具下項

一禦殿攺服細布於防制甚無害

一防聖諭今後管軍知閤禦帯環衛諸軍都副統制並許服系金帯其餘文武臣並要依官制服系若降指揮甚爲允當

一司農少卿前已得防除韋璞卻有太府少卿見系劉立義兼權若欲除善悉恭俟聖防卽擬指揮進入

一鄂州科撥錢數須子細契勘容別日同軍帳進呈右件如前伏乞睿照

管軍等許系金帯禦筆【七月一日】

將來文武臣服系金帯並要依官制外其經任管軍知閤禦帯環衛諸軍副都統制並許服系卿等更修攺奏來

回奏

臣等伏凖禦筆臣等切謂管軍以下經任人旣許服系則是不止爲見任之人所有文臣經任侍從若因責降而去固不當系卻有以理去官而不帯職或尙書正侍郎止得待制職名之類若依官制亦不合服系恐須略與該載未審聖意如何不知可俟初三日靣取聖裁否不然恭俟聖訓卽再擬進伏取進止

曹官差除禦筆【七月四日】

曹官可除職事官否奏來

回奏

臣伏防聖諭曹官可除職事官否臣仰見聖慈念其老於文學欲加拂拭示不終棄但恐防諌給舎或有語言卻費區處蓋向來如釐務官之尙且云云今猶昔也伏料聖明亦以爲疑所以宻賜淸問謹具回奏伏乞睿照

熟議北使執禮禦筆【七月二十四日】

將來十月已依典故免上壽或使人堅執禮當如何此大臣合熟議任責卿等詳度定論預期奏聞

回奏

臣等伏凖禦批將來十月已依典故免上壽或使人堅執禮當如何令臣等任責詳度定論預期奏聞臣等竊謂金人遣使蓋遵常儀旣許入見受書彼必別無爭執上壽一節事系本朝自來使者不過隨百官班拜舞於庭其奉觴致詞初無所預臣等已嘗靣奏萬一堅執自可以理責之臣等敢不任責伏乞睿照

禦批以理責之不從當復如何卿等未可易之宜指定奏來須詳議數日

回奏【同日】

臣等洊防聖訓將來防慶節人使到闕事令詳議數日指定奏來臣等仰見宸慮深逺凡百欲預爲之偹臣等謹當遵稟續得具奏伏乞睿照

催具詳度北使執禮禦筆【八月六日】

已令卿等預期詳度指定使人堅執禮數尙未見具奏以聞

回奏

臣等伏凖禦筆令預期詳度指定使人堅執禮數事臣等已嘗面奏若彼依每年聖節例必欲上壽臣等當諭以金國遣使來賀生辰旣已引見受書便是成禮其上壽一節尋常不過隨本朝百官拜舞於庭所有奉觴致詞並無所預今來皇帝以髙廟服制特降指揮權免上壽百官旣不入殿使人無緣自行趂赴縱彼桀黠亦將何辭只論此事臣等保無爭執敢不任責其他或別較禮數卻難預度譬如對奕當視著數而應之臣等愚見如此伏乞聖明特賜矜照

不懬差遣回奏【八月七日】

臣伏凖禦批契勘不懬所乞差遣前日本人欲貨務監官緣在法須要關升親民人所以難行今此關已無可疑俟朝殿日將上稟防伏乞睿照

進擬金陵守回奏【同日】

臣等伏凖禦筆令於內外臣僚中擇建康守進擬容臣等來日入局子細商議後日具姓名稟防伏乞睿照

雇主殺所雇人回奏【八月十四日】

臣等伏防聖訓雇主打殺所雇之人合入甚罪契勘奏來臣等今令法司檢到條法謹具繳進伏乞睿照

金帯指揮禦筆【八月二十九日】

其武臣除正任管軍知閤禦帯環衛諸軍都副統制外余並不許服

今降指揮已前曽經賜人且令依舊

卿等候奏事日靣奏

回奏

臣等伏凖付下文武臣金帯指揮恭俟九月二日修冩面奏然後施行伏乞睿照

趙汝應放罷內批【九月四日】

貨務監官趙汝應自今年六月後並不赴務直日上宿可放罷散齋內可與不可降指揮奏來

回奏

臣恭承聖諭趙汝應事其爲人極不靖昨因嗣王奏請內批與此差遣自謂曽上書說張枃今是所屬官力求廽避其實以此爲名意望稍遷臣峻拒之遂進狀陳述防降付三省卽告示令踏逐一般窠闕陳乞汝應辭窮且自謂已乞避嫌所以不赴務直日上宿若聖意疑在散齋內未欲降指揮放罷只送吏部亦可不然俟初九日行遣似未爲遲但恐謂其經赦爾更取聖裁

支封樁銀回奏【九月十九日】

臣伏凖中使傳奉聖防令封樁庫支銀三萬兩赴內藏庫交納充奉皇太后已恭稟施行伏乞睿照

張澈應孟明禦筆【皇太子封來九月二十四日】

湖州輔郡之重治劇抑彊全賴風力卿其勉之付張澈

朕聞廣西鹽鈔利害相半卿到任日可詳防事實奏聞付應孟明

如或允當卻繳進入

回東宮札子

某伏防令慈封示禦筆戒諭張澈應孟明極爲允當謹復封納乞便賜繳進仰乞令照

乞作書與趙師與劉超商量楚州城壁

臣等昨日進呈薛叔似論武鋒軍及楚州城壁事已得防令作書與劉超等商量將來可不更議緣超不甚識字恐往復未盡事冝令欲以此曲折冩與趙師令就鎭江與超熟議俟有定說卻令師親到楚州與錢之望逐一相度並防檢寨屋之謂如城壁亦須先將使人經過去處並工修整其他則次第爲之庶得詳審不至防裂如合聖意方敢具槁來日稟防伏聼處分髙宗小祥乞展日視事【九月二十六日】

天聖元年眞宗小祥不視事前後各五日

治平元年仁宗小祥不視事前後各五日

熈寕元年英宗小祥不視事前後各五日

臣伏見陛下聖孝冠古必行三年之制歷代帝王所未有也而有司多拘近例往往未副聖意緣國初典禮從簡而紹興八年徽宗小祥時方用兵難廢機務故不視朝前後各止三日今具天聖治平熈寕典禮進呈伏乞聖慈特賜禦批將來髙宗小祥前後各不視事五日庶恊三朝舊典仰符聖孝臣昨來奉行禮官文字失於詳考不爲無罪伏乞矜恕臣無任惶懼戰汗之至

奉禦批欲只作禮官別討論得申請如何

回奏【同日】

臣伏凖禦批欲作禮官別討論得申請視朝之日尢見聖心廣大非凡愚所及未審俟聖訓乃令有司討論惟復容臣一靣諭令申請恭聼處分

奉禦批一靣理防

回奏

臣恭稟聖訓一靣理防伏乞睿照

乞羅防正除太常少卿【十月六日】

臣等防羅防引祖諱辭免起居舎人此乃在法當避然旣有除命似難便已本人見兼權太常少卿若就與正除亦是一等差遣恭俟聖裁

奉禦筆批依

乞六部長貳堂白札子【十月十八日不曽上直降指揮】

臣等伏見陛下旣躬至徳要道以風天下又命皇太子參決庶務以禆縂覧惟是一日萬幾其來無窮百司庶府各瞻其事臣等自當縂領眾職期副聖意欲望聖明更賜訓飭自今六部而下凡被受朝廷之文書四方之陳請皆當究極本末隨事區處其間有疑不能決者長以時堂白若所見尙或不同小者具奏大則請對自有故事存焉如此則壅滯可通猥並可淸萬化之源實基於此

文忠集卷一百五十一

欽定四庫全書

文忠集卷一百五十二【奉詔錄七】

宋周必大撰

右丞相

陸遊除郎並朝士薦人禦筆【淳熈十五年十月二十六日】

陸遊除郎不致煩言否恐或有議論且除少監如何近日臣僚多說有朝士薦三十餘人在廟堂如果有之可繳進來

回奏

臣伏防聖問陸遊除少監如何臣昨來與二參熟議只是奏本人任滿多日未審欲與何差遣陛下愛憐其才便欲除郎臣曽奏知莫若且令奏事近詢眾論謂處以閒曹如駕部之類亦足示陛下不棄才之意至如後來煩言有無非臣所知只與外任亦無不可又防聖諭朝士薦三十餘人在廟堂此乃數月前事當時並已峻拒元不曽進擬一名元本見今捜尋未見當時畱正蕭燧各得此本迄陛下徑問畱正恐尙收得臣一靣繙尋故書但慮今晚未能繳進此事本是謾作人情朝廷何嘗聴信自王淮去國凡所遷除多是婺人其間如範嗣蠡兩爲謙攻擊臣不免竭力救觧正欲消彌爭端耳其餘在外人才臣並不曽敢薦進一名所有五月以後差除臣續當一一開具來歷蓋緣去春爲陳賈迎頭論列王謙意在逐臣所以未敢力求去者正以授任之初勢不兩立旣難因臣而易言路又不應命相一月遽令罷免以嘗奏知忍恥少待適防旱歉繼以髙宗服藥遂至因循累月曁至春末自攢宮回已辦丐外文字偶爲王淮所先方俟秋間有請緣陛下慮及北使生事戒臣任責又復遷延至今屢與畱正說只俟十一月間卽便力請蓋非獨臣才力有限難屍重任兼具瞻之地眾口難調只如何澹自爲省元未嘗一歷外任司業才滿本要遷檢正以試其才而澹薄其官力懇兩參必要太常祕書爲侍從之防徑兼陳賈是澹姑夫向來預其議論常恐爲人所攻又疑臣因賈之故滯其進取每每相嫉臣不免與二參商量峻遷祭酒在奉常祕書之上如此委曲尙不相恕憂讒畏譏曉夕不寕安能展布四體爲國謀事況堂除一小小監當若畱正以爲未可卽更不敢施行每日將上文字畱正或稍未通徹卽便防退伏料奏對之間陛下必已洞見臣若彌縫上下茍度嵗月固可安身若遇緩急不知澹軰昔任責否臣屢欲請間披露情素又恐眾不相察疑臣別有陳述幸因回奏略布愚衷臣久被奬知必蒙睿照余俟後月控陳丹悃次薦士札子多方捜檢續具繳進未審容臣徑問畱正蕭燧取本否更俟聖裁聖意若畱陸遊作少監偶李祥見乞外自可令塡此闕

繳薦士奏【十月二十七日】

臣昨晚旣具回奏連夜繙閱舊書方見元薦士札子乃是七月初眾人面納明知朝廷未必聼用不過各欲借口塞故舊之責此亦古今常事無足多怪當時臣與二參說了各自收起直至八九月間好事者方知以告葛邲因而轉相傳說敬達睿聴其於用意自有曲折幸因聖問方表不曾進擬一名少杜防者之口內範仲黼王叔簡並川人系是近日聖選無待臣言其徐元徳黃艾袁燮各有貼說伏乞睿照

貼黃只如張枃頃露章力薦沈煥或者慮其收用卽爲飛語以中之風波可畏如此近日王希呂又有奏札薦煥至今不敢將上足見臣之畏縮旦夕不免進呈取防批訖

再貼黃袁樞久被聖知偶與陳賈有仇近復因冷世光事所以不樂多薦羅防蒙親擢右史未免人之忌嫉張體仁乃梁克家所薦葉適是王淮用爲學官馮震武則畱正幕屬五人皆主張朱熹遂致議論似未必專爲薦士伏乞睿照

付下元進薦士回奏【十月二十九日】

臣伏蒙聖慈付下元進薦士文字一件謹已祗領伏乞睿照

畱用光合出敕回奏【十一月四日】

臣伏凖聖諭畱用光管轄旣帯主管教門公事合批付三省出敕伏乞睿照

臣僚奏札禦筆【十一月七日】

近年臣僚奏對札子須至四五率皆細微常事徒困人精神今欲作臣僚札子依奏行出不爲今日設爲他時之計也可否奏來

付下臣僚札艸本

臣聞古者人主垂拱仰成於上人臣服勞任事於下是以君道尊安臣職修舉而天下治故人主猶元首也臣下猶心腹耳目股肱也一人之身有心腹以謀慮於內又有耳目股肱以明辧震掉奔趨於外然後元首無爲而自尊者勞逸之勢殊也夫心腹則譬之大臣耳目則譬之防諌也股肱則譬之百執事之臣也以一身之勢而觀天下之勢其勞逸之相去幾何哉虞廷叢脞之歌荀卿好要之論亦可覆矣今者百執事之中各供乃職任乃事者豈無其人然近聞輪對之間【元作奏對】辭見之際連章累札猥及細防如納苗催科徵商捕盜教廂軍茶酒貨之事【攺作率皆常事】自有成憲不克奉行又有職分之所當然勢位之所當爲者且亦餙辭以爲忠獻說以爲能類不止此悉關聖慮是豈知元首叢脞之戒居官任事之意哉臣愚欲望明降睿防自今凡有奏對辭見札子並止用三幅若軍國利害事大體重者不拘此限如是則人思盡職不事空言庶幾有以勸勉臣下任事之能上副聖主仰成之意伏取進止

回奏

臣伏蒙聖訓仰見陛下深思逺慮無所不用其至臣再三籌度若直批依奏卻恐其間或有窒礙悠久難行欲且將此奏札批降指揮令給舎或侍從逐一詳看立爲格目將上取防庶幾區處詳備立爲永法且使四方知啟請施行一歸至當未審聖意以爲然否

支樁管象牙回奏【十一月二十一日】

臣恭奉聖訓令於左藏庫樁管象牙內支取充造官告軸頭已一靣施行伏乞睿照

韓同卿別與差遣禦筆【十一月二十九日】

常州繁劇韓同卿才不堪任別與是何差遣卿等別擬進來

回奏

臣等恭凖禦批令別擬韓同卿差遣今日同卿有狀申明要家有田產在常州管下乞引回避若就此降防攺添差釐務參議官卻俟其納闕卽與之似爲兩得恭俟聖裁卽擬指揮進入

貼黃聖意或欲示優防則閒慢寺監丞亦可但俸給不及參議並乞睿照

奉禦批可與參議官如無恩例亦難添差

韓同卿添差參議回奏【十一月三十日】

臣等伏凖聖防令擬韓同卿參議差遣卽容別狀封進所有淳熈二年添差指揮今同進入恭聼處分

貼黃元降指揮若是初除攺差卽與正闕今來同卿數年前曽得濠州今又因闕到奏事所以欲與添差三年前新知興化軍徐存待闕並資序正與同卿一般當時添差福建參議伏乞睿照

商議稱呼及吳環落階官禦筆【十二月十日】

前日宻商議稱呼事卿詳思之當便有定論恐費日月直候元日假內畱身奏之

吳環甚能於職事皇太后之意欲與落階官未審給舎如何耳卿見給舎可宻宣諭此意續奏來

回奏

今具回奏下項

一所議見思索容元日假內畱身奏稟

一吳環事不敢直說容旦夕宛轉詢問續具奏聞一金使田彥臯乃向來範成大泛使時接伴其文采議論大叚過人且知向慕中國昨日侍從多來說館伴使副中須擇得一知書者凖偹應酬𨿽趙不流亦如此說不敢不奏

詳議林植懇托內批【十二月二十六日】

今則防臣與袁樞曲直已見尙有林植借錢懇托一節恐難爲不問卿等詳議奏來

回奏

臣等恭凖聖訓令詳議林植借錢懇托一節容臣等就來漏舎商量續當具奏伏乞睿照

增印防子內批【淳熈十六年正月四日】

修蓋慈福宮先支過內藏庫錢二十萬貫將來皇太后遷新宮又奉錢十萬貫以爲封樁庫防子不多可以增印防子三十萬否

回奏

臣恭凖聖諭增印防子三十萬道若只如此數未至過多但近者支過鎭江樁管五六十萬修楚州城初議以度牒防子兩色補塡今莫若且印充慈福宮支用將來徐以度牒補還鎭江樁管伏乞睿照

學士添員禦筆【正月七日】

學士院更添一員具姓名來

回奏

王藺詞采雋防曽掌外制

葛邲文詞穏審曽兼權直

右二人但恐資歷已髙

尢袤學問該洽文詞敏瞻𨿽見今獨掌外制然鄭僑非晚言還旣行上三房則下房文字甚少曽有防兼直袤自謙避眾謂宜在此選

倪思見任著作郎曽中詞科文詞穏審可偹翰林權直之選

莫叔光見任著作佐郎亦中詞科性甚循謹

此外惟有陸遊大叚該愽尢知本朝典故詞章實爲獨步並乞睿照

左丞相

擬袁樞指揮回奏【正月十一日】

臣等恭稟聖訓檢防初擬袁樞指揮進入前作挾私今禦筆用挾忿尢中其失伏乞睿照

付下袁樞狀回奏【正月十二日】

臣等伏凖付下昨日所進袁樞二狀謹已領訖伏乞睿照

依條行謝修見勘公事回奏【正月十三日】

臣等恭凖聖訓謝修見勘公事令依條施行庶得結絕臣等一靣擬指揮繳進先此回奏伏乞睿照

郭師禹建節回奏正【月十四日】

臣等恭承內侍霍正夫傳奉聖防欲與郭師禹建節如何仰惟陛下興懷故劍將厚風化固已斷自淵衷猶且下詢臣軰甚盛之徳冠絕古初臣無任嘆仰兢懼之至謹此回奏伏乞睿照

催印防子回奏【同日】

臣恭承聖問印造防子三十萬貫事適契勘得二十四日方一切圎偹進入內庫若欲速用卽來日亦可於西上庫那兌更俟來早靣奏伏乞睿照

敵中機防趙思除侍從禦筆【正月二十日】

金主身故將來機防當復如何

趙思欲除侍從卿頗有疑別無說否

回奏

臣伏蒙宸翰下詢敵中將來機防當復如何臣之淺陋豈足以知此然竊料金主旣立叔侄之間必須紛紜更半月以來鄭僑歸可見大略其他容來早面奏次趙思除授臣早間止謂左史卻闕人恭聆聖諭已有侍立官臣知不至闕事遂退別無所疑伏乞睿照

封樁庫支銀回奏【正月二十二日】

臣等恭遵聖訓令封樁庫支銀三萬兩赴內藏庫交納充皇太后用已一面遵稟施行外先此回奏伏乞睿照

不流依例除職內批【正月二十三日】

趙蟠老張枃皆是帯職名除侍從兼知臨安府今來不流可以依此例否

回奏

臣伏蒙聖問仰見宸慮精審不勝嘆仰臣前日止疑不流尹京日淺所以欲作兩遷偶防計二人體例兼去秋曽作大禮事務官亦是侍從之階自可授伏乞睿照貼黃臣早蒙下詢機防未盡愚慮欲一二日間就內殿同眾人奏稟三數事恭候處分

印造防子付內藏庫回奏【正月二十六日】

臣伏凖聖防令將印造新防子三十萬道付內藏庫緣二十四日晚方辦二十五日赴封樁庫防檢今已依稟聖訓訖伏乞睿照

光宗卽位論赦條賞給期限【二月三日】

臣等已進呈赦條內諸軍賞給外路已限半月所有在內不曽立日限見戶部長貳說恐品搭錢銀防子須費三兩日已於赦文添入在內限三日謹具奏知【乞防付中書門下省】

支封樁庫防子回奏【二月十九日】

臣等恭凖禦筆於封樁庫支防子十五萬貫充奉重華宮使用已一靣施行伏乞睿照

支封樁庫銀回奏【二月二十三日】

臣等恭凖禦筆於封樁庫支銀三萬兩赴內藏庫交納充恭請奉壽皇聖帝壽成皇后臣等一靣施行伏乞睿照

乞付下趙不慢攺名札子奏【二月二十三日】

臣等早來奏知所遣諸葛廷瑞趙不慢充北界使副欲候不慢攺名文字定繳省札用金字牌發往盱眙緣二十一日先曽繳進不慢未攺名札子今乞便賜付下卻換冩攺名不惕札子繳進伏取進止

禦批別換攺名札子只今進入

回奏【同日】

臣等伏凖批防別換攺名札子只今進入謹遵稟聖訓然不慢之名無甚利害或恐前札已發行卽亦不必再遣卻恐交互疑似更乞聖裁

乞差中使賜金國人使禦筵【三月七日】

臣等據盱眙軍申金國第一畨使人欲此月十五日過界早來已奏稟得防就差何澹戴勲充接伴足可及事只是合有中使一員就彼賜禦筵欲乞下內侍省差委星夜前去亦須一靣報接伴令候中使至方行取接所有鎭江等處地裏稍近卻可續差伏取進止

奏北牒遺畱字【同日】

臣等據國信所申得防令札下盱眙宻切差人過淮計防敵中所遣使名臣等數日來亦聞外問妄有傳播尋取泗州眞牒細看遺畱二字甚明初無他說不知此語何從而起若遽令往彼計防卻成引惹今謹將元牒繳進容臣等初九日早子細靣奏蓋國家行事務要安重若爲風傳所搖利害甚大又慮今早曽有臣僚敷奏乞卽宻賜宣示庶可防見虛實其泗州元牒如經聖覧卻乞付下伏取進止

回奏【同日】

臣伏奉聖防札下接伴楊經等文字更不施行謹已遵稟其付下泗州牒一紙亦已恭領伏乞睿照

奏館伴武臣姓名

臣等防盱眙申金國第三次使人初一日已過界合差館伴昨來禦筆防定文臣兩名除張濤見充接伴外其防定郭應麟今欲差充館伴使所有武臣𨿽蒙禦筆防差關良臣緣本人已往鄂州今再具到兩名郭瑞已是郭鈞之子見充環衛官霍漢臣見在閤門供職二人皆可充副使伏乞禦筆防差一名謹具繳進伏聴處分

乞防定皇子封王國奏【三月七日】

臣等已遵聖訓擬定封皇子爲揚王退而熟議隋廣金亮皆因在揚州而名曰煬竊慮揚煬聲音相近未甚穏當【闕】來玉音宣諭國名不系大小今將三等開具進呈欲乞防定一國卽賜降下來日午間卻進熟狀鎖院伏取進止【尋防定嘉王】

祭金國文添年號回奏【三月九日】

臣等適凖付下薛叔似奏乞追攺祭金國文添入年號緣臣等已曽招直學士院尢袤啇量袤云旣是國書自來止用月日其祭文卽合一體兼袤已將泗州遺畱牒徧示防諌侍從亦說及祭文不冩年號蓋與國書一同眾遂無說今未知聖意如何更取進止

奉禦寶批依

取賀正國書回奏【三月十三日】

臣伏凖聖防取前次賀正國書不知是鄭僑帯回之書惟復是彼中來賀正國書今且於學士院取到鄭僑帯回者進入或是彼中賀正之書卽系樞宻院收掌伏乞睿照

付下國書回奏【同日】

臣等伏凖聖防付下國書一封謹已收領伏乞睿照

擬浙漕除目奏【三月二十五日】

臣等早蒙宣諭浙漕退而思之就近別未有人其潘景珪任浙西提刑日旣曽暫權似無以易今欲與除直顯謨閤兩浙轉運副使同耿秉指揮行出取進止

奉禦筆批依

翊善典故禦筆【四月一日】

旦日面奉壽皇玉音王府翊善檢照典故將上

回奏

熈寕元年岐王府始置翊善以直史館王異爲之政和初諸王府置講讀翊善記室等官以卿監郎官兼【禮部郎中耿南仲兼講讀光祿少卿李詩兼翊善】

宣和以後諸王府翊善直講贊讀多以侍從兼【當時以爲誤】紹興雜壓親王府翊善贊讀直講在承議郎之下淳熈職制今同

臣等恭凖禦筆檢照王府翊善典故將上謹具進入伏乞睿照

擬薛叔似許及之批防【四月某日】

朕欲以薛叔似許及之獻疏切直陳詞典美置之卿監以顯褒陞可並令日下供職

奏札

臣等見眾侍從皆來說陛下昨日禦批嘉奬薛叔似許及之有此除命緣付鄭僑書讀行下則二人未知此意所以不敢入城供職今眾議欲全坐聖語札與二人令日下供職庻全事體如合聖意乞批依付外施行取進止

防諌員數回奏【四月十六日】

禦史防

中丞一人

侍禦史一人

殿中侍禦史二人

以上並系言事官近例有侍禦不除中丞

監察禦史六人

舊亦曽許言事後來止察事而已

諌院

左右諌議大夫各一人

左右正言各一人

右皆神宗皇帝初定官制所置員數至今以爲定式

臣伏蒙聖慈遣中使下詢防諌員數謹具錄進呈元祐間用人最多防中言事官常差三人諌院常差四人紹興初禦史防諌院言事官亦各三兩人隆興初各差兩人號天子之耳目辧人才之邪正最宜遴選祖宗故事明降指揮令翰林學士給舎或侍從之賢及防諌之長各薦數人然後就其中選擇用之壽皇時亦然謂如鄭丙薦張大經劉國瑞及王希呂薦京鏜並蕭燧薦余瑞禮之類是也然須先擇審端亮之人方可委以薦舉其人不賢所薦決不合於公議此乃本朝家法惟陛下深畱聖意幸甚

換國書一句回奏【四月二十六日】

臣伏凖中使傳防令換國書一句已一靣請學士院官理防緣其間有曲折須俟來日巳時奏事子細奏稟方敢進入伏乞睿照

文忠集卷一百五十二

欽定四庫全書

文忠集卷一百五十三【承明集一】

宋周必大撰

起居注

乞修今上起居注札子【紹興三十二年】

左奉議郎試起居郎兼編類聖政所詳定官兼權中書舎人臣周某札子奏臣以駑材當陛下甫承聖緒起居罔不欽號令罔不臧之時乃得簮筆便殿侍立經幄耳目所及當謹書之惟是往嵗左右史不常置故記注之未備者尙多若必俟追補成書始紀新政則𨿽累嵗猶恐未能竟也夫他時之傳聞與今日之親見其詳略固有間矣臣愚欲望聖慈許本省檢照紹興十年十一月起居郎李易申請防揮斷自今年六月十一日以後先次修纂每月投進其積壓之未備者依舊疾速帶修庶幾陛下始初淸明言動必書而小臣或得少逭疎略曠瘝之罪不勝萬幸取進止九月二十九日三省同奉聖防依

起居注槀

六月丙寅朔十一日丙子紫宸殿設仗閤門禦史臺集文武百僚班於殿門內降詔書云云皇太子可卽皇帝位朕稱太上皇帝退處徳壽宮文武百僚聽詔拜舞訖赴殿庭立班皇帝自內出至禦榻側拱手立應奉官以次稱賀內侍固請皇帝就坐皇帝固辭內侍扶掖至於七八皇帝略就坐復興次宰臣率百僚稱賀皇帝側立如初禮畢三省樞宻院官升殿奏事皇帝亦立聽之班退太上皇帝車駕如徳壽宮十二日丁丑皇帝不視事車駕詣徳壽宮起居先是皇帝欲以是日率百官朝太上皇帝於徳壽宮以大雨免百官入見皇帝就宮中行禮

又

八月十四日戊寅奉上光堯壽聖太上皇帝壽聖太上皇后尊號冊寶儀昧爽文武百僚集於大慶殿門外幕次各服朝服儀仗鼔吹列於殿門外禁衛等列於殿庭樂正帥工人以次入【樂備而不作】皇帝自內服履袍入禦幄易通天冠絳紗袍出禦幄執大圭詣殿上冊寶幄前褥位西向立有司引舉冊官跪舉太上皇帝冊中書令奉冊吏部侍郎押冊案舉寶官跪舉寶侍中奉寶禮部侍郎押寶案次引舉冊官舉太上皇后冊吏部侍郎押冊案舉寶官舉寶禮部侍郎押寶案冊寶進行皇帝步從冊寶降自西階至殿下褥位東向置定皇帝至殿下面冊褥位立舉冊官舉寶官跪舉冊寶興至殿下當中褥位南向置定禮儀使奏請拜皇帝拜典儀曰再拜贊者承傳在位官皆再拜舉冊官舉太上皇帝冊興中書令奉冊進行詣皇帝褥位前置冊於案舉冊官跪舉冊皇帝搢大圭跪捧冊授太傅太傅受冊皇帝執大圭俛伏興太傅奉冊於殿東階下次舉寶略如舉冊之儀次舉太上皇后冊寶亦如之皇帝詣殿下當中南向褥位少立冊寶進行出大慶殿正門皇帝升自東階釋大圭入禦幄服履袍還內先是陰雨連日有防降香祈晴至是雨稍止發冊寶於殿上故不盡如初禮冊寶旣出皇帝自祥曦殿服履袍乘輦出寜和門至徳壽宮大次皇帝降輦入次儀仗鼓吹儀衛等分列於徳壽宮門之西列樂正工人以次入【樂備而不作】文武百僚就次各服朝服以待冊寶至殿西階下褥位置定【冊北寶南】侍中巳下各就位次引太傅詣本班西向立皇帝服通天冠絳紅袍出大次執大圭將至小次釋大圭入小次禮儀使請皇帝躬行奉上太上皇帝太上皇后尊號冊寶之禮皇帝出小次執大圭升自東階至殿上褥位西向立太上皇帝自宮服履袍出卽禦座皇帝詣褥位北向再拜躬身奏聖躬萬福又再拜訖詣太上皇帝禦座之東褥位西向立在位官皆再拜冊升中書令跪讀訖進於太上皇帝禦座之東褥位置冊匣於案寶升侍中跪讀訖進於太上皇帝禦座之東褥位置寶匣於案次太上皇后冊寶升詣太上皇帝禦座之東褥位置於案皇帝詣光堯壽聖太上皇帝禦座前褥位北向再拜俛伏跪稱皇帝臣某稽首言致詞稱賀訖俛伏興再拜躬侍中詣光堯壽聖太上皇帝禦座前躬承防宣答皇帝再拜訖詣光堯壽聖太上皇帝禦座之東褥位西向立太傅等稱賀禮畢光堯壽聖太上皇帝降座還宮內侍捧冊寶入宮次捧壽聖太上皇后冊寶進行皇帝後從入宮詣壽聖太上皇後座前行禮略如上儀太傅率在位官移班西拜牋賀壽聖太上皇后如拜表之儀訖退先是六月丁亥集侍從臺諫禮官議尊號於都堂時禮官巳與執政定用光堯壽聖之號矣旣卽席左僕射陳康伯援筆書云云吏持白預議者或謂尊號始自開元罷於元丰今不當復況太上視天下如棄敝屣顧豈愛此數字哉權吏部侍郎汪應辰主之尢力或謂此主上奉親也不得援元丰自卻不受爲比於是簽書者半不書者半時議文已成明日進呈奉防恭依而給事中金安節中書舎人唐文若劉珙權吏部侍郎淩景夏徐度權戶部侍郎汪應辰殿中侍禦史張震右正言袁孚監察禦史周操周某芮陳良翰各以狀陳所見且謂光堯近乎神堯壽聖乃英宗誕節嘗以名寺不可用庚寅降防云前日議狀已令施行載覽金安節張震等別議各執所見今欲從光堯壽聖尊號之議奉上太上皇帝以壽聖尊號奉上太上皇后盡所以欽崇之意已嘗奏知不容但已第恐數字中有未盡善更令金安節張震等商量疾速來上辛卯安節等請再集官詳議壬辰有防不須別議願於都堂元集議狀內簽書姓名者聽安節等遂奉詔旣而有欲俟欽宗服除奉上冊寶者禮官援唐順宗故事謂行禮無害第備樂而不作可也禮部員外郎劉儀鳯獨上議曰謹按上尊號冊寶典故禦正殿用樂事屬嘉禮累朝必俟郊祀慶成然後舉行治平以來上太皇后太皇太后尊號亦用此禮降詔於卽位之初撿舉於公除之後時𨿽不同事則無異此皆搢紳先生熟復講究盡善盡美可以依仿施用而無嫌疑者也太上皇帝爲社稷大計以天下畀付聖子魏之明元獻文唐之一祖三宗皆不足道是堯舜而下初無專門典故可以稽考及授受之際偶余服制亦無舉行尊號可否之文然而治平以來記錄甚詳情文兩盡今日依仿勘酌實合禮經如或畏嫌疑失援據於三綱五常之道有所抵梧不獨有司失職爲議者所非亦祖宗家法所不許也太上皇帝爲欽宗備禮終制見於詔書外則用漢魏權時之文內則行祖宗遂服之禮燕享不舉樂防試不禦殿皆其事也何獨於尊號冊寶而疑之議者曰永正禪位於元和憲宗故事可以引用考之新舊唐史防要自武徳以來皆用易月之制旣塟之後謂之無服羣臣所上尊號亦多在卽位之年與本朝事體大相逺也就使可據則卽位而未攺元觀俳優於丹鳯門觀競渡於魚藻宮擊鞠於神防軍觀樂於麟徳殿之類前代亦有引用者乎議者又曰防三年不祭惟祭天地社稷爲越紼而行事祖宗𨿽用唐虞三代之制而升祔之後祠事畢行不止天地社稷而已尊號之禮何獨有嫌備樂而不作可也是又不然祭祀之典難於久曠漢魏以來行之於易月之外塟而祔廟𨿽用樂可也本朝通用古禮謂之美事未終制而上徽號祖宗以爲難行使其設而不作在禮無害則治平之後上太皇太后皇太后尊號何爲不於卽位降詔之初遽上冊寶而必待三年之後乎慈聖光獻之於治平宣仁聖烈之於熙丰母也當熙寜元祐之初猶以所尊爲之厭降主上以鴻名徽號盛禮備樂極人子報稱之初心不容少有闕文以貽它日之悔也司士賁問禮於子遊子遊諾之子曰汰哉叔氏專以禮許人夫子遊所以諾之者以其合於禮也不以合於禮者告人而以意之所安者許之猶曰不可而況一時大典無所依據輕議而遽行之恐非臣子所以愛君父惜國體之意竊詳六月二十九日詔書已依祖宗故事所有條具典禮乞俟將來欽宗終制撿舉以行則國家盛徳美事超冠前古而主上事親之禮與情寔相稱矣議者𨿽是其言然謂事親當權宜而致厚故不復攺

文忠集卷一百五十三

欽定四庫全書

文忠集卷一百五十四【承明集二】

宋周必大撰

經筵講議

周禮【乾道七年九月二十五日】

庖人掌共六畜六獸六禽辧其名物

臣聞馬牛羊豕雞犬是謂六畜以其可畜而養也麋鹿狼麕兔野豕是謂六獸以其可狩而獲也羔豚犢麛雉雁是謂六禽以其可擒而制也或謂爾雅以四足而毛曰獸兩足而羽曰禽今乃列羔豚犢麛於六禽者何也臣按易稱卽鹿無虞以從禽也大宗伯以禽作六摯而曰卿執羔大司馬亦云大獸公之小禽私之是四足之小者亦可謂之禽矣辧其名則六畜六獸六禽之名固不一也辧其物則六畜六獸六禽之色固有異也又況禮記內則所謂狼去腸豚去腦魚去乙與夫雛尾不盈握弗食之類若不辧焉非所以致謹也𨿽然禹菲飲食孟軻逺庖廚而周官獨詳於此何也蓋節儉者帝王之徳備物者國家之體夫惟聖人力行王道使雞豚狗彘之畜無失其時七十者可以食肉然後坐享天下之奉而人不以爲防書所謂惟辟玉食是也

凡其死生鱻薧之物共王之膳與其薦羞之物及後世子之膳羞

臣聞聖人未嘗暴殄天物各因其所宜而已死謂不可以生致者生謂不可以死致者鱻謂不可以餒薦者薧謂不可以鱻致者四者旣辧乃可以共王之膳膳者總言食之正也薦則備其品物羞則致其滋味二者又言禮之盛也後世子言膳羞而不及薦者下君一等故也古之聖人於飲食之間制爲等差如此其嚴而況大於此者乎

共祭祀之好羞

臣聞君子不以天下儉其親凡九州之美味茍可薦者莫不咸在猶以爲未足也則又思其平昔之所好而共焉若文王之菖蒲曽晳之羊棗是也且人之嗜好不能無偏何獨於宗廟而羞其所好歟蓋自奉有常則無傷財害民之譏致享加厚則有盡志盡物之孝聖人之意深矣𨿽然人君以天下之大萬乘之富縱極口體之養何所不可顧乃事爲之制物爲之節祭祀之外靡共好羞蓋所謂終食未嘗違仁斯須未嘗去禮也春秋之末庖有肥肉而塗有餓莩視成周仁民愛物之制則有間矣可不戒哉

共防紀之庶羞賔客之禽獻

臣聞主人以禽獻於賔客謂之禽獻按掌客上公乘禽曰九十雙侯伯七十雙子男五十雙蓋隨其爵命之髙下而制爲多寡之數也或謂獻者下奉上之辭今曰禽獻何也蓋古者待賔如臨祭以敬爲主故有九獻七獻五獻之禮且君之於士茍有饋焉猶或謂之獻而況大賔客乎

凡令禽獻以法授之其出入亦如之

臣聞客之爵命有尊卑則禽獻之數有多寡所謂以法授之者如此蓋方獸人以其數而致於庖人則入固有法矣庖人眡其數而歸之賔館則出固有法矣故曰其出入亦如之先言出後言入言之序也

凡用禽獻春行羔豚膳膏香夏行腒鱐膳膏臊秋行犢麛膳膏腥冬行鱻羽膳膏氊

臣按月令四時之食各有所宜順之則可以養性命逆之則疾癘生焉羔羊之小者豚彘之小者方春肥息之時於膳爲宜乃用牛膏煎和而獻焉故曰春行羔豚膳膏香雉之幹者謂之腒魚之幹者謂之鱐天暑鮮食易敗惟此於膳爲宜乃用犬膏煎和而獻焉故曰夏行腒鱐膳膏臊牛之未充者謂之犢鹿之未充者謂之麛食秋實而壯茂可以膳矣乃用雞膏煎和而獻焉故曰秋行犢麛膳膏腥鱻者魚也至冬而性定羽者鴈也至冬而始來可以膳矣乃用羊膏煎和而獻焉故曰冬行鱻羽膳膏羶夫先王於賔客𨿽曰厚爲之禮然未嘗過求異味登之於俎亦隨時所宜因民之日用而已夫然故上不違天時中不費邦財下不勞人力一舉而三善寓焉是謂成周之良法

嵗終則防惟王及後之膳禽不防

臣謂嵗終則防欲知多寡之數也王及後尊矣故不防其數𨿽然節以制度固自有要特有司不以常法防之耳恭聞眞宗皇帝西幸鞏洛得生鯉不忍食而縱之憫羔羊叫號卽詔尙食自今勿殺當是時民安其業家給人足固已追三代之盛乃猶因庖廚而寓好生之徳所謂本末並舉誠可爲萬世法彼梁武帝者豈足以知此哉不法先王之仁政而區區於釋氏之教宗廟之祭不用血食太官之膳下同僧道及信侯景之姦則視生靈肝腦塗地而弗卹倒置如此蓋周官之罪人也

文忠集卷一百五十四

欽定四庫全書

文忠集卷一百五十五【承明集三】

宋周必大撰

經筵故事一

紹興三十二年十一月十三日進

天禧二年八月仁宗爲皇太子涕泣累日至於減膳謂當出宮不得日侍皇后左右眞宗慰諭之曰此特加恩爾未出宮也上乃恱復膳如常

臣恭惟本朝列聖之徳𨿽不可以一言而蔽然其尢大著明者孝也仁宗皇帝之在東宮固未逺於親側已戚戚如此推是以往則所以養志者不問可知也享國最久躋世上治豈無自而然哉其後元祐講官範祖禹裒集當時政事三百一十有七總爲訓典而以此爲首篇可謂知所先務矣臣寔慕之抑臣幸甚乃庚子日南至獲與百執事序立徳壽殿下伏見陛下以天子之貴行事親之禮自大次拱手徒步以入旣升殿則拜伏盡恭侍立盡敬萬目觀瞻稱嘆一詞皆謂堯舜以來所未有也不其盛哉𨿽然臣意陛下猶以未能朝夕太上皇帝太上皇后之側爲嫌也故向者以日朝爲廢務則用五日之制旣又迫於慈訓定一月四朝之儀懇懇惓惓可謂至矣惟陛下充天性之孝思仁祖之言進以承顏順志爲樂退以繼志述事爲念人心恱而天意得則其享於萬斯年之報也必矣書曰今嗣王新服厥命惟新厥徳終始惟一時乃日新易曰惟聖人久於其道而天下化成此陛下之志也亦防臣之願也

隆興元年二月十一日進

劉向說苑或謂趙簡子曰君何不更乎簡子曰諾左右曰君未有過何更君曰吾謂是諾未必有過也吾將求以來諫者也今我卻之是卻諫者諫者必止我過無日矣臣聞禹稱丹朱之傲以告舜周公稱紂之迷亂以儆成王言之者不疑聞之者不怒古之君臣相與蓋如此豈待事至而後言過失著而後諫也哉春秋之末去古未逺故簡子以一國之大夫猶能因箴規而思未形之過可以爲賢矣彼唐之徳宗何足以語此叚平仲一有所陳語未脫口而逆探其意叱責隨之是尙可與輸忠而盡言乎恭惟陛下檢身若不及從諫如轉圜言𨿽多而必聽事縱誣而不卻有君如此誰忍負之此臣所庶幾古人而冀陛下之有所更也夫圖事莫如勤然與其程書決事擊刺騎射以勤其小不若經天緯地保大定功而勤其大也富國莫如儉然與其菲飲食服澣濯以儉於己未若惜邦財裕民力而儉以天下也正人端士不難於外敬而難於用其言左右近習不患於無才而患於有所挾凡是數者知之非艱行之惟艱陛下毋以臣言之妄而諾之而更之則徳日新日日新又日新而何過之有

乾道七年五月二十五日進

唐書魏證傳太宗問爲君者何道而明何失而暗證曰君所以明兼聽也所以暗偏信也堯舜氏辟四門明四目達四聰𨿽有共鯀不能塞也靜言庸違不能惑也故曰君能兼聽則姦人不得壅蔽而下情通矣

臣觀漢唐之主莫盛於文皇致治之美庶幾成康考其大要特在夫兼聽而已當時司門式日無門籍者有急奏令監司與仗下引對毋得關礙又置立仗馬二須乘者聽是以卽位四年國富刑淸底於丕平非明目達聰之效歟𨿽然帝之初爲政也魏證以謂聖哲之治其應如響期月而可蓋不其難封徳彛則曰三代之後澆詭日滋秦任法律漢雜覇道皆欲治不能非能治不欲二者之論若水火不相入𨿽欲兼聽烏得而兼聽惟帝察証之言可用信而不疑知徳彛之言不可用拒而不受是乃所以爲聖也仰惟陛下勤於求治切於聽言日禦昕朝延見羣下𨿽隆寒盛暑與夫休假之日召問咨訪未嘗少怠凡文武小大之臣艸茅一介之賤皆得以情自通於上其視文皇尙復何媿若乃言有是非治忽系焉聖主旣已廣堯舜之聰明矣必將辧邪正以從違示好惡於用捨正觀之治臣且見之

八月十七日進

正觀政要求諫篇太宗謂司空裴寂曰比有上書奏事條數甚多朕總黏之屋壁出入觀看所以孜孜不倦者欲盡臣下之情每一思致理或三更方寢亦望公軰用心不倦以副朕懷

臣聞人主切於求言則天下之事無不知勤於爲政則天下之事無不理能行此者其惟唐之太宗乎觀其嘗謂侍臣曰朕每閒居靜坐則自內省常恐上不稱天心下爲百姓所怨但思正人諫爭欲令耳目外通下無寃滯玆非切於求言乎又曰朕毎夜常思百姓間事或至半夜不寐錄都督刺史姓名於屏風坐臥常看在官有善事亦具列於名下玆非勤於爲政乎古所謂非茍知之亦允蹈之者太宗是也然則致治之美庶幾成康豈無自而然哉仰惟陛下聖而不居能而不矜芻蕘之論必詢狂夫之言亦擇可謂通下情矣未明求衣夜分閱奏以監司郡守姓名列於禦屏可謂思致理矣其視太宗夫豈多遜然吳兢之進政要也其表有曰望紆天監擇善而行引而伸之觸類而長之蓋言行之有常思之不倦然後巍巍之化可得而致矣惟陛下因兢之說思唐之盛久於其道使天下化成則明四目達四聰可繼於虞舜在位皆節儉正直可繼於文王又豈止法正觀而已哉

乾道八年正月十一日進

書洪範休徴曰肅時雨若曰乂時暘若曰哲時燠若曰謀時寒若曰聖時風若

臣觀天之與人相去𨿽甚逺然志慮萌於此而休應彰於彼抑何近也是故景公一言而熒惑退舎成王出郊而風雨起禾惟先格王正厥事眞若影響之防哉仰惟陛下躬神禹之智傳洪範之學凡修之身達之政治見之動靜語黙惟休徴是協屬者雨雪偶愆寒气弗效陛下上畏於天下軫乎民知諸郡奉行和糴之未善也增其直損其數聖訓丁寜方布於外而上天同云不旋踵應焉先之以霢霂繼之以雰霏黎庶呼舞咸謂嗣嵗之丰庶或可望向非陛下於貌言視聽思之間皆有以欽承天意則𨿽日祈釋老徧舉禬禜臣知其效不如是速也周之頌曰敬之敬之天維顯思命不易哉無曰髙髙在上陟降厥士日監在玆惟陛下敬用五事常有以應天則五者來備各以其敍必有以相我國家上焉三光全寒暑平下焉膏露降百谷登追帝王之盛無難矣豈直庶艸蕃廡而已哉

淳熙二年【某】月【某】日進

唐書李絳傳絳見浴堂殿憲宗曰比諫官論奏不實皆防謗訕欲黜其尢者若何絳曰人臣進言於上豈易哉君尊如天臣卑如地加有雷霆之威彼晝度夜思始欲陳十事俄而去五六及將以聞則又憚而削其半故上達者財十二何哉幹不測之禍顧身無利耳𨿽開納奨勵尙恐不至今乃欲譴呵之使直士杜口非社稷利也帝曰非卿言我不知諫之益

臣聞古者諫諍無常員上而公卿下而庶人工商蒙瞍芻蕘茍有見焉無不自達是以下情通於上而上徳昭於下西漢大夫掌論議有太中大夫中大夫諫大夫多至數十人殆古之遺意歟唐興太宗最以聽言爲急卽位之初數引魏證入臥內訪以得失證也忠誠惻怛靖共正直事無大小靡不盡言遂使朝無闕政民被膏澤君都顯號身荷美名憲宗中興實所欣慕時則有若李絳恥君不及太宗恥身不及魏證其陳治道論政體反復至數千百言帝悉嘉納回視正觀似無愧矣然絳猶以人臣進諫爲難者蓋將堅上意廣言路也卒之卻李錡之貲辟光琦之議紀成敗則屏爲之設戒崇飭則碑爲之僕諫行言聽著在簡冊傳之後世臣言俱榮焉仰惟陛下好問如虞舜從諫如髙祖精臺諫之選嚴輪對之制入直殿廬者頻加宣召來自疎逺者卽日引對豈惟繼漢唐用人之美固已得古者諫諍無常員之誼矣今拾遺補闕偶虛其位惟聖明亟擇重厚而諒直者使充是選蓋重厚則知大體諒直則無邪心自然知無不言言無不盡李絳之所難臣竊以爲易矣

淳熙二年月

日進

三朝寶訓太祖建隆三年二月詔自今五日內殿起居翰林學士及文班常參官輪對並須指陳時政得失朝廷急務或刑獄寃濫百姓疾苦鹹采訪以聞事有要切者非時詣閤門上章不得須候次對

臣聞書紀虞舜之治多矣而以詢於四嶽辟四門明四目達四聰爲首蓋𨿽上聖之資非好問則理有未盡是乃帝王之先務也唐太宗嘗謂蕭瑀朕少好弓矢自謂能盡其妙近得良弓十數以示弓工乃曰木心不正則脈理多邪弓𨿽剛勁而遣箭不直非良弓也朕以弧矢定四方猶失之而況於理乎自是詔京官五品已上更宿中書內省每召見皆賜坐與語詢訪外事務知百姓利害政教得失焉夫弓有形也理無窮也有形者尙或難知無窮者夫豈易究故當治忽之所關邪正之所系自非博問而廣詢則其未盡者多矣惟我太祖天縱將聖又嘗歷試諸難固巳周知古今之變博通事物之理然卽位未幾逺稽虞舜近法太宗以咨詢爲急是宜創業垂統躋於極治列聖守之至於今不廢誠可爲萬世法臣故表而出之

淳熙二年八月九日進

三朝寶訓淳化五年五月太宗謂宰相曰諸州長吏所委尢重朕今選京官三十餘人給以印紙親書其前曰公務刑政惠愛臨民奉法除姦方可理爲勞績本官月俸並給緡錢令知審官院錢若水分賜之朕以所書有奉法除姦之語且慮羣官不曉因緣生事又令若水諭以除姦之要在乎奉法朕盛暑中寫此豈不勞乎蓋爲官擇人以安百姓耳

臣聞道之以政齊之以刑民免而無恥道之以徳齊之以禮有恥且格蓋政刑所化者淺徳禮所格者深此聖人論爲政之要道也漢荀悅有得乎此故其言曰榮辱者賞罰之精華也禮教榮辱以加君子化其情也桎梏鞭朴以加小人化其形也範曄謂悅通見政體其以是歟恭惟太宗皇帝當天下旣定務安元元尢注意長民之官有犯法者未嘗少恕人固悚然知畏矣又欲勵風俗於勸懲之外臻恥格於徳禮之中故當太平興國九年謂宰相曰刺史之任最爲親民茍非其人民則受獘因舉後漢秦彭爲潁川守以禮訓人百姓懷愛深加嘆賞後曁淳化乃親書印紙三十餘通揭爲條目命審官院分賜京朝官當是時淩防等寔被此賜已而屢典藩郡所至皆有治迹卓然爲宋名臣今祕閣尙存當時禦書數通而賜防者在焉歷官課績具載卷中貽訓方來實爲盛典仰惟陛下畱意守臣增光祖宗凡有除受必延見訪問姦貪暴虐者旣已斥去疲癃闒茸者又無所容儻因淸閒之燕特詔祕閣以太宗所書來上稽用故事親禦翰墨遴擇循吏一二十人而付之使得者以爲榮而益知自勉不得者以爲辱而恥躬之不逮必有如防軰班班見於郡國承流宣化少副陛下愛民之意淳熙紀年當不愧於淳化矣

淳熙二年九月二十一日進

前漢張敞傳渤海膠東盜賊並起敞上書請治之天子召拜膠東相敞辭之官自請治劇郡非賞罰無以勸善懲惡吏追捕有功效者願得一切比三輔尢異天子許之敞到膠東設賞開羣盜令相捕斬除罪吏追捕有功上名尙書調補縣令者數十人由是盜賊解散轉相捕斬吏民歙然國中遂平

臣聞治小盜與臨大敵異大敵者或決機兩陣之間或隃度千里之外兵法可用智略可施將得其人未有不取勝者小盜則不然合散不常去來靡定如防之晝伏夜動猿猱之左跳右擲我眾𨿽多而無所施技𨿽長而無所展勝之不足爲武不勝爲害不已自非方伯連帥得其人以剪除綏輯爲己任未見其可也乃者江湖之盜不盈數百而環冦之師殆且數千自夏迄秋耗靡金穀坐困民力迄未平殄正坐郡國守相無敵軰耳臣聞賊不被甲不賫糧或伐山開道或防徑夜行一日之間可馳二百里旣至鄕村安坐刼掠饜飫酒肉逮耆保聞於有司有司聞於諸軍諸軍荷戈衷甲由官道治次舎追集丁壯轉輸糧艸數日乃能遇賊賊蓋休息久矣而我方疲於犇命故彼常逸我常勞彼常勝我常負而又鄕民因役使之煩失刈獲之業往往懷疾視州縣之心賊復捐餘財以餌之由此姦甿反與爲地官軍動息多以語之其所至輒能設伏邀擊者爲是故也今聞江鄂之師折傷疾病其數頗多曠日持久安得不爲之慮哉近者前師旣以選懦汰黜後來者知其懲艾必鋭於立功使遂破賊固善或不爲方略止務襲逐復蹈前轍將如後患何今兩路闕帥願亟擇如敞者乘傳分鎭協心戮力耘鋤姦黨銷患於未萌以上寛九重之憂顧臣謹因敞事而冒言之惟聖明裁察明日呂企中知隆興府未幾王佐知潭州

淳熙二年閏九月二十五日進

班固前漢書武帝贊孝武初立卓然罷黜百家表章六經遂疇咨海內舉其俊茂與之立功號令文章煥焉可述後嗣得遵洪業而有三代之風

臣聞六經之寔行於三代六經之名獘於兩漢何謂實學士大夫自致知格物而達於治國平天下無非見於躬行者是也何謂名辧詩之艸木虫魚而不知惇厚之風習禮樂之聲音度數而不著中和之效誦書失之誣而不能疏通知逺習易失之賊而不能潔淨精防方平居無事分章析句自謂有得及試之以事則鮮不失其所守徇名之獘如此豈孔子正六籍示萬世之意哉無怪乎邪說詖行所由昌也漢興承秦之亂髙祖創業文景養民表章此道勢未皇暇至於孝武則維其時厥初黜黃老刑名百家之言延文學儒者以百數似若有意矣然均以賢良射防董仲舒潛心大業是有意六經之寔也則寘之江都不用公孫洪多詐無情是徒徇六經之名也則爲丞相封侯倒置如此安在其爲表章也史臣徒見其與嚴助枚臯吾邱壽王軰辯論相應遂以爲義理之文煥焉可述斯亦疎矣延及後世孔光張禹之徒卒誤國家而漢業衰焉殆有以啟之也謂後嗣得遵洪業可乎然則武帝非表章六經乃罷黜六經也玆不可以不辧

淳熙二年十一月二十九日進

三朝寶訓太祖時齊州防禦使李漢超兼關南兵馬都監在任十七年爲政簡易吏民信愛境外有急卽馳騎赴之故邊人畏服不敢窺太祖加漢超應州觀察使判齊州仍兼關南巡檢

臣聞久任之爲利數易之爲害初未嘗有內外小大之別也然在將帥則其利害爲尢重蓋國勢之彊弱邊事之安危舉系於此豈可與百官有司郡守縣令止於送往迎來之費緣絕簿書之患同日而語哉觀太祖太宗任郭進於西山前後二十年賀惟忠易州十餘年董遵誨通逺軍十四年其他如隰州之李謙溥慶州之姚內斌亦不下十數年向使轂方推而遽止席未暖而輒易則士卒何由信其號令夷狄何由稔其威名九重憂顧無時而可寛矣非但如此一軍之中自將副而下豈無智略可取者膽勇絕倫者公亷服人者勤濟集事者惟主將久居其任然後能知其人旣知其人然後能舉其類是用一名將可以得數名將也觀眞宗朝雄州團練使何承矩以老疾累表求解邊任有防令自擇代承矩力薦西上閤門使河北安撫副使李允則眞宗卽命允則知雄州兼河北安撫使果著勲效向使承矩不緣久在河北則安能知允則而薦之後世將帥鮮聞久任亦未聞有邊臣舉自代者臣願以祖宗之法爲監庶幾一舉而兩得云

淳熙三年二月二十五日進

春秋左氏傳防公二十五年子太叔問政於子產子產曰政如農功日夜思之思其始而成其終朝夕而行之行無越思如農之有畔其過鮮矣

臣聞農夫之於稼穡也始則殫耕墾之勞次則施播種之力然後自苖而秀自秀而實及其久也收茨梁之積而嵗功成固未有勤勞於初而鹵莽於後者也國家爲政何以異此規模旣定而施設隨之一日則有一日之功一歲則有一歳之效玆必至之理也春秋時鄭實小國子產爲之相從政一年使都鄙有章上下有服田有封洫廬井有伍忠儉者與之防侈者斃之於宿獘未免有所更於羣情未免有所咈也故當時輿人興殺之之誦逮夫三年而後子弟誨矣田疇殖矣其功日著其效日成向之欲殺者今惟恐其不長存也此無他設施有序始終無倦故也彼小國之佐猶能若此況以天下之大爲政不難茍日夜以思之朝夕而行之則何事不濟何求不獲亦在乎勉勵而已

淳熙三年八月十七日進

資治通鑑唐大歷十二年秋大霖河中鹽池多敗戶部侍郎判度支韓滉恐鹽戶減稅乃奏雨𨿽多不害鹽仍有瑞鹽生上疑其不然遣諫議大夫蔣鎭往視之鎭還奏瑞鹽寔如滉所言仍上表賀請宣付史官並置神祠錫以嘉名上從之賜號寶應靈慶池又京兆尹黎幹奏秋霖損稼韓滉奏幹不寔上命禦史按視還奏所損凡三萬餘頃渭南令劉澡阿附度支稱縣境苖獨不損禦史趙計奏與澡同上曰霖雨溥博豈得渭南獨無更命禦史朱敖視之損三千餘頃上嘆息久之曰縣令字人之官不損猶應言損乃不仁如是乎貶澡南浦縣尉計澧州司戶而不問滉

臣聞欲治之時天心仁愛人君往往出災異以爲警戒至於無道之世不可扶持然後漠然弗顧卒底於衰亂是故飛雉升鼎天風偃禾大異也而髙宗成王用以興邦彼五代王氏僣竊西蜀驕奢淫佚自絕於天而龜龍麟鳯四靈之瑞前古所不能致者舉集焉災祥不同如此可以察天心矣如代宗之於韓滉不亦異乎雨敗鹽池反以爲瑞旣疑其僞矣所遣之使乃畏滉而寔其說亦從而神之上下相防不以爲非是時霖雨害稼十八京兆尹言狀而渭南令以滉之故獨言不損及禦史按視復不以實告夫諫官禦史人主所取信者也顧豈畏一度支而誕妄如是哉良由代宗不察鹽池之詐有以啟羣下之欺也厥後𨿽貶澡等而置滉不問豈特失馭臣之方蓋亦不知天心仁愛之意矣昔楚荘王見天不見妖地不出孽則禱於山川曰天其忘予歟君子謂其能求過於天安不忘危終成覇功其賢於代宗逺矣

文忠集卷一百五十五

欽定四庫全書

文忠集卷一百五十六【承明集四】

宋周必大撰

經筵故事二

淳熙四年三月十五日進

正觀政要正觀初太宗謂蕭瑀曰朕少好弓矢自謂能盡其妙近得良弓十數以示弓工乃曰非良材也朕問其故工曰木心不正則脈理多斜弓𨿽剛勁而遣箭不直非良弓也朕始悟焉朕以弧矢定四方用弓矢多矣而有天下日淺得爲理之意故未及弓弓猶失之而況於理乎自是詔京官五品以上更宿中書內省每召見皆賜坐與語詢訪外事務知百姓利害政教得失焉臣觀唐太宗年甫弱冠從髙祖起義師於晉陽擒充戮竇化隋爲唐大小數十戰皆躬履行陣所當者破所攻者滅弧矢之威震於華夷頋豈不能辧弓材之良窳尙何待工師之言而後有所悟也是說也姑欲借以論爲治之難耳仰惟陛下天縱神武追迹太宗前日宴射發必中的羣臣左右皆呼萬嵗臣因是而推太宗之意竊有獻焉夫進退周旋必中於禮此修身矯思之理也內志正外體直此爲政以徳之方也持之審固此信用忠良之法也奠而後發此不輕號令之意也則燕則譽此禮樂兼修之效也一弛一張此文武並用之術也率是以往可以威天下可以定四夷可以致上理而君鵠之理得矣

淳熙四年七月二十一日進

漢書賈山傳臣聞忠臣之事君也言切直則不用而身危不切直則不可以明道切直之言明主所欲聞忠臣之所以防死而竭知也故地之美者善養禾君之仁者善養士雷霆之所擊無不摧折者萬鈞之所壓無不糜滅者今人主之威非特雷霆也勢重非特萬鈞也開道而求諫和顏色而受之用其言而顯其身士猶恐懼而不敢自盡又況震之以威壓之以勢重則𨿽有堯舜之智孟賁之勇豈有不摧折者哉如此則人主不得聞其過失矣弗聞則社稷危矣古者聖王之制史在前書過失工誦箴諫瞽誦詩諫公卿比諫士傳言諫過庶人謗於道商旅議於市然後君得聞其過失也聞其過失而攺之見義而從之所以永有天下也

臣聞漢之文帝最爲賢君故一時羣臣諫靜者最多如賈誼如張釋之如馮唐如爰盎如晁錯莫不因事犯顏竭盡底蘊正所謂地之美者善養禾君之仁者善養士也賈山於是時言治亂之道借秦爲諭尙謂雷霆所擊無不摧折萬鈞所壓無不糜滅欲帝開道求諫和顏而受者蓋以遜志則喜逆心則怒是乃人之常情又況九重之尊萬幾之繁思慮或有未周施設或有未至非假諫爭則事之過舉何由知之是以古者進諫之路其數有七史書過失一也工誦箴諫二也瞽誦詩諫三也公卿比諫四也士傳言諫過五也庶人謗於道六也商旅議於市七也後世固已廢其六其可諫者公卿而已若復讒諂面諛以容悅爲事則嘉言何由進過失何由攺此山所以自下劘上而帝所以能廣諫靜之路也歟至唐則有李絳嘗告憲宗曰人臣死生系人主喜怒敢發口諫者有幾就有諫者皆晝度夜思朝刪暮減比得上達十無二三故人主孜孜求諫猶懼不至況罪之乎上善其言嗟乎絳之言卽山之言也臣故表而出之

淳熙四年八月二十五日進

唐正元二年正月詔曰夫致理之本必在於親人親人之任莫切於令長導王者之澤以被於下求庶人之瘼以聞於朝得失之間所系甚大且一夫不獲辜寔在予況百里之安危萬人之性命付以長吏豈容易哉今甸內凋殘亦已太甚毎一興想防然傷懷非慈惠不能卹疲甿非才術無以賑艱食臺郎禦史選重當時得不分朕之憂救人之獘昨者詳延羣彥親訪嘉猷尙書司勲員外郎竇申等十人咸以器能精心理道究烝黎之疾苦知教化之宗源輟於周行往涖通邑申可長安縣令鄭瑜可檢校吏部員外郎兼奉天縣令韋武可檢校禮部員外郎兼昭應縣令賈全可咸陽縣令兼監察禦史韋正伯可藍田縣令兼監察禦史崔淙可華原縣令兼侍禦史王倉可檢校比部員外郎兼美原縣令李曽可厔縣令兼監察禦史荀曽可三原縣令兼侍禦史李緄可富平縣令兼殿中侍禦史

臣聞宣化承流責在守令卽二者言之縣令與民爲尢親其任爲尢重任旣重則官不可以輕故正元之詔臨遣十人或以臺郎或以禦史蓋欲增重事權責其成功也前乎此則有漢氏之制如以郎官出宰百里縣宰入爲三公是也後乎此則有本朝建隆四年之詔如以大理正奚嶼知館陶監察禦史王佑之知魏縣是也三者時𨿽異而理則同凡以爲民而已中興以來賦祿養兵之費日廣故理財催科之政彌急上司督外臺外臺督州郡州郡督屬縣至於縣則不得而辭矣故爲令者尢難稱職所謂導王者之澤以被於下求庶人之瘼以聞於朝者絕無而僅有也蓋由銓曹注授專用關陞攺秩之人紛至沓來能否莫辧大率疲軟者多健決者少貪濁者多亷介者少此民力所以坐困財用所以益匱也頃嵗𨿽嘗選擇大邑歸之堂除然止用格當爲令之人故皆干求而得之非朝廷遴揀而用之也夫求而得之是爲人擇官取而用之是謂爲官擇人其得失不可同日語矣臣謂宜仿漢唐舊法稽太祖故事自員郎至於升朝取其經擢用而投閒者有差遣而待次者緣公家防累偶爾坐廢者且以三十人爲率俾之分治劇邑稍假事權優以賞勸彼資望旣髙決無干求爲縣之理自是朝廷選擇用之奔競者固無由而至奔競者不至則眞才實能見矣此愛民之先務也

淳熙五年二月二十五日進

三朝寶訓咸平元年張齊賢王沔同定編勑互陳利害眞宗問宰相孰可從者呂端曰立法尙寛忌於嚴急周官刑平國用中典此經制也然利不百不變法當攺革者宜從眾議乃詔尙書省集官議之

臣聞箕子告武王曰汝則有大疑謀及卿士成王命君陳曰圖厥政莫或不艱有廢有興出入自爾師虞庶言同則繹蓋立政造事寜免乎更張自非博詢其利害則朝令夕攺者多矣古先哲王曲盡羣情爲是故也及至二漢凡有疑事亦必總公卿博士之議蓋本諸此今編勑乃萬世不刋之典齊賢等旣互陳利害眞宗遂命集議蓋以體事至重理當博詢殆周漢之遺意歟若乃徒爲異說初無確論如近日臣僚請攺薦舉之制增長平之官類皆繳繞繁碎有害無益明主方且來芻蕘之言是以付之於外姑委吏戶部看詳可也顧使侍從臺諫兩省之官集禦史府而議焉傳聞之間頗惑詳聽臣竊以爲過矣且今之薦舉不過一封之奏數十字之詞猶患監司郡守虛文而無寔況條目錯雜分數猥多吏姦文具將百倍前日又常平舊制已極嚴宻借兌之罪𨿽赦不原逐州以通判主之任非不重今乃欲於員多之際驟增冗官數百其事權未必及倅徒爲紛紛是皆利害灼然非待眾議而後見也臣願繼今臣僚有所獻明且當隨其曹部使之條具來上須大因革乃令集議如此則可以增重國家之體而不失咨詢之本意矣

淳熙五年七月

日進

開寶二年太祖皇帝徵太原回次鎭州幸龍興觀道士蘇澄隱所居澄隱年八十餘素有節行通儒釋諸書名聞京師上至鎭州首訪求之謂曰朕於京師作建隆觀欲煩師主之可乎辭曰帝鄕繁會非山林之士所能居也上曰師老而容貌不衰其術可得聞乎對曰臣之養生不過精思鏈气耳帝王養生則異於是老子曰我無爲而民自朴我無欲而民自正無爲無欲凝神太和昔黃帝唐堯享國永年得此道也上恱賜衣一襲銀器五百兩絹五百疋

臣恭惟太祖皇帝當東徵西伐混一海宇日不暇給之際特降淸問下及黃老可謂不居其聖而詢於芻蕘矣澄隱徒謂老子之言而不知帝王應世之方故其黃帝唐堯所以享國永年未盡合理太祖止賜器幣不加恩命蓋亦知其說平平也臣試推而言之昔黃帝修徳振兵治五气藝五種撫萬民度四方教熊羆貔貅防虎旣與炎帝三戰於阪泉又與蚩尢戰於涿鹿披山通道未嘗寧居東至於海西至於空峒南登熊湘北逐葷粥𨿽欲凝神太和其可得乎唐堯內則親睦九族外則平章百姓協和萬邦於變黎民命四子以治四時釐百工而熙庶績洪水滔天試鯀九載其施設蓋可考矣然則所以享國久長者實由勤勞獲報非止無爲無欲也昔周公作無逸謂商中宗髙宗祖甲及周文王皆嚴恭寅畏勤勞不怠故天降年有永後世如漢之光武亦灼知此理毎旦視朝日仄乃罷數引公卿郎將講論經理夜分乃寐皇太子乘間諫曰陛下有禹湯之明而失黃老養性之福願頤愛精神優防自寜帝曰我自樂此不爲疲也厥後享國久長庶幾商周玆其明效大驗歟臣故備論之以推廣太祖經營四方垂裕無極之意且辧黃帝養生之說特出於道家者流失其本指並爲聖主勤政之勸云

淳熙五年九月七日進

三朝寶訓太祖幹徳二年七月詔曰官人之道責寔爲本循塗守局有司之常職出淹振滯前賢之令猷惟彼銓衡止憑資歷慮有英俊沈於下僚言念選掄理無滯固自今常調赴集選人委吏部南曹取歷任中多課績而無闕失者觀其人材詢以吏術可副升擢者具名送中書門下引驗以聞當與量材甄奨

臣聞古之銓曹任人而不任法故蔡廓爲吏部尙書自黃散以下悉委之自擇而猶以爲輕已不受唐制六品以下常參官許吏部量資注定其才識頗髙可充遣補禦史者以名送中書門下聽勑受焉事權如此無怪其得人之多也本朝大槪任法而不任人居其職者未嘗進賢退不肖不過察胥吏姦獘而已今恭讀太祖皇帝幹徳詔書乃知國初自有酌中之制近世因循偶未舉耳今若令尙左尙右侍左侍右毎遇文武官赴選之時將歷任課績多而精力彊壯者審覈其人才詳詢其吏術間有可備升擢則許長貳郎官公共考察嵗以數人申三省引驗恭取聖裁亦足稍收堂除不及之士少勸赴部亷退之人且歷任有功而無過本部官推擇之已精三省又從而審察之然後仰達睿聽以俟旌寵其節目固不一矣𨿽欲容私而謬舉其可得乎況此寔遵行皇祖之訓非開僥幸之門也

淳熙六年正月二十五日進

漢宣帝贊曰孝宣之治信賞必罰綜核名寔政事文學法理之士咸精其能至於技巧工匠器械自元成間鮮能及之亦足以知吏稱其職民安其業也

臣觀宣帝號漢中興之主其施設次第備載於史固不可一二而舉然其大要乃在親擇刺史守相察其言行其有名寔不相應必知所以然施賞罰焉此綜核之功所由成也臣試以黃覇趙廣漢二人之事明之覇與廣漢俱嘗治潁川俱入爲京兆覇能尋繹吏民語言以參考其陰伏鳥攫肉道旁先事而知凡某所之木某亭之豬亦能黙記廣漢則爲缿筩使吏民相告訐設鉤距參伍牛馬之賈吏有銖兩之姦無不知者故班固於二人傳中皆言其聰明稱其精力自今觀之廣漢京兆之政尢號彊明覇似不及也然宣帝乃用覇爲禦史大夫爲丞相廣漢不過京兆而已豈非以覇外寛內明治行終長者而廣漢專務果敢莫爲持難故不可大用歟覇爲丞相指鶡雀爲神雀張敞奏之越職薦樂陵侯史髙尙書召問之爲相五年非無過失而帝殊不加責竟終厥位至廣漢一爲司直蕭望之舉劾卽下廷尉要斬𨿽吏民數萬人守闕泣救弗聽也嗟乎信賞必罰綜核名實其明辧一至如此羣臣孰得而欺之此所以吏稱其職民安其業也歟

淳熙六年春進

後漢交趾刺史無淸行吏民怨叛三府選賈琮爲刺史琮到郡訊其反狀咸言京師遙逺告寃無所故聚爲盜賊琮移書招撫蠲復徭役百姓以安歌曰賈公來晚使我先反今見淸平吏不敢飯

又張覇爲防稽太守始到賊未解郡界不寜覇移書開捕明用信賞賊遂束手歸附不煩士卒之力童謡曰棄我防捐我矛盜賊盡吏皆休

臣聞太守古號郡將謂其平居𨿽以治民爲職或盜發境內則當任將帥之責耳觀賈琮治交趾張覇治防稽皆推盜所由起自圖平定之防豈嘗紊煩朝廷勞師千里騷動鄰路耶臣竊聞郴桂間自頃李金作過之後余風未殄人喜冦攘爲守帥者儻及閒暇時並施威惠使有畏愛之心檢察官吏使無侵擾之怨彼𨿽好亂何由而作縱或下愚無良不可理曉則翕集必有端布置必有迹自可隨以郡兵誅戮之斯爲稱職柰何平時熟視略不加意逮至千百爲羣鴟張狼顧然後羽書交馳陳乞調發其於公家則勞人而費財其於田裏則蹂踐傷夷者多矣臣謂此𨿽小竊行就俘馘然與其賞燋頭爛額之功孰若爲曲突徙薪之計願詔荊湖南北兩路常切謹視溪洞彈壓茶商深思備預之方力以茍且爲戒營卒鄕丁則補其不足而訓其技藝城守器甲則葺其隳壞而繕其朽鈍凡酋豪之桀黠者作過而亡命者皆及時區處毋使滋蔓仍令帥守監司毎季開具管下盜賊有無萌芽先事措置以聞後不如言必底於罰庶幾協心舉職共銷未然之患實上防也

淳熙六年月

日進

前漢霍去病傳去病爲人少言不泄有气敢往上嘗欲教之吳孫兵法對曰顧方略何如耳不至學古兵法臣觀自漢至今言將帥者多推衛霍蓋武帝欲攘卻四夷諸將少能成功惟二人者毎出必防斬捕甲首動以千萬計安得不謂名將哉然讀二人傳其平居初無髙談濶論臨陣亦未聞奇謀祕防也所急者匈奴未滅無以家爲忠義之气激於中故摧陷之勇爲士卒先爾此子夏所謂𨿽曰未學吾必謂之學也若趙括者自少時學兵法以天下莫能當嘗與其父奢言兵事奢不能難然不謂善括母問其故奢曰兵死地也而括易言之不用則已用爲將必破軍已而果然夫以括學兵法而敗去病不學兵法而勝則爲將不在乎紙上語也審矣

淳熙六年十一月二十七日進

舜典三載考績三考黜陟幽明

臣聞古者設官分職𨿽或不同至於久任則成功數易則廢事其理一也在昔唐虞用稷契臯防終其身而不易想夫三載考績三考陟明之際不過加以爵秩服章而已若乃鯀績弗成便當放殛頋亦俟九載然後黜者得非深知數易之爲害猶或望其有功也歟後世乃以不待次而舉爲得才能勸事功之術臣竊疑焉夫卓絕之才十無二三大抵多中人耳其在官也儻不俟之以久則將席未及暖已眄眄然揣摩捭闔懷向背而圖速化其於公家之事不過便文自營趣了目前𨿽有才智之士亦且隨風而靡事功果何自勸乎故臣竊謂惟久任則可使其心安其心安則可使展盡底蘊無復茍且之志是乃所以勸事功也

淳熙七年二月二十七日進

漢文帝十三年六月詔曰農天下之本務莫大焉今瘽身從事而有租稅之賦是謂本末者無以異也其於勸農之道未備其除田之租稅賜天下孤寡布帛絮各有數

臣聞農者天下之本也終嵗勤動以養君子其用力也勞是以文帝詔書數下觀勉種殖初則賜租稅之半已而盡除之太倉之粟卒至於紅腐不可食非惇本之效歟臣竊觀陛下念駐蹕之地商賈輻輳思有以阜通而寛裕之乃斷自聖心盡蠲徵稅關譏而不徵古以

文忠集卷一百五十六

欽定四庫全書

文忠集卷一百五十七【承明集五】

宋周必大撰

東宮故事一

淳熙二年十一月六日

唐吳競正觀政要十八年太宗謂侍臣曰古有胎教朕則不暇但近自建立太子遇物必誨諭見其臨食將飯謂曰汝知飯乎凡稼穡艱難皆出人力不奪其時常有此飯見其乘馬又謂曰汝知馬乎能代人力勞苦者也以時消息不盡其力則可以常有馬也見其乘舟又謂曰汝知舟乎舟所以比人君水所以比黎庶水能載舟亦能覆舟可不畏懼見其依於曲木之下又謂曰此木𨿽曲得繩則正爲人君𨿽無道受諫則聖此傅說所言可以自鑑

某聞成湯聖人也其盤銘曰茍日新日日新又日新周武亦聖人也其幾銘曰安無忘危存無忘亡其杖銘曰輔人無茍扶人無容大哉法度之言乎至哉勸戒之意乎蓋夫指物陳謨切而易見循常論事泛而難遵今也凡吾起居湯沐之間無非箴儆防閒之語使目熟乎瞻視心熟乎思惟自然日知其所亡月無忘其所能怠惰不生兢懼日至國家何由而不治身名何由而不防商周所以卜世卜年長久不墜者用此道也後世聰明睿知之主莫如唐太宗凡古今興衰治否之由知之審矣謂太子爲天下本故於訓廸無所不用其至嘗與左庶子於志寜杜正倫曰卿等輔導太子常須爲說百姓間利害事朕年十八猶在人間百姓艱難無不諳練及居帝位毎商量處置時有乖疎得人諫諍方始覺悟況太子生長深宮百姓艱難都不聞見乎卿等常須以此意談說令有所補益太宗此論非不丁寜切至矣然猶自疑泛而未切也於是或因臨飯或因乘馬或諭舟水或假曲木反復援證開道數四必欲太子遇物而深思隨事而知戒其視湯銘盤盂武王銘幾杖夫何逺之有眞得教子之誼哉

十一月十四日

眞宗實錄大中祥符三年五月三日辛巳內手出札示王欽若等曰昨覽君臣事迹進艸將帥部仁愛門若以贖還俘略振卹饑饉暴骸必瘞秋毫不犯斯數事近乎仁愛矣如張楊爲大司馬性仁和無威刑下人謀反及發覺對之涕泣輒原不問今眾官評品謂之仁愛斯則異矣且將帥之體與牧宰不同以威禁暴以刑止殺先之以號令而下知懼均之以甘苦而眾不攜今謀危發覺輒原不問而又對之涕泣愈非將帥之事也朕向在藩邸屢令邢昺講習諸書因記春秋息侯伐鄭大敗而還君子以爲不察有罪其防師也冝今張楊無威刑反者不問是不察有罪此尢宜旌別淑慝更商度之某觀夫子之論學曰知之者不如好之者好之者不如樂之者蓋爲學之道必欲深造自得則非樂之不能也恭惟眞宗皇帝天資髙明固已超冠前古又能篤好學問中心樂之由咸平至於祥符蓋卽位十有三年矣而在藩邸時與講官邢昺講論春秋之說尙記於胸次非樂之不忘能如是乎景徳澶淵之役奮發威斷坐制北人而堅百年和好之樂約東封西祀制禮作樂馴致太平而洗五代見聞之陋文武兼用爲億萬年無窮之基皆學之效也猶且不自滿假命儒臣學士裒集君臣事迹以爲龜鑑毎成一門先上其豪乙夜披閱訂正是否彼前代立王生則逸不知稼穡之艱難不聞小人之勞惟耽樂之從固我眞宗之所戒也若乃論將帥先乎威制牧宰貴乎撫卹則又聖學淵懿非當時羣臣之所取望嗚呼逺矣哉

十一月二十四日

前漢賈誼傳昔者成王幼召公爲太保周公爲太傅太公爲太師保保其身體傅傅之徳義師道之教訓此三公職也於是置三少皆上大夫也曰少保少傅少師是與太子宴者也三公三少固明孝仁禮義以道習之逐去邪人不使見惡行於是皆選天下之端士孝悌博聞有道術者以衛翼之使與太子居處出入故太子乃生而見正事聞正言行正道左右前後皆正人也

某觀漢文帝時能勸太子以學者有二人焉賈誼晁錯是也誼言太子自幼至於長自長至於冠皆以詩書禮樂爲本保傅教諭爲急其與禮記所載三王教世子之法若合符節當是時初經秦火六經不存記禮者尙未備而誼獨以少年能誦詩書力論三代有道之長暴秦無道之短則其淵源蓋有所自矣劉向稱其論甚美且謂通達國體𨿽伊管未能逺過非虛譽也晁錯則不然𨿽有臨制下臣聽言受事安利萬民忠孝事上之四說然大要專欲太子知術數夫謂聖人之道爲道術則可謂之術數可乎今不贊太子以聖道而欲太子知術數其禮經多矣蓋錯天資陗直刻深素以刑名爲學在景帝前以辯得幸故有智嚢之號則其學之不正從可知矣厥後東市之誅無足深卹司馬遷乃曰賈誼晁錯明申韓嗟乎此言指錯可也誼豈明申韓者哉竊見講官方敷繹文王世子之篇是敢舉誼說以推廣禮經之防少禆聽覽且無使誼與錯同科云

十二月十一日

眞宗皇帝承華要略序皇太子爰自齠年卽彰敏悟旣親外傅彌顯英聰毎視膳之有餘則披文而忘倦朕喜其好學念及貽謀昨者偶以淸閒徧觀冊府因得靑宮要記頗合素心泊夫詳閱其中亦多未備於是精求雅誥更廣異聞頗歷嵗時漸成編軸或逢暇景乃運柔毫各附篇章述爲論贊𨿽慚淺近無所發明庶俾元良愈隆至業聊題於此以記其端凡五十篇分爲二十卷名曰承華要略云爾

某聞唐太宗嘗作帝範十有二篇釐爲二卷以訓太子上卷一曰君體二曰建親三曰求賢四曰審官五曰納諫六曰去讒下卷一曰誡盈二曰崇儉三曰賞罰四曰務農五曰閱武六曰崇文此十二條者政治之大端安危之明戒也逮我眞宗皇帝萬幾餘暇親制承華要略總五十篇分二十卷豈特增廣前志實欲該貫古今率皆述事於前立論於中而爲贊於後凡六經之文歷代之史百家之說撮其樞要無所不備𨿽聖謨淵懿未易窺測至於先後之序則可得而言焉蓋儲貳正天下之本故先之以主器性質系染習之端故次之以謹習人之行始於事父母故次之以述孝孝之至在乎敬宗族故次之以睦親行備於內必求正於外故次之以崇師崇師所以求益也故次之以務學學莫大乎六經故次之以宗經經所以明道也故次之以貴道道然後有徳故次之以尙徳徳然後有仁義故次之以仁義本仁祖義不可不勤故次之以勤志志廣功崇不可不謙故次之以持謙謙者卑以自牧之謂也故次之以恭謹恭者無所不敬之謂也故次之以戒謹戒謹其所不暏恐懼其所不聞故次之以兢懼臨事而懼則語不可以不擇故次之以出言出言旣善則儀不可以不肅故次之以正容容正於外又當修飭其內故次之以治身身修於內人將取則焉故次之以好尙好尙不審必爲物惑故次之以聰智聰明太過必失之察故次之以淸心存其心則知其性矣故次之以養性性不能守者利欲汨之也故次之以去奢去奢莫先乎儉故次之以節用節用者天所相也故次之以致福自是而上所以修身行已者至矣盡矣又當擇左右前後之人爲己之助故次之以禮賢賢不易知也所禮非其人則賢者逺而不肖者進矣故次之以知人明乎知人則賢能可得而擇故次之以選士士𨿽被選不用其言亦何補哉故次之以從諫𨿽然聽言亦多端矣辧足以惑眾智足以濟姦伺上之好惡而轉移是非因事之疑似而泊亂事寔則其爲害有不可勝言者矣【闕】

故𨿽帝堯之明壬人猶在所難孔子之聖侫人猶在所逺而況於後世乎故以辧侫終焉蓋侫者才也惟有才者爲難辧今而能辧是乃學之大成也已殿下方毓徳春宮固已日聆聖訓於侍膳問安之際儻復逺稽唐宗之範熟復章聖之書則三善皆得萬邦以正豈曰小補之哉

十二月二十三日

資治通鑑漢光武以太子舅陰識守執金吾陰興爲衛尉皆輔導太子識性忠厚入𨿽極言正議及與賔客語未嘗及國事帝敬重之常指識以勅戒貴戚激厲左右焉興𨿽禮賢好施而門無遊俠帝賜興爵關內侯興辭以無功帝曰教訓太子及諸王侯非大功耶興曰臣師少府丁恭於是復封恭興固辭不受

某聞膏澤之潤物不聞其聲和气之襲人不見其形親族之在左右前後也亦然有忠誠惻怛之實而無貌敬心疎之嫌則其漸漬薫蒸殆若膏澤和气有不期然而然者矣昔三代而上自公卿至大夫士非同姓之伯父叔父則異姓之伯舅叔舅也平居暇日相告以善而無隠相勉以義而無疑懇懇惓惓人莫得間此在上者所以日見正事日聞正言日行正道以至於少成若天性習慣如自然也觀周公召公之於成王尊則叔父而或爲太傅傅之徳義或爲太保保其身體又抗世子法於伯禽使與成王居蓋親親之意實行乎中算計見效豈他人所能及哉光武中興其知此矣故凡一時佐命之臣與夫在朝篤實之士可傅太子者固多然懼進見之有時內外之有別也於是又擇母黨賢者爲之輔導非以懿親近戚相與無間則朝夕啟處之間談笑語黙之際如膏澤之漸漬和气之薫蒸可以獲無窮之助歟玆固三代之遺意不可以不辧

淳熙三年正月四日

後漢太子少傅桓榮以太子經學成上疏謝曰臣幸得侍帷幄執經連年而智學淺短無以補益萬分今皇太子以聰睿之姿通明經義觀覽古今儲君副主莫能專精博學若此者也斯誠國家福祐天下幸甚臣師道已盡皆在太子謹使掾臣汜再拜歸道太子報書曰荘以童蒙學道九載而典訓不明無所曉識夫五經廣大聖言幽逺非天下之至精豈能與於此況以不才敢承誨命昔之先師謝弟子者有矣上則通達經防分明章句下則去家慕鄕求謝師門今防下列不敢有辭願君謹疾加餐重愛玉體

某聞六經之文易見六經之道難窮分章摘句考核同異是文也易見者也若乃由正心誠意修身齊家推而至於治國平天下是之謂六經之道夫豈一朝一夕所能究哉觀昔之人終日孜孜講論不倦期於深造自得而見於日用者蓋在此而不在彼也顯宗天資髙明年十嵗已能通春秋及爲太子選求明經擢桓榮弟子何湯傳授尙書已而召榮入侍榮又薦同門生彭閎前後三人實傳一家之學榮常上宿太子宮積五年薦門下生胡憲侍講乃聽得出旦一入焉夫以講學如此之專閱時如此之久然後至於有成則六經之道可謂難窮永平之政無愧建武吏稱其官民安其業逺近肅服戶口滋殖𨿽繇帝兢兢業業下身遵道之所致抑亦榮軰連年講勸之效歟

二月六日

舊唐書劉泊傳太宗怒苑西守監穆裕命斬於朝堂皇太子遽進諫太宗謂司徒長孫無忌曰夫人久相與處自然染習朕臨禦天下虛心正直卽有魏證朝夕進諫自證云亡劉泊岑文本馬周褚遂良等繼之皇太子幼在朕膝前毎見朕心恱諫因染以成性固有今日之諫耳

某聞五帝盛時上多吁咈之辭下鮮諫諍之語此所謂神聖其臣莫能及者也三王之世則不然合謀相輔乃能計安天下此所謂臣主俱賢者也五伯又異是一則仲父二則仲父必屬之以國任之以事乃能有濟此所謂不及其臣者也唐之太宗上方五帝爲不足下比五伯則過之其除隋之亂比迹湯武致治之美庶幾成康是故有三代之遺風矣又得王魏等夙夜盡心彌縫左右上無闕失則已有則其臣未嘗不言下無規諫則已有則君未嘗不聽此徳業所以日新政事所以日舉中國所以平治夷狄所以率服也然則三代以降臣主能俱賢者惟唐爲近之髙宗之爲太子也耳目熟於見聞陶染得於定省因事獻言斯亦賢矣惜乎中常之性易流骨骾之臣難永咸淳而後太宗之業衰焉書曰非知之艱行之惟艱可不念哉可不懼哉

三月十一日

舊唐書劉憲傳明皇在東宮畱意經籍憲因上啟曰自古及今皆重於學至於光耀盛徳發揚令問安靜身心保寜家國無以加焉殿下居副君之位有絕人之才豈假防章摘句蓋宜略知大意用功甚少爲利極多伏願克成美志無棄暇日上以慰至尊之心下以答庶僚之望侍讀褚無量經明行修耆年宿望時賜召問以察其言幸甚明皇甚嘉納之

某聞學之爲王者事其已久矣自堯舜至於孔子皆以生知之質日躋之聖猶且汲汲皇皇不敢自暇況後世之君可不重於學乎𨿽然此所謂學固非以辧析章句爲能考覈同異爲博也蓋亦有要道焉孝於親使天下之人知父子之道矣尊於君使天下之人知君臣之義矣敬其長使天下之人知長幼之節矣三者旣備則又卽方冊之所載覽古今之興廢如三代有道而長者仁也勤也儉也豈不足以爲凖繩乎秦隋無道而短者不仁也怠荒也奢縱也豈不足以爲龜鑑乎又如漢之初其君莫不知人善任使莫不從諫如轉圜賞未嘗不當功罰未嘗不當罪向使子孫率是以行𨿽自百世至於萬世何亡國敗家之有及其衷也莫不昧於知人莫不樂於自用賞以私而不以公罰以情而不以罪是故或奪於外戚或壊於彊臣前車覆而不誡履霜至而莫辧是皆成敗之迹昭然可考者也劉憲欲太子略知大意則用功少而爲利多者不在玆乎

三月二十四日

說苑齊威公問管仲曰王者何貴曰貴天威公仰而視天管仲曰所謂天者非謂蒼蒼莽莽之天也君人者以百姓爲天百姓與之則安輔之則彊非之則危背之則亡詩曰民之無良相怨一方民怨其上不亡亡未之有也

某觀周禮司民掌登萬民之數自生齒以上皆書於版及三年大比則以其數詔司冦司冦及孟冬祀司民之日獻其數於王王拜受之登於天府夫王者至貴也民數至賤也今以至貴拜至賤又且登之於天府然則管仲謂君人以百姓爲天豈無所據而言哉抑嘗以典謨參之舜之授禹曰可愛非君可畏非民臯陶之告禹曰天聰明自我民聰明天明畏自我民明畏五子之歌曰民可近而不可下民惟邦本本固邦寜自常情言之可畏惟君民何爲哉莫髙匪天民何與哉今聖賢之言如此何也蓋民者天之所生也其形𨿽殊其气則通斯民懽欣和樂則三光全寒暑平禍亂不作災害不生而邦寜矣斯民太息愁恨則日月虧五行沴年谷不登癘疾交至而國危矣是猶形影之相隨塤箎之相應也故人君不欲得天則已如欲得天捨民何以哉嗚呼管仲此言非伯者之言也周禮之言也典謨之言也

文忠集卷一百五十七

欽定四庫全書

文忠集卷一百五十八【承明集六】

宋周必大撰

東宮故事二

淳熙三年六月四日

春秋左氏傳魯昭公二十年十二月齊侯田於沛招虞人以弓不進使人執之辭曰昔我先君之田也防以招大夫弓以招士皮冠以招虞人臣不見皮冠故不敢進乃舎之仲尼曰守道不如守官君子韙之

某聞人君量才而授任人臣量能而受職旣授任矣必循名而責其實旣授職矣必竭節以守其官夫然後上無廢事下無充位而國家之政修矣昔者孔子之聖其道固可以致主於堯舜措俗於成康然而爲委吏則防計當而已爲乘田則牛羊茁壯長而已蓋以爲吾之官在於是能守其官則道行其中矣推而上之爲大司冦攝行相事則首誅少正卯以懲亂政請治陳氏之罪以明王法未三月而粥羔豚者弗飾價男女行者別於塗內焉道不拾遺外焉齊歸侵疆玆非守官之效歟由漢以來上不能量才而授任下不能量能而受職英俊或沈於下僚庸夫或竊於髙位故爲有司則莫知出納之吝爲守令則鮮著循良之稱居當言之地緘黙而不言當可行之時退避而莫行方其位卑祿薄則曰吾未能有所爲也而莫之爲及位尊祿厚則曰吾不敢有所專也而莫肯爲嗚呼是曽虞人之不若也國家何賴焉𨿽然人君正心以正朝廷正朝廷以正百官正百官以正萬民正萬民以正四方苟能探本反始以化天下則𨿽虞人之賤猶將守其官而不失況於士乎況於大夫乎

六月十六日

唐髙祖以秦王世民爲天防上將開天防府置官屬世民以海內寖平乃開館於宮西延四方文學之士出教以王屬杜如晦記室房元齡虞世南文學褚亮姚思亷主簿李元通參軍蔡允恭薛元敬顏相時諮議典籖蘇勉天防府從事中郎於志寜軍諮祭酒蘇世長記室薛收倉曹李守素國子助教陛徳明孔潁達大學助教蓋文達宋州總管府戶曹許敬宗並以本官兼文學館學士分爲三畨更值宿供給珍膳恩禮優厚世民朝謁公事之暇輒至館中引諸學士討論文籍或夜分乃寢又使軍直閻立本圖像禇亮爲贊號十八學士士大夫得預其選者時人謂之登瀛洲

某聞穆王命伯冏爲周太僕正而告之曰昔在文武聰明齊聖小大之臣咸懷忠良其侍禦僕從罔匪正人以旦夕承弼厥辟出入起居罔有不欽夫大臣而用正人固理之常無可疑者彼侍禦僕從之小臣亦用正人何也蓋大臣進見有時論議有節禮𨿽隆而情則疎始𨿽敬而久則怠非如小臣平居暇日遊宴偃息未嘗不預倘於此得正人而侍左右則從容暇豫拾遺補過無往而非益此所以出入起居罔不欽也歟今太宗方在藩邸當干戈甫定庶事夫備之時已能集英髦而與之遊分爲三畨更日值宿朝謁公事之暇輒討論文籍或夜分乃寢想其古今成敗政事得失人之賢否民之情僞上無所不問下無所不言志同气合其益多矣是眞得成周之遺意者也厥後致治之美庶幾成康𨿽由太宗天縱之聖亦諸賢從容暇豫拾遺補過之助也嗚呼盛哉

七月三日

後漢光武紀帝毎旦視朝日昃乃罷數引公卿郎將講論經理夜分乃寢皇太子見帝勤勞不怠承間奏曰陛下有禹湯之明而失黃老養性之福願頤愛精神優遊自寜帝曰我自樂此不爲疲也

某聞天以日運故健日月以日行故明水以日流故不竭人之四肢以日動故無疾器以日用故不蠧然則自天子達於庶人𨿽有貴賤尊卑之殊其不可不勤則一也昔周公作無逸歷敍商周之君如中宗治民只懼是以享國七十有五年髙宗不敢荒寜是以享國五十有九年文王自朝至於日中昃不遑暇食厥享國亦五十年彼立王生則逸不知稼穡之艱難不聞小人之勞惟耽樂之從則亦罔或克壽其利害得失豈不昭然易見耶惟光武身濟大業兢兢如不及毎旦視朝日昃乃罷講論經理夜分乃寢故能明謹政體總攬權綱可謂得商周三君勤勞之義矣享國永年不亦宜乎顯宗乃勸以黃老養性優防自寜是豈無逸之指哉

七月十二日

漢書帝紀班固贊孝文皇帝卽位二十三年宮室苑囿車騎服禦無所增益有不便輒弛以利民嘗欲作露臺召匠計之直百金上曰百金中人十家之產也何以臺爲

某聞堯舜之時堂髙三尺土階三等茅茨不剪采椽不刮禹亦以卑宮室爲美峻宇雕墻爲戒此帝王恭儉之意歷代以爲模範者也夫臣民之家力苟有餘猶能治居室營臺榭爲瓌偉絕特之觀豈擅四海九州之冨傋千官百辟之奉而不能捐百金作一臺乎蓋人主措心積慮與臣民不同土木盛則財用殫財用殫則賦斂重賦斂重則民力屈民力屈則禍亂作是故始皇作阿房宮東西五百步南北五十丈上可坐萬人下可建五丈旗周馳爲閣道以象天漢旣而盜賊徧天下秦室以亡煬帝無日不治宮室兩京及江都苑囿亭殿𨿽多久而益厭詔於汾水之原營汾陽宮旣而義兵四起隋祚傾焉由是觀之文帝所以不爲露臺者非惡之也非吝百金也惜民力也欲保萬世之基也上方堯舜禹之三聖其庶矣乎

七月二十三日

三朝寶訓淳化二年祕書監李至進新校禦書太宗因謂至曰嗜好不可不謹不必逺驗前古只如近世符彥卿累任節鎭以射獵馳逐爲樂由是近習窺測其意競以鷹犬爲獻彥卿說而假借之其下因恣橫侵擾故知人君淡然無欲不使嗜欲形見於外則姦侫無自入焉朕年長無他欲但喜讀書用監古今成敗爾至拜舞稱賀

某聞人生而靜天之性也感於物而動性之欲也聖人成天下之性故淡然而無所嗜眾人以情逐欲故紛紛而有所惑欲知聖與愚之辧特在嗜好之有無而已況人君享四海之冨宅億兆之上一嚬焉下無不懼一笑焉下無不喜苟不能淸心寡欲使嗜好或形於外則其害有不可勝言者是故鄭伯好勇而國人暴虎陳夫人好巫而民淫祀今符彥卿一藩鎭耳以射獵爲樂初非過舉而其獘遂至擾民爲人上者果可不審所尙哉歷觀前代創業垂統之君繼體承祧之主當天下平定往往嗜欲紛起不溺聲色則殖貨利不事盤逰則耽逸樂於是讒諂面諛之人窺其私而逢其惡使旣安之業復危已治之功復替此古今之通患也惟我太宗則不然手平僣僞身致太平功成矣徳盛矣方且淡然無欲惟讀書以鑑成敗嘗謂宰相曰朕躬承累朝防亂之後勵精求治祁寒暑雨未嘗自便若以酒樂自娯則方務將壅百姓何訴大哉言乎姦侫𨿽欲窺測聖意何自而入誠可爲萬世法矣

八月八日

唐太宗正觀十二年皇孫生宴五品以上於東宮上曰正觀之前從朕經營天下元齡之功也正觀以來繩愆糾謬魏徴之功也上賜之佩刀上謂徴曰朕政事何如往年對曰威徳所加比正觀之初則逺矣人恱服則不逮也上曰逺方畏威慕徳故來服若其不逮何以致之對曰陛下往以未治爲憂故徳義日新今以治爲安故不逮上曰今所爲猶往年也何以異對曰陛下正觀之初恐人不見常導之使言中間悅而從之今則不然𨿽勉從之猶有難色所以異也上曰其事可聞歟對曰陛下昔欲殺元律師孫伏伽以爲法不當死陛下賜以蘭陵公主園直百萬或云賞太厚陛下云朕卽位以來未有諫者故賞之以導之使言也司戶李雄妄訴隋資陛下欲誅之納戴冑之諫而止是悅而從之也近皇甫徳參上書諫修洛陽宮陛下恚之𨿽以臣言而罷勉從之也上曰非公不能及此人苦不自知耳

某聞自古人君爲治往往銳於初怠於中肆於後此歷代之通患也試以唐論之所可稱者三宗如明皇始用姚崇宋璟之言而定禍亂繼納韓休張九齡之說而致太平及其久也專信李林甫蔽塞視聽至謂諫官也明主在上羣臣將順之不暇烏用多言卒使明皇不聞其過馴至幸蜀之役憲宗始聽李絳白居易之忠告繼用崔羣裴度之至計削平僣叛再興唐室及其久坐受皇甫鎛之欺而不疑深惡裴潾之諫而加貶卒至於輕信方士服餌金丹不得其終獨太宗則不然逺肅邇安不逾於期月勝殘去殺無待於百年功徳如此尙何假羣臣之進言哉然而尊魏徴如師友待魏徴如骨肉褒崇賜予殆無虛月旣詢昔者之善否又計後來之得失嗚呼若太宗者可謂善於求諫矣徴亦能隨時指事深切著明不以患失爲心不以逆耳爲懼必欲人主思始而善終據舊以鑑新嗚呼若徴者可謂善於納忠矣君爲賢君臣爲良臣其由此也夫

八月二十五日

貞觀正要十年太宗謂房元齡曰朕歷觀前代撥亂創業之主生長人間皆識達情僞罕至於敗亡逮乎繼世守文之君生而冨貴不知疾苦動至夷滅朕少小以來經營多難備知天下之事猶恐有所不逮至於荊王諸弟生自深宮識不及逺能念此哉朕毎一食便念稼穡之艱難毎一衣則思紡績之辛苦諸弟何能學朕乎選良佐以爲藩弼庶其習近善人得免於過耳

某聞商之髙宗周之文王或舊勞於外爰曁小人或卑服卽康功田功惠鮮鰥寡是以享國長久號稱賢君在後之人於觀於逸於遊於田不知稼穡之艱難而惟耽樂之從是以基業浸衰貽笑後世周公作無逸表而出之凡所以爲帝王之龜鑑也唐太宗之心其有得於此乎嘗謂左庶子於志寜杜正倫曰卿等輔導太子常須爲說百姓間利害事又謂魏證曰自古侯王能自保全者甚少皆由生長冨貴好尙驕逸不解親君子逺小人又謂荊王元昌吳王恪魏王防曰自漢以來帝弟帝子覆亡非一並由生長冨貴好尙驕逸所致汝宜鑑戒熟思之簡擇賢才爲汝師友受其諫爭勿得自專其說諄諄於再於三今復以是語房元齡可謂深得周公無逸之意矣詩曰貽厥孫謀以燕翼子太宗其有焉

九月十三日

眞宗咸平五年十月召近臣觀書龍圖閣帝曰朕自幼至今讀經典其間聽過數四在東宮時惟以聚書爲急其間亡逸者多方訪求頗有所得今已彚成正本除三館祕閣外又於後苑龍圖閣各存一本但恨校對未精如靑宮要記繼體治民論此一書二名並列篇目蓋求書之初務於數多不嫌重復甚無謂也

某聞人君潛心經典最爲急務蓋修身齊家治國平天下其要皆在於此而又有聖帝明王已行之事可以爲法昬君亂臣已往之失可以爲戒此所以汲汲孜孜博觀約取而不敢怠也書不云乎王人求多聞時惟建事學於古訓乃有獲事不師古以克永世匪說攸聞玆不易之理也今未暇逺求歷代姑以本朝觀之太祖初得天下外有五代僣僞之國內有前朝跋扈之將蓋四分五裂時也乃於卽位之月首幸國子監次月又幸仍詔加飾祠宇及塑繪先聖先賢先儒之像親制文宣王兗公二贊且欲盡令武臣讀書知爲治之道自常情觀之豈不疑用武之時不應以此爲先而太祖聖慮卓然獨出百王之表掃唐季之獘然則立萬世之基業追三代之盛治不在此乎眞宗以濬哲之姿纉安平之緒其畱意斯文有自來矣厥後破北狄於澶淵定西戎於靈夏武功雋偉皆由自昔讀書之效此我宋家法是以表而出之

月日

唐憲宗謂宰相曰太宗以神聖之資羣臣進諫者猶往復數四況朕寡昧自今事有違宜卿當十論無但一二而已

臣自觀唐太宗納諫之後能繼之者其惟憲宗乎知李絳數論朝政得失則擢在左右見白居易詩篇規諷則召入翰林今又宣諭宰相如此眞得太宗之用心矣𨿽然非知之艱行之惟艱夫防試賢良方正本以求鯁切之論也及牛僧孺等言直則反行斥逐至於考官亦坐譴謫其不能繼太宗一也裴均違約束進銀器絳等請卻之不惟不從又諭進奏院自今諸道進奉無得申禦史臺其不能繼太宗二也絳數言吐突承璀之姦旣出爲淮南監軍矣一旦奪絳相位而召承璀爲中尉其不能繼太宗三也淮西旣平浸以驕侈皇甫鎛程異曉其意數進羨余並得同平章事裴度力言不可乃疑爲朋黨其不能繼太宗四也信方士之說求金石之藥起居舎人裴潾論其無益貶爲江陵令其不繼太宗五也嗟乎憲宗號爲聽言納諫者猶不能自克失其初心又況於無意者乎然則正觀之治比隆成康元和之政不得其終於此大可見矣

淳熙三年十二月二十四日

資治通鑑唐元和七年憲宗禦延英殿李吉甫言天下已太平陛下宜爲樂李絳曰漢文帝時兵不血刃家給人足賈誼猶以爲厝火積薪之下不可謂安今法令所不能制者河南北五十餘州戎馬邊塵近接涇隴烽火屢驚加之水旱時作倉廩空虛此正陛下宵衣旰食之時豈得謂之太平遽爲樂哉上欣然曰卿言正合朕意退謂左右曰吉甫專爲恱媚如李絳眞宰相也

某聞喜同而惡異眾人之情也喜同則諂防日至惡異則直諒日疎諂防至而直諒疎國家欲不亂其可得乎爲人上者所宜加察也今憲宗旣知李絳之賢又知李吉甫之侫明示黜陟可也頋使之並居相位是何異於薫蕕同器牛驥同皁其不相爲謀也必矣蓋嘗考之古今莫不善於漢武帝而莫善於本朝太宗也武帝謂汲黯近古社稷之臣不冠不見是固知其賢矣汲黯質責張湯文深小苛面觸公孫洪懷詐飾智則忽而不察反用洪爲丞相湯爲禦史大夫而棄黯於外郡然則諂防安得不至直諒安得不疎乎我太宗則不然尹京之日賈琰竇偁同在幕琰便侫多希防偁常疾之太宗與諸王宴射琰在側屢贊徳美偁叱之曰賈氏子巧言令色豈不愧於心乎太平興中太宗擢偁參知政事中謝日上謂曰卿自揣何以至此偁曰陛下以藩邸之舊出於際防上曰非也卿嘗面折賈琰朕賞卿直耳然則諂諛何由敢進直諒何患不聞乎故曰莫不善於漢武帝而莫善於本朝太宗也

文忠集卷一百五十八

欽定四庫全書

文忠集卷一百五十九【承明集七】

宋周必大撰

東宮故事三

淳熙四年正月十一日

說苑子貢問孔子曰今之人臣孰爲賢孔子曰吾未識也往者齊有鮑叔鄭有子皮賢者也子貢曰然則齊無管仲鄭無子產乎子曰賜徒知其一不知其二汝聞進賢爲賢耶用力爲賢耶子貢曰進賢爲賢子曰然吾聞鮑叔之進管仲也聞子皮之進子產也未聞管仲子產有所進也

某聞人臣之功有二有用一己之力者有用眾賢之力者用一己之力𨿽曰甚勞然利澤加乎世者爲有限用眾賢之力𨿽曰甚逸然利澤加乎世者爲無窮此不可不辧也昔春秋之際齊有管仲佐威公九合諸侯一正天下厥功大矣及身沒之後齊遂不振鄭有子產愛民如母爲國以禮晉楚𨿽彊不敢加兵功亦大矣及身沒之後鄭隨以弱是二子者惟用一己之力故功不傳於後世若乃鮑叔知管仲之賢而進之所以致齊國之覇子皮知子產之賢而進之所以致鄭國之興是二子者能用眾賢之力故功不止於一身向使管仲復能求賢而進之於齊子產復能求賢而進之於鄭則齊之覇鄭之彊𨿽百世可也吾夫子論人臣之賢眞得其要也哉

二月二十三日

三朝寶訓眞宗咸平三年對太子太師張永徳於崇政殿自午至未復數刻罷

某聞唐室之盛莫如三宗考其致治之由皆以親近文儒勤信政事爲本如太宗之爲秦王開天防府置官屬十八人分爲三畨更日宿直朝謁之暇輒討論文籍或至夜分乃寢故能成貞觀之治其後有若明皇置麗正書院聚文學之士或修書或侍講當時有以爲無益徒費者張說曰自古帝王於國家無事時莫不崇宮室廣聲色今天子獨禮文儒發揮典籍所益者大所損者微上重其言故能臻開元之盛又其後有若憲宗嘗於宰相論治道於延英日旰暑盛汗透禦服宰相恐上體倦求退上畱之曰朕入禁中所與處者獨宮人宦官耳樂與卿等且共談爲理之要殊不知倦也故能致元和之功逮我眞宗纂平安之運守盛成之業方且不自滿假勤於詢訪引對舊臣至移時而未已視唐三宗可以無愧咸平之政度越有唐豈無自而然哉

月十二日

唐李晟收復京師上思晟勲力制紀功碑俾皇太子書之刋石於東渭橋與天地悠久又令太子書碑詞以賜晟貞元五年九月晟與馬燧見於延英殿上嘉其勲力詔曰昔我烈祖掃隋季之荒屯則有熊羆之士不二心之臣昭文徳恢武功乃圖厥容列於斯閣在中宗時則彥範等著翊戴之績在明皇時則幽求等申翼奉之勲在肅宗時則子儀掃殄氛祲今則李晟等保寜朕躬冝敍年代先後各圖其像於舊臣之次仍令皇太子書朕是命紀於壁焉復命皇太子書其文以賜晟刻石於門左

某聞髙爵厚祿寵待將帥足以冨貴一時而未足榮耀後世若乃人主旣制紀功之碑又親爲圖像之詔又命皇太子書以賜之此豈特一時之寵哉殆無窮之榮也觀唐中興所謂將帥固不爲少其能以功名始終有譽無疵者惟郭子儀與晟二人而已窮冨極貴誠若相埒至於當寧制褒嘉之文儲宮垂翰墨之寵此則晟之所有而子儀之所無也抑嘗推原其故晟𨿽起自軍中然天資忠義慕魏鄭公之爲人上所頋問必極言匪躬盡大臣之節而子儀多言軍政他無聞焉論將帥之事爲有餘論大臣之事則不足兩朝待遇固自有輕重哉

六月三日

孟光問郤正太子所習讀並其性情好尙正答曰奉親防恭夙夜匪懈有古世子之風接待羣僚舉動出於仁恕光曰如君所言皆家戶所有爾吾今所問欲知其權略智調何如耳正曰世子之道在於承志竭歡旣不得妄有施爲且智調藏於胸懷權略應時而發此之有無焉可豫設光曰天下未定智意爲先智意𨿽有自然然不可力彊致也儲君讀書寜當效吾等竭力博識以待訪問如博士探防講試以求爵位耶當務其急者正深以光言爲然

某聞夫子之論學曰生而知之者上也學而知之者次也其自敍則又曰吾非生而知之者好古敏以求之者也夫以孔子之聖猶不敢以生知自居必處已於好學之次而況於後之人乎且所謂學者何事也仁義禮智四者其大端也孟子論此最爲詳悉其言曰惻隠之心仁之端也羞惡之心義之端也辭遜之心禮之端也是非之心智之端也自惻隠而擴焉則無一夫不被其澤自羞惡而擴焉則無一事不合乎宜擴我辭遜之禮則彊暴紛爭可得而弭擴吾是非之智則愚賢能否可得而辧若火之始然泉之始達苟能充之足保四海帝王之學如是而已今孟光謂太子讀書不當效博士竭力博識以待講試其言似可取矣至論權略智調則非也蓋三國之士以詐力相髙往往有戰國之遺風故其所言駁而不純竊謂當以爲監而以孔孟之學爲法

月日

周易系辭木爲弧剡木爲矢弧矢之利以威天下蓋取諸暌

詩小雅彤弓天子錫有功諸侯也彤弓弨兮受言藏之我有嘉賔中心貺之鐘鼓旣設一朝饗之

書盤庚予告汝於難若射之有志

周禮鄕大夫以鄕射之禮五物詢眾庶一曰和二曰容三曰主皮四曰和容五曰興舞此謂使民興賢出使長之使民興能入使治之

禮記射者進退周旋必中禮內志正外體直然後持弓矢審固持弓矢審固然後可以言中此可以觀徳行矣論語君子無所爭必也射乎揖譲而升下而飲其爭也君子

孟子羿之教人射必志於的學者亦必志於的大匠誨人必以規矩學者亦必以規矩

某聞射者男子之事也國君世子生之三日射人以桑弧蓬矢六射天地四方固未知夫穿楊之巧飲羽之勁威儀技藝之臧也蓋欲明修身進徳建功立事舉由乎此也載道如六經明道如孔孟其論射多矣今各舉一端而言之是故威天下者存乎易錫有功者存乎詩況行事者存乎書詢賢能觀徳行者存乎禮明揖遜比規矩者存乎孔孟有天下國家者所宜畱意也

七月二十三日

唐太宗徵髙麗發定州指所禦褐袍謂太子曰俟見汝乃易此袍耳在遼左𨿽盛暑流汗弗之易及秋穿敗左右請易之上曰軍士衣多獘吾獨禦新衣可乎師還太子進新衣乃易之

某聞書戒蠻夷猾夏詩稱戎狄是膺彼其侵侮中國攻擾邊塞若不命將遣戍驅而出之必將爲斯民之害此髙宗所以伐鬼方宣王所以伐玁狁也唐太宗則不然貞觀之際宇縣旣已淸晏蠻夷旣以詟服獨髙麗小醜介居海東初未嘗爲國家之害而帝好大喜功以人主之尊下行將帥之職動眾逺徵經渉寒暑至於師老糧匱水潦大至然後班師剪艸塡道毀車爲梁不知自悔方且眷眷於一袍必欲見太子而後易是不過欲太子知其與士卒同甘苦耳殊不知輕萬乘而履危道非所以訓也帝嘗謂曹操曰臨危制變料敵設奇一將之智有餘萬乘之才不足所謂躬自言之躬自蹈之者歟

八月五日

書無逸文王卑服卽康功田功徽柔懿恭懷保小民惠鮮鰥寡自朝至於日中昃不遑暇食用咸和萬民不敢盤於遊田以庶邦惟正之供

某聞自古帝王之勤者莫如文王其爲世子也朝於王季日三雞初鳴衣服至於寢門外日中又至及暮又至春夏則學干戈秋冬則學羽籥誦讀書殆無暇時爰曁卽位則自朝至於日中昃不遑暇食不敢盤於逰田勤勞蓋如此故傳美之曰文王旣勤止又曰文王始於憂勤終於逸樂此其所以爲三王之冠而後世鮮能及也今聖主宵旰圖治未嘗暇逸中外臣民戶知之矣昨日殿下出示所賜禦制新秋雨過書懷詩其斷章有云豈惜常憂勤規恢須廣大恭讀再四心目駭回視文王之徳若合符節彼漢髙大風之歌武帝秋風之辭方之蔑矣惟殿下因宸章之及充天性之勤侍膳問安之餘孜孜以講道藝親輔翼爲念以上副聖意使禮樂交錯於中發形於外其成也懌恭敬而溫文不亦美乎

七月二日

史記周成王與弟叔虞戱削桐葉爲珪以與叔虞曰以此封若史佚因請擇日立叔虞成王曰吾與之戱耳史佚曰天子無戱言言則史書之禮成之樂歌之於是遂封叔虞於唐

某聞君子之過如日月之食焉過也人皆見之更也人皆仰之夫以日月之明不能無過其卒能照臨萬方者以更之速也是故攺過不吝者成湯之聖也不貳過者顏淵之賢也然則人君之於言動𨿽有過差初未爲害顧攺之何如耳今成王削桐葉以戱其弟爲史佚者告之以天子無戱言是也若就其戱而成其失則非矣幸而叔虞之賢封之可也假令叔虞如象之傲不足以君大國亦將封之乎又不幸他日成王許其臣以非常之爵賞加其臣以非罪之刑戮亦將實其言而行之乎殆非所以示萬世也其後漢惠帝時以朝太后於長樂宮數蹕煩民築復道於武庫南叔孫通諫曰此髙帝月出逰衣冠之道子孫柰何乘宗廟道上行哉帝懼曰急壊之此正得成湯攺過不吝顏淵不貳過之義矣叔孫通不能將順其美乃曰人主無過舉今已作百姓皆知之願陛下爲原廟渭北衣冠月出逰詔有司立原廟嗚呼叔孫通之告惠帝正猶史佚之告成王徒知教人主以遂非而不知導人主以遷善此司馬光作資治通鑑所以深譏其謬也歟

月日

三朝寶訓至道元年太宗謂近臣曰勤政憂民帝王常事朕不以奢逸爲念而以勤政爲樂光陰迅速不覺日月之逝大凡理世少亂世多君子少小人多人君聽斷苟能盡識人之情僞四方逺近巨細無不通達方可控禦天下前代人君多爲左右所制徳宗才發言盧杞已知如此天下何由得理也

某竊觀自唐堯至於五代凡三千三百年其間惟三代漢唐享國最久然而夏傳十六王其可稱者啟與少康而已湯傳二十八王其可稱者僅六七作而已周傳三十六王其可稱者成康太平宣王中興而已漢祀四百則不過乎七制唐世二十則不過乎三君此無他君子常少是以治世如此其少也小人常多是以亂世如此其多也惟我太宗篤於稽古勤於爲政照前代之得失察斯民之情僞進君子而退小人削僣僞而底混一固已追堯舜之軌轍陋漢唐之陵夷矣猶且不自滿假諄諄然以徳宗爲戒卜年萬億豈無自而然哉

七月十二日

前漢書鼂錯傳臣聞三王臣主俱賢故合謀相輔計安天下莫不本於人情人情莫不欲壽三王生而不傷也人情莫不欲冨三王厚而不困也人情莫不欲安三王扶而不危也人情莫不欲逸三王節其力而不盡也其爲法令也合於人情而後行之其動眾使民也本於人事然後爲之取人以已內恕及人情之所惡不以彊人情之所欲不以禁民是以天下樂其政歸其徳望之若父母從之若流水百姓和親國家安寜名位不失施及後世此明於人情終始之功也

某聞禹之治水也行其所無事也疏九河瀹濟漯而注之海決汝漢排淮泗而注之江然後民得平土居之是豈逆水性而激之哉凡以順其流而已夫民猶水也順之則治逆之則亂故三王之治專以本人情爲急人情莫不欲壽三王則老吾老以及人之老幼吾幼以及人之幼此其所以生而不傷也人情莫不欲富三王則損上益下薄於已而裕於民此其所以厚而不困也人情莫不欲安三王則保國如保身養民如養气此其所以扶而不危也人情莫不欲逸三王則薄其稅斂寛其徵役此其所以節而不盡也凡是四者皆因人之所利不彊人之所難自然民歸之如水之就下國家其有不長久者乎昨日獲侍講坐因禹貢治水之說及三王治民之理是敢申言之

八月十一日

春秋左氏傳魯荘公十年春齊師伐我公將戰曹劌請見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將鼓之劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之

某聞戰以勝爲主然所以致勝者蓋有二道下得民心上符天意是謂必勝之理將帥智勇甲兵犀利是謂必勝之具以必勝之理濟必勝之具不戰則已戰則無敵於天下者帝王是也恃其將帥甲兵置民心天意而不問𨿽或幸勝終亦必敗者秦隋是也春秋之時固不及帝王之盛然其遺風猶有存者觀曹劌之問荘公之對始欲加民以惠次欲事神以信終欲察獄以情得民得天庶或兩盡然後因曹劌之謀而用其將帥甲兵之力齊師𨿽眾能勿敗乎厥後僖公遵先烈而定淮夷魯人作泮宮之詩美之其三章曰魯侯戾止在泮飲酒旣飲防酒永錫難老順彼長道屈此羣醜此言得人情而後可以成功卽荘公惠徧民從之義也其四章曰允文允武昭假烈祖靡有不孝自求伊祜此言合神聖而後可以獲祜卽荘公信孚神福之義也其五章曰矯矯虎臣在泮獻馘淑問如臯陶在泮獻囚此又言以情察大小之獄然後能成其功也此二公者時𨿽不同而先後之序若合符節其戰勝之良法歟

月日

說苑湯之時大旱七年雒拆川竭煎沙爛石於是使人持三足鼎祝山川教之祝曰政不節耶使人疾耶苞苴行耶讒夫昌耶宮室營耶女謁盛耶何不雨之極也蓋言未已而天大雨故天之應人如影之隨形響之效聲者也詩云上下奠瘞靡神不宗言疾旱也

某聞湯有七年之旱自古以爲異而記之賈誼嘗告漢文帝曰世有饑穣天之行也禹湯被之矣晁錯亦曰湯七年旱而國無捐瘠者以蓄積多而備先具也觀二子所言殆將以水旱爲自然之數矣今劉向謂成湯以六事禱旱於山川已而大雨乃專系乎人事何耶竊嘗論之二子勸文帝不可恃嵗丰而忘儲蓄欲其務農重谷爲先事之備是故修人事之一端也特其語未大耳若劉向所記則大矣爲政有節使民以時苞苴不行於下防夫不昌於內宮室無所營女謁無所施兼是六者自然百姓和樂政事宣昭膏露降百谷登徳潤四海澤臻艸木三光全寒暑平尙何防年之足慮哉

月日

後漢章帝建初八年虎賁中郎將竇憲恃宮掖聲勢自王主及陰馬諸家莫不畏憚憲以賤直請奪沁水公主園田主逼畏不敢訴後帝出過園指以問憲憲陰喝不對後發覺帝大怒召憲切責曰深思前過奪公主園時何用愈趙髙指鹿爲馬久念使人驚怖昔永平中常令陰黨陰博鄧疊三人更相糾察故諸豪戚莫敢犯法者今貴主尙見枉奪何況小民哉國家棄憲如孤雛腐防耳憲大懼太后爲毀服深謝良久乃得解使以田還主某聞古之姦臣所以能欺其君者必挾詭譎之智左右之助然後上之人爲其所蔽有不能察此歷代之通患不足深怪今章帝則異乎是旣知竇憲恃勢而奪公主之園田至引趙髙指鹿爲馬以爲諭則憲欺罔之罪昭然矣釋而不誅尙何懼哉善乎司馬光之論曰人主之於臣下患在不知其姦苟或知之而復赦之則不若不知之爲愈也蓋彼或爲姦而上不知猶有所畏旣知而不能討彼知其不足畏也則放縱而無所顧矣

十二月九日

眞宗皇帝判開封府日嘗以手書詢於太子賔客李至至答牋云伏奉手書猥賜下問夙夜防繹喜與憂並何則某常人也識不足以經逺學不足以待問才不足以干事智不足以周身而殿下目之爲碩儒曰可以發防號之爲端士曰可以延譽得不憂乎殿下忠孝之道貫於神明溫文之徳彰於天下而猶虛懷訪問思所以分君父之憂以元元爲念且曰一夫或致於向隅千里將疲於觀政此乃聖上有浸漬生靈之澤感動天地之徳致使殿下興言及此實社稷之福而億兆之幸得不喜乎然則愚者千慮亦有一得若夫自古太子養徳東宮不親外事惟問安侍膳而已固亦宜哉而黔庶之疾苦稼穡之艱難素所未覩自非生知之異天誘其衷莫得而知矣噫事有背經而合道時有適變而從宜是以五帝三王不相沿襲聖上知其然由是以浩穣之務猶命殿下總其綱要而躬決焉殿下復能欽若聖訓率由舊章馭吏民必以誠待參佐必以禮謹命令必以簡察訟獄必以情卹鰥寡必以仁抑豪猾必以法杜讒佞必以正絕邪僻必以道有一於此猶爲善政況兼是數者乎而猶曰奉車苟賜於司南爲政何慚於拱北不亦過謙乎然則某𨿽不敏竊嘗讀易見羣爻稍過必有悔吝惟謙象獨亡是知謙之時義大矣哉願殿下守之而已勉之而已如此則何正言不入何正道不行若正言入而正道行則生民不防未之有也政化不洽亦未之有也輒因問及輕肆狂瞽僣易之罪安敢逃焉謹奉牋以聞某以恐以懼叩頭叩頭謹牋

某聞舜大聖人也好問而好察邇言孔子亦大聖人也問禮於老問樂於萇問官名於郯子然則不恃其生知而孜孜乎訪問聖學之先務也仰惟眞宗皇帝天縱將聖濟之多能其在東宮南衙之時凡古今治理天下萬事固已周知而自得之然且形於手書詢問僚屬始以發防延譽之語繼以向隅觀政之慮勤勤懇懇如待朋友其視虞舜孔子可謂異世而同符矣李至因是陳易象謙卦之防所以堅聖意也蓋六十四卦𨿽乾坤猶有悔有戰惟謙卦初六六二九三皆吉六四六五上六皆利故天道地道人道莫不以謙爲貴厥後眞宗守之而勿失勉之而勿怠景徳祥符之際生民康防政化大洽豈無自而然哉

文忠集卷一百五十九

欽定四庫全書

文忠集卷一百六十【承明集八】

宋周必大撰

東宮故事四

淳熙五年正月九日

資治通鑑唐太宗貞觀六年長樂公主出降上以公主皇后所生特愛之勅有司資送倍於永嘉長公主魏徵諫曰昔漢明帝欲封皇子曰我子豈得與先帝子比皆令半楚淮陽今資送公主倍於長主得無異於明帝乎上然其言入告皇后後嘆曰妾聞陛下稱重魏徴不知其故今觀其引禮義以抑人主之情乃知眞社稷之臣也妾與陛下結髮爲夫婦曲成恩禮毎言必先候顏色不敢輕犯威嚴況以人臣之疎逺乃能抗言如是陛下不可不從也因請遣中使賫錢四百緡絹四百疋以賜徴且語之曰聞公正直乃今見之故以相賞公宜常秉此心勿轉移也

某聞愛其息女人之常情也況以萬乘之主天下之冨獨不能厚一女子資送而盡其親愛之道乎魏徴於此猶以不當倍於長主爲諫可謂有責難之恭矣𨿽然帝用其言迫於理也彼皇后深居宮中知愛而已今能本乎禮義抑其私情不特稱徴之賢又請捐金帛以奨之此貞觀之治所以庶幾三代也歟關雎序后妃之徳曰思賢才而無傷善之心捲耳序后妃之志曰輔佐君子求賢審官知臣下之勤勞內有進賢之志而無險詖私謁之心是則正始之道王化之基不在乎他在乎后妃而已太宗與後其知此也哉

二月十二日

實錄韓維傳神宗封淮陽郡王出就外邸以維爲王府記室參軍神宗聖性謙虛眷禮宮僚遇維尢厚毎事諮訪維悉心以對至於拜起進趨之容皆陳其節神宗嘗與維論天下事語及功名維曰聖人功名因事始見不可有功名心神宗拱手稱善誦書有言逆於汝心必求諸道有言遜於汝志必求諸非道以爲聽納之戒某聞古者太子旣冠則有記過之史徹膳之宰進善之旌誹謗之木敢諫之鼓瞽史誦詩工誦箴諫大夫進謀士傳民語夫然後習與智長化與心成尙安有過舉之患哉三代所以長久者用此道也逮至兩漢浸不及古然元帝爲太子則蕭望之授論語禮服明帝章帝爲太子則桓榮張酺傳授尙書載在史冊當時以爲美談孰知我神宗皇帝天資髙明聖性謙損其初就外邸也年才十有六七已能與韓維論天下之事拱手稱善而維亦純明亮直練達古今有所咨訪悉心以對至於拜起進趨之容皆陳其節逆心遜志之言力進其戒視三代輔翼太子之道庶幾無愧彼兩漢君臣區區於傳授之間者又何足爲聖朝道哉

二月二十五日

漢文帝時有獻千里馬者帝曰鸞旗在前屬車在後吉行日五十里師行三十里朕乘千里馬獨先安之下詔不受

某聞武王之時西旅獻獒召公作訓曰犬馬非其土性不蓄珍禽奇獸不育於國又曰不寶逺物則逺人格所寶惟賢則邇人安孔子載之於書以詔萬世今漢文帝當天下初定躬行節儉𨿽有千里之馬卻而弗受可謂不寶逺物協召公之訓矣二十三年之間海內安寜家給人足南則尉它上書稱臣北則匈奴通好保境是故逺人來格之效也彼武帝則不然大宛有善馬在貳師城至令萬里出師傷財害民而不卹馬𨿽得而中國耗矣是故聖人賤畜而貴人篤近而舉逺

三月十七日

唐明皇開元二十二年夏上自於苑中種麥率皇太子以下躬自收獲謂太子等曰此將薦宗廟是以躬親亦欲令汝等知稼穡之難也因分賜侍臣謂曰比嵗令人巡檢苗稼所對多不實故自種植以觀其成且春秋書麥禾實古人所重也

某聞周公作無逸其述商周享國長久之道固非一端而必先之以知稼穡之艱難者蓋以人君有無尙之貴無敵之冨𨿽不期於逸樂逸樂有時而自至惟能知稼穡之艱難夙夜自儆然後治民祗懼不敢荒寜是乃長久之道也唐明皇生長深宮英斷多藝手平禍亂身致太平其於稼穡疑若有所不暇今乃俯爲農夫之事種麥苑中至率諸子躬自收獲非深明無逸之義安能若此宋璟爲圖以獻抑有由也又況薦之宗廟所以展奉先之孝垂之子孫所以盡貽厥之謀大書簡冊可謂美矣近觀本朝眞宗皇帝當祥符五年之六月嘗與諸王觀麥於金華殿同賦歌詩以示羣臣回視開元若合符節然而眞宗之治始終如一明皇之政有始無終玆又不可以不鑑

五月十四日

栁芳唐歷載明皇詔集賢學士徐堅等纂經史文章之要以類相從欲令皇太子檢事綴文上賜名爲初學記開元十四年三月撰成以獻賜堅絹三百疋

某觀大戴禮保傅篇論周室傳三十餘世最爲有道之長及考其說乃專在乎儲君之徳夫所謂徳者何也樂以修內禮以修外禮樂交錯於中發形於外其成也懌恭敬而溫文者是也故文王受命九年召太子發曰吾與汝所保所守之哉厚徳廣惠忠信志愛人君之行不爲驕奢不爲汰靡不淫於美括柱茅茨爲民愛費大哉言乎是乃經史之要防人君之先務又何必檢事綴文然後爲博哉今明皇不擇三公三少以聖賢之事業政治之本原助成儲徳而徒使章句陋儒纂集文章之要其術蓋已疎矣昔三國時孫權銓簡秀士爲四友於東宮以諸葛恪爲左輔張休爲右弼顧譚爲輔正陳表爲翼正書之史冊足爲美談夫以區區之吳固不敢望成周之典則其視明皇殆庶幾云

六月三日

歐陽修五代史唐六臣傳贊曰嗚呼始爲朋黨之論者誰歟甚乎作俑者也眞可謂不仁之人哉予嘗至繁城讀魏受禪碑見漢之羣臣稱魏功徳而大書深刻自列其姓名以誇耀於世又讀梁實錄見文蔚等所爲如此未嘗不爲之流涕也夫以國予人而自誇耀及遂相之此非小人孰能爲也漢唐之末舉其朝皆小人也而其爲君子者安在哉當漢之亡也先以朋黨禁錮天下賢人君子而立其朝者皆小人也然後漢從而亡及唐之亡也又先以朋黨盡殺朝廷之士而其餘存者皆庸懦不肖傾險之人也然後唐從而亡夫欲空人之國而去其君子者必進朋黨之說欲孤人主之勢而蔽其耳目者必進朋黨之說欲奪國而予人者必進朋黨之說夫爲君子者故常寡過小人欲加之罪則有可誣者有不可誣者不能徧及也至欲舉天下之善求其類而盡去之惟指以爲朋黨耳故其親戚故舊謂之朋黨可也交逰執友謂之朋黨可也官學相同謂之朋黨可也門生故吏謂之朋黨可也是數者皆其類也皆善人也故曰欲空人之國而去其君子者惟以朋黨罪之則無免者矣夫善善之相樂以其類同此自然之理也故聞善者必相稱譽稱譽則謂之朋黨得善者必相薦引薦引則謂之朋黨使人聞善不敢稱則人主之耳不聞有善於下矣見善不敢薦則人主之目不得見善人矣善人日逺而小人日進則爲人主者倀倀然誰與之圖治安之計哉故曰欲孤人主之勢而蔽其耳目者必用朋黨之說也一君子存羣小人𨿽眾必有所忌而有所不敢爲惟空國而無君子然後小人得肆志於無所不爲則漢魏唐梁之際是也故曰可奪國而予人者由其國無君子空國而無君子由以朋黨而去之也嗚呼朋黨之說人主可不察哉傳曰一言可以防邦者其是之謂歟可不鑑哉可不戒哉

某恭聞主上宣諭輔臣大略謂朋黨之名起於主聽之不明而其原始於時君不知學若能進賢退不肖則黨論自消且舉唐太宗去朋黨難之說而嗤之可謂堯舜禹湯文武緝熙光明之學而同符本朝仁宗之治矣仁宗時呂夷簡爲宰相範仲淹爲侍從仲淹危言正論多議朝廷得失夷簡怒而逐之士大夫往往直仲淹而罪夷簡夷簡則指以爲黨或坐竄逐而朋黨之論遂成賴仁宗聖學髙明力排羣議擢仲淹參貳政事於是黨論不攻而自破當是時歐陽修蓋嘗爲夷簡指爲黨仲淹者故其爲諫官也首著朋黨論以謂堯之時小人共工驩兜等四人爲一朋君子八元八凱十六人爲一朋舜佐堯退四凶小人之朋而進元凱君子之朋堯之天下大治反復蓋數百言猶以爲未足也又於五代史贊極言小人欲空人之國而去其君子者必進朋黨之說欲孤人主之勢而蔽其耳目者必進朋黨之說欲奪國而與人者必進朋黨之說又反復數百言嗟乎前代人君不知羣臣邪正故難於破朋黨本朝仁宗聖學足以進賢退不肖故太平之功天下至今誦而歌舞之今主上聖學如仁宗進賢退不肖如仁宗玆又恭讀聖訓所謂一言可以興邦者歟故備載歐陽修之贊以備觀覽

六月二十二日

漢景帝爲太子時召上左右飲而中郎將衛綰稱病不行景帝立嵗余不譙呵綰綰日以謹力景帝幸上林詔中郎將驂乘還而問曰君知所以得驂乘乎綰曰不知也上問曰吾爲太子時召君君不肯來何也對曰死罪唐李晟之子聽爲羽林將軍有名馬穆宗在東宮令近侍諷聽獻之聽以職總親軍不敢從及卽位擇太原帥宰相進擬上皆不允曰李聽不與朕馬是必可任以爲河東節度使

某聞人君之取人與人臣之取人不同人臣取人不過曰是與我者也是親我者也故順己則喜拂己則怒人君則不然有言逆於我心必求諸道有言遜於我志必求諸非道夫然後可以得不二心之臣爲緩急之用觀衛綰不從景帝召飲李聽不以名馬獻穆宗自常情觀之二臣冝得罪於二君今乃不然一則使之驂乘一則擢帥河東是非察忠實之心圖社稷之利者能如是乎昔本朝太宗在藩邸以田重進忠勇給以酒炙而重進不敢受太宗嘉焉及卽位以爲永興軍節度使五代周太祖時張美掌金穀於澶州世宗毎有所求美曲爲應副其後世宗卽位不以公忠待之嗚呼我太宗之愛田重進則有臣如衛綰者當在所取矣周世宗之薄張美則有臣如李聽者亦在所取矣古今𨿽殊其理一也

閏六月十六日

漢髙祖紀項羽數侵奪漢甬道漢軍乏食與酈食其謀撓楚權食其請立六國後以植黨漢王刻印將遣食其立之以問張良良發八難漢王輟飯吐哺曰賤儒幾敗乃公事令趣銷印

某聞人君臨利害之際莫難於聽言甲以爲當聽之固善矣乃乙至又以爲不可則將柰何曰聽言在廣取於眾可也斷之在獨則必有智略忠信之臣動而咨焉然後無過舉而有成功惟髙祖天性明達好謀能聽故提三尺劍定天下凡一言可取未嘗不用至於取信而必行者惟張良耳故聞酈食其請立六國後則欣然從之及謀之於良發八難髙祖卽知酈生之失計此所以卒有天下者信其所可信也後世如晉武帝聽羊祜張華社預之言而伐吳一時大臣如賈充等皆以爲不可已而卒成混一之功其視髙祖蓋庶幾焉又符堅大舉伐晉朱彤謂千載一時若可信矣獨權翼以爲不可堅曰築室道旁無時可成吾當內斷於心已而竟有淝水之敗嗟乎均聽言也一成一敗相逺如此蓋符堅不能知權翼之可信又不察朱彤之不足信是以致此然則人君必先有知人之明然後可以果斷而行其言若乃智不足以知人而信夫不可信之人臨事乃曰斷在必行其能免符堅之失乎

月日

唐髙宗永徽三年禦安福門樓觀百戱上謂侍臣曰昨登樓欲以觀人情及風俗奢儉非爲聲樂朕聞胡人善爲擊鞠之戱當一觀之昨初升樓卽有羣胡擊鞠意謂朕篤好之也帝王所爲豈冝容易朕已焚此鞠冀杜胡人窺望之情亦因以自戒

某聞王者履崇髙之富貴操可致之勢力所欲苟形於外則逢迎將順四面而至聖人知其然也言動不敢輕嗜好不敢萌是故防酒人所共愛也禹則惡焉飲食人所大欲也禹則菲焉夫豈樂爲是苦節而與眾獨異哉正以上心所向從之者眾大則侈靡成風小則傷財害民塞其源所以淸其流謹於初所以杜其後也善乎蘇軾之論曰鶴之爲物淸逺閒放超然於塵垢之外易與詩以比賢人君子隠徳之士狎而玩之宜若有益無損乃衛懿公心偶好之寵以乘軒其害遂至於失國爲人上者好尙之難如此哉今髙宗方啟擊鞠之意羣胡卽獻技以投所好幸而永徽之初能謹辧早防防之戒卒莫能惑不然上有所好下必有甚焉窺望之情雜然並進不可得而察矣

七月十一日

唐太宗貞觀十八年八月帝謂司徒無忌等曰人苦不自知其過卿可爲朕明言之對曰陛下武功文徳臣等將順之不暇又何過之可言帝曰朕問公以已過公等乃曲相諛悅朕欲面舉公等得失以相戒而攺之何如皆拜謝帝曰長孫無忌善避嫌疑應物敏速決斷事理而總兵攻戰非其所長髙士亷渉獵古今心術明達臨難不攺節當官無朋黨所乏者骨鯁規諫耳唐儉言詞便防善和解人事朕三十年遂無言及於獻替楊師道性行純和自無愆失而情實怯懦緩急不可得力岑文本性資重厚文章華贍而持論常據經逺自當不負於物劉洎性最堅正有利益然其意尙然諾私於朋友馬周見事敏速性甚公正論量人物直道而言朕比任使多能稱意褚遂良學問稍長性亦堅正毎寫忠誠親附於朕譬如飛鳥依人人自憐之

某聞君臣相美相戒見於唐虞之時帝歌曰股肱喜哉元首起哉百工熙哉臯陶乃賡歌曰元首明哉股肱良哉庶事康哉又歌曰元首叢脞哉股肱惰哉萬事墮哉在典謨寔爲後世君臣之法至於戰國此風掃地衛侯言計非是而羣臣和者如出一口子思曰以吾觀衛所謂君不君臣不臣者也君出言自以爲是而卿大夫莫敢矯其非卿大夫出言亦自以爲是而士庶人莫敢矯其非如此則善安從而生司馬光所以備載其語於通鑑者蓋有深意存焉其後漢髙祖𨿽起布衣而天性明達合乎帝王當置酒雒陽南宮也令通侯諸將毋敢隠朕皆言其情髙起王陵於是盡言不諱而帝謂公知其一未知其二卒歸功於三傑殆與舜之君臣異世而同符孰謂帝不修文學而樂詩書也哉今唐太宗欲聞過於無忌可謂得帝王之遺風矣而無忌等納諂以悅之其視漢髙時固已不及況唐虞乎賢於戰國而已有君無臣可勝嘆哉

七月二十五日

三朝太平寶訓太宗嘗召禦史中丞王化基至便殿侍坐甚久屬盛暑令搢笏揮扇問以邊事化基曰治天下猶植木焉所患本未固固則枝榦不足憂今朝廷治則邊郡何患乎不安又嘗令薦士則一奏數十人王嗣宗薛映耿望陳彭年其人也復上淸澄略十事帝嘉納其言卽有意於大用

某聞治天下有本有末朝廷者本也邊郡者末也誠使朝廷之上政教修明賞罰公平則將帥何敢不宣力士卒何敢不用命夷狄何患不畏服此固根本之效也若乃兵眾矣猶曰不足糧峙矣猶曰未冨以百萬之師付庸懦之將內無以得士卒之心外有以啟敵人之侮此從事枝榦之獘也化基名臣深爲太宗所知其對邊事可謂知要矣𨿽然太宗於淳化二年嘗謂侍臣曰國家若無內患必有外憂若無外憂必有內患外憂不過邊事皆可預防惟姦邪無狀若無內患深可懼也然則化基根本枝榦之論其亦有所自耶至如侍坐便殿搢笏揮扇情同父子禮若僚友又君臣相與之至後世所宜法也

八月十八日

三朝寶訓淳化二年祕書監李至進新校禦書太宗因謂至曰嗜好不可不謹不必逺驗前古至如近世符彥卿累任節鎭以射獵馳逐爲樂由是近習窺測其意競以鷹犬爲獻彥卿說而假借之其下因恣橫侵擾故知人君當淡然無欲不使嗜欲形見於外則姦佞無自入焉朕年長無他欲但喜讀書用監古今成敗爾至拜舞稱賀

某恭聞太宗皇帝以神武平定河東以文徳招徠錢氏使五代破碎之天下混而爲一其道徳固以同符五帝勲烈固已無愧三王矣𨿽復書傳所載何以加此然且不自滿假日以讀書爲事凡古今成敗皆用爲監有防於心宸翰輒書之冊以備觀覽是豈喜勞而惡逸賤今而貴古哉正以捨是則嗜好必萌嗜好一萌則逢迎必眾內有以害徳外有以擾人觀符彥卿之事斯可見矣彼彥卿者位才節鎭尙或如此況爲萬乘之主乎

十一月十一日

說苑經侯往適魏太子左帶羽玉具劍右帶環佩左光照右右光照左坐有頃太子不視也又不問也經侯曰魏國亦有寶乎太子曰有經侯曰其寶何如太子曰主信臣忠百姓上戴此魏之寶也經侯曰吾所問者非是之謂也乃問其器而已太子曰有徒師詔治魏而市無預賈郤辛治陽而道不拾遺芒卯在朝而四鄰賢士無不相因而見此三大夫乃魏國之大寶於是經侯黙然不應左解玉具右解環佩委之坐僽然而起黙然不謝趨而出上車驅去魏太子使騎操劍佩逐與經侯使告經侯曰吾無徳所寶不能爲珠玉所守此寒不可衣饑不可食無爲遺我賊於是經侯杜門不出傳死

某聞之書曰不寶逺物則逺人格所寶惟賢則邇人安今魏太子不愛劍佩之美且云饑不可食寒不可衣可謂知不寶逺物之義矣用三大夫治國百姓從之而愛戴可謂得所寶惟賢之理矣彼經侯者𨿽復巧辭求媚終不能易太子之志此可以爲萬世法故表而出之

七月二十四日

唐太宗貞觀十年十二月治書侍禦史權萬紀上言宣饒二州諸山有銀坑采之嵗可得錢百萬貫帝謂曰朕貴爲天子是事無所少乏惟言善事有益於百姓者常患少也且國家賸得百萬貫錢何如得一有才行人乃不令立朝

某聞國家有郊廟宮室之奉官吏祿廩之費水旱盜賊之備其用度可謂繁矣有人於此能興一時之利少助無窮之費是固人君所當崇奨而信任之者也今太宗不然拒其言斥其人與待姦惡無以異然則貞觀之時倉廩實府庫充公私兼足無困乏之患者果何術而致然歟以唐史考之不過用財有節而已迹夫踐防未幾出宮女至於三千則宮禁之費節矣欲修一殿念秦皇奢侈而遽輟羣臣請營閣避暑念漢文罷露臺而不爲將修東都幹陽殿張元素有言而止則土木之費省矣納魏鄭公之諫減長樂公主資送則姻禮之費簡矣定內外文武官止六百四十員故當時無冗食之吏畿內及諸路府兵止六十萬又往往散之農畝故當時無冗食之兵五者傷財害民之本也太宗獨能撙節如此是斥言利之虛名收富國之寔效昔孟子著書七篇二百六十一章三萬四千六百八十五言而以辟梁惠王問利國爲首戰國之君皆疑其迂濶難信孰知千嵗之後有君如唐太宗其言乃若符節之合乎

十二月二十二日

唐書憲宗嘗於延英謂宰相曰卿輩當爲朕惜官勿用之私親故李吉甫權徳輿皆謝不敢李絳曰崔祐甫有言非親非故不諳其才諳者尙不與官不諳者何敢復與但問其才器與官相稱否耳若避親故之嫌使聖朝虧多士之美此乃偸安之臣非至公之道也苟所用非其人則朝廷自有典故誰敢逃之上曰誠如卿言某聞人主擇宰相宰相擇百官宰相誠得其人則百官自然稱職此不易之理也歷觀自古居相位者鮮能以大公爲心是以憲宗切切以是爲戒李絳力引崔祐甫之言爲獻是矣憲宗終未釋然也故前因元義方之譛頗疑絳私其同年絳曰宰相職在量才授任若其人果才𨿽兄弟子侄猶將用之況同年乎避嫌而棄才是乃便身非徇公也當時咸謂絳言得宰相之體𨿽然帝嘗用裴垍爲相器局峻整人不敢幹以私故人求京兆判司垍曰公才不稱此官不敢以故人之私傷朝廷至公他日有肓宰相憐公不妨得之垍則必不可嗚呼使爲相者人人如垍則其不以官爵私親故也必矣何待諄諄之誨乎故曰人主擇宰相宰相擇百官誠得其人則百官自然稱職此不易之理也

文忠集卷一百六十

欽定四庫全書

文忠集卷一百六十一【承明集九】

宋周必大撰

東宮故事五【札子附】

淳熙六年正月二十七日

劉向說苑臣術篇人臣之術順從而獲命無所敢專義不苟合位不苟尊必有益於國必有補於君故其身尊而子孫保之故人臣之行有六正六邪行六正則榮犯六邪則辱夫榮辱者禍福之門也何謂六正六邪六正者一曰萌芽未動形兆未見昭然獨見存亡之幾得失之要預禁乎不然之前使主超然立乎顯榮之處天下稱孝焉如此者聖臣也二曰虛心白意進善通道勉主以禮義諭主以長策將順其美正救其惡功成事立歸善於君不敢獨伐其勞如此者良臣也三曰卑身賤體夙興夜寐進賢不解數稱於往古之徳行事以厲主意庶幾有益以安國家社稷宗廟如此者忠臣也四曰明察幽見成敗早防而救之引而復之塞其間絕其源轉禍以爲福使君終以無憂如此者智臣也五曰守文奉法任官職事辭祿避賜不受贈遺衣服端齊飲食節儉如此者貞臣也六曰國家昬亂所爲不諫然而敢犯主之顏面言主之過失不辭其誅身死國安不悔所行如此者直臣也是爲六正也六邪者一曰安官貪祿營於私家不務公事懷其智藏其能主饑於論渇於防猶不肯盡節容容乎與世浮沈上下左右觀望如此者具臣也二曰主所言皆曰善主所爲皆曰可隠而求主之所好卽進之以快主之耳目偸合苟容與主爲樂不顧其後害如此者諛臣也三曰中寔頗險外容貌小謹巧言令色又心嫉賢所欲進則明其美而隠其惡所欲退則明其過而匿其美使主妄行過任賞罰不當號令不行如此者姦臣也四曰智足以飾非辧足以行說反言易辭而成文章內離骨肉之親外妬亂朝廷如此者讒臣也五曰專權擅勢持抷國事以爲輕重於私門成黨以富其家又復增加威勢擅矯主命以自貴顯如此者賊臣也六曰諂言以邪墜主不義朋黨比周以蔽主明入則辯言好辭出則更復異其言語使白黒無別是非無間伺候可推因而附益主惡布於境內聞於四鄰如此者亡國臣也是謂六邪賢臣處六正之道不行六邪之術故上安而下治生則見樂死則見思此人臣之術也某聞正臣有六曰聖曰良曰忠曰智曰潔曰直是也邪臣亦有六曰具曰諛曰姦曰讒曰賊曰亡是也正臣進則治邪臣進則亂正臣用則安邪臣用則危此古今不易之理惟在人主深察之耳攷於方冊蓋可得而數焉何謂六正禹戒舜以無若丹朱而舜爲盛帝周公戒成王以無若商受而成爲顯王此聖臣也蕭何相漢功存萬世元齡佐唐知無不爲此良臣也鮑叔之推管仲趙宣子之薦狐偃郤谷胥臣先軫欒枝此忠臣也子房發八難招四皓李泌謀範陽論舒王此智臣也楚子文三爲令尹而無一日之積魯季文子相三君無私積焉此潔臣也朱云之折檻王章之抗疏此直臣也何謂六邪張禹之相西都胡廣之輔東漢非具臣乎李勣云陛下所爲盡善羣臣無得而諫李林甫雲天子用人有何不可非諛臣乎張湯之巧詆盧杞之忌嫉非姦臣乎蘇公之譛暴公息夫躬之陷東平非讒臣乎田常得齊民之心終以簒齊六卿專晉國之政終以分晉非賊臣乎宰嚭傾吳趙髙傾秦非亡國之臣乎爲人上者惟能用六正去六邪則垂衣拱手坐視天民之阜而五帝三王不難至矣

二月十三日

三朝寶訓端拱元年八月太宗幸國子監謁文宣王畢升輦將出西門觀見講座左右言學官李覺方聚徒講書帝召覺令對禦講說覺曰陛下六飛在禦臣何敢輒陞髙座帝爲降輦令有司張帟幕別坐覺講易之防卦從臣皆列坐因述天地感通君臣相應之防帝甚恱特賜帛百疋明日謂宰臣曰昨聽說防卦文理深奧足以爲君臣鑑戒朕與卿等當遵守勿怠

某仰惟太宗皇帝以英武成混一之功以聖文致太平之效親屈帝尊臨幸國學崇儒重道亦云至矣復因學官之請降輦設次然後命講泰卦歷觀古之賢王好善忘勢蓋未有如我太宗者也後曁淳化五年又詔孫奭講書堯典及說命三篇反覆防繹形於嘉嘆夫易之卦多矣今獨因否防之理垂君臣之鑑豈非欲上下交而其志同內君子而外小人乎書之篇眾矣今乃專取帝王之道致治之要豈非欲徳被四表無愧堯帝事必師古同符髙宗乎固不僅慕虛名爲美觀而已玆可爲萬世法是宜表而出之

三月十七日

說苑河間獻王曰湯稱學聖王之道者譬如曰焉靜居獨思譬如火焉夫捨學聖王之道若捨日之光何乃獨思若火之明也可以見小耳未可用大知惟學問可以廣明徳慧也

某竊觀仲虺誥成湯曰能自得師者王謂人莫已若者亡又曰好問則裕自用則小夫能自得師而又好問卽所謂學帝王之道也謂人莫已若而又自用卽所謂靜居獨思也成湯能學帝王之道是以徳日新日日新又日新古今之理無不通幅員之廣無不察如日麗天容光必照玆其所以爲大歟不然以區區之思慮窮萬變之交錯耳目所及固可知矣耳目不及者何自而知譬諸火焉𨿽燎於原似若可畏然百里之外光熖已熄是故成湯之所不取也且明於大者或晦於小明於近者必晦於逺斯乃自然之理故日能照天地而不照蔀室夫旣已照天地矣蔀室不必察也若乃燈燭之光施諸一室之內足照毫釐一室之外復何見哉夫惟以日諭聖王之學則其爲功也大矣以火諭獨居之思則其爲明也小矣嗚呼非成湯其孰能如此

五月六日

國語楚荘王使士亹傅太子葴辭曰臣不材無能益焉王曰賴子之善善之也對曰夫善在太子太子欲善善人將至若不欲善善則不用王卒使傅之

某聞儲君以上智之資居明兩之位其稟於天者固殊絕於人矣又得賢傅輔導之則徳隆而愈髙善積而益崇其效豈淺哉抑嘗考之經傳其言傅太子之善者莫詳於禮記莫備於國語若曰三王教世子必以禮樂樂所以修內禮所以修外禮樂交錯於中發形於外是故其成也懌恭敬而溫文又曰知爲人子然後可以爲人父知爲人臣然後可以爲人君知事人然後能使人此禮記之文也教之春秋知善惡之戒勸教之世系知昬明之廢興教之詩使窮道徳之歸教之禮使知上下之則教之樂所以滌邪而鎭浮教之書所以睦族而比義此國語之文也備此二者太子之善著矣𨿽使旦奭保傅成王大要不出乎此彼區區楚國之臣又何加焉

五月二十七日

後漢明帝爲皇太子桓榮爲少傅榮以太子業成上疏謝曰臣幸得侍帷幄執經連年而智學淺短無以稱益萬分今皇太子以聰叡之姿通明經義觀覽古今儲君副主莫能專精博學若此者也斯誠國家福祐天下幸甚臣師道已盡皆在太子謹使掾臣汜再拜歸道太子報書曰荘以童防學道九載而訓典不明無所曉識夫五經廣大聖言幽逺非天下之至精豈能與於此況以不才敢承誨命昔之先師謝弟子者有矣上則通逹經防分明章句下則去家慕卿求謝師門今防下列不敢有辭願君謹疾加餐重愛玉體

某聞三王之教世子必以禮樂春誦夏太師詔之所以傳約道義浸潤經術因先王之法言廣元良之徳性夫然後可以正天下之本聳神民之望去古旣逺斯道罕傳惟明帝謙恭好學孜孜不怠而桓榮竭誠歸美慶國家之福祐上下相資追蹤三代書之簡防至今有榮焉仰惟殿下聰明精敏本於生知猶且日與諸儒講明戴禮其議論所及多發揮前人之未至逮此終萹道固成矣昔唐郭瑜告太子曰安上治人莫大於禮非禮無以事天地之神非禮無以辧君臣之義某謂禮經𨿽多而其要寔在乎此敢以爲獻

月日

三朝寶訓建隆元年正月太祖幸國子監二月又幸因詔加修飾祠宇及塑繪先聖先賢先儒之像帝親撰文宣王兗國公二贊三年六月以右諫議大夫崔頌判監事始聚生徒講學帝詔中使以酒果賜之四年四月又幸

某恭惟太祖皇帝之有天下適當五代干戈擾攘四分五裂之後劉氏據河東李氏據江南孟氏據全蜀皆傳襲浸久僣竊位號荊南髙氏兩浙錢氏𨿽名稱藩實非純臣其他如李筠李重進之徒大率彊藩悍將人懷向背自今觀之當時練兵擇將夷凶剪亂日不暇給矣乃於卽位之月而幸國學修飾祠宇親制先聖之贊𨿽前代太平極治持盈守成之君未必能汲汲皇皇如此其於先後緩急之序似若倒置竊嘗深求其說然後窺聖意之萬一蓋五代所以擾攘分裂大亂不止者正以自唐之末君臣上下謂學校爲無益指聖賢爲迂濶視君如奕棋殺人如刈艸禮義消亡風俗大壊故也今先示以崇儒重道之禮則人將知有尊君親上之心人有尊君親上之心則忠孝根於內暴亂弭於外銷患冥冥莫見其迹積善在身不知其長僣僞所由削平華夷所由畏服而創業垂統所由億萬年無窮也昔舜舞干羽而苗格文王修徳而崇降太祖規模眞舜文之規模也哉

月日

唐書王績傳績兄通隋末大儒也聚徒河汾間仿古作六經又爲中說以擬論語不爲諸儒稱道故書不顯惟中說獨傳

某按王通生於隋開皇之四年而卒於大業之十三年其在河汾實能講明五帝三王周公孔子之道學者從之然所著書毎比擬六經故爲禮論二十五篇樂論二十篇以續禮經集書一百五十篇以續尙書采詩三百六十篇以續古詩爲元經五十篇以續春秋贊易七十篇以續周易又爲中說摹仿論語是皆以孔子自處而謂門人董常爲顏子何其不知量也通之子曰福畤聚其書號王氏六經然皆無傳惟中說獨存今所謂文中子者是也通旣有門弟子魏徵等仕唐爲宰相嘗預修隋書乃不爲通立傳意者通嘗妄比聖人徵旣師事之若過有推尊必貽譏於後世稍損益之則是暴通之失是以略而不載歟且韓愈在唐號爲大儒距通之時不逺愈毎言荀況揚雄乃無一字及通至本朝太宗皇帝遂謂通有缺行故不得立傳蓋述而不作竊自比於老彭若聖與仁必曰則吾豈敢孔子之謙毎如此通實何人反僣聖作經輒自尊大宜乎太宗所不取韓愈所不道也惟五代舊唐書於王績傳末云通字仲淹隋大業中名儒號文中子自有傳今旣不傳固無足據昨日防殿下俯詢其由輒具言之

繳故事札子

某昨日防殿下垂問隋王通不載列傳有以見好古篤學識慮髙逺今因故事粗陳其說乞賜淸覽崔著作通鑑說共六十卷見寫兩本一欲奏禦一以獻殿下候了畢方敢陳納昨日胡寅所著其學識議論文詞三者尢更髙逺極有補於治道所以先次稟聞伏乞令照

七月二十四日

唐書孫思邈傳盧照鄰問思邈養性之要答曰天有盈虛人有屯危不自謹不能濟也故養性必先知自謹也謹以畏爲本故士無畏則簡仁義農無畏則墮稼穡工無畏則慢規矩商無畏則貨不殖子無畏則忘孝父母無畏則廢慈臣無畏則勲不立君無畏則亂不治是以太上畏道其次畏天其次畏物其次畏人其次畏身憂於身者不狥於人畏於已者不制於彼謹於小者不懼於大戒於近者不悔於逺知此則人事畢矣

某聞士農工商君臣父子貴賤流品𨿽殊至於修身養性皆本於是則一而已所謂畏者何也一飲食必思有節而嗜欲不敢縱一起居必思中度而怠惰不敢生喜怒弗過也宴安弗懷也如此則爲士必成名爲農必有秋爲工必善其事爲商必安其業推而上之爲君必治爲臣必忠爲父必慈爲子必孝又擴而充之則爲聖爲賢斯無難矣孫思邈在隋唐間𨿽名一藝寔兼於道觀其論養生曰善言天者必質之於人善言人者亦本之於天故以四時五行配四支五藏極論寒暑往來消長之理而終之以如臨深淵如履薄冰其義蓋深逺矣孟子曰天下之本在國國之本在家家之本在身身之重如此可不知所畏哉

八月五日

唐明皇開元元年十二月己亥禁乞寒胡戱以殊中國之儀也

某聞衣服有章然後可以辧貴賤禮樂有節然後可以致中和夫是之謂章身安可使厖奇亂之乎昔仲尼謂防管仲吾其被髮左袵矣而孟子亦云用夏變夷況京師者天子之都以風化下尢在所先故小雅詠彼都人士彼君子女凡五章皆取其衣服不貳從容有常而美其行歸於周萬民所望此所以爲四方之極也明皇在開元初求治正切乃禁乞寒胡戱不使亂中國之儀殆知所愼矣倘能善始善終則祿山之亂何自而起也哉近者恭聞詔防禁止掉箆謂其頗近胡裝蓋得王制五載巡狩考正禮樂制度衣服之義而殿下識慮髙明又謂服飾音樂之近胡者皆當禁止此孔孟之意也小雅之防也開元故事夫何足道

八月二十七日

資治通鑑唐憲宗與宰相論自古帝王或勤勞庶政或端拱無爲互有得失何爲而可杜黃裳對曰王者上承天地宗廟下撫百姓四夷夙夜憂勤固不可自暇自逸然上下有分紀綱有序苟選天下賢才而委任之有功則賞有罪則刑選用以公賞刑以信則誰不盡力何求不獲哉明主勞於求人而逸於任人此虞舜所以無爲而治者也至於簿書獄市煩細之事各有司存非人主所宜親也昔秦始皇以衡石程書魏明帝自按行尙書事隋文帝衛士傳飱皆無補於當時取譏於後來其耳目形神非不勤且勞也所務非其道也夫人主患不推誠人臣患不竭忠苟上疑其下下欺其上將以求理不亦難乎上深然其言

某聞漢武帝防董仲舒曰虞舜防於巖廊之上垂拱無爲而天下太平周文王日昃不暇食而宇內方治得非疑二君勞逸不同而治效同卽今觀憲宗之論全類武帝李絳之對不殊仲舒蓋以舜繼堯後因其輔佐故享任人之逸文王逢商之末天下耗亂賢者隠處故任求賢之勞帝王之道同條共貫特所遇之時異耳易地則皆然也𨿽然均是勤也文王不遑暇食特在乎咸和萬民克俊有徳而已至於庶獄庶謹付之有司未嘗敢知彼秦始皇魏明帝隋文帝不能宅心於用賢舉善而屑屑然敝精神於簿書故其勤𨿽同乎文王治亂則霄壌矣

十一月二十二日

唐書韋綬傳穆宗爲太子書依字輒去人曰上以此可天下事烏得全書耶

某聞晉元帝初踐祚凡諸侯牋奏批之曰諾蓋帝在藩國恭於事上謙於處已積習成性故當君臨天下猶能安而行之晉室中興於玆見矣唐穆宗幼年學書已知避君王所用之字謙恭如此天資可謂絕人倘又得端良諒直之士參侍左右開廣聰明必將增光憲宗追述貞觀豈特如晉元而已惜乎韋綬才識庸鄙不能以經義輔導太子乃數爲俚言以取恱憲宗斥而逺之不亦宜乎

十二月四日

說苑齊景公出獵上山見虎下澤見蛇歸召晏子而問之曰今日寡人出獵上山則見虎下澤則見蛇殆所謂不祥也晏子曰國有三不祥是不與焉夫有賢而不知一不祥知而不用二不祥用而不任三不祥也所謂不祥乃若此者也今上山見虎虎之室也下澤見蛇蛇之穴也如虎之室如蛇之穴而見之曷爲不祥也

某謂此篇本晏子戒景公田獵之失然不欲正言姑因上山見虎下澤見蛇之問而以知賢用賢任賢爲諷其意若曰山者虎之室也澤者蛇之穴也君不往獵何由見之哉蓋春秋之際人君鮮能以納諫爲事故其臣未免婉詞以諭之厥後一變遂爲戰國之縱橫上下無復以誠相與而讒諂面諛之風熾矣帝王盛世則不然主聖臣直語皆深切著明未嘗遷就其說如益之戒禹曰儆戒無虞罔失法度罔逰於逸罔淫於樂任賢勿貳去邪勿疑禹之告舜曰無若丹朱傲惟慢遊是好傲虐是作載之典謨何其盛也後之人君欲知帝王覇者之不同其亦考其君臣相告之意乎

十二月二十四日

唐明皇嘗獵苑中或大張樂稍過差必視左右曰韓休知否已而疏輒至嘗引鑑黙不樂左右曰自韓休入朝陛下無一日歡何自戚戚不逐去之帝曰吾𨿽瘠天下肥矣直蕭嵩毎啟事必順防我退而思天下不安寢韓休敷陳治道多訐直我退而思天下寢必安吾用休社稷計耳

某聞楚共王嘗召令尹告之曰常侍莞蘇與我處常忠我以道正我以義吾與處不安也不見不思也𨿽然我有得也其功不細必厚爵之申侯伯與處常縱恣吾吾所樂者勸吾爲之吾所好者先吾服之吾與處歡樂之不見戚戚也𨿽然吾終無得也其過不細必亟譴之某謂楚王諸侯耳尙不欲以一己好惡而私其用捨況明皇奄有四海爲天下君宜乎因逆心而求諸道因遜志而求非道此開元之治所以庶幾於貞觀也惜夫志滿意得爲善不終惡張九齡咈已而棄之喜李林甫順已而信之馴致天寶之亂爲楚王所笑有始有卒果其難哉

淳熙七年正月二十五日

漢張釋之爲謁者僕射文帝幸上林苑釋之從登虎圈上問上林尉禽獸簿尉不能對虎圈嗇夫代尉對響應無窮上曰爲吏不當如此耶詔釋之欲拜嗇夫爲上林令釋之進曰陛下以周勃張相如何人也上曰長者也釋之曰此兩人稱爲長者言事曽未出口豈若嗇夫喋喋利口捷給哉且秦任刀筆吏爭以苛察相髙故政淩遲今以嗇夫口辯而超遷之臣恐天下隨風而爭口辯無實上之化下疾於影響舉措不可不察上曰善乃止拜釋之爲公車令

某聞剛毅木訥近仁巧言令色鮮矣仁是故易稱吉人之辭寡躁人之辭多書不貴截截善諞言而以心休休無他技爲貴歷觀古之君子未有不訥於言而敏於行者也文帝天資仁厚專務以徳化民顧豈不知此哉其賞虎圈嗇夫特以上林尉職在禽獸不能舉職嗇夫乃反能之姑欲稍加試用以勸畱意職業之人耳非喜其辯也張釋之猶以爲不可者蓋上以重厚取人則有徳者進上以捷給取人則利口者來用捨之端當審故也文帝一聞斯言卽捨嗇夫而進釋之嗚呼其賢矣哉

二月七日

前漢魏相好觀漢故事及便宜章奏數條漢興以來國家便宜行事及賢臣賈誼晁錯董仲舒等所言奏請施行之相勅掾吏按事郡國及休告從家還至府輒白四方異聞或有逆賊風雨災變郡不上相輒奏言之與禦史大夫丙吉同心輔政上皆重之

某聞漢宣帝信賞必罰總覈名寔好用文法吏以刑繩下蓋興事造業之時也而魏相方且取祖宗已行之事采名臣所陳之言奏請施行之近於迂矣元康而後嘉谷崇降神爵仍集金芝產銅池九眞獻奇獸南郡獲威鳯攺元紀瑞帝心侈焉相則采郡國盜賊風雨災變之事日陳於前近於惷矣然在當時則蒙倚信及後世則稱名相者蓋君臣之間正欲可否相濟吁咈相警然後政事不流於一偏風俗不至於墜壊此孝宣所以中興丙魏所以有聲也歟

三月八日

漢武帝元鼎五年以禦史大夫石慶爲丞相是時國家多事桑羊等致利王溫舒之屬峻法而倪寛等推文學皆爲九卿更進用事事不關決於丞相慶醕謹而已某觀漢武帝雄材大略內欲修明百度外欲攘卻四夷其任一相宜擇聰明材智之士以共成治功顧乃不然所用者田蚡薛澤李蔡嚴淸翟趙周之徒大抵皆庸才也多詐如公孫當時號爲賢相其他可知今又以石慶醇謹擢而用之天下之事則不使關決國家何賴焉且人主論一相一相擇百官然後朝廷可治萬事可理書曰安汝止惟幾惟康其弼直又曰股肱喜哉元首起哉百工熙哉此二帝所由昌也武帝使九卿更進用事而丞相徒取充位其亦異乎是矣

五月七日

眞宗咸平三年禦使坐命翰林侍讀學士邢昺講左氏春秋侍讀【闕】焉時初置講讀之職至五年講畢宴近臣於崇政殿賜昺襲衣金帶加器幣仍遷工部侍郎兼國子監祭酒

某謹按國史咸平三年眞宗皇帝卽位尙新北則契丹入冦西則李繼遷未平西南則王均僣號於成都羽檄交馳日不暇給當是時議者必以選將練兵爲急而指崇儒重道爲迂帝獨不然方且初置講讀之職博延儒學之士是豈急其所當緩緩其所當急哉蓋以攘戎狄在乎修政事修政事在乎正心術正心術在乎明道徳未有道徳旣明而安彊之威不成者也惟帝天縱將聖有得於此故日命邢昺等講左氏春秋才二三年遂至終篇又兩年而邊兵入冦車駕再幸澶淵射殺賊帥敵眾狼狽宵遁卑辭請和太平之功自此而定然則帝王講藝論道豈專爲文治而已其亦立武事之本歟

東宮札子

繳選徳殿記札子【淳熙五年九月】

某前日曽面選徳殿記大槪言古者男子自其初生卽已寓意弧矢而六經所載祭祀賔客取士燕飲之類皆主乎射是以平居無事人人閱習月來日往同乎自然兵農所以不分文武所以爲一後世失其本指乃以爲兵家之一藝故士卒挾其所長得以驕人而國之興衰始專在兵矣今主上特取選射觀徳之義以名便殿儲精復古至深至逺所恨某言詞不工莫能宣達聖意姑塞明詔不任震懼緣碑在禁中難以摹打謹錄本內申納倘蒙令慈特賜過目不勝幸甚

乞名魏主侍祠札子

某適防令防艸魏王問候書初不知其詳偶有四明人在此呼而問之方知魏王自此月十一二以後痰唾中有疾且云常覺恍惚有所覩見往龍虎山招張天師想只是緣瓦涼棚曽壓損人中心自疑是以如此某區區之意竊謂殿下倘因月旦入侍奏知主上乞以宗祀侍祠爲名召王入朝少解其惑則殿下友愛之情光於古今必契宸指仰恃眷遇有所見不敢隠未審當理否皇恐死罪

納臨江軍法帖札子

某頃曽面稟本朝太宗皇帝嘗謂輔臣曰朕開卷見聖賢行事可爲軌範者未嘗不三復可以資風教者悉記之毎延見臣下援引以示勸戒至道元年定爲法帖十二卷今江西臨江軍偶存石刻輒摹印一本裝褫成冊謹用投獻庶幾侍膳問安之暇少資觀覽冒凟淵衝伏深震越

乞還尢袤禮記徹章賞札子

某等昨緣禮記徹章已照應元降指揮將曽任庶子諭徳講禮記官姓名具申朝廷推恩了當後來方省記得尢袤一員𨿽系侍讀卻曽於乾道九年十一月內緣庶子諭徳闕官專差本人兼講禮記已取防到吏部所受聖防全文今欲繳連關左右春坊申取朝廷指揮合具稟知伏乞令照

付下兩春坊當直人文字回札

某伏防令慈付下兩春坊當直人文字早來聖上宣諭云此是揀不中禁軍亦非創差遂令降防云應諸處占破人數並行拘收今後不得違戾元不曽指名此項伏乞令照

付下禦筆戒諭張澈等回札

某伏蒙令慈封示禦筆戒諭張澈應孟明極爲允當謹復封納乞便賜繳進伏乞令照【已上二札並在政府時今附入於此】

文忠集卷一百六十一

欽定四庫全書

文忠集卷一百六十二【承明集十】

宋周必大撰

代東宮表牋笏記靑詞魏王書

辭免皇孫封國公皇孫女封郡主奏【淳熙五年】

臣恭覩十月二十八日聖防皇孫右千牛衛大將軍某與除正任觀察使封國公皇孫女與封郡主者慈憐俯被感懼交深臣仰惟皇上陛下睦族以仁率繇近始抱孫之愛毎厚宸衷特侈恩章並加爵秩然臣男方逾幼學敢輒當亷車公社之崇臣女猶在弱齡難遽冒列郡榮名之寵願回鴻渥免累公朝臣無任祈天俟命之至取進止【十月一日禦寶批降詔不允】

謝主上表

共爲子職僅輸定省之勞貽厥孫謀忽被便蕃之寵假公朝之爵秩爲私室之光華【中謝】伏念臣夙侍慈顏宻承慶系男方逾於幼學已叨環衛之聫女猶在於弱齡未習姆師之訓敢圖宸渥並錫恩章位以庶車特賜公圭之履主之列郡更疏沐邑之榮豈伊蕞爾之軀堪此渙然之命玆蓋伏遇皇帝陛下自家刑國執古禦今道與天同𨿽處域中之大愛由近始毎先門內之恩爰推幼幼之仁以篤親親之義臣敢不勉圖忠孝仰答眷憐受祉而施於孫竊頌文王之聖明徳而親其族願觀堯帝之勲

謝皇后牋

恢崇內治夙承紫禁之顏啟導中宸並錫祿車之寵只膺眷渥伏積兢榮【中謝】竊以帝系隆昌時惟大慶天孫富貴固有彛章乃如稚弱之資方倚載持之徳孰云異數集此幼年玆蓋伏遇皇后殿下濬發徽音宻禆洪造於其王母毎介福於康侯至哉坤元庸資生於萬物坐令孱陋獲被褒嘉臣敢不勉以成人戒夫期侈子孫蕃衍繼盈匊於唐風壽祿綿延邁含飴於漢世

謝太上皇帝表

非黃屋之心久怡神於太極鐘【闕】車之愛今錫寵於曾孫仰愜慈懷俯慚榮遇【中謝】伏念臣質微三善居奉重親夙憑積慶於僊源早應占祥於吉夢方勝趨拜乃荷寵靈植圭光映於亷車脂澤顯開於名郡赫然印組賁此閨門玆蓋伏遇尊號太上皇帝陛下妙道無爲神功不宰巍巍蕩蕩民難堯舜之名蟄蟄繩繩孫喜周邦之眾溢兩宮之和气見四世於我家臣敢不力訓童蒙俾知恩渥子有孫而孫又子期無忝於本支君使臣而臣事君誓同堅於忠孝

謝太上皇后牋

功齊太極方同享於尊榮恩逮曽孫爰並疏於寵渥涓辰拜賜舉室交欣【中謝】伏念臣奉侍重親叨塵貳極幸襲邦家之慶早開男女之祥童稚何爲頋毎慙於觿韘功容匪易曽未習於組紃驟膺晉錫之蕃仰賴坤元之正玆蓋伏遇尊號太上皇后殿下徽柔有裕沖淡無爲夫夫婦婦而明人倫夙著關雎之化子子孫孫而正家法今觀麟趾之風肆協徳於兩宮庸推恩於諸幼臣敢不推原其本圖報所蒙壽考維祺願對堯年之永云來致養更觀周曆之長

明堂禮畢稱賀笏記

萬寶成功九筵肆祀恭惟皇帝陛下受天純嘏錫福庶民凡預臣鄰胥同鼓舞

肆赦訖稱賀笏記

禮成世室澤霈端闈恭惟皇帝陛下受祉堪輿均恩夷夏周刑旣措禹服來同

郊祀端誠殿賀禮畢笏記

新陽協應元祀備成恭惟皇帝陛下貺格兩儀恩均萬國幸仰瞻於慶禮尢俯極於懽悰

設醮靑詞二首

伏以月紀季秋日臨初度念夙依於道防獲安處於宮庭預集羽流恪陳醮席宣瓊科於淸夜延飈馭於層霄伏望垂鑑丹誠博恢洪造無疆之壽上祝於君親有羨之祥下均於閨閫【淳熙三年八月二十八日】

季秋紀月將臨生育之辰大道流恩預展重修之報揆良辰而設席延髙士以宣科伏望鶴駕來臨鴻私曲被兩宮萬壽勤定省於寢門四序多祥保安寜於閨閫誓殫誠格仰答生成【淳熙四年八月】

賀魏王年書

某拜覆判府制置開府大王尊兄座下逖違誨色倐已經年企仰在中非可言諭臘寒甚勤恭惟鎭臨海服神相人詠尊候動止萬福某坐阻侍教臨風增情願調寢饔以對戩谷拳拳不備

某拜覆伏以四序更端羣生交泰仰惟班春有裕受祉滋多引領旌麾無由奉觴致千嵗之祝姑憑尺牘少展寸誠敢冀尊察

某拜問尊嫂兩國夫人欽想祺祥交集侄輩侍奉均慶臨安或有所委願聞其目

謝魏王賀生辰書

某拜覆判府制置開府大王尊兄座下不奉怡怡之樂浸易嵗華引領東望殊切馳仰深秋極涼伏惟綏靖海邦神人共防尊候動止萬福某侍膳攸拘莫遑瞻拜仰乞寶調衝粹翕受丕祉永膺君父之眷不備

某拜覆某始生之辰特防記念逺勤專介寵以教墨而又香幣器旣厚且嘉自非友愛素隆何以臻此只受以還感藏無斁區區謝悃尺紙奚究冀尊察

某拜問尊嫂兩國夫人欽想尊履日臻殊祉侄女以次均安並撫壽儀尢深悚荷

魏王來書

某頓首上啟比者遣人致難老之祝特承惠答殊荷勤渠不聞動靜又復幾月豈勝馳仰之情卽日薄寒伏惟日侍宸闈尊候神相萬福某備數粗遣皆叵庇所及不足勤念慮弟瞻承之便邈未有涯殊極拳拳也寒燠未定用敢祈惠令崇防以對休寵不宣某頓首上啟皇太子殿下賢弟

某頓首又啟玆者中宮受冊深欲一到稱慶偶與進香例不得請不免遣譚幹辦前去漫有微凂具於別幅甚有不腆之愧領其意可也

妃子卽日伏惟淑候萬福觀察郡主一一均休老嫂再三附拜起居此間豈無委囑可得聞否

回魏王書

某拜覆判府制置開府大王尊兄座下初冬晴霽恭惟藩府政淸百神交贊尊候動止萬福某恪奉君親粗安子職逖瞻棨防侍見無階戀戀之心與時俱積天气日寒敢乞垂意珍嗇永綏多祉式符頌詠不備

某拜覆屬者人還拜書幸徹崇聽方圖寓便嗣承起居乃防恩慈洊枉誨問仍以木錦海錯爲賜深惟友愛之厚豈勝感篆之情憑書敍謝聊見萬一尙蘄尊察某拜問尊嫂兩國夫人伏想尊履對時納慶侄輩長茂此或有委辱賜下諭幸甚

賀魏王冬書

某拜覆判府制置開府大王尊兄座下逖違誨言又見冬仲惟是企仰與時俱增寒色方凝共惟表海成功京師防潤尊候動止萬福某日侍宸極莫展弟恭敢祈上體君父之眷益調寢膳永綏吉履臨文戀戀之至不備某拜覆新陽協序亞嵗迎祥仰惟惠政及民千里欣頌履玆長至純嘏倍增某阻奉壽觴惟深善禱專馳慶幅尙乞省覽

某拜覆尊嫂兩國夫人伏想翕受旣多之祉侄以次慶此豈無可委者敢望誨示

回魏王冬書

某拜覆判府制置開府大王尊兄座下圭景踐長臺云告瑞恭惟布宣上徳神恱人和尊候動止萬福某問安有守趨侍無階坐馳寸誠朝夕不置風霜方凜保衛爲先願調寢羞向用丕祉是爲拳拳之禱不備

某拜覆比以至節俯臨恪修賀問竊計方塵尊覽豈謂逺勤記念遣介貽書三復眷存備認友睦之意謹此敍謝莫究萬一尙乞尊察

某拜覆尊嫂兩國夫人伏想順履昌辰駢臻多祉侄以次侍奉均慶臨安或有委願承尊命

與魏王賀年書

某拜覆判府制置開府大王尊兄座下不侍誨言又將閱嵗中心懷仰形於夢寐卽辰天气凝沍恭惟從容藩翰神明翊扶尊候動止萬福某東望棨防莫遑瞻拜惟乞致和宣滯益綏繁祉臨筆猶切依鄕之至不備某拜覆伏以天令更新物華資始惟時厚徳當擁殊休而況惠愛其民靖恭介福俾昌俾熾理有必然某侍奉均安有委於此願聞尊命

回魏王冬書

某拜覆判府大尹開府制置大王尊兄座下違逺誨言坐逾累月拳拳傾仰未嘗少忘寒色甚嚴恭惟威惠浹民神物森相尊候動止萬福某日侍君親莫遑參省敢乞俯遵時令益衛鼎茵永綏戩谷不備

某拜覆云書魯史道長羲爻仰惟徳化具孚民謡轉達乘玆谷旦丕擁殊祥某阻捧壽觥姑馳慶幅熾昌之頌徒切於中伏乞尊察

某拜問尊嫂兩國夫人伏想茂膺純嘏侄以次均慶此或有委切乞賜諭

回魏王年書

某拜覆判府大尹開府制置大王尊兄座下卽日嵗律肇新恭惟棨防森嚴顯幽咸相尊候動止萬福某問安侍膳阻遂怡怡之樂徒切馳頌重茵列鼎因時而節宣之斯爲眞禱不備

某拜覆竊以一气回春三陽交泰惟言徳介自天之佑惟宅牧擁宜民之祥相望數百里無由面伸善頌方且馳辭修慶乃防誨翰俯及其爲欣感交集於中謹此布謝伏冀尊察

思奉壽觥而不可得謹專人少致祝頌之情伏冀尊察某拜問尊嫂兩國夫人恭想茂對春元坐膺福祿侄以次同受新祉行都倘有委令願效區區

賀魏王領尹書

某拜覆大尹判府大王尊兄座下卽日气序淸和恭惟宸渥方新神人欣贊尊候動止萬福某玆審布宣渙號尹正南荊仍更雙鎭之節旄增換四明之符竹用本朝之異禮示當寧之殊恩諒深歡慶某未獲面伸賀悃謹此少見區區伏乞尊察不備

回魏王賀生日書

某拜覆大尹判府制置開府大王尊兄座下逖逺旌麾又復累月中心企仰未嘗少忘秋序日涼恭惟坐鎭名藩神人交相尊候動止萬福某恪修子職遙依余芘末由再侍誨色敢蘄厚輔茵鼎益綏戩谷式對宸眷不備某拜覆某始生之日特防尊慈曲垂軫記逺貽慶幅貳以器幣香茗之貺意愛勤厚只受感作怱怱敍謝莫究萬一尙乞尊察

某拜問尊嫂兩國夫人伏惟柔履倍膺多祉侄以次【闕】

某拜問尊嫂兩國夫人恭惟同膺新祉侄以次侍奉協吉此或有委願奉約束

魏王賀生日書

某頓首拜啟不獲候承動靜闕然許時豈勝尊仰之情卽日秋序向晚气候澄爽恭惟日侍淸光百神森衛尊候動止萬福某未遂瞻奉惟祈俯遵時令珍防鼎防以對寵休不宣某頓首拜啟皇太子殿下賢弟

某頓首又啟近者冒被恩除皆自吹借之及逺阻面謝惟深感銘因書占敍不盡願言切幾嘉亮

某頓首又啟玆者竊承誕貴在近修賀莫遑輒有壽儀副以香疏專人馳獻上祝百千之壽伏冀【闕】畱不勝幸甚

妃子卽日伏惟淑候萬福觀察郡主均休老嫂而下例拜起居四明凡有委須切幸垂示

回魏王賀生日書

某拜覆判府制置開府州牧大王尊兄座下逖瞻棨防久濶誨言不勝拳拳傾仰之心顥气澄秋恭惟鎭臨東藩神物森相尊候動止萬福某日侍宸闈末由恭拜敢乞對時珍嗇益綏龎鴻之祉庸副頌願不備

某比者恭稔宣麻昕陛建牧咸陽舉承平之盛典旌異等之治效諒深懽愜某旣不獲面致賀誠又復稽於馳慶下情徒切愧悚之至

某拜覆某特防尊慈俯記始生之日專介逺貽教墨貳以壽儀香疏等仰被友愛之厚怱怱敍謝莫究萬一伏冀尊察

某拜問尊嫂兩國夫人伏想茂對令辰坐膺繁祉侄以次侍奉均休此或有委敢乞賜諭

賀魏王冬書【淳熙五年】

某拜覆判府制置開府州牧大王尊兄座前不親誨色再見冬仲卑悰瞻仰言不能宣寒威方勁恭惟美化及民自天介祐尊候動止萬福某子職攸拘末期侍見更乞精調寢饔益迓殊祉不備

某拜覆律應黃鐘日行北陸維時厚徳茂履剛辰宜集繁禧用對道長之慶某逖瞻棨防阻奉壽觥謹此少敍下悃伏冀尊察

某拜問尊嫂兩國夫人伏想坐膺新祉侄以次侍履協吉有委於此願承約束

回魏王賀冬書

某拜覆判府制置云云寒色方嚴恭惟政平訟理神相人詠尊候動止萬福某坐阻瞻見不勝馳仰敢冀精調寢膳丕迓方來之祉不備

某拜覆玆以踐長觀復輒具書少伸慶禮伏計方徹尊視特防翰墨之賜仰荷友愛之隆區區感悰尺紙莫究尙乞尊察

某拜問尊嫂兩國夫人共想茂迎純嘏侄以次均慶或有委令願聞尊命

賀魏王年書

某拜覆判府制置開府州牧大王尊兄座前逖違顏範冬律薦更傾仰於中不忘昕夕卽日冰霜凝沍恭惟班春有裕神物介相尊候動止萬福某恪恭定省阻奉誨言所蘄保敏粹衝向用戩谷某拳拳之禱不備

某拜覆伏以行夏之時肇新令序維周之翰宜介繁禧矧宣化政勤及民利漙凡在千里孰非善頌之言玆又致祥之尢者某莫遑面敍賀誠謹此少伸下悃伏乞尊察

某拜問尊嫂兩國夫人恭想茂對昌辰丕膺殊祉侄以次侍奉協吉有委於此敢乞賜諭

回魏王賀年書

某拜覆判府制置開府州牧尊兄座前逖逺髙牙薦移圭籥𨿽音問以時往復而懷仰誨色寔深下情卽辰春入東郊恭惟鎭臨藩服獲助幽顯尊候動止萬福某日侍淸光末由瞻覿當寒威之尙勁惟保愛之是祈拳拳之心敢乞照亮不備某拜

某拜覆比以四序維新三陽交泰專具書申慶伏想方凟淸聽玆防誨函俯逮備彰友愛三復欣浣惟是熾昌之禱感荷之悰有非尺書所能盡者尙乞尊察

某拜問尊嫂兩國夫人恭想春祺備集侄以次侍履均祉或有委敢乞尊諭

回魏王賀生日書

某拜覆判府制置開府州牧大王尊兄座前卽辰天髙气肅萬寶告成恭惟政績彌彰堪輿顯相尊候動止萬福某日防問寢正阻侍見臨風徒極依戀敢乞因時禦宜保衛衝粹永對丕祉垂副傾禱不備

某拜覆久違顏範𨿽幸音驛間通而拳拳尊仰何以自致玆者初度載臨逺勤尊念特遣騎吏墜況書翰申以壽儀金幣香茗粲然溢目物偕意厚深認友愛之情其如感謝尺紙莫究萬一伏乞尊察

某拜問尊嫂兩國夫人恭想玉體安和侄以次侍履均休是間委令望示條目

回魏王通問書

某拜覆尊兄座前深秋淸涼恭惟森防凝香神明欽佑尊候動止萬福气序向冷寢餗之間宜先調衛謹致拳拳之禱不備

某拜覆玆者合宮肇禋稀世濶典初謂蟬冕陪祠可遂瞻侍伏勤書誨乃知尙緩入覲之期下情悵仰木錦海錯沓來厚賜只受悚感言莫能盡尙乞尊察

某拜問尊嫂兩國夫人敬想淑履坐膺百順侄以次均安或有委令顒俟尊諭

問候魏王書

某拜覆某官尊兄座前卽辰天气淸肅恭惟偃藩靜治神相徳履尊候動止萬福末由侍見臨風馳仰敢乞保輔粹衝永綏戩谷不備

某拜覆竊聞近日體中略曽愆和得非府事繁劇未免縈心而致然耶更望節思慮調飲食以速勿藥之喜謹專人承詗敢乞尊察

某拜問尊嫂兩國夫人恭想翕臻多祉侄以次均安或有都下委須切誨諭

文忠集卷一百六十二

欽定四庫全書

文忠集卷一百六十三【親徵錄】

宋周必大撰

起是年十月辛丑止壬午六月丁丑

紹興三十一年嵗在辛巳十月朔辛丑防手詔金人叛盟將親徵其文洪景盧所艸前一日人已能誦之癸卯雨除三招討使吳璘報九月十八日遣將彭靑刼金人大寨於寶雞橋知均州武鉅奏招到北界壯海昝朝等二萬餘人老小數萬口獲首生擒二百餘人池州都統李顯忠奏與金人三戰於正陽西敗之此月三日也時敵騎已防橋逾淮吳璘奏九月二十七日克秦州戊午晴張眞甫供職葉義問督視江淮荊襄軍馬虞允文參謀軍事義問辟洪邁馮方同行時敵騎大入諸將多敗奔也

庚申陰晴相半聞王權與金人戰於和州境人情大洶辛酉午後出北關送葉樞矜气大言識者憂之行府犒軍金帛絡繹於道邵宏淵黃旗走報與金人戰於六合先是諸將每遇敵輙以防告都人望旗呼舞尙書省揭黃榜於通衢不移時摹印徧都下驗其地則皆自北而南實未嘗有所獲也

壬戌聞金防眞州邵宏淵𨿽力戰於六合兵少不能禦故也

甲子陰聞金防揚州百官宅遷徙一空

十一月朔己巳霜陰入晚稍舒劉錡報皁角林大防先是錡軍駐注東淸河口與金兵相持而完顏亮親率大軍自淮西入冦李顯忠遇之卽遁遂與王權戰於廬於和權追之屢敗亮自滁入眞邵宏淵又不能當亮兵將繞出錡後錡知不敵卽捨淸河歸維揚焚廬舍芻糧南歸敵遂兩道入矣亮至皁角林錡與戰敗之防書聞上大喜遣中使賜予甚厚

丙子聞此月五日李橫敗績於州初劉錡臥病歸京口敵遂臨江葉義問督錡進戰錡不可亦以病實不能行義問乃命橫將兵過江方交鋒金兵分爲左右翼潛出橫後夾攻我師橫大敗諸軍赴江死者甚眾凡犒軍金帛盡爲敵得橫亡失都統印匿艸間獲免或云是日中軍將劉汜臨陳先遁故敗汜錡之侄也

庚辰采石防書聞初金兵𨿽勝視州江濶難渡而采石淺狹且朝廷方以李顯忠代王權統金陵之師亮意其號令未定也以此月八日九日親執旗皷督細軍臨江而聚所掠之舟宻載甲士南渡防漁人牒知其期走白顯忠及虞允文亟命舟師逆敵舟雜以木筏又其人不習水我以戰艦乘風衝擊賊兵皆溺死亦有數百人已登南岸者允文激勵士卒殊死闘盡數殺之不然幾殆辛巳聞采石北師稍稍引去

乙酉聞北師聚於淮東眞揚間

甲午武鉅報克鄧州外城王彥報師次長安外邑大抵諸軍時時以小防聞而淮上益急

十二月朔己亥同捨皆至政府自午至酉方出堂先是邊報稍緩宰執皆早歸一遇警急往往晚出張眞父戲云欲知敵情但視堂又軍興已來陰雨連綿天气愁沮間值晴霽必傳防音同捨又戲云欲占吉防請視日庚子晴鎭江諸帥報完顏亮爲其下所戕亮之將敗盟也得浙匠教之航海於是大興工役造巨舟於膠西揀河北壯丁雜以金人謂之大漢軍命蘇尙書者爲帥其謀我以大兵逾淮逼江中國必悉師來拒錢塘禁衛空虛則樓船可搗腹心震駭𨿽抽江上援兵亦已無及然後可以得志其部分計畫皆有成設乃命張忠彥堅壁鳳翔以獘吳璘又命劉蕚攻擾襄漢而亮自率精鋭及簽軍號數十萬由淮東西兩道入未能渡江駐師維揚日望海道如約無何朝廷遣李寶率防海之舟先過山東將次膠西禱神祠遇順風又得諜者用其言衝敵舟舟旣大而簽軍及女眞不習戰櫂束手敗防寶縱火焚數十艘而歸亮聞大怒暴戾益甚殺戮無常人人惴恐葛王者知其可圖也遣親信結帳下兵殺亮防亮親兵別攻秦州左右無助乃以冬至夜作亂亮驚起爲攢箭所殺食罷同捨相率慶二撥楊參黃樞首撥有還白溝之語夜鎖學士院何通逺痰在假劉共甫時暫攝直辛丑文徳殿宣麻李寶自右武大夫宣州觀察使提督海船拜靖康軍節度使充浙東西路通秦海州沿海制置使京東路招討使賞膠西之功也聖防已防指揮巡幸視師可用十二月十日進發黃樞云今早得報十一月晦金兵防秦州刳剔老防俘掠少壯極其慘酷卽亮所遣親兵也或謂左右與葛王通謀故說亮遣之壬寅金國大都督府牒國朝太宗皇帝創業開基有天下迄今四十餘年其間講信修睦兵革浸息百姓安業不意正隆失徳師出無名使兩國生靈皆被塗炭今奉新天子命詔已從廢殞大臣將帥方議班師赴國各宜戢兵以惇舊好須議移牒具如前牒宋國三省樞宻院照驗大定元年十一月三十日

丁未王彥報收復華州

戊申大雨巽時上披氊裘乘馬出北關門宰執建王以下皆紫衫從駕至稅亭禦船進發畱司百官班辭於東倉以泥濘免拜隨駕官宰執皆行後省金安節劉珙諫院梁仲敏宰屬徐度六部長貳淩景夏張運禦史臺吳芾陳良佑卿監王嘗史浩郎官曾汪余時言薛良朋馬騏姚寛余官無數不書

己酉雨不止畱守相公視事於都堂徙居於執政府職事官皆上謁

庚戌午後雨稍止王彥報收復陜州

甲寅聞車駕十四日次平江十五日歇泊今進發丙辰陰聞樞宻行府限五日結局金兵萬餘尙畱和州李顯忠禦之

辛酉雨聞車駕二十日次鎭江未有進發之日初金之殘兵屯和州雞籠山李顯忠攻之不克亡失兩將金兵緩轡徐歸顯忠躡其後而不敢逼久之方出境

丙寅聞赦新復州軍

紹興三十二年嵗在壬午正月朔戊辰車駕在鎭江太史局奏未時太陽交蝕甚於申復於酉雨不止無所見守局如式

庚午晴聞歲旦鎭江日蝕五分又聞徳音赦淮南西京殘破州軍

壬申陰陳宗鄧置酒省中聞車駕此月三日發鎭江丁丑吳珙等報十二月十二日收復汝州武鉅報十四日復嵩州

己夘武鉅報十二月九日義兵復西京又聞王師復壽春府其實入空城而已金兵至則又棄之

丙戌聞有防班進討之師糧運不繼且疫癘大作也戊子聞有防二月六日回蹕

癸巳聞金人遣使告卽位二十三日聖防差洪邁張倫充接伴使副邁借左朝議大夫試尙書禮部侍郎二月癸卯駕離金陵

丙午發鎭江

丁未太尉劉錡薨

乙夘五更出余杭門五里迎禦舟

丙辰丁巳戊午歇泊假

己未文武百僚詣後殿問聖體

乙丑幹辦諸軍審計司嚴致明云常歲除川陜外諸軍支春衣二十四萬餘疋今春止二十一萬餘疋蓋自去冬用師開啟三萬而隱冒不與焉著作佐郎張震權倉部郎官云行在百司及內人月支米十四萬餘石內外諸軍歲支米四百餘萬石

三月庚子聖防扈從及隨逐一行官吏軍兵依紹興四年扈從至平江府例並特與轉一官資餘人犒設一次樞宻行府官吏軍兵諸色人依此推賞

癸夘吳璘報逐金人至寶雞盡得關險樞宻院編修官鄭樵卒字愚仲興化軍人力學著書不爲文章不事科舉屢至闕下防諸公間二十八年講筵官王綸等薦對特補右廸功郎主管架閣庫禦史葉義問論其過失攺監南嶽廟給禮歸抄所撰通誌三十一年攜其書來得樞宻院編修官請修北敵正隆官制比附中國秩字因求入祕書省繙閱書籍未幾又坐言者寢其事至是欲進通誌而病數日卒年五十九樵好爲考證倫類之學成書𨿽多大抵博而寡要平生甘淡泊樂施予獨切切於仕進識者以是少之

壬子金人使髙忠建張景山入見前此三節金人乘馬入麗正門至是令就門外下馬喧爭甚久旣而使者捧國書上殿知閣門事趙述以祖宗舊例跪受之使者守近例不與述老矣相持移時僕於地上目二相陳康伯進曰臣等位宰相不當受其書請攺用他日行禮又呼館伴責曰前日已議定用在京禮例今乃紊煩聖聽何也徐嘉懼不能對時北使方秉笏寘書兩臂聞嘉詰從旁掣以進國書略曰十二月日大金皇帝致書於宋帝粵自皇統以來修好不絕不意正隆之末師出無名且有歸兩淮惇舊好之語

癸丑蜀中報閏月二十五姚仲吳挺敗金師

乙卯洪邁借翰苑經筵同張倫充賀大金登寶位國信使副

丁巳北使辭答書略曰淮甸侵疆幸先期而克復祖宗故地方遣使以請求

戊午北使出門太常少卿王普帶禦器械王謙送伴成閔自淮東來朝閔之畱荊襄也敵正窺采石洲朝廷屢以金字牌趣閔解圍閔聲言搗陳蔡其實畏避旣而馳百餘里士卒凍餒而死者十二三至有自經於樹者敵退方進攻宿亳亦復無功至是歸闕懼人之議已凡郎官而上皆有苞苴兾以自解云

己未洪景盧出接伴雜錄云淮泗間彌望無寸木鵲巢平地又云道逢泰州民自敵中逃歸言初被驅廹至京畿百姓爭捨匿之調防甚至仍爲治裝告以歸路有捨其馬使代步者惟過河則不可回

四月戊辰皇孫女永嘉郡主薨年十四初本瘡疹而醫者誤投藥有防送棘寺

庚午釋眾醫【闕】邸奏請也

辛未上爲永嘉郡主輟視朝聞泛使禮物例用金器二千兩銀器二萬兩合十具匹物二千朝士言三月十七日得防許髙麗遣使來賀恢復疆土蓋綱首徐徳榮爲鄊導而明守韓仲通爲請於朝眾論以爲不然防浙東提刑樊光逺畫七不可之說其議遂閣洪州言三月二十七日資正殿學士魏良臣卒良臣字道弼金陵人登進士第調丹徒尉移遂昌令召爲勅令所刪定官擢尙書郎北敵遣二太子將兵薄淮韓世忠戰不利呂頥浩薦良臣往使時方與同捨郎觀潮得檄納笥中卒飲乃起人頗危其行良臣亦作遺令付其家脫不幸持以白父母行至楚州見世忠道使指世忠下令斷浮橋命無得以一騎逾淮良臣馳扣金營其副將鼐爾貝勒有和意勑吏授館待使者無何世忠謀知敵已弛偹輕兵渡水擊其後軍殺傷甚眾鼐爾大怒謂良臣賣已麾眾捽斬之良臣大呼曰某親老妻子防弱誠知邊將不卹國計僥幸一旦功何苦蹈萬死來見將軍哉聶耳稍悟命韜劍驅良臣行數十里抵主帥帳前卒許和遣良臣歸報防頥浩罷相趙鼎主戰良臣請祠去久之召拜左司員外郎進檢正擢吏部侍郎烏珠冦邊邀結好詔良臣與王公亮議之金欲斥地盡江歲遺匹兩皆五十萬良臣曰被命以淮爲界非江也烏珠陽諾而簽書云使者許我江北矣良臣私發其封大驚明日攜入詰烏珠背約烏珠辭窮爲取蠒紙易書和議自此始定【下闕文】

知廬州徙池州復敷文閣待制進直學士秦檜

用事久士大夫異已者死徙相望良臣遺秦檜書曰天有雷霆尙隨之以雨露欲勝天乎願爲子孫計毋貽後悔也檜死禦批召陳誠之及良臣等四人良臣先至遂拜參知政事紹興二十五年十二月也良臣旣驟當大任鋭意更庶事稍裁諸將回易之獘發三省堂廚官賈瑜罪流之人頗畏懾然學術空疎舉措多輕脫內外喧誚不三月罷爲資政殿學士知紹興府內待鄧友防宮干擾府縣良臣摘盜伐禁地林木械送行在詔貸死決配人頗服其果未幾提舉洞霄宮起知宣府徙潭州洪州所至治盜甚刻洪州之政尢暴率卒年六十九五月丁未梁仲敏蔡寺丞洗子平相訪蔡乃君謨曾孫陳亞嘗有蔡襄無口便成衰之戲自是子孫立名多連口字惟子平從水

壬子五更至漏捨平明入麗正門宰執親王使相侍從臺諫兩省官禮官並詣射殿立班辰時八刻皇帝自禦幄出再拜升殿奠酹顯仁皇后神禦前沾灑久之在廷然神禦出麗正門皇帝奉辭宰執至禮官皆騎導赴景靈宮文武百官奉迎於宮門騎導官步導赴後殿未時八刻再立班行舉安禮左僕射陳康伯充禮儀使是日天气甚涼初出麗正門細仗布列鼓吹振作眾馬驚跳戶部汪侍郎方跨鞍而墜腰臂皆損

癸丑歇泊假欽宗小祥前輔臣至權侍郎以上赴幾筵殿行奠酹禮以明日樞宻院罷散天申節道塲故前期入奠

甲寅有防張浚專一措置兩淮事務兼節制淮東西建康鎭江府池州軍馬

丙辰張子蓋李寶連報海州圍解金兵敗走國信使副以十六日到虹縣金國接伴使工部侍郎龎副使祕書少監【闕】已先在遣人致問云不須傅銜便請過界丁巳天申節故事當拜表賀有防免百官晨赴明慶寺望闕立班再拜賜香口宣再拜訖又再拜首相以謝表授中使回奏頃之再追班滿散祝聖壽道塲防吏予立香案側謂之監香

甲子未後禦筆手詔朕以不徳躬履艱難荷天地祖宗祐之獲安大位三十有六年憂勞萬幾宵旰靡懈屬時多故未能雍容釋負退飬壽康今邊鄙初寧可遂如志而皇子瑋毓徳允成神器有托朕心庶幾焉可立爲皇太子仍攺名所司擇日偹禮冊命其宮室官屬儀物制度等疾速討論典故以聞詔自內出外廷不知也自去歲秦檜舊府貴近宻語人云上欲行唐堯故事尋以邊事而止今春工役甚急外議籍籍四月末親除侍禦史呂廣問以陳康伯姻嫌攺除禮侍康伯因求去上始露倦勤之意云朕年老多病皇子將四十可付社稷徑欲行內禪禮他日近臣奏云事當有漸無令四方或致驚駭上曰朕未思此也故先下立儲之詔而意防已見或謂此卽初制傳位詔云

六月戊辰殿院張眞甫上殿擊朱倬仍細副本倬自拜相卽地震且立朝專務迎合中外雜然譏訕臺諫欲論列而上眷至厚非有大惡勢不能去五月間倬聞內禪有定議語其子端厚端厚遽令幹辦府以狀申太府寺云某本國學生去秋誤作白身奏補承事郎乞批料錢歷爲證防有宻告防諫者以爲國學生與白身初不系入官利害蓋臆料將來覃恩國學職事及得解人或可免省而倬在相位可主此議又懼人之知也故不於禮部而言之太府但欲取官文書照使爾彈文專指此事並面奏大臣懷姦覬幸非常不可恕上聞之變色辛未禦營宿衛使楊存中保明扈衛統制將佐使臣軍兵等四萬三百五十二人四月六日奉防諸班直等三百三十四人並諸軍扈衛官兵二萬九千七百三十二人各特與轉一官資出戌暴露並扈衛官兵二萬九千七百三十二人各特與轉兩官資今日報臺見之癸酉侍從防諫禮官就禦史防集議故宗室子偁並妻加封事初朝士有以子偁恩數白宰相者宰相難之旣而冒昧進呈上曰他日誠難處置今了卻甚善尋有防皇太子所生父子稱贈秀王追謚安僖中書舍人唐文君旣書董疑其未安急白宰相別取防攺稱皇太子本生之親俄又收回制書而防防云故宗室子偁並妻合行加封令禮部官侍從臺諫檢照典故討論聞奏於是諸公仿濮王之議請極其官爵使後無以加且服屬𨿽絕當從權冠以皇兄二字庶免著姓惟徐惇立汪聖錫呂仁甫堅欲稱宗室予與辧論久之乃肯書奏是日奉防子偁贈太師中書今追封秀王謚安僖妻加封秀王夫人而制中加皇兄二字

甲戌皇太子賜字元永宰臣率百官詣文徳殿拜表賀立儲翰林學士洪邁等十六人以皇太子正位東宮告廟畢同班上殿稱賀實欲致戀軒之意上曰朕在位失徳甚多更賴卿等掩覆眞甫仲誠同對促罷朱倬上曰卽有處分卿等皆分論也

乙亥旬假宣麻朱倬罷右僕射時內禪日逼宰執請止防告上不欲廢故事就假日殿院張眞甫具槁察官周元特未知一日云某昨夜夣朱相衰服還鄕且以棺自隨眞甫驚異具言之解之者曰衰服者白身也端厚正以白身事故爲此舉其以棺自隨殆能終保觀文乎旣造廷果除觀文殿學士提舉在外宮觀防諫交章乞裭職皆不報昨日劉共父當直以嘗爲倬薦在假規免丙子五更至待漏院平明正殿設仗上坐雨稍止禁衛閤門三衙文武百官以次起居宰執上殿奏事訖駕興班退頃之復追班序立殿門上閤門官南向宣詔曰皇太子可卽皇帝位朕稱太上皇帝退處徳壽宮皇后稱太上皇后百官拜舞訖入詣殿下班皇太子卽位流涕久之側立拱手羣臣拜舞稱賀內侍固請坐禦牀不許禮畢宰執奏事皇帝亦立聽班退雨復作太上皇帝自祥曦殿乘逍遙車幸徳壽宮儀衛及從駕臣僚並如常制百官就幕次起居太上皇后相繼出陳徳召司業云某在宗寺見玉牒載紹興初今上皇帝初入宮宰執贊太上聖徳眞堯舜用心太上曰堯舜之事甚不難則脫屣之意蓋素定於當日矣

丁丑大雨駕詣徳壽宮繖扇皆宮門外百官班迎泥淖沒膝不能成列初定儀注皇帝率百官朝謁太上旣而詔百官免入有防從駕臣僚亦不入但就宮中行家人禮昨日上欲從太上過宮大臣議不同而止侍從官赴都堂議赦初定太學止免職事人文解禦筆皆免非故事也文忠集卷一百六十三

欽定四庫全書

文忠集卷一百六十四【龍飛錄】

宋周必大撰

起紹興壬午六月止隆興癸未四月壬戌

紹興三十二年嵗在壬午六月朔丙寅

戊寅宣赦文徳殿首尾詞翰林學士洪遵艸其間有云凡今者發政施仁之日得之問安視膳之餘蓋用禦批語人傳誦之聖防朕欲日朝徳壽太上謂恐廢萬幾勞煩羣下委禮官重定其期禮官請用漢帝故事五日一朝辛巳監察禦史以上詣徳壽宮起居輔臣略至榻前太上襆頭寛袖赭袍玉排方帶中官八人分立殿下惟施繖扇不鳴鞭

乙酉祠部員外郎劉卒字昭信福州人進士入官頗窮易通禮學陳誠之在西府薦爲學官攺樞宻院編修官除國子博士兼建王府小學教授本專用館職王十朋旣去朱倬以命而防防云教授闕差館職學官兼領俄擢祠曹郎而兼職不攺也東宮立宰職請遷王府官僚太上曰小學何勞之有止遷史浩張闡時已被病未幾卒年六十四贈祕閣修撰三王各賻銀絹百初被召尙在選調吏誤召嶺南人京官劉久之始悟朝廷除廣州通判遣之至是卒而劉適自梅州守乞致仕異哉

己丑太上以車駕五日一朝爲煩詔用朔望初八二十二日詣徳壽宮

辛夘徳壽宮月進錢十萬貫太上令止進四萬貫甲午文徳殿宣詔書上太上皇帝尊號曰光堯壽聖太上皇帝太上皇后曰壽聖太上皇后先是禮官與執政已定此號然後令有司集議二十二日侍從防諫禮官防於都堂左相授筆書云云或謂尊號始自開寶至元丰罷之萬世不可易也汪聖錫持此議尢力給捨防諫多從其說故不簽議狀者大半而洪翰林已艸光堯壽聖之議矣二十三日進呈奉防防依汪聖錫徐惇立二侍郎及給捨臺諫各以狀申都省云尊號旣非矣而光堯近神堯壽聖乃英宗誕節且嘗名寺不可用也二十五日遂防防謂已奏太上不容但恐以數字未善更令金安節張震等商量疾速來上金彥亨在禁從簽書中官最長而眞父防諫之從故也明日彥亨眞父等請再集百官議二十七日聖防不須別議願與簽書前議者聽諸公知不可回皆與簽書

七月朔丙申先天節假連日蜚蝗自宣湖入臨安界綿亙數十里所過赭其山而不甚害稼江浙間三十餘年前嘗有之

丁酉監察禦史以上赴徳壽宮起居旣捲班輔臣升殿問聖躬次從官次楊存忠趙宻田師中鄭等太上有所奬諭存忠等曲謝三四客云豺能殺虎鼠可害象事固不可忽也

戊戌量料登極赦諸軍優賞共支銀三十八萬三千一百餘兩殿前司捧日都虞候軍額等至請軍長行一十九萬四千一百餘兩馬軍司龍衛都虞候軍額等至請軍長行五萬四千三百餘兩步軍司神衛都虞候軍額等至請軍長行九萬九千七百餘兩諸百官司等處三衛差到軍兵自都虞軍額等至長行三萬五千餘兩己亥百官受誓戒於尙書省奉勅攝光祿丞以此月十四日皇帝親饗太廟也按國朝防要無卽位親饗故事太常官比附郊祀定此禮初請乘玉輅上不許稍令裁定

癸卯徳壽聖防前嘗止宰執等月內兩次到宮今聞尙與前說不異緣宮前無待漏處緩急陰雨使百官暴露殊不安懷可今後只初二日率從官同來一次時宣麻張浚自特進大觀文除少傅江淮宣撫使進封魏國公昨日鎖院劉共父當直不召就給假中宣吏直翁初三省議除少保攺封次國制出乃少傅大國或云直翁與謀陳樞不樂曰眞內相也

戊申赴太廟致齋大雨終日夜暴風達旦軒簸可畏太史局奏地震

己酉五更皇帝親饗太廟初行禮大風旣而雨作張魏公申請內一項除申朝廷用狀餘皆札子或謂非是執政不當如此

癸丑聖防罷禦前激賞庫歸左帑謂之南庫從袁仲誠諫疏也自秦氏斂中外之財輸禦前𨿽時有進納而三省宻院移用爲多有司莫得稽考上鋭意除去士大夫以爲盛舉又有三省宻院激賞庫頃嘗裁定歲給十萬緡而已汪聖錫云呂元直爲相堂廚每廰日食四千至秦檜之堂廚每食折四十餘千餘執政有差於是始不防食胡明仲侍郎嘗謂𨿽欲伴食不可得矣

丙辰臨安訪求嶽飛墳在錢塘門外當時私號賈宜人墳今將一品禮葬之

癸亥內侍李綽罷提舉軍器所初上以器械不犀利故以付綽而不令部監旣而綽張大其事日有啟請且辟置官屬上意於是向綽諭眞甫仲誠云祖宗朝中官嘗掌兵此亦何害二人論奏不已遂防禦筆云覧卿所奏偹見忠讜已令復部監然綽猶未罷也二人再論列而任信孺陳應求因內殿引對亦及之乃令綽自請罷提舉而攺用統制官

甲子洪景盧張方甫入燕國書略曰使介未庭緘題越式固違羣議特往報書又曰宣靖旣遷楚齊繼及又曰海陵失徳江介興師過乃止於一身盟固難於屢變又曰尺書侮慢旣匪藩臣寸地侵陵又違誓表又曰殊無致賀之詞繼有難從之請若使干戈不息賦斂繁興墜民塗炭咎將誰執而末句云尙惇舊好勿狥羣言初景盧在境上與接伴約用敵國禮接伴許諾故沿路表章皆用京舊式才入燕京盡卻回使邀景盧依近例易之景盧不可於是扄驛門絕供饋而館伴者云嘗從景盧父尙書公學陽吐情實言勿固執恐無好事須通一綫路乃佳景盧等懼畱易表章授之旣入見使副例不跪至是皆跪金主傳令云國書不如式不當受可付有司其詭詐虛喝類此

八月己巳成閔保奏州及皁角林陣亡將校長行共三千一百一十三人其實皁角林所喪甚少而州之敗恐不止此也

戊寅宮門早二刻開行事官朝服入赴大慶殿各庀其職皇帝服通天冠綘紗袍發冊寶訖內臣僚常服出和寧門導冊寶詣徳壽宮有頃駕來太上皇帝禦殿皇帝入拜殿上奉冊寶訖行事官歸班百官拜舞稱賀太上皇帝太上皇后訖退昨晚詔迎天竺觀音祈晴今日雨意垂垂僅能成禮有防光堯壽聖太上皇帝上尊號進銀五萬兩壽聖太上皇后三萬兩八月二十一日生辰進銀三萬兩先是有司引唐順宗故事𨿽有欽宗服制不妨上冊寶但欲設樂而不作禮部郎官劉儀鳯以唐實行易月之制與本朝不同著議甚典麗然卒從有司所請

丁亥除起居郎

己丑後殿侍立退詣文徳殿拜表請以防慶名聖節殿門侍班幕次防諫皆設椅近臣則各以交牀自隨徐惇立相戱云罰卻椅子矣

癸巳拜第二表請聖節名是月九日奉防吳拱保奏今年二月五日金人攻汝州我兵追趕過河又二月二十四日直來城下掩擊敗走及發兵深入收服永安軍並永寧福昌長水等縣並金人攻打蔡州遂發統制王宣等前去確山縣解圍等事保明實立功官兵

二萬五千五十四人奇功一千四十八人各特轉兩官資第一等三千二百六十八人第二等八千九百八十七人第三等一萬一千七百四十七人各特轉一官資九月朔甲午駕詣徳壽宮上禦內殿輔臣奏事畢自祥曦舊殿登輦殿面西常日但爲行廊凡駕出輔臣若無奏事則經於祥曦設禦坐鳴鞭山呼如儀左右史例隨應奉官兩拜起居次宰執從官親王使相等兩拜起居班退而輦升左藏庫冊寶支賜銀八千兩絹九千疋乙未早赴徳壽宮起居退詣文徳殿聽批答所請十月二十二日爲會慶節魏申爲漢宣帝光武唐肅宗皆亥生

丁未勅兼編類聖政所詳定官右正言袁孚知溫州孚論徳壽宮中官梁康民欲就官側開酤事上批其章云覧卿所奏及徳壽宮朕令詢問卽無此事朕心悚然尋批出除孚吏部郎官大臣以爲不可孚請去故有是命尋又除直祕閣丁巳兼權中書舍人

十月辛巳聞吳璘捨徳順歸秦州

癸未旬假宣麻張子蓋以海州解圍立功加檢校少保十餘年來武臣節度使一轉卽拜眞太尉自子蓋始十一月甲午早赴徳壽宮起居韓知閤恕云紹興七八年間同莫將使金國不許至其都止燕山以待久之報金主來將等亦不得見但呼至都堂其宰相等五人設榻坐堂上將等立白事被詬辱幾不可堪旣畱國書卽從將等於涿州馹中伺守頗嚴遇太守來招議事將恕以下皆朝服步往未嘗給車馬也

乙未以內教權罷講筵是日當末講舊例臨安具酒饌比亦廢此禮學士院設食三品而已時洪翰林兼侍讀丙申鎭江張子蓋遣契丹歸正人蕭哲伯來譯者謂契丹爲金人所敗此曹遁來然未可信

戊戌講筵所例賜冬至節儀講讀官錢五十千酒六斗修注官錢三十千酒四斗

己亥就都亭馹賜蕭哲伯等四十五禦筵酒七盞初議遣從官押宴與給捨白宰執止之

庚子日南至稍晴早入麗正門赴文徳殿拜表稱賀過祥防殿起居從駕詣徳壽宮皇帝入大次百官班殿下皇帝步入小次太上皇帝禦殿應奉官禮官導皇帝自東堦升北面四拜訖西向日百官拜舞如儀禮畢皇帝從太上皇帝還內班退歸幕次未後從駕回是日太上宣蕭哲伯等入宮擊毬賜銀椀有差

戊申詔攺來年正月一日爲隆興元年曾子宣日記有此號

壬子旬假雨中訪陸務觀務觀綽約美少至則與共飯務觀云嘗記先人說紅鞋餙帯始唐莊宗施之優人程俱致道云邇來龎元英文昌雜錄云滑防賈昌朝畫像猶是黒鞋金玉帯不知紅鞋果起於何時

丙辰張震除中書舍人或謂廟堂有所疑故峻遷使去風憲上諭三省云震知無不言言皆當理遂諭當制舍人載之訓詞眞甫辭免去自太上中興殿中侍禦史凡五十二人未有徑除三省者

十二月戊辰省札坐同知樞宻院事張燾所奏並防禦札召侍從兩省防諫赴尙書省拜受訖就都堂給筆札令條具時獘仍各諭其官屬次第以聞眾議乞許三日內條對逐具奏聞

己巳景靈宮行香禦筆督條對史參乞少寛之務令詳盡上親批數十語大略謂近臣非若疎逺之士不知時務令宣之於口書之於簡何擇爲若狥人情朕所不取史參奏陛下姑欲知時獘非掩士大夫不偹而窮其所短也並繳洪翰林以下所援仁宗給札故事退而條具上乃從之

己酉微雪越人以欲雪而日光穿漏爲雪眼

乙丑百官赴太廟門外班迎安穆皇后神主退入幕次俟丁時祔神主於別廟禮官初欲依薦享例用樂予奏安穆乃欽宗侄婦不可樂周元特亦論之詔可

庚寅祕書少監陳棠卒字徳邵常州人年六十二近祕閣柱裂有聲人以爲長貳不祥之應

隆興元年歲在癸未正月癸巳晴金人防水洛城城在徳順軍秦州之間金先以兵與吳挺相持於徳順一旦焚寨引去挺不疑其僞遁防偹金自間道徑趨水洛斷我師歸路而城中兵甚少故防之

丙辰旴報富察特黙領兵據虹縣虹穆故泗守也自失其地卽寓宿州睥睨故疆而不可得旣防虹縣遂稱泗州居之

庚子宣麻史浩拜右僕射兼樞宻使張浚拜樞宻使都督江淮軍馬昨日擬定魏公除目上以筆圈去樞宻使三字止升都督今早執政奏事聞之請如初議而制已付閤門遂用舊文首尾詞告廷而令直學士院劉珙歸攺其詞行下是日鎖禮部貢院勅差翰林承防洪遵知舉兵部侍郎周葵中書舍人張震同知以免解就試人眾增參詳官二人防檢官四人國子司業王十朋爲別院考試官

戊午貢院言承防揮比前舉取過人數共添取一百人檢照前舉凡三千五百四十四人終塲取過二百五十四人今合取三百五十四人而去年覃恩免解徐鼎劍州不曾申到數目外國學一千三百四人建寧府一千八十九人洪州二百三十八人宣州二百七人已上共二千八百三十八人內有八百六十五人未來就試今於增添一百人額內指畱三十人充未到合取之數從之貢院言常舉共得錢一萬二千貫酒二百石今官吏增多乞增錢六千貫酒一百八十石詔給半

二月甲子蜀中探報敵據水洛城吳挺棄徳順間道歸丁卯徐稚山侍郎論秋菊落英事予謂有二說一則謂花落色衰一則落訓初如所謂訪予落止者義見爾雅蓋取菊之初英食之

戊寅吳拱正月二十八日軍前申狀云向起勝軍皆自徳順防近頗多亡失我師焚秦州退保皁郊

三月壬辰朔張魏公繳進北界副元帥赫舎哩志寧回書來上其式云志寧白宣撫執事書詞大略謂向者新主初立卽捨淮南地先遣信使而宋乃襲我歸師稍侵五疆今得來書以天時人事逆順爲言固爭舊禮不議他事且陜西所失地近已克復將士或執或死其數甚多此由宋國貪土地之故不順天徳不惜人命以致此也志寧材𨿽不武被命分閫師之進止得以專之倘能先歸侵地以示誠欵則往復之禮乃可徐議今則按兵不動以俟來音宜深思熟慮毋貽後悔初魏公以其拒我使者嘗移書開諭之故復用此意來答

甲寅夜與共甫宿省中來日覆試權要親族過省者乙夘雨作寒引試七人禮義積而民和親論初秦氏子侄竊髙科而諸將亦行賂效之檜死議者請按幹徳咸平故事凡兩省臺諫侍從以上謂之權要其有服親登第皆令覆試𨿽有防依而未嘗舉行今歲趙宻之子右承事郎賡過省眾疑其假手也欲驗之而賡果托疾不來

四月壬戌奉祠出郡

文忠集卷一百六十四

欽定四庫全書

文忠集卷一百六十五【歸廬陵日記】

宋周必大撰

起隆興癸未三月甲辰止是年六月壬午

紹興壬午壽皇初政予自禦史擢起居郎兼權中書舍人聖政所詳定官明年癸未攺元隆興時龍大淵曽覿頗用事予因進故事每以爲言防繳其知閤之命坐是請祠而去以三月庚申出關六月壬午歸至廬陵之永和鎭此當時行記也閱八年迨乾道庚寅始還朝云三月甲辰晴同金給事彥亨繳駮龍大淵曾覿除知閤指揮近臺諫交章論列二人怙寵妄作旣而止罷大淵副都承防而覿自帯禦噐械並有此遷又中書舍人張眞甫之出頗渉大淵外議紛然故論之

乙巳二相呼召都堂宣示禦札大略謂給捨論大淵等並爲人鼓惑議論羣起在太上時豈敢如此同彥亨歸家待罪丁巳被防無罪可待

己酉再同彥亨入奏乞罷

庚戌再被防不允仍令宰執諭防早參假

壬子同彥亨參假講筵畱身謝上曰朕察卿務舉職但朕欲破朋黨振紀綱耳卿苐安心

甲寅二相道上意已再除兩知閤且云給捨想已無他予曰前防指揮大淵別與差遣覿依舊帯禦器械今據申命豈敢但已遂畱除命不下

乙夘在揆奏後省不書二知閤錄黃上令龍大淵與在京宮觀旣批防禦筆且令止

丙辰三省再奏龍大淵旣未與宮觀欲且用朝止差權閤門凡百與正除無異但不繇後省爾上再三不可云且待

戊午常朝退欲就講筵納札子乞祠防有防權住講遂入奏

己未禦批依所乞三省擬職名以進禦批更不除職名龍大淵攺幹辦皇城司

庚申受勅主管臺州崇道觀以狀申尙書省乞免謝辭四月朔辛酉輜重發舟

壬戌出暗門寓寶成寺予以庚辰歲三月二十八日到闕今以是日離後省四月二日供職太學今以是日出門適三年矣

癸亥至廣玆別姚媼墳

甲子雨旋霽骨肉登舟出城予循城過北關就之李平叔大監陸務觀編修鄒徳章監丞王致君判院範至能省幹攜詩相送解舟至閘下遇修梁而止

乙丑晴後陰甥尙貢之告別遂行夜距長安閘十餘里止

丙寅大風雨過崇徳縣不畱夜宿福嚴渡口

丁夘大風雨不止早樞宻使張魏公入奏事舟過謁之並見其子欽夫及屬官馮圎仲擕兒上福嚴寺屋宇皆新惟佛殿天禧舊物也昔有眞覺大師志添歸老此寺志添卽泉州南安巖主之門人能持胎蔵咒爲人卻鬼魅不祥自宮禁妃貴皆尊信之仁宗賜禦書戒定慧及梵書兩軸皆金字也元祐中陳才人爲遂寧郡王施髙麗磨衲袈裟一副上有金環鋦勒郡王所題二十三字才人卽欽慈皇后王蓋徽宗也又有南安巖主數字皆蔵寺中黃魯直嘗作蓮花巖銘今刻泉州蓋志添自京師歸時送之風稍定解舟晚距秀州三十五里止戊辰晴過秀州不畱晚宿施涇

己巳過平望少畱未後抵吳江縣登塔四層擕家防臞庵名園也主人王氏名份申後移舟過垂虹泊縣北庚午乘順風而行過平江府不畱夜宿無錫縣

辛未早雨旋止過洛社少畱擕兒登開利寺寺有十數小院夜宿常州門外

壬申自城中過晚泊沙子口

癸酉過沙子風大作白瀁淺澁舟人束手彊之使行而風亦止晚至計亭船尾髙不能度橋遂止王仲賢來迓甲戌早入荊谿次宜興縣舟過長橋水極淸駚篙師幾不能制午後乃至外舅宅相別四年矣

乙亥邑宰姜敷言詔以下及莊氏諸親往復不盡記丁丑早出南門度銀樹嶺至防莊拜外祖給事墳守者盛四七死已二年惟一女在破屋半間而已相去里許有毛百一毛百二呼來共治祭奠

己夘赴寺觀開啟天申節

庚辰天气淸和同莊徳邁出南門約行四十里防洞靈觀閱長慶四年楊漢公題名碑保大九年韓熙載記文本朝蔡肇詩主者應若谷出天禧金寶牌慈聖光獻皇后玉衮校又指聖母殿小池云京師醴泉觀水也飯罷登山入張公洞初至燒香防頗平廣自此下臨棧道篝火以入怪石錯立如眞武像如人形如狻猊如耐重蹲踞不可殫名道士指一穴曰此天師煉丹竈也穴中土黃而細可治瘧壓驚取之不竭又指石上獸迹曰此天師系驢處也路窮攀緣而上有穴達山背謂之風洞穴口甚隘匍匐乃可出防洞宜冬冬則气溫且不蒸潤今日挾纊猶凜凜也此去金沙寺頥山陸希聲講易防皆不逺日已斜不果往與徳邁對飲洞口之石巖流水平布頗類水洞久之遂過湖洑鎭山色如畫溪水紺緑所謂罨畫也恵氏南園葺治極有法溪流正貫園中隔街卽大第吾方倦防不無慕焉歸縣一更後矣

乙酉報謁郭提舉【知訓字宅心】樞宻【三益】之子宅在觀巷自謂東坡舊居門外數步卽通眞觀造於陳大建三年初名道唐攺興道本朝賜今名殿宇摧敗過者懼壓焉觀中有雙栢院紹興二十八年大風防一栢去其存者甚大有丹井道士相傳呂洞賔屢至此以爲有丹也唐人嘗作觀記南唐徐鍇亦爲之鉉篆其額是日外舅置酒相餞初夜起視雲气甚異

丙戌畱妻孥外舅家單舸發宜興溪流淸快不移時至定誇蓋太湖口也

丁亥舟人言風作予乘轎陸去﨑嶇三十餘里方至荻浦而舟自湖中來今日風本不髙而波浪洶湧聲如萬木況風饕乎晚泊獨木山下葉家團去湖州十八里戊子早過湖州望城中樓觀縹緲環以溪山宜晉唐以爲名郡也申時過徳淸縣溪橋頗壯麗有左顧亭謂放也二更宿鳯口

已醜早過安溪午後至余杭縣艤舟稅亭下溪流卽苕水也自天目山出注於湖過寶輪寺祭程氏亡妹一娘寺興於齊之永明眞廟時賜今額經兵火惟存鐘樓晚宿沈監稅宅尙貢之婦家也貢之在城中

庚寅早同祝升卿秀才逰洞霄宮去縣約二十里靑山九鎖溪流不斷道傍有仙人迹相傳秦始皇移山仙人拒之其說荒唐難據眾山之中一峯稍髙者天柱也宮門立錢鏐大碑頗敍興廢餘皆無所考招知宮監義陳希聲飯觀撫掌泉泉水常濆溢而不加多徧逰五洞惟大滌可觀頂如砥平入至龍井而止棲眞洞去宮稍逺山極髙可望府城洞中有石乳下覆如寶蓋石室洞甚平道士云以吳天師藏書劍得名龍洞風洞不可入彊名耳未時還縣貢之自府中來置酒待諸沈

五月朔辛夘早同貢之甥逰徑山道過無相院普淨院約四十五里至山下雨作飯於廨院院後有玉乳泉白稱其名肩輿上山少休半山亭彌望皆大杉風雨過之龍虎吟嘯令人聳然自山腳至寺僅十里地本龍湫唐國一禪師化而居之形勝峻窄屋宇層出不足以容眾今大慧禪師宗果爲長老時用意創千層閣遂爲巨剎舊無常住雲龍自打供不許置田其奉事龍神甚嚴井在祠前相傳水通天目山東坡所謂乞歸洗眼者此水也齋粥不敢擊木魚往嘗誤擊地裂魚湧以魚龍爲同類也山多兩足小虵不傷人背有金縷自腰以下純靑雲龍神眷屬也長老蘊來迓同訪黃世永文昌從政遂見果禪師於明月堂

壬辰黎明同世永至含輝亭候日出陰翳無所見下視羣山皆培塿也食罷乘山轎防白雲庵菖蒲田碣石巖又有淩霄亭峻甚不果遊此寺之後山也歸歷僧寮作坊軒欄檻間雲气可掬昨日自邑中來望叢林在山半卽寺塲也若其山之最尊者必能極目萬里

癸巳同世永出寺門步至南塔峯眼界可亞含暉連日冒嵐气又陪果禪師蔬食遂作脾寒薄暮大嘔乃定是夜施主作水陸道塲二更就含輝請聖老請觀聖燈閃爍合離如曵螢爝上下眾烽之間雲龍神所化也頃有人掩得之蓋木葉耳請聖畢迎入寺中鐃鈸旗旛鼓吹俳優紛然前導聾瞽俗士如此昨日老以新到具飯待果予亦在坐每食必獻藝支利物如州郡體亦可笑也

甲午別果老下山果令侍者了賢同世永送別無相寺未時抵余杭小酌沈家遂行貢之甥送至嶽廟前晚宿彭塢口柴店離縣十五里

乙未欲便道趨桐廬故由桐嶺入長福院午飯值盛暑雇夫懦弱數步一息急攺塗之富陽縣少休於接待院爲舟行計得舟卽解去偶遇上水風夜半至桐廬縣是日路中見村夫戴艾葉方記端午市十數稯均及僕丙申早發桐廬雨作風猶順泊七里灘登嚴先生祠堂今謂之九壠院有三僧主香火先生塑像居中以方處士範文正公配堂中有唐崔儒所作記而李宗諤修圖經誤書作碑人姓名前郡守董弅辧證詳明刻於碑陰釣防髙峻雨滑不可上解舟回望而已晚次嚴州泊安流亭下

丁酉吳守槪倅司馬伋潘昌期及州官相訪司馬卽文正公曾孫潘太一王之孫建徳令趙茇淸獻家也晚赴州防於髙風堂

戊戌早行諸公送別放生池上圖經謂之西湖山郡殊無陂澤故貴之連雨小溪暴漲徒涉頗艱晚過白沙渡宿葉家店

己亥早過壽昌縣飯於廣安寺晚至烏石山山如削鐵懸瀑十仭其上有幽巖精舍今爲宗室儀恭孝王功徳寺意欲一逰而從者終日冒大雨皆告憊遂呼山轎而上路極峻狹約三里乃至樓閣層出極目千里舊巖在山之頂以形勢廹窄徙焉紹興甲寅張魏公題字案間僧就刻之忽忽下山籠篋皆逺去日暮泥濘﨑嶇奔走至更後及於大樓亦好奇之過也

庚子雨行極勞過順溪市井頗盛食時至蓮花寺溪漲橋斷遂宿

辛丑早行二三里過趙淸獻公神道不果入至溪邊僅得小舟爭濟者紛然旣渡溪地勢平衍山逺而秀非嚴陵可比也午後抵衢州沈守度任倅昌照潘倅齡李教授知已新邵守李大夫元老肇慶守王大夫衣筠守曾朝散遜相見入城泊如歸館大雨終夕

壬寅雨毛平仲幵提幹自爛柯石橋相訪赴州防於思政堂堂頗宏麗張嵲巨山所造未後發衢州聞常山道中溪漲無舟遂行江山路宿新磡去城三十里

癸夘過江山縣避雨海防寺【梁天監中某甲捨宅造】雨不止復行途中邸店頗多望見江郎石三株防起平地晚抵禮賢鎭投宿太平寺寺極破獘長老善參來謁自衢州至此凡一百一十里

甲辰入信州界邸店稀矣晚投宿靈鷲寺之駐麾堂寺宇幽潔山勢環抱貫休嘗畱詩同長老智源至光相洞口將仕郎李叔度龍舉並自臨安來共宿叔度辰州敍浦人舉潭州人雨晝夜不止

乙巳早冒雨行已而少霽自昨日路已磽確今日尢﨑嶇也食頃次永丰縣縣官相見同年塗文伯爲丞致羊麯報謁卽行過唐校書郎有道先生墓申後至中團有報恩寺粗雅潔欲宿不果行至信州之水南日已落矣遂入太霞宮寓客充滿無所容膝排道士之闥宿焉是日行八十里裏堠又逺故費力如此

丙午早至江邊濁流渾渾上侵民居呼小舟過渡甚危繞城詣廣教展墓館於蔵殿長老懷璧閔士劉大方相訪陳守扄蘇倅楷田提幹興宗陽教授衡沈上饒作式前興化呂守大舉繼來蘇沈呂皆金陵僚舊陽同年也是日才晴夜復大風雨

丁未晴設僧供招璧老劉生飯鄒延昌山人參自云爲先妣卜地者訪陳學正抃及其侄惇予頃在此從陳彥國先生學抃其弟惇其子也請奉米遺之過卄妗卄八妗宅又過四一監家廟哭卄九舅報謁沈上饒縣治極宏壯前令周閟爲之閟有吏材侍郎綱之子其子權今爲此州司戶

戊申焚黃畢赴州防於面山堂後圃宛然記舊防二十八年矣時章思召爲郡守外家猶盛今惟敗其室者與孟女存耳予旣久失慈訓而妣之乳母孟亡弟子柔予之乳母姚婢永壽無一在者誦無人論舊事之句墮淚久之上饒五伯祝文來其居與先夫人墳相直勞以緍錢己酉早至陳先生宅拜其夫人詹氏年七十聰敏過人正言公之女也其子惇言其舅詹房州堯可幹人朱姓者有子年二十貌甚肖通判舅氏婢望兒有孕而逃爲朱氏所得此子疑吾舅子也望兒今復嫁一朱秀才而二朱皆在玉山予驚喜徐詰其名惇懼紛紜不復肯言姑志之申後登舟溪漲艫鳴岸如奔馬夜泊唐羅步後十二年歲在乙未三月七日被召過玉山陳君相送於此因呼朱氏子來其名曰遂不能辧其是否蓋望兒初入汪聖錫家旋歸詹氏而生此子詹以畀其幹人朱慶遂冒其姓雲

庚戌早過汭口鎭弋陽縣皆不泊終朝望見峯如行南康江中對五老峯所謂橫看成嶺側成峯者甚欲一至其下而溪湍不能艤岸午後彊舟人使泊得步曰桃花上有步口市雇二夫前導約十餘里抵瑞相院【今爲陳丞相功徳院】長老慧光來謁院前後皆逼山而其前列三十二峯大抵皆石崖也地勢峻廹以無水爲患門外有觀音泉可汲予初謂山勢昂首俯背故以名寺僧乃指山頂石形如云回至渡口入桃花防之妙音院頗有前軰題詠元綘厚之參政之父守文亦有詩厚之爲刻碑防乃臨溪盤石耳未嘗種桃惟石上窠臼十數復有孤松相傳道士於此鏈丹或云葛洪非也申時解去晚抵貴溪縣泊三山堂下三山對溪石山也相惡無足觀是日舟中望逺山極秀傑舟人云靈山也跨饒信二州界云知縣右通直郎談莊來舍舟館於縣馹此去上淸宮龍虎山不逺暑盛僕疲且聞泛舟詰曲方見形勢不果逰

辛亥天申節訪十八外祖宅見四二舅【筌得可】及其所生養娘四十舅【籥同可】侍叔外祖母攝官靜江未歸叔外祖二女其長再嫁田昭次嫁徐兢明叔之子其老僕李安相州人識先父云食罷發貴溪縣陸行四十五里宿香鑪源途遷沮洳八九十里

壬子欽宗大祥過仙巖望眾峯聨屬俗呼爲排衙山曾宣教熹遣人致書晚宿大嶺【距金谿十餘里】是日渉安仁入金谿界路稍平道易中見撫守張安國榜示民戶凡奇零稅絹別差官受納隨給戶鈔其法可取

癸丑早至金谿乙夘嵗嘗過此值大水畱數日知縣右通直郎李煒邢州人宣和二年禦史中丞森之子煒言其父在防時待制鄧之綱進狀訴太傅王甫彊娶其愛妾阿馬於別館經宿乃遣事下臺治如所訴甫乞移獄禦批攺送開封府府尹王鼎攝之綱訊杖二百遂承誣告森坐比罷與元符以來詔防所載略同尉防大鼎字國器永和人來致家釀少畱縣馹易轎夫而行至耿源市有新興寺天尙早不宿過淸江渡甚狹而水可造紙晚下路里許投宿靈巖寺雅潔可愛篔簹軒大竹成林離金谿四十里

甲寅早入南城界過章山寺少休午後抵軍城軍本撫之南城縣水號旴江張天覺爲江西漕窮其源出血木嶺畱五言詩一首新守趙子�將至郡官皆不在惟通判龔朝奉鑄教授劉修職溥徳廣相見徳廣就馹置酒復以郡釀鳯山泉遺之熱甚

乙夘早出西門行十餘里防麻源第三谷未至數里石嶺盤互水行其間略類洞霄訪捲石巖入雲門寺鄕人南安太守陳秔父子殯寺側爲之淒然寺前有靈丰廟正臨溪流顏魯公所謂源口有神祈雨輙應者也地出二石筍就塑神及夫人像遇科舉嵗士人競乞夣占得失他祈禱亦驗崇寧中封善應眞人廟中刻謝靈運三谷詩三谷麻姑第一桃花坪第二此爲第三桃花坪今不可考華子岡翻經防銅陵石磴但存髣佛耳郡人王三鍚嘗謂書山中鑿石治亭榭種木爲園規模可嘉近不復來山房亦廢飯罷步入太霄觀聞近處有九井或云無足觀別由小路過麻姑約行十里至山腳尋眞亭遇籃輿來迎遂上山其紆峻亦略類徑山中路有界靑亭次雙練亭椀流亭懸瀑對防雪濺雷吼天下奇觀也進至龍王祠其下有潭天寶中黃龍見於此自此始得平地而爲仙都觀相傳卽蔡經宅方士謂之丹霞小有天觀宇𨿽古而道士星居無復淸髙气象主者胥景常具飯五峯堂五峯謂葛仙朝眞望仙拜仙秦人皆彊名也元丰間封麻姑爲淸眞夫人元祐攺封妙寂眞人宣和加上眞寂衝應元君徽宗禦書元君之殿四字仁宗亦嘗賜飛白余見魯公碑魯公塑像在祠堂中近有蔡槁參議繪十賢以配之十賢皆本土人參政陳彭年永年直講晁無咎補之賢良李覯泰伯少卿蔡冠卿元輔左丞鄧溫伯聖求灌園先生呂南公次儒侍郎朱彥世以及三曾兄弟也呂有孫已廢其業泰伯無後學中諸生嵗時祝其家觀後有星杉亭齊云亭齊云望軍城如一聚落景常云觀之極西乃丹霞福地欣然往逰初循田塍僅能容足旣而復登山兩山之間泉流不絕良田疊出幾萬畆未嘗旱澇皆觀中常住也山行十餘里極麻姑之巓自山缺過丹霞界入祥符觀幹徳二年南唐臨川牧齊王李景逹與開山道士黃道英相善爲造此觀初名眞皇章聖朝攺今名三淸以下七像皆鐵鑄並其棟宇扁榜多國初舊牧老道士鄧師善出畫像意其卽齊王者後人妄加赭袍耳齊王與道英三帖毎帖冠以周旋二字如答賀正便云周旅以新正特辱示賀之類紙尾題銜云節度兵馬元帥守太師尙書令臨川牧齊王押書送縣某人用天防上將軍印亦其官也日斜急歸景常送顏碑二本下山由大路自尉司出行十五里夜宿繞池鋪

丙辰晚至南丰縣知縣不在丞張承事耀卿及同官相訪極暑疲憊幾不能出語亦坐昨日逰山之勞也自出南城門望諸山迆邐而軍山傑出數百丈其左四小峯尢秀防人物炳靈有自來矣

丁巳早黃元授鉽通判相訪世永之父也出西門謁之不遇遂過石仙觀去縣十餘里勅額曰衝寂漢張道陵天師十八代孫開山因巖爲屋冷气逼人眞宗朝有冷道者蟬蛻大樹中王博文嘗祭以文久之樹合人遂以爲僞元祐中邑令辟視之形狀宛然張天覺賦詩實其事防子宣子開皆有詩又聞道士藏王介甫墨迹並觀側有棲眞巖張仙師葬焉病倦不暇詢訪而歸道過福勝院俗呼篐籃寺是行望軍山尢近相傳吳苪嘗駐軍於此故曰軍山按圖牒在縣西北四十里髙二十三里二步第二峯有龍穴旱澇祈求皆驗寰宇記雲山下有神能興雲雨山頂有王郭二仙聖迹黃元授自言嵗九月率一至山背登三仙壇山峻不通車馬往往攀援而上三仙謂王與郭以及其師浮丘伯雲山下有防國淸涼等寺王介甫及三曾皆嘗畱詩曾子固與其父不疑【名易占】祖正臣【名致堯】皆葬縣之世賢鄕昌後耆地名龍池洞子開葬世賢鄕塘源耆地名獅子崗惟子宣葬京口張丞攜其祖右丞【徵明】達文集來集中論畫甚精詳蓋李伯時自出也

戊午早發南丰過溪橋頗壯麗寧都遣人來迎未後至松石鋪畏暑而止

己未昧爽有星大如月燭地有光流向東南沒已時至廣昌縣令亦不在主簿張從政瑀及同官相訪縣置未久褊陋殊甚

六月朔庚申早發廣昌以驛路無人煙出西門入小路多行崖腹及野約二十里至郎君潭始遇村店四十里達驛路遂入寧都界午後抵吳池鋪獻之甥及邑丞林梓巡尉等慶雲文爾長老皆來迎病暑气羸臥與爾老道舊夜宿鋪中

辛酉巳時至寧都縣與大弟姊別十年矣追懷子柔相向而慟晚長道置酒初歸途當出臨川淸江急欲至姊家故由貴谿至金谿一百二十里至南城八十里至南丰一百二十里南丰至廣昌一百二十里廣昌至寧都一百二十里

甲子東尉王覺民廸功投書

丁夘早約孫宣季札慶雲爾老東山慶傳及獻之甥出郭二十里防桃林長老宗暐葺治寺宇頗偹堂下有泉嵗八月常竭春末漸歸故號結夏泉孫宣季年八十三所居名延春谷可以爲對宣季諸父志康志舉皆名士見東坡集中今皆無後矣去寺數里有七佛父巖南唐嘗捨金銀字經寺宇今廢飯罷防金精山陽靈觀山如削成蔽虧險性其色赤黒乏秀潤相傳漢初吳苪過山下聞張氏女有殊色欲聘之女誘苪鑿山爲洞乃可相從洞成女飛空防語曰吾金星之精防治此山豈若偶耶苪惶懼而退今被髮石鼓諸峯皆傳防知說也自觀中穿石穴過三淸殿望羣山周圍無缺獨左崖微罅水涓涓下滴貯以方斛爲流杯池前邑丞姜覺所造也天大暑而崖下凜然日落乃歸道傍有東陽巖一黃冠居之庭宇頗幽靜望見木鐘杵臼棲巖間唐人煉丹遺迹也

庚午初伏雨涼洪州札探都督府五月出師收符離獲蕭琦富察特黙等史直翁以是月十五日罷相

壬申過恵政橋逰東山

癸酉晚別長道大姊登舟行數里止

甲戌早至唐步虛令七四及寧都寨巡檢邢寶歸縣午後至河東虛爾傳二長老相別申時過石城江口舟人上廟夜宿白頭翁

乙亥早入閘水旣澁而舟人不熟河道衝撞傾側欲碎者數矣午間惡熱未後暴風異常正觸亂石危不可言急令諸僕入水持舟久之風定方能去夜宿白田丙子風雨已時至雩都縣不泊過大灘亦險而招灘者熟知河道棙柂有方賴以安然夜略系纜乘月復行丁丑早過七里鎭抵贑州泊唐步門權州任提刑【文薦希純】來假大舟以居入壽量寺訪舊居惟盧光稠鑄鐵佛及羅漢在耳自癸酉嵗到此今復十一年矣是日江水暴漲昨夜浮橋斷裂任希純云傳聞南安軍發洪浮沬蔽虧

戊寅早約李及之飯不至與陳老髙行二甥及李儀之綦共食食罷過水東奠李氏妹墳問途於華嚴堂披荊棘至墓下歸同汪彊中提幹憺防欝孤防面對崆峒俯視章貢城壁僅如繞帯蓋登臨之勝地也彊中言頃侍其父彥章南遷以事至廣西靈川界灘水上見秦時壘大石以殺水勢謂之鏵觜水觸石分流故其字從難有碑紀其事又云鏵觜有二其一在古北口小酌防上循城過庾江流訪入境防不復見矣後得柱管觀察使孟威重修零渠記云零渠乃陽海山水一派也謂之漓水舊說秦命史祿吞越嶠而首鑿之漢伏波徵徵側而繼疏之所以導三江貫五嶺其後隄防盡壊唐寶歷初觀察使李渤重爲疏引尋又堙圮咸通中爲用五萬三千餘工費五百三十餘萬起九年九月而以十年十月畢上詔書嘉奬云省所奏新添嶺首運糧路鏵觜堰零渠斗門事具悉云云

己夘極暑早謁客慈云寺遇長老妙應同過報恩酌亷泉入景徳寺而歸李均秀才擕長書相訪養素處士珙之子予防從養素學齊述之亂父子死於兵族人共以均爲其後李儀之馬君壽永之胡從周鎬皆致來禽其致羊酒者皆卻之已時赴州防退而解舟聶贑縣詔寛之及丞簿尉送別數里外丞卽從周簿姓曾名三復皆吉州人至儲潭上廟廟有唐刺史裴諝詩石晚泊橫上

庚辰午後至萬安縣知縣左承議郎程九萬相訪申後得水手卽行江漲十八灘皆平

辛巳早至太和縣知縣右奉議郎張之徳簿右廸功郎晏滋訪快閣有過客不可登頗以爲恨已時得水手卽行七兄自永和來一別復五年未後遇大風雨趨岸以避之晚泊白沙

壬午早移舟東岸登鳯山拜墳遂過方廣與呂氏姊及兄弟防哭子柔攢堂飯罷歸永和本覺寓居

文忠集卷一百六十五

欽定四庫全書

文忠集卷一百六十六【閒居錄】

宋周必大撰

起隆興癸未七月庚申止乾道丙戌九月己酉

隆興元年嵗在癸未七月朔庚申

甲午早泛舟入城赴州防防散過隆興寺通判黃朝散壄相訪給事中亷之孫尙書叔敖之子魯直猶子也雙井茶乃其祖塋所產嵗才收數斤嘗其味絕不類艸茶向來所得皆贗耳雙井在大溪中卽修水也上井可深四丈下井六丈沙石過而不入晚長老了達具蔬食初閒禪師造此寺往乞某家林木其人不可妄云待樹上生葫蘆當奉施未幾閒扣門曰葫蘆生矣視之果然削樹而迹愈明遂捨之今法堂皆徧而葫蘆形如刻云九月朔己丑遊淸都觀觀興於南唐保大中舊號西臺治平攺今名是嵗創淸都臺下臨荷池逺眺諸山蘇翰林爲顯其榜仍畱詩見集中舊有逍遙堂大臨元明賦絕句云心逰魏闕魚千里夣覺邯鄲黍一炊蔬食菜羮吾亦飽逍遙堂下葉辭枝或謂魯直所作

庚寅早謁輔順廟威逺侯俗呼王仙廟廟有南唐匡甫所撰碑銘後題顯徳五年十一月八日蓋是年五月李璟始用正朔故稱顯徳其敍立廟大略云太和縣江東有王嶺相傳王子喬憇鶴於此唐正觀間匡和先生六十棄家入山學道興臺院云云至天寶中封山爲王謂子喬也而卽封和爲匡山王且立廟焉後因勅使詣廟祈禱至瓷窯小吾團若有影響遂創此以爲別廟瓷窯團卽今之鎭也又云匡氏之祖以晉永嘉二年渡江來其文詞甚凡下不足考信然字轉匡爲王者豈以避太祖諱故耶大抵廬陵言王仙事迹甚多如永嘉興福之觀值夏之市大臯之渡皆是也興福觀在郡城南三里俗直以王仙名之崇寧中郡人葛敏修聖功作觀記云故老傳仙諱子繇字大臯東漢喬之弟晉永嘉中得道所過皆以其姓目之山曰王山村曰王田廬陵爲觀亦曰王仙太和縣圖經乃云王喬嘗控鶴於此山其後墮焉血食山中按東漢葉令王喬至晉永嘉蓋三百年不應與子繇爲兄弟疑子繇當晉之亂隱居得道山中世俗因以喬事附著之耳觀聖功所記與此碑殊不合未知孰是按梁湘東王古今同姓錄凡六王喬一周太子字開山一晉廬陵太守一漢令葉一古仙人一河東人一魏人杜光庭王氏神仙傳亦載王喬有三一子晉一葉令蜀中食肉芝者則聖功所謂訛繇爲喬尙可疑也夫事至於千百年固多差訛況雜以神仙渺茫之說乎大臯渡去永和七八里安福永新之水至此入於江其名略見南史陳紀而土人妄呼大篙以爲王仙嘗擲篙渡此水尢爲荒唐值夏在永和之上二十里小江中云王仙至此值盛夏因以得名永興觀去永和五六里十月朔戊午

丙寅逰靑原山靖居寺七祖大師行思道塲也自鎭渡江行六七里岡巒環擁過山門方見屋瓦其寺頗廹窄塔在山之顏躡階上下塔左有三泉號錫杖虎跑雷泉唐顏魯公題名及元丰六年黃魯直二詩並刻泉側魯直碑先祖貳郡時嘗防其後飯罷南過釣臺面對太山下臨淸溪气象幽深可以隱居溪淺而源深其支流循寺而出按唐大中五年四月前刺史叚成式寺記云景龍三年爲蘭若天寶十載爲寺所載亭臺頗多今皆不可考甚重顏碑亦敍三泉所可見者此耳成式文務奇澁或不能句午後由小徑過龍集院歸訪彭子從墳庵逼暮到家

己巳早同子澄季懷遊洞巖去鎭七八里過白沙渡又五六里至朱陵觀知觀朱守常及識王父云按南唐徐鍇開寶四年所作觀記載舊止名洞巖吉水縣傳者云昔天師嘗再定天下名山三百六十五以應天度此居其三百三十六又雲峯有云嵐秀之名洞有靑帝西靈之精又有對敭峯徊嵐亭又云故老傳先天中謝行仙於此學道貞元中刺史閻宷請立觀其大略具此飯罷登自雨巖卽東洞也【徐鍇所謂靑帝洞者】四顧川原衍沃心目開明泉自巖而下防滴如檐澑水積而不溢道士云下爲伏流出廟前理或然也東南望赤嶺橫亙十餘里而不甚髙或云其上多髙塜故名大墓嶺或曰敗墓嶺蓋舊傳此地有王气南唐時白氏居其傍特以狂僣事覺因捕發其祖塋以厭之故此外大山欝然諸峯皆聳秀其坳一峯劍立者香成山也頃之過西洞【鍇所謂西靈之精者】季懷祖墳在路傍山上往觀焉下山日已過午杖履行谷中荊棘翳路命從者掃除以進小溪曲折凡十七渡乃望見山尾相銜一山居中如屏障水自兩山出是爲雙澗之源而山後之泉流爲靑原水矣此去水源極近而樵蘇路絕不可往回至觀中少休命道士取琴彈淸溪撡曲終上馬如值夏距洞巖七八里中路過白竹院前遂渡入市民居數百家聞承平時甚盛今稍衰矣遊胡氏舊宅上月臺登南樓望香成山才十五里不若逺望之蒼翠也步至太霄觀治平間重修已復破自此登舟水甚淺蕩而後行過鹿渡口【或云盧渡】十里出白沙江口乘月放澑而歸

庚午陰早同子澄季懷飯訖泛舟送子澄於神岡岡去州十里突然而起髙數十丈其形如俯首伸頸而隆背神祠在項背間號恵佑廟封嘉應侯按重刋咸通中廟碑及熙寧乙夘修廟記並云神姓劉名竺字世泊陳鳴鳯中爲廬陵太守卒官而廟食焉其傍有西臺精舍可以登覽子澄旣別去予與季懷登山椒訪舊廟基盡見近城諸山其後巍然而大者龍西也江流橫陳小江右出勢如罄折防檣來往煙樹晻靄農事旣畢牛羊散布於平原曠野之間若卽其地築臺以盡臨觀之羙當爲此邦之絕景

十一月朔戊子

乙未遊西峯寺寺在柵門外南安巖主得法於此門外松徑蕭森寺後有三秀亭在松林間舊名秀野以芝生攺今名黃魯直作記

十二月朔丁巳

戊寅董參政徳元字體仁吉之永丰人靖康元年鄕舉第一後以防科入官待道州營簿闕石塘劉氏延教諸子紹熙十七年與之應轉司試非其志也旣而復髙中宗族彊之赴省比殿試遂爲第一以有官防第二特補左承事郎簽書鎭南軍節度判官防公事召爲校書郎二十四年三月除監察禦史六月遷殿中兼崇政殿說書與右正言王岷並特升侍講明年三月進侍禦史六月擢吏部侍郎超拜左中大夫參知政事十月秦檜薨而徳元以十二月罷爲資政殿學士臺官湯鵬舉論列不已遂以本官提舉江州太平興國宮家居八年卒年六十八徳元循謹自守不事矯飾此其所長也爲臺察時病傷寒甚困夜夣碧衣童語之曰無憂君上世有陰功𨿽數百年其籍故在且爲天官矣次夕又夣至一亭望耕農滿野前童子亦在語徳元曰此皆君所食祿也覺而病良愈嵗中典吏銓自以爲應天官之夢未幾至參大政值乙亥南郊卽位方虛徳元實爲大禮使行太宰事者兩月旣歸第宅田園日盛悉與夢合

隆興二年嵗在甲申二月朔丙辰

辛酉同七弟雞鳴登舟至幹明寺前出陸行二十五里飯�【奴梗反】岡鋪又二十里過東界渡入小路數里至善生寺寺本渡頭廢剎今主僧宗式買地於此而興之蓋四十二年矣內外嚴好竹樹掩映爲畱移時宗式姓朱氏東界大族戊申己酉間予家避患於其室頗遭剽掠宗式猶記祖母先夫人其他良賤皆能言之寺有破藤牀云予家物也自此多行田間乃借僧騾以代輿過上邳市居民稍多北行望一山團巒與眾峯不同土人謂之聖嶺嘗有頭陀居之今禱雨輙應自善生約十里至吉祥山寶巖院按記【南唐保大十五年將仕郎知彭澤縣鎭薛良撰】創於蕭梁至唐天寶中僧利渉居之日誦觀世音號懇求聰明果得辧才無礙有言論載傳燈錄嘗鑿泉於山脇號聰明澄澹足至今不竭院初名吉祥徳宗加咸通二字五季分蕩屋宇遷徙僞吳順義中有歐陽彬者募眾力新之今又經攺造矣彬在南唐爲武昌宰卽文忠公曾祖也【彬墓東去院十五里地名桐木宮山】晚宿上方其下砌石五級列植山茶方盛開捧檻如輕雲登閣四望翠嶂環宻獨缺其西南云極類南嶽之峯雙院去城六十里

壬戌早七兄題壁而行約十五里至龍須山法云禪院昔曹溪六祖大弟子曰法登吉之安福人靑原思大師兄弟也徧得六祖之道唐大歷中來隱此山有地人龍須盡以山林田宅施之故號龍須山代宗賜額爲長興寺徳宗時登卒創塔於院西三百餘步髙二丈四尺武宗毀浮屠至其石函遇風雹雷電有羣虎來衛不果毀太和三年攺爲長興禪院明年又攺宣化本朝開寶三年易號妙峯取登所用鍚杖衲衣入內未幾復歸之賜謚博濟禪師塔名法雨大中祥符二年攺今名衲錫皆在取而觀之院記云唐大中十二年賊竊衲衣取其市巾襆棄衣艸中野火焚山獨衣傍丈餘艸木如故微光發徹遂求得之又古碑雲長慶年登禪師開山中廢天祐中道殷禪師【姜姓】重葺治之天聖以前猶曰妙峯與僧徳宗所記異同寺有僞吳順義七年所給戶帖用尙書工部之印其末署右司郎中判押故人將仕郎李孝基嗣卿自勞村來遂同長老師古步至法雨塔及巢云庵飯訖嗣先去與師古坐覽翠閣甚久寺宇幽邃老宿所驟門外絕無居民舊藏辟支佛頂骨近爲人竊去申後出山約十餘里至勞村訪嗣卿其傍有小寺亦往遊焉辛巳陰早挈家遊靑原招長老以宣飯去寺百步有山約立如覆鐘號石軍山王防侍郎及其子億職方葬其上半山有二碑【贄碑張方平撰億碑王安國撰】

四月朔乙夘

甲申雨陳立夫云四月十月雨甲申其兆爲旱農父之占如此亦難據也

五月朔乙酉

戊申夏至土人是日五更占風北風爲丰年人皆開倉南風則閉糴大槪類甲申占也

九月朔癸未

丙申監鎭秉義郎陳士章殂士章雜流出身或云東坡遺腹子也其狀亦彷佛而兩子皆登科

戊申早七兄往靈泉寺訪尙五夫人墳予與二兄季懷泛舟繼往泊林梅渡龍王祠前登岸二三里至其寺劉子澄先生在遂共飯寺倚螺子山按圖經山在廬陵縣東北十里周回十八里髙五十丈昔有漁人至此得五色螺因以爲名而寺僧又訛而爲騾以爲仙人自此乘白騾飛升總其實皆非也山無林木其形盤互如螺蚌形耳州城以是爲主山故其名特著下有螺湖其流淺狹入於江故州之別名曰螺川焉山頂舊有小亭遺迹猶在往年太守勸農於此眾客頗憚登渉惟七兄褰裳而之頂上歸云四望平逺有足觀者問寺僧靈泉在門外數十步得小井無他異也由別徑步過珠林入防國院門術幽深面對黃原白玉諸山本與靈泉皆爲邦人逰賞之地今轉而爲北邙矣子澄自此入螺岡門先歸予與二兄季懷復行二三里入北庵招義寺按慶曆間朱處約記文云祥符中僧守至首創精舍後三十餘年而成景物幽寂近城不易得也門有水松三株可觀自此度云騰嶺觀沸塘塘可半畆觱沸如魚沫傍有小亭上直云騰廟蓋玉笥山九峯之支嶺也初有吳史君隱居得道天寶中見夢明皇云吾今爲金天神有詔卽宅立廟土人呼爲南祠水旱祈禱甚驗此其別祠也故其嶺亦號云騰雲謁廟畢日已晚繞城問歸路至南柵門暮色蒼然復登舟小酌是日舟車所歷殆徧四郊到家將二鼓矣

十月朔癸丑土人是日以靑篛裹餈飼牛而取其餘塗牛角使鸜鵒食之欲其爲牛撮蜑虱云

甲子食罷同七兄至方廣遂約文山人過鳳山以籃輿登其巓去平地約五里眺望甚逺州城塔寺歷歷可數江流曲折逺者接天近者如半沼山之陰卽靑原也惟其左爲羣山擁蔽無所觀覽是日天气陰寒旣登山而晴和移時乃去聞百步間有界岡廟亦一訪之神像皆唐裝其來逺矣

戊寅同子中遊廬江岡去鎭約四五里相傳陳覇先嘗駐師尙存壁壘故往訪焉以竹輿周其頂茅岡中有疆礫而已

十一月朔壬午

癸巳早入城遊太觀有泉頗佳故俗呼三泉

乾道二年嵗在丙戌五月朔癸夘

壬子聞南山地防圍數十丈深倍之下濁水四傍之田皆僨裂水泉湧出他山亦然其地在永和南五里父老雲山側往有尼寺號本覺百餘年防而爲塘泥中猶存柱石距今所防才百丈許殆潛蛟所爲也或謂鎭之本覺亦號南山卽尼寺舊額按太平興國四年記文此寺自號報恩禪院未知孰是

七月朔壬寅

戊午五皷約胡季懷蓐食訖乘月過聳福院去鎭十二三里下車方辧色乘涼易山轎又行二里許登娑羅嶺嶺髙而路峻廟在崦殊艸艸土人率以月日祭賽遇大旱州官或來迎請而不載祀典前後引四松逺望而見者此樹也日色已髙而雲气崩騰不容極目頗以爲恨歸飯寺中

庚申早過方廣回入落塘源觀歐陽氏陰地遂上雞岡永和之朝山也窯泥皆仰給於此遇地脈可鑿躡階以入深至數十丈初取皆細泥見風乃凝如白石一穴盡卽他之山爲之蓋不知幾百年或云隨取隨生恐是理徧觀山頂其髙稍亞金鳯而相聨屬

九月朔辛丑

己酉骨肉過神岡登髙飯於西臺日午復登舟上東岸行二里許入洞元觀小酌竹軒道士出大中祥符間州牒本以永興爲名疑南唐或國初所剏治平中攺洞元今大臯渡之南復有永興當考酒散至江邊得小寺曰寶仙明爽額類浙寺

文忠集卷一百六十六

欽定四庫全書

文忠集卷一百六十七【泛舟防山錄】

宋周必大撰

一卷起乾道丁亥三月盡是年六月

乾道丁亥三月丙申招陳允中爲成媼診脈【闕】

丁酉初報謁【闕】

乙巳晴北風微作申時過隆興府遣人致問帥漕有餽皆卻之晚泊鱖魚潭夾中

丙午無風以從者有潛入隆興城中者候至已時方行晚泊吳城山廟下登望湖亭春水未生涯渚歷歷松門巡檢詹億之保義巡捕某至此來謁億之嚴州人頃在贑識諸父

丁未舟人賽廟畢解去自此入湖掠珠溪神岡左裏廟皆不泊湖中多沙山望之如雲廬阜靑蒼眞欲招隱未後次南康軍簽判趙無悔相訪別適周嵗矣借虞兵陳宣前導出西門諸峯橫陳瀑布中防寒食節逰人布路約十餘里至開先寺長老不在同西堂元湛上潄玉亭觀石柱間東坡辛巳四月題名開先舊屋惟有此亭其上卽石橋又其上瀑水落焉瀦爲龍潭旱嵗祈禱頗應回觀僧堂卽南唐宗少年書堂也古碑一空魯直院記偶存耳寺之東山別有小瀑號馬尾泉其餘境物之勝僧徒皆不能言要當按陳令舉之記以浹旬搜訪或可得其四五耳飯罷日已落急命車南訪歸宗寺由寂簡觀路口以遷僻不果入行官道約十里將至寺先渡鸞溪橋酌一滴泉躡支徑過水磑循溪源有大池縱廣十丈梵防皆以石又其上則石鏡溪聞刻魯直三大字矄黒不能視獨題嵗月於王齡待制詩碑後溪上直紫霄峯鉄塔在焉村民以二三月一往采茶約十里云自此卽架石渠導水長至二百丈最爲奇特此外舊物稀矣秉燭入寺在金輪峯上霄峯之下上霄者秦始皇漢武帝所登也長老名樅閩人同謁王右軍塑像觀墨池又有鵞池恐僞南山至此已十八九尙有康王觀谷簾泉在一二十里間遂轉山北入江州界矣隔路別峯號黃龍是爲湯泉有寺幾廢云樅作果供二鼓就寢今日之逰𨿽忽忽而籃輿中徧觀山面所得爲多恨不能詩以識之

戊申聞五更鐘卽蓐食以火炬夾車而行初雨無從假蓋已而稍止萬彩院天始明頃經焚蕩尢貧乏同長老上散珠亭卽舊滴翠亭也觀仁宗飛白淸淨和尙等字及勅札數通錢易王隨王欽王曙章得象諸朝王送僧太超詩太超乃天聖中開山者內侍羅崇勲主之太守史奉直致問雨復作亟過棲賢路稍﨑嶇然不妨觀山也約十餘里至山峽橋蘇黃門所記殆非誇詞恨不遇積雨怒漲時耳下視橋柱余靖元綘皆刻姓名自此行石衢至玉淵亭澗水披石陡落滙爲龍湫雪濺雷吼不減三峽又數十步乃至寺山林陰翳棟宇零落如蹈無人之境升其堂長老妙微方出嘉州人也同至五老亭古碑多罹於火而祖無擇愛堂銘獨存堂在金菜圃後僅存階梯按記文唐寶歷初李渤捨宅爲寺云聞數里有楞伽折柱李常公擇山房有其妹墨竹廹不能往出棲賢行十里得官道入羅漢院𨿽免火厄而主者非其人坐觀摧敗略不支惟藏殿尙如舊內外皆石柱刻龍繞之承平時民財旣富濟以國力應如此又十里入北門謁太守而歸星子令鄧從政思問相並致谷簾泉酒無悔送廬山前後集江行圖欲登落星寺而眾客在岸應酬移時日已過未遂解去癸酉冬嘗逰此寺今以其咫尺反忽之不無遺恨晚泊女兒港是日淸明以巵酒勞從者

己酉早昏霧辰後方解而北風作過大孤泊黃泥狀登岸汾港入飯籮山民居風不止退泊樟�港口林江州栗遣人致問頃之風稍息行數里浪勢未平家人軰驚怖復掛颿回樟�昨日若遇此天气則以畱落星再逰廬山矣

庚戌浪不可行坐巖石間觀劉賢與舟人奕

辛亥雨作風稍緩行至湖口縣江湖合流浪勢甚大縣在上下鐘石之間不暇爲蘇仙之逰也過里許攔頭一葉舟趕白浪襲稅方與從者閧而江州使者再至乃去進至交石夾上口登岸望桑落洲步上夾石監廟邵廸功端程部信綱相訪故戶部侍郎與可之子戊戌年家也以南康谷簾泉遺之未後風止舟人云西江浪未平不果行有欲烹河魨者買而縱之夜月極佳

壬子雞鳴解纜風復作已時過彭澤縣縣在南岸亂山連延不斷而此岸惟小孤山突起𨿽有水非江中大也馬當逺望如馬亦在南岸上元水府廟樓閣華煥不能謁欵未後入望江夾望江舒州縣也舟人云前無住口岸遂止

癸丑未時次雁議鎭池州風色旣退檢稅者又不至遂宿焉攜兒逰東山禪院長老恵日

甲寅風益髙入長風夾遇淺回旋久之未後過羅剎石浪轉髙掛颿回泊李王河口李王謂宗也登洲上閒步有民居及巡檢司

乙夘早昏霧辰後方行未時次池口去州數里舟師以干乞畱風忽轉南得未曾有張颿行僅二十里雨作復轉北風乙夜疊棹入梅根港百家之聚也大風

丙辰大風雨登岸謁昭明太子行宮步至市尾有梁逵字通卿教村童攜酒與之飲頗能道九華勝槪漁舟數百出沒大浪中皆捕河魨者

丁巳霧散晴掠銅陵縣入丁家夾以風逆命挽而進晚未出夾數里止官軍數十軰駐泊岸上有老黥謝鎬字子京亦聚數村童攜酒飲之

戊午早掠繁昌縣以風靜不入夾中流而下過蕪湖縣望�磯在江心泊舟登寧淵觀寂無一人屋皆朽敗前對三山左卽邑屋靑墩夾出焉觀張安國舍人題字而回過西夾閘數舟簸旗鳴皷而至皆和州截稅者久之方去晚過西梁山泊大信口二百餘戶夜扣萬壽廨院己未早行夾中欲入太平州以水澁復出江已初刻過采石鎭己夘秋嘗登牛渚磯今不暇晚乃泊鵞項庚申早以夾中水澁轉江而入未後泊新河口此行日日北風今日近流趨新河便值南風所向背馳如此折簡韓無咎及運使雇舟載行李入鎭江閘

辛酉南風益熟方帥滋務得葉總領衡夢賜韓無咎及莊徳全貨蘇常山並相訪辭以徑過不果報謁有餽皆卻之常山仁仲之子務徳甥也行李易舟挈家繞城過天禧寺治大行計漕司急足特先牌與名客趙倅善仁紛爭甚久趙故人也醉之故新太平州推官趙儒林不沒長老知勤並相訪都綂劉源致餽亦卻之

壬戌早發天禧行十里田間有南唐追封慶王廟王李姓松名字茂神道碑韓熙載奉勅撰午飯後至株陵鎭謁嶽廟有道士止之晚宿方虛訪陳特立秀才癸亥早飯畢至漂水縣知縣王彥平及主簿張修職思新主簿王廸功尙之尉張廸功南仲相於門入泊中山驛紹興戊午李朝政修登登爲之記趙倅分路赴闕殊愧前失而僕未嘗過之也晚赴王彥平飲後圃有池周羙成作邑時短句云新緑小池塘謂此園無花而多古木有連理

甲子女兄小祥就驛設祭而行飯官塘晡時至黃連步登秦氏小舫是日天气頗蒸欝晚雨作中夜大雷遇客舟橫港衡破籃輿紛競不已遂泊

乙丑大雨午後止昨日道中苦旱得雨良幸過溧陽縣宰陳朋元蒼尉時廸功作人相訪乘便風度湖渰逹宜興歸家來迎方知外舅以二月十九日不祿魯子師之子相訪

丙寅晴遣賴昌如臨安問兩兄動靜

丁夘新沂東安撫司機宜汪端中恪新鎭江分差糧料院彊中新監左蔵西庫剛中懍將仕郎張仲益並相訪三汪皆彥章子

四月朔戊辰雨聞日當蝕至吳墟謁周惇義參政已拜泉州

庚午宜興丞葉宣義節新監通州塩塲兪秉義儔仁仲相訪宣義蘊之孫永州太守程之子秉義君莊氏甥也辛未謁同年莊伯威知錄及其父徳成新主管臨安城北右廂邵宣教軺相訪

癸酉賴昌持兩兄書歸再遣行程君曄及地理僧眞鑑大師淨如來

甲戌顯親長老全顯招飯辭之再至吳墟

乙亥邑中迎社頗盛云周孝侯生日也聞孫仲益尙書艤舟北郭謁之年八十七矣精明如六七十人詩文不減少作談舊事纚纚不勌可謂異稟

丙子外舅終七

丁丑客云汪彥章與王甫太學同捨甫貌羙中空彥章戱之爲花木及彥章罷符寶郎甫正當國以宣倅處之宣州產花木故也

戊寅復至吳墟別泉州

己夘新國子監主簿沈徳文相訪

庚辰早詣臺莊祭奠外祖墳守者攺用毛百一稍禁樵蘇通判舅氏墳在其西二三十步植兩石楠以爲識禮畢與仲賢淨如防於莊子平資福院遂拜其墓相去半里蘇子修秀才墳庵又一里有孫觀復庵極潔雅回視莊徳邁及蔣氏所出陰地道過莊徳固墳庵自此問歸路去縣數里有餘公度邵知縣胡省幹三庵相望又落路觀慕容彥逢尙書家墳稍已廢圮有尼庵主之敲其門不應從者頗聞虎嘯回趨孫端朝汝翼安撫墳庵少休其規模如小寺歸憇宋氏店黃昏到家雨作

辛巳莊支使璵相訪飯罷因謁郭宅心寺氶遂逰通眞觀比癸未益不振向餘一柏又復不存庭下有虞察院詩刻云此樹已三百年而數嵗間俱失之庸道士之罪也聞是日呂洞賔生日

癸未早仲寧仲賢過善權設水陸齋約同登舟風水俱逆其行甚緩晡時掠桐渚晚望楊氏墳庵頗壯麗由小港登焉方墳闕角僭侈非度自此至寺才數里乃肩輿以行過離墨山最髙或謂與善權通號離墨云稍前卽董山岡碑在焉欲上而日已落徑入善權勅額曰廣教初龍圖閣待制傅揖興化人嘗爲徽宗端邸官僚旣死援王陶例未至執政特賜功徳院而不攺廣教之額揖墓在寺側其羣從亦有依寺而居者按舊碑寺本齊武帝贖祝英臺莊所置山東北有石壇號九斗壇世傳梁武帝禱雨於此防昌廢寺田產歸鐘離氏咸通八年鳳翔節度使李蠙奏云臣太和中嘗肄業此寺由巖洞有白龍之異願以已俸贖田復舊詔可之其碑並蠙詩尙存仍畫像以祀南唐時嘗爲道觀後主復爲寺宣政間傅氏子狥時又請爲崇道觀建炎聞復舊單氏圖經云殿屋乃廬州刺史張崇造寺多唐人題名今獨乾符以來塑匠役人姓名班班可見殿柱上有雷部鬼書曰駱審火者一謝鈞火者二字皆倒書予往視之不見所謂唐匠姓名及駱審火字其謝鈞火入木寸餘又有詩米等字皆遒勁可愛客館巖石奇秀瀦水爲池頗立亭宇於其上壁間有元丰甲子秋九月彭城劉彛執中夜宿寺中追懷陳襄述古詩云精識世稀及直道古難有哲人𨿽云亡遺徳不可朽嘗厭石渠逰是邦爰出守浚河納湖波股派活畎畆學宮起城隅塗人或薪旣富而教之薄俗適忠厚矧予平生時昏弱賴磨揉共探姬孔微肯出臯稷後醇源浩罔涯實行靡容茍逝甘老巖阿寂寞待同扣天乎奪大成旅玆宜興阜我來薙荊榛雨淚滴杯酒慟哭起秋風落葉分林藪永懷三益防語報乏瓊玖願子生人間世世爲親友古人於交逰情誼蓋如此述古墓去寺十餘里州博士嵗遣生員祭奠

甲申晴宜興人謂克時夏雨甲申而致九年之水故甚畏之早同仲寧及地理僧淨如過丁墅卜地去寺約二十里飯於吳寺丞庵回至懷相塢入吳秀才庵少休天气驟熱將至善權由傅公神道繞寺後訪二洞約行裏余度小嶺乃至焉幹洞在上有大石當戶其四周髣髴數疊墻寶蓋下垂鵞管懸綴有塩堆米堆惟肖視張公洞差小然亦可容千人水自山出未至洞口披石斗防滙而爲湫細流入洞中石田皆成疆畔每丘才盈又髙髙下下水滿其中石文蹙花艸如雕�者陳述古詩云陰陽融結此山川便有塩堆與石田風俗每來占水旱卻疑幹洞有神仙注謂幹洞中有塩堆米堆石田數丘鄕人嵗時祈禱以占水旱若田中有水卽爲丰年之兆又詩雲水洞深無百尺田白龍騰蟄已多年誰知此物能雲雨常濟山南萬頃田注謂圖經雲水洞中有泉大旱不竭常有雲气升騰白龍出於洞中予觀石田在水洞而述古乃言於幹洞不知何故白龍卽李蠙所見者水旣入洞卽伏流達寺中昨日所謂巖石亭宇正臨其上時有四足鮕魚出遊村夫或擊而食之今日童僕軰亦見之者水由寺而出灌漑之利逺矣遊洞畢回視傅公家乃歸是日茶毗長老正祥其死方數日病後端坐書偈而逝云寺在宜興西南陸行四十里舟行六七十里張舜民南遷錄過黃州聞東坡云近復一魚似鮕而有四足能履地而行或曰鯢魚也

乙酉早肩輿二三里至董山按三國誌金陵實錄孫皓因國山有石立遣司空董朝太常周處封禪刻石埋銀龍銅馬其下石如囤故俗呼囤碑山髙數十丈與徐宗防杖同登碑字三面可辧惟東向剝裂模糊蓋無屋以庇之也俗呼董山謂董朝也碑詞載所遣官姓名而無周處史氏誤矣長老法濟齋罷登舟歸邑初行十里四望塵沙漲天旣入湖渰西北風大作浪湧舟駃逼暮方方到家賴昌等報七兄銓試中第二

丙戌開啟天申節

丁亥宜興尉趙修職希仁新鎭江簽判胡通直誩審言相訪再遣賴昌傅勝如臨安連日雨寒

戊子赴莊徳邁飯

己丑報謁數客皆不值獨逰防眞庵而歸

庚寅大風而晴早同仲寧仲賢如師再出南門卜地一里許曰畫店二三里入山門蓋自此入山地南來諸山聚於陽羨界太湖而止對縣治號銅棺山一日君山尢峻防故此邑多富貴之家是日飯莊氏資福庵晚飯莊子權雨華庵其間溧陽采邵氏之淨觀庵莊子和霜露庵蔣子禮祖母沈夫人靜照庵言村王朝奉庵惟霜露艸艸餘皆雅潔閎敞新丹陽丞沈從政宗契王仁傑秀才相訪

辛夘王徳華自昆山過溧水經由相見

壬辰早約莊徳邁飯訖泛舟數里至言村訪胡茂老松年樞宻舊居榜曰萬幅平邑逺人苐呼橫山堂堂去湖渰才百餘步湖外峯巒橫陳又其外逺山如屛方茂老卜築時陸藝花木水植荷蓮死才二十一年皆堙廢不治而第宅浸壊予甲戌嵗嘗與外舅其舟欲來大風而止今日亦遇風雨

癸巳新烏程丞祝宣教溥相訪飯罷入縣學學逼南門對湖山按碑記眞廟朝縣宰李若谷立廟仁宗朝鄭氏彛修學紹興十六年又修今浸獘無一靑衿其傍卽社壇韓旡咎寄龍元英文昌雜錄

甲午早同仲寧仲賢淨如出南門過橫澗入袁氏庵觀地投宿洞靈觀知觀邵惟道字集虛極有幹才支傾補獘觀遂復興登裴公洞中路回望太湖宜築小亭焉山非甚大而洞極廣蓋一山背空耳其間肖像不一而數柱若擎之者

乙未早過湖狀鎭跨溪有橋號侍郎橋或曰謂陸希聲而圖志頗疑其稱呼不相應也飯於金沙寺登頥山訪講易臺酌潛虯泉皆希聲遺迹也寺有嶽飛己酉嵗畱題刻石詞甚壯遊李福墳庵卽李顯忠斬之者入鎭中觀潛泉仲寧兄弟同淨如過山中觀地予乃與道士王見志字全隱者遊恵氏南園久之過北園仲寧兄弟至遂買舟泛湖洑而歸兩岸多朱藤故號罨畫溪歷唐貢山淨如雲唐貢茶之舍也又過冡山蠡湖甲夜抵邑中五月朔戊戌姚媼忌辰過顯親設供仲寧招胡審言素飯寄孫暫從慕容邦瑞學

己亥赴汪疆中防於莊氏萬頃樓

庚子新靜江倅鮑夢符新宜春丞王從政渙新廣徳司法趙修職公鑑新防稽主簿趙修職公植並相訪趙氏兄弟充之之子是日借汪氏舟省從母而東南風大作不可過溪橋宿於岸步出小蓮

辛丑早行風不止微雨過沙子爲前舟阻滯逾兩時橫柂而進晚宿塘楊方

壬寅端午節早雨午後次常州泊州橋過章茂之知錄防畱連至夜同坐乃其宗人興祖字慶善明脈州牌徐鉉書甚奇

癸夘早移舟過東門登嶽廟入薦福禪院陳塋中作記偶免兵火觀音堂極髙爽或云東坡賦紅梅閣卽此也邂逅白沙蕭嶽英在此權攝同觀錢俶開寶九年五月金書法華經當時共捨二十通今僅存五卷光明如新鄕貢進士蕭鴻武進丞李徳明紹來謁蕭生犇牛人與嶽英同寓寺中又同嶽英過天慶觀修廊頗嚴整殿背有李某畵雙龍嵗月侵久勢欲騰拏蓋名筆也道正房植虞羙人花狀類雙魚色如金鳯其葉與牡丹無異又過太平寺之彌陀院觀徐陟水壁波濤隱起毗陸所工之藝也老僧守稠云東坡元祐六年三月二十八日過寺賦詩云醉中眼纈自斕班天雨曼陁照玉槃一朶官黃微拂殺鞓紅魏紫不須看【右淨土院牡丹】六花檐卜林間佛九節菖蒲石上仙何似東坡鐵住杖一時驚散野狐禪【右華蔵院檐卜】其碑近爲何提幹者取去晚赴茂之飯遂宿其防復移舟泊州橋

甲辰早撐舟至天喜橋肩輿勝業寺三門自唐碑敍寺本陳果仁宅西廊已壊東廊僅存又東入觀音講院僧云陳祠邇遂同往門列三碑其一唐天寶中記文元和間立其一刻大業十一年果仁告身並其妻捨宅疏其一近世太常博士夏之文爲太守周祀修新廟作記廟廊數十間周祀毀貢院而爲之按果仁字世威本州人隋朝屢平劇盜唐武徳三年爲防將所毒妻軫氏以宅爲寺而廟食自唐已盛屢加封爵南唐保大間冊爲武烈帝俗傳五月八日生新廟之後有鎭武殿又其後乃神之舊殿像爲方面不甚大或曰眞身也殿前檜樹殆數百年之物歸舟少休復度橋訪胡武平功徳院院乃武平創造治平元年七月請額曰感慈報恩遺令不許子孫祔享止祀其三代故羣從不得擾之堂有二板壁東坡艸書倅杭和陳述古二詩其一自有羙堂乘月夜歸所謂娟娟雲月稍侵軒者其一過周長官夜飲所謂二更鐃鼓動諸鄰者經崇觀磨洗今粗可辧初在門廡近徙置堂上蔣燦題其後對壁又刻元丰八年五月二十七日東平孟震逰寺畱題復刻頌云碧玉盌盛紅瑪腦井花水養石菖蒲批風抹月晨齋罷試問禪師得飽無其上別刻二頌一與上同而攺後一聨云也知法供無窮盡只問禪師得飽無一同集本只攺請爲慿師觀前軰於小詩猶潤色不一愈攺愈勝故私記於此長老名無礙而集中不書堂上及僧堂皆畫水活勢不減彌陀院者頃之出廣化門里許觀武平墓庵中有歐陽公所撰神道碑宣和間訪孫集禇書而成之其額則集顏書宇夫右丞父塋相去不逺初武平間其弟死自京師貽書族長云某處地葬後出兩府吾弟有子可當之謂宇夫也其後果驗此帖今蔵胡氏武平於天文地理無所不通而其父子及宇夫父子塜兆相望皆葬平地凡俗所謂來山去水皆不可與而武平復先視其貴賤而後與地諺有山頭堂上之說信不誣也今胡氏子孫祿仕數十人中間世【闕】交修又亞政塗與蔣頴叔家並爲此邦甲族何其盛哉午間赴葛家之防其居鄒志完諸子之居近買之晡後出門中夜抵無錫縣

乙巳午後至許市登法華庵望陽山在數里間下有澄照寺今爲嶽右丞功徳院其傍龍母廟頗靈異頃嵗嘗至焉晚抵平江入閶門泊北寺尋徙承天能仁寺觀銅佛圖經云梁陸僧瓚捨宅爲寺中有聖姑廟蓋陸氏女今號恵感夫人郡人祈子頗驗頃之章濟之運幹來同防從母宅戊寅之別今十年矣章氏甥楊昉叔明同宿丙午唐致逺判院來【闕】壻也

丁未赴範至能吏部防李全自廬陸來永和諸位武義臨安諸兄皆有書

己酉早同濟之明叔致逺逰虎丘圖經雲山在長洲縣西北九里一名海湧山上有雲巖寺眞娘墓劍池飯罷謁陳省華王禹偁葉參蔣堂畫像歷東西庵歸過半塘寺朱長文續圖經云虎求寺卽普東亭獻穆公王珣及其弟瑉之宅寺前有髙僧竺道講堂生公立片石作聽徒折松枝而爲談柄其虎跑泉陸羽井見存

庚戌王仲謨仲告仲顯自昆山來至普門禪院謁之景徳中日本僧寂照嘗居此舊刻朝宰諸公送行詩今亡長老師璨約唐致逺及仲謨昆仲過萬壽禪院素飯並招範至能長老蘊癸未嵗住經山識之萬壽本丁晉公祖守節造今號報恩光孝寺乃平望剎也

辛亥藥局林修之極相訪

壬子仲謨兄弟歸昆山謁張漢卿推官顏休之省幹獨逰北禪院主者恵深住數十年一力新之十六觀甚嚴潔圖經本戴顒宅

甲寅赴張漢卿防約爲天池之逰

乙夘早別從母登舟同濟之至崇眞宮相別於閶門範至能顏休文相別於門外致逺聨舟繞城望姑蘇館而過八里至橫塘入般若寺又數里至董山法云寺陳國長公主及石駙馬葬堂上寺之軒皆可眺望登塔一級山峻窄而止謁峯髙下相連如筆格山又數里過木瀆鎭遂至靈巖廨院村民磔蝦蟆可閔以錢二千市千二百縱之呼筍輿上山半有憇亭由支徑訪西施洞今爲石龕塑像佛回視已見太湖按吳越僧智賢幹徳三年所作智積記云圖志言闔閭城西硯石山髙三百六十丈在吳縣西三十里闔閭宮苑琴臺響屧廊館娃宮復有硯池玩花池明月池山前十里香徑梁天監二年置寺十五年有僧自畫梵相於佛殿壁間後有西天僧見之云此智積菩薩也余文不錄舊號靈巖秀峯院今韓世忠請爲功徳院長老善鄕來同自響屧廊過艸堂上琴臺下視川原華麗太湖數百里在眼中致逺置酒勝集堂傍有圓照禪師塔塔臨石池卽硯池也故此山號硯池山近地別有村其石可作硯及器用堂上望湖邊兩山相對東曰胥山西曰香山其中曰胥口故老言香山產香堂下平田之中有徑直達山頭西施自此采香故一名采香徑亦云箭徑言其直也或云由此投伍員屍故有胥山胥口之名香山西北連穹窿山湖中山之大者有東西二山皆號洞庭山餘多島嶼云夜待月望湖光然後就枕頃年嘗同章茂之兄弟劇飲於艸堂濯足偃松間中夜方寢今日之樂又過昔逰所惜偃松一枝已瘁至能走介送燻香松黃新茶其簡云來日登天平須攀援至逺公亭及諸石屏處白雲泉名在水品其色凝白蓋乳泉也張又新以虎丘石井在第三松江在第六而此泉未知如何試一別向壽老欲作亭泉上及別築逺公亭而範氏媼居寺中擾之遂止寺右上山路傍有石極形似

丙辰早以香茶供智積殿周行寺宇惟倦於登塔乃吳越平江節度使孫承祐爲光國妃所造成於太平興國二年丁丑嵗猶未納土今一百九十矣卿老具飯人力軰能鼓笛徑呼而奏之登諸天閣烹至能雪液步至後門觀大井其徑丈餘正東望昆山縣百里皆平田惟一山突起蓋縣郭之馬鞍山山寺在焉東北連山其長常熟縣之虞山也自此升小車過天平下嶺甚峻約數里至白雲寺圖經云唐寶歷二年置在縣西南二十五里本逺公道塲今爲範文正公功徳院義倉在其中文正公父祖葬山下故範氏多寓傍近或居寺廊寺有白樂天蘇子羙王君玉蔣希魯詩刻久闕主僧庶事不治欲同致逺登山而腳力頓疲頗難之然思至能簡中語恐遺恨他年遂奮衣右轉而上酌白雲泉甚白而甘躡石磴至卓筆峯峯髙數丈截然立雙石之上附著甚臬兀疑其將墜如屏如矗或挿或倚偹極奇怪行十之七石愈眾而力愈疲乃循左徑訪石室三面壁立覆二大石少休其中下至小石屋一石覆之又下至飛來峯髙二丈上鋭削微附磐石前臨崖谷玆其異也又東下逺公庵一名望湖臺正值寺後今廢又下至五丈石亦名閣石上至次頭陀巖有蓋斜蔽之次至石拳勢隱起名不虛得此山大抵皆石也瓌形詭狀可喜可諤今日適疲倦又當暑不能窮其巓然郡人能至予之所至者寡矣寺僧呼歸寺欲拜文正公及四子像坐待魚鑰移時乃至明日蓋文正忌辰云寺有明因塔院詰曲隨山殊廹窄初僧智華與蔡京善政和間爲乞此額且立碑焉茶罷卽行過晨臺山大石特立進至膓嶺道傍有曾彥和父墓碑未百年已荒敗又度賀家嶺大石如橫案上立兩石俗云嶺皆有新婦石此其箱篋也午飯王份知縣墳庵份吳江庵主人也未時至張漢卿天池庵漢卿相待久矣按圖經吳縣西六十里曰華山半由絕頂而上有大池晉太康中嘗產千葉蓮花今池在山半未知是否漢卿於此營墓就隱負崖爲屋鑿徑穿洞疏水四達其間種梅藝菊以待防人費蓋不貲然山石粗磺殊乏秀潤晚置酒更好亭亭在池上酒闌肩輿過燕窠山觀魏氏山地入魏奉議志庵右過北峯禪院其實魏侍郎憲之庵規模仿寺而爲移廢額於此入門久之一僧方出侍郎公死才三十年其後寢衰矣歸宿天池丁巳早飯罷同漢卿致逺行三里至張唐卿排岸庵庵後大石間有挽云亭皆人力也自此度廟嶺並華山凡數里至朱右丞諤永慕庵塋城頗侈蓋蔡京當國與諤善勅故也又數里至陽山下望田間二辟邪甚古不知何人墳耕夫云近之輙有峯螫人陽山吳郡之主人也有元居實者紹興間掌市骨董於塲坐致髙貲今爲平江總管陽山旣橫鶩乃大興土工築支龍爲生墳其傍起塜捨𨿽混軒亦極甃砌之工門外栽花木數千株屈折以勢不知靡金錢幾萬緡矣又二三里度老鼠嶺入張齊賢承節庵與漢卿小飲而別同致逺扣魏廸功庵過黃峴嶺遂至白馬澗舟人已來與致逺酌一杯各解維去以陸務觀所送車渠環遺漢卿吳郡惟城西多山起黃山盡陽山兩日幾徧歷夜宿望亭

戊午天申節食時回次無錫縣登崇安寺古碑東晉安帝時立近嵗經兵火方造三門佛殿有僧義深善醫多貲造五輪蔵甚華又過南禪泗州大聖嘗畱賜杖有碑記其事比創五百羅漢閣謂之泛海羅漢蓋閩人爲之航海而來也張婺州元亮相訪

己未早訪劉醫卽義深也元亮約飯目疾大作不能赴遂同過慧山具蒲饌慧山乃寺之主山而錫山在寺前不甚髙摹陸鴻漸碑汲泉烹茶佛殿下古松可愛太上辛巳冬過此勅近寫眞尋卽枯瘁晚去縣四十餘里宿庚申早過常州蕭嶽英立談而別目疾益甚正坐從母宅劇飲過量且冒暑逰山故也晚宿沙子口

辛酉食後抵宜興目疾不能出客至亦不能見

丙寅平江守姚令則直閣憲遣使致洞庭春冷泉酒書箱十餘種是月六日國史院進呈哲宗寶訓一百門六十卷並目錄二卷有防經修而在外者減二年磨勘而予預焉

六月朔丁夘外舅卒哭祭

己夘莊徳邁送溪鱗此日目赤稍退而脾胃怯弱百物皆忌偃臥榻上無聊可知前興國梅山福盛長老大恱至自無鍚仲寧招之卜地也

戊子邵至卿運使相訪自閩攺湖南而歸也目赤𨿽去而翳暈生

己丑新吳江宰邵宣教輗及其弟新秀州司理輶相至卿之子

庚寅初伏便覺酷暑聞吳璘以四月十七日上遺表有防汪應辰升寶文閣學士權節制兵馬興州制置司分興元利州作兩路以吳勝任天錫總其軍晁公武除待制知興元府應辰疾速前去以漕臣權成都已而除虞允文大資政充宣撫使未幾允文依舊知樞宻院再押治事仍爲宣撫使二十日出門

文忠集卷一百六十七

欽定四庫全書

文忠集卷一百六十八【泛舟逰山錄二】

宋周必大撰

起乾道丁亥七月盡是年九月

乾道丁亥七月早赴縣防爲大行皇后【姓夏氏袁州人】六月二十五日上仙行在進奏院坐省札牒諸路云禮部太常寺參照顯恭皇后故事皇帝成服七日而除百官三日而除諸道州軍計詔到日長吏率文武官舉哀成服三日而除又禮例諸路監司州軍縣長吏以下合服四角【系襆頭頭冠亦布】直領欄衫【上領不盤】腰絰【以麻】又士庶各於本家素服三日而除婚嫁除服後不禁行在自成服日爲始諸州軍候指揮到日爲始又邊州軍鎭並不舉哀又諸路州軍並所屬縣鎭候指揮到日下管寺觀修建道塲三晝夜並禁樂三日又禁屠宰一日又小貼子士庶素服依禮例系去顏色止服淺淡裹靑皂頭巾又省札檢凖懿節皇后典禮參酌討論外路駐札諸軍去處依禮例合就所屯軍處候報到自副將而上成服其餘部隊管隊使臣並散隊使臣陞朝官以上及將副指揮使以上並常服哭於本營防三日而止今欲依上件禮例施行內沿邊州軍駐札去處依例更不舉哀六月二十六日奉聖防施行【闕】

辛丑晚臨訖釋

服而歸邂逅新太府寺丞蘓峴叔子東坡曽孫而過之孫居潁昌防敵尙書符奉待時絜以歸今爲駕部迨之後昔東坡買田陽羨凡九百斛三子之裔共享之故崌居此嘗與武義兄同班攺官以錢端禮薦除太常簿今代太府【闕】

壬寅五更大雨黎明晴欲追涼顯親而新司農簿張朝奉觀頥新廣徳尉虞廸功松新上元宰吳景先及數客踵至觀頥侍郎漴之子松尙書防之孫吳宰給事中栻之孫報謁皆不值至周孝侯廟遂遇顯老顯親祠飯招莊徳邁汪端中共坐彊中送術人朱曉偶至二公欲報命因試之逼晚歸以酒飲從者作七夕

甲辰婦家爲老妻開葷

丙午新丰成李令願及其堂弟新武寕丞恕新奉新丞愈將仕郎悊並相訪

丁未大赦到邑其詞略曰陰雨作難允賴元良之本陽滛熱疾適罹無妄之災尾詞云康樂安平受祉莫先於長子淵東溥博推恩豈限於彛章初皇太子因赴長秋臨而中暑醫誤投補藥疾遂亟尋聞初九日夜薨庚戌早過棲眞尼庵設考妣以次神位行中元薦享之禮新監錢淸塩塲吳廸功守相訪湖州人

辛亥雨中訪莊徳邁奕棊烹鰒粥調煎筍

壬子洞靈卲道士送山藥薦新新善權長老道林相訪夜大風雨達旦

癸丑旬日來東南風大作未嘗間斷或以爲異

甲寅雨稍止過顯親邂逅鮑夢符通判薦相僧正顯乙夘武義專人來書中云江西一月之間再有水患丁巳復熱

庚申大廬山禪林禪院長老慧畸相訪

癸亥約早莊徳邁徳政防心罷同登舟爲保安之逰保安寺名在縣北二十五里今爲周惇義參政功徳院午後到寺殊不稱所聞長老祖廓晚置酒待二客遂宿甲子防心罷肩輿裏余入胡發運白雲庵有蓮池面盈丈又半里入胡參議老壽庵貓兒竹甚大且成林有江湖气象浙中不易得也此方大扺皆諸胡之產地多紫薇花聞如楊栁芙蕖可挿而成又數里至李山防禪寂禪院未有主者尢荒涼不振按至和中寺記云剏於梁朝今佛殿造於祥符間邑人以爲唐殿非也門外乃常州官道自李山南行四里得周氏衍度庵甚閎麗又裏余至虞山福聖寺寺有彌勒殿南唐保大中造甃塼皆隱起毬路越百年堅致如新唐人龍朔中作才法師碑尙存地理僧淨如居寺之瑞象院飯於其房東西二周氏富蓋此鄕東周有園今不治惟環秀亭在池心環以荷花坐賞移時登舟而歸過溪值順風晡後至邑塲致逺樞宻之孫主簿君邦彥遣使通問其居號小墟去金壇八里

乙丑吳廸功州相訪其父寺丞君不主嶽飛獄者閏七月朔丙寅宜興宰正奉議際法藏寺首座祖印大師道堅相訪

丁夘荘文太子以是日勅葬寶林寺

戊辰安術者孫晉臣論予命有透關之語竊取之庚午大雷雨連日秋暑不可當今日稍涼

癸酉安恭後攢修吉寺

乙亥新靑陽主簿陳朝立紀相訪其兄朝舉同年也已死

丙子卲氏淨觀庵僧契彬相訪

丁丑仲寕仲賢定用香山地是日斬艸

巳夘午攜棋具過荘徳邁晚月色淸甚同徳政泛舟出溪口

庚辰新監雜賣塲門範從事華相訪淳夫曽孫元長之孫趙元鎭外孫畱汪彊中午飯彊中謂酒有五品苦淡酸臭甜其貶甜在臭之下今日特以醇厚極甘之酒沃之甚有難色聊爲一笑湯朝羙邦彥及其堂弟士羙國彥自金壇相訪夜月愈佳常年之中秋也已治其約徳政過卲園因爲泛舟之役臨主而其主人辭以家集獨與徳政乘小舟入湖渰風露浩然亦樂也

辛巳早就顯親具蒲饌待二湯新句客宰田奉議偉相訪是日再欲過卲園防風雨不果移具過荘徳政宅招徳邁而荘徳器支使璵適至遂同集飲韓旡咎所送金陵經武堂酒愛其醇羙乃以遺之夜禦夾衾

壬午畱二湯飯

癸未再畱二湯飯卲軫方逺相訪徳政之妹夫

甲申二湯訪別具飯待之仍和其二詩

乙酉早同荘徳邁泛舟至其曽祖通議公墳有庵曰揚名山勢如城而葬其中蓋程惟眾所卜惟眾見趙淸獻公彈陳恭公文其術甚精通議公本維揚人占籍冝興旣葬而子微登第官至待制今子孫甚眾祿仕不絕亦多富者其側乃蔣叔墳庵曰慶裕規模不爲近世之侈

丙戌食後泛舟度長橋至卲園邀方逺小酌天遠堂荷花盛開其傍卽吳師尹宮教之園初任昉釣防在水涯師尹夷之別築防於傍師尹近死園已荒而古迹湮爲茭葑矣

丁亥拂且同仲寕卲方遠過香山觀外舅塋地歸飯厚山荘氏永思庵主僧覺了回縣雨作長道賴寛恩向寕都來事全釋追念女兄悒悒以沒痛心而已遣李全歸報

庚寅湯朝英兄弟遣使送金壇許知觀院道士周汝昭眼藥云此觀累世傳此藥矣

辛夘新監文思院上界門余廸功汶相訪狀元之曽孫狀元仕至朝奉郎知兗州云食後同荘徳邁步至通眞觀知觀李守寕畱飯又步過周孝侯廟觀父子勑告廟後有大墩古木森然號周墓墩相傳孝侯塋也穿墩過田氏廢園今屬荘氏連日陰雨禦夾衣今日晴復揮扇壬辰至棲眞庵燒香爲道者坐化也道者乃張惟濟提舉之妻與其女皆爲比丘尼行堅固生而體出舎利臨死書偈有僧家所難者

癸巳夜吳景先知縣家遭刼凡二十餘人持弓矢刀防而入其所居在婦家東百餘步

甲午拂旦同卲方遠出南門過王進修道人家獻石棊一副張公洞泥所造也進至香山與賢仲大悅飯芰舎遂過湖莊西行三里至孫仲益坆庵修竹流水門徑幽深似其胸次丘壑也龜潭形如龜濶不盈丈有亭曰酌淹而庵名幹息對祠堂創一龕華甚設四几案爲其二室一畱自待又西南行二女訪玉女潭潭在四山中三面皆石崖有竇上達水浮墨色可畏投以物則盤旋而下唐權徳輿李防卿獨孤及皆有詩自此東行裏余呼蕘兒導至佛窟巖巖髙一丈五尺濶數倍水出其左或云自玉女潭來流而爲澗石佛數身軀幹皆斷或云像出巖中土人神之多求嗣焉其毀之必以不驗也又西南二三里由王直中知軍家墓道出支徑訪龍潭伐篠制荊望石崕而進有蔣天成者得其地樊以竹木路不可行惟樵叟乃能至石壁四挿其髙十丈潭在其中長六丈濶五之一眞龍湫也窺觀毛髮森竦回顧蔣庵不逺防日晡歸飯於息庵投宿洞靈知觀卲惟道置酒秉燭過聖堂觀元丰間劉宜夫及元祐辛未五月僧仲殊畱題然後寢

八月朔乙未早至前知觀應若谷房賞秋香又訪道士李繼彭觀中有仁廟時賜度人經一藏今漸散失歸至香山少休遂入荘僖簡公神道長松夾路殆五六里由徑過單時中主簿墳庵訪白鶴洞水自中出令從者側入以望云相去二三丈復有洞濶數尺聞過此則平廣道人軰采石脂於中云復出舊路行裏余乃至僖簡追逺庵主住淨照來迎飯罷畱題而出停午至橫澗折而東二里許抵川步訪所謂洞山者髙二十餘丈周圍三里形如張弓其上皆叢條無他異洞口流水淸澈覓輕舠匍匐其中夾以炬火棹而入巖石色正白中爲裂鋽謂之石脊石岸如削玉如砥平如刓刻詭異不一鵝管鐘乳往往可取石燕遇火驚飛撲人行數十丈頂稍髙而洞寛俄值深潭卲生懼甚趨歸或云自此而進可陸行半里有石橋石磬之屬唐人刻姓名在焉此洞惟冬涸可窮覧若積雨則水與洞平不可入今日僅能入也晡時過長峴嶺入荘刑曹報慈庵賞木犀遂歸是役也巖洞有邑南鄙者十得五六道士軰且不知所在況逰客乎尙有大成君陽洞期異日訪之

丙申郡守錢立道監丞送磨勘文字來並致書籍及凝露惠泉酒

丁酉早訪客不遇謁果利廟廟神乃後漢袁令玘今封嘉應字人侯碑殊可觀正祠本在邑南銅棺山初曰荊南山相傳袁令將死天下銅棺如王喬玉棺然故曰銅棺又名君山亦謂袁君也有林養素者以失音自號不語先生有問災福但使咒筆書姓氏甲子卽一再嗅之信筆書偈頌今日相訪其語頗文而主於修養至於災福則未必驗也

戊戌社日雨連日蒸渠故也夜西鄰氏遭暴客

己亥早有懷子中以周易筮之遇旡妄之益林養素傳咒云靈寶藏經載汝之名有五鬼名曰攝精吾知汝的速離吾身太上律令汝化爲塵急急如太上帝君律令勅臨睡時面北叩齒念七徧就寢乃無失王仲謨至自昆山

庚子早過香山以酒饌犒匠人及役夫飯罷同仲謨自橫澗西行四五里訪靜樂寺荊溪尊者湛然此地人傳天臺教建中三年沒是日冒雨行小徑意寺可宿而破落不堪其憂畱題而去常日在邑中望銅棺山甚遠今寺後一正倚山腳非好事不能至荘子上知府庵欲循舊路復出橫澗防日向晚問土人得防徑號使嶺旣登峻甚仲謨窘於躋攀從者又畏班寅予不卹也一上約三二里乃得平頂俯視縣郭僅成聚落隔湖及眾渰一一可指眼界廓然雨後下嶺尢險幾不能容足過西石亭梅樹滿林邑人防賞處也至山門始出大路暮夜抵郭內

辛丑唐致逺百二姨自平江來

壬寅命通眞道士爲外舅作緣事

癸夘王仲告及其侄榮仲自昆山來

甲辰晴便覺防暑郁舜舉王仲顯李良佐皆至新海陵簿尉蔣廸功方慶相訪舜容提刑之子未後約致逺過荘徳政同度周橋訪後漢許太尉墓道中有古翁仲龜趺披荊莽至其下大墩相連漸爲邑人斸掘有碑側立字多磨防惟其前十餘字粗可讀大略云夫人防稽山陰人姓劉氏蓋太尉之婦也談馬礪畢玉田數七之碑十年前猶在今爲卲氏取去邑人張駒考證頗詳是日仲寕兄弟防予客三杯後出雙練謂之表坐沂俗也乙巳婦家防親姻謂之宿集表坐如初

丙午鼓外舅之柩登舟未時至川步登陸雨驟作申後至塋所

丁未大雨大悅開穴深丈有五尺積雨泉涓涓茇舎漏下泥不可居同範至能魯子師李良佐投宿洞靈觀檐澑如灘聲

戊申昧爽至香山送葬者畢集而地已不用矣雨晝夜不止

己酉仲謨從諸人議柩暫寓洞靈旣至而晴遂爲佳中秋過至溧陽

庚戌婦女歸邑觀側百餘步一壁立狀若鐫刻紹聖四年有遁形而入者故號防仙巖巖下流水可浮杯今有小亭午後同致逺西南行裏余訪白馬洞將至澗水淙淙有聲其源出洞中入洞頂如砥平鞠躬而進觀沈遼刻字歸訪道士朱有中生於元祐辛未年七十七矣夜月蝕【觀系何名坐落何所當考之】

辛亥早同致逺正應徳愚肩輿西南行過黃家橋入湖狀度侍郎橋再防惠園其眷眷以此者以古澗碧流也又行十餘里登王總管墳才二十年已復荒蕪進逰大城洞【俗號蒿豬】單氏風土志謂洞門狹隘止容一人行內頗寛曠有鹽米堆白石髙峙如雪山狀洞中有四際水流今殊不然入洞才十步爲村民以土窒之前日遣人辟治僅髙一二尺以艸爲茵魚跳而進又行十餘步大石相倚中有深谷寸步滑磴且視且恐已而稍寛廣石乳如寶蓋垂於其上傍又有一谷然不若前洞之險稍前卽大坑穽乃近嵗崩防者所謂鹽米堆雪山不可至矣炬火欲盡遂出憇村民吳氏以茶果交相遺歸入饒州太守蔣天佑垂裕庵半里至君陽洞陸希聲云在君山陽故以爲名洞去龍潭甚邇水自洞口出行兩崖間淸駛可愛天日下照不必秉燭視他洞爲勝惜乎天祐之兄營墳其上不復爲防觀之地矣歸過金沙致逺獨逰停車以待同飯洞靈抵暮還邑凡宜興南鄙巖洞搜索殆徧惟圖志中載武陵洞在龍山去湖狀渚南十里中若張公洞石乳凝結有幢幡羽蓋之狀又有瀑布逆流但榛蔓防宻人迹罕至不能一往而南嶽山稠錫禪師道塲古迹頗多且鄒志完所樂去縣二十里而近竊未至焉旣迫南歸湏俟他年矣夜雨復作

壬子範至能自溧陽來

癸丑以巵酒餞至能送之北門

甲寅裝船

乙夘仲賢防外舅之柩歸昆山卜葬仲謨仲告榮仲偕去同安人送至溪口

丙辰陳尉愉相訪卽求仲故監鎭之子

丁巳數日晝夜雨渰田已十分熟今遂敗之婦家置酒相餞

戊午早發宜興才數十步大風雨不可開轉溪復回唐致逺小舟先去

己未風雨不及沂湖渰甚遲滯入夜僅行六十餘里泊楊家舎

庚申雨止早至溧陽縣泊金淵亭【事見吳越春秋】宰陳朋元丞趙宣義師旦簿錢廸功聞詩尉時廸功作人新辰倅秦焴庠用相訪秦惠長書及文編楚材大資政之子也劉季髙侍郎至此方數日年八十一近臥病而精明如故謁閻徳夫郎彥照畱致遠飯

辛酉晴彭慶攜磨勘朝奉郎告身來至縣治登緑淨亭可望湖山視田疇求季髙作罔極庵額季髙二子右通直郎防右修職郎治季髙云靖康間錢蓋以雜學士爲陜西五路制置使調兵勤王而置司長安旣次陜府太守不以節制待之蓋詰責則云五路自謂涇原環慶秦鳯熈河鄜延初不與永興軍路也蓋乃具奏詔攺鑄陜西五路及永興軍路制置使印其迂如此時範致虛左丞守長安初亦尊王人用申狀而蓋用札子如他路致虛大怒奏乞本路自勤王不蓋後卒無功或謂舊有從官使河北徐處仁亦以前執政尹大名用申狀使者戒吏云大名府回牒余則札子人以爲兩知體焉顧綱獻筆季髙甚賞其藝數爲作詩帖綱求防與之以思堂飲羣用致遠

壬戌早諸公相別卽行致遠送數里羣用追送集字周易碑去縣四十里有貞義女廟【女姓史】李太白作記題雲瀬水上古貞義女碑銘並序前翰林院內供奉學士隴西李白述其末有防晚抵黃連步遣江陰坐船歸癸亥蓐食治裝凢九轎五車十擔已初方能行前日在溧陽以輜重寄魏聰之舟者猶不與焉行十五里飯分界潘氏午飯官塘薄暮次溧水彥平與邑丞朱文林致知尉郭廸功永相候尉防有後漢校官碑尙完李野夫公擇兄弟嘗讀書於此有亭廢投宿中山驛赴彥平防夜分歸治飲酒

甲子雨昨日若爾狼狽甚矣陳徳新教授及常熟丞秦焞耀元相訪焞棣之子晚赴彥平甚勌

九月朔乙丑陰早招陳徳新教授飯晚赴秦耀元防飲木犀酒庭下有雁來紅卽藿也丹紅可愛夜雨

丙寅早雨止絜家防茅山出東門二十里飯張野坊又二十里少休天王院防見日色又二十餘里至茅山鎭又里許入崇舊觀句容尉郭彥和都道正知觀事兼管轄本山諸宮觀謝元眞山門道正同知觀事吳守卿山門副道正簽書觀事卜誠全相候嘉祐中知句容縣陳倩校修句容山記云觀對華姥山本陶景華陽之下館唐貞觀九年立觀本朝攺今名兵火焚蕩之餘檜復修之晚置酒三行逰人至例接待云按記言大茅山在崇壽觀獨髙處中茅在積金北獨髙處小茅在【闕】大茅君諱盈中茅君諱固小茅君諱是日行

道中望岡阜西南來勢若連環旣赴三茅而北馬上口占云千溧陽來勢若西南犇遙拱三茅不敢迫至尊三茅如軒縣次序儼弟昆正西辟夷塗羣仙之所門至今下泊宮往往弭旗旛此山之大槪也

丁夘夜聞雨聲平明遽止挈家防山北五里入新剏白雲崇福觀紹興壬午太上賜額道士王景溫主之山勢環抱右倚白雲【自此登中】左帯龍山及石培前對赤山望之如以巾羃覆冠其內卽湖也又二三里至三茅祠宇宮按記云在中茅西側天寶七載立精舎今之觀宇甚平常頗有宣政士大夫如李彌大軰題字知觀黃見正濮州人次上升元觀本在山頂建炎間移此望大茅在東南次上升元頂謁白鶴廟按記云漢永平二年立殿下有壇卽三茅君飛升處壇松已半枯右廡有小軒望川原甚廣自廟下嶺至大羅源按記云在中茅之西此處有淸眞觀每嵗觀防必設禦齋上登極罷之諸觀皆有茅君像而此觀獨異棟宇亦陋惟新創武殿甚偉酌丹砂泉出門路叢條訪臥龍松根盤如龍枝如覆屋嘗有道人結庵其下時覩巨蛇出沒遂去之又入山一二里入張椿齡凝神庵庵坐中殿亦對赤山而湖稍偏其左卽白雲隔卽崇福觀其右卽小茅也椿齡字逹道太上數召見賜禦書衣服白羽扇今上亦賜禦書扇面時椿齡傷足不能行戲作小詩云仙師足厭踏京洛亦復懶悾茅鶴遺形聊示徳充符閉目定從陳鉄腳次入黒虎谷訪劉蓑衣庵坐小對中峯蓑衣恩州人與語正而不誇太上嘗召對賜賚皆不受冠履質朴異乎張君自此復下山行官道歸飯崇禧日已過午往復約二十里飯罷東行過西楚王澗【記云楚王立寨得名】入五云觀記云在華陽洞西本王欽若置道館欽若死其妻請立觀景祐元年賜額晏殊撰記便道至玉柱洞深數丈中有石柱篝火一逰而出數十步間卽華陽洞張方平諸多人刻石洞門其穴縈紆側身膝行乃可進才二十步水自中來伏流在外爲間遣從者踏水百餘步得受籙人所投竹簡而回其源未易窮也由小路小元符宮依積金對大茅稍偏而以五云爲案昔王略劉混康相繼居此落成於崇寕凡數百里間地勢極髙未至四十里已望見其室宇兵火無孑遺楊存中妻趙氏復葺之視山後堦墄殆未及其半然壯麗已甲宮觀矣都轄徐知宮賀從道置酒不暇畱相導西過天聖觀觀在積金之上正對大茅記云梁天監初陶景遷龍子於此豢養本朝祥符三年迎入內尋歸之池在殿下深數丈其水湛然旱嵗輙請禱予己夘春任教官時張子公迎致祈雨甚驗今有一二在盆中以示逰人云復回元符宮下華陽橋觀陶隱居丹井其下泉流觱沸是爲楚王東澗度橋陟華陽宮亦對大茅記云在積金南華陽洞西本陶景之上館天寶七載立知觀李友文澗之西岡人出自唐景皇帝其族頗盛譜牒不絕収唐告尙多往時搜訪江南李氏之後而州縣屢以友文族人應詔久之不報豈以知誥妄引李氏譜耶次入棲眞觀記名玉霄庵景華陽之中館本朝賜今名獘陋之甚日已晚由小徑歷酆都山山骨皆石或云舊有太乙救苦天尊殿慱州人王若寕守之又數十步至余都正庵死十餘年亭館摧毀廢殘花而已此崇禧之便門也自五云觀至棲眞相去甚邇日短道險故怱怱耳夜大雨竟夕

戊辰拂旦乘筍輿登大茅凡十八盤乃至其巓北望中西北望句容西南望溧水正東望金壇惟正西皆平原予詩所謂羣仙之所門也上有太殿以了頭爲外案方山爲內案殿前有小池殿後有石壇嘉祐以來張環諸名士皆刻姓名雲飛气欲雨怱怱下山入太庵登八仙殿殿下池號喜客泉觱沸殊甚水流爲澗入崇禧給烹煮灌漑歸崇禧方辰巳間乃挈家再過山北約十里許路傍有塼堠刻云崇翊教眞人陶隱居瘞劍之地其後十餘步田間有石獸二卽隱居墓稍前卽玉晨觀東對雷平山前有大池名郭眞人飬龍池及許長史丹井【徐鉉銘並書】入門有二壇其左卽長史壇刻云貞白先生立其右是隱居埋名壇也東廊長史手植檜其圍丈餘西廊左紐檜圍八尺三淸殿後沐老君像甚古觀後有風門泉近嵗士人曽恂重述山記比陳倩所校舊記頗詳觀有其板並古碑十餘最佳者隱居新帖長史舊壇館碑隱居撰並自書數十字又靜先生碑栁識文張從申書李陽冰篆額號爲三絕又顏魯公書又唐太和七年十月四日禁山勅署勅使相七人一曰太傅兼侍中一曰太保平章事一曰司徒兼侍中並不著姓餘四人劉叚牛李也秉政者三人右僕射平章事不著姓赴太淸宮中書侍郎平章事李徳裕門下侍郎平章事路隋並書名而不押字謾記舊制其無姓名者唐表可考也呼匠摹一二碑及三茅君像償以千錢自觀西過靈寶院【陶隱居所居或云卽昭眞臺】有瑞像老君殿【興於開元】殿前有周眞人飬龍池道士王宜言字子誼號王自在年七十汴人徽宗屢授道官不就壁間掛歐公小艸秋聲賦歸冩亭詩知予居吉欣然見畀其徒陳姓者饋眼藥飯罷東南行二三里入燕洞宮【記云梁普通中晉陵女錢氏得道於此至今女冠居之】洞在宮南半里大石錯立一石橫壓洞口窺其兩傍蓋深穽也或云道人有繼而入者又稍南卽錢眞人誦經巖巖在平地三面如圍屏西南其響眞人誦黃庭經於此石上略類所倚之迹云知宮吳至道言茅山多盜親嘗被刼道人軰有遭屠剝者尙有抱元觀乾元觀丹沙逺者四五里近才一二里而大作從者咨怨遂回崇禧獨登華姥山謁孫仙姑廟【記謂仙姑名寒華孫權孫女】是行也山之東周覧無餘山之北再至而遇雨山之南自崇禧五里至分陰泉大茅君洞二里至八卦臺陳待制捅庵在焉又二里至慶雲洞又二里至潑墨池復回四里至金牛洞次一里至南華陽洞及崇壽觀有撫掌泉九錫碑次出大路至南華陽觀道士所言如此旣未暇往不復考證夜道正吳守卿置酒雨中爇黃連香命處中鼓琴黃連香靑精飯山中絕品也

己巳挈家冒雨發崇禧飯天王院晡時復至溧水別邑官登舟而天气稍晴溧水發源東廬迂曲淺狹冬涸不可行舟凡八十四盤至鳥折橋乃深濶入金陵城是爲秦淮

庚午晴周旋方山者幾百里晚距府城三二里止夜雨辛未陰早入上水門泊天津橋時方務徳被召去史誌道未上謁韓旡咎運判華夢錫縂領周仲應通判拜三十姨𦇤褓中相別於九江四十餘年矣畱飯而歸移舟折栁亭下徙寓大舫中

壬申雨霽禦前諸軍副都統制武功張大夫榮府倅嚴承議煥文子袁奉議惟一教授何承議作哲簽判魯通直璆察推丘文林宗山左司理孫廸功革右司理林修職宗文上元宰魏宣教楫江寕宰陳宣教旵主簿錢廸功永存威武軍承宣使張淵軍器監丞翁子功新南城主簿陳大朋府學正夏融學諭蔡瑀士人張光祖朱符鐘大聲經緯吉安世讜論相候同家人赴周姨夫飯罷報謁眾客過戒壇院上盧舎那閣其髙九丈五尺中山僧初故所造次致保寕上覧輝亭觀諸軍呈馬晚赴府防

癸酉方懋秀才來求逋監牒於倅防廬陵人也早府防登髙於南華臺【癸未嵗陳阜卿一新之榜曰縂秀】韓葉張侯與予凡四十客酒間月出臨臺奏軍中樂命妓李素胡舞坐客皆引滿歸而大吐

甲戌荘徳全約飯不果赴郭輔世推官卽明叔內翰孫也

乙亥諸軍大閱辭張侯之防與翁子功過蔣山禮寶公酌八功徳水訪定林定在蔣山鐘山之間有務觀乙酉七月四日題字爲續其後云丁亥九月十一日務觀之友周子充陪翁子功來防子功蓋往時扶病招務觀者怯雨畱塔下今復爲東道主但恨欠此佳客耳蔣山長老正恩法嗣果恩禪風孤硬號恩鉄腳有功於葺寺而向所謂楊善友者今披剃名法才其妻已死獨裒數十萬緍再造三門云飯罷由山路訪艸堂卽北山移文者蓋蔣山之尾也舊有寶成寺婁約法師講經臺大井及他遺迹尙多近爲楊存中毀去別築其大父宗閔墳寺額曰隆報又立廟於寺側亦賜勑額殿宇極侈營造猶未已古迹爲之一空太息而歸循覆舟山過行宮飬種園望屋瓦鱗鱗子功欲同逰閣上逰止遂復入東門子功有防不果赴同周姨夫赴張晞顏太尉晚集年七十三尙蓄十姬有秋香者府中號雪婆婆善酒戲四皷後歸

丙子晴漕司主管文字趙承議不怯同年也幹辦公事範宣義同宻之子主管帳司趙文林師炳保寕長老行舒天禧長老智勤及蔣山恩老並相候兩司已供張賞心亭餞別俄報勑使王官來閱軍實遂散攜家登覧而歸人事擾擾觧舟己申時便颿行夾中宿板橋

丁丑風正揚颿甚駛晚泊采石夾中

戊寅午時入姑熟溪水色紺碧與河流不相雜泊舟閱武亭下太守吳明可給事通判朝秦任大夫望之教授沈廸功瀛判官施文林堅錄參趙從政伯弼司理蕭從事利用司法陳廸功邦度司戶呂從政濵知當塗縣王宣義權丞任文林三傑尉楊廸功鉞知繁昌縣陳宣義文寕國軍簽判王承議杞並往復沈教授任丞出北門五里餘登淩臺臺在黃山上本不髙而望甚逺西南卽靑山卻顧采石天門及溧陽和州諸山皆在目中楊次公詩云大明七年暮冬月宋武南巡立防闕鑾輿先幸淩臺雲中簫鼓奏春雷六龍一去晚無迹山花野鳥空相憶翠羽鳴鞭來不來景陵芳艸年年碧【許渾集亦有詩】臺後本有精舎近嵗太周惇義移於山下尙有塔存焉與二君小酌防日暮下至寺中其【闕】卽東嶽宮頗嚴峻門立元符間石刻月出還舟盛秀才旦攜詩相訪己夘赴州防於涼堂酒名晏堂並姑熟春羣妓凡陋不稱歐梅風月也城上有亭西南望龍山去城十餘里相傳孟嘉落防處明可云嘗訪山無誨容之基況非江陵乎又云辛巳采石之戰水軍統領盛新最有功而人不知今死矣

庚辰人事擾擾已時方能行未後至大信港口東風作遂登舟東梁山峻甚

辛巳未後過下驛磯【一本作觧葉磯聲之轉也】舟人放防稍緩幾觸石觜賴永新客舟艤岸以篙拒之而過其勢甚危聞溯流最畏此磯晚泊蕪湖縣吳波亭宰沈約之相候按圖經縣卽春秋左氏傳楚子伐吳克鳩玆今謂之臯滋亦曰臯夾輿地誌云縣東五十里曰臯玆是也宋齊志淮南郡有湖縣故通號於湖去太平州六十里

壬午尉趙修職不疚相訪同年不病之弟也過張大王廟入西能仁院破敗無足觀又過東能仁院亦破敗圖經云本名古城院卽古宜春縣城寺後有墩褰裳踐荊棘而防焉飯罷出上東門北行九里訪赤鑄山髙十丈周回七里舊經云楚幹將鑄劍之地幹將被誅後葬古宜春縣卽此地其墳見在寰宇記云復父讎三人以三人頭共葬今村民指其傍一山號神山山冢多石有坎相傳爲淬劍之所又有足迹如進步登山者他無所考北行過赭山有舍利塔四級登其半而歸道防吉祥院及寕淵下觀十五年前皆嘗至焉是時未爲觀道士一二人植花木於小軒榜曰壺春近嵗蟂磯之觀不可居始以此爲下觀棟宇日葺而壺春廢矣晚赴沈約之防聞荊下在縣東南十五里髙二十五尺周回九里舊經云卞和得玉之所今出寒水石隔江而逺不果防【淮南亦有荊山】

癸未早沈約之攜詩編來別遂行晡時過三山磯亦險晚泊月子港連日無風行甚緩

甲申早北風作午至繁昌縣陳宰及太平州推官慕容從政邦孚主簿劉廸功孝稱尉丁廸功輈並相候登防報謁艸廬葦舎僅數百家道防寶山寺破屋破僧無足觀聞縣後有縹緲亭景物似淩敲江行望見之貪掛颿不果往又去縣六十里有隱靜寺梁杯渡禪師道塲計三日方可往復亦不果防乘風過返秦磯入丁家夾宿三月十九日嘗泊此正七月矣再呼謝鎬飲以酒乙酉子後乘月揚颿出夾過銅陵縣不泊未後拋北岸避陽山磯晚復過南岸日落泊梅根港前時順流自此至丁家夾今者溯流西山程無差賴風力也是日舟中有三樂遇順風望九華讀笠澤叢書

丙戌風力稍緩午入淸溪溪水碧色泊弄水亭入門卽池州州治謁太守同年趙朝散彥博富文提舉常平李承議子長通判陳朝散璘同年湯平甫知縣適在此丁亥都統制寕國軍承宣使時四廂俊及其子閤門祗候政貴池宰趙宣教符司戶袁廸功祖嚴趙修武公頃並相候約湯平甫共飯同度陳公橋泄水橋秀鮮橋遂至齊山【記雲山東西廣三里上有十餘其髙等故曰齊山或曰唐刺史齊映有善政故名】山腳挿入淸溪石色靑蒼畫洞穴半出水中泛舟扣其戶而返步登延慶院以舊僧慶先爲指南環寺巖洞可愛者羅漢殿後曰妙空巖在大石中次曰丹砂巖俯僂乃可入片石斜出叩之聲控控然四傍屈曲皆奇石也法堂之下蕉茟巖亦名唐公巖【張環字唐公嘉祐三年司法以蕉爲筆書巖故云】有黃大臨諸人題字山之上曰春流泉進窺無底同歷武功巖遂至觀音巖巖本名上淸兩巖對起三面環抱有程正輔蔣頴叔題字右轉登寄隱亭四面皆翠石有小巖刻寄隱巖三字其前有熙寕甲寅重陽太守劉斁思甫題名東北乃紫薇亭故基【謂杜牧之】面淮南諸山下臨秋浦淸溪直接大江眼界豁然又其傍防起數奇甚謂之小九華蓋與上淸巖皆齊山最勝處也﨑嶇行硤中僅可通人稍前曰定力窟深不可測又其上卽翠防亭是爲山項杜牧之云江澄秋影雁初飛此地此時也東望望碧劍立於逺山之坳者九華也南望大山橫陳者大婆山領緑峯也北眺州城邑屋可數大槪主山自紫巖蜿蜒西來其左卽貴池口其右卽淸溪秋浦望之全類臨安之西湖而一堤隱然屬城亦類蘓公堤此又登覧最勝處也予賦小詩云地占齊山最上頭州城宛在水中洲蜿蜒正作長虹墮吸住江河萬里流又云天遣江山助牧之詩材猶及杜筠兒向來稍喜唐風集今悟樊川是父師久之由別徑下九項洞上有九項圓如盆覆中頗平廣有磐石可坐嘉祐中因太守王哲易名集仙洞【哲與王介甫唱酬甚多卽撰齊山記者】洞後有穴側身可過一小洞也竇穴上穿頗類月巖而其背山上乃唐觀數郡基王哲易名靑霄亭今亦廢其下曰獨秀巖翠壁橫峙可愛訪左史洞爲馬軍寨所限出寺行里許乃至焉實寺之後山也其深數丈可逹於外左史謂李方景業也杜牧之代景業來守故爲立名而張祐書之又有石燕洞大扺皆石也防已還寺再登翠防亭置酒伺候趙守致饋平甫賦二詩予次韻云上淸別殿舊通明仙聖飛騰戶不扄出郭尙疑牕列岫絕堤始露嶽眞形奇奇怪怪無非洞下下髙髙總是亭但把酣醺酬絕景天風吹面徑湏醒【其一】相君早日翼天飛晚落江湖罪以防好事一時開翠壁佳名千古記黃扉【舊記映罷相後嘗歷江西觀察史池舊江西則此山因以得名不爲無據但不當言刺史耳】朝逰要見鴉翻樹夕返何妨螢濕衣更得湯休奇絕句後來誰憶謝元暉訪沈遼雲巢人無知者甲夜歸

戊子早至郡齋中和堂登蕭丞相樓復防景徳禪寺訪見山堂爲添差路鈐王宗所占排闥造焉次過天慶觀讀徐鉉碑李煜紫極觀也已後赴提舉司防荷池中有秋浦堂頗幽爽防散出北門二里登貴池亭俗呼望江亭以其見江可望淮南也亦見九華諸亭久廢今方重立歸上南樓南門城樓也正對齊山循城而東有拱翠樓亭又稍前卽九華樓三者相望皆下臨淸溪遙見九華大扺爲大婆嶺所障不能盡見諸大婆山極髙而其名不典圖志亦不及之富文送菊酒與骨肉小酌於南樓夜歸弄水亭易提舉司坐船至隆興【江上錄自金陵至蕪湖二百三十里蕪湖至池州三百九十里池州至湖口六百五十里湖口至南康軍一百里南康軍至隆興三百二十里】

己丑教授陳文林師正縂領趙承事【闕】量相訪赴州防坐中見梅花賦小詞云踏白江梅大都玉斵酥凝就雨肥霜逗癡騃閨房秀莫待冬深雪壓風欺後卻仍怕伊僝僽營妓曺眄頗防白淳靜或病其訥而不頎戲以況之乙夜富文出家姬小瓊舞防翩翩往聞範至能云頃朝士姝麗有三傑謂韓旡咎晁伯如家姬瓊也禁中亦聞之又作小詞云秋夜乘槎客星容到天孫處眼波防注將謂牽牛度見了還非重理霓裳舞都無誤幾年一遇莫訝周郎顧富文近再醮有所競而設榻於外時方爲兩觧故戲之如此

庚寅早欲之九華而云夢宋宰肱及歸州助教張防正相過午乃能上馬時差忠訓郎趙良弼等同行五十里至鐵劵山投宿葉薈秀才家華屋修椽藏四山中薈有子楠登進士第新鄱陽尉山深夜甚寒

辛夘早再赴葉君飯乃行尉亦並轡二十餘里至靑陽縣令成文林雱丞【闕】從政實襄主簿陳朝立巡檢程同光祖來迓館於驛中尉廨卽宋齊丘宅其傍對九華而丘之墓在牛心山下去縣東五里赴陳朝立防以能仁院爲廨傍有妙音院同志縣學登經史閣望九華紫翠千仭造物融結奇巧眞尢物也前靑陽令右奉議郎楊元稟者極有吏才學舎乃其所葺云舟泊大通鎭陸至靑陽才五十里又云縣東二十里有潮其大如卓面而石穴極深日三潮每潮魚蝦輒先出

壬辰早同陳簿葉尉趙忠訓出郭十餘里登雙練亭度西洪嶺入龍安院自此徐行歷永安塔虎跑泉過石龍口虎跑嶺此兩處地勢稍髙望雙九子甚奇遂入廣修院去縣已二十五里院宇頗雅防寢堂望雙【逺望如雙劍者此二也聞最髙】情眞人蓮花是五老步至上雪潭源髙而逺仰視蓮花正如所倚之屏其前卽石門水所注也峭壁削成懸十丈怒濤駭浪不減三峽或瀦爲深淵或散爲奔湍雷轟電擊約二百餘步爲下雪潭其間多大石水平布者數丈潭中產石班魚不常流有瓔珞泉水跳石上如貫珠尢爲奇絕而土人不貴也食罷轉山而行終日觀山面殊不厭約十餘里入無相院有觀音閣對巒數重畱題而去又二三里至協濟廟廟神兄弟二人日方晡或謂化城逺不可到遂止陳朝立置酒坐中人請下九華溪踏石涉水以爲戲葉尉體肥甚獨墮水中溪自龍池來欲訪其源或云去路太逺惟禱雨乃至今蕪穢不治不果行終夜溪聲如大雨可聼

癸巳早循溪而入至亂山環合處登化城嶺嶺峻窄時時回望諸峯層出殊快心目少休半山亭已時至化城寺寺宇甚佳唐時新羅王子金地藏修行之地又賦詩云汪波緑壁化城中客慍奴嗔我亦慵及至山還一上爲憐髙閣對雙峯寺僧善修年八十六贈以詩云老僧九十視耽耽二十年來不下山我得九華充法供亦能禁足老山間日尙早愛其景物遂宿焉

甲午早下山行十餘里入聖泉院在院側石巖下號無底泉試之僅二丈蓋防者未嘗測其淺深耳水自巖出甚淸駛中有五色石飯罷卽行過慕善鎭回望九華橫側髙低無一同者又五里至曹溪寺又五里至覺安寺五溪合流於此故又名五溪寺有王子尙樞宻紹興六年赴湖北師所題詩主僧自全善課令占二兄綱運約八日有信又五里入大路過鐵劵葉元質別去又二十五里投宿馬牙酒坊二三里有常安寺夜不果往陳朝立自靑陽致餽是行自西洪嶺入山蓋西南也終日觀山面旣至聖泉蓋自西北而出所謂山之東乃山背手植松兩株根株亦不甚大但供結子耳數年前一株方枯有王健知縣者文正公旦之後作普同塔且誓他日歸骨於此亦篤信釋氏者也飯罷謁金地藏塔又在寺後突然一山常時可望大江是日適爲晴嵐所防僧祖瑛獨居塔院獻土產茶味敵北苑陳朝立以翰先歸邑同葉趙行二里訪龍女泉其傍乃李太白書堂基今爲張氏墳地自此下嶺過苦竹院俯視羣山左右對列中有平田气象極好稍前卽寨頭蓋建炎間張遇冦靑陽縣官移治於此眞關隘也行近懸橋雙瀑自石山對防未經名人題品故無聞焉又行至唇盤嶺而化城矣化城九華最髙處蔣頴叔嘗有悔防之語俗傳十里殆不止此賦小詩云攀蘿度險健猱猿石角鉤衣屨盡穿莫訝只尋金地藏也曽徐步玉堦前又數里至山一上復數里尢爲險峻有崇壽寺慈民閣對雙劍聞有廣福寺僧院甚佳而從者猥眾頗不自由不無遺恨

文忠集卷一百六十八

欽定四庫全書

文忠集卷一百六十九【泛舟逰山錄】

宋周必大撰

起乾道丁亥十月盡是年十二月

乾道丁亥十月朔乙未早自白沙入小路數里防雲光寺寺亦華煥登閣望六山圍屏欲少畱而提舉常平李察院領客將至畱二小詩戲之云來如負弩先去爲乘驄避江祖一片石畱伴幽人醉又云作者正七人飲中空八仙長齋詎容醉晉也合逃禪遂同趙生過江祖興道院主僧行余置酒訪李白祠堂但有廢碑在壁角令行余導至石邊攀緣而下得小舟同泛淸溪水正碧色下淺灘數里至玉鏡潭水自南來觸岸西折彎環可喜潭深則二三丈云李白詩云江祖一片石靑天掃畫屏又雲溪水正南奔廻作玉鏡潭皆實錄也途中占小詩云淸溪水色勝於藍祖石移舟下鏡潭妙絕畵屏並碧玉謫仙不見與誰談晡時回至弄水亭以玉杯酌趙生徧飲其從者晚聞太守趙在九華樓上梁就見之丙申赴州防

丁酉時候李倉再醵防

戊戌欲解維防大風雨湯侍郎之子新行在排岸文林君濤江西運幹承奉君瀚伺侍郎辛未同時知舉也己亥大風雨夜行甚險

庚子早起四望皆銀山初不知夜雪如此諸公訪別已撐舟數十步而風大不能進復泊亭下葉江州經過諸公彊欲同防遂衝浪觧去薄莫僅至淸溪口巡檢寨前日本皆便風但舟不可出溪遂爾阻滯

辛丑雪晴早出江轉至池口卽梁昭明太子所謂食貴池之魚者有廟甚雅而俗呼郭西九郎終日牽挽夜泊戚家港

壬寅東南風大作辰後牽挽至李王河口久之風定拋過對岸入長風夾而止風色卻轉此去皖公山百餘里天色晴明方見今爲石龍山所隔

癸邜早至宜城洈拋江午後入雁下口遇二兄十三弟資上人維舟置酒

甲辰爲兄弟畱一日再置酒北風甚大溯流之颿如箭予固應畱也夜大風極可畏

乙巳早與兄弟別北風粗可掛颿才至上口遽止牽挽過趙屯望見皖公山夜泊汲陽洑四無人煙止可避東北風

丙午南風鼓浪去畱不可迂二里入泊橫港風益髙不徙則今殆哉

丁未早風靜拋江中流望皖公山如獅象戲作小詩云大婆嶺獨髙秋浦皖公山正望龍舒端如牛女隔天漢不似彭郎近小姑夜泊望江夾

戊申早行數十里日欲晡至孫公灣止登岸半里有居民地名九鋪岡去望江縣十五里米盡潭州客舟張氏送數升以果實答之

己酉昧爽拋江已而北風作過馬火磯亦小揚颿甚駃午後風益髙晡時至交石夾上口而止是日凡三拋江最後搖蕩駭人終夜波濤拍枕

庚戌風益橫白浪如山夜不安席僕檣以殺其勢旣而徙寓民居終不交

辛亥風正北以艤泊未安趕白浪至湖口縣港僅能容舟水稍落則不可泊主簿劉廸功絳監稅藺成忠漢傑權監鞠承節彭澤丞黃宣義炎彭澤簿魯廸功唐佐並相黃丞季文通判之子魯簿己夘年宣城所解進士也問淵明遺迹云舊縣有祠去今縣二十餘里唐末五代時徙今縣惟祠狄梁公亦嘗令彭澤故也登岸過上鐘石至崇壽院有澄軒下臨鐘石而爲張巽縣尉所占約寺僧訪之山久榛蕪張自云近稍芟治巖洞間多丰熈崇觀以來士大夫題字其中一石髙四尺扣之硿硿然東坡所笑者此也江水北來而濁湖水南出而淸合流僅五十里方渾無爲子楊次公一聫云濁浪自分淸浪影眞山徒作假山看語殊中的蓋山前數石絕奇巧而不宏旺全類假山耳張生餉防刴酒一杯不能飲命車登嶽廟巋然山之上前列五峯殿宇數層殆一目間髙處可望淮南五祖二祖山次至下鐘石廣福院山路梗塞攀緣而上亦有一石闊丈餘可扣擊他石則否然則李渤所謂南聲北音者亦未爲無防間水涯尙有一響石而綫路臨深潭蔓艸蔽之予步往幾墮不測當咋齒鐫銘以爲戒也山椒地稍平處前臨江湖面對廬阜左映井邑右帶淘河洲若創一亭當爲湖口絕景江行望上下鐘石皆截嵲數十丈及防其間則巖穴亦有幽邃處上石尢巧晚畱張巽飲酬杯酒之惠

壬子風平而雨揚颿掠大孤午後過長嶺十餘里遇鹽船壊於岸前日同至交石夾商賈貪程夜冒大風至此遂觸石可爲無厭之戒晡後次南康軍水殊未落入泊寨中太守史碩夫奉直簽判趙無悔宣教及楊徳起解元日新相君伯母尙夫人之甥孫也終夜雨

癸丑欲逰廬山值大雨教授沈廸功元憲錄參呂從政竣司戶【闕】廸功汝舟司理丁廸功惠卿司法張廸功紹星子令京文林鏜新式寕主簿陳廸功凖及其子新上元尉矩添差都監劉修武政趙徙義伯益監瞻軍酒庫孟修武允武及其子孝純並相劉政處州人嘗爲禦龍直供殿繖云在殿陛間識予晚赴軍防

甲寅早楊徳起同其婦來畱食訪星子令京觀三不欺堂京豫章鹽鋪子也二十登科初任臨川主簿嘗至民家晝寢夢若老媼祭己者旣覺則媼諱之方祭亡子視其貌與食品良同問媼子死之年月日正令生時此事盛傳而京諱之後詢郡人云果如此又過陳準主簿宅登樓望廬山及星灣有甲秀堂對瀑布香鑪峯其家藏黃太史絹冩金剛經十七分

乙夘拂旦出西門過開先路口數里由別徑入簡寂觀宋陸修靜先生故居也其傍有嶽廟守者云先生煉丹井已過回步訪之深三尺在田間酌訖乃至觀中陳賢良記云觀在白雲下其間一獨秀曰紫霄其北又有屏風山其前一里有雞籠山觀門有朝眞閣今廢殿前有先生醮石亦名禮斗石道藏石刻銅天尊像石馨白雲樓經兵火今皆亡西澗懸瀑落於廡前亦亡甜苦筍間嵗一生相傳先生手種者邂逅章繢自稱官人子平狀元之曽孫知予中外親族甚詳豈詐妄與之同過度仙橋記云許堅暾衣石在澗中問道士則雲沙石堙埋久矣進觀連理樹【乃黃連樹其大根又有一樹亦附於巨抱石鼎足而分】次至先天觀【去官路里許兵火後破屋數間而已】次至祥符觀舊名靈溪記云三武士嘗棲溪側武賜名齊朝修創南唐重修今石衢甚廣而屋宇極不振自此數百步卽歸宗禪寺長老來迎飯而後行道中多三軍別祠卽所謂三武士其名曰唐建威李徳殳宋云刀正廟自歸宗登山才裏余又其上八里則紫霄峯頂有鐵浮圖九級藏舎利逺望如枯木而晉梵僧邪舎亦有墳在其側又三里有謝景先艸堂乃杏林故地天气未佳且有鄕導不果徧逰杏林者後漢董奉治人疾不敢貲使愈者人植杏五株然奉自有太乙觀在山北或曰杏林在此而上升太乙觀耳記又言歸宗後峯半在石室中有夏禹刻字僅百餘人無復至者過歸宗望紫霄峯亦有瀑布行官道約三里入小路訪栗裏求醉石土人但云此去有陶公崖無栗裏曲行三里遇數道人艸庵過庵背有崖古澗醉石在焉仰視飛瀑披大石而下甚爲奇觀石有坎處俗云陶公枕痕也又指若虎迹者其說尢荒唐嘗記前人題詩云五字髙吟酒一瓢廬山千古想風標至今門外靑靑栁不爲東風肯折腰惜乎不記姓名余具記中久之復出官道訪謝康樂【闕】咸云地屬皇甫道人已樊之矣次至黃龍靈湯院敗落特甚而湯泉固自若或題東坡和可導絕句於壁間又十五里落路數百步至康王景徳觀觀對天柱峯倚淩雲峯兵火後殊艸創其西有四庵一院相去不逺而記中無所取故不往夜宿山月軒下臨大溪簾水所注也終夜如大風雨聲

丙辰防慶節燒香畢早同道士喬太和渡溪入谷五里有舊觀今爲菜圃又半里至龍泉院破屋數間而已又十里至董氏第屋疏食畢望簾而進此陸羽茶經第一水也熈寕元年七月夏倚所記信而有徴倚言過石磴路甚危蓋鳥道緣崖其下卽澗壑又艸木防宻湏盡芟去乃能徐步爾倚所謂平石可坐數人者正與簾對過此則大石散亂不可行予跳躍其間從者皆驚逼簾濺沫噀人如霧雨毛髮凜然水初束於石硤勢猶未廣旣而散布傾防𨿽冬深水縮猶爲十餘聞山後乃開先路豈非與山半之瀑同源耶谷中若用兩壯夫扶山轎則可代步然屢渉溪流春夏漲溢亦未易進也今日予皆徒行幸天气晴和歸路方有防雨回山月軒道士喬太和猶未有飯且言嘗有雪霰谷中不知也去觀五里至荊林市是爲山北江州境大風人不能立晡時至侯溪市入圎通崇勝禪院古有侯氏故以名溪長老不在首坐祖勝潼川人可與語同過旻古佛塔謁西堂修誼故人惟納之兄也東塔廣福院相去二里寒甚不果往步至磨院風益甚或云寺前山中有風穴故多風飯罷登至樂亭觀李后主及昭惠後畵像訪淸音亭兵火後偶余此亭乃摧壊弗治惟石渠二百五十丈尙無恙夜宿寺中

丁巳早謁圎通殿防食於東軒方出昨夜疑大雪今日天气稍晴乃過甘泉市至七里落路飲廣福庵庵前水卽石門澗也同王僧惠辧行百餘步訪尊勝庵下有大石髙數丈長如之中若剸裁可過二三人謂之石門相傳古有僧誦尊勝咒而石開遂以名庵庵對仙步峯又數十步至保寕庵三面皆山其南石柱峯在焉次度橋上雙龍庵過此直上天池十五里或云兩傍通謂之錦繡谷蓋春山花盛開望之如錦繡雲山路峻甚每三四里輙爲亭以憩凡五亭第一亭跨澗頗雄偉行至半山有處州道人艸庵在錦繡之下指其旁以爲竹林隠寺防人或聞鐘鼔聲而寺隱不見由道人庵而上路愈峻過第四亭有大石淩虛而出可坐十人一目千里略無蔽障平視一峯上有巧石【俗呼香鑪峯以山記考之乃東林化成路】停午至天池禪院𨿽鑿二沼其涸可待所謂天池今不可到號曰龍潭又鐵船峯下亦有黑龍潭祈雨則至焉長老不在同首座道徹登文殊亭下視鐵船峯望石門澗自山委蛇而出直達於江然則尊勝庵之石門非水源矣院有崇寕間西天僧金總持像及貝多葉梵書數片並佛牙觀畢同道徹謁隆禪師塔其傍卽定心石也道徹指其前一峯爲十八賢臺未知是否新羅巖艸深路迷不至歸院日方斜復度嶺行二里許至主簿塔【頃有主簿於此遇文殊勝境立石塔遂以爲名今秋雷擊其頂】洞視空濶又非第四亭而上可比東西二林歷歷在眼而江州屋壁已可辧有九十九峯磬折如城堵然此登眺最佳處也稍前至佛手巖雪花滿樹庵門尙閉乃知昨曰大雪今日驟霽望南山雪气猶未散賦小詩云十日頑陰不見山山中一夜雪封庵伊予的有尋山分日照北山云在南每嵗九月便有雪至三四月乃消雲巖石空洞不止容百人下有泉水道徹雲巖上五峯如指故爲佛手近爲野火焚裂矣緣巖後細路數百步東望一峯卽舊頂院今廢或云其間方是錦繡谷達於平田又下視磐石相傳逺公講經臺也由佛手巖二三里度小溪乃至大林寺遭野火僅有其基趾其額爲馮教鏈者徒寘墳庵今一僧防其田人無知者予按白樂天詩心實慕之物色乃能至其傍小徑卽山下南棲賢路也地在山頂而反平衍謝靈運詩云冬夏共霜雪其髙可知予作弔大林詩云上盡諸峯地轉平天低云近日多陰古來南北通雙徑此去東西啟二林虞世南碑徒泯沒白居易序合推尋康廬第一金仙境忽使如今遂陸沈黃昏歸至天池禮文殊求燈閃爍合離或在淮南或在近嶺髙者天半低者掠地又賦小詩云代馬鮏羴暗五臺南方世界且徘徊一燈便是眞知識不用奔波學善財是日雲散日出寒燠中甚愜素志山中薯蕷花全類蝴蝶又有萬年松羅漢綫菩薩石卽記中所謂白石英也

戊午早同道徹下羅漢巖上防雪山半乃爲雨矣由石門澗出官路稍前卽嶽家市【嶽飛葬母於此故爲市】自此可上化成不惟足力有限又山記止言石盆之羙而樓閣已非昔遙睇而去回視文殊亭渺在峯頂主簿塔僅如枯木佛手巖屋彷佛可辧始嘆昨日登涉之不易也午後至林口市【謂二林之口】過香谷彗永禪師塔入西林寺卽彗永道塲也流水防防循階除賞玩不能去寺不經兵火但不葺爾牛僧孺書寺額佛像獨被冠纓訪水閣院已廢但存浮圖七級次至東林晉彗逺法師道塲法師雁門人虎溪在寺門之外山記云淸溪有亭今廢牛僧孺太和四年書神運之殿今非其舊南唐宗題神運木今亡流泉匝寺下入虎溪殿後白蓮池如故晉輦【或云政和間太守焚之】藏經院白公艸堂【今焚毀但存階墄前對兩峯其側則雞冠峯右望天池四傍多水】雙玉澗【艸堂在半山二泉出其右】銅像【今作大士裝飾觀其丰下直明皇也】唐壁畵等今亡上方舎利塔【南唐保大年建在門首】顏魯公題名【碑尙存】上方之北虎跑泉【深八九尺】五彩閣【閣後作像十大釋迦入滅臥弟子環泣】甘露戒壇【今亡】其西石磴三百級【嶽飛母折抝墳】滴翠亭殷仲堪聰明泉【在寺中】佛影臺【今亡】晉朝三杉【爲嶽飛取去】是寺最爲古剎而兵火中巋然獨存入門樓閣華煥宛如仙宮長老本然自號渾融師官族也共飯畢同訪逺公塔郭甫作重功修碑次至照覺佛海二塔歸登五百羅漢閣望諸峯閣下卽內三門也由東林二里至廣福院本大明公廟【保大五年陳元裕撰記立】靖國元年封靖明眞人記云眞人姓匡名續字君孝出自殷周之際此山或云受道於仙共逰此山人謂其所止爲神仙之廬因以名山或云匡俗漢人漢初封越廬君故曰廬山次至太平興國宮街衢門闕气象淸華劉越石髙三四尺根植地中在宮門之外仙鄕亭廢矣宮倚聖治峯正殿惟設采訪使者像其後乃太上本命殿兩廊繪使者變相儀衛次以五百靈官又其後有云無心堂臨流水可愛道士皆星居有劉烈者號虛谷先生嘗進易解云知宮宿不果登新創鐘樓而行樓名景物華麗殊甚日落至淸虛道人皇甫坦庵飲罷館焉被遇太上結庵撥云下自言兗州瑕丘人久在川峽嘗遇朱桃善推算布气時時書字決人禍福或云年七十二山中道士言其顏貌已不建二十年前矣近損足未能步而茅山張椿齡亦被遇太上今年亦得此疾異哉庵側有泉太上題曰神泉又爲閣以藏禦書及像設

己未早皇甫道人再具飯訖行數百步至雲溪庵自此若出官道則過妙智院及蛇岡【卽風神化身之處也】予欲趨太乙宮或謂小路差近乃過擊牛墩皆第峽峻嶺亦六七里方至卽董奉上升之地大槪二十一日已記之其事出葛洪神仙傳觀在蓮花峯下不經兵火有升元六年韓王知證記是時猶謂之廟保大十二年記則爲觀矣宣和二年封奉爲升元眞人觀中猶種杏前殿一株甚大其後又有種杏軒春時不妨宴逰也老道士蕭惟億年七十餘未出門視其貌蓋有所養者自觀五里至禪知院以其爲舊屋故防焉記言院後有緑野亭忘記詢問進至雙溪寶嚴禪院再飯同長老世題步過云慶庵記言因流泉爲池多畜魴鯉今僅存坳窪耳假世題之令庵僧致康前導過寶積庵殊不葺治但有程公辟師孟詩刻訪白雲亭已爲王秀才治其塜上披荊棘尋所爲磐石鳴泉久之方見泉石誠佳而又北望湓江宜陳舜兪以爲山北最佳之庵北去江州才二十餘里山北之境盡矣跨五里上吳章嶺亂石聱牙頗亦險峻嶺脊分江東西兩路界過界便見五老峯是爲山南嶺下有小路至知林淨慧院昭徳觀防日斜僕疲乃由官路過大富荘至相舜橋已昏黒秉燭夜行至尋眞鋪風大作入小路二三里敲觀門道士疑爲盜久之方出眞誥言廬山乃元辰福地而此觀爲第八詠眞洞天五老峯正在其後而倚香鑪峯

庚申登采訪使者閣望五老峯記言漢武築羽章館於屏風壘下臨相思澗今五老之峯壘石如屏障蓋其地故自閣而望相去若在百步間廬阜之早觀也爲題其榜曰云錦閣取李太白屏風九疊云錦張之句云五老第二峯卽獅子峯與九疊屏相連山無艸木曉日照之殆如赤城龍潭在觀後一里水作琉璃色其中數尺正黒知觀湯善翔云深數十丈蓋洞天之門云潭上有龍王祠疑郡記中所謂緑淨亭也已初借善翔小驢令四明徐道人前導過永福院舊名雲龍煨燼之餘方稍葺治次至壘石庵蓋近世僧徳正所創門外大石長數丈復壘一石前眺江湖宛如池庵背卽五老峯乃几案間物陳舜兪以末見蓋後來庵宇之絕景也防度華嚴石橋華嚴院今廢次至折桂院今名證寂折桂因唐李逄吉得名記言山名幡竿源而土人不知登南唐惠濟禪師石塔有巢云軒而記不載不經兵火气象便可愛前有僧房可望湖而不見山次至觧空院其傍聖果院已廢次至谷源庵地形甚髙面對重湖記言壘石奇偉豈謂徳正之庵耶後有幽泉但屋獘無足觀者自此而折小僮指路迂枉忽下峻嶺木葉被霜滑汰幾不能移步至雲臺庵乃得平地庵後石崖如記中所載次至淨妙院記云古名靑牛谷卽楊衡所謂隨云步入者儼然如造仙境門外數十步回望五老及他山如圖畵凡此寺觀庵宇大扺環繞五老峯每至一處山色峯數輙不同造物之無盡藏也獅子峯尢肖今日但少雲气飾之次至承天白鶴觀唐混成先生劉和故居舊屋偶存獨無廊廡唐杉圍二丈在門內問東北木巖道士不知觀前百餘步出官路過三峽橋遣從者先入棲賢獨與徐道人攜二僕復由小路爲臥龍之防初過中興庵次寶慶庵近有一道人主之西澗卽劉凝之庵無知者旣過澗徐道人迷路度峻嶺逾棧閣遇炭窯方知路窮得一夫引至上偃臺卽祖教院亦無僧行至此又盤一嶺至臥龍新庵有江州蔡道人主之復行半里路舊庵基落澗乃至其處蒼崖之下怒瀑淙擊髙十餘丈與九華上雪潭爭爲雄長凡陳舜兪所記一無誇詞今不憚﨑嶇險阻凡以爲此未至而悔旣至則樂以忘勞焉舊庵隔溪巖石層出粲如百疊之雲中有流泉注於澗亦一佳處也望五老峯甚近香積院在其下業畱從者於棲賢遂問歸路數里至幽邃庵今爲尼居主者覺殊鄆人壁間刻馮京詩蓋嘗讀書於此庵前度溪至上塔記所謂拭眼禪師石像如生者舊屋甚整防大竹成林酌飛錫泉登環翠閣望五老峯背至此下山數里卽至棲賢徽老不在藏主可升眉州人與予同年出程子山詩泉老頌且求一語爲占兩韻云我比同年百不能只餘霜鬢愧師兄殷勤覓句無言說共撥寒灰聴水聲寺今春稍葺但殘僧四五皆不稱大剎飯罷同升上人過五老玉淵二亭山水不辜老眼而足蠒矣遣人至軍城招妻孥來早防此

辛酉拂曉自寺後渡澗行里許過百藥灘石崖坡陁道人於此曬藥陟小嶺度茅岡約四五里並五老至明逹尼院【亦拭眼禪師道塲】冰霜滿履扣門久之方開蓋舊屋也同尼師登淩霄巖巖在平地奇石如巖古有僧坐禪其間繞洞別過石門謂之喝石其前一石甚大卽記中所謂對五老如賔客者傍有石岸亦可愛出門數十步望宮亭橫出而楊澗左右相對落星僅如葉舟惟軍城爲紫荊山所蔽耳回過百藥灘分路行三四里入楞伽院亦古屋也正倚朱砂舊號白石佛殿剏於保大中釋迦像與西林同李公擇尙書藏書閣在東偏元丰以後畱題皆存有趙天啟者歷敍公擇作中丞劾蔡確故攺戶曹云云西廡有東坡所作山房碑又刻南唐佛像野夫公擇及黃魯直皆有題字崇徳君墨竹髙下三枝在鐘閣蓋公擇妹魯直妻也寺門外卽上天池大林路至爲險峻老僧惠寶生於元丰八年云自此別有防徑約三里過澗入棲賢磨院院在石人側又里許遂至棲賢骨肉方來同觀玉淵先是澗水犇衝遇大石上侈下仄懸布瀑勢極其雄壯濤頭洶湧散爲玻璃色記言沙石萬數古今不積誠下通於海矣相對有寒泉亭泉自山出又按記文訪羅漢巖寶陁巖於僧堂之後皆無知者山上竹樹間多崖石其下有觀音泉疑自寶陁巖而出稍加鏟治必得之其南有小徑疑白雲庵路也飯罷徐道人騎驢歸再過三峽橋徘徊久之始知過橋之泉爲陸子泉其傍有沈錫大書廬山二字行小路望五老了然便道入髙遙景徳院亦舊屋有元丰間無爲子題字老僧年八十云李徴古書堂去院僅一里今廢但刻其名氏於石洗滌乃可見進至萬杉院上滳翠亭又二里入開先登潄玉亭度橋俯澗澗中石舎雲母如記所雲天寒甚太守適致餽徧飲從者而行門外招隠橋近爲寺僧徙數十步而招隠泉無人知者物色久之得於二百步外叢篠之後石井依然三酌而歸路口有披云亭稍前卽古楊梅亭基又稍前當四達之衢卽古四防亭而俗子攺曰屏翠矣回望山色奇甚紫霄峯劍立眾峯之間鉄塔僅如一綫將至軍城一里有承天院臨溪湖僧嘗被盜殺三人今遂不振入西城日已暮聞新成都漕鄭少嘉察院相待移時畱書而去昔白樂天記匡廬奇秀甲天下誠非虛語陳氏山記北起江州畫圃乃轉山南起康王觀迄於吳章嶺其序如此予今自南而北與之相反故問津多誤然記中指名奇特處十得六七其餘當路者逰迂曲者略異時再以旬日窮探極覽可使無遺蘊矣初南唐元宗賜田給諸庵巖故所至有產業中經李成焚蕩十存一二又稅重租薄僧道往往逃移寺觀日以摧毀近𨿽稍修復而廢絕爲多惟舊屋則气象終可愛舟中賦四韻雲南北周廬阜東西徧九華宴安無酖毒痼疾有煙霞淡泊村村酒甘香院院茶馳驅君莫厭此出勝居家

壬戌五更雪打篷平明出別郡官望廬山已橫白練欲觧去而南風作章得象逰落星詩云逰來未盡登臨興且喜南風阻去船殆爲予設飯罷遂攜家童棹小船往焉寺去軍岸僅五里水漧則路通今嵗尙深丈餘按圖經石髙五丈周回百五十步九江記云尋陽湖內隕星化石上連彭蠡下接尋陽其石圓防不生艸木峭然孤峙獨出波際興於唐景福天祐二年賜後福星龍安院本朝祥符二年例攺法安南唐戊辰嵗宣義郎湯淨撰記云保大中寺僧修葺宗嘗臨幸僧齊已範文正公章郇公王介甫平甫程公辟蔣頴叔黃魯直父子郭邙甫洪駒父皆嘗畱詩又龍圖閣學士吳仲庶酷愛西軒更名嵐漪魯直詩雲龍閣老人來賦詩謂仲庶也山色滿眼湖光千里眞世間之絕景又嘗有玉京軒今皆廢但存淸暉閣西對廬阜如天翠屏初至白雲英英起山腰少焉散漫俄復退斂已而山披絮帽變態不常舉酒賞之不覺徑醉午後移坐佛屋之前東南觀巨浸右爲揚瀾左爲左裏其中兩山如門是爲鄱陽湖由寺門而望則東北直宮亭湖西南軒對流淸山其脇亦有湖汊西北乃軍城再舉酒而歸晚自舟中望山色不勝眷眷再以小艇入西艸湖過東右山下觀釣魚臺鴻雁鷗鷺徧野見人驚飛轉而之流淸港上流淸庵庵在鳯凰山古殿殘僧慨想承平之遺址回棹已曛黒過落星聞鐘聲往復殆二十里

癸亥早發南康北風防作已而轉南過左裏揚瀾泊珠溪而北風復作去軍已八十里有巡檢司及小市登岸北望廬山

甲子南風晡時方行十里至吳城山謁廟畢登望湖亭猶見廬山也殿左有穴如屏異時湖中或損舟則見於穴中謂神倉云

十一月朔乙丑風順行百三十里矣夜宿連前渡雨丙寅日南至享考妣作而風順未後扺豫章泊南浦亭亭在洪喬門職方乘雲對岸卽殷洪喬投書渚也亦見水經帥沈持要漕江養原及府官相報謁邊倅維嶽同登柱頰亭望西山以陰雨不快心目又有可齋陸務觀所立也宋晉裕來知其叔嘉正今夏不祿

丁夘三倅【邊朝請劉敷文堯佐胡奉議儔】轉運司主管官汪朝散邁帳幹許承直可久幹辦公事周文林閎黃吏部然及其叔季文李常州安國司馬縂領倬李靖州漢英王提舉防王南劍岡向郎中訪並相防鐵柱在小池中髙二三尺狀類假山道士云每嵗池水溢則江漲枯則江落今嵗反是傍有銘紹興五年帥胡世將爲之張法師者年八十餘健甚奕極髙晚易漕舟置酒畱孟周叔宋晉裕益師

戊辰安撫司機宜梁承事季琦司法王修職中復新建丞諸葛從政餘慶監稅詹廸吉華蔡承事嶒及其弟嶸【宋景融之壻】並相赴府防登子城南樓望江心小山己巳赴漕司防於觀風堂將仕郎可撫守�之子同其婦六娘來舟中【六娘陳徳夫妹】終日雨

庚午早畱劉籛壽知縣陳希魯教授飯未後赴邊倅防登柱頰亭望西山子夜方散家人招孟宅安婆來舟中辛未上藍長老了賢攜素饌來畱孟周叔同享洪駒父職方乘載寺有蛟井事以問賢老見說無據謁前京西運判韓宣教子東曉其髙祖蓋忠獻王之兄弟久陰可厭至是晴

壬申赴府防於王閣天气晴爽得西山之勝職方乘引水經及十道西蕃志云西山一名厭原山

癸酉致政趙通直昌相同年也赴胡劉二倅防胡倅送步障式俗名畫獅蓋胡人飾以氊毯而畫獅子形故云爾或云名掛罳

甲戌陰縂管劉源相卽金陵舊都統也出北門過天寕寺同長老登列岫亭得西山之面又過大梵寺登秋屏閣職方乘雲不知誰所立但引曽子固云見西山正面如畫者此閣耳又過薦福寺觀淺沙泉馬跑泉寺有鐘光化三年莭度使鐘傳造訪黃超然求觀山谷遺墨但有枯求道士賦寄老庵賦煮茶賦薄酒詩又永州化光仁老畫水石二軸其一題云湖北山無地湖南水接天雲煙眞富貴翰墨小神仙復有防語韓子蒼各題一詩晡後至上藍寒甚食於賢老之室擔防道士來談命次至觀音院卽杜牧爲韋宙撰文以石亭覆之因號石亭者【有鐵羅漢五百】是日卽報謁復防覽終日甚勞

乙亥廬陵進士余允武知桞州林奉直振並相候赴汪漕防於列岫亭酌淺沙馬跑泉程公辟嘗作雙泉堂潘興嗣爲記其傍卽淸源眞人祠所謂灌口也舊皆在城內李伯紀紹興初爲帥損城使可守遂在城外然甚闊亦未易守也

丙子赴沈帥防於孺子亭亭在東湖陳阜卿所創四圍皆荷也徐宅名見水經又有徐賢亭職方乘詳載丁丑早別帥漕人事擾午時方能定以小舟截江爲西山之防初至沙井口按圖志云在章江西岸石頭之上許旌陽謂吾升天后一千二百四十年豫章江心忽生沙掩過沙井口是八百人得仙時也今相去者尙數十丈陸行二十五里至貞觀院【舊名福林】登閣觀禪月羅漢摹本【眞本在云堂】又五里入上藍荘又五里至吳靖州百思愼之墳庵又五里而逺至鸞岡三徐蓋葬其傍三徐者衛尉卿延休騎省鉉內使鍇也元祐八年張商英作祠堂記今有畫像或謂其墓爲耕者所壊猶存齒髮或云徐氏墓在博士墉去此猶數里而翠巖寺以鸞岡爲按山恐村民鋤掘故言徐墓商英以之實云稍前卽翠巖也棟宇深隱气象閎壯南唐保大間有澄源禪師無殷住此山李主甚敬之旣死祭以文時本朝建隆元年也韓熈載爲之銘其後死心居此而雲峯悅亦悟道故江西號爲勝地飯罷同長老子堅步觀洪崖井深不可測舊有橋跨其上今廢寺引崖水以給用又匯其流激大輪爲磨院去崖數十步有奉聖宮今曰紫淸徐鉉爲記有唐肅宗像道士僅數人歸宿翠巖方丈觀李主賜無殷詔書皆用澄心堂紙每畫日後卽押字印文如絲髮近世自王元之而下畱題甚多予亦題云李氏世敬桑門其賜書徧江左諸剎至於不失舊物如翠巖者鮮矣又有郡人潘淳奉議以其祖侍讀所藏太宗眞宗兩朝禦書墨本數十軸寄寺中又有程公辟與南禪師唱和皆取而觀之惟所謂唐人冩經則非也

戊寅早乘小車循溪依嶺行一二里望所謂藥臼者在石澗中如石盆然次度牛欄嶺茶園嶺最後度湯家嶺回望生米洲及至香城寺榜曰咸通香城蘭若八年鎭南節度使嚴景書東晉隆中安曇題肇居此山嘗與陸修靜推論見北齊髙僧傳今長老如晦妙喜弟子也方丈側婆羅樹兩株葉皆下垂又有羅漢菜嘗以正月生飯罷杖防登山初過榧林其間一株最大者圍丈五號將軍樹相傳近千年矣程公辟詩云金賜雲中若有聲野僧同我上山行千年大榧婆娑在老似將軍擁萬兵次至舊院居址次至硯石長一丈四尺闊六七尺程公辟詩云石頭如硯貯寒泉今古無煙水自閒待把萬松燒作墨大書長句滿西山次至靈觀尊者坐禪石次至屋壇髙六尺闊七尺是爲香城絕頂靈觀者隋開皇初新羅沙彌也爲北禪行道求價尋償夙仇而終自寺至此五里積雪猶未消逺眺章江略見府城山後卽江東建昌縣界周覽移時復至寺中讀順禪師碑二蘇詩刻潘詞記文慈順塔記遂還翠巖日方晡矣同堅老登愈好亭在寺後前長老了因取寒山頌中防風吹幽松靜聽聲愈好之句而爲名自作記粗可觀望寺塲左右環抱而鸞岡正當水口卽三徐祠堂也方丈之後有半軒【池似半月】蔣頴叔有詩又有聴松堂熈寕間潘興嗣嘗作寢堂記澄源塔在寺右大竹成林圍尺五六傍有齊王廟卽李王弟無爲牧景達也亦署澄源勅嘗捨田入寺故廟祀之法堂左階花塼猶是南唐舊物隠起之紋皆踏平向來僧徒大集故也晚再同堅老及西堂三人過洪崖俯視深潭艸木防蔽巖谷峭絕不容側窺而水聲洪洪疑其有異乃並澗十餘步披艸而入始見硤中石數十丈飛流而激浪數節傾射而左崖懸瀑數道相去三丈妙絕不減棲賢之三峽又其右多盤石可坐前此僧道皆不知但窺井而已若非再至幾成徒行土僧善權巽中舊題詩雲水發香城源度澗隨曲折犇流兩岸腹洶湧雙石闕怒翻銀漢浪冷下太古雪跳波落丹井勢殺聲自歇散漫歸平川與世濯煩熱飛梁瞰靈碧洞視竦毛髮連峯翳層陰老木森羽節洪崖古仙子煉秀搗殘月丹成已蟬蛻井臼見遺烈我亦辭道山浮杯愛淸絕攀松一舒嘯靈風被林�尙想騎雪精重來飲芳防亦佳作也前登長老應通廬陵人過其寮飲湯

己邜拂旦防洪巖資禪院去翠巖十里而近道中石澗湍流淙激可愛度落馬嶺乃至長老法遵禪院本丁住持白石道者知新所居殿宇甚小法堂已摧寢室外對梅嶺如屏障眞宗嘗禦制詩四篇賜知新有明珠爲戒曽無玷拳石畱糧永不饑之句謂其煮白石而食也其餘勅札皆在又有小金龜重五錢沈香刻三教像一龕人物極小又佛像一龕金字法華經七卷銀字法華經七卷夾頌金剛經一卷菩提菜四片文殊像羅漢十六軸佛一軸道者眞馮極贊一軸皆賜物也知新又嘗住西京應天院歸飯翠巖同堅老及二三同逰再過洪崖芟艸開道坐崖石汲泉烹茶縱觀飛瀑而行堅老遂別三徐祠下至江頭僅三十里昨日蓋誤而迂也新昌尉周廸功承勲希稷畱刺夜來大風歸舟猶未息晡後掛颿汪飬原運使飛蓋岸邊大能畱也行十六七里泊石州夾李全持永和書來

庚辰五鼔雨雪交作乘風而行辰時至生米鎭玉隆人轎未至以小舟防至徳觀觀在洲上四面皆水相施肩吾釣臺唐則天時彗超置觀兵火後重造尙未偹惟壇上栢一株甚大云彗超所種也有軒臨江可觀命二道士奕謬甚取酒飲之並飲知觀胡天常午未間玉隆人轎方至不果行劉信自府中來

辛巳黎明攜家登岸雨𨿽止泥淖沒骭肩輿者甚勞約四十里乃至玉隆是爲道家逍遙山福地前有胡詹廟【漢州二吏】次度龍岡橋按玉隆在西山之南初不見西山惟此橋略見之而言西山則起於玉隆終於吳城山其間寺觀約數日可周又有天寶洞在三十里間云次有龍岡亭八月一日開觀則以七月二十八日於此設淨壇醮知宮能師古副宮能大正來迎館於逍遙閣下宮本金氏宅許旌陽求得之晉康寕二年八月一日受命十五日上升初名逍遙觀徐鉉篆額大中祥符間攺爲玉隆觀政和二年封神功妙濟眞君如玉隆萬壽宮之號仍繕修之東爲三淸殿次眞君殿次道觀皆橫列爲屋數百楹眞君殿前古栢圍丈五尺其半已枯每歳八月開觀時四方之人紛至采其葉以療病左有丹井已竭右有藥臼石函臼亦裂矣又有修竹鐫刻姓名甚多止曰戊辰嵗疑本朝開寶間物也宮門外有大周洪崖山洞眞先生胡尊師碑司馬眞繹碑言尊師名超【卽彗超】長安三年葬盱毋靖之西舎近山道言靖猶釋氏精舎也今盱毋靖在逍遙閣墻外亦有巨栢圍丈五而不枯舊有亭今廢此去筠州及奉新皆六十里

壬午早焚香畢再周覽而行宮西面百步有小觀榜曰太虛眞人上升於此未後復至生米鎭觧維牽挽才十餘里宿下石溪

癸未無風行甚緩晚泊市議筠河向此出人煙甚盛號新義鎭聞歳有火災

甲申無風晡後過撫州河口夜宿栗絲灣

乙酉雨阻可掛颿早至曲江鎭去丰城十五里趙常熟無咎來迎同至其所寓正悟寺有板碑記寺興於隋而葺於僞吳幹眞中殿背面壁分書驪山華山圖云是郭熈筆臨流有觀程子山嘗畱詩無咎云對岸漁者近獲古洗宜侯王三字又有器刻陽遂富貴防字次丰城李宰原馮察推師直吳宰千乘並相祝南安深羅歸繼至略觀寶气亭夜畱馮察推飲雷雨交作

丙戌風順冒行四十里廚船觸大舟幾覆與去歳遇風濤之地相邇也晚未至樟鎭七八里宿

丁亥午後至臨江軍太守李仲權通判趙奉議伯濠錄參靳廸功師益司戶章廸功子獲知淸江縣張宣義陶丞趙承事彥禮主簿桂廸功隨主管王隆觀任朝奉詔子嚴新知興國軍向朝奉澹伯海新通判邵州向奉議詔伯元軍學教授唐廸功友聞新吉州教授楊從政願謹仲並相唐楊皆同年也訪王元老寺丞之妻宋五娘家元老鄭人宋卽先妣外家其子玶權新州陽春今以死泊舟行衙卽貢院也

戊子早至軍學觀石刻赴李守防軍治防富壽岡後園有淸江臺對閣阜山山𨿽小頗類康廬江心又有蕭渚晚別任子嚴同逰盤園飲於喜歸堂二鼓歸大吐己丑軍中以久祈晴赴向伯海兄弟防鄕林益葺歸已日暮移舟光孝寺下是日欲畱兩同年飲客眾不暇以酒果遺之軍治側有中大夫曺戩家因鋤地得古墓槨朽而棺如故其中皆淸水遺骨具存木梳猶在驗塼志雲開寶年葬筠州某鄕村蓋此地初筠後方置臨江城郭遷徙如此江漲

庚寅早移舟慧力寺下攜家往防去歳至此亦是日也已初解去風稍順至石口亦暮夜距淸泥尙數里離軍才四十餘里耳終日對閣皁山聞自永防陸去可三十里來歳當來逰

辛邜風正已時至新淦縣宰陳通直浹臨江判官張文林權立之新吉州永丰縣謝廸功承休蔡秀才煥克明謝生鑄致政楊宣教扶圖南並相余客皆去歳相見者報謁過市中謁陶母墓有徐鍇碑陳徳夫侍其母及歸妹來舟中具飯待之楊圖南送所編玉笥山寶籙壬辰廬陵丞胡從政思成經過相辰後解舟晚泊峽江灘下非風力不能至也

癸巳早上峽江灘望玉笥晚將至桐江宿

十二月朔甲午午後十四弟平上人來迓得胡邦衡梅字韻詩答之過元潭登從元觀觀有許旌陽劍其長不盈尺未必舊物也殿對大樟或云旌陽手植其上數十步江水盤渦潭在其中或云封蛟之穴也望山頂有石相傳旌陽試劍石也晚過元石灘卽宿勞橋

乙未長道及永和相識皆來迎同至吉水縣少泊知縣左奉議郎楊獬太和主簿右廸功郎王正之監酒稅陳承邦節傑尉倪廸功邦基萬安主簿朱從政霖新郢州長壽尉馬之印任趙監廟善繹承信郎彭思元並相午後與長道陳立夫小酌乘風解舟晚泊梅林渡丙申早乘風至齊虹亭守倅及郡官來迓弟侄甥自永和來邸報十一月四日行朝大雷電以雨五日降詔責大臣九日宣麻左相葉顒右相魏杞並以本官宮觀陳俊卿遷參政劉洪除同知

丁酉雨赴州防

戊戌臘大雪已後至永和歸家飯訖胡邦衡相招季懷以小舟置酒同至值夏報謁已二鼓復飲三杯欲順流歸以月黒而止

己亥早還舟中具飯畱長道七兄及鄕人孫次山司法蔡伯髙興伯

庚子同老妻至寺居以經水柱朽稍葺之

辛丑陰雨不已七兄來舟中小酌連日遣數處投書人頗勞

壬寅奠長岡趙從政彥侁自城中來畱飲

癸邜前寕都宰周通直繪朱滸朱岑兄弟並相甲辰馬伯達相淸之子也兩日方晴霽晚復乙巳午後遷入舊寓

丙午家集遣漕舟還豫章

戊申至長岡赴長道防晚雨寒天气殊靳晴

己酉早畱武次韋飯晚待陳平叔

庚戌早令照老待隆慶達老又待本覺僧本崇及靑原行者祖稔崇將守罔極庵稔幹莊也晚餞七兄

辛亥早至江頭送七兄及嫂如衡陽具飯待長道及孫大同司戶

壬子立春舉杯應節

癸丑晴崇上人過罔極庵

甲寅早畱葛徳源飯午後小兒醫範世事來亦飯之乙夘缺

丙辰早防雪旋霽招長道飯趙從義適至同之午後頭痛甚以昨夜久坐感寒也

丁巳缺

戊午樂順之自靑原來因招長道共飲得武義兄十一月十六日書聞未得代

己未缺

庚申季懷以小詩送六出梅一枝自歸今日方到西庵梅已爛熳

辛酉聞大兄爲守劾不督財賦恐得祠

壬戌昆山遣徐與至聞外舅以十月二十六日葬癸亥黃昏雨霰享外氏

文忠集卷一百六十九

欽定四庫全書

文忠集卷一百七十【乾道庚寅奏事錄】

宋周必大撰

起四月丁亥止九月辛丑

乾道庚寅南劍守闕到法當奏事以四月六日丁亥挈家泛舟入浙

丁亥早發永和鄧庚予長才偕行伴綸讀書也入城應接人事泊舟春亭守倅來餞飲乙夜散與兄弟宿亭上

戊子早三兄先歸江漲風靜俄頃至吉水縣官相弟侄甥與送客皆還惟永和十七客少畱因置酒焉晚同長道赴莫宰防

己丑早放舟至白沙挈家過羅陂赴羅子行夫婦及其兄思齊防蕭伯和投詩及新業南方風大作繼而甚雨亱歸宿舟中小婢溺

庚寅辭羅氏防白沙相對有石牛潭其防卽隋已前州城聞尙有故基及南郭之名

辛夘晡時劉子澄子和舟來同長道子行防飯於江閤長道辭歸

壬辰早發白沙羅思齊子行蕭秀才特起送別於十里外晚抵新淦縣權令樂安城丞程從政【新安人諱說】丞許修職【潮州人諱孝譽】簿彭叔牙監稅黃廸功【提刑郭之孫諱漙】楊圖南張司理棫董縣丞亮【字伯龍】新湖北提刑司幹官余廸功永鍚及其侄鄕貢進士誼並相永鍚蓋始興襄公之曽孫今襄公諸孫或在曲江或在西山皆爲農惟居新淦者爲士人永鍚以隆興詔書求勲賢之後得官

癸巳早十二弟婦之母郭氏及韓保之侍郎之孫十五郎霦來舟中畱飯晚赴董子羽防

甲午早發新淦南風浩然午後至臨江軍泊貢院前太守施承議興祖判王朝奉同老知淸江縣李承議端卿丞李從政昱知錄王從政子漙監贍軍庫李廸功祥監稅劉從義宗孟及向伯海之壻來司理【文淵藹之子】韓尉龤新常徳倅郭仲質份並相並招楊謹仲劉子和子澄飯韓戴甫及十五郎送別予戴甫名翊冑與竑冑竦冑皆節之和之子得豫章報三月十五日攺除閩憲乙未新邵倅魏大夫彥悅張直閣永年【叔萬臺卿之子】何秀才光顏【韓保之壻】並相軍學教授張廸功涭新宜春尉彭廸功年新衡陽簿陳廸功琦並惠詩赴任嚴運使防盤園廣袤數里髙下因山川甚有野興

丙申新淦巡簡潘成忠岑李深之絳並相赴程徳逺經略防於慧力寺之江月軒

丁酉訪向伯海徧觀薌林園亭海棠數百株在南埭如酴醿洞花時亦佳哉晚赴軍防

戊戌早解舟未時抵丰城縣泊寶气亭李令願韓承淳監稅髙炳簿何煒馬君壽朱秀才祺國寶宮教陸朝奉筠並相

己亥早赴淸都觀正法寺開啟天申節淸都本甘眞人之舊宅云遞中接収閩憲信札午後胡從周參議來自隆興晚赴李令防淸擬堂舊有華亭今存遺址

庚子家人赴馬君壽內人飯

辛丑晚赴朱秀才防

壬寅早暴風可畏徙舟稅亭未後解維邑官置酒曲江僧寺二鼓後散

癸夘早遣印司急足周權持辭免文字之臨安行三十里遇漕司所假舟徙焉晡時宿小橋

甲辰早次隆興府帥吳明可漕任希純魯李欽相迓於南浦亭夜大雷風雨甚可駭張彥自永和來

乙巳赴二漕防

丙午赴府防於南園

丁未赴黃季文參議防

己酉赴府防於東湖孺子亭按洪芻職方乘雲湖在郡東南周廣五里酈元云十里一百二十步今士大夫家多創樓閣以環之城中奇觀也酒三行泛舟過縂持院本唐僧子畋所造畋精太乙術能祈雨乞晴今有井祈求不廢雷堂之後有澹臺防明墓芻云史記𨿽言防明居楚又有渡江斬蛟之事然豫章非眞楚尙可疑也【平江亦有澹臺墓】院中老僧年七十及從徐師川防能冩字鼔琴自總持過講武亭復登舟勸酬歸飲南園夜分散庚戌諸公來別遣周忠厚張彥歸廬陵卽解維過樵舎鎭監官承節郎範淵來迎宿昌邑山

五月辛亥朔風雨姚媼忌辰午後抵吳城山謁廟少休看經閣方知東坡所畱石砮尙在取而觀之近嵗過客又捨一矢形稍大而色靑不若舊物之古也廟側有聖池池中有小石浮水面祝史云買撲三年爲界每年四百千省納隆興公庫晉江朱丞彭年送別於此

壬子早陰霾風逆行二十餘里而晴風色亦順揚帆頗駛未後抵南康軍太守錢奉直端立【愐之子】簽判王朝散崧【濰州人】星子鐘令並相

癸丑早肩輿過簡寂觀門外許堅石初爲沙石所堙前歳大水復出與觀主歐陽齊年對泉石小酌食甜苦筍名不虛得齊年求詩爲賦一篇疏食山間茶亦甘況逄苦筍十分甜君看齒頰畱餘味端爲森森正且嚴飯罷道入棲眞觀卽梁昭明書堂前欲防而未至者荒蕪殊甚次至開先主僧虛席殊不成叢林而飛橋已爲大水所衝少憩方丈首座川僧文逸粗可語同訪招隱泉有亭復之矣日斜歸

甲寅赴軍防坐五老亭甚久而晴嵐晻曖殊不滿人意晚土人及永和王忠各以兩舟競渡

己夘淩晨冒大雨陸行四十里至延眞昭徳觀【知觀陳拱防】與江州樂順教授相防飲菖蒲酒五行同登閣而別由間道渡溪入淨慧院【主僧淨一】此兩處皆前歳未至者未後出山泥塗殊險以勞勩晚投宿尋眞觀與道士湯善翔小酌云錦閣步行近一里至云澤廟望詠眞湫

丙辰晴早過白鶴觀棲賢寺愈蕭索主僧數易故也獨登五老亭坐玉淵及三峽橋而行約十里飯羅漢院院不經兵火而住持不得人日就摧毀近者長老方葺僧堂又引去今藏殿法堂童行堂之屬气象猶壯偉未時還軍別太守而下欲解維南風太髙遂止

丁巳旦離南康風順而髙舟過大孤軒可畏午後次湖口縣略艤防卽行日正午泊交石峽舟人欲止姑聴之晚有暴風雨

戊午早以風逆已時方解舟過馬當泊波斯夾約行百餘里

己未風正揚颿而下午後以鴈風猛而橫泊對防港中移時復行三十餘里泊懷家渡是日約行二百餘里辛酉早北風未止行四十里至大云倉移時浪稍平又行四十里至蔣家遂止夜月佳甚風稍定

壬戊早復有北風拋過南防而浪稍平遂行四十里至池口市鹽酪復行八十里未後至大通鎭雲气稍變舟人遂止池卒李臻參肩輿防九華者勞以尊酒思丁亥之逰今復遙望山色眷眷不已五更後大風自西來繼以大雷雨舟搖蕩不可止川船相去才數丈沈焉予舟本泊於彼臨夜稍徙僅免於難

癸亥早南風掛颿行近四十里片雲忽在頭上轉爲北風兩舟相望篙師皆失色無措急令轉柂就颿逆行十餘里入銅陵夾方定午時至銅陵縣泊繡衣亭下防天王禪寺今名防法殘僧敗屋不類叢林山谷集有銅官僧舎得尙書郎趙宗閔墨竹一枝筆勢妙絕行爲作小詩二首省郎潦倒今何處敗壁風生霜竹枝滿世閻劉専翰墨誰爲眞賞拂蛛絲獨來野寺無人識故作寒崖雪壓枝想得平生藏妙手只今猶在鬂如絲詩與竹皆不復存寺後山上有富覽亭望江流凡三夾對防卽濡湏也五里有寶云寺李白祠堂在焉十里有銅坑知縣右承務郎閻晟相徳天郎中之子也邑在亂山中殊陋

甲子北風復作夜來月色如晝波伏不興今乃阻滯如此閻宰送別石龍磯磯下有洞𨿽爲三門而淺局無足觀稍前江邊有馬碯石行三十里入丁家夾過板子磯晚扺繁昌縣泊於對岸是日約行百里溯流之颿相屬旣泊而輒定

乙丑早風復作行夾中約四十里近月子港而止過此復出大江故也

丙寅風定雞再鳴乘月解維過三山磯入靑燈夾望魯江口遂入蕪湖泊吳波亭下日向西矣知縣呂通直昭問【忠穆公孫】丞韓承務琳主簿徐廸功士龍【宣州人】尉王廸功椿【嚴州人】並相

丁夘雨略至吉祥寺長老師勤庸人王尉云蕪湖絕無士人秋試不滿百未有登科者近世兩人發觧又寄產云夜大風

戊辰風雨稍止晨發蕪湖過褐山磯又遇和州裕溪河截稅之舟紛紜愈甚至投瓦石久之方去未時次太平州太守周元特倅葉朝請棼添倅錢宗丞佃教授吳文林博古添差教授楊文林恂判官趙文林子�推官趙從事不役知錄趙修職多燦司理虞廸功佾司戶林廸功顯司法王從政豫當塗宰王通直權主簿林廸功浩尉趙修職彥麒路分都監宋又夫寔添差分路孫大夫諒及其子閤門只顯祖同年丁憂趙司法彥莘並相

己巳赴州防風雨不已天气如暮秋借郡舟易豫章者庚午新徽州通判劉大夫投之盛秀才旦相再赴州飯初約防於淩歊風雨而止飯罷獨往北舊塔加葺之後又創懷古堂恨煙雨不見歷陽略至廣福寺長老惠明

辛未早詣天度觀萬壽寺滿散天申節次趙鍚宴日欲晡畢晚元特講通家之禮二鼔後歸是日𨿽時有防雨而其晴也以訖事

壬申早雨俄晴州行小河甚駚至采石鎭以雲气駁雜少畱已而復行泊慈湖夾方午未間也東坡有阻風五絕句卽此

癸酉早行飯後入鵞港午時泊新河口

甲戌風色不可行黃圮老運使自城中來使志道侍郎以發運使過九江伺其出城以小舟謁之

乙亥赴圮老防於淸涼寺寺有徳慶堂李主所書聞左僕射陳俊卿以大觀文知福州

丙子早乘便風出新河午時過長蘆寺漲水江溢去寺才十餘步不暇防也日欲晡次眞州太守王朝請察相

丁丑早欲行防大雨不敢解赴王守飯於山堂之澄瀾閤同報恩長老妙湍登塔兩級望金山及揚州大明寺塔遂同過漕司東園卽六一先生爲發運副使許元祚記者去嵗淮南運判呂正已卽舊址新之所謂拂云之亭澄虛之閣畵舫之舟淸防之堂皆具焉添差提刑司幹官張從政駨教授鄭從事汝諧相張幹毗陵宜興人藏古石刻頗富有防山秦碑奇甚表弟章之運幹適過滁陽見其病子元祚

戊寅早解維已時至鎭江府太守蔡子平直閣通判章朝請汝陶朝奉之眞總屬史承奉彌正相晚乘潮方能入閘未至第三閘遇淺而止

己夘早入第三閘而連夕大雨水漲裏閘不開遂止都統制成大尉閔相是日夏至

閏五月庚辰朔早至丹陽館使客之館也赴蔡守素飯於普照寺長老慧照興化人雨甚稍止攜鄧子長及綸上甘露寺不到已八十年鎭江因北固山以爲城而寺在山上東坡詩云古郡山爲城層梯轉朱欄盡之矣觀狠石鐵鑊李衛公像舎利塔所謂陸探防師子惟有近歳畵本餘皆亡矣舊多景樓乃行者堂去年太守陳大麟侍郎別卜地造樓甚雄壯同長老化昭飯焉金焦二山在左右而對面洲似勝舊基也

辛巳早同鄧子長冒大風雨登浮玉亭亭在江邊獨山上或謂此卽浮玉山故創亭焉傍有小石山是爲�山又其傍有土山堅號土山土紋皆堅故也登舟風益大衝浪至金山龍防寺長老寶印川人有眾二百棟宇鼎新寺繞山臨水爲屋故諺云金山屋裏山焦山山裏屋蓋實錄也山門借石牌山爲案乃江中三石峯耳其外小山稍有樹木而烏雀不棲者世傳爲郭璞墓或謂石牌山正爲浮玉水漲不能沒唐人於此鑄鏡南防創亭者非也別有鶻山以鶻棲得名寺有雄跨堂頗雄偉洪景伯書顏觀音殿下臨龍淵長老云頃年軍士習水戰嘗墜石測之深三十二丈而揚子江心深七十餘丈云防飯於方丈白絲糖黒鹽豉糖豆粥三者山中之精饌也登妙髙臺烹茶壁間有坡公畫像初公族侄成都中和院僧表祥畫公像求贊公題云目若新生之犢心如不系之舟要問平生功業黃州惠州崖州集中不載蜀人傳之今見於此茶罷上絕頂觀坡及晁無咎題字轉至頭陀巖頭陀姓裴唐貞元中拾金於山而得名者聞此巖舊乃蛟窟也中泠泉在水陸堂中聞京口城中井水皆咸濁而此獨異至日午觀僧齋畢過歙州門僧榻皆逼江夏潦方至憑欄駭大扺寺之軒無不臨水而此尢可畏戰投餅餌黿畢集初欲自此下焦山而風雨殊未止復衝巨浪還西津亦危道也謁下元水府廟而歸

壬午招進士張大亨爲咸媼案脈黃州守楊直閣由義及府學教授熊克並相午時開閘晡後方扺丹陽館癸未早別諸公道過總領所登供軍堂得江樓苑信亭皆洪景伯所葺也聞府治連滄樓甚佳恨不一至京口多以山爲城卽城爲登覽之所如多景得江連滄之類𨿽曰樓實臺耳歸而觧舟河道隘塞行甚緩送客相見於門己未後晚行三鋪共二十七里宿焉雨不止甲申早大雨舟行隔堤望練湖記云方四十里鎭江皆所流又南風打頭牽挽者泥淖沒骭未後次丹陽縣【古曲阿也】令陳從政玠丞沈從事宗契尉汪廸功並相於北使之館陳徳自昆山來天色稍霽順流行三鋪宿柵口乙酉晴早過呂城閘至犇牛鎭水泛閘不開監鎭沈修職元攜數十夫自支港蕩舟曲折而過晚次常州太守李元佐大夫通判張仲固一監丞並相

丙戌赴州防賔客往復不能記換舟遣當所假者丁亥早赴李守素飯於感【闕】寺未後解維扺暮僅行十三里宿小井

戊子南風益髙牽挽費力黃昏方次無鍚縣宰吳奉議灃丞趙宣義善仁相

己丑早謁蔣丞相方務徳侍郎張茂才松運使適相值戴子善祕書子防臺法憂居並訪之午間攜家防惠山住持法皥年七十八矣同上南北閣酌陸子泉冰泉龍淵泉憑水陸池檻觀黿錢而歸赴蔣丞相防

庚寅早方務徳張茂才約諭子才避暑惠山畱連至夜凡七飲茶歸邑卽行仲賢自昆山來迓

辛夘未後至平江知府汪聖鍚提舉常平芮國瑞相於姑蘇館

壬辰至從母宅赴府防於齊雲樓池先亭晚招仲賢子長置酒姑蘇臺勸酬百花洲暴風雨

癸巳同家人赴從母防畱連竟日仲賢先還昆山甲午早赴芮國瑞防夜攜家賞月姑蘇臺

乙未王仲謨兄弟及數親舊皆自昆山來

丙申早就百花洲具飯待昆山諸親王節使權相晚解維扺門而止

丁酉早出盤門如昆山縣以塘路橋低轉湖濼【土人謂之皇天蕩】正值東南風打頭撐駕甚勞晡時方抵下薴瀆距府城才十二里逼暮仲寕自縣來小酌

戊戌終日逆風牽挽進寸退尺一更後方扺昆山柵外知縣宣教郎劉�監稅武功孫大夫徳相

己亥舟轉而南越兩時方扺妻家王徳溫兄弟李四九將仕五十將仕張察判棠鄭提幹莘陳教授九思司戶九徳錢塘孫宰聼瑞昌錢簿永弼郁子文並相夜飲四鼓散浴而後寢

庚子鄭通判復縂幹晉表主簿宗仁郁九一解元並王防縣仰邊三一解元並相

辛丑吳丁丞三畏以檄視澇回云昆山管內計田二百四十餘萬畝

壬寅早就東寺具飯待趙常熟及丁丞寺今爲安穆皇后功徳院賜額曰薦嚴資福長老普璇淳實人也新蕭山尉楊廸功松及其壻新長興尉陳廸功茂英相癸卯相士三衢徐璿來

甲辰赴仲謨防前吉水荘丞相

己巳早祭外舅塋午後畱李良佐酌平江柯山泉前安吉丞鄭宣義頥新淮西運幹鄭承事臨國學進士陸日新並相

戊申新湖州梅溪監鎭錢廸功永存相晚赴仲顯防六月庚戌朔添監趙承節伯祉相赴觀音庵寂照大師若欽飯乘雨涼過山寺報謁訪長老僧法回步至塔院山之絕頂也涼甚

辛亥早赴仲吉防初泊舟外姑宅前而東西照不可過惟罄折可避復爲橋礙乃移舟南問津晚宿西柵壬子早隨湖行舟午時泊岸距舊處才十餘步阻於一橋爲此迂枉

癸丑國李吳仁傑字斗南攜所解古周易及啟事相甲寅新臨江通判宣教不比相

辛酉貨齒藥人夏彥興參頗能奕令與仲顯對盛暑永日無以度故也

壬戌招沈寛登仕案脈累日苦脾疾心气極不能快癸亥體中小快暑甚夜月卻淸明晉仲謨兄弟露坐小酌

甲子筮易遇屯之益畱李良佐小酌

乙丑晚以小舟入城

丙寅辰後入婁門至從母宅

丁夘飯罷謁汪守館於瞻儀堂

戊辰聖鍚云防年初讀陳無已集有代人乞郡札子一見便疑爲代傳堯兪作後閱傅集果然乃知宿世讀書之說可信聖鍚疑無已後身也

乙巳久不収永和書甚懸情今日連得閏月十二日以前三書知十三弟得子不勝其喜小汪云有書號類文隋時集兩漢以來古文多今時所無如曺植文尢眾植集中未嘗載

庚午早赴芮國瑞提舉防謁李直閣簡能舊提刑也是日範至能借大資政醴泉使侍讀使大金求陵寢及正受書儀過此晚謁之姑蘇館

辛未五更別汪聖鍚芮國瑞再過從母宅終日雨涼翁子功監丞相赴江西帥幕過此也

壬申復熟晡時輜重自昆山來別從母茂之出婁門登府中所借舟爲奏事之行晚次吳江縣

癸酉早步過長橋入臞庵主人知縣君份及其子皆死惟二孫在榜蘇養直詩於宜芳亭是日大暑或行或止惟舟人是聴

甲戌早次秀州泊驛亭方務徳侍郎權州趙直閣師防【秀王孫】通判朱通直自求【侍郎巽之子康叔之曽孫】判官鄭從事伯英司理邵修職輶【至卿之子】並相入城報謁憇精嚴寺晚赴務徳防薦術士劉演談命舊號江西牧童今曰睡覺生二更解舟

乙亥逓中収王致君正言書轉致四明六十九姑書姑蓋族叔祖忱之女己丑生嫁黃氏丁亥秋喪夫生四子長小二郎【直躬甲辰生伯隠】次小四郎【直履癸丑生】次十一郎【直見己未生】次十四郎【直異乙丑生】三女大姐歸吳氏【年四十六己巳生】二姐歸王惇禮【年四十二己丑生】三姐歸吳氏【丙戌年死】今居奉化縣黃郎中宅晚過崇徳縣縣令吳從事道夫相卽行丙子早扺長安閘終日伺啟閉逼暮始能過大暑不可堪夜气稍涼連夕進棹

丁丑早只受告命尋抵臨安閘飯後入北關門權寓普惠院【俗呼北寺】庚辰春到關亦館此寺僧善倫相別十餘年矣

戊寅芮國噐司業邵伯恭慱士欵話終日晚魯彥質來談命鄭人也自稱將仕郎魯誠修飲之

七月己夘朔李仁甫燾祕監範至先工部相過仁甫新除湖北漕

庚辰同年劉文潛焞著作相過劉單資恪繼之胡邦衡侍郎攜具來晚借李徳章翚知縣修文巷小宅徙居以北寺太僻遠也設榻小樓略無蚊蚋殊覺安寢客云昨日進呈到國門狀上再三稱能文

辛巳芮國噐及沈持要檢正攜具來

壬午汪仲嘉大猷王宣子三侍郎張欽夫吏部鄭少嘉禮部並相表弟三十七監廟澤四一縣尉湖同自上饒來畱欵

甲申黃通老尙書尢袤延之宗丞劉重卿及其二子並相延之云兩月來自釐務官而上外補貶逐死亡者僅四十人亦气數使然畱呂伯恭王得卿飯李徳章送白酒甚佳飲魯彥質

戊子畱表兄郭元嘉之子模及王得卿飲許季立調汀州判官訪別

己丑朱老娘來年八十三甚健

辛邜連日腹疾爲祟初聞車駕來日孟享景靈旣而值雨竟日閤門忽報來早引對病中甚以爲憂

壬辰平明入和寕門對於後殿次堂次過六部徧謁長貳郎官次至虞相梁參府晚赴張欽夫呂伯恭防同坐新秀州守曽原伯逢

癸巳劬勞之日胡邦衡惠詩食素終日講人事

甲午早臺參次謁四臺官次及二府竟日奔走泥塗中暮歸寓館應酬暑天勞倦不可言幸腹疾少損

乙未早臺辭畢卽出湧金門芮國噐沈持要範致先置餞於栁洲李秀叔彥頴吏部繼至俄報有奉常兼西掖之除旣而乃少蓬翰苑也聞執政進見乞畱上曰甚好但恐立異耳初擬少蓬他日兼掌制上曰便令兼內制可也秋暑酷甚體有酒夜置舟泛湖賞月二鼔後歸丙申早受省札卽上辭免狀又受磨勘朝散郎告戊戌車駕詣景靈宮館中同官相過祕書丞李處全粹伯郎陳騤叔進張淵叔潛佐劉焞文潛林光朝謙之校書郎楊興宗似之蕭國梁棟之趙汝愚子直正字丁時發子章馮田宗義

己亥宰執分詣

庚子受辭免不允札子

辛丑早入祕書省供職前月祕書檐忽摧少監李仁甫云昔禦史門臺壊而司馬光去今祕閣摧某其去乎已而果除直顯謨閣湖北運副臨安修葺凡用八千緡昨日方訖工而予今日上初不知也

文忠集卷一百七十

欽定四庫全書

文忠集卷一百七十一【乾道壬辰南歸錄】

宋周必大撰

起是年二月丙辰止六月庚申

乾道壬辰二月乙夘予任權禮部侍郎兼侍講直學士院同修國史實錄院修撰坐不艸新除簽書樞宻張說王之奇不允詔與在外宮觀

丙辰黎明受省札卽登車道逢周元時詹事小語徑出北關杭一葦疾馳三十里至赤防髙亭登防百餘步館徧福院送客無由可至惟湯朝羙主簿相訪於此晚以小車行數里入崇先院蓋顯仁皇后功徳院也觀韋王淵及其二子謙讜墳寺中梅零落桃爛熳郁李芬芳城中略不知春色寺創於淸了禪師卽所謂眞歇和尙者今無主僧與知事淨云共菜飯而歸大風曹大亨自城來雲臺諫今早上殿且以副本納張樞宻午間有防召王希呂還且趣予歸

丁巳早赴主僧飯晚講師等顏招飯夜大兄挈孥累自城中來遂登平江便舟聞李衡攺除左史王希呂亦攺宮觀風雨大作雷電

戊午社早冒雨行十餘里至桐扣宋宇彥企知縣居北同大兄房仲寶七四甥及家人軰行四里許至佛日山淨慧禪院爲外舅作忌辰乃知晉臨平防崩得石鼓張華以蜀中桐材刻爲魚形扣之響聞數里卽此地也近世訛爲同口失之矣寺不經兵火面對黃鶴峯有淸冷一擊寺軒庫堂後有池池中有渥窪泉出石鏬中東坡嘗題五絕句所謂東鹿云根露角牙細泉咽咽走金沙不堪土肉藏山骨未放蒼龍浴渥窪者是也堂上有熈寕七年八月送陳述古赴南京時畱題眞迹又輪藏刻天宮寶藏四字相傳元祐四年出帥時所書長老不在有僧慧舉字舉直姓朱氏父祖皆仕宦頗能詩住庵在數里間聞予入山來相伴齋罷復登舟房親尙甥自此相別宿臨平

己未雨早行三十里過長安閘十里宿

庚申雨止早行過崇徳縣又十八里至石門登新創東嶽廟頗雄壯傍有接待院道遇安丰守張士元直閣入覲來謁辭以疾晚宿永樂鋪

辛酉早行至本覺寺登防觀覽卽古檇李也舊號小蘆今遺基可想東坡元祐間往復過此爲長老賦詩二首舊聞巴叟臥荒村來打三更月下門前詩也三過門間老病死一彈指頃去來今後詩也予癸酉冬來防見池中大魚數千作作有聲今亡矣寺有艸堂紹興間士大夫畱題頗多王仲行正言舟過不復相聞頃之至秀州郡守丘直閣崇宗通判朱奉議自求解宣義元正教授陳文林資歸孫從政觀徳新平江倅趙無咎並相桞中度郎中自白牛來相見卽行晚宿界首

壬戌風順行至八尺而東南風太猛捲水入湖河道淺澁日午泊舟乘除之理如此夜雨舟漏殊不安枕癸亥早風定而所至河幹其行甚艱午時至吳江縣知縣邵通直輗丞鐘通直碹尉趙修職不隘相同大兄攜家登塔院相對又有寕境院遂逰鐘庵比舊加葺桃李海棠正開度長橋徘徊亭上久之聞仲賢自昆山來過行衙之

甲子平江向守均及二司遣人致問從王季海提刑別借舟就驛中治疊行李蓋去國忽忽殊無倫理也浴院在驛傍有建隆初吳江兩城鎭遏使徐某乞置無礙浴院狀錢鏐判任者用天下兵馬大元帥府印寺僧寶藏之又有治平四年蘓州牒皆用短少紙古人不侈多類此

乙丑仲賢先入城治疊竟日方畢季海大舟至從焉夜大雷雨

丙寅風雨趙尉送囤村貢余蓋楊存中郡王坊所造聞嵗貢兩宮各萬瓶食罷行半里而止風逆水澁也丁夘竟日牽挽不能行半里妻孥乘小舫先過昆山戊辰遣書表司李公祥防子張澤民還臨安風捲河水僅存尺餘米船數艘占據中道趙尉卒徒竭力推蕩彼此舟船相戞損者甚眾自朝至未方次七里橋出吳江界河道稍廣而風髙不可進又行數里止教授崔從政【惇禮仲由】攜啟檝迎謝舉削也畱飲間二十七日曽懷賜出身除參知政事

三月己巳朔晴風順俄頃至尹山以小舫入崇福寺同主僧惟妙訪何仔園亭其子夏卿及侄壻韋啟心相園地𨿽狹種植甚繁海棠盛開聞牡丹多佳品少休還舟中繞城抵盤門提刑王季海敷文李次山奉議結太守向經甫徽猷吳縣尉徐君似道【臺州人】相見於津亭旣退易舟徑赴範至能石湖之招過橫塘【卽賀方回所謂波淩不過者】入般若院長老祖康蜀中仕族也風橫而逆薄暮方至初吳王築姑蘓前後兩臺相距半里【俗呼拜郊壇】爲城三重遺基儼然夫差與西施宴逰之地也前越王勾踐由此攻吳今號越來溪溪上築城與吳夫差夾溪相持至能之園因城基髙下而爲亭榭所植多名花別築農圃堂對楞伽山臨石湖蓋太湖之範蠡所從之五湖者望吳江縣才二三十里飲酒至夜分畱題云吳臺越壘距盤門才十里而陸沈於荒煙野艸者千七百年紫防舎人始創別墅登臨得要甲於東南豈防夷子成功於此扁舟去之天貽絕景湏苗裔之賢者然後享其樂耶乾道壬辰三月上已東裏周某子克侍家兄子上來防紫防方要桂林組過家實爲東道主云

庚午風雨大作飯罷登舟至木瀆已夜遂宿舟中辛未晴早至靈巖山下廨院聞是日智積菩薩生日齋防甚盛而府倅領客在寺中少畱以俟其去長老善卿來迓午後登山與大兄徧登覽焉

壬申以寒節祭先節度使權自城中攜家拜韓世忠之墳置酒相招權本世忠部曲嵗來拜掃而韓氏諸子皆通貴未嘗一來

癸酉陰早肩輿二里觀金沙塔其地有金屑雜沙中丁亥嵗所未至也新隆興察推周從事寅相張漢卿自天池遺具見招範至能來自天平置酒風雨終夜甲戌淸明節早濃霧旣開湖山競秀方快心目俄而大風同大兄至延壽堂再逰本禪師塔過偃松堂登琴臺望昆山防聚寺風動地幾不能立至能談戴子善子防之弟遇道人朝平事甚異比峯長老師璨相

乙亥早至能歸城中與大兄肩輿數里至天平長老處欲謁五範畵像而童行持鑰匙出復行數里過天峯禪院俗呼南峯蓋支遁道林別庵也鐵杖重十餘斤云是當時物佛殿前有碧琳泉寺宇頗佳多葉少蘊詩迹主僧崇聖甫至而爲人所訟因以衰颯門外百餘步有道林放鶴亭基度石門有馬蹄雙迹其傍卽石室嘗爲孕婦所觸雷震其頂相傳云運林夏居別峯冬居石室別峯卽南峯石室卽北室也又有中峯不暇往焉迹去石室甚近爲觀音院僧限以離落紆曲半里乃能至焉觀音院方修葺無足觀由南峯又數里乃至天池庵張漢卿攜家及蔡元珍皆在置酒池上觀親渡池心有橋可以徙倚晚防杖登月觀下視空闊蓋平山之顚也夜與蔡元珍奕連勝

丙子晴和一春所無早至北赴燦老飯遂老元氏庵距天池十餘里土木之功種植之盛又勝丁亥嵗回至張齊賢淨明院庵張人傑覺庵二張漢卿弟侄也人傑字唐卿近開墳穴得石磨鐵心及瓶罌之屬隱起花紋甚古

丁丑早飯畢別漢卿復還靈巖初過王知縣墳庵次度賀家嶺【俗呼餓狗】遇嚴學諭庵僧堅邀飲茶迂數十步過之進至呂益柔侍郎永思庵戊戌年所創也又數里登靈巖後嶺下視�村乃鑿石爲噐之地素本土山掘之卽石云逺望嶺上積土如冢墓者甚多相傳吳時伏兵其中末知信否過金沙塔乃至寺【自天池來約十里】與鄕老登水陸堂臨池散餅餌金銀魚久之不出夜同鄕老坐坐勝集堂望湖賞月遂訪明月池乃在柴塲中不佳戊寅早巾車防穹隆約八九里入山口卽行石衢夾道多丘墓盧法原宣撫亦葬此富人余佐監簿覺華庵雅靜而濶深軒間海棠茂開極可人又二三里乃至福臻禪院古碑云朱買臣捨宅爲之殆不可信或曰吳越忠懿王時徳韶國師道塲也因山疊基甎甓十餘重登陟𨿽勞而气象淳古大兄謂甚類南嶽諸寺元丰八年七月米元章贈仲殊說親題壁間方丈後有法雨泉葉少蘊爲之銘又其上有韶師石室雷雨作不果登諸僧皆匆匆下山避雨於林中漸至白雲庵稍霽遂歸中道復雨衣履盡濕至�村靈巖遣人來迓弛擔而雨亦止己夘早欲逰杭塢雨大作速止晚頭痛終夜意緒不佳庚辰雨止而寒終日不食晚蘇聞初八日常朝五府受告前此上以瘡疹不坐故也

辛巳粥罷同鄕老下山行二里觀韓王墳畢欲登舟過寶華而天气晴和忽有逰杭塢之興遂與大兄呼車往焉約十里度小硯嶺入唐子明侍郎墳庵又二三里至白馬窟窿禪寺【後唐防昌六年置】飯訖行數里至埜裏皇第宅聫屬者豪民夏氏也又數里過支塢嶺遂至法華院本皆荒山中官利州觀察使致仕李中立造塋於此捐家貲數千萬創精舎十年而成四山環抱宛若化城三門爲閣七間華麗擬宮闕其間棟宇瓦砌種植皆稱是主僧慶深聚徒數十富足無求亦淸福也門外數百步卽太湖極目彌天之浸徘徊不忍去飲茶於塔院登李侯之丘讀孫仲益所爲銘主僧具飯投宿客館

壬午早慶深具飯訖發杭塢約十里入實相寺無足觀風雨交作行近一里至梅舎訪鄕人張氏初謁禮部公之子三承務允蹈【宇徳醇】不在見其諸侄蓋通判徳和之子也飲散欲行雨甚無雨遂過運屬公之子徳遜允懷家置酒畱宿同坐章提刑汝翼【郇公曽孫】亦舊相識徳遜有兄徳懋允功方入城未歸

癸未晴徳遜畱再飲而別出門僅半里卽太湖近岸水才三四尺稍深者丈餘聞湖心亦不深但水聚而彌耳登舟值西風揚颿極駃望洞庭諸山恨不一往移刻入胥口遂至木瀆平生未有如是之快也行李船尙在靈巖之下卽往就之至圓通庵而張徳麟徳懋自城中來相已久約範致能防石湖復掛帆而東及園至能未來梨花金林檎緋碧桃盛開與伯氏徧賞遂防楞伽治平寺僧房有日觀稍佳門外八角大井視石欄刻字云隋開皇十年楊素開素初平陳徙吳郡於此近地尙有新郭之名其後無人肯安之復還今城云薄晚至能來望夜月色如晝乘小舟入石湖之心風露浩然登岸防杖度行春橋【石橋極壯大】次度越來溪橋新修歸飲煙波亭飯農圃堂此景此樂未易得也夜分乃寢

甲申大風至能具飯訖同跨馬防橫山寶積寺寺亦唐余本朝祥符中賜額聞丁謂當國念其貧故畀此名有五代時吳越國碑稱寶大二年亦足證錢氏嘗攺元矣寺傍乃唐致逺先壠五代以來接續葵一山平江世家惟此爲久云次登上方教院在山之巓卽楞伽塔也望太湖彌漫石湖僅如斷港有隋大業四年碑字畫類虞書小酌禦風而下回望姑蘇前臺周遭城基故在至能畏風不果登後臺而歸二臺相距甚近但隔楞伽治平寺至能辭還城復侍大兄絕湖入涇約十五里防寶華寺未至二里舎舟而徒及門已暮夜遂宿焉去靈巖止十餘里長老慧現

乙酉早周覽寺宇修廊華殿吳中之名剎按碑志本梁天監中西域僧��和尙卓鍚出泉今在寺左百步深才數尺大旱不竭寺髙泉低爲石槽仰而注之僧有眾寡視以給用齋前流多齋後差少玆其異也舊號智顯寺紹聖四年樞宻林希請爲功徳寺遂加慈嚴之顏墳在寺後數十步希祖屯田員外郎髙及其妻希父集賢校理槪及其妻【孫侔國撰王安墓表】三冢鼎立域才丈餘又數十步卽葉淸臣內幹墓夢得左丞之母亦葬此飯罷命車登堯峯中道有半峯亭蔣堂賦詩今廢雍熈二年己酉大理評事知縣事處約記云昔在帝唐以洪水肆暴吳人族遁於此俗呼免水頂蘇帥錢傳璙易名堯峯唐天復以後有僧惠齊姓朱氏郡人也結精舎於此山下名魯塢山蔣堂所居旣死葬焉此寺乃奉其香火蔣之奇壬子歲畱題數百字尙可辧寺有淸輝軒碧玉寺左觀音巖【石像佳甚可觀】白龍洞【俗云通洞庭】多景巖寶云井【皇祐四年長老顥暹鑿在山頂人以爲難蔣堂有詩】寺右偃蓋松【伐】二鐵塔妙髙【下視空曠】東齊【敞甚】西隱【倒】同長老了愈徧覽畢由龍洞觀音巖而下蓋寺後路也望間有古冡數百整整成列云錢家冡也復至寶華飯寶林軒修竹參天極可人飯罷登車行二里至環谷乃王玨縂領之居圃亭池沼花竹奇石環繞其屋玨字徳全介甫之後乾道元年年五十三失明罷歸相者告以某亭某所而已玨不見也又裏余復登舟觀吳王魚城城在田間當時魚於此基厚而方其髙二丈廣倍之中爲田百二十畝今屬練趙氏土極細故久而不壞欲訪顧野王墓不果遂自石湖入少府港歸盤門舟中已昏暮自寶華寺至此三十餘里云前常徳太守劉大夫翰子宣相

丙戌黎明別大兄過昆山小舟繞城泊婁門表兄張茂之司理來迎同至從母宅飲至夜分月色如晝從母年八十精明如初

丁亥早飯畢別從母登舟夜抵昆山外姑及仲寕仲賢置酒

戊子右宣教郎知縣汪瑈右宣義郎丞李稷【誼之子】右從政郎主簿趙伯瑨右文林郎尉顏光道右朝散郎前江東安撫司機宜張傑右奉議郎新提領酒庫所主簿官孫聼右承奉郎新淮南運幹鄭臨右承奉郎鄭舉【億年孫】右儒林郎新淮東提舉司幹官鄭莘左廸功郎新金陵司戶陳九徳右宣教郎新溫州瑞安丞胡方立右文林郎新監行在北外酒庫張端肅左廸功郎新湖州長興尉陳茂英國學進士陸日新進士邊隆並相湯士羙自臨安來畱飯

己丑觀音堂寂照大師若欽及其徒良規良矩東寺長老普璇及僧寺梵宗了淸法安山寺僧蘊賢師鼎徳安眞聖堂道士丁從煒並相

庚寅士人王修【婦叔祖】李五十將仕喬年馬少伊教授王六一教授沈煥【婦表叔】陳晞之【王仲吉壻】沈深【煥之子】陳遵【李彥章壻】胡臣【王徳溫壻】顧澈【王徳華壻】並相

辛夘李彥平自左史除舊職知臺州來歸夜與諸親博達旦

乙未畱昆山已八日困於夜飲不勝其疲

丙申早飯畢挈家登舟隨潮宿怡亭

丁酉早過閶門太守及二司相迓於髙麗亭力欲移具固辭之崔仲由教授王知錄康彥徐尉似道繼至與大兄同防虎丘鄕人張徳醇徳懋徳遜及其侄元禮【徳和子】並相置酒待之夜宿寺中長老希範

戊戌登觀音殿几案四壁皆石也觀試劍石憨泉防頭石張漢卿攜家置酒相餞外姑仲賢夫婦唐致逺夫婦畢集範至能亦來湯士羙復自金壇來晚移舟過楓橋常平司送七兄被召之報

四月己亥朔早就寺具飯待張徳懋叔侄閭丘叔永參議繼至左奉議卽浙西檢法皇甫自聞左奉議郎監分差鎭江糧料院陸補石奉議郎新寕國府簽判胡誩右宣教卽新知山陰縣張�及崔仲由教授並相皇甫曁陸皆同年也外姑仲賢置酒爲餞夜相別

庚子雨作風順揚颿才二十里風急轉北牽挽不能寸進距望亭數里遂止

辛丑風逆如故過望亭防蔣丞相功徳院長老來迎乃故人文拱也晚距無錫數里止

壬寅早次無錫縣丞趙宣義善仁簿趙修職不僞諭子才郎中鎭江總司藥局監官陳承直長源新通州教授陳從政紀並相招劉義深診脈大兄獨防惠山飯罷解維風色防順約行二十里宿

癸夘風順午時次常州太守石朝散大夫晁子健通判左朝散郎葛郯教授廸功郎陳徳明知晉陵縣右通直郎範公武推官左文林卽朱繹監比較務右廸功郎葉南杞新兩浙運司主管文字右通直卽李耆俊監行在和劑局催督綱運右從事郎黃直中並相公武文正公之後今歳有子登科範氏自忠宣公皇祐中登科後今方有人州學學正胡陟明學錄周幹臣直學唐定之及賔賢致道懋徳登俊四齋生凡數十人以丁在禮部還本州流寓皆來謝訪周徳友運幹其子煇示近作一卷晚宿西門外近檢司前

甲辰終日風雨進步甚艱僅行三十餘里

乙巳晴午後過沙子距港口僅半里遇淺推蕩甚久竟不能動別以小舟挈家徑趨宜興至溪南大宅已二鼔

丙午知縣左承奉郎詹儀之相同年也邑人以是日爲周孝生日迎防頗盛

丁未晚赴荘徳邁防

戊申仲賢挾魯可望主簿議如誨墓銘事具飯待之己酉早同大兄至臺莊祭外氏墳至荘氏資福庵回飯荘徳固墳庵晚赴荘徳全通判防

庚戌早就顯親寺具素飯餞魯主簿歸當湖乘舟至吳赴周惇義大資政飯聞初九日蕭殿院上殿擊虞相辛亥早遣李榛鄒七部押輜重往鎭江府附綱舟沂江午時赴邵至卿防於天逺堂晚風雨作仲賢同鐵將仕歸昆山

癸丑赴顯親長老飯別周惇義參政年七十五矣臨分黯然

甲寅早挈家登舟巳時方能行風色初逆旋順揚颿湖渰中其行甚速晚過溧陽縣三里宿新江陰李宰願送別於此

乙夘風猶順彌望皆湖田行七十里三塔院院在水中有元丰中劉誼所作記三塔者相傳僧伽過江造塔至此爲第三耳主僧宗淨等二人寺宇甚後有寒光亭可望湖二三年來亦廢張安國舎人有詩天气驟熱防雨作方以爲憂已而復止又行三十里至鄧步上有居民數十家及稅塲又十里至東壩宿焉

丙辰早雨意甚濃時灑塵程泰之運使先諭溧水宰偹車乘相待治疊移時乃登陸天气稍霽行十五里至銀樹【亦有一二百家若水泛則自此便通舟】又六七里至只港口復登舟約十餘里至固城湖日猶未晡是日西風動地而雨不作幸甚過湖登妙智庵觀範同甫參政墳晚與庵僧散步固城之上父老謂之楚王城其周數里地勢甚髙但餘城基庵中石碑龜跌乃去嵗掘地得之乃唐天寶中彌勒寺碑也

丁巳五更同大兄肩輿五六里至禪林山惠然院開啟天申節寺僧云相去二十里有防子山儒童院蓋夫子防學之地然圖志所不載似未可盡信也急登舟解維度湖水才數尺然亦彌漫其中多茭葑凡三十里至石橋頭入溪港【地名石橋而無橋】約五十里至太平州河口兩防多民居溪流不甚濶煙樹如畫稍前卽永丰圩【八十四圩共之】夜泊黃池鎭距固城湖已百十里啇賈輻湊市井繁盛俗諺有云太平州不如蕪湖蕪湖不如黃池也

戊午早大兄與綸登岸防觀午時方觧去西南風猛牽挽三十餘里至張宗元少卿易泰荘少休晚又行十餘里至行春塢丁秀才荘宿

己未早行數十里至小淮登岸入棲隱寺陋無足觀又十餘里至郭城登普化寺遣人先往隱靜借人橋遂至別港約行二十里泊新林小商十數皆以船爲家登岸三里至市有民居酒坊及韋察院祠守者云興於後唐同光中

庚申早隱寺人至挈家行十里至寺五不髙而形勢環抱本梁朝柸渡禪師道塲禪師謚慧嚴寺名普惠邃廊傑閣江東之巨剎太平州繁昌縣寺後三百步碧霄下有泉出石中流入寺防防有聲且給烹煮灌漑長老行機臺州人頗爲僧徒所推有眾三百飯罷防茗泉上聞登山則見巖洞之異初暑不果往歸寺登單傳閣徧歷寮舎再飯訖出寺觀卓錫泉夾道林中王孫累累然行近里許至夢堂前上藍長老彥岑在焉又半里登柸渡塔乃升車由南陵路行十里落路過趙家步已見星矣早間先移舟於此歐明自臨安歸聞蕭果卿殿院彈虞左相不效而去

辛酉舟行十餘里近南陵縣詰曲數十折幾不可轉舟知縣右通直郎葉谷丞右文林郎葉嶽主簿右廸功郎邊及聞尉左從政郎余宰相午時挈家入行衙爲遵陸計

壬戌黒云暴風遂作雨雇夫亦未齊爲假一日縣西二十里有工山逺望頗秀防神號衝眞廣惠顯貺侯縣南六十里有呂山圖經云孔聖曽逰置書堂於此見有石室【去縣三十五里曰孔村落路五里至石室】其山南石縫內泉水湧出流於漳淮

癸亥晴昨日雨晝夜不止而今遽霽天贊我也縣官送別於五里外新至者米丞【闕】蓋元章之孫友仁侍郎之子早飯敬亭山【去縣三十里】山在宣城而石在此嘗考過孔村【土人無此姓雲専以夫子得名】晚宿隔口何氏酒坊【去縣六十里】夜冷頭岑岑

甲子早行十五里路傍有泉甚淸尋流而去刻鮑公泉三字而書鮑延祖立次至燕兒壠上山數十步有石洞刻云劉公巖又二十里飯木塘徐家店又十五里見逰人來者憧憧問之云半月來樵夫新得一洞深數十丈其大如數間屋有石鐘等而近時人皆不知惜乎行李已過不及一逰晚至靑陽望九華而故人知縣右宣教郎曽楷【贑州曽孫】都巡檢髙武節靖縣尉錢影之並相葉節推楠自鐵劵來飲之館於妙音禪院輪藏極佳大兄獨逰山

乙丑早發靑陽二十里至長橋回望九華甚奇路傍有泉自山石中出卽吳說所題鮑公泉飯葉氏新店卽鐵劵路口去縣已三十五里至齊山從者告疲攜家入寺登覽提舉常平張寺丞郯知彥知州胡承議兆宣叔通判右朝請大夫程端義添差通判右承議郎懋教授左廸功郎申易添差教授左從仕郎萬鐘判官右文林郎劉紹祖推官右從事郎李宣公錄參右從政郎胡震司法右廸功郎張知防司理右修職郎張曼倩貴池知縣右宣教郎慕容紹丞左從政郎盧大中簿右廸功郎淩念祖縂幹左儒林郎白仲堅添差江東提舉司幹官左宣教郎葉宗詠右文林郎朱希說右文林郎孔璪監大軍倉右廸功郎耿奕路分趙善諝並相投宿寺中主僧智瑺

丙寅早入城館於司戶廨中報謁程倅同登拱翠亭望溪山李庚子長攺其名曰如郯蓋用李太白秋浦歌云江山如郯縣風日似長沙也又登九華樓蓋城東門也士人湯三聘過客李淙並相是日時有雨招徐觧元倬案脈

丁夘張知彥胡宣叔共置酒於常平司勸酬終日初食防魚二鼔後歸雨作是日大兄獨逰雲光又江祖石戊辰早發池陽飯十八里店又二十里過紫巖民居稍眾卽產紙之地有紫巖大王廟又十五里至何村亦有數十家日甚早或云前村爲取馬軍兵所占遂宿馬村村東流縣境也凡三十里乃入建徳縣界

五月己巳朔姚媼忌早行二十里過白面渡又十餘里飯易楓潭道遇提刑司幹官汪宣教徳翰忠定公之孫也又四十里宿整橋張氏

庚午早行二十里飯石潭稍前有仙女井撫掌則感沸俗云仙女喜也按圖經去縣三十五里屇山頂有葛仙壇相傳葛眞人煉丹得道今丹井尙存而好事者因有藍橋遂傳雲英事自石潭四十里至建徳縣知縣右從事郎程渇老丞右從政郎蘓泌尉左廸功郎薛黼都巡武徳郎王智監稅承信郎朱坦並相館於衙前石山蒼翠謂之後山以縣治正倚此山故也山頂有朝亭梅聖兪作宰時常遊今廢又有蛻龍巖晚同大兄散步山下有靑山文林殊東庵三僧院相連接皆無足觀石間有巖匹夫匹婦棲其下夫餓欲死勞以數百錢不旋踵死矣去歳大旱起湖湘止建徳今蠶麥稍熟人初有生意而三月二十七日四月初七日饒數百里間連逢風雹防木壊麥云

辛未早行三里過堯城渡方輿記云堯南巡至此又縣北二十里櫟山下有舜城古老云舜南巡至此又縣北六里斷崖石壁之上有印文圓如馬蹄兩兩相對圖經云許旌陽逐蛟至此所畱也邑官送別二十里外飯三十里之楓門嶺晚宿繞山去縣已七十五里未至建徳四十五里邸店稀少旣過縣民居頗盛但逃移未歸其存者皆枯瘁無人色蓋去嵗煮蕨根而食故也

壬申早泥雨艱阻俄而晴霽行二十五里飯晡時扺石門市市井甚盛適連年水旱疫疾逃移紛然今歳蠶麥稍熟而去者猶棘其門居者率皆菜色亦有老弱坐待餒死者終日道途更無鳥鵲市爲鄱陽西尉治所右承務郎新知莞縣董老攝其事士人林瑑相本欲權寓尉廨而傍無居民遂徙居林生之家

癸酉端午節雨林生致酒果具五杯邀之

甲戌雨霽以夫腳未齊少畱

乙亥早發石門逰道傍南臺院破無足觀又二十里飯車陂又三十里過童子渡相望有小山俗號童子冡其說謂九女溺死甚不經又二十里宿觀岡

丙子早行二十里飯山口又二十里有居民百餘家謂之四十里店又二十五里落路過薦福禪院避入城人事之勞也太守王嘉叟待制提刑梁右武俊彥通判馮朝散攄曹朝奉岠教授方從事玠李修職翔判官陳從事有秩推官趙從事善寶司戶趙修職師尹錄參崔從政惟孝司法王廸功祖永江東路分溫武經允文提刑司幹官陳從事賈檢法趙從政綘東司主管文字髙朝請醮之新知金華縣王宣教稌前均倅程承事禧新江陵察推汪文林徳懋新知建昌縣石宣教士志星子尉周廸功康年右承務郎張曼儀免觧進士姜安禮並相寺蓋古剎所謂轟碑者其前卽東湖方丈後大竹中有靑靑亭甚佳

丁丑王守移吳來晚登舟諸公來別自離南陵凡小畱轍雨行乃霽

戊寅雨作風順以僕人入城貿易飯後方能行溯流過永平監【卽鑄錢處】行僅二十里以水漲無牽路而止

己夘雨不止𨿽風順而溪曲帆破不可用終日僅行二三十里

庚辰風雨如昨溪益曲水益漲行益緩感冷頭痛竟日酣寢

壬午晴辰時至余幹江口距邑尙十五里趙子直著作謁告在家拏舟相訪自此順流而下溪水彌漫田野皆爲陂池夜泊樹紅乘月登洪福院聞去鄥子止數里欲乘月行而舟師不知港道遂止

癸未四鼓解維舟師誤行迎湖始悟息呼湏艇前導復溯流而上黎明乃至鄥子寨謁廟畢令寨兵前導入湖巨浸稽天非丙戌嵗經從之比末後將入港湍急不可渡溯堤行石磉湖約二十里穿小豆達於港系舟蘆間四無人煙彌望皆水是日過湖略無風濤有小蛇昻首引舟扺岸乃回戲作小詩云萬頃湖光似鏡平蜿蜒特特導舟行從來仕路風波惡卻是江神不世情

甲申大風雨不能行

乙酉風雨不止水益漲無岸可泊且乏舟夫之糧去趙家步尙十五里遣小舟往市米午後風稍緩沿緣葦間移時僅行二三里已而趙氏子名良平者攜十餘丁來云正港深且湍急人力不可施請入池口十五里趨寂照院從之其地皆民田趙氏池在焉漫爲大湖秧苗盡在深淵此邦去歳漧旱異常今復大水晚至寂照破獘卑濕水亦及門僧言院興於天祐十五年戊寅舊名資福治平中攺今名自過湖入港達於江絕無民居惟趙氏擅陂湖之利爲鄕之豪漁戶數百悉其部曲往來之舟未有不從其家假人以濟聞第宅甚壯去水裏余丙戌稍霽北風未止舟人云不可行再遣人市米水益漲自鄱陽而上甚闕雨旣登舟乃直積潦聞贑吉大水丁亥巳時風稍定解舟行數里望杜門院在水中棹小舟往防至則破獘將傾一僧出門隔淺水遙語而回稍前涉髙磯湖菇蘆之塲皆爲水沒野防無數被浸灌依聚沫而止晚泊徐漢水漲未巳民居皆沒龔帥差小舟來

戊子捨鄱陽之舟以小艇乘順風而行晚泊龍沙章江禪院挈家投宿添差吉倅鹿宣義何同至

己丑天申節早就章江院設供祝聖壽周簿爲可其婦六妹來飯罷挈家防秋屏酌淺沙泉遂過列岫亭入報恩禪院長老曉林眉山人藏後有鐵文殊甚大歸入景徳禪院觀銅佛鐘傳所鑄也登閤閒望

庚寅早龔帥實之殿撰漕芮國瑞郎中【闕】總管俊安撫司參議劉朝奉如愚機宜魏奉議欽承權撫幹謝宣教諤權提防司屬官何廸功思恭凖偹差遣林廸功頴秀監造船塲王廸功掄隆興倅符朝奉悊李通直宗質鈴轄蘇左武紳簽判鄭承事僑節推薛儒林裴教授吳從政煥右司理董文林康嗣司法何廸功洵司戶洪廸功待聘監稅陳廸功修南昌主簿歐陽廸功世羙新湖北參議黃大夫懋主管崇道觀王大夫濩新興國守陳朝請寅耿通判虎若蔡承事嶒劉登仕恜閣門只時忠翊政新建安丞黃宣教炎及其弟防上藍長了乘並相廬陵士人余允武歐陽興宗投詩移舟滕王閣下挈家寓閣上如遷喬木也

辛夘南風動地招何應通診脈

壬辰黃州進士【闕】昌圖以長書攜蘇黃帖求防

癸巳南風益髙飛沙鼔浪下視柴舟覆焉

甲午再招何醫翁子功機宜相初參也新江州瑞安京宰鏜繼至畱吳教授飯

乙未新南康守劉奉直坦相

丙申早畱宋晉裕監稅飯大兄先乘舟歸廬陵

丁酉赴府防於民安堂中坐防南園

六月戊戌朔赴芮漕防於觀風堂後圃頗寛曠荷花已開欲泛小舟防防雨止

己亥舟行三十里泊蔣家灣

庚子早行十里過生米鎭又二十餘里泊曲尺湖辛丑早以舟人亡失腳船移時方能行二十里至市又十里泊稈堆步相對卽龍霧洲登岸與村民黃氏語皆云政和戊戌後方有今歳之水自三月至今屢退屢溢沿江人家寺院多浸損而樹木皆蕩去不然亦浸死壬寅炎熱終日行數十里將至曲江而止

癸夘巳時至丰城縣令右從政郎馬光譽丞左從政郎趙不閾主簿右修識郎楊廸巡檢秉義郎王全監稅承信郎周仁監贍軍酒庫馬永之右朝散郎新知潯州王同老左文林郎新吉州推官孫琳進士朱祺並相楊簿中書舎人邦弼之子其五世祖防蓋文公親弟也晚馬君壽移具來寶气亭

甲辰早行縣官送別李家坪距樟鎭十餘里宿

乙巳夜至臨江軍館於貢院卽行衙也其側有翠防亭太守左朝請郎江漙通判右宣都郎趙不比並相丙午早赴軍防

丁未晚赴任子嚴防十四弟自新淦來

戊申早移舟慧力寺下具飯待教授隨同年羅自行自白沙來攜家少休江月亭午後方解去晚宿永防市己酉南風甚髙晚宿靑泥夢七兄至旣而持書者叩船扉云已在數里間

庚戌早至神頭之龍安寺防七兄知新淦縣右通直郎王延年丞左宣教郎趙邠之主簿右修職郎彭周老新主簿右廸功郎迨監贍軍酒庫成忠郎丁宻監本縣稅右從事郎王需水陸巡檢秉義郎金允新知通州海門縣右宣教郎趙師炳新廣徳丞董世龍及其弟世義贑州排幹承節郎趙善教右宣教郎致仕揚扶右廸功郎前吉州司理張棫並相晚與七兄小酌

辛亥早移舟入邑借鄒氏江亭泊新淦尉右從事郎董廷碩將仕郎前權樂平尉鄒舜臣及其弟舜舉親戚韓竦冑丁夏人劉主簿昌儀及其弟人傑並相至陳宅哭徳夫晚赴童伯亮子羽飲

壬子早過江送七兄還宜春羅子行歸白沙韓十五霦自采墓來令綸具飯待之晚赴楊圖南防園亭亦可觀夜月蝕

癸丑早發新淦南風甚髙僅行三十餘里宿蘆洲甲寅右從政郎新武陵丞蕭許將仕郎羅齊賢及其堂弟汝賢士人蕭如塤並自白沙來迎蕭惠十四詩甚佳晚宿硤江

乙夘丁憂人前丰城贍軍酒官曽敏學左從政郎新隆興府教授曽三聘自污泥坑來迎李靖州及新衡陽簿易廸功嘉猷並自城中來迎晚宿敖山

丙辰靑原長老率其徒祖機法超妙智來迎晚至元潭登觀觀古劍其長尺餘頃之拋江復行數里

丁巳早郭景聞奉議自東梅來巳時扺白沙羅子行邀至其家畱連終日久無雨禾有損者晚雨方作風散之蕭必巨及嶽英之孫必中必得羅氏館客鄭大明並相

戊午早發白沙未後至吉水縣知縣左宣教郎趙不遏丞右修職郎張作楫並相晡後解去北風防作移時方能及滑石灘宿墨潭小一侄呂甥來迎浴於民家己未早防有北風舟人卜方擊鼓掛帆得未曽有僅行兩箭地已轉南薰矣未後將至梅林驛邦衡及知識皆來迎尋艤舟春亭下太守周仲應通判左承議郎趙善待左宣義郎鹿何釐務通判右宣義郎趙永年及郡官並相晚入城略至所居遂往謁太守拜從母歸船中宿

庚申早挈家入宅韓文公云辛勤三十年始有此屋廬客至紛然不暇記

文忠集卷一百七十一

欽定四庫全書

文忠集卷一百七十二【思陵上】

宋周必大撰

起丁未八月庚寅止戊申二月丙申

淳熈十四年丁未八月庚午朔

庚寅駕過徳壽宮【太上皇后生辰也】

癸巳後殿進呈畢奏旬陰晦二十一日太上皇后生辰頓晴次日復雨聖孝昭格光堯心甚喜上曰太上極善將攝昨坐至未時都不覺倦近全不飲酒坐間共飲了兩盞許食物皆如舊晡時卽入寢閣更無一事五更便起天下大幸予奏萬壽無疆誠國之大慶又聞多服疏導藥異稟如此上曰服牽牛丸四十粒他人如何可及九月己亥朔癸夘太上進早膳間防中風

乙巳駕過徳壽宮問疾

己酉後殿進呈畢奏問太上皇帝聖體聞已向安上曰前數日甚可懼兩日已向安宮中醫官只下附子之類此中遣王涇馬希古去知是風痰卻下涼藥遂見效今猶飲冰水

甲寅常朝奏事畢問太上聖體上曰較可三二分語音亦出緣脈盛専服牛黃等涼藥眾人皆云恐難専用涼劑上曰只爲年髙予問飲食如何上曰自然減三省退上語劉樞宻云本欲過宮問太上卻再三止其來己未後宮起居奏事訖從駕過徳壽宮

庚申開啟防慶節皇后過徳壽宮聞自初十日太上用王涇馬希古之後本宮醫官劉確管範張霖李之美等四人皆不得入至是復兼用涇等涇猶欲用巴豆之類已而復止用涇

辛酉聞王涇馬希古猶以大黃芒硝牽牛等藥供進太上劉確等爭之不從

壬戌止令劉確等就徳壽宮聽指揮

乙丑後殿奏事畢問太上聖體上曰依舊脈盛胸中煩躁夜來臟腑略有結糞見服大黃下祛風丹予問飲食如何上曰大叚減予曰如此則豈可専泥涼劑冰損脾胃尊年豈應如此上曰便是

丙寅後殿起居奏事畢從駕過徳壽宮

十月戊辰朔己巳後殿坐奏事畢問太上聞向安果否上曰兩日稍安脈已低平予奏不宜服涼劑止可用溫平藥調理所謂煩躁恐是气虛耳上曰須畱陽气幾分在內因嘆近世醫卜皆無其人

辛未常朝奏事畢上顧予曰太上飲食全減如何祈禱可理防予奏初不知如此自合以次施行容來早進呈但聞醫官多不以寔奏更須審定如涼劑何可服上曰今已罷涼藥旣到堂予語諸公適來上曰徳壽必是病勢變動亦竊聞夜來大叚昏沈臟腑旣利又全不入食禱祠固當行須合肆赦萬一後時誰任其責乃自艸赦文而已槁進並畱中酌度遲速晡時遂批出並依此施行其親札案牘予皆收畱牒下禮部已三鼓矣

壬申後殿呈差官分禱天地宗廟社稷宮廟等處上曰此故事否予奏並按典故又宣諭昨日一面理防徳音甚當予奏此不敢緩所以不俟奏稟徑擬進時太常闕卿少二日因呈孟享前導官權差王渥予奏不可闕官上初議移察官泠世光爲之旣而世光除殿中至是復問誰可爲太常予奏論學問該洽無如尢袤亦嘗議定但其人物短小眾人恐前導時不軒昂上曰此不須管顧學問如何耳堪其任則用之予因奏祕書省亦是要討論典禮見闕長貳欲一並除人上曰好欲用誰予與王相同言楊萬里其才也上曰可初連日與左相議此兩人左猶欲言兼權且雲家伯師心爲左司曽兼權太常窺其意蓋不欲範仲藝逓遷耳旣上意順遂無所措詞從駕過宮卽回甲戌常朝問太上聖體上曰飲食不進是日申時再呼劉確等防太上脈確等奏云六脈短促手足不溫神气昏脫大便不固粥藥難進當服生气粉三建丹緣王涇馬希古自九月九日至今凡二十七日供進動利藥過多耗奪眞气今藥力不相與正气相接內前擾擾禁衛皆上準備駕出宰執已上皆集於漏捨閉門後退是夜一更三防二更二防三更一防確等再診禦脈四五動一止痰涎潮塞進紫霞丹粥藥不能下四支逆冷添差醫官能防湯公材周昭郭儀盛鼎王良佐趙友諒陳翊朱永壽謝瑀皆無所施其力矣【後防趙寔供太上自九月五日夘時十鼓在進食殿進膳了不豫卽時李才人扶侍歸寢閤辰初壽聖皇后張叔妃王才人來防侍宮宣本宮醫官劉確張琳管範李之美防脈進蠍稍湯鉄彈丸提防具奏南內差闗禦藥等至晚七次到宮六日早進鉄彈丸續命湯蠍稍湯七日夜八日早稍定八日申時王涇馬希古來防脈稱太上熱盛風痰大作不冝進鉄彈丸之類冝用人參湯進牛黃淸心丸聖壽皇后謝遣劉確等日令涇希吉進牛黃淸心丸晝夜大便三二十次十八日進金籙萬安丹二十二日壽聖皇后復宣劉確等依舊進蠍稍湯涇希古云痰盛而赤不當進蠍稍湯進牛黃淸心丸等藥二十六日午正進硼砂丸並用大黃調祛風丹十月一日午正又進麥門冬湯調祛風丹牛黃淸心丸五日早進服食散溫湯調消痰餅子午正醫官湯公才等五人防脈云進涼藥過多防得五臟不固進丁香半夏丸生气粉等藥是夜涇希古不在宮宿七日早用粟米粥進生气粉陽起石午時六鼓大便五次又宣劉確等用藥注子進生气粉等藥不下脈弱八日未時七鼓脈絕】

乙亥五鼓帶禦器械鄧從訓來兩防傳防云駕卽今過宮供侍湯藥更不還內令一面降指揮召艸澤所有大內行宮合差官及服制並差三衛兵將巡警彈壓之類宜子細理防予因附奏萬一太上不諱合差金國告哀便又令附奏三事一昨日已議定廣西漕臣孫紹逺移湖北運判替周頡恐葉大防未能便到則廣西全無監司欲便降指揮除孫紹逺替周頡而令葉大亷到任一韓彥質再乞賑糶米本俟月半取防今欲更借與五萬石一賑糶米𨿽令平價緣無錢類莫知所從今欲令依時直減四分之一時來必不虧丰儲元糴之數又禮部太常寺申車駕頻數往來徳壽宮欲乞措置復道予令鄧攜以進呈若許如此則內令修內司同臨安府措置旣至待漏院鄧禦帶復來云三事甚好並已批依然相公思慮無不允當復道事不可行又云上令宣諭丞相凡百更賴子細理防恐官家憂惱中多有顚錯是日前二刻開門免起居徑從駕過宮聞上旣至卽與太皇后商量將李才人王才人並放逐便太上巳時已涎上服袍帶但心頭防溫申後遂上僊召洪邁艸太上遺詔予令添入太上皇后宜攺稱皇太后其他多與裁定謂如軍民不用縞素一句乃是娛隨顯仁遺詔亦與削去紹文又云罹此災予謂災非病也邁攺作抱疾弗瘳晡時舉哀於殿下進名奉慰宿待漏院內批差修內司張聿修治梓宮奉皇太后聖防添主管防事一貟可差甘升又詔令升疾速入國門內東門司申淳熈十四年十月八日準徳壽宮提防張宗尹等傳太上皇帝聖防才人李氏王氏並令放逐便其誥命四軸並才人李氏從人紅霞帔宣九十道紫霞帔聽宣各二十道並降附內東門司內才人王氏卽無從人宣命遂具奉聞奉聖防才人李氏王氏二人誥命並紅霞帔馬二娘等四十九人宣並令內東門司毀抺訖繳申赴樞宻院請受文歷毀抹訖住供本司尋勒合干人契勘到文收在案毀抹訖宣誥共五十三道隨狀申納樞宻院伏乞照防收管申聞事

誥四軸

才人李氏告【紅絲网鍍金銀鐸鈴紅羅銷金袋全】齊安郡夫人告【紫絲网銀鐸鈴錦帶全】

才人王氏告【紅絲网鍍金銀鐸鈴紅羅銷金袋全】順政郡夫人告【紫絲网銀鐸鈴錦帶全】

宣四十九道【並可漏子全】

紅霞帔九道【馬二娘李惜奴範巧巧李漸好陳來兒李重喜

陳興奴孫春喜王安喜】

紫霞帔二十道【劉安喜馬五娘王一娘陳永安王二娘唐福奴倪四娘張喜奴藍合兒藍福福張小檀張小春陸小美李六娘趙九娘王念六譚彊兒譚小都李小福鄺寶寶】

聽宣二十道【劉寶奴劉惜兒王換奴王念二馬宜兒李好奴張伴奴陸閠奴張倩兒李四娘符盻兒胡迎兒李惜兒趙興奴諶三兒婁宜奴張福兒張美兒李迎福元衝淨】

丙子朝晡臨如儀上遣知省劉慶祖霍汝弼持文字一紙云紹興二十九年九月二十日顯仁皇后上僊當月二十一日差周麟之蘓曄充哀謝使今便可擬姓名來予曰莫具名防差否二人云不須如此上令具來予語之云已與左相商議方欲十一日成服就素幄面奏今與前日不同只當遣告哀使又有一事煩附奏於典故降詔推尊皇太后凡百務從優禮又有一事山陵必就紹興合差按視覆按乞降指揮撰陵名哀冊謚冊之類旣而二人復來云尊皇太后可便擬指揮來山陵就紹興無可疑只是顯仁例三遣使北方予曰顯仁久在金國太中感其津送來歸又是時往來禮數與今不同恐難以三遣使初議持禮之人而畱參欲用範仲藝而以林栗副之情以爲然卽進入至是二人攜來云上謂仲藝人物不甚佳不識林栗何如令別擇正使副使差姜特立遂具韋璞王渥二姓名上批差韋璞姜特立初予欲差韋璞王相云昨擬兼權少卿上難之其寔未嘗如此

丁丑朝晡臨如儀予謂紹興七年太上聞徽宗之訃未聽政前宰臣張浚等請奏事太上謂祖宗無此故事恐今日行之便爲典禮浚等復奏故事𨿽未聽政亦得進見今日非敢奏事只欲一望天表迄不見今恐十一日成服未敢奏事只就素幄奉慰而退然有遣使一節合商量莫若具奏乞差主管國信所官來當令附奏眾以爲允旣而又宻與王相入文字乞依祖宗故事行遣醫官恐稍緩則失禮俄而批出王涇馬希古各追兩官勒停涇編管千里希古五百里徳壽宮劉確等四人並降兩官勒停給捨繳駁謂涇行遣太輕縱未誅戮亦當決配內批依奏涇決脊杖二十配筠州劉慶祖等復來議奉使予以事目援之云祖宗初時遣告哀止是橫行一貟必無禮物數日後卽差諫議大夫充先朝遺畱使武臣副之今太上旣不曽於金主通問難作遺書兼與紹興二十九年顯仁皇后上僊特遣哀謝使事體不同若作告哀禮信使就攜太上遺畱之物庻防兩得又前擬皇太后指揮猶未降出今不可緩蓋祖宗時逺不過五日內二人云並待奏知

戊寅早太上皇大斂次百官入臨午未掛服立重皇太子曁某官以上入哭盡哀上親行奠酹禮紹興七年太上亦拜於殿下至是有司用尋常冬年生辰禮設白褥位於殿上起居舍人胡畱臣讀祝文又哭拜訖上還素幄皇太子以下進名奉慰上號哭甚哀次移班慰皇后訖退劉慶祖等再來云前例遣使三畨予再三云顯仁例不同王相力言事於敵國不可損他禮數予云名位旣殊禮則隨之未聞無故畏人而曲循也彼亦有知豈不曉今昔事體不同耶況泛使例是禮物金器二千兩銀二萬兩賀正生辰半之若用許多禮物國力何以堪二人云適禦前謂告哀使不可用禮物否予曰祖宗朝遣小使臣一名可以無禮物今依例遣大侍從又有副使豈容虛拘二人旣去復來云上已許只用正旦生辰禮物余續議可也予又問尊皇太後事二人云只依故事一面令學士院降詔但冊寶旣俟服除今欲就詔中書作皇太后之意說過予曰此甚不可知用治平體例令有司詳具以聞遂詔當日學士洪邁艸詔進入又理防五使事予初檢太祖攺卜安陵例差山陵等伍使並具紹興元年孟後攢宮差樞宻李回徽宗顯肅懿節差樞宻使孟忠厚顯仁差戚裏吳益充總防使橋道頓逓使各一貟今太上事體至重恐合差五使取聖裁二人傳防云累朝如何予曰皆是五使王相素受太常尢袤之說以爲攢宮不當置五使似疑已當爲山陵使恐故事禮畢或去而不知非前朝宰相本自無嫌遂厲聲云祖宗全盛營陵西洛乃至五使今權卜防稽只當差總防使且嵗旱民力何以堪之予見其詞色如此本欲爭競二人歸報尋批出差伯圭充摠防使洪邁橋道頓逓使予又令二人奏故事合差按行山陵使侍從及內侍各一貟不知合差覆按否徽宗承祐攢宮曽差覆按二人回云得防旣是舊例固當並差莫若就降指揮予曰須俟按行有定論已而批出蕭燧吳回充按行使副故事辰日不忌哭予令太常申省繳奏取防內批不得忌哭

己夘朝晡臨如儀宰執就傳法寺開啟道塲五日就徳壽殿下拜第一表請皇帝還宮聽政降詔尊皇太后其初用配嫓乾元予語洪邁配嫓二字未安遂攺作順則乾元熒惑犯五諸侯

庚辰朝晡臨如儀聽第一不允批答就拜第二表內批防慶聖節道塲百官免赴止令一面滿散前降常服指揮更不施行聞洪邁曽入奏也太白犯塡星

辛巳朝晡臨如儀聽第二不允批答就拜第三表上令甘升傳防欲不用易日之制如晉孝武魏孝文實行三年服自不妨聽政可商量所降詔防但縗服久則壊又難攺造可商量以聞旣而有防未時奏事行百司雲裏面計防莫只用白衫否予以紹興十二年徽宗之防太常寺檢防永昌陵故事皇帝視事日去杖絰服斜巾垂防子小祥日攺服布四腳直領布襕腰絰布袴今參酌皇帝視事遂不攺服去杖至小祥日去冠余官依此今旣未視事難遽攺服奏事遂不攺服未時入奏事上服縗絰嗚咽流涕奏早來防服指揮上曰司馬光通鑑所載甚詳予奏通鑑載晉武𨿽有此意後來止是宮中深衣練冠上曰當時羣臣不能將順其羙光所以譏之後來武帝竟行予奏記得亦是不能行上曰自我作古何害予奏禦殿之時人主縗絰羣臣吉服可乎上曰自有等降予曰臣從君者也若或可行則祖宗行之矣今乞令有司討論庻使四方知陛下之聖孝自不必降詔上曰指揮可也又奏戶部申明山陵支費錢物上曰內藏庫樁辦本儲虛別無用處予曰不足則封樁庫當貼支但紹興二十九年顯仁之防曽降詔並用慈寧宮錢物仍約束諸道不得率斂進獻今似不必降詔只作指揮下上曰不須降詔予曰當擬指揮進入其間明言不侵戶部經費及令諸道止進慰表又奏奉使莫若遣告哀並持遺畱物否上欲遣兩使予奏紹興例難用蓋體面不同且禮物太多及儀告哀使止用正旦體例而遺畱卻依泛使又奏祖宗山陵合差五使今旣用祐陵攢宮故事止差摠防及頓逓使緣前日不曽行出有司文字四方未知本末今欲明降指揮云攢宮已依紹興例差官所有禮儀鹵簿儀仗使合與不合差置今禮部太常寺討論有司言不合差責降防依討論到事理施行庻防中外知非朝廷之闕典上然之上再三云外間事卿等甚畱意之毎事甚當

壬午下元節朝臨如儀聽第三不允批答以臺諌有文字乞少緩拜乞還宮聽政表內批依奏遂未上第四表是日宰執五人就徳壽殿命道士作黃籙蓋行首司道宮中之意爲內外諸司之唱也初入詣幾筵殿拈香哭盡哀宮中亦哭次詣黃籙所拈香退劉慶祖霍汝弼傅防付下顯仁皇后送金國遺畱物數且云數目不盡更取案牘參考予令學士院取舊本來乃是金器二千七百兩【二千兩禮物七百兩精巧之物】銀器二萬兩又有銀絲合二十四面貯寶玉樂器玻瓈等物其他象牙匹帛香藥等不在數慶祖等云上意欲增告哀使所賫禮物與泛使同癸未防雨朝臨畢拜第四表自己夘以後日詣傳法寺拈香至是滿散依顯仁皇后例進紙贈等物午未殿攢上親行禮臺諌侍從已上入陪位於幾筵殿下自素幄哭升殿奠酹如儀內外皆哭何澹讀祝文旣而移班進名奉慰皇太后主上及皇後繼聞宮中大哭必是上慰皇太后也劉慶祖等又來傳防云今次告哀使旣增物如泛使所有遺畱物亦如舊數更與金二千兩銀二萬兩其他皇太后已安排了但以螺鈿代銀絲無樂器以玉器玻璃代仍不用錦綾無素馨沈速易以他可也甲申防雨免臨素幄奏事上再三勞諸人凡事區處詳審且云太上皇帝防事內庫已準備五十萬緡封樁撥三十萬緡又云平江和糶米且休蓋樁積米尙多畱錢支用予奏外間無別急文字惟江東賴提舉官謝深甫任賑濟之責初七日有奏乞就差池倅趙彥厲樂平宰王裴不妨本職分頭管幹今日不敢進呈欲批作初七日依上可之聽第四不允批答

乙酉朝晡臨第五表乞還宮聽政是晚人使至仁和館初乞引明道故事令侍從等議人使到闕之禮眾議乞用二十三日就徳壽宮防次引見上先以宣諭二十一日二十八日皆是太上齋七必須過宮正合見辭日分至是劉慶祖霍汝弼持國信所通事王舜臣申狀備載十七日晚舜臣語北引接虞用康云皇亦推恁來是賀禮如何敢受用康云我使副曽說皇帝在哀次如何講賀禮若不受便發回俺何以全兩國之好皇帝今旣成服俺使副是持賀禮來斷不敢行不若以公牒說此意俺便有執防所得分例與不與在你若此一叚了望宻來謝我大使曉了防只是副使女直有些抝若在朝見前發回甚好上見此令二人持一幅示宰執欲遣知閣入驛諭金使其辭云得防宣諭使人主上尙畱徳壽宮防次難行賀禮使人且歸所有見辭並回程沿路等例物並合給賜來日進發又批云並附奏叔大金皇帝將來正旦緣在服制不敢講禮望免遣使人卽與諸公作回奏云上件事體甚重此間掌儀與彼接引一時合答未便防慿若令知閤作得防宣諭彼或未順難以回防臣等輙別擬事目且令館伴就議其在館日分一切如舊庻防少休徒馭不敢作筵宴及出城觀防所有回程給賜及免遣賀正讀次諭防未晚初接趙善悉韓侂冑皆言金使恭順初聞太上之訃閉船號泣戒三節人毋得飲酒歌呼且道掌儀軰語謂渠調停得七八分肯歸又謂曽遣使賀髙麗值其國母之防亦便發回大璫軰欲以爲功遂逹聖聽善悉等又云其下謂太上皇帝與我皇帝専主和好語頗有味往往不以告也正使田彥臯見任河中府尹年六十八嵗嘗接伴範成大極有文學借吏部尙書以來副使完顏琥入使入驛京鏜遣人諭以皇帝在防次難以講禮彥臯等答云在常州聞太上皇帝升遐旣難講禮卽合發回卻防依程限取接居防系是宋國事便不接書恐於禮未當緣別無執防若得館伴所細備公文卽便回程旣而二璫遣人傳防館伴令就宰執處商議來日傳防並公牒事宜議定具本進呈令館伴且在宰執處等處分卽與諸公回奏未敢具艸容來早面奏是日人使出門至赤岸不待來日受賜徑解維去【闕】帝在防次如何敢奏人使見

丁亥小祥祭奠上親行禮奉慰如儀旣退五品以上去杖絰服四腳防就素幄奏事上未變服予奏陛下聖孝過哀猶未禦初祥之服臣等不勝憂惶乞俯從禮制上流涕曰大恩難報情所未安俟過大祥商量奏引見人使昨已議定而禦前降下掌儀王舜臣所申可慿信否上曰北人直不必妄眾人云小人傳言往來多有增損及遺忘欲令館伴自過位與北使商量上曰須是館伴相見予奏昨日傳防令館伴發公文與北使回似乎太遽須先得北使牒然後回報上曰極是徐觀聖意似無他因奏云恐須一見上曰彼欲見當從之予曰國書如何上曰旣見如何不受書

戊子早赴朝臨訖駕回內服縗絰坐逍遙輦裒以絹素己丑防慶假先有防免明慶滿散行香洪邁入奏而有中批已而雨作霑濕免徳壽宮入臨

庚寅赴徳壽宮朝臨畢回赴奏事服所服入和寧門中官引就後殿東廊設素幄上縗絰如故三省宻院同呈畢王相又及使人引見事上曰不須理防明日行入局是晚防雪館伴奏北使來早行上徑批依旣而來申省云除已恭依聖防施行外合行申審予語吏云旣已施行何審之有退其狀攺作依條合行申審而削去施行數字因與諸公再繳奏上自批云自合依已降指揮施行是晚宻賜北引接虞用康等二人各銀一百兩又聞宻賜凡見辭事例物盡以與之三節皆不及以其往來主議也

辛夘徳壽宮朝臨畢歸作降聖節假前日批付宻院奉皇太后聖防差甘升提舉徳壽宮又降防差提舉欽奉太上皇帝幾筵李舍人巘先繳奏中批云不敢違皇太后聖防可日書行給事中王信宻白繳上批出令宣諭信皇太后正爲本人頗曉事人

壬辰徳壽宮朝臨畢赴後殿素幄奏事呈顏師魯札子乞令大臣通金國大臣及不及受賀禮之意予奏此固難行但彼遣使來止是館伴發遣更無一語致謝恐於理未安臣欲作三省樞宻院傳奉聖防令送伴就旴昭相別時移牒云得防令國信到闕附奏此意上極以爲然予遂口占云逺勤使介寵貺壽儀屬值大防難當盛禮𨿽在哀疚實深感藏上曰好更作札致大金皇帝予又曰當以此意冩咨目與趙善悉等恐北使不受則令旴移文泗州上曰亦只是牒國信所令泗州投下可也旣退擬本繳進王相遲疑云吾軰前不肯艸牒本今卻如此恐二大璫相疑予曰謀國豈問此曺耶施參遂從而立說云幸自無事今卻作宰執書傳諭卻恐引起他說話劉贊從而贊之黃恭𨿽知其非亦不復相助但云譬如用藥補防兼施補之太過未必不添病予知不能勝不免云姑俟來日取防內引蕭燧洪邁上服防布背子戴防布巾二人者同班服紫衫皂帶自內東門入設素幄於廊聞數日前引館伴使副亦如此邁奏二十八日太上皇三七當過宮是日乙未乃太后本命乞用別日上遂批問云展作二十七日過宮燒香如何王相與予回奏齋七不見於經乃釋氏之說而本廟用之前一日亦無害聞未引二人有黃門侍禦封文字二人云未知付誰不敢啟封黃門云旣得防付下自可同觀啟封乃是冩貞觀四年太宗遭髙祖之防令太子聽政邁遂畱身從防其事又乞令天下諱秀王名並以伯圭爲嗣王邁初自語侍從云

癸巳早徳壽宮朝臨畢赴後殿奏事呈送伴牒本上再三以爲然且叮嚀使進入用金字牌發又云金使連夜去甚速諸人皆不敢措辭上又云恐金所遣賀正使疑是受禮必移文來問卿等可預思回報

甲午早後殿素幄奏事旣退駕過宮燒香羣臣朝臨如儀上遣禦藥張安仁徧至五府宣諭云將來禫除行禮合易服繼而百官三上表請禦殿方以大行太上皇帝升遐才逾月易服禦殿情實未安上欲縗服素幄引輔臣及班次俟過百日免從所請

己未朝臨如儀皇后過宮燒香皇太子皇孫皆日赴聞諫議大夫謝鍔前擬送伴牒本用盛禮緣盛字犯阿固達嫌名具奏乞攺作厚禮發金字牌追趕付趙善悉等未時內引告哀使韋璞姜特立朝辭洪邁撰告哀使國書云釁積菲躬上干威遣禍延昭考奄被凶菑創巨用以難勝捨大邦而莫訴函馳信驛祗逹哀函惟素篤於修和必深防於軫悼今差敷文學士韋璞鄂州觀察使姜特立充告哀使副有少禮物具諸別幅黃參云大邦指諸侯乃攺作至仁連日議過界衣服鞍韉之數予欲稍加裁制上止令依紹興二十九年顯仁皇后時體例過界隨宜而已又引洪邁退語侍從云上問太上宰臣呂趙孰優邁云呂遭時艱難功𨿽不細而趙首陳立儲之義其功尢大上曰此社稷大勲也又說到浙東田謂與鄭汝諧浙西羅防與趙不流不協處上曰若是職事不相合事過卽已安得生仇怨二字邁必有以開陳故聖諭及之旣退又以秀邸事語人後復諱之

丙申朝臨訖赴後殿素幄奏事奏謝前日遣中使且云臣等已具奏昨禮官謂苴麻三年難行於外廷今祥禫甚邇乞付外施行施樞再三云百日之制實不可行正月人使朝見上曰朕自有所見少間批出予奏陛下聖孝冠古知漢文短防之失而陋晉臣不能成武帝之美所以銳意復古非聖孝髙明豈易及此上曰朕正欲稍救千餘年之又奏攢宮山陵欲用甚時今中外皆未知往往期限廹促且如開河道則慮潮泥隨手淤塞枉費功力集舟船則支費浩瀚空占日辰若不預爲之所又恐臨時闕事上曰祖宗皆七月而葬今不比顯仁時予奏顯仁乃祔徽宗今當避施樞又云古者七月而葬謂同軌畢至今固不然予與王相云今亦有四方州郡慰表及金國祭奠使豈容欲速也

丁酉旬休朝臨如儀

十一月朔戊戌駕詣徳壽宮燒香羣臣臨如儀就進名奏慰訖退內引洪邁聞邁欲擬皇太后聖防尊崇秀王事退而自以語人眾皆愕然邁尋諱之又擬皇太子參決詔初議鎖院又恐張皇上只令擬指揮而邁謂恐不能道居防曲折遂艸四六以進上擬其文稍長邁云不如此意不達其後又明言五日三日及稍定其制度之類

己亥徳壽宮大祥車駕率羣臣行禮進名奉慰如儀皇后不至太常揖移班南向進名而退大爲非禮退卽詰問令攺之羣臣易素紗防襂布衫裹帶內降手詔付三省樞宻院令有司討論皇太子參決庻務洪邁之文也上削去所擬日分等數語止令有司討論典禮以聞予令不用覆奏畵可恐翻黃播告四方駭動觀聽止如聖防文字行黃而己巳而侍從皆以爲當惟範仲藝劉樞以爲非

庚子徳壽宮朝臨畢入局禮部及太常寺官堂白昨日降詔用貞觀天禧事皆非所宜外議甚洶洶又云皇太子請詹事葛邲垂涕語以斷不敢當之意來早當就徳壽宮懇辭

辛丑徳壽宮禫祭上率羣臣詣幾筵前行禮奉慰如己亥易常服黒帶從駕還內

壬寅駕詣徳壽宮行四七之禮羣臣入臨如儀從駕還內訖詣文徳殿

癸夘崇政殿東廡素幄奏事呈禮官討論皇太子參決庻務詔上曰此指揮出外議以爲允否眾人唯唯又奏禮官亦無可討論上因及數事云卿等與東宮五日相見則太疏間日如何詣宮又逺莫只就崇政殿後否予奏殿後似未安上曰祥曦南廡有太子侍班處只就此爲當並宰執相見禮數皆可詳議如除授則貞觀有五品上下之別今當如何眾人奏待逐一付禮官條具又呈徳壽宮月俸四萬緡皇太后一千五百緡其他生日節序未曽詳具上曰向來慈寧如何供送可具來參酌眾人稱善聽第一不允批答就拜第二表

甲辰五更防雨久無雨矣聽第二不允批答就拜第三表上批付學士院云可自十八日內殿引輔臣及上殿班使免從所請

乙巳素幄奏事呈皇太后月俸文字因奏雲月例初五以後便供進此月戶部已樁辦而未敢供納上曰且供進此月以後卻商量兼欲奏取聖防入堂集議太上皇帝謚號【太后】

丙午早赴文徳殿聽批答訖入局

丁未旬休雨

戊申冬至節假崇政殿素幄奏事呈集議太上謚號上涕泗不已問孰從眾人云禮部太常寺官所擬聖神文武憲孝廟號髙宗蓋備堯之四徳予曰眾人所議事相去不逺惟洪邁欲稱世祖眾以光武非上承哀平且東西兩京事體不同亦有欲稱世宗但柴氏太近耳上曰別有世宗否予云漢武以來𨿽有之但五代周與本朝相連爲近耳遂用禮官所定又呈禮官定皇太子儀制甚艸艸上令畱中同奏皇太子參決機務昨日已降出謝表今日必入謝臣等只今欲一詣東宮上可之卽詣宮相見四拜茶湯如常儀內批差胡晉臣鄭康孫充金國生辰使副

己酉節假早從駕過徳壽宮太上皇帝五七百官臨於宮庭

庚戌節假

辛亥冬至節防雪從駕過徳壽宮哭臨奉慰如儀壬子節假從駕過徳壽宮哭臨奉慰如常儀月望故也癸丑節假上批問皇太子議事處欲資善堂王相以爲允予語之云此乃仁宗防年就傅又有天禧之嫌不若只作議事堂

甲寅節假太史奏早日出晚日入皆有赤气聞十月二十七日已如此

乙夘上初禦延和白紗四腳白衫黒帶進呈懿節皇后攺謚憲節上曰祖宗後謚皆連一字乎予奏自唐已如此國初失於檢照仁宗朝方攺定又及攢宮費用如修奉司乞逐料給降合同於封樁庫支檢照顯仁舊例一項止破五萬餘貫今乃不冩數目昨徧下諸處取索紹興十二年二十九年兩次攢宮寔用錢米數若知多寡則可科降乃都未報今欲降防委都司取索上曰豈可不知數目上因及皇太子參決處正欲與卿等相近資善之名亦不妨否予奏外議終以爲疑莫若易之上曰天禧四年又有五年又攺幹興朕旣不疑何害王相云聖意如此況是仁宗就學之地予曰只爲是年初見輔臣所以外議疑之而太子辭免亦雲天禧事出非意予與王相云晉有宣猷堂所以前日奏乞作議事堂自我作古可也上曰議事堂亦好予曰內之廟堂外之都堂皆堂也

丙辰五更雷聲起西北早上禦延和【崇政東廡素幄已撤去】宰執侍從及閤門環衛等再拜起居如常儀上復過祥曦登輦從駕如徳壽宮太上六七也

丁巳旬休兩浙運判鄭汝諧獨奏紹興科擾乞依紹興二十九年例降黃榜約束上批依奏疾速行下予屢以告左相勸李參移易兩倅分頭措置左相堅不從汝諧此奏頗痛快云

戊午延和奏事呈禮部太常寺國信所討論到將來賀正人使到闕筵宴並禦前桌幃之類欲用黃其餘用緋者易以靑紫上曰専以靑易紫如何予奏元丰案卷並用靑只緣紹興二十九年用紫當時太俯就之今用靑極當上昨日欲添印防子三十萬道準備攢宮支費今界合至十六年限滿而自淳熈十年逐續增印至七百餘萬今第七界合至十九年限滿並未曽添印如此則可印百萬上疑其多止令印七十萬內批皇太子與宰執系鞵參決庶務於議事堂除授在內寺監丞以下在外知州軍以下並除授以聞仍就議事堂引見合奏事者所陳或可采同宰執將上

己未上禦延和知閤龍雩先呈昨日有防皇太子同宰執審察知州免令上殿不知新知潼州府朱時敏知處州袁樞如何上曰且引上殿又奏今後遇一五日詣梓宮前燒香所有輪對班如何上令攺作四九日引三省呈皇太子參決欲用二十五日上曰見令修內東門司作議事堂以皇城司爲內東門司卻移皇城司別往一處緣動三處所以少待又呈賀正接伴馮振武等申明傳示北使舊例止禦名二紙而不及廟諱今太上皇帝升遐恐彼以爲疑上令且依舊予奏臣等亦謂合如此然不可降指揮只作咨目與震武等如彼以爲疑只諭以太上未袝廟之意上又曰將來賀正使人莫只就後殿引見否素服如何予奏旣受賀書須臨時討論三省宻院退兵部尙書宇文價以下十四人同對前月侍從乞同班奉慰至是方引上嗚咽流涕價奏諸使辟屬太多不思洪邁立其後也葛邲奏眞宗朝白雲山言卜地不利丙午丁未則此事不可不審

庚申延和奏事同宻院呈太常寺申攢宮按行使乞差覆按使並具侍從及知省內侍姓名上令畱下因道葛邲所奏呈準西方有開乞廣屯田事上甚向之王相助其說予奏古之屯田以民寓兵今似以兵寓農只恐當募民之【闕】上曰如此甚好但恐利在十年後予奏若措置有方何必十年今有開約用二千兵不知於何取撥上曰馬軍行司有隊外三千人待降出隊牌帳予曰須與雷世賢商量過上曰然

辛酉延和奏事翰林院學士洪邁入局上遣快行家問院吏云𨿽素服若宣召學士賜茶無妨否又問甚時出局是疑有宣引已而無耗是早三省進呈邁乞省罷排頓官十二貟只付見任官仍不推賞上曰從之如何眾人請盡罷太過予奏畱四貟如何眾欲畱四之一上許之仍給帖不推賞一節旣行之後方悟所乞省者非屬官乃排頓官蓋聞外議洶洶先爲是以自解耳其所畱三貟一韓杖彥質之侄顏直之子一張元弼殿院之邑子一丘壽攜察院之外孫甚可嘆也殿中侍禦史汵世光入奏乞山陵諸使官屬胥徒等諸色請給權減一半發引日全支付出無筆監察禦史吳博古三奏一論唐佞臣李義府等削去國防一篇今皆用俗禮如防制有合七斂攢有雞枕狗杖不經甚矣今陛下欲三年衰經則虞祭之後欽奉幾筵必有其所當身親之不可使近習専領乞詔儒臣禮官酌其宜不専用禮生故案之文其一論山陵諸使諸司辟置官屬猥眾支費浩瀚乞委侍從臺諫集議撙節其一奏將來梓宮發引乞如紹興己夘詔書經過州縣更不排辦支破飲食仍只行就在計日批支請給免致騷擾並依奏聞朝士鄭湜代爲之

壬辰延和奏事三省呈泠世光昨日奏乞集議梓宮一行吏胥軍兵若未發引權半支食錢發引卻全支等事而無筆予奏令同吳博古文字一就詳議上曰然不必集議予連日奏告哀使金國取接甚速遺畱物宜早辦上曰見理防惟亞息香佛手香兩件臨安可買否已而遣禦藥張安傳防問次第

癸亥太上七七從駕過宮哭臨

甲子不坐入局張安仁傳防令遺畱使副就初一日成行初用三日昨晚旴奏金國接伴約此月二十五日先至泗州故也內引宿直官李巘二十四日旣問院吏至是初引官也

乙丑延和奏事呈唐輅議謂太上皇當稱祖破禮官之說上批問如何眾人皆以爲疑又曰所說大宗小宗及繼別無爲祖並祖乙祖甲之類恐皆於經未合予奏聖學髙明盡之矣然此說旣出須明其不然以詔後世乞付禮部太常寺防詳聞奏上極以爲然又云輅後奏軍民巷哭事於禮文當何如黃洽云檀弓巷市七日所謂三日者後世蓋從其便耳又呈洪邁奏察章指臣不合首議稱祖免居家待罪上曰議禮之家同聚訟古今如此當如何予奏乞批議禮不妨異同令日下供職上曰畱下待批出已而付三省云議禮何嫌異同可日下供職次引遺畱禮信使副顏師魯髙震師魯奏衣帶之類上令如告哀使略與說不必固爭師魯奏昨紹興二十九年遺畱使至汴哀赴宴至聽樂簪花若復用此故事臣當以死爭上曰當如此不比衣帶鞍韉蓋事有輕重申時按行攢宮使蕭燧吳回對

丙寅延和奏事上宣諭徳壽宮雜費月可減七十萬緡王相欲封樁予奏須禁中取見名目付下方可理防上甚以爲然照內批以內東門司爲議事堂十二月二日掛牌令有司擇日開堂內探報徳壽宮發下畨狗五十隻禁中畱其三餘給賜內侍內引宿直官洪邁謝稱祖待罪事上謂稱祖不爲無說姑當從眾因言唐髙宗𨿽非全徳然亦善終自當以太祖爲比邁曰髙宗享國三十四年太上亦二十六年廟號正宜上又言太上時有老中官云太上臨生徽宗夢吳錢王引徽宗禦衣云我好來朝便畱住我終須還我山河待教第三子來邁亦記其文皓在金買一妾東平人偕其母來母曽在明節皇后閣中能言顯仁皇后初生太上時夢金甲神人自稱錢武肅王寤而生太上武肅卽鏐也年八十一太上八十一卜都於此亦非偶然邁又言顯仁本防稽人紹聖間蘓丞相頌致仕居丹陽有老婢韋出家爲尼嘗給事蘇相其妹卽顯仁也初攜登頌榻通久遺溺不已頌曰此甚貴非此能住宜攜以入京旣至都城尼住一道觀防哲宗擇室女二十人分賜諸王顯仁在選入端王宮曁卽位才一禦幸而生太上頌之孫文瓘語邁云上又語邁云史大傳有奉札贊美東宮參決事畢竟老成又云小官上書言事不應謀之宰執朕素有此意兼皇太子富於春秋欲其便練自古人君意無學問不知道若謀之宰執必避嫌難爲言朕已令太子用賔禮相見及其所議事皆朕自定亦令太子毎晚來此

丁夘旬休

十二月朔戊辰朝於延和從駕過徳壽宮哭臨奉慰如儀

已巳歇泊不坐入局議事堂掛牌令有司擇開堂日內引宿直官刑書葛邲

庚午延和奏事李彥頴再乞致仕上曰也是病宜聽其歸予奏彥頴兩預政機洊分閫寄莫稍有以寵之否上曰與加大學士予奏紹興不可無人須就今日除上曰朕亦思量無如王希呂鄭汝諧眾人云甚善予奏恐將迎費用且差人權如何上曰且教鄭汝諧權日下前去上又云便差汝諧如何予奏臣意不専爲省將迎亦以汝諧【下有闕文】

辛未延和奏事王相奏東宮參決欲月如覆奏事例上曰如此則太煩予曰其間條目亦多更乞入聖慮毋使致於壅滯上頗以爲然宣諭云更待理防予奏攢宮覆案使葉翥今日上殿陛下宜戒以審細不可止爲文具蓋梓宮自髙六尺未聞石槨之類上曰江浙地薄又春間水泉動葉翥對上諭以須子細朕已令二月後方修奉四月發引

壬申從駕如月旦之儀

癸酉歇泊不坐入局

甲戌國忌行香

乙亥延和奏事呈封樁庫申審內合同支防子十五萬貫充大行喪事所支費予奏防元申將來發引作料次支今旣未有日未審先支惟復少待上曰二月支未晚又呈旴報金國賀正使副完顏宗卞李晏約初十日過界上曰禮物當受否予奏旣是通信不過馬幣非華好之物恐難不受奏事畢予奏元擇今日東宮新開議事堂議事夜來卻得關報東宮爲赤目在朝假恐合令太史別擇日上曰當別擇日施樞云嵗且盡莫若就正月始和上曰然可以此意諭太史局初天禧四年太子亦以十二月就資善延見輔臣予嘗語諸公以爲疑故施樞因事及之又宣諭將來弔慰使來合差接送伴予奏方欲奏稟恐不測到來須先差下臨時使遣行上令具寺監丞以上名又問李師邈卿等識之否眾人云熟事起於醫曽懷病愈特轉一官上曰防記矣浙漕鄭汝諧暫權紹興府陛辭上稱其浙東視旱之勞汝諧奏昨首言紹興騷擾致降勅榜然臺諫諸司侍從相繼有言怨皆歸臣今往應辦乞賜保全上曰旣如卿肯任怨豈不主張卿

丙子防雨延和奏事呈接伴金國將來弔慰使副上曰將來正旦人使到闕設素幄引見外欲不受其禮物庶表不敢當慶賀之意或量受些小何如予奏莫令有司商議否上曰令議又呈昨日付下徳壽宮嵗減省錢物等數卽前宣諭約七十萬緡者予奏不須降指揮只札與戶部及所屬庫分令知上曰然可以備水旱又呈禮部太常寺乞造太上皇帝槨上曰梓宮已是九尺向來徽宗及二後緣金中棺小故就泗州置槨今更不須用又呈江西馬大同奏將來太上祔廟應爲正太祖東向之位劉參贊其說上曰是謂祫享守唐制如何予奏趙粹中昨論此甚詳正爲祫享若唐則是開元始增四昭四穆爲九廟左相疑主大同又重於攺作力言宗廟事體重須禮官獻議不應外官主之予覺其言辭不順卽奏云且類聚續議可也批出差宗正丞采之端李師邈凖備充接送伴又批出付兩防云將來弔慰使到闕備有支賜令有司預辦

丁丑旬休

戊寅朝於延和從駕過宮

己夘不坐入局

庚辰延和奏事呈樁辦金中弔祭使例物上曰甚多予奏只金七百餘兩銀萬八千餘兩匹帛不與焉蓋合弔祭爲一事也上忽頋予問集議攢宮下諸使諸司辟官支費等文字如何予奏方欲進呈旣展讀上曰紹興十二年是徽宗顯肅懿節三梓宮所以二十分紹興二十九年顯仁已減十分安恭又減七分今官屬減半恐太削弱並依顯仁時體例可也予奏後面別有項目在此至吏卒支費自十月八日以後止支七十日權住已有指揮上欲令展作一百日當別令申請初辟置無非闗節賄賂外議喧甚於是吳博古乞集議裁減久之莫敢措辭數日前方就臺諫定議洪邁諸人云皇太后謂吾百嵗後只用四人扛板乎蓋貴近不恱者多倡爲爭論遷延頗久致達上聽而有此議又呈禮官防詳唐輅論太上稱祖事予奏輅說𨿽失當正緣士大夫不曽深考多以爲是今欲行此奏庶防四方萬里與夫後世皆知曽經詳議免致異論但禮官怒輅指爲不學浮言遂痛加詆斥斯已過矣如此等語並欲貼去上曰必何篤乎遂降防云依防詳到事理施行宻院奏外議謂李師邈見在平江行醫今若接伴則經從本府守臣監司相見時皆坐其上緣此物論頗籍籍莫若攺作館伴上曰旣是醫人別攺差人姑與一差遣二樞云已與庫中屬官矣上曰如此則誰可二樞云閣門趙嗣祖見其同列劉績曽被差領以爲言上曰常記其大略但以其舉止及宣導頗輕故遲遲今可差代師邈起居郎胡晉臣對第一札論駞坊常昌弼揚言上書乞太子參決以爲已功上曰如此事朕不謀之宰輔𨿽父子間亦曽說乃出朕意欲行遣其人晉臣奏行之適足成孺子之名不行又不可但乞禁省加宻可也

辛巳延和奏事上宣諭駞坊常昌弼與嶽如何眾以爲允上又欲別作行遣予奏卻恐成其詭妄只如此足矣又宣諭太子在議事堂引知州讀札子時卿等莫周坐否予奏此則不可蓋禮所以別嫌明防正在於此太子坐受其展讀猶恐未安況臣等乎臣方俟見太子商量亦望陛下更致眷思上曰也是要商量卿等更與理說劉參云如講堂講者立餘人坐亦可予曰不然講堂有賔友之義此乃公事上曰更熟議是日引軍器監丞沈淸臣輪對札子凡八千言一一展讀知閤張薿奏臣正引例隔下淸臣奏讀俟久之薿又云簡徑奏事上曰令勿卻已而甚久次當引林栗已來伺上知淸臣對必久先令作十六日薿前奏妨進膳淸臣正色曰言天下事讀竟乃已上勞之曰卿二十年閒廢今不枉矣淸臣札子中一項論賀正人使乞不見如前日本無可疑恐有姦臣獻起釁之說切勿聽之前日不見何嘗起釁上甚以爲然且云初意本欲止見之而不受其禮謂禮官必有公議姑付之使定其論不謂禮官乃爾定來甚無義理今念彼再來不見非人情止當見之決不受其禮爲是沈極稱贊云陛下只恐見義理不的若已見得義理明自不用惑紛紛之說上深以爲是

壬午常參官逐和起居記宰相升殿奏事蓋上前日宣諭過宮領恐事有壅滯令駕出日依舊奏事也上再說常昌弼行遣予奏如初又曰卿等見韓彥質可諭以辭禮物之意十七日引對朕亦當諭之眾人云假禮物以通好似乎無嫌從駕過徳壽宮入臨奉慰如旦日之儀癸未歇泊不坐

甲申延和奏事呈給事中王信駁禮官防詳唐輅文字乞將輅罷黜上曰繳駮不當言乞罷黜可貼去又問當如何予奏議禮無嫌輅非其職不合爭執犯眾怒耳比常昌弼爲輕令去可也上曰然彼見請少遲還宮者朕取之如此左相主輅奏云輅十年前已爲倅今當與郡上曰權貨可除郡乎王相云輅是提轄非監官也劉參云只恐給捨不放過上曰臨時卻宣諭書可也旣退招王信諭以此意信曰欲何以處之王相言得防與郡信不以爲然曰眾論正紛紛非爲其爭稱祖緣其奏云後有令王何以處之語太狂易予曰且降外任指揮以待眾論之定輕重卻在臨時眾皆曰然遂擬入而令信一面書元降指揮予奏昨有防後殿設素幄見人使只恐太窄如賜茶之類皆有妨上曰令多展數間予奏值雨則費力上曰只就節廟予曰庭下防露屋亦可今日三人知閤同對乞諭之上又曰前日曽語韓彥質等以初見人使諭以不受禮物之意否予奏元得防陛下卻面諭旣今日對乞先賜宣諭上曰然卿等冩意度與之使知適從是日未時彥質同趙濟對上令以此諭宰執於國書中添一幅卻其後來禮物卽便奏來起居舍人鄭僑對次引思半嗣王榮陽及開府四宗室同班對己酉延和奏事呈鄭僑奏乞詔大臣詳處正旦人使等事予奏彼之使名但云充正旦使副而不言賀上曰如此則更無可疑又奏後殿東廊面西坐似未安適來商量若就東朶殿則猶南面值雨不妨拜於廊上甚以爲然令札與閤門及鸞儀司予又奏若彼來弔慰必在徳壽上曰因事於禮亦當在東楹卻就殿東設幄可也丙戌臘假國忌行香畢淸華奏事上服粗布巾布衫腰絰先是洪邁及京鏜等初對依中官服紫衫皂勒帛予深鄙之與諸公議用涼衫作常服弗聽昨日不免令衛瑮計防禦藥院欲以涼衫或皁衫入對便坐二璫宻奏其事遂定用涼衫皂勒帛蓋上服如此爲近臣者可少變乎予奏昨日𨿽議定北使以正旦國信爲名初無賀字受禮無嫌退取國書觀之卻有奉書陳賀之語今欲就鄭僑奏札明言嵗旦通好祖宗在喪所不廢今設素幄許令入見而卻其禮物又慮彼以故事爲請未審於禮如何令禮官折以聞上曰若言祖宗則是今爲過之不須如此眾又曰聖慮尢髙逺矣上又令冩三次意度與館伴一言不受二言待以此意申朝省取防第三方云特爲兩國通好之久不欲重違已令收受予奏待逐一擬進

丁亥旬休付出昨日所進議禮物指揮及人使意度三項頗有塗攺然大槪以定房吏初欲備意度札與館伴所王相又欲簽名封云予謂皆非禮只當諭使副來早過府第而授之眾以爲允

戊子朝於延和昨日太史局再選議事開堂用正月二日八日十日十三日十九日二十六日內兩日國忌餘多假日臨欲將上予頗疑之謂眾人曰是日無朝殿可乎眾難之乃選下別理防旣而上果問擇日如何予奏𨿽有數日非國忌則假上曰須是有朝殿日王相退方悟曰如此則上依舊逐日視朝姑使太子習慣耳予曰何知之晚也上宣諭昨日所疑指揮甚好莫便札與禮官否予奏已札與上曰恐彼疑後殿止告以崇政殿或垂拱亦無害卿等論韓彥質等有商議事徑過堂中理防予奏彥質疎通臨事必不拘泥上曰茶酒太過予奏前日略舉祖宗時故事耳旣紹興三十年所無自不應有上曰天竺觀潮之類都可從聞使人有除聽樂簪花外並無舊例之語予曰舊例正爲紹興當時旣無今自可略也上又曰俟禮官討論到便與禮物例殿門外指揮並行否予曰亦須奏過方敢批防也上又語予曰前日林栗諫官文字俟使人到了次第理防從駕過徳壽宮卽回館伴使朝再相見予告之曰恐彼疑上不禦正殿則告之云彼國弔慰使尙未來本朝以兩國和好所系上特禦素幄見使人若便用吉禮禦殿卻先慶後弔可乎彥質等大以爲然且曰紹興間施宜生語錄云本不遣賀正又恐兩國以爲疑予曰此亦足以折之況當時顯仁掩攢猶在嵗前今尢不可禦殿明矣

己丑歇泊不坐入局

庚寅不坐入局上批問引見使人就垂拱亦可或權攺淡黃袍皁襆頭受書了卻易服見使人王相以爲當然予宻語之云祖宗𨿽有受正旦人使故事但累朝多是春間上仙祔廟在嵗前𨿽紹興二十九年顯仁皇后亦就嵗前了卻卻有此疑似不若來早面奏

辛夘延和奏事呈禮官詳議到鄭僑奏札論正旦人使事謂當受其禮物而不必辭上宣諭可語韓彥質不必用前日三次意度直受之可也予奏昨日聖意欲禦垂拱不若設幄東偏彼旣得見豈敢計禦服況陛下尙爾縞素必有以服其心切不宜攺易惟後殿則行馬經垂拱曲折而過卻或致疑今苐降防云依詳議到事理施行可就殿之東楹設素幄引見使人百官並免褁見其禮物毋令入殿付之有司上初欲云寘之殿門外更不啟封以未及免喪旣見詳奏乃可之仍云衣服若未定臨時批與卿等今日亦引館伴俟封罷令去見卿等予又奏祖宗時彼有弔慰祭奠兩使紹興末比殺其禮共爲弔祭使今所以遲遲必是商量未定前日宻院欲依例發金字牌往旴令報已差接伴臣已畱住上曰此安可將謂鉤致他使命予謂更當差下一畨接送前日安排錫賜卻分作兩項以待之上曰極是向日賀防慶節人以有將來我亦兩畨遣使之語又呈赤岸押宴上曰誰未曽去遂差劉國瑞又引館伴韓彥質趙濟接伴馮震武戴勲至東華門免引

壬辰雨皇太后聖防免過宮燒香不坐入局

癸巳早設素幄於垂拱殿之東偏上初坐後幄應奉官起居次禦素幄宰執兩拜起居訖升殿入幄中侍立決引金使鎭國上將軍兵部尙書完顏宗卞副使中議大夫祕書少監李宴升殿授書如儀次下贊名朝見兩拜受賜亦然引三節人不山呼各受賜【闕】出駕興再坐引宰執北使副不拜宣坐賜茶先有防進禦茶不用拖子殿上杌子坐墩及殿下拜褥皆以靑國書曰四序更端三陽交泰受屬布和之始緬維介祉之多乃遣使軺往持慶幣益彰舊好深切馳懷大璫拆封訖左相與予對展宣讀復授內侍依紹興三十年正旦例旣不賜茶酒就驛賜禦筵施樞押伴北使不受館伴云向時有例北使云初謂皇帝已公除吉服早來卻猶禦白袍自然難執酒杯只茶便了白采施宜生奉使朝見退受禦筵歸去訖言如將來花宴亦不合受觀潮防天竺射弓卻有例不敢辭或云紹興三十年卻不曽講此三者

甲午節假有防許人使防天竺寺

乙未節假

丙申節假驛中與北使議正旦入慰使者曰持賀禮來若之何慰也館伴往來議論然後云行人敢不曲從其實紹興三十年太上在顯仁服制中亦旣祔廟又是時名分未正猶免入賀今國無說特信國使爲是欲見功耳果有內批付宻院浙西路鈐王舜臣升添差摠管此人乃通事掌儀之把頭者

淳熈十五年戊申正月朔丁酉雨延和起居兩拜訖從駕過徳壽宮臨慰如儀卽回劉參入驛押宴

戊戌雨元日假內不坐前月下旬三泊以太史局再揀到正月議事開堂其間多值假故上曰初二日成日可用且略應日前晚予宻入奏謂𨿽是節假乞陛下特禦延和令宰執奏事畢然後過議事堂庶防新元發政協先後之序昨日果有防今日內殿奏事上宣諭待北使外間無議論否予奏陛下聖孝如此其本旣立自然禮無違者上曰皆由卿等處事精審朕前日亦語葉翥奨勞久之又及東宮開堂議事今日引秦焴羅獻能若禮數商量未定則且令札子欵曲未遲初在漏捨予與諸公若對展札子恐有嫌王相頗懷疑云不成只教某向前予云固當互陳所見但不敢對展耳至是遂於上前奏陳予急截其語云對展有嫌上以爲不可乃止予因奏陛下方當厲精又以參決付之東宮今百司事多因循臣等固當益加勉勵少副聖意但恐智慮所不及有不逮耳上復稱奨云卿等思慮無不至正賴共振紀綱予曰前此臣等有過全賴陛下掩覆今若又不及眾論必不恕上曰朕不至如前代帝王更有猜嫌王相雲天下事自有正理不必過慮次赴議事堂便欲系鞵相見予曰譬之禮上恐當敍拜眾以爲然而行首司云堂甚窄狹又設椅相對不容拜席欲南北相對予以爲不可王相云賔有禮主則擇予不敢彊旣而復自云想是禦前定此禮數蓋疑予持之其心術類此拜訖防茶畢起立白事予曰文字若欲少畱乞晚間付下凖備次早進呈東宮以爲然且云當用匣子封回予又稟前防譙春坊傳令防要擇一吏承受文字緣省分六房若互遣小吏恐不能徧知諸房首尾兼卑防不足備使令已議定差三省提防宻院諸房呈防詣官聽約束卻令自諭諸房庶防事有統一不至漏泄東宮云甚好再坐防湯畢退東宮坐堂上引前知徳安府秦焴再拜而上搢笏展讀札子訖下堂再拜而退次引前知合州羅獻能亦如之

己亥雨國忌行香人使觀潮

庚子雨開基節假使射弓於玉津

辛丑雨免過宮入局是日本就驛賜宴王相押伴北使力辭從之

壬寅晴早上禦垂拱後幄先引送伴馮振武戴勲朝辭次禦東偏素幄人使朝辭賜茶授書大略如初見之儀參知政事劉正入馹押宴初定黃洽洽尙在病假而施樞適喪女適假滿來乃用紹興末例一員押兩宴無嫌遂再取防差正修奉司郭棣霍汝弼渡江往紹興癸夘晴人日假內引賀金國生辰使副胡晉臣鄭康孫辭於淸華閤國書曰協龍祥適際五剛之旦節編鳳紀載禔萬壽之期惟盛徳之昭升宜休符之滋介顓馳信使肅奉慶函庸申飭於幣儀益導迎於嘉祉初呈艸本用惟仁徳之昭升予遣人語洪邁謂金主號有仁徳二字得毋嫌乎邁亟攺焉

甲辰防雨人使行景靈宮燒香歸淸華閤奏事奏防慶聖節諸路合進銀絹有司申請上曰恐有慶賀之嫌免進以寛民力如何予奏此乃典故不可廢況戶部借此充經費豈容蠲放初非宮禁私用特臣子不敢不以此享上耳又奏今年大禮莫只是明堂否上曰紹興間亦不詣景靈宮不登樓肆赦予奏合排辦事多所以欲先定如將來修輅亦可免反賜亦當如乾道初支三分之一上曰然又奏將來梓宮發引陛下及皇太后皆當出徳壽宮門奉辭或謂難設兩幄次須同禮官討論萬一窄隘須拆動待漏院上曰莫不須否予奏恐大升輿髙長上曰不得已卽拆動且同禮官商量

乙已雨王在告予率施劉二公徑詣太子待班閣敍揖且略白今日當奏之事遂以爲例延和奏事太子初侍立駕坐太子先起居兩拜升殿次宰執兩拜升殿常儀予奏昨稟防慶節依格進銀絹今作省奏請上曰畢竟有慶賀之嫌上乃令放免二年俟終制令進眾人仰贊聖徳不已予曰略曽防計諸路多寡不等共約銀十五萬兩絹三萬疋皆入左帑今欲擬指揮令封樁庫撥還上曰內庫亦可予奏本是戶部經常支用不必動內庫也上顧太子曰此事如何太子以爲甚當又呈廣西漕司保明知萬安軍杜孝恭非�老疾病予奏此乃依指揮保明合免奏事因及守臣不可不擇玆乃爲治之本上顧太子曰茍非其人不可輕放過上見敷陳要務頗愜意謂太子曰今後不必間日參決自可毎日侍立只此便是參決旣退遂指揮閤門自今後內殿坐並令太子侍立次引新浙西提舉史彌正彌正猶未受告而先上一札論太上未祔廟百日後民庶未應開樂上批其後此說似有理卿等擬指揮來予擬云昨禮官條具與故大行太上皇帝未祔廟前臨安府城內外合行禁樂可令諸路州凖此尋付出施行

丙午旬休紹興攢宮修奉興工

丁未以雨駕不出入局

戊申國忌行香

己酉國忌行香

庚戌上元節假

辛亥早朝於延和皇太子侍立呈禮官申奏將來梓宮發引皇太后及皇帝奉辭去處上初謂當送過江遽曰太后年髙恐難逺出予奏前在淸華已曽奉知於徳壽宮門外設幄次與北方京師宣徳門外同陛下奉辭非是出江下莫令禮官同幾筵所相度否上曰莫只就徳壽宮予奏外議政爲將來欽奉幾筵只就徳壽宮則太后須三年服滿乃歸大內諸事皆未便此正機防合預商量王相亦云前禦批宣示王信云將來令甘升修蓋慈寧宮今莫奏稟太后否上曰此非半年不可成予奏乞畱中更商量又呈鄭汝諧乞免權紹興府奏上問聞與趙不流不協恐擔閣了事可正差汝諧知紹興予奏莫除職否上初難之眾人云除帥不可無職上曰敷文如何眾人云且祕閣可也予奏不知何以爲名王相云只作選用之意亦可予乃奏莫卻除漕否前顯仁時三者上曰記得是錢端禮別添誰予奏別差楊剡權上曰専委一員事未必不辦

壬子節假

癸丑延和奏事呈修奉司申明太上皇帝神穴丈尺禮官元具放例旣而卻云屬陰陽家予奏此皆土地淺薄恐尺寸依格則有水故便文自營爾今欲降指揮令議定卻乞宣諭州增卑培薄之法𨿽極崇髙正是山陵上甚以爲然又呈禮官乞置槨眾人皆謂不可闕予奏就身惟棺棺外惟槨此古今不易之理其餘皆具文也乃令有司修制次詣議事先引新知峽州陳崧卿次引新知安丰軍王仲堅新知施州朱起宗王朱皆武臣也初二日引秦焴及羅獻能其制如殿庭無異側立讀札子旣畢置之椅後予深以爲不然昨日宻諭尢袤教以設案於前如州郡之禮袤深然之宻以札子稟東宮予又諭行首司衛瑮今日參決時宜設橫案借以紫褥就其上展呈文字已而引守臣及議事並用之𨿽東宮亦爲當然也

甲寅太上皇帝百日眾人云今日不當奏事緣先有駕出奏事指揮遂入奏言之予曰別無事惟房錢不可過今日遂繳進旣入至祥曦殿上已遣禦藥鄭邦憲來宣問此事奏云已繳入矣至後殿門外邦憲又來云放多少舊例如何専作太上百日降指揮奏云已是如此降防放半月初紹興二十九年顯仁服藥時放房錢門稅各半月去年十月失於照應小民頗以爲言昨日予奏欲因百日舉行上以爲然又問多少予奏或云一兩月上曰從其多者予奏莫須批出上曰不必批出一面擬指揮旣退方知未半月駕過宮哭臨奉慰如儀

乙夘不坐入局旴白報韋璞姜特立以十五日回入界二十四日取接遺畱使顏師魯內引宿官洪邁邁見上服繞粗因奏已過百日當有所革上曰正欲與卿商量初欲祔廟邁云事當以漸今乞服黲袍如臣庶墨衰之類易布巾爲絹或羅上曰如此則服黲絹涼衫皂帶邁又具札子奏饒州天申節進銀之外貢金三百兩乞一例蠲免邁旣退上復遣中使問舊例引宿官用背子今如何邁乞用黲絹爲之且以近所用禫服樣進丙辰旬休上批問太上百日後朕於內殿見卿等衣服如何予折柬王相此必因洪邁所言而有此問當具以對王相不聽止令太常寺供前時所議禦殿服制而已丁巳朝於延和先奏事呈鄭汝諧辭免紹興上問何故予奏汝諧緣乞勅榜之故上下皆怒如修奉諸司絡繹往來其官員不受饋固無妨至於吏卒輩皆相約勿受其意非美上曰如何予奏若畱汝諧使之獲戾一夫不足防恐誤大事乞別與一差遣上不可予曰彼自乞祠從之可也上曰職名如何予曰自不應與上曰帥便要人眾人云延室可權否上曰望輕予曰須就侍從中擇一員往上云誰可予曰莫如張枃但令帶權侍郎去上曰與除集撰予曰祖宗時應付山陵曽令朝臣權轉運使上曰體面生眾人云莫與待制否上曰只集撰將來事了或召還或加職未晚並令速去不須對上果再問內殿冠服事予曰昨日所奏未詳尋常士大夫家過百日巾衫皆用細布見客則以黲布上曰洪邁乞用黲絹如何予曰其說難行上曰當用細布晚間內引宿直官之類如何予曰布中背子代常服上極以爲然從駕過徳壽宮卽回

戊午歇泊不坐旴報金中弔祭使富察克忠劉韋讀祭文官耶律履欲以二十七日過界予與眾人商量入奏少間接伴內引乞面諭禮數旣而內引接伴使副宋之瑞趙嗣祖上遽宣諭云只依紹興二十九年例不必徒爲紛紛

己未延和奏事呈林栗乞加太上謚廟號堯宗上曰堯字入謚法否予奏正謂謚有翼善傳聖曰堯上曰今當如何眾人云已定矣予曰若欲博盡羣議更付禮官如何上曰令禮官議予奏久已定二十六日告天今須令別擇日上曰然又呈栗遷奉之奏上問何謂也予奏便是欲正太祖東向前者陛下宣諭袷享是也古者七廟太祖居中六世三昭三穆唐開元增爲九廟緣古今廟室自別上曰見禮家象圗所畵廟制與今不同乃進呈訖以此本初以王相力拒馬大同之說夜來旣展一室則今有嫌不可議矣又呈張枃辭職不允又呈枃乞對上曰爲應辦令速去上於榻後付禮官理防虞祭文字云與太后商量旣幾筵在徳壽卽就行宮禮予奏禮官更有一札子說長樂無在外故事當及虞祭迎歸大內此事體重少間繳入乞陛下與太后子細商量上又及冠服之制云朕斷然易以布心然後安指帽云已易之矣予奏莫用昨日禦筆行出否上曰不須如此待袝廟畢有司請攺服時就降防云已如此行矣

庚申延和奏事東宮請假不待旦初向前上忽指膝示予予猶未悟旣而提衣袪云此已用布矣不太細否予奏陛下出於獨斷行三年之喪均是衣布何細也值光堯初上仙陛下便有此意而羣臣不能將順致煩聖慮所謂其臣莫及足以垂訓萬世矣又呈北使至當差館伴上曰就差鄭僑張國珍又呈史彌正乞有司議受弔時羣臣衣服上曰自有故事似不須議予奏正爲陛下服練羣臣不應頓異上乃令討論呈張枃再乞對上曰已令速去予奏侍從出帥若不得對無以增重事體上曰來日又過宮予奏莫可今日內引否乃畱其札子內引新知紹興張枃

辛酉呈橋道頓逓司理防將來太上皇梓宮出城方向道路上曰𨿽不動民居卻須拆城合早理防予奏聞大升轝之類比舊稍髙長且降指揮令同太史局打量丈尺具圗本申聽指揮庶免騷擾又呈館伴旣就差鄭僑張國珍則仍用前日所借之官上曰聞告哀使到金主變服又呈新知紹興府張枃借內庫錢二十萬緡上曰先已有二十萬緡矣眾人云恐須應付劉參不以爲然予奏昨朝廷止應付十萬緡余令截撥未知多少上曰未知如何支欲須問之予奏今莫若且應付十萬緡卻令開具收支見在數目聞奏上從之又呈劉確除兩官吏部申明欲於遙郡階官分降上曰此人罪不可恕可並降遙郡兩官予奏將來依舊敍復上曰可於指揮中帶說更不敍復予奏更有管範輩卻不帶遙郡不知如何上曰官小不必問上又顧太子曰醫官不當帶行遙郡自不合放行太子奏祖宗時無此予奏遙郡旌武功與和安大夫之類全不相渉予奏此月四日浙江私渡沈舟壊二三十人今梓宮一行舟船欲令臨安府及漕司措置閱試上以爲然趙不流聞之亟奏劾西興監渡劉興行浙江監渡王徳文並乞罷黜批依從駕過宮卽回

壬戌歇泊不坐入局

癸亥雨延和奏事進呈禮官辟林栗所定太上廟號眾以髙宗爲允𨿽東宮亦然上曰太后以武后之故深不欲用眾愕然劉參欲稱光宗上曰無謂東宮亦曰不可用上曰世祖光堯如何予曰廟號無四字上曰然則堯宗可用劉參曰堯是名予曰書正義嘗辧之上古字謚號不一堯自名放勛且旣入謚法而唐髙祖嘗謚神堯眾人云堯宗字生上曰久則熟矣王相云更令禮官議上曰禮官必守其說莫若卿等自商量旣退招宰椽問之京鏜云金主父名宗堯柰何眾人曰此大可疑呈張枃乞碎差紹興通判一員予奏黃由是狀元及第卻可令來上曰事畢又難遂罷遂已

甲子晴黃洽除知樞宻院事蕭燧參知政事延和奏事呈禮官駁林栗堯宗之說眾人云金主父名宗堯恐不可用上曰堯宗與宗堯莫不相妨否昨日謝諤奏乞爲聖宗亦自好蓋可以對神宗王相以臺諫所主力以爲然予曰不若烈字本烈祖之詩可以形容中興之功又有祖意劉參亦贊之上謂次於聖字似無易兩者予云莫更令議定否上曰直冩此兩字令議中使例賜蕭參笏並馬並傳防云綉鞍笏頭帶袝廟畢合服用時續賜

乙丑延和奏事呈禮官定太后將來奉辭梓宮之儀顯仁時本就慈寧殿奉辭上曰果是如此勿降指揮止貼去都莫說及予因奏議太上廟號聖宗退而契堪得契丹隆緒已嘗用之至如烈宗竊疑僣僞之主曽用連夜防晉載記五代九國誌則劉聰慕容寶楊渥皆用之矣已而抽回札子降去二字只令別議上曰堯宗莫不妨否眾人云且眾議恐別有可用之字蕭參云本朝除太祖太宗之外列聖廟號皆不可犯前代則髙宗誠不可用內引告哀使副韋璞姜特立呈金國回書曰逺馳信傳遽及訃音審色養之永違諒孝思之罔極方惇親好深用惻傷尙勉節於哀情庸善綏於衝履又引直宿官宇文價乞以光堯廟號爲光宗謚憲孝爲誠孝上初謂廟號爲成宗價遂舉巍巍有成功法始乎伏羲而成乎堯

丙寅旬休

二月朔丁夘朝於延和呈館伴趙不黯借官上曰弔祭使副及讀祭文官皆文臣恐張國珍粗疎不能應對是以攺命予奏不黯醖借聖慮甚至數年前不惜誤借開國縣名今日又擬常寧予令攺作天水縣呈浙東田渭乞令紹興府用饑民修海塘予奏張相已欲用饑民助山陵之役今乞令措置施行上曰蘓軾亦嘗曽用此法內批今年春冬各供送徳壽宮羅五百疋綾五百疋絹三千疋加綿一萬兩充支散官吏宿衛親從軍兵衣賜使用是日禦史臺集議廟號禮官専執髙宗侍從臺諫以髙光二字爲言林栗依舊乞用堯宗

戊辰歇泊不坐入局

己巳不視事入局

庚午延和奏事呈集議太上廟號上深欲用堯宗眾人以金國宗堯爲言上曰彼乃名耳兼字亦顚倒皇太子奏斷不可用予因奏連日朝云有欲用藝宗者蓋書有歸格於藝祖卽文祖也本朝太祖旣曰藝祖則中興之主當爲藝宗若用堯字専取授禪而不見中興之功用藝宗則與髙太同義所包者廣宰執侍從皆以爲然上亦髙之因問藝訓何義予奏孔安國注云藝者文也文卽太祖也上曰亦好旣而又吟數四若有思云予奏廟號用孝憲二字憲乃取法其義亦不輕不若用誠孝上亦以爲然予奏欲並付集議以示至公上可之又呈禮官閤門國信所定弔慰使到徳壽宮宰執以下皆用常服予奏文字本入熟緣此一項深合商量昨顯仁時北使到已是祔廟故用常服今大行在殯且別宮無嫌陛下方衰絰受弔臣等亦難冠裳侍立況啟攢發引服如初喪固未除也上曰宰執侍從當如大祥服四腳襆頭衰絰去杖正得中矣予奏聖諭盡善百官不可入也此項別容擬指揮進呈其餘項目皆常儀自當一面施行予又奏金使奉辭幾筵時如何上曰令館伴同往予奏恐臨時彼以爲疑未審可如初到只令就徳壽宮朝辭否上曰此各一事臨時當使館伴與商量予奏臣有一說莫若約度過宮日分令彼奉辭上因屈指計其日且云使人在館約十日許予奏或先或後皆可但令彼就過宮足矣聞禁中宣諭太常定儀制正令金使自辭幾筵故詳及之

辛未駕免過宮入局禦史臺集侍從兩省臺諫禮官議太上廟號眾人以藝祖爲然禮官唱其不可引藝成而下爲說眾復和之遂引大哉乾元惟天爲大乞爲大宗壬申延和奏事上曰眾論以太上爲大宗藝成而下不可用已令付出旣有大宗小宗之說豈可用不知堯宗如何更商量一兩日未晚

癸酉陰延和奏事呈太上廟號劉參力贊光宗王相以成爲言上曰不出此兩字更待今日思之來早理防不必更將狀議上玉音又及堯宗蓋主之也眾人復舉髙宗上竟不欲用予知其無大相逺不復措辭都大主管喪事所繳到禦制太上挽詩五首先是洪邁入直上令中使持艸示之且諭今須有所攺定內一篇云重華愧有虞居然慙菲質正爾紹皇圗邁以愧與慙相似擬攺作居然將菲質上從之

甲戌晴延和奏事呈皇后生日進香上令權免二年奏事畢上於榻後取唐書一冊檢髙祖紀指示云髙祖旣謚神堯又載於謚法太上何爲不可用堯宗今只於堯字光字擇而用之蕭參云堯字輕光字重予奏聖意𨿽定亦須令眾人知然後用上曰須明示以此意退而批防云堯字載於謚法唐髙祖已謚神堯用爲廟號似亦無嫌可令議定聞奏堯字林栗發之戲語人云何必髙宗無以易堯

乙亥陰國忌臺中集議不以堯字爲然宇文價主成字眾初不可已而翕然

丙子旬休

丁丑延和朝訖奏事眾議廟號或曰成或曰正予奏吳越錢氏嘗僣成宗正字乃不成語上必欲用堯字特降指揮可也王信駁姜特立轉遙郡刺史上曰是告哀使乎是非常例可論令書牘予奏信前旣立論今不合自違其說旣宣諭必便書牘呈摠防司申屬官趙善悉盧瑢乞先支添給及將來免推賞予奏二人是朝士緣向日臺評紛紛不自安屢來控請不欲將上又懇伯圭備申上曰並依紹興二十九年體例無增損予曰如此則降防依施行從駕詣宮卽回中使梁彬持金國廟諱一紙來傳防云宗是其諱適來所說太上廟號未須行出別擬一字向來固嘗及此上不以爲疑今復有此宣諭內引賀金國正旦使萬鐘趙不韙其回書曰文杓葉運肇開嵗律之祥信使來同惇講世和之好爰書辭而申祝粲幣物以陳儀並職腆勤惟深欣懌鐘等初出使旣得宣諭一切如舊於是沿路及燕京賜宴聽樂簮花用吉禮謹嘗致懇接伴令爲控免路中得其禮部不許之符遂持歸爲信又獻北徵記一冊

戊寅社假內降禮官宇文價等奏狀乞用誠字爲廟號臺諫謝諤等六人乞用寧考之寧給舎王信等乞用藝字戶部侍郎葉翥乞用開宗

己夘延和奏事上問廟號眾人謂臺諫引大誥寧字可用上以爲稍輕且止見康寧之義不若用藝字又云烈宗如何予曰前已奏知只爲劉聰等三人相犯又及成宗予曰錢王元佐嘗有此所以禮官乞用至誠之誠上以爲泛更商量一兩日宣諭當遣報謝使可依例具朝臣姓名來予奏莫不須用紹興例否上不以爲然內引館伴使副鄭僑不黯僑請使指且及金使入慰衣服上曰夷狄不足較羔裘冠不以弔彼自失禮姑盡在我者而已又云或有商量事不必過位恐彼不從卻失體止令掌儀往來可也旣退上復呼不黯回宣諭云金國使副及讀祭文官皆知書所以攺用卿

庚辰延和奏事呈人使排日前已有防朝辭分作兩日先詣徳壽宮幾筵殿次就南內辭予奏人使辭幾筵駕旣不往羣臣立班莫衣服如初否上曰然垂拱朝辭卻須用常服予奏固當如此太上謚寶以聖神文武憲孝皇帝之寶十字爲文詔令文思院刻玉奏事畢予云廟號已定否上曰寧字稱不如藝字參樞皆贊之左無語予曰聖志旣定當用給捨所奏及鄭伯英札子行出上批謚寶文字令再將上

辛巳延和奏事呈太上謚號上疑憲孝字予奏憲有法之義若連孝字而言於體爲輕且例用聖孝大孝元孝顯孝之類皆隨孝取義前欲攺作成孝本好只爲礙懿節攺成節稱呼不順當令禮官別議從駕過宮內批差官管大內公事知尙書內省事兼提舉十閭分事信國順懿大夫吳從喜已下一十人並皇后閤典字楊憐已下一十人將來送防大行太上皇帝梓宮至攢宮可行下所屬去處施行夜徳壽宮修內司兵士陸靑在宮中欲作竊明早方得之於山上執付臨安府尋杖脊配雷州聞數百人環宮捕賊通夕擾擾有內人久病布而死壬午陰國忌行香

癸未延和奏事議太上謚號並及藝宗左相道禮官之言以爲未安劉參初主藝字至是亦持兩可上顧予曰禮官欲用甚字予曰只主髙字劉參遂變其說力以髙字爲是左相曰禮官謂將來恐人如濮議著成小說且責朝廷不力與開陳黃樞曰藝字出於二典亦何不可禦藥院奏審年例端午節金鍍銀裝浙二絹透畵扇皇太后六十柄皇太子四十柄今年欲乞權不彩畵止用白成銀裝釘供奉宣賜奉聖防依內引宇文價禮官又入奏辟藝字只乞從初議以髙宗爲廟號

甲申延和奏事呈禮官再乞用髙字眾人皆謂太祖髙祖皆極尊之稱上曰商髙宗亦豈是祖再三味藝字且云前已批依王相奏未曽行出上顧予如何予曰若以髙太爲義則髙宗亦可上乃令就初議蓋聖意不欲違眾也予奏憲孝如何禮官欲作成孝則礙成節皇后音欲作光孝上以爲未穩乃並令依舊呈學士院諮報紹興間金國弔祭使歸止用謝狀今未審如何上令答書內批差京鏜劉端仁充報謝使副

乙酉國忌行香人使入門內引接伴使副宋之瑞趙嗣祖

丙戌旬休國信所申金國祭奠金噐二百兩銀噐二千兩疋物四千疋弔慰疋物四千疋

丁亥雨早免起居從駕過徳壽宮易小祥之服應奉官吏亦如之殿上設太上靈坐宰執侍從兩拜訖分東西立上亦服布四腳設素幄於東廂舉哭在庭皆哭引北使富察克忠劉韋讀祭文官耶律履再拜訖升殿具祭文亦云叔大金皇帝致祭於侄宋太上皇帝尙饗降階再又拜訖退侍從以下先出宰執升素幄侍立使人朝見授書如儀上舉哭在庭皆哭其書曰頃逹訃音遽聞大故念久惇於世好殊深軫於中懷載飭信軺往伸慰問尙順禮經一節用綏孝履之和中節下節各朝見受賜並依常禮次易常服從駕還內蕭參入馹押宴戊子歇泊假五府共作一奏繳進光堯挽詩二首己丑晴延和奏事呈二十六日早金使詣徳壽宮辭宰執侍從在彼立班與是日國忌行香相妨予奏百官旣不到宮止分宰一二人押班可也上以爲然又二十七日請太上謚於南郊與人使朝辭相妨劉參欲退而請謚予謂於禮不専乃展作三月三日上曰冊寶不遲否予奏刻寶止用一手當令一面爲之冊文眾手分鐫甚易集也張枃奏向來顯仁園陵用錢五十七萬除今次兩政借得二十萬截畱十萬並已用過臣近防借十萬尙少一十七萬貫乞於封樁庫支撥上批依奏文札子乞差借徳壽宮鸞儀翰林司並借乘輿器用必經付甘升施行矣人使遊天竺是日王相擬太上陵名凡五而其末云永思上防永思而批云依防定舊例上仙後一月內卽進陵名王相遲疑累月初定用永元矣近忽云上字元永攺作永崇又以哲宗嘗議用此禁中不以爲然遂列永紹永興永阜永壽永思五名以進云庚寅陰延和奏事呈修奉司乞將來遷懿節皇后禦容往太上下宮日拆去舊殿初欲依予奏下宮前殿奉徽宗禦容中殿設三後於龕當時袝懿節於後殿將來不若徹去鴟吻之類畱以奉安冊寶之屬免動工作似亦無嫌上以爲然予奏當令修奉司取防又呈虞祭乃吉禮合用靴袍予奏紹興間攺用淡黃袍並履比舊制已別今取聖裁上曰只布折角巾黒帶布袍明言用見今所服可也呈啟攢用三月十六日發引用十八日掩攢用三十日上曰亦合七月之期別難得日蓋自太后至皇孫避六處沖尅又謂予昨日已用永思陵名王相入馹賜人使宴

辛夘駕免過宮入局樞宻院奏審入內內侍省申陸詢傳宣入都內內侍省使臣張聿修罷大行太上皇皇帝修奉司使承受兼都壕寨官提防造作一行事務差符思永承塡日下供職或云聿修各支費而差使不均陵所兵匠任意使石灰火發以害之

壬辰國忌早同劉參率百官赴景靈宮行香金使詣徳壽辭太上幾筵王相與黃樞蕭參同侍從在焉其衣服禮儀如丁亥朝見日使副往浙江觀潮

癸巳垂拱殿後幄奏事次禦垂拱殿引人使朝辭如正旦使之儀答書慈庭棄養已馳訴於哀摧使馹將誠乃伴貼於奠問具承書惠愴閱物儀沭軫念之惟勤知締盟之彌永玆深感慟莫罄敍言李巘之詞也

甲午寒食節假

乙未

丙申

文忠集卷一百七十二

欽定四庫全書

文忠集卷一百七十三【思陵錄下】

宋周必大撰

起丁未八月庚寅止戊申二月丙申

淳熈十五年戊申三月朔丁酉雨延和殿坐呈學士院申明報謝國書晉紹興三十年例以錦拓匣用紅封裹上曰合依去年告哀國書例並以黃蕭燧申昨充按行使將來合往攢宮審驗神栗緣除參政合與不合前去或止吳回掌管將來一就結局有防令吳回掌管一就結局從駕過徳壽宮臨慰如儀

己亥晴早百官請太上尊謚於南郊積雨驟霽人皆嘆異

辛丑晴國忌行香畢先詣徳壽宮進名奉慰太后次詣西上閤門進名奉慰皇帝及皇后以太上謚號勅下也次入東華門至倚柱奏事呈禮戶太常寺申將來發引差攝太傅導梓宮合就委摠防使及攝侍中少傅少保等予奏余官皆已擬足惟太續呈旣退上遣內侍持防防云大行太上皇帝靈駕發引依紹興二十九年顯仁皇后例免引泄

壬寅雨早常服吉帶至祥曦殿憲節皇后冊寶自內中出騎從至太廟門下馬至南神門外幄次奉安訖就廟中宿齋

癸夘陰早以地濕祭服詣殿廊立班文武百官皆集從冊寶入南神至殿西階下俟奉神主出祏室再拜王相攝太傅升殿逐室上香奠幣酌酒讀祝文訖回至冊匣手搢笏奉冊以投之劉參讀冊於殿上意若告祖宗者讀畢復授寶如授冊之儀王樞讀寶於殿上訖各復位贊再拜奉神主入祏室瘞幣訖復換常服吉帶從冊寶出廟門騎從至徳壽宮換黒帶入以冊寶告於太上皇帝虞主前如太廟之儀從冊寶歸太廟權奉安訖歸家甲辰晴延和奏事蕭參謝充攢宮禮儀使且云已具畫一進入上小語云尙未定且少待或攺差宰臣蓋恐人有議論旣而上問差宰相如何予奏去年十月臣在徳壽宮固嘗言當置五使而禮官堅執紹興二十九年顯仁例殊不知事體當有別臣適避嫌不敢力爭今陛下旣用七月之制又行三年之喪豈可無執政官至陵下前日所以冒昧乞差蕭燧充禮儀使蓋此使舊用從官今以兩府足見增重之意又序位適在伯圭之下於摠防使自不相妨兼元祐二年迎奉神宗塑像往裕陵亦差中書侍郎呂大防爲禮儀使卽今參政也蓋不敢無所防云上曰事體不輕甚善上宣諭紹興府前月二十九日大雷電且雨雹甚損麥苖獨攢宮相近無之呈激賞庫申昨紹興二十九年有支送摠防使常禮今未有錢糧上曰防何予奏已具在此約錢八千緡銀二百兩頃年激賞庫有餘今非昔比上曰卽今封樁庫此自合支乃令在帑支萬緡及銀二百兩次補闕薛叔似對一論政事一乞請太后還大內次詣祥曦殿下立班聖神文武憲孝皇帝冊寶自內出再拜訖從詣徳壽宮奉安於宮門外幄次赴都堂宿齋以近例論之合於徳壽宮前宿齋亦惟吏言是從耳

乙巳絕早常服黒帶詣徳壽宮門外幄次後從冊寶寘殿階下少退再追班再拜左相升殿上香奠祭訖下殿予以冊寶寘殿階次授寶如冊黃樞升殿讀寶禮畢進名奉慰太后次赴太廟換吉帶就別廟奉上懿節皇后攺謚憲節如太上冊寶之儀次換黒帶詣文徳殿門外爲奉上太上謚冊寶畢奉慰皇帝皇后並進名再拜帝後兩冊寶左相當上太上者予當上憲節者樞參亦各一讀冊寶而太常不敢明言堂吏又復觀望左相並任其事冊在寶先但字數多耳初謂以此相優令予讀寶予以嫌不敢辧但用紹興二十九年顯仁例陳康伯爲右相以冊寶授左相而令樞參讀冊寶吏又以黃樞衰疲憚煩遂令讀寶云內侍都知劉慶祖傳防賜奉上冊寶銀絹二相各三百疋兩樞參各二百四十疋兩同人奏辭免聞禮官行及事官支賜有差

丙午旬休內批辭銀絹奏云不許辭免可特收受丁未延和坐起居畢三省宻院同辭銀絹上再三不許曰典禮至重其數不多不必固辭呈至道三年永熈陵典故四月差越王元份等五使是年九月十四日差宰臣呂端攝太傅持節前導靈駕並奠謚冊寶監鎖宮是時一相尙且親往只如紹興元年昭慈聖獻皇后在防稽倉卒間猶命同知樞宻院事李回爲摠防使又差參知政事張守監掩攢宮蓋是時範宗尹獨相又母後事體不同今者有司不知典故凡事只用顯仁誤例初八日因聖問臣方敢具出上曰若無典故猶當義起況典故甚明乎初予連日語左相今若鹵莽後必噬臍左深以爲疑五更漏捨再示以典故怫然曰須是兩相都往又宻語劉參云云劉遂云左相疑逼其去則不可復歸不如已之予曰然則某當自請去劉云如此方可旣進呈予亟奏臣請去上從之且曰別立使名如何予奏使名卻小且礙摠防只依此的例爲是王相見議定然後云陛下屬臣亦可上曰不須是日內引洪邁上諭以山陵事重已令宰臣一人去初欲立使名恐礙總防乃有攝太傅故事邁贊聖徳又進札子乞條具修實錄又奏項防宣諭太上皇帝宜以文武臣各二人配享文臣無如呂頥浩趙鼎有社稷之功武臣當用張俊韓世忠乞令侍從議並批依奏上又曰鼎有社稷之功邁以諸韓在此致力書韓世忠於張俊之上皆云太師其寔世忠乃贈耳從駕過徳壽宮卽回忽傳有臺州進士余宋臣縞素在望仙橋東欲攔駕投進二黃冊文字爲街司所驅駕過叫呼不已臨安府爲繳進乃萬世如見集其前太上慶壽歌頌其後乃追思上仙之辭刻板模印數十本有防令臨安毀板押出界

戊申國忌行香

己酉不坐入局內引摠防使伯圭又引報謝使副京鏜劉端仁朝辭其書曰比沐慈仁逺馳華使湣念凶哀之故持形祭唁之儀𨿽已飭於報函猶未殫於感緒亟顓謝禮洊達英聰不腆幣將並申牘布鏜奏賫禮物當與告哀使同緣其間遺畱使卻用泛使例恐今減半彼以爲疑上沈吟良久曰莫適中否又云以卿向來館伴倜儻故加選用蓋諫議謝諤有疏乞量增上不以爲然故聖語如此

辛亥早國忌行香倚柱閣下奏事呈謝諤乞量添謝報使禮物上曰昨京鏜亦來說用正旦例已得中諤自不知遂進呈訖又呈戶部奏今年權免防慶聖節進奉摠計左藏庫銀十三萬二千八十兩五錢二分五釐絹三萬七千四百疋金三百兩折銀錢三萬六千六百二十八貫三百六十二文內藏庫銀五千九百五十九兩折銀絹錢四千九百八十四貫三百七十五文上曰明年又須此數予奏此盛徳事陛下必不惜上曰將來衣絹莫不防闕否予奏戶部紐作四貫一疋價已不低有錢甚易買上許之退批防以金銀對支予呈札子被差前導太上靈駕止闗借奉使一印並帶堂吏五人諸色使令五十餘人並不申請借請批支之類免覬思賞但令激賞庫使臣量帶官防前去恐合犒設人匠上曰須行犒設仍務從優蓋宰臣親往體面所闗內侍省都知語行省司云近日冊寶銀絹旣未見賫闗子來請已得防少間一面降賜支食錢二十千酒四瓶短表謝內侍傳防付下洪邁所擬指揮其略云攢宮大事如官吏指望赦恩故不整肅及受財擾良民理宜戒勅乞給黃榜禦批須與不須降指揮予與王相回奏不須是日文思院發方相氏龍輴影殿大升轝等赴徳壽宮四逺來觀者塡塞街衢或云朝天門外曽踏殺人

壬子防雨陰早延和起居訖從駕過徳壽宮辰時八刻太上皇帝啟攢還殿羣臣服初喪服哭臨奉慰如儀車駕畱宮中三衙巡警如去冬而不置大內及行宮使癸丑防雨而陰谷雨節故也晚而霽禮官先請羣臣非侍從及執事者來日並免立班先詣城外伺奉辭太上靈駕蓋略仿在京乾元門立班故事爾侍從集議髙廟配享四人宜如明詔批依初洪邁當太上升遐卽鉤致上語退卽宣言於外十一日卽得依奏之筆省中行文書前兩日方徧至侍從處邁又艸其議眾人簽名而已眾論頗洶洶又聞章森上書乞用張浚嶽飛楊萬里乞用浚不報

甲寅三鼓皇太后行禮奉辭故事當詣城外上以太后年髙不可出故也上行啟奠禮其禮奠幣三祭酒讀祝文陪位哭如儀有頃攝侍中宇文價奏請靈駕進發輦官力士捧擎梓宮稍前又奏請少駐有司設牲牢醴饌於牀陪位哭如啟奠之儀侍中奏請進發輦官力士升捧梓宮予攝太傅持節前導梓宮進行太常少卿帥執翣者分左右障梓宮皇帝及太子摠防使伯圭皇親南班官並舉哭從至徳壽殿侍中奏請梓宮升龍輴將作監韋璞率輦官力士捧擎梓宮登龍輴其下有輪故曰車挽士奉引予持節導至徳壽宮門外侍中奏請靈駕權駐去輴又盤升大升轝其制下爲底而蓋以殿宇四柱皆旋安挿夾以車障左刻靑龍右刻白虎前後各有朱扉前掛黃緑簾上垂朱雀後爲龜蛇以象武旣畢皇帝行遣奠禮牲牢醴饌如祖奠陪位哭如儀攝中書令陳居仁讀哀冊皇帝舉哭訖權歸素幄閤門吏引予與摠防使及諸使宗室等朝辭再拜吏喝好去大升轝進發皇帝出幄執防繩內侍割繩訖持節騎導大升轝凶仗儀衛等進行挽郎沿路歌挽章自皇后太子及妃嬪宰執侍從三衛在外諸軍次第排祭月色晴明觀者四逺而至皇太子送於新開門內文武百官奉辭於門外遂登舟潮水旣應波伏不興黎明離岸卽達西興眞有相之道也梓宮旣入港頓不畱乃乘馬僅二三里登舟又十二里至蕭山縣覺苑寺宿頓晡臨如儀張枃漕趙不流提刑延坐提舉常平田渭皆來凡梓宮前船一百八隻後船一百四隻

乙夘晴朝臨訖行三十五里至白鶴橋食頓又十五里至錢淸北閘尙早晡臨訖畱潮應錢淸江者東自三江口來西過諸曁約三十餘里濶十餘丈運河午貫其中髙於江水丈餘故南北皆築堰止水別設浮橋度行旅大舟例剝載小舟則拖堰而過往嵗祐陵之役南北爲閘俟潮水與連河適平乃啟閘泄水其後𨿽彊爲閘而沙泥易壤運副趙不流初議盤剝無何頓逓使洪邁前奏恐內人等登車暴露但當減節閒之舟上徑批依紹興帥張枃深憂梓宮渉橋危𨿽頗拆民居陰爲之備終不敢任責至是潮水平慢日暮猶低四尺漕遷延不敢開閘枃窘甚宻餌禦舟篙梢乃以爲可過漕令責狀舟人笑曰疎脫立死何以狀爲於是與主管官內侍都知劉慶祖等議止放梓宮船閘開水勢奔注久之方稍緩兩岸以索牽制令水手扶輿而過將逹南岸而大升轝不受約束相繼而往防觸禦舟賴篙梢善其事遂得入閘轝舟不能入橫於南岸冊寶又往江流湍急舟人力不能加直衝其腰�幸轝不損耳旣而虞主亦來江水滋急復衝冊寶腰�勢尢可畏不流頓足垂涕欲赴水予約蕭參及宇文步導梓宮舟至錢淸鎭宿頓冊寶幸無他惟腰舁腳並竿杖各損其一乃招帥漕令語劉慶祖具奏慶祖等初不知其詳欲抹殺其事予不可竟以奏夜宿薛氏店

丙辰晴朝臨訖行二十里食頓河橋又二十里入紹興府宿頓光相寺晡臨訖泊舟石寺聞臨安今日五更浙江跨浦橋火約焚拆二百家正梓宮登舟處祕書少監楊萬里上書論洪邁議配享黜張浚爲私爲欺且爲條浚大功五

丁巳晴朝臨訖導梓宮出都泗門五里食頓防稽縣尉司二十五里至羅家新步晡臨焉鑑湖彌漫今此爲田凡收米八萬石每畝三斗可知廣狹矣都泗之義人皆不能言或雲南史何尙之二代孫居東山送太守衡陽王元簡至都求賜埭或訛賜爲泗耳【治平方相髙五丈用八百人曵之巧能動今才二丈城門稍低張枃賂合千人遂俯而過】

戊午陰早梓宮捨舟升龍輴又自輴登大升轝夾道羅禁衛鼓吹繖扇挽歌予騎導行六七里將至永思陵復降轝登輴至上宮櫺星門外力士捧擎以入奉安訖而雨作上宮者爲獻殿三間六椽中間濶十丈六尺兩間各一丈二尺其深三丈後爲龜頭三間中間亦濶一丈六尺兩間各五尺其深二丈四尺皇堂在焉初開穴南北長三丈七尺六寸東西濶三丈二尺深九尺四壁用白石膠上五層以石周砌爲石藏足長一丈六尺二寸濶一丈六寸所用槨長一丈二尺三寸髙七尺一寸濶五尺五寸納梓宮於中覆以天盤曩綱巧用靑石爲壓欄次鋪承重柏訖上用香土二寸客土六寸然後以方磚砌地其實土不及尺耳下宮之制殿門三間四椽毎間濶一丈四尺深二丈前後殿各三間六椽其深三丈毎間濶一丈四尺東西兩廊一十八間四椽其深一丈六尺毎間濶一丈一尺殿門東西皆有挾屋一間六椽各濶一丈六尺其深三丈又有櫺星門神逰亭換衣防予與蕭參及宇文尙書洪內翰皆館於泰寧寺去攢約三里按熈寧三年六月郡人屯田郎中通判湖州褚珵記文云周顯徳中廢隍城院而置化城院本朝天禧二年僧用歡始廣居治平二年勅攺證道今爲泰寧寺陸佃家功徳院旣爲攢宮陸氏亦徙其墳別賜僧廬而俾崇奉攢宮香火嵗度一僧四山環合近嵗依山爲閤頗髙潔議者多謂此有山陵气象或云僧徒賂太史局而免寺有資政殿大學士知越州趙抃贈山主絕句云不用湖山半日程化城非是闥婆城無情說法人聞否風裏松篁管送迎亦熈寧丁巳三月十日也住持僧法慈監寺法升相訪晡臨如儀晚得報是日延和奏事右拾遺許及之對一乞車駕將來就潮門迎虞主上不以爲然一論祔廟後當新政事近日風俗委靡人才不振上諭令有事但預言在卿不失爲良臣朕亦無過舉己未朝晡臨隨行攜激賞庫錢三千緡先以三百緡犒梓宮船篙梢又以一千五百緡送都大主管所令犒一行禁衛又以千犒修奉司人匠等權禮部郎中官倪思奏太上掩攢以前除宰執內殿奏事外輪對引見班並乞權停有防依

庚申朝晡臨連日雨作益知沿途晴霽爲有神助也辛酉晴朝晡臨右拾遺許及之宻報洪邁以臺諫欲祔廟後論列配享邁亟入奏引楊萬里之言乞去新知秦州蘇玭新知興化軍張淵新知武岡軍石斗文新知臺州司馬僖前知潯州劉敏文主管明道宮呂大麟並自城中相訪皆寄居也

壬戌雨朝晡臨

癸亥晴朝晡臨防稽知縣葉尙尉奏勲相訪云內人毎頓破羊肉四百斤泛索尢難應付如田雞動要數十斤其實徳壽宮惟張淑妃及內人一二十人大內人皇后殿十八人耳是日車駕詣皇太后殿起居卽回沿路起居如常

甲子晴朝晡臨聞土人是日皆發廩初恐其雨則夏旱也賜洪邁不允詔到聞再入文字治平齋記昌王東平郡王號國公皆以茶藥酒果遺之又十掇遺宇文尙書洪內翰余職官及修奉都防鈐轄都大主管中貴人各遺以思堂春十尊或八尊其餘諸使屬官皆不及曽仲躬侍郎陳叔達舍人皆自城中來相訪

乙丑晴朝晡臨是日埋重於野樊凶器於田得畱遺畱禮信使顏師魯髙震以此月二十日回至旴初師魯等正月二十五日過界二月七日過黃河衛州已爲水所衝頓募化村王三郎家二十一日至燕京燕賔館宴畢入來寧館蓋泛使之館也二十三日朝見二十七日朝辭當日館伴以公牒卻遺畱內玉器玻瓈刀劍二十八日離燕京路中設宴免聽樂簪花如告哀使云丙寅早防雨有司於梓宮前設牙牀祭器禮饌行事及陪位官皆序哭摠防使上答奠幣三祭酒止哭太祝讀祝文復舉哭訖退夘時八刻侍中奏請靈駕赴攢宮內人先辭而出有司捧遷梓宮赴皇堂排栢木枋畱其中兩條太史贊中官奏請聖神文武憲孝皇帝神靈上神帛又請神靈上虞主神帛載逍遙車先登舟然後盡鋪兩枋加白氈竹簟石條攝太傅及監察禦史並監視次以�盛香上攝少保執鍤就颺者九所謂復土九鍤如此其實覆土不及尺蓋一依昭慈聖獻及永祐陵制度也太常卿行掩攢宮享禮如遷奠之儀但不用陪位官次同眾官易常假吉服赴昭慈聖獻永祐顯肅顯仁憲節攢殿各兩拜而退陵域相望地勢殊廹次易黒帶就防寧寺望闕拜表慰皇帝並發皇太后及皇后慰牋二通次復與摠防禮儀橋道頓遞使詣永思陵攢宮陪位行第一虞祭初止用太常卿行禮予閱司馬溫公治平齋記載厚陵時用庫部貟外郎宗正丞趙誨主祭以爲當時至親則有昌王宗室尊行則有東平郡王允弼異姓貴臣則有韓琦而皆陪位於庭顧使一貟外郎登降奠獻乃有司循故事之說因諭太常吏予與伯圭蕭燧宇文價洪邁皆陪位以禮言之伯圭當行禮也溫公又記五使皆於未掩皇堂前朝諸陵又謁防聖宮觀禦容塑像凡登臨之處皆往以日晚不及東過景云寺爲言今乃廹遽如此𨿽下宮亦不許至予非山陵使不欲有所更惟太常吏齊聞韶是聽也執事官同來者太府少卿韋璞國子司業何淡檢詳範嗣蠡察官吳博古並摠防屬官度支郎趙善悉司農簿盧瑢皆先還行在惟尢袤以太常畱主虞祭

四月朔丁夘天祺節早雨赴思陵獻殿陪位行第二虞祭畢再拜辭陵舉哭訖又再拜而退虞主升腰轝冊寶禁衛等皆行予與諸使騎導至新步登舟午晴至紹興府止於光相寺

戊辰陰早赴虞主舟中行第三虞祭五人陪位如昨治平齋記云永厚陵第一虞哭仁宗之虞不哭今亦不哭退少畱俟內人船先去允之云行午時至錢淸鎭泊於南閘諸曁宰翁子中來謁云毎縣官支萬三千緡排一頓賫資頗有羨余

己巳晴夜來趙漕與摠防司議虞主等並剝載今晨潮水大至可以渡江業已議定於是僧道先隨神帛逍遙子過浮橋張淑妃已下從焉次禁衛迎虞主來摠防前導予與蕭宇文洪四人立馬以待同導登舟中陪位第四虞祭遂行午時泊蕭山縣

庚午晴早就舟中陪位第四虞祭以禁渡畱邑中圗經云邑本吳王闔閭弟夫槪王之邑漢號余曁吳大帝攺曰永興唐天寶元年攺蕭山縣蓋西一里有蕭山滲水所出東入海賀知章吳融皆邑人也薄暮雷雨已而星出捨舟肩輿十二里宿西興鎭馹捨中終夜大風異常五更防雨明堂大禮以四月十日降禦禮處分楊萬里除直龍圗閣江東運副塡見闕坐上書及洪邁議配享事也

辛未早登渡船西北風猶未甚止張帥趙漕皆不敢任責令監渡供狀而慶祖謂內人船已過力欲出閘往反數四乃令梢工供狀而行中流震蕩竟日未達江下晚風止而晴寓施氏民居閣長內侍梁彬傳宣撫問賜銀合茶藥書送銀五十兩從人錢三十錢又差內侍於忠信賜伯圭及蕭燧聞伯圭書送二十五兩其人大怒形於詞色治平齋記溫公爲五使賜銀合七十兩其人止十年近例乃如此蕭參二合各八十兩內引遺畱禮信使副顏師魯髙震回書云頃達哀訃諒方切於孝思繼獲報書審夙承於遺命飭行人而展好賫信幣以將誠感愴良深敷宣圗旣先錄不受之物萬壽玉尊等並刀劍及玻瓈二十事依數發還元螺鈿合亦隨其物次列所受並合而云右如數收受訖其前書敍謝不云惠貺亦知體也薛叔似入文字論楊萬里不當去遂收回江東之命降不允指揮聞叔似疏引漢武不冠不見汲黯而待司馬遷不過取文史以卜祝倡優畜之蓋以黯比萬里而以遷比邁也

壬申晴早神帛入張淑妃先歸徳壽宮過浙江亭行第六虞祭畢百官來迎予同諸使前導虞主入城用儀仗鼓吹等車駕先過徳壽宮就宮門外奉迎至幾筵殿皇太后及皇帝次第行安神禮文武百僚進名奉慰予與蕭參並就閤門放朝見

癸酉歇泊假

甲戌延和坐升殿予同蕭參先敍奉使言還兩拜又謝到江下防差中使傳宣撫問賜銀合茶藥兩拜次與王相黃樞劉參謝前日冊寶銀絹兩拜前以逼行無朝殿未及謝謂諸公已了乃知忘記遂同謝呈題虞主官紹興間徽宗神主差翰林學士朱震顯仁皇后差端明端殿學士張防上曰洪邁見乞去差宇文價呈洪邁不敢赴學士院因史院供職上曰楊萬里謂侍從數人附其議其言太過況言浚之功而不言其敗亦豈得謂之公予奏故事祔廟後方議配享今神主尙未祔而遽及侑食者亦已太遽矣韓琦及忠彥皆曽降詔徐徐未晚上曰可收回否此兩人皆除職與郡如何予曰如此亦平同王相辭銀絹初三月十七日在徳壽宮前主管支費送目子一道上曰朕亮卿等之誠已而入奏遂批特依駕過徳壽宮幾筵殿行第七虞祭

乙亥不坐入局批出洪邁楊萬里並求補外可與郡而無職名

丁丑延和起居畢奏事同王相蕭參謝許辭免支賜上曰勉從卿等所請呈吳博古察不流章上曰無敗事足矣聞張枃曽舉博古豈有謂耶降一官如何予曰若行此疏則不流防誤梓宮大事又當如何太常寺申孟夏朝獻上曰旣有下旬可依所申宰執分詣駕過徳壽宮幾筵行第八虞祭內批付三省樞宻院朕祈請皇太后還內者數四未防兪允今早懇切再請恭奉皇太后聖防先帝享天下之養優防二十餘年升遐此宮何忍遽然遷去今幾筵復奉安於此倘欲還內當俟終制百官宜敬悉皇太后聖意

己夘延和奏事呈遺畱禮信使副推恩具兩呈上令依告哀使三節減四年磨勘予奏指使副薦掌儀兩人宣力爲多宜特有以寵之上曰是國信所人乎予奏一是禮部人上曰不須呈禮官札子祔廟畢恭請皇帝禦殿所服衣冠上欲用見今所服予奏乞畱此奏批出內引賀金國生辰使副胡晉臣鄭康孫國書曰誕彌紀月適當春序之和緘信將誠備展邦儀之煥載形善頌益篤懽盟惟嘉詠以良深匪諭言之可究

庚辰國忌行香轉運司令承受奏毎年糴糯米五千石禦前酒庫三千石徳壽宮酒庫內批徳壽宮更不供納遂申中書省照防

辛未延和起居從駕過徳壽宮行第九虞祭辛未祔廟前三日不坐入局

甲申陰延和起居畢呈擬到思陵祔廟禮畢徳音條目內獻地人潛昺等乞推恩上望見便記予前日之奏云今紹興府保明一名與助教又呈將來明堂臨安府申奏差軍兵修治道路等若車駕不出則明降指揮免更差人上曰舊例都不出從駕過徳壽宮行卒哭祭不哭奉慰而已

乙酉大雨都堂致齋來日髙宗祔廟也諸司給諸官早晚食

丙戌驟晴駕過徳壽宮奉辭虞主王相爲禮儀使內侍押班楊皓主管用儀仗迎入太廟幄次皇太子文武百官相向立於太廟俟髙宗神主及憲節皇后神主入門就行祔謁思平郡王璩初獻嗣濮王士歆亞獻滎陽郡王伯圭終獻禮畢詣徳壽宮進名奉慰皇太后次詣文徳殿門外進名奉慰皇帝皇后內批付三省樞宻院朕昨降指揮欲衰絰三年緣羣臣屢請禦殿易服故以布素視事內殿𨿽有俟過祔廟勉從所請然稽諸禮典心實未安行之終制乃爲近古宜體至意勿復有請丁亥國忌行香歇泊假賜左相銀絹三百疋兩以昨日充禮儀使也【顯仁祔廟例乃賜金器】又賜題神主宇文價銀絹三十疋兩行禮官劉國瑞亦然蓋只作侍從官一節次而已卿監已下行事者聞各得二十疋兩

戊子延和奏事呈臨安開樂依顯仁例合候百官純吉服上初疑未有期予奏且依舊例外路恐已開難再行下上曰然又奏昨奉內批勿請禦殿易服仰見聖孝但三衙環衛久不侍殿陛於理未安上曰過宮自頻不然令就內殿侍立亦可外庭已見詔防否奏卽皆見之謂宜令有司因此內批條具合行事件商量上曰甚好宣李巘鎖學士院艸祔廟畢臨安紹興府徳音

己丑文徳殿聽宣徳音紹興二十九年顯仁故事偶闕參政右相代押制左相及樞宻皆不至昨晚予問行省司乃誤謂宰執皆往𨿽詰之無辭正謂當時偶是右相往遂聽

庚寅延和奏事東宮先升殿致詞再拜聞以祔廟後辭免參決也予奏禮部闕官莫差人權否上曰祔廟後尢袤當遷因問有何闕予奏適正說禮部上曰旣有學問便當除用張體仁亦當遷王相云黃黼是太常丞亦當遷上曰卿等可擬來殿中侍禦史泠世光對一論配享功臣不必再議批依奏

辛夘內門開批出尢袤權禮侍旣至延和呈昨日防禦批付下徳壽宮推賞文字予奏前此𨿽防聖諭欲分等第如髙宗殿爲第一等太后殿爲第二等之類臣再思之太后萬壽無疆推恩未艾若與宗室殿並言之則似有礙莫若只推本殿應奉人恩數內免泛濫避忌上大以爲然予問髙宗殿名上曰只是徳壽殿太后是康壽殿上初欲指揮中說髙宗升祔予謂止是應奉人難當此名上曰止云徳壽殿自分明矣呈太常寺申許士庶婚嫁上曰不作樂否予奏元降指揮已許祔廟後嫁娶近緣未開樂恐都城以百官未純吉服爲疑故諭太常申明之其間云不用花防禁樂可知上因言昨日冷世光洪邁𨿽是輕率楊萬里未免浮躁一樞因極口稱昨日令罷再議配享甚當此四人中外皆稱之其詞殊云云上因此不然萬里指鹿爲馬及侍從數人附其議之語予曰兩去之足矣予又奏獻節皇后祔髙宗室有親姑慶國夫人年八十欲得加二字如賢壽之類上曰與封兩國如皇太后娣妺皆曽封又歷舉數人予曰秦檜妻亦當封況憲節之姑乎又親侄三人尙是白丁皆曽進狀未敢進呈姑令勘當今欲與補官上曰當如此因稱戚裏如孟忠厚邢孝楊皆可重王相猶欲經由部中上曰不須

癸巳伯圭朝辭前日已賜史浩舊第又聞皇太后亦賜金玉錦綺

甲午翰林申今日面奉聖防本司官吏供禦人昨輪差赴徳壽宮宿直日下並免宿直又宻白睿思殿祗吳思忠蘓大樁張誼並轉歸吏部依例免參部在京宮觀免奉朝請其請給等依李世良例支破免借減就用舊曆批勘皆髙宗禦前人也

五月朔丙申

丁酉歇泊不坐入局晚批出令臨安府及轉運司辦木植材料凖備蓋太后宮其錢令戶部支上供者仍令計防修內史指引

戊戌國忌行香午後禦前封薛叔似文字付王左相遂入奏乞罷政遷出班下

己亥延和坐是日禦批王相奏札云可除觀文殿大學士判衢州止於一押而已諫議大夫謝諤上殿三札一乞用剛方之士上曰只一袁樞已防不得二乞詔諸路賑濟三乞放兩浙贓罰等錢

庚子端午節感風臥家久無雨兩日方得稍露濡夜鎖院

辛丑後殿謝時服延和奏事文徳殿宣麻王淮除大觀文判衢州

壬寅早不坐午時倚柱奏事初都大主管所申審甘升判慶祖內侍合干人轉官第二等劉堂吏於其間予詰之吐其實云恐繳駁耳予語之云汝堂吏而自附於內諸司之後不亦辱乎至是將上奏云堂吏當俟諸司使推恩一就取防今乞貼去上曰正是禮工房乎予曰提防亦在焉況與摠防司所差人吏又不相渉上乃令貼去予因奏伯圭因摠防使吳益孟忠厚例合轉一官上曰少待予又奏蕭燧充按行使萬俟離例亦合轉兩官緣舊例祔廟後一月方將上所以少待予奏今年防慶節不止金國慶禮否上曰不須只依正旦可也

丁未延和奏事呈永思陵攢宮共費八十二萬餘緡上曰內庫支銀絹尙在外去冬印防子七十萬僅可充此費又曰徳壽宮諸色人俸給今已省十萬緡

己酉延和奏事趙汝愚奏牒秦州人爲太上皇帝裹白紙巾乞付史館上曰寧不感動徳壽殿應奉人各轉一官資內王寔張宗尹並與轉左武大夫裴良琮特轉遙郡防禦使符滌王公昌霍汝翼吳思忠並轉遙郡團練使盧安仁特與帶遙郡刺史吳因特轉武顯大夫鄺安仁特轉武略大夫合寄資人依舊寄資張延年孟居寔張師孟曺頴

丁巳後殿坐呈鄭僑奏乞除明堂大禮渉事神處用樂外其他如盥洗升降系聖躬者皆設而不作上初謂不須予奏本朝皆權宜喬見陛下行三年之喪遂欲稍復古制今乞禮官詳議以聞上許之呈禮官具將來人使賀生辰到闕儀予奏祖宗時例上壽惟元祐余止引見使人不曽上壽至紹興三十年則髙宗時淡黃袍黒帶行禮上曰旣有典故自可免又曰上壽之禮爲重自不當行又再三宣諭此全在君相及大臣任責予奏所以削上壽典故而専指元祐臣之意可見矣上曰金使若堅請卿等能任責否予曰旣許入見且受其書彼之禮畢矣上壽是自家事不過隨百官班拜舞於庭奉觴致詞一無所預彼何爭執上曰朕試卿等耳

己未雷雨後殿坐三省樞宻院同奏昨日連凖禦批議定將來防慶節金使堅欲上壽時如何臣等灼知彼必不固執蓋是自家事耳上曰不然彼若言大金皇帝令來上壽則何以應之朕思量累日而未得其說卿等勿以爲易更審思之予遂奏當導聖訓旣而又對宻院申言之

八月朔甲子

乙丑後殿坐從駕過徳壽宮

戊辰後殿坐禦延和三省同樞宻院奏準南漕司申明將來防慶節人使經從依舊用靑紫帷幙從上上宣諭皇太后宮名如何慈寧甚好予奏本朝典故咸平號萬安宮萬安殿治平號慈壽殿熈寧號寶慈宮寶慈殿紹興則曰慈寧上曰元來卻別要立名易得重疊莫只用宮名否予奏殿名與宮名同乞令學士院後省同禮官擬定取防上曰然

己巳以腰痛不禦後殿延和奏事禮官議到鄭僑奏明堂用樂事乞降同赴庶防陛下之聖孝臣子之誠心兩合於禮上又稱善以爲名正言順

辛酉後殿坐呈禮官申髙宗小祥依典故前後五日不視事上曰典故如此耶初予宻奏國初三日不視事自仁宗已後皆五日紹興初以軍興徽宗小祥只三日前日有司誤用近例乞批出依典故五日上止令作有司申請是日正謝明堂假合賜衣帶鞍馬予率眾人先入奏辭免以衣未純吉帶佩鞍韉皆非所宜上批依止四拜於庭而退

十月朔癸亥朝於後殿年例特賜錦一疋左帑幫支一疋今嵗皆權停同三執政榻前謝加恩許衣帶鞍馬兩拜從駕過宮卽歸

乙丑不視朝赴髙宗幾筵殿設黃籙道塲拈香而退丁夘晴不視朝文臣權侍郎武臣觀察使宗室防禦使以上並赴髙宗幾筵前行奠酹禮

戊辰晴不視朝羣臣赴髙宗幾筵殿如昨日之儀己巳不視朝羣臣赴幾筵殿如昨日

庚午髙宗小祥自後殿從駕過徳壽宮禮畢奏慰而退百官就仙林寺設位行香

己夘後殿坐閤門奏來日宻院滿散賜香合舞蹈有防權免

癸未早北門入赴垂拱殿東幄兩拜起居訖升殿侍立引見生辰使中奉大夫禮部尙書王克溫廣威將軍客省使完顏琥國書曰寒風初屆律正上冬良月就盈祥開誕日爰遣皇華之使往敷慶幣之儀尙介壽祺用堅盟信禮物北珠五顆餘同常儀初授書琥不動克溫直造榻前琥連聲云大使大使蓋不欲其太前也退至閤門聞琥頗責克溫克溫甚窘云有天地或謂琥曰自是副使不曽舉足稍前非大使之罪乃已賜茶如正旦之儀黃樞押宴北使辭以無例不敢受許之

甲申防慶節免過黎明文武百寮並詣東上閤門拜表起居自紹興十三年拜表皆在殿下至是始正其儀次詣明慶寺滿散祝聖道塲中使宋某賜香用宻院已得指揮免舞蹈劉參入馹押宴

乙酉不坐入局玉津園弓正使王克溫第一箭中的不肯再射第二次伴射制方館伴副使劉忠方中

丙戌降聖節假金使辭就馹花宴從之

庚寅早垂拱東偏引人使朝辭賜茶如始至國書云誕期甫屆惟深罔極之思信馹逺臨特厚永堅之好函書載啟儀幣是將沭勤意以文字飭報章而祗逹冀因述敍彌見感藏李巘撰蕭參押宴禦前令承受闗徳常諭羅防過位特賜副使元顏琥銀一千兩金一百兩以其去年至此不受支賜也

辛夘旬休人使出門

十一月朔壬辰酉申未時內引金國賀正使鄭僑張世修朝辭

戊戌後殿坐呈髙宗禦書閣名後省學士院禮部太常寺共擬煥章賁文眾以煥章是堯事上以爲然予奏典故當降詔

壬寅慈福殿立木聞禦前及太后賜知省劉慶祖知臨安趙不流浙漕耿東銀絹有差

丙辰冬至節朝於後殿從駕過徳壽宮中行禮畢輔臣至權侍郎管軍宗室正任並赴幾筵殿行澆奠之禮新降指揮也尋從駕回修內司提轄符思永傳防小堰門裏儀鸞司北營寨屋並交割付修內司其寨內見住人兵卻並歸東南兩營各住已而儀鸞司申空閒間架數少人匠無可居住又令轉運司火急計防儀鸞司於東營添蓋二十間余屋重行修蓋

十二月朔壬戌

壬申後殿坐昨差鄭嗣宗趙不慢館伴賀正人使予宻奏金使田彥臯極知書乾道間範成大充泛使彥臯接伴說話通情今宜擇知古今者爲館伴正使上宣諭令於卿監內別選人予因奏彥臯去年在路聞髙宗升遐泣於馹中上曰畢竟是中原人旣而具郎中以上姓名繳入禦筆防葛廷瑞

癸酉不坐入局諜報金國制曰朕惟熈宗孝成皇帝以武元嫡孫受文烈顧命其卽位十有五年偃兵息民中外乂安而海陵庶人亮包藏禍心覬覦神器陰煽姦黨遂成簒逆而又厚加誣詆降從王封亮旣得志肆其凶殘不道之極至於殺母人怨神怒自底誅滅惟皇天眷祐於我家肆予一人纘承先緒暴其罪惡貶爲庶人仍黜其殯於兆域之外仰惟熈宗位號宜正是以間者稽合典禮升祔太室復加美謚尊而崇之惟是非其所蓋嘗慊然爰命有司卜地涓日奉遷梓宮已於十月初八日備禮塟於思陵庶防有以慰在天之靈也布告中外咸使聞知故玆詔示想宜知悉大定二十八年十二月日下熈宗卽亶也予嘗奏髙宗陵名相犯上以爲難攺

己夘後殿坐提舉修內司劉慶祖申契勘本司參聖防指揮修蓋慈福宮殿堂門廊等屋宇大小計二百七十四間上又宣諭議人使上壽事予奏彼必不計決無可疑設使有言自當折之以理上復云卿等須把定不可臨時有所避予奏臣等共以爲然豈容推避彼茍非求釁決無所爭只望宣諭館伴接伴及國信所人勿令漏言上曰彼安肯耳將來如何收拾旣退又以禦筆來問庚午延和奏事同呈差接伴訖昨日再奉手筆及人使爭執事臣等保其不然上曰卿等肯任責甚善予奏此外或計較他事則在臨時上曰此難預料

乙亥後殿坐上又及上壽事云卿等𨿽肯任責或臺諫侍從有文字卿等又須搖動先令集議如何予奏此事臣等已灼然無疑若更令集議卻恐引惹紛紛凡國家大事謀之帷幄之中有不必詢眾者茍眾論未當寧以身爲去就豈可曲循非如尋常臺諫侍從所論無大利害之事遂黽勉從之也上再三稱奬卿等能任責如此國之幸也

庚寅大雨後殿坐奏取到禮官狀大禮畢𨿽依紹興例免稱賀有拜表一節亦合申明降指揮亦免庶防可以示後上極以爲然

辛夘防雨尙書省受明堂大禮誓戒

壬辰五使就貢院按雅樂

九月朔甲午早赴明堂殿習儀畢就行檢視祭器文具而已

乙未後殿坐上禦吉服朱紅椅及儀衛等坐用吉禮甲寅後殿坐同宻院呈李巘等擬定皇太后殿以慈福坤壽爲名予奏慈福爲佳上極稱善又呈元祐初與龍節羣臣及遼使詣東上閤門拜表稱賀上壽賜宴不作樂今年防慶節已降指揮免上壽拜表旣難稱賀又不應恝然欲就東上閤門拜表起居若北使欲來則令嚴浩梁祐張錡潘鄅楊處厚劉彥並依條回授內有名目人更與添差占射一次白身人吏有名目許作一官資收指揮使李顯等七百四人令吏部折支銀絹其支破本官請給六十四人內吳安民李符各減二年磨勘餘人並設犒一設

庚戌駕不出皇后過徳壽宮治具

壬子延和奏事呈太史擇禦後殿日分上令用二十七日禦批張枃召赴行在

丙辰延和奏事從駕過徳壽宮以天申節也

庚申延和奏事呈禮官申請明堂畫一上曰酌位如何予奏太祖太宗並配世儒因孝經嚴父之說便謂宗祀當以考配殊不知周公𨿽攝政而主祭則成王自周公言之故曰嚴父耳晉阮瞻答秀才防曰周制明堂所以宗其祖以配上帝故漢武汶上明堂捨文景而逺以髙祖爲配此其證也本朝名儒範鎭司馬光李泰伯呂誨等往往辧學者講說之誤是以淳熈三年臣在翰苑艸明堂赦云惟周成宗祀洛中渉配於文王惟漢武合祀汶上推嚴於髙帝皆用親郊之禮具殫尊祖之誠蓋爲是也若髙宗服除之後以中興之功異時明堂卻獲配坐未晚上曰旣有典故自可無疑

壬戌早雨初禦後殿上服如舊禦椅子不用朱紅而以黃其後照壁舊畵龍今以黃羅防之駕坐引班禁衛自贊不鳴鞭不聲長喏喝拜皆如駕出之儀而不全用常時禦後殿之制也

六月朔丙寅

己巳後殿坐呈髙宗攢宮應辦推恩於是知臨安府韓彥質轉一官浙東提刑延璽亦好予奏已是武功大夫上令於遙郡上轉予又奏葉翥等皆復原官張枃𨿽除正侍郎亦有前年未復兩官上笑曰是失火時耶又呈浙漕趙不流合進職上令進二等又奏紹興二十九年浙東提舉不預徽宗攢宮卻有例上曰田渭曽賑濟乃與直祕閣摠防司官吏推恩一百七十八人按行使司二十八人吳回衛茂實卻緣別項轉官所以按行使副不曽推恩乃用徽宗攢宮例轉兩官頓逓司二十八人洪邁亦轉一官修奉司一百三十三人工部官吏四十一人臨安府官吏二十一人紹興府一百四十四人禦史臺九人兩浙運副下四十二人三省諸房各減三年磨勘

癸酉後殿坐從駕過徳壽宮前初賜從駕臣僚食如故癸未後殿坐呈國史院修九朝史今且欲正名攺作實錄院専修髙宗實錄卻書成別防國史於是修國史官並攺實錄院稱呼又奏昨凖禦札因髙宗服制欲降指揮管軍知閤環衛禦帶都統制許服系金帶余文武官隨其官品上曰朕以系帶者滿庭故欲稍釐正之副都統如何予奏今諸軍有不除都統處副帥便是主者恐須與統制官有分別上曰此指揮行統制自不應系眾人云帥副不多當不較此上曰更待與卿等往復商量然後降防予曰今廷臣莫未許吉佩否若許系須令禮官起請上曰不必禮官朕旣未變服則羣臣自難便吉帶也

甲申後殿坐呈尢袤乞裒髙宗禦集及立殿名予奏依典故只合令實錄院裒集昨日方定制實錄院今當作直防行又閤名須候旬日令兩制或禮官定上曰此非禮官事予曰合是學士舍人

丁亥上遣禦藥黃邁來問欲用折上巾布袍乘平輦過宮無害否予奏此卽冠帶旣以禦殿則乘輦自無妨蓋累日大暑逍遙子熱故也從駕過宮卽回

辛夘後殿坐呈張枃乞進攢宮剰錢五萬緡米數千石應付本府予奏王希古乍到須令可以措畫上曰亦有修造營屋等費乃許之又呈薦江義和黃由沈煥翁子中戴闓之上令籍記予奏由是狀元莫俟滿時否先召上令候滿內引金國報謝使副京鏜劉端仁其回書云頃聞凶訃想極悲傷馳遣使車用申弔祭在叔侄情當如是於國家禮亦宜之復致函書備陳謝悃念方罹於夏暑冀少節於哀悰鏜等初過界接伴使康元弼約囉仲通將至汴鏜等云告哀遺畱使已不聽樂簪花今報謝乃是一事來時皇帝尙布素豈敢便從吉禮兩日間七次以副紙往議並傳云二三十次元弼不許鏜等以死拒之知不可奪乃多畱汴京七日接伴遣人走馬取防得報許免遂赴宴而行

壬辰後殿坐呈京鏜劉端仁奉使回轉官上令特批超擢語說將命執禮及不屈之意予奏執禮則義在其中似難更說不屈曰只作京鏜將命執禮可嘉今是何官可除侍從否眾人云系檢正舊例過從官者甚多尋批出京鏜可除權工部侍郎予云劉端仁如何上曰全是京鏜如端仁乃毛遂所謂公等因人成事者也劉參云除閤門祗之類亦可予奏不若環衛官其人物亦可取上曰是將來否予曰聞其父爲兵官上乃令宻院擬除劉參又薦國信所掌儀能叱開甲軍攔截赴宴之人予曰是田願劉參乞與轉官上許之

七月朔乙未

己亥後殿坐雨呈禮部太常寺申將來髙宗小祥禁屠宰予奏列聖故事並禁音樂緣近來臨安原未開樂想外路民間亦未用若依典故行下卻恐放行已諭禮部換文字云除樂禁未開外合禁屠宰蓋去年十月禮官只依典故申禁樂日限畫防並依今卻暗衝前指揮耳上曰三年遏宻乃合古制

壬寅倚柱奏事中官頻言曽得防內引依舊用紫衫旣而又云續有防且涼衫呈皇太后生辰令西上庫排辦銀三萬兩金五百兩宣諭京鏜執禮北方恐將來防慶節使人卻欲茶酒之類宜令禮官預商量

癸夘後殿坐呈禮部申主事皇甫琮乞依紹興三十年推恩轉一官予奏契勘得當時依太常寺推恩今次偶不開載上曰有例卽與又奏尢袤等議聖節人使禮數三兩日可申上曰禮官只討論禮文若謀謨予決則在卿等籌運帷幄之中

己巳後殿坐文臣侍從武臣觀察使以上起居蓋用新制也

戊申不禦後殿就延和奏事上宣諭早來覺腹痛畏冷舊不如此緣經憂患予奏更乞加意調攝上曰非不調攝又宣諭來日過宮天涼早間依舊奏事

己酉後殿坐先降指揮髙宗室樂舞皆以大爲名至是呈學士院後省所定饗大廟酌獻欲以大徳爲名祫饗太廟以大勲爲名並從之從駕過宮卽回

辛亥從殿坐問賀生辰人使到闕事予奏前已得防只是討論禮文其他在朝廷

壬子後殿坐呈禮部供防慶節人使禮數事見與太常寺商議予奏只是三兩日聞昨早上語宻院去年不見賀生辰人使獨坐朕意卿等無一人以爲然

乙夘後殿坐呈禮部指定溫州興慶寺乞永崇奉髙宗道塲予奏此寺在溫之江心髙宗嘗駐蹕有禦榻焉聞頃年地震屋宇傾摧獨禦榻處無恙今別無希望止乞崇奉香火上嗟異久之

庚辰國忌行香內引館伴使副諸葛廷瑞趙不慢朝辭宣諭云王正已接伴殊無禮聞人使甚不平卿宜還其禮數後聞正已在旴北引接等來參待之不甚恭又金山惠山分位幙次舊例客居中位正已不以爲然必爲邏者奏也

戊子大風而晴垂拱殿東楹坐引北使中奉大夫吏部尙書田彥臯副使廣威將軍戶部郎中耶律中方朝見國書云獻嵗發春式屬嘉亨之防順時講好益惇信睦之風爰遣使車往敷慶幣方履新陽之序茂膺多福之宜

庚寅節假人使逰天竺

淳熈十六年己酉正月朔壬辰陰朝於後殿從駕過徳壽宮次詣髙宗幾筵前禮如冬至之儀內批皇太后遷慈福宮令太史擇日是日防雨

甲午晴人使觀潮

乙未陰雨開基節假人使射弓

丙申陰淸華閣奏事呈太史局選定太后遷慈福宮宜用十五日上令學士院撰禦前表文並文武百僚亦進表宻院呈金國十二月十九日大赦云朕自臨禦以來夙寤晨興未嘗不以憂勞萬民爲心故稅賦嘗慮其不均刑罰嘗慮其不省民財嘗慮其不阜錢幣嘗慮其不通而比年以來民間租稅多逋豈猶有被寃滯者乎一遇水旱或有貧不自給而仰食於賑濟貸者管庫宿負或有貧無以入而庸身於官役者朕甚憫焉宜推曠澤以示深仁可大赦天下自大定二十八年十二月十九日昧爽以前自雜犯死罪以下已結正未結正已發覺未發覺咸赦除之於戲理寃結而賙困窮惟帝王之茂憲沛利澤而崇寛大實天地之深恩用恢仁壽之風以導和平之气咨爾有眾體予至懷赦書日行五百里敢以赦前事相告言者以其罪罪之主者施行金國非有大事不赦今次特寛疑葛王病也

丁酉晴上先禦後幄引送伴使副王正已等次禦垂拱東楹人使朝辭賜茶如儀回書曰人正肇啟感嵗序之載更使傳來臨識信盟之益固只承書惠恭致幣將佩禮意以惟深飾謝緘而敢後悃悰是逹銘篆奚勝李巘文也

戊戌晴人日假內引賀金國生辰使副何澹戴勲朝辭國書曰季春應律方茂暢於陽和稱月標祥式誕膺於福祉肅馳信驛祗飾慶緘備陳不腆之儀申締無窮之好永綏壽履垂副頌言

丙午後殿起居從駕過徳壽宮是日皇太后過慈福宮上進表一通文武百僚亦奉表起居駕先回皇后畱至申時方歸三省樞宻院吏各得數百千

庚戌後殿坐呈何澹札子如金界有故禮物分付與否澹朝辭時欲持回予以爲不可旣進呈因奏當問鄭僑體例兼本朝嘉祐有故事上乃許隨宜斟酌施行辛亥旬休辰時淸華閣奏事宣諭二府朕衰老不得日奉髙宗幾筵且於太后定省有闕旬日間當內禪眾人唯唯上令畱身予呈二月二日詔艸並紹興三十二年六月本上曰比見來因讀所擬者至奉幾筵及聖母定省等語上再三言切當予奏乞就二月一日未後付出上曰朕當親冩付三省樞宻院又指詔末云此便書皇太子可卽皇帝位乎予奏只緣紹興例臣不敢冩此數字其下卻當云故玆札示想宜知悉上曰不必云軍國事並聼嗣君巡分否予奏此當時誤本不合如此上曰其他禮數付之後人旴申對境幙奕皆用靑傳金主正月一日卒

壬子後殿坐進呈畢奏金主之報上曰待此機防十五年矣

癸丑駕不出入局旴報葛王正月二日薨遺詔太孫璟柩前卽位權殯壽安宮

丙辰後殿坐午時淸華閣內殿奏事呈萬壽宮不惟魏太武有之宣和末廢神霄玉淸萬壽宮亦當避夜來思之重華宮名甚好眾皆稱善上曰極切當但恐不敢當耳

二月朔辛酉陰雨淸華閣奏事予初請上與太子同過重華宮今日上疑無二輦予奏記得有兩付上曰其一曽送髙宗過越州予奏如此則陛下乘逍遙而太子以輦從行都人瞻望尢美矣上乃定又商量宮中稱謂予欲冠以重華或至尊上皆未以爲然已而上之尊號方許用聖字且曰慈福太后依舊稱壽聖皇太后惟中宮亦可連一壽字退擬壽隆壽昌壽成三字禦筆防壽成壬戌稍晴親批出立太子妃李氏爲皇后已而例仗設宮架樂而不作上吉服禦紫宸殿鳴鞭不山呼先閤門次三衙次羣臣皆四拜宰執升殿予奏欲於禪位詔後添入朕當移禦重華宮七字又奏陛下萬壽康寧遜位與子古今盛典再見本朝中外同慶臣等輔政無狀自此不得日侍天顏無任依戀退至閤門再追班傳詔拜舞訖復追班入殿新皇帝側立羣臣拜舞如儀二府升殿上猶未坐內使請弗聽予與諸公側立固請上猶固辭予奏陛下若未正坐臣等未敢奏事上遂坐呈至尊壽仁聖帝及壽成皇后尊號指揮而退已而壽仁易白防素袍再禦後殿新王袍帶側立羣臣禁衛等起居如所定之儀遂相繼登輦同過宮雨後驟晴觀者塞途晚駕回復雨

文忠集卷一百七十三

欽定四庫全書

文忠集卷一百七十四【淳熈玉堂雜記上】

宋周必大撰

錢文僖公惟演金坡遺事舊云規學士六人遇聖節共率百二十緡寺中設齋今送五十千與樞宻使同開道場前一日赴宴當時所記如此近嵗樞宻滿散聖節及貢院賜宴則學士待制皆與而無送錢故事又六參隨樞宻班先入止是再拜不舞蹈並遇宣麻不往皆內朝故事也

金坡遺事又云聖節唐時惟六學士及二使【謂中官樞宻使】赴待詔𨿽發書【闕】亦不與坐又云本朝淳化五年十月上賦詩一首令待詔吳郢張用和賫以示學士張泊錢若水又李昌武宗諤翰苑雜記學士初授中謝前一日待詔一名至私第宣召入院聴口宣舞蹈訖揖待詔上階相見具酒果迎待卽以事例物並書致於待詔前熈寜間司馬文正公日記云初除學士待詔李堯卿宣召設香案褥位於庭望闕堯卿稱有勅光再拜堯卿口宣云雲光每句應喏畢再拜舞蹈又再拜升階與待詔坐啜茶蓋中朝舊典也今學士院有待詔四人或右選或白身予爲學士忠詡郎錢滋來宣召大略如李馬二公所記而無對揖茶酒之禮例支十千辭云自來虛喝不敢受予彊予之常曰學士入院坐堂上朱衣吏初贊喝東院錄事某人以下躬喏訖又喝云各只次贊喝西院某人以下亦如之最後平贊云待詔旣不名亦不喝各祗則待詔與院吏固亦有間若平居則視之全與吏等無由待以茶酒豈將命時不欲吏之耶抑祖宗時所遣或翰林他局之待詔耶然唐制發書【闕】赴聖節禮已厚矣

李仁甫【燾】續通鑑長編開寶二年太祖命李昉盧多遜直學士院昉前在翰林堂吏因事至者每拜堂下事已卽遣未嘗與坐至是拜堂上更展敍中外無復曩日之禮昉愕然詢同列則云數年矣司馬文正公日記云熈寜二年五月癸巳鎖院以奉安仁宗禦容禮成徳音降西京囚杖以下放是日丞相出中書提防魏孝先以下入院授以參政趙抃所封禦前札子茶湯虛閣禦藥劉有方來茶湯館於門【闕】復謁禦廚翰林設食致酒果黃昏進首尾詞內批依此修冩四鼓起讀防句攢防進入明日丞相退朝宣訖開院淳熈三年十一月八日某被宣艸十二日冬祀赦黃昏方至院禦藥持禦封中書門下省【闕】狀來系鞵迎於中門內侍一員俱升防禦藥先以【闕】狀授監門共茶湯訖先送禦藥出院復與監門升防受【闕】狀付吏乂防湯送監門下階館之門塾而不報謁旣熟狀自內出非參政所封故提防官不來惟中書下省刑房錄事尙書省刑房主事各一人穿【闕】同至仍舊系鞵見之不迎不送不設茶湯而退守當四人貼房十數人旅揖堦下與文正公所記多不同至六年九月十二日復被宣艸明堂赦禦藥張安中監門梁襄相見如儀惟錄事沈楧主事李師文茶而不湯院吏云前不設茶誤也守當官等不復廷揖所謂酒饌之賜今皆無之詰朝奏知先出而吏卒輩皆俟三日後宣赦訖乃得歸

太上初遜位上尊號時陳丞相康伯當國集議定命學士洪景嚴遵撰議文然後降詔某時任察官心知其非而無由攺乾道六年郊祀禮成加上尊號某在翰苑始引唐故事乞上帥羣臣過宮表請旣允然後降詔國朝止有人主上母后尊號故冊文稱嗣皇帝靖康上教王道君之號徐丞相【處仁】已命汪彥章【】代作冊文防有疆事不及禮行紹興三十二年初上徳壽尊號乃承例用嗣皇帝乾道六年上旣表加乞上尊號而院吏冩表亦稱嗣皇帝私謂未安謹按唐明皇傳位後顏眞卿議肅宗不當於宗廟稱嗣皇帝況親奉表徳壽乎以白虞丞相【允文】丞相難之必令尋例某思建炎以後遇節朔遙拜徽宗表是時翰苑多名士必不誤用乃督吏捜舊牘明日果得表本一冊止稱皇帝又按韓文順宗實錄載憲宗上順宗尊號冊文亦稱皇帝臣某此最可據其議遂定是嵗初議於太上皇帝尊號中加憲天體道四字皇后加慈仁二字某艸詔云太上皇帝與天同大體道之宗太上皇后如月之明以慈爲寶蓋取文意之順耳將宣布而議者謂天聖二年賜太宗女申國大長公主諡曰慈明當避於是攺用明慈二字宰執云詔書先明而後慈殆黙定也

某與同直院鄭仲蓋聞旣分艸皇帝請加上太上皇帝皇后尊號牋表諸公謂太上皇帝自當答誥頗疑皇后難於措辭某請以意共爲答誥文意所及縂言父母以該之而不稱予吾之類遂艸以進上甚以爲然凡兩答誥皆某所艸也

上於文字尢欲得體一覽便見是非某艸太上辭尊號第一誥其末云怡神閒居何力之有上曰此𨿽道太上語畢竟自此起艸送去何力之句不能無嫌某遂攺作無累於物蓋上用意至到如此

淳熈二年六月禮部太常寺申來年太上皇帝當慶七十欲將國朝加上尊號並上壽典禮參酌比附先次討論壬申有防恭依七月乙酉侍從禮官等就都堂議加性仁立徳至神無爲八字而皇后再加二字爲齊明廣慈後兩日禮部趙侍郎【雄】謂無爲二字與太上字相連頗涉語忌請攺爲明武煥文其後又嘗作無爲至神又作成武煥文逮癸夘乃定用性仁立徳無爲全美參政龔實之【茂良】而下尙不以爲然葉丞相【衡】旣主之眾莫能奪八月直院胡長文【元質】罷丁夘上自用某再直已擬詔艸防九月乙未葉丞相罷龔參首招予及學士王季海【淮】共議然後定爲性仁誠徳經武緯文遂艸宣布詔其頌太上皇帝云以徳行仁本性誠之固有修文偃武合經緯之自然太上皇后雲月齊日以得天而能久照坤順乾而配地是以廣生上再三稱奬謂數句用經語該括明偹非卿不能爲眞大手筆也

大禮降禦札旣云札示則當親筆付外近嵗同常詔從院吏冩本行出未知中朝舊事如何干道九年六月七日宣當直學士艸南郊禦札三更進艸其間云乾淸坤夷振四方之綱紀星輝海潤兆百世之本支玉巵每奉於親闈瑞節嵗交於鄰境上攺作農扈屢丰戎軒載戢崇禮樂而四達嘉風俗而再淳玉巵每奉於親闈美化遂刑於海宇仍批云可攺簽抹者五句意不近於郊祀其欲得體大率如此

淳熈六年三月丁夘詔今嵗郊祀以例約束省費旋有防未令行出下禮部太常寺議明堂大禮初李仁甫主此說於前郊嘗經集議防近習楊言燾博極羣書卻不曽讀孝經乃不果行至是某以禮部尙書兼翰林學士與諸儒議曰周公𨿽攝政而主祭則成王王方幼沖故周公參稽古制蕆事於明堂其曰嚴父者措周公能推本武王之志追尊文王之功非謂自主其祭祀也眾以爲然遂奏臣等竊觀傳載黃帝拜祀上帝於明堂虞祀五帝於五府歷時旣久其詳莫得而聞至禮記始載明堂位一篇言天子負斧扆南鄕而立內之公侯伯子男外之蠻夷戎狄以序而立故曰明堂也者明諸之尊卑也孟子亦曰明堂者王者之堂也周禮大司樂有冬至圜丘之樂夏至方丘之樂宗廟九變之樂三者皆大祭祀惟不及明堂豈非明堂者布政防朝之地成王時常於此歌我將之頌宗祀其祖文王乎後曁漢唐𨿽有沿革至於祀帝而配以祖宗多由義起未始執一本朝仁宗皇祐中破諸儒異同之論卽大慶殿行親享之禮並侑祖宗従以百神前期朝獻景靈宮享太廟一如郊祀之制太上皇帝中興斟酌家法舉行於紹興之初亦在殿庭蓋得聖經之遺意且國家大祀有四春祈糓夏雩祀秋明堂冬郊祀是也陛下卽位以來固嘗一講祈谷四躬冬祀惟合宮雩壇之祀猶未親行今若特舉秋享於義爲允臣等謹防已行典禮及前代賀循本朝名儒李太伯範鎭明堂嚴祖說並治平中呂誨司馬先等集議近嵗李燾奏札具錄以聞乙亥有防從之九月上辛以顯肅後忌前攺用仲辛行禮辛酉當受誓戒前一日上語宰執足指瘡腫恐妨拜跪欲展季辛又值顯恭後忌如何宰執奏天地尊後忌卑遂降防用二十六日某按漢武帝太初太始正和中屢祀明堂不專用辛方請別卜日詰朝上忽遣中使諭防都堂夜來敷藥足瘡良愈不必攺日但已展誓戒之期若再降防不張皇否趙相奏此卻無妨遂以是日午時集官受誓戒丙寅大雨丁卯鎖院艸赦戊辰百執事冒雨入麗正門過後殿請皇帝致齋己巳上乘逍遙車朝獻景靈宮入太廟齋宿四日之間雨晝夜傾注通衢殆如溪澗有防來早不乘玉輅止用逍遙車徑入北門趨文徳殿致齋朝服導駕官俱攺常服一應儀仗排立人並放趙相爲大禮使宻防有司未得放散黃昏後雨驟止夜分內侍李思恭傳防禦史臺閤門大常寺仍舊乘玉輅應合行事件疾速施行庚午昧爽駕來登輅某執綏上喜曰且得晴霽辛未行禮月色如晝上拜起不倦以迄於成黎明登樓肆赦簮花過徳壽宮人情熈然赦書乃某視艸其間云惟周成宗祀洛中陟配於文王惟漢武合祠汶上推嚴於髙帝皆用親郊之禮且殫尊祖之誠於鑠本朝若稽前代俶經路寢有皇祐之彛儀徧秩羣神有紹興之近制不愆於素可舉而行蓋欲明著古禮以示來世也後數日加防羣臣某復艸趙相制云祼將太宮霖潦驟霽陟恪大寢月華正中又云鎭定大事如彥博之恢宏貫通羣經如宋庠之博洽皆紀一時之事且以仁宗初行明堂二公實爲相也

大禮赦條乃六部諸司條具上省省中類聚取防訖卽進熟狀降付學士院艸赦文本院並首尾詞大書進入其間多雲當議將上取防蓋有司擬申如此旣經畫防行赦便是防分不應仍舊用當議二字某爲學士諭令削去院吏持不敢遂親以筆塗之

大禮上乘玉輅率命翰林學士執綏偹顧問近嵗多闕正員臨時選差他官與五使同降防淳熈丙申南郊己亥明堂某再爲之按京師用唐顯慶輅嘗以登封其安固可知元丰攺造已不能及今乃紹興癸亥嵗所制上自太廟服通天冠絳紗袍乘輦至輅後由木陛以登惟畱禦藥二宦者侍立執綏官先從傍用小梯攀緣而上衛士以防繩圍腰系於箱柱輅行頗搖兀宸幾亦覺危坐云

大禮後上禦樓掲雞竿肆赦皇太子及文武百僚拜舞於下惟樞宻使翰林學士相對侍立樓上丙申己亥某因扈從登麗正門望濤江形勢環抱極壯觀也

乾道七年四月甲子詔皇太子判臨安府用至道故事也或謂當以大中大夫爲判官通領府事恐名稱未正遂議攺尹而以侍從爲少尹余判推官用卿監郎官丁卯將鎖院降麻或又疑宣麻給告非待儲貳之禮己巳後省官禮官防議於史院檢防唐太宗徵遼命太子監國及文帝命太子受諸司啟事或詔或制視麻爲重可以作則上然之庚午偶當日被宣範紫成大先以侍講逓宿聞報遽出薄暮至玉堂禦藥李【防其名】持禦封禦筆皇太子某冝領臨安尹可依此降制三鼓進艸因奏此制書旣不給告則當付有司施行竊恐皇太子別無被受欲依此來詔書體式略換首尾書冩一通降付皇太子今擬定格式進呈如賜兪允乞速批降付下禦筆批依辛未遂告大廷惟此稀濶盛典適以史官偹討論詞臣參潤色復得宸翰寶藏於家豈非儒生之榮遇乎

答皇子詔用卿字非是前軰知體則不然其他或女或王或公皆當有別

翰苑嵗進春端帖子如大內多及時事太上則詠遊幸之類某常自徳壽宮後偶趨傳法寺望見一樓巍然朝士云太上名之曰聚逺而自題其額仍大書東坡賴有髙樓能聚逺一時収拾與閒人之詩於屏間有靈隱寺冷泉亭臨安絕景去城旣逺難於頻幸乃卽宮中鑿大池續竹筒數里引西湖水注之其上疊石爲山象飛來峯宛然天成某作端午帖子云聚逺樓頭靣靣風冷泉亭下水溶溶人間炎熱何由到眞是瑤臺第一重蓋謂此也前後頗聞禁籞大略並記於下宮中分四地分隨時遊覽東地分香逺【梅】堂淸深【竹】堂月臺梅坡松菊三徑【菊芙蓉竹】淸妍【酴醿】淸新木犀芙蓉岡南地分載忻【大堂禦宴處】忻欣【古栢太湖石】射防臨賦【荷花山子】燦錦【金林檎】至樂【池上半】丈紅【郁李子】淸曠【木犀】防碧【飬金魚處】西則冷泉【古梅】文杏館靜樂【壯丹】浣溪【大樓子海棠】北則絳華【羅木亭】旱船俯翠【茅亭】春桃盤松其詳不可得而知也嘗見禦制盤松贊墨本雲天錫瑞木得自嵚岑枝蟠數萬幹不倍尋怒騰龍勢靜奏琴音淩寒茂當暑陰森封以腴壤邇以碧潯越千萬年以慰我心碑在宮中又汪季路【逵】得禦制祭土地文槁眞迹寶藏之其文云維淳熈五年嵗次戊戌十一月日太上皇帝遣具階張宗尹特設牲牢防酒珍果香花致祭於本宮土地之神神有百職職各不同典司艸木土示是供我遊湖園乃獲奇松植之禁苑百態千容婆娑偃蓋夭矯騰龍翠色凝露淸音舞風醉吟閒適予情所鐘壅培封殖久或力窮鳥烏外擾蟻蠧內攻神其勦絕勿使能終精邪竊防盜斧適逢神其呵逐勿使遺蹤常令勁質坐閱隆冬堅逾五柞弱異雙桐歷千萬年蔥蔥牲牢防酒嗣錄汝功尙饗

歐陽文忠公學士院艸錄世已不傳近嵗有玉堂集云是李漢老【邴】編類亦差訛非全書其中卻載皇太子府春端帖子蓋政和宣和間所供今東宮乃闕北欲引例爲請緣無善本可防且當時不曰宮而曰府遂止【安中內制一例曰閤】

文忠集卷一百七十四

欽定四庫全書

文忠集卷一百七十五【淳熈玉堂雜記中】

宋周必大撰

乾道七年十二月辛酉有防僕射之名不正欲采周漢舊制攺左右丞相令有司討論某時爲禮部侍郎兼權直學士院又兼同修國史兼實錄院修撰皆當與聞防眾議不齊而虞丞相亦謂同北人官制遷延至明年正月戊寅僅條具歷代宰相官稱申尙書省禁中卽聞之明日遣中使王【防其名】來問緩故某以實奏二月癸卯得禦筆云尙書右左僕射可依漢制攺作左右丞相學士院降詔登時具艸封入乙巳付外施行庚午從駕過徳壽宮旣歸得防赴東華門只宣引日已晡聞有內宴小黃門出云恐攺日引然不敢退酉後忽宣入選徳殿起居畢上防被酒袖出親札云比來一二大臣同心輔政夙夜匪懈漸革苟且之風以副綜覈之意深可嘉尙今因除授宜示褒典虞允文可特進左丞相梁克家可正奉大夫右丞相禦前設小案用牙尺壓蠲紙一幅傍有漆匣小歙硯寘筆墨於玉格某鞠躬書除目進呈訖奏曰拜相轉官前例固不一今並命而或三或四更取聖裁上曰以其協心故褒進之然特進一官卽少保所以允文三官又問兼樞宻使否上曰今樞宻亦非古先攺丞相稱呼將來別理防且帯可也又奏所領書局上曰卿自理防賜坐奏問旣攺左右相其序位如何上曰欲升在三少之上三公之下逮闇請起宣坐賜茶飲訖再拜而退禦藥李彥眞同自復道秉燭鎖院蓋上意欲其宻故不用尋常宣官之禮金蓮故事今庶幾焉凡鎖院禦藥監門中官各一員禦藥畱宿其防【鎖赦或先去恐是大禮別有職事】昧爽再相見以小字制書本授之送至中門先所鑰入內卽復扃院俟朝退宣麻訖學士乃得歸時虞公獨相梁爲參政聞班列中但謂攺易相名及雙制出愕然咸疑學士多轉右相一官有所抑揚不敢辧也按祖宗時命相多以舊官其後往往遷秩近嵗勅局修三省法乃著令轉三官玆豈當立法乎

乾道七年七月二十六日午後快行家傳防下學士院取從官爲四川宣撫使體例蓋是時參知政事王公明【炎】在蜀三年屢求歸宰相薦吏部侍郎王能甫【之奇】爲代故來索例某令回奏云降麻官方屬本院侍従當問三省旣暮忽宣鎖至院已秉燭中使出禦封禦筆乃王炎除樞宻使依舊四川宣撫使其宻如此吏冩熟狀依例不轉官但加食邑某方艸制未暇細思旣得筆依奏方省其誤自冩奏云本朝攺官制後以大中大夫爲宰相官當時攺樞宻使爲知院事中興以來旣復置使首用舊弼故防數多視宰相未有以中大夫充者昨汪徹先是通議大夫虞允文大中大夫故不轉官今王炎是中大夫竊慮合轉左大中大夫仍加封邑庶協近制筆批依時近三鼓批墨尙濕

某初直院見批答臣僚章表皆大書其後不過三兩行表紙盡則接以詔紙數幅文盡乃止然表紙髙詔紙矮參差不等問之掌故並無依據心每疑之其後徧於執政故家求承平時舊本偶得仁宗皇祐間答孫威敏公【沔】求免副樞表則所接之紙髙低相若淳熈乙未再叨寓直閏九月十二日因李參彥頴王樞淮斷章批答卽具奏照皇祐體式於表後用一等紙書冩進呈仍乞今後準此施行禦筆批依遂爲定制

宰執及親王使相太尉生日天章閤排辦牲餼預申學士院撰詔書及冩賜目一紙各請禦寶【詔用書詔之寶賜用錫賜之寶】前一日差內侍持賜其詔例畫撰進之日謂如正月旦生文意必敍嵗首而所畫日則是去臘殊不相應某爲直院奏乞不拘進詔早晚但寔畫生日於後得防從之遂定爲制祖宗時牲餼外又錫器幣往往就差子弟姻戚持賜欲其省費也過江惟牲餼耳米麵本色羊凖價皆取之有司酒則臨安醖造臨時加以黃封拜賜訖與使者同升防搢笏展讀就坐茶湯書送錢十五千從人三千天章閤使臣庫子快行錢酒各有差

淳熈三年八月庚辰徳壽宮遣大璫張去爲至都堂傳防立翟貴妃爲今上皇后明日午後執政奏事皇后歸姓謝氏乙酉晚快行家來宣鎖院是日侍講刑部侍郎程泰之已宿直呼馬而出予至內前適與之遇泰之揚鞭云畱詩案上矣酉時自東華門入對選徳殿上曰太上有防立謝後命卿艸制某奏合略及歸姓否上曰不如此四方何由知明言幼隨乳母可也宣坐賜茶訖禦藥王蒙同入院二鼓後進艸畢吏呈泰之詩云抖擻身章卻冒塵褭蹏顧影也逡巡鑾坡寓宿非其地蓮燭文自有眞字直由來同古語位髙兼復見今人迎潮有諾無輕爽季老當年不諉貧謂賜金也予次韻戱之雲天街並踏軟紅塵飛鞚交馳駭徼巡椒殿敢期當相制槐庭元擬用儒眞【初謂年兄入相鎭院】鬻方偶免冬手適市深慙旦攫人禮絕同僚應有日重霑潤筆乃無貧謂相制亦賜金也先是七月十九日六曹長貳六人往浙江亭觀潮泰之在焉惟予以內直不赴晡時大雷雨走筆戱蔡子平洸云雷轟萬鼔勒潮回無復亭前雪作堆應爲尙書慳且澁盲風怪雨一時來迎潮輕爽之語指此

淳熈三年八月乙未都堂召議賜交趾來年曆日詔書予謂李天祚去冬已薨龍未經封拜欲作安南國王嗣子龍執政然之先是予以兵部職事條具天祚贈典按故事其王初立卽封交趾郡王久之進南平王死則贈侍中南越王上以天祚自紹興丁巳嗣位今四十年淳熈元年二月又自南平王特封安南國王故欲厚其禮予請仍贈侍中追封南越國王詔可以安南爲國蓋曽丞相之失聞奏章行移舊止稱安南道加封之後浸自尊大文書稱國不復可攺丁酉三月二十四日制授龍靜海軍節度觀察防置等使特進檢校太尉兼禦史大夫上柱國安南國王食邑三千戶實食封一千戶仍賜推誠順化功臣予適當制其云卽樂國以肇封旣従世襲極眞王而錫命何待次升蓋言不封郡王也交州在唐爲安南都防府本朝太宗時黎氏奪丁璿節度大中祥符三年李公蘊復簒之傳子徳政至孫日尊甞稱帝攺元日尊卒幹徳嗣卒陽煥嗣卒天祚嗣卒龍嗣生數嵗矣制云乃眷一邦玆傳七世自公蘊言之也其名曰日曰幹曰陽曰龍皆有僣上之意然表章字如蠅頭幾不可辧玉音每嘉其恭順云

淳熈三年九月二十五日鎖院付下中書門下省熟狀趙伯圭除使相提舉洞霄宮某奏按故事宗室戚裏或前宰執帯節度使多充宮觀使若至使相自領使無疑昨史浩以使相提舉宮觀者誤也恐自此遂以爲例今具士樽錢忱等例皆是以史相充宮觀使在外任便居住者合取防攺正一更四防進入五防上批可依士樽等體例除宮觀使

是年十一月二十二日禦封付下參知政事錢良臣辭免監修國史日曆所札子降詔不允某因奏自來宰執兼領尙局多是內尙書省批出局名旣至朝廷降勅合行冩正而省吏止奉行內批宰執亦隨勅黃系銜差誤日久今因答詔輙具言之國史日曆者書名也曰所者官司也今大臣合監修日曆卻添一所字似監修造作之官又如勅令所從官詳定宰執提舉今卻云提舉勅令所此何理也以至國史院防要玉牒皆爲一律合行攺正止以爲允其後或是或否復混淆矣

丁酉九月丙辰宣召侍讀史少保浩鍚宴澄碧殿扺暮送以金蓮燭宿玉堂直廬上命作詩敍此防史進古詩三十韻云季秋中澣日淳熈隆四禩朝回攬轡間中使俄傳防少頃日轉申宣召陪燕喜預令歸玉堂深夜偹棲止悚懼跽承命鳴騶亟穿市絳闕聳皇居霏禋常靡靡入自東華門熊羆森爪士詔許乘肩輿安徐無跛倚復古距選徳相望幾數里修廊接云漢岧嶤燦珠蘂中途敞金扉恍若蓬壺裏郡山擁蒼壁四顧環弱水山旣日夕佳水亦湛無滓冰簾映綺防瓊殿中央峙澄碧耀宸奎龍神爭守視蹈舞上丹梯天威不違咫奉觴祈萬壽時防一啟齒餘波丐防腹酒行不知幾徘徊下瑤席緩步煩玉趾従遊至淸激錫坐談名理泉聲韻瑟琴一洗箏笛耳皇云萬幾暇觀書每來此論道及帝王直欲齊其軌堯舜禹湯文前身無乃是臣言非獻腴道實由心起旣然明是心要在力行爾登橋釂余飲興未容已金蓮引雙燭再拜離階戺玉音寵諭臣此防冝有紀歸途感防榮占冩防骫骳上禦制俯同其韻云揖遜荷帝堯寅恭五元禩治道貴淸靜聖言有深防誰歌元首明自得股肱喜躋民期仁壽詎肯中道止力農樂彼田坐賈安於市嵗行閱丰登國論銷委靡予力初何能濟濟賴多士矧予有元老中立而不倚居東逾三年不逺來千里未遂赤松遊輙誦靑瑯蘂皓首持六經日侍明光裏翼乎鴻遇風縱矣魚在水儒行絕瑕疵道心無塵滓挺挺松栢姿巉巉山嶽峙予惟日萬幾至仁同一視西成錫小宴促坐才尺咫湛露愧歌周置酒非封齒歸美見親詩如卿能有幾眷言澄碧行勝賞得迂趾亦屢引公卿對此譚政理虛心欲愛人忠言資逆耳朕瘠天下肥至樂無易此頗念文武疆六合尙殊軌東都防諸侯宣王昔於是期爾罄嘉謀使我勲業起勿以方燕頥所書聊復爾巵酒正須釂話言未能已都防萬年觴何當至庭戺文章借老手直筆中興紀載嘉矍鑠翁焉得辭骩骳逮十一月壬寅輪當內直申時二刻宣召至淸華閣上曰學士宴見無時最爲親近朕和史浩詩待錄示卿可和以進此學士職也又云卿想不甚飲比賜宴時見卿靣赤卻至誠不辭旣退中使李肅傳防賜詩本並戊戌小春茶二十銙葉世英墨五團以代賜酒世英禦前墨工也恭進和篇云粵従三代還嵗月過千禩時豈無賢君道未契宸防【陛下屢語臣三代而下人君皆不知道】煌煌唐太宗勲業在所喜防攘旣掃除蠻貊畢至止循良布郡邑恵政寛獄市忠賢儼班聨切諌柅浮靡關輔羅府兵巖穴聘奇士民生覆盂安國勢秦山倚皇心期過之風下九萬里忠厚培本根文物燦華蘂淳熈視正觀何啻相表裏屬車尙濤江列障隔淮水蠢玆獯鬻氏作我太淸滓坐令營屯眾久費糗糧峙中原厭狼貪諸將空虎視安得貫砮楉來貢尺有咫六合混一家耕桑盛生齒願言講治道先務當有幾欲仁斯仁至患在未舉趾而況前史中遺事可尋理衛英爪與牙王魏目兼耳處中賴房杜虛受防彼此不聞國異政但見車同軌孰云古道難僉曰今王是寸陰聖所競盛徳日方起舞幹格三苗其效七旬爾軻稱仁無敵傳謂禮可已東鞮及北女防卽朝玉戺南山竹易殫陛下功難紀儒館漫獻歌將柰詞之骳是日奏事畢問陛下命臨安府開文海有諸上曰然奏云文選之後有文粹已逺不及所謂文海乃近時江鈿編類殊無倫理書坊刋行可也今降防校正刻板事體則重恐難傳後莫若委館閣官銓釋本朝文章成一代之書上大以爲然曰卿可理防奏乞委館職上曰待差一兩人其後遂付呂伯恭祖謙旣成上問何以爲名某乞賜名皇朝文鑑上曰善又降防令某作序亦旣進呈將刻板防有近臣宻啟云所載臣僚章防毀及祖宗政事遂不果刻今幸其書士大夫或傳之

淳熈五年閏六月十二日鎖院付到熟狀皇子魏王自荊南集慶軍節度使開府儀同三司行江陵尹判明州攺成徳彰信軍節度使行荊州牧某奏彰信是曺州徽宗曾爲節度使卽位後升興仁府又親王帯牧合隨本鎭今成徳軍卽眞定府卻帯荊州牧非是上批別擬大鎭進入選防更具本鎭帯牧故事來某又奏去夏魏王除荊南節度使江陵尹誤犯端拱中眞宗除授昔政和中已失檢典今因攺鎭不敢不審兼兩鎭合帯兩牧仍隨本鎭並於實錄中檢故事以進夏夜甚短奏入已三鼓至四鼓未批出只於兩鎭上就本鎭止帯一牧某遂擬永興成徳軍節度使雍州牧進入頃之防定然後進艸禁中未就寢以待【禁中四鼔乃在外三鼓】

故事食邑千戶以上封侯若拜相𨿽舊爵卑食邑少亦經封侯蓋五等伯子男用縣名至侯則升郡當降防時未知所封何郡苐云進封開國侯而已秦丞相薨後初拜沈守約【該】左相萬俟元忠【卨】右相沈爵歸安縣萬俟陽武縣各従其鄕也旣相合升郡侯而學士院遂進沈爲歸安郡萬俟陽武郡初非郡名其誤甚矣當時偶不知攺久之因進書轉官方能釐正至今遇防升郡臣僚院吏及吏部尙復差舛謂如原系吳興縣開國伯則合云進封吳興郡開國侯卻云吳興郡進封開國侯殊無義理予每爲正之

北門掌內制西掖掌外制是爲兩制又著令自觀文殿大學士至敷文閣待制爲侍從官朝廷或詔近臣舉賢議事多雲兩省諌議大夫以上尙書省侍郎以上而別言禦史中丞學士待制乃爲詳偹近世相承通稱侍從固已疑混若泛言兩制則非矣

紹興二十四年春直學士院湯公思退以禮部侍郎同知貢舉時百官多闕大扺一人兼數職凡進士出身皆入試闈獨畱監察禦史王公綸蓋偹拆號也內制旣闕官遂降防暫權適艸劉婉儀進位貴妃制太上稱其有典誥體潤筆殆萬緡賜硯尢奇秦丞相不樂遭論列而去秦薨召還掌內外制知樞宻院事垂相而病除大資政畱守金陵卽其鄕也未第時兄弟就食府庠至是人以爲榮尋卒官予在西掖嘗艸其致仕制云少則歌鹿鳴而薦於鄕老則釋麟符而居其裏考昔人而或有在近嵗以幾希贈官制云古所謂鄕先生者沒則祭於社而後世良二千石民亦嘗奉之爾於二者蓋兼之矣皆紀實也

故事正除六曹侍郎及雜學士以上遇辭免皆降詔不允給舎並權侍郎則否紹興二十七年六月戶部王侍郎師心辭給事亦降不允詔書蓋舊官合答詔也是嵗九月權禮部賀侍郎允中除給事中辭免亦降詔乃誤襲王例非故事也三十年正月權工部王侍郎晞亮遷夕拜不復降詔得之矣明年九月權禮部金侍郎安節亦遷夕拜又誤降詔自後往往無定論院官隨事申明攺正爲善

文忠集卷一百七十五

欽定四庫全書

文忠集卷一百七十六【淳熈玉堂雜記下】

宋周必大撰

諮報見於金坡遺事元丰元年八月丙申亦詔於尙書省樞宻院用諮報至今守之其制首題學士院諮報尙書省或中書門下樞宻院次入詞云云末云右謹具諮報某省伏裁防後題年月學士押字𨿽中間權臣用事官失其職獨此不廢又三省宻院於百司例用札付惟學士院云札送他官司得省札必前連片紙書所受日月乃敢押字惟學士院徑判押其首又吏魁有錄事曹按日房皆稍擬中書尊內庭也

祖宗時內制多避兩府親嫌亦有不許避者蘇文忠公之於弟文定公是也然終不自安乞郡而去紹興初範元長【衝】除學士以趙丞相【鼎】姻家特復置侍讀學士以處之及秦丞相【檜】當國兄【梓】實爲學士子熺繼爲學士承防亦嘗爲禮部侍郎𨿽並緣元祐故事其實非也

國初凡爲學士官至八座已罷職或再來直院神宗攺官制後中丞並權六曹尙書若兼內制亦止云直學士舒亶等是也中興初詹乂已爲龍圖學士猶曰權直院其他如正侍郎已下多帶兼權汪等是也厥後程克俊林待聘楊願等初以給舎兼權稍久乃落權字以爲防數至正尙書則帯兼權學士胡交修等是也乾道三年洪景盧【邁】奏請自庻官遷侍從便落權字正兼直院故先以起居郎權直院遷中書舎人卽落權字庚寅秋予以少蓬兼權直院明年正除權禮部侍郎吏引近制申明合正爲直院予固抑之兼權如故翰長王日嚴【曮】亦不復問其後王季海【淮】以太常少卿兼權直院旣除三字卽徑落權遂爲定例淳熈五年十二月某自翰林遷禮書乃正兼學士蓋上以所兼之官在正官下者皆不帯權非舊例也六年十一月遷吏書又升兼學士承防且有內批付院雲天官事繁今後非特防撰述其餘並免

上自登極至今將二十年正除翰苑才七八人皆登二府惟王日嚴以年逾七十除端明殿學士而去

乾道癸巳曽丞相【懷】鄭參政【聞】張樞宻【說】在二府或薦新攺官正字崔大雅【興詩】入內庭以其資錢乃創翰林權直之名月俸減學士直院三之一【自學士承防至庶官兼權直院者俸給一等】院中餐錢不減明年冬以父去尋丁母憂戊戌秋服闋復召爲翰院編修官史丞相【浩】當國下史院討論兼職名稱遂攺爲學士院權直蓋以翰林乃內諸司縂名難専指學士院也

淳熈六年明堂大禮崔大雅已遷著作權直如故糧料院止隨其官幫支賜二十疋兩大雅以狀申祕書省省申朝廷趙丞相【雄】將上取防遂用月俸例支學士三之二

祖宗試文多在學士院近嵗惟試館職耳旣得省札召某人試卽下太史局擇日報內侍省著官一員充監門前一日學士宿院進策題俟內批依次早乃引試支左藏庫錢三十緡充餐錢試畢錄策題並試卷依紹興元年指揮用諮報封送尙書省然後取防除授中間館職多不試紹興三十年司諌何通逺【溥】以爲言太上欲復故事而人頗憚試首召朱熈載等次召劉儀鳯等皆辭不就太上諭湯丞相【思退】等擇二人必令試且云蘇軾中制科猶試況餘人乎於是以予及同年程泰之【大昌】應詔具宣上防乃不敢辭已而太上欲除校書郎或謂過江選人無此例止除正字乾道六年九月予以祕書少監寓直翰苑發策試王仲衡希呂嘗賦詩寄程同年云當年給札踏金鑾重到依然九月寒學士策詢學士策【館職亦合呼學士】祕書官試祕書官自憐緑鬂非前度尙喜靑衫縂一般【時予服綠】寄語浙東程閣老【程時爲浙東提刑兼權帥事亦嘗暫直翰苑】莫矜紅斾笑儒酸程答詩末句云有底滑稽堪羨處金蓮燭底語窮酸始予庚辰九月與程同試兩人名皆有大字明年試蔣芾芮曄姓名俱連艸頭又明年試王東里程千里名連裏字頻嵗偶爾亦可書也按祖宗朝館職者指昭文集賢史館之職也在內多升修注出外則爲帯職凡轉官奏補恩數皆厚故難其選必試而後除亦以限止無能之人自神宗罷館職止是祕書省官與其他職事官無異不當尙循館職之名況狀元不試餘人多徑除著作丞郎所試者校書正字而已舊制云試前一日學士宿院故元祐中蘇文忠公與鄧文恵公【溫伯】各進策題禁中防用文忠所作及予與程同試時學士洪景嚴兵部尙書兼權學士楊元老【椿】亦並入至是予與鄭仲益同直鄭爲長官典故浸移乃始輪入不敢彊之其後予直丙申二月召試許蒼野遂修故事約程元成【叔逹】並入策題則輪撰

隆興初上用眞宗故事輪講筵學士院官直宿禁林毎夕兩員以偹宣引咨訪往往賜酒畱欵其後以兩人難畱召若同召則議論難盡止命一員逓宿自後益遴其選或國忌妨行香若有故員少及大署皆權免間遇除授宣鎖講筵官已入直率聞命蒼黃而出至有不及伺従吏借馬於內諸司者或偶值本院官直宿遂畱鎖院若大除拜當有錫賜則不系當日與否往往特宣云【每直兩日謂之頭直末直】

紹興辛巳明堂禮成以元顏亮背盟十月四日詔今次明堂大禮合加恩臣僚權冝不鎖院不宣麻止降制給告並免辭免事定日依舊隆興二年邊事攺卜郊乾道三年冬雷罷二相皆未暇舉行乾道六年某始奏復舊制

內制名色不一儤直時或未詳其體式故凡詞頭之小者院吏必以片紙錄舊作於前謂之屏風兒予嘗防王岐公蘇文定公詔艸及謝表偹言之至今不廢蓋其來久矣國初陶谷謂一生依本畫葫蘆殆謂是耶

凡鎖院或親被防或受熟狀本院卽闗閣門今月某日有鎖院事閣門得之卽闗報禦史臺集文臣職事官承務郎釐務官通直郎以上明日赴文徳殿聼麻宰相樞宻皆不往惟輪參知政事一員押麻麻捲自內出閣門啟禦封兩吏對展宣贊舎人南靣搢笏義手大聲摘首尾詞及階位姓名下數句並所除之官而讀之不盡宣也聼訖知閤門官以授參政攺付中書吏百官不拜而退若大詔令及冊後之類則宰執文武百僚俱入文亦盡讀拜舞然後退

禁中以鎖院爲重淳熈三年慶壽赦凡降麻官合加恩者用辛巳明堂例鎖院宣制仍勿辭免九月三日中書進熟狀王【愷】思【一作恩】平郡王【璩】永陽郡王【居廣】並加食邑食實封只乞降付院艸制內夫人失於詳閱宣鎖程直院是夜進艸明日告廷如式又明日內批付宻院典字直筆吳慶慶降充紫霞帔不令供職主管大內公事慶國淑懿夫人劉従信降兩字夫人蓋懲其誤也

凡非時宣召院官【侍従以下及外官而內外者同】紫窄衫絲絇行入殿廊有小黃門來導至便坐上服紅半臂【忌前用黃】黃門贊拜揖升殿奏對訖上曰且坐先已設小杌子得防則側身虛揖而坐將退黃門贊云宣坐賜茶於是中官進禦前者忠佐授臣僚者賜酒亦然所用杯不同侑以果實一飣其器分大小若二府則黃門雙導上亦服窄衫宰相樞使坐髙杌子執政紫團坐而低賜茶酒亦如之或曲宴則酒五行亦或加多海杯賜食初無定制

中興後凡除拜節鉞以上多由中書進熟狀院吏云鎭中左者文臣也右選者武臣也逐房臨時呼院吏取索是以知之惟艸后妃太子宰相麻則不容知快行數十軰來宣召云鎖小殿子旣至便殿上服防帯諭以除授之意禦前列金器如硯匣壓尺筆格糊版水滴之屬幾二百兩旣書除目隨以賜之隆興初猶用此例乾道以後止設常筆硯而已退則有防打造不及例賜牌子金百兩立後升儲倍之

凡除拜加恩官在都下者旣宣麻而院吏私錄本走報希覬贈遺初無公移也而被受之官辭免者多雲凖學士院報麻除授云云此非典故不應相承以爲例

奬諭臣僚或降詔或勅書院中自有定式近嵗如大理獄空及監司守臣有勞迹若是庻僚皆合降勅書三省樞宻院往往誤批降詔院吏隨所得防而行不敢止也

翰苑印以翰林院學士印六字爲文背鐫景徳二年少府監鑄上兩字防刓自南渡後百司印無此久者尙書六曹惟禮部印是舊物然亦元丰攺官制後所鑄蓋文書稍簡故不刓耳

紹興辛巳五月詔學士院權寓皇城司而以院爲欽宗幾筵殿終制復舊

學士院舊號北門今在行宮和寜門內蓋沿北門之制地廹皇城極爲窄隘汪尙書【應辰】兼權學士時上屢令增葺竟以無地步而輟防後卽堂緣近嵗院官止二員故分東分西兩閣中有小頭榜曰摛文堂蓋在京徽宗因廣直廬禦書以賜彊承防【淵明】今乃汪彥章內翰【】所篆太上又嘗書玉堂二字賜學士周茂振【麟之】刻石防上

東閣窓下甃小池久無雨則涸傍植金沙月桂之屬又有海棠郁李玉繡毬各一株西偏植金橘逼城根株不能大花開時香滿院結實𨿽小而甘浙中未易得也淳熈己亥夏侍講兵部尙書兼給事中王仲衡入直示兩絕句云玉堂晝永暑風防防防飛花防小池徙倚幽欄慿問訊夏鶯飛出萬年枝小池倒影弄餘輝照耀虛檐極出奇木杪不鳴風力軟闖萍翻有魚嬉予次韻云東省南宮切太防防龍行集鳯凰池更哦殿閣薰風句坐覺防涼生桂枝紫禁同依日月輝蒼顏獨愧羽毛奇水如明鏡𨿽堪俯笑汝皇皇誰肯嬉予嘗發策試仲衡至是同爲八座俱在講筵唱酬頗多是詩及院中景物故記於此

朝殿日皇太子宰相親王使相參政各有朱衣吏二人自下馬處前導至殿門【樞宻使恩數依宰臣者同若知院及副樞簽書則紫衣】此外惟翰林學士有之又禁門內許以茶鐐擔子自隨與執政等

車駕將出孟享或過宮則應奉官及侍従以上朝於後殿宰執有奏事侍従先退例過玉堂少憇若值冬至元正則團拜堂上俟駕過就院門外上馬以従

南渡以來朝臣遇節序賜予多權停今經筵寒食重五冬至尙賜節料錢酒其他侍従則三大節客省籥賜羊酒米麵而學士院官若侍従以上兼領自從本官或庻僚權直院獨三伏賜米一擔時果五品品才一楪亦因與經筵官輪宿而得之書局【有中官承受凡遇時節例賜茶酒學士院無成受故也】淳熈乙未初伏某以待制侍講經筵賜流香酒四斗【後二年減半】時果七楪冰一擔視庶官值院爲稍增以短表謝支快行家食錢三千又折酒錢三百別賜冰一擔【翰林司闗子云限日下支不許次日】支食錢一千蓋侍從所得者

十月旦賜錦襖子學士觀察使簇四金雕賜尙書執政八搭暈錦宰臣使相天下樂例従左帑幫支不得以臨期隨品色假爲領袖施之朝服三日而止識者非之予自翰苑遷八座己亥十月值従駕恭謝景靈宮兵部尙書王仲衡未逹朝議苐用市錦予告之故計無所出予輟所服予之而馳取舊金雕者自用曁追班閣門吏魁趙軫與其徒顧予誶語予悟其意呼而告以𨿽班尙書猶兼翰林學士故可舎髙従卑軫等愧謝而退

渡江後每遇開講罷講臨安治具宴侍講讀修注官紹興三十二年冬予爲左史趙淸卿【子防】知臨安初獻議盡罷百司饋送及所供飲饌時洪景嚴以內翰兼侍讀開講日學士院自置酒五行自後遂爲例乾道六年予與鄭仲益兼侍講是秋開講鄭主席謂予亦院官當與其事予但簽書招客之目而以不兼講讀不赴坐時胡邦衡銓以工侍兼侍講坐中賦覃字韻詩見及予次其韻有云寓直敢同東道主蓋謂是也

翰林學士初上舊制勅設甚盛中興後不復舉行予直院時除王日嚴爲學士院中支餐錢具五杯而已

故事大宴每於是日則學士院爲館閣官具食蓋祖宗時內外制官無不自三館出館中之人往往前日僚友之舊道義之交不専以勢利髙下爲心故每於是日小集従容談笑也近時具食𨿽如故乃設於學士院門幕次內蓋未嘗見玉堂主人也竊意前軰不爾淳化中太宗以飛白玉堂等四字賜翰林而學士承防蘓易簡防兩制於玉堂直祕閣潘謹修與焉略可見也已上乃近世程致道修麟臺故事所記乾道七年天中節貢院賜齋筵予時以少蓬兼內直乃督院吏治具吏白廚庫乏錢兼近已不講予曰故事旣難廢況予身貳祕書而罷此禮乎命如故例然不過盤餐之類爾

某久在翰苑獨員之日常多率數月輙丐去上必批降詔不允院吏申省乞時暫差官撰述乃委中書舎人如此再三遂爲定例徑封奏札付中書後省

數年來上數令薦詞臣爲代明示大用意某每退避戊戌九月丁丑禦藥院傳防問近例院官有無三員者吏具上初政承防洪遵學士史浩直院劉珙又問紹興間故事吏復具八年曾開列龍如淵皆爲直院而召孫近承防三十一年何溥爲學士而虞允文劉珙並直院後旬餘崔大雅服闋還朝上曰卿來適其時遂再兼權直十月復增莫子齊【濟】尋卒其後繼增趙大本【彥中】熊子復【克】予遂參預

文忠集卷一百七十六

欽定四庫全書

文忠集卷一百七十七【二老堂詩話上】

宋周必大撰

陶淵明山海經詩

江州陶靖節集末載宣和六年臨漢曾紘謂靖節讀山海經詩其一篇云形夭無千嵗猛志固常在疑上下文義不貫按山海經有云刑天獸名口銜干戚而舞以此句爲刑天舞干戚因筆畫相近五字皆訛岑穰晁詠之撫掌稱善予謂紘說固美然靖節此題十三篇大槪篇指一事如前篇終始記誇父則此篇恐専說精衛銜木塡海無千嵗之壽而猛志常在化去不悔若並指形天似不相續又況末句云徒設在昔心良晨距【一本作駐】可待何預干戚之猛耶後見周紫芝竹坡詩話第一卷

復襲紘意以爲已說皆誤矣

東坡立名

白樂天爲忠州刺史有東坡種花二詩又有步東坡詩云朝上東坡步夕上東坡步東坡何所愛愛此新成樹本朝蘇文忠公不輕許可獨敬愛樂天屢形詩篇蓋其文章皆主詞達而厚好施剛直盡言與人有情於物無著大略相似謫居黃州始號東坡其原必起於樂天忠州之作也

王禹偁不知貢舉

小說多妄其來久矣玉壺淸話云王禹偁自知制誥出知黃州蘇易簡牓下於孫何等進士三百餘人奏曰禹偁禁林宿儒累爲遷客臣欲令牓下諸生郊送奏可禹偁作詩謝之云綴行相送我何榮老鶴乘軒愧谷鶯三入承明不知舉看人門下放諸生予年十六七時嘗以嵗月推之孫何牓乃淳化三年嵗在壬辰明年癸巳易簡遷參政是時禹偁謫行外未歸又明年甲午方再爲知制誥至道乙未遷內翰五月出知滁州非放進士時三年丁酉復召知制誥咸平元年戊戌十二月罷知黃州二年己亥放進士孫曁等七十一人非三百人也且易簡已爲執政而死其妄甚明然予頗自疑此詩或爲他日之防其後隆興癸未予爲起居郎兼中書舎人值省試本擬同知貢舉屬壽皇鋭意幸金陵便欲進發畱予從駕不果差乾道壬辰爲禮部侍郎兼直學士院適當貢舉在朝闕出身從官而虞並甫爲相雅不欲用予時方遣泛使奏畱予撰國書命翰林王曮知舉中書舎人趙雄同知此外惟沈夏有出身以工侍兼臨安旣不可差乃趣召李衡爲侍禦史云試院無言事官則不肅鎖院才旬日趙雄丁母憂亦不復補差淳熈戊戌春予爲翰林學士上已防定而趙溫叔爲相宻奏云殿試臨軒當用天子私人主文今省試是禮部事乃就下差權禮部尙書範成大𨿽一時各有意其實三入不知舉之防先定矣

劉禹錫淮陰行

簇簇淮陰市竹樓緣岸上好日起檣竿鳥飛驚五兩今日轉船頭金烏指西北煙波與春艸千里同一色船頭大銅環摩挲光陣陣早晚使風來沙頭一眼認何物令儂羨羨郎船尾燕銜泥趂檣竿宿食長相見隔浦望行船頭昂尾防防無柰脫菜時淸淮春浪軟黃魯直云淮陰行情詞殊嚴語气尢穩切白樂天元防之爲之皆不入此律也惟無柰脫菜時不可解當待博物洽聞者說也予嘗見古本作挑菜時東坡恵州新年詩雲水生挑菜渚恐用此字

唐酒價

昔人應急謂唐之酒價每斗三百引杜詩速冝相就飲一斗恰有三百靑銅錢爲證然白樂天爲河南尹自勸絕句云憶昔覊貧應舉年脫衣典酒曲江邊一千一斗猶賖飲何況官供不著錢又古詩亦有金樽美酒斗十千之句大扺詩人一時用事未必實價也

白樂天詩

白樂天集第二十五卷

宴散詩云小宴追涼散平橋步月廻笙歌歸院落燈火下樓臺殘暑蟬催盡新秋雁欲來將何迎睡興臨臥舉殘杯此詩殊未覩富貴气象第二聨偶經晏元獻公拈出乃迥然不同

杜荀鶴事

池陽集載杜牧之守郡時有妾懷姙而出之以嫁州人杜筠後生子卽荀鶴也此事人罕知予過池嘗有詩云千古風流杜牧之詩材猶及杜筠兒向來稍喜唐風集【荀鶴詩集名唐風】今悟樊川是父師

光武廟左衽

錢塘陳益字仲理進士入官淳熈間嘗爲奉使金國屬官過滹沱光武廟塑像左袵有詩云早知爲左袵悔不聼臧宮意亦可取

康與之重九詞

慶元丙辰重九風雨中七兄約登髙於神岡西臺因記康與之作髙宗時謔詞云重陽日四靣雨垂垂戱馬臺前泥拍肚龍山路上水平臍渰浸倒東籬茱萸胖黃菊濕虀虀落防孟嘉尋篛笠漉巾陶令買簔衣都道不如歸爲之一笑與之自語人云末句或傳兩个一身泥非也

杜詩元日至人日

杜詩云元日至人日未有不陰時蓋此七日之間須有兩三日陰不必皆晴疑子美紀實耳洪興祖引東方朔占書謂嵗後八日一雞二犬三豕四羊五牛六馬七人八谷其日晴則所主物育陰則災天寶之亂人物俱災故子美云爾信如此說谷乃一嵗之本何略之也

木芙蓉詩

唐人裒劉禹錫嘉話云進士陳標詠黃蜀葵詩云能共牡丹爭幾許得人憎防只緣多予常語客花多固取輕於人何憎嫌之有因論木芙蓉全似藥但患無兩平字易牡丹寜欲攺此句作得人輕處只緣多眾以爲善且謂移藥二字在首句則可矣予以失全句爲疑或云本艸藥一名余容因綴一絕云花如人靣映秋波拒傲淸霜色更和能共余容爭幾許得人輕處只緣多白樂天和錢學士白牡丹詩云唐昌玉蘂花攀玩眾所爭折來比顏色一種如瑤瓊彼因稀見貴此以多爲輕固知輕字爲勝

辧人生如寄出處

蘇文忠公詩文少重復者惟人生如寄耳十數處用𨿽和陶詩亦及之蓋有感於斯言此句本起魏文帝樂府厥後髙僧傳載王羲之與支道林書祖其語爾朱翌新仲猗覺寮雜誌乃引髙僧傳及南齊劉善明似未記魏樂府予爲太和蕭人傑秀才作如寄齋記引文忠公詩甚詳

報班齊

歐公詩云玉勒爭門隨仗入牙牌當殿報齊班或疑其不然今朝殿爭門者往往隨仗而入及在廷排立旣定駕將禦殿閣門持牙牌刻班齊二字班齊小黃門接入上先坐後幄黃門復出揚聲云人齊未行門當頭者應云人齊上卽出方轉照壁衛士卽鳴鞭然此乃是駕出時常日則不同

朱希眞出處

朱惇儒字希眞洛陽人紹聖諌官勃之孫靖康亂離避地自江西走二廣紹興二年詔廣西宣諭明槖訪求山林不仕賢者槖薦希眞深逹治體有經世之才靜退無競安於貧賤嘗三召不起特補廸功郎後賜出身歷館職郎官出爲浙東提刑致仕居嘉禾詩詞獨步一世秦丞相晚用其子某爲刪定官欲令希眞教秦伯陽作詩遂落致仕除鴻臚少卿蓋久廢之官也或作詩云少室山人久掛冠不知何事到長安如今縱揷梅花醉未必王侯著眼看蓋希眞舊嘗爲鷓鴣天云我是淸都山水郎天教懶慢帯疎狂曾批給露支風勅累奏畱云借月章詩萬首酒千觴防曽著眼防侯王玉樓金闕慵歸去且揷梅花住洛陽最膾炙人口故以此譏之淳熈間沅州教授湯巖起刋詩海遺珠所書甚略而云蜀人武橫詩也未幾秦丞相薨希眞亦遣臺評髙宗曰此人朕用槖薦以隠逸命官置在館閣豈有始恬退晚奔競耶其希眞老愛其子而畏避竄逐不敢不起識者憐之

唐藩鎭官屬入局

杜子美爲劍南參謀遣悶呈嚴鄭公詩云束防酬知己蹉跎效小忠又云曉入朱扉啟昏歸畫角終不成尋別業未敢息防躬韓退之爲武寜節度使推官上張僕射書云使院故事晨入夜歸非有疾病事故輙不許出抑而行之必發狂疾乃知唐制藩鎭之屬皆晨入昏歸亦自少暇如牛僧孺待杜牧固不以常禮也【後見洪邁容齋續筆第一卷

所引與此同】

論詩雅頌

揚子法言曰正考甫常晞尹吉甫矣公子奚斯常晞正考甫矣蓋尹吉甫能作崧髙烝民等詩以美宣王故正考甫晞之而作商頌是則揚子以閟宮之頌爲奚斯所作矣班孟堅王文考爲賦序皆有奚斯頌魯僖之言蓋本諸揚子也學者謂閟宮但曰新廟奕奕奚斯所作而無作頌之文遂疑揚子爲誤以予觀之奚斯旣以公命作廟又自陳詩歸美其君故八章之中上自姜嫄后稷下逮魯公魯侯備極稱頌至末章始言作廟之功亦不爲過只如崧髙詩亦云其詩孔碩其風肆好是吉甫固嘗自稱美矣何獨於奚斯而疑之揚子之言必有所防【後見洪邁容齋續筆第一卷

亦以爲相承之誤非也】

顯仁皇后挽詩

湯岐公思退在相位作顯仁皇后挽詩云虞妃從梧野啟母祔稽山無一閒字蓋顯仁初以賢妃從徽宗北狩其後祔徽宗葬防稽之永祐陵虞妃謂徽宗也啟母謂髙宗也用事可謂的切髙宗山陵予進挽詩取法焉其云生平同藝祖謂創業中興之主皆丁亥生也慶壽似慈寜謂母子皆嘗慶八十也然不若岐公之工

陸務觀說東坡三詩

陸務觀云王性之謂蘇子瞻作王莾譏介甫云入手功名事事新又詠董卓云公業平時勸用儒諸公何事起相圖只言世上無健者豈信車中有布乎蓋譏介甫黨爭市易事自相叛也車中有布借呂布以指惠卿姓曾布名其親切如此又云曾吉甫侍郎藏子瞻和錢穆父詩眞本所謂大筆推君西漢手一言寘我二劉間者其自注云穆父嘗艸某答詔以歆向見諭故有此句而廣川董彥逺待制乃譏子瞻不當用髙光事過矣

山谷哭宗室公壽詩

與務觀同作劉信叔太尉挽詞予誦魯直哭宗室公壽詩云昔在熈寜日葭莩接貴遊題詩奉先寺橫笛寶津樓天网恢中夏賔筵禁列侯但聞劉子政頭白更淸修意深語到可見宗室前肆後拘气象務觀云韓子蒼常見魯直眞迹第三聨攺云屬舉左官律不通宗室侯以此爲勝而曾吉甫獨取前作

南北聲音

四方聲音不同形於詩歌往往多礙其來久矣如北方以行爲形故列子直以太行山爲太形又如居姫與以髙俄等音居音古今文士皆作協韻𨿽釋文亦然禮記何居注云居音姫列子何姫卻注云音居其詩文與以呂累之類尢多近世士大夫頗笑閩人作賦協韻雲天道如何仰之彌髙殊不知蘇子由蜀人也文集第一卷

嚴碑長韻磨訛髙豪何曹何戈亦相間而用云

記夢

予少年嘗夢至人家其書室爲叢竹所蔽殊不開爽堂下皆古桞鴉噪不止夢中作詩云竹多翻障月木老只啼烏意謂竹本淸虛延貯風月今反窒塞如此種木不棲鸞鳯徒能集烏以聒耳似譏其主人也後數年爲金陵教官初入廨舎則防下及門外古桞參天鴉鳴竟日防傍小書室叢竹蔽虧恍如所夢

皇甫湜詩

劉貢父詩話錄云皇甫湜詩無聞韓退之有讀公安詩譏其掎摭糞壤間又韓集𨿽有次韻湜陸渾山火之萹而湜詩俱不傳予嘗得湜永州祁陽元次山唐亭詩碑題云侍禦史內供奉皇甫湜其詩云次山有文章可惋只在碎然長於指敍約潔多餘態心語適相應出句多分外於諸作者間防防成一隊中行【蘇預】𨿽冨劇粹美君可蓋子昂感遇佳未若君雅裁退之全而神上與千年對李杜才海翻髙下非可槪文於一气間爲物莫與大先生路不荒豈不仰吾軰石屏立衙前溪口啼素瀨我思何人知徙倚如有賴【後見洪邁容齋隨筆亦載此詩謂風格無可采非也】

老人十抝

朱新中鄞川志載郭功父老人十抝詩謂不記近事記得逺事不能近視能逺視哭無淚笑有淚夜不睡日睡不肯坐多好行不肯食軟要食硬兒子不惜惜孫子大事不問碎事絮少飲酒多飲茶暖不出寒卽出丁巳嵗予年七十二目視昏花耳中無時不作風雨聲而實雨卻不聞因補一聨雲夜雨稀聞聞耳雨春花防見見空花是亦兩抝也嘗錄寄朱元晦朱大以爲然請予足成之遂貼兩句云佗日自矜盲宰相今復癡聾作冨家

記趙夢得事

廣西有趙夢得處於海上東坡謫儋耳時每爲致中州家問坡嘗題其澄邁所居二亭曰淸斯曰舞琴仍錄陶淵明杜子美詩及舊作數十紙與之夢得以綾絹求書坡答曰幣帛不爲服章而以書字上帝所禁又有帖云舊藏龍焙請來共嘗蓋飲非其人茶有語閉門獨啜心有愧眞佳句也後趙君子婦將產夢有題開國男來謁者生子名之曰荊而字夢授紹興末登科丰厚夷雅所至榜書室曰見坡乾道中以左奉議郎知吉州龍泉縣予因得盡觀坡之翰墨荊去調欽倅未上而卒夢開國男者殆謂縣宰耶

文忠集卷一百七十七

欽定四庫全書

文忠集卷一百七十八【二老堂詩話下】

宋周必大撰

記東坡烏臺詩案

元丰己未東坡坐作詩謗訕追赴禦史獄當時所供詩案今已印行所謂烏臺詩話是也靖康丁未嵗臺吏隨駕挈眞案至維揚張全眞參政時爲中丞南渡取而藏之後張丞相徳逺爲全眞作墓志諸子以其半遺徳逺充潤筆其半猶存全眞家予嘗借觀皆坡親筆凡有塗攺卽押字於下而用臺印蘇子容丞相元丰戊戌嵗尹開封治陳世儒獄言者誣以寛縱請求是秋亦自濠州攝赴臺獄嘗賦詩十四萹今在集中序云子瞻先已被系予晝居三院東閣而子瞻在知雜南廡才隔一垣其詩云遙憐北戶吳興守詬辱通宵不忍聞注謂所劾歌詩有非所冝言頗聞鐫詰之語

辧歐陽公用金帶事

杜工部詩屢及銀章歐陽文忠公詩數言金帶此亦常事後來士大夫多以不仕爲曠達又因前軰偶謂老覺腰金重慵便枕玉涼爲未是冨貴小說遂云永叔這條金帶幾次道著予謂近世邁往淩雲視官職如韁鎖誰如東坡然送陳睦詩云君亦老嫌金帶重望湖樓詞云不堪金帶垂腰豈害其爲達耶

李石霜月詩

唐李義山霜月絕句靑女素娥俱耐冷月中霜裏鬭嬋娟本朝石曼卿云素娥靑女元無匹霜月亭亭各自愁意相反而句皆工

陶杜酒詩

陶淵明詩酒能消百慮杜子美詩一酌散千憂皆得趣之句也

韓杜自比稷契

子美詩自比稷與契退之詩云事業窺稷契子美未免儒者大言退之實欲踐之也

蘇頲九日侍宴應制詩

予編校文苑英華如詩中數字異同固不足怪至蘇頲九日侍宴應制得時字韻詩頲集與英華略同首句嘉防宜長日而世嵗時雜詠作並數登髙日第二句髙遊順動時雜詠作延齡命賞時第三句曉光云半洗雜詠作宸遊天上轉第四句晴色雨餘滋雜詠作秋物雨來滋第五句降鶴因韶徳雜詠作承仙馭第六句吹花入禦詞雜詠作睿詞後一聨云願陪陽數節億萬九秋期雜詠作防臣復何幸長得奉恩私竊意雜詠乃傳書錄當時之本其後編集八句皆有攺定文苑因從之耳杜甫云新詩攺罷自長吟信乎不厭雕琢也

東坡寒碧軒詩

蘇文忠公詩初若豪邁天成其實闗鍵甚宻再來杭州作壽星院寒碧軒詩句句切題而未嘗拘其云淸風肅肅搖窓扉窓前修竹一尺圍紛紛蒼雪落夏簟冉冉緑霧沾人衣寒碧各在其中第五句日髙山蟬抱葉響頗似無意而杜詩云抱葉寒蟬靜並葉言之寒碧亦在其中矣人靜翠羽穿林飛固不待言末句卻說破道人絕粒對寒碧爲問鶴骨何緣肥其妙如此

金鎖甲

周紫芝竹坡詩話第一叚雲杜少陵遊何將軍山林詩有雨拋金鎖甲苔臥緑沈鎗之句言甲拋於雨爲金所鎖鎗臥於苔爲緑所沈有將軍不好武之意余讀薛氏補遺乃以緑沈爲精鐡謂隋文帝賜張大淵以緑沈之甲是也不知金鎖當是何物後又讀趙徳麟侯鯖錄謂緑沈爲竹乃引陸氏防詩一架三百竿緑沈森杳防此尢可笑已上皆紫芝之語予按苻堅使熊邈造金銀細鎧金爲綫以縲之蔡琰詩云金甲耀日光至今謂甲之精細者爲鎖子甲言其相銜之宻也紫芝工詩而詩話百篇疏失如此何耶緑沈爲精鐡則不待辧矣

筍薺詩用斤賣事

紫芝又云兩京作斤賣五谿無人采此髙力士詩也魯直作食筍詩云尙想髙將軍五谿無人采是也張文潛作薺羮詩乃云論斤上國何曾飽旅食江城日至前嘗慕藜羮最精好固應加糝愧吾原則是髙將軍所作乃薺詩耳非筍詩也二公同時而用事不同如此不知其因予按二詩各因筍薺而借用作斤賣之句初非用事不同紫芝何其拘也

綻葩二字

紫芝末萹又云今日校譙國集適此兩卷皆公在宣城時詩某爲兒時先人以公眞藳指示某是時已能成誦今日讀之如見數十年前故人終是而熟但句中時有與昔時所見不同者必是痛遭俗人攺易爾如病起一詩云病來久不上層臺【謂宣城疊嶂雙溪也】窓有蜘蛛徑有苔多少山茶梅子樹未開齊待主人來此萹最爲奇絕今乃攺云爲報園花莫惆悵故教太守及春來非特意脈不倫然亦是何等語又如桃櫻欲破紅攺作綻紅梅粉初墜素攺作梅葩殊不知綻葩二字是世間第一等惡字豈可令入詩來又喜雨晴詩云丰穰未可期疲瘵何日起乃易疲瘵爲瘦饑若當時果用瘦饑二字則此老大段窘也予謂紫芝論俗子攺易張文潛詩是也至引櫻桃欲破紅謂不應攺破作綻梅粉不應攺作葩云是惡字豈可入詩然則紅綻雨肥梅不應見杜子美詩詩正而葩不應見韓退之進學解天葩無根長在目不應見歐陽永叔長萹況古今詩人亦多用之豈可如此論詩耶

論縹緲二字

自唐文士詩詞多用縹二字本朝蘇文忠公亦數用之其後蜀中大字本攺作縹緲蓋韻書未見字爾或攺作字未知孰是予校正文苑英華姑仍其舊而注此說於下

米元章無量老人詩句

予家有米元章書長壽庵三字後題兩句人是西方無量佛壽如南極老人星不知古人詩句或元章自作也

程祁陳從古梅花詩

政和中廬陵太守程祁學有淵源尢工詩在郡六年郡人段子衝字謙叔學問過人自號潛叟郡以遺逸八行薦力辭與程唱酬梅花絕句展轉千首識者已難其博邇嵗有同年陳從古字希顏裒古今梅花詩八百萹一一次韻其自序云在漢晉未之或聞自宋鮑照以下僅得十七人共二十一首唐詩人最盛杜少陵才二首白樂天四首元防之韓退之柳子厚劉夢得杜牧之各一首其餘不過一二如李翰林韋蘇州孟東野皮日休諸人則又寂無一萹至本朝方盛行而予日積月累酬和及千萹云

記舒州司空山李太白詩

司空山在舒州太湖縣界初經重報寺過馬玉河至金輪院有僧本淨肉身塔及【原闕】葉蓮花池連理山茶自塔院乃上山至本淨坐禪巖精巧天成中途斷崖絕壑傍臨萬仭號牛背石宗室善修者言石如劍脊中起側足覆身而過危險之甚度此步步皆佳上有一寺及李太白書堂一玉立有太白瀑布詩云斷巖如削嵐光破崖緑天河從中來白雲漲川谷玉案赤文字落落不可讀攝衣淩靑霄松風吹我足予兄子中守舒日得此於宗室公霞今胡仔漁隱叢話載蔡絳西淸詩話不言此山但云太白仙去後人有見其詩略云斷崖如削嵐光破崖綠天河從中米白雲漲川谷玉案勅文字世眼不可讀攝身淩靑霄松風吹我足又云舉袖霞條脫招我飲胡麻旣誤以斷巖爲斷崖與第二句相重赤文作勅文落落作世眼攝衣作攝身皆淺近與前句大相逺當塗太白集本元無此詩因子中錄寄郡守遂刻於後然皆從蔡絳誤本子中爭之不從僅能攺勅爲赤而已

辧杜詩閒殷防韻

世言杜子美詩兩押閒字不避家諱故畱夜晏詩臨懽卜夜閒七言詩曾閃朱旗北斗閒俗傳孫覿杜詩押韻亦用二字其實非也卞圜杜詩本云畱懽上夜關蓋有投轄之意卜字似上字閒字似闗字而不知者或攺作夜防又不在韻卞氏本妙不可言北斗閒者蓋漢書有朱旗絳天今杜詩旣云曾閃朱旗則是因朱旗絳天鬥色亦赤本是殷字於斤切盛也又於顏切紅色也故音𨿽不同而字則一體是時宣祖正諱殷字故攺作閒全無義理今旣祧廟不諱所謂曾閃朱旗北斗殷又何疑焉

戱舉詩對

乾道七年秋予爲禮部侍郎一時長貳每防食多戱舉詩對或云薔薇刺刺花奴手刺刺皆仄聲人每難對予云鴻雁行行【音杭】鳥迹書又云半夏禹餘糧借雨爲禹涼爲糧也宜以何對予雲長春佛見笑蓋藥名及花名也吏部張津子問侍郎因云此雅對耳更有通俗之句如往年胡銓邦衡多髯初除吏部郎官或以胡銓髯吏部爲戱莫能對者是時姚憲令則以司農少卿兼權戶侍在坐予謂令則君嘗爲浙憲豈復逺使欲借以趂對云姚憲逺提刑蓋借姚爲遙也坐皆大笑淳熈六年吏部尙書兼侍講程大昌泰之講筵退入部同官問今日講何經泰之云尙書或又曰尙書講尙書亦詩句也屬予對之予曰行者畱行者坐中復大笑

紅綾白紵詩

唐薛能詩云莫欺闕落殘牙齒曾喫紅綾餅餤來記新進士時事也王禹偁賀人及第詩云利市襴衫拋白紵風流名紙冩紅牋予嘗以二事爲一聨云襴衫拋白紵餅餤喫紅綾似是的對葉夢得石林避暑錄紅綾餅餤爲盧延讓詩

一麾出守

顏延年詩屢薦不入官一麾乃出守後人誤用一麾出守事以爲起於杜牧之自云獨把一麾江海去實用旌麾之麾未必本之顏詩後人因此二字自誤用顏詩耳

記法慧寺門詩

紹興十年六月一日甲辰左光祿大夫守尙書右僕射同中書門下平章事兼樞宻使監修國史秦檜札子奏臣聞徳無常師主善爲師善無常主協於克一此伊尹相湯咸有一徳之言也臣昨見金國達蘭自講和割地之議故贊陛下取河南故疆旣而烏珠牋其叔達蘭藍公佐之歸和議已變故贊陛下定弔民伐罪之計今烏珠變和議果矣臣請爲陛下先至江上諭諸路帥同力招討陛下相次勞軍如漢髙祖以馬上定天下不寜厥居爲社稷宗廟決策於今日臣言如不可行卽乞罷免以明孔聖陳力就列不能者止之義臣無任懇切之至有防依奏右張嵲代作嵲元任司勲員外郎五月除起居舎人八月除中書舎人當時朝士大夫法慧寺門云商湯爲太甲孔聖作周任蓋誤以伊尹告太甲爲相湯而論語載孔子引周任之言今直以爲孔聖也

辧歐陽公釋奠詩

歐陽文忠公外集有早赴府學釋奠詩蓋任畱守推官陪錢惟演行禮時也諸處本皆如此冩汪逵云省題詩集只云釋奠卻注作國子監試題蓋惟演止是使相詩中不應云行祠漢丞相直爼豆兼三代及首善自西京語皆有嫌疑專指漢事非惟演也當從省題予答云省題所印如秋彌之類乃官中試題至於釋奠似太平易況諸本元有早赴府學二字書坊傅防勦之耳其云昔齒公卿冑嘗聞弦誦聲豈舉業當用乎所謂漢丞相乃詩句偶然如唐卿周士之類何必拘泥且漢時釋奠豈預丞相耶今公外集第二卷

書懷感事寄梅聖兪云丞相忽南遷送之伊水頭此惟演落平章事移鄧州時亦呼丞相外集十四卷送河南戶曹楊子聰序云居一嵗相國彭城公薦之彭城惟演所封郡是又呼爲相國按唐白樂天集第五十八卷

論莭度使王鍔除平章事云伏以宰相者人臣極位天下具瞻非有淸望大功不合輕授鍔非淸望又無大功深爲不可此是唐使相亦謂之宰相故有系銜大勅之後者玆乃丞相相國宰相三者在使相皆可稱呼之明證逵號博洽故著此以示後學

王十李三

紹興二十七年禦試進士四百三十六人溫州王十朋爲之首其鄕人吳已正未綴特奏狀元則福州李三英例賜出身附名正奏之後已正有詩舉頭不忍看王十回首猶欣見李三

鳩芹詩

蜀人縷鳩爲膾配以芹菜或爲詩云本欲將芹補那知弄巧成

文忠集卷一百七十八

欽定四庫全書

文忠集卷一百七十九【二老堂雜誌卷一】

宋周必大撰

黜陟

唐虞以三考黜陟幽明而其所命或終身於一職蓋所謂陟者若今磨勘轉官年勞換服色也與

防制樂

防始制樂以賞諸非謂制樂始於防也制以賞諸侯或自防耳

明夷

文王重爻之時紂𨿽虐而商未危箕子尙爲商臣其明夷之六五已曰箕子之明夷利貞此趙賔所以鑿爲荄玆之說也

教子教國子

孔子教子止於詩禮而不及樂蓋爲學之道成於樂故也周官教國子則樂徳樂語樂舞在所先焉聖人所望於公族其至矣乎

後艱終吉

詩稱無後艱易稱有終吉一也

記聞人滋五說

聞人滋以詩言祖妣爲姜嫄其說可用蓋周官大司樂以享先妣在享先祖之前亦謂姜嫄也

豳詩首言觱發栗烈而後言於耜舉趾滋曰豳地多寒故也

禮內則中載養老一段並與王制同滋曰貴老謂其近於親也

滋曰論語凡稱或者其所言皆無可取故略其姓名如或謂孔子曰子奚不爲政或問禘之說或曰孰謂鄹人之子知禮乎或曰管仲儉乎或曰雍也仁而不佞或對曰申棖之類

滋曰經史中言五穀以稻爲貴古人各以類配之如以殺雞配爲黍謂野人之食也以啜菽配飲水謂貧者之孝也以稷食對菜羮謂貶降之食也以麥飯對蔥葉謂艸具之食也惟食稻則對衣錦言之又祭祀則以稻爲嘉蔬公事大夫則以稻爲嘉膳是五穀以稻爲貴也

天王

謂王爲天王疑自春秋始蓋孔子之深意也或曰曲禮不云乎臨諸侯畛於鬼神曰有天王某甫何謂也曰曲禮漢儒所記耳且其下文云措之廟立之主曰帝崔靈恩以爲爲記時有主入廟稱帝之義記者錄以爲法然則天王某甫者亦皆漢儒傳聞之辭耳或又曰莊子載堯舜問答雲天王用心何如則天王之號豈必始於春秋予曰莊周所載未必堯舜本語也

論富貴

孔子曰冨而可求也𨿽執鞭之士吾亦爲之如不可求從吾所好孟子取陽虎之言曰爲冨不仁矣爲仁不冨矣蓋死生有命冨貴在天不可以力求不可以智爲此孔孟之學也小人求冨爲冨無所不至甚者敗國亡家皆求冨爲冨者也

論徳誠

或問以徳行仁者王何謂也曰徳者誠也以誠行仁然後可以王書曰恭儉惟徳無載爾僞作徳心逸日休作僞心勞日拙是皆以徳對僞故曰徳者誠也

酒誥

揚子曰昔之說書者序以百酒誥之萹俄空焉今亡矣夫以揚子所見爲古文耶則酒誥實未嘗亡而汨作九共槀飫之類逸者甚眾何爲皆不言也以揚子所見爲今文耶則安得渾渾灝灝噩噩之語必有能辧之者

鄭子產

鄭子產火不禳水不禜【昭十九年龍闘】不覿民以怪也

以智籠愚

上駟中駟下駟之說卽狙公誑狙朝三暮四之說也列子曰聖人以智籠羣愚何必聖人哉

古人作文以事系月

司馬相如孟冬十月君䢐郊祀文選暮春三月江南艸長

井蛙驊驑

井蛙不可以語海其見小也驊驑不可以捕鼠其用大也小大𨿽殊其適用一也

楚熊渠子李廣射石

新序楚熊渠子夜行見寢石以爲伏虎闗弓射之滅矢飲羽下視知石也復射之矢摧無迹熊渠子見其誠心而金石爲開況人心乎李廣在北平出獵見艸中石以爲虎而射之中石沒矢視之石也他日射之終不能入二事正相類

髙祖先主功業

髙祖自漢中而興帝業先主乃區區梁益而無成功皆天也非人力也予嘗作諸葛孔明贊云昔我髙祖肇迹於玆欲肯其堂敢廢厥基

髙祖武帝待士重輕

世言髙祖最知人故論三傑之功則字謂張良曰子房至蕭何韓信乃名呼之彼待下固有輕重溺冠踞見者特庸人耳其後武帝雄才大略頗有髙祖之風防厠而視大將軍不冠而見公孫丞相至汲黯不冠不見主父偃智不足以知此而入闗欲因衛靑以求用而不知武帝所以待靑者至薄豈以薦士責之哉其不省也冝矣偃後朝奏書而暮召士固當自致耶

張良不祀

張良之於髙祖蓋天授也運籌帷幄姑置未問鴻門之防微項伯以良故背其主而翼蔽沛公則沛公之肉不足以齒項莊之劍矣尙敢望數百年血食哉此社稷功臣也孫子縱有大過猶將十世宥之柰何不顧嗣爵才十年遽奪其國按功臣表則曰坐與門大夫殺故楚內史良傳則曰坐不敬其罪皆不至於不祀而孝文視之如也至元康四年僅復其家卒不紹封漢家眞少恩哉或曰良多陰謀奇計造物所忌故𨿽能以智終而畱國不祀忽諸信乎非耶

袁安吳雄葬地

漢袁安父沒母使求葬地道逄三書生指一處云葬此當世爲上公須叟不見安異之於是葬其所占之地故累世隆盛按安理楚獄之連系還匃奴之生口臨事如此平時用心之仁恕可知矣神物兆祥使之昌熾此豈人力所能至哉範史載之亦足垂勸而世之泥於陰陽家者往往借以爲口實謂貴賤貧冨死生福禍一系丘墓殊不問行已之如何於是庸師妖巫始得售其術矣若河南吳雄少時家貧防母營人所不封土者擇葬其中喪事趣辦不問時日醫巫皆言當族防而雄不顧雄旣明法律斷獄平起自孤宦致位司徒而子防孫恭三世是尉爲法名家此其範曄所記也予故表而出之以告不修人事而以袁安爲口實者

臯陶

後漢楊賜傳三後成功臯陶不與左傳云臯陶庭堅不祀忽諸禹固不待言契之後爲湯稷之後爲周至唐乃爲系出臯陶天寶中追尊爲徳明皇帝

以曾子爲聖人

論語泰伯篇以能問於不能以多問於寡有若無實若虛曾子之言也唐太宗乃謂孔子所稱以問孔頴逹對曰此聖人教之謙耳一時君臣之問對史氏之筆削皆不正之而直以曾子爲聖人何也

唐開元錢

舊唐書武徳四年七月丁卯廢五銖錢行開元通寶錢談賔錄以爲歐陽詢所書而靑鎖集楊妃別傳乃謂此錢開元所鑄背有搯防出於楊妃吳曾漫錄已載辧誤中予謂唐鑄錢多矣今惟此錢徧天下特爲光明燒之有水銀出可治小兒急驚而餘錢皆不復見何也

韓退之鱷文臺參

韓退之傳識潮州逐鱷事而李翺行狀皇甫湜神道碑墓志銘皆不書又傳言愈爲京兆尹兼禦史大夫特詔不臺參李紳爲中丞刻奏愈愈以詔文自解其後文刺紛然宰相以臺府不協兩罷之而行狀墓碑自緣李紳爲禦史中丞因械送府使以尹杖杖之公縱囚去翺湜同時人不應謬妄豈以鱷近語怪故刪去乎若有詔免臺參李紳何敢爭湜是紳有寵旦夕且相先生不諳固爲恥矣因捨囚事宰相兩攺其官此當可信本傳止據昌黎集所載而書之耶

薛元超不以字行

唐書以字行者必明言之防如閻讓字立徳是也薛収之子名振字元超見楊烱所作行狀而史直作元超不云以字行也

文忠集卷一百七十九

欽定四庫全書

文忠集卷一百八十【二老堂雜誌卷二】

宋周必大撰

史官攺定制詔

本朝列聖實錄凡當時所下制詔往往爲史官攺易殆以文體或未古也宋景文公筆記亦嘗言之唐魏帥田布以死事贈右僕射白居易艸制甚美而舊唐書別載一制全不相類文𨿽可觀然不若居易之宏暢未知當時果用何制其爲修史者所攺無疑本朝太祖受周恭帝禪詔元本載五代開皇紀與今實錄無一字同此事由來久矣

記李煜與劉鋹書全文

太祖皇帝嘗令江南李煜作書諭廣南劉鋹令歸中國煜命其臣潘佑視艸文甚典麗累數千言今載之太祖實錄饒州董氏刻佑集亦有之然皆不載最後十句蓋私禮不敢以聞也予年十餘嵗因隨侍至廣州嘗得其全文今尙能記其辭曰皇帝宗廟垂慶淸明在躬冀日廣徽猷時膺多福徒切依仁之戀難窮報徳之情望南風而永懷庻幾撫我指白日以自誓夫復何言

告詞用上語

紹興十二年太母還宮百僚班賀上曰朕自東朝之歸方知南靣之樂故權中書舎人程防厚行太母侄女韋氏十娘封郡夫人制云朕自東朝之歸方知南靣之樂冝時懿戚同此休榮蓋全用上語也

察官兼翰林

紹興二十四年春直學士院湯思退以禮部侍郎同知貢舉時百官多闕大抵一人兼數職故凡以進士入官者皆預考校獨監察禦史王綸不入蓋偹折號也內制旣闕官有防命王綸時暫兼權適劉婉儀進位貴妃綸艸其制潤筆殆萬緡上稱有典誥體竟至大用前此察官寓直禁林亦盛事也

經筵官給告

近制兼職𨿽宰相領國史實錄院勅令所玉牒所降勅而已惟講讀官下至說書皆命詞給告可見崇儒重道之意也

侍講說書

近事侍從以上兼經筵則曰侍講庶官則曰崇政殿說書故左右史兼講筵者亦曰侍講如程防厚趙衛是也紹興二十六年王綸爲起居舎人止帶崇政殿說書誤矣先是殿中侍禦史董徳元右正言王瑉皆兼說書而瑉以家諱辭遂並升侍講蓋從權也【胡銓以左史兼侍講院旣而攺崇政少卿而侍講如故其後張拭爲左司亦侍講】

李益能召試

紹興二十六年二月二十五日詔將作監主簿李益能令中書後省召試時務策一道取防益能李擢徳升子也爲右丞相萬俟卨所薦將特賜出身而用之方試而卨薨王綸周麟之趙逵在後省以六經疑難發問益能所對稍略又參知政事張綱亦論賜第之恩不可啟止自監簿遷宗正寺丞初祠科惟有出身人許應上卽位以用武權停紹興初擢任工部侍郎請復其科而有司詳看兼許任子就試亦爲益能訃也科第固未足道然益能垂成轍壊可爲有心者之戒

給事中降詔

故事除授六曹侍郎雜學士以上遇辭免則降詔不允給舎權侍郎則否紹興二十七年六月戶部侍郎王師心除給事中亦降不允詔書蓋師心舊官合答詔是嵗九月賀允中自權禮部侍郎除給事中遂襲王師心例降詔非故事也三十年正月王晞亮自權工部侍郎遷夕拜不復降詔【金安節又降詔】

皇子食邑

紹興三十二年六月孝宗受襌九月一日三皇子並拜節鉞眞王各食邑一千戶食實封四百戶按舊制皇子封王便合食邑三千戶食實封一千戶此有司之失也

張徳逺始終爲右相

髙宗紹興乙卯春張徳逺拜右相丁巳秋方罷蓋獨相也後幾三十年當壬午嵗壽皇受禪陳長卿實爲首臺七月復召前左相湯進之爲右相十二月長卿罷明年攺元隆興正月張任樞宻使壽皇過徳壽宮議除二公相髙宗曰各還其舊蓋以頃年湯左而張右也按徳逺初相時湯尙未仕其後陳以權侍郎同知貢舉時史直翁方過省湯方中宏詞後湯爲左相久之陳拜右相湯去陳始升左而史爲右相予在後省嘗語陳雲相公湯相座主乃疊爲左右相陳笑指史云今右相亦當時進士也仕宦遲速固不齊但張以三十年舊相當並拜之日適以湯嘗居左竟不少進斯亦異矣國朝偶值二相俱闕往往自執政徑升首臺近嵗如沈守約葉子昻皆是也

髙宗朝進士第二人官過大魁

髙宗中興以來十放進士其榜眼官職往往過於狀頭戊申維揚李易止於中書舎人待制而王大寶乃爲尙書雜學士紹興二年張九成止權侍郎而淩景夏乃爲尙書五年汪應辰仕至尙書端明而黃中元以有官降在第二後來官職亦相似其實應辰第二人也八年黃公度止於考功郎官而陳俊卿作相十二年陳誠之知樞宻院似難及矣而秦熺亦嘗歷大學士特進少師十五年劉章爲尙書而王剛中入樞府十八年王佐終八座而董徳元參政二十一年趙逵中書舎人而蔣芾爲相二十四年張孝祥止於中書舎人雜學士而秦塤爲正侍郎二十七年王十朋僅除權侍郎晚授詹事不能供職而閻安中正爲中書舎人特職名不及十朋耳三十年許克昌爲狀元以有官降第二人而升梁克家爲魁至孝宗朝梁方拜相本第二人也

本朝宰相書勅著姓

祖宗朝宰相官至僕射【卽今特進】勅後乃不著姓他相階官自吏部尙書而下【卽今金紫光祿】皆著姓後來因攺平章事爲左右僕射遂不問何官一例去姓某他執政列禦皆書階官紹興以前尙如此只自近嵗乃不書階官又舊制執政必轉諫議大夫【卽今大中】神宗愛惜名器詔下一等以中大夫爲執政官而加一守字近嵗亦不復用此字蓋舊法官過於職爲行相當則不用其下爲守又其下爲試其職錢亦防降殺云

館職召試

紹興己邜諫官何溥請館職學官皆試而後除學官固不容試館職人亦以爲憚遂礙進擬久之王十朋始以大魁直除校書郎不試未幾闕員浸多遂召劉儀鳯朱熈載旣而二人皆辭攺他官復召予與程大昌試初欲除校書郎或謂選人特除止有徽宗朝李邴一二人乃止除正字其後無不試者至乾道元年諸王宮教授黃右輪對論東宮不冝以詩文爲學上大喜擢授校書郎仍特免試俄除著作佐郎自廷魁之外不試者惟右輪而已

汪丞相墜笏

汪伯彥初拜相於維揚正謝上殿而笏墜中斷上以他笏賜之非吉徴也未幾果有南渡之擾已夘十二月九日謁梁大方徳全撫幹聞之梁蓋汪之外孫也

記觀祕閣禦書

辛巳九月乙酉敬觀太宗皇帝禦書凡經傳要語古今雜詩皆用艸其一軸大書示惇朴爲天下先禦押賜盧多遜尢奇偉又雜書數軸賜才人朱恵貞又誡諭京朝官印紙數通其一賜淩策策所歷郡皆批課績於後乙未午後登祕閣縱觀四朝禦書英宗在濮邸所與侍禁家問辭翰精詳爭雄寒士神宗多論邊防利害外有奬諭張方平制詔及申諭臺官言歐陽修帷箔事數幅王言宸翰出人意表哲宗元祐初以扇靣學書多賜李瓌內杜甫遲日江山麗絕句一篇乃經筵賜顧臨者徽宗以素縑學書多賜鄭詳余家科醮文字多成篇帙十二月己未觀唐李紳自淮南入相告身卽僞蜀李旻得而藏之者上親錄本末於捲尾又觀唐人細書法華經卷軸甚小織成佛像以爲引首其精巧非近世所能爲也畫品尢多奇絕有小本李白冩眞崔令欽題壬午正月丙子雪始消登祕閣敬觀昭陵禦書嘉祐中賜李瑋飛白甚多其傍皆書公照道號和光子龍翔鳯翥妙絕今古楷字賜淨因長老懷璉十七頌卽明州宸奎閣所藏也其一曰六祖明達了見機二眞戒喝決時威靑山般若如如體禦頌收將甚處歸蓋用璉韻也【璉頌云六載皇都載祖機兩層金殿奉天威靑山隱去欣何得滿篋惟將禦頌歸】昔蘇軾作閣記云至和中璉上書乞歸老山中上曰山卽如如體也將安歸乎其說取諸此四月壬辰敬觀眞宗禦書此靑詞多自艸其式云皇帝某伏觀再降瑞雪者入詞某無任感恩歡忭激切之至謹具狀申謝上聞謹狀大中祥符三年十二月皇帝某狀又有咨目大略類此春日賜宿國長公主園林詩一首仁宗防云皇祐五年九月十六日恭題眞宗聖制禦書今賜李端懿李端願等依舊家藏押英宗防云治平三年九月十四日恭題眞宗聖制仁宗禦書今卻賜端願等依舊家藏

文忠集卷一百八十

欽定四庫全書

文忠集卷一百八十一【二老堂雜誌卷三】

宋周必大撰

諌省閣官

隆興二年閠十一月諌議大夫尹穡罷右正言王述又徙吏部郎中諫院闕官累月明年四月方除程叔達爲正言七月遷司諫九月丁憂十二月方除汪涓爲司諫諫省全闕官者累月

慶國不當封

隆興甲申二月左僕射湯思退言蒙恩除左僕射自榮國徙封慶國公正謝已逾月近者稽訪典故乃知天聖以來廷臣無慶國爲封【仁宗嘗封者】詔攺岐國公予按宣和四年十二月太宰王黼自崇國進封慶國公五年五月方晉封晉國又宣和七年十二月太宰崇國公白時中亦進封慶國公其誤久矣所謂晉國尢非所冝今已著令不封

相位久虛

乾道元年二月陳丞相長卿旣薨不除相至十二月三日始除洪景伯右僕射淳熈二年九月葉夢錫免相復虛位者三年半中間嘗宣諭龔李二參政云近三臺星不明至五年三月始拜史直翁云

大宴金獅子

殿上大宴有蠻人控金獅子對設柱間乾道八年正月五日宴北使雪後日照殿門予作樂語云香裊狻猊雜瑞煙於防仗雪殘鳷鵲耀初日於金鋪蓋紀實也初欲用香直麒麟以對雪殘鳷鵲皆杜工部詩然殿上無金麒麟不若狻猊爲得實

三省宻院覆奏朝殿所得防

淳熈丁酉四月五日垂拱殿六曹曾覿以使相赴起居訖肩輿歸第直省官賈光祖散只李處和並承信郎本府使臣唐章皆騎從已而參政龔茂良奏事畢馳馬入堂遂踵相攝街司促光祖等避道光祖等參政能得幾時其實朝路吏卒輩喜生事在前故緩行以軋後乘在後則迫促前者蓋常態也光祖籍三省行首司處和籍宻院一時輪差而往茂良聞之大不平明日奉其事上諭覿往致謝又明日覿令幹辦官楊師顏申省雲光祖處和並承信郎本府使臣唐章今月五日隨開府朝參回於轎後行馬不期參政頭踏相繼有失廻避除唐章別作施行外其光祖處和申所屬施行上謂茂良先權充替二人然後行茂良亟下臨安府杖一百勒罷八日上批問茂良昨已靣諭何遽也九日茂良當致齋待罪不入午後差禦藥林椿年宣押赴堂致齋収回禦批五月二十五日戶部郎官謝廓然賜出身除殿中侍禦史中書舎人林光朝不肯書黃上用廓然意固有在而光朝適與茂良同鄕相善不能無疑二十七日光朝攺權工部侍郎光朝力請祠六月三日除集撰與郡七日茂良求去降詔不允八日再上表又不允九日第二押晚批出除資政殿學士知鎭江府是日謝廓然對十一日茂良再辭鎭江又不允十四日早廓然再對未時茂良內殿朝辭許免鎭江十五日茂良落職放罷行廓然章疏也於是覿之姻家韓彥古獻議三省宻院舊奏事退徑批聖防非是乞朝退逐一覆奏禁中詳觀乃付出專爲徑斷直省官而設也上大以爲然自此每事上於奏日後用黃紙貼云得防云云朝退封入攺則攺畱則畱遂以爲常是月有蜀人張唐卿者垙之侄孫趙雄在宻院力主之欲用淮南舊賞攺官而都成防王祚執不可雄乃請攺次物合入官旣覆奏止令循而資明日宣諭三省云若非覆奏幾誤推賞此可爲萬世法𨿽有彊臣跋扈不能易也國初自範質進擬已更舊制至是復剏覆奏乃本朝大典故史官必不詳知本末故備言之七月十六日廓然又論茂良散官英州安置

記恭請聖語

淳熈七年少保寜武軍節度使充醴泉觀使曾覿奏三月十八日車駕請詣徳壽宮恭請太上皇帝壽聖皇后於是乘輿至大內開宴於淩虛閣下三靣設牡丹酴醿花皆層級髙數尺一靣垂簾設樂庭下樂作太上皇帝壽聖皇后就坐今上初欲著防禦赭袍玉帶太上皇帝宣諭止之中裏赭袍赴太上皇帝壽聖皇后榻前各再拜太上雲母拜令左右扶掖今上仍拜起捧觴上千萬嵗壽進奉儀物酒三行太上皇帝壽聖皇后聨步輦以行今上亦步輦從至翠寒堂棟宇軒敞不加丹艧太上皇帝指以示臣覿云營造何如臣覿奏曰宏壯精巧二者兼之臣不嫻營造開府儀同三司鄭畱心於此嘗向臣言京師亦未甞見如此之工也太上曰是今上皇帝卽曰凡此巨材一椽已上皆太上皇帝所賜且瑩潔無莭目所以更不采飾酒復數行至水堂中路石橋上肩輿少憩靣對酴醿花架髙桞參天酴醿引蔓垂梢而下其長袤丈芳菲照座馥鬱襲人今上捧觴勸太上次勸壽聖皆釂飲今上亦滿引更相勸酬者再三今上云苑圃池沼久已成趣皆太上皇帝積累之勤臣蒙成坐享何徳以堪之太上云吾兒聖孝感天神明海內無事垂二十年安得無功臣覿奏云父慈子孝家給人足可謂太平之盛臣覿目覩斯宴超冠古今可無紀述以示外庭輒不揆紀實以備執史筆者之闕云三月二十五日三省同奉聖防宣付史館

記黎州事

淳熈七年夏興州都統制吳挺興元都統制田世卿宻申黎蠻自四月二十三日犯漠界本州駐札路分統領髙晃平日失於措置迎敵錯亂失利退入州城致蠻人深入抄掠一空制置使胡元質旣調發綿州屯駐軍一百五十八人【系興州軍馬】又調潼州屯駐軍五百人【系興元軍馬】急於星火夜行百三四十里制置司仍起復前成都鈐轄成光廷節制軍馬與本路提刑折知常制司參議官呂某運司主管官唐某並住黎州是時蠻人已退而官軍冒暑渉逺疲勞病瘴光廷晃僥幸功賞驅率將士於盤陀嶺修築堡壘晝夜不休虛發防旗公肆誕謾至六月九日蠻人於三角圲出沒誘致官兵光廷晃遽率兵赴之旣爲蠻人所乘卽上馬先遁蠻據羊納隘橋截斷官軍歸路墜崖死亡甚眾遂棄新堡軍需糧食蠻人進至冨庒城距州城三十里城中擾亂幾至失守統領府順將官張琦皆死官兵死者四百餘人瘴疫死者不在其數今制置司又亟調兩郡統司劍閬利州屯駐軍三千人比之綿州潼州軍馬道裏又逺豈可使不諳戰陣敗軍之將復蹈前悔望正其罪以慰忠魂𨿽黎州非挺等所邊靣而所調兵皆挺等部曲謹具以聞至七月四川制置胡元質奏黎蠻已返巢穴乞暫抽回大軍量畱戍卒九月蠻進馬三百匹獻瑚等乞盟詔卻其獻而許互市初知常以提刑督捕而敗蠻旣納欵就權黎州十一月十四日夜戍兵利州左軍怨知常走避三日而後歸賊刼府庫縱獄囚執通判李照並知常之子三簽判欲俱入畨賴主兵官王去惡率衙兵出城駐相公嶺邀止之得其首領仵進石景並叛兵七十八人械送黎州獄李照復入城撫定軍民雅州巡尉伏路把截亦獲叛兵陳忠等五十七名解雅州隨身各有軍器金帛其後胡元質宮觀知常追三官勒停汀州居住光廷晃並除名勒停光廷逹州編晃軍前自效於是蜀人諺曰胡置制果然胡置制折提刑畢竟折提刑髙路分卻成低路分成將軍乃是敗將軍或云此語亦達禁中

皇太子幕次

淳熈己巳九月七日有防皇太子垂拱殿幕次移在東廊初親王序位宰相下故殿幕宰執在東親王在西旣升儲仍不攺予爲詹事時東宮嘗及此予以告諸公不能正也至十二日常朝皇太子侍班幕次移在宰執之上初宣諭時梁相奏乞移皇太子於東廊而宰執過西廊閣門疑宰執過西則使相卻在東予時爲樞宻使謂不若只在東廊但移皇太子在宰執上可也閣門云適商量亦如此兼集英及後殿皆然於是遂定

納南郊鹵簿字圖

己巳十一月五日兵部尙書宇文價郎官梁汝永同以札子納南郊鹵簿字圖此亦有由淳熈丙申郊祀曾覿以使相充五使舊例兵部長貳攜字圖靣納予時爲兵部侍郎不欲登其門又不容不納然以申狀則禮重乃令吏具公札繳送自後遂循例他人莫知其所以然大抵朝廷典故出於一時者多矣

郊壇行禮

己巳十一月二十日上自景靈宮入太廟齋宿夜行禮天气晴和上喜令內侍諭太師局尋常行禮太早不應丑後自令依時勿得遷就二十一日宿靑城午未間天气忽陰復有防令今夜若陰則依常時行禮或晴乃用昨日指揮旣行事微雨或作或止行禮甚速上旣遵太宗故事止就壇上褥位一就行禮不再升降又趣亞獻終獻先登壇伺旣畢止指望燎位而令大禮使王淮詣望燎位皆從權也

盤雕金眼晴紫窄衫

己巳十一月二十一日上在景靈宮行宮使甘某殿帥郭棣所服盤雕金眼晴紫窄衫與其他行宮使帶禦器械不同嘗問鄭裔乃云此非舊制本徽宗時以殿帥髙俅官使相特加寵異餘人紫衫黒花而已近嵗興裔之伯鄭爲大禮行宮使亦緣官至使相故有此賜某與棣官未至上特以此寵之所謂金眼晴者以金飾所繡盤雕兩眼望之燦然

緋紫階品

元丰官制朝奉大夫爲從六品卽可服緋大中大夫爲從四品服紫與古不同如唐文散官至朝散大夫方服緋蓋從五品也三品方服紫故文散官金紫光祿大夫亦在正三品近世士大夫爲人作銘志凡賜紫則曰三品服賜緋則曰五品服失之矣惟歐陽文忠公所作志文緋則曰緋魚紫則曰金紫

勅用凖字

勅牒凖字去十爲準或謂本朝因冦凖爲相而攺又云曾公亮蔡京父爲名凖而避其實不然予見唐告已作準又収五代堂判亦然頃在宻院令吏輩用凖字旣而作相又令三省如此冩至今遂定後世豈能推其源流耶大扺朝廷典故若渉同僚共議不問重輕必惑例憚攺惟吏輩宻移則更不復問如西淸閣名皆主於宸文所謂天章閣祖宗朝從官人人歷學士待制之類紹興以前何嘗不除授如章誼禮是也孝宗一日宣諭奉使借官令稍新卽擬天章閣學士同僚堅執謂非臣下稱呼予謂龍圖寶文亦豈臣子事堅執不從而止

追班

垂拱常朝駕坐吏揖宰臣以下先序立殿門內皆南向背殿立以俟追班數年前上自禦榻望見衣履於門閾之內遂傳防令二府在門內東西相向立侍從以下門外相向立

四朝國史誤字

四朝國史淳熈間所進也吉州蕭服爲禦史坐直章綖私鑄獄爲蔡京所治覊管防州蓋鄰郡也其家批書印紙尙存史乃書爲處州蓋防處二字相近紹興間因齊述亂攺防爲贑史官偶不思耳又仁宗駙馬李瑋傳兄弟三人璋字公明珣字公粹惟瑋獨無字予作梁汝嘉神道碑其子季祕以玉石硯爲潤筆背刻篆字乃瑋講道齋所用字曰公炤此書洪邁用功爲多邁號博聞緣出眾手無由盡正其誤也

髙宗實錄誤字

史官冝用才學識三長又須專任乃無抵牾近世止作兼職人人爲之髙宗實錄成嘗求外祖王給事中靚列傳觀之殊可嘆蓋行狀乃予隆興元年托尹穡少稷撰畱館中其載宣和間知東平府卻回請東封父老一事最爲奇特當時幾獲罪賴虞奕在從班救止之比見汪所進事實可據乃復削去其官止通奉大夫初贈止光祿後來因子遇恩累贈少保自不應書今直云贈少保何其誤也又日曆李邴傳邴自端殿朝散郎簽書樞宻除尙書左丞例合轉中大夫猶宣教郎以下除從官須轉通直郎也傳卻云特轉七官

侍從不帶職正郎奏薦

章茂獻侍郎詢奏薦曲折予告之云外祖政和間任給事中奏補長子籍京官次年與郡及遇後郊大禮系不帶職正郎陳乞奏薦吏部告示謂庻官合隔郊遂引崇寜間慕容尙書彥逄亦是前郊系從官次郊正郎不帶職作初遇放行後來範至能任中書舎人奏補子京官次郊以朝奉郎集撰知靜江陳乞奏薦緣渠爲不曉事吏人獻說引曾任諫議大夫以上理去官遇郊依見任之條乞奏京官吏部阻難不行不免告之云此法固然但有注腳雲中奉大夫方用此令蓋中奉自隔郊止是與京官恩數耳今官未至只合如外祖例陳乞後自無辭後遂得之

文忠集卷一百八十一

欽定四庫全書

文忠集卷一百八十二【二老堂雜誌卷四】

宋周必大撰

賢闗邊

太學賢士之所闗而近世以闗爲實字邊非邊徼乃文書之錄耳士大夫亦多誤用夏英公永興謝二府啟云議西鄙之羽書按東臺之邊乃爲合理

辧宋景文公任器字

宋景文公博極羣書其筆記云余見今人爲學不及古人之有根基每亦自愧嘗讀之其中有任器字注曰未詳且任器乃荷擔之具雜見子史中何云未詳予謂周禮牛人以載公任器乃六經語而景文但引子史何耶

陳無已字稱歐陽公

陳無已作平甫文集後序以字稱歐陽文忠公至曾子固則曰南丰先生又曰先生之後陳師道嗚呼無已學於南丰尊之冝矣然尊其父而輕其祖何也唐立夫曰四海歐陽永叔也無已何尊焉至於得道之師則不可以無別

記陸務觀二說

陸務觀云蘇子容聞人引故事必就令檢出處司馬溫公聞新事卽錄於冊且記所言之人故當時諺曰古事莫語子容今事勿告君實又云元丰中何洵直請攺歸陜之陜從山以別陜西之陜朝廷從之下少府監攺鑄陜州印監丞歐陽棐言陜從兩人陜從兩入不當攺然卒用洵直言攺之

辧楮幣二字

古有三幣珠玉爲上金次之錢爲下自秦漢専以錢爲幣近嵗用防子蓋四川交子法特官劵耳不知何人目爲楮幣自以爲雅通上下皆效之遂入殿試禦題乾道中試賢良李垕時相葉夢錫委宻院編修官樓鍔代撰策題其中亦用此二字幣者可用之物俗人剏楮幣二字已而通上下皆用之若正言之猶紙錢也乃以爲文何耶其後丙戌策士辛邜試賢良亦復通用壽皇聖政錄亦循例用之矣

楷木

槐簡以楷木爲上予家世傳一笏登第者乃許執兵火後舊物無孑遺獨此笏在予處每嘆子弟未有能當之者木文縱者如防橫者特異於他木出於兗州之孔林頃在長沙見教授項安世云其婦翁任濬嘗倅階州境內產楷槐疑卽此木蓋孔子時武都屬氐未通中國弟子自逺方攜植墓林中後世轉階從木而音則同

臨安四門所出

車駕行在臨安土人諺云東門菜西門水南門柴北門米蓋東門絕無民居彌望皆菜圃西門則引湖水注城中以小舟散給坊市嚴州冨陽之柴聚於江下由南門入蘇湖米則來自北闗云

辧知後典誤

唐藩鎭於進奏有知後官五代防要載曾任莭度至刺史等則責本道進奏知後院狀唐明宗問趙鳯進奏官比外何官鳯曰府院發逓知後之流上曰乃吏卒耳本朝諸縣至今各有之掌付受往來文書其來已久楊大年別集第六卷

答董大傅書云本縣知後官送到書一封此其證也予年十五六時見一親切初權縣知後典展參怒曰汝鹵莽乃以只爲知後乎予竊哂之後十餘年則所在往往政稱只矣比官湖南讀新修長沙志亦用只字因命捜舊牘惟五十年前潮陽劉昉方明爲守曾令攺正隨卽如故

亭堂單用二字

凡亭堂臺榭牌額單用所立之名而不書亭堂之類始於湖上僧舎中官流入禁中往往效之今無問賢愚例從之矣設若一字名如怡亭快閣之類又當如何也

蟄燕

予嘗記嵗暮舟行吉水江路值天气暄甚偶岸圯蟄燕滿江而飛又寓昆山時婦家折舊土橋易以甎石其中皆蟄燕以此辟海上烏衣國之說後見朱翌新仲猗覺寮雜記亦載此事且引晉郤鑑爲兗州刺史掘野鼠蟄燕食之又引元稹詩春風吹送廊廡間秋社吹將嵌孔裏其理甚明

小昭慶鐘

臨安西湖南山昭慶寺有鐘在樓上東坡冩竹尙可辧竹下題云明夫子方明弼康趙嘉甫子瞻同遊南昭慶寺庚午八月日題予紹興庚辰往觀明年再往則已茫昧其後移往鎭江府謝後功徳院不復可見

牛魚

紹興辛巳予爲祕書省正字正月癸未迎駕同館王十朋望見周麟之樞宻目爲魚頭公問其故云前嵗爲金哀謝使金主喜之享以所釣牛魚非舊例也樞公糟其首歸獻於朝故有此號北中甚貴此魚一尾之價與牛同【贊寜物類相感志引博物志雲海有牛魚其形如牛剝其皮懸之潮水至則毛起退則毛伏今東牟有海島其牛無角足似長丈餘尾若鮎云云】

齒後官卑主事

省中合夏藥予以齒後眾人當主其事洪景盧云京師掌執八人右丞以官卑掌廚亦此義也

省吏補牒

紹興三十一年五月二十八日省吏自孔目官沈濬而下逓遷一級皆給綾牒贊辭如補太學生者其首云牒件某人云云其末云補充史館某職蓋熈寜以前定本也

州名爲戱

或云京師省榜將出人謂秀才得則閬州梓州落則卭州漢州蓋取州名侮之也

劃

客云欲放當劃其甲如是乃不神而可以全生

薺花

客云淸明日収薺菜花懸燈上可以避飛蛾

蟠桃核酒杯

九月己邜讀張唐英後蜀紀事孟昶二十年十二月中書舎人劉光祚進蟠桃核酒杯云得於華山陳搏賜帛五十疋因記先世嘗藏桃核可受酒二升與此正同

治頭風方

張大猷太監云治頭風而吐防用枳殻白術末煎湯下靑州白元子神效李與左幾司也

以名相戱

辛巳正月癸未校書郎馮方云劉攽嘗因事戱王覿云公何故見賣王答云賣公直甚分文各指其名也

謝石拆字

謝石善拆字徽宗嘗書朝字宻遣人試之石卽呼萬嵗其人曰不得亂道石曰十月十日生非今上而誰髙宗幸浙書杭字石曰兀術且至矣梁汝嘉再召朝廷復欲處以戶部冩門字石曰門字爲兩戶必再爲地官十八日又書門字石曰公天官日有餘而月不足亦門字也其人果因以閠月計數少十八日又有以此字問之則曰士也門中有人就木已而皆驗旣歸蜀有士人文覺戱以乃字爲問謂其無可拆也石曰及字不成君終身不及第有人遇於塗告以婦不能產書日字於地石曰日出地上得男矣其驗如此每於肆中以牌冩千字不識字任其所指禍福皆應邵溥尙書第三子不肖遇其拆字卽加窘辱石甚畏之石在徽宗時特補承信郎後因範覺民作相討論追奪一日謂石吾亦能拆字石詰之曰爾姓謝所謂在討論之中名石則終身右選不能出頭聞者大笑

州郡請印牌

予少年隨侍見州郡請印銀裹牌其下並列舊官押字新官旣上執事者唱云取指揮劈牌印以刀碎之意不以爲然其後守潭則請印銀牌下無押字遇請印旋押印出卻拭去遂免交承劈牌似爲得體不知他處今何如又三省樞宻院於牌之下用防腰封而請押字若遇攺易不過換封亦有體也

漳州少侍從

淳熈十二年八月祭酒顏師魯除權禮部侍郎師魯漳州人自言本朝二百餘年𨿽士人不少然未有官至近侍者考之雜記唐元和中防潘存實爲戶部侍郎然亦不審也

憲臺

憲部刑部也憲臺禦史臺也今直以諸路刑獄爲憲𨿽聖防處分勅令所立法凡及安撫提刑司處皆以帥憲爲稱而提刑告詞並曰憲臺其失多矣

辧襆字

帊襆之襆音服當如此冩故玉篇與帊字相連今通上下皆作復字乃福音如學士院自祖宗時賜外蕃及羣臣進物皆云夾復全旣云重復不應又用夾字

種植之法

史直翁云種竹法正月用一日二月二日自是隨月定日無不活者慶元丙辰春故人前梧州守祝華繼張相過云頃在嚴州見康與之糟雜細糠和土種竹隨卽茂盛明年生筍成林種荷花以羊角投水池中立成又永丰宰汪文振子泉云臨安貴人家種竹木以麥拌土寘根下𨿽盛夏亦生

張循王賜第

張循王俊賜第以紹興壬戌六月六日蓋造至嘉泰壬戌六月六日焚蕩惟餘一樓甲子正周亦異事也

天井巷井

臨安府有天井巷莫知其由壬戌嵗張循王府房廊遺漏掘得古井濶數丈其水甚淸井口刻後唐淸泰二年開蓋錢王時也今以嘉泰二年復出方悟巷名以此

紀夢

丁丑十一月二日甲子夜夢從人問出世法甚切而不許大略告以世緣薄福淺基毋貪祿以招禍縱欲以損年此殆周官所謂正夢耶壬午三月戊戌雨夜夢題門闗曰宵距

曾少監夢

徐漢英宮教云今軍器曾少監乙邜省試夢汪二狀元遂攺名汪以應之是年汪洋作魁而特奏名第一人乃汪喬年也二汪皆信州人

記李秀叔

乾道中李彥頴秀叔爲吏部郎官嘗語予夢李泰發參政相訪爭坐主位泰發云我李參政也秀叔亦云我李參政也紛爭久之又出一紙記責降兩府姓名予戱之云公必爲參政秀叔亦自喜至淳熈中龔茂良實之旣去秀叔以參政行相事防史浩直翁將再相出知紹興府後數年再召與予同爲參政樞廷闕長予嘗遜彥頴以其先進當選也壽皇不可秀叔嘗曰只爲同知亦何不可蓋疑前夢也不數月坐諫大夫張大經論列而去信乎官職皆前定也不特如此二人皆有子登甲科年享八十餘但泰發早達晚困季叔晚達而享福以終耳

記先太師先夫人壽數偶同

先人年三嵗能指姓字政和中上舎釋褐第一除京秩當爲學官而時宰不樂除邠州教授到官未幾朝廷知其非遂拜太學博士平生讀書一見輙不防下筆輒數千言少以功名自期嘗北遊幽燕西至涇原覽觀形勝建炎初奉使河南卒年三十八先妣曾髙以來皆守邊外祖始奉元祐甲科政和中仕至中書舎人給事中歷帥守靖康元年以顯謨閣待制知平江府卒外祖母蓋宋元憲之孫也先妣早寡事姑嫜盡孝博通經史親教二子於孩提且擇良師友與之處旣歸寜而外祖卒號慕切至日惟一蔬食夜誦佛書逾年而卒亦三十八

記先夫人損壽

先夫人生於崇寜壬午而以紹興戊午棄世始某聞之陰陽家云夫人壽當至四十七凡精於藝者其說舉同丁巳春外祖母淑國夫人宋氏病甚先夫人燃臂刲服無所不用其至又請命於天願損己十年以益淑國淑國竟薨明年先夫人亦卒蓋年三十七矣陰陽家說固未可深信然何爲數之符也世俗皆云祈損壽以益人者所損如其言然則十年之夭其偶然耶抑有爲而然耶某嘗痛心疑之後讀眉山唐子西母史夫人行狀見其因夫疾殆請死鑪香未絕史疾暴作卒以不起乃知世俗之說不爲荒唐矣𨿽然史氏爲其夫耳夫安而已亡猶可解也若吾母則爲親也可謂孝矣旣不能已親之疾而徒損壽焉彼蒼者天獨無以相之與噫嘻痛哉

文忠集卷一百八十二

欽定四庫全書

文忠集卷一百八十三【二老堂雜誌卷五】

宋周必大撰

記昆山登覽

紹興戊寅正月一日予在平江府昆山縣挈家同邑宰程沂詠之遊山寺寺名慧聚負山爲屋小院星列而气象粗閎麗唐朝塑像間有存者舊傳陸探防壁畫今漫滅不可辧寺有山王堂上人奉事甚至故嵗時遊者輻輳而僧輩亦有所賴云上月華閣渉中峯訪古上方下視陂田蓋其佳處也張祐嘗題詩云寶殿依山險淩虛勢欲吞畫檐齊木末香砌壓云根逺景中岫孤煙竹裏村憑髙聊一望歸思隔吳門王公安石通判舒州日被檄來視水澇遊覽竟日夜讀此詩至淩虛勢欲吞大喜曰好與一吞遂次祐韻峯嶺互出沒江湖相吐吞園林浮海角臺殿擁山根百里見漁艇萬家藏水村地偏來客少幽興只關門孟郊亦有詩云昨日到上方片霞封石牀錫杖莓苔靑袈裟松栢香晴磬無短韻晝燈含永光有時乞鶴歸還放逍遙場安石次韻僧溪蟠靑蒼莓苔上秋牀露翰饑更淸風蘤逺亦香掃石出古色洗松納室光久遊不忍歸迫迮冠蓋場昆山在蘇爲大邑求一畆之園乃不可得所謂行樂之地惟此爾後遭火焚爇一空

記金陵登覽

紹興戊寅春予赴金陵教官古迹𨿽載圖志然不能盡考姑記二年間足迹所至者賞心白鷺亭在城上元丰中東坡畱題云江山之樂想平生天慶觀吳沼城故基卞壼墓在焉李氏有江南立忠正亭於其北穿池得防碑名氏尙存徐鍇爲記本朝慶曆中知府葉淸臣又封墓刻石表之攺亭爲忠孝前帥葉夢得記壼之祠堂甚詳猶未刻石○府學門外下臨秦淮有舞雩亭傍有眞儒堂甚雄壯太守王循友爲秦丞相設也今廢○保寜寺在城中初開寶中王師下金陵升元瓦棺皆隨飛煙保寜獨存建炎間遂不能免土人云髙宗移蹕之初以爲行宮寺後舊有覽輝亭鳯凰臺臺亡亭已重立登臨豁然李太白所謂山落水分劉夢得周遭故國之句皆在目中下瞰城邑歷歷可想老兵指寺在營塞中堆阜云此淩虛臺也其右營塞云瓦棺閣故基也𨿽皆道聴塗說然參考升元寺要在城內西南隅云○長千寺故老相傳廢於梁陳間南唐以其地爲散從官營本朝天禧中地發神光詔復興葺但曰天禧寺非承平時屋矣右有阿育王女所制銅像唐武徳中京師取去僧輩尙記劍以流俗又出佛牙傳大士履中梵書貝多葉水精玻璃等寶云昭陵賜物也寺之南軒甚明爽前臨大池靣對雨花臺又有北窻與城相值土人以城下路爲王謝烏衣巷云○鹿苑寺在城內寨中相傳佛座後石穴卽蕭梁郤後蟒窟未可信也舊有子隱臺並堂今惟一碑存寺甚破○府治玉麟堂頗雄麗晁謙之侍郎造其傍卽後園園中有山光閣端明殿張公新創於眺望甚冝而褊隘朴拙蓋惜費耳金陵舊因李氏官城爲牙署車駕南渡復取爲行宮而以漕司爲府治云○東門卽白門也五里至報寜寺本王介甫舊宅元丰中捨爲寺賜今額兵火後敗屋數間土人但呼半山寺言自城去蔣山十里此適半塗也迥野之中雞犬不聞介甫居時已如此介甫入城必舟循溝而西若東過蔣山則跨驢云頃之至蔣山精舎蓋王氏功徳院近年募緣重造殿基華煥有修武郎某人脫尺籍與其媼燃指苦行前後化錢帛助土木費以萬計○寶公塔在鐘山頂此山孤立於蔣山之內坐木末先照新月三軒形勢皆可見聞寶公刀尺箒太宗時取入內矣今無古物惟秦熺施錦衣七寶念珠而已飯罷肩輿訪八功徳池水皆山行中路有支徑過定林子柔步往予負杖以俟回望方山甚平濶亦見大江旣而子柔歸去定林無足觀遂至池上移時乃下山復與子柔馳馬穿松林約四五里到介甫墳庵一僧守之平甫和甫元澤諸墳相望也日斜歸憩半山主僧出介甫畫像屋壁之後防小碑刻介甫謝公墩絕句及他詩數篇自蔣山望幕府覆舟諸山气色甚佳○淸涼寺在西門外卽石頭城也前臨江後依山以其當暑而涼故以名寺或謂齊梁之別官異時最爲名剎今方葺治但存形勢耳李氏祭文及堂榜俱存刻石○靜隱寺南唐時報慈寺○禦前諸軍教場在北門外古武湖陳平瀦水防田今爲平陸○城中鐡塔寺聞有二鐡塔甚奇元懿太子殯堂在其中焉○漕司比防乃王介甫宅旣捨作半山寺遂居城中○府中有三段石吳孫皓時碑耳○城中靑溪入秦淮頗堙廢道邊有廟二女郎云張麗華孔貴妃也○南門外有鐡索寺或曰東晉時尼自西竺來爲置此以居之忠襄楊公廟楊名邦義字敏道吉水人建炎間倅金陵敵人破城守臣欵納邦義罵賊而死朝廷贈防加等前帥葉少蘊右丞常作廟碑近得其本贊有位者刻石有所避故不果○賞心亭望城外新開河或云王介甫作守時開以避欒家磯數十里之險土人又云頃烏珠陷金陵韓世忠圍之甚急一夕穿別港達於江而遁亦名新河○華藏寺未兵火時竹木盛茂棟宇輪奐府寮暇日輒來投壺飲酒今無復此景矣○南門外有髙坐寺經兵火無足觀土人云異時松竹幽邃名藍也予按梁慧皎髙僧傳載西域帛屍黎宻多羅晉永嘉中到中國時人呼爲髙坐【疑若今時謂僧爲上坐髙僧傳云孫權初立塔寺故號建初】值亂渡江止建初寺王導庾亮周覬等皆重之咸康中卒年八十餘葬石子岡成帝樹剎塜所後有沙門於塜處起寺仍云髙坐寺云○石子岡者孫峻投諸葛恪尸之地三國誌恪傳云建業南有長陵名石子岡葬者依焉至今岡下民皆亂葬其來舊矣上雨花臺凡此邦山川城郭皆見之其髙又出覽輝之上而數椽新創岡巒猶赭方稍爲裁揷計又春時酒官輒取爲旗亭甚不稱也按唐道宣續髙僧傳載梁僧法云嘗於一寺講妙法華經忽感天花狀如飛雪滿空而下講訖方去卽此臺得名之由○法寶寺相近予問諸父老但能指似三閣遺基爾按吳志孫權十六年徙治秣陵明年城石頭攺秣陵爲建業今城東北覆舟山是也六朝臺城𨿽稍南徙然其大半猶在今北城之外數里地皆平衍其又北今教場也方爲當時武湖也南唐立國宮室城市益鄕西南本朝因之故晉之治城乃在今城內爲天慶觀而晉之石頭城以禦外虞今僅在西門外晉之朱省航跨淮水亦爲防遏之衝今則包之城中矣蓋自吳以來凡三徙每徙則捨東北而就西南至於靣對牛首西山以爲天闕左映鐘山龍盤之勢右帶石頭虎踞之形今爲得之主僧奉深年五十餘頗能道舊事云兵火前寺傍皆園亭四時遊者不絕今盡爲營寨惟此寺不經焚毀講堂甚庳相傳南唐舊屋也殿側奉寶公像云梁朝所刻就使不然亦已久矣寺則三品石各髙丈餘甚醜怪一名闕石政和間輦致京師而辱井石欄又在今行宮中遺迹無復可見嘆息而已辱井者三人俱投之井也在寺之南甚小而水可汲意其地良是而井則可疑世傳二妃將墜涙漬石欄故云脈類胭脂俗又呼胭脂井或云以帛拭之尙爲此色豈有是哉秦深言舊有井亭掲詩牌數百今已亾矣又云某猶見居民因鋤地得柱礎刻蛟龍甚精工殆宮殿遺物民皆屑之

記鎭江府金山

山在京口江心號龍遊寺登妙髙峯望焦山海門皆歷歷此山大江環繞每風濤四起勢欲飛動故南朝謂之浮玉山別有小島相傳爲郭璞墓大水不能沒下元水府亦在此承平時寺極盛樓觀幾萬楹兵亂後十無一二紹興末復遭回祿以金使年例登賞官亟營葺之復不逮於前惟自歙州門過藏經樓兵火巋然獨存當時歙人造此因以爲名諺云金山山裏寺焦山寺裏山

記太平州牛渚磯

己夘九月甲申自宣城考試回過太平州回至采石鎭渡夾登牛渚磯【凡有石臨水曰磯】俯見大江閔燃犀之取禍傍顧荒臺痛捉月之隕身遙瞻西岸思樊若水之獻策登臨𨿽樂隨以悵然中元本府祠在磯上又有峨眉亭望天門山最爲絕景天門山卽東梁山西梁山在太平州之南太白詩云兩岸靑山相對起謂此也望夫山在鎭之下十里太白姑熟十詠之一也世傳太白因醉溺江故有捉月臺而梅聖兪詩云醉中愛月江底懸以手弄月身翻然下應暴落饑蛟涎便當騎上靑天蓋信此而爲之說也舊唐書本傳乃云白飲酒過度死於宣城新唐書云李陽冰爲當塗令白依之而卒【是時當塗未爲州宣城】而陽冰序白集亦謂白疾亟枕上授簡俾予爲集序初無捉月之說豈古不弔溺故史氏爲白諱抑小說多妄而詩老好奇姑假以發新意耶不者白誠不幸興極而忘生亦哀之而已何以諱爲哉

記西湖登覽

壬午三月己亥晴與芮國器程泰之蔣子禮出暗門上風篁嶺酌龍井入壽聖寺拜趙淸獻公蘇翰林僧辧才畫像觀乙亥二月與張徳莊周孟覺同遊時題字寺有海棠一枝蓋蘇公手植僧頗有乾道元祐間諸公談論自言得於其師云午飯後過長耳相院泰之讀書處也與國器奕於山亭小酌而去道傍有六通院無足觀遂由支徑叩鄧氏時思庵庵僧導至石屋嵌空可愛進尋水樂洞聲如琴築音節天成以路僻人罕知者捨馬上煙霞嶺國器子禮至中道憚其險予乃與泰之自往至寺亦憊矣少休秉燭入洞深十二丈上下平濶近城郭不易得也歸隱淨慈食雞甚美徴事戱爲聨句數十韻如日膳雙月攘一之類

易安齋

易安齋溪石劃開髣髴虎丘之劍池但小耳山徑甚邪狹斬曲木隨其形勢而爲欄楯其上有數小亭傍結艸庵僅容膝自牕中望濤江際天如發雞甕也僧宗表年八十八遇郊禋宿齋往往過之至今設禦榻而皇城司遣親事官爲閽者

記閣皁登覽

乾道癸巳春予蒙恩守冨沙郡自廬陵舟行望東岸山勢連延如豫章之西山舟人曰此閣皁山也行次淸江引疾丐祠冬十月始得報可遂以丁邜黎明肩輿閣皁之遊初謂嶠嶺路差近至則峻甚約三十里乃扺山間閣言山形皁言山色【按樂氏寰宇記此山爲神仙之修館舊吉州今屬臨江之淸江縣】蓋七十二福地之一惟淩雲閣最爲峻極漢張道陵丁令威吳孫權時葛孝先皆有鏈丹臺井【間在後山頂不果遊】流水號葛憩源葛君燕息處也水自宮後出流半里餘聲潺潺行石間橋跨其上號鳴水臺傍有古衫根圍數丈十餘年前爲過客所焚【宮中尙有古衫一株橫枝四出堅如鹿角不知其幾年矣】入門卽禦書閣橫連十一間由閣而望四山環合僅有一徑斜出其外復鎖以葉山兩重【江行望之連延如西山】眞神仙窟宅也閣後卽壇翼以修廊又其後卽殿宇道士數十房分居左右各治防館頗華潔仍爲樓以奉像設有足觀者按古碑此本靈山館焚於隋唐有道士程信然望气至此掘地得鐡鐘一口下有玉石尊像一座髙尺餘遂立艸堂先天元年孫道衝始立臺殿賜名閣皁觀大唐三洞道士許眞撰山記云吉州屬邑曰新塗去縣癸地八十里有閣皁山山北有金仙現相傳丁令威修道之所寶應元年亦移於此令威壇井及石上履迹存焉咸通中遭火惟古鐘玉像存尋有處士楊薦父子次第葺【以上並見唐廣明元年道士許眞記中所謂玉石天尊像甚小而重又有兩軀侍立亦玉石也鐘在殿傍視其文乃咸通十三年鑄而云隋開皇十四年鑄何也豈別有鐘而不存耶】本朝熈寜間吉州通判雙漸郡人中大夫楊申及元祐中江西運副張商英等並有記事多異同蓋失於互考耳大槪言此觀在江南李氏號都至眞宗祥符元年避諱攺景徳觀天禧庚申嘗經火熈寜丙辰又火政和八年五月用守臣之請攺賜崇眞宮爲額給元始萬神銅印一授法籙則用之蓋天下授籙惟許金陵之茅山信州之龍虎山與此山爲三院管轄道士李漢卿知客王次鼎來置酒道士陳彥舉者年七十五稍能詩以二篇爲贈又出政和中禮部給經綸科出身黃牒且云嘗爲丹林郎猶文臣修職郎也夜宿客館讀天復四年孫偓李侗宋齊丘沈彬孟賓於徐鉉陶淵詩牌本朝陶弼有詩得道之士伊夢昌有詩又有通判陳孟陽長韻備道山中景物常平周彥質二詩亦好圖經河圖記云諸山之形宛轉朝揖大則如城小則如閣艸木茂異土良水淸戊辰早瞻禮玉像及四朝禦書【太宗眞宗仁宗徳壽宮】芝艸【封禪泰山凡得十六萬有餘分賜名山宮觀而二本在此】葛仙封衝應眞人告【崇寜三年慕容彥逢行】授籙印道士徐次堅識予於廬陵邀至其院求快軒詩未暇作也李漢卿再具飯遂行由白坑入沙路岡岡之下有龍興院飯僕而行地頗平非嶠嶺比晡時復至舟中

文忠集卷一百八十三

欽定四庫全書

文忠集卷一百八十四【玉蘂辧證】

宋周必大撰

唐昌玉蘂花【唐昌公主明皇女也】

劇談錄【太平廣記及雞跖集所載皆本於此】

康駢

長安安業坊唐昌觀有玉蘂花每發若瓊林瑤樹元和中春物芳妍車馬尋翫者相繼忽一日有女子年可十七八衣繡緑衣乘馬峨髻雙鬟無簮珥之飾容色婉婉迥出於眾從以二女冠三小僕僕悉皆丱頭黃衫端麗無比旣下馬以白角扇障靣直造花所異香芬馥聞於數十步之外觀者以爲出自宮掖莫敢逼視竚立良久令小僕取花數枝而出將乘馬回顧黃冠者曰曩有玉峯之約自此可以行矣時觀者如堵咸覺煙霏鶴唳景物煇煥舉轡百餘步有輕風擁塵隨之而去須防塵滅望之已在半天矣方悟神仙之遊餘香不散者經月時嚴給事休復元相國劉賓客白醉吟等俱有玉蘂院眞人降詩

首唱

嚴休復【二首】

味道齋心禱玉宸魂消冷眼未逢眞不如滿樹瓊瑤蘂笑對藏花洞里人

羽車潛下玉龜山塵界何由覩舜顏惟有無情枝上雪好風吹綴緑雲鬟

同嚴給事聞唐昌觀玉蘂近有仙遇作

張籍【二首】

千枝花裏玉塵飛阿母宮中見亦稀應共諸仙鬭百艸獨來偸折一枝歸

五色雲中紫鳯車尋仙來到洞仙家飛輪回首無蹤迹惟見班班滿地花

劉禹錫【二首】

玉女來看玉樹花異香先引七香車攀枝弄雪頻回首驚怪人間日易斜

雪蘂瓊絲滿院春羽衣輕步不生塵君平簾下徒相問長伴吹簫別有人

白居易【一首】

瀛女偸乘鳯下時洞中潛歇弄瓊枝不緣啼鳥春饒舌靑瑣仙郎可得知

元稹【一首】

【闕二字】潛過玉樹時不教靑鳥出花枝的應未有諸人覺只是嚴郎卜得知

唐昌觀玉蘂花

武元衡【一首】

琪樹年年玉蘂新洞中長閉緑霞春日暮落英鋪地雪獻花無復九天人

王建【一首】

一樹瓏松玉刻成飄廊防地色輕輕女冠夜覓香來處惟見堦前碎月明

詠集賢院玉蘂花

鄭谷【一首】

唐昌樹已荒天意眷文昌晚入防風起春時雪滿墻【闕】

最盛【闕】

惜玉蘂花有懷集賢王校書【起】白居易【一首】

芳意將闌風又吹白雲離葉雪辭枝集賢讐校無閒日落盡瑤華君不知

題集賢閣

劉禹錫【一首】

鳯池西畔圖書府玉樹玲瓏景气閒長聴余風送天樂時登髙閣望人寰靑山云繞欄幹外紫殿香來步武間曾是先賢翔集地每防壁記一慙顏

憶翰林院玉蕊花【闕】

招隠山觀玉蕊樹戲書卽事奉寄江西沈大夫閣老

檢校禮部尙書兼潤州刺史大夫李徳裕【一首】

玉蘂天中樹金閨昔共窺落英閒舞雪宻葉作低帷【內署沈大夫所居閣前有此樹每花落空中回旋久之方集庭砌大夫艸詔之暇每邀予同玩】舊賞煙霄逺前懽嵗月移今來想顏色還憶舊瓊枝

奉酬浙西尙書九丈招隱山觀玉蘂樹戱書卽事見懷之作

江南西道都團練觀察處置等使洪州刺史兼禦史大夫沈傳師【一首】

曾對金鑾直同依玉樹陰雪英飛舞近煙葉動搖深素蕚年年宻衰容日日侵勞君想華髮僅欲不勝簮【已上皆唐人】

本朝

題招隱山寺

尙書刑部員外郎直集賢院知丹陽郡王琪【一首】

蒼崖何蟠回嘗爲隱君宅【宋戴顒善琴隱居於山】孰謂人琴亾松風正蕭瑟花閒雪英舞【衛公玉蘂詩在焉】鹿去巖泉冽【山有鹿跑泉唐蔣防爲之銘】經聲艸堂迥天香中夜發月落山气深淸猿嘯亦絕如何人外迹輕爲世网別

玉蘂花

玉蘂生禁林地崇資亦貴散漫谿谷中蓬茨復何異淸芬信幽逺素防非妖麗蒼煙蔽山日瓊瑤爲之晦嵗久自扶疎巖深愈幽防請觀唐相吟俗眼無輕視

詠瓊花

宋祁

唐昌觀中樹曾降九天人鸞駕久何許雪英如舊春豈無遺佩者來效捧心顰

后土廟瓊花

王禹偁【二首】

揚州后土廟有花一株潔白可愛且其樹大而花繁不知寔何木也俗謂之瓊花因賦詩以狀其態

誰移琪樹下仙鄕二月輕冰八月霜若使壽陽公主在自當羞見雪梅妝

春冰薄薄壓枝柯分與淸香是月娥忽似暑天深澗底老松擎雪白婆娑

移瓊花

自淮南遷東平移后土廟瓊花植於濯纓亭此花獨一株耳永叔爲揚州作無雙亭以賞之彼土人別號八仙花或云李衛公所賦玉蘂卽此是聊以小詩記其所從來

淮海無雙玉蘂花異時來自八仙家魯人未覩天中樹乞與春風賞物華

詠山礬

題髙節亭邊山礬花【並引】

黃庭堅【二首】

江南野中有一種小白花木髙數尺春開極香野人謂之鄭花王荊公欲作詩而陋其名予請名曰山礬野人采鄭花葉以染黃不借礬而成色故名山礬海岸孤絕處補陀山譯者以爲小白花予疑卽此花耳不然何以觀音老人端坐不去耶

髙節亭邊竹已空山礬獨自倚春風二三名士開顏笑把斷花光水不通

北嶺山礬取次開淸風正用此時來平生習气難料理愛著幽香未擬回

諸家小說

宋祁筆記

維揚后土廟有花色白曰玉蘂王禹偁愛賞之更稱曰瓊花按許愼說文云瓊赤玉也王不領其義非白花名也

宋敏求春明退朝錄

揚州后土廟有瓊花一株或云是唐所植卽李衛公所爲玉蘂花也舊不可移徙今京師亦有之

胡仔漁隱叢話

蔡寛夫詩話云李衛公玉蘂花詩云玉蘂天中樹金鑾昔共窺注以爲禁林有此木吳人不識自文饒賞玩始得名此爲潤州招隱山作也碑今裂爲四段在通判防中而招隱無復此花矣詢之土人皆莫知爲何物或云卽今揚州后土祠瓊花乃自王元之始易其名宴元獻嘗以李善文選注質之云瓊乃赤玉與花不類也

又

曾慥端伯髙齋詩話唐人題唐昌觀玉蘂花詩云一樹瓏松玉刻成飄廊防地色輕輕女冠夜覓香來處惟見堦前碎月明今瑒花卽玉蘂花也介甫以比瑒謂當用此瑒字蓋瑒玉名取其白耳魯直又更其名爲山礬謂可以染也廬陵段謙叔多聞士也家藏異書石刻至多有楊汝士與白二十二帖云唐昌玉蘂以少故見貴耳自來江南山山有之土人取以供染事不甚惜也則知防花之爲玉蘂斷無疑矣傅子容見此帖乃作絕句云比瑒更礬縂未佳要須博物似張華因觀異代前賢帖知是唐昌玉蘂花餘放浪林泉之日久矣屢從樵夫野叟問所謂鄭花者指其木謂余曰此鄭木也其葉如凍靑髙二三丈或有小者亦丈餘暮春開花如凍靑花𨿽香而甚烈全不旖旎但山谷云江南野中有一種小白花木髙數尺春開極香與余所見全不類今江浙山野間別有一種其木髙二三尺或五六尺初春開小白花極香而有逺韻土人謂之白丁香花但其葉不能染黃耳未知孰是

韻語陽秋

江南野中有小白花木髙數尺春開極香土人呼爲瑒花瑒玉名取其白也魯直云荊公欲作詩而陋其名予請名曰山礬野人取其葉以染黃不借礬而成色故以名耳嘗有絕句云髙節亭邊竹已空山礬獨自倚春風是也近見曽端伯髙齋詩話云此花卽唐昌玉蘂花所謂一樹瓏松玉刻成飄廊防地色輕輕者以余觀之恐未必然玉蘂佳名也此花自唐流傳至今不應舎玉蘂而呼瑒魯直亦不應舎玉蘂而名山礬豈端伯別有所據耶

又

瓊花惟揚州后土祠中有之其他皆八仙近似而非鮮於子駿詩云百蘤天下多瓊花天下希結根托靈祠地著不可移八蓓冠羣芳一株攢萬枝而宋次道春明退朝錄乃云瓊花一名玉蘂按唐朝唐昌觀有玉蘂花王建詩所謂女冠夜覓香來處惟見堦前碎月明是也長安觀亦有玉蘂花劉禹錫所謂玉女來看玉樹花異香先引七香車是也【卽唐昌觀詩此誤引】唐內苑亦有玉蘂花李徳裕與沈傳師艸詔同賞故徳裕詩云玉蘂天中木金閨昔共窺傳師和云曾對金鑾直同依玉樹陰是也招隱山亦有玉蘂花李徳裕所謂吳人初不識因予賞玩乃得此名是也由是論之豈一處有哉其非瓊花明矣東坡瑞香詞有後土祠中玉蘂花之句者非謂玉蘂花止謂瓊花如玉蘂之白耳

容齋隨筆

物以希見爲珍不必異種也長安唐昌觀玉蘂乃今瑒花又名米囊黃魯直易爲山礬者在江東彌山亙野殆與榛莽相似而唐昌所產至於神女下游折花而去以踐玉峯之約是不特土俗罕見𨿽神仙亦不識也花出處

南史劉杳傳

杳在任昉坐有人饋昉酒而作榐字昉問杳此字是否答曰葛洪字苑作木旁若廣韻玉篇不取字榐字集韻榐木名汁爲酒禮部韻與集韻同

跋語

唐人甚重玉蘂故唐昌觀有之集賢院有之翰林院有之皆非凡境也予往因親舊自鎭江招隱寺逺致一本條蔓如荼防種之軒檻冬凋春茂柘葉紫莖再嵗始著花久當成樹【玉篇廣韻樹字注云木樹縂名禹貢厥木惟條今荼防久則根株合抱玉蘂亦然】花苞初甚防經月漸大暮春方八出如冰絲上綴金粟花心復有碧筒狀類膽瓶其中別抽一英出眾須上散爲十餘蘂猶刻玉然花名玉蘂乃在於此羣芳所未有也宋子京劉原父宋次道博洽無比不知何故疑爲瓊花王元之知揚州但言未詳何木俗呼爲瓊花子京何故以誣元之蔡君又引晏同叔之言以爲證甚無謂也劉夢得雪蘂瓊絲之句取爲中的何必拘李善赤玉爲瓊之注耶音陣南史劉杳傳所爲酒者予嘗得醖法芳烈異常山谷似不以杳傳爲據循俗訛柘作鄭而江南鄕音又呼鄭爲瑒【枤梗切在上聲三十八梗韻中】復疑未安於是創山礬之名然二詩並序初未嘗及玉蘂止因好事者爲作唐人帖故曽端伯洪景盧皆信之其實諸公偶未見此花所爲信耳而不信目也慶元二年三月二十六日平園老由又周某題

續添

唐昌觀玉蘂花詩

晴空素艶照霞新香灑天風不到塵持贈昔聞將白雪蘂珠宮上玉花春

瓊花玉蘂渾而爲一說【出風俗雜誌見江少虞所編皇朝類苑第十五卷

】

揚州后土廟有瓊花一株潔白可愛嵗久木大而花繁俗目爲瓊花不知寔何木也世以爲天下無之惟此一株孫冕鎭維揚使訪之山中甚多但嵗苦樵斧野燒故木不得大而花不能盛遂不爲人貴孫傷之以詩曰可憐遐僻地常化燎原灰近京師亦有之或云乃李文饒所賦玉蘂花也

和李季良長短句【名下水船見雞肋集】

百紫千紅翠惟有瓊花特異便是當年唐昌觀中玉蘂尙記得月裏仙人來賞明日喧傳都市甚時又分與揚州本一朶冰姿難比曾向無雙亭畔半酣獨倚似夢覺曉出瑤臺十里猶憶飛瓊標致

以玉蘂爲瑒起於曾端伯予與段謙叔之子元愷同里巷往還至熟其父初無楊汝士帖小說難信類此尙有楊巨源絕句合作冠篇至於孫句晁詞差訛如前說不必再論姑附卷末慶元戊午正月丙午子充題

文忠集卷一百八十四

欽定四庫全書

文忠集卷一百八十五【近體樂府】

宋周必大撰

長短句

二老堂會七兄樂語【戊午】

伏以履道七人之宴播唐代之詩章耆英諸老之防形聖朝之圖畫眷此二難之集居然四者之並晞洛汭之髙風作盧陵之佳話恭惟致政提舉監丞致政少傅國公世傳素業仕偶淸時戎監銓曹內同超於閶闔州麾使節外俱綰於絲綸念異時襲韋布以起家喜今日掛衣冠而居裏問一得三逺其子懷哉學禮於童蒙逾七望八孰非翁幸矣得年於耄耋乃迎長至爰秩初筵茇堂之酒親篘梅塢之花對挿莫問三山二竺此防何如庻幾四皓二疏其風未墜某等𨿽居下裏切仰髙明不度蕪才敢呈口號

早似機云入帝鄕晚如廣受出咸陽舊遊應憶魚同隊倦翼還欣雁著行甲子八百九十朔醉鄕三萬六千場新陽漸漏春消息二老風流日月長

勸酒朝中措

乘成臺上曉書云黃色映天庭已謝浮名浮利也知來日應長生邊亭臥鼔餘糧棲畆朝野懽聲從此四時八節弟兄常醉金觥

子中兄自安仁遣書云將以重九登髙祝融峯且有借瓊佩霞裾之語戱作滿庭芳以解嘲

天壤茫茫人心殊觀未免因欠思余太山丘垤同載一方輿那更長沙不濕祝融才比吾廬秋風冷攀緣汗浹應嘆苦區區登髙聊爾耳何須蠟屐誰暇膏車黙存處淸都宛在須臾笑約乘鸞羽客倒景拊掌﨑嶇歸來好萸囊菊盞一爲洗泥塗

和從周宣教謁金門詞祝千嵗壽請呼段馬二生歌之

梅乍吐趂壽席香風度人與此花俱獨步風流天付與好在靑雲岐路願共作和羮侶歸訪赤松辭萬戶鶯

花猶是主

葛守坐上出防絳唇道思歸之意走筆次其韻

報答風光滿傾瓊液休思睡亂鶯聲碎來往甘棠底聞道中和深簡君王意歸舟起到時應是玉殿槐交翠

又

醉上蘭舟羨他沙暖鴛鴦睡月波金碎愁海深無底太守新詞解釋無窮意髙歌起閒非閒是渾付煙中翠赴池陽郡防坐中見梅花賦防絳唇一首【丁亥九月己丑】

白白江梅大都玉斵酥凝就雨肥霜逗癡了閨房秀莫待冬深雪壓風欺後君知否卻嫌伊瘦仍怕伊僝僽

乙夜趙冨文出家姬小瓊再賦【仝前】

秋夜乘槎客星容到天孫處眼波防注將謂牽牛渡見了還非重理霓裳舞都無誤幾年一遇莫訝周郎顧賤生之日蒙季懷示朝中措新詞今借嚴韻以侑壽斚敬述雅志非泛泛祝詞也【戊子】

月眉新畫露珠圓今夕正相鮮【見杜詩】欲導唐家誕節先生漢相韋賢懸知此去鶯遷春谷鶚在秋天班首算來旬嵗狀頭看取明年

胡季懷以朝中措爲壽八月四日復次其韻季懷常以宰相自期故每戱之【己丑】

九重深念朔庭空良弼夢時中【季懷有時中堂】擢第難遵常制築巖直繼髙風明年東府金釵珠履列鼎鳴鐘良醖倘分焦艸早禾休浸曹公【季懷近送酒如醯詰之則云秫名爲早禾酸】

次江西帥吳明可韻醉落魄【庚寅四月】

山川迥別赤城自古雄東越鐘英儲秀簮紳列何事黃扉殊未相黃髮如今衮職那容闕人心恰與天時合看看孚號彤庭發初破天荒畱與後來說【明可臺州人自云近世未有二府】

才髙句傑飛黃卻應鸞和節新詞聊捲波瀾濶泉玉淙琤猶不比淸切相逢未穩愁相別南園煙艸南樓月陽闗西出重吹徹垂栁新栽寜忍便攀折【胡可新創南園】

暮春魯氏坐上次胡邦衡西江月韻

三月羣賢畢集二天五馬生光傳觴擊鼔底怱忙畫鷁將飛江上魯國方虛兩社齊人要復侵疆延英引對上東廊應念幽人相望

再賦送行

籍甚新除刺史巋然魯殿靈光詔書催發棹謳忙沙路從今穩上有喜刋除戎索無勞逺撫閩疆日髙龍影轉槐廊想見淸光注望

文忠集卷一百八十五

欽定四庫全書

文忠集卷一百八十六【書稿一】

宋周必大撰

書一

張眞父舍人震【隆興二年】

某頓首再拜眞甫知府安撫待制舍人年兄臺座往在防省無日不防面而無議論之不同蓋如是者逾年固疑此樂不常得於造物今相望萬里累月略不相聞理固乘除也且置是事卽日不審臺何如雲安全蜀門戶事任非輕眞甫繇兩制出鎭與晝錦何異然愛君憂國之志深而牧人馭眾之利狹未應遽忘雅意也自國初懲創五代盡削方鎭之權慶曆以後猶置帥臣實不及漢之郡將都尉一有武事則又不可諉曰我無與也識者蓋深憂焉眞甫於一官一職未嘗碌碌況爲國近臣防上委寄而肯碌碌耶長慮卻顧必有以防此幸徳和總四路並甫使襄漢同心合意不至掣肘憂顧其遂寛乎某初夏出北闗舟過蘇常皆後眞甫一兩日遂失一見歸次信州以書托唐立夫送當塗尋見報趣眞甫赴新鎭此書必不達矣某去墳墓幾一紀今而得歸幸甚不可言所居距城二十里號永和鎭東阡西陌不廢往還有田數畆奉入財萬五千隃度伏臘未必能給力加撙節則亦未至凍餒此外惟書生事業可以自娛但方平老矣不喜爲此狡獪每念學道一節最爲要切其如根器凡下譬荊棘瓦礫雜土地而生非若腴田偶廢耕耨一遇良農便可芟夷也前時固以是愧眞甫今復何言至於芒鞵藤杖自放山林之間樵唱漁歌都防嵗月之邁𨿽不可與山西紅斾堂上玉笙同日而語大鵬尺鷃亦各逍遙而已紙盡無他祝爲時自重不宣某再拜上問尊嫂碩人曁臺眷計已到府治長少咸安屈指計發當塗時蓮子已結實矣亦與俱否孥累昨緣盛夏且寄紹興近差人般挈未至也某有長兄右從政郎監衡州安仁贍軍酒庫某極亷勤解事且風義甚髙更數月滿六考某向在朝路不欲以舉狀幹人今又無可幹者湖南張漕允之老兄與之甚厚且此除又出薦延欲乞數字力懇來春一章如某受賜也又有祖母侄孫李紹直紹宜兄弟乃國初勲臣謙溥之後家涪州樂溫貧甚切望周旋之其子弟有爲防路帳幹者亦連紹字不知替未或欠少文字願爲成就渠亦不知某與老兄相知緣祖母之故不能已耳地逺難通問故並及二事死罪死罪行朝諸公絕不敢通一字近荷元特寄聲甚勤且云有書附送告人行想已得之國器攺廣東漕過此必可少款也

周元特侍禦【操隆興二年】

某皇恐死罪孟冬薄寒恭惟侍講侍禦臺動止萬福某自收朝迹且與農夫爲伍繇丞相而下皆不敢輒通姓名屬者明公自諫省副防端崇言竑議日進於上前𨿽陰與中外同受大賜亦不敢輕致賀問勢當然也豈謂憂國執法之餘猶記寒逺手書問勞如待當世之賢者內自忖度不知何以得此也方感激不置俄有客自城中來者具言主上以間日訪道爲未足詔辟殿廬命經筵官更直其中而明公首以百篇之書入侍矣退而嘆曰此仁袓用臺丞預講讀故事也慶曆嘉祐之治其復見於今乎未數日則又聞有進專風憲之命喜極殆欲起舞矣某所以喜者非謂出入門墻之舊竊竊然慶眀公進擢也聞古有師氏者以媺詔王且居虎門之左司王朝夫媺之爲善積防以至著而用虎名門取義甚武二者疑若不相似然乃命一官兼之取義深矣後世指談經講道爲儒者故其也或迂濶而委靡謂排姦觸邪爲法吏故其獘也或刻轢而激訐主上方鑑古禦今以師氏之職處明公明公必將以正心誠意之術朝夕納誨大學之言曰身修而家齊家齊而國治國治而天下平堯舜三代不𨿽致也如某者𨿽無用於世自放寂寞之濱亦且安其耕鑿而無藜藿見采之慮欲無喜得乎先以自賀然後賀執事

劉韶美祕監【儀鳯隆興二年】

某自識長者始知當今之世可爲人師者固自不乏三年鄰墻再預僚佐造物所以見假者至矣而頑然之質終不能霑丐膏馥以稍自振發豈其心異學者而甘於自畫哉力不足耳一投閒散書札不敢輒至都下思老成之益誦髙古之文每爲逺方賢士大夫言之從而歸心者眾矣某之尊向固不待言也霜寒不審臺何如起艸南宮何止滿歲而領袖儒館亦復許時進擢一何緩耶共惟靖康以來業鉅事叢而又三朝信史迄未奏篇眀公方以大手筆兼典斯事此固司馬氏父子所願欲而不可得者其防畱滯固宜苐儒效久不白於世捨明公尙誰望耶某屏居粗適黙計向之叨竊慚悔無地旣免大僇歸守墓墳荼亦甘也況飽食一囊之粟乎往防矜憐許作先夫人志文緣去國時甚怱怱所類事寔同書籍皆寄陽羨須務觀到京口借舟津發度嵗前可拜凂矣先有一事是亦追成親志皇恐敢言之執事某之外袓給事公學成於元祐而仕顯於政和其節槪文學政事假令某公言之猶懼庸妄不足取信況重以外家之私乎去年春値今禦史尹公初到朝廷以其鄆人也意必知外袓大略叩之果然旣相與嘆息遺事之不傳他日手防行狀一通相授於北闗業已登舟未暇告之太史氏也還家無事憶在館中時見著作局申請云四十年來日曆漸備惟臣僚數百人皆未見家傳因念外袓之卒適在丁未歲七月三日蓋建炎攺元之初四方正擾擾必未暇有所記錄今幸眀公以職故敬往禦史公所論次者凡其大要皆防依據於後又明公與禦史同朝有疑焉可以致詰非如夏殷無徴與畫容貌者之或繆悠也願明公少垂憐焉使外袓之遺休潛徳自今不泯九原固無憾矣先夫人實寵綏之且又如某之不肖前日久親模範𨿽不能粗有所益今乃夤緣登門之故能爲外氏了此一事亦不虛辱在下客之列而少贖旣往之咎是一舉而三利也明公爲賜不旣大矣哉詞情懇切俯伏俟命不宣

黃世永編修【隆興二年】

世永編修學士老兄臺座自聞進堟樞廷未果再奉狀非但無便亦以世永邁往之資絕人之才憂國愛君之忠正使大用猶未爲過況一職事官乎𨿽然諸公有助善類有望則亦不勝其喜也前寕都轉致翰墨玆又勤專人問訊感慰何可具言初暑且喜臺萬福賓之攺官卽罷自來例如此初不待其有除目也外虞未弭勉防以赴功名之防不宣

某皇恐再拜記事已領去年怱怱出都不及終篇後見汪氏本遂決意傳錄今納七冊去余換易未到然乙巳丙午間致冦之由應敵之失皆具此矣讀之使人拂膺隕涕士大夫誤朝一至此乎方彼有善意也大臣則安余堵之詐失信而挑敵𨿽何防軰不肯一出及勢至不可遏然後低首下心逼兩宮扣其營以惻隠之仁望豺狼之類三尺童子知無及矣且不計我之彊弱而惟敵是視自古有此理否淮陰初見髙祖孔明初見先主天下事特未定也而二人規模終始不易豈隨項羽曹操愚智勇怯臨渇掘井乎憶生長田間見良農耕種耘獲皆有時日苖立則望穟穟結則望谷終嵗盡力乃不徒勞有閒民者飽則嬉防城市饑則亟走畎畆終歲皇皇家旣秏而田無入乃復歸罪於嵗嵗何罪哉靖康用事之臣不幸類此因悼往失輒復及之某性懶異常得放浪山林蓋天賜也怨仇當路僕不過不仕宦耳何病焉𨿽妻孥不堪寂寞時時怨罵所不卹也公方進爲時用自此無緣以書至都下不覺忉怛過目卽裂去毋使增罪戾也千萬千萬

某再拜上問通判丈防賜書已自具謝眷集上下均慶蜜不敢闕其直當與山僧共享也端紗逺勤佳惠不敢卻愧感子中以湖南兄爲納采於向氏遂畱連贑上未肯歸書信續爲附去謝君所謂雄詞殆天得不可及也可嘆可嘆安國開府金陵必有可觀以三字易待制無說否晉彥又折肱得無不堪乎劉氏白蟫必有尺水乃傳丈波也來示念及民困願公以身任之無使識者憂蕭墻也庭秀書令來人自往投庶便得報村鎭無可有魯國碑二本甆器四樣作一篰並廬山鞋一雙同往兄方曵履榮路顧何用此蓋欲功名富貴中不防西來意耳某兀坐僧坊正好刮磨諸垢而宿緣淺薄了無入頭處自憐而已昔與兄兩遇於名藍後防知復何地言之悵然

永丰蕭谷秀才【隆興二年】

某頓首啟辱示教善錄序謹已三復自唐已來士大夫論此者多矣足下歸而閱之是非可見𨿽然已猶以爲疑而欲驅一鄕之人使聞吾之說而信焉是猶立於長府之外隔闗而指曰某物良可貴某物粗可賤其能免人之惑乎足下破鑰而觀適市而評斯有定價矣何以競爲若某者讀儒書且未徧何暇議佛老足下連日見迫輒爲一言不宣某再拜解元足下

太和陳善秀才【字才達隆興二年】

某頓首再拜解元足下頃自埸屋相遇之後薄宦奔馳加以衰病慵惰所學日益荒廢聞足下優防裏閭行成而業精又推其緒餘以誘掖來者未嘗不嘆仰且自愧也逺辱惠書喜承起居佳勝二妙防文見過陳義甚髙遣詞亦過人皆萬金產也足下猶以爲貧何哉每見近世學者嘗患無師友可以講學然聖如孔子賢如孟揚或師弟子問答或著書立言傳道解惑無餘蘊矣使吾徒生於其時親炙有數根器有限未必得如今日讀其全書之爲深切著明也亦在乎潛心而已矣昔黃魯直嘗問文章之法於蘇翰林翰林告以熟讀禮記檀弓魯直取二篇讀數百徧然後得之翰林逺矣就使及見親聞此言其能廢餘事伏几案終日如童子瑯瑯誦習以驗其言乎誦書小事也猶未易行況其大者哉凡某之學所以日益荒廢者正坐不能尊所聞行所知耳喜二妙之所學輒自陳其短以復左右亦以求教不宣

孫次山【甫乾道元年】

某頓首再拜啟卽日凝寒伏惟法曹鄕丈尊動止萬福某生長江南未嘗望燕國之社而識圃澤之賢也頃與劉君子澄防徒聞執事亷介絕俗以胸中浩然之气昌其詩文由此歸心願見如懷往哲亦未知當修鄕黨之敬也逮賢郎相過始知之久逃空谷縱未能勇往以聽跫然之音猶應略致尺牘道所以然無何病目經年二事都廢惟有愧恐常在方寸間今者忽得快讀守愚巨編句法髙古寄興淸逺譬如夜光鼂采一旦陸離於蔀室其喜幸尙可一二言耶古詩一首聊致詠嘆不足之意非敢持鼓雷門也春暖卽圖奉杖履於快閣未間更乞爲道自重不宣

謝堯仁【乾道二年】

某頓首比辱翩然相過適新遭姊喪又營度遷奉方寸憂撓殊不盡所懷至今以爲恨去臘得十月書誨柯君後至又得前書甚以爲慰邇日履況何如某半年奔走道塗幸畢大事艱險勞苦偹嘗之秖今葺茅三間爲廬墓躬耕計他不足道也足下天資卓越用力精勤以此學道直差易耳貧者士之常能勞吾之形不足動吾之心折吾之气觀古人莫不然然有一說學必有宗一卷之書道徳性命之理皆具通於一以貫眾妙則力省而功倍退之謂孟軻之傳得其宗有所見也太史公乃云儒者博而寡要彼其父子病在多愛多愛必寡要自尢則可豈可以此厚誣儒者哉足下觀此則學中庸大學學易學佛無不可者至於爲文則人各有長防亦有短防取前人句法卽吾深慕而近似者自勉焉不成不止庶乎一變可以名家若違所長用所短如吳人捨其舟楫而馳驟車馬失故步決矣楊子文章有何不可而苦欲摹仿聖作以取誚後世此又愛奇之過也某少時亦有意修學爲文多病至懶遂自怠自棄直無所成聞足下之風惟恐不得而友顧猶以心迹不相應見疑何哉子中兄甚欲相屈致而足下累重吾家力薄未敢輕易今方赴調須歸日謀之轉運芮公能好賢喜士足下欲見之否亦可爲之先容也柯君急回書不盡言余惟自重不宣

黃格非【乾道三年】

某頓首啟適語離殊悵然雨寒尊多福左右淸才拔俗不特江西名勝殆國士也貧病交攻不能欵畱歸騎愧恨深矣栁文端布聊以致賮並得小詩云詩社飄零二十年春官老子復登仙【謂曽吉甫】豫章幸有橫枝在好覓鸞膠續防弦覊懷無柰時或可發一笑耳從者一薄給之餘兾保愛不宣

周中顯【乾道四年】

元章足下曩辱防書相過其論堯舜孔孟揚子之道有諸儒未嘗及者固已嘆足下問學之深繼枉二詩興寄髙逺力追作者又以見足下詞章之華今復傾囷倒廩見投鉅編而又先之以自敍之文寵我以近體之作用意愈勤埶禮愈恭諷誦累日然後知足下識甚逺志甚大非徒事科舉望名第而已𨿽然足下文如是之富徳如是之謙苟布露於聞人必有當惠施鐘期之位膺東阿昭眀之任者矣此之不求而詭僕以一言無乃身勤而事左博施而狹望耶抑僕賤啇也倚市門登龍斷所閱者燕石魚目而已一旦遇連城之寶照乘之珍夜光鼂采陸離乎其前方且拱揖不暇駭失措遽欲妄評髙下之品輒酬多寡之直其不爲傍觀嗤笑嫚罵者幾希請爲足下匵藏之求良賈而問焉徐以告足下惟少需之毋亟不宣

鄭大明【乾道八年】

某頓首東升解元足下往防防書相過極論古聖賢之出防以及近世之名卿辭義卓然凡足下平昔之所存𨿽未易窺固已得其大略矣旋辱嗣音陳義益髙顧猶有內外之疑何也孟子曰求則得之舍則失之或相倍蓰而無算者不能盡其才者也苟盡其才𨿽愚必眀況如足下之智乎特在加之意而已新陽惟多納福慶正寒更幾善愛不宣

劉子澄【乾道八年】

某頓首再拜子澄知丞奉議友兄執事辱十月二十五日書喜承奉太夫人曁令兄教授動止安寕貴眷均慶爲慰千萬聞嵗前沿檄迎侍暫歸日兾良晤不勝拳拳也伯共義當遣書度須自日邊宛轉遂且中輟彼想亦難訪便或有之切望及此意敬夫卻時復通問每以力學爲言近作主一箴防復齋銘之類字字有意眞可謂後生凖式曽睹之否元晦捨束脩而隱於藥其說安在得非寓濟人之意乎範簿獄市繁劇相防絕疎弱翁行滿秩近以揚淸振淹之說告鄭劉二使者未知云何有士如此使之陸沈誠爲可惜子中兄登名審官且復試邑約臘半到家書中甚以推恩過當爲懼也茅栗殊有益於夜坐感刻之餘惟爲道自重不宣

又【淳熙十一年】

某頓首拜啟比方遣狀又枉手書喜承尊萬福眷愛吉慶老兄抱才未施屈佐一州尙謂泯黙慙負慣習恬然若某所居者何官所職者何事而徒知愧嘆莫能自克其罪將不勝誅矣李仁父病益殆猶力求納祿良可愛重上不得已進學士以寵之始終無疵在渠何憾苐世間寕復有此端正博洽君子乎架閣欲得倅爲他日鎡基亦降指揮矣郫縣曽回櫂否戎師爲其侄求差遣已了單煒不是闕卻換替秦奎如何望與啇量示及余兾以時厚愛不宣

朱熙祖【乾道九年三月】

某頓首比獲欵晤良慰鄙悰喜承別後履況多福長書陳義愈髙遣詞愈工而用意何其愈謙也顧不肖無以當之徒愧悚耳左氏詩論尢嘆才識之茂如謂伯比不盡言秦晉久謀雒問鼎非楚罪深得推見至隱之遺意至於鄙範卿之祈死以勸盡忠閔國氏之先亡以戒言利四封多盜源流甚逺和戎五利古今不同推伍氏以警讒夫卑罕樂以彊君徳昔賢奧突之防一旦煥然其有益於後學多矣甚善甚善惟中肩一節不可以訓𨿽削之可也況冠篇乎旣辱下問輒獻所疑亦勝母不入之義也未知是否左右春秋鼎盛已能切切於求道汲汲於立言積而不已其成也孰禦焉忝契深厚不勝欣服尊公知縣比有書送蓮栽來方且遣報想頻得安問未由再防萬萬加愛不宣

鄭公景望吏部【乾道元年】

某向來常恨無路欵教今使節言旋𨿽獲一再瞻望又義不敢曲畱從者凡所欲言十未布一二正爾耿耿伏辱貶教喜承經昔臺動止萬福程氏書嘗收數本而未有如是之備者最後經說尢所願見拜賜感幸深矣大凡深於學必能合乎內外之道近世士人稍通其說則謂施於事者便與聖賢合自信太早而不知他日未免害道所賴吏部及欽夫二三公推所蘊以覺來者於抑揚去取間使是非深淺皆有所別自然儒效日白於世某所望門下莫先於此此外惟爲國保重防君舉教授告再三致意昨所箴儆不敢不勉也

張欽夫左司【乾道九年】

某頓首再拜上啟欽夫知府直閣左司尊兄麾下近奉書當已達稍不聞問伏惟臺萬福尊眷上下吉慶某杜門幸無他惟是思仰道義一日三秋又向與伯共防才覺過差輒聞箴儆今乃相望數千里誰與晤語此懷殊耿耿也鄭景望學問醇正見於履踐前日奉祠過此僅得一面其在閩中嘗類程氏遺書文集經說刋成小本獨易傳在外耳畱本相遺其意甚厚但慵惰愚闇無受道之質深自愧也文潛歲前至此勇於革獘民甚徳之劉樞到闕未若得畱大幸某甚欲因防嶽求見負罪多畏勢未能動臨風益以悁悵餘寒惟爲時自重不宣

又【乾道九年】

某頓首再拜上啟欽夫某官尊兄臺座胡氏僕至辱教答感尉不知澧州便介所附書到否初夏恭惟臺萬福問及出防此𨿽三尺童子知其當辭適防近制例格免章欲力懇相府敷奏則剖符之初不肯略爲一言方且以擇地那闕爲功今豈肻逆同列美意伸匹夫大義乎知識間人人念僕而無救之之防以正理見教者謂須直述所以不可受而待上命此固當然其如銀臺不通何近日龔寔之作禮數辭待制尙以見銜是殿撰卻而不奏散郎從可知矣又有相識勸啟行數程卻入文字庻朝廷無疑殊不知此身旣動得請便回可也若或未諧豈不進退失據二月三月間得趣上防揮卽往請祠祿少致可以無取之義卻用狀申都省力言疾病仍乞奉祠而不敢及其他庶幾肯爲將上別以書與二公眀言決難祗受縱緣此獲貶降亦臣子之常分只恐又降不允之命或徑卻回其將柰何亦可如朱元晦之被召遷延不行否莫子齊事體一同渠家湖州易見與決繼此自可援例萬一逼於彊予黽勉之赴不得不過爲之慮地逺難往復且望兄子細垂教辭受有義本無可疑只緣吁天無路而當軸不以亷恥待士人致此擾擾耳

又【乾道九年】

兩辱書誨恭審寢膳復常喜慰無諭毎夕靜坐移時大應得力某素有此意但不雜念則困睡有以敗之其過非一日積也切近工夫可略聞其目否頃見士友云人患不知道知則無不能行及以五經語孟考之竊恐不然蓋顏子鉆仰堅髙所見旣已了然在目非特知之者然於進步尙且如此之難況餘人乎只此一事欲請教者甚多竹林新亭想已成恨無路共追涼耳學子相從今幾人不知如胡安定因其材而篤之惟復一槪語上也邇來晚軰喜竊伊洛之言濟其私欲詰之則恫疑虛喝反謂人爲蹇淺非如庸夫尙有忌憚此事不可不杜其漸髙眀以謂如何因顏路分人行附此爲問正暑切幾保重

又【淳熙元年】

某頓首再拜上啟某官尊兄臺席比辱九月十一日誨答不勝感慰訊後薄寒恭惟臺萬福某屏居如昔廬陵晚稻旣損又値陰雨其成熟者須再折分數賴上異恩與湖南例蠲下戶半租極爲利益也知與行之說具曉尊意鄙意蓋有激而云觀嘉祐以前名卿賢士𨿽未嘗極談道徳性命而其踐履皆不艸艸熙寕以後論聖賢學者髙矣美矣迹其行事往往未能過昔人至於近世抑又甚焉𨿽其間眞學實能固自有人然而上智常少中人常多深恐貪名棄寔相率爲僞其害有不可言者且孔子善誘不倦而二三子猶疑其有隠則其誨人固有先後未嘗一槪語以極致也子路有聞未之能行惟恐有聞則學者進徳亦有次第未敢遽以聖賢自期也此事要非防靣莫能盡若兄明年來宜春尙圖避席偶相識曹主簿寄書敍別云欲至門下因得附此未拜見間伏兾保重不宣

又【淳熙六年】

某比屢拜書想一一闗覽玆奉九月五日誨示喜承臺萬福劉守移郡上於老兄不爲不厚聞其人昨陛辭時具言中間預論符離事不合以爲嫌隙專用此自解蓋閒廢年深患失彌甚不得不爾劉思義旣送廬州只得聼之又所發按範倅奏札後劉奏兩日方到所以令範還任蓋輸先手耳然此畱彼易事體亦無大虧損若不顧先入嫌隙之言疾之已甚則本小事卻成紛紜矣且如前軰爲臺諫攻擊小臣亦有不行者況彼已移動未至難於兩立恐所委亷問之官間有鹵莽處不可不知姑任之如何廣西冦已平否文潛其殆哉李仁甫父子幾日過彼深憂其不能堪此境界更宜開廣之某以空虛無用之質久玷從班獨恃上知徘徊於此才過宗祀不俟恭謝連章請詞乃復未遂若論孤危則先兄在外猶爲太山四維之也𨿽然無愧於天彊爲善以報主足矣禍福懸諸天難深計也方從駕歸疲甚不宣

呂伯共正字【乾道九年】

某頓首拜啟伯共大孝正字學土尊兄服次比因永丰湯尉麟遣僕歸附書達否辱正月所賜教感服眷意訊後不審孝履復何如端憂無事道學當有新功某邇來慵懶益甚相愛相勉誰如兄者每一懷想恨無羽翼欽夫時通問屢欲訪之蓄縮未敢輕動也子澄近過此畱數日相劇談不異陪杖屨時獨恨不能從兄之折衷耳宛轉附逓不暇他及惟兾節哀自重不宣

又【乾道九年】

近托奏邸寓書達否楊庭秀送嵗前所教不勝感慰訊後孝履何如先使君遽經祥祭追慕何以爲懷來示毎以學道未至爲言此所謂有若無寔若虛者某軰又將如何近得敬夫並元晦與子澄書亦是如此竊深嘆仰某辭郡之章旣不獲通不免力懇相參敷奏想須見憐地逺又無由請教想亦見念也汪丈在三衢必數通問劉汝一何日上去冬有王日休秀才防其書來席未暖而卒已呼其子至此津遣歸閩因防望語及也興化兄令再三致意子中闕尙逺偶過隆興謝龔帥未歸陳君舉一書告爲逓去余兾節哀自重不宣

又【淳熈元年】

某頓首再拜伯共正字學士尊兄坐下子澄回辱誨答今旣累月欲時寄數字苦於無便遞中又慮浮沈徒有愧企暑甚共惟尊萬福祥琴久禦未睹除目何也開諭諄諄嘆服無已兄以髙世之資濟不息之學皇皇焉有言必詢有疑必攺蓋將追賢哲而與之齊非特欲寡其過而已甚休甚休罷防極善人眾則賢不肖雜進恐非徒無益其間有不事科舉專以學問爲事者畱三五人相與講論亦閒居至樂也某慵懦自畫兄所素知毎思向來琢磨之言他人誰肯如此今不加勉日退一日遂將爲庸人以老徒自慚懼廬陵過從極少幸南丰兄未赴官可請益耳其他非防面握手莫能盡一味馳仰欽夫春間一病危甚極爲之慮比幸復常矣元晦一意古學固無可議只是晚軰喜假其說輕試而妄用其於許可之際更勸其致審爲佳士龍之訃久已聞之骨相太屯知難任重可傷可惜君舉因書致意前附一紙未知到否子澄兄弟在贑音問甚數謙之自西䢐東頗不樂數遣記都未得報此公矜持尺牘可亮其非相疎至於賢徳則使人極不能防也韓丈已自遣書余兾保愛令女曽議親否

王才臣子俊【乾道九年】

某頓首向從蕭伯和得足下詩文一編意謂他鄕異世老於翰墨者之所作不知近出州裏而年方逾冠也道中防防防見過議論殊髙筆勢益翩翩內顧不肖何以得此徒愧感且自幸耳還家日應俗事未果奉書羅永年來復勤問訊喜承文履淸佳來歲且畱蘭溪否科舉不逺當俯爲祿養計其於著述初不相妨山谷云孝友忠信是此物之根本本旣立則末皆應豈以古文時文爲間哉某𨿽防恩得閒而心气舊疾非一朝夕可愈極怕作書幸恕艸艸正寒自愛不宣某再拜

又【淳熙六年】

某再拜久別不勝思企辱書勤懇具審起居佳福良以爲慰中間嘗附一緘似未達何也科舉事病之久矣再爲儀曹卽入文字云殿試有初考覆考詳定編排省試有防檢有參詳有知舉皆經三四手猶患不能盡得實才解試爲取士之原乃決得失於一夫又期限促迫去取不公是汨其源欲流之淸也旣下國子監詳議迄今乃無定說本意欲五十人解額防元差試官五人各令五倍取之卻再謄錄此二百五十副別差覆攷官兩員使不相通再加審擇取所謂五十人者庶幾二人得以精選而分房容私之獘可革或者乃疑常嵗試官猶不足數安所求此兩員者又五員知中否不在我將鹵莽應之能者愈無路可進矣坐此半年文書猶未上而蜀士忽獻云士人得第之後舊業並爲棄物不若令盡習詞科但眀示出題所在可也朝廷主之甚力便欲施行僕謂科舉大事熙寕元祐間兩制三館議論紛然今安敢造次更張且經義詩賦考官童而習之白首猶紛如若變爲宏辭則自唐以來退之已有今古之辧況今日乎恐愈荒唐難考也淮西碑谿堂詩正符皇雅闗鍵豈易知邪本朝至嘉祐太平已百年而歐陽公在朝亦久矣加之名公巨卿欲變文格者多然須俟知貢舉明示好惡使士人自爲從違猶召閙於一時後乃自定初不在攺法也東坡議狀蓋盡之矣不知於差解試官處別有何防可捄目前之獘其亦付之偶然使士人各試其命耶向爲吾才臣蕭伯和兄弟及陳杲卿軰不平久矣前年秋偶見溫州葉適者文筆髙妙卽以門客牒漕司適防有石司戶識見頗髙遂寘前列省試幸在行間廷試遂居榜眼旦夕錄其三次程試拜呈若時文皆爾亦何不可之有然葉行年三十在鄕曲未嘗發薦以此知遺才甚多此才臣諸公所以未遇也曽南康告歸暑甚煩渴連飲白酒兩杯爛醉書不成字又多差誤惶恐不宣

徐百藥【乾道九年】

某往來淸江不翅七八知賢而不早見罪固多矣去春荷垂顧僅一再見而別半年又得一防靣今復逾半年矣淸資逺韻未嘗去心大篇短章未嘗去手獨恨無由朝夕見耳忽辱書翰陳義益髙語益奇有以知足下志气彌勵問學日進滔滔如百川之東蓋方增而未止也欽嘆之餘且喜邇來徳履佳勝某素有懶癖加之多病早衰終日兀坐遂爲小人之歸此外無足言者近著必多時望錄寄天气未齊萬萬爲器業自重

又【淳熙十三年】

某頓首啟辱近書喜承履況多福慶典升秩諒深懽愜常平賢使者朝夕相從釋氏所謂自他俱利者郴窮陋甚闕期又逺易地固佳但恐難得恰好去處他日使所居之官大則存乎人矣謹仲銘詩義當詞簡思邈亦豈可無一言其如老病廢學加之憂愧叢心安得好語少需或能踐言耳令子銓闈中選可喜幸京兆相延畱苟有所闕自當致區區余兾保愛不宣

歐陽邦基【淳熙元年】

某頓首茂才歐陽君足下往防恵書至千八百言固已嘆服才學之贍矣繼辱嗣音陳義益髙而復不鄙其愚示以試程經學淹該議論純正一第猶不足道況鄕學乎然且垂翅回谿此有司不明之過也昔曽南丰爲彌封官讀曹方孟三子之辭以爲宜在髙選旣而皆失之今足下之黜猶三子之黜也三子者不以失得置心顧以進業爲樂足下家有哲匠日奉詩禮之訓其爲樂又非三子可比而何病某方祗命造朝百冗叢並敍謝艸略千萬自愛蕭子荊春秋辯一部附納窮經如此乃無愧耳

蕭仲和【淳熙二年】

某頓首啟仲和解元賢友辱書況具審文履淸福至慰至感某冒居邇列其於職業常事尙以衰病不能給況論思獻納如古人所云則何敢覬以此日夜慚負於中比復得十四弟逺訃憂傷憔悴愈不自聊夢寐未嘗不在靑原白鷺間也科舉事重於侵官姑存於心極荷垂教未由防晤千萬厚愛不宣

韶州梁守【安世淳熙五年】

某再拜知府監丞麾下某仰慕才望之日久矣毎有未見君子之嘆間防墜貺緘啟義深辭古深得歐蘇二文忠之遺意私謂執事他文必皆稱是安得入羣玉之府盡窺琮璜圭璧耶防執事鄕人在朝者多每相過輒道此心不謂逺達淸聽長書見及且示近著表啟古律詩長短句一編伏讀累日一字三嘆如推擇度支本原學問昔賢之論晚節爲難傷臨川之術誤憫銀鹽之害民皆用意至到忠告無隠而秀傑忠厚之气行乎其中乃知子美詩外大有事在豈止與雕琢纂組之徒爭工鬭靡而已哉因念近世文人一或抱負所長則驕矜傲忽憎嫉勝已輕賤不如己所謂以能問不能以多問於寡者未之聞也故其才華𨿽甚可愛而常使人逡巡畏避不敢與之親今執事本之以徳業持之以謙厚將一洗陋習尙友古人𨿽如某軰不學無文猶屈己而幸教之其爲賜也大矣抑某何以稱此惟當傳示搢紳諸儒上及於公卿使知執事筆力如此反牧逺郡某不才如此乃容久污玉堂之直棄黃鐘鳴瓦釜卻騏驥禦駑駘用捨倒置聖時所宜察庶幾有誦周南之滯薦子虛之賦者持以爲執事報不亦可乎屬苦腹疾無聊敍謝不宣

江陰李教授【沐淳熙五年】

七月日具位某謹復書教授修職足下古者公卿大夫之家其父兄旣植徳累功於前其子孫復增修積美於後傳祀數百不隕其名是之謂世臣巨室及其季也篳門圭竇之人暴登貴仕而公侯子孫往往降在皂國之興替常於是乎卜之本朝盛時如文元晁氏忠憲忠獻二韓氏文正範氏宣獻宋氏申國呂氏或文獻相承或徳業交著因事立功與國同休至於今賴之惟防稽公以厚徳通儒範模斯世蓋嘗運樞機釐政事矣其進退出防無一不合於義凜乎有異時大臣之遺風足下又能力濟其美年方英妙已馳雋聲於大學取巍科不翅拾芥自常情言之亦可無求於人矣方且孜孜乎前軰之業切切乎當世之師友此豈獨天資茂美刻意問學所能致哉過庭之間議論聞見其必有大過人者矣進修不已國家之興將有助焉如某不肖欲通姓名未敢也豈期過聽示以漢史論著及詩文三編先之以長書禮下而辭溫若欲僕助成其名者伏讀累日初如觀富啇大賈之藏四方珍異莫不咸在少焉如防十二閒騏驥騄耳飛免驎駵驤首騖駿可喜可愕何足下富於學豪於文一至此也昔子貢問子石子不學詩乎子石曰吾暇乎哉父母求吾孝兄弟求吾悌朋友求吾信吾暇乎哉子貢曰請投吾詩以學於子今足下事親養志旣孝矣推其所得日與諸弟講論道義作爲文章繼被薦送旣悌矣金閨之諸彥山林之奇士皆抑節與之友旣信矣僕方當投所學以學於足下足下於僕何取焉銘佩謙施言不能盡屬病起气乏具謝不宣

李知幾運使【石淳五年】

某頓首再拜運使郎中年兄執事季秋霜冷防惟臺萬福某不佞筮仕以來四入中都敬愛蜀士大夫每自忘其固陋而彊附焉如執事邁往之才博古之學髙妙之文重以同年之契其願交承益尢爲切切執事亦三入承明不爲不久不知造物者竟有何意使之相避如參辰背去如鶻脫也每一念此悵然西望不能自已今夏伏領去冬所惠書陳義崢嶸垂意繾綣仍錄近詩十篇爲寄大扺因事有作無一語虛發名效樂天實啟少陵之闗鍵感激嘆服執捲不能釋手因念自古學愈進文愈奇身益困仕益不遇者何可計無乃山川英靈之气取之傷亷造物開闔之機發之太盡故特以阨窮抑鬱相乘除耶明乎此則世間區區之毀譽何系輕重置之不足道也賢郎早世固亦有由童烏之與文邢居實之賦南徵執事攷古驗今幾人早成如是耶使壽而康萬象其無餘矣讀二文編莫知所報姑用是少寛慈抱耳某洿朝滋久身非不遇而迂陋寡儔言不足取信於公卿一有所善惡或者輒反其說不能成人祗以累人𨿽塵華貫如蹈淵谷加之年來衰態種種無日不病屢嘗自劾尙此佁儗才過防慶卽復吁天祈歸老於山林年兄重來又將悵恨如前日是以臨紙不覺忉怛皇恐皇恐陸務觀得團扇墨妙輟方舟者見遺使常得把玩吾人相與相念之情略可想矣余乞以時保重不宣

成都蘇教授【淳熙六年】

某頓首再拜教授朝奉執事某觀本朝世臣巨室與國同休者固多至於文獻相承久而不替則前有晁氏後推君家執事又力學取科第厚重而通世務此某所以一見願結交焉所恨執事拘牽無由數靣又不能如狗監略誦子虛於上前別後𨿽切馳企而愧於通問殆以是耳賢季出初春所墜教感悚可知詢後恭惟尊履佳福益州多士所聚分教之任不輕由此進用如適越已南其轅刻期可至夫復何患沈福州文字又成刻舟然左右豈借此哉某久冒榮祿重以衰病宜去非一旦夕卽丐祠歸矣相望愈逺臨風悵然願言爲才業加重因賢季歸奉狀不宣

王道夫主簿【目中淳熙六年】

某再拜主簿修職足下中都蓋士之鄧林也奇材異植四面而至某幸甚前後數爲王官每聞士之有器業者文章者一善一藝者必挾刺踵其門惟恐或後𨿽位卑言輕不能有所軒輊亦欲致區區好善慕義之誠耳累年以來超取顯美號爲天子近侍且無魏其武安衛將軍尊重之嫌推薦人才似非進越而容容固位未嘗犯嚴一伸其喙若徒以先見爲勤此孟子所謂恭敬而無實者也自是𨿽賢者相過或愧謝不敢見況敢卽之乎故始聞足下气節之髙邁學問之淵博中讀廷對至論治平以前大觀宣和以後風俗之所以不同及進君子退小人擇守今選將帥之說大率詳明剴切言人之所難言輒擊節嘆曰有士如此千里猶當友之近在跬步可不識乎然卒遲遲者前之說有以愧其心絆其足也乃者竟煩先辱𨿽忽忽無暇欵語此心則固降矣困於緒使未果奉書又防函教甚寵且不鄙示以孫武新略三卷伏讀累日益知足下蓄蘊閎富兼資文武著書立言期見於用非如近世文人才士誇張翰墨馳騁辧博而已昔杜牧之憤四郊多壘嘗注此書自爲序序所以爲作者之意今足下之心牧之之心也序有權衡之諭思過半矣尙欲僕掛名經端何哉張欽夫未死前數月以牧之所注刻板荊州其後題數百言頗有發眀防他日足下此書行於世僕當采欽夫之意作爲數語系之卷末自托不腐蓋未晚也本書十篇末書二十八篇倘可舉以見教否葉正則間通問稱道盛徳甚至何時參坐傾倒所欲言臨筆悢悢病起倦怠且復艸率當暑厚愛不宣

文忠集卷一百八十六

欽定四庫全書

文忠集卷一百八十七【書稿二】

宋周必大撰

書二

陸務觀【淳熙九年】

某頓首拜啟正月間辱誨答知從者逰鄞未果再遣記尙甥轉致近音喜承臺萬福太史滯畱人人皆謂合鳴國家之盛奉祠浸久起家爲郡者甚多某身在內近乃不及一狗監愧當如何旦夕試爲左揆言之劍南詩稿連日快讀其髙防不減曹思王李太白其下猶伯仲岑參劉禹錫何眞積頓悟一至此也前又從張鎡直閣借得續稿及富沙新編所謂精眀之至反造疎淡詩家事業殆無餘蘊矣造化困兄之仕殆不堪雕鎪謿防耶某往時樂聞蜀中山川人物之勝今讀兄前後佳作極道其風景華麗至眷眷夢寐間不少忘甚悔少年不努力也一笑余乞保重不宣

又【淳熙十一年】

某頓首拜啟近疏奉記非獨緒使亦以目疾爲祟經月未愈有妨執筆其於悵仰殆不勝言歲事告新恭惟臺萬福某力小任重已非所安年衰气索又覺難於支吾思奉談笑於雲門鑑湖之間恨無飛羽也逼節尢冗亟此爲問願乘泰亨早陟班列此亦眾論所同祝者官防一角封納余乞保重不宣某頓首再拜務觀知府編修尊兄執事

陳君舉舍人【淳熙九年】

某頓首拜啟間不聞問瞻仰無窮卽日恭惟尊萬福眷愛吉慶某孤立於朝全無師友教誨之助持此倥侗而欲任重有補斯亦難矣春間得伯兄訃便當告歸正以主恩未報難狥私計遂因循至今比塡星犯上將於占當任其咎因是可以自弛矣胡君拔解可喜徐君厚謂其程文頗平易去省試尙數月更與琢磨之遂繼正則爲佳鄭全眞行欲子細附一書竟爲事奪燈下艸艸惟冀保愛不宣某頓首再拜崇道通判國祿兄執事

又【淳熙十年】

某頓首再拜近不聞問恭惟尊萬福眷聚吉慶胡君何故未來李侍郎六月間恐可到此牒試尙難指擬也景元竟就祠祿天臺若少助之亦無妨否囑宗正宛轉如何更俟來諭龍圖墳地不謂小人又爾侵犯是誠叵堪太守書謾封去人各有所見難彊之也聞親舊已貽書別乘料理苐恐疎決近耳子冝想時相防切爲致意某自得宜春兄父子之訃憂惱成疾在此極不皇安奉行文書旣以捄過不暇至於經國逺慮略不能措意其間豈有心知其非而常可彊顏者耶因鄭君遣介艸艸爲問余冀保愛不宣

又【淳熙三年】

某竊以淸和協序恭惟某官主盟斯文髙厚顯相臺萬福灝噩之辭時見邸報中西垣省上計已涓吉由此領袖鼇禁無疑毎用是以釋企仰更蘄愛玉體以承帝渥某比遣狀幸達祠請曲防借助感荷無斁昔人乞身彊健固時欲優哉防哉以全晚節若僕者年齡如此百病交攻勢窮力殆初非得已苟免鄙笑已幸他復何云目前藥不離口傍及妻稚日日問醫比復失三嵗次孫年來星運不寧常惴惴於懷也黃瑞安文字已收潘葑以舎人下諭𨿽微換易自當那輟但今嵗三章始緣行之薦師日先已半諾旣而陳同甫又來力薦古不背死今當柰何元樞子宜諸公多薦糴場勢未容諾而頃所稟數人外去臘適爭數日不曽舉張善化及邵教授帳幹比皆以照牒來責償莫如所措幸潘葑成資在來夏莫可待至臘月否今且納照牒不敢食言一語少欺他日何以自解故人必諒此心坐是亦未敢作潘葑書幸爲說及瑞安回字先發去得免浮沈幸甚

徐子宜【淳熙九年】

某頓首拜啟久不聞動靜冬寒孝履何似北堂夫人寢膳如宜眷愛均安端憂餘暇過從不乏否某力小任重憂愧異常朝士𨿽眾略無相親相益之友愚而自用玩歲愒日安得不誤主知旬日來塡星犯上將訊之占書咎匪他人用此愈不自安聖節後勢當控請懷安之罪固大若妨賢竊位又將不勝誅也蔡邵州闕整二年在今亦未易得因防致意正阻晤言萬萬節哀自重不宣某頓首再拜子宜大孝奉常友兄

又【淳熈十一年】

某頓首再拜比辱九月二十五日書況不勝慰感訊後不審孝履何如想侍北堂夫人所履支勝某以一身而周百慮其懼其勞其危皆可意度得失有命此非所計惟中外之事未易區處顧於斯時而載髙位略無相助之人其將何以塞責而副聖主委任之意耶物情隔越使來者不能盡情此不肖之大病平居毎以爲患而學力不至所養不固臨事輒忘之此正當克己自反而不敢尢人者非老兄相愛厚孰肯箴其膏盲感激感激象先毎以不容欵曲爲恨李簡州近得書嘗同施參爲丞相言宜與一郡又不欲逼更俟旦夕言之苐恐其鄕人自爲矛盾耳乳香鐘乳葺附各致少許此誠不可闕緣例卻四方饋遺而素不服暖藥余無贏也先奉議旣告祭日徯來歸未承晤間更幾保愛因仲潛專人回附此適目疾未愈不能詳謹皇恐不宣

又【紹熙四年】

某玆承榮遷宰士持槖有期不勝贊喜欲作書爲慶而連日痰牽聫頭目昏痛不可言冩字極艱遂爾占吏當辱情察少意某去冬到官一考懇還郡寄防恩降詔不允深欲勉彊少畱以圖報塞今復半載矣乃自春以來衰疾日侵心力疲乏觸事廢忘最是兩眼如割視物艱辛從舊術者多雲今歲運气不佳自推亦是如此初亦未甚深信今覺得疾病嬰纒甚可畏也若不亟投閒散必貽深咎已具奏乞奉祠恐聖主批降詔不允則再請又須數十日欲望稟白宰執先爲奏過庶幾相應已諭舊吏令得臺防方投奏札仍告一言於右史中書舍人緣不能親書所以附此敍懇得同致力莫大之賜也它未暇及惟蘄爲國保重不宣

葉正則【淳熙九年】

某頓首再拜辱近書承榮侍官居尊萬福科舉曲折日夜念之前佐東府不能有所獻明今祗增愧耳考校所得能幾何初不爲此只望得數奇士他日副國家之用三復閎慮又以嘆服不復及之也余惟爲時厚愛不宣

貴州曽司戶元夫【淳熙九年】

某頓首啟間者幸數靣知賢而不能用其愧可知執事旣不以是見望乃因其冒居西府猶有以教之其相期厚矣自揣何以當此惟極慙感邇日想惟履況多福湖廣利病謹已三復守令誠得人𨿽遇水旱人亦不忍爲盜此固爲治之本也若乃兵卒未練日夜以爲慮憲車甚畱意職事沙侯威聲著去冬上特加路鈐以寵之必能振職以爲報其他有可垂諭者繼此尙幸不鄙此外萬萬厚愛

陳伯震【淳熙九年】

某啟尉禮已具右幅邇日孝履何似安撫直閣奮由儒學抱能未施𨿽中年仕宦不偶而主眷至厚謂當召用不料一疾不起士大夫無不嗟惜矧辱契愛者乎毎惟捲懷事業放情山水寓意詩文其取於造物亷矣然猶奪其年如此之遽天理何可曉也襄奉在幾時更幾節哀自重不宣

溧陽鄧宰【埏淳熙九年】

某頓首啟辱書翰喜承別後履況集福下車將期月學道愛人之志可以少施財賦匱乏所在固有然虛數如此其多亦太甚矣旣畱鑰相知別無掣肘頗有隨事料理否左氏類對三復嘆仰恨崔大雅不及見此版本也緑淨亭想如故公餘登覽形於篇詠追繼孟生爲金淵之美談不亦樂乎末由再晤萬萬保愛不宣

王教授巽伯【申淳熙十年】

某頓首啟戊戌歲在殿廬讀左右所對策自齊家治國修身正心而至於逺便嬖用正人刑四防少正夘辧卽墨阿大夫首尾殆七千言意忠而气直辭達而理暢𨿽未識靣此心固已降矣自爾叨塵益過分乃不能略誦周南之滯徒有愧怍往來於心以是不敢相聞敢圖不鄙陋旣以書先又有以教之幸甚過望不可言也冬凜孝履何如主上深念養兵眾且久民力殆不能支慨然欲議屯田始禦札示將帥監司防慮其擾博謀卿士擇人而後付可見謹之重之不敢輕舉矣左右端居餘暇非特條陳利病又且畫爲可行之防自非以範文正之心爲心而循其故事孰肯如此顧某實何以當之豈所謂寧有不可告而告之者耶佩服至意莫知紀極謹寘几案間朝夕披閱緣眾人未有定論須俟極其所至乃當發明仁言之利決不敢虛辱厚況來介索報冗迫亟此道謝餘幾節哀自重不宣

新長沙宰劉仲洪【徳秀淳熙十年】

某頓首啟間違不勝思企至後方辱八月所惠書𨿽云甚久亦足爲慰邇日想惟尊萬福通才束於著令屈臨一邑矧復需防殊郁輿論某叨塵過分夙夜憂愧欲從容州縣以安方寸而不可得古人仕至六百石輒免去有以也夫仲逺見闕可喜莫申眀免對否末由防晤萬萬爲才業厚愛不宣

陳機宜【琦淳熙十年】

某頓首再拜別久不勝傾企辱書喜承尊萬福客從固可樂況龍圖公名徳甚重錦官城古今號爲樂土於此逰宦其樂又豈他防比耶北方恫疑虛喝所在皆然度葛王無恙必懲覆轍才易世便自不可保兩司數論蜀中邊防等事皆經逺之慮朝廷一一報去然神而明之存乎其人正賴幕中之辯更幾以時珍厚共赴功名之防不宣

卞篔【淳熈十年】

某啟兩承惠字具承孝履如宜先丈通判淸名奧學當享遐齡奄玆淪謝良極嗟惜行實幸得三復惡語恐不足以發揮潛徳未敢造次以田易僧寺地可行今先納參議史郎中書托宛轉叩制帥不欲徑言之如謁參議亦須婉其辭蓋賓主皆奉親此等事非所樂聞耳余冀節哀自重不宣

嶽林智顯【淳熙十年】

某拜手兩辱書況具審起居淸安坐夏人多此非力致必有以服其心矣正宜大闡宗風未可便打退鼓也某自得宜春兄父子之訃憂惱成疾極難堪防今又聞族姑不幸老懷益深惻楚已兌百千助其事切勸伯隠兄弟乘時了卻世俗無益之費皆可削也度牒止給川廣此未有之餘兾保愛不宣

福州西禪徳燦【淳熙十一年】

某啟久不聞問馳企良深辱近書喜承啟防淸勝林下道人猶有多病蚤衰之嘆況如不才冒防要劇愧懼交懷豈止髮白面皺而已常河依然之性則不系於老少安得晤言共究斯事臨風惘惘荔子嵗煩遣致感怍而已樗蒲綾一疋謾寄意余惟保愛不宣

沈叔晦【淳熙十一年】

某悚息拜啟自聞先徳棄背屢欲附狀而營職疲勞因循未果惟是企仰未嘗一日去心逮承祥琴已禦膺入幕之命𨿽欲遣記則已後時忽遺誨翰慚怍無以自解亦惟故人恕察而已歲事將新恭惟尊萬福北堂夫人壽褀增永左右气節學殖宜在中朝復從外補未愜輿論防有誦周南之滯者某叨塵益逾分量未知所以塞責相識非不眾其肯以直諒相益者絕少已爲小人之歸固所未問至於屍祿素餐負上委寄罪將若何以此日夜不勝其愧且恐也値便亟謝來辱未暇他及寒凜所幾保重不宣

徐居厚【淳熙十一年】

某頓首再拜近別不勝傾企辱書喜承侍履佳福邵武闕聞十五日當射果得之亦勝它防貧者士之常若親老則須有以娛其志左右今當以負米爲急未可專慕曲肱陋巷也某冒居髙位千慮百憂未嘗頃刻少安不相知者滔滔亦有以自取豈敢尢人是非得失在所不計只是力小任重無補國家此爲愧耳梨橊輟甘防之餘拜嘉感幸紫綺一疋衣絹倍之湖綿二十兩敬助尊夫人禦冬雜用皇恐皇恐秋冷切冀保愛不宣

張唐卿【淳熙十一年】

某頓首啟辱書喜承別後起居佳勝某叨塵過分正此悚懼褒語非所敢當水寨舡甚勞相視圖本精詳尢見畱神上江打船在此不覺張皇而彼之科擾當十倍於此又順流撐駕大費人力勢須別作措置三數日間卽降指揮或有未安卻幸垂諭匆匆具此爲報余冀珍愛倚俟榮攺不宣

江寧曽宰【炎淳熙十二年】

某頓首啟辱書喜承涓吉洗印履況集福紹興末見金陵倚郭事極簡而盛邑尢號易治毎謁洪令終日蕭然飲食圍棋而已今何爲頓異也學道愛人惟字民乃可設施名家雋冑更宜勉旃畱鑰因書當道才美余惟若時珍愛以俟明陟不宣

奚元美【啇衡淳熙十二年】

某悚息再拜日困應酬浸疎嗣問方此愧企辱手教喜承尊萬福賤生之日毎蒙軫記不勝慚荷集句甚工自荊公及臨江孔氏江陰葛氏以來久無此作矣山房筆語凡六經諸史及本朝事實無不貫穿他日當版行以示後學不鄙見示何感如之左右名重當世用此見嫉於人一動一靜更宜審處凡諸同年方岌岌不自安姑置是事永嘉當徐圖之匆匆遣謝莫冩心曲續別拜狀酥蜜食二斤果食八斤値節謾往子厚乞巧文今可作否彼最喜模效前人如新堂記答韋中立書之類吾人獨不可防戱於斯乎秋熱萬萬保愛庭闈均介多祥不宣

雜說載典故最難石林燕語箋注極多蓋謂是也端明學士中興以來侍從如董耘胡交修軰極眾近歲如王曮亦是直云特敏公而已則未可秦榛記得賜諡忠獻而未審樞宻使副知院同知近嵗勅局修書不合並入雜壓並殿下不合並刻石位或者多雲失攺正非也

王景文【質淳熙十二年】

某悚息再拜讀名章俊語願結交之日久矣間者僅一面今遂十五年矣防晤旣未諧音問亦復不通惟有傾企常往來於心也忽奉緘書辭源如翻三峽之浪快讀殆不能去手何感如之何慰如之訊後不審履況奚似畱意詩易當益見聖人之用心妙固執事緒餘而所謂幻者無乃太謙乎夫惟病病是以不病它日尙容請教姑此復來況余惟以時保愛不宣

李守【垕淳熙十二年】

某頓首啟別後不勝傾向夏熱緬惟孝履支裕萬里防先公之柩善達故鄕此天相非人力也送終大事更冀勉旃長書辭意惻惻感悵無已某荷先公知愛特厚自從永訣悲愴異常昨旣與諸公共致奠文不敢別敍其私乃如哀挽豈容但已屬兩月來目疾大作繼以感風暴下更無一日好況勉彊十章殊不成文蓋荒唐有素今復憂邊思職翰墨都捐況値病衰思致尢窘𨿽然就使不忙不病亦安得好語耶相望遼邈後防難必萬萬節哀自重不宣

某拜問尊夫人體輕安老婦軰謹致千萬意令弟通判令弟承務並勤惠問悚刻之至抱屙不能一一修報大略如右也兩賢良位均勝曹使君想常通書師普州之諭當爲丞相言之有所需勿外某再拜

又【慶元二年】

某拜啟知郡朝議麾下分手嵗月浩然企詠未嘗少忘去年下元節臨安轉致七月旦書翰勤勤累幅把玩不能釋萬里相望逾十旬方領來教僻居無入京便不能卽致報幅今又逾十旬矣懶慢之罪何以自贖亦恃久要以不恐耳卽日恭惟臺倍擁殊祉分符淯井行當秩滿聞已除代且別有晉擢杜門莫知其詳有如政術通明家學淵博自應入登要路朝夕以冀某老而多病去年嵗旦卽上章納祿秋間方拜兪防只今借藥石以扶持其他一切弗暇問文簡公文字不曽得賢季書宗正鉅儒應有大手筆發揮事業某旣非其人況衰疾乎宛轉敍謝濡滯浮湛皆所不免胸防陳陳未容披冩惟幾爲時珍重亟對召節不宣

某拜問徳門眷集緬想上下均祉大著郎中方上要津多賀多賀制幹亦聞攺除未果專狀小児待撫悴已數年今尙有年餘闕也附子天雄梁墨竹箑卭杖逺物陳前佩刻無已紫蓮花紗一疋聊締僑札之好不在物也劉衡州家事大著郎中必於家訊中詳言之某再拜

時教授【瀾淳熙十二年】

某頓首前年六月辱寄示平勃王成論理致髙逺諷味不能去手屬應酬少暇而持書人又不待報遂成因循昨因徐譚二君近呂子約歸皆托道愧謝旣荷心照必未貽誚也玆勤嗣問喜審履況佳適二序並書益嘆辭逺來諭謂太史公好學深思心知其意是固得進道之門積而不已則取之左右逢其原如孟子所云非可知之實耶昔東萊切切然以先知覺後知今不復有斯人矣師道之傳正在君等更幾勉旃余惟保愛不宣

王宰【淮淳熙十二年】

某頓首辱書喜承別後履況集福需防實淹才猷然迨此暇時涵養器業於親側亦足樂矣劉承務書已收去年其兄名孝立者相訪出元城數帖後有詹靜江諸人跋且云累喪在廣東無力遷於衡因爲題數百字寄聲鞏帥馬漕韓倉諷其資助後來不曽得報未知眞僞竟何如今劉殊不及之莫是別有浮湛否怱怱姑此布復余冀以時保愛不宣

又【慶元六年】

某頓首辱書喜承夏暑字民底績翕受多祉先徳潛懿意𨿽不敢失寔然懼骫骳不足行逺寄示副墨不勝悚感樣式有古意單君佳士篆自工也葛紵中興頌浯溪碑鰻綫過荷寵恵李西臺書偶收得墨迹數軸適臥病再旬未愈尙稽一言考工記三復嘆仰兪新淦亦嘗攷證謂其屬皆散在五官中亦是一說然豈若因其文類而析之爲工也振濟自來極難如來諭則均無貧人甚善甚善暑中無可寄逺土織克絲二疋畫扇十柄謾往余兾保愛以需榮攺不宣

陳徳卿【淳熙十二年】

某頓首啟洊勤翰喜承履況集福長書偉麗申以文編凡可寓謙勤而致誠意者無所不用其至𨿽塗之人亦當曲從況托鄕枌之好乎左右所求又非甚髙不過欲一二書覓薦剡耳此而固拒豈近人情所以遲遲未能輕發者正以監司帥臣歲有文字三數紙而求者常不下數十人舉者之難甚於求者蓋旣有故舊又有辦職事人又有親戚對易者其以中都之勢逼而取之乃一端耳若監司帥臣偶是相知則或從或違尙無利害萬一孟浪彊而不從彼此寧免懷疑乎幸左右到官未久願少需之且如鄱陽彭丞亦鄕人也近嘗親至此告以曲折而歸自某靣上言之只二賢者自要文字十紙而相參臺諫侍從故舊又不知其幾何果可一一取必否此甚易知所以縷縷布聞者緣道逺勞煩專人承聽亦未易辦非如珠玊可得於咳唾間是以不覺占吏喋喋耳屬感風已旬日勢猶未己欲取佳篇賡和一二不能向熱萬萬保重不宣

胡長彥【淳熙十二年】

某頓首拜啟比方遣狀並納石刻玆復拜墨妙殊深佩刻秋暑恭惟尊萬福某衰病久當劇任常懼顚沛以沗所生毎臨初度感悵增切豈謂長者惇篤契好嵗貽傑作今玆中和之說上自六經下至漢唐包括殆無遺者正使盛年苦學未易臻此孰謂年開九秩乃爾精博用是占壽考之祥則千二百歲何疑焉念無以酬厚況輒致忱禱如此廬陵比困旱歉上自擇趙守往蘇疲甿果不負知人之明甚休甚休

同輝【淳熙十二年】

某悚息再拜辱書喜承履況淸福眷聚吉慶某頭童齒豁久合歸休益冒恩榮將何以稱一味憂愧而已故人宜規而頌𨿽佩愛予然非所望也毒熱可畏水鄕少過從不妨賦詠於茂林修竹間東坡云無事此靜坐一日是兩日竊計所得皆倍於我豈止嵗月閒忙耶何時入都尙圖晤語未間保重不宣

彭澤周宰【朋來淳熙十三年】

某頓首啟去臘嘗辱書況旣冗且病而走介又不待報遂成因循愧企常往來於心也暑雨不審履況何如有民有社足行所學今幸非淵明之時正當勵梁公事業耳長牋文采甚奇欽嘆無己未由再晤萬萬保愛以俟識擢不宣

贑縣葉丞【才老淳熙十三年】

某頓首家兄史君眼髙一世素謹許可毎書來道足下學問賢徳累數十言𨿽未識靣而求益之心已切忽辱書況貳以長牋欣感不可名也秋暑履況復何如次韻蒙求精切博洽非獨逺過李瀚如王令亦當敬避下風轉示朝士無不咨美今旣版行自應與學者共之甚休甚休何時晤語警發淺陋臨風悵望餘幾善愛不宣

邵武張簿【防淳熙十四年】

某悚息辱三月所恵書喜承別後起居佳勝內之議論外之方維見教諄諄累數千言連日披讀不能去手非以先東萊師友之誼今石湖舅甥之好其孰肯不鄙而教之如此之周也毎惟叨諭過分心𨿽勞而力弗勝恐卒負士友所期望而益重風俗之獘是以朝夕羞愧未知所以自解徒有感刻不忘於中姑此道謝余冀加愛

成都路王鈐幹【聞禮淳熙十四年】

某悚息啟辱六月書況喜承幕府雍容坐膺多祉某叨塵過分日切兢懼薦賢乃第一義其如孤迹不爲眾論所與王弱翁軰適以累之耳折估爲六十州之害亦嘗深思救之之防粗得其說正緣獨力無助有唱莫應未容攺爲柰何左右𨿽職淸事簡然協贊制閫其功非簿書期防可比但古今是非難信又接乎耳者止出乎士大夫之愛憎所謂民之眞毀譽何由可聞更蘄熟講此外萬萬保愛

南陵郭宰【嶤淳熙十四年】

某悚息啟辱九月書且審履況多裕至慰補欠足彰敏手亦有頑民妄狀陳訴刑部初擬送提刑司委官體究常諭以恐長小人之勢別令勘當然不可不大爲之防蓋作邑誠未易耳豫章帖極佳匆匆姑此布復余冀以時保愛

兪宰【庭椿紹熙元年】

某悚息啟去秋經從疊荷迂顧行色匆匆殊恨不欵歸而杜門無從奉記方切傾向好音來曁喜承履況集福周禮六官譌誤毎以爲疑今讀復古編謂毎官皆六十釐正甚詳其論司徒尢善昔韓退之在西掖頗久而外集僅存崔羣除戶侍一制首云地官之職邦教是先其末僅有擇才經賦一句唐戶部專掌財賦而退之自有先後之序殆與左右議論合非深於經者不足以與此又世婦當爲一官環人義不主圍皆前人未嘗及者開發多矣稍涼當以數語附其後目前非獨炎熱叵堪兼腹疾半月餘尙未全愈極爲疲憊未暇致思也歐帖甚妙但治平四年三月兩詔乃神廟親札是嵗正月英宗已上仙未逾年故未攺元宜亟正之恐摹印漸廣耳稍安別奉記條惟加愛不宣

十有四省去年字霸古魄字更無可疑唐君碑蓋何從得之便可添入跋語中

周行可【紹熙元年】

某啟數勤迂顧得奉談笑極以慰幸卽刻起居何如詩傳博取諸儒之說以合經防用力至矣連日細讀開發爲多佳篇長短句又皆規模前軰未嘗苟作旣從於湖又識南軒定自不凡也不腆酒饌聊代靣晤余冀保愛不宣

黃日新【紹熙元年】

某啟逺蒙相過寵恵長書極論師友之誼自非志勤學富孰能及此愧某無以稱也附圖通鑑韻語積二十餘年之力使千三百餘年治亂興衰聚於一編自博而約以便觀覽是書若成學者將願見而不可得乃反皇皇然預求當世名儒爲序爲跋以發揚之抑何謙也某老誖廢學安敢輒附名諸公之後而誨諭諄勤當有以報詳觀足下所次韻語自云以通鑑節要爲主然後卽史以著其始末大槪爲溫公纂是書以廣帝學故其事備其帙繁退而思與天下後世韋布同之故舉其綱撮其要其說美矣然今所謂自序者旣有神考寵以冠序之語又有退居獨樂園取舊編削繁蕪之文按公當裕陵上賔之兩月卽入爲門下侍郎於時尙未用廟號也其後拜相薨於位豈嘗再歸讀書堂耶若謂在元丰中居洛時則初未奉諱安得謂之神考設使節要先成序文後作亦當略言其故柰何全不及之抵牾如此非文正親節甚明朱公元晦知而不言蓋期足下進於道而不在乎書也元晦又謂諸圖不可及自可孤行其待足下至矣它日成編敢不敬題其後匆匆奉此或未行尙圖靣敍不宣

趙蕃【紹熙元年】

某悚息啟辱書翰欣審別後履況集福某老病不才豈能當藩翰之寄已力控免矣家兄封示近作嘆服彌甚徐子筆力超邁一第何足取莫可勸其且畱意舉業以紹世科然後竟此事否前軰𨿽歐陽公猶未免如此也陳明叔之子嘗薄周旋之屬兩月來瘡瘍爲祟兩手猶甚執筆良艱占吏艸艸惟冀保愛不宣某悚息啟昌甫監廟從事鄕友

又

某悚息啟比覩因任之報方切贊善便中得首春華翰喜承履多福古詩愈奇緬懷劉張潘殊以悵然某彊顏忽忽累月行當自弛歸理荒徑它無足言長沙比極窘匱非到此不知向來從容之源流大扺各是趣了目前不卹後日其於甲令則有所不問某方反是遂費支吾深言又似拒四方之賓客因來諭略及之他日防靣方可白也冬春大暖遂苦赤目全不能作字値芮宰端便略此占謝余惟順令頥養不宣

太和趙宰【師奭紹興二年】

某悚息啟承近問欣審邑政已成履況集福紅藥名醖並辱佳恵遂無頭慵舉眼懶開之嘆何感如之徐明叔篆深有騎省家法掲之縣宇可謂壯觀徐又嘗題臨江之淸江臺近歲張安國書而易之毎爲太息去年屬潘守詢訪偶得之入石遂爲江西二絕矣匆匆姑此敍謝余冀保愛以需識擢不宣

淸湘相宰【炤】

某悚息啟自頃復狀老病杜門無由嗣音方此馳企辱恵問喜審官況安適彭守深卹其去士大夫有意爲民者多矣往往才力有限施設之際鮮如本指幸得此君又不能滿任造物殊難曉也承下車一考有半漕已薦聞行慶奨擢所諭備悉偶倉臺喜昔有見攻之嫌他防難及之恐防語渉啇量耳髙眀能加亮否未由防晤臨風依向秋暑萬萬保嗇人還布復不宣

劉棠仲【贙紹熙二年】

某悚息稍間起居何如朋酒聊助昆仲燕集才華敏妙固不必乞巧也故事扇知是靑氊舊物屢欲印去適九夏雨涼未果遣今𨿽淸秋而酷暑異常輒往十柄或可用至八月耳他俟靣承

彭淸卿【叔夏紹熙五年】

某頓首昨日荷垂顧經昔起居佳勝前屢得新詩固深嘆服玆緣徙居蒙以百韻爲貺學廣辭健步驟前哲非流軰所能髣髴愧不肖無以稱惟當逢人說項斯耳專此爲謝不宣

開先師序【紹熙二年】

某啟曩幸欵言間違傾企辱書欣審戒體輕安二頌句中有眼殊深嘆服所愧老謬不足以當之耳前秋到山中頗惜瀑小今春雨雪有餘飛流濺沫極天下之壯觀徒形夢想而已石刻佳茗並荷垂寄川附子二十枚聊致藥籠笑畱爲幸余希保愛不宣

又

某拜手辱書喜承戒體淸安坐夏今幾士想甚有學道之人見性之說何不領略此豈俗儒所能辦乎殿記已收張無盡大悟大徹縱橫妙用何可當如某不過排比紙上語有何見解幸賴濡頒華翰以傳耳安樂茶百缶分餉至感南安焦溪及此間傳擔各二十餅旣是熟茶多啜無害也怱怱姑此布復余希爲眾加愛不宣

又

某拜手逺辱書翰欣審戒體淸安示諭去住任緣期於無愧未嘗介懷此正平日用工夫防今乃得力甚善寶巖𨿽愧乏傾不妨結緣如在圓通時也某自閒退不敢先發時官書有來卽答之耳安樂茶荷分貺閩乳十斤謾往余希厚愛不宣

無錫吳宰獵

某悚息啟暌異歲月浩然毎懷劇談輒以悵望防緘逺曁喜承防刃恢然官況安適某老病不才自合退休聖恩洊至誼難固避朅來士鄕想欽夫之餘風思文潛之遺事旣不容復見矣庶幾賢者可以晤語則又逰宦他邦無由欵承此情怏怏可想而知也長牋辭意髙妙當珍藏以爲永好屬禱雨未應憂愧中略此敍謝余惟爲逺業珍愛卽俟晉用不宣

又【紹熙五年春】

某悚息拜啟別日滋久傾企良深音驛不能頻致更以爲愧春元甫屆緬惟道與時亨倍擁如川之祉某以衰殘理繁劇可謂不自量而彊所短豈料幸逃殿罰俯仰三臘微諸賢有以掩覆之何以及此今防上恩徙鎭借此且爲歸計安敢希晝綉之榮耶辭廟二文頗述鄙意別紙錄去煩呈似南彊平父也馮教授舉狀垂成而職司未入手乃公廷勞以爲言不敢效近世姑用虛言塞責詳具南彊書中更望相與實圖利之旅遣記艸艸余惟爲逺業珍厚以俟晉遷道大袖詩送別深以爲感不宣

湘陰林宰【采紹熙三年】

某悚息啟辱恵問喜審官況安適湛氏自貽伊戚初緩而後急者亦隨其理勢何容心焉過煩道謝只以爲愧民治固願從簡但彼或無辜拘系之類至令親戚有辭安得不下縣取索蓋當官能平气盡心者寡矣若州邵便追人相擾則是據信偏辭不過具因依催結絕無謂移送十無一二況諸司日日打罵州府豈敢必其無辭耶內有果是無理邑中眀與辧析差人解州當加懲革窮治以警妄訴庶幾兩得未審雅意如何治盜方欲奉聞見此商議不知移寨還舊處已了畢否匆匆姑此布復余希厚愛不宣

又【紹熙三年閏三月】

某悚息啟比幸晤言旣別傾向承恵問喜審官況寧嘉冬春少雨今歲十二龍治水人皆以爲憂所禱未應勢有可慮有合措置事件千萬先爲之備陂渠𨿽修若無儲蓄猶不修也其他非書所能盡者更願介念節防垂報魏巡檢無狀本欲對移爲要令就任內移寨仍舊故且少緩若有支費當爲理折幸同所委官亟圖之暴家【闕】修釘木植亦然結絕民訟已悉余冀保愛不宣

安化徐宰【華國】

某悚息啟比幸晤言旣別傾企辱防緘盛禮喜承涓吉視篆坐膺丕祉邑僻人頑想倍費料理然豈弟之政自足化民成俗殆未可以他吏期也某衰老備員待諸邑曲盡其至近頗以寛縱相玩或符移不報或飲宴廢事此𨿽深當自咎然至於誤事則未免差人稍加督責況新漕風采聳聞尢不可忽惟賢者能亮誠意乃敢言余冀保愛有可垂諭毋惜片紙以告不宣

孟陽黃宰【淡紹熙三年春】

某悚息啟洊勤恵問喜審履況安裕淸修寺詩荷介念石不必移只畱寺中爲佳財賦方委官下諸縣剗刷若貴治以時催趂則可免其一行彼此之幸也如彊竊盜煩督巡尉嚴行捕治聞管下多有隠而不言者耳匆匆姑此布復余冀珍愛不宣

醴陵謝宰【鼎】

某悚息啟辱示翰喜審奉親治民履況集福某防復職方此控辭首枉長牋第深悚感百里甚勞區防緣諸邑財賦欠多州家乏用而期防又不以時報已差王簿督責蓋非得已若治境能無違欠使所差官免勤館人亦彼此之利也余冀保頥以需來渥不宣

攸縣歐陽尉【巖起】

某悚息啟比勤寵顧幸得欵承別後方切傾向辱書喜承官況淸適爵裏狀備悉邑境盜有未獲者切煩加意捕治至祝怱怱姑此布復余冀厚愛不宣

知縣相防煩致意攸溪文已收科義來擾人略不來啇量何也主簿所示坊場事其利害曉然須俟新宰至議之

臨武林宰【寶儉紹熙三年】

某悚息啟洊勤恵問喜審官況寧嘉財賦匱乏所在皆然撙節外別無說也兼兵須從太守保明乃可施行彈壓緝捕不知共幾人頌先間具數及補授年月所居鄕分一一垂諭當斟酌行下土軍何不稟白州郡旣衣糧在邑中支請豈容彊狠難制也怱怱姑此布復余冀厚愛不宣

東安栁宰【林紹熙三年】

某悚息比復書幸達玆沐嗣問喜審已遂洗印起居集福邑中屢經回祿其何以堪比憲車云嘗撥漕司錢米相助太守亦賢仁凡百必不掣善書之肘也張憲二書已收餘冀珍愛以需考績不宣

趙蕆【紹熙三年】

某悚息啟辱去臘書翰喜承履況集福令兄再得祠可喜一書幸呈似邑宰書中已及昆仲依芘之意矣十月以後月給三十千並蘇合香元一兩並封去𨿽藥物之類皆以俸爲之帥司本州月文供給添給凡萬緡更無毫髮贏餘窘迫殊可笑也偶赤目爲祟不及親染惟幾厚愛不宣

文忠集卷一百八十七

欽定四庫全書

文忠集卷一百八十八【書稿三】

宋周必大撰

書三

曽無疑【三異紹興四年七月】

某頓首近往幸達洊勤喜荷隆注審履況集福曲記賤生寵以樂章二疊藻思駿發玩味不能去手所愧無以稱之耳六一集方以俸金送劉氏兄弟私下刻板免得官中擾人編年自當附入防索元稿謹封納是正畢卻幸垂教夏旱湖湘亦然老病丐去未遂極費支吾也修城事無逸亦問及嘗縷縷冩去通天下郡邑何防無郛郭此間防缺二百餘防存者艸木叢生根株盤互四出日就摧毀再三籌度約費十數萬緡可以補治初與丰漕議借彼嚴重辦集且免本州侵移之嫌丰漕欣然謂允當敢有請及命下而士人及好閒議論者怵以日給當厚廣袤當削又欲大爲濠壍拆毀附近居民而不知軍中役兵自有常例縮而小之爲備禦計則𨿽數十萬兵豈能周徧內地非邊防亦安用如此擾擾皆與本謀相違非口舌能勝遂緩其役以避九良星者今一靣聚集磚灰以待後人不必逺求只是廬陵宜春亦有城否禁軍可防守否近世士大夫不問事之本末動輒云云所以自爲謀者一切無所規畫聽其自然蓋避此也如何如何余兾保愛臨風思企

又【嘉泰二年】

某前奉記甚滅裂辱教勤懇喜承履況集福饑民逐食𨿽無能爲亦是鄕居之擾今當定矣傳啟已收毛拔萃文俟全編至寛限題數語蓋素無七步之才今老邁豈復事筆研耶均是出身進士爲重尙與制科遷轉不同況諸科乎官制舊典未嘗詳攷沿革止采說安可全慿來諭得其大槪矣唐制文散官甚多如毎品必分上下階八品上階旣有給事郎下階又有徴事郎皆文散官也本朝已從簡略徴況犯諱故存給事郎後遂攺承事之類矣怱怱姑此布謝餘幾加愛

又【嘉泰三年】

某昨答簡燈下目昬不暇詳悉來諭禮惟系牲乃可言碑此特一端禮記又云公室視丰碑注疏極詳謂斵大木爲之形如石碑若穿竅其上安能縋以下壙偶與系牲之狀同耳按許氏說文碑堅石也然則凡堅石刻文皆謂之碑自漢已然如韓愈平淮西碑之類是也特不當泥古鑿竅於平地之碑耳至如浯溪刻頌亦在石崖恐難便謂黃張之訛也所謂志墓比干用銅其來逺矣後世人力旣不能辦亦無良冶或以木代或以甎爲之蓋漢甎甚堅不減於石如銅雀之瓦尙可作研況甎乎後世人謀益深甎又不堅始代以石愈久愈簡便也深虞前說浸傳輒述愚慮未敢以爲當也圖志且望介念手凍艸艸

寧逺徐宰【由已紹興四年】

某悚息啟一陽來復緬惟宜民受祉長牋多幅深荷勤至弟切愧頌諭及佐官曲折已悉前日唐宰人頗稱屈也鐘乳花木逺方所闕宜畱散施隨行自有之不敢虛占金橘聞地頭亦難得此等亦足啟窺伺之口欲封回恐損壊已令公庫支十千付來人分遺同僚矣作縣大難謹之又謹乃無後患沗一日雅敢不盡情外臺想自通書余兾珍愛不宣

常徳傅推官【庸紹熙四年】

某悚息啟比幸再晤旣別傾企辱書欣審善達官所侍履多福湖北仕宦比湖南差冷落卻事簡可喜若論人煙則過桃源入辰陽路更不堪開眼也某念歸久矣防恩徙鎭姑借是歸舊地以養衰疾卽遂引道隆寒喜於挾纊也別紙所諭有少曲折勢未容及且納一書道才美耳錐防囊中鶴在雞羣何患不已知也余惟厚愛不宣

曹檢法【彥約紹熙四年】

某頓首辱示翰喜承履況集福暫遊蓮幕足攄素蘊諸臺皆推重而未有以相成共深太息某向者一見灼知逺器初未詳翁乃果卿也今讀盡心堂賦非特知辭采髙妙其及漢唐本末用意尢逺倍深降嘆某已辦歸計略此奉酬余續馳布近書坊刻玉堂雜記漫往一觀別有兩本煩納二使者緣目痛冩書不得已怱怱不宣

項平甫【正字紹熙四年】

某悚息啟疊辱書翰亦頻奉記顧豈若向來欵承之爲樂也邇日履況何如登瀛浸久請貫必有新功但深企羨某病目益甚全不能作字日俟祠報想在道矣秦篇謹讀數過意婉義深學廣文贍嘆服不已眷聚在此甚安先爲修方總坐船支錢百三千九十米十石爲荊南往復之費偶得尊君書卻令徑過武昌仍差人防送過湖而自以小舟往相就順流同下仍俟彼起發走介再來方可離防自當一一奉承惟是人歸日溯流費夥非特州郡目前窘乏那融未得兼緣總管路鈐軰向開此例今不可止將來芹泮定是攀援遂成此例冊莫若就冊中防士大夫來此赴任者就令乘坐以來庶幾支給有辭已給引明言之想諭此意不然漕司亦須相助他時貼支亦不多矣欲去猶爲後慮迂拙皆此類也占吏艸艸惟爲時珍重不宣

饒椽事依部符申省照防而已卻聞批下刑部勘防鄭丈侍郎旣是鄕人必可一言或恐不相照應耳某與鄭丈厚正以目痛未能作書也

又【慶元二年春】

某頓首啟賀州劉教授方附到去秋書翰亦足爲慰卽日不審履何如校讎髙選又兼史事足展閎蘊丁懷忠文字想已投下只恐某休官遂請未及放散亦足表區區之意也右相近有札子頗訝久無一字向來作郡毎遇二府除拜不敢不通書蓋藩侯體當如此今閒居豈應姓名至東閣今諸府皆然不獨相府又鄕曲相識知諸公皆舊交爭來覓書一切告以未嘗通問請從門司詢訪然後稍定豈敢有短垣而自逾之耶若掛冠後卻當遣書斜謝此則前軰例也天官侍郎亦告及此意其它未暇及只是欲從汪季路借六一集跋中卷甚切季路性緩又有不肯借書之癖望吾友雇人就抄一本速附示厥直當奉還得此則歐集可成編至祝至祝余兾爲逺業珍厚庭闈壽祉駢臻眷集均慶不宣

陳同甫【亮紹熙四年夏】

某悚息啟兩辱書誨深佩至意邇來履況復何如天生名世之才決不徒然特成就有遲速耳廷對必在鼎甲日俟吉語紫薇想不翅如已得因防煩致意某兩月來眼力頓乏全不能作字比控辭請計有成命𨿽欲附一書力未能也比緣此中好事者收拾語言妄想鬭牒防聞釋然矣馬察推極可喜同僚之誼至厚莫防所懷惟爲時自重

龔編修【頥正紹熙四年】

某悚息比方遣記玆辱誨筆喜承起居集福石湖身後賴左右調防得歲前夫婦合塟於袓塋之側爲恵大矣其它在後之人也況刻以平生交分誼不當辭況大手筆編次有法不過爲之節文申以銘詩耳但某自去年腹疾爲祟迄今尙未全愈適此攺移冒大雪挈老幼陸歸以俟祠報勞頓殊不能支須還家休養身心稍俟春暖卽下筆旣不及葬期不必較此所遣介告歸略此爲報幸悟至忠及二孤也所代遺表尢粲然盡惻怛之誠海鹽龍祠碑尢髙古可法播梓杜舉箴及三贊皆措意深逺辭與事稱寘之前軰文集亦復何愧天日淸明殆有神助云旅捨扶憊作此莫究所懷到廬陵稍定專附狀余惟順令珍愛

羅防召克宣【紹興五年】

某頓首前荷攜文相過連日快讀如身在康廬而目擊郁孤也遷居冗擾未暇求欵又沐二詩爲蝸捨之光自當壓到劉白何止能賦短章而已怱怱敍謝不謹

又【慶元元年】

某頓首辱示翰欣審體力淸安魏花乃相識送來適上已淸明同日遂與坐客同賦豈復成語四詩絕妙信拋磚可引玉也荒園數種正開老病不能伴客或與相識淩晨來寓目卻無相妨畱下兩軸復納去與吾友初無不周何爲偏呈知己聊發一笑

又【慶元五年】

隆暑不可當老病尢非所宜向日承示雜著二十四篇寘之案上朝夕披誦賴以蠲屙今又得長篇眞濯淸風也啟行定在幾日臨期訪別勉彊以出先此爲謝

桃源李宰汝工【紹熙五年】

某悚息啟辱恵問喜審辦嚴餘暇起居佳勝迓吏何日到桃源風物甚美然地大事繁州郡督迫必峻逺接或有雇夫錢銀之類切不可支用分文此第一義也諸司𨿽或相識最是憲守其它稍逺自不必通姓名聞太守公文字回避憲車兩公性皆髙彊理固應爾吾友到官看彼事體如何一兩月後專人垂報臨時啇量若預發書必致疑相怪非徒無益爲左右謀甚忠又防之頗審非惜片紙也蠻傜旣定陳倉必赴防路未知新倉除誰也度闗銘想非僞當寶藏之蓬萊香十兩聊表意余惟逺業加愛眷集均慶不宣

程倅準【紹熙五年十二月】

某拜啟尉禮如右邇日凝寒緬惟孝履支持先尙書奧學碩才獨步當世𨿽登八座未究素蘊引年而歸公論翕然謂當享百年之期主盟斯文奄爾淪謝士大夫無不嗟惜況契愛至厚者乎今年來夢相見甚頻𨿽出慕仰亦由尙書將遂仙去故爲是神交耶臨風倍切悲悵屬杜門人事盡廢尙稽致唁忽得令侄宣教書悲駭無已浙兵不慣逺渉在道頗久立便要歸未能辦微禮私居又重於借急促尙圖後信余惟節哀自重不宣

孫彥防謙益【紹熙五年六月】

某頓首前奉記納六一集必遂闗徹毒暑不審尊履比何如曽無疑送別集目錄來共三冊並移攺手書五卷丁朝佐札子一幅並納呈幸仔細防勘疾速送示恐未能並了遂旋發來如何事戒因循且望加念仍令小史牢固簽貼恐有遺失也病軀殊不能支占敍艸艸惟冀珍愛不宣

又【紹熙五年】

某拜啟秋冷不審履況何如六一集並總目何爲許久未防封示乃如年譜皆說六一先生是景徳四年六月二十六日丙辰生前日搜訪得於役志一卷乃是自館閣貶夷陵時再行日記止到公安其間於六月二十一日說予生日爲壽尋取眞宗實錄及長篇再三契勘果是丙辰乃六月二十一日得戊申月節气然則諸家考證容或未詳校書如拂塵一重了又一重非虛語也河東河北兩路奉使奏稿約四萬字徧問相尋求未得因繙故書卻自有善本當並刋刻今汲汲欲得總目及諸集排比庶免因循何乃遲遲如此不免專懇邑令借人賫來勿畱滯幸甚他未暇及惟幾保愛不宣

又【慶元元年十月】

某拜啟洊勤恵翰欣審履況集福前方遣記而來示隨至向日所校歐文皆檢尋在此他日拜納年譜之類因便且望付還至祝至祝十七歲雜犯落解之後凡三舉到省是時間嵗科埸契勘登第之年正合此乃公答荊南樂秀才書自說者謂如胥學士一啟是代曽爲司理參軍之人前後只作公自用偶因病起細加考證方知曲折其表奏四六排比極整齊他日吾兄見之必以爲然河東奏事錄已刻成見開河北者其餘接續理防蓋逐一字皆經眼每一篇必經手又匹人不多所以費日聊爲消閒之具所恨吾兄在逺不得一一求教耳趙宰已自答書余惟善愛以綏壽嘏不宣

龍泉王琳【紹熙五年四月】

某啟蚤荷訪別移刻起居佳勝白兔古賦所謂體物而瀏亮者有如抱負奇偉固嘗賓於王矣遭時明昌尙何羨於斯類勉旃可也示及答先徳別紙前五幅亡弟戶曹代作後四幅筆吏劉賢書回首垂三十年眞若隔世感嘆無已專奉手啟爲謝不宣

福巖道聲【紹熙五年秋】

某啟比勤逺餞至感恵問審承戒體輕安生朝荷垂記適重華上仙痛心疾首豈講禮之時經疏香燭復以付來介想能加亮四眾雲集自他俱利架石導水宛有廬山气象何由一奉談麈馳情而已宣老且在寺中杏余惟厚愛不宣

又【慶元四年七月】

某啟久不聞問毎勤依向特沐好音欣審四大輕安上剎冠於嶽山自非福恵兩足安能久居而無魔擾王樞相所謂於藍者信矣恵及疏燭香茶並領逺意極深感悚松花三十朶枝杖糖霜八斤聊以持贈並活血丹甚濟用蓋小民要者多耳余惟以時自厚不宣

又【慶元六年三月】

某拜手得閏月書喜承戒體輕安九年演法自他俱利所諭已悉時節因緣要須啐啄相應非偶然也余希爲眾自愛不宣

仰山紹南【紹熙五年十二月】

某啟別後方切思企辱書喜承四大輕安入院無魔福緣響合向來妄傳如湯沃雪矣比來人戶窮乏少得檀施用度更宜樽節若放手則須取債未免費力此僧俗所同也茶筍荷寄貺復有餘白臼燭二十條表意笑畱爲幸余希善愛不宣

又【慶元六年夏】

某拜手辱書喜承戒體淸安一病兩月尙未凊快項相姑俟他日題數語也南華棟宇大非昔比向來至肩輿祖師來贑求化窮陋可知力辭其行甚善靑原亦未必肻往也恵茗至感枝杖糖霜十條聊以伴書余惟爲眾加愛不宣

又【嘉泰二年冬】

某拜手承恵問喜審戒體淸安衲子雲集闡揚宗風甚善甚善佛照得十一月手書寄扇靣字畫淸勁可喜彼若嵗前遣人往千萬令來取書不然自尋便也竹萌茶栗逺勤寵貺至感贑柿百枝白糖四角聊以持凂余冀以時珍壽副四眾之望不宣

永丰汪宰文振【慶元元年十一月】

某頓首比幸晤言旣別傾企而初奉手教喜承官泛安適作邑匪易上下共知惟學道愛人知君子於不得已之中存心忠厚隨事致思其功必倍於眾此固左右所長而士譽所歸者更幾不倦以需其成幸甚示及三記六十餘詩大槪文從字順理暢辭逹玩味殆不容釋何文星常聚黟歙之分也某老且病已上章納祿他無足言春元宻邇願言保愛以對泰內不宣

陳梅州自修【慶元二年春】

某悚息拜啟自頃復狀老病支離且無從訪便浸缺嗣音如此傾向何新春恭惟臺萬福二千石足以行志想闔境受賜不淺矣君舉交防三十年心實敬愛不少忘中間爲長沙舊僚及一二唇吻之士妄想鬭諜左右所深知固嘗爲解釋矣近中司論渠尙有今識其人之語無乃復致疑乎向正謂減上三等戶折米錢二萬緡致官員月俸欠闕兩月激賞庫捐橋口酒錢八千緡帥司官供給無所從出以是指同僚獻利害者君舉何異焉此外固無毫釐差失而某亦無半言相誣不料好事者釀成口實慚懼無地因書幸爲及此蓋目擊與耳剽虛實自不同耳未由欵晤臨風增情願加保愛別俟召用不宣

寧都傅宰夢泉【慶元二年】

某頓首別後音驛𨿽疎每極懷想往見執事恢宏寛簡固知爲世偉人未審屈臨一邑爲政何如凡士夫自贑來輒詢動靜皆云平易近民事亦辦治屏棄拘攣易縣門而正之然後知儒術果非迂而斯民果可服足以塞俗吏之口增吾黨之气方欲奉記道懽欣之意便中先勤恵問所謂鄧君尙畱外邑未來也邇日春暄想惟官況益佳眷聚均吉某平生沗冒年至病侵始掛衣冠何足以爲髙三復來諭汗顏不已金精勝境舊嘗一遊安得陪笑語於間臨風重以悁悵萬萬爲時自重不宣

呂子約寺丞【慶元二年十月】

某拜啟臨江轉致九月三日書不勝感謝不聞問復月餘想惟徳履超勝令似痁疾必已無事賢閣安人少睡必是多慮防稽曲折豈應知也某老病杜門交防殊稀蓋季章痔未全愈耳今秋渇雨芙蓉大叚稀疎小車按行之樂亦豈易得耶汪時法計時通問錢文季寓金華縣俟來春班注邑可謂良圖近附倉司便遣報因書試詢達否劉公度得耿漕文字申明詣曹攺官張帥語客云爾未知果何如考亭間得書孜孜範碑殊可敬嘆然亦有疑慶曆諸賢黑白太明致此紛紜六一壯年气盛切於愛士不知文靖渾涵精深期於成務未免責備正獻兄弟方含章不耀人所未知故語言多失中後來大段自悔所謂君子之過不必曲爲說道理如仁宗實錄皆經名公筆削仍親聞當時議論其於西事本末略不及二公意亦可想今觀自己道云學道三十餘年卻似後學說話至以忠宣比堯朱亦大過本朝諸公心平如忠宣者幾希設有眞迹尙未敢必況居仁所傳耶張續帖在誰家如修性多病之句良可疑殊不喜居京亦非六一語蘇眀允帖若果有之則黃門龍川志說碑防自當具言何必引張安道爲證也陳無已談叢尢乖疏如說幸澶淵謂冦公不容章聖起還內徑自禦坐登車是何識見故說文正過文靖一段絕鄙野今於集本並列眾論以俟識者蓋小說極難信其來相告有好惡有差悞秉筆則當決擇耳鄙意如此未知當否更望批誨以代劇談余惟厚愛不宣

汪季路司業【慶元二年十二月】

某悚息拜啟比奉狀後數遇的便毎欲辭記竊意左右日奉親懽沈酣典籍不欲獘精神於無益之書輒不敢復作令親瞻軍至旣辱誨答又得熟詢動靜喜可知也冬序溫和恭惟臺曼福申命祠庭可占朝廷待遇之意又聞卜居已定殊爲贊喜某逾七望八頓覺衰疲最是耳瞶足弱尢妨事他無足云所諭六一集中有疑及校以碑刻他書苟可見教悉望付示惟呂範一節朱元晦呂子約屢以爲言終不敢曲從者亦豈無說歷觀近代用心平直如忠宣公可一一數決不違父志彊削志文又本朝正史惟兩朝多出名公之手最爲可信是時呂氏子弟顯用於朝者多而於呂範列傳並無一言及此卻於孫威敏傳中備載詆呂之疏他傳多有之只如歐公上書攻呂不應遣富文忠公使金【詳見東坡所作神道碑書今不傳】某初以爲過何者了國之事富誠堪其任何爲不薦不然須用不了事之人此未足病呂至於不使富公知國書意至煩發緘歸換是何用心推是以觀於範公何有哉呂居仁傳歐公自志再三志子約實無親筆縱有亦是歐公自悔前疏太過欲自解於正獻兄弟不須慿也在政府詆言者豈止營屋一端要是責人責己自分兩塗若能合此則爲聖爲大賢豈細事哉從諫名書旣泛言章疏何必因一二公遂匿其書也往侍端明尙書嘗見晏元獻與呂帖痛詆歐公以解呂之怒晏非眞罵乃呂深怒欲爲調防不知此帖尙在否當時大率類此可以意度子約已傳歐公與蘇明允一帖尢僞蓋明允初得歐公寄範碑已論此事嘗贊其用心廣大豈待後來黃門龍川志記此甚詳殊不及也陳無已談叢多失輕信頗類齊東野人語今範集載祭呂文自是先得遺書乃用州郡禮致祭初無感激自悔之辭但考兩朝史諸臣傳則未嘗交驩各爲國事忠宣必得於過庭豈忍誣其先人自墮不孝之域乎縱筆及此以代靣悟余惟以時自愛不宣

某悚息拜問國太夫人壽祉增崇今防慶禮曽加封否奉安輿遷新第何樂如之眷集上下均慶令子昆仲未果別啟小児待贑闕已過望矣【闕】內禪碑並及淳煕禦書各納二本內制偶爲太和士人傳得院吏所錄要刋刻俟成當納呈其他自知不成語未嘗收拾也有所需勿外

張嗣畱畱父【慶元二年春】

某頓首啟一別六年懷企不置忽辱書翰喜承履況集福頃得新詩許與過當每切愧感所示舊著自投楊誠齋至送郭敬夫凡六十九篇宮啇相宣辭意俱髙珍藏篋笥時一展玩且逢人說項斯已而汨汨度日失於馳問今知從同叔於吳門賔主之勝山川之美恨無由奉陪笑語臨風倍極黯然許靑陽止此可惜其子頗眾能亢宗否向暄萬萬保愛目疾奉記艸艸不宣

劉伯深【江慶元二年】

某頓首辱示翰欣審文履淸康報徳堂小詩殊不成語表而出之只切赧顏軸子別冩去但安福刻字全失眞如近日橋記李登仕詩之類皆然昨日陳太和誠之摹衰容來其刻字卻可觀謾往一本可見也鑾坡紀錄又勤送示至感匠人卻勝城中者今有玉蘃辧證就煩一手雕刻蓋相識多來求本耳桂山心地如佛菩薩惜乎書尺禮數不爲垂後計未敢題姓名恐識者以爲非他文則可想諭此意人還匆匆占報並有拂手香佩之屬共三事謾致後房余惟善愛不宣

永新張宰大正【慶元三年】

某頓首辱書喜承起居集福邑無大小其難等耳易地未必諧就如雅意徒有往復之勞謂宜暫束三傳於髙閣姑悉力以治民事凡百虛心應之使寛嚴適中縱有扞格防更且隠忍美成在久防當鑄頑成仁也楚辭考已快讀上卷辭意深逺晞蹤古人朱趙二子文筆自可喜何必他求落英舊嘗因爾雅謂俶載權輿落皆訓初遂比訪予落止楚子落章華臺之類疑爲初英今左右連墜露而諭憔悴則與華落色衰桑之未落不殖將落之義相應其理自長近有臨汝薛慈儉云屈子拳拳宗國至以身殉豈肯反取伍子胥之讎人今觀所引五子失家巷事謂班固攺易前疑則薛言殆有證矣其謂傷往日悲回風二篇復如何並本去願聞折衷至如名平字原之訓釋子椒子蘭之比興分析其章辧明九數不襲不鑿自成一家往往究王逸之遺餘發靈均之祕奧諒非神交千古豈易及此然且槪以中道嘆多言之數窮又云漢志直曰賦二十五篇後人乃僣名爲經曰章句曰傳皆非是未嘗執一偏之見而曲爲之說用心可謂公矣所著音義𨿽亡尙可省記而補之否某老病不能出一語少贊盛美姑以手書道謝余惟爲民自厚不宣

新湖北徐宰幹【浩慶元三年】

某頓首居幸鄰州聞盛名之日舊矣知與元晦君舉從之茂獻諸公防固宜尙友前哲笑視老誖𨿽欲彊附所不敢豈圖髙誼先枉手書重以雜著數十篇論事之髙逺發防之精詳表啟之得體詩詞之中律譬如奇材異寶森列橫布反覆誦味拱揖不暇至於唐論五篇探端知緒深切著明尢得作者闗鍵而非尋常文人才士所能及也則𨿽未識風度而所謂看書道眼驚坐英談已在不肖耳目中矣方當執熱頓濯淸風其快孰禦哉屬病倦彊投筆爲謝不審履況何如尙阻晤語萬萬保愛不宣

晁子與【慶元三年】

某拜啟問違嵗月崢嶸仰徳爲勞書翰逺臨歷歷記舊事殊不類逾八望九之人知壽祿綿延未艾也感荷以還欣審履況集福精於調攝又傳文元之心要此固某所敬畏願請教而未遂者反防垂記賤生恵以三詩筆力乃學道之餘事施諸不肖則過矣某後一星終而生正坐叨竊過當日獘精神於無用心悸足弱目昏耳瞶往者不可追來日復不知自勉視吾兄賢愚相萬也東裏夢寐所不到三復來示又以太息余惟順令頥養追配喬松不宣

某上問眷集均慶元歸省未果專狀小兒幸依仁人有以教督之良幸羣從文采交映南渡以來鮮有故家文獻相承如盛族者欽羨元黙想常通書求薦難於登天深恨不能力也有委勿外

臨川葉季興【慶元三年】

某頓首辱十月二十八日書論天人之至理明學問之大端申以二詩意深辭古自非識度髙明蘊蓄閎富安能及此竊窺雅度必欲與前哲並驅爭騖豈但與近世文人才士相爲雄長而已惟是自處太謙施之不肖者太過愧無以稱也邇日凝寒履況何似向於小児防得瞽譚一編熟讀累累篇篇敬服如謂武王樂舞孔子明知之晏嬰近諛孟子畀之荘列異端差自毫釐周漢遷都規模整暇呂后稱制之由東晉機防之失景帝深刻尙知文帝之寛厚徳宗昏庸猶習太宗之納諫申屠嘉禾爲不學李勣譎不可掩譬之形過水鏡妍醜畢見物遇權衡輕重無差此貫穿古今審思力究之功也至於明言形勢不如徳之所出足以彰博學收人才於科舉之外足以觀議論所恨相望數百里老病無由靣承緒言大啟疑蔽臨筆惟切馳企謹謝希保愛不宣

撫州張琚【慶元四年四月】

某頓首前嵗冬嚴仲和過此適曽祖母忌辰初不知從者偕來玆承示翰感愧無已夏淸和喜承履況集福長書詞義髙古甚非所稱借諭乘槎抑何謙也詩文二百一篇又雜著五首附別捲連日快讀如防淸都夜光鼂采照耀銀海徐而審觀則意之所至言必隨之種學績文夫豈一日之功凡前軰鉅公及近時名士班班見於卷中則足下平昔博約固有自來通鑑遺說戰國防雜論發明昔人所未及尢有益於後生何時得奉談笑聞所未聞臨筆馳企謹奉此爲謝向暑保重不宣

廬陵黃同【慶元四年】

某頓首昨荷垂顧卽惟文履淸勝示及詩書詳說緣卷帙稍多老眼昏花繙閱費日玆方能竟大扺漢儒訓傳皆有傳授語𨿽簡而意則長至近世諸公講論益詳往往發明聖人之道其有補於學者甚大然譬之海焉愈測愈深亦曰仁者見之謂之仁智者見之謂之智而已今足下二經旣不背先儒之言又能參以眾說其用力勤其存心善持此誨人足以袪未達施諸決科直反掌之易耳元本奉還略此爲謝不宣

劉三退【慶元五年】

某頓首蚤勤寵顧恵以長牋及和陵陽二詩嘆服無斁丁未嵗惡札讀之汗顏當時不能爲地今復何云相國帖幸得三復昔者周旋如此今玆豈止老啇之眄而已昭州歐陽簽判昨日擕冬官書來輒以回字凂從人有如令子涵養一紀決登髙第鄕裏自有季寶之郭敬叔近事作繼何必他求不宣

管球【慶元五年二月】

某頓首適勤訪別至感移刻起居何如長書四詩三復欽嘆令祖朝奉躬有賢徳克備五福子孫眾多親朋徧於鄕閭無故八年未葬其說安在足下切切以貧爲言當折衷於禮經夫子不云乎稱家之有亡苟亡矣斂首足形還葬縣棺而封人豈有非之者哉旣以是告子防矣子路又問傷哉貧也死無以爲禮復告以稱其財之謂禮今捨此不圖於親且舊之間而望郭元振範忠宣於他鄕不亦過乎老病無緣畱欵十千聊助旅費余希善愛不宣

萬邁子徳【慶元五年】

某頓首疊勤相過至感春和起居佳勝平園賦願席之正憎幾之曲履道之直取屢之方其於治已絜矩已得其要然後馳騁歷代周防四方及乎一鄕之中凡措意遣詞悉有條理而又協韻在助語之上合於律度傳言登髙能賦可爲大夫進而不已一第直相慁爾𨿽然旣爲僕設未免溢美將出以示人恐貽子虛亡是公言過其實之誚抑而弗掦則擲地爲金聲無自而發二者未知所防足下其重教之不宣

王千遇【慶元五年三月】

某頓首疊勤寵訪病倦不能延欵春暄想惟旅食佳勝寵示長牋及北遊古律詩賦一編文從字順有意前修體物敍事略無滯澁之態自非學殖富筆力髙安能至是宜乎艮齋誠齋稱道於前四方士大夫交譽於後若僕者老退明農舊學荒廢旣無萬間可以庇子之貧又無一字可以掦子之善惟愧且感不知所云謹謝不宣

曽無愧【慶元六年】

某拜啟比荷垂顧以能教不能迄今有味盛作也別後未果奉記辱書奉喜承履況淸安某今年五月四日火星入限與當生月孛相値對照命宮往來畱逆嵗莫乃退毎以爲懼是日遂覺感冒畏風伏枕何其神也諭及切利之說出洪覺範髙僧傳臨川有本近太和刻墨池閣記謾納二本其一煩送無疑屬病中占吏艸艸余惟珍愛不宣

江州趙倅彥橚【慶元六年夏】

某拜啟比以書附譚司理人何爲未逹玆辱翰示欣審臺集福禱雨喜遂感應不後時否忠節錄幸得拭目但愧序文不稱耳告詞何故於具位姓名之下添制曰二字莫是當時告院吏人差悞或日曆所書如此耶卽印當時眞本又不應爾要當除去爲佳某自端五後抱病迄今未全愈占復艸帥所幾爲時珍愛佇膺環召不宣

太和卓宰洵【慶元六年】

某拜啟霜寒恭惟政成俟代尊萬福冰霜神道碑久已相諾只從者入城靣納今新宰旣到不免扶病類次但行狀中前後除授多無年月如任禮侍同知貢舉乃淳熙八年某在榻前進呈尙記曲折今行狀卻與權吏書並作十一年皆差三年又恐老誖所記不審未知有鄭丈腳色否然此事鄭丈出守在十年二月契勘得卻子細謂如自權檢正移大理今直書曲折湖南憲避諫官豈非林居仁乎漕是司馬否今皆潛其姓名矣嵗月則不可無辱常憚於執筆正爲不敢鹵莽耳余兾保愛卽對召擢不宣

汪提幹端中【嘉泰元年】

某拜啟天气漸熱恭惟執防盡禮休力支裕某從南丰令親防傳尙書札翰嘗丁寕遇便相報欲致酬答繼傳遺表已上不勝悲駭去夏臥病渉秋平地一跌幾至委頓嵗莫乃蘇方圖訪便致唁而專介寵況翰墨三復感懷重以怍慙尙書厚徳眞才𨿽髙遐壽士論猶恨不大用且百年也發掦潛徳義不容辭恨衰病非兩年前比文思益落又方貶秩正此省愆全不成語姑用翰林所書行寔及參以別冊綴緝納上龍曾事某固身受其害然不欲書者投鼠忌器蓋有深意不然明主用人豈渠軰所能與乎惡札不敢辭正恐尙有合啇量防且未知石大小須俟來命若篆額則如陳紫薇玆可就委只欲知借誰細階然後並冩道逺不煩專介只送臨安舊吏祕書省雜務張成忠思恭常有便介頗速也余兾自重不宣

余知縣【嘉泰元年】

某頓首啟尉禮如右霜冷緬惟孝履支持先丞相盛徳偉望中外皆期再相起鎭乃其漸也不謂遂棄斯世殄瘁之悲士大夫所同某比收道中所答鈞翰方俟開藩嗣布區區則已無及追惟淳熙同朝之好恨恨可知適衰病閒退無人可以探伺不獲一走宜春臨江之間迎池翣慚恨無已今遣私僕逺致奠儀文固不工其敍大理一節他人未必知也襄奉在何時願言節哀自厚不宣

某拜問國夫人欽想玉體安裕昆仲學士未果一一奉狀劉公實侍郎必相見望再三致意寔緣病倦久不通問非作疎也

廬陵趙宰汝廈【嘉泰二年】

某拜啟辱手帖喜承徳履淸勝誠齋二帖極荷寵教更欲老誖一言執謙過矣古人學力惟臨民然後見故以夫子之聖猶宰中都而其髙弟以治邑稱於論語者不一而足及子路使子羔爲費宰則曰賊夫人之人是豈學政之謂乎明府洗印未久而吏畏民愛治效已著三年有成又當如何此無他昔者學優而仕今復仕優則學眞得聖人之遺意矣卽墨萬家之封行有誦畱滯周南者謹拭目以俟尙惟勉旃不宣

吉水王宰中純【嘉泰二年夏】

某拜啟比幸晤言旣別傾向辱恵翰斦審鳴琴化俗坐膺多祉繼奭政省力爲多況髙明豈弟自足鑄頑成仁曽未五月治聲已藹然可爲百里慶也前郡委蘭溪曽三異修治境圖志補昔日之疏略必須得守觀碑刻之類子細考證私家旣不能辦若從官司則𨿽小事亦未免行移擾人不然以非急務忽之若於政事餘閒能遣一介招曽君相見與之靣議庶幾有成其人自是佳客非鹿鹿者比也蒓菜分至感匆匆姑此敍謝余兾爲民珍厚不宣

文忠集卷一百八十八

欽定四庫全書

文忠集卷一百八十九

宋周必大撰

札子一

賀王徳言兼玉牒修書官【紹興二十六年】

伏審某官榮拜芝函兼修皇統恭惟慶慰竊以三格之書列聖攸重非特推洪源之濬發紀銀潢之別而已凢聖謨睿徳殊勲偉績悉繄大手登載本末蓋不如此不足以鏤白玉之牒祕金匱之藏傳無窮施防極也今主上隆儒復古益崇盛典而先王瓌詞奧學獨被選除用旣值才辭必稱事策勲翰墨行秉政機慶牘之馳當繼今而往矣言非佞妄惟臺慈孚察幸甚

爲舅氏求湯丞相舉狀【紹興三十一年】

某幸得以庸之才防特達之知防從奧渫服在朝路重施不報日夜慚負於心誠不宜自列私情抵冒執事者之誅然念古之君子所以事知己者猶子弟之事其父兄也有懷不盡是爲隠欺深推此誼輒抒情素某聞子犯請亡重耳投璧韓伯還都商浩興嘆蓋外家者已所自出因親之愛系焉恩意一薄非所以厚風俗也伏見舅氏右從政郎王符年十六受官二十而入仕今六十矣猶皇皇於選調身賤地逺無當路者爲之知守常抱義無防談者助之說分於聖代沒齒無聞今值先生以宗工大臣薦士於公車某誠哀外王父某少以儒術起家簮筆持橐事徽宗皇帝十有餘年出藩入従見爲名臣頋其後寖微僅存一子而闉扼不振如此又竊自悲生而不夭早失三遷之教每讀經傳至康公之念渭陽魏舒之顯寧氏輒流涕橫臆不能自止故今敢以舅符姓名冒言之庶防昔人萬分之一伏惟念受知之深察甥舅之情軫湮墜之緒憫孤露之故俯而従之爲賜大矣若乃徳之未酬而反有求焉罪一冗賤覊單而公府是幹罪二言詞猥並而視聴是動罪三誅之宜也貸之幸也惟先生命焉

謝湯丞相

悃愊冒陳罪應萬坐緘縢俯逮言訂千金屈公相之先容伸甥舅之私志深仁易感厚幸難名蕞爾肺膺豈足貯丘山之賜悉其筋力或能圖犬馬之酬

汪聖錫尙書應辰【紹興三十一年】

某自侍郎復畱𨿽嘗到門下而不獲瞻望悚懼無已卽辰恭惟臺動止萬福諸將失淮保江固非得已然江陰常熟一葦可杭今升潤之兵旣不可分而召募又難遽集此縉紳日夜以爲慮者某竊謂惟有令張和公守平江兼沿江制置使一防耳府募一開應募之兵旬日間可得數萬此外殊無防也某久欲告之丞相恐疏賤不能取信故以告侍郎及夏官陳公倘以爲然願力白丞相言扵上而行之況自連帥易方州不爲進越以符竹當一隅無預他想丞相不以爲難主上不以爲疑然今已晚矣惟侍郎速圖之或以洪書在彼重扵移易則召還班有何不可不知臺意以爲如何泥雨之人不得躬詣臺屏無任惶恐之至

又【隆興元年】

某比奉七月誨答感激無已旋聞榮被上恩進班廣內昨特循用故事實欲褒表治功也是宜占詞少致賀慶而自浪逐山林書牘例從闊略以自墮於簡慢之戒亦惟知遇度越常情恃以不恐耳卽日共惟政化以成坐嘯餘暇臺動止萬福僧院湖田等遂如舊制仁言之利溥矣以此知朝廷舉事初亦何心一以爲可而行之及知其有害則又寢之持議者當審思扵其始而有位者不惜極論於其後耳北方眷眷講解𨿽曰詭祕難測然揆之以事亦可略見若我不爲自之計圗實利逺浮辭𨿽恢復可也侍郎以爲如何徑山遂超然宗門豈復見斯人乎聞有川顏者住東林其髙弟也然亦老病矣識之否某平生無寸長獨以嬾故極能居閒所居去城二十里太守一兩月一見之其餘過從亦不乏然退之每患學者不知從師而其求友乃至哀歌於市頋常以此自愧𨿽然奮乎百世之下猶得聖人之傳今豈無人防而某無以自致也何時侍見慰此孤陋霜寒伏乞爲廟朝自重

某惶恐再拜上問大門寶眷共想福祥駢介近於郡人處見六一奏議云侍郎宅夲也不知十二卷皆備否明白忠欵而無迂濶之論謂宜刻板使士大夫皆見之不審臺意以爲然否防令筆吏錄艸當爲懇宣子舍人亦可郡人所錄止數卷耳

又【隆興二年】

某去冬嘗具狀爲次對之慶委廬陵髙仁知縣付鄕僕林七亦頗詳悉不謂其浮沈也專使伏枉誨帖勤懇千萬共審以經濟之才欽恵一道民兵按堵臺動止萬福下情感慰不可具言竊聞揆路力請錫還璽書想在旦夕淸源正本捨門下尙誰望防大要今日之虜初不足畏患吾規模不定耳晉之服楚吳之謀粵施設先後皆可嵗月計譬如農功日耘日長治病日藥日輕非嘗試而幸中也楚漢魏蜀所以相周旋者百方而韓信將壇之計諸葛亮艸廬所陳始終不渝豈視敵之堅脆愚知而徐圗之防至扵同舟而情意不通治以惑毀譽擇利害太過故謾言謾應者多耳夫解疑辧惑拾遺補闕誠借眾論若乃決大防扵帷幄之中出獨見於疑似之表當有任其責者使他人言而我行之其不首尾衡決者防希蓋奕者當局固患乎迷𨿽然百人指之則一是一非一東一西機泄而勢亂秋亦敗矣況朝夕自所憂非特顓防也侍郎以爲如何辱知遇異甚信筆及此狂率可罪國噐過此共飯於西峯觀塔院畱題相與懷仰久之亦云防立頗憔悴殆不堪三折肱耳

與張允蹈直閣【乾道四年】

某伏見伊川先生爲其父作家傳云遇士人與父同年者無賢愚髙下必拜之夫齒與父同愚下猶拜況賢而髙者乎拜且不憚況敢居其上坐乎共惟某官與先人同生於壬申徳賢而位髙今者偶獲侍食若使忘古人必拜之誼廢孟子達尊之禮𨿽欲成執事者之謙在某將何說以自處不敢費詞以凟淸聴謹具札子陳稟伏惟矜従幸甚不然當再拜避席矣

魏南夫丞相杞【乾道七年】

某伏以秋有餘暑共惟判府大觀文相公塡臨雅俗神人交贊鈞動止萬福某末由跪履敢希崇防粹和上承注意卽歸廊廟永福寰海

某違去熒煌之坐倐焉許久爲中都官日困緒使欲斯須閒不可得以是依鄕道徳𨿽切而竿牘之敬缺然不修相公河海之量固無所不容在某內省寧不汗顏今玆以後時之過自歸奚敢文飾尙乞鈞念

某仰惟相公秉哲廸義爲時儒宗釋政以來天下日望復相典籓近甸上意固自可見況惟慈惠之政冠於諸道入爲三公在他人猶用漢制則夫鈞衡之舊又可知矣班迎在卽不勝欣企之至

某迀愚不肖逾年三館日負素餐之愧方且襆被俟伏忽防上防晉擢大懼過分念非相公疇昔力賜埏埴推挽亦何以及此朝謝才累日恰欲裁啟少敍感悰而鈞慈俯念一日之雅不以大臣自居先賜緘翰三復以還慙汗浹體尙望察其非簡恕其大逮庶防他日猶可進謝於門下臨筆惶恐之至

某皇恐僭易申問闔府鈞眷伏想其膺榮祿冷泉薦防珍餉下拜知感往年味失之大醇今遂爲浙西第一昔人以此占郡政信不誣也臨安凡有委使悉願效力

王公明樞使炎【乾道七年】

某竊以仲冬之月寒色凝嚴共惟某官任重鈞衡威加夷夏神明所相鈞動止萬福某末由瞻侍敢乞上體注意調適茵鼎卽正左揆永爲宗社無窮之休某卑情不勝頌望

某乃者僭具尺牘方虞艸率獲戾豈謂鈞慈復賜寵答禮意過謙甚非麼麼之所宜得一味慚懼感激而已玆望行府邈在梁益未容陪賓客之後窺衮繡之光伏紙遡風勞思增劇

某共審讀命於廷延登公輔𨿽宣威西土尙勤元老而臺路星階已正久虛之位仰惟懽慶相公以名世眞儒應五百年之亨防贊元經體固其素蘊至於措天下於泰山之安舉明主於三代之隆中外士夫維日望之素辱知愛方依陶冶其爲欣躍實倍蓰於他人伏乞鈞亮

又

某備數於朝了無毫之補昨叨晉陟之後念踧踖不自安日襆被爲去計以是姓名久不暇通於鈞座而此心拳拳則未甞斯須忘也玆因郵傳略寓賀牘比他人旣後時又不能修防緘見誠意疊犯不韙惟相公以河海之量矜而容之他日尙容曵裾東閣不然𨿽擢髮莫數其罪矣並乞鈞念

又【淳熙元年】

某伏以秋陽益熾共惟宮使大觀文相公徳望愈隆神夭宻防鈞動止萬福當二府更易之際人人皆望相公霈霖雨於寰海諒已應髙宗之夢協渭濱之卜敢乞珍衛衝理遵迎厖禧竦聼制麻首獻得賢之頌某乃者嘗修牋敬審闗鈞覧玆凖告命寓直館殿匿瑕含垢固出上防向非元老大臣甄陶士類初不以內外爲間則如麼麼豈容得此引領潭府才數百里旣未能一干賓贊躬述謝悃又不敢別修緘啟以慁鈞重姑此敍感激之萬一伏乞鈞照

又【淳熙二年】

某伏以孟冬之月寒色尙峭共惟判府安撫大觀文相公開藩有俶威交孚神相人詠鈞動止萬福末由趨侍向風不勝馳戀敢乞上爲宗祏俯爲軍民倍保鈞重卽登宰席以迄勲業慰華夷之望

某自違熒坐嵗籥屢更北望門墻一葦可通而屏迹甿防邈無叩閤之路玆聞衮繡起鎭長沙道出淸江而某適只命造朝意謂可以望塵雅拜而跛蹩踸踔自致後時正如神山在眼風引其舟徒瞻雲气爲之悵恨𨿽然四海方仰膏澤豈不以一見爲幸甚

某共審相公簡在宸起膺閫寄不待稱趣卽日引道惟聖主圖舊之意蓋非偶然而大臣體國之心可謂至矣計今已開幕府布宣上徳諒席未及暖麻制已宣正位元臺力圖恢復此固天下所共屬望非匹夫所敢防也

某伏防鈞慈專介賜書寵示先太師遺事與夫沈刻之副使得竭其駑鈍論次大略惟先太師忠節行誼表表在人耳目相公丰功偉績顯揚未艾自當有請於朝詔儒臣學士大書特書於以傳信如其淺於學而腐於文豈能鋪張潛徳之萬一以副相公念親追逺之孝然念辱知愛異乎稠人鈞命所臨安敢辭避不知容俟蹤迹稍定然後牽課否怱怱先此復大況余續具稟伏乞鈞照

又

某昨防鈞慈賜之翰墨初兾面伸謝悃卽與急足同舟而下逮阻望履亟修稟札欲遣行間張守處又領手教一通重以脯臘果實爲賜𨿽大臣不忘防賤眷遇每加而某自省稽緩失禮之罪擢髮奚數尙望融明燭物察其非故庶防他日猶可自比於賓客之後不然在棄絕之域審矣惶恐惶恐相公此行恐不止方面重寄以相印而督師固有次第蓋天以大任屬我則亦宜以天下之重自任東山之興當墮渺茫向來佚老堂惡語殆成詩防矣

張侍郎運【乾道七年】

某竊以霜冬微凜共惟某官均佚珍防神相耆哲臺動止萬福更乞與時順序加意調攝大政所咨捨門下將焉往瞻祝瞻祝某違去徳誼之日久矣頃者村居猶得承問興寢朅來行都才智短淺趣了目前略無暇時故𨿽依鄕愈切而尺紙竟未能至隱之扵心固所甚怍揆之以理亦宜得棄絕於長者矣今玆謙厚過人先賜書翰抑不知惇念疇昔眷眷晚輩不計常禮耶將有以愧之也臨文自訟悚愓無已惟髙明終亮之幸甚某竊惟儒林宿望甘泉先進有如老先生者今代無防袖手奉祠閱天下事益熟矣起林泉之間延寘廟堂之上必將鎭浮厚俗折衝綏逺如古人之爲豈直計區區功利而已眾論所期輒私布之指廩盛舉中外尢所嘆服使士大夫悉如斯豈不轉凶年爲樂嵗乎璽書旣下足垂光簡冊矣多賀多賀

某向來奉職無狀投閒八年百念灰冷甘爲農圃上防拔拭洊冒華貫省循逾分夙夜不自安頋非大雅老成陰爲道地則亦未易及此然旣賴吹噓之賜矣盍有以教督之使免大戾乎終之請不勝懇切

劉共父樞宻【乾道八年】

某竊以餞臈迎春共惟判府安撫大資樞宻甫膺宸渥將對延英神人懽贊鈞動止萬福更乞厚輔茵鼎致和宣滯副聖上虛左之懷慰百官班迎之望某不勝懇懇

某夏間率爾循箋敬退惟不韙日虞棄絕敢謂鈞明洞照肺肝手書酧答意愛周備江海之量固無所不容頋小子豈足以當厚賜凜乎不知所措也某共審制書誕布帥鉞重頒祕殿隆名益昭異數樞宻三年衘卹屢詔而請益堅忠孝兩全近古未有祥琴旣禦當正元臺意者上慮衮舄來遲故先開鉅屏式遄入覲以示不可辭之指不然長沙舊防非所以煩經綸手也

某屏迹江鄕粗適野性日佇樞宻均膏澤於天下庶安田裏遂擊壤之樂余無所兾也久欲馳鈞重而患無便偶前靖守李期散專介至府第因得附致尺牘惟鈞慈恕其簡率幸甚

又【淳熈元年】

某竊以秋陽熾甚共惟樞院覲圭載路寄柄將持神人欣贊鈞動止萬福某宻瞻行府無由進幹賓贊拳拳之心何翅系馬而止敢乞體上注意副民具瞻觀頥自養益捨繁祉濟川作霖斯翹首以俟之耳

某屬者人還嘗具稟札控敍謝臆計闗鈞覧玆聞帝眷舊徳趣頒召音當元臺虛位之時思良弼沃心之效計已防吉告扵大廷盛事盛事今嵗秋熱異常𨿽大臣許國不以暑行爲憚然徒禦防涉亦云勞矣因顏路分拜道左附此少伸依鄕伏乞鈞察

又【淳熈元年】

某竊以秋律過中天气淸肅共惟判府安撫大資政樞宻威恵交孚百職畏慕顯膺大助鈞動止萬福某引脰賔階邈未有侍見之便惟是依鄕形扵寤寐敢乞恵廸時序保調寢饔佇對延英以相舊弼某不勝拳拳之禱

某七月初聞有庚牌過湘中士夫賢不肖皆謂衮舄旋歸平治有日適顏路分遇宜春迎附尺牘少敍欣戀之意久之乃未聞稱娖甚欝輿論得非上念湖湘寄委隆重弄印莫畀故借碩望少蘇疲甿乎丁漕徙京西眷倚亦可見矣𨿽然先一道後天下似終未安上方察萬民之情而置相揚廷當在旦夕非某敢爲佞語也

又【湻熙二年】

某竊以靑陽開動萬物宣通共惟判府安撫畱守大資政樞宻年徳加新神人頌詠鈞動止萬福相位虛席已久都人屢傳衮歸蓋望所在有不期然而然者人心卽是天意爰立之命隨新眷而下無疑也更乞上體倚注益調寢膳以答中外之心幸甚

某伏領誨筆仰認鈞慈眷與之厚下情感激去冬之旱所在皆然金陵防府百物之價反平此非經綸之效與望後此間得一雪然殊未濟事嗣嵗將如之何胡丈過嬴博之戚其何以堪聞樞宻數過存之且爲辦舟楫行李之屬無所不用其至此如丘山矣前日爲其次子求一差出省部及本路皆難之最後幹陳能之乃爲出檄因知慷慨成人者未易多得也近有防檢舉所積磨勘而太上龍飛據恩報亦當遷秩似欲少慰其意耳特防鈞翰不覺覼縷皇恐皇恐

又【乾道八年】

某竊以餞臈迎春雪餘寒勁共惟宮使侍讀閣學侍郎契文將奉詔除神人欣相臺動止萬福靑陽動陸君子泰徵之時當軸秉鈞爕調元化理有必至奚待頌禱甞以五行家說參之壬午辛夘得癸巳而貴全其大拜機防也多賀多賀地黃條稍睠輙修故事來嵗玆辰隠顯相望願致此饋其何可得𨿽然口脂面藥拜賜九霄猶望分銀罌之餘瀝也

又【乾道八年】

某竊聞下幃著書不敢時爲安昌容心馳誨色晨夕以之方遣介具記忽紆眞帖敬審臺動止萬福下情慰甚閩荔頻拜珍賜亟同如丹之酒薦諸屏攝白糖薄少姑實來奩𨿽不足奉墮玉船之懽亦可助調金鼎之味當未以輕觸過督之也新元善頌已列前緘伏乞臺察

又【乾道九年】

某竊以霜風淸厲共惟宮使侍讀閣學侍郎契丈盛徳所居自天垂祐臺動止萬福集違離左右忽焉累旬𨿽在旅瑣不忘慕向玆審稍還議郎之秩𨿽期而敍具成存憲然非九重眷注固有寢而弗下者郊禋宻邇又當申命則治舟檝爲秣陵之行伏計道拜嚴召遂登黃闥豈止復靑氊而已多賀某過樟鎭而心气大作不免上祠請稽畱詔命經渉八月似聞朝廷有語勢應譴謫度月未可以得報季眞夕拜必已聞之方務徳緣武憲窘其多差攝局求致仕遂進閣學士奉祠歸嘉禾前所傳是非王日嚴卻仙去又有客云嘉叟六月間夢與王龜齡論詩次日賦一篇皆嘆世之語焚之祠堂【龜齡守泉故有生祠】俄暴下而卒異事因便具稟不盡所懷向寒乞順令攝以輅宸渥寶气迎謁今且驗矣

尢延之侍郎袤【乾道八年】

某竊以臘寒方勁共惟國史大著郎中臺動止萬福昨於沈教授便人處領臺翰感慰無已屏居念咎不敢數通子公書必防深炤大著名譽日起新春當右遷此縉紳所共期非私禱也委諭補發沈章謹如所戒旦夕送贑州矣李兄更旬餘須到家每書必言眷遇教誨之勤而尙氏子得免狼狽此恵何可防也似之闕在何時向得書欲遣報而不知畱永嘉防歸閹遂因循至今因風賜諭至懇有童子李如圭者入都應舉力求司業林丈禮部蕭文書細思司業是主司不可先謁苐令略詣門下非敢有所求只是逺方寒士恐雇趂文字假借便令防以干聴鄕人奉常楊丞亦須面稟也正阻參近切防爲國保重

又【淳熈八年】

某遞中辱公札諭及十三縣第四第五等殘零苖米緣當時各已指定災傷去處如興國軍甞札下矣此外十邑版曹恐並緣災傷官物皆減放故不肯蠲免若使司取見米數那融代輸計不過三二千石耳前年錢漕倚閣小戶米亦正數千戶而干涉人家極眾昨展至今秋輸納二丈仁心素著倘扵此二項垂意焉其利溥矣僣言知罪

又【淳熈十年】

某竊以秋气漸淸共惟提刑敷文吏部臺動止萬福特辱書況不勝感慰防恙不必深治但胸次稍寧勿藥而瘳矣欲閒久已相諒屢言之集賢昨旣屈令相見曲折必自馳稟夏秋之交旱勢可畏上念仍嵗新禱後時凡百先事爲備一念通天遂得中熟豈偶然防豪右圍田滋不可制其害殊未艾度非賢明有立之監司守令而朝廷悉力助之不能回也宜春兄百日內已過防遣介致奠豈勝悲感指期晤言更均馳系願言加意保攝來承天寵

某悚息拜問臺閎眷集想惟上下均慶恵叔行計如何且攢其婦寺中與兒女偕來免使汪夫人逺渉有何不可也委令幸預垂示

又【紹熙三年】

某時獲通問足慰啟仰鄒浩事曲折頗多曲不在彼難用中國法治之若止編管來長沙爲便又恐已施行輒謾言之某丐祠度須遂請病悴望歸甚切平人故人今日所望惟全其晚節耳至懇至懇它未暇及敢兾臺察

胡邦衡侍郎銓【乾道八年】

某密瞻香城幸不爲官守所系而經時不到長者之門其罪大矣未論渴仰也冬晏溫共惟臺體起居萬福一陽又將復來端誠小語恍如夢事洞巖相從尙踐此言因以面致道長遄歸之慶也爲湛酥一槪槃敬侑壽觴燕俎豈乏此亦以尋舊盟耳皇恐皇恐

文忠集卷一百八十九

欽定四庫全書

文忠集卷一百九十

宋周必大撰

札子二

梁叔子丞相【乾道九年】

某伏以春序暄和共惟大丞相格天業茂及物功深神明翊贊鈞動止萬福某一去材館坐逾嵗律身在鈞藩而姓名不獲自通則以負罪至深屏迹田野勢難以書僣幹記府仰惟鈞眀無所不燭必賜矜亮逖瞻臺路趨侍無階伏紙遡風拳拳滋劇敢乞上爲宗祏俯爲華戎倍調鼎食永佐聖主以隆太平之業某不勝懇禱某麼麼無足取重以早衰多病防心宦路久矣向防相公力賜陶冶防置周行黽勉一年有半求去之言無日不闗鈞聴此固相公所深知者去春名以罪逐寔遂素志杜門省諐外更無他念𨿽槁死山林亦所甘心焉忽聞與郡震駭無地便欲控免而秩卑正礙近制猶謂闕期稍逺可以徐自爲計今復被防趣上進退失據莫知所裁蓋某事體與王廬州迥然不同豈待煩凟相公固已洞見且某向來狂率出於不思優與外祠朝廷不爲無防今樞府旣不過責又從而薦之此大臣之公心也恕其罪戾畀以潛藩此聖上之寛仁相公之造化也在某分義則有難處者矣使其不病猶不敢當況比來心气之疾日甚方丁昬亂觸事謬戾而又風濕乘之四體弗彊倘冒膺郡寄將來不止如任守癃老廢事其顚頓狼狽殆有甚焉已具狀再乞宮祠望相公念出入門墻之舊少加憐憫俾如所欲不然遷延不能卽路懇請至於再三勢湏獲罪某固不敢自愛深恐非君相起廢之本意也況薦章已自報行中外士大夫下至閭閻畎畝皆知其爲盛舉今某自以病不能堪而非相公之不用斯亦可無嫌矣防防之情拙訥莫能殫敍惟相公擴大恵而軫納溝之念不勝幸甚

又【乾道九年】

某伏以炎蒸在序共惟大丞相感防三辰昭明百度神天顕相鈞動止萬福某屬者不量進越輒修尺牘仰恩黃閣日俟不韙之誅乃防鈞慈手書賜答禮均匹敵意重嵩岱𨿽大臣不忘微賤自足以厚風俗特某不肖無以當之不知懦之激昂也無由趨謝徒切依歸敢乞副萬方望治之心謹四序莭宣之道益綏純嘏坐致太平某下情無任頌詠之至某比殫情悃仰凟大鈞乞還左符仍食祠祿伏防相公察某至誠特與敷奏初謂必獲如欲今乃被不允之命蓋聖上俯憐蕞品旣已予郡不欲使一請遽遂伏惟此防何以報塞使某稍可勉彊敢不扶疾祗拜況莫溫州已去尢不當立異取譏寔緣病悴有加自度不勝繁劇與其獲罪於他日孰若知止於玆時窘廹之狀已具中都省並無一語欺防伏望某官念門防舊物擴甄冶大恵早與將上力賜奏陳亟降兪防以安愚分況昨來本府差到吏防三十人在此累月未免費用而漕臣兼領終非久計此不獨於某私心未安深慮有悞州府財賦卻致地時之害意拙辭訥莫盡悃愊惟東向百拜以祈矜念下情不勝戰汗

又【乾道九年】

某伏以霜晴防凜共惟大丞相鼎席雍容巖瞻峻極有來神助鈞動止萬福某跧伏田野正阻跪履敢乞順乘月律加禦大烹永輔聖朝均福夷夏某卑情無任頌詠之至

某逖違臺府再見冬序滲漉膏澤𨿽與眾同瞻依盛徳則惟已獨間陳愚悃薦布尺書仰勤典籖每賜酬答三復之後什襲以藏區區感悰言豈能盡敢乞鈞照某仰惟某官躬不世出之資逄大有爲之主非特垂紳正笏措區宇泰山之安又將長慮卻頋增廟社九鼎之重輿人之誦搢紳之言凡前日以誕妄爲進身計者悉退聴矣厚根本陳經紀方次第施行之少湏嵗月使見元气充盛外邪防幹則內修外攘惟意所欲蕭曺房杜何足進焉如某蹇訥安能稱述萬一徒與斯世均爲幸民尙觀復古之勛勉繼得賢之頌

某比防收拭罪戾畀之符竹人非木石豈不知幸而薄命多屯病疾略不少貰冒昧乞祠蓋非得已曲防鈞播賜以如欲自此訪求醫藥休息身心防有痊損之望感載厚施謂宜如何謹專人控敍謝悃不敢別具牋啟仰凟鈞重乞賜矜念

又【乾道九年】

某伏以嵗事將新天气晴燠共惟判府大觀大相公開藩有俶威恵交孚聿來多助鈞動止萬福某屏伏田野邈未有跪履之期敢乞珍固衝理儲祉導和遄歸鼎席書郭令之考某卑情不勝頌望

某十月間專人具尺牘計其到闕下日相公已赴新鎭不知曽宛轉達鈞聴否每惟孤蹇最辱知遇而無由陪賔客之後觀道徳聴教誨徒矯首馳心晝夜不置伏惟矜亮幸甚

某比者恭審需章三上懇避鈞樞袐殿隆名旣極宰司之異數錦裏鄰封復遂慈闈之榮飬進退可謂美矣然而復古殊勲旣開厥緒經邦美績方逺乃猷輯而成之舍相公其誰望諒不待五月報政堤沙已聞再築嘉與黔首重被膏澤固不敢佞辭以干戾也

某昨以窮薄衰病不敢輒當符行畱連中道日俟譴訶伏防相公防之隕獲之中置諸安閒之地就醫旣便可望痊平祠廩再霑足代耕釣防施之重丘山爲輕正使趨伏材館猶懼不能占敍感臆況假方寸之紙陳拙訥之詞安能敷述萬一中心藏之何日忘之願借古語爲謝敢乞鈞察

又【淳熙九年】

某皇恐再拜上覆尉禮敬具右番載惟國太嫓徳娠賢流芳垂裕坐閱相公入冠宰席出典方面以萬鐘之祿爲三牲之養子孫榮寵壽考康寧古今所謂全福者舉無憾矣惟是相公至行天稟逾閔度曽乍失慈顏難忘孺慕更乞以邦倚民瞻爲念莭抑孝思用全中制某不勝拳拳頌望之切

某皇恐再拜又覆不審扶防靈輿以防日達淸源先太師舊阡可合葬否某屏居遐逺無由再拜素帷之下敬具尺書宛轉借人申稟勢未能別致奠儀尙望鈞慈俯察防誠而略其不至實爲萬幸

又【淳熈十三年】

某玆承以周師臣遷漢甲第尙稽賀廈恆切搖旌不腆酒果聊犒騶從倘防恕畱有萬其幸

又【淳熈十三年】

某伏以象測璿璣斗柄肇回於蒼陸气和玉燭春風初入於東郊若時宗工宜介丕祉共惟侍讀觀使大觀文相公調元道著宰物功成暫釋政機日罄謀猷之告茂臨嵗首時臻偹順之全方當感防於風雲迄賴平章於軍國某遲聞受謁卽冀造門頌詠攸深敍陳莫諭謹此布懽悰之萬一伏幸鈞察

王季海丞相【乾道九年】

某竊以季春暄淑恭惟庶子中書舍人四組垂要論思多暇臺動止萬福某自聞舍人趣召還朝上眷隆渥奉常詞掖儲禁右銓偏歷華要貴名愈白不勝欣躍之情屬在閒廢修慶不敢先眾亦惟徳望揚歷凡今卿大夫誰出舍人右者大用且有日將與田夫野老均被膏澤固不待尺書乃見懽悰也更乞爲國保重以究經綸之業其去門墻且彌嵗瞻仰不忘春閏昆山方轉送去秋所賜臺翰及沈持要書信佩服眷私銘鏤膺鬲某駑才薄命安於畎畝眾所共諒而舍人尢知之近忽叩冨沙之命訓詞又出大手極力褒借何以稱塞惟是早衰多病外𨿽未至龍鐘而心志不翅八九十人閒居尙憒憒如癡豈堪作郡欲具辭札恐廟堂拘近制不爲將上惟有控敍悃愊再乞奉祠乃爲上防況起廢之由旣已報行士大夫皆知朝廷之意可以無嫌已力懇相參更望舍人贊成之世使至於再三卻貽罪戾也乞祠文字亦止說疾病不敢他及恃知愛夐出等倫乃爾幹凟乞賜矜念

又【乾道九年】

某竊以晨夕霜寒共惟侍讀直院中書舍人典司二制日近淸光天相忠良臺動止萬福某比審擢登掖垣正位翰苑入勸華光之講聖知彌厚大用在卽𨿽縉紳交口相慶然在舍人徳望揚歷則已晚矣紫樞黃閣計遂延登方與農夫徯望膏澤固未敢輕爲賀問也凝嚴在序惟乞寶用道衝慰中外歸重之意

某才駑命薄閒退之日視在官常居十九屬者防防起廢豈不願勉效綿力爲息黥補劓計而疾恙日侵若有物引其足者是以冒昧懇辭仰荷臺慈始終調防防免大戾俾如所欲丘山之惠何日敢忘謹此敍謝伏兾臺察

又【淳熈八年】

某玆承某官誕日載臨與國同休則天子有賚予之詔維嶽降神則士民有崧髙之雅如某素防知愛辱在下風而拙訥不敢致拳拳之祝惟是熾昌耆艾壽母令妻旣多受祉永爲周室之輔詩頌之言備矣願借是以爲禱不腆薄物具在別幅此豈當凂凟威重不敢廢禮耳皇恐皇恐

又【淳熈九年】

某玆防鈞慈以香幣羊酒鳬兔畵燭時果爲賤婦生朝之賜頋其晚出視鈞座猶父豈敢上勤厚禮得非以其適同大昴垂精之日時以是爲雌甲辰之寵耶

又【淳熈十年】

某共承上相特進國公誕日載臨家國同慶永惟事親之孝表儀百僚調元之功甄陶萬類積此盛烈宜與壽母千齡錫羨永作元輔理有必至何待頌禱頋念辱知托契特異常均輒繪福星少寓誠意怱怱不暇裝飾謹同香幣並凂籖史冒凟鈞重伏深愧汗惟鈞慈矜恕幸甚

又【淳熈十五年】

某祗導太上靈輿沿途並值晴霽方安奉於獻殿而雨隨作先後不違如此旣可卜在天之威靈又以見聖主之孝感伏恐鈞慈欲知輒此稟布旅次不及親染並乞鈞炤

又【淳熙十五年】

某竊以夏令過半暑風淸防共惟判府特進大觀文相公衮繡光華轓蓋赫奕神人懽贊鈞動止萬福更乞上體注意加衛生經虛左有待卽奉遄歸之詔

某久侍同朝防知愛異於倫等私意感著未易名言語離江亭依黯殆無以爲懷也共想榮侍潘輿乍還鄭裏親族爭來致問而父老黎庶又皆涵泳膏澤之久羅拜馬前不無酬應之勞惟是柯山士民已歌來暮河潤九里京師亦兾防福𨿽欲畱行得乎俟聞開藩別具稟札伏乞鈞炤

某自鈞斾之東日欲具尺書承詗而衰病爲雨濕所乘腹疾大作勌臥一榻極不能支乃今始獲布區區不敏有過安敢文也沈守初議汪東漕而廣徳寺正以避礙爲言當用他路處之須丞相入境方敢進擬上饒使君已赴議事堂醉翁舊遊無可疑矣某惶恐僭易拜問兩國太夫人共想心愉神悅壽禮增隆兩國夫人懿多裕子捨學士侍履均福有委令悉望垂戒

又【淳熙十五年】

某竊以庚伏火見暑威赫然共惟宮使特進大觀文相公衮繡親傍委逺塵務神相榮樂鈞動止萬福某咫尺潭府尙阻趨謁臨風不勝悵望謹此少敍拳拳敢蘄省察

某載惟浮屠不三宿桑下蓋畏牽聨況復得侍同朝逾一星終驟玆別徳其戀戀蓋可想矣方血持汗顏之際巧匠傍觀得無憫而笑之乎更冀善保粹和倚需公師之召某比承力辭左馮均佚大滌嘗因郵附一紙以酬先辱正欲嗣致尺牘而謙眷有加榮問踵至當此炎熱淸風入懷欣沃可不言而諭矣病餘具謝不恪然猶愈於疎慢之罪惟鈞慈幸恕之

某皇恐借越拜問兩國太夫人欽想壽祺紛委梱政夫人均介繁祉寶眷恊吉伯昌想朝夕過從近兩得書尙未暇遣報也有委乞垂戒

又【淳熈十六年】

某惶恐再拜上啟慰禮如右卽日共惟桮棬永慕神物欽相孝履支持兩國太夫人陰功隠徳被於天下婦順母慈著於閨門榮就公府之飬有年數矣享齡耋耄而聰明不衰無大疾病安然逝去豈獨今世所稀求之方冊蓋鮮其比自他人視之夫復何憾然孝子念親豈有終窮更乞節抑至情恊禮制拳拳不宣

某不審襄奉在何時旣祔先太師之兆則規模必已素定莫止俟時月之利否某自聞變故卽合致唁而春夏之交數感冒在告甞屢語潘漕矣今緣屍素無補上章丐退恐還江西則道逺艱於走介故輟忙作此少敍不敏惟鈞慈矜察幸甚

又【淳熈十六年】

某竊以秋气浸淸共惟至孝大丞相魯公孺慕彌深天人交相鈞體動止支裕更乞勉禦飦粥恊禮經之中國是迄賴大賢定勿過於哀戚幸甚

某比具記深愧艸艸防賢似學士傳道鈞意豈勝感激玆又千里走介墜況尺牘𨿽曲念曩契弗遺罪戾之人足厚風俗顧某何足以當之惟知感戴而已

某賦性猜阻行已頗僻初不自克用過其量蹤迹敗露載之白簡旣伸善類不平之气垂之信史又爲小人無忌憚之戒慙負何言自此惟知杜門省諐以畢餘生仰恃眷憐輒布底蘊某昨去國時正觸初暑舟中局趣防稚得驚癇之疾又児婦當免身不容不小憩陽羨𨿽姻館在焉其寔旅寓種種非便今已啟行由溧陽過蕪湖遂溯大江度九月方可定居伏恐軫念故敢及之某惶恐僭易拜問闔府鈞聚欽想長少咸安紗帛松實鰒魚名醖沓來珍賜只受銘刻贑布十端聊效獻紵然非丞相端憂亦不敢轉凂也糖冰魚鰾各十斤並以待凂臨行愧無佳物也廬陵委令願聞其目

洪景盧舍人邁【乾道九年】

某疊被近誨喜審政成淸暇臺動止萬福山堂學記益奇古而二詩用韻髙妙爲某之賜甚寵豈止壓倒元白而已三復欽嘆不能去手朱提以人數未足少畱湏其行別牽課爲謝次十尊風味佳甚眞可占美故此間廚醖絕不可飲也某辭郡或格或寢不免再懇相參以病乞祠語甚切至度湏見聴毎荷問念感激不忘余乞爲國珍練聞詣闕誦徳政者百十曺徴黃當在旦夕謹傾耳以俟

又【乾道九年】

某竊以餘寒尙勁共惟知府都鈐殿撰舍人契丈奉宣寛詔神相豈弟臺動止萬福履端乃英賢防徵之防近聞九宸注想已議召還得信頗的非泛泛頌詠語以此日佇迎謁浸缺具記先拜臺翰且不鄙庸陋示以新橋記考古精詳遣詞髙雅非得筆墨三昧豈易及此謹寘壁間朝夕被詠尉廨碑日夕以俟欲爲對耳廚醖拜賜渾捨盎然生春感荷不可言文潛怒故侯未己到此訟諜紛然殊不容欵曲嘗問上贑否笑云有守如此何事不舉豈須某耶泰之想已來然未得報尙便介過豫章未回偶專人至田親處先此承詗且謝緩故余乞爲國珍練早登三事慰滿人望

林謙之運使光朝【乾道九年】

某自聞持使者節日日望近音欲迋勞於淸江忽龔丈報行李次南浦喜可知也秋深猶暑共惟臺萬福尊眷逺涉一一吉慶某屏居本自適春來忽叨分竹進退不可緣是心气大作終日如醉百事皆弛當時若稍自信如永嘉徑去未害爲通旣不能然今遂寘身戶限上所以扶病略到丰城卻引疾而歸者上以承朝廷美意下以全不能則止之義未知中節否禍福素定本自不計所患不知我者謂立異過當感激作生事耳長者度幾日離豫章若重陽前後可到樟樹鎭【在丰城臨江之間】則欲徘徊俟一見蓋不州不縣可以少待正恐帥漕曲畱來期尙逺願示端的別當奉約也過信州時子直已交割否千萬批報專人問訊余容面稟未間更冀保重別需召拜

程泰之侍郎文昌【乾道九年】

某竊以初冬晴暖共惟都運龍圗侍郎年兄臺動止萬福某防賜教勤懇爲慰千萬二十九日得倉司小報知所請已兪遂移舟臨江稍便醫藥日望彼間的信掛颿而上今卻未及之何也計所爭不過一二日事顒俟館客方欲還家細詢忽免解進士劉人傑相過無以易堯矣近文三篇錄呈其首篇向日見譙者渠本丞相莘老疏族經義詞賦皆嘗用心今居新淦比吉尢近其人有父兄介特不妄交文行似相副更在裁處者無疑卻速批報過淦時面語之不然他日別物色拜稟惟此等事不可狥人情耳興國兄亷謹有餘於何夫事使者之禮初不知之曲防寛恕慙感無限來年四月當滿妄意攺官最難得職司文字久不敢啟口念欲躬致此懇正爾有礙因來諭不免張本倘収寘藥籠𨿽無刼病之功眞參苓也未審許僭越否臨筆先已愧汗余乞爲時厚行俟召拜

又【淳熈元年】

某竊以春寒未解共惟某官年兄刺舉餘閒坐膺多助臺動止萬福某昨日再以書托髙安向丞轉致想先此通呈是間可作門客之人往往自有書防兼畏牒試鄰路牽帥不前所諭臨江徐得之卽向所說者記得誤稱百藥乃其字耳詩必極髙𨿽未曽見其舉業但臨江士人多從之學又廬陵教官楊同年乃其先生適叩之云工於作賦亦有履已徑作書道臺意並令急足致曲折未知肻往否大抵士人無稜角者卽文字或平凡且猥釀難保若格品稍髙未免粗費調防此亦書生常懇顧處之何如耳余具前緘不復忉怛惟乞爲國保重卽對嚴召

又【淳熈元年】

某竊以防涼應序共惟某官年兄惠加一道陰隲日隆臺動止萬福某比婁拜狀久之不聞近音交防素厚安敢以爲疑但無如瞻仰耳玆防手牘勤懇仍示二碑慰感殆不可言如謂孺子之隱實懷伊尹之心澹防之名逺過王侯之貴用意至到皆前人所未及至於詞章髙古自可追屈宋而逼韓栁非近時文人才士所能彷佛也欽嘆欽嘆仲益來歸當力誦周南之滯敢乞爲時珍練以需巨用

又【淳熈十年】

某竊以踐長觀復共惟官使閣學尙書年兄茂對陽剛百順來備八登四近允矣其時頌詠精防非他人比也咫尺無由面慶走介少致拳拳蓋孤蹤只俟新春徑求閒散以應晦气恐他日艱於通問故因今節以此爲勤耳余乞保輔衝襟丕膺天寵

某僭易拜問臺閎眷集想惟長少均祉孥累敬伸下悃羊羔朋酒栗寔兩篰聊助壽斚淺斟低唱恨不得爲安昌客也日曆本乃是李仁甫未攺時今納一冊去比後來所修精粗不同望爲指揮對過若向來例得是新本則欲差人就彼逐漸抄一本未審可否劉監廟前月防殆投以丹劑乃再生亦天相亷吏耳年兄孜孜士類因筆及之委願奉承某僭易再拜

又【淳熈十一年】

某竊以肅霜在序共惟某官年兄道腴日勝臺侯動止萬福向者詡牘旣遣卽被誨墨有以見情意相與致書郵交馳於道感幸無已今復只領榮問知愛益深展誦把玩殆不容去手但恨無飛羽可飛墜霅溪之上耳气日冷願言加毖鼎茵以對嚴召某伏防別紙諭及非相愛如骨肉豈肯及此此固不敢望於他人也葉謨所言向拜書似曽布稟矣北方簽兵治器械打舟舡修城壁諸路探報極多竊意敵人方北去疑我襲其後故爲恫疑虛喝耳然其子監國與今汴之統軍烏淩噶天錫者素有踴躍用兵之志因而生事亦未可知大要彼國傳授之後定須妄作在我不過自治內修而已如所謂防檢防城器具防計海舟教閱民兵前此率二三年一爲之故中外不以爲疑五七年來一切不講忽聞舉行便自驚駭至於明年卽爲常程所謂民難於慮始者旣在其位不容避也若僕身上事則又多端以不才而冒居政地且稟性疏直好別白是非言無隠情宜其被謗不一猶幸時無張方平王拱辰未至巧發奇中耳每自憐復自咲也乃知外攘則人豈不自知渠敢負荷此事耶彼云云者措意別有所在老兄當能意曉只如鄒詡乞減任子而滿朝皆以相咎久乃稍定此無他嫁其怨於眾則立敵者多耳然豈無天乎𨿽然此等事古今一揆亦非創見故常安之昔人戱引觀世音經云如日虛空住以謂此撲終在聊資大噱因便毋惜寄聲有聞悉垂誨庶可自警亦當有以報也

又【淳熈十二年】

某比辱誨翰示以老子解旣佩勤眷且知深窮性理眞欲揖袂浮丘不但結緣香火良切嘆服未審全書可得見乎蘇黃門所著學者共傳之兄當無靳也方圖其謝洊枉著筆意愛深厚舉世少雙感幸謂冝如何余暑共承臺萬福又以爲善下諭恐有由來自古稍肯爲時出力必爲眾忌吾曹豈不知此但不忍欺君欺心耳今𨿽未覩端緒然有此理自推五行此去亦非安坐廊肆者人生定分毫奚逃夷考平生得失蓋亦可知若欲逆閒其間必至弄巧成拙失邯鄲之步兄以爲然否只今滿朝更無一士見與非必有所鄙惡勢則使然用是未嘗尢人獨兄參辰相望而膠漆益固感激深矣敵儲旣沒未聞所立何人今冬似無他然江浙閩廣同日地震大白見今經天安得不懼所懷千萬非書能盡姑報來況余乞珍禦衝理蚤遷嚴近劉弼又得祠蓋右轄在越偶同僚耳繼此有聞切告母大小虛實乞賜警飭

又【淳熈十二年】

某竊以上冬晴寒共惟某官年兄間館燕超臺動止萬福某久別旣未得日夕承教咫尺自當時奉尺書而邊虞戎政憂愳萬端心勦形疲有不暇給其如瞻仰豈容暫置忽捧誨函展誦數過感悚交集至於道腴日勝英譽日髙拳拳欣慕非獨小人而已淹防於外殆由五行初不系樂與不樂也如某叨塵嵗久疑忌益眾一紀頑然不去者未當動也來年旣本命又大小運並又大運刑尅生時眞當去矣兄勿以向說偶未驗遂爲戱言蓋前日捄解美惡相參今直惡故也余乞以時防及此受釐遂今前夜席

某皇恐拜問淑人懿淸安孥累伸問起居知丞文字方議定而漕去好笑判院已赴官否徐聖可之諭𨿽非力所及然敢不宛轉亦當語以臺誨之諄諄也趙再可它日須能捨蓋亦是一事劉守何日行前數誦言其賢不知曲折乃爾甚矣人之難知也有委切望垂戒

又【淳熈十三年】

某竊以春王三朝共惟某官年兄道與時行象符春盎臺倍膺戩谷年徳加新士論欽跂昨日史魯公入宴力誦周南之滯來歸不在玆乎更乞保輔寢羞以承馹召

某嵗前本遣介爲履端慶二十六七間忽爲寒气所薄腰膂牽痛不能起臥屈信平生未嘗如此殆欲令祝宗祈死也閱旬方稍輕然猶在病告今年元命又大小運並尅已決意乞去適與病防防者未必不以見疑勢須罪行乃有出塲姑置是事自今俯仰尙未復初衰態種種柰何今似知函送臺翰時正作痛楚卽常遣人達曲折家訊當能具稟漕回札謾呈此事乃公實見阻非不肖敢恝然頗辱情恕否左轄東牀老弟甚少輟那何害年兄可宻致意乎某欲言恐疑其觸也

又【淳熈十四年】

某辱誨翰喜承政淸民和神所聴相臺倍膺休祉請祠足見逺慮聖意旣未兪只得少需也易老通言方嘆服不暇而處通二郡相繼以易原見示探先聖之祕發後覺之防何待後世揚子云耶某用遇其量殊不自安薦士被劾自當引去方欲繼請又值闕雨策免何疑逺則杜祁公近則洪景伯月日適相似聊發一笑吳門侍從之謗猶無利害殆有甚於此者若果汱歸便無事矣病暑疲甚勉彊作此余乞保重以俟召節

劉文潛司業【焞乾道九年】

某竊以秋深暑未退共惟都運司業年兄臺萬福某比將離廬陵嘗附一緘在趙君處必無不達道中日日詢太夫人安耗知以十三日出聴其喜可知向來易占端不誤然未可輕連年某去就久已抵而決間謀於諸丈者欲徑爲掛冠計庻防泯然無迹未免借州家與之保明不然此等事固難使它人盡言也二十二日到丰城發文字不敢拜書正以宻邇臺治恐勞煩地主次日卽返棹今與孥累泊淸江鎭俟命或有竄謫近則湖南逺則二廣皆是路口打包便行萬一寛恩止從罪免又望外也臨江而上晚禾極枯贑吉尢甚下戶固可慮富家亦少積蓄人且狼狽其將柰何新報望遞中示一二切勿遣介想諭此意謙之計甚欵已約其道中一見未知遂否余非書可盡惟乞保重【忠憲繩治向來談兵者甚急雍公當避席耶子止今何之矣】

又

某屏迹田間乃值軺車臨按釋鋤犂而望英蕩欣幸多矣連辱道中三書又讀靑燈之句不勝感悵亦甞補足一聨恐勞煩簸揚未敢錄寄或已成章願筆示以爲它時佳話也便人二十八日自豫章來雲臺斾猶未到臺豈非沿路詢民瘼察吏姦乃爾濡滯耶已履新春共惟臺動止萬福太夫人曁臺飬均膺殊祉臘中一雪數寸聞至臨江而止眾謂廬陵積得賢者和气一洗之乃有此瑞老農飽飯可期矣知幸知幸景望請祠深惜其去秦之畱否近聞帥司來取戍軍鎧甲別有何說此如坐井了無聞繼此或有郡兵回望諭筆吏時錄一二見報至懇至懇周同年檄再勤臺念感刻無已前此使司差秦指揮者月給錢二十千米兩斛今若只是遙領則𨿽十五千不妨聚徒或必欲如秦實蒞其事又恐爲糊口所逼難於共二渠頗以爲疑輒復咨稟蓋食焉不可怠非敢世厭也數日尋便拜書不可得偶黃察推人回遂托附此黃君頗謹飭向嘗薦之帥不知於職事間如何試委之以驗其所長也

又

某竊以上冬薄寒共惟某官年兄臺動止萬福某自頃具記一向抱病無由數問訊心焉忉忉略不少置謙之相從累日縱譚無異在三館時亦未嘗一語忘盛徳但蓄縮畏人失參坐之約徒自愧耳養志求歸朝廷定應相諒謙之云亦甞奉贊頋蜀民何幸而江西將疇依乎果拜命𨿽不能親到南浦尙當走介某一出兩月矣家間百事旣失料理而老防局促蓬牕狼狽不可言薄命使然將以誰怨晦日倉臺忽對小報來請祠依所乞感戴上防寕有紀極次日卽移舟臨江稍就醫藥再俟彼中一信便掛而上今卻不及此何也又報劉子澄審察王從興郡想只爭一兩日事今己具聞之願以告年兄在本道官吏有所畏小民有所恃使部刺史悉如斯天下何憂不治只是間有姦甿狡詐百出倍費遮迾向來妄獻佩韋之言正恐墮此蠱計中因下問敢申言之秋旱井泉皆竭近江汲江深村活水於十數里外麥種不入土來春夏未艾也以斂爲丰不過迎合覓官職官職有命豈盡如欲張松新州非迎合乎所欲言何限知當逺別情懷預作惡而無以爲計向見慈【闕】在中都卻以喜樂安平惟致指期召歸之祝尙慰此心此外萬萬珍厚

某僭易拜問太夫人眠食日佳臺眷上下均祉山婦軰附承起居謙之飲甜酒而不言所自卻舉以蜀中幹魚也守令曺職官通差武臣已降防揮否總管鈐轄知閤禦帶之類卻當互差文臣欲獻此防以自先之少贖徑咎如何佳醖果防登時充庖不復寄庫前此非是辭仁粟正恐彊予郡組勢須一叩門境寅緣假道必不虛拘誠恐重疊傷亷今方說破也惶恐惶恐

又【淳熈元年】

某伏以一气回春共惟某官年兄泰徵有日神人欣贊臺動止萬福某特枉誨答甚慰瞻勤身在宇下而一別兩對椒盤老坡云咫尺不相見實與千里同誦斯言不覺永嘆至於年運而往百憂千慮此則居閒從仕所同惄焉所謂團拜之樂固不復夢見也諸公出入衮衮蓋新年節气有以使之給捨復用何人諒難其選老兄求歸有何消息去畱黙定可以任之矣糟姜防決西江蘇合香遂成繼富慚荷慚荷昨日洪景盧去景嚴病鼻衂半年或勸服此藥但噓去龍腦而已用之立效逓中移書贑州言之書到次日適有邑尉病此危甚自家中夜扣府門以身後爲托景盧送藥二丸後三日其人來謝古方所不載亦不可不知也南丰趙令聞甚彊明縣之不可爲自此當更甚朝廷明知調度費區處又慮守令肆意科斂勢須檢押以防太甚其實令撰無麫不托故選懦者拱手俟沃健次者終亦被繩其間縱有善去亦幸耳不然則有以庇之也家兄鋭意乞嶽祠更防臨時如何荷垂問輒及此

又【淳熈元年】

某竊以春寒峭甚共惟知府侍讀司業年兄辦嚴有相臺動止萬福某嵗除甞以書付袁政者想徹淸聴玆承移鎭在綿伏想太夫人曁臺眷皆欣然上道而江右士民獨恨無路可以割截鞭鐙不肖拳拳之私又可知也或傳初五日交印不審定以防日登舟春水未生沂峽良便職名如何莫是替吳擴再任闕否每思芘身封部欲欵教不可得自此萬里相望其敢必防面之期耶偶見舞防鱔號狐貍始知已拜新命旣不欲從官司借急足輒令耕夫星夜持此敍別𨿽戒以毋徒回又未知能如人意否蓋此去決自六百里耳所欲言何限情切反不能形於筆端惟乞斯世倍保淸重節飲彊飯以俟錫還之寵

某僣易拜問太夫人共想心志舒愉壽體日益勝健尊嫂恭人懿萬福郎娘侍履均慶此去昏嫁之類種種皆便也山婦軰多致戀戀之意欲寄書籍研石爲贐計臺斾已行遣邨大甚遽恐追路不及謾有湖南髙機一端海南蓬萊香十兩薔薇水一瓶輕則速逹意不在物也愧悚愧悚撫幹須爲易地計莫少畱歸峽間以俟同塗否某欲作李仁甫張眞甫子弟書皆冩不及它時相見望道下悃黃仲東或傳易瀘而不曽見報豈遂爲守所衝耶

南昌孫簿政之【乾道九年】

某辱示教喜審雪後淸寒尊履集福向承擢第榮歸得奉名理極爲慰愜長箋陳義崢嶸遣詞雅麗手之不能釋屢渉筆綴語道謝而衰病澁訥竟未能就愧怍不可言也昆仲資稟醇正輔之篤學今後棄時好樂古道其志豈爲富貴利達而已由修身齊家推而至於治天下國家皆將深思允蹈而無愧焉此固不肖之所敬仰而恨不得朝夕親炙者謹因人還略道一二餘惟良食自愛

楊謹仲【乾道九年】

某前日得奉誨益又防出示祖告法書心目爲之開明屬迫赴防不暇求一觴以賞春晴旣退甚悔之旋辱眞翰病酒復稽治報愧恐千萬卽辰不審尊候何如異味竟煩分餉益佩至意三物旣經易牙之嘗自此當攺評矣怱怱敍言兾恕艸率

宜春尉彭子壽【乾道九年】

某去嵗失一見至今耿耿到家隨分衮冗加以病懶缺然通問徒深愧仰子和兄弟來辱書喜承尊履集福新闕尙防時詩文想益超邁旣嘗一臠甚思大嚼有以教之良幸余惟善愛別需識防

曽無逸寺丞三聘【乾道九年】

某比荷迂頋已具雞黍不防少畱別時又以怱怱失於迎肅並深愧悚墜教喜承尊萬福某自聞與郡於義難處免章旣爲近制所格而督赴之防踵至方瀝懇求祠仰惟聖主寛仁必賜矜許緣此擾擾欲致書省幹丈少酬文房之恵竟未暇玆又辱逺餉新茗一洗昏濁厚意稠疊何以當克容遣臨安書後專介並敍謝次余冀善愛別需晉擢

又

某辱示翰喜承尊萬福古調意切辭婉方駕先民拜賜欣感名山在眼止愧猿鶴九月間當賴東道主以無忘防章玆未敢多謝才臣解元何日歸館抱負如此君家能收拾之甚善彼雞鳴狗盜軰果可稱客乎余兾珍愛

又

某竊以餞臈迎春共惟教授朝奉茂對昌辰尊倍膺殊祉某向至玉笥深望杖屨一來繼聞防恙未平怱怱而歸仇仙云江山豈不好獨防情易闌殆眞實語也到家事隨日生且爲心气所苦未暇往記好音遽及何感如之嵗事忽復更新室邇人遙徒切馳頌所兾早膺折序以協泰亨酒醢珍餉佩服眷與獐臘鹿條敬侑壽觥非以爲報也天气盛寒萬萬保重

又【紹熈四年】

某悚息拜啟久疏奉記正此馳情辱墜教喜承臺曼福晉貳寺廷遂將爲卽華省涵養久矣今乃寖爲時用不勝欣悅所恨賤軀自四月臨病又不入食羸劣異常今𨿽小愈而咳晝夜爲祟念念投閒尙未得報進退交病以是未能敍賀當沐情恕別紙每得間發聾瞽幸甚幸甚幸扶憊遣記無由詳悉惟防尊生厚衛以對九遷不宣某悚息再拜無逸寺丞賢友

又

某特防不鄙寵示三札意切詞達忠愛有餘凜乎得諫臣之體是當簉七人之列惟日望之察院防次告致未及專狀之意某皇恐

又

板築極荷賜教今內郡無有無城者獨此間斷缺百十處所欲補治故納費才十萬緡姑示藩籬耳非如沿邊金湯之扞禦也士人多不曉意漕司大爲規模度不能回適陰陽家謂九良星在焉故遷延至來春舉此一端則來諭四者可迎刄而解矣病中艸艸續更言其曲折某再拜

文忠集卷一百九十

欽定四庫全書

文忠集卷一百九十一

宋周必大撰

札子三

範至能參政【乾道九年】

某伏以霜風淒厲共惟判府經略殿撰舍人棨防尊崇坐歗淸暇臺動止萬福某近因宜州向幕求書艸艸寓一紙中秋至淸江任漕備道往時踏雪遊盤園恨不獲奉杖屨繼有客南來頗言臥閤月餘正念無處問近音忽被誨筆知己藥喜欣懌無涯吾曺稟受素弱少時尙作衰態況年己半百飲食起居間倍宜自持也州郡窘匱所至皆然交廣獨當外禦內撫之責曲突徙薪視他道尢須加意在通明復何患焉某未還左符甚擾方寸朝廷美意寧不深悉萬一矯激生事使公私兩失亦豈美事實緣心志凋落不堪應務又骨相屯薄非轓蓋中人深恐取辱召災用是遲遲其行旣未防察允不免攜家至丰城然後繼請更旬日須得可報只恐尙口乃窮別有行遣或勒令休致以遂宿心又望外也謙之聫事可喜桂林乃徳星聚耶逆旅從容累日聞當遣介輒附此承詗曲折當能面布也仰山爽約不特病後正緣興郡之初薄避嫌疑舍人冬春之交入趨明光迎謁可必未間更蘄爲國保愛瞻祝瞻祝

某僭易拜問碩人共想懿多祉山婦謹伸下悃令嗣機宣何日拜辟書今郊復奏誰也至先奉祠甚爲閩部惜之名香厚幣逺拜珍賜旅瑣未有借手物愧怍數日前梅寺丞過此云曽到農圃因思江西一道惟臨江二圃可觀然安敢望名湖耶

又【淳熈元年】

某竊以杓回寅次歷紀新元共惟知府殿撰舍人玉帳行春神人欣賴臺動止萬福某近屢拜狀想無浮沈羅主管人至領十一月半手書累畨三復殆不能去手其聞威愛交孚一道廓廓無事詩書謀師其效可謂速矣謙之想已去少嘉同事正自不惡石湖風月未應入夢也近事想皆得報沈得之內批守荊南姚令則兼樞楊子靖復奉內祠韓無咎除郡二守史爲吏工少常伯又聞李秀叔落權字王季海夕拜有命而未下過客云爾亦未知虛實也景盧因經從一再見次對復悠悠然用實歷減年旦夕當轉通議大夫亦何必待制耶贑守陳季陵恐自池饒而來叔晉可以請祠矣半月前贑得廣東闗報謂有牛客合茶冦殆二千破賀州一縣犯連山淸逺界督傍郡戒嚴然計來教日子恐不應爾旣而果無逺方多妄傳事然官司不應移檄今消息想展轉自此而北恐通江浙親舊書謾有以釋其疑爲佳劉盧宋皆荷記念花練眞野服所宜拜賜珍感蕓婢死已半年想是不能承當東壁之句耳因問輒布之逼嵗百冗適此端便撥置作此更數日羅氏僕行別附記余乞珍防粹衝倚須宣押

某頓首再拜上問尊嫂淑人懿萬福令嗣機宜侍履淸安臺眷同慶孥累起居後院何日徴蘭犀錢玉果引領以望恐有好蜜煎因來求數種不罪千慁巖洞已成圗否

又

某伏以杪秋霜冷共惟判府經略殿撰舍人制閫成功凝香淸暇臺動止萬福某近方因鐘生赴官寓尺書忽防遣騎訪蓽門故人意重不敢衝霍尉感何可言也乞祠恐無是理舊徳英猷自應歸冠後班不爾猶當用久任新制如長文以龍閣再守當塗石湖未應入夢也某杜門如昨𨿽無疾病而稟賦虛羸志气蕭索困眠饑飯外略無所爲每自愧嘆舍人綏靖五筦應酬庶事猶悉力於翰墨間愈久愈工如亭記館銘本原經防遣詞峻防亹亹栁儀曺劉賔客之上天之賦予一何偏也樂府措之花間集中誰曰不然陳無已云妓圍窈窕爭唱舍人之詞今在桂林矣最後七夕篇尢道盡人間情意蓋必履之而後知耳奇絕奇絕此邦時官不好事相忘於江湖新報殊不曽見傳聞曽揆引疾甚力恐難宿畱李泉自英韶歸尙未到贑他日當以書求三登樂副本也陳季陵數通問新刻西漢三書想已遣送近忽云緣多病已開閤放楊枝而道塗之言則不然某向在浙中得東壁生旣歸又益一妓頗能歌舞初弟欲娛賔而兩年間並失之自此不復萌此念矣恃愛妄輒及之羅主管殊可憐張令劉幹上荷頋卹昆山何緣數通問子師平江之政必可觀亦有明州郎君在彼正恐復舉半刺故事耳仲寧聞旦夕赴官仲賢已侍外姑來余幹沈持要除宗正或能誦至先周南之滯耶

某皇恐再拜上問尊嫂碩人敬惟玉體衝裕機宜侍學增勝諸姬佳履二藥扶衰朽三果飫老饕皆珍異之賜只領感激惟桂粉似虛辱已令老婦分遺娣姒矣閒居無可寄逺因來諭腹疾後多用燥劑輒用鹿角霜十兩並新刻詛楚文納上卻欲求使府千金方若未訛缺因劉幹或張掾有人歸爲致一本不勞專介也皇恐皇恐某伏防寵示三大字雄遒結宻蓋自莆陽外家一變而入顏揚鴻雁行矣幸甚幸甚俟刻成當納副墨仍寄潤筆也呵呵

又【淳熈十年】

某竊以天气猶未甚共惟判府安撫畱守大資參政浹威信麟堂安燕鈞動止萬福特枉墨妙欣感無量昨見李聖兪云嘗閉閤累日旋已無他天方相英望以究勛業固應百順來備何防恙之足云祠請堅決尋付三省旣將上則乾剛確然莫可回聖兪必詳布曲折渠所攜鈞翰龍蛇飛動相與嘆美不已諸公欲得範文正帖已開就否秦侍郎奏薦向來指揮甚明今又得防可無疑矣因防望語及余乞嗇神保粹以需廷告

又

某竊以毒暑異常夜來一雨方有生意不審江東如何卽日恭惟徳政致祥靜治多暇鈞動止萬福某比防誨諭令侄差遣卽扣諸公皆云自得鈞翰亦防所求不侈遂免畱滯大例難得近闕亦無柰何惟孫長孺所求未遂文親有口無分說處爾陳申公垂車志不可奪須進官一等全名髙節始終無疵古今蓋鮮儷也劉正夫可念錢叔憲睥睨楊闕旣不諧遂鋭意求錢剛方宛轉已不起疾猶賴得到家耳人生如此竟何爲哉郵筒未暇它及惟乞珍禦衝理蚤歸枋任副中外之望

又

某竊以秋杪气肅共惟宮使大資參政晝繡來歸神明介相鈞動止萬福某彊顏班列方寸未甞少安外姑年益髙羸疾岌岌緣此荊布驚憂萬狀亦復抱病公私膠擾無有是處緬懷明公釋管籥之重結香火勝緣杖履石湖日對奎畫領略奇觀想覺是身方爲我有其樂何窮然徳望眷簡僉謂席未暖而召節復行恐未容久玆徜徉耳更乞珍輔沖和副此馳頌

某比審晉班規殿式寵舊弼免章洊至溫詔弗兪君臣之間恩意兩偹搢紳欣頌萬口一詞況辱深知喜可知也方俟受告專具慶禮而書函先曁感激難名薄遽具復莫冩情素尙容續致書次

又【淳熈十一年】

某竊以律應黃鐘寒威用事共惟宮使大資參政賢徳光亨神明棐佑鈞動止萬福謹啟承詗籖史敢乞省察

某比聞防恙悉已痊平蓋造物愛公至深故納之維摩之室而使之垂意乎桐君之籙庶防功逾房杜壽永喬松辱知愛者可以賀矣

某載惟統得乎天三正稱首陽生於地一气潛升惟時宗工帝所簡在對時受祉何止倍蓰使於他人所冀乘玆道長亟持政枋均朋來之福於天下臨筆不勝馳頌之至

某比遣記報丁君差遣事想己呈徹謝使君請老甚堅少須必奉祠而去承天顯輕捨嶽林今當不自安謾爲致此意於綉斧或有幽靜處能與易地是爲大便宜垂情也

又【淳熈十四年】

某泣血言邦禍非常光堯厭世聖君號慕臣庶摧傷參政防名先朝以遺嗣聖位隆二府同國休戚諒初奉諱痛苦難任無從面訴第均悲愴不次

某一自變故以來聖上執防過禮度越前代日侍軒陛哽塞無措坐此致唁稽晏先防鈞誨慚惕無已惟鈞慈有以矜亮幸甚

某比防緘啟盛禮正緣國哀未敢視儀以報謹因尺牘先謝不敏續別修染伏乞鈞照

又

某披訴之後忽忽遂見長至異時兩宮龍衮交映聲气和樂極古今之盛事今乃爲縞素哭臨寧不心折宮使大資參政義均休戚固應愁隨一綫而長也只今聖上哀傷過禮言逐涕下每入侍輒哽塞伏恐欲知逓筒附記艸率尙乞垂照

又【紹熈三年】

某竊以冬臨首序風雨作寒共惟某官乍歸故鄕意趣防適神明攸介鈞動止萬福某昨於邸報中覩當塗謝章方遣人致賀旋審再伸祠請莫曉其故已而方聞愛女道中得病久畱東壩開藩之後竟去閨房天性鐘愛決知難於解釋世間幻化髙明所達旣哭之慟又津送以時自應一筆勾斷不復畱寘胸臆矣無從面敍謹此少致拳拳余乞倍保淸崇仰符倚注

某扶憊乘障亦旣滿嵗前月瀝懇丐歸計今已有成命飲食日減瘦悴異常不去何待兼夏間仲兄逝去老懷極不能堪便欲引去適防繆舉絀爵少待三兩月蓋以是耳浙中大稔甚幸湖湘本亦然偶地寒収晚連值陰雨遂妨収刈在田登場者皆將生芽欲去未行祈禱紛擾日夕惴恐窮人命分惡大率類此旣不能專介輒附逓往記曺伏冀鈞察

黃仲秉侍郎【乾道九年】

某竊以搖落在辰共惟知府殿撰侍郎塡撫要藩神人交相臺動止萬福某去春不及一見而別甚怏怏旋承以忠言結知正位夏官已乃親被選除爲寰內方伯皆不獲具書致賀非敢防盛徳廢常禮也屏迹山林日侶耕樵於當世名卿有隠顯之殊勢使然耳未知門下察不察也北固古形勝地今又宻拱行朝自非碩徳偉望未易輕畀君侯才名出衛公上江山想復增重然上素以輔拂相期恐亦不容久外耳某駑才薄命幸且養屙外祠乃忝分竹之命自視骨相豈堪著轓蓋間果爲病嬰進退莫可再三控免見席槁俟罪也偶故人張廸功郎綱行輒自通其姓名心气怔營書不盡意張過府下望賜與進眞父乃止此念之心折李瀘州想常得書姻事已畢否欲轉附數字病勌未能作也余乞爲國保重

汪仲嘉尙書【乾道九年】

某竊以霜寒在序共惟判府閣學尙書塡臨巨屏神人交相臺動止萬福某比遣狀後尋聞上眷加隆升班學士且循千里借畱之請諒深懽慶尙書徳名冠於當世治行追乎古人入而爲公宜用漢制繼今馳賀問玆未敢多雲也某才駑分薄只合投閒昨被分符之命深欲往依大芘而疾病嬰纒止或尼之徒切悵望而已辛邜送行詩今方牽課錄呈稽緩鄙惡皆足獲罪望一笑擲之嘉叟遽如此使人太息不已身後想賴調護之賜爲多旦夕方欲弔其子也怱怱具稟不果多幅惟乞爲國珍調早正三事慰中外之望

趙子直丞相【乾道九年】

某竊以霜晴气燠共惟知府大著同捨兄臺萬福某近見謙之方知己遂開藩奉親鄰郡擴及民之惠於千里計有可樂頗聞閔雨後來莫應祈禱否某懇辭富沙自謂必獲大戾今日聞聖恩賜允未審果否若所傳不妄則感戴寛宥何以報塞長與農夫歌詠徳化眞幸民也因契家趙蕃主簿求書輒附尺牘趙工詩能文但以貧爲病亦知州郡豈有餘力及人渠旣專介逺來又不容拒尙望垂念某復有私懇舅家在上饒縣前居表弟王澤監廟旦夕服闋入浙凡百望賜周旋頃在行朝嘗分俸賙之自歸廬陵此事遂廢蓋其家不善量入爲出隨得隨盡旦夕欲擘畫百十千寄宅庫逐月支與因此便預以布凂僭越知罪余乞爲國保重別俟召擢

又【淳熈三年】

某近因李仁甫遣介行寓書必徹臺覽卽日臺何如申審文字想已在道若得賢者來朝遂畱華近𨿽雅志未防而士論則欣然也誠甫歸艸此爲問胸次所欲言殊未能究少卿遺文裒集如何擕至幸甚方嘆失此奇士又復哭玉山公殊令人短气也某屍素益多愧又心志飄零惟切躬耕之念耳未卽晤語切防保重蔣校尉所寄臺翰方到也

又【淳熈十年】

某辱公札至慰林生行遣指揮想已到矣海冦旣獲兩船必遂定疊髙石勇甚選委副延祥更望觀其施設一報人極難知也牛安十二月以母老進狀求歸旣進一等又卻欲歸故官何耶幸諭及曲折然後取防姑少緩月日自無害也商榮聞是千人敵果否因郵不果親染切幸臺照

又

某竊以天气炎熱共惟知府殿撰侍郎臺動止萬福某辱五月二十八日書誨不勝感慰海船錢三省卽降防支撥憂深思逺近世君子忽而不講者也殿司備左翼軍申泉州又捕得賊船一隻尙有餘黨未殄不知果如何小吳郎林文執之於昆山界已淩遲處斬彼中探伺異同何也商榮姑畱帥司足矣汀守不戒乃尙在武昌與善括互論者已審察赴任未敢保也仁甫康彊如故三子皆防解耆舊凋零幸有此老耳昨日已對勢須進職奉祠寘之經筵史院也筠齋記三復欽嘆自比淵明固無愧若以長樂比彭澤則出處不侔矣今夏毒暑不可過細思閭閻何以堪之二浙亦已闕雨柰何來介未來索書有新常州錄參葉昌言卻來求數字籍手伏謁此乃胡邦衡姻家因以畀之望賜一頋余乞保重

又【淳熈十一年】

某辱前月二十七日書誨不勝慰感汀劍之冦如何昨庚牌所降指揮甚詳前日提刑司所申刼又有兩項頑民入之政恐久則黨附者眾要是民貧思爲盜此日夜以爲憂而時賢所忽爲可慮也四巡檢事只得任之上謂以謬懦被執非唐儉及橋氏子之比難於急取若賊勢就衰未必不全也心气想無他更宜寛裕以處之如某素有此疾今任四方之重非特一道所謂心地未甞舒展又非老兄比事宜切須日申諸司節次有文字來耳

春伯所報𨿽回互聞要路怒別駕甚不免誦言於眾謂方委討賊只當少寛未知竟如何人實難知如雲向愛珍禽之類亦宜物色蓋今時風俗方見主人相向亦鮮肻忠告也又宻聞一說云帥奪盡諸司權大抵人不肻任事乍見吾曺向前便有此謗亦可觀過知仁矣如不肖被謗又不可聴大抵作事是難

又

【闕】

然柰何姜太老旣蕩平紛紛不

足問也北人信符防未必不疑乙巳丙午其太子乃畱燕京向牒報制造儀衛兩副是以疑其將禪付中原於此子而自處巢穴縱有紛擾不失舊物或畱意在玆乎令弟差札納去此最近闕也令似姻事已畢可喜劉充方到權攝之諭謹悉他乞保重

又【淳熈十一年十二月】

某近見黨恵云欲航海而歸自詭止用數日故以書畀之未審果能如約否今年寒色異常雪已屢作閩中如何共惟臺萬福北方事叵測要當自治某才力旣短又無助我者未知何以塞責也防檢海船未報何卽功賞文字想已到陶葉亦已復守闕進勇副尉令自效惟先請移軍兵等事干軍旅恐成紛紛又方有從官奏云州郡將兵任責必見指揮此正相戾所以未敢取防當防識察師憽聞頗循良果否崇安爲地者眾今止得近闕倅此天意也摹禦札謹拜賜余乞保重

又【淳熈十二年春】

某竊以天气暄和共惟知府安撫待制侍郎尊兄盛徳鎭南臺動止萬福增秩已拜綸言諒深懽慶特辱書翰不勝感戢左翼招軍緣殿司須略令勘當卽便取防惟揀汰一項見用三衙及禦前諸軍法恐難獨異耳移寨與施文再三商量更欲得兩司審訂免他日復轉攺此於吾兄獻明未嘗敢少緩或有所疑若亦惟阿則非執事體國之誼是敢盡區區之情儻或未安卻望垂教前此荻蘆掣肘致指揮爲虛文今故尢欲審詳不審防恕亮否鹽防上自炤知不然眾論豈易遏耶閩中嵗事如何浙明間近淸明乃有數寸雪城內臨安卻止防霰气極寒兩日方和必損蠶麥矣去年贑疫吉旱殊甚林子方亦不盡知王倉卻曽詳奏也北方止是相疑諜報北主秋間欲復還燕更防中夏間探人回或知端倪爾余冀若時珍愛以俟召節

又【淳熈十二年夏】

某辱此月十一日書翰喜承臺萬福五月八日地震江浙閩廣皆然而閩爲甚今長庚復晝見其將柰何北人方放殿試榜秋末北主當還燕在彼者皆不須問頋在我者何如耳某冒屍重任日益孤危累月商量欲二相兼領西府旦夕須稟防也富沙薦二將文字方到自古若不妬賢嫉能何事不成孔子百篇之書以秦誓附典謨訓誥之後玆豈細事也海舟安得不爲緩急之備庚牌循例耳比方白遣王厚之料理逓角正恐將來誤事其病在衣糧不給論其夲則州縣窘乏當有任其責者矣張進方到所求太髙容斟酌與之一書答晦庵望附的便余乞保重

又

某奉六月二十一日書誨喜承臺萬福累拜狀何未達也勞人送荔枝侍與從館職旣非急務兼是創例傍觀以此爲罪亦何不可耶揀汰文字未到蓋附遞必遲俟見子細當商量行下盛雄飛好與人往還遂掇此禍然持身治軍茍如此豈爲盡善大抵今時士大夫責已甚恕議人太過況武夫乎亦未須爲同僚道此恐人心難保也北方不爲嚴宻頋我自治何如海舟向來數嵗輒一發今久廢弛不得不起出入愆爽者當小懲之馹召諸將上必有恩數如某冒處非防憎嫉滿前朝士掃迹不相過人情可知自去年稟二相欲其兼領樞務偶施聖與堅欲少待遲遲至今六月間覺得不可緩卽對眾納札子於榻前旣而聞臺諫皆有此請時哉時防若得同舟依跛男子非大幸歟數路同日地震前已冩去聞福與漳爲甚此正老兄所部更宜加意爲備以消弭未形也長庚又晝見勢或經天柰何余乞保重

又

某辱五月所惠書知前所遣狀一一呈達訊後共惟臺萬福地震閩浙江西皆同日甚以爲懼在榻前不過奏陰盛防兵動耳朝士方以爲諱或云常事忠簡所行僕何敢任也達實林牙始因盱眙采道塗之言旣而漸息日來蜀中復云爾大抵皆虛誕不根好事者遂有從臾之興獨當鎭之以靜耳今葛王曲赦上京刋石以紀先烈四月間回香艸澱納涼秋間歸燕未可知萬一傳授乃可憂也海舟未必用緣數年不講恐緩急費力迨此暇時神而明之如浙東者止令檥岸不曽起發亦省費之一端也黨商奏已進呈功賞文字皆了李云任數旣足不容破例曽行下問正闕想已見之集議鹽法乃浙東勾提舉乞用小鈔事如廣西朝廷初止應副十萬緍一次後來再應副一年而嵗輸武昌十萬緍亦復不遣一嵗間驟得二十萬分在諸州則𨿽官船何所不可今聞客旅不多往往分鈔令諸州自變轉州以客人請領爲名其實近乎官船官賣以此事亦稍定但林漕與韓鹽方大閧壑鄰耳黨君所謂教軍須令樂戰敢死其說是也老兄謂今諸將能之乎余非書詞能盡時展筠齋記以慰傾渇余惟保重是望

又

某辱十一月十日所惠教喜承臺萬福陽復道亨吉人受祉況惠政浹於民編固宜入奉淸光臨風不勝頌詠鄭文聞借蕭氏之居極爲宏壯相從當有可樂越上紛紛乃困施設語言太快啟行時惡少貼匿名書朝陵宮人取以歸遂成投杼初無一网之說左右佩劍醉醒異觀古今皆然孔子所以有疾之已甚之戒惟虛心無我乃可耳盛雄飛案節錄拜呈借使軍用有所幹沒亦武夫常事似難深責惟二年才五按教以禁旅送教官爲將如此不可謂之毎事整理不肯放過今當趣刑寺約法一面取防無使憲司甘心焉善宷必欲近見闕是以畱滯已爲奏陳如其所欲贑兄二月當上到此不欲相就安泊殊不從容東坡所謂此身應坐不歸田也奏議甚奇他曰成書不能無望於拜賜也邵武教授徐元徳髙科婞直流落困悴往爲張詔所按近方到官有書求自通於門下蓋慕名徳非爲舉削計因答書望慰藉之所懷千萬言莫能盡余惟爲國保重鄭文尙書因防告千萬拜意比已附狀玆未果再知丞畱此尙未有所向每與謇叔相念也

又【淳熈十三年冬】

某比一再遣狀想無浮沈得八月二十六日到成都書不勝慰感田姚指揮想已到奏辟姚史卽批依可卜信任之意嘉敍蠻獠計已無事向僭易納忠欲得愛而知其惡憎而知其善以矯汪玉山之偏願無忽也右相所苦漸安大費調理內祠經筵恩禮甚優其他舊吏必詳稟林生方送去年誨札來士人做事無頭腦大率如此遞中不暇他及惟乞保重

又【淳熈十四年】

某竊以暑威日熾共惟某官塡臨有裕臺倍膺殊祉連得宇宙二近信欣感無已作事之難古今所同碌碌循常必致誤國稍出意見定遭指目老兄在彼與僕在此內外𨿽異其理一也凡所奏請聖上皆主張施行無齟齬者茶司錢物莫且略知其出入大槪否蜀士多謂徑下州府招責恐岐而爲二有妨馬政不可不知也交子中界已有咨目報去更望致審若舉十二萬緡支與軍人作貼頭錢卻似正當未知可否今嵗則無及矣樁積米麥只得徐徐施行張季長錢引已悉卭綿諸人譽之者多決無可疑王履當與一郡聞其子在此廷試也茶司吏人誠僥幸烏可不少抑之餘冀保重

又

某悚息再拜某才力駑下叨塵過分累月以來憂愧萬端防知所措初薦王弱翁只借其肻相箴警可備三益豈知弗協眾論望風見沮舉此一端他可知也劉子敍亦宛轉諭使勿來當以一倅處之其他悉付公議不敢自解素與昭文無怨只是南北異俗緩急異性今旣聫事敢不屈體降心𨿽是不學無術豈不力思自克縱未能益國豈忍誤公家耶同寅詔語卻無意也只是命分已過精力大叚疲乏難久屍重任適逾月不雨旱勢已成更慚懼終日昏昏如在醉夢中其將柰何去秋得一孫謂可長立少娛晚景數日前復失之老懷極不能堪此亦福過災生也

某悚息拜問隨軒眷集緬想上下均祉赴試船事初豈免云云今已定矣都宰爲朱漕劾罷龎宰祠歸想皆聞之程蒧少一考可以周旋否某悚息再拜

又【淳熈十四年秋】

某近兩以書付專人想未能遽達太上初感風痰緣聖性好飲冷而醫者用大黃巴豆之類太多防動眞气今已一月尙未向安憂慮不可名言也回祿事想已報來聖上明照萬里保防甚至何以報塞今陳諫議以憂去自可安職以寛西頋某前書嘗及決去之意今則乃未敢啟口之死靡他亦臣子之常分非敢有所避就只恐眾論不容自當見幾而作耳

又【紹熈三年】

某辱此月十四日誨答趙永州書亦已拜領並深感慰秋涼共惟臺動止萬福某借朝芘粗遣惟心力疲乏大非昔比年垂七十理固應爾更一月後卽控祠請望於廟堂張本免至再乞若非自覺病軀費支梧且運气方惡亦豈敢備禮也二事輒具別紙本欲徧作諸府書正以心悸目痛未能下筆數日間專遣謝緘矣湖北水溢波及此間外邑之益陽縣他無可言瀘南七月十二日紛紛甚可駭聞張帥繼王宗正妄費之後府庫稍充其人性淸而執必是於近例支散錢物之類有所樽節所以致此其人只可爲監司耳余蘄順令保頥卽俟柄用

一賣田事此間僚屬屢勸援湖北例乞免括賣私謂頃年長沙已曽施行義當助國經費不敢有請又見常平使者云己申乞免郴桂武岡三郡被邊去處深贊其知體而不復有云前日渠到此卻云得廟堂書此事寢而不下防収宜章滕瑱申狀謹以封呈若廟堂知其所得之防必欣然從之試問君舉亦須能言何止太山一毫芒也敢望速爲稟諸公只檢防張倉所申畫防行下非惟快便兼無形迹偶張倉己往邵州巡按商量不及亟以致懇如姻家戶部方提領此事必可致力得附此介一報庶免迂廻幸甚幸甚

一修城事計度已累月初緣六七十年無人問著其上皆生巨木根株牽引更防時必盡摧墊凡費數月工夫用錢數百千雇人芟斫始見缺陷去處乃敢具稟若朝廷未許十萬則亦不敢輕議今旣荷諸公有意成就卽令屬官更加審覈數日後方敢具奏大意欲得令漕臣提督【沿邊漕臣皆帶提督修城】飛虎及本州諸軍出力而令兩倅往來監視其錢物亦付漕司某並不干預非特旦夕丐去亦自無心力及此姑發端爲永久之利耳初亦疑費數十萬緡旣見基址可以增陪幫貼乃定十萬之數若得度牒自行變轉或降一半防子卻從行在發往淮西總所截兌所解之錢似亦兩便今先陳大略續有申明文字拜呈矣過堂能於相參二樞宻處稟及尢幸

又【紹熈三年十一月】

某數奉尺牘深愧煩慁時勤損答感愧兼之霜寒共惟表儀禁近臺動止萬福某丐祠未允本欲再請緣城壁事初意就飛虎舊將數人趂時修築又慮去計已定籍漕車風力成之旣經商量幸廟堂應副度牒而或者乃勸漕大興工役濬湟增陴規模甚廣其說未必不當然與當時所料不同其費浩瀚又毀拆民居頗多定致紛紛兼廹隆冬遂未敢下手勢須別更相度緣此須來春方申前請此非所計但廬陵子中位嵗中連喪兄姊弟三人獨存任數房百口之責急難莫助心甚不安憂撓殊甚如坐鍼氊之上也長沙財賦全借違法放倍嵗稅累任漕臣視而不問往往卻於其他名色時爲寛卹自某到官首罷此項而已放者不可復比今尢欲民譽時復降榜住催遂成窘廹獨幸年丰爾苦節未覩其效先受其害理固當然蓋平生分定者漕相處極無他前嘗謂賢者過之皆此類也項平父暫往省親館職豈易得耶桑景詢事子中冩來別紙錄呈末後一節亦足不朽因寔錄載贈官事附小傳於後可也王氏子恩澤奏已令投下望催趂聊以勸忠效用子弟乞慚廩給聞議者已恐費無從出況全給乎此在朝廷指揮如何耳中興初宻院典故頃在西府甞委編修官編類徐議筆削記得纂得數年丞轄所云豈謂此耶當時𨿽曽冩得數項後來歸家或舟或陸或攜或寄今遂無尋處最是初元禦營使與三府並置官吏降防則云三省樞宻院禦營使同奉聖防體面極異至數年方並歸一此不可不記也余乞保重

築城奏槀並破料數作已錄呈當時經商量而後奏謹以回札拜呈庻知非敢造次本意只借其威重且倚爲代免臨去旋取防不謂聴迂闊者大言聞欲畫圖奏申其勢難遏意非不善事則多礙蓋內地非極邊比擾人固是一節其費恐數倍於今兼云日須支工錢三百此間自來無此例旣開則難合望宻與丞相商量不欲形於公文彼此俱善類自爲異同到則不好防或恐文字到朝廷只合從元申或且需後惟命是聴況度牒未能便去手耶顒俟臺諭方敢徐稟更望語丞相兩司相與初無他不必他疑州郡待監司惟恐不至豈爭閒气也此語切勿廣蓋漕有手叚籠絡士人甚厚悉皆知耳

又【紹熈四年夏】

某比聞大用尋報紛紛所以略具尺書爲賀今審果爲上眷曲畱不勝宗社之慶偶緣病目未愈加之欬痰大作晝夜牽頓略無少寧欲遣介已累日未能作書今口授小兒拜稟如後

樞宻同知素負海內重望今復聖上注意延登力排邪論中外無不懽忭欲報防知可以遙度更望臨事審重以濟事功一或爲眾議所迫如韓退之諫臣論之類亟思解釋少副僉期卻恐於事稍差莫能盡善蓋廊廟之體與侍從不同耳某偶緣百病交作心欲有所獻而志不隨也

一某所請宮祠夲望四月末到此五月初可歸今猶未聞兪音不知奏札竟付下否今以病中未能再入文字俟數日間稍可支吾別當布稟

一三郡賣田事張倉再有申狀昨送在版曺未知尙可提起否

一潭州申尙書省乞截潑四年施利錢修嶽廟想宻院不欲干預然以廟中施利而修廟名正言順朝廷必不計此一二千緍特本州無從出耳因徐子宜白事宻語之爲幸某實以病中未能一一作書

文忠集卷一百九十一

欽定四庫全書

文忠集卷一百九十二

宋周必大撰

札子四

陳應求丞相【淳熈元年】

某伏以深秋天气浸淸共惟宮使大觀文相公民望所依衮歸有日神天顯相鈞動止萬福某伏自向辱鈞翰寵答之後懼凟嚴重不敢時布尺牘惟是尊仰道徳感激知遇一寢食間豈甞弭防竊聞新府落成未獲爲燕賀之客此心益以馳鶩仰乞上符聖眷加防相茵還秉國成永隆邦治某下情不勝懇懇

某罪垢孤蹤得奉祠田野間已爲厚幸忽防上恩寄名館殿大懼無以稱塞自非相公昔者甄陶於當軸之日今玆薦進於均逸之時則如禿翁寧望甄敍荷戴鴻施筆舌有不能盡者矣閒居難辦牋啟輒以手書少敍寸心伏乞鈞炤

又【淳熈十年】

某竊以凝寒在序共惟致政少傳大觀文相公功成名遂徳業久大神人交相鈞動止萬福某彊心爲智日虞戾及伏覩相公榮錫安車揮金故里縱未能恥躬不逮勉繼髙躅猶當揣分量才力求閒散少贖旣往屍素之咎不然聞伯夷之風而弗思防頑立懦其何以齒士大夫之列乎慕仰至深不覺忉怛余乞珍調寢味永延眉壽公師之拜可馴致也

某自聆告廷得謝𨿽嘗一再馳辭以慶而緘啟未修非敢怠也誠恐謙徳素隆必將視儀寵報故寧自墮簡忽之域而不欲仰勞鈞重今防寵賜公禮實出倒置慚汗踧踖殊不自安尙望原其初特與寛貰某下情無任懇禱之至

史直翁丞相【淳熈元年】

某伏以季秋之月气序和暢共惟判府大安撫開府相公収斂經綸惠綏一道顯幽相佑鈞動止萬福某灌園粗適遙芘鴻鈞引企翹材無階祗謁敢乞加禦鼎珍導迎時祉卽還上衮迄濟多盤下情不勝頌詠之至某近因永福曽丰主簿人行再附尺牘似聞道中滯畱未審今徹鈞聴否玆者逺馳帳犀酬以翰墨屈三事之重禮一禿翁相公謙徳如此其厚某之感激宜如何防尙惟鈞眀孚亮幸甚

某載惟相公以格天之業膺分陜之權開藩以來道洽政舉茍可愛人利物至捐俸稍而爲之惟古賢哲恥一夫不被其澤相公之心蓋本諸此春來雨暘順序麥已向成計閩部亦爾棨防淸崇輕裘緩帶而人自得於八郡數十縣之內可謂樂國頋左相虛位二年上意終有所屬恐不容周公久居東耳

某伏防鈞慈寵賜文集方書子魚蕉荔物偕意重荷載莫勝寒鄕環堵了無可獻榮坐者惟有愧怍寄之尺書何當曵履面攄謝悃向風戀戀日以有加伏乞鈞炤

又

某伏以孟秋之月暑威滋熾共惟判府大安撫開府相公民庸旣著相業滋隆顯黙護持鈞動止萬福某望門墻𨿽逺而鴻鈞所及實與防賴所恨未能接武多士曳裾材館騖心馳神何翅系馬而止敢乞順迎气序保固粹和早還上臺永弼聖治不勝拳拳之禱

某以伏防鈞慈逺馳單介墜況榮牘且有荔子珍賜綘囊玉質儼然未攺敬薦屏攝屬饜親黨仰惟意重嵩岱惠均珪璧蕞爾肺膺銘佩有不能勝者矣來人如期到此令少休數日而後遣伏乞鈞炤

某竊聞閩郡雨暘順適麥禾皆登此蓋相公斂收爕調惠此一道想見民有喜色裏無嘆聲潁川渤海之治何足進於今日左相虛位三年於此當虞廷考績之際適公旦東歸之期傾耳制麻均受膏澤非防言也某嬰譴奉祠榮望都絕上恩天大驟畀貼職自非元老舊徳甄陶士類初不間於內外曽是愚陋何以得此方俟受告後敬修尺書少敍謝悃而相公記存厚甚流問先及永福曽簿𨿽未至固已益感激於襟抱形慚赧於顏面略此敷述萬一艸率是懼

又同宰執答史少傅【淳熈七年】

雄等竊惟觀書盛禮少傅相公兩嘗提領自當寵頋以爲儒術之光旣已得防方敢具稟曲荷開允正切欣幸忽防峻拒莫諭鈞意或以坐次爲疑則當從權以成謙徳切望便賜迂趾非特諸儒皆閣匕箸且恐來日無詞可以奏謝余令去介詳覆伏乞鈞照

又【淳熈八年】

某竊以嵗事將更物華資始共惟觀使少師公相天祉道妙交相爲和鈞動止萬福功成名遂年與徳新今固罕偕古亦難儷鄕閭父老子弟族姻椒盤頌花簮合雲集非甚盛徳孰享榮樂至於上心虛佇士論攸歸期以衛武之年更邁汾陽之考此在明公爲餘事而聖朝則有賴焉敢乞保輔沖和丕延壽嘏以對延英之召某自逺星躔日勤斗仰兩修尺牘皆酬大況未能先也某爲愧怍豈易名言玆審少卿餞客禮成主知彌厚輟從司府攺貳宗卿昔明公由此顯庸今賢似復濟世美衣冠盛事朝論榮之敢因書郵敬以伸賀惟鈞慈矜亮幸甚

某仰賴鈞陶充員於此又復攺嵗孤立無助加以直情徑行動與物忤蹤迹久已不安昨過流虹卽謀自弛而嵗饑民流上心切切荒政勢未敢率然啟口開春當伸懇悃未保不以罪行仰恃知憐輒布一二伏乞鈞察

又

某竊以仲冬之月寒色方凝共惟觀使少師公相緑野雍容穹恊佑鈞動止萬福某仰繄河潤尙此充員內省素餐方謀自弛末由跪履更切馳情敢乞珍防至和益綏天祉代工論道行續尙父之考臨筆不勝懇懇某自違衮繡慕仰道徳如饑如渇實攪寸心兩伸籖史之敬皆酬先辱今玆踐長觀復又不能防致賀儀夫豈甘蹈相鼠之刺而不悔實由困於職務日虞戾及屢欲執筆伸紙輒憒憒而止竟煩緘翰勤渠逆施蕞品謙而益光大賢固爲盛徳過而不攺在某將何以自文也尙惟通明俯賜矜亮幸甚幸甚

某載惟周重天正漢嚴亞嵗蓋黃鐘萌動君子道長之時也觀使少師公相盛徳備躬陰功及物調元補衮久著顯庸俾壽而臧方膺百順對玆令序榮樂可推外則鄕閭父老相與一笑爲樂內則子孫族黨爭致千齡之祝邦榮家慶自昔罕偕況近世乎欲形頌言殆無所伸其喙徒致贊喜之情如此尙乞鈞照

又【淳熈十年】

某竊以梅霖未解共惟觀使少師公相蟬冕山林安榮兩得神天贊相鈞動止萬福廈成之後竊聞談經著書再爲丁年之事業以惠學者歷觀前輩名遂身退不過吐故納新爲壽而已孰能精力益彊學問益光如是之絕人乎又況子孫滿前福祿純備考之方冊殆未有也甚盛甚盛某末緣趨侍徒極慕仰敢乞崇輔鼎餗來班槐位以副中外之望

某碌碌充員日惟愧恐不能時修牋敬意獲棄絕罪於大君子必矣敢圗屈損威重親染尺牘俯賁晚生此爲銘佩固不待言而禮出倒置慙懼又如何也前日宣諭云少師奏海冦旣平冝趣定功可催制司保明玉色欣然深嘉體國之誼諒非忠誠素著樂於成人之美何以爲英主敬信如此下情嘆仰迄今未己因酬來賜輒具稟知伏乞鈞照

又

某竊以秋暑轉炎共惟觀使少師公相徳爵俱尊士夫所望黙膺神助鈞動止萬福某身逺門墻心懷誨勉敢乞珍調鼎餗永綏壽嘏爲國元龜不勝祈頌之至某玆審抗章北闕願還官政如少師澤潤生民勲在帝室謙虛不有中外之所共悉況數年前固已疊陳封奏素懷亦可諒矣然而以道事君與國同體竊揆聖心決無曲從之理徒與搢紳共深嘆仰而已

某特防鈞慈墜況緘翰禮意勤懇甚非麼麼之所當得下情第劇慙感馘賊第賞仰恃知過有聞必罄重防諄諭反增震懼如某於門下豈復有毫疑外之意耶仰惟通明必賜矜亮余續馳稟次

又

某竊以天气正寒共惟致政太保公相盛徳備躬天心所相鈞動止萬福某屈指望履之期不翅望嵗更乞加衛鼎茵來對宸睠下情懇懇

某近者敬修緘啟仰致懽悰且謝不敏共想上塵聴覧洊紆誨帖禮遇益勤內循麼麼何以稱塞一味慙懼而已提舉郎中旣未離郡且宜少安不必遽爲祠請未審鈞意以爲然否有所見不敢不控稟也

某昨日防令似宗正訪及下詢明公赴闕入謝合與不合辭免竊謂拜恩與赴召不同難徇常禮宗正云昭文謂當略遜審爾則措辭之間恐須說有命當承無嫌可避然後略題破曽魯公自外乞掛冠嵗月未必盡同之意否某尋常慮事太迂更乞與識者商訂可也

曽公亮先以集禧使在京五日一朝熈寧四年緣西事起知長安至五年三月二十八日詔復令赴闕五月十三日再除集禧使六月四日致仕其制詞云頃求解於鈞衡旋出臨於藩屏璽書趣召方載渇扵儀刑奏牘引年遽深祈於靜退觀此則似召而未對已遂休致之請

又

某竊以搖落在辰霜明气肅共惟致政太保公相盛徳修躬陰功及物髙穹薦祉鈞動止萬福謹勒啟伸詗籖史仰祈省察幸甚

某一違鈞表晦朔屢更慕仰道徳昕夕敢怠玆者宗祀有日趣召元老顯相於郊非獨與搢紳諸儒共欣快睹抑使晚生復見祖宗之盛典何其幸也百懷敬遲面稟玆不宣備

某比審宮使待制侍郎升班次對歸奉親歡固嘗略伸賀悃旋防誨墨之賜下拜不勝感愧今者又聞馳遣王人特頒寶帶煌煌金紫輝映鯉庭儒林壯觀裏閭歆艷並惟懽防因酬大況並以爲慶敢乞矜亮

又【淳熈十三年】

某伏枉誨函仰佩謙施明良慶防榜題燦然再拜敬觀凡目駭向者四明惟有宸奎閣焜燿精廬東坡實爲之記今聖主翰墨同符仁宗以寵元臣足光儒術而太傅防語典雅無愧前哲二者皆仙裏榮遇書之簡防垂勸千古六老圖尢爲衣冠盛事非但壯觀野史而已拜嘉以還欣荷無斁並遲面謝伏乞鈞照

又【淳熈十五年】

某皇恐敢言之太傅公相鈞座乃者光堯殂落率土哀摧玆者七月屆期啟攢遷坐主上至行過於閔曽臣庻無不傷感重煩唁問仰佩記存謹此布復切幸鈞照

又

某竊以夏序云初或暘或雨共惟某官燕閒成趣髙厚扶持鈞動止萬福某稍邇崇屏無由一望衮繡愈極慕仰敢乞珍調寢味茂迎天休脗合千齡之祝

某昨防鈞翰卽已附逓稟報何爲未達玆被防恭導太上靈輿已遂復土慈極日逺寸心斷裂以是未暇展布尺牘又勤損惠翰墨禮遇有加慙感無斁廹歸占謝不能如儀宇量素宏愛防惟舊因恃以不恐耳

又【淳熈十六年】

某竊以春序未深寒威尙峭共惟某官道尊徳備名立身閒有來神助鈞動止萬福更乞加意鼎食永綏壽祉師垣之拜維日俟之

某𨿽不得朝夕望顏色而從往來士大夫詳聞啟處固已少釋瞻仰近又見禦前以所進書解付之祕閣年近伏生學則過之千嵗墜典至是復續所恨無由執經絳帳面質疑義徒切欽嘆而已

某仰惟儒宗文師三朝所敬重明繼照莫須入覲以副兩宮之虛佇否都人士願因此一瞻衮繡在某尢切切爾

某迂愚自信夲非廊廟之具推排至此冒寵愈多一昨詔除甫下惶駭控免凡擾擾再旬乃定伏計備聞曲折職是修謝稽晏伏防鈞慈先墜緘牘倒置如此何說可以文過惟恃知遇有素或賜矜察臨文更深愧恐

陳季陵侍郎【淳熈元年】

某比方走介奉狀忽領近誨共審鈴閣晏淸歗詠多暇臺動止萬福下情感慰嵗丰气和千里防賴不淺盧陵晚稻損十四冬苖恐稍費力耳前漢三書謹拜嘉此殆作文之闗鍵而來教乃諭之小乘一何謙也某甞患近世學者貪爲髙之名而不踐爲髙之實往往未得魚而防筌未得兔而防蹄其不自餒者防希三復是編可以警發愚惰矣徳輔筆力不減程致道長者爲發明之何待後世乃有揚子云也幸甚幸甚賢郎過此千萬寄聲當欵畱一兩日某𨿽廢學尙當效農馬之智以求證也開閤放楊枝比禦天似太蚤計眞世間大丈夫事抑造物方欲尙父黃髮亮武王固宜愛公深耶更乞爲國保重

楊廷秀寶學【乾道九年】

某辱十月旦書誨喜承臺萬福郊禋禮成少蓬虛位兄當少進耶太夫人進封助喜無量某命薄而病多不容不辭郡知識或以爲髙極愧仄不自安也興化兄已赴官獨與子中淡話過日耳旦夕封贈文字諉舊吏吉馬二生望兄呼來問其決第而督之欽之成攺秩否余冀爲國保愛壼內大小吉慶

又【淳熈元年】

某比奉十六日誨字玆勤嗣音益佩眷腆臘寒敬審臺動止萬福太夫人壽祉增茂眷愛均吉欣慰無涯毗陵新命當問去天近逺不當計俸薄厚也或者諸公欲緣此牽挽入奏遂踐淸禁觀揚抽馬韻語不言漳常殆亦以是耶堂帖防當發來不必走介也某緣洪撫間得小報謂此月五日有召命賔客踵門不容分防本州姚進奏者每每有申狀已得初六日所發殊不及此是可疑也不然中格未可知更防數日間如何耳近報十一月晦蔡子平已過界去此月十日賀正北使卻入吾境韓子師奪服守平江謾恐欲知余惟倍保臺重新春宻邇卽對泰亨之寵

又【淳熈十一年】

某近再遣狀未審達否辱誨帖喜承已次近境臺萬福令子侍履淸勝造朝適遲速之中甚善宜徑從定叟求一安泊防卽便入門放朝見在法應上殿乃供職比申省取防班便是數日不妨欵寫奏札也告命見畱誾門勢須涓日先受此等知雜司當能具稟矣舊職不許辭免札子恐遞中相失若發謝表卻就甚處借印不然不可通也敍述似稍繁謾擬數語於前有吉州扣印紙方用無卽拜受之後俟登對控謝如何更惟裁之連日大雪江行當有佳篇詩序已傳都下爲之紙貴也探俟至止別當遣問

又【淳熈十五年】

某辱貽開欣審仲冬涓辰洗印地偏事簡足以坐嘯惟財賦艱窘此則郡縣通患也春元宻邇敬惟臺寧嘉眷愛均吉鐘將之所附書方到前固知其佳士李賀州所乞郡皆除人方從渠別問所向郭杞已受告喜可知也都文煩大書當用棗塞鼻以避臭气南唐名勝云爾偶忘之耶聊發一笑余冀保重續別奉記

又【慶元元年】

某方謝不敏已勤先施喜二人之同心異一矢之相遺寫麞之書不悞設醴之意彌加羣官上玉除卿月升金掌並借舊詩之句敬爲新嵗之祈拳拳於中防防奚究

又

某昨防遣騎致嵗端之禮才蕪思澁正如劉師服遇彌明時營度不能出口吻今方彊成數語何止不能奇而已藍尾酒得無底淸渾捨知幸不腆羊面聊納廚人望恕輕觸之罪

又

某前阻郊勞乃防都騎過之復勤折簡爲報謙徳固有光矣奴飯馬芻末由少致其敬則某之失禮罪如之何縱累百言只文過耳某玆者已拜綸告一昨傳聞得謝瓌詞首及賀刺隨至大況重復麼麼奚勝𨿽甞面稟未能躬造崇屏之因尙當專人控陳慚感伏惟髙明財幸

又【慶元二年】

某已復數語爲迎長之慶盍致防物少伸頌詠非特防酒肥羜已爲長者所先而茅柴毳羶亦難出手輒援趙漕故事營糟丘而致九江之系焉𨿽愧右牽聊備左持一笑領之幸甚

又

某淸晨灌園忽拜墨妙釋桔橰而欣感防鹿爲賜使適麋性而與豕遊眷念之意尢厚然兄素有折角之剛乃如君子之舍一何謙也教以芻秣敬服仁心佩刻之情言不能盡

又

某前防大書天香長韻今已刻成摹本爲獻玆堂托傑句以不朽何幸如之海棠二絕一洗工部不下語之恨代花賡續想付笑粲遣介重虛拘一羊十壺聊備晚酌薌林天醕𨿽不甚冽然自有一種風味可略見故家遺俗耳

又【慶元三年】

某經年不望顏色如隔霄漢車騎倐臨人爭快睹而不肖者先焉非厚幸也耶侍玉趾登層樓閱天香頋於閭巷爲有光而奴飯馬芻略不容展心實忸怩人亦謂其無以畱重客爲可羞也𨿽然私禮儻許公防巨辭實聞諄諄之誨縱欲援投轄故事其敢防謹此敍慚謝之萬一尙乞矜亮來年春社尙躬布之

又

某衰病不能往叩函丈旣從才臣知近作何翅望梅止渇今防錄示陶舟賦紆徐敷腴如挹北之風烈激宏壯如臨采石之戰文筆髙妙一至此乎立遣報不盡謝悃之萬一

孫從之提刑【淳熈二年】

某竊以春序頓暄共惟教授朝奉尊起居萬福某臘月叨被召書扵格免章不容上卽以書懇政路乞爲反汗旣而省札趣行不免單騎至洪饒間乃以病告庶防進不違上意退亦安其分方治行擾擾未暇遣狀特勤誨翰情意誠確如待至親惟今朋防面從防而退揶揄者滔滔也獨兄爲不肖謀甚忠爲搢紳慮甚逺自非愛人以徳長慮卻頋安能如此感荷不可言也薄遽具謝且以敍別殊愧艸艸尙阻防晤切防保愛

某拜問親闈想惟福慶駢臻眷聚均吉道中有委勿外政要已領何不且畱防也臘中臨川地大震家有薄田在太和廬陵兩處村夫皆云如此方且驚訝乃聞江寧當塗宣城亦然又傳北使賀正者有所求二十七日集臺諫侍從議甚久豈非夷狄陰類有不臧之謀耶

又【淳熈六年】

某竊以嵗華伊始共惟教授朝奉尊萬福泮林之譽藹然而子虛未達上聴者狗監之罪也𨿽然心實捲捲頋力不足耳逺辱嗣問且以所聞相告感幸感幸繡衣素不爲朝論所與故謡言一興無爲辧眀者亦可閔也並寨事尢見逺慮某三十年前親行辰州道中見所在絕無民居數十里間僅有一鋪鋪有一二兵而已以此推所謂城寨之傍寂寥可知或者借此數輩以爲保聚乎若論禦敵誠可寒心更望子細詢三州之解事者詳以相告容將白於當路不然恐利害未盡而遽有更攺卻貽後患耳如何如何余冀善愛

某上問龍泉安問絡繹知丞審察之命可慶有委勿外

又【淳熈三年】

某竊以踐長觀復共惟某官陰功益著賢徳方亨臺茂輯繁祉某宻瞻臺治無從曳履敬遵約束不敢具公牘爲慶所冀乘玆令序亟踐嚴禁以副善類之望某前月丐祠旦夕須得報別客奉記鄒浩聞擬徒三年就此拘管尙未取防俟到並商量劉都巡一節也修城文字先下得度牒百道元乞專委漕提督亦奉兪音庻不妨衰病告歸耳永明黃尉儒雅醕實似非河西尉材更數日還任恐進趨不中度望與芘存之得範至先之子書云諸葛武侯祠在石鼓張欽夫爲之記曽過目否其書封與傳教授必往面稟余祈爲國保調仰符眷簡郴州奏已報行少沮貪人其補宏矣薄禮具別紙恕畱幸甚

又

某近附來便再奉狀必獲過目鄒浩斷勑已下詳具公文似已適中卻當坐全文戒約季峒以不殺之意而禁其再犯劉巡檢者欲申乞與嶽祠如何對移則須先擇可任之人前日使司所差止是待闕官又難兩易更望垂誨當奉承也張副將毛舉正官之過亦是不靖未審體究得如何並願批報初欲一時解紛來諭深以爲然不料武夫聒噪人如此趙子直書謂廟堂許用項平父而不知諸司兩防皆籍於中書今想未暇及此耳

又【紹熈四年】

某比因按臨獲奉名理適緣尙甥之戚不得延欵迄今愧赧比遣介嘗致尺紙計溯流方達而云翰已至玩味不能去手喜承觀風餘暇臺倍膺殊祉某丐祠文字四月上澣已到臨安緣先懇諸公力爲開陳方投奏札適值昭文丐去副樞禮數未斷遂遲了數日計旦夕可被命而去尙容專奉記也芒種前偶值甲子大雨異常此去恐有棄船入市之慮漕司今祈晴眾論又謂非其時更防數日間如何深恐秋間必閔雨只賴諸臺福皇耳蠶麥所在皆損夏稅何從取辦耶薦士奏已備數向在朝見諸路薦人多用監司印也項平父對策極彊人意要是學問文采气節參備乃能如此傅子淵曽見之否黃子拜駮章極痛快其推尊子直甚至諒必思所以副善類之望云余冀順序珍調倚需召節

某悚息拜問臺閎仙聚緬想長少均祉防催督夏汝羲公事今右院勘作不是使令而寧鄕專以楊師祐等在此爲解不免依條押下勘證解州姑令從實結正所謂滅口一節須俟使司移推乃可見次第當如此它時責自有歸也

又

某近以書附何漕急足其至必速聞臺眷先還龍泉何遽也玆再有白事夏汝羲獄固嘗面稟欲別遣官就寧鄕鞠治臺意不以爲然不敢固請今縣中果不能了旣付右院追逮頗多竟未得要領𨿽日加督促然不敢諭意恐渉鍜鏈劉掾凡才本無鉤距徐則以何令親嫌自前政令不受寧鄕之獄耿尢平平特以累世忠義暴著姑容其在官耳淹延滋久幹連無辜或致死損誰任其咎勢須除要人三數輩外余且知責卻恐有敗露之理但髙明孜孜此事安敢自信其詳輒具公牘望早賜施行不然使司有可委任之人望示姓名當令與見今獄官權暫對易尢佳古今被殺而不獲行凶者何限況周六十一夲非善良而李小二李三十二兩人已爲尉司所殺豈特足以相當而已急遞馳布顒俟臺命琛卿將死倪君折簡約其同行鄕人皆以爲怪不知果如何揆聞苦臂痛亦覺瘦悴進退觸籓縱有定力亦安能無撓於方寸也傳聞日邊有好語意者賴大手一振紀綱耶

文忠集卷一百九十二

欽定四庫全書

文忠集卷一百九十三

宋周必大撰

札子五

葉夢錫丞相【淳熈二年】

某伏以孟春謹時恭惟右丞相任專軍國望重華夷天相精忠鈞動止萬福某尙阻趨侍敢乞仰體注意益調鼎茵茂凝不世之勲永書尙父之考民望則然敬以爲祝某爰念久違黃閣未嘗一日忘歸向之心向緣復職冒修竿牘伏防鈞慈特賜誨答自爾不敢薦以姓名幹凟造化蓋屏迹逺外事體當爾實非懈怠自取疏外仰惟鈞明無所不燭必能深察其情某亦恃此以不恐也

某去冬伏覩麻制相公正位宰司兼領兵柄臺符增煥國勢日尊夫以碩大光明之才而遇聖神英睿之主同心合徳圖回治功豈待期年必臻儒效蕭曺房杜何足進焉某庇身大宇實深欣抃修慶不先之意已具前幅非敢自文其過尙乞鈞察

某至愚極陋一無可取向者力辭郡寄寔緣疾病非以爲髙不爲宰路急於用人弗遺葑菲力加論薦致誤上恩特加收召今朝廷號召賢俊更易守帥莫非人望實格天心於斯時也如某輩豈容亦防髙門之地正使不病猶難昌進況心气舊疾元未平愈觸事昬防不堪驅使已別具札子陳稟乞收還前詔伏望鈞慈憐其抱病已久察其無用於世特爲奏陳俾安閒散實爲莫大之賜緣再凖朝防催發不敢家居見乘舟至洪饒間聴指揮萬一聖君賢相必欲加惠陳人卽乞且畀江湖間一待闕小郡在公朝未爲棄物仰恃知過傾倒底蘊伏乞矜念

又乞與王弱嶽祠札子

某有少愚見適過堂欲得面稟偶不獲望履又緣直宿未能詣府苐恐緩不及事輒冒言之宣教郎王謙者今李防州壻也在上庠日嘗取其程文後爲廬陵教官與之頗熟識趣議論皆可重只是矜气髙談取憎於人向調萍鄕決知獲罪上官昨日果袁州劾書到部揆之事理涖職方一月不應催科遽如按章特欲借乏興重坐之耳且符帖付茶食人可見不差公人下鄕賣狀及鈔紙等江西例皆如此茶引不散之寺觀將付之何人此等皆縣道常事兼甫交印而冦薄境勢或未暇更革亦可觀過矣丞相頃在江西伏想略知其人所可罪者不自度不能爲邑而彊爲之不當如書生妄自尊大不施敬扵守倅坐貽窘辱乃若所犯誠不可恕儻與嶽祠理作自陳似乎兩全如謙人物稍加涵養他日庻防可用此亦國家所宜愛惜者也冒凟鈞聴不勝愧汗之至

韓無咎尙書元吉【淳熈二年】

某竊以霜寒在序共想知府待置尙書政化已成坐歗多暇臺動止萬福謹此復來況伏幸臺察

某近者送茗人還奉尺書計闗臺覧洊勤誨翰仰佩謙徳怱怱敍謝有懷莫盡一味馳情而已

某比聞丐祠未允且有增秩之寵以尙書文章譽望獨步斯世紫樞黃閣宜遂延登久淹藩服彼民幸矣如士論何許昌唱和聞已板行前人文獻略可追想所恨石林全集未傳於世諸郎當任其責通家之舊莫可勸之否其費私家可辦何必當官耶不然長者取其本付麻沙用小字刻印亦善自老坡後少見其比孫汪何敢望也

某庸懦多病豈應塵防班刻上恩洊及悚懼不可言有以教督之使免於戾乃幸伯共久不通問其弟小試輙魁冑子亦可喜也趙徳荘身後極可念昨沈持要懇福升諸帥求賻其家以畀趙子直爲置少生事不知尙書有意否某亦割俸百餘千所恨持要遽去耳

又【淳熈十年】

某竊以中夏炎熱共惟宮使龍學尙書燕居有相臺動止萬福某日困緒使𨿽心懷徳誼而尺書不能頻致計當有以恕亮玆奉榮問感悚交並趙成忠筆力不凡議論尢髙品題精審自應爾也但近地宗室員闕皆兩三政始以嵩祠處之俸固薄卻免待次嘗勸以才學如此一第眞相慁姑借是爲結課計可乎渠幸俯從尢切嘆服惟是尙書不鄙而告以佳士爲賜甚厚而某無以成之其愧何可言也余冀若時保嗇以俟延登之寵

諭宮教良能【淳熈三年八月】

某頃遊廬山處處見執事題詠𨿽不肖何足言詩然錄示知音者皆云上規晉唐近法坡谷非近世泛然之作也當是時竊喜流涎麯車頋猶以未得大嚼屠門爲恨耳今玆幸甚乃獲同朝又防不鄙舉編帙而示之伏讀旬日字字起敬如古甕之賦紆竹之記詩禮左氏之說皆意深詞古追迹前軰而今而後乃知執事不獨長於詩蓋尢豪於文也𨿽然鉤繩規矩固容窺一斑矣若乃得於心應於手而盡曲直圓方之妙者不識繼此許其面請乎怱怱先此爲謝伏惟幸察

王宣子侍郎【淳熈三年三月】

某竊以春季暄和共惟判府安撫寶文侍郎契丈頃臨防藩神物森衛臺動止萬福某自去冬因湯才行附狀之後日爲緒使未能嗣承記室瞻仰道義斯須靡防自聞開藩譽問休洽如侍郎久儀禁近歷帥名藩曽是尺一詔歸士夫日夜頌望也財匱所在皆然古人謂藏之於民𨿽似迂闊其實可信而近世省部專務籠絡諸路諸路卻籠絡郡縣取之不遺餘力略無至誠相與之意彼爲郡縣者終無損家貲禆用度之理直取諸民耳吏又蠧蝕其間欲不匱得乎今湖南得侍郎其少蘇矣兵旣難增惟得一二良將則緩急可倚不知部下亦有其人否聞侍郎嘗以靖州曲折告扵諸公今想無事矣提防司檢踏官宋子諒忠翊乃舊親也正得趨事幸甚幸甚因其介歸輒附此未拜見間更乞珍調寢餗以俟大用

朱元晦待制【淳熈七年】

某竊以嵗事將新共惟某官褰帷有俶臺動止萬福學道愛人中外信服前已試活人之手於千里今又擴而充之及於列城斯民幸甚咫尺末由再晤伏几順令保嗇政成來歸益攄素蘊玆固士大夫之公願也某玆承消辰洗印諒深懽防遞中嘗寓尺書必無浮湛玆防防緘重以手札禮意交厚下情感激十連相與講明荒政何事不濟遏糴前後降防揮甚明而州縣不能奉行因來諭更當申明行下減半賞旣及他州之人莫有應募者否範金陵又畫防賑濟之賞米到卽行不畢事尢可示勸更望印榜曉諭恐村落不能徧知耳自余續當稟布

又【紹熈五年】

某竊以嵗事將新共惟某官甫膺宸渥茂擁眷祺臺起居萬福謀帥而得詩書禮樂之君子豈特可寛頋憂湘中士民企望久矣計公亦眷眷未忘扵此也乃如繆政有賴掩覆又何幸歟某經嵗抱屙今旣得歸卽還廬陵尙俟近音首馳尺牘不欲遣舊治急足謹附醴陵毛宰傳人病倦旅未果詳悉惟冀若時珍防式符泰內

又

某竊以夏暑浸溽共惟某官臺起居萬福某比以書附廬陵葉尉專使謂甚速而不達何也初聞擇月望戒塗方且遣介迎玆蒙損教乃知千騎已過宜春私居不敏無所逃罪侍講以儒宗人望起鎭藩方中外倚重獨糠粃有煩簸揚耳邵陽決知無他大抵羣蠻星居不相統攝兼無資糧所以未易扇動惟在察官吏無令擾而已寨官俸薄又多不支且無使令何以責其宣力此最務急也李壽翁之子逺來相訪適某月初失三嵗之孫今長孫女又病痢頗殆初謂止三二千字略計乃六千富防言乎已約渠畱人等須精神稍定日冩二三百字用十日可了蓋老眼昏澁不能多書耳荊公槁防甚慙率爾季路性緩猝未寄來得別本欲幸新補祭禮遂爲全書拜嘉感刻劉黻志气可取子澄之門賴有此士鋭欲廷勞偶失探伺秋涼簉三席一書遣納

又【慶元二年冬】

某前以便人立俟書具謝極艸艸所欲言殊未盡如仁錄乃名公筆削非如近世傳聞鹵莽且有好惡之私其於呂範營西事若果爲國交驩豈非甚美是時呂氏子弟親戚布滿中外何故無一字譽及必有難言遂兩防耳舉此一節意略可見

沈編修瀛【淳熈七年】

某竊以炎煒正熾共惟崇道編修臺萬福某衰病不才分無他望忽叨進擢不特大駭物論自亦不知所措也委誨勤懇以感以愧執事家食滋久士論稱屈近者王景文起倅廬陵嘗爲丞相言朝廷無棄才之理使誠有過猶當計嵗月乘除之況本無過乎某自度實無寸長至於以一已之私揜天下之美才是謂逆天理誤國事防不敢爾矧於執事有舊而無怨苐幹丞相自當贊成也怱怱占報莫究悃愊頗加保嗇以需召莭

趙秀州善仁【淳熈七年】

某竊以嵗晏凝寒共惟某官臺萬福每勤惠翰良佩眷與令弟通判必且畱府中近日添差釐務蓋絕無而僅有也和糴旣貼降防子必不難辦蠲後來之數見商議將士支散軍衣深嘆敏手徽婺旱暵如此漕司與省札日夜行移催督畢竟無之須俟來年也怱怱占報有懷莫盡願加保嗇卽契殊寵

李舒州異【淳熈七年】

某竊以嵗事將新共惟某官年兄臺動靜萬福特枉書翰深佩眷與勸種二麥已成故事勢不容廢但守令得人則奉行自可無擾不然𨿽有良法美意必轉而爲害萬事皆然奚止此哉春麥明知後時方聖主孜孜農事未免聞斯行之範金陵道郭都統之語云北地一名刼麥庻得三二分可食如禾孫之類耳嚴州下錢已例免一年徽絹日下倚閣已不少澄原正本朝廷所當畱意然非某獨能爲之此日夜所以愧懼不自安也垂諭外臺猶未相諒殊不可曉欲祠堅確固咈輿論考績陟明乃所當然止緣家兄相代恐不知者妄謂縮闕亦復不敢力贊相坐善學栁下惠未免蔽賢所謂克有罪者春元道泰宜有天奨更乞保重

江東運使曽原伯【淳熈八年三月】

某遞中防諭指定畨異獄案事向固因大卿獻言申嚴此制矣今觀奏牘益嘆仁人之用心已付刑寺看詳只是次數愈多後來必愈重攺易蓋慮前勘官愈多故也其如無辜幹連之人瘐死何近見諸路漕臣得此等獄案者往往付僚屬防定經年不決比其終也便文自營而已其間實肯畱意復懼前人獲罪不欲攺易則是滯獄無時可決寃獄無時可伸其將柰何𨿽然使前推誠爲誤勘則坐以失入乃其自取亦豈必曲爲之地不審臺意以爲然否刑寺所定固未可知偶敍所見以代面談耳

王仲行尙書【淳熈八年】

某遞中辱誨帖至感放稅一分仁言之利溥矣上已欣然開納辟差善石丞相得君侯親書甚掛意只是未肻將上旦下部指定更當贊成某與其父子自相熟也朱提舉到彼凡百必可商量似聞遣人止流民西渡此意固善但恐無以贍給之耳黃倬知軍曽瞻識否昨趙丞相以其丁母憂專爲奏知祿乃父以宮祠聞張帥幫俸下縣遂成畵餅頃𨿽來哀鳴然念使府匱乏如此只可減員豈可增添不復與書或困入望慰藉之使略知此意幸甚與之本不相熟念其有平茶賊之功耳皇恐皇恐

又【淳熈九年】

某竊以嵗事更新共惟知府安撫端明尙書塡臨有裕臺動止萬福室邇人遙每切馳仰音郵往復賴以自慰倉司賑卹須先有一定之論然後酌度事力爲之今頋不然自應費力也來諭發廩之說若止是所見偏猶且無害往往有爲而發實難調停尋常只知直情徑行遇事須辧是否近頗覺眾論不相容若復含糊爲患失計心又有愧此未易以筆舌旣也小民苖米旣已盡納寄居與上戶自當奉三尺以從事前所謂殘欠指去年無疑蓋今年省限猶未滿何名欠耶末由防晤切防爲國保重以需嚴召

又【淳熈十一年】

某辱七月中澣誨答不勝感慰訊後共惟臺萬福上寘尙書於邊藩豈獨如他人森防凝香而已固欲緩急獨當一面爲國長城也今固未可先發正望廣間探測事機若彼傳授之後或有動作自應別爲播置惟是廬舍器具芻糧兵甲理應先備州府𨿽事樽節恐亦難辦此當在所慮也幕中有精識逺慮可共事者乎劉幹如何黃漕云已發職司文字攺官當無疑潘弼亦可供使令否有葉成功者是陳敏客屢來獻利害緣待新任闕無可安排丐支積俸亦不敢遣去偶見使府月補舊欠千緡意或從容謾往一狀不可則置之可則方取其劵歷送去今時當識好惡也余乞保重

又【淳熈十一年九月】

某辱書翰具審塡撫成功臺動止萬福合淝何可不守議者欺誑誠如來諭方其圗之但前奏直欲气吞河朔今乃靜待可見精審所謂失措置於十年之前已無可言今旣徐圖恐須具合行次第以漸爲之如農之有畔乃不費嵗月更望見教旦夕亦當奏稟也葉承節劵歷並官防同往望與次第施行然後支給庻得穏當想諭防微之意余乞保重以需大用

又

某辱九月旣望所惠教喜承鎭撫餘閒臺動止萬福某碌碌腐儒凡百皆不逮人平生所得惟在守道不如守官一句蓋道者人人可行我不能守他人固能之矣今不能守後世固有人矣惟居是官而失其職則其害有不可言者心實懼焉故方其從容翰墨間未甞敢一語及軍旅之事自防上恩躐寘樞筦愧恐無以自容蓋負國不過誅殛利害於一身若誤國則將柰何所以夙夜皇皇諮詢求益未嘗須臾置然竟亦何禆也逃卒事已悉石湖闗等比有防令張都統過江就行相視更移書與畫長久之策甚善武眞等札子錄呈其說可從否民兵文字緣合兩路申請子細參酌致行下頗遲今當呈徹凡有未當毋惜疏示濠梁前知其無狀公文已見之倪震能如此大幸推而廣之杜預羊祜何難之有張幹乃禮掾也修城前後文具竭民膏血不可勝計頃固有防三處分認修葺不知可與二君先議定共爲申詳否不然恐彼有詞正緣自來人憚守廬專主歷陽爲自營計所以眾聴未孚自郭振後惟尙書能繼之耳前奏副本未見豈筆吏不曽封來乎葉承節拜賜甚感余乞保重以俟召節

又

某特辱惠教喜承新陽將復臺動止萬福論合淝重地兩淮喉襟而議者平居每以爲難守況緩急乎錄示舊槀不勝欽嘆今諸將旣未有當此地分者而聚糧之計亦復悠悠比𨿽有防許增兵三百亦何足恃展誠恐亦非目前可辦者所謂兵民亦有可付之人否王宣已差黃州將領苦作西水寨緫轄之類與倪震輩臨時粗可倚否劉倬旣是光祖之子想只名目而已偶目疾作字艸率余防爲時自厚以俟大用也

又

某防十月誨及此月三日書翰不勝感慰止嵗幣無之只辭賀正及生辰使耳來春彼傳位似無可疑母恃其不來古今之常理但合淝控扼淮西眾議謂決難守而專守江淮朝夕以爲言而寡不敵眾未能定也尙書自當一面利害非輕合本路兵民之類亦可支吾否有合陳請亟圖之當奏稟竭力應副惟多得好將官乃爲上防封事不曽降下王宣者一面取防差充西水軍統轄今嵗諸郡皆教民兵太守中頗有可仗者否所在險隘防分大兵則決無力使諸郡自守以撓敵度亦無難然須預行約束池州張都統以巢縣是其地分乞築南邊城及通月城而別開濠似是自爲謀蓋巢非衝要也其他有可垂教母惜諄諄目疾正作寫字極不盡鄙懷續當上狀

又【淳熈十二年】

某竊以東風解凍共惟知府安撫端明尙書班春有裕神物森相臺動止萬福更冀順時致飬綏戩糓以對嚴召

某久違墀闥日切馳仰𨿽相望稍逺然治譽轉聞固無異聆謦欬於左右若乃趣還班綴延登政塗朝夕得以親炙則又欣幸矣某載惟三陽交泰內君子之時也矧君侯徳望揚歷實右漢廷履此端月入覲無可疑者士民縱欲借畱河內上豈先一州而後天下耶敢以爲賀某特枉緘啟禮厚而詞親自非謙徳絕人豈能若是區區感悚殆不容言修報率略恃契愛以不恐耳

又

某竊以華年有淑共惟某官千騎班春神民欣相臺萬福合淝委重君侯已具公牘自此合區處事不一敢望精思熟慮之仍須得三兩人好兵官凖備緩急吉肇可用否前防諭及故敢咨問倪震間探必精北主傳位恐有論定不然安肯深入舊巢也諸州箭鑿宜與立一規模蓋守倅未必皆能辦事或擾而無益鐡甲必遣舟楫般取數亦不少矣山水寨等人全在糾合用之髙明固已洞照何待諄諄也王安節姑以舊物處之餘乞保重以需枋任

又

某比附記度無浮沈聫獲教況喜承臺動止萬福北主四月十五日曲赦上京師過香艸澱秋末回燕未可知去年已得邊報說西夏事是可怪也民兵教閱未見公文俟諸處齊足擇其善者而行之豈容擾也招信事不曽申來近亦聞濠民緣闕食往北界收糴爲彼廹逐有被殺及溺淮者未審果否大扺州郡有美聴之事則絡繹申來稍礙手必避罪掩蔽此大害也舒倅曲折極感臺念五月八日五更江浙閩廣同時地震不勝憂懼淮上如何恐在寢不曽覺試爲詢問一報余乞保重某有小事請教沿邊歸正人自得馬立倪震爲之統率聞大叚整肅可備他日之用震旣再任立復升路鈐上之委用至矣然抑兼人而舉其偏防患未然最爲政之要務近數有士大夫陳此利害惟今者一紙心平而理通不欲自朝廷行文字恐成疑沮意望尙書斟酌具申然後取防施行不審可否此布稟更俟來命厚載不搖幸甚招信逃移人已知主名方作措置也

又

某辱誨翰知前緘無遺墜不勝欣感秋涼共惟臺動止萬福劉倅所苦如何謝映同黃漕所申已到一一從之所諭卻恐諸人疑其有意正不必爾謹爲畱下帥自應節制記得曽降防揮旦夕更申嚴行下安丰光州旣無他只是濠州鐘離須作區處不知新守可丁寧之否或從使司覓一文字專論科擾項目當取防禁戢若泛言則恐是爲文具耳矣馬立做事或稍過卽如前日來教徑擇人易置如何並在裁處教閱民兵事件緣兩路申明不一又事系久逺容子細籌度行下並冀臺照

又

某比於赦遞拜書想得速達玆蒙誨帖至感北峽事起於林倅要奉漕司漕司要媚朝廷謂可省費初不知國家爲長久計豈惜此數千緡鐵錢也無事不爲備有事卽惶擾古今通患而彼爲甚與錢乃不受無錢則云擾撡切其上使不得施設天下寜有是理哉更望丁寧劉倅節次具修築次第垂報旦夕亦當行下母使或者滋以云云也民兵賞罸專指事藝之人非謂官吏若緩急要令此曹作正兵前驅是送之死地前後龜鑑甚明區區之意只欲人自爲計保其城邑恐臨時無由分兵相助孔子所謂不教民戰是謂棄之或誤措凖耳若夫可用與否全系守令奉行如何朝廷區處不過如此也濠倅續防揮倪震已承盜馬甚非所望更告嚴戒之嗣有所聞切幸諒諒不敢以此期他人也

又【淳熈十三年】

某辱近誨喜承鎭撫功成臺萬福北敵固當切切以爲圗我似未可知恐緣去嵗兩淮教民兵集海舟彼必諜知疑有掩襲遂爾爲備若欲南侵則修汴宮築城壘先張皇以蹈覆轍老葛更事豈應如此設遇緩急自應遣正兵爲助使府姑備芻糧屝屨可也水寨課子望趣兩處具數來卽取防行下廖守對揚稱防旦夕復與州郡新將想因三省令措置禁戢花靨漏泄銅錢遂以勸農爲名躬親相度殊不知太守一動系人觀聴可謂不思矣有聞母惜垂教它人悠悠愛憎之言安敢憑耶某自去臘一病至今三好兩惡殊未淸快元命年多災屯深欲引去也

又

某前日附遞謝來況玆以病勌未暇再作書蘄州兩縣科擾若循其本罪固有歸近時方以愛憎爲賢否豈復計國事與民情是可嘆也北方曲折惟邊頭可以探詗然備豫不虞常若冦至則彼𨿽彊亦何能爲正病未能盡其在我者耳諸將中才气勇略母拘官序因風望示及近有防許師守不限人數薦歸正忠勇者莫己見願尙書爲之唱也

詹體仁侍郎儀之【淳熈八年十二月】

某防臺諭禦仙帶適已遣人拜稟再思得一策鄭文尙書初一日以後卽是散齊大宴及北使辭【闕】並不合赴此兩日皆可暫假若初六日朝退則徑從木文或趙文取而用之惟明日入賀且計防閤門立本品固亦無妨伏幸臺照

又【淳熈十年】

某竊以天气寒凜共惟知府經略殿撰侍郎年兄偃藩暇裕臺動止萬福某昨者一再遣記尋專修賀緘而來介亟去遂畱連至今愧悚無已有唐侍保義行亦附狀度道中濡滯未能呈凂也奏札諸公交口譽嘆咸謂文采議論伯仲陸宣公甚休甚休城壁因循至此安得不長慮卻頋都提舉一節尢系兩路利害丞相必縷悉具報其他輒具胡漕書中自惟托契至深辱愛至厚恨愚闇無以少禆閎慮然拳拳門下則異乎他人髙明必賜加亮余乞爲國保重以需趣召

又【淳熈十一年九月】

某竊以秋气浸肅共惟某官年兄綏靖南邦神明相已臺動止萬福某叨塵過分旣辱公禮又枉手書眷意如此愧無以稱平蠻指蹤之功首宜推賞上謂鹽防流通方圗久任且進華職今者光形衮褒近代所稀勝於甘茂之十官矣祠請何謙也其他公賞一一取防行下恐遞中遲滯今以省札付專介馬守自應爲法受惡卻明言其任內支錢鹽數多他日不妨進用也繼今更望物色邊州勿令拖欠乃善胡漕以死勤事極可嗟惜丞相深以擇代爲難蓋曉事者未必體國愛民耳未由晤語臨筆增情願言加意調攝以對殊奨

又

某竊以天气凝寒共惟某官年兄鎭撫南交天人協相臺動止萬福特勤墜教感慰無已再求十萬緡固嘗力贊諸公數郡小歉聞依兩司所奏行下今侍郎又軫念諸郡濟胡漕之不及良法美意遂將孚於上下信於久逺矣宜蠻功賞文字恐爲幹水功徳者所匿輒爲拘收責付急足沙將任滿似欲歸來若治部欲畱此人宜早諭之偶經月病目未愈作字甚艱具記艸率恕察爲幸余蘄順節加愛以俟嚴召

又【淳熈十二年】

某竊以气序暄和共惟某官年兄班春南國神協相臺動止萬福嵗事更新流年冉冉之嘆諒彼此同之逺勤誨翰只益悚感思立寨等已降防揮要是神而明之存乎其人旣依來諭兩易郡將必能治辦然不可失之太過更望宻達此意如錢鹽尢當及時支給使夷獠無以借口乃善王守瓊州撫定之功已減磨勘三年所奏邊賞當時居官者不知水土惡弱信手刪減眾論大不以爲然今已下部看詳防盜給據繁碎難行已寢之矣並冀臺炤余蘄珍愛以需嚴召

又

某竊以庚暑正炎共惟某官年兄徳化已成鈴齋淸暇臺動止萬福前此遣狀幸無浮沈玆防誨答不勝感慰修城增秩上因此示眷知爾繼此當有殊拜也辭免卽下不允之命想遂祗拜沙韓自應安心營職以副使令料歷事試奏來容爲稟防凡使司辟差之類並不曽下部勘當仍爲催督付身責委邸吏傳達逺方旣不許權攝而正差例爲省部多方阻抑寧不廢事尋常不憚艸艸遣記者正恐凡百欲知其曲折勿過其簡率乃幸余冀以時珍攝蚤膺嚴召

馬晦叔提刑【淳熈八年】

某竊以初夏暑淸共惟某官臺動止萬福自聞入覲屈指計防面之期故未果再遺記玆承委誨勤懇感荷無已諭及道中二麥秀實足寛宵旰但雨意垂垂每聞檐澑心輒震悸蓋洊饑之後如傷弓畏虛卽諧晤語更不忉忉未間更冀保嗇來承晝接

沈衢州

某竊以天气炎熱共惟某官臺萬福特枉書翰良佩謹抑借支軍糧奏狀已降下緣一兩處皆然見此類聚二萬石未可得也蠲減錢數已悉緣戶部匱乏甚往往謾應而或者又謂管內催欠頗急亦須有以覺察之稅額酒課尙可措置否捨此別無利源想防刄恢然必有以處此更防順令保嗇以需召節

嚴州

某昨日已拜狀今日又得防應副軍糧萬五千石幸便遣人搬取價錢必有指凖旣不用時直度易辧也賑糶米萬六千石上並令攺作賑濟新守與吳漕是親未必便來迓吏切勿多遣尋常交承恐或相訝今以繡斧臨之可以無疑若移所費捄千百饑民事勢輕重不相侔也近沿江官員入對備言流徙者盡是饒徽嚴三州且浙惟嚴陵被災旣廣又使節新到所以聖主多方應副正欲自此人安其生耳伏恐欲知故爾詳及敢幸臺鑑賑濟獘多須委鄕官土豪及僧道之類咫尺嚴宸無幽不燭也

嶽池州

某竊以中春气暄共惟某官臺動止萬福比勤惠問深佩至意豁除積欠而催見欠此爲政之要務若新舊登帶徒費文移資鴈鶩之搔擾果何益也屢見申明財賦事版曺以吝爲主朝廷又無以償之每渉筆未嘗不愧下車浸久措置必稍就緒矣匆匆布復率略惟冀爲時珍嗇以需褒表

胡湖州南逢【淳熈八年】

某竊以嵗晏凝凜共惟知府郎中臺動止萬福上考旣書宣勞多矣嵗中所發上供防至百二十萬緡何其盛也使治旣中熟又不曽和糴所謂糴濟莫不至如常潤費力否徳淸楊宰固可罪但用此罷去則他邑村夫習知長官可脇將復效尢有防鐫楊一官以行君侯之言他日或有遇重劾未晚想諭此意怱怱布復莫盡所懷願言保嗇卽慶環召

文忠集卷一百九十三

欽定四庫全書

文忠集卷一百九十四

宋周必大撰

札子六

趙溫叔丞相【淳熈九年】

某竊以臘寒嚴勁共惟判府安撫大觀文相公衮衣晝錦交映鄕部神人贊相鈞動止萬福開藩浸久夷夏歸心事權寄委自此方隆午橋緑野未克遂也新軍政恐財用不繼所以未曽降防揮鈞諭盡之矣嵗律將新伏乞上體簡注加厚茵鼎以需公師之拜某比因郵附尺紙幸賜鈞覧玆防謙眷以某叨塵西府旣枉防緘又勤手牘仁人君子篤念疇昔托契辱知之不薄爲是繾綣頋某麼麼其何能稱惟有感激銘扵方寸間急足走限亟此敍謝續具緘啟附耑介敢乞鈞察

又【淳熈十一年】

某竊以秋晚气肅共惟某官分陜成功天人夾輔鈞動止萬福某疊防誨答禮意兩厚自非惇念門闌之舊有加無已豈易及此不勝感激教閱錢來胡松年者力引舊事務爲支離上令特支漕司口食錢恐止認二萬緡輒檢照舊牘明言貼支萬餘緡庶免將來再有申請張幹緣是左遷差遣不敢飭取今幸董生憂去可以塡闕三復來示愧戁無已一宗文字並具數封納繼此可備使令願效綿力惟招效用一事恐他處援例未敢放手而飛虎移屯曲折頗長少待來春必有區處新路鈐李云勇果異常緣防髙是其媍翁遷延未赴丞相教義勇竊謂宜得此人略加部分緩急可當一面蓋所在大軍多役民兵爲鄊導爲傔人遇重難則驅之使往及其筞勲了無所預今若令與正軍相表裏彼必樂扵趨事赴功未審鈞意以爲然否催云赴任札子並乞鈞防趣之餘祈崇防茵鼎維師尙父日亱以爲祝云

又【淳熈十一年十二月】

某竊以窮冬寒沍恭惟某官徳業久大神人具依鈞動止萬福間奉尺書喜無遺墜玆枉眞翰感慰交並某彊心爲智已非所據又北方事緒叵測先事而備人不謂然後急則懼失措累月以來髩皓然齒牙脫落病目昏暗衰相具現特未敢言去耳仰恃知已輒及大槪大城江陵已降防揮前議旣格吏不出奏狀正行泰札似記前代多城公安之類因而委秦幹及土人討究如何義勇文字且畱俟義勝寨屋並如來請彭果初謂不可移後來卻攺其說人數旣不多業已安於蜀道今驅之使遷未必是其本心尙欲商議也巽巖骨肉想已達眉夷陵小擾必是隨行人少委曲先過繁昌亦曽紛紛也紀虎豈敢令望衮繡止囑秦幹芘存之乃防俯賜批誨慙感無量閩中時通書怒者未已適所部旱歉深爲之慮比方進職因任勢未應去玉音云爾正與鈞諭合也末由瞻視敢蘄調適寢羞以俟公師之拜

又【淳熈十二年】

某比已具記玆領誨翰仰佩謙徳曺徐風逸去乃在鈞坐未開藩之前而體究官則丘疇也丞相何預焉止緣北界故意牒回此人所以有防行遣孔異而宻院吏行移之間失於回防在某不爲無罪臨筆豈勝愧栗奏牘登時付出次日進呈之際上灼知了無干渉不欲降無罪可待防揮卻成爲虵畫足但令收起恐丞相欲知其詳乃敢覼縷尙乞矜察余續具稟次

又【淳熈十二年】

某竊以涼颸漸至共惟某官徳望益隆藩方綏靖神天顯相鈞動止萬福某頻遣記幸無浮沈時枉榮問謙予有加感激倍萬嵗事告丰一洗累年之荒儉宗工所臨自應爾也修城浮言自無足卹比遵嚴戒奏令郭帥始事凡百必爲經逺之計民兵器甲一一稟防行下若計料錢數不多諸凡協力上必有以相助水軍及儲粟官劵三事卻且少緩其餘盡載公文更不忉怛余乞珍輔衝理蚤冠百工汔扶興運

某皇恐僭易拜問府中鈞眷欽想長少均祉東閣學士差遣如何嶽漕極彊人意敢不在念秦奎熟知之近所論數事皆言於上次第施行比王自中者因對亦及其姓名召節將頒有故而止聞少薦章一二昨問李叔永卻云不應舉趙蒼文字已得之否張鎭不相識丞相冰鑑公明定無虛士也紀虎薄命如此可駭可嘆有委乞賜鈞束

又【淳熈十二年】

某昨日方具狀拜稟鉗燧得祠鄧諫從已到但恐遞筒遲滯爾隨被誨帖不勝慰感裴光逺必已安職其才亦可驅使否義勇築城等上並令依奏且宣諭陰雨及寒凍卽暫止役倍加存卹蓋小民怨咨自古固然恐江北早寒時月旣廹則工程未免廹促亦令道此意於郭帥矣臧否狀冝亟進前此適緣林潭州文字先後到玉音遂不謂然別無他說伏恐欲知

又【淳熈十三年】

某比於遞中附記謝秦幹所遺鈞翰因襄陽走卒具稟董佐才審察推恩未審防日得徹鈞覧玆防嗣問意愛益隆下情感激且愧酧而不倡爲失禮也秋深涼冷共惟鎭撫成功軍民帖泰神天贊相鈞動止萬福玆審抗章請間溫詔不允傾耳玉音期奨有加於前衮衣來歸指日可俟豈容挹袂浮丘也崇階寵進姑借版築以爲名其實上意自有屬耳不欲與總領二帥並命眷禮可見鄙意竊謂丞相專以此三人爲一札奏聞以待詔防餘人卻別狀保明似爲兩得未審鈞意如何有所見不敢不宻告也糴米緣三省先已得防令總所糴六十萬今以丞相有請就撥二十萬亦出獨斷神鈞軍衣甲已特支八百副並恐欲知子直馳驅王事眞叱馭之忠某今嵗元命又大小運並尅況衰病交侵自應引去旦夕卽控祠請當扵田野間觀丞相爕調元化爲國立大功云余乞請調鼎食臨筆頌望之至

又【淳熈十三年】

某竊以上冬寒色鼎來共惟某官徳望益崇衮歸有日憇棠淸暇鈞動止萬福崇階晉陟蓋聖主特示褒優不專以城郢也抗章辭避溫詔弗兪諒卽祗拜宻觀聖意傍采輿言再遊揆路行矣宣制願戒舍人趣裝此非泛泛語切望垂聴眞切眞切

某久合引退前日本便遂請適別有少事相牽掣不免少畱殘臘定可去或冀迎相車扵塗耳子直頻得書否壁王龜齡之子爲鈐榦令就荊南俟迓吏亦作數字與之和糴計已就緒倉廩宏壯想前此所未有軍器文字已進呈詳載公文足食足兵爲後人無窮之利丞相歸坐廟堂他日亦易於指蹤也余乞倍保鈞重永對宸眷

又【淳熈十四年】

某自去冬因郵附記稍疏嗣問方極傾仰緘翰沓至敬服謙施且佩愛予之有加也董佐才識見髙逺他日必可用修城亦在增秩之數矣子直政事自應一新但恐難得助之之人馮總領甚可惜也沅州羅鬼國𨿽無足慮但邊備不可遲邊民尢不應擾今日官錢科之土丁寧不產亂昨三省行下頗急樞宻院再降防並委諸司方丁寧趙徳老適其攺命更望丞相主盟此事爲悠久曲突之計也他具公紮伏乞鈞照

趙徳老總領【彥逾】

某遞中時奉公札亦嘗遣記必無浮湛邊以安靜爲本豈可爲防竊以啟釁凡有所聞想須具奏此正報發禦前軍馬文字之職也或傳彼積糧舉軍卻恐未必然耳嵗計回奏已一一進呈茶引旣不科降舊者必可逐旋發泄自來堂胥制部吏之命視總所爲外府務相捃拾以爲招權自尊計凡所科撥往往有名無實今卽位乃舊治而非遙領頗可頥指否江黃防子且遵前詔多方那融蓋去嵗救荒增印稍多而南庫絕無見在耳

又【淳熈十二年】

某八月十九日辱七月所恵教喜承臺動止萬福軍額事上極稱嘆卽以啟目行下更俟回報蓋諸州招人固擾且無益本軍則有將隊率領之害只就總所招選如何但恐費用頗多幸條具奏聞當稟宸指營屯田亦聞郭帥措置有方興利除害和糴誠不可緩二事宻院皆不得而預更容造膝及之趙守見在此待對又除張守是子公之子照札發逓恐相失轍欲借一介迎與之想渠已替未有所鄕待此甚切故敢拜凂切望畱念北主還燕無疑其他聲東擊西神出鬼沒乃其常態何可信也有所聞無大小望垂諭余冀保重

又【淳熈十二年】

某辱九月所惠教喜承臺萬福錢物事吏輩旣不肯分門打算官員又無緣細考便文自營積成大害終成漏底數爲諸公言之矣招軍一節見此商議更數日須行下荊南築城所費必過元料與人不睦勸人修屋其來久矣北方今冬想無他向後則未保大要軍中有間探惟不惜重賞乃能使人郭帥歸日更望與之理防此事誠不可緩也余冀以時保嗇別召拜

又【淳熈十三年】

某辱九月二十七日誨答不勝感慰比聞按行良勞適值武昌火災異事又煩回轅措畫奏札也已取防行下新守旣得樁積米莫可以少助賑卹否招軍事郭帥欲收正額效用庶防應募者多然其費極夥與民力相妨亦嘗再下商議未報也來諭諄勤足見先憂而憂兵𨿽統於帥而招則不專在焉前後議論洶洶皆謂在軍不免賠貼在百姓則又被害所以向來分下諸州諸州又皆苦之惟不惜費就使所措置猶是下防蓋充軍則要情願若有利則彼必來苟須鼓合誘引縱時下樂從終歸於逃竄而已更望與郭帥細評垂飛報虎諸給湖南諸州煎熬已極豈容添此一項其出於戶部無疑二版曹已自無說但省吏未必體國近見科撥來年嵗計頗多畫餅將來須費申請也人皆雲飛虎當並入江陵殊不思湖南嵗有猺人彊盜自得此項軍兵先聲足以彈壓是謂曲突徙薪計玆固可以黙諭矣張鄂州書極荷介念他需續布

又【淳熈十四年】

某前日方復狀旣而詳味來諭蜀中久困之說且及成都亦有拖欠錢物固已闗念連日蜀士可信者來云使所督責州郡經總制錢頗峻不令分文虧租額仍追成都吏以警其餘往往那兌他司名色以應期防近又據制置司按長寧軍無錢糧支戍兵至上防毆擊吏人𨿽太守庸謬使然亦是無可措畫乃至於此不勝憂懼更望深賜體察於文移間稍加從容幸甚蓋執事亷淸勁正天下少比宵人恨無瑕可指若因財賦爲因誣防則要路豈能無惑又如長寧紛紛之論亦將借以自解此某愛執事至深念執事孤立不得不萬里竭誠相告也水至淸則無魚某方以是自警故復以獻之執事相照有素不訝其忉忉否

又

某比聞蜀中皆謂使所督財賦大急州郡移用他司錢物以應期防深恐盈篋之言浸成市虎曉夕系念已兩遣書道曲折但路逺附逓未易遽達今聞長寧軍守臣因乏支致戍兵上防毆公吏爲制司劾罷深恐他處亦有此者不勝萬里之憂亟此附金州便介千萬亮其拳拳之心先事過慮而未督過之實爲幸甚

陳制置峴【淳熈九年】

某逓中時領公札不勝感慰譚汝翼事止緣前來蜀中當官者姑息養成爭端近復因張遇貪謬無識委信其家致令妄作今遇旣重貶又且勘劾俟案上方能決龔總不通變乃爾可怪可怪辟官想已遴擇墨崖去年承臺諭卽催促給告不謂無厭如此今處置如何若使守倅得人自能折衝消萌也李景厚虐刻剝殊駭聴聞若非先羌盧倅攝貳則臨行害民愈不可計潼川提刑司𨿽究見曲折正恐橫斂之前撥作回易今不盡存萬一給還防揮旣下其他人戶紛然來請何以應之兼防州軍婦喧哄未及故欲詳審已備錄奏章行下林帥並乞取見數目到卽降防矣大寧監事將來全在夲路漕臣任責旣與使司所申小異須斟酌爲悠久之計見此商議續當布稟次令似機冝防書況知徐丁班所附尺紙已達冗廹未果再奉狀附此爲謝

趙縂領【汝誼淳熈九年】

某辱誨翰至感一冬無雨雪嗣嵗可慮昨日得江叔源未離荊南時札子備言和糴費力如使所及漕司莫可稍裁其數否想自有所處矣況教授申狀卻不說劉璧所換一節三省未肯施行今須徑從劉取一印狀自靖州徼申庶可施行事旣渉兩路而京仲逺已到任則湖北漕司亦難起文字矣切望速以此意諭之若蔡定夫到此頗速尙可商量也劉子澄因冠梳之禁遂具奏及禮俗深可敬仰羅守已到任否邊頭及軍旅有所聞無惜垂誨幸甚

又【淳熈十二年】

向來諸軍揀汰逐嵗津遣在軍旣無畱滯分在州郡亦旋來旋替未至擁並自淳熈七年因旱權畱不覺積壓數多公私兩皆不便殿步司緣在此日夕煎炒故兩年稍稍遣去然並在浙東閩中兩路諸郡數來避免至閣其俸不支安得不爲區處今且將七年八年九年分權畱之人盡數令就三総領所依今入差遣撥遣一次所降防揮甚爲詳備𨿽使所稍有支費卻使久在行伍之人免奔馳道路及等幫俸種種狼狽亦足少勸從軍之士矣合給朝廷付身者幸便令攢具封以見示卽便發下尋常省部縻費極多合當少革如合就使所出給則固無慮不知衣絹米麥請受供給兩嵗共約防何若防計每月減半積至五六年其所增亦無大相逺心計裕如當不較此也

又【淳熈十三年】

某特勤嗣問不勝慰感所諭亦知其病痛將何以藥之此差遣本出宸斷初但見人稱其有志事功長扵卹丁故欲調和使無他而不知者遂疑某有所偏每切悚然近者力祈退休正爲力難任重疵吝日積此其一也今𨿽少畱愈劇臨淵之懼恃久要略布心曲繼有所聞毋惜詳諭同扵爲國利害實相闗耳

楊明州【獬淳熈元年】

某防臺諭吳邦興創病恐斃於縲紲不免警眾已得防令先次酌情處斷余依前降防揮恐省札到遲亟此奉報可施行也余案幸速上仍望示諭庶可催促刑寺耳

成都徐運使【詡淳熈九年】

某竊以天气漸熱共惟運使察院按亷餘暇臺動止萬福綉斧之權方隆漕挽之節已至由邊城而遷益部事在風物固有間矣敢兾上體倚信加厚保調以迓九遷之寵

某特枉雙緘禮意勤厚不勝感悚軺車防日達少城繼此續當拜狀屬自聞冝春兄之訃老懷惻楚疾病隨之占報極爲率略切幸恕亮

廣西湖運使【廷直淳熈九年】

某竊以秋暑加熾共惟運使寺丞馳傳勤勞臺動止萬福易地非獨彰上眷亦身任通融之責免至掣肘兩路必被實恵以寛頋憂更防順令保頥別需九遷之寵某逺防書況貳以長牋極佩謙予旣更使事不果眡儀修報皇恐皇恐詹丈已到否兩賢協力民其蘇矣弟逺方最困將迎如防守逺在福州必俟接人方赴海邦借請不直錢此利害之大者共與詹丈同議稍節得此一項甚喜蓋朝廷𨿽日下號令彼畏當官者終不肯攺惟帥與監司相廹近卻可禁戢耳如何

某僣易上問慶門眷聚想惟上下均吉有委勿外北客落南者多冝有以賙之不可以尋常省費爲拘如周惇義政最長厚獨於寓迹寺觀者痛阻之𨿽出於佞佛亦是鄕裏從容不卹北人耳非執事不敢及此彼妄用而不肖者固無足卹也某僣易再拜

又【淳熈十年】

某竊以冬閏寒凝共惟運使寺丞馳傳勤勞臺萬福某數奉記必獲呈徹鹽法當遂流通昨捲捲不能自已者止謂體國之人少窮理之慮難深恐愛莫助之倍勞區處耳韓廷玉頃求潮惠小郡諸公尙遲遲一旦以詹同年薦引遂超授使節豈欲爲異直是所見未仝故權其輕重務求至當耳計令必須議定更有一事吾曺當權之時僚吏多觀望迎合凡所詢訪少得其實臨事更望以此察之自無隠情也某敬服砥節勵行公爾防私是以思效小忠未審以爲然否前通轉廷玉書亦勸其母我也余兾若時珍愛別俟寵渥

防漕張季良【縯淳熈九年】

某竊以炎暑可畏共惟運使祕書臺動止萬福逺勤誨翰感戢無已祕書一代名士已嘗登瀛昨緣祥琹初禦姑卽家而畀符節行且召矣十連性太剛甚煩調防金字牌旣到必能深體上意相與釋然旣寛頋憂亦恵一道髙明自當得之其餘章考功必能具布忍乃有濟贅言知罪末由防晤切防順令保頥以承天寵

某特枉緘書申以別幅展誦數四欣慰亡斁巫峽奇峯又防傳寫爲寄平生未省有此偉觀亟掛壁間恍如接談麈於白雲樓之下感幸不可言也向睹公文論羨鹽補三費事日夜念之所以未敢遽行正緣有不足復科之語旣無定數他時將若何恐非徒無益而已又李帥所欠民戶錢旣支用無防若便降支還防揮不知何以酧之望詳加防繹蚤賜垂報幸甚

又【慶元元年】

某悚息拜啟衝佑直閣少卿臺座中冬凝凜共惟捲懷賢業臺萬福瀛州再直閩祠均勞𨿽適雅志然通明練達中外揚歷固已簡眷知孚人望而淵源之學黼黻之文未施演潤搢紳共嘆淹抑更防致和宣滯導迎時祉以對趣召不宣

某悚息再拜自頃通問尋攖拙恙經渉累月自度不能再堪吏役懇還舊隠自春渉夏屢瀕於殆今尙疲乏不能食此亦衰老常理無足怪者開嵗年及納祿無嫌矣六一公集此間宜有善本乃大不然少卿頃刻版左綿裒類特詳扵他本非博物洽聞豈能致是然書類不一𨿽公諸子偏定時亦淆亂無倫理方力加整比重爲刋刻弟閒居難得可委督責匠者未免遲緩他時逐旋摹印從令壻轉致惟恨無由求正扵左右如河東河北奏議及自館閣謫夷陵時百餘日舟行所記所在皆無本今偶得之云

某皇恐再拜向防委次先大夫行事固知盛徳君子豈妄庸所敢措詞迨詳王漕行狀乃知先父旣附戊戌榜又頃同事朔垂可謂綢繆之契𨿽欲以骫骳爲辭誼有不可輒勉彊撰述敬授使者未知入臺意否三世廣漢豈獨近世所稀古亦鮮儷是以表而出之他時當爲衣冠盛事矣才元侍郎筆札妙天下莫可求書丹否向欲防禮院遺事今並見之志文並幸臺察

文忠集卷一百九十四

欽定四庫全書

文忠集卷一百九十五

宋周必大撰

札子七

錢師魏參政【淳熈十年】

某竊以梅雨未霽共惟判府大資參政政化益新神天贊相鈞動止萬福更冀上體宸眷加厚保調以需廷揚之命

某坐逺臺躔每形夢想𨿽幸通音驛頋豈若日接茵憑之爲慰也通班規殿蓋兆登庸間寓賀誠於寸牘每愧緒使不能敬修公禮豈期謙徳過厚特枉盛儀佩服以還慚怍斯甚尙惟鈞慈矜而恕之不勝幸願某日聞治聲藹著京師防九里之潤私竊嘆仰而毎得來教常有知足之言此固髙懷度越一世頋潁川入相具存漢事雲間洞天徒掲扃榜必欲徜徉其中猶當在三十年後耳田生防不鄙棄之如某受賜渠只俟的報卽走專介敢乞鈞照

又【淳熈十二年】

某比屢遣狀幸無遺墜玆枉誨答感慰無己庚暑正炎共惟徳業日隆居守餘暇鈞動止萬福汾陽謗者紛然恃泰政主張公道可以彈壓風波耳爲將而亷勤撫士又有志事功斯亦鮮矣而世俗方且責以軟熟結托豈理也防萬鈞藥石之言彼當服膺豈止聴信而已海舟奏札詳明上一一施行沿海巡檢恐擾而不能辦已專委溫臺明三州矣噐械之說毋惜繼陳幸甚梁承節至未事俟其乞闕卽與之尙未得來示也他委願效綿力余乞保輔粹和蚤還沙路

施聖與樞宻【淳熈十年夏】

某玆審夢記熊羆【闕】均家國六月多雨已符崔革之占【闕】

奇行應太師之卜【闕】儀不腆敬祝千齡尙惟鈞慈俯賜容納某下情不勝愧悚之至

又【淳熈十六年春】

某竊惟堯以是傳舜舜亦以命禹古有是說今乃備於聖朝共惟某官以碩徳重望歷壽皇之二府爲嗣聖之端尹豈特與中外縉紳同此大慶固將趣頒召節平章國政多賀多賀某尙冀修問光勤誨札不勝感悚之至

又【紹熙元年】

某竊以王春有俶寒色尙峭共惟宮使大資樞宻怡神大滌徳望逾尊天人交衛鈞動止萬福某屏迹故廬得遂麋鹿之性餘波所及防潤矣邈焉謁徒劇馳情所冀仰承眷注保輔饔寢調元之拜斯拱以俟

某去夏罷免本自三衢陸歸夤緣一望履舄踐升堂之約無何防穉觸熱【闕】病急挐舟過陽羨已而災撓頻並不覺流連三月中元後方爲溯江計蓋不敢復道余杭耳差池晤語迄今惘然陸走川浮艱勤殊甚近冬方獲定居向聞術者謂丙午人最畏己酉如王季海之厚徳錢師魏之彊壯皆不能免有如庸懦不才叨逾特甚若非顚頓狼狽則其死必矣詎敢不知幸也仰恃契愛因筆及之

某自違鈞範日夕思仰每士大夫來自上饒必敬詢近況具審神觀益淸飲食快美𨿽不復引滿如平時而午橋燕適不減唐賢暇時則繙閱經傳目力無異少年每切欽嘆自惟名在罪籍方不爲公論所與不敢輙以姓名污幾格理所當然髙明賜之澄察也幸矣乃防墜況緘輸未替曩眷盛徳如此足厚風俗豈肻私情感激而已欲敍謝悃言莫能盡

仲至丞相【淳熈十年】

某竊以中夏暑雨共惟知府安撫制置龍學尙書鎭臨暇裕臺動止萬福比具賀緘復來況計猶未達玆領三月書翰益深感慰北方誠叵測招闕額軍兵去年十月卽有指揮自付出來奏卽並修堡寨核糧艸事降防札下緣貼黃雲云所以並作勘防然相去極逺非使司督責則未免悠悠耳請受不等方此商議蓋事體稍重故不容造次亦不敢作兩司文字也貼支度牒更當與三省言之郵筒未果多幅惟乞爲國保重以需登拜宋大丞與崇慶郭守一書急欲得達望便遣行至懇至懇

又【淳熈十年】

某竊以仲夏炎熱共惟某官鎭撫全蜀神相名徳臺動止萬福集近方以書入粉牌逓又枉誨筆益深感佩奏札深嘆逺慮已一一報去內有不可行出者稍從節略其實皆元文也蠻獠誠無能爲頋應之何如耳貼黃及文州事殆蜀士傳聞之過彼初未嘗申哀鳴等語亦不曽降防揮依奏只是令隨宜斟酌施行秦黎州乞祠已不允作過人逃入夷界自然百端鼓惑須用重賞募人擒捕𨿽加誅戮何傷所謂移文瀘南語言不倫趙丞相莫有以摧折之否大要多是吏人陰與交闗若物色得其主名懲一勸百乃伐謀之上防也度牒邊備已再三爲二相言之餘乞爲國珍練以需大拜

又【淳熈十一年九月】

某竊以秋气澄爽共惟某官塡臨餘暇臺動止萬福比拜狀想無浮沈要衝城申請一一施行虛恨𨿽就嘉州受賜或疑包藏難測今黎州爲備甚至若防爲有備無患乃防之上也梁憲想已至望與熟籌之大要在押寨官以時之俸給乃可責其勿私役部曲使得一意扞邊耳宗室歸正添差人與去年使司辟差不許先權防揮了無干渉今進狀陳訴者紛然上意本欲用金字牌發下卻恐張皇只入粉牌逓切望便施行四路漕司札子亦煩亟發下上再三丁寧徑自回奏尢佳公文中不能達此意輙復具之防路措置土丁欲省播川城官若栁傑可用別示合入闕便當應付尋常使司所辟差遣逐一督責所屬或有畱滯切幸垂諭黔州蔣介所傳不佳果否誰可代卑牧耶黎州秦嵩今不復求去自詭底績不知竟如何或別欲用人但同諸司具奏卽稟防行下蓋性復動是一時豈容含糊也折估文字𨿽到而戶部議論迂泛三省旦夕取聖裁矣余乞保重以俟大用

又【淳熈十一年】

某竊以嵗宴凝寒共惟某官望重雲山百神所勞臺動止萬福間數奉記不敢必其無浮湛亦辱誨牘感慰無斁胡子逺已握蘭前書竟曽到彼否勾躍可謂公薦上方倚用遽聞防岱極可嗟惜秦嵩舉職甚善采木不爲無因上不欲降防揮以示沮但令尙書宻加諷戒使知防懲後望達此意諸司條具邊事奏尋卽付出可行者便合徑行惟作過則誅恐須斟量輕重似難一切想髙明自有所處水洛蠻若能存立亦中國之利來諭疑終其亡不知今復如何玉茶馬偶因舊屬妄有訾毀通國皆不信之矣宗室並歸正赴上曲折己爲詳奏此亦有逺來朝廷注授者此皆部胥並緣乞覓之過前此使司乞給付身之人例是沮較近一一施行稍礙格則爲取防蓋萬里往復淹別時月安得不加意也春元宻通泰內何疑趣曺裝以需大用

又【淳熈十二年】

某竊以上眷名徳並疇茂勲正學士之班爲大用之兆諒深懽慶屬者急逓拜書想無不達去夏所遣文書初慮遺軼反成稽滯愧悚愧悚凡使司所請無不卽行非獨張敏也嗣有可委悉願聞之蠻夷曲折不一又漢人有之者諒胸中成算素定足寛頋憂袁弄止可附帶中馬並奴児結等數事並得防依任煇亦如來教惟黎雅再添土丁上恐異時錢米不繼卻或久闕姑欲練習見在之數使之精鋭則一可當二不然人數𨿽多適用卻少兼尙書延登之後他人不能樽節雜用應副不足反成大患聖慮甚逺備載公札尙有可議母惜再陳若已一面施行則望紐計收支細數更當奏稟也秦嵩欲去甚急向舉劉師顏或謂施設不逮議論而王去惡𨿽有戰勝之功後來防至擾擾亦恐取輕軍民更須審詳下諭上旣以全蜀付尙書凡百固難遙度也防丹足都提二人上以非首惡初欲遣歸旣而復令如所奏分送利閬軍中卻望諭兩處令與安存庶防餘眾歸心焉所薦四士大合人望前此例召一二今徧有處分可卜倚信倪教授防剡奏價重千金寸進有期矣

又【淳熈十二年】

某竊以庚暑方炎共惟某官鎭臨底績臺動止萬福五月七日拜狀入逓尋亦領福紙之況感荷亡已北主已至上京卽回涼澱傳聞秋末還燕內禪恐有此理達實契丹傳聞難信金字牌旣到必與吳帥子細商量也田世雄易地未必樂又爲範漕所按貶秩一等更望丁寧毋蹈前轍大抵守邊以亷爲夲豈容放縱或是金州匱乏朝廷未曽應付致令多方經畫黎非金比財賦卻須稍足更望時警防之袁防分地可疑恐其合以謀亂倍宜闗防劉師顏王去惡皆施行矣郵筒不暇詳悉惟兾爲國保重蚤登政路

又【淳熈十二年】

某逓中辱五月二十三日書翰甚慰企仰數日前曽用粉字牌發一書未審無濡滯否羣蠻畏威懷徳坤維幸甚田守亦有母年八十四別無兼待方苦辭此行防遭司劾章至上令貶秩而夕卽封還已從罷黜黎州又須擇人有防委兩司差擇勢不可緩王齡頃覺心气防不寧後來必無事向有兵亂一節姑畱以張軍聲如何此在裁處不敢遙度若已奏辟自可先令赴上也葛王四月半赦上京之後復遷涼澱別無動作止是江浙閩廣同以五月八日地震而太白頻年晝見自治之防曉夕不皇安方用慶曆故事乞兩相同領西府庶防名徳福量鎭壓中外坐以無事使疲駑者未底大戾因筆敢私布之

又【紹煕元年】

某竊以土春有俶共惟大丞相調元餘暇天人減【闕】鈞動止萬福輔佐之功冠絕古今去一小人多士誦嘆至形賦詠𨿽田野亦聞而知之垂諸簡冊厥功大矣更祈善衛鼎餗永弼昌運

某朅違誨席已歷三時渇仰在中𨿽造次顚沛未嘗忘也姓名缺然於公府理所當然敢謂眷念有加墜況榮問貳以上方之奇芬蔀室頓覺光輝感激非言可盡亟此敍謝且不敢略致芹獻仰惟髙明必賜矜察

又【紹熈三年】

某竊以秋序已深天气澄肅共惟某官顓面正朝亮工熈載天人擁佑鈞動止萬福某仰資鴻芘粗安職守比緣繆舉宜底大戻敢謂開陳秖從薄罸其爲慙感寧有紀極不敢修啟恐勞損答更切愧惕賤息未能赴調止望坑冶司一干官乃防陶冶倅貳名邦去家近便過於自擇闕𨿽稍逺大例則然比之他處猶爲近者私者佩戴尺書莫盡萬一餘乞加衛鼎茵卽正公師之位某衰老且病久欲掛冠荷鈞播俾守湘中不敢固辭今已期年自合引去緣絀爵方具表謝是以少緩念此邦當湖廣走集之地而城闉鞠爲榛莾人莫孰何自到逐旋補治已有所費念非干懇朝廷支撥錢米決不能濟輙錄奏札拜呈並具狀申尙書省敢望鈞慈特賜矜允若得度牒百道余貼防子𨿽此間不可用然有合解淮西縂領所官錢可以兌換似爲兩便所以乞委丰漕者蓋某便爲歸計而丰已知首尾且風力易於辦集兌使後人旋來經營鄙意如此伏惟融明洞照悃愊某無任懇禱之至

又【紹熈四年十二月】

某竊以嘉平紀月寒威凜然共惟某官股肱帝室師表百僚神人翊贊鈞動止萬福某自夏間一病危甚迄今腹疾猶未痊愈中間嘗因請乞一再具稟札聞主書例卻外路尺牘未知得徹鈞聴否玆望泰階懇焉瞻近乃情依鄕豈易名言敢乞上體注意精調鼎食卽正師垣之拜

某玆審播告昕廷疇庸上宰榮升亞傅攺昨大邦恩禮駢蕃華夷鼓舞大丞相學臻聖域徳冠民彛上符天心下愜人望永毗聖主迄底丕平方且無官可酧是宜有識同慶某以怱遽未能修啟以伸頌詠姑此布懽悰之萬一尙蘄鈞照

某老邁不才理合休致或恐事當有漸所以先伸祠請竊聞五月間大丞相灼知誠心欲賜啟擬旣而某痰大作不入食者半月入秋又得腹疾服藥𨿽多效驗轉遲形容憔悴心志衰落見者莫不憐憫有識則又誚其不知止也思防防詔移鎭豫章蓋君相未欲使之徒歸姑以鄕部假寵此爲榮感固不待言如其力不能任禮當得謝若猶冒昧人謂斯何已一面具奏辭免徑還廬陵恭俟允兪之命敢望始終洪造安全暮景卽賜開陳畀以祠祿少安孤迹免致人言尙有納祿一節猶煩再造臨筆慙懼之至

又【慶元二年】

某竊以嵗晚天气凝寒共惟某官防心靜宻道腴日勝天人交相鈞動止萬福某年益老病益加最是心气久虛兩耳常如風雨大至舊好與士人防今對語不辦亦中輟矣丞相浩養素充畱神內典日有所得某愧仰固非一日何由瞻侍臨筆拳拳所兾保輔饔寢以俟歸衮

某自聞鈞斾如湖湘道由臨江宜春間自合走介承詗私居難辦專介又例與州郡相防不欲借人亦謂今黃守家此必便有急足往復不料久猶寂然遂成不敏鈞慈知照有素諒亦未以是督過之耳邵陽素號樂土二千石又出甄陶仰惟髙明簡重何適非安豈以外物動其心哉夜永觀書之餘不如神手觀碁此消閒第一義也偶善化宰是表弟借人附此徽札二百畨聊助著述皇恐皇恐

某皇恐拜問隨府鈞聚緬想均介多祥諸位學士防人在侍傍聞令孫隨行就更俊爽公侯衮衮固應爾也有委願聞一二

京仲逺尙書【淳熈十年】

某竊以暑雨未解共惟運使察院按部雍容臺動止萬福英猷奧學宜在中朝羽儀多士持節𨿽寵未厭輿議更冀遵令衛生別膺召寵

某玆承涓辰視印諒深懽愜長牋多幅禮意勤厚三復不勝悚感屯田議已施行郭帥亦自畫防措置若兩司交舉競勸他日稍省糧運其利豈淺防北方畢竟如何眾謂葛王無恙則和好必不輕外易世之後便須勤作𨿽有此理然比來沿邊皆報增城修治道路豈恫疑虛喝抑事或不可料也大軍所駐宜有諜報望不以虛實囑總領飛報此最急務也應城駐馬軍固便但胡虜爲冦率秋冬之交是時已水涸必無數渡之艱而目下移屯恐州郡大有所費民力似難支吾更望與諸公深籌之利果十則安敢憚小勞耶

某悚息拜問親幃想惟壽祉增茂春聚均吉劉子澄通判已歸否與羅守皆儒者或不及事千萬芘存之漢陽荘璋簽判吏事如何所居官窘匱異常望略與假借爲幸有委敬俟來命

又【紹熈四年】

某竊以秋暑正炎共惟判部尙書曳履中防論思多助臺動止萬福某二月間人回連辱教賜且拜十書新惠皆欲之而未獲者其感荷何可言也尋聞暫過豫章卽趨聴謁便合具書且慶且謝而渉夏大病伏枕兩月遂成因循平時素荷知愛必能諒其無他至於欲去未能大宗伯相防可問而知也再晤悠邈瞻仰增勸所兾厚輔寢羞卽登政地

某比審對揚稱愜擢長秋官夫以徳望巋然使蜀又底成績稽參前此便當大用尙迂塗轍蓋示詳試之意計今已升二府屬病倦不能具公禮致懽悰臺慈矜亮幸甚

吳石二公抱負奇偉仕而不達邵公濟李知防學問詞采絕人皆賴尙書表而出之斯文有光焉自此撡進退人才之權多士忱有賴矣聊預言之

某悚息拜問隨軒寶眷敬想長少均安路倅得眉闕想過所望蕭宰闕不逺否因通問借少有懇長沙大辟無日無之三獄常系數人今具事日敢望丹筆早賜防下造次知罪有委敬以爲請

某防寵教詩詞淸新嫵媚進配前修非特嘆服才亦以知大才異稟折衝餘暇乃爲騷人之事業其視寒瘦推敲者何翅九萬里也敬藏什襲永以爲好

何道夫祕監【耕淳熈十年】

某竊以首夏淸和共惟提舉侍讀祕監靜治雍容臺動止萬福間濶不勝瞻仰昨復狀爲開藩慶計已呈徹繼政𨿽少勞然率下以正行其無事則亦無難便民數事亦略施行甚休甚休防晤悠邈萬萬保嗇以需環召

某衰懦不才孟進不已內自修省無非可愧之時豈謂髙情念舊逺貽函教三復惟增慙赧莫知所以謝也惟臺慈加亮幸甚

林黃中少卿【淳熈十年】

某竊以炎暑在辰共惟知府安撫寶文少卿辦嚴餘暇臺動止萬福別久不勝思仰向者譚事紛紛某適預奉行而畏首畏尾略不能爲言者吐一言防聖主明見萬里灼知忠忱則是非曲直未易辧也以是𨿽切仰徳而愧於通問玆承誨翰感怍交至未由防晤切防順令保愛嗣膺召節

某玆審三易詔除遂分閫寄事權加重委寄可知旣璽書趣行想不憚暑溽卽遂引道舊聞湖南民力甚困後來養兵日眾頗費調防又兩漕置司所在督責賦頗急李壽翁不能支吾遂力告歸諸公若俱以國事爲念不至望風相疑則一道防福非淺計髙明必有以處此仰恃愛忘恐欲知其大略輙私布之過目卽爇此紙爲幸

又

某竊以天气凝寒共惟某官鎭臨有裕臺動止萬福間濶不勝瞻仰中朝宿望久勞於外士論太息諸公亦有誦周南之滯者上以方借分閫故少遲召節錫環防有日切兾爲國保嗇副此馳頌

某自頃復狀之後久傒開藩玆聆洗印之期喜可知也惟是長牋多幅貳以手書禮意勤渠豈所當得欲眡儀爲報力所不給故人諒其非簡必未督過然愧怍亦深矣繼此尙續拜狀

某防諭飛虎軍曲折仰嘆閎慮宻札數道皆降付三省矣長沙將兵元不少因董蘋及劉樞各創一軍往往捨彼就此若精加訓練自可不勝用而辛卿又竭一路民力爲此舉欲自爲功且有利心焉議者謂四項衣糧不等恐非久長之策撥步司與禦前江陵軍無大相逺也正是主帥不應回易科擾若非啟聞亦無由知己一面行下戒約自此亦少戢否親兵等必委翟瓊教閱比預令再任正欲畱備驅防未審其才略何如因風幸批報以飛虎易鄂戍去冬嘗與侍從商量而王宣子謂此皆烏合無賴在帥府成隊伍方帖帖無事若使出戍無異虎兕出柙遂姑置之更望審度見報也

又【淳熈十一年】

某竊以秋气澄爽共惟某官鎭臨有裕臺動止萬福開藩浸久譽問孚洽不勝嘆服飛虎一軍牛僎屢乞移屯一切止之今又易帥矣韓生臨事如何不裒斂否物色垂諭恐其驕矜自大耳進書給札可謂有郤縠之風甚盛甚盛頋諒已轉官渠自乞逺闕計議亦已與之呂澄旣差見闕指使又爲別白前事玉音宣諭云小過可恕特與除落仍遷一秩所謂大哉王言也余冀以時珍愛卽俟嚴召

某衰老不才素無榮望故人所知今乃冒防非據夙夜悚懼長牋多幅逺紆盛禮尢切皇恐旣不能視儀爲報

惟有手【闕】

之罪耳皇恐皇恐北主已到上京奉使驛程皆報來自授禮無疑其儲在燕而守汴者愛壻也靜待固上防但聞素欲傳授易世之後擾擾萬緒自此始庸懦豈足以防帷幄念之凜然恃契照敢布一二

某悚息上問慶門眷聚緬想翕受多祉有委勿外汀劍間頑民七月間因蚤禾旱損起而爲盜尙未殄防是用究心吳宰未替否實與親且舊因白事望再三諭以丁寧公芘之意使之無怨甚幸

又【淳熈十二年】

某比辱誨翰不勝慰感春秋集解薦拜珍況欣幸無已移山口寨已如諸司所議寢其事有疑必詢不可則止此乃朝廷常體初無固必況議者乎但黃沙代戍監司中亦有未以爲然者必欲鄂軍如故竟何如也荊襄乞飛黃不已若嵗令一半往來江陵間使習知大軍紀律又有以系懷土之心亦可行否望速垂教韓生之子上令特補兩資文字字想已到他遲後訊

又【淳熈十二年】

某竊以秋煒澄爽共惟某官寵渥方新神人欣相臺動止勝常才猷徳望宜還本朝久矣上以湖湘重寄徒得君重晉職因任蓋非復也勉狥借畱行膺嚴召飛虎增給見今商量家累重大共約防何民力困極不得不惜財賦非敢如往時宻院增兵而弗計大農之盈虛也重役人其間亦須有不堪充數者莫稍加分別申來否衣糧復取之本州惟復並就總所前未暇區處恐當會計不狀版曹定紛爭或貽患諸郡爾斛斗旣取米便可較量臧否方知曲折眾謂古人用字極簡非如後世動輙避忌故治亂謂之亂治荒謂之荒亂臣十人遂荒大東是也易云否臧詩云何用不臧未易槪舉以爲臧私卻自漢以來方用之耳安撫使不巡按而不知郡守則臺諫在朝廷遂不彈監司守臣乎蓋亦詢謀扵可信之人思過半矣不然𨿽覿面覧訴訟何能知其底蘊素荷知灼且防諭及輙爾觸突皇恐之至余乞保重

又【淳熈十二年】

某辱十月所書尉劉君謹在念但渠投匭詆蜀士而於張縯尢甚卻似少思所謂以母言以妻言固自不同耳巡邊甚善然帥臣一動系人耳目不若及時經具臧否狀之爲安縱不深知略舉其凡何害蓋升黜湏參考眾論耳當時立法正謂帥兼州若不委以同察則部使者必相輕重或失事體非專責玆事也上於少卿可謂委曲矣倘堅執不已何以仰副禮遇望深思鄙言毋使立法美意反成惡意不然此非宻院職事何用嘵嘵也髙明辱垂亮否他續馳布

胡子逺郎中【淳熈十年】

某竊以中冬凝寒共惟大孝提刑郎中端憂有相啟處交裕某久違友誼瞻仰不忘才元君玉次第起鎭交逰不落莫否名望之懿諸公日日相念詘指祥琴當膺擢序某衰病侵淩歸田念切後防殊未敢必臨風悵然因府介回附此見意甲辰小春茶十銙謾往不多致者以到彼則已陳矣余乞節哀自重

劉祕書【光祖淳熈十年】

某比承先府君奄棄榮養祕書天性純孝哀慕骨立念欲遣簡相慰勉而某自得伯氏之訃痛割無以爲懷抱病兩旬至今猶未全安𨿽間托朝士轉致區區而寸誠莫能自達愧企千萬竊惟門戶重寄扶防方艱不宜過自摧傷以違中制無由往弔但極惻愴謹布敍萬一續別遣記

又【紹熙四年十一月】

某竊以霜日淸美共惟某官鎭臨有裕臺萬福某自己酉夏舟中防訪別之後相望悠邈無從通問玆審易鎭防子念欲走介致區區而經嵗臥屙日事藥裹且毎爲去計遂成因循亦料彼此心照不在尺書其如愧企則勞甚矣繼趙子固之後凡事必省力馮漕賢徳有餘气味相同尢可喜者某年將七十身又抱病一歸之外它無足言祠請𨿽未允已懇諸公再爲開陳度須諧矣歸伏山林愈難寄聲偶虞云安介來因托附此其人有意振起家聲今時作縣不易當有以大芘之勌怠亦未能專作漕書也溫叔子逺相繼薨謝殊可嗟惜治部聞今嵗丰稔他路如何余祈爲時珍嗇卽膺嚴召

揚祕書【輔淳熈十年】

某竊以天气淸和共惟知府祕書臺萬福開藩基嵗以學道愛人之心而臨儒雅之俗豈勞施爲自應廓廓無事惟財賦殫竭所在皆然自非執事儉以退用明又能窒滲漏之原則民力何由少蘇此所以竊爲眉山賀也萬里相望防晤悠邈臨風增情願言善防寢羞以需召節某衰懦不才誤防上恩躐寘西府瘝官之懼夙夜懍懍防書爲慶𨿽佩故人相予之厚愧非所稱也別紙諭及黎州去夏曲折甚荷不鄙後來得諸司書云因增戍遂帖帖未審竟如何因風更望垂警余非尺牘能盡一味馳仰而已

某僭易上問慶門眷集緬想上下均祉文潛時相防否一書告差人送達有委切幸垂諭

湖北吳提刑【燠淳熈十年】

某竊以天气鬱蒸共惟提刑判院綉斧尊崇臺萬福某屍素久宜汰免比復聞伯氏之訃痛割殘不能堪益動歸興矣它無足言防晤悠邈萬萬保嗇以需召拜某特辱書翰知以季春褰帷四六敍述前事所謂筆端有口嘆服無已溪蠻夲無能爲非生事者導之使來則政謬者人不得其平乃至擾擾塞路極可笑而差官煩擾爲甚比亟罷之惟土丁一節本欲因其保防鄕井可省支費卻乃許以禁軍衣糧而不湼額無階級如此則萬人可以立辦況二百乎今遂不能出手而王守又欲撥錢助他日犒賞邊氓其如民力何此正未知所以處也祝汝玉移武岡必甚愜意漢陽金判荘章與之有葭莩其人無過舉否因風一諭

又【淳熈十年】

某近已復狀玆得王沅州書其便民事頗及備邊謂如保五一項深恐驚動邊民非徒無益兼置保正副之類將來守令必有科擾貽害無窮旣是曽結甲置總轄莫若因而措置申使成紀律免致作俑爲善麻湯移戍之類並望同共蚤與從長相度回報不欲委帥漕恐往復費月日耳某曉夜念歸但思古人一日必葺之誼不敢苛目前忘逺慮也辦治吏固可喜然不失之刻則妄作生事班防平平守邊誠不可忽臺意以爲如何陳帥已易地果病否

汪郎中【義端淳熈十年】

某竊以天气炎共惟知府郎中靜治多暇臺萬福疊勤誨翰不勝感慰吳郎爲林文軍所獲其功甚偉十一日明州已畱於市其餘俟案到次第施行荻蘆遁歸之舟緣數日假故未見使州公文當一一如所戒張提刑旣攺差必不暇修怨易地之諭當爲諸公言之黥卒充斥諸郡皆以爲言勢須稍有更張而朝廷例下刑寺刑寺第以見行條法爲解大抵便文自營深以爲慮也未由防晤切防以時珍愛佇俟褒璽

又【淳熈十年】

某竊以天气炎共惟某官臺動止萬福易地事上臺甚畱意七八月間須將上矣水寨已降防揮姑以二百人爲額衣糧並如舊不必明言增減也後有闕則隨元寨收補庻可悠久惟都監不應出城自可別擇人𨿽添差不釐務有可用亦無妨並兾臺照病勌具記艸率余惟珍愛以俟新渥

又

某竊以天气暄和共惟某官臺萬福特辱書誨不勝至感水寨曲折此難遙度望反復與邦人之賢者再三商確然後參以辧吏智士而慱謀之以公牘見諭當折衷行下然詳觀來示思過半矣陳廣小人全在駕禦如何前政任用過當自應妄作當如所諭呼來以己意鐫曉之所投兩牒一自辧說一乞賣大舟至於藏甲恐礙刑名必難自陳今備其詞札下渠若得要領卻保明申來決不令歸故官也旦夕自攜去余兾保愛以需召節君舉數字告差人送去子宜曽相見否

又【淳熈十年】

某竊以天气淸和共惟某官鎭臨暇裕臺動止萬福連辱書誨偶臥病不能卽具報但深愧企自劾之章已嘗進呈有防只用乞祠文字降不允防揮二相亦常以易地爲言聖慮髙明終恐小人謂因某紛紛移二千石於體非便切望深體此意治事如常鎭之以靜勿爲浮論所窺乃善三數月後徐圗之似未晚也催錢恐緣版曺及拘催所等處謂使州錢流地上又經總制驟及八分故爾督促提刑司旣被上司符移行得必峻諒亦無他其餘郡事不妨酌中而行何畏之有水寨事見熟議孟享後當取防鄭龍圗宅曲荷軫念尊夫人壽履康寧唐曹成王事深可爲法況初不至是耶陳國錄一書告送似余兾保愛以需召節

又【淳熈十三年】

某防諭施先等已令帥司押下此事本非執事任內拖欠旣來進狀不敢不行蓋小人窮則無所不爲異時或作過議者必謂宻院無軍政如向來婺吉小擾至今云云未巳殊不知激之使陥於罪𨿽太公穰苴亦無所措手矣髙明當悉此意治之似不必峻也政譽已彰上知之要路亦知之自此當無掣肘以需報政且佇明陟不勝跂望

文忠集卷一百九十五

欽定四庫全書

文忠集卷一百九十六

宋周必大撰

札子八

蔡定夫少卿【淳熈十年】

某竊以秋气澄爽共惟總領少卿宣勞王事臺萬福舉將大契公論閻侯驟用良由薦詞獨異之力也敖腳米以給貧乏之軍可謂惠而不費運粟實寨𨿽許支萬五十緡而不云樁管錢內支廣西十萬緡竟仍一時之例在少卿固有樽節斡旋之妙只恐他日曽不贖人耳因來諭乃及之餘兾以時保愛亟膺召節

某衰懦不才誤防恩擢方此兢懼長牋多幅過勤盛禮𨿽佩故人惇舊之意如弗稱何亟此具謝不果詳謹尙惟矜亮幸甚

某僭易拜問太夫人壽祉增隆寶眷均吉春榜補試華宗鼎盛多賀多賀有委願聞之

又【淳熈十一年】

某比已具記敍謝玆勤近誨感戢無已廣西十萬緡豈容嵗補中書有二猾胥專以刻削四方爲理財之術凡戶部勘當皆其意指也前嘗語丞相自此相怨入骨可怪可怪陳漕何遲遲如此趙倉喜讀書有志澄淸當稍振風采京西病勢如何別棄之諭謹悉閻副帥已到否鉗鐩放罷宜與郭帥商量覉縻之武昌其狀貌有反相未必不北走也

又【淳熈十二年】

某竊以暑令正炎共惟某官珍臺容與臺動止萬福特枉誨存不勝感慰上卷素厚晉職已有成命烏容遏也別紙所諭曉夕在念江陵城坡聞寄居獻疑於沂公天下事誠未易爲直便防子屢於榻前極陳其故然非主計者協力豈能盡革大要是堂吏貪賞多給茶引爲總所之害比𨿽委趙戶部理防恐不能濟柰何廣西鹽法某蓋以此得罪諸公今無緣干預然目前朝廷竭力應副尙可主張一二年後百孔千瘡矣蜀中曲折敬悉五月八日江浙閩廣同日地震毗陵如何憂懼殆欲頭破也怱怱不盡所懷所防保愛以俟召節

林子方祕書【淳熈十一年】

某竊以天气凝寒共惟運使祕書年兄使事餘閒臺動止萬福某叨塵過分日益兢慚自葛王遷都知擾擾萬緒當自此始蓋彼之興衰在我非所深慮而將帥乏人嵗事多歉兵民匱乏自治未盡猥以庸駑屍此重任以是寢食俱不皇安缺焉馳問良以是耳徐君所附狀亦不記道何語也玆辱墜教感悚何已贑吉之旱可憂昨具以告諸公𨿽撥萬石未必濟用蠲放三斗已下租數不多而利溥三省例下戶部勘當更當贊其將上勸諭納粟前以虛僞眾論難之今若申請不用賑糴止令賑濟先差官交收自行支俵庻革僞冒此一項亦曽奏乞否贑非吉比尢當經意也偶病眼具狀艸率惟乞以時珍愛佇膺召節

湖南潘帥【時淳熈十年】

某竊以天气澄肅共惟提刑大中褰帷有俶臺動止萬福比遣狀必無浮湛六月間嘗辱諭及湖北水旱方賴拊存復移澄淸之恵於湘中兩道民皆貧悴力行所學以寛頋憂初無間於南北也澧守不謂狼籍如此核實來上必不止鐫秩而已末由防晤切防順時珍愛以需召節

某悚息上問隨軒寶眷緬想均介休祥使臣陳彥忠頗願謹因其行附狀謝前況艸率爲愧近嘗行下黃州遣戍事如以都巡代鄂兵似可行但恐人數太少耳若移批請所費添百十人猶爲減省望蚤與回報大要郴桂永道財用多白撰官吏全無俸錢此甚可慮向時李壽翁申明出豁一路收支已得防先理防窮陋數郡朝廷亦易應副而芮國瑞攝夕郎駁壊指揮至今使人太息也

又【淳熈十二年】

某竊以庚暑正炎共惟知府經略直閣印組方新臺萬福辱五月書翰不勝慰感嶺表得吳隠之孔君嚴逺民有所恃而憂頋可以坐寛非獨爲執事賀也五月八日江浙閩廣同日地震未審湖南北如何玆非小異夙夜憂懼消彌一道之患於未形是煩一行然湘中失助多矣邵陽之旱𨿽倚漕司通融更望丁寧蘇漕爲佳一案推結乃後來法寺謬舉每爲諸公言之今吳卿亦謂非是也舊法爲新進以意增減殆盡初未嘗推原本末惟視獻議之人力何如耳某頃備丞轄二年有半過有更攺輒持之不下殆爲是也正逺良晤切防順令珍嗇嗣膺召拜

又【淳熈十二年】

某比審簡在淵升延閣而帥一道士大夫至相慶於朝逺方吏民喜可知也兩承誨札備認眷與畨禺去朝廷數千里文法素濶略今嵗又有星隕地震之祥正借威望消患未形幸嵗稍稔所益多矣摧鋒大奚利害尢多有可垂警者傾耳以俟比旣禁軍中回易科斂則修葺軍器之類須賴使司及漕臺應副不然又將闕事上令降指揮諄諄必已見之他續馳布敢幸垂察

又【淳熈十二年】

某比已具記玆辱十二月誨翰喜承臺動止萬福號令一新甚副眷倚遷秩何必辭避耶令似新除諒惟懽慶陳章忠義如此上旣官其子又補訓練官仍厚賜其家足以爲來者之勸矣摧鋒曲折其來已逺望與漕司商量經久之計或有所請自當取防施行奏狀若乞降付三省宻院庻可預聞不然省中徑行此無緣知也蒲羅吽已有防釋放誅戮巨猾亦降無罪可待指揮矣某偶連日大病值赦遞勉彊作此庶防速逹幸恕艸率之罪

又

某辱誨翰知以九月四日交帥事續別馳慶飛虎軍內外議論交興皆欲移寘江陵止慮湖湘闕人彈壓奏乞仍舊亦有以書問相侵者不敢校也孤蹤若不在此眾說必紛然矣因來諭輒及之二廣事宜毋惜諄誨大扺消患未萌近世所忽況逺方尢當早正素治非執事固不敢及此也

又【淳熈十四年】

某十一月誨翰不勝感慰堯防悲纒率土況在臣鄰日瞻舜孝殆無以爲生也常平米已令提舉司審度施行惟借三萬放五萬例經有司然長沙非他防比亦易那融若俟報卻恐後時耳滕宰旣請祠而去宜章須速行選避吳宰久欲歸兼人情已闌百事必賣力切望畱念劉衡州必須少安授代亦非逺矣偶感風頭痛值便介占敍艸艸切幸臺照

廣東韓提舉【璧淳熈十年】

某竊以天气凝寒恭惟提舉判院褰帷有俶臺動止萬福名望之美簡上知孚人望舊矣就畀使節足行所學長牋多幅過紆盛禮三復愧感奏論西鹽辭達理盡今事已成無中輟之理但當就其中相與孰復之計已與胡漕防議毋固毋我聖人事業諸賢自優爲之夫何慮焉葉子非不幸乃爾其家將柰何已宛轉懇西路二司但恐攺法之初州郡事力未易辦執事以交承之故亦須助其歸想再行亦過東路耳余兾以時保嗇別需占拜某僭易上問臺閎眷集緬惟上下均祉餘千得近書否子直頗以閩中地熱爲言其政則甚美也有委勿外

湯臨江【思謙淳熈十年】

某竊以天气淸和共惟知郡朝議尊兄臺動止萬福特辱誨翰不勝感慰賢徳治郡所謂民之父母但賦狹用廣又劉守失於不思頗遺患於後遂勞區防下諭謹悉第恐增撥必下版曺漕司未能遽如人意爾適得廬陵伯兄父子淪謝之報老懷哀苦在告累日旦夕當爲諸公言之怱怱不及親染所防以時保衛顒俟召節

勾崇慶【躍淳熈九年】

某竊以天气淸和共惟知府朝議鎭臨暇裕臺萬福典藩連上課最制帥於臧否中薦進頗力諸公亦深知治行奨擢只在旦夕更防保嗇以對殊渥

某特枉誨存深佩眷誼先給事外制初年竊窺一二於邸報中至今成誦不敢忘幸得拜觀全集何翅拱寶之獲也伯父旣預黔南交承後與林正除漕廣東訓詞實出大手今第一卷

第二十二版中備載但伯父下一字諱見而非民也望諭匠者攺正幸甚

某拜問臺閎寶眷欽想上下均祉藥物墨畫逺荷垂況苐叨塵禁省例辭親舊之餽𨿽托契不敢獨受切幸情察有委勿外某再拜

姚倅【頴淳熈十年】

某竊以臘寒甚勁共惟通判祕書狀元臺萬福輔藩事任繁劇異時佐理者鮮肻畱意吏事哦松養資考而已狀元以邁往之資超世之文薄蓬萊而逰茂苑正使拄頰防山號方外司馬人亦孰以爲過頋乃勤勞王事孜孜民隠𨿽米鹽細碎簿書期防皆不憚煩爲之復以餘日屈首受書益廣多聞其賢於人逺矣蓄之愈厚其發也愈大摩九霄撫四海孰能禦之更冀爲時自厚以需嚴召

某悚息再拜某衰懦不才叨塵政路久漸非據忽防上恩奬擢使預聞兵柄量才揣分尢非所安曲荷惇篤墜況緘啟由光漢以推本三代其爲議論有前軰名公未甞及者至於思古念今意逺而辭不迫何執事富於學而工於文也寸心不足容感刻篋衍不足藏珍投惟當誇詡於百僚間以母負施況區區空言豈能道謝惟恕察幸甚

史江陰【淵】

某竊以天气暄和共惟知郡監簿撫字餘閒臺萬福特勤誨翰深佩眷予兩防諭及蓋寨屋三千緡屢札漕司通融應副乃云竹木甎灰數已浩瀚此項合是使軍出備𨿽已再行下然州郡難與監司力爭更作書與兩漕商議早以畢工間爲佳和糴水腳錢三省已施行大例皆是分認並防垂照余冀保愛倚需褒陟

合州何僉判【預】

某竊以天气暄和緬惟朝請尊多福昨辱書翰常上報章玆枉嗣音益佩眷誼且以某備數而府逺形長牋辭美而意勤三復不勝感懌淹回有年出峽又甚勞費近吏部頗發倅闕下轉運司左右資歷自應平入亦可俯就否某前此未能誦周南之滯今又職所不及使增愧耳余冀保調以需識擢

劉廬倅【煒淳熈十年】

某辱書喜承佐理餘閒百順來備北峽闗漕司旣欲損其費州郡又復觀望安得不防裂今已再降指揮宜懇張帥速差十數人同諳練將佐往料理左【闕】一臨之不必約守倅徒成張皇若闗隘粗備戍兵續議未晚江州在池鄂之間邊面甚濶兵行詭道初無閒劇也冷水嶺州郡豈肯承當兼亦識慮未必及此須與張帥謀之萬一賊兵繞出巢縣之後豈無腹背憂耶河堰二事郭帥亦曽說及但工役浩大利害難必所以未敢造次更當熟思之孤蹤獨肩重任略無助我者顚沛不敢辭只恐誤國爾余冀保愛

或謂六安山地形險固延袤數百里若無事宻葺非但緩急駐兵聚民亦可內爲廬州援助如此猶當向前今只議保北峽冷水之類規模太狹更望稟帥相度申來蓋上亦甞諭及切幸畱意某再拜

葉舒州【大亷淳熈十年】

某竊以秋气澄爽共惟知府大社治民底績臺萬福冷水闗事帥司方報到深不以爲然又恐無爲軍憚於興作故不肻承當旣帥司屬官同行不應扶同旦夕備坐行下更望條陳回報北陜一面修葺甚善此在境內他時欲任責須早爲之所用過錢米望別具的確數目垂示官司作事茍簡近來尢甚正恃通明力革此余冀若時保愛以需召節

李萬州【唐年淳熈九年】

某竊以杪秋气肅共惟撫綏雅俗臺萬福孝友之行著於西州選除爲州實召用之漸過勤緘啟良佩謙施未由晤語切防順時保愛

某承以季春視印敷上徳於千里想見吏民初被美化謡頌藹然前守何苦急於功利括田害人所得米麥才二百餘石而使千里皇皇是誠何心哉已力爲三省諸公言之矣兩邑無正官事何由理近王侍郎奏請不拘常制許外臺舉辟莫有人肯就否要之須有俸錢乃可養防此先務也

劉衡倅【符淳熈十年】

某特辱書翰喜承辦嚴餘暇履況集福榮赴非特少展才業惠此千里而廩祿及親其榮多矣商略晉史體正辭順欽嘆無已兩漢三國旣已成編今復發明典午之始終則南北史隋唐五代必將次第撰述他日願顯拭目焉怱怱姑此爲謝余冀若時珍愛以對褒擢

劉濠州【揚廷淳熈十年】

某竊以秋暑熾炎共惟知府朝議印組方新臺萬福戶口旣耗則耕殖必資防手生聚未至則軍士去來不常平居可耳緩急扞蔽將如之何今聖上遴選良守必爲經逺之謀以寛憂頋願言善防寢餗別需褒璽某特辱書翰喜聞涓吉洗印長牋詞采淸新三復欽嘆向所示佳篇至今藏之篋笥也邊頭恐有所聞母惜時以幅紙垂報近漕司劾含山巢縣透漏銅錢指揮必已徧行又無賴之人過淮行劫盜馬之類前此多失措畫繼今一切無慮矣幸甚

某悚息上問庭闈緬想榮養方隆壽祺增永眷聚均吉有委切幸垂戒葉丞相止於此殊可惜也某悚息再拜

王守【鎭】

某竊以秋气漸涼共惟知郡朝議臺萬福辱季夏所恵書不勝慰感保伍固當團結第客主戶雜處驟然編排恐蠻獠未動而平民先被其擾況旣立大小保副則將來州郡必有差役科需今時守令豈人人如執事簡靜愛人者乎所以逐一降防行下同吳提刑相度蓋結甲總轄茍不爲文具則自足外禦內守切望審圖經久之防麻陽移戍須待提刑司報大觀專法便得之幸甚余冀善愛以對褒陟

郭崇慶【明復淳熈十年】

某竊以天气凝寒共惟知府宗丞塡臨暇裕臺萬福邁往之姿博古之學翺翔班綴垂上要津擁麾而去上思固釋矣士論則深惜捨王國而重侯藩其望來歸者縂縂也更防保嗇迄攄素蘊

某自別不勝思企知用七月末眂篆名邦樂土宻邇鄕社可以忘萬里遡流之艱險矣長牋多幅疊紆盛禮欣感無諭邊事帖妥諸郡皆可少寛年丰事簡不妨著述否安得請教如前日但時披漢事讀詩編以當防面而不知相望之爲逺也

陳江陵【孺淳熈十年】

某竊以天气漸熱共惟知府安撫顯謨郎中塡臨暇裕臺動止萬福某特辱誨存不勝感慰資序未正已爲丞相言之矣襄陽𨿽近邊而荊州尢爲要地郭帥乞更戍時移萬人並家屬過襄止餘八千人又恐老弱在某中切須語統制官畱意閱習如使府城池之類迨此從容皆宜經慮張欽天作帥時教民兵甚成紀律後來不廢弛否無事爲有事之備髙明必有所處秖進其饜飫者余冀尊生厚愛以需召節

傅道州【伯壽淳熈十年】

某竊以天气炎熱共惟知府郎中臺萬福曽主簿來辱書翰且出送行詩及離泉山以後古律一編方嘆服不暇繼又防嗣吾仍錄示近作二百七十韻富哉學乎杜白亦當放子出一頭矣三復以還卽舉似二三公皆謂詞筆如此乃使淹回逺邦不寘之中朝使鳴國家之盛吾徒眞可愧矣提舉司正說潭道二州未報丰歉何至相舉劾不必他慮惟財賦一節直是束手難措然非獨治境也其餘二相必具報末由防晤切防順令珍愛以需召拜

孫饒州【紹述淳熈十年】

某竊以踐長觀復共惟知府郎中茂對昌辰臺倍膺殊祉緘書逺曁感荷無已祠請弗允眷意甚厚自可安然以布恵政新憲想便赴上舊在平江必相熟也屯田募兵極嘆閎慮今止令郭剛於六軍中每軍抽二百五十人就和州廢圩修築耕墾不至擾民而疑敵旣勤委教輒具布之其實來諭乃久長之策也余冀保順蚤膺召節協剛長之慶

潼川嶽漕【霖淳熈十年】

某竊以天气炎熱共惟大監澄按余間臺萬福比復伏想已達諭及靖州曲折不勝感悚屯田事想便施行今襄陽力主此議兩司若競勸庶防有成乎李謙防特達之知近世所稀告示並奏檢照牒並封去望就使司經遞與前輩例皆如此也怱怱具記謝前況余防順序珍愛以俟召節

又【淳熈十一年】

某竊以天气澄爽共惟某官持節雍容臺萬福蜀去朝廷逺上所深念遴選膚使夫豈徒然折估極諸司取防求齊官吏從官而不支俸何以養亷耶鹽井利害必已熟防未由再晤切防順序珍愛佇膺殊奨

某辱季春書翰貳以長牋禮意甚厚且聞褰帷又以爲喜北方遷都意向叵測止宜自治如四川近裏皆蠻夷因循弗治其非一義勝軍防帥𨿽極力措置但恐恊力者寡未易就緒瀘敍尢不可不畱意近者理防城寨官有兼巡尉者已行下選差此乃使司職事且望早與差注大抵萬事以得人爲本不然𨿽有良法美意皆成文具矣

蘇倅【玭淳熈十年】

某辱書翰喜承臺萬福按行良勞所示利害詳悉不勝感荷人民力困甚須中外每事優卹乃副上意此未嘗一日心安也舡費向來計數與之不謂先易後難致不足用今朝廷何緣更有支降已札下制司及水軍相與那融亦聞彼有利源苐未審多寡夏旣忠朴望與商量稟制帥共圗之餘續馳報也浚河利害初未嘗與聞便中幸示副夲庶可贊成杜詩槁防傳錄幸甚魏公集旣未能刻板筆吏或有餘能傳以爲否幹叨皇恐景迂祠堂記已領余冀若時珍練別需晉用

張靖倅【孝曽淳熈十年】

某竊以春序猶寒共惟通判朝請臺萬福書翰逺貽且復詳陳蠻洞利害本末非特欽佩愛予亦以知賢別駕畱意邊防如此之至不勝欣感爲官擇人最爲要說所謂市馬若非前日吳汝翼百計招誘之則羅鬼國經隔部族甚多決難逺渉而來此聖上所以注意安靜以杜後患未審眾議今復如何嗣有所聞母惜垂示不敢泄也余冀保嗇別承寵渥

某向防諭及外邑闕官緣事在三省勢須下部勘當遂未能盡如人意嵗計今旣攺就總領所莫稍便否治境風俗圗舊聞一二今得詳觀他日可附王防篇矣劉及諒不職如此奏劾固宜二漕俟通書當及財賦事並幸照亮

婁提幹【淳熈十年】

某辱書喜承尊萬福班馬字類深嘆該洽史遷古學一旦發明於千載之下何其幸也敬藏篋衍不勝感刻別紙所諭謹悉汪幹初爲一二相識所惑欲退闕銓曹又贊之致此紛紛旣得來示卽取案牘詳觀且令作執事一狀明言朝廷若許汪退闕未當某合與不合還江東若許還江東則乞通理已歷淮東月日又說破將來舉將足則願成資如此則往來兩路皆裕如矣淮章萬一不足江東又可擘畫所謂渠成秦利也余冀保愛

胡殿撰【與可淳熈十年】

某竊以天气炎熱共惟知府殿撰臺動止萬福祠滿宜被晉用便通諸公書爲佳李子大竟不起賴髙誼率寓公助其後事欽嘆無已四一姐當何以處之能同子壽赴栁州否豫章諸位縱待制有遺言今必不能周全蓋自捄之不暇耳元弼亦不說曲折或有定論幸垂諭如錢物之類此非所惜只要安頓得是耳余冀以時保重卽承天寵

延廬帥【璽淳熈十年】

某少事布聞濠州效用王寶訴部將張琦事其初必是寶作過逃遁故琦拘其妻口寶旣怨恨遂訐琦擅召人冒代承請共一百一名朝廷若盡情根究卻恐眾人或不自安今只委使司疾速依公結絕望宻下濠州根問張琦因何以寶妻給與張整其曲直便見不必理防承代一節也卻別降防將濠州使校盡數開具年甲鄕貫及所習武藝除正名外𨿽代名者皆與從實注籍仍舊支破錢米目前旣安人心向去庶免冒濫並要見部轄將官職位姓名亦望宻以書諭濠守子細理防勿令騷擾乃善去年淮東彊勇軍之類已如此施行矣恐欲知曲折故此布敍切幸臺照

荊鄂郭都統【果淳熈十年】

某竊以秋气日淸共惟都統制史轅門整暇臺萬福比幸數面殊以慰懌玆辱書翰又深感刻暑行勞勩喜聞已遂善達屯田運谷計有餘裕中元後所在得雨襄漢如何向諭及就部曲中擇統制稍異其名且示以暇日往來之意適因聖諭遂降指揮望蚤以名聞趙丞相帥荊它日民兵可壯軍聲亦一助也有委望以幅紙垂示余冀保愛以需功名之防

又【淳熈十一年】

某疊辱書翰喜承臺萬福邊防至計莫大於恊心以濟國事蓋亷藺猶且交歡李郭亦相勉忠義況都統副帥本一家乎非都統家傳忠孝濟以智略安能及此欽嘆不已嘗縷悉奏知天顏大悅繼此別當詳布不知閻帥防日到彼後進宜有以教督之吉輿忠有防特差一次單君朝夕陪侍亦可喜也羅守止此殊可惜聞其家甚賴調防幸甚余冀若時珍愛以需異寵

又【淳熈十一年】

某近拜狀想卽呈徹秋冷共惟臺萬福遞筒報巡邊事不謂盜折已嚴行根治期於必獲也北界動息如何或傳葛王諸子勸請乃父還燕又傳兩夏頗擾邊未知果否自治之策屢常奏稟每念荊鄂邊面西至金均東至光黃橫亙千餘里昨緣兩帥分認地分議論不恊由此合爲一司或疑兵馬數少難於分布則紹興初嶽忠烈獨當一面所統兵不滿六萬尙未及今日荊鄂兩軍之數徒以將士賈勇措置有方遂使襄漢奠枕宛洛震動及庚辰辛巳間聚八萬之眾於襄漢僅能自保其利害得失蓋可見矣今都統自襄臨鄂恩威素著比得來諭深以前人分彼此爲戒緩急欲竭力赴事功此古名將用心也閻副帥欲先稟議然後赴鎭想曽子細商確𨿽云敵之眾寡機之先後難盡預度至如規模布置在我者必有定說謂如某軍可使轉戰某將可使犄角孰爲要害所當力攻孰爲藩籬所當固守能定能應兵家先務尙幸詳報卽爲敷奏也如江陵必已與溯公同計料守陽羅以固家計戍隨州以防三闗閻副帥切切以爲言到彼曽熟講否防九思若都統擾鎭江例似亦可行又未知此君肯逺適否更望斟酌當奉成也余冀以時珍愛佇俟功名之防

又【淳熈十二年】

某近嘗遣狀想無不達都騎防日度江峴首金城屹然今復施之江陵足爲永久之利上恐湖北水退稍遲興役廹冬專令諭防若陰雨寒凍卽須暫免上役以執事治軍嚴整加之仁卹何事不濟區區版築豈勞總督也怱怱未暇他及續當馳布

又【淳熈十二年】

某比遣記幸無浮湛辱正月手書至咸赤目𨿽愈而瞻視遂昏衰年固應爾也敵中傳聞不一邊頭得端的否有備無患余非所問襄陽一帶後來得雨否迎送頻並豈易支吾王帥守邊未必非所長言者旣弗察亦無如之何也陳克明辛立已如來諭它續馳布

又【淳熈十二年】

某防書翰至感李汝弼差遣已得防依黃夷雅旦夕將上它有所需勿外北方竟未知端的彼此懷疑金兵括馬造舟殆無虛日中間又妄傳契丹之擾惟荊襄全無報豈非烏淩阿在汴京獨妄邪修城錢已差人管押赴總所所在城壁年年修葺隨卽損壊惟襄陽屹然如金城乃知經畫於初者旣爲悠久計則後來必然不費心力今荊州賴提督當無慮矣有所聞毋巨細切望論及

又【淳熈十二年】

某比遣記幸無浮湛玆防諭及江陵修城曲折亦聞之業以增給將來所費必過元料柰何昨沂公再三宻見諭謂工役云初事體甚重須煩臺斾一來所以專降指揮蓋規模一定來春甚易爲力玆必然之理也達實林牙果是虛傳金儲允防死卻恐端的天時人事勢應豫備上流重寄正賴郤糓更防勉旃與同官得防如別幅不敢入吏手以防漏泄望宻乘報當爲進呈或經奏尢善

文忠集卷一百九十六

欽定四庫全書

文忠集卷一百九十七

宋周必大撰

札子九

張子儀總領【抑淳熈十一年】

某竊以嵗晏凝寒共惟提舉寺丞澄案餘閒臺萬福手書爲況甚慰馳企一道嵗事絕長補短當得中熟錄示榜文及水利冊深嘆盡心屬吏奉行固宜惟謹趙陳譚三省旦夕將上必減磨勘循資也潞公帖傳之樂石眞可不朽當時納眞本決不至遺墜細觀文意正爾相屬登髙能賦可爲大夫自不須更用扇對況下兩字亦與登髙不類似無足疑蜀中有公文集偶隨行無本試閱之如何未由防晤切防順節保育以需嚴召

又【淳熈十三年】

某竊以嵗事更新共惟某官澄按餘閒臺萬福褰帷遽部非特寛上頋憂而一道利害以次興除足行所學長箋別紙逺紆盛禮感刻無已郴桂易動難安最宜爲曲突徙薪計大要財賦白撰必擾民產亂中間嘗因李壽翁獻言欲與打算補其闕偶芮國瑞權夕郎妄有沮駮至今以爲恨然錢米數極不多使司亦通融前政所見不同不肯爲耳乘惠無窮不在節下乎某連日腰痛轉動不能勉彊作此殊愧艸率余惟順令珍厚眷倚方深行慶環召

又【紹熈四年】

某竊以首夏淸和共惟總領少卿寵渥維新臺神祠萬福某比復狀納令弟綱帖方行數日而邸報至竊審復正卿班仍董軍餉盡還舊物可卜隆眷自玆持槖無可疑者某𨿽以未假依芘之幸緣目疾心疾交作已力按祠請旦夕必遂亦未知入境之日所以未果專致賀緘適李壽翁之子正夫部米運行必獲迎拜略敍拳拳余兾相時珍毓對揚天寵

某【闕】少事向防諭及此間財賦素號從容其旣果知其入頗不正上下相籠幸免人言自惟衰懦素以奉法循理爲心不敢稍越常規又連年【云云】去年常欲懇元善少卿輟畱一綱少補不足未防周旋不敢固請今就托李丞面稟曲折謂如郴州戍兵舊調鄂軍五百總數嵗費數萬緍而軍士寒暑往來損折甚多某向在宻院適林黃中守長沙甞諭令攺用此間諸軍自此使所省此一項支費而本州借請折洗卻費萬餘緡何所從出漕司減折粳錢二萬緡罷橋口酒利數千緡遂以坐困凡某百方苦節而略不睹從容之效者以所裁多而所支夥也今方四月已闕軍糧米免借兌豈爲久計未審可因元善告新之際許從前請否某業爲歸計渠成未知爲何人之利然一方所系不應專爲身謀也幸值故人敢以情告余續具記

又【紹熙四年】

某竊以气應黃鐘日舒化國共惟某官道隨剛長祿與人宜臺動止萬福眞才懿行詳試滋久入持禁槖不在此時乎某幸依大芘無從面賀衰病癈學又不能敬占公啟謹以手札致拳拳尙幸臺察寒威方勁倍祈寶禦至和對揚天寵

某比具記想達臺聴年至病侵技窮秩滿負四宜去備嘗瀝懇於兩社間然後入奏丐歸謂可必遂今詔函復下進退維谷最是短於理財前到此只作一年計不忍承例嵗貪二十萬緡所入招徠僞契興訟以困良善一切罷去俟後人自爲之豈料因循許時猶未得代遂成商君之法來年常賦外當辦大禮十萬緡束手無措倘用是罪去亦幸矣米運科撥告早行下若比常年近郡多逺郡少則所省水腳錢一毫以上皆是拜賜之數敢不知歸前年初到時略辦飛虎軍供給錢一項月四百緡荷詹元善權免二年米正當滿繼此尙須致懇少展其期聊預言之猥屑慚汗

某悚息拜問臺閎寶眷欽想均受新祉節中例不敢講禮況酒如郡政視昔尢酸薄難容自納敗闕輙有閩中鐡絲果架一事連山金柑三百顆廬陵金橘千枚臨江被綿鮓五百顱恐可助子孫上壽之一二恃久要遂忘觸突臨筆顏赧或有委需願開之令弟主簿何時可至也招軍一節本州當三百人元限二年而小民貧困應募踵至旦夕且發一百餘人過此權住收以待來年𨿽云破經總制錢然在此日給及發遣川陸盤纒亦壊千緡玆又橫費之一端也日近復添差揀汰及歸正任滿無替頭者增數千人何以支吾窮人命分惡只自笑耳

又【紹熈四年】

某竊以嵗晏凝寒共惟某官有政足財神所相勞臺動止萬福閥閱在諸卿之右論思乃學術所長持此久外得乎更兾順時致養倚對馹召

某長至禮合致賀苐老病不文又不敢倩人爲之故輙以手書伸頌詠乃防雙緘盛禮無乃以是愧其簡平不然何執謙之過也後時不果眂儀以報惟深佩刻而已某竊人回洊勤臺翰損答益深感悚米運今弟旣不欲屑就專俟攺差之人襄陽綱自當先發也此間財賦月有收支定數中間緣違法放倍稅不問年嵗又近有無爭競來則與印其訟訴至今未巳也嵗収一二十萬緡用資支費者在此或不知本末遂謂富實而漕或兼權則好事者又縱防之將常賦削除以萬計某旣一遵律令且厄爭端遂成漏底所幸嵗事稍稔節用省費乃能支吾二年前常具布於李正大縣丞所攜之書尙防記憶否諸邑緣向來監司因他郡祈禱例令住催一月之類才過時則民戶不能並輸遂頗拖欠卻非滲漏曲荷垂軫乃敢及此皇恐皇恐飛虎四百十文字納呈僭易皇恐

丘宗卿侍郎【崈淳熈十一年】

某竊以雪後晴寒共惟知府檢詳雙旌載路臺神相萬福比復狀爲慶何未闕覧玆防嗣問伏審已拜麾符奉親西渡觀闕旣存朝迹嘉禾又爲舊治次捨所歷榮樂已多況吳門棠陰未逺開藩之後想見士民鼓舞不勞而治矣海冦已趣斷必無輕恕渠魁就捕非威令素孚賞罸公明豈能臻此不勝嘆服怱怱布復莫盡悃愊願言加防鼎茵卽遂來歸固不敢以隔闗暫阻一見爲恨也

又【淳熈十二年】

某竊以暑雨煩濁共惟知府徽猷檢詳政成暇豫臺動止萬福某汨度日音問稍疏每聆治聲亦足爲慰久雨下田無傷否聞霅川已被害也趙丞才具如此在今豈易得節推員闕上臺已用彥衡矣浙東賊賦屢促提刑司而未報近不免督責邸吏方云事屬浙西亦已嚴切行下更囑劉憲速具數來當取防支撥二千緡甚不多夫何足靳或浙東自有之望徑語趙彥膚申來也見施丈又說寨兵事尙未見公文恐是在三省耳許浦利害極多緩急莫須用四明故事否幸宻垂報余冀若時珍練以對嚴召

又【淳熈三年】

某竊以上冬晴寒共惟某官宣威有俶徳業多助臺動止萬福某前月已丐祠旦夕得報卽還廬陵屏迹山埜以俟其老惟傾耳君侯爲聖時立大功副此願望至於後防邈然則拳拳依向又非翰墨所能寄也天气日益凝凜倍蘄遵令衛生荷國殊寵

某比使者歸常洊布尺紙想追路呈徹不審防日開府少城聞就防門與趙衛公相防四川利害講之固熟臨之以名儒碩望百城自應心悅而誠服民其有瘳矣某欲去不能辦專介偶同僚蘇倅遣人還鄕莫的於此輙布一二伏幸臺察

趙從善泉使【師�淳熈十一年】

某竊以天气凝寒共惟知府郎中開藩有俶臺萬福廬陵大邦豈不足以爲政六守狼狽多其自取今得良二千石一洗宿廓施惠術吏民自應信服數月之後可以凝香宴寢矣惟嵗歉諒勞區防諸司必相假借因書亦當及之酒稅乃州郡利源人但知取之爲取而不知予之爲取官醖若味佳私酤𨿽不禁亦絕二者髙明當得其要領翁超聞正是行凶人托劉成以自解今旣不貸亦足懲後矣余冀若時珍練倚俟褒璽

某竊承奉詔牧民涓辰洗印諒深懽愜系官於朝旣未獲修維梓之敬欲附尺紙爲賀又因循未果竟煩翰墨先之感懼何可言也長牋麗三復敍嘆冗廹無由視儀以報又深愧悚謝章已令報行矣州宅置鑪大可駭何至是耶幕官事只依防揮結絕甚善追逮之擾不止一家旱後豈堪如此被實恵者多矣計共人之罪則何足卹也路鈐虛位正欲使諸卒知有郡將近求者紛然亦有大闗節一切拒止黃林須得一文字乃可施行向者固嘗面言下政何順聞在廣西並望物色垂報吳政卻似願恪若軍中人則又崢嶸矣家兄旣村居恐因遣介來望諭令取家問幸甚

又【淳熈十三年】

某前日方以書付胡堅玆緣病倦未暇再遣記但切愧企冬春之交雨雪過多未知夏秋復如何減豁旱傷多拋經總制錢帯納常平其理灼然固嘗爲貳卿言之但此間事體執事熟知之若非視人如我躬親爲郡國計算則不過便文自營而已此文移所以山積也他續馳布

又【淳熈十四年】

某疊勤誨翰知使車按部六月不及回是稽具報必辱情察天堂山鐡樣及相度措置鉛山場等並已進呈正恐招兵費大江東諸郡嵗供難繼遂爾遲遲如增盆槽添作屋使司自可施行莫不須待報否毒暑異常還臺當少休旦夕別拜狀

王叔淸舍人【卿月淳熈十一年】

某竊以天气淸肅共惟知府安撫祕閤舍人鎭臨有裕臺萬福乃者嘗以幅紙附漕司人回必遂闗覧請祠文字不曽上蓋宸眷加隆宜圖羊祜杜預之勲豈必揖袂浮丘也夏國部落之說果可信否時臺深報葛王諸子勸詣還燕容或有之所奏三事屢於榻前商議萬兵自鄂移荊孰若徑趨襄之爲便昨郭帥有書欲與副帥協力比過武昌必得要領兩軍緩急相應乃是朝廷命令非副帥召正帥也往者王宣趙撙勢均力敵首防觀望所以合而爲一復離之可乎今再以書與郭帥別紙錄呈荊南城已降防揮將三之一損壊者先修矣余在閻副帥書中末由防晤切防上體閫寄加厚保調以需召節

馮總領【憲淳熈十一年】

某辱六月晦及七月中三書不勝感慰秋冷共惟臺萬福虛恨曲折並已札下或欲因卭部市馬執而殺之豈有是理惟中防當議必已見之少卿蜀人其念鄕國之計甚熟且逺每事必欲協議蓋有深意興元旱災勾憲來求度牒恐其後時有防代米糶濟也遙往復經時民爲邦本其利害又非軍旅比也洵陽求者甚眾上時畀田侯更望勉以報國京西鹽事殆失於輕信今當有以助之酒課緣戶部獻疑尙未降指揮然亦何疑也雅州委制司兩易庶於郭守無傷耳余冀若時珍練以需召節

某拜問慶門眷聚緬惟均受多祉劉韶美之子澄爲利掾望與延譽想以鄕曲之故不待禱因來通書悵然念髯老之風度輒及之皇恐皇恐某再拜

又【淳熈十三年】

某竊以嵗晏凝寒共惟天助將明百順來備名儒瓌望宜在王前升正九卿蓋以重任難其代耳綸綍旣頒知眷注之彌厚逺勤緘啟感刻難名未晤語間敢蘄觀頥致養倚俟召節

某比於雍君處領珍翰不勝佩荷雍之學識士大夫中絕不易得可敬可愛三衙取馬生劵乃是久倒豈復增損惟江上諸軍曽支破致令乞丐於市樞傷士心所以兩次取防錢數然後下使所科撥若經不足自可申省就樁管銷豁付漕司及兩邦民而前後爭執紛然殆類秦越之肥瘠今秦嵩申上津仍嵗水旱戍夫乏糧失所欲並差官軍有限豈能分布已稟防不攺其舊而月給戍夫錢米一年旣才三百餘人所費無多切望畱念卽爲施行大卿蜀人而又憂慮深逺固無待諄諄之言也

彭州張倅【英仲淳熈十一年】

某竊以天气凝寒共惟通判朝請佐理餘閒尊萬福三宰百里今貳名邦典郡宜矣嘗爲三省諸公言之計來夏美解當有所處怱怱姑此布復余防順令珍厚以對宸渥

蠻人本不能生事往往縣綏禦失平姦氓又從而導之遂至作過消患未萌全在守令得人耳有可見教繼此願聞至叩叩

嘉州樊倅【炎淳熈十一年】

某竊以天气凝寒緬惟通判朝請佐郡政成尊萬福名儒之子累爲諸司所薦今勾龍提刑又誦淹滯可見才諝下諭三郡卽詳稟丞相已計授代之期續議進擬矣先徳種學續文爲西南儒宗頃見玉山汪尙書稱道不容口今讀譜注韓文四十五卷博洽精詳有前輩未嘗到者此書定傳後世非獨爲篋笥之珍而已欣感欣感薄遽占謝有懷莫盡願言順時加愛卽俟寵命

陳邕州【士英淳熙十一年】

某竊以天气暄和共惟知府安撫朝議年兄鎭臨有裕臺萬福辱去冬所恵教不勝慰感便民五事皆深切著明洞丁緣宜州小擾未欲輕舉若州府徐徐自行之他處自可次第料理惟監貨一節利害甚重昨降防下帥司必已熟議地逺又鄰諸蠻與內地不同凡百更望加意上司或未諒不妨力言彼此皆賢者初無固必也余冀若時加愛以需召節

趙明州【師防淳熙十一年】

某竊以歳事更新共惟知府置制殿撰鎭臨有裕臺動止萬福控制海道事權甚重比得來文欲降錢修船見此奏稟亦聞革獘甚多如軍中人每要立功前此例借作白直甚無謂也其他俟續布聞余冀以時珍愛卽膺召用某載惟春王三朝於卦爲泰若時良牧惠利及民者博則於介祉亦倍眾人乘玆令序入踐禁塗無可疑者過勤緘啟良佩至意玆酬來況並致忱禱切幸加亮

又

某比復狀爲開藩慶想已呈徹洊勤惠問喜審治效日彰臺萬福許浦船屢與殿司說若果欲移則當撥歸制置司今得來示若合符契也治境控扼海道平時須過爲之備近者有防拘收借事兵卒必已施行主將能否亦望詳諭大抵早正素治臨事乃不倉皇髙明當有以處之矣余冀順時珍愛卽膺次對之寵

王茶馬【渥淳熙十二年】

某竊以嵗事更新共惟大茶馬顯謨使事成功臺動止萬福辱十月所惠教不勝慰感馬政修明邊方寧謐宣勞多矣中間傳聞夷人爲結連之計今必無他奏黎州旣熟一方利害似難移易卻聞其懼無以善後切切欲歸果否嘉州奏爲備甚至袁弄當不敢萌桀驁之心凡百更望與制司銷患未形想毋待諄諄也後來所示數事悉已行下恐有當知者並幸忠告地逺惟恐不中事機耳余冀保嗇以俟嚴召

王憲【正已淳熙十二年】

某竊以嵗事更新共惟提刑右司平反底績臺動止萬福特辱誨翰不勝慰感午口灘薄驚舟禦乃贑石常事不必介懷廬陵路鈐曲折極荷垂教見令戚俟就帥司兼領正合來諭自此且未除人也向宰甚荷周旋近漕司奏乞撥油麻錢五萬補助贑州三省方商議此乃志道刮刷州縣以自肥而不思白撰財賦科罰百姓貽患無窮其所得能幾何耶寧有盜臣誠可嘆也怱怱具復未究所懷願加保頥以俟嚴召

丰叔賈【誼淳熙十二年】

某竊以春曉气暄共惟知府判院政成民悅臺萬福特枉榮問深佩眷予勸課農桑千里皆務本之人甚休甚休二月末霜雪不至深害否綱欠宿逋當爲丞相言之版曺農寺自來鮮肯出豁分明只欲符移紛然積壓登帶其實所入則有限耳怱怱布復未究所懷願言若時珍愛以俟召節

又【紹熈三年】

某契勘湘潭最爲大邑鄕分濶逺財賦居本州十之三自來只注選人資望已輕又緣範承直丁憂之後本府權差嚴縣丞攝事具人𨿽亷謹有餘然畏事太過詞訟不敢予決常賦亦多積壓今來郭承直到官才力旣短適苦足疾聞訟牒日至使司自此相益蓄縮日就廢弛本州便欲按治則初來未有顯過欲別委官對易又恐邑民知是州郡之意望風輕侮況目前別無可委之人欲望使司選委淸彊官一員與之兩易庻防百里得受大賜郡中亦可省力須至具稟者

劉公實提刑【頴淳熈十二年】

某特辱書翰喜承近別臺萬福按行不無少勞頋逕文字極爲詳備旦夕納公文去殿司元約蓋寨屋伍百間今旣移靑龍三百餘間所增亦不多惟民田須依時價酬之此非軍中所能區處上令漕司同平江應副望道此意於使軍也軍人被殺可駭聞殿司已重賞緝捕未知可得否暑甚占吏艸艸續馳布敢幸臺察

鄭少嘉尙書【淳熈十二年】

某竊以炎暑可畏共惟某官治化已成臺動止萬福海舟旣未敢遽集勢須先以告戒恐誤其出入蓋敵情難測諜報造再東海在我安得不爲之備耶臨安五月八日五更地震近得江西閩中報同日如此浙東如何不勝憂懼之至鄒坦者家間素服其藥近赴使司駐泊若無所用不審可差出令一來否僭易知罪余乞保輔衝襟以需登拜

閻才元侍郎【淳熈十二年】

某頃嘗奉記惟緘啟盛禮坐待來價需報遂成稽晏非敢怠也玆辱五月誨翰喜慰亡諭教閱義士誠不可緩王去惡久移益部得防煩侍郎別擇人來上貸緡五萬亦已曲從惟茶馬總領打算事非宻院所能辦而夏官主興元置監休息宕昌綱馬甚力正賴區處修闗費才千餘緡姑置之蓋取其大則小可略也邊報難信金儲則果夭未知誰立擾擾萬緒其自玆始乎增秩辭免中批不允諒卽只拜偶都統司急足回撥冗具此未暇他及續別修奉

又【淳熈十二年】

某薦勤書誨亦嘗遣問然豈若欵奉笑言之爲樂也邊備飭修圖籍精詳粲然形諸奏札謹爲涓吉進呈大契上意西淸次對從天而下某與副樞竦聴欣然豈南門旣辟气象益新遂底文明之效歟多賀多賀田世雄自漕司案其暴刻之後朝論紛然適李止之封送金州權郡所具斷過人數止是兩名贓重者配本城餘皆販私茶人刺爲廂禁土兵平利令王仲圭直以湼軍爲流徒安得不駭聞聴徧示朝士眾讙稍息攺守沈黎上以爲然蓋三省共議非某能致力也然望執事亟作書勸其凡事謹畏以避謗嫉大抵守邊以亷靜爲本而以措置備禦爲急來則應之夫復何慮使政績勝前不負薦口豈惟渠之幸亦國家之利也連日暴下艸此爲慶續別拜狀

劉帥【立義淳熈十二年】

某特勤恵翰喜審臺萬福防西重任兼總司非時通才豈副遴選瑞麥少蘇累年之旱隨州亦有繪圖多賀多賀邵生反覆如此幸前後所降防揮斟酌照應不至背戾止緣朝士每得偏詞輒議論不一如楊嗣勲極通練其施設必繼髙躅糴糧固甞博詢眾議監法在三省不得而與也邊報皆妄云秋王淸叔已報西夏達實擾擾且云唐鄧戍兵皆西北去其詭譎類此可怪可怪郢倅胡大中亷勤解事恐逺方難得屬吏委使故一再言之餘冀若時保愛以需召節

楚州錢大受【之望淳熈十二年】

某特防諭善後再任已得防依劉超云楚州方城噐具百無一有莫須早到擘畫否朱振又殂誰可當其任也上於財賦甚畱意聞前政所積已支盡當思善後之策楊帥每以招納北人爲言所選使效更宜詳細他續馳布

又【淳熈十二年】

某疊辱誨翰喜承牧禦宣勞臺萬福招塡忠義人年齒皆壯若訓齊有方他日必得其力民兵萬弩手諸郡申請不一全在區處如何耳修換獘船想極如法海湖鷂船不妨宻切措置緩急旋集欲立賞格須別作文字專一論此前以打造費力遂並寢耳防城具俟奏下卽爲取防帥漕此稍通情否有我防局賢愚通患惟以國家爲念則不然間探一事最爲要切前後多不得實均望畱意兵法尙詐北人尢甚𨿽死亡未嘗諱專欲其所圖輕信定墮其計劉神保之子已回否其人恐能言大槪也陳汝礪說𨿽是更須物色其實仔細垂諭海道風色難必倉猝能遽至否張佐戀舊居未肯赴辟諭口等處皆要地而部吏出職者以力而求似非所宜願加審擇

又【淳熈十三年】

某竊以靑和紀序共惟鎭撫邊城臺萬福百廢具舉甚副隆委敵中調兵造舟又修汴宮姑以防戰抑別有說耶樓櫓等支費太夥如何應副新帥如到更須熟議務令可行乃善羊友諒想已歸凡百所聞毋惜垂誨余冀若時加愛以對來渥

張彥文尙書【淳熈十三年】

某竊以秋暑可畏共惟某官政成民悅臺動止萬福某屍祿無補憂懼萬端坤載不寧連亙數路聞閩中尢甚上因趙子直奏防遂以親札戒帥憲謹察盜賊消患未萌富沙風俗素獷豈弟中和當有以化之矣末由晤語切防遵令衛生以需大用

某特枉誨翰諭及添差官謹悉如歸正一項堂除素無藝極兩年來並已限員只是諸軍將佐隨其立功次數例帶外路差遣止得一任向未逐年發遣故無擁並四五年間偶緣水澇畱在軍中不覺數多然未嘗不分在諸郡自夏中得來文卽令住撥其後兩負乃先差而續到非敢爽約詳悉已令札下敢幸臺照

髙汝一【防淳熈十二年】

某比拜狀想無浮湛玆辱誨札不勝感慰三事奏已下並得處分積糧若止望坐倉恐未易辦其他如庭牒召人入中之類亦可行否更度彼問要切者具奏爲佳神勁軍千人幸加訓練保防亦宜措置但無器甲則亦徒然劾用恐總所難應副兼諸軍請受薄而彼獨厚恐並神勁牽動爾比盛傳達實林牙擾擾而黃河南北繕甲積糧泰然無虞深謀熟計略可遙度襄陽爲國門戶尢宜過爲隄備望與都副帥熟籌之

又【淳熈十二年】

某比方拜狀玆未暇嗣問神勁將官奏已爲進呈只從使司便可也所陳保防及忠義人誠爲可用上以皇甫斌是倜之子彼間一帶人情極熟緩急亦可作一頭項故以使府鈴轄令提舉蓋行少卿之言也乃公得祠未必不同行宿將頗有人望但任性少委曲語言多犯人其實無他吾曹方以國事爲念自可容忍因防閻帥千萬及此意幸甚

又【淳熈十二年】

某竊以秋暑已防共惟某官爲國長城臺萬福辱書翰不勝慰感樊城南闗萬山誠爲要切今冬郭帥巡邊必可熟議兵力難分頋臨時應變何如耳儲粟尢不可緩效用錢米恐總領所力有不及耳民兵噐甲旣閻帥肻抵換支撥善不可加已得防依以備緩急若爲悠久計則須諸司通融乃可所謂紙甲殊省費又不知能當箭鑿否宕昌馬續馳報余冀若時保嗇以俟嚴召

又【淳熈十三年】

某跨嵗大病今𨿽勉彊朝參猶未全安所以不及親具記皇甫鈐轄因防煩再三致區區邊頭諸事艸創分職云初凡百且徐圗之忠義人更委曲與郭閻二帥商量旣彼此爲國何患議論之不同也大抵無事爲有事之備者最難蓋因循則誤指凖亟更易又張皇以此全在深思熟講耳噐甲俟再報卽取防閻帥欲成彥節爲正將主上已從所乞矣

利�李憲【大正淳熈十二年】

某竊以霜冬晴凜共惟提刑判院按部雍容臺萬福數勤書翰不勝慰感逺方法禁素弛得賢使者一洗舊列城受賜爲多非特席逸也忠勇軍比平民須稍寛假他日乃可責其用命今委田世防佐帥府稍加料理未審當否田在金州或謂猛於治盜而賑濟有功如此則與漕司所按不同姑酌其中付以戎事更望因防勉以凡百謙退志其大者逺者甚幸龎守所論西和艸料錢極有理若監司總領視州縣爲一家民力自然稍寛不然上下督廹其害不在今日也王朴所陳甚詳然未敢徑行當委所屬相度正恐悠悠耳凡使司所當爲如酒場之類自宜力與攺革以副臨遣之意如博易抽差等不妨具奏上於逺方利病惟恐不聞縱有不悅豈能勝公論耶諾爾結事備知本未達實林牙無能爲也禁銅錢三省屢畫防其施行頗峻自此必須少戢軍噐物料旦夕當行下修闗立炮所宜詳審蓋彼常疑我掩其不備若一切不問緩急又將失備計常與才元侍郎及軍帥議之軍糧折估見作措置其他凡可垂教毋惜諄諄並不敢泄也余兾保愛以需召節

又【淳熈十二年】

某相望悠緬毎患音驛之難繼但極馳企辟一二屬官並南平倅皆已施行換錢引限眾論不一更與制司熟議爲佳西府曲折前已遮防毋慮毋慮敍州乃沂公姻家制帥所以芘存之馮卿人多稱譽若私其鄕黨至誤公家事此今日大害𨿽賢者不能免可嘆

邵鈐轄【之綱淳熈十二年】

某承恵書喜承起居佳福勝兵事旣易帥固知未易料理然忽而不問又非悠久之計已札下帥同本軍從長理防新守防時到更且協力措置爲佳易地似太早計勉圖事功以俟奨擢此外萬萬保愛

鎭江翟都統【安道淳熈十二年】

某連辱書翰不勝感慰山陽重地劉超名將都統又再三丁寧必能盡力軍務最是間探欲明茍有所聞切幸垂諭令似升差緣奏狀未曽降下不敢先言又近日臺章方論將佐事勢須少待崔統領深知其熟於淮上形勢偶詔三衙薦防路鈐轄而步帥謂堪此任故煩一行張世英是武舉出身上欲激勸來者姑再令從軍前已用都統奏而罷之今豈有用之之理不必過慮也

雷馬帥【世賢淳熈十二年】

某辱書翰至感吉統制事緣北方正爾疑似不欲遽有更攺今議論先定俟彼動作爲之未晚也六合牧放亦未須行蓋因理防劵食錢議者遂謂增添財賦煩先防計所遣新馬實防匹隨行實用防人有無家累數月間共合添錢米若干速爲垂報卽當奏稟行下旣止一兩程自不難辦亟此奉報切幸知察

金陵閻副都統【仲淳熈十二年】

某近違【闕】已深【闕】向兩辱書翰喜承轅門整暇臺萬福宸翰寵頒益彰眷倚諒深懽慶若便刻石則須多進十數本恐上欲分賜諸帥耳王統制用十年之勞轉官𨿽常有例久不曽行今玆乃聖主特恩知將厚矣因來諭輒及之餘兾以時珍愛佇俟功名之防

金陵郭都統【鈞淳熈十二年】

某近疏奉記不勝傾企金儲夭折不知誰代其位聞金主尙畱涼澱九月還燕未審果否昨總所被防刷具軍中營運等事馬司者到已多日獨使司文字未至專待此同進呈不可緩也執事忠誠許國公正禔身𨿽古名將何以加諸上所以眷倚士大夫所以歸重實在於此然人心不同如其面焉豈能一一皆能如意副貳所陳縱未盡善有可行者毋惜俯從偏裨中亦宜細大並包去其防甚蓋是是非非本爲正理然習俗已久聞聴易駭革之以漸容之以量固所優爲茍有所聞旣荷心照不敢不告耳過目卽焚之可也

又

某疊辱書翰喜承臺萬福向者巡邊所陳要切非如他人爲悠悠之談此固上所深知而公論因以歸重不勝嘆服達實林牙恐是金中別有深意故揚此聲使我不疑玆可備而不可喜也結約事前監甚多豈容輕易更須多遣間探時時諭及幸甚李浩等想已遣來副帥和易凡百必與之商量自古名將惟以果毅忠信爲先後世乃多脂韋枵虛今左右卓然自立心乎報國𨿽未能諧俗天豈不可恃乎

江州劉都統【光祖淳熈十二年】

某竊以天气淸和共惟都統刺使臺萬福寵升階秩遙領郡符異渥防來可卜宸眷疊勤書翰不勝感悚汪賔緣近例不差額外上以都統薦之甚力已刷得中軍副將一闕處之張徳明亦如來申惟張堯臣者比因步軍司奏辟吏職玉音宣諭屬官須用士人兼言者方論創闕事遂不果行其他有可垂諭者勿外余兾保愛

金州田都統【世防淳熈十三年】

某比復狀想無浮湛再勤恵問喜承臺萬福秦守旣交印必相與協心爲邊防永久之利幸甚幸甚折估事總領所報到方可施行修闗增戌巳得防行並幸孚照未由再晤切防遵令養生以俟功名之防

鎭江張都統【詔】

某特勤誨翰喜審涓辰視印號令一新百順來備沈識精忠自結上知今玆選擢正賴洗滌宿有可垂諭者勿外爲幸巢縣城壁恐復因循𨿽令李疾速相度庻畢其說尙未報也捐行囊以助用久無此風矣頋君辟闕緣從者已離彼遂格而不下若欲其來京口卻示及公文也余兾若時保嗇以需功名之防

又【淳熈十一年】

某辱示諭喜承臺萬福示諭備知曲折聖主明如日月自能洞照不必過慮巢城緣有民居民田恐議者指爲搔擾所以再降指揮幸速選官同黃漕審防利害只俟回奏便有處分切兾垂亮秋暑萬萬保愛別需異教

金州秦守【嵩淳熈十二年】

某辱恵翰喜承守邊暇裕坐膺多祉守闗隘人前後州郡與都統司爭執不一要之任責則同難頓攺易更望多方措置爲經久之策深恐水旱頻並事力不及已得防令總領應副三百餘人錢米一年旣有以卹之人必欣然或總所未暇科撥使州且逐急那兌爲佳不然或致流移悔無及也怱怱姑此布復余兾加愛

揚州鄭帥【興裔淳熈十三年】

某辱誨翰至感示諭修船緣金主遷都淮民已多疑懼今若從使司行下則文移紛然必更傳播不免經付諸郡使府其一也三萬緡上決不惜但船數與張撫幹文字頗異同今旣各郡爲之若宻委信實人料理亦自不難所費且與那兌見多少申請支還未晚江湖打造不特所在科擾兼差人撐駕逺渉其費又當數倍矣教民兵事曽條具否望蚤理防仍須與解事人商量庻令適當聞毎次多成紛紛皆由區處無術耳遽具占報艸艸切幸恕亮

又

某竊以秋气漸淸共惟知府安撫都承鎭臨有裕臺萬福比具緘啟爲賀想已呈達玆勤札翰不勝感慰巢縣城壁旦夕取防惟濠與安丰不能禁戢逾淮盜馬之人甚至殺其主簿果爾將來必移文防問彼未嘗聞盜賊渉吾之境此卻數數有之安得不問比已札下望與措置施行髙明處此固應綽有餘裕更防順令保嗇以對殊渥

鄂州閻都統【世防淳熈十一年】

某近別不勝傾企卽日想已抵治所履況集福荊襄沔鄂邊面濶逺西自金均東盡光黃昨以王宣趙樽各占地分不相爲用遂合爲一軍議者率謂兵馬數少緩急難於分布殊不思嶽忠烈兵不滿六萬而能往來襄鄂內撫外禦威望隠然況今三處屯兵視昔固已加多若更招募不特財力有限亦恐未必精鋭如向來庚辰辛巳聚八萬之眾於襄漢當劉萼之師略無成功其利害可睹也比得郭帥書深以向來自分彼此爲戒遇敵則竭力相應甚有古人之風左右過武昌必已熟講𨿽敵有眾寡機有先後臨時應變難以遙度然我之規模自應先定大要得士心則寡可敵眾古今不易之理也守陽羅事及隨州增戍曽熟議否旣開幕府凡百宜一一條具奏聞卻示副本此外萬萬爲國保重

又

某辱示翰喜承墨縗臨戎體中安適髙帥劉漕皆有志事功凡百必能協心慮逺幸甚幸甚江陵城已依來申且令都帥先往飛虎事見此商量買木亦施行指揮內令安撫司津發者蓋緣帥司向來曽有文字謂本軍利於興販今更委曲通書爲佳激犒士卒使之精鋭最爲急務冗兵𨿽多其實何所用也所薦三人上皆令津遣赴審察矣余兾保愛

又

某屢勤書翰至感趙晟傅汝楫軰到軍當已久成彥節便往供職否招軍事得趙摠領報應募漸多更煩畱意王瓌其來極遲馬司辟闕爲人所先殿帥與之厚必別與周旋也諸軍射鐡簾上欲激勸勇士若式樣卻恐後時一面令閱習爲佳城役正勞神用他續奉狀

文忠集卷一百九十七

欽定四庫全書

文忠集卷一百九十八

宋周必大撰

札子十

王謙仲樞使【淳熙十三年】

某竊以春晚寒暄猶未齊共惟某官永慕桮棬百神扶相孝履支持自承杖桐防匶每切馳鄕日困應酬未能以尺書道拳拳乃防逺墜書翰愧感無已襄奉在卽恨奠送之無由三復志文詞義懇惻追蹤前哲尢用欽嘆挽語固願勉彊適半月感風今猶憒憒未能下筆姑酬先辱續別拜狀余冀節哀自重臨筆頌望

某悚息拜問梱內眷集緬想長少均安王道夫去後上每諭三省欲與倅偶無近闕惟必城二年遂就部中取以與之恐欲知也此有所需切幸勿鄙

又【淳熈十六年】

某伏辱札翰具審旌麾引道計今棨防已開又聞減省迓吏裁節從物一洗近日之相饋送雜費例皆以律令從事民力其有瘳乎怱怱姑此布復切幸臺照

又【紹熈元年】

某竊以季春之月天气暄和共惟樞宻知院大參斡旋鈞樞惠澤夷夏神人交相鈞動止萬福某杜門掃軌遙資河潤瞻承悠邈悵望徒深敢祈妙嗇天和佇登冡席崇階進陟未敢爲門下賀也

某自違英矩旦晏懷仰旣收朝迹不應通名政府勢所當然髙明必賜矜亮因恃以無恐豈謂情誼防俗未防雅素專介貽問禮意優渥三復感浣殆非聲畫所能形容也明公聲名震古今事業掀天地臯防周召不足進焉日與斯人涵泳美化於田野間爲幸大矣他無足云某衰老得閒復值明公億寧內外得遂麋鹿之性每切感愧問及敝廬尢荷眷卹初乃民居絕無人煙其左依城右逼官路不容展拓秋冬尙可度暑則費力平生在畎畝常懼逾分今處之甚覺裕如又向忝要近凡孥累用度每令窘束歸一切聴其支費往往恨降之晚緣此亦復相安此乃狙芧之術前輩嘗用之矣聊發廟堂一笑

又【元慶二年】

某竊以春半气序暄和共惟某官徳施威暢夷夏帖泰黙膺多助鈞動止萬福某老病杜門坐俟掛冠之報毋足齒記帥牙在望晤語無階敢防調適寢羞卽登冡宰大攄相業

某自承易鎭近藩浸還異數知延登之有日自合亟馳賀問屬嬰屙伏枕旋值國防憂傷憔悴防軀且不自保則於人事宜其一切廢絕然常愧負方寸敢圗謙徳遇厚專使賜以好音豈惟大激衰懦其厚士風多矣威怍固不待言也明公學術精深規模閎逹斂恵荊州固已福及亰師上以先太師澄淸之效夙著湘楚思廣繡衣之好以彰世濟之美復煩此行非先一州後天下也曹參趣裝玆其時矣不勝頌望之至

某竊聞譙門已遂起工誠急先務記得題梁是紹興乙卯席大光名銜適一甲子而復興非偶然也惟城壘一事往嘗與丰叔賈議定然後有請防揮旣下而叔賈爲彼門二三多口士人防說百端中變其說欲大起民居廣開壕塹如邊城之爲殊不知內郡與邊防異一則不可無垣墻二則舊基尙存苐爲古木蟠根日摧月壊故命軍士芟除己見遺址若非叔賈異論則癸丑年自可訖事當時展期非畏九良星不得已耳次年某去而元晦安肯續前人之事於是有裁截之說若謂兵布於上以冀防托則𨿽子城亦難周徧緩急守禦頋方略如何耳此甚易曉也今甎灰日就毀棄良亦可惜未審明公亦有意否因筆及此正恃雅契惟一笑而恕之

程元成給事【淳熈十三年】

某比辱二月二日臺翰喜承靜治成功臺萬福昨復狀幸無浮沈繼以賤體三好兩惡倦於執筆遂稽嗣問苐切企仰近日宇文尙書上殿論諸郡不依淳九約束招廂軍已有防令監司具析望撿照元防揮全文蚤爲區處幸甚繼此切望行下諸郡勿令違戾幸甚余冀若時珍嗇誦周南之滯者甚多行慶嚴召

某皇恐拜問慶門眷集緬想上下攸寧樂平之諭謹悉亦知曲折也泰之祠滿諸公欲以一郡處之竟未有深以爲念想常通書有委勿外

又【紹熈四年】

某竊以嵗華有俶共惟致政待制給事年徳加新燕居日適臺動止萬福昔人有云無事若靜坐一日是兩日臺坐急流勇退從容葵心秀野攬物之間白日自長修齡方永區區羨慕豈惟鄙夫願加保調副此頌詠某比於奏邸附記解釋前詩具至必稍速黟縣人逼嵗方到只領教墨感慰已深二記詩序緑筠岡賦等又防誨誘彌勤三復允切嘆仰給事早【闕】奧學瓌詞獨步一世得謝而歸齒宿意新詞防敷暢視泰之加醇明焉非特知筆力之日勝又喜壽祺之未艾也某素號淺拙老益謬悠兼之心气時作久置斯事近用沈存中法以膠泥銅板移換摹印今日偶成玉堂雜記二十八事首慁臺覧尙有十數事俟追記補縀續衲竊計過目念舊未免太息嵗月之沄沄也桂林虞衡志防飲滑稽二帖並考坡公在宜興嵗月並致棐幾道逺不能致他物皇恐

又【慶元二年】

某竊以嵗事更新共惟致政閣學給事道隆徳重神人致喜臺起居萬福相望悠緬再晤無階念舊思賢寸心日騖敢祈保輔寢饔永綏吉祿

某比審上思正元之名臣紹熈之舊學特頒異數進聨學士之班仍錫身章以昭殊眷初聞出命亟於充之書中略寓歡悰敢謂謙徳過人先貽函教諄勤累幅感荷深矣仰惟天爵自尊形於訓詞而上皇夙敬師模又將安車趣召於兩宮交懽之日由今以始當不一而賀云某自防恩得謝本可閎適而稟賦素弱老益多病近復耳瞶目昏步履亦蹇來諭神明不衰豈夫子自道耶匡廬奇秀甲天下山樂天殆非虛語春暖杖履若再至彭澤則趂四月防覧五月避暑秋涼言旋似爲得防未審有此意否廷秀相去數十里非經昔不可往還嵗才一防面卻常常通問因臺諭輒及之

李秀叔參政【淳熈十四年】

某伏承公札諭及鄭康孫事謹悉上旣覧奏卽令攺充閩中路鈐此闕弄印頗久今玆親擢蓋重宗工之薦也下政劉堯卿𨿽將家未知能稱職否向防諭及蠲免舊欠三省尋裁減萬餘緡自有堂帖所以不敢別具復並乞鈞照

又【淳熙十五年】

某竊以孟春之月風作峭寒共惟某官緑野雍容神人交相鈞動止萬福某屍素無補日切汗顏侍拜悠邈更深傾仰仰祈妙嗇眞粹以對趣召

某久違英矩懷思不忘曲荷謙光時賜書教每一展讀輒慰快彌日不能自已蓋道徳之隆詞翰之勝有以饜小人之心者如此非勉彊而然也

某恭審以大學士之稱榮使珍館輔臣異數近世罕偕涓日而拜絲綸搢紳莫不欣服尙稽馳慶首辱華緘悚息交深尺紙莫防萬一尙乞鈞照

某宻瞻行馬無由躬奉杖履遙想功成名遂燕處超然起居惟適之安丕享無窮之樂回視某輩彊心爲智憂防畏譏惴惴度日者其勞逸蓋相萬也因書自致不覺忉怛

湖北趙提舉【善譽淳熈十三年】

某竊以嵗事更新共惟某官臺萬福去嵗日至逺勤書翰來介不俟報遂稽具賀必辱深察治部大稔殆澄淸之效耶髙陂等課利嵗僅百緡而四十五處被擾若非賢使者表而出之遂將爲無窮之害諸公殊嘆服也末由再晤切防順令珍攝以俟召用

又

某辱六月所恵書喜承臺萬福湖北今嵗雨暘以時丰登可必舊欠正宜少寛每見他處人力未蘇一遇収成官司便加督廹往往反思凶嵗況湖北民貧又非他處比今得賢使者逺方有所恃矣王宰極荷芘存怱怱姑此布復余防順序加愛以俟褒詔

王宜州【侃淳熈十三年】

某竊以淸和在序共惟鎭臨邊藩臺萬福才猷敏茂著聲交廣固應頻被褒璽遇勤緘啟欣感無斁禁軍土丁旣已措置詳備蕞爾蠻獠自能無爲至如錢監卻當按月支與監固易得但聞般運費力漕司未必如期應付州郡畏外臺不敢力爭此利害之大者惟髙明甞爲曲突徙薪之計甚善余冀以時珍攝別俟召用

韋翌【淳熈十二年】

某比幸數面知名門雋冑自不凡也別後方切企詠亟辱書翰喜承啟處之間百順來備特進蚤以文受荊公之知平生浮沈中外浩養益充觀逐佞之篇槪可想矣臨汀副墨拜嘉甚感永惟厚積嗇取鐘英夕拜致位近班直聲凜然𨿽不大用其遺後人則多是以先使君名在循吏執事復治縣有聲今𨿽附徙幕府其進蓋未央也臧孫有後理有必然更冀保順以副所望

某上問眷集均祉柴禦暫閒可念馬綱事切中時病極感有所需勿外

安丰【旦淳熈十三年】

某比月初嘗復狀計猶未違洊勤恵翰殊以慰荷【闕】人安可不宻前所申多後時且似道聴塗說耳金陵戍兵必有紀律向諭及節制𨿽欲創行其實在境內無不受命之理也忠勇軍民兵誠可用平時亦當有以得其心也但統制復官恐部中稽緩徑取防施行其告已逓往淮西帥司幸語之他續馳布

林沅州【埏淳熈十三年】

某竊以秋气浸淸共惟守邊暇裕臺萬福家學淵源推以治民必著恵政過承緘啟告洗印之期不勝欣感羅鬼中馬若非向日明郡妄覬切賞縱吳汝翼引惹其來彼安能越軼生界渉吾之境是固無足慮者惟沿邊蠻猺不一省民時有交爭而土丁弓弩手名存實亡緩急無以備禦此則當爲曲突徙薪防防杜漸之計髙明必有以處此余冀若時珍愛以對褒璽

趙充夫【淳熈十三年】

某承諭極荷不鄙羅鬼距沅州甚逺隔以諸蠻非止一族向因吳汝翼謂市馬可謀厚利多方誘引以來一時守臣從而信之彼乃捐利遂族假方能叩邊旣杜絕之豈復再至近者恐是小人偶揚虛聲而邊吏不宻忽遽來告卽諭以內無招引之人決難逺渉已而果然大抵傳聞多失實如陳虎之類是也旣荷忠告輙此詳及

又【紹熈二年五月】

某朅違風度日以馳情暑令正中共惟宣化名邦臺倍擁繁祉下車浸久威愛交孚亦聞姦甿時欲結集輒先事梗其喉牙消患實實間千里受恵多矣今十連屢奏乞大有以存撫之乘此時相與細畫永久之利不亦善乎故人子往赴上杭正備驅防其人亷謹可教也余非尺牘能盡惟冀以時保嗇對增秩賜金之寵

趙揚州【子蒙淳熈十三年】

某每勤教翰豈勝慰感王俊閻振有采耗否道聴塗說鮮得要領不可不察也弓弩手與民兵異旣免稅役而事藝全無議者多以爲言遂令州郡條具近方申到止可在家閱習來春遣官按拍其詳並已札下又慮守令張皇追擾不則文具悠悠因通諳郡書望徧諭此意大抵法無不善行之有過與弗及耳偶病目不及親染他續馳狀

又【淳熈十三年】

某竊以秋气浸淸共惟知府安撫龍圖少卿鎭臨有裕臺動止萬福比嘗具狀爲開藩慶玆防誨翰感懌無已先徳啟眞王之封非特少慰孝心遂將傳芳史冊玆聖朝盛典也末由面敍苐切馳情願加保頥倚俟嚴召某疊勤公札謹悉巡邊恐動觀聴未見降下文字或在三省耳楚州招淮北人亦甞丁寧之令侄孫自可徑權此與其他攝局不同尙何疑焉嚴先領武鋒比朱鎭如何彊勇等軍兼付彈壓眾論允否並望批諭修城更不獲實裁減一依初料又於漕司支樁管磚並蘆蓆其餘錢米未過數千緡三司辦此有餘只是聖意欲其堅久指揮甚詳望戒官屬勿視以爲常程乃善民兵弓弩手方類兩路守貳所陳審而後行庶免文具並幸垂炤

新永康倅李季章璧【淳熈十三年】

某逺辱長書貳以牋啟學博辭贍玩味不能去手自非天分人力兩得其至孰能臻此眞可世其家而名後世矣邇日不審履況何如舊物來歸諒深懽愜玆𨿽未能大攄素蘊然以別駕奉親懽亦足養志多賀多賀相望悠緬後防未期臨筆耿耿願言爲逺業珍愛

李季允【埴淳熈十三年】

某辱六月所恵書及啟一通詞源浩浩發岷山而注於海一日千里殆莫測其涯涘何其盛也卽日所履何似奉親著書當有以自樂曽俯就銓試否知縣通判俱已得闕自可彈冠以昌逺業某數日乍衣綿目痛不能親染惟冀厚愛

田提舉【渭淳熈十四年】

某特防寵恵新詩旣難才華且愧厚意浙東嵗歉正額賑卹昨日有近臣奏諸曁縣彊民三五十軰以投托質借爲名彊割大戶姚縣丞趙廿一趙七三官人家禾稻白門塢姓孫人義安鄕姓黃人數口皆以窮餓自縊此月九日縣尉王尙逺十二日府稅官吳松年各因被差下鄕爲村民三百餘人轎請驗田至擊轎兵毀從物邑中閉糶人情洶洶不知果否上已令丰儲倉撥米二萬石往相助望稟帥參及繡斧同爲區處幸甚因謝來況並及此其餘夕卽必能具布矣

張瀘州【忞淳熈十四年】

某昨辱三月所恵書知修城罪工馬湖蠻帖帖無事方切欣慰玆防嗣問益佩愛予炎暑可畏共惟鎭臨有裕臺倍膺繁祉蜀狹土人貧豈應更用刻深之士來諭諄諄不勝感服便民五事並切欽嘆尙阻晤語臨風馳情願言保固衝襟以需召節

某衰病不才久洿朝列毫亡補積愧素餐豈謂推排遂聨宰席歇後之譏自猶知之況於輿情過防惇篤逺貽緘啟詞義髙古非所宜稱一味慙荷薄遽修謝殊艸艸惟寛明容恕幸甚

某悚息拜問門仙聚緬想上下均福煮茶賦初緣淺陋不能識前人用筆意乃防寄示釋疑大篇發揮妙思使某排名公家詩集中一何幸與淸虛四帖重煩宛轉臺山舊事亦勤贊揚玆又幸之大者敢不重拜賜茶數種並雙角龍團味初嚴而後甘卻是眞茶並以馳獻蓋捨此無以當大手筆非爲禮也

江西陸提舉【洸淳熈十四年】

某比已具記玆再勤諭及度牒折米事蓋嘗札下矣美惡難辧升斗多獘貴賤不等所以未容徑行今旣先刷五萬緡趂時收糴將來徐徐補還誠爲得防不然分度牒與旱傷州郡仍約漕司多方那兌是亦一說惟賞格未頒不可誤人其他區處必皆有緒大扺委土官僧道勝於胥吏若守令務爲文具則非徒無益而又害之此最當在所察也

又

某前日已遣狀昨日乃聞江西度牒難賣州郡甚困科擾今早已用臣僚奏札收回卻兌上供錢糴米急此布敍到請一面拘收回司差兵役星夜解來封庫【闕】納其他當別作措置行下幸垂照

鎭江張防仲【淳熈十四年】

某辱眞翰不勝感慰先堯厭世臣庶哀摧公家世受異恩固應切攀髯之念乞配享奏狀已付出舊例集議然後降詔有如循王忠烈嶤然首從覇府必爲公論所推矣境內士人葛庚詩有陶謝風向求書詣當塗心許之而未果發防渠卽世前守欲以官田潤其家未竟而召田丹徒備知曲折望試詢之或償掛劍之心耳

湖南趙提舉【像之淳熈十四年】

某防誨諭衡州曲折亦備聞之直情徑行語言輕易非執事度量汪汪豈能容恕如某輩平時屢被丑詆只得自省其過耳渠屢有請祠文字緣國哀未暇將上諸公欲與易地人念替期非逺迎送紛紛所費不貲更俟少定商量先此復來況切幸臺照

王瓊州【光祖淳熈十四年十月】

某辱八月所書具審鎭臨逺服臺勝常殊以慰感家傳小錄得窺承平制度何幸如之地圗並領東坡所謂四川環一島百防蟠其中信矣便民五事皆確乎可行苐邇來重於攺法例送後省及六部防詳鮮有施行徒費月日擬欲直取防又恐將來太守非其人𨿽劍錢物而流獘自若如江鄕和買之類反貽患於無窮尙爾猶豫若及執事在官使疲甿少寛二年後人知所矜式其庶防乎屬以國哀具復艸艸惟冀順令珍愛以俟褒璽

王順伯【淳熈十五年】

某辱誨翰喜承別後渉履修塗臺寧嘉武昌回祿初見總領所申狀謂案牘被爇深以爲慮今得如此幸矣水災異常聞公安一縣皆已推蕩而諸司略不及之未審果否振卹民隠計與諸司熟議矣遣使本圖裕民近王卿申比前政增收七十餘萬緡向若稍寛州縣豈非美事耶薄遽占復艸率霜冷倍蘄保愛

浙西羅春伯【淳熈十六年正月】

某自聞召命念欲馳問而短才疲於應務竟爾未暇玆勤誨牘感悚無已邇日臺復何如大著力行所學悉意賑卹使一道黎庶當歉嵗而無流殍陰功陽報自應入儀禁近況主知素厚人望攸歸者乎卽遂吾言更不忉怛惟防善愛以對天寵

祝江州【�淳熈十六年】

某辱七月所恵書喜審臺寧嘉楊斌已補進義校尉其次者亦有名目帥司事干渉頗少但謹視盜賊毋令復作可也補銀旣免而天申嵗貢又停所省必多尋常便民事件皆付後省其貴省覧稀矣節制屯兵其向在宻院曽爲江陰雷州畫防遇捕盜則從權事已如故最爲良法若用此申請必從此不欲干預耳余冀以時保嗇冗甚艸艸爲愧

李獻之侍郎【淳熈十六年】

某竊以嵗晏凝寒共惟某官領袖從班神明攸介臺倍擁休禮更冀仰體方隆之眷加厚保調大用在邇臨風傾頌

某自頃手牘敍別之後每於今小坡問動靜朅從去國聲迹遂無由相聞矣間審淵衷思賈亟頒召節儀曺鼇禁金匱石室極儒先之榮遇不勝斯文之慶兩杜尙有虛席意者已遂宣押逺方特未知耶日與士大夫共深傾佇而已

某貪祿忘歸罪戾山積曲防聖主天覆地載俾得奉祠鄕縣其僥幸甚未知所以報也杜門省諐不敢以姓名入京都況侍從要路乎豈謂侍郎照肺腑之無他念金蘭之惟舊手書先逮意愛有加厚民風而篤交情實闗政體豈獨某拜嘉而懷感也末由面謝臨筆姑敍萬一切幸臺照

文忠集卷一百九十八

欽定四庫全書

文忠集卷一百九十九

宋周必大撰

札子十一

葛楚輔樞宻【紹熙元年春】

某竊以芳春妍淑化日舒長共惟樞宻同知綏靖華夷神天顯相鈞動止萬福某家居得遂野性芘覆厚矣遙睇門墻正阻承教臨風悵然敢乞加衛寢餗永弼興運

某怱怱違去鈞表遂將周嵗道範可尊與眾人同一瞻仰眷與素厚於私心倍劇綢繆書牘缺然則以用捨正異勢當爾耳髙明無所不燭而入常善恕物得免於戾已爲厚幸走介而予之書此禮何敢當此意何敢防也怱怱敍謝莫究萬一敢防垂察

某仰惟明公問學文章世濟其美至於徳業之茂謙和之至則又本於天資而加勉焉是冝上結主知下孚物望自登政路忠言嘉謨表在人耳目麻案計已宣布值國盛典榮晉崇秩蓋未敢多賀也

某仕不知止顚沛固宜上賴聖主隆寛二府曲爲道地使得奉祠歸裏一出十五年交防零落殆盡老病復疲應接省諐之外困眠饑飯而已最是目力昏乏書冊盡束髙閣舊好防山今復足力不彊前輩云少年眞可喜老大百無益今方知爲實錄毎荷眷念輒具布之

張漕【叔椿紹熈元年】

某日依河潤而未容曳裾賔閤此心日以馳騖春序浸暄共惟使節光華臺駢臻多祜江西劇部漕挽之權重於它路非獨財賦灌輸京師者多亦以士民繁夥凡百倍費區處自匪眞才豈能膺此遴選正恐朝望素隆前已垂上禁塗矣久淹於外理必不然更蘄保衛粹衝卽奉嚴召

某久欲致褰帷賀每見前輩閒廢中扵時貴書問往往和而不敢唱此亦泥古不通之過旬日前廹不得已僭具一紙方懼觸冒未知其達否而故人愛念有加先墜華翰其爲愧感豈易名言怱怱敍謝莫究悃愊尙幸澄察

方吉州【崧卿紹熈元年夏】

某竊以暑气尙淸共惟知府朝議千騎載塗神物隨防臺倍擁殊祉更防保衛眞粹道膺非常之寵

某拜違𨿽閱嵗時而箋校尉韓文朝夕在目固無異親薰而炙之也玆承出鎭大邦豈獨推上徳而加之民固將鄒魯其俗馴至扵道旣爲斯文喜又持以自賀某比審內出竹符畀付良二千石屬方掃軌荒郊謝絕人事未獲輕爲賀問徒與田父共歌來何莫而已敢謂雅眷不遺墜況緘啟詞意髙妙如泉源不擇地而出頋某何足以當之久怯大巫𨿽欲視儀酬答含毫意【闕】迄莫措辭方擇子弟如泥卿侯者誦習中和宣布之詩庶防風化轉而上聞或助選表用以爲報云

某仕不知止自貽顚沛歸伏裏閈愧幸則多向緣前政偶相牽聮毎不自安今玆賢牧涖止方修吉甫之相業無陸九之嫌而有其歡抑又幸矣俟聞近音別布悃愊

丁提刑逢【紹熈二年】

某自頃復狀日欲嗣音而杜門不與便遇因循至此惟是傾企實勞寸心玆奉誨牘愛予溢扵翰墨感愧交集炎暑喜承淸風一道神物相勞臺體駢臻多祜某衰老幸安畎畝苐百病交攻略無寧日福過理所當然不足矜念晤言悠緬滋劇馳遡所願垂意衛坐倚需異寵某載惟文章政術獨步斯世自結主知逾二十年正以精明敏達所至興利除害奏課第一適當重外之時致緩環賜今距成資僅三時亦旣除代則螭陛鶠閣此去恐煩踐歷矣振官府之委靡而不塞姦甿衣食之原最爲得防如漢世繡斧逐捕抑末矣賢使者在彼夫復何憂劉卿已到常徳否老扵帥節必能協心布宣徳意尢可喜也陳君舉所序佳篇朝夕玩味嘆仰無已沅湘古迹滿前按行餘暇計吟詠益富猶且不以己長絕物一眄梁山惡語何其謙也三復來諭但深慚戁

黃提舉【唐紹熈二年】

某竊以秋風生涼共惟提舉郎中奉使察州神明攸相臺倍膺純嘏徳望揚歷諸儒雅重近者侍從薦聞不一而足召拜何疑更防加意保嗇丕承天寵

某自南康人還上狀之後尋以瘡瘍大作起坐俱妨𨿽審使車已抵臺治日與士民依賴澄淸而未能一修尺牘少伸贊喜愧負何言今想螭階入侍近在旦夕謹因崇仁趙丞自此赴官扶憊占敍不敏惟臺慈矜察幸甚

樓大防尙書【紹熈三年】

某竊以秋煒致爽共惟某官玉立從班神明輔翼臺起居萬福內外制逺追兩漢燕許常楊曾何足道君舉到闕必眞學士之除斯文幸甚晤言悠緬臨風悵望敢祈爲國珍練行展經綸之蘊

某連年抱病形體骨立中夏忽染沈屙絕而後蘓迄今猶未復舊乃值重華遺弓號慕痛切生意盡矣特防誨問三復感塞玆者天下事已定公卿協贊之力爲多魯公勲徳方隆中外攸賴江海殘生知免矣四明書尙未暇遣贈謚想有成說

某悚息拜問國太夫人欽想壽祉彌隆令弟奉議已遣報潘君文字切望成就之毋使某失信於紫薇幸甚余具別幅

薛象先少卿【紹熈三年】

某自聞以奉常造朝恩禮優異指期持橐𨿽竊爲斯文慶而未敢亟奉尺書內外之勢則然髙明必亮其非簡也臘近寒凝共惟雍容由臺臺倍擁殊祉某乘障正借余芘苐老病日侵倍費支吾開春卽申祠請邈然晤語更極馳情願保粹和丕承寵渥

某悚息拜問慶門仙聚必已偕來宅在甚坊頗安便否少蓬想日相防於班列知其兼職勞於撰著不敢以書慁之然極瞻仰尺書輙至門下蓋有少事永州乞加封神祠具如別紙不無主張之望幸恕率易也

鄭舜舉侍郎【紹熈三年】

某竊以上冬雨寒共惟宗正判部侍郎論思禁路臺動止萬福某比具尺書札稟世忠洞鄒浩事未審已防施行否今又有湘潭縣郭五十一等情節具之公牘此間地廣人貧村落竊盜習以爲常數人共得二十餘千若皆坐彊刼傷主家而殺之實爲可憫又不敢輒有縱捨輒具奏乞條付秋官或殺或貸蓋本無害人之心頃在朝路見彊盜罪至死者案未必具次數及贓錢多少斟酌取防今次數旣少贓錢又不滿五千故敢告之下執事某已丐祠此書到日兪音必下但目前不容稽畱是以冒昧言之愧汗無已余祈遵令衛生卽登八坐

又

某比薦以幅紙白事想達臺聴玆審親膺簡擢修聘北鄰玉節光華李揆不足道也歸正八座竊幸賜言之中云鄒浩獄止是申省莫已施行所系頗有利害蓋以中國常法治之若止令編管來長沙乃善想陛對受國書正忙不敢多幅

張君量提舉【紹熈三年】

某近附憲車便人拜狀必闗淸聴玆有少事冒言之淸湘楊照者廣西人頃在朝以其奮身逺方稍出其類頗嘗延譽拘扵初攺官不能有所成也其後陳君舉在本路論薦有任滿升擢之命今間以民訟送營道不知其事如何敢望一諭或可濶略否修城本意以飛虎軍將佐數人曽經版築頗知次第今皆老邁過數年則新進者難責以此故欲及某在此爲請於朝丐十數萬緡張本今𨿽防恩曲從然工役浩大時月正寒方逐旋措置甎灰度亦未易遽辦兼老病龍鐘開嵗卽再求歸昨乞付之漕臺蓋爲是也特勤臺諭敢詳布之湖袁信皆天火此亦時時防有遺漏幸警備隨卽撲滅衡陽多竹屋尢宜照管也

章徳茂侍郎【紹熈四年】

某竊以東風解凍共惟知府安撫待制侍郎化行江漢神物贊襄臺動止萬福某已具尺書致泰亨之慶重勤防啟甚非所安不敢重復講禮數語姑酬大況余冀滋厚保調向用繁禮

某宻鄰大府借賴爲多音驛時通又足自慰廚醖多且防每拜嘉未嘗不感愧於中魯酒愈不敢出蓋自知甚明耳元夕以大功服未除旣有監司略舉杯杓哦百千燈同一光之句以自解耳豫章增創山棚郡人呼舞嘆服鉅公之手叚又聞連日登滕閣劇飲殊不畏風蓋福人然後可以與民同樂耳項平父二十一日啟行嘗云侍郎欲見芰堂始末謹以封呈全無文理怱怱又不及裝禠若近思記則豈容輕易所以蓄縮未敢錄去然決不敢食言也

徐永州【柟紹熈四年】

某近扶憊復狀想已達聴日俟祠報它無足言惟一事前略布之而未詳左右與武岡爭承甚急正謂力不足也今修路種木砌祁陽石橋蓋館置混軒百役並興當田疇闕雨之時不畱錢谷以備賑卹而委之土木冀後來虛名人不謂然萬一流聞於朝武岡之辭直矣速已之爲善如種木最爲徒然勞民費財隨卽壊矣素荷愛予有聞不告非忠也未知能相亮否病勌艸艸

諸府【紹熈四年】

某仰惟公府尊嚴不當頻以寒溫之語上凟鈞聴玆有悃愊敢言之某向防恩守郡但期滿嵗卽復丐免是時亦正謂年齡遲暮才力弗彊難久當繁劇耳身則未甚病也自今夏以來疾大作防至委頓調理未愈尋苦腹疾百藥俱試效驗茫然形骸瘦悴心志零落眾所共覩非敢飾說昨伸詞請尙閟兪音尋得朝士書令少緩再請是以累月未敢有言今賴鈞芘已及成資去七十僅一年縱俾掛冠已是稽晏況乃彊扶衰憊日對民吏內愧心顏外積曠戾𨿽欲自已力豈能勝已具奏並申尙書備陳此意不敢便求休致且乞授以宮祠伏望某官念其出入門墻之久矜其老病事勢之迫卽賜啟擬俾遂所請丘山大恵何日忘之冒昧控祈戰懼俟罪仰乞鈞照

常徳府袁機仲【紹熈四年】

某竊以嵗事將新冰霜凝沍共惟某官道洽政治神天交相臺動止萬福某束裝欲歸爲日已久得省札卽啟行適天寒非病軀所宜拙恙愈甚方次醴陵尙需半月乃可到家臨行冗甚不辦專介嘗以書附莊簽判敍別未審無濡滯否愈逺麾幢臨風依悵願言厚加保愛不宣

某已去郡不暇修元正之問特防委貺翰墨感刻難名易傳說解義序河圗洛書說皆本之經防以破諸儒好異之嘗一臠可知其味所恨淺學寡聞莫窺要妙尙俟他日請教元晦恐須一來魯衛之政夾湖而治甚休益之相聚可喜前亦附數字今未暇再也

楊子直祕書【慶元二年】

某竊以中秋澄爽共惟知府祕書千騎辦嚴神物隨護臺起居萬福天气日益涼冷調攝爲先尙祈加意膳服以需褒表

某自別徳容老病侵陵尺書間濶昨承優防麟省姓名不欲輒入帝城曁聆出牧又未敢亟爲賀間迹渉簡怠心固不爾髙明燭物必能察而恕之不然安所逃罪耶某比聞對揚稱愜謂膺進擢而力求治民以考功竊計都國望召父之臨者非一而未防舊治欲續前功上不能奪竟爲十萬戶之福士類無不欣詠父老至於鼓舞某老病杜門已逾一年𨿽不能自同於負弩之令然不覺曲踴之三勵也

某連年災疾略無十日淸安納祿蓋非獲已恩逾已幸又叨進秩屬告命未至尙稽敍謝雙賦道舊意逺辭達久無此作如獲拱寶榮感無已

某心气不寧荒廢筆硯假手非禮輒用手牘見恭敬之實惟臺慈加亮幸甚

又【慶元六年】

某悚息拜啟某官相望非逺音驛幸未至甚疎要不若時奉言笑之爲慰也嵗事將新共惟賢業浸亨對時受祉百順來備王春度玉墀不勝鄙人拳拳之祝著書樂道爲況當日佳前軰閒居作無限工夫正爲不以應酬空過嵗月耳某屢欲走介敬承起居因循至今愧不可言卜居竟如何古云求田問舍蓋先後之序若且以俸余市良田而損數千暫爲賃居計則所費不多他時食米有羨徐求一區似未晚也迂濶之見未審然否正寒萬萬保重不宣

王南彊提舉【慶元二年】

某竊以气序嚴凝共惟提舉吏部奉使察州神人交相臺萬福學該流略名冠倫魁已防承明著作之庭修注演綸歷階可至更冀珍調寢膳卽對嚴召

某比審臨遣大庭亷按江右委寄隆重過扵閨臺往者莆陽鄭公常以龍首持龍節今玆調夑辰階吏民甚以爲寵繼之者若非執事而誰大用可卜矣某幸預部民日望行郡爭先睹之快云

又

某久違風度企仰爲勞自審光臨臺治盍以姓名自通又念已掛衣冠杜門養疾人事俱廢蓄縮而止敢圖大雅好謙恵頋一日之雅屈大手筆形於牋翰與共俱尊百年三老之對妙絕動宮墻而非某所敢當也欲裁數語爲報非特怯大巫而閣筆亦懼非野老事部使者之體不然來而不往豈應自抵失禮之罪手牘敍謝莫究萬一向幸臺察

沈持要詹事【慶元六年】

某竊以季春暄和共惟致政待制詹事年徳俱尊天人顯相臺起居萬福江浙相望然無晤語之期遡風仗紙倍切馳想所冀保固沖和益永喬松之壽

某別徳久矣晝勤思詠夜形夢寐良非虛語剽聞視聴聰明步履輕快如五十許人蓋以蘊蓄經綸急流勇退康寧以燕其晚亦施報之理也屢欲拜狀而目昏力乏艱於揮染竟煩誨墨先之髙誼不遺感嘆無已憑書敍謝莫究

某平昔叨逾過分加之衰病嬰纒久合退休然猶遷延以俟年至復忝恩遷有愧髙風多矣只今僅能眠食每思向來石田之諭輙復效顰此外百事俱廢竊計讀此爲發大笑也

陳安行給事【慶元六年】

某比審年兄以輔藩髙第擢帥七閩蓋今重鎭無如長樂易守數矣必俟徳望福力如年兄者乃可稱此況莆田故鄕近在巡管晝繡甚寵他時大用亦當踵陳梁二公矣某素知彼間風物甚美直爲荔枝一行亦自不惡凡三得符節皆垂赴而易至今尙形夢想也偶林教授自此代歸年兄必詢賤迹不可無書其人自佳士當防一盼張倅在彼往來之便必多別當嗣記

馬容州【嘉泰元年】

某自違臺範𨿽捲捲企詠而道逺無便尺書莫致方玆愧悚忽枉華翰欣審臺起居萬福使治乃五筦之一寄委甚重下車已周嵗振舉紀綱撫摩凋瘵千里當被實恵多賀多賀長牋逺曁倍荷眷與錄示利便札子旣行不應復輟林僉判能達民隠亦自可敬白皮塲竟如何某年垂八十掛冠七載豈料狂生輒及其姓名致煩公論聖恩秖從降秩眞天地之施也王季海同僚時初無他左右所目擊徒知自訟而已方此省諐占復艸率惟防順令頥養亟須召節

文忠集卷一百九十九

欽定四庫全書

文忠集卷二百

宋周必大撰

小簡

賀湯左相【紹興二十九年】

卽日踐長觀復陰剝陽生恭惟佐王以道格天以徳庇民以仁九重眷之百神衛之夷夏詠歌之鈞動止萬福冰霜方凜益乞崇防茵鼎以永無窮之聞寸心拳拳専以是禱

某竊謂受知者必圖報稱之方效勤者必假竿牘之禮在嵗辛未相公以北門學士詳定殿幕而某實出衡鑑之下越丁丑春棲遲銓部驟防畀職泮水旣又面語赴上之期受門下恩亦不後於眾人矣頋身賤地逺未甞有絲髮之報猶當朝夕奏記少效其勤而自違去黃閣閱十六甲子姓名至典籖者財三數焉豈惟無以效勤且將用怠慢獲罪𨿽然安敢無說以處此晉人有貽書等輩者慮有謬誤開閉數四卒達空函何者內重故也況以州縣之小吏仰望天子之元宰分守嚴於外兢懼交於內日事竿牘果能保其不謬誤乎連意含辭將作復輟理亦宜也不然𨿽甚無知寧愛方寸紙而自投怠慢之誅乎相公曲盡物情必有以得之

某恭聞九月甲午制以相公正位元宰蓋功大者位愈尊眷厚者任益専伊尹仲虺同相成湯矣而咸有一徳獨美於阿衡周公召公嘗分左右矣而師保萬民不歸之君奭下逮周勃有功漢世爲丞相位第一陳平功次於勃爲丞相位第二逺攷伊周近觀平勃卽其位敍而勲徳眷任之輕重見矣然則相公今日之拜其勲徳殊絕眷任隆厚何待匹夫之言爲國家慶爲天下賀可也

某觀傅說復髙宗曰惟說式克欽承旁招俊乂列於庶位美哉言乎眞輔相之事業也自唐以來大臣不能公聴博采而以好惡汨其心知賢矣或以疏我棄之知不肖矣或以與我收之牛李紛紛疊相排擠夫豈知秉鈞當軸期爲國得人而已何至容心爾耶自相公爲政首以人才爲念或取之耆舊或防之徒中蓋有昧平生而不相聞者矣特以公議所在信用之不疑耳異時二府才擬一官世必曰某之暱也某所授致也今則異於是曰彼以徳進耳彼以言揚事選耳自非融好惡之私而盡旁招之義何以臻此夫相公事業多矣某釋彼不言而獨贊用人之美者蓋以深得傅說之心而可爲萬世法故也是敢表而出之

某聞士未達而求知亦難矣商丘聞年老力弱衣冠不檢自取欺詒於子華之門向非泳河得珠蹈火取錦則何以豫肉食衣帛之次乎毛遂事平原君三年左右未有所稱誦平原亦未有所聞也向非按劍歷階則錐末立見徒虛語耳嗟夫泳河蹈火行怪而不可訓按劍歷階履險而不足法施於戰國則可治世奚取焉今相公以權衡永鑑運量天下而照知其情僞使賢者殫其知能者竭其力文字法理各以才進固不徒履險行怪而後用也獨某一介之技爲甚短九品之位爲甚卑望墻仞千里爲甚逺日月逝矣求知之說安在采葑采菲衛詩有之願借是以爲請無徳不報周詩有之願托此以自誓惟相公念焉

某聞之時未當進而進失之躁時可進而不進失之緩某顓愚晚學叨防恩紀司桐子於秦淮之上有奉入糊其口無牒訴裝其懷杜門掃軌感戴造化之餘頋常取易讀之竊有見焉晉之初六處卦之始功業未著𨿽直離照人所未信則必摧如而居順寛裕以無咎然後不失之躁焉豫之六三居下體之極去由豫特一間耳倘或睢盱不進遲遲致悔無乃失之緩乎某屬者俟罪於玆𨿽不得晨掃齋門晝登孫閣然未嘗飾說以干進者懼夫躁也今旣成資矣去徳之日久跪履之心切茍不竭誠自歸則亦可謂緩矣於是佩以自警削牘以乞憐顧相公垂情而收拾之毋使其誤注周易也

繳書札子

某一違鈞表三易嵗華𨿽戴恩之心甚勤而奏記之禮不數蓋深虞於犯分非自怠於歸誠今者竦聴制麻寵褒勲徳峻升上相獨冠百僚宰柄不移師瞻愈赫某名慚小醜實防大鈞仰睇龍門未有躋攀之路崇成燕廈豈無欣躍之私用竭寸心防修尺牘意凡詞俚紙墨渝繾綣之情未伸僭煩之罪已積伏望僕射相公擴涵容之鉅徳諒依向之小勤間於政機賜以鈞覽𨿽大呂黃鐘之府戞釡竈以非宜然潢污蘊藻之誠羞王公而或可凟尊之譴伏地以須

賀孟宗丞除江東運判【紹興二十九年】

謹時之問右幅具陳卽日共惟新節載頒恩章甚寵神物顯相臺動止萬福敢薦以手啟申詞固知煩瀆亦捲捲之意也

某𨿽名晚學嘗竊聴人物之評矣才學如執事操履政術如執事在漢廷中無出其右者蓋願執鞭而未得也今承馳傳鼎來望見有日懽悰所激形於言者萬分一耳

某伏審以天子之命移按鄰封𨿽足國富人均爲劇寄然江表爲當今甸服視兩淮畀付加重矣其將繇此只嚴召簉從班乎近比然照眾所共悉謂某爲屬於斯而求媚者非知言者也

某竊謂足食理財在禹疇周官皆爲急務其本末源流可攷也而後世乃以商功利析秋毫爲能民始告病矣國家分道置臺每擇仁賢而信之蓋得先王裕民之本意彼洪羊晏巽之徒所得防何宜執事之所唾罵也自儀眞抵臺城一昔可至然公行勿遲者江東父老之謠也公無遽歸者淮人攀轅之志也泮宮小吏不知其他方時隆寒三祝輔茵鼎禦冰霜而已

某修身學文皆出人下二年於此一善無聞今遇大君子按臨在邇豈特役役隨人甘心於自棄之域哉砥行立名附靑雲而施後世捨執事其誰望之某皇恐敢言之

謝李提防薦舉【紹興二十九年】

承詞疊具右幅卽日共惟使馹所臨人神參衛臺動止萬福寒色未解更乞爲國保調以對光華之寵伏自繡斧換臺怱忽累月𨿽千里相望不得日瞻星表然孤根蕞爾猶在春風中豈以地遙而防依向惟節下念之

竊惟九府圜法國家之利源也復司之初遴擇儒術心計之兼精者而節下首當之委寄可謂重矣頋徳望久著於仕塗姓名寓直於延閣重以潛藩之眷寧容徘徊於外耶逍遙供奉班眞旦莫事耳

某顓防覊賤無所取材日防比數而収之此意厚矣古者一飯之恵未之敢忘況辱薦揚寧不感刻占詞道謝特世俗常禮若乃臨事以正潤身以徳願持此爲知己之報節下亦將有取焉

乃者急足言旋正以病餘僅獲附致尺牘是後絕無使順可敍區區至於專介以行又非寒防所能辦今因洪幹還新安輒以緘啟記至能轉達然亦晚矣大雅豈苐盡人之情倘賜通亮幸甚

賀王知院【紹興三十年正月七日】

卽日恭惟機幄靖深日籌大計人神交衛鈞動止萬福春淺尙有寒色所冀益防鼎食輔成安彊頌禱之誠於是爲切

某觀韓愈之於李絳辭去才旬朔已有児女子之感致和宣滯之祝丁寧至於再三夫愈何取於絳而拳拳如是耶蓋古人一防知待輒力圖報效勢或未能則念念不忘情見乎辭是乃近厚之一端也先生盛徳偉譽方雍容西府爲四海所注想豈絳敢望而某受恩深厚不止於愈所防頋念一去師門屢更旬朔具瞻之愫𨿽與眾均戀幕之私則有不能自已者覊單疵賤旣未獲少酬恩紀敢假愛玉體享黃之詩三致意焉𨿽知煩凟亦拳拳之心也

伏覩辛未制書寵褒舊徳越進元樞得位得時眷任彌重邸音初播士論翕然咸謂朝廷有柱石之隆海宇有泰山之勢豈特淮南謀寢晉國盜犇而已欽想正衙入謝之後冠蓋雲集某馳心賀廈而三萬里弱水未可以涉恍同夢蝶栩東閣不知身滯周南也

某竊謂自昔大臣誰無致君澤民之心然勲業名譽多泯沒無聞者蓋由不以人材爲意故也朝進一言欲興天下之利暮進一言欲除天下之害利未必興害未必除膠膠擾擾徒多事耳於此有要道焉爲一郡一邑得人則郡邑受賜爲一路得人則一路受賜推而上之百司庻府亦莫不然比夫紛更法令務爲文具者蓋相萬也先生自居從列已汲汲以引類爲意旣登二府孜孜益甚今內而臺閣外而牧伯下逮禦軍之將乘障之吏皆以稱職聞彼搢紳諸儒苐見先生勲業之盛名譽之美而不知所以致此者蓋有道也古者進賢受上賞先生亦旣履三旌之位矣揚善宜有後行慶芝蘭茂盛於庭階也

某聞伯樂過冀北遇馬輒取之無畱良焉非貪多而務得也蓋伯樂天下之善相馬者使其爲駑駘則不必一眄旣一眄而又捨之又其以爲棄物而不復頋矣先生之門士大夫之冀北也某𨿽凡才亦嘗辱在品題人皆知之然且置而不問三年於此天寒逺放鴈爲伴日暮肉生烏啄瘡若非先生賜以終惠則何人之廐可效其長鳴乎伏惟不替前日一盼之寵少加憐焉

賀邢倅【紹興三十年】

卽日共惟歷吉辦嚴百神隨防臺動止萬福初暑當以調防爲先願愼茵鼎副捲捲之禱

某稔詞華於搢紳采風謠於江浙𨿽未識荊州而慕暴公子則久矣效官泮水聞有以瀛州學士來貳藩條者問諸府僚蓋執事也退而喜甚亟占詞爲賀且致願見之誠如此惟髙明財幸

承被詔黃來乘泥軾選掄旣重委寄可知異時別京如洛邑睢陽大名皆置副【闕】以爲儲才之地惟今秣陵蓋其比也君侯新安之政去思猶在復勤此來非惟詳試術略亦使江東父老知朝廷旣以賢牧臨之又以英才貳之用示眷頋不忘之意尙防遄徵式從民望

自闕下抵此數百里而近聞欲泛鷁北來想遂理柁矣夏潦漲渠乘風揚帆決無濡滯吏民詘指計日以爭快睹苐恐禁闥需賢中道奉趣歸之詔耳

某空疎庸懦未辧根銀荷造物憐其困窮使竢罪於玆行三月矣今將仰依防樾茍逃瘝曠幸甚過望不可言也區區情悃尙容面稟

賀都總領【紹興三十年】

謹時申問右幅具之卽日共惟濡轡載塗百神隨防臺動止萬福瞻侍非逺敢重以保調爲請不宣

某一介麼麼願在下風之日久矣玆聞馳傳鼎來大將小校皆帕首鞾袴防弓挿矢以俟迓勞某亦將躬率諸生帶攂具劍儼然造焉旣欲拜北手於馬前且幸寓日盛禮也

某伏承以尙書郎授使者節置臺於江淮衝要之地贊書一出輿論翕然今𨿽大弨掛壁不足以展木牛流馬驪駕車之妙然萬竈仰哺尙資心計佇聞屯田金城積粟振武漸省度支之費非特士飽馬騰而已

國家於江浙蜀漢之區分命名臣典令糧餉其任重矣比者復詔涖職二年卽優加進擢繇是結軌歸報者登禁路如歷階然況明公踐揚旣久聲望隠隠豹尾之中鳳池之上自可徑躋而躐至似又不必以嵗月計也春陽駘蕩周道倭遲不審前驅今次何地經從北固三組垂要鄕閭父老願觀車騎過家上冢之盛或小作淹畱耳更冀遄徵副軍民之引領也

某櫟疎駑緩充員泮水操行不足悅眾學術不足帥人賴諸大夫憐其無能而芘存之再書下下考矣明公戾止尊賢而容眾𨿽不敢望解榻庻幾宇防有所依也幸甚幸甚

前栁州徐郎中【璉淳熈四年】

某頓首再拜上啟知府郎中臺座秋气淸肅共惟燕處雍容召用有日臺動止萬福更冀調適寢味益介新祉來服寵命不宣

某頓首再拜又啟乃者數造仙裏差池瞻覿區區仰徳實勞寸心日佇來朝冀欵教益臨筆不勝拳拳

某頓首再拜又啟載惟某官以才猷望實濟先世之美分符名郡政譽藹然自此入儀華貫蓋必然之理區區賀悃容面以致

某皇恐再拜某衰病不才寓直鼇禁已爲逾分恩加眞拜豈所宜然方圗敍謝先辱雙緘之貺禮意謙勤何以克當怱怱治報大愧率略加亮幸甚

洋州王通判

某頓首拜啟通判朝儀年兄執事杪秋霜冷共惟協贊名邦神明所相臺萬福更防順序珍嗇別俟召擢不宣

某頓首拜比幸承教旣別不勝瞻仰今春辱去冬所恵書貳以長牋詞采髙妙三復嘆服來使畱此甚矣拜答稽緩且職事衮冗不能眡儀以報愧怍無已尙惟髙明有以加亮幸甚

某悚息再拜年兄文學政事加人數等萬言投匭仰當聖心尙淹別乘未究閎蘊意者坡公園亭奇作正須大手繼之並爲洋州盛事耶不然入儀要路乃必至之理何遲遲也

某悚息再拜某衰病非才塵防班序爲日滋久罪戾增積不緣罪去則當引分歸耕矣別紙之諭謹悉西樞主盟蜀士應誦周南之滯如某吹送無力空負愧耳

畱仲至尙書【淳熈八年】

某頓首再拜上啟知府安撫顯學尙書臺座季春暄淑共惟棨防肇臨神人交相臺動止萬福更冀順乘月律珍禦鼎衣以俟嚴召不宣

某頓首再拜又啟坐逺台光嵗華八易慕仰風味未嘗少防日徯來歸庶遂晤語未間更劇馳遡

某皇恐再拜又啟共承光膺簡擢就畀帥權增重潛藩大孚輿論尙書徳望揚歷爲時名臣忠信慈恵如古循吏潁川入相行見扵今非爲謟也

某皇恐再拜又啟某昨僅能一紙酬末況方伺開藩別修牋敬因循不敏又防以緘牘先之旣慙且感言莫能諭尙乞矜恕

史直翁丞相【淳熈十年】

某頓首再拜上覆致政太保公相鈞座伸悃恪具公式霜寒甚力共惟心返日休神天交助鈞動止萬福謹以副啟仰瀆記府伏乞省察不宣

某頓首再拜又覆久違道徳之誨心旌搖搖曾不少休每見四明士大夫備聞居閒成趣視履益康著書論文把盞行樂𨿽精練少年有所不逮未嘗不以系官於朝阻待杖履爲恨也玆承赴闕在卽將復爲賜第客此爲欣幸豈有窮已百懷敬需面稟

某頓首再拜又覆共審抗章待謝備極優賢之禮蓋三公就第久無其人年至未衰古亦鮮儷天生聖主必就丕平之業則太公亮武王潞公佐元祐當有所屬此某所以旣賀明公今日名遂身退而猶冀功崇業廣於異時也

某頓首再拜又覆某近者𨿽酬鈞翰當隨具公啟爲門下慶伏防謙徳異甚首枉公函內循不敏寘愧無所然周公不之魯實區區所期望者與其諄諄簡札間孰若面致其喜之爲勤也以是又復缺然未卽具報今果聞奎畫誕頒趣公入謝矣此非臆度蓋合輿言不然豈不知逋慢傲忽自敵以下非敢施其敢用於事貴事長乎

靜江詹帥【體仁淳熈十年】

某頓首再拜上啟某官年兄臺座寒色方凝共惟坐鎭南交神明欽相臺動止萬福更冀加意保攝益綏純嘏以俟來歸之命不宣

某頓首再拜又啟間濶不勝瞻仰尺書𨿽足伸悃頋豈若承顏接詞之爲快也雪片梅花今其時矣鈴齋燕暇賔朋參集其樂豈有涯防臨風不勝馳詠

某頓首再拜又啟共審涓剛洗印大開幕府前日澄淸休譽猶在士民之耳目今又以持橐貴臣總十連之重其風聲威望蓋有加矣江氛嶺祲轉而爲和气逺部何其幸耶塩法流通遄歸可得上意必不先一道後天下聊預言之

某頓首再拜又啟特防雙緘盛禮𨿽佩謙捲如愧悚何占賀率略惟臺慈有以亮之爲幸

洪景盧舍人【淳熈十一年】

某頓首再拜上啟知府待制舍人臺座天气晴和共惟政令已孚坐歗多暇臺動止萬福更冀若時珍衛延捨新祉以對寵召不宣

某頓首再拜又啟乖隔多年慕仰徳誼非如他人之泛泛也自承開藩股肱郡音郵頻至其慰幸已不勝言若遂聞入覲朝夕晤語其喜又當如何耶

某頓首再拜又啟共審次對西淸榮拜綸命諒深懽愜觀聖上所以倚注與夫搢紳所以期待不相不止曾是晉選固未敢多賀也

某皇恐再拜伏防墜貺雙緘禮意腆縟三復豈勝欣感惟是占復率常簡略迹涉於傲亦惟髙明燭物諒其應酬鮮暇因恃以不恐耳

某皇恐僭易上問臺閎眷集欽想長幼均康有委切幸垂戒

程泰之尙書【淳熙十三年】

某頓首再拜上啟某官年兄臺座深秋气肅共惟惠露霑濡政平訟理臺動止集福更幾珍衞寢餗丕延天祉垂副忱禱不宣

某悚息再拜又啟邇者𨿽以一再見爲幸而所欲言者殊未究也別後更切企仰傾耳賜環冀得欵集正恐公入我出如相避耳

某悚息再拜又啟共審涓辰洗印敷上徳於千里諒惟碩徳宿望屢考民功大用猶稽搢紳日切延跂安有天心乃眷輿論攸屬而容久外者乎趣舍人裝可也某悚息再拜又啟前怱怱僅一再往手書公函厚禮遂緩修致安敢文過恃宏度以不恐耳孫正之鄭人也爲邑值水災課不至殿否葉箋似敏健與之有契曾與贑兄同僚二人者皆求書於千騎未至之前冀幸公庇今輒及之皇恐皇恐某皇恐拜問隨軒眷集緬想上下均祉判院想已到任知丞嘗一見也有委願聞之

蔣婺州【繼周淳熙十四年】

某頓首再拜上啟某官秋暑未艾共惟開藩有淑神人欣相臺動止萬福某謹此以謝先辱敢幸省察不宣某頓首再拜又啟屬者一再復狀幸徹崇覽翹首鈴閣防晤無階伏紙遡風馳系良極所冀珍調寢餗大用可拱而俟也某頓首再拜又啟玆承涓剛洗印條教一新諒深懽慶載惟忠嘉鯁挺簡在宸扆固當間於兩社試望之於馮翊意則可知來歸何待期月不勝延企

某頓首再拜又啟伏防謙防墜貺公牘眷愛勤厚三復感悚治境後來得雨否此間亢旱異常憂愧燻心具報不能如儀髙明垂亮爲幸

某僭易拜問太夫人敬想壽祉增崇稍涼當遂迎侍眷集翕受寵禧有委願聞之

王謙仲江陵帥【紹熈四年】

某皇恐頓首拜啟某官鈞座上冬晴寒共惟塡臨有淑憂頋損寛神明掖扶鈞動止萬福更冀珍調鼎食卽登宰路丕究經綸之業不宣

某皇恐頓首拜啟久違鈞範仰徳增勤𨿽間奉往來之問而旌麾在望晤語邈然此心拳拳何翅系馬而止耶某皇恐頓首拜啟共審防印謀帥綏靖南紀無有當上意者獨惟宗工鉅儒文武知略前無古人後絕倫軰是膺推轂大尉僉言撰良開府諒深懽慶然先一路後天下輕重之間猶軫宸慮趣召在邇玆未敢多賀云某皇恐頓首拜啟某宻依鈞芘自合伺視篆亟與四鄰共致慶問而病悴經時疲乏殊甚且迫替欲去遂成簡怠特防遣騎委況盛禮在謙徳固爲有光內循不敏何以逃相防之刺尙惟鈞慈有以矜亮幸甚

朱元晦潭帥【紹熈五年】

某頓首再拜啟某官臺座問已具公式秋暑正祥共惟綏靖軍民神天所相臺動止康裕更蘄順令珍嗇倚需寵召不宣

某頓首再拜啟某違臺範詠徳爲勞𨿽音驛時通頋豈若欵奉名理之爲快髙山仰止倍極拳拳

某頓首再拜啟玆審撰良洗印寛上頋憂非獨一道吏士敬服威惠而蠻猺種落莫不安巢穴而奉教令得人之效如此宜公宜卿豈應久勞於外毋爲暖席計可也某皇恐再拜某猥以妄庸頻年典郡積爲謬戾念之赧顏今得大賢揜覆瑕疵振起壊公私兩利豈獨一夫屬臥病未能敬修緘啟乃勤盛禮先之滋以愧感欲敍悃愊更慙拙訥惟臺慈恕亮爲幸

文忠集卷二百

欽定四庫全書

文忠集附錄卷一

祭文

特進右丞相衛國公陳自彊

通奉大夫參知政事兼知樞宻院事費士寅正奉大夫參知政事張巖

中大夫同知樞宻院錢象祖

天祐社稷篤生鉅賢中原文獻獨得其傳發輝帝制鋪陳治原其在紹興已登邇聨逮事孝廟眷注尢專宻侍籌幄迄踐臺躔畱畀崇陵輔相初元禮樂具舉百度粲然開明皇極興滯補偏貽我後來奉以周旋終始名節進退兩全聖皇嗣服寤寐十年【闕】

社晚志愈堅宜享期頤胡疾弗痊哲人其萎疇不涕漣西望崇墉恨莫能前緘詞往奠聊以致防

大中大夫權戶部尙書兼知臨安軍府趙師

惟公學爲儒宗道覺民先文足經世徳可格天重擢異科徑躡英躔聲華籍甚淸修凜然親見堯舜一道相傳於穆孝皇圖任惟賢廼立螭陛歷記動言廼司鳳綍譽重掖垣升之從橐延之細旃上心旣沃帝膝屢前逮直玉堂內命是專制誥溫淳徳意具宣龍光夜欵宻分炬蓮履切星辰平持三銓疇庸右輔遂陟邇聫臺衡左轉樞極右旋夢卜已葉登槐贊元明良一堂運偶半千萬宇以寜三光以前弼成揖遜臯防比肩功立身退鴻鵠孤鶱齊芳緑野寄興靑原賜履三湘出殿十連居無幾何歸思翩翩明哲在躬安車竟懸浮雲富貴閱時變遷樓峙華隱日涉平園賔友相從杖履蹁躚天實耆之壺中老仙仰髙六一手訂鉅編主盟斯文肆筆如椽豈非前身相望百年五福兼備好徳弗諼四朝逹尊善類拳拳生同潞國壽祈永延代謝有時日月斯遄梁木其壊大廈忽顚鳴呼忠存社稷名塞天淵勲著鼎彛像揭淩煙始終全節進退罔愆百世一人公何憾焉念昔先君嘗辱知憐至於不肖倍費化甄隧碑未立驤首告防雄文大書繭墨猶鮮恩深兩世肺腑銘鐫驛訃遽聞有淚迸泉煌煌隕星悠悠逝川公今亡矣欲報無緣千里奠絮神馳涕漣

中大夫權禮部尙書蕭逵

洙泗學缺古文不宣秦漢治駁相業無傳猗歟鉅宋藹藹多賢歐蘇南丰倡和後先鑾坡鳳掖垂光簡編富韓司馬臯防比肩紫樞黃閣勲烈無前偉哉諸老典刑具存亶惟我公循流遡源上接統緒正傳不偏發爲文章思若湧泉形爲事業力可回天於斯二者自古難全聚粹裒美公其有焉乾道以來慶典交駢公訂縟禮垂鴻勒琨玉堂之廬艸制代言繳奏詞頭直聲凜然淳熙以後人材茹連扶持元气添置諌員公繇宥府登拜臺躔開明皇極淑別班聫急流勇退去國翩翩長沙謀帥姑建戎旃涼臺燠館竟歸故園挿架籖軸磨朱防鉛角巾筍輿笑傲雲煙繼踵洛社優防嵗年名節愈重門庭愈尊士聞公名欣然執鞭譬之喬木巋然谷巓斯道所系賴以討論忽驚曵杖迄嗟逝川通國善類皆爲涕漣況逵晚學夙沐知憐憑藉先人申以姻防翩其訃書忽焉闖門有淚傾河恨莫趨奔緘辭往奠鑑此防蠲

資政殿大學士中大夫知慶元軍府趙彥逾

邦有老成則有典刑人心世變所恃以寜堂堂我公今代耆徳民之蓍國之柱石防言旣絕斯文幾墜唐虞二典非公疇嗣王佐不生相業無傳淳熙至治實公仔肩鑾坡有錄聲動九區逺而夷狄知有大蘇平園花木旣秀而野防而走卒猶誦司馬位列三孤年幾八袠優防考終公亦何戚輟之奠憇棠之思天乎何心忍不憗遺彥逾屬者交訊喜公尙康爲日幾何於今則亡浙東江西相望千里遣奠寓哀有淚如水

中大夫知建寜軍府事倪思

公生廬陵繼六一公士論推尊畢世而同惟公之徳粹然謙恭玉山珠淵淸明內融惟公之才用而不窮出入屏毗應變從容惟公之學源深流洪九流七略靡不究通惟公之文防奧詞雄眾體兼備三代同風奮身紹興厥聲摩空烏臺螭防寖膺顯庸隆興乾道風虎雲龍明良遇合千載一逄曁於淳熙治盛功丰公於是時蔚爲儒宗乃掌帝制勒崇垂鴻乃陟文昌獻納輸忠乃侍講讀乃翼儲宮遂登廊肆開府西東聚精防神志合謀從遂正臺鼎輔相彌縫宻贊親傳勲業愈隆紹熙初政矩疊規重退而分陜初不言功慶元告老歸從赤松優遊緑野名壓岱嵩皇防渙渥進階累封巋然四朝善始以終天不憗遺夢奠告防遺奏上聞震悼宸餙終節惠哀榮兩崇思以晚學夙登崇墉溫顏下問借聽於聾帝命冊畢代言非工宿緣妙契衮褒是防【公每有除授制詞多思視艸公語思云殆是宿緣妙契】修門一別嵗月轉蓬移書相先訪逮孤蹤今聞公防涕淚沾胸緘詞寫懷敬侑一鐘仰祗英靈鑑我悃悰

寶謨閣直學士通奉大夫致仕楊萬里

六七月間聞公屬疾欲往問安我疾方棘曾未幾何聞公有瘳尙摛鴻文以應人求云胡一夕而遽不起萎此哲人騎彼箕尾幹折天柱坤隤岱嵩國虧股肱道喪師宗天乎痛哉一老不憖自家䢐邦聞者涕隕公自紹興奮繇諸生獨提一筆萬人莫攖遂收雙科遂入三館遂掌絲綸遂首輔贊中興以還孰冕詞臣維汪龍溪學士曰眞公出其後而出其上發帝之令有一無兩髙皇倦勤遜於孝宗托子者誰維陳魯公孝遜於光疇纉陳者公扶日轂以照天下昔漢董賈玉英文事彼豈不文文而不位昔唐房杜星垂相勲彼豈不位位而不文維文維位公具其尢其詞典謨其勲伊周齡甫七十健若霜鶻而掛其冠而還其笏歸於午橋爭席漁樵岫遨川嬉風哦月謡酒船淋漓詩陣跌宕九老非髙七賢未放赤松之從公其前而蟠溪之耋公其肩而汾陽之祉公其全而神淸之蛻公其仙而公一無憾我心孔悲殄瘁之傷豈我之私

朝奉大夫提舉江州太平興國宮彭年

我遊公門逾三十載質疑諏事奚止一再無扣不鳴有蔽斯闓曁公登庸崇庳絕軰愛之弗忘不翅遊倅戅言或發受盡如海匪附而親匪違而悖孚尹旣交自爾神防公鎭長沙我入自外洪鈞所播嘉種猶在戮力首公欲勉弗逮風聲旣殊忽判蘭艾太空防防亦玷防靉利害相磨雲雨萬態惟公淡然不見繊芥或東或西交訊靡怠起居日聞不借一介遽傳寢疾色然以駭無幾何時喜聞其瘥三忠之碑筆力萬犗以卜耆年不待布卦訃音忽騰逺邇嘆嘅聲气旣同情自百倍相望十驛欲往如裁薄醪不濡侑以芷茝以寫我哀淚殞如颒

朝請大夫寶謨閣待制知潭州何異

凡寓形於大化委一粒於萬鐘嗟分量之不齊紛嬴踦之靡同或昌於文而功不足以及物或侈於爵而名不足以垂鴻或身之淸而福未必厚或施之丰而報未必隆故蕭曹功足以造漢而無丹靑之黼藻班揚文足以華國而無鐘鼎之勲庸香山之白傅淸名輝映於千古而未能捐乎聲色之累緑野之裴公兾從容於晚嵗而猶凜凜乎風波之衝偉我公之全徳千萬而一逄登庸亮采爲四朝之元老而猶克勤於小物潤色皇度定一王之成法而了不見於矜容豈天賦之自爾抑學力之由充進而登鼇扉躋鳳掖則専儒宗之妙選握魁柄隆樞極又屹然有古大臣之風退而覧詞林歷文囿則畢多能之事頥道眞探理奧則又上續乎鄒魯心傳之宗悟世濤之洶湧脫羽翮於樊籠束衣冠以自遨尋妙諦於巢松記平園之艸木凡幾閱於春冬𨿽開國於全益冠位於孤旜而退然如山澤之臒曾不芥蒂於襟胸凡在山川之名勝借公以不朽而丰碑隆碣殆徧乎宇宙而姓名熟識於兒童髙文大篇浩萬軸以難收而家藏戶誦刋琬琰於無窮風臺月榭一酬一唱而無賞物太深之累三昧逰戲文筆自娛將啟予之手足而猶不倦於垂終嗟大雅之典刑悵疇昔之逰從頃六院之叨榮知一陶之自公屬將漕於湖湘依閫制之提封荷愛予之綢繆極防意以彌縫思別後之音書率時遣而月供嗟蜀道之未歸苦行役之匆匆曾寄言於鯉庭丐珍防於眠饔方移藩之小定思襞素以自通忽星隕之示變愴梁摧之告凶九牧人士咸失聲以灑淚矧托睠契之稠重寫終始之哀榮慰方寸之悲恫公其未亡斯鑑防

朝請大夫知衢州章頴

惟公爲相當招徠眾雋之餘以道致君際揖遜三朝之盛學術兼乎宏博文章蔚乎光華經徳不回是以位髙而心則抑盡言無隠固常身退而名愈髙榮悴不足以爲公之戚休毀譽不足以爲公之輕重脫屣赤墀之步角巾緑野之防典謨藏雲漢之章樓閣占山川之勝雍容退處博約後來細字楷書曾不遺於疏逺論文酌酒每相對於親賔求能如公必俟來世善人天地之紀胡不憗遺朝廷徳齒之尊及玆震悼送終者百兩臨於其隧赴義者千里哭於其門頴弔不及喪愧何以解捧五云之翰墨恍如新崇四尺之封艸驚已宿莫痛百身之贖輒陳一奠之誠有矢斯言惟靈不昧

朝奉大夫新權發遣撫州楊方

惟公早負瑰奇出爲嘉瑞當紹興之末際曁熙道之初辰北來羣賢未逺之時南渡中興彌隆之旦羽儀庭彥黼黻皇猷此公之下千仭而覧徳輝揚五音而彯五彩也及乎正一王之軌度總百揆之權行發揮升平之道光對揚揖遜之帝命成二代鬱鬱之文聲三紀溫溫之和此公之合鹽梅而調美味作舟楫而濟洪流也至於替否持正雍容不犯節安而義厚則竹箭之有筠松栢之有心也已而士望交歸賢路幾辟上信而下順則北斗之斟元化鉅壑之吞百川也然後節爲致仕之始平津髙減度之風優防家林歸重天下則良玉韞而輝天九鼎安而壯國也於是玉枝不老神刄長新文章美於九十碑版照於四裔則吉甫之穆淸風武公之猗緑竹也嗟惟小生親炙已晚再臨郡國常操幾杖芘徳有如垂露聆教乃若洪鐘蓋李門之登龍鄭國之聽虎也畱落漳濵委遲澤畔隻影自翳孤風若遺賜書見存戢戢盈庋蓋寸蒿之長松寒谷之春律也夫何臺象中坼文星夕殞殄瘁嘆於渺然遺老幾於盡矣痛乎泰山其頺梁木其壊也而方抱病十捨流悲一水慙漬酒於豫章孤負糧於江夏緘辭寓奠其鑑我乎又想公歸神於河漢超遙於八表也

奉議郎權發遣吉州軍州事胡元衡

國朝元老當代一人儒者宗師四海一身公徳之純溫其如玉四時之龢莫不具足公學之博浩乎無涯貫穿六經錯綜百家世莫榮於兩制儒者視之蓬瀛泛海而公平步逡巡十載世莫尊於兩地昔人譬之垣極麗天而公疊居首尾十年又其大者相我阜陵一徳相輝濟登丕平紹興淳熙三聖內禪獨以畀公皇極丕建揚休山立端委廟堂宗主斯文萬域乂康上眷彌隆公退則勇鐘鼎山林備極光寵畀藩湘水猶欲起公公請益堅聨翩緑封歸臥於家髙風矯矯幅巾藜杖忘機魚鳥從容平園十稔驩娛百尺之樓萬卷之書茶觴壺矢商略今古如唐晉公如周衛武廼玆春仲夜殞一星光若流電耆稚孔驚意公之祥而不忍道十月良日果以訃告嗚呼如公之生好徳康寜爵則三孤壽則八齡名篆鼎彛勲塞天地若是而終顧亦何喟然而哲人其萎國失蓍大政大謀無所稽疑蠢蠢蒼生巖石疇依蘄蘄秀民宮墻奚歸孰不巷哭以悼其私元衡濫乘一障效官通徳婘遇最隆步趨是則矧昔趨承有賢廷直我之視公義均父執今公云亡此心傷防音容匪遙觴豆陳席哭奠兩楹殞涕塡臆

朝議大夫權成都府路提防刑獄劉崇之

斯文命脈闗運興亡於赫我宋天祐無疆哲人宗工先後相望自唐仰韓墜緒茫茫越二百載篤生歐陽五行正气鐘此鄭鄕魁臺炳耀宇宙儲祥而又百年際時明昌復生我公蓍龜棟梁經邦術業命代文章覧輝徳仭獨步詞塲九霄平躋紫防玉堂王言誕播傳誦四方制作孔盛居室富藏渾渾灝灝巍巍煌煌正笏垂紳雍容廟廊洪化寅亮明謨贊襄忠肩稷契化邁虞唐無瑕白璧聞望顒昻泰山巖石景星鳳凰翩然勇退敝屣軒裳鳴珂燕閒幾舄徜徉緑野晉公赤松子房爲書滿家金薤琳瑯沈浸醲郁溫潤鏗鏘士登龍門無藝不揚克勤小物兼收寸長尊謙下濟夫子溫良眞賢並世此樂未央意侔造化道出羲皇耆艾永錫自天降康帝悲元老下遣巫陽孰爲喬木空想甘棠自憐暌孤材譾學荒搢紳晚出辱寘周行仰髙景行向若望洋遊身播鈞摳衣仭墻徳公深知始終弗忘一違階符屢易星霜展敬投函每懼斐狂飛雲寵報華衮莫當三燻寶墨十襲錦囊倚廬待盡陟岵永傷銜哀瀝辭愧不自量特筆垂銘幽壤有光生哀歿榮感鏤肺腸雅拜東閣蘄謝未遑稍逺寒燠裀鼎弗詳倐隔古今有願曷償平生尊依此一瓣香遡風西望徒劇涕滂

朝請郎權發遣栁州軍州事曾三聘

備福達尊古有格言歷觀近世得之或偏皇皇我公間稟自天合五靡缺兼三而全徳業夙成髙廟簡記麟省小儲烏臺明試謂斯哲人後嗣是畀阜陵履位亟俾掌制中書基命嬖幸孔壬其肯枉尺以希直尋引退八年召歸禁林艸詔精思敢負初心樞筦正邪事闗社稷典故無聞論思有職守道與官匪競翰墨天意弗回浩然去國赫赫人望惟公之歸堂堂相業捨公而誰中外於時萬口一詞明聖在上察焉而知三嵗復還指期大用疊組累紱徘徊橐從眷靡不隆進豈其勇迄畀之政致逺任重禮文典冊王制以明憲度品式舊貫是仍薦擢汲引士不知名塡附懷柔逺無遁情經緯彌縫備宣忠力事業文章兩臻其極歐範韓呂差肩比迹治效略同嘉祐慶曆舜復授禹宻贊聖謨十旬歸政忠愛豈渝惟帝念舊起鎭荊湖繼易鄕部錦繡晝紆廣廈名園於以佚老樓髙觀明花竹妍好鐘鼓管弦侑以摛藻書成滿家日有脫稿謂國蓍龜就問以疑謂士模楷四方是師謂壽八帙尙登期頤云胡防疾天不憗遺三聘早登公門受知辱愛暌違東閣乃十七載省謁裏第致唁遽退豈意永訣公今薨背追惟我公合五兼三視富視文無憾無慚竹帛可紀金石可鑱百世之下垂爲美談獨念平生避席侍坐師資所承曾不是過權輿朝迹自公鈞播訃問之傳涕淚交墮哭弔來前以防期列羞於籩防酒於巵作爲斯文以寫我悲公𨿽在天尙其聽之

朝奉郎權發遣臺州軍州事錢文子

洪惟我朝立國以人寤寐思服切於聖主而培養封植則在乎輔弼之大臣惟公心平以和學正而醇人無智愚所共推尊在位則惟薦進之汲汲平居則樂善誘之循循士經品題如登龍門是以數十年間分布職位猶聞見其一二而遺風余澤至於今而未泯曾嵗月之幾何紛論議之一新乃以盛美爲公之愆幸公道之旣開而髙爵之復還一黜一陟夫何足計而盛徳隆名則亙今古而屹然嗟我疏庸辱公愛憐且及其先賜以銘文方刋石之未就忽頺山之遽聞況領緘翰恍如生存嘆有言之莫報徒寓哀於一樽

朝議大夫直顯謨閣湖北路轉運副使雷潨

惟公徳根於所性而無彊勉之勞行本乎至誠不矯激以爲髙貴爲天子之宰而不忘夫貧賤之交弱不勝衣其气常足以蓋天下之豪故能安行於萬物之上而不移於利害得防之所遭此在人若挾山之難公獨舉之如豪毛髮而爲文與徳相似索羣動於事物之變宣眾妙於鬼神之祕固有白首窮年而不能一言之幾乎道公乃以簡以易而已足以盡其意如日麗天如風行水有口者皆可得而語有目者皆可得而視乃若造化之巧則舉世不能以究其指也文章事業同體異用出於天理聲色不動故君子小人之進退恩怨俱冺朝廷郡縣之更疊內外均重上下相安於寜壹夷夏不驚其智勇此淳熙之政所以有成而孝宗所以得繼勛華之遐踵也康寜壽考誰則不慕然人之所能爲者可勉而至力之所不能致者視天所賦以黃髮耆艾之老遊緑野淸閒之所公於五福所少者富而眾美所兼則不止於五是公之所爲者與天爲一故天之所司者公亦能以自予也公之初生維嶽降神公之云亡騎箕而升防防其容凜凜其靈簡策垂芳鼎鐘勒銘傳之永久炳若丹靑此所謂死而不亡百年猶生者耶潨聞公之薨曷爲其情儼門墻之在望忽泉途之已扄痛知已之不作悵有淚其如傾

朝請大夫直龍圖閣知鄂州軍州事詹體仁

昔我阜陵鋭意太平賢哲登用治功克成淳熙之盛百世莫京二三輔弼有光汗靑惟公終始獨邁等倫妙齡秀發詞壇早登淸切之地歷階以升防書約史雅健雄深垂光編簡燦若日星輔成聖學緝熙光明寵陞內相位冠禁林潤色訓誥發揮絲綸詞章徳業當代一人廼陪政府參預幾廷逮登樞極卽秉鈞衡四海鼎安一塵不驚九功惟敍庶績其凝帝嘉相業班峻孤卿鼎彛刋伐胙土防榮風雲慶會薦歷熙辰均勞釋政養素全眞彷徉緑野寒暑屢更三朝眷厚寵數頻仍上思元老渴見典刑生靈屬望聳聽詔音司馬再相天下歸心庶資廟算以成中興遽騎箕尾難問蒼旻嗚呼哀哉邦國殄瘁防此宗臣哀聞之日上心震驚輟朝寵贈防典具申儒生善類莫不失聲體仁蕞然孤迹久叨化鈞服勤中外嘗辱選掄感此知遇銘之寸襟豈期間闊而隔死生嗚呼哀哉義當奔走一拜防輪王事有守欲去不能遣致薄奠寓哀斯文精靈如在其鑑玆誠

朝奉大夫戶部員外郎總領湖廣江西京西財賦吳獵

昔我孝宗在位二十有八載盛徳日新終始惟一則亦有保衡之臣咸有一徳以勱相我國家以昭事於上帝是謂益公其勲若此防惟益公其知先知其覺先覺章濩韶武金石絲簧藻火黼黻圭璋琮璜鄭之刀荊之幹妢胡之笴吳越之劍不足以嫓其文章之巨艷金鼇神赤文緑書壊壁之藏汲冡之儲韋編之絕竹簡之折安世之誦三篋束晢之補亡缺不足以究其問學之丰而江漢以濯之秋陽以暴之金聲以始之玉振以終之和之璞藺之璧淵騫之行元凱之勣不足以擬其道徳之純且宻𨿽若是曷能形容我公之萬一於鑠淳熙玉燭和明凢四爰立輔贊裁成惟我益公由內相陟樞庭登揆路握鈞衡扶持皇極興起人心以頌淸廟以致隆平而舉九牧之士莫窺其勇功與智名此其所以不可企及而爲阜陵社稷之臣獵嘗謂公之淸心寡欲若杜正獻博記精識若蘇子容至於幅巾杖履保社鷗盟則合寘之洛陽之耆英嗚呼已矣乎九泉不可作而禮樂將畀之後人耶涼臺燠館坐閱寒暑而竟從箕星之遊耶獵昔者聞訃怛焉悼驚系縻官守始克寓誠一爲天下慟不敢以世俗而爲芻奠之陳恍兮惚兮兾精爽之來臨

奉議郎新差通判黎州軍州事鄧諫從

嗚呼公乎道徳四朝之老文章百世之師殊科異等以振奮淵識奧學以發揮得鄭圃潤色之妙續廬陵神淸之碑玉堂掌制之坦白金甌覆名之倚毗八袠衍洪範之壽一品著平泉之辭緑野晉公之逺韻赤松張傳之前規下白屋以謙益進丹扆於君違庶幾百嵗於召保忽嘆逝川於宣尼返傅說於甲坎嘆生申於丙離宸極爲之震悼夷夏爲之賫咨嗟木稼而星隕哽山頺而哲萎指太元於芭受麟經於董帷駴莋道以馳訃瀉江河之涕悲跪敶辭而瀝醑尙精爽之鑑知

承議郎權通判道州軍州事楊長孺

髙皇中興孰貢隆平黼黻太淸五三六經繄太師氏曠世特起爰杏其壇爰洙其水疇不摛文公筆有神日月華耀雲煙郁紛疇不學古公心獨苦何防非金靡玉弗茹旦奭其倫伊傅其鄰惟我有臣千載一人厥庸未竟以遺嗣聖嗣聖曰兪器實萬乘皇矣阜陵天斯聰明闔辟宇宙捲舒風霆萬幾孰理魁柄孰寄挈以畀公期於予治公秉國成穆穆迓衡星緯咸若海波不驚彼室大競惟邦嘉靖未必夏商如淳熙之盛重華垂衣唐虞惟齊奉冊太極洗光咸池典謨在口霖雨在手俾宋寶萬祀九有光宗丕承祖武繩繩帝謂無聲股肱是膺媧石鏈矣舜裳綫矣置器攸寜誕先登於岸矣紫蓋保釐靑原悠思翩其還歸弗嫪以疑掛冠神武築室百堵山川圖史輻周公之宇爲相不難五福誰完子之燕居十年安安如彼野鶴風露飲啄如彼長松傲晚霜雹不吝不驕臞仙縹縹分客瓊琚樂已簞瓢韋布預附簮紳懷赴一代宗師四朝元輔胡不憗遺梁壊山頺國失倚毗士罔焉依自古有死公薨獨異靡人弗恫天亦霣涕翦焉寒蹤受恩郅隆年未弱冠辱知於公短簿踽踽與枳爲伍公實揠之寘諸幕府著作之庭不可階升需章上騰虛名旁行金閨之籍弱水孔隔吹噓靑防坦履咫尺何以報之念玆在玆當公薨時之官載馳斂不帶絰塴不執紼緘時訟愆一哀永訣

從政郎差充西外睦宗院宗學敎授時瀾

隔千里如防面曠數十年如一日余不知人心之流通何如也云泥遼絕之勢有不能間焉以對千古之聖人以接百世之興者是必有不隨地而逺不與時而疏不以生而合不謂死而離者矣癸夘之秋餘以門墻稚子拜公於西府公顧諸稠中異之因得見於燕閒公升樞相位元宰歸休於裏第江浙相望而日逺余亦遇窶不能出門困於永嘉廩食於中都星霜屢易且日疏矣音問不接或四三年幅紙西貢則粲然於筆益親益渥如朝夕乎左右何也嗚呼堂堂崧嶽凝立爲宗惟餘識公堅冰嵗寒萌松孤植惟公知余天之尊爵公所自有分茅胙土班崇五等奚爵之云人之良貴公所獨占秉鈞宅揆位極人臣匪以爲貴人事與天運而流矣宦而公卿樂權用勢善類彚徵公獨吐握潭府巍巍融爲春風杞梓楩楠繊巨自售中心好也子孫之念誰不封殖寒士歡顏公獨已責食祿萬鐘十九在外絲寒粟饑在在而然久而繼也身退之餘調耳娛目公曰古書閒居之樂茍陋襲訛於焉是正攄其浩博編秩千計不爲罷也道純金玉旣熟旣茂文出宮商克倫克諧蓋其相天子伊周而學者師之孔顏也徳備而體愈謙業富而心愈慊休休汲汲將終身焉皇天降割曾未百年壽獨不可長耶嗚呼不絕如縷耳相與竄於窮悴之中其气自倍有宗盟之營壘儼然爲人心之倚系也卒焉不見大將旗鼓飲血於堂下者不亦單乎陶唐而來中間晦蝕卒莫加損見善明而後用心剛豈曰能之公實謂余可貧可賤而此盟不可渝期終有以答公之知也昭然精爽尙陰有以佑余之志也位哭緘辭以寫余之悲哀公其髣髴而來鑑也

免解進士曾三異

鄕貢進士曾三疑

間世生賢昔難其期代不數人繄天所爲中古以還俗靡風漓文章事業塗是兩岐常楊元白文鳴一時制誥詔冊編簡具垂或正或邪有醇有疵或用或捨有美有譏天乃生公負特韞奇決科發策令聞四馳髙宗右文一覧灼知謂當掌制形之訓詞蕭曹房杜漢唐所推光輔兩君股肱是資刀筆余習規模陋庳禮樂未達制作何居天乃生公堂堂巍巍運籌折衝計策無遺孝宗用公左右疇咨明敏有決褒以宸奎乾道淳熙朝舉盛儀乃發顯冊以崇慈闈乃播徳音以式九圍長秋正位春宮燕詒王言帝制皆公發揮百世之下古風遹追繁重簡潔如周如伊公之文章日月爭輝孝宗神武志在平夷穹廬遷徙公測其機夷禮頡頏公折其防帝欲授禹沈幾莫窺公於典禮宻勿贊毗天同神比不市己私羣疑雜襲甘受若飴謨明弼諧如臯如防公之事業今在鼎彛危機弗蹈赤舄遄歸作幕南邦嵗越再期移鎭鄕部閒退力旂韋公垂車加賜是宜裴公辭榮窮勝以嬉公豈少是樂匪在玆二老徜徉如塤如箎諸生誦非竹非絲實事求是多聞闕疑有契於中喜動須眉謂是淡薄吾心悅怡以衮繡華而儕布衣以相國尊而爲父師由古曁今若公者誰孰不望公眉壽期頤孰不願公筋力弗虧山頺梁壊莫扶莫持人之無祿天實爲之三異兄弟習陋術非少不識公夜夢以思見公東閤公謂何遲迨公歸榮執筆以隨二十年間恩斯勤斯忽聞公疾魄喪魂離亟往省公幸公未衰衣冠危坐弗傾弗欹侍公十日始拜以辭寢門問安馳書逺貽謂詠克賦謂記忠祠謂殆天佑匪藥匪醫起居復初旬月小稽倐焉夢奠莫返騎箕公去弗畱我將疇依撫膺悲呼掩袂涕洟川流可渟丘陵可隳我思我公夫豈有涯公歸於天豈知我悲

免解進士劉贙劉黻江璆

惟厥五嶽際天崔嵬有僕於地防山其頺萬象森羅環於圓極有隕自天中臺星折堂堂相公嶽神星宗於何彼蒼降此閔凶公之道徳顯顯赫赫萬民所望四方維則公之文章斧藻斯皇六經規模一代典常公之相國忠誠正直稷契臯防尹說旦奭公之接物簡肅謙恭川納海藏靡來不容半生近侍十載兩地望重四朝名垂百世歸爲地仙十有六年從容閒燕緑野平泉商防今昔討論文籍鋟木詔後千卷百帙短章大篇近逺流傳日星炳煥琬琰深鐫精神皎皎富貴壽考云何不淑喪此一老哭公夫人祥練未經曾謂一朝以歿元身贙等麼麼辱爲賔客略去勢位愛同肝膈約禮博文美饌淸尊今日何日登公之門公之云亡邦國殄瘁豈特我軰傷公之逝惟是感徳志諸肺膓百身莫贖一念敢忘酒載在觴殽載在爼一慟之餘痛徹心膂

鄕貢進士許淩彭叔夏葛玢楊洽劉元之

斯文天符盛於皇朝六一主盟追琢孔昭惟公傑出實繼前軌古學之深天才之美用意獨至筆下委蛇泉流不竭晝夜以之長篇短章讀者心服當代所宗誰爲之續昔在髙宗擢之烏臺以其靜直俾燕後來孝宗龍飛螭防分職浸歷淸華每兼翰墨事有不可洊進忠言時或齟齬歸舟翩然十載投閒帝思蹇諤再入班聫從容禁橐公在翰苑多閱嵗年典謨垂世星辰麗天朝夕論思無非禆益帝熟其才延登良弼公在廟堂輔贊彌縫眾美歸上不顯其功或值旱魃或逢霖雨引咎在身敢遑寜處淳熙內禪宻贊聖謀光宗禦極仰成伊周進位三孤防封上國貴絕百僚位稱其徳功成身退視天盈虛三徑松菊可以自娛暫鎭長沙金湯以固談笑歸來長伴鷗鷺今上纂紹貴老尊賢許其納政亞傅是遷華髮方瞳年幾八十神明不衰百齡可及偶嬰疾疢梁壊人萎殄悴之患朝野同悲嗚呼哀哉惟公平生通明縝宻持之以正踐之以實晚居鄕邦益篤防謙日親士類疏賤何嫌編摩簡冊是正訛舛樂以忘疲花光照晚比因疾愈特記三忠詞簡意逺麟史與同琳瑯千萬散落人間惟此絕筆令人淚潸嗚呼哀哉淩等昔尊文獻今瞻箕尾想其謦欬記其行止思公無斁重增怛傷酹此巵酒侑以奠章

進士王子俊

天之生賢自古實難匪賢之難蓋難其全誕集厥成惟我公則然公學伊何通天地人相其胸中萬古畢陳何以況之瀚海無津公文伊何紹韓歐陽轇轕星辰捲舒河江何以況之麗日伊煌有巋斯望司馬及呂有赫者勲韓曁文富前哲所長公靡一不具公在廟堂國有柱石其在四方世有矜式自初䢐終備道全徳鳴呼嗟哉十月朔旦天降鞠凶國喪其楨士失其宗梁壊山頺日星晦防殄悴之悲逹於天下安仿之嗟尢酷於鄕社駭訃音之忽傳紛行路其泣下昔我方冠狂簡有斐公見其文曰此非餘子職是循誘假以溢美拜公道周如平生懽飲食數載出入其門三十三年彌久益勤我困塲屋公輒爲喟移書撫我且勸且勵藏在什襲今豈忍復發視比往造公公病不能出獨拜牀下猶諄諄焉哀其窮而悼其屈天乎痛哉孰知其遂爲永訣之日也我持圓鑿舉世方枘知我惟公猶足自慰繼自今其安所望於世也薄奠載陳公呼不聞我涕如傾我心如焚如可贖兮寜九殞我身

文忠集附錄卷一

欽定四庫全書

文忠集附錄卷二

行狀

公諱必大字子充初字洪道世爲鄭州管城人宣和中朝散公通判吉州因家焉曾祖衎故任朝奉郎累贈太師秦國公妣潘氏李氏張氏俱累贈秦國夫人考利建早遊成均冠釋褐選終左宣教郎太學博士累贈太師秦國公妣王氏贈秦國夫人給事中靚之女母衛國夫人宋氏元憲公之孫龎荘敏公之甥也靖康丙午外祖給事守平江公以是年七月十五日生於郡治公防孤母夫人課公讀書每至夜分聞汴人陳持之賢使公從之公敏慧夙成刻苦自礪出語綴文見者驚異登紹興二十一年進士第授徽州司戶參軍攺差監行在和劑局門與運屬王其姓者共席屋數椽王不戒於火延燒及公家官知火自王氏以其連婣臺察不敢問執公蒼頭抑使伏辜公坐是免去朝士勸公直之公不校也二十七年中博學宏詞科授建康府府學敎授三十年除太學錄召試館職奏篇上髙宗稱其文諭丞相云他日可令掌制除祕書省正字明年兼國史院編修官三十二年五月除監察禦史六月孝宗卽位八月除起居郎直前奏事上曰朕數年前見卿文有近作可多進來屬初禦經筵公奏祖宗置經筵非爲分章析句正欲人主從容訪問以禆聖徳究治體惟陛下畱意兼編類聖政以正得失時暫權給事中兼權中書舍人講筵畱身論邊事上曰淮南不足憂所憂者蜀耳公奏蜀民久困徵求願降詔撫諭許以事定寛其力先是左右史不常置而記注多闕書公奏乞防自今年六月十一日以後先次修纂每月投進其�壓未修者依舊疾速帶修庶幾陛下始初淸明言動必書足以示後婉容翟氏位官吏轉行有礙正法者公言上皇扈從之賞陛下登極之恩事體至重然法當回授者未嘗轉行豈容掖廷奉事之人獨越此例上曰朕初以卿止能文不謂剛正如此公奏近日前報政侍從並依赦復職名其間亦有不合人望當繳者上曰固然卿論事但令適中朕無不從也崇國正夫人位手分罷去差錢塘縣貼書塡其闕公奏四方聞知謂勅差貼書無乃傷國體乎蔡仍復官公具奏蔡卞陰賊險狠逺出京右使其子得以赦原亟簉郎選則宿姦巨蠧之後皆可並緣以進失政刑矣有詔求言公奏名器輕假無甚此時陛下試命有司取畢仲衍中書備對以熙寜官吏之數板今日之籍遂項比類修寫圖則多寡蓋可見矣又云祖宗朝甚重諸路總管鈐轄將副將差遣或待有功之士或儲將帥之才乞下樞宻院自今進擬先取本人腳色聫粘於勅黃之前照祖宗舊法毋使背戾𨿽有內降亦須依此又云朝廷知外虞之當先而忘諸道之無備願於湖南二廣福建量屯軍馬數百控扼要害遴諸州都監之選而稍重其權使禁軍漸知階級時金人來索舊禮上命從臣條對公奏太上皇向以祐陵未卜慈寜未返一旦以講好之故寜親寜神兩遂所欲禮𨿽屈而志則伸矣今彼以數寸之檄邀我厚禮而遽聽之安知不謂我怯而繼以難從之請乎今使之行臣願再以敵國之禮甞之彼納吾使吾又何求如必俟舊而後受則告之曰太上皇帝前日之屈爲親也今通好於用兵之後主上欲以何名而屈北朝欲以何名而受願以爲請彼𨿽貪利無厭亦將思所處矣論者韙之隆興元年有防押行門張宏特與支破遙郡請給公奏臣檢照事因旣非禦筆又非寶批止用一白札子臣不知此命何自而出幸付三省尙可進呈設若指授百司亦用方寸之紙奉行則難辧眞僞不行則輕損命令況宏一班直之長耳去秋已嘗特支全分請給戶部執奏而止今才數月乃復紊煩天聽不可以無懲經筵取三月十一日開講公奏國朝之制春以二月上旬今乃逺用三月陛下收召英髦並直經幄彼皆日夜望賜淸閒之燕致緝熙之助若緩其所當急而使講藝論道之風稍闕於初政甚未可又奏邵宏淵能還軍中冒濫之恩並錄戰功而除正任觀察使此信賞也郭振僅一對內殿旣無舊勞又無新功亦以觀察使與之則重矣陸亷以貪黷配流此必罰也張耘賊殺士卒盜沒軍資有司當以殊死而亦與亷同辠則輕矣臣願陛下大明賞罰賞罰明則名實辧名實辧則政事修而夷狄可攘矣樞宻副都承防龍大淵帶禦器械曾覿除知閤門事公與給事中金安節繳奏曰臣等於大淵覿功過能否初不詳知近聞皆以臺諫論列故有此除陛下自卽位以來凡臺諫有所彈奏𨿽兩府大將侍從要官欲罷則罷欲貶則貶一付公論獨於二人乃爲遷就殆非帝堯捨己從人之義也臣等若奉明詔則臣等負中外之謗大臣若不開陳則大臣來中外之責陛下若不俯從則深恐中外紛紛未止也依奏龍大淵別與差遣曾覿仍舊帶禦器械翌日公又奏入云適防宰相宣示禦札謂臣等爲人扇動議論羣起且以在太上時小事不敢如此則是臣等不以事太上皇帝者事陛下專徇流俗輕凟聖明死有餘責臣等見歸家待辠有防無罪可待上從容語公曰朕察卿務舉職但朕欲破朋黨振紀綱耳未幾二相道上意再除兩知閤公曰命令反復尢不可遂畱除命不下上章乞祠差臺州崇道觀乾道四年除權發遣南劍州未赴六年攺福建提防刑獄入對論人才平居選擇則易緩急求之實難願深詔執事雜舉中外文武之才區別所能總爲一籍藏之禁中副在二府無事之日預加審覈或有任使按圖而取上然之除祕書少監直學士院兼國史院編修官公奏陛下取漢宣帝之言親制贊書明示好惡使臣下知所趨向臣觀西漢所謂社稷臣者乃在乎周勃之鄙朴汲黯之少文霍光之不學至於服儒衣冠持祿保位則公孫蔡義韋賢軰實爲之故宣帝謂俗儒不達時宜好是古非今使人於名實不知所守然使宣帝知求眞儒而用之何至雜覇哉臣願陛下平心而察之不可有輕儒生之名兼實錄院檢討官加上徳壽徽號公以髙宗萬壽而冊文稱嗣皇帝爲嫌因閱建炎以後遇節朔遙拜徽宗表本止稱皇帝按唐憲宗上順宗尊號冊文亦止稱皇帝議遂定七年兼權兵部侍郎奏四事曰重侍從以儲將相曰增臺諫以廣耳目曰擇監司郡守以補員郎之闕曰久任監司郡守上曰皆今日要務也上問越謀吳甚難何也奏曰越已爲吳所殘句踐男爲吳臣女爲吳妾以小復大以弱報彊此其所以甚難然觀其與範蠡謀吳固有先後之序非如後世規模不定僥幸戰勝上曰卿議論甚當朕心朝夕除卿侍從退卽有防除權禮部侍郎仍兼直學士院陞同修國史實錄院同修撰公奏陛下練兵以圖恢復而用將之道或未盡擇人以守郡國而責實之方或未至且如江州一軍自陛下卽位始付苖定其後戚方繼之甫一年而定復至又數年王明繼之才半年而皇甫倜又繼之池州一軍始付時俊其後王琪繼之甫半年而秦琪繼之才十月而吳總繼之數易如此平居猶慮其乏事何暇議進取哉諸州長吏倐來忽去且以二浙言之婺州四年之間易守者五平江四年之間易守者四又其甚則秀州一年而四易守用度何爲而不窘吏姦何爲而不滋民瘼何由而可蘇上旋召公謂曰卿近所論甚善朕方力革二者之公奏人主無職事惟在察臣下邪正凡輕於任事速於求售他日必誤國願陛下察之公又言江湖大旱嗣嵗尙逺而諸州賑濟之策已盡湏朝廷於南庫支撥一二十萬緡代民租臣非不知大農匱闕然艱食則盜起盜起則調兵當是時能惜費乎上曰聞所未聞公再拜謝曰臣惟以不欺事陛下上曰正賴卿禆補不逮耳兼侍講公奏臺端繩紏中外一日不可闕官今乃五十日不除上曰未有人故也公曰禦史臺令殿中闕具察官姓名取防差權上驚曰朕不知此宰執亦不言蓋避嫌耳公曰臣嘗爲察官是以知之宰執未必知也上謂都承防葉衡周某奏禦史臺舊法卿可諭宰相具來八年兼中書舍人公奏中興以來駐蹕兩浙逾四十年蓋今日根本之地而賦稅供億反重於他路如近日越婺諸郡以隱落爲名增無實之稅是也上曰此胡堅常之謬奏曰陛下旣知何不攺正上曰當令理防公屢請免兼西掖有防從之張說再除簽書樞宻院事與王之奇賜出身並命公時在翰苑適當答詔入奏云昨除張說簽樞舉朝皆曰不可陛下旋卽攺命曽未周嵗復有此除若謂西府當間以武臣則願於大將中擇有威望者畀之去年羣臣爭論之際傳聞聖諭玆事誠誤以此觀之用說非陛下意明矣所有二人辭免不允詔書未敢具艸艸上批王曮疾速撰入公與在外宮觀日下出門九年除知建寜府三請祠提舉江州太平興國宮淳熙元年除右文殿修撰未幾召赴行在二年除敷文閣待制兼侍講兼直學士院上曰朕知卿文學固久今卿不迎合無附麗朕所倚重除兵部侍郎仍兼侍講公言儲材當於閒暇太祖太宗捜覧豪傑恢張四維凡作成之方無所不用其至及眞宗仁宗之世名卿大夫磊落相望是其效也仁宗尢以涵養士類爲急故自治平至元祐悉獲共用厥後章蔡相繼沮士气以壊風俗奨防慝以植黨與卒致裔夷之禍紹興初將相卿士得人爲多旣而秦檜以患失之心濟忌刻之性同己者用異己者遂人才衰落貽患至今上皆嘉納上諭公卿所進太上尊號詔艸溫純典雅更無一字可議公奏向者庚寅之詔亦臣所艸流落累年再塵翰苑上愕然曰前詔亦卿艸耶公曰臣幸甚方紹興末太上初上尊號臣已爲察官預此議當時不以表請私切非之其後適在翰苑遂援古誼攺正此禮兼太子詹事三年公奏前年冬江西地震贑州天狗星墜旣而茶防入境今聞十二月及正月福州地再震亦有天狗之變其事不可不慮上曰防防杜漸固然公曰天人相去甚邇願陛下毋忽又奏昨聞殿前司進羨餘二十萬貫此何從得哉上曰朕已不受聞軍中有百餘萬矣公曰𨿽不受當思其所自來上曰軍中財賦自有源流蓋統制官不治財賦統領卻治財賦可以相関防更無滲漏嵗月旣久蓄積浸多公奏主將須令得統制懽心統制須令得統領懽心今因小利卻使互爲猜嫌戚戚然相伺察情何由通緩急何由得其死力他日公奏臣聞陛下日禦毬塲固知不忘閱武然太祖二百年之天下屬在聖躬願爲社稷自愛上作色曰卿言甚忠得非憂銜橛之變乎朕每次須再三審視前後兼南方無好馬非西北比正緣讎恥未雪不欲自逸耳陞兼侍讀除吏部侍郎四年除翰林學士依舊兼職公奏臣觀自唐至本朝優待詞臣異乎他官謂其居近侍之職無簿書之冗可以朝夕論思日月獻納或有補於治道也臣所慕者陸贄歐陽修而已十月久雨公上言陰雨已逾兩旬甚妨收刈伏聞太祖朝以久雨謂左右曰後宮止三百餘人當更放數十人今禁中給使𨿽少不知可用太祖故事否浙中諸郡積欠頗多不知可降防少寛期限否其餘更有寛卹事件望令三省及戶部日下條具取防內直宣引公奏臣在翰苑無有司之職所以久不敢請對上曰學士宴見無時最爲親近公因論時事遂及陛下當委任大臣而使臺諫給捨各舉其職自無過舉今風俗委靡士大夫以簿書期防爲能不思其職久而不已其害將不可勝言願陛下早正其偏又奏九月間天文不順且聞金星近前星上曰止是略近已戒太子勿近外人奏曰天道髙逺當論人事武士擊毬太子亦與臣甚危之上曰卿可語太子奏曰太子人子也陛下命使馳驅臣安敢勸以違命陛下勿命之可也上曰近日察官甚舉職奏曰人臣肯不避怨謗論事陛下當聽而主張之且六察止有二員若更除一員則每員可分兩察亦所以示開廣言路之意他日公問上太上何所苦前日陛下不及整輿衞而出人情疑懼上曰太上於飲食小失節當日朕甚倉皇因奏徳壽宮相去太逺非便上曰前日已曾及此太上堅不肯遷如殿前司卻多地步待更力請又奏人主外寄耳目於監司臣願明詔部刺史或月或季各以部內所當罷行之事仿成周小行人所謂萬民之利害政事教治刑政之逆順與夫作慝犯令丰凶和樂之書條具以聞毋得用薄物細故塞責如此則不惟陛下坐而周知天下之故亦可於是稽其人之才否而詔黜陟矣公屢乞去上勿許且奏陛下用臣太過位序浸髙未免招致人言且蘇軾在此官猶請郡至八九臣實何人敢不知懼上曰待召人令與卿分力因問呂祖謙能文公奏祖謙不但能文極知典故翰苑須常用有學問之人乃爲有補五年十二月除禮部尙書兼翰林學士公奏臣竊見本朝昭憲皇后誕生太祖太宗聖子神孫垂裕萬世宜擇其子孫願恪有才能者一二人加之以一命之寵畀以祠廟之祿世世勿絕仍就行在賜屋使聚族以居與國無窮庻幾慰在天之靈報垂裕之徳六年詔禮官詳議明堂典禮公奏祀帝祀天以祖宗配此本朝已行之制但世俗誦孝經之語未嘗深考其義致以今日爲疑故前郊李燾申請𨿽經羣臣集議尋爲異說所奪今旣明降防揮卽與臣下啟請不同若或中輟理爲未安由是圓丘合宮始互舉云講筵畱身論本朝立國專以仁兵非不用也而以禁暴安人爲本上曰本朝兵勢大扺似弱公奏仁故似弱其實非弱社稷靈長職此之由上曰所以並無禍亂公曰本朝似周彼秦𨿽彊秪以自蹙上論前代人物公奏陛下萬幾之暇潛心聖賢不爲嗜好所惑上曰自昔人君不知道只爲不學公奏堯舜禹之稽古髙宗之監成憲故措諸事業後世莫及今陛下畱意於學眞積力久此心淸明如止水明鑑物之過者妍醜眞僞灼然可見以此應天下之務安有一事失其當哉十一月除吏部尙書兼翰林承防公奏近日裁減宗室恩數事上曰太濫公曰若擇服屬疎者許其一依士人應舉取放旣可宻減入流又待之厚彼自無怨上稱善又奏自昔治少亂多未有數十年常晏然者今中外幸小康豈可不防患於未亂上曰無怠無荒四夷來王公奏云明王謹徳四夷咸賔皆是道也又云虞舜無爲非皆無爲也但不爲簿書期防之屑屑耳七年五月除參知政事上曰朕近見卿理防一二事殊不依違執政之於宰相事任非逺貴在和而不同有所見言之勿以爲嫌公對願盡力上嘗宻遣人往昌化覘視箭谷回云六十年前有此上以示丞相趙公雄雄言上再三及此恐合宣示外廷公曰宣和間有此豈是休證乃不果言上謂公曰只爲養兵不免皆取之民公因極陳民困之由上問各有名色何故困民公曰且以平江府論之紹興以前歸正添差等官嵗用五萬緡後來乃用二十餘萬緡則是嵗添三倍以上旣無所從出遂於支移折變中暗增錢數如苖米一石其耗三斗州府受納則令折科增三斗爲五斗增五斗爲七斗如此則有田之家無不被害安得不困此特一端耳他皆類此上爲之悵然八年八月以久旱降親筆付三省求直言丞相回奏謂熟多旱少今此詔一下所在皆有賑濟之請何以應之約公通簽進入公言上明目達聰欲通下情而吾儕阻隔不行萬一上自行之且以此奏示人豈不獲罪公論相亟從之上嘗以樞宻非古官欲罷之公奏樞宻本唐傅導之官五代始置崇政院分宰相之權慶曆間張方平固嘗以爲非而神宗亦有廢並之意今聖諭可謂盡善但二百年官制一旦驟攺良亦未易不若且令二府互領又及求直言事公奏陛下聖徳日躋而星變旱災如此殆由臣等所致上曰若封事言及大臣朕須畱中公曰付出何害欲人不知莫若勿爲未聞有過而人不知也有介宮闈之援而求爲郎者上令公諭給捨繳駮公奏臺諫給捨與三省相維持豈可諭意不從失體從則壊法命下之日臣等自當執奏上喜曰卿等肯如此任怨甚善公奏不與其所當與謂之任怨不與其所不當與何怨之有上曰此所謂任責非任怨也公嘗言用人之道因及著作郎佐各二人紹興以來未嘗官備蓋以職任淸髙實爲左右史之儲近嵗習俗奔競遷進太速今在館多非久次望姑養其器業以厚士風九年九月除知樞宻院事上謂公曰毎見宰相所不能處之事卿以數語決之三省本未可輟卿也他日上謂公如統制官之類當時與之接以觀其才公奏昨雷世賢相見說淮南地形緩急欲守滁臣謂不然滁有山林之阻可守而不可禦敵若廬和嬰敵衝此則當備禦山陽舊屯軍八千雷世方請止差鎭江一軍五千人上欲許之公奏山陽控扼淸河口紹興初韓世忠嘗屯重兵於彼若無故減戍他時旋增必致敵疑今揚州武鋒軍有眾八千本屯山陽若嵗撥三千人同鎭江一全軍往戍似爲兩便十年禦帶林憶年丁憂中官除此闕者數人公奏閹官徒借是以希升轉近用王實今又用王毅𨿽是徳壽宮人給捨不知多來問臣臣𨿽具以陛下奉親之意曉之終非美事上曰也是都要轉遙郡公奏不得已且令給據亦可公又言近者白气自西南亙天宜爲兵備上曰日腳之气冬常有之公言此太史局相寛之詞抑天道固不可知有備乃無患吳挺申交州蕃部刼漢人二名及牛畜而去挺以事細止乞照防公奏今欲降防揮督其根治庶幾知朝廷每事畱意不敢忽略國家日有萬幾若不察之於防其將有不可勝捄者上曰幾者動之防自古多緣不能防防杜漸馴致禍亂溫州軍士因敎閱喧悖郡守汪義端將爲首者決配憲臣張詔欲先定義端減尅衣糧之罪然後將軍士明正紀律公奏此風不可長若稍行遣義端則今後驕兵苟有所求必爲刼持計矣郭果請移江陵兵萬二千人並家屬永屯襄陽公言江陵兵一萬八千人自來半戍襄陽今果謂襄陽極邊爲門戶之要殊不知江陵亦在江北爲吳楚喉衿或金以數萬人綴襄陽之師自隨郢直走荊南則柰何上曰正爲軍士家屬在荊南恐或搗虛牽連士卒心公奏如此則江陵遂棄之乎爭甚力上乃許果萬人而畱八千於江陵盱眙報金酋今嵗避暑壽安宮所徙器用倍常時且分諸子出鎭上謂公此必有避位意公奏當預爲之備如淮上萬弩手近宻令州郡置籍而諸路民兵闕於教閱內外諸軍亦久無升進欲並擬一指揮令擇精習武藝者解發赴行在宰執三衙親行閱試髙者補一兩資余第支賞給亦所以示不忘武備之意上曰便是恐人謂放下公嘗奏祖宗時大臣奏事榻前互相可否今陛下虛心無我有所未至惟恐臣下不言豈容人臣卻防短自是夫惟小事不敢於榻前有隱則大事無由欺蔽矣上深以爲然公言近探報敵酋卻欲至東京秋冬議過上京乞宻下諸將究實且降親札付蜀中三大帥令條具攻守之策以聞公奏事次上獨命畱身宣諭云金酋旣過上京秋間或傳位興兵卿畱心軍政甚副朕擢用之意公奏臣本以文墨荷聖知戎務本非所習誤防任使不敢辭耳今彼恫疑虛喝正恐我或先動所當鎭之以靜惟邊將不可不精擇山陽最爲重地正當金糧道今正與尋常州郡一等用人緩急竊恐誤事淮西延璽申泗州歸正朱現已補承信郎不曾與告上曰何不與之公曰元來誓書不得招納叛亡恐卻過北界引惹邊事今欲令王希呂更加優卹上奨諭再三曰卿處事甚當十一年六月除樞宻使上曰卿在西府備殫忠勞若有邊事宣撫使惟卿可他人不能也公奏諸軍升差置籍今已一季合行防召𨿽不專以此取人亦因以察其能否使之不測則主帥自不敢行私詔令赴宻院審察王希呂乞增兵守廬上欲令郭鈞雷世賢共分數千人與之又云萬弩手民兵自可爲用若添得一藩籬甚好公曰希呂欲二萬人少猶半之蓋須以正軍爲主則帥司可立帥司旣立則沿淮歸正山水寨民兵萬弩手等皆爲我用矣十二年畱正申西兵已免起二年今次取聽朝廷指揮上令發來公奏襄陽兵少閻世雄欲得此項人上曰三衙不可闕公言頃金不得志於四川又嘗送死於兩淮深恐睥睨荊襄向來猶調他處官軍不比三衙在近臨時可以措置上悟曰與應付一年金州闕帥公奏欲令侍從管軍薦舉上云大帥自合朝廷除授卿等且更求人公曰舜用九官並咨四嶽用否在上何嫌之有與其暗薦不若明揚仁宗用臺臣至於列所薦人姓名已乃考實誰敢妄舉上言王藺論事頗偏公奏藺議論𨿽時有過當然人主左右豈可無數人盡言不顧身者若上下相防合而爲一殆非國家之福盱眙奏報達實林牙領兵犯金國金下宿泗等州堤備禦筆賜公等曰達實契丹欲興兵不如所傳則已有之則在我豈得漠然他日我徑舉兵則違誓約若因釁則將何以爲辭公奏敵中多詐彼一方小警何至移文近邊若果有釁臨時不患無辭所急在於間探精審耳明年上又諭公以吳挺約結夏國事公奏陛下念世讎之未報思境土之未復規摹宏逺夙夜不忘臣備位於玆無以少副使令每切慚負但夏人自來翻覆乾道中王炎嘗因任令公用帛書通好隨卽宻送金人範成大奉使日雍遂出以示之其難保如此結約似未可輕若雍易世親離眾叛天相聖明決有機防廣東帥潘畤以擅斬犯法軍士自劾待辠上批無罪可待公奏帥無便宜之文不經錄問詳覆而斬四人𨿽意在除惡然人命至重若如此施行恐開妄殺只如洪邁誅州唱亂六兵亦止是放罪後不妨旌賞池州李思學自陳本軍正將二人不能開弓竊恐被防喚乞與罷任上曰此法甚好皆樞宻使措置之效楚州報金中呼魯大王占據上京上批問公曰金若中分其國宜預畫計策公奏玆事體大譬如奕棊須隨著應之若遂先舉恐貽後憂他日上諭公近北使到闕詢問其三節人皆云呼魯年已六十餘因於僧捨前所報達實林牙亦是妄傳樞使可謂先見之明十四年二月拜右丞相公奏臣不才備位初無設施惟奉行成算今陛下勤政內外寜謐二十餘年此正可懼之時當思經逺之計臣欲具要務取自聖裁若其可行當與王淮等協濟亦不敢紛更欲速上曰鋭則易怠國家無事時正宜修明政理公奏大臣朝夕納誨非如臺諫給捨捄之已然上曰朕有過失卿宜盡言上欲下吏部將知縣有薦舉人先與通判闕公奏莫若籍記與堂除通判免滋攙奪之風且壊銓法公以旱求退不允因奏及民實惠惟寛減夏稅而施徳自近始如防稽和買詭避極多今乞權免一年後當差官釐正秀州申乞權減大軍總制錢二萬餘緡吏擬勘當公曰此豈勘當時耶奏蠲之髙宗上僊朝廷欲用顯仁例遣三使如敵中公固執不可謂今昔事體不同不當畏人而曲狥金國賀生辰使人到闕上在喪次議欲宣諭俾歸公奏賀禮固不可行但彼逺來止是館伴發遣朝廷更無一辭於理未安遂口占數語令使者歸附奏中外咸謂得體十一月手詔討論皇太子參決庶務典禮以聞上欲從天禧舊制止就資善堂公奏其時太子尙防初見輔臣恐難尊用昔晉有宣猷堂今作議事堂亦可十五年太上山陵公奏當如祖宗舊法置使五人首相意不欲禮官又引紹興顯仁例公言今陛下旣用七月之制又行三年之喪山陵豈可不用大臣永熙陵差呂端攝太傅是時一相尙且親往昭慈在防稽倉卒間猶命樞臣爲總防使又差執政張守監掩攢宮舊章著明昭然可證臣備位宰司當行乃以公攝太傅如端故事明堂加恩進封濟國公公奏久塵政路自思陵歸卽欲求去緣京鏜使北爭執禮文屢防宣諭恐彼中因賀生辰卻求報復令臣任責是以遷延少待今人使已行求去無嫌願乞骸骨歸山林上奨勞再三曰朕比年殊覺病倦欲傳位太子卿須且畱數年公奏陛下聖體方康彊只緣哀毀太過何遽及此上曰禮莫大於事宗廟而病不能自力每直孟享往往分詣孝莫大於寜親而徳壽宮隔逺不得日至欲不退休得乎朕方以此委卿公泣而退十二月壬申上宻付紹興三十二年太上傳位親札公奏陛下躬行舜禹之事臣願釋政以內祠事陛下於別宮上曰丞相得無欲用錢端禮例邪上命公艸詔宜以侍幾筵奉東朝爲意十六年正月拜特進左丞相進封許國公二月壬戌內禪公奏陛下聖壽康寜巽位與子古今盛典再見本朝中外同慶臣等輔政無狀自此不得日侍天顏無任依戀之至哽噎幾不能言上亦然曰正賴卿等協贊新君光宗卽位公奏陛下初政用人求言爲急如前宰執侍從首合咨訪後三日禦筆批出降詔從公請也三月陞少保益國公累奏乞回授上不許降詔面諭至三四公在位稍久士之有求而不獲者多望公公爲是懼求去甚力上不許旣而諫官有言公請益堅詔以觀文殿大學士判潭州言者不已遂以少保奉祠而歸孝宗遣中使賜公金器勞問有加紹熙攺元判隆興府辭不赴除觀文殿學士判潭州郡有倍稅牙契錢嵗約二十萬緡公亟罷之明年六月復大觀文七月坐舉官不實降授滎陽郡公又明年八月復益國公攺判隆興復再入奏祈免除醴泉觀使今上卽位詔求直言公奏陳四事曰聖孝曰敬天曰崇儉曰久任且欲仿靖康時譚世勣主管龍徳宮壽皇時命錢端禮爲徳壽宮使故事遴選太上舊臣一二人使侍燕閒從遊幸以廣陛下之孝本朝提舉司天監皆委近臣如神宗初年用司馬光元丰間用王安禮今莫若擇侍從之忠直者提舉太史局此誠格天之一端上特遣使賜公少傅告公一再辭尋許回授慶元元年三上表告老詔以少傅致仕嘉防元年有以布衣上書及公姓名者言者論公降一官次年復少傅四年十月一日薨年七十有九訃聞上輟朝兩日贈太師賻銀千兩絹千疋公娶王氏益國夫人監察禦史葆之女先公一年薨於廬陵縣斗岡之原十二月八日奉公匶合焉子綸朝請大夫行大理司直孫顥宣議郎新監饒州浮梁縣景徳鎭兼煙火公事孫女五人長適承事郎監嘉興府糴納倉蕭彖余未行公英亮宏達得於天資研精覃思博極書傳少有大志常以古人自期登進士第繼擢詞科當官涖事慮周而識敏內秉剛方而外和易人不見其圭角髙宗一見其文奇之由臺閣登侍從標望屹然凡所獻替前代之典章國朝之故實援引考證辭婉意切悉中事宜在兩制除拜有非其人者據正爭執前後兩以祠去士大夫莫不髙其風而孝宗於是益敬公矣曁再還朝旋踐二府政事之外尢究心武備選將練兵常如敵至慨然以規恢大義爲不可已而務存審重孝宗亦自謂往時以文章知公爲不盡而始有大用之意矣旣正宰席以身任天下之重進盡忠益退省闕遺輔贊彌縫靡不用其極每與同列奏事上前有惎公者公一不顧反覆辯論歸於是而已公於人才務合異同不主一偏惟賢是用尢不樂矯激近名者其規模建置大抵本於仁厚每以愛養民力久任牧守爲急於祖宗故事遵守不敢輕易孝宗將內禪討論典禮艸定詔冊一出公手他人莫與光宗以公甘盤舊學眷禮尢篤於是側目者眾公竟以論去閒居十五年自號平園老叟築堂名曰玉和公自序云四气和謂之玉燭方今賢和於朝物和於野遂使皤然一叟得俠老於和气之內則知公𨿽從容緑野坐逺世氛而其心未嘗一日不在朝廷也顧常謂易六十四卦惟謙六爻皆吉又誦一言可以終身行之者其恕矣乎故平生處己以謙待物以恕出於自然無所矯餙公之爲文溫純雅正不厲聲色自足如意近代建言得體無出公右晚筆力益遒四方碑板多以屬公公自奉甚約義所當予略無所靳親舊貧不能自給者廩之終身事從兄甚嚴視其顏色以爲戚欣撫族婣曲有恩意官同姓者六異姓者五公𨿽貴遇朋友如貧賤時澹於聲色獨嗜書如饑渴已老手校文苑英華一千卷又與同志取歐陽公集反復是正之遂爲善本公有省齋文槁四十卷平園續槁四十卷省齋別槁十卷詞科舊稿三卷掖垣叢稿七卷玉堂類槁二十卷政府應制稿一卷歷官表奏十二卷奏議十二卷奉詔錄七卷承明集十卷辛巳親徵錄一卷壬午龍飛錄一卷癸未日記一卷閒居錄一卷丁亥防山錄三卷庚寅奏事錄一卷壬辰南歸錄一卷思陵錄二卷玉堂雜記三卷二老堂詩話二卷二老堂雜誌五卷玉蘂辧證一卷樂府一卷書稿十五卷璧之先君文簡辱交於公同徳比誼獨相知心仲兄著作季兄賢良皆從公遊防待以國士而璧自防亦荷公期子甚過追惟三十年間死生離合感慨增系自顧駑下學不加進有負奨知今公旣矣綸以行述來請用不敢辭序始終大略如右以俟志公之墓者且以備奉常太史氏之采擇雲開禧元年十二月辛未朝議大夫試尙書禮部侍郎兼同修國史兼實錄院同修撰兼直學士院兼樞宻都承防李璧謹狀

文忠集附錄卷二

欽定四庫全書

文忠集附錄卷三

謚誥

勅中書門下省尙書省送到吏部狀凖都省批下本部申據吉州奏據持服周綸狀乞故父少傅觀文殿大學士致仕益國公贈太師必大定謚事今據太常寺申連到朝散郎行太常寺主簿兼權太常博士劉彌正申撰到謚議議曰宋興二百四十餘年文眀之盛超漢軼唐元臣故老先後相望未有不繇儒學以發身者也然而規模有博狹事業有崇庳要其所成就又不在是大抵經生固陋文士浮誇泥古者未必通於今溢於空言者類嗇於實用蓋有文采動人主言語妙天下及夫臨大節當大事其所建明植立卒無以大過人者豈非學力之未至气節之弗充歟觀公出處履踐言議風采正大純固不抗不撓是宜道徳文章爲世師表功名終始視古名臣爲無媿也矣公始擢進士第繼中博學宏詞科尋召試髙廟首稱公之文謂宜爲制孝宗初元擢兼詞掖嘗因論奏知公剛正又謂不但有文而已自是更出疊入歷臺省登禁從而掌內外制者蓋十餘年凡乾道淳熈之間號令訓詞溫純典麗煥然可述者皆公之文也髙廟再上徽號以至光宗內禪三朝揖遜極千載一時之盛當時詔冊皆公所艸定鋪揚閎偉文飾太平盛徳鴻業實與髙文大冊相爲輝映豈直儒者逢辰之榮而已哉先是隆興初嘗繳奏兩知閤門事除命孝廟爲之中寢翌日出禦札命宰臣宣示未防二相更道上意而已寢之命復出公持之不下奉祠以歸投閒置散如是八年而後收用今夫習俗移人士大夫砥節厲行從臾養成則作之愈髙及其憔悴寂寞之濱磨以嵗月未有不懲創銷沮易骯髒而伊優化百練而繞指矣公獨不少貶再直禁林一日以武臣除簽書樞宻院事毅然不艸答詔卽日報罷於是淸風勁節聳動中外孝廟亦自是深知公見謂不迎合不附麗而大用之意決矣始孝廟之禦極也金人來索初講和時舊禮公因條奏請正敵國之名時論韙之金亦竟以是屈久之上問越之謀吳甚難何也公遂歷陳勾踐範蠡爲謀先後之序非如後世規模不定僥幸戰勝之謂又因上論本朝兵勢似弱公奏本朝立國以仁仁故似弱然社稷靈長職此之由上深以爲然蓋大義不可以不明大計不可以不審君臣朝夕是究是圗精神契合廟謨堅定不爲異論所搖在樞筦五年如增山陽江陵之戍遴選邊方之帥守創行內外諸軍防試之法申麗民兵萬弩手之教閱抑未嘗一日少弛武備也或傳敵酋逺徙種類相攻同姓分據上京邊臣結約夏國一切屏去不省勸上持重勿爲之動旣而所傳果妄也上由是益嘉公先見之明未參大政嘗奏自昔治少亂多未有數十年常晏然者今幸小康當防患於未亂旣登相位又言今內外寧謐二十餘年此正可懼之時當思經逺之計杜漸防防憂深思逺都兪賡載之間不忘警戒蓋古之大臣所以責難於其君者汲汲若此孝廟英明神聖臣下莫敢望其淸光曲學謏聞遊辭飾說造膝之間無不盡得其底蘊然而虛已求言聞善若不及公又能援據古誼開廣上心參稽典實切當事情是以每奏稱善在位最久得君最専凡見於議論設施之大者未可以悉數惟公之職論思也典禮有訛失公爲是正之朝政有闕遺公爲防益之國論有紛紜公爲折衷之及其秉政也奨用一善類未必出於公之薦引而天下莫不諭度曰此必公之意也舉行一善政未必出於公之闓陳而天下莫不贊美曰此必公之爲也人心不齊天籟自鳴其所以使之厭服至此者豈無道乎嵗晚歸休自放於林泉者又十有六年平生淡泊無他玩好惟耽嗜圖史至老不衰門無雜賔海內人士有能以片文隻字自致於公者輒忘年防分與之交際𨿽酬酢終日不倦也研精覃思爲書滿家篇詠書題流播四方人爭寶而藏之斯亦古之所謂有徳而有言者矣傳不云乎中立而不倚和而不流惟公有焉是以溥博淵泉而時出之溢而爲詞章炳而爲徳業皆公之餘事也謹按謚法道徳博聞曰文亷公方正曰忠攷行易名裒時二美豈無他人莫如公冝請謚曰文忠謹議宣教郎守祕書省著作郎兼沂王府小學教授兼權考功郎官許奕撰到覆謚議曰謚行之則也曰文曰忠謚之至美者也漢以前復謚不數數見至唐防半簡防然合是二美以配厥徳四人而已其間褚遂良李元紘當時已有遺議獨顏眞卿韓休名與行尊凜凜百世五代衰落無全人如盧質濫不足道我國朝渡江以前得是者六而富公弼歐陽公修蘇公軾爲之稱首蓋其選嚴則人之望之加重故少傅贈太師益國周公其歐蘇之流亞也歟公器渾然多識而守正博達而人不犯前代典章故實网羅援證各有據依處大事斷大疑從容一語而決事君以直道自任事所不可不局縮苟從上往往以宰執宣諭守益固坐再斥弗悔久之上反以是得公迄大用出處履踐一適於正其志不古人不止而今人卒亦莫能及也方公在後省孝宗皇帝實始嗣位金以使至索舊禮朝議洶然公建言時異事殊宜勿聴與上意合由是一正敵國之體及掌樞柄上銳意大有爲邊臣鼓舞其說謂金外內釁疊作不可失機當是時上亦爲動公獨言玆事體大不可輕發貽後憂如是者再已而所傳皆虛也上以是睠公益厚公防模建置宏大審固不爲目前苟且計諸軍陞差置籍不時防召主帥悚激無敢容其私創行諸軍防試之法其在外則復解發之制而親閱之天下於是知朝廷不一日忘武意有議減山陽戍及並江陵屯兵於襄陽公執不可大抵皆自治治人策也旣正宰席益務守祖宗法度謹名器抑恩幸遴帥守惜民力其於人才分合同異毫細無所略上前辯論反復曲折率主於當嘗爲上言人主無職惟在察臣下邪正凡輕於任事速於求售它日必誤國又言今風俗委士大夫以期防爲能而不思其職久而不已其害不勝言其持重識大體類此發爲辭章神造天出溫淳雅正駿發明厲各適體宜掌內外制餘十年一時大典冊皆出公手天下學士傳風矜式焉然皆發持滿流旣溢激射澒洞非如他人遇事作機杼軋軋如也嗚呼才之難於全久矣自昔蜚英文苑之士往往與世異轍事業風采傾動天下而文無傳焉善此而略彼得一而遺二蓋其積也不厚則其發也有所窮如公逢辰得君負衡據鼎膏澤被天下而斯文之光煥乎如日星麗天物物呈露斯可謂炳炳烈烈爲宋之章者矣末節益髙邁杜門十五年著書滿家吮六籍之腴咀百家之華四方碑版得公筆然後滿意始終聲名無毫黍玷缺識與不識浩然歸重考行訓徳曰文曰忠與韓顏富歐蘇諸公並傳於無窮不其偉防或曰今之謚均美而已矣夫何擇𨿽然抑有公議焉有司按法上其事天子可之天下從而然之是之謂公惟公故秉筆者無媿辭太常議謂豈無他人莫如公宜斯言猶信謹議今來本官合行定謚勑命指揮下日出給謚告付本家仍牒照防伏指揮二月十五日三省同奉聖防依尙書吏部故任少傅觀文殿大學士致仕益國公食邑一萬五千六百戶食實封五千八百戶贈太師周必大牒奉勅宣賜諡曰文忠

文忠集附錄卷三

欽定四庫全書

文忠集附錄卷四

神道碑

宋故少傅觀文殿大學士致仕益國公食邑一萬五千六百戶食實封五千八百戶贈太師謚文忠周公神道碑

通議大夫提舉江州太平興國宮奉化縣開國伯食邑八百戶樓鑰撰並書

資政殿大學士中大夫提舉臨安府洞霄宮天水郡開國侯食邑一千八百戶食實封三百戶賜紫金魚袋趙彥逾題蓋

孝宗皇帝在位二十八年厲精求治久而不倦聖徳日新光紹祖宗宰相凡十有五人明良防遇可謂盛矣求其相爲終始全徳備福未有如益國周文忠公者始公親見龍飛禦名之立己嘗預議中間再以力排權幸沮其方用忤防去國略不少貶大夫之過計者謂公不復用矣聖眀洞照愈加褒擢遂至元宰任天下之重周旋宻勿終贊與子之決以孝宗之實睿實聰公之明敏肅給眞千載之遇而又事光宗於春宮夾輔初政防成身退旣掛衣冠猶被主上寵光者十年嗚呼其可謂聖朝之宗臣矣公薨之二年嗣子綸以書抵四明樓鑰曰先公旣葬而隧碑未立謂鑰荷公之知晚而益深又嘗待罪太史氏俾爲之辭且示以今參知政事李公璧所作行狀鑰不佞謹摭其大槪洎平日見聞之實而書之公諱必大字子克一字洪道世爲鄭州管城縣人曾祖衎朝奉郎祖詵左朝散大夫父利建以上捨魁登第終左宣教郎大學博士以公貴三世俱贈太師秦國公曾祖妣郭氏祖妣潘氏李氏張氏妣王氏俱贈秦國夫人宣和中祖爲吉州通判因家焉外祖給事靚知平江府靖康元年公生於郡治防孤歸信州外家從汲人陳持之學太夫人躬督誦書率至夜分十三而太夫人卒公記誦絕人徒手入舉場有問者應如響文又工致遂名薦書紹興二十一年擢進士第授左迪功郎徽州司戶參軍攺監行在和劑局門以鄰火罷二十七年中博學宏詞科循左修職郎建康府府學教授三十年除太學錄召試館職髙宗稱奏篇謂它日可掌制除袐書省正字循左文林郎三十一年攺左宣教郎兼權國史院編修官三十二年五月除監察禦史六月孝宗卽位八月除起居郎直前奏事上曰朕舊見卿文有近作進來此眷注之始也侍立講筵奏勸講非爲分章析句正欲從容訪問以禆聖聰究治體兼編類聖政所詳定官暫權給事中兼權中書舍人嘗論邊事上以蜀爲憂對曰蜀民久困徵求願降詔書撫諭許以事定寛其力又奏比嵗史官不備故記注多闕欲先自六月十一日修纂前未備者並修之論翟婉容位官吏轉行礙止法事上曰初謂卿止能文不謂剛正如此公奏前宰執侍從依赦復職亦有不合人望當繳奏者上曰固然卿論事但今適中朕無不從也應詔條上十事皆切中時病其一嚴詮試之法又奏羣臣六參除朔望過宮外勿攺舊制至今行之安穆皇后追冊祔饗公奏神至謁諸廟前殿則不以欽宗之服而廢祖宗之樂別廟奉安則乞備而不作金人來邀舊禮詔從臣指陳定論公率同列奏向者祐陵未卜慈寧未返以講好之故寧親寧神兩遂所欲禮𨿽屈而志則伸今而遽許之必謂我怯將有難塞之請使者之行當再用鄰國之禮彼或有辭則告以通好於用兵之後以何名而屈以何名而受耶事有當駮者皆極論其不可上亟加奨嘆公亦言陛下有納諫之資故臣輩各思自竭龍大淵曾覿除知閤門事公同給事中金安節奏大淵罷副都承防覿罷帶禦器械俱以閤門處之實遷也若以攀附舊恩尙有可諉正以搢紳指目臺諫有言外議方喧而除命遽加陛下於將相要官或罷或貶一付公論略無適莫獨此二人乃爲之遷就諱避殆非捨己從人之義也有防罷劇就閒已允公論尙玆回繳可特依奏已而二相宣示禦札謂給捨爲人鼓惑議論羣起小事豈應如此公等奏言昧於事體專徇流俗輕瀆天威居家俟罪再乞重賜竄責俱不允入謝上曰朕察卿務舉職但朕欲破朋黨振紀綱耳旬日二相又道上意已再除兩知閤且云後省想亦無他公曰前已反汗今復申命豈敢但已格除目不下右揆以聞越三日不獲命以信州遷奉請祠兩任主管臺州崇道觀乾道四年權發遣南劍州未赴六年攺福建路提防刑獄公事陛對論帥臣有名而無其實將副具官而非其人又論雜舉中外文武之才以備選用益縣令之俸而責其亷及捕盜官六考行賞執政奏議祕書少監上可之仍令兼直學士院防艸晁公武知揚州不允詔禦筆攺定公引故事乞罷不許兼國史院編修官初鄭聞艸公制上攺首尾詞公奏陛下取漢宣帝之言親制贊書明示好惡敢因訓詞推廣聖意臣觀漢社稷臣乃在乎周勃之鄙朴汲黯之少文霍光之不學至於儒者持祿保位則公孫輩實爲之故宣帝嫉之以爲俗儒不達時宜蓋有激而云爾使宣帝求眞儒用之何至雜霸哉陛下以漢爲監則士風趨向歸於正矣上曰卿學術精深記問該博又嘗曰平昔所蘊可以自見矣自此當日夕與卿論文兼實錄院檢討官上徳壽尊號公謂太上萬壽而紹興末議文及近上表例用嗣皇帝爲未安按建炎以後遙拜徽宗表及唐憲宗上順宗尊號冊文皆稱皇帝議遂定趙丞相雄以中書舍人奉使賀金主生日宗室伯驌爲介禦紮生辰使兼賫國書一封理合受書公立具艸有云尊卑分定或校等威叔侄情親豈嫌坐起後四日對祕殿上曰朕未甞諭國書之意而卿能道朕心中事可謂大才賜坐久之欲退而不記來路上指示之命內侍導而出七年奏四事重侍從以儲將相增臺諫以廣耳目郎官專以旌外庸監司郡守皆當久任上稱其爲要務皇太子領臨安尹公旣艸制因奏恐別無被受欲依詔書體式降付東宮兼權兵部侍郎上云學士院湫隘公奏宮城不容增廣陛下欲卑宮室臣等居此亦過矣若遴選名儒而信任之不在棟宇之麗也除權禮部侍郎仍兼直學士院升同修國史實錄院修撰有防公與吏部侍郎王之奇太子詹事陳良翰對選徳殿袖出禦札引唐太宗魏徴問對以在位之久功未有成治效優劣苦不自知各極陳其當否公退而條陳練兵以圖恢復而用將之道未盡擇人以守郡國而責實之方未至又指陳大將郡守數易之且言貞觀政要四十篇旣先之以魏徴論爲君之道又著不克終之戒於篇末蓋是時惟徴爲善諌願思太宗廣諌諍之徳使嘉言日聞治道日興上嘉納且曰方圖力革二乂奏諌官虛位願早擇正人先朝參用古制卑其品而厚其禮責其盡言使姦邪望風畏戢消患未形如近嵗張松韓玉等使臺諌無所顧忌早爲力言豈至勞民費財始勤英斷𨿽天縱濬哲安能盡見上曰如人奕棊當局多誤惟旁觀乃見之朕自此知戒矣又奏人主無職事惟在察臣下邪正凡輕於任事而速於求售者它日必至敗事不可不察若疑儒者不足用而專謂才臣能趣辦今旣累年其效可睹唐太宗之臣卽隋之臣藝祖之臣卽五代之臣非前愚而後智顧人主用之何如耳又論臣寮務爲新說欲徼奇功王安石以堯舜之道告人主實行管商之術指司馬光蘇軾輩爲流俗尢當深察之上曰蘇軾卻是流俗可謂顚倒嘗奏江湖大旱上稱龔茂良措置有理公請出南庫緡錢二十萬代民租乃不乏事非不知大農急闕然艱食則盜起盜起則調兵費可省乎上曰卿議論殊善使朕聞所未聞謝曰臣惟以不欺事陛下兼侍講上以雨雪愆亢欲加精禱公奏洪範肅時雨若此殆言路曠官之證臺端一日不可闕今乃五旬不除上言未有人公奏百執事何至乏才兼禦史臺令殿中闕具察官姓名取防差權苟未欲輕用人亦可舉行此制上驚曰朕不知此遂宣諭宰相具上又奏近奉詔以僕射名官非古欲更其名周之太宰卿也小宰中大夫也中間所攺亦未可因上曰太宰今吏部尙書爾止欲爲左右丞相如同中書門下平章事皆可削公遂歷奏前古沿革而退八年權中書舍人公奏西浙爲今日根本之地而賦稅供億反重於他路且戶部旣理財朝廷又理財爭肆漁取致以隠漏爲名增無實之稅上曰此漕臣之繆公曰陛下旣知何不攺正因辭西掖且言外制之設正欲謹於出令凡有未當欲其繳奏非専責以詞翰也上曰正有望於卿因奏閩漕陳峴議變鹽法恐擾民難行又奏曺耜除府推事上曰知其人才欲與寺丞公曰臣卽有文字上意不悅退而繳詞頭願別擇俊寮協贊元良耜知嚴州公亦免兼矣張說再除簽書樞宻院王之奇賜出身並命公當艸不允詔奏謂昨者舉朝以爲不可陛下欣然聴納甞云玆事誠誤旋卽攺命曾未周嵗復有此除貴職預政公私兩失若謂西府間以武臣願擇大將有威望者畀之臣非欲専任文吏也且當是時之奇亦曾論奏今乃與說同升恐亦未當遽受也臣未敢具艸時權給事中莫濟再封還禦筆遂俱與外祠又趣公出門匹馬便面翩然徑行九年除知建寧府再辭不允中道引疾提舉江州太平興國宮天下愈髙之淳熈元年除右文殿修撰說罷召還除敷文閣待制兼侍講六月兼權兵部侍郎嘗論攺官舉削到部放散之制後𨿽潤色然自公發之八月兼直學士院上稱公持重不迎合無附麗除兵部侍郎仍兼侍講進太上尊號詔艸上曰此文難於言而溫純典雅無一字可議公奏向者初上光堯之號臣已預議庚寅之詔亦出臣手上愕然曰前詔亦卿所艸耶兼太子詹事上論史事公奏李燾於史學如嗜飲食長編考證異同罕見其比嘗論用人惟上智與下愚不移中人惟上所禦爲官擇人則引中人爲君子若爲人擇官則引中才爲小人今不及數月已望遷擢後將無官可遷願力革此風愛惜名器又奏兵將官刻削等事上曰今不如此且言王友直極亷安有刻下公曰昨聞殿司進羨餘二十萬緡此何從而得上曰朕已不受公曰𨿽則不受當思其所自來上曰統制官不治財賦統領卻治之可相闗防不致妄費公對曰此尢非也主將而下須令各得懽心今因小吏更相猜察情旣不通緩急何由得其死力又奏聞陛下日禦毬場固知不忘閱武然太祖二百餘年之天下屬在聖躬可不自愛上作色曰卿言甚忠得毋銜橜之虞乎正以讐恥未雪不欲自逸耳又奏聞金星近前星上曰止略近公曰天道髙逺當論人事武士擊毬太子亦與臣甚危之上曰卿可語太子公曰太子人子也陛下命以驅馳臣安敢勸以違命陛下勿命之可也陞兼侍讀大禮執綏備顧問除吏部侍郎奏朝廷守至公之道有司持一定之法行以無私孰不心服近乃有任怨之說法行以公人自無怨上曰朕毎諭大臣彌縫人情無有是處四年除翰林院學士奏自唐至本朝優待詞臣以其無簿書之冗可以朝夕論思或有補於治道得人固多最可慕者陸贄歐陽修而已若乃進則有隠退則不宻擠人而利己揚已以取名安能逃日月之照哉上曰學士宴見無時至爲親近五年爲禦試詳定官屢乞去上問文士可代者聞呂祖謙能文公謂翰苑須用有學問者祖謙涵養旣久習知典故史院甚得其力不但文字之工也得防撰選徳殿記又命書之後內直宣對別令中使引至碑下傳防記文詞采贍蔚召卿觀覽旣見上又有博美之稱歸至玉堂禦書白居易七徳舞賜之墨猶濕也後進呈皇朝文鑑序上曰卿之文在廷莫及眞匠手也除禮部尙書兼翰林學士嘗論本朝專以仁立國兵非不用而以禁暴安人爲本上曰兵勢似弱公曰仁故似弱實非弱也社稷靈長職此之由上曰所以並無禍亂公曰本朝似周彼秦兵𨿽彊興衰竟如何六年詔禮官詳議明堂典禮公奏祀帝祀天以祖宗配此前朝已行之制世俗止誦孝經之語未嘗深考其義致以今日爲疑由是定圜丘合宮互舉之議公再執綏艸赦引周漢故事有曰俶經路寢有皇祐之彛儀徧秩羣神有紹興之近制蓋明著古禮以示來世也禮成獻詩又進動天之誡上曰動天誠當以徳惟知道乃可語此公曰皇天親有徳饗有道此豈聰眀作爲所能爲防除吏部尙書兼翰林學士承防論六部長貳判依字遂攺爲從嘗奏祖宗涵養善類名卿才大夫相望自章蔡沮士气以壊風俗奨讒諂以植黨與卒致裔夷之禍中興一洗前得人爲多秦檜以患失之心濟忌刻之資引庸人以充侍從對畢輒納副封旣出其門無所不有人才衰落貽患至今論思之職上規人主次及大臣下及四方安可納副封耶願博求文武之英布列中外上曰如曽開輩今豈易得又及舜之無爲非皆無所爲也特不爲期防之屑屑耳又言自古上自人君下至士庶鮮有不爲左右前後之人所牽制者上謂公視艸勞甚公奏臣素無污馬之勞致此爵位正宜使宣力文字之間未爲勞也上曰翰墨之功豈小補哉若大述作固當煩卿七年五月除參知政事上曰近見卿遇事殊不依違執政之於宰相事任非逺自當和而不同公曰韓琦歐陽修殿上日有所爭退則懽然無間最爲可法上又甞曰前此宰相議事執政更無語今乃肯各述所見公奏大臣自應互相可否秦檜用事執政至不敢措一辭後遂以爲當然臣嘗以紹興初聖語示同列勉其協濟況陛下虛心無我惟恐臣下不言人臣乃欲自是乎惟小事不敢有隠則大事何緣蔽欺八月以久旱禦筆付三省求直言初回奏慮所在因是皆有賑濟之請公言上明目達聰而吾儕不能將順獨不愧於心乎萬一上自行之或以此奏示外豈不獲罪公議相亟從之又奏聖明在上星變旱災殆由臣等所致上曰若封事及大臣朕須畱中公曰付出何害未聞有過而人不知也昌化有箭穀與米相似上再三及此議宣示外庭公曰天若爲瑞必無水旱乾道間有以九華山竹米爲瑞而得罪者且宣和有此豈是休證遂已有乞攺常平不以赦原之法公奏紹興中因孔栝申請遂與謀叛等同科乞今削去只從海行法遇兩赦或非次赦聴原公嘗極陳民困之由上問其故公曰且以平江府論之二十年前歸正添差等官嵗用五萬緡今乃數倍支移折變之數日有所增齊民安得不困此特其一爾上爲之悵然進呈湖北月樁錢數公曰固出於不得已亦須平時有以存防去嵗旱荒若非陛下先事賑捄禁戢苛暴何以免流殍之苦舒州汪革始謀不善若如前代失軍民之心則乘災唱亂必致蠭起彼亦安肯束身自歸於司敗所貴得民正爲是耳此非倉猝所能成其來有漸矣上大以爲然上嘗謂樞宻非古官公奏在唐止司輔導五代始制崇政院分宰相之權神宗亦有意廢並聖諭可謂盡善但二百年官制難以驟攺不若且令二府互領更加熟慮有恃長樂之援求爲郎者上俾諭給捨繳奏公奏臺諫給捨與三省相維持豈可諭意不從則失體從之則壊法命下之日臣等自當執奏上曰卿等肯如此任怨公曰當與而不與則有怨不當與而不與何怨之云上嘆曰此所謂任責非任怨也上嘗言唐鑑一書興衰治亂之理甚眀公奏祖禹著書皆可備乙夜之覽篇篇卽是諫疏九月除知樞宻院事上曰卿才堪其任三省本未可輟卿毎見難處之事卿以數語決之可謂敏矣上謂公如統制官之類可時與之接觀其才公因奏雷世賢說淮南地形緩急欲守滁臣謂不然廬和則當其衝滁阻山林可自守而不可以禦敵楚州舊屯軍八千雷世方乞止差鎭江軍五千人公奏山陽控扼淸河口韓世忠實屯重兵今無故減戍它時或增必致敵疑揚州武鋒軍有眾八千本屯山陽若嵗撥三千同戍誠爲兩便十年奏白气自西南亙天宜爲兵備上曰日腳之气冬常有之公言此日官相寛之詞然有備乃能無患上嘗嘆養兵費邦賦之入公奏自古未有五十年屯兵不解古者講和罷兵今旣有嵗幣而兵不敢徹所以倍費文州蕃部刼殺二漢人吳挺止申照防公請督其根治使知朝廷事必畱意不敢忽略日有萬防不察於防不勝救上曰自昔多因不防其防馴致禍敗溫州軍士喧悖憲司欲先定汪義端刻削之罪仍正紀律公奏此風不可長恐兵愈驕郭杲請移江陵萬二千人與其孥永屯襄陽公言止當以兵之半分戍杲謂襄陽爲要地而江陵亦在江北爲吳楚喉衿爭辧甚力乃許萬人且令騎兵盡行上眷公益深嘗奏事退特命中使賜禦筆卿臨事明敏而有決朕毎嘉之宣諭金主避暑壽安所徙噐用倍多且分諸子出鎭或謂欲至東都秋間議過上京公奏當預爲之備甚詳上稱公通練軍政深副朕擢用之意公謝曰臣本以文墨受知豈能曉暢軍事誤防任使不敢不勉彼方恫疑虛喝正恐我或先動所當精擇邊將鎭之以靜上曰朕嘗戒臣下以公心人自無說公曰所以私者欲收人情其來無窮得者寡不得者眾若不裁以公道恐譽者不若毀者之多以陛下聖眀臣等智慮所不及則有之何敢有所欺也十一年奏廣中監法旣更州縣空乏事勢可憂詹儀之胡廷直皆賢而才短故銳於革獘而不能計其後已而果然公言趙汝愚在福州百廢具舉孜孜國事殆不多得王希呂緩急可當一面彼小亷曲謹𨿽無瑕可指卻恐誤事上曰如趙汝愚王希呂皆帥才也義勝軍皆契丹渤海漢児慕義來歸屯於興元禦筆以金商山險欲移襄陽用騎之地聞其營砦遭火因以遷之公奏路經金洋當先計人馬之數使郭杲於襄陽預辦方可議遷更令彭杲且以此意深察眾情禦筆批卿謀慮深逺良用嘉賞六月拜樞宻使上曰卿在西府光前絕後若有邊事宣撫使惟卿可它人不能也呈諸軍陞差籍公奏已及一季欲間召一二𨿽不専用此取人亦因以察其能否使主將不敢容私上令赴樞宻院審察後池州李思孝自言正將二人不能開弓乞與罷軍上曰此皆樞使措置之效北牒以上京道逺權止賀正生辰使一年宣諭卿等料未必遣使今果不來可謂廟謨矣王希呂乞增兵戍廬州上以萬弩手民兵已多止可分數千人公奏須與萬人蓋當以正軍爲主則帥司可以立帥司旣立則沿淮歸正山水寨民兵皆爲我用矣十二年畱正申西兵已免起二年今年取防上以三衙不可闕欲令發來公奏襄陽兵少閻世雄欲得此項人敵不得志於四川又嘗送死淮南深恐睥睨荊襄遂與一年金州謀帥公欲令侍從管軍薦舉上曰大帥當自上除授公曰舜用九官皆咨四嶽與其私薦不若明揚若能考實孰敢妄舉因論邊報異同上奨諭云事無大小卿皆究心公又曰天下安有不可措置之事上曰昨宻問一事卿便條上數端深謀逺慮朕所不及也上謂王藺論事頗偏公奏藺𨿽稍過然汲黯在朝淮南寢謀盡言而不顧身者陛下左右豈可無此等人況以獻納爲職若上下相防非國家之福也先是禦筆達實契丹欲加兵於金果有之在我豈得漠然固不可違誓或有釁端何以爲詞公奏彼一方小警何至移文宿泗若果有釁何患無詞急在間探精審耳至是又諭結約夏國事公奏頃嘗因任令公帛書通信金以示範成大夏國難保如此似未可也後又報呼魯大王據上京上問公公奏玆事體大當隨機應之未防上諭公所傳皆妄樞使眞有先見之明矣廣東帥潘畤以擅斬逃兵自劾上批無罪公奏帥無便宜之文不經錄問詳覆而斬四人𨿽銳於除惡然人命至重不可輕許洪邁守婺誅首亂六人止是放罪後不妨旌賞十四年二月乙亥面諭卿在樞筦凡事無不經心更旬日拜相後人難繼丁亥拜右丞相尋兼提舉國史院防要所敕令所上諭以擢用人材及委任之意公奏東府事繁非西樞比自古鮮有無事時今賴陛下勤政內外晏然殆將二紀此正可懼之時當思經逺之計又奏舜禹君臣相戒唐太宗不存形迹臣等過失望陛下隨事戒敕免積罪戾臣有所見不敢廢弼直之義日有論奏動系天下休戚比至給捨繳駁防諫論列已爲後時不若致審於初又奏人才不失之虛誇則失之緘黙凡冗宜求篤實爲國者大旱求退甚力上曰方賴卿等協贊若捨朕而去誰與共此又請依慶曆中例降秩一等亦不許徧禱羣望下詔求言遂奏實恵及民莫若寛減夏稅施徳當自近始防稽和買詭避至多請權免一年徐議釐正秀州乞權減大軍總制錢二萬餘緡吏擬勘當公曰此豈勘當時耶立奏蠲之上方篤意捄荒其所以贊寛仁之政不可勝紀封事多言大臣同異公奏豈可尙同要當各盡所見臣毎謂同心體國苟有未然𨿽面相詰責何害止欲歸於是耳若人才邪正政事得失安危治亂所系自當反覆論難陛下復祖宗宻白之制使三省官覆奏而後行正欲酌量可否上下相維非止奉行文書也髙宗上僊始末稽攷制度奏置山陵五使贊成聖孝哀禮兩備初用顯仁例遣三使公固謂事體不同不當曲狥防賀生辰使至上在防次議令館伴使發遣公奏賀禮固不可行但彼逺來朝無一辭於理未安遂口占數語使歸報後正旦使將至或請權易淡黃袍禦殿受書然後素幄見使者公力陳不可止以縞素引見敵果心服手詔討論皇太子參決庶務典禮初欲開資善堂公奏天禧時仁廟尙防始見輔臣恐不可用西晉有宣猷堂今作議事堂可也十五年正月戊戌公請上特禦延和殿令宰執奏事畢然後過議事堂思陵發引公奏陛下旣行三年之防又用七月之制永熈故典呂端一相猶攝太傅親往而有司欲用顯仁舊例非是遂再拜請行乃以公攝太傅上慮使人堅欲上壽公奏引見受書卽是成禮上壽時不過隨班拜舞若奉觴致詞皆無所預臣等保無爭執上欲先令侍從臺諫集議公曰國家大事謀之帷幄中有不必詢眾者況事理曉然不必徒爲紛紛上尢稱奨卿能任責如此國之幸也仲冬之初畱身奏臣歸自陵下卽欲求外緣京鏜使回聖慮來賀者求報復令臣少待人使已行願乞骸骨上奨勞再三忽宣諭比年病倦欲傳位太子卿須且畱公奏聖體康寧止因孝思稍過豈應遽爾勌勤上曰禮莫大於事宗廟而孟饗多以病而分詣孝莫大於執防而不得日至徳壽欲不退休得乎朕方以此委卿公泣而退十二月壬申宻賜紹興傳位親札辛卯命畱身議定二月壬戌之吉又命公艸詔專以奉幾筵侍東朝爲意十六年正月己亥拜左丞相壬子始因奏事宣諭二府旬日當內禪又令公畱身呈詔艸兼提舉玉牒及監修日曆二月辛酉朔降傳位詔翌日上吉服禦紫宸殿公奏陛下巽位與子古今盛典再見聖朝中外同慶臣等輔政無狀自此無由日侍天顏無任依戀之至哽噎防不能言上亦然曰正賴卿等協贊新君光宗問當世急務公奏用人求言二事尋卽降詔公積階至特進爵自管城縣開國男至榮陽郡公曆封濟許二國三月拜少保益國公公以三孤之官不應以霈恩而得力辭不可又乞回授至於四五不得已而後受焉奏以朔望之次日朝重華宮五月求去甚力旣而諫省有言請益切除觀文殿大學士判潭州言者不已副端助之遂以少保充醴泉觀使而歸孝宗賜金器勞問紹熈攺元判隆興府辭不赴二年除觀文殿學士判潭州親理郡政不以簡貴自居罷倍稅牙契錢二十萬緡三年四月復元職七月坐所舉官以賄敗攺滎陽郡公四年八月復舊封冬易鎭隆興五年力求奉祠主上踐阼詔求言於舊弼公奏四事曰聖孝曰敬天曰崇儉曰久任皆訏謨也遣閤門官賜少傅告一再辭免始許貤恩慶元元年公於是年七十矣三上表引年遂以少傅致仕嘉泰元年布衣上書及公姓名臺評降一官明年乃復四年十月庚寅朔薨年七十有九累食邑一萬五千六百戶食實封五千八百戶遺奏聞上爲震悼輟朝兩日贈太師賻銀絹各若干仍命弟之子縝添差江南西路轉運司主管帳司以防防事尋賜謚文忠娶王氏監察禦史葆之女封益國夫人先一年薨一子卽綸也朝請大夫行大理司直孫顥宣義郎新監饒州浮梁縣景徳鎭兼煙火公事孫女五人長適承事郎監嘉興府糴納倉蕭彖余尙防初益國夫人廬陵縣斗岡之原十二月丙申奉公之防合焉公在髙宗朝已擢臺察事孝宗最久皆以詞章受知可以平挹美官而秉心不欺遇事輒發不復顧身屢跲復奮上久而深察其精忠北門之官有四公徧爲之前後十年兩宮極孝治之盛講慶壽加尊號親祠赦宥立後升儲過宮出郊無非盛事大典公皆在屬車間鋪張揚厲實有以佐宋之光明若水旱災異夷狄冦盜之辭咸無焉自參預樞筦以歷二揆又渉十年榻前論事出入經史練習典章動有援據不爲空言故天子聳聴嘉奨而同列自以爲不及以國事爲己任進退人才一本公道養民擇守憂邊訓兵仰贊睿謨慮周而敏被遇日隆數當大事典禮論議裁處曲當內禪尢爲至重吉日徽稱宮名母后孝宗獨與公素定於數旬之前近將浹旬始諭宰執注意委任可謂不膠漆而固矣天資超頴非凡才可及而體夫子忠恕之道大易勞謙之義孝友淳篤事從兄如諸父公自奉甚約絕聲色之娛周防族姻具有恩意官同姓者六異姓者五自號省齋居士中年曰靑原野夫旣貴而閒曰平園園老叟孝宗生於丁未一時輔相多在丙午丁未間公及丞相王公淮參政錢公良臣同爲參樞人謂三府爲丙午坊公嘗作詩用文潞公同生丙午之韻告老之後猶引故等夷之齊年者遇生朝同防用韻賦詩者數年方其端委廟堂一介之善收拾如恐不及退而均逸汲引無虛日士類莫不歸心焉以文苑英華及六一居士集訛舛太甚率同志者朱黃手校如老書生鋟板家塾以恵學者卜築貢院故基公實預薦此地故以充賦名堂作唐虞二典閣藏兩朝內禪詔書洎崇陵宸翰又爲玉和蜀錦二堂皆自爲之記晚嵗康彊神明不衰天下猶望公之再起不謂天之不憗遺也嗚呼殄瘁之痛四海所同有如鑰之不肖素辱知遇假守東嘉屢有收用之意未滿秩而公已歸比忝代言公之除少傅曁加恩兩與艸制又四作不允詔書嘗防摘句稱賞投閒以來書函詩筒倍加奨予當世銘記多求於公間使鑰書之公已書丹或徑以賤姓名題蓋此意甚厚皆非所敢當也嘗竊謂公初入禁林自謂所慕者惟陸宣公歐陽文忠公公之始卒絕似二公者無事不言無言不盡而卒至大用上不負天子下不負所學旣不媿於宣公而得時遇主無追仇盡言之患文忠晚居於頴望壠岡而不得歸公乃優防平園使里人矜式是兼二公之美而又無遺恨者也若夫克勤小物誘掖後進皆公之細不勝書有省齋文槁別槁平園續槁掖垣叢槁玉堂類槁詞科舊槁政府應制槁歷官表奏議奉詔錄承明集玉堂雜記龍飛錄親徵錄及閒居紀錄等書總二百卷藏於家其行於世者已多屬文之士傳誦以爲模楷公之文不待贊揚防至題防之語考古證今嵗月先後通徹明白讀者嘆服末爲三忠堂記謂歐陽文忠楊忠襄胡忠簡皆郡人也精確簡嚴防於絕筆嗚呼一代風流於焉盡矣鑰何足以銘公銘曰

世非乏才何謂才難有君無臣自古所嘆吝驕平凡動則爲己不合是憂安得奇偉直道而行無患失心一有遇合奚翅斷金於皇孝宗才選於眾誕謾畏縮慨不足用堂堂益公負王佐才始以文鳴蕓省蘭臺髙文大冊追配古作獨步禁林不負所學二十八年相爲始終屢跲而奮致身上公堯旣授舜舜亦命禹首贊大議龍飛再覩功成身退樂哉平園晚陳四事不已於言旣掛衣冠無與世道胡不百年遺此一老星隕於堂人之云亡不亡者存文章光芒惟子是似觀行取則後其有興視此銘刻

文忠集附錄卷四

欽定四庫全書

文忠集附錄卷五

忠文耆徳之碑

宋故少傅觀文殿大學士致仕益國公贈太師諡文忠周公神道碑

正議大夫守吏部尙書兼翰林學士知制誥兼侍讀兼修國史兼實錄院修撰奉化郡開國侯食邑一千戶臣樓鑰奉勑撰

朝散大夫試尙書吏部侍郎兼直學士院兼侍講兼修玉牒官賜紫金魚袋臣章良能奉勅書

嘉泰四年十月庚寅朔左丞相少傅觀文殿大學士益國周公年七十有九薨於吉州之裏第十二月丙申塟於廬陵縣斗岡之原至嘉定元年公之子綸告於朝曰先臣備位首相旣葬而隧碑未立敢泣以請天子曰噎此四朝之宗臣也謚以文忠禦書忠文耆徳之碑以賜且詔臣鑰爲之文臣鑰素荷文忠公知奨之深屏居四明先已撰公隧道之碑矣聖恩起於告老之餘待罪翰苑欲引前碑以辭綸又曰昔歐陽公修己銘程文簡公琳之墓復以勅命爲之碑故事甚切願毋辭臣旣供事史館敢不敬承明防以答孝子之請以揚公之休光用詔後世公諱必大字子充一字洪道世家鄭州之管城曾祖衎朝奉郎妣郭氏祖詵左朝散大夫妣潘氏李氏張氏父利建左宣教郎太學博士妣王氏公旣貴三世累贈太師秦國公妣俱贈秦國夫人宣和中祖通判吉州因家焉公防而孤十三又遭內艱天資髙亮記問絕人紹興二十一年擢進士及第授左廸功郎徽州司戶參軍攺監行在和劑局門二十七年中博學宏詞科建康府府學教授三十年除太學錄詔試館職髙宗見奏篇曰它日可掌制除祕書省正字次年攺左宣教郎兼權國史院編修官明年五月除監察禦史六月孝宗卽位八月除起居郎直前奏事上曰朕舊見卿文可進近作兼編類聖政所詳定官暫權給事中兼權中書舍人嘗論翟婉容位官吏轉行礙止法事上曰初止謂卿能文不謂剛正如此此皆被眷注之始也應詔條上十事皆切時病其一嚴銓試之法又奏羣臣六參除朔望過宮外勿攺舊制至今行之事有未便者不憚極論上亟奨嘆公亦言陛下有納諫之資故臣輩各思自竭龍大淵曾覿除知閤門事公與給事中金公安節同奏大淵罷副都承旨覿罷帶禦器械俱爲知閤若以攀附舊恩尙有可諉正以搢紳指目臺諫有言外議方喧而除命遽加非捨己從人之義有防罷遽就間已允公論尙玆回繳可特依奏旣而再除公曰前已反汗今復申命豈敢但已格除目不下越三日不獲命以遷奉請祠兩任主管臺州崇道觀乾道四年權發遣南建州未赴六年攺福建路提防刑獄公事陛對畱爲祕書少監兼直學士院兼國史院編修官上攺告詞首尾公奏陛下取漢宣帝之意親制贊書臣觀漢社稷臣乃在周勃汲黯霍光之徒儒者公孫輩皆持祿保位故宣帝以爲俗儒不達時冝使宣帝求眞儒用之何至雜霸哉上曰卿學術精深記問該博所蘊可見當日夕與卿論文兼實錄院檢討官加上徳壽尊號公謂太上萬壽而紹興末議文及近上表用嗣皇帝爲未安按建炎以後遙拜徽宗表及唐憲宗上順宗尊號冊文皆稱皇帝議遂定七年奏四事重侍從以儲將相增臺諫以廣耳目郎官専以旌外庸監司郡守皆當久任上稱以爲要務兼權兵部侍郎上云學士院湫隘公奏宮城不容增廣陛下欲卑宮室臣等居此亦過矣若遴選名儒而信任之不在棟宇之麗也除權禮部侍郎仍兼直學士院陞同修國史實錄院修撰有防公與吏部侍郎王之奇太子詹事陳良翰對選徳殿出禦紮引唐太宗魏徵問對以在位之久功未有成治效優劣苦不自知使各極陳其當否公退而條陳練兵以圖恢復而用將之道未盡擇人以守郡國而責實之方未至又指陳大將郡守數易之且言貞觀政要四十篇旣先之以魏徵論爲君之道又著不克終之戒於篇末蓋是時惟徵爲善諫願思太宗廣諫諍之徳使嘉言日聞治道日興上嘉納又奏諫官虛位願蚤擇正人先朝參用古制卑其品而厚其禮責其盡言使姦邪望風畏戢銷患未形如近嵗張松韓玉等使臺諫無所顧忌蚤爲力言豈至勞民費財始勤英斷上曰朕自此知戒矣又奏人主無職事惟在察臣下邪正凡輕於任事速於求售者必致敗事若疑儒者不足用而專用才臣今旣累年其效可睹唐太宗之臣卽隋之臣藝祖之臣卽五代之臣非前愚而後智顧人主用之如何耳又論臣寮務爲新說欲徼奇功王安石以堯舜之道告君實行管商之術指司馬光蘇軾輩爲流俗尢當察之江湖亢旱上稱龔茂良措置有理公請出緡錢二十萬代民租乃不乏事非不知縣官急闕然艱食則盜起盜起則調兵費可省乎上曰卿議論殊善使朕聞所未聞兼侍講又奏近奉詔以僕射名官非古欲更其名周之太宰卿也小宰中大夫也中間所攺非是上曰止欲爲左右丞相如同中書門下平章事皆可削公遂奏前古沿革而退八年兼中書舍人固辭且言外制之設正欲謹於出令凡有未當欲其繳奏非專責以詞翰也卒因繳奏而遂免兼張說再除簽書樞宻院公當艸不允詔奏謂昨者舉朝以爲不可陛下欣然聽納曾未周嵗復有此除貴戚預政公私兩失臣未敢具艸時權給事中莫濟亦封還禦筆遂俱與外祠九年除知建寧府再辭不許中道引疾提舉江州太平興國宮天下愈髙之淳熙元年除右文殿修撰說罷召爲敷文閣待制兼侍講六月兼權兵部侍郎八月兼直學士院上嘗稱公持重不迎合無附麗除兵部侍郎兼侍講進太上尊號詔艸上曰此文難於言而溫純典雅無一字可議公奏初上光堯之號臣已預議庚寅之詔亦出臣手上愕然曰前詔亦卿所艸耶兼太子詹事嘗論用人惟上智與下愚不移中人惟上所禦爲官擇人則引中人爲君子爲人擇官則引中才爲小人又奏聞陛下日禦毬場固知不忘閱武然太祖二百餘年之天下屬在聖躬何不自愛上作色曰卿言甚忠正以讎恥未雪不欲自逸耳嘗奏聞金星近前星武士擊毬太子亦與臣甚危之上曰卿可語太子公曰太子人子也陛下命以驅馳臣安敢勸以違命陛下勿命之可也陞兼侍讀郊祀禋禮執綏備顧問除吏部侍郎奏朝廷守至公之道有司持一定之法行以無私孰不心服四年除翰林學士奏自唐至本朝優待詞臣以其無簿書之冗可以朝夕論思或有補於治道得人固多最可慕者陸贄歐陽修也五年爲禦試詳定官得防撰選徳殿記及皇朝文鑑序上尢稱之賜禦書白居易七徳舞墨猶濕也除禮部尙書兼翰林學士嘗論本朝專以仁立國而又以禁暴安人爲本上曰兵勢似弱公曰仁故似弱實非弱也社稷靈長職此之由上曰所以並無禍亂公曰本朝似周秦兵𨿽疆興衰竟如何六年詔禮官詳議明堂典禮公定圜丘合宮互舉之議再執綏艸赦明著古禮以示來世禮成獻詩又進動天之戒上曰動天誠當以徳惟知道乃可語此公曰皇天親有徳饗有道此豈聰明作爲所能爲哉除吏部尙書兼翰林學士承防論六部長貳判依字攺爲從上謂公視艸勞甚公奏臣素無汗馬之勞致此爵位宣力文字之間未爲勞也上曰翰墨之功豈小補哉若大述作固當煩卿七年五月除參知政事上曰卿遇事殊不依違宰執自當和而不同公曰韓琦歐陽修殿上日有事爭退則歡然最爲可法大臣自應互相可否秦檜用事執政至不敢措一辭後遂以爲當然陛下惟恐臣下不言人臣乃欲自是乎嘗極陳民困之由上問其故公曰且以平江府論之二十年前歸正添差等官嵗用五萬緡今已數倍民安得不困此特其一耳上爲之悵然進呈湖北月樁錢公曰固出於不得已亦須平時有以存防去嵗旱荒若非先事賑救禁戢苛暴何以免流殍之苦舒州汪革始謀不善若如前代失軍民之心則乘災唱亂必致蠭起亦安肯束身自歸於司敗所貴得民正爲是耳此非倉猝所能成也上深以爲然有恃長樂之援求爲郎者上俾諭給捨繳奏公謂不可諭意不從則失體從之則壊法命下臣等自當執奏上曰卿等肯任怨如此公曰當與而不與則有怨不當與而不與何怨之云上嘆曰所謂任責非任怨也九月知樞宻院事上曰三省本未可輟卿毎見難處之事卿以數語決之可謂敏矣上嘗嘆養兵費邦賦之入公奏自古未有五十年屯兵不解古者講和則罷兵今旣有嵗幣而兵不敢徹所以倍費上眷公益深嘗奏事退禦筆卿臨事明敏而有決朕每嘉之又稱公通練軍政深副擢用之意公謝曰臣本以文墨受知豈曉武事誤防任使不敢不勉十一年禦筆欲移興元義勝軍於襄陽此軍皆契丹渤海漢兒慕義來歸者上以金商山險非用騎之地聞其營砦遺火因遷之公奏路經金洋當先計人馬之數使郭杲於襄陽預辦更令彭杲具以此意深察眾情六月拜樞宻使上曰卿在西府光前絕後若有邊事宣撫使惟卿可爲也先是金主避暑壽安過上京北牒以道逺權止賀正生辰使一年宣諭卿嘗料未必遣使今果不來可謂廟謨矣十二年金州謀帥公欲合侍從管軍薦舉上曰軍帥當自上除授公曰舜用九官皆咨四嶽與其私薦不若明揚若能攷實孰敢妄舉因論邊報異同上奨諭云事無巨細卿皆究心昨宻問一事條上數端深謀逺慮朕所不及也上謂王藺論事頗偏公奏藺𨿽稍過然汲黯在朝淮南寢謀盡言而不顧身帝之左右豈可無此等人況以獻納爲職若上下相防非國之福也禦筆嘗謂達實契丹欲加兵於金又諭結約夏國又有呼魯竊據上京之報公奏但當嚴備隨機應之未防上諭公所傳皆妄眞有先見之明矣十四年二月乙亥面諭卿在樞筦事皆經心更旬日拜相後人難繼也丁亥拜右丞相尋兼提舉國史院防要所勅令所上諭以委任之意公奏自古鮮有無事時今賴陛下勤政內外晏然殆將二紀此正可懼之時當思經逺之計又奏舜禹君臣相戒唐太宗不存形迹臣等過失望隨事戒敕免積罪戾臣有所見不敢廢弼直之義日有論奏動系天下休戚比至給捨繳駮臺諫論列已爲後時不若致審於初又奏人才不失之虛誇則失之緘黙凡冗宜求篤實爲國者因旱求退甚力請依慶曆中例降秩皆不許遂奏實恵及民莫若寛減夏稅施徳當自近始上方篤意救荒其所以贊寛仁之政不可勝紀封事多言宰執同異公奏要當各盡所見豈可尙同旣是協心體國苟有未然𨿽面詰何害若人才邪正政事得失安危所系自應反覆論難止歸於是耳陛下復祖宗宻白之制使三省覆奏而後行正欲上下相維非止奉行文書也髙宗升遐始末稽攷制度奏置山陵五使贊成聖孝哀禮兩備防賀生辰使至上在防次議令館伴使諭遣公奏賀禮固不可行但彼行人逺來而朝無一辭於理未安遂口占數語使歸報焉正旦使將至或請易淡黃袍禦殿受書然後素幄見使者公力陳不可止以縞素引見敵果心服手詔討論皇太子參決典禮初欲開資善堂公奏天禧故實恐不宜於今不若取西晉宣猷堂爲議事堂十五年正月戊戌公請上特禦延和殿令宰執奏事畢始過議事堂思陵發引公奏永熈故典呂端一相猶攝太傅親往而欲用顯仁舊例非是遂再拜請行乃以公攝太傅上慮使人堅欲上壽公奏必無爭執上欲先令侍從臺諫集議公曰國之重事謀之帷幄有不必詢眾者上尢稱奨卿能如此國之幸也仲冬之初奏乞骸骨忽宣諭以病倦欲傳位太子卿須少畱公奏聖體康寧止是孝思稍過豈應倦勤上曰禮莫嚴於事宗廟而孟饗多以病而分詣孝莫重於執防而不得日至徳壽欲不退休得乎朕以此委卿公泣而退十二月壬申宻賜紹興傳位親札辛夘畱身議定二月壬戌之吉又命公艸詔專以奉幾筵侍東朝爲意十六年正月己亥拜左丞相壬子因奏事始諭二府旬日當內禪又令公獨呈詔兼提舉玉牒及監修日曆二月辛酉朔降傳位詔翼日上吉服禦紫宸殿公奏陛下巽位與子古今盛典再見聖朝中外同慶臣等輔政無狀自此無由日侍天顏無任依戀之至哽噎防不能言上亦然曰正賴卿等協贊新君光宗首問當時急務公奏用人求言二事尋卽降詔公積階至特進爵自管城縣開國男至滎陽郡公曆封濟許二國公三月拜少保益國公公以三孤之官不應以覃霈而得力辭不可又乞回授至於四五不得已始受之奏以朔望之次日朝重華宮五月求去方力而諫省有言請益切除觀文殿大學士判潭州言者不已殿中助之遂以少保充醴泉觀使而歸孝宗賜金器勞問紹熈攺元判隆興府辭不赴二年除觀文殿學士判潭州罷倍稅牙契錢二十萬緡郡皆親理之三年四月復原職七月坐所舉官以賄敗降滎陽郡公四年八月復舊封冬易鎭隆興力求奉祠主上登極求言於舊弼公奏聖孝敬天崇儉久任四事皆切於世用遣閤門官賜少傅告控免至再始許貤恩慶元元年於是公年七十矣三表引年遂以少傳致仕嘉泰元年布衣上書及公姓名臺評降一官明年乃復遺奏旣聞上爲震悼輟朝二日贈太師賻銀絹各千累食邑一萬五千六百戶食實封伍千八百戶娶王氏監察禦史葆之女益國夫人先一年薨一子卽綸也朝請大夫新知筠州軍州事孫顥宣義郎新監饒州浮梁縣景徳鎭兼煙火公事孫女五人長適承事郎監嘉興府糴納倉蕭彖余尙防嗚呼天之生公固授之以間气公之出仕亦可謂千載之遇矣自決科以至考終五十有三年始以文字受知髙宗孝宗以至位極人臣晚輔光宗之初政退被主上之休寵孝宗在位二十有八年公實相爲終始其中以十年出入翰苑時方承平極鋪陳揚厲之羙以十年輔政秉鈞盡輔贊彌縫之妙兩以逆折姦鋒深忤上意事定言驗得眷愈隆致身元宰出處爲時重輕防無纎瑕微纇之可指文章則追配作者議論則究極古今風度如張九齡謀謨如崔祐甫宋廣文之守文杜如晦之善斷公幾兼之乃所願則尢切切於陸宣公歐陽文忠此非臣之私言也平日著述爲書十餘種總爲二百卷行於世校之前碑撮取其名節國事而略其餘謹再拜特書以對揚休命銘曰

巍巍孝宗天錫睿智二十八年是爲盛際猗歟益公善始以終始進以文終察其忠再折姦萌逆鱗以批事定言驗【闕】

表表忠節獻納論思知無不爲彌縫輔贊百工惟熙三聖相授同守一道公實佐之家有宸藻憂邊思職具存宏模臨幾輒斷華夷宻如告老旣休著書自若拳拳斯文以惠後學天不憗遺殄瘁興悲旣銘公墓又勒丰碑生榮死身美君顯是爲宗臣後慶其衍

文忠集附錄卷五

