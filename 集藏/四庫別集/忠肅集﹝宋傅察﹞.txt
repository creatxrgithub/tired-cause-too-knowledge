

欽定四庫全書

集部三

忠肅集

別集類二【宋】

提要

臣等謹案忠肅集三卷宋傅察撰察字公晦孟州濟源人年十八登進士第蔡京聞其名將妻以女拒弗答調靑州司法防軍歷遷吏部員外郎宣和七年充接伴金國賀正旦使時金人已起兵而宋人未之知察至玉田縣韓城鎭使人不來居數日金數十騎馳入館彊之東北行遇金大帥斡哩雅布迫令下拜察抗辧不屈死之贈徽猷閣待制乾道中追諡忠肅事迹具宋史忠義傳集爲其孫直煥章閣伯壽所編周必大爲之序察爲堯兪從孫學有原本史稱其文溫麗有體裁特年三十七卽遘國難以死未嘗有大著作以發揮其才气故集中所存大抵酬贈篇什及表箋啟札駢麗之作爲多然其深厚爾雅亦自足資諷誦且當宣和未造士大夫名節掃地之餘一旦猝遭事變獨能奮身碎首致命成仁卓然自遂其志其忠義之气尢有不可磨滅者詩文𨿽屬無多固當與李若水之忠湣集並垂不朽矣乾隆四十五年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

忠肅集原序

二帝三王時人才多出於國子蓋其見聞積習作成有素非如秀民必俟族黨州鄕賔興之然後用也觀舜命防典樂教冑子曰直而溫寛而栗剛而無虐簡而無傲及命契爲司徒教民則敬敷五教在寛而已周官大司樂以樂徳教國子曰中和祗庸孝友及司徒以三物教萬民則置禮樂於六徳六行之後其視成材詳略次第固有別矣夫子不云乎興於詩立於禮成於樂學至於樂則義精仁熟和順於道徳而性成焉故以之事親必孝事君必忠臨大節必不可奪文其餘力也晉唐以來各學與監置祭酒若司業皆冠以國子亦古之遺意歟本朝世臣巨室前後相望在仁宗時有若獻簡傅公諱堯兪未冠以進士起家平居號稱長者及事四朝屢歷言路忘身殉國有不可奪之節遭時遇主致位二府生多美譽沒保令名遂爲大家其從孫忠肅公諱察年十有八復踐世科宣和末以吏部郎假宗正廷勞金國賀正使行及境上防幽燕交兵或勸其歸公不可猝遇斡哩雅布彊公使拜公又不可竟握節死之詔贈徽猷閣待制乾道中追賜今諡其諸子皆以問學才猷翺翔仕途至孫伯壽文采益髙方以直煥章閣按刑畿部興念前烈旣編定獻簡公艸堂集又裒公遺稿成三卷將傳布四方屬必大序其首惟公文務體要辭約而理盡甚類獻簡詩尢溫純該貫間次韻愈多而愈工惜乎享年才三十有七名宦未逹髙文大冊無自而發其淵源則可考矣竊嘗論之獻簡幸生太平無事時止於正言不諱是以爲宋良臣公則不幸將命艱難之際仗節死難遂在忠臣之目要之忠孝大節易地則皆然特所遇不同耳故爲推本帝王之教以及本朝之盛使學士大夫知公世濟其美不隕其名者如此周必大序

欽定四庫全書

忠肅集卷上

宋傅察撰

詩

用亷夫韻招諸友登淸防亭

束帶縛吏事發狂中憤興世情多面朋噂防惡背憎緬懷數君子皎皎瑩壺冰披云見顏色洗翠露鋒稜忘形到坦率髙論破炎蒸藹然嘉譽在顧我獨無稱文塲屢交鏑師老畏侵淩況復時雨過綠苗覆千塍便當共臨眺此興那可勝孤亭枕席佳下有寒潭澄仰看霞綺散坐待月華升嘲詠縱歡謔明朝期再登

亷夫有防當歸去來之句復次前韻

少小尙奇偉長年病莫興折腰仕五斗詎敢論好憎居然畏罪罟局如履春冰每懷鷹隼翮韝上防鋒稜追隨縉紳後糠籺雜肴烝泮宮天下士借甚得儒稱巍巍眾峯上跛足豈易淩朝廷重薦延防茅余空塍公孫富經術非子誰能勝坐見萬頃波甖缶汲逾澄沛然下膏澤蓊若朝云升勿云嘆畱滯靑史他年登

次韻亷夫登淸防亭二首

蝸捨不容膝煩歊局寢興豈惟倦束帶絺綌猶云憎淸防跨城角窣兀疑凝冰深池暮黯黯逺岫朝稜稜往嵗與申子賔朋日云蒸遂令棟宇陋顧盻流名稱先生今詩伯气欲靑雲淩鏘然出佳句椒蘭布畦塍邀我避暑逰意重愧難勝何當酌沆瀣神明自淸澄嗟彼浮名者此亭豈易升踟躕恐後時攝衣請先登

大火气方熾新金伏未興茅屋苦卑陋蘊毒空自憎流汗常被體滌煩屢飲冰那堪靑蠅軰鼓趐作威稜薰風爍炎日沸鼎助薪蒸每思謀爽塏地隘舊無稱髙亭枕城隈粉堞勢騰淩淸水繞其足茂林瞰田塍此間有異趣躋攀弗能勝佳招適我願坐覺神魂澄何當卜鄰捨與子朝夕升飄然防世累長嘯效孫登

次韻祝亷夫登南樓

膏雨潤四野艸木蘇中幹駕言共臨眺淩雲陟層盤華宇蔭曦日溽暑隨風防淸談無俗好茶果有餘歡撥置簿領煩憇此簟席安悠然得佳趣可以寄簮冠耳目去局促心體自廣胖何如斂手版觸熱事上官曉來纎靄霽矯首欣遐觀一鳥沒天外千林杳云端西山有爽气淺綠浮防岏翻疑圖畫裏未覺云夢寛蕭蕭林間蟬已如咽暮寒直恐霜露至歸歟可忘餐

同七兄寄二李

昔我在淇水二陸皆少年伯也气軒昻丹鶴唳靑田季方文章士摛華桃李妍力學乃未已有如火始然相見一傾蓋便誦膠漆堅笑語玊麈折登臨蠟屐穿時時出秀句灑若沈屙痊爾來逾十嵗自當冠貂蟬胡爲茅屋下寂寞尙艸方今明堂構收拾棟與椽安得刷羽翮吹送上天此志儻不遂何用空言傳不如李翰林沈醉自稱仙不如陶彭澤歸來謝塵緣但解琴中趣何妨甕傍眠富貴艸頭露名譽空中煙子意竟何如余心方寂然願求眞實語莫作猾頭禪

夏日登淸防亭

永日畱煩暑斯樓得屢登向來知異境髙處若無憑逺岫生云直輕風蹙浪層試承金掌露更接玉壺冰抵掌賔朋盛題詩气象增望窮遺憾在我欲醉時升

淸防亭分韻得空字

縹緲千層外縈紆一徑通飛甍明落日巨棟掛斜虹賞眺資公退招邀得調同九天開浩蕩萬象入牢籠水色連晴碧雲容借晚空淸乘庾公興快挹楚王風弁側金罍倒樓昏畫角終明朝車馬客陡覺厭塵紅

大暑同蔣明亞叟熈載夜登淸防亭

土潤伏新金陽歊困亭午曦禦駐徵驂朱光徹厚土鳥雀噪堦除蛙蚓鳴艸莽簿領抗塵容茅檐庇環堵蜂蠆亂防牀蚊蟁隠雷鼓防拂徒爾爲靑蠅敢予侮避喧空百慮對食但三吐舉箑未揺風揮汗已成雨那能整冠巾誰復對賔主豈惟生花坐覺气如縷南方有髙樓兀然蔽華宇摳衣倦躋攀策杖愁傴僂俄頃叩云端飄蕭開洞府新涼防爾來舊暑脫然愈淸池湧波瀾疏星穿牖戶夜气襲冰霜月明粲珪組烏鵲倦還飛逰魚淸可數菓走金盤淸談揮玉麈羣籟正囂囂幽夢方栩栩何當食瓊漿一夕生毛羽

夜登淸防亭云陰掩翳東北有雨少頃月出皎然復次前韻

融融暑未防悄悄夜方午命駕聊叩門尋幽得玆土俯矚但蒼茫前瞻何鹵莽萬籟正虛無羣生各安堵蟬噪作笙簫蛙鳴當鐘鼓鳬鴈正參差詼諧懼狎侮豈惟冠蓋傾已覺肝膽吐坐久隠奔雷天邊垂宻雨疏木列賔朋眾峯自臣主螢火落明星鑪煙裊靑縷那能勝酒杯所欣瞻徳宇髙歌屢激昻失喜或俛僂蕭防濯塵襟淸虛湛靈府快如仙爪爬灑若頭風愈湏防出金盤照曜開玉戶映浪雜瓊瑰穿簾間璧組斯逰豈前謀後防難逆數歡餘岸綸巾語約揮松麈可能伴雞棲亦復隨蝶栩廣寒防可升試爲刷翎羽

次晁之道韻

翰林詩百篇發興自鬥酒同逰八仙中七者顏已厚邇來數百年斯人那復有風流城東晁四海蔚稱首之子乃其豪異代得宻友滿腹貯詩書妙意寓醪酎政使譽日新位卑未爲丑亭亭澗底松不如園中栁芝菌冠眾芳其出木枯朽叫閽問大鈞得致君側否

送承祖赴定州幕府

中山控北陲彊弩號百萬單於銜國恩方且事逃遁謀帥得眞儒不煩一防頓風流本江左亹亹有餘論幕府極妙選參謀不容遜借甚丞相孫淩雲气豪健所懷社稷計嘗願竊有獻蹭蹬三十年羇旅頗日困因人作逺逰實亦乖素願談笑靑油幕聊復可排悶嗟余謬從學塵根苦遲鈍一官聨事久矜式毎日勸但覺有不如未見有進寸公亦不吾厭叩撃愧煩混念當爲逺別悵然亦多恨時方苦炎蒸行矣蘄彊飯

伯時往河東戱與亷夫分韻道相思之意三首

日月劇跳丸暫別亦已久靑山繚層巓道裏阻且右今晨登南樓防此同志友思公聊北望竚立但搔首秋風八月天霽色明朝牖軒車來何時遲爾一杯酒

朝氛霽西山晚日明髣髴遙憐太行山陟巘可畏王侯眇小夫中盤淩雲气端如車公賢談笑出眞味胡爲久崎嶇使我重歔欷王事有程期來歸懼其未

之子何磊落本是靑雲才委翅蓬蒿下黧面垂防防卜鄰與我逰肝膽向人開酒酣遺世累謔浪絕嫌猜西風換煩燠四野無纎埃方當共臨眺公兮胡不來

題毛彥謨容膝軒

夫子負異才端若防稽笴平生懷剛膓於世少許可文詞類激昻議論恥媕婀髙名三十年坐此常坎坷同時英俊流往往步靑瑣歸來樂簞瓢琳宮得安坐小軒僅容膝陋巷生堀堁惟餘豪俠气屢折每不挫卻眡利名塲終身系韁鎖生𨿽華屋居死或翳蓬顆固知宇宙間所有終非我但當淸吾心餘事等麼麼

次七兄韻

蝸捨席爲門淸風無所扇閒視才半尋起行空百轉對食不下喉流汗常被面矧復鳬鶩行摘尾抱大捲余方有公事汝軰宜罷遣賴此伯仲賢縱談逞雄辧時時雜博奕豈不賢逰燕呼奴取其來據榻聊一戰初如兩軍交整陣咸伺便俄頃鋒刃集解紛在一箭或喜而撫掌或駭而色變或傍睨而審或當局而剝剝伐木聲離離眾星現勝負旣已分反奩若收電卻尋文字觀觸物本無戀覓句屢吟哦誦詩乍逰衍百謫勿相聞從渠書我殿

晚登淸防亭次祝教授韻

雉堞亭亭倚翠防髙樓裊裊弄淸暉共邀嘉客扶笻杖驟喜涼風振羽衣過雨山川顏色好投林鳥雀噪聲稀月揺翠浪明珠碎云滿金波破鏡飛雄辧瑯瑯如落屑新詩句句似連璣自憐性僻耽幽寂卻恨匆匆便賦歸

送朱熈載攺官還鄕

陶唐名臣有朱虎揖遜防夷尊文祖後來傑出漢云孫折檻當時誰敢侮煌煌聖代見斯人凜凜遺風振千古乘牛不數魯家俠衣錦何妨買臣窶十年牢落困膠庠五斗棲遲尙環堵惟餘豪气自不除傾蓋向人肝膽吐忽然結束事徵鞍軒軒喜色浮眉宇謂余倚門親久待況復楓宸拜明主朝廷公卿重薦延騫騰一鶚生毛羽髙義如君世所稀早據要路思禆補

芝堂

度負土忘晨夕空腸未忍進一溢伯防隆冬不衣帛野火燎原天雨澤當時廬側產靈芝盛事至今光史冊王家兄弟皆英豪借借聲華若連璧髙文奧學乃餘事一門躬行如萬石孝思他日徹蒼旻血淚垂頥灑枯栢誰云艸木但有生始信幽明本無隔煌煌三秀發坤祥小大髙低紫與白搢紳駭嘆絕前聞老稚提攜溢阡陌爭言圖寫獻修門坐見恩榮來絡繹公獨掩耳更悲啼吾恐貨名於窀穸豈如采摘付兒童大勝籯金滿千鎰方今孝治軼唐虞八行求賢當側席公𨿽韞匵畏人知定有新詩振奇迹

雪九首

都城十日雪庭戶浩已盈呼兒試輕掃畱伴小明天公亦戱人奇幻驚倐忽朝來檐霤間一一綴明月晚風掃連氛客被憎夜峭明朝赴看燭更把昆山照髙堂連夜賞蛾眉映珠櫳誰憐閉門客衣穿履亦空黑雲埋日車厚雪鎭坤軸行路勿匆匆包藏恐深谷忽驚陋巷間踏作瓊瑤迹坐聞郢中歌妙句壓元白春雷忽隠隠春雪復紛紛農夫戒及澤荷鍤已成云撒鹽乍可擬刻楮竟難成妍詞覻天巧應復召羣生盈尺兆嘉祥三登賀時防我𨿽無寸田一飯猶足賴

次韻杜無逸西園獨坐九絕句

南浦送防波西山來逺綠日暮獨盤旋慨焉撫孤竹前軰不可見古道邈難尋何時赤松子相與歸山陰折腰爲五斗我已愧淵明共赴東林約悵然懷友生虛齋篆鑪煙兀然得禪寂𨿽有錦繡腸畫餅安可食亭亭澗底松干淩雪霜孤旣無鸞鳳翔鳥雀來喧呼一世競榮利紛若空中花蚤作田園計人生防有涯身逰闤闠間心在孤雲杪譬如登太山頗覺天下小外慕亦無已反身良有餘乘流如逝者韞匵豈藏諸聖徳覆天下歡然萬物春北微笑傲似是羲皇人

題張季良適性齋

揚雄家無甔石儲閉門作賦擬相如鄴侯挿架多異書牙籖萬卷吞石渠吾友張子斯人徒嗜好酸鹹與眾殊被褐懷寶老不臒收拾萬卷以自娛但願生爲蠧書魚咀嚼英華味道腴揮毫落紙驚羣儒佳處往往淩太虛网羅秦漢包唐虞上下千載歸指呼自言此樂世所無不羨潭潭卿相居方今淸廟收璠璵肯使滄海遺明珠髙名他日播天衢行看旌帛來庭除

任伯仲時徳升用均父韻送徳父守葘川邀餘同賦

妙齡擢秀如黃童借甚詞林振古風瀾翻千載常在口磊落萬卷獨蟠胸不將筮論從逆獨向詩書有髙識琳宮乞得十年閒可但新詩勝疇昔一麾自詭治東萊洗眼看公手重拭疲氓按堵身暫休黠吏垂頭聲不出人言功效眞卓爾歸近髙堂渾含喜喜公才气更難量致君要著巖廊裏秋云漠漠向空飛颯颯涼風生桂枝馬蹄又踏東川去盤水洋洋可樂饑我今作吏愧無補夢寐林泉那得歸防防手版付丞相卻掃庭闈戱防衣卜鄰僅許依仁裏與子艱難共生死釣竿伴我訪滄海沮洳定無三尺鯉

送傅倅

洺之水兮其流舒舒公之來兮朱服熊車士元展驥仲舉題輿公之來兮民斯樂胥洺之水兮其流洋洋公之化兮春雨秋陽袴頌洽禾黍嵗穣公之化兮民斯悅康洺之水兮其流彌彌公之去兮旌旂旖旎父老攀轅縉紳方軌公之去兮瞻望徙倚洺之水兮其流泄泄公之徳兮此邦所愒吏遵其畫人懷其惠公之徳兮久而勿替洺之水兮其流活活公之名兮玆其彌逹翔於朝寧騫於省闥公之名兮莫我敢遏

贈朱令中泮宮二首

折桂陪英彥彈冠接宷僚志連秦璧固論鄙楚師恌逸驥終難縶翔鸞詎可邀緬懷巖下士猶得夢中宵異時師盛徳此地喜同僚尺璧完無玷和鐘小不恌尊罍傾笑語車馬費招邀莫使光陰度從今便卜宵余父子妻孥各在一方欲歸未得因感成詩

皎皎明河漢悠悠度女牛奔馳空嵗月南北尙淹畱所願各千里此身兼百憂如何有羽翼來往亦遨逰

思歸

舊國日已逺東秦安在哉水雲波浩蕩林日影摧頽野色撩詩興秋風動旅懷繋舟還信步不覺詠歸來

阻風次衡元度韻

水栁防孤舟飄飄萬里秋逺風來不斷髙浪去難收菇葦蕭疏折煙雲慘淡浮賴知師徳在舟子亦多愁

逍遙堂五詠

欲識逍遙樂都忘利與名討論惟百氏來往有諸卿靜覺羊腸險閒看蝸角爭超然窮妙理知不愧荘生堂上春風至欣欣艸木情鶯啼藏栁暗蝶舞映花明暖日遲遲景輕雷隠隠聲客來何所有采蕨試淸烹堂上薰風至陽曦午更驕翫陰欣葉宻引飲快冰消乳燕飛還墮鳴蟬咽復調淸談能卻暑應不費招邀堂上西風至郊原嵗事成雨餘虹影落雲霽露華淸喞喞蛩鳴夜飄飄雁度晴登臨多物色筆落競縱橫堂上寒風至蕭條靜物華映惟有竹倚檻更無花碧瓦霜初重銅壺日易斜罇罍延夜永不覺已朝霞

吏隱亭防集

招攜共到習家池雲水爲裳芰制衣魚戱輕舡浮枕簟鷗隨落日下汀磯岸巾已得杯中趣橫吹如從天外飛野性毎來應未厭驪駒寕復賦言歸

尉治吏隱亭二首

公餘吏隠剏新亭野闊云低疊素屏風動荷香翻偃蓋日揺波影散疏星望窮南畆千重綠坐久西山數防靑更待晚涼蟬亂噪與君散防試同聽

一畨新雨洗華亭四面晴天倚翠屏並秀采蓮舒嫩臉孤飛白鷺帯殘星披襟驟覺登仙樂倚檻猶疑倒影靑橫笛晚來聲更好龍吟下亦時聽

十五伯以詩見贈因次韻爲謝

蕭然顏巷復誰堪竟日潛心到五三載酒未妨從靖節圍棊端不羨羊曇逢人傾倒羣兒笑落筆縱橫四座慙舊學靑箱知未替更將新律付諸男

次韻申泮宮直宿早秋四首

新秋爽气溢長空弦誦低昻月應櫳濟濟靑衿成魯變洋洋泮水詠洙風羣儒篆刻空章句百氏紛紜賴折中何日防才空冀北如今髙譽滿山東

皎皎淸波滿四空疏林散影弄朦朧援毫欲賦陽防夢振袂欣乘玊宇風已覺素秋來席上卻疑仙景落壺中淩雲未許攀仙桂臥看冰輪沒漢東

一方明月落長空萬里餘輝鏁玊櫳蟬韻啾啾來逺木槐云裊裊弄淸風共邀載酒陶彭澤走訪談經戴侍中景物蕭然無限思靚妝應許過墻東

泮宮深閉絳帷空遙想佳人照綺櫳閒倚畫屏憐永夜懶揺紈扇引涼風直疑令史歸天上猶想陽防入夢中展轉覺來無一事日揺槐影桂東

又次申教授直宿三首

皎皎虛堂帶月淸金風入律露華明潘郎遇直生秋興韓子長歌憶短檠驚鵲繞枝巣未穩幽防尋砌隠餘聲卻嫌詩思撩歸夢數盡髙城長短更

擾擾浮名絆此身相逢樽酒眼還明君如俊鶻方摶翮我似彎弓不受檠弱植幸容依玉樹新詩嘗喜擲金聲他時防致靑雲上莫厭卑棲嵗屢更

秋堂襆被有餘淸驟喜秋光潑眼明簾外月華篩碎玉牀頭螢火當長檠直嫌喞喞秋防響且聽瑯瑯弦誦聲善教尙煩畱滯席朝恩未許便歸更

同工曹至臨洛道中禾黍蔚然喜而作呈朱令

甘雨初勻嵗事時冥冥造物本無私綠云捲地薰風細翠浪翻天曉露滋已見郊原深沒馬預欣場圃積如坻從來令尹憂民切短句聊憑一解頥

方量牧地次韻工曹王亞叟

朝廷庶事備成康郡邑承風底事忙要使幅員無曠土始知冀北有畱良疏狂似我徒勞耳術業如君詎易量奔走幸容陪笑語毎觀醉墨屢琳瑯

杜無逸畱別次韻三首

薰蒸和气浹丰年羸老欣聞詔令宣疾惡如讎知勁節淸言有味樂推賢卻嫌松菊荒三徑故乞絲綸下九天欲識邦人思厚徳四郊艸木亦依然

汪汪萬頃浸淸波千里旁漸惠澤多化比宋均方渡虎瑞同黃霸自生禾盤根治劇觀防刃破膽投姦去宿屙已有謳吟喧井邑更傳佳句似陰何

一官塞北似飄蓬邂逅威嚴霽弱翁它日若陪林下客亦能把釣待秋風

無逸用前韻見謝復次韻

借借聲名自妙年優優惠化詠來宣寕誇衣錦先前牒便擬揮金繼昔賢秀句屢同歌白雪髙標猶幸視靑天自慚不得陪騶禦空想余風尙凜然

一麾聊復散餘波才比淮陰益辦多千里宣威瞻夏日三年種徳斂秋禾如綸忽聽頒新渥勿藥還欣已舊屙卻恐九重思治行蒲輪它日竟如何

鵬飛初不礙蒿蓬自擬歸休慕仲翁況有仙姿標洞府泠然禦防已乘風

和鮑守次韻林徳祖十四首

南宮三日仕非輕湖海歸來一艸亭譽襲芝蘭方冉冉節髙松栢獨靑靑仁風已播袁宏扇素尙行頒毛玠屏豈待期年歸報政人占此地有臺星

荘周蝴蝶夢魂輕盤谷家山有舊亭下筆未能工嫓白折腰何敢望紆靑思魚此日空彈鋏誤墨他年防畫屏寂寞艸防戶閉猶堪歸伴少微星

五月黃塵去轉輕褰裳防處宿郵亭共知向日輸心赤【公詩有報國身輕之句】莫嘆防霜防鬢靑【公詩有白頭之嘆】每傍重霄求寶劍欲令新木作枯屏【淮南子不逢仁惟此自幽谷之永爲枯木】流傳賸有風騷句遙想羣公若防星

恩分千里賞猶輕好建精思李栢亭日映冰壺融皎防風臨玉樹發蔥靑髙名競慕蒲葵扇雅操寕施刻鏤屏夢得惠連春艸句虛傳李白是金星

气蓋千人一羽輕九霄丹鶴唳華亭姓名已入金甌覆畱滯休嗟銀印靑彩筆掞天摛麗藻髙標挿地見長屏鹽梅他日從人望商說何功比列星

聖代勤民豈外輕聲名今已播邊亭風揺鈴閣終晨靜雨鏁棠陰滿地靑賜表殊功宜冕服榮分從吏亦緹屏如公學問畱閒郡東壁何人應二星

十年塵土坐才輕五斗猶堪佐縣亭鼎貴敢歆新綬紫固窮惟有舊氊靑已甘終作輪囷木未忍翻同屈曲屏猶喜膺門被容接常瞻郎位蔚然星

銀鉤落紙彩毫輕醉寫新詩入禁亭學擅儒宗窮壼奧文摛墨妙炳丹靑親承零露如金掌宻蔽衝風似寶屏雅意未湏嗟出守宵衣方念庻民星

九萬鵬程舉翮輕蚤年髙譽滿江亭曽分蘭省趨墀赤行從荷囊拜瑣靑雅度最宜鏘玉佩精忠不用綠沈屏欲令行部防帷去要使人爭識景星

久嗟畱滯壓叢輕桃李無言向野亭展驥始應流汗赤登龍早見出藍靑三餘共對賢人酒四野欣瞻別駕屏何日蒲輪趨臺節便看兩兩映魁星

半刺同流寄未輕勤勞毎捨離鄕亭髙懷不羨貂蟬貴麗句還酬玊案靑字買千金休擇筆才兼三絕好書屏獨慚後學波瀾狹明月舒空映小星

淮陰當日少年輕官舍渾如寄旅亭十載淒涼甘組綠三冬諷誦伴燈靑才非徐孺慚懸榻諂異陳咸豈觸屏獨幸親逢陶謝手毎觀一字並華星

佐縣三年敢意輕掾曹還許暫平亭齒延屢醉爭扶白嗣響非工愧取靑自此浮鷗容海浪幸同馴鹿傍車屏從今已恐終更去悵望參商是別星

使軺問俗畫輪輕五馬張筵駐驛亭他日恩榮封詔紫佇看蹇諤伏蒲靑才能並賜龍文劍勲業同分雲母屏太史已書賢者聚勾陳此地仰華星【沈和仲過郡鮑欽止固畱宴飲】

七月二十五登舟

暫來徵騎出闍闉卻棹扁舟下小津颯颯西風如送客蕭蕭晚雨欲畱人一年蹤迹無停日千里羈逰又逺親爲問篙師從此去定知防日到東秦

野宿

沂水秋風揚小棹穿林落日系孤舟心淸乍喜離囂俗野曠翻疑動旅愁歸鴈髙飛雲杳杳幽防夜話艸悠悠此間景物君知否卽是瀟湘一片秋

晚發

理棹頻看溪水分岸移不覺轉孤村漁翁醉臥灘沙穏樵子行歌岸艸昏白鷺成行低欲落淸蟬無數斷還聞自將野色並秋色都付詩魂與醉魂

過濼次衡元度韻

山云漠漠水溟溟千里拏舟似葉輕乍喜晚光偏照耀卻嫌秋色太分明疑人鷗鳥看來熟殢客荷花望處平佳景直湏乘興入蚤催風伯送吾行

再阻風次衡元度韻

阻風三日不舂糧浪急篙橫未到莊碧水賴知饒夜月靑山已復下殘陽每吟秋興空多淚欲賦西徵細作行行止定非臧氏力艱難險阻自湏嘗

次韻烹茶四首

移種疑從紫府仙世間凡艸防芊眠味髙石蜜甘居下效防芝愧在前白絹並標官焙印月團猶帶禦鑪煙年來海宇皆知愧卻笑神農未解煎【劉夢得茶歌炎帝𨿽嘗未解煎】吏隠從人號懶仙一甌常及日髙眠要令萬卷澆胸次便覺三山到眼前客至不湏樽有酒家貧肯厭突無煙淸泉近在南山麓珍味殊勝渭水煎【白樂天有渭水煎來始覺珍之句】不但蠲煩起醉仙能令古莽失多眠【見列子】春風乍拂千巖上曉雨初沾百艸前絳縷縫囊包紫璧【杜牧之詩芽香紫璧裁】玉塵凝盌照淸煙【李郢詩有玉塵煎出照碧霞】今人嗤防前人拙未肯湏依古法煎【徐鉉任道詩新物湏依古法煎】

仰望羣公若防仙貪論茗飲未安眠防搜往往逰塵外得句時時在枕前夜漏謳吟淸徹骨晴揮染淨無煙中秋風月佳辰近應把云腴對竹煎【李衛公詩孤吟對竹煎】

槐堂二首

慇勤當日植文槐志在經綸世豈知古栢空傳武侯廟甘裳爭誦召公詩頽顏共惜成陳迹廈屋初欣敞舊規豈但一時追盛事髙名從此看防垂

鬰鬰庭柯已百年相傳勿翦豈徒然曾棲鸞鳳枝條聳直傍雲霄雨露偏彩制乍驚增昔構佳名還喜契臺躔故知異日思遺愛爭指新堂說二賢

李良寵示牡丹長句謹賦三首

一見奇葩潑眼明兩州風物寄爭新十家京洛供長日萬朶東秦照暮春諦視尙疑傾國女醉吟猶付謫仙人定知不是無情物爲有眞香暗度頻【僕家近洛陽而嘗官靑社故云】紫檀刻蘂香初吐紅粉勻葩色正新孤艶長宜防帯雨眾芳誰復與爭春無端應恨風驚葉不醉卻疑花笑人從此徑湏連夜賞繞防百匝未爲頻

如酥小雨壓芳塵曲檻重來花更新莫怪東風鐘異美獨將仙種殿餘春愧非阿母池邊客喜見陽防夢里人猶恨此生輸蛺蝶偸香抱蕊往來頻

題毛彥謨容膝軒

蒓菜鱸魚意未疏歸來端爲憶吾廬縱談衮衮皆忘倦豪气飄飄尙不除賴有一經如長孺休言四壁似相如小宴坐無餘事門外頻聽長者車

次毛彥謨韻

平生貴異不謀身率道恂恂範伯孫巷有靑衿來問道家無赤腳可應門抗章曽叩蒼龍闕讜議終開白獸罇見說晚聞多妙教悠悠浮世更堪論

南溪防集

傳聞公退集羣英共惜殘春到野亭髙栁半天成翠幄遙峯挿地作長屏應憐曠寂囂塵絕更覺蕭疏物象泠顧我阻陪車馬客空吟河畔艸靑靑

澹蕩春溪帯晚城勝逰此地繼蘭亭風揺波靣琉璃簟雨洗山光翡翠屏舉酒莫辭歸酩酊垂綸聊復向淸泠曽湏踏月重追賞要看林煙共罩靑

次韻任伯仲均父詩和唐英之什

數子聲華久絕塵更將詩律闘淸新爛如曉日鋪紅錦穆若薫風泛綠蘋王謝由來多大手【誦任伯仲詩】何劉那得比斯人【語均父】從今海內傳流徧在處常應防鬼神

九日次韻邢子友

側身西望涕沾翰黃菊丹茰又滿防徧挿定應憐我逺從逰誰復盡親歡年過騎省悲秋易貧似司空乞酒難何日故園鳴鴈侶醉歸松竹掛衣冠【司空圖九日詩黃菊新開乞酒難孟浩然詩煙紅鋪藻翰松竹掛衣冠】

贈毛彥謨二首

相逢晚嵗莫情疏徑欲連墻卜並居苦學羨君詩有味固窮憐我食無餘從容杯酒頻揮麈抖擻塵埃喜振裾問道談言過輔嗣故應回首萬浮虛

嘆息朝廷記憶疏未聞平子賦閒居窮經豈但論糟粕樂道寕能逐腐余已覺煙霞親幾杖不教塵土污簮裾客來彊起談名理寂寞茅齋盡日虛

馬上作

心逐輕波去身隨匹馬歸據鞍揮淚盡回首一依依

夢覺

日永不可過夜涼愁更多蟬聲嘶晚月孤枕夢如何

思家

一別遽如許歸期可柰何無心戀明月有淚寄流波七月十一日夜涼風驟至卽事書懷三絕句

涼飈此夕何佳哉萬里朱炎去不來吹入離人多少恨卻將魂夢到陽防

蕭蕭初覺澹雲輕颯颯如聞轉樹聲收拾光輝渾在眼應知騎省賦初成

外時聞一葉落槐陰驚起防蟬鳴秋風定是多情物解作離腸欲斷聲

七月十六夜對月

云捲天髙烏鵲飛滿庭槐影轉風枝可憐秋色誰分付正是安仁作賦時

牡丹三首

侍中宅畔千餘朶興慶池邊四五枝何似城南王處士滿園無數鬭新奇

無柰狂風日日催東君欲去復徘徊應緣眾卉羞相並故遣妖姿最後開

半醉西施暈曉妝天香一夜染衣裳躊躕欲盡無窮意筆法誰人繼趙昌

聞有防蔡氏園看牡丹詩戱作一絕呈季長

車騎雍容駐道傍小園尋勝見花王應知異日傳佳句處處人稱黃四娘

海棠二首【淸明後二日】

恰恰淸明昨夜過海棠幽獨占春多杜陵不是無心賦才薄難工柰若何

欲識東君用意工故將殘葉襯輕紅可憐雨洗胭脂濕只怕風吹翠幄空

頌

擬請西封頌

肇自古初倥侗顓防上下靡記羲農已降載籍所傳徳莫盛於五帝功莫盛於三王然皆封岱勒崇檢玊泥金用能垂光於無窮逮至後世如漢與唐治未洽於羣黎事已追於八九蓋未有符應昭明而罔舉升中之典者也恭惟皇帝陛下席累葉之丕基紹唐虞之遙迹負扆垂衣焦勞萬國於今十有四年矣挈紀綱於旣全興典章於巳墜五禮明而八音諧四民安而九刑措和气充塞於海表惠澤漸濡於鬼區丰年恊多稌之祥重譯盡鄕風之俗靈芝嘉禾文石析木之異甘露醴泉景星翔鶴之應紛紜雜遝史不絕書若乃神禹錫圭以告成上帝歆徳而來格則又非譜牒之所紀已昔周有素雉朱烏黒秬黃鶩之事漢有白麟赤鴈芝房寶鼎之歌猶能薦之皇天以爲元命校之二端何其褊歟間者近自畱都東抵魯國西浹汾脽扶老攜防眾以萬計奔走闕下願講上儀章卻而復上者屢矣皇帝方將儲神穆淸守徳謙固闕然數月未有兪防意殆與所聞異乎於是三事大夫僉言而進曰陛下徳臣五帝功君三王是宜建崇號施鴻名爲萬世無疆之休玆事體大允其懿哉矧天地之錫祜垂鴻以積祐於我宋者不可以不答祖宗之垂統繼業以致治於今日者不可以不承乎陛下𨿽欲辭之又可得邪皇帝乃瞿然攺容沛然下詔曰惟天地祖宗所以付畀餘者余其敢怠有司其參詳祥符故事具注其儀朕將覧焉臣幸生斯時竊伏惟在昔太史公自恨畱滯不得從事於漢家之封司馬相如且死尙能遺書道封禪事臣𨿽固陋久陶太平之化不勝惓惓盡忠之義謹再拜稽首而獻頌曰於昭有宋受命於天聖子神孫瓞綿綿規重矩疊於億萬年天錫皇帝聰明文武繼志揚功內登碩輔乃飭乃修舊章具舉禮樂備興彛倫攸敍丰年穣穣零露湑湑嘉瑞紛紜披圖按譜應期紹聖如攜如取瞻彼珍符匪珇匪璧非常之貺驗於載籍昔者帝堯四隩旣宅經啟九道繼禹之績地平天成元圭是錫茫茫千世罔有弗欽鸞輿肅駕以卽於南精禋昭格上帝是歆駕龍伏虎來享來臨旂旐飈舉式見冠衿凡在此列踴躍舞蹈和風洋洋披拂萬防僉曰休哉天意可覩名臣顯位咸傒我後幅員西東請命奔走黃冠緇衣髫童鮐叟塡衢載塗舂糧裹糗願舉曠儀以垂不朽皇帝曰嘻咨汝多士予臨有邦十有四祀夙夜靡寕迄底於是兢兢業業罔或遺墜封巒告成盛徳之事顧惟徳薄粵其敢議臣拜稽首薦貢封章追迹八九前後相望皇皇我宋於古有光天命匪懈聿其可忘帝曰兪哉廸惟累聖錫祐垂鴻受天明命予敢弗從以爲民慶乃詔有司錯事展采祥符之儀典冊具在眷是嵩髙西狩靡逮儲精蓄靈意若有待令予祗事其始於邁庻言旣同羣公動色歷日恊辰以詔萬國

表

擬請東封表

伏以承天之序孰先報本之方治世之隆必舉升中之禮蓋不特發祥受祉流福祚於無窮亦所以勒崇垂鴻示休烈於不朽皇皇哉天下之壯觀洋洋乎帝者之上儀遐觀古初歷選後辟固有無功而用事未聞至治而遺章粵我宋之龍興憲先靈而逺駕太宗順命以創制尙挈三神之歡眞皇修徳以錫符獨接千歲之統重熈累洽用迄於今承明繼成宜若有待恭惟秉執聖徳處於法宮之中圖任賢才防於巖廊之上崇寛大而長和睦務教化而省禁防四鄙晏安靡有兵革之事萬民和樂長無繇役之勞修禮樂以文太平廣學校以揚俊異外致殊俗內暢淳風囹圄空虛國無一人之獄衣食滋植家有九年之儲澤浸昆虫恩及行葦頌聲並作恊气橫流三光全而寒暑平上順泰階之政五穀熟而艸木茂下均庶物之休垂拱無爲眾祥自致精神所鄕嘉貺薦臻百川理而絡脈通萬化成而瑞應著素雉朱鳥之事比盛周家白麟赤鴈之歌參華漢室是以東土耆老魯國諸生冀瞻穆穆之光咸慶顒顒之望況承天意以從事固無進越之嫌儻垂聖慮於勒成允答神靈之眷伏望皇帝陛下縂集元命順攷前規采防童之歡謡悉五縣之碩慮鳴鸞按鐸奏樂介丘檢玉泥金儲休岱嶽追八九之遙迹章祖宗之盛功爲萬世無疆之休寔千載一時之防臣等不勝大願

擬代宰相已下賀借田禮成表

治朝多慶熈事告成盛徳先勞庻民胥慶況於在服罔不均歡【中賀】竊以富國之源莫先於崇本民之路尢重於勸農然欲風流而令行固非家至而人說蓋上之化下也如風之偃艸則下之從上也若響之應聲廼於東作之時示以躬耕之制非特昭國家之徳化納於純熈將以奉宗廟之粢盛盡其齋恪惟周自厲王以後廢而不修故傳載虢公之言詳而有證降及後世間有令主屈萬乘於須防垂四方於軌則載在信史猶振遺名肆太宗端拱之初增華於令典逮仁祖明道之際順廸於前彛用知稼穡之艱難終致倉廩之盈溢恭惟皇帝陛下潤飾丕構粉澤皇猷省繇役以便民敬農桑之上務罔防於逸配徳於唐堯克勤於邦同符於夏禹申舊章而下明詔歷吉日而恊靈辰翠幕靑氊旣舉先農之制紺轅黛耜遂遵一撥之規誠意所加淳風逺曁去末作而緣南畆致和气而召丰年臣等獲綴近班親陪盛事艸借田之賦𨿽無潘嶽之才賡載芟之詩蓋見周家之治其如欣頌實異等倫

代余帥賀南郊禮畢表

修精誠而備庻物旣嚴享帝之容受福祐以浸黎民遂沛自天之澤華夷共慶艸木增榮【中賀】恭惟皇帝陛下孝弟通於神明廣大同乎覆載頌聲並作恊气橫流式講上儀聿修元祀欽翼祗栗內昭一徳之誠肹蠁丰隆上格三靈之貺載敷渙號大賚寰區臣夙奉宸恩屬分藩服莫預駿奔之列空同率舞之情

代余帥賀冊皇后表

禮成宮閫慶浹寰區【中賀】竊以關雎爲王化之基騶虞美人倫之正自非懿徳孰贊皇圖恭惟皇帝陛下道冠百王功符五帝受祖宗之睠命得夷夏之歡心調陰陽而和羣生旣葉太平之治奉神明而理萬物益知內助之賢日月增華天地順應臣生逢熈運獲睹盛儀𨿽馳魏闕之心莫預彤庭之賀

代都憲賀冊皇后表

天作之合方隆治世之基王假有家爰正柔儀之位歡聲所曁率土攸均【中賀】竊以太姒配周寔肇多男之慶塗山翼夏允符受命之祥自昔明王必求懿徳非特以奉神靈之貺蓋將以輔天地之宜恭惟皇帝陛下齊家以身治國以禮宣教化以親萬姓旣資外輔之良擇令淑以統六宮載舉內朝之政徽音寔嗣象服以宜臣幸遇熈朝獲瞻盛禮屬逺持於使節莫預慶於明庭惟與羣生永陶大化

代沈和仲賀冊皇太子禮畢表

歷日恊辰載嚴寶冊承天貳體肇建東儲恩洽無垠慶交有截【中賀】竊以作瑤山之樂式昭治世之功題銀牓之宮爰正長男之位豈特系國家之本蓋將守宗廟之嚴彰哉甚盛之儀允矣難逢之防逺稽前志同夏啟周成之美名近攷彌文著至道天禧之故事恭惟皇帝陛下受三靈之眷命贊列聖之丕圖緜瓞流祥猗蘭襲慶欲建不防之防以展無窮之勲帝座分暉順前星之軌道天池浹潤增少海之波瀾偉玆公器之尊介爾重離之吉用敷渙號大賚寰區臣夙奉宸恩出將使指卜年有永益瞻周室之隆獻壽無疆莫預漢庭之列傾葵竊頌舞獸同歡

代沈和仲賀皇太子受冊表

位隆蒼震茂膺主器之良徳配黃離允恊重明之吉車書所曁鼓舞惟均恭惟皇太子殿下岐嶷挺資溫文秉質冠天枝而毓秀分璿蕚以騰輝辧書牘之姦秉承幹之徳旣恊靈辰聿陳冠禮載隆國棟肇正皇儲出龍樓而入虎闈仰日躋之盛徳鋪金聲而光玉潤昭天縱之多能固將兼三善於姬文豈特陳五學於賈誼某幸遇嘉防久玷明恩徒瞻鶴禁之嚴莫遂鳬趨之願永言善頌寔倍常情

擬代宰相以下賀朱艸表

恊气旁流紛若萬靈之貺頳莖叢出翹然百艸之精見聞所周欣躍惟一【中賀】自昔太平之世必膺可致之祥金芝秀而嘉禾興紫脫華而佞枝植並標鉅美用紹殊休若乃朱英之效靈尢爲植物之罕見並攷前賢之對謂至和上浹於陰陽載披往牒之言蓋盛徳下漸於艸木誕彰丕應宜在明時恭惟皇帝陛下統攝羣元紹休聖緒維葉泥泥旣崇行葦之仁零露穰穰咸被蓼蕭之澤相彼染絳之異昭玆炎火之珍葉開落以應期逺同土堦之瑞枝扶疏而共榦近比水厓之生豈惟大太史之書方且第從臣之頌臣親逢華旦預覩嘉祥黃閤調元莫補棟梁之用丹霄拱北徒傾葵藿之思

代周文翰賀河淸表

睿主有臨茂膺景福榮河薦瑞式契休辰事掩前聞慶交寰宇【中賀】臣聞百神受職者聖王之事五行布序者治道之隆惟玆四瀆之尊寔處百川之首況大河之爲害廼上世之所同合眾水以納污激洪濤而引濁隄防弭患每泛溢之爲虞牲幣祈禳豈澄淸而可俟惟聖神之在上宜天地之垂恩屢效珍符無逾今日恭惟皇帝陛下堯仁舜知乾覆坤容治已格於神明祥自開於川瀆大水旣安於故道濁流還變於澄瀾寔聖徳之所臻非人力之可致詞臣歸美極賦頌之揄揚太史屢書增簡編之煒煜臣叨居外服久荷殊恩阻獻壽於未央第存心於魏闕

代沈和仲賀永橋成表

巨浸天開帯三山而中斷飛梁虹指亙萬世以彌堅凡屬照臨率同忭躍【中賀】竊以水寔五行之本河爲四瀆之宗濫觴昆侖防壌積石灌注乎中國之半昭回乎淸漢之髙鯀殛禹興施成功於三代周移秦決亡故道之八支自時以來貽患如彼揵石葘以禦水空傳瓠子之歌下竹落以成隄僅塞館陶之口曾安流之莫覬豈長慮之敢知國家柔河嶽之神盡溝洫之力聖人興而圖書出五道修而洛胍通榮光朝浮澄瀾夕變造舟霜降之後旣濟於往來鼓檝雨集之時尙虞於覆溺矧朔方之孔道當信使之交馳繄人謀之與能信天時之無事夐圖上防允屬熈朝恭惟皇帝陛下神智獨觀大明旁照稽先猷而繼志攬初議以折中萬鍤子來靄云蒸而雷動防川股引渺谷轉而山頽墾陵阜以初分回波濤於久塞不愆於數惟斷乃成架黿鼉而上躋亙蛇龍而橫據淩修塗於磴道防一葦之後艱鎭寶勢於坤靈宜百神之來防慶交有截利及無疆臣夙荷朝恩外將使指逺長安之日阻瞻望於餘光賡時邁之詩敢形容於盛徳

擬代宰相以下謝賜郊祀慶成詩表

精意潛通上格神靈之貺英詞俯逮逺追雅頌之聲拜命生輝循躬知愧【中謝】竊以禮莫嚴於享帝孝莫大於配天三歲親祠遵百王之盛典諸侯助祭仰元後之休光恭惟皇帝陛下酌道徳之源淵防文章之林府修精神而備庻物祗見郊禋受福祐以浸黎民大敷渙號眷羣工之咸在嘉盛徳之旣陳遹求厥寧念前王之垂統監觀於下荷上帝之遺休用示淵載頒麗藻倬彼形容之妙煥然經緯之文玉振金聲言自調於韶濩星輝月潤眾咸仰其光明臣等叨備近司獲陪元祀奏甘泉之賦𨿽無靡麗之辭歌成命之詩已見緝熈之治豈期宸眷申錫云章歸詫爲榮共喜堯言之布永歌無斁益知舜孝之隆

擬謝賜大晟樂府記並古鐘頌表

作樂崇徳逺追三代之音肆筆成書下陋百王之制載頒宸翰申飭使人俾預獲於榮觀用仰宣於睿防【中謝】竊以自昔承平之治必頒雅頌之聲將易俗而移風故審音而知政逮周秦散亡之後蓋歷世以無聞繇祖宗積累以來至今日而後備恭惟皇帝陛下道由天縱學本生知坐興百世之功獨運無方之智以身爲度靡容髙下之差用律和聲遂恊始終之序陰陽並應日月增輝迨玆千載之傳自我一王之法爰卽淸閒之燕深明述作之源煥若丹靑倬同云漢閎侈鉅衍不特爲靡麗之辭深潤溫純將以追典謨之訓豈期綏賚弗間孱愚此蓋伏遇皇帝陛下盛徳及人至仁與下寵夫近弼錫以英詞拜命鞠躬隠若咸池之奏開緘爛目恍同廣樂之歡

代周文翰謝賜大晟樂表

象成作樂用錫予於庻邦觀徳鄕方將訓齊於多士事髙往牒慶溢緜區【中謝】臣聞教藝於鄕寔前王之盛典習舞於學亦治世之宏規故舜作樂以賜諸侯而周設官以教國子庻使遐邇之俗習知道義之歸恭惟皇帝陛下盛徳難名丰功莫擬辟土疆於萬里播聲教於百蠻用律和聲究六經之妙防以身爲度考三代之遺音孰窺述作之端曲盡情文之善乃分頒於侯服俾肄習於儒官敕上國之工師訓多方之俊造欽承嘉惠聳耀眾觀將易俗以移風因審音而知政臣敢不布宣徳意敕厲邦人損益更張於以識聖神之治鏗鏘節奏非徒爲歌舞之容

代鮑欽止謝永橋成徳音表

河定民安亙飛虹之千丈徳洋恩普頒泥鳳於三方嘉與羣生同玆大慶【中謝】竊以拔山通道灑二渠以分流造舟爲梁跨三峯而作趾啟長途之無壅省經費之不貲蓋歷世睥睨而罔知惟神者經營而未暇載圖盛業宜屬昌辰恭惟皇帝陛下逺迹禹功盡循堯道聖智先定僉謀允諧河久由於地中水方趨於潤下飛芻轂擊笑漢武之負薪舉鍤肩摩樂周文之爲沼僝功不日慮事不愆昭然大伾之故蹤宛若中渾之壯勢萬世永賴坐觀千載之淸四方攸同本自一人之慶尙念子來之徳咸系𦇤至之勤蠲賦錄勞堲防宥過置郵星下率土嵩呼臣早辱睿恩恭承渙號屬拊簿領逺分竹使之符願采夙謡繼上河淸之頌

代謝翰林院三伏早出表

陽居大夏欣化日之舒長伏當蚤歸遂淸時之逸樂戴恩甚寵視防增羞【中謝】伏念臣猥以孱虛列於禁路論思獻納空懷待旦之誠偃仰棲遲但惜分陰之逝豈繄晏罷亟俾處休此蓋伏遇皇帝陛下昧爽臨朝光華撫運務厚使臣之禮特推恕己之慈終夜以思尙無忘於舊學盡辰而退敢自比於前修

代余帥謝傳宣撫問表

使節光華逺臨外服訓詞溫厚俯逮防軀【中謝】伏念臣蚤以愚朽之才復防尊顯之位入參機政初乏異能出撫藩條靡聞善狀方譴訶之是懼豈恩寵之誤加此蓋伏遇皇帝陛下湯徳克寛堯仁博施憐其簮履之舊不以遐遺錫以綸綍之言用申睿防隆天重地未知報國之方就日望云空懷存闕之念

又

聖恩隆厚不忘防逖之臣天語溫純特示眷存之意【中謝】伏念臣蚤繇幸防獲遇休明薦誤宸知擢參機政去國未久每懷報主之忠奉職無聞空有愛民之志方期擯斥敢意恩憐此蓋伏遇皇帝陛下盛徳包荒至仁念舊同天地以覆載配日月以照臨申飭使人就宣詔防鴻私所被銘骨知榮緜力易疲殞身何及

代梁帥謝奨諭表

將命朔方曽乏涓埃之效防恩中禁誤防綸綍之頒載徳無窮省躬知愧【中謝】臣智能甚薄政治蔑聞頃奉宸恩出膺使事多捐厚幣廣集瓌材籍外府之贏餘佐上都之營繕顧軄分之當爾豈勞能之可稱敢兾睿慈俯頒溫詔寵甚兼金之賜褒逾華衮之榮此蓋伏遇皇帝陛下禦眾克寛用人以禮務記功而防過毎勸善以使能凡少著於微勞必曲形於奨訓臣敢不益堅素節增激懦什襲珍藏莫稱恩私之異一心盡瘁益思報效之勤

代少尹謝獄空奨諭表

佐天府之浩穰初乏微勞奉聖書之溫純遽叨睿渥【中謝】伏念臣性資巽耎學術迂疏誤辱簡知薦更器使區區自效慚竊位以素餐斷斷無能但因人而成事方唐虞推好生之治而趙張著良吏之稱務教化而省禁防人自重於犯法行寛大而禁苛暴物不陷於無辜豈特囹圄之空虛固已姦邪之銷釋在於蕞爾蔑有稱焉敢謂至仁亦防善奨恩重丘山之賜褒逾黼黻之榮蔀屋生輝汗顏有靦此蓋伏遇皇帝陛下匿瑕防過錄善使能視民如傷欲遂措於刑罰班賞無吝俾咸勸於事功苟少效於涓埃必曲形於綸綍臣敢不仰遵聖訓俯激愚勉以一心庶盡公家之利藏之什襲永爲私室之珍

代辭免尙書左丞表

學微術昧居懷不稱之羞徳厚恩深載奉非常之選輙輸誠懇薦凟明威竊以地重中臺二丞實資於管轄道尊元首庶政咸賴於股肱矧上聖之端臨俾下民之底又宅乃事而宅乃牧率和眾俊之圖簡厥身而簡厥良克懋羣工之敍必具瞻之攸屬豈積久以致升伏念臣名在闒冗之中身遭明盛之世當陳力就列極懷翼翼之心幸防舉廣謀爰納斷斷之介顧易窮之末技終莫望於淸光曠日累年曽莫施於片善循名覈實敢復冒於次遷伏望皇帝陛下繹以庶言包之大度深察吁天之懇收還渙汗之私勸百僚而顯有功肆疇咨於在位展四體而率舊軄尙勉及於前修如此則國無誤寵之尢豈特於臣免貪榮之謗

代尙書左丞謝表

中臺貳政微勞勿效於明時左轄圖賢誤選乃容於充位莫遂固辭之懇彌增非據之慚【中謝】竊以漢置四丞實佐令僕之事唐分六部尢嚴綱紀之司然而進靡預於國鈞故其任止專於樞憲粵惟神考稽古治官肇新二府之聨允洽八元之舉蓋將偕衡旦臯防之宻勿豈特同蕭曹丙魏之謀謨凡膺眷注之隆必傾眾望矧在褒升之典豈曰喬遷伏念臣學不足以窮六藝之文識不足以通萬方之略驟防異渥防自稠人叨居侍從之流間嘗論天下之大利玷處承弼之重毎欲報人主之至恩屬上聖之日躋方羣賢之星拱裁成輔相天且弗違省節蠲除民用丕變醇法熈丰之治崇起教化之功𨿽淺智褊能豈測神心之經緯而比善戮力粗知休命之對揚薦深嵗月之淹居積淵冰之懼免於罪戾已推大度之仁奉以周旋曷副疇咨之意此蓋伏遇皇帝陛下廣覧兼聽而盡百王之美翕受敷施而致庶績之凝平章以堯帝之聰明左右以文王之陟降謂灼知厥若孰先已試之求故申命用休益懋同寅之助肆令朽質猥被寵光臣敢不激昻千載之期罄竭萬分之補宣中庸之常政俾延及於羣生詠太平之淸風與有辭於永世乃所願也非曰能之

代都憲謝淮南運使表

備員無補已負殊恩錫命過優復叨劇任揆材弗稱省分知榮【中謝】伏念臣家世寒微性資巽懦蚤繇射防濫綴官聨幸遇時明薦膺器使未有防埃之效自投鈇鉞之誅犬馬微生分已甘於永棄乾坤普施恩猶許其自新俾脫刑書復將使指孤忠自誓𨿽盡瘁以從公緜力易疲空懷憂而內抱方將丐歸於農畆庶防獲終於天年豈意睿私尙加舉防況玆淮甸寔邇王畿顧轉漕皆通無一粒之不運致兵民咸足有九年之所儲在於臣愚何以堪此此蓋伏遇皇帝陛下廣日月之照推父母之慈勞於求賢靡擇行能之備醲於用賞不忘衰朽之餘臣敢不祗奉詔條勉循職守雲天在望常懷存闕之心溝壑未塡敢後報君之義

代尙書左丞謝轉官表【擒方賊】

折衝壓難曽微可紀之功捨爵防勲忽冒逾涯之寵逡巡罔極局蹐增羞【中謝】伏念臣俗系單平性資巽耎少而好學但勤糟粕之餘長則倦逰靡識經綸之防徒以遭休明之盛世委賤陋之微軀浸防特逹之知欣遇俊賢之後規事建議無補於萬分懷誠秉忠粗堅於一節久負素餐之愧敢希苟得之榮屬玆狂童幹我大戮方整貔貅之旅遂空蛇豕之羣豈惟被艸木以宣威固已包干戈而偃武蓋聖神黙運獨觀乎萬化之源而將相恊謀決勝乎千里之外在於蕞爾蔑有稱焉豈期慶賜之行亦預褒陞之列此蓋伏遇皇帝陛下齊天地之覆載配日月之照臨常公聽而並觀務稱物而平施謂職分綱轄𨿽莫縂於兵謀然寄重機衡寔與同於妙算故賞疑而從予將悅使以防勞臣敢不仰體睿私俯殫夙夜防四海於一堂之上庶遵長治之規輔明主於三代之隆益厲同寅之義

代閻彥升謝轉官表

省漕失職宜寘嚴刑宸眷包荒祗從貶秩驚魂來復涕泗橫流伏念臣遇事無通敏之能守已有專官之累擢從冗散浸冒使令未聞毫髮之功徒積丘山之罪頃參民部薦歷嵗華適當異議之從妄意已成之令蠭聲並起欲乘間以紛更雷同相從咸觀利而罔義臣以孑然之力忘其蕞爾之軀引義甚明竭忠靡避凡章奏之上二十有餘條至辧論之繁再三而後止獨是衙門之說廹於簿領之迷𨿽匪朋邪曽微紏正蓋愚旣殫於千慮而智終昧於三思分甘瞶髦之誅敢冀寛矜之典此蓋伏遇皇帝陛下光宅天下丕冒海隅醲於用賞而約於用刑記人之功而忘人之過察臣區區自效非苟合以取容憐臣斷斷無它遽疏恩而屈法仰戴乾坤之大益知日月之明臣敢不深省前非愈堅素守拉朽磨鈍儻來效之可圖粉骨捐軀豈天恩之能報

代鮑欽止謝降官表

奉職不稱至有煩言明詔加恩才從貶秩捫心內訟顧影增羞伏念臣蚤誤宸知嘗防器使智謀淺短𨿽公爾忘私功效陵夷故動而得謗間由罪籍復齒郎曹假攝去來或暫司於銓綜楗柅姦冒終有愧於詳明迨玆貶謫之餘猶負曠瘝之責分甘訶譴敢意寛矜此蓋伏遇皇帝陛下大覆堯天廣開湯网信賞必罰旣激濁而揚淸布徳施仁每赦過而宥罪曲憐寒蹇未忍棄捐自詭治民倘尙能於寡悔庶幾晚節初論報於洪私斯言不渝沒齒無怨

代發運使謝賜金帯表

總一方之轉漕方愧非宜錫三品之服章遽叨異數拜恩而僂顧影增羞【中謝】伏念臣性異良金家無全布佩韋以戒每師前哲之規束帯而朝曽乏當官之譽稍從冗散獲預使令推食解衣盡出聖神之眷紆龜襲紫非緣門戶之私常懼曠瘝敢逃譏議豈意非常之寵驟加至陋之軀此蓋伏遇皇帝陛下約束羣才章明庶士寛以禦眾故靡間於微勞賞以勸功遂申加於三錫得子衣之安吉增使臣之光華施厚身輕才微責重臣敢不書紳自念斂袵知榮正其衣冠益謹不驕之誡副是腰腹庶幾爲善之言

代外任謝日曆表

君子治歷明時式謹正王之度太史守典奉法防遵月令之文乃錫新編用循故事【中謝】臣聞順帝則者聖人之徳授民事者王道之原堯咨羲和以釐百工舜用璣衡以齊七政皆推明於象數以召致於休祥恭惟皇帝陛下睿智通於神明廣大同乎覆載風雨時若固無謬戾於陰陽舟車所通孰不奉承於正朔考天地四時之極防日月五星之辰著爲成書頒之外服臣敢不布宣於上徳用以訓戒於邦人春斂秋耕重識務農之義夙興夜寐益存愛日之心

代謝生日禮物表

王綸載錫俯矜顧復之初臺餽有加曲示眷私之渥靦顏罔措感涕奚勝【中謝】伏念臣奮迹孤年逢辰休顯修身謹行居懷欲報之心憂國忘家更屬可移之義浸冒綱維之選宻參帷幄之謀𨿽淺智褊能莫效三年之績而隆恩博施尙收一日之長逮玆生育之辰方抱劬勞之感豈期異數存軫淵此蓋伏遇皇帝陛下恕以及人醲於用賞未賜空餐之責每垂推食之仁靡瞻靡依寜復甘防之奉旣醉旣飽願殫夙夜之勤

又代謝生日禮物表

使華倐降仰奉明綸臺餽旅陳俯光初度拜嘉有靦攬涕奚從【中謝】伏念臣生奮寒鄕出逢盛旦用過其量每虞覆餗之羞食浮於人詎免伐檀之刺薦冒持綱之寄居纒陟岵之悲移孝事君𨿽勉承於殊遇竭忠奉國曽莫效於逺謀敢期載育之辰猶軫至仁之念此蓋伏遇皇帝陛下道均覆載禮洽臣鄰常推善貸之心務滿屬厭之腹痛深創鉅豈知食稻之甘徳厚恩隆尙喜嘗羮之遺

又代謝生日禮物表

隆恩所逮增賁初辰厚意是將肆頒異數拜嘉甚寵撫質奚堪【中謝】伏念臣族愧華腴才非秀頴蚤悟簞瓢之樂晚叨廩餼之優父教之忠已後劬勞之報母取其愛尙伸孝養之榮粵陪機務之繁居閱嵗華之積罪固多矣方懷覆餗之虞徳莫厚焉每喜嘗羮之遺此蓋伏遇皇帝陛下禮備養賢仁先育物必申加於飫徳將諉責其逺謀馨爾膳而防爾羞況仰承於錫類醉以酒而飽以徳願俯鑑於屬厭

又代謝生日禮物表

閭史書時永念設弧之始饔官致餼欽承出綍之頒焜燿有加淩兢失措【中謝】伏念臣生而固陋少也賤貧挾防讀書𨿽靡同於學禮居官任職寔皆本於教忠防逢上聖之臨起預眾賢之列陳謨無取空慚碌碌之稱守節不渝但識尊尊之義敢意匪頒之典猶形慰謝之言此蓋伏遇皇帝陛下覆育羣生恩憐近弼禮厚千鐘之賜褒逾一字之榮祿弗逮親已負終天之恨身惟許國益堅皦日之誠

忠肅集卷上

欽定四庫全書

忠肅集卷中

宋傅察撰

啟

賀太宰啟

伏審命出中宸名登上衮千齡際遇注帝意以彌深九牧臚傳浹民情而共慶恭惟驩慶竊以文昌之職庶政實爲喉舌之司僕射之長百僚時乃腹心之寄粵聖神之禦宇酌古昔以經邦肇新相府之聨增峻臺躔之望官不必備久虛位以詳延道之將興宜異才之間出伏惟某官學窮精進識探幾微下筆屬文煥發羣言之蘊圖事揆策規恢億載之基進陪熙洽之辰徧歷髙華之選周旋三省密勿九年稽前聖之典謨益見大儒之效練本朝之制度獨髙舊徳之施逮此疇咨果膺爰立昔蕭曹漢之賢相務淸淨以寧其民若房杜唐之良臣亦彌縫而藏諸用佇推斯道以福吾人則名譽垂於無窮而姦邪爲之不起曾是庸虛之質夙叨庇賴之私三後協心尙覿迓衡之治百官承式願輸徯志之勤

賀尙書右丞啟

伏審顯奉殊恩入參大政側聞渙號俯慰輿情惟上聖之端臨當英豪之並進左右輔弼如眾星之拱北辰上下歡欣若巨魚之縱大壑乃眷文昌之重寄尢資樞憲之得人擴帝紘而恢皇綱彌綸於政本謀王體而斷國論斟酌於化原自非名儒曷膺茂典某官稟淳明直亮之徳賦瑰偉博辧之才窮六藝之淵源臻乎道奧潄百家之腴潤驅於筆端出逢熙洽之辰薦被髙華之選防書冊府削艸諌垣瑣闥雍容雅有違天之力霜臺慷慨凜然憂國之風旋躋內相之榮俄易地官之長𨿽借孔桑之心計復思嚴樂之筆精逮再直於禁林遄獨承於淵防令聞令望爲多士之表儀嘉謀嘉猷作本朝之鑑果玆超拜允協僉兪元首嘉股肱之良大廈得棟梁之助方將與臯夔稷契共成堯舜之功豈特俾魏杜戴劉防専唐室之美益昭賢業永輔明時某嘗辱衮褒屬玆匏系庇身有地始知廈屋之軿幪播物無垠願預大鈞之坱圠其如欣躍實倍等倫

賀戶部尙書啟

伏審趣頒召節誕布除書任劇六曹實總萬方之計位隆八座密毗二府之聨凡在見聞率同鼔舞恭惟某官學窮宏奧識洞幾微以慷慨憂國之心蚤膺簡任以經綸佐時之略茂著猷爲才無大而不周事𨿽難而必濟自播學宮之譽旋躋郎省之華出總使權最善朔方之政入持荷槖尢髙省戶之功粵陞祕殿之隆遂畀帥垣之重報三月之政果膺側席之思賜十行之書亟奉造廷之對乃眷地官之長允資心計之優必使不益賦而用饒庶幾有餘財而頌作然後入登於近弼蓋將永輔於休辰輿頌所期斯言可必某稟生至陋防眷甚深𨿽噓枯吹生每借揄揚之賜而搦枯磨鈍難追英俊之遊側聆出綍之音猶動彈冠之喜靑蠅之飛數步敢忘意於絕羣鷦鷯之巢一枝願永依於餘蔭

賀內翰賓客啟

伏審參謀猷於內相密承當寧之知職調防於東朝榮被出綸之命傳聞四逺欣愜一詞恭惟睿聖之臨朝願隆國棟乃眷元良之貳體肇建皇儲淵乎鶴禁之嚴倬彼龍樓之奧入有師而出有傅謹擇於宮僚見正事而聞正言尢資於友益是以取象於四皓於以增光於重離宜得眞賢來膺茂典伏以某官圭璋挺器杞梓呈材奧學鈞深窮淵源於子夏髙標映世瞻模楷於李膺久持荷橐之華薦直鑾坡之祕載頒睿渥入備東賓陳賈誼之言固欲輔成於道徳艸王褒之詔豈惟娛侍於文辭某夙荷殊私久依大庇望風引領徒勤燕賀之情承顏接詞莫遂鳬趨之願其如欣頌實倍等夷

賀舍人詹事啟

伏審鳳閣淸華密簡淵衷之眷龍樓奧祕榮兼端尹之崇遐邇傳聞士夫欣頌永惟建國之本孰先主器之良𨿽岐嶷挺乎生知而溫文資乎幼學欲明道術智誼之指日就而月將必擇左右前後之人繩愆而紏謬宜得端士乃允僉言恭惟某官雅量澄波髙標峙嶽淵源奧學黜惠子之五車博極洽聞陋張侯之三篋言語妙乎天下名聲重於朝廷雍容西禁之嚴參緫東朝之務太宗之用李勣𨿽暫屈於階資劉憲之事明皇欲畱意於經籍載稽盛徳宜掩前聞某逺托餘光夙叨末契覩絲綸之誕布徒傾賀廈之誠瞻屏著以非遙莫遂趨風之便其如抃躍難旣敷宣

賀虞純臣戶部侍郎啟

伏審經賦中臺納書藏室宸廷日侍增從槖之光華海宇風傳聳儒林之觀聽恭惟某官受材膚敏造道淵源如延年之安和備詳於諸事若子政之洽浹博綜於羣書外徧總於使權中再直於憲府名聲籍甚功效卓然自擢貳於王城亟超登於卿寺逮玆異數盡出深衷節制度以阜民財暫煩於心計摛文華以緯國典更賴於筆精佇膺仄席之求遂正秉均之拜某登門最早處世多奇𨿽感慨激昂思稱眷存之意而棲遲困抑莫陪英俊之遊側聞出綍之恩猶動彈冠之喜鳳皇翔於千仭方爲瑞於明時鷦鷯巢於一枝願永依於巨庇

賀光祿卿啟

伏審肅承中詔寵陟正卿睿眷方隆姑詳試於眾事貴名增重實大慰於羣情恭惟某官雅性內融淸猷濬發議論忠直有愛民憂國之風道術通明有博古練今之學居皆可紀去必見思昨進總於漕臺旋入毗於京邑坐襄宻勿之治載觀盤錯之能逮玆三遷曾不累月蓋功多賞厚宜防優渥之恩而官顯職閒佇膺侍從之選引領以冀斯言不諛

賀曾叔夏除祕書少監啟

伏審顯承制檢榮貳書林在於見聞孰不欣快惟國家廣右文之化眷圖籍盛中禁之儲凡居三館之流必極一時之選矧典領於庶事將模楷於羣英非博物洽聞學總萬方之略而成徳懿行身兼數器之長曷穆師言用當帝眷某官造顏閔之極窮遊夏之淵源謝琨風華宜居第一壽王智略可謂無雙蚤自著於明時遂擢登於要路詞人墨客爭諷新章東觀南臺共傳妙譽逮出將於使指旋入贊於國師摛筆見重於靑宮剖竹屢移於皂蓋方倚濟民之術俄興將母之思直館燕居𨿽郁搢紳之望親庭色養幾忘軒冕之榮果膺側席之求亟奉賜環之寵太宗下徳音之詔蓋賴振於髙風九齡艸渤海之書豈特稱於雅度竚聞異渥超寘近班某頃托帡幪嘗叨盼睞望風引領徒勤燕賀之情承顏接詞莫預鳬趨之列永言悃愊難旣敷宣

賀祝幾叟除軍器監啟

伏審顯膺中詔擢據要津恭惟慶愜竊以某官厚徳鎭浮髙標映世兼求賜之達藝竊遊夏之淵源發藻儒林含香華省登車攬轡瞻孟博之威稜挽粟飛芻陋羊之心計較然課最簡在宸衷逮玆繇檢之頒果奉蒲輪之召眷推五監實次六卿方朝廷尊榮人咸知於重內矧國家閒暇政尢急於除戎行聞晝接之餘遂席從班之列某誤叨眷奬久竊庇庥承顏接辭莫遂延賓之列望風引領敢忘執禦之儀

賀王元將左司啟

伏審顯被詔除榮聨宰屬傳聞四逺欣愜一詞惟神考之大猷參前王之成憲方熙寧厲精於政本肇新檢正之員逮元丰董正於治官始建都司之目上承二轄下總六曹任遇益隆毎補侍臣之缺諮詢所賴常參丞相之謨自非名流曷諧僉論某官淸標濬發雅性內融學博綜於羣言文咸工於眾作居官可紀藹然良吏之風見義必爲展矣仁人之勇果動中朝之譽寖階上宰之知防繹圖書校讐祕典繼奉薦延之寵宻承親燕之閒寤意一言已布褒賢之防隨機獨誦尢髙達禮之聲載簡淵衷用頒渥澤如元衡之詳整詎止於三遷若方進之通明寧淹於旬嵗佇聞善績超寘從班某蚤接髙標謬蒙深眷抗塵走俗誰憐範叔之寒引領望風竊效貢公之喜永言悃愊難旣敷宣

賀虞純臣監察禦史啟

伏審顯奉明綸入參憲府士夫交慶逺邇同詞惟上聖之保邦掩前王而圖治練羣臣而核名實旣大正於官邪揚鴻烈而章緝熈將坐淸於政本眷玆風憲之地實爲耳目之司贊論議於臺中必得通達之士振紀綱於轂下尢先亮直之才恭惟某官气鐘河嶽之靈性挺圭璋之美柔不茹而剛不吐事可法而容可觀溢於文辭蔚若嚴徐之辧藝於政事綽然求賜之賢傳王謝之風流被洪寛之緣飾進由徳選結自主知攬轡觀風豈特詳求於吏治褰帷問俗固嘗博究於民情夙推刺舉之明藹擅平反之譽然蕭傅之意雅在本朝而谷永之心嘗存省闥果膺睿渥擢據要津名聲重於一時風采聞於四海涉赤墀而登文石方密奉於淸光歷金門而上玉堂佇超躋於法從某屬拘官次莫造賓閎傾頌實深敷陳罔旣

賀虞純臣復監察禦史啟

伏審王廷錫命方假虎符帝扆記功復還烏府幾叨眷奬舉集欣愉恭惟某官道術通明議論深博被服周孔之訓淵源遊夏之文以仁義而事君蓋無施而不可用儒雅而飾吏故所臨而有聲頃自南臺出居直館旣屢更於嵗律實大郁於輿情果奉明綸言歸舊貫盡出聖神之獨斷曾微左右之先容矧知六察之聨分紏百司之謬明目張膽將振舉於朝綱褒徳錄賢竚超登於法從某辱知有舊稱慶無從瞻紫詔之優隆徒勤頌詠顧靑衫之牢落永識依歸

賀陳國英頒事啟

伏審疏恩中禁領職合宮凡在觀瞻孰不欣快惟聖有作與天爲徒參稽三代之文祖述九筵之制臨朝聽朔獨觀乎萬化之原攷古建官分命以四時之事豈特謹陰陽之端而明庶政固將協終始之序而熙百工非時之髦不預玆選恭惟某官躬稟淳明之質體兼通敏之才學必造於淵源行不逾於閫域蚤膺薦拔丕著猷爲蘭省陞華蔚然髙績琳宮就佚借甚休聲密承堯舜之知擢貳羲和之政上泰階之政方賴於明謨登赤墀之除竚躋於法從某夙叨盼睞阻奉光儀側聆綸綍之頒但切門防之慶

賀周文翰除待制提舉醴泉觀啟

伏審簪筆持槖榮躋侍從之聨就日望云密奉淸閒之燕遂畱直館以便告猷綸綍旣行搢紳胥慶恭惟某官繼韋平之經術傳王謝之風流孔鯉過庭嘗聞學禮狐毛能仕蓋本教忠方賈誼之少年若馬周之素宦借甚漢庭之譽煜然蕭葉之光未膺傅野之營求久嘆周南之畱滯明珠無纇掩萬仭以騰輝勁竹有根貫四時而挺節坐更二紀歷事累朝郤縠之惇說詩書嘗先於謀帥黃覇之奉宣詔令尢長於治民逮玆千載之逢適契一言之寤緬懷先正夾輔前人是爲社稷之臣豈特棟梁之用啟金縢之防旣彰姬旦之勲列麟閣之圖復冠霍光之右特書典冊永勸臣工始知天网之無私終見相門之有子載頒新渥式寵世臣峻內閣之淸班總列仙之祕宇楓宸備問已符丹扆之思賢梅鼎調元佇席靑氊之圖舊某夙叨末契嘗辱殊私瞻紫詔之優隆徒勤頌詠顧靑衫之牢落竊有依歸

賀陳國珍集英修撰啟

伏審疏恩中禁就佚眞祠冠書殿之隆名參曲臺之鉅典綸言旣布輿誦交歡矧叨河潤之恩尢切廈成之慶惟國家享巍巍之治海宇盛鬱鬱之風謂建功之路益多而盡職之稱尙寡嚴褒序之法旣增設於九尊資論譔之官復肇新於三等自匪傑出之士孰膺超授之榮某官雅性內融淸標濬發柔不茹而剛不吐事可法而容可觀博通前古之宜練達當今之務出逢熙載寘擢要津精敏之才譽髙華省淵源之學望重合宮載簡淸衷果頒異數方將休息乎篇籍之圃翺翔乎禮樂之場遂登禁近之聨用席公臺之路顧如弱植早接髙標引領望風深結揺揺之志裁緘寫抱徒殫軋軋之辭願以微軀永依巨庇

賀畱守大資再任大名啟

伏審光膺寵渥顯錫命書陞祕殿之崇資壯畱都之重寄伏惟慶慰恭以某官智周物表學優域中博通前古之宜練達當今之務世載令徳獨映明時自結淸衷薦更劇任進擢地官之長攝兼天府之繁總綱紀於中臺號魏杜戴劉之稱職贊機衡於西省有臯夔稷契之嘉謀逮奏績於中山益流聲於外閫乃睠北門之巨屏實惟全魏之要津控彊敵之咽喉繚洪河之襟帶疇咨元帥允借壯猷布惠頒條善政亟成於五月折衝制勝威稜逺被於殊方確乎柱石之姿隠若金湯之固浸更嵗律大郁師言蓋對揚王休𨿽久佇弼諧之益而徒得君重故尙勤綏禦之方用峻隆名肆頒異數載懋優賢之禮式昭體國之忠民吏均歡不攺旌旗之舊士夫竊頌行同衮舄之歸惟是孤蹤久陶大冶覩絲綸之誕布徒勤燕賀之誠瞻屏著以非遙莫遂鳬趨之願其如欣抃實倍等倫

賀畱守太尉啟

伏審授鉞齋壇誕布絲綸之寵分符畱鑰出當屛翰之雄凡預眷存舉深欣快恭惟某官受天地之气稟河嶽之靈窮六藝之遺文臻乎道奧潄百家之芳潤驅於筆端蚤逢特達之知亟踐髙華之選挺然勁節竦聞異域之中籍甚英聲夐出本朝之右粵自北樞之宥密遂參西省之幾微禦侮折衝威制百蠻之命贊元經逺規恢萬世之功去國十年秉心一節顧艱難之備歷曾肯綮之未忘果膺黼扆之思亟被鋒車之召賜便殿之對密承三接之恩新祕殿之名欽奉十行之詔永懷舊績載舉徽章式嚴上將之儀增重北門之寄宸心允屬海宇具瞻大纛髙牙暫煩於臥防衮赤舄共佇於遄歸益隆千載之期永輔三皇之治某夙叨盼睞嘗辱品題徒勤賀廈之誠阻預曵裾之列其如欣抃實倍等倫

賀梁才甫建節再任大名啟

伏審誕敷制命寵建節旄嚴上將之威儀仍陪都之管籥凡叨顧遇舉集欣愉竊以漢命師徒實重將軍之寄唐分方鎭始知節度之名粵我治朝參稽往制非耆徳宿望均體股肱則元功盛勳任國柱石方奉揚庭之號用膺錫鉞之榮恭惟某官外博而內融誠周而道逺身履眾善兼孔門之四科世載令名繼虞庭之八凱蚤值千齡之防每殫一節之誠用無施而不宜事𨿽艱而必濟入參大政罄蕭曹丙魏之謀謨出殿近邦著邵杜龔黃之善最進退有度夷險莫渝自再佩於麟符旣屢頒於鳳詔裴度未老久臥鎭於北門申伯於蕃宜圖居於南國亟奉齋壇之拜益隆巖石之瞻大纛髙牙方折衝於罇爼衮赤舄佇遄歸於廟堂某久辱眷憐屬玆拘窘未遂掃門之願徒勤賀廈之誠

賀徐帥以宮使召啟

伏審顯膺帝綍入覲王庭賢人在朝自厭無形之難聖王求舊方圖不世之功成命一行歡言四布恭惟某官徳推國器學擅儒宗以經綸兼善之才自結當寧而承平極治之世薦據要津論不詭於聖人議有益於天下內防丞轄建教化而圖安危外總帥垣惇詩書而說禮樂𨿽艱難之備歷曾肯綮之未甞志在憂民故居皆可紀忠惟憂國故知無不爲英俊所以慕義而心降姦宄爲之聞風而膽落確爾柱石之固凜乎霜雪之嚴暫從琳館之優亟奉鋒車之召造明朝而承聖問密賜淸宴之閒好忠諌而悅至言極陳治安之防然後茂敷於寵典遂將永冠於元鈞某蚤被眷知屬拘官次情同巢燕方希大廈之成困若鮒魚行冀西江之決其如瞻頌難罄敷宣

賀張師於除運副啟

伏審顯膺宸眷出總漕權恭惟慶慰竊以列土分城朔部實本根之地乘軺建節外臺爲耳目之司矧當富庶之期尢重轉輸之寄將以佐大農之調度必能通萬貨之盈虛茍非其人不預玆選伏惟某官髙風邁往厚徳鎭浮知無不爲旣薦更於劇任忠而能力蓋自結於淵衷藹然譽望之隆卓爾功庸之茂眷玆北道昔仰使華劉晏之才恥粒食之不運桑羊之智獨心計之無垠固甞博采於民風豈特周知於吏治逮再頒於明命益下聳於歌謡朱博駐車眾共驚於決遣範滂攬轡志雅在於澄淸佇聞奏課之優遂陟從班之峻某區區晚進碌碌諸生閭裏相逢蚤有登門之舊帲幪所逮敢伸賀廈之誠

賀沈和仲除祕閣修撰陞運使啟

伏審就遷使指加寵書林綸綍始頒搢紳胥慶竊以內閣論撰之職密亞從班外臺轉輸之權最稱劇任必才徳之俱備與資望之素隆乃奉明揚並膺異數恭惟某官嘉猷經逺敏識造微博通前古之宜練達當今之務防逢千載自結九重含香握蘭譽髙郎省蜚芻挽粟坐給邊屯固已致萬箱之盈豈特有三年之委造明朝而承聖問深契於淵衷褒有徳而報厥功薦推於茂典眷惟朔部久仰威稜竚聞盤錯之虛載奏澄淸之化遂躋宥密以席公臺某頃伏下僚甞叨外舉望風引領但勤賀廈之誠承顏接詞方阻登門之願其如歡抃難罄敷宣

賀沈和仲運使陞右文啟

伏審密承睿渥光奉寵章就陞書殿之華增重計臺之寄凡叨盼睞咸集歡愉眷上聖之端臨方羣才之並進厲世磨鈍肇新優美之名褒賢顯功馴致侍從之列恩榮昭異序進惟艱恭惟某官河嶽炳靈圭璋特秀淵源之學映照儒林卓犖之才羽儀仕路入踐郎曹之要出分使節之光嘉績藹然休聲借甚遂躋冊府移總漕權中宸寶祕之儲內閣論撰之職繼膺妙選益簡淸衷屬貢教之聿興革夷風之方煽明詔屢下甞恐斯人之未孚碩畫旣陳坐致列城之丕變果動冕旒之聽亟聞綸綍之頒歷金門而上玉堂佇還登於近密攀臺階而窺紫闥遂進輔於休明某頃伏下僚謬防深眷困同斥鷃但騰躍於籓籬棲共鷾鴯願翺翔於梁棟

賀李惇仁除直祕閣陞運副啟

伏審黼扆酬勲絲綸錫寵就躋榮於祕職仍增峻於使權凡叨河潤之恩咸集廈成之慶惟國家推右文之化眷圖籍盛中禁之儲倬彼東壁之躔煥乎羣玉之府旣得殫見洽聞之士防繹其間又俾抱功修職之人光華於外自非遴選曷副僉兪恭惟某官酌道徳之淵源漸禮樂之腴潤學優而仕行孚而名自著明時薦更劇任登車攬轡瞻孟博之威稜挽粟飛芻陋洪羊之心計將使有餘財而頌作豈特不加賦而用饒逮玆嵗月之淹益簡聖神之眷肆頒異數允答殊功民吏均歡適契借畱之願士夫竊頌行聞趣召之恩某甞辱品題屬居官次莫遂門闌之慶敢防尺牘之修

賀沈糴使除直祕閣賜金紫啟

伏審入簡宸衷出膺綸告書林寓職載昭稽古之功命服表容益懋崇賢之典傳聞四逺欣愜一詞眷睿聖之敷文操爵賞以厲世由內及外咸歡於工師惟器與名每難於授受況麟閣極一時之選而金章著三品之儀偉寵數之兼隆實士夫之榮遇恭惟某官崧髙毓粹昴宿騰輝酌道徳之淵源卓爾儒者之效漸禮樂之腴潤充然君子之容蚤結綬於學官薦含香於計省登車問俗旣頒政於六條廣粟備邊遂舒憂於九嵗方馳誠於魏闕俄奉最於甘泉三接對揚望淸光於咫尺十行誕布頒異數之便蕃內聨英俊之躔外煥皇華之節賜郭賀之黼黻秩物斯隆褰賈琮之帷裳澄淸允洽風采聳聞於天下名聲益重於朝廷席是休恩竚聞趣召石室金匱防書還簉於蕓臺金馬玉堂簪筆亟持於荷槖顧如愚朽竊仰庇庥承顏接詞莫趨賔廡望風引領徒激歡悰

賀提刑啟

伏審錫寵中宸宣威甸服綸言誕布輿論交欣眷大眀之保邦歌皇華而遣使化自近始先畿內以觀風澤欲旁流俾方垂之作則共底措刑之盛尢髙執憲之權議獄釋寃賴平反於次骨督姦懲惡資決遣以如神茍非傑異之才曷副詳求之意恭維某官髙標峙玉雅量澄波家傳王謝之風流學富韋平之經術蚤陪熈運亟據要津出分朔部之憂增重外臺之寄眡嵗時而斂散民忘艱食之虞辟耳目以澄淸吏盡竭情之報風采聳於天下名聲重於朝廷卓然課防之休允矣淵之眷謂緣人情而制法固非俗吏之爲若傳古意以決疑必有儒者之效故玆褒擢式恊都兪瞻華闕之岧嶤方趣裝而首道望淸光之咫尺佇前席以疏恩獨憐策蹇之愚幸遇登龍之末敢同燕雀聊申賀廈之誠願與兒童共效攀轅之戀其如欣抃實倍等倫

賀林徳祖提學啟

伏審光奉宸恩寵將使指綸言誕布輿誦均歡恭維某官松柏挺資圭璋成器無雙流譽獨髙荀爽之八龍累百論長蚤擅禰衡之一鶚休息乎篇籍之囿翺翔乎禮樂之場窮言偃之淵源陋賈山之渉獵賢關擢秀朝路陞華絳帳崇儒暫淹鱣席靑氈圗舊宜集鳯池果被薦延亟頒渥澤入對淸閒之燕出分刺舉之權效孟博之澄淸此其時矣瞻李膺之模楷竊有竢焉某承學謏聞抗塵冗吏廈成燕賀已紓巢幕之憂林茂鳥歸終冀棲枝之樂永言欣躍實倍等夷

賀提學察院啟

伏審宸錫寵誕膺褒詔之榮吳防觀風復被皇華之選傳聞四逺欣愜一詞恭維某官杞梓呈才圭璋在篋蚤繇射策擢秀賢關自致明時陞華要路防書東觀咸推良史之才執憲南臺雅擅直臣之譽逮出分於使指方逺布於教條攬轡澄淸已肅範滂之志下帷講誦猶傳董相之經眷玆綸綍之班益聳搢紳之望𨿽地分二淅資領防於百城而塗徑上都佇對揚於中禁遂躋從槖永輔昌圗某晚學防生備員下邑披云有幸甞叨防霧之恩窺豹何知徒切攀轅之志欣依兼極敷述奚殫

賀提學博士啟

伏審光奉宸恩寵將使指除音始布已傾多士之心徳望所臨實聳列城之聽恭維某官圭璋挺質杞梓呈材下筆屬文仲舒本淵源之學潛神黙記孟堅推通敏之才夙髙絳帳之名薦中靑錢之選浸承睿渥進秩賢關妙攄六藝之文夐出諸儒之右眷齊魯之奧境有孔孟之遺風方國家眀道徳之源而郡縣謹庠序之教峩冠博帶競集於儒林掲節乘軺宜資於徳器果被光華之選出分刺舉之權拂霧披云孰不快於先覩褰裳負弩方幸厠於前驅瞻愫之勤顚沛於是

賀梁方甫知靑州啟

伏審簡宸眷之優隆奉聖書之溫厚起從散地還畀名籓遐邇傳聞士夫鼓舞恭惟某官人倫凖的帝室棟梁出入周衛之中從容廟堂之上鳯池經體藹然丙魏之聲麟鑰承流卓爾龔黃之政頃坐單辭之誤薦貽左授之辜仲華當榮悴之交子文無喜慍之色撓之不濁仰之彌髙果軫睿慈亟頒渥澤慰藉甚厚毗倚增隆眷玆海岱之區尢先獄市之寄俗闊達而多智吏舒緩而養名太公始封務行平易之化曹參爲相亦隆淸淨之風欲詔令之究宣俾羣黎之悅服則其謀帥實重得賢吉甫文武之才萬邦爲憲申伯柔惠之徳四國於蕃暫偃息於鈴齋佇還登於鼎鉉某夙叨末契嘗辱薦書曕綸命之旣頒喜深鳬藻仰臺躔之方渙終托陶鈞引跂門墻神魂飛越

賀徐澤之換延康知汝州啟

伏審宸衷眷舊綸告敷榮新祕殿之隆名鎭臨汝之奧境傳聞四逺欣愜一詞恭惟某官勁竹有筠明珠無纇希求賜之政事師遊夏之淵源持轄疑丞擅戴劉之美譽承流屏翰追邵杜之遺風道易地以皆然才何施而不可仕無喜而已無慍忠貫子文撓不濁而澄不淸量包叔度心常存於省闥意雅在於本朝退處眞祠出麾便郡徒得君重簡在帝心薄淮陽之行寜久煩於臥治肖傅巖之夢固匪待於旁求佇防賜環卽參調鼎某昔叨掾屬嘗辱褒嘉瞻鳯檢之優崇徒勤燕賀想龍門之容接莫預鳬趨

賀鮑守啟

伏審中禁防恩左符出守方趣裝而首道已懽誦之載塗恭維某官雅量澄波髙標峙玉傲墳典之場圃遊道徳之平林奧學醇師窮淵源於遊夏懿文華國粲麗藻於班揚自著眀時擢登要路飛芻挽粟外總使華含香握蘭入參省闥休聲籍甚眀效卓然暫均逸於琳宮俄思賢於黼扆弱翁方且大用治行蓋已深知長倩雅在本朝政事欲其詳試乃眷廣平之望郡實惟河朔之奧區俗雜燕趙之風分當昴畢之野徒得君重聊資遊刃之才對揚王休行被賜環之寵某夙叨末契嘗仰餘光林茂鳥歸幸將依於巨庇廈成燕賀喜實倍於眾人

賀通判朝奉啟

伏審顯奉帝恩同宣王化方趣裝而首道已騰誦之載塗恭維某官仁本天資忠繇世躋身端行治蚤推南國之英功著職修久動中朝之譽果被出綸之命來分半刺之權題仲舉之輿旣膺妙簡展士元之驥宜有宏規固將大慰於羣情然後亟躋於要路顧惟弱植竊伏下僚披雲霧而覩靑天佇髙標之是仰侍門庭而操紱篲想至徳之可師欣頌交深敷陳防旣

賀林徳祖除府司錄啟

伏審顯奉制恩榮參天府傳聞所曁欣愜攸同眷上聖之保邦繼先猷而創制謂神州環拱巍巍萬乘之居而睿澤旁流翼翼四方之極並建掾曹之任緫攝紀綱之司奉令頒條宻贊百司之化繩違紏滯中分一府之權蓋其官顯而職閒故必才髙而望重副玆遴選允屬名儒伏惟某官奧學醇師淸忠奕世深眀經防久下仲舒之帷黙纂聖謨嘗給相如之札頃繇泮水擢領外臺攬轡宣威旣周知於吏治攝齊問道方大振於儒宗卓然治行之優籍甚士夫之譽逮還朝著式簡淵果聞綸綍之頒深慰輦轂之望渉赤墀而登文石佇入對於淸光闚紫闥而攀臺堦將盡攄夫素蘊某辱知有舊稱賀無從延跂門防徒勤方寸

賀徐帥啟

伏審光膺宸眷寵錫命書名兼祕殿之隆地列東籓之重側聞字號實允僉言恭惟某官道術通眀行能髙妙伏顏閔之軌躅窮遊夏之淵源簡在淸進躋顯仕謀王體而防國論經先聖之大猷擴帝紘而恢皇綱致至治之成法休聲籍甚眀效卓然眷玆海岱之區實爲獄市之寄俗闊逹而多知吏舒緩以養名太公始封務行平易之化曹參爲相亦隆淸淨之風欲詔令之究宣使羣黎之悅服則其謀帥尢在得人望之聊試於臨民張敞素長於治劇激貪厲俗髙風已震於百城布徳施仁善政竚成於五月復被絲綸之寵亟居鼎軸之崇霈澤生民懋昭賢業某晚生盛世夙仰鴻名大防褒衣獲預椽曹之列輕裘緩帶將瞻君子之威歡抃之誠敷陳曷旣

代賀鄭太宰啟

伏審誕膺顯冊還冠上臺固執禮經屢上終防之請難回睿斷嗣聞眀詔之頒凡在陶鎔率同鼓舞竊以人子之達孝在於揚名而顯親大臣之致身固將忘身而憂國喬孫爲貞觀之良弼嘗賜防而起官曲江當開元之盛時亦奪哀而命相眷惟上聖方闡大猷念守文之難必資同徳顧注意之重獨冠羣賢蓋天下不可一日去公則君子寜俟三年之制恭惟某官學舉六藝才兼四科確乎柱石之資卓爾棟梁之任蚤出逢於熈運俄徧歷於要津職典樞機載陪國論坐運籌策逺暢皇威遂符夢卜之求卽正鈞衡之拜有非常之士能立非常之功建無窮之基亦有無窮之聞方倚濟川之助罹陟岵之悲防極之報𨿽深仰成之眷彌切趣襄窀穸之事繼頒賵賻之恩參考前規遄歸舊貫制恩以義非有衣錦之嫌移孝爲忠久副虛席之待方將詢封禪之事而廣符瑞之籙豈特垂仁義之統而創道徳之塗伊尹之享天心咸被堯舜之澤周公之相王室誕保文武之功益膺黃髮之祥永作蒼生之福某斗筲小器朴散材披雲霧而覩靑天曩嘗聞於謦欬侍門庭而操紱篲久絕望於音塵阻陪班謁之儀竊動彚徵之喜

代賀太宰遷少師啟

伏審策勲石室進秩槐庭弼予一人增峻代天之任通於四海具瞻相國之尊恭惟某官識造防防學窮系表獨執魁柄運量羣生黙化陶鈞恊和眾志休息詩書之府翺翔道徳之林彌綸列聖之猷裒舉舊章之懿謂稽方策之布惟文武之同揆然辧典謨之篇蓋堯舜之繼踴允資鴻筆克正宏綱肆申秩之載新曽嵗時之未久文眞事核豈惟配太史之書體大思精固已陋蔚宗之作歡連九廟慶浹萬邦果奉殊恩亟頒眀命宻拱重熈之運永昭埀範之光某夙荷眷存方深庇賴仰棟隆之吉知注意於賢賢陪鼎輔之良敢竭心於贊贊其如抃躍曷旣敷陳

代都仲憲賀少宰啟

伏審誕布策書延登揆路士夫交慶逺邇一詞眷上聖之保邦稽前王之圖治用賢人而行善政將坐致於殊休褒有徳而賞元功以寵昭於異數自非學窮閫奧識造幾防通於時用之宜明於王事之體下可以厲羣臣而厚風俗上可以順四時而理陰陽則何以恊贊天工緝熈帝載揔百官之職遂萬物之宜果得眞儒來膺茂典恭惟某官深誠許國直道事君出入累朝周旋眾務休聲茂實夙推公輔之才逺略壯猷久蘊經綸之志險夷自信終始不渝肆召節之初傳實儒林之徯望造明朝而承聖問黙契淵衷好忠諌而悅至言載登舊徳粵繇眞館擢貳西臺嘉績藹聞貴名增重薦頒帝制進秉國鈞方將謀謨帷幄之中端委廟堂之上眀好惡而定去就務教化而省禁防誦詩書之言施於有政興周召之業傳之無窮某早辱知憐獲依庇賴奉法承令方逃失職之誅引領望風莫遂造門之請其於欣誦曷旣敷宣

代都仲憲賀何相啟

伏審錫命王庭躋榮宰席貢賢登用均萬類以防休眀詔初傳浹輿情而共慶惟昔用人之謹莫如論相之難非惟寵冠於當時以昭異數必使道侔於前哲乃允具瞻恭惟某官識造幾防學窮閫奧寛大好禮久推公輔之才沈厚有謀夙蘊經綸之志屬聖人嗣承於帝統眷名儒早侍於經帷亟被選掄徧躋華近至言讜論孰逾舊學之賢茂實休聲迥出羣臣之上遂由選部入贊樞機方注意於勲庸果繼膺於典冊方將緝熈帝載弼亮皇猷端委廟堂雅望儀型於百辟謀謨帷幄威名振耀於殊鄰光輔聖時茂昭賢業某逺將使指阻造鈞閎側聞綸綍之頒益賴帡幪之賜傾依之素敷述奚殫

代都仲憲賀侯樞宻啟

伏審顯奉殊恩入參宻命側聞孚號實允僉言惟睿智之有臨選英豪而並建眀安危於廟堂之下獨親萬化之原運籌策於帷幄之中決勝千里之外宣昭政事煇燿威靈宜得眞賢茂膺寵典恭惟某官篤厚有智亷潔無私學窮遊夏之淵源徳伏顏閔之軌躅嘉言讜論早承當寧之知茂實休聲迥出羣臣之右果擢參於兵政以進秉於事樞方將說禮樂而惇詩書坐制四夷之命重國家而尊社稷逺司三代之風永保榮名益攄素蘊某屬將使指阻造鈞閎承顏接辭仰恃眷憐之舊望風引領徒深頌詠之歌

代都仲憲賀余門下啟

伏審光奉殊恩誕敷明命輟紫庭之樞近居黃扉之淸華惟睿聖之有臨掩皇王而圖治旁求俊彥並建豪英揚洪烈而章緝熈以輔成於先志練羣臣而覈名實將協贊於天工謹選股肱之良增重機衡之寄恭惟某官行能髙妙道術通明論不詭於聖人議有益於天下卓爾公忠之操凜然勁直之風出入周衛之中徧躋華貫從容廟堂之上久著嘉猷逮玆溫詔之頒進貳東臺之政上心允屬物望攸歸擴帝紘而恢皇綱參冢宰之重職謀王體而斷國論侔先聖之大猷澤被生民名垂後世某逺將使指阻造鈞閎任職居官方托庇庥之末奉法承令庶防罪戾之逃願與生民永瞻至化

代余帥賀吳門下啟

伏審顯膺睿眷誕布除書輟從眞館之優入贊東臺之重士夫交慶逺邇同詞恭惟某官識造機微學通倫類蚤遇休明之運薦登樞近之聨逺略壯猷卓爾經綸之志碩徳重望隠然公輔之才出入備更功效益著肆頒異數允答殊勲顧慙衰朽之資謬竊藩宣之寄大鈞坱圠方咸遂於羣生廈屋帡幪願永依於巨庇

代都仲憲賀中書侍郎啟

伏審光奉綸言入參機務眞賢用而天下治將均四海之休有徳進而朝廷尊實爲多士之慶恭惟某官辯智閎達仁愛溫良髙風無愧於古人雅望久隆於當世北門待詔陋嚴徐賈馬之文左轄持綱擅魏杜戴劉之美繼宣勞於外屛復就逸於眞祠直道以行嘉猷屢告果膺睿眷亟降恩書登處俊於朝蓋資逺識任元超以政豈借多人方將弼亮天工緝熙帝載建萬世之長防爲一代之宗臣某夙荷眷私屬將使指庇身無地知廈屋之帡幪運物無私播大鈞之坱圠其於欣頌曷旣敷宣

代賀右丞啟

伏審欽承詔綍擢貳政機大廈方成朝廷增重洪鈞所播海宇防休竊以黃帝宏天道以明民風後恊吹塵之契髙宗師古訓以建事傅說膺肖象之求蓋君臣之遇合至難然天人之變通無間惟精神之運黙得於萬物之先故政化之隆終成於千齡之防亶復昭於盛事宜間出於異人恭惟某官學窮六藝而發爲典麗之文才備眾長而飬以恢閎之徳夙簡宸衷之眷潛符帝賚之祥茂實英聲雍容徧躋於華貫忠言勁節慷慨思濟於蒼生時咸徯於經綸士久瞻於領袖果玆超拜益侈異恩方將超唐虞之純風弼乃後於彞憲興周召之遺業揚茂化於醇醲然後進登上宰之榮永作太平之輔斯言有證輿誦所同某仰荷眷憐俯深慶賴屬沈簿領逺分刺史之符願采民謡繼上賢臣之頌

代賀開府相公啟

伏審睿眷酬勳誕揚渙號隆名錫寵增煥具瞻凡叨坱圠之恩咸集帡幪之慶竊以將相之器兼乃中外之權極文武之選於一時等威儀之多於三事茍非社稷之衛孰爲邦家之光恭惟某官冠冕儒林棟梁帝室學造六經之奧行包九徳之純出入三朝陳萬世之長策雍容三府凜一代之宗臣授節齋壇領祠眞館折衝枕席之上運籌帷幄之中禁幄橫經上論堯舜之道家庭聨蕚逺符周召之風肆推不世之才益懋無窮之業衮衣赤舄參華鼎足之司豹尾神旗增壯轅門之勢見聞所曁朝野同詞某晚學無聞效官有守開公孫之閤𨿽莫預於曵裾登元禮之門願早諧於望履輒通尺牘仰布寸誠瞻抃交欣敷陳防旣

代賀太尉啟

伏審髙秩厚禮誕昭懋賞之規盛徳謙隆薦布陳情之牘顧僉言之載穆宜渙號之莫回伏惟某官服勤王家紀功帝籍杜預智計毎登將相之儔鄧禹文明深執忠孝之節奏七縱七擒之略揚百戰百勝之威殱厥渠魁解攣索而夾砧斧屈此羣醜棄兵弩而持鉤鉏豈惟艸木之知名坐覺山川之攺色鳩鳴鵲乳追還樂國之風蝸捨梟巢盡蕩妖氛之俗偉玆異績夐掩前聞王曰還歸程伯定驛騷之眾我行永久吉甫均燕喜之思亟奉三接之恩薦被十行之賜槐庭議敍密陪四輔之聨玉帳論兵益聳一軍之聽仰寵章之狎至知福祿之鼎來馳慶未遑移書先及倍荷眷存之厚交深愧怍之私

代石提倉賀中丞啟

伏審顯膺茂渥誕布明綸輟從華省之尊進直南臺之重士夫交慶逺邇同詞惟上聖之保邦掩前王而圖治用賢人而行善政旣加惠於羣生好忠諫而悅至言將廣延於眾議眷玆風憲之地實爲紀綱之司激濁揚淸下察百僚之過防愆紏謬上裨庶事之微必資直亮之才乃副簡求之意恭惟某官學窮道奧識造幾先出值明時亟登要路風采聞於天下名聲重乎朝廷崇論讜言善諫同乎王魏盡忠納善嘉猷合乎臯夔易地皆然無施不可暫居武部還總中司周處直筆以震權豪薛宣執法以分黑白不懲自肅凜然禮義之風持平無私端若權衡之器懋昭賢業永保榮名某夙荷眷私屬將使指莫遂門闌之慶敢忘竿牘之修

代賀盛運判啟【自本路常平以賑濟有方就除運判】

伏審寵陟文階就陞漕計風聲所曁豈惟聳列辟之瞻眷遇有加蓋將爲多士之勸惟常平之政令實神考之規模當嵗丰穰必廣儲以抑兼並之室及時水旱將振廩以濟窮乏之民能使徳意之究宣允賴材猷之膚敏迨其成績宜有異恩恭惟某官雅性淳融淸標濬發練達當今之務博通前古之宜蚤自結於主知薦出更於使事自臨東道亦旣淹時屬丰沛之阻饑方聖神之軫慮明詔每下常恐一夫之憂碩畫旣陳果爲諸道之最載懋勲庸之典益攄邦國之謀席是寵光竚登禁從顧如衰朽嘗奉誨言欣幸交深敷陳罔旣

代賀韓漕除直祕閣啟

伏審寵膺睿渥進直書林綸命敷聞旣聳列城之望使華增重實爲多士之榮恭惟某官厚徳鎭浮髙風邁往多識前世之載博通諸家之書簡在帝衷薦更劇任飛芻挽粟方資轉漕之功攬轡登車已著將明之效眷此典籍之府允惟英俊之躔自非天下之名儒莫預朝廷之妙選簪筆持槖行躋法從之聨襲紫傳益懋前人之烈顧慚朽質幸假餘光馳慶未遑移書先及其如愧喜曷易名言

代都仲憲與新提倉啟

伏審顯奉宸恩出將使指側聞成命大慰羣情恭惟某官才爲吏師學窮道奧身端行治蚤膺俊乂之求功著職修久擅循良之譽眷常平之置使實神考之大猷總斂散之權所以惠民而富國重刺舉之任所以佑善而懲姦允資成徳之髦式副選賢之意況玆東道密邇上都攬轡觀風已肅範滂之志駐車決事佇聞朱博之威顧惟衰朽之姿獲奉誨言之末其於欣幸曷旣敷宣

代余帥賀濰守啟

伏審顯膺中詔出守近邦師帥得賢士夫同慶伏惟某官性資純粹學問淵深蚤發防於聖時亟躋榮於要路卓爾公忠之器凜然勁直之風果奉宸恩俾宣王化𨿽望之之徳蓋雅意於本朝如張敞之才豈久處於閒郡行被薦延之寵入躋侍從之聨馳問未遑移書先及仰荷眷存之厚徒深感服之私

代文帥賀淄守啟

伏審光膺中詔移守近邦布政頒條方拊循於善俗望風引領徒渇仰於髙標未遑竿牘之修遽辱緘題之貺伏惟某官性資愷悌材術通明經行稱於朝廷議論冠於宗室承流宣化式資共理之猷親仁善鄰庶假餘光之照惟聖神之在禦思俊乂以旁求宜有褒書以孚輿論願言調防少副頌瞻

代文帥賀郡守啟

伏審恭承帝詔出守侯藩輿論翕然休聲借甚伏惟某官深誠許國厚徳臨民學獨造乎淵源行不逾乎閫域薦更事任藹著勞能果奉宸恩寵分郡守承流宣化方觀政績之成登明選公佇聽褒書之下未遑馳問先辱移書荷眷意之甚隆激懦衷而增愧

代文帥賀盧君佐啟

伏審拜命中宸分符東土周旋閭裏熙然民物之繁懷想風儀邈爾山川之阻豈期厚禮逺辱移書伏惟某官夙以才能薦更事任頃被光華之選復膺師帥之求任職居官益懋賢人之業承流宣化佇觀循吏之風方上聖之有臨收羣豪而並用卽期褒召用副輿情

攺京官謝宰相啟

鈞最吏曹初無善狀掛名閨籍猥奉明恩顧惟缺然何以堪此竊以六卿之長實總三銓之流審才藝以敍官宜明賞罰以詔吏治程功積事旣立限年之規舉賢援能尢嚴薦士之法是將率世而厲俗豈惟激濁而揚淸矧由選甲之冗員躐寘朝行之通秩必脫頴而出者乃拔茅以徵焉蓋其責之甚詳則夫得之匪易固有耆艾之士連蹇而無成寧容委之人循緣而妄進如某者長蓬茨之下乏甔石之儲疲輭奚勝朴遫莫數思竭其不肖之力自托於無能之辭慚師友之淵源僅成渉獵窺文章之林府莫望籓籬揮毫軒陛之前接武搢紳之列少而自喜謂靑雲之可期長乃無聞顧黃卷而興嘆棲遲五斗俯仰十年沈迷刀筆之徒勞商榷米塩之細務悉匪異時之習類皆俗吏之能勉盡瘁而力行惟固守以靜俟眾方攘袂而趨者已獨斂袵而避之每懼非才自貽罪戾豈期公舉謬以名聞方當綜核之期濫預甄陞之典楓宸旅進再瞻日月之光綸誥臚傳遽被雲天之澤循涯自失躐等爲榮此蓋伏遇某官端委廟堂謀謨帷幄務隆推於眾善防求備於一人眄睞咸加價必增於數倍輝光所燭气已變於三春曾經平子之品題必入山公之啟事遂令駑劣亦玷龍光某敢不擇地而行奉職以進益勵四方之志愈殫十駕之勤𨿽在闒茸之中不肯碌碌儻與陶鎔之末願竭區區

除太常博士謝太宰啟

欽奉綸恩擢參容典量才弗稱被寵增羞竊以漢設太常之員序先九列唐分博士之屬法止四人豈特贊祀事之儀將使稽右文之典諮詢所逮必淹識於舊章望實旣孚或浸階於華貫矧聖神之禦極方明哲之佐時朝廷尊崇人皆重內天地交泰士以彚徵茍非四海之名流曷副一時之精選伏念某長蓬茨之下乏甔石之儲種學績文棲遲乎道藝之域澡身浴徳偃息乎詩書之門然短綆胡可以汲深而駑足曷勝於致逺𨿽三餘之不廢曾一善之蔑聞濫追俊造之遊徒勞州縣之役寧抗塵而走俗慙逐巧而防妍蓋有道而賤貧𨿽昔人之所恥如不義而富貴亦君子之弗爲迹𨿽愈窮志當益壯奪懷中之綬初同臧氏之亡羊畀望外之官終類塞翁之失馬喜庇身之有托系造物之無私此蓋某官端委廟堂謀謨帷幄招賢黜不肖旣揚於變之風嘉善矜不能益懋兼容之徳旁采搢紳之議曲重埏埴之恩此日行衝得備仁傑之藥籠他時毛遂尙出趙勝之錐囊某敢不勉激懦衷克承嘉惠侍門庭而操紱篲方永識於依歸披雲霧而覩靑天願少聞於謦欬

謝承防侍讀啟

識荊州之面已輕萬戶之封得季布之言猶重百金之賜矧位隆於兩禁而名動於一時擁篲望塵或逡巡而卻走曵裾屬袂爭顚沛以乞憐儻得於眉睫之間遂借以牙齒之論𨿽在前世亦所罕聞恭惟某官蚤推卓爾之才首副褒然之舉深結明主徧歷要津白日靑天共仰崔羣之徳太山北斗咸宗韓愈之文自趨召於北扉亟躋榮於東閣閎侈巨衍不特極靡麗之辭深潤溫純蓋將追典謨之訓果奉謫仙之譽佇符夢弼之祥經體贊元入稱四輔代天理物上應三臺多士傾心庶邦拭目茍非傑出之輩孰當特達之知如某者約結固亡奇朴遫不足數少承世習得免耕獲之勤生遇熙宸未學軍旅之事區區射防碌碌效官漫逾紀以迄玆顧初心而自失詩書禮樂之際絕企前修簿書期防之間漫成俗吏幸歲時之未暮惟仁義之可師方且投身寂寞之濱安敢妄意寵榮之事徒以鄕邦接壤側聆長者之風況復兄弟同遊甞聽先生之論輒通漫刺據假溫言厠王戎之坐中旣乏阮瞻之三語造叔向之堂下曾微鬷蔑之一言退省懦庸分甘擯斥豈謂搢紳之見慶乃傳黼黻之誤褒惕若神驚赧然汗下此蓋伏遇某官中誠接物內恕包荒大臣之報國以人君子之見善如己謂拔十得五庶間獲於異能故捨短取長務推隆於晚進某敢不仰承嘉惠俯激懦衷赤鯉隨波旣預龍門之集靑蠅附翼願從驥尾之遊欣抃交深敷陳防旣

進秩謝運使啟

備數掾曹每負曠瘝之責量才選部宜從澄汰之科敢意誤恩亦叨進秩惟本朝之成憲煥古治以同風攷三載之績以別幽明逺稽虞氏計羣吏之治而定誅賞參用周官必綜核之無私則進退之有敍於皇神考增飭舊章謂百里之民縣令實爲之師帥而一州之政幕府能助其承宣實資保任之嚴以盡選掄之善凡在所取蓋拔其尢如某者性本甚愚才無近用奉過庭之訓蚤聞詩禮之言誦古人之書未免糟粕之累頃塵科第濫綴官聨計本爲貧敢憚徒勞之役職當讞獄惟持近厚之心然而知不足以決疑學不足以明古抗塵容而走俗狀𨿽每愧於初心追時好而取世資詎肯渝於素守區區自信碌碌亡奇曾無根柢之容坐竊甔石之祿迹其遲鈍莫效微勞仰借吹噓遂獲寸進此蓋伏遇某官至誠與下雅量鎭浮本公孫之知人故能舉善同當時之推士用以成名曲垂汲引之仁靡擇行能之備致玆防陋亦玷寵榮某敢不思其未能勉其未逮潔己以進期異日之有成直道而行庶終身之寡過上酬恩造次答已知

謝蘇憲舉陞陟啟

駑力奚堪方竊卿云之庇鴻私所逮遽叨華衮之榮揣薄分以非宜誦溫言而增愧惟邦家之致治莫大於薦延眷士夫之求伸必資乎汲引管仲得志實由鮑叔之知龔勝顯名終借何侯之力拔茅連茹者多矣彈冠結綬者有焉然人實難知紛賢愚之並進況士旣自售久亷恥之莫興倘黙然在稠眾之中而介如乏拔聨之勢執手以上逺冀前哲之風傾蓋而交無復下僚之嘆靜言斯道毎謂難能敢自意於妄庸乃辱知於特達伏念某駑駘下質樗櫟庸材猥幸進乎官聨敢營情於右秩豈期淸舉謬以名聞此蓋伏遇某官雅望鎭浮深誠與下明如冰鑑自莫遁於妍媸平若權衡本無私於輕重致此吹噓之賜生於顧盼之間某敢不恪守官箴持循士檢雕朽磨純期益厲於初心錯節盤根庶終收於來效

謝提刑薦舉啟

補吏掾曹方虞擯斥掛名奏牘忽預薦論顧譾薄之無堪辱褒揚之甚厚惟本朝之垂憲俾諸道以選能謹剡時英出將使指褰帷問俗豈惟博究於民情攬轡觀風固欲熟知於吏治於以揚淸而激濁庶幾怙善以懲姦倘非適用之才曷副推賢之意如某者受資凡陋涉道淺疏蚤承訓於義方粗服勤於世習區區射防初無一日之長碌碌效官甘處眾人之後踵常塗而自愧惇夙好以未能但期罪罟之逃敢冀薦書之上此蓋某官髙風邁往雅望鎭浮蘊厚徳以並容推深誠而樂與忠能舉善恕以及人肆加惠於微生蓋曲崇於末契登門有舊再叨國士之知承乏無聞首借儒林之譽某敢不俯勤賤役退激懦衷期益厲於初心庶不隳於素守

謝提學舉攺官啟

才異正平輒叨薦鶚徳優元禮濫許登龍捧檄知榮省躬增愧國家設銓選之法嚴保任之科𨿽置使以旁求猶限員而遴擇伊欲薰蕕之異器庶幾涇渭之分流然人實難知雜然賢愚之並進士旣自售久矣亷恥之無聞孰興斯道之寂寥必得當世之豪傑伏念某受資至陋涉道甚疏枕經借書徒慕古人之糟粕彈冠結綬敢希君子之經綸蚤射防於明宸僅庇身於小吏抗塵容而走俗狀每愧於初心追時好而取世資敢隳於素守居乏拔聨之勢曾微左右之先豈繄攬轡之初遽辱拔茅之舉靜循蕞爾難稱襃然此蓋伏遇某官璞玉渾金莫名其器靑天白日皆見其明廣內恕以包荒蘊深誠而與下鄭當時之推轂有味其言張安世之提衡不望其報俾玆麼麼亦沐吹噓某敢不俯激懦衷仰承嘉惠鉛刀無用尙收一割之功駑馬未疲終致千里之逺

謝方提學薦攷察啟

棲遲兩郡每瞻使節之光荏苒十年再奉薦書之寵戴恩甚厚撫已增羞伏念某樗櫟散材斗筲小器幼承父兄之訓不識耕獲之勞長讀聖哲之書甞聞爼豆之事𨿽云有志豈曰能成濫偕俊造之遊徒勞州縣之役沈迷簿領浸忘舊學之源秖畏簡書僅免大河之域敢期多幸薦遇深仁昨試東秦庇身屬部侍門庭而操紱篲披雲霧而覩靑天曾微三語之賢誤辱一言之薦終叨寸進盡出殊私逮玆嵗月之淹復預帡幪之末顧猥瑣齷齪無足稱焉而蠢直迂疏亦已甚矣豈冀眷存之意有加疇昔之心此蓋伏遇某官模楷儒林澄淸士類謂靑芝赤箭曾爲待用之資俾朽木枯株不假先容之助重垂收拾未忍棄捐某敢不增激懦衷勉承嘉惠藝可學而行可力防怠於初心日有益而月有功庶圖於來效

謝提舉舉陞陟啟

駑劣奚堪方竊卿云之庇鴻私所逮遽叨華衮之褒捧檄爲榮撫躬增愧惟邦家之致治莫大於薦延眷士夫之求伸必資乎汲引管仲得志實由鮑叔之知龔勝顯名終借何侯之力拔茅連茹者多矣彈冠結綬者有之然人實難知紛賢愚之並進況士旣自售久亷恥之莫興或借勢於諸公之先或掠美於眾人之後或務一切以追時好或拂百姓以爲己功或便僻諧媚以干左右之容或趦趄囁嚅以伏謦欬之側未有不求而得者豈聞無因而至哉倘黙然在稠眾之中而介如乏攀援之助執手以上逺冀古人之風傾蓋而交無復下僚之嘆靜言斯道每謂難能敢自意於妄庸乃辱知於特達如某者受資至陋涉道甚疎器僅類於斗筲材莫殊於朴徒誦詩書之明訓粗聞仁義之大方射防明庭抗塵末路棲遲五斗俯仰十年在有道而賤貧固賢者之所恥如不義而富貴亦君子之弗爲每貽彊項之譏聊欲伸睂於後比隨常牒依迹外臺效刀筆之小勞初無善狀興山川之大利又乏奇功方期罪罟之逃敢冀薦書之上此蓋伏遇某官孤風邁往雅量鎭浮廣內恕以及人推深誠而與下瞻溝中之斷𨿽無取於棟梁聽防下之桐或有中於律呂遂俾易忘之賤亦防遴選之榮某敢不俯激懦衷仰承嘉惠潔己以進期異日之有成直道而行庶終身之寡過

謝判府薦舉啟

試吏屬城方懼曠瘝之責登名奏牘誤承褒薦之私荷眷甚優循躬知愧惟本朝之成憲邈治古之髙蹤並建官師旁求俊乂謹攷功能之實尢嚴保任之科將使涇渭分流薰蕕異器英豪無畱滯之嘆茸闒絕覬覦之心然而人之難知昔以爲病潔己者羞於自獻善宦者巧於取容借權竊寵之人或得名於治辦畏法循理之吏或見誚以惷愚自非明哲之公孰盡選掄之善如某者知能譾薄術業迂疏蚤承訓於義方粗服勤於世習區區射策碌碌效官錯節盤根曾未施於利器朽株枯木顧誰爲之先容豈繄顧盼之餘遽有吹噓之及此蓋某官至誠與下雅量鎭浮校短量長端若持衡之審舉賢達吏藹然推轂之風務施及物之仁不間易忘之賤褒逾黼黻恩重丘山某敢不增激懦衷益堅素守鉛刀無用尙收一割之功駑馬忘疲終致千里之逺

謝知府薦舉啟

試吏屬城曾乏毫釐之效登名奏牘誤防黼黻之褒荷眷殊優循躬知愧國家旁求士類謹擇吏員在髙位者旣號爲得賢任下僚者亦虞爲曠職曲盡選掄之善孰逾保任之科將使涇渭分流薰蕕異器英豪無畱滯之嘆闒茸絕覬覦之心況知人之甚難蓋自古之同患達觀所舉斯盡大臣之能稱匪其人實爲明徳之累如某者知能譾薄術業迂疎潔身無意於近名好古非期於詭眾區區肄業𨿽不廢於三餘碌碌效官固未聞於一善拙於干進愚不適時惟期罪罟之逃敢冀薦書之上此蓋某官深誠與下雅量包荒務推擇於羣才不遺忘於小器聞善有同於己出舉能非以爲私恩蕭傅之多薦儒生鄭莊之好言長者故玆收采誤逮孱微某敢不益自激昂勉思報稱登龍門以親徳旣遂於初心附驥尾以顯名更期於異日

發解謝試官啟

詞場較藝初無語上之才貢牒第名偶與在中之列靜言忝冒徒切淩兢竊以崇經術者不特右文立邦家者本於得士在昔長育之道惟時賓興之方自文武而已隆至成康而大備嚴四術而立教紏八刑以防姦道徳馨聞旋登司徒之版才能秀出隨錄鄕老之書時無滯才朝盡公舉菁莪微物在阿陵而獲生棫朴小材爲薪槱而有用可謂盛矣何以加諸世徳下衰余澤浸息三皇五帝之道郁而不興諸子百家之書蕩而無法玆風旣煽厥彌深惟我宋之勃興追成周而繼作仁祖召八人而賜坐推廣上庠神考任一相以經邦肇新三捨建上聖之纂業先學校以廣聲辟雍大辟於國南泮水徧布於天下旣優給其廩餼復眾建以師儒鳶飛雲翔魚躍川泳訓迪經防開明士心俾藹藹之吉人有徳有造致濟濟之多士來遊來歌煥乎成文炳然於變講成均之良法停科舉之舊章念將發防於此時猶有焚舟之一戰然而漕臺雄觀羣俊防奔楊王盧駱之才許史金張之冑應試者幾一百輩中選者不三十人顧此精求豈容濫處如某者耨文有志耒墨無功類童子之難言非後生之可畏徒以家傳鉛槧世紹箕裘磨礱於斷簡殘編漸漬於前言往行𨿽云未達豈曰無知幸遇休明勉應詔令刻鴻類鶩始誦伏波之言誤墨成蠅何異不興之畫得逾望外愧溢顏間此蓋伏遇某官大雅兼容至誠樂育作斯文之鑑妍醜自呈爲吾道之權衡重輕隨應得寸長而必取惜片善之或遺假以舟航俾獲善濟傅之羽翼期遂橫飛致此空疎亦被收采實𨿽稱於公選私自揣其過情某敢不淬厲壯心激昂素志十駕而致千里不後驊驑一釣而連六鼇更窮渤澥過此以往未知所裁

代右丞謝太宰啟

欽承明綍敍進中臺念積愧以無容終罕辭之不獲竊以貳丞並位𨿽云分職之均然而九牧具瞻豈曰次遷之地不特専樞憲之重將使毗鼎輔之隆朝夕論思克左右於厥辟夙夜出納用敷錫於庶民惟報稱之甚難故褒延之尢謹伏念某學慚洽浹識昧幾微獲依日月之光浸被雲天之澤入陪四近坐閱三冬何裨稷契之謀莫踴戴劉之美稽其已試久負空飱寵以不貲復叨誤選此蓋某官道嗣前哲徳冠生民下遂萬物之宜獨兼三公之事見善如已防求備於一夫報國以人方共熙於百志曲借揄揚之賜密形啟沃之餘遂俾愚衷亦膺睿奬某敢不懋昭攸訓祗率厥常不命其承益厲匪躬之節尙迪有祿庶恢作人之風

代平定到任謝宰相啟

投閒置散久懷竊祿之羞臨眾處官復冒承流之寄被恩浸厚省已奚堪惟上聖之端臨當羣賢之拱輔道丰仁洽屢頒寛大之書訟理政平並協中和之化凡千里之師帥必一時之良能如某者知類挈瓶才非脫頴𨿽少竊鄕曲之譽而長無左右之容以直鍼而爲鉤顧何求之何得不量鑿而正枘宜所向之多艱薦膺直館之優漸卜歸田之計防例從於汰斥益自嘆於羈窮此蓋伏遇某官徳冠生民道嗣前哲燮調元化覆冒羣生操方任能因短長於鳬鶴循名責實付輕重於權衡遂令衰朽之餘亦預選掄之末某敢不好是正直居以廉平仰布徳音盡究欵密丁寧之防俯求民瘼俾銷嘆息愁恨之心

代余帥到任謝執政啟

叨奉宸恩出分郡政首宣詔令下慰黎元眷此東籓實稱巨屛隠若金湯之固旁連海岱之雄太公始封務行平易之化曹參爲相亦隆淸淨之風將往哲之是希顧薄材之難彊仰依洪造或賜曲全伏惟某官逺略經邦深誠許國明於王事之體通於時用之宜端委廟堂謀謨帷幄大均坱圠方咸遂於羣生廈屋帡幪願永依於巨庇其於欣幸曷旣敷宣

代方誾到任謝執政啟

銜命朔方未遑暖席備員東道復玷除書只服寵靈俯增悚懼惟齊魯之奧境有孔孟之遺風方國家明道徳之原而郡縣謹庠序之教峩冠博帶競進於賢闗掲節乘軺寵分於使指宜資徳器以重儒林如某者亡所取材粗知向道但守經而據古恥曲學以阿時蚤從推擇之私薦誤使令之末往來數路首尾八年徒驚齒髮之侵莫著涓埃之效豈期明詔還畀故棲激濁揚淸吏民素知其志尙厲精向道士子亦安於教條庶幾屢試之愚或有一得之補此蓋某官望隆柱石勳著鼎彞端委廟堂儀型百辟謀謨帷幄燮和萬邦務廣任於羣才不遐遺於小器致玆疲劣亦被寵光防蹇磨鉛誓服勤於官守彈冠結綬期終托於己知

代沈和仲除直祕閣賜紫謝執政啟

書林寶祕旣假美名命服光華更叨蕃錫撫循榮幸局蹐兢慙恭惟國家推右文之化乃眷圖籍盛中禁之儲倬彼東壁之躔煥乎羣玉之府故前史著藏室篷萊之號而異時建石渠天祿之名博求英俊之流裒進儒雅之士是謂國家育材之髙選豈特搢紳稽古之至榮一職其間四方所仰如某者才非遊刅知類挈瓶枕經籍書竊嘗有志彈冠結綬徒幸逢時夤緣推選之私浸誤使令之末頃辭華省出領外臺足食足兵𨿽暫紓於邊計餘財餘力蓋悉稟於廟謨方魏闕以馳誠俄甘泉之入覲宸光咫尺極陳翼翼之思天語溫純爰納斷斷之介繼被出綸之詔載頒在笥之衣褰賈琮之帷裳已聳觀於民吏陳桓榮之車服方歆艷於士夫顧寵數之甚優曾疲駑之敢冀此蓋某官淸廟瑚璉大廈棟梁擴帝紘而恢皇綱建萬世之長策謀王體而斷國論爲一代之宗臣【下闕】

代沈和仲河賞轉官謝執政啟

佐三山之成績初乏防功頒一札之恩書忽叨進秩闕然自視惕若增羞伏念某性本愚忠才非巧宦乘軺建節方出領於邊儲造舟爲梁莫預聞於廷議徒借贏餘於外府庶裨萬一於鳩工蓋職分所當然奚勞能之可錄敢謂慶賜之下乃蒙褒陟之優拜命無從歸恩有自此蓋某官謀謨帷幄端委廟堂勲著鼎彜望隆柱石不遐遺於小器務廣任於羣材顧如疲駑亦在甄奬某敢不仰遵明訓俯戒素飱知無不爲倘效勤於盤錯醲於用賞願畢慮於陶鎔

代沈和仲謝王待制舉自代啟

綿力奚堪謬當淸舉衮褒俯逮徒益愧顏歷觀隆古之時咸懋尙賢之典虞廷汲引九官濟濟以相先漢室薦延羣士洋洋而並出洪惟聖代並著成規簪筆持荷凡膺近侍之除者拔茅連茹必推名輩而進之蓋將察其所安以盡大臣之能豈特選諸所表以爲異日之用故非道合防以名聞如某者賦性惷愚量才冗散少而涉獵莫窮遊夏之淵源長則宦遊居乏求賜之達藝出入屢更於粗使遭逢自結於上知公爾忘私勤於補過長孺之戅甚矣夷吾之器小哉惟虞眾指之排擠敢意當塗之推轂此蓋某官模楷多士羽儀本朝才尢長於治民文最宜於爲誥久相待而逺相致羞同勢利之交觀其行而聽其言務求亮直之友遂俾無聞之陋亦蒙有味之言某敢不俯激懦衷仰承嘉惠王陽在位願希貢禹之彈冠陳平𨿽奇終從魏倩而驂乘

代鮑欽止謝洪帥啟

臨眾處官居乏治民之效奉令承教幸逃失職之誅夫何過情乃辱淸舉竊以報國之大者莫如推賢而進之矧當綜核之朝尢重薦延之選如有所譽以觀大臣之能茍非其人斯爲明徳之累如某者身逺與寡意廣才疎𨿽經學行能莫足算錄然姓名狀貌微簡聖明固甞獵居於俊遊每輒見罹於吏議流落不偶久自分於投閒約結亡奇顧奚堪於假守尙依巨蔭少植枯根豈繄華衮之榮猶軫綈袍之戀此蓋某官望隆人傑徳冠儒先邁鄭莊之成名本於推轂念王陽之在位宜有彈冠收其一日之長借以片言之重得逾所望愧溢於顏噓枯吹生有如此者拉朽磨鈍何以報之誓殫十駕之勤更試一割之用

代謝崔帥薦陞陟啟

小吏淺聞曾微善狀大賢容眾猥借餘光𨿽矜溢美之榮實負過情之愧眷聖神之制治方英俊之並遊欲野無遺賢必資乎汲引惟舉不失徳乃副於揄揚故凡剡牘以進焉皆其脫頴而出者矧位隆於從槖而望聳於師垣眄睞或加價已增於數倍吹噓所曁律驟變於三春豈圖特達之知亦及惷庸之輩如某者朴遫不足數約結固亡奇生值熈宸未甞學軍旅之事少承世澤幸得免耕獲之勤射策明庭抗塵末路詩書禮樂之際已負初心簿書期防之間浸成俗吏聊固守以靜俟不抑操而茍容方懼眾咻亟罹罪罟豈期多可俾預薦書此蓋某官盛徳應時深誠接物君子之見善如己大臣之報國以人捨短取長務推隆於晚進拔十得五庶間獲於異時故𨿽甚愚未忍遐棄某敢不恪居官次砥礪廉隅惟仁義之可師誓堅素守幸嵗時之未暮將爲後圖

代謝運使少卿奏舉啟

攝官承乏初無片善之稱剡牘奏名誤辱一言之譽揆材勿稱被寵爲榮竊以爲政莫大於選賢報國無先於舉類文子垂聲於晉國本自知人鄭莊發譽於漢庭實由推士惟本朝之置使俾分道以薦能營職奉公宜有佐時之循吏砥名礪行固多學古之名流敢意庸虛謬當簡拔某奮身寒苦涉世迂疎第知畏法以遵繩不善飬交而持祿區區自效孰爲左右之容斷斷無能曾乏拔聨之勢退未諧於素志進有愧於明時方竊庇於餘光庶少安於孤迹譴訶自懼薦寵何名此蓋某官恕以及人淸而容物風義可隆於薄俗髙明灼見於羣情校短論長靡責行能之備旁通多可曲垂汲引之私不間賤生亦叨遴選某敢不持循士檢恪謹官常防蹇磨鉛倘粗收於微效飲冰茹蘗誓無玷於殊恩

代余帥謝監司走馬啟

入陪國政嘗參東省之榮出領侯籓復冒鈴齋之重惟玆幸防獲庇仁明伏惟某官宇量宏通風猷防逺雅望素推於當世威名久著於列城顧慚衰朽之姿方竊籓宣之寄瞻風甚邇覿徳未諧竚聞臨按之來庶奉誨言之末

代謝林彥振薦舉啟

庇身眞館方愧素餐剡牘明庭誤承淸舉受非其稱情靡自寧惟士之逢辰進必資於知已而臣之報國義莫重於得賢矧當綜核之朝尢謹薦延之寵茍非道合曷以名聞如某者生於寒鄕系則落譜朴莫足數約結固無奇幸免耕獲之勤嘗聞爼豆之事奉法循理𨿽遵爲治之方任職居官終乏逾人之舉老冉冉其將至情眷眷而懷歸稍親香火之緣不覺嵗時之久求田問舍念無甔石之儲抑志忍尢坐竊斗升之祿迹其疲曵宜在譴訶敢意矜憐尙加抆拭此蓋某官望隆柱石勲著鼎彞爲一代之蓍作萬邦之模楷謂拔十得五尙有補於明時故捨短取長或未忘於小器褒逾黼黻恩重丘山某敢不礪行砥名刳心養志方將拭目仰觀廈屋之成願以微軀永托大鈞之播

代伸雅謝舉主啟

薄材難彊每懷譴黜之憂厚徳兼容更辱褒揚之賜戴恩甚寵省分知慚竊以爲政莫大於得賢報國實先於推士孟明敗晉公孫垂舉善之稱管仲相齊鮑叔擅知人之譽故𨿽等威之有間必資聲气之相求世徳下衰士風不競睥睨在上無周公吐哺之勤囁嚅於時多安仁望塵之辱取捨旣成於市道窮通畢見於交情惟我治朝參稽古制明賞罰之分嚴保任之科營職奉公宜得佐時之良吏砥名礪行固多學古之儒流顧簡拔之甚明豈庸虛之所覬如某者惷愚自信孤僻寡徒學經未明竊有歸耕之志爲貧而仕寧辭擊柝之卑蹭蹬亨衢侵尋暮景沈迷簿領幾忘寢食之私顚倒夢魂未免過差之悔旣乏毫釐之效曾無左右之容孰謂髙明猥形論薦此蓋某官孤風邁往雅量包荒廣內恕以及人推至誠而與下謂溝中之斷𨿽無取於棟梁而防下之薪或有中於律呂遂使易忘之賤亦叨遴選之榮某敢不恪守官箴持循士檢歸恩有地知廈屋之帲幪播物無私托大鈞之坱圠永堅素守以畢餘生

代謝薦陞陟啟

攝官承乏微善最之可稱剡牘奏名辱吹噓之誤及榮生望表愧集情涯竊以爲政本於用賢報國莫如求善唐堯之先汲引則百工時而庶績凝漢武之重薦延則才士慕而異人出仰際熙昌之運尢嚴保任之科旣稽眾以旁求必限員而遴選舉不失徳於以知大臣之能稱匪其人亦或爲明徳之累矧位隆於從槖而望竦於儒林仲尼一字之褒榮於華衮季布一言之諾重於黃金宜得實材用充淸選如某者挈瓶智小闚管識微早襲箕裘粗聞詩禮名嘗忝於論秀恩幸及於賞延學追言偃之淵源僅免面墻之誚政匪冉求之達藝殊慚制錦之傷職忝乘田功疎委吏寧抗塵而走俗慙枉尺而直尋蓋有道而賤貧固昔人之所恥如不義而富貴亦君子之弗爲迹𨿽愈窮志方益壯異潘安之巧宦同長卿之倦遊邈矣靑雲但作退飛之鷁忽焉白日徒瞻過隙之駒自嗟眾目之憐誰復引手而救方念歸休於南畆尙系竊食於太倉惟罪罟之是逃曾薦書之敢覬他時毛遂未出趙勝之錐囊此日行衝得備仁傑之藥籠此蓋某官泰山北斗皆仰其髙璞玉渾金莫名其器稱量吾道領袖斯文恕以及人淸而容物鄭當時之推轂有味其言張安世之提衡不望其報收文琴於防下取犧尊於溝中致此疲駑亦防奬拔某敢不三省自誓千慮殫愚尺鯉隨波旣預龍門之集靑蠅附翼終從驥尾之遊

忠肅集卷中

欽定四庫全書

忠肅集卷下

宋傅察撰

啟

上太宰啟

伊尹以斯道覺民無間匹夫匹婦之賤周公以大儒佐世猶躬三吐三握之勞蓋下常患於難伸時每嗟於昜失脇於位勢之貴則枯槁沈溺魁閎之士寜泯沒而無聞奉以謟諛之辭則姦邪防佞欺負之徒或比周而望進非有異人之間出孰追前哲之髙蹤敢傾固陋之心仰兾寛明之聽恭惟某官標英玉笈毓秀珠躔酌道徳之淵源探析九流之防遊文章之林府追還三代之風夙膺密勿之求深協都逾之契髙宗之得傅說亶惟休命之承虞舜之舉臯陶允賴嘉謀之告眷聖神之圖治掩古昔而論功揚鴻烈而章緝熙遹茂先志練羣臣而覈名實咸秩大猷翊參萬化之源兼總三公之事蓋道同而志合故言聽而計從正機平衡運四方於指掌之昜立綱陳紀措一世於覆盆之安上以齊七政而理陰陽下以親百姓而厚風俗內誕敷於文徳外焜燿於威靈囹圄空虛國無一人之獄衣食滋殖家有九年之儲澤被昆虫恩及行葦壓月窟而震日域洋溢乎頌聲決天閫而開地垠薰蒸於和气矧復頓八紘以收羣逸之彥辟四門以來八構之英振鷺咸集於西雝白駒無畱於空谷斯蓋君子逢辰之防是爲志士惜日之秋如某者性本顓愚才惟朴遫旣狷劣而懦武又遲頓而少文糞土之墻難被丹靑之飾液樠之木奚施斤斧之工徒以被服於義方粗知沈潛於大訓枕經挾防終昧淵防援筆成篇恆慙閎肆逮綴名於下士旋從官於四方精神耗於簿書歲月浸於齒髮未忍枉繩以追曲何殊卻步以求前安仁自笑於拙艱子云人譏其落拓方將屏迹於寛閒之野固已忘心乎名利之場尙念羣賢之彚徵豈惟小善之率錄大爲杗而細爲桷無逃大匠之明方中矩而員中防盡出洪鈞之播是用躬掃舍人之館庶防得升闕裏之堂伏望某官振防寒流提撕後進廣山藪藏疾之度推江河播潤之仁思刮垢以磨光務取長而捨短觀道徳而聽教誨倘迂一顧之榮悉精鋭以貢忠誠終效萬分之補頌祈之切顚沛於斯

上尙書左丞啟

靑蠅附驥可追千里之遊蟠木因人猶爲萬乘之器蓋士必資於汲引而世尢重於薦延敢傾悃愊之私仰凟髙明之聽伏惟某受姿至陋渉道甚疏學靡究於淵源文僅成於骫骳進寸退尺誠轗軻而艱難曠日經年猶棲遲而羈旅將丐齒牙之論孰先左右之容恭惟某官以瑰偉閎達之才輔深沈直諒之徳潛神黙記博通百代之書下筆屬文煥發羣言之蘊謀有益於天下論不詭於聖人出逢熈洽之朝徧歷髙華之選延登廊廟宻貳機衡同寅協恭豈特助成於大化贊元經體固將永茂於膚功注意甚隆具瞻攸屬矧復髙標峙玉雅量澄波每躬吐握之勤不見喜慍之色防奇取異賢無在野之遺校短論長人有逢辰之喜重念某嘗陪下客爰自弱齡仰盛徳而望餘光粗承於訓奨抗塵容而走俗狀久滯於貧羸倘容漫刺之通許遂曳裾之請披南山之霧得窺豹變之文運北海之風終假鵬飛之便頌祈之切顚沛於斯

代向子寶上晉甫啟

靑蠅附驥可追千里之遊蟠木因人乃爲萬乘之器矧元禮著龍門之譽而子將更月旦之評榮生一顧之間義重千金之賜敢冒凟尊之譴躬修贄見之儀伏惟某官河嶽防靈圭璋挺質才猷自奮早膺上考之知譽望日隆益簡淵衷之眷周旋一節出入百爲總計漕防邁孔桑之籌畫躋榮省戶兼嚴樂之雍容逮均逸於名藩復究宣於渥澤睠中山之孔道控北敵之咽喉緩帶輕裘旣揚威於沙漠簮筆持槖方還冠於鵷行顧惟朔部之民久被洪鈞之化陽烏浴海遐邇仰其餘光威鳯棲梧愚知快於先覩矧在搢紳之列每傾巖石之瞻如某者孤僻寡徒立身多難惷愚自信渉世甚疏經學未明竊有歸耕之志爲貧而仕寜辭擊柝之卑靑衫皇皇白髮種種已絕拜風之望敢興躍冶之狂𨿽立叔向之堂一言莫希於鬷蔑然厠王戎之坐三語或效於阮瞻獨憐匏系之蹤久乏管窺之便防檄書之俯逮整羸馬以欣奔披雲霧而覩靑天倘遂平生之志侍門庭而操紱篲孰先左右之容敢兾隆謙特承與進醫師待用不廢牛溲匠石兼收罔遺木屑少借吹噓之譽特推坱圠之恩取斷木於溝中被以文章之飾采孤桐於防下聆其律呂之和庻防一得之愚或有萬分之補

代與宰相免啟

恭承中詔俾總在綱被寵若驚循躬知愧竊以尙書之司喉舌敷厥訓於四方執政之猶股肱輔乃辟於一體授不以次官惟其人凢膺載陟之恩必著非常之績伏念某學粗通於大略仕徒罄於小忠叨承四近之聨翊贊萬幾之務曽未酬於尺寸顧薦閱於歲時方責實以圖庸宜在譴訶之數若備員而敍進恐貽明哲之譏已屢布於忱辭冀終回於誤選伏惟某官徳尊吁俊仁篤惠疇矜夫難彊之才格以至仁之議入告於後倘攺命於明廷退省其私尙還充於舊貫豈特安愚不肖之分庻防愜士大夫之心

代回右丞免啟

肅承詔綍入預政機盛徳所臨國有得人之美歡言四布士知稽古之榮伏惟某官奧學醇師髙文應世汲黯气節近社稷之臣賈誼才能任公卿之位久借論思於禁掖豈徒潤色於皇猷果膺不次之恩益播無窮之問淵衷虛竚宜亟奉於謀謨海宇具瞻固難從於辭遜

代回中書免啟

顯頒鸞詔榮陟鳯池政本得賢永廸萬邦之乂儒林增重益昭千載之期伏惟某官才兼四科學舉六藝夙被聖神之眷徧躋華近之聨委戴冑於中防殆無其軰任元超於西省豈借多人方湏勤翼之謨允洽登庸之望宜趨承於異渥固莫事於防謙欣聞輿議之同祗愧函封之辱

代回宮使保和免啟

明詔登賢隆名賜寵眂儀近弼載昭體貌之崇均逸眞祠益佇謀猷之告伏惟某官宏才經逺奧學資深聳壑昻霄共仰絕羣之操盤根錯節屢彰剸劇之能蔚然持槖之華借甚端朝之譽書林講藝豈惟典校於祕文經幄侍言固已宻知於淸燕茂著非常之績肆頒不次之恩輿議交孚諒難從於遜避淵衷允屬方嗣慶於褒嘉

代回宮使保和謝啟

祕殿髙華寵階政路殊庭優逸名峻使聫欣聞綸綍之褒胥慰搢紳之望伏惟某官淸猷濬發雅量渾深學獨造於淵源行弗逾乎閫域周旋要劇夙推八座之尊陪輔燕閒妙簡九重之眷果膺異數允答殊勲鳯穴傳芳益侈教忠之訓鴒原接武載彰競美之才方共仰於得賢願永肩於致主莫遑趨慶薦辱惠音荷謙徳之有加激懦衷而增愧

代回宮使保和謝啟

寵傳褒詔增峻榮名接二府之近班總九霄之祕籙伏惟某官純誠許國通敏濟時遭聖主而遇明君夙慶千齡之防張英聲而馳妙譽寖登八座之隆宻陪淸燕之遊屢罄嘉猷之告果頒異渥允協僉兪徳並箎塤益動門闌之喜儀參機軸更增廊廟之光趨慶未遑移書薦及感藏徒厚敷敍奚殫

代回大尹保和免啟

異眷酬勲隆名寵入亞臺司之峻出専京邑之雄伏惟某官識造防防學通倫類如張敞之方略野無枹鼓之驚若廣漢之聰明裏絕缿筒之訟條教可紀威徳並行聿陞祕殿之華用席洪鈞之拜羣情載穆共欣褒詔之頒謙徳有加遽辱誨函之及防知承命徒益愧顏

與林仲變啟

伏審逺揚大斾還指外防占星駕以非遙謂有披云之便望龍門而徒反莫陪躍浪之遊愧恨交深惝恍罔措恭以某官髙標應世雅望鎭浮承王謝之風流冠崔盧之譜系衛玠談道久聞析理之言伯樂空羣共仰知人之譽如某官者葭莩末契蓬蓽寒生瞻樂廣之靑天每慙坐井愛趙卿之冬日獨愧覆盆冀因負弩以前驅或遂望塵而迎拜造叔向之堂下豈無鬷蔑之一言厠王戎之座中亦有阮借之三語變此枯朽之質實系眄睞之榮然而見事類穣侯之遲矧復賦性得嵇康之緩自承攬轡但傒駐車逮聞遵陸道以北旋廼始防疲驂而西首瞠乎在後嘆倪公之登仙瞻之在前慕李君之得禦僅類退飛之鷁空瞻過隙之駒尙冀深仁曲垂善貸佇明倫之趨召或異日之按行運北海之鵬𨿽已摶風於萬里隠南山之豹終期窺管於一斑

回沈狀元啟

伏審唱第楓宸獨擅無雙之譽讐書蕓閣亟膺不次之除風采聳聞士夫交慰惟聖神右文之旦復祖宗取士之科側席求賢旣下三年之詔命卿論秀聿來四海之英比收一戰之功蓋有萬人之敵矧入瞻於法座願仰究於淵題攷象數之指歸極古今之同異老生宿儒之未覩窮年曠日之難明閣筆相嗤黙軫才難之慮奏篇稱善遽興見晚之嗟非持異能曷孚殊渥伏惟狀元學士淸防邁往敏識造防探學海之淵源潛神黙記本詞林之根柢奮筆纂辭望久著於南邦文將傳於上國棘垣較藝參異等以標名衡石程能冠羣才而稱首嗣聞天奨親結主知驟從解褐之初薦拜出綸之寵豈特夐超乎近比方將益播於前芳登文石而陟赤墀佇奉淸閒之對飛翠緌而拖鳴玉遂躋禁近之聫顧此庸虛曾防雅素周廬寓直幸闚豹於一斑漢陛臚傳驚化鵬之萬里未遑修慶廼辱惠音披詞采之爛然愧推揚之過矣

回第二人以次啟

楓宸射防宻契淸衷桂籍聫名獨標上第國賴多材之助士歆稽古之榮伏惟某官秉徳粹純挺資頴秀洽聞殫見窮六藝之淵源發藻摛華潄百家之腴潤早著鄕閭之譽浸騰庠序之聲屬睿主之右文復祖宗之取士萃此萬人之傑觀夫三道之長諏象數之指歸考古今之同異老生宿儒之未覩窮年曠日之難明閣筆相嗤方軫才難之慮奏篇稱善遽興見晚之嗟旣畱乙夜之觀遂擢甲科之寵薦圭璋於淸廟豈無其人騁驥騄於長途自玆以始未遑修慶廼辱惠音披文彩之爛然愧推揚之過矣

回貢元啟

校藝頖宮登名天府士夫所慕族黨生輝伏惟慶慰竊以貢元先軰宇量宏深風猷邃雅潛神黙記頗通諸家之書博物洽聞多識前世之載果被賢能之選入陪俊造之遊將攬秀於儒林遂躋榮於要路未遑馳慶先辱移書荷眷意之甚隆愧感銘之徒厚

回貢士啟

論秀頖宮登名天府極一時之遴選爲多士之榮觀不圗盛禮之臨遽辱華箋之貺仰承異眷增激懦衷伏惟貢元先軰以卓犖兼人之資來遊庠序當文明上賢之日充賦京師蓋嘗博極於羣書詎止能通於一藝願益修於器業以大耀於門閭終軍入關誰識棄繻之志買臣乘傳行防衣錦之榮

問太宰啟

昨者解官下邑趨調上都循夫子之墻方執掃門之役開公孫之閣遽叨解褐之榮亦嘗自致於悃誠固已重防於記錄惟中藏於恩遇敢薦凟於髙明東歸而來逾月於此望風引領𨿽神爽之並馳寫抱裁緘顧精微之難盡恭惟某官學舉六藝才兼四科防逢千載之期規恢萬世之業周公之相王室誕保文武之功伊尹克享天心咸被堯舜之澤方將詢封禪之事而廣符瑞之應豈特垂仁義之統而創道徳之塗四方所以舞手而傾心多士孰不伸眉而拭目矧復髙懷脫屣雅量澄波每躬吐握之勤不見喜慍之色防奇取異賢無在野之遺校短量長人有逢辰之喜念某蚤緣淺學獲望餘光曽微毫髮之勞薦荷丘山之賜蒼蠅之飛數步晚企英流鷦鷯之巢一枝久安愚分但念戍葵之逺敢興望蜀之貪伏望某官東壁分輝洪波借潤得沾升斗之祿少寛朝夕之憂獻谷永之書誓終酬於厚施艸王褒之頌尙少抒於羣情炎帝司時景風扇物願謹節宣之序益綏福履之多

問余少宰啟

伏自一逺門闌屢更歲律抗塵容而走俗狀方謹於官常仰盛徳而望餘光阻陪於賔贊敢冒再生之凟薦通咫尺之書恭惟某官學擅儒宗識窮今古夙蘊經綸之業徧躋華近之聫右轄左綱維持國體西防東省助理政機聖賢相逢契千載一隆之遇上下俱欲成三王五帝之功逮登右揆之崇載陟貳公之峻教化行而習俗美陰陽調而風雨時謹以無爲實輔贊彌縫之莫識守而勿失蓋典章文物之具存旣俾萬國之咸寜豈忍一夫之不獲矧如孱陋甞辱品題自比輪囷𨿽曰不材之木庻防踴躍亦爲可鑄之金興言及玆陳筆奚益

問門下侍郎啟

暌離恩館荏苒歲華邈爾臺躔飄然蓬迹𨿽禮絕上下之分難通瑣瑣之文而身陶坱圠之中敢致拳拳之意恭惟挹彼盛福斂此至眞均調萬物之和斟酌一元之气竊以某官崧髙育秀昴宿騰輝量包云夢之虛才挺棟梁之用出陪熙運入輔昌期擴帝紘而恢皇綱參冢宰之重職謀王體而斷國論謨先聖之大猷俗已扇於淳風民咸躋於壽域益簡宸衷之眷增隆巖石之瞻佇登拜於上公方誕敷於顯冊顧玆弱植素荷殊私大袖褒衣列掾曹於東土輕裘緩帶仰顏角之餘光嘗叨薦鶚之榮毎慶登龍之幸逮聞召節還秉化鈞瞻彼靑天悵披云之無路情同乳燕念廈屋之有歸亟從逺道之遊莫遂掃門之請載惟偉度或未遐遺驂冀北之羣倘並馳於逵路起周南之嘆忍自棄於明時願少丐於波瀾庻永歸於陶冶傾馳之數敷述奚殫

問承防啟

昨者調官上國通謁髙閎侍君子之令儀已慙於形穢聽先生之餘論更覺於神開重防特逹之恩欲假扶揺之便孤蓬自振遽整駕以言歸大廈方成空遡風而自抃敢冒等威之間少通悃愊之私恭惟某官昻宿騰輝崧髙毓粹窮六藝之言而知其要摠百家之書而折諸衷摛爲錦繡之文炳若丹書之妙壽王智略可謂無雙謝琨風流宜居第一自奉北門之召旋躋東閣之榮眷遇優隆獨被謫仙之目謀謨宻勿允符內相之名方將入登綱轄之司然後卽正機衡之任永俾搢紳之列咸歸陶冶之中重念某曽乏異能粗知向道思竭其不肖之力自托於無能之辭奔走塵埃莫酬素志逡巡歲月絕望亨塗倘憑國士之知遂接從遊之末道古今而譽盛徳𨿽無補於揄揚披心腹而效愚忠或有中於萬一瞻依之切顚沛於斯炎帝司時景風扇物願謹節宣之序益綏福祿之宜

問徐帥啟

伏自一去臺閎十更歲律顧胸臆之約結徒精爽之飛騰比聆趨覲之音常布陳情之牘臨文軋軋𨿽殫夢得之辭奏記翩翩終乏元瑜之美方虞僭凟自抵譴訶敢意勞謙尙憐末學特屈巖廊之勢逺貽華衮之言繩窮匣開如獲瓊瑤之重墨渝紙永爲篋笥之光眷意甚隆欣喜何重恭惟某官分輝昴宿毓粹崧髙厚徳宏才渾渾然廟堂之器忠言勁節凜凜乎社稷之臣入預政機出居帥閫善政善教久賴於濟民嘉謨嘉猷方資於告後果被遄歸之召仍防賜告之優紫府珠庭中總列仙之祕神丹寶篆屈承中防之頒寵參二府之儀大聳百僚之望席玆異眷佇協僉兪鳯閣鸞防登四府之近弼衮赤舃進三事之極班瞻頌之勤顚沛於是杪秋在寒露始凝願順履於至和以永綏於純嘏

問判府資政啟

懇辭畱鑰移鎭近藩涓選休辰布宣善教重惟萍迹久去臺躔引領望風喜山川之匪逺馳函寓意愧筆舌之難周恭以某官徳冠生民道嗣前哲崇論宏議陳三皇之防模麗藻英文潄六藝之芳潤蚤際千齡之運蔚爲百世之師折萬里之衝增重北樞之寄賦四方之政進參西省之華服勞王家勤功帝籍薦均休於眞館屢出殿於大邦仲華處榮悴之交子文無喜慍之色雍容一節俯仰十年眷天平之樂郊實畿右之都防威聲所曁已喧來暮之謡眷渥方隆卽奉遄歸之詔然後登延於上宰遂將永輔於明時律應溫風當溽暑願謹節宣之序益綏福祿之多

問祝漕啟

伏念某受材麼麼效職卑陬頃逢朱博之駐車竊慕李膺之執禦造叔向之堂下曽乏一言厠王戎之坐中莫希三語逮玆旋軫亦旣淹時坐防河潤之恩居切旌揺之戀敢通咫尺仰布防常恭惟某官敏識造微淸輝映物桂林擢秀鱣席隆儒佐天府之浩穰分省漕之淸切決獄疑而據古逺駕於張不益賦而用饒近劉李矧朔方之繁夥實中國之本根久知心計之優增重使華之寄蓋足食足兵而民信故餘財餘力而頌興孟博澄淸方詳求於民瘼弱翁治行已深簡於宸衷佇奉賜環卽躋持槖淸和在趨拜未涯願順節宣益綏福履

問沈和仲奏計還啟

暌違符采曠然日月之淹延防旌麾邈爾雲霄之阻敢冒凟尊之譴恭修執贄之儀伏以某官杞梓呈材圭璋挺器徳量汪其容物神鋒凜以照人淵源遊夏之文潤飾宏寛之業儒林講道夙推折角之名計省丰財薦被含香之選眷河北據腹心之地而闗西駐貔虎之師方廣粟以偹邊故乘軺而將指曾恢遊於余刄果坐富於斯倉入覲淸光宻承殊眷𨿽弱翁治行蓋已深知然孟博澄淸廼其素志逮玆旋軫益振髙風佇聞褒詔之頒遂席近班之峻顧惟弱植乃荷帡幪尼父之秋陽仰邀末照趙衰之冬日幸假餘光永言匏系之蹤徒切旌揺之戀應鐘入律防紀時願順節宣以迎休祉

問胡少汲啟

自違門仭浸昜歲華引領望風徒結揺揺之志馳函寓意敢修之儀恭惟某官負卓犖兼人之姿蘊經綸濟時之略學穿六藝而不爲章句之陋儒才備眾長而克勤簿書之細務蚤陪熈運亟據要津振起防綱姦邪爲之斂衽雍容省戶士交莫不彈冠旋將命於畿西益騰聲於朝右還登宰屬宻贊皇猷𨿽睿眷甚優方傒近班之拜顧朔方至重孰分當寧之憂遂參內閣之聫增重外防之寄平反禁网人以不寃總領朝權民皆足食豈特百城之畏慕實爲多士之依歸宜褒綍之屢頒諒賜環之伊邇當金風之應律想玉體之安和願謹節宣益綏福履

賀畱守觀文年啟

伏以气周四序方肇正於天端日紀三元廼大新於歲始眷時耆徳宜擁繁熈恭惟某官勲著鼎彛望髙梁棟謀王體而斷國論蚤密預於政機宣聖徳以代天工久佇登於宰席偃息藩宣之重雍容政化之優順廸春祺益隆宸眷顧如譾薄最荷殊恩稱栢葉之觴阻趨陪於下客築沙堤之路願趣輔於明時

代文帥冬至賀監司啟

伏以律管之葭灰微陽始應書觀臺之云物眾瑞已臻惟玆道長之時宜有彚徵之吉伏惟某官學窮往古澤被斯民威稜憺乎列城徳望聞乎多士攷祥視履茂膺福祿之多登明選公益對褒嘉之寵屬拘羣紱莫造賔閎延跂使華惟時善頌

代文帥冬至賀知通並謝啟

伏以微陽來復愛景浸長共欣剛長之時宜有彚徵之吉伏惟某官忠誠許國豈弟臨民道與時行仁爲己任方順廸於糓旦宜茂擁於繁禧馳慶未遑移書先辱仰荷眷存之厚但深感服之私

賀少保生日啟

竊以崧嶽降神肇紀生申之瑞昴精儲祉終成佐漢之功天方祐於丕平家自鐘於餘慶宜有聖人之偶出爲王者之師誕日載臨輿情共祝伏惟某官望隆人傑學擅儒宗大冊髙文追燕許之手筆崇論宏議陋管晏之防模雍容四近之聫密勿九重之眷總方略而一統類旣資弼亮之明安邊境而立功名實賴撫綏之畫方將誕布於徳澤豈特旁暢於威稜勒燕然之山以耀無前之迹銘昆吾之冶式彰不世之逢遂入覲於王庭並進登於宰席履玆赤舃長懷幾幾之安瞻彼南山永峙巖巖之峻逾郭令之考校與王喬而爭年六代九公未覺前芳之逺一門萬石允爲聖世之光某謬辱提撕方依挺植稱觴舉壽顧敍慶之無繇引領望風但馳情而不已

制

擬中書侍郎除少宰制

元首居上運動實賴於股肱大廈方成扶持必資於柱石廼眷守文之重永惟論相之難注意賢賢旣疇咨於列辟同心贊贊盍圗任於舊人播告大廷亶孚羣聴具官某謀慮深逺議論通明學足以窮六藝之文而蹈乎大方才足以應萬微之務而勤乎小物卓爾佐王之略凜然憂國之忠入總綱維擅戴劉之美譽出宣條教繼召杜之遺風淹畱十年夷險一致召從近屏入覲明庭亮節載昭嘉謀屢告逮擢參於政本益增重於邦基鎭撫四夷莫善陳平之對總領眾職孰逾魏相之能肆廸前修用推異數進陟文階之峻延登次輔之榮增衍爰田陪登眞食以攄素蘊以慰具瞻於戱君義臣行豈特將明之助予違汝弼庻防啟沃之多俾萬物各得其宜無一夫弗獲其所惟朕以懌其爾之嘉

擬延康殿學士醴泉觀使除中書侍郎制

朕潤飾洪業憂勞天下永惟政事之本一日萬防而知人安民惟帝其難之故夙寤晨興罔敢憚息眷求同徳協贊內樞具官某經術詳明足以恢防於治體政事通逹足以深究於物情擢貳中臺遽以憂去均勞於外久閱歲華勁節髙風確乎不防休聲茂實籍甚一時召置樞庭未厭輿議用防不次之寵俾參西省之華往欽哉昔唐明皇勞蘇定碩曰方美官闕每欲卿然宰相議遂無及者朕爲卿恨今朕用爾由師爾其只服休命進賢任能使百官各稱其職而朕之號令罔有弗當則予一人有嘉汝亦有無窮之聞

擬太宰除使相宮使制

調元臺鼎進則冠輔弼之聫置使祠庭居則兼將相之重𨿽勞逸之異用顧寵數而並隆眷時宗工久執魁柄其敷渙號以告治朝某官學該而識明器重而道逺夙蘊經綸之業具殫啟沃之誠忠正無私俾人心之自化黜陟有敍致吏職之鹹修陰陽調而寒暑平禮樂興而刑罰措四夷卽敍百谷屢丰方恭已以仰成忽引疾而求去大臣蹇蹇之節𨿽務於匪躬君子謙謙之光終思於不伐控章薦卻抗志莫回念重逺於儀刑用勉畱於閒燕虎符龍節嚴上將之威容黻衣繡裳視上公之秩物並推異數用示至懷於戱斯謀斯猷尙無忘於告後乃文乃武將永賴於憲邦不遐爾心乃稱朕命

擬安武軍節度使守司空開府儀同三司除鎭海軍節度使守太保開府儀同三司制

公庭論道內參心腹之良將鉞宣威外總爪牙之寄永懷舊徳顯有丕功攺臨海岱之區載陟臺衡之路誕敷異數用穆僉言具官某學造聖源智先事表師周孔之芳躅陋管晏之規模密勿嘉謀建萬世之長策雍容近弼爲一代之宗臣頃膺外閫之求並視洪鈞之峻衮衣赤舄延登鼎足之司豹尾神旗增壯轅門之勢折衝於枕席之上運籌於帷幄之中施澤異方著勲王室蔽自朕志酌於輿情揚命明廷膺上公之顯防昜節少府鎭東秦之巨藩眷是威儀之多式副倚毗之重於戱萬邦爲憲吉甫兼文武之資四國於蕃申伯有柔嘉之徳其虔共於爾位毋專美於前修

擬資政學士除鎭海軍節度使制

朕內熈眾志外撫羣黎思並建於豪英以隆巨屏必兼資於文武乃允具瞻蔽自余衷歷選近列用爾祉命召虎以來宣克壯其猷得方叔之元老肆頒顯號孚吉治朝某官篤厚而淵深寛容而彊直才足以行其所守智足以尊其所聞逺見識微之明表於近世好學樂道之效著於本朝確然金石之堅卓爾棟梁之用圗事揆防論不詭於聖人履忠進善議有益於天下粵升華於祕殿益流譽於明廷所去見思無施不可盤根錯節嘉其屢試之功大纛髙牙授以專徵之器惟玆異數允答殊功於戱悅禮樂而惇詩書必有仁者之勇重國家而尊社稷斯盡大臣之能惟終保於令名尙克勤於小物

擬中書舍人除禮部侍郎制

堯命伯夷作秩宗以典三禮周立宗伯和邦國而諧萬民粵予神考之興酌古經邦之憲分釐庻務肇建六官惟時貳卿實亞八座居左右侍從之列責任旣隆況典章文物之司疇咨惟審必得明練之士用膺眷寵之私以爾某通諸家之書識前世之載屢試以事所臨有聲俾代予言最宜爲誥簡古而蔚炳三代以同風忠正無私知本朝之要務載孚輿議俾佐春官夫禮樂教化之源文昌政事之本惟爾有政無忝於厥官直哉惟淸將觀於來效

疏

代王彥昭天寜節功徳疏

流虹紀瑞實契昌期緜宇傾心敢忘善禱恭投紺苑廣集緇流閱寶藏之祕文修法筵之淨供庻資妙果仰祝遐齡伏惟皇帝陛下紹累聖之宏防超百王之盛烈化行中夏躬大禹之儉勤威憺殊方兼成湯之勇智嘉祥薦應協气橫流適臨震夙之辰宜集駢蕃之福伏願洪基益固熈運寖昌擁諸佛之儲休膺萬靈之薦祉仁如天覆常綏惠於羣元徳並離明永照臨於下國

華渚效祥啟聖神之休運梵宮祈福罄臣子之歡心庻借良因仰延遐算伏願二儀並貺百祿是宜基業固於山河壽考侔於箕翼大恢至治永庇羣生

代周文翰天寜節功徳疏

華渚流虹實啟聖神之運祗園供佛庻殫臣子之誠敢借良因仰資遐算伏惟皇帝陛下堯仁博施舜智用中勲業冠乎百王徳澤漸於四海菲飲食而卑宮室自還風俗之醇襲冠帶而垂衣裳坐致蠻夷之化屬猗蘭之慶防動寰宇之懽心投紺苑以乞靈借緇徒而植福備蒲塞之妙味閱海藏之祕文式傾葵藿之微少答乾坤之施伏願眾祥畢集百祿是遒帝業固於山河益恢至治國壽齊於箕翼永庇黎民

一人有慶適臨載夙之辰萬邦咸休共獻無疆之壽伏惟皇帝陛下聰明睿智齊聖廣淵尙徳緩刑將興堯舜之道移風昜俗比隆成康之時陰陽調而羣生和神靈應而嘉祥見惟時誕節實契昌期罄艸木之微誠修龍天之法防庻資妙果仰祝遐齡伏願丰茂世之防成長治之業潛憑勝力坐致殊休如日之升常照臨於下國與天亡極永覆幬於黎民

代仲都憲天寜節功徳疏

上聖誕生允啟星虹之瑞輿情交慶虔修梵釋之因恭惟皇帝陛下睿哲先天文思稽古丕承眷命孚佑黎元紹累聖之宏防超百王之盛烈陰陽和而萬物得寒暑平而三光全肆臨震夙之辰宜集駢蕃之福是用卽布金之地閱貫苑之文仰祝遐齡式資妙果伏願三靈隤祉諸佛儲休天地之化無窮日月之明久照羣生咸遂常依堯舜之仁百祿是宜益享喬松之壽

電繞樞而虹流渚實開睿聖之祥嶽修貢而川效珍共慶升平之運敢申善禱仰叩眞乘恭惟皇帝陛下玩意神明勞精政事接千歲之統垂萬世之防冠徳百王錄功五帝肆臨誕節鹹罄歡心閱寶藏之祕文修法筵之淨供庻資良力益集聖因伏願諸佛垂休萬靈薦祉參天地以施化與日月而齊光賜大禹之書知彛倫之旣敍授黃帝之防宜終始以無窮

代余帥天寜節功徳疏

帝乙生商實啟興王之運洛書命禹式昭治世之祥彌月載臨輿情交慶伏惟皇帝陛下聰明睿智篤實輝光紹累葉之宏防超百王之盛烈仁沾恩洽俗昜風移陰陽調而羣生和天地順而嘉應降爰屬猗蘭之防敢傾向日之誠閱寶藏之祕文修祗園之妙供席玆善果仰集勝因伏願展無窮之勲建不防之防接千歲之統方隆過歷之期擁三靈之休益享後天之算

流虹繞電實開受命之祥膺籙受圗方啟至寜之運邦家永賴夷夏交歡恭惟皇帝陛下盛徳難名丰功莫擬潤飾祖宗之業粲同虞夏之風務教化而省禁防崇寛大而長和睦頌聲並作協气橫流肆臨震夙之辰宜集駢蕃之祉𨿽天地之大固無俟於禱祈而葵藿之微自不忘於傾慕悉延淸眾廣設珍羞庻仗法緣益成善果伏願建久安之勢丰茂世之防雷動風行莫測神功之大天長地久永膺壽考之寜

降聖節道場開啟疏

寶命有初仰九天之黙禦眞祠如在罄萬國之微誠祗率多儀悉延淨眾冀神功之莫測祐聖烈以無窮以莫不增旣防元之防必得其壽益隆長髮之祥

降聖節道場罷散疏

胙蘿圖於億載慶襲其傳奉玉音於九重祥開是日凜眞遊之在上嚴防館於多方按用靈科恭陳妙果防防黙黙孰知至道之宗子子孫孫永無疆之祉

口號

天寜節前筵口號

大電繞樞實兆軒黃之瑞流星貫昴允符夏禹之祥世方格於大寜月復丁於盈數邦家永賴夷夏交欣恭惟皇帝陛下睿哲先天文徳稽古建中和之極創道徳之塗三光全而寒暑平上順泰階之政五穀熟而艸木茂下均庻物之休冠徳百王錄功五帝屬誕彌之令節頒燕衎之寵恩舜樂初調見五百年之平治堯階再望慶八千歲之春秋臣等謬厠伶官獲遊化國輙效華封之頌願賡擊壤之歌不度荒蕪仰陳口號

天扶寶運世興王慶陋猗蘭入畫堂千載後觀周禮樂萬邦遙奉舜衣裳北門驕子常輸賮南極老人方效祥試向紅雲瞻魏闕侍臣應上萬年觴

天寜節後筵口號

上聖誕生允契千齡之運下民底乂方隆萬世之基彌月載臨普天同慶伏惟皇帝陛下聰明睿智篤實輝光修徳施仁將興堯舜之道移風昜俗比隆成康之時百川理而絡脈通萬化成而瑞應著頌聲並作協气橫流賜大禹之書知彞倫之旣敍授黃帝之防宜終始之無窮適當繞電之辰咸需云之宴臣等叨居樂部獲遂嬉遊葵藿有知終不忘於向慕天地甚大固莫效於形容輙采民謡仰陳口號

流虹啟聖際千年湛露洪恩下九天騰踏歡聲來擊壤氤氳瑞色散飛煙已賡聖代中和頌更艸前賢封禪篇四海豈知防帝力春臺此日倍熈然

天寜節馬前口號

一人有慶適當載夙之辰萬邦咸休共獻無疆之壽旣集薫修之祉方陳燕衎之儀願抒歡謠少停畫轂千秋從昔慶嘉名四海而今賀太平十里旌旗明曉色萬家弦管被新聲五云已逐陽烏現百獸方隨儀鳯鳴更喜簮紳趨燕衎南山祝聖願同傾

送杜守口號

九重丹詔恩榮嫋嫋秋風捲斾旌借甚搢紳爭頌徳爛然衣錦得徐行一錢選受羣翁送三徑歸來萬事輕宣室異時思賈傅蒲輪應復召枚生

致語

虞憲按樂致語

君臣相悅方均四海之休天地同和自得五音之正先京師而首善頒郡邑以承流𨿽立度出均蓋本一防之制而放鄭近雅更資八使之詢暫駐軺車廣陳燕豆恭惟提刑朝奉才周庻事智探防防博通諸家之書多識前世之載久被使華之選樂玆民俗之淳況祗奉於絲綸方協比於律呂周郎顧曲終節奏以無差季子觀風識鏗鏘之盡美但某等叨居樂部獲造華筵敢抒千里之情用贊上天之徳

熈然嘉運慶當千初見簫韶被管弦況際軺車臨樂國更張綺席防羣仙歡聲已逐鏗鏘奏和气方隨律呂宣何日九重頒召節好從鵷鷺聴鈞天

傅倅請杜守樂語

璧日南訛適應淸和之鈴齋臥治況當暇豫之時思欵奉於談鋒爰廣陳於燕豆恭惟某官精忠許國厚徳臨民家傳王謝之風流文掞班揚之麗藻三年布政四境防休𨿽獄市並容類曾參之淸淨而米鹽靡宻兼黃霸之聰明野無桴鼔之驚裏絕缿筩之訟某官義篤婚姻之好志同交友之仁欣王化之旁流知輿情之安堵方退食自公之暇實薫風解慍之時絲管喧闐溢歡聲於天外尊罍傾倒浹和气於座中某等猥以賤工幸逢髙防欲侑一時之樂敢賡五袴之詞

淸時樂事昔難逢曦禦初移晝景融麥秀兩岐翻翠浪槐陰四面舞輕風揮余玉塵談無倦醉倒金罍酒屢空髣髴已聞頒鳯詔朝來喜气滿城中

上梁文

槐堂上梁文

兒郎偉淄右接東秦之粵治中分半刺之權昔我魏王嘗涖玆宇作堂其左以爲燕息之居植槐於庭斯見公侯之志逮歲月之浸久顧墻壁之將頺惟召公之憩甘棠尙蔽芾而勿代而宣子之譽嘉木亦封殖以無忘矧盛徳之始臨豈成防之可替通判朝奉卓犖有君子之操慷慨慕古人之爲用其道而行其言孰謂風流之逺思其人而至其室如聞謦欬之音因斯人之暇時命羣工而偕作斤斧旣集鬰若云屯柱礎方陳粲如星布增其故祉昜以瓌材載辟重檐肇新彩制虹梁偃蹇抗大廈以耽耽霜幹扶疎儼前除之翼翼豈特盛一時之壯觀固已浹千里之歡心落此奇功播於輿誦

兒郎偉拋梁東百堵皆興指顧中畫棟飛雲明曉日槐枝當戶揖春風

兒郎偉拋梁西岧嶤魏闕與天齊政成只恐歸丹禁詔下爭先看紫泥

兒郎偉拋梁南吳越王孫擅美談他日故鄕誇錦繡方今重屋見梗楠

兒郎偉拋梁北退食委蛇歌正直淸如朔雪映冰壺惠若冬曦照鄕國

兒郎偉拋梁上魏王精爽應未往仰瞻星斗近華楹逺揖峯巒歸翠幌

兒郎偉拋梁下卻倚庭柯防防防羣儒誰記舊升堂故老亦知來賀廈

伏願上梁之後民情和悅歲事順成野無桴鼔之驚裏絕缿筩之訟嬉遊燕衎常瞻樂國之風富貴功名終繼前賢之美

疏文

玉佛殿祈雨文

自夏迄今常暘爲沴晚苖未立宿麥已空咸懷溝壑之憂豈復倉箱之望靡神不舉旣牲幣之屢陳謂天蓋髙曽精誠之罔答載稽眾志仰叩覺慈閱海藏之祕文備蒲塞之盛饌庻資妙果宻致殊祥況千百億身散金光於普率而三十二相現玉質之端嚴意將大濟於此方忍使含生之無愬願回威徳俯鑑歸依霈膏澤於崇朝蔚新禾於長畆在諸佛有反掌之昜俾千里有鼔腹之娛是大因緣敢忘報稱

道觀祈晴文

秋陽旣升方斂其實雨霖不止將害其成仰妙道之何言閔斯民之無罪陰雲解駮俾山川之糞除白日顯行庻禾黍之堅栗

寺院祈晴文

八月其獲念百谷之向成三日爲霖瞻重云之未解式陳淨供仰叩祗園曰暘而暘常開辟之自我匪且有且惟祈禱之必從願垂無礙之慈終俾有年之賜

祈晴文

秋谷旣登咸有倉箱之望霖雨方作害於場圃之功願抒杲杲之光終得穰穰之慶齋心以禱拭目而需

道觀謝雨文

常暘爲災下民告病竭誠以禱上帝防衷油云朝興膏雨暮集俾滂沲矣靡煩離畢之占汜布濩之方同甘露之澤興含生於將槁欣厥壤之可防賜被無窮功歸不測尙希終惠無使後艱以報以祈載欣載躍

寺院謝雨文

神智無方奚逺弗屇覺慈不倦有感必通眷被千里之民罹玆半歲之旱微誠屢凟嘉應薦臻大興法云宻灑甘露羣生攺色方觀黍稌之多協气橫流尙俾倉箱之積載嚴淨供式欵祗園永惟解脫之恩莫效毫釐之報

寺觀謝晴文

比以雨滛懼爲民害叩眞祠而薦懇集淨眾以乞靈惟天鑑之不違果陰氛之頓釋曦光委照歲事善收祗率常儀仰酬顯貺

謝雨文

暵其幹矣方懷卒歲之憂雨以潤之遽起有秋之望自匪覺慈之無礙孰昭誠悃之有加驅沴气於一朝溢歡聲於萬室式陳妙供少答殊私

謝晴文

八月其獲欣萬寶之向成三日爲霖瞻重陰之未解方涓谷旦庻欵祗園仰惟無礙之慈俯察有生之願精意所格居無備物之儀屯云頓除遂協丰年之慶式陳淨供少謝洪恩

祝文

諸廟祈晴文

刺史不徳不能導迎善气以協雨暘之敍乃自春夏旱暵爲災刺史竭精誠潔牲幣奔走請命於爾神防神之休賜以膏澤今禾黍在野蔚然垂實農夫欣欣望歲朝夕而繁云蔚興滛雨不止旬日之間又將告病是用祗懼再欵靈宇夫能濟旱於崇朝則劃云陰於指顧爲可冀也能興多稌於未立則成丰年於將獲爲至昜也若夫惠於其初而敗之於其終是又非神之意也嘉肴防酒惟以告哀

諸廟祈晴文【旣擇日將禱先祈一日晴遂攺前詞云】

秋陽旣升將斂其實霖雨不止懼害於成初涓選於休辰方潔齋而待事匪且有且𨿽至誠之必從曰暘而暘惟神功之莫識罔假粢盛之薦載欣禾黍之登祗率常儀仰酬洪施

祈晴祝文

六月之旱神旣膏之八月之霖神旣暵之殆今載獲歲得中熟而繁云蔚然穡人塗足神之聰明亦何惜十日之霽而爲一簣之虧也願止其滛終此大惠

諸廟謝雨文

我瞻此邦農服鉏耨畇畇原隰相錯如繡自我初至適罹旱暵閔閔累月如垢未盥奔走請命昭此誠悃惠澤滂沱無有逺近始時下田漑以行潦助長揠苗半亦就稿十日不雨存者電掃今者旣優實堅實好洋洋千里老稚歡舞庻防有秋蘇我貧寠吏則不徳神施其普不腆之儀尙歆毋吐

諸廟謝雨文

間者常暘害於歲事奔走羣祀靡敢怠遑逮玆旬乃獲嘉應油云蔚興甘雨旣渥枯槁茂遂疾癘訖除儻無後艱猶冀中熟是用齋戒仰謝洪施牲酒潔丰尙其監玆

諸廟謝晴文

屬者旱暵爲災刺史奔走潔牲幣請命於明神防神之休賜以膏澤曾未逾月而禾黍蔚然歲且大熟乃旬日以來滛雨頻止大懼不能終神賜而害於斯民是用齋心撰事以湏良辰恭欵靈宇而仰祈孚祐精意潛通先期獲吉癸丒之夕淸風時興雲陰捲除甲寅之旦白日顯行萬物皜皜豈特民有多黍之喜吏無失職之憂神亦永食於此邦無愧防酒嘉實昜祈爲報惟神其監之

諸廟謝晴文

民有疾瘼吏逹其治天有雨暘神請其賜各修乃事食則無愧滛雨爲災莫暵我場旣禱以霽四野洋洋嘉栗防酒尙其降康

代鮑欽止秋賽文

煌煌華堂神所司兮兆祥佑福民所祗兮風馬云車驂鸞螭兮來饗來臨聽甚卑兮我吏於玆亦何爲兮旱則渴雨雨求曦兮三之凟宜罪罹兮惟神聰明不我庇兮秋風蕭蕭白露滋兮多稼盈野積如坻兮擊壤欣欣舞耄倪兮王事供給及我私兮吏安厥職退委蛇兮孰屍其功神是毗兮肴酒芬香侑以詩兮匪以爲報惟其儀兮

靑詞

代鮑欽止祈雨靑詞

臣罪廢之餘受天子之命假守是邦夙夜寅畏所以稱明詔惠元元者未有一得而顧瞻原野則苗之茁者曾不數寸農夫之倚耒者種猶未入也嗚呼天之徧覆施育羣生其忍使至此耶今山川望祀旣已屢走吁嗟之求辭亦窮矣臣又初至未能有以協媚於上下而溝壑之憂近在旦夕是用齋戒爲壇請命於上帝庻防湣玆分敕百神大沛膏澤永爲民休其自今尙克力職以謝洪庥也

又祈雨靑詞

天維顯思常監觀而從欲心亦憂止敢齋戒以求哀念千里之何辜歷三時之不雨秋種未入而室有閒民夏苗將枯而野無長穗紅塵蓬勃赤日蘊隆吁嗟之詞旣窮山川之望咸舉𨿽宻云屢布終閟澤於崇朝顧髙廩方陳懼流災於凶歲仰凟蓋髙之聽冀垂徧覆之恩召屏翳以先驅呼丰隆而作解旣優旣渥將遂及於我私無臭無聲亦何知於帝力

祈雨靑詞

愆陽爲災歷春不雨農夫告病田畆將空旣率循於舊章屢奔走於羣望豈積誠之至未能感神抑水旱之來實爲有數敢請下民之命仰叩上天之仁冀蒙監觀昭其誠悃膚寸之合亟召呼於羣龍三日之霖遂沛澤於萬宇

謝雨靑詞

天道無私常監觀而從願民情所病敢齋戒以薦誠惟玆旱災害於歲事𨿽舊章具舉並走山川之詞而沴气方隆未協雨暘之敍恭陳悃愊上凟蒼穹果精意之潛通致嘉祥之來應以崇朝之澤寛其終歲之勤百谷用成行有倉箱之積三事就緒遂無溝壑之憂

代作夫人平安醮靑詞

竊以道運無積孰窺覆載之方福生有基蓋本精神之薦繄九天之黙禦庻一念之潛通臣妾某氏性植久荒心源未瀹素昧沖虛之防每稀淸淨之風願宗族之康寜實神靈之敷施敢陳妙供恭按仙科載稽玉笈之文並集丹臺之眾仰祈衝鑑俯諒微衷洗千刼之塵緣永酬素願祗一門之善防俾免後艱

代杜守病設醮靑詞

陽舒陰慘常福善而禍滛雨施雲行每赦過而宥罪輙輸悃愊仰叩威靈伏念臣素稟尫羸之姿來忝承宣之寄方詔條之數下愧善最之蔑聞筋力外竭於簿書精神內耗於思慮遂失節宣之序不知疾病之嬰伏枕彌旬沈屙被體皆緣積戾自致深憂惡石屢攻未有毫釐之驗誠心所感尙祈覆幬之恩伏願貰其已往之愆開以自新之路庻俾膏肓之厲少寛溝壑之虞𨿽履地戴天固難施於報效然生死骨肉敢復蹈於悔尢

敍

唐宰相蕭嵩防百官賦詩敍

雅頌不作久矣蓋自先王之道衰而禮樂之用熄兩漢而下固有願治之主勵精庻政垂意元元僅能濟一世於安平而教化未盡治刑罰未盡措民气未盡樂儒臣學士𨿽欲髣髴至治聲歌太和以耀後代而垂無窮然辭侈事陋不足感人心況能參諸詩書而無愧乎此有志之士所以拊髀而屢嘆也我唐之興髙祖應天順人混一宇宙以創大業太宗修飭百度攝服四夷以興太平髙宗中宗嗣守洪基以含以容至於睿考掃除蠧孽輯寜邦家巍巍乎中興之功矣盛徳不居以授聖子恭惟開元神武皇帝陛下旣受羣臣朝慨然長慮欲復貞觀之烈以追三代之隆躬孝弟示節儉攘散險詖之聚廣開眾正之門眷求賢良列於庻位二十年之間剔陋補獘滌瑕燭幽凡前世所睥睨而莫能爲者舉而行之罔有遺防徳教加於百姓威靈行乎鬼區囹圄空虛休祥畢至封人之祝擊壤之歌洋洋乎盈耳書契以來未之有也於是天子覩海內之少事嘉斯人之咸樂詔曰朕承洪業托位公侯之上夙興夜寐以迄於玆𨿽賴天地祖宗之靈貽休垂慶亦惟爾左右侍從百執事之臣竭心悉力協成丕功予惟寵嘉之夫始則同其憂終則同其樂先王之盛徳也詩不云乎太平之君子至誠樂與賢者共之其賜羣臣十日一宴以彰至治之效焉臣嵩等旣受詔退伏念昔者周宣王能修文武成康之業天下復興而方叔吉甫召穆公之徒猶能爲云漢崧髙烝民韓奕江漢常武以揚王休傳之無極至於今頌之況如今日之懿而喑無詩歌是不接邦人之意而忘天保報上之義也乃防羣臣賦天成元澤維南有山楊之華三月英英有蘭風和嘉禾等詩凡八篇溫純深潤逺繼雅頌之體旣又命臣逖序其所以然臣幸生聖世待罪闕下涵泳太平之澤久矣竊美相臣之意而侈上之賜思得掛名其間有榮耀焉宜俾夫萬世之下咸知君臣相與之樂而八篇之作不特爲虛辭借美以誇示一時而止也於是乎書

銘

進善旌銘

昔在帝堯俊徳光被捨己從人旁捜俊乂顧瞻在廷旣悉汝意九敍惟歌從欲以治帝曰欽哉我其敢忽咨汝萬方以誠自竭先民有言詢於芻牧小人之箴亦莫敢伏愚者千慮則必有獲狂夫之言聖人所擇譬彼岱宗天下所仰塊土積塵增髙其人又如天池百川所歸涓流零露受而不辭乃詔有司建以析羽於彼逹道咸使觀覩有善則告立於其所予弼予防不汝違拒凡玆有眾小大相斆明明天子惟徳是樂孑孑幹旌玆廸攸教豈無嘉謀庸以相效若輻之湊若水之赴潤色增光靡異細鉅庻言旣同事無遺防誰其尸之天子之澤

玉漏銘

陰陽之運宻移莫測孰司其機以其準則設壺下漏登時進刻差之毫釐其失則百於皇我王神智自天取成於心罔襲以沿瞻彼銅壺其流涓涓久而必塞理則宜然乃詔內府載選良璞廼敕工人是追是琢不日告成陋彼眾作溫潤而澤縝宻以栗引水注之晝夜不息晦明寒暑罔有差忒昔在成周百物咸偹曰挈壺氏世掌爾器及政之衰官怠其事東方未明詩人是刺於皇我王旣飭庻治以其遺余肇新厥制永永萬年自今其始下臣作銘以昭盛美

防問

昔漢武帝選用豪俊徵伐四夷當時號爲名將如衛靑霍去病蓋其尢也靑𨿽善士然於天下未有所稱去病有气敢往然少而侍中貴不省事是二子者才气優劣果如何耶至於將數十萬之眾深入虜庭奮揚威武功烈可謂盛矣攷之於書其行軍用師之道所以料敵制勝者亦可論乎諸君試偹陳之

昔光武以英偉之姿掃除禍亂中興漢室𨿽其天命人心所歸非可以力制而當時豪傑之士咸依日月之光奮身不顧共濟大業顯名夷夏著勲竹帛使後世之君思其人而不得則法其容貌書其官爵列爲名世之圖蓋二十有八人攷之史冊方略謀慮見於已試必有可以爲師法者諸生深明兵家之事多識前古之宜講論於此當已熟矣願並與其優劣著之

周官曰險野人爲主昜野車爲主夫用車以戰三代之制也晉公申巫臣教吳以車戰而楚人疲於奔命則行師之法孰若車之利哉逮至後世其法浸廢然亦間有用者以近古觀之唐馬燧用於河東而兵威大振房琯用於陳濤而師徒敗用車戰一也或以勝或以敗何也豈用之有巧拙而地勢有利不利歟先王車禦之法載於方冊諸君講之詳矣願並陳之

昔司馬遷班固咸以博學多文探纂前記綴緝所聞成一家書後之稱良史未有不宗焉者也今其書具在學者論之熟矣敢問向之稱遷曰辯而不華質而不俚其文直其事核不虛美不隠惡之稱固則曰不激詭不抑抗贍而不穢詳而有體二子之言非茍然也試撫其書舉其一二明之

自古名將如漢李陵以步卒五千出居延至浚稽山卒遇敗衂身降匈奴唐李靖以勁騎三千由焉支趨惡湯嶺遂破定襄襲走可汗夫以寡敵眾一也或以成功或以敗豈陵之用眾不若靖耶抑其乘機應變有未得耶不然則天時地勢有利不利耶諸生試詳論之

黃帝堯舜之治二三子所飽聞而樂道者也敢問昜曰黃帝堯舜垂衣裳而天下治語曰無爲而治者其舜也與莊子曰堯之治天下不賞而民勸不罰而民畏夫旣曰垂衣裳而治矣無爲而治矣不賞罰而治矣則內經所載二典所書太史所記何其詳且悉耶至漢晁錯又謂五帝其臣莫及故身親其事三王臣主俱賢故合謀相輔五伯不及其臣故屬之以國任之以事信斯言也是帝者反勞而伯者反逸矣盍詳論以質所疑

劉向班固皆漢儒宗其論當世之士非茍云而已也然向稱賈誼通逹國體𨿽古伊管未能逺過而固以爲術已疏向稱董仲舒有王佐之才𨿽伊呂無以加管晏之屬殆不及而固以其言爲固矣誼仲舒於伊尹呂尙信不侔矣使時見用功烈之盛管仲晏子其獨不足爲歟至固論孔子後命世之士惟孟軻荀況董仲舒司馬遷劉向揚雄而獨不及賈誼且孟軻優入聖域者也荀況揚雄大醇而小疵者也若遷仲舒則於誼果何如耶諸生談經之暇博及羣書願聞所論以質厥疑

辟楊墨之羣邪以尊孔子之道者孟軻氏之功也非惠施之舛駁以明老子之道者莊周之功也夫軻與周生同時也辯相若也然軻之書十四篇未甞一及於周周之書三十三篇未甞一及於軻豈道不同不相爲謀耶抑相忘於道術耶竊疑其所以然願與諸生論之祭文

代祭林子中文

嗚呼士之逢辰病不已修名聞旣彰位則非尢𨿽躋顯榮有不壽考鮮或皤皤爲國之老位與壽隆視其後嗣有子弗賢孰大以熾凡此三者搢紳之榮人艱其一惟公是並公之先世載其令徳力田而牟黍稷嶷嶷伯氏仲氏有公有卿公居其間濯濯其英行也無瑕學則純師歷仕五朝左右其宜翔乎中外晚登仕從嘉績藹然播在輿誦眾方汲汲誰克知止公獨慨然曰予可已請命於朝板輿就養防其忠節老而益壯髙門煌煌蘭玉盈室防服趨庭天子之弼嗚呼哀哉病始上聞國醫往視尙冀安寜胡不慭遺老臣云亡天子興嗟仁者必壽七十胡遐駢繁贈賻追賁窀穸往者何憾存者弔慼嗚呼哀哉某頃以姻婭獲披雲霧汴泗往來數奉杖幾方與士夫引領南望冀公與子同歸廟堂日月防何公僕不作山川匪遙庾吏是防奠不舉觴葬不執紼寓哀以詞流涕永訣嗚呼哀哉

任子諒母夫人祭文

夫人生有懿行嬪於徳門守義靡他蚤勵共姜之志擇鄰成教逺追孟母之風惟積善之有餘故流芳而甚逺眷時賢嗣爲世名臣奉以安輿居享承顏之樂新其命服屢膺號之榮方歆五福之全遽起九泉之嘆升堂而拜念托契之實深執紼以前悵修途之云阻聊陳薄奠用致微誠

挽詞

毛彥謨以其弟彥周出殯見索挽詞謹賦一首

十年鄕俊嘆蹉跎一日皇恩盡网羅別去謂宜登上第歸來還復遇沈屙秋風但結原鴒恨曉露空聞蒿裏歌榮願未酬身已歿平生稽古竟如何

挽詞二首

仙李遺風逺髙門積慶長及身儀禁路有子耀巖廊不及千鐘樂應畱八葉昌淒涼封宻印髣髴映金章故里尊疏傅羣公慶孟侯方歆五福偹遽隔九原幽嘆息人何贖褒榮禮獨優翻疑脫仙骨名字照丹丘

又挽詞三首

蕭葉蟠根大於門結駟新鵷行尊幾杖鶴骨離風塵追挽傾朝紱褒榮動帝宸惟應兩河道猶想錦衣春遺子一經足成家五福並千鐘欣樂養萬石仰榮名日射明旌字風傳衮鐸聲遙知開吉地不假問三生楡社聆風逺蘭階托契深興宗知有自處貴獨無心隴栢晞朝露庭槐長夏陰如公更何恨顧我尙沾襟墓志

宋故朝散郎尙書吏部員外郎贈徽猷閣待制傅公行狀

公諱察字公晦孟州濟原人曽祖某故仕山南東道節度推官知磁州昭徳縣事贈太子太師曾祖母王氏昌國太夫人祖某故仕通直郎知京兆府奉天縣事贈正議大夫祖母張氏贈碩人父現任朝議大夫主管南京鴻慶宮母錢氏封恭人公以元祐四年己巳十一月十六日生是日伯祖獻簡公拜中書侍郎因小字鳯郎生而秀穎異他兒公尢愛之十嵗不戱弄誦書問學晨夕不懈年十七舉進士以父任衛州幕官屢試河北路轉運司髙預薦名逮試禮部以避親送別試所復在髙選是時蔡京初輔政用事其徒日以杜絕諌諍誅耡忠良爲事引羣凶者謂之明國是或擢爲第一或置在甲科公守正論不復得在髙等公之未廷試也京方賣弄威權脇制內外且陽示含容誘以附已堅欲以女妻公遣其子鯈與術士協律郎趙知防等數軰踵至視公又托其姻戚彊公相見公毅然不肯從有識者謂公少年有器識未昜量也其後公爲淸憲趙公壻京銜之淸憲公薨其家陳乞添差靑州司法參軍前執政官徐處仁余深繼守靑州徐長於治民屢試以事知其奉公不茍心器重之深亦待以老成就移文林郎知治州永年縣丞在職淸謹惠愛及民民到於今稱之移儒林郎部使者交章論薦攺通直郎知淄川縣丞淄川東州佳郡士大夫之賢者有如衡防王積中毛申之皆領宮祠於彼公迎親至官所時朝議公方提防南康軍逍遙觀公創築堂以逍遙榜之朝議公日與三人者遊賦詩飲酒相得甚歡公奉溫凊供甘防於其間怡然自得未嘗以仕宦屑意淸憲公三子皆有賢徳以母夫人髙年家居不仕講學博古琴書自娛友壻李擢少負英才時爲靑州司錄公緣職事往來淄靑間相與琢磨士論稱之及終不肯造朝居無何除通判萊州攺順安軍皆不赴又除太常博士久之召對除兵部員外郎逾年遷吏部主管最號煩劇在職者主畫諾而已公取案牘躬爲省閱每至申刻方得歸日以爲常是以咸悅出入望之人皆以手加額焉宣和七年乙巳十月借宗正少卿接伴大金國賀正旦大使時年三十有七十一月至燕山府聞金人將南下而帥臣蔡靖但言使人在途恐變起倉卒卽以書抵其家具道金人欲南下之故且曰藥師忠勇可恃以無憂是月二十一日至薊州玉田縣韓城鎭使人無來期後數日敵騎暴至夜圍韓城鎭明旦有部長從數十騎突入館曰請少卿上馬公飲以酒問之覺其有變不得已與副使蔣噩上馬行至界首立馬以待部長促行公曰此兩朝疆境尙欲奚往耶部長輙指畫昜禦者望東北去約行百餘里過靑州金國太子領兵數萬騎南向遇諸塗使副行李人從官屬禮物悉皆被掩左右請公拜太子公曰某奉朝命至境上迓使人不至國中不見國主不應拜太子太子𨿽貴尙合與使人賓禮相見太子曰金國方興師問罪海上之盟不復可守尙何使人之稱耶大厲聲而言者久之大抵凟慢之語也又曰張角我讎人乃與髙官今安在而以僞首級見欺又曰凡汝國中失徳及向我不善意爲我悉陳之我將富貴汝公曰張角事某實不聞但主上仁聖兩朝方結好信使接踵於道禮聘未甞闕而太子盛怒如此某所未曉容某還朝奏知又曰汝尙欲還朝耶白刄如林堅欲公拜𨿽衣冠狼藉而膝終不屈且曰事至今日不過一死某死卽不敢惜拜卽不當拜反覆辯論殆移三時太子乃曰勿令他拜汝後欲拜我不可得矣日已晚公與蔣噩及一行使臣退就一所公顧蔣噩曰蔡靖坼候不明以至於此朝廷不知邊鄙無備柰何又謂書表官秉義郎侯彥等曰我死誠不惜但不曽與朝廷了得一事又我父母年皆六十餘平生鐘愛我我不敢辱命汝等得脫必記我言言畢一行皆掩泣左右敵人多竊聽者暮夜分數處自是官吏不復得相見十二月七日敵騎次燕山藥師奮兵迎擊殺傷甚眾已而再戰卽遽降金開門延入燕山遂失守明日侯彥等聞金人相與言曰昨日大使在軍中望見藥師戰勝有喜色慮藥師刼取已殺矣旣而太子召燕山將官武漢英囑之漢英選虎翼卒沙立等三人焚化裹其骨間關至涿州獨沙立在遇金人收系土室兩月餘一日伺守者不在卽毀垣而出是時宋伯友奉使過界上隨之得還以靖康元年五月至京師朝議公時爲屯田郎迎置明聖觀音院設水陸大防殮之遣公之弟防送歸濟源權厝資忠崇慶院卽賜憲簡公守墳佛廬也先是蔣噩武漢英及國信目使人多竄歸者人人誦公之言髙公之節而侯彥等不忍使公湮沒無聞乃錄其實狀聞於朝大名府路安撫使徐處仁河北路轉運副使孫紹逺皆露章奏之諌官亦爲論列淵聖臨朝咨美後因金使王汭奏事嘗詰問焉詔贈公徽猷閣待制依所贈與致仕遺表恩澤仍給賻贈中書舍人譚世勣行其詞曰死有重於泰山或輕於鴻毛顧所處如何耳苟激於忠義𨿽死猶生也朝廷贈襚之典非特爲九泉之光亦俾仗節死難之士知所勉焉某詳贍之學敏而能通端亮之操靜而能守爲郎華省煜有休問比以一介之使馳不測之險臨以白刄毅然不屈卒以身殉於義得矣延閣次對厥合妙選表厥裏第以旌髙節噫富貴無能磨滅誰記而爾所立千古不沒庻防英矣歆我龍光公積階官至朝散郎娶趙氏封安人男女五人皆趙出自彊用外祖遺表補將仕郎自得自修並承務郎長女許嫁承事郎趙悰次最幼公忠孝得於天資刻意好學自少及壯未嘗一日輙廢平生無子弟過初遊場屋同捨或出入飲博客至公獨在初未爲異後至每如此人方嘆其修謹與人交未嘗見其忤色喜屬文多爲人稱許士譽借甚往往以公輔期之孰謂天奪之遽且酷也嗚呼自金兵南下公首以不屈遇害方是時行路之人莫不相與咨嗟流涕天下想望其風采以爲秋霜夏日不可狎玩𨿽敵國亦稱爲忠臣其後李若水以不屈死余無得而稱者公之歿三年矣骨𨿽歸而葬未有期朝議公慮歲月久行實零落孤忠勁節沒世無聞則重爲不幸一日出諸人奏撿以示公休俾詮次其事以待他日紀述者得考覈焉公休與公爲姻家識公爲最詳不敢以不敏辭謹狀建炎二年十月從事郎前隆徳府司士曹事晁公休狀忠肅集卷下

