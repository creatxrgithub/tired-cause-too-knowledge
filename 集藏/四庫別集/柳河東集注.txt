

禦制題增廣注釋音辧唐栁宗元集

文章韓栁稱伯仲邪正立身冬夏然黨入叔文眞是謬州憐禹錫防猶賢政傳栁郡差可耳廟祀羅池實幸焉終是昌黎惇厚道惜其末路鮮周旋【栁宗元劉禹錫皆以王叔文黨外貶宗元欲請以栁易播禹錫得攺刺連州又宗元在栁州頗有政績州人祀於羅池廟韓愈作志以爲不自愛惜禹錫旣以失身獲譴後因裴度之薦還朝錄用志稱宗元不得有力者推挽蓋惜無爲之周旋吹噓者耳】

欽定四庫全書

集部二

柳河東集注

別集類一【唐】

提要

【臣】等謹案柳河東集注四十三卷舊本題宋童宗說注釋張惇頤音辧潘緯音義宗說南城人始末未詳惇頤有六朝事迹已著錄緯字仲賢雲間人據乾道三年吳郡陸之淵序稱爲乙丑年甲科官灊山學廣文亦不知其終於何官也之淵序但題柳文音義序中所述亦僅及緯仿祝充韓文音義撰柳氏釋音不及宗說與惇頤書中所注各以童云張云潘云別之亦不似緯自撰之體例蓋宗說之注釋惇頤之音辯本各自爲書坊賈合緯之音義刋爲一編故書首不以柳文音義標目而別題曰增廣注釋音辯唐柳先生集也其本以宗元本集外集分體排次合而爲一已非劉禹錫所編之舊而不收王銍僞龍城錄之類則尙爲謹嚴其音釋𨿽隨文詮解無大考證而於僻音難字一一防通以云詳博則不足以云簡明易曉以省檢閱篇韻之煩則於讀柳文者亦不爲無益矣舊有明代刋本頗多訛字此本爲麻沙小字板尙不失其眞云乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

栁河東集注序

余讀韓栁文常思古人奇字齟齬吾目且柅吾喙也開卷必與篇韻俱撿閱反切終日不能通一紙偶得二書釋音如獲指南猶恨字畫差小不便老眼至灊山郡齋屬廣文是正將大其刻以傳學者一旦廣文攜音訓數帙示余曰昌黎文有江山祝充音義旣反切難字又注其所從出亡以復加惟子厚集諸家音義不稱是自詭規模祝充撰柳氏釋音數月書成余實濫觴權輿是書者序引其意詎敢以語言不工爲解自小學不興六書罔詔學者平日簡牘間頗有不分防畫不辧偏傍任私意失本原𨿽以字學名世者未免斯若虞永興不知姓顏平原不知名況下二子者耶甚者以弄璋爲麞伏臘爲獵金根爲銀至於古文奇字能不失句讀辧重輕淸濁者幾何人哉惟栁州內外集凡三十三通莫不貫穿經史轇轕傳記諸子百家虞初稗官之言古文奇字比韓文不啻倍蓯非博學多識前言者未易訓釋也廣文中乙丑年甲科恬於進取尙淹選調生平用心於內不求諸外遂能防稡所長成一家言將與栁文並行不朽無疑矣非刻意是書者未必知論著之不易也廣文諱緯字仲寶雲間人姓潘氏乾道三年十二月吳郡陸之淵書

欽定四庫全書

唐柳河東文集序

夔州刺史劉禹錫纂

八音與政通而文章與時髙下三代之文至戰國而病渉秦漢復起【潘云復扶富切又也又音服孟子聖人復起後以意求】漢之文至列國而病唐興復起夫政痝而土裂【痝潘本作厖莫江切離也】三光五嶽之气分【潘云分元注扶問切廣韻分劑羣經音辧分限也】大音不完故必混一而後大振初貞元中上方向文章昭回之光下飾萬物天下文士爭執所長與時而奮粲然如繁星麗天而芒寒色正【潘云芒音忘說文艸耑也又星芒角】人望而敬者五行而已河東柳子厚斯人望而敬者歟子厚始以童子有奇名於貞元初至九年爲名進士十有九年爲材禦史二十有一年以文章稱首入尙書爲禮部貟外郎是歲以疎儁少檢【潘本作雋祖峻切與俊同字當作雋雋絕異也】獲詘出牧邵州又謫佐永州居十年詔書徴不用遂爲柳州刺史五嵗不得召歸病且革【張云音亟急也】畱書抵其友中山劉禹錫曰我不幸卒以謫死以遺艸累故人禹錫執書以泣遂編次爲四十五通行於世子厚之防昌黎韓退之志其墓且以書來弔曰哀哉若人之不淑吾嘗評其文雄深雅健似司馬子長崔蔡不足多也安定皇甫湜【視力切潘云常職切持正貌唐皇甫湜字持正】於文章少所推讓亦以退之言爲然凢子厚名氏與仕與年曁行已之大方【張云曁其冀切及也】有退之之志若祭文在今附於第一通之末云

欽定四庫全書

音釋唐柳河東集諸人姓氏

中山劉禹錫編

河南穆修敍

眉山蘇軾評論

胥山沈晦辯

南城童宗說音注

新安張惇頤音辯

新安汪藻記

新津張唐英論

雲間潘緯音義

欽定四庫全書

柳河東集注卷一

宋童宗說張惇頤潘緯音釋

唐雅

獻平淮夷雅表

【案毛詩注云淮夷在淮浦而夷行也吳元濟在淮蔡故曰淮夷宗元擬江漢之詩而作也】

臣宗元言臣負罪竄伏違尙書牋奏十有四年【童云禮部郎官掌尙書牋奏宗元以永貞元年自禮部貟外郎貶爲刺史至是十四年】聖恩寛宥命守遐壤【謂元和十年爲柳州刺史】懷印曵紱有社有人臣宗元誠感誠荷頓首頓首伏惟睿聖文武皇帝陛下天造神斷克淸大憝【張云徒對反見康誥惡也謂平吳元濟】金鼓一動萬方畢臣太平之功中興之徳【潘雲中陟仲切再也詩序周室中興焉】推校千古無所與讓因伏自忖度【潘云忖取本切度待洛切】有方剛之力不得備戎行【音杭列也】致死命況今已無事思報國恩【一本作思徳】獨惟文章伏見周宣王時稱中興其道彰大於後罕及然徴於詩大小雅其選徒出狩則車攻吉日命官分土則崧髙韓奕烝人【烝民作烝人避唐太宗諱】南徵北伐則六月采芑平淮夷則江漢常武鏗鍧炳耀【童云鐘丘耕切鍧呼宏切鐘鼓聲】蕩人耳目【蕩音蕩又他浪反】故宣王之形容與其輔佐由今望之若神人然此無他以雅故也臣伏見陛下自卽位以來平夏州【童云永貞元年八月乙巳憲宗卽位其年冬夏綏銀節度畱後楊恵琳反元和元年三月辛巳楊恵琳伏誅】夷劍南【童云永貞元年八月癸丑劍南西川節度使韋臯卒行軍司馬劉辟自稱畱後元和元年正月癸未命髙崇文率李元奕嚴礪李康以討劉辟十月戊子劉辟伏誅】取江東【童云元和二年十月鎭海軍節度使李錡反殺畱後王澹乙丑命王諤討之癸丑鎭海軍兵馬使張子良執李錡己卯免潤州今嵗租十一月甲申李錡伏誅】定河北【童云元和七年八月戊戌魏博節度使田季安卒其子懷諫自稱知軍府事十月乙未魏博軍以田季安之將田興知軍事是月魏博節度使田興以六州歸於有司十一月辛酉赦魏博貝衛澶相六州詔田興充魏博節度使賜名正】今又發自天衷克翦淮右【童云元和九年閏八月丙辰彰義軍節度使吳少陽卒其子元濟自稱知軍事九月丁亥命嚴綬李光顏李文通烏重討之十二年十月癸酉克蔡州甲申給復淮西二年十一月丙戌吳元濟伏誅】而大雅不作臣誠不佞然不勝憤踴【一作憤懣一作踴懣張云踴音勇懣音悶】伏以朝多文臣不敢盡専數事謹撰平淮夷雅二篇𨿽不及尹吉甫召穆公等庶施諸後代有以佐唐之光明謹昧死再拜以獻臣宗元誠恐誠懼頓首頓首謹言

平淮夷雅二篇

皇武命丞相度董師集大功也【董督也元和十二年七月宰相裴度充淮西宣慰處置使平吳元濟】○皇耆其武【童云耆致也詩云耆定爾功耆音旨又匡移反】於溵於淮【溵於斤切童云唐溵水縣屬陳州元和九年討蔡以李光顏爲陳州刺史充忠武軍都知兵馬使始逾月權本軍節度使詔以其軍當一靣光顏乃壁溵水明年大破賊時曲俄又與烏重破賊小溵河】旣巾乃車【巾飾也周禮有中車】環蔡其來【一作具來】狡眾昏嚚【魚巾切張云口不道忠信之言曰嚚】甚毒於酲【音呈酒病】狂奔叫呶【尼交切亦作詉讙聲】以干大刑【幹一作扞】○皇咨於度惟汝一徳曠誅四紀【韓平淮西碑云蔡帥之不廷授於今五十年謂自大歷十四年李希烈鎭蔡州至元和十二年防吳元濟】其徯汝克錫汝斧鉞其往視師師是蔡人以宥以釐【潘云陵之切一音僖福也前漢祠官祝釐師古曰釐本字作禧假借用耳】○度拜稽首廟於元旣禡旣類【禡莫駕切童云師祭】於社是宜金節煌煌盾雕戈【盾之允切戈謂平頭防潘云鍚音陽馬頭飾也】犀甲熊旂威命是荷【音何童云左傳昭七年弗克負荷平聲】○度拜稽首出次於東天子餞之罍斚是崇鼎臑爼胾【潘云臑汝朱切嫩耎貌又奴刀切羊豕臂也胾側吏切大臠】五獻百籩凡百卿士班以周旋○旣渉於滻【所簡切童雲水名在京兆唐都於此裴度節度淮西及行帝禦通化門臨遣渉此水以往】乃翼乃前孰圗厥猶其佐多賢【裴度表馬總爲副使韓愈爲行軍司馬李正封馮宿爲判官李宗閔爲掌書記李文恱爲都知兵馬使髙承簡爲都押衙】宛宛周道於山於川逺揚邇昭陟降連連○我斾我旂於道於陌訓於羣帥拳勇來格【巧言詩注拳力也】公曰徐之無恃額額【鄂格切勇悍貌一本依尙書作頟】式和爾容惟義之宅○進次於郾【於憲切童云唐許州潁川郡有郾城縣與蔡州爲鄰裴度傳云度屯郾城勞諸軍宣朝廷厚意士奮於勇李光顏傳云十二年四月敗賊於郾城郾守將鄧懷金大恐率諸將來服開門待光顏入之城自壊者五十版潘云音偃】彼昏卒狂裒凶鞠頑【裒薄侯切張云聚也】鋒蝟斧螗【潘云蝟音胃虫似豪豬螗音唐虫也後漢史作螳】赤子匍匐厥父是亢【下郎切】怒其萌芽以悖太陽○王旅渾渾是佚是怙旣獲敵師若饑得餔【音步童云申時食潘云音步餹餔餌又音布與食也又音逋歠也】蔡凶伊窘悉起來聚左其虛【音禱案唐書李祐言於李愬請乘虛直抵蔡城愬從之用夜半到蔡擒吳元濟以獻】靡愆厥慮○載辟載祓【音弗】丞相是臨【謂裴度建彰義節入蔡州】弛其武刑諭我徳心其危旣安有長如林【長上聲】曾是讙譊【女交切恚呼】化爲謳吟○皇曰來歸汝復相予爵之成國【一作公於有晉以下文觀之意若重復左傳哀公十四年成國不半天子之軍成國謂公侯之國】胙以夏墟【左傳定公四年分唐叔命以唐誥而封於夏墟注夏墟今太原晉陽】度拜稽首天子聖神度拜稽首皇祐下人○淮夷旣平震是朔南【潘云叶韻尼心切選云鸞鳳飛而北南】宜廟宜郊以告徳音歸牛休馬【牛一作刃】丰稼於野我武惟皇永保無疆

皇武十有一章章八句

方城命愬守也【愬音訴方城山名在唐州元和十一年李愬爲唐鄧隨節度使】卒入蔡得其大醜【謂擒吳元濟】以平淮右○方城臨臨王卒峙之【峙直裏切張云具也】匪徼匪競【徼古堯切童云求也】皇有正命【正一作王】皇命於愬往舒余仁踣彼艱頑【踣蒲墨切彊也】柔恵是馴○愬拜卽命於皇之訓旣礪旣攻以後厥刃王師嶷嶷【魚力切又音疑山名】熊羆是式銜勇韜力日思予殛【晏作思奮予殛又作日思奮殛】○防昏以狂敢蹈愬疆士獲厥心大袒髙驤長防酋矛粲其綏章【綏所引以登車者章謂有文采】右剪左屠聿禽其良【李愬擒丁士良不殺士良感之擒陳光治吳秀琳遂降愬厚待秀琳秀琳曰公欲取蔡非李祐不可遂擒祐不殺用其防】○其良旣宥告以父母恩柔於肌卒貢爾有維彼攸恃乃偵乃誘【偵醜盈醜正二切童云也】維彼攸宅乃發乃守○其恃爰獲我功我多陰諜厥圗【諜逹恊切】以究爾訛雨雪洋洋大風來加於燠其寒於邇其遐○汝陰之茫懸瓠之峨【瓠音防童云李愬傳云愬入蔡州取吳元濟道分輕兵斷橋以絕汩曲道又以兵絕朗山道行七十里夜半至懸瓠城雪甚城旁皆鵝鶩池愬令擊之以亂軍聲賊恃吳房朗山戍晏然無知者】是震是拔大殱厥家狡虜旣縻輸於國都示之市人卽社行誅【行一作以】○乃諭乃止蔡有厚喜完其室家仰父俯子汝水沄沄【音云】旣淸而彌【一作夷】蔡人行歌我步逶遲【逶於危切】○蔡人歌矣蔡風和矣孰纇蔡初【纇晏本作類】胡甈爾居【甈丘例切童云爾雅康瓠謂之甈說文康瓠破罌也前漢賈誼傳注康瓠瓦盆底潘云顏師古音五列切字當作臲危也楊子音五計切】式慕以康爲願有餘是究是咨皇徳旣舒○皇曰咨愬裕乃父功昔我文祖惟西平是庸【李愬父李晟事徳宗平朱泚封西平王徳宗乃憲宗之祖】內誨於家外刑於邦孰是蔡人而不率從○蔡人率止惟西平有子西平有子惟我有臣疇允大邦【一本允作亢】俾恵我人於廟告功以顧萬方

方城十有一章章八句

唐鐃歌鼓吹曲十二篇

【童云晉書樂志云漢時有短簫鐃歌之樂其曲有朱鷺思悲翁釣竿等曲列於鼔吹多序戰陳之事鐃女交切吹尺僞切】

負罪臣【一本無負罪字】宗元言臣幸以罪居永州【憲宗卽位宗元貶永州司馬】受食府廩竊活性命得視息無治時事恐懼小閒【音閒】又盜取古書文句聊以自娛伏觀漢魏以來代有鐃歌鼔吹詞惟唐獨無有臣爲郎時以太常聮禮部【謂爲禮部貟外郎時與太常寺相連】嘗聞鼓吹署有戎樂詞獨不列今又考漢曲十二篇【一朱輅或作朱鷺二思悲翁三艾如張四上之回五翁離六戰城南七巫山髙八上陵九將進酒十有所思十一芳樹十二上雅又有君馬黃雉子斑臨髙防等曲】魏曲十四篇【童云及魏受命攺其十二曲使繆襲爲詞述以功徳代漢】晉曲十六篇【童云及晉武帝受禪乃令制爲二十二篇亦述以功徳代魏】漢歌詞不明紀功徳魏晉歌功徳具今臣竊取魏晉義用漢篇數爲唐鐃歌鼓吹曲十二篇紀髙祖太宗功能之神奇因以知取天下之勤勞命將用師之艱難毎有戎事治兵振旅幸歌臣詞以爲容且得大戒宜敬而不害臣淪棄卽死言與不言其罪等耳猶冀能言有益國事不敢效怨懟黙巳【懟音隊童云左傳云以死誰懟】謹冒死上

隋亂旣極唐師起晉陽平姦豪爲生人義主以仁興武爲晉陽武第一【晉陽太原屬邑】

晉陽武奮義威煬之渝【煬隋帝諡音漾張云暴也渝一作淪】徳焉歸氓畢屠綏者誰皇烈烈専天機號以仁揚其旗日之升九土晞【一作熈】訴田圻【音沂一作斥田圻】流洪輝有其二翼余隋斮梟鷔【斮側略切梟古堯切童云前漢郊祀志古天子春祠黃帝用一梟破鏡梟鳥名食母破鏡獸名食父黃帝欲絕其類使百吏祠皆用之破鏡如防而虎眼漢五月五日作梟羮以賜百官鷔五髙切不祥鳥白身赤口也】連熊螭【潘云螭醜知切如龍而黃】枯以肉勍者羸【勍渠京切彊也左傳勍敵之人】后土蕩穹彌合之育莽然施【莽毋黨莫補二切莊子適莽蒼者莽又莫郎切】惟徳輔慶無期

右晉陽武二十六句【句三字】

唐旣受命李密自敗來歸以開黎陽斥東土爲獸之窮第二【一本題云李宻自邙山之敗其下皆貳覇王之業知天授在唐遂歸於有道享我爵命爲獸之窮】

獸之窮奔大麓天厚黃徳【謂唐土徳】狙獷服【狙七餘切獷古猛切揚雄美新云肉角之獸狙獷而不臻】甲之櫜弓弭矢箙【音服童云矢房】皇旅靖敵途蹙自亡其徒匪予戮屈猛【韻中無字或云音畎或云卽同禮虣字與暴同】防栗栗縻以尺組噉以秩【李密降唐唐以爲光祿卿封邢國公縻忙皮切噉杜覧切與防同】黎之陽土茫茫【李宻舊境】富兵戎盈倉箱乏者徳莫能享【音香張云恊聲享也】驅豺兕授我疆

右獸之窮二十二句【其十八句句三字其四句句四字】

太宗師討王充【童云卽王世充也避太宗諱故去世字餘仿此】建徳助逆師奮擊武牢下擒之遂降充爲戰武牢第三【卽虎牢也唐諱虎字攺爲武】

戰武牢動河朔【竇建徳所據】逆之助圗掎角【掎居綺切童云譬如捕鹿晉人角之諸戎掎之與晉踣之注云掎其足也見左傳襄公十四年】怒鷇麛【鷇古切童云鳥子生哺者或作音丘切麛莫兮切張云鹿子】抗喬嶽翹萌芽傲霜雹王謀內定申掌握鋪施芟夷二主縛憚華戎廓封略命之瞢【母亙切童云又防甍夢三音】卑以斮【潘云卑當作畢楚辭兩足以畢斮】歸有徳惟先覺

右戰武牢十八句【其十六句句三字其二句句四字】

薛舉據涇以死子仁杲尢勇以暴師平之爲涇水黃第四

涇水黃隴野茫【薛舉所據】負太白【星名一雲山名】騰天狼【妖星】有鳥鷙立羽翼張鉤喙決前【喙決穢切】鉅趯傍【鉅一作距趯音惕童云跳也】怒飛饑嘯翾不可當【翾隳緣切】老雄死【武徳元年薛舉冠涇州敗唐兵有疾死】子復良【薛仁果僣帝位】巢歧飲渭肆翺翔頓地紘提天綱列缺掉幟【幟尺志切列缺電也旗幟如此】招揺耀鋩【北斗建指之星術家謂之破軍】神來助夢嘉祥腦塗原野魄飛揚星辰復恢一方

右涇水黃二十四句【其十五句句三字其九句句四字】

輔氏慿江淮竟東海命將平之【輔公祏稱帝於丹陽詔趙郡王李孝恭及李靖李勣討之傳首京師】爲奔鯨沛第五

奔鯨沛蕩海垠【魚巾切岸也】吐霓翳日腥浮雲帝怒下顧哀墊昏【墊都念切】授以神柄推元臣【謂李孝恭等】手援天矛截修鱗披攘防霿【武賦切童雲與霧同又茂夢二音】開海門地平水靜浮天根羲和顯耀乘淸氛赫炎溥暢融大鈞

右奔鯨沛十八句【其十句句三字其八句句四字】

梁之餘保荊衡巴巫窮南越良將取之不以師【蕭銑後梁宣帝曽孫也僣稱皇帝西至三峽南盡交趾北拒漢水皆附焉武徳四年李孝恭李靖討平之】爲苞枿【牙葛牙結二切伐木余也與蘗同】第六

苞枿矣【音隊童云茂也集韻作字】惟根之蟠彌巴蔽荊負南極以安曰我舊梁氏【張云曰音冒】緝綏艱難江漢之阻都邑固以完聖人作神武用有臣勇智奮不以眾投迹死地謀猷縱化敵爲家慮則中【去聲】浩浩海裔不威而同系縲降王定厥功澶漫萬里【澶音憚漫莫半切童雲杜詩澶漫山東二百州謂散逺也】宣唐風蠻夷九譯咸來從凱還金奏【還一本作旋】象形容震赫萬國罔不龔【張云音恭義同通用】

右苞枿二十八句【其十六句句四字其三句句五字其九句句三字】

李軌保河右師臨之不克變或執以降【平聲軌將安興貴執軌】爲河右平第七

河右澶漫頑爲之魁王師如雷震昆侖以頺上聾下聰驁不可廻【安興貴仕於長安表請說軌唐遣之興貴至武威說軌令舉河西以歸唐軌不聽興貴執軌以獻】助讎抗有徳惟人之災乃潰乃奮執縛歸厥命萬室防其仁一夫則病濡以鴻澤皇之聖威畏徳懷功以定順之於理物咸遂厥性

右河右平十八句【其十一句句四字其五句句五字其二句句三字】

突厥之大【厥九勿切】古夷狄莫彊焉師大破之降其國告於廟【突厥古匈奴北部貞觀三年詔李靖李勣討之頡利懼竄鐵山靖乘問襲擊遂大破防其國張寶相追擒之】爲鐵山碎第八

鐵山碎大漠舒二虜勁【頡利突利二可汗】連穹廬背北海専坤隅歳來侵邊或傅於都【武徳九年頡利入冦至便橋太宗與盟於渭上潘云傅音附】天子命元帥奮其雄圗破定襄降魁渠【李靖襲定襄破之頡利所親康蘇密來奔又突利率所部來奔】窮竟窟宅斥余吾【斥開也一作並余吾匈奴地名】百蠻破膽邊氓蘇威武輝耀【輝一本作燀齒善切】明區利澤彌萬祀功不可逾官臣拜手【左襄公十八年其官臣偃注守官之臣】惟帝之謩右鐵山碎二十二句【其十一句句三字其九句句四字其二句句五字】

劉武周敗裴寂咸有晉地太宗防之爲靖本邦第九

本邦伊晉惟時不靖根柢之揺【張云祗典禮切木根也漢書音蔕】枝葉攸病守臣不任【謂裴寂敗武周進逼並州遂據太原】勩於神聖【童云勩羊至切勞也太宗敗宋金剛於雀鼠谷又破劉武周於洛州遂復故地】惟鉞之興翦焉則定洪惟我理【洪一本作往】式和以敬羣頑旣夷庻績咸正皇謩載大惟人之慶

右靖本邦十四句【句四字】

李靖滅吐谷渾【張云音防】西海上爲吐谷渾第十

吐谷渾盛彊背西海以誇歲侵擾我疆退匿險且遐帝謂神武師往徵靖皇家烈烈斾其旗熊虎雜龍蛇王旅千萬人銜枚黙無嘩束力逾山徼【音叫境也】張翼縱漠沙一舉刈羶腥屍骸積如麻除惡務本根況敢遺萌芽洋洋西海水威命窮天涯系虜來王都【貞觀九年李靖平吐谷渾獲其王慕容伏允以歸】犒樂窮休嘉登髙望還師竟野如春華【竟一本作競】行者靡不歸親戚讙要遮【要伊消切】凱旋獻淸廟萬國思無邪

右吐谷渾二十六句【句五字】

李靖滅髙昌爲髙昌第十一

麯氏雄西北【髙昌王麯文泰與西突厥通武徳十三年侯君集討之文泰死子智盛降唐】別絕臣外區【張云別筆列切異也】旣恃逺且險縱傲不我虞烈烈王者師熊螭以爲徒龍旂翻海浪馹騎馳坤隅【童云馹人實切傳車也】賁育搏嬰兒【童云賁音奔孟賁夏育皆衛人有勇力者】一掃不復余平沙際天極但見黃雲驅臣靖執長纓智勇伏囚拘文皇南靣坐【唐太宗文皇帝】夷狄千羣趨咸稱天子神往古不得俱獻號天可汗【童云音寒貞觀四年滅突厥四夷君長詣闕請帝爲天可汗帝曰我爲大唐天子又下行可汗事乎羣臣及四夷皆稱萬嵗是後以璽書賜西北君長皆稱天可汗】以覆我國都【覆去聲】兵戍不交害各保性與軀【戌一作戎】

右髙昌二十二句【句五字】

旣克東蠻羣臣請圗蠻夷狀如周書王會【東謝蠻在黔州西數百里貞觀三年其酋長謝元升入朝冠烏熊皮履以金銀絡頸身被毛帔韋皮衍藤而著履顏師古因奏言周武王時逺國歸欵周史集其事爲王防篇乃命閻立本圗之】爲東蠻第十二

東蠻有謝氏冠帶理海中自言我異世𨿽聖莫能通王卒如飛翰【張云翰侯汗切又何干切】鵬鶱駭羣龍【童云鶱音軒飛舉貌】轟然自天墜乃信神武功系虜君臣人累累來自東【累倫追切】無思不服從唐業如山崇百辟拜稽首咸願圗形容如周王防書永永傳無窮睢盱萬狀乖【張云睢許規切盱凶於切張目也】咿嗢九譯重【童云咿音伊嗢乙骨切言不眀也】廣輪撫四海【童云廣古曠切周禮廣輪之數東西爲廣南北爲輪】浩浩知皇風歌詩鐃鼓間以壯我元戎

右東蠻二十二句【句五字】

眎民詩

【美房杜一本在貞符後】

帝眎民情【謂天帝】匪幽匪明慘或在腹已如色聲亦無動威亦無止力弗動弗止惟民之極帝懷民眎乃降明徳【謂唐君】乃生明翼【謂輔臣】明翼者何乃房乃杜【房齡杜如晦】惟房與杜實爲民路廼定天子廼開萬國萬國旣分廼釋蠧民廼學與仕廼播與食廼器與用廼貨與通有作有遷無遷無作士實蕩蕩農實董董工實防防賈實融融左右惟一出入惟同攝儀以引以遵以肆【合作肆音曵】其風旣流品物載休品物載休惟天子守乃二公之久惟天子明乃二公之成惟百辟正乃二公之令惟百辟穀乃二公之祿二公行矣弗敢憂縱是獲憂共二公居矣弗敢泰止是獲泰已旣柔一徳四夷是則四夷是則永懷不忒

貞符【並序】

負罪臣宗元惶恐言臣所貶州流人吳武陵【流人謂遷謫貶降者】爲臣言董仲舒對三代受命之符誠然非耶臣曰非也何獨仲舒爾自司馬相如劉向揚雄班彪彪子固皆沿襲嗤嗤【潘云充之切揚子六國蚩蚩注無知也字不同】推古瑞物以配受命其言類滛巫瞽史誑亂後代【誑古況切】不足以知聖人立極之本顯至徳揚大功【一作公】盛失厥趣臣爲尙書郎時【在永貞元年】嘗著貞符言唐家正徳受命於生人之意累積厚久宜享無極之義【一本享字下有年字】本末閎闊會貶逐中輟不克備究武陵卽叩頭邀臣此大事不宜以辱故休【潘云傾雪切破也少也集韻或作缺】使聖王之典不立無以抑詭類拔正道表覈萬代臣不勝奮激卽具爲書念終泯沒蠻夷不聞於時獨不爲也茍一明大道施於人世死無所憾用是自決臣宗元稽首拜手以聞曰

孰稱古初朴防空侗而無爭厥流以訛越乃奮敓【童云古奪字書敓攘矯防一作擊】鬭怒振動【一本此下有靜字唐書無今從之絕句】専肆爲滛威曰是不知道惟人之初總總而生林林而羣雪霜風雨雷雹暴其外於是乃知架巢空穴挽艸木取皮革饑渇牝牡之欲敺其內【敺與驅同】於是乃知噬禽獸咀果谷【噬音誓咀在呂切】合偶而居交焉而爭睽焉而鬭力大者搏齒利者齧【倪結切】爪剛者決羣眾者軋【乙黠切】兵良者殺披披借借艸野塗血然後彊有力者出而治之往往爲曹於險阻用號令起而君臣什伍之法立徳紹者嗣道怠者奪於是有聖人焉曰黃帝遊其兵車【一無遊字】交貫乎其內一統類齊制量【去聲】然猶大公之道不克建於是有聖人焉曰堯置州牧四嶽持而綱之立有徳有功有能者參而維之運臂率指屈伸把握莫不統率【一本此下有堯字】年老舉聖人而禪焉大公乃克建由是觀之厥初罔非極亂而後稍可爲也而非徳不樹【一無而字】故仲尼敍書於堯曰克明俊徳於舜曰濬哲文明於禹曰文命只承於帝於湯曰克寛克仁彰信兆民於武王曰有道曽孫稽揆典誓貞哉惟玆徳實受命之符以奠永祀後之妖滛嚚昏好怪之徒【童云嚚魚中切左傳曰口不道忠信之言爲嚚作囂者非】乃始陳大電【童云河圖云少典妃附寶見大電光繞北斗樞星耀郊野附寶意感而生黃帝於壽丘】大虹【童云大星如虹下流華渚女節意感而生白帝子卽金天氏也】鳥【童云商頌天命鳥降而生商注云鳥鳦也湯之先祖有娀氏女簡狄配髙辛氏生契箋云鳦遺卵簡狄吞之而生契】巨迹【童云詩生民履帝武敏歆箋云髙辛初郊禖之時有大神之迹姜嫄履之而生棄】白狼【童云音郎帝王世紀日有神牽白狼銜鉤入殷朝】白魚【童云董仲舒防引書曰白魚入於王舟注謂今文尙書泰誓之辭謂武王伐紂時有此瑞也】流火之烏【童云前漢郊祀志曰周得火徳有赤烏之符注引尙書中曰有火自天止於王屋流爲赤烏五至以谷俱來】以爲符斯皆詭譎闊誕其可羞也而莫知本於厥貞漢用天度克懷於有氓登能庸賢濯痍煦寒【張云痍音夷煦吁句切】以瘳以熈玆其爲符也而其妄臣乃下取虺蛇上引天光【童云虺許偉切班彪王命論曰髙祖始受命則白蛇分西入闗則五星聚】推類號休【童云號胡刀切後有號同】用誇誣於無知氓增以騶虞【童云上音側鳩切仁獸也司馬相如封禪書日圉騶虞之珍羣又曰般般之獸樂我君囿白質黒章其儀可喜】神鼎【童云武帝元鼎元年得寶鼎汾水上因是攺元】脇敺縱防【童云上子勇切下音勇出西漢衡山王傳】俾東之泰山石閭【童云淩如切武帝太初三年夏四月還修封泰山防石閭郊祀志云石閭者在泰山下阯南方方士言仙人閭也故上親禪馬】作大號謂之封禪【童云音擅古文作防張晏曰封禪者夭髙而可兾近神靈也】皆尙書所無有莽述承效【王莽公孫述皆僞作符命者】卒奮驁逆其後有賢帝曰光武克綏天下復承舊物猶崇赤伏【童雲光武在長安時同捨生彊華自闗中奉赤伏符曰劉秀發兵捕不道四夷雲集龍鬭野四七之際火爲主羣臣奏曰受命之符人應爲大光武因此崇尙符讖】以玷厥徳魏晉而下尨亂鉤裂厥符不貞邦用不靖亦罔克久駮乎無以議爲也積大亂至於隋氏環四海以爲鼎跨九垠以爲鑪【垠音銀鑪音壚】爨以毒燎【張云音了又力照切】煽以虐焰【煽音扇】其人沸湧灼爛號呼騰蹈莫有救止於是大聖乃起【唐髙祖太宗】丕降霖雨濬滌蕩沃蒸爲淸氛疏爲泠風【泠音霖】人乃漻然休然【童云漻音聊又音礫】相睎以生相持以成相彌以寧琢斮屠剔【童云琢丁角切呂刑劓刵防黥疑當從木】膏流節離之禍不作而人乃克完平舒愉屍其肌膚以逹於夷途焚坼抵掎奔走轉死之害不起【死或作徙】而人乃克鳩類集族歌舞恱懌用只於元徳徒奮袒呼犒迎義旅讙動六合至於麾下【大將之旗】大盜豪據阻命遏徳義威殄戮咸墜厥緒無劉於虐【劉殺也】人乃並受休嘉去隋氏克歸於唐躑躅謳歌【躑直炙切躅除玉切】灝灝和寧帝庸威栗惟人之爲【去聲】敬奠厥賦積藏於下是謂丰國鄕爲義廩斂發謹飭歲丁大侵【童云如天五穀不熟謂之大侵見谷梁傳襄公二十四年】人以有年簡於厥刑不殘而懲是謂嚴威小屬而支【屬之欲切而汝也謂全其肢體】大生而孥愷悌只敬用底於治【一本作理】凡其所欲不謁而獲凡其所惡不祈而息四夷稽服不作兵革不竭貨力丕揚於後嗣用垂於帝式十聖濟厥治【謂太宗至憲宗凡十帝】孝仁平寛惟祖之則【祖謂髙祖上文所美者】澤久而逾深【逾一本作愈】仁增而益髙人之戴唐永永無窮是故受命不於天於其人休符不於祥於其仁惟人之仁匪祥於天匪祥於天玆惟貞符哉未有防仁而久者也未有恃祥而壽者也商之王以桑谷昌【童云商大戊時】以雉雊大【童云雊古切商髙宗時】宋之君以法星壽【童云宋景公疾司星子韋曰熒惑守心心宋之分野君當祭之可移於相公曰相股肱也除心腹之疾而置之股肱可乎曰可移於民公曰民所以爲國無民何以爲君曰可移於嵗公曰嵗所以養人也嵗不登何以畜人乎子韋曰君善言三熒惑必退三捨見呂氏春秋】鄭以龍衰【童云魯昭公十九年鄭大水龍鬭於時門之外洧淵】魯以麟弱【童云哀公十四年春西狩獲麟】白雉亡漢【童云漢平帝元始元年春正月越裳氏重譯獻白雉】黃犀死莽【童云王莽班符命總說曰肇命於新都受瑞於黃支孟康曰獻生犀】惡在其爲符也【惡音烏】不勝唐徳之代光紹明濬深鴻龎大保人斯無疆宜薦於郊廟文之雅詩只告於徳之休帝曰諶哉【諶時任切亦作忱】乃黜休祥之奏究貞符之奧思徳之所未大求仁之所未備以極於邦治以敬於人事其詩曰於穆敬徳【一作穆穆敬徳】黎人皇之惟貞厥符浩浩將之仁函於膚刃莫畢屠澤熯於爨【熯一作寒童云音罕又音漢】炎以澣【與沸同】殄厥凶徳乃敺乃夷懿其休風是喣是吹【喣吁句反】父子熈熈相寧以嬉賦徹而藏厚我糗粻【一作糧張云上去久切又邱救切下音張】刑輕以淸我完靡傷貽我子孫百代是康十聖嗣於治仁後之子子思孝父易患於已【於一本作乎】拱之戴之神具爾宜載揚於雅承天之嘏【張云音假大也】天之誠神宜鑑於仁神之曷依宜仁之歸【晏本仁作人】濮沿於北【晏本沿作鉛】祝栗於南【童云前漢禮樂志房中歌曰四極爰轃師古曰四極四方極逺之處也爾雅曰東至於泰逺西至於邠南至於濮沿北至於祝栗謂之四極】幅貟西東祗一乃心祝唐之紀後天罔墜祝皇之壽與地咸久曷徒祝之心誠篤之神協人同道以告之【告姑沃切】俾彌億萬年不震不危我代之延永永毗之仁增以崇曷不爾思有號於天【號音豪】僉曰嗚呼咨爾皇靈無替厥符【胥山沈晦云吳武陵初貶永州貞符序中宜如唐書去量移二字諸本作振動靜専唐書無靜字舊本作屍協人同唐書作神協今皆以宋景文公唐書爲據】

柳河東集注卷一

欽定四庫全書

柳河東集注卷二

宋童宗說張惇頤潘緯音釋

古賦

佩韋賦【並序】

柳子讀古書覩直道守節者則壯之蓋有激也恆懼過而失中庸之義慕西門氏佩韋以戒【童雲韋雨非切西門豹性急故佩韋以自緩董安於性緩故佩以自急韋皮繩諭緩也弓諭急也見韓子】故作是賦其辭曰

邈予生此下都兮塊天質之慤醇【慤苦角切】日月疊而化升兮寖遁初而枉神【寖子鴆切】雕大素而生華兮【生一本作成】汩末流以防眞【汩古忽切】睎往躅而周章兮【周章不決貌躅廚玉切】懵倚伏其無垠【潘云懵音蒙無知也又母總切心亂也又眉登切惛也又母亙切眼不明也】世旣奪予之大和兮眷授予以經常循聖人之通途兮郁縱防而不揚【張云縱子勇切防音勇】猶悉力而究陳兮獲貞則於典章嫉時以奮節兮憫已以抑志登嵩丘而垂目兮瞰中區之疆理【瞰苦濫切下視也】橫萬里而極海兮頺風浩其四起恟驚怛而躑躅兮【張云恟許卭切音凶憂恐也】惡浮詐之相詭思貢忠於明後兮振教導乎遐軌【乎一作之】紛吾守此狂狷兮【童云紛依楚詞音焚】懼執競而不柔探先哲之奧謨兮攀往列之洪休曰沈潛而剛克兮固讜人之嘉猷嗟行行而躓踣兮【張云行並下浪切童云躓音致跲也踣蒲墨切】信往古之所仇彼穹壤之廓殊兮寒與暑而交修執中而俟命兮固仁聖之善謀吾祖士師之直道兮亦愀然於伐國【魯欲伐齊問柳下恵下恵歸曰吾聞伐國不問仁人此言何爲至於我哉潘云愀七小切色變】尼父戮齊而誅卯兮本柔仁以作極【孔子誅齊優施戮少正卯】藺竦顏以誚秦兮入降亷猶臣僕【藺相如叱秦王引車避亷頗降音絳下也藺音吝】吉優繇而布和兮殘萑蒲以屏匿【遊吉鄭子太叔也左傳昭公二十年子太叔爲政不忍猛而寛鄭國多盜取人於萑苻之澤太叔興徒兵以攻之盜少止萑音丸苻卽蒲字繇與由同】劌拔刃於霸侯兮退匑匑而畏服【劌居衛切匑丘弓切敬謹貌魯莊公十三年齊侯始霸與魯會於柯曹劌以匕首刧桓公盡歸魯之侵地桓公許之乃下壇就羣臣之位公羊作曹沫】寛與猛其相濟兮孰不頌玆之盛徳克明哲而保躬兮恢大雅之所勗【子玉切見烝民詩】陽宅身以執剛兮卒易帥而防辜【左傳文公六年晉陽處父以剛晉狐射姑怨陽子之易其班也使續鞫居殺之】羽愎心以盭志兮首身離而不懲【童云愎蒲北切又弼力切狠也盭音戾又音利項羽旣敗自刎而死王翳取其頭五騎各得其一體】云嶽嶽而専彊兮果黜志而乖圗【漢朱云連拄五鹿充宗時人語曰五鹿嶽嶽朱云折其角】咸觸屏以拒訓兮肆殞越而就陵【陳萬年病召其子陳咸教戒於牀下咸睡頭觸屏風萬年怒後咸以言石顯髠爲城旦】冶訐諌於昏朝兮名崩弛而防誅【訐居列切左傳宣公九年陳泄冶誎靈公宣滛孔寜儀行父殺之】茍縱直而不羇兮乃變罹而禍仍【一作俱】歷九折而直奔兮【九折險阪也】固摧轅而失途遵大路而曲轍兮又求逹而不能廣守柔以允塞兮抵暴梁而壞節【後漢胡廣曲從梁兾鴆殺質帝立蠡吾侯】家防謙而溫美兮脇子公而防哲【防與揮同左傳宣公四年鄭子公謀弒靈公子家懼而從之】義師仁而惡狠兮遂潰騰而滅裂【宋義下令謂項羽狠如狼羽卽帳中斬其頭潘云狠下懇切不聽從也】斯委懦以從邪兮悼上蔡其何補【趙髙說李斯立胡亥後乃譛斯斯出獄謂其子曰吾欲復牽黃犬出上蔡東門逐狡兔其可得乎】徐偃柔以屏義兮倐邦離而身虜【周穆王西遊諸侯皆歸徐偃王穆王使楚伐之偃王不忍鬭其民敗走彭城潘云倐音叔】桑和而卻武兮渙宗覆而國舉【桑和一作乘柔知事不可考】設任柔而自處兮防大戮而不悟【任柔一作仁柔其事未詳或云鱄設諸恐非】故曰純柔純弱兮必削必薄純剛純彊兮必防必亡韜義於中【韜音叨】服和於躬和以義宣【晏本和作利】剛以柔通守而不遷兮變而無窮交得其宜兮乃獲其終姑佩玆韋兮考古齊同亂曰【亂理也所以重理一賦之意】韋之申申佩於躬兮本正生和探厥中兮哲人交修樂有終兮庻寡其過追古風兮【追一本作進】

瓶賦

【東坡云揚子云酒箴有問無答子厚瓶賦蓋補亡耳子厚以瓶爲智幾於信道知命者】

昔有智人善學鴟夷【揚雄酒箴云鴟夷滑稽腹大如壺盡日盛酒人復借酤潘云鴟處脂切韋囊以盛酒卽今鴟夷也】鴟夷防鴻【潘云二字並上聲漢書注云廣大貌】罍防相追【防字當作罌音鶯缶也一本作斚音假樽名】諂誘吉士喜恱依隨開喙倒腹【喙吁穢切口也】斟酌更持味不苦口昏至莫知頺然縱傲與亂爲期視白成黒顚倒妍媸【上倪堅切美好也下音蚩癡也】已𨿽自售人或以危敗眾亡國流連不歸誰主斯罪鴟夷之爲不如爲瓶居井之眉【童云前漢酒箴注云眉井邊也若人目上之有眉作湄者非】鉤深挹潔淡泊是師和齊五味【和胡臥切齊才詣切調和也】寧除渇饑不甘不壞久而莫遺淸白可鑑終不媚私利澤廣大孰能去之綆絕身破【綆音鯁井索】何足怨咨功成事遂復於土泥歸根反初無慮無思何必巧曲徼覬一時【張云徼古堯切求也覬音兾】子無我愚我智如斯【晁無咎曰昔揚雄作酒箴謂鴟夷盛酒而瓶藏水酒甘以諭小人水淡以比君子故鴟夷以親近托車而瓶以疏逺居井而羸此雄欲同塵於皆醉者之詞也故子厚復正論以反之以謂寧爲瓶之潔以病已旡爲鴟夷之防以愚人蓋更相明也】

牛賦

【東坡云嶺外俗皆怙殺牛海南爲甚乃書於厚牛賦遺瓊州僧道贇使曉諭之】

若知牛乎牛之爲物魁形巨首垂耳抱角毛革疎厚牟然而鳴黃鐘滿脰【音豆項也】抵觸隆曦日耕百畝往來修直植乃禾黍自種自斂服箱以走【車上盛物處以箱】輸入官倉已不適口富窮飽饑功用不有防泥蹷塊常在艸野人不慙愧利滿天下皮角見用肩凥莫保【凥苦刀切說文脽也】或穿緘縢或實爼豆由是觀之物無逾者不如羸驢服逐駑馬曲意隨勢不擇處所不耕不駕藿菽自與【蓉豆葉菽大豆】騰踏康莊【爾雅道五逹謂之康六逹謂之莊】出入輕舉喜則齊鼻怒則奮躑當道長鳴聞者驚辟【辟平亦切項羽叱楊喜人馬俱驚辟易數里謂開張而易其本處】善識門戶終身不惕牛𨿽有功於已何益命有好醜非若能力愼勿怨尢以受多福

解祟賦【並序】

柳子旣謫猶懼不勝其口筮以遇幹之八其贊曰赤舌燒城吐水於瓶其測曰君子解祟也【太經注兌爲口舌八爲木木生火火中之舌故赤也赤舌所敗若火燒城金生水故吐水也水滅於火𨿽有傾城之害以水拒之災無由至矣祟音防神禍也】喜而爲之賦

胡赫炎薫熇之烈火兮【熇虛嬌呼酷呼各三切炎气也】而生夫人之齒牙上殫飛而莫遁【殫音單極也遁徒困切】旁窮走而逾加九泉焦枯而四海滲涸兮【滲所禁切涸音鶴】紛揮霍而要遮風雷唬唬以爲槖籥兮【唬呼交切一作虓又古伯切】回祿煽怒而喊呀【童云上呼咸切下虛牙切】燉堪輿爲甗兮【童云堪輿天地也燉他昆切火盛貌甗女蹇切鬲屬五到切燒器也潘云甗語蹇切旡底甑也又魚軒魚戰二切】爇云漢而成霞【張云爇儒劣切焚也】鄧林大椿不足以充於燎兮【一旡於字】倒扶桑落棠膠轕而相義【轕音葛靈光殿賦云轇轕旡垠廣大貌東京賦鈒防轇轕雜亂貌】膏揺唇而增熾兮熖掉舌而彌葩沃無瓶兮撲無篲【篲旋芮切又徐醉切】金流玉鑠兮曽不自比於塵沙獨淒已而燠物愈騰沸而骹防【骹丘交切一作骸童云骹苦交切腳腰也防客牙切大齧也】吾懼夫灼爛灰滅之爲禍往搜乎太之奧訟眾正訴羣邪曰去爾中躁與外撓姑務淸爲室而靜爲家茍能是則始也汝邇今也汝遐涼汝者進烈汝者賒譬之猶豁天淵而覆原燎夫何長喙之紛拏今汝不知淸已之慮而惡人之嘩不知靜之爲勝而動焉是嘉徒遑遑乎狂奔而西傃【一作索】盛气而長嗟不亦遼乎於是釋然自得以冷風濯熱以淸源滌瑕履仁之實去盜之誇冠太淸之冕佩至道之瑤華鋪沖虛以爲席駕恬泊以爲車瀏乎以遊於萬物者始【童云瀏力周切深貌又音柳】彼狙雌倐施而以祟爲利者夫何爲邪

懲咎賦

【唐書本傳載此賦曰宗元不得召內閔悼悔念往咎作賦自儆】

懲咎愆以本始兮孰非余心之所求處卑污以閔世兮固前志之爲尢始予學而觀古兮怪今昔之異謀惟聰明爲可考兮追駿步而遐遊潔誠之旣信直兮仁友藹而萃之日施陳以系縻兮【系縻一本作擊縻】邀堯舜與之爲師上睢盱而混茫兮【睢火規切盱音吁荒忽不可考信也】下駁詭而懷私旁羅列以交貫兮求大中之所宜曰道有象兮而無其形推變乘時兮與志相迎不及則殆兮過則失貞謹守而中兮與時偕行萬類蕓蕓兮率由以寧剛柔弛張兮出入綸經登能抑枉兮白黒濁淸蹈乎大方兮物莫能嬰奉訐謨以植內兮欣余志之有獲再徵信乎防書兮謂炯然而不惑【炯戶頂切光也一本作耿】愚者果於自用兮惟懼夫誠之不一不顧慮以周圗兮専玆道以爲服讒妬構而不戒兮猶斷斷於所執【斷丁亂切】哀吾黨之不淑兮【謂劉禹錫等】遭任遇之卒廹【卒與猝同】勢危疑而多詐兮逢天地之否隔欲圗退而保已兮悼乖期乎曩昔欲操術以致忠兮眾呀然而互嚇【呀虛牙切互一本作予嚇音赫怒而拒物聲】進與退吾無歸兮甘脂潤乎鼎鑊【音獲】幸皇鑑之明宥兮累郡印而南適【累力迫切子厚初貶邵州刺史】惟罪大而寵厚兮宜夫重仍乎禍謫【子厚再貶永州司馬】旣明懼乎天討兮又幽栗乎責惶惶乎夜寤而晝駭兮類麏防之不息【童云麏九筠切麏也或從困從禾防音加牡鹿也本作麚】淩洞庭之洋洋兮溯湘流之沄沄飄風擊以揚波兮舟摧抑而廻邅日霾曀以昧幽兮【童云霾莫諧切曀音翳爾雅曰風而雨土爲霾釋名曰霾晦也詩終風注曰陰而風曰曀】黝云湧而上屯【黝於紏切靑黒色一本作云】暮屑窣以滛雨兮【窣蘇骨切】聽嗷嗷之哀猿眾鳥萃而啾號兮沸洲渚以連山漂遙逐其詎止兮逝莫屬余之形魂攢巒奔以紆委兮【張云巒音鸞小山上銳曰巒】束洶湧之崩湍畔尺進而尋退兮蕩洄汩乎淪漣【童云汩音骨又越筆切】際窮冬而止居兮羈累棼以縈纒【棼扶分切】哀吾生之孔艱兮循凱風之悲詩罪通天而降酷兮不亟死而生爲【元和九年母盧氏卒於永州】逾再歲之寒暑兮猶貿貿而自持【貿音茂昏也】將沈淵而殞命兮詎蔽罪以塞禍惟滅身而無後兮顧前志猶未可進路呀以劃絕兮【劃忽麥切又音畫】退伏匿又不果爲孤囚以終世兮長拘攣而轗軻【坎可二音】曩余志之修騫兮【騫晏本作蹇】今何爲此戾也夫豈貪食而盜名兮不混同於世也將顯身以直遂兮眾之所宜蔽也不擇言以危肆兮固羣禍之際也禦長轅之無橈兮行九折之峩峩卻驚棹以橫江兮溯淩天之騰波幸余死之已緩兮完形軀之旣多茍余齒之有懲兮蹈前烈而不頗【音坡】死蠻夷固吾所兮𨿽顯寵其焉加配大中以爲偶兮諒天命之謂何【晁無咎曰子厚竄斥崎嶇蠻瘴間堙厄感郁一寓於文爲離騷數十篇懲咎者悔志也後之君子欲成人之美者讀而悲之】

閔生賦

閔吾生之險阨兮紛防志以逢尢气沈鬱以杳兮涕浪浪而常流【浪力唐切流貌】膏液竭而枯居兮魄離散而逺遊言不信而莫餘白兮𨿽遑遑欲焉求合喙而隱志兮幽黙以待靜爲與世而斥謬兮固離披以顚隕騏之棄辱兮駑駘以爲騁【一作哂】虯蹶泥兮畏避鼃黽【上與蛙同下武幸切蛙屬一本作蛙蜃】行不容之崢嶸兮【崢助耕切嶸音宏】質魁壘而無所隠【魁口賄切壘音磊前漢鮑宣傳魁壘之士服虔曰壯貌也】鱗介槁以橫陸兮鴟嘯羣而厲吻【吻武粉切口邊】心沈抑以不舒兮形低摧而自湣肆余目於湘流兮望九疑之垠垠【音銀】波滛溢以不返兮蒼梧郁其蜚云重華幽而野死兮世莫得其僞眞【汲冡書云禹逐舜終於蒼梧之野】屈子之悁微兮抗危辭以赴淵【悁規緣切謂屈原】古固有此極憤兮矧吾生之藐艱【藐音】列往則以考已兮指斗極以自陳登髙嵒而企踵兮【嵒魚咸切】瞻故邦之殷轔【上音隠下音鄰又栗忍切言盛多】山水浩以蔽虧兮路蓊勃以揚氛【蓊烏孔切】空廬頺而不理兮翳丘木之榛榛塊窮老以淪放兮匪魑魅吾誰鄰【魑醜知切魅音】仲尼之不惑兮有垂訓之謩言孟軻四十乃始持心兮猶希勇乎黝賁【謂北宮黝孟賁也下音奔】顧余質愚而齒減兮宜觸禍以阽身【張云阽音鹽壁危也】知徙善而革非兮又何懼乎今之人噫禹績之勤兮曽莫理夫玆川殷周之廓大兮南不盡夫衡山余囚楚越之交極兮邈離絕乎中原壤污潦以墳洳兮【潦魯浩朗到二切洳如居切】蒸沸熱而恆昏戲鳬鸛乎中庭兮蒹葭生於堂筵雄虺蓄形於木杪兮短狐伺景於深淵【景卽影字蜮短狐也一名射工長一二寸口中有弩形射人影不治則殺人狐字一本作弧】仰矜危而俯栗兮弭日夜之拳攣慮吾生之莫保兮忝代徳之元醇孰眇軀之敢愛兮竊有繼乎古先明神之不欺余兮庻激烈而有聞冀後害之無辱兮匪徒蓋乎曩愆

夢歸賦

罹擯斥以窘束兮余惟夢之爲歸精气注以凝沍兮【張云沍音互水凝也莊子曰河漢沍而不能寒】循舊鄕而顧懷夕余寐於荒陬兮心慊慊而莫違【慊苦簟切恨也不滿也】質舒解以自恣兮息愔翳而愈微【愔伊滛切】歘騰湧而上浮兮【張云歘許勿切暴起也說文有所吹起諸韻檢尋旡從三火者杜子美虎牙行秋風欻吸吹南國文選江淹詩欻吸鵾雞悲諸家多用從二火字莊子釋音第一卷

朝菌注下云歘生芝也後漢張平子思賦歘神化而蟬蛻兮並作況物許物二切云疾貌惟此字從三火】俄滉瀁之無依【滉力廣切瀁余掌切】圎方混而不形兮顥醇白之霏霏上茫茫而無星辰兮下不見夫水陸【水一本作川】若有鉥余以往路兮【鉥音述當依晏本作訹】馭儗儗以回復【童云儗音擬惑也】浮雲縱以直度兮云濟余乎西北風纚纚以經耳兮【纚所爾切】類行舟迅而不息洞然於以彌漫兮【漫模官切】虹蜺羅列而傾側橫衝飈以蕩擊兮忽中斷而迷惑靈幽漠以瀄汩兮【靈一本作零兩童云瀄仄瑟切汨越筆切水流貌】進怊悵而不得【怊敕驕切】白日邈其中出兮陰霾披離以泮釋【童云霾音埋風雨土也】施嶽瀆以定位兮防參差之白黒【防卽互字】忽崩騫上下兮【晏本崩騫翔以上下以徊徨兮】聊按行而自抑【行一本作衍】指故都以委墜兮瞰鄕閭之修直原田蕪穢兮崢嶸榛棘喬木摧解兮垣廬不飾山嵎嵎以嵓立兮【嵎牛俱切山髙貌】水汩汩以漂激【汩音骨又越必切】魂恍惘若有亡兮【恍音怳愡也惘音罔】涕汪浪以隕軾【浪音郎】類曛黃之黭漠兮【黭音揜果實黒壞貌】欲周流而無所極紛若喜而佁儗兮【馬融笛賦佁儗寛容佁敕吏切儗音毅韻音擬】心回亙以壅塞【互音濩俗作互】鐘鼔喤以戒旦兮【喤音橫】陶去幽而開寤罾罻防其復體兮【童云罾音曽罻音尉魚网也復一本作後】孰云桎梏之不固【桎音質手械也梏姑沃切足械也】精神之不可再兮余無蹈夫歸路偉仲尼之聖徳兮謂九夷之可居【童云恊韻去聲】惟道大而無所入兮猶流遊乎曠野【一本作墅】老聃遁而適戎兮指淳茫以縱步防莊之恢怪兮寓大鵬之逺去【莊子防人也嘗爲防漆園吏鵬之一本作而】茍逺適之若玆兮胡爲故國之爲慕首丘之仁類兮【首去聲禮記云狐死正丘首】斯君子之所譽鳥獸之鳴號兮【號去聲出禮記三年間篇】有動心而曲顧膠余衷之莫能捨兮𨿽判析而不悟列玆夢以三復兮極明昏而告愬

囚山賦

楚越之郊環萬山兮勢騰踴夫波濤紛對廻合仰伏以離迾兮【迾音列又音例遮也】若重墉之相襃爭生角逐上軼旁出兮【軼疊佚二音】其下坼裂而爲壕【音豪塹也】欣下頺以就順兮曽不畝平而又髙沓雲雨而漬厚土兮【張云沓逹合切合也漬疾智切漚物也】蒸鬱勃其腥臊【腥音星臊蘇曹切周禮辧腥臊羶香之不可食者】陽不舒以擁隔兮羣陰而爲曹【胡固切與沍同固寒也曹耦也】側耕危獲茍以食兮哀斯民之增勞【斯民一本作下民一本作小人】積林麓以爲叢棘兮【積一本作攢張雲麓音鹿山足曰麓易疏云叢棘謂囚執之處】虎豹咆代狴牢之吠嘷【咆音庖�虎檻切虎豹聲也狴音陛獄別名嘷音豪】予胡井眢以管視兮【一本旡予字眢井作殞井眢烏九切目旡明也出左宣十二年】窮坎險其焉逃顧幽昧之罪加兮𨿽聖猶病夫嗷嗷匪兕吾爲柙兮匪豖吾爲牢積十年莫吾省者兮增蔽吾以蓬蒿聖日以理兮賢日以進誰使吾山之囚吾兮滔滔【晁無咎曰仁者樂山自昔逹人有以朝市爲樊籠者矣未聞以山林爲樊籠也宗元謫南海久厭山不可得而出朝市不可得而復丘壑艸木之可愛者皆陷穽也故賦囚山】

愈膏肓疾賦【肓音荒】

【晏相於此賦親書云膚淺非柳文宜去之或曰公少作也】

景公夢疾膏肓【左傳成公十年晉景公事】尙謂虛假命秦緩以問遂伏身於堂下【伏身一作俯伏】公曰吾今形體不衰筋力未寡子言其有疾者何也秦緩乃窮神極思曰夫上醫療未萌之兆中醫攻有兆之者目定死生心存取捨亦猶卞和獻含璞之璧伯樂相有孕之馬然臣之遇疾如泥之處埏【張云埏戶延切地有八埏又和土也】疾之遇臣如金之在冶𨿽九竅未擁四支且安膚腠營胃【腠音湊營胃一本作脘胃】外彊中漧精气內傷神沮脈殫以熱益熱以寒益寒鍼灸不逹誠死之端巫新麥以爲防果不得其所餐【桑田巫也出左傳成公十年】公曰固知天賦性命知彼暄寒短不足悲修不足歡哂彼醫兮徒精厥術如何爲之可觀醫乃勃然變色攘袂而起子無讓我我謂於子我之技也如石投水如激矢視生則生視死則死膏肓之疾不救衰亡之國不理巨川將潰非捧土之能塞大廈將崩非一木之能止斯言足以諭大子今察乎孰是爰有忠臣聞之憤怨忘寢廢食擗摽感嘆【擗音辟摽婢小切】生死浩浩天地漫漫綏之則壽撓之則散善養命者鮐背鶴髮成童兒【鮐音臺魚名也老人背有鮐文】善輔弼者殷辛夏桀爲周漢【殷辛紂也】非藥曷以愈疾非兵胡以定亂防亡之國在賢哲之所扶匡而忠義之心豈膏肓之所羈絆【音半】余能理亡國之刓獘【刓五官切剸也】愈膏肓之患難君謂之何以醫曰夫八紘之外【紘音宏】六合之中始自生靈及乎昆虫神安則存神防則終亦猶道之紊也患出於邪佞身之憊也【憊蒲拜切】疾生於火風彼膏肓之與顚覆匪藥石而能攻者哉因此而言曰予今變禍爲福易曲成直寧闗天命在我人力以忠孝爲幹櫓以信義爲封殖拯厥兆庻綏乎社稷一言而熒惑退舍【宋景公事詳見貞符注】一揮而羲和匪昃【羲和日禦也魯陽公與韓戰酣日暮援戈而揮之日爲之反三捨出淮南子】桑谷生庭而自滅野雉雊鼎而自息【雊古切事並見貞符注】誠天地之無親曷膏肓之能極醫者遂口噤心醉【噤巨京切】局斂茫然【局音局】投棄鍼石匍匐而前【匍扶蒲二音匐音伏又蒲墨切】吾謂治國在天子謂治國在賢【治一本作活】吾謂命不可續子謂命將可延詎知國不足理疾不足痊佐荒滛爲聖主保夭壽而長年皆正直之是與庻將來之勉旃

柳河東集注卷二

欽定四庫全書

柳河東集注卷三

宋童宗說張惇頤潘緯音釋

論

封建論

天地果無初乎吾不得而知之也生人果有初乎吾不得而知之也然則孰爲近曰有初爲近孰明之由封建而明之也彼封建者更古聖王堯舜禹湯文武而莫能去之蓋非不欲去之也勢不可也勢之來【一本下有則字】其生人之初乎不初無以有封建封建非聖人意也彼其初與萬物皆生艸木榛榛【側侁切文選注云聚貌】鹿豖狉狉【音丕貍子曰狉潘云眾貌】人不能搏噬【音愽誓】而且無毛羽莫克自奉自衛荀卿有言必將假物以爲用者也夫假物者必爭爭而不已必就其能斷曲直者而聽命焉其智而明者所伏必眾告之以直而不攺必痛之而後畏由是君長刑政生焉故近者聚而爲羣羣之分其爭必大大而後有兵有徳又有大者眾羣之長又就而聽命焉以安其屬於是有諸侯之列則其爭又有大者焉徳又大者【一本又字下有有字下同】諸侯之列又就而聽命焉以安其封於是有方伯連帥之類則其爭又有大者焉徳又大者方伯連帥之類又就而聽命以安其人然後天下防於一是故有裏胥而後有縣大夫有縣大夫而後有諸侯有諸侯而後有方伯連帥有方伯連帥而後有天子自天子至於裏胥其徳在人者死必求其嗣而奉之故封建非聖人意也勢也夫堯舜禹湯之事逺矣及有周而甚詳周有天下裂土田而分之設五等邦羣後布履星羅【履一本作濩】四周於天下輪運而輻集合爲朝覲防同離爲守臣扞城【守舒救切扞音幹詩公侯幹城】然而降於夷王害禮傷尊下堂而迎覲者【禮記郊特牲篇下堂而見諸侯天子之失禮也由夷王以下】歷於宣王挾中興復古之徳雄南徵北伐之威卒不能定魯侯之嗣【魯武公以二子括與戲見宣王王立戲仲山甫諌不聽魯公卒國人殺戲而立括出國語】陵夷迄於幽厲王室東徙而自列爲諸侯【一本下有矣字】厥後問鼎之輕重者有之【左傳宣公三年楚莊王問鼎之大小輕重杜預注云示欲偪周取天下】射王中肩者有之【左傳桓公五年鄭祝聃射周王中肩】伐凡伯誅萇者有之【萇音長左傳隱七年戎伐凡伯於楚丘又哀三年周人殺萇】天下乖盭【音戾】無君君之心余以爲周之防久矣徒建空名於公侯之上耳得非諸侯之盛彊末大不掉之咎歟【掉徒弔切尾大不掉】遂判爲十二【史記十二諸侯年表謂魯齊晉秦楚宋衛陳蔡曹鄭燕】合爲七國【合一本作吞謂秦楚燕齊韓魏趙】威分於陪臣之邦【謂田氏篡齊韓魏趙分晉】國殄於後封之秦【秦伯益之後其末孫非子周恭王封爲附庸及秦仲之孫襄公救周周室束遷始列爲諸侯】則周之敗端其在乎此矣秦有天下裂都會而爲之郡邑廢侯衛而爲之守宰據天下之雄圗都六合之上游攝制四海運於掌握之內此其所以爲得也不數載而天下大壞其有由矣【一本旡其字】亟役萬人暴其威刑竭其貨賄負鋤梃謫戍之徒【陳勝吳廣等】圜視而合從【子容切】大呼而成羣時則有叛人而無叛吏人怨於下而吏畏於上天下相合殺守劫令而並起咎在人怨非郡邑之制失也漢有天下矯秦之枉徇周之制剖海內而立宗子封功臣數年之間奔命扶傷而不暇【而一本作之】困平城【髙祖七年】病流矢【髙祖十二年擊黥布爲流矢所中因病而崩】陵遲不救者三代後乃謀臣獻畫而離削自守矣【武帝時主父偃請分王國封其子弟而侯國遂弱】然而封建之始郡國居半時則有叛國而無叛郡秦制之得亦以明矣繼漢而帝者𨿽百代可知也唐興制州邑立守宰此其所以爲宜也然猶桀猾時起虐害方域者失不在於州而在於兵時則有叛將而無叛州【叛將謂藩鎭節度使】州縣之設固不可革也或者曰封建者必私其土子其人適其俗修其理施化易也守宰者茍其心思遷其秩而已何能理乎【理一作治】余又非之周之事迹斷可見矣列侯驕盈黷貨事戎【黷音讀事戎謂用兵】大凡亂國多理國寡侯伯不得變其政天子不得變其君私土子人者百不有一失在於制不在於政周事然也秦之事迹亦斷可見矣有理人之制而不委郡邑是矣有理人之臣而不使守宰是矣郡邑不得正其制守宰不得行其理酷刑苦役而萬人側目失在於政不在於制秦事然也漢興天子之政行於郡不行於國制其守宰不制其侯王侯王𨿽亂不可變也國人𨿽病不可除也及夫大逆不道然後掩捕而遷之勒兵而夷之耳大逆未彰姦利浚財怙勢作威大刻於民者無如之何及夫郡邑可謂理且安矣何以言之且漢知孟舒於田叔得魏尙於馮唐【孟舒魏尙並守雲中】聞黃霸之明審【潁川守】覩汲黯之簡靖【淮陽太守】拜之可也復其位可也臥而委之以輯一方可也有罪得以黜有能得以賞朝拜而不道夕斥之矣夕受而不法朝斥之矣設使漢室盡城邑而侯王之縱令其亂人戚之而已孟舒魏尙之術莫得而施黃霸汲黯之化莫得而行明譴而導之拜受而退已違矣【一本違矣上有斯必二字】下令而削之締交合從之謀【締丁計切從將容切】周於同列則相顧裂眥【眥亦作眥疾智切目匡也】勃然而起幸而不起則削其半削其半民猶瘁矣曷若舉而移之以全其人乎漢事然也今國家盡制郡邑連置守宰其不可變也固矣善制兵謹擇守則理平矣或者又曰夏商周漢封建而延秦郡邑而促尢非所謂知理者也魏之承漢也封爵猶建晉之承魏也因循不革而二姓陵替不聞延祚今矯而變之垂二百祀大業彌固何系於諸侯哉或者又以爲殷周聖王也而不革其制固不當復議也是大不然夫殷周之不革者是不得已也蓋以諸侯歸殷者三千焉資以黜夏湯不得而廢歸周者八百焉資以勝殷武王不得而易徇之以爲安仍之以爲俗湯武之所不得已也夫不得已非公之大者也私其力於已也私其衛於子孫也秦之所以革之者其爲制公之大者也其情私也私其一已之威也私其盡臣畜於我也然而公天下之端自秦始夫天下之道理安斯得人者也使賢者居上不肖者居下而後可以理安今夫封建者繼世而理繼世而理者上果賢乎下果不肖乎則生人之理亂未可知也將欲利其社稷以一其人之視聽則又有世大夫世食祿邑以盡其封略聖賢生於其時亦無以立於天下封建者爲之也豈聖人之制使至於是乎吾固曰非聖人之意也勢也

四維論

管子以禮義亷恥爲四維【見管子牧民篇】吾疑非管子之言也彼所謂亷者曰不蔽惡也世人之命亷者曰不茍得也所謂恥者曰不從枉也世人之命恥者曰羞爲非也然則二者果義歟非歟吾見其有二維未見其所以爲四也夫不蔽惡者豈不以蔽惡爲不義而去之乎夫不茍得者豈不以茍得爲不義而不爲乎𨿽不從枉與羞爲非皆然然則亷與恥義之小節也不得與義抗而爲維聖人之所以立天下曰仁義仁主恩義主斷恩者親之斷者宜之而理道畢矣蹈之斯爲道得之斯爲徳履之斯爲禮誠之斯爲信皆由其所之而異名今管氏所以爲維者殆非聖人之所立乎又曰一維絕則傾二維絕則危三維絕則覆四維絕則滅若義之絕則亷與恥其果存乎亷與恥存則義果絕乎人旣蔽惡矣茍得矣【諸本作而】從枉矣爲非而無羞矣則義果存乎使管子庸人也則爲此言管子而少知理道則四維者非管子之言也

天爵論

柳子曰仁義忠信先儒名以爲天爵【見孟子】未之盡也夫天之貴斯人也則付剛健純粹於其躬倬爲至靈【倬音卓】大者聖神其次賢能所謂貴也剛健之气鐘於人也爲志得之者運行而可大悠久而不息拳拳於得善孜孜於嗜學則志者其一端耳純粹之气注於人也爲明得之者爽逹而先覺鑑照而無隱盹盹於獨見【盹音諄】淵淵於黙識則明者又其一端耳明離爲天之用恆久爲天之道舉斯二者人倫之要盡是焉故善言天爵者不必在道徳忠信明與志而已矣道徳之於人猶陰陽之於天也仁義忠信猶春秋冬夏也舉明離之用運恆久之道所以成四時而行陰陽也宣無隱之明著不息之志所以備四美而富道徳也故人有好學不倦而迷其道撓其志者【撓女巧切擾也】明之不至耳有照物無遺而蕩其性脫其守者志之不至耳明以鑑之志以取之役用其道徳之本舒布其五常之質充之而彌六合播之而奮百代聖賢之事也然則聖賢之異愚也職此而已使仲尼之志之明可得而奪則庸夫矣授之於庸夫則仲尼矣若乃明之逺邇志之恆久庸非天爵之有級哉故聖人曰敏以求之明之謂也爲之不厭志之謂也道徳與五常存乎人者也克明而有常受於天者也嗚呼後之學者盡力於所及焉【一本所字上有斯字】或曰子所謂天付之者若開府庫焉量而與之耶曰否其各合乎气者也莊周言天曰自然吾取之

守道論

或問曰守道不如守官【出左傳昭公十九年】何如對曰是非聖人之言傳之者誤也官也者道之器也離之非也未有守官而失道守道而失官之事者【一冇也字】是固非聖人言乃傳之者誤也【一無乃字】夫皮冠者是虞人之物也物者道之準也守其物由其準而後其道存焉茍捨之是失道也凡聖人之所以爲經紀爲名物無非道者命之曰官官是以行吾道云爾【官是一本作命是】是故立之君臣官府衣裳輿馬章綬之數會朝表著周旋行列之等【行音航左昭十一年注朝內列位常處謂之表著】是道之所存也則又示之典命書制符璽奏復之文參伍殷輔陪臺之役【周禮太宰注參謂鄕三人伍謂大夫五人殷眾也謂眾士輔府史庻人在官者陪臺出左昭公七年】是道之所由也則又勸之以爵祿慶賞之美懲之以黜逺鞭撲梏拲斬殺之慘【逺去聲撲普卜切擊也字從手梏居沃切手械也拲居悚居玉二切兩手共械】是道之所行也故自天子至於庻民咸守其經分【扶問切】而無有失道者和之至也失其物去其準道從而防矣易其小者而大者亦從而防矣古者居其位思死其官可易而失之哉禮記曰道合則服從不合則去【禮記內則篇】孟子曰有官守者不得其職則去然則失其道而居其官者古之人不與也是故在上不爲抗在下不爲損矢人者不爲不仁函人者不爲仁率其職司其局交相致以全其工也【工一本作公】易位而處各安其分而道逹於天下也【一本作矣】且夫官所以行道也而曰守道不如守官蓋亦防其本矣未有守官而失道守道而失官之事者也【一本無之事字】是非聖人之言傳之者誤也果矣

時令論上【論禮記月令】

呂氏春秋十二紀漢儒論以爲月令措諸禮以爲大法焉其言有十二月七十有二迎日步气以追寒暑之序類其物宜而逆爲之備聖人之作也然而聖人之道不窮異以爲神不引天以爲髙利於人備於事如斯而已矣觀月令之說茍以合五事配五行而施其政令離聖人之道不亦逺乎凢政令之作有俟時而行之者有不俟時而行之者是故孟春修封疆端徑術【上古定切下音遂出禮記】相土宜無聚大眾季春利堤防逹溝瀆止田獵備蠶器合牛馬百工無悖於時孟夏無起土功無發大眾勸農勉作仲夏班馬政聚百藥季夏行水殺艸糞田疇美土疆土功兵事不作孟秋納材葦仲秋勸人種麥季秋休百工人皆入室具衣裘舉五穀之要合秩芻養犧牲趨人收斂【趨逡遇切疾也一音促】務蓄菜伐薪爲炭孟冬築城郭穿竇窖【音立教】修囷倉【囷區倫切圎】謹蓋藏勞農以休息之【勞郎到切】收水澤之賦仲冬伐木取竹箭季冬講武習射禦出五穀種計耦耕具田器合諸侯制百縣輕重之法貢賦之數斯固俟時而行之所謂敬授人時者也其餘郊廟百祀亦古之遺典不可以廢誠使古之爲政者非春無以布徳和令行慶施恵養幼少省囹圄【省息井切察也囹圄音零語獄也】賜貧窮禮賢者非夏無以贊傑俊遂賢良舉長大行爵出祿斷薄刑決小罪節嗜欲靜百官非秋無以選士勵兵任有功誅暴慢明好惡修法制養衰老申嚴百刑斬殺必當【丁浪切】非冬無以賞死事卹孤寡舉阿黨易關市【易去聲】來商旅審門閭正貴戚近習罷官之無事者去器之無用者則其闕政亦以繁矣斯固不俟時而行之者也變天之道絕地之理亂人之紀捨孟春則可以有事乎作淫巧以蕩上心捨季春則可以爲之者乎夫如是內不可以納於君心外不可以施於人事勿書之可也又曰反時令則有飄風暴雨霜雪水潦大旱沈陰氛霧寒暖之气大疫風欬鼽嚏瘧寒疥癘之疾【欬苦代切鼽音求月令云人多鼽齅說文病寒鼻塞也丁計切鼻觧气】螟蝗五穀瓠果實不成蓬蒿藜莠並興之異女災胎夭傷水火之訛【夭烏老切】防戎來入相掠【力灼切又音諒奪也】兵革並起道路不通邊境不寧土地分裂四鄙入堡流亡遷徙之變若是者特瞽史之語非出於聖人者也然則夏后周公之典逸矣

時令論下

或者曰月令之作所以爲君人者法也蓋非爲聰明睿智者爲之將慮後代有昏昧傲誕而肆於人上忽先王之典舉而廢之近而取之若陳隋之季是也故取仁義禮智信之事附於時令俾時至而有以發之也不爲之【一有時字】將因循放蕩而皆無其意焉爾於是又爲之言五行之反戾相蕩相摩妖災之說以震動於厥心古之所以防昏亂之術也今子發而揚之使前人之奧祕布露顯明則後之人而又何憚耶曰聖人之爲教立中道以示於後曰仁曰義曰禮曰智曰信謂之五常言可以常行者也【一本行字下冇之字】防昏亂之術爲之勤勤然書於方冊興亡治亂之致永守是而不去也未聞其威之以怪而使之時而爲善所以滋其怠傲而忘理也語怪而威之所以熾其昏邪滛惑而爲禱禳厭勝怪之事以大亂於人也【厭一渉切塞也】且吾子以爲畏冊書之多孰與畏人之言使諤諤者言仁義利害焯乎列於其前而猶不悟【焯音灼明也】奚暇顧月令哉是故聖人爲大經以存其直道將以遺後世之君臣必言其中正而去其奇衺【上居宜切下與邪字同二字出禮記】其有嚚然而不顧者𨿽聖人復生無如之何又何冊書之有若陳隋之季暴戾淫放則無不爲矣求之二史豈復有行月令之事者乎然而其臣可勁悍者爭而與之言先王之道猶十百而一遂焉然則月令之無益於陳隋亦固矣立大中去大惑捨是而曰聖人之道吾未信也用吾子之說罪我者𨿽窮萬世吾無憾焉爾

斷刑論上【闕】

斷刑論下

余旣爲斷刑論【斷都玩切】或者以釋刑復於余其辭云云余不得已而爲之一言焉夫聖人之爲賞罰者非他所以懲勸者也賞務速而後有勸罰務速而後有懲必曰賞以春夏而刑以秋冬【出左傳襄公二十六年】而謂之至理者僞也使秋爲善者【一本秋下有冬字】必俟春夏而後賞則爲善者必怠春爲不善者【一本春下冇夏字】必俟秋冬而後罰則爲不善者必懈爲善者怠爲不善者懈是敺天下之人而入於罪也【敺音區下同】敺天下之人入於罪又緩而慢之以滋其懈怠此刑所以不措也【一本刑下有之字】必使爲善者不越月逾時而得其賞則人勇而有勸焉爲不善者不越月逾時而得其罰則人懼而有懲焉爲善者日以有勸爲不善者日以有懲是敺天下之人而從善逺罪也敺天下之人而從善逺罪是刑之所以措而化之所以成也或者務言天而不言人是惑於道者也胡不謀之人心以熟吾道吾道之盡而人化乎【一本作矣】是知蒼蒼者焉能與吾事而暇知之哉果以爲天時之可得順大和之可得致則全吾道而得之矣全吾道而不得者非所謂天也非所謂大和也是亦必無而已矣又何必枉吾之道曲順其時以謟是物哉吾固知順時之得天不如順人順道之得天也何也使犯死者自春而窮其辭欲死不可得貫三木【三木謂項手足皆有械】加連鎖而致之獄更大暑者數月【更平聲一本作吏】癢不得搔痺不得揺【痺必至切足气不至病】痛不得摩饑不得時而食渇不得時而飲目不得瞑【莫定切】支不得舒怨號之聲【怨音寃號平聲】聞於里人如是而大和之不傷天時之不逆是亦必無而已矣彼其所宜得者死而已也又若是焉何哉或者乃以爲雪霜者天之經也雷霆者天之權也非常之罪不時可以殺人之權也當刑者必順時而殺人之經也是又不然夫雷霆雪霜者特一气耳非有心於物者也聖人有心於物者也春夏之有雷霆也或發而震破巨石裂大木木石豈爲非常之罪也哉秋冬之有霜雪也舉艸木而殘之艸木豈有非常之罪也哉彼豈有懲於物也哉彼無所懲則效之者惑也果以爲仁必知經智必知權是又未盡於經權之道也何也經也者常也權也者逹經者也皆仁智之事也離之滋惑矣經非權則泥【乃計切】權非經則悖是二者彊名也曰當【張云丁浪切下同】斯盡之矣當也者大中之道也離而爲名大中之器用也知經而不知權不知經者也知權而不知經不知權者也偏知而謂之智不知者也偏守而謂之仁不仁者也知經者不以異物害吾道知權者不以常人怫吾慮合之於一而不疑者信於道而已者也且古之所以言天者蓋以愚蚩蚩者耳非爲聰明睿知者設也或者之未逹不思之甚也

辧侵伐論

【在集賢院爲徵天下兵討淮西作時徳宗貞元十五年討吳少誠】

春秋之說曰凡師有鐘鼔曰伐無曰侵【左傳莊公二十九年句】周禮大司馬九伐之法曰賊賢害人則伐之負固不服則侵之然則所謂伐之者聲其惡於天下也聲其惡於天下必有以厭於天下之心夫然後得行焉古之守臣有朘人之財【朘一作沒一作私一作傷童云音宣縮也】危人之生而又害賢人者內必棄於其人外必棄於諸侯從而後加伐焉動必克矣然猶校徳而後舉量力而後會備三有餘而以用其人一曰義有餘二曰人力有餘三曰貨食有餘是三者大備則又立其體正其名修其辭其害物也小則誥誓徵令不過其鄰𨿽大不出所暴非有逆天地橫四海者不以動天下之師故師不逾時而功成焉斯爲人之舉也故公之公之而鐘鼔作焉夫所謂侵之者獨以其負固不服而壅王命也內以保其人外不犯於諸侯其過惡不足暴於天下【暴音僕】致文告修文徳而又不變然後以師問焉是爲制命之舉非爲人之舉也故私之私之故鐘鼔不作斯聖人之所志也周道旣壞兵車之軌交於天下而罕知侵伐之端焉是故以無道而正無道者有之以無道而正有道者有之不增徳而以遂威者又有之故世日亂一變而至於戰國而生人耗矣是以有其力無其財君子不以動眾有其力有其財無其義君子不以帥師合是三者而明其公私之說而後可焉嗚呼後之用師者有能觀其侵伐之論則善矣

六逆論

春秋左氏言衛州吁之事因載六逆之說【左傳隱公三年】曰賤妨貴少陵長逺間親新間舊小加大滛破義六者亂之本也余謂少陵長小加大滛破義是三者固誠爲亂矣然其所謂賤妨貴逺間親新間舊𨿽爲理之本可也何必曰亂夫所謂賤妨貴者蓋斥言擇嗣之道子以母貴者也若貴而愚賤而聖且賢以是而妨之其爲理本大矣而可捨之以從斯言乎此其不可固也夫所謂逺間親新間舊者蓋言任用者之道也【一本無者字】使親而舊者愚逺而新者聖且賢以是而間之其爲理本亦大矣又可捨之以從斯言乎必從斯言而亂天下謂之師古訓可乎此又不可者也嗚呼是三者擇君置臣之事天下理亂之本也【一本之下有大字】爲書者執斯言著一定之論以遺後代上智之人固不惑於是【一本冇矣字】自中人而降守以爲大據而以致敗亂者【敗一作賊】固不乏焉晉厲死而悼公入乃理【左傳成公十八年】宋襄嗣而子魚退乃亂【子魚名目夷宋襄之庻兄事見左傳僖公八年】貴不足尙也秦用張祿而黜穣侯乃安【張祿範雎也穰侯魏冉也史記秦昭王事】魏相成璜而疏吳起乃危【成璜謂魏成翟璜史記魏文侯事】親不足與也苻氏進王猛而殺樊世乃興【晉載記苻堅】胡亥任趙髙而族李斯乃滅【秦二世】舊不足恃也顧所信何如耳然則斯言殆可以廢矣噫古之言理者罕能盡其說建一言立一辭則臲而不安【童云臲倪結切五忽切不安也潘本作甈云諸韻並作甈項書作杌隉後答許京兆書臲兀同此甈字非甈音中列切諸韻同】謂之是可也謂之非亦可也混然而已教於後世莫知其所以去就明者慨然將定其是非則拘儒瞽生相與羣而咻之【童云咻音休又況羽切皆痛念聲也】以爲狂爲怪而欲世之多有知者可乎夫中人可以及化者天下爲不少矣然而罕有知聖人之道則固爲書者之罪也

柳河東集注卷三

欽定四庫全書

柳河東集注卷四

宋童宗說張惇頤潘緯音釋

議辯

晉文公問守原議

【事見左傳僖公二十五年】

晉文公旣受原於王難其守問寺人防鞮【童云上步忽反下都僕切晉寺人名】以畀趙衰【張云初危切晉大夫也】余謂守原政之大者也所以承天子樹霸功致命諸侯不冝謀及媟近【媟音薛瀆也謂寺人卽今之宦者】以忝王命而晉君擇大任不公議於朝而私議於宮不博謀於卿相而獨謀於寺人𨿽或衰之賢足以守國之政不爲敗而賊賢失政之端由是滋矣況當其時不乏言議之臣乎狐偃爲謀臣先軫將中軍晉君疏而不咨外而不求乃卒定於內豎其可以爲法乎且晉君將襲齊桓之業以翼天子乃大志也然而齊桓任管仲以興進豎刁以敗【刁字亦作貂齊威公用之由是因內寵殺羣吏擅廢立】則獲原啟疆適其始政所以觀視諸侯也【觀去聲】而乃背其所以興迹其所以敗然而能霸諸侯者以土則大以力則彊以義則天子之冊也【左僖二十八年策命晉侯爲侯伯】誠畏之矣烏能得其心服哉其後景監得以相衛鞅【鞅於亮切史記商鞅入秦因寵臣景監以見秦孝公】石得以殺望之【漢元帝時宦官恭石顯譛殺蕭望之】設之者晉文公也【設一本作誤】嗚呼得賢臣以守大邑則問非失舉也蓋失問也【一本作問非失問舉非失舉也】然猶羞當時防後代若此況於問於舉又兩失者其何以救之哉余故著晉君之罪以附春秋許世子止趙盾之義【盾徒本切魯宣公二年趙穿殺靈公春秋書曰晉趙盾弒其君夷臯又昭公十九年許悼公疾飲太子之藥而卒春秋書曰許世子止弒其君買】

駮復讎議

【唐書孝友傳載徐元慶復父讎自囚詣官左拾遺陳子昻議誅元慶然後旌間墓時韙其言後禮部貟外郎柳宗元駮之駮音剝】

臣伏見天后時【唐武后】有同州下邽人徐元慶者【邽音圭】父爽爲縣尉趙師韞所殺卒能手刃父讎束身歸罪當時諫臣陳子昻建議誅之而旌其閭且請編之於令永爲國典臣竊獨過之臣聞禮之大本以防亂也若曰無爲賊虐凡爲子者殺無赦刑之大本亦以防亂也若曰無爲賊虐凡爲治者殺無赦【治一本作理】其本則合其用則異旌與誅莫得而並焉【一本作不得並也】誅其可旌玆謂濫黷刑甚矣旌其可誅玆謂僣壞禮甚矣果以是示於天下傳於後代趨義者不知所向違害者不知所立以是爲典可乎蓋聖人之制窮理以定賞罰本情以正褒貶統於一而已矣向使刺讞其誠僞【童云讞語蹇魚列魚戰三切並議罪也】考正其曲直原始而求其端則刑禮之用判然離矣何者若元慶之父不陷於公罪師韞之誅獨以其私怨奮其吏气虐於非辜州牧不知罪刑官不知問上下防冒吁號不聞而元慶能以戴天爲大恥枕戈爲得禮【禮記曲禮云父之讎不與共戴天寢苫枕幹弗與共天下也】處心積慮以衝讎人之胸介然自克卽死無憾是守禮而行義也執事者宜有慙色將謝之不暇而又何誅焉其或元慶之父不免於罪師韞之誅不愆於法是非死於吏也是死於法也法其可讎乎讎天子之法而戕奉法之吏是悖驁而淩上也【童云悖音孛驁音敖】執而誅之所以正邦典而又何旌焉且其議曰人必有子子必有親親親相讎其亂誰救是惑於禮也甚矣禮之所謂讎者蓋其寃抑沈痛而號無告也非謂抵罪觸法陷於大戮而曰彼殺之我乃殺之不議曲直暴寡脇弱而已其非經背聖不亦甚哉周禮調人掌司萬人之讎凡殺人而義者令勿讎讎之則死有反殺者邦國交讎之【周禮地官】又安得親親相讎也春秋公羊傳曰父不受誅子復讎可也父受誅子復讎此推刃之道復讎不除害【公羊定公四年】今若取此以斷兩下相殺則合於禮矣且夫不忘讎孝也不愛死義也元慶能不越於禮服孝死義是必逹理而聞道者也夫逹理聞道之人豈其以王法爲敵讎者哉議者反以爲戮黷刑壞禮其不可以爲典明矣請下臣議附於令有斷斯獄者不宜以前議從事謹議

桐葉封弟辯

古之傳者有言成王以桐葉與小弱弟戲【成王與弟唐叔虞戲剪桐葉爲珪曰以此封君】曰以封汝周公入賀王曰戲也周公曰天子不可戲乃封小弱弟於唐吾意不然王之弟當封耶周公宜以時言於王不待其戲而賀以成之也不當封耶【當並如字】周公乃成其不中之戲【中去聲】以地以人與小弱者爲之主其得爲聖乎且周公以王之言不可茍焉而已必從而成之耶設有不幸王以桐葉戲婦寺亦將舉而從之乎凡王者之徳在行之何若設未得其當【當丁浪切】𨿽十易之不爲病要於其當不可使易也而況以其戲乎若戲而必行之是周公教王遂過也吾意周公輔成王宜以道從容優樂要歸之大中而已必不逢其失而爲之辭又不當束縛之馳驟之使若牛馬然急則敗矣且家人父子尙不能以此自克況號爲君臣者耶是直小丈夫者之事【傾雪切】非周公所宜用故不可信或曰封唐叔史佚成之【童云佚夷質切周武王時太史尹佚事見史記晉世家】

辧列子

【列禦防所作唐號沖虛至徳眞經】

劉向古稱博極羣書然其錄列子獨曰鄭穆公時人穆公在孔子前幾百嵗列子書言鄭國皆云子產鄧析不知向何以言之如此史記鄭繻公二十四年【繻音須】楚悼王四年圍鄭鄭殺其相駟子陽子陽正與列子同時是歲周安王三年秦恵王韓列侯趙武侯二年魏文侯二十七年燕釐公五年【釐古文僖字】齊康公七年宋悼公六年魯穆公十年不知向言魯穆公時遂誤爲鄭耶不然何乖錯至如是其後張湛徒知怪列子書言穆公後事亦不能推知其時然其書亦多增竄非其實要之莊周爲放依其辭【放方往切】其稱夏棘狙公紀渻子【渻音省】季咸等皆出列子不可盡紀𨿽不槪於孔子道然其虛泊寥闊居亂世逺於利禍不得逮於身而其心不窮易之遁世無悶者其近是歟余故取焉其文辭類莊子而尢質厚少爲作好文者可廢耶其楊朱力命【列子篇名】疑其楊子書其言魏牟孔穿皆出列子後不可信然觀其辭亦足通知古之多異術也讀焉者愼取之而已矣

辯文子

【或曰防辛名妍字文子號曰計然葵丘濮上人範蠡之師】

文子書十二篇其傳曰老子弟子【唐有徐靈府注又冇李暹訓注或謂其書錄老子遺言】其辭時有若可取其指意皆本老子然其書【卽考字】蓋駮書也其渾而類者少竊取他書以合之者多凡孟子輩數家皆見剽竊峣然而出其類【童云峣音堯山髙貌或作堯】其意緒文辭義牙相抵而不合不知人之增益之歟或者眾爲聚斂以成其書歟然觀其往往有可立者又頗惜之憫其爲之也勞今刋去謬惡亂雜者取其似是者又頗爲發其意藏於家【爲去聲】

論語辯二篇

上篇

或問曰儒者稱論語孔子弟子所記信乎曰未然也孔子弟子曽參最少少孔子四十六歳【夫子生於周靈王二十年曽子生於周敬王十五年】曾子老而死是書記曽子之死則去孔子也逺矣曾子之死孔子弟子略無存者矣吾意曽子弟子之爲之也何哉且是書載弟子必以字獨曽子有子不然由是言之弟子之號之也然則有子何以稱子曰孔子之歿也諸弟子以有子爲似夫子立而師之其後不能對諸子之問乃叱避而退則固嘗有師之號矣今所記獨曾子最後死余是以知之蓋樂正子春子思之徒與爲之爾或曰孔子弟子嘗雜記其言然而卒成其書者曽氏之徒也

下篇

堯曰咨爾舜天之歷數在爾躬四海困窮天祿永終舜亦以命禹余小子履敢用牡敢昭告於皇天后土有罪不敢赦萬方有罪罪在朕躬朕躬有罪無以爾萬方或問之曰論語書記問對之辭爾今卒篇之首章然有是何也柳先生曰論語之大莫大乎是也是乃孔子常常諷道之辭云爾彼孔子者覆生人之器也【覆敷救切】上言堯舜之不遭【言一本作之】而禪不及已下之無湯之勢【下之一作下言】而已不得爲天吏生人無以澤其徳日視聞其勞死怨呼而已之徳涸焉無所依而施故於常常諷道云爾而止也此聖人之大志也無容問對於其間弟子或知之或疑之不能明相與傳之故於其爲書也卒篇之首嚴而立之

辯穀子

【戰國時人隱居潁川陽城之谷蘇秦張儀之師】

元冀好讀古書然甚賢穀子爲其指要幾千言穀子要爲無取漢時劉向班固錄書無穀子穀子後出而險盭峭薄【盭音戾】恐其妄言亂世難信學者宜其不道而世之言縱橫者時葆其書【葆音保】尢者晚乃益出七術【穀子下篇有陰符七術謂盛神法五龍飬志法靈實意法螣蛇分威法伏能散勢法鷙鳥轉圜法猛獸損兌法靈七章是也】怪謬異甚不可考校其言益奇而道益陿【張云陿音冶隘也】使人狙狂失守【狙子余切】而易於陷墜幸矣人之葆之者少今元子又文之以指要嗚呼其爲好術也過矣

辯晏子春秋

【齊相晏乎仲名嬰】

司馬遷讀晏子春秋髙之而莫知其所以爲書或曰晏子爲之而人接焉或曰晏子之後爲之皆非也吾疑其墨子之徒有齊人者爲之墨好儉晏子以儉名於世故墨子之徒尊著其事以增髙爲已術者且其旨多尙同兼愛非樂節用非厚久防者是皆出墨子又非孔子好言事非儒明又出墨子其言問棗及古冶子等尢怪誕【晏子春秋曰公孫防田開疆古冶子事景公勇而旡禮晏子言於公餽之二桃曰三子計功而食之云云公孫捷田開疆曰吾勇不若子功不逮子取桃不讓是貪也然而不死無勇也皆反其桃契領而死古冶子曰二子死之吾獨生不仁亦契領而死】又往往言墨子聞其道而稱之此甚顯白者自劉向歆班彪固父子皆錄之儒家中甚矣數子之不詳也蓋非齊人不能具其事非墨子之徒則其言不若是後之錄諸子書者宜列之墨家非晏子爲墨也爲是書者墨之道也

辯亢倉子

【唐號洞靈眞經潘云亢音庚莊子作庚桑楚楚名庚桑姓也史記作亢桑子大唐新語云道家有庚桑子者世無其書開元末處士王源撰亢倉子兩卷以補之序云庚桑亢桑亢倉一也唐藝文志以爲襄陽王士元】

太史公爲莊周列傳稱其爲書畏累【童云上烏罪切或作防下力罪切或作壘莊子音注云防壘山名也或云在魯又云在梁州】亢桑子皆空言無事實今世有亢桑子書其首篇出莊子而益以庸言蓋周所云者尙不能有事實又況取其語而益之者其爲空言尢也劉向班固錄書無亢倉子而今之爲術者乃始爲之傳注以教於世不亦惑乎

辯鶡冠子

【童云鶡音曷楚人居深山以鶡烏羽爲冠鶡似雉】

余讀賈誼鵩賦嘉其詞而學者以爲盡出鶡冠子【鶡冠子上九篇論三才變通古今治亂之道其世兵篇頭與鵩賦相亂】余往來京師求鶡冠子無所見至長沙始得其書讀之盡鄙淺言也惟誼所引用爲美餘無可者吾意好事者僞爲其書反用鵩賦以文飾之非誼有所取之決也太史公伯夷列傳稱賈子曰貪夫殉財列士殉名誇者死權不稱鶡冠子遷號爲博極羣書假令當時有其書遷豈不見耶假令眞有鶡冠子書亦必不取鵩賦以充入之者何以知其然耶曰不類

柳河東集注卷四

欽定四庫全書

柳河東集注卷五

宋童宗說張惇頤潘緯音釋

碑

箕子碑

凡大人之道有三一曰正防難【難乃旦切】二曰法授聖三曰化及民殷有仁人曰箕子實具玆道以立於世故孔子述六經之防尢殷勤焉當紂之時大道悖亂天威之動不能戒聖人之言無所用進死以並命誠仁矣【謂比干】無益吾祀故不爲委身以存祀誠仁矣【謂微子】與亡吾國故不忍【與音預】具是二道有行之者矣是用保其明哲與之俯仰晦是謩範辱於囚奴昏而無邪隤而不息故在易曰箕子之明夷正防難也及天命旣攺生人以正乃出大法用爲聖師周人得以序彛倫而立大典故在書曰以箕子歸作洪範法授聖也及封朝鮮【音仙東夷地】推道訓俗惟徳無陋惟人無逺用廣殷祀俾夷爲華化及民也【箕子去之朝鮮教其民以禮義田蠶織作民犯禁八條其民終不相盜無門戶之閉婦人貞信不淫僻其田民飲食以籩豆爲可貴此仁賢之化也出前漢志】率是大道藂於厥躬【童曰藂徒紅切正作叢】天地變化我得其正其大人歟於虖當其周時未至殷祀未殄比干已死微子已去向使紂惡未稔而自斃武庚念亂以圗存國無其人誰與興理是固人事之或然者也然則先生隱忍而爲此其有志於斯乎唐某年作廟汲郡【紂故都在今衛州】歳時致祀嘉先生獨列於易象作是頌云

防難以正授聖以謩宗祀用繁夷民其蘇憲憲大人【童云憲音顯中庸注云興盛貌】顯晦不渝聖人之仁道合隆污明哲在躬不陋爲奴衝讓居禮不盈稱孤髙而無危卑不可逾非死非去有懷故都時詘而伸【詘音屈】卒爲世模易象是列文王爲徒【易明夷卦文王以之箕子以之】大明宣昭崇祀式孚古闕頌辭繼在後儒

道州文宣王廟碑

謹案某年月日儒師河東薛公伯髙由尙書刑部郎中爲道州明年二月丁亥公用牲幣祭於先聖文宣王之廟夜漏未盡三刻公冕以入就位於庭惕焉深惟夫子之祀爰自京師太學徧於州邑遐闊僻陋咸用斯時致奠展誠宿燎設懸【張云燎力照切宿燎謂庭燎設懸謂懸筍簴】罇爼旂章【罇音尊】粲穆布列周天之下嗚呼夫子之道閎肆尊顯二帝三王其無以侔大也然其堂庭庳陋【庳音婢】椽棟毀墜曾不及浮圗外說克壯厥居水潦仍至歳加蕩沃公蹙然不寧若罔或承旣祭而出登墉以望爰得美地丰衍端夷水環以流有頖宮之制【頖與泮同諸侯學曰頖宮】是日樹表列位由禮考宜然後節用以制貨財乘時以僦功役【僦卽就切雇也】逾年而克有成廟捨峻整階序廓大講肄之位【肄羊至切習也】師儒之室立廩以周食圃畦以毓蔬【毓與肓同蔬菜也】權其子母贏且不竭【嬴音盈母謂本錢子謂利息】由是邑裏之秀民感道懷和更來門下【更平聲】咸願服儒衣冠由公訓程【法也】公攝衣登席親釋經防丕諭本統父慶其子長勵其幼化用興行人無爭訟公又曰夫子稱門弟子顏回爲庻幾其後從於陳蔡亦各有號言出一時非盡其徒也於後失厥所謂妄異科第坐祀十人以爲哲豈夫子志哉余案月令則曰【一本作曰則一本作則由】釋奠於先聖先師國之故也乃立夫子像配以顏氏籩豆旣嘉笙鏞旣成【張云鏞鐘名】九年八月丁未公祭於新廟退考疑義合以燕饗萬民翼翼觀禮識古於是春秋師晉陵蔣堅易師沙門凝【童云音辯俗作】助教某學生某等來告願刻金石明夫子之道及公之勤惟夫子極於化初冥於道先羣儒咸稱六籍具存茍贊其道若譽天地之大褒日月之明非愚則惑不可犯也惟公探夫子之志考有國之制先施彞典革正道本俾是荒服移爲闕裏在周則魯侯申【魯僖公名】能修頖宮詩有其歌在漢蜀守文翁能首儒學史有其贊今公法古之大同於魯化人之艱侔於蜀盍銘玆徳以告於史氏而刋之玆碑銘曰

荊楚之陽厥服惟荒民鮮由仁帝降其良振振薛公【童云振音眞仁厚也】惟徳之造赤旂金節來蒞於道師儒咸防嘉有攸告吉日丁亥獻於頖宮庭燎伊煌有煥其容公升於位心莫不恭爰念聖祀徧於海邦服冕陳器州邑攸同感忻以欷【張云欷音希歔也】思報聖功卜遷於嘉惟吉之逢畇畇其原【童云畇均勻二音】旣夷且大渙渙其流實環於外作廟有嚴昭祀顯配絜玆器用觀禮斯防布筵伊位作廩伊秩以丰其儀以壯其室新宮旣成崇報孔明於古有經【於一本作千】公粹厥誠邦民之良弁服是纓公躬講論防黙以聽【聽平聲】公降酬酢進退齊平柔肌洽體莫不充盈歸懽於心父子弟兄欽惟聖王厥道無涯世有頌辭益疚其多【疚音究】公斯考禮民感休嘉【感一本竹咸】從於魯風祗以詠歌公錫於天眉壽來加公賚於王休命是荷【荷音河】師於辟雍大邦以和侑酳申申【酳音少少飲酒食已而蕩口也】王道式訛諸儒作詩思繼頖水丕揚厥聲以告太史

柳州文宣王新修廟碑

仲尼之道與王化逺邇惟柳州古爲南夷椎髻卉裳【椎音槌髻音計漢書注一撮之髻其形如槌卉音毀絺葛之屬】攻刼鬭暴𨿽唐虞之仁不能柔秦漢之勇不能威至於有國【至唐也】始循法度置吏奉貢咸若采衛冠帶憲令進用文事【一本作士】學者道堯舜孔子如取諸左右執經書引仁義旋辟惟諾【旋音璿辟音壁又音避惟以水切】中州之士時或病焉然後知唐之徳大以遐孔氏之道尊而明元和十年八月州之廟屋壞幾毀神位刺史柳宗元始至大懼不任以墜教基丁未奠薦法齊時事禮不克施乃合初亞終獻三官衣布洎於贏財取土木金石徵工僦功完舊益新十月乙丑王宮正室成乃安神棲乃正法庭祗會羣吏卜日之吉防告於王靈曰昔者夫子嘗欲居九夷其時門人猶有惑聖言今夫子代千有餘載其教始行至於是邦人去其陋而本於儒孝父忠君言及禮義又況巍然炳然臨而炙之乎【後闕】惟夫子以神道設教我今罔敢知欽若玆教以寧其神追思告誨如在於前茍神之在曷敢不防居而無陋罔貳昔言【謂子欲居九夷】申陳嚴祀永永是尊麗牲有碑【麗猶系也禮祭義云君牽牲旣入廟門麗於碑】刻在廟門

終南山祠堂碑【並序】

貞元十二年夏洎秋不雨穡人焦勞嘉谷用虞皇帝使中謁者禱於終南申命京兆尹韓府君【名臯】祗飭祀事考視祠制以爲棟宇不稱宜有加飾遂命盩厔令裴均【童云盭厔音周質縣名盩一音侜厔一音窒】防承聖謨剏制祠堂乃徵土工木工石工備器執用來會祠下斬板榦礱柱礎【礱盧紅切礎音楚】陶瓴甓【瓴音零童云甓蒲歷切詩中唐有甓】築垣墉恢度舊制立三筵六尋旣興功云觸石霈澤周被植物擢茂期於丰登神道感而宣靈人心歡而致和嘉气充溢抃蹈布野於是邑令僚吏至於胥徒黃髮耆艾野夫版尹僉曰蓋聞名山之列天下也其有能奠方域產財用興雲雨於祭法宜在祀典惟終南據天之中【終南一名中南山】在都之南西至於襃斜【音耶谷名長四百七十里南口曰襃北口曰斜】又西至隴首【山名】以臨於戎東至於商顏【商山之顏顏猶額也出前漢溝洫志】又東至於太華【去聲西嶽也】以距於闗寔能作固以屏王室其物產之厚器用之出則璆琳瑯玕【璆音球玉名瑯玕石而似珠出禹貢】夏書載焉紀堂條枚【出毛詩秦風紀基也堂畢道平如掌也條槄也枚柟也】秦風詠焉今其神又能對於禱祝【一本作祀】化荒爲穰易沴爲和【沴音戾妖气也】厥功章明宜受大禮俾有慿托而宣其烈也非我後敬神重谷則曷能發大號尊明靈非我公勤人奉上則曷能對休命作新廟人事旣備神用時若丰我公田遂及我私粢盛無虞儲峙用充【儲音除峙直裏切】厥猷茂哉遂相與東向蹈舞拜手稽首願頌帝力且宣神徳永著終古辭曰

皇帝垂徳制定統極神道泰寧祀典修飾禳祈禜雩【音詠於並祭名】皆有凖程顧惟終南祠位庳陋【庳音婢】不稱顯名爰降制詔充大厥宇啟寤誠明昭感神衷道宣天休獲此利貞篤災愆陽化爲丰穰實我粢盛【平聲】人賴蓄給鼔腹而歌以樂其生巍巍靈山興利產財作固鎬京【鎬下老切】擁其嘉休眷祐於人永宅厥靈弈弈新廟【張云弈音亦書或作奕同】整頓端莊神位密淸後祀承則絜心勤禮導暢純精邑吏嗇夫鮐背鯢齒【鮐音防鯢音倪皆壽徵】願垂表經頌宣聖徳篆刻金石永世飛聲【此文用秦碑體三句一韻】

太白山祠堂碑【並序】

雍州【雍於用切】西南界於梁其山曰太白其地恆寒冰雪之積未嘗已也其人以爲神故歳水旱則禱之寒暑乖候則禱之厲疾祟降則禱之【張云祟音邃神禍也】咸若有答焉者貞元十二年孟秋旱甚皇帝遇災悼懼分命禱祀至於玆山又詔京兆尹宜飾祠廟遂下令於甸邑邑令裴均臨事有恪革去狹陋恢閎棟宇階室之廣三倍其初翌日大雨黍稷用丰野夫讙謡欽聖信神願垂頌聲刻在金石文曰【文亡】

碑陰文

時尹韓府君諱臯祗奉制詔發付邑吏令裴府君諱均承荷君公之命督就祠宇蒞事謹甚克媚神意用獲顯貺邑人靈之其事遂聞詔事嘉異勞主者甚厚【勞力到切】乃刻玆石立於西序右階之下肆列裴氏之政於碑之陰惟君教行於家徳施於人撫字惠厚柔仁博愛之道洽於鰥嫠【張云上姑頑切下陵之切】亷毅肅給威斷猛制之令行於彊禦獄訟不私於上罪責不及於下農事課勵厚生克勤徵賦首入而其人益贍創立傳館【傳株戀切驛也】平易道路【易以防切治也】攺作甚力而其人彌逸韓府君毎用嘉褒稱其理爲甸服最今玆設廟位神神歡而寧宜爲君之誠敬克合於上用啟之也不可以不志

湘源二妃廟碑

元和九年八月二十日湘源二妃廟災司功掾守令彭城劉知剛【唐有司功參軍守攝也】主簿安邑衛之武告於州刺史禦史中丞淸河崔公能祗栗厥戒會羣吏洎眾工發開元詔書懼廢守祀搜考贏羨【延靣切余也】均節委積【童云上於僞切下子智切聚也周禮注少曰委多曰積】咸執牘聿【說文牘書版聿所以書】至於祠下稽度旣備【度徒洛切】傭役惟時斬木於上游陶埴於水涯【張云埴音植埏也童云涯音宜又宜佳切】廼桴廼載工逸事遂作貌顯嚴粲然而威十有一月庚辰陳奠薦辭立石於廟門之宇下惟父子夫婦人道之大大哉二神咸極其會爲子而父堯爲婦而夫舜齊聖並明弼成授受內若嚚瞽上承輝光克艱以乂徳罔不至帝旣野死神亦不返食於玆川古有常典敺祓孽【敺祓音區弗卽戾字】恢宣淑靈敢或失職以姦天刑【姦音幹】有翼其躬有苾其馨【苾香也】沈牲爰告卽石是銘銘曰

淵懿承聖舜妻堯女徳形嬀汭【張云上俱爲切姓也下儒稅切水名】神位湘滸【音虎】揆玆有初克碩厥宇唐命秩祀玆邑攸主毛牷旣疈【周禮牧人毛之取純毛也牛純色曰牷疈相逼切副辜祭一本疈作肆肆托歷切解牲體也】椒馨爰糈【童云糈先呂切祠神之米】於萬年期保伊祜潛火煽孽燉於融風【童云燉他昆切風而火也】神用播遷時罔克龔邑令羣吏告於君公亷用積余以就爾功桴木負埴【童云桴芳旡切編竹木爲之大曰筏小曰桴】載流於江旣夷以成崇宇峻墉絜嚴淸間【音閒】左右率從神樂來歸徒禦雍雍神旣安止邦人載喜奉其告玉【一作主】以對嘉祉南風湑湑【私呂切】湘水如舞將子無讙神聽鐘鼔丰其交報邦邑是與刻此樂歌以極終古

饒娥碑

饒娥饒人饒姓娥名世漁鄱水【鄱蒲禾切】娥爲室女淵懿靖専𨿽小家未嘗出遊治絺葛供女事循整鄕閭敬式娥父醉漁風卒起【卒卽猝字】不能舟遂以溺死求屍不得娥聞父死走哭水上三日不食耳鼻流血气盡伏死明日屍出黿魚鼉蛟浮死萬數塞川下流鄱旁小民悲感怨號【上音寃下音豪】以爲神奇縣人鄕人會錢具儀娥鄱水西橫道上追思不足相與作石以詒後世【詒一作詔】其辭曰生徳無類气靈而休嗟玆孝娥惟行之周淵懿含貞好靖不遊纎葛絺紵【童云纎思亷切絺醜知切細葛也紵直呂切】克供以修蒸蒸在家其父世漁飲酒不節死乎風濤【乎一本作於或作於】匐匍來哭號天以呼顏目耳鼻膏血交流三日頓踣【蒲北切僵也】气竭形枯父屍旣出孝質已殂鼈黿鼉有蛟洎魚充流溢岸旁出仰浮見怪形異適與我謀鄱民哀號或以頌歌齊女色憂傷槐罷誅【列女傳齊景公有所愛槐傷槐者死婧父衍醉而傷槐景公使拘之婧造於晏子之門晏子言於公廢傷槐之法出犯槐之囚】趙姬完父操棹爰謳【同上趙津女姢者河津吏之女趙簡子南擊楚吏醉不能渡簡子欲殺之姢懼願備父持楫中流發河激之歌簡子以爲夫人】肉刑不施漢美淳於【漢淳於公冇罪少女緹縈上書文帝遂除肉刑】烈烈孝娥水死上虞【後漢曹娥上虞人父盱能按節抗歌婆婆樂神逆濤迎伍君爲水所淹不得其屍娥年十四哀吟旬有七日遂投江死抱父屍浮出】娥之至徳實與爲儔恆人有言惟教是圗懿玆徳女家世不儒奇行特出神道莫酬窮哀罔泄終古以畱鄕人好禮爰立玆丘建銘當道遇者下車

唐故特進贈開府儀同三司揚州大都督南府君睢陽廟碑【並序】

急病讓夷義之先【國語臧文仲曰賢者急病遜夷夷平也】圗國忘死貞之大【左傳昭公元年趙孟曰圖國忘死貞也】利合而動乃市賈之相求【賈音古】恩加而感則報施之常道【施去聲】睢陽【睢息遺切唐睢陽郡乃宋州】所以不階王命橫絕凶威超千祀而挺生奮百代而特立者也時惟南公【此乃南霽云廟唐書有傳】天與拳勇【毛詩注拳力也】神資機智藝窮百中【去聲謂善射】豪出千人不遇興詞郁尨眉之都尉【漢武故事上至郎省見一郎須眉皓白問之對曰臣姓顏名駟三葉不遇上感其言擢爲防稽都尉】數奇見惜挫猨臂之將軍【童云數所角切奇居宜切猨卽猿字漢李廣猨臂善射上以李廣數奇不令當單於注言廣命奇只不偶也】天寶末宼劇慿陵隳突河華【音盡】天旋虧斗極之位地圯積狐貍之宂親賢在庭子駿陳謩以佐命【謂陳希烈等漢劉歆字子駿佐王莽爲國師】元老用武夷甫委師而勸進【謂哥舒翰等晉王衍字夷甫爲石勒所破勸勒稱尊號】惟公與南陽張公巡髙陽許公逺義气懸合許謀大同【訏凶於切大也說文云齊楚謂信曰訏】誓鳩武旅以遏橫潰【上戶孟切下音防】裂裳而千里來應左袒而一呼皆至【呼火故切】柱厲不知而死難【去聲列子柱厲叔事莒敖公自以爲不知己去之海上及公有難乃往死之曰以愧後世之人主不知其臣者也】狼瞫見黜而奔師【瞫尺甚式忍二切左傳文公二年狼瞫爲右先軫黜之狼瞫怒及彭衙旣陳以其屬馳秦師死焉】忠謀朗然萬夫齊力【一作志】公以推讓且専奮擊爲馬軍兵馬使出戰則羣校同彊入守而百雉齊固【城三堵爲雉】初據雍丘謂非要害將保江淮之臣庻通南北之奏復【周禮諸臣之復謂奏事於王也】拔我義類扼於睢陽前後捕斬要遮【要去聲】凶气連沮漢兵已絕守疏勒而彌堅【防音疎後漢班超在疏勒而玆姑墨數攻疏勒超孤立無援吏士單少拒守歳余又耿恭據疏勒匈奴擁絕澗水救兵不至車師復叛與匈奴共攻恭】虜騎𨿽彊頓盱眙而不進【盱音吁眙音怡宋文帝元嘉二十八年魏主攻盱眙輔國將軍臧質堅守三旬不拔】賊徒乃棄疾於我悉眾合圍技𨿽窮於九攻【呂氏春秋公輸般設攻宋之械墨子設守宋之備公輸般九攻之墨子九卻之遂輟不攻宋】志益専於三板【史記智伯率韓魏攻趙防子奔保晉陽三國引汾水灌其城城不沒者三板】偪陽懸布之勁【一本作巧左傳襄公十年晉伐偪陽主人懸布秦荳父登之及堞而絕之隊則又縣之蘓而復上者三縣卽懸字隊卽墜字】汧城鑿宂之奇【汧音牽其事未詳或曰田單宂城火牛】息意牽羊羞鄭師之大臨【臨力鴆切哭也左傳宣公十二年楚子圍鄭國人大臨楚子退師鄭人修城進復圍之三月克之鄭伯肉祖牽羊以逆注示服爲臣僕】甘心易子鄙宋臣之病告【左傳宣公十五年楚子圍宋宋華元夜入楚師登子反之牀曰寡君使元以病告曰敝邑易子而食】諸侯環顧而莫救【唐張巡傳時賀蘭進明屯臨淮許叔兾尙衡次彭城皆觀望莫肯救】國命阻絕而無歸【張巡傳當此時王命不復通巡設天子畫像率軍士朝人人盡泣】以有盡之疲人敵無已之彊防公乃躍馬潰圍馳出萬眾抵賀蘭進明乞師進明乃張樂侑食以好聘待之【好呼報切】公曰獘邑父子相食而君辱以燕禮獨何心歟乃自噬其指曰噉此足矣遂慟哭而返卽死孤城首碎秦庭終懵無衣之賦【懵武亙切左傳定公四年申包胥如秦乞師秦哀公爲賦無衣九頓首而坐故庾信賦云申包胥之頓地辟之以首】身離楚野徒傷帶劍之辭【楚詞九歌國殤篇云帶長劍兮挾秦弓首𨿽離兮心不懲】至徳二年十月城防遇害無傅爕之嘆息【後漢傳爕爲漢陽太守賊欲送爕歸鄕裏爕嘆曰吾行何之遂戰沒】有周苛之慷慨【漢髙祖使周苛守滎陽項羽生得苛苛罵羽羽烹之】聞義能徙果其初心烈士抗詞痛臧洪之同日【後漢袁紹執臧洪殺之陳容曰寧與臧洪同日死遂見殺見者相謂曰如何一日戮二烈士】直臣致憤惜蔡恭於累旬【梁武帝天監三年魏兵圍義陽蔡道恭禦之相持百餘口蔡恭病卒詔曹景宗救援景宗不進義陽遂防任昉彈景宗曰道恭云逝城守累旬景宗之存一朝棄甲】朝廷加贈特進揚州都督定功爲第一等與張氏許氏並立廟睢陽歳時致祭男在𦇤褓皆受顯秩賜之土田刻鮑信之形【魏初平二年鮑信擊黃巾戰死求屍不能得乃刻木爲信狀祭而哭焉一本作鮑勛者非】陵圗龐徳之狀【魏龐徳與闗羽戰敗不降爲羽所殺魏帝令於陵屋闗羽戰克龐徳憤怒於禁降伏之狀】納官其子見勾踐之心【越語勾踐捷於會稽乃令於三軍曰孤子寡婦疾疹貧病者納官其子注云仕其子而教之】羽林字孤知孝武之志【前漢百官表武帝時從軍死事者之子飬羽林官教以五兵號羽林孤兒】舉門闗於周典【周禮司門凡財物犯禁者舉之以其財飬死政之老與其孤注財謂門闗之委積也死政之老死事者之父母子也】徴印綬於漢儀【後漢張奐云吾前後十要銀艾銀卽銀印艾卽緑綬要音腰十要者每一官卽佩一印】王猷以光寵錫斯備於戲睢陽之事不惟以能死爲勇善守爲功所以出奇以恥敵立慬以怒防【慬勤謹二音勇也列子無以立慬於天下一本作僅者非】俾其専力於東南而去備於西北力専則堅城必陷備去則天討可行是故卽城陷之辰爲克敵之日世徒知力保於江淮而不知功靖乎醜虜論者或未之思歟公諱霽云字某範陽人有子曰承嗣七歳爲婺州別駕賜緋魚袋歷施涪二州【涪音浮】服忠思孝無替負荷懼祠宇久逺徳音不形願斵堅石假辭紀美惟公信以許其友剛以固其志仁以殘其肌勇以振其气忠以摧其敵烈以死其事出乎內者合於貞行乎外者貫於義是其所以奮百代而超千祀者矣其志不亦宜乎廟貌斯存碑表攸托洛陽城下思鄕之夢儻來【後漢溫序爲隗囂將所執不降而死光武命送防到洛陽城旁爲冢地長子壽爲鄒平侯相夢序告之曰久客思鄕裏壽卽棄官乞歸葬帝許之】麒麟閣中卽圗之詞可繼【前漢趙充國以功徳畫未央宮至成帝時西嘗有警上思將帥之臣召揚雄卽充國圗畫而頌之】銘曰貞以圗國義惟急病臨難忘身【難乃旦切】見危致命漢寵死事周崇死政烈烈南公忠出其性控扼地利奮揚兵柄東防吳楚西臨周鄭婪婪羣凶【婪盧含切貪也】害气彌盛長蛇封豖【封大也見左傳定公四年】踴躍不定屹彼睢陽【屹魚乞切山貌】制其要領【童云上一遙切前漢張騫傳注云要衣要也領衣領也凡持衣者則執要與領故以爲諭】橫潰不流疾風斯勁梯衝外舞缶穴中偵【偵五正切伺視也賊攻睢陽爲云梯置精兵其上推之臨城巡潛鑿三穴梯將至一穴中出大木鉤之一穴中出木柱之一穴中出鐵籠盛火焚之】鈐馬非難【公羊傳宣公十五年鉗馬而秣之】析骸猶競【左宣十五年華元曰析骸以爨】浩浩烈士不聞濟師兵食殱焉守逾三時公奮其勇單車載馳投軀無告噬指而歸力窮就執猶抗其辭【唐忠義傳霽云被執賊欲降之巡呼曰南八男兒死耳不可爲不義屈霽云笑曰將欲有爲也公知我者敢不死遂遇害】圭璧可碎堅貞不虧防力東盡凶威西恧【女六切慙也】孤城旣防渠魁受戮【安慶緒】雷霆之誅由我而速巢穴之固由我而覆【範陽】江漢淮湖羣生咸育倬焉勲烈孰與齊躅【廚玉切】天子震悼陟是元功旌褒有加命秩斯崇位尊九牧禮視三公建玆祠宇式是形容牲牢伊碩黍稷伊丰防防孝嗣望慕無窮刋碑河滸萬古英風

柳河東集注卷五

欽定四庫全書

柳河東集注卷六

宋童宗說張惇頤潘緯音釋

碑

曹溪第六祖賜諡大鑑禪師碑

【六祖名惠能姓盧氏】

扶風公廉問嶺南三年【馬總扶風人爲嶺南節度使】以佛氏第六祖未有稱號疏聞於上詔諡大鑑禪師塔曰靈照之塔元和十年十月十三日下尙書祠部符到都府公命部吏洎州司功掾告於其祠幢蓋鐘鼓【幢傳江切】增山盈谷萬人咸會若聞神其時學者千有餘人莫不欣踴奮厲如師復生則又感悼涕慕如師始亡因言曰自有生物則好鬭奪相賊殺防其本實誖乖滛流【張云誖蒲昧切亂也】莫克返於初孔子無大位沒以餘言持世更楊墨黃老益雜其術分裂而吾浮圗說後出推離還源合所謂生而靜者【記樂記人生而靜天之性也】梁氏好作有爲師逹摩譏之空術益顯【傳燈錄梁武帝問達摩曰朕造寺冩經度僧不可勝紀有何功徳師曰並無功徳此但人天小果如影隨形𨿽有非實】六傳至大鑑【逹摩本天竺王子得禪宗妙法云自釋迦相傳有衣鉢爲記世稱傳授逹摩傳惠可爲二祖惠可傳璨爲三祖璨傳道信爲四祖信傳忍爲五祖忍傳惠能爲六祖】大鑑始以能勞苦服役【能卽一耐字】聽其言言希以究師用感動遂受信具【衣鉢也】遁隱南海上人無聞知又十六年度其可行【度待洛切】乃居曹溪【韶州地名唐咸亨末能住韶州寶林寺】爲人師會學去來嘗數千人其道以無爲爲有以空洞爲實以廣大不蕩爲歸其教人始以性善終以性善不假耘鋤本其靜矣中宗聞名使幸臣再徴不能致取其言以爲心術其說具在今布天下凡言禪皆本曹溪大鑑去世百有六年凡治廣部而以名聞者以十數莫能掲其號乃今始告天子得大諡丰佐吾道其可無辭公始立朝【謂馬總】以儒重刺防州都防安南由海中大蠻夷連身毒之西【潘云身毒史記上音捐下音篤前漢下音篤一名天篤浮圗胡是也又西南夷傳注卽天竺亦曰捐篤】浮舶聽命咸被公徳受旂纛節防【童云纛杜皓切翳也舞者所執徒沃切羽葆幢又徒刀大到二切潘云大到切羽毛幢也以犛牛尾爲之大如斗或在騑頭或在衡又音毒】來蒞南海屬國如林不殺不怒人畏無噩【逆各切嘩訟也潘云周禮噩當爲驚愕之愕】允克光於有仁昭列大鑑莫如公宜其徒之老乃易石於宇下使來謁辭其辭曰

逹摩幹幹傳佛語心六承其授大鑑是臨勞勤専默終揖於深【揖一本作挹】抱其信器行海之陰其道爰施在溪之曹龎合猥附不夷其髙傳告咸陳惟道之褒生而性善在物而具荒流奔軼【徒結切】乃萬其趣匪思愈亂匪覺滋誤由師內鑑咸獲於素不植乎根不耘乎苖中一外融有粹孔昭在帝中宗聘言於朝陰翊王度俾人逍遙越百有六祀號諡不紀由扶風公告今天子尙書旣復大行乃誄【潘雲魯水切壘也壘述前人之功徳】光於南土其法再起厥徒萬億同悼齊喜惟師教所被洎扶風公所履咸戴天子天子休命嘉公徳美溢於海夷浮圗是視師以仁傳公以仁理謁辭圗堅永不已

南嶽彌陁和尙碑【陁一本作陀】

在代宗時有僧法照爲國師乃言其師南嶽大長老有異徳天子南向而禮焉度其道不可徴乃名其居曰般舟道【般舟和尙蓋日悟也】用尊其位公始居山西南巖石之下人遺之食則食不遺則食土泥茹艸木其取衣類是南極海裔北自幽都來求厥道或值之崖谷羸形垢靣躬負薪槱【音酉以九切】以爲僕役而媟之【媟音薛】乃公也凡化人立中道而教之權俾得以疾至故示専念書塗巷刻谿谷丕勤誘掖以援於下不求而道備不言而物成人皆負布帛斬木石委之巖戶不拒不營祠宇旣具以洎於徳宗申詔褒立是爲彌陁寺施之餘則與餓疾者【施式智切】不屍其功公始學成都唐公次資川詵公詵公學於東山忍公【姓周黃梅人卽五祖】皆有道至荊州進學玉泉眞公眞公授公以衡山俾爲教魁人從而化者以萬計初法照居廬山由正定趣安樂國【由一本作中】見防惡衣侍佛者佛告曰此衡山承逺也出而求之肖焉乃從而學傳教天下由公之訓公爲僧凡五十六年其壽九十一貞元十八年七月十九日終於寺葬於寺之南岡刻石於寺大門之右銘曰

一气廻薄茫無窮其上無初下無終離而爲合蔽而通始末或異今焉同虛無混防道乃融聖神無迹示教功公之率眾峻以容公之立誠放其中【放本或作教】服庇艸木蔽穹隆仰攀俯取食以充形遊無極交大雄天子稽首師順風四方奔走云之從經始尋尺成靈宮始自蜀道至臨洪咨謀往復窮眞宗子弟傳教國師公化流萬億代所崇奉公寓形於南岡防曰願惟孝恭立之玆石書蹤

嶽州聖安寺無姓和尙碑

維某年月日嶽州大和尙終於聖安寺凡爲僧若干年年若干有名無姓世莫知其閭裏宗族所設施者有問焉而以告曰性吾姓也其原無初其冑無終承於釋師以系道本吾無姓耶法劍云者我名也實且不有名惡乎存吾有名耶性海吾鄕也法界吾宇也戒爲之墉惠爲之戶以守則固以居則安吾閭裏不具乎度門道品其數無極菩薩大士其眾無涯【潘云菩薄胡切薩桑葛切佛書云菩提薩埵唐言覺冇情也從簡稱菩薩】吾與之戚而不吾異也吾宗族不大乎其道可聞者如此而止讀法華經金剛般若經數逾千萬【潘云般北末切若而也切梵語謂智惠也】或譏以有爲曰吾未嘗作嗚呼佛道逾逺異端競起惟天臺大師爲得其說和尙紹承本統以順中道凡受教者不失其宗生物流動趣向混亂惟極樂正路爲得其歸和尙勤求端慤以成至願凡聽信者不惑其道或譏以有迹曰吾未嘗行始居房州龍興寺中徙居是州作道於楞伽北峯【楞音稜伽音茄】不越閫者五十祀和尙凢所嚴事皆世髙徳始出家事而依者曰卓然師居南陽立山葬嶽州就受戒者曰道頴師居荊州弟子之首曰懷逺師居長沙安國寺爲南嶽戒法歳來侍師會其終遂以某日葬於卓然師塔東若干步銘曰

道本於一離爲異門以性爲姓乃歸其根無名而名師教是尊假以示物非吾所存大鄕不居大族不親淵懿內朗沖虛外仁聖有遺言是究是勤惟動惟黙逝如浮雲教久益微世罕究陳爰有大智出其眞門【一本作論】師以顯示俾民惟新情動生變物由湮淪爰授樂國參乎化原師以誘導俾民不昏道用不作神行無迹晦明俱如生死偕寂法付後學施之無斁【夷益切厭也】從我師無忘眞宅薦是昭銘刻玆貞石

碑陰記

無姓和尙旣居是山曰凡吾之求非在外也吾不動矣農楊公炎自道州以宰相徵過焉以爲宜居京師彊以行不可將以聞曰願間歳乃往明年楊去相位竄謫南海上終如其志趙郡李萼辯博人也爲嶽州盛气欲屈其道聞一言服爲弟子河東裴藏之舉族受教京兆尹農楊公某【楊慿】以其隠地爲道奉和州刺史張惟儉買西峯廣其居凡以貨利委堂下者不可選紀受之亦無言將終命其大弟子懷逺授以道妙終不告其姓或曰周人也信州刺史李某爲之傳【李位】長沙謝楚爲行狀博陵崔行儉爲性守一篇凡以文辭道和尙功徳者不可悉數農公自余杭【楊慿自臨賀尉徙杭州刺史】命以行狀來懷逺師自長沙以傳來使余爲碑旣書其辭故又假其陰以記

龍安海禪師碑

佛之生也逺中國僅二萬里其沒也距今玆僅二千歳故傳道益防而言禪最病拘則泥乎物誕則離乎眞眞離而誕益勝故今之空愚【一作空空愚夫】失惑縱傲自我者皆誣禪以亂其教冒於嚚昏【嚚魚巾切】放於滛荒其異是者長沙之南曰龍安師師之言曰由迦葉至師子二十三世而離離而爲逹摩【潘云迦居牙切葉書涉切是釋迦大弟子一名飲光逹摩摩當作磨莫臥切西天第二十八祖東震旦士謂之初祖】由逹摩至忍五世而益離離而爲秀爲能【神秀姓李氏隋末出家事忍忍卒秀乃居常陽山同學僧惠能姓盧氏忍卒住韶州寶林寺天下散傳其道謂秀爲北宗能爲南宗】南北相訾【音紫毀也】反戾鬭狠其道遂隠嗚呼吾將合焉且世之傳書者皆馬鳴龍樹道也二師之道其書具存徵其書合於志可以不慁【胡困切】於是北學於惠隠南求於馬素咸黜其異以蹈乎中乖離而愈同空洞而益實作安禪通明論推一而適萬則事無非眞混萬而歸一則眞無非事推而未嘗推故無適混而未嘗混故無歸塊然趣定至於旬時是之謂施用茫然同俗極乎流動是之謂眞常居長沙在定十四日人卽其處而成室宇遂爲寶應寺去於湘之西人又從之負大木礱宻石以益其居【礱音聾】又爲龍安寺焉尙書裴公某李公某侍郎呂公某楊公某【裴冑李巽呂渭楊慿】禦史中丞房公某咸尊師之道執弟子禮凡年八十一爲僧五十三期元和三年二月九日而沒其弟子覺洎懷直浩初等狀其師之行謁余爲碑曰師周姓如海名也世爲士父曰擇交同州錄事參軍叔曰擇從尙書禮部侍郎師始爲釋其父奪之志使仕至成都主簿不樂也天寶之亂復其初心嘗居京師西明寺又居岣嶁山【張云岣嶁拘縷二音岣又音古後切嶁力後切】終龍安寺其原銘曰

浮圗之修其奧爲禪殊區異世誰得其傳遁隠乖離浮游散遷莫徵旁行【胡郎切】徒聽浮言空有互鬭南北相殘誰其防之楚有龍安龍安之徳惟覺是則苞並絕異表正失惑貌昧形靜功流無極動言有爲彌寂而黙祠廟之嚴我居不飾貴賤之來我道無得逝耶匪追至耶誰抑惟世之幾惟道之微旣陳而明乃去而歸象物徒設眞源無依後學誰師嗚呼玆碑【一作動言事爲】

柳河東集注卷六

欽定四庫全書

柳河東集注卷七

宋童宗說張惇頤潘緯音釋

碑銘

南嶽雲峯寺和尙碑

乾元元年【戊戌嵗】某月日皇帝曰【肅宗】予欲俾慈仁怡愉洽於生人惟浮圗道允廸乃命五嶽求厥元徳以儀於下惟玆嶽上於尙書其首曰雲峯大師法證凡蒞事五十年貞元十七年乃沒其徒曰詮曰逺曰振曰巽曰素凡三幹餘人其長老咸來言曰吾師軌行峻特【軌居洧切法也】器宇大有來受律者吾師示之以尊嚴整齊明列義類而人知其所不爲有來求道者吾師示之以髙廣通逹一其空有而人知其所必至元臣碩老稽首受教髫童毀齒【髫音迢童子垂髮】踴躍執役故從吾師之命而度者凡五萬人吾師冬不燠裘【燠乙六切又威遇切】饑不丰食毎歳防其類讀羣經俾聖言畢出有以見其大又率其仵【音午偶也】伐木輦土作佛塔廟洎經典俾象法益廣有以見其用將沒告門人曰吾自始學至去世未嘗有作焉然後知其動無不虛靜無不爲生而未始來歿而未始往也【二而字下或有知字】其道備矣願刻山石知教之所以大其詞曰

師之教尊嚴有耀恭天子之詔維大中以告後學是效師之徳簡峻淵黙柔惠以直渙焉而不積同焉而皆得玆道惟則師之功勤勞以庸維奧祕必通以興祠宮遐邇攸從師之族由虢而郭【周武王封虢叔於西虢平王東遷奪其地與鄭武公求虢叔之裔孫序封於其陽號曰虢父】世徳有奕從佛於釋師之壽七十有八惟終始罔缺丕冒遺烈厥徒蒸蒸維大教是膺維憲言是徵溥博恢如川之增如雲之興如嶽之不崩終古其承之

南嶽雲峯和尙塔銘

雲峯和尙族郭氏號法證爲竺乾道五十有七年年七十有八貞元十七年九月十七日終十月二十七日凡度學者五萬人爲弟子者三千人色厲而仁行峻而周道廣而不尢功髙而不有毅然居山之北峯以爲儀表世之所謂賢人大臣者至南方咸所嚴事由其內者聞大師之言律義莫不震動悼懼如聽誓命由其外者聞大師之稱道要莫不淒欷欣踴【欷音希】如獲肆宥故時推人師則専其首詔求教宗則冠其位披山伐木崇構法宇則地得其勝捐衣去食廣閱羣經則理得其深其道實勤而其心無求自大師化去教亦隨防嗚呼大師之門人慕號長老愁痛遂相與以爲玆塔礱石峻整植木蓊茂【蓊烏孔切木盛貌】凡衡山無與爲比者然而未有能紀其事余旣與大乘師重防遊巽其徒也亟爲餘言【亟爲並去聲】故爲其銘銘曰

苞元極兮韜大方威而仁兮幽以光行峻防兮貌齋莊【峻一本作浚】气混溟兮徳洋洋演大律兮離毫芒度羣有兮耀柔剛棟宇立兮像法彰文字闡兮聖言揚詔褒列兮宅南方道之廣兮用其常後是式兮宜久長閟靈室兮記崇岡卽石兮垂文章學者慕兮哀無疆

南嶽般舟和尙第二碑

佛法至於衡山及津大師始修起律教由其壇場而出者爲得正法其大弟子曰日悟和尙盡得師之道次補其處爲浮圗者宗世家於零陵蔣姓也和尙心大而行密體卑而道尊以爲由定發惠必用毗尼爲之室宇【潘云毗頻脂切律也傳燈錄云律師啟毗尼之法】遂執業於東林恩大師究觀祕義乃歸傳教不視文字懸判深微登壇蒞事度比丘眾【潘云比音鼻語云比邱如秦云乞士謂上於諸佛乞法資益恵命下於施主乞食資益色聲】凡歳千人者三十有七而道不恩以爲去凡卽聖必以三昧爲之軌道遂服勤於紫霄逺大師修明要奧得以觀佛浩入性海洞開眞源道専精長跪右繞不衡不倚【石碑本洞作廓旡長跪及不衡字】凡七日者百有二十而志不衰初開元中詔定制度師乃居本郡龍興寺肅宗制天下名山置大徳七人玆嶽尢重推擇居首師乃卽崇嶺是作精室辟林莽【碑本辟作斬】刳巖巒殿捨宏大廊廡修直【廡音武】不命而獻力不祈而薦貨凡南方人顓念佛三昧者必由於是命曰般舟臺焉【潘云般如字大藏有般舟三昧經云一心念佛若一日晝夜若七日七夜又云經行不得休息不得坐三月速得是三昧今釋氏有依此教修行者】和尙生十三年而始出家又九年而受具戒又十年而處壇塲【石本處作居】又三十七年而當貞元二十年正月十七日化於玆室嗚呼無得而修故念爲實相不取於法故律爲大乘壞衣不飾揣食不味【揣徒官切聚貌】覆薦服役凡出於生物者擯而勿用不自知其慈攝取調禦凡歸於正眞者動而成羣不自知其教萬行方厲一性恆如寂用之涯不可得也有弟子曰景秀嗣居法會欲廣其師之徳延於罔極故申明陳辭俾刋之玆碑銘曰

像教南被及津而尊威儀有嚴載辟其門吾師是嗣增濬道源度眾逾廣大明羣昏乃興毗尼微密是論八萬總結彰於一言聲聞熈熈遐邇來奔如木旣拔有植其根乃法般舟奧妙斯存百億防防觀於化元同道祁祁【盛貌】功庸以惇如水斯壅流之無垠【音銀岸也】帝求人師登我先覺赫矣明命表玆靈嶽於彼南阜齋宮爰作負掲致貨時靡要約【要平聲潘云掲音竭又音朅又音憇並牽也】袒奮程力不呼而諾是刈是鑿旣塗旣斵層構孔碩以延後學出不牛馬服不絮帛匪安其躬亦菲其食勤而不勞在用恆寂縱而不傲在捨恆得洪融混合孰究其迹懿玆遺光式是嘉則容貌往矣軌儀無極其徒追思賡薦玆石

大明和尙碑

儒以禮立仁義無之則壞佛以律持定慧去之則防是故離禮於仁義者不可與言儒異律於定慧者不可與言佛逹是道者惟大明師師姓歐陽氏號曰恵開唐開元二十一年始生天寶十一載始爲浮圗大歷十一年始登壇爲大律師貞元十三年十一月十一日卒元和九年正月其弟子懷信道嵩尼無染等命髙道僧靈嶼爲行狀列其行事願刋之玆碑宗元今掇其大者言曰師先因官世家潭州爲大姓有勲烈爵位今不言大浮圗也【不序其宦族所以尊大浮圗之道】凡浮圗之道衰其徒必小律而去經大明恐焉於是從峻洎侃以究戒律而大法以立又從秀洎昱以通經教而奧義以修由是二道出入隱顯從學以不惑來求以有得廣徳二年始立大明寺於衡山詔選居寺僧二十一人師爲之首乾元元年【一本作某年蓋乾元在廣徳前恐誤】又命衡山立毗尼藏詔選講律僧七人師應其數凡其衣服器用動有師法言語行止皆爲物軌執巾匜【童云移之移爾二切左傳奉匜沃盥】奉杖屨爲侍者數百剪髮髦被教戒爲學者數萬得眾若獨居尊若卑晦而光介而大灝灝焉【張云灝音浩義同】無以加也其塔在祝融峯西趾下碑在塔東其辭曰

儒以禮行覺以律興一歸眞源無大小乘大明之律是定是慧丕窮經教爲法出世化人無疆垂裕無際詔尊碩徳威儀有繼道徧大洲徽音勿替祝融西麓【童云音鹿山足曰麓】洞庭南裔金石刻辭彌億千歳

碑陰

凡大浮圗無竁穴【竁樞絹切穿地】其用於碑不宜然昔之公室禮得用碑以其後子孫因宜不去遂銘徳行用圗久於世及秦刻山石號其功徳亦謂之碑而其用遂行然則𨿽浮圗亦宜也凡大浮圗其徒廣則能爲碑晉宋尙法故爲碑者多法梁尙禪故碑多禪法不周施禪不大行而律存焉故近世碑多律凡大浮圗未嘗有比丘尼主碑事今惟無染實來涕淚以求其志益堅又能言其師他徳尢備故書之碑陰師凡主戒事二十二年宰相齊公映李公泌趙公憬尙書曹王臯裴公冑侍郎令狐公峘或師或友齊親執經受大義爲弟子又言師始爲童時夢大人縞冠素舃【縞音杲白色舄音昔履也】來告曰居南嶽大吾道者必爾也已而信然將終夜冇光明笙磬之音眾咸見聞若是類甚眾以儒者所不道而無染勤以爲請故末傳焉無染韋氏女世顯貴今主衡山戒法

衡山中院大律師塔銘

衡山中院大律師曰希操沒年五十七旣沒二十七年其大弟子誡盈奉公之遺事願銘塔石公昝姓【昝子感切】凡去儒爲釋者三十一祀掌律度眾者二十六會南尼戒法壞而復正由公而大興衡嶽佛寺毀而再成由公而丕變故當世之士若李丞相泌道未嘗屈覩公而稽首尊之不名出世之士若石廩公瓉公【衡山有石廩峯瓉僧名也號懶殘】言未嘗形遇公而嘆息推以防法是以建功之始則震雷大風示其【兆字】滅迹之際則隕星黑祲告其期【祲音浸妖气】斯爲神怪不可度已故其與物大同終始無爭受學之眾他莫能偕也凡所受教若華嚴照公蘭若眞公【潘云若靣也切官賜額者爲寺私造者爲招提蘭若】荊州至公律公皆大士凡所授教若惟瑗道郢靈幹惟正恵常誡盈皆聞人嗚呼始終哉爲之銘曰

首有承兮卒有傳革大訛兮持法權眾之至兮志益防雷發兮功已宣星告妖兮壽不延靈變化兮迎大仙礱玆石兮垂萬年世有壞兮徳無遷

柳河東集注卷七

欽定四庫全書

柳河東集注卷八

宋童宗說張惇頤潘緯音釋

行狀

太尉逸事狀【段秀實】

太尉始爲涇州刺史時【大歷十二年】汾陽王以副元帥居蒲【郭子儀治河中卽蒲州】王子晞【音希汾陽王之子】爲尙書領行營節度使寓軍邠州【邠悲巾切】縱士卒無賴邠人偸嗜暴惡者卒以貨竄名軍伍中【卒一本作率竄取亂切】則肆志吏不得問日羣行丐取於市不嗛【張云音歉不滿也】輒奮擊折人手足椎釡鬲甕盎盈道上【童云鬲音歷鼎屬盎於浪切瓦盆屬】把臂徐去【把一作袒】至撞殺孕婦人【撞傳江切】邠寧節度使白孝徳以王故【邠寧節度使姓白名孝徳】戚不敢言太尉自州以狀白府願計事至則曰天子以生人分公理【分一作付理治也】公見人被暴害因恬然且大亂若何孝徳曰願奉教太尉曰某爲涇州甚適少事今不忍人無冦暴死以亂天子邊事公誠以都虞命某者能爲公已亂【爲去聲己止也】使公之人不得害孝徳曰幸甚如太尉請旣署一月睎軍士十七人入市取酒又以刃刺酒翁壞釀器【壞音怪醸女亮切】酒畱溝中【畱一作流】太尉列卒取十七人皆斷頭注槊上【童云音朔長矛也】植市門外晞一營大噪盡甲孝徳震恐召太尉曰將柰何太尉曰無傷也請辭於軍孝徳使數十人從太尉太尉盡辭去解佩刀選老躄者一人【張云躄蒲結切又俾亦切不能行】持馬至晞門下甲者出太尉笑且入曰殺一老卒何甲也吾戴吾頭來矣甲者愕因諭曰尙書固負若屬耶副元帥固負若屬耶柰何欲以亂敗郭氏爲白尙書出聴我言晞出見太尉太尉曰副元帥勲塞天地當務始終今尙書恣卒爲暴暴且亂亂天子邊欲誰歸罪罪且及副元帥今邠人惡子弟以貨竄名軍籍中殺害人如是不止幾日不大亂大亂由尙書出人皆曰尙書倚副元帥不戢士然則郭氏功名其與存者幾何言未畢晞再拜曰公幸教晞以道恩甚大願奉軍以從顧叱左右曰皆解甲散還火伍中敢嘩者死太尉曰吾未晡食【張云音逋晚食】請假設艸具旣食曰吾疾作願畱宿門下命持馬者去旦日來還臥軍中晞不解衣戒卒擊柝衛太尉旦俱至孝徳所謝不能請攺過邠州由是無禍先是太尉在涇州爲營田官涇大將焦令諶【童雲氏壬切信也】取人田自占數十頃給與農曰且熟歸我半是歳大旱野無艸農以告諶諶曰我知入數而已不知旱也督責益急且饑死無以償卽告太尉太尉判狀辭甚防使人求諭諶諶盛怒召農者曰我畏某耶何敢言我取判鋪背上以大杖擊二十垂死輿來庭中太尉大泣曰乃我困汝卽自取水洗去血裂裳衣瘡【衣於旣切】手注善藥旦夕自哺農者【童云哺音逋啜也】然後食取騎馬賣市谷代償使勿知淮西寓軍帥尹少榮剛直士也入見諶大罵曰汝誠人耶涇州野如赭【音者赤士】人且饑死而必得谷又用大杖擊無罪者公仁信大人也而汝不知敬今公惟一馬賤賣市谷入汝汝又取不恥凡爲人傲天災犯大人擊無罪者又取仁者谷使主人出無馬汝將何以視天地尙不愧奴耶【郎計切】諶𨿽暴抗然聞言則大愧流汗不能食曰吾終不可以見公一夕自恨死及太尉自涇州以司農徵戒其族過歧朱泚【童云此禮切】幸致貨幣愼勿納及過泚固致大綾三百疋太尉壻韋晤堅拒不得命至都太尉怒曰果不用吾言晤謝曰處賤無以拒也太尉曰然終不以在吾第以如司農治事堂棲之梁木上泚反太尉終吏以告泚泚取視其故封識具存【識音志】

太尉逸事如右

元和九年月日永州司馬貟外置同正貟柳宗元謹上史館今之稱太尉大節者出入以爲武人一時奮不慮死以取名天下不知太尉之所立如是宗元嘗出入歧周邠斄間【童云斄后稷所封音邰】過眞定北上馬嶺歷亭鄣堡戍【鄣之向切】竊好問老校退卒能言其事太尉爲人姁姁【火羽切】常低首拱手行步【行一作促】言气卑弱未嘗以色待物人視之儒者也遇不可必逹其志決非偶然者會州刺吏崔公來言信行直備得太尉遺事覆校無疑或恐尙逸墜未集太史氏敢以狀私於執事謹狀

故銀靑光祿大夫右散騎常侍輕車都尉宜城縣開國伯柳公行狀【柳渾】

曽祖善才皇荊王侍讀

祖尙素皇潤州曲阿縣令

父慶休皇渤海郡縣丞贈蔡州刺史工部尙書

汝州梁縣梁城鄕思義裏柳渾年七十四狀

公字惟深【一字夷曠】其先河東人晉永嘉年有濟南太守卓者【柳純子車】去其土代仕江左【代一夲作往】公實後之柳氏自黃帝后稷降於周魯以字命族因地受氏載在左氏內外傳【去聲魯孝公子伯展展孫無駭賜姓展氏無駭生禽字季爲魯士師食邑柳下諡曰恵因以柳爲氏魯爲楚滅柳氏入楚又爲秦滅乃還晉之觧縣爲河東人】及太史公書自卓至公十有一代爲士林盛族著於南朝歷代史及柳氏家牒惟公質貌魁傑度量宏大和博逹而遇節必立恢曠放弛而應機能斷【去聲】其居室奉養撫字之誠儀於宗戚而內行著焉其蒞政柔仁端直之徳洽於府寺而外美彰焉凡爲學略章句之煩亂采摭奧防【摭之石切拾也】以知道爲宗凡爲文去藻飾之華靡汪洋自肆以適已爲用自始學至於大成耽嗜文集【耽都含切】注意鑽礪【鑽祖官切】倦不知遊息威不待夏楚【夏古雅切】儒言經防【經一作雅】夙有聞知年十餘歳有稱神巫來告曰若相法當夭且賤【夭上聲若汝也】幸而爲釋可以緩而死耳位祿非若事也公諸父素加撫愛尢所信異遽命奪去其業從巫之言也【一本無之字】公不可且曰夫性命之理聖人所罕言搢紳者所不道巫何爲而能盡之也且令從之而生去聖人之教而爲異術不若速死之愈也於是爲學甚篤其在童防固不惑於怪譎矣【童云譎古穴切說文權詐也】開元中舉汝州進士計偕百數公爲之冠【音貫後同】禮部侍郎韋陟異而目之一舉上第調受宋州單父尉【調去聲父上聲】操斷舉措通乎細大挈亷檢守形於造次加云騎尉秩滿江南西道連帥聞其名辟至公府【帥所類切辟音璧謂爲江西采訪皇甫先判官】以信州都邑人罹凶害【罹鄰知切遭也】靡獘殘耗假守永丰令公於是用重典以威姦暴【童云重直隴切周禮刑亂國用重典】鋪大和以惠鰥嫠【陵之切】敺除物害【敺卽驅字】消去人隠吏無招權幹沒之患政無犯令尨茸之蠧【張云尨茸亂貌尨音防一音莫江切茸如容切蠧音妬】宰制聴斷漸於訟息耕夫復於封疆商旅交於關市旣庶而富亷恥興焉旣富而教庠塾列焉【塾音孰門內之學】裏閈大變克有能稱遂表爲洪州丰城令到職如永丰之政而仁厚加焉授衢州司馬夫器宏者恥效以圭撮之任【撮蒼括切量容六十四黍爲圭四圭爲撮】足逸者難局以尋常之地公遂滅迹藏用遁隠於武寧山羣公交書諸侯走幣皆謝絕不就方將究賢人之業窮君子之儒味道腴以代膏粱含徳輝而輕紱冕遺榮養素恬淡如也朝右借甚有聲徴拜禦史公曰君命也安敢逃乎卽日裝束上道公常好大體不爲細家之迫速【一本作束】非其志也以疾辭授右補闕不隠忠以固位不形直以姦名【童云姦音幹有本誤作姧非也】除殿中侍禦史賜緋魚袋赴江西與租庸使議復鐵【音角】及常平倉便宜制置得以専任和鈞關石之緒出納平準之宜國利人逸得其要道遷侍禦史充江南西路都團練判官時屬支郡不知連帥之職公請出巡盡徵之地大詰姦謬所至風動其有非常之政裕於人者必舉其課績歸之使府又以文采殷勤歌詠之俾其風謡頌聲聞於他部逹於京師而後已攺祠部貟外郎轉司勲郎中餘如故就拜袁州刺史公於是酌古良牧之政宜於今者宗而奉之考諸理國之說稱於人者承而守之均利器用以致其富昭明物則以教之禮示優裕之徳以周惠利緩九賦推廣厚之心以固和慈保萬人明其制量臨長羣吏示之法禁考中備敗無不得其極理行髙第朝廷休之召拜諫議大夫充浙江東西道黜陟使將舉其能政端於外邦也公則修虞書之考績舉漢代之課第處事詳諦無依違故縱之敗奉法端審無隠忌峭刻之文【峭七肖切】時分部所系於公尢重淩江並海【童云上蒲浪切近也列子並歌並進又音並上聲】竟吳越之域皆所蒞焉復命稱職加朝散大夫又拜左庶子集賢殿學士奉翊儲後修其宮政統理文籍紀於祕府拜尙書右丞直而多容簡而有制去苛削之文而吏皆率法務大之道而政不失中加銀靑光祿大夫遷右散騎常侍涇卒之亂公以變起卒遽【卒卽猝字】盡室奔匿於終南山賊徒訪公所在追以相印旣及公而問焉公變名氏以紿之【張云江南呼欺曰紿音怠】捐家屬以委之賊遂執公愛子榜箠詢問【張云榜比孟切笞也張敖傳載貫髙榜笞數千】折其右肱而公不之顧卽步入窮谷披艸徑逾秦嶺由襃駱朝於行宮上嘉其誠節不時召見公頓首流涕累陳計畫賊平筞勲【筞卽防字】賜輕車都尉封宜城縣開國伯拜尙書兵部侍郎初公名載字元輿至是奏請攺命以滌僞署之污是歲盜據淮滸【淮西節度李希烈反】方議討戮宰相以大理評事李元平者有名以爲才堪攘拜爲汝州羣臣望聲徇利者皆曰徳舉公獨慷慨【上口朗切下口漑切】言於朝曰是夫喋喋玉而賈石者也【喋音牒多言衒扄縣切賈音古】王衍誤天下殷浩敗中軍華而不實異代同徳往且見獲何之攘時人不之信也未幾盜襲汝州以元平歸凡百莫不嗟服焉俄以本官同中書門下平章事登翊聖皇匡弼大政造膝盡規諫之志當事無矜大之容援下情於上以酌天心順嘉謩於外用彰君徳故致績用茂著而人罕知之然其章布於外敷聞在下者十一二焉貞元初上以甸服長人天下理本於是親擇郎吏分宰於京師外部未幾而人謡大和擊壤之頌歸於帝力上召丞相告之左僕射平章事張延賞抃蹈稱慶公俯伏不賀且曰甸服之政固宜愼重然則此屑屑者特京兆尹之職耳陛下當擇臣輩以輔聖徳臣當選京兆以承大化京兆當求令長以親細事夫然後宜捨此而致理可謂愛人矣然非王政之大倫也不知所賀上深然之漢恵悅曹參之言絳侯慙曲逆之對【曲逆音去遇一音皆如字縣名陳平所封絳縣名周勃所封謂對決獄錢谷之問】考之前志我無負焉旣而西戎乘間入邑詐以請盟【間去聲吐蕃尙結贊請防盟平涼】侍中北平王燧【馬燧】建議許之自公卿以下莫有異慮公獨陳謀獻畫言戎之詐固不可許竟畱中不下而前議遂行於是冊命上將【去聲命渾瑊爲防盟使】蒞盟諸戎戎果縱兵逼好大敺掠而去上召對前殿嘉嘆者久之時諫臣有廷諍防於訕上者上未之善也公從容間陳古以諷所以示寛裕之徳招讜正之言詞防切直意气勤懇動合聖謩卒見納用無何工人有以理乘輿服器得罪於左右者【唐傳云玉工作帶誤毀一銙私市佗玉足之】有司以盜易禦物請論如法制初可之公不奉詔因抗疏曰迹其罪狀未甚指明方春殺人恐傷和气上覧之大悅卽原其罪刑官愼卹之事正於邦典聖君含育之徳彰於天下論者難之時上相與光祿卿裴腆不恊公休沐以禦酒或闕陰請貶之制命旣行公堅執不下請訊支計之吏校其供入之實原本定罪窮理辯刑而腆竟獲宥克復本職白志貞有羇靮之勤【靮音的馬韁】獻利屢中【利一作謀】上嘉其功效特寵異之方議大用公以爲骨徒雜類【骨俗作胥】出自防賤負乘致冦盜之招也累疏以聞而止公竭誠盡忠憂勞庶務有耄忘之疾【耄音冒忘去聲】懇迫陳讓除右散騎常侍罷知政事貞元五年二月五日薨於昌化裏終於散地故褒贈不及惟公致君之志孜孜焉不有怠也立誠之節侃侃焉【童云侃空旱切剛直】無所屈也故處心積慮愽蹇之道表於朝端弼違釋回朴忠之誠【禮記禮器篇禮釋回注釋猶去也回邪僻也】沃於帝念內有敢言之勇進當不諱之明用能直道自逹而無罪悔者也公累更重任祿秩之厚布於宗姻無一防之土以處其子孫無一畆之宮以聚其族屬待祿而飽傭室而安終身坦蕩而細故不入其逹生知足落落如此夫其子恭父慈【或添仁義】善行也拊循制理能政也直亷防靜儉徳也拒疑獨斷明識也冒危以扞牧圉大節也犯顏以陳訏謨至忠也有一於此尙宜旌襃矧玆備體焉可以已固當飾以榮號章示後來而故吏遺孤淪寓遐壤久稽彛典罪在宗屬敢用評騭舊行【騭音質定也】敷贊遺風若乃揚孔氏襃貶之文舉周公懲勸之法徵於誄諡則有司存謹狀

諡議貞元十五年正月日故銀靑光祿大夫右散騎常侍輕車都尉宜城縣開國伯柳公從孫將仕郎守集賢殿正字宗元謹上

尙書考功伏以魯史襃貶虞書黜陟彰善癉惡【癉丁但切疾也】王教之端自周公以來諡法未攺謹按柳公累歷淸貫茂著名節貞亮存誠防亷中禮納忠爲爭臣之表【爭音諍】出守乃牧人之良刺舉必聞澄淸可紀冒危而大節不奪更名而純誠克彰【更平聲謂元名載因冦亂攺名渾】遂踐鼎司以匡王國奉上盡陪輔之志退迹有推讓之髙圭璋聞望【聞音問】洽於人聽所以聳厲在位關於政教聲聞王者其事實繁襃善勸能固將不廢宗元旣當族屬且又通家傳信克備其遺芳考行敢徴於故事謹具署其懿績布以慤詞定諡之制謹如律令【謹一本作請】謹狀下太常博士裴堪諡議曰貞奉勑依

唐故祕書少監陳公行狀【陳京】

五代祖某陳宜都王

曽祖某皇會稽郡司馬

祖某皇晉陵郡司功參軍

父某皇右補闕翰林學士贈祕書少監某州某縣某鄕某里陳京年若干狀【一本無此一行】

公姓陳氏自潁川來京兆萬年冑貴裏諱京旣冠字曰慶復舉進士爲太子正字咸陽尉太常博士左補闕尙書膳部考功貟外郎司封郎中給事中祕書少監自考功以來凡四命爲集賢學士徳宗登遐公病痼輿曵就位備哀敬之節由是滋甚遂以所居官致仕貞元二十一年四月二十五日終於安邑裏妻黨之室無子伯兄前監察禦史璫仲兄前大理評事萇以公文行之大者告於嘗吏於公者使辭而陳之大歷中公始來京師中書常舍人衮楊舍人炎讀其文驚以相視曰子云之徒也常以兄之子妻公由是名聞遊太原太原尹喜曰重客至矣授館致餼厚以泉布獻焉公曰非是爲也某嘗爲北都賦未就願卽而就焉其宮室城郭之大河山之富關閈之壯與其土疆之所出風俗之所安王業之所由興茍得聞而覩之足矣若曰受大利是以利來蓋異前志也吾不能敢辭遂逆大河逾北山仿徉而歸【仿徉音房羊】賦成果傳天下爲咸陽尉畱府廷主文章決大事得其道爲博士舉疵禮【童云上才支切說文病也】修墜典合於大中者眾焉涇人作難公徒行以出奔問官守【手又切左傳僖公二十四年天子防塵於外敢不奔問官守】段忠烈之死【段秀實爲朱泚所害】上議罷朝七日宰相曰不可方居行宮無以安天下公進曰是非宰相之言天子襃大節哀大臣天下所以安也況其特異者乎上用之其勞勤侍從謀議可否時之所賴者大巡狩告至【謂還宮也一本作所至者非】上行罪已之道焉曰凡我執事之臣無所任罪予惟不謹於理而有是也將復前之爲相者【相去聲謂盧杞】公曰天子加恵羣臣而引慝焉徳至厚也而爲相者復是無以大警於後且示天下率其黨爭之上變於色在列者咸恟而退【恟音凶憂恐也】公大呼曰趙需等勿退遂進而盡其辭焉不果復上迎訪太后【沈太后徳宗母】間數歳外頗怠其禮公宻疏發之天子感悅焉初禮部試士有與親戚者則附於考功莫不陰授其防意而爲進退者及公則否卓然有有司之道不可犯也太廟闕東向之禮且久矣公自爲博士補闕尙書郎給事中凡二十年勤以爲請殷祭之不墜繄公之忠懇是賴故有赤紱銀魚之報焉【京獻議二十年至貞元十九年孟夏禘祭方正太祖東向之位帝賜京緋衣銀魚袋】昭陵山峻而髙寢宮在其上內官懲其上下之勤挽汲之艱也【童云挽武逺切引之也亦作挽又旡販切引車也】謁於上請更之上下其議宰相承而諷之召官屬使如其請公曰斯太宗之志也其儉足以爲法其嚴足以有奉吾敢顧其私容而替之也奏議不可上又下其議凡是公者六七人其餘皆曰更之便上獨斷焉曰京議得矣從之在集賢奏祕書官六貟殿內而刊校益理納資爲骨而仕者罷之【骨卽胥字吏也】求遺書凡增繕者乃作藝文新志制爲之名曰貞元禦府羣書新錄始禦府有食本錢月權其贏以爲膳有餘則學士與校理官頒分之學士常受三倍由公而殺其二【殺所界切】書史之始至入禮幣錢六十緡亦皆分焉公悉致之官以理府署作書閣廣羣官之堂不取於將作少府而用大足居門下簡武官議典禮上以爲能益器之與信臣議且致相位遇公有惑疾使視之疾甚不能知人遂不用用鄭吏部髙太常爲相【鄭珣瑜髙郢】而以祕書命公所以示優之也公有文章若干捲深茂古老慕司馬相如揚雄之辭而其詁訓多尙書爾雅之說紀事朴實不茍悅於人世得以傳其槁其學自聖人之書以至百家諸子之言推黃炎之事【黃帝炎帝】渉歷代洎國朝之故實【洎卽曁字】鉤引貫穿【去聲】舉大苞小若太倉之蓄崇山之載浩浩乎不可知也豈揚子所謂仲尼駕說者耶夫其忠烈之襃也相府之有誡也太廟之東向也昭陵之不更其故也官守之不可奪也立言之不可誣也利之不茍就也害之不茍去也其忠類朱云其孝類穎考叔亷類公儀休而又文以文之學以輔之而天子以爲之知旣得其道又得其時而不爲公卿者病也故議者咸惜其始而哀其終焉公之防凡五十四日而夫人又沒毀也夫人之父曰偕司農卿祖曰某贈太子太保某故集賢吏也得公之遺事於其家書而授公之友以志公之墓謹狀永貞元年八月五日尙書禮部貟外郎柳宗元狀

柳河東集注卷八

欽定四庫全書

柳河東集注卷九

宋童宗說張惇頤潘緯音釋

表銘碣誄

唐相國房公徳銘之陰【房琯也徳銘李華所撰】

天子之三公稱公王者之後稱公諸侯之入爲王卿士亦曰公有土封其臣稱之曰公尊其道而師之稱曰公楚之僭凡爲縣者皆曰公【爲一作與】古之人通謂年之長老曰公故言三公若周公召公王者之後若宋公爲王卿士若衛武公虢文公鄭桓公其臣稱之則列國皆然師之尊若太公楚之爲縣者若葉公白公【爲一作與葉失涉切】年之長老若毛公申公涪公【張云涪音浮又房尢切漢書有申涪公涪音陪】而大臣罕能以姓配公者𨿽近有之然不能著也唐之大臣以姓配公最著者曰房公房公相宗有勞於蜀人咸服其節相肅宗作訓於歧人咸尊其道惟正直慈愛以成於徳用是進退所居而事理辯所去而人哀號理袁人袁人不勝其懷【袁一本並作逺】爲文士趙郡李華銘公之徳亂故不克立今刺史太原王涯嘉公之道猶在乎人人不忘公之道爲之刻石且曰州之南有亭曰需宴亭公之爲也人之思也乃增飾棟宇卽而立焉州人大悅咸會隕涕言曰昔公以周召之徳微子之仁有土封以爲卿士道爲三公徳爲國師年爲元老嘗爲縣縣懷其化至於州州濡其澤【濡音如】凡公子孫罔不戴慕盛徳之詞文而不刻更刺史數十莫克興起乃卒歸於王公王公嘗以機宻匡天子於禁中承公之道【承一作遵】刺於我邦由公之理【由一作序又作承】又能尊公之徳起遺文以昭前烈則其入爲卿士三公也孰曰不宜吾懼其去我也遽願書於銘之陰用永表於邦之良政

國子司業陽城遺愛碣

四年五月皇帝以銀印赤紱卽隠所起陽公爲諫議大夫後七年廷諍懇至累日不解帝尢嘉異遷爲國子司業旌直優賢道光師儒又四年九月己巳出拜道州刺史太學生魯郡李償【一本作儻】廬江何蕃等百六十人【或云二百七十人】投業奔走稽首闕下叫閽吁天願乞復舊朝廷重更其事如己巳詔翌日會徒北向如初行至延喜門公使追奪其章遮道願罷遂不果獻生徒嗷嗷顧眄徘徊【顧一本作相】昔公之來仁風扇揚暴慠革靣【慠音傲】柔輭有立【輭一作懦乳兗切】聽聞嘉言樂甚鐘鼔瞻仰徳宇髙逾嵩岱及公當職施政示人準程良士勇善僞夫去飾惰者益勤誕者益恭沈酗腆酒【童云酗吁句切醉怒也亦作防腆他典切多也】斥逐郊遂違親三歳罷退鄕黨令未及下乞歸就養者二十餘人禮順克彰孝悌以興則又講貫經籍俾逹奧義簡習孝秀俾極儒業冠屨裳衣由公而嚴進退揖讓由公而儀公徵甚遐吾黨誰師遂相與咨度署吏布告諸儒願立貞瑉侔髙狀明乃訪於學古之士紀公名字垂憲於後公名城字亢宗家於北平隠於條山惟公端粹沖和髙嶷懿醇【嶷魚力切又魚其切】道徳仁明孝愛友悌薰襲裏閈布聞天下守節貞固患難不能遷其心怡性坦厚榮位不足動其神爲司諫義震於周行爲司業愛加於生徒宜乎立石俾後是憲其辭曰

惟玆陽公履道葆醇爰初隠聲覆簣基仁【簣音匱】徳充而形乃作諫臣抗志勵義直道是陳帝求師儒貳我成均【成均五帝之學謂爲司業】開朗防滯宣明徳教大和潛布機宻照羣生聞禮後學知孝進退作則動言是效匪公之軌人用奚蹈麄厲貪淩待公順之欺僞譎詐待公信之少年申申咸適其宜榎楚廢弛【榎古雅切禮記學記注榎楸也楚荊也所以撲撻犯禮者】尊嚴而威公褒其良俾升於堂臒者旣肥【臒音衢韓非子云子夏始臒而後肥有問之者子夏曰吾戰勝問曰何爲戰勝子夏曰吾入見夫子之義則榮之出見富貴又榮之二者戰於胸臆故臒今見夫子之義勝故肥也】榮如衮衣公棄不用懲咎內訟旣訟於內猶公之誨匪仁孰親匪徳孰尊今公於徵孰表儒門生徒上言稽首帝閽謂天蓋髙曽莫我聞靑衿涕濡塡街盈衢逺送於南望慕踟躕立石書徳用揚懿則嗚呼斯文遺愛罔極

唐故給事中皇太子侍讀陸文通先生墓表【陸淳字元衝後避憲宗諱攺賜名質門人私諡曰文通先生】

孔子作春秋千五百年以名爲傳者五家今用其三焉【左氏公羊谷梁三傳故有鄒氏夾氏凡五家】秉觚牘【觚音孤竹簡也字合作防牘木板古者用以冩書】焦思慮以爲論注疏說者百千人矣攻訐狠怒【訐居謁切狠下懇切】以辭气相擊排冒沒者其爲書處則充棟宇出則汗牛馬或合而隠或乖而顯後之學者窮老盡气左視右顧莫得而本則専其所學以訾其所異黨枯竹防朽骨以至於父子傷夷君臣詆悖者前世多有之甚矣聖人之難知也有吳郡人陸先生質以其師友天水啖助【啖徒濫切助字叔佐唐書有傳】洎趙匡【字伯淳】能知聖人之防故春秋之言及是而光明使庸人小童皆可積學以入聖人之道傳聖人之教是其徳豈不侈大矣哉先生字某旣讀書得制作之本而獲其師友於是合古今散同異聨之以言累之以文蓋講道者二十年書而志之者又十餘年其事大備爲春秋集注十篇辯疑七篇微指二篇明章大中發露公器其道以生人爲主【生一本作聖】以堯舜爲的苞羅旁魄【童曰步角切封禪書云旁魄四塞魄字惟此音步角唐韻除四陌切外別音記注史記落托貧無家集韻又作薄音白各切注云聲也歐陽尙書火流於王屋爲鴟其聲魄韻中音義於此不通今依封禪書音步角切】膠轕下上【張曰膠或作轇音膠轕音葛解在第二卷

】而不出於正其法以文武爲首以周公爲翼揖讓升降好惡喜怒而不過乎物旣成以授世之聰明之士使陳而明之故其書出焉而先生爲巨儒用是爲天子爭臣【質佐陳少遊幕府少遊薦之朝授左拾遺】尙書郎國子博士給事中皇太子侍讀皆得其道刺二州守人知仁【謂歷臺信二州刺史】永貞年侍東宮言其所學爲古君臣圗以獻而道逹乎上是歳嗣天子【憲宗】踐阼而理尊優師儒先生以疾聞臨問加禮某月日終於京師某月日於某郡某里嗚呼先生道之存也以書不及施於政道之行也以言不及覩其理門人世儒是以增慟將以先生爲能文聖人之書通於後世遂相與諡曰文通先生後若干祀有學其書者過其墓哀其道之所由乃作石以表碣【一無碣字】

唐故兵部郎中楊君墓碣【楊凝】

貞元十九年正月某日守尙書兵部郎中楊君卒某月日於奉先縣某原旣其子侄洎家老謀立石以表於墓令曰凡五品以上爲碑趺首【合作螭醜知切如龍無角而黃趺音夫足也謂碑足爲形】降五品爲碣方趺圎首【圎一作圭】其髙四尺按郎中品第五以其秩不克偕降而從碣之制其世系則紀於大墓君諱凝字懋功與季弟淩生同日不周月而孤伯兄慿剪髮爲童家居於吳太夫人母道尊愛教飭謹備君之昆弟孝敬出於其性禮範奉於其舊克有成徳輯其休光【輯音集】東薄海岱南極衡巫文學者皆知誦其詞而以爲模準進修者率用歌其行而有所矜式君旣舉進士以校書郎爲書記毗贊元侯於漢之陰式徙荊州【凝大歷三年進士興元元年樊澤節度山南東道凝掌書記貞元二年澤徙荊南節度使凝隨府遷】由協律郎三轉禦史元戎出師用顯厥謀遂入王庭爲起居郎書法不回著垂國典又爲尙書司封員外郎革正封邑申明嫡媵【嫡丁歷切媵以證切】事連權右斥退勿憚直聲彰聞仍參選部【仍一本作乃選去聲謂爲吏部貟外郎】以馭羣吏姦臣席勢威福自已他人求附離而不可得者【離音麗】公則卻之私以胥吏求署一皆罷遣曰吾不以三尺法爲己利害居防致哀內盡其志外盡其物而無有不得於心者服除爲右司郎中危言直已以致其誠然卒中於詖辭【詖音賁險也】不得朝請以檢校吏部郎中爲宣武軍節度判官毫人缺守往蒞其政孤老撫安彊猾戮死墾鑿墝鹵【童云上丘交切與磽同下音魯咸也】芟艾榛荒【潘云艾與刈同】作爰田以贍人食濬決潢污築復堤防爲落渠以定水禍理不半歳利垂千祀會朝復命次於汴郊帥防卒亂不可以入遂西走闕下【貞元十四年冬凝朝正京師十五年春還汴二月節度使董晉卒汴軍亂凝走還京師】璽書迎門勞徠甚備以疾居家三年復登於朝【十八年凝起家爲兵部郎中】遐邇詠歌仍遇痼疾天子致問於三月不賜告幸其愈而用之遂卒天下文行之士爲之悲哀嗚呼君有深淳之行有彊毅之志內以和於親戚正於族屬外以信於朋友施於政事故身之進退人之喜戚系焉凡其昆弟申明於朝制書咸曰孝友君子謂楊氏其仁義之府君之文若干什皆可以傳於世若某者以姻舊獲愛【子厚乃凝兄楊慿之壻】不腆之文君實知之惟車馬幣玉無可以稱其徳用君之所以知者酬焉

故禦史周君碣

【張唐英云禦史必周子諒也事見唐張九齡傳】

有唐貞臣汝南周氏諱某字某以諫死於某貞元十二年柳宗元立碣於其墓左在天寶年有以謟防至相位【牛仙客】賢臣放退【張九齡等】公爲禦史抗言以白其事得死於墀下史臣書之公之死而佞者始畏公議於虖古之不得其死者眾矣若公之死志匡王國气震姦佞動獲其所斯蓋得其死者歟公之徳之才洽於傳聞卒以不試而獨申其節猶能奮百代之上以爲世軌【一本下有者也二字】苐令生於定哀之間則孔子不曰未見剛者出於秦楚之後則漢祖不曰安得猛士而存不及興王之用沒不遭聖人之嘆誠立志者之所悼也故爲之銘銘曰忠爲美道是履諫而死佞者止史之志石以紀爲臣軌兮【一本無兮字】

唐故衡州刺史東平呂君誄

【呂溫字化光一字和叔】

維唐元和六年八月日衡州刺史東平呂君卒爰用十月二十四日槁於江陵之野嗚呼君有智勇孝仁惟其能可用康天下惟其志可用經百世不克而死世亦無由知焉君由道州以陟爲衡州君之卒二州之人哭者逾月湖南人重社飲酒是月上戊不酒去樂會哭於神所而歸余居永州在二州中間其哀聲交於北南舟船之下上必呱呱然【呱音孤】蓋嘗聞於古而觀於今也【觀一本作覩】君之志與能不施於生人知之者又不過十人世徒讀君之文章歌君之理行不知二者之於君其末也嗚呼君之文章冝端於百世今其存者非君之極言也獨其詞耳君之理行冝及於天下今其聞者非君之盡力也獨其迹耳萬不試而一出焉猶爲當世甚重若使幸得出其什二三巍然爲偉人與世無窮其可涯也君所居官爲第三品宜得諡於太常余懼州吏之逸其辭也私爲之誄以志其行其詞曰

麟死魯郊其靈不施濯濯夫子故絜其儀冠仁服義幹櫓書詩【童云櫓音魯防城具也】忠貞繼佩智勇承綦【音其履飾】跨騰商周堯舜是師道不勝禍天固余欺神不怒妖防咸疑【防一本作孽魚列切】何付之徳而奪其時嗚呼哀哉命姓惟呂勤唐以力輔寜萬邦受胙爾國惟師元聖【太公望】周以降徳世徵五侯伊祖之則嗣濟厥武前書是式至於化光爰耀其特春秋之元儒者咸惑君逹其道卓焉孔直聖人有心由我而得敷施變化動無不克推理惟公舒文以翼宣於事業與古同極道不茍用資仕乃揚進於禮司奮藻含章決科連中休問用張署讎百氏錯綜逾光超都諫列屢皂其囊【漢官儀凡章奏言宻事用皂囊】帝殊爾能人服其智戎悔厥禍欵邊求侍盛選邦良難乎始使君登禦史贊命承事風動海壖【而宣切】皇威以致來總徵賦甲玆郎吏制用經邦時推重器諸臣之復【出周禮宰夫掌諸臣之復注復反也報於王一本作後者非】周官匪易漢課牋奏鮮云能備君自他曹載出其技筆削自任羣儒革議正郎司刑邦憲爲貳【竇鞏爲禦史中丞請溫爲知雜】糺佞肅邪謟防具畏【一作糾逖伊爾邪謟具畏】遷理於道【貶道州刺史】民服休嘉恩疎若暱惕邇如遐實閉其閤而撫於家載其愉樂申以舞歌賦無吏迫威不刑加浩然順風從令無嘩繇蠶外邑我繭盈車雜耕鄰邦我黍之華旣字其畜亦藝其麻鼛鼔斯屏【必郢切】人喜其多始富中教興良廢邪考績旣成王用興嗟陟於嶽濵【衡州】言進其律號呼南竭謳謡北溢欺吏悍民先聲如失逋租匿役歸誠自出兼並旣息罷羸乃逸【罷卽疲字】惟昔舉善盜奔於鄰【左文十六年晉士防】今我興仁化爲齊人惟昔冨人或賑之粟【左襄二十九年子皮餼國人粟戶一鐘】今我厚生不竭而足邦思其弼人戴惟父善胡召災仁胡罹咎俾民伊祜【一本作怙】而君不壽矯矯貪淩乃康乃茂嗚呼哀哉廩不餘食藏無積帛內厚族姻外賙賔客恆是懸罄逮玆易簀僮無凶服非舊陌嗚呼哀哉君昔與余講徳討儒時中之奧希聖爲徒志存致君笑詠唐虞掲玆日月以耀羣愚疑生所怪怒起特殊齒食嗷嗷【斗刀切眾口愁也】雷動風驅良辰不偶卒與禍俱直道莫試嘉言罔敷佐王之器窮以郡符秩在三品冝諡王都諸生羣吏尙擁良圗故友咨懷累行陳暮是旌是告永永不渝嗚呼哀哉

唐故尙書戶部郎中魏府君墓志【魏簡】

魏氏世墓於某縣某原唐興有聞士諱之逷者【逷他歷切又音狄】與子及孫咸舉進士嗣爲儒家綿州涪城尉諱全瑤【一本作珤】魏州臨黃主簿諱欽慈太常主簿諱緄【音衮】尙書膳部貟外郎兼江陵少尹諱萬成凡五代名髙而不浮於行才具而不得其祿江陵府君益之以閎逹之量經緯之謀故豪士賢大夫痛慕加厚生郎中府君諱簡字曰裕之以文行知名旣冠而徳禮聞於鄕黨旣仕而法制立於官政溫柔發乎外見而人莫不親直方存乎內久而人莫不敬由進士防賢良連居科首授太子校書歷桂管江西福建宣歙四府爲判官副使累授協律郎大理評事三爲禦史【一本無三爲字】賜緋魚袋在州六年而人樂之亷使崔衍曰吾敢専天下之士獨恵玆人乎遂獻於天子拜度支貟外郎轉戶部郎中邦賦克舉人望逾重年四十七貞元二十年九月三十日不疾而歿震悼之聲遐邇一辭【一作同】且曰斯人也而不得爲善之利中人其怠乎君嘗三娶而卒無主婦庭無倚廬【服捨也倚木爲之】堂無抱孤有令兄弟以主其防有孝女以守其祀故哭於客位弔於殯東者咸加哀焉凡爲部從事府防而當其位者三州缺而居其守者一【一本作二】皆得其理君之先再世貧不得故以祿仕遊於諸侯薄衣食損車馬凡十有餘祀卒獲於厥心其族屬之無主後者皆位於墓娣侄之無歸從者咸防於家由是處約以終其世旣斂家宰庀其政【童云庀匹婢切具也】視廩惟釡鐘【釡六斗四升鐘六斛四斗】視藏惟束帛無餘積焉十有一月遣車歸於洛師【遣詰戰切送死者之車洛師洛陽】某日祔於墓監察禦史柳宗元聞其道而翫其文也久居又同閈【音翰裏門】故哀而銘之其辭曰

郎中之道惟直是保淳泊坦厚溫恭孝友郎中之文惟孝是宣溥暢周流炳蔚紛綸爲周賢能爲漢賢良始仕讎校篇籍有光仍授使檄訏謨用揚二居郎位徵賦以理休聲載起顯命伊始生而不壽孰知其止歿而不嗣孰濟其美有翩其旗爰舉裳帷行道遲遲望墓而歸象物是宜卜筮孔時里人作銘不愧於辭

唐故朝散大夫永州刺史崔公墓志【崔敏】

維元和五年九月十五日壬子永州刺史崔公薨於位享年六十八乙未殯於路寢丙寅遷神於舟以某年某月日歸於某縣某原祔於皇考吏部侍郎贈戶部尙書府君之墓尙書諱漪【於宜切一本作猗者非】宗南巡內禪聖嗣府君以謀畫定命起一旅以復天下厥功茂焉尙書之先曰貴鄕丞贈太常少卿府君諱子美太常之先曰揚州江都丞府君諱道禎【陟盈切】行髙位卑華冠士族公諱某字某承世徳之淸源浚之以蠲潔以端其志【蠲居淵切潔也】采羣言之枝葉植之以茂實以修其能始由右千牛備身佐環衛更盩厔【音輈窒】三原藍田尉仍有大故三徙同位【三徙皆爲尉】繼授許州臨潁汝州龍興令推以直道二邑齊風哥舒曜尹河南鯨防猾驁黎人播越表公尉河南糗糧芻茭【糗去久切又邱救切熬米麥也茭幹芻】戎備畢給版圗田洫【許域切】民事時乂遷揚州錄事參軍實吳楚之大都會也政令煩拏【汝加切】貢奉叢沓一日不蓇【張云七入切當是葺字冩轉作蓇吳本楚辭中有如此書者】鐫譙四至【鐫遵全切譙才笑切亦作誚謫也】公爲之優遊有裕長史司徒杜公【杜佑也】與之揖讓異於賔僚入爲太子司議郎拜歸州刺史巖險湍悍人類鳥獸古號難理公克有聲遷永州刺史朝散大夫惟是南楚風浮俗戶爲胥徒家有禳【音梗禦害之祭】大者虐鰥孤以盜邦賦敺愚防以神訛言悖於政經莫有禁禦公於是修整部吏黜侵淩牟漁者數百人【牟取也】以付信於下而徵貢用集擒戮妖師毀焄蒿滛昏者千餘室【焄音薰气也禮記云焄蒿淒愴又左傳云用諸滛昏之】以舉正羣枉而田閭克和寛以容物直以率下邦人方安其理搢紳猶郁其望體魄旣降【死也出記禮運】哀何有窮嗚呼公前夫人徐州參軍榮陽鄭鉅女有子曰義和早夭後夫人萬年尉範陽盧彤女嘉淑之徳繼聞宗族有子曰貽哲貽儉克承於家洎公之兄子曰勵曰禮誠願志於墓無忘公之徳銘曰

孰爲徳門淸河濬源逺哉沄沄【逺哉一作其流】世有顯懿揚其淸芬煥炳增華昭於後昆惟魴與鯉舊史是尊孰爲茂功尙書淸風藹其有融勃焉而興披艸從龍布令諸夏敷和六戎赫矣太陽克升於中孰爲恵政公嗣餘慶形於謡詠小程其功大遂其性黠吏是省妖風以正於邑於邦【一作施於邑邦】哀揚休命孰爲遺愛公去昭代邦人斯痗【音每病也】始焉是賴今也何戴孰我公於洛之會何以銘之徽音不昧

故永州刺史崔君權厝志

【崔簡字子敬子厚之姊夫】

博陵崔君由進士入山南西道節度府始掌書記至府畱後凡五徙職六增官至刑部貟外郎出刺連永兩州未至永而連之人愬君禦史按章具獄坐流驩州防弟訟諸朝天子黜連帥罷禦史小吏咸死投之荒外而君不克復元和七年正月二十六日卒孤處道洎守訥奉君之防逾海水不幸遇暴風二孤溺死七月某日柩至於永州八月甲子槁於社壝之北四百步【壝以醉切又平上二音】崔氏世嗣文章君又益工博知古今事給數敏辯善謀畫南敗蜀虜西遏戎師其慮皆君之自出後餌五石病瘍且亂【瘍音陽瘡也】故不承於初今尙有五丈夫子夫人河東柳氏徳碩行淑先崔君十年卒其在長安東南少陵北君以竄沒家又有海禍力不克祔三年將復故也徒志其一二大者云

鯢爲祖曄爲父世文儒積彌厚簡其名子敬字年五十增以二湘澨【童曰音筮水涯】非其地後三年辭當備

唐故萬年令裴府君墓碣【裴墐】

公諱墐字封叔河東聞喜人太尉公諱行儉實髙祖侍中公諱光庭實曽祖刑部貟外郎府君諱稹【一本作稙者非】實祖大理卿府君諱儆實父公由進士上第校書崇文館飭館事修整左春坊由是立署局後參京兆軍事按覆校巡大尹恆得以取直爲太常主簿搜逖疑互探抉遁隠宿工老師不得伏匿皆來會堂下耆股肱役喉喙以集樂事作坐立二部伎圗卿奇其績奏超以爲丞司空杜公【杜黃裳】聫奉崇陵丰陵禮儀【徳宗崇陵順宗丰陵】再以爲佐離紛尨【尨雜貌】導滯塞關百執事條直顯遂司空拱手以成自開元制禮諱去國卹章累聖陵寢皆因事擥綴取一切乃已有司卒無所徵公乃撰二陵集禮藏之南閣轉殿中侍禦史仍拜尙書比部貟外郎防校成要【周禮月成月要並會計簿書】期月畢具刺金州決髙施隟【張云字當作隙乞逆切柳文隙字皆作隟檢韻並無】去人水禍渚茭原茅辟成稻粱陟萬年令叢劇辧肅談宴終日人視之若居冗官然會金州猾吏來揚言恐喝以煩防事曰不得三十萬吾能爲禍公大怒召罵之恣所爲吏巧以聞禦史按章具獄再謫道州循州爲佐掾防赦量移吉州長史元和十二年七月日病痁泄卒【童云痁詩亷切泄音薛】始公以惟諾聞長安中奔人危急輕出財力如索水火性開蕩進交大官不視齒類挾同列収下輩細大畢歡喜博奕知聲音飲酒甚少而工於糺謫【糺卽紏字】謡舞擊咢【五洛切徒擊鼔曰咢徒歌曰謡】纎屑促宻皆曲中節度而終身不以酒气加人晝接人事夜讀書考禮收捃防牘【捃俱詠切拾也】未嘗釋手以是重諸公間初娶範陽盧氏無子後夫人柳氏徳爲九族冠生三男子防其二焉貞元十六年某月日卒祔於長安禦宿之北原【禦宿地名】冢子銑【蘇典切冢子長子也一本作有詴子三字】奉柩以明年月日克於墓銑以文書來柳州告其叔舅宗元願碣於墓左則涕爲之銘其辭曰

有郁其馨惟裴之卿【墐父儆爲大理卿】世服大僚仍耀烈名封叔申之實惟其英讎書宮闈佐職於京太常命吏以能增秩相儀考禮大弁斯畢【書顧命云率循大卞弁與卞同】鳩工展伎爰備聲律或圗或書藏之府室史於柱下郎於會司徼循以周大比是宜作牧於金金人允懷溝防漢滸墊沃卒移【墊都念切】增我歳食易其芋魁遊手閒民相顧聚來徵爲萬年治劇於都百務敍成談宴以娛誰卹誰恃不忍悍吏胡巧其辭按章以遂由道斥循施施三年【孟子注施施猶扁扁喜悅之貌】更赦進資廬陵是遷人曰世徳宜慶於延又曰良能宜力之宣朝有大賚期賜其還【一本作爰】神不享命隕在前長原有墓髙曽祖父淑靈是祔封叔爰歸左右惟具孤銑磨石祈辭海陬【將侯切】遂升其趺於道之周

柳河東隼江卷九

欽定四庫全書

柳河東集注卷十

宋童宗說張惇頤潘緯音釋

志

唐故中散大夫檢校國子祭酒兼安南都防禦史中丞充安南本管經略招討處置等使上柱國武城縣開國男食邑三百戶張公墓志銘【並序張舟】

漢光中興馬援雄絕域之志【爲伏波將軍討交趾】晉武一統陶璜布殊俗之恩【都督交州】理隨徳成功與時並今皇帝【憲宗】載新景命丕冒海隅時惟公祗復厥績交趾之理續於前人公諱某字某某郡人也曾祖彥師朝散大夫尙書駕部郎中祖瑾懷州武徳縣令考淸朝議郎試大理寺丞贈右贊善大夫咸有懿美積爲餘慶公以忠肅循其中以文術昭於外推經防以飾吏事本法理以平人心始命蘄州蘄春主簿句防敏給【句音構防古外切】厥聲顯揚仍以左領軍衛兵曹爲安南經略巡官申固扞衛有聞彰徹轉金吾衛判官三歷禦史績用大揚於天庭加檢校尙書禮部員外郎換山南東道節度判官復轉郎中爲安南副都防賜紫金魚袋充經略副使遷檢校太子右庶子兼安南都防禦史中丞充本管經略招討處置等使公自爲吏習於海邦凡其比較勤勞利澤長久去之則夷防稱亂【張云防魯皓切又竹巧切西南夷名】復至而冦攘順化及受命専徵得陳嘉謩誓拔禍本納於夷防【卽軌字】乃命一其貢奉平其斂施牧人盡區處之方制國備刑體之法道阻而通百貨地偏而具五人儲偫委積【童云偫直裏切待也羽獵賦音雉委於僞切積子智切】師旅無庚癸之呼【左哀十三年吳申叔儀乞糧呼曰庚癸乎注庚西方主谷癸北方主水】繕完板榦【工翰切築墻板下從木】控帶兼戊己之位【前漢西域志元帝置戊己二挍尉注戊己中央鎭覆四方】文單環王【單都寒切虜姓可單氏後攺爲單氏卽眞臘國環王本林邑一曰占婆】怙力背義公於是陸聮長轂【戰車出左傳】海合艨艟【卽防衝突敵之戰船】再舉而克殄其徒廓地數圻【數上聲圻音沂出左傳】以歸於我理烏蠻酋帥負險蔑徳公於是外申皇威旁達明信一動而悉朝其長取州二十以被於華風易皮弁以冠帶化姦宄爲誠敬皆用周禮率由漢儀公患浮海之役可濟可覆而無所恃乃刳連烏以辟坦途工來並人力罕用沃日之大束成通溝摩霄之阻硩爲髙岸【童云硩他刀切又丈列切毀也周官有硩蔟氏】而終古防利公患疆場之制一彼一此而不可常乃復銅柱爲正制鼓鑄旣施精堅是立固圉之下明若白黒易野之守【張云易以豉切平地也出周禮】險逾丘陵而萬世無虞奇琛良貨【琛醜林切寶也】溢於王府殊俗異類盈於槁街【街名漢有蠻夷邸館】優詔累旌其忠良太史嗣書其功烈就加國子祭酒封武城男食邑三百戶凡再防勲至上柱國三增秩至中散大夫某年月薨於位年若干天子震悼傷辭有加明年其孤某官與宗人號奉裳帷率其家老咨於叔父延唐令某卜宅於潭州某原用某月某日人謀皆從兆襲吉乃刻玆石著公之閥以志於丘竁【童云樞縜充芮二切穿地也出周禮】以告於幽明銘曰

周限荊衡秦開百粵交州之治炎劉是設【漢武帝元鼎元年置交趾郡】徳大來服道消自絕伏波南徵漢威載烈【漢馬援】宛陵北附晉政爰發【晉封陶璜宛陵侯】我唐流澤光於有截皇帝中興武城授鉞肅肅武城惟夫之哲更歷毗贊顯揚彰徹旣受休命秉玆峻節度其謀猷守以防潔厚農薄徵匪貊匪桀通商平貨有來胥悅【胥卽胥字】踐山跨海堅其鶴列【陳兵也莊子云鸛列於嚴譙之間】制器足兵潰玆蟻結烏蠻屈服文單剪滅柔逺開疆防朝天闕銅柱乃復環山以硩【張云敕列切摘墮也】海無遘迕【音午】冦防逾越琛賮之獻【童云徐刃切亦作贐同】周於窮髮【不毛之地】帝嘉成徳戴旌茂閥增秩防勲土封斯裂位厄元侯年虧大耋邦人號呼夷裔淒咽卜長沙連岡啟穴書銘薦辭徳音防缺

唐故邕管經略招討等使朝散大夫持節都督邕州諸軍事守邕州刺史兼禦史中丞賜紫金魚袋李公墓志銘【並序李位】

公諱某字某實惟文皇帝之孫別子曰承幹【別筆列切】爲皇太子以藩愛逼奪危栗致禍後封恆山爲湣王贈荊州大都督繼別曰象蘄春郡太守贈越州大都督郇國公大宗曰玼【張云蒲蠲毗賔二切夏書作嬪】太子詹事贈祕書監生廙【冀翼二音】尙書左丞凡四代有土田居貴仕公丕承之以率南服克荷天休繼有功徳公始以通經入崇文館登有司第選同州防軍入佐金吾衛【右金吾大將軍範希朝奏位佐其府】進太僕主簿防引大駕府移爲左右神防行營兵馬節度以爲推官【貞元元年範希朝爲左右神防京西諸城鎭行營兵馬節度使鎭奉天復奏位爲府推官】拜監察禦史賜緋魚袋凡二使其率皆範司空希朝【率所類切卽帥字】進殿中侍禦史湖南都團練判官以寛通簡大輔治得中道府遷主後事師人愛慕欲以貞元故事爲請又恐懼抑畱復從浙東爲都團練副使轉侍禦史又從浙西如其職加著作郎凡三使其率皆薛大夫蘋刺嶽信二州得劉向祕書以能卒化黃白日召徒試術爲仇家上變就鞫無事勅笞殺告者猶降建州司馬陟刺泉州防烏夷刺殺郡吏【童云字諸韻無疑是狺牛佳魚巾二切楚辭猛烏狺犬戎也或云當作烏卽黃洞蠻也防一本作叛】毆防農民詔以公都督邕州兼禦史中丞賜紫金魚袋爲經略招討使旣至則弓槖甲【與弢同它刀切弓衣也槖音托囊也】去斥禁部內無敢以賊名使得自澣濯諸酋長咸頓首送欵故虜獲輸稅奉貢願比內郡人遣子吏都督所【言爲吏於都督之所】人復耕稼無有威刑居五月頃有黒螭鼓江流壊北岸直城南門覆船殺人然後去父老泣曰吾公其殆矣嘗合汞【童云汞亦作澒胡貢切水銀也】流黃丹砂爲紫丹能入火不動以爲神服之且十年然卒以是病暴下赤黒數日薨實元和十三年六月十五日年五十七僚宰庀事有緹五兩【童云緹音題又他禮切赤色帛兩音量力讓切】無金銀泉具幾不克斂夷人號呼致幣歸以明年月日祔其穆長安西南髙陽原上夫人陳氏先公十五年沒父曇亦都督邕州終孤孟輿願且文亞曰仲權次曰季謀年自九嵗以下有兩壻博陵崔行儉勁峭有立志滎陽鄭師貞敏捷能羣皆聞名銘曰

文濬維祥【文皇帝卽太宗】實亙實延冡讒不嗣【太子承幹】宗以支傳郇公克庸詹事繼賢湜湜左丞【湜視力切】惟道之宣公寛且惠以教則順五防戎政二佩郡印師歡民愛克懷以信詖辭告訕【一作訟】卒白其訊烏猖狂盜海剽山帝命平南逖彼羣蠻虎龍煌煌英簜是將舟之金玉以爲公服公旣蒞止告以文理推義赴仁弢弓服矢辟是垣壘完其父子復我邦賦弛子卒士貌不功矜情不伐喜蠻人涕懷投刃以俟方底成績虫孽告妖悍石構災升屋而號【平聲招魂也出禮記禮運篇】椎防卉裳【椎音捶防音介謂髻如椎也卉詡裏切蕉葛之服並南蠻之飾】來來觀膴膴鱗原祔之顯魂松柏芊芊【音千】封域安安代有髙墳堯文之孫

唐故邕管招討副使試大理寺直兼貴州刺史鄧君墓志銘【並序】

君諱某字某南陽人漢司徒禹之世也曽祖倚皇連州普城令祖少立皇滄州司馬考邕皇左武衛兵曹防軍惟君敏給以禦下防忠以承上干蠱之稱洽於諸侯信謹之迹彰於所蒞故自始仕以至沒世未嘗無聞焉初以試太常寺奉禮郎更職於劍南湖南江西前後連帥咸器其能以柄於事於劍南【佐節度韋臯】則亭擬閱實以循官刑盡哀敬之情致淑問之頌寛猛之適克合於中於湖南【佐觀察楊憑】則外按屬城內專平凖蒞丱人錫石之地【童云丱音礦古猛切周禮有丱人】防鳬氏鼓鑄之功溢山告祥國用益瞻吏無並緣以巧法【並蒲浪切】人無怨讟以苦役【童云讟音讀怨也】凡處斯職莫能加焉於江西【佐楊憑】則旁緝傳置【傳林戀切驛也】下繩支郡俾無有異政以一於詔條財賦之重待君而理無何邕州經略使路公恕奏署試大理評事兼貴州刺史防帷幕之任董虎之威【印虎符】夷俗敬愛革面受事朝廷將以武定南服命安南大校禦史中丞趙良金爲邕州復以君兼招討判官錄其異能奏加司直升招討副使兼統橫防貴三州事尨茸之下【尨莫江切茸如容切亂貌】直道有立獷悍之內【獷古猛切悍音汗】義威必行賦增而不擾法一而無憾然以憂栗間於多虞【間音閒出左傳哀公五年】卒成耳目之塞道致齒牙之猾【國晉語齒牙爲猾謂讒口之爲害】元和五年五月二十一日疾卒於公館年五十五明年某月日返於潭州某原夫人隴西李氏大理評事練之女年三十三貞元十六年終於郴州有子四人曰防曰某贄十三年矣哀禮具焉京兆尹農公【京兆尹楊憑農人】始由湖南爲江西再以君爲從事知之最厚痛君之能不施於劇任惜君之志見屈於羣疑且以志授宗元使備其闕古者觀其所使而知在上之徳今也觀其所使【一本作以】而知在下之誠嗚呼可無辭乎銘曰

曼姓之裔【春秋鄧國曼姓後以國爲姓】司徒隆漢【漢鄧禹】惟君是承有植其幹始屬奉常出防藩翰議讞西蜀【張云讞語蹇魚戰魚列三切並議罪也】平其狴犴【童云陛岸二音上又邊迷切】巡視南楚總玆條貫貿遷化居貨殖攸贊攺煎鎔範貢輸增算旣飭財賦亦專傳館【傳直戀切】去牧荒陬【將侯切隅也謂爲貴州刺史】肅其聴斷以息【卽奪攘字】暴戾斯逭行非選事進不避難始賴其寧終聞見憚疾與憂積志隨魄散年極中身玆髙岸才耶命耶君子興嘆

呂侍禦恭墓志【呂溫之弟】

呂氏世居河東至延之始大以禦史大夫爲浙東道節度大使延之生渭爲中書舎人尙書禮部侍郎刺湖南七州生四子溫恭儉讓以溫爲尙書郎再贈至右僕射恭字敬叔他名曰宗禮或以爲字實惟呂氏宗子尙气節有勇略不事小謹讀從橫書【從子容切】理陰符握機孫子之術【周書陰符九篇握機亦兵書名孫子十三篇】曰我師尙父冑也【尙父呂望】大父洎先人咸統方嶽今天下將理平蔡兗冀幽洎戎猶負命蚤夜呼憤以爲宜得任爪牙畢力通天子命作文章咸道其志云又曰由吾兄而上三世世爲進士吾爲文不墜教戒獨武事未克纉厥緒因棄去從山南西道節度府【佐節度嚴礪】掌書記預謀畫不甚合以試守軍衛佐加協律郎入薦爲長安主簿復出以監察禦史防江南西道都團練軍事【佐韋丹】府表進殿中侍禦史爲桂管都防禦副使元和八年去桂州相國尙書鄭公遮畱【鄭絪】假嶺南道節度判官至廣州病防瘧【童云防音皆與痎同】加防【音帶】六月二十八日卒妻裴氏戶部尙書延齡女有丈夫子三人曰爽曰瓌曰特女子三人曰環曰鸞曰倩皆幼行於道而倩又死遂以柩如洛陽祔於大墓欵志呂氏世仕至大官皆有道宜興於世溫洎恭名爲豪傑知者以爲是必立王功活生人不幸溫刺衡州年四十卒恭未及理人年三十七又卒世固有其具而不及其用若溫恭者耶恭貌奇壯有大志信善容物宜壽考碩大而又不克呂氏之道惡乎興銘曰

沨沨之風乎不可追【童云沨音馮美哉沨沨乎見左傳襄二十九年一說當作泱泱齊風也】有志之大乎今安歸呂君去我死乎吾誰依

唐故嶺南經略副使禦史馬君墓志

元和九年月日扶風馬君卒命於守祔於先君食【食墨也尙書云惟洛食】卜明年某月庚寅亦食其孤使來以狀謁銘宗元刪取其辭曰君凡受署往來桂州嶺南江西荊南道【來一作事】皆大府凡命官更佐軍衛錄王府事畨禺令【童云畨禺音潘愚南海郡縣名】江陵戶曹錄府事監察禦史皆爲顯官凡佐治由巡官判官至押番舶使經略副使皆所謂右職凡所嚴事禦史中丞良【未詳姓氏】司徒佑【杜佑】嗣曹王臯【李臯】尙書冑【戴冑】尙書伯儀【張伯儀】尙書昌【趙昌】皆賢有勞諸侯其善事凡管嶺南五府儲跱【嶺南五府嶺南安南桂管容管邕管也跱丈裏切亦作峙】出卒致谷以謀葉平哥舒晃【大歷八年循州刺史哥舒晃反十年江西觀察使路嗣恭討平之】假守州邑【謂爲番禺令】民以便安殄火訛殺吏威【殺去聲】海鹽增算邦賦大減所至皆用是理年七十不肯仕曰吾爲吏逾四十年卒不見大者今年志慮耗【志一本作至謂年至七十】終不能以筋力爲人贏縮因罷休以經書教子弟不問外事加七年卒君始以長者重許與聞凡交大官皆見禮司徒佑嘗以國事徴顧謂君曰願以老母爲累受托奉視優崇至忘其子之去君諱某字某曾祖某某官祖某某官父某某官嗣子隴西李氏出曰徴由進士爲右衛冑曹早沒次四子皆京兆韋氏出曰儆曰仿曰敏曰庭女一人嫁柳氏壻曰宗一其銘曰

不懈於位不替於謀慮以平【口侯切一本作役】撫民以蘇僣火不孽悍吏不牟惟寶於鹽亦嬴其籌公以忠施私以義躋旣至於年乃靜於懷衣柔膳甘子侍孫攜【侍一作掖】觀經考古教導斯齊克壽克樂嗚呼終哉於陰之原爰位其墓千萬子孫來拜來附

唐故安州刺史兼侍禦史貶栁州司馬孟公墓志銘【孟常謙】

孟氏之孤曰遵慶奉其父命書九篇爲善狀一篇來告曰月日君薨月日將於某【月日一本並作日月】敢請刻辭嗚呼公自假左贊善大夫栢王司馬太常少卿爲義成軍中軍兵馬使其帥魏國公耽爲宰相【賈耽】命公左領軍衛將軍事徳宗順宗今上立朝九年加朝議大夫居喪防用兵於趙起復居故官爲左神防行營先鋒兵馬使知牙而趙兵罷不受祿去金革服喪終期命安州刺史仍加侍禦史安州防遏兵馬使貶栁州司馬公嘗佐魏公平襄陽靖梁州立義成軍魏公大恢奇公能以任軍政是以又爲衛將軍防恭潔防動得禮節伐趙之役堅立堡壘誓死麾下法制明具權力無能移進不避患退不敗禮安州迫冦攘【近淮西吳元濟境】多戎事政出一切吏以文持之故貶明年用兵於蔡朝廷諸公洎外諸侯咸以公爲請未及徴气乘肺溢爲水浮膚而卒年六十惟公志專於中貌嚴於外嘗立廷中毅然望之若圖形刻像聞國難輒不寢食謀度憤吒【陟駕切】以故病不可治曽祖某官諱某祖某官諱某父某官諱某公之諱曰常謙子遵慶弟曰某銘曰

魯仲孫氏其世爲孟賁勇光武【賁音奔古勇士】軻儒紹聖公傳師法以訓戎政執稽以庸咸致厥命濟濟於朝冕服以光墨非從利【起復用墨纕】終役復喪忠孝孔明君子攸彰昔者雲中六級下吏【漢魏尙】公刺於安法亦可議黜伏南荒豪士歔欷【音希又音戱】聞難以激去食廢寐神乖气離支膈莫遂廷臣進言侯伯拜章帝命將施俄僕於京代山丸丸植柏與松其名惟何忠孝孟公

故連州員外司馬淩君權厝志【淩凖】

年月日尙書都官員外郎和州刺史連州司馬富春淩君諱凖卒於桂陽佛寺先是六月告於州刺史博陵崔君曰余嘗學黃帝書切脈視病今余肝伏以濇【張云音色脈不滑也】腎浮以代將不臘而死審矣凡余之學孔氏爲忠孝禮信而事固大謬卒不能有示乎世者命也【示又作立】臣道無以明乎國子道無以成乎家下之得罪於人以謫徙丑地上之得罰於天以降彼罪疾余無以禦也敢以事爲累又告爲老氏者某曰余生於辰今而寓乎戌辰戌衝也吾命與脈葉其死矣乎吾罪大懼不克歸柩於吾鄕是州之南有大岡不食【禮記檀弓上擇不食之地而注謂不耕墾】吾甚樂焉子其以是吾及是咸如其言云孤夷仲求仲以其先人之善余也勤以志爲請嗚呼君字宗一以孝悌聞於其鄕杭州刺史常召君以訓於下讀書爲文章著漢後春秋二十餘萬言又著六經解圍人文集未就有謀略尙气節賙人之急出貨力猶棄粃粺【張云粃音粺旁卦切與稗同】年二十以書幹丞相丞相以聞試其文日萬言擢爲崇文館校書郎又以金吾兵曹爲邠寧節度掌書記涇之亂【一本涇上有泚字建中四年涇原兵反推朱泚爲主】以謀畫佐元戎【佐節度使遊瓌破賊有功】常有大功累加大理評事禦史賜緋魚袋換節度判官轉殿中侍禦史府喪【邠寧節度張獻甫卒】罷職後遷侍禦史爲浙東防使判官【佐觀察賈全】撫循罷人【罷音疲】按驗污吏吏人敬愛厥績以懋粹然而光聲聞於上召以爲翰林學士徳宗崩邇臣議祕三日乃下遺詔君獨抗危辭以語同列王伾畫其不可者十六七乃以旦日發喪六師萬姓安其分遂入爲尙書【一本下有郎字】仍以文章侍從由本官防度支調發出納姦利衰止【利一本作吏】以連累出和州降連州居母喪不得歸而二弟繼死不食哭泣遂喪其明以沒蓋君之行事如此其報應如此夫人髙氏在越孤四人南仲殷仲在夫人所未至執友河東柳宗元哀君有道而不明白於天下離湣逢尢夭其生且又同過【謂同貶謫】故哭以爲志其辭哀焉銘曰

噫淩君生不淑學孔氏楊芬郁好謀謨富天祿讎禁書贊推轂觀靈獲貞卜徙東越翊明牧罷人蘇污吏覆升侍從躬啟沃厈危疑興大福吏尙書徒肅佐經邦財用足道之躓【音致治也】身則辱烏江垂【和州】九疑麓【連州山】仍禍凶遘玆酷能知命無怨毒罪不泯死猶僇【音戮】何以南嶺曲魂有靈故鄕復封玆壤歸骨肉爲之銘志陵谷

故嶺南鹽鐡院李侍禦墓志

天寶中詔李氏由涼武昭王以下【唐髙祖七世祖諱暠】皆得籍宗正故沂州刺史福以姑臧人附屬於寧歧爲族曽祖生樂壽令昱昱生虢州司馬葉世以儒聞葉生監察禦史澣字灌纓明兩經仕歷永興臨晉尉防天子方事誅伐南平蔡【平吳元濟】北復趙【王承宗納徳棣二州復一本作服】西走戎【吐蕃】東討齊魯【伐李師道】五年間兵徵卒戍糴行千里凡進用惟財賦爲難君以試大理評事佐荊南兩稅使督天下諸侯之半調食饒給車系舟連【一作車擊舟連】又守湘南鹽鐡轉運院【湘一本作湖】以能遷官移嶺南益積功勞以介厲惇勤爲率【一無率字】羣吏先年五十三元和十三年月日卒妻廬江何氏凡五世世鄭出父曰士鍔【一本作諤】季父曰士幹有大名君之子二人曰夔曰導女一人曰某夔導皆幼不能事何夫人哭且戒柩行萬里人咸觀其禮焉伊闕用明年某月日甲子銘曰

涼爲帝基克顧厥皇國牒四邑顯進沂以屬尊世仕倚儒憲憲濯纓亦用學徒旣谷旣官式懋爾勞四方用師卒食之饒致其防介率是諸侯於荊於交闗石是鈞邦有休功惟吏之勤冀施於大以盡其有孰司壽夭君不克久吉日來祔伊闕之墓子嗣孫承有達宜興銘詔於神永永是徴

柳河東集注卷十

欽定四庫全書

柳河東集注卷十一

宋童宗說張惇頤潘緯音釋

志碣誄

故試大理評事裴君墓志

裴氏之昭【音韶】曰贈戶部尙書諱某【裴守眞】穆曰起居郎諱某【裴僑卿】生均州刺史諱某【裴叔猷】均州與其弟大理【裴伯言】更爲刑部郎用文史名於朝善杜禮書長子曰某射進士防不中去過汴韓司徒【卽字】迎取爲從事以聞拜太子通事舍人進大理評事當伐蔡及鄆【音運蔡謂吳元濟鄆謂李師道】汴常爲軍首贊佐有勞旣事將侍太夫人於京師道發疽【子余切】元和十四年月日終於河南惇厚裏年若干字曰某弟某以其防歸於某縣某里未果娶有男子二人女一人男之長曰某通兩經始杖且廬銘曰世守不遷秀於士鄕不利有司爰客於梁梁委其躬乃相戎政宮臣理屬【宮臣太子舍人理屬大理評事】仍受國命南蔡北曹【李師道有鄆曹濮等十一州】五載首兵柔剛輔理平視太平馬牛旣寜告養於京棧車艸艸【棧仕諌切】我來周道載饑載勞神奪其孝形經於洛魂其焉如庶終爾誠陰侍裏閭膳飲不違有弟之恭旣安且盈厥志斯從銘之故人以慰爾衷

故大理評事柳君墓志【柳寛】

晉之亂柳氏始分【晉侍中柳景猷長子耆爲汝南太守少子純爲平陽太守】曰耆爲汝南守居河東又五世曰慶相魏魏相之嗣曰旦仕隋爲黃門侍郎其小宗曰楷【柳旦長子則次子楷以其居次故曰小宗】至於唐刺濟房蘭廓四州楷生夏縣令府君諱繹繹生司議郎府君諱遺愛皆長安少陵原遺愛生禦史府君諱開南陽其嗣曰寛字存諒讀其世書揚於文辭南方之人多諷其什頗學禮而善爲容【前漢儒林傳徐生善爲容】修吏事始仕家令主簿進左驍衛兵曹試大理評事爲嶺南節度推官荊南永安軍判官府罷爲遊士出桂陽下廣州中厲气嘔泄卒於公館元和六年八月七日也年四十七前娶瑯邪王拱子拱國子祭酒後娶河東裴陵子陵告成令裴氏之出曰裴七君之從弟以君之防歸過零陵哭且告於宗元曰吾伯兄從事嶺南其地多貨其民輕亂能以簡恵和柔厈弼所奉假守支郡海隅以寜鬭很仇怨惇諭克順從公於荊綏戎永安仍専郡治政用休阜是時蜀冦始滅【誅劉辟】邦人瘡痍懷君之澤咸忘其痛其理也恵而不施之於大其行也和而不至於年其言也文而不顯其聲今將以某月日祔茍又不得令辭而志焉是無以蓋前人之大痛敢固以請嗚呼余懼辭之不令以爲神羞余曷敢不諾銘曰

柳族之分在北爲髙充於史氏世相重侯中書之世實曰蘭州夏縣政良司議徳優營營禦史乃佐元侯惟君是嗣其政克修儲闈補吏環衛分曹南越之庬從事以寜永安披攘薦仍於兵是董是經旣柔且平浩浩呻呼革爲和聲胡不使壽而奪之齡柩於海壖【而緣切】壙於鄧邦【壙苦謗切鄧州南陽】厥弟孔哀惟行之恭呱呱小子縗而不廬【呱音孤縗音崔廬音盧】充充令妻髽首而居【張云髽側切禮記曰男子免而婦人髽以麻約防也】鳥獸號鳴助我踟躕刻此悲辭藏之奧隅

故祕書郎姜君墓志【姜防】

袐書郎姜防【童云音諤崖也或作萼】字某開元皇帝外孫也始楚國公皎與上游益貴幸子慶初得尙某公主生防防生三日上曰他物無以餉吾孫卽勑有司以第六品告與緋衣銀魚得通籍出入凡名是官七十年終不徙然其間在蜀漢荊楚以大諸侯命守州邑輒以勞稱時缺則復命好遊嗜音以生貴富畜妓能傳宮中聲賢豪大夫多與連歡後加老風病手足奇【音畸】右可用不能就官士有載酒來則出妓搏髀【童云音陛股也】笑戲觀者尙識承平王孫故態元和十四年月日終桂州都督禦史中丞裴公曰噫帝戚也不可以防爲具物祭以防酒月日州東南一里子某年若干母曰雷姬銘曰

始賤終貴於世爲遂防榮老窮在物爲凶均之得防誰缺誰丰若君者銀朱於始生鐘鼎以及壯不矍矍於進取【矍居防切】不施施於驕抗左右壺樂以自放𨿽老而客死未嘗戚乎已與夫拳拳恐悸【其季切心動也】防謟負義得之拘拘榮不蓋愧以終其身而不能止者不猶優乎亡友故祕書省校書郎獨孤君墓碣【獨孤申叔】

嗚呼有唐仁人獨孤君之墓祔於其父太子舍人諱助之墓之後自其祖贈太子少保諱問俗而上其墓皆在灞水之左今王父營陵於其側故再世在此嗚呼獨孤君之道和而純其用端而明內之爲孝外之爲仁黙而智言而信其窮也不憂其樂也不淫讀書推孔子之道必求諸其中其爲文深而厚尢慕古雅善賦頌其要咸歸於道昔孔子之世有顏回者能得於孔子後之仰其賢者譬之如日月而莫有議者焉嗚呼獨孤君之明且仁如遭孔子是有兩顏氏也今之世有知其然者其信於天下乎【一本作今之世有知其然者乎知之者其信於天下乎】使夫人也夭而不嗣世之惑者猶曰尙有天道噫乎甚邢【噫一本作嘻】君諱申叔字子重年二十二舉進士又二年用博學宏辭爲校書郎又三年居父防未練而沒【禮記注練小祥也】蓋貞元十八年四月五日也是年七月十日而鄕曰某鄕原曰某原嗚呼君短命行道之日未久故其道信於其友而未信於天下今記其知君者於墓韓泰安平南陽人李行諶元固其弟行敏中明趙郡贊皇人柳宗元河東解人崔廣略淸河人韓愈退之昌黎人王涯廣津太原人呂溫和叔東平人崔羣惇詩淸河人劉禹錫夢得中山人李景儉致用隴西人嚴休復錫馮翊人韋辭致用京兆杜陵人

故襄陽丞趙君墓志【趙公矜】

貞元十八年月日天水趙公矜年四十二客死於柳州官爲斂於城北之野元和十三年孤來章始壯自襄州徒行求其不得徴書而名其人皆死無能知者來章日哭於野凡十九日惟人事之窮則庶於卜筮五月甲辰卜秦誗【童云直防切言利美也又人名見廣韻】兆之曰金食其墨而火以貴其墓直丑在道之右南有貴神冡土是守乙已於野宜遇西人深目而髯【如占切頰須也】其得實因七日發之乃覯其神明日求諸野有叟荷杖而東者問之曰是故趙丞兒耶吾爲曹信【信一本作於是】是邇吾墓噫今則夷矣直社之北二百舉武【武步迹也】吾爲子蕝焉【張云蕝祖悅切束茅表位叔孫通傅】辛亥啟土有木焉發之緋衣緅衾【童云緅將侯切靑赤色】凡自家之物皆在州之人皆爲出涕誠來章之孝神付是叟以與偶不然其協焉如此哉六月某日就道月日於汝州龍城縣期城之原夫人河南源氏先沒而祔之矜之父曰漸南鄭尉祖曰倩之鄆州司馬曽祖曰安【卽字】金紫光祿大夫國子祭酒始矜由明經爲舞陽主簿蔡帥反【吳少誠反】犯難來歸擢授襄城主簿賜緋魚袋後爲襄陽丞其墓自曽祖以下皆族以位時宗元刺柳用相其事哀而旌之以銘銘曰

誗也挈之信也蕝之有朱其紱神具列之懇懇來章神實恫汝【童云恫音通痛也】錫之老叟告以兆語靈其鼓舞從而父祖孝斯有終宜福是與百越蓁蓁羈相望【音忘羈謂羈旅而亡者】有子而孝獨歸故鄕涕盈其銘旌爾勿忘【晏元獻本誗作利】

故溫縣主簿韓君墓志【韓愼】

有唐故溫縣主簿韓愼字某漢弓髙侯其先也【前漢韓王信子名頺當景帝封爲弓髙侯】徙於南陽傳世至今唐侍中諱瑗克用貞亮奮於國難侍中兄子郢州刺史諱某某生禦史著作郎諱某某生尙書庫部郎中萬州刺史諱某嗣以文行大其家業君萬州長子也以父仕爲建陵挽郎累調授王府防軍襄州襄陽尉至於是邑貞元十六年又調於天官署河陽丞未拜十有一日暴病卒於長安永崇裏先人之廬又十有一日防襲吉祔於咸陽洪瀆原先人之墓禮也先三日外姻家老謀爲之志季弟泰哀不能文故托於友焉嗚呼生也以其弟之恭知君之爲友沒也以其弟之感知君之爲愛惟友愛出於孝移於忠施於人事無往不逹余故得受其辭書於石曰

友而愛而忠孝宜之貌稱其行行稱其辭賤而不壽爲善是悼祔於祖考初筮攸告季也之純寘哀無垠終窶且貧【窶郡羽切】控於仁人備物稱家其儀式陳爰相其悲載刻玆瑉

東明張先生墓志【張因】

東明先生張氏曰因嘗有以文薦於天子天子防試甚髙以爲長安尉一年投去印綬願爲黃老術詔許之居東明觀三十餘年受畢法道行峻異得眾眞祕書訣籙聚經籍圖史侔於麟閣以弟回降秩封州先生曰吾老矣支體不可解也遂從以去明年回之子襲死哭之慟遂病旣亟以命回曰吾生天寶訖貞元乙酉嵗十月今死於汝之手盈吾志矣京師吾生也畢原先人之歸也必以返乃自爲志而卒明年正月某日如其言弟子某等爲碑以志於墓辭曰

匪祿而康匪爵而榮漠焉以虛充焉以盈言而不爲華光而不爲名介潔而周流苞涵而淸寧幽觀其形與化相冥【相一本作爲】寂寞以成其道是以勿嬰世皆狂狂奔利死名我獨浩浩端一以生或曰先生友弟以遁慈幼以死若不能忘情者何耶吾曰道去友耶去慈耶從容以求其得之耶蕩莽很悻【童云下頂刼恨也】道之非耶且夫虧恩壞禮枯槁顦顇【童云音憔悴】隳聖圖壽離中就異歘然與神爲偶【張云歘許勿呼臭二刼】頑然以木石爲類倥侗而不實窮老而無死先生之道固知異夫如此也乃書於石以紀

虞鳴鶴誄【並序】

維某年月日前進士虞九臯字鳴鶴終於長安親仁裏旣克於髙陽原二三友生皆至於墓哀其行之不昭於世追列遺懿求諸后土申薦嘉名實曰恭甫乃作誄曰

吳虞之分爰宅上陽其後優遊在越爲鄕【虞氏世爲防稽人】延詡輔漢恢定封疆東徙之賢時惟仲翔【虞翻字仲翔】曰預曰喜在晉克彰義篤斯文有苾其芳祕書多能垂耀於唐【虞世南爲祕書少監】洎於漢陽世徳以昌【漢陽沔州父當沔州刺史】毗贊尙父【上聲尙父郭子儀也虞當爲子儀從事】休徽用揚惟我先君【子厚父鎭爲子儀記室】並時翺翔洽主記室蔚其耀光實契伯仲永永不忘漢陽元子實紹其美傳襲儒風彪炳文史克恭以孝惟禮是履譽洽於鄕論爲秀士百郡之選叢於京師昧沒騰借乘淩蔽欺生之始至則奮其儀退黙以謙【黙一本作然】人恱而隨名卿是挈先進咸推方出羣類振耀於時禍丁舅氏漂淪海沂捧訃號呼匍匐增悲防有防主禮或多遺孰徇於名而不是思投袂就道乘艱若夷竭誠防具申敬裳帷萬里來復祗祔於墓遽不淩節儉而有度由其溫恭守以貞固行道咨嗟觀禮興慕復從鄕賦煥發其華克不再舉聞於邦家倚閭千里歡詠斯多姻族盈門載笑且歌君之不淑名立志沮慶歸其鄕身終逆旅生死已閒壽觴方舉賀書在途委骨歸土哀歡易地弔慶交戶神胡不仁降此大苦嗚呼哀哉惟昔夏首【柳鎭爲嶽鄂都團練判官虞當刺沔州】羈貫相親【貫與丱同總角也谷梁云子生羈貫成童】通家修好講道爲鄰旣冠於阼思致其身升於司徒及爾繼年交歡二紀莫間斯言愉乎其和確爾其堅更爲砥礪咸去韋【西門豹性剛急常佩韋以自緩董安於性寛緩常佩以自急】今則遽曰吾其缺然嗚呼哀哉誄行謀諡惟古之道生而無位沒有其號惟是友生徘徊顧悼爰用壹恵【記表記先王諡以尊名節以壹恵注聲譽𨿽多以其有一大善者爲諡耳】幽明是告溫溫其恭惟徳之經先民有作今也是旌嗚呼恭甫欽此嘉名

故處士裴君墓志

河東聞喜裴君【聞喜縣名屬絳州】諱某字某好學未仕年若千元和十四年月日終於京兆渭南墅【承與切田廬】君之弟中丞公督桂州【裴行立】命其僚柳宗元以銘君之出河間邢羣以來告曰曽祖諱某【裴伯眞】寜州刺史贈戶部尙書祖諱某【裴橋卿】起居郎父諱某【裴伯言】尙書刑部員外郎議官及浮圖事獨出載在史冊以八使行天下當河北道疑危頑狠難處分之地【分扶問切一本無分字】用天子命制斷得宜於是爲第一天下皆仰以爲相防疾終再贈至大理卿長老咸曰裴氏世積徳起居丞相弟也【丞相裴耀卿】以文史用大理名世人也咸聞而不大君以友悌慤植承其休光幽而不揚豈天鐘美於中丞【鐘聚也左傳昭公二十八年而天鐘美於是】嗇而不克並耶不然君無位以夭其可問哉君前娶韋氏成都少尹士謨女生二子字曰某名曰某以文敏中丞公尢愛幸恆從不幸卒於桂林某舉明經後娶於薛氏無子父寀位卑是年月日渭南某里遷韋夫人之防【韋一本作奉】自萬年來有俟猶異室【詩大車云】銘曰

疇之沃沃宜其嘉谷有耕有耨同施異祿明昭次穆【昭音韶】丞相之族尙書之孫大理之門有慶實延宜碩而繁不位不年晦於丘園懿懿大理惟徳之元權佞抑釋大史是論【大卽太字】黜陟冀幽邦命以尊神嗇丰福不棄於君渭之洋洋爰墓其南孝思是懷祖孝之依郡人作銘惟相其哀【一作不並於君】

覃季子墓銘

覃季子其人生愛書貧甚尢介特不茍受施【施智切】讀經傳言其說數家推太史公班固書下到今橫豎鉤貫又且數十家通爲書號覃子史纂又取鬻老管莊子思晏孟下到今其術自儒墨名法至於狗彘艸木凡有益於世者爲子纂又百有若干家篤於聞不以仕爲事黜陟使取其書以氏名聞除太子校書某年月日死永州祁陽縣某鄕將死嘆曰寜有聞而窮乎將無聞而丰乎寜介而躓乎【躓音致跲也】將混而遂乎【混胡困切】其鄕【所死之鄕】後若干年柳先生來永州戚其文不大於世求其墓以石銘銘曰

困其獨丰其辱

續滎澤尉周君墓志

【前志贈太傳崔公祐甫辭】

太傅公旣志滎澤君之明年爲中書侍郎同中書門下平章事以卒【一云卒贈太傅無以字】滎澤君之嗣曰膺備物具貨入於汴汴陷於戎【李希烈陷汴州】防焉不果行防世難不幸膺亦死膺之亞【弟也】曰太素仕至云陽令求其志將行謫南海上元和九年移信州中【一本無州字一本無中字】猶有累不克如其鄕大懼緩慢玆久哭命其子某以某月日啟君之防至於某用某月甲子志用太傅公之辭又命河東柳某書緩故且志終事之年月日

柳河東集注卷十一

欽定四庫全書

柳河東集注卷十二

宋童宗說張惇頤潘緯音釋

墓表志

先侍禦史府君神道表

嗚呼先君之墓仲父殿中君志焉孤宗元不敢稱道先徳然而無以昭於外者用敢悉取仲父之所陳而繁其辭【繁一本作系】刻玆石表先君諱鎭字某六代祖諱慶後魏侍中平齊公五代祖諱旦周中書侍郎濟陰公髙祖諱楷隋刺齊房蘭廓四州曾伯祖諱奭【施只切】字子燕唐中書令曽祖諱子夏徐州長史祖諱從裕滄州淸池令皇考諱察躬湖州徳淸令世徳防孝颺於河滸【童云颺音陽又余亮切】士之稱家風者歸焉先君之道得詩之羣書之政易之直方大春秋之懲勸以植於內而文於外垂聲當時天寶末經術髙第遇亂奉徳淸君夫人載家書隠王屋山間行以求食【間去聲】深處以修業作避暑賦合羣從弟子姓【一本作侄按前漢田蚡傳跪起如子姓注姓生也同子禮若已所生】講春秋左氏易王氏【王弼所注易】衎衎無倦以忘其憂徳淸君喜曰玆謂遁世無悶矣亂有間【去聲稍息也】舉族如吳無以爲食先君獨乘驢無僮禦以出求仁者冀以給食嘗經山澗水卒至【卒與猝同】流抵大壑得以無苦被濡塗以行無慍容觀者哀悼而致禮加焉季王父六合君忤貴臣【童云忤音誤逆也】死於吏捨猶鞠其狀先君攺服徒行逾四千里告於上由是貸其問旣而以爲天子平大難發大號且致太平人罹兵戎農去耒耜宜以時興太學勸耦耕作三老五更議籍田書齋沐以獻道不果用授左衛率府兵曹防軍尙父汾陽王【郭子儀】居朔方備禮延望授左金吾衛倉曹防軍爲節度推官専掌書奏進大理評事以爲刑法者軍旅之楨榦【楨音貞】斥候者邊鄙之視聴不可以不具作晉文公三罪議【左傳晉文公殺顚頡祁瞞舟之僑三人君子謂文公能用刑矣三罪而民服】守邊論議事確直勢不能容表爲晉州錄事防軍晉之守故將也少文而悍酣嗜殺戮吏莫敢與之爭先君獨抗以理無辜將死常以身扞笞箠拒不受命守大怒投幾折簀而無以奪焉以爲自下繩上其勢將殆作泉竭木摧詩終秉直以免於恥調長安主簿居徳淸君之防哀有過而禮不逾爲士者咸服服旣除常吏部命爲太常博士【常衮爲吏部】先君固曰有尊老孤弱在吳願爲宣城令三辭而後獲徙爲宣城四年作閿鄕令【張云閿音聞又音民瑉農鄕名潘云唐虢州】考績皆最吏人懷思立石頌徳遷殿中侍禦史爲鄂嶽沔都團練判官元戎大攘狡虜增地進律作夏口破虜頌後數年登朝爲眞防宰相與憲府比周誣防正士以校私讐【貞元四年陜虢觀察使盧嶽卒嶽妻分貲不及妾子妾訴之中丞盧佋欲重妾罪侍禦史穆贊不聽佋與竇參共誣贊受金捕送獄】有擊登聞鼓以聞於上上命先君總三司以聴理【同上詔殿中侍禦史柳鎭與刑部員外郎李覿大理卿楊瑀爲三司覆治無之】至則平反之【反音翻】爲相者不敢恃威以濟欲【竇參】爲長者不敢懷私以請間【音閒謂盧佋爲禦史之長】羣寃獲宥邪黨側目封章宻獻歸命天子遂莫敢言逾年卒中以他事【中他仲切謂終爲所譛】貶夔州司馬作鷹鸇詩居三年丑類就殛【紀力切貞元八年竇參得罪】拜侍禦史制書曰守正爲心疾惡不懼先君捧以流涕曰吾惟一子愛甚方謫去至藍田訣曰吾目無涕今而不知衣之濡也抑有當我哉作喜霽之歌副職持憲以正經紀貞元九年宗元得進士第上問有司曰得無以朝士子冒進者乎有司以聞上曰是故抗姧臣竇參者耶吾知其不爲子求舉矣是嵗五月十七日終於親仁裏第享年五十五七月某日於萬年縣棲鳳原後十一年宗元由禦史爲尙書郎天子行慶於下申命崇贈而有司艸創頗緩防宗元得罪遂寢不行太夫人範陽盧氏某官某之女實有全徳爲九族宗師用柔明勤儉以行其志用圖史箴誡以施其教故二女之歸他姓咸爲表式太夫人旣受封河東縣太君防冊太上皇后於興慶宮旣乃宗元貶秩爲永州司馬奉侍溫凊未嘗見憂元和元年五月十五日終於州之佛寺享年六十八嗚呼宗元不謹先君之教以陷大禍幸而緩於死旣不克成先君之寵贈又無以寜太夫人之飲食天殛薦酷名在刑書不得手開堂以奉安祔罪惡益大世無所容尙顧嗣續不敢卽死支綴气息以嚴邦刑大懼祭祀之無主以忝盛徳敢用特牲昭告神道號叫萬里以畢其辭云

先君石表陰先友記

袁髙河南人以給事中敢諫爭貞直忠蹇舉無與比能使所居官大再贈至禮部尙書

姜公輔爲內學士以奇防取相位好諌諍免後以罪貶爲復州刺史卒

齊映南陽人爲相以文敏顯用

嚴郢河南人剛厲好殺號忠能爲京兆河南尹禦史大夫善舉職爲邪險搆扇以貶死

元全柔河南人气象甚偉好以徳報怨恢然者也爲大官有土地入爲太子賔客

杜黃裳京兆人大人也善言體要爲相有墻仭不佞以謀克蜀加司空出爲河中節度

劉公濟河間人厚寛碩大與物無忤【音悟逆也】爲渭北節度入爲工部尙書卒

楊氏兄弟者農人皆孝友有文章

憑由江南西道入爲散騎常侍

凝以兵部郎中卒

淩以大理評事卒最善文

穆氏兄弟者河南人皆彊毅仁孝

贊爲禦史中丞捍佞幸得貶後至宣池歙處置使卒質爲尙書郎以侍禦史內供奉卒最善文

皇甫政河南人有威儀由浙東防使爲太子賔客裴樞同郡人爲禦史天子以隱罪誅吏樞頓首願白其狀以故貶後爲尙書郎

李舟隴西人有文學俊辯髙志气以尙書郎使危疑反側者再不辱命其道大顯被讒妬出爲刺史廢痼卒【廢一本作發】

李江夏人果檢自負嶷然善爲官爲禦史中丞京兆尹鳳翔節度

梁肅安定人最能爲文【一本最字下有號字】以補闕修史侍皇太子卒贈禮部郎中

陳京泗上人始爲諌官數諫諍有內行文多詁訓爲給事中上方以爲相防惑疾自刄廢痼卒【廢一本作發】

韓防昌黎人善淸言有文章名最髙然以故多謗至起居郎貶官卒弟愈文益奇

許孟容吳人讀書爲文口辯爲給事中嘗論事由太常少卿爲刑部侍郎

李覿隴西人行義甚修至刑部郎中卒故與先君爲三司者也其大理者曰楊瑀瑀無可言猶以獄直爲禦史【注見前神道表】

宇文邈河南人有文謹慤人也爲禦史中丞齪齪自守然以直免官復爲刺史卒

袁滋陳郡人善篆書文敏不競爲相出使辱命貶刺史復爲義成軍節度卒

盧羣範陽人雜博多所許與使反側之地【吳少誠擅決司洧水漑田命羣往詰之少誠聴命】天子以爲任事爲義成軍節度卒

崔損淸河人畏愼爲相無所發明然不害物天子獨愛幸以損爲長者

鄭餘慶滎陽人再爲相始天下皆以爲長者及爲大官名益少今爲尙書河南尹無恙

鄭利用餘慶從父兄也眞長者由大理少卿爲禦史中丞復由中丞爲大理少卿

李益隴西姑臧人風流有文辭少有僻疾【益多猜忌防閒妻妾過爲苛酷而有散灰扄戶之譚時人謂之妬癡】以故不得用年老常望仕非其志復爲尙書郎

王紓其弟紹太原人紹得幸徳宗爲尙書在宰相之右今爲徐泗節度紓有學術魯直【魯愚純也】爲尙書郎

路泌河南人以尙書郎使西戎畱戎中度今以年八十餘旣和戎十五年不得歸無爲言者

虞當防稽人爲郭尙父從事終沔州刺史以信聞賈弇【古函切】長樂人善士也爲校書郎卒弟全至禦史中丞

趙需天水人哻哻【童云字當作哻況羽切商之冠名禮記檀弓下篇曰殷人哻而祭於趙需儒士無意義今按柳文叚太尉逸事狀云太尉爲人姁姁常抵首拱手姁火羽切事出呂氏春秋云哻哻然相樂也今云趙需哻哻儒士也宜當作哻𨿽諸韻云冠名恐亦自有訓和姁樂易義】儒士也有名至兵部郎中卒

張式南陽人

張莒常山人

張惟儉宣城當塗人皆善言謔式至河南尹莒鄧州刺史惟儉和州刺史

奚陟江都人柔敏至吏部侍郎世謂陟善宦然其智足自處也

盧景亮涿人有志義多所激發爲諌官奏書如水赴壑坐貶廢棄甚久至順宗時爲尙書郎升中書舍人卒

楊於陵農人善吏敏秀者也爲中書舍人京兆尹張因某人舉詔防爲長安尉願去官爲道士甚有名以其弟回降封州曰吾老矣必死回也哭而行遂死封州

髙郢渤海人有文章規矩自立者不幹貴幸以太常爲相罷居尙書

唐次北海人有文章學行義甚髙以尙書郎出爲刺史屏棄永貞中召以爲中書舍人道病去長安七十里死傳捨

苖極上黨人有學術峭直以諌議大夫漏泄省中語貶萬州卒

柳氏兄弟者先君族兄弟也最大並字百存爲文學至禦史病瞽遂廢次中庸中行皆名有文咸爲官早死

柳登柳冕者族子也自其父芳善文史與冕並居集賢書府冕文學益健頗躁自吏部郎中出爲刺史至福建廉使卒登晚仕至尙書郎祕書少監

薛丹同郡人至尙書郎

呂牧東平人由尙書郎刺澤州卒

崔稹淸河人至檢校郎官子羣爲右補闕贈給事中【贈父】房啟河南人善淸言由萬年令爲容州經略

於申河南人至尙書郎

常仲孺河南人今爲諌議大夫

蘇弁武功人好聚書至三萬卷與先君通書以戶部侍郎貶復爲刺史

崔芃【蒲紅切】博陵人善言名理爲禦史尙書郎

鄭元均滎陽人彊抗少所推讓然以此多怨困不得位【一本位作仕】

辛惲隴西人有史學

韓衡昌黎人善士

陳眾甫梓潼人髙志气

薛伯髙同郡人好讀書號爲長者後至尙書卒

張宣力淸河人儒善後表其名去力但爲宣自元均至宣力皆沒沒無顯仕者

孤宗元曰先君之所與友凡天下善士舉集焉信讓而大顯道博而無雜今之世言交者以爲端敢悉書所尢厚者附玆石以銘於背如右【東坡云柳子厚記其先友六十七人於其墓碑之陰考之於傳卓然知名者蓋二十人邵太史云子厚欲著其父𨿽不顯所交遊皆天下善士列其姓名官爵因附見其所長可也反從而譏病之何也】

故殿中侍禦史柳公墓表【爲防葬人作】

唐貞元十二年二月庚寅我殿中侍禦史河東柳公於萬年縣之少陵原公諱某字某邑居於虞鄕曽王父某官王父某官皇考某官奕世餘慶叢而未稔濟徳流祉其後宜大秀而不實爲善者惑嗚呼哀哉惟公惇柔峻淸恪愼端莊進止威儀動有恆常英風超倫孤厲貞方居室孝悌與人信讓當職彊毅遊刃立斷自少耽學頗工爲文旣窮日力又繼以夜鄕裏推擇惇廹上道乃與計偕來遊京師觀藝靈臺貢文有司射防合程遂冠首科休有令問羣士羨慕居數年授河南府文學教勵生徒選擇貢士【選一本作撰音息轉切擇也】儒黨相賀庶人觀禮秩滿渭北節度延爲防佐總齊軍政甚獲能稱加太常寺協律郎旣防主帥罷歸私室方將脫遺紛埃退與道俱沖漠保神優柔肄儒四方聞風交馳鵠書載筆乘軺【童云音洮使者所秉又曰小車】乃作防謀出入朔方陪佐戎車遷大理評事又加章綬朱裳銀印宗黨有耀權略密勿潛機埋照完彼亭堡時其講教實從我謀鄰國是效攺度支判官轉大理司直出納府庫頒給軍食下無讐斂【力驗切】黔首休息月校嵗防【古外切】莫不如畫庫丰財羨【張云延面切余也】制成計得又遷殿中侍禦史度支營田副使分閫之寄防制其半柔以仁撫剛以義斷戎臣坐嘯公堂無事朝廷延首方待以位旣而祿不及伐冰【伐撃也禮記大學伐冰之家謂卿大夫防祭得用冰者】政不獲専達【周禮天官小事則専達謂得自上奏章】以其年正月九日遇疾終於私館享年五十嗚呼痛哉奔驥騁力中塗踠足【踠烏臥於阮二切足跌也】髙鴻輕舉在云墜翼凡我所知哀慟無極本道節度尙書朗寜王張公【張獻甫】震悼涕慕不任於懷臨遣牙將試殿中監李輔忠監備凶禮賵賻甚厚【童云賵撫鳳切贈死曰賵賻符遇切助也】行軍司馬侍禦史韋重規等匍匐救助事用無闕丹旐素車歸於上京撰期定宅【撰息轉切潘云須兗切選擇也】莫有愆素【左傳云不愆於素】故友諸生宗人外姻號慟防哀禮咸申克窆堂【窆悲驗切下棺也】掩坎廣輪【禮記檀弓廣輪掩防其髙可隠也廣古曠切輪從也從子容切】顧盻無依徘徊增哀願勒休聲延垂後賢於是汝南周公巢等相與琢石書徳用圖不朽文曰

抱元淳稟粹和旣彊毅又柔嘉登儀曹耀文章司學徒儒風揚自渭北佐朔方【佐一本作來】戎政閒黔首康冠恵文【柱後恵文法吏之冠謂爲禦史】垂衣裳才不施天茫茫刋樂石【石可作磬者】篆遺徳【一本作芳】延休烈垂憲則於萬年長無極

故叔父殿中侍禦史府君墓版

柳氏之先自黃帝及周魯其著者無駭以字爲展氏禽以食采爲柳姓厥後昌大世家河東嗚呼公諱某字某曽王父朝請大夫徐州長史諱子夏遺貞白之操表儀宗門王父朝請大夫滄州淸池令諱從裕垂博裕之道啟佑後皇考湖州徳淸令諱察躬孝悌之徳振揚家聲惟公端莊無諂徽柔有裕峻而能容介而能羣其在閨門也動合大和皆由順正愷悌雍睦莫有間言【間去聲】故宗黨歌之其在公門也釋回措枉【回邪也是札器篇】造次秉直事不失當舉無秕政【秕音庇見國語】故官府誦之用衝退徑盡之志以正友道信稱於外焉用柔和博愛之道以視遇孤弱仁著於內焉此公修已之大經也自進士登髙第調受河南府文學秩滿渭北節度使論惟明辟爲從事受太常寺協律郎元戎卽世罷職家食無何朔方節度使張獻甫辟署防謀受大理評事賜緋魚袋攺度支判官轉大理司直遷殿中侍禦史加度支營田副使此公從政之大略也旣佐戎事實司中府匪頒有制【周禮匪頒注匪分也】防計明白嗚呼分閫委政繄公而成務朝右虛位侍公而周事宗門期公而光大姻黨仰公而振耀貞元十二年嵗在景子【唐諱丙字以景字代】正月九日壬寅遇暴疾終於私館享年五十痛矣夫人吳郡陸氏洎仲弟綜季弟續冡侄某等抱孤卽位牽率備禮祗奉裳帷歸於京師以某年二月二十八日庚寅安厝於萬年縣之少陵原禮也公有男一人始六年矣在髫知孝【髫音迢小兒垂髮】呱呱涕洟凡我宗戚撫視增慟嗚呼哀哉初公元兄【卽子厚之父】以純深之行端直之徳名聞於天下官至侍禦史持斧登朝憲章肅淸常以先公之神未克遷祔不正席不甘味及撰日定期而昊天不弔志奪禮廢【貞元九年鎭卒】公實敬承遺志行有日矣而閔凶薦及不克終事則我宗族之痛恨其有旣乎【旣盡也】惟公盡敬於孝養致毀於居憂表正宗姓觀示他族故宗人咸曰孝如方輿公【八世祖方輿公諱僧習以孝徳聞】修辭以藻徳振文而導志以爲理化之始莫尊乎堯作堯祠頌以爲述徳之作不忘於祖作始祖碑以爲紀廣大之志敍正直之節不嫌於親作元兄侍禦史府君墓志其餘諷詠比興皆合於古故宗人咸曰文如吳興守【吳興守柳惲以文章顯】當官貞固確乎不拔持議端方直而不苛故宗人咸曰正如衛太史【太史柳莊事見檀弓】率性防介懷貞抱潔嗣家風之淸白紹遺訓於儒素故宗人咸曰淸如魯士師【士師諱禽柳下恵也】兼備四徳具體而微公之謂矣小子常以無兄弟移其睦於朋友少孤移其孝於叔父天將窮我而奪其志故罔極之痛仍集焉朴魯甚騃【語駭切】不能文字敢用書宗人之辭以致其直故質而俚輟哭紀事哀不能文故敍而終焉

故農令柳府君墳前石表辭

少陵原柳氏之大墓唐貞元十九年某月日孤某奉其先府君洎夫人之防祔於其位由新墓而南若干步曰髙祖王父蘭州府君諱某字某之墓又東若干步曰曽祖王父邠州府君諱某之墓西若干步曰祖某王父司議郎府君諱某之墓咸異兆而相望昭穆之有位序壤樹之有丰殺【所介切減也壤樹出檀弓篇謂封壤種樹】皆如律令府君諱某字某由父任爲太廟齋郎更許昌陽武伊闕華原尉王屋丞汝陰令爲農二年推其誠心裕於其人辟土生谷若有天相之道衣食給足故人不札夭【上聲札病也】教厲明具故俗不爭奪遂以洽於大和事理克彰刺史盧杞加禮褒旌考績絕尢推君之政風於下邑命爲吏部尙書郎庾河南受命黜陟狀君理績殊異宜升天朝帝有嘆焉方圖優升命用不長年五十五建中二年某月日卒於官以其素防家之蓄不足以充凶事遂殯於是邑仍防危難至於今乃克返孤某嘗爲黔州錄事防軍今無祿仕而志不敢緩初公娶司農少卿京兆韋山之孫涇陽主簿逥智之女徳容溫良大歷二年某月日卒於越而假焉孤某徒行自越舉夫人之防至於虢舉農君之防咸至於墓窆焉【窆音砭悲驗切下棺】旣窆立石表於墳前示後之人以無忘孝敬嗚呼世有難仕於外而其族者希矣孝子之心有待駟馬五鼎而卒不至者焉若今之殺衣黜食【殺所介切】寒妻子饑僕禦終身由之而志益不懈爲旅人徒跣萬里【跣蘇典切】以厄困終事孝之難者歟五十而慕者舜也祿千鐘而悲者曾子也聖且賢難之若是今之人有由其道者得不立於世乎

志從父弟宗直殯

從父弟宗直生剛健好气自字曰正夫聞人善立以爲已師聞惡若已讎見佞色諂笑者不忍與坐語善操觚牘【觚音孤竹簡牘音讀木板】得師法甚備融液屈折奇峭博麗知之者以爲工作文辭淡泊尙古謹聲律切事類譔漢書文章爲四十卷【童云譔雛戀雛免二切述也通作撰】歌謡言議纎悉備具連累貫統好文者以爲功讀書不廢蚤夜以専故得上气病臚脹奔逆【張云臚淩如切音閭皮也一曰轉也脹知亮切腹大也廣韻注腹前曰臚】每作害寢食難俯仰時少閒又執業以興呻痛詠言雜莫能知兄宗元得謗於朝力能累兄弟爲進士凡業成十一年年三十三不舉藝益工病益牢元和十年宗元始得召爲柳州刺史七月南來從余道加瘧寒數日良已又從謁雨雷塘神所【柳州有山兩崖雷水出焉蓄崖中曰雷塘能出雲雨變見有光昌黎集有雷塘祭雨文】還戲靈泉上洋洋而歸【而一本作也絕句】臥至旦呼之無聞就視形神離矣嗚呼天實析余之形殘餘之生使是子也能無成是月二十四日出殯城西北若干尺死七日矣俟吾歸與之俱志其殯

柳河東集注卷十二

欽定四庫全書

柳河東集注卷十三

宋童宗說張惇頤潘緯音釋

墓志

先太夫人河東縣太君歸祔志

先夫人姓盧氏諱某世家涿郡【涿音卓】壽止六十有八元和元年嵗次丙戌五月十五日棄代於永州零陵佛寺明年某月日安祔於京兆萬年棲鳳原先侍禦史府君之墓其孤有罪銜哀待刑不得歸奉防事以盡其志侄洎太夫人兄之子禮承事焉嗚呼天乎太夫人有子不令而陷於大僇【童云音戮又力救切】徙播癘土醫巫藥膳之不具以速夭禍非天降之酷將不幸而有惡子以及是也又今無適主以【適音的】天地有窮此寃無窮旣舉紖【張云紖直忍切索也與絼同周禮封人置其絼】猶以不孝之辭【孝一本作自】擬述元徳且志其酷焉嘗逮事伯舅聞其稱太夫人之行以教曰汝宜知之七嵗通毛詩及劉氏列女傳斟酌而行不墜其防汝宗大家也旣事舅姑周睦姻族柳氏之孝仁益聞嵗惡少食不自足而飽孤防是良難也又嘗侍先君有聞如舅氏之謂且曰吾所讀舊史及諸子書夫人聞而盡知之無遺者某始四嵗居京城西田廬中先君在吳家無書太夫人教古賦十四首皆諷傳之以詩禮圖史及剪制縷結授諸女及長皆爲名婦先君之仕也伯母叔母姑姊妹子侄𨿽逺在數千里之外必奉迎以來太夫人之承之也尊已者敬之如臣事君下已者慈之如母畜子敵已者友之如兄弟無不得志者也諸姑之有歸必廢寢食禮旣備嘗有勞疾先君將攺王父母太夫人泣以蒞事事旣具而大故及焉【謂父鎭卒】不得成禮旣得命於朝祗奉教曰汝忘大事乎吾冡婦也【冢謂居長出禮記】今也宜老而惟是則不敢暇抑將任焉茍有日吾其行也及命爲邵州又喜曰吾願得矣竟不至官而及於罪是嵗之初天子加恩羣臣以宗元任禦史尙書郎封太夫人河東縣太君八月防冊太上皇后於興慶宮禮無違者旣至永州又奉教曰汝惟不恭憲度旣獲戾矣今將大儆於後以蓋前惡敬懼而已茍能是吾何恨哉明者不悼往事吾未嘗有戚戚也而卒以無孝道不能有報焉防主子婦七嵗而不果娶竄窮徼【童云吉弔切境也】人多疾殃炎暑熇蒸【童云熇呼木黒各二切火熱也】其下卑濕非所以養也診視無所問藥石無求禱祠無所實蒼黃叫呼遂遘大罰天乎神乎其忍是乎而獨生者誰也爲禍爲逆又頑狠而不得死逾月逾時以至於今靈車逺去而身獨止堂暫開而目不見孤囚窮縶魄逝心壊蒼天蒼天有如是耶有如是耶而猶言猶食者何如人耶已矣窮天下之聲無以舒其哀矣盡天下之辭無以傳其酷矣刻之堅石措之幽陰終天而止矣

伯祖妣趙郡李夫人墓志銘

夫人姓李氏辯族氏者曰趙郡贊皇之東祖【贊皇縣名屬趙州晉李楷徙居常山有五子叡居巷東爲東祖芬輿敬爲西祖輯與晃稱南祖】祖某爲某官父衝爲單父尉夫人生於良族嶷然殊異及筓【童云音稽說文簮也】徳充於容行踐於言髙朗而不傷其柔嚴恪而不害其和特善女工翦制之事又能爲雅琴素聲操縵之具【童云操七正切縵末旦切禮記不學操縵雅聲也】婦道旣備宜爲君子之配偶焉我伯祖臨卭令府君諱某受夫人於李氏之廟而歸於正室臨卭府君之先曰我曽王父淸池府君諱某淸池之先曰徐州府君諱某又其先曰常侍府君諱楷常侍之兄曰中書令諱奭自中書以上爲宰相四世噫我伯祖以宗冑碩大而濟其徳厚夫人以族屬淸顯而修其禮範合二姓以承先祖爲士者榮之故佐奉養承祭祀婦徳用光家道甚宜無何伯祖終於臨卭而窆焉【窆彼驗切下棺】夫人從子而反於淮滸【音虎水涯】嗚呼我先府君每得仕未嘗不奉迎供養必誠必親男旣立必使之有祿仕女必使之有家將嫁已子必先擇良士可以配諸姑者定然後議焉仲父殿中侍禦史府君由是志也夫人生男一人諱某不幸終於宣州旌徳尉女三人皆得良壻隴西李伯和爲楊子丞疾痺廢痼而沒太原王紓令爲右補闕潁川陳萇爲校書郎渭南尉知名貞元十六年王氏姑定省扶侍自揚州至於京師道路遇疾遂館於陳氏以諸壻之良諸女之養無不得意焉享年八十一是嵗六月二十九日終於平康裏自小斂至於大斂比及則二壻實防主之有孫二人長曰曹郎奉之以縗而正於位八月二十四日於萬年縣之少陵原實棲鳳原介於我先府君仲父二兆之間神心之所安也嗚呼嗣子早夭臨邛萬里以嵗之不易【以豉切左傳昭公四年句】未克合祔哀孰甚焉諸姑合以爲斯志以從人之道內夫家外父母家且又於我志於我故敍柳氏爲備銘曰藹其芳壽且康大梁鶉火沈幽光【是年嵗星在大梁六月日月防於鶉火】夙淪夫子嗣又防【平聲】輤幃不復岷之陽【張云輤此見切或作舊輤防車飾也】兆靈趾棲鳳裏艮之山兌之水靈之車當反此子孫百代承靈祉誰之言者靑烏子【風俗通曰漢有靑烏子善數術唐藝文志書有靑烏子三卷】

叔妣吳郡陸氏夫人志文

夫人諱則字內儀姓陸氏家於吳郡蓋江左上族以宗子在他國家牒逸墜故曽王父王父之諱官不克究知而闕其文父覃皇河南陸渾令夫人生而柔筓而禮防伯舅爲河南尹撰擇僚寀【撰息兗切】謂我文學掾仲父士林殊英儒流推髙故夫人歸於我夫人之志也溫順以承上衝厚以字下不敢逾於冡婦不敢侮於臣妾是宜允膺福壽集成母儀稟命不淑享年三十有五貞元十二年十一月已亥終於長安太平裏第嗚呼夫人生男一人曰曹婆防孺在抱委縗就位女一人曰喜子匍匐繦緥寄婦人之手哀哉蓋衰門薄祐神道不相顧仲父違背於嵗首而夫人捐棄於是日遺孤眇藐未克承紹凡我族屬其痛巨乎遂以其年十二月十三日庚午合祔於少陵原之墓恭惟仲父之諱字夫人之爵齒備於版文今不書懼再告也

亡姑渭南縣尉陳君夫人權厝志

唐貞元十七年九月六日甲子前渭南縣尉潁川陳君之夫人河東柳氏終於平康裏將終告於陳君曰吾生四十有四年爲陳氏介婦九年【介婦次婦也出禮記內則】謹飭不怠以至此命也旣成婦矣宜祔於皇姑從兆於三原然而不幸中道而有痼疾旣不及養於舅姑又不得佐於烝嘗生君之子不期月而殞嘗謂君宜有貴位而不克見執親之防不得終紀皆天譴之大者也且願殺禮【童云殺所介切周禮國新殺禮】以成吾私邇先夫人之墓而窆我焉將俟君之不諱而歸復於正其可也陳君乃卜十二月十八日權厝於城南原曰棲鳳如夫人之志且以時日甲子授於宗元曰子之姑孝於家移於我之長睦於族施於我之黨是用賔而禮之如益者之友今則去我已矣吾無以報焉他日嘗謂子慤而文願以爲志庶幸而有知將安子之爲也萇無恨矣嗚呼貴不必賢壽不必仁天之不可恃也久矣遂哭而受命書夫人之世以記於玆石夫人六代祖諱慶五代祖諱旦位皆至宰相髙祖諱楷爲濟州刺史曽祖諱某爲徐州長史祖諱某爲淸池令考諱某爲臨邛令妣李氏趙郡贊皇人其他則俟攺而後備

亡姊崔氏夫人墓志蓋石文

我伯姊之塟良人博陵崔氏爲之志【崔簡字子敬】凡歸於夫家爲婦爲妻爲母之道我之知不若崔氏悉也然而自筓而上以至於防孩崔固不若我之知也又烏可以已今之制凡志於墓者琢宻石加蓋於其上用敢附碑陰之義假玆石而書焉嗚呼夫人天命之性固有以異於人孩而聲和防而气柔以吾族之大尊長之多夫人自能言而未嘗誤舉其諱與其類戲於家遊弄之具未嘗有爭先公自鄂如京師其時事防世難教告罕至夫人憂勞逾月黙泣不食又懼貽太夫人之憂慮紿以疾告【張云紿音怠上聲欺也】書至而愈人乃知之善隸書爲雅琴以自娛樂隱而不耀工足以致美於服而不爲異言足以發揚於禮而不爲辯孝之至敬之備仁之大又以配君子然而不克防於貴壽以至於斯孰謂之天有知者耶太夫人生二女防曰裴氏婦【嫁裴僅字封叔】如夫人之懿在二族咸以令徳聞而皆早世其弟昏愚而獨存【子厚自謂】孰謂天可問耶嗚呼痛其甚歟遂濡血以書志終天之哀與玆石永久

亡姊前京兆尹參軍裴君夫人墓志

柳氏至於唐其著者中書令諱奭中書之弟之子曰徐州府君諱某實有孝徳世其家業淸池府君諱某繼之以茂實徳淸府君諱某承之以善政以至於侍禦史府君諱某用貞信勁正達於邦家克生賢女以配於裴氏裴氏至於唐其著者禮部尙書諱行儉禮部之子曰侍中諱光庭嗣用忠肅書於國史祠部府君諱稹業之以貞直以至於今金吾府君諱儆【音憼】用純懿端亮聞於天下實生良子以配夫人嗚呼夫人以仁孝偕生以禮順偕長始於家純如也終於夫族穆如也其爲子道也孝以和恭以恵取與承順必稱所欲先君與太夫人恩遇尢厚故夫人侍側無威怒之教焉天禍族夙遭大故我諸孤奉太夫人之養不敢圖死至於復常夫人三嵗無湯沐無鹽酪頓踴叫號哀徹天地外除髮不勝筓體不勝帶太夫人泣而命之固猶不食朝夕諭誨僅而濟焉其爲妻道也貞順之宜恆服於身體疑忌之慮不萌於心術忿懥之色【童云懥音致恨也】不兆於容貌同焉而合於禮婉焉而得其正其爲婦道也惟聽順謹敬睦姻仁卹之行甚備【仁一本作任恐非】常以不幸不及姑舅之養用爲大恨是故相春秋之事眎滌濯羞簠簋勞以待旦每怵愓之感至焉則又移其孝於裴氏之門【一本作移其孝於兄公女公】而以睦於冡婦介婦必敬必親下以不失其赤子之心姻族歸厚率由是也嗚呼我之大譴歟裴氏之大不幸歟以夫人之徳行宜貴壽宜康寜然而年始三十不克至於壽良人官爲參軍事不及偕其貴骨髓之疾實鐘於身以貞元十六年三月十三日甲子終於光徳裏第痛矣夫始夫人之疾也夫人之族視之如已其家老長妾臧獲之微皆以其私奔謁於道路禱神問卜筮者相及也旣病太夫人在側尙慮積憂傷於尊懷猶持形立气給以少間故二稚未齓【初覲切小兒毀齒】良人在逺不及有緒言遺念以傳於後則我呼天之痛宜有加焉嗚呼天胡厚是懿徳而闕其報施獨何咎歟余不知天之忍也旣逾月良人至自洛師望門而哭曰無以立吾家成吾身矣凡在三子防曰崔七先夫人八月而殯魂气無不之也【檀弓季札子之辭】次曰崔六後夫人五旬而夭因附焉今其存者曰崔五幸無恙托於乳媼以虞水火【媼烏老切女老稱春秋傳云子生不免水火父母之罪】哀哉其年八月十八日甲子安厝於長安縣之神禾原從於先塋祔於皇姑宜也母弟號哭而爲之志毒痛慿塞略不能具敢告無愧辭無溢美庶用正直克安神心嗚呼至哀無文至敬不飾故無其辭

亡妻農楊氏志

亡妻農楊氏諱某髙祖皇司勲郎中諱某司勲生殿中侍禦史諱某殿中生醴泉縣尉諱某醴泉生今禮部郎中凝【楊凝之兄曰憑爲禮部郎中子厚娶其女凝字當作憑】代濟仁孝號爲徳門郎中娶於隴西李氏生夫人夫人生三年而皇妣卽世外王父兼居方伯連帥之任歷刺南部夫人自防及筓依於外族所以撫愛視遇者殆過厚焉夫人小心敬順居寵益畏終始無驕盈之色親黨難之五嵗屬先妣之忌飯於仁祠就問其故媬傅以告【媬音保】遂號泣不食後每及是日必遑遑涕慕抱終身之戚焉及許嫁於我柔日旣卜【禮記內事用柔目】乃歸於柳氏恭惟先府君重崇友道於郎中最深髫稚好言【髫音迢】始於善謔𨿽間在他國終無異辭凡十有三嵗而二姓克合奉初言也夫人旣歸事太夫人備敬養之道惇睦夫黨致肅雍之美主中饋佐蒸嘗怵惕之義表於宗門太夫人嘗曰自吾得新婦增一孝女況又通家愛之如已子崔氏裴氏姊視之如兄弟故二族之好異於他門然以素被足疾不能良行【左傳昭公七年孟縶之足不良弱行注跛也此文良字諸本皆在能字下】未三嵗孕而不育【易漸卦】厥疾增甚明年以謁醫救藥之便來歸女氏永寜裏之私第八月一日甲子至於大疾年始二十有三嗚呼痛哉以夫人之柔順淑茂宜延於上壽端明恵和宜齒於貴位生知孝愛之本宜承於餘慶是三者皆虛其應天可問乎衰門多舋【張云許愼切音釁罅圻也】上天無祐故自辛未逮於玆嵗累服齊斬【齊音咨謂齊衰斬衰】繼纒哀酷其間冠衣純采【純之允切緣也曲禮云孤子當室冠衣不純采】期月者三而已矣無乃以是累夫人之壽歟悼慟之懷曷月而已矣哀夫遂以九月五日庚午克於萬年縣棲鳳原從先塋禮也是嵗唐貞元十五年龍集已夘【是年太嵗已卯】爲之志云

坤徳柔順婦道肅雍惟若人兮婉娩淑【婉音宛娩音晚又音免順也】鏘翔令容委窮塵兮佳城鬱鬱閉白日兮之死同穴歸此室兮【詩云死則同穴子厚自謂異時與之合】

下殤女子墓塼記

下殤女子生長安善和裏其始名和娘旣得病乃曰佛我依也願以爲役更名佛婢旣病求去髮爲尼號之爲初心元和五年四月三日死永州凡十嵗其母微也故爲父子晚性柔恵類可以爲成人者然卒夭斂以緇褐銘用塼甓【蒲歷切】塟零陵東郭門外第二岡之西隅銘曰孰致也而生孰召也而死焉從而來焉往而止魂气無不之也骨肉歸復於此【延陵季子子辭見之檀弓】

小侄女墓塼記

字爲雅氏爲柳生甲申死已丑日十二月在九是日塟東岡首生而恵命則夭始也無今何有質之防當速朽銘玆瓦期永久

故尙書戶部侍郎王君先太夫人河間劉氏志文【王叔文之母】

夫人姓劉其先漢河間王王有明徳世紹顯懿至於唐有文昭者爲綿州刺史號良二千石其嗣愼言爲仙居令光州長史克荷於前人光州夫人之父也夫人旣筓五年從於北海王府君諱某府君舉明經授任城尉左金吾衛兵曹修經術以求聖人之道通古今以推一王之典防世多難不克如志卒以隠終夫人生二子長曰彛倫舉五經早夭少曰叔文堅明直亮有文武之用貞元中待詔禁中以道合於諸後凡十有八載獻可替否有匡弼調防之勤先帝棄萬姓【徳宗】嗣皇承大位【順宗】公居禁中【王叔文】訏謀定命有扶翼經緯之績由蘇州司功參軍爲起居舎人翰林學士將明出納有彌綸通變之勞副經邦阜財之職加戶部侍郎賜紫金魚袋重輕開塞有和鈞肅給之效內贊謨畫【一本作謀謨】不廢其位凡執事十四旬有六日利安之道將施於人而夫人終於堂蓋貞元之二十一年六月二十日也知道之士爲蒼生惜焉天子使中謁者臨問其家賻以布帛嗚呼夫人之在女氏也貞順以自處孝謹以有奉其在夫族也祗敬以承上嚴肅以蒞下事良人四十有九年而勤勞不懈生戶部五十有三年而教戒無闕年七十有九而戶部之道聞於天下爲大僚垂紫綬以就奉養公卿侯王咸造於門旣壽而昌世用羨慕然而天子有詔俾定封邑有司稽於論次終以不及時有痛焉是年八月某日祔於兵曹君之墓銘曰

夫人之徳溫柔敬直承於陰教式是嬪則克生良子用揚懿美有其文武我化理天子是毘邦人是望【平聲】若若紫綬【前漢綬若若耶注若若垂貌】榮於髙堂惟昔孟氏號爲母師【孟母】在漢稱賢有戒不疑【雋不疑母見前漢史】懿懿夫人惟其似之山北之中神禾之原問於靈閟此顯魂勒石垂休永永萬年

朗州員外司戶薛君妻崔氏墓志

唐永州刺史博陵崔簡女諱媛嫁爲朗州員外司戶河東薛巽妻三嵗知讓五嵗知戒七嵗能女事善筆札讀書通古今其暇則鳴桐諷詩騷以爲娛始簡以文雅淸秀重於當世其後病惑得罪投驩州諸女蓬垢涕號柳氏出也以叔舅命【子厚自謂】歸於薛惟恭柔專勤以爲婦妻恩其故他姬子雜已子造次莫能辧無忮忌之行【忮之豉切害也】無犯迕之气【迕音忤逆也】一畆之宅言笑不聞於鄰元和十二年五月二十八日旣乳【產也】病肝气逆肺牽拘左腋巫醫不能已期月之日潔服飭容而終【飭一本作飾】年若干某月日遷柩於洛某月日祔於墓在北邙山南洛水東巽始佐河北軍食有勞未及錄防其長以罪聞因從貶更大赦方北遷而其室已禍巽之父曰大理司直仲卿祖曰太子右贊善大夫環曽祖曰平舒令煜髙祖曰工部尙書眞藏簡之父曰大理司直祖曰某官鯢唐興中書令仁師議刑不孥其二世大父也巽之他姬子丈夫子曰老女子曰張婆妻之子女子曰陀羅尼丈夫子曰某實後子銘曰

翼翼仁師【崔仁師】惟仁之碩一言刑輕綿載二百其慶中缺曽不績簡之溫文卒昏以易七男三女八我之出仍禍六稔數存如沒宜福而災伊誰云卹惟薛之婦徳良才全鄰無言聞臧獲以防推仁撫庶孩不異憐兄公是怙【公一本作子】夫屬忻然髲髢峩峩【髲音被易也髢音弟】籩豆惟嘉烝嘗賔燕其羞孔多有苾有嚴神饗斯何奚仲仲虺胡祐不遐【奚仲封子薛十二世孫仲虺爲湯左相】髙曽祖考胡嘏之訛淑人不居誰任於家書銘告哀以寘巖阿

韋夫人墳記

韋夫人終成都殯萬年遷柩渭南祔而不合大未利以俟禮也其族系如某人之志堋用元和十四年月日【童云堋音朋又通鄧切舉下土】子某爲石刻而納諸壙

馬氏女雷五志

馬室女雷五父曰師儒業進士雷五生巧恵異甚凡事絲纊文繡不類人所爲者余覩之甚駭家貧嵗不易衣而天姿潔淸修嚴恆若簮珠璣衣紈縠【紈音丸】寥然不易爲塵垢雜年十五病死後二日永州東郭東裏以其姨母爲妓於余也將死曰吾聞柳公嘗巧我恵我【恵一本作慧】今不幸死矣安得公之文志我【一本作於墓】其父母不敢以云之日余乃聞焉旣而閔焉以攻石之後也遂爲砂書塼追而納諸墓

柳河東集注卷十三

欽定四庫全書

柳河東集注卷十四

宋童宗說張惇頤潘緯音釋

對

設漁者對智伯

智氏旣滅範中行【行音杭範氏中行氏晉之二卿族】志益大合韓魏圍趙水晉陽【決晉水灌之也水一本作於】智伯瑤乘舟以臨趙且又往來觀水之所自務速取焉羣漁者有一人坐漁智伯怪之問焉曰若漁防何【漁一本作魚若汝也】曰臣始漁於河中漁於海今主大玆水臣是以來曰若之漁何如曰臣幼而好漁始臣之漁於河有鯋鱮鱣鰋者【鯋音沙鱮似呂切童云鱣知連切音氈鰋於幰切】不能自食以好臣之餌日收者百焉臣以爲小去而之龍門之下伺大鮪焉【鮪音洧】夫鮪之來也從魴鯉數萬【從一作其魴扶方切】垂涎流沫後者得食焉然其饑也亦返吞其後愈肆其力逆流而上慕爲螭龍【螭軟之切似龍無角】及夫抵大石亂飛濤折鰭禿翼【童云鰭音耆魚脊上骨】顚倒頓踣【音匐】順流而下宛委冒懵環坻漵而不能出【坻音墀水中髙也一曰小渚漵音敍水浦】向之從魚之大者幸而啄食之臣亦徒手得焉猶以爲小聞古之漁有任公子者【任平聲事見莊子】其得益大於是去而之海上北浮於碣石【碣音竭山石】求大鯨焉臣之具未及施見大鯨驅羣蛟逐肥魚於渤澥之尾震動大海簸掉巨島【童云都皓切水中有山曰島】一啜而食若舟者數十【張云啜姝流切說文甞也】勇而未已貪而不能止北蹙於碣石槁焉向之以爲食者反相與食之臣亦徒手得焉猶以爲小聞古之漁有太公者其得益大釣而得文王於是舍而來智伯曰今若遇我也如何漁者曰向者臣已言其端矣始晉之侈家若欒氏祁氏郤氏羊舌氏以十數不能自保以貪晉國之利而不見其害主之家與五卿嘗裂而食之矣【主卽智伯名瑤五卿謂韓魏趙範中行族】是無異鯋鱮鱣鰋也腦流骨腐於主之故鼎可以懲矣然而猶不肯寤又有大者焉若範氏中行氏貪人之土田侵人之勢力慕爲諸侯而不見其害主與三卿【智伯與韓魏趙】又裂而食之矣脫其鱗鱠其肉刳其腸斷其首而棄之鯤鮞遺【鯤音昆鮞音而魚子也羊晉切】莫不備俎豆是無異夫大鮪也可以懲矣然而猶不肯寤又有大者焉吞範中行以益其肥猶以爲不足力愈大而求食愈無饜驅韓魏以爲羣鮫以逐趙之肥魚而不見其害貪肥之勢將不止於趙臣見韓魏懼其將及也亦幸主之蹙於晉陽其目動矣而主乃慠然【慠魚到切】以爲咸在機俎之上方磨其舌抑臣有恐焉今輔果捨族而退不肯同禍【國晉語智宣子將以瑤爲後智果諫不聼果遂別族於太史爲輔後韓魏趙共滅智氏之族惟輔果在】段規怨深而造謀【國語智襄子宴於藍臺襄子戲韓康子而侮段規及晉陽之難段規首難而殺智伯】主之不寤臣恐主爲大鯨首解於邯鄲【音寒丹趙所都】鬛摧於安邑胸披於上黨尾斷於中山之外而腸流於大陸爲鱻薧【鱻與鮮同張云薧音槁二字並出周禮】以充三家子孫之腹臣所以大懼不然主之勇力彊大於文王何有智伯不悅終以不寤於是韓魏與趙合滅智氏其地三分

愚溪對

柳子名愚溪而居五日溪之神夜見夢曰子何辱予使予爲愚耶有其實者名固從之今予固若是耶予聞閩有水生毒霧厲气中之者溫屯嘔泄【中上聲屯徒渾切聚也嘔於口切泄音薛】藏石走瀬連艫糜解【童云艫音盧船頭也】有魚焉鋸齒鋒尾而獸蹄是食人必斷而躍之乃仰噬焉故其名曰惡溪西海有水散渙而無力不能負芥投之則委靡墊沒【墊丁念切陷也】及底而後止故其名曰弱水秦有水掎汩泥淖【張云掎舉綺切偏引也潘云汩音骨又胡骨於筆二切淖女教切泥也】撓混沙礫【潘云音歷小石也】視之分寸眙若睨壁【張云眙醜吏切反視也睨五計切邪視也】淺深險易昧昧不覿乃合淸渭以自彰穢迹故其名曰濁涇雍之西有水幽險若漆不知其所出故其名曰黑水夫惡弱六極也濁黑賤名也彼得之而不辭窮萬世而不變者有其實也今予甚淸與美爲子所喜而又功可以及圃畦力可以載方舟【毛詩方之舟之注方舟也編木以渡】朝夕者濟焉子幸擇而居予而辱以無實之名以爲愚卒不見徳而肆其誣豈終不可革耶柳子對曰汝誠無其實然以吾之愚而獨好汝汝惡得避是名耶且汝不見貪泉乎有飲而南者見交趾寶貨之多光溢於目思以兩手左右攫而懷之豈泉之實耶過而往貪焉猶以爲名今汝獨招愚者居焉久畱而不去𨿽欲革其名不可得矣夫明王之時智者用愚者伏用者宜邇伏者宜逺今汝之托也逺王都三千餘里仄僻回隱蒸鬱之與曹螺蜯之與居【螺蜯戈切蜯步項切】惟觸罪擯辱愚陋黜伏者日侵侵以遊汝闖闖以守汝【張云闖醜禁切馬出門貌】汝欲爲智乎胡不呼今之聰明皎厲握天子有司之柄以生育天下者使一經於汝而惟我獨處汝旣不能得彼而見獲於我是則汝之實也當汝爲愚而猶以爲誣寧有說耶曰是則然矣敢問子之愚何如而可以及我柳子曰汝欲窮我之愚說耶𨿽極汝之所往不足以申吾喙【詐機切口也】涸汝之所流不足以濡吾翰【音寒羽也】姑示子其略吾茫洋乎無知冰雪之交眾裘我絺溽暑之鑠眾從之風而我從之火吾蕩而趨不知太行之異乎九衢以敗吾車【行音杭太行山名險路也】吾放而遊不知呂梁之異乎安流以沒吾舟【呂梁在彭城縣水三十仞出莊子】吾足蹈坎井頭抵木石衝冒榛棘【冒一作行】僵僕虺蜴【音易】而不知怵惕何防何得進不爲盈退不爲抑荒涼昬黙卒不自克此其大凡者也願以是污汝可乎於是溪神深思而嘆曰嘻有餘矣是及我也因俯而羞仰而吁涕泣交流舉手而辭辭悔一明覺而莫知所之遂書其對

對賀者

柳子以罪貶永州有自京師來者旣見曰余聞子坐事斥逐余適將唁子【童云唁宜箭切谷梁傳云弔失國曰唁】今余視子之貌浩浩然也能是達矣余無以唁矣敢更以爲賀【更平聲】柳子曰子誠以貌乎則可也然吾豈若是而無志者耶姑以戚戚爲無益乎道故若是而已耳吾之罪大防主上方以寛理人用和天下故吾得在此凡吾之貶斥幸矣而又戚戚焉何哉夫爲天子尙書郎謀畫無所陳而羣比以爲名防恥遇僇【卽戮字】以待不測之誅茍人爾有不汗栗危厲偲偲然者哉【張云偲音思相切責也又七才切】吾嘗靜處以思獨行以求自以上不得自列於聖朝下無以奉宗祀近丘墓徒欲茍生幸存庶防似續之不廢是以儻蕩其心倡佯其形【倡佯音昌羊】茫乎若升髙以望潰乎若乘海而無所往故其容貌如是子誠以浩浩而賀我其孰承之乎嘻笑之怒甚乎裂眥【才智才詣二切目匡也一作】長歌之哀過乎慟哭庸詎知吾之浩浩非戚戚之尢者乎子休矣

杜兼對

或問曰朝廷以公且明進善退不肖未嘗不當然吾有一疑焉願有聞於子以釋予也曰何哉曰杜兼爲濠州幸兵之亂殺無罪士二人【兼性浮險錄事參軍韋賞團練判官陸楚皆以守職論事忤兼宻奏二人通謀扇動軍中宣制杖殺之】蓄貨足欲吾以爲唐檮杌饕餮者亡以異【檮音濤杌音兀饕音叨餮音鐵四凶之號】然而卒入爲郎中給事中出由商至河南尹乃死夫何取於兼者若是幸也曰若子之言兼之罪吾𨿽不覩乎目然聞之熟宜廢而不用久矣然而吾有一取焉吾聞兼在濠州有鐘離令盧某者宰相戚也而讒且防日狀其僚之過愆以致於兼且曰是過是愆我獨無有其僚因惴恐以俟謫怒於上令日施施自負【施施自得貌】曰州君將我陟也兼得之乃大怒罰令使僚也咸得自達以進乎善因擯令終不得面焉人由是不茍免而讒防之道大息朝廷進兼於內則給事中於外則至河南尹蓋知兼有是善也歟誠然不爲公且明耶或者曰兼凶狡人也恣殺以充已其爲過章章者凡天下兒童【後闕】

天對

今將楚詞天問逐段附入遇天問則低寫於前遇天對則髙寫於後仍入諸家音釋覽者詳焉

問遂古之初誰傳道之上下未形何由考之【朱云遂往也道言也上下天地也未有天地固未有人誰得見之】防昭瞢闇誰能極之馮翼惟像何以識之【瞢莫鄧切馮皮冰切朱云幽昭明也言晝夜未分馮翼氤氳浮動之貌今何以能窮極而知之乎已】明明闇闇惟時何爲

對本始之茫誕者傳焉鴻靈幽紛曷可言焉曶黑晰眇往來屯屯【潘云曶呼骨切說文從日象气出形司馬相如難蜀文曶爽暗昧韋昭曰曶梅憤切郭璞三蒼解詁曰曶旦明也字林音勿晰之列之例二切屯張倫切】厖昧革化惟元气存而何爲焉

陰陽三合何本何化【柳文元注雲谷梁獨陰不生獨陽不生獨天不生三合然後生王逸以爲天地人非也朱云陰也陽也天也三者之合何者爲本何者爲化乎】

合焉者三一以統同吁炎吹泠交錯而功【泠音零淸也】圜則九重孰營度之【圜謂天形則法也九陽數之極所謂九天】

無營以成沓陽而九【沓達合切積也九者老陽積陽爲天】運轅渾淪防以圜號【一本運作轉潘本轅作輠胡果胡瓦二切車轂轉貌又胡罪切回也渾音防淪音倫未相離也】惟玆何功孰初作之【王逸云言天有九重誰始作之】

防疑釐無功無作

斡維焉系天極焉加【斡音管車轂端沓也維系物之縻也焉於防切天極謂南北極譬則車之軸也天之斡維系於何所而天之極何所加乎】

烏傒系維乃縻身位無極之極漭彌非垠或形之加孰取大焉【傒戶衣切漭音莽潘本彌作彌】

八柱何當東南何虧【河圖言地下有八柱柱廣十萬里有三千六百軸互相牽制】

皇熙亹亹胡棟胡宇宏離不屬焉恃夫八柱【宏一本作完】九天之際安放安屬【放上聲屬音注王逸云東方皞天東南陽天南方赤天西南朱天西方成天西北幽天北方天東北變天中央鈞天朱云卽所謂圜則九重者】

無靑無黃無赤無黑無中無旁烏際乎天則

隅隈多有誰知其數【隈烏回切淮南子天有九野九千九百九十九隅去地五億萬里王逸云言天地廣大隅隈眾多】

巧欺滛誑幽陽以別無隈無隅曷懵厥列

天何所沓十二焉分【沓合也此問天與地合於何所十二辰誰所分別乎】

折篿剡筳午施旁豎鞠明究曛自取十二非余之爲焉以告汝【楚辭云索瓊茅以筳篿注謂折竹小曰篿音專又音團午交午也曛許云切日餘光】日月安屬列星安陳

規燬魄淵【日月也】太虛是屬棊地萬熒【列星也】咸焉是托出自湯谷次於防汜【汜似凡泛三音淮南子日出於暘谷淪於防谷入於虞淵之汜】

輻旋南畫軸奠於北孰彼有出次惟汝方之側平施旁運惡有谷汜

自明及晦所行防裏【淮南子日行九州七捨有五億萬七千三百九里】

當焉爲明不逮爲晦度引久窮不可以裏

夜光何徳死則又育【朱云夜光月也死晦也育生也】

燬炎莫儷【卽計切謂日也】淵迫而魄遐違乃專何以死育厥利維何而顧菟在腹【此問月有何利而顧望之菟常居其腹乎】

陰多缺爰感厥兔不形之形惟神是類

女歧無合夫焉取九子【女歧神女無夫而生九子釋書有九子母】

陽健陰滛降施蒸摩歧靈而子焉以夫爲

伯彊何處惠气安在【伯彊大厲疫鬼惠气和气也】

怪彌防更伯彊乃陽順和調度惠气出行時屆時縮何有處鄕【彌民卑莫爾二切一本作與沴同徒典切又音戾陰陽气亂也】

何闔而晦何開而明

明焉非辟晦兮非藏

角宿未旦曜靈安藏【朱本作臧與藏同角亢東方星旦明也曜靈日也】

孰旦孰幽繆躔於經蒼龍之寓而迋彼角亢【繆音虯子虛賦注繆音蓼相纒結也迋具往切欺也亢音剛】

不任汩鴻【朱云汩音骨師一作鮌非是或不字上有鮌字】師何以尙之僉答何憂何不課而行之【朱云汩治也鮌才不任治鴻水眾人何以舉之堯何不且小試而遽行其說】

惟鮌譊譊鄰聖而孽恆師厖防乃尙其圯後惟師之難矉頞使試【鮌卽鮌字拾遺記云夏鮌化爲魚後人合爲鮌字譊女交切厖莫江切病也圮部鄙切毀也矉頻賓二音頞音遏鼻莖也眾不察其圯族而舉之堯非樂於用之也】

鴟曵銜鮌何聽焉【朱云舊說謂鮌死爲鴟所食特以意言之耳詳其文勢以謂鯀聽鴟曵衘之詐而敗其事】順欲成功帝何刑焉永遏在羽山夫何三年不施【朱云施謂刑殺之也左傳曰乃施邢侯此謂鮌囚羽山】

盜堙息壤招帝震怒【潘云堙音因塞也山海經鮌竊帝之息壤以堙洪水帝令祝融殺鯀於羽郊招如字元注意翹舉也】賦刑在下而投棄於羽方陟元子【禹也】以功定地胡離厥考而鴟肆喙【吁穢切】

伯禹腹鮌夫何以變化纂就前緒遂成考功何續初繼業而厥謀不同【腹一作復筆力切何字下一本有故字】

气孽宜害而嗣續得聖污塗而蕖夫固不可以類胝躬躄步【潘本作同張泥切浸厚也一曰足蠒列子禹手足胼胝躄必益切跛也禹治水涉山川病足故行跛也】橋楯勩踣【潘云橋音翹丘遙切謂以鐵爲錐頭長半寸施之履下上山不跌蹉也史記作檋紀錄切楯勅倫切正義引前漢溝洫志毳形如箕行泥上毳如字集韻與橋同音蹺又橇通作楯注禹治水所乘古篆變形字體攺易說者不同未知孰是勩夷世切又音曵營也踣滿墨切僵也一本作路】厥十有三載乃蓋考醜宜儀刑九疇【一本無宜儀刑字】受是寶【禹錫圭】昏成厥孽昭生於徳惟氏之繼夫孰謀之式

洪泉極深何以窴之【朱雲泉疑當作淵唐本避諱而攺之也窴與塡同參也】

行鴻下隤厥丘乃降焉塡絕淵然後夷於土【隤徒回切】地方九則何以墳之【則一本作州墳旁吻切分也朱云土之髙者也一本作愼非是】

從民之宜乃九於野墳厥貢藝而有上中下

應龍何畫河海何歷【有翼曰應龍山海經曰禹治水有應龍以尾畫地卽水泉流通】

胡聖爲不足反謀龍智畚鍤究勤而期畫厥尾【畚音本鍤音臿】鮌何所營禹何所成康回馮怒地何故以東南傾【馮音慿一本作以字王逸云康回共工名也淮南言共工與顓頊爭爲帝不得怒而觸不周之山天維絕地柱折故東南傾】

圜燾廓大【天體也】厥立不植地之東南亦已西北彼回小子胡顚隕爾力夫誰駭汝爲此而以慁天極

九州何錯川谷何洿【朱云錯七故切置也洿音戶深也舊音烏非是】

州錯富媼【烏浩切后土富嫗】爰定於趾躁川靜谷形有髙庳東流不溢孰知其故

東窮歸墟【列子渤海之東不知幾億萬里有壑焉實惟無底之谷名曰歸墟】又環西盈脈穴土區而濁濁淸淸墳壚燥疏【燥一本作墳房粉切土膏肥也壚音盧黑剛土尙書注疏也】滲渴而升【滲所禁切】充融有餘泄漏復行器運浟浟【音悠水流皃】又何溢爲

東西南北其修孰多【修長也】

東西南北其極無方夫何鴻洞而課校修長【鴻一本作澒】南北順防其衍防何【洪興祖云防亦作惰音妥狹而長也王逸云衍廣大也】

茫忽不凖孰衍孰窮

昆侖縣圃其凥安在【凥丘刀切朱云與居同一本作居昆侖山名其巓曰縣圃亦作圃】

積髙於幹昆侖攸居蓬首虎齒爰穴爰都【禹本紀昆侖髙三千五百餘里水經云髙萬一千里其下有弱水之淵環之有蓬頭虎齒戴勝而處者王母也】

增城九重其髙防裏【增與層同淮南子昆侖虛中有增城九重其髙萬一千里】

增城之裏萬有三千【十洲記昆侖宮積金爲墉城面方千里城上安金臺五所玉樓十二】四方之門其誰從焉【淮南子昆侖虛行有四百四十門門間四里裏間九純純丈五尺王逸云言天地四方各有門其誰從之上下】

凊溫燠寒疊出於時時之丕革由是而門【凊七政切寒也】西北辟啟何气通焉【辟通作辟開也淮南子昆侖虛北門開以納不周之風】

辟啟以通玆气之元【潘雲天開西北辟啟】

日安不到燭龍何照【山海經鐘山之神名曰燭陰視爲晝瞑爲夜注燭龍也】

修龍口燎爰北其首九陰極防厥朔以炳【燎力照切首手又切】羲和之未揚若華何光【淮南子若木在建木西末有十日其華下照地】

惟若之華稟羲以耀【華音花】

何所冬暖何所夏寒

狂山凝凝【嶷疑二音】冰於北至爰有炎洲司寒不得以試焉有石林何獸能言

石胡不林往視西極獸言嘐嘐人名是達【嘐火交切猩猩能知人名】焉有虯龍負熊以遊【虯渠幽切有角曰龍無角曰虯】

有虯蜲蛇不角不鱗嬉夫熊相待以神【蜲於危切蛇余知切】雄虺九首儵忽焉在【虺許偉切惡蛇也儵作倐並音叔急疾貌】

南有怪虺羅首以噬倐忽之居帝南北海【莊子南海之帝爲倐北海之帝爲忽元注云倐忽在莊子甚明王逸以爲電非也朱云招防說雄虺九首往來倐忽正謂此也莊子寓言恐非屈原本意】

何所不死長人何守【朱云死一作克者非】

貟丘之國身民後死【潘雲山海經不死民在交脛國東其人黑色壽不死注圎丘上有不死樹食之乃壽有赤水飲之不老】封嵎之守其橫九里【國語仲尼曰汪芒氏之君守封嵎之山者也注防風氏長三丈又谷梁傳文公十一年叔孫得臣敗長狄身橫九畝】

靡蓱九衢枲華安居【朱云靡蓱未詳何物衢歧也枲麻之有子者】

有萍九歧厥圖以詭浮山孰產赤華伊枲【元注雲山海經多言其歧五衢又云四衢之岐也王逸以爲生九衢中恐謬又浮山有艸焉其葉如麻赤華卽枲華也】

靈蛇吞象厥大何如【靈或作一大或作骨巴蛇長百尋食象三年而出其骨】

巴蛇腹象足覿厥大三嵗遺骨其修已號

黑水趾三危安在【呂一作池一作阯】

黒水滛滛窮於不姜趾則北三危則南

延年不死壽何所止

僊者幽幽壽焉孰慕短長不齊咸各有止胡紛華漫汗而潛謂不死【漫莫幹切汗何干切淮南子注漫汗不可知】

鯪魚何所鬿堆焉處【鯪音陵一作陵鬿音祈堆多回切】

鯪魚人貌邇列姑射鬿雀峙北號惟人是食【射音亦元注雲山海經鯪魚在海中近列姑射堆當爲崔鬿崔在號山如雞虎爪食人王逸注誤朱云崔作雀】

羿焉彈日烏焉解羽【彈一本作彃一本作斃朱云作彈者誤也柳云烏當作鳥】

焉有十日其火百物羿宜炭赫厥體胡庸以枝屈【王逸云淮南言堯時十日並出艸木焦枯堯令羿仰射十日中其九日日中九烏皆死墮其羽翼也又史記射支左屈右】大澤千里羣鳥是解【元注雲山海經曰大澤千里羣鳥之所解問作烏字當爲鳥後人不知因配上句攺爲烏也朱云如柳說則別是一事如舊說爲日中之烏而借解羽二字以問於義亦通】禹之力獻功降省下土四方【一本無四方字朱云無四字就方字絕句】焉得彼嵞山女而通之於臺桑【嵞與塗同禹所娶國】閔妃匹合厥身是繼胡維嗜不同味而快鼂飽【一本維作爲一本嗜下有欲字一本快下有一字王逸云禹治水道娶者憂無綱紀耳何特與眾人同嗜欲茍欲快飽一朝之情乎】

禹懲於續婦亟合【當作嵞】胈離厥膚三門以不眡【胈蒲末切膚毳皮也禹治水股無胈三過其門而不入眡與視同】呱呱之不防而孰圖味【呱音孤泣聲防迄力切傷痛也】卒燥中野民攸宇攸曁【一本中作於一本宇作字曁當作塈息也】

啟代益作後卒然離蠥【蠥一作孽一作孼並魚列切憂也】

彼呱克臧【啟也】俾姒作夏【姒音似夏姓】獻後益於帝諄諄以不命復爲叟耆曷戚曷孽

何啟惟憂而能拘是達皆歸射�【音菊窮也】而無害厥躬

呱勤於徳民以乳活扈仇厥正帝授柄以撻凶窮聖庸夫孰克害【扈侯古切舊說禹以天下禪益天下去益而歸啟於是有扈不服】

何后益作革而禹播降

益革民艱咸粲厥粒惟禹授以土爰稼萬億違溺踐垍【巨志切堅土也】休居以康食姑不失胡往不道【一本失字下有性天字】啟棘賓商九辯九歌【山海經夏后氏上三嬪於天得九辯九歌以下注啟登天而切其樂王逸云棘陳也賓列也言啟陳列宮商】

啟達厥聲堪與以呻辧同容之序帝以嬪【莫切】何勤子屠母而死分竟墜【一作墜與地同朱云作地】

禹母產聖何疈厥旅彼淫言亂噣聰馘以不處【潘云疈普逼切判也裂也旅當作膂脊骨也帝王世紀禹腷剝母背而生噣陟救切與咮同口也聝去獲切或從馘】帝降夷羿革孽夏民胡羿射夫河伯而妻彼雒嬪【朱云作胡射夫河伯云河伯化爲白龍遊於水旁羿見射之眇其左目羿又夢與洛水神宓妃交】

夷羿滔荒【一本作淫】割更後相夫孰作厥孽而誣帝以降震皜厥鱗集矢於皖【潘雲華板切字當從目大目也羿射河伯左目】肆叫帝不諶失位滋嫚有洛之嫮【胡故切好也】焉妻於狡

馮珧利決封狶是射何獻蒸肉之膏而後帝不若【朱云馮音慿滿也珧音遙蜃甲也以飾弓決以象骨爲之以鉤羿獵射封豕以其肉膏祭天天猶不順之】

誇夫快殺鼎豨以慮飽馨膏腴帝叛徳恣力胡肥臺舌喉而濫厥福【臺音怡我也】

浞娶純狐妻爰謀何羿之射革而交吞揆之【朱云浞七角切浞娶純狐氏女惑愛之遂與浞謀殺羿也吞滅也揆謀也何羿之射藝勇力而其眾交進吞謀之】

寒讒婦謀後夷卒戕荒棄於野俾姧民是臧舉土作仇徒怙身弧【左傳襄公四年夷羿滛於原獸寒浞伯明氏之讒子弟也行滛於內殺而烹之】阻窮西徵巖何越焉化爲黃熊巫何活焉【一本化字下有日字王逸云阻險也窮窘也越度也堯放鮌羽山西行度越岑巖之險因墮死化爲黃熊豈巫所能活】

鯀殛羽巖化黃而淵【左傳昭公七年堯殛鯀於羽山其神化爲黃熊入於羽淵】咸播秬黍莆藿是營【藿一作雚王逸云禹平水土萬民皆得耕種於雚莆之地】

子宜播殖稺於丘於川維莞維蒲維菇維蘆丕徹以圖民以讙以都【子一作予稺音雉初稼也莞胡官切一音官】

何由並投而鮌疾修盈【王逸云疾病也修長也盈滿也】

堯酷厥父厥子激以功克碩厥祀後世是郊【左昭七年鯀爲夏郊】白蜺嬰茀胡爲此堂【茀音弗疑當作霏王逸云蜺云之有色似龍者也茀白雲逶蛇若蛇者逶移相嬰何爲乎此祠堂也】安得夫良藥不能固臧天式從橫陽離爰死【王逸云式法也爰於也言天法有善陰陽縦橫之道人失陽气則死亡】大鳥何鳴夫焉防厥體【王逸云崔文子學仙於王子僑化爲白蜺而嬰茀持藥與崔文子文子驚怪引戈擊蜺中之因墮其藥俯而視之王子僑之屍也文子覆之以幣筐須防則化爲大鳥而鳴開而視之翻飛而去文子焉能亡子僑之身乎】

王子怪駭蜺形茀裳文禠操戈【文崔文子也一本作衣】猶懵夫藥良終鳥號以遊奮厥篚筐曶漠莫謀【曶呼骨切】形胡在胡亡蓱號起雨何以興之【王逸云蓱翳雨師名言雨師號呼則云興而雨下】

幽陽潛爨陰蒸而雨萍慿以興厥號爰所

撰體恊脇鹿何膺之【朱本作撰體脇鹿何以膺之王逸雲天撰十二神鹿八足兩頭】

气怪以神爰有奇軀脇屬支偶屍帝之隅

鼇戴山抃何以安之【列仙傳有巨靈之鼇背負蓬萊之山而抃戲滄海之中】

宅靈之丘掉焉不危鼇厥首而恆以恬夷【出列子湯問篇】釋舟陵行何以遷之【洪興祖云鼇負山若舟負物今釋水而陵反爲人所負】

要釋而陵殆或謫之龍伯負骨帝尙窄之【龍伯釣鼇天帝恕短小其民窄側格切狹也】

惟澆在戶何求於嫂何少康逐犬而顚隕厥首【澆五弔切浞之子王逸云澆往至其嫂戶佯有所求因與滛亂夏少康因田獵放犬逐獸遂襲殺澆而斷其頭】

澆嫪以力兄麀聚之康假以田肆克宇之【嫪音勞又郎到切妬戀也】女岐縫裳而館同爰止何顚易厥首而親以逢殆【王逸云女岐澆嫂也與澆滛佚爲之縫裳於是共捨而宿止少康夜襲得女岐頭以爲澆因斷之】

旣裳旣捨宜咸墜厥首【一本無旣裳字】

湯謀易旅何以厚之【朱云湯疑作康謂少康也有眾一旅遂滅過澆】

湯奮癸旅爰以傴拊載厥徳於葛以詰仇餉【癸桀名也傴委羽切】覆舟斟尋何道取之【王逸云言少康滅斟尋氏奄若覆舟】

康復舊物尋焉保之覆舟諭易尙或艱之【事見左傳哀公元年】桀伐防山何所得焉妺嬉何肆湯何殛焉【妺莫撥切嬉一作喜】

惟桀嗜色戎得防妹滛處暴娛以大啟厥伐

舜閔在家父何以鰥堯不姚告二女何親【朱本鰥作鱞姚舜姓】

瞽父仇舜鰥以不儷堯專以女玆俾厥世惟蒸蒸翼翼於嬀之汭【女尼據切嬀居危切汭如鋭切舜之所居】

厥萌在初何所意焉璜臺十成誰所極焉【朱云意古億字】

紂臺於璜箕克兆之【朱云賢者預見萌芽之端紂作象箸而箕子嘆果作玉臺十重】登立爲帝孰道尙之【王逸云言伏羲始作八卦修行道徳萬民登以爲帝】

惟徳登帝師以首之【洪興祖云師一作帥登帝謂匹夫而有天下】

女媧有體孰制匠之【王逸云女媧人頭蛇身一日七十化其體如此】

媧軀虺號占以類之胡曰日化七十工獲詭之

舜服厥弟終然爲害何肆犬豕而厥身不危敗【象謀殺舜】

舜弟眡厥仇畢屠水火夫固優遊以聖而孰殆厥禍犬斷於徳終不克以噬昆庸致愛邑鼻以賦富【鼻卽有庳象所封邑】吳獲迄古【古公亶父】南嶽是止孰期去斯得兩男子【太伯仲雍】

嗟伯之仁遜季旅嶽雍同度厥義以嘉吳國

緣鵠飾玉【伊尹烹鵠羮飾玉鼎】後帝是饗何承謀夏桀終以滅防帝乃降觀下逢伊摰【尹名】何條放致罰而黎伏大說

空桑鼎殷【列子注伊尹母居伊水之上旣孕夢神告曰血水出而東走無顧明日臼出水東走十里其邑盡爲水身因化爲空桑有莘氏女采桑得嬰兒空桑之中故命曰伊尹獻其君令庖人養之】諂羮厥鵠惟軻知言焉以爲不【居莧切又音閒】仁易愚危夫曷揆曷謀咸逃叢淵虐後以劉【揚雄方言秦晉宋衞之間謂殺曰劉】降厥觀於下匪摯孰承條伐巢放民用潰厥疣【於求切】以夷於膚夫曷不謡

簡狄在臺嚳何宜鳥致貽女何喜【簡狄侍於臺上吞燕卵而生契】

嚳狄禱禖契形於胞胡乙鷇之食而怪焉以嘉【鷇當作防卵也】該秉季徳厥父是臧【朱云此章未詳諸說亦異詳此該字恐是啟字】

該徳考【考一本作考王逸云該包也父謂契也言湯能包特先人之未徳柳文元注云該謂蓐收王逸注誤案下文恆秉季徳旣非人名子厚之言亦自相戾】蓐收於西爪虎手鉞屍刑以司慝【國語虢公夢神人面白毛虎爪執鉞立於西阿史嚚曰如君之言則蓐收也天之刑神也】胡終獘於有扈牧夫牛羊【有扈伐啟啟伐滅之有扈遂爲牧豎】

牧正矜矜澆扈爰踣【踣蒲墨切王逸云有扈澆國名少康爲仍牧正豈子厚承逸之誤歟】幹協時舞何以懷之【王逸云干求舞務協和懷耒也言少康朱云舜懷有苖】

階幹以娛苖革而格不迫以死夫胡狃厥賊【狃女久切】平脇曼膚何以肥之【王逸云紂爲無道天下乖離懷憂臒瘦而反形體曼澤】

辛後騃狂無憂以肥肆蕩弛厥體而充膏於肌嗇寶被躬焚以旗之【騃五駭切辛紂也紂敗衣寶玉之衣赴火而死武王斬紂頭懸之太白之旗】有扈牧豎云何而逢擊牀先出其命何從【言啟擊殺有扈於牀】

扈釋於牧力使後之民仇焉防啟牀以斮【防一本作寓】恆秉季徳焉得夫朴牛何往營班祿不但還來【朴大也】

殷武踵徳爰獲牛之朴夫惟陋民是冒而丕號以瑞卒營而班民心是市【朱云湯出獵得大牛不但驅馳往耒而已還輒以所獲徧施祿惠於百姓】昏微循迹有狄不寧何繁鳥萃棘負子肆情【王逸云循闇微之道爲夷狄之行謂解居父聘吳過陳見婦人負子欲與之肆情婦人曰墓門𨿽無人棘上猶有鴞】

解父狄滛遭慤以赧彼中之不目而徒以色視【赧乃板切愧也】弟並淫【象也】危害厥兄何變化以作詐後嗣而逢長

象不兄龔而奮以謀蓋【奮一本作肆】聖孰凶怒嗣用紹厥愛成湯東巡有莘爰極何乞彼小臣【伊尹也】而吉妃是得水濱之木得彼小子【伊尹生空桑中】夫何惡之媵有莘之婦

莘有玉女湯巡爰獲旣內克厥合而外弼於徳伊知非妃伊之知臣曷以不識胡木化於母以蠍厥聖【蠍胡葛切木中蠧虫諭伊尹】喙鳴不良謾以詭正盡邑以墊孰譯彼夢【墊都念切】湯出重泉夫何辠尢【朱云辠古罪字重泉地名所謂夏臺桀拘湯於此】不勝心伐帝夫誰使挑之【挑徒了切王逸云湯不勝眾心而伐桀桀先挑之也】

湯行不類重泉是囚違虐立辟實罪徳之由【辟婢亦切法也】師慿怒以割癸挑而讎【癸桀也】

防鼂爭盟【鼂與朝同】何踐吾期蒼鳥羣飛【蒼鳥鷹也】孰使萃之到擊紂躬【朱云到作列】叔旦不嘉【周公也】何親揆發足周之命以咨嗟授殷天下其位安施反成乃亡其罪伊何爭遣伐器何以行之並驅擊翼何以將之

膠鬲比漦雨行踐期【潘云比毗至切近也漦疑當作嫠剝也王逸云紂使膠鬲視師武王曰以甲子至防天雨武王晝夜行或請休息武王曰膠鬲今報紂矣甲子不到紂必殺之】捧盎救灼仁興以畢隨鷹之咸同得使萃之頸紂黃鉞旦孰喜之【朱云武王以黃鉞斬紂周公旦不喜親斬紂頭之事耳】民父有釐嗟以美之位庸芘民仁克蒞之紂滛以害師殛圮之咸逭厥死爭䢐器之翼鼓顚禦讙舞靡之

昭後成遊南土爰底厥利惟何而逢彼白雉【王逸云昭王出遊南至於楚楚人沈之昭王南遊何以利於楚乎越裳獻白雉昭王徳不能致欲親往逢迎之】

水濱翫昭荊陷弒之繆迓越裳疇肯雉之

穆王巧梅夫何爲周流【梅芒攺切貪也】環理天下夫何索求

穆懵祈招猖洋以遊輪行九野惟怪之謀胡紿娛戴勝之獸觴瑤池以疊謡【左昭十二年祭公作祈招詩止穆王之心西王母戴勝與穆天子觴於瑤池之上爲謡曰白雲在天山陵自出道理修逺山川間之將子無死尙能復來答曰萬民平均吾顧見汝】妖夫曵衒何號乎市周幽誰誅焉得夫褒姒【朱云熒絹切有二龍止於夏庭龍亡而漦在周厲王發而觀之漦流於庭處妾遇之而生女棄之時有謡曰檿弧箕服實亡周國後有賣是器於市者以爲妖怪執而戮之夜得亡去聞所棄女啼聲哀而收之遂奔褒後褒人入此女贖罪幽王惑而愛之】

孺賊厥詵爰檿其弧幽禍拏以誇憚褒以漁滛嗜薎殺諫屍謗屠孰鱗漦以徵而化黿是辜【薎卽蔑字】

天命反側何罰何怙【朱云反側言無常也】

天邈以防人麼以離胡克合厥道而詰彼尢違【麼或作厶音私】齊桓九防卒然身殺【朱云九糾通用卒終也蓋桓公之防十有五】

桓號其大任屬以傲幸良以九合逮孽而壞

彼王紂之躬孰使亂惑何惡輔防【卽弼字】讒諂是服比干何逆而抑沈之雷開何順而賜封之何聖人之一徳卒其異方梅伯受醢箕子佯狂【朱本佯作詳音佯雷開佞人】

紂無誰使惑惟志爲首逆圖倒視輔讒以僇寵【諸本多無僇字】幹異召死雷濟克後【比干雷開】文徳邁以被【文王也】芮鞫順道醢梅奴箕忠咸防以醜厚

稷惟元子帝何篤之投之於冰上鳥何燠之何馮弓挾矢殊能將之旣驚帝切激何逢長之【王逸云馮大挾持也言后稷長持大彊弓挾箭矢洪興祖云此與下文相屬言武王能馮弓挾矢而將之以殊能】

棄靈而功篤胡爽焉翼冰以炎盍崇長焉旣歧旣嶷宜庸將焉紂凶以啟武紹尙焉

伯昌號衰【文王】秉鞭作牧何令徹彼歧社命有殷之國

伯鞭於西化江漢滸易歧社以太國之命以祚武遷藏就歧何能依【王逸云文王朱云言太王徙其寶藏來就歧下】

逾梁槖囊羶仁蟻萃【莊子徐無鬼篇蟻慕羊肉羊肉羶也】

殷有惑婦何所譏【王逸云謂妲已惑誤於紂不可復譏諫也】

妲滅淫商痡民以亟去【妲丹逹切痡音敷又普吳切病也亟紀力切疾也】受賜玆醢西伯上告何親就上帝罰殷之命以不救【朱云紂醢梅伯以賜諸侯文王受之以祭告語於上帝帝乃親致紂之罪罰故殷之命不可復救也】

肉梅以頒烏不臺訴孰盈癸惡兵躬殄祀【烏當作曷癸當作紂】師望在肆昌何志鼓刀揚聲後何喜【後謂文王也昌文王名】

牙伏牛漁積內以外萌歧目厥心了眡顯光奮刀屠國以髀髖厥商【髀髖音陛寛呂望屠牛文王問之呂望曰下屠屠牛上屠屠國】

武發殺殷何所悒載尸集戰何所急【王逸云屍主也載文王木主】

發殺曷逞寒民於烹惟栗厥文考【以栗爲主】而防子以䢐徵伯林雉經維其何故何感天抑墜夫誰畏懼【王逸云謂申生】

中譖不列恭君以雉胡螾訟蟯賊而以變天地【螾蟯諭驪姬】皇天集命惟何戒之受禮天下又使至代之

天集厥命惟徳受之怠以棄夫又祐之【天祐下民作之君師】初湯臣摰【摰伊尹名】後玆承輔何卒官湯尊食宗緒

湯摯之合祚以久食昧始以昭末克庸成績

勲闔夢生少離散亡何壯武厲能流厥嚴【王逸云吳闔廬祖父壽夢也闔廬怨不得爲王少離散亡放在外乃刺王僚代爲吳王大有功勲壯大也嚴威也】

光徵夢祖【光闔廬名】憾離以厲仿偟激覆而勇益徳邁彭鏗斟雉帝何饗受壽永多夫何久長【彭祖名鏗獻雉羮於堯】

鏗羮於帝聖孰嗜味夫死自暮而誰饗以俾壽

中央共牧後何怒蠭蟻微命力何固【歧首之蛇爭共食牧艸自相齧】

螝齧已毒不以外肆細腰羣螫夫何足病【螝胡對切一云虺字】驚女采薇鹿何祐北至回水萃何喜【王逸云昔者女子采薇菜有所驚而走萃止也女子驚而北走至於回水之上止而得鹿遂有福喜朱云未詳】

萃回偶昌鹿曷祐以女

兄有噬犬弟何欲易之以百兩卒無祿【元注云問云百兩蓋謂車也王逸以爲百兩金誤也朱云舊注以爲秦公子鍼之事然與左傳不同未知是否】

鍼欲兄愛以快侈富愈多厥車卒逐以旅【晉語秦後子奔晉車千乘】薄暮雷電歸何憂厥嚴不奉帝何求伏匿穴處爰何云荊勲作師夫何長先悟過攺更我又何言【王逸云屈原書壁所問略訖日暮故去天雨雷電復至自解曰歸何憂乎朱云此下皆不可曉】

咨吟於野胡若之佷嚴墜誼殄丁厥任合行違匿固若所咿嚘【音伊憂】忿毒意誰與醜齊䢐秦防厥詐讒登狡庸咈以施甘恬禍防亟鋤夷愎不可化徒若罷【音疲勞也】吳光爭國久余是勝【吳光卽闔閭】何環穿自閭社丘陵爰出子文【一本作環閭穿社以及五陵是淫是蕩爰出子文朱云子文事見論語他則不可曉矣】吾告堵敖以不長【朱云堵敖者楚文王子成王兄也】何試上自予忠名彌彰【試一本作譏予一本作與彰一本作章】

闔綽厥武滋以侈頺於菟不可以作怠焉庸歸【元注云問云爰出子文哀今無此人但任子蘭也王逸云子文之母鄖公之女旋穿閭社通於丘陵以淫而生子文棄之有虎乳之楚人謂乳爲谷謂虎爲於莬故名谷於菟谷如口切於音烏莬音徒】欵吾敖之閼以旅屍【元注云楚人謂未成君而死曰敖堵敖楚文王兄也今哀懷王將如堵敖不長而死以此告之逸注以爲堵敖不長楚賢人大謬】誠若名不尙曷極而辭【元注云一本作食姑不失聖人胡往不道朱文公云屈原彷徨山澤見楚有先王之廟及公卿祠堂圖畫天地山川神靈琦瑋及古聖賢怪物行事因書其壁呵而問之以渫憒懣舊注之說徒以多識異聞爲功唐柳宗元始欲質以義理爲之條對然亦學未聞道而誇多巧之意猶有雜乎其間】

柳河東集注卷十四

欽定四庫全書

柳河東集注卷十五

宋童宗說張惇頤潘緯音釋

問答

晉問【晁無咎嘗取此文附續楚詞其系曰枚乘七發蓋以微諷吳王濞毋反晉問亦七蓋效七發以諷時君薄事役而隆道實云】

吳子問於柳先生日【吳子吳武陵也先生子厚自謂】先生晉人也晉之故宜知之【故字下一本有封字者因下文而誤】曰然然則吾願聞之可乎曰可晉之故封太行掎之【掎舉綺切偏引也】首陽起之【首陽山名】黃河迆之【潘云迆演爾切邪行也字亦作迆】大陸靡之【大陸澤名靡曼也】或巍而髙或呀而淵【呀虛加切張口也】景霍汾澮以經其壖【晉語注景大也霍山在河東汾澮水名潘云汾符分切澮古外切壖而宣切在河邊地】若化若遷鉤嬰蟬聯然後融爲平川而侯之都居大夫之邑建焉其髙壯則騰突撐拒【撐由庚切衺拄也拒捍也】聱岈鬱怒【聲五交切語不入岈許加切山深貌與谺同谷中大空】若熊罷之咆【音炰】虎豹之嗥【音豪】終古而不去攫秦搏齊【攫厥防切持也】當者失據燕狄惴怯若卵就壓【壓或作甎】振振業業覷闗蹀戶【覷七慮切伺視也蹀達協切蹈也】惕若僕妾其按衍則平盈旋緣紆徐夷延若飛防之翔舞【童云防與鳶同余專切】洄水之容與以稼則碩以植則茂以牧則蕃以畜則庶而人用是富而邦以之阜其河則濬源昆侖入於天淵出乎無門行乎無垠自匃奴而南以介西鄙衝奔太華【去聲山名在晉之西】運肘東指混潰后土【混音渾潰胡對切】濆濁麋沸【濆音汾又房吻切湧也】黿鼉詭怪於於汩汩騰倒防越【潘云汩音骨防音佚馬足疾貌】委泊涯涘【音俟水涯】呀呷欱納【呀呼加切張口也呷迄甲切吸也欱呼合切大歠也】摧雜失墜其所蕩激則連山參差廣野瓌裂轟雷努風【轟呼宏切努音弩】撼於【撼戶敢切搖也諸韻無此字一本作頷音撼音戞】崩石之所轉躍大木之所擢拔漰泙洞踏者【漰披朋切水激有聲泙白明切水鳴踏音沓】彌數千里若萬夫之斬伐而其軸轤之所負【軸音逐船尾施柂處轤音盧船上刺櫂處又漢律名船方長爲舳艫二字皆當從舟】橦檣之所禦【橦傳江切檣音墻船桅也】鱗川林壑隳雲遁雨瞬目而下者【瞬音舜搖目】榛榛沄沄百捨一赴若是何如吳子曰先生之言丰厚險固誠晉之美矣然晉人之言表裏山河者【左僖二十六年子犯云】備敗而已非以爲榮觀顯大也吳起所謂在徳不在險【見史記魏世家】皆晉人之借也【皆一本作此借一本作籍】願聞其他

先生曰大鹵之金【鹵音魯太原晉陽縣】棠谿之工【棠谿屬蔡州】火化水淬【潘云取內切前漢作焠注謂燒而內水中以堅之】器備以充爲棘爲矛【棘卽防字】爲鎩爲鉤【鍛音殺長矛】爲鏑爲鏃【鏑音的鏃作木切並矢鋒】爲爲鍭【晏本如此寫宣獻本旡爲鏃爲三字張云鍭音侯矢名】出太白徵蓐收召招揺伏蚩尢肅肅褷褷【一作祁童云褷山宜切儷或從徙】合眾靈而成之博者狹者曲者直者岐者勁者長者短者攢之如星奮之如霆運之如縈浩浩奕奕淋淋滌滌熒熒的的若雪山冰谷之積觀者膽掉【徒弔切】目出寒液【淚也】當空發耀英精互繞晃蕩洞射天气盡白日規爲小鑠云破霄跕墜飛鳥【跕都牒切又它協切】弓人之弓函人之甲膠角百選犀兕七屬【童云音注周禮考工函人犀甲七屬音注】乃使跟超掖夾之倫【童云跟音根足踵夾音俠】服而持之南瞰諸華【瞰苦濫切逺視】北詟羣夷【詟質涉切失气】技擊節制【荀子齊之技擊威文之節制】聞於天下是爲善師延目而望之固以拳拘喘汗免冑肉袒進不敢降【胡江切】退不敢竄若是何如吳子曰夫兵之用由徳則吉由暴則凶是又不可爲美觀也先軫曰師直爲壯曲爲老【出左傳僖公二十八年】況徒以堅甲利刃之爲上哉

先生曰晉國多馬屈焉是產【屈求勿切又居勿切屈地生良馬】土寒气勁崖坼谷裂艸木短縮鳥獸墜匿而馬蕃焉師師兟兟【兟音詵進也】溶溶紜紜轠轠轔轔【上音雷轔音鄰】或赤或黃或或蒼或醇或駹【莫江切雜色】黭然而陰【黭音揜黑色】炳然而陽若旌旃旂幟之煌煌乍進乍止乍伏乍起乍奔乍躓【音致跲也】若江漢之水疾風驅濤擊山蕩壑云沸而不止羣飲源槁回食野赭【音者赤色】浴川蹙浪噴震播灑【噴普問切鼔鼻也灑音灑】漬漬焉若海神駕雪而來下觀其四散惝怳【童云惝齒兩切本作敞怳許往切惝怳彊皃】開合萬狀喜者鵲厲怒者人搏決然坌躍【坌蒲悶切】千里相角風騣霧鬛【騣祖紅切】斸山抉壑【斸音燭斫也】耳揺層雲腹捎眾木【潘云捎師交切芟也又音宵】寂寥逺遊不夕而復攫地跳梁堅骨蘭筋【相馬經一筋従中出謂之蘭筋中者目上陷如井字蘭筋豎者千里】交頸互齧鬭目相馴聚溲更噓昻首張斷其小者則連牽繳繞仰乳俯齕【下沒切齧也】蟻雜蜂集啾啾潗潗【張云七立切上林賦潗湁鼎沸注謂水激也】旅走叢立其材之可者收斂攻教掉手飛縻指毛命物百步就羈牽以荀息【谷梁僖二年荀息牽馬操璧而前】禦以王良【左哀二年郵良曰我禦之上也卽王良】超以範鞅【左傳襄公二十三年範鞅請超乘持帶遂超乘】軒以欒鍼【童云上音鸞下其亷切人姓名左傳成十六年欒鍼爲右掀公出於淖掀音軒舉也】以佃以戎獸獲敵摧若是何如吳子曰恃險與馬者子不聞乎故曰冀之北土馬之所生是不一姓【左傳昭公四年晉司馬侯云】請置此而新其說

先生曰晉之北山有異材梓匠工師之爲宮室求大木者天下皆歸焉仲冬旣至寒气凝成外凋內貞沈液不行【童云沈昌枕切說文汁也液音亦】乃堅乃良萬工舉斧以入必求諸巖崖之欹傾磵壑之紆縈淩巑岏之杪顚【巑祖丸切岏五官切山鋭皃杪音眇標末也顚山之髙處】漱泉源之淦瀯【淦古南切瀯音營水流皃】根絞怪石不土而植千尋百圍與石同色羅列而伐者頭抗河漢刃披虹霓聲振連巒柹塡層谿【童云柹音胏古廢切削木札也】丁丁登登【丁中莖切】硠硠稜稜【硠呂唐切】若兵車之乘淩其響之所應則潰潰漰漰【披萌切】洶洶薨薨【洶許拱切】若騫若崩若螭龍之鬭風霆相騰其殊而下者札捎殺【音戛】摧崪坱圠【崪作沒昨律二切山峻皃坱烏朗切塵也圠音軋山曲也】霞披電裂又似共工觸不周而天柱折【列子】鵾鸛鶖鶬【童云音昆灌秋蒼】號鳴飛翔防豻虎兕【防俱切豻音岸】奔觸詟栗伏無所入遁無所脫然後斷度收羅捎危顚芟繁柯乘水潦之波以入於河而流焉蕩突硉兀【童云硉卽兀切硉兀危石也】轉騰冒沒類秦神驅石以梁大海【三齊略記秦始皇驅石下海石去不速神人鞭之】抵曲鱗蹙滙流雷解【滙音防水合流一音胡罪切水回】前者汩越後者迫隘乃下夫龍門之懸水折拉頺踏【童云折質涉切敗也張云拉落合切摧也亦通作折】捽首軒尾【捽昨沒切】澒入重淵【澒胡動切大水蒙澒】不知其防百里也濤波之旋滔山觸天旣渟旣平彌望悠焉良久乃始昻屹湧溢挺拔而出林立峯崪穿雲蔽日渙然自撓復就行列渾渾而去以至其所惟良工之指顧叢防阿房【叢防在邯鄲城中建聚非一趙武靈王建房音旁始皇造】長樂未央建章昭陽之隆麗詭特【漢宮殿】皆是之自出若是何如吳子曰吾聞君子患無徳不患無土患無土不患無人患無人不患無宮室患無宮室不患材之不已有先生之所陳四累之下也且虒祁旣成諸侯叛之【虒音斯一本作褫左傳昭公十三年晉成虒祁之宮諸侯皆有二心注虒祁地名在絳縣之西地】先生曰河魚之大上迎濤波【一有羅字】壅津涯千里雷馳重馬輕車遂以君命矢而縱觀焉【左傳隱公五年矢魚於棠注矢陳也】大罟斷流修网亙山罩罶防罣【罩都教切曲梁罶力九切防音鹿童云張衡西京賦設罣防注云魚綱也音獨鹿唐韻古賣切又胡封切皆不說是魚网今上文四物皆是魚网當音鹿獨】織紝其間巨舟軒昻仡仡還環水師更呼聲裂商顏【商山之顏見前漢志】於是鼓噪沓集而從之抳龍吭【吭戶郎切】拔鯨鰭【音耆】戮白黿逐毒螭叱馮夷立水湄搜攪流離【攪古巧切】掬縮推移梁防网蹙騰天彌圍掉擗擁踴【童云擗音璧說文人不能行也】以登夫歷山之垂如川之歸如山之崔【音摧字亦作摧】如雲之披其有乘化防神振拔漣淪【漣音連水成文也淪音倫小波】摛奇文出怪鱗騰飛濤而上逸生電雷於龍門者猶仰綸飛繳頓踏而取之【繳音灼踏一本作踣】莫不脫角裂翼呀嚇匍匐【呀虛加切張口嚇音赫口拒人怒也】復就臠切莫保龍籍具糅五味【具一作甘糅女救切雜也】布列雕俎風雲失勢沮散逺去若夫鯋鱨鮪鯉鰋鱧魴鱮之瑣屑蔑裂者【鯋音沙鱨音常鮪音洧鯉音裏鰋音偃鱧音禮魴音防鱮音敍上聲】夫固不足悉數漏脫紘目養之水府而三河之人則已塡溢饜飫腥膏舄鹵聞膾炙之美則掩鼻蹙頞【阿葛切】賤甚糞土而莫顧者也若是何如吳子曰一時之觀不足以誇後世口舌之味不足以利百姓姑欲聞其上者

先生曰猗氏之鹽【猗於宜切縣名有鹽池屬河中】晉寶之大也人之賴之與谷同化若神造非人力之功也但至其所則見溝堘畦畹之交錯輪囷【堘神陵切稻中畦】若稼若圃敞兮勻勻渙兮鱗鱗邐彌紛屬【邐力紙切彌音彌屬音燭】不知其垠俄然決源釃流【釃山宜切又所綺切】交灌互澍【注澍二音】若枝若股委屈延布【屈一作曲】脈寫膏浸潗濕滑汩【潗卽入切滑戶八切汩音骨又越筆切】彌髙掩庳漫壠冒塊【漫平聲】決決沒沒逺近混防抵值堤防瀴瀛沛濊【瀴伊盈切濊火活切水聲】偃然成淵漭然成川【漭音莽大水皃】觀之者徒見浩浩之水而莫知其以及神液陰漉鹵宻起【鹵咸水】孕靈富媼【童云媼烏皓切老女稱前禮樂志后土富媼】不愛其美無聲無形熛結迅詭【張云熛卑遙切說文云火飛也】回眸一瞬積雪百里皛皛羃羃【皛胡了胡灼二切明也羃音宻一本作幕幕】奮僨離析【童云僨方問切僵也】鍛圭椎璧【鍛丁貫切椎音槌言鹽之狀】轉的皪乍似隕星及地明滅相射【滅一本作激射食亦切】冰裂雹碎巃嵸增益【巃格孔嵸祖紅子孔二切山皃】大者印累小者珠剖湧者如坻【張云坻音墀水渚也又典禮切】坳者如缶日晶熠煜【晶音精熠羊入切煜音育】螢駭電走亙步盈車方尺數鬥於是裒斂合集舉而堆之皓皓乎懸圃之巍巍皦乎溔乎狂山太白之淋漓【皦古了切白也溔弋沼切大水皃太白山名漓潘本云作防流皃一曰水滲入地】駭化變之神奇卒不可推也然後驢驘牛馬之運【驘與騾同】西出秦隴南過樊鄧北極燕代東逾周宋家獲作咸之利人被六气之用和鈞兵食以徵以貢其賚天下也與海分功可謂有濟矣若是何如吳子曰魏絳之言曰近寶則公室乃貧【出左傳成公七年】豈謂是耶𨿽然此可以利民矣而未爲民利也先生曰願聞民利吳子曰安其常而得所欲服其敎而便於已百貨通行而不知所自來老幼親戚相保而無徳之者不苦兵刑不疾賦力所謂民利民自利者是也

先生曰文公之霸也援秦破楚囊括齊宋曹衞解裂魯鄭震恐定周於溫奉冊受錫夾輔糾逖【逖力切左傳僖公二十八年策命晉侯糾逖王慝注逖逺也有惡於王者糾而逺之】以爲侯伯齊盟踐土低昻玉帛天子恃焉以有諸侯諸侯恃焉以有其國百姓恃焉以有其妻子而食其力叛者力取附者仁撫推徳義立信讓示必行明所向達禁止一好尙春秋之事【謂朝聘之事】公侯大夫策文馬馳軒車出入環連貫於國都則有五筵之堂九幾之室【筵八尺幾三尺周禮冬官云室中度以幾堂上度以筵度待洛切】大小定位左右有秩禽牢餼饋交錯文質饗有嘉樂宴有庭實登降好賦犧象畢出【張云犠素何切犠象皆尊名】犒勞贈賄【勞郎到切賞功賄呼罪切貨也】率禮無失六卿理兵大戎小戎鐘鼓丁寧以討不恭【左傳宣公四年注丁寧鉦也】車埒萬乘【埒音劣侔也乘去聲】卒半天下鼓之則震斾之則畏【左傳昭公十三年復斾之諸侯畏之注軍將戰則斾故曳斾以恐之】其號令之動若水之源若輪之旋莫不如志當此之時咸能驩娛以奉其上故其民至於今好義而任力此以民力自固假仁義而用天下其遺風尙有存者若是可以爲民利也乎吳子曰近之矣然猶未也彼霸者之爲心也引大利以自向而摟他人之力以自固【摟音樓】而民乃後焉非不知而化不令而一異乎吾向之陳者故曰近之矣猶未也

先生曰三河古帝王之更都焉【更音庚三河河東河南河北也舜都蒲阪禹都夏縣皆在河東伏羲神農都陳郡在河南一云伏羲都曲阜黃帝都鄭州少昊都窮桑皆在河南黃帝都涿鹿則在河北又云堯都河東殷都河內周都河南】而平陽堯之所理也【平陽今晉州】有茅茨采椽土型之度【型音形器以瓦爲之韓子云堯彩椽不亂茅茨不剪啜土型】故其人至於今儉嗇有溫恭克讓之徳故其人至於今善讓有師錫僉曰疇咨之道故其人至於今好謀而深有百獸率舞鳳凰來儀於變時雍之美【於音烏】故其人至於今和而不怒有昌言儆戒之訓故其人至於今憂思而畏禍有無爲不言垂衣裳之化【晏本無裳字】故其人至於今恬以愉此堯之遺風也願以聞於子何如吳子離席而立拱而言曰美矣善矣其蔑有加矣此固吾之所欲聞也夫儉則人用足而不滛讓則遵分而進善其道不鬭【分扶問切】謀則通於逺而周於事和則仁之質戒則義之實恬以愉則安而久於其道也至乎哉今主上方致太平動以堯爲準先生之言道之奧者若果有貢於上則吾知其易易焉也【易並以防切易易出禮記鄕飲酒義一本只有一易字】舉晉國之風以一諸天下如斯而已矣敬再拜受賜

答問

有問柳先生者曰先生貌類學古者然遭有道不能奮厥志獨被罪辜廢斥伏匿交遊解散【解音蟹】羞與爲戚生平向慕毀書滅迹他人有惡指誘增益身居下流爲謗藪澤罵先生者不忌陵先生者無讁遇揖目動聞言心惕時行艸野不知何適獨何劣耶觀今之賢智莫不舒翹揚英推類援朋疉足天庭魁壘恢張【魁口賄切壘音磊一本作礨魁壘壯皃張一本作能】羣驅連行奇謀髙論左右抗聲出入翕忽擁門塡扃一言出口流光垂榮豈非偉耶先生𨿽讀古人書自謂知理道識事機而其施爲若是其悖也狼狽擯僇【音戮】何以自表於今之世乎先生答曰敬聞命然客言僕知理道識事機過矣僕懵夫屈伸去就觸罪受辱幸得聮支體完肌膚猶食人之食衣人之衣用人之貨無耕織居販【居儲貨也】然而活給羞媿恐栗之不暇今客又推當世賢智以深致誚責吾縲囚也【縲倫追切黒索】逃山林入江海無路其何以容吾軀乎願客少假聲气使得詳其心次其論客曰何取先生曰僕少嘗學問不根師說心信古書以爲凡事皆易不折之以當世急務徒知開口而言閉目而息挺而行躓而伏【躓音致】不窮喜怒不究曲直衝羅陷穽不知顚踣【蒲北切】愚惷狂悖若是甚矣又何以恭客之教而承厚徳哉今之世工拙不欺賢不肖明白其顯進者語其徳則皆茫洋深閎端貞鯁亮包並涵養與道俱往而僕乃蹇淺窄僻跳浮嚄唶【嚄集韻胡陌切大呼也又嚄唶多言也唐韻嚄唶大喚也唶子夜切嘆聲也又側伯切大聲也】抵瑕陷厄固不足以趑趄批捩而追其迹【趑於咨切趄千餘切行不進皃批蒲結切捩力結切】舉其理則皆謨明淵沈剖微窮深【剖晉後切】劈析是非【劈匹歷切】校度古今而僕乃緘鉗塞黙【緘五咸切鉗其防切】耗眊窒惑【眊音冒目少睛】抉異探怪起幽作匿攸攸卹卹【左傳昭公十三年卹卹乎湫乎攸乎注攸懸危皃卹憂患也】卒自旤賊【旤卽禍字】固不足以睢盱激昻而效其則【童云睢翾規切仰目也盱匈於切張目也】言其學則皆總攬羅絡橫豎雜博天旋地縮鬼神交錯而僕乃單庸撇莩【童云撇匹蔑切字正作撆】離疏空虛竊聴道塗顓嚚防愚不知所如固不足以抗顏揺舌而與之俱稱其文則皆汗漫輝煌呼噓陰陽【噓一作噏】轇轕三光【轇轕音交葛長逺皃一日雜亂】陶鎔帝皇而僕乃朴鄙艱澀培塿潗湁【張云培薄口切或作防塿朗口切博雅培塿冡也左氏魯襄公二十四年云部婁無松柏字不從士童云潗子入七立二切湁醜入切水皃】毫聯縷緝塵出坱入【坱於郎切】固不足以攄摛踴躍而涉其級玆四者懸判𨿽庸童小女皆知其不及而又裹以罪惡纒以羈縶【上居宜切下涉立切】客從而擠之【擠牋西子計二切排也】不亦忍乎且夫白羲緑耳之得康莊也【羲晏本作蟻馬名列子云周穆王駕八駿之乘右緑耳左白義又爾雅道五達謂之康六達謂之莊】逐奔星先飄風而跛驢不出泥滓黃鐘元間之登淸廟也【國語云元間大呂注在陽律之間潘雲間如字又間厠之間】鏗天地動神只而嗚嗚咬哇【鳴鳴秦聲咬五巧切哇於加烏二切邪聲】不入裏耳西子毛嬙之蹈後宮也【西子西施也毛嬙越王嬖姬】皦朝日煥浮雲而無鹽逐於鄕裏【無鹽齊女】蛟龍之騰於天淵也彌六合澤萬物而蝦與蛭不離尺水【蛭音質水虫】卓詭倜儻之士之遇明世也【倜他歷切儻他黨切不羈也】用智能顯功烈而麼眇連蹇【麼目果切細也連盧蹇切出前揚雄傳】顚頓披靡固其所也客又何怪哉且夫一涉險阨懲而不再者烈士之志也知其不可而速已者君子之事也吾將竊取之以沒吾世不亦可乎乃歌曰堯舜之修兮禹益之憂兮能者任而愚者休兮蹮蹮蓬藋【蹮音仙藋徒叫切藜藋也】樂吾囚兮文墨之彬彬【一本作申申】足以舒吾愁兮已乎已乎曷之求乎客乃笑而去

起廢答

柳先生旣防州刺史卽治事還遊於愚溪之上溪上聚黧老壯齒【黧音黎黒黃色】十有一人謖足以進【謖山六切起也】列植以慶卒事相顧加進而言曰今玆是州起廢者二焉先生其聞而知之歟答曰誰也曰東祠躄浮圖【躄於益切不能行】中廏病顙之駒【音拘】曰若是何哉曰凡爲浮圖道者都邑之防必有師師善爲律以勑戒始學者與女釋者甚尊嚴且優遊躄浮圖有師道少而病躄日愈以劇居東祠十年扶服輿曳【扶服與匍匐同】未嘗及人仄匿愧恐殊甚【仄一本作側一本無殊字】今年他有師道者悉以故去始學者與女釋者倀倀無所師【童云倀醜良切倀倀無見皃又音棖獨立也】遂相與出躄浮圖以爲師盥濯之【盥古緩古玩二切澡也】扶持之壯者執輿幼者前驅被以其衣導以其旗怵惕疾視引且翼之躄浮圖不得已凡師數百生【一云人生】日饋飲食時獻巾帨【始鋭切佩巾】洋洋也舉莫敢逾其制中廏病顙之駒顙之病亦且十年色不尨無異技硿然大耳【硿苦東戶宋二切】然以其病不得齒他馬食斥棄異皁【在早切馬閤】恆少食屏立擯辱掣頓異甚垂首披耳懸涎屬地凡廏之馬無肯爲伍防今刺史以禦史中丞來蒞吾邦屏棄羣駟舟以溯江將至無以爲乘廏人咸曰病顙駒大而不尨可秣飾焉他馬巴僰痺狹【僰蒲墨切】無可當吾刺史者於是眾牽駒上燥土大廡下薦之席縻之絲浴剔蚤鬋【剔他歷切蚤與爪同謂除爪鬋子淺切剪鬛】刮惡除洟莝以雕胡【莝音剉斬芻也雕胡菇艸】秣以香萁【音箕豆莖潘云梁曰香萁】錯貝鱗纕【錯千落切纕音襄馬腹帶】鑿金文羈絡以和鈴【和合作鉌車衡上鈴】纓以朱緌【儒佳切纓也】或膏其鬛或劘其脽【童云劘音磨平聲張云脽視佳切尻也】禦夫盡飾然後敢持除道履石立之水涯【音沂】幢旟前羅【幢傳江切旌旗屬旟音輿旗畫烏隼】杠蓋後隨【杠音江旗竿】千夫翼衞當道上馳抗首出臆【音一】震奮遨嬉當是時若有知也豈不曰宜乎先生曰是則然矣叟將何以教我黧老進曰今先生來吾州亦十年矣足軼疾風【張云軼徒結切車相過也又音逸】鼻知膻香【膻與羶同】腹溢儒書口盈憲章包今統古進退齊良然而一廢不復曾不若躄足涎顙之猶有遭也朽人不識敢以其惑願質之先生先生笑且答曰叟過矣彼之病病乎足與顙也吾之病病乎徳也又彼之遭遭其無耳今朝廷洎四方豪傑林立謀猷川行羣談角智列坐爭英披華發輝揮喝雷霆老者育徳少者馳聲丱角羇貫【丱古患切束髮】排厠鱗徵一位暫缺百事交並駢倚懸足曾不得逞不若是州之乏釋師大馬也而吾以徳病伏焉豈躄足涎顙之可望哉叟之言過昭昭矣無重吾罪於是黧老壯齒相視以喜且吁曰諭之矣拱揖而旋爲先生病焉

柳河東集注卷十五

欽定四庫全書

柳河東集注卷十六

宋童宗說張惇頤潘緯音釋

說

天說

韓愈謂柳子曰若知天之說乎吾爲子言天之說今夫人有疾痛倦辱饑寒甚者因仰而呼天曰殘民者昌佑民者殃又仰而呼天曰何爲使至此極戾也若是者舉不能知天夫果蓏飲食旣壞【童云蓏魯果切在本曰果在地曰蓏】虫生之人之血气敗逆壅底爲癰瘍疣贅瘻痔【音陽瘻音漏痔文裏切說文後病也】虫生之木朽而蠍中【張云蠍音曷木中虫非螫毒音歇者】艸腐而螢飛是豈不以壞而後出耶物壞虫由之生元气陰陽之壞人由而生虫之生而物益壞食齧之攻穴之虫之禍物也滋甚其有能去之者有功於物者也繁而息之者物之讎也人之壞元气陰陽也亦滋甚墾原田伐山林鑿泉以井飲窽墓以送死【窽音款】而又穴爲偃溲【偃一作匽漏也溲音搜尿也】築爲墻垣城郭臺榭觀遊疏爲川瀆溝洫陂池燧木以燔【音煩爇也】革金以鎔陶甄琢磨悴然使天地萬物不得其情幸幸衝衝攻殘敗撓而未嘗息其爲禍元气陰陽也不甚於虫之所爲乎吾意有能殘斯人使日薄嵗削禍元气陰陽者滋少是則有功於天地者也蕃而息之者天地之讎也今夫人舉不能知天故爲是呼且怨也吾意天聞其呼且怨則有功者受賞必大矣其禍焉者受罰亦大矣子以吾言爲何如柳子曰子誠有激而爲是耶則信辯且美矣吾能終其說彼上而者世謂之天下而黃者世謂之地渾然而中處者世謂之元气寒而暑者世謂之陰陽是𨿽大無異果蓏癰痔艸木也假而有能去其攻穴者是物也其能有報乎蕃而息之者其能有怒乎天地大果蓏也元气大癰痔也陰陽大艸木也其烏能賞功而罰禍乎功者自功禍者自禍欲望其賞罰者大謬呼而怨欲望其哀且仁者愈大謬矣子而信子之仁義以遊其內生而死爾烏置存亡得防於果蓏癰痔艸木耶【劉禹錫云柳子厚作天說以析韓退之之言文信美矣蓋有激而云非所以盡天人之際故作天論以極其辯附錄集末】

鶻說【鶻胡骨切】

有鷙曰鶻者穴於長安薦福浮圖有年矣浮圖之人室宇於其下者伺之甚熟爲余說之曰冬日之夕是鶻也必取鳥之盈握者完而致之以燠其爪掌左右而易之旦則執而上浮圖之跂焉縱之【跂邱弭去智二切浮圖之跂塔之冣髙處】延其首以望極其所行往必背而去焉茍東矣則是日也不東逐南北亦然嗚呼孰謂爪吻毛翮之物而不爲仁義器耶【吻武粉切口邊翮下革切羽莖】是固無號位爵祿之欲裏閭親戚朋友之愛也出乎鷇卵【鷇古切鳥子須哺曰鷇能自食曰雛】而知攫食決裂之事爾【食字一本上有博字】不爲其他凡食類之饑惟旦爲甚今忍而釋之以有報也是不亦卓然有立者乎用其力而愛其死以忘其饑又逺而違之非仁義之道耶恆其道一其志不欺其心斯固世之所難得也余又疾夫今之說曰以喣喣而黙【喣於遇切】徐徐而俯者善之徒以翹翹而厲炳炳而白者暴之徒今夫梟鵂晦於晝而神於夜【梟堅堯切不孝鳥鵂音休怪鴟】鼠不穴寢廟循墻而走是不近於喣喣者耶今夫鶻其立趯然【趯音逖】其動若然【若呼虢切】其視的然其鳴革然是不近於翹翹者耶由是而觀其所爲則今之說爲未得也孰若鶻者吾願從之毛耶翮耶胡不我施寂寥泰淸樂以忘饑

朝日說【一本上有祀字】

柳子爲禦史主祀事將朝日其僚問曰古之名曰朝日而已【朝音朝】今而曰祀朝日何也余曰古之記者則朝拜之云也今而加祀焉者則朝旦之云也【朝音昭】今之所云非也問者曰以夕而偶諸朝或者今之是乎余曰夕之名則朝拜之偶也古者旦見曰朝暮見曰夕【見並去聲】故詩曰邦君諸侯莫肯朝夕【兩無正詩】左氏傳曰百官承事朝而不夕【左傳成公十二年郤至云】禮記曰日入而夕又曰朝不廢朝暮不廢夕【鄕飲酒義】晉侯將殺豎襄叔向夕【向上聲豎內豎襄名也出國晉語】楚子之畱幹谿右尹子革夕【幹谿地名出左傳昭公十二年】齊之亂子我夕【史記齊簡公四年】趙文子礱其椽張老夕【礱盧紅切出國語】智襄子爲室美士茁夕【茁尺滑切出國語】皆暮見也漢儀夕則兩郎向瑣闈拜謂之夕郎【出漢官儀】亦出是名也故曰大采朝日小采夕月【國魯語云】又曰春朝朝日秋夕夕月【前賈誼傳】若是其類足矣【一本無其類字】又加祀焉蓋不學者爲之也僚曰欲子之書其說吾將施於世可乎余從之

捕蛇者說

永州之野產異蛇黑質而白章觸艸木盡死以齧人無禦之者然得而臘之以爲餌可以已大風攣踠瘻癘【已止也攣閭緣切踠音宛又於逺切曲腳足疾瘻音漏頭腫也一曰久創癘音厲疫也】去死肌殺三虫其始大醫以王命聚之嵗賦其二募有能捕之者當其租入【當去聲】永之人爭奔走焉有蔣氏者專其利三世矣問之則曰吾祖死於是吾父死於是今吾嗣爲之十二年防死者數矣言之貌若甚慼者餘悲之且曰若毒之乎余將告於蒞事者更若役復若賦則何如蔣氏大戚汪然出涕曰君將哀而生之乎則吾斯役之不幸未若復吾賦不幸之甚也向吾不爲斯役則久已病矣自吾氏三世居是鄕積於今六十嵗矣而鄕鄰之生日蹙殫其地之出竭其廬之入號呼而轉徙饑渴而頓踣【童云音匐僵也】觸風雨犯寒暑呼噓毒癘往往而死者相借也曩與吾祖居者今其室十無一焉與吾父居者今其室十無二三焉與吾居十二年者今其室十無四五焉非死而徙爾而吾以捕蛇獨存悍吏之來吾鄕叫囂乎東西隳突乎南北嘩然而駭者𨿽雞狗不得寧焉吾恂恂而起視其缶而吾蛇尙存則弛然而臥謹食之【食音嗣】時而獻焉退而甘食其土之有以盡吾齒蓋一嵗之犯死者二焉其餘則熙熙而樂豈若吾鄕鄰之旦旦有是哉今𨿽死乎此比吾鄕鄰之死則已後矣又安敢毒耶余聞而愈悲孔子曰苛政猛於虎也【記檀弓泰山側有婦人哭曰昔者吾舅死於虎吾夫又死焉今吾子又死焉夫子曰何爲不去也曰無苛政夫子曰小子識之苛政猛於虎也】吾嘗疑乎是今以蔣氏觀之猶信嗚呼孰知賦斂之毒有甚是蛇者乎故爲之說以俟夫觀人風者得焉

防說

【童云防音乍祭名也禮記作蠟】

柳子爲禦史主祀事將防進有司以問防之說則曰合百神於南郊以爲嵗報者也先有事必質於戶部戶部之詞曰旱於某水於某虫蝗於某癘疫於某則黜其方守之神不及以祭余嘗學禮蓋思而得之則曰順成之方其防乃通【記郊特牲篇句】若是古矣繼而嘆曰神之貌乎吾不得而見也祭之饗乎吾不可得而知也是其誕漫怳【童云誕音但徒旦切漫謨官切又莫半切僘齒兩切怳許往切】防防焉不可執取者夫聖人之爲心也【一本無心也字】必有道而已矣非於神也蓋於人也以其誕漫怳防防焉不可執取而猶誅削若此況其貌言動作之塊然者乎是設乎彼而戒乎此者也其防大矣或曰若子之言則旱乎水乎虫蝗乎癘疫乎未有黜其吏者而神黜焉而曰蓋於人者何也予曰若子之云旱乎水乎虫蝗乎癘疫乎豈人爲之耶故其黜在神暴乎眊乎沓貪乎罷弱乎【眊莫報切罷音疲】非神爲之也故其罰在人今夫在人之道則吾不知也不明斯之道而存乎古之數其名則存而教之實則隠【而一本作其】以爲非聖人之意故嘆而云也曰然則致雨反風蝗不爲災虎負子而趨【劉昆宋均等】是非人之爲則何以余曰子欲知其以乎所謂偶然者信矣【劉昆云偶然耳】必若人之爲則十年九潦八年七旱者【莊子秋水萹】獨何如人哉其黜之也茍明乎教之道𨿽去古之數可矣反是則誕漫之說勝而名實之事防亦足悲乎

乘桴說

子曰道不行乘桴浮於海從我者其由也與子路聞之喜子曰由也好勇過我無所取材說曰海與桴與材皆諭也海者聖人至道之本所以浩然而遊息者也桴者所以遊息之具也材者所以爲桴者也易曰復其見天地之心乎則天地之心者聖人之海也復者聖人之桴也所以復者桴之材也孔子自以拯生人之道不得行乎其時將復於至道而遊息焉謂由也勇於聞義果於避世故許其従之也其終曰無所取材云者言子路徒勇於聞義果於避世而未得所以爲復者也此以退子路兼人之气而明復之難耳然則有其材以爲其桴【一本桴字上無其字】而遊息於海其聖人乎子謂顏淵曰用之則行舍之則藏惟我與爾有是夫由是而言以此追庶防之說則回近得矣而曰其由也與者當是嘆也回死矣夫或問曰子必聖人之云爾乎曰吾何敢以廣異聞且使遁世者得吾言以爲學其於無悶也揵焉而已矣【揵一本作防潘云揵居偃切距也】

說車贈楊誨之

【楊慿之子也慿貶臨賀尉故其子由永州至賀州】

楊誨之將行柳子起而送之門有車過焉指焉而告之曰若知是之所以任重而行於世乎材良而器攻圓其外而方其中然也材而不良則速壊工之爲功也不攻則速敗中不方則不能以載外不圓則窒拒而滯方之所謂者箱也圓之所謂者輪也匪箱不居匪輪不塗吾子其務法焉者乎曰然曰是一車之說也非眾車之說也吾將告子乎眾車之說澤而杼【童云杼直呂切周禮考工記行澤欲杼注削薄其踐地也】山而侔【考工記行山欲侔注侔謂上下等】上而輊下而軒且曵【輊音致俯也軒仰也六月詩注從後視之如輊従前視之如軒】祥而曠左【記曲禮句注葬車空神位也】革而長轂以防【周禮革車以卽戎左傳注長轂戎車也】巢焉而以望【巢當作轈左成十六年注巢車車上爲櫓釋文云兵車髙如巢以望敵】安以愛老【曲禮大夫七十乘安車】輜以蔽內【輜音緇載衣物車前後皆蔽】垂綏而以畋【綏宣佳切曲禮武車綏旌注謂垂舒之】載十二旒而以廟以郊以陳於庭【周禮巾車】其類眾也然而其要存乎材良而器攻圓其外而方其中也是故任而安之者箱達而行之者輪恆中者軸挶而固者蚤【挶音局防持也蚤音爪謂輻入牙中者牙去聲】長而撓進不罪乎馬退不罪乎人者轅卻暑與雨者蓋敬而可伏者軾服而制者馬若牛然後眾車之用具今楊氏仁義之林也其產材良誨之學古道爲古辭衝然而有光其爲工也攻果能恢其量若箱周而通之若輪守大中以動乎外而不變乎內若軸攝之以剛健若蚤引焉而宜禦乎物若轅髙以逺乎污若蓋下以成乎禮若軾險而安易而利動而法則庶乎車之全也詩之言曰駟牡騑騑六轡如琴孔氏語曰左爲六官右爲執法此其以達於大政也凡人之質不良莫能方且恆質良矣用不周莫能以圓遂孔子於鄕黨恂恂如也遇陽虎必曰諾而其在夾谷也視叱齊侯類蓄狗不震乎其內後之學孔子者不志於是則吾無望焉耳矣誨之吾戚也長而益良方其中矣吾固欲其任重而行於世懼圓其外者未至故說車以贈

謫龍說

扶風馬孺子言年十五六時在澤州與羣兒戲郊亭上頃然有奇女墜地有光曄然被緅裘白紋之裏【緅將侯切又側鳩切帛靑赤色】首步揺之冠貴遊年少駭且悅之稍狎焉奇女頩爾怒曰不可【頩普名切又普伶切文選頩薄怒以自持兮知不可乎犯幹潘云頩普徑切美貌一曰斂容玉萹作萉】吾故居鈞天帝宮下上星辰呼噓陰陽薄蓬萊羞昆侖而不卽者帝以吾心侈大怒而謫來七日當復今吾𨿽辱塵土中非若儷也【儷郎計切偶也若汝也】吾復且害若眾恐而退遂入居佛寺講室焉及期進取杯水飲之噓成雲气五色翛翛也【翛音宵】因取裘反之化爲白龍徊翔登天莫知其所終亦怪甚矣嗚呼非其類而狎其謫不可哉孺子不妄人也故記其說

復吳子松說【答吳武陵】

子之疑木膚有怪文與人之賢不肖壽夭貴賤果气之寓歟爲物者裁而爲之歟余固以爲寓也子不見夫云之始作乎防怒衝湧【防蒲沒切】擊石薄木而肆乎空中偃然爲人拳然爲禽敷舒爲林木嵑爲宮室【嵑或作嶱苦曷丘葛二切魚列於葛二切山髙貌】誰其搏而斵之者風出洞窟流離百物經淸觸濁呼召竅穴與夫艸木之儷偶紛羅雕葩剡芒臭朽馨香采色之赤碧白黃皆寓也無裁而爲者又何獨疑玆膚之奇詭與人之賢不肖壽夭貴賤參差不齊者哉是固無情不足窮也然有可恨者人或權褒貶黜陟爲天子求士者皆學於聖人之道皆又以仁義爲的皆曰我知人我知人披辭窺貌逐其聲而覈其所蹈者以升而降其所升常防瞀【童雲音霧又莫切目不明】禍賊僻邪防人以自利者其所降率恆多淸明衝淳不爲害者彼非無情物也非不欲得其升降也然猶反戾若此逾千百年乃一二人幸不出於此者徵之猶無以爲告今子不是病而木膚之問爲物者有無之疑子胡橫訊過詰擾擾焉如此哉

羆說

鹿畏防【勑俱切】防畏虎虎畏羆羆之狀被髮人立絕有力而甚害人焉楚之南有獵者能吹竹爲百獸之音昔云持弓矢甖火而卽之山爲鹿鳴以感其類伺其至發火而射之防聞其鹿也趨而至其人恐因爲虎而駭之防走而虎至愈恐則又爲羆虎亦亡去羆聞而求其類至則人也捽搏挽裂而食之【捽昨沒切】今夫不善內而恃外者未有不爲羆之食也

觀八駿圖說

古之書有記周穆王馳八駿升昆侖之墟者後之好事者爲之圖宋齊以下【一作來】傳之觀其狀甚怪咸若騫若翔若龍鳳麒麟若螳蜋然其書尢不經世多有然不足采世聞其駿也因以異形求之則其言聖人者亦類是矣故傳伏犧曰牛首女媧曰其形類蛇【並出帝王世紀】孔子如倛頭【倛音欺方相也出荀子非相篇】若是者甚眾孟子曰何以異於人哉堯舜與人同耳今夫馬者駕而乘之或一里而汗或十里而汗或千百里而不汗者視之毛物尾鬛四足而蹄齕艸飲水一也【齕下沒切】推是而至於駿亦類也今夫人有不足爲負販者有不足爲吏者有不足爲士大夫者有足爲者視之圓首橫目食穀而飽肉絺而淸裘而燠一也推進而至於聖亦類也然則伏犧氏女媧氏孔子氏是亦人而已矣驊驑白羲山子之類【羲一作蟻列子云周穆王駕八駿之乘右服驊驑而左緑耳右驂赤驥而左白羲次車之乘右服渠黃而左逾輪左驂盜驪而右山子】若果有之是亦馬而已矣又烏得爲牛爲蛇爲倛頭爲龍鳳麒麟螳蜋然也哉然而世之慕駿者不求之馬而必是圖之似故終不能有得於駿也慕聖人者不求之人而必若牛若蛇若倛頭之問【一作間】故終不能有得於聖人也誠使天下有是圖者舉而焚之則駿馬與聖人出矣

柳河東集注卷十六

欽定四庫全書

柳河東集注卷十七

宋童宗說張惇頤潘緯音釋

傳

宋淸傳

宋淸長安西部藥市人也居善藥【居猶積也】有自山澤來者必歸宋淸氏淸優主之長安醫工得淸藥輔其方輒易讎【易以防切讎音售賣也】咸譽淸疾病疕瘍者【疕卑履切頭瘡瘍音羊身瘡一本作咸譽淸信能療病故病者】亦皆樂就淸求藥冀速已淸皆樂然響應𨿽不持錢者皆與善藥積劵如山未嘗詣取直或不識遙與劵淸不爲辭嵗終度不能報輒焚劵終不復言市人以其異皆笑之曰淸蚩妄人也或曰淸其有道者歟淸聞之曰淸逐利以活妻子耳非有道也然謂我蚩妄者亦謬淸居藥四十年所焚券者百數十人或至大官或連數州受俸博其餽遺淸者相屬於戶𨿽不能立報而以賖死者千百【賖一本作賤】不害淸之爲富也淸之取利逺逺故大豈若小市人哉一不得直則怫然怒再則罵而仇耳彼之爲利不亦翦翦乎吾見蚩之有在也淸誠以是得大利又不爲妄執其道不廢卒以富求者益眾其應益廣或斥棄沈廢親與交視之落然者淸不以怠遇其人必與善藥如故一旦復柄用益厚報淸其逺取利皆類此吾觀今之交乎人者炎而附寒而棄鮮有能類淸之爲者世之言徒曰市道交嗚呼淸市人也今之交有能望報如淸之逺者乎幸而庶防則天下之窮困廢辱得不死亡者眾矣市道交豈可少耶或曰淸非市道人也柳先生曰淸居市不爲市之道然而居朝廷居官府居庠塾鄕黨以士大夫自名者反爭爲之不已悲夫然則淸非獨異於市人也

種樹郭槖駞傳

郭槖駞不知始何名病僂【力主切病傴】隆然伏行有類槖駞者故鄕人號之駞駞聞之曰甚善名我固當因捨其名亦自謂槖駞云其鄕曰丰樂鄕在長安西駞業種樹凡長安豪富人【一本豪字下有家字】爲觀遊及賣果者皆爭迎取養視駞所種樹或移徙無不活且碩茂蚤實以蕃他植者𨿽窺伺效慕莫能如也有問之對曰槖駞非能使木壽且孳也【一有以字】能順木之天以致其性焉爾凡植木之性其本欲舒其培欲平其土欲故其築欲宻旣然已勿動勿慮去不復顧【去一本作亦】其蒔也若子【蒔音時種也】其置也若棄則其天者全而其性得矣故吾不害其長而已非有能碩茂之也不抑耗其實而已非有能蚤而蕃之也他植者則不然根拳而土易其培之也若不過焉則不及【一有焉字】茍有能反是者則又愛之太恩憂之太勤旦視而暮撫已去而復顧甚者爪其膚以驗其生枯揺其本以觀其疏宻而木之性日以離矣𨿽曰愛之其實害之𨿽曰憂之其實讎之故不我若也吾又何能爲哉【一本哉字上有矣哉】問者曰以子之道移之官理可乎駞曰我知種樹而已理非吾業也然吾居鄕見長人者好煩其令若甚憐焉而卒以禍旦暮吏來而呼曰官命促爾耕勗爾植督爾獲蚤繰而緒蚤織而縷字而幼孩遂而雞防鳴鼓而聚之擊木而召之吾小人輟飱饔以勞吏者且不得暇又何以蕃吾生而安吾性耶故病且怠若是則與吾業者者其亦有類乎問者嘻曰不亦善夫吾問養樹得養人術傳其事以爲官戒也【嘻一作喜】

童區寄傳

柳先生曰越人少恩生男女必貨視之【必一本作以】自毀齒已上父兄鬻賣以覬其利不足則盜取他室束防鉗梏之【鉗其防切梏姑沃切】至有須鬛者力不勝皆屈爲僮當道相賊殺以爲俗幸得壯大則縛取麼弱者漢官因爲已利【一本爲字或有以字】茍得僮恣所爲不問以是越中戶口滋耗少得自脫惟童區寄以十一嵗勝斯亦奇矣桂部從事杜周士爲餘言之童寄者郴州蕘牧兒也行牧且蕘二豪賊刼持反接布囊其口去逾四十里之虛所賣之【南越中謂野市曰虛】寄僞兒啼恐栗爲兒恆狀賊易之對飲酒醉一人去爲市一人臥植刃道上童微伺其睡以縛背刃力下上得絕因取刃殺之逃未及逺市者還得僮大駭將殺童遽曰爲兩郎僮孰若爲一郎僮耶彼不我恩也郎誠見完與恩無所不可市者良久計曰與其殺是僮孰若賣之與其賣而分之孰若吾得專焉【一有然字】幸而殺彼甚善卽藏其屍持僮抵主人所愈束縛牢甚夜半童自轉以縛卽鑪火燒絕之𨿽瘡手勿憚復取刃殺市者因大號一虛皆驚童曰我區氏兒也不當爲僮賊二人得我我幸皆殺之矣願以聞於官虛吏白州州白大府大府召視兒幼願耳刺史顏證【童云音徵又之盛切】奇之畱爲小吏不肯與衣裳吏防還之鄕鄕之行刼防者側目莫敢過其門皆曰是兒少秦武陽二嵗【戰國策燕有勇士秦武陽年十三殺人人不敢仵視史記云舞陽】而計殺二豪豈可近耶

梓人傳

裴封叔之第【裴封叔名瑾子厚之姊夫】在光徳裏有梓人款其門願傭隟宇【童云隟當作隙寫轉作隟乞逆切詳注第九卷

】而處焉所職尋引規矩繩墨家不居礱斵之器問其能曰吾善度材視棟宇之制髙深圓方短長之宜吾指使而羣工役焉捨我眾莫能就一宇故食於官府吾受祿三倍作於私家吾收其直大半焉他日入其室其牀闕足而不能理曰將求他工餘甚笑之謂其無能而貪祿嗜貨者其後京兆尹將飾官署余往過焉委羣材防眾工或執斧斤或執刀鋸皆環立向之梓人左持引右執杖而中處焉量棟宇之任視木之能舉揮其杖曰斧彼執斧者奔而右顧而指曰鋸彼執鋸者趨而左俄而斤者斵刀者削皆視其色俟其言莫敢自斷者其不勝任者怒而退之亦莫敢慍焉畫宮於堵盈尺而曲盡其制計其毫釐而構大廈無進退焉旣成書於上棟曰某年某月某日某建則其姓字也凡執用之工不在列余圜視大駭然後知其術之工大矣繼而嘆曰彼將捨其手藝專其心智而能知體要者歟吾聞勞心者役人勞力者役於人彼其勞心者歟能者用而智者謀彼其智者歟是足爲佐天子相天下法矣物莫近乎此也彼爲天下者本於人其執役者爲徒隸爲鄕師裏胥其上爲下士又其上爲中士爲上士又其上爲大夫爲卿爲公離而爲六職判而爲百役外薄四海有方伯連率【與帥同記王制千里之外設方伯又云十國以爲連連有帥】郡有守邑有宰皆有佐政其下有胥吏又其下皆有嗇夫版尹以就役焉【版尹掌戶版者】猶眾工之各有執伎以食力也彼佐天子相天下者舉而加焉指而使焉條其綱紀而盈縮焉齊其法制而整頓焉猶梓人之有規矩繩墨以定制也擇天下之士使稱其職居天下之人使安其業視都知野視野知國視國知天下其逺邇細大可手據其圖而究焉猶梓人畫宮於堵而績於成也能者進而由之使無所徳不能者退而休之亦莫敢慍不能【童云音縣行且賣也】不矜名不親小勞不侵眾官日與天下之英才討論其大經猶梓人之善運眾工而不伐藝也夫然後相道得而萬國理矣相道旣得萬國旣理天下舉首而望曰吾相之工也後之人循迹而慕曰彼相之才也士或談殷周之理者曰伊傅周召其百執事之勤勞而不得紀焉猶梓人自名其功而執用者不列也大哉相乎通是道者所謂相而已矣其不知體要者反此以恪勤爲公以簿書爲尊能矜名親小勞侵眾官竊取六職百役之事聽聽於府庭【聽魚隠切】而遺其大者逺者焉所謂不通是道者也猶梓人而不知繩墨之曲直規矩之方圓尋引之短長姑奪眾工之斧斤刀鋸以佐其藝又不能備其工以至敗績用而無所成也不亦謬歟或曰彼主爲室者倘或發其私智牽制梓人之慮奪其世守而道謀是用【詩如彼築室於道謀】𨿽不能成功豈其罪耶亦在任之而已余曰不然夫繩墨誠陳規矩誠設髙者不可抑而下也狹者不可張而廣也由我則固不由我則圮【部鄙切毀也】彼將樂去固而就圮也則捲其術黙其智悠爾而去不屈吾道是誠良梓人耳其或嗜其貨利忍而不能捨也喪其制量屈而不能守也棟橈屋壞則曰非我罪也可乎哉可乎哉余謂梓人之道類於相故書而藏之梓人蓋古之審曲面勢者【禮考工記注審察五材曲直方面形勢之宜】今謂之都料匠云余所遇者楊氏潛其名

李赤傳

李赤江湖浪人也嘗曰吾善爲歌詩詩類李白故自號曰李赤遊宣州州人館之【一本無州人二字】其友與俱遊者有姻焉間累日乃從之館赤方與婦人言其友戲之赤曰是媒我也吾將娶乎是友大駭曰足下妻固無恙太夫人在堂安得有是豈狂易病惑耶【易音亦】取絳雪餌之赤不肯有間婦人至又與赤言卽取巾經其脰【音豆項也】赤兩手助之舌盡出其友號而救之婦人解其巾走去赤怒曰汝無道吾將從吾妻汝何爲者赤乃就牖間爲書輾而圓封之【童云輾音展又尼展女箭二切】又爲書博封之訖如厠久其友從之見赤軒厠抱甕詭笑而側視勢且下入乃倒曳得之又大怒曰吾已升堂面吾妻吾妻之容世固無有堂之飾宏大富麗椒蘭之气油然而起顧視汝之世猶混厠也【混胡困切】而吾妻之居與帝居鈞天淸都無以異若何苦余至此哉然後其友知赤之所遭乃厠鬼也聚僕謀曰亟去是厠遂行宿三十里夜赤又如厠久從之且復入矣持出洗其污眾環之以至旦去抵他縣縣之吏方宴赤拜揖跪起無異者酒行友未及言已飲而顧赤則已去矣走從之赤入厠舉其牀捍門門堅不可入其友叫且言之眾發墻以入赤之面陷不潔者半矣又出洗之縣之吏更召巫師善咒術者守赤赤自若也夜半守者怠皆睡及覺更呼而求之見其足厠外赤死久矣獨得屍歸其家取其所爲書讀之蓋與其母妻訣其言辭猶人也柳先生曰李赤之傳不誣矣是其病心而爲是耶抑故有厠鬼耶赤之名聞江湖間其始爲士無以異於人也一惑於怪而所爲若是乃反以世爲混混爲帝居淸都其屬意明白【屬音燭】今世皆知笑赤之惑也及至是非取與向背決不爲赤者防何人耶反修而身無以欲利好惡遷其神而不返則幸耳【一本作矣】又何暇赤之笑哉【東坡有李赤詩題跋】

蝜蝂傳【蝜音負又扶缶切蝂音板】

蝜蝂者善負小虫也行遇物輒持取卬其首【童云卬音昂亦作仰】負之背愈重𨿽困劇不止也其背甚澀物積因不散【因一本作固】卒躓僕不能起【躓知利切僕音赴又音匐】人或憐之爲去其負茍能行又持取如故又好上髙極其力不已至墜地死今世之嗜取者遇貨不避以厚其室不知爲己累也惟恐其不積及其怠而躓也黜棄之遷徙之亦以病矣茍能起又不艾日思髙其位大其祿而貪取滋甚以近於危墜觀前之死亡【一本有曾字】不知戒𨿽其形魁然大者也其名人也而智則小虫也亦足哀夫【一本哀作悲】

柳河東集注卷十七

欽定四庫全書

柳河東集注卷十八

宋童宗說張惇頤潘緯音釋

騷

乞巧文

柳子夜歸自外夜有設祠者餌馨香【童云諸延切厚粥也潘云之然之善二切以稻米與狼臅膏爲】蔬果交羅插竹垂綏【與緌同而追切】剖瓜犬牙且拜且祈怪而問焉女進曰今玆秋孟七夕天女之孫將嬪於河鼓邀而祠者幸而與之巧驅去蹇拙手目開利組絍縫制【組總古切絍女鴆反】將無滯於心焉爲是禱也柳子曰茍然歟吾亦有所大拙倘可因是以求去之乃纓弁束袵促武縮气旁趨曲折傴僂將事【傴委羽切僂儱主切】再拜稽首稱臣而進曰下土之臣竊聞天孫專巧於天轇轕璇璣【轇音交轕音葛】經緯星辰能成文章黼黻帝躬以臨下民欽聖靈仰光耀之日久矣今聞天孫不樂其獨得貞卜於龜將蹈石梁款天津【天津九星橫天河中】儷於神夫於漢之濱兩旗開張中星耀芒【晉天文志左旗九星在河鼓左右旗在河鼓之右】靈气翕歘【呼勿切】玆辰之良幸而弭節薄遊民間臨臣之庭曲聴臣言臣有大拙智所不化醫所不攻威不能遷寛不能容乾坤之量包含海嶽臣身甚微無所投足蟻適於垤蝸休於殻龜黿螺蜯【上音蠃盧戈切下音蚌】皆有所伏臣物之靈進退惟辱仿佯爲狂【潘云仿佯音房羊徙倚也】局束爲諂吁吁爲詐坦坦爲忝他人有身動必得宜周旋獲笑顚倒逢嘻已所尊暱人或怒之變情徇勢射利抵巇【童云戲音羲山險也】中心甚憎爲彼所奇忍仇佯喜悅譽遷隨胡執臣心常使不移反人是已曽不懼疑貶名絕命不負所知抃嘲似傲貴者啟齒臣旁震驚彼且不恥叩稽匍匐言語譎詭令臣縮恧【女六切下同】彼則大喜臣若效之瞠怒叢已彼誠大巧臣拙無比王侯之門狂吠狴犴【狴音陛又邊迷切犴音岸獄也】臣到百喉喘顚汗睢盱逆走魄遁神叛欣欣巧夫徐入縦誕毛羣掉尾百怒一散世途昏險擬步如漆左低右昂鬭冒衝突神恐悖聖智危栗冺焉直透所至如一是獨何工縦橫不卹非天所假彼智焉出獨嗇於臣恆使玷黜沓沓騫騫恣口所言迎知喜惡黙測憎憐揺唇一發徑中心原膠加鉗夾【潘云鉗其炎切或作銡夾讀爲甲周禮並夾注銡箭具也】誓死無遷探心扼膽踴躍拘牽彼𨿽佯退胡可得旃獨結臣舌喑抑銜寃【喑音陰】擘眥流血【眥音劑】一辭莫宣胡爲賦授有此奇偏耀爲文瑣碎排偶抽黃對白啽哢飛走【啽音弇哢音弄鳥聲】駢四儷六錦心繡口宮沈羽振笙簧觸手觀者舞悅誇談雷吼獨溺臣心使甘老醜嚚昏莽鹵朴鈍枯朽不期一時以俟悠久旁羅萬金不鬻帚跪呈豪傑投棄不有眉矉頞蹙【矉音頻目恨張也頞音遏】喙唾胸歐【喙呼惠切唾吐臥切歐卽嘔字吐也】大而歸塡恨低首天孫司巧而窮臣若是卒不余畀獨何酷歟敢願聖靈悔禍矜臣獨艱付與姿媚易臣頑顏鑿臣方心規以大圓拔去吶舌【吶與訥同】納以工言文詞婉軟武輕便齒牙饒美眉睫增姸突梯捲臠【楚詞云突梯滑稽突梯隨俗貌莊子云臠捲傖囊捲臠不申舒貌捲音拳臠音攣又劵勉力轉二切】爲世所賢公侯卿士五屬十連【禮記王制五國以爲屬十國以爲連】彼獨何人長享終天言訖又再拜稽首俯伏以俟至夜半不得命疲極而睡見有靑褏朱裳【褏音袖】手持綘節而來告曰天孫告汝汝詞良苦凡汝之言吾所極知汝擇而行嫉彼不爲汝之所欲汝自可期胡不爲之而誑我爲汝惟知恥諂貌淫辭寧辱不貴自適其宜中心已定胡妄而期堅汝之心宻汝所持得之爲大失不爲卑凡吾所有不敢汝施致命而升汝愼勿疑嗚呼天之所命不可中革泣拜欣受初悲後懌抱拙終身以死誰惕

罵屍虫文【並序】

有道士言人皆有屍虫三處腹中伺人隠微失誤輒籍記日庚申幸其人之昏睡出讒於帝以求饗【酉陽雜俎上尸淸姑伐人眼中尸白姑伐八五蔵下尸血姑伐人胃命潘云按道書上尸彭中尸彭質下尸彭矯】以是人多謫過疾癘夭死柳子特不信曰【一本無特字】吾聞聰明正直者爲神帝神之尢者【一本無者字】其爲聰明正直宜大也安有下比陰穢小虫縦其狙詭【潘云狙七餘切狙善詐故以爲名】延其變詐以害於物而又悅之以饗其爲不宜也殊甚吾意斯虫若果爲是則帝必將怒而戮之投於下土以殄其類俾夫人咸得安其性命而苛慝不作然後爲帝也余旣處卑不得質之於帝而嫉斯虫之說爲文而罵之來屍虫汝曷不自形其形【一本作自刑者非】陰幽跪仄而寓乎人【跪一本作詭】以賊厥靈膏肓是處兮不擇穢卑【盲音荒心上鬲下也】潛覻黙聴兮導人爲非【覻一本作窺潘云七慮切】防持札牘兮揺動禍機卑陬拳縮兮宅體險微【潘云陬走侯側畱二切莊子卑陬失色注愧懼貌顏色不自得也】以曲爲形以邪爲質以仁爲凶以僭爲吉以淫防諂誣爲族類以中正和平爲罪疾以通行直遂爲顚蹶以逆施反鬭爲安佚譖下謾上【謾謨官切】恆其心術妬人之能幸人之失利昏伺睡旁睨竊出走讒於帝遽入自屈羃然無聲【羃音覓】其意乃畢求味已口胡人之卹彼修蛕恙心【蛕一作蛸童云蛕胡枚切並同】短蟯穴胃【蟯如消去消二切】外捜疥癘下索瘻痔【瘻力鬭切頸腫也痔直裏切】侵人肌膚爲已得味世皆禍之則惟汝類良醫刮殺聚毒攻餌【潘云刮古剎切周禮注劑謂刮去膿肉殺謂以藥食其惡肉】旋死無餘乃行正气汝𨿽巧能未必爲利帝之聰明宜好正直寧懸嘉饗答汝讒慝叱付九闗貽虎豹食下民舞躍荷帝之力是則宜然何利之得速收汝之生速滅汝之精蓐收震怒【國語蓐收天之刑神】將勑雷霆擊汝酆都【潘云道書北都羅酆注山名卽北帝之都也】糜亂縦橫俟帝之命乃施於刑羣邪殄夷大道顯明害气永革厚人之生豈不神且聖歟祝曰【潘云祝七敕切咒也】屍虫逐禍無所伏下民百祿惟帝之功以受景福屍虫誅禍無所廬下民其蘇惟帝之徳萬福來符臣拜稽首敢告於都

斬曲幾文

後皇植物【楚詞九章後皇嘉樹注後上皇天】所貴乎直聖主取焉以建家國亙爲棟楹齊爲閫閾外隅平端中室謹飾【一本作飭】度焉以幾【度待各切周禮室中度以幾】維量之則君子憑之以輔其徳末代淫巧不師古式斷玆揉木以限肘腋欹形詭狀曲程詐力制類奇邪【奇居宜切】用絕繩墨勾身陋狹危足僻側支不得舒脇不遑息余胡斯蓄以亂人極追咎厥始惟物之殘稟气失中遭生不完托地墝垤【墝苦交切垤徒結切】反時燠寒鬱悶結澀【悶一本作閉】癃蹇艱難【癃音隆蹇一作塞】不可以遂遂虧其端離奇詰屈【離奇力爾於綺二切一讀各如本字】縮恧防岏【上音櫕下五官切】含蠍孕蠧【蠍音曷木中虫】外邪中幹或因先容以售其蟠【前鄒陽傳蟠木云云以左右先爲之容】病夫甘焉制器以安彼風毒敗形陰沴遷魄【沴閭計切】禍气侵骨淫神化脈體仄筋倦榮乖衛逆乃喜玆物以爲已適器之不祥莫是爲敵烏可暱近以招禍癖【音僻】且人道甚惡惟曲爲先在心爲賊在口爲愆在肩爲僂在膝爲攣戚施踦跂【戚施病俯而不能仰者踦舉綺切曲也跂立弭切跟不著也】匍匐拘拳古皆斥逺莫致於前問誰其類惡木盜泉【管子云土懷耿介之心不防惡木之枝又尸子云孔子至於盜泉渇矣而不飲】朝歌回車簡牘載焉【載一本作稱前鄒陽傳邑號朝歌墨子回車】昭王市骨樂毅歸燕【燕昭王厚幣以招賢者郭隗曰古之人君有使涓人求千里馬者馬已死買其骨而反不期年千里馬至者三焉昭王爲隗築宮而事之於是士爭趨燕樂毅自魏往以爲亞卿】今我斬此以希古賢諂防宜惕正直宜宣道焉是達法焉是専咨爾君子曷不幹幹【張云前中幹音幹後曷不幹幹音防】旣和且平獲祐於天去惡在微愼保其傳

宥蝮蛇文【並序】

家有僮善執蛇晨持一蛇來謁曰是謂蝮蛇【蝮音覆毒蛇名】犯於人死不治又善伺人聞人咳喘步驟輒不勝其毒捷取巧噬【音誓】肆其害然或慊不得於人則愈怒【慊苦簟切恨也】反齧艸木艸木立死後人來觸死莖猶墮指攣腕瘇足【攣力緣切腕烏貫切瘇時勇切一本作腫】爲廢病必殺之是不可畱余曰汝惡得之曰得之榛中曰榛中若是者可旣乎曰不可其類甚博余謂僮曰彼居榛中汝居宮內彼不汝卽而汝卽彼犯而鬭死以執而謁者汝實健且險以輕近是物然而殺之汝益暴矣彼耕獲者求薪蘇者皆土其鄕知防而入焉執耒操鞭持芟撲以逺其害汝今非有求於榛者也宻汝居易汝庭【易以跂切謂芟治其艸木】不淩奧不步闇是惡能而害汝且彼非樂爲此態也造物者賦之形陰與陽命之气形甚怪僻气甚禍賊𨿽欲不爲是不可得也是獨可悲憐者又孰能罪而加怒焉汝勿殺也餘悲其不得已而所爲若是叩其脊諭而宥之其辭曰

吾悲乎天形汝軀【乎一本作夫】絕翼去足無以自扶曲膂屈脇惟行之紆目兼蜂蠆色混泥塗其頸蹙恧【頸一本作頭】其腹次且【上七私切下七餘切】褰鼻鉤牙穴出榛居蓄怒而蟠銜毒而趨志蘄害物陰妬潛狙【子余切潘云謂宻伺之字本作覻】汝之稟受若是𨿽欲爲鼃爲螾【鼃音蛙螾戈忍切】焉可得已凡汝之爲惡非樂乎此緣形役性不可自止艸揺風動百毒齊起首拳脊努呥舌揺尾【呥音冉噍貌潘云呥而防反】不逞其凶若病乎已世皆寒心我獨悲爾吾將薙吾庭【薙音替又丈幾切除艸也】葺吾楹窖吾垣【窖音教一本作窒】嚴吾扃俾奧艸不植而穴隟不萌【童云隟字當作隙乞逆切】與汝異途不相交爭𨿽汝之惡焉得而行嘻造物者胡甚不仁而巧成汝質旣稟乎此能無危物賊害無辜惟汝之實陰陽爲戾假汝忿疾余胡汝尢是戮是抶【敕栗切擊也】宥汝於野自求終吉彼樵豎持芟農夫執耒不幸而遇將除其害餘力一揮應手糜碎我𨿽汝活其恵實大他人異心誰釋汝罪形旣不化中焉能悔嗚呼悲乎汝必死乎毒而不知反訟乎內今𨿽寛焉後則誰賚【一作賴】陰陽爾造化爾道烏乎在可不悲歟

憎王孫文【幷序】

猨王孫居異山徳異性不能相容猨之徳靜以恆類仁讓孝慈居相愛食相先行有列飲有序不幸乖離則其鳴哀有難則內其柔弱者【難乃旦切】不踐稼蔬木實未熟相與視之謹旣熟嘯呼羣萃然後食衎衎焉山之小艸木必環而行遂其植故猿之居山恆郁然王孫之徳躁以囂勃諍號呶【上音豪下尼交切】唶唶彊彊【唶子夜切又仄伯切】𨿽羣不相善也食相噬齧行無列飲無序乖離而不思有難推其柔弱者以免好踐稼蔬所過狼籍披攘木實未熟輒齕齩投注【齕下沒切齩五狡切】竊取人食皆知自實其嗛【苫簟切以頰貯食曰嗛】山之小艸木必淩挫折挽使之瘁然後已故王孫之居山恆蒿然以是猨羣眾則逐王孫王孫羣眾則齚猨【晏云作齚一作齕鋤革切齰同】猨棄去終不與抗然則物之甚可憎者莫王孫若也余棄山間久見其趣如是作憎王孫雲湘水之悠兮【一本作浟浟兮】其上羣山胡玆郁而彼瘁兮善惡異居其間惡者王孫兮善者猨環行遂植兮止暴殘王孫兮甚可憎噫山之靈兮胡不賊旃跳踉叫囂兮【跳徒雕切踉呂唐切】衝目宣齗【齗魚巾切齒根肉】外以敗物兮內以爭羣排鬭善類兮嘩駭披紛盜取民食兮私巳不分充嗛果腹兮【果苦火切飽貌又如字】驕傲驩欣嘉華美木兮碩而繁羣披競齧兮枯株根毀成敗實兮更怒喧居民厭苦兮號穹旻【號音毫旻音瑉】王孫兮甚可憎噫山之靈兮胡獨不聞猨之仁兮受逐不校退優遊兮惟徳是效亷來同兮聖囚【紂用飛防惡來囚文王於羑里】禹稷合兮凶誅羣小遂兮君子違大人聚兮孽無餘善與惡不同鄕兮否康旣兆其盈虛伊細大之固然兮乃禍福之攸趨王孫兮甚可憎噫山之靈兮胡逸而居

逐畢方文【並序】

【潘雲山海經漢武帝時有獻獨足鶴東方朔奏曰所謂畢方鳥也淮南子木生畢方注木之精也狀如鳥靑色赤腳一足不食五穀】

永州元和七年夏多火災日夜數十發少尙五六發過三月乃止八年夏又如之人咸無安處老弱燔死晨不爨暝不燭【暝一本作夜】皆列坐屋上左右視罷不得休【罷音疲】蓋類物爲之者【物物也】訛言相驚云有怪鳥莫實其狀山海經云章義之山有鳥如鶴一足赤文白喙其名曰畢方見則其邑有譌火【譌與訛同吾禾切】若今火者其可謂譌歟而人有以鳥傳者其畢方歟遂邑中狀而圖之而磔之【磔陟格切潘云磔祀除厲也磔牲以於四方之神】爲之文而逐之

後皇庇人兮敬授羣材大施棟宇兮小蔽艸萊各有攸宅焉時闔而開火炎爲用兮化食生財胡今玆之怪戾兮日十爇而窮災朝儲淸以聮邃兮夕蕩覆而爲灰焚傷羸老兮炭死童孩叫號隳突兮戶駭人哀袒夫狂走兮倏忽往來郁攸孽暴兮【左哀三年注鬰攸火气暴音剝】混合恢臺民气不舒兮僵踣顚頽【僵音姜踣四侯蒲北二切】休炊息燎兮仄伏煨煤門甍晦黒兮啟伺姧回若墜之天兮【墜一作墮】若生之令行不訛兮國恐盍已問之禹書畢方是祟【山海經禹所撰祟音防】嗟爾畢方兮胡肆其志皇亶聰明兮念此下地災皇所愛兮僇死無貳【僇卽戮字】幽形扇毒兮陰險詭異汝今不懲兮眾愬咸至皇斯震怒兮殄絕汝類祝融悔禍兮回祿屏气【屏必郢切祝融火正回祿火神】大陰施威兮防行事【防大陰之神】汝𨿽赤其文只其趾逞工巧莫救汝死黠知亟去兮愚乃止此髙飛兮翺翔逺伏兮無傷海之南兮天之裔汝優遊兮可卒嵗皇不怒兮永汝世日之良兮今速逝急急如律令【潘云李濟翁資暇錄云令宜讀爲零律令雷邊捷善走與雷相疾速故云如此之疾速也】

辯伏神文【並序】

余病�且悸【�部鄙�腹內結病悸其季切心動潘云�鄙圮缶三音】謁醫視之曰惟伏神爲宜明日買諸市烹而餌之病加甚召醫而尢其故醫求觀其滓曰吁盡老芋也彼鬻藥者欺子而獲售子之懵也而反尢於余不以過乎余戍然慙愾然憂【愾口反】推是類也以往則世之以芋自售而病乎人者眾矣又誰辯焉申以詞云

伏神之神兮惟餌之良愉心舒肝兮魂平志康敺開滯結兮【敺音區】調防柔剛和寧悅懌兮復彼恆常休嘉防合兮【潘云防虛其切烝也禮記雲天地防合注云讀曰熹一音防】邪怪遁蔵君子食之兮其樂揚揚余殆於理兮榮衛蹇極伏杯積塊兮【史倉公傳陽虛侯病痺根在左脇下大如覆杯】悸不得息有醫導余兮求是以食往沽之市兮欣焉有得滌濯爨烹兮恃爾力反增予疾兮昏憒馮塞【憒胡對切馮音憑】余駭其狀兮往尢於醫徵滓以觀兮旣笑而嘻曰子胡昧愚兮玆謂蹲鴟【蹲音存鴟處脂切蹲鴟芋魁】處身猥大兮善植圩卑受气頑昏兮陰僻欹危【欹丘奇切亦作欹】累積星紀兮以老爲奇潛苞水土兮混雜蝝蚳【蝝余専切蝗子蚳音墀又直基切蟻子】不幸充腹兮惟痼之宜野夫忮害兮【忮支義切音寘狠也】假是以欺刮肌刻貌兮觀者勿疑中虛以脆兮外澤而夷【脆靑嵗切】誤而爲餌兮命或殆而今無以追兮後愼觀之嗚呼物固多僞兮知者蓋寡攷之不良兮求福得禍書而爲詞兮願寤來者

愬螭文【並序】

零陵城西有螭室於江法曹史唐登浴其涯螭牽以入一夕【一本作昔】浮水上吾聞凡山川必有神司之抑有是耶於是作愬螭投之江曰

天明地幽孰主之兮壽善夭殤終何爲兮堆山釃江【釃山宜所綺二切潘云分其流也】司者誰兮突然爲人使有知兮畏危慮害趨走祗兮父母孔愛妻子嘻兮出入公門不獲非兮浟浟湘流【童云浟音攸水流貌】淸且微兮陰幽洞石蓄怪螭兮胡濯玆熱卒無歸兮親戚叫號閭裏思兮魂其安遊覲湘累兮【累力追切揚雄反騷云欽弔楚之湘累注不以罪死曰累】嗟爾怪螭害江湄兮涎泳重瀾物莫威兮【瀾一本作淵】蟉形決目潛伺窺兮【蟉力幽巨糾二切潘云蚴蟉龍行動貌】膏血是利私自肥兮嵗旣大旱澤莫施兮妖猾下民使顚危兮充心飽腹肆敖嬉兮洋洋往復流逶迆兮【逶於危切迆音移又移爾切亦作迆】惟神髙明胡縦斯兮蔑棄無辜逞怪姿兮胡不降罰肅川坻兮舟者欣欣遊者熈兮蒲魚浸用吉無疑兮牲牷玉帛人是依兮匪神之愬將安期兮神之有亡於是推兮投之北流心孔悲兮

哀溺文【並序】

零陵之氓【零陵一本作永】咸善遊一日水暴甚有五六氓乘小船絕湘水中濟船破皆遊【一本遊字上有浮字】其一氓盡力而不能尋常【八尺曰尋倍尋曰常】其侶曰汝善遊最也今何后爲曰吾腰千錢重是以後曰何不去之不應搖其首有頃益怠已濟者立岸呼且號曰汝愚之甚蔽之甚身且死何以貨爲又揺其首遂溺死吾哀之且若是得不有大貨之溺大氓者乎於是作哀溺文

吾哀溺者之死貨兮惟大氓之爲憂洪濤鼓以風湧兮浩滉蕩而無舟【滉戶廣切】不讓祿以辭富兮又旁窺而詭求手足亂而無如兮負重逾乎崇丘旣浮頤而滅膂兮【浮頤一作揺頭者非】不欲釋利而離尢【欲一本作忍】呼號者之莫救兮愈揺首以沈流發披鬤以舞瀾兮【鬤如陽切發亂】魂倀倀而焉遊【童云倀田良切又音棖潘云無見貌】黿直進以爭食兮魚鮪族而爲羞始貪贏以嗇厚兮終負禍而懷讐前旣沒而後不知懲兮更攬取而無時休哀玆氓之蔽愚兮反賊已而從仇不量多而自諫兮姑指幸者而爲謀夫人固靈於鳥魚兮胡昧罻而防鉤【罻音蔚】大者死大兮小者死小善遊𨿽防兮卒以道夭與害偕行兮以死自繞推今而鑑古兮鮮克以保其生衣寶焚紂兮専利滅榮【國周語榮公好專利而不知大難】豺狼死而猶餓兮牛腹屍而不盈民旣貿貿而無知兮【一本無民字貿音茂潘云禮記貿貿然而來注目不明貌】故與彼咸諡爲氓死者不足哀兮冀中人爲余再更【更平聲】噫

招海賈文【賈音古】

咨海賈兮君胡以利易生而卒離其形大海蕩泊兮【泊晏本作汩】顚倒日月龍魚傾側兮神怪隳突滄茫無形兮往來遽卒【卒子忽切】陰陽開闔兮氛霧滃渤【滃鳥孔切渤蒲沒切】君不返兮逝怳惚【一本無逝字怳與恍同】舟航軒昂兮下上飄鼓騰趠峣嵲兮【趠敕教切超也又敕角切疾走貌峣音堯嵲魚列切危髙也】萬里一覩崒入坳兮【崒昨沒昨律二切鳥宏切坳於交切】視天若畆【卽畒字】奔螭出抃兮翔鵬振舞天吳九首兮更笑疊怒【更音庚山海經雲天吳水伯八首八足八尾背靑黃人面】垂涎閃舌兮揮霍旁午君不返兮終爲虜黒齒棧齴鱗文肌【棧士眼切齒不正齴角三切齒露】三角駢列耳離披反齗乂牙踔嵚崖【齗魚巾切齒根肉踔敕教尺約敕角三切隄也嵚音欽山髙險】蛇首狶鬛虎豹皮【狶音希又許豈切字作豨豕也】羣沒防出讙遨嬉臭腥百里霧雨彌君不返兮以充饑弱水蓄縮【弱一本作溺】其下不極投之必沈負羽無力鯨鯢疑畏淫淫嶷嶷【魚力魚其二切】君不返兮卒自賊怪石森立涵重淵髙下迾置淊危顚【迾呂結切遮也】崩濤捜疏剡戈鋋【鋋時連切小矛】君不返兮沈顚【霍虢呼臭二切】其外大泊泙奫淪【泙音平水名谷也奫於倫切奫淪水深廣貌】終古回薄旋天垠八方易位更錯陳君不返兮亂星辰東極傾海流不屬【音燭】泯泯超忽紛蕩沃殆而一跌兮沸入湯谷【跌徒結切】舳艫霏解捎若木【舳音軸艫音盧若木在昆侖西】君不返兮魂焉薄海若嗇貨號風雷【海若海神名號平聲】巨鼇頷首丘山頽猖狂震翻九垓【許隙切垓音該】君不返兮糜以摧咨海賈兮君胡樂出幽險而疾平夷恟駭愁苦而以忘其歸【恟音匈】上黨易野恬以舒【易以防切平也上黨潞州】蹈蹂厚土堅無虞【蹂忍久如又二切】歧路脈布彌九區出無入有百貨俱周遊傲睨神自如橦鐘撃鮮恣歡娛【潘云新殺曰鮮音仙出前漢陸賈傳】君不返兮欲誰須膠鬲得聖捐鹽魚範子去相安陶朱【範蠡相息亮切】呂氏行賈南面孤【賈音古呂不韋陽翟大賈人也封文信侯南面稱孤】羊心計登謀謨【桑羊】煮鹽大冶九卿居【東郭咸陽齊之大煮鹽孔僅南陽大冶武帝時皆爲大司農】祿秩山委收國租賢智走諾爭下車逍遙縦傲世所趨君不返兮諡爲愚咨海賈兮賈尙不可爲而又海是圖死爲險魄兮生爲貪夫亦獨何樂哉歸來兮寧君軀

柳河東集注卷十八

欽定四庫全書

柳河東集注卷十九

宋童宗說張惇頤潘緯音釋

弔贊箴戒

弔萇文

有周之羸兮邦國異圖臣乘君則兮王易爲侯威彊逆制兮郁命轉幽【轉一作輔】疹蠱膠宻兮肝膽爲尢【疹音軫蠱音古尢一作仇】姦權防貨兮忠勇以劉【劉殺也】伊時云幸兮大夫之羞嗚呼危哉河渭潰溢兮橫軀以抑嵩髙坼陊兮舉手排直【張云陊丈爾切說文曰小崩也韻曰山摧】壓溺之不慮兮堅剛以爲式知死不可撓兮明章人極夫何大夫之炳烈兮王不寤夫讒賊卒施快於剽狡兮怛就制乎彊國【剽四妙切狡古巧切範中行之難萇與之晉以爲討周人殺萇】松柏之斬刈兮蓊茸欣植【蓊烏孔切茸如容而隴二切】盜驪折足兮罷駑抗臆【盜驪八駿之一也罷音皮】鷙鳥之髙兮防狐惴而不食【鷙音至防音孽惴之瑞切】竊畏忌以羣朋兮夫孰病百而伸一挺寡以校眾兮古聖人之所難矧援羸以威慠兮玆固蹈殆而違安殺身之匪予戚兮閔宗周之不完豈成城以誇功兮哀淸廟之將殘嫉彪子之肆誕兮彌皇覽以爲謾【平聲】姑舎道以従世兮焉用夫考古而登賢指白日以致憤兮卒頽幽而不列版上帝以飛精兮黮寥廓而殄絕【黮徒感切不明貌】朅馮云以羾愬兮終冥冥以鬱結【朅丘傑切去也馮音憑依也羾音貢至也又音紅】欲登山以號辭兮愈洋洋以超忽心沍涸其不化兮形凝冰而自栗【童云沍音互涸音鶴又胡故切】圖始而慮末兮非大夫之操陷瑕委厄兮固衰世之道知不可而愈進兮誓不偸以自好陳誠以定命兮侔貞臣以與爲友【一本無以字】比干之以仁義類兮【晏本作之仁義兮宋云無義字】緬遼絕以不羣伯夷殉潔以莫怨兮孰克軌其遺塵茍端誠之內虧𨿽耆老其誰珍古固有一死兮賢者樂得其所大夫死忠兮君子所與嗚呼哀哉敬弔忠甫【一本弔字下更有予字】

弔屈原文

後先生蓋千祀兮余再逐而浮湘【子厚貶邵州刺史再貶永州司馬】求先生之汨羅兮【汨音覓水名在長沙羅縣屈原所沈處】擥蘅若以薦芳【擥曽敢切持也杜衡杜若皆香艸】願荒忽之顧懷兮冀陳辭而有光【一本作明】先生之不従世兮惟道是就支離搶攘兮遭世孔疚【搶千羊切攘如陽切】華虫薦壤兮進禦羔褏【與袖同左襄十四年右宰谷曰予狐裘而羔袖】牝雞咿嚘兮孤雄束咮【咿音伊嚘音憂咮與噣同救切喙也】哇咬環觀兮防耳大呂【哇烏切咬於交切滛聲】堇喙以爲羞兮焚棄稷黍【堇音覲鳥頭喙許穢切烏喙並毒藥】犴獄之不知避兮宮庭之不處【犴音岸】陷塗借穢兮榮若繡黼榱折火烈兮娯娯笑舞【娛娛一本作娭娭】讒巧之嘵嘵兮惑以爲咸池【嘵欣麼切咸池黃帝樂】便媚鞠恧兮美愈西施謂謨言之怪誣兮反寘瑱而逺違【瑱他甸切以玉充耳曰瑱楚語云吾憗寘之於耳是以規爲瑱也】匿重痼以諱避兮進兪緩之不可爲【兪附秦緩古之良醫】何先生之凜凜兮厲鍼石而従之【鍼與鍼同石砭也】但仲尼之去魯兮曰吾行之遲遲【一本去下有舎字】柳下恵之直道兮又焉往而可施今夫世之議夫子兮曰胡隱忍而懷斯惟達人之卓軌兮固僻陋之所疑委故都以従利兮吾知先生之不忍立而視其覆墜兮又非先生之所志窮與達固不渝兮夫惟服道以守義矧先生之悃愊兮滔大故而不貳【惘胡本切愊迫逼切】沈璜瘞佩兮孰幽而不光【瘞於罽切】荃蕙蔽匿兮胡久而不芳【荃一音孫蕙荃香艸】先生之貌不可得兮猶髣髴其文章托遺編而嘆喟兮渙余涕之盈眶【音匡】呵星辰而驅詭怪兮夫孰救於崩亡何揮霍夫雷電兮茍爲是之荒茫耀姱辭之矘朗兮世果以是之爲狂【姱音誇好也又奢貌矘音儻目無晴不明也又直視】哀余衷之坎坎兮獨蘊憤而增傷諒先生之不言兮後之人又何望【平聲】忠誠之旣內激兮抑銜忍而不長芊爲屈之幾何兮胡獨焚其中腸【芊音弭楚姓】吾哀今之爲仕兮庸有慮時之否臧【潘云否補靡切又侑久切周易左傳皆有兩音惟詩釋文獨音鄙臧善也否惡也】食君之祿畏不厚兮悼得位之不昌退自服以黙黙兮曰吾言之不行旣媮風之不可去兮懷先生之可忘

弔樂毅文【一作樂生】

許縦自燕來曰燕之南有墓焉其志曰樂生之墓余聞而哀之其返也與之文使弔焉

大廈之騫兮風雨萃之車亡其軸兮乘者棄之嗚呼夫子兮不幸類之尙何爲哉昭不可畱兮道不可常畏死疾走兮狂顧徬徨【謂田單反間旣行毅懼誅遂降趙】燕復爲齊兮東海洋洋嗟夫子之専直兮不慮後而爲防胡去規而就矩兮卒陷滯以流亡惜功美之不就兮俾愚昧之周章豈夫子之不能兮無亦惡是之遑遑仁夫對趙之悃欵兮誠不忍其故邦【潘云悃口本切楚辭悃悃欵欵注志一純也】君子之容與兮彌億載而愈光諒遭時之不然兮匪謀慮之不長跽陳辭以隕涕兮【跽巨幾切】仰視天之茫茫茍偸世之謂何兮言余心之不臧【言一本作信】

伊尹五就桀贊

伊尹五就桀或疑曰湯之仁聞且見矣桀之不仁聞且見矣夫胡去就之亟也【亟去吏切頻也】柳子曰惡是吾所以見伊尹之大者也彼伊尹聖人也聖人出於天下不夏商其心心乎生民而已曰孰能由吾言由吾言者爲堯舜而吾生人堯舜人矣退而思曰湯誠仁其功遲桀誠不仁朝吾従而暮及於天下可也於是就桀桀果不可得反而従湯旣而又思曰尙可十一乎使斯人蚤被其澤也又往就桀桀不可而又従湯以致於百一千一萬一卒不可乃相湯伐桀俾湯爲堯舜而人爲堯舜之人是吾所以見伊尹之大者也仁至於湯矣四去之不仁至於桀矣五就之大人之欲速其功如此不然湯桀之辧一恆人盡之矣又奚以憧憧聖人之足觀乎【憧昌容切】吾觀聖人之急生人莫若伊尹伊尹之大莫若於五就桀作伊尹五就桀贊

聖有伊尹思徳於民往歸湯之仁曰仁則仁矣非久不親退思其速之道宜夏是因就焉不可復反亳殷猶不忍其遲亟往以觀庶狂作聖一日勝殘至千萬冀一卒無其端五往不疲其心乃安遂升自陑【音而】黜桀尊湯遺民以完大人無形與道爲偶道之爲大爲人父母大矣伊尹惟聖之首旣得其仁猶病其久恆人所疑我之所大嗚呼逺哉志以爲誨

梁丘據贊

齊景有嬖曰梁丘子【梁丘據字子猶事見左傳昭公二十年】同君不爭古號媚士君悲亦悲君喜亦喜曷賢不贊卒贊於此媚予所仇激贊有以梁丘之媚順心狎耳終不撓厥政不嫉反已晏子躬相梁丘不毀恣其爲政政實允理時睹晏子食寡肉缺味愛其不飽告君使賜中心樂焉國用不墜後之嬖君罕或師是導君以防聞正則忌讒賢葉惡民蠧國圯嗚呼豈惟賢不逮古嬖亦莫梁丘可思又況晏氏激贊梁丘心焉孔瘁

霹靂琴贊引

霹靂琴零陵湘水西震余枯桐之爲也始枯桐生石上說者言有蛟龍伏其窽【音欵空也】一夕暴震爲火之焚至旦乃已其餘硿然【硿苦東窽宋二切】倒臥道上震旁之民稍柴薪之超道人聞取以爲三琴琴莫良於桐桐之良莫良於生石上石上之枯又加良焉火之餘又加良焉震之於火爲異是琴也旣良且異合而爲美天下將不可載焉微道人天下之美防喪余作贊辭識其越之左與右【禮記樂記朱而疏越注越瑟防孔也】以著其事又益以序以爲他傳辭曰惟湘之涯惟石之危龍伏之靈震焚之奇旣良而異爰合其美超實爲之贊者柳子

尊勝幢贊【並序】

以佛之爲尊而尊是法嚴之於頂其爲最勝宜也旣尊而勝矣其爲拔濟尢大塵飛而災去影及而福至睦州於是誠焉不疑【李睦州以李錡叛貶循州元和三年以赦量移永州】礱石六觚其長半尋乃篆乃刻立之爲福馬孺人之墓【馬孺人睦州外婦詳見外集馬淑墓志】孺人之生奉佛道未嘗敢怠今旣沒睦州又成其志擇冣勝且尊之道文之於石以延其休則其生佛所得佛道宜無疑也贊曰

世所尊兮又尊道勝無上兮以爲寶拔大苦兮升至眞靈合贊兮神而神駕元气兮濟津誰爲友兮上品人徳無已兮石無燐延永世兮奠坤垠靈受福兮公之勤

龍馬圖贊【並序】

始吾聞明皇帝在位靈昌郡【渭州】得異馬於河而莫知其形好事者涿人盧遵以其圖來示余其狀龍鱗虺尾拳毛環目肉鬛馬之靈怪有是耶居帝閒【闌校也】爲馬幾二十年従封禪郊籍鳴和鑾者數十事遇禍亂帝西幸馬至咸陽西入渭水化爲龍泳去不知所終且其來也宜於時其去也存其神是全徳也旣覩其形不可以不贊靈和粹異孕至神兮倮尾童鬛【良切】疏紫鱗兮巍然特出瑞聖人兮理平和樂百樂陳兮【百一本作伯】鳴鑾在禦大路遵兮世厖道悖還吾眞兮哀鳴延首慕水濱兮沛焉潛泳旋奫淪兮【奫於倫切奫倫水深廣貌】淵居海逝靈無鄰兮出處孔時類至仁兮嗟爾眾類孰是倫兮進昏死亂阽厥身兮【阽音鹽又都念切危也】匪馬之慕吾誰親兮贊之斯圖宜世珍兮

誡懼箴

人不知懼惡可有爲【惡平聲】知之爲美莫若去之非曰童昏昩昧勿思禍至而懼是誠不知君子之懼懼乎未始幾動乎微事遷乎理將言以思將行以止中決道符乃順而起起而獲禍君子不恥非道之愆非中之詭懼而爲懼𨿽懼焉如君子不懼爲懼之初

憂箴

憂可無乎無誰以寧子如不憂憂日以生憂不可常常則誰懌子常其憂乃小人戚敢問憂方吾將告子有聞不行有過不徙宜言不言不宜而煩宜退而勇不宜而恐中之誠懇過又不及憂之大方惟是焉急內不自得甚泰爲憂省而不疚𨿽死優遊所憂在道不在乎禍吉之先見乃可無過告子如斯守之勿墮

師友箴【並序】

今之世爲人師者眾笑之舉世不師故道益離爲人友者不以道而以利舉世無友故道益棄嗚呼生於是病矣歌以爲箴旣以儆已又以戒人

不師如之何吾何以成不友如之何吾何以增吾欲従師可従者誰借有可従舉世笑之吾欲取友誰可取者借有可取中道或捨孔尼不生牙也久死【鮑叔牙與管仲爲友】二人可作懼吾不似中焉可師恥焉可友謹是二物用惕爾後道茍在焉傭丐爲偶道之反是公侯以走內考諸古外考諸物師乎友乎敬爾無忽

敵戒

皆知敵之仇而不知爲益之尢皆知敵之害而不知爲利之大秦有六國兢兢以彊六國旣除乃亡【音怡作詑同自得貌又淺意】晉敗楚鄢範文爲患厲之不圖舉國造怨【鄢音偃左成十六年敗楚於鄢陵範文子曰君幼諸臣不佞何以及此君其戒之十七年晉厲公侈多外嬖反自鄢陵欲盡去羣大夫而立其左右】孟孫惡臧孟死臧卹藥石去矣吾亡無日【左傳襄公二十三年孟孫曰季孫之愛我美疢也孟孫之惡我藥石也美疢不如惡石孟孫死吾亡無日矣】智能知之猶卒以危矧今之人曽不是思敵存而懼敵去而舞廢備自盈秪益爲瘉【音愈病也】敵存滅禍敵去召過有能知此道大名播懲病克壽矜壯死暴縦欲不戒匪愚伊耄我作戒詩思者無咎

三戒【並序】

吾恆惡世之人不知推已之本而乘物以逞或依勢以干非其類出技以怒彊竊時以肆暴然卒迨於禍有客談麋驢防三物似其事作三戒

臨江之麋

臨江之人畋得麋麑【童云麋音眉麑音倪鹿子也】畜之入門羣犬垂涎揚尾皆來其人怒怛之自是日抱就犬習示之使勿動積使與之戲稍久犬皆如人意麑稍大【一本麑字上有麋字】忘已之麋也以爲犬良我友抵觸偃僕益狎犬畏主人與之俯仰甚善然時啖其舌【啖音淡】三年麋出門外見外犬在道甚眾走欲與爲戲外犬見而喜且怒共殺食之狼籍道上麋至死不悟

黔之驢

黔無驢有好事者船載以入至則無可用放之山下虎見之龎然大物也以爲神蔽林間窺之稍出近之憗憗然莫相知【憗魚僅切】他日驢一鳴虎大駭逺遁以爲且噬已也甚恐然往來視之覺無異能者益習其聲又近出前後終不敢搏稍近益狎蕩倚衝冒驢不勝怒蹄之虎因喜計之曰技止此耳因跳踉大【潘云虎檻許鑑二切】防其喉盡其肉乃去噫形之龎也類有徳聲之宏也類有能向不出其技虎𨿽猛疑畏卒不敢取今若是焉悲夫

永某氏之防

永有某氏者畏日拘忌異甚以爲己生嵗直子防子神也因愛防不畜貓犬【一本作又】禁僮勿撃防倉廩庖廚悉以恣防不問由是防相告皆來某氏飽食而無禍某氏室無完器椸無完衣【椸音移方言榻前兒趙魏之間謂之椸一曰衣架】飲食大率防余也晝累累與人兼行【累倫追切】夜則竊齧鬭暴其聲萬狀不可以寢終不厭數嵗某氏徙居他州後人來居防爲態如故其人曰是陰類惡物也盜暴尢甚且何以至是乎哉假五六貓闔門撤瓦灌穴購僮羅捕之殺防如丘棄之隠處臰數月乃已【臰卽臭字】嗚呼彼以其飽食無禍爲可恆也哉【東坡云予讀柳子厚三戒而愛之乃作河豚魚烏賊魚二說並序以自警】

柳河東集注卷十九

欽定四庫全書

柳河東集注卷二十

宋童宗說張惇頤潘緯音釋

銘雜題

沛國漢原廟銘

昔在帝堯光有四海元首萬邦時則舜禹稷卨【與契同】佐命垂統股肱天下聖徳未衰而內禪元臣繼天而受命四姓承休【虞嬀氏夏姒氏商子氏周姬氏】疊有中邦五神環運【虞土徳夏金徳商水徳周木徳漢火徳】炎徳復起周道消滅秦徳暴戾皇天疇庸審厥保承乃命唐帝之後振而興之又俾元臣之後【元一本作九者非也】翊而登之所以紹復丕績不墜厥祀故曲逆【音去遇陳平所封又並如字云】起爲策士輔成帝圖吐謀洞靈奮奇如神舜之冑也汝陰【夏侯嬰所封】脫帝宻网摧虜暴气扶乘天休運行嘉謀禹之苗也鄼侯【鄼音贊蕭何所封】保綏三秦控引漢中宏器廓度以大帝業卨之裔也淮陰【韓信所封】整齊天兵導楊威靈覆趙夷魏拔齊殄楚平陽【曹防所封】破三秦虜魏王綘侯【周勃所封】定楚地固劉氏皆稷之裔也克復堯緒昭哉甚明天意若曰建火徳者必唐帝之冑故漢氏興焉翼炎運者必唐臣之孫故羣雄登焉是以髙帝誕膺聖祚以垂徳厚探昊穹之奧防載幽明之休祐殺白帝於大澤以承其靈建赤旂於沛邑以昭其神假手於嬴以混諸侯【嬴秦姓】慿力於項以離闗東奉纉堯之元命而四代之後咸獻其用徳乘木之大統而秦楚之盛不保其位旣建皇極設都咸陽撫徵四方訓齊天下乃樂沛宮以追造邦之本乃歌大風以昭武成之徳【髙祖十二年過沛置酒沛宮歌大風】乃奠舊邦【舊一本作尊】以壯王業之基生爲湯沐之邑沒爲思樂之地且曰萬嵗之下魂遊於此惟玆原廟沛邑之舊也祭蚩尢於是庭而赤精降導靈命於是邦而羣防至登布衣於萬乘而子孫得以纉其緒化環堵爲四海而黎元得以安其業基岱嶽之髙源洪河之長蓄靈擁休此焉發迹蓋以道備於是而後行之天下制成於是而後廣之宇內天下備其道而神復乎本宇內成其制而心懷於舊宜其正名以表功用成其始俾生靈盡其敬焉陳本以宅神用成其終俾生靈盡其慕焉故髙帝定位建玆閟宮恵皇嗣服爰立淸廟綿越千祀至今血食此所以成終而成始也且夫以防蛇之威安知不運其宻用佐嵗功以流澤歟以約法之仁安知不流其神睠相舊邦之遺黎歟以紹唐之餘慶統天之遺烈安知不奮其神化大祐於下土歟然則展敬乞靈烏可已也銘於舊邑以迪天命其辭曰

蕩蕩明徳時惟放勛【放於往切勛與勲同堯也】揖讓而退祚於後昆羣蛇輔龍以翊天門【翊一本作音工童云翊音貞飛至也今本作非是】登翼炎運唐臣之孫秦网旣離鹿駭東夏長蛇封豖蹈躍中野天復堯緒鐘祐於劉赫矣漢祖播玆皇猷揚旂沛庭約従諸侯【従將容切】豪暴震疉威聲布流緫制虎臣委成良疇勦勦霸楚【勦子小切絕也】遂荒神州區宇懷濡黔黎輯柔表正萬國炎靈用休定宅咸陽以都上游畱觀本邦在鎬如周穆穆恵王宗禋克承崇崇沛宮淸廟是慿原念大業肇經玆地乃専元命亦舉嚴嗣建旂釁鼓遂據天位魂遊故都永介丕祉煥列唐典嚴恭防墜勤此休銘以昭本始

劍門銘【並序】

惟蜀都重險多貨混同戎蠻人尨俗剽【剽匹妙切輕也】嗜爲寇亂皇帝元年八月帥喪眾暴【永貞元年劍南西川節度使韋臯卒劉辟自爲畱後邀旄節】羣疑不制妖防煽行【防魚列切亦作】怙恃富彊滔天阻兵攻陷他部北包劍門慿負丘陵以張驁猛堅利鋒鏑以拒大順謂雷霆之誅莫已加也惟梁守臣禮部尙書嚴公【嚴礪】以國害爲私讐以天討爲己任推仁伏信不待司死而人致其命立義抗憤不待喋血【喋大頻切潘云殺人流血滂沱師古曰當作蹀謂履之】而士一其心悉師出次祗俟明詔凡諸侯之師必出於是儲峙饗賚【峙一本作備音峙具也】取其丰穰乃遣前軍嚴秦奉揚王誅誕告南土十一月右師逾利州蹈冠地乘山斬虜以遏奔衝左師出於劍門大攘頑嚚諭引劫脇蟻潰鼠駭險無以固【一本以下有爲字】收奪利地以須王師刲刳腎腸振拔根柢俾無以肆毒用集我勲力鼔一振【音墳】元戎啟行取其渠魁以爲大戮【九月行營節度使髙崇文克成都擒劉辟送長安】由公忠勇憤悱【憤房吻切悱音斐】授任堅明謀猷長用能啟辟險阨夷爲大塗衰沮害气對乎天意帝用休嘉議功居首增秩師長進爲大藩【本傳云劉辟反以儲備有素檢校尙書左僕射十月以礪爲東川節度使】宅是南服將校羣吏願刋山石昭著公之功垂號無窮銘曰

井絡坤垠【河圖括地象曰岷山之精上爲井絡】時惟外區界山爲門環於蜀都叢險積貨混並羌髳【茂侯切】狂猾窺隙狺狺嘯呼【狺魚巾切亦作防楚詞猛犬狺狺】慿據勢勝厚其凶徒帝皇之仁宥而不誅暴非徳馴害及巴渝乃出王旅乃咨列嶽牧臣司梁【謂嚴礪】當其要束器備攸積糗糧是蓄人無增賦師以饒足喋血誓士機在握分命貔貅陳爲犄角【犄舉綺切】右逾岷山左直劍門攻出九地【七書孫子善守者蔵於九地之下】上披重云攀天蹈空夷視阻艱破裂層壘殄殱羣頑內獲固圉外臨平原天兵徐驅卒乘嘽嘽【他用切眾也】大憝囚戮【憝徒對切謂劉辟】戎夏咸歡帝圖厥功惟梁是先開國進位南服於藩邦之淸平人以完安銘功鑑亂永代是觀

塗山銘【並序】

惟夏后氏建大功定大位立大徳勤勞萬邦和寧四極威懷之道儀刑後王當乎洪流方割災被下土自壺口而導百川大功建焉虞帝耄期順承天歷自南河而受四海大位定焉萬國旣同宣省風教自塗山而防諸侯大政立焉功莫崇乎禦大災乃賜圭以承帝命位莫尊乎執大象乃輯五瑞以建皇極政莫崇乎齊大統乃朝玉帛以混經制是所以承唐虞之後垂子孫之丕業立商周之前樹帝王之洪範者也嗚呼天地之道尙徳而右功帝王之政崇徳而賞功故堯舜至徳而位不及嗣湯武大功而祚延於世有夏徳配於二聖而唐虞讓功焉功冠於三代而商周讓徳焉宜乎立極垂統貽於後裔當位作聖著爲世準則塗山者功之所由定徳之所由濟政之所由立有天下者宜取於此追惟大號旣發華蓋旣狩方嶽列位奔走來同山川守神莫敢遑寧【吳伐越得大骨吳使來問仲尼曰禹致羣神於防稽之山防風氏後至禹殺而戮之客曰敢問誰守爲神仲尼曰山川之守足以紀綱天下者其守爲神社稷之守爲公侯】羽旄四合衣裳咸防防恭就列俯僂聴命然後示之以禮樂和气周洽申之以徳刑天威震耀制立謨訓宜在長久厥後啟徵有扈而夏徳始衰羿距太康而帝業不守皇祖之訓不由人亡政墜卒就陵替向使繼代守文之君又能紹其功徳修其政統卑宮室惡衣服拜昌言平均賦入制定朝防則諸侯常至而天命不去矣玆山之防安得獨光於後歟是以周穆遐追遺法復防於是山聲垂天下亦紹前軌用此道也故余爲之銘庶後代朝諸侯制天下者仰則於此其辭曰

惟禹體道功厚徳茂防朝侯衛統壹憲度省方宣教化制殊類咸防壇位承奉儀矩禮具樂備徳容旣孚乃舉明刑【一本作則】以弼聖謨則戮防風【則一本作刑】遺骨専車克明克威疇敢以渝宣昭黎憲【一本作獻】耆定混區【耆音指又音移】傳祚後丕承帝圖塗山巖巖界彼東國惟禹之徳配天無極卽山刻碑貽後訓則

壽州安丰縣孝門銘【並序】

壽州刺史臣承思言九月丁亥安丰縣令臣某上所部編戶甿李興父被惡疾嵗月就亟【就一本作疾】興自刃股肉假托饋獻其父老病已不能啖啜【啖都濫切啜殊悅切與歠同】宿而死興號泣撫臆口鼻垂血捧土就墳沾漬涕洟【音夷】墳左作小廬防以苫茨【苫詩廉切】伏匿其中扶服頓踴【扶服卽匍匐】晝夜哭訴孝誠幽達神爲見異廬上產紫芝白芝二本各長一寸廬中醴泉湧出奇形異狀應驗圖記此皆陛下孝理神化陰中其心【中去聲】而克致斯事謹案興氓庶賤陋循習淺下性非文字所導生與耨耒爲業【一作伍】而能鐘彼醇孝超出古列天意神道猶錫瑞物以表列異伏惟陛下有唐堯如天如神之徳宜加旌襃合於上下請表其裏閭刻石明白宣延風美觀示後祀永永無極臣昧死上請制曰可其銘云【一本無此二字】

懿厥孝思玆惟淑靈稟承粹和篤守天經【孔子曰夫孝天之經也】泣侍羸疾黙禱隠防引刃自向殘肌敗形羞饍奉進憂勞孝誠惟時髙髙曽不是聴創巨痛仍【創卽瘡字禮記三年問篇創鉅者其日久痛甚者其愈遲】號於穹昊捧土濡涕頓首成墳陷膺腐眥寒暑在廬艸木悴死鳥獸踟躕殊類異俗亦相其哀肇有二位【天地也】孝道爰興克修厥猷載籍是登在帝有虞以孝烝烝仲尼述經以教於曽惟昔魯侯見命夷宮【周夷王廟也國語周宣王欲得國子之能導訓諸侯者穆仲曰魯侯孝王乃命於夷宮中】亦有考叔寤莊稱純【左傳隠公二年鄭莊公寘姜氏於城潁潁考叔有獻於公云云公従之遂爲母子如初君子曰潁考叔純孝也愛其母施及莊公】顯顯李氏實與之倫哀嗟道路涕慕裏鄰邦伯章奏稽首殷懃上動帝心旁達明神神錫袐祉三秀靈泉【楚詞云采三秀於山間三秀芝艸也靈泉卽醴泉】帝命薦加亦表其門統合上下交贊天人建此碑號億齡揚芬

武岡銘【並序】

元和七年四月黔巫東鄙蠻獠雜擾【獠竹絞切又音老亦作防西南夷名】盜弄庫兵賊脇守帥【元和六年辰漵蠻酋張伯靖嫉黔中觀察使竇羣督斂苛刻因聚眾叛殺長史刼據辰錦諸州連九洞以自固】南鉤牂牁【音臧柯漢武帝定西南夷置牂牁郡】外誘西原【蠻也】置魁立帥殺牲盟誓洞窟林麓嘯呼成羣皇帝下銅獸符發庸蜀荊漢南越東甌之師四面討問畏罪慿阻逃遁不卽誅【時崔能嚴綬栁公綽討之三嵗不能定】時惟潭部戎帥禦史中丞栁公綽練立將校提卒五百屯於武岡不震不騫如山如林告天子威命明白信順亂人大恐視公之師如百萬視公之令如風雷怨號呻吟喜有攸訴投刃頓伏願完父子卒爲忠信奉職輸賦進比華人無敢不龔毋弟生壻繼來於潭咸致天廷皇帝休嘉式新厥命【嚴綬遣部將李志列招張伯靖遂以其家屬舒秀和等詣江陵詔嚴綬皆授麾下將以撫之以伯靖爲右威衛翊府中郎將】凶渠同惡革面向化如醉之醒如狂之寧公爲藥石俾復其性詔書顯異進臨江漢【以栁公綽爲鄂嶽觀察使】益兵三倍爲時碩臣殿於大邦【殿多見切鎭也】文儒申申有此武功於是夷人始復聞公之去相與髙蹈涕呼若寒去裘昔公不誇首級爲已能力専務教誨俾邦斯平我老洎防由公之仁小不爲虺蜮【虺許偉切虫也蜮越福切短狐也似鼈三足能沙射人影】大不爲鯨鯢【鯨其京切鯢五兮切左宣十二年注鯨鯢大魚也以諭不義之人吞食小國】恩重事持不邇而逺莫可追已願銘武岡首以慰我思以昭我類【一作鄰】以示我子孫彌億萬年【一本無彌字】俾我奉國如令之誠鄰之我懷如公之勤其辭曰

黔山之防【防族丸切髙也】巫水之磻【音盤曲也】魚駭而離獸犯而殘戶恐合竄【合一作作谷】彼攘仍亂【彼一本作披】王師來誅【來二本作未】期死以緩公明不疑公信不欺援師定命【援一本作授】俾邦克正皇仁天施我反其性我塗四闔公示之門我愚抵死公示之恩旣骨而完旣亡而存奉公之訓貽我子孫我始蝥賊【蝥音矛】由公而仁我始冦讐由公而親山畋澤【與魚同周禮有人】輸賦於都陶穴刋木室我姻族烹牲是祀公受介福揲蓍以占【揲舌惵切又音舌揲蓍一本作折蒓】公宜百祿皇懋公功於大邦逺哉去我誰嗣其良有穴之丹有犀之顚匪曰余固公不可賂祝鄰之徳恆遵公則朂余之世永謹邦制【此四字一本作以永邦制】南夷作詩刻示來裔

井銘【並序】

始州之人【桞州人】各以甖甈【甖音罌瓶類大腹小口甈五計切爾雅云康瓠謂之甈瓠壺也一云甈破甖也】負江水莫克井飲崖岸峻厚旱則水益逺人降大艱雨多塗則滑而顚恆惟咨嗟怨惑訛言終不能就元和十一年三月朔命爲井城北隍上未晦果寒冽而多泉邑人以灌其上堅垍【一作壯垍巨至切堅土也】其利悠久其相者浮圖談康軍事牙將米景鑿者蔣晏凡用罰布六千三百役庸三十六大甎千七百其深八尋有二尺【八尺曰尋】銘曰

盈以其神其來不窮恵我後之人噫疇肯似於政其來日新【一作盈以神】

舜禹之事【晏元獻云此文與下謗譽咸宜等編恐是博士韋籌所作】

魏公子丕由其父得漢禪還自南郊謂其人曰舜禹之事吾知之矣由丕以來皆笑之栁先生曰丕之言若是可也向者丕若曰舜禹之道吾知之矣丕罪也其事則信吾見笑者之不知言未見丕之可笑者也凡易姓授位公與私仁與彊其道不同而前者忘後者系其事同使以堯之聖一日得舜而與之天下能乎吾見小爭於朝大爭於野其爲亂堯無以已之何也堯未忘於人舜未系於人也堯之得舜也以聖舜之得禹也以聖兩聖獨得於天下之上柰愚人何其立於朝者放齊猶曰朱啟明而況在野者乎堯知其道不可退而自忘舜知堯之忘已而系舜於人也進而自系舜舉十六族去四凶族使天下咸得其人【一本作仁】命二十二人興五教立禮刑使天下咸得其理合時月正歷數齊律度量權衡使天下咸得其用積十餘年人曰明我者舜也齊我者舜也資我者舜也天下之在位者皆舜之人也而堯隤然聾其聰昬其明愚其聖人曰往之所謂堯者果烏乎在哉或曰耄矣曰匿矣又十餘年其思而問者加少矣至於堯死天下曰久矣舜之君我也夫然後能揖讓受終於文聖舜之與禹也亦然禹旁行天下功系於人者多而自忘也晚益之自系猶是也而啟賢聞於人故不能夫其始系於人也厚則其忘之也遲不然反是漢之失徳久矣其不系而忘也甚矣宦董袁陶之賊生人盈矣【謂宦官董卓袁紹袁術兄弟及陶謙】丕之父【曹操字孟徳】攘禍以立彊積三十餘年天下之主曹氏而已無漢之思也丕嗣而禪天下得之以爲晚何以異夫舜禹之事也然則漢非能自忘也其事自忘也曹氏非能自系也其事自系也公與私仁與彊其道不同其忘而系者無以異也堯舜之忘不使如漢不能授舜禹舜禹之系不使如曹氏不能受之堯舜然而世徒探其情而笑之故曰笑其言者非也問者曰堯崩天下若喪考妣四海遏宻八音三載子之言忘若甚然是可不可歟曰是舜歸徳於堯史尊堯之徳之辭者也堯之老更一世矣徳乎堯者蓋已死矣其幼而存者堯不使之思也不若是不能與人天下

謗譽

凡人之獲謗譽於人者亦各有道君子在下位則多謗在上位則多譽小人在下位則多譽在上位則多謗何也君子宜於上不宜於下小人宜於下不宜於上得其宜則譽至不得其宜則謗亦至此其凡也然而君子遭亂世不得已而在於上位則道必咈於君而利必及於人由是謗行於上而不及於下故可殺可辱而人猶譽之小人遭亂世而後得居於上位則道必合於君而害必及於人由是譽行於上而不及於下故可寵可富而人猶謗之君子之譽非所謂譽也其善顯焉爾小人之謗非所謂謗也其不善彰焉爾然則在下而多謗者豈盡愚而狡也哉在上而多譽者豈盡仁而智也哉其謗且譽者豈盡明而善褒貶也哉然而世之人聞而大惑出一庸人之口則羣而郵之且置於逺邇莫不以爲信也豈惟不能襃貶而己則又蔽於好惡奪於利害吾又何従而得之耶孔子曰不如鄕人之善者好之其不善者惡之善人者之難見也則其謗君子者爲不少矣其謗孔子者亦爲不少矣傳之記者叔孫武叔時之顯貴者也其不可記者又不少矣是以在下而必困也及乎遭時得君而處乎人上功利及於天下天下之人皆歡而戴之向之謗之者今従而譽之矣是以在上而必彰也或曰然則聞謗譽於人者反而求之可乎曰是惡可【惡平聲】無亦徵其所自而已矣其所自善人也則信之不善人也則勿信之矣茍吾不能分於善不善也則己耳如有謗譽乎人者吾必徵其所自未敢以其言之多而舉且信之也其有及乎我者未敢以其言之多而榮且懼也茍不知我而謂我盜跖【之石切】吾又安取懼焉【取一本作最下同】茍不知我而謂我仲尼吾又安取榮焉知我者之善不善非吾果能明之也要必自善而已矣

咸宜

興王之臣多起污賤人曰幸也亡王之臣多死冦盜人曰禍也余咸宜之當兩漢氏之始屠販徒出以爲公侯卿相無他焉彼固公侯卿相器也遭時之非是以詘獨其始之不幸非遭髙光而以爲幸也漢晉之末公侯卿相刼戮困餓伏墻壁間以死無他焉彼固餓戮困餓器也遭時之非是以出獨其始之幸非遭卓曜【後漢董卓晉劉曜】而後爲禍也彼困於昏亂伏志气屈身體以下奴虜平難澤物之徳不施於人一得適其傃其進晚耳而人猶幸之彼伸於昬亂抗志气肆身體以傲豪傑殘民興亂之行於天下一得適其傃其死後耳而人猶禍之悲夫余是以咸宜之

鞭賈【潘云賈音古】

市之鬻鞭者人問之其賈宜五十【賈卽價字】必曰五萬復之以五十則伏而笑以五百則小怒五千則大怒必五萬而後可有富者子適市買鞭出五萬持以誇余視其握則蹇仄而不植其行水者一去一來不相承其節朽黑而無文材【一本無材字】搯之滅爪而不得其所窮【潘云搯音滔棺引也今當作搯苦甲切爪按曰雅】舉之翲然若揮虛焉【翲紕招切飛也】余曰子何取於是而不愛五萬曰吾愛其黃而澤且賈者云【潘云賈音古】余乃召僮爚湯以濯之則遫然枯【遫音速】蒼然白向之黃者梔也澤者蠟也富者不悅然猶持之三年後出東郊爭道長樂阪下馬相踶【潘云踶徒計切蹋也莊子怒則分背相踶】因大擊鞭折而爲五六馬踶不已墜於地傷焉視其內則空空然其理若糞壤無所賴者今之梔其貌蠟其言以求賈技於朝者【賈音古一本無者字】當其分則善一誤而過其分則喜當其分則反怒曰余曷不至於公卿然而至焉者亦良多矣居無事𨿽過三年不害當其有事驅之於陳力之列以禦乎物以夫空空之內糞壤之理而以責其大擊之效惡有不折其用而獲墜傷之患者乎【一本無者字】

吏商

吏而商也【錢重作柳文後跋曰得善本云吏非商也吏而商】污吏之爲商不若防吏之商其爲利也博污吏以貨商資同惡與之爲曹大率多減耗役傭工費舟車射時有得失取貨有苦良【苦音古周禮天官典婦功辧其苦良】盜賊水火殺敓焚溺之爲患【敓與奪同】幸而得利不能什一二身敗祿奪大者死次貶廢小者惡終不遂【者一本作名】污吏惡能商矣哉【惡音烏】防吏以行商【行下孟切】不役傭工不費舟車無資同惡減耗時無得失貨無良苦盜賊不得殺敓水火不得焚溺利愈多名愈尊身富而家彊子孫葆光是故廉吏之商博也茍修嚴潔白以理政由小吏得爲縣由小縣得大縣由大縣得刺小州其利月益各倍其行不攺又由小州得大州其利月益三之一其行又不攺又由大州得廉一道【廉察也如今監司戶】其利月益之三倍不勝富矣茍其行又不攺則其爲得也夫可量哉𨿽赭山以爲章涸海以爲鹽未有利大能若是者然而舉世爭爲貨商以故貶吏相逐於道百不能一遂人之知謀好邇富而近禍如此悲夫或曰君子謀道不謀富子見孟子之對宋牼乎【牼口莖切】何以利教爲也柳子曰君子有二道誠而明者不可教以利明而誠者利進而害退焉吾爲是言爲利而爲之者設也或安而行之或利而行之及其成功一也吾哀夫沒於利者以亂人而自敗也姑設是庶由利之大小登進其志幸而不撓乎下以成其政交得其大利吾言不得已爾何暇従容若孟子乎孟子好道而無情其功緩以疏未若孔子之急民也

東海若

東海若【海神名】陸遊登孟諸之阿【孟諸澤名在睢陽縣東北】得二瓠焉刳而振其犀以嬉【犀辧】取海水雜糞壤蟯蚘而實之【童云蟯如消切腹中防蚘音尢又音回】臭不可當也窒以宻石舉而投之海逾時焉而過之曰是故棄糞耶其一徹聲而呼曰我大海也東海若呀然而笑曰【呀虛牙切】怪矣今夫大海其東無東其西無西其南無南其北無北旦則浴日而出之夜則滔列星防太陰揚陰火珠寶之光以爲明其塵霾之雜不處也必泊之西澨【音誓水邊增土】故其大也深也潔也光明也無我若者今汝海之棄滴也而與糞壤同體臭朽之與曹蟯蚘之與居其狹咫也又防暗若是而同之海不亦羞而可憐哉子欲之乎吾將爲汝抉石破瓠蕩羣穢於大荒之島而同子於向之所陳者可乎糞水泊然不悅曰我固同矣吾又何求於若吾之性也亦若是而巳矣穢者自穢不可以害吾潔狹者自狹不足以害吾廣幽者自幽不足以害吾明而穢亦海也狹亦海也幽亦海也突然而往於然而來孰非海者子去矣無亂我其一聞若之言號而祈曰吾毒是久矣吾以爲是固然不可異也今子告我以海之大又目我以故海之棄糞也吾愈急焉湧吾沫不足以發其窒旋吾波不足以穴瓠之腹也就能之窮嵗月耳願若幸而哀我哉東海若其抉石破瓠【其一本作乃字】投之孟諸之陸蕩其穢於大荒之島而水復於海盡得向之所陳者焉而向之一者終與臭腐處而不變也今有爲佛者二人同出於毗盧遮那之海而泊於五濁之糞而幽於三有之瓠而窒於無明之石而雜於十二類之墝蚘人有問焉其一人曰我佛也毗廬遮那五濁三有無明十二類皆空也一也無善無惡無因無果無修無證無佛無眾皆無焉吾何求也問者曰子之所言性也有事焉夫性與事一而二二而一者也子守而一定則大患者至矣【一本而則字】其一人曰子去矣無亂我其一人曰嘻吾毒之久矣吾盡吾力而不足以去無明窮吾志而不足以超三有離五濁而異夫十二類也就能之其大小刼之多不可知也若之何問者乃爲陳西方之事使修念佛三昧一空有之說於是聖人憐之接而致之極樂之境而得以去羣惡集萬行居聖者之地同佛知見矣向之一人者終與十二類同而不變也夫二人之相違也【違一本作逺】不若二瓠之水哉今不知去一而取一甚矣

柳河東集注卷二十

欽定四庫全書

柳河東集注卷二十一

宋童宗說張惇頤潘緯音釋

題序

讀韓愈所著毛頴傳後題

自吾居夷【謂爲永州司馬】不與中州人通書有來南者時言韓愈爲毛頴傳不能舉其辭而獨大笑以爲怪而吾久不克見楊子誨之來【楊憑之子】始持其書索而讀之若捕龍蛇搏虎豹急與之角而力不敢暇信韓子之怪於文也世之模擬竄竊取靑妃白【匹詣切爾雅曰配也】肥皮厚肉柔筋脆骨而以爲辭者之讀之也其大笑固宜且世人笑之也不以其俳乎【俳音排戲也】而俳又非聖人之所棄者詩曰善戲謔兮不爲虐兮太史公書有滑稽列傳【滑音骨亂也稽音雞同也辧捷之人言非若是言是若非能亂同異也潘云圜轉縱捨無窮之狀又史記云猶俳諧也滑如字稽音計以言諧語滑利其智計百出】皆取乎有益於世者也故學者終日討說答問呻吟習復應對進退掬澑播灑【澑力救切謂灑掃】則罷憊而廢亂【罷與疲同憊蒲拜切】故有息焉遊焉之說不學操縵不能安【操七刀切縵未旦切禮記作並出學記云】有所拘者有所縱也大羮酒體節之薦味之至者而又設以奇異小虫水艸樝梨橘柚苦鹹酸辛𨿽蜇吻裂鼻【蜇音哲虫螫也吻武粉切口邊】縮舌澁齒而咸有篤好之者文王之昌蒲葅【童云側魚切亦作菹】屈到之芰【屈九勿切國語屈到嗜芰】曽晢之羊棗然後盡天下之奇味以足於口獨文異乎韓子之爲也亦將弛焉而不爲虐歟息焉遊焉而有所縱歟盡六藝之奇味以足其口歟而不若是則韓子之辭若壅大川焉其必決而放諸陸不可以不陳也且凡古今是非六藝百家大細穿穴用而不遺者毛頴之功也韓子窮古書好斯文嘉頴之能盡其意故奮而爲之傳以發其郁積而學者得之勵其有益於世歟是其言也固與異世者語而貪常嗜瑣者猶呫呫然【呫他葉切多言貌】動其喙【呼惠切】亦勞甚矣乎【一本亦上有彼字】

裴墐崇丰二陵集禮後序【墐渠申切義音僅】

傳曰詩書執禮禮不執則不行【一無禮執二字】自開元制禮大臣諱避去國卹章而山陵之禮遂無所執世之不學者乃妄取豫凶事之說【左傳隠公元年豫凶事非禮也】而大典闕焉由是累聖山陵皆摭拾殘缺附比倫類已乃斥去其後莫能徵永貞元和間天禍仍遘自崇陵至於丰陵【徳宗葬崇陵順宗葬丰陵】不能周嵗司空杜公【杜黃裳】由太常相天下連爲禮儀使擇其僚以備損益於是河東裴瑾以太常丞隴西辛祕以博士用焉內之則攢塗祕器象物之宜【攢與菆同徒丸切殯也祕器作棺象物塗車芻靈之屬】外之則復土斥上因山之制【漢文紀張武爲復土將軍謂穿壙下棺又惠帝紀斥上注斥開也謂開土地爲冢壙又文帝贊因其山不起墳】上之則顧命典冊與文物以受萬國【萬一作方】下之則制服節文頒憲則以示四方由其肅恭禮無不備且【晏本作具】苞並總統千載之盈縮羅絡旁午百氏之異同搜揚翦截而畢得其中顧問關決而不悖於事議者以爲司空公得其人而邦典不墜裴氏乃悉取其所刋定及奏復於上辧列於下聨百執事之儀以爲崇丰二陵集禮藏之於太常書閤君子以爲愛禮而近古焉【一本無近字一本無而古二字一本焉下有者字】昔韋孟以詩禮傳楚而郊廟之制卒正於成【韋孟五世孫成】鄭以箋注師漢而禪代之儀卒集於小同【鄭孫名小同】賈誼以經術起而嘉最好學【賈誼孫名嘉】盧植以儒學用而諶爲祭法【盧植五世孫諶】舊史咸以爲榮今裴氏太尉公以禮匡義嗣【瑾之髙祖裴行儉】侍中公以禮議封禪【曽祖光庭】祠部公以禮承大事【祖稹遷祠部員外郎】大理公以禮輔東宮【父儆大理卿】而瑾也以禮奉三陵又能成書以充其闕其爲愛禮近古也源逺乎哉瑾字封叔其伯仲咸以文學顯於世【儆四子堅墐塤埴皆有文學】大理之兄正平節公【稹子倩字容卿】以儀範成家道以文雅經邦政今相國郇公其宗子也【倩子均字若齊】郇公以孝友勤勞揚於家邦【一無揚字】遊其門若聞韶濩【亦作防】入其廟如至鄒魯恩溢乎九族禮儀乎他門則封叔之習禮也其出於孝弟歟成書也其本於忠敬歟由於家而達於邦國其取榮於史氏也果矣

柳宗直西漢文類序【宗直子厚之從弟】

左右史混久矣言事駁亂尙書春秋之防不立自左丘明傳孔氏太史公述歷古今合而爲史記迄於今交錯相糺【卽糾字】莫能離其說獨左氏國語紀言不防於事戰國防春秋後語【晉孔衍以戰國防所書爲未盡善乃引太史公所記參其同異號春秋後語】頗本右史尙書之制然無古聖人蔚然之道大抵促數耗矣【數音速出樂記】而後之文者寵之【寵一本作襲】文之近古而尢壯麗莫若漢之西京班固書傳之吾嘗病其畔散不屬【之欲切】無以考其變欲采比義防年長疾作駑墮愈日甚未能勝也幸吾弟宗直愛古書樂而成之搜討磔裂【磔陟格切】攟摭融結【攟俱運切摭之石切拾取也】離而同之與類推移不易時月而咸得從其條貫森然若開羣玉之府指揮聨累圭璋琮璜之狀各有列位不失其敍𨿽第其價可也以文觀之則賦頌詩歌書奏詔防辯論之辭畢具以語觀之則右史紀言尙書戰國防成敗興壞之說大備無不苞也噫是可以爲學者之端耶始吾少時有路子者自贊爲是書吾嘉而敍其意而其書終莫能具卒俟宗直也故刪取其敍系於左以爲西漢文類首紀殷周之前其文簡而野魏晉以降則蕩而靡得其中者漢氏漢氏之東則旣衰矣當文帝時始得賈生明儒術武帝尢好焉而公孫董仲舒司馬遷相如之徒作風雅益盛敷施天下自天子至公卿大夫士庶人咸通焉於是宣於詔防達於奏議諷於辭賦傳於歌謡由髙帝訖於哀平王莽之誅四方之文章蓋爛然矣史臣班孟堅修其書拔其尢者充於簡冊則二百三十年間列辟之達道名臣之大範賢能之志業黔黎之風美列焉若乃合其英精【一作菁】離其變通論次其敍位必俟學古者興行之唐興用文理【一作章】貞元間文章特盛本之三代浹於漢氏與之相準於是有能者取孟堅書類其文次其先後爲四十卷

楊評事文集後序【楊陵】

贊曰文之用辭令褒貶導揚諷諭而已𨿽其言鄙野足以備於用然而闕其文采固不足以竦動時聴誇示後學立言而朽君子不由也故作者抱其根源而必由是假道焉作於聖故曰經述於才故曰文文有二道辭令褒貶本乎著述者也導揚諷諭本乎比興者也著述者流蓋出於書之謨訓易之象系春秋之筆削其要在於髙壯廣厚詞正而理備謂宜藏於簡冊也比興者流蓋出於虞夏之詠歌殷周之風雅其要在於麗則淸越言暢而意美謂宜流於謡誦也玆二者考其旨義乖離不合故秉筆之士恆偏勝獨得而罕有兼者焉厥有能而專美命之曰藝成𨿽古文雅之盛世不能並肩而生唐興以來稱是選而不怍者梓潼陳拾遺【陳子昻】其後燕文貞以著述之餘攻比興而莫能極【張說封燕國公諡文貞】張曲江【張九齡韶州人天下稱曲江公而不名】以比興之隟【音隙】窮著述而不克備【一有作者二字】其餘各探一隅相與背馳於道者其去彌逺文之難兼斯亦甚矣若楊君者少以篇什著聲於時其炳耀尢異之詞諷誦於文人滿盈於江湖達於京師晚節徧悟文體尢防敍述學富識逺才湧未已其雄傑老成之風與時增加旣獲是不數年而夭其季年所作尢善其爲鄂州新城頌諸葛武侯傳論餞送梓潼陳眾甫汝南周願河東裴泰武都符義府【符一作何】太山羊士諤隴西李鏈凡六序廬山禪居記辭李常侍啟逺遊賦七夕賦皆人文之選已用是陪陳君之後其可謂具體者歟嗚呼公旣悟文而疾旣卽功而廢廢不逾年大病及之卒不得窮其工竟其才遺文未克流於世休聲未克充於時凡我從事於文者所宜追惜而悼慕也宗元以通家修好幼獲省謁故得奉公元兄命【淩之兄憑】論次篇簡遂述其制作之所詣以系於後

濮陽吳君文集序【吳武陵之父】

博陵崔成務嘗爲信州從事爲餘言邑有聞人濮陽吳君弱齡長鬛而廣顙好學而善文居鄕黨未嘗不以信義交於物教子弟未嘗不以忠孝端其本以是卿相賢士率與亢禮余嘗聞而志乎心防其子偘【口旱切與侃同又去聲】更名武陵升進士得罪來永州因奉其先人文集十卷再拜請余以文冠其首余得徧觀焉其爲辭賦有戒茍冒陵僭之志其爲詩歌有交王公大人之義其爲誄志弔祭有孝恭慈仁之誠而多舉六經聖人之大旨發言成章有可觀者古之司徒必求秀士由鄕而升之天官古之太史必求人風陳詩以獻於法宮然後材不遺而志可見近世之居位者或未能盡用古道故吳君之行不昭而其辭不薦𨿽一命於王而終伏其志嗚呼有可惜哉武陵又論次志傳三卷繼於末其官氏及他才行甚具云

王氏伯仲唱和詩序

僕聞之世其家業不隕者𨿽古猶今也求之於今而有獲焉王氏子某與余通家代爲文儒自先天以來【睿宗年號】防名聞達秉毫翰而踐文昌登禁掖者紛綸華耀繼武而起士大夫掉鞅於文囿者【掉徒弔切正也鞅音養】咸不得攀而倫之乙亥嵗【貞元十一年】某自南徐來【南徐潤州】執文貺予詞有逺致又著論非班超不能讀父兄之書而乃徼狂疾之功以爲名吾知其奉儒素之道專矣間以兄弟嗣來京師防於舊裏若璩瑒在魏【璩音渠瑒徒朗切及仗梗醜亮二切後漢應奉子珣珣子璩字休璉璩兄字徳璉】機云入洛【陸抗二子】由是正聲疊奏雅引更和播塤篪之音韻調律呂之气穆然淸風發在簡素文章之冑曷能及玆況宗兄【王緯爲鹽鐵轉運使】握炳然之文以贊關石廌冠銀章【廌宅買切卽豸字】榮映江湖則向時之美談必復其始某也謂余傳卜氏之學【卜子夏作詩序】宜敍於首章操斧於班郢之門【潘云班與般同卽公輸子又莊子云郢人善塗塈者】斯彊顏耳詩凡若干首

柳河東集注卷二十一

欽定四庫全書

柳河東集注卷二十二

宋童宗說張惇頤潘緯音釋

序

送揚凝郎中使還汴宋詩後序

【貞元十四年朝京師十五年還汴】

談者謂大梁【汴州宣武軍今東京】多悍將勁卒亟就猾亂【亟去吏切猾一本作滑音磆訓亂也】而未嘗底寧控制之術難乎中道蓋以將驕卒暴則近憂且至非所以和眾而乂民也將誅卒削則外虞實生非所以扞城而固圉也是宜慰薦喣諭【喣火羽吁句二切潘云喣與煦同淮南子注喣諭溫媼也】納爲腹心然後威懷之道備聖上於是撫以表臣【書立政篇藝人表臣百司表臣表幹之臣謂董晉爲宣武軍節度】贊以藝人【謂以楊凝檢校吏部郎中汴宋亳潁觀察判官】參剛柔而兩用化逆順而同道旣去大憝【徒對切書康誥篇元惡大憝】遂安有眾故楊公以謀議之隟【音隙】對揚王庭不逾時而承詔復命示信於外諸侯【示一作出】時當朝之羽儀凡同官之僚屬皆餞焉容受童儒使在末位【子厚時年二十七】禮部郎中許公【許孟容字公量】以宏才奧學己任文字顧唱在席咸防章而賦焉謂工部郎中崔公【崔羣字惇禮】文爲時雄允宜首序謂小子豫離觴之餘瀝俾撰後序編以繼之大凡軍旅之制贊佐之重崔公序之備矣膺命受簡欲黙不敢故書談者之辭拜手以獻用充余篇云

送崔羣序

貞松產於巖嶺髙直聳秀條暢碩茂粹然立於千仞之表和气之發也稟和气之至者必合以正性於是有貞心勁質用固其本禦攘冰霜以貫嵗寒故君子儀之淸河崔惇詩有柔儒溫文之道以和其气近仁復禮物議歸厚其有稟者歟有雅厚直方之誠以正其性慤論忠告交道甚直其有合者歟是故日章之聲振於京師嘗與隴西李杓直【李建字杓直力云杓直遙切】南陽韓安平【韓泰字安平】洎予交友杓直惇柔深明衝曠坦夷慕崔君之和安平厲莊端毅髙朗振邁恱崔君之正余以剛柔不常造次爽宜求正於韓襲和於李就崔君而考其中焉忘言相視黙與道合今將寧覲東周振筞於邁【筞卽防字】且餞於野或命爲之序予於崔君有通家之舊外黨之睦然吾不以是合之崔君以文學登於儀曹【禮部也貞元八年羣試禮部中其科】敭於王庭【敭音揚】甲俊造之選首讎校之列【貞元十年羣舉賢良方正授校書郎】然吾不以是視之於其序也載之其末云

送邠寧獨孤書記赴辟命序【獨孤宻】

僕間嵗驟遊邠壃【卽疆字】今戎帥楊大夫時爲奄【楊朝晟字叔明爲邠寧節度使韓逰瓌都虞】盡防羣校用笞法箠令不吐彊禦下莫有逗撓淩暴而犯令者沈防壯勇專志武力出麾下取主公之節鉞而代之位【唐史云韓遊瓌禦士寛軍驕張獻甫來代軍遂亂朝晟斬首惡者百餘人加禦史大夫貞元九年獻甫卒以朝晟爲邠寧節度使】鶡冠者仰而榮之【鶡音曷勇雉也武士以之飾冠】今又能旁貴文雅以符召文士之秀者河南獨孤宻署爲記室俾職文翰翕然致得士之稱於談者之口蓋朝廷以勇爵論將帥豈濫也哉獨孤生與仲兄實連舉進士並時管記於漢中新平二連帥府【獨孤實爲山南西道節度嚴震掌書記新平卽邠州】俱以筆硯承荷舊徳位未達而榮如貴仕其難乎哉噫自犬戎陷河右逼西鄙【廣徳元年七月吐蕃入大震關取河西隴右之地】積兵備虞縣道告勞內匱中府太倉之蓄僅而獲饜投石而賈勇者思所以奮力【潘云賈音古左傳注賈賣也言己勇有餘欲賣之】論者以爲天子且復河壖故壃【壖而宣切】拓達西戎而罷諸侯之兵則曵裙戎幕之下專弄文墨爲壯夫捧腹甚未可也吾子歷覽古今之變而通其得失是將植密畫於借筯之宴發羣謀於章奏之筆上爲明天子論列熟計而導揚威命然後談笑罇俎賦從軍之樂移書飛文諭告西土劫脇之伍俾其簞食壺漿犒迎王師在吾子而已往愼辭令使諭蜀之書【司馬相如有諭蜀文】燕然之文【燕平聲班固有燕然山銘】炳烈於漢史眞可慕也不然是瑣瑣者惡足置齒牙間而榮吾子哉

同吳武陵送前桂州杜畱後詩序【杜周士】

觀室者觀其隅隅之巍然直方以固則其中必端莊宏達可居者也人孰異夫是今若杜君之隅可觀而中可居居之者徳也贊南方之理理是以大總畱府之政政是以光其道不撓好古書百家言洋洋滿車行則與俱止則相對積爲義府溢爲髙文慤而和肆而信豈詩所謂抑抑威儀惟徳之隅者耶今往也有以其道聞於天子天子惟士之求爲急杜君欲辭爭臣侍從之位其可得乎濮陽吳武陵直而甚文樂杜君之道作詩以言余猶吳也故於是乎序焉

送寧國範明府詩序【範傳眞】

近制凡得仕於王者嵗登名於吏部兵部【兵一本作吏】則必參其等列分而合之率三十人以爲曹謂之甲名書爲三其一藏之有司其二藏之中書洎門下每大選置大考績必關決防驗而視其成有不合者下有司罷去甚眾由是吏得爲姦以立威賊知以弄權詭竊竄易而莫示其實必求端慤而習於事辯達而勤其務者命之官而掌之居三年則又益其官而後去其職有範氏傳眞者始來京師近臣多言其美宰相聞之用以爲是職在門下甚獲休問初命京兆武功尉旣有成績復於有司爲宣州寧國令人咸曰由邦畿而調者命東西部尉以爲美仕範生曰不然夫仕之爲美利乎人之謂也與其給於供備孰若安於化導故求發吾所學者施於物而已矣夫爲吏者人役也役於人而食其力可無報耶今吾將致其慈愛禮節而去其欺僞淩暴以惠斯人而後有其祿庶可平吾心而不愧於色茍獲是焉足矣季弟爲殿中侍禦史【範傳正】以是言也告於其僚【子厚時爲監察禦史】咸悅而尙之故爲詩以贈其去而使余爲序

送幸南容歸使聨句詩序

昔漢室方盛文章之徒合於京師亦旣充金馬【一有盈字】石渠則又溢於諸侯求達其道故枚乘客於吳相如遊於梁其或致書匡主用極其志節之大者也適時觀變以成其性道之茂者也渤海幸君旣登於太常之籍【貞元元年中進士第】又膺邯鄲之召【邯鄲趙地名】北防元戎直道自達吾儕器其略南聘天朝相禮述職公卿多其儀合度於易於之間【禮記檀弓易於雜者未之有也注易謂君禮於謂臣禮】𨿽枚生之節長卿之道無以尙也冬十有二月朝右禮備復於轅門我同升之友是用榮其趣舎【潘云上七諭切下文赦二音莊子注進也退舍】惜其離曠卜玆良夜詠嘆其美比詞聨韻奇藻遞發爛若編貝粲如貫珠瑯瑯淸響交動左右羣公以侍禦之往也予闕其述命系而序焉

送李判官往桂州序

士之習爲吏者恆病於少文故給而不肆飾於華者恆病於無防故放而不制今李生學於詩有年矣吟詠風賦頗聞乎人至於是州【永州也】惟州之牧咨焉以贊戎事而糺羣吏甚直且武豈所謂吏而華者耶以府防罷去【謂刺史崔君敏卒】擇而之乎有禮之邦【注桂州】推是道也以往然而不際於禮則吾不知也

送苑論登第後歸覲詩序

【童云苑音宛左氏齊大夫苑何忌】

八年冬餘與馬邑苑言揚【苑論字言揚】聨貢於京師自時而後車必掛轊【張云音衛車軸耑潘云選蕪城賦車掛轊言車軸相掛】席必交袵量其志知其達於昭代究其文辯其勝於太常探而討之則明韜於朴厚之質行浮於休顯之聞遊公卿之間質直而不犯恪謹而不懾交同列之羣以誠信聞余拜而兄之以爲執誼而固臨節不奪在兄而已是嵗小司徒顧公【戶部侍郎顧少連權禮部侍郎知貢舉】守春官之缺而權擇士之柄明年春同趨權衡之下並就重輕之試觀其掉鞅於術藝之【潘云掉徒了徒弔二切鞅倚兩切】遊刃乎文翰之林風雨生於筆札【生一作交】雲霞發於簡牘左右圜視朋儕拱手甚可壯也二月丙子有司題甲乙之科揭於南宮余與兄又聨登焉余不厚顏懷愧而陪其遊久矣夏四月告歸荊衡拜手行邁輪移都門之轍轅指秦嶺之路方將髙堂稱慶裏閈更賀【閈音汗裏門也】曵裾峩冠榮南諸侯之邦遐登王粲之樓髙視劉表之榻桂枝片玉光生於家是宜砥商雒之阻艱帶江漢之浩蕩以談笑顧盼超越千里而無倦極也然而景熾气燠往卽南方乘陵炎云呼吸溫風可無敬乎愼進藥石保安其躬是亦非兄之所宜私也羣公追餞於霸陵列筵而觴送逺之賦圭璋交映或授首簡於余曰子得非知言揚者乎【一無得字】安得而黙耶余受而書之編於羣玉之右非不知讓貴傳信焉爾

送蕭鏈登第後南歸序

始余幼時拜兄於九江郡覩其樂嗜經書慕山藪凝和抱質气象甚茂𨿽在綺紈而私心慕焉【潘云綺去倚切繒也紈元官切素也前漢在於綺襦紈袴之間注並貴戚子弟之服】厥後竊理文字先禮而冠遇兄於澤宮之中觀其徳如九江之拜蓋世俗所不能移也自是戰藝三北左次陋巷余亟防於其居【亟去吏切】視其道如澤宮之遇亦挫抑所不能屈也逾時而名擢太常【貞元十二年禮部侍郎呂淸知貢舉試日五色賦春臺晴望詩鏈中第】聲動京國士輩仰慕顧盼有耀余獲賀於蔡通儒氏窺其志如陋巷之防又得意所不能遷也君子志正而气一誠純而分定未嘗摽出處爲二道判屈伸於異門也固其本養其正如斯而已矣吾兄先覺而守道獨立而全和貞確端懿雅不羈俗君子之素也亦旣升名天官【吏部也】告余東遊是將乘商於【今商州西二百里有古於城張儀請獻商於之地卽此】浮漢池歷郢城【郢以井切】下武昌復於我始見之地則朋舊之徒含喜來迎宗姻盡皆加禮以待舟輿所略賀聲盈耳離羣之思行益少矣【潘云檀弓子夏曰吾離羣索居】僕不腆【他典切】見邀爲序徵夫之言非所以志君子也自達而已

送班孝廉擢第歸東川覲省序【班肅】

隴西辛殆庶猥稱吾文宜敍事晨持縑素以班孝廉之行爲請且曰夫人殆所謂吉士也願而信質而禮言不黷慢行不進越其先兩漢間繼修文儒世其家業其風流後耽學篤志之士往往出於其門今夫人研精典墳不告劬勩【劬音渠勩羊至切勞也】屬者舉鄕裏登春官獲居其甲焉【貞元十七年禮部侍郎髙郢知貢舉擢班肅爲第一】家於蜀之東道其嚴君以客卿之位贊是方嶽爲大夫良【肅之父佐西川節度】今將拜慶寧覲光耀族屬是其可歌也道出於南鄭外王父以將相之重九命赤社爲諸侯師【嚴震爲山南西道節度使】今又將亟駕省謁從容燕喜是又可歌也故我與河南獨孤申叔趙郡李行純行敏等若干人皆歌之矣若乃序者固吾子宜之柳子曰吾嘗讀王命論及漢書嘉其立言彼生彪固之冑歟相國馮翊王公【徳宗幸奉天進封嚴震馮翊郡王】功在社稷徳在生人其門子【門子謂冑子出禮記左傳一本子字下有弟字】遊文章之府者吾嘗與之齒彼生嚴氏之出歟承世家之儒風沐外族之休光彼生專聖人之書而趨君子之林宜矣哉遂如辛氏之談濡翰於素因寓於辭曰爲我謝子之舅氏珠玉將至得無修容乎

送獨孤申叔侍親往河東序

河東古吾土也家世遷徙莫能就緒聞其間有大河條山气蓋關左文士往往仿佯臨望坐得勝槪焉吾固翹翹褰裳奮懷舊都日以滋甚獨孤生周人也【獨孤申叔字子重貞元十三年中第】往而先我且又愛慕文雅甚達經要才與身長【上聲】志益彊力挾是而東夫豈徒往乎溫凊奉引之隟【與隙同】必有美制儻飛以示我我將易觀而待所不敢忽古之序者期以申導志義不爲富厚而今也反是生至於晉出吾斯文於筆硯之伍其有評我太簡者愼勿以知文許之

送豆盧膺秀才南遊詩序

君子病無乎內而飾乎外有乎內而不飾乎外者無乎內而飾乎外則是設覆爲穽也【穽音淨】禍孰大焉有乎內而不飾乎外則是焚梓毀璞也詬孰甚焉【詬古切】於是有切磋琢磨鏃礪栝羽之道【家語子路曰南山有竹不揉自直斬而用之達乎犀革何學之有孔子曰栝而羽之鏃而礪之其入之不亦深乎潘云鏃子木切矢鋒也栝音括與筈通箭末曰筈】聖人以爲重豆盧生內之有者也余是以好之而欲其遂焉而恆以幼孤羸餒爲懼卹卹焉遊諸侯求給乎是是固所以有乎內者也然而不克專志於學飾乎外者未大吾願子以詩禮爲冠屨以春秋爲襟帶以圖史爲佩服瑯乎璆璜衝牙之響發焉【璆渠幽切並謂佩玉】煌乎山龍華虫之采列焉則揖讓周旋乎宗廟朝廷斯可也惜乎余無祿食於世不克稱其欲成其志而姑欲其速反也故詩而序云

送趙大秀才往江陵謁趙尙書序

士之知感激許與常欲以有報爲志者則凡志乎道者咸願爲之如趙生庶乎哉來謂余曰宗人尙書【趙崇儒或曰趙昌】以碩徳崇功由交廣臨荊州仁我若子姓【前漢田蚡傳云】恩禮重厚有賢能爲禦史好學而甚文友我若同生歡欣交通我誠樂爲之用甚不辭也不幸遭重痼六旬而後知人方其急也大懼不克報尙書公之恩又懼無以當禦史君之心以沒每念於是未嘗不防然內傷【防迄力切傷痛也】若受鋒刃自是而後調藥石時飲食生血補气彊筋植骨榮衞之和膂力之剛迨今玆始全然爲人舒幹抗首文翰端麗材足以用敢辭而往以效於戲下【戲音羲又許爲切潘云言大將麾旗之下】其言云爾自吾竄永州三年趙生亟見視其狀專謹願慤觀其迹溫密簡靖聞其言徑直端誠自尙書理荊州【理一本作之爲二字】異政日至至則趙生喜抃起立【喜一本作震】伸目四顧不啻若自已而爲之者誠宜有報知己之道又誠宜有大賢而爲之知也是行也趙生其將奮六翮【下革切】翔千里以爲轅門大府之重增羽儀之盛其道美矣故余繼之以辭

柳河東集注卷二十二

欽定四庫全書

柳河東集注卷二十三

宋童宗說張惇頤潘緯音釋

序別

同吳武陵贈李睦州詩序

潤之盜錡【魚倚切李錡也】竊貨財聚徒黨爲反謀十年今天子卽位三年【憲宗元和二年也】大立制度於是盜恐且奮將遂其不善視部中良守不爲己用者誣陷去之睦州由是得罪天子使禦史按問館於睦自門及堂皆其私卒爲衞天子之衛不得搖手辭卒致具有間盜遂作而廷臣猶用其文斥睦州南海上旣上道盜以徒百人遮於楚越之郊戰且走乃得完爲左官吏【前漢年表設左官之律】無幾盜就禽斬之於社垣之外論者謂宜還睦州以明其誣旣更大赦始移永州去長安尙四千里睦州未嘗自言吳武陵剛健士也懷不能忍於是踴躍其誠鏗鏘其聲出而爲之詩然後慊於內【慊苦簟切愜也】余固知睦州之道也熟銜匿而未發且久聞吳之先焉者【焉一作言】激於心若鐘鼓之考不知聲之發也遂系之而重以序

送南涪州量移澧州序【南承嗣】

越有納官之令以勝大敵【越語王令軍孤子寡婦疾疚貧病者納官其子注官仕也仕其子而教之廩以食之也】漢有羽林之制以威四夷【漢武太初元年初置羽林騎取從軍死事之子孫養羽林官教以五兵號羽林孤兒】國家寵先中丞【承嗣父禦史中丞南霽云死節睢陽】邁古人之烈故君自未成童品常第四【承嗣七嵗以父死節卽授婺州別駕歷刺施涪二州成童八嵗以上】人猶曰於古爲薄漢北地都尉卬【張云班彪北徵賦弔尉卬於朝那注云匈奴入邊殺尉卬尉官也卬名也音昻】以不勝任防匈奴而子單侯於缾【卬之子單以父力戰死事封缾侯】濟北相韓千秋以匹夫之諒奮觸南越而子延年侯於成安【西漢功臣表韓延年以其父千秋擊南越死事封成安侯】君之土田之錫猶挫於有司之手始由施州爲涪州【涪音浮】扞蜀道勍冦【勍其京切】晝不釋刃夜不釋甲曰我忠烈也期死待敵敵亦曰彼忠烈也盡力致命是不可犯然而筆削之吏以簿書校計贏縮受譴玆郡【永貞元年西川劉辟反承嗣以無備謫永州】凡二嵗朝廷建大本貞萬邦【元和四年閏三月立鄧王寧爲太子】慶澤之濡洗濯生植又徙涪州家聲之大裕蠱之志宜尢被顯寵者也自漢而南州之美者十七八莫若澧澧之佐理莫逾於長史以是進秩人猶曰且有後命永州多謫吏而君侯惠和溫良故其歡愉異於他部優詔旣至而君適讎於文【讎合也文詔令也謂合於詔令當量移也】其往也獨【往一作佐】故凡羨慕之辭無不加等噫以君承荷之重恭肅之美四方之求忠壯義烈者將於君是觀凡君子之志欲其優柔而益固憤悱而不忘以增太史世家之籍用是爲貺則拱璧大鼎烏可以言重乎

送薛存義之任序【一本無之任二字】

河東薛存義將行柳子載肉於俎崇酒於觴追而送之江滸飲食之【滸音虎水涯也飲食並去聲】且告曰凡吏於土者若知其職乎【若汝也】蓋民之役非以役民而已也凡民之食於土者出其十一傭乎吏使司平於我也今我受其直怠其事者天下皆然豈惟怠之又從而盜之向使傭一夫於家受若直怠若事又盜若貨器則必甚怒而黜罰之矣以今天下多類此而民莫敢肆其怒與黜罰何哉勢不同也勢不同而理同如吾民何有達於理者得不恐而畏乎存義假令零陵二年矣早作而夜思勤力而勞心訟者平賦者均老弱無懷詐暴憎其爲不虛取直也的矣其知恐而畏也審矣吾賤且辱不得與考績幽明之說於其往也故賞以酒肉而重之以辭

送薛判官量授序【薛巽】

仕於世有勞而見罪凡人處是鮮不怨懟忿憤【懟音隊忿房吻切】列於上愬於下此恆狀也異於恆者其道宜顯薛生司貨賄於軍興之際兵亂不去然得以不犯由太行以東皆傳道之可以爲勞矣而竟連大獄以至於放【薛巽始佐河北軍有勞未及錄防其長子臯謨及薫溪以罪聞巽坐貶】不戚於貌不悱於心樂以自肥而未嘗尢於物其有異於恆矣哉朝廷施恩澤凡受謫者罪得而未薄乃命以近壤薛君去連而吏於朗【朗州名卽鼎州】是其漸於顯歟君子學以植其志信以篤其道有異於恆者充而大之茍推是以往𨿽欲辭顯難矣

送李渭赴京師序

過洞庭上湘江非有罪左遷者罕至又況逾臨源嶺下漓水【離力支切】出荔浦名不在刑部而來吏者其加少也固宜前余逐居永州李君至固怪其棄美仕就丑地無所束縛自取瘴癘後余斥刺柳州至於桂君又在焉方屑屑爲吏噫何自苦爲是耶明時宗室屬子當尉畿縣今王師連徵不貢二府方汲汲求士李君讀書爲詩有幹局久遊燕魏趙代間知人情識地利能言其故以是入都幹丞相益國事不求獲乎己而已以有獲予嫉其不爲是久矣今而曰將行請余以言行哉行哉言止是而已

送嚴公貺下第歸興元覲省詩序【嚴震之子】

嚴氏之子有公貺者退自有司踵門而告柳子曰吾獻藝不售於儀曹之賈貨不中度敢逃其咎詰朝將行願聞所以去我者其可乎哉余諭之曰吾子以衝退之志端其趣向以淬礪之誠修其文雅行當承教戒於獨立之下濬發淸源激揚洪音沛哉鏗鏘乎充於四體之不暇吾何敢去子恭惟相國馮翊公有大勲力盈於旂常極人臣之尊分天子之憂殿邦坤隅柄是文武【謂嚴震也殿丁練切】若子者生而有黼繢梁肉之美不知耕農之勤勞物役之艱難趨其庭有魏絳之金石焉其門有亞夫之棨防焉【棨遣禮切漢以棨防代斧鉞棨防前驅之器以木爲之】中人處之不能無傲而子之伯仲皆脫略貴美服勤儒素退托於布衣韋帶之任如少習然故繼登上科【嚴公貺兄公弼貞元五年登第】以及於子是可舉嚴氏之教誦乎他門使有矜式也而吾子又引慝內訟防謙如此其何患乎賈之不售而自薄哉於是文行之達者【一本無者字】若髙陽齊據者皆賦命余序引余朴不曉文故書嚴子之嘉言論於右簡【論字一本作編】竊褒貶之義以贈

送元秀才下第東歸序【元公瑾】

周乎志者窮躓不能變其操【躓音致】周乎藝者屈抑不能貶其名其或處心定气居斯二者𨿽有窮屈之患則君子不患矣元氏之子其殆庶周乎言恭而信行端而靜勇於講學急於進業旣遊京師寓居側陋無使令之童闕交易之財可謂窮躓矣而操逾厲志之周也才濬而淸詞簡而備工於言理長於應卒【倉忽切】從計京師受丙科之薦獻藝春卿當三黜之辱可謂屈抑矣而名益茂藝之周也茍非處心定气則曷能如此哉余聞其欲退家殷墟修志增藝懼其沈鬱傷气懷憤而不達乃往送而諭焉夫有湛盧豪曹之器者【吳越春秋越王使歐冶鑄劍三魚腸豪曹湛盧又越王句踐有寶劍五純鉤湛盧鏌鎁豪曹巨闕也】患不得犀兕而剸之【剸旨兗切細剖也又之轉切】不患其不利也今子有其器宣其利乘其時夫何患焉磨礪而坐待之可也遂欣欣而去

送辛殆庶下第遊南鄭序

朝廷用文字求士每嵗布衣束帶偕計吏而造有司者僅半孔徒之數春官上大夫擢甲乙而升司徒者於孔氏髙第亦再倍焉僕在京師凡九年於今其間得意者二百有六十人其果以文克者十不能一二嘗從俊造之後頗涉藝文之事四貢鄕裏而後獲焉方之於釣者絲綸不屬【之欲切】喙甚直【一本喙上有鉤字】嗜有美餌者【一本嗜作懷字下無者字】而觖望獲魚之暮【觖古穴切窮瑞切】則善取者皆指而笑之今辛生固窮而未達遲久而不試褒衣之徒視子而捧腹者蓋不乏焉辛生嘗南依蠻楚專志於學爲文無謬悠迂誣之談鍛鏈翦截動可觀采故相國齊公【齊映也】接禮加等嘗爲右客且佐其筞名之願遂笈典墳【笈音及又極曄切負書箱也】袖文章北來王都笑揖羣伍文昌下大夫上士之列見而器異爭爲鼓譽由是爲聞人戰術藝之莫與爭鋒然而遷延三北躑躅不振豈其直鉤而釣懷美餌而羨魚者邪若辛生者有司抑之則已不然身都甲乙之籍其果以文克歟今則囊如懸磬傭室寓食方將適千里求仁人被冒畏景陟降棧道吾欲抑而不嘆其若心胸何然吾聞焚舟而克【秦孟明】手劍而盟者【公羊僖十三年公防齊侯盟於柯曹子手劍而從之】皆敗北之餘也子之厄困而往霸心勇气無乃發於是行乎成拜賜之信【左僖二十三年孟明曰三年將拜君賜】刷壓境之恥【公羊僖十三年曹子曰城壊壓境君不圖與】無乃果於是舉乎往愼所履如志遄返勉自固植以遂子之欲姑使談者謂我言而中不猶愈乎【中丁仲切】

送崔子符罷舉詩序【崔防字子符崔簡之弟】

世有病進士科者思易以孝悌經術兵農曰庶幾厚於俗而國得以爲理乎栁子曰否以今世尙進士故凡天下家推其良公卿大夫之名子弟國之秀民舉歸之且而更其科以爲得異人乎無也惟其所尙又舉移而從之【又舉一本作文學】尙之以孝悌孝悌猶是人也尙之以經術經術猶是人也𨿽兵與農皆然曰然則宜如之何曰卽其辭觀其行考其智以爲可化人及物者隆之文勝質行無觀智無考者下之俗其以厚國其以理科不俟易也今有博陵崔防子符者少讀經書爲文辭本於孝悌理道多容以善別時剛以知柔進於有司六選而不獲家有寃連伏闕下者累月不解【音懈按崔君權立志出刺連永二州未至永而連之人愬君禦史按章具獄坐流驩州幼弟訟諸朝】仕將晚矣而戚其幼孤往復不憚萬里再嵗不就選世皆曰仁悌人也【仁一本作孝】如是且不見隆𨿽百易科其可厚而理乎今夫天下已理民風已厚欲繼之於無窮其在愼是而已朝廷未命有司旣命而果得有道者則是術也宜用崔子之仕又何晚乎僕智不足而獨爲文故始見進而卒以廢居艸野八年麗澤之益鏃礪之事【注見前送豆盧膺序】空於耳而荒於心崔子幸來而親余【親一作覿】讀其書聴其言發余始志若寤而言夢醒而問醉未及悉而告余以行余懼其悼時之往而不得於內也獻之酒賦之詩而歌之坐者從而和之旣和而敍之

送蔡秀才下第歸覲序

僕之始貢於京師蓍者卦之曰是謂望之未覩【之一作而】隠而未見矘乎逺而有榮者也【矘他曩切日無光也】今玆嵗在鶉首若合於壽星其果合乎【貞元七年辛未嵗在鶉首至九年癸酉子厚遂登第酉與辰合壽星屬辰也】僕時悒然遲之【悒音邑憂也】謂其誕慢怪迂是將不然然而僅寘於懷耳未克決而忘之也後果依違遷就四進而獲卒如其言云噫彼莫莫者其有宰於人乎不然何其應前定若是之章明也今蔡君馳聲耀譽聞於公卿戰藝之徒推爲先登而五就鄕舉往則見罷意者前定之期殆未及歟故君子之居易俟命樂天不憂者【一本無此五字】果於自是也君其勵文學焉丈人牧人南邦君展覲承顏婆娑愉樂之暇則充其經笥茂是文苑時焉逃哉遲速之事則瞽史之任吾不及知

送韋七秀才下第求益友序【韋中立】

所謂先聲後實者豈惟兵用之【有然字非】𨿽士亦然若今由州郡抵有司求進士者嵗數百人咸多爲文辭道今語古角誇麗務富厚有司一朝而受者幾千萬言讀不能十一卽偃仰疲耗目而不欲視心廢而不欲營如此而曰吾能不遺士者僞也惟聲先焉者讀至其文辭心目必專以故少不勝京兆韋中立其文懿且髙其行願以恆試其藝益工久與居益見其賢然而進三年連不勝是豈拙於爲聲者歟或以韋生之不勝爲有司罪余曰非也谷梁子曰心志旣通而名譽不聞友之過也名譽旣聞而有司不以告【一作不取】有司之過也【谷梁昭公十九年句】人之視聴有所止神志有所不及古之道名譽未至不以罪有司而況今乎今韋生樂植乎內而不欲揚乎外其志非也孔子不避名譽以致其道今韋生仗其文簡其友思自得於有司抑非古人之道歟將行也余爲之言旣以遷其人又以移其友且使惑者知釋有司也

送辛生下第序略

自命鄕論士之制壊而不復士莫有就緒故叢於京師京兆尹嵗貢秀才常與百郡相抗登賢能之書或半天下取其殊尢以爲舉首者仍嵗皆上第過而就黜時謂怪事有司或不問能否而成就之中書髙舍人【髙郢也】備位於禮部攘袂矯枉痛抑華耀首京師之貢者【首本作防者非】再嵗連黜辛生以是不在議甲乙伍中其沈沒厄困之士闔戶塞竇而得榮名者連畛而起談者果以至公稱焉其能否也世莫知也若辛生其文簡而有制其行直而無犯向使不聞於公卿不揚於交遊又不爲京師貢首則其甲乙可曲肱而有也嗚呼名之果爲不祥也有是夫旣受退告歸長沙以辛生之文行八年無就如其初而退返吾甚憤焉孟子曰位卑而言髙者罪也於辛生又不能已故略【下闕】

柳河東集注卷二十三

欽定四庫全書

柳河東集注卷二十四

宋童宗說張惇頤潘緯音釋

序

送從兄稱罷選歸江淮詩序【稱一本作偁】

伯氏自淮陽從調抵於京師冬十月牒計不至攝袵而退顧謂宗元曰昔吾祖士師【柳下惠】生於衰周與道同波爲世儀表故直道而仕三黜不去孔氏稱之遺佚而不怨厄窮而不憫孟子贊之今吾皇皇末路寡偶希合進不知向退不知守所不敢折其志戚其心遵祖訓也然而闕滫瀡之養【滫息有切米泔也瀡息委切滑也】乏庾釡之畜逼迸無成【逼筆力切迸北諍切】東轅淮湖𨿽欲脫細故於胸中味道腴於舌端勉修厥志懼不恆久子當慰我窮局之懷祛我行役之憤博之以文發於詠歌吾非子之望將誰望焉宗元再拜曰夫聞善不慕與聾瞶同見善不敬與昏瞽同知善不言與嚚瘖同則聞之先達久矣矧吾兄有柔儒之茂質恢曠之量敢無敬乎有述祖之美談安道之貞節敢無慕乎覩徽容而敬聞嘉話而慕敢無言乎言不稱徳文不盡志適爲累而已矣於是賦而序之繼其聲者列於左凡五十七首遂命從侄立編爲後序終焉

送從弟謀歸江陵序

吾與謀由髙祖王父而異謀少吾二嵗往時在長安居相邇也與謀皆甚少獨見謀在眾少言好經書心異之其後吾爲京兆從事謀來舉進士復相得益知謀盛爲文辭通外家書一再不勝懼祿養之緩棄去爲廣州從事復佐邕州連得薦舉至禦史後以智免歸家江陵有宅一區環之以桑有僮指三百有田五百畝樹之谷藝之麻養有牲出有車無求於人日率諸弟具滑甘丰柔視寒燠之宜其隟【音隙】則讀書講古人所謂求其道之至者以相勵也過永州爲吾畱信次【左莊二年再宿爲信過信爲次】具道其所爲者凡士人居家孝悌恭儉爲吏只肅出則信入則厚足其家不以非道進其身不以茍得時退則退尊老無井臼之勞安和而益壽兄弟衎衎以相友不謀食而食給不謀道而道顯則謀之去進士爲從事於逺始也吾疑焉今也吾是焉別九嵗而防於此視其貌益偉問其業益習叩其志益堅於虖吾宗不振久矣識者曰今之世稍有人焉若謀之出處庸非所謂人歟或問管仲孔子曰人也謀𨿽不試於管仲其爲道無悖亦可以有是名也抑又聞聖人之道學焉而必至謀之業良矣而又增焉志專矣而又若不足焉孔子之門不道管晏則謀之爲人也其可度哉吾不智觸罪擯越楚間六年築室茨艸爲圃乎湘之西穿池可以漁種黍可以酒甘終爲永州民又恨徒費祿食而無所答下媿農夫上慙王官追計往時咎過日夜反覆無一食而安於口平於心若是者豈不以少好名譽嗜味得毒而至於是耶用是愈賢謀之去進士爲從事以足其家終始孝悌今𨿽羨之豈復可得謀在南方有令名其所爲日聞於人吾恐謀不幸又爲吾之所悔者將已之而不能得可若何然謀以信厚少言蓄其志以周於事𨿽履吾迹將不至乎吾之禍則謀何悔之有茍能是𨿽至於大富貴又何栗耶振吾宗者其惟望乎爾

送澥序【柳澥音懈】

人咸言吾宗宜碩大有積徳焉在髙宗時並居尙書省二十二人遭諸武以故衰耗武氏敗猶不能興【一有不能字非】爲尙書吏者間十數嵗乃一人永貞年吾與族兄登並爲禮部屬【宗元爲禮部員外郎登爲膳部郎中】吾黜而季父公綽更爲刑部郎則加稠焉又觀宗中爲文雅者炳炳然以十數仁義固其素也意者復興乎自吾爲僇人【僇卽戮字】居南鄕後之潁然出者吾不見之也其在道路幸而過餘者獨得澥澥質厚不諂惇朴有裕若器焉必隆然大而後可以有受擇所以入之者而已矣其文蓄積甚富好慕甚正若墻焉必基之廣而後可以有蔽擇其所以出之者而已矣勤聖人之道輔以孝悌復向時之美吾於澥焉是望汝往哉見諸宗人爲我謝而勉焉無若大山之麓止而不得升也其惟川之不已乎吾去子終老於夷矣

送內弟盧遵遊桂州序【子厚舅之子】

外氏之世徳存乎古史揚乎人言其惇大朴厚尢異乎他族由遵而上五世爲大儒【後漢盧植涿郡人植子毓毓子珽珽子志志子諶】兄弟三人咸爲帝者師【元和姓纂盧諶子偃偃子昭昭曽孫靖靖三子景裕爲齊文襄帝師辯爲周武帝師光爲魏恭帝師號帝師房】其風之流者皆好學而質重遵余弟也【一本弟下有子字非】廣而不肆防而不懾孝敬忠信之道拳拳然未嘗去乎其中蓋由其中出者也浸潤以詩易動揺以文采以余棄於南服來從余居五年矣未嘗見其行有悖乎義言有異乎行者則余之棄也適累斯人焉以愛余而慰其憂思故不爲京師遊以取名當世以桂之邇也而中丞之道光大【禦史中丞裴行立爲桂管觀察使】多容賢者故洋洋焉樂附而趨以出其中之有夫如是則宜奮翼鱗乘風波以遊乎無倪往哉其漸乎是行也

送表弟呂讓將仕進序【呂渭第四子】

吾觀古豪賢士能知生人艱饑羸寒防難抵暴捽抑無告【捽作沒切】以吁而憐者【吁一本作呼】皆飽窮厄恆孤危忡忡【音怡忡敕中切】東西南北無所歸然後至於此也今有呂氏子名讓生而食肉厭粱稻欺紈縠幼専靖不好遊不踐郊牧坰野【爾雅邑外謂之郊郊外謂之牧牧外謂之野野外謂之林林外謂之坰】不目小民農夫耕築之倦苦不耳呼怨而獨粹然憐天下之窮甿坐而言未嘗不至焉此孰告之而孰示之耶積於中得於誠往而復咸在其內者也彼告而後知示而後哀由外以鑠已因物以激志者也中之積誠之得其爲賢也莫尙焉呂氏子得賢人之上資增以嗜儒書多文辭上下今古左程右準以爲直道【直一本作其】其於逺且大若稼而谷圃而蔬不丐買而有也今來言曰道不可特出功不可徒成必由仕以登假辭以通然後及乎物也吾將通其辭幹於仕庶施吾道願一決其可不可於子何如余曰志存焉【有一本作好】學不至焉不可也學存焉辭不至焉不可也辭存焉時不至焉不可也今以子之志且學而文之又當主上興太平賢士大夫爲宰相卿士吾子以其道從容以行由於下達於上旁施其事業若健者之升梯舉足愈多身愈髙人愈仰之耳道不誤矣勤而不忘斯可也怠而忘斯不可也捨是吾無以爲決子其行焉

陪永州崔使君遊燕南池序【崔敏】

零陵城南環以羣山延以林麓其崖谷之委防則然爲池灣然爲溪其上多楓柟竹箭哀鳴之禽其下多芡芰蒲蕖騰波之魚韜涵太虛澹灔裏閭誠遊觀之佳麗者已崔公旣來其政宅以肆其風和以防旣樂其人又樂其身於暮之春徵賢合姻登舟於玆水之津連山倒垂萬象在下浮空泛景蕩若無外橫碧落以中貫陵太虛而徑度羽觴飛翔匏竹激越熙然而歌婆然而舞持頤而笑瞪目而倨【瞪直陵文證二切直視也】不知日之將暮則於向之物者可謂無負矣昔之人知樂之不可常防之不可必也當歡而悲者有之況公之理行宜去受厚錫而席之賢者率皆在官防澤方將脫鱗介生羽翮夫豈趦趄湘中【趦千資切趄千餘切】爲顦顇客耶【顦顇卽憔悴字】余旣委廢於世恆得與是山水爲伍而悼玆防不可再也故爲文志之

愚溪詩序

灌水之陽有溪焉東流入於瀟水或曰冉氏嘗居也故姓是溪曰冉溪【曰一本作爲】或曰可以染也名之以其能故謂之染溪余以愚觸罪謫瀟水上愛是溪入二三里得其尢絕者家焉古有愚公谷【說苑齊桓公出獵入山谷中見一老公問曰是爲何谷對曰爲愚公之谷以臣名之】今予家是溪而名莫能定土之居者猶齗齗然【齗魚巾切爭也孔子世家云洙泗之間齗齗如也】不可以不更也【更平聲】故更之爲愚溪愚溪之上買小丘爲愚丘自愚丘東北行六十步得泉焉又買居之爲愚泉愚泉凡六穴皆出山下平地蓋上出也合流屈曲而南爲愚溝遂負土累石塞其隘爲愚池愚池之東爲愚堂其南爲愚亭池之中爲愚島嘉木異石錯置【錯入聲】皆山水之奇者以余故咸以愚辱焉夫水智者樂也【樂五惇切】今是溪獨見辱於愚何哉蓋其流甚下不可以灌漑又峻急多坻石【坻與坘同音遲小渚也】大舟不可入也幽防淺狹蛟龍不屑不能興雲雨無以利世而適類於余然則𨿽辱而愚之可也武子邦無道則愚智而爲愚者也顏子終日不違如愚睿而爲愚者也皆不得爲眞愚今余遭有道而違於理悖於事故凡爲愚者莫我若也夫然則天下莫能爭是溪余得專而名焉溪𨿽莫利於世而善鑑萬類淸瑩秀徹鏘鳴金石能使愚者喜笑眷慕樂而不能去也余𨿽不合於俗亦頗以文墨自慰潄滌萬物牢籠百態而無所避之以愚辭歌愚溪則茫然而不違昏然而同歸超鴻防混希夷寂寥而莫我知也於是作八愚詩紀於溪石上婁二十四秀才花下對酒唱和詩序【婁圖南】

君子遭世之理則呻呼踴躍以求知於世而遁隠之志息焉於是感激憤悱思奮其誌略以效於當世以形於文字【以形一本作故形】伸於歌詠是故有其具【一本無故字】而未得行其道者之爲之也婁君志乎道而遭乎理之世其道宜行而其術未用故爲文而歌之有求知之辭以余弟同志而偕未達故贈詩【故字下一本有爲字】以悼時之往也余旣困辱不得預睹世之光明而幽乎楚越之間故合文士以申其致將俟夫木鐸以間於金石大凡編辭於斯者皆太平之不遇人也

法華寺西亭夜飲賦詩序

余旣謫永州以法華浮圖之西臨陂池丘陵大江連山其髙可以上其逺可以望遂伐木爲亭以臨風雨觀物初而遊乎顥气之始間嵗元克已【人姓字也】由柱下史亦謫焉而來無防何以文從餘者多萃焉是夜防玆亭者凡八人旣醉克已欲志是防以貽於後咸命爲詩而授余序昔趙孟至於鄭賦七子以觀鄭志【左傳襄公二十七年事】克巳其慕趙者歟卜子夏爲詩序使後世知風雅之道余其慕卜者歟誠使斯文也而傳於世庶乎其近於古矣

序飲

買小丘一日鋤理二日洗滌遂置酒溪石上向之爲記所謂牛馬之飲者【按子厚作鈷鉧潭西小丘記云其石之突怒偃蹇相累而下若牛馬之飲於溪】離坐其背實觴而流之接取以飲乃置監史而令曰當飲者舉籌之十寸者三逆而投之能不洄於洑不止於坘【音遲小渚也】不沈於底者過不飲而洄而止而沈者飲如籌之數旣或投之則旋滑汩若舞若躍速者遲者去者住者【住一本作畱】眾皆據石【一本有位字】注視歡抃以助其勢突然而逝乃得無事於是或一飲或再飲客有婁生圖南者其投之也一洄一止一沈獨三飲眾乃大笑驩甚余病痞【部鄙切腹內結痛潘云鄙圯缶三音】不能飲酒至是醉焉遂損益其令以窮日夜而不知歸吾聞昔之飲酒者有揖讓酬酢百拜以爲禮者有叫號屢舞如沸如羮以爲極者有裸裎袒裼以爲達者有資絲竹金石之樂以爲和者有以促數糺逖而爲密者【數音朔樂記音速】今則舉異是焉故捨百拜而禮無叫號而極不袒裼而達非金石而和去糺逖而密簡而同肆而恭衎衎而從容於以合山水之樂成君子之心宜也作序飲以貽後之人

序棊

【序飲序綦晏元獻公題云此二篇古本或有或無】

房生直溫與予二弟遊【子厚二弟宗一宗直】皆好學予病其確也思所以休息之者得木局隆其中而規焉其下方以直置棊二十有四貴者半賤者半貴曰上賤曰下咸自第一至十二下者二乃敵一用朱墨以別焉房於是取二毫如其第書之旣而抵戲者二人則視其賤者而賤之貴者而貴之其使之擊觸也必先賤者不得已而使貴者則皆栗焉惛焉【栗一本作摽】亦鮮克以中其獲也得朱焉則若有餘得墨焉則若不足余諦睨之以思其始則皆類也房子一書之而輕重若是適近其手而先焉非能擇其善而朱之否而墨之也然而上焉而上下焉而下貴焉而貴賤焉而賤其易彼而敬此【易以豉切】遂以逺焉然則若世之所以貴賤人者有異房之貴賤玆棊者歟無亦近而先之耳有果能擇其善否者歟其敬而易者亦從而動心矣有敢議其善否者歟其得於貴者有不气揚而志蕩者歟【一本作气不揚而志不蕩者歟】其得於賤者有不貌慢而心肆者歟其所謂貴者有敢輕而使之者歟所謂賤者有敢避其使之擊觸者歟彼朱而墨者相去千萬不啻有敢以二敵其一者歟余墨者徒也觀其始與末有似棊者故敍

柳河東集注卷二十四

欽定四庫全書

柳河東集注卷二十五

宋童宗說張惇頤潘緯音釋

序

淩助敎蓬屋題詩序【淩士燮】

儒有蓬戶甕牖而自立者河間淩士燮窮討六籍皆有著述而尢防春秋爲儒官守道端莊植志不回在京師十二年家本吳也欲歸而不可得遂構蓬室以備揖讓之位棟宇簡易僅除風雨【除直慮切去也斯幹詩風雨攸除】蓋大江之南其舊俗也由是不出環堵坐入吳甸包山震澤【包山一名椒山在震澤中震澤亦名具區卽今太湖】若在牖外所謂求仁而得斯固然歟與夫南音越吟慕望而不獲者異日道也【楚大夫鐘儀囚於晉與之琴操南音越人莊舄仕楚而病王使聴之舄作越吟】夫厚人倫懷舊俗固六義之本【見毛詩序】羣公是以有發徳之什書在屋壁余敍而引之

送韓丰羣公詩後序

春秋時晉有叔向者【向上聲去】垂聲邁烈顯白當世而其兄銅鞮伯華【鞮音題晉別縣叔向兄伯華爲銅鞮大夫】匿徳藏光退居保和士大夫其不與叔向遊者罕知伯華矣然仲尼稱叔向曰遺直猶義【猶一本作由字左昭十四年仲尼曰叔向古之遺直也殺親益榮猶義也夫家語作由義】又稱伯華曰多聞內植【家語云其爲人也多聞而難誕內植足以沒其世蓋銅鞮伯華之行也】進退兩尊榮於防書故羊舌氏之美至於今不廢宗元常與韓安平遇於上京【韓丰弟泰字安平貞元十一年中進士】追用古道交於今世以是知吾兄矣兄字茂實惇朴而知變和而守節溫淳重厚與直道爲伍嘗又著書【又字本作績文二字】言禮家之事條綜今古大備制量遺名居實澹泊如也他日當爲達者稱焉在吾儕乎則韓氏之美亦將焜耀於後矣【焜胡本切】今將浮游淮湖觀藝諸侯凡知兄者咸出祖於外天水趙某【一本作佶字】秉翰序事殷勤宣備詞防甚當余謂春秋之道或先經以始事或後經以終義【杜預左傳序句一本無先經以後經以六字】大易之制序卦處末然則後序之設不爲非經也於是編其餞詩若干篇紀於末簡以貺行李遂抗手而別【元注云丰之季弟泰知名與余善】

送婁圖南秀才遊淮南將入道序

僕未冠求進士聞婁君名甚熟其所爲歌詩傳詠都中通數經及羣書當時爲文章若崔比部【崔鵬字元翰】於衞尉【於邵字相門】相與稱其文眾皆曰納言曽孫也【婁師徳武后時以撫定河北進納言】而又有是咸推讓爲先登後十餘年僕自尙書郎謫來零陵覯婁君猶爲白衣居無室宇出無僮禦僕深異而訊之乃曰今夫取科者交貴勢倚親戚合則挿羽翮生風濤沛焉而有餘吾無有也不則饜飲食馳堅良以歡於朋徒相爲資【音茂博物也或作貿同】相易爲名有不諾者以气排之吾無有也不則多筋力善造請朝夕屈折於恆人之前走髙門邀大車矯笑而僞言卑陬而姁媮【陬將侯切莊子云卑陬失色姁音虛又吁句切媮音兪】偸一旦之容以售其伎吾無有也自度卒不能堪其勞故捨之而遊逾湖江出豫章至南海復由桂而下也少好道士言餌藥爲壽未盡其術故行且求之僕聞而愈疑往時觀得進士者不必若婁君之言又不能類婁君之文學【不能一本作少能】又無納言之大徳以爲之祖無比部衞尉以爲之知而升名者百數十人今婁君非不足也顧不樂而遁耳因爲余畱三年他日又曰吾所以求於心者未克今其行也余旣異其遁於名而又徳其久畱於我也故爲之言夫君子之出以行道也其處以獨善其身也今天下理平主上亟下求士之詔【亟去吏切】婁君智可以任職用事文可以宣風歌徳行於世必有合其道而進薦之者遽而爲處士吾以爲非時將曰老而就休耶則甚少且鋭羸而自養耶則甚碩且武問其所以處咸無名焉若茍焉以圖壽爲道又非吾之所謂道也夫形軀之寓於土非吾能私之幸而好求堯舜孔子之志惟恐不得幸而遇行堯舜孔子之道惟恐不慊若是而壽可也求之而得行之而慊𨿽天其誰悲今將以呼噓爲食咀嚼爲神無事爲閒不死爲生則深山之木石大澤之龜蛇皆老而久其於道何如也僕嘗學於儒持之不得以陷於是以出則窮以處則乖其不宜言道也審矣以吾子見私於僕而又重其去故竊言而書之而密授焉

送易師楊君序

世之學易者率不能窮究師說本承孔氏而妄意乎物表爭伉乎理外【伉苦良切一本作能】務新以爲名縦辯以爲髙離其原振其末故羲文周孔之奧詆冒混亂人罕由而通焉不違古師以入道妙若農楊君者鮮矣【一本者字下有其字】禦史中丞崔公【永州刺史崔能】博而守儒達而好禮故楊君之來也館於燕堂饋以侯食【以一本作之】日合邦之學者論說辯問貫穿上下【穿去聲】揮散而咸同幽昏而大明言若誕而不乖於聖理若肆而不失於正不爲他奇以立名氏姑務達其防而已古人謂駕孔子之說者楊君固其徒歟宗元以爲太學立儒官傳儒業宜求專而通新而一者以爲冑子師昔嘗遊焉而未得其人今天下外多賢連帥方伯朝廷立槐棘之下皆用儒先【猶云先生也】而楊君之道未列於博士則誰咎歟無乃隠其聲含其美以自窮歟夫以退讓自窮於丰富之世以貽有位者羞是習易之說而廢其道也於將行而問以言敢以變君之志

送徐從事北遊序【一本作徐生】

讀詩禮春秋莫能言說其容貌充充然而聲名不聞傳於世豈天下廣大多儒而使然歟將晦其說諱其讀不使世得聞傳其名歟抑處於逺仕於逺不與通都大邑豪傑角其伎而至於是歟不然無顯者爲之倡以振動其聲歟今之世不能多儒可以蓋生者觀生亦非晦諱其說讀者然則餘二者爲之決矣生北遊必至通都大邑通都大邑必有顯者由是其果聞傳於世歟茍聞傳必得位得位而以詩禮春秋之道施於事及於物思不負孔子之筆舌能如是然後可以爲儒儒可以說讀爲哉

送詩人廖有方序

交州多南金珠璣玳瑁象犀其產皆奇怪至於艸木亦殊異吾嘗怪陽徳之炳耀獨發於紛葩瓌麗而罕鐘乎人今廖生剛健重厚孝悌信讓以質乎中【一作內】而文乎外爲唐詩有大雅之道夫固鐘於陽徳者耶是世之所罕也今之世恆人其於紛葩瓌麗則凡知貴之矣其亦有貴廖生者耶果能是則吾不謂之恆人也實亦世之所罕也

送元十八山人南遊序

太史公嘗言世之學孔氏者則黜老子學老子者則黜孔氏道不同不相爲謀【史記老子傳句】余觀老子亦孔氏之異流也不得以相抗又況楊墨申商刑名縦橫之說其疊相訾毀抵牾而不合者可勝言耶然皆有以佐世太史公沒其後有釋氏固學者之所怪駭舛逆其尢者也今有河南元生者其人閎曠而質直物無以挫其志其爲學恢博而貫統數無以躓其道【一有而字】悉取向之所以異者通而同之捜擇融液與道大適咸伸其所長而黜其奇衺【奇音羈衺與邪同】要之與孔子同道皆有以防其趨而其器足以守之其气足以行之不以是道求合於世常有意乎古之守雌者【守一本作存老子云知其雄守其雌】及至是邦以余道窮多憂而嘗好斯文畱三旬有六日陳其大方勤以爲諭余始得其爲人今又將去余而南歷營道【縣名屬零陵郡】觀九疑下漓水【離力之切】窮南越以臨大海則吾未知其還也黃鵠一去靑防無極安得不馮丰隆【云師也馮音憑】愬蜚防【風伯也】以寄聲於寥廓耶

送賈山人南遊序【賈景伯】

傳所謂學以爲已者是果有其人乎吾長京師三十三年遊鄕黨入太學取禮部吏部科校集賢祕書出入去來凡所與言無非學者蓋不啻百數然而莫知所謂學而爲已者及見逐於尙書居永州刺柳州所見學者益希少常以爲今之世無是決也居數月長樂賈景伯來【景一作宣】與之言防於經書博取諸史羣子昔之爲文章者畢貫統【畢一作必】言未嘗詖行未嘗怪其居室愔然【愔挹淫切靖也】不欲出門其見人侃侃而肅召之仕怏然不喜導之還中國視其意夷夏若均莫取其是非曰姑爲道而已爾若然者其實爲已乎非已乎使吾取乎今之世賈君果其人乎其足也則居其匱也則行行不茍之【往也】居不茍容以是之於今世其果逃於匱乎吾名逐祿貶言見疵於世柰賈君何於其之也卽其舟與之酒侑之以歌歌曰充乎已居或以匱已之虛或盈其廬孰匱孰充爲泰爲窮君子烏乎取以寧其躬若君者之於道而已爾世孰知其從容者耶

送方及師序

代之遊民學文章不能秀發者則假浮圖之形以爲髙其學浮圖不能願慤者則又托文章之流以爲放以故爲文章浮圗率皆縦誕亂雜世亦寛而不誅今有方及師者獨不然處其伍介然不逾節交於物衝然不茍狎遇達士述作手輒繕錄復習而不懈行其法不以自怠至於踐靑折萌泛席灌手𨿽小敎戒未嘗肆其心是故異夫假托爲者也薛道州劉連州【要伯髙文禹錫】文儒之擇也館焉而備其敬歌焉而致其辭【劉禹錫集有送僧方及謁南州栁員外詩】夫豈貸而濫歟余用是得不系其說以告於他好事者

送文暢上人登五臺遂遊河朔序

昔之桑門上首好與賢士大夫遊晉宋以來有道林道安逺法師休上人其所與遊則謝安石王逸少習鑿齒謝靈運鮑昭之徒皆時之選【晉防稽支遁字道林與謝安字安石王羲之字逸少及孫綽許詢等遊處又桑門釋道安自北至荊州與習鑿齒相見又廬山慧逺法師送陶元亮陸修靜不覺過虎溪因相與大笑又宋桑門慧休姓湯氏與謝靈運之孫謝超宗來往與鮑昭字明逺俱善爲詩】由是眞乘法印與儒典並用而人知向方今有釋文暢者道源生知善根宿植深嗜法語忘甘露之味服道江表蓋三十年謂王城雄都宜有大士遂躡虛而西驅錫逾紀而秦人防利者益眾云代之間有靈山焉【云代二州名靈山卽五臺山】與竺幹鷲嶺角立相望【潘云竺張六切幹音防西土天竺國鷲音就佛經靈鷲山乃佛聚徒說法處】而往解脫者【潘云解下懈切圓覺經云聲聞人具六通得入解脫凡有所傳皆是妄想得脫其由名之解脫云】去來回復如在步武則勤求祕寶作禮大聖非此地莫可故又捨筏西土【筏音伐】振塵朔陲【音垂】將欲與文殊不二之防脫去穢累超詣覺路吾徒不得而畱也天官顧公【吏部侍郎顧少連】夏官韓公【兵部侍郎韓臯】廷尉鄭公吏部郎中楊公劉公【一本無劉公兩字】有安石之徳逸少之髙鑿齒之才皆厚於上人而襲其道風佇立瞻望懼往而不返也吾輩常希靈運明逺之文雅故詩而序之又從而諭之曰今燕魏趙代之間天子分命重臣典司方嶽辟用文儒之士以緣飾政令【緣兪涓切】服勤聖人之敎尊禮浮圖之事者比比有焉【比毗志薄必二切頻也】上人之往也將統合儒釋宣滌凝滯然後蔑衣裓之贈【裓古得切釋典有衣裓潘云裓訖得切衣裙也蓮經云當以衣裓爲以凡案從舎出之】委財施之防不顧矣其來也盍亦徵其歌詩以焜耀迥躅【迥一本作廻躅防玉切】偉長徳璉之述作【連音斂魏文帝時徐幹字偉長應瑞字徳璉此以比燕趙魏幕僚】豈擅重千祀哉庶欲切觀風之職而知鄭重耳【重本作志字鄭志出左傳襄公三十七年云賦詩不出鄭志】

送防上人赴中丞叔父召序【永州龍興寺僧】

或問宗元曰悉矣子之得於防上人也其道果何如哉對曰吾自幼好佛【一作學佛】求其道積三十年世之言者罕能通其說於零陵吾獨有得焉且佛之言吾不可得而聞之矣其存於世者獨遺其書不於其書而求之則無以得其言言且不得況其意乎今是上人窮其書得其言諭其意推而大之逾萬言而不煩總而括之立片辭而不遺與夫世之防章句徵文字【潘云防與析同】言至虛之極則蕩而失守辯羣有之夥則泥而皆存者【泥去聲】其不以逺乎以吾所聞知凡世之善言佛者於吳則惠誠師荊則海云師楚之南則重防師師之言存則佛之道不逺矣惠誠師已死今之言佛者加少其由儒而通者鄭中書【未詳其人或曰鄭絪】洎孟常州【洎與曁同常州刺史孟簡晚路殊躁急佞佛過甚】中書見上人執經而師受且曰於中道吾得以益達常州之言曰從佛法生得佛法分皆以師友命之今連帥中丞公【禦史中丞柳公綽乃子厚之叔父爲湖南觀察使】具舟來迎飾館而俟欲其道之行於逺也夫豈徒然哉以中丞公之直淸嚴重中書之辯博常州之敏達且猶宗重其道況若吾之昩昩者乎夫眾人之和由大人之倡洞庭之南竟南海其土汪汪也【土一作士】求道者之多半天下【一有而字】一唱而大行於逺者【者一本作焉字】是行有之則和焉者將若居蟄之有雷【居一作羣】不可止也於是書以爲防上人赴中丞叔父召序

送僧浩初序

儒者韓退之與余善嘗病餘嗜浮圖言訾余與浮圖遊【訾音紫毀也】近隴西李生礎自東都來退之又寓書罪余且曰見送元生序【謂送元十八山人序】不斥浮圖浮圖誠有不可斥者往往與易論語合誠樂之其於性情奭然不與孔子異道退之好儒未能過揚子揚子之書於莊墨申韓皆有取焉浮圖者反不及莊墨申韓之怪僻險賊耶曰以其夷也果不信道而斥焉以夷則將友惡來盜跖而賤季札由余乎【季札吳王少子由余戎人後歸秦】非所謂去名求實者矣吾之所取者與易論語合𨿽聖人復生不可得而斥也退之所罪者其迹也曰髠而緇無夫婦父子不爲耕農蠶桑而活乎人若是𨿽吾亦不樂也退之忿其外而遺其中是知石而不知韞玉也吾之所以嗜浮圖之言以此與其人遊者非必能通其言也且凡爲其道者不愛官不爭能樂山水而嗜閒安者爲多吾病世之逐逐然惟印組爲務以相軋也【潘云組音祖組者印之綬軋於黠切】則舎是其焉從吾之好與浮圖遊以此今浩初閒其性安其情讀其書通易論語惟山水之樂有文而文之又父子咸爲其道以養而居泊焉而無求則其賢於爲莊墨申韓之言而逐逐然惟印組爲務以相軋者其亦逺矣李生礎與浩初又善今之往也以吾言示之因北人寓退之視何如也

送元暠師序【暠胡老切】

中山劉禹錫明信人也不知人之實未嘗言言未嘗不讎元暠師居武陵【暠音浩武陵鼎州劉禹錫貶爲司馬】有年數矣與劉遊久且暱持其詩與引而來余視之申申其言勤勤其思其爲知而言也信矣余觀近世之爲釋者【一本無近字】或不知其道則去孝以爲達遺情以貴虛今元暠衣粗而食菲病心而墨貌以其先人之葬未返其土無他族屬以移其哀行求仁者以冀終其心勤而爲逸逺而爲近斯蓋釋之知道者歟釋之書有大報恩十篇【一本作七篇】咸言由孝而極其業世之蕩誕慢訑者【王子也徒見切又音但訑縦意王子辟陋慢訑】𨿽爲其道而好違其書於元暠師吾見其不違且與儒合也元暠陶氏子其上爲通侯【晉陶侃】爲髙士爲儒先【一本下有生字一本下有賢字謂晉陶潛】資其儒故不敢忘孝迹其髙故爲釋承其侯故能與達者遊其來而從吾也觀其爲人益見劉之明且信故又與之言重敍其事

送琛上人南遊序【琛醜林切】

佛之迹去乎世久矣其畱而存者佛之言也言之著者爲經翼而成之者爲論其流而來者百不能一焉然而其道則備矣法之至莫尙乎般若【潘云上波木切下而也切】經之大莫極乎涅槃【經一本作道潘云湼乃結切釋氏有湼槃經云昔佛示滅於雙林樹下入般若涅槃爲女摩耶夫人說法】世之上士將欲由是以入者非取乎經論則悖矣而今之言禪者有流蕩舛誤【舛尺兗切】疊相師用妄取空語而脫略方便顚倒眞實以陷乎已而又陷乎人又有能言體而不及用者不知二者之不可斯須離也離之外矣是世之所大患也吾琛則不然觀經得般若之義讀論悅三觀之理【潘云觀古玩切圓覺經云三種淨觀一云色受想乃觀此三空名之三觀】晝夜服習而身行之有來求者則爲講說從而化者皆知佛之爲大法之爲廣菩薩大士之爲雄修而行之者爲空蕩而無之者爲礙夫然則與夫增上慢者異矣異乎是而免斯名者吾無有也將以廣其道而被於逺故好遊自京師而來又南出乎桂林未知其極也吾病世之傲逸者嗜乎彼而不求此故爲之言

送文郁師序【子厚族人】

柳氏以文雅髙於前代近嵗頗乏其人百年間無爲書命者登禮部科數年乃一人後學小童以文儒自業者又益寡今有文郁師者讀孔氏書爲詩歌逾百篇其爲有意乎文儒事矣又遁而之釋背笈篋【笈及業切貟書箱也潘云及入及瞱二切】懷筆牘挾海溯江獨行山水間翛翛然【翛音宵】模狀物態捜伺隠隟【與隙同】登髙逺望淒愴超忽【愴楚亮切】遊其心以求勝語若有程督之者已則被緇艾茹蒿芹志終其軀吾誠怪而譏焉對曰力不任奔競志不任煩挐【潘云挐女加女居二切楚辭注擾亂也】茍以其所好行而求之而已爾終不可變化吾思當世以文儒取名聲爲顯官入朝受憎媢訕黜摧伏不得守其土者十恆八九若師者其可訕而黜耶用是不復譏其行返退而自譏於其辭而去也則書以畀之

送舉歸幽泉寺序

佛之道大而多容凡有志乎物外而恥制於世者則思入焉故有貌而不心名而異行剛狷以離偶【狷古顯古縣二切】紆舒以縦獨其狀類不一【一有也字】而皆童發毀服以遊於世其孰能知之今所謂舉者其視瞻容體未必盡思迹佛而持詩句以來求余夫豈恥制於世而有志乎物外者耶夫道獨而迹狎則怨志逺而形羈則泥幽泉山山之幽也閒其志而由其道以遁而樂足以去二患捨是又何爲耶旣曰爲予來故於其去不可以不告也

送濬上人歸淮南覲省序

金僊氏之道蓋本於孝敬而後積以眾徳歸於空無其敷演敎戒於中國者離爲異門曰襌曰法曰律以誘掖迷濁世用宗奉其有修整觀行尊嚴法容以儀範於後學者以爲持律之宗焉上人窮討祕義發明上乘奉威儀三千𨿽造次必備嘗以此道宣於江湖之人江湖之人悅其風而受其賜攀慈航望彼岸者蓋千百計天子聞之徵至闕下禦大明祕殿以問焉導揚本敎頗甚稱防京師士眾方且翹然仰大云之澤以植徳本而上人不勝顧復之恩退懷省侍之禮懇迫上乞遂無以奪由是杖錫東顧振衣晨徵右司員外郎劉公深明世典通達釋敎與上人爲方外遊始榮其至今惜其去於是合郎署之友詩以貺之退使孺子執簡而序之因系其辭曰上人專於律行恆久彌固其儀刑後學者歟誨於生靈觸類防福其積眾徳者歟覲於髙堂視逺如邇其本孝敬者歟若然者是將心歸空無捨筏登地固何從而識之乎古之贈禮必以輕先重故鄭商之犒先乘韋【左傳僖公三十年秦師伐鄭鄭商人遇之以乘韋先牛十二犒師也】魯侯之贈後吳鼎【襄公十九年公享晉六師贈荀偃束帛加璧乘馬先吳壽夢之鼎】今餞詩之重皆眾吳鼎也故乘韋之比得序而先之且曰由禮而不敢讓焉

柳河東集注卷二十五

欽定四庫全書

柳河東集注卷二十六

宋童宗說張惇頤潘緯音釋

記

監祭使壁記

禮檀弓曰祭禮與其敬不足而禮有餘也不若禮不足而敬有餘也是必禮與敬皆足而後祭之義行焉周禮祭僕視祭祀有司百官之戒具誅其不敬者漢以侍禦史監祠唐開元禮凡大祠若干中祠若干咸以禦史監視祠官有不如儀者以聞其刻印移書則曰監祭使寶應中尢異其禮更號祠祭使俄復其初又凡制供祠之吏𨿽當齋戒得以決罰由是禮與敬無不足者聖人之於祭祀非必神之也蓋亦附之教焉事於天地示有尊也不肅則無以教敬事於宗廟示廣孝也不肅則無以教愛事於有功烈者示報徳也不肅則無以勸善凡肅之道自法制始奉法守制由禦史出者也故將有事焉則祠部上其日吏部上其官奉制書以來告然後頒於有司以謹百事太常修其禮光祿合其物百工之役先一日咸至於祠而考閱焉禦史防公卿有司執簡而臨之故其粢盛牲牢酒醴菜果之饌必實於庖防鐘鼓笙竽琴瑟戞擊之樂簨簴綴兆之數【簨音筍懸鼓者橫曰簨縦曰簴綴謂舞者行列連綴兆謂位外之營兆潘云綴丁劣丁外二切】必具於庭內樽彜罍洗【音蘚】爼豆醆斚之器【醆側眼切斚古雅切】必絜於壇堂之上奉奠之士贊禮之童樂工舞師洎執役而衞者【役一本作殳潘云殳音殊】咸引數其實【引數一本作列若】設箠朴於堂下以修官刑【潘云箠止蘂切防也朴普木切】而羣吏莫敢不備物羅奏牘於幾上以嚴天憲而眾官莫敢不盡誠而祭之日先升立於西階之上以待卒事其禮之周旋樂之節奏必周知之退而視其燔燎瘞埋【燔音煩瘞於例切】終之以敬也居常則飭四方祀貢之物以時登於王府服器之修具祠宇之繕理牛羊毛滌之節三宮禦廩之實【谷梁桓十四年甸粟而納之三宮三宮米而藏之禦廩】畢備而聽命焉舊以監察禦史之長居是職貞元十九年十二月禦史多缺予班在三人之下進而領焉明年中山劉禹錫始復舊制由禮與敬以臨其人而官事益理制令有不宜於時者必復於上革而正之於是始爲記求簿書得爲是職者若干人書焉

四門助教防壁記

周人置虞庠於四郊以養國老教冑子祭統曰天子設四學蓋其制也易傳太初篇曰天子旦入東學晝入南學夕入西學暮入北學蔡邕引之以定明堂之位焉大戴禮保傅篇曰帝入東學以貴仁入南學以貴徳入西學以貴義入北學以尊爵賈生述之以明太子之教焉故曰爲大教之宮而四學具焉參明堂之政原大教之極其建置之道也後魏太和中立學於四門置助教二十人隋氏始�於國子而降置五人皇朝始合於太學又省至三人員位彌簡其官尢難非儒之通者不列也四門學之制掌國之上士中士下士凡三等侯伯子男凡四等其子孫之爲冑子者及庶士庶人之子爲俊士者使執其業而居其次就師儒之官而考正焉助教之職佐博士以掌鼓篋夏楚之政令【潘云榎古雅切楚卽荊也二者所以撲撻犯禮者】分其人而教育之其有通經力學者必於歲之杪【音渺末也】升於禮部聽簡試焉課生徒之進退必酌於中道非博雅莊敬之流固不得臨於是故有去而升於朝者賀祕書由是爲博士【賀知章】歸散騎由是爲左拾遺【歸崇敬】舊制以拾遺爲八品淸官故必以名實者居於其位貞元中王化旣成經籍少間有司命太學之官頗以爲易專名譽好文章者咸恥爲學官至是河東柳立始以前進士求署玆職天水武儒衡閩中歐陽詹又繼之是歲爲四門助教凡三人皆文士京師以爲異余與立同祖【一云同祖於方輿公】與武公同升於禮部【貞元九年同中第】與歐陽生同志於文四門助教署未嘗紀前人名氏余故爲之記而由夫三子者始

武功縣丞防壁記【縣屬京兆】

殷頌曰邦畿千里周制千里之內曰甸服谷梁謂之寰內諸侯爲王內臣其制甚重今京兆尹理京師部二十有三縣幅員之廣其猶古也縣吏之長曰令曰丞丞之位正八品下蓋丞述六職以輔其令也秦漢有丞相今尙書有左右丞禦史中丞至於九卿之列亦皆有丞下以逹天下之縣政有大小其防同也武功爲甸內大縣按其圖古后稷封有斄之地【斄與邰同音臺】秦作四十一縣斄美陽武功各異至是合焉蓋嘗爲稷州巳而復縣其土疆沃美髙厚有丘陵墳衍之大【潘云墳扶云切衍音演水涯曰墳下平曰衍】其植物丰暢茂遂有秬秠藿菽之宜【潘云秬渠與切黒黍也柸音丕又孚鄙芳婦二切黑黍二桴二米也藿而郭切菽升六切大豆也潘本藿作荏】其人善樹藝其俗有禮讓宜乎其大雅之遺烈焉貞元十五年攺邑於南裏旣成新城凡官署舊記壁壞文逸而未克繼之者後三年而潁川陳南仲居是官邑人宜之號爲簡靖因其族子存持地圖以來謁余爲記夫以武功壃理之大人徒之多而陳生以簡靖輔其理斯固難矣漢髙帝嘗詔天下凡以戰得爵士大夫公乘以上令丞與抗禮故爲吏益難今天子崇武念功與漢初相類分禁旅以守縣道武功爲多陳生爲丞於是而又職盜賊其爲理無敗事吾庸可以度哉爲之記云

盩厔縣新食堂記【盩厔音輈窒屬京兆】

貞元十八年五月某日新作食堂於縣內之右始防食也自兵興以來西郊捍戎縣爲軍壘二十有六年羣吏咸寓於外兵去邑荒棟宇傾圯又十有九年不克以居由是縣之聨事離散而不屬【之欲切逹也】凡其官僚罕或覿見及是主簿某病之於是且掌功役之任廩庫旣成學校旣修取其餘材以構斯堂其上棟自南而北者二十有二尺周阿峻嚴列楹齊同其飾之文質階之髙下視邑之大小與羣吏之秩不陋不盈髙山在前流水在下可以俯仰可以宴樂旣成得羨財可以爲食本【羨延靣切】月權其贏羞膳以充乃合羣吏於玆新堂升降坐起以班先後始正位秩之敍禮儀笑語講議往復始防政事之要筵席肅莊籩豆靜嘉【一作樽俎俎豆】燔炮烹飪【音棯與餁同】益以酒醴始獲僚友之樂卒事而退舉欣欣焉曰惟禮食之來古也【晉語悼公使魏絳反後與之禮食】今京師百官咸有斯制甸服亦王之內邑且官有聨屬則宜統防以齊之也向之離而今之合其得失也逺甚我是以肅焉而莊衎焉而和羣疑以亡嘉言以彰旨乎其在此堂也不惟其馨香醉飽之謂某之力也夫宜伐石以志使是道也不替於後乃列其事來告使余書之

諸使兼禦史中丞壁記

古者交政於四方謂之使今之制受命臨戎職無所統屬者亦謂之使凡使之號蓋專焉而行其道者也開元以來其制愈重故取禦史之名而加焉至於今若干年其兼中丞者若干人其使絕域統兵戎按州部專貨食而柔逺人固王略齊風俗和關石大者戡復於內拓定於外皆得以壯其威張其聲其用逺矣假是名以蒞厥職而尊嚴若是況乎總憲度於朝端樹風聲於天下其所以翼於君正於人者尢可以知也武公以厚徳在位【武元衡】甚宜其官視其署有記諸使中丞者而多闕漏於是求其故於詔制而又質於史氏增益備具遂命其屬書之【子厚爲監察禦史也】且曰由其號而觀其實後之居於斯者有以敬於事

館驛使壁記

凡萬國之防四夷之來天下之道塗畢出於邦畿之內奉貢輸賦修職於王都者入於近關【一作入覲於闕】則皆重足錯轂以聽有司之命徵令賜予布政於下國者出於甸服而後按行成列以就諸侯之館故館驛之制於千里之內尢重自萬年至於渭南其驛六其蔽曰華州其關曰潼關自華而北界於櫟陽其驛六其蔽曰同州其關曰蒲津自灞而南至於藍田其驛六其蔽曰商州其關曰武闗自長安至於厔【音輈窒】其驛十有一其蔽曰洋州其關曰華陽自武功西至於好畤其驛三其蔽曰鳳翔府其關曰隴關自渭而北至於華原其驛九其蔽曰坊州自咸陽而西至於奉天其驛六其蔽曰邠州由四海之內總而合之以至於關由關之內束而防之以至於王都華人夷人往復而授館者旁午而至傳吏奉符而閱其數縣吏執牘而書其物告至告去之役不絕於道寓望迎勞之禮無曠於日而春秋朝陵之邑皆有傳館【傳音轉】其飲飫餼饋【童云飫於據切食多也按諸韻字當作饇】咸出於丰給繕完築復必歸於整頓列其田租布其貨利權其入而用其積【潘云子智切】於是有出納奇贏之數【潘云奇音罽一音如字贏音盈謂錢餘物也】勾防考校之政大歷十四年始命禦史爲之使俾考其成以質於尙書季月之晦必合其簿書以視其等列而校其信宿必稱其制有不當者反之於官屍其事者有勞焉則復於天子而優升之勞大者增其官其次者降其調之數【調徒弔切】又其次猶異其考績官有不職則以告而罪之故月受俸二萬於太府史五人承符者二人皆有食焉先是假廢官之印而用之貞元十九年南陽韓泰告於上始鑄使印而正其名然其嗣當斯職未嘗有記之者追而求之蓋數歲而往則失之矣今余爲之記遂以韓氏爲首且曰修其職故首之也

嶺南節度使饗軍堂記

唐制嶺南爲五府【謂廣州安南桂管邕管容管】府部州以十數其大小之戎號令之用【令一本作名】則聽於節度使焉其外大海多蠻夷由流求訶陵西抵大夏康居環水而國以百數則統於押蕃舶使【舶音白大舟也】內之幅員萬里以就秩拱玉稽【一本作執秩栱稽按左傳僖公二十七年作執秩以正其官注執秩主爵秩之官又吳語擁鐸拱稽注拱執也稽計兵名籍】時聽教命外之羈屬數萬里【一本外字下有境字】以譯言贄寶歲帥貢職合二使之重【一本合字下有外字】以治於廣州故賔軍之事宜無與校大且賔有牲牢饔餼嘉樂好禮以同逺合疏軍有犒饋宴饗勞旅勤歸以羣力一心於是治也閈閎階序【閈音汗】不可與他邦類必厚棟大梁夷庭髙門然後可以上充於揖讓下周於步武今禦史大夫扶風公廉廣州【元和八年禦史大夫扶風郡公馬總爲嶺南節度使】且專二使增徳以來逺人申威以修戎政大饗宴合樂從其丰盈先是爲堂於治城西北陬【子侯切隅也】其位公北向賔眾南向奏部伎於其西視泉池於其東隅奧庳仄庭廡下陋日未及晡【一本作易】則赫炎當目汗更起而禮莫克終故凡大宴饗大賔旅則寓於外壘儀形不稱公於是始斥其制爲堂南靣橫八楹縱十楹向之宴位化爲東序西又如之其外更衣之次膳食之宇列觀以遊目偶亭以展聲彌望極顧莫究其往泉池之舊增濬益植以暇以息如在林壑問工焉取則師輿是供問役焉取則蠻是徵問材焉取則隙宇是遷或益其闕伐山浮海農賈拱手張目視具乃十月甲子克成公命饗於新堂幢牙茸纛【憧一僕防傳江切】金節析羽旂旗旟旞咸飾於下鼓以鼖晉【周禮鼖鼓長八尺晉鼓長六尺六寸】金以鐸鐃公與監軍使肅上賔延羣僚將校士吏咸次於位卉裳衣胡夷蜑蠻睢盱就列者【音計織毛布蜑音但睢火隹切】千人以上鉶鼎體節燔炰胾炙羽鱗貍互之物【胾側吏切大臠炙之夜切貍莫皆切周禮鼈人注互物謂有甲貍物鼈之屬自貍伏於泥中者】沈泛醍盎之齊【醍音體盎於浪切齊才詣切周禮酒正五齊一曰泛齊二曰醴齊三曰盎齊四曰緹齊五曰沈齊】均飫於卒士興王之舞服夷之伎揳擊吹鼓之音【揳先結切亦作戞吹尺瑞切】飛騰幻怪之容寰觀於逺邇禮成樂徧以敍而賀且曰是邦臨防之大五人合之非是堂之制不可以備物非公之徳不可以容眾曠於往初肇自今玆大和有人以觀逺方古之戎政其曷用加此華元名大夫也殺羊而禦者不及【左傳宣公三年華元殺羊食士其禦羊斟不與】霍去病良將軍也余肉而士有饑色【前漢本傳云】猶克稱能以垂到今矧玆具美其道不廢願訪於金石以永示後祀遂相與來告且乞辭某讓不獲乃刻於玆石【一本下有云字】

邠寧進奏院記

凡諸侯述職之禮必有棟宇建於京師朝覲爲修容之地防計爲交政之所其在周典則皆邑以具湯沐其在漢制則皆邸以奉朝請【邸一本作同朝宿之舍在京師者請才性切漢律春曰朝秋曰請】唐興因之則皆院以備進奏政以之成禮於是具由舊章也皇帝宅位十一載悼邊氓之未乂惡凶虜之猶阻愽求羣臣以朗寧王張公爲能【張獻甫】俾其建節剖符守股肱之郡統爪牙之職董制三軍撫柔萬人乃新斯院我舊制【一本作防】髙其閈閎壯其門閭以奉王制以修古典至敬也以尊朝覲以率貢職至忠也執忠與敬臣道畢矣公嘗鳴佩執玉展禮天朝又嘗伐叛獲醜獻功魏闕其餘歸時事修常職賔屬受辭而來使旅賁奉章而上謁【賁音奔】稽疑於太宰質政於有司下及奔走之臣傳遽之役川流環運以逹教令大凡展采於中都率由是焉故領斯院者必獲歷閶闔登太淸仰萬乘之威而通內外之事王宮九關而不間轅門十捨而如近斯乃軍府之要樞【一作防】朗寧之能政也【朗一本作邠】惟公端明而厚溫裕而肅宏略特出大志髙邁施徳下邑而黎人咸懷設險西陲而戎虜伏息【設險一本作爲敵】茂功溢於太常【茂一本作戎】盛烈動於人聽則斯院之設乃他政之末者也贊公於他政之末故詞不周徳稱公於天子之都故禮不稱位斯古道也貞元十二年十月六日河東柳宗元爲記

興州江運記

禦史大夫嚴公牧於梁【貞元十五年興州刺史嚴礪兼禦史大夫爲山南西道節度使】五年嗣天子【順宗也】用周漢進律增秩之典以親諸侯謂公有功徳理行就加禮部尙書是年四月使中謁者來錫公命賔僚吏屬將校卒士黧老童孺塡溢公門舞躍歡呼願建碑紀徳垂億萬祀公固不許而相與怨咨遑遑如不飲食於是西鄙之人【西一本作四】宻以刋山導江之事【一本宻作私一本以字下有公字】願刻巖石曰維梁之西其蔽曰某山其守曰興州興州之西爲戎居歲備亭障實以精卒以道之險隘兵困於食守用不固公患之【一本無患之二字】曰吾嘗爲興州凡其土人之故【一本無土字】吾能知之自長舉北至於靑泥山又西於成州【卽抵字】過栗亭川逾寶井堡崖谷峻隘十里百折負重而上若蹈利刃盛秋水潦窮冬雨雪【一作水潦於秋雨雪於冬】深泥積水相輔爲害顚踣騰借【踣音匐又四切藳也】血流棧道糗糧芻藳塡谷委山牛馬羣畜相借物故餫夫畢力【餫音運說文野饋曰餫】守卒延頸嗷嗷之聲其可哀也若是者綿三百里而余自長舉而西【而一本作之】可以導江而下二百里而至昔之人莫得知也吾受命於君而育斯人其可巳乎乃出軍府之幣以備器用卽山僦功【僦卽又切】由是轉巨石僕大木焚以炎火沃以食醯摧其堅剛化爲灰燼畚鍤之下【畚音本】易甚朽壤乃辟乃墾乃宣乃理隨山之曲直以休人力順地之髙下以殺湍悍【殺所界切衰小之也湍悍一本作水怒】厥功旣成咸如其素於是決去壅土疏導江濤萬夫呼抃莫不如志雷騰雲奔百里一瞬【音舜】旣防旣逺淡爲安流烝徒謳歌枕臥而至戍人無虞專力待冦惟我公之功疇可侔也而無以酬徳致其大願又不可得命矧公之始來屬當惡歲府庾甚虛器備甚殫饑饉昬札【左傳昭公十九年注夭死曰札小疫曰瘥短折曰夭未名曰昬】死徒充路【徒當作徙】賴公節用愛人克安而生老窮有養防乳以遂不問不使咸得其志公命鼓鑄庫有利兵公命屯田師有餘糧選徒練旅有眾孔武平刑議獄有眾不黷增石爲防膏我稻粱歲無凶災家有積倉傳館是飾旅忘其歸杠梁以成【杠梁橋也一作虹梁】人不履危若是者皆以戎隙帥士而爲之不出四人之力【人一本作方】而百役巳就且我西鄙之職官【一本我下更有非字】故不能具舉惟公和恆直方廉毅信讓惇尙儒學揖損貴位率忠與仁以厚其誠有可以安利於人者行之堅勇不俟終日其興功濟物宜如此其大也【一本無宜字】昔之爲國者惟水事爲重故有障大澤勤其官而受封國者矣【矣一本作焉左傳昭公元年臺駘宣汾洮障大澤帝用嘉之封諸汾川又禮記祭法篇防勤其官而水死潘云障通作鄣壅也】西門遺利史遷興嘆【前漢溝洫志史遷曰鄴田惡漳水在其旁西門豹不知用是不智也】白圭壑鄰孟子不與【孟告子下】公能夷險休勞以惠萬代其功烈尢章章焉不可蓋也是用假辭謁工勒而存之用永憲於後祀

全義縣復北門記

賢者之興而愚者之廢廢而復之爲是習而循之爲非【一本作賢之興而愚之廢復之爲是循之爲非】恆人且猶知之不足乎列也然而復其事必由乎賢者推是類以從於政其事可少哉賢莫大於成功愚莫大於恡且誣【恡卽吝字】桂之中嶺而邑者曰全義衞公城之南越以平盧遵爲全義視其城塞北門鑿他雉以出問之其門人曰餘百年矣或曰巫言是不利於令故塞之或曰以賔旅之多有懼竭其餼饋者欲回其途【回去聲】故塞之遵曰是非恡且誣歟賢者之作思利乎人反是罪也余其復之詢於羣吏羣吏葉厥謀【一本無下羣字】上於大府大府以兪邑人便焉讙舞裏閭居者思正其家行者樂出其塗由是道以廢邪【一本無是以二字】用賢棄愚推以革物宜民之蘇若是而不列殆非孔子徒也爲之記云

柳河東集注卷二十六

欽定四庫全書

柳河東集注卷二十七

宋童宗說張惇頤潘緯音釋

記【一本作記亭池】

潭州東池戴氏堂記【一本州字下有楊中丞作四字】

農公刺潭三年【楊憑虢州農人貞元十八年爲潭州刺史湖南觀察使】因東泉爲池環之九里【一本作二里】丘陵林麓距其涯坘島洲渚交其中【坘音遲與坻同】其岸之突而出者水縈之若玦焉【塊古穴切】池之勝於是爲最公曰是非離世樂道者不宜有此卒授賔客之選者譙國戴氏曰簡爲堂而居之【一本而字下有今字】堂成而勝益奇望之若連艫縻艦【戶黯切戰船】與波上下就之顚倒萬物遼廓眇忽樹之松柏杉櫧【音諸】被之菱芡芙蕖郁然而陰粲然而榮凡觀望浮游之美專於戴氏矣戴氏嘗以文行累爲連率所賔禮【率所類切謂方鎭所辟也】貢之澤宮而志不願仕與人交取其退讓受諸侯之寵不以自大其離世歟好孔氏書旁及莊文【莊子文子】莫不總統以至虛爲極得受益之道其樂道歟賢者之舉也必以類當農公之選而專玆地之勝豈易而得哉地𨿽勝得人焉而居之則山若增而髙水若辟而廣堂不待飾而巳奐矣戴氏以泉池爲宅居以云物爲朋徒攄幽發粹【攄抽居切】日與之娯則行宜益髙文宜益峻道宜益懋交相贊者也旣碩其內又揚於時吾懼其離世之志不果矣君子謂農公刺潭得其政爲東池得其勝授之得其人豈非動而時中者歟於戴氏堂也見公之徳不可以不記

桂州訾家洲亭記【一本州字下有裴中丞作四字】

大凡以觀遊名於代者不過視於一方其或傍逹左右則以爲特異至若不騖逺不陵危環山洄江四出如一誇奇競秀咸不相讓徧行天下者惟是得之桂州多靈山發地峭竪林立四野署之左曰漓水【署州署也漓音離】水之中曰訾氏之洲【訾卽移切姓也一音紫】凡嶠南之山川逹於海上於是畢出而古今莫能知元和十二年禦史中丞裴公【元和十二年裴行立徙桂州刺史桂管觀察使】來蒞玆邦都督二十七州諸軍州事盜遁姦革徳惠敷施期年政成而當天子平淮夷定河朔告於諸侯公旣施慶於下乃合僚吏登玆以嬉觀望攸長【攸一本作悠】悼前之遺於是厚貨居甿移於閒壤【閒音閒】伐惡木刜奧艸【刜扶力切斫也】前指後畫心舒目行忽焉若飄浮上騰以臨雲气萬山靣內重江束隘聨嵐含暉旋視具宜常所未覩倐然互見【倐音叔互或作防同】以爲飛舞奔走與遊者偕來乃經工庀材考極相方【周禮夜考之極星相息亮切】南爲燕亭延宇垂阿步檐更衣周若一舎北有崇軒以臨千里左浮飛閣右列閒館比舟爲梁與波升降苞漓山含龍宮【含一本作涵】昔之所大蓄在亭內【亭一本作廷】日出扶桑雲飛蒼梧海霞島霧來助遊物其隙則抗月檻於回谿出風榭於篁中晝極其美又益以夜列星下布顥气回合邃然萬變若與安期羨門【並古仙人名】接於物外則凡名觀遊於天下者有不屈伏退讓以推髙是亭者乎旣成以燕歡極而賀咸曰昔之遺勝槪者必於深山窮谷人罕能至而好事者後得以爲巳功未有直治城挾闤闠【潘云音環潰市墻曰闤市門曰闠】車輿步騎朝過夕視訖千百年莫或異顧一旦得之遂出於他邦須博物辧口莫能舉其上者然則人之心目其果有遼絕特殊而不可至者耶蓋非桂山之靈不足以瓌觀【瓖姑回切】非是洲之曠不足以極視非公之鑑不能以獨得噫造物者之設是久矣而盡之於今余其可以無借乎

邕州馬退山茅亭記【一本州字下有柳中丞作四字】

冬十月作新亭於馬退山之陽因髙丘之阻以面勢無欂櫨節棁之華【欂華碧切又音搏柱也櫨音盧柱上栟也節栭也棁音拙梁上楹】不斵椽不翦茨不列墻以白雲爲藩籬碧山爲屏風昭其儉也是山崒然起於莽蒼之中【崒慈卹切潘云崒蒼沒切莽母黨切蒼士蕩切莊子注莽蒼艸野之色】馳奔云矗【初六切】亙數十百里尾蟠荒陬【將侯切隅也】首注大溪諸山來朝勢若星拱蒼翠詭狀綺綰繡錯蓋天鐘秀於是不限於遐裔也然以壤接荒服俗防夷徼【音叫】周王之馬迹不至【左傳周穆王周行天下將皆必有車轍馬迹焉】謝公之履齒不及【履一本作屐謝靈運事】巖徑蕭條登探者以爲嘆歲在辛卯我仲兄【子厚從兄柳寛字存諒】以方牧之命試於是邦夫其徳及故信孚信孚故人和人和故政多暇由是嘗徘徊北山以寄勝槪乃塈乃塗【塈許气切仰塗也】作我攸宇於是不崇朝而木工告成每風止雨收煙霞澄鮮輙角巾鹿裘率昆弟友生冠者五六人步山極而登焉【極一本作椒椒山頂也】於是手揮絲桐目送還云西山爽气在我襟袖以極萬類攬不盈掌夫美不自美因人而彰蘭亭也不遭右軍【王羲之】則淸湍修竹蕪沒於空山矣是亭也僻介閩嶺佳境罕到不書所作使盛迹郁堙是貽林澗之媿故志之

永州新堂記【一本州字下有韋使君三字】

將爲穹谷嵁巖淵池於郊邑之中【童云嵁五男苦男五咸三切嵁巖也魏都賦有嵁崿】則必輦山石溝澗壑淩絕崄阻疲極人力乃可以有爲也然而求天作地生之狀咸無得焉逸其人因其地全其天昔之所難今於是乎在永州實惟九疑之麓其始度土者【度待洛切】環山爲城有石焉翳於奧艸【於一本作乎】有泉焉伏於土塗虵虺之所蟠貍防之所遊茂樹惡木嘉葩毒卉亂雜而爭植號爲穢墟韋公之來旣逾月理甚無事望其地且異之始命芟其蕪行其塗積之丘如蠲之瀏如【瀏劉澑柳三音】旣焚旣釃【山宜切】奇勢疊出淸濁辧質美惡異位視其植則淸秀敷舒視其蓄則溶漾紆余怪石森然周於四隅或列或跪或立或僕竅穴逶邃堆阜突怒乃作棟宇以爲觀遊凡其物類無不合形輔勢效伎於堂廡之下外之連山髙原林麓之崖間厠隱顯邇延野緑逺混天碧咸防於譙門之內【內一本作外譙門謂門上爲髙樓以望也樓一名譙故謂美麗之樓爲麗譙】巳乃延客入觀繼以宴娯或贊且賀曰見公之作知公之志公之因土而得勝豈不欲因俗以成化公之擇惡而取美豈不欲除殘而佑仁公之蠲濁而流淸豈不欲廢貪而立廉公之居髙以望逺豈不欲家撫而戶曉夫然則是堂也豈獨艸木土石水泉之適歟山原林麓之觀歟將使繼公之理者視其細知其大也宗元請志諸石措諸壁編【一作屋漏】以爲二千石楷法

永州萬石亭記【一本州下有崔中丞三字】

禦史中丞淸河男崔公【崔能也】來蒞永州間日【間一本作百】登城北墉臨於荒野藂翳之隙【童云叢俗書作藂】見怪石特出度其下必有殊勝步自西門以求其墟伐竹披奧欹仄以入【仄一本作側同】綿谷跨谿皆大石林立渙若奔云錯若置碁怒者虎闘企者鳥厲抉其穴則鼻口相呀【抉一決古穴二切呀虛加切】搜其根則蹄股交峙【股一本作肱】環行卒愕【卒七沒切一本作愕目】疑若搏噬於是刳辟朽壤翦焚榛薉【於廢切荒蕪也與穢同】決澮溝導伏流散爲疏林洄爲淸池廓渟【烏宏切渟音亭】若造物者始判淸濁效奇於玆地非人力也乃立遊亭以宅厥中直亭之西石若掖分可以眺望其上靑壁斗絕沈於淵源莫究其極自下而望則合乎攢巒【唐氏曰攢當作巑在官切巑岏小山】與山無窮明日州邑耋老雜然而至曰吾儕生是州蓺是野眉尨齒鯢【尨眉黒白雜也鯢音倪齒落更生細者壽徵也】未嘗知此豈天墜地出設玆神物以彰我公之徳歟旣賀而請名公曰是石之數不可知也以其多而命之曰萬石亭耋老又言曰懿夫公之名亭也豈專狀物而巳哉公嘗六爲二千石旣盈其數【盈一本作贏贏過也】然而有道之士咸恨崔公之嘉績未洽於人敢頌休聲祝公於明神漢之三公秩號萬石我公之徳宜受玆錫漢有禮臣惟萬石君【前漢石奮及其四子皆二千石】我公之化始於閨門道合於古祐之自天野夫獻辭公壽萬年宗元嘗以牋奏尙書敢專筆削以附零陵故事時元和十年正月五日記

零陵三亭記

邑之有觀遊或者以爲非政是大不然夫气煩則慮亂視壅則志滯君子必有遊息之物髙明之具使之淸寧平夷恆若有餘然後理逹而事成零陵縣東有山麓泉出石中沮洳污塗【潘云沮子須切洳如預切漸濕也】羣畜食焉墻藩以蔽之爲縣者積數十人莫知發視河東薛存義以吏能聞荊楚間潭部舉之【潭部謂湖南觀察使】假湘源令防零陵政尨賦擾民訟於牧推能濟獘來蒞玆邑遁逃復還愁痛笑歌逋租匿役期月辧理【辧音瓣】宿蠧藏姦披露首服【首音狩】民旣卒稅相與歡歸道塗迎賀裏閭門不施胥吏之席耳不聞鼛鼓之召【鼛音臯周禮以鼛鼓鼓役事潘本作咚鼓咚徒宗切鼓聲也】雞豚糗醑【糗丘救許九二切敖米麥也醑思呂切漉酒也】得及宗族州牧尙焉旁邑仿焉然而未嘗以劇自撓山水鳥魚之樂澹然自若也乃發墻藩驅羣畜決疏沮洳搜剔山麓萬石如林積坳爲池【坳於交切】爰有嘉木美卉垂水藂峯瓏蕭條【潘云諸韻無此字溫公注揚子瓏盧紅切音零】淸風自生翠煙自畱不植而遂魚樂廣閒鳥慕靜深別孕巢穴沈浮嘯萃不蓄而富伐木墜江流於邑門陶土以埴亦在署側人無勞力土得以利乃作三亭陟降晦明髙者冠山顚下者俯淸池更衣膳饔列置備具賔以燕好旅以館捨髙明遊息之道具於是邑由薛爲首在昔裨諶謀野而獲【左襄三十一年鄭裨諶能謀謀於野則獲謀於邑則否】宓子彈琴而理【宓子賤】亂慮滯志無所容入則夫觀遊者果爲政之具歟薛之志其果出於是歟及其獘也則以玩替政以荒去理使繼是者咸有薛之志則邑民之福其可旣乎余愛其始而欲久其道乃撰其事以書於石薛拜手曰吾志也遂刻之

柳河東集注卷二十七

欽定四庫全書

柳河東集注卷二十八

宋童宗說張惇頤潘緯音釋

記

零陵郡復乳穴記【零陵郡當作連山郡】

石鐘乳餌之最良者也楚越之山多產焉於連於韶者獨名於世連之人告盡焉者五載矣【題作零陵郡乃永州唐連州連山郡貢鐘乳未嘗出永州以年考之元和四年永州刺史崔簡連州刺史乃崔君敏二太守之姓同故題亦從而差耳】以貢則買諸他部今刺史崔公至逾月穴人來以乳復告邦人悅是祥也雜然謡曰甿之熙熙崔公之來公化所徹土石防烈以爲不信起視乳穴穴人笑之曰是惡知所謂祥耶向吾以刺史之貪戾嗜利徒吾役而不吾貨也吾是以病而紿焉【紿徒亥切欺也】今吾刺史令明而志潔先賴而後力欺誣屏息信順休洽吾以是誠告焉且夫乳穴必在深山窮林冰雪之所儲豺虎之所廬由而入者觸昏霧扞龍蛇束火以知其物縻繩以志其返其勤若是出又不得吾直吾用是安得不以盡告今令人而乃誠【一本無令人字】吾告故也何祥之爲士聞之曰謡者之祥也乃其所謂怪者也笑者之非祥也乃其所謂眞祥者也君子之祥也以政不以怪誠乎物而信乎道人樂用命熙熙然以效其有斯其爲政也而獨非祥也歟

道州毀鼻亭神記【潘云毀作斥】

鼻亭神像祠也【前漢昌邑王傳舜封象於有鼻注在零陵鼻與庳同】不知何自始立因而勿除完而恆新相傳且千歲元和九年河東薛公由刑部郎中防道州【薛伯髙也防卽刺字】除穢革邪敷和於下州之罷人【罷音疲】去亂卽治變呻爲謡若痿而起【痿人隹於危二切痺濕病】若蒙而了【蒙音防了力小切】騰踴相視讙愛克順旣底於理公乃考民風披地圖得是祠駭曰象之道以爲子則傲以爲弟則賊君有鼻而天子之吏實理【孟子雲天子使吏治其國】以惡徳而專世祀殆非化吾人之意哉命亟去之於是撤其屋墟其地沈其主於江【主神主也】公又懼楚俗之尙鬼而難諭也乃徧告於人曰吾聞鬼神不歆非類【左僖十年句】又曰滛祀無福【禮記句】凡天子命刺史於下非以專土疆督貨賄而巳也蓋將教孝悌【教一本作崇】去奇邪【奇居宜切】俾斯人惇忠睦友只肅信讓【肅一本作庸】以順於道吾之斥是祠也以明教也茍離於正𨿽千載之違吾得而更之況今玆乎茍有不善𨿽異代之鬼吾得而攘之況斯人乎州民旣諭相與歌曰我有耉老公燠其肌我有病癃公起其羸髫童之嚚【髫田聊切】公實智之鰥孤孔艱公實遂之孰尊惡徳逺矣自古孰羨滛昬【羨一作恣】俾我斯瞽千歲之防公辟其戶我子洎孫延世有慕宗元時謫永州邇公之邦聞其歌詩以爲古道罕用賴公而存斥一祠而二教興焉明罰行於鬼神愷悌逹於蠻夷【一本無明與愷悌字】不惟禁滛祀黜非類而巳願爲記以刻山石俾知教之首

永州龍興寺息壤記

永州龍興寺東北陬有堂【陬蔣侯切隅也】堂之地隆然負塼甓而起者【甓蒲歷切瓴甓也】廣四步髙一尺五寸始之爲堂也夷之而又髙【夷平也】凡持鍤者盡死【鍤側洽切】永州居楚越間其人鬼且穖【穖畿二名】由是寺之人皆神之人莫敢夷史記天官書及漢志有地長之占而亡其說【長臻兩切史記天官書載水澹澤竭地長西漢天文志同】甘戊盟息壤【戊合依一本作茂史記秦王迎甘茂於息壤因與之盟】蓋其地有是類也昔之異書有記洪水滔天鮌竊帝之息壤以堙洪水帝乃令祝融殺鮌於羽郊【山海經啟筮云又出淮南子鯀與鮌同】其言不經見今是土也夷之者不幸而死豈帝之所愛耶南方多疫勞者先死則彼持鍤者其死於勞且疫也土烏能神余恐學者之至於斯徵是言而惟異書之信故記於堂上

永州龍興寺東丘記

遊之適大率有二曠如也奧如也如斯而巳其地之淩阻峭出幽郁寥廓悠長則於曠宜抵丘垤伏灌莽迫遽回合則於奧宜因其曠𨿽增以崇臺延閣回環日星臨瞰風雨不可病其敞也因其奧𨿽增以茂樹藂石穹若洞谷蓊若林麓【蓊翁孔切】不可病其邃也今所謂東丘者奧之宜者也其始龕之外棄地余得而合焉以屬於堂之北垂【屬之欲切連也】凡坳窪坻岸之狀【坳於交切窪烏切淸水也坻烏尼切】無廢其故屏以宻竹聨以曲梁桂檜松杉楩柟之植【楩毗連切】幾三百本嘉卉美石又經緯之俛入緑縟幽防薈蔚步武錯迕【迕阮古切過也】不知所出溫風不爍淸气自至水亭陿室曲有奧趣然而至焉者往往以邃爲病噫龍興永之佳寺也登髙殿可以望南極辟大門可以瞰湘流若是其曠也而於是小丘又將披而攘之則吾所謂遊有二者無乃闕焉而防其地之宜乎丘之幽幽可以處休丘之窅窅【伊鳥切】可以觀妙溽暑遁去玆丘之下大和不遷玆丘之巓奧乎玆丘孰從我遊余無召公之徳懼翦伐之及也故書以祈後君子

永州法華寺新作西亭記

法華寺居永州地最髙有僧曰覺照照居寺西廡下廡之外有大竹數萬又其外山形下絕然而薪蒸篠簜【篠音小簜徒黨切簏曰薪細曰蒸篠小竹簜大竹】防雜擁蔽吾意伐而除之必將有見焉照謂余曰是其下有陂池芙蕖申以湘水之流眾山之防果去是其見逺矣遂命僕人持刀斧羣而翦焉防莽下頽萬類皆出曠焉茫焉天爲之益髙地爲之加辟丘陵山谷之峻江湖地澤之大咸若有增廣之者夫其地之奇必以遺乎後不可曠也余時謫爲州司馬官外常員【一本外字下有乎字子厚永貞元年貶永州司馬員外置同正員】而心得無事乃取官之祿秩以爲其亭其髙且廣蓋方丈者二焉或異照之居於斯而不蚤爲是也余謂昔之上人者不起宴坐足以觀於空色之實而遊乎物之終始其照也逾寂其覺也逾有然則向之礙之者爲果礙耶今之辟之者爲果辟耶彼所謂覺而照者吾詎知其不由是道也豈若吾族之挈挈於通塞【一本有乎字】有無之方以自狹耶或曰然則宜書之乃書於石

永州龍興寺西軒記

永貞年餘名在黨人不容於尙書省出爲邵州道貶永州司馬至則無以爲居居龍興寺西序之下余知釋氏之道且久固所願也然余所庇之屋甚隱蔽其戶北向居昧昧也寺之居於是州爲髙西序之西屬當大江之流江之外山谷林麓甚眾於是鑿西牖以爲戶戶之外爲軒以臨羣木之杪無所不矚焉不徙席不運幾而得大觀夫室向者之室也席與幾向者之處也向也昧而今也顯豈異物耶因悟夫佛之道可以轉惑見爲眞智卽羣迷爲正覺捨大闇爲光明夫性豈異物耶孰能爲余鑿大昬之墉辟靈照之戶廣應物之軒者吾將與爲徒遂書爲二其一志諸戶外其一以貽巽上人焉

柳州復大云寺記

越人信祥而易殺傲化而偭仁【爾兗切又音靣背也】病且憂則聚巫師用雞卜始則殺小牲不可則殺中牲又不可則殺大牲而又不可則訣親戚飭死事曰神不直我巳矣【一本無巳字】因不食蔽靣死以故戶易耗田易荒而畜字不孳董之禮則頑束之刑則逃惟浮圖事神而語大可因而入焉有以佐教化柳州始以邦命置四寺其三在水北而大云寺在水南水北環治城六百室水南三百室俄而水南火大云寺焚而不復且百年三百室之人失其所依歸復立神而殺焉元和十年刺史柳宗元始至逐神於隱逺而取其地其傍有小僧捨辟之廣大逵逹橫術【潘云音遂小徑也】北屬之江告於大府取寺之故名作大門以字揭之立東西序崇佛廟爲學者居防其徒而委之食使擊磬鼓鐘以嚴其道而傳其言而人始復去鬼息殺而務趣於仁愛病且憂其有告焉而順之庶乎教夷之宜也凡立屋大小若干楹凡辟地南北東西若干畝【潘本作畞同】凡樹木若干本竹三萬竿圃百畦【圃一本作囿】田若干塍【音繩猶中畦也】治事僧曰退思曰令寰曰道堅後二年十月某日寺皆復就

永州龍興寺修淨土院記【土音杜潘云淨土佛國土也】

中國之西數萬里有國曰身毒【潘云上音捐下音篤卽天竺】釋迦牟尼如來示現之地彼佛言曰西方過十萬億佛土有世界曰極樂佛號無量壽如來其國無有三惡八難【乃旦切】眾寶以爲飾其人無有十纒九惱羣聖以爲友有能誠心大願歸心是土者茍念力具足則往生彼國然後出三界之外其於佛道無退轉者其言無所欺也晉時廬山逺法師作念佛三昧詠大勸於時其後天臺顗大師【顗魚豈切】著釋淨土十疑論宣其教周宻微妙迷者咸賴焉蓋其畱異迹而去者甚眾永州龍興寺前刺史李承晊【職日切音質】及僧法林置淨土堂於寺之東偏常奉斯事逮今餘二十年廉隅毀頓圖像崩墜防巽上人居其字下始復理焉上人者修最上乘解弟一義無體空折色之迹而造乎眞源通假有借無之名而入於實相境與智合事與理並故𨿽往生之因亦相用不捨誓葺玆宇以開後學有信士圖爲佛像法相甚具焉今刺史馮公作大門以表其位余遂周延四阿環以廊廡繢二大士之像【繢胡對切畫也】繒蓋幢幡以成就之嗚呼有能求無生之生者知舟筏之存乎是【筏音伐水中大簲】遂以天臺十疑論書於墻宇使觀者起信焉

永州鐵鑪步志【附】

江之滸凡舟可縻而上下者曰步永州北郭有步曰鐵鑪步餘乘舟來居九年往來求其所以爲鐵鑪者無有問之人曰蓋嘗有鍛鐵者居【鍛都玩切小冶也一本無鐵字】其人去而鑪毀者不知年矣獨有其號冒而存余曰嘻世固有事去名存而冒焉若是耶步之人曰子何獨怪是今世有負其姓而立於天下者曰吾門大他不我敵也問其位與徳曰久矣其先也然而彼猶曰我大世亦曰某氏大其冒於號有以異於玆步者乎向使有聞玆步之號而不足釡錡錢鎛刀鈇者【錡魚綺切三足釡也錢音剪鎛音博田器也鈇膚甫二音莝斫刀也】懷價而來能有得其欲乎則求位與徳於彼其不可得亦猶是也位存焉而徳無有猶不足以大其門然且樂爲之下子胡不怪彼而獨怪於是大者桀冒禹紂冒湯幽厲冒文武以傲天下由不推知其本而姑大其故號以至於敗爲世笑僇【與戮同】斯可以甚懼若求玆步之實而不得釡錡錢鎛刀鈇者則去而之他又何害乎子之驚於是末矣余以爲古有太史觀民風采民言若是者則有得矣嘉其言可采書以爲志

柳河東集注卷二十八

欽定四庫全書

柳河東集注卷二十九

宋童宗說張惇頤潘緯音釋

記山水

遊黃溪記

北之晉西適豳東極吳南至楚越之交其間名山水而州者以百數永最善環永之治百里北至於浯溪西至於湘之源南至於瀧泉【瀧閭江切大奔湍也】東至於黃溪東屯【或無黃溪字】其間名山水而村者以百數黃溪最善黃溪距州治七十里由東屯南行六百步至黃神祠【或無神祠字】祠之上兩山墻立如丹碧之華葉駢植與山升降其缺者爲崖峭巖窟水之中皆小石平布黃神之上揭水八十步【揭音憇揭衣也】至初潭最奇麗殆不可狀其略若剖大甕側立千尺溪水卽焉【卽一本作積】黛蓄膏渟來若白虹沈沈無聲【沈沈一本作沈之】有魚數百尾方來防石下【元注云楚越之人數魚以尾不以頭也】南去又行百步至第二潭石皆巍然臨峻流若頦頷齗齶【維胡來切又古海切頤下也頷戶感切齗魚巾切齒根肉齶五各切口中肉】其下大石離列【離一本作雜】可坐飲食有鳥赤首烏翼大如鵠方東向立自是又南數里地皆一狀樹益壯石益瘦水鳴皆鏘然又南一里至大冥之川山舒水緩有土田始黃神爲人時居其地傳者曰黃神王姓莽之世也莽旣死神更號黃氏逃來擇其深峭者潛焉始莽嘗曰余黃虞之後也故號其女曰黃皇室主黃與王聲相邇而又有本其所以傳言者益驗神旣居是民咸安焉以爲有道死乃俎豆之爲立祠後稍徙近乎民今祠在山陰溪水上元和八年五月十六日旣歸爲記以啟後之好遊者

始得西山宴遊記

自余爲僇人【僇與戮同】居是州恆惴栗其隟也【隟與隙同】則施施而行【潘云施如字徐行貌又音怡】漫漫而遊【漫莫半切】日與其徒上髙山入深林窮回溪幽泉怪石無逺不到到則披艸而坐傾壺而醉醉則更相枕以臥【一本更有臥而夢三字】意有所極夢亦同趣覺而起起而歸以爲凡是州之山有異態者皆我有也而未始知西山之怪特今年九月二十八日因坐法華西亭望西山始指異之【指一本作抵】遂命僕【一夲更有人字】過湘江緣染溪【染一本作冉】斫榛莽焚茅茷【音吠符廢切艸葉盛貌亦作茇音跋】窮山之髙而止攀援而登箕踞而遨【踞音據蹲也前漢史注謂伸其兩腳而坐其形似箕】則凡數州之土壤皆在袵席之下其髙下之勢岈然窪然【童云岈火加切防岈山深之狀潘云窪烏切深也】若垤若穴【垤徒結切蟻穴】尺寸千里攢蹙累積【攢䢐丸切】莫得遁隱縈靑繚白【繚音了繞也】外與天際四望如一然後知是山之特出不與培塿爲類【培薄口切塿朗口切小冡】悠悠乎與顥气俱而莫得其涯洋洋乎與造物者遊而不知其所窮引觴滿酌頽然就醉不知日之入蒼然暮色自逺而至至無所見而猶不欲歸心凝形釋與萬化防合然後知吾向之未始遊遊於是乎始故爲之文以志是歲元和四年也

鈷鉧潭記

【潘云鈷音古鉧諸韻無從母字集韻作防蒲補母朗二切並注云鈷鉼溫器】

鈷鉧潭在西山西其始蓋冉水自南奔注抵山石屈折東流其顚委勢峻蕩擊益暴齧其涯故旁廣而中深畢至石乃止流沫成輪然後徐行其淸而平者且十畝有樹環焉有泉懸焉其上有居者以予之亟遊也【亟去吏切】一旦款門來告曰不勝官租私劵之委積旣芟山而更居願以潭上田財以緩禍【音茂交易也】予樂而如其言則崇其臺延其檻行其泉於髙者墜之潭【者一本作而又一本者而字並存】有聲潨然【潨䢐宗切又音終小水入火水也】尢與中秋觀月爲宜於以見天之髙气之迥孰使予樂居夷而忘故土者非玆潭也歟

鈷鉧潭西小丘記

得西山後八日尋山口西北道二百步又得鈷鉧潭西二十五步當湍而浚者【而一本作之】爲魚梁梁之上有丘焉生竹樹其石之突怒偃蹇負土而出爭爲奇壯者【肚一本作狀】殆不可數其然相累而下者【音欽與嵚同山險也累倫追切】若牛馬之飲於溪其衝然角列而上者若熊羆之登於山丘之小不能一畝可以籠而有之問其主曰唐氏之棄地貨而不售問其價曰止四百餘憐而售之李深源元克巳時同遊皆大喜出自意外卽更取器用鏟刈穢艸【鏟音產潘云鏟諸韻玉篇皆無此字義當作剗平也】伐去惡木烈火而焚之嘉木立美竹露奇石顯由其中以望則山之髙云之浮溪之流鳥獸魚之遨遊【一本無魚字】舉熙熙然回巧獻技以效玆丘之下枕席而臥則淸泠之狀與目謀瀯瀯之聲與耳謀【童云瀯音營水回也】悠然而虛者與神謀【一本有兩悠字】淵然而靜者與心謀不帀旬而得異地者二【帀一本作匝同】𨿽古好事之士或未能至焉噫以玆丘之勝致之灃鎬鄠杜【鎬戶老切鄠音戶漢上林苑地】則貴遊之士【一本無之士字】爭買者日增千金而愈不可得今棄是州也農夫漁父過而陋之賈四百【賈卽價字】連歲不能售而我與深源克巳獨喜得之是其果有遭乎書於石所以賀玆丘之遭也

至小丘西小石潭記

從小丘西行百二十步隔篁竹聞水聲如鳴佩環心樂之伐竹取道下見小潭水尢淸洌泉石以爲底近岸捲石底以出爲坻爲嶼爲嵁爲巖【嵁五男苦男五感三切】靑樹翠蔓防絡揺綴參差披拂潭中魚可百許頭皆若空遊無所依【一云披拂潭中下視遊魚類若乘空】日光下澈影布石上怡然不動俶爾逺逝【俶昌六切】往來翕忽似與遊者相樂潭西南而望斗折蛇行明滅可見其岸勢犬牙差互不可知其源坐潭上四面竹樹環合寂寥無人淒神寒骨悄愴幽邃以其境過淸不可久居乃記之而去同遊者吳武陵龔古【龔一作襲】余弟宗�而從者崔氏二小生曰恕巳曰奉壹

袁家渴記【渴音褐】

由冉溪西南水行十里山水之可取者五莫若鈷鉧潭由溪口而西陸行可取者八九莫若西山由朝陽巖東南水行至蕪江可取者三莫若袁家渴皆永中幽麗其處也【永一本作水非】楚越之間方言謂水之反流者爲渴音若衣褐之褐渴上與南館髙嶂合下與百家瀨合其中重洲小溪澄潭淺渚間厠曲折平者深黑峻者沸白舟行若窮忽又無際有小山出水中山皆美石【一本更有石字】上生靑叢冬夏常蔚然其旁多巖洞其下多白礫【音歷小石也】其樹多楓柟石楠楩櫧樟柚【柟如占切楠音南楩毗連切櫧音諸柚余救切】艸則蘭芷又有異卉類合歡而蔓生【合歡艸名】轇轕水石【轇轕音交葛猶交加也】每風自四山而下振動大木掩苒眾艸紛紅駭緑蓊葧香气【蓊烏功烏孔二切葧音勃】衝濤旋瀨退貯谿谷揺颺葳蕤【潘云上音威下儒佳切葳蕤艸木華盛貌】與時推移其大都如此余無以窮其狀永之人未嘗遊焉余得之不敢專也出而傳於世其地世主袁氏故以名焉

石渠記

自渴西南行不能百步得石渠民橋其上有泉幽幽然其鳴乍大乍細渠之廣或咫尺或倍尺其長可十許步其流抵大石伏出其下逾石而往有石昌蒲被之靑蘚環周又折西行旁陷巖石下北墮小潭潭幅員減百尺淸深多鯈魚【鯈置由切】又北曲行紆余睨若無窮然卒入於渴【音褐】其側皆詭石怪木奇卉美箭可列坐而庥焉風揺其顚韻動崖谷視之旣靜其聽始逺【一本作逹字】予從州牧得之攬去翳朽決疏土石旣崇而焚旣釃而盈【釃山宜切】惜其未始有傳焉者故累記其所屬遺之其人書之其陽俾後好事者求之得以易元和七年正月八日蠲渠至大石十月十九日逾石得石小潭渠之美於是始窮也

石澗記

石渠之事旣窮上由橋西北下土山之陰民又橋焉其水之大倍石渠三之【一本之下更有一字】亙石爲底【一本無亙字】逹於兩涯若牀若堂若陳筵席若限閫奧水平布其上流若織文響若操琴掲跣而往【揭音憇又上列切】折竹掃陳葉排腐木可羅胡牀十八九居之交絡之流觸激之音皆在牀下翠羽之木龍鱗之石均防其上古之人其有樂乎此耶後之來者有能追余之踐履耶得意之日與石渠同由渴而來者先石渠後石澗由百家瀨上而來者先石澗後石渠澗之可窮者皆出石城村東南其間可樂者數焉其上深山幽林逾峭險道狹不可窮也

小石城山記

自西山道口徑北逾黃茅嶺而下有二道其一西出尋之無所得其一少北而東不過四十丈土斷而川分有積石橫當其垠其上爲睥睨梁欐之形【潘云睥普計切睨五計切字疑從土廣韻引博雅埤堄女墻集韻城上垣杜預注左氏又作僻倪音義同欐音麗莊子梁麗可以衝城釋文麗一音禮司馬云小船也列子餘音繞欐注屋棟】其旁出堡塢【堡音寶小城也塢烏古切小嶂也廣韻云營居曰塢】有若門焉窺之正黒投以小石洞然有水聲其響之激越良久乃巳環之可上望甚逺無土壤而生嘉樹美箭益奇而堅其疏數偃仰類智者所施設也噫吾疑造物者之有無久矣及是愈以爲誠有又怪其不爲之於中州而列是夷狄更千百年不得一售其伎是固勞而無用神者儻不宜如是則其果無乎或曰以慰夫賢而辱於此者或曰其气之靈不爲偉人而獨爲是物故楚之南少人而多石是二者余未信之

柳州東亭記

出州南譙門左行二十六步有棄地在道南南值江西際垂楊傳置【傳音轉驛也】東曰東館其內艸木猥奧有崖谷傾亞缺圮【都鄙切】豕得以爲囿蛇得以爲藪人莫能居至是始命披刜蠲疏【刜扶弗字弗二切】樹以竹箭松檉桂檜柏杉【檉醜貞切河邊小楊】易爲堂亭峭爲杠梁下上徊翔前出兩翼馮空拒江【馮音憑】江化爲湖眾山橫環嶛闊瀴灣【嶛音聊一本作崦淹掩二音瀴音嬰水絕逺貌】當邑居之劇而忘乎人間斯亦奇矣乃取館之北宇右辟之以爲夕室取傳置之東宇左辟之以爲朝室又北辟之以爲陰室作屋於北牖下以爲陽室作斯亭於中以爲中室朝室以夕居之夕室以朝居之中室日中而居之陰室以違溫風焉陽室以違淒風焉若無寒暑也則朝夕復其號旣成作石於中室書以告後之人庶勿壞元和十二年九月某日柳宗元記

柳州山水近治可遊者記

古之州治在薄水南山石間今徙在水北直平四十里南北東西皆水匯【胡罪切水回合】北有雙山夾道嶄然【嶄䢐咸仕咸二切髙也】曰背石山有支川東流入於潯水潯水因是北而東盡大壁下其壁曰龍壁其下多秀石可硯南絕水有山無麓廣百尋髙五丈下上若一曰甑山山之南皆大山多奇又南且西曰駕鶴山壯聳環立古州治負焉有泉在坎下常盈而不流南有山正方而崇類屏者曰屏山其西曰四姥山【姥莫補切】皆獨立不倚北流潯水瀨下【流一本作沈】又西曰仙奕之山山之西可上其上有穴穴有屏有室有宇其宇下有流石成形如肺肝如茄房【茄古牙切藕莖也一本作茄房】或積於下如人如禽如器物甚眾東西九十尺南北少半東登入小穴常有四尺【周禮注八尺曰尋倍尋曰常】則廓然甚大無竅正黒燭之髙僅見其宇皆流石怪狀由屏南室中入小穴倍常而上始黑巳而大明爲上室由上室而上有穴北出之乃臨大野飛鳥皆視其背其始登者得石枰於上【枰薄明切博局】黒肌而赤脈十有八道可奕故以云其山多檉多櫧【檉醜貞切櫧音諸】多篔簹之竹【篔音云簹音當竹名】多橐吾其鳥多歸【潘云杮將幾切卽子防】石魚之山全石無大艸木山小而髙其形如立魚在多歸西有穴類仙奕入其穴東出其西北靈泉在東趾下有麓環之泉大類轂雷鳴西奔二十尺有洄在石澗因伏無所見多緑靑之魚及石鯽多鯈雷山兩崖皆東西雷水出焉蓄崖中曰雷塘能出雲气作雷雨變見有光用俎魚豆彘修形糈【糈音所又音胥諸韻皆從禾音徒音土沛國呼稻曰】酒陰【一作陰酒】防則應在立魚南其間多美山無名而深峨山在野中無麓峨水出焉東流入於潯水

柳河東集注卷二十九

欽定四庫全書

柳河東集注卷三十

宋童宗說張惇頤潘緯音釋

書

寄許京兆孟容書

宗元再拜五丈座前伏防賜書誨諭微悉重厚欣踴恍惚【上虛晃切與怳同下音彷拂總失意也】疑若夢寐捧書叩頭悸不自定【悸其悸切心動也】伏念得罪來五年未嘗有故舊大臣肯以書見及者何則罪謗交積羣疑當道誠可怪而畏也是以兀兀忘行尢負重憂殘骸余防百病所集痞結伏積【潘云痞音鄙腸中結病又音圮痛也又音缶病也】不食自飽或時寒熱水火互至內消肌骨【一本作肉】非獨瘴癘爲也【癘音利疾疫也】忽奉教命乃知幸爲大君子所宥欲使膏肓沈沒【肓音荒】復起爲人夫何素望敢以及此宗元早歲與負罪者親善始奇其能謂可以共立仁義裨教化過不自料懃懃勉勵惟以中正信義爲志以興堯舜孔子之道利安元元爲務不知愚陋不可力彊其素意如此也末路【一本下更有孤危字】厄塞臲兀【上倪結切下五忽切】事旣壅隔【一本作凡事壅隔】狠忤貴近【忤音誤迷也】狂疎繆戾蹈不測之辜羣言沸騰鬼神交怒加以素卑賤暴起領事人所不信射利求進者塡門排戶百不一得一旦快意更造怨讟【徒谷切】以此大罪之外訶萬端【與詆同】旁午搆扇便爲敵讐【便一本作盡】恊心同攻外連彊暴失職者以致其事此皆丈人所聞見不敢爲他人道說懷不能巳復載簡牘此人𨿽萬被誅戮不足塞責而豈有賞哉今其黨與幸獲寛貸各得善地無公事【一本作無分毫事】坐食俸祿明徳至渥也尙何敢更俟除棄廢痼【一本無更字】以希望外之澤哉年少气鋭不識幾微不知當不【一本作否】但欲一心直遂果陷刑法皆自所求取得之【一本無得之字】又何怪也宗元於眾黨人中罪狀最甚神理降罰又不能卽死【元和元年五月子厚母盧氏卒】猶對人言語求食自活迷不知恥日復一日然亦有大故自以得姓來二千五百年代爲冡嗣今抱非常之罪居夷獠之鄕【獠老二音】卑濕昏霧恐一曰塡委溝壑曠墜先緒以是怛然痛恨心骨沸熱【骨一本作腸】煢煢孤立未有子息荒陬中少士人女子【一本陬作隅一本無女子字潘云陬將侯切選魏都賦蠻陬夷落注陬落蠻夷之各居處也一名聚居爲陬】無與爲婚世亦不肯與罪人親暱【人一本作大者字暱尼質切近也】以是嗣續之重不絕如縷每常春秋時饗孑立捧奠顧眄無後繼者懍懍然欷歔惴惕【栗懍一本作栗栗一本作惸惸欷香衣切歔朽居切欷歔哀泣之聲】恐此事便巳摧心傷骨若受鋒刃此誠丈人所共憫惜也先墓【一有所字】在城南無異子弟爲主獨托村鄰自譴逐來消息存亡不一至鄕閭主守者固以益怠晝夜哀憤懼便毀傷松柏芻牧不禁以成大戾近世禮重拜掃今巳闕者四年矣每遇寒食則北向長號以首頓地想田野道路士女徧滿皂庸丐皆得上父母丘墓馬醫夏畦之鬼無不受子孫追養者然此巳息望又何以云哉城西有數頃田樹果數百株多先人手自封植今巳荒穢恐便斬伐無復愛惜家有賜書三千卷尙在善和裏舊宅宅今巳三易主書存亡不可知皆付受所重常系心腑然無可爲者立身一敗萬事瓦裂身殘家破爲世大僇【與戮同】復何敢更望大君子撫慰收防尙置人數中耶是以當食不知辛鹹節適洗沐盥漱【盥貫管二音】動逾歲時一搔皮膚塵垢滿爪誠憂恐悲傷無所告愬以至此也自古賢人才士秉志遵分被謗議【晏本無議字】不能自明者僅以百數故有無兄盜嫂【前漢直不疑人或毀之曰毋柰其善盜嫂何不疑曰我乃無兄】娶孤女云撾婦翁者【撾陟切箠也魏武帝令曰第五伯魚三娶孤女人謂之撾婦翁】然賴當世豪傑分明辧別卒光史籍【一本作冊】管仲遇盜升爲功臣【禮記管仲遇盜取二人焉上以之爲公臣】匡章被不孝之名孟子禮之【孟離婁下云】今巳無古人之實爲而有詬【一本無爲字一本詬上有其字詬許候切罵也】欲望世人之明巳不可得也直不疑買金以償同捨劉寛下車歸牛鄕人【名見本傳】此誠知疑似之不可辯非口舌所能勝也鄭詹束縛於晉終以無死【國語晉文公伐鄭得詹而歸將烹之詹倨鼎耳而號公乃命弗殺】鐘儀南音卒獲返國【左傳成公九年晉侯見鐘儀曰鄭人所獻楚囚也使予之琴操南音云云晉侯重爲之禮使歸求成】叔向囚虜自期必免【左傳襄公二十一年晉囚叔向叔向曰必祁大夫云云潘云向許兩切晉大夫羊舌肹也字或作向】範痤騎危以生易死【史記魏世家趙使人謂魏王爲我殺範痤吾獻地王使捕之痤因上屋騎危謂使者曰有如痤死趙不與王地則柰何潘云痤才戈切危棟上也】蒯通據鼎耳爲齊上客【蒯古怪切事見前漢史本傳】張蒼韓信伏斧鑕【職日切鍖也】終取將相鄒陽獄中以書自活賈生斥逐復召宣室倪寛擯死後至禦史大夫董仲舒劉向下獄當誅爲漢儒宗【事各見本傳】此皆瓌偉博辯奇壯之士能自解脫今以恇怯淟涊【恇音匡怯也淟他殄切涊乃殄切垢濁也】下才末伎又嬰恐懼痼病【一本作病痼】𨿽欲慷慨攘臂自同昔人愈疎闊矣賢者不得志於今必取貴於後古之著書者皆是也宗元近欲務此然力薄才劣【才一木作志】無異能解𨿽欲秉筆覼縷【潘云上當作覶力和切說文覶縷委曲也俗作覶非】神志荒耗前後遺忘【無放切】終不能成章往時讀書自以不至觝滯【一本觝作抵】今皆頑然無復省錄每讀古人一傳數紙巳後則再三伸捲復觀姓氏旋又廢失假令萬一除刑部囚籍復爲士列【士一本作上】亦不堪當世用矣伏惟興哀於無用之地垂徳於不報之所但以通家宗祀爲念【一本通字上有存字】有可動心者操之勿失【一本更有𨿽字】不敢望歸掃塋域退托先人之廬以盡余齒姑遂少北益輕瘴癘就婚娶求嗣有可付托卽冥然長辭如得甘寢【甘與酣同出莊子】無復恨矣書辭繁委無以自道然卽文以求其志君子固得其肺肝焉無任懇戀之至【懇戀一本作懇懇】不宣宗元再拜

與楊京兆憑書【一云名浚字敬之】

月日宗元再拜獻書丈人座前役人胡要返命奉教誨莊厲感發鋪陳廣大上言推延賢雋之道難於今之世次及文章末以愚防剝防頓悴無以守宗族復田畞爲念【畞卽畒字】憂憫備極不惟其親宻故舊是與復有【一本作是乃爲若】公言顯賞許其素尙而激其忠誠者【一本許作取一本忠作中】用是踴躍敬懼類向時所被簡牘萬萬有加焉故敢悉其愚以獻左右大凡薦舉之道古人之所謂難者其難非茍一而巳矣知之難言之難聽信之難夫人有有之而恥言之者有有之而樂言之者有無之而工言之者有無之而不言似有之者有之而恥言之者上也𨿽舜猶難知之孔子亦曰失之子羽下斯而言知而不失者妄矣有之而言之者次也徳如漢光武馮衍不用才如王景略【王猛字景略】以尹緯爲令史是皆終日號鳴大吒【陟駕切嘆也】而卒莫之省無之而工言者賊也趙括得以代亷頗【頗普何切】馬謖得以惑孔明【謖所六切】今之若此類者不乏於世將相大臣聞其言而必能辧之者亦妄矣無之而不言者土木類也周仁以重臣爲二千石【前漢本傳】許靖以人譽而致位三公【三國蜀志】近世尢好此類以爲長者最得薦寵夫言朴愚無害者其於田野鄕閭爲匹夫𨿽稱爲長者可也自抱關擊柝以往則必敬其事愈上則及物者愈大何事無用之朴哉今之言曰某子長者可以爲大官類非古之所謂長者也則必土木而巳矣夫捧土揭木而致之巖廊之上防以紱冕翼以徒【一本此下有而字】趨走其左右豈有補於萬民之勞苦哉聖人之道不益於世用【一本不字下有盡字】凡以此也故曰知之難孔子曰仁者其言也訒孟子病未同而言然則彼未吾信而吾告之以士必有三間是將曰彼誠知士歟知文歟疑之而未重一間也又曰彼無乃私好歟交以利歟二間也又曰彼不足我而惎我哉【惎渠記切說文毒也】玆咈吾事三間也畏是而不言故曰言之難言而有是患故曰聽信之難惟明者爲能得其所以薦【一本又有得其所以言一句】得其所以聽一不至則不可冀矣然而君子不以言聽之難而不務取士士理之本也茍有司之不吾信吾知之不捨其必有信吾者矣茍知之𨿽無有司而士可以顯則吾一旦操用人之柄其必有施矣故公卿之大任莫若索士士不預備而熟講之卒然君有問焉幸相有咨焉有司有求焉其無所以應之則大臣之道或闕故不可憚煩今之世言士者先文章文章士之末也然立言存乎其中卽末而操其本可十七八未易忽也自古文士之多莫如今今之後生爲文希屈馬者可得數人【屈其勿切】希王褒劉向之徒者又可得十人至陸機潘嶽之比累累相望若皆爲之不巳則文章之大盛古未有也後代乃可知之今之俗耳庸目無所取信傑然特異者乃見此耳丈人以文律通流當世叔仲鼎列【唐登科記大歷九年楊憑中進士十三年楊凝中進士十二年楊淩中進士皆有名時號三楊】天下號爲文章家今又生敬之【淩子敬之字茂孝嘗爲華山賦韓愈稱之中元和二年進士】敬之希屈馬者之一也天下方理平今之文士咸能先理理不一斷於古書老生直趨堯舜大道【大一本作之】孔氏之志明而出之又古之所難有也然則文章未必爲士之末獨采取何如耳宗元自小學爲文章中間幸聨得甲乙科第至尙書郎專百官奏章然未能究知爲文之道自貶官來無事讀百家書上下馳騁乃少得知文章利病去年吳武陵來美其齒少才气壯健可以興西漢之文章日與之言因爲之出數十篇書庶幾鏗鏘陶冶時時得見古人情狀然彼古人亦人耳夫何逺哉凡人可以言古不可以言今桓譚亦云親見揚子云容貌不能動人安肯傳其書誠使博如莊周哀如屈原奧如孟軻壯如李斯峻如馬遷富如相如明如賈誼專如揚雄猶爲今之人【一本此下有笑字】則世之髙者至少矣由此觀之古之人未必不薄於當世而榮於後世也若吳子之文非文人無以知之獨恐世人之才髙者不肯久學無以盡訓詁風雅之道以爲一世甚盛若宗元者才力缺敗不能逺騁髙厲與諸生摩九霄撫四海誇耀於後之人矣何也凡爲文以神志爲主自遭責逐繼以大故荒亂耗竭又常積憂恐神志少矣所讀書隨義遺忘一二年來痞气尢甚加以眾疾動作不常眊眊然騷擾【眊音冒目少精】內生霾霧塡擁慘沮𨿽有意窮文章而病奪其志矣每聞人大言則蹶气震怖【普故切】撫心按膽不能自止又永州多火災【晏本無又字】五年之間四爲天火所迫徒跣走出壞墻穴牖僅免燔灼書籍散亂毀裂不知所往一遇火恐累日茫洋不能出言又安能盡意於筆硯【一本意作志】矻矻自苦以傷危敗之魂哉【童云矻丘八切堅也潘云口骨切勞極貌又健作貌】中心之悃愊鬱結【悃口本切誠也愊平力切致宻也】具載所獻許京兆丈人書不能重煩於陳列凡人之黜棄皆望望思得效用而宗元獨以無有是念自以罪大不可解才質無所入茍焉以敍憂栗爲幸敢有他志伏以先君稟孝徳秉直道髙於天下仕再登朝至六品官宗元無似亦嘗再登朝至六品矣何以堪此且柳氏號爲大族五六從以來【從才用切】無爲朝士者豈愚防獨出數百人右哉以是自忖官巳過矣寵巳厚矣夫知足與知止異宗元知足矣若便止不受祿位亦所未能今復得好官猶不辭讓何也以人望人尙足自進如其不至則故無憾進取之志息矣身世孑然無可以爲家𨿽甚崇寵之孰與爲榮獨恨不幸獲托姻好而早凋落【子厚娶楊凝女貞元十五年卒】寡居十餘年嘗有壹男子然無一日之命【謂楊氏嘗孕而不肓也晏本無上一字】至今無以托嗣續恨痛常在心目孟子稱不孝有三無後爲大今之汲汲於世者惟懼此而巳矣天若不棄先君之徳使有後嗣【一本作】或者猶望延壽命以及大宥得歸鄕閭立家室則子道畢矣過是而猶競於寵利者天厭之天厭之丈人旦夕歸朝廷復爲大僚伏惟以此爲念流涕頓顙布之座右【一本作下】不勝感激之至宗元再拜

與裴塤書【裴垤之弟】

應叔十四兄足下比得書示勤勤不以僕罪過爲大故有動止相憫者僕望巳矣世所共棄惟應叔輩一二公獨未耳僕之罪在年少好事進而不能止儔輩恨怒以先得官又不幸早嘗與遊者居權衡之地十薦賢幸乃一售【音壽】不得者譸張排根【根一本作恨譸音輈根胡垠切挽也唐裴度傳爲姦檢根柳】僕可出而辯之哉性又倨野不能摧折以故名益惡勢益險有喙有耳者相郵傳作醜語【一本下有耳字】不知其卒云何中心之愆尢若此而巳旣受禁錮【古慕切】而不能卽死者以爲久當自明今亦久矣而嗔罵者尙不肯巳【嗔稱人切恚也字本從言】堅然相白者無數人聖上日興太平之理不貢不王者悉以誅討而制度大立長使僕輩爲匪人耶其終無以見明而不得擊壤鼓腹樂堯舜之道耶且天下熙熙而獨呻吟者四五人何其優裕者博而局束者寡其爲不一徵也何哉大和蒸物燕谷不被其煦一鄒子尙能恥之【煦吁句切鄒衍事】今若應叔輩知我豈下鄒子哉然而不恥者何也河北之師當巳平奚虜聞吉語矣【憲宗時伐鎭冀王承宗承宗本契丹部落故曰奚虜】然若僕者承大慶之後必有殊澤流言飛文之罪【出劉向傳云】或者其可以巳乎幸致數百里之北使天下之人不謂僕爲明時異物死不恨矣金川考績巳久獨薎然不遷者何耶十二兄宜當更轉右職十四兄嘗得數書無恙【一本無嘗得字恙余亮切憂也】兄顧惟僕之窮途得無意乎比當大寒人愈平和惟楚南極海冥所不統炎昏多疾气力益劣昧昧然人事百不記一捨憂栗則怠而睡耳偶書如此不宣宗元再拜

與蕭翰林俛書

思謙兄足下昨祁縣王師範過永州爲僕言得張左司書道思謙蹇然有當官之心乃誠助太平者也僕聞之喜甚然微王生之說僕豈不素知耶所喜者耳與心葉果於不謬焉爾僕不幸向者進當臲不安之勢【臲倪結切五忽切】平居閉門口舌無數況又有久與遊者乃岌岌而操其間【操其間一本作造其門哉岌逆及切不安貌】其求進而退者皆聚爲仇怨造作粉飾蔓延益肆非的然昭晰自斷於內則孰能了僕於冥冥之間哉然僕當時年三十三甚少自禦史裏行得禮部員外郎超取顯美欲免世之求進者怪怒媢嫉其可得乎凡人皆欲自逹僕先得顯處才不能逾同列名不能壓當世【名一本作聲】世之怒僕宜也與罪人交十年官又以是進辱在附防聖朝大貶黜甚薄不能塞眾人之怒謗語轉移囂囂嗷嗷【囂虛驕五髙二切】漸成怪民飾智求仕者更言僕以悅讐人之心【言一本作詈】日爲新奇務相喜可自以速援引之路而僕輩坐益困辱萬罪橫生【橫屍孟切不順理也】不知其端伏自思念過大恩甚乃以致此悲夫人生少得六七十者今巳三十七矣長來覺日月益促歲歲更甚大都不過數十寒暑則無此身矣是非榮辱又何足道云云不巳秪益爲罪兄知之勿爲他人言也居蠻夷中久慣習炎毒昏眊重膇【重直隴切膇馳僞切不輕健也一曰足腫】意以爲常忽遇北風晨起薄寒中體則肌革慘懍【潘云慘七感切懍來感切陰寒貌慘一本作瘆所錦切懍力錦切病寒也】毛髮蕭條瞿然注視【瞿九遇切心驚貌】怵惕以爲異候意緒殆非中國人楚越間聲音特異鴂舌啅噪【童云鴂音決說文鴂鴂或從佳啅音卓】今聽之怡然不怪巳與爲類矣家生小童皆自然嘵嘵【馨麼切】晝夜滿耳聞北人言則啼呼走匿𨿽病夫亦怛然駭之出門見適州閭市井者其十有八九杖而後興自料居此尙復幾何豈可更不知止言說長短重爲一世非笑哉讀周易困卦至有言不信尙口乃窮也往復益喜曰嗟乎余𨿽家置一喙以自稱道詬益甚耳用是更樂瘖黙【瘖餘金切不能言也】思與木石爲徒不復致意今天子興教化定邪正海內皆欣欣怡愉而僕與四五子者獨淪陷如此豈非命歟命乃天也非云云者所制余又何恨獨喜思謙之徒遭時言道道之行物得其利僕誠有罪然豈不在一物之數耶身被之目覩之足矣何必攘袂用力而矜自我出耶果矜之又非道也事誠如此然居理平之世終身爲頑人之類猶有少恥未能盡忘儻因賊平慶賞之際得以見白使受天澤餘潤𨿽朽枿敗腐【枿牙割牙結二切伐木余也】不能生植猶足蒸出芝菌以爲瑞物【菌九隕切】一釋廢錮移數縣之地則世必曰罪稍解矣然後收召魂魄買土一爲耕甿【一本作防潘本作云澄延切一家之居也集韻亦作防壥防無此字】朝夕謌謡使成文章庶木鐸者采取獻之法宮增聖唐大雅之什𨿽不得位亦不虛爲太平之人矣此在望外然終欲爲兄一言焉宗元再拜

與李翰林建書【李遜之弟】

杓直【杓卑遙切李建字杓直】足下州傳遽至【傳音篆】得足下書又於夢得處得足下前次一書意皆勤厚莊周言逃蓬藋者【藋徒弔切】聞人足音則跫然喜【潘云跫按莊子音義巨恭曲恭曲勇三切悚也又苦江祛局二切喜視又官韻音胸義人行聲】僕在蠻夷中比得足下二書及致藥餌喜復何言僕自去年八月來痞疾稍巳往時間一二日作今一月乃二三作用南人防榔餘甘破決壅隔大過【隔一本作塞字】陰邪𨿽敗巳傷正气行則膝顫【音戰寒動也】坐則髀痺【髀部禮切股骨也痺卑利切】所欲者補气丰血彊筋骨輔心力有與此宜者更致數物得良方偕至益善永州於楚爲最南狀與越相類僕悶卽出遊遊復多恐渉野則有蝮虺大蜂【蝮芳六切蛇出南方虺許鬼切蛇也】仰空視地寸步勞倦近水卽畏射工沙虱【潘云卽蜮也如鱉三足名射工一名水弩含沙射人影則肌瘡如疥亦名短狐】含怒竊發中人形影動成瘡痏【童云痏榮美切瘡也】時到幽樹好石暫得一笑巳復不樂何者譬如囚拘圜土一遇和景負墻搔摩伸展支體當此之時亦以爲適然顧地窺天不過尋丈終不得出豈復能久爲舒暢哉明時百姓皆獲歡樂僕士人頗識古今理道獨愴愴如此【愴楚亮切】誠不足爲理世下執事至比愚夫愚婦又不可得竊自悼也僕曩時所犯足下適在禁中備觀本末不復一一言之今僕癃殘頑鄙不死幸甚茍爲堯人不必立事程功惟欲爲量移官差輕罪累卽便耕田藝麻取老農女爲妻生男育孫以供力役時時作文以詠太平摧傷之餘气力可想假令病盡巳身復壯悠悠人世【一本下有越字】不過爲三十年客耳前過三十七年與瞬息無異復所得者其不足把翫亦巳審矣杓直以爲誠然乎僕近求得經史諸子數百卷嘗候戰悸稍定時卽伏讀頗見聖人用心賢士君子立志之分著書亦數十篇心病言少次第不足逺寄但用自釋貧者士之常今僕𨿽羸餒亦甘如飴矣足下言巳白常州煦僕【煦吁句吳羽二切】僕豈敢眾人待常州耶若卽人【一本卽作眾字】卽不復煦僕矣然常州未嘗有書遺僕僕安敢先焉裴應叔蕭思謙【裴塤蕭俛也】僕各有書足下求取觀之相戒勿示人惇詩【崔羣字】在近地簡人事今不能致書足下黙以此書見之勉盡志慮輔成一王之法以宥罪戾不悉某白

與顧十郎書【一本作顧十一郎】

四月五日門生守永州司馬員外置同正員柳宗元謹致書十郎執事凡號門生而不知恩之所自者非人也纓冠束袵而趨以進者【袵音稔衣襟也潘本作衽】咸曰我知恩知恩則惡乎辧然而辧之亦非難也大底【一本作抵字】當隆赫柄用而蜂附蟻合喣喣趄趄【喣吁句切趄千餘切】便僻匍匐【便毗連切】以非乎人而售乎巳若是者一旦勢異則電滅飈逝不爲門下用矣其或少知恥懼恐世人之非巳也則矯於中以貌於外其實亦莫能至焉然則當其時而確固自守蓄力秉志不爲向者之態則於勢之異也固有望焉大凡以文出門下由庶士而登司徒者七十有九人【貞元九年十年顧少連以禮部侍郎知貢舉取進士六十人諸科十九人此書想與少連之子】執事試追狀其態則果能效用者出矣然而中間招眾口飛語嘩然譸張者豈他人耶夫固出自門下賴中山劉禹錫等遑遑惕憂無日不在信臣之門以務白大徳順宗時顯增榮諡揚於天官敷於天下以爲親戚門生光寵不意璅璅者復以病執事【童云璅音鎖今按文云不意璅璅者卽合音璅碎也晉書習鑿齒傳璅璅常流碌碌凡士柳文用此】此誠私心痛之堙郁洶湧不知所發常以自憾在朝不能有奇節宏議以立於當世卒就廢逐居窮厄又不能著書斷往古明聖法以致無窮之名進退無以異於眾人不克顯明門下得士之大今抱徳厚蓄憤悱思有以效於前者則旣乖繆於時離散擯抑而無所施用長爲孤囚不能自明恐執事終以不知其始偃蹇退匿者將以有爲也猶流於向時求進者之言而下情無以通盛徳無以酬用爲大恨固常不欲言之今懼老死瘴土【一本下冇中字】而他人無以辧其志故爲執事一出之古之人恥躬之不逮儻或萬萬有一可冀【潘本作幾幾利切與冀通】復得處人間則斯言幾乎踐矣因言感激浪然出涕【泿音郎】書不能旣【一本作就】宗元謹再拜

柳河東集注卷三十

欽定四庫全書

柳河東集注卷三十一

宋童宗說張惇頤潘緯音釋

書

與韓愈論史官書【元和九年作】

正月二十一日某頓首十八丈退之侍者前獲書言史事云具與劉秀才書及今乃見書藳私心甚不喜與退之往年言史事甚大謬若書中言退之不宜一日在館下安有探宰相意以爲茍以史榮一韓退之耶若果爾退之豈宜虛受宰相榮巳而冒居館下近宻地食奉養役使掌固【固一本作故字】利紙筆爲私書取以供子弟費古之志於道者不若是【一本之下有有字一本不下有宜字】且退之以爲紀錄者有刑禍避不肯就尢非也史以名爲褒貶猶且恐懼不敢爲設使退之爲禦史中丞大夫其褒貶成敗人愈益顯其宜恐懼尢大也則又將揚揚入臺府美食安坐行呼唱於朝廷而巳耶在禦史猶爾設使退之爲宰相生殺出入升黜天下士其敵益眾則又將揚揚入政事堂美食安坐行呼唱於內庭外衢而巳耶何以異不爲史而榮其號利其祿者也又言不有人禍則有天刑【則一本作必字】若以罪夫前古之爲史者然亦甚惑凡居其位思直其道道茍直𨿽死不可回也如回之莫若亟去其位孔子之困於魯衞陳宋蔡齊楚者其時暗諸侯不能以也【以一本作行字】其不遇而死不以作春秋故也當其時𨿽不作春秋孔子猶不遇而死也若周公史佚𨿽紀言書事猶遇且顯也又不得以春秋爲孔子累範曄悖亂𨿽不爲史其族亦赤【範曄作後漢書以謀反伏誅】司馬遷觸天子喜怒【司馬遷作史記遷言李陵武帝以遷欲沮貳師下之蠶室】班固不檢下【班固作前漢書固僕罵洛陽令種競競怒以事捕固死獄中】崔浩沽其直以鬭暴虜【崔浩作魏史立碑以彰直筆眾怒潛於魏大武帝以爲暴揚國惡帝怒遂族誅浩等】皆非中道左丘明以疾盲出於不幸子夏不爲史亦盲不可以是爲戒其餘皆不出此是退之宜守中道不忘其直無以他事自恐退之之恐惟在不直不得中道刑禍非所恐也凡言二百年文武事多有誡如此者【一本誡作誠字】今退之曰我一人也何能明則同職者又所云若是後來繼今者又所云若是人人皆曰我一人則卒誰能紀傳之耶如退之但以所聞知孜孜不敢怠同職者後來繼今者亦各以所聞知孜孜不敢怠則庶幾不墜使卒有明也不然徒信人言語每每異辭日以滋久則所云磊磊軒天地者【磊魯猥切潘云軒作掀音軒舉也】決必沈沒且亂雜無可考非有志者所忍恣也果有志豈當待人督責迫蹙然後爲官守耶又凡鬼神事眇茫荒惑無可準明者所不道退之之智而猶懼於此今學如退之辭如退之好言論如退之慷慨自爲正直行行焉如退之【言一本作議行胡浪切】猶所云若是則唐之史述其卒無可托乎明天子賢宰相得史才如此而又不果甚可痛哉退之宜更思可爲速爲果卒以爲恐懼不敢則一日可引去又何以云行且謀也今當爲而不爲又誘館中他人及後生者此大惑巳不勉巳而欲勉人難矣哉

與史官韓愈致段秀實太尉逸事書

退之館下前者書進退之力史事奉答誠中吾病若疑不得實未卽籍者誠皆是也退之平生不以不信見遇竊自冠【古玩切】好遊邊上問故老卒吏得段太尉事最詳今所趨走州刺史崔公【永州刺史崔能】時賜言事又具得太尉實迹參校備具太尉大節古固無有然人以爲偶一奮遂名無窮今大不然太尉自有難在軍中其處心未嘗虧側其蒞事無一不可紀防在下名未逹以故不聞非直以一時取笏爲諒也史遷死退之復以史道在職宜不茍過日時昔與退之期爲史誌甚壯今孤囚廢錮連遭瘴厲羸頓朝夕就死無能爲也第不能竟其業若太尉者宜使勿墜太史遷言荊軻徵夏無且【且卽余切史記荊軻贊曰始公孫季功董生與夏無且防具知其事爲余道之如是】言大將軍徵蘇建【史記衞將軍傳蘇建語余曰云云】言畱侯徵畫容貌【史記張良贊見其圖狀貌如婦人好女】今孤囚賤辱𨿽不及無且建等然比畫工傳容貌尙差勝春秋傳所謂傳信傳著【谷梁莊公七年春秋著以傳著疑以傳疑】𨿽孔子亦猶是也竊自以爲信且著其逸事有狀

與呂恭書【一本作與呂恭論墓中石書書在答吳武陵非國語書後】

宗元白元生至得弟書甚善諸所稱道具之元生又持部中廬墓父者所得石書模其文示余云若將聞於上余故恐而疑焉僕蚤好觀古書家所蓄晉魏時尺牘甚具又二十年來徧觀長安貴人好事者所蓄殆無遺焉以是善知書𨿽未嘗見名氏【一本此下更有亦字】望而識其時也又文章之形狀古今特異弟之精敏通逹夫豈不究於此今視石文署其年曰永嘉其書則今田野人所作也𨿽支離其字尢不能近古爲其永字等頗效王氏變法皆永嘉所未有辭尢鄙近若今所謂律詩者晉時蓋未嘗爲此聲大謬妄矣又言植松烏擢之怪【擢一本作耀】而掘其土得石尢不經難信或者得無姦爲之乎且古之言者藏也壤樹之而君子以爲議【禮記檀弓篇國子髙云】況廬而居者其足尙之哉聖人有制度有法令過則爲辟【潘云四亦切邪也】故立大中者不尙異教人者欲其誠是故惡夫飾且僞也過制而不除防宜廬於庭而矯於墓者大中之罪人也況又出怪物詭神道以姦大法【姦音干犯也】而因以爲利乎夫僞孝以姦利誠仁者不忍擿過恐傷於教也然使僞可爲而利可冒則教益壞若然者勿與知焉可也伏而不出之可也以大夫之政良而吾子贊焉【恭嘗以監察禦史參江南西道軍事時韋丹爲觀察使】固無闕遺矣作東郛攺市去比竹茨艸之室而垍土大木【垍巨至切堅土】陶甄梓匠之工備孽火不得作化惰窳之俗【潘云惰徒果切窳以主切窳惰也惡也史記以故啙窳注啙窳茍且懶惰之謂】絕偸浮之源而條桑浴種深耕易耨之力用寛徭嗇貨均賦之政起其道美矣於斯也慮善善之過而莫之省誠慤之道少損故敢私言之夫以淮濟之淸有玷焉若秋豪固不爲病然而萬一離婁子眇然睨之不若無者之快也想黙已其事母出所置書幸甚宗元白

答劉禹錫天論書

宗元白髮書得天論三篇以僕所爲天說爲未究欲畢其言始得之大喜謂有以開明吾志慮【一本無明字】及詳讀五六日求其所以異吾說卒不可得其歸要曰非天預乎人也凡子之論乃吾天說傳疏耳無異道焉諄諄佐吾言而曰有以異不識何以爲異也子之所以爲異者豈不以贊天之能生植也歟夫天之能生植久矣不待贊而顯且子以天之生植【一本更有爲天耶三字】爲人耶抑自生而植乎若以爲爲人則吾愈不識也若果以爲自生而植則彼自生而植耳何以異夫果蓏之自爲果蓏癰痔之自爲癰痔艸木之自爲艸木耶是非爲虫謀明矣猶天之不謀乎人也【乎一本作於字】彼不我謀而我何爲務勝之耶子所謂交勝者若天恆爲惡人恆爲善【一本若字下有知字】人勝天則善者行是又過徳乎人過罪乎天也又曰天之能者生植也人之能者法制也【禹錫天論雲天之道在生植其用在彊弱人之道在法制其用在是非有全篇見附錄】是判天與人爲四而言之者也余則曰生植與災荒皆天也法制與悖亂皆人也二之而巳其事各行不相預而凶丰理亂出焉究之矣凡子之辭枝葉甚美而根不直取以遂焉又子之諭乎旅者皆人也【一本又字下有曰字】而一曰天勝焉一曰人勝焉何哉莽蒼之先者力勝也邑郛之先者智勝也虞芮力窮也匡宋智窮也是非存亾皆未見其可以諭乎天者若子之說要以亂爲天理理爲人理耶謬矣若操舟之言人與天者愚民恆說耳幽厲之云爲上帝者爲所歸怨之辭爾【一本爲作無字】皆不足諭乎道【一本無皆字】子其熟之無羨言侈論【羨余靣切余也】以益其枝葉姑務本之爲得不亦裕乎獨所謂無形爲無常形者甚善宗元白

與劉禹錫論周易九六說書

見與董生論周易九六義取老而變以爲畢中和承一行僧得此說【行下孟切】異孔穎逹疏而以爲新奇彼畢子董子何膚末於學而遽云云也都不知一行僧承韓氏孔氏說【韓康伯孔穎逹】而果以爲新奇不亦可笑矣哉韓氏注幹之防二百一十有六曰幹一爻三十有六防則是取其過揲四分而九也坤之防一百四十有四曰坤一爻二十四防則是取其過揲四分而六也孔穎逹等作正義論云九六有二義其一者曰陽得兼陰陰不得兼陽其二者曰老陽數九老陰數六二者皆變用周易以變者占鄭注易亦稱以變者占故云九六也所以老陽九老陰六者九過揲得老陽六過揲得老陰此具在正義幹篇中周簡子之說亦若此而又詳備何畢子董子之不眎其書而妄以口承之也君子之學將有以異也必先究窮其書究窮而不得焉乃可以立而正也今二子尙未能讀韓氏注孔氏正義是見其道聽途說者又何能知所謂易者哉足下取二家言觀之則見畢子董子膚末於學而遽云云也足下所爲書非元凱兼三易者則諾若曰孰與穎逹著則此說乃穎逹說也非一行僧畢子董子能有異者也【一本異字下有說字】無乃卽其謬而承之者歟觀足下出入筮數考校左氏今之世罕有如足下求易之悉者也然務先窮昔人書有不可者而後革之則大善謹之勿遽宗元白

答元饒州論春秋書【未詳其人】

辱復書教以報張生書及答衢州書言春秋此誠世所希聞兄之學爲不負孔氏矣往年曾記裴封叔宅聞兄與裴太常言晉人及姜戎敗秦師於殽一義【事在僖公三十三年】嘗諷習之又聞韓宣英及亡友呂和叔輩言他義【韓宣英名曄呂和叔名溫一本亡友在韓宣英上者誤】知春秋之道久隱而近乃出焉京中於韓安平處【韓泰字安平】始得微指和叔處始見集注恆願掃於陸先生之門【陸質一名淳嘗著春秋微指二篇集注二篇春秋辧疑七篇】及先生爲給事中與宗元入尙書同日居又與先生同巷始得執弟子禮未及講討防先生病時聞要論嘗以易教誨見寵不幸先生疾彌甚宗元又出邵州乃大乖謬不克卒業復於亾友淩生處【淩凖字宗一】盡得宗指辧疑集注等一通伏而讀之於紀侯大去其國【事見莊公四年】見聖人之道與堯舜合不惟文王周公之志獨取其法耳於夫人姜氏防齊侯於禚【童云禚諸若切齊地名也事在莊公二年】見聖人立孝經之大端所以明其分也於楚人殺陳夏徵舒丁亥楚子入陳納公孫寧儀行父於陳【事在宣公十一年】見聖人褒貶與奪惟當之所在所謂瑕瑜不掩也反覆甚喜若吾生前距此數十年則不得是學矣今適後之不爲不遇也兄書中所陳皆孔氏大趣無得逾焉其言書荀息貶立卓之意也【事在僖公十年】頃嘗怪荀息奉君之邪心以立嬖子不務正義棄重耳於外而專其寵孔子同於仇牧孔父爲之辭【仇牧事見威公二年孔父事見莊公十二年】今兄言貶息大善息固當貶也然則春秋與仇孔辭不異仇孔亦有貶歟宗元嘗著非國語六十餘篇其一篇爲息發也今錄以往可如愚之所謂者乎微指中明鄭人來渝平【事在隱公六年】量力而退告而後絕固先同後異者也今檢此前無與鄭同之文後無與鄭異之據獨疑此一義理甚精而事有不合兄亦當指而教焉往年又聞和叔言兄論楚商臣一義【事在文公元年】𨿽啖趙陸氏皆所未及【啖音淡啖助趙匡陸質也】請具錄當疏微指下以傳末學蕭張前書亦請見及至之日勒爲一卷以垂將來宗元始至是州作陸先生墓表今以奉獻與宣英讀之春秋之道如日月不可贊也若贊焉必同於孔跖優劣之說故直舉其一二不宣宗元再拜

答吳武陵論非國語書

濮陽吳君足下僕之爲文久矣然心少之不務也以爲是特博奕之雄耳故在長安時不以是取名譽意欲施之事實以輔時及物爲道自爲罪人捨恐懼則閒無事故聊復爲之然而輔時及物之道不可陳於今則宜垂於後言而不文則泥【乃計切】然則文者固不可少耶拘囚以來無所發明防覆幽獨防足下至然後有助我之道一觀其文心朗目舒炯若深井之下仰視白日之正中也足下以超軼如此之才【軼音逸】每以師道命僕僕滋不敢僕每爲一書足下必大光耀以明之固又非僕之所安處也若非國語之說僕病之久嘗難言於世俗今因其閒也而書之恆恐後世之知言者用是詬病【詬古候切】狐疑猶豫伏而不出累月方示足下足下乃以爲當僕然後敢自是也呂道州善言道【道州刺史呂溫】亦若吾子之言意者斯文殆可取乎夫爲一書務富文采不顧事實而益之以誣怪張之以闊誕以炳然誘後生而終之以僻是猶用文錦覆防穽也不明而出之則顚者眾矣僕故爲之標表以告夫遊乎中道者焉僕無聞而甚陋又在黜辱居泥塗若螾蛭然【螾與蚓同蛭音質】𨿽鳴其聲音誰爲聽之獨賴世之知言者爲凖【一本更有其字】不知言而罪我者吾不有也僕又安敢期如漢時列官以立學故爲天下笑耶是足下之愛我厚始言之也前一通如來言以污篋牘此在明聖人之道微足下僕又何托焉不悉宗元白

與呂道州溫論非國語書【溫字化光一字和叔】

四月三日宗元白化光足下近世之言理道者眾矣率由大中而出者咸無焉其言本儒術則迂回茫洋而不知其適其或切於事則苛峭刻覈不能從容卒泥乎大道【泥乃計切】甚者好怪而妄言推天引神以爲靈奇恍惚若化而終不可逐故道不明於天下而學者之至少也吾自得友君子而後知中庸之門戶階室漸染砥礪【漸將廉切】幾乎道眞然而常欲立言垂文則恐而不敢今動作悖謬以爲僇於世身編夷人名列囚籍以道之窮也而施乎事者無日故乃挽引彊爲小書以志乎中之所得焉嘗讀國語病其文勝而言尨好詭以反倫其道舛逆而學者以其文也咸嗜悅焉伏膺呻吟者至比六經則溺其文必信其實是聖人之道翳也餘勇不自制以當後世之訕怒輒乃黜其不臧救世之謬【救一本作究】凡爲六十七篇命之曰非國語旣就累日怏怏然不喜【怏於亮於兩二切】以道之難明而習俗之不可變也如其知我者果誰歟凡今之及道者果可知也巳後之來者則吾未之見其可忽耶故思欲盡其瑕纇【盧對切】以別白中正度成吾書者非化光而誰輒令往一通惟少畱視役慮以卒相之也往時致用作孟子評【李景儉字致用】有韋詞者告余曰吾以致用書示路子路子曰善則善矣然昔之爲書者豈若是摭前人耶【摭之石切拾也】韋子賢斯言也余曰致用之志以明道也非以摭孟子蓋求諸中而表乎世焉爾今余爲是書非左氏尢甚若二子者固世之好言者也而猶出乎是況不及是者滋眾則余之望乎世者愈狹矣卒如之何茍不悖於聖道而有以啟明者之慮則用是罪餘者𨿽累百世滋不憾而恧焉【恧女六切慙也】於化光何如哉激乎中必厲乎外想不思而得也宗元白

與友人論文書

古今號文章爲難足下知其所以難乎非謂比興之不足恢拓之不逺鉆礪之不工頗纇之不除也【頗普禾切偏也】得之爲難知之愈難耳茍或得其髙朗【一夲作明字】探其深賾𨿽有蕪敗則爲日月之蝕也大圭之瑕也曷足傷其明黜其寶哉且自孔氏以來玆道大闡家修人勵刓精竭慮者幾千人矣【刓五官切】其間耗廢簡札役用心神者其可數乎登文章之籙波及後代越不過數十人耳其餘誰不欲爭裂綺繡互攀日月髙視於萬物之中雄峙於百代之下乎率皆縱臾而不克【童云縱子勇切臾音勇縱臾奬勵也出前漢衡山王傳】躑躅而不進力蹙勢窮【防與蹙同子六切】吞志而沒故曰得之爲難嗟乎道之顯晦幸不幸系焉談之辧訥升降系焉鑑之頗正好惡系焉交之廣狹屈伸系焉則彼卓然自得以奮其間者合乎否乎是未可知也而又榮古虐今者比肩疊迹大底【一本作扺字】生則不遇死而垂聲者眾焉揚雄沒而法言大興馬遷生而史記未振彼之二才且猶若是況乎未甚聞著者哉【一本無著字】固有文不傳於後祀聲遂絕於天下者矣故曰知之愈難而爲文之士亦多漁獵前作戕賊文史抉其意【抉二決古穴二切】抽其華置齒牙間遇事蠭起金聲玉耀誑聾瞽之人徼一時之聲【徼與僥同】𨿽終淪棄而其奪朱亂雅爲害巳甚是其所以難也間聞足下欲觀僕文章退發囊笥編其蕪穢心悸气動交於胸中未知孰勝故久滯而不往也今往僕所著賦頌碑碣文記議論書序之文凡四十八篇合爲一通想令治書蒼頭吟諷之也擊轅拊缶必有所擇顧鑑視何如耳【一本視字下有其字】還以一字示褒貶焉

柳河東集注卷三十一

欽定四庫全書

柳河東集注卷三十二

宋童宗說張惇頤潘緯音釋

書

答元饒州論政理書

奉書辱示以政理之說及劉夢得書往復甚善類非今之長人者之志【長展兩切】不惟充賦稅養祿秩足巳而巳獨以庶富且教爲大任甚盛甚盛孔子曰吾與回言終日不違如愚然則防者固難曉必勞申諭乃得悅服用是尙有一疑焉兄所言免貧病者而不益富者稅此誠當也乘理政之後固非若此不可不幸乘政之後其可爾耶夫政之大莫若賄賂行而徵賦亂茍然則貧者無貲以求於吏【貲卽斯切貨財也】所謂有貧之實而不得貧之名富者操其贏以市於吏【贏音盈冇余利也】則無富之名而有富之實貧者愈困餓死亡而莫之省富者愈恣橫侈泰而無所忌兄若所遇如是則將信其故乎是不可懼撓人而終不問也固必問其實問其實則貧者固免而富者固增賦矣安得持一定之論哉若曰止免貧者而富者不問則僥幸者眾皆挾重利以邀貧者猶若不免焉若曰檢富者懼不得實而不可增焉則貧者亦不得實不可免矣若皆得實而故縱以爲不均何哉孔子曰不患寡而患不均不患貧而患不安今富者稅益少貧者不免於捃拾以輸縣官【捃俱運切收也】其爲不均大矣非惟此而巳必將服役而奴使之多與之田而取其半或乃取其一而收其二三主上思人之勞苦或減除其稅則富者以戶獨免而貧者以受役卒輸其二三與半焉是澤不下流而人無所告訴其爲不安亦大矣夫如是不一定經界覈名實而姑重攺作其可理乎夫富室貧之母也誠不可破壞然使其太幸而役於下則又不可兄云懼富人流爲工商浮窳【窳以主切惰也】蓋甚急而不均則有此耳若富者𨿽益賦而其實輸當其十一猶足安其堵𨿽驅之不肯易也檢之逾精則下逾巧誠如兄之言管子亦不欲以民產爲徵故有殺畜伐木之說今若非市井之徵則捨其產而惟丁田之問推以誠質示以恩惠嚴責吏以法如所陳一社一村之制遞以信相考安有不得其實不得其實則一社一村之制亦不可行矣是故乘政必須一定制而後兄之說乃得行焉防之所見及此而巳永州以僻隅少知人事兄之所代者誰耶理歟獘歟理則其說行矣若其也防之說其在可用之數乎因南人來重曉之其他皆善愚不足以議願同夢得之云者兄通春秋取聖人大中之法以爲理饒之理小也不足費其慮無所論刺故獨舉均賦之事以求往復而除其惑焉不習吏職而彊言之宜爲長者所笑弄然不如是則無以來至當之言蓋明而教之君子所以開後學也又聞兄之蒞政三日舉韓宣英以代巳【韓曄字宣英】宣英逹識多聞而習於事宜當賢者類舉今負罪屏棄凡人不敢稱道其善又況聞於大君以二千石薦之哉是乃希世拔俗果於直道斯古人之所難而兄行之宗元與宣英同罪皆世所背馳者也兄一舉而徳皆及焉祁大夫不見叔向【事見左傳襄公二十一年】今而預知斯舉下走之大過矣【一本作過大矣】書𨿽多言不足導意故止於此不宣宗元再拜

與崔饒州論石鐘乳書【當依潘本饒作連字】

宗元白前以所致石鐘乳非良聞子敬所餌與此類【崔簡字子敬子厚姊夫】又聞子敬時憒悶動作【憒古對切心亂也】宜以爲未得其粹美而爲麄礦燥悍所中【礦古猛切銅鐵墣石也慘七感切潘本慘作燥先到切幹也】懼傷子敬醇懿仍習謬誤故勤勤以云也再獲書辭辱徵引地理證驗多過數百言以爲土之所出乃良無不可者是將不然夫言土之出者固多良而少不可不謂其咸無不可也艸木之生也依於土然卽其類也而有居山之陰陽或近水或附石其性移焉又況鐘乳直產於石石之精麤疏宻尋尺特異而穴之上下土之薄厚石之髙下不可知則其依而產者固不一性然由其精宻而出者則油然而淸炯然而輝【炯戶茗切光也】其竅滑以夷其肌廉以微食之使人榮華溫柔其气宣流生胃通腸壽善康寧心平意舒其樂愉愉由其麤疎而下者則奔突結澁乍大乍小色如枯骨或類死灰淹顇不發【顇與悴同疾醉切】叢齒積纇重濁頑璞食之使人偃蹇壅郁泄火生風防喉癢肺【癢與癢同】幽關不聰心煩喜怒肝舉气剛不能和平故君子愼焉取其色之美而不必惟土之信以求其至精凡爲此也幸子敬餌之近不至於是故可止禦也必若土之出無不可者則東南之竹箭𨿽旁歧揉曲皆可以貫犀革【犀革甲也】北山之木𨿽離奇液瞞【潘云離力爾切奇於綺切一讀皆如字前漢輪囷離奇注委曲盤戾也液音亦瞞謨官切莊子作液樠亡言莫幹莫半三切注液津液樠謂脂出樠樠然】空中立枯者皆可以梁百尺之觀【古玩切】航千仞之淵冀之北土馬之所生凡其大耳短脰【音豆項也】拘攣踠跌【攣閭緣切踠於院切屈也曲腳也趺待結切踢也僕也】薄蹄而曵者皆可以勝百鈞馳千里雍之塊璞【雍於用切州名】皆可以備砥礪徐之糞壤皆可以封大社荊之茅皆可以縮酒九江之元龜皆可以卜泗濵之石皆可以擊考【並出禹貢】若是而不大謬者少矣其在人也則魯之晨飲其羊【潘云飲於禁切飲之也魯之販羊有沈猶氏常朝飲其羊以詐市人】關轂而輠輪者【輠胡瓦胡果胡杲三切禮記輪人以其杖關轂而輠輪關穿也輠回轉也】皆可以爲師儒盧之沽名者皆可以爲太醫【扁鵲盧人也】西子之裏惡而矉者皆可以當王侯【矉頻賔二音蹙頻也】山西之冒沒輕儳【音讒】沓貪而忍者皆可以鑿凶門制閫外【淮南子國有難君召將授之以鉞鑿凶門而出】山東之稚騃朴鄙力農桑啖棗栗者皆可以謀謨於廟堂之上【西漢中贊山東出相山西出將】若是則反倫悖道甚矣何以異於是物哉是故經中言丹砂者以類芙蓉而有光言當歸者以類馬尾蠶首言人參者以人形黃芩以腐腸【芩音琴其內皆爛故曰腐腸以字或作似者誤】附子八角甘遂赤膚類不可悉數【所主切】若果土宜乃善則云生某所不當又云某者良也又經注曰始興爲上次乃廣連則不必服正爲始興也今再三爲言者惟欲得其英精以固子敬之壽非以知藥石角技能也若以服餌不必利巳姑務勝人而誇辧博素不望此於子敬其不然明矣故畢其說宗元再拜

答周君巢書【一本巢字下有餌藥久壽字】

奉二月九日書所以撫教甚具無以加焉丈人用文雅從知巳日以惇大府之政【君巢蓋爲幕府從事】甚適東西來者皆曰海上多君子周爲倡焉【一本焉作首字】敢再拜稱賀宗元以罪大擯廢居小州與囚徒爲朋行則若帶纆索【潘本作徽纆纆宻北切索三股曰徽兩股曰纆】處則若關桎梏【桎音質梏古毒切】彳亍而無所趨【潘云彳醜石切亍恥六切說文步止也選彳亍中輟】拳拘而不能肆槁焉若枿【童云枿音蘗五結切伐木余也】隤焉若璞其形固若是則其中者可得矣然由未嘗肯道鬼神等事今文人乃盛譽山澤之臞者【潘云臞權俱切瘠也前漢列仙之儒居山澤間形容甚臞】以爲壽且神其道若與堯舜孔子似不相類焉何哉又曰餌藥可以久壽將分以見與固小人之所不欲得也【人一本作子】嘗以君子之道處焉則外愚而內益智外訥而內益辯外柔而內益剛出焉則外內若一而時動以取其宜當而生人之性得以安聖人之道得以光獲是而中𨿽不至耇老其道壽矣今夫山澤之臞於我無有焉視世之亂若理視人之害若利視道之悖若義我壽而生彼夭而死固無能動其肺肝焉昧昧而趨屯屯而居【潘云屯讀當如忳徒昆切問也楚辭中悶瞀之忳忳注憂貌忳忳然無所舒也舊之閏切】浩然若有餘掘艸烹石以私其筋骨而日以益愚他人莫利巳獨以愉若是者愈千百年滋所謂夭也又何以爲髙明之圖哉宗元始者講道不篤以防世顯利動獲大僇用是奔竄禁錮爲世之所詬病凡所設施皆以爲戾從而吠者成羣巳不能明而況人乎然茍守先聖之道由大中以出𨿽萬受擯棄不更乎其內大都類往時京城西與丈人言者愚不能攺亦欲丈人固往時所執推而大之不爲方士所惑仕𨿽未逹無忘生人之患則聖人之道幸甚其必有陳矣不宣宗元再拜

與李睦州服气書

二十六日宗元再拜前四五日與邑中可與遊者遊愚溪上池西小丘坐柳下酒行甚歡坐者咸望兄不能俱以爲兄由服气以來貌加老而心少歡愉不若前去年時是時旣言皆沮然眄睞【洛代切】思有以巳兄用斯術而未得路間一日濮陽吳武陵最輕健先作書道天地日月黃帝等下及列仙方士皆死狀出千餘字頗甚快辧伏覩兄貌笑口順而神不偕來及食時竊睨和糅燥濕【糅忍九女救二切雜也】與啖飲多寡猶自若是兄陽徳其言而陰黜其忠也若古之彊大諸侯然負固恃力敵至則諾去則肆是不可變之尢者也攻之不得則宜濟師今吳子之師巳遭諾而退矣愚敢厲鋭擐堅【擐音患又音貫堅堅甲也】鳴鐘鼓以進決於城下惟兄明聽之凡服气之大不可者吳子巳悉陳矣悉陳而不變者無他以服气書多美言以爲得恆久大利則又安得棄吾美言大利而從他人之苦言哉今愚甚吶【奴骨切言難也亦納字又儒力切言緩也】不能多言大凡服气之可不死歟不可歟壽歟夭歟康寧歟疾病歟若是者愚皆不言但以世之兩事巳所經見者類之以明兄所信書必無可用愚防時嘗嗜音見有學操琴者不能得碩師而偶傳其譜讀其聲以布其爪指蚤起則嘐嘐譊譊以逮夜【嘐火苞切譊韾麼切】又增以脂燭燭不足則諷而鼓諸席如是十年以爲極工出至大都邑操於眾人之座則皆大笑曰嘻何淸濁之亂而疾舒之乖歟卒大慙而歸及年少長則嗜書又見有學書者亦不能得碩師獨得國故書伏而攻之其勤若向之爲琴者而年又倍焉出曰吾書之工能爲若是知書者又大笑曰是形縱而理逆卒爲天下棄又大慙而歸是二者皆極工而反棄者何哉無所師而徒狀其文也其所不可傳者卒不能得故𨿽窮日夜獘歲紀愈逺而不近也今兄之所以爲服气者果誰師耶始者獨見兄傳得气書於盧遵所伏讀三兩日遂用之其次得气訣於李計所又防取而大施行焉是書是訣遵與計皆不能知然則兄之所以學者無碩師矣是與向之兩事者無毫末差矣宋人有得遺契者宻數其齒曰吾富可待矣【事出列子說符篇】兄之術或者其類是歟兄之不信今使號於天下曰孰爲李睦州友者今欲巳睦州气術者左袒不欲者右袒則凡兄之友皆左袒矣則又號曰孰爲李睦州客者今欲巳睦州气術者左袒不欲者右袒則凡兄之客皆左袒矣則又以是號於兄之宗族皆左袒矣號姻婭則左袒矣【潘云姻音因婿家也女之所因故曰姻婭音亞兩婿相謂也】入而號之閨門之內子姓親眤則子姓親眤皆左袒矣下之號於臧獲僕妾則臧獲僕妾皆左袒矣【潘云臧獲並如字罵奴曰臧罵婢曰獲又男而婿婢曰臧女而歸奴曰獲風俗通云臧罪役入爲官奴婢獲智逃亡獲得奴婢也】出而號於素爲將率胥吏者則將率胥吏皆左袒矣則又之天下號曰孰爲李睦州讐者今欲巳睦州气術者左袒不欲者右袒則凡兄之讐者皆右袒矣然則利害之源不可知也【一本無不字】友者欲久存其道客者欲久存其利宗族姻婭欲久存其戚閨門之內子姓親眤欲久存其恩臧獲僕妾欲久存其生將率胥吏欲久存其勢讐欲速去其害兄之爲是術凡今天下欲兄久存者皆懼而欲兄速去者獨喜兄爲而不巳則是背親而與讐夫背親而與讐不及中人者皆知其爲大戾而兄安焉固小子之所懍懍也兄其有意乎卓然自更【平聲】使讐者失望而栗親者得欲而忭則愚願椎肥牛擊大豕刲羣羊以爲兄餼【刲傾畦切餼許旣切】窮隴西之麥殫江南之稻以爲兄壽鹽東海之水以爲咸防敖倉之粟以爲酸【防卽醯字呼蹄切】極五味之適致五藏之安【藏才浪切心肺肝脾腎謂之五藏】心恬而志逸貌美而身胖【蒲官切大也】醉飽謳歌愉懌防歡【防與欣同】流聲譽於無窮垂功烈而不刋不亦旨哉孰與去味以卽淡去樂以卽愁悴悴焉膚日皺【潘云側救切字當作皺】肌日虛守無所師之術尊不可傳之書悲所愛而慶所憎徒曰我能堅壁拒境以爲彊大是豈所謂彊而大也哉無任疑懼之甚謹再拜

柳河東集注卷三十二

欽定四庫全書

柳河東集注卷三十三

宋童宗說張惇頤潘緯音釋

書

與楊誨之再說車惇勉用和書【一本作與楊誨之書】

足下防時未有以異於眾童僕未始知足下及至潭州乃見足下气益和業益專端重而少言私心乃喜知舜之陶器不苦窳【音庾病也又器中空史記舜紀陶河濵器不苦窳】爲信然而舜之徳可以及土泥而不化其子何哉是又不可信也則足下本有異質而開發之不早耳然開發之要在陶煦【吁句切溫也】然後不失其道則足下亦教諭之至固其進如此也自今者再見足下文益奇藝益工而气質不更於潭州時乃信知其良也中之正不惑於外君子之道也然則顯然翹然秉其正以抗於世世必爲敵讐何也善人少不善人多故愛足下者少而害足下者多吾固欲其方其中圓其外今爲足下作說車可詳觀之車之說其有益乎行於世也足下所持韓生毛穎傳來僕甚奇其書恐世人非之今作數百言知前聖不必罪俳也【俳音非戲也】及賀州所未有者文又三篇此言皆不欲出於世者足下黙觀之藏焉無或傳焉吾望之至也今日有北人來示將籍田敕是舉數十年之墜典必有大恩澤丈人之寃聞於朝今是舉也必復大任醜正者莫敢肆其吻矣甚賀甚賀僕罪大不得與於恩澤然其喜不減之足下者何也喜聖朝舉數十年墜典太平之路果辟【音辟】則吾之昧昧之罪亦將有時而明也方築愚溪東南爲室耕野田圃堂下以詠至理吾有足樂也足下過今年當侍從北下僕得掃溪上設肴酒以俟趨拜足下發南州當先示僕得與獵夫漁老上下水陸擇味以給膳羞𨿽不得久亦一時之大願也過是無可道福來辭行急【福來誨之之隸】不可畱言不盡所發不具某頓首

與楊誨之疏解車義第二書【一本作與楊誨之第二書】

張操來致足下四月十八日書始復去年十一月書言說車之說及親戚相知之道是二者吾於足下固具焉不疑又何逾歲時而乃克也徒親戚不過欲其勤讀書決科求仕不爲大過如斯巳矣告之而不更則憂憂則思復之復之而又不更則悲悲則憐之何也戚也安有以堯舜孔子所傳者而往責焉者哉徒相知則思責以堯舜孔子所傳者就其道施於物斯巳矣告之而不更則疑疑則思復之復之而又不更則去之何也外也安有以憂悲且憐之志而彊役焉者哉吾於足下固具是二道𨿽百復之亦將不巳況一二敢怠於言乎僕之言車也以內可以守外可以行其道今子之說曰柔外剛中子何取於車之疏耶果爲車柔外剛中則未必不爲車果爲人柔外剛中則未必不爲恆人夫剛柔無常位皆宜存乎中有召焉者在外則出應之應之咸宜謂之時中然後得名爲君子必曰外恆柔則遭夾谷武子之臺【家語相魯篇定公與齊侯防於夾谷孔子攝相事斬侏儒又使仲由隳三都公山弗擾率費人以襲魯孔子以公登武子之臺命申句須樂傾勒中眾下伐之】及爲蹇蹇匪躬以革君心之非莊以蒞乎人君子其不克歟中恆剛則當下气怡色濟濟切切【濟子禮切】哀矜淑問之事君子其卒病歟吾以爲剛柔同體應變若化然後能志乎道也今子之意近是也其號非也內可以守外可以行其道吾以爲至矣而子不欲焉是吾所以惕惕然憂且疑也今將申告子以古聖人之道書之言堯曰允恭克讓言舜曰溫恭允塞禹聞善言則拜湯乃攺過不恡【與吝同】髙宗曰啟乃心沃朕心惟此文王小心翼翼日昃不暇食坐以待旦武王引天下誅紂而代之位其意宜肆而曰予小子不敢荒寧周公踐天子之位捉發吐哺孔子曰言忠信行篤敬其弟子言曰夫子溫良恭儉讓以得之今吾子曰自度不可能也然則自堯舜以下與子果異類耶樂放弛而愁檢局𨿽聖人與子同聖人能求諸中以厲乎巳久則安樂之矣子則肆之其所以異乎聖者在是決也若果以聖與我異類則自堯舜以下皆宜縱目卬鼻【卬卽仰字或音昻】四手八足鱗毛羽鬛飛走變化然後乃可茍不爲是則亦人耳而子舉將外之耶若然者聖自聖賢自賢眾人自眾人咸任其意又何以作言語立道理千百年天下傳道之是皆無益於世獨遺好事者藻繢文字以矜世取譽聖人不足重也【重一本作道】故曰中人以上可以語上惟上智與下愚不移吾以子近上智今其言曰自度不可能也則子果不能爲中人以上耶吾之憂且疑者以此凡儒者之所取大莫尙孔子孔子七十而縱心彼其縱之也度不逾距而後縱之今子年有幾自度果能不逾矩乎而遽樂於縱也傅說曰惟狂克念作聖【尙書多方篇句】今夫狙猴之處山叫呼跳梁其輕躁狠戾異甚然得而縶之未半日則定坐求食惟人之爲制其或優人得之加鞭箠狎而擾焉跪起趨走咸能爲人所爲者未有一焉狂奔掣頓踣獘自絕【童云踣蒲北切僕也】故吾信夫狂之爲聖也今子有賢人之資反不肯爲狂之克念者而曰我不能【一本更有我不能三字】捨子其孰能乎是孟子之所謂不爲也非不能也凡吾之致書爲說車皆聖道也今子曰我不能爲車之說但當則法聖道而內無愧乃可長久嗚呼吾車之說果不爲聖道耶吾以內可以守外可以行其道告子今子曰我不能翦翦拘拘以同世取榮吾豈教子爲翦翦拘拘者哉子何考吾說車之不詳也吾之所云者其道自堯舜禹湯髙宗文王武王周公孔子皆由之而子不謂聖道抑以吾爲與世同波工爲翦翦拘拘者以是教巳固迷吾文而懸定吾意甚不然也聖人不以人廢言吾𨿽少時與世同波然未嘗翦翦拘拘也又子自言處眾中偪側擾攘欲棄去不敢猶勉彊與之居茍能是何以不克爲車之說耶忍污雜囂嘩尙可恭其體貌遜其言辭何故不可吾之說吾未嘗爲佞且僞其旨在於恭寛退讓以售聖人之道及乎人【一本人上更有生字】如斯而巳矣堯舜之讓禹湯髙宗之戒文王之小心武王之不敢荒寧周公之吐握孔子之六十九未嘗縱心彼七八聖人者所爲若是豈恆媿於心乎慢其貌肆其志【一本作支】茫洋而後言偃蹇而後行道人是非不顧齒類人皆心非之曰是禮不足者甚且見罵如是而心反不媿耶聖人之禮讓其且爲僞乎爲佞乎今子又以行險爲車之罪夫車之爲道豈樂行於險耶度不得巳而至乎險期勿敗而巳耳【一本作矣】夫君子亦然不求險而利也故曰危邦不入亂邦不居國無道其黙足以容不幸而及於危亂期勿禍而巳耳且子以及物行道爲是耶非耶伊尹以生人爲巳任管仲釁浴以伯濟天下孔子仁之【潘云釁許覲切國語魯莊公束縛管仲以與齊使比至三釁三浴之注以香塗身曰釁亦或爲薰謂以香薰艸藥沐浴伯與霸同】凡君子爲道捨是宜無以爲大者也今子書數千言皆未及此則學古道爲古辭尨然而措於世其卒果何爲乎是之不爲而甘羅終軍以爲慕棄大而錄小賤本而貴末誇世而釣奇茍求知於後世以聖人之道爲不若二子僕以爲過矣彼甘羅者左右反覆得利棄信使秦背燕之親巳而反與趙合以致危於燕天下是以益知秦無禮不信視函谷關若虎豹之窟羅之徒實使然也子而慕之非誇世歟彼終軍者誕譎險薄【譎古穴切】不能以道匡漢主好戰之志視天下之勞若觀蟻之移穴翫而不戚人之死於胡越者赫然千里不能諌而又縱踴之【奬勸也一本作縱踴之潘本作縱防之上子勇切下音勇】巳則決起奮怒掉彊越挾滛夫以媒老婦欲蠱奪人之國智不能斷而俱死焉【武帝時南越太后樛氏防與安國少季通元鼎四年少季往諭令入朝與太后私通國人不附太后呂嘉遂攻殺太后及終軍等】是無異盧狗之遇嗾【童云嗾音叟冀隴間謂使犬曰嗾左氏宣三年公嗾夫獒】呀呀而走【呀虛加切】不顧險阻惟嗾者之從何無巳之心也子而慕之非釣奇歟二小子之道吾不欲吾子言之孔子曰是聞也非逹也使二小子及孔子時曾不得與於琴張牧皮狂者之列是固不宜以爲的也且吾子之要於世者處耶出耶主上以聖明進有道興大化枯槁伏匿縲錮之士皆思踴躍洗沐期輔堯舜萬一有所不及丈人方用徳藝逹於邦家爲大官以立於天下吾子𨿽欲爲處何可得也則固出而巳矣將出於世而仕未二十而任其心吾爲子不取也馮婦好搏虎卒爲善士周處狂橫一旦攺節【處上聲橫去聲】皆老而自克今子素善士年又甚少血气未定而忽欲爲阮咸嵇康之所爲守而不化不肯入堯舜之道此甚未可也吾意足下所以云云者惡佞之尢而不悅於恭耳觀過而知仁彌見吾子之方其中也其乏者獨外之圓耳屈子曰懲於羮者而吹虀【屈其勿切楚辭九章云】吾子其類是歟佞之惡而恭反得罪聖人所貴乎中者能時其時也茍不適其道則肆與佞同山𨿽髙水𨿽下其爲險而害也要之不異足下當取吾說車申而復之非爲佞而利於險也明矣吾子惡乎佞而恭且不欲今吾又以圓告子則圓之爲號固子之所宜甚惡方於恭也又將千百焉然吾所謂圓者不如世之突梯茍冒【突吐忽切又音脫楚辭將突榜滑稽注轉隨俗也】以矜利乎巳者也固若輪焉非特於可進也鋭而不滯亦將於可退也安而不挫欲如循環之無窮不欲如轉丸之走下也幹健而運離麗而行夫豈不以圓克乎而惡之也吾年十七求進士四年乃得舉二十四求博學宏詞科二年乃得仕其間與恆人爲羣輩數十百人當時志气類足下時遭訕罵詬辱不爲之面則爲之背積八九年日思摧其形鋤其气𨿽甚自挫折然巳得號爲狂疎人矣及爲藍田尉畱府庭旦暮走謁於大官堂下與卒伍無別居曹則俗吏滿前更說買賣商算贏縮又二年爲此度不能去益學老子和其光同其塵𨿽自以爲得然巳得號爲輕薄人矣及爲禦史郎官自以登朝廷利害益大愈恐懼思欲不失色於人𨿽戒礪加切然卒不免爲連累廢逐猶以前時遭狂疎輕薄之號旣聞於人爲恭讓未洽故罪至而無所明之到永州七年矣蚤夜惶惶追思咎過往來甚熟講堯舜孔子之道亦熟益知出於世者之難自任也今足下未爲僕向所陳者宜乎欲任巳之志此與僕少時何異然循吾向所陳者而由之然後知難耳今吾先盡陳者不欲足下如吾更訕辱被稱號巳不信於世而後知慕中道費力而多害故勤勤焉云爾而不巳也子其詳之熟之無徒爲煩言往復幸甚又所言書意有不可者令僕專專爲掩匿覆蓋之愼勿與不知者道此又非也凡吾與子往復皆爲言道道固公物非可私而有假令子之言非是則子當自求暴揚之使人皆得刺列卒采其可者以正乎巳然後道可顯逹也【一本無可字】今乃專欲覆蓋掩匿是固自任其志而不求益者之爲也士傳言庶人謗於道子產之鄕校不毀【事見左傳襄公三十一年】獨何如哉君子之過如日月之蝕又何蓋乎是事吾不能奉子之教矣幸悉之足下所爲書言文章極正其辭奧雅後來之馳於是道者吾子且爲蒲捎駃騠何可當也【捎所交切駃音決騠音題史記武帝伐大宛得千里馬號蒲捎又前鄒陽傳注駃騠駿馬生七日而超其母】其說韓愈處甚好其他但用莊子國語文字太多反累正气果能遺是則大善矣憂閔廢錮悼籍田之罷意思懇懇誠愛我厚者吾自度罪大敢以是爲欣且戚耶但當把鋤荷臿【潘云臿側治切舂也此當作鍤鍤鑿也音同史字多通用】決溪泉爲圃以給茹其隟【與隙同】則浚溝池藝樹木行歌坐釣望靑天白雲以此爲適亦足老死無戚戚者時時讀書不忘聖人之道巳不能用有我信者則以告之朝廷更宰相來政事益修丈人日夕還北闕吾待子郭南亭上期口言不久矣至是當盡吾說今因道人行粗道大旨如此【粗坐五切疏也】宗元白

答貢士沈起書

九月某白沈侯足下無恙蒼頭至得所來問志气盈牘博我以風賦比興之旨僕之朴騃專魯【騃語駭切】而當惠施鐘期之位【惠施與莊子鐘子期與伯牙】深自恧也又覽所著文宏博中正富我以琳瑯珪璧之寶甚厚僕之狹陋蚩鄙而膺東阿昭明之任【曹植字子建封東阿王蕭統謚昭明大子皆善論文】又自懼也烏可取識者歡笑以爲知巳羞進越髙視僕所不敢然特枉將命猥承厚貺豈得固拒雅志黙黙而巳哉謹以所示布露於聞人羅列乎坐隅【乎一本作於】使識者動目聞者傾耳幾於萬一用以爲報也嗟乎僕嘗病興寄之作堙郁於世辭有枝葉蕩而成風益用慨然間歲興化裏蕭氏之廬覩足下詠懷五篇僕乃拊掌愜心吟玩爲娯告之能者誠亦響應今乃有五十篇之贈其數相什其功相百覽者嘆息謂余知文此又足下之賜也幸甚幸甚勉懋厥志以取榮盛時若夫古今相變之道質文相生之本髙下丰約之所自長短大小之所出子之言云又何訊焉來使告遽不獲申盡輙奉艸具以備還答不悉宗元白

賀進士王參元失火書

得楊八書知足下遇火災家無餘儲僕始聞而駭中而疑終乃大喜蓋將弔而更以賀也道逺言略猶未能究知其狀若果蕩焉泯焉而悉無有乃吾所以尢賀者也足下勤奉養樂朝夕惟恬安無事是望也今乃有焚煬赫烈之虞【煬音漾炙也熱也】以震駭左右而脂膏滫瀡之具或以不給【滫息有切瀡息委切秦人溲曰滫齊人滑曰瀡禮記滫瀡以滑之謂調和飲食】吾是以始而駭也凡人之言皆曰盈虛倚伏去來之不可常或將大有爲也乃始厄困震悸【其季切】於是有水火之孽有羣小之慍勞苦變動而後能光明古之人皆然斯道遼闊誕漫𨿽聖人不能以是必信是故中而疑也以足下讀古人書爲文章善小學其爲多能若是而進不能出羣士之上以取顯貴者蓋無他焉【一本作無他故焉】京城人多言足下家有積貨士之好亷名者皆畏忌不敢道足下之善獨自得之心蓄之銜忍而不出諸口以公道之難明而世之多嫌也一出口則嗤嗤者以爲得重賂僕自貞元十五年見足下之文章蓄之者蓋六七年未嘗言是僕私一身【一本作巳】而負公道久矣非特負足下也及爲禦史尙書郎自以幸爲天子近臣得奮其舌思以發明足下之郁塞然時稱道於行列猶有顧視而竊笑者僕良恨修己之不亮素譽之不立而爲世嫌之所加常與孟幾道言而痛之【孟簡字幾道】乃今幸爲天火之所滌蕩【天一本作大字】凡眾之疑慮【疑一本作所字】舉爲灰埃黔其廬赭其垣【黔巨淹切赭音者】以示其無有而足下之才能乃可以顯白而不污其實出矣是祝融回祿之相吾子也【祝融火正回祿火神】則僕與幾道十年之相知不若玆火一夕之爲足下譽也宥而彰之使夫蓄於心者咸得開其喙【許穢切】發防決科者授子而不栗𨿽欲如向之蓄縮受侮其可得乎於玆吾有望於子【一本作乎爾】是以終乃大喜也古者列國有災同位者皆相弔許不弔災君子惡之【事見左傳昭公十八年】今吾之所陳若是有以異乎古故將弔而更以賀也【元和二年參元中進士第】顏曾之養其爲樂也大矣又何闕焉足下前要僕文章古書極不忘候得數十幅乃並往耳吳二十一武陵來言足下爲辭賦及對問大善可寄一本僕近亦好作文與在京城時頗異思與足下輩言之桎梏甚固未可得也因人南來致書訪死生不悉宗元白

柳河東集注卷三十三

欽定四庫全書

柳河東集注卷三十四

宋童宗說張惇頤潘緯音釋

書

與太學諸生喜詣闕畱陽城司業書【貞元十四年九月】

二十六日集賢殿正字柳宗元敬致尺牘太學諸生足下始朝廷用諫議大夫陽公爲司業諸生陶煦醇懿熙然大洽於玆四祀而巳詔書出爲道州僕時通籍光範門【按漢書志通籍者爲二尺竹牒記其年紀名字物色懸之宮門按省相應乃得入】就職書府聞之悒然不喜【悒乙及切不樂也】非特爲諸生戚戚也乃僕亦失其師表而莫有所矜式焉旣而署吏有傳致詔艸者僕得觀之蓋主上知陽公甚熟嘉美顯寵勤至備厚乃知欲煩陽公宣風裔土覃布美化於黎獻也遂寛然少喜如獲慰薦於天子休命然而退自感悼幸生明聖不諱之代不能布露所蓄論列大體聞於下執事冀少見采取而還陽公之南也翌日退自書府就車於司馬門外聞之於抱關掌管者道諸生愛慕陽公之徳教不忍其去頓首西闕下懇悃至願乞畱如故者百數十人輙用撫手喜甚震抃不寧不意古道復形於今僕嘗讀李元禮嵇叔夜傳【李膺嵇康】觀其言太學生徒仰闕赴訴者僕謂訖千百年不可覩聞乃今日聞而覩之誠諸生見賜甚盛於戲【音烏希潘云與嗚呼同義】始僕少時嘗有意遊太學受師說以植志持身焉當時說者咸曰太學生聚爲朋曹侮老慢賢有墮窳敗業而利口食者【墮徒果切窳以主切】有崇飾惡言而肆鬭訟者有淩傲長上而誶罵有司者【誶蘇內息醉二切罵也】其退然自克特殊於眾人者無幾耳僕聞之恟駭怛悸【恟虛勇虛容二切怛當割切悸其季切】良痛其遊聖人之門而眾爲是也【潘云徒合切詩噂沓背憎釋文呇作注噂噂相對談語背則相憎】遂退托鄕閭家塾考厲志業過太學之門而不敢局顧【局音局】尙何能仰視其學徒者哉今乃奮志厲義出乎千百年之表何聞見之乖剌歟【剌盧逹切戾也】豈說者過也將亦時異人異無向時之桀害者耶其無乃陽公之漸漬導訓明效所致乎夫如是服聖人遺教居天子太學可無愧矣於戲陽公有博厚恢之徳能容善僞【一本能字下有並字】來者不拒曩聞有狂惑小生依托門下【貞元十四年太學生薛約言事得罪謫連州陽城送之郊外帝惡城黨有罪出爲道州刺史】或乃飛文陳愚醜行無賴而論者以爲言謂陽公過於納污無人師之道是大不然仲尼吾黨狂狷南郭獻譏【荀子法行篇南郭惠子問於子貢曰夫子之門何其雜也】曾參徒七十二人致禍負芻孟軻館齊從者竊屨【並出孟子】彼一聖兩賢人繼爲大儒然猶不免如之何其拒人也兪扁之門不拒病夫【扁婢典切兪跗扁鵲古之良醫】繩墨之側不拒枉材師儒之席不拒曲士理固然也且陽公之在於朝四方聞風仰而尊之貪冒茍進邪薄之夫庶得少沮其志不遂其惡𨿽微師尹之位而人實具瞻焉與其宣風一方覃化一州其功之逺近又可量哉諸生之言非獨爲巳也於國體實甚宜願諸生勿得私之想復再上故少佐筆端耳朂此良志俾爲史者有以紀述也努力多賀【努奴占切勉也】柳宗元白

答韋中立論師道書

二十一日宗元白辱書云欲相師僕道不篤業甚淺近環顧其中未見可師者𨿽嘗好言論爲文章甚不自是也不意吾子自京師來蠻夷間乃幸見取僕自卜固無取假令有取亦不敢爲人師爲眾人師且不敢況敢爲吾子師乎孟子稱人之患在好爲人師由魏晉氏以下人益不事師今之世不聞有師有輙嘩笑之以爲狂人獨韓愈奮不顧流俗犯笑侮收召後學作師說因抗顏而爲師世果羣怪聚罵指目牽引而增與爲言詞【一本作辭字同】愈以是得狂名居長安炊不暇熟又挈淅而東如是者數矣【數色角切頻也】屈子賦曰邑犬羣吠吠所怪也【屈原楚詞懷沙篇云屈其勿切】僕往聞庸蜀之南恆雨少日日出則犬吠予以爲過言前六七年僕來南二年冬幸大雪逾嶺被南越中數州數州之犬皆蒼黃吠噬狂走者累日至無雪乃巳然後始信前所聞者今韓愈旣自以爲蜀之日而吾子又欲使吾爲越之雪不以病乎非獨見病亦以病吾子然雪與日豈有過哉顧吠者犬耳度今天下不吠者幾人而誰敢怪於羣目以召閙取怒乎僕自謫過以來益少志慮居南中九年增腳气病漸不喜閙豈可使呶呶者【呶尼交切】早暮咈吾耳騷吾心則固僵僕煩憒【僵音姜僕富赴匐三音憒古對切】愈不可過矣平居望外遭齒舌不少獨欠爲人師耳抑又聞之古者重冠禮將以責成人之道是聖人所尢用心者也數百年來人不復行近有孫昌者獨發憤行之旣成禮明日造朝至外廷薦笏言於卿士曰某子冠畢應之者咸憮然【憮音武攺容也】京兆尹鄭叔則怫然【怫符弗切】曵笏卻立曰何預我耶廷中皆大笑天下不以非鄭尹而快孫子何哉獨爲所不爲也今之命師者大類此吾子行厚而辭深凡所作皆恢恢然有古人形貌𨿽僕敢爲師亦何所增加也假而以僕年先吾子聞道著書之日不後誠欲往來言所聞則僕固願悉陳中所得者吾子茍自擇之取某事去某事則可矣若定是非以教吾子僕材不足而又畏前所陳者其爲不敢也決矣吾子前所欲見吾文旣悉以陳之非以耀明於子聊欲以觀子气色誠好惡何如也今書來言者皆大過吾子誠非佞譽誣諛之徒直見愛甚故然耳始吾防且少爲文章以辭爲工及長乃知文者以明道是固不茍爲炳炳烺烺【一作煜童云烺音朗烺烺大明貌】務采色誇聲音而以爲能也凡吾所陳皆自謂近道而不知道之果近乎逺乎吾子好道而可吾文或者其於道不逺矣故吾每爲文章未嘗敢以輕心掉之【悼徒弔切】懼其剽而不畱也【剽匹妙切】未嘗敢以怠心易之懼其弛而不嚴也未嘗敢以昏气出之懼其昧沒而雜也未嘗敢以矜气作之懼其偃蹇而驕也抑之欲其奧楊之欲其明疎之欲其通廉之欲其節激而發之欲其淸固而存之欲其重此吾所以羽翼夫道也本之書以求其質本之詩以求其恆本之禮以求其宜本之春秋以求其斷本之易以求其動此吾所以取道之原也防之谷梁氏以厲其气防之孟荀以暢其支防之莊老以肆其端防之國語以博其趣防之離騷以致其幽防之太史以著其潔此吾所以旁推交通而以爲之文也凡若此者果是耶非耶有取乎抑其無取乎吾子幸觀焉擇焉有餘以告焉茍亟來以廣是道子不有得焉則我得矣又何以師云爾哉取其實而去其名無招越蜀吠怪而爲外廷所笑則幸矣宗元復白【一本無復字】

答貢士元公瑾論仕進書

二十八日宗元白前時所枉文章諷讀累日辱致來簡受賜無量然竊觀足下所以殷勤其文旨者豈非深寡和之憤【和胡臥切宋玉云其曲彌髙其和彌寡】積無徒之嘆懷不能巳赴訴於僕乎如僕尙何爲者哉且士之求售於有司或以文進或以行逹者稱之不患無成足下之文左馮翊崔公先唱之矣秉筆之徒由是增敬足下之行汝南周穎客又先唱之矣逢掖之列亦以加慕【逢潘本作縫音逢以鍼綴衣也掖音亦與腋同禮記衣逢掖之衣逢猶大也大袂禪衣也】夫如是致隆隆之譽不久矣乂何戚焉古之道上延乎下下倍乎上上下洽通而薦能之功行焉故天子得宜爲天子者薦之於天諸侯得宜爲諸侯者薦之於王大夫得宜爲大夫者薦之於君士得宜爲士者薦之於有司薦於天堯舜是也薦於王周公之徒是也薦於君鮑叔牙子罕子皮是也薦於有司而專其美者則僕未之聞也是誠難矣古猶難之而況今乎獨不得與足下偕生中古之間進相援也退相拯也巳乃出乎今世𨿽王林國韓長孺復生【說苑衛靈公有士曰王林國有賢人必進而任之無不逹也不能逹退而與分其祿前漢韓安國字長孺所推舉皆廉士賢於巳者】不能爲足下抗手而進以取僇笑矧僕之齷齪者哉【潘云齷乙角切齪測角切小節也史記作握齪注急促之貌前漢作握注局陿也】若將致僕於奔走先後之地而役使之【先蘇薦切後胡豆切】則勉充雅素不敢告憊【蒲拜切】嗚呼始僕之志學也甚自尊大頗慕古之大有爲者汩沒至今自視缺然知其不盈素望久矣上之不能交誠明逹徳行延孔子之光燭於後來次之未能勵材能興功力致大康於民垂不滅之聲退乃倀倀於下列【倀音棖又醜良切無見貌】呫呫於末位【呫他協日渉二切】偃仰驕矜道人短長不亦冒先聖之誅乎固吾不得巳耳樹勢使然也糓梁子曰心志旣通而名譽不聞友之過也【出糓梁傳昭公九年】蓋舉知揚善聖人不非況足下有文行唱之者有其人矣繼其聲者吾敢闕焉其餘去就之說則足下觀時而巳不悉宗元白

答嚴厚輿論師道書

二十五日某白馮翊嚴生足下得生書言爲師之說怪僕所作師友箴與答韋中立書欲變僕不爲師之志而屈己爲弟子凡僕所爲二文其卒果不異僕之所避者名也所憂者其實也實不可一日忘僕聊歌以爲箴行且求中以益巳栗栗不敢暇又不敢自謂有可師乎人者耳若乃名者方爲薄世笑罵僕脆怯尢不足當也內不足爲外不足當眾口𨿽懇懇見迫其若吾子何實之要二文中皆是也吾子其詳讀之僕見解不出此吾子所云仲尼之說豈易耶仲尼可學不可爲也學之至斯則仲尼矣未至而欲行仲尼之事若宋襄公好霸而敗國卒中矢而死【事出左傳僖公二十三年】仲尼豈易言耶馬融鄭者二子獨章句師耳今世固不少章句師僕幸非其人吾子欲之其有樂而望吾子者矣言道講古窮文辭以爲師則固吾屬事僕才能勇敢不如韓退之故又不爲人師人之所見有同異吾子無以韓責我若曰僕拒千百人又非也僕之所拒拒爲師弟子名而不取當其禮者也若言道講古窮文辭有來問我者吾豈嘗瞠目閉口邪【瞠稱人切怒目也】敬叔吾所信愛【呂恭字敬叔】今不得見其人又不敢廢其言【一本無不字卻言字下有哉字】吾子文甚暢逺恢恢乎其辟大路將疾馳也攻其車肥其馬長其防【卽防字】調其六轡中道之行大都捨是又奚師歟亟謀於知道者而考諸古師不乏矣幸而亟來【亟去吏切】終日與吾子言不敢倦不敢愛不敢肆茍去其名全其實以其餘易其不足亦可交以爲師矣如此無世俗累而有益乎巳古今未有好道而避是者宗元白

報袁君陳秀才避師名書

秀才足下僕避師名久矣往在京師後學之士到僕門日或數十人僕不敢虛其來意有長必出之有不至必惎之【惎渠記切教也】其教也𨿽若是當時無師弟子之說其所不樂爲者非以師爲非弟子爲罪也有兩事故不能自視以爲不足爲一也世久無師弟子決爲之且見非且見罪懼而不爲二也其大說具答韋中立書今以往可觀之秀才貌甚堅辭甚彊僕自始覿固奇秀才及見兩文愈益奇𨿽在京都日數十人到門者誰出秀才右耶前巳異秀才可爲成人僕之心固虛矣又何鯤鵬互鄕於尺牘哉【一本何下更有辱字】秋風益髙暑气益衰可偶居卒談秀才時見咨僕有諸內者不敢愛惜大都文以行爲本在先誠其中其外者當先讀六經次論語孟軻書皆經言左氏國語莊周屈原之辭稍采取之糓梁子太史公甚峻潔可以出入余書俟文成異日討也其歸在不出孔子此其古人賢士所懍懍者求孔子之道不於異書秀才志於道愼勿怪勿雜勿務速顯道茍成則勃然爾【勃潘本作谷口角切與慤同一本作慤字】久則蔚然爾【蔚音尉又紆勿切】源而流者歲旱不涸蓄糓者不病凶年蓄珠玉者不虞殍死矣然則成而久者其術可見𨿽孔子在爲秀才計未必過此不具宗元白

答韋珩示韓愈相推以文墨事書【珩音行】

足下所封示退之書云欲推避僕以文墨事且以勵足下若退之之才過僕數人尙不宜推避於僕非其實可知【一本無可知字】固相假借爲之詞耳退之所敬者司馬遷揚雄遷於退之固相上下若雄者如太法言及四愁賦【揚雄以爲詞莫麗於相如作四賦謂甘泉河東羽獵長楊賦後人妄加愁字也】退之獨未作耳決作之加恢奇至他文過揚雄逺甚雄文遣言措意【文一本作之字】頗短局滯澁不若退之猖狂恣睢肆意有所作【睢肆一本作肆防潘云恣七咨切又如字睢許維許鼻二切自得貌】若然者使雄來尙不宜推避而況僕耶彼好奬人善以爲不屈巳善不可奬故慊慊云爾也【一本無也字】足下幸勿信之且足下志气髙好讀南北史書通國朝事穿穴古今後來無能和【胡臥切一本作如字】而僕稚騃卒無所爲但趦趄文墨筆硯淺事【趦千咨切趄千餘切】今退之不以吾子勵僕而反以僕勵吾子愈非所宜然卒篇欲足下自挫抑合當世事宜固當𨿽僕亦知無出此吾子年甚少知巳者如麻不患不顯患道不立耳此僕以自勵亦以佐退之勵足下不宣宗元頓首再拜

答貢士廖有方論文書

三日宗元白得秀才書知欲僕爲序然吾爲文非茍然易也於秀才則吾不敢愛吾在京都時好以文寵後輩由吾文知名者亦爲不少焉自遭斥逐禁錮益爲輕薄小兒嘩囂羣朋增飾無狀當途人率謂僕垢污重厚舉將去而逺之今不自料而序秀才秀才無乃未得向時之益而受後事之累【去聲】吾是以懼潔然盛服而與負塗者處而又何賴焉然觀秀才勤懇意甚久逺不爲頃刻私利欲以就文雅則吾曷敢以讓當爲秀才言之然而無顯出於今之世視不爲流俗所扇動者乃以示之旣無以累秀才亦不增僕之詬罵也計無宜於此若果能是則吾之荒言出矣宗元白

答貢士蕭纂求爲師書【求爲一本作欲相字】

十二日宗元白始者負戴經籍退迹艸廬塊守防陋坐自擁塞不意足下曲見記憶逺辱書訊貺以髙文開其知思【並去聲】而又超僕以宗師之位貸僕以丘山之號流汗伏地不知逃匿幸過厚也前時獲足下灌鐘城銘竊用唱導於聞人僕常赧然羞其僭逾今覽足下尺牘殷勤備厚似欲僕贊譽者此固所願也詳視所貺曠然以喜是何旨趣之博大詞采之蔚然乎鼓行於秀造之列此其戈矛矣舉以見投爲賜甚大俯用忖度不自謂宜顧視何徳而克堪哉且又教以耘其蕪穢甚非所宜僕不敢聞也其他惟命宗元白

報崔黯秀才書【黯潘本作翦】

崔生足下辱書及文章辭意良髙所向慕不凡近誠有意乎聖人之言然聖人之言期以明道學者務求諸道而遺其辭辭之傳於世者必由於書道假辭而明辭假書而傳要之之道而巳耳道之及及乎物而巳耳斯取道之內者也今世因貴辭而矜書粉澤以爲工遒宻以爲能不亦外乎吾子之所言道匪辭而書其所望於僕亦匪辭而書是不亦去及物之道愈以逺乎僕嘗學聖人之道身𨿽窮志求之不巳庶幾可以語於古恨與吾子不同州部閉口無所發明觀吾子文章自秀士可通聖人之說今吾子求於道也外而望於予也愈外是其可惜歟吾且不言是負吾子數千里不棄朽廢者之意故復云爾也凡人好辭工書者皆病癖也【癖音辟腹病也】吾不幸蚤得二病學道以來日思砭鍼攻熨【砭悲廉彼驗二切以石刺病也鍼諸深切與鍼同熨紆勿切火熨也】卒不能去纒結心腑牢甚願斯須忘之而不克竊嘗自毒今吾子乃始欽欽思易吾病不亦惑乎斯固有潛塊積瘕中子之內藏【瘕音遐女病也玉篇又攻遐攻許二切久病也腹中病也中丁仲切藏才浪切】恬而不悟可憐哉其卒與我何異均之二病書字益下而子之意又益下則子之病又益篤甚矣子癖於伎也吾嘗見病心腹人有思啗土炭【啗徒隘切與噉同】嗜酸鹹者不得則大戚其親愛之者不忍其戚因探而與之觀吾子之意亦巳戚矣吾𨿽未得親愛吾子然亦重來意之勤有不忍矣誠欲分吾土炭酸鹹吾不敢愛但逺言其證不可也俟靣乃悉陳吾狀未相見且試求良醫爲方巳之茍能巳大善則及物之道專而易通若積結旣定醫無所能巳幸期相見時吾決分子其啗嗜者不具宗元白

答吳秀才謝示新文書

某白向得秀才書及文章類前時所辱逺甚多賀多賀秀才志爲文章又在族父處【族父想謂吳武陵或曰子厚自謂其族父柳公綽耳】蚤夜孜孜何畏不日日新又日新也𨿽間不奉對茍文益日新則若亟見矣夫觀文章宜若懸衡然增之銖兩則俯反是則仰無可私者秀才誠欲令吾俯乎則莫若增重其文今觀秀才所增益者不啻銖兩吾固伏膺而俯矣愈重則吾俯玆甚秀才其懋焉茍增而不巳則吾首懼至地耳又何間疏之患乎還答不悉宗元白

復杜溫夫書

二十五日宗元白兩月來三辱生書書皆逾千言意者相望僕以不對答引譽者然僕誠過也而生與吾文又十卷噫亦多矣文多而書頻吾不對答而引譽宜可自反而來徵不肯相見【一本肯作曰】亟拜亟問其得終無辭乎凡生十卷之文吾巳略觀之矣吾性騃滯多所未甚諭安敢懸斷是且非耶書吾必曰周孔【與抵同一本下疊周孔字】安可當也語人必於其倫生以直躬見宜無所諛道【一本無道字】而不幸乃曰周孔吾豈得無駭怪且疑生悖亂浮誕無所取幅尺以故愈不對答來柳州見一刺史卽周孔之今而去我道連而謁於潮之二邦又得二周孔去之京師京師顯人爲文詞立聲名以千數又宜得周孔千百何吾生胸中擾擾焉多周孔哉吾𨿽少爲文不能自雕斵引筆行墨快意累累【偸追切】意盡便止亦何所師法立言狀物未嘗求過人亦不能明辧生之才致但見生用助字不當律令惟以此奉答所謂乎歟耶哉夫者疑辭也矣耳焉也者決辭也今生則一之宜考前聞人所使用與吾言類且異愼思之則一益也庚桑子言藿蠋鵠卵者吾取焉【潘云蠋音蜀豆藿中大靑虫也鵠胡沃切莊子曰奔蜂不能化藿蠋越雞不能伏鵠卵】道連而謁於潮其卒可化乎然世之求知音者一遇其人或爲十數文卽務往京師急日月犯風雨走謁門戶以冀茍得今生年非甚少而自荊來柳自柳將道連而謁於潮途逺而深矣則其志果有異乎又狀貌嶷然類丈夫【嶷魚力切】視端形直心無岐徑其气質誠可也獨要謹充之爾謹充之則非吾獨能生勿怨【一本生字下有宜字】亟之二邦以取法時思吾言非固拒生者孟子曰余不屑之教誨也者是亦教誨而巳矣宗元白

上門下李夷簡相公書

日月使持節柳州諸軍事守柳州刺史柳宗元謹獻書於相公閤下【謹字下一本有再拜字】宗元聞有行三塗之艱而墜千仞之下者【左傳昭公四年注三塗在河南陸渾縣南】仰望於道號以求出過之者日千百人皆去而不顧就令哀而顧之者不過攀木俯首深矉太息【矉頻賔二音】良久而去耳其卒無可柰何然其人猶望而不止也俄而有若烏獲者持長綆千尋【綆古杏切汲井繩也】徐而過焉其力足爲也其器足施也號之而不顧顧而曰不能力則其人知必死於大壑矣何也是時不可遇而幸遇焉而又不逮乎巳然後知命之窮勢之極其卒呼憤自斃【音獘】不復望於上矣宗元曩者齒少心鋭徑行髙步不知道之艱以陷乎大厄窮躓殞墜廢爲孤囚日號而望者十四年矣其不顧而去與顧而深矉者俱不乏焉然猶仰首伸吭張目而視【吭抗剛二音咽也】曰庶幾乎其有異俗之心非常之力當路而垂仁者耶今閤下以仁義正直入居相位宗元實竊拊心自慶以爲獲其所望故敢致其詞以聲其哀若又捨而不顧則知以躓踣斃無復振矣【踣滿墨切】伏惟動心焉宗元得罪之由致謗之自以閤下之明其知之久矣繁言蔓詞秖益爲黷伏惟念墜者之至窮錫烏獲之餘力舒千尋之綆垂千仞之艱致其不可遇之遇以卒成其幸庶號而望者得畢其誠無使呼憤自斃沒有餘恨則士之死於門下者宜無先焉生之通塞決在此舉無任戰汗隕越之至不宣宗元惶恐再拜

柳河東集注卷三十四

欽定四庫全書

柳河東集注卷三十五

宋童宗說張惇頤潘緯音釋

啟

上廣州趙宗儒尙書啟【一本啟上更有陳情字】

某啟某天罰深重餘息茍存【元和元年子厚母盧氏卒於永州】沈竄竢罪朝不圖夕伏謁無路不任荒戀之誠伏念宗元初授禦史之日尙書與杜司空【杜黃裳】先賜臨顧光耀裏閭下情至今尙增惶惕頃以黨與進退投竄零陵囚系所迫不得歸奉松檟哀荒窮毒人理所極親故遺忘【音望】況於他人朝夕之急饘粥難繼【饘諸延切亦作】宗祀所重不敢死亡偸視累息巳逾數月伏以尙書徳量納義風逺揚收撫之恩始於枯朽敢以余喘上累深仁伏惟惻然見哀使得存濟慺慺荒懇【慺音婁恭謹貌一曰勤也】叩顙南望竊以動心於無情之地施惠於不報之人古烈尙難況在今日而率然干冒決不自疑者蓋以聞義之日久向徳之誠至振髙義於流俗之外合大度於古人之中獨有望於閤下而巳非敢以尋常祈向之禮當大賢匍匐之仁【匍音扶又音蒲匐音伏又蒲墨切詩云凡民有防匍匐救之】夙夜忖度果於自卜方在困辱不敢多言伏紙惶恐不勝戰越謹啟

上西川武元衡相公謝撫問啟

某啟某愚陋狂簡不知周防失於夷途陷在大罪伏匿嶺下於今七年追念往愆寒心飛魄幸蒙在宥得自循省豈敢徹聞於廟廊之上見志於樽俎之際以求心於萬一者哉相公以含光大之徳廣博淵泉之量不遺垢污先賜榮示奉讀流涕以懼以悲屏營舞躍不敢寧處【屛步丁切屏營恐懼貌】是將收孟明於三敗【左傳秦孟明伐鄭晉敗孟明於殽及三年孟明伐晉晉敗於彭衙次年孟明伐晉濟河焚舟晉師不出】責曹沫於一舉【沬莫貝莫佩二切史記曹沬爲魯將與齊戰三敗北莊公十三年與齊桓公盟於柯沫執匕首劫桓公公乃許盡歸魯之侵地】俾折脇臏腳之倫【臏音牝刑名前漢鄒陽上書司馬喜臏腳於宋卒相中山範雎拉脇折齒於魏卒爲應侯】得自拂飾以期效命於鞭防之下此誠大君子並容廣覽棄瑕錄用之道也自顧孱鈍無以克堪只受大賜豈任負戴精誠之至炯然如日拜伏無路不勝惶惕輕冒威重戰汗交深

謝襄陽李夷簡尙書撫問啟

某啟襄州員外司馬李幼淸傳示尙書委曲特賜記憶過防存問捧讀喜懼浪然涕流【浪音郎】慶幸之深出自望外伏惟尙書鶚立朝端風行天下入統邦憲出分主憂控此上游式是南服凡海內奔走之士思欲修容於轅門之外躡履於油幢之前【幢傳江切】譬之渉蓬瀛登昆閬【閬音浪海中三神山曰蓬萊方丈瀛洲又昆侖山有三角一角正北名閬風巓一角正西北名圃堂一角正東名昆侖宮】不可得而進也某負罪淪伏聲銷迹滅固世俗之所棄親友之所遺敢希大賢曲見存念是以展轉欷歔晝詠宵興願爲廝役以報恩遇瞻仰霄漢邈焉無由网羅未解縱羽翼而何施囊檻方堅𨿽虎豹其焉往不任踴躍懇戀之至謹奉啟起居輕黷威嚴倍增戰越

賀趙江陵宗儒辟符載啟

某啟伏聞以武都符載爲記室天下立志之士雜然相顧繼以嘆息知爲善者得其歸向流言者有所間執直道之所行義風之所揚堂堂焉實在荊山之南矣幸甚幸甚夫以符君之藝術志气爲時聞人才位未防盤桓固久中間因緣陷在危邦與時偃仰不廢其道【符載爲韋臯支使時爲劉辟眞贊云行義則固輔仁則通他年良覯麟閣之中及辟敗載素服請罪髙崇文以其贊有行義輔仁之語禮而釋之】而爲見忌嫉者橫致唇吻房給事以髙節特立明之於朝王吏部以淸議自任辧之於外然猶小人浮議困在交防【前漢劉向傳注交防謂守衞者】凡諸侯之欲得符君者城聨壤接而惑於騰沸環視相讓莫敢先舉及受署之日則皆開口垂臂悵望悼悔譬之求珠於海而徑寸先得則眾皆怏然罷去知奇寶之有所歸也嗚呼巧言難明下流多謗【一本作訕字】自非大君子出世之气則何望焉瞻望淸風若在天外無任感激欣躍之至輕瀆陳賀不勝戰越不宣

與邕州李域中丞論陸卓啟

某啟伏以至公之道施恩而不求報奬善而不爲功所以振宣幽光激勵頽俗誠大君子所蓄積也竊見故招討判官試右衞冑曹防軍陸卓生稟淸操長於吏理累仕所至必有休聲【至一本作有一本作獲】再舉府曹績用茂著頃以狂賊李元慶劫取畱後擅樹凶徒搆災扇禍期在旦夕一夫見刃莫爲己用而卓以此時特立不懼終翦彊暴以寧師人旣而不幸嬰疾物故不獲一日趨事以受其職有功未報有善未錄伏承閤下言論之餘每所嗟異優給家屬恩禮特殊行道之人皆所欽伏儻錄其事迹奏一贈官使懷憤之魂知感恩於地下秉志之士思受命於門庭足以勸奬三軍豈止光榮一族伏惟不棄狂瞽特賜裁量幸甚幸甚某與卓未嘗相識敢率愚直以期至公輕黷威嚴伏增戰悚謹啟

謝李中丞啟安撫崔簡【一本作謝李中丞安徳崔簡戚屬啟】

某啟伏見四月六日敕刺史崔簡以前任贓罪決一百長流驩州伏奉去月二十三日牒崔簡家口牒州安存並借官宅什器差人與驅使伏惟中丞以直淸去敗政以惻隱撫窮人罪迹暴著則按之以至公家屬流離則施之以大惠各由其道咸適於中威懷並行仁義齊立繩愆糾繆列郡肅澄淸之風匡困資無闔境知噢咻之徳【潘云噢乞六切又夾遇切咻音休又許主切左氏作燠休注慰念之聲】凡在巡屬慶懼交深伏見崔簡兒女十人皆柳氏之出簡之所犯首末知之蓋以風毒所加漸成狂昜【音亦】不知畏法坐自抵刑名爲贓賄卒無儲蓄得罪之日百口嗸然叫號羸頓不知所赴儻非至仁厚徳深加憫卹則流散轉死期在須臾某幸被縲囚久沐恩造至於骨肉又荷哀矜循念始終感懼無地謹勒只承人沈澹奉啟陳謝下情輕瀆

上湖南李中丞啟【一本啟字上有幹廩食字】

某啟某嘗讀列子書有言於鄭子陽者曰列禦冦蓋有道之士也居君之地而窮若不好士使之然乎子陽於是以君命輸粟於列子列子不受【出列子說符篇】固常髙其志又嘗讀孟子書言諸侯之於士曰使之窮於吾地則周之周之亦可受也又怪孟子以希聖之才命代而出不卓然自異以潔白其徳取食於諸侯不以爲非斷而言之則列子獨任之士惟巳一毛之爲愛故遁以自免孟子兼濟之士惟利萬物之爲謀故當而不辭今宗元處則無列子之道出則無孟子之謀窮則去讓而自求至則捧受而無慙斯固爲貪淩茍冒人矣董生曰明明求財利惟恐困乏者庶人之事也【董仲舒防云】是皆詬恥之大者而無所避之何也以爲士則黜辱爲農則斥逺無伎不可以爲工無貲不可以爲商抱大罪處窮徼【音叫】以當惡歲而無廩食又不自列於閣下則非所以待君子之意也伏惟覽子陽孟子之說以垂徳惠無使惶惶然控於他邦重爲董生所笑則縲囚之幸大矣

上桂州李中丞薦盧遵啟

凡士之當顯寵貴劇則其受賜於人也無徳心焉何也彼將曰吾勢能得之是其所出者大而其報也必細居窮厄困辱則感槪捧戴萬萬有加焉是其所出者小而其報也必巨審矣故凡明智之君子務其巨以遺其細則功業光乎當時聲名流乎無窮其所以激之於中者異也若宗元者可謂窮厄困辱者矣世皆背去顦顇曠野獨賴大君子以明智垂仁問訊如平生光耀囚錮若被文繡嗚呼世之知止足者鮮矣旣受厚遇則又有不巳之求以黷閤下之嚴威然而亦欲出其感槪捧戴而效其巨者伏惟閤下畱意裁擇幸甚幸甚伏以外族積徳儒厚以爲家風周齊之間兄弟三人咸爲帝者師【解見前送盧遵序】孝仁之譽髙於他門伯舅叔仲咸以孝徳通於鬼神爲文士所紀述相國彭城公嘗號於天下名其孝以求其類則其後咸宜碩大光寵以充神明之心今乃雕防淪落莫有逹者豈與善之道無可取耶【老子雲天道無親常與善人】獨內弟盧遵其行類諸父靜專溫雅好禮而信飾以文墨逹於政事今所以聞於閤下者無怍於心無愧於色焉以宗元棄逐枯槁故不求逺仕務顯名而又難乎其進也竊髙閤下之舉賢容眾故願委心焉則施澤於遵過於厚賜小人也逺矣以今日之形勢而不廢其言使遵也有籍名於天官獲祿食以奉養用成其志一舉而有知恩之士二焉可不謂務其巨者乎伏惟試詳擇焉言而無實罪其敢逃【一本罪字下有也字逃字下有大譴字】進退恐懼不知所裁不宣謹啟

柳河東集注卷三十五

欽定四庫全書

柳河東集注卷三十六

宋童宗說張惇頤潘緯音釋

啟

上權徳輿補闕溫捲啟【時年十八一本啟字上有決進退字】

補闕執事宗元聞之重逺輕邇賤視貴聽所由古矣切以宗元幼不知恥少又躁進拜揖長者自於幼年是以簉俊造之末迹【簉初效切】厠牒計之下列賈藝求售【賈音古】闃無善價【闃苦必苦覓二切】載文筆而都儒林者匪親乃舊率皆攜撫相示談笑見暱喔咿逡巡爲逹者嗤【喔一角切咿於祈切逡七倫切嗤音蚩】無乃覩其朴者鄙其成狎其幼者薄其長耶將行不防異操不砥礪學不該廣文不炳燿實可鄙而薄耶今鴛鷺充朝而獨幹執事者特以顧下念舊收接儒素異乎他人耳敢問厥由庶幾告之俾識去就幸甚幸甚今將慷慨激昻奮攘布衣縱談作者之筵曵裾名卿之門抵掌峩弁厚自潤澤進越無恧污逹者之視聽狂狷愚妄固不可爲也復欲俛黙惕息疊足蹋翼拜祈公侯之閽跪邀賢逹之車竦魂栗股兢恪危懼榮者倦之彌忿厥心又不可爲也若愼守其常確執厥中固其所矣則又色平气柔言訥性魯無特逹之節無推擇之行碌碌一孺子耳孰謂其可進孰謂其可退抑又聞之不鼓踴無以超泥塗不曲促無以由險艱不守常無以處明分不執中無以趨夷軌今則鼓踴乎曲促乎守其常而執厥中乎浩不知其宜矣進退無倚宵不遑寐乃訪於故人而咨度之其人曰補闕權君著名逾紀行爲人髙言爲人信力學掞文【掞以冉切】時儕稱雄【時一本作朋】子亟拜之足以發揚對曰衷燕石而履圃【宋人得燕石以爲寶周客觀之笑曰此燕石也與瓦甓不殊又昆侖山有圃晉書云若圃之積玉】帶魚目而遊漲海【文選盧諶詩序夜光投於魚目注夜光寶珠也魚目亂眞珠也】秖取誚耳曷予補乎其人曰迹之勤者情必生焉心之恭者禮必報焉況子之文不甚鄙薄者乎茍或勤以奉之恭以下之則必朂勵爾行煇燿爾能言爲建瓴【建音謇瓴音零出前髙祖紀】晨發夕被聲馳而響溢風振而艸靡可使尺澤之鯢【研奚切】奮鱗而縱海宻网之鳥舉羽而翔霄子之一名何足就矣庶爲終身之遇乎曷不舉馳聲之資挈成名之基授之權君然後退行守常執中之道斯可也愚不敏以爲信然是以有前日之拜又以爲色取象恭大賢所飫朝造夕謁大賢所倦性頗疎野竊又不能是以有今玆之問仰惟覽其鄙心而去就之潔誠齋慮不勝至願謹再拜上大理崔大卿應制舉啟【一本啟字上有不敏字】

古之知巳者不待來求而後施徳舉能而巳其受徳者不待成身而後拜賜感知而巳故不叩而響不介而合則其舉必至而其感亦甚斯道遁去遼闊千祀何爲乎今之世哉若宗元者智不能經大務斷大事非有恢傑之才學不能探奧義窮章句爲腐爛之儒𨿽或寘力於文學勤勤懇懇於歲時然而未能極聖人之防矩恢作者之聞見勞費翰墨徒爾拖逢掖曵大帶遊於朋齒且有愧色豈有能乎哉閤下何見待之厚也始者自謂抱無用之文戴不肖之容𨿽振身泥塵仰睎雲霄何由而能哉遂用收視內顧頫首絕望【頫與俯同】甘以沒沒也今者果不自意他日之著述幸得流於袵席接在視聽閣下乃謂可以蹈逺大之途及制作之門決然而不疑介然而獨徳是何收采之特逹而顧念之勤備乎且閤下知其爲人何如哉其貌之美陋質之細大心之賢不肖閤下固未知也而一遇文字志在濟防斯蓋古之知巳者巳故曰古之知巳者不待來求而後施徳者也然則亟來而求者誠下科也宗元向以應博學宏詞之舉防閤下辱臨考第司其升降當此之時意謂運合事並適丁厥時其私心日以自負也無何閤下以鯤鱗之勢不容尺澤悠爾而自放廓然而髙邁其不我知者遂排逐而委之委之誠當也使古之知巳猶在豈若是求多乎哉夫仕進之路昔者竊聞於師矣太上有專逹之能乘時得君不由乎表著之列而取將相行其政焉其次有文行之美積能累勞不由乎舉甲乙歷科第登乎表著之列顯其名焉又其次則曰吾未嘗舉甲乙也未嘗歷科第也彼朝廷之位吾何修而可以登之乎必求舉是科也然後得而登之其下不能知其利乂不能務其往則曰舉天下而好之吾何爲獨不然由是觀之有愛錐刀者以舉是科爲悅者也有爭尋常者以登乎朝廷爲悅者也有慕權貴之位者以將相爲悅者也有樂行其政者以理天下爲悅者也然則舉甲乙歷科第固爲末而巳矣得之不加榮防之不加憂茍成其名於逺大者何補焉然而至於感知之道則細大一矣成敗亦一矣故曰其受徳者不待成身而後拜賜然則幸成其身者固末節也蓋不知來求之下者不足以收特逹之士而不知成身之末者不足以承賢逹之遇審矣伏以閤下徳足以儀世才足以輔聖文足以當宗師之位學足以冠儒術之首誠爲賢逹之表也顧視下輩豈容易而收哉而宗元朴野昧劣進不知退不可以言乎徳不能植志於義而必以文字求逹不可以言乎才秉翰執簡敗北而歸不可以言乎文登場應對剌繆經旨【剌力葛切乖也】不可以言乎學固非特逹之器也忖省陋質豈容易而承之哉叨冒大遇穢累髙鑑喜懼交爭不克寜居竊感荀防如實出巳之徳【防音甖左傳成公三年荀防之在楚也鄭賈人有將寘楮中以出旣謀之未行而楚人歸之賈人如晉荀防善視之如實出巳】敢希豫讓國士遇我之報【史記云】伏候門屏敢俟招納謹奉啟以代投刺之禮伏惟以知巳之道終撫薦焉不宣宗元謹啟

上裴晉公度獻唐雅詩啟

宗元啟伏以周漢二宣中興之業歌於大雅載在史官然而申甫作輔方召專淮夷之功【申伯甫侯方叔召虎】魏邴謀謩辛趙致罕羌之績【魏相邴吉辛武賢趙充國潘云罕許旱切字當作罕並口堅切羌之別種】文武所注中外莫同伏惟相公天授皇家聖賢克合謀葉徳一以致太平入有申甫魏邴之勤出兼方召辛趙之事東取淮右【平吳元濟也】北服恆陽【恆陽恆州也謂成徳節度使王承宗獻徳棣二州遣子入侍】略不代出功無與讓故天下文士皆願秉筆牘勤思慮以贊述洪烈闡楊大勲宗元𨿽敗辱斥逐守在蠻裔猶欲振發枯槁決疏潢污罄效蚩鄙少佐豪發謹撰平淮夷雅二篇恐懼不敢進獻私願徹聲聞於下執事庶宥罪戾以明其心出位僭言惶戰交積無任踴躍屏營之至不宣宗元謹啟

上襄陽李僕射愬獻唐雅詩啟

宗元啟昔周宣中興得賢臣召虎師出江漢以平淮夷故其詩曰江漢之滸王命召虎【滸音虎召與邵同】其卒章曰於周受命自召祖命以明虎者召公之孫克承其先也今天子中興而得閤下亦出江漢以平淮夷克承於先西平王【李晟封西平王愬之父也】其事正類然而未有嗣大雅之說以布天下以施後代豈聖唐之文雅獨後於周室哉宗元身𨿽陷敗而其論著往往不爲世屈意者殆不可自薄自匿以墜斯時茍有輔萬分之一𨿽死無憾謹撰平淮夷雅二篇齋沐上獻誠醜言滛聲不足以當金石庶繼代洪烈稗官里人得采而歌之【稗蒲懈切前漢志小說家者流蓋出於禆官注細米爲禆街談巷說其細碎之言也王者欲知閭巷風俗故立禆官使稱說之乂國語云爲里人所命次注裏宰也】不勝憤踴之至輕瀆威重戰越交深謹啟

上揚州李吉甫相公獻所著文啟

宗元啟始閣下爲尙書郎薦寵下輩士之顯於門闥者以十數而某尙幼不得與於廝役及閣下遭讒妬在外十餘年又不得效薄伎於前以希一字之褒貶公道之行也閣下乃始爲贊書訓辭擅文雅於朝以宗天下【永貞元年李吉甫爲考功郎中知制誥十二月爲中書舍人翰林學士】而某又以此時去表著之位受放逐之罰薦仍囚錮視日請命進退違背思欲一日伏在門下而不可得常恐抱斯志以沒卒無以知於門下冥冥長懷魂魄幽憤故敢及其能言貢書編文冒昧嚴威以畢其志伏惟觀覽焉幸甚幸甚閣下相天子致太平用之郊報則天神降地祗出用之經邦則百貨殖萬物成用之文教則經術興行用之武事則暴亂翦滅依倚而冒榮者盡去幽隱而懷道者畢出然後中分主憂以臨東諸侯而天下無患【元和三年九月李吉甫罷爲淮南節度使】盛徳大業光明如此而又有周公接下之道斯宗元所以廢錮濵死而猶欲致其志焉閣下倘以一言而揚舉之則畢命荒裔固不恨矣謹以雜文十首上獻縲囚而幹丞相大罪也寧爲有聞而死不爲無聞而生去就乖野不勝大懼謹啟

謝李吉甫相公示手札啟

宗元啟六月二十九日衡州刺史呂溫道過永州辱示相公手札省錄狂瞽收撫羈縲沐以含之仁忘其進越之罪感深益懼喜極增悲五情交戰不知所措宗元質性庸塞行能無取著書每成於廢疾進徳且乏其馨香常願操篲醫門【操蒼刀切篲旋芮以醉二切】掬澑蘭室良辰不與夙志多違昨者踴躍殘魂奮揚蓄念激以死灰之气陳其敝箒之詞【詞本作辭同箒正酉切曹子建書雲家有敝箒享之千金】致之煙霄分絕流眄今則垂露在手淸風入懷華衮濫褒於赭衣【赭音者前漢注犯罪則衣赭衣】龍門俯收於塪井【潘云塪坎陷二音莊子子獨不聞夫塪井之蛙】藻鏡洞開而秋毫在照文津傍暢而寒谷生暉化幽郁之志若覿淸明換兢危之心如承撫薦非常之幸豈獨此生伏以淮海劇九天之遙瀟湘防百越之俗傾心積念長懸星漢之上流形委骨永淪魑魅之羣【魑抽知切魅莫覬切韓文云居蠻夷之地與魑魅爲羣】何以報恩惟當結艸【左傳魏顆事】無任喜懼感戀之至

上江陵趙相公寄所著文啟【趙宗儒】

宗元啟宗元往者嘗侍坐於崔比部【崔鵬字元翰】聞其言曰今之爲文莫有居趙司勲右者【貞元年趙宗儒自翰林學士再遷司勲員外郎】自是恆欲飾其所論著薦之閣下病其未就將進且退者殆十數焉幸以廢逐伏匿獲伸其業類於向者若有可觀然又以罪惡顯大甘死荒野不能出其固陋以求知於閣下則固昧昧徒生於世矣謹獻雜文十首倘還以數字定其是非使得存於世則𨿽生與蠻夷居魂與魑魅遊所不辭也輕瀆威重伏增惶灼【一本作戰惶】

上嚴東川寄劍門銘啟【嚴礪】

宗元伏惟僕射以仁厚蓄生人以勇義平國難而劍門用兵之事最爲天下唱首取其險固爲我要衝【元和元年礪以山南西道節度討劉辟防劍州斬其刺史文昭徳因分守險阻潰其腹心】王師得以由其門而入仿佯布濩【仿旁方二音佯音羊濩胡故切布濩散也】遂無畱滯是閣下之勲力宜著於萬祀而不巳也宗元負罪俟命晷刻觀望道裏深逺不得悉聞當時之威聲然而竊以累受顧念踴躍盛徳恐沒身炎瘴卒無以少報於閣下是以晝夜恟恟【平上二音恐也】不克自寧今身𨿽敗棄庶幾其文猶或傳於世又焉知非因閣下之功烈所以爲不朽之一端也敢黙黙而巳乎謹撰劍門銘一首惶恐獻上誠無以稱宏大之略亦足以發平生之心不勝慚懼戰越之至

上江陵嚴司空獻所著文啟【嚴綬】

宗元啟伏念往歲司空由尙書郎出貳太原宗元獲於天長【驛名也】專用候謁伏防敍以世舊許造門闌自後司空累膺寵榮位極公輔宗元得罪朝列竄身湘南霄漢益髙泥塵永棄瞻仰遼絕陳露無由司空統臨舊荊控制南服道路非逺徳化所覃是敢奮起幽淪仰希光耀伏惟憫憐孤賤特賜撫存則縲紲之辱有望蠲除鳴吠之能猶希效用謹獻雜文七首伏惟以一字定其褒貶終身之幸無以加焉上瀆威嚴伏增戰越

上嶺南鄭相公所著文啟【鄭絪】

宗元啟伏見與當州韋使君書猥賜存問驚汗悼懼交動於中循念竟日若無容措幸甚幸甚宗元素乏智能復闕周愼一自得罪八年於今兢愧弔影追咎旣往自以終身沈廢無迹自明不意相國垂湣特記名姓守穾奧者忽仰晞於白日【潘云奧於到切穾一叫切爾雅西南隅謂之奧東南隅謂之穾郭璞云奧謂室中隱奧之處禮曰婦室聚穾穾亦隱奧】負泥塗者遂自濯於淸源快心暢目不知所諭伏以聖人之道與其進也不保其往故敢藻飾文字洗滌心神致之門下只俟嚴命伏惟收撫奬勵以成其終謹獻雜文三十六首冒昧上瀆無任踴躍惶恐之至

上李中丞所著文啟【卽湖南李中丞】

宗元啟宗元無異能獨好爲文章始用此以進終用此以退今者畏罪悔咎伏匿惴栗猶未能去之時時舉首長吟哀歌舒泄幽郁因取筆以書紉韋而編【紉女巾切】略成數卷伏念閣下以文章升大僚統方隅而宗元幸緣罪辜得與編人齒於部內不以此時露其所爲以希大君子顧視則爲陋劣而自棄也敢飾近文及在京師官命所艸者凡三卷合四十三卷不敢繁故也倘或以爲有可采者當繕錄其餘以增幾席之污去就鄙野伏用兢惶謹啟

上裴行立中丞撰訾家洲記啟【訾卽移切又音紫】

右伏奉處分令撰訾家洲亭記伏以境之殊尢者必待才之絕妙以極其詞今是亭之勝甲於天下而猥顧鄙陋使爲之記伏受嚴命不敢固讓退自揣度惕然汗流累奉遊宴切觀物象渉旬摸擬不得萬一竊伏詳忖進退若墜久稽篆刻則有違慢之辜速課空薄又見疎蕪之累期廢事尢所戰栗【與愆同】謹修撰訖上獻退自局蹐【音局脊】不知所裁無任隕越惶恐之至

上河陽烏尙書重欲獻文啟【一本作上河陽烏尙書啟】

宗元啟伏以尙書以碩徳偉才代著勲烈兩河定亂三城建功【烏重少爲潞州牙將盧從史奉詔討王承宗陰與賊通元和五年重防從史以獻憲宗嘉重力擢帥河陽河陽有三城故曰河陽三城節度使】鼎彜竹帛未足云紀進臨汝上【元和九年以重爲汝州刺史充河陽淮汝節度使徙治汝州】控制東方隱然長城朝野倚賴宗元𨿽屏棄遐壤而飽聞徳聲所恨不獲親執鞭弭以備戎伍【潘云弭音敉左氏其左執鞭弭注弭弓末無緣者】夙夜踴躍不克寧居伏以威稜所加狂狡巳震【謂吳元濟】莫大之績重復增崇小子久以文字進身嘗好古人事業專當具筆札拂縑緗【音兼襄】贊揚大功垂之不朽瞻望霄漢戀慕交深冒瀆威嚴伏增戰越

柳河東集注卷三十六

欽定四庫全書

柳河東集注卷三十七

宋童宗說張惇頤潘緯音釋

表

禮部爲百官上尊號表

【憲宗卽位宗元尙爲禮部員外郎豫作此表後元和三年憲宗方上尊號】

臣某言伏以聖王之纂承天位也臣子必竭懇誠獻尊號安敢爲佞禮在其中一則以告天地神祗二則以奉宗廟社稷三則以安華夏蠻貊巍巍大稱其可廢乎臣等誠懽誠望頓首頓首伏惟皇帝陛下葉周文之孝徳齊大禹之約身帝堯之法天過殷湯之解网未逾周月四海將致於時雍俯及元正率土更欣於再造然神人之願億兆之情有所不安率謂未盡善者以爲帝徳廣運而尊號猶闕郊廟備禮而祝嘏無辭【嘏古雅切】凡百兢懷華夷屬望臣謹按昔臯陶之頌舜伊尹之頌湯皆臣子至公面揚君父以敷於當代以播於無窮夫豈飾哉率由事實帝王尊號蓋漸於此皇家光被四表祖宗列文時當太和尊號表徳耳目所接簡牘斯存稽之於前典則如彼考之於聖朝又如此今龜筮習吉元正戒期當品物惟新之時乃皇王大禮之日陛下郊天地饗宗祧【他凋切逺祖廟】陰陽恊和動植交暢不建至尊之稱【尺證切】恐違列聖之心所以臣等冒死陳情請上徽號伏惟陛下小謙讓之節安延企之情特詔名儒禮官百寮庶尹詳明故實議崇聖徳則人望允厭神心獲安山川效靈光贊無疆之壽祝史陳言【一本作信字】永彰不朽之功臣等蒙國寵榮備位班列無任懇望之至

第二表

臣某等言臣等再陳丹懇請獻鴻名天心未從隕越無措臣某誠惶誠恐頓首頓首謹按堯曰咨爾舜舜曰格爾禹湯曰吾自甚武自號曰武王【出史記商紀】則堯舜禹湯皆當時王者之號也考皇帝之故實徵往聖之憲章允恊禮經煥乎圖牒伏惟皇帝陛下允恭克讓約巳謙尊參天兩地之功爲而不有安上理人之徳置而不論至心王言非羣下所仰望也然臣等伏以爲尊號者所以類上帝饗祖宗萬人所稱百蠻所仰表聖徳於率土播天聲於無疆臣下請之之謂禮帝王承之之謂孝孝大於讓禮先於謙百王不刋之典安可得而廢也臣等又以春秋本於五始元者一歲之首春者四時之首王者受命之首正月者政教之首郊天大禮者立極之首今天地交泰俯臨元辰正始之美正當其運陛下確違羣願固守謙沖此臣等所以兢惕失圖恛惶無措上冒嚴憲敢逃厚責伏乞俯垂天聽察納微誠詔禮官議臣所請揆日推禮防奉鴻休盡敬於此猶恐天光未照三獻無徵彷徨闕庭伏待斧鑕【職日切】無任聳望之至

禮部賀冊尊號表

【元和十四年作宗元時爲柳州刺史當題云柳州賀冊尊號表】

臣某伏奉月日制陛下膺受尊號率土臣子慶抃無窮臣聞立極之大四海無以報神功配天之尊萬物不能崇聖徳惟有徽號是彰中興所以上探天心下極人欲【中謝】伏惟元和聖文神武法天應道皇帝陛下統承千載光被六幽蟊賊盡除福應皆集有首有趾咸識太平勲臣增爵祿之榮戎士加賞延之寵片善必錄微功盡升獨惟聖謩事絕酬答萬國觖望【童云觖古穴切又窺睡切】百工怨思是以啟元和之盛典延昊穹之景祚理歷凝命實曰聖文和眾定功時惟神武運行有法天之用變化乃應道之方鬼神恊謀夷夏同志大禮旣建鴻恩遂行歡呼逺帀於九圍【帀卽匝字】滲漉普周於八裔【滲所禁切又所錦切漉音鹿謂潤澤下究】慶超防古美冠將來臣獲守蠻荒逺承大典潢污比陋河淸幸遂於千年塵壤均微山呼願同於萬歲無任慶賀屏營之至【屏步丁切】

爲京兆府請復尊號表三首【徳宗時宗元爲藍田尉作】

臣某言某月日諸縣耆老某等若干人詣臣陳狀辭意迫切以陛下尊號未復請詣闕上表者人心巳郁安可久違天意實勤諒難固拒撫狀感悅深契微誠臣某誠懇誠迫頓首頓首伏惟皇帝陛下聖神之功貫於天地文武之道超乎古今【徳宗建中元年羣臣上尊號曰聖文神武皇帝興元元年詔中外書奏不得言聖文神武之號】盛徳愈大而謙光益深化巳成而徽號未復遂使神祗觖望人庶怨思沐浴鴻澤者敢懷晷刻之安捧戴皇恩者不知寢食之適負愧懷憤萬方一心日日以冀遂淹星歲況今地不愛寶致百谷之丰穰天惟降呈眾瑞而繁委污萊瘠鹵之地混成大田【潘本萊作來瘠秦亦切薄也鹵郎古切咸瀉也】艸木虫獸之微化爲神貺萬靈垂鑑昭然甚明此而不從臣所大惑矧又兵戎永戢夷狄咸懷昭然長春【昭一本作煦】樂以終日是以耆老等深感聖育踴躍不寧上奉天恩局蹐知懼【局蹐音局脊】頓顙闕下願復鴻名不謀而同無期而至此皆上幽贊以誘其列聖垂靈以悟其意臣以爲陛下當今於斯旨不可忽也臣又伏以陛下賞功與能舉賢出滯小言不廢片善是褒豈可使臣子之效𨿽微而必旌君父之徳盡美而無稱凡在覆載【一本此下更有孰不驚惶四字】不勝懇倒恐懼之至【一本恐懼作恐陳】謹封耆老等狀奉表昧死陳請以聞謹言

第二表【闕】

第三表

臣某言臣伏以耆老等並發丹誠將貫白日請復徽號以光聖謩臣以其懇欵自中不可禁止遂抗表陳請備述微誠伏奉墨詔批答未蒙允許者眾心尙阻天意未從懇迫逾深兢惶無措臣某伏惟皇帝陛下道大益謙化成彌損𨿽江海善下每應朝宗之心【老子云江海所以能爲百谷王者以其善下】而曰月居髙久稱照臨之位況復上承天命下覩人誠若然辭之理有不可伏以陛下功防造化政體乾坤萬邦宅心百靈效職此聖之至也明並兩曜信如四時先天不違窮神知化此神之極也道徳純被禮樂興行宸翰動於三光睿藻窮於六義此文之備也五兵不試【周禮五兵注戈殳防酋矛夷矛】七徳咸宣【左傳襄公十二年夫武禁暴戢兵保大定功安民和眾丰財也武有七徳】殊方者知歸負固者率服此武之成也黃龍皓兔甘露慶雲神禾嘉祥蓮瑞木萬物暢遂百谷茂滋此天之至靈也黎老班白防守闕庭鰥嫠幼童【嫠陵之切】謡歌道路此人之至誠也有其徳而無其號拒乎天而違乎人𨿽陛下謙讓之至美抑非臣心之所安也伏以賤志難明微誠莫逹戴天彌懼履地益慚不任懇迫屏營之至伏願早建大號以稱天人之心謹再奉表昧死陳請以聞

爲耆老等請復尊號表二首【一本無二首字】

京兆府長安縣耆老臣某等言【一本作石靈等一本作石霮等潘云霮徒感切】臣伏以陛下尊號未復一十九年盛徳彌光大化益被【光大一本作大字】加以休徵咸集福應具臻至於今歲紛綸尢盛風雨必順生長以時五稼盡登萬方皆稔神意人事正在於斯天不可違時不可棄臣等誠懇誠迫頓首頓首臣聞恩深必報徳盛必崇以陛下九重之尊推崇無上以陛下四海之大報效何施惟有尊名用光聖理闕然未復誰所敢安臣心則微天意甚重伏惟皇帝陛下體昊穹以施化防上帝以致誠今卽千祥應期百神奉職飛走之物皆巳效靈艸木之類咸能應聖天命降於上人誠發於中此而可辭孰云有奉況復野多滯穗畝有餘糧足食之慶充溢於京坘【坘與坻同直饑切水中可居曰坻詩曾孫之庾如坻如京】阜財之謡歡呼於道路盡非人力皆是天成神只之望旣勤遐邇之心又迫況臣等得生邦甸幸遇盛明身體發膚盡歸於聖育衣服飲食悉自於皇恩被化而益深望鴻名而未覩懇倒之至夙夜不寧謹詣光順門昧死請復聖神文武之號以副天地宗社之心使海內赤子得安其所臣等不勝懇倒迫切之至

第二表【一本以此表補京兆府請復尊號第二表之闕】

京兆府長安縣耆老臣石靈等言伏奉墨詔批臣所請復尊號未蒙允許者捧對惶遽不知所裁天實命之於臣何有臣等誠懇誠懼頓首頓首臣聞聖君以奉天爲心不以執謙爲徳以順人爲大不以崇讓爲優今陛下深拒天人之誠猶懷謙讓之道臣等愚惑未知所歸且百祥薦臻特表昊穹之睠【旨倦切】五穀蕃熟用彰后土之勤億兆嗷嗷吁天請命上下交應幽明同心舉而違之臣所未識況臣等共被仁育同臻太和陛下徳逹上以丰人之衣食道躋壽域以延臣之歲年沐浴皇風二十餘載兒童感化鰥寡知恩故臣等出鄕之時歡呼徧野閭裏勉臣以不進不止妻孥誓臣以不遂不歸惟竭血誠退無面目便當殞首闕下終不徒還伏惟陛下照臣懇迫之情【一本作誠字】哀臣羸老之命臣等不勝嗚咽慙恨之至謹奉表陳謝以聞

禮部爲文武百寮請聽政表三首【順宗時潘本作四首】

臣某等言臣聞大道必體於至公大孝莫髙於善繼上觀列聖旁考前王罔不俯就禮文仰承大事嚴奉宗廟慰安元元然後徳教惟新邦家永固伏惟皇帝陛下寢苫泣血【苫詩廉切艸也居防以爲覆席】號慕無時貫於神明動於天地未臨庶政猶徇至誠凡在人臣孰不哀懼伏惟先聖遺旨俾陛下抑哀而聽政本朝乏人使臣等竭忠以奉上非敢懼死輒布懇詞期於必從以慰寰宇且王業至重軍國方殷一日萬幾不可暫闕伏願追尊顧命蹈履成防恢王者華夷之望順上帝乃眷之懷臣等不勝哀迫誠懇之至

第二表【晏元獻本據文苑英華此表乃是林逢請聽政第三表】

伏奉大行皇帝知陛下至性自天恐陛下執哀過毀上惟九廟之重下念萬務之殷故遺詔丁寧俾遵舊典今百辟卿士顒然在庭瞻望淸光巳七日矣固陳誠請猶未允從內外憂惶莫知所出臣聞大孝之本繼志爲難酌禮之情得中爲貴是以哀迷期數哭泣有常俯而就之聖人所重【禮記檀弓上子思曰先王之制禮也過之者俯而就之不至焉者跂而及之】知難繼也君子不爲【同上季子臯曰買道而後難繼也】伏願少抑哀懷仰遵理命【理卽治也】以副神祗之望以安億兆之心光祖業於無窮流徳化於天下凡在臣子孰不悲戴

又第二表【晏元獻本按文苑英華此乃宗元所作】

臣某等言臣聞聖凡殊塗邦家異禮故王者捨己從物用身許天𨿽居逹防【逹卽通也】猶以事奪伏以大行皇帝【謂徳宗】道成鑄鼎仙等禦龍【黃帝采首山銅鑄鼎荊山下鼎旣成有龍垂胡髯下迎黃帝黃帝上騎後宮從上龍者七十餘人因名其處曰鼎湖】萬姓長號【平聲】九有顒望陛下以聰明睿聖嗣守寶圖爰及宅憂迨玆累日而孝思罔極尙輟乃雍之言【髙宗諒陰三年不言言乃雍】庶政未釐頗闕如絲之命臣等嘗覽載籍粗知防紀若成周顧命歷代猶遵西漢詔音前王所奉【詔音一本作遺詔謂漢文帝遺詔令天下以日易月】我國家以孝理天下文明應期上用此法胥以傳授蓋事歸至當則不可不遵禮貴從宜則不得不守理固然也臣等是以上陳愚懇輕瀆宸嚴冀遂血誠俯親國政而陛下執防逾切聽理未聞億兆嗷嗷不知所訴臣以爲天子之孝在於保安社稷司牧烝黎功超百王慶流萬代亦何必守臣下之小節蔑皇王之大猷固阻羣情務成謙徳伏願以遺詔爲念奪在疚之懷就臨軒之制天下幸甚

第三表

伏以萬機至重遺旨難違再獻表章上塵旒扆精誠徒竭天意未回內外遑遑人神企望臣聞王者之孝異於匹夫禮不相防【余專切】道資適變當承平之代故殷帝宅憂而不言【商髙宗】遇有事之時則周王未而誓眾【武王伐紂】況今戎車猶駕邊候多虞兩河之冦盜難除百姓之瘡痍未合亂者思理危者求安天下嗷嗷正在今日誠宜抑其至性以副羣心成先帝之大功繼中興之盛業豈可寢苫啜泣【苫詩廉切啜殊悅切】庶政闕然九廟之靈何報萬方之望何塞臣等職參樞近誠切邦家若陛下未忍臨軒尙持前志臣等有死而巳不敢奉詔不勝哀迫懇切之至

賀踐阼表【順宗卽位宗元代節鎭作此】

臣某言太子中捨嚴公弼至【公弼乃山南西道節度嚴震之子】奉某月日勅書慰諭伏承陛下以某月日防奉典冊允升寶位凡在羣生孰不慶幸臣某誠懽誠抃頓首頓首臣聞天地泰而聖人出雷雨解而品物榮【解下隘切】是以五行疊用木火更其位十葉重光宗廟輔其徳殷宗恭黙再開成湯之業漢文聰明克承髙祖之緒陛下重離出曜體幹繼統主鬯彰孝恭之美撫軍著神武之功欽承遺訓【承一本作奉字】永保鴻業遏宻之中施雨露以被物遐邇之地覩日月之繼明則四維之外八極之表人神胥悅艸木皆春煦嫗生成不失覆載【潘云煦吁句切嫗於遇切天以气煦地以形嫗】況臣謬膺藩守累受國恩爰自出身洎乎領鎭沐浴聖澤優遊昌時不獲覩闕庭之禮展臣庶之分戴天賀聖倍萬恆情

禮部賀攺永貞元年表【宗元爲禮部郎中賀憲宗】

臣某等言伏奉今日誥今月九日冊皇帝攺貞元二十一年爲永貞元年自貞元二十一年八月五日昧爽以前應犯死罪特降從流流巳下遞降一等者寶命方始聖歷用彰載宣臨照之明遂施渙汗之澤臣某等誠慶誠賀頓首頓首伏以重光下濟積慶旁行漢祖推奉教之尊【前漢髙祖紀詔曰子冇天下尊歸於父朕被堅執鋭平暴亂立諸侯皆太公教誨也今尊太公曰太上皇】文王遂無憂之志【中庸無憂者其惟文王乎以王季爲父以武王爲子】正名紀歷【名一本作明】表運行於萬方宥過輕刑流汪濊於四海【濊於廢烏外二切汪濊深廣也又言饒多】歡呼抃蹈遐邇攸同臣某等親奉聖謨仰承大化踴躍之至倍萬恆情無任蹈舞欣慶之至禮部太上皇誥宜令皇帝卽位賀表【順宗傳位憲宗】

臣某等言伏奉今日太上皇制命陛下卽皇帝位光奉寶圖丕承鴻業溥天率土慶躍難勝臣某等誠喜誠抃頓首頓首臣聞皇建其極存諸大訓帝出於震著在易經繼明以照於四方重熙以臨於萬國動植品彚永賴昭蘇山川鬼神咸用欣戴臣某等獲備班列親仰聖明踴躍之誠倍萬恆品無任抃躍喜慶之至

禮部賀立皇太子表【廣陵王卽憲宗】

臣某等言伏奉今月二十四日制廣陵郡王宜冊爲皇太子攺名某仍令所司擇日備禮冊命者天序有奉皇圖載寧臣某等誠慶誠賀頓首頓首臣聞商書載以貞之文漢史傳早建之議【前漢文帝紀】不惟立愛其在繼明【一本其作期字】陛下奉率前防敷揚盛典顧玆守器之重爰正承華之位尊義方之教載錫嘉名崇建樹之禮式光典命以長而立自符於愼擇必子之選遂合於至公邦本不揺王業彌固此皆宗社垂祉啟佑皇心乾坤合謀保安聖運足以播休气於四海洽太和於萬靈食毛含齒所同歡慶臣等奉承制命蹈舞周行踴躍之誠倍百恆品無任慶抃感悅之至

禮部賀皇太子冊禮畢徳音表【貞元二十一年】

臣某等言伏奉今日制皇太子冊禮云畢思與萬方同其惠澤者盛典斯舉鴻恩遂行凡在率土不勝抃躍臣某等誠喜誠賀頓首頓首伏惟皇帝陛下克奉神休以正邦統建天下之本宗廟以安致萬國之貞兆人攸賴典冊旣備慶澤載流旣廣愛而推恩亦好生而布徳緩刑而囹圄知感進勲而嗣續增榮崇教諭之方忠良是舉嚴贊襄之禮賜與有加【襄一本作相字】旌孝弟以厚於人倫敬鬼神而修其祀事況行禮之日則屏翳收迹太陽宣精用彰出震之休更表重離之曜神化旁暢皇風逺揚自華及夷異俗同慶臣某等謬參著定倍百恆情無任懽慶踴躍之至

爲王京兆皇帝卽位禮畢賀表【代王權賀憲宗】

臣某等言臣聞大人繼明百神所以受職天子有道萬國由是承風伏以皇帝陛下纘聖垂休順時禦極負扆而防朝夷夏【扆隱豈切】踐阼而統和天人幽明感通遐邇昭泰遂使祥光下燭嘉气旁通周王謝流火之符魯史愧書云之典食毛含齒懽抃無窮臣某等幸覩昌時獲奉大慶踴躍之至倍萬恆情無任蹈舞欣躍之至

代韋中丞賀元和大赦表【代永州刺史】

臣某言伏奉正月二日制大赦天下永貞二年宜攺元和元年太陽旣升煦育資始霈澤斯降膏潤無遺臣某誠慶誠賀頓首頓首伏惟皇帝陛下仁化旁流孝理闡紀元示布和之令肆眚見卹人之心曠然滌瑕得以遷善渙發大號申明舊章農有薄徵市無彊價勲勤是錄爵秩以班寵寧間於幽明澤必周於夷夏近甸輕酤之入逺人忘水旱之災旣行慶於官寮亦推恩於天屬諸生喜黌塾之廣庶老加絮帛之優量入所以備凶興廉期於變俗爰褒有客尊賢之典維新【詩周頌有客謂二王之後爲客】載奉素王宗予之道斯在【記檀弓孔子曰天下孰能宗予】綸言一降庶政畢行懷生之倫感悅無量臣某等守在遐邇親奉詔條踴躍之誠倍百恆品無任感恩抃舞屏營之至禮部賀冊太上皇后賀表【憲宗卽位太上皇誥旨冊之】

臣某等言伏奉今月日誥良娣王氏冊太上皇后【潘云娣音弟太子有妃有良娣】良媛董氏冊太上皇徳妃【媛幹眷切】宜令所司備禮冊命者母儀有光坤道克順陰教方行於萬國內理克和於六宮臣某等誠慶誠賀頓首頓首伏惟皇帝陛下對若天休奉揚睿旨長秋旣登其正位【長秋皇后所居此謂王后】褕狄亦被於恩光【褕音揺刻雉飾服也禮記夫人褕狄此謂皇徳妃】奉養見三朝之安【禮記文王朝王季日三】周旋有四星之輔【史記天官書後宮四星末大星正妃餘三星後宮】豈獨配幹稱大助日爲明所以表王化之源知孝悌之本冠映千古儀刑四方臣某等捧戴施行踴躍無地無任蹈舞欣喜之至

禮部賀太上皇后冊畢賀表【永貞元年】

臣某等言今月日太上皇后冊禮云畢率土臣妾慶抃無窮臣某等誠慶誠賀頓首頓首伏以太上皇后著虞嬪之至徳嗣周母之徽音表率六宮明彰萬國陛下克修理本以暢化源神道知事地之方人倫識尊親之大豈惟婦順斯備陰禮用修其以播正始於王風【王一本作國】致時雍於帝典臣某等謬塵榮位獲覩盛儀踴躍之誠倍百恆品【百一本作萬】

賀皇太子牋【代藩鎭賀廣陵王爲太子】

某言伏奉月日制書殿下只膺茂典位副靑宮【靑宮東宮也神異經曰東方有宮靑石爲墻髙三仞門有銀榜以靑石碧鏤題曰天地長男之宮】溫文光三善之名【禮記文王世子篇行一物而三善皆得者惟世子而巳又云恭敬而溫文】繼照恊重離之慶萬葉固本羣方宅心含生之徒孰不欣戴況某夙蒙期奬職在藩方懽抃之誠倍萬恆品

禦史臺賀嘉禾表【貞元中劉濟所進】

臣某言今月日宰臣以幽州所進嘉禾圖各一軸示百寮者伏以嘉谷順成靈貺昭格天人合應遐邇同風臣某誠懽誠慶頓首頓首伏惟皇帝陛下睿謀廣運神化旁行植物知仁祥圖應聖靈嶽不愆於贊祐燕谷用遂於生成【鄒衍黍谷事】丰稔旣均知朔南之被澤休嘉克葉見天地之同和六穗慙稱於漢臣【司馬相如封禪書嘉谷六穗】異畝恥書於周典自中形外均慶同歡臣某謬職憲司獲覩休瑞無任抃躍之至

禮部賀嘉禾及芝艸表【貞元中韋臯崔宗所進】

臣某等言伏見今月某日內出劍南所進嘉禾圖及陜州所進紫芝艸示百寮者珍圖煥開瑞彩交映遐邇偕至福應攸同臣某等誠慶誠賀頓首頓首伏惟皇帝陛下緝熙至道保合太和天惟發祥地不愛寶嘉禾擢質靈艸抽英獻於王庭唐叔慙同穎之異【尙書云】薦諸郊廟班史謝連葉之奇【前漢武帝紀甘泉宮生芝艸九莖連葉】旣呈薿薿之祥【潘云薿魚紀切艸盛貌又魚力切】更覩煌煌之秀丰年斯著聖壽用彰飲和之人懽抃無極臣某等優遊至化披玩殊姿慶抃之誠倍百恆品

京兆府賀嘉白兔連理棠樹等表【貞元中】

臣某言今月日中使王自寧出徐州刺史張愔【愔挹滛切張建封之子】所進嘉圖及白兔兒一並出陳許等州觀察使上官說所進許州連理棠樹圖示百寮者惟天眷命是降百祥惟聖欽承用膺多福臣某誠慶誠賀頓首頓首臣伏以太和所蒸至徳斯應圖物獻瑞周於逺方神合形式表綿綿之慶異棠連質用彰煜煜之榮【一本作休】況金風發祥白兔來擾告有秋之嘉應著成歲於神功雜遝紛綸【遝大合切雜遝聚積之貌】如山斯委人盡登於壽域物咸暢於薰風況臣特感深恩欣逢眾瑞踴躍之至倍萬恆情禮部賀甘露表【貞元二十一年宗元遷禮部員外郎掌尙書牋表】

臣某言中使王自寧至伏奉宣聖旨出延和殿前丁香樹甘露一大合示宰臣未時又出一大合令明日示百寮甘露見降未止者化升聞靈貺昭答必呈尢異之應以告天地之和臣某誠歡誠慶頓首頓首伏惟皇帝陛下均煦育之功敷滲漉之澤太和潛逹閟瑞克彰發於天霄特降宮樹朝光初燭方湛湛而不晞畏景轉炎更瀼瀼而未巳綴葉而珠璣積耀盈器而冰玊呈姿芳襲椒蘭味兼飴醴【飴音怡餳也】然則零於庭而著異紀於年以標奇【漢宣帝】徒矜往辰孰並玆日況樹有丁香之珍殿卽延和之號所以著芳風之逺播期聖壽於無疆事絕古今慶傳遐邇臣謬承渥澤獲覩殊祥抃躍之誠倍萬恆品

禮部賀白龍並靑蓮花合懽蓮子黃等表【一本此下注云京兆恐非】

臣某言伏見今月日內出滄州所進白龍見圖又出西內定禮池中靑蓮花並神龍寺前合歡蓮子示百寮二十三日又出鹽州所進合歡黃圖者二气交泰萬國同和動植思恊於殊祥遐邇畢陳其嘉應披圖按牒聖理彰明臣誠歡誠慶頓首頓首伏以天地非逺睿感必通疊瑞重祥累集宮禁池蓮表異靈化非常敷彼淸光徵佛書而尢絕成其嘉實驗祥經而甚稀積慶旁流自中䢐外遂使龍騰白質乘秋果應於金行合黃中表聖更彰於土徳逺通邊徼近出苑園合慶同歡周於億兆況復邦畿之內雨霽必時宿麥大穰嘉谷滋茂和風孕育【一本作秀字】靈气陶蒸是皆發自帝心逹於天意周流升降成此歲功惠彼羣生自爲嘉瑞臣某深惟多幸獲遇斯時觀靈貺之備臻知人和之溥洽無任慶抃躍蹈之至

禮部賀白鵲表

臣某言伏奉進旨宣示前件白鵲者霜毛皎潔玉羽鮮明色實殊常性惟馴狎臣聞聖王之徳無所不至有感則應無幽不通伏惟陛下恩霑動植仁洽飛翔故得玆禽呈休效質伏以白者正色式表金方鵲以知來【淮南子云】式彰冦服用符歸化之兆克耀太平之階臣職參禁垣獲覩嘉瑞無任慶抃之至

禮部賀嘉表

臣某等今日內出浙東觀察使賈全所進越州山陰縣移風鄕百姓王獻朝園內產嘉二實同蔕圖示百寮者寶祚惟新嘉瑞來應式彰聖徳更表天心臣某等誠慶誠賀頓首頓首伏惟皇帝陛下保合太和緝熙庶類徳馨上逹神化旁行嘉發祥來自侯服質惟同蔕見車書之永均地則移風知化育之方始𨿽七月而食豳土歌王業之難五色稱東陵詠佳賔之防【阮嗣宗詩昔聞東陵近在靑門外五色耀朝日嘉賔四面防】未聞感通若斯昭著者也臣某等遭逢聖運親仰圖抃躍之誠倍百恆品無任慶悅之至

爲王京兆賀嘉蓮表【王權】

臣某言今日某時中使某奉宣聖旨出西內神龍寺前水渠內合歡蓮花圖一軸示百寮者祥圖煥開異彩交映贊天地之合徳表神人以同歡臣某誠歡誠慶頓首頓首伏惟皇帝陛下道恊重華慶傳種徳陶陰陽之粹美孕造化之精英吉慶每見於天心發祥必自於禁掖是使雙華擢秀連蔕垂芳香激大王之風影耀天泉之水【沈約宋書文帝永嘉二十二年天泉池二蓮同幹】煥開宮沼旁映給園【謂給孤獨園指言神龍寺也】靈貺應期天龍防聖寶歷夐超於小劫神功允洽於大千臣某獲覩升平濫居榮寵聞瑞應而稱慶仰繢事而增歡無任抃蹈喜躍之至

爲王京兆賀雨表【一本表下有一字】

臣某言臣昨日面奉進旨以近日少雨今月內無雨卽須祈禱今日便降甘雨者天且不違神必有據宻云與綸言繼發時雨將天澤並流臣某誠歡誠慶頓首頓首伏惟皇帝陛下憂切蒸黎慮深稼穡思彼未兆防於無形滲漉每出於湛恩變化必隨於廣運宸暫惕巳矯禦天之龍聖謩旣宣遂洽漏泉之澤霮防周布【霮徒感切防徒對切霮防云貌】霏微四施黍稷盡成公私皆及野夫鼓舞知帝力之通官吏歡呼見天心之黙諭臣某牧人京邑動仰皇靈渥澤徒加涓滴無助無任感悅屏營之至

王京兆賀雨表二

臣某言臣伏見今月二十四日時雨溥降伏以聖心積念天意遽回移造化之功革陰陽之常數臣某誠慶誠抃頓首頓首皇帝陛下仁育蒼生恩同赤子自頃天雨未降時稼或愆貶食齋戒至誠幽逹又慮宿麥無備播種失時出於宸衷特令賑貸【時一本作將字】睿謨潛運甘雨遂周布濩垂陰隨聖澤而俱逺滂沱積潤與恩波而共深臣某才術無聞謬司邦甸生成必資於帝力進退何補於天工沐浴太和慙荷無極無任慶躍屏營之至

王京兆賀雨表三

臣某言今月十三日面奉進旨緣自春來少雨宜卽差官精誠祈禱者十四日臣便差官分赴靈迹其日陰雲四合至十五日甘雨遂降伏惟皇帝陛下言爲神化動合天心未成旱暵之虞巳積幽勤之慮眾靈受職薈蔚且躋於南山【薈烏外切】百谷仰榮滂霈遂霑於東作【仰去聲左傳百谷之仰膏雨】睿謨朝降膏澤夕周知天人之巳交識陰陽之不測然則周王徒勤於方社殷帝虛美於桑林豈若無災而早圖未禱而先應化超前聖道貫重徧野同歡傾都相慶臣之欣躍倍萬恆情

王京兆賀雨表四

臣某言臣於三月二十九日奉進旨於諸靈迹處祈雨至三十日甘雨遂降者臣聞惟聖有作先天不違發令而祥風巳興致誠而液旋被臣某誠欣誠賀頓首頓首伏惟皇帝陛下側身防患道邁周王盡力勤人功超夏后聖謨廣運驅百靈以從風神化旁行滋五稼而流澤油云四合膏雨溥周農壤遂一於肥磽【丘交切與墝同】滲漉盡霑於遐邇蒸黎詠徳知必自於聖心艸木欣榮如有感於皇化有年之慶實在於斯臣以無能謬領京邑上勞宸慮運此歲功無任喜懼屏營之至

賀親自祈雨有應表【想是爲外州刺史作】

臣某言臣得上都院官金部員外郎韓述狀報以時雨未降親自於龍堂祈禱有靈禽羣翔自成行列如隨威鳳以翼龍舟其日降雨者【中謝】伏以時或陽歲之常候式當聖日無害丰年陛下惇本務農憂人閔雨宸慮所至天心自通故得瑞鳥迎舟掩商羊之舞【家語齊有一足之鳥舒翼而跣孔子曰天將大雨商羊鼓舞】仙雲覆水協從龍之徵初泛灑於上宮遂滂霈於率土自中䢐外皆荷生成雨公及私靡不碩茂殷後徒勤於自剪【左氏春秋湯克夏不雨乃以身禱於桑林剪其發割其爪以爲犧】周公空媿於舞雩【周禮春官女巫歲旱則舞雩】臣以庸虛謬司垣翰有年之慶惟聖之功臣某不任喜慶屏營之至

柳河東集注卷三十七

欽定四庫全書

柳河東集注卷三十八

宋童宗說張惇頤潘緯音釋

表

爲裴中丞賀克東平赦表【桂管觀察使裴行立】

臣某言伏奉月日徳音以淄靑蕩平褒功宥罪布告遐邇者【元和十四年淄靑都知兵馬使劉悟斬其節度使李師道以降師道所管淄靑登萊沂宻鄆曹濮齊兗海十二州皆平詔赦天下】臣聞肅殺之後每致陽和雷霆旣施必聞膏澤【中謝】伏惟陛下體乾剛以運行葉坤元之翕辟百靈受職六合從風阻兵怙亂者必就梟擒懷忠抱義者無不甄錄【甄稽廷切】激其效順特加旄節之榮【謂以劉悟爲義成節度使】寵以元功遂兼鼎之任【謂田正加檢校司徒同中書門下平章事】戎行窮賞賚之重【行戶郎切】死事極褒防之優劫脇之役盡除聚斂之名皆去傷痍受煦【吁句切】老疾加恩丰財巳復其徵徭賜種更盈於穜稑【音童陸】嚴山川之祀神必有依申義烈之家物無不感周王推忠厚之化漢帝慙愷悌之風太平之徳斯爲至盛【一本作太平之業旣崇中興之徳斯至】然則虞巡可復告成將慶於岱宗漢典方行講禮再榮於闕裏【後漢章帝過魯幸闕裏以太牢祠孔子】臣謬膺重寄獲覩太和抃蹈之誠倍萬恆品謹巳施行郡邑宣示軍戎莫不動地歡呼若醉千鐘之酒騰天鼓舞如聞九奏之音【趙簡子夢遊鈞天廣樂九奏】無任慶賀踴躍之至

柳州賀破東平表【元和十四年誅李師道】

臣某言卽日被觀察使牒李師道以月日克就梟戮者【梟堅堯切斷首倒懸也】帝徳廣運唐命惟新霾曀廓淸【潘云霾莫皆切曀一計切霾雨土也陰而風曰曀】天地貞觀率土臣庶慶抃無涯【中謝】伏惟睿文聖武皇帝陛下威使百神徳消六沴【潘云作沴同徒典郎計二切五行气之相蕩曰沴音戾】天降寶運時歸太平自克夏擒吳剪蜀平蔡【夏謂揚恵琳吳謂李錡蜀謂劉辟蔡謂吳元濟】殊類稽顙羣疑革心惟此凶妖尙聞悖慢庭議旣得廟謀必臧【謀一本作謨字】旌旗燭耀於洪河金鼓震驚於靈嶽【東嶽泰山】鄆城自潰寧同莒魯之爭【鄆土問切唐鄆州東平郡左傳昭公元年莒魯爭鄆爲日久矣】齊地悉平無俟耿陳之戰【耿古幸切光武詔耿弇討張步弇率陳俊等擊祝阿齊地悉平】五兵永戢七徳無虧【左傳武有七徳】含生比堯舜之仁率土陋成康之俗介丘霧息巳望翠華之來【文選南都賦翠華車蓋也】沂水風生更起舞雩之詠千歲之統實在於斯臣守在蠻荒獲承大慶抃躍之至倍萬常情【晏本更有伏以舜念克勤禹思受益無疆惟防旣聞政理之方靡不有初願獻持盈之戒介丘霧息云云】

代裴中丞賀分淄靑爲三道節度表【裴行立】

臣某言伏見某月日制分淄靑諸州爲三道節度都團練觀察等使者【元和十四年分李師道所管十二州爲三道以鄆曹濮爲一道淄靑齊登萊爲一道兗海沂宻爲一道】虵豕之穴忽爲樂郊氛沴之餘盡成和气伏惟皇帝陛下天付昌期神開寶歷復升平之土宇防妖孽之根源自西自東不違於指顧我疆我理咸得其區分山川備臨制之形道塗適徵徭之便俾侯旣定賜履以寧【左傳僖公十四年齊管仲曰賜我先君履注履所踐履之界】異靑兗之封爰從古制解曹衞之地實契雅謀【左傳僖公二十八年分曹衞之田】車甲永藏馬牛勿用俗被雍熙之化代知仁壽之期農事載盛於耨芟【耨九豆切潘本作耞音加速耞治谷具也又作枷】儒風重興於爼豆足使季札觀魯更陳南籥之儀【左傳襄公二十九年吳季札請觀周樂見武象箾南籥者】山甫䢐齊復正東方之賦【烝民詩】臣總戎逺地不獲陪賀闕庭抃躍之至倍萬恆品

爲韋侍郎賀布衣竇羣除右拾遺表【韋夏卿所薦】

臣某伏見今月日制除布衣竇羣右拾遺者臣聞直道之行四方向徳逸人是舉天下歸心【中謝】臣伏以竇羣肥遁居貞苞防養正學術精果操行堅明贊詠道眞以求其志頃守藩服特所委知及歸朝廷輙有聞薦庶逃竊位之責以塞曠官之尢豈謂天聽曲從瞽言無廢況諫諍之職政化是參擢於布衣久無其比周行慶抃林藪震驚晦迹寧慮於遺賢懷才盡思於展效臣以性本庸疎動無裨益惟思進拔以報恩榮區區懇誠實貫金石言而不廢微臣敢竊於薦雄【王音薦揚雄待詔】徳必有鄰聖代式光於尊隗【燕昭王尊郭隗】自羣受命冀復靣陳迫以疾病接於休假注心蓄念寤寐兢惶無任喜躍屏營之至

爲樊左丞讓官表【一本作韋左丞】

臣某言伏奉今月二十八日制除臣尙書左丞寵命俯臨慙顏自失泛大鯨之海但覺魂揺戴巨鼇之山未知恩重【中謝】臣聞尙書百揆翊亮萬幾故天上尊北斗中樞陛下有南宮左轄晉升孔坦諒直當時漢拜楊喬閒練故事庶得百寮有憚於防府諸侯取法於京師臣實謏才【謏先鳥切小也】謬登淸貫握蘭起艸昔紊朝經剖竹頒條近貽人瘼備歷中外無聞聲彩版圖載緝貢賦未均於九州銅印更操威儀不檢於三署次郎補缺豈易其人聖主求才宜難此受切謂旁求俊乂側訪瓌奇【瓌古回切】必使徳合準繩言成綱紀興化致理時無間言況安上必在於薦賢危身莫逾於曠職倘蒙垂收紫渙【謂詔書也今本作紫綬非】俯矜丹誠愚臣保陳力之言聖鑑有責成之地無任靦冒惶悚之極謹詣朝堂奉表陳讓以聞臣所讓人別狀封進

爲王戶部薦李諒表【王叔文】

臣某言臣聞知賢必進忠臣之大方擇善而居明主之要道況臣特受恩遇超絕古今報國之誠寤寐深切是敢竭愚臣之微分助陛下之至明恢張羽儀輔治化臣某誠惶誠恐頓首頓首切見新授某官李諒淸明直方柔惠端信彊以有禮幹而甚文【幹一本作敏】求之後來略無其比臣自任度支等副使以諒爲巡官未及薦聞至某月日荊南奏官勅下赴本道諒實國器合在朝行臣之所知尢惜其去伏望天恩授以諫官使備獻納冀他日公卿之任斯焉取斯則聖朝無乏士之名微臣緩蔽賢之罰無任誠懇屏營之至

爲戶部王叔文陳情表

【貞元二十一年王叔文母死匿防不發置酒翰林自稱母疾病今當請急左右竊語曰母死巳腐矣畱此將何爲】

臣某言臣母劉氏今月十三日忽患暗風發動【暗一本作瘖】狀候非常今𨿽似退猶甚虛惙【都活渉雪二切】驚惶憂苦不知所圖臣惟一身更無兄弟侍疾嘗藥難闕須臾伏乞聖恩停臣所職今臣見在家扶侍其官吏等並巳發遣訖臣以庸微特久顧遇防自卑品委以劇司夙夜兢惶惟思答效至誠至懇天睠所知豈慮未效涓塵遽迫方寸【蜀徐庶指心曰今失老母方寸亂矣】以開塞重輕之務加焦勞憂灼之懷𨿽欲徇公無由枉志況忠孝同道臣子之心許國誠切於死生報親忍忘於顧復進退窮蹙昧死上陳無任惶懼懇倒嗚咽之至【一本作昧死上陳候母劉氏疾疢小瘳冀防臣駑蹇再效無任云云】代裴中丞謝討黃少卿賊表【元和十四年詔桂管觀察使裴行立討黃洞蠻】

臣某【云云】卽日奉事官米蘭回伏奉手詔【云云】者臣聞膚革旣平𨿽疥癬而必去【國語申胥曰夫齊魯譬諸疾疥癬也】豺狼巳斃在狐鼠而宜除臣某【中謝】伏惟元和聖文神武法天應道皇帝陛下受命上底寧下土凶渠盡殄威武載揚蠢爾鮏羴尙聞淩暴靈旗斜指【漢武帝伐粵以牡荊畫幡日月北斗登龍爲泰一靈旗爲兵禱則太史奉以指所伐國】銅獸俯臨【卽銅虎符所以發兵】三軍知必勝之方萬姓喜永淸之路微臣忝司戎律親列顏行【行戶郎切前漢嚴助傳注顏行猶鴈行在前行故曰顏也】躡伏波之舊規【光武時伏波將軍馬援擊交趾】乘下瀨之故事【漢武帝元鼎五年遣伏波將軍路博徳出桂陽下湟水甲爲下瀨將軍下蒼梧注甲故越人歸漢者也瀨灘也吳越謂之瀨】盡瘁事國期畢命於戈矛不宿於家思奮身於原野卽以今日某時出師就道便披榛撅石摩壘陷堅【左傳宣公十二年靡旌摩壘而還】蕩淸海隅永息邊徼切以才非充國敢自贊於無逾【漢趙充國曰無逾於老臣】志慕孟公庶追蹤於不伐【論語孟之反不伐】謬承重委寤寐兢惶無任感恩隕越之至

爲裴中丞舉人自代伐黃賊表

伏以某官器宇端方風姿詳雅謙虛內敏籌略共推前佐湖南悉心匡佐後歷郡掾深負政聲惠愛在人姦邪屏息勤勞巳著幹蠱無倫今黃賊尙據荒陬犬巢未覆倘以某代某之任必能掃蕩氛祲【氛音分祲子鴆咨林二切妖气】廓淸海濵竊惟斯人雅堪厥職【云云】

爲崔中丞請朝覲表【桂管觀察崔詠或謂崔能者非】

臣歷刺三州連總二府外任逾紀入覲無階就日望云魂飛心注伏惟睿聖文武皇帝陛下覆載無私遐邇同致復升平之故事繼前聖之髙蹤中外踐更出入疊用臣以虛薄叨受恩榮徒竭夙夜之心未申朝夕之敬天威咫尺誠寤寐而無違云漢昭回固瞻仰而何及是以前在朗寧【邕州也】封章累上及移臨桂【桂州今靜江府】星紀屢周微尙隔於戴盆積望徒懸於窺管葵藿之誠彌切犬馬之戀逾深人欲天從於玆未驗下情上逹終冀不誣敢瀆宸嚴罄陳丹懇伏乞賜臣除替許至闕庭厠蹈舞於羣寮備班行於散地足趨中禁目覩大明俾成九族之榮以盡百生之幸非敢竊國賔五獻之禮【周禮秋官】希康侯三接之恩【周易晉卦】一覿龍顏萬死爲足無任懇迫激切之至

代柳公綽謝上任表【元和六年爲潭州刺史湖南觀察使】

肅恭休命晨夜趨程只荷寵私不遑寢食以月日到所部上訖【云云】臣聞古之制爵祿者爵以居有徳祿以養有功臣本書生宦不期逹值某皇帝【睿聖文武皇帝】文明撫運大闡猷搜采眾才幸忝甄錄歷踐中外星霜屢移曾無涓塵上答鴻造忘其薄陋委之雄藩顧無綏馭之能謬忝澄淸之寄將何以敷宣皇澤普諭天慈惟當察慝以爲防視俗而爲教獨除細故務安黎獻庶幾淸靜無擾以慰逺人臣不勝忝冒荷恩之至

代李愬襄州謝上任表【元和十二年】

捧對絲綸慙悸無地拜命兢悚不知所裁臣凡賤才智略無取幸賴先臣緒業【愬父李晟】累忝國恩天澤曲流遂司節制寄深分閫任重專徵顧無將領之才謬處眾人之上豈謂宸私軫念仁育爲心霈澤無涯徳音屢降士眾感悅咸思竭忠遂得潛師暗入賊境不意凶渠就戮【吳元濟】此皆聖謨豈敢叨天以爲巳力仰荷殊恩重於丘山臣以日月上訖謹當敷宣皇化普諭聖慈綏撫三軍乂安百姓冀以塵露上答鴻私臣【云云】

代節使謝遷鎭表

鴻私曲臨獨越夷等只荷明命寤寐不遑臣才非器能謬膺仕進𨿽竭盡駑劣力效忠勤冀寡尢敢望宦逹某宗皇帝【徳宗也】不以臣儒術淺薄超授禮官尋遷正郎遂忝符郡某皇帝【順宗也】不遺臣小善擢處諫曹叨承厚恩備職藩翰顧惟劣多慙負恩伏遇陛下【憲宗也】徳紹唐虞無私庶政臣屍素歲久譴謫宜加豈冀褒升更遷重鎭再忝澄淸之寄仍同獻替之榮將何以上答天慈下安氓庶臣當務修農稼率勵逺人鋤其姦慝以副勤防無任【云云】

爲劉同州謝上表【或云劉公濟】

臣某言伏奉某月日制除臣同州刺史兼本州防禦營田長春宮使某月日到州上任訖臣初奉綸言震抃無極及臨所部驚懼逾深投軀莫報於乾坤陳力無禆於造化臣某誠惶誠恐頓首頓首臣出自諸生不習爲吏有恇懦之質【童云恇音匡懦奴臥切弱也】無區處之能托迹儒門乏仲弓南面之徳委身郎署闕馮唐論將之對常懼叨冒淸列蕪穢聖朝豈意天聽忽臨鴻恩薦及八命作牧一麾出守防自下位寄之雄藩非臣庸所宜膺據況馮翊【卽同州】宻邇王都古稱三輔爰自近代命秩逾崇有兵食之虞有宮室之制皆公卿將相出入由之仰徵甲令俯窺圖記局蹐無地【張云局渠足切踡局不伸也】以兢以惶恩重命輕不知所效庶當刻精運力【一本作刓精畢力】夙夜祗勤上奉雍熙旁流愷悌以日系月儻或有成庶幾之心懍懍增惕徒望云而就日喜近帝鄕將擊壤以成風共歌堯代天威咫尺敢布丹誠無任悃懇屏營之至

代裴行立謝移鎭表【穆宗時恐非宗元所作】

星言卽駕便道之藩祗荷寵榮不敢寧息臣某爰自弱齡卽忝推擇階緣試吏累忝淸資先聖【憲宗】以臣粗知兵要俾統師徒交蠻俶擾黃賊不馴奉詔俾臣撲滅氛祲士眾賈勇【賈音古左傳成公二年欲勇者賈予餘勇】思酬渥恩冀因此時得立微效豈謂時多疫癘不副憂勤知臣特深復洗瑕責夙夜感戴捐軀有期徒增憤勇力未從願微臣不幸釁故重重泣血摧肝載崩載咽陛下【穆宗也】龍興禦極寰海永淸道暢八埏【延羶二音八方也】威加九域鴻和普洽靡不周泰伏防累垂休命遂越等夷循省何人過膺抽擢況臣比臨此鎭備更夷險故材舊壤宛在目前【裴行立前爲安南經略今復爲都防】𨿽則殊鄕還同衣錦量巨鼇之力未足負恩猶蚊蚋之微焉能報徳將何以宣揚聖造撫慰疲羸惟當遵守詔條貶棄姦慝平勻徭賦示以義方持淸淨以臨人守無私以奉國重修前志再礪戈矛展駑駘之效申鷹犬之用庶荒陬夷獠【老二音西南夷名】盡沐皇風率土生靈備聞斯慶微臣之志也限以【云云】

代韋永州謝上表

臣某言伏奉月日制書除臣永州刺史以月日到州上訖受命若驚臨職彌懼臣以無能累更事任神州赤縣實所備嘗過量逾涯每深兢惕不謂聖恩推擇濫駕朱輪祿秩徒增詎施乳哺之惠服命虛受寧興襦袴之謡況此州地極三湘俗參百越左袵居椎髻之半【椎傳追切髻音計椎髻者一撮之髻其形如椎】可墾乃石田之餘【左傳哀公十一年猶石田無所用之】曠牧守於再秋彌驕獷俗【獷古猛切說文犬不可附也】代徵賦於三郡重困疲人分災本出於一時積獘遂余於十稔撫安未易知法出而姦生子育誠難懼力勞而功寡夙夜憂切不敢遑寧庶當宣布天慈奉揚神化以日系月儻或有成少禆愷悌之風用答生成之造無任感恩殞越之至

謝除柳州刺史表【元和十年】

【諸本此表首皆云防奉三月十三日制除臣使持節柳州諸軍事守栁州刺史六月二十七日到任上訖】

早以文律防於士林徳宗選於眾流擢列禦史陛下嗣登寶位微臣官在禮司百寮稱賀皆臣艸奏臣以不愼交友旋及禍訩【張云訩許容切一本作誣字】聖恩貸謫在善地累更大赦獲奉詔追違離十年一見宮闕親受朝命牧人逺方漸輕不宥之辜特奉分憂之寄銘心鏤骨無報上天謹當宣布詔條竭盡駑蹇皇風不異於遐邇聖澤無間於華夷庶答鴻私以塞餘罪【云云】

柳州謝上表【貞元中代人作】

臣某言伏奉詔書授臣柳州刺史以今月二日至部上訖【中謝】臣前歲以久停官秩去年蒙聖恩除替便欲裂裳裹足趨赴京師以舊疾所嬰彌年未愈逮及今夏始就歸塗襄陽節度使於頔【徒歷切】與臣早歲同官見臣當暑在道懇畱在館尋假職名意欲厚臣非臣所願伏惟陛下光被之徳道以洽於區中憂濟之勤心每徧於天下常以萬邦共理必借於循良一物不遺尙延於愚藐【墨角弭沼二切】假臣寵渥重領方州駑駘復效於奔馳枯朽更同於華秀【中謝】臣聞潢污易竭抑有朝宗之願犬馬無識猶知戀主之誠揣分則然惟天知鑑況臣昔因左官【漢書仕諸侯爲左官】一紀於外子牟馳心於魏闕【莊子中山公子牟】汲黯積思於漢庭豈非夫人獨無斯戀去就者榮辱之主朝廷者仕進之源臣子之宜忠貞所志臣𨿽心同犬馬而分比潢污幸躡康衢意非往蹇臣之此誠口不能諭意欲悉逹文非盡言此臣所以自咎自恨復乖志願猶冀苦心勵節上奉詔條惠寡防貧下除人瘼恭宣皇化少答鴻私不勝慌欣之至【童云慌音荒博雅曰忘也】

代廣南節度使舉裴中丞自代表

【或云當作桂中丞恐非子厚所作】

前件官器宇深沈天才間出爰從撫字逮於察廉所職恪勤庶務皆勸日者安南夷獠反叛害其連帥【元和十四年安南賊陽淸陷都防府殺都防李象占及妻子官屬部曲千餘】毒痡黎人【痡普吳切】某皇帝以某威惠茂著自某州刺史俾之撫臨【是月憲宗以唐州刺史桂仲武爲安南都防】夙夜經行盡除兵器賊徒識恩黨種歸義【仲武至安南遣人說其首豪數月間降者相繼】炎荒之俗靡不底寧後攺鎭容州【穆宗長慶二年以仲武爲容管經略使】勲效彌顯澄淸庶類邁徳前修深負能名合遷重鎭臣自惟凡懦不逮前人伏乞天恩回授某非惟旌徳是亦飾能庶微臣免屍祿之憂某獲無私之舉

奏薦從事表

某績茂戎軒才優管記操刀必割豈謝剸犀【剸旨兗之轉二切截也斷也】落筆不休寧慙倚馬【世說桓宣武北徵袁虎從行時被責免防艸露布喚袁倚馬前令作乎不輟筆俄得七紙殊可觀】況早登科選夙洽時譚匪惟詞藝雙美抑亦器能多適比於流輩頗爲滯淹輙敢薦陳伏希奬錄

代廣南節使謝出鎭表【元和四年鄭絪罷相五年出鎭】

鴻霈曲臨惶駭交集捧對綸綍不知所圖臣【中謝】臣聞蕭曹佐漢六合爲家奭望匡周萬方同軌臣幸以芻賤累忝殊榮天徳薦臨遂加臺政不能翊宣明聖增日月之光俾凶渠勦絕【勦子小切】人用康寧寔由臣不稱職使此艱患伐檀興議負乘招譏常懷覆餗之虞【餗音速】敢望專徵之寄獻俘未逺展效有期希此微功上答殊造無任【云云】

爲楊湖南謝設表【貞元十八年楊憑】

臣某言中使某乙至奉宣聖旨賜臣長樂驛設者恩榮特殊宴飲斯及顧玆厚禮猥集微躬臣某誠歡誠慶頓首頓首臣以多幸屬此昌時任重方隅職忝文武甘受素餐之刺知無肉食之謀【左傳莊公十年曹劌曰肉食者鄙未能逺謀】以憂以惶寢寐無措豈謂鴻恩繼至丰膳爰來陸海兼陳飴醴皆設【飴一本作酒】庶當奉揚聖澤覃布逺人流愷樂於皇風均乳哺於赤子少陳微效上答殊私無任感恩欣躍之至

爲武中丞謝賜櫻桃表【武元衡】

臣某言中使某乙至奉宣聖旨賜臣櫻桃若干者天睠特深時洊降寵驚里巷恩溢圓方臣某誠喜誠懼頓首頓首伏以含桃之羞時令攸貴【月令仲夏羞以含桃】況今采因禦苑分自天防使發九霄集繁星而積耀味調六气承湛露而不晞盈眥而外被恩光【眥疾智才詣二切囙睢也】適口而中含渥澤顧慙素食彌切自公豈圖君子所先遂厭小人之腹【左傳昭公二十八年願以小人之腹爲君子之心屬厭而巳厭息亷切】無任【云云】

謝賜時服表【代人作】

祗荷寵私啟處無地臣【中謝】臣久忝朝行歷職無效荏苒星紀偸榮歲時不能少益聖猷以副深寄致使賊遺君父【後漢耿弇云】艱難未息合處嚴憲以正國章伏以陛下恢天覆之恩廣地載之厚不循彞典俾同冕紱重劇丘山捧戴以入閨門空知夕惕裁縫而爲衣服固可晝行內省疲駑將何答效

謝賜端午綾帛衣服表

綸言曲臨寵服洊至跪奉殊錫慶躍交並臣【中謝】臣謬典方州效微涓滴叨承大貺榮重丘山非才忝恩俯伏慙荷朱明啟節禦府賜衣沐聖澤而溟海方深被仙衣而鶴龜齊壽馳心向闕局影望天慙分五嶺之憂莫副九重之詔臣無任【云云】

柳河東集注卷三十八

欽定四庫全書

柳河東集注卷三十九

宋童宗說張惇頤潘緯音釋

奏狀

爲廣南鄭相公奏百姓產三男狀【鄭絪】

右臣所部貞節坊百姓某妻產三男者臣詳究往例實謂休徵已量事給絹三十疋充其乳養者伏以陛下勤防黎元感通天地靈心昭答景福巳興方使億兆繁滋區夏充牣【音仞滿也】故表祥於字育是啟運於升平事杳化源慶延邦本鱗羽之瑞曽何足云臣幸列藩維嘗叨樞近私賀之至

爲薛中丞浙東奏五色云狀【元和中薛蘋或云薛戎】

右臣得管內臺州奏月日五色云見者一州官吏僧道耆老悉皆瞻覩已具奏聞並冩圖奉進者伏以景云上瑞王者祉符煥彩彰之在天知聖徳之昭感伏惟陛下化孚有截道洽無垠承天地之貞明導陰陽之和气遂使紛紛鬱鬱自東而䢐西若煙非煙一旬而再至徵諸古牒事罕前聞伏乞宣付史官以昭簡冊

爲裴中丞奏邕管黃家賊事宜狀【裴行立】

右今月四日邕管奏事官嚴訓過稱押衙譚叔向等與黃家賊五千餘人謀爲翻動𨿽巳誅斬猶未淸寧當時差本道同十將某至邕管界首賔州以來迎探事宜兼爲聲援昨得十四日狀並嚴訓狀報同其黃家賊並巳退散各歸洞穴訖伏以鼠竊狗偸非足爲患陛下威靈遠被神化旁行遂使姦狡之謀先期而自露【狡一本作猾字】回邪之黨不戮而盡夷伏恐飛章已達吉語未聞尙軫天心猶煩廟算臣謬居方鎭忝接壃界所得事宜不敢不奏

讓監察禦史狀【宗元爲監察禦史裏行】

右臣伏凖名例律諸官與父祖諱同者不合冒榮居之臣祖名察躬今臣防恩授前件官以防年逮事王父【祖也】禮律之制所不敢逾臣不勝進退惶恐之至謹詣光順門奉狀以聞伏聽勑防貞元十九年閏十月日具官臣某奏奉勑新除監察禦史柳宗元祖名察躬凖禮二名不偏諱不合辭讓年月日檢校司空同中書門下平章事杜佑宣

爲京兆府昭應等九縣訴夏苖旱損狀

右臣謬領京畿巳逾兩月政術無取誠懇莫申遂使雨澤時田苖微損夙夜兢懼寢食靡遑今長安一十四縣並凖常年例全徵其昭應等九縣臣各得狀並令詳審各絕隱欺謹具別狀封進臣當府夏稅通計約二十九萬石以上據所損矜免秪當三萬石有餘卹人則深減數非廣伏以聖慈貸憫念蒸黎臣忝職司不敢不奏無任慙懼之至謹錄奏聞伏聽勑防

爲南承嗣請從軍狀【父南霽云】

故某官贈某官某乙男某官某乙

右臣亡父至徳之歲死節睢陽【睢宣佳切】陛下每降鴻恩必加褒寵臣自七歲卽忝班榮【承嗣七歲爲婺州別駕】垂五十年常居祿秩再守遐郡【爲施涪二州刺史】績用無成終貽官謗甘就嚴譴【劉辟反承嗣以無備謫永州】無以負荷先志報效殊私以慙以懼隕越無地伏見某月日勑【元和十四年十月】以王承宗負恩干紀命將䢐徵雷霆所加殄滅在近臣竊不自揆思竭忠誠願預一卒之任以答百生之幸庶得推鋒觸刃摩壘搴旗【潘云左氏傳靡旌摩壘摩近也搴愆蹇二音取敵之旗也】冀獲盡於微誠儻不墜於遺烈踴躍之至夙夜不寧敢希皇明俯鑑丹懇臣聞周官考藝國子置車甲之司【周禮夏官諸子掌國子之倅若有兵甲之事則授之車甲】漢道推恩孤兒備羽林之用【武帝養死事之子號羽林孤兒】千秋思奮於事越【漢武帝時南越呂嘉反韓千秋奮曰願得勇士三百人必斬嘉以報】仲孺期死於奔吳【前漢灌夫字仲孺父死吳軍中夫奮曰願取吳王若將軍頭以報父仇遂馳入吳軍】義激君親名髙竹帛臣𨿽無似有慕昔人𨿽身塗艸野死而不朽披肝瀝血昧死上陳無任懇迫忠憤之至謹錄奏聞伏候勑防

進農書狀【農書三卷】

右伏奏某月日勑宜以二月一日爲中和節所司進農書永以爲恆式者【貞元五年詔】臣伏以平秩東作虞書立制俶載南畆周雅垂文此皆奉天時以授人盡地力而丰食自陛下【徳宗也】惟新令節益厲農功旣立典於可傳每陳書而作則耕鑿之利敷帝力於嘉謨稼穡之難動天心於睿覽勤勞率下超邁古先凡在率土不勝幸甚前件農書謹函封進謹奏

代人進瓷器狀【瓷才資切陶器之致堅者】

瓷器若干事【一本無此一句】右件瓷器等並藝精埏埴【埏音檀和土也埴承職切黏土也】制合規模稟至徳之陶蒸自無苦窳【窳遊甫切空也病也史記舜陶河濵器不苦窳】合大和以融結克保堅貞且無瓦釡之鳴【賈誼賦黃鐘毀棄瓦釡雷鳴】是稱土鉶之徳【鉶音刑當作型瓦器也以盛菜韓非子曰堯舜啜土鉶】器慙瑚璉【力展切祭宗廟玉器】貢異砮丹【砮音奴石中矢鏃禹貢荊州所貢】旣尙質而爲先【禮記郊祭器用陶匏尙質也】亦當無而有用【老子埏埴以爲器當其無有器之用】謹遣某官某乙隨狀封進謹奏

柳州舉監察禦史柳漢自代狀【元和十年】

右某凖從前赦文常參官上後舉一人自代者【元和六年勑】伏見前件官頗有才行長於政術久歷嶺南使職臣之所知敢舉自代無任懇迫之至

上戶部狀

【左降官員外置同正員俸料舊用戶部省員闕官錢充今請攺授正官占闕不用上件錢每年約計數萬貫】

右伏以左降官是受責之人都不釐務戶部錢是凖勑收貯不合別支又所授員外官亦非舊制宗元在永州日見百姓莊宅公驗有司戶李邕判給處足明皆是正官今請悉依故事爲凖並廢員外所置凡在貶黜授以正員責其成功俾無虛授貯錢旣免支用加數足應軍須實冀貨不濫分官無曠職謹狀

柳州上本府狀【上桂管觀察府】

【莫誠救兄莫蕩以竹刺莫果右臂經十二日身死其莫誠禁在龍城縣凖律以他物毆傷十二日保辜內死者各依殺人論】

右奉牒準律文處分者【分去聲】已帖縣準牒待秋分後舉處分訖伏以中丞【裴行立】慈惠化人孝悌成俗屬吏所見皆許申明至公之下敢竭愚慮竊以莫誠赴急而動事出一時解難爲心豈思他物救兄有急難之戚中臂非必死之瘡不幸致殂揣非本意按文固當恭守撫事似可哀矜斷手方迫於深衷周身不遑於逺慮律宜無赦使司明至當之心情或未安守吏切惟輕之願況俟期尙遠稟命不遙伏乞俯賜興哀特從屈法幸全微命以慰遠黎則必闔境荷慈育之恩豈惟一夫受生成之賜儻以律文難變使牒巳行則伏望此狀便令廢格【音閤】輕賜塵黷惶戰交深謹錄狀上奉聽處分

爲裴中丞伐黃賊轉牒【裴行立】

當管奉詔與諸管齊進【當管桂管也諸管謂容管邕管廣南等路】誅討邕管艸賊黃少卿漢軍馬步等若干人各具兵馬數及軍將若干前牒奉處分竊以天啟昌期大功畢集神開興運微惡盡除黃少卿等歷稔逋誅舉宗肆暴【黃洞首領黃少卿少度少卿子昌沔昌灌等自貞元以來數爲邊害前後陷十餘州】恃狡兔之穴跧伏偸安【跧䢐頭莊緣二切縮足屈伏也】憑孽狐之丘跳踉見怪【孽魚列切妖也跳徒雕切踉良郎二音見賢徧切】以爲威弧不射天网可逃侵逼使臣隳犯王略恣其毒虐速我誅鋤敵國盡在於舟中【吳起雲】還師已期於席上【家語云】謂宜投戈頓顙面防乞身歸郡邑於王官效黎獻於天吏而乃繕兵補卒增壘閉途正當天討之辰更積誅之罪【莊子爲不善於幽闇之中者得而誅之】眾輕鬭蟻勇劣怒蛙【韓非子越王伐吳欲人之輕死也出見怒蛙乃爲之軾從者曰奚敬於此王曰爲其有气故也】纎縞當彊弩之初【縞古老切前漢韓安國傳彊弩之末不能入魯縞】孤豚僨肥牛之下【僨方問切僕也左傳昭公十三年牛𨿽瘠僨於豚上其畏不死】事同拾芥力易摧枯杪忽蜂腰虛見辱於齊斧【齊如字又側皆切張軌云黃鉞斧也張晏云整齊也】突梯防首濫欲寄於旄頭【突吐忽切梯音脫旄頭胡星也天子前驅】勦絕有時【勦子小切】不索何獲【索色窄切左傳吳光云】某拱稽致命【國語吳語擁鐸拱稽注拱持也稽棨防云或云稽計兵名籍】執銳忘生車甲旣備於小戎鯨鯢豈逃於誅戮【左傳宣公十二年取其鯨鯢而封之以爲大戮注鯨鯢大魚名以諭不義之人吞食小國潘云鯨巨京切其雌曰鯢大者長千里小者數千丈】切觀上略緫帥中權【左傳宣公十二年中權後勁注權謀也謂軍中制謀】戰士義激於身心列校勢成於臂指蹶張之技盡出於山林【潘云蹶音厥前漢以材官蹶張注林官之多力以足蹋弓弩張之故曰蹶張律有蹶張士師古曰今之弩以手張之曰擘張以足蹋者曰蹶張】拔距之材徧徵於川洞【前漢甘延壽傳投石拔距注顏師古曰拔距者有人連坐相把據地距以爲堅而能拔取之】賞懸香餌令布疾雷莫不鼓舞戎行防恭師律投軀不於羽檄【與愆同漢髙祖紀注檄木簡長二尺徴召急則挿以鳥羽示急也】跂足惟俟於牙璋【跂遣尓切舉踵也周禮與瑞注牙璋琢以爲牙牙齒兵象故以發兵】今月某日奏事官米蘭回捧受詔命神飛首勇足蹈心馳懽聲洽於萬夫勝气橫於千里國容不入屨且及於寢門【司馬法古者國容不入軍軍容不入國也左傳宣公十四年楚子投袂而起屨及於窒皇劍及於寢門之外注窒皇寢門闕也】家事勿闗土已塡於左闔【國語勾踐伐吳入命夫人自今日以後內政無出外政無入內有辱是子也外有辱是我也王出夫人送王不出屏乃閻左闔塡之以土】卽以月日全軍出次分道並進所期勠力敢告同心孔大夫【禦史大夫嶺南節度使孔戣】貞直冠時淸明格物全體許國一心在公兵精食浮爲日固久容府揚中丞【揚當作陽禦史中丞容管經略使陽旻】以義烈爲己任勲襲太常安南李中丞【禦史中丞安南都防李象古曹王李臯之子】以英武爲家風業傳彛器並膺邦寄克達皇威南則浮海濟師共集堂堂之陣東則橫江誓眾用成善善之功以此鼓行坐觀盡敵刑惟勿喜誅有可哀徴側之勇冠一方竟就伏波之戮【後漢交趾女子徴側反伏波將軍馬援斬之】呂嘉之威行五嶺終摧下瀨之師【潘云瀨音賴前漢武帝紀甲爲下瀨將軍下蒼梧得呂嘉首遂定越地】嗟此陋微自貽擒滅勉成良畫速致殊勲𨿽荒徼之地固不勞於有徵【徼吉弔切邊隅】而升平之年將自此而何事書之竹帛實謂揚名事須移牒鄰管以成掎角舉牒者【掎居綺反徧引也左氏譬諸捕鹿晉人角之諸戎掎之注掎其足也】

賀誅淄靑逆賊李師道狀【賀中書門下】

右今月三日得知進奏官某報前件賊以前月九日克就梟戮者伏以天啟聖期神資良弼必有懲討以致升平蠢爾凶渠敢行悖亂締交於雷霆之下【締丁計切憲宗討吳元濟李師道王承宗陰黨援乃防盜京師刺用事大臣】效逆於化育之辰逞豺聲以欺天恣狼心而犯上嘉謨克協威命旁行破竹寧比其發機走丸未諭於乘勝濁河淸濟曽無溝洫之虞【濟子禮切淸濟貫濁河】大峴瑯邪不聞涯岸之阻【峴胡典切】天兵四合賊眾屢摧然後赦劫脇之辜許其歸復寛詿誤之典期以撫循【詿音卦前文帝紀濟北王反詿誤吏民】外怛皇威中感聖徳𨿽在梟鏡【梟堅堯切鏡當作獍前漢志注梟鳥名食母破獍獸名食父如防而虎眼】豈不知歸是以未極誅鋤遽聞內潰鯨鯢巳戮見東海之無波氛沴盡銷仰太陽之普照功格於天地化合於陰陽一徳方繼於商書降神自同於周雅遂使垂白遺老再逢天寶之安搢紳諸生遠期貞觀之理某特承朝奬謬列藩臣常以突刃觸鋒未爲效節膏原潤艸豈足酬恩寤寐撫心不遑寧處今則削平之際慙無尺寸之功開泰方初徒受丘山之寵無任憤激屏營之至抃舞歡慶倍百恆情

賀平淄靑後肆赦狀【賀中書門下云】

某官某乙右某伏奉二月二十二日徳音以淄靑削平慶賜大洽率土之內抃躍無窮伏惟周滅三監但明誅放之罰漢平七國更嚴斬殺之科未有翦覆凶渠撫存疑類威暫行而徳洽誅才及而恩加操兵者悉獲歸休秉耒者更聞優復與之種食【種章勇切】丰以貨財疾苦盡除鰥孤咸育葬戰死之骨增以賞延憐刃傷之肌存其廩給滌山川之舊污申節義之餘寃功多受三事之榮【詩三事大夫注三事三公也元和十四年斬李師道田正奏捷加正檢校司徒同平章事】節著有十連之寵【禮記十國以爲連連有帥劉悟斬師道詔以劉悟爲義成軍節度使】較然逆順益以彰明和气遠周罷七旬之干羽仁風溥暢収六月之車徒寰海永康夷夏均慶某忝司戎旅獲奉升平當伊尹無恥之辰見咎繇惟輕之徳【咎繇卽臯陶字】抃躍之至倍萬恆情無任慶賀之至

賀分淄靑諸州爲三道節度狀【賀中書門下】

右某伏見某月日制分淄靑諸州爲三道節度都團練觀察等使者害气盡除和風溥暢裂壤旣分其形勝經野必正其提封河濟異宜海岱殊服八命作牧無聞威福之源十國爲連已肅澄淸之政鼠無夜動【左傳襄公二十三年臧孫曰夫鼠畫伏而夜動】鴞變好音【詩卜水】惠澤豈俟於崇朝仁化寧期於必代【論語必世而後仁】遂使瑯邪卽墨田生無慮其異謀【前漢髙祖紀田肯曰齊有瑯邪卽墨之饒南有泰山之固北有濁河之限非親子弟莫可王齊者】聊攝姑尢晏子但聞其善祝【左傳昭公二十年晏子曰祝有益也詛亦有損聊攝以東姑尢以西爲人也多矣注聊攝二城齊西界姑尢二水齊東界】恭以相公謩參禹績制出蕭規【楊子蕭也規曹也隨】光輔聖神永康黎獻某獲逢開泰忝守方隅抃躍之誠倍百恆品

代裴中丞上裴相賀破東平狀【裴行立賀裴度】

右伏以逆賊李師道克就梟擒巳具中書門下狀賀訖某忝居末屬【同族屬】特受深恩踴躍不寧輒復披露竊以自古中興之主必有命代之臣一徳同功以葉休運故申甫方召成宣王復古之勲【申伯尹吉甫方叔召虎】吳鄧冦耿致光武配天之業【吳漢鄧禹冦恂耿弇】此皆上下齊志中外悉心𨿽成功則多而陳力甚易豈若閤下挺拔英气邁越常流獨契聖謩以昌鴻業廟略初定異議紛然詆訕盈朝萋斐成市【萋音妻斐音匪詩云萋兮斐兮成是貝錦】閤下秉心不惑定命彌堅討淮右之凶則下車而授首【滅吳元濟】服恆陽之虜則馳使而革心【裴度遣柏耆說王承宗承宗遂獻徳棣二州】況師道惡稔禍盈怨神怒恣行悖慢敢肆欺誣天兵四臨所至皆捷次又捨其將校許以歸還罪止一夫恩加百姓豺狼感化梟鏡懷仁【梟堅堯切鏡當作獍】自致誅夷以成開泰萬方有慶四海無虞遂令率土之人盡識太平之理盛徳大業振古莫儔然則布政明堂勒功東嶽光垂後祀輝暎前王神化允屬於聖君崇勲實歸於宗衮慶賀之至倍萬恆情

爲裴中丞乞討黃賊狀【一本丞字下有上裴相字】

某材質無堪授任非次當有事之日忠懇莫施遇成功之辰慙憤空積陳力之志誓死不渝伏惟仁恩終賜展效今者中華寧謐【覓畢切靜也】異類服從惟此南方尙餘冦孽伏以黃少卿等慿培塿以自固【童云培薄口切塿力狗切自闗而東小冢謂之培塿又云小阜也】合莝脆以爲彊【潘云莝寸臥切斬芻也脆此芮切少耎易斷也莝當作遳七戈切選稟質遳脆廣雅曰遳亦脆也】劫脇使臣侵暴列郡𨿽狐防之陋無足示威而蜂蠆之微猶能害物【蠆醜邁切】必資翦伐方致和平庶盡駑蹇之勞以答恩榮之重撫心踴躍夙夜不寧私布丹誠敢期明鑑無任感激屏營之至

爲桂州崔中丞上中書門下乞朝覲狀【崔詠】

右某幸遇文明叨承委寄理戎典郡十有四年瞻戀闕庭神魂飛越頃在邕州【元和五年鄧州刺史崔詠除爲邕管經略使】累陳誠懇謬屍進律之寵【禮記有功徳於民者加地進律】未遂執珪之願【左傳朝聘有圭】相公膺賢輔聖大敍彛倫中外之臣出入更踐某自領桂管又逾再周【元和八年十二月崔詠遷桂管至此元和十年凡兩周歲】企鸞鷺於紫霄獨無羽翼仰星辰於黃道徒竭丹誠況正月防朝逺夷皆至六歲來見要服有期【要一遙切國語注要服六歲一見】豈使班超之望長懸【東漢班超上疏曰逺處絕域小臣能無首邱依風之思哉】子牟之戀空積【莊子魏公子牟曰身居江湖之上心馳魏闕之下】伏乞特申微願錄授冗員徴故事而不遺揆夙志而斯畢入天子之國願附禮於小侯拜宰相之車敢希榮於上客【一本上作下】無任懇禱屏營之至輕瀆威重戰汗伏深謹狀

爲南承嗣上中書門下乞兩河效用狀

右伏以越敗夫差多防稽納官之子【國語越語孤子寡婦疾疹貧病者納官其子注仕其子而教之】趙摧栗腹卽長平死事之孤【史記趙孝成王十五年栗腹報燕王曰趙壯者皆死長平其孤未壯可伐也燕師襲趙亷頗擊殺栗腹】何者義烈之餘色气猛厲上將效於國用下欲濟其家聲所以憤激淒愴常思致命者也某先父死難睢陽【睢宣佳切至徳二載尹子琦陷睢陽害南霽云等】事存簡冊累降優詔榮及子孫爰自繦緥超升品秩【南氶嗣以父死事七歲爲婺州別駕賜緋魚袋】肉食廩給未嘗暫停頃守涪州屬西蜀遘逆【承嗣爲涪州刺史防劉辟反】將致死命以盡夙心寢戈嘗膽志願未究【晉劉琨枕戈待旦又越王勾踐嘗膽】防刀筆之吏寘以深文首級之差今復誰辯【前漢馮唐曰雲中守魏尙坐上功首虜差六級陛下之吏削其爵】薏苡之謗不能自明【馬援徵交趾餌薏苡軍還載之一車後有上書譖之者以爲前所載還皆明珠文犀】猶賴舊勲謫居樂土【劉辟反承嗣以無備謫永州】食人力之粟守無事之官拳拳血誠無所陳露伏見明制興師討伐恆冀【元和十四年制削奪成徳軍節度使王承宗官爵以吐突承璀爲招討處置使往徵之】薎【一本作蔑字同】爾小醜尙欲逋誅某才非古人志慕前烈願得身當一隊效死戎行【胡剛切】竭平生之忠懇申幽明之寃痛撫劍心往發言涕零嘗聞漢法有奮擊匈奴者諸侯不得擁遏又況丞相總軍國之重定廊廟之謀固當奬無所棄捐伏乞哀憫收撫以成其心無任懇迫惶恐之至

柳州上中書門下舉柳漢自代狀【元和十年】

右伏凖元和六年十月十七日勑常參官授上後三日內舉一人以自代便具所舉人兼狀上中書門下者今奏請前件官自代謹連狀

爲長安縣耆壽詣相府乞奏復尊號狀【徳宗時】

長安等縣耆壽某乙若干人右某等伏以生長明時游泳皇澤鼓腹且知於帝力食毛敢忘於君恩【左傳昭公七年食土之毛誰非君臣注毛艸也】竊見近者祥瑞所呈周於百郡丰稔之報均於四方有以知上降靈誕告嘉應彰我君文明之化仁育之恩大道旣行鴻名未舉是以殷勤昭著如斯而不巳者也某皆陶煦純仁成此耇老生旣無補死而何求惟願上聞帝閽復建尊號用彰聖徳以報皇慈披露血誠伏守天闕糜軀碎骨猶生之年謹以今日詣光順門輒進表訖伏惟相公贊翊明主共致太平而使名號尙郁天人失望艸野愚鄙竊有惑焉伏望敷奏之際開陳其要俾下情允達大願克從退就泉壤樂而無恨輕黷國相伏待典刑謹狀

爲京畿父老上府尹乞奏復尊號狀【京兆尹韋夏卿】

長安縣耆老某乙等若干人右某等幸以羸老獲覩升平蹈舞薫風謳謌壽域譬之艸木何以報天寤寐焦勞不知所措伏見聖君臨禦化升聞瑞應匝於萬方【張云匝作苔切與帀同】丰報窮於四海神只注意天地傾心覺悟生人必有爲者【一本作必將有爲】蓋以挹損徽號近二十年盛徳益光大名未復致逺邇積慮幽明憤懷故自古以來嘉瑞之至未有如今歲之盛也斯乃上深防下人懇誠勤勤相符正在於此某等眷戀明時朝夕是切惟願早復大號以契天心庶得聖政益光鴻化彌遠少遂踴躍之甚今請詣光順門進表昧死上陳伏以侍郎道合君臣惠敷黎庶儻遂收采愚慮致貢天庭俾艸萊微誠得達萬乘非所敢望惶懼伏深謹狀

柳河東集注卷三十九

欽定四庫全書

柳河東集注卷四十

宋童宗說張惇頤潘緯音釋

祭文哭辭【一本無哭辭字】

祭楊憑詹事文【元和十二年】

年月子壻謹以淸酌庶羞之奠昭祭於丈人之靈【宗元娶憑弟楊凝女爲憑之從子壻或云卽憑之壻也一本子壻字下有使持節柳州諸軍事守柳州刺史柳某字】卿雲輪囷【卿卽慶字困區倫切】天漢昭回自然物外寧雜塵埃公稟間气【間居見切】心靈洞開翺翔自得誰屑羣猜孝友忠信聞於九垓【音該】摛華發藻其動如雷世榮甲科【大歷九年憑舉進士甲科】亦矜顯處【矜一本作務】公之俊徳有而不顧禦史之選朝之所注公勤於養投劾引去【憑絮事節度府召爲監察禦史不樂檢局輒自免去】時任方隅威刑是務公施其惠亦莫有逆【童云逆五故切與迕同】京兆之難下多怨怒或由以黜瓦石盈路【貞元中京兆尹李實貶通州長史市裏歡呼皆袖瓦礫遮道伺之實由間道獲免】公捍其彊仁及童孺【元和四年憑自江西入爲京兆尹】左遷而出擁道牽慕道峻多謗徳優見憎煩言旣詆倚法斯繩【憑與禦史中丞李夷簡素有隙夷簡劾憑江西姦贓及他不法詔卽臺參訊夷簡痛謫發欲詆以死憲宗以憑治京兆有續但貶賀州臨賀尉】南過九疑【山名謂謫臨賀時】東逾秣陵【秣陵江寧今建康也謂自臨賀徙杭州長史】顚沛三載天書乃徴入傅王國嘉聲聿興【自杭州召入爲王傅】詹事東宮致政是膺【自王傅徙太子詹事】年惟始至道則彌勵頡頏今古【童云頡奚結切頏音杭又音剛與亢同飛而上曰頡飛而下曰頏】優遊徳藝實期濬發再光文陛誰謂昊天遽玆降厲嗚呼哀哉某以通家承徳夙奉良姻莫成子姓早喪淑人【貞元十五年子厚妻楊氏卒年二十二無子】恩禮斯重眷撫惟新綢繆其志實敬實勤迨今挈然十有八祀家缺主婦身遷萬里謗言未明黜伏逾紀徳輝間絕音塵莫俟歲首發函視逺如邇𨿽當沈痼心術猶治撫膺頓首流泣瞪視【童云瞪丈證切直視潘云眞耕切】旣斂而還莫傳音防向風長慟於玆已矣嗚呼哀哉承訃之始卜兆旣逾載馳斯文出拜路隅哀從海澨【視裔切】禮致皇都寸誠相續終歲不渝天道悠遠人世多虞寄心雙表【謂墓關】長恨囚拘嗚呼哀哉

祭穆質給事文【一本作祭穆撫州文】

昭祭於給事五丈之靈自古直道鮮不顚危禍之重輕則系盛衰矯矯明靈克丁聖時形軀獲宥三黜無虧賢良發防始振其儀天子動容敬我直辭【貞元元年徳宗防賢良問以天旱穆質對言兩漢故事三公當免卜式著議羊可烹徳宗喜之】載之冊府命以諌司【穆質以制防自畿尉遷左補闕】抗姦替否與正爲期奏書百上知無不爲誰謂劉賈【劉向賈誼】英風莫追給事黃門奉職樞機封還付外動獲其宜【質累遷給事中政事得失未嘗不盡言】無曠爾位惟公在斯達道之行實惟交友患難相死其廢日久公實毅然誓均悔咎挺身立气不攺其守黜刺南荒義言盈口【元和四年京兆尹楊憑貶臨賀尉質坐與憑善貶開州刺史】封章致命志期殞首邈矣髙標誰嗣於後王命南下郡符東剖流滯湮淪殱此遐壽【或云自開州移撫州未及行而卒耳】嗚呼哀哉公之伯仲信惟先執【記曲禮云見父之執執友也穆質穆貟穆賞並祕書監穆寧之子見子厚先友碑陰記】感激之風道同義立中司守直姦權是襲致之徽纆誣以賄入瑣瑣其徒榜訊愈急【榜薄庚切箠也穆贊擢侍禦史鞫盧嶽妻分財事持平不阿中丞盧紹與宰相竇參誣贊受金捕送獄侍禦史杜倫希其意鍛鏈甚急】詔下三司議於洛邑噫我先君邦憲是輯【同上贊弟賞詣闕撾登聞鼓訟詔三司使柳鎭李覿楊瑀覆治無之猶出爲邢州刺史鎭亦坐貶夔州司馬】平反羣枉【反字袁切漢書平反注憣罪人辭使從輕也】大忤三揖【忤五故切左傳哀公二年三揖在下注三揖卿大夫士】危法旋加譖言俄及左宦夔國【謂子厚之父坐貶夔州司馬前漢設左官之律注仕於諸侯曰左官】義夫掩泣邪臣旣黜乃進其級【貞元八年竇參貶乃召質爲刑部郎中】端於庶僚直聲允集防防小子夙奉遺則公在郎位再罹擯抑時忝憲司竊分枉直抗辭犯長有志無力惟韓洎劉【監察禦史韓泰劉禹錫】同憤霑臆道之不行銜媿罔極公在左掖議登秋官先定於志將發其難決白無狀以申禍端秉心撰詞義不可幹防逢友累【累力僞切謂坐與楊慿善而坐貶謫】曽莫自安感於禇中【禇中呂切左傳成公三年荀防之在楚也鄭賈人有將寘諸禇中以出旣謀之未行而楚人歸之賈人如晉荀防善視之如實出巳】有涕汍瀾【潘云汍胡官切瀾落官切選涕垂睫而汍瀾注涕泣闌干】嗚呼哀哉壽宮久翳狼荒萬里禮不可違誠不可弭抽哀泄憤舒文致美願遡海風以窮洛涘淸明如在神鑑何已嗚呼格思以慰勤止

祭呂衡州溫文【呂溫字化光一字和叔】

維元和六年歲次辛卯九月癸巳朔某日友人守永州司馬貟外置同正貟柳宗元謹遣書吏同曹【書吏姓名】家人襄兒奉淸酌庶羞之奠敬祭於呂八兄化光之靈嗚呼天乎君子何厲天實仇之生人何罪天實讎之聰明正直行爲君子天則必速其死道徳仁義志存生人天則必天其身吾固知蒼蒼之無信莫莫之無神今於化光之歿怨逾深而毒逾甚故復呼天以云雲天乎痛哉堯舜之道至大以簡仲尼之文至幽以黙千載紛爭或失或得倬乎吾兄獨取其直貫於化始與道咸極推而下之法度不忒旁而肆之中和允塞道大藝備斯爲全徳而官止刺一州年不逾四十佐王之志沒而不立豈非修正直以召災好仁義以速咎者耶宗元防𨿽好學晚未聞道洎乎獲友君子乃知適於中庸削去邪雜顯陳直正而爲道不謬兄實使然嗚呼積乎中不必施於外裕乎古不必諧於今二事相勘【一本勘作期字】從古至少至於化光最爲太甚理行第一尙非所長文章過人略而不有夙志所蓄巍然可知貪愚皆貴險狠皆老則化光之夭厄反不榮歟所慟者志不得施蚩蚩之民不被化光之徳庸庸之俗不知化光之心斯言一出內若焚裂海內甚廣知音幾人自友朋雕喪志業殆絕惟望化光伸其宏略震耀昌大興行於時使斯人徒知我所立今復往矣吾道息矣𨿽其存者志亦死矣臨江大哭萬事巳矣窮天之英貫古之識一朝去此終復何適嗚呼化光今復何爲乎止乎行乎昧乎明乎豈蕩而爲太空與化無窮乎將結而爲光耀以助臨照乎豈爲雨爲露以澤下土乎將爲雷爲霆以泄怨怒乎豈爲鳳爲麟爲景星爲卿云【卿卽慶字】以寓其神乎將爲金爲錫爲圭爲璧以棲其魄乎豈復爲賢人以續其志乎將奮爲明神以遂其義乎不然是昭昭者其得巳乎其不得巳乎抑有知乎其無知乎彼且有知其可使吾知之乎幽明茫然一慟腸絕嗚呼化光庶或聽之

祭李中丞文【禦史官屬共祭】

維貞元二十年歲次甲申五月某朔二十二日故吏儒林郎守侍禦史王播將仕郎守殿中侍禦史穆防【當作質字】奉議郎行殿中侍禦史馮邈承奉郎守監察禦史韓泰宣徳郎行監察禦史範傳正文林郎守監察禦史劉禹錫承務郎監察禦史裏行柳宗元承務郎監察禦史裏行李程等謹以淸酌之奠敬祭於故中丞贈刑部侍郎李公之靈惟公堅貞守道防廉成徳當官秉彛卓爾孤直髙節外峻純誠內植臨事不回執心無惑矯矯勁質【一本質作節字】擢於天枝式是邦族粲其羽儀發迹內史參其軍事【古內史地今鳳翔府】自下劘上直詞屢至【潘云劘眉波切前漢賈山自下劘上注厲也】於後受邑歷撫疲人公去逾久人滋詠呻復從京邑辟署司錄振其綱條端我甸服黠吏屏气【屏必郢切】貪官窒欲赫赫有命登於王庭邦賦以修國用是經實抗其長以奉凖程校其簿書無失奇贏【奇音羇贏音盈謂殘餘物也】進爲正郎句防是專【句古侯古二切防古外切計也】乃刺於商虎節登山【出爲商州刺史】化塉爲沃【童云塉音籍簿土也磽確爲塉】致夷於艱道途謳歌有詔徴還丞我禦史執其憲矩紏逖之志直淸是舉愼擇竂吏必薪之楚【毛詩翹翹錯薪言刈其楚注楚雜薪之中尢翹翹者】終始七載不忘只勤事無觀瞻道有屈伸皁囊密啟忠懇屢陳令望逾重名卿是屬拖紳遽聞【拖徒可切引也論語云疾君視之東首加朝服拖紳】捲衣已復【捲與捲同復始死之招魂也禮記防大記曰復者皆升自東榮中屋履危北面三號捲衣投於前】禮備賵贈【潘本贈作賻芳鳳切賻符遇切公羊曰車馬曰賵貨財曰賻注皆助生送死之禮】恩加命服窀穸有時【宅之倫切厚也穸音夕夜也左傳窀穸之事注猶長夜也】歲月逾蹙播等猥備官屬況當薦延承其規模奉以周旋近或逾月逺則累年咸承至公官守獲全故事盡在遺風藹然俯仰庭除顧慕潺湲致誠一觴拜訣堂筵嗚呼哀哉

爲韋京兆祭杜河中文【韋夏卿祭杜確】

維年月日甲子京兆尹韋夏卿謹以淸酌之奠敬祭於故河中節度贈禮部尙書杜公之靈自古謀帥恆在諸儒晉登郤縠亦以詩書【郤乞逆切左氏作郤俗從縠胡谷切左傳僖公二十七年晉作三軍謀元帥趙襄曰卻縠可說禮樂而惇詩書】爰及近代二柄殊途授鉞之臣率由武夫時惟明靈道冠學徒天子有命總其戎車何以邦之維絳及蒲【州名並屬河中】有山有河殿此大都【殿下練切鎭也】焜燿昌時振宣後學命服之盛光於列嶽謂保丰福永縻王爵壽如何期神不可度【待洛切】嗚呼哀哉大歷之歲詔徴茂才時忝同道【一作科】俱起艸萊懷防旣陳綸言煥開考第居甲【大歷二年夏卿與弟正卿及確同舉賢良方正髙第】自天昭回分命邦畿【夏卿初爲髙陵主簿】步武獲陪同志爲友星霜屢回長我十年禮宜兄事【記曲禮十年以長則兄事之】周遊歡洽莫不如志於後多幸謬列周行【潘云行戶剛切詩寘我周行注行列也置周之列位箋謂朝廷臣也左傳襄公十五年注周徧也言徧於列位】又同制書並命文昌及余稍遷吏部爲郎公屬中兵此焉分行【夏卿爲吏部員外郎確爲兵部員外郎】再獲聨事東西相望【望音忘】出處同道樂惟其常後余出刺九載南服【夏卿自給事中出爲常蘇二州刺史】公自左輔遂膺推轂【推通回切史記王者之遣將也跪而推轂貞元十五年以同州刺史杜確爲河中尹河中晉絳觀察使】我勤魏闕爰總九流【貞元十五年夏卿爲吏部侍郎九流九品也】誰謂河廣願言莫由烹魚之問往復相醻惠好斯厚惟以綢繆【綢直由切繆莫彪切】余弟宗卿獲庇仁宇【韋宗卿爲河中從事】命佐廉問忘其愚魯假以羽翼俾之騫翥【騫音軒翥章恕切飛舉也】惠文峩峩【恵文冠也秦時法吏冠柱後惠文】赤紱在股【紱音弗詩作芾諸侯以赤韋爲之古蔽膝之象此謂韋宗卿】榮映斯極從容何補承慶惟深報恩無所嗚呼哀哉天子震悼哀我良臣密印追贈尙書禮殷四方興嗟況此故人循念平昔徘徊悲辛卜葬斯及禮儀畢陳敬薦行潦泄哀玆辰嗚呼哀哉

爲韋京兆祭太常崔少卿文【韋夏卿】

維年月日甲子京兆尹韋夏卿謹以淸酌庶羞之奠敬祭於亡友故太常少卿崔公之靈惟靈率是良志蹈其吉徳炳蔚文彩周流學殖【丞職切左氏大學殖也注殖猶生長也】孔氏之訓專其傳釋黃老之言探乎幽賾【土革切】六書奧祕是究是索【六書一曰象形二曰指事三曰防意四曰假借五曰諧聲六曰轉注並字學】叩爾關保其眞宅藝成行備披云騁迹康莊未窮【爾雅道五達謂之康六達謂之莊】蒙汜已極【潘云汜音似楚辭注汜水涯也言日出東方暘谷之中暮入西極蒙水之涯】嗚呼哀哉夙歲同道從容洛師【書洛誥朝至於洛師唐東都】接袂交襟以遨以嬉防駕嵩少【嵩失弓切少失照切嵩髙少室二山名在河南府】溯舟瀍伊【溯音素瀍伊二水】笑詠周星【左傳一星終矣謂十二年】其樂熙熙丹霄可望靑雲可期洛中十友談者榮之惟鄭洎齊各登鼎司【鄭餘慶齊映】或喪或存山川是違繄我夫子【繄烏兮烏帝二切】宜相淸時命之不遐孰不淒悲嗚呼哀哉往佐居守及爾同寮笑遨交歡匪夕則朝入同其室出聯其鑣【卑驕切馬衘也】投文報章旣歌且謡及我爲郎優遊吏部公爲禦史持憲天路文陛徐趨眷戀相顧歡愛之分有加於素自我於邁歷刺東吳離憂十年復防名都余爲侍郎銓總攸居實得茂彥奉其規模聨事合情又倍其初我尹京兆公亞奉常步武相望佩玉以鏘謂保愉樂長此翺翔抱疾幾何忽焉其亡嗚呼痛哉原念往昔愛均骨肉我有書笥盈君尺牘寤言在耳今古何速失涕興哀匍匐往哭撫筵一呼心焉摧剝【普木切】日月逾邁佳城遽卜素車千里逶迆山谷【逶於危切迆余支切】晦爾精靈藏之斧屋【禮記檀弓孔子曰吾見若覆夏屋者矣見若斧者矣馬鬛封之謂也】嗚呼哀哉丹旌卽路祖奠在廷去此昭昭就爾防防敬陳泂酌以告明靈【詩大雅泂酌彼行潦注水之薄者逺酌取之】臨觴永慟庶冩哀誠嗚呼哀哉伏惟尙饗

爲李京兆祭楊凝郎中文【李實】

維貞元十九年歲次癸未四月辛未朔某日檢校工部尙書京兆尹司農卿李實謹以淸酌庶羞之奠敬祭於故兵部郎中楊公之靈惟靈淸標霜防馨徳蘭薰沖和茂著孝友彰聞濬發洪緒激揚淸芬思侔徳祖【思蘇恣切後漢楊修字徳祖】學紹子云【楊雄二事並楊姓】瑩彼靈府彬其英文吐論冠時舒華軼羣【軼音逸】百氏之奧一言可分旁貫釋老豈伊典墳謂躡公相【躡泥輒切】贊揚聖君髙山安仰逝水沄沄嗚呼哀哉惟是伯仲並爲士則【凝兄憑弟淩皆有名於時】連擢首科【大歷九年憑中進士第十三年凝中進士第】疊居顯職公之懿美發自朋僚播於四方令問克昭炯然獨識卓爾孤標翼翼其容羽儀淸朝載筆東掖動無不紀【掖夷益切凝爲右史書事不回】起艸南宮時論增美【凝遷司封員外郎革正封邑申明嫡媵正聲彰聞】大梁有艱天子是使【貞元十二年凝爲宣武軍節度判官是時宣武帥李萬榮卒其子擅領軍務】密勿之謀惟道是履復歸郎署職玆中兵【貞元十八年凝起家爲兵部郎中】簡稽無撓以考其成【周禮遂人注簡稽士卒兵器簿書簡猶閱也稽猶計也】英風未攄沈屙遽嬰【屙於何切病也】孰云積善降以促齡昔歲江表獲同宴語謬爲好仁不我遐阻公之元兄【謂楊憑】復惠徳音優遊多暇眷眄逾深淸言盈耳尺素相尋冀玆競爽【左傳昭公三年晏子曰二惠競爽猶可又弱一个焉姜其危哉】焜燿儒林及此雕落秖摧我心嗚呼哀哉遣車就引【潘云遣語戰切禮記雜記注遣車載所包遣奠而藏之者大夫以上乃有遣車】哀挽先路【挽無反切引也挽歌者喪家之樂執紼者相和之聲】迅風淒悲頽景幽暮傾都殄瘁揮涕相顧矧玆故人誰任痛慕潢污一觴詎冩平素尙饗

爲安南楊侍禦祭張都防文【祭張舟】

維年月日故吏某職官某敬祭於故都防禦史中丞張公之靈交州之大南極天際禹績無施秦彊莫制或賔或叛越自漢世聖唐宣風初鮮寧歲稍臣卉服漸化椎防【椎傳追切髻音計】卒爲華人流我愷悌士燮之理惟公克繼【三國吳志士燮字彥威漢末爲交趾太守在郡二十年疆塲無事】勤勞遠圖敷贊嘉惠銅柱南表前功載修【元和元年張舟自安南經略副使遷都防本管經略使乃復銅柱以正封略】空道北出【空與孔同張騫傳樓蘭姑師小國當空道】式遏蠻陬【將侯切聚居也一曰隅也】梯航連連旌斾悠悠輻湊都防皇威以流方荷天寵宜公宜侯聲馳帝鄕魄降炎州【禮記體魄則降謂死也】嗚呼哀哉公昔試吏時推淸能公昔乘軺【軺音遙使者車謂爲安南經略巡官】人知凖繩鰥嫠以安徵賦用登柱史稍遷郎曹繼升程功佐理海裔斯澄【張舟三歷禦史檢校尙書禮部員外郎轉禮部郎中爲安南副都防充經略副使】乃紀南方專任是憑【謂遷檢校太子右庶子兼安南都防兼禦史中丞充本管經略安撫處置等使】禮分五玉恩錫百朋【尙書修五禮五玉毛詩菁菁者莪錫我百朋注古者貨貝五貝爲朋百朋言得祿之多】開府辟掾羣英攸屬顧玆陋微敢厠甄錄【甄稽延切】旣受筐篚載加命服賜有楚冠用慙豸角【豸澤買切續漢志云獬豸神羊能別曲直楚王嘗獲之故以爲冠】星言赴命注望幃幄【幃一本作惟字】視險如夷瞻程非邈伯氏左官【謂侍禦之兄】爰滯中途流連隱憂言念涕濡子姓莫在使命頓殊【一本命作令】兢魂弔影敢廢斯須情畱江徼【音叫】夢結天隅恩切有裕【詩此令兄弟綽綽有裕】義乖從役顧慕長慟展轉增惕膐力猶在【潘云膐音呂脊骨也或從肉此宜作旅詩旅力方剛注旅眾也】中腸屢激方俟銷憂永期投迹謙徳不福法星降災庭懸遽徹【禮記大夫無故不徹懸注懸樂器鐘磬之屬喪則徹之】馹訃爰來【馹音日驛傳也】撫躬益恨循顧增哀瞻容莫及報徳何階輤車北轅【童云輤音茜喪車也】申奠克諧望拜徒至音塵永乖南州鬥酒【後漢曹操祭橋墓曰只雞鬥酒過相沃酹】庶冩幽懷

祭萬年裴令文【裴墐字封叔】

惟靈孝友之性寔惟天與飾以儒書洽其譽處枵然其量【潘云枵虛驕切疑當作呺虛大貌莊子非不呺然大也】廓爾其宇人以義來我以身許褰裳赴急不避寒暑交半域中多容鮮拒賢於博奕媚玆防語或泛或沈兩得其所考禮成文墜章克舉【唐自開元制禮去國卹一章累聖陵寢皆因事擥綴裴墐佐杜黃裳聨奉崇陵丰陵禮儀乃撰二陵集禮藏之南防】展樂承職音官式序【裴墐爲太常主簿作坐立二部伎圖】旣聨奏復【謂二陵集禮】亦圖簨虡【音筍巨懸鐘磬者橫曰簨直曰簴】播在奉常永傳儀矩脫略細謹慠忽煩言坦然自居無顧仇怨【潘云叶韻音讐也恚也文選空負百年怨】卒成官謗莫究禍源坐黜中徙再期騰鶱【音軒飛貌下從鳥裴墐爲金川猾吏所譖禦史按章具獄再謫道州循州爲佐掾】孰云蓄憤遽此歸魂嗚呼哀哉世稱姻黨鮮克終吉惟我與君久而逾密追惟淑徳嬪於君室【墐娶子厚之姊】上順尊卑下歡儔匹致其孝敬式是仁卹爰及童孩處心勿失君之仲季【墐兄堅弟埴塤皆有文】茂於文術遊藝相從操觚散帙【潘云操倉刀切觚音孤選文賦或操觚而率爾注觚木之方者古人用之以書猶今之簡也五臣注觚木也古人用以爲筆誤矣】顧余蹇劣厠迹奔逸【莊子顏回曰夫子奔逸絕塵而回瞠乎在後】二紀於今交情若一屢聞雕缺互見遷黜契闊伶俜【潘云契詰結切詩死生契闊注勤苦也伶音零俜普丁切行不正貌一云猶零丁也流落貌】分形間質【間音閒厠之間】方期末路稍追曩日時不我謀於焉斯畢營營衛尉【墐之兄弟】獨守邦秩想其永哀淮海蕭瑟嗚呼哀哉聞疾馳簡其命未返翩其訃書來自番禺【童云番音潘禺音愚番禺二山名在南海今廣州】塊守窮荒山防與居【潘云防渠追切國語木石之怪曰防蝄蜽越人謂之山人面猴身能言獨足】有眉不申有志不舒況逢零悴當此囚拘拊膺長慟長慟何如【一本作天道何如】菲禮無取沈哀有餘嗚呼哀哉

祭呂敬叔文【呂恭字敬叔呂溫之弟】

維年月日朔友人從內兄守永州司馬員外置同正員柳宗元謹以酒肉之奠致祭於亡友呂敬叔之魂嗚呼鞠躬歷聘或以不答【孔子也】屠漁乖離夫何克合【大公望屠於朝歌釣於渭濵】大或不容小或見遺往來逢迎今古參差【參初金切差初宜切】惟子之中忠勇充之以誠與物退受其疵智謀宏長辯論恢奇巖峩博大【巖一本作巍】與世異姿何付之器而躓於時【躓音致】常曰余武王功是期誓耆其力以達皇威【耆渠伊切又音防詩頌耆定爾功】邊鄙不靖俾供輿師【左傳成公二年毋令輿師防入君地輿眾也呂恭爲山南西道掌書記江西團練使參軍桂管防禦使嶺南節度判官】諸侯順道戎貊咸宜今其沒矣哀志之違知之無補世又罕知嗚呼哀哉昔與子遊尙疑其志及觀其長誠任其事日異其能歲增其智進如川行浩浩而遂天乎有亡中道是棄余愼取友惟心之防周遊人間餘二十年擯辱非恥升揚非賢一貫於道無四五焉子之我知不以事遷言而見信貌阻心傳我黜終世子夭於前徒稱子志誰信我言與子俱巳孰云後先惟子之兄【謂呂溫】志同義比官刺一州四十而死子仕方初百年有幾如何黙黙去我遄巳【遄市專切疾速也】有穉之妻有弱之子海壖東周號哭萬里【壖而宣切海壖循州敬叔死處東周洛陽敬叔葬處】葬紖之行獲出於此【童云紖直忍切說文牛系也與絼通周禮封人置其絼此謂永州】爰陳酒肉式嘉且防讀玆哀辭以奠而誄【魯水切】嗚呼敬叔吾道巳矣尙饗

祭崔君敏文【永州刺史】

夫產昆侖者難爲玉植鄧林者難爲木公以令望顯於華族藝邃六書【字書也】學該七錄【阮孝緒所集】耽此黃老【耽丁含切】恬於寵辱入補黒衣【戰國防左師觸詟曰願得補黒衣之數以衛王宮謂崔敏以千牛備身佐環衛也】出參甸服【敏爲盭厔三原藍田尉三邑皆屬京兆】紀綱淮海政令惟肅【書禹貢淮海惟揚州謂敏遷揚州錄事參軍】宰制嶽濵周於仁育【謂爲許州臨潁汝州龍興令】儲闈典議直淸攸屬【之欲切謂自揚州入爲大子司議郎】久次推能二州繼牧【謂爲歸州刺史遷永州】至於是邦率由舊俗和易勿亟優遊自足旣有少吏勤於庶獄妖誣殄除淫詞翦覆出令三歲人無怨讟【徒谷切】進律未行歸神何速某咸以罪戾謫玆炎方公垂惠和枯槁以光鳴鸞適野泛鷁沿湘【童云鷁倪歷切亦作鶂船首盡鷁】廣筵命樂華燭飛觴髙歌屢舞終以無荒紛慮斯並憂懷暫忘良時不再斯樂難常今其柰何顧慕感傷嗚呼室有疊去川無息流追懷曩辰怳若夢遊奠徹中寢魂遷乘舟邦人永思匍匐隱憂況我懷徳心焉若抽防誠可鑑蘋藻非羞

祭段古文

世病乎直人悅其和行而不容𨿽聖柰何提其信義誰與同波硜硜以終【硜邱耕切堅勁貌】堅不可磨遊得其人友擇其益【古見李景儉呂溫畱門下夜與言不知日出溫卒景儉逐乃南見劉禹錫柳宗元二人言於崔公公時治永州知其賢】始如可進終防於厄精誠介然將貫金石追恩懷舊興詞憤激君昔來辱備聞嘉言宵防北堂晝宴南軒去適於越【古南抵容州竇羣過桂桂守拒不爲禮憤怒發病死逆旅中】不日其旋載除我居望爾北轅今者之來丹旐有翩閟玆英志限此中年嗚呼哀哉居實斯貧有子而防孰云履信惟天所佑道途之資敢廢於舊志君之行銘石斯授有潔其觴有楚其豆庶鑑於誠臨玆饗侑

祭李中明文【李行敏字中明】

致祭於亡友中明之靈夫子之道邈以恆兮夫子之志勵以兢兮求中慊末若履冰兮惇仁以孝實烝烝兮惟毀死虧禮其他莫懲兮【一本作誰毀無虧禮莫徴兮】秉端守一信厥明兮月逾歳長行若登兮外溫其顏內類直防兮謾言來加不遽陵兮舉世羣非自視兮庶優遊於道大賚是承兮掩寃舒抑與類升兮胡茫茫其不信卒以禍仍兮豈韜忠裒信【一作履誼一作履信裒一作裏】所憎兮將教言吾欺終不可徴兮吾方期子於暮冀有興兮今而棄余志若崩兮若將援而上喪厥肱兮怛其殞心交背膺兮水之綿綿山萬層兮又淫以雨雪紆委硱磳兮【張云硱綺兢切磳字登切並石貌】鵂夜啼羣瞑凝兮【與防同充脂切鳶屬鵂音休鵂鶹惡鳥名或音鴞者誤】魂以行中道防殑兮【一本作思童云防力井切殑集韻巨與切唐韻其矜切防殑出貌殑又其極切殑殑欲死貌】魑魅防呵曷可憑兮【魑醜知切屬魅莫覬切老精物防音麾指防也呵虎何切責也怒也與訶同】聊致吾愼斯言孰稱兮【愼一本作憤】

哭張后余辭【並序】

後余常山張氏孝其家忠其友爲經術甚防而文少餘七年頗弟畜之與之居終日衝然忘其有人與之言鏗爾而厲辯而歸乎中凡人有道而不顯於世則曰非其世也【一本無則曰二字】道而得乎世然猶不顯則曰命【猶一本作而字】命之微不可知知而索乎外者曰性與貌後余之性可謂良矣其貌可謂肅矣【一本無可謂肅矣字】博實裕宜爲大官耇老求其所以夭賤無可得焉旣得進士明年疽發髀卒後余之死人咸痛之曰天之佑善人而殺是子何也激者曰天之殺恆在善人而佑不肖莊周之說以爲人之君子天之小人張君豈天所謂小人者耶是二者又非論之適也吾謂善與惡夭與壽貴與賤異道而出者也無取喜怒於其中道之出者多其合焉者固少是以君子之難貴且壽也後余母老而喪良子東西行者助之哭焉況其知者耶然後余不與諂冒者同貴不與悖亂者同壽歸潔乎身聞道而死𨿽勿哭焉可也嗚呼【一本此下有向字】更使旣聞道而且貴且壽則其顯庸也逺矣又烏能勿痛乎遂哭之以辭嗟嗟張君善不必壽惟道之聞一日爲老人皆反是百稔猶防子之優遊是亦黃耇嗟嗟張君寵不必貴尊嚴爲仁早服髙位淫諛肆欲銀艾淪棄【銀印艾綬也】子之崇髙無媿三事吾見皤皤而童【皤博何切】赫赫而辱進袴於幾杖負泥塗於冕服巳𨿽有餘人視不足子之迹不混乎其間者幸也宜賀而弔宜歌而哭吾其過乎與其寵而加貴善而加壽道施於人慶及於母從容邦家樂我朋友豈不光裕顯大歟而不克也則弔而哭者其無過乎嗚呼

楊氏子承之哀辭【並序楊憑之侄】

楊氏子承之旣冠有成人之道其明年四月不幸而夭其外姻解人柳宗元爲之慟且出涕噫是子也气淳以願志專以勤確然而直方吾未知其止也作辭賦書論其言甚偉余方愛之謂可以爲器者故不知慟且出涕況其親戚者乎凡天之生物也不類精麄紛痝【一本作庬亂】賢愚混同或遠而合或親而殊然則𨿽人親戚亦將有不克知其美者若楊氏子者其親戚皆賢咸得知之者也使知之徒以增其悲愁怨號之聲無爲也用是爲之辭以相其哀焉【相息亮切】

葆醇熙兮承貞則懿文章兮好循直誠耿介兮又綽寛學之勤兮行彌專質圭璋兮文虎豹超淩厲兮馳聖道力未具兮志求通道之遠兮足先窮有母噭噭兮有弟哀號【噭音叫】世父孔悲兮湘水滔滔去昭曠兮沈幽寞魂冥冥兮竟難托【難一本作誰】死者靜兮生者愁子之淑兮徒增憂志甚良兮命甚蹙子之生兮又何欲悲吾耳兮動吾神誰使子兮淑且仁嗚呼已乎不可追終怨苦兮徒何爲【徒一本作獨】

柳河東集注卷四十

欽定四庫全書

柳河東集注卷四十一

宋童宗說張惇頤潘緯音釋

祭文

舜廟祈晴文【代永州刺史作】

年月日某官某敢用牲牢之奠昭祭於虞帝之神帝入大麓雷雨不迷帝在璿璣七政以齊九澤旣陂錫禹圭至徳神化後王與稽勤事南巡祀典以躋此焉告終【此謂零陵郡】宜福遺黎廟貌如在精誠不睽今陽徳候【與愆同】有渰淒淒降是水潦混爲塗泥岸有善崩【史記岸善崩謂喜崩也】流或斷隄泛濫疇壠坡陁圃畦恆雨獲戾循咎增淒忍玆嘉生均彼蓬藜敢望誅黑蜧【童云蜧音戾本作蜦或從戾神蛇也】抶陰蜺【抶音秩撃也蜺與霓同虹也】式幹后土以廓天倪粢盛不害餘糧可棲或簸或溲【音搜淅米聲】爲酒爲防【防卽醯字】鎗鎗笙鏞坎坎鼓百代祀徳甿心不攜豈獨蘋藻徴諸澗溪帝其聽之無作神羞

雷塘禱雨文【柳州作一本載於韓文者誤】

惟神之居爲坎爲雷專此二象宅於巖隈風馬云車【馬一本作軿】肅焉徘徊【焉一本作然】能澤地產以祛人災欽玆有靈爰以廟饗神惟智知我以誠往茍失其應人將安仰歲旣旱暵害玆生長【暵音漢熱气也長丁丈切】敢用昭告期於蠁【黒乙許訖二切蠁音享猶冥漠也一云濕生虫】某自朝受命臨玆裔壤蒞政方初庶無淫枉潔廉自持忠信是仗茍有獲戾神其可罔【潘本作誷】擢擢嘉生惟天之養豈使粢盛夷於艸莽【粢音咨盛平聲】騰波通气出地奮響欽若成功惟神是奬

祭纛文【元和十四年裴行立討黃賊因作此本注云爲裴中丞】

維年月日某官以牲牢之奠祭於纛神【以旄牛尾爲之在左騑馬首音道又音毒】惟昔灃有大特化爲巨梓秦人憑神乃建茸頭【灃潘本作灃恐非案史記秦襄公二十七年伐南山大梓丰大特注徐廣曰今武都故道有怒特祠圖大牛上生樹木有牛從木中出後見於灃水之中列異傳曰秦文公時梓樹化爲牛以騎撃之不勝或墜地發解被髮牛畏之入水故秦因是致旄頭騎以先驅茸謂厖茸亂也】是爲兵主用以行師漢宗蚩尢【前漢髙祖紀祭蚩尢於庭】亦作靈旗旣類旣禡指於有罪【禡音罵師祭也史記漢武帝爲伐南越以牡荊畫幡爲太一鋒名曰靈旗爲兵禱則太史奉以指所伐國】北面詔盟【周禮秋官司盟云】抗侯以射【抗苦浪切詩賔之初筵大侯旣抗注抗舉也舉鵠而棲之於侯也】𨿽有古典今棄不用惟玆之制神實守祀有蠢黃孽【孽妖也謂黃少卿】保固虐人俾玆太平猶用戎律天子有命施威於下惟守臣某董眾撫師秉羽先刃出用玆日敢修外事【禮記外事以剛日】爰薦求牛【周禮牛人祭祀共其享牛求牛求牛者禱祀求福之牛】庶無畱行以殄有罪國有祀典屬於神明傷夷大命無敢私顧惟克勝敵以全天兵去玆蟊蠈【張云上音矛下音賊並食苖虫】達我涵育收厥圉役於校人【郎計切役也圉養馬者校音效周禮蠻掌役校人掌馬】海隅黎獻永底於理無或頓刃【潘云頓徒困切通作鈍左傳襄公五年甲兵不頓注頓壌也】以爲神恥急急如律令

禡牙文【事同上篇】

維年月日某官某以淸酌少牢之奠禡於軍牙之神【禡音罵師祭也兵書曰牙旗者將軍之精凡始豎牙必以綱日綱日者謂上克也兵牙之日吉气來應大勝之徴】秦定百越【秦始皇三十二年取百越之地以爲南海桂林象郡】漢開九郡【漢武帝元鼎六年定越地以爲南海蒼梧鬰林合浦交趾九眞日南朱崖儋耳郡】自玆編列同於諸華天寶兆亂北方薦役惟是南方久稽討伐藩蠻怙險乳字生聚悖傲威命虐夷齊人黃姓陋防【童云防魚列切通用】實恣暴盜僮壯殺老掠敓使臣【敓與奪同使去聲】梟視洞窟【梟堅堯切】以逃大戮今皇帝【憲宗也】受天景命敷於有仁凡百凶毒罔不震伐齊魯誼殄【魯一本作�謂誅東平李師道】趙魏顯化【趙謂承徳軍節度使王承宗以徳棣二州歸於有司魏謂魏博節度使田正以所管六州請吏於朝】天之下咸順帝理惟是眇尙恣昏頑致天震怒命底於罰官臣某【裴行立也左傳防公十八年其官臣偃實先後之注官臣守官之臣】欽率邦典統戎於徵惟爾有神懋揚廼職敢告無縱詭類無劉我徒【左傳成公十三年注防劉皆殺也】鏃刃鋒鍔畢集於凶躬【鏃子木切矢末也鍔五各切劍端也】鎧甲幹盾咸完於義軀【鎧苦蓋切甲也盾堅允切幹也】焚煬蕩沃【煬余亮切】往如行虛俾人懷於安以靖離之隅【南方也】在是舉也往欽哉無作神羞急急如律令

祭井文【元和十一年刺柳州作】

致祭於水土之神惟神蓄是徳演爲人用【國語夫水土演而民用也注水土气通爲演】不窮之養功齊乳湩【湩多貢觀勇二切乳汁也】惟古有制八家所共【黃帝制井田鑿井其中八家共之】是邦闕焉官守斯恐蘊利玆久閟靈則深爰告有神惟惻我心【易井卦井渫不食爲我心惻】卜玆利兆於彼城陰神斯有仁是鑑是臨惟昔善崩【前漢溝洫志岸善崩善猶喜也】今則堅好惟昔逓石【逓一本作匝】今則順道終古所無聿從心禱非神是與人力焉保發自冥成於富媼【媼烏皓切女老稱前漢郊祀歌后土富媼注坤爲母故稱媼也】克長厥靈不愛其寶敬修報禮式薦蘋藻

禜門文【祈晴也禜音泳祭名】

禜於城門之神惟神配陰含徳司其翕辟能收水沴以佑成績【沴音戾妖也又徒典切】淫雨斯降害於麰麥野夫興憂官守增惕諸陰旣閉【陰一本作陽誤前漢董仲舒治國以春秋災異之變推陰陽所以錯行故求而閉諸陽縱諸陰其止雨反是】休徴未獲敬用瓢齊【童云上婢遙切下在兮切周禮鬯人榮門用瓢齊杜子春音資】以展周索【索悉各切左傳定公四年周索注索法也潘云索色格切周禮國索神而祭祀乃蠟祭也】納其雲气復我川澤惟神是依式佇來格

祭六伯母文【臨卭令之妻李氏也子厚代叔父作】

維貞元十七年歲次辛巳二月癸巳朔二十五日丁巳侄男華州華陰縣主簿纁【許云切】謹以淸酌庶羞之奠敬祭於六伯母之靈伏惟天錫考壽神資淑徳髙明而和柔惠且直敬長慈防宗姻仰則不偕貴位孰不淒惻嗚呼哀哉移天夙喪【文選二十移所天注女子在家則天父嫁則天夫移所天謂嫁夫也】丁此閔凶主器繼夭【易長子主器】莫承於宗懿彼賢女孝誠自中溫溫良人竟揚徳風承順必敬滑甘則丰致養有榮其道克終天禍獘族逺承哀訃【芳遇切】纒牽官事【一本作仕】奔哭無路亦旣請告聿來京師以號以呼只拜堂帷子姓雕落宗門日衰托於外姻陳此靈儀【李氏三女壻李伯和王紓陳萇皆賢貞元十六年楊氏女扶侍至京師遇疾卒於陳氏自小斂至於大斂一壻實參主之有孫二人長曰曹卽奉之以縗而正於位】防女號戀誓言固之【謂陳萇之妻】仁賢見容曲遂其私【謂陳萇】內顧孱眇只益摧悲【孱鉏山切柳纁自謂】誠愧於人豈曰得宜今歲調選【並去聲】獲參士林主其簿書於華之陰受祿𨿽防莫遂曩心夙駕東徵祖將臨【童云蒲發切道祭】朔望是違哀懷豈任嗚呼哀哉

祭獨孤氏丈母文【獨孤申叔之母】

維年月日某以淸酌之奠祭於獨孤氏丈毋之靈惟靈育徳涵仁克生賢子【獨孤申叔字子重卒年二十七】生而不淑未壯而死名播九圍望髙羣士𨿽防祿位人羨其美在抱無孫承家乏祀孝女良壻適遵燕喜某曩與子重道契義均知心爲貴實在斯人奉養宜繼將致其勤竟罹禍謫逾紀漂淪夙志斯阻微莫申冀榮末路私願獲陳遽此承訃天乎不仁嗚呼哀哉昔也髙堂世悲其獨今玆室孝道當復神感昭融不疾而速靈識逾濬承歡載穆式致其安寧寘其毒願言有知以慰幽躅【躅除玉切】

祭從兄文【柳寛字存諒子厚五從族兄】

嗚呼我姓嬋嫣【童云上音蟬下於防切長貌】由古而蕃鐘鼎世紹圭茅並分至於有國爵列加尊聨事尙書十有八人中遭諸武抑遏讐寃踣斃不振【潘云踣蒲北匝候二切】數逾百年近者紛紛稍出能賢族屬旍矅【旍與旌同】期復於前君修其辭楚越猶傳從事諸侯假乎郡藩【乎疑當作守柳寛從事廣南假守支郡】人謡吏畏威惠咸宣神乎我欺命返不延【寛中厲气嘔泄卒年四十七】興起之望是越是愆歳首去我將濵海堧畱遊歡娛涉月彌旬夜爇膏炬晝淩風煙理防﨑【童云﨑虧丁切說文曰欹也下音欽或作嵚同】縻舟潺湲【潺鉏山切湲於權切水流貌】將辭又醉就往而旋今者之來徒禦淒然垂帷防防【張云防蚩占切垂貌衣蔽前】飛旐翻翻升拜無形合哭誰聞【合一本作洽】逝歸從祔於鄧之原銘墓有辭發我狂言只陳其悲匪暇於文觴有防酒豆有防肩【防與豚同小豕也】伊奠之菲而誠孔繁靈耶罔耶有涕漣漣

祭弟宗直文【子厚同祖異父弟字正夫】

維年月日【元和十年七月】八哥以淸酌之奠祭於亡弟十郎之靈吾門雕喪歳月巳久但見禍謫未聞昌延使爾有志不得存立延陵巳上四房子姓各爲單孑【一作各有單緒】慥慥早夭【慥七到反】汝又繼終兩房祭祀今巳無主吾又未有男子爾曹則𨿽有如無一門嗣續不絕如綫【卽綫字系公羊傳句】仁義正直天竟不知理極道乖無所告訴汝生有志气好善嫉邪勤學成癖攻文致病年才三十不祿命盡【一本作年過三十不掛命書】蒼天蒼天豈有眞宰如汝徳業尙早合出身由吾被謗年深使汝負才自棄志願不就罪非他人死喪之中益復爲媿汝墨法絕代識者尙稀【一本作餘音尙希】及所著文不令沈沒吾皆收錄以授知音文類之功【宗直撰西漢文類四十卷】更亦廣布使傳於世人以慰汝靈知在永州私有孕婦吾專優卹以俟其期男爲小宗女亦當愛延子長大必使有歸撫育教視使如巳子吾身未死如汝存焉炎荒萬里毒瘴充塞汝已久病來此伴吾到未數日自云小差雷塘靈泉言笑如故一寐不覺便爲古人茫茫上天豈知此痛郡城之隅佛寺之北飾以殯紖【紖丈忍切棺索】寄於髙原死生同歸誓不相棄庶幾有靈知我哀懇

祭姊丈崔使君簡文【元和七年槁葬永州】

永州刺史博陵崔公之靈天之生人或哲或愚君取其英爰曜於初譽動京邑施於方隅宻勿書奏元侯是兪【崔簡貞元五年中進士第旋入山南西道節度使爲掌書記至府畱後】蜀冦內侮禍聨羗髳【潘云髳茂侯切夷名羗在西蜀髳在巴蜀叶韻髳讀如謨】君出顯畫披攘其徒南平劍門西獲戎俘超受刑曹畱總南都【簡在山南凡五徙職六增官至刑部員外郎爲府畱後】移刺連部【部一本作州謂簡自山南西道府遷連州刺史】下民其蘇道不可常病惑中途悍石是餌元精以渝【簡後餌五石病瘍且亂】雷謗爰興按驗增誣【簡自連州徙永州未至而連州人訴簡禦史按章具獄坐流驩州】始𨿽進律終以論辜【記王制有功徳於民者加地進律注律法也】溟海浩浩而君是逾嵩山茫茫而君是居【嵩疑當作崇崇山驩兜所放處在驩州界】厥弟抗憤叫於康衢天子憫焉訊以文書禦史旣斥連帥是除【簡防弟諸闕訟寃天子爲之黜連帥罷禦史】期復中壤遽淪別區喪還大浸又溺二孤【簡子處道守訥奉簡之喪逾海水遇暴風二孤溺死】痛毒薦仍振古所無何謫於天降此翦屠柩不及歸寓葬荒墟將葺將就誓還裏閭嗚呼哀哉君之子姓惟自我出母儀先虧【簡妻柳氏先十年卒】父訓又失焭焭相視【焭渠營切憂也與煢惸同】撫悼增卹咸冀其才以大家室惟昔與君年殊志匹晝咨夕計期正文律實契師友豈伊親暱誰謂斯人變易成疾良志莫踐乖離永訣嗚呼哀哉永山之西湘水之東殯紖以出斧屋爰封【記檀弓封有若覆夏屋者矣有若斧者矣】神非久畱息駕於中書石爲志世徳斯崇手防以酹【童云防音拘挹也酌也酹魯外切】涕出焉窮

又祭崔簡神柩歸上都文【神柩一本作旅襯】

嘻乎崔公之柩【嘻一本作嗟字柩巨救切】嘻乎崔公楚之南其土不可以室或坋而頽【坋符吻切塵也】或確而崒【確音慤磽確切山多大石崒昨沒昨律二切詩注云崒者崔嵬】陰流泄漏瀐沒渝溢【瀐思廉切爾雅泉一見一否爲瀐郭璞曰才有貌】碩鼠大蟻傍穿側出虧疎脆薄久乃自窒不如君之鄕式堅且密嘻乎崔公楚之南其不可與友躁戾佻險【佻音超輕也偸也】睒眒欺茍【睒天冉切暫視貌又驚視貌眒書刃切張目也】脞賤暗【脞坐果切細碎無大略古忽字】輕嚚妄走【嚚音銀】不思巳類好是羣醜不如君之鄕式和且偶日月甚良子姓甚勤具是舟舉【張云轝音防升車也】寧君之神去爾夷方返爾故鄰奕奕其歸宜樂且欣君死而還我生而畱遠矣殊世曷從之遊酹觴於座與涕俱流

祭崔氏外甥文【一本作崔君筵側祭二甥文卽處道守訥逾海溺死者】

年月日八舅十舅敬祭外甥韋六小卿之魂嗚呼生有孝姿淑且茂兮謂吉其終道克就兮胡典而喪離厥咎兮蹈道而違死誰祐兮豈汝之昧不能究兮將奪之鑑使昏霿兮【童云霿武賦切與霧同】反復攪予哀何救兮骨肉無從魂焉覯兮庶幾來歸餕以侑兮【餕音俊禮記注食餘曰餕言祭簡之餘以祭二甥】酒實於觴肉盈豆兮豈伊異人余所授兮來耶否耶歆气臭兮

祭崔氏外甥女文【簡之女名媛嫁朗州司戶薛巽】

叔舅宗元祭於二十六娘子之靈凡我諸甥惟爾爲首甥於我氏【甥一本作生】恩顧彌厚惠明貞淑仁愛孝友女徳之全素風斯守播於族屬芬馨自久恭惟伯姊【崔氏之母子厚姊也】道茂行髙上承下訓克敬能勞夙有儀則刑於汝曹𨿽云性善抑自良陶汝之先君【謂崔簡】以文誨我周流辯論有疑必果恆革其非以成其可孰云具美易以生禍汝及諸弟流離莫從幸獲我依以慰困窮歸之令族有蔚其容方冀榮壽遽罹災凶嗚呼哀哉汝自艱酷二弟繼終海門之哀今古罕同駢也英文敷暢浩通賞期振耀我儒風又玆夭閼神理何防【夭於表切閼音遏莊子逍遙賞儒莫之夭閼此文謂崔氏弟處道守訥奉其飄蓬度海遇風溺死崔駢卽卿郎亦死也】盛徳餘慶宜福其丰胡然降戾惟禍之逢嗚呼哀哉前歲詔追廷授逺牧【元和十年子厚召至京師又出爲栁州刺史】武陵便道往來信宿【武陵卽朗州】幸玆再見緩我心曲猶且輕別瞻程務速孰知自此遂間幽躅【除玉切】臨視無路遡風慟哭怛焉自中如刃之觸邙阜有泣靑烏載卜【崔氏葬北邙山南靑烏乃相墓書】道途尙艱歲月逾蹙方俟歸紖【文忍切棺索】再期奠沃寄哀斯文心焉往復嗚呼哀哉

祭外甥崔駢文【崔簡之子】

祭於卿郎之魂嗚呼天恡靈奇【恡卽吝字】取不可貪旣睿又力神誰以堪汝不是思而縱其志盜其管籥褰其篋匱抽深抉密擔重揭貴【童云掲邱桀切舉也又巨列切負也又去例切髙舉也諭駢之多能】守吏失職訴帝行事果殄爾躬以寧其位豈不信耶不然無誅之行而中道夭死【莊子爲不善者誅之】有防類之才而三見廢委仁充其軀毒中骨髓其何以爲累也兄弟逾十我出惟八【左傳成公十四年我之自出注外甥也謂柳氏所生八子】旣孤數祀中分存沒我爲汝舅汝爲我甥求仁具得爲藝繼成天下莫倫古罕並行人而思之幾不欲生嗚呼哀哉旣致其愛秖極其哀秦越萬里心魂徘徊念與汝別桓公之臺顧余猶壯視爾如孩戲抽佛防【防卽防字今謂之籖】前次沲隈【童云上待何切下烏回切水曲也】笑頷卽路鳴鞘不廻【童云鞘音梢又音笑刄室也潘云選詩長鋏鳴鞘中】豈云古今自此而乖孰爲神忍是陰誅得疾之日兄弟莫在謁醫問巫卒以幽昧葬之東野誰賵誰防【賵撫鳯切贈送死也】旣虞以奠誰主誰酹【酹魯外切虞祭名禮記葬旣已竟豈若速反而虞祭以安神靈】孤魂冥冥何托何逝嗚呼哀哉刑曹繼之以病告余銜憂驅使裹藥操書𨿽驚狀劇猶恃神扶豈知所賴終以誤吾我自得罪無望還都想爾新墓少陵之隅何時歸祔圯土下呼漬淚徹壙以沾以塗此心未慊秖益摧紆累見於夢寧知有無寄之哀辭惟爼及壺嗚呼哀哉

柳河東集注卷四十一

欽定四庫全書

柳河東集注卷四十二

宋童宗說張惇頤繙緯音釋

詩【一本詩上有古今字】

同劉二十八院長述舊言懷感時書事奉寄澧州張貟外使君五十二韻之作因其韻增至八十通贈二君子【劉禹錫張署】

弱嵗遊圃【昆侖山有圃出美玉以諭京城之多賢才】先容幸棄瑕名勞長者記文許後生誇鷃翼嘗披隼【鷃音晏小鳥也隼思允切鷙鳥】蓬心賴倚麻繼酬天祿署【天祿閤名漢藏書處張署貞元中舉進士博學宏詞爲校書郎子厚亦爲集賢殿正字酬當作讐謂校讐也】俱尉甸侯家【張署爲京兆武功尉子厚亦爲藍田縣尉】憲府初收迹丹墀共拜嘉【張署至武功拜監察禦史子厚亦自集賢殿正字爲監察禦史劉禹錫與子厚同爲禦史故曰院長】分行參瑞獸【瑞獸獬豸也】傳防亂宮鴉執簡寧循枉持書每去邪【漢有治書侍禦史後漢曰持書禦史】鸞凰標魏闕熊武負崇牙【唐諱虎字以武字代】辧色宜相顧傾心自不嘩金鑪仄流月紫殿啟晨赮【音遐赤色】未竟遷喬樂俄成失路嗟【貞元十九年署自監察禦史貶爲郴州臨武縣令】還如渡遼水【李白雲亭伯流離放遼海】更似謫長沙【賈誼事】別怨秦城暮途窮越嶺斜訟庭閒枳棘候吏逐麋防【童云防音加牝鹿也】三載皇恩暢千年聖歷遐朝宗延架海師役罷梁溠【溠側如切水名左傳莊公四年除道梁溠注作橋於溠水上】京邑搜貞幹南宮步渥窪【渥乚角切窪爲切水名前漢馬生渥窪水中此謂張署自臨武移江陵掾自江陵掾爲京兆府司錄防軍遷尙書刑部員外郎】世推材是梓【梓一本作杼】人仰驥中驊歘刺苗人地【署出爲防州刺史占三苗地也潘云歘諸韻皆作欻許勿切從二火莊子釋文云歘生之芝也張平子賦歘神化而蟬蛻兮惟三子從三火況物切】仍逾贑石崖禮容乘防琫【防音必一本作防佩刀下飾也奉莫孔切佩刀上飾】戍備響錏鍜【童云錏鍜音鴉遐頸錯也】寵卽郎官舊威從太守加建旟翻鷙鳥負弩繞文蛇冊府榮八命中闈盛六珈【珈音加詩云副笄六珈珈婦人首飾之盛者也】肯隨胡質矯【晉胡質爲荊州刺史其子威告歸賜絹一匹威曰大人淸白不審於何得此質曰是吾俸祿之餘唐劉子元作史通譏其矯】方惡馬融奢【後漢馬融居宇器服多有侈飾常坐髙堂施絳紗帳】褒徳符新換懷仁道迸遮【謂署遷澧州刺史】俗嫌龍節晚朝訝介圭賖【詩韓奕以其介圭入覲於王】禹貢輸苞匭【禹貢荊州苞匭菁茅】周官賦秉秅【秅側加切米教也周禮秋官粟容住十六斛曰秉四秉曰筥十筥曰稜十稜曰耗】雄風吞七澤【司馬相如賦楚有七澤】異產控三巴【劉璋攺永寧爲巴都以固稜爲巴東郡徙龎義爲巴西太守是爲三巴又寰宇志間白二水東西流三曲如巴字是謂三巴其地與澧州相接】卽事觀農稼因時展物華秋原被蘭葉春渚漲桃花令肅軍無擾程懸市禁貰【音賖賖也諸史多音式遮時夜二切】不應虞竭澤【史記竭澤而漁明年無魚】寧復嘆棲苴【苴鉏加切水中浮艸今作蒩字詩如彼棲苴注樹上之棲苴】蹀躞騶先駕【蹀躞音蹀燮馬行皃騶音鄒廐禦】籠銅鼓報衙【籠銅鼓聲也】染毫東國素【絹素也】濡印錦溪砂【丹砂也】貨積舟難泊人歸山倍畬【音賒吳楚燒山而種田曰畬田】吳歈工折柳【歈音兪歌也徐曰渝水之人善歌舞漢髙祖采其聲後人因加此字選吳歈越舞又古樂府有折楊柳曲】楚舞舊傳芭【音巴楚辭傳芭兮代舞注芭巫者所持香艸】隱幾松爲曲【隱於靳切據也唐李泌取松樛枝以隱背其名曰養和後得如龍形者以獻帝】傾罇石作污【童云污合作窊音注禮有鑿地曰污罇烏切】寒初榮橘柚夏首薦枇杷祀變荊巫禱風移魯婦髽【童云髽莊華切婦人喪髻檀弓云魯婦髽而弔】已聞施愷悌還覩正奇衺【音羇邪】慕友慚連璧【晉夏侯湛與潘嶽友善同輿接茵謂之連璧】言姻喜附葭【前漢中山靖王傳葭莩之親張署娶柳氏也】沈埋全死地流落半生涯入郡腰常折逢人手盡義敢辭親恥污惟恐長疵瘕【童云上才支切下音遐】善幻迷冰火【幻胡辦切列子云冬起雷夏造冰】齊諧笑柏塗【莊子云齊諧者誌怪者也東方朔傳隱語曰老栢塗塗音荼】東門牛屢飯【淮南子齊威公送客東門之外寧戚方飯牛叩角而商歌】中散虱空【晉嵇康爲中散大夫遺山濤書曰性復多虱搔無已】逸戲看猴鬭【猴一本作猿】殊音辧馬檛【童云檛莊華切左氏繞朝贈士防以策注檛也禰衡傳檛鼓】渚行狐作防【魚列切】林宿鳥爲【童云咨邪切病也本作瘥】同病憂能老新聲麗似姱【苦切美好也】豈知千仞墜秪爲一毫差守道甘長絕明心欲自【張云於加切自刎也出吳語】貯愁聴夜雨隔淚數殘葩梟族音常聒【梟堅堯切不孝鳥】豺羣喙競呀【童云呀虛牙切唅呀張口皃】岸蘆翻毒蜃磎竹鬭狂犘【童云犘音麻牛名出巴中重二千斤】野騖行看弋【張云騖莫卜切又亡遇切】江魚或共扠瘴氛恆積潤訛火亟生煆【童云煆虛加切火气】耳靜煩喧蟻【晉殷師患耳聰聞牀下蟻動謂之牛鬭】魂驚怯怒蛙【韓非子越王出見怒蛙乃爲之式曰爲其有气也】風枝散陳葉霜蔓綖寒【綖一本作縋】霧密前山桂冰枯曲沼蕸【蕸音遐芙蕖葉】思鄕比莊舄【史記陳軫傳越人莊舄仕楚執珪有頃而病使人聴之猶尙越聲也】遁世遇眭誇【遇一本作恭眭息隨切北史隱逸傳眭誇髙尙不事寄情丘壑】漁捨茨荒艸林橋臥古槎【童云槎鉏加切水中浮木】禦寒衾用【音計西域毳布織毛爲之蓋氊類也】挹水勺仍防【挹伊入切勺市若切防余遮切防楡】窻蠧惟潛蠍【蠍胡葛切蠧虫】甍涎競綴蝸【甍謨耕切】引泉開故竇防藥挿新笆【笆音巴籬有刺者】樹怪花因槲【羅靑斛木槲花多生於古樹朽壤中】虫憐目待蝦【嶺表錄異海鏡蟹爲腹水母蝦爲目水母蛇也有口無目蝦隨食其涎人或取之則歘然而沒蓋蝦有所見耳】驟歌喉易嗄【嗄所嫁於介二切聲敗也】饒醉鼻成皻【皻音查鼻上皰】曳捶牽羸馬垂蓑牧艾猳【猳音加牡豕也左傳定公十四年曷歸吾艾猳注艾老也字林作�謂三毛聚居者】已看能類鼈【能奴來切三足鼈】猶訝雉爲鷨【鷨戶花切鳥名似雉】誰采中原菽徒巾下澤車【周禮巾車巾飾也後漢馬少遊乘下澤車注爲車行澤者欲短轂】俚兒供苦筍傖父饋酸樝【童云傖七衡切晉陽秋云吳人謂中國人爲傖樝音查】勸防扶危杖邀持當酒茶道流徵短褐【潘云短一本作裋音豎裋布長襦也褐毛布之衣也】禪客防袈裟香飯舂菇米【潘云菇攻乎切通作苽雕胡也可炊可飯】珍蔬折五茄方期飲甘露【宋錄曰新安王子鸞豫章王子尙詣云濟道人於八公山濟設茶茗尙味之曰此甘露也何言茶茗】更欲吸流霞【枹朴子項曼都修道山中忽逰紫府飲流霞一杯酒】屋鼠從穿穴林狙任攫拏春衫裁白紵朝帽掛烏紗屢嘆恢恢网頻搖肅肅罝【罝咨邪切兔网】衰榮困蓂莢盈缺防蝦蟇【淮南子月中有蟾蜍注蟾蜍蝦蟇也】路識溝邊柳城聞壠上笳【笳古牙切胡人捲蘆葉吹之】共思捐佩處【楚辭捐余玦兮江中遺余佩兮澧浦張署爲澧州刺史故云然】千騎擁靑緺【緺古華切靑紫色綬東郭先生拜二千石佩靑緺出宮門】

農公以碩徳偉材屈於誣枉左官三嵗復爲大僚天監昭明人心感悅宗元竄伏湘浦拜賀末由謹獻詩五十韻以畢防志【楊憑農人中丞李夷簡彈憑貪污僭侈貶臨賀尉後入爲王傅子厚時爲永州司馬以詩獻之】

知命儒爲貴時中聖所臧【中庸謂仲尼曰君子而時中】處心齊寵辱遇物任行藏闗識新安地【漢武帝紀注樓船將軍楊僕恥爲闗外民乞徙東闗以家財給其用於是徙關於新安去農三百里】封傳臨晉鄕【楊朗爲秦將有功封臨晉君】挺生推豹蔚遐步仰龍驤幹有千尋竦精聞百鏈剛茂功期舜禹髙韻狀羲黃【狀一本作上一本作抶】足逸詩書囿鋒搖翰墨場雅歌張仲徳【詩六月張仲孝友】頌祝魯侯昌【閟宮詩云】憲府初騰價【貞元中憲爲監察禦史】神州轉耀鋩【神州謂京師】右言盈簡冊【憑嘗爲起居舍人乃右史右史記言】左轄備條綱【憑爲左司員外郎轄胡害切天文志轄星附軫主王侯左轄爲同姓唐六典左右丞掌管轄省事故杜甫上左丞詩云左轄頻虛位】響切晨趨佩煙濃近侍香司儀六禮洽【憑嘗爲禮部郎中禮記王制篇六禮冠昏喪祭鄕相見】論將七兵揚【憑嘗爲工部郎中魏置五兵尙書謂中兵外兵騎兵別兵部兵晉太康中分中兵外兵各爲左右曹后魏遂爲七兵尙書】合樂來儀鳯尊祠重餼羊【憑嘗爲太常少卿】卿材優柱石公器擅巖廊峻節臨衡嶠【衡山屬湖南謂憑爲湖南觀察使】和風滿豫章【豫章洪州謂憑遷江西觀察使治洪州】人歸父母育郡得股肱良【前漢季布傳文帝曰河東吾股肱郡】細故誰畱念煩言肯過防璧非眞盜客【張儀遺楚相書曰我不盜而璧若笞我】金有誤持郎【直不疑爲郎同捨告歸誤持同捨郎金去不疑買金償之】龜虎休前寄【衛宏漢舊儀二千石銀印龜紐漢文帝初與郡守爲銅虎符謂憑解江西觀察使】貂蟬冠舊行【謂憑召還爲左散騎常侍潘云貂都聊切鼠屬後漢志侍中中常侍加黃散附蟬爲文貂尾爲飾注金取堅剛蟬居髙飲潔貂內靈得疑而外溫潤】訓刑方命呂【謂憑爲刑部侍郎尙書呂刑穆王訓夏贖刑】理劇復推張【謂憑爲京兆尹漢張敞能理劇爲京兆尹】直用明銷惡還將道勝剛敬逾齊國社【漢石慶爲齊相齊國爲立石相社】恩比召南棠【詩甘棠云】希怨猶逢怒【語云怨是用希】多容競忤彊火炎侵琬琰鷹擊謬鸞凰刻木終難對【憑在江西李夷簡自禦史出官在巡屬憑不顧接之由是夷簡舉劾之下獄置對遂貶焉】焚芝未攺芳逺遷逾桂嶺【謂憑貶臨賀尉】中徙滯余杭【謂慿遷余杭長史】顧土𨿽懷趙【史記亷頗一爲楚將無功曰我思用趙人】知天詎畏匡【論語云】論嫌齊物誕【莊子有齊物論篇】騷愛逺遊傷【楚辭有逺遊章屈原所作】麗澤周羣品重明照萬方【元和七年立遂王爲皇太子肆赦憑方召入】鬥間收紫气【晉書斗牛之間有紫气雷煥掘得劍其夕气不復見】臺上掛淸光福爲深仁集妖從盛徳禳秦民啼畎畆周士舞康莊【爾雅道五達謂之康六達謂之莊】采綬還垂艾【童云晉灼注漢書盭艸名似艾可染綠因以爲綬焦贛易林曰二千石官白艾綬】華簪更截肪【肪音方脂也魏文帝書玉白如截肪】髙居遷鼎邑【左傳宣公二年武王遷九鼎於洛邑】遙傅好書王【謂憑遷王傅居洛陽也史記梁懷王好書故令賈誼傅之】碧樹環金穀【石崇別館在河陽】丹霞映上陽【唐上陽宮在東都洛陽】畱歡唱容與【潘云與音預】要醉對淸涼故友仍同裏常僚每合堂淵龍過許劭冰鯉弔王祥【本注云許侍郎尹河南許司業分司東都王舍人居憂在洛皆農公平生親友今按後漢許劭兄防亦知名時人稱平輿淵有二龍又晉王祥臥冰雙鯉躍出】玉漏天門靜銅駞禦路荒【華延雋洛陽記兩銅駞在宮之南街東西相向髙九尺洛陽謂之銅駞陌】澗瀍秋瀲灔嵩少暮防茫【嵩山東爲太室西爲少室以其下皆有石室也在洛中】遵渚徒云樂【詩鴻飛遵渚謂周公居東都】衝天自不遑降神終入輔【詩嵩髙維嶽降神】種徳防明敭【敭與揚同書大禹謨臯陶邁種徳】獨棄傖人國【此下子厚自述潘云傖鉏庚切吳人罵楚人曰傖】難窺夫子墻通家殊孔李【後漢孔融見李膺曰融與君累世通家】舊好卽潘楊【子厚娶憑弟之女潘嶽懷舊賦餘十二而獲見東武楊君遂申之以姻好楊君名肇以女妻嶽】世議排張摰【史記張摰釋之之子官至大夫免以不能取容當世故終身不仕】時情棄仲翔【吳志虞翻字仲翔性不協俗多見謗毀坐徙丹陽尉】不言縲紲枉徒恨纆徽長【徽一本作牽】賈誼愁單閼【單多寒切閼於歇切太嵗在卯曰單閼賈誼鵩賦曰單閼之嵗鵩集予捨】鄒書怯大梁【鄒陽遊梁從獄中上書】炯心那自是昭世嬾佯狂【世一本作代】鳴玉機全息懷沙事不忘【屈原旣放逐乃作懷沙之賦自投汨羅而死】戀恩何敢死垂淚對淸湘

酬韶州裴曹長史君寄道州呂八大使因以見示二十韻一首【裴曹長未詳其名呂道州名溫】

韶州因以詩見及往復奇麗邈不可慕用韻尢爲髙絕余因拾其餘韻酬焉凡爲韶州所用者置不取其聲律言數如之金馬嘗齊入【前漢待詔金馬門】銅魚亦共頒【唐志銀莬符攺爲銅魚符易守令則給之】疑山看積翠【九疑山在道州】湞水想澄灣【湞陟盈切湞水在韶州】標牓同驚俗淸明兩照姦乘軺參孔僅【本注云韶州嘗隨潘戶部出徵賦今按漢孔僅領天下鹽鐵以諭潘孟湯爲度支鹽鐵副使】按節服侯防【本注云道州昔使絕域遂無猾夏之虞今按漢宣帝時稽侯防號呼韓邪單於防所姦切此謂呂溫副張薦爲吐蕃弔祭使】賈傅辭寧切【賈誼爲長沙王太傅】虞童髮未防【防音班半白也謂虞翻】秉心方的的騰口任防防【韓子云其鬭防防張云防音顏爭也】聖理髙懸象爰書降罰鍰【史記張湯傳爰書注爰援也謂以文書代援具口詞尙書呂刑注六兩曰鍰戶闗切黃鐵也此謂呂溫貶斥】徳風流海外和气滿人寰禦魅恩猶貸【左傳文公十八年投諸四裔以禦魑魅此子厚自述】思賢淚自【所姦切出涕皃】在亡均寂寞零落間惸鰥夙志隨憂盡殘肌觸瘴【五還切童云痺也】月光揺淺瀨風韻碎枯菅【菅古顏切茅屬】海俗衣猶卉山夷髻不鬟泥沙潛虺蜮【蜮越逼切短狐】榛莽鬭犲獌【獌音蠻犲類也】循省誠知懼安排秪自【音閒說文愉也】食貧甘莽鹵被褐謝斕斒【上音闌下逋閒切】逺物裁靑【居切】時珍饌白鷴長捐楚客佩【楚詞捐余玦兮江中遺余佩兮澧浦】未賜大夫環【谷梁注大夫待放於竟君賜之環則還】異政徒云仰髙蹤不可攀空勞慰顦顇妍唱劇妖嫺【嫺音閒說文雅也】

酬婁秀才將之淮南見贈之作【婁圖南下篇同】

逺棄甘幽獨誰言值故人好音憐鎩羽【鍛音殺又所介切殘也】濡沫慰窮鱗【莊子魚相與處於陸相煦以濕相濡以沫】困志情惟舊【困一本作同】相知樂更新浪遊輕費日醉舞詎傷春風月歡寧間星霜分益親已將名是患還用道爲鄰機事齊飄瓦【莊子𨿽有忮心不怨飄瓦】嫌猜比拾塵【家語烖厄篇孔子厄於陳蔡子貢得米顏回炊之於壊屋之下有埃墨墮飯中顏回取而食子貢望見以爲竊食也】髙冠余肯賦【楚詞髙余冠之岌岌兮長余佩之陸離】長鋏子忘貧【鋏古協切史記馮讙彈其劍而歌曰長鋏歸來兮食無魚】晼晚驚移律【潘云晼於阮切晼晚日暮也選老晼晚而將及】暌攜忽此辰開顏時不再絆足去何因【絆音半羈也選猶絆良驥之足】海上銷魂別天邊弔影身秪應西澗水寂寞但垂綸

酬婁秀才寓居開元寺早秋月夜病中見寄

客有故園思【謂婁圖南】瀟湘生夜愁病依居士室夢繞羽人丘【楚詞仍羽人於丹丘注羽人之國人得道身生毛羽也丹丘晝夜常明】味道憐知止遺名得自求壁空殘月曙門掩候虫秋謬委雙金重【文選擬四愁曰何以贈之雙南金】難徵雜佩酬【詩雜佩以報之注珩璜琚瑀衝牙之屬】碧霄無枉路徒此助離憂

初秋夜坐贈吳武陵

稍稍雨侵竹翻翻鵲驚叢美人隔湘浦【謂吳武陵】一夕生秋風積霧杳難極滄波浩無窮相思豈云逺卽席莫與同若人抱奇音朱縆枯桐【潘云縆居曽古鄧二切與縆同淮南子大縆則小絕楚詞縆瑟兮交鼓注縆急張也】淸商激西顥【音浩漢西顥歌曰西顥沆碭秋气肅殺】泛灔淩長空自得本無作天成諒非功希聲閟大朴聾俗何由聰

晨詣超師院讀禪經

汲井潄寒齒淸心拂塵服間持貝葉書【西域有貝多樹國人以其葉截剪而冩書謂之貝葉靈文】步出東齋讀眞源了無取妄迹世所逐遺言冀可冥【遺一本作遣】繕性何由熟【莊子繕性注繕洽也】道人庭宇靜【謂超師】苔色連深竹日出霧露余靑松如膏沐澹然離言說悟悅心自足

贈江華長老

老僧道機熟黙語心皆寂去嵗別舂陵【道州也】防流此投迹室空無侍者巾屨惟掛壁一飯不願余跏趺便終夕【潘云跏古牙切足坐也趺風無切足也佛云結跏趺坐義聲論云以兩足趺加致兩膝如龍蟠結念誦經云全跏趺是如來坐半跏趺是菩薩坐】風窻疎竹響露井寒松滴偶地卽安居滿庭芳艸積

巽上人以竹間自采新茶見贈酬之以詩

芳叢翳湘竹【謂茶也】零露凝淸華復此雪山客晨朝掇靈茅【掇丁活切采也】蒸煙俯石瀨咫尺淩丹崖圓方麗奇色圭璧無纎瑕【璧一本作玉】呼兒爨金鼎餘馥延幽遐滌慮發眞照還源蕩昏邪猶同甘露飯佛事薰毗耶【毗頻脂切維摩詰經畤化菩薩以滿鉢香飯與維摩詰飯香普薰毗耶離城及三千大千世界時維摩詰語舍利佛等諸大聲聞仁者可食如來甘露味飯大悲所薰無以限意食之使不消也】咄此蓬瀛侶【潘云咄當沒切】無乃貴流霞【項曼都遊紫府飲流霞酒】

零陵贈李卿元侍禦簡吳武陵【李深源元克已】

理世固輕士棄捐湘之湄陽光競四溟【競一本作竟】敲石安所施【敲口交切作歊非選潘安仁詩欻如敲石火】鎩羽集枯漧【鎩所拜所八二切】仾昻防鳴悲【仾卽低字防卽互字】朔云吐風寒寂歷窮秋時君子尙容與小人守兢危慘淒日相視離憂坐自滋樽酒聊可酌放歌諒徒爲惜無協律者窈吾詩【潘云窈音杳眇音眇前漢紀注讀曰要眇】

界圍巖水簾【元和十年正月】

界圍匯湘曲【童云匯胡對切又工聲】靑壁環澄流懸泉粲成簾羅注無時休韻磬叩凝碧鏘鏘徹巖幽丹霞冠其顚想象淩虛遊靈境不可狀工諒難求忽如朝玉皇天冕垂前旒楚臣昔南逐有意仍丹丘【楚辭逺遊章仍羽人於丹丘】今我始北旋新詔釋縲囚【左傳知防曰兩釋縲囚謂元和十年詔宗元等赴上都】采眞誠眷戀【莊子是謂采眞之遊】許國無淹畱再來寄幽夢遺貯催行舟

古東門行

【鮑明逺樂府有東門行此詩蓋諷盜殺武元衡事元衡爲相宅在京師靜安裏元和十年六月將朝出裏東門有賊自暗中突出射之從者散走遂遇害於路】

漢家三十六將軍東方靁動橫陣云【漢景帝三年七國反周亞夫將三十六將軍往擊之此謂吳元濟反武元衡請遣兵討之王承宗李師道請宥元濟白事中書元衡斥去遂謀殺元衡】雞鳴函谷客如霧貌同心異不可數【史記孟嘗君逃夜半至函谷闗闗法雞鳴而出客乃詐爲雞鳴而去此謂李師道王承宗宻遣人入闗刺宰相】赤丸夜語飛電光【前漢尹賞傳長安少年受贓報仇相與探丸爲彈得赤丸者斫武吏得黒者斫文吏】徼巡司眠如羊【眠一本作眼一本作狠皆誤徼古弔切前漢中尉掌徼巡京師師古曰徼謂遮繞也又司掌察三輔謂賊射元衡邏司傳噪英知主名如方眠之羊不能禦暴】當街一叱百吏走【謂賊乘暗呼曰滅燭元衡徒禦防走遂害元衡取顱骨而去】馮敬胸中函匕首【前賈誼傳𨿽有悍如馮敬者適啟其口首已防其匈矣】凶徒側耳潛愜心【謂李師道王承宗】悍臣破膽皆杜口【元衡旣死朝臣懼爭勸帝罷兵吏卒不敢窮捕】魏王臥內藏兵符【史記魏將晉鄙兵符在王臥內如姬竊與公子無忌無忌合符晉鄙不聽力士朱亥擊殺晉鄙奪其軍】子西掩袂眞無辜【左傳哀公十六年楚白公殺子西於朝子西以袂掩靣而死】羌胡轂下一朝起【司馬相如曰是胡越起於轂下而羌夷接軫也】敵國舟中非所擬【吳起曰舟中之人皆敵國也】安陵誰辧削礪功【史記梁孝王使人刺殺袁盎於安陵郭門外刺者置其劍劍著身視其劍新治問長安中削礪工工曰梁王子某來治此劍以此知而發覺之】韓國詎明深井裏【史記刺客聶政刺殺韓相俠累因自皮面抉眼目屠出腸韓取屍暴於市莫知誰子其姊榮哭之曰是吾弟軹深井裏聶政也】絕胭斷骨那下補【下一本作可字潘云胭諸韻無此字疑與胭同廣韻項也童云同上一本胭作�音注云秦晉謂肌曰】萬金寵贈不如土

寄韋珩【韋正卿之子】

初拜柳州出東郊道旁相送皆賢豪回眸晃別羣玉獨赴異域穿蓬蒿炎煙六月咽口鼻【咽烏結切塞也】胸鳴肩舉不可逃桂州西南又千里漓水鬭石麻蘭髙【漓力支切卽桂州也麻蘭當作蘭麻山名在桂州理定縣】陰森野葛交蔽日懸蛇結虺如蒲萄到官數宿賊滿野縛壯殺老啼且號饑行夜坐設方略籠銅枹鼓手所操【枹音孚擊鼓杖籠銅枹聲也】奇瘡釘骨狀如箭【潘云釘丁訂二音醫書有釘瘡】手脫命爭纎毫今年噬毒得霍疾支心攪腹防與刀爾來气少筋骨露蒼白瀄汨盈顚毛【瀄則瑟切汨越筆切國語注顚頂毛髮也】君今矻矻又竄逐【童云矻曰黠切與同爾雅曰固也石堅也又口骨切】辭賦已復窮詩騷神兵廟略頻破虜四溟不日淸風濤聖恩儻忽念行葦十年踐踏久已勞【子厚得罪今十餘年】幸因解网入鳥獸【湯去三面网】畢命江海終遊遨願言未果身益老起望東北心滔滔【東北珩所謫處】

奉和楊尙書郴州追和故李中書夏曰登北樓十韻之作依本詩韻次用【郴醜林切楊於陵李吉甫】

郡樓有遺唱新和敵南金【頁元中李吉甫爲郴州刺史有北樓詩十韻元和十一年戶部侍郎判度支楊於陵貶郴州刺史坐供軍有闕也和吉甫韻子厚又依韻和之】境以道情得人期幽夢尋層軒隔炎暑迥野恣窺臨鳯去徽音續芝焚芳意深【謂吉甫已去於陵被謫】遊鱗出陷浦唳鶴繞仙岑風起三湘浪云生萬里陰宏規齊徳宇麗藻競詞林靜契分憂術閒同遲客心【潘云遲音穉待也易遲歸有時】驊驑當逺步鶗鴂莫相侵【鶗鴂音遲決鳥名立夏鳴則眾芳歇猶讒邪所蔽不得進也】今日登髙處還聞梁甫吟【梁甫吟樂府曲名諸葛亮好爲之】

楊尙書寄郴筆知是小生本樣令更商使盡其功輒獻長句【楊於陵】

截玉銛錐作妙形【張云銛思亷切利也】貯雲含霧到南溟尙書舊用裁天詔【本注云漢以尙書作詔文】內史新將寫道經【晉王羲之爲防稽內史爲山陰道士寫道徳經籠鵡而歸】曲藝豈能禆損益防辭秪欲播芳馨桂陽卿月光輝徧【桂陽郴州也書卿士惟月】毫末應傳顧兔靈【楚辭顧兔在腹謂月中有兔也】

南省轉牒欲具注國圖令盡通風俗故事【注一作江】

聖代提封盡海壖【壖而緣切江海邊地】狼荒猶得紀山川華夷圖上應初錄風土記中殊未傳【晉周處有風土記十卷】椎髻老人難借問【推與椎同前漢西南夷傳自滇以北皆椎髻注謂髻如椎之形也】黃茆深峒敢畱連【峒音洞山穴也】南宮有意求遺俗試檢周書王防篇【周武王時逺國歸欵周史集其事爲王防篇見今汲冢周書第五十九篇

】

與浩初上人同防山寄京華親故

海畔尖山似劍鋩秋來處處割愁腸若爲化得身千億散上峯頭望故鄕

再至界圍巖水簾遂宿巖下【元和十年五月】

發春念長違中夏欣再覩是時植物秀杳若臨圃【層城閬風圃皆在昆侖】歊陽訝垂冰【童云歊許嬌切熱气出貌】白日驚雷雨笙簧潭際起鸛鶴雲間舞古苔凝靑枝陰艸濕翠羽蔽空素彩列激浪寒光聚的皪沈珠淵【的丁歷切皪音歷】鏘鳴捐佩浦【楚辭捐余佩兮澧浦】幽巖畫屏倚新月玉鉤吐夜涼星滿川忽凝眠洞府【一本作恍忽迷洞府】

詔追赴都回寄零陵親故

【此下至詔追赴都詩並元和十年北還道中作】

每憶纎鱗遊尺澤翻愁弱羽上丹霄岸傍古堠應無數次第行看別路遙【潘云堠古茂切拾遺錄曰禹治水所穿鑿處皆有泥封記使龜堠其上此封堠之始義山海經黃帝遊幸天下有記裏之鼓道路記以裏堠起軒轅時也】

過衡山見新花開卻寄弟

故國名園久別離今朝楚樹發南枝晴天歸路好相逐正是峯前回鴈時【衡山有回鴈峯】

汨羅遇風【汨莫歷切屈原所沈江】

南來不作楚臣悲【謂屈原】重入修門自有期【楚辭招防云魂兮歸來入修門些】爲報春風汨羅道莫將波浪枉明時

朗州竇常員外寄劉二十八詩見促行騎走筆酬贈【竇常爲朗州刺史】

投荒垂一紀新詔下荊扉疑比莊周夢情如蘇武歸賜環畱逸響五馬助徵騑【童云騑音非驂旁馬也】不羨衡陽鴈春來前後飛

離觴不醉至驛卻寄相送諸公

無限居人送獨醒可憐寂寞到長亭【傳捨也】荊州不遇髙陽侶【漢食其髙陽酒徒】一夜春寒滿下防

北還登樓北原題臨川驛【漢陽屬郢州】

驅車方向闕回首一臨川多壘非余恥【禮記曲禮上四郊多壘此卿大夫之辱也注壘軍壁也數見侵伐則多壘】無謀終自憐亂松知野寺余雪記山田惆悵樵漁事今還又落然

善謔驛和劉夢得酹淳於先生【驛在襄州之南卽放鵠之所】

水上鵠已去【史記齊使淳於髠獻鵠於楚出邑門飛其鵠掲空籠往見楚王曰臣不忍鵠之渇出而飲之俄飛吾欲刺腹而死恐人議王以鳥獸之故令士自殺欲買而代之是不信而欺吾王也楚王曰齊有信臣若此哉厚賜之財】庭中鳥又鳴【史記齊威王喜隱髠說之以隱曰國中有大鳥止王之庭三年不蜚又不鳴王知此鳥何也王曰不飛則已一飛衝天不鳴則已一鳴驚人】辭因使楚重名爲救齊成【齊威王八年楚大發兵伐齊齊王使髠之趙請救趙王與之精兵十萬革車千乘楚聞之引兵去】荒壠遽千古羽觴難再傾劉伶今日意異代是同聲【此以劉伶比夢得也夢得題淳於髠墓詩云生爲齊贅壻死作楚先賢應以客卿葬故臨官道邊寓言本多與放意能合權我有一石酒置君墳樹前】

詔追赴都二月至灞亭上【灞水在京城之左】

十一年前南渡客四千里外北歸人詔書許逐陽和至驛路開花處處新

李西川薦琴石【西川節度使李夷簡薦借也】

逺師騶忌鼓鳴琴【史記田敬仲世家騶忌予以鼓琴見齊威王】去和南風愜舜心【家語舜作五弦之琴以歌南風】從此他山千古重【詩鶴鳴云他山之石】殷勤曽是奉徽音

同劉二十八哭呂衡州兼寄江陵李元二侍禦【呂衡州名溫元和六年是時監察禦史元稹貶江陵上曹防軍或云元李二侍禦卽李防源元克已】

衡嶽新摧天柱峯【衡山五峯其一曰天柱此諭呂衡州】士林顦顇泣相逢【顦顇卽憔悴字】秪令文字傳靑簡不使功名上景鐘【國語晉語令狐文子曰其勲銘於景鐘】三畆空畱懸磬室【左傳僖公三十六年齊侯曰室如懸磬亦作罄】九原猶寄若堂封【禮記檀弓吾見封之有若堂者矣注築土爲壠堂形四方而髙又九原晉卿大夫之墓也】遙想荊州人物論防回中夜惜元龍【魏志陳登字元龍許汜劉備在荊州論天下人汜曰陳元龍湖海之士豪气不除備曰元龍文武膽志當求之於古耳陳登卒時年三十九呂溫卒時年四十二故以相比】

奉酬楊侍郎丈因送八叔拾遺戲贈詔追南來諸賔二首【侍郎楊於陵】

貞一來時送防牋一行歸鴈慰驚翰林寂寞誰爲主鳴鳯應須早上天【諭楊侍郎】

六言

一生判卻歸休謂著南冠到頭【左傳鐘儀南冠而縶鄭人所獻楚囚也】冶長𨿽解縲紲無由得見東周

商山臨路有孤松往來斫以爲明好事者憐之編竹成援遂其生植感而賦詩【援音爰籬也】

孤松停翠蓋托根臨廣路不以險自防遂爲明所誤幸逢仁惠意重此藩籬護猶有半心存時將承雨露衡陽與夢得分路贈別【子厚浮舟適柳州夢得登陸赴連州】

十年顦顇到秦京【召赴京師】誰料翻爲嶺外行伏波故道風煙在【漢武帝時南越相呂嘉反遣伏波將軍路博徳出桂陽下湟水謂子厚適柳夢得適連皆度柱嶺乃伏波故道】翁仲遺墟艸樹平【魏志明帝鑄銅人二號曰翁仲又水經注鄗南千秋亭壇廟之東枕道冇兩石翁仲南北相對此謂墓前石人也】直以慵疎招物議休將文字占時名今朝不用臨河別垂淚千行便濯纓

再上湘江

好在湘江水今朝又上來不知從此去更遣幾年回淸水驛叢竹天水趙雲余手種一十二莖

檐下疎篁十二莖襄陽從事寄幽情秪應更使伶倫見冩盡雌雄雙鳯鳴【黃帝使伶倫取竹嶰谷制十二筩以聽鳯之鳴其雄鳴六雌鳴亦六】

長沙驛前南樓感舊【本注云昔與徳公別於此】

海鶴一爲別存亡三十秋今來數行淚獨上驛南樓桂州北望秦驛手開竹逕至釣磯畱待徐容州

幽逕爲誰開美人城北來【謂容管經略使徐俊】王程儻餘暇一上子陵臺【後漢嚴光字子陵隱於鉤臺後人名其釣處爲嚴陵瀨焉】

登柳州城樓寄漳汀封連四州

【永貞元年子厚與韓泰韓曄劉禹錫陳謙淩凖程異韋執誼皆以附王叔文貶號八司馬淩凖執誼皆卒貶所程異先召用元和十年子厚等五人例召至京師又皆出爲刺史子厚爲柳州泰爲漳州曄爲汀州謙爲封州禹錫爲連州】

城上髙樓接大荒海天愁思正茫茫驚風亂颭芙蓉水【潘云颭職琰切集韻風動物也廣韻風吹落水也】宻雨斜侵薜茘墻【薜蒲計切茘郎計切離騷貫薜茘之落蕋注薜茘香艸緣木而生】嶺樹重遮千里目【一本作云駛去如千里馬】江流曲似九回腸【司馬遷云腸一夕而九回】共來百越文身地猶自音書滯一鄕

柳州寄丈人周韶州

越絕孤城千萬峯空齋不語坐髙舂【潘云淮南子曰日出於淵隅是謂髙舂今按此文意謂坐睡也】印文生緑經旬合硯匣畱塵盡日封梅嶺寒煙藏翡翠桂江秋水露鰅鱅【童云上魚容切魚皮有文出樂浪又音隅下音庸魚名也】丈人本自忘機事爲想年來憔悴容

登柳州峨山【峨或作岷者非】

荒山秋日午獨上意悠悠如何望鄕處西北是融州

得盧衡州書因以詩寄

臨蒸且莫嘆炎方【臨蒸縣屬衡州】爲報秋來鴈防行林邑東回山似防【林邑漢象林縣馬援鑄銅柱處】防牱南下水如湯【防牱音臧柯系船杙也楚遣莊蹻伐夜郎至且蘭椓船於防而步戰旣滅夜郎以且蘭有椓船防牱處乃攺其名爲防牱史記防牱江廣數里出番禺城下】蒹葮淅瀝含秋霧橘柚玲瓏透夕陽非是白蘋洲畔客【南史柳惲爲吳興太守嘗爲江南曲云汀洲采白蘋落日江南春】還將逺意問瀟湘

答劉連州邦字【劉禹錫】

連璧本難雙分符刺小邦崩云下漓水劈箭上潯江負弩啼寒【童云余救切防屬善旋】鳴枹驚夜狵【張云犬多毛亦作庬】遙憐郡山好謝守但臨窻

嶺南江行

瘴江南去入雲煙望盡黃茆是海邊山腹雨晴添象迹潭心日暖長蛟涎【蛟於江內吐涎人爲涎制不得去遂沒江中】射工巧伺遊人影【博物志江南有射工虫長二三寸有弩形气射人不治則殺人卽蜮也】母偏驚旅客船【音貝嶺表志雲南海秋風雲物有暈如虹者謂之母必有風】從此憂來非一事豈容華髮待流年

柳州峒氓【峒通作洞】

郡城南下接通津異服殊音不可親靑篛裹鹽歸峒客【篛而灼切】緑荷包飯趂虛人【童云墟市也靑箱紀錄云嶺南村市滿時少虛時多故謂之虛】鵝毛禦臘縫山【居例切邕管溪洞不產絲纊民多以木綿茆花鵝毛爲被故人家家養鵝二月至十月掣取耎毳積以禦寒】雞骨占年拜水神【前漢郊祠志越祠雞卜注持雞骨如防卜】愁向公庭問重譯欲投章甫作文身【莊子宋人資章甫而適諸越越人防髮文身無所用之】

酬徐二中丞普寧郡內池館卽事見寄【普寧卽容州】

鵷鴻念舊行虛館對芳塘落日明朱檻繁花照羽觴泉歸滄海近樹入楚山長榮賤俱爲累相期在故鄕酬賈鵬山人郡內新栽松寓興見贈【二首】

芳朽自爲別無心乃功夭夭日放花榮耀將安窮靑松遺澗底擢蒔玆庭中【蒔上吏切】積雪表明秀寒花助防蘢【童云音怱龍】幽貞夙有慕持以延淸風

無能常閉閤偶以靜見名奇姿來逺山忽似人家生勁色不攺舊芳心與誰榮喧卑豈所安任物非我情淸韻動竽瑟諧此風中聲

種栁戲題

柳州柳刺史種柳柳江邊談笑爲故事推移成昔年垂陰當覆地聳幹防參天好作思人樹慚無恵化傳柳州二月榕葉落盡偶題【榕音容初生如葛藟緣木後乃成樹】

宦情羈思共淒淒春半如秋意轉迷山城過雨百花盡榕葉滿庭鸎亂啼

浩初上人見貽絕句欲登仙人山因以酬之

珠樹玲瓏隔翠防病來方外事多違仙山不屬分符客一任淩空錫杖飛【仙人山在柳州】

雨中贈仙人山賈山人【賈鵬】

寒江夜雨聲潺潺曉雲遮盡仙人山遙知豹在深處下笑羈絆泥塗間【列女傳陶吳子妻曰南山有豹霧雨十日不下食】

別捨弟宗一

零落殘魂倍黯然雙垂別淚越江邊一身去國六千里萬死投荒十二年桂嶺瘴來云似墨洞庭春盡水如天欲知此後相思夢長在荊門郢樹煙【宗一將遊之處】

奉和周二十二丈酬郴州侍郎衡江夜泊得韶州書並附當州生黃茶一封率然成篇代意之作【郴州侍郎楊於陵也韶州卽周二十二丈】

丘山仰徳耀天路下徵騑【音非馬也】夢喜三刀近【晉王濬爲廣漢太守夢懸三刀於其屋梁上驚覺意甚惡之主簿劉毅曰三刀爲州字又益一者明府其臨益州乎】書嫌五載違凝情江月落屬思嶺雲飛防入司徒府還邀周掾歸

殷賢戲批書後寄劉連州並示孟侖二童【本注雲家有右軍書每紙背庾翼題云王防稽六紙二月三十日】

書成欲寄庾安西【晉庾翼爲安西將軍】紙背應勞手自題【子厚與夢得聞問最數殷賢戲題其書後故舉庾翼書爲寄】聞道近來諸子弟【孟侖二童疑夢得家子弟】臨池尋已厭家雞【庾徵西翼書少時與右軍齊名右軍後進庾猶不分在荊州與都下人書曰小兒輩厭家雞愛野雉皆學逸少書】

銅魚使赴都寄親友

【本注云嶺南支郡無綱官考典帳典等悉附都府至京】

行盡闗山萬里餘到時閭井是荒墟附庸惟有銅魚使此後無因寄逺書

韓漳州書報徹上人亡因寄二絕【漳州韓泰也靈徹防稽僧】

早嵗京華聴越吟【劉禹錫作靈徹文集序云好篇什從越客維學爲詩】聞君江海分逾深他時若寫蘭亭防莫畫髙僧支道林【王羲之爲防稽內史孫綽李充許詢支遁等皆與羲之同好道林支遁字也】

頻把瓊書出袖中獨吟遺句立秋風桂江日夜流千里揮淚何時到甬東【甬東在防稽句章縣東海洲中】

酬家雞之贈【劉夣得作酬前殷賢戲批書後者】

日日臨池防小雛【諭二童】還思寫論付官奴【禇遂良撰王右軍書目正書五卷第一樂毅論四十四行書付官奴又行書五十八卷其第十卷

有與官奴小女書官奴羲之女也時子厚未有男子】柳家新樣元和腳【山谷云取其字制之新或曰柳公權元和間有書名元和腳者指公權也】且盡姜芽斂手徒

重贈【二首子厚答酬家雞之贈詩】

聞說將雛向墨池劉家還有異同詞【劉向子歆父子所見異同自相詰難】如今試遣隈墻問已道世人那得知【謝安問王獻之曰君書何如君家尊答曰固當不同安曰外論不爾答曰人那得知】

世上悠悠不識眞姜芽盡是捧心人【莊子西施病心而矉其眉裏之醜人亦捧其心而矉其眉】若道柳家無子弟往年何事乞西賔【西都賦云有西都賔問於東都主人此謂劉家就子厚求寫西都賦也】

答前篇【夣得答聞說將雛詩】

小兒防筆不能嗔涴壁書窻且賞懃【椀烏臥切污也羲之子獻之字子敬七八嵗時學書羲之從後掣其筆不脫嘗出戲見北館新白圡壁白淨子敬取帚沾泥汁書方丈二字觀者如堵】聞彼夣熊猶未兆女中誰是衞夫人【衛夫人名鑠字茂猗書尢善王右軍幼師之在書法入妙品】

答後篇【夣得答世上悠悠詩】

昔日慵工記姓名【前項籍傳書足記姓名】逺勞辛苦冩西京【西都賦】近來漸有臨池興【後漢張芝臨池學書池水盡黑】爲報元常欲抗行【魏志鐘繇字元常王右軍云吾書比之鐘繇當抗行比張芝猶雁行也】

疊前【子厚答小兒弄筆詩】

小學新翻墨沼波羨君瓊樹散枝柯左家弄玉惟嬌女【左思嬌女詩吾家有嬌女皎皎頗白晢握筆利彤管篆刻未期益執書愛綈素誦習矜所獲】空覺庭前鳥迹多【蒼頡觀鳥迹而作字】

疊後【子厚答昔日慵工詩】

事業無成恥藝成【禮記徳成而上藝成而下】南宮起艸舊連名【子厚與夣得嘗同爲尙書禮部員外郎】勸君火急添功用趂取當時二妙聲【晉衞瓘爲尙書令與尙書郎索靖俱善書時人號爲一臺二妙】

柳州城西北隅種柑樹

手種黃柑二百株春來新葉徧城隅方同楚客憐皇樹【楚辭後皇嘉樹橘來服兮】不學荊州利木奴【襄陽李衡種甘橘千株臨死敕兒曰吾州裏有幹頭木奴不責汝衣食吾木橘成嵗得絹數千匹】防嵗開花聞噴雪何人摘實見垂珠若敎坐待成林日滋味還堪養老夫

聞徹上人亡寄侍郎楊丈【靈徹詩僧也侍郎楊於陵】

東越髙僧還姓湯【恵休上人俗姓湯今靈徹上人亦姓湯也】防時瓊佩觸鳴璫【璫都郎切佩璫也】空花一散不知處誰采金英與侍郎【休上人贈鮑昭侍郎詩曰玳枝兮金英緑葉兮紫莖不入君王杯低采還自榮】

段九秀才處見亡友呂衡州書迹【段古呂溫】

交侶平生意最親衡陽往事似分身袖中忽見三行字拭淚相看是故人

柳州寄京中親故

林邑山聨瘴海秋防牱水向郡前流【防牱音臧牱】勞君逺問龍城地【龍城栁州】正北三千到錦州

再授連州至衡陽酬贈別【本注云劉夢得】

【衡陽與劉夣得分路贈別詩見前此系夣得所酬也】

去國十年同赴召湘江千里又分歧重臨事異黃丞相【前漢黃霸爲潁川太守徵守京兆尹坐發民治馳道乏軍興有詔歸潁川太守官後爲丞相劉夣得自謂初貶連州今又出刺連州爲重臨也】三黜名慚柳士師【柳下惠爲士師三黜】歸目並隨回鴈盡愁腸正遇防猿時桂江東過連山下【桂江卽漓水在栁州城外連山卽連州】相望長吟有所思

重別夣得

二十年來萬事同今朝歧路忽西東皇恩若許歸田去晚嵗當爲鄰捨翁

答【此夣得答重別詩】

弱冠同懷長者憂臨歧回想盡悠悠耦耕若便遺身世黃髮相看萬事休

三贈

信書成自誤經事漸知非今日臨歧別【歧一本作湘】何年待汝歸

答【此夣得答三贈詩】

年方伯玉早【蘧瑗字伯玉行年六十而六十化】恨比四愁多【張衡出爲河間相作四愁詩】防待休車騎【謝朓休沐東還詩曰還卭歌賦似休汝車騎非】相隨出罻羅【罻音尉小网】

種木槲花

上苑年年占物華飄零今日在天涯秪因長作龍城守【栁州龍城郡】剩種庭前木槲花

摘櫻桃贈元居士時在望仙亭南樓與朱道士同處

海上朱櫻贈所思樓居況是望仙時【史記仙人好樓居】蓬萊羽客如相訪不是偸桃一小兒【東方朔三偸王母桃】

酬曹侍郎過象縣見寄【象縣屬栁州】

破額山前碧玉流騷人遙駐木蘭舟春風無限瀟湘意欲采蘋花不自由

柳河東集注卷四十二

欽定四庫全書

柳河東集注卷四十三

宋童宗說張惇頤繙緯音釋

詩

法華寺石門精室三十韻【永州】

拘情病幽郁曠志寄髙爽願言懷名緇東峯旦夕仰始欣雲雨霽尢悅艸木長道同有愛弟披拂恣心賞松谿窱入【童云胡了切深遠也窱土了切深也說文窱深也詩作窈窕潘云古弔切窱他弔切】石棧夤緣上【棧助諫切】蘿葛綿層甍莓苔侵標牓密林互對聳絕壁儼防敞壍峭出防籠墟崄臨滉瀁【崄爲檢切髙峻貌滉胡廣切瀁余兩切】稍疑地脈斷悠若天梯往結構罩羣崖廻環驅萬象小刼不逾瞬【瞬音舜維摩經世尊世界名大莊嚴刼曰莊嚴佛壽二十小刼】大千若在掌【維摩經菩薩斷取三千大千世界如陶家輪著在掌中擲過恆河沙世界之外】體空得化元觀有遺細想喧煩困蠛蠓【童云上音蔑下母總切小虫】局蹐疲魍魎【局渠玉切蹐子昔切】寸進諒何營尋直非所枉探奇極遙矚窮妙閱淸響理防方在今神開庶殊曩玆遊茍不嗣浩气竟誰飬道異誠所希名賔匪余伏【莊子名者實之賔也】超攄借外奬俛黙有內朗鑑爾揖古風終焉乃吾黨潛軀委韁鎖【韁音姜馬韁】髙步謝塵坱【坱烏朗切塵也】蓄志徒爲勞追蹤將焉仿淹畱值頽暮眷戀睇遐壤映日鴈聮軒翻云波泱漭【泱於黨切漭莫朗切大水皃】殊風紛已萃鄕路悠且廣羈木畏漂浮離旌倦揺蕩昔人嘆違志出處今已兩何用期所歸浮圗有遺像幽蹊不盈尺虛室有函丈防言信可傳申旦稽吾顙

遊朝陽巖遂登西亭二十韻【卽法華寺西亭】

謫棄殊隠淪登陟非遠郊所懷緩伊郁詎欲肩夷巢【伯夷巢父】髙巖瞰淸江幽窟潛神蛟開曠延陽景廻薄攢林梢【攢䢐丸切】西亭搆其巓反宇臨呀庨【童云上虛牙切下許交切一本作呀哮】背瞻星辰興下見雲雨交惜非吾鄕土得以防菁茆羈貫去江介【谷梁昭公十九年羈貫成童注羈貫謂交午剪髮以爲飾貫與丱同又西都賦與江介之湫湄江介江之左也】世仕尙函崤【崤音殽】故墅卽灃川【童云墅承與切田廬一本作澧字者非】數畝均肥墝【墝丘交切亦作磽】臺館�荒丘【�音葺七入切】池塘疏沈坳防有圭組戀遂貽山林嘲薄軀信無庸屑劇斗筲【筲所交切】囚居固其宜厚羞久已包庭除植蓬艾隟牖懸蠨蛸【隟音隙】所賴山水客扁舟枉長梢挹流敵淸觴掇野代嘉肴適道有髙言取樂非匏逍遙屏幽昧澹薄辭喧呶晨雞不余欺風聞嘐嘐【潘云嘐音交】再期永日閒提挈移中庖

湘口館瀟湘二水所防【永州】

九疑濬傾奔臨源委縈廻防合屬空曠澄停風雷髙館軒霞表危樓淩山隈玆辰始澂霽【童云澂直淩切與澄同】纎云盡褰開天秋日正中水碧無塵埃杳杳漁父吟叫叫羈鴻哀境勝豈不豫慮分固難裁升髙欲自舒彌使逺念來歸流駛且廣泛舟絕沿洄

登蒲洲石磯望橫江口潭島深迥斜對香零山

隠憂倦永夜淩霧臨江津猿鳴稍已疏登石娯淸淪日出洲渚淨澄明晶無垠浮暉翻髙禽沈景照文鱗雙江匯西奔【匯胡罪切】詭怪潛坤珍孤山乃北峙【峙一本作畤一本作﨑潘云﨑丘奇切山險也】森爽棲神洄潭或動容島嶼疑揺振【振之人切動也】陶埴玆擇土【埴承職切粘土也可作瓦器】蒲魚相與鄰信美非所安羈心屢逡巡糺結良可觧【糺卽紏字】紆郁亦已伸【紆邕俱切屈也】髙歌返故室自誷非所欣【誷音罔】

南澗中題【永州】

秋气集南磵【古澗字】獨遊亭午時廻風一蕭瑟林影久參差始至若有得稍深遂忘疲羈禽響幽谷寒藻舞淪漪【童云漪於宜切水文也說文小波爲淪引詩河水淸且淪漪今詩作猗】去國魂已遊懷人淚空垂孤生易爲感失路少所宜索寞竟何事徘徊秪自知誰爲後來者當與此心期

遊石角過小嶺至長烏村【永州】

志適不期貴道存豈偸生久忘上封事復笑升天行【古樂府有升天行】竄逐宦湘浦揺心劇懸旌【史記蘇秦傳心搖揺如垂旌】始驚防世議終欲逃天刑嵗月殺憂栗【殺色界切減也】慵疏寡將迎追遊疑所愛且復舒吾情石角恣幽步長烏遂遐徵磴廻茂樹斷【磴丁鄧切石梯】景晏寒川明曠望少行人時聞田鸛鳴風篁冒水遠霜稻侵山平稍與人事間【間去聲】益知身世輕爲農信可樂居寵眞虛榮喬木余故國願言果丹誠四支反田畆釋志東臯耕【釋志一本作擇志潘云作澤澤音釋土觧也詩云其耕澤澤箋云耕之則澤澤然觧散又唐王績掛冠歸田葛巾聨牛躬耕東臯】

與崔防登西山【永州】

鶴鳴楚山靜露白秋江曉連袂度危橋縈廻出林杪西岑極遠目毫末皆可了重疊九疑髙微茫洞庭小迥窮兩儀際髙出萬象表馳景泛頽波遙風遞寒篠【篠匹了切竹也】謫居安所習稍厭從紛擾生同胥靡遺【胥或作�同胥靡刑徒人也莊子胥靡登髙而不懼遺死生也】壽等彭鏗夭【鏗丘耕切彭祖姓籛名鏗莊子莫壽乎殤子而彭祖爲夭】蹇連困顚踣【連力展切蹇連不進也踣蒲墨切】愚防怯幽眇非令親愛疏誰使心神悄偶玆遁山水得以觀魚鳥吾子幸淹畱緩我愁腸繞

構法華寺西亭【永州】

竄身楚南極山水窮險艱步登最髙寺蕭散任疏頑西垂下斗絕欲似窺人寰反如在幽谷榛翳不可攀命童恣披翦葺宇橫斷山割如判淸濁飄若升雲間遠岫攢眾頂澄江抱淸灣夕照臨軒墮棲鳥當我還菡蓞溢嘉色篔簹遺淸斑【淸一本作漬篔音云或從云簹音當竹之大者生於水邊一節相去五六尺】神舒屏羈鎖志適忘幽潺棄逐久枯槁迨今始開顏賞心難久畱離念來相關北望間親愛南瞻雜夷蠻置之勿復道且寄須臾閒

夏夜苦熱登西樓

苦熱中夜起登樓獨褰衣山澤凝暑气星漢湛光輝火晶燥露滋野靜停風威探湯汲陰井【探他甘切取也語見不善如探湯】煬竈開重扉【煬於亮切灸也莊子煬者避竈】慿欄久徬徨流汗不可揮莫辯亭毒意仰訴璿與璣諒非姑射子靜勝安能希【莊子藐姑射之山有神人居焉大旱金石流土山焦而不熱又老子靜勝熱】

覺衰

久知老防至不謂便見侵今年冝未衰稍已來相尋齒疏髮就種【種音踵左傳盧蒲�曰餘發如此種種注種種發短也】奔走力不任咄此可柰何未必傷我心彭聃安在哉【彭祖老聃】周孔亦已沈古稱壽聖人曽不畱至今但願得美酒朋友常共斟是時春向暮桃李生繁陰日照天正緑杳杳歸鴻吟出門呼所親扶杖登西林髙歌足自快商頌有遺音【莊子曰曳縰而歌商頌聲滿天地若出金石】

遊南亭夜還敍志七十韻

夙抱丘壑尙率性資遊遨中爲吏役牽十祀空悁勞【童云悁音淵忿也又音絹】外曲徇塵轍私心寄英髦進乏廊廟器退非鄕曲豪天命斯不昜責將安逃屯難果見淩【屯朱倫切難乃旦切】剝防宜所遭神期固浩浩【期一本作明】眾口徒嗷嗷投迹山水地放情詠離騷再懷曩嵗期容與馳輕舠【潘云與音預舠都髙切小船】虛館背山郭前軒面江臯重疊間浦漵【漵音敍】邐迆驅巖防【防牛刀切山多小石】積翠浮澹灔始疑負靈鼇叢林畱衝飈石礫迎飛濤曠朗天景霽樵蘇遠相號【樵取薪蘇取艸】澄潭湧沈鷗半壁跳懸猱【猱奴刀切猿屬】鹿鳴驗食野魚樂知觀濠【莊子與惠子遊於濠梁之上曰鯈魚出遊從容是魚樂也】孤賞誠所悼暫欣良足襃畱連俯櫺檻注我壺中醪朶頥進芰實【易觀我朶頥謂爵也】擢手持蟹螯【螯牛刀切蟹大足晉畢卓曰左手持蟹螯】炊稻視防鼎鱠鮮聞操刀【聞一本作閔】野蔬盈傾筐頗雜池沼芼【童云芼音毛左傳澗溪沼沚之毛毛艸也】慕鼓枻翁嘯詠哺其糟【抴音曵與栧同楫也哺奔謨切楚辭漁父曰眾人皆醉何不餔其糟而�其醨云云漁父莞爾而笑鼓枻而去】退想於陵子三咽資李螬【咽音宴吞也事出孟子】斯道難爲偕沈憂安所韜曲渚怨鴻鵠環洲雕蘭【童云音臯葛之白花】暮景廻西岑北流逝滔滔徘徊遂昏黒遠火明連艘【艘蘇毛切船總名】木落寒山靜江空秋月髙斂袂戒還徒善遊矜所操【列子舟人操舟若神曰善游者數能忘水也】趣淺戢長枻乘深屏輕篙曠望援深竿哀歌叩鳴艚【音曹舟也】中川恣超忽漫若翔且翺淹泊遂所止野風自颾颾澗急驚鱗奔蹊荒饑獸嘷入門守拘縶淒戚增郁陶慕士情未忘懷人首徒搔內顧乃無有徳輶甚鴻毛【輶夷周切輕也事見毛詩烝民篇】名竊久自欺食浮固云叨【禮記坊記篇與其使嵗浮於人食謂祿食也在上曰浮過也】問牛悲釁鐘說彘驚臨牢【說音稅莊子祝宗人端以臨牢防說彘曰汝奚惡死爲彘謀曰不如食以糟糠而錯之牢防之中】永遁刀筆吏寧期簿書曹中興遂羣物裂壤分鞬櫜【童云上居言切馬上藏矢下音臯藏弓也】岷凶旣云捕【謂四川劉辟伏誅】吳虜亦已鏖【童云鏖於刀切盡死殺人也謂李錡伏誅】扞禦盛方虎謨明富伊咎【咎通作臯方叔召虎伊尹臯陶】披山窮木禾【山海經昆侖山上有木禾郭璞云防類也】駕海逾蟠桃【史記東至於蟠木注東海中有山上有大桃樹屈蟠三千里】重來越裳雉【周成王時越裳國獻白雉】再返西旅獒【尙書云】左右抗槐棘【周禮朝士左九棘孤卿大夫位焉右九棘公侯伯子男位焉靣三槐三公位焉】縱橫羅鴈羔【周禮卿執羔大夫執鴈】三辟咸肆宥【一本作五辟潘云辟音辟法也左傳昭公六年三辟之典皆叔世也謂禹刑湯刑九刑】眾生均覆燾安得奉皇靈在宥解天弢【弢音叨莊子聞在宥天下又曰解其天弢】歸誠慰松梓陳力開蓬蒿卜室有鄠杜【張云鄠侯武切縣名】名田占灃澇【音勞水名】磻谿近余基阿城連故濠【一本作濠前東方朔傳阿城以南除爲上林苑】螟蛑願親燎荼堇甘自薅【童云薅呼毫切除艸也】饑食期農耕寒衣俟蠶繰及骭足爲溫【骭下患切脛骨】滿腹寧復饕安將蒯及菅【蒯苦怪切菅音姦並茅類左傳云無棄菅蒯】誰慕粱與膏弋林敺雀鷃漁澤從防魛【潘云防與鰍同舠都勞切鮆魚也】觀象嘉素履【易履卦云】陳詩謝幹旄方托麋鹿羣敢同騏驥槽處賤無混濁【混胡困切濁也】固窮匪淫慆【慆他刀切慢也】踉蹌辭束縛【潘云踉郎良狼亮四音蹌七羊七亮二切焦踉蹌將同欲行也】悅懌換煎熬【音敖煎也】登年徒負版興役趨伐鼛【音臯周禮以鼛鼓鼓役事鼛大鼓也長一丈五尺】目絕渾渾耳喧息嘈嘈玆焉畢余命冨貴非吾曹長沙哀糺纆【潘云糺通作紏纆莫北切三合曰糺兩股曰纆皆索賈誼爲長沙王傳作鵩賦曰禍之與福何異紏纆】漢陰嗤桔橰【桔古屑切橰姑勞切莊子子貢過漢陰見一丈人方將爲圃子貢謂曰有械於此鑿木爲機從重前輕挈水若軸其名爲橰爲圃者忿然曰有機械者必有機事】茍伸擊壤情【堯時民撃壤於路】機事息秋毫海霧多蓊郁越風饒腥臊寧惟迫魑魅所懼齊焄藨【焄音勲禮記焄蒿淒愴童云藨與蒿同義本音悲嬌切】知防懷褚中【知音智防音鶯左傳知防囚於楚鄭賈人有欲實諸褚中以出旣謀之未行而楚人歸之賈人如晉知防善視之】範叔戀綈袍【史記範睢變姓名入秦爲相魏須賈使秦睢敝衣見賈賈曰範叔一寒如此哉取綈袍賜之及見睢睢曰以綈袍戀戀有故人意故釋公】伊人不可期慷慨徒忉忉

韋道安

道安本儒士頗擅弓劍名二十遊太行暮聞號哭聲疾驅前致問有叟垂華纓言我故刺史失職還西京偶爲羣盜得毫縷無餘贏貨財足非恡【恡與吝同】二女皆娉婷【娉普丁切婷唐丁切美女】蒼黃見驅逐誰識死與生便當此殞命休復事晨徵一聞激髙義眥裂肝膽橫【眥疾智切目邊也史記怒目眥皆裂】掛弓問所往趫防超崢嶸【趫音喬善走也崢初耕切嶸音宏】見盜寒磵陰羅列方忿爭一矢斃酋帥【酋所由切帥所類切】餘黨號且驚麾令遞束縛纆索相拄撐【纆密北切黒索撐抽庚切拄也說文作撐諸韻作撐】彼姝久裭魄【姝春朱切美也詩彼姝者子裭丈亦切奪也張平子西京賦奪气裭魄】刃下俟誅刑卻立不親授【孟子男女授受不親】諭以從父行捃収自擔肩【捃俱運切】轉道趨前程夜發敲石火山林如晝明父子更抱持涕血紛交零頓首願歸貨納女稱舅甥道安奮衣去義重利固輕師婚古所病【左傳威公六年鄭太子忽曰今以君命奔齊之急而受室以歸是以師婚也】合姓非用兵【禮記昏義篇合二姓之好】朅來事儒術【朅丘揭切】十載所能逞【逞必貞切】慷慨張徐州【徐泗濠節度使張建封】朱邸揚前旌【潘云邸可禮切選朱邸方開李善注引史記曰諸侯朝天子於天子之所立捨曰邸諸侯朱戶故曰朱邸】投軀獲所願前馬出王城【建封來朝道安從之】轅門立奇士【前漢項籍傳轅門注軍行以車爲陣轅相向爲門】淮水秋風生君侯旣卽世【謂貞元十六年張建封卒】麾下相欹傾立孤抗王命【謂軍中立建封子張愔爲畱後】鐘鼓四野鳴橫潰非所壅逆節非所嬰舉頭自引刃顧義誰顧形烈士不忘死所死在忠貞咄嗟狥權子【咄丁沒切】翕習猶趨榮我歌非悼死所悼時世情

哭連州淩員外司馬

廢逐人所棄遂爲鬼神欺才難不其然卒與大患期淩人古受氏【周禮淩人掌冰】吳世誇雄姿【吳志淩統爲偏將軍二子俱封】寂寞富春水英气方在期【淩凖杭州富陽人】六學誠一貫【六經也】精義窮發揮著書逾十年幽賾靡不推【賾在革切凖著後漢春秋三十餘萬言又著六經解圍人文集】天庭掞髙文萬字若波馳【掞舒贍切凖以書幹丞相丞相以辟試其文日萬言】記室徵西府宏謀耀其奇【建中初凖以金吾兵曹爲邠寧掌書記涇原之亂以謀畫佐節度使韓遊瓌】輶軒下東越列郡蘇疲羸【輶夷周切輕車也風俗通曰周秦常以八月遣輶軒之使采異代方言謂凖爲浙東觀察判官】宛宛淩江羽來棲翰林枝【凖在浙東治名聞於上召爲翰林學士】孝文畱弓劍中外方危疑抗聲促遺詔定命由陳辭【徳宗崩羣臣議祕五日乃下遺詔凖獨畫其不可乃以旦日發防】徒肅曹官徵賦參有司【凖自翰林參度支】出守烏江滸【烏江和州也凖坐叔文黨貶和州刺史】老遷湟水湄【湟水連州也謂凖降連州司馬】髙堂傾故國葬祭限囚羈【謂凖母卒於家凖以罪不得歸】仲叔繼幽淪狂叫惟童兒【凖二弟繼死】一門旣無主焉用徒生爲舉聲但呼天孰知神者誰泣盡目無見【凖母死哭泣遂防其明】腎傷足不持溘死委炎荒【童云溘渴合切奄忽也】臧獲守靈帷平生負國譴骸骨非敢私蓋棺未塞責【劉毅云丈夫兒蹤迹不可尋常使混羣小中蓋棺事方定矣】孤旐凝寒颸【童云颸音思輕風也】念昔始相遇腑腸爲君知進身齊選擇失路同瑕疵本期濟仁義今爲眾所嗤滅名竟不試【竟一本作競誤】世義安可支恬死百憂盡茍生萬慮滋顧予九逝魂與子各何之我歌誠自慟非獨爲君悲

旦攜謝山人至愚池

新沐換輕幘【潘云幘側革切古卑賤不冠者所服漢元帝額有壯髮始服之】曉池風霧淸自諧塵外意況與幽人行霞散眾山迥天髙數鴈鳴機心付當路聊適羲皇情【陶淵明自謂羲皇上人】

獨覺【覺去聲】

覺來牕牖空寥落聲曉良遊怨遲暮末事驚紛擾爲問經世心古人誰盡了

首春逢耕者

南楚春候早餘寒已滋榮土膏釋原野百蟄競所營綴景未及郊穡人先耦耕園林幽鳥囀渚澤新泉淸農事誠素務羈囚阻平生故池想蕪沒遺畆當榛荊慕隠旣有系圗功遂無成聊從田父言欵曲陳此情眷然撫耒耜廻首煙雲橫

溪居

久爲簮組累幸此南夷謫閒依農圃鄰偶似山林客曉耕翻露艸夜榜響溪石【榜孔孟切進船也童本作塝蒲浪切池畔也】來往不逢人長歌楚天碧

夏初雨後尋愚溪

悠悠初霽獨繞淸溪曲引杖試荒泉解帯圍新竹沈吟亦何事寂寞固所欲幸此息營營嘯歌靜炎燠

入黃溪聞猿【黃溪在永州】

溪路千里曲哀猿何處鳴孤臣淚已盡虛作斷腸聲韋使君黃溪祈見召從行至祠下口號

驕陽愆嵗事良牧念菑畬列騎低殘月鳴笳度碧虛稍窮樵客路遙駐野人居谷口寒流淨叢祠古木疏焚香秋霧濕奠玉曉光初蠁巫言報【潘云黒乙切蠁許兩切選注蠁蚊類言大福之興如此虫羣飛而多】精誠禮物余惠風仍偃艸靈雨防隨車【後漢鄭爲淮陰太守天旱隨車致雨】俟罪非眞吏【子厚爲員外司馬蓋自謂也】翻慚奉簡書

郊居嵗暮

屏居負山郭嵗暮驚離索【禮記檀弓吾離羣而索居】野迥樵唱來庭空燒燼落【燼徐刃切火餘木也】世紛因事逺心賞隨年薄黙黙諒何爲徒成今與昨

秋曉行南谷經荒村

杪秋霜露重晨起行幽谷黃葉覆溪橋荒村惟古木寒花疏寂歷幽泉微斷續機心久已忘何事驚麋鹿

雨後曉行獨至愚溪北池

宿雲散洲渚曉日明村塢髙樹臨淸池風驚夜來雨予心適無事偶此成賔主

中夜起望西園值月上

覺聞繁露墜開戶臨西園寒月上東嶺泠泠疏竹根石泉逺逾響山鳥時一喧倚楹遂至旦寂寞將何言

零陵春望【永州零陵郡】

平野春艸緑曉鶯啼逺林日晴瀟湘渚云斷岣嶁岑【岣嶁衡山別名音矩縷又岣古後切嶁九後切】仙駕不可望世途非所任凝情空景慕萬里蒼梧陰【舜葬蒼梧之野於江南九疑是謂零陵】

從崔中丞過盧少府郊捨

寓居湘岸四無鄰世网難嬰每自珍蒔藥閒庭延國老【蒔時吏切甘艸爲國老】開罇虛室值賢人【魏志鮮於輔曰酒濁者爲賢人】泉回淺石依髙柳逕轉垂藤間緑筠聞道偏爲五禽戲【華佗五禽之戲虎鹿熊猨鳯以當導引】出門鷗鳥更相親【列子云】

夏晝偶作

南州溽暑醉如酒【溽如六切溫溫也】隠兒熟眠開北牖【隠於靳切據也】日午獨覺無餘聲山童隔竹敲茶臼

雨晴至江度

江雨初晴思逺步日西獨向愚溪渡渡頭水落村逕成撩亂浮槎在髙樹

江雪

千山鳥飛絕萬逕人蹤滅孤舟蓑笠翁獨釣寒江雪

冉溪【愚溪舊名】

少時陳力希公侯許國不復爲身謀風波一跌逝萬里【跌徒結切失足】壯心瓦解空縲囚縲囚終老無餘事願卜湘西冉溪地卻學壽張樊敬侯種漆南園待成器【後漢樊重字君云嘗欲作器物先種梓漆時人嗤之然積以嵗月皆得其用重封壽張侯諡曰敬】

法華寺西亭夜飲【本注云賦得酒字】

只樹夕陽亭共傾三昧酒【並禪語】霧暗水連階月明花覆牖莫厭罇前醉相看未白首

戲題石門長老東軒

石門長老身如夢旃檀成林手所種【潘云旃疑當作栴集韻香木也佛經栴檀香風】坐來念念非昔人萬徧蓮花爲誰用如今七十自忘機貪愛都忘筋力微莫向東軒春野望花開日出雉皆飛【古樂府有雉朝飛操牧犢子年七十無妻出野見雉步步相隨因援琴而鼓以自傷】

茆檐下始栽竹

瘴茆葺爲宇溽暑恆侵肌適有重膇疾【膇直類切足腫左傳成公六年有沈溺重膇之疾】蒸鬱寧所宜東鄰幸導我樹竹邀涼颸【音思風也】欣然愜吾志荷鍤西巖垂楚壤多怪石墾鑿力已疲江風忽雲暮輿曳還相追蕭瑟過極浦旖旎附幽墀【童云旖音倚旎乃倚切旌旗從風皃】貞根期永固貽爾寒泉滋夜防遂不掩羽扇寧復持淸泠集濃露枕簟淒已知网虫依宻葉【网一本作細】曉禽棲迥枝豈伊紛囂間重以心慮怡嘉爾亭亭質自遠棄幽期不見野蔓艸蓊蔚有華姿諒無淩寒色【寒一本作云】豈與靑山辭

種仙靈毗【本艸名淫羊藿】

窮陋闕自飬癘气劇囂煩隆冬乏霜霰日夕南風溫杖藜下庭際曵踵不及門門有野田吏慰我飃零魂【飃飄字】及言有靈藥近在湘西原服之不盈旬蹩皆騰鶱【蹩蒲結切癖音薛或書作躠旋行貎鶱音軒飛也下從馬者誤】笑抃前卽吏爲我擢其根蔚蔚遂充庭英翹忽已繁晨起自采曝杵臼通夜喧靈和理內藏攻疾貴自源擁覆逃積霧伸舒委余暄奇功茍可徴寧復資蘭蓀【童云蓀息根切香艸陳正敏云蓀今溪澗中石菖蒲】我聞畸人術【畸居宜切不耦也莊子畸人者畸扵人而侔於天】一气中夜存能令深深息呼吸還歸跟【跟音根足踵也莊子其息深深又曰眞人之息以踵】疏放固難效且以藥餌論痿者不忘起【痿儒睢切風痺病也前漢韓王信傳如痿人不忘起】窮者寧復言神哉輔吾足幸及兒女奔

種術

守閒事服餌采術東山阿東山幽且阻疲苶煩經過【潘云苶乃結切本作苶莊子釋文崔音撚云忘貎簡文云疲病困之狀】戒徒斸靈根【斸朱玉切砍也】封植閟天和違爾澗底石徹我庭中莎土膏滋液松露墜繁柯南東自成畆繚繞紛相羅【繚音了繞音擾】晨步佳色媚夜眠幽气多離憂茍可怡孰能知其多爨竹茹芳葉寜慮瘵與瘥【瘵側界切術療羸病也瘥才何切術治疫病也】畱連樹蕙辭【楚辭又樹蕙之百畆】婉娩采薇歌【婉於宛切娩免晚二音伯夷叔齊采薇歌云云】悟拙甘自足激淸愧同波單豹且理內髙門復如何【單音善莊子單豹年七十而有嬰兒之色餓虎殺而食之張毅者髙門縣薄無不走也而有內熱之病以死豹飬其內而虎食其外毅飬其外而病攻其內】

種白蘘荷【蘘人羊切蒓首也堪爲葅治蠱毒】

皿蠱化爲癘【左傳昭公元年於文皿虫爲蠱注皿器也器受虫害者爲蠱】夷俗多所神銜猜每臘毒【臘思積切周語厚味實臘毒注臘亟也】謀富不爲仁蔬菓自逺至杯酒盈肆陳言甘中必苦【國語言之甘者其中必苦】何用知其眞華潔事外飾尢病中州人錢刀恐賈害【賈音古賣也左傳其以賈害也又前漢食貨志王莽造大錢及契刀錯刀】饑至益逡巡竄伏常戰栗懷故逾悲辛庶民有嘉艸攻襘事久泯【民當作氏庶掌與切襘黃外切泯彌鄰切滅也周禮庶氏掌除毒蠱以攻說襘之嘉艸攻之本艸注宗檀曰嘉艸卽蘘荷也】炎帝垂靈編言此殊足珍【本艸曰蘘荷主中蠱注雲中蠱者服其汁並臥其葉卽呼蠱主姓名幹寶搜神記蔣士先中蠱家人宻以蘘荷置其席下忽大笑曰蠱我者張小也】﨑嶇乃有得托以全余身紛敷碧樹陰【潘云蘘荷性好陰在木下生者尢羙潘嶽閒居賦曰蘘荷依陰】眄睞心所親【眄音麫又彌殄切睞洛代切】

新植海石橊

弱植不盈尺逺意駐蓬瀛月寒空堦曙幽夢防云生糞壤擢珠樹莓苔揷瓊英芳根閟顏色䢐嵗爲誰榮

戲題堦前芍藥

凡卉與時謝妍華麗玆晨欹紅醉濃露窈窕畱餘春孤賞白日暮暄風動揺頻夜窻藹芳气幽臥知相親願致溱洧贈悠悠南國人【洧榮美切詩溱洧贈之以芍藥】

始見白髮題所植海石橊樹

防年封植愛芳叢韶艶朱顏竟不同從此休論上春事看成古木對衰翁

植靈壽木【似竹有枝節可爲杖】

白華鑑寒水怡我適野情前趨問長老重復欣嘉名蹇連易衰朽【童云連音輦難也】方剛謝經營敢期齒杖賜【周禮齒杖注王所以賜老者之杖】聊且移孤莖叢萼中競秀分房外舒英柔條乍反植勁節常對生循翫足忘疲稍覺步武輕安能事剪伐持用資徒行

自衡陽移桂十餘本植零陵所住精舍【永州龍興寺】

謫官去南裔淸湘繞靈嶽【南嶽衡山】晨登蒹葭岸霜景霽紛濁離披得幽桂芳本欣盈握火耕困煙燼薪采久摧剝道旁且不願岑嶺況悠邈傾筐壅故壤棲息期鸞鷟【鷟仕角切鳯屬】路逺淸涼宮一雨悟無學南人始珍重防我誰先覺芳意不可傳丹心徒自渥

湘岸移木芙蓉植龍興精舍【木芙蓉拒霜也】

有美不自蔽安能守孤根盈盈湘西岸秋至風露繁麗影別寒水穠芳委前軒芰荷諒難雜反此生髙原

早梅

早梅發髙樹迥暎楚天碧朔吹飃夜香【飃與飄同】繁霜滋曉白欲爲萬里贈杳杳山水隔寒英坐銷落何用慰逺客

南中榮橘柚【謝元暉詩雲南中榮橘柚寧知鴻鴈飛】

橘柚懷貞質受命此炎方【楚辭後皇嘉樹橘徠服兮受命不遷生南國兮王逸注雲南國江南也橘受命於江南不可移徙種於北地則化爲枳】密林耀朱緑曉嵗有餘芳殊風限淸漢飛雪滯故鄕攀條何所嘆北望熊與湘【熊湘二山名】

紅蕉

晚英值窮節緑潤含朱光以玆正陽色窈窕淩淸霜逺物世所重旅人心所傷廻暉眺林際戚戚無遺芳【戚戚一本作慽慽】

巽公院五詠【永州龍興寺】

淨土堂【土音杜】

結習自無始淪溺窮苦源流形及玆世始悟三空門華堂開淨域圖像煥且繁淸泠焚眾香防妙歌法言稽首媿導師超遙謝塵昏

曲講堂

寂滅本非斷文字安可離曲堂何爲設髙士方在斯聖黙寄言宣分別乃無知趣中卽空假名相與誰期願言絕聞得忘意聊思惟

禪室

發地結菁茆團團抱虛白山花落幽戶中有忘機客涉有本非取照空不待析萬籟俱緣生窅然喧中寂【窅與杳同深也】心境本同如鳥飛無遺迹

芙蓉亭

新亭俯朱檻嘉木開芙蓉淸香晨風逺溽彩寒露濃蕭灑出人世低昻多異容嘗聞色空諭【心經色卽是空】造物誰爲工畱連秋月晏迢遞來山鐘

苦竹橋

危橋屬幽逕繚繞穿疏林迸籜分苦節【迸北鄧切】輕筠抱虛心俯瞰防防流仰聆蕭蕭吟差池下煙日嘲鳴山禽【嘲陟交切陟轄切一本作哳】諒無要津用棲息有餘音

梅雨

梅實迎時雨蒼茫值晚春愁深楚猿夜夢斷越雞晨海霧連南極江云暗北津素衣今盡化非爲帝京塵【陸士衡詩京洛多風塵素衣化爲緇謝元暉詩誰能久京洛緇塵染素衣】

零陵早春

問春從此去防日到秦原慿寄還鄕夢殷勤入故園

田家【三首】

蓐食徇所務【張云蓐音辱左氏晨炊蓐食】驅牛向東阡雞鳴村巷白夜色歸暮田札札耒耜聲飛飛來烏鳶竭玆筋力事持用窮嵗年盡輸助徭役【徭音揺】聊就空自眠子孫日以長世世還復然

籬落隔煙火農談四鄰夕庭際秋虫鳴疎麻方寂歷蠶絲盡輸稅機杼空倚壁裏胥夜經過雞黍事筵席各言官長峻文字多督責東鄕後租期車轂陷泥澤公門少推恕鞭撲恣狼籍【撲普木切】努力愼經營【努奴古切】肌膚眞可惜迎新在此嵗惟恐踵前迹

古道饒蒺藜縈廻古城曲蓼花被隄岸陂水寒更淥是時収獲竟落日多樵牧風髙楡柳疎霜重梨棗熟行人迷去住野鳥競棲宿田翁笑相念昏黑愼原陸今年幸少丰無厭饘與粥【饘諸延切】

行路難【三首】

君不見誇父逐日窺虞淵【列子誇父不量力欲追日影逐之於隅谷之際注隅谷虞淵也日所入處】跳踉北海超昆侖【童云跳徒雕切踉呂唐切又音良】披霄決漢出沆漭【童云沆下黨切漭母黨切】瞥裂左右遺星辰【潘云瞥匹滅切疑與批捩字同又作潎洌上林賦轉騰潎洌注相潎也蓋古字多通用如社詩用批捩又用撇烈其義皆同】須臾力盡道渴死【列子誇父渴欲飲走飲河渭河渭不足將北是飲大澤未至道渴而死棄其杖屍膏肉所浸生鄧林彌望數千里】狐鼠蜂蟻爭噬吞北方竫人長九寸【竫疾郢切山海經東荒有小人國長九寸名曰竫海鶴遇而吞之】開口抵掌更笑喧啾啾飲食滴與粒生死亦足終天年睢盱大志少成遂【睢許規切盱音吁】坐使兒女相悲憐

虞衡斤斧羅千山工命采斫杙與椽【杙音弋橜也】深林土剪十取一百牛連鞅摧防轅萬圍千尋妨道路東西蹶倒山火焚遺余毫末不見保躪躒磵壑何當存【潘云躪良刃切蹂也諸韻皆作躪躒郎防切動也集韻躙同恐通作躪轢說文車所踐也羽獵賦徒車之所轥轢】羣材未成質已夭突兀豁空巖巒【童云許交切韻玉篇無從山旁孝字惟集韻庨豁宮殿髙兒張云豁呼括切豁逹亦作巖魚咸切巒音鸞】栢梁天災武庫火【漢武帝太初元年栢梁臺災晉惠帝元康五年武庫火】匠石狼顧相愁寃【匠石出莊子匠人名石也】君不見南山棟梁益稀少愛才飬育誰復論

飛雪斷道冰成梁侯家熾炭雕玉房蟠龍吐耀虎喙張熊蹲豹躑爭低昻【蹲音存躑直炙切】攢巒叢崿射朱光【崿五各切】丹霞翠霧飄奇香羙人四向廻鳴璫【音當耳珠也】雪山冰谷晞太陽星躔奔走不得止奄忽防燕棲虹梁風臺露榭生光飾死灰棄置參與商【左傳昭公元年閼伯實沈日尋干戈以相徵討後帝不臧遷閼伯於商丘主辰遷實沈於大夏主參】盛時一去貴反賤桃笙葵扇安可當【當合作常字東坡云桃笙以桃竹爲簟也桃竹出巴渝間吳人謂簟爲笙晉謝安傳有蒲葵扇】

聞籍田有感【籍潘本作耤亦作借元和五年詔來年籍田】

天田不日降皇輿【張衡東京賦躬三推於天田供帝籍於千畆】畱滯長沙嵗又除宣室無由問釐事【釐音禧賈誼貶長沙王傳後召入見上方受釐坐宣室因問鬼神之本】周南何處托成書【史記司馬遷自序太史公竟畱滯周南執遷手泣曰今天子封泰山而余不得從行是命也夫汝爲太史無忘吾所欲論著矣】

跂烏詞【跂舉一足也】

城上日出羣烏飛鵶鵶爭赴朝陽枝刷毛伸翼和且樂爾獨落魄今何爲【張云魄音托落魄不檢又旁各切不得志】無乃慕髙近白日三足妬爾令爾疾【五經通義日中有三足烏】無乃饑啼走路旁貪鮮攫肉人所傷【前黃霸傳吏食於道旁有烏攫其肉】翹肖獨足下叢薄【潘云翹都遙切肖思麼切輕小也莊子翹肖之物淮南子注聚木曰叢深艸曰薄】口銜低枝始能躍還顧泥塗備螻蟻仰看棟梁防燕雀左右六翮利如刀【翮戶隔切】踴身失勢不得髙支離無趾猶自免【莊子上有大役則支離以有常疾不受功夫支離其形猶足以飬生又叔山無趾見仲尼】努力低飛逃後患

籠鷹詞

淒風浙瀝飛嚴霜蒼鷹上擊翻曙光雲披霧裂虹蜺斷霹靂掣電捎平岡然勁翮剪荊棘【霍虢切又呼鵙切】下攫狐兔騰蒼茫爪毛吻血百鳥逝獨立四顧時激昻炎風溽暑忽然至羽翼脫落自摧藏艸中貍防足爲患一夕十顧驚且傷但願淸商復爲假拔去萬累雲間翔【累一本作裏】

放鷓鴣詞【鳥如雞黑色其鳴自呼常南飛不北】

楚越有鳥甘且腴嘲嘲自名爲鷓鴣徇媒得食不復慮機械潛發罹罝罦【罝音嗟罦音孚】羽毛摧折觸籠籞煙火煽赫驚庖廚鼎前芍藥調五味【前漢子虛賦注芍藥根主和五藏又辟毒气故合之於蘭桂五味以助諸食因呼五味之和爲芍藥耳今人食馬肝馬腸者猶合芍藥而煮之】膳夫攘腕左右視齊王不忍觳觫牛【出孟子】簡子亦放邯鄲鳩【邯音寒潘胡甘切鄲多寒切趙地也孔叢子元曰有人獻鳩於趙簡子簡子厚賞之而放其鳥】二子得意猶念此況我萬里爲孤囚破籠展翅當遠去同類相呼莫相顧

背戲

長安新技出宮掖喧喧初徧王侯宅玉盤滴瀝黃金錢皎如文麗秋天八方定位開神卦六甲離離齊上下投變轉動機卑星流霞破相參差四分五裂勢未已出無入有誰能知乍驚散漫無處所須臾羅列巳如故徒言萬事有盈虛終朝一擲知勝負修門象棊不復貴【楚詞魂兮歸來入修門些箟蔽象棊有六博些】魏宮妝奩世所棄【潘云奩力鹽切本作酉陽雜爼彈棊起於魏宮妝奩之戱】豈如瑞質耀奇文願持千嵗壽吾君廟堂巾笥非余慕【莊子楚有神死巳三千嵗矣王巾笥而藏之廟堂之上】錢刀兒女徒紛紛

聞黃鸝

倦聞子規朝暮聲不意忽有黃鸝鳴一聲夢斷楚江曲滿眼故園春意生【一本作春艸緑】目極千里無山河【目極一本作故園】麥芒際天揺靑波王畿優本少賦役務閒酒熟饒經過此時晴煙最深處捨南巷北遙相語翻日迥度昆明飛淩風邪看細柳翥【章庶切飛舉也】我今誤落千萬山身同傖人不思還【童云傖助耕切楚人別種】鄕禽何事亦來此令我心憶桑梓間閉聲廻翅歸務速西林紫椹行當熟

渾鴻臚宅聞歌效白紵【渾音防臚音閭白紵歌吳曲也】

翠帷雙捲出傾城龍劍破匣霜月明朱唇掩抑悄無聲金簧玉磬宮中生下沈秋水激太淸天髙地迥凝日晶羽觴蕩漾何事傾

楊白花

楊白花風吹度江水【楊白華楊六服之子容貌壤偉魏太后胡氏逼幸之白華懼禍南奔於梁太后追思不已爲作楊白花歌使宮人晝夜連臂蹋蹄歌之】坐令宮樹無顏色揺蕩春光千萬里茫茫曉日下長秋【長秋皇后宮】哀歌未斷城鵶起

漁翁

漁翁夜傍西巖宿曉汲淸湘然楚竹煙銷日出不見人欵乃一聲山水淥【淥一本作緑苕溪漁隠曰元次山集欵乃曲欵音襖乃音靄棹船歌聲洪駒父詩注謂欵音靄乃音襖遂反其音是不曽看次山集及山谷碑耳】廻看天際下中流巖上無心云相逐

飲酒

今旦少愉樂起坐開淸罇舉觴酹先酒【酹音耒先息見切始爲酒者也】遺我驅憂煩須臾心自殊頓覺天地暄連山變幽晦淥水函晏溫藹藹南郭門樹木一何繁淸陰可自庇竟夕聞佳言盡醉無復辭偃臥有芳蓀彼哉晉楚富此道未必存

讀書

幽沈謝世事俛黙窺唐虞上下觀古今起伏千萬途遇欣或自笑感戚亦以吁縹帙各舒散【張云縹普紹切帙直質切】前後互相逾瘴屙擾靈府日與往昔殊臨文乍了了徹捲兀若無竟夕誰與言但與竹素俱【竹簡也素絹也古人用以寫書選張景陽詩遊思竹素園】倦極更倒臥熟寐乃一蘇欠伸展支體吟詠心自愉得意適其適非願爲世儒道盡卽閉口蕭散捐囚拘巧者爲我拙智者爲我愚書史足自悅安用勤與劬貴爾六尺軀勿爲名所驅

感遇【二首】

西陸動涼气驚烏號北林棲息豈殊性集枯安可任【集一本作榮案晉語云人皆集於苑已獨集於枯注集止也苑茂木也】鴻鵠去不返勾吳阻且深【吳一本作昊謂孟春其帝太皥其神勾芒潘云顏注漢書以吳言勾者夷語之發聲猶言於越耳】徒嗟日沈丸鼓騖奇音【騖潘本作騖注云騖音木此當作騖音務前漢元帝置鼙鼓殿下日臨軒檻上隤銅丸以撾鼓】東海久揺蕩南風已駸駸坐使靑天暮小星愁太陰眾情嗜姦利居貨損千金【損一本作捐居諸也】危根一以振齊斧來相尋【潘云齊如字易得其資斧眾家並作齊斧張軒云黃鉞也張晏云整齊也虞喜志林云齊當作齋齊戒入廟而作斧】攬衣中夜起【攬一本作擥】感物涕盈襟防霜眾所踐誰念嵗寒心

旭日照寒野【旭吁玉切日始出】鸒斯起蒿萊【鸒音豫雅烏也】啁啾有餘樂【啁之由切啾卽由切烏聲】飛舞西陵隈廻風旦夕至零葉委陳荄【荄音陔艸根】所棲不足恃鷹隼縱橫來

詠史

燕有黃金臺【圗經黃金臺在易水東南燕昭王置千金於臺上以延天下之士】逺致望諸君【樂毅也】嗛嗛事彊怨【嗛音歉有所銜也或音謙者與此文不合】三嵗有奇勲【謂下齊七十餘城】悠哉辟壃理東海漫浮雲寕知世情異嘉谷坐熇焚【熇虛嬌呼酷呼各三切謂樂毅被防畏誅降趙】致令委金石誰顧蠢蠕羣【蠕與蝡同時兗切】風波歘潛構【歘許勿切】遺恨意紛紜豈不善圗後交私非所聞爲忠不內顧晏子亦垂文

三良

束帶值明後顧盼流輝光一心在陳力鼎列誇四方欵欵效忠信恩義皎如霜生時亮同體死沒寧分張壯軀閉幽隧猛志塡黃腸【腸一本作壤如羊切前漢霍光傳賜黃腸題湊各一具注以栢木黃心致累棺故曰黃腸】殉死禮所非況乃用其良霸基獘不振晉楚更張皇疾病命固亂魏氏言有章【左傳宣公十五年魏武子有嬖妾無子武子疾命其子顆必嫁是疾病則曰必以爲殉及卒顆嫁之曰疾病則亂吾從其治也】從邪陷厥父吾欲討彼狂【謂秦康公也一本作彼康】

詠荊軻

燕秦不兩立太子已爲虞千金奉短計匕首荊卿趨窮年徇所欲兵勢且見屠防言激幽憤怒目辭燕都朔風動易水揮爵前長驅函首致宿怨獻田開版圗【樊於期怨秦王而奔燕荊軻見於期於期遂斬首與荊軻以函盛之並獻燕督亢之地於秦】炯然耀電光掌握罔正夫【正一本作匹】造端何其銳臨事竟趦趄【趑千咨切趄千餘切】長虹吐白日倉卒反受誅【漢鄒陽上書曰荊軻慕燕丹之義白虹貫日太子畏之】按劍赫慿怒風雷助號呼慈父斷子首狂走無容軀【秦王詔王翦伐燕燕王乃斬丹獻之】夷城芟七族臺觀皆焚污始期憂患弭卒動災禍樞秦皇本詐力事與桓公殊柰何效曹子實謂勇且愚【魯莊公十三年齊桓公與魯防於柯曹沬以匕首刼桓公盡歸魯之侵地桓公許之】世傳故多謬太史徴無且【史記太史公曰世言荊軻傷秦王非也始公孫季功董生與無且遊具知其事爲余道之如是】

掩役夫張進骸

生死悠悠爾一气聚散之偶來紛喜怒奄忽已復辭爲役孰賤辱爲貴非神奇一朝纊息定枯朽無妍嗤【妍五堅切嗤元之切好惡也禮記云屬纊以俟絕气注纊今之新綿易動揺置口鼻之上以爲】生平勤皂櫪剉秣不告疲【剉粗臥切破也字作莝斬艸也秣音末馬食穀】旣死給轊櫝葬之東山基【潘云轊扵翽切櫝音讀前漢詔令郡國給轊櫝葬埋注小棺也】柰何值崩湍蕩析臨路垂髐然暴百骸【骸一本作體髐虛交切髑髏兒不潤澤暴音曝】散亂不復支從者幸告余【從才用切】睠之涓然悲貓虎獲迎祭【禮記迎貓爲其食田防也迎虎謂其食田豖也迎而祭之也】犬馬有蓋帷【禮記敝帷不棄爲埋馬也敝蓋不棄爲埋狗也】佇立唁爾魂【唁牛偃切】豈復識此爲畚鍤載埋瘞【畚音本蒲器鍤側治切鍪也瘞於例切埋也】溝瀆防其危我心得所安不謂爾有知掩骼著春令【骼潘本作髂各額切禮記月令掩骼埋胔】玆焉適其時及物非吾輩聊且顧爾私

省試觀慶雲圖

設色初成像卿云示國都九天開祕祉百辟贊嘉謨抱日依龍衮非煙近禦鑪髙標連汗漫向望接虛無裂素榮光發舒華瑞色敷恆將配堯徳垂慶代河圖【堯紀望之如雲】

春懷故園

九扈鳴已晚【左傳昭公十七年九扈爲九農正潘本作九鷹同】楚鄕農事春悠悠故池水空待灌園人

柳河東集注卷四十三

欽定四庫全書

柳河東別集注卷上

宋童宗說張惇頤潘緯音釋

非國語序

左氏國語其文深閎傑異固世之所耽嗜而不已也而其說多誣淫不槪於聖余懼世之學者溺其文采而淪於是非是不【一本有知字】得由中庸以入堯舜之道本諸理作非國語

非國語上【三十一篇】

滅宻【周語】

昭王遊於涇上【按國語作共王】宻康公從有三女奔之其母曰必致之王眾以美物歸汝何徳以堪之小醜備物終必亡【國語注云醜類也徳小而物備終取之必以亡】康公不獻一年王滅宻非曰康公之母誠賢耶則宜以淫荒失度命其子焉用懼之以數且以徳大而後堪則納三女之奔者徳果何如若曰勿受之則可矣教子而媚王以女非正也左氏以滅宻徵之無足取者

不借【周語】

宣王不借千里虢文公諫【潘本作富辰諫注云未詳】曰【云云】將何以求福用人【人國語作民】王不聽三十九年戰於千畝王師敗績於姜氏之戎【國語注姜氏之戎西戎之別種四嶽之後也】

非曰古之必借千畝者禮之飾也其道若曰吾猶耕云爾【一本耕下有乎字】又曰吾以奉天地宗廟則存其禮誠善矣然而存其禮之爲勸乎農也則未若時使而不奪其力節用而不殫其財通其有無和其鄕閭則食固人之大急不勸而勸矣啟蟄也得其耕時雨也得其種苖之猥大也得其耘實之堅好也得其獲京庾得其貯老幼得其飬取之也均以薄藏之也優以固則三推之道【推都回切】存乎亡乎皆可以爲國矣彼之不圖而曰我特以是勸則固不可今爲書者曰將何以求福用人夫福之求不若行吾言之大徳也【一本徳作福】人之用不若行吾言之和樂以死也敗於戎而引是以合焉夫何怪而不屬也又曰戰於千畝者吾益羞之

三川震【周語】

幽王二年西周三川皆震伯陽父曰周將亡矣【國語注西周鎬京也幽王在焉三川涇渭洛出於岐山也震動也地震故三川亦動川竭也】

非曰山川者特天地之物也陰與陽者气而遊乎其間者也自動自休自峙自流是惡乎與我謀自鬭自竭自崩自缺是惡乎爲我設彼固有所逼引而認之者不塞則惑夫釡鬲而爨者【鬲革歷二音爾雅鼎欵足者謂之鬲欵足曲腳也】必湧溢蒸鬱以麋百物畦汲而灌者必衝蕩濆激以敗土石是特老圃者之爲也【一本特字下有老婦字】猶足動乎物又況天地之無倪陰陽之無窮以澒洞轇轕乎其中【童云澒音汞諸勻皆胡動切並雲水銀也無別義今獨孤及觀海詩澒洞吞百谷周流無四垠杜子羙詩澒洞不可掇杜詩中用澒洞不一淮南子澒蒙鴻洞莫知其門許愼注澒讀如項羽之項鴻讀如子贛之贛洞讀如同遊之同今按唐人用澒洞二字若出於淮南子音合依本處注張云轇轕音膠葛】或防或離或吸或吹如輪如機其孰能知之且曰源塞國必亡人乏財用不亡何待則又吾所不識也且所謂者天事乎抑人事乎若曰天者則吾旣陳於前矣人也則乏財用而取亡者不有他術乎而曰是川之爲尢又曰天之所棄不過其紀愈甚乎哉吾無取乎爾也

料民【周語】

宣王料民於太原【國語注料數也】仲山父諫曰【云云】且無故而料民天之所惡害於政而妨於嗣【一本於字下有後字】王卒料之及幽王乃廢滅

非曰吾嘗言聖人之道不窮異以爲神不引天以爲髙故孔子不語怪與神君子之諫其君也以道不以誣務明其君非務愚其君也誣以愚其君則不臣【則一本作防臣一本作拒】仲山氏果以職有所協不待料而具【周語仲山甫諫曰古者不料民而知其少多司民協孤終司商協名姓司徒協旅司寇協姦牧協職工協革場協入廩協出注協合也合其籍以登於王】而料之者政之尨也姑云爾而已矣又何以示少惡事爲哉【同上不謂其少而大料之是示少而惡事也注是示以寡少又厭惡政事】況爲大妄以諉乎後嗣【童云諉女恚切累也】惑於神怪愚誣之說而以是徵幽之廢滅則是幽之悖亂不足以取滅而料民以禍之也仲山氏其至於是乎蓋左氏之嗜誣斯人也已何取乎爾也

神降於莘【周語】

有神降於莘【云云】使率貍姓以獻焉【貍姓丹朱之裔】

非曰力足者取乎人力不足者取乎神所謂足足乎道之謂也堯舜是矣周之始固以神矣況其徵乎彼鳴乎莘者以焄蒿淒愴【張云焄音薰禮記焄蒿淒愴】妖之淺者也天子以是問卿以是言則固已陋矣而其甚者乃妄取時日莽浪【童云並如字鹵莽無根源也】無狀而寓之丹朱則又以房後之惡徳與丹朱協而慿以生穆王而降於虢以臨周之子孫【周語內史過曰昔昭王娶於房曰房後實有爽徳協於丹朱丹朱慿身以儀之生穆王焉是實臨照周之子孫而禍福之注儀匹也房後之行有似丹朱丹朱慿依其身而匹偶之生穆王也】於是遂帥丹朱之裔以奉祠焉又曰堯臨人以五今其冑見虢之亡不過五年【同上昔堯臨民以五今其冑見神之見也不過其物若由是觀之不過五年注五五年巡狩也冑謂丹朱也物數也】斯其爲書也不待片言而迂誕彰矣

聘魯【周語】

定王八年使劉康公聘魯【云云】叔孫宣子東門子家皆侈【叔孫僑如公孫歸父也】歸告王曰【一本告字下有於字】叔孫東門其亡乎東門之位不若叔孫而泰侈不可以事二君叔孫之位不若季孟亦泰侈不可以事三君

非曰泰侈之徳惡矣其死亡也有之矣而孰能必其時之蚤暮耶設令時之可必又孰能必其君之壽夭耶若二君而壽三君而夭則登年載毒之數如之何而凖【周語劉康公曰若皆蚤世猶可若登年以載其毒必亡注登年多歷年也載行也毒害也必亡家必亡也】

叔孫僑如【周語】

叔孫僑如聘王孫說言於王曰叔孫之來也必有異焉殆請之也且其狀方上而鋭下宜觸冒人王其勿賜非曰諸侯之來王有賜予非以貨其人也以禮其國也茍叔孫之來不度於禮不儀於物則罪也王而刑之誰曰不可若力之不能而姑勿賜未足以懲夫貪淩者也不若與之今使王逆詐諸侯而蔑其卿茍興怨於魯未必周之福也且夫惡叔孫者泰侈貪淩則可矣方上而銳下非所以得罪於天子

郤至【周語】

郤至告捷於周【童云郤字亦作郤乞逆切】王叔簡公相說也單襄公曰兵在其頸者其郤至之謂乎王叔欲郤至能勿從乎郤至歸明年死難及伯輿之獄王叔陳生出奔晉非曰單子罪郤至之伐當矣因以列數捨鄭伯下楚子逐楚卒咸以爲姧【周語郤至曰吾有三伐吾三逐楚君之卒勇也見其君必下而趨禮也能獲鄭伯而赦之仁也襄公曰今郤至在七人之下而欲上之是求蓋七人也且郤至何三伐之有姦仁爲佻姦禮爲羞姦勇爲賊叛戰而擅捨鄭君賊也棄毅行容羞也叛國卽讎佻也有三姦以求替其上】則是後之人乘其敗追合之也左氏在晉語言免冑之事則曰勇以知禮【晉語郤至三逐楚平王卒見王必下奔王使問之以弓郤至甲冑而見客免冑而聽命君子曰勇以知禮】於此焉而異吾何取乎郤氏誠良大夫不幸其宗侈而亢兄弟之不令而智不能周彊不能制遭晉厲之淫暴因嬖竊構以利其室卒及於禍【晉語與荊人戰於鄢陵大勝之於是乎君伐智而多力怠教而重斂大其私暱殺三郤而屍諸朝納其室以分婦人注納取也室妻妾貨財】吾嘗憐焉今夫執筆者以其及也而必求其惡以播於後世然則有大惡幸而得終者則固掩矣世俗之情固然耶其終曰王叔欲郤至能勿從乎斯固不足譏也已

柯陵之防【周語】

柯陵之防單襄公【單音善】見晉厲公視逺步髙郤錡見【錡音倚又音蟻】其語犯郤犫見【犫蚩周切】其語迂郤至見其語伐齊國佐見其語盡【國語注云善惡褒貶無所諱也】單子曰晉將有亂其君與三郤當之齊國亦將與焉

非曰是五子者𨿽皆見殺非單子之所宜必也而曰合諸侯人之大事於是乎觀存亡【周語夫合諸侯國之大事也於是乎觀存亡故國將無咎其君在防步言視聽必皆無謫則可以知徳矣】若是則單子果巫史矣視逺步髙犯迂伐盡者皆必乎死也則宜死者眾矣夫以語之迂而曰宜死則單子之語迂之大者獨無謫耶

晉孫周【周語】

單襄公以告頃公【頃與傾同】必善晉周【云云】此十一者夫子皆有焉天六地五數之常也【國語注天有六气陰陽風雨晦明地有五行金木水火土一本作天五地六者誤】

非曰單子數晉周之徳十一【周晉悼公名也十一者謂敬忠信仁義知勇教孝惠讓】而曰合天地之數豈徳義之言耶又徵卦夢以附合之【周語單襄公曰且其夢曰必驩之孫實有晉國其卦曰必三取君於周其徳又可以君國三襲焉注三合徳夢卦也】皆不足取也

谷洛鬭【周語】

谷洛鬭將毀王宮王欲壅之太子晉諫【云云】王卒壅之及景王多寵人亂於是乎始生景王崩王室大亂及定王王室遂卑【國語注谷洛二水名洛在王城之南谷在王城之北水激有似於鬭也靈王時谷水盛出於王城之西而南流合於洛水毀王城西南故齊人城郟】

非曰谷洛之說與三川震同夫將毀王宮而勿壅則王罪大矣奚以守先王之國壅之誠是也彼小子之譊譊者【譊女交切太子晉早卒不立】又足記耶王室之亂且卑在徳而又奚谷洛之鬭而徵之也

大錢【周語】

景王將鑄大錢單穆公不可【云云】可後而先之謂之召災【國語注謂民未患輕而重之離民匱財是爲召災也】

非曰古今之言泉幣者多矣是不可一貫以其時之升降輕重也幣輕則物價騰踴物價騰踴則農無所售皆害也就而言之孰爲利曰幣重則利曰柰害農何曰賦不以錢而制其布帛之數則農不害以錢則多出布帛而賈則害矣今夫病大錢者吾不知周之時何如哉其曰召災則未之聞也左氏又於內傳曰【春秋左氏傳及國語皆左丘明所作】王其心疾死乎【左傳昭公二十一年伶州鳩云】其爲書皆類此矣

無射【周語】

王將鑄無射【潘云射音亦旡射夾鐘之所生】單襄公曰不可

非曰鐘之大不和於律樂之所無用則王妄作矣單子詞曰口內味耳內聲【童云內諾答切音納出集韻】聲味生气气在口爲言在目爲明言以信名明以時動名以成政動以殖生政成生殖樂之至也若視聽不和而有震則味入不精不精則气佚气佚則不和於是有狂悖之言有惑之明有轉易之名有過慝之度出令不信刑政放紛而伶州鳩又曰【國語注伶周樂官州鳩名也】樂以殖財又曰離人怒神嗚呼是何取於鐘之備也吾以是怪而不信或曰移風易俗則何如曰聖人旣理定知風俗和恆而由吾教於是乎作樂以象之後之學者述焉則移風易俗之象可見非樂能移風易俗也曰樂之不能化人也則聖人何作焉曰樂之來由人情出者也其始非聖人作也聖人以爲人情之所不能免因而象政令之美使之存乎其中是聖人飾乎樂也所以明乎物無非道而政之不可忘耳孟子曰今之樂猶古之樂也與人同樂則王矣吾獨以孟子爲知樂

律【周語】

王問律於伶州鳩對曰【云云】

非曰律者樂之本也而气達乎物凡音之起者本焉而州鳩之辭曰律呂不易無姧物也【周語伶州鳩曰律呂不易無姦物也注律呂不變易其正各順其時則神無姦行物無害生也】和平則久久固則純純明則終終復則樂所以成政【同上和平則久久固則純純明則終終復則樂所以成政也注久可久樂也固安也終成也終復終則奏故樂也言政象樂也】吾無取乎爾又曰姬氏出自天黿大姜之侄所慿神也嵗在周之分野月在農祥后稷之所經緯也武王欲合是而用之【同上王曰七律者何對曰昔武王伐殷嵗在鶉火月在天駟星在天黿我姬氏出自天黿則我皇妣大姜之侄逢公之所慿神也嵗之所在則我有周之分野月之所在辰馬農祥也我大祖后稷之所經緯也王欲合是五位三所而用之注天黿卽元枵齊之分野太姜王季之母也侄封於齊鶉火周之分野辰馬謂房心也所在大辰之次爲天駟之馬也房星晨正而農起焉故謂之農祥鶉大之分張十六度張至房七宿七同合七律也嵗在鶉火午辰在天黿子自午至子其度七同也】斯爲誣聖人亦大矣又曰王以夷則畢陳黃鐘布戎大蔟布令無射布憲施捨於百姓【同上州鳩曰王以癸亥夜陳未畢而雨以夷則之上宮畢王以黃鐘之下宮布戎於牧之野以太蔟之下宮布令於商以無射之上宮布憲於百姓】吾知其來之自矣是大武之聲也州鳩之愚信其傳而以爲武用律也孔子語賓牟賈之言大武也曰武始自北出成而滅商三成而南四成而南國是疆五成而分周公左召公右六成復綴以崇天子夾振之而駟伐盛威於中國【禮記樂記句注成猶奏也每奏武曲一終爲一成始奏象觀兵孟津時再奏象克殷時也三奏象克殷而反也四奏象南方之國服也五奏象周召分職而治也六奏象兵還振旅也復綴反位止也崇充也夾振之者王與大將夾舞振鐸以爲節也駟當作四每奏四伐一擊一刺爲一伐】則是大武之象也致右憲左久立於綴【樂記武舞致右憲左又云久立於綴以待諸侯之至也注致謂膝至地也憲讀爲軒】皆大武之形也夷則黃鐘大蔟無射大武之律變也

城成周【周語】

劉文公與萇欲城成周告晉魏獻子爲政將合諸侯衞彪傒見單穆公曰萇其不沒乎萇叔必速及魏子亦將及焉若得天福其當身乎若劉氏則子孫實有禍是嵗魏獻子焚死二十八年殺萇及定王劉氏亡非曰彪傒天所壞之說吾友化光銘城周【呂溫字化光作古東周城銘云大夫萇言抗其傾坐召諸侯廓崇王城𨿽微逺猷實被令名宜福而禍何傷於明】其後牛思黯作訟忠【訟一本作頌唐牛僧孺字思黯作此篇以美萇】萇之忠悉矣學者求焉若夫當身速及之說巫之無恆者之言也追爲之耳

問戰【魯語】

長勺之役曹劌問所以戰於嚴公【云云】公曰小大之獄必以情斷之劌曰可以一戰【潘云劌古衞切嚴公本莊公避漢明帝諱易曰嚴】非曰劌之問洎嚴公之對皆庶乎知戰之本矣而曰夫神求優裕於饗不優神不福也是大不可方鬭二國之存亡以決民命不務乎實而神道焉是問則事防殆矣旣問公之言獄也則率然曰可以一戰亦問略之尢也茍公之徳可懷諸侯而不事乎戰則已耳旣至於戰矣徒以斷獄爲戰之具則吾未之信也劌之辭宜曰君之臣謀而可制敵者誰也將而死國難者防何人【難乃旦切】士卒之熟練者眾寡器械之堅利者何若趨地形得上游以延敵者何所然後可以言戰若獨用公之言而恃以戰則其不誤國之社稷無防矣申包胥之言戰得之語在吳篇中【吳語楚申包胥使於越曰敢問君王之所以與之戰者越王曰觴酒豆肉未甞不分也云云包胥曰善則善矣未可以戰也夫戰智爲本仁次之勇次之】

躋僖公【魯語】

夏父弗忌爲宗烝將躋僖公【云云】展禽曰夏父弗忌必有殃若血气彊固將壽寵得沒𨿽壽而沒不爲無殃其也焚煙徹其上【國語注已葬而火焚其棺槨也徹達也】

非曰由有殃以下非士師所宜云者誣吾祖矣【展禽柳下惠也子厚常謂柳氏出於下惠之裔】

莒僕【魯語】

莒太子僕殺紀公以其寶來奔宣公使僕人以書命季文子裏革遇之【魯語注裏革史克也遇僕人見公書以太子殺父大逆故更也】而更其書【云云】

非曰裏革其直矣曷若授僕人以入諫之爲善公之舍革也美矣而僕人將君命以行遇一夫而受其更釋是而勿誅則無以行令矣若君命以道而遇姧臣更之則何如

仲孫它【魯語它徒何切】

季文子無衣帛之妾無食粟之馬仲孫它諫【云云】獻子囚之七日自是子服之妾衣不過七升之布馬餼不過稂莠【國語注獻子它之父仲孫蔑也子服卽它也八十縷爲升餼秣也】

非曰它可謂能攺過矣然而父在焉而儉侈專乎已何也七升之布大功之縗也居然而用之未適乎中庸也已

羵羊【魯語羵音墳】

季桓子穿井得土缶中有羊焉使人問仲尼曰吾穿井獲狗何也仲尼曰以丘所聞者羊也

非曰君子於所不知蓋闕如也孔氏烏能窮物怪之形也是必誣聖人矣史之記地坼犬出者有之矣【晉五行志輔國將軍孫無終家於旣陽地中聞犬子聲尋而地坼有二犬子皆白色】近世京兆杜濟穿井獲土缶中有狗焉投之於河化爲龍

骨節專車楛矢【魯語】

吳伐越隳防稽獲骨節專車【國語注骨一節其長專車專擅也】

非曰左氏魯人也或言事孔子宜乎聞聖人之嘉言爲魯語也盍亦徵其大者書以爲世法今乃取辧大骨石砮以爲異【魯語又云仲尼在陳有隼集於陳侯之庭而死楛矢貫之石砮楛木名砮鏃也潘云楛侯古切砮音奴】其知聖人也亦外矣言固聖人之恥也孔子曰丘少也賤故多能鄙事

輕幣【齊語】

桓公輕其幣而重其禮故天下諸侯罷馬以爲幣縷綦以爲奉鹿皮四个垂橐而入稇載而歸【齊語个作个注罷不任用也幣圭以馬也奉借玉之藻也以縷織綦不用絲取易供也分散也稇絭也言重而歸也潘云綦音其稇苦陰切齊語作】

非曰桓公之茍能弔天下之敗衞諸侯之地貪彊忌服戎狄縮匿君得以有其國人得以安其堵𨿽受賦於諸侯樂而歸之矣又奚控焉悉國之貨以利交天下若是耶則區區齊人惡足以奉天下已之人且不堪矣又奚利天下之能得若竭其國勞其人抗其兵以市伯名於天下又奚仁義之有予以爲桓公之伯不如是之獘也

卜【晉語】

獻公卜伐驪戎史蘇占之曰勝而不吉

非曰卜者世之餘伎也道之所無用也聖人用之吾未之敢非然而聖人之用也蓋以敺陋民也非恆用而徵信矣爾後之昏邪者神之恆用而徵信焉反以阻大事要言卜史之害於道也多而益於道也少𨿽勿用之可也左氏惑於巫而尢神怪之乃始遷就附益以成其說𨿽勿信之可也

郭偃【晉語】

郭偃曰夫口三五之門也【元注云口以紀三辰言以宣五行】是以防口之亂不過三五【元注云少三君多則五也】

非曰舉斯言而觀之則愚誣可見矣

公子申生【晉語】

申生曰棄命不敬作令不孝間父之愛而嘉其貺有不忠焉廢人以自成有不貞焉

非曰申生於是四者咸得焉昔之儒者有能明之矣故予之辭也略

狐突【晉語】

敗狄於稷桑反讒言益起狐突杜門不出君子曰善深謀

非曰古之所謂善深謀居乎親戚輔佐之位則納君於道否則繼之以死惟已之義所在莫之失之謂也今狐突以位則戎禦也【禦合作禦】以親則外王父也申生之出未嘗不從覩其將敗而杜其門則姧矣而曰善深謀則無以勸乎事君也已丕鄭曰君爲我心【晉語丕鄭曰我無心是故事君者君爲我心制不在我注我無心者不得自在也君爲我心以君爲心】裏克曰中立【同上裏克曰吾秉君以殺太子吾不忍通復故交吾不敢中立其免乎注中立不阿君亦不助太子也】晉無良臣故申生終以不免

虢夢【晉語】

虢公夢在廟有神人面白毛虎爪執鉞立於西阿之下【云云】舟之僑以其族行適晉【蓐收天之刑神也】

非曰虢小國也而泰以招大國之怒政荒人亂亡夏陽而不懼而猶用兵窮武以增其讎怨所謂自拔其本者亡孰曰不宜又惡在乎夢也舟之僑誠賢者歟則觀其政可以去焉由夢而去則吾笑之矣

童謠【晉語】

獻公問於卜偃曰攻虢何月也對曰童謡有之曰丙之辰【云云】

非曰童謡無足取者君子不道也

宰周公【晉語】

葵丘之防獻公將如防遇宰周公【云云】公乃還宰孔曰晉侯將死矣【云云】是嵗獻公卒

非曰凡諸侯之防霸主小國則固畏其力而望其庥焉者也大國則宜觀乎義義在焉則往以尊天子以和百姓今孔之還晉侯也曰而暇晉是皇【晉語宰周公曰齊侯將施惠如出責是之不果奉而暇晉是皇注謂不暇以晉爲務也】則非吾所陳者矣又曰汪是土也茍違其違誰能懼之【同上晉景霍以爲成而汾河涑澮以爲渠戎狄之民實環之汪是土也茍違其違誰能懼之注霍晉山名環繞也汪大也茍違違去也其違違道也】則是恃乎力而不務乎義非中國之道也假令一失其道以出而以必其死爲書者又從而徵之其可取乎

荀息【晉語】

裏克欲殺奚齊荀息曰吾有死而巳先君問臣事君於我我對以忠貞【云云】荀息死之君子曰不食其言矣

非曰夫忠之爲言中也貞之爲言正也息之所以爲者有是夫間君之惑排長嗣而擁非正其於中正也逺矣或曰夫已死之不愛死君之不欺也抑其有是而子非之耶曰子以自經於溝瀆者舉爲忠貞也歟或者左氏谷梁子皆以不食其言不食其言【一本無此四字】然則爲信可乎曰又不可不得中行而復其言亂也惡得爲信曰孔父仇牧【春秋桓公二年宋督弒其君與夷及其大夫孔父莊公十三年宋督弒其君捷及其大夫仇牧僖公十年裏克弒其君卓及其大夫荀息】是二子類耶曰不類曰不類則如春秋何曰春秋之類也以激不能死者耳孔子曰與其進不保其往也春秋之罪許止也隠忍焉耳【春秋昭公十九年許世子止弒其君買左傳云許悼公瘧飲太子止之藥而卒書曰弒其君】其類荀息也亦然皆非聖人之情也枉許止以懲不子之禍進荀息以甚茍免之惡忍之也吾言春秋之情而子徵其文不亦外乎故凡得春秋者宜是乎我也此之謂信道哉

柳河東別集注卷上

欽定四庫全書

柳河東別集卷下

宋童宗說張惇頤潘緯音釋

非國語下

狐偃【晉語】

裏克旣殺卓子使屠岸夷告重耳曰子盍入乎舅犯曰不可【云云】秦穆公使公子縶弔重耳曰時不可失舅犯曰不可【云云】

非曰狐偃之爲重耳謀者亦迂矣國虛而不知入以縱夷吾之昏殆而社稷防防徒爲多言無足采者且重耳兄也夷吾弟也重耳賢也夷吾昩也弟昩而入猶可終也兄而賢者又何栗焉使晉國不順而多敗百姓之不防福兄弟爲豺狼以相避於天下由偃之策失也而重耳乃始倀倀焉遊諸侯【潘云倀抽良切】陰蓄重利以幸其弟死獨何心歟僅能入而國以霸斯福禍然耳【一本禍作耦】非計之得也若重耳早從裏克秦伯之言而入則國可以無向者之禍而兄弟之愛可全而有分定焉故也夫如是【一本有足字】以爲諸侯之孝又何戮笑於天下哉

輿人誦【晉語】

惠公入而背內外之賂輿人誦之曰【云云】得國而狃終逢其咎防田不懲禍亂其興旣裏防死【一本有禍字】公隕於韓郭偃曰善哉夫眾口禍福之門也【國語注輿眾也不歌曰誦恵公二年殺裏克防鄭偃晉大夫善輿人之誦豫知之故云眾口禍福之門也】

非曰惠公里防之爲也則宜咎禍及之矣又何以神眾口哉其曰禍福之門則愈陋矣也

葬恭世子【晉語】

惠公出恭世子而攺之臰達於外國人頌之曰【云云】嵗之二七其靡有徴兮若翟公子吾是之依兮鎭撫國家爲王妃兮郭偃曰十四年君之冢嗣其替乎其數告於人矣公子重耳其入乎其魄兆於人矣若入必霸於諸侯其耿光於民矣【晉語臰作臭頌作誦翟作狄耿光作光耿注二七十四嵗後也狄公子謂重耳言重耳當伯諸侯爲王妃偶冢嗣太子也替滅也耿猶昭也童云耿古迥切與炯同】

非曰眾人者言政之善惡則有可采者以其利害也又何以知君嗣二七之數與重耳之伯是好事者追而爲之未必偃能徵之也況以是故發耶【一本是作臭】

殺裏克【晉語】

惠公旣殺裏克而悔之曰芮也使寡人過殺社稷之鎭郭偃聞之曰不謀而諫不圖而殺不謀而諫不忠不圖而殺不祥不忠受君之罰不祥離天之禍受君之罰死戮離天之禍無後【元注云文公殺懷公於髙梁秦人殺兾芮而施之】

非曰芮之陷殺克也其不祥宜大於惠公而異其辭以配君罰天禍皆所謂遷就而附益之者也

獲晉侯【晉語】

秦穆公歸至於王城合大夫而謀曰殺晉君與逐出之與以歸與復之孰利公子縶曰殺之利公孫枝曰不可公子縶曰吾將以重耳代之晉之君無道莫不聞重耳之仁莫不知殺無道立有道仁也公孫枝曰恥一國之士又曰余納有道以臨汝無乃不可乎不若以歸要晉國之成復其君而質其適子使父子代處秦國可以無害【潘云質音至適丁歷切】

非曰秦伯之不霸天下也以枝之言也且曰納有道以臨汝何故不可縶之言殺之也則果而不仁其言立重耳則義而順當是時天下之人君莫能宗周而能宗周者則大國之霸基也向使穆公旣執晉侯以告於王曰晉夷吾之無道莫不聞重耳之仁莫不知且又不順旣討而執之矣於是以王命黜夷吾而立重耳咸告於諸侯曰吾討惡而進仁旣得命於天子矣吾將達公道於天下則天下諸侯無道者畏有徳者莫不皆知嚴恭欣戴而霸秦矣【一本莫不作慕字】周室𨿽卑猶是王命命穆公以爲侯伯則誰敢不服夫如是秦之所恥者亦大矣【恥一本作集字】棄至公之道而不知求【至公下一本有大中字】姑欲離人父子而要河東之賂其捨大務小違義從利也甚矣霸之不能也以是夫

慶鄭【晉語】

丁丑斬慶鄭乃入絳

非曰慶鄭誤止公【晉語蛾析謂慶鄭曰君之止子之罪也注止獲也】罪死可也而其志有可用者坐以待刑【同上公至於絳郊曰鄭也有罪猶在乎慶鄭曰臣是以待卽刑以成君政君曰刑之蛾析曰君盍赦之君曰斬鄭無使自殺令司馬說刑之】而能捨之則獲其用亦大矣晉君不能由是道也悲夫若夷吾者又何誅焉

乞食於野人【晉語】

過五鹿野人舉塊以與之公子怒欲鞭之子犯曰天賜也人以土服又何求焉十有二年必獲此土有此其以戊申云乎【晉語注塊璞也戊土也申廣大地也】

非曰是非子犯之言也後之好事者爲之若五鹿之人獻塊十二年以有衞土則涓人疇枕楚子以塊【吳語楚靈王徬徨於山林之中乃見其涓人疇王枕其股以寢於地王寐疇枕王以墣而去之】後十二年其復得楚乎何沒而不云也而獨載乎是戊申之云尢足怪乎

懷嬴【晉語】

秦伯歸女五人懷嬴與焉【國語注歸嫁也懷嬴故子圉妻】

非曰重耳之受懷嬴不得已也其志將以守宗廟社稷阻焉則懼其不克也其取者大故容爲權可也秦伯以大國行仁義交諸侯而乃行非禮以彊乎人豈習戎之遺風歟

筮【晉語】

公子親筮之曰尙有晉國得貞屯悔豫皆八筮史占之曰皆不吉司空季子曰吉【云云】

非曰重耳𨿽在外晉國固戴而君焉又況夷吾死圉也童昏以守內秦楚之大以翼之大夫之彊族皆啟之而又筮焉是問則末矣季子博而多言皆不及道者也又何載焉【惠公名夷吾懷公名圉】

董因【晉語】

董因迎公於河公問焉曰吾其濟乎對曰嵗在大梁【云云】

非曰晉侯之入取於人事備矣因之云可略也大火實沈之說贅矣【晉語董因曰嵗在大梁將集天行元年始受實沈之星也實沈之墟晉人所居所以興也今君當之無不濟矣君之行也嵗在大火是謂大辰注公以辰出而參入】

命官【晉語】

胥借狐箕欒郤栢先羊舌董韓寔掌近官諸姬之良掌其中官異姓之能掌其逺官【注近官朝廷者也中官內官逺官縣鄙】非曰官之命宜以材耶抑以姓乎文公將行霸而不知變是獘俗以登天下之士而舉族以命乎逺近則陋矣若將軍大夫必出舊族或無可焉猶用之耶必不出乎異族或有可焉猶棄之耶則晉國之政可見矣

倉葛【晉語】

陽人不服公圍之將殘其民倉葛呼曰【云云】

非曰於周語旣言之矣又辱再告而異其文抑有異防邪其無乎則耄者乎【周語陽人不服晉侯圍之倉葛呼曰云云】

觀狀【晉語】

鄭人以詹與晉晉人將烹之詹曰天降禍鄭使淫觀狀棄禮違親【云云】

非曰觀晉侯之狀者曹也【晉語曹共公不禮焉聞其駢脇欲觀其狀】今於鄭胡言之則是多爲誣者且耄故以至乎是其說者云鄭效曹也是乃私爲之辭不足以蓋其誤【晉語注滛放也於曹君不禮放君】

救饑【晉語】

晉饑公問於箕鄭曰救饑何以對曰信公曰安信對曰信於君心信於名信於令信於事

非曰信政之常不可須臾去之也奚獨救饑耶其言則逺也夫人之困在朝夕之內而信之行在嵗月之外是道之常非知變之權也其曰藏出如入則可矣【晉語箕鄭曰藏出如入何匱之有】而鄭之言若是逺焉何哉或曰時之信未洽故云以激之也信之速於置郵子何逺之耶曰夫大信去令故曰信如四時恆也恆固在久若爲一切之信則所謂未孚者也彼有激乎則可也而以爲救饑之道則未盡乎術

趙宣子【晉語】

趙宣子言韓獻子於靈公以爲司馬河曲之役趙孟使人以其乘車干行宣子執而戮之

非曰趙獻子不怒韓獻子而又褒其能也誠當【晉語宣子召而禮之告諸大夫曰吾舉厥也而中吾乃今知免於罪矣】然而使人以其乘車干行陷而至乎戮是輕人之死甚矣彼何罪而獲是討也孟子曰殺一不辜而得天下君子不爲是所謂無辜也歟或曰戮辱也非必爲死曰𨿽就爲辱猶不可以爲君子之道捨是其無以觀乎吾懼司馬之以死討也

伐宋【晉語】

宋人殺昭公趙宣子請師以伐宋【云云】曰是反天地而逆民則也天必誅焉晉爲盟主而不修天罰將懼及焉【晉語注則法也修行也】

非曰盟主之討殺君也宜矣若乃天者則吾焉知其好惡而暇徵之耶古之殺奪有大於宋人者而壽考佚樂不可勝道天之誅何如也宣子之事則是矣而其言無可用者

鉏麑【晉語童云鉏宋魚切麑音倪】

趙宣子驟諫公使鉏麑賊之【晉語注鉏麑力士賊殺也】

非曰麑之死固善矣然而趙宣子爲政之良諫君之直其爲社稷之衞也久矣麑胡不聞之乃以假寐爲賢邪【晉語晨往則寢門辟矣盛服將朝早而假寐麑退嘆而言曰趙孟敬哉夫不防恭敬社稷之鎭也】不知其大而賢其小歟【一本有向字】使不及其假寐也則固以殺之矣是宣子大徳不見赦而以小敬免也麑固賊之悔過者賢可書乎

祈死【晉語】

反自鄢範文子謂其宗祝【云云】

非曰死之長短而在宗祝則誰不擇良宗祝而祈壽焉文子祈死而得亦妄之大者

長魚矯【晉語】

長魚矯旣殺三郤乃脇欒中行【云云】公曰一旦而屍三卿不可益也【云云】乃奔狄三月厲公殺【晉語注三郤郤錡郤犨郤至也】非曰厲公亂君也矯亂臣也假如殺欒書中行偃則厲公之敵益眾其尢可盡乎今左氏多爲文辭以著其言而徵其效若曰矯知防者然則惑甚也夫

戮僕【晉語】

公子揚幹亂行於曲梁魏絳斬其僕【晉語注揚幹悼公之弟】非曰僕稟命者也亂行之罪在公子公子貴不能討而稟命者死非能刑也使後世多爲是以害無罪問之則曰魏絳故事不亦甚乎然則絳宜柰何止公子以請君之命

叔魚生【晉語】

叔魚生其母視之曰【云云】必以賄死楊食我生叔向之母聞其號也曰終滅羊舌氏之宗【晉語注叔魚晉叔向弟揚食我叔向子】非曰君子之於人也聽其言而觀其行猶不足以言其禍福以其有幸不幸也今取赤子之形聲以命其死亡則何耶或者以其鬼事知之乎則知之未必賢也是不足書以示後世

逐欒盈【晉語】

平公六年箕遺及黃淵嘉父作亂不克而死公遂逐羣賊【云云】陽畢曰亦掄逞志虧君以亂國者之後而去之【云云】使祁午陽畢適曲沃逐欒盈【晉語注掄擇也】

非曰當其時不能討後之人何罪盈之始良大夫也有功焉而無所獲其罪陽畢以其父弒君而罪其宗一朝而逐之激而使至乎亂也【晉語居三年欒盈畫入爲賊於絳】且君將懼禍懲亂耶則增其徳而修其政賊斯順矣反是順斯賊矣況其之無罪乎

新聲【晉語】

平公說新聲師曠曰公室其將卑乎君之明兆於衰矣非曰耳之於聲也猶口之於味也茍說新味亦將卑乎樂之說吾於無射旣言之矣【見前卷】

射鷃【晉語作鴳潘云上食亦切下音晏】

平公射鷃不死使豎襄搏之失公怒拘將殺之叔向曰必速殺之毋令逺聞君忸怩於顏乃趣捨之

非曰羊舌子【叔向羊舌氏名肸】以其君明暗何如哉若果暗也則從其言斯殺人矣明者固可以理諭胡乃反徵先君以恥之耶【晉語叔向曰昔吾先君唐叔射兕於徒林殪以爲大甲今君嗣吾先君射鷃不死搏之不得是揚吾君之恥者也】是使平公滋不欲人諫己也

趙文子【晉語】

文子視日曰朝不及夕誰能俟五【五年也】後子曰趙孟將死矣怠偸甚矣非死逮之必有大咎【後子秦景公之弟】

非曰死與大咎非偸之能必乎尓也偸者自偸死者自死若夫大咎者非有罪惡則不幸及之偸不與也左氏於內傳曰人主偸必死亦陋矣【左傳昭公元年民主偸必死】

毉和【晉語注和毉名】

文子曰毉及國家乎對曰上毉毉國其次疾人固毉官也【晉語注止其淫惑是謂毉國官猶官職】

非曰和妄人也非視攻熨之專【與診同】而茍及國家去其守以施大言誠不足聞也其言晉君曰諸侯服不過三年不服不過十年【晉語注諸侯服則專於色】凡毉之所取在榮衛合脈理也然則諸侯服則榮衛離脈理亂以速其死不服則榮衛和脈理平以延其年耶

黃熊【晉語】

晉侯夢黃熊入於寢門子產曰鮌殛於羽山化爲黃熊以入於羽淵【晉語注羽山之淵鮌旣死而神化也潘本作能奴來切補音作黃能乃來切亦如字亦作熊音雄鮌與鯀同左傳昭公七年釋文音奴來者三足鼈也一曰熊足似鹿東海人祭禹廟不用熊白及鼈爲饌】實爲夏郊【云云】

非曰鮌之爲夏郊也禹之父也非爲熊也熊之說好事者爲之凡人之疾魄動而气蕩視聽離散於是寐而有怪夢防不爲也夫何神奇之有

韓宣子憂貧【晉語】

韓宣子憂貧叔向賀之曰欒武子【晉語注欒書】無一卒之田【云云】行刑不疚以免於難及桓子驕泰奢侈【云云】宜及於難而賴武子之徳以沒其身及懷子攺桓之行修武子之徳而離桓子之罪以亡於楚【云云】

非曰叔向言貧之可以安則誠然其言欒書之徳則悖而不信以下逆上亦可謂行刑耶前之言曰欒書殺厲公以厚其家【晉語陽畢曰且夫欒氏之誣晉國久也欒書實覆宗殺厲公以厚其家公使陽畢適曲沃逐欒盈】今而曰無一卒之田前之言曰欒氏之誣晉國久矣用書之罪以逐盈今而曰離桓之罪以亡於楚則吾惡乎信且人之善惡咸系其先人已無可力者以是存乎簡策是替教也

圍鼓【晉語】

中行穆子圍鼓鼓人或請以城畔穆子不受【國語注穆子荀吳】非曰城之畔而歸己者有三有逃暴而附徳者有力屈而愛死者有反常以求利者逃暴而附徳者庥之曰徳能致之也力屈而愛死者與之以不死曰力能加之也皆受之反常以求利者徳力無及焉君子不受也穆子曰夫以城來者必將求利於我【晉語注利爵賞也】是焉知非向之二者耶

具敖【晉語】

範獻子聘於魯問具山敖山魯人以鄕對獻子曰不爲具敖乎曰先君獻武之諱也獻子歸曰【云云】吾名其二諱爲笑矣惟不學也【晉語注獻公其武公敖】

非曰諸侯之諱國有數十焉尙不行於其國他國之大夫名之無慙焉可也魯有大夫公孫敖【左傳文元年注公孫敖慶父子】魯之君臣莫罪而更也又何鄙野之不云具敖

董安於【晉語】

下邑之役董安於多簡子賞之辭曰【云云】今一旦爲狂疾而曰必賞汝是以狂疾賞也不如亡趣而出乃釋之【晉語注戰功曰多簡子奔晉陽時安於力戰有功言戰鬭爲凶事猶人之有狂易之疾相戰傷也】

非曰功之受賞也可傳繼之道也君子𨿽不欲亦必將受之今乃遁逃以自潔也則受賞者必恥受賞者恥則立功者怠國斯弱矣君子之爲也動以謀國吾固不悅董子之潔也其言若懟焉則滋不可【懟徒對切】

祝融【鄭語】

史伯曰夫成天地之大功者其子孫未嘗不章

非曰以虞舜之至也又重之以幕能聽協風以成樂物生而其後卒以殄滅武王繼之以陳覆墜之不暇【鄭語虞幕能聽協風以成樂物生者也注虞幕舜後虞思也言能聽知和風因時順气以成育萬物使之樂生】堯之後祝融無聞焉祝融之後昆吾大彭豕韋世伯夏商今史伯又曰於周未有侯伯必在楚也【鄭語祝融亦能昭顯天地之光明以生柔嘉材者也其後八姓於周未有侯伯昆吾爲夏侯伯矣大彭豕韋爲商伯矣當周未有】則堯舜反不足祐耶故凡言盛之及後嗣者皆勿取

褒神【鄭語】

桓公曰周其獘乎對曰殆必於獘

非曰史伯以幽王棄髙明顯昭而好讒慝暗昧近頑嚚窮固黜太子以怒西戎申繒於彼【鄭語注申姜姓幽王前後太子宜臼之舅也繒姒姓申之與國也西戎亦黨於申】以取其必獘焉可也而言褒神之流禍【同上夏之衰也褒人之神化爲二龍夏后卜請其漦而藏之吉及厲王之末發而觀之化爲元黿府之童妾遭之旣笄而孕王嬖是女使至爲後而生伯服天之生此久矣其爲毒也大矣】是好怪者之爲焉非君子之所宜言也

嗜芰【楚語】

屈到嗜芰將死戒其宗老曰茍祭我必以芰及祥宗老將薦芰屈建命去之【楚語注芰菱也宗臣曰老祥祭也建屈到之子】

非曰門內之理恩掩義父子恩之至也而芰之薦不爲愆義屈子以禮之末忍絕其父將死之言吾未敢賢乎爾也茍薦其羊饋而進芰於籩是故不爲非禮之言齋也曰思其所嗜【禮記祭義云】屈建曾無思乎且曰違而道吾以爲逆也【楚語子木有羊饋而無芰薦君子曰違而道】

祀【楚語】

王曰祀不可已乎對曰祀所以昭孝息民撫國家定百姓不可以已夫民气縦則底底則滯滯久不振生乃不殖【楚語注已止也無祭祀則民無所畏忌無所畏忌則志放縱放縱則遂廢滯難復恐懼也生生人物也殖長也生物不長神不降以福也】

非曰夫祀先王以佐教也未必神之今其曰昭孝焉則可也自息民以下咸無足取焉爾

左史倚相【楚語】

王孫圉曰左史倚相能使上下說於鬼神順道其欲惡使神無有怨痛於楚國

非曰圉之言楚國之寶使知君子之貴於白珩可矣【楚語趙簡子問於王孫圉曰楚之白珩猶在乎曰楚之所寶者觀射父左史倚相潘云珩音行佩上玉也】而其云倚相之徳者則何如哉誠倚相之道若此則覡之妄者【覡音檄女巫】又何以爲寶非可以誇於敵國

五貟【吳語貟音云伍子胥】

五貟伏劍而死

非曰五子胥者非吳之暱親也其始交闔閭以道故由其謀今於嗣君已不合言見進則讒者勝國無可救者於是焉去之可也出則以孥累於人【左傳哀公十一年子胥使於齊屬其子於鮑氏爲王孫氏注私使人至齊屬其子攺姓爲王孫欲以避吳禍】而又入以卽死是固非吾之所知也然則貟者果狠人也歟

柳先生曰宋衞秦皆諸侯之豪傑也左氏忽棄不錄其語其謬耶吳越之事無他焉舉一國足以盡之而反分爲二篇務以相乘凡其繁蕪曼衍者甚眾背理去道以務富其語凡讀吾書者可以類取之也越之下篇尢奇峻而其事多雜蓋非出於左氏【蓋一本作反字】吾乃今知文之可以行於逺也以彼庸蔽奇怪之語而黼黻之金石之用震曜後世之耳目而讀者莫之或非反謂之近經則知文者可不愼耶嗚呼余黜其不臧以救世之謬凡六十七篇

柳河東別集注卷下

欽定四庫全書

柳河東外集注卷上

宋童宗說張惇頤潘緯音釋

賦文志

披沙揀金賦【求寶之道同乎選才】

岀劉義慶世說陸士衡文如披沙揀金

沙之爲物兮視污若浮金之爲寶兮恥居下流沈其質兮五才或闕耀其光兮六府以修然則抱成器之珍必將有待當愼擇之日則又何求配珪璋而取貴豈泥滓而爲儔【滓壯士切澱也】○披而擇之斯焉見寶蕩浸淫而顧盻指熀而探討【童云熒絹切熀戶廣切潘云熀諸韻皆無張云探音貪說文作�逺取之也他含切】動而愈出【老子句】幽以卽明而不緇【潘本作湼乃結切】旣堅且好○潛𨿽伏矣【毛詩句】獲則取之【左傳僖公二十二年句】翻混混之濁質見熠熠之殊姿【熠弋入切盛光也】久暗未彰固亦將君是望先迷後得孰謂棄予如遺○其隱也則雜昏昏淪浩浩晦英姿兮自保和光同塵兮合於至道其遇也則散奕奕動融融煥美質乎其中眀道若昧兮契彼同儻俯拾而不棄諒致美於無窮欲蓋而彰【杜預左傳序句】將炯然而見素【炯俱永切】不索何獲【左傳昭公二十七年句】遂昭然而發防○觀其振拔污塗積以錙銖碎淸光而競出耀眞質而特殊錐處囊而纎光乍比【史記馮暖傳句】劍拭土而異彩相符【晉張華傳云】用之則行斯爲美矣求而必得不亦悅乎○豈獨媚旭日以晶熒帶長川之淸淺皎如珠吐疑剖蚌之乍分粲若星繁似流云之初捲是以周徳思比而岐昌卽詠【岐昌文王也金玉其相】陸文可侔而昭明是選【見題注又梁昭明太子集文選】○若然者可以議披沙之所托明揀金之所裁良工何逺善價爰來拂以增光寧謝滿籯之學【前漢韋成】汰之愈朗詎慙擲地之才【晉書孫綽云】客有希采掇於求寶之際庶斯文之在哉

迎長日賦【三王迎日禮用夏郊】

出禮記郊特牲篇郊之祭也迎長日之至也

惟饗帝以事天必推防而迎日寅方肇建俟啟蟄以展儀夘位將初爰用牲而協吉送烈烈之凝气導遲遲之陽律猶分可愛之輝式佇寅賔之質稽之虞典期匪疾而匪徐行以夏時【禮記注三王之郊一用夏正夏正建寅之月也】契惟精而惟一○職在馮相【馮音憑相息亮切周禮春官序注馮乘也相視也出登髙臺以視天文之次序】事傳小正【音徵禮記禮運注夏四時之書其存者有夏小正】符上春以備義必修其始先仲春而有事故謂之迎○時也淑景初延幽陽潛啟當四時之首位用三代之逹禮探賾索隠得郊祀之元辰【賾仕革切】極往知來正邦家之大體○事冠前古儀標後王皮弁乍臨土圭之影猶積【郊特牲篇祭之日王皮弁以聽祭報】泰壇旣罷玉漏之聲漸長【禮記祭法燔柴於泰壇祭天也】變熙熙之純曜流杲杲之晴光璧影始融麗景才凝於城闕輪形尙疾斜暉未駐於康莊○是知迎長日之儀實王心之所共兆南郊之位乃陽事之所用○故可以知上下之際見天人之交動浮光於俎豆散微照於苞茅周流金石暉照陶匏【禮記器用陶匏以象天地之性也】異乎天紀不修秦伯尙矜其泰畤【潘云畤音止說文天地五帝所基址祭地右扶風有五畤好畤鄜畤皆黃帝時祭一曰秦文公立也】日官失職晉侯徒繼乎夏郊【左傳昭公七年晉韓宣子祀夏郊注祀鯀】○於以迎之則無爲者委照將久豈三舎之足憑【魯陽公】延光可期胡再中之云假【前漢文帝紀新垣平日再中】自然應以繁祉錫之純嘏禮義允洽於人神正朔克周於戎夏○今我後再新古禮與天地相參應戩谷之宜受之千億【戩子禰切福也】奉郊祀之報至於再三然則迎長日恭祀事並虞夏而何慙

記裏鼓賦【聖人立制智者研精】

出晉書輿服志記裏鼓車駕四形如指南車

異哉【潘云異音異舉也又集韻音怡發嘆一曰巳也】鼓之設也恢制度於天邑佐大禮於時行卽行贊盛容而立之斯立觀其象可以守威儀之三千節其音可以表吉行之五十配和鸞以入用並司南而爲急若乃郊薦之儀旣陳封禪之禮攸執經千里之分寸可度四方而禮容是集施五擊於華山之野知霧气已籠用百發乎南山之陽識雷聲所及○先聖有作後王式遵啟機以求舊運巧智而攸新相彼良工自殊昧道之士眷玆木偶應異迷途之人【崔豹古今注大章車所以識道裏也起於西京亦曰記裏車上有二層皆有木人行一里下層撃鼓行十里上層振鐲】齊步武而無佚差逺近而有倫遵大路防愆乎禮典聽希聲克正於時巡○𨿽道有環回地分險易【易以豉切】固善應而莫實諒知幾而有爲【於僞切】載考載撃所辧於長亭短亭匪疾匪徐足分乎有智無智【世說魏武帝過曹娥碑碑背上題作黃絹幼婦外孫虀臼楊修便解魏武行三十里方悟嘆曰我才不如卿有智無智較三十里】○觀其妙矣孰測其微細觀其徼矣詎知其啟閉【徼吉弔切】音不衰而得度響其鏜而有制【鏜音湯鐘鼓聲】○於以翊龍禦於以引天旋異銅渾之儀亦可敍紫微之星次殊玉漏之制而能步黃道之日躔周物之智斯設極深之機是研鄙繁音之坎坎陋促節之闐闐【音田盛貌】○妙出人謀思由神假時然後撃贊賞典於今玆動惟其常契同文於古者○由是皇衢以正帝道斯盛恭出震以成威膺禦幹而唘聖○我後得以昭文物展聲明不於素【童云音愆俗作系左傳句】可舉而行宜乎騁墨妙呈筆精固敢先三雅而獻賦庶將開萬國之頌聲

吾子

曰吾子來也以有餘而欲及人乎曰然若用子而能使竭忠孝乎曰否夫無忠而忠見無孝而孝聞曷若使不見而忠無聞而孝肅然已出熙然已及夫已也渾然矣乎

劉叟傳

魯有劉叟者嘗以禦龍術進於魯公【云云】劉叟曰嵗不雨無以出終無以入民枯然視天卿士大夫絕智謀山川禱神只以祈咸不應臣投是龍於尺地之內不逾晷雷孚上下雷孚東西於是先之以風騰之以雲從之以雨如君之意欲一邑足之欲一國足之欲天下足之魯公曰斯龍也其神乎是則寡人之國非敢用劉叟曰臣聞避風雨禦寒暑當在未寒暑乎是故事至而後求曷若未至而先備於是魯公止劉叟而內龍【內與納同】明年果大旱命劉叟出龍果大雨

河間傳

河間淫婦人也不欲言其姓故以邑稱始婦人居戚裏【前漢萬石君傳注於上有姻戚者則皆居之故名其裏爲戚裏】有賢操【操七到切節操也】自未嫁固已惡羣戚之亂尨羞與爲類獨深居爲翦制縷結旣嫁不及其舅獨養姑謹甚未嘗言門外事又禮敬夫賔友之相與爲肺腑者其族類醜行者謀曰若河間何其甚者曰必壞之乃謀以車眾造門【造七到切至也】邀之遨嬉且美其辭曰自吾裏有河間戚裏之人日夜爲飭厲一有小不善惟恐聞焉今欲更其故以相效爲禮節願朝夕望若儀狀以自惕也河間固謝不欲姑怒曰今人好辭來以一接新婦來爲得師何拒之堅也辭曰聞婦之道以貞順靜専爲禮若夫矜車服耀首飾族出讙閙以飲食觀遊非婦人宜也姑彊之乃從之遊過市或曰市少南入浮圖有國工吳叟始圖東南壁甚怪可使奚官先壁道乃入觀觀已延及客位具食帷牀之側聞男子欬者【欬口慨切逆气】河間驚跣走出召從者馳車歸泣數日愈自閉不與眾戚通戚裏乃更來謝曰河間之遽也猶以前故得無罪吾屬耶向之欬者爲膳奴耳曰數人笑於門如是何耶羣戚聞且退期年乃敢復召邀於姑必致之與偕行遂入隑州西浮圖兩間【潘云按集韻無此字未詳隑或口柯開二切江南人呼梯爲隑按集韻沂祈二音曲岸也又魚開切修長也前漢相如傳臨曲江之隑州兮注曲岸頭也巨衣切】叩檻出魚鼈食之河間爲一笑眾乃歡俄而又引至食所空無帷幕廊廡廓然河間乃肯入先壁羣惡少於北牖下降簾使女子爲秦聲倨坐觀之有頃壁者出宿選貌美陰大者主河間乃便抱持河間河間號且泣婢夾持之或諭以利或罵且笑之河間竊顧視持已者甚美左右爲不善者已更得適意鼻息咈然意不能無動力稍縦主者幸一遂焉因擁致之房河間收泣甚適自慶未始得也至日仄食具類呼之食曰吾不食矣且暮駕車相戒歸河間曰吾不歸矣必與是人俱死羣戚反大悶不得已俱宿焉夫騎來迎莫得見左右力制明日乃肯歸持淫夫大泣齧臂相與盟而後就車旣歸不忍視其夫閉目曰吾病與之百物卒不食餌以善藥揮去心怦怦【張云怦披耕切音抨】恆若危柱之夫來輙大罵終不一開目愈益惡之夫不勝其憂數日乃曰吾病且死非藥餌能已爲吾召解除之然必以夜其夫自河間病言如狂人思所以悅其心度無不爲時上惡夜祠其夫無所避旣張具【張音帳】河間命邑臣告其夫召祝詛上下吏訊驗笞殺之將死猶曰吾負夫人吾負夫人河間大喜不爲服辟門召所與淫者倮逐爲荒淫【倮力果切】居一嵗所淫者衰益厭乃出之召長安無賴男子晨夜交於門猶不慊【慊苦簟切】又爲酒壚西南隅已居樓上微觀之鑿小門以女侍餌焉凡來飲酒大鼻者少且壯者美顏色者善爲酒戲者皆上與合且合且窺恐失一男子也猶日呻呼懵懵以爲不足【懵音防又母緫彌登母亙三切】積十餘年病髓竭而死自是𨿽戚裏爲邪行者聞河間之名則掩鼻防頞皆不欲道也【防與蹙同促也急也頞音遏鼻頞也】栁先生曰天下之士爲修潔者有如河間之始爲妻婦者乎天下之言朋友相慕望有如河間與其夫之切宻者乎河間一自敗於彊暴誠服其利歸敵其夫猶盜賊仇讐不忍一視其面卒計以殺之無須臾之戚則凡以情愛相戀結者得不有邪利之猾其中耶亦足知恩之難恃矣朋友固如此況君臣之際尢可畏哉余故私自列云

箏郭師墓志

郭師名無名無字父爽雲中大將無名生善音能鼓十三弦【今雅樂淸樂箏並十有二弦他樂皆有十三潘云鼓竹身樂也一說秦人薄義父子爭瑟而分之因以爲名】其爲事天姿獨得推七律三十五調切宻防靡布爪指運掌掔【掔舊作胥山沈公謂當作掔於煥切儀禮曰鉤中指結於掔掌後節中也又音牽音慳擊也牽也潘云烏貫切與腕同玉篇作】使木聲絲聲均其所自出屈折愉繹學者無能知自去乳不近葷肉【葷許云切臭菜】以是慕浮圖道旣失父母卽棄去兄弟自髠緇入代淸涼山又南來楚中然遇其故器不能無撫弄吳王宙刺復州或以告乃延入彊之宙號知聲音抃蹈以爲神奇防宙貶賀州遂以來性愛酒不能已因縱髮爲黃老術薛道州伯髙抵宙以書必致之至與坐起伯髙褒邪人也【邪余遮切】嗜其音至善處輒自爲撃節教閽管謹視出入餌仄柏不食穀三年變服遁逃九疑叢祠中披取之益善親遇終不屑卒乘暴水入小船下嶁山【恭幹切嶁隴主切】求道籙防歐陽師死不果受張誡副嶺南又彊與偕誡死至是抵余時已得骨髓病日猶鼔音四五行居數日益篤旣病自爲歌死三日州北岡西志其辭曰

云州生柳州死年五十病骨髓天與之音今已矣丁酉之年秋旣季月闕其團於是始【謂九月十六日】心爲浮屠形道士仁人我哀埋勿棄

趙秀才羣墓志

嬰臼死信孤乃立【史記晉景公三年屠岸賈殺趙朔趙同趙括趙嬰齊滅其族朔妻有遺腹男公孫杵臼程嬰謀匿之至十五年復與趙田邑如故】王侯世家天水邑羣字容成系是襲祖某父某仕相及嗟然秀才胡伋伋體貌之恭藝始習娶於赤水禮猶執南浮合浦遽逺集元和庚寅神永戢問年二紀益以十僕夫反柩當啟蟄瀟湘之交瘞原隰【瘞於例切埋也】稚妻號叫幼女泣和者淒欷行路悒【和胡臥切欷香衣切悒音邑】追初憫夭銘玆什

太府李卿外婦馬淑志

氏曰馬字曰淑生廣陵母曰劉客倡也淑之父曰總旣孕而卒故淑爲南康謳者李君爲睦州詆狂冦見誣左官爲循州錄過而慕焉納爲外婦偕竄南海上及移永州州之騷人多李之舊日載酒往焉聞其操鳴爲新聲撫節而歌莫不感動其音美其容以忘其居之逺而名之辱方幸其若是也元和五年五月十九日積疾卒於湘水之東東岡之北垂年二十四銘曰

容之丰兮藝之功隱憂以舒和樂雍佳冶雕殞逝安窮諧鼓瑟兮湘之滸嗣靈音兮永終古

柳河東外集注卷上

欽定四庫全書

柳河東外集注卷下

宋童宗說張惇頤潘緯音釋

表啟

爲文武百官請復尊號表六首【徳宗貞元五年】

臣等言臣竊觀前代之盛列辟之英咸保鴻名而祟明號或配其徳或昭其功蓋所以揚耿光彰淳懿而示逺也其有暗然不耀後嗣何觀蔽而不揚羣臣之罪伏惟皇帝陛下由正統而臨祚承聖緒而受圖稟髙明之姿於天侔博厚之徳於地端教化之本制刑禮之中聲震八區威加六合運造之化靡有不通成陰隲之功莫之能測是用光膺聖神文武之號【建中元年上尊號云】其後𨿽逢阨運【興元元年詔書奏不得稱尊號】今睹昌期誠我武之掃淸猶自咎而抑損同罪已之義【左傳禹湯罪巳】明愛人之仁羣臣等上順聖心以成恭徳而退懷大懼謂掩全功五年於玆若墜冰谷方今百職皆理庶績其凝人用咸和俗惟丕變陳師鞠旅無犯塞之虞畫界封疆無專地之患四海寧一萬類蕃滋薄刑溢不寃之聲逋賦防勿收之惠西成有穰嵗之報南極見壽星之祥靈貺屢加天恩允答豈宜固爲菲薄以掩盛明尊號之崇願復如舊況臣等親奉平明之理久防覆露之恩恥徳美之不彰憂罪戾之將及伏惟陛下復循舊典俯徇羣情誠天地神只內外臣庶之所望也臣等無任屏營悃懇之至

第二表

臣等言臣等前詣朝堂上表伏請復加尊號奉被還防未遂懇誠拳拳顒顒不勝大願臣等伏以崇眀號昭盛徳爰自中古實爲上儀以至於我祖宗莫不膺玆典禮伏惟皇帝陛下有廣運之徳照微之仁燭幽以眀威逺以武惠澤之被誠浹洽於八方【浹卽葉切】英聲之揚冝越軼於千古【軼徒結切潘云音泆】而乃久爲抑損以守謙恭事有曠而不遵禮有缺而未備臣等又以爲不私與已是謂至公有美之而莫敢辭有非之而莫敢隠必推於物而順於人旣以徇於羣心又思葉於中典此皆聖人之事也且夫虛而失實則誇耀而誣質而不華則朴略而固所以王度資於潤飾帝者務於恢崇將以法日月之昭明配天地之廣大聳逺方之觀聽兼前代之軌模然後表其全功謂之盡善不可以方當陛下臨位羣臣在廷而使鴻名不彰盛典猶闕旣無以光昭眾美又無以丕承舊儀則臣等防恥於今獲罪於後實爲大懼敢忘盡規尊號之崇願從羣議伏惟陛下俯廻宸睠察納愚誠不惟臣等受恩天下幸甚無任區區懇廹之至謹昧死重詣朝堂奉表固請以聞臣等誠懇誠勤頓首頓首謹言

第三表

臣等言前再上表請加尊號實以功徳俱茂典禮宜崇然而不能鋪陳無以動寤愚誠𨿽竭天鑑未回臣某等誠恐誠懼頓首頓首臣等謹按白虎通曰號者功之表也神農有教田事之勤燧人有興火食之利伏羲正五始祝融績三皇【白虎通祝者屬也融者績也言能屬績三皇之道而行之故謂之祝融】人爲之名以美其事其後帝王之盛洎我祖宗之明鹹因人心而順古道𨿽損益或異而表功眀徳一也臣等是以遵有國之令典采上古之遺文察人心於謳謠觀天意於符瑞敢以爲請累表陳誠曩者運丁艱難時或順動陛下思成湯之罪已念周宣之側身去徽號而不稱垂炯戒而自儆【潘云炯古頂戶頃二切明也】應天以徳示人以恭聞於蠻貊戎夷告於天地宗廟是故咸知陛下之志慕義而歸仁潛感陛下之誠通靈而助順今者君臣同徳上下葉心百職畢修庶官以序禮法明具教化流行方內歡康天下寧一四人遵業萬類樂生嘉應休徵神物靈貺形於艸木著於星辰而辭之以仁壽未臻至化猶郁遂使徳誠可紀名號未崇不告於明神不示於殊俗將何以知陛下之戡難將何以表陛下之致平下無以威於四方上無以報於九廟其不可一也淳古之至化邈而不足烈祖之盛儀廢而不續其不可二也庶正羣官宗室支屬西土耆長大學諸生黃冠之倫緇衣之侶萬眾伏闕彌旬織路而乃不從人心以違公議其不可三也守謙恭卑讓之志忽光大逺之圖臣等誠𨿽至愚以爲大謬伏以常久之徳貞夫一也元始之義善之長也並包覆露天之大也淸淨黙道之妙也睿智之周物不可以不稱夫聖也妙算之無方不可以不稱夫神也行仁義修典法歌詩頌考文章不可以不稱夫文也卻戎夷剪暴逆邊兵之整禁衛以嚴不可以不稱夫武也而合於唐堯乃聖乃神乃武乃文之徳臣等謹稽之榦符葉於古典侔徳澤之廣配功業之崇昧冒萬死伏請上尊號曰貞元大道聖神文武皇帝臣等竭其精誠發於交感無以回日其能動天無任屛營悃懇之至謹復詣朝堂奉表固請以聞臣某等誠惶誠恐頓首頓首

第四表

臣等言去年九月三度詣闕上表請復上尊號悃懇𨿽竭精誠莫通又懼於累塵聖聽是用中輟大願未畢羣心靡寧臣某等誠勤誠懇頓首頓首臣等生逢昌運早列淸朝獲睹文明繼迹聖俊亦嘗考前載於史氏訪遺儀於禮官至於保鴻名尊號之榮昭茂功盛徳之美皆烈祖之垂法爲累代之成規子孫之所冝丕承臣下之所冝崇奉陛下纂聖緒而臨下遵令典以制中則亦俯從公卿大夫之請光膺聖神文武之號間者陛下以禍亂之故特貶損以自儆以從一時之宜信爲恭也今乃欲遂變更而不復以廢先祖之典則若專焉豈陛下或未之思然臣等實以爲懼𨿽欲行陛下之志柰先祖之典法何伏惟陛下困於憂勞深自咎責命祝史告於天地陳圭幣祠於祖宗布於羣臣聞於兆庶固能降開祐之福致感悅之誠鹹和以葉心盡瘁而畢力弼成神造康濟艱難冦逆掃除暴彊擾順侯衛奉守屏之職夷狄爲來庭之賔兵戎不興邊鄙不聳文軌同於四海貢賦修於九州至若時將必惟思而內省皇情防軫遂交感而潛通陰陽和而風雨時年谷熟而財用足休祥數應福應屢臻此皆天地祖宗垂靈錫祉以成陛下之志眀無不答不享之咎也陛下宜承天意以悅神心增修盛儀再加眀號崇昭報之禮表恢復之功而辭以仁壽未臻至化猶郁則若尙懷不足以要天地祖宗𨿽有固讓之勤而非重請之義且夫號者其來尙矣燧人神農各旌其事湯以其武而曰武王【史記商紀湯曰吾甚武自號曰武王】迨我祖宗崇尙古道垂著新法陛下獨爲辭讓以守謙沖則皇王將有愧於前祖宗將不悅於後而帝徳是非之辯固有所歸國典異同之文後難以守且陛下本爲炯誡【一本炯作鑑】以示敬恭誠謙徳也今以先王之道而不敢不法烈祖之訓而不敢不承又謙徳之大也若乃守獨善而遺公議執小讓而忽宏規違臣庶之心廢祖宗之典乃所以失陛下之恭徳又徒以掩陛下之全功臣等𨿽誠至愚切所不敢輒敢徵之國典酌於經義取夫貞者事之乾元者善之長以配聖謨神化之盛文徳武功之崇葉紀年之嘉名遵舊號之美稱以如開元故事謹冒萬死請上尊號曰貞元聖神文武皇帝伏惟陛下沛然回慮俯徇羣情然後聖徳之光昭功之茂著後代得揚盛美而鑑至淸是羣臣之願也不勝懇迫之至謹奉表詣闕固請以聞臣等誠勤誠懇頓首頓首

第五表

臣頎等言【於頎等】臣等伏以尊號未復累具陳請伏奉詔防固守謙恭臣等上授天地神靈次奉祖宗典法列經義而順古因人心以從時辭繁而不能陳明誠竭而未防察納徳美盛而猶蔽憲度缺而莫修罪戾是憂冰炭交集臣某等誠惶誠恐頓首頓首臣某等伏以先王之道由大中而可久近古之化以彌文而益彰然則守謹而爲恭不如立中而垂法表朴而略禮不如文明而化光況於文質異時而國家自有制度豈直爲一王之法固以邁三代之文其於規模信爲逺陛下嗣訓先祖貽謀後聖當踐修以纂承寧變更而廢墜臣等又伏讀詔書曰遐想哲王則自燧人神農殷湯時有其事也又曰欽若典訓則自代宗肅宗宗而上有其儀也又曰所誡者滿所尙者謙守之以誠期於終始臣等以爲去鴻名而貶損謙之始也遵舊典而奉承謙之終也造次而未嘗違於禮守之以誠也敬恭而無或防於専所誡者滿也又曰虛美崇飾所不敢當伏惟皇帝陛下卹人之心動天之徳致理之文教戡難之武功著於頌聲光於史氏上有其實無虛美之嫌下盡其誠非崇飾之僞又曰勉一乃心共康庶政曩者公卿大夫侍禦攜僕或從扞牧圉或備持戈矛蓋有同力之誠而無離徳之間今者四嶽羣後九土庶邦外自藩維內及宗室黃髮耆老靑衿諸儒或僉以同辭或逺而抗防一心之效也羣材序進百職交修烽燧不驚兵戎以息鑽鑿不用【鑽祖官祖算二切國語注鑽臏刑也鑿黥刑也】獄訟以衰六气和而風雨時五穀昌而倉廩實庶政之康也誠由教化以致邕熙【邕一本作雍】自當冠於皇王寧復謝於堯禹宜加眀號以表成功陛下𨿽以爲辭臣等未知其說又伏奉詔防令臣等斷表伏以君親一致臣子一例而春秋之義不以父命辭王父命臣某等得遵先帝之典以陛下之詔【以字下闕一字】謹昧冒萬死伏請復上尊號如前不勝惶懼懇迫之至

第六表

臣頎等言臣等今月七日所上表昨十五日下詔防加辭讓愈固臣等感謙沖於盛徳而私有舊典隳廢之憂懼煩瀆於聖聽而內懷微誠懇迫之切進退兢惕不知所措臣某等誠惶誠恐頓首頓首臣某等伏以爲事貴舉其中【左傳哀公十一年句】名惡浮於實【記表記云】得其中不冝變之而失正有其實不必避之以爲恭況於祖宗之矩儀國家之典制陛下教尊道備徳博化光辭取於貶損而自卑朴略而大簡者也昔漢宣帝謂元帝曰我漢家亦自有制度諸葛孔明誡其主曰不宜妄自菲薄前史載之詳矣幸陛下思之臣等又以爲執小讓之賢不足以方得宜合度之善去鴻名之敬不足以補變法攺作之專陛下行之將何所守伏以髙祖受其明命歷代承以聖徳至陛下又有下武繼文重熙累盛之美不可謂徳之不嗣也躬上聖之資合至神之化有戡禍亂制夷狄之武修禮樂垂憲度之文不可謂實之不孚也比年已來俗化斯厚人少犯法吏無舞文獄犴將空梏拲不用【犴音岸桔古毒切拲音拱】可謂人皆遷善豈曰俗未勝殘然若辭之所未寤也況於尊號之美陛下已受於初去之卽由於艱虞復之宜因於康靖徒示其罰不旌其功何以知區宇之削平何以知宗廟之復【此下疑闕一字】似非陛下之本意但自欲攺先祖之遺儀耳內之臣庶跋履山川【跋滿撥切艸行爲跋】思報王恩誓雪國恥亦欲攄其宿憤表其成勞陛下猶掩鴻名防窮其事則此等如有未盡不以爲勸【一本作歡字】儻陛下以自咎責之心尙或未弭則羣臣不能莊輔之罪亦未當除【莊一本作匡】將何以防陛下之恩私將何以受陛下之爵賞君猶含垢臣以偸榮羣下之情必深反側又無以示於萬古無以威於四夷皆非逺圖且乖大體臣等懷此數者恨恨而不能自安謹昧冒萬死重違詔防伏請復上尊號以如前表伏惟皇帝陛下思聿修無忝之言顧屈已從人之義再膺大典俯徇羣心因來月謁大淸宮太廟郊祀上帝遂以告祠實臣等之至誠實臣等之厚幸不勝惶懼懇迫之至謹復詣朝堂奉表固請以聞

及大防議戶部尙書班宏又請攺所上尊號加奉道字故其文如後表【此系攺第三表】

伏以睿智之周物而靡不通不可以不稱夫聖也妙算之無方而莫能測不可以不稱夫神也行仁義修典法歌詩頌考文章不可以不稱夫文也攘卻戎夷戡翦暴逆邊兵以整禁衛以嚴不可以不稱夫武也而合於唐堯乃聖乃神乃武乃文之徳博施不息而萬物以生推功不宰而萬化以成合於書之奉若天道之義臣等謹稽之榦符葉於古典侔徳澤之廣配功業之崇昧冒萬死伏請上尊號曰神聖文武奉道皇帝

及大防議國子祭酒韓洄請歷數近日徴應祥瑞故又攺其文如後表

又伏見陛下以今年四月以來方當雩祭之修而有旱備之請才期而未害於物深軫念而將防其人气潛通而交感以和澤旋流而霶霈思逺由是風雨時而霜雹不降稼穡茂而蝗螟不生農功以成年谷大熟休祥數見福應屢臻仁木連理而垂陰嘉禾同穎而挺秀壽星舒景炎之盛芝艸布葩英之重白麞凝彩而雪輝蒼烏取象於天色將徧於郡國相繼於嵗時右具如表爲崔中丞賀平李懷光表【貞元元年時子厚年十三】

臣某言伏奉某月日勅逆賊李懷光輿臺末人奚虜遺醜【李懷光渤海靺鞨人】備聞凶險之行頗有殘暴之名陛下略其細微假以符節盡委朔方之地猶分禁衛之兵【建元元年以懷光爲朔方節度使二年詔懷光率神防及朔方軍討李惟嶽】不感殊私乃懷異望間者饋貢不入王師問罪尋令舉軍赴敵而乃終嵗無功【朱滔王武俊連兵救田悅懷光討悅勇而無謀爲滔等所敗】洎駕幸近郊勅還舊鎭將掃猾夏之盜因解奉天之圍【朱泚反懷光敗泚兵於醴泉由是奉天之圍解】豈伊人謀蓋是天意陛下但嘉其排難不省其由列爲上公命作元帥及躡冦滑汭頓軍咸陽【闕】

爲裴令公舉裴冕表【或疑子厚先人所作】

臣某言聞忠邪不可以並立善惡不可以同道吳任宰嚭而伍胥誅夷【嚭四鄙切吳太宰譛殺伍子胥浮於江】楚任靳尙而屈平放逐【屈原字平事楚懷王爲上官靳尙共毀譛之原旣放逐投汨羅江以死】逺惟前事孰不痛心伏見澧州刺史裴冕忠肅道髙徳厚匪躬無怠有蹇諤之風道佐先帝驅馳靈武【至徳元載宗幸蜀冕遇太子於平涼勸之朔方七月太子入靈武冕與杜鴻漸崔漪等勸進冕以定防功爲中書侍郎平章事】贊云雷之業成社稷之勲程元振忌其直方遂加誣搆投荒謫裔天下稱寃【寶應元年爲肅宗山陵使與程元振相違貶施州刺史】空懷醖正之悲莫雪增嫌之恥今姦邪屏退聖政大明【廣徳元年制削程元振官爵放歸田裏】大度惟貞【大一本作百】四門以穆寰海之內元元之人莫不延首徳音思聞至化願特令追冕列在天朝俾之端揆庶寮平章百姓處詢謀之任當燮理之權必能協和萬邦致君堯舜臣位兼將相職忝股肱思進賢傑共熈帝載臣無任懇願之至

爲武中丞謝賜新茶表【順宗時武元衡】

臣某言中使竇某至奉宣防賜臣新茶一斤者天睠忽臨時珍俯及捧戴驚抃以喜以惶【中謝】臣以無能謬司邦憲大明首出得親仰於雲霄渥澤遂行忽先霑於艸木況玆靈味成自遐方照臨而甲坼惟新煦嫗而芬芳可襲調六气而成美扶萬壽以效珍豈可賤微膺此殊錫銜恩敢同於嘗酒滌慮方切於飲冰【莊子朝受命夕飲冰】撫事循涯隕越無地臣不任感戴欣抃之至

爲裴中丞賀破東平表【裴行立】

臣某言月日得進奏官狀報逆賊李師道以某月日克就梟戮率土臣子慶抃無涯【中謝】臣聞負恩干紀者得而誅【莊子云】犯順窮凶者天奪其魄【左傳襄公二十九年】不有妖孽曷彰聖功伏惟陛下先天不違與神合契掩周宣中興之業陋漢光再造之勲靈旗四臨氛沴皆散凡在臣庶盡覩升平伏以師道席父祖以作威【大歷中李正已爲平盧淄靑節度使正已子納納子師道】苞海嶽而専祿恃東秦十二之險【前髙祖紀齊得十二焉注謂二十萬人足當諸侯百萬人】誘臨淄三七之兵【史記蘇秦說齊王曰臨淄之中七萬戶不下戶三男子三七二十一萬不待發於逺縣而臨淄之兵固已二十一萬矣】竊據一方嵗逾五紀朝宗之地曠若外區封祀之山隔成異域累聖垂徳曽未悛心餘孽滔天果聞折首遂使云亭有主知玉牒之將封【風俗通封泰山封廣二丈髙九尺下有玉牒書】遼海無虞見石砮之已至【砮音奴矢鏃石爲之國語肅愼氏貢楛矢石砮】此皆陛下神籌獨得【籌一作算】廟略無遺授任推盡力之誠縦捨有感心之化金石可貫筮必從克成不戰之功遂洽無爲之理臣謬司戎旅逺守方隅愧無橫艸之功【前終軍傳無橫艸之功注言行艸中使艸偃臥故曰橫艸】坐見覆盂之泰【東方朔傳安於覆盂】抃蹈歡慶倍萬恆情

賀赦表【代帥臣賀順宗卽位赦】

臣某伏奉某月日恩制大赦天下一人有慶百度惟新戴天履土防不欣抃【中謝】某聞天地成功施雨露而育物帝王繼統升日月以垂曜羣品資始萬方文明伏惟陛下嗣守鴻業光膺駿命淳化均於四序大徳合於二儀保寧社稷光宅區宇孝慈以禦下崇恭儉以垂休恩覃溪洞事貫千古況乃順時布政乘春導和敷作解之澤【易解卦雷雨作解君子以赦過宥罪】宣在宥之典九族旣睦四門廣辟而又洗滌幽縶雷雨之施也歸還流竄羅网之釋也移敍貶黜覆載之仁也蠲除逋債政理之源也褒寵勲賢激勸之方也廢金寶之貢有以彰儉徳搜遺逸之士有以表至公元勲宿將賞延子孫庶尹卿士榮周存歿廣直言之路啟進善之門徳超虞夏道掩軒頊【軒黃帝軒轅氏也頊顓頊】必將平一殊俗發揮大猷億萬斯年永荷天緒臣謬當任用守職藩維不獲奔赴闕庭親睹盛禮感悅歡抃倍萬恆情

賀皇子牋【元和十四年皇帝受尊號賀】

宗元惶恐言伏奉六月七日制元和聖文神武法天應道皇帝光受徽號率土臣子歡抃無涯伏惟皇太子殿下麗正居中輔成昌運消伏沴孽贊揚輝光鴻名允升大慶周洽表文武之經緯著天道之運行瑞景照臨示重輪之發耀恩波下濟見少海之增瀾【郭璞注山海經太子爲少海】宗元忝守遐方獲聞盛禮躍踴之至倍萬恆情謹附牋賀宗元惶恐死罪死罪

賀裴桂州啟【裴行立封贈前代】

宗元啟伏承天恩榮加寵贈伏惟增感抃慶防極某聞揚名以顯孔聖於是作經大孝所尊曽子以之垂訓雨露敷澤日月垂光盛徳果驗以逹人積善必徵於餘慶天下人子羨慕無階某特承恩眷倍百恆品恨以守官不獲奔走拜賀無任展轉惶灼之至

與衛淮南石琴薦啟【衛次公】

疊石琴薦一【元注云出當州龍壁灘下】右件琴薦躬往采獲稍以珍奇特表殊形自然古色伏惟閤下稟防旦之至徳蘊牙曠之蹤【後防姬旦伯牙師曠】人文合宮徵之深國器専瑚璉之重藝深攫醳【攫厥防切醳音釋舒也史記田敬仲世家鄒忌子以鼓瑟見曰攫之深醳之愉者政令也】將成玉燭之調思葉歌謠足助薰風之化願以頑璞上奉徽音增響亮於五應鏗鏘於六律沈淪𨿽久提拂未忘儻垂不徹之恩【禮記士無故不徹琴瑟】敢效彌堅之用

答鄭員外賀啟

李師道三代受恩四凶負徳【謂李正已子納納子師道師古】聖朝含育務在安人不知覆載之寛更縱豺狼之姦蠧王師一發凶首已來萬姓稱歡四方無事

答諸州賀啟

李師道累代負恩不起悛革余蠥怙亂【蠥魚列切一本作蘗字】更肆猖狂王師暫勞已致梟戮率土歡抃慶賀難勝太平之功自此而畢

柳河東外集注卷下

欽定四庫全書

柳河東集注附錄

宋童宗說張惇頤潘緯音釋

天論上

劉禹錫

世之言天者二道焉拘於昭昭者則曰天與人實影響禍必以罪降福必以善倈窮阨而呼必可聞隠痛而祈必可答如有物的然以宰者故陰騭之說騰焉泥於冥冥者則曰天與人實刺異霆震於畜木未嘗在罪春滋乎堇荼未甞擇善跖蹻焉而遂【跖之石切蹻訖約切盜跖莊蹻也】孔顏焉而厄是茫乎無有宰者故自然之說勝焉余之友河東解人柳子厚作天說以折韓退之之言文信美矣蓋有激而云非所以盡天人之際故余作天論以極其辯云大凡入形器者皆有能有不能天有形之大者也人動物之尢者也天之能人固不能也人之能天亦有所不能也故余曰天與人交相勝耳其說曰天之道在生植其用在彊弱人之道在法制其用在是非陽而阜生陰而肅殺水火傷物木堅金利壯而武健老而耗眊气雄相君力雄相長天之能也陽而藝樹陰而揫斂防害用濡禁焚用光斬材窽堅【窽音欵】液礦硎鋩【礦與丱同虢猛切金玉未成器曰礦】義制彊忤禮分長幼右賢尙功建極閒邪人之能也人能勝乎天者法也法大行則是爲公是非爲公非天下之人蹈道必賞違之必罰當其賞𨿽三旌之貴萬鐘之祿處之咸曰宜何也爲善而然也當其罰𨿽族屬之夷刀鋸之慘處之咸曰宜何也爲惡而然也故其人曰天何預乃事邪惟告防報本肆類授時之禮曰天而已矣福兮可以善取禍兮可以惡召奚預乎天邪法小弛則是非駮賞不必盡善罰不必盡惡或賢而尊顯時以不肖參焉或過而僇辱時以不辜參焉【僇與戮同】故其人曰彼宜而信然理也彼不當然而固然豈理邪天也福或可以詐取而禍或可以茍免人道駮故天命之說亦駮焉法大弛則是非易位賞恆在佞而罰恆在直義不足以制其彊刑不足以勝其非人之能勝天之具盡防矣夫實已防而名徒存彼昧者方挈挈然提無實之名欲抗乎言天者斯數窮矣故曰天之所能者生萬物也人之所能者治萬物也法大行則其人曰天何預人邪我蹈道而已法大弛則其人曰道竟何爲邪任人而已法小弛則天人之論駮焉今以一已之窮通而欲質天之有無惑矣余曰天恆執其所能以臨乎下非有預乎治亂雲爾人恆執其所能以仰乎天非有預乎寒暑云爾生乎治者人道明咸知其所自故徳與怨不歸乎天生乎亂者人道昧不可知故由人者舉歸乎天非天預乎人爾

天論中

劉禹錫

或曰子之言天與人交相勝其理微庸使戶曉盍取諸譬焉劉子曰若知旅乎夫旅者羣適乎莽蒼求休乎茂木飲乎水泉必彊有力者先焉否則𨿽聖且賢莫能競也斯非天勝乎羣次乎邑郛求防乎華榱飽於餼牢必聖且賢者先焉否則彊有力莫能競也斯非人勝乎茍道乎虞芮𨿽莽蒼猶郛邑然茍由乎匡宋𨿽郛邑猶莽蒼然是一日之途與天人交相勝矣吾固曰是非存焉𨿽在野人理勝也是非亡焉𨿽在邦天理勝也然則天非務勝乎人者也何哉人不牽則歸乎天也人誠務勝乎天者也何哉天無私故人可務乎勝也吾於一日之途而明乎天人取諸近也已或者曰若是則天之不相預乎人也信矣古之人曷引天爲答曰若知操舟乎夫舟行乎濰淄伊洛者疾徐存乎人次捨存乎人風之怒號不能鼓爲濤也流之溯洄不能峭爲魁也適有迅而安亦人也適有覆而膠亦人也舟中之人未嘗有言天者何哉理明故也彼行乎江河淮海者疾徐不可得而知也次捨不可得而必也鳴條之風可以沃日車蓋之云可以見怪恬然濟亦天也黯然沈亦天也阽危而僅存亦天也【阽音監前漢紀注服防音反坫之坫】舟中之人未嘗有言人者何哉理昩故也問者曰吾見其駢焉而濟者風水等耳而有沈有不沈非天曷司歟答曰水與舟二物也夫物之合並必有數存乎其間焉數存然後勢形乎其間焉一以沈一以濟適當其數乘其勢耳彼勢之附乎物而生猶影響也本乎徐者其勢緩故人得以曉也本乎疾者其勢遽故難得以曉也彼江海之覆猶伊淄之覆也勢有疾徐故有不曉耳問者曰子之言數存而勢生非天也天果狹於勢邪答曰天形恆圓而色恆靑周回可以度得晝夜可以表候非數之存乎恆髙而不卑恆動而不巳非勢之乘乎今夫蒼蒼然者一受其形於髙大而不能自還於卑小一乘其气於動用而不能自休於俄頃又惡能逃乎數而藏乎勢邪吾固曰萬物之所以爲無窮者交相勝而已矣還相用而已矣天與人萬物之尢者也問者曰天果以有形而不能逃乎數彼無形者子安所寓其數邪答曰若所謂無形者非空乎空者形之希微者也爲體也不妨乎物而爲用也恆資乎有亦依於物而後形焉今爲室廬而髙厚之形藏乎內也爲器用而規矩之形起乎內也音之作也有大小而響不能逾表之立也有曲直而影不能逾非空之數歟夫目之視非能有光也必因乎日月火炎而後光存焉所謂晦而幽者目有所不能燭耳彼貍狌犬防之目庸謂晦爲幽邪吾固曰以目而視得形之粗者也以智而視得形之微者也烏有天地之內有無形者邪古所謂無形蓋無常形耳必因物而後見耳烏能逃乎數邪

天論下

劉禹錫

或曰古之言天之歷象有宣夜渾天周髀之書言天之髙逺卓詭有鄒子今子之言有自乎答曰吾非斯人之徒也大凡入乎數者由小而推大必合由人而推天亦合以理揆之萬物一貫也今夫人之有顏目耳鼻齒毛頥口百骸之粹美者也然而其本在乎腎膓心腹天之有三光懸寓萬象之神明者也然而其本在乎山川五行濁爲淸母重爲輕始兩位旣儀還相爲庸噓爲雨露噫爲雷風乘气而生羣分彚從植類曰生【按尙書傳雲海隅蒼生謂艸木也】動類曰虫倮虫之長爲智最大能執人理與天交勝用天之利立人之紀紀綱或壞復歸其始堯舜之書首曰稽古不曰稽天幽厲之詩首曰上帝不言人事在舜之廷元凱舉焉曰舜用之不曰天授在殷中宗襲亂而興心知說賢乃曰帝賚堯民知余難以神誣商俗以訛引天而敺由是而言天預人乎

唐書本傳

宋祁

柳宗元字子厚其先蓋河東人從曽祖奭爲中書令得罪武后死髙宗時父鎭天寶末遇亂奉母隠王屋山常閒行求養後徙於吳肅宗平賊鎭上書言事擢左衛率府兵曹參軍佐郭子儀朔方府三遷殿中侍禦史以事觸竇參貶防州司馬還終侍禦史宗元少精敏絕倫爲文章卓偉精致一時輩行推仰【行胡浪切】第進士博學宏詞科授校書郎調藍田尉貞元十九年爲監察禦史裏行善王叔文韋執誼二人者奇其才及得政引內禁近與計事擢禮部員外郎欲大進用俄而叔文敗貶邵州刺史不半道貶永州司馬旣竄斥地又荒癘因自放山澤間其堙厄感郁一寓諸文仿離騷數十篇讀者咸悲惻雅善蕭俛詒書言情又詒京兆尹許孟容然眾畏其才髙懲刈復進【刈與艾同】故無用力者宗元久汩振其爲文思益深嘗著書一篇號貞符宗元不得召內閔悼悔念往吝作賦自儆曰懲咎元和十年徙柳州刺史時劉禹錫得播州宗元曰播非人所居而禹錫親在堂吾不忍其窮無辭以白其大人如不往便爲母子永訣卽具奏欲以柳州授禹錫而自往播防大臣亦爲禹錫請因攺連州柳人以男女質錢過期不贖子本均則沒爲奴婢宗元設方計悉贖之尢貧者令書庸視直足相當還其質已沒者具已錢助贖南方爲進士者走數千里從宗元遊經指授者爲文辭皆有法世號柳柳州十四年卒年四十七宗元少時嗜進謂功業可就旣坐廢遂不振然其才實髙名蓋一時韓愈評其文曰雄深雅健似司馬子長崔蔡不足多也【司馬遷崔駰蔡邕】旣沒柳人懷之托言降柳州之堂人有慢者輙死廟於羅池愈因碑以實之云

祭柳柳州文

皇甫湜

嗚呼柳州秀气孤稟弱冠遊學聲華籍甚肆意文章秋濤瑞錦攺回虫濫王風澟澟

祭柳員外文

劉禹錫

維元和十五年嵗次庚子正月戊戌朔日孤子劉禹錫銜哀扶力謹遣所使黃孟萇具淸酌庶羞之奠敬祭於亡友柳君之靈嗚呼子厚我有一言君其聞否惟君平昔聰明絕人今𨿽化去夫豈無物意君所死乃形質耳魂气何托聴余哀詞嗚呼痛哉嗟余不天甫遭閔凶未離所部三使來弔憂我衰病諭以苦言情深禮至款密重復期以中路更申願言途次衡陽云有柳使謂復前約忽承訃書驚號大叫如得狂病良久問故百哀攻中涕淚迸落魂魄震越伸紙窮竟得君遺書絕之音淒愴徹骨初托遺詞知其不孤末言歸輤【輤音茜載柩車】從祔先域凡此數事職在吾徒永言素交索居多逺鄂渚差近表臣分深想其聞訃必勇於義已命所使持書徑行友道尙終當必加厚退之成命攺牧宜陽亦馳一函於便道勒石垂後屬於伊人安平宣英【韓防字安平韓曅字宣英】防有還使悉已如禮形於具書嗚呼子厚此是何事朋友凋落從古所悲不圖此言乃爲君發自君失意沈伏逺郡近遇國士方伸眉頭亦見遺艸防辭舊府志气相感必逾常倫顧余負釁營奉方重猶冀前路望君銘旌古之達人朋友制服今有所厭其禮莫申朝晡臨後出就別次南望桂水哭我故人孰云宿艸此慟何極【禮記云朋友之墓有宿艸則不哭】嗚呼子厚卿眞死矣終我此生無相見矣何人不達使君終否何人不老使君夭死皇天厚土胡寜忍此知悲無益柰恨無已君之不聞余心不理含酸執筆輒復中止誓使六周【子厚之子】同於已子魂兮來思知我深防嗚呼哀哉尙饗

重祭柳員外文

劉禹錫

嗚呼自君之沒行已八月每一念至忽忽猶疑今以防來使我臨哭安知世上眞有此事旣不可贖翻哀獨生嗚呼出人之才竟無施爲炯炯之气戢於一木形與人等今旣如斯識與人殊今復何托生有髙名沒爲眾悲異服同誌異音同嘆惟我之哭非弔非傷來與君言不言成哭千哀萬恨寄以一聲惟識眞者乃相知耳庶幾儻聞君儻聞乎嗚呼痛哉君有遺美其事多便桂林舊府感激主持俾君內弟得以義勝平昔所念今則無違旅魂克歸崔生實主防稺甬上故人撫之惇詩退之各展其分【展卽展字分扶問切崔羣字惇詩韓愈字退之也】安平來賵禮成而歸其它赴告咸復於素一以成告君儻聞乎嗚呼痛哉君爲已矣余爲茍生何以言別長號數聲冀乎異日展我哀誠嗚呼痛哉尙饗

爲鄂州李大夫祭柳員外文

劉禹錫

嗚呼至人以在生爲傳捨【傳音轉驛也】以軒冕爲儻來達於理者未嘗惑此昔余與君論之詳熟孔氏四科罕能相備惟公特立秀出幾於全器才之何丰運之何否大川未濟乃失巨艦長途始半而防良驥搢紳之倫孰不墮淚昔者與君交臂相傳一言一笑未始有極馳聲日下騖名天衢射策差池髙科齊驅攜手書殿分曹藍曲心志諧同追歡相續或秋月銜觴或春日馳轂甸服載期同升憲府察視之列斯焉接武君遷外郎予侍內闈出處𨿽間音塵不虧勢變時移遭離多故中復賜環上京良遇曽不逾月君又卽路逺持郡符柳水之壖居陋行道疲人歌焉予來夏口忽復三年離索則久音貺屢傳篋盈艸架滿文篇鐘索繼美班楊差肩【鐘索靖善書班固揚雄善文】賈誼賦鵩屈原問天自古有死奚論後先庸君未老美志莫宣邅回世路奄忽下泉嗚呼哀哉令妻蚤謝稺子四嵗天防斯文而君永逝翩翩丹旐來自遐裔聞君旅櫬旣及嶽陽出門一慟貫裂衷膓執紼禮乖出疆路阻故人奠觴莫克親舉馳神假夢冀獲晤語平生密懷願君遣吐遺孤之才與不才敢同已子之相許嗚呼哀哉尙饗

祭柳侯文

曹輔

維紹聖二年嵗次乙亥十有一月癸已朔十二日甲辰朝奉郎權提防廣南西路刑獄公事兼本路勸農提舉河渠公事飛騎尉借紫曹輔謹以淸酌時羞之奠敬祭於柳侯子厚靈文之祀惟三元之黙運兮初渾淪而絪緼惟萬生之並騖兮悉坯陶乎一鈞物有小大之不齊兮人亦智愚之莫倫何夫子之毓質兮獨爽邁秀發而不羣其學也囊括今古而該百氏兮或參之駮雜而取之粹純若大田之揫斂兮莫知其千倉與萬囷其文也若秋濤之鼓雷風兮洶湧澎湃而無垠若八駿之騁通衢兮王良執防而造父挾輪老韓駭汗以縮手兮翺湜防气而噤唇【韓愈李翺皇甫湜】夫何天命之不畀兮亶遇蹇而罹屯三湘一斥之十年兮悵逺符之再分意冥冥以卽夜兮志鬱鬱而不伸彼髙爵厚祿以誇耀於一時之人兮皆泯沒而無聞惟夫子之名不可以旣兮愈逺而彌新柳江演漾以淸泚兮鵝山奇秀而嶙峋惟夫子血食於此千祀兮民至今而懷仁余幼服夫子之遺言兮不足以追逸軌而襲遊塵刺嶺嶠之荒服兮弔蒼梧之愁雲奠桂酒之旨防兮薦蘭肴之苾芬物𨿽至薄兮吾誠甚勤嗚虖其來享兮靈文尙饗

祭栁侯文

黃翰

世傳不朽文學辭章惟公之文駕韓蹴張【韓愈張籍】雄深雅健實比子長【司馬遷字子長】民思無斁政事循良惟公之政祖龔述黃【龔遂黃覇】深仁遺愛實比甘棠孔門四科達者升堂公兼得之光於有唐天才俊偉議論慨慷交口薦譽名聲益彰要路立登臺省翺翔擢列禦史拜尙書郎時將大用器博難量譬如八駿奔逸康莊追風掣電萬里騰驤亦如利器鏌鎁幹將直視無前其鋒孰當不愼交友玷於韋王【韋執誼王叔文】羣飛刺天讒口如簧一斥不復困於三湘譬如鸞鳳不巢髙岡棲之枳棘六翮摧傷亦如巧匠睥睨觀旁縮手袖間善刀以藏一麾出守恵此南方龍城𨿽逺【龍城柳州也】毋敢怠荒動以禮法率由典常公無負租私有積倉居處有屋濟川有航黃柑緑柳至今滿鄕修夫子廟次治城隍農歌於野士歌於庠孝弟怡怡誦洋洋生能澤民死且不亡春秋享祀旱潦祈禳四百餘年血食不忘翰防學公文久服餘芳遺風善政凜若冰霜目想英靈如在其傍桂酒淸旨肴蔬雜香拜獻蕪詞公其來饗

祭柳侯文

許尹

惟先生徳厚而位不稱仁深而年不長斂此大恵施子一方終焉廟食如古桐鄕【前漢循吏朱邑死屬其子曰我故桐鄕吏其民愛我必桐鄕桐鄕民立祠祀祭至今不絕】𨿽去此幾於千祀而至今猶有耿光尹以不才嗣守封疆顧取法於何有賴先生之循良蒞事之始奠酒一觴神兮歸來鑑玆不忘

永州柳先生祠堂記

汪藻

先生以永貞元年冬自尙書郎出爲邵州刺史道貶永州司馬至元和九年十二月詔追赴都復出爲栁州刺史蓋先生居零陵者十年至今言先生者必曰零陵言零陵者亦必曰先生零陵去長安四千餘里極南窮陋之區也而先生辱居之零陵徒以先生居之之故遂名聞天下先生爲之不幸可也而零陵獨非幸歟先生始居龍興寺西序之下間坐法華西亭見西山愛之命僕夫過瀟水翦薙榛蕪【薙他計切芟艸也】搜奇選勝自放於山水之間入冉溪二三里得其尢絕者家焉因結茅樹蔬爲沼沚爲臺榭目曰愚谿而刻八愚詩於谿石之上其謂之鈷鉧潭西小丘小石潭者循愚谿而出也其謂之南澗朝陽巖袁家渇【渇音褐】蕪江百家瀨者溯瀟水而上也皆在愚谿數里間爲先生杖屢徜徉之地惟黃谿爲最逺去郡城七十餘里遊者未嘗到豈先生好奇如謝安樂伐木開徑窮山水之趣而亦遊之不數耶【數所角切】紹興十四年予來零陵距先生三百餘年求先生遺迹如愚谿鈷鉧潭南澗朝陽巖之類皆在獨龍興寺並先生故居曰愚堂愚亭者已湮蕪不可復識八愚詩石亦訪之無有黃谿則爲峒獠侵耕嶝危徑塞無自而入郡人指髙山寺曰此法華寺故處而龍興者今太平寺西瞰大江者是也其果然歟周衰言文章之盛者莫如漢唐賈誼馳騁於孝文之初時漢興才三十餘年耳其談治道述騷辭巳追還三代之風如此自是踵相躡有之末而至於劉向楊雄益精深不可及去古未逺故也唐承貞觀開元習治之餘以文章顯者如陳子昂蕭頴士李邕燕許之徒【燕音煙燕公張說許公蘓頲】固不爲無人而東漢以來猥並之气未除也至元和始粹然一返於正其所以臻此者非先生及昌黎韓公之力歟故以唐三百年世所推尊者曰韓柳而已豈非盛哉先生𨿽坐貞元黨與劉夢得同夢得防昌時猶尊顯於朝先生未及爲時君所省而遽歿於元和之世事業遂不大見於時可深惜哉然零陵一泉石一艸木經先生品題者莫不爲後世所慕想見其風流而先生之文載集中凡壞奇絕特者皆居零陵時所作則予所謂幸不幸者豈不然哉零陵人祠先生於學於愚谿之上更郡守不知其幾而莫之敢廢顧未有求其遺迹而紀之者余於是采先生之集與劉夢得之詩可見者書而置之祠中附零陵圖志之末庶幾來者有攷焉某月日新安汪藻記

舊本柳文後序

穆修

唐之文章初未去周隋五代之气中間稱得李杜其才始用爲勝而號専雄謌詩道未極其渾備至韓柳氏起然後能大吐古人之文其言與仁義相華實而不雜如韓元和聖徳平淮西柳雅章之類皆辭嚴義偉制述如經能崒然聳唐徳於盛漢之表【潘云崒倉沒切】蔑愧讓者非二先生之文則誰與予少嗜觀二家之文常病柳不全見於世出人間者殘落才百餘篇韓則𨿽目其全至所缺墜亡字失句獨於集家爲甚志欲補得其正而傳之多從好事訪善本前後累數十得所長輙加注竄遇行四方逺道或他書不暇持獨賫韓以自隨【賫潘本作賫牋西切】幸防人所寶有就假取正凡用力於斯已蹈二紀外文始幾定久惟柳之道疑其未克光明於時何故伏其文而不大耀也求索之莫獲則旣巳矣於懷不圖晚節遂見其書聮爲八九大編防州前序其首以捲別者凡四十有五眞配韓之鉅文歟書字甚朴不類今迹蓋往昔之藏書也從考覧之或卒捲莫迎其誤脫有一二廢字由其陳故劘滅【潘云劘音磨】讀無甚害更資研證就眞耳因按其舊錄爲別本與隴西李之才參讀累月詳而後上嗚呼天厚予嗜多矣始而饜我以韓旣而飫我以柳謂天不吾厚不誣也哉世之學者如不志於古則巳茍志於古求踐立言之域捨二先生而不由𨿽曰能之非予所敢知也天聖九年秋九月河南穆修伯長後敍

四明新本柳文後序

沈晦

學古文必自韓柳始兩家文字剝落柳爲尢甚國初文章承唐末五代之卑弱不振至天聖間穆修鄭條之徒唱之歐陽文忠尹師魯知之格力始回天下乃知有韓柳韓文屢經名士手頃余又爲讎勘頗完悉惟柳文簡古雅奧不易刋削年大來試爲防繹兩閱嵗然後畢見凡四本大字四十五卷所傳最逺初出穆修家云是劉夢得本小字三十三卷元符間京師開行顚倒章什補易句讀訛正相半曰曽丞相家本篇數不多於二本而有邢郎中楊常侍二行狀冬日可愛平權衡二賦共四首有其目而亡其文曰晏元獻家本次序多與諸家不同無非國語四本中晏本最爲精密柳文出自穆家又是劉連州舊物今以四十五卷本爲正而以諸本所餘作外集參考互證用私意補其闕如皇室主宜加黃字馮翊王公宜去王字緊當作掔翊當作羾鮑勛當作鮑信攺規當作段規疥瘧宜爲痎瘧狼悻宜爲狠悻吳武陵初貶永州貞符中宜如唐書去量移字韓曅時猶未死答元饒州書中宜於韓宣英上去亡友字以唐書孝友傳校復讎議以楚詞天問校天對以左傳國語校非國語以唐宋類書唐人牋表校天論等篇其見於唐書者悉攺從宋景文凡澷乙是正二千處而贏又釐革京兆請復尊號表增入請聴政第二表賀皇太子牋省試慶雲圖詩總六百七十四篇鋟木流行購逸拾遺猶俟後日政和四年十二月望胥山沈晦序

柳州舊本柳文後序

李裭

柳侯子厚實唐巨儒文章光艷爲萬世法是猶景星慶雲之在天無不欽而仰之粵惟柳州乃侯舊治其如生爲利澤歿爲福壽以遺此土之民者可謂博厚無窮然自唐迄今垂四百年此邦寂未有以侯文刋而爲集者殆非欽侯英靈而慰侯恵愛覬其顰笑降鑑而廟食於柳人也紹興載嵗殿院常公子正被命守邦至謁祠下退而訪侯遺文則茫然無有獨得石刻三四存於州治自余𨿽詩章記事所以藻飾柳邦者亦蔑如爾又安得所謂全文備集者哉因喟嘆久之出舊所藏及旁搜善本手自校正俾鳩良工創刋此集其編次首尾門類後先文理差舛字畫訛謬無不畢理且委僚屬助成其事未克就促召公對眷眷相囑焉裭𨿽不才實獲躡蹤繼軌於公之後塵而喜公樂善之心付托之語乃督余工助成一簣豈惟不墜侯之偉文抑亦成公之雅志焉紹興四年三月初一日右朝奉郎特差權發遣柳州軍州兼管內勸農事借紫金魚袋李裭序

柳文年譜後序

文安禮

昔之論文者或謂文章以气爲主或謂文窮而益工先生與楊憑書或曰凡爲文以神志爲主又云自貶官來無事讀百家書上下馳騁乃少得知文章利病先生自妙齡秀發連中異科繼登臺省旋遭斥逐故予以先生文集與唐史參攷爲時年譜庶可知其出處與夫作文之嵗月得以究其辭力之如何也紹興五年六月甲子知柳州軍州事潞國文安禮序

柳河東集注附錄

