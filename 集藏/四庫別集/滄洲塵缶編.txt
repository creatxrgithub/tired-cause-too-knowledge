

欽定四庫全書

集部四

提要

滄洲塵缶編十四卷

別集類三【宋】

【臣】等謹案滄洲塵缶編十四卷宋程公許撰公許字季與一字希頴敍州宣化人舉嘉定四年進士歷官權刑部尙書寶章閣學士知隆興府事迹具宋史本傳公許衝澹自守而在朝讜直敢言不避權幸屢爲羣小齮齕不安其位而去當代推其風節初不以文采見長然所作才气磅礡風發泉湧往往下筆不能自休本傳稱所著有塵缶文集內外制奏議奉常擬諡掖垣繳奏金華講義進故事行世今皆散佚不傳惟永樂大典載有公許詩文題曰滄洲塵缶編又有公許自序一篇末署淳祐攺元辛丑蓋公許爲祕書少監時所自編也案公許當日所論列如應詔言事乞畱杜範乞還言官言蜀事四條請蠲和糴乞罷龔基先論徐元傑事諸疏宋史皆撮其大綱著於本傳其全文必更剴切詳明而詳檢永樂大典均未之載殆以內外制奏議諸編當時皆別本單行今惟文集僅存故其他遂不復見歟至古今體詩據自序本以一官爲一集而其目爲永樂大典所割裂原第已無可考雜文亦僅有序記防問等寥寥數篇尢非完帙今姑就所存者裒輯掇拾分類編次釐爲十四卷大抵直抒胸臆暢所欲言𨿽不以鍜鏈爲工而詞防昌明議論切實終爲有道之言其格在雕章繪句上也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

自序

余自童丱從師習舉子藝業每竊窺古文章輒欣然慕之日課有程度稍間則滌筆研屛處一室中試爲詩章騷賦等作父兄宻窺進而責之曰士生今世捨科舉何自致身而所嗜獨不爾得無左乎拱手對曰小子不敏敢不斂手於父兄之命𨿽然竊甞聞之匠石爲人營宮室小大廣狹圓方短長視主人所欲爲度羣材防眾工以迄於成亦惟規矩繩墨運於心而措諸手者何如耳若曰我能是我不能是奚取於匠石爲父兄若然其言未甞不深抑之也逮冠用志益苦甞病記問不能過人而伐柯取則粗究端緒再貢裏選充賦於類省主司皆奇其文以爲脫去時文窠臼辛未忝綴末第自是始得肆力於翰墨之林蜀之儒先若後溪劉公鴈湖恱齋二李公浩齋楊公皆辱進之函丈指示繩尺而東南哲艾則有菊坡崔公昌谷蘧經二曹公先後推挽防揚引重是數先生者其學行風節薫炙日久所得不但文字而已獨浩齋謂文非學者先務每侍坐必誨以防荘文滅質博溺心二語余固服膺其言勉自謹飭而宿習深痼文思一動伸紙濡筆飈激泉湧沛然不得而遏亦不暇於擇也日月邁矣甲子一周學不足以通古今才不足以勝煩劇謬當推擇職忝詞翰公暇閱所藏槁編盈箱累篋因取筮仕以來次第編綴古律詩以一官爲一集賦騷箴頌銘贊書序記志表啟各以類相從奏篇諡議內外進退故事則自爲一帙追念三四十年間防而壯壯而老所遇有逆順所作有工拙固當搜剔龎雜采綴精英以必其傳之久披編一閱堅白同異無非前塵分別影事而敝敝然猶欲追記其一字一語之精與否勞形怵心老而不知息鮮不爲逺觀之一笑乎蘧伯玉行年六十而六十化是以始於是之之爲非也寧知今以非之之爲是也後日不又以爲非乎余自中年喜交方外粗聞至道之要方當落華取實反求其一性之元而友朋尙欲索我於文字言語間用采陸士衡懼防塵於叩缶顧取笑於鳴玉之句名其編曰塵缶並敍所以未暇搜擇之本意友朋見者幸無彊之以云雷之飾責之以宮商之音庶防萬一不以吳楚之僣取辠於當代作者是編成於淳祐攺元嵗辛丑之中秋嗣有譔述續綴右方程公許書於翰苑之摛文堂

王邁序

西山眞先生文忠公不喜作詩嘗語門人曰予每不滿班史古今人物表且有感程正公且作第一等人之言頃詮次聖賢別爲一表以傳道者爲第一徳行次之節義又次之而後及於講明學術之儒先建列論議之公卿植立功業之將相曰循吏曰逸民皆品列臚分之若文藝則在數等之下詩又其下矣僕有請曰若然則刪後信無詩乎先生曰有之寛閒寂寞之濵寄興衝澹惟有陶靖節流離顚沛之際一飯不忘君惟有杜少陵其餘則有之不爲補亡之不爲缺先生𨿽不喜作詩而其言則深於詩矣今滄洲程公以道徳文章之緒餘發而爲大篇短章無慮千百題方濯纓虖滄浪偃蓋虖僊谷覽峨眉象耳之勝吸錦江瀘水之淸落筆成章神閒韻逺寘之經曲阿遊桃源及雜詩中所謂何其聲之似我君者旋罹兵旤脫身豺虎中冒瞿唐灔澦而東下也念家懷土雪涕行塗前有思治行後有感懷成都十絕可與北徵同工異曲他如大地眾生愁暍死淸風一壑可能専等句疊見層書極其惻怛謂非從窮年憂黎元嘆息腸內熱得乎使吾師文忠公見此帙必喜陶杜之後有人矣抑僕所訝者年來評詩往往北面晚唐恍惚形似爭相位置共觀其自謂得意者其格卑而猥者其气餒榮者其意纎以壯澁爲平淡以淺俳爲閒雅以要褭婉弱爲得幽深之趣公則不然其勢雄健如靈鼇之擘泰華其步驟迅防如峻岅之走銅丸時乎綺麗如晴空彩霞奇譎百態時乎蕭散如孤云野鶴不受羈蓋其學饜經飫史含莊咀騷采掇菁華材料飽足故能兼陶杜之體而有之長防善舞理固應爾詩乎詩乎晚唐云乎哉僕非能詩僣爲後序先之以詩說人必不以爲非終之以臆說常有謂其嗜好背時老獨不攺且笑且罵者公亦能爲之解紛否臞軒王邁敬書

滄州塵缶編序考證

第四頁前五行案思治行及感懷成都十絕永樂大典內俱已佚去今無可校補附識於此

欽定四庫全書

滄洲塵缶編卷一

宋程公許撰賦

孔山賦【並序】

少傅平章益國公喬先生應運挺生以宿學壽雋爲國蓍蔡爲善類司命皇上宵旰念治慨中外之多虞舉元祐盛典尊禮以示眷畱而天下亦介公以眉壽康寧之福津梁四海鼎臺斯文是有闗於世運者甚大非後學謏聞可得而擬議也九陽朔旦弧矢紀祥眉山程某以文字受知謹抒鄙思因公所居之墅爲孔山賦以祝千億載壽

客有自蜀趣吳徘徊瞻顧愕城闕之顯敞壯龍虎之盤踞屹帝閽之九重儼凝旒而當寧運臂指於百工托羽翼於四輔巋然一老之山立天使屏余以尊禦有一徳克享天心則殷保衡聴規諌以禮自防則猶衛武願擁篲於舍人之門覬一覘於百官之富想徳容之瑟僴殷金石於音吐徳盛豈易以形容故一言曰忠恕所謂言彌髙而徳彌邵華發之爲元者吾何幸而一旦遇哉意者運防所鐘穹蒼祐助景星卿云轇轕而兆祥名山大川英淑之裒聚願從主人訂其然庶防戴盆而快天日之睹主人於是斂容拜手而對曰子獨不見夫無極之初是爲气祖溟涬一散判而二五辧方正位咸有依據溫厚之气盛於東南文物之興嫓乎齊魯矧東陽之奧壤分景爍於寶婺金華崢嶸而擅秀縠水滂洋而西注標乎一境之鎭曰孔山乃介然而中處吐吞煙霞蓄泄雲雨其大體則蛟螭結蟠其蘊異則鸞鳳騫舞聳檜栢以干雲霄艷葩卉以晞晨露下維五畝之宮猶崧髙之降申甫皇肇錫以嘉名舉世莫能詰其故浮濟逹河惟兗州百年南北之間阻擬岱宗之峻極悵未列於職方之譜幸斯文之未墜繄我公以宗主想瑞應於玉麟滃神光之繞戶繇初學而壯仕一以聖賢爲規矩經訓厚其菑畬心地築之場圃禮義以爲佩服辭章以爲繡組五十年進造之科晚乃由雍從而升政路念昔金困於韃防廷議頗惑於進取公獨軫憂於未然請力固於吾圉逮蔡息夾攻之師未旋而三京卽謀於大舉搢紳蓄縮而拱眎公復慨然宻陳於諌防使忠謀獲伸於當時何遽甞試於一擲之誤詢黃髮則罔有愆是宜皇明之悔悟二年首鉉乞身莫許優以辧章尊之保傅在昔元祐盛時有若臣博與臣著皆以宿徳而尊重務禮貌之隆則均然難易未可同日而語追想杏壇之將聖道大與時而齟齬固甞嘆有用我者可使爲東周憮然吾非斯人之徒與而誰與莫我知其柰何猶幸而樂正雅頌之各得其所美哉我公得君之専貴極而無攺其素風雲翕合精神防聚稷契股肱周召心膂奎章八字之熒煌足以洗遺恨於千古客聞斯言頓首悚怖妄謂道之合不合時之遇不遇聖賢治之泊如來不迎而去不拒痛癢切於體膚獨遑安於寢寤祿萬鐘於我何加官一品於余奚與慨世運之多難積事端之蠱刈葵遑復卹根本之傷樊栁何以爲制狂之禦茍扶持猶可與有爲防手而亟尋於山墅繩愆紏繆以弼聖徳進賢去佞以張治具戢貪舉亷以固民心選將練兵以銷外侮茍元气之內充奚客邪之足慮諒宋徳格於皇天壽喬松以作明堂之柱吾將見戰氛息於三垂祥風浹乎寰宇聖主恨無官之可醻訂師尙父之稱於太公呂當玆時也駕言返乎孔山味芝英而吸瓊醑孫曽列防衣之庭佩衿集戶外之屨詠舞雩之春風以壽斯文之脈縷論四代之禮樂以復治象於粹古使後覺咸榘範於六經而素域還通於率普小子不敏請因魯頌而謌之歌曰戎狄是膺荊舒是懲俾爾昌而熾俾爾壽而富酌大斗以跪獻於公千億嵗而爲眾父於是主人矍然而作請泚筆而書之以爲孔山之賦

葛仙山賦【並序】

余甞讀孫興公天臺賦觀其標奇領異云興霞蔚兼言外趣冥與道防意竊慕之宰邑古唐昌一再因臺檄周覽山之勝作記及詩若干首紀載粗悉最後登葛璝仙治巖洞深窈林巒奇峭賞嘆不足賦以識之固不敢睎前文人或可與山中道侶班荊商論耳

我思古人托吏爲隠或避世而待詔金馬門或采砂而求補句漏令𨿽未能耦耕嫓沮溺洗耳同箕潁賜鑑湖一曲如賀知章名山中宰相若陶景然觀其心樂天遊迹與俗混冥機乎寵辱之途韜智於得失之境信與余而神晤竊太息以起敬繆撫字於一同幸福庭之接畛間捧檄以周遊得探奇於曠靜聞葛仙之故棲擅西山之最勝【李文簡公謂此山爲西山第一】諏辰良月六矢標慶撫蓼莪以含淒資塵露以報本問津白鶴之屯【山下名鶴屯常有鶴來棲宿】梯步靑雲之逕采翠於羣峯劃蒼崖於千仞訊仙治於寥閴爛金碧於絕頂於是靜慮凝神屏息以進門闥嚴敞陛級崇峻儼帝禦於中天班列眞於淸禁飈輪泛八防之音星壇繞虛步之韻訂靈迹於往牒肇葛翁之棲遁黛滀巖泉之流【丹井自巖竇注瀦爲一沼甘寒不竭】玉舂溪碓之粉【茶粉亦葛仙故事】淸塵嗣踵於蒲楊【葛仙之後又有蒲楊二仙】營定聿嚴於韋尹【南康鎭蜀以本命道塲興創此觀今遂爲道塲主丰碑具在】薦蘭燎以薰心擷澗毛以寓敬上陟降於左右一念昭徹而響應朝禮旣周羽節前引環齋館於四阿繚丹雘於楹楯藹淨侶之如雲競延客以瀹茗莫不竹戶風淸紙窻日冏【觀中諸寮窻戶皆雅潔與他觀不侔】防栢纛之幽森羅怪石之嶙遊目乎泰初之鄰緩步乎北眞之嶺【泰初爲鄰一亭乃範漕所剏張憲扁顏北眞庵息齊李公所居】荒尋未厭林壑俄歸休風露之界泂酌玻瓈之醖【風露界方丈前閣山中酒極佳】淸言中夕倦憇投枕暢逰仙之夢酣愕震雷於龍簨起披衣而周眄浩一气之溟涬覘紫炁於白馬匄刀圭於丹鼎【白馬老君洞葛仙丹鑪】二十四峯聮嵐而競爽八十一洞歷遊而難盡乃借禦於箯輿仍乞火於束緼縱屐齒於防茸探洞戶於深靚風開煙闔霞捲霧噴初谽谺以偪仄俄披豁以幽迥冰凝鐘乳之澑玉立巖壁之瑩或懸空以寶蓋或四匝以珠幰或捲綃於深幄或繪雪於崇屏【已上皆狀葛仙洞之奇勝】步折旋而欲迷路若窮而復逺豈余行之憚阻懼日晏而盍返悵簮紱之身縻柰巖壑之味永引車躑躅回顧淒惋靜念覆載同一蓋軫混淪初判於祖炁山澤潛通於牝妙大化融結之工慨百靈走犇之駿不然何以蕩磨日月淩駕參井毓秀孕英棲仙宅聖俯仰四海如一家出入浩刼如一瞬然甞索至理於貝梵披機於瓊緼十方香水之剎海九穹莽蒼之刼刃下風輪以持厚坤兼洪纎以該庶品斂之吾身納之方寸非古非今孰逺孰近吾將謹韁索於猿馬豁視聽於鼃黽祓燻聲利之膏火逺避色塵之坑穽挹靈源以斟酌卽寸田以耕墾觀六用於眞空朝虛皇於內景當斯時也𨿽禦冦莫能詰其至遊七聖亦有迷於大隗而況人間之朽腐何異蟪蛄與朝菌儻三仙可挾而逰尙吾言之有證

北定堂賦【並序】

起部尙書眉山楊公以西淸學士縂戎左蜀作鎭三瀘開幕府之二年威令神行恵化川流民气以和邊堠不警乃築堂於北巖扁以北定邑子程某竊窺盛心實與忠武侯尙友千載敢竭昧陋酌古揆今而爲之賦若夫山川風物之勝登臨覽觀之樂非千里意想所能模冩他日操幾杖以從尙書尙能伸紙援毫以爲後賦云

客有遊於瀘而吒曰導江西來百川所宗內江附庸匯而歸東有國於斯屹屹其墉枕玉壘之崇岡帶三峽之怒洪控六詔爲外拒羅萬山爲四封由益州而下蓋節度府之最雄者也南定有樓曩昔誰剏作鎭南服莫我敢抗瞻彼北巖崢嶸列嶂忽髙堂之幻出抗霄極而顯敞揭北定之璇題隔川流而相向安得與子鼓枻乘流跕屣而上周覽面勢徴其扁榜有聞客言欣然而笑者曰子獨不聞諸葛忠武侯之事乎卯金之防霧塞飈馳昭烈以帝室之冑間闗百戰晚脫鞅於坤維天授雄圖傅之羽翼南陽之墟龍奮其蟄片詞乳水千載膠漆非不知鼎峙於一隅何以逞志乎中國人事有興廢天運有通塞當其輟躬耕之耒抱長吟之膝蓋伊呂王佐之儔豈管樂伯圖之匹彼有田一成有眾一旅乃能祀夏配天不失舊物而況蜀漢冨饒髙皇帝所以奠四百基業於磐石者哉五月渡瀘深入不毛以斬以夷以櫛以薅偉七縱而七擒奚天威之可逃蓋將定南方以恢逺略寧采薇逺戍之憚勞想其建旐設旌禡牙於徵徒禦嘽嘽有聞無聲峒溪縈曲篁竹阻深載淸飈兮捲霧瘴注甘澤兮滌煙氛鐃歌鏗鍧凱旋獻俘乃息斂輸乃休卒徒顧神州而深矉慨妖孽之未除追渥惠於先朝忍棄捐於半塗爾乃稱戈比干陳師鞠旅男子戰而女子運眾志一而義旗舉流涕抗表規復漢祚雜耕渭濵延頸子午凜規置之綽綽目何有於孱虜𨿽殘灰莫起於炎精然大義可伸於萬古揆今瀘川豈昔瀘溪蓋寓名於都督之府使如心腹之運四肢王制所紀交趾雕題沐浴皇化蔽遮南垂委命下吏貢琛逺來繄撫禦之得人屹金城與湯池中興四葉金運垂盡戍役未撤軍民交病乃眷西顧勢靡有定環劍以東瀘爲重鎭疇咨邇列孰堪事任當斯時也起部尙書楊公方峨弁垂紳拱備顧問再拜請行屏息惟命先皇曰吁汝無去朕予違汝弼斡我樞柄尙書於是九頓首固以請帝曰兪趣刻印入辭便殿欲別未忍灩宣勤之玉巵疊匪頒之宮錦修門兮九重回首兮萬里十七年兮出入禁闥三千牘兮劘切黼扆步出晝以徬徉屯余乘其千騎茸纛兮金節彤幨兮轡組前驅兮塞途往開兮幕府風霆命令之信雨露徳澤之普協气洽而水紅並蔕有年書而繭栗同乳乃先事而防患乃整軍而經武籌帷宻運莫余敢侮熟窺盛心固將尙友忠武侯於千古是則北定堂之建也豈必拱坐隅侍談塵而後詰其故也哉客斂祍而對曰北定取義則聞之矣地以人重子亦聞之否乎蓐收禦辰素煒中外珠履集兮紅蕖幕笳鼓沸兮細栁營尙書乃揮羽扇岸綸巾防胡牀令三軍陳角觝簸紅旌射命中馬嘶騰程勇力簡伎能笑呼喧闐酒炙繽紛人百其勇惟所使令飲中樂酣投而起慨昔武侯南徵道此千里馳驅僕夫瘁止獨我治朝聲教逺被誦比屋耕牧四履邊柝夕沈閣鈴晝閉上恬下穆可無事治柰之何南國幸安北塵騷屑龍蛇則山澤交興蚌之陰晴莫決姦豪側睨以旁伺戰守一無於定說尾大不掉財殫力竭孰能爲國家刷渭橋之恥防金甌之缺志感激以思奮諒非余而誰責陟斯堂以遐觀髮上指而眥裂使子斯時操幾杖綴下客寧不慷慨激昻爲尙書而撃節也嗚呼噫嘻今不與古並世事或與勢異宜忠武侯信於已而阨於運得於人而違於時蓋天厭漢徳之日久故大廈非一木之支於皇藝祖得天下以仁聖聖相傳翼翼繩繩嗣聖禦圖側席雋英天其或者相興復之景運錫勇智於大君縂乾綱以獨斷辟泰途以彚徵揮氛翳於九有耀景光於太淸恢張聖徳圖任舊人愚竊料尙書之徳業庶防乎周室之甫申弼宣後以復古何王業偏安之足云小子不敏敢誦所聞酌大斗而祈耄耋跪敷祍而祝升平乃歌曰王遣申伯路車乘馬我圖爾居莫如南土載歌曰四牡騤騤八鸞喈喈仲山甫䢐齊式遄其歸客曰泱泱乎歌矣哉徳盛者非斯文無以被金石功髙者非斯文無以流管請濡毫於三瀘之川磨墨於三瀘之山書以爲北定堂之賦而附之崧髙烝民之篇

幽思賦【並序】

賦以幽思名幽憂而慨所思也所思維何有宋華文閣學士光祿大夫陽安侯後溪劉先生也先生之薨以嘉定十五年六月十四日葬以明年三月十八日門生程某幽思無涯仿楚騷之大招以聲其哀也維先生言爲天下則行爲天下法人無知愚皆知爲君子之中庸正色立朝難進易退孔子所謂大臣以道事君不可則止者先生其人歟太史編摩奉常節恵萬古傳信國有彛章承學鄙儒敢犯不韙摹繪日月伏念攝齊升堂嵗一周星先生不以爲愚許其與於斯文孜孜誨之曰資稟自天充養以學子其勉之某頓首書諸紳間甞執訊請益顧謂小子知慕古文削牘薦朝可使備數從搢紳諸儒以鉛槧於萬一某懼不敢當也辛巳春晉拜全徳裏第徳容穆若黃髮皤然而憂天下若已之饑渴迨安輿就飬古涪某職勸學從事從容撰杖屨又得聞所未聞爾乃肖壽象於學官率諸生北面再拜簮弁雲集衿佩肅趨講經乞言飲酒序齒藹乎三代之餘風居無防某捧行防檄北度劍外四閱月得手書一甫趣之旋而凶問踵至矣嗚呼哀哉哲人萎邦國瘁矣人百其身莫可贖矣天降酷罰陟岵痛鉅苴絰銜卹匍匐愧古想素車千兩防葬淸溪之岡形畱神馳傷父師之逝而藐余小子之無依也拊膺一慟而賦之其詞曰

閔吾之生離阨兮天降割其孔殷父我鞠師我誨兮逝將托焉而終身粵龍蛇之嵗度兮梁壊悲乎哲人颼颼風木重以哀兮上下求索又莫覿於吾親旣縣封而反虞兮感陽春以增悼西余首悲無涯兮俄逺日之餘告嗚呼先生兮一朝倐然其何之其生有自來兮其死必有歸望寢門已防兮安所得而陳詞鳳凰承詔而翼車兮軼浮雲乃曽舉周流四極經營八荒兮渺不知稅駕之奚所抑將羾絕炎儔傳說以綴列耀兮無乃噓紫炁謁柱史而扈西徵憑緒風以誰訊兮九天不可梯而升佇影響之不可得兮杳茫茫之不可明士一善斯可錄兮矧眾芳之能並皇皇仁義之廣居兮坦坦道徳之九逵茍肖形皆可與爲善兮志皓首而不衰春秋八十有一兮士榘�而國蓍龜隘世路莫能久此淹兮趨無爲鄰泰始其奚疑竊悲夫五百年之間生兮艱於遭遇而易失徳容玉瓉之黃流兮斯文淸廟之遺瑟气盈虛烏可常兮道污隆又何能必逝川不可挽而回兮後將焉所考徳世坎窞日阽危兮俗冥行而莫止悵已往之莫追兮惕來者之將躓天蒼蒼莫可詰兮胡一老之不憗遺震余而私有感兮憶往日舂糧而求仁聞一言曰充養兮書諸紳今十年再跪履於裏門兮願卒業乎涪濵北面拜手槐杏之陰兮吾今而知師道之尊紛戶履之三千兮奚狂簡之下取愕風雩之詠歸兮變薤露之惻楚哭匍匐以無因兮塊獨茹哀於廬處愧端木之事師兮躑躅六年而不忍去茍逝者而有知兮尙觀過而我恕嗚呼哀哉三石孱顏兮後溪之堂萬松蓊薆兮淸溪之岡子孫兮孺慕嵗時兮烝嘗化鶴歸兮何時山嵳峩兮流水洋洋睨故邦兮顰蹙尙弭節兮相羊千秋兮萬禩先生兮不亡

南樓賦【並序】

武昌在今爲上流巨鎭南樓得名以庾公重𨿽風流邁往而勲業無聞焉悅齋先生李公由館殿瓌望久更外庸上念荊州已試之績醻沬水南定之功陞直圖書載頒英簜就領徵鎭以世厥官推平日經綸之盛心運神州規恢之長算以一洗江左之陋其在是行門生程某追送江幹想南樓偉觀恨不能羾翮而從也詠歌不足爲賦以獻

帝奠國於南服迆長江以設屏紛裂土以作鎭錯犬牙其接畛考形勢之雄峙壯武昌之名藩扼上流之要衝天設險之自然偉南樓之顯敞壓睥睨而連騫曲雕楯之縹緲翼繡藻以回旋蔽虧日月吞吐雲煙曼余曩賦於逺遊心軫紆以煩迷想危眺以流豁企斯樓而神馳於是落風桅振霞袂緣百雉之嶻嶪倚層軒而矚睇悵南北之分獨惆悵而累欷風號怒兮浪翻空日晻曖兮云攺容弔江右之陳迹遡元規之緒風想其羽衣褊佩玦鏘鳴據胡牀以笑傲鑑月采於空明𨿽老子之興復不淺而柰何西風之塵污人也嗚呼介吳楚而建國匯江漢以爲池控淮甸之平衍回大別之嵚上洞庭之深阻下九江之渺彌地非人而莫守是爲委金湯而棄之我宋南渡鑑在典午眷此重鎭爲國之阻括湖外之轉輸寄千里之鎭撫孰能屹一面之長城守北門而臥護有天下士巽巖之子其翰墨發揮如芳葩之麗春其丰神灑落如璧月之湛水磅礡乎萬物之表轥借乎羣士之軌曩讐書於天祿儼正色乎朝端孤忠表乎獨立百壬爲之熱顏竟柄鑿之難投逺修門其防年秉姱節以事君何中外之間然夫文以緯國學以用世捨是而求土苴而已自非括今古於方寸何以融體用於一致卓哉我公周情孔思險夷不能揉其操仕止無以奪其志使之謀謨廟堂必蹇蹇以匪躬經綸宇宙固恢恢乎餘地彼其七縱七擒使敵人系首請命於下吏者此特公事業之緒餘耳皇明燭逺萬里如見陞圖書寓直之華仍禮樂使華之遣輦車驪駕爍風采於雲煙髙牙大纛振籌防於方靣吾想夫南樓之上翠琰深刻爛巽巖之遺墨嫓雄深於古作今也江山耀煙雲雜沓先聲隠谹三軍攺色坐嘯事簡觀風時隙驅貔虎於列屯出驪騵於華櫪擁珠履其雜遝粲雕俎其繁飾旗建十丈鐘撞千石駐目鸚鵡洲以酧正平之英魂流盻煙波江以弔崔顥之詩魄酒中樂酣乃命武士駕樓船棹防衝飈輪激濤粉雉翔空出沒蛟蜃悲嘯魚龍嚴武衛於整暇壯尊俎之折衝豈徒襲守江之誤計抑將收北定之成功豈與夫詫石頭戍就而貽難於賊峻倚方嶽道勝而過猜於茂洪昧經邦之逺略而矯迹以風流者同哉皇帝坐宣室思賈生悵去國之日邁軫朕懷其不寧盍賜環以趣歸呼順風以揚舲邈修門其九重寧虎豹之復獰矧苖裔之蟬聫評家世其第一鴈湖夜雨之蕭瑟鶴嶺秀气之鬰積紅藥翻兮北門紫薇爛兮西掖汗簡靑兮蘭防鼎鉉調兮臺席平武兮天朝舊物兮世職蹇餘生之落寞尙玻瓈之味同企龍門其千仞願爲禦而無從金躍冶以成鑄玉蘊璞以希礱步躑躅兮江沚意欲往而忡忡望南樓其何許眇天末之孤鴻援長毫以欲賦慙抽思之匪工綴余佩兮瓊枝岌余冠兮芙蓉何當借以樓頭之黃鶴送以九萬之順風竦身以攀若士之袂而一逰夫蓬萊道山之宮也

欽定四庫全書

滄洲塵缶編卷二

宋程公許撰擬騷

擬九頌

鴈湖先生李公以嗣世之賢爲儒林哲匠參貳幾政協謀鋤姦功不自言橫遭媢嫉賦閒歲久學日充徳日進旱霖川航四海系望公許嘗竊論楚臣九章九歌傳者謂其托陽數以陳詞悃悃欵欵之忠一篇而三致意庶幾君之一悟而國賴以安非私於爲已也𨿽楚詞有詩人主文譎諫之義而頌以美盛徳之形容斯文之作體則騷而文則頌無乃不類乎鴻飛遵渚吾黨望於公者𨿽累詞千百安能摹仿其萬一是則托楚騷紀陽數表公之志頌公之徳於古人托物引類之義或有取焉耳

龍吟兮九淵鶴唳兮九天飛僊兮下寥濶鶴可馭兮龍可鞭白雲兮坌谷飛泉兮鳴築掇瑤艸兮帝庭搴瓊林兮木末問老僊兮何爲珠庭宴兮恱怡啟瓊笈兮探道帙眄靈童兮往授之粲僊李兮芳奕葉主斯文兮千歲期維嵩嶽兮峻極繄甫申兮孕質彼圩頂兮尼丘非毓聖兮何述偉玆山兮萬仭獨載英兮一家下培塿兮何有上帝閽兮可排龍奮髯兮翔騫鶴整翮兮褊褼灑瓢滴兮澤苗槁何蕙帳兮吾久淹

右龍鶴山

馳余馬兮南北慨永懷兮故國豈喬木兮吾敬繄世臣兮取則許史兮金張煜煜兮煌煌薫天兮富貴達觀兮粃糠水有源兮木有本傳不傳兮天若吝彼髙宻兮崇門後何稱兮子孫維指李兮蟠根光萬丈兮斯文父子兮昆弟面命兮叮嚀闖戶兮車不停軌滿堂兮烜朱與紫顧所重兮未然寧以彼兮易此佩禮義兮服詩書保厥美兮久不渝百世兮嗣守張赫奕兮吾閭守一經兮範金石寧鄭公兮專通儒

右通徳門

修眉兮連姢曼翠靄兮麻源君門獰兮九虎蹇予畱兮三年三峨之山兮逺萬里見似人兮胡不喜半輪秋兮促公歸空髙徑兮班屐齒蹈夷險兮一心旣何戚兮何欣忍較功兮曲突莽蒼狗兮白雲淸風颯兮綺疏明月耿兮庭除紛縹帙兮揷架尙靑衿兮來趨渺天涯兮延佇時與拂兮蠹魚雪堂兮躬耕萬古兮芳馨匪天窮兮人厄九鼎重兮斯文

右峩峯書院

水平湖兮溶溶鴈鳴秋兮雝雝气相求兮聲相應渺萬里兮葭葦叢晴雲淡兮天宇淸行不亂兮字縱橫伊美人兮心和平韻塤箎兮錦繡文湖光澹兮酒溫巵鑑湖影兮燭須眉縱百坡兮何聚散如此水兮湼不緇彼弋人兮奚慕何南北兮定處嫋嫋兮秋風瀟瀟兮夜雨飛鳴兮向陽何心兮稻粱望層空兮接羽友鴻鵠兮髙翔

右鴈湖

貎稜層兮心潔貞玉韞質兮金作聲芙蓉冠兮獨立佩寶璐兮繽紛胡拳拳兮石友期歲晚兮相守瞠俗眼兮老醜自心知兮堅久彼平泉兮森離立紛品第兮羅甲乙吾何嗜兮狷介寧與汝兮同癖琴書兮左右鶴兮前後覿面兮崢嶸忘言兮一笑泰山兮非大拳石兮非小體無不具兮性何不有嵒嵒兮層霄藹膚寸兮澤九州時捲舒兮爲世亙古今兮獨超

右石林

葵傾心兮向陽車導迷兮指南彼赫曦兮麗晝奚信耳兮銅盤路通行兮九軌奚窘步兮媻姍理有窒兮必通物無幽兮不闡懿君子兮姱修曽何心兮獨善曼余目兮流觀瞻咫尺兮威顏慨防行兮一世撫余衷兮獨安惟納約兮自牖茍墻面兮孰誘擁前旒兮余察昏擿埴兮余考周道兮如砥君子兮所履彼蒙叟兮何知跬步兮千里倚檻兮永歌君門九重兮柰何倚皇明兮寤鑑蹈前修兮不頗

右南閣

滄海兮渺彌杳莫見兮津涯愕風濤兮澒洞問靈皇兮何之天蒼蒼兮正色水混混兮相接何人心兮過險陡平陸兮震懾維水流兮不盈縱涉險兮心亨亦可載兮可溺毋以弱兮意輕兀漏舟兮澎湃矧維楫兮不戒左重兮右輕曽何恃兮弗敗引余袂兮褰余裳整余柂兮屹余檣舟中人兮乃心一險可濟兮患可防乘流兮上下如平武兮康莊思古人兮莫我遌志尊堯兮慨以慷固天命兮有當繄人謀兮允臧

右平舟

東方兮煌煌烜吾目兮晨光耳翰音兮三唱屏羣英兮逺藏攬衣兮起起危檻兮徙倚寧餐蕐兮學僊何炙背兮誇美眾鼾睡兮昏莫知我心惻兮獨徘徊胡羲馭兮不少尼恐君行兮迫崦嵫晞余髮兮扶桑騁余乘兮暘谷翫咸池兮洗光佇閶闔兮開鑰建采旄兮飛虹駕蜿蜒兮八龍鸞鳯兮前導靈鳥兮後從於微閭兮發軔景未仄兮帝宮及曜靈兮未晏尙察余兮從容

右朝陽閣

桑枝緑兮麥齊腰醴泉山下兮春和柔有美一人兮山之曲薜荔屋兮蕙裯溪流兮淸瀏嵐靄兮穠秀鳥語韻兮淸風花气馥兮晴晝山中人兮衮繡衣泛濫遊兮憺忘歸漑千頃兮芳茝藝百畆兮畱夷嵗暮兮華實折以遺兮所思懷渺渺兮何極時不可兮再得丹鳯兮飛飛何兩美兮未合山中人兮忍淹畱皇渇佇兮石田秋樂行兮憂違余心兮焉求艸萋碧兮日婉娩炯四目兮余袂挽披霞緼兮防瓊編倚僊翁兮與周旋樂莫樂兮醴泉之墅役薪水兮公忍余棄淩泛景兮從之遊渺下顧兮一稊米

右醴泉墅

述九頌

嘉定十二年春西師弛備敵騎坌入天漢三泉洋川蜀大震上用心惻始下詔圖任舊人起前參知政事眉山李公於洞霄祠館以端明殿學士知遂寧府未就鎭潰兵嘯聚自利閬果虛入城公乃弭節潼川與季弟左史直院侍郎公共議招降以伐其闞西之謀賊始疑沮逡巡引避用能延景刻防將士以蹙之賊固爲吾機上肉矣兵火創殘流離未復公始至是究是圖俾就安集民遂徳之家置一喙先一州而後天下挽天河以洗兵甲蒼生屬望於公不啻旱秧之渇雨先是嵗行丁丑公初度之臨也公許嘗賦擬騷九頌爲公壽公讀之喜謂其文駸駸乎子駿與可伯仲之間愚不敏懼不敢當也今歲己夘公之壽籍方周一甲子而雨露疏恩適丁斯時泰道初亨壽雋登用紀年太極自當與宋匹休公許感公文字之知不敢碌碌自比常倫再抒鄙思爲述九頌九章章各有指所以侈公道之開而申前作之未備繪畫日月非僭則狂愛助之情則在可取是歲十一月旣望門人程公許拜手謹序

五气兮順行萬彚兮嘉生繄人兮有異毓其秀兮最靈紛總總兮橫目何一濁兮一淸豈後皇兮爾私命曰賢兮粹精𨿽才品兮靡易匪先覺兮曷程誕空桑兮開有殷崧嶽降兮周之禎矧皇運兮配天作之輔兮差肩藹遺芳兮簡編屹柱石兮多賢眷指李兮嫡裔祖柱下兮老僊扶輿兮瑞霧溶泄兮非煙鞭鸞兮馭鶴抉云漢兮來九天粲文瑞兮鬱鬱帝所賚兮坤軸經天兮日星緯地兮嶽瀆緜萬禩兮不泯爲生民兮耳目

右毓粹

岷山兮五嶽丈人大江兮四瀆之尊郁積兮佳气固人物兮載英環兩川兮千里何江鄕兮専媺滙千頃兮玻瓈龍與鶴兮集止山之隠者耼耳孫子正見兮楊氏女乘泛景兮軼罡風藹僊蹤兮山之趾稟帝命兮叢霄聊世人兮遊戱五男子兮翹英今嶤嶤兮鼎峙彼談遷兮世史官悵有歉兮晜及季眞人兮髙翔眄塵寰兮粃糠憫俗兮惽瞀蹇余佩兮熒煌老翁泉兮龍鶴之云前蘇後李兮藹芳馨岷可礪兮江可竭不可沫兮英與靈

右載英

天不椓兮斯文寄命脈兮哲人爛咸陽兮熖虐不可燬兮六經茍日月兮可晦何天地兮長存言不文兮行不逺義欲正兮詞欲贍學之荒兮气之浮匪艱深兮必蹇淺公昔來兮帝旁佩瓊防兮云錦裳六龍兮伏軫從之兮彩凰湣世兮混濁下掃兮不祥屈宋兮導前卿云兮翼後韓栁兮並馳杜李兮齊驟建安七子兮隨行江左諸謝兮羅左右抗吾旃兮典籍場軼吾轂兮風雅囿探金匱兮祕圖掞國華兮冊書範金石兮揚律呂散人世兮猶緒餘民之生兮有司命彼指南兮亦有車秉斯印兮千萬壽後有覺兮余楷模

右經文

郊見帝兮琮璜瑟彼瓚兮流斯黃物有専兮靈粹寧糅雜兮尋常懿君子兮毓徳可蠡測兮蘊藏稟堪輿兮間气學逺紹兮皇王探墜緒兮鄒魯集臯夔兮眾芳俗薆薆兮要艾紛余佩兮蘭纕眾襜襜兮冶服爛余裳兮織襄石渠兮紫橐斗樞兮黃閣持眾美兮效君寧濡迹兮康國世惽惽兮莫吾與矯玆媚兮私處畦於閭兮珣琪藝瓊蔬兮元圃曖晴旭兮養和霏瑞霧兮來下茍昭質兮莫虧猶可遺兮逺者及羲鞭兮未晏導帝之兮軌路

右耀徳

蘿門兮薜戶宛其姝兮靜女撫瑤瑟兮淸歌歌不絕兮如縷事君子兮嵗幾何薺非甘兮蘗非苦金石兮貞心恩深兮雨露艷半額兮姱倡豈娥眉兮能嫵山之顚兮虎豹嗥波洶洶兮蛟龍饕君欲行兮孰導隠餘思兮郁陶願一列兮無從首倦櫛兮頻搔寶輅兮瑤轍道阻兮積雪君何志兮逺遊危斷綏兮惙惙歲冉冉兮將遒蹇奚淹兮山椒愕噦鳯兮戾止曰有詔兮汝謀日有食兮仍曜景有晏兮復朝茍蓀薆兮弗諼聊延佇兮中洲

右亮節

蚩尢旗兮飛炱天狗墮兮隠雷天運兮日蹙目漲兮氛埃一失兮一得孰彊兮孰弱莽三垂兮骨縱橫恣彊敵兮橫奔突天萬里兮杳莫知何一朝兮飛羽愕皇乃眷兮西顧愴赤子兮何負白駒兮來思忍空谷兮逸豫有俶兮東方千騎兮煌煌淑旂兮綏章往欽兮汝臧膏余車兮秣余馬遲汝不來兮盍整余駕忽霧塞兮飈回梗緑林兮轔借不我後兮我前幸刼災兮天假怒轍兮徒勞鼎魚兮焉逃民生兮何尢膏火兮煎熬蛟涎兮脫禍父母兮鞠我集鴈兮中洲作之屏兮蜀之左內訌兮外阻誰禦兮誰拒膚寸兮郁遙岑先一州兮後天下

右固屏

奫淪兮澤有水渺莫窺兮涯涘鼓之雷兮噓之風沛萬里兮流莫止潏濤瀾兮泛東洋張乾綱兮翕坤紀渺觀兮古今賢運兮齊軌狼跋兮其胡赤舄兮幾幾東徵兮遲遲滔滔兮不歸歸來兮何時繡裳兮衮衣美人兮嫮好思不見兮令人老昔與余兮成言忍棄之兮異道九疑兮緬哉重華兮宴娭蒼龍兮峙闕岧嶤兮帝臺蕙裯兮芷幄從之兮九垓麾靑虯兮以梁驂孔鸞兮以駕靄云旃兮繽紛恍松喬兮來禦步咫尺兮帝軒帝一笑兮何言恍流盻兮下土掃埃氛兮九埏余左兮汝右余先兮汝後汝作朕兮股肱拜稽首兮皇萬壽

右入輔

一之日兮周正建子兮良辰黃鐘兮起律魯臺兮望雲气機兮翕辟往來兮不停皇揆予兮初度秉幼志兮潔貞延日月兮察幽晞雨露兮瀹氛蓀拳拳兮余愛何險艱兮弛勤與蓀違兮星紀思専専兮曷已九折臂兮成醫信情質兮可恃端防兮以占有孚兮韋編陰極兮陽復豈賢運兮不然矧甲子兮一周測天度兮循環丹臺兮定錄壽紀兮日延理無窒兮不亨物去故兮就新蠖屈兮求信根之歸兮再榮彼涸陰兮毓質亦忍俟兮陽春洪鈞兮宻庸播物兮無垠開八荒兮壽域如華胥兮大庭

右紀生

天門開兮九重爛鉤陳兮紫宮烜舜瞳兮萬里穆五弦兮從容予唱兮孰和勞心兮渺煙塵兮蕭瑟慨世途兮荊棘上帝兮孔仁賚予兮良弼金碧波兮漲漪淪妖氛洗兮景气新皇軫思兮六合佇公來兮經營天蒼兮地厚日月兮悠久民命兮以延國脈兮以壽云鬅鬙兮僊者家瑤之臺兮戶瓊玖飯寶屑兮醴霜脯擘麟兮果棃棗馭鶴兮鞭龍故山兮春風吾誰侶兮赤松匪上兮曷從撫塵刼兮浩蕩燕鈞天兮樂融長接引兮羣品與龍漢兮無窮

右侶眞

古詞

亨泉詞

亨泉詞眉山程公許爲常博張侯賦也侯家資陽考槃蓮花峯下坎地得井窽木以成有冽且寒昔堙今渫以亨取義而爲之銘宿學鉅公咸有紀述肅容伏讀靈源至味挹注不可窮顧後生何敢與於斯文疇昔承教下風所願求益仿楚騷體作亨泉之詞若曰紉艾擷蕭祈頡頏於飛霞之佩則公許所不當僣

有閟兮寒泉運而往兮幾何年地靈兮啟秀不我後兮不我先川媚珠兮圓折蓮吐岫兮便娟坤文郁兮瑞世所思邈兮西都之虞淵芳至今兮未沫世載英兮曷維其已考槃兮山之阿何以兮食只築之垣兮登登忽而凹兮窈而深累甓兮尋丈刳木兮虛心木爲仁兮仁者靜水閡險兮中不失信矧生數兮土以培固受命兮獨也正孰牖兮孰窒孰導兮觱沸否傾以亨兮繄所遭余何防兮何得美人兮委蛇泂酌兮永歌昔泥不食兮匪我吝今渫可汲兮湛不波韋絕編兮堂上晤三聖兮惝怳有孚兮坎習不窮兮井養消息兮盈虛道之體兮易之象沛吾輈兮八荒志拯溺兮靡遑雞鳴喈喈兮霜月曉紛紜歸夢兮殷轆轤之下銀牀萬家兮渇飲渺千里兮相望猿奚悲兮鶴奚怨旱欲霖兮川欲航功成兮不居嫓彼泉兮有常纓可濯兮滄浪鯉可羞兮漢之姜修綆兮汲古涴新學兮肺腸美人兮歸何時樂莫樂兮舊鄕

僊谷詞送別西憲楊少卿奉祠東歸

攬飛雲兮遐思軼迅飈兮流目涪之水兮彌祕殊境兮僊谷彼僊谷兮何有辟埃氛兮泬寥森幽篁兮擁翠蓊嘉栢兮相樛路窈窕兮山盤紆田可稼兮谿可漁谷中人兮歸何時霧冥冥兮雨霏霏人心洪濤兮衝君航世途羊腸兮隤君馬盍捨防兮停橈聊相羊兮田野蘭室兮蕙禂鶴舞兮猿嗥君歸來兮何樂澹無取兮焉求敷牀兮千萬軸問何如兮嶽之麓慨視世兮搶攘忍潔身兮幽獨谷中人兮無淹畱靄膚寸兮澤九州芳菲菲兮未沫期歲晚兮逍遙

撰先伯桂隠先生哀詞

伯父桂隠先生以嘉定十一年正月十三日卒於丹稜之裏居後十二月十七日葬程氏自唐入本朝號眉山望族曽叔祖夔州府君由上庠擢政和二年進士乙科浮沈州縣間以學行爲縉紳榘範叔祖飛烏府君早世不克大耀先生夔州嫡長孫飛烏嫡長子也生長見聞嫻於禮度非詩書不嗜非道義不友終老韋布爲鄕達尊家君子蓋先生之親手足稚齠出繼友愛尢洽公許每歸鄕省墳墓拜先生堂下丰神散朗談論贍博其卒且葬也不得一慟以寓其哀先生早悟道家祕訣形畱神往豈眞死者乎乃仿楚人之詞爲文以招之詞曰

丹山之巖兮阻且深丹山之云兮閟其霖中有姝兮靜處冠岌峩兮瑤簪方轍兮坎滯聊返轡兮穹林辛夷兮爲屋芷幄兮蘭衾世與我兮異好不可揉兮精金信有味兮恬漠亦何怨兮寡朋猿嗥兮鶴憤鳥悲兮蛟吟忽西崦兮墮日急響絕兮玉琴載營魄兮焉逝空桂枝兮蕭森朔風兮陵厲白晝兮多陰素車兮丹旐曷返兮遙岑天髙兮地厚古往兮來今彼達觀兮超曠奚死生兮愛憎四方兮上下杳眇兮莫尋鶴歸兮何日瑤艸碧兮勞我心涕浪浪兮霑襟君無滯兮逺淫歸來兮娛樂故山兮崚嶒

安人趙氏哀詞

安人趙氏故大丞相衛文定公之季女今朝散郎主管建寧府武山衝祐觀虞公之妃嘉定七年六月十一日終後二年九月二十七日葬公鐘情嘉耦述文志墓語皆傳信眉山程公許仿楚騷之亂爲詞以相挽者以寛公之悲云

商飈之蕭瑟兮百艸莽其披離何深林之敷蕙兮藹芳華其不虧物有生而専媺兮豈伊人而不然閴濬房其窈窕兮非從夫將孰稱賢媚璇源之駛瀏兮四僊之峯其嶻嶪衮衣藹其碩膚兮筓珈配之煒曄有齋季女淑且明兮天作之對奚茍求懿玉屏之有孫兮嗣寛閒之潔修面嘉命其必敬戒兮庶幾君子之好逑歌福履之將兮詠室家之宜敝屣珠玉吾何有兮佩禮義而服書詩顧俗好之騖榮兮得則盈而失則沮媺君子其獨不羣兮期百歲而偕處夫何孤鸞一朝而舞鏡兮悼亡賦而鬢霜念天秩之有典兮幽明離隔其忍忘冷辟邪而燼絕兮疊旁行其蛛蟊耿松岡之夜月兮尙欣欣以從舅姑之遊悼人命其孰司兮參大衍其非夭信流芳之未沫兮豈獨華發而曰壽茍天理之可恃兮君子之步其丹霄湯沐大國日可冀兮尙足慰芳魂於一丘

欽定四庫全書

滄洲塵缶編卷三

宋程公許撰四言古詩

明禋進戒詩

臣公許言伏覩皇帝陛下攺元端平躬親政事之三禩大饗明堂以報以祈竭情致敬先期格於道祖卽以是日齋太廟詰朝薦祼月星明穊乾坤淸夷逮玉輅言旋齋宮都人夾道瞻望天顏晬穆嘉气扶輿中夕雷雨交作於乘輿未興之前而小霽於降神盥奠之際意者雨露風霆無非所以爲教皇皇帝後於吾君顧歆警戒其仁愛之至歟熙事告成聖心加惕詔有司郤步輦輟班賀免禦樓所以敬天威銷眚沴祈祥也後四日申詔避殿減膳孚號告廷以禮拜罷明智天運威斷神謀列辟退朝舉笏相慶不期乾道淳熙之气象復見於今臣列屬奉常預觀容典深惟陛下欽畏圖治之心凡百臣子當知所以將順規戒效塵露於海嶽謹仿周頌敬之之義撰成明禋進戒古詩一章凡二百四十六句繕寫進呈懇懇精忠惟陛下裁赦

於赫圓宰視聴自民惟聖能饗非徳莫親乃眷炎宋受命以仁十有三葉涵海毓春徳厚流光施及吾君歷數有歸兆協大橫性篤孝恭天縱睿神思皇帝統積累艱勤譬彼菑田是播是耘遺大朕躬曷其敢寧嗣訓九年端拱嚴宸權綱復歸如日宣精姦憸投荒耆哲揚廷與物更始三載惟寅宗祀戒期歷吉中辛孚號萬方以肅先庚飭我玉幣潔我粢盛秋霖淫泆俄浹六旬法宮只懼防祈百靈鑪沈未燼如谷應聲飈籟號起霧祲斂昏凡百執事肄習彬彬戊辰齋居彌竭精純昧旦盛服天仗肅陳爰趨殊庭溯瞻九閎眷我道祖凝神窈濬發靈源流福無垠旋蹕淸廟感惻蒿焄端冕對越秉心著存曁入禰室有涕其零僾若有見愾如有聞景緯陸離瑞靄輪囷乃備法駕玉金輪蒼龍載驅和鸞鏘鳴黃纛晅晝翠防梢云還復齋寢以須肇禋重屋啟邃八牖徹扄稭席純敷蠟炬交熒金石森列豆籩苾芬有雨其激電震霆先事以戒升奠而停皇心益祗惕若持盈上帝降鑑富媼式憑二後嚴配五帝侍軒陛級陟降食飲樂欣禮儀旣備廷列九賔宣防輟賀免禦端門天降威靈寧不震驚省咎宸扆肆眚八紘相古肆祀酒冽牡騂托物薦忱惟徳之馨玉帶之圖奉髙所營蓋苐圜水入自昆侖辯說踳駁舛厥本源若稽皇祐裁自帝尊合祛參侑不凟不煩維時泰和穆穆迓衡尙勞聖慮抑加鴻名制詔辠已千古日星【皇祐手詔引咎頃者星躔舛歷水旱沴和人適洊饑物非備順方軫納蝗之念彌興罪已之懷】其在於今履運艱屯經躔錯度水旱洊臻寇盜防劉公私窶貧國論轇轕政條放紛所宜急急補壊支傾皇帝明哲問學日新防防翼翼是究是詢廣內九重方丈八珍采翠昡轉尊罍溢醇皇情泊然堯采若顰沓來封章敷列典墳旰不遑食坐或達晨𨿽躬其劬未凝厥勲因饗而思咎証之頻天誘帝躋之幹淳天啟神斷旋乾轉坤抵龜蔽志敡號列紳若古有訓股肱惟人進退以禮艱哉選掄匪余則私弛弛必更皤皤一老爲世重輕毋徐其驅擾我心旌奚蠹莫理奚墜莫撐孰枉而陟孰賢而湮孰道之同而返丘園遲汝之來秉我化鈞莫莫葛藟芘其本根有來贊祼麟趾振振時庸展親金帛脤膰慨昔急難在原脊令豈不爾矜義或奪恩盍考故實以厚人倫言路之辟公論以信誰窒其來嵗久積堙亦旣疏瀹源淸則亨毋厭其鯁而其佞言藥石我愛醪醴我醒好惡之岐治忽以分民亦勞止魴尾其赬托之守宰爾撫爾循邊以警聞皇皇算緡吏緣爲姦星火急徵慨彼嘉殖耗於螣螟戢貪禁苛前令蓋申祁祁中原百年荊榛天狼耀芒較昔則獰摲我邊關殱我邊氓汔可小休亦人之情儻得少暇修其政刑毋寧翫愒以縦鯨吞維是四端急甚救焚天何言哉警戒諄諄仁愛之心與父母均皇帝曰咨爾公爾卿其左右我以經以綸鼎雉申儆中興有殷云漢懼災王化復行維思無邪負扆有銘敢不參倚日省吾身我闕汝規毋我逢迎淵冰虎尾始終一誠神示神考寧不我聴百臣司蕝防恭駿奔跪誦祝冊如帝其聆式稽周頌進戒九閽敬之敬之毋圮於成海深嶽崇不廢防塵圖易於艱渝險而平天錫帝壽如古大椿天祚景運萬億子孫臣𨿽不敏知力於文泚筆以俟矢歌維淸

五言古詩

逰靈隱寺

夙好在巖壑彊持縛纓簮野性當柰何惝恍如驚麕京華百萬家瓦疊鱗海气蕩煩暑作威淩轢人湖山招我來九里松風淸稽首靈鷲山西瞻目若營云何一峯碧飛來如羽輕俗見囿畛域達觀沙塵不見毗耶離示病老淨名古掌斷世界猶如陶家輪竺慧去不返雪猿呼莫聞斯言誰與證萬壑空煙雲老禪法龍象談塵紛縱橫萍蓬萬里外繾綣猶鄕情齋盂乳鋪玉茗椀花糝瓊兩腋扶淸風取意巖壑行冷泉掬淸泚五峯淩崢嶸眞賞味無味內觀湛空明可能一枝笻雲水自由身永愧隱峯老勇決拂衣巾

連日快晴登金華庵觀大面諸峯

齋心謁殊庭異境目力積陰疑漏天媧石誰與錬列仙喜我至一笑晴景現絮云斂太空螺翠敞大面正位儼宸極羣峯拱星弁煙雲互吐吞艸木鬱蔥蒨錯磨金碧麗襞積霞綺絢平生飫防山及玆頗創見常聞西城君承詔通明殿玉虯層空來寶室仙境擅眞侶萬五千朝夕侍防燕凝神杳渺間稽首瓣香薦倐防碧瑤岑坌起白雲片溟涬含一气瞬息閱千變意恐大隗迷或作巨鼇抃仙者奚異人豈忍爲獨善利欲膏火熬是非蠻觸戰持是以求仙何異沙作饍吾身信浮漚世事如掣電本來一晶明初不假方便隨緣聊爾耳可使爲物轉寸田須鋤耘老屋亟營繕行迷及未逺補過以無倦飈防如有聞印我本誓願他年童初館或可備精選古碑塔寺攺律爲禪鄕大夫招淩雲智禪師主法席規模就整侯丞用晦爲賦揭章和者成軸書來索和

智禪生峩下稚齒希空門落髮受具戒持鉢巡諸村有如摩尼珠烱然古井渾又若大明鏡不受塵垢昏衰世不見理窺天於覆盆誓將昌祖道特用報佛恩得法歸燕社閉口不復論眷言古叢城往事空劍痕誰規此浮屠峻極壓厚坤意令五濁海親見兩足尊末法禆販盛遺教髣髴存破律防十方有詔下九閽法席遴厥選鑪香冷復溫竪拂集龍象催粥吼鯨鯤能使幽衢豁開若木暾空花俗眼孰辦牢腳跟斯道許津梁如天柱昆侖施金方山積巧匠猶水犇請以六度法爲防六欲根諸君快說偈羣魔驚禠防何時共峻陟層霄疑可捫勿謂蟹井小可敵鯨海吞

投龍寶室洞天過延慶觀訪王倅共父劍峯精舎

璧簡薦寶室襟裾馥旃檀眷言石交舊可憚腳力酸層崖一劍裂陰壑千古寒數椽棲泬寥小樓面巑岏風穴激虎嘯石洞掀龍蟠【共父開一風穴並鑿開一古洞之中得小蛇如筯】是日朔吹慘舞空雪花漫開尊聊暖熱芼蔬勸加餐心事喜我同晤言藹淸歡欲去有餘戀小駐捜奇觀評畫過神品誓鬼猶故壇君家古叢城甲第十畝寛胡獨嗜幽寂而樂玆考槃戍邱漸相廹住山殊未安春風動倅馬雲霄挿雙翰儻念猿鶴怨無多貪熱官

羅僊宮道士畱午飯後徧覽山中佳景三十六峯羅列幾席夜雨達旦客枕甚淸

老樹萬安驛古井羅眞山玉虯五云車僊翁此往還雲蹤久不刓泛景疑可攀憶昔摛藻頖題詩揭松關【此指羅江縣眞宮事】抱琴唐昌來快晴春物妍截竹倚伶俜引袂飛褊褼歷階一稽首爲我展笑顏善救無棄物廣度隨有緣殊庭遙相望異關非浪傳道士多野朴山肴親潔蠲披榛爲前導防酒勤欵延墨池鑑寒藻書臺滃非煙所著何隱帙乃忍慳不傳空餘六六峯可想格筆椽最憐覆盂亭秀出層巒顚周遭碧霞嶂莽蒼雲海連酒囤擬泂酌花坪夐連娟暝色阻窮探夜雨得佳眠塵緣一相悞凡骨何當僊雲霞豈不戀簡書當趣旋神丹夜澗火靑藜洞中天僊翁如防頭未忍甘棄捐

過金堂迂路登三學山李八百仙人道場

失腳塵土窄謁歸旬朔暫迂徑欵名山攀險得幽翫平川開靄杳長江逺疎散驅車松柏陰闖戶風日淡棲居規制古殿壁丹靑暗【樓制極古而工夫精麗殿壁畫皆唐人作】仙翁李八百曽舉陟霄漢遺迹古未陳見我若笑粲靈液噴幽嵒枯楠茁新幹【皆山中事】黃冠肅延勞緑茗勸澆灌饑腸殷雷蟄塵慮忽冰泮碑閱唐隸遒詩爲處士嘆三生學精苦一日升汗漫【觀中唐碑最多有處士送崔鏈師詩刻石存焉三學山據碑刻中所載以李八百仙人三生學道乃登仙故以三學爲名】我豈無宿緣心猶憫世難思見甲兵洗永息氈毳悍王度式金玉民勞防塗炭翛然一儒腐不自省疎緩彊令事馳驅終覺窘羈絆何當脫屣去托迹煙霞伴宮洞吟步虛丹經嚴靜觀太初以爲鄰巧歷那可算松風天末來爲我發永嘆

擬古二章

剛風軼飛浮叢霄隱寥濶其上仙者家俯世塵漠漠慨我志逺逰幽思無與豁披云一長嘯曽舉騎轇轕整袂謁靈君授我一丸藥侍宴旬始宮從逰紫虛閣瑯函閟道帙許我抽玉鑰期記三生廣度有夙諾世氛日澒洞帝念慘不樂願借萬里風從君駕鸞鶴鞭雷揮斗柄防罔並縶縛掃淸六合塵景象回閶闔帝命不可稽侍晨司校錄永刼保澄明何問癡仙愕

霜英濾雲母月華吐幽魄濬房鎖葳防弄杼夜咿軋天寒日苦短篋不貯寸帛嬋娟空自妍襟袖無乃窄停機掩孤嚬欲歌心已咽積此萬縷工織成薴羅白蹇修來何時復關滯塗轍女無終不嫁謹勿昧所擇忍寒靑瑣窻燻麝翠羅幙粲粲雙明璫團團雙白璧稚齒昔所娛翫之不能斁春風蕩繁囿觸眼防良匹擷芳索幽占兩美斯有合及玆嵗未晏爲君媚芳澤

人頭山肅謁石壁淸源眞君像

人頭接劍門濯濯危髻綰一峯表獨立層崖平若鏟有一偉丈夫逺莫辧眉眼異聞驗淸源奇質自天產三生舊緣契邂逅一笑莞江流怒未平父功子其僝坐令老鼃縛笑防離堆鏟陸海擅兩川利百倍防滻神聖杳難詰事或載編簡明徳逺矣哉椒漿酌盈琖

鹽亭登髙山廟

曉馳光祿阪暑憩鹽亭縣嵳峩山疊云窈窕溪橫練長憐少陵叟浪走天涯徧耿然憂國心甘作忍饑面世難今略平軍行余後殿憑髙慨往哲欲去有餘戀

景行堂

斯文一綫流伊川師弟子萍梗記經行丹靑肖容止升堂如有聞虛心探厥防毋與時俗競溺心於口耳

貫道堂

道祕不可傳非文無以貫君防聖畫易風行水上渙誰令鞶帨工能使雅鄭亂六經日麗天諸子雲霧散

逢源堂

務學有彛訓左右逢其原後生巧穿鑿末派迷本源世不有先覺誰當警羣昏佩衿來於於千古師道尊

臥龍亭

隆中抱膝吟意豈慕聞達翻然起潛蟄了不愆宿諾廢興渠有命忠直理難奪出處士所重羞死荀文若

小亭

道義日羣居閒暇一防息小亭擁芳榮長江鑑空碧風雩不盡春庭艸有生色習學自孔氏深體而黙識

題枕帶雙流閣

層樓架蒲牢其下表奇觀江連內外流山列逺近案烽火日平安煙霞奉娛翫蔽芾南國棠挺特九秋幹

圓嶠

羣峯最髙處一席如鏡平煙霞敞松牖風月棲茅楹仙姑紫綺裘飛步白玉京揮手一長嘯四海風塵淸

水雲天

樓臺錯圖畫髙低各雲煙小車倦登覽危欄且回旋滄波納暝色溟蒙同一天此中有眞賞題詩謝雕鐫

解纜淩雲快晴

淫雨三月賖防篷今夕止蕭晨企璇漢微雲散霞綺鴨緑澹不波腝翠淨如洗吾行及端月餘寒未云已何以寫幽情無多佳句子

舟行過昭化望逺山秀色柬幕中諸文

劍北山巑岏刺眼亂矛防煙雲借光景稍覺含秀色倚檣寄遐瞻慨我三友益有懷無與晤掻首暮云碧重陽陪諸鄕丈逰水樂洞過風篁嶺龍井張飲觀兩蘇仙辯才法師像晚憩楊家梅園歸路小雨

凜秋天气佳令節天賜沐客居意莫展勝賞諾已宿風澹湖不波霧斂山更簇畫舫厭囂喧筍輿恣追逐閒尋水樂洞嵌空韻琴築煙雲互吞吐臺館適涼燠非無人力勝亦自天巧足側步滑靑苔醉面爽飛瀑風篁轉幽徑龍井鑑寒玉黙堂定未起淸風誰與續四海兩仙翁三生緣契熟定知明月夜屐響答空谷歸路取名園移尊屢更僕凍雨不成泥騶騎未須趣峨岷渺何在萬里勞逺目安得天瓢翻盡把邊塵沃文昌徳宏毅承防气肅穆溫雅奉常卿忠憤膠庠博宮講靜有儀正字竭忠告而我贅其間自省羞朴明堂索桴棟底用采卷曲平生邱壑姿本不耐羈束撫事長鬰陶臨觴轉顰顣故園俯大江繞屋藝嘉木何以娛嵗晚籬落森杞菊糗糧幸有儲那不返耕築

同王萬里山行

邂逅非宿期意行得奇眺三生湖山緣靑眼不攺舊飛榜漾湖光躡屐梯云嶠玉立緱嶺仙灑落我同調衝懷寄寥濶塵外恣吟嘯瞇目東華塵誰識此中妙吾儕骯髒資如痼不可療混混渠得知不自恥牛後已矣毋復言恐貽水仙笑

次李晉仲同逰南巖韻

風林舞霜葉野水收寒溪旭日愛淸美良友欣招攜近逰南巖麓逺躡樵人溪世未變野處地已呈榱題錬石旣有穴補天亦余梯仰睇磴可涉窮擇日從低窅深有神防險絕令心淒我歸期再出後防豈終暌第膺三接寵未許尋髙棲

晉仲文學淵邃方爲朝陽鳴鳳僕所次前韻及之而洊賜佳章招隱敢再次韻以反之以資他日重防一笑

丈夫爲世用釣築辭巖溪不用身徇道固可捲而攜侃侃紫陽翁不踐桃李蹊淳熈用不終歸途此畱題坐令南巖髙萬丈誰能梯倘止論玆山僅亦培塿低今如峴首碑千載令人淒我輩何適莫但觀道合暌鳥獸不可羣仲尼非棲棲

逰涪州北巖

恭惟同出自斯文其在玆白衣帝王師古聞今所疑慘澹涪江濱煙雨寒無炊一編洗心易後學之蓍龜學禪譙夫子窺墻胡不麾玆道貫三極何曽限籓籬柱史接武來相望幾何時舊隱勤汛掃大書挺雄奇江山著羈臣千古同一悲渠自气浩然何成復何虧髙堂儼遺像寶墨鐫丰碑往者不可作掻首空涕洟蕭蕭北巖松悠悠我之思

和江平叔逰無爲山詩韻

夙嗜一邱壑誓言苦難踐夢踏西山云陟降原復巘世紛不可耐道根日以淺永愧龕中定三嘆涕如霰君從柯山來行盡蜀山險不憚屐齒蠟恣襞蘭亭繭毫端花五色優曇時一現翛翛塵外趣歷歷眼中見人生歡防少搏沙隨手散何以慰瞻思英詞展黃絹

自道場山至何山讀故人洪舜兪內翰詩刻追和

褊性不諧俗泛梗歸無家故人右扶風雙旌擁崇牙欵門及暇日褰裳躡飛霞維南古道塲諸天集毗耶巍撐鳳騫舞岌起龍騰拏坡仙舊詩刻淸芬郁天葩云表塔標峻具區颿影賒萬象森湊泊窮探忽谽谺金輿度窈窕【何山一名金輿】翠幄巧蔽遮昔賢此幽棲禪扉寂無嘩蕭爽萬竿竹芬甘一甌茶淸泉茁蘭茗黃粉飄松花意疑人境外身漾天漢槎浮生能幾何騖智那有涯神龜寶巾笥曳尾寧坳窪所嗜在閒曠何心事雄誇洪崖石交舊嵗晚蔗境佳心源秋水澹藝苑春容奢冢上木遽拱海山棗如今古一轉燭聚散猶搏沙暮江趣浮鷁城樹喧棲鴉願言借一窻鑪香繙楞伽

連日駐白帝城懷古感事閱陸放翁詩集追和其韻

益以搤爲國前後辟兩門劍棧徑偪側峽江浪崩犇盤礡六十州奠位西南坤天險豈輕設參旗寧易捫我行當嚴冬岸沙髙漲痕絕壁走猱玃深潭伏鼉黿東逝注滄海西來非一源相傳石筍三下接灔澦根長懷艸廬公受遺龍準孫志節局不展徳義深可尊矧伊躍馬壯得與同日論形勢今猶昔世故難爲言撫事重感慨遐瞻莽塵昏空餘瀼西東未泯冰雪防臘殘春意動淸波躍河豚撾鼓趣下峽渚宮同一尊

中元節日登舟赴官巴西兄侄偕親友追送三十里乃別相顧淒黯舟行得此詩以寄

隨牒倦塵土歸夢長紛紜及歸嵗阻饑負米良艱勤細摹食粥帖長歌送窮文忽捧毛生檄往擷魯宮芹元方與猶子念我當離羣折柬期諸彥褰裳集江濆追送三十里酒炙羅繽紛夜航語達旦摻袂俄夕曛汀蘆黯回首風萍悵輕分時危事逺役所遇無一欣元戎調新律笑談靜邊氛容我坐無氊峩冠誦皇墳采蘭勸加餐伐木友多聞諸君志姱修未可恬耕耘努力崇令猷時來皆靑雲

弔齊齋先生尙書文節倪公

公以正學淸文精忠讜論爲先朝名侍從玉色山立百壬望而沮懾故身退而名益髙浮玉山碧浪湖吳興勝處規創書院來往宴娛雅慕雪堂老僊亭館皆摘詩句爲扁榜某之生也後僻處岷山不獲順下風而趨幸與先生之季子新安使君理正子武同朝爲三益友防以口語去國扁舟訪子武爲置酒相羊水石間淸風勁節岌嶪與衡弁競爽矧承家惟肖先生固有不亡者存子武謂是行也不可無記述偶閱坡集峴山亭飛英寺分韻月明星稀四詩僣率借韻語拙不工姑以抒其惓惓企慕之意云爾

披襟白蘋風蕩槳碧瀾月若下酒可斟顧渚茗堪啜玆逰足娛翫所遇皆勝絕四海齊齋翁淸風傳奕葉平生心本朝峩冠蓬怒髮子皮五湖棹煙波時出沒

仕道昔有訓退處非爲名齊竽醉聒耳虞弦自希聲淸波貫霅苕空翠浮弁衡圖史足怡悅風月無將迎生世我已後景行寧忘情昻昻雞羣鶴慰我雙眼明

萬頃湖浪碧一防浮玉靑先生此考槃有道甘沈植栁防水檻栽蓮繞風亭感慨手遺奏精神超列星鴻鵠旣層舉鴞鴆爭刷翎克家類季子隧碑新刻銘

風塵日騷屑耆哲晨星稀九原不可作斯文今誰歸臨風想孤標把酒哦落暉扁刻見尙友雪堂宻傳衣歸帆拂蘋波晴煙抹松扉滿篋貯寶刻展誦省昨非

劉園

春來雨雪連綿仲月之二日夙興快晴急借小舫欲過沈氏大小玲瓏嵒怒風簸揚撐入小港舟子告以劉園近在因往縱觀乃戊戌舊逰也花竹逾茂亭館加葺尢覺奇偉徘徊抵暮始入城先時結束書籠偶案上白集一冊是日早信手繙閱中有和夢得洛中早春見贈七韻末句云何日同晏逰心期二月二玆行本非夙戒而偶與白詩參合小小嬉逰亦有數耶因追和其韻

陰沍閟陽和快晴差愜意怒飈妬心賞淸逰殊鮮味系船枯葦叢悶損兀坐睡斷港麯塵波見引著勝地逕梅佇攬結堤栁是才思尢憐石交舊勸我取一醉異事詫白詩偶同二月二

贈修水黃君子行

黃君以元祐太史公之諸孫寓籍分宜苦志於詩以蓬甕寐語名其集長篇短調不主一體敷腴而雅重瀏亮而奇崛使讀之者如逰羣玉府百珍目未暇覩也庚伏袢熱恵然再臨贈五言古體二十八韻淸風披拂袖間念宿諾不可負而蘧徑曹侍郎三山陳廣宗韋輔江彛叟之序引固無可復加因次所示詩韻贅附編末云

雨潤莘野犁水給漢陰甕一爲大烹鼎玉食此焉供一如朽木偶肯受關索弄顯晦勢則然達觀等一夢可憐蓬甕生萬卷皆成誦靜退一何勇本不借慫慂使孔孟復起必能與折世道日以隘古心誰與共君家太史公以文瑞吾宋崛奇莊騷語雅淡商周頌學力探窅深天巧妙機綜風流被諸孫璆琳富包貢若若綬滿朝傱傱淸燕奉那知一畝宮有士苦唫諷寐語甘自怡經綸付時棟伊余曩在列竊自恥陰拱斥去職蕃宣翫愒糜廩俸何階繆推激爲我破愚憃由唐及國朝作者亦已眾元气所融防諒亦勞藝種苦心欲其工何者適於用當知正始音若睹治世鳳覽輝千仭岡一洗羣目瞢謏聞我自知可能相引重乞閒防得請敢覬百錢送假道願欵門單車屏徒從不妨蒿藋逕容我於二仲秋風來有期心旌轉飛動

和景韓贈子敬末章韻

艷冶昭陽妃嬌好浣紗女盛時一轉盻零落委黃土彼姝秋胡婦眞節甘獨守煒煒編簡上芳聲乃持久我欲呼緒風酹以一觴酒君防澗底松閱世幾寒暑丈夫要如此千載可尙友鬼蜮玩阿暪何妨摻撾鼔平生書五車一字不堪煮愾我左右手雙顧石稜紫忍窮學師道覓句廹徐俯橫陳味嚼蠟下筆迅流水憶昨涪江濱對吟夜牀雨胡爲輕判袂愁憑烏皮幾人生如飛蓬飄落無定所那知錦官城尊酒又同舉艸幾垂絲筆力造化補自我交斯人短翅思決起不因得趣同那覺同心苦至今浮山夢歷歷西窻語齋防厭苜蓿塵甑窘禾穭忍饑捜枯腸數息保气母何當陪勝賞一醉詩分取終恐喫期期輸君白玉塵

唐文權郡見前作和韻見教乃賦詩三首以答之

陰陽無停機寒暑疊更代迅商俄栗憀炎官亟斂退巖壑有餘妍雨晴皆可愛迫迮紅塵海適喜翠屏對魯國久仙去詩偕芙蓉秋淵淵韻金石往往余巖丘象賢來題輿同聲應鳴璆淸渭發源逺濁涇難混流贊房容久愒逰子奚所嘆樹老晝常寂云埋宵易寒龕燈對靑熒手箑失白團撫運忽有感秋防趣三單宗博宮講何丈以諸賢所賦淸賦堂詩軸示教借和元韻附軸尾

避影惡木陰忍渴貪泉水君防象渡河步步須徹底士當秉特操盛行貴知止佳境著蔗根苦或起蔕上尊錫方進萬事咨伯始孰能超然觀貫之以一理瓢飲有餘樂我自味無味憶登君子堂積雪幾沒趾雙鶴舞前除穟煙縈素幾疊石肖崄崿俯檻鑑淸泚旌招還此來歸夢曷能已紅塵交轡語新律吐瓊蘂千載友元亮顧未忍違世將壇建鼓旗許我陪末至政恐如濁涇難以汩淸渭俗氛日轇轕籙茨亂蓀芷爲君歌停雲倦翮思決起念歸悵無家素食心所恥安得三間茅托身安穩地一編岫云吟枯腸或能擬

題夾江馮臨父玉山莊圖

後溪劉先生爲題小絕故祕書郎薛公賦長篇今益部祥刑祕閣張公屬公許賦並呈山房邵傳中康節曽孫也

天下最佳處惟二室三川一气所融結何地無雲煙憶逰古南安倦憩大觀前十洲與三島渺莽雲水連追隨子邵子飛步山房巓醉歸迷夕靄笑歌呼渡船至今詩篋中秀色餘芳鮮永願借一壑抱耒耕石田不學谷口隱姓名京師傳邂逅大馮君爲我開愁邊煙霞粲畫本風月起筆椽上有玉山莊遙挹峩峯妍士爲聲利役何如擁腫全脫粟幸可飽苦茶宜活煎畫計不用決與山終薄緣三間茍完矣萬松想蒼然羊腸摧君輈問君歸何年早逐山房翁江郊掉吟鞭往來成二老日醉壺中天對峙五言城寫之七絲弦勿遣俗士駕污我靑苔錢

欽定四庫全書

滄洲塵缶編卷四

宋程公許撰五言古詩

今日良宴防

良辰不可久飛幰防華館雕爼粲陳前羽觴勸引滿危柱瑟難和急軫琴失按含思以亮激響入淩霄漢四坐聽我歌歌罷倚長嘆勿遣歌聲悲悲多聽者慘振轡騰康莊及此嵗未宴

春事無幾端居蕭索追懷成都舊逰慨然有賦

憶昔吏錦城寄隱雲水鄕蕭散不任事上官容我狂短篷漾空明舞棹歌滄浪防心多勝友一舉累十觴芳春樂事饒飛幰集寶坊意行無定在有花卽相羊馬蹄穿夜市奚奴背詩囊三年一炊黍舊逰想微茫誰知涪江濱側翅不得翔醉飲無與和三嘆熱中腸雨晴好風景輕輿便晚涼亂絮撲晚靄牡丹殘妝春物能幾何營巢燕飛忙茶事廹楡火餳膠催粥香我本樂煙霞失身縛簪裳官曹幸云冷詩債可不償錦城未卽去十景玆難忘安能窘邊幅低頭甘鎖韁升沈自天分矯情恐有妨借我白玉壺爲君歌慨慷

餞寄庵居士龔彥質

彥質僑處南山僧寮泊然無營趣尙髙潔某嘗爲彥質謀投老不可無棲宿地亦當及玆時圖之贈以文庶幾見者或一動心而彥質素不茍求未嘗輕以示人也彥質逰甚廣莫如殿撰都承敷文大卿二趙公厚爲彥質辦此更以古詩二十韻餞其行

煌煌帝王都列第喧絲竹林園競選勝四匝湖山曲誰知南屏下老叟甘幽獨憶從古栝來紅頰鬢鬒緑王侯爭倒屣交友爲屬目引觴百壺倒授簡千頴禿功名良誤人日月如轉轂侵尋四十年一往不可復浮雲玩身世投老寄僧屋堅忍不茍求趺坐淡無欲人生固幻夢要須有歸宿買山豈不念探囊一捧腹舊交上連璧情未忘伐木蘇臺香正凝寶婺駕已夙談笑百金揮拮據三間足何妨山水窟就訊髙燥卜行矣不可遲片帆浪花蹙歸來督工師涓選亟營築開軒納雲水繞檻藝松菊身閒心自平長把黃庭讀

三伏中積雨如秋

峨眉三日雨客館六月秋幽懷無與娛欹枕淸夜逰炎官失聲勢萬木皆商謳一涼徳我厚耿耿何隱憂憂多白人頭頭白可復休積陰忤正气潢流冒崇邱世故莽難期病根寧易瘳履霜不知戒堅冰諒難尢天運不停機明當火西流勿以餘熱在而忘晚嵗謀家貧廹短晷及時戒衣裘

縣圃蓮花方開同時木犀吐芳劉光逺仙尉賦詩爲和韻

季夏苦積陰泥逕殊窘步彼姝水花紅媚此晴色暮邂逅小山桂才洗仙掌露相攜齋閣來不著丹鉛污杲之與黃香胡爲此同聚向來古錦丸散落不知數吟腸久荒澁幽賞但黙諭殷勤吳市仙能供巖趣詩味淡愈佳交情凝有素我願同蔦蘿得與長松附

十四日同張伯修羅堅甫大智賞月探韻卽事感興殊激懦翌日防保福辱詩示教借張大韻同賦

涉秋苦多陰嬋娟喜見乍天巧竟作難借此三五夜屯云滃四面如騖俗士駕寶坊盍朋簪尊酒共淸話諸君讀書眼明不失纎罅天眼物昏之誰爲彎弓射連宵耿孤吟虛窻自髙掛竹風靜逾爽露葉燦可畫夢踏市橋去醉眠僧榻借陰晴且勿言幽賞可能罷恨欠截老龍三弄倚風榭酒酣歌慨慷四坐勿渠詫邊塵日澒洞志士惜閒暇君防古聖賢憂樂以天下持此閱人多何但如傳舎短气吐復吞欲言恐遭罵徑思投紱去甘老漁樵社世論熟脂韋人物嘆衰謝相期崇令猷蘭鮑觀所化

重陽後一日親友防飲於滄洲以初九未成旬重陽卽此辰探韻得初未二字

雅志厭闤闠考槃樂郊墟言歸憩桑梓不憚躬拮據嵗晚此棲宿佳气郁扶輿滛雨度陽節晴雲吐月梳獨酌良亦佳所思在羣居晨興喜復晴艸具何可徐黃花有餘馥白酒無多儲淸灘蟄雷吼輕霞防幄舒翳然林水間舒嘯天籟虛雪髯醉先起眾賓且躊躇人生有定分適意不願余衣食粗能給吾當賦遂初相期晚節堅結社同樵漁

風露澹秋容汀洲肅秋气吾廬倚髙寒逰目周品彚旣空買山資恨欠除堂費醪觴漾籬菊淺酌殊有味蜜餌雜園蔬何妨食之旣興酣一憑眺情感忽累愾裔夷恃天驕邊關猶鼎沸殺气纒慘澹將材乏沈毅吁嗟楚芡荒遑卹頃筐曁腐儒拙料事積憂漫如蝟伊昔賢哲人用智奔流未駟隙詎容追蟻潰可不畏索裘已較晚寒機密經緯

過房公湖臨發廣文載酒登南樓聽隱士陳希逸彈琴讀鴈湖先生詩及悅齋先生賦

湖蕩匝城府堤栁一徑通森防晝漏永閴如墟野中掣鈴三日畱鬱鬱殊寡悰登埤展遐眺蕩我磊磈胸溝畦磨衲麗煙蕪圖采工廣文一尊酒邂逅淸賞同慨昔石林老小駐雙旌紅燕坐鳬鶩退行散龜鶴從得句陵子美髙世猶房公想此據胡牀長嘯延淸風想此躡珠履和月吸酒鐘想此援采毫醉題揖遙峯想此披綺裘憑髙目徵鴻逸駕渺難追風光爲誰容空餘翰墨香披拂葭葦叢翠琰子由賦正聲響笙鏞千年古徐州綺防貫晴虹過眼不再讀恨我性識防喬木噪晚鴉低回馬首東緑綺有餘韻因之訊仙翁

送安少愚下第東歸

去年逰淩雲傳觀一篇書問客誰所作作者安少愚少愚賨城人萬里走東吳憫俗日搶攘正途欲荒蕪磊塊不能平憂憤何當攄推枕一長嘆落筆萬字餘才難繆取舎政棼費爬梳國讎不可忘儲徳要力扶肝膈無畱藏首末詳繹鋪吾豈貪狥名致主於唐虞書成詣匭投甘心斧鉞誅九天隔雲雨萬目爭雎盱聖恩不忍殺放使歸田廬我心日起敬未見長欷歔今年科詔頒君來試成都邂逅忽傾蓋名下信不虛貌不逾中人若爲膽滿軀革囊三尺劍束書一蹇驢蹙額談世事抵掌嗤俗儒慨慷三防陳傲睨眾口諛諸公眼如月誰遣紫奪朱少愚然笑得失毫髮如行止諒由天通塞何關渠歸歟三間茅捜我萬卷儲抱膝梁父吟曲肱味道腴雅志期古人昻昻千里駒安能徇眾兆泛泛水中鳬今晨忽叩門謁我摻執袪劇談重激昻欲去仍踟躕時俗競佻巧防徑爭馳趨悅耳或爲忠仕道寧免迂防以鼎食味誘以蛾眉姝煌煌萬釘饒翼翼潭府居眾醉日以酣獨立誰爲徒世豈有巢由甘受泥滓污或俛首州縣或遁迹樵漁顧謂今乏材毋乃幾厚誣失計如我軰茍爲五斗驅有志困風塵浮沈非故吾思昔新法行士有鄭介夫斥監安上門憤世膽气麄一朝勾驛傳奏防列畫圖天子惻然感民力幾少蘇九原凜如生千載足起予荊舒最防短植黨盤要途如何職冗賤九關許叫呼偪仄復偪仄視今良可吁喧然眾楚咻甘作嬴秦拘所以見君子羞汗如隕珠牛驥不同皁雞鳳寧同笯要當操此心聖賢爲範模借問蘭玉棄如何蕭艾敷詩成爲君歌臨風怳喑嗚向來淸廟瑟忍濫齊門竽

贈吳郡諸居士

居士有官不仕善醫不責報以道義自持隱君子也友人楊良臣求詩故贈之

終南徑甚防結茒鄰帝鄕朝爲谷口翁暮爲省中郎先生獨何事寄傲臨滄浪才髙世莫染徳薰名自香靑黃分誰數膏火竟堪傷逰心聖賢域脫身憂患場世路𨿽齟齬天衢自騰驤捫虱竟誰見臥龍興何長借居仲奄裏未升公徳堂十年逐流擯千里坐相忘頽齡或可借辟穀豈無方終期繼靑蓮搖筆頌紫陽

過眉山謁鄕耆宿李八丈提刑

憶昔下吳防拜公古渝州別來忽星紀不知幾三秋豈不願舂糧占烏渠渠屋良期若難儷千里勞逺目公家難兄弟與蜀關重輕峨眉疊連娟石筍屹崢嶸維國有蓍龜維士有司命並生天地間受命獨也正憂端日搶攘世論滋軟熟誰謂空谷逺有美人如玉我如南州橘托根非不深逾淮恐成枳望逺勞我心鮐背髮皤然齒頰探骨鯁跪履乞一言書紳以自儆

述志

仙曹寄江幹吏隱適吾願西軒館梅友屋老貍防覘坐令髙世姿不耐塵网罥殷勤數問訊餘力稍營繕八窻敞虛明孤標對老健佇立慘澹中恍覺容采絢天風發奇芬霜月潑冷艷官卑茍逃責交淡日相見凍搖哦詩吻堅作忍饑面癡頑信可憐無取復奚羨村醪未必佳苦味且耐咽洗醆壽親尊春和元不欠勿競桃李塲恐爲吾友玷

三年銜卹絕不吟詩旣奉祥祭觸緒摧裂偶得古詩三章呈叔逢兄並似彥威侄

髠髦聨鴈隊娛侍三老人淸風一家法歡顏四時春轉矚二十年俯仰含悲辛聚散泡起滅了知幻非眞忽忽如有見耿耿恨難平孝愛自天性寧與迹俱陳

母慈不逮養翁健長相依重關一回首及時當歸平安墨未漧諱問心有疑繭足跛菅屨髙堂空繐幃罔象不可索流光倐如馳五鼎嗟奚及一生風樹悲

秋風殷巖壑萬木皆商謳棘人有餘哀攬衣良夜遒三年輟淸吟寸腸堆百憂淚眥日以眵霜根一何稠棣華幸有依竹林可俱逰心事期嵗晚庶無墜前修

逰仙二章上範殿撰潔庵先生

風埃曀八表濤瀾浩無涯岧嶤昆侖峯髙與星緯排眞人撫元運太虛以爲家控轡下碧落蜚步淩紫霞周覽興未已歸憩誰與偕喬松撫瑤瑟偓佺薦瓊花顰蹙睨塵世腐防紛攫拏迢遙五云佩蕩漾八月槎我欲往從之層雲不可階素心耿相照退當三月齋

空山學仙子幽獨性成癖誰令一念差失腳塵网密隨緣翫泡影隱思曉繼夕了了三生夢掣電了無迹豈不志逺逰誰爲傅羽翼抱關覘紫气跪履問黃石靜慮儻契機詎難入縞髮古仙公遺世而獨立惝恍如有遇一言曰守一引臂許相從長生托瑤籍

送悅齋先生

上躬攬權綱與天下更始悅齋先生洊被宸翰趨朝行闕擢畀秋卿渴佇黃髮之詢別膺白麻之拜某拏舟追送引睇嫪戀激奬訓誨眞情郁然敢不肅戒行李拱俟造命作五言古體一章少抒曲語意斐拙惟髙明賜覽

風塵三十年世途日險窄嬋娟棄土梗倚市競容澤大雅何寂寥志士三嘆息維皇惠斯文爲國永壽脈靈光巋獨存碩果有不食坤維返全璧北墅歸散策天開景气新晴破層冰積疇咨耿宵慮圖任先耆徳披云絢天章趣駕覲宸極喉舌俄申命股肱待宣力解弦未爲難航險那可忽涇渭不同流薫蕕詎相入所虞憤失職陰拱或伺隙事須眾賢和乃可殄行堲沈幾陛下聖虛已言路辟稍欣元气充猶慮外憂廹敵情任反覆廟論須謹密功名百尺竿家國萬金璧平生一知己瓣香無愧色駑怯勉荷擔遲頑費推激大艑駕雲濤薫風飽帆席丁寧耳面命逺別何須惜寛以七月程修門拜赤舄上後樂劉先生左史十首用襄陽詩兩句行藏堅晚節進退法先民爲韻

永平昔全盛舊學尊五更惜哉趨舎繆眼車服榮恭惟自孔氏時止亦時行心泰無不足外內誰重輕峩豸凜霜簡立螭廹荷囊從渠眾醉酣我自深林芳嵗晚髮雪白徳稱腰鞓黃世無香山老誰與論行藏前谿文緯國東谿學艸補處自天授絕韋待誰編淵源後谿水脈絡千載傳玆事端不朽松石同其堅【公有松石一峯以扁堂額】

厚徳最耐防士當論志逺沄沄物歸根混混泉有本眼明長庚曉心知嵗華晚後生須榘矱所願加餐飯鹿門憶龎公栗裏懷靖節我嘗評斯人用則同稷契空谷倚逍遙風塵俱騷屑明發耿不寐長歌彌激烈事往置勿言積厚報豈恡毫眉兩山尊照眼雙璧潤衮衮生公侯世佩斯文印譬之水盈科吾方見其進楚都初拜公里門跪承誨一言忽喚醒頓首汗浹背志逺苦力短寸進而尺退大書揭齋顏朝夕警不逮【公許嘗請誨先生謂其資稟旣純當加充養之功因以扁書齋云】

月冷塞垣刁塵暗西風箑所思天一方飄飄管寧帢我欲往從之問以安樂法云深波浩蕩定自鷗鳥狎千載嗣韓統斯文諒關天字衮失所歸何以革其先陟屺有遺恨琢石圖方鐫百拜涕綆縻萬一彤史傳負米困風塵靦顏白頭親嘆息執戈苦走也猶幸民依依孔墻夢拍拍芹水春安得萬里風駕予往問津

和大著何兵部

兵部還南林寓居食鑑湖祠祿錄寄近作中有和坡仙所賦鮮於子駿新堂二首末句寄語蓬萊仙千里永相望此意何可虛辱塵緒膠擾防移容臺奉祠太室始得和答

何侯起膠庠巋立諸老後霜空茂檜栢驚秋笑蒲栁平生經世心短舞困長袖白頭謁承明彩闥炳郎宿去國一漁舟順風輕放澑寒花耀荒寒靈芝茁腐朽身閒澹無慮嵗熟宜釀酒更將自性觀妙契得無漏

憶昔嵗雲暮言趨君子堂昕班偶同歸三度金節涼木天並英逰東壁分餘光日者對宸扆直聲動巖廊豈不志歸田胡遽喧巧簧別久花竹秀山積書傳香時無塵外交若許令支郎願言從之逰珪璧保聞望

和廬陵士尹八俊投贈韻

白薴裁春衫京塵可得緇一麾江海去何成復何虧馳驅兩輪朱蕭騷雙鬢絲所欣嵗功就千里春臺熈素念恥伐檀煩政戒楚茨同心何自來邂逅得我師金華仙去逺文其不在玆諸公競唐體頽流誰檝維命將騷雅壇幸子無牢辭爲我緩節歌紓我商謳悲邊塵塞鄕國介鱗語侏登樓仲宣賦遣興子美詩懷歸自無計慘戚將奚爲排雲天九重抒我危苦詞

壽張敬立二首

髙堂八十親備福九五疇虎節安山國鴈序班霜秋積善有源委觸目皆琳璆一笑壽觴舉背諼可忘憂育徳譬源泉務學如農疇盈科防歸海力穡當有秋期君懋逺業東序陳大璆對敭竭忠鯁一洗宵旰憂上憲使張郎中壽借西山集中甲申秋所賦雨荷詩韻

榮途驚一世志士獨苦心君防曲江公中宵梁父吟豈無平反笑可使貫索沈獨醒睨眾醉枉尺那直尋世事本前期朱明多盛陰气運有伸屈扶持要賢能金甌一擲誤天步深淵臨瓊圃擷眾芳願以遺美人繡斧岷雪外閶闔雲海深請彈薫風弦再拜壽斝斟功名儻來耳一念君與親

壽憲使江寺簿八首以座右公亷勤謹忠信和緩八字爲韻

並生宇宙間分殊理則同訂頑有明訓造化與同功心腹與手足屙癢均我躬皇皇一仁字天下皆爲公人心無底谷貪求何自饜徇名膏火熬徇財刀蜜甜受命獨也正取造物者亷孤竹有世守範防無乃嚴咸池浴曉光西汜俄夕曛流景寧我貫用志可不勤王事念靡盬聖恩期防勲嵗晚須糗糧及時力耕耘吾師孔子孫云莫見乎隱所以盡性學必於獨也謹兩間陟降異一念堂奧近何但丹筆持能使明克乾坤奠崇卑君臣分則同中心一有慊何以字曰忠孔曽爲榘矱伊周其事功千載誰嗣音我願順下風豚魚自物耳猶可孚以信疑心一芥我相靡而相刃君防易中孚義取說而巽虛心竊實理可不精體認和與同近似同乃異於和九官遜虞廷儆戒而賡歌不然水濟水後患將如何期公調鼎食一柱障頽波緩有用有體事須明眼防用欲行而宜體則偏於緩射審固而發斯理一以貫仁靜壽可占巧歷那得算上游參預壽二首【以檜石爲韻余所寓館乃參舊第屏畫檜石題詩在焉】

並生覆載間肖翹無小大陰陽所發舒榮瘁各變態若爲壽命獨厥有松柏檜鬰鬰被澗阿童童狀車蓋神明扶正直霜雪表堅耐豈不願擁腫而使匠石愛大廈須柱撐寧免萬牛載一柱屹擎天羣生此依賴尙念楹桷材無可柞棫防風雨任震淩安宅徧宇內

河流貫陜虢底柱自中立江水迸瞿唐灩澦制其溢豈此一拳多雲根閟奇質檜柏相因依煙霞老山澤閟世縱堅久於人果奚益漲洪彌八埏睨視如已溺巖巖國嵩岱萬仭峙鐵壁只手障狂瀾九鼎奠磐石我自不動心深根而寧極還歸金泉山采藥錬金液

壽曹大博以東憲臺治新築亭館扁榜寄意

聖道如太極品彚自生成二人各言志防也心和平春風發髙詠懷哉沂水濱千載寄遐思光景無邊春一潭鑑寒碧方寸洞虛明執捲恍瞻前舎瑟鏗有聲勿遣柱後文醨我春風醇穹舞麗景舒琴歌南薫淸誰知此中樂天理皆流行

右詠歸亭

蔚藍水中天岧嶤千萬重樓觀聳煙霞光景浮星虹天上老仙伯萬刼冰雪容笑下金華山長歌唳霜鴻一去五百年山頭忽重逢身衣直指繡神超蓬海東搖蕩瓊台光拍浮玻瓈鐘瓊臺縱可樂虞庭渴防龍丹鳳銜詔來人侍甘泉宮

右垂光亭

涪江駛淸瀏四山玉連環中有一掌平萬井浮晴煙鶯花隨世界妙語發天慳公來抉其祕作堂娛燕閒襲芳皆俗好伐木友士賢念昔白波洶止沸談笑間熈熈春臺樂誰知有今年初度沸歡謡願公眉壽延移此世界春浩蕩彌八埏

右鶯花世界

壽喬平章三首

岧嶤昆侖顚縹緲虛皇宅下睨四大洲何啻一塵積萬類托其間擾擾無暫息彊弱互吞噬殺气幹斗極虛皇燕五云憑軒慘不懌絳節授金童瓊函探寶冊運防有度期欲借老仙伯

老仙何自來文熖貫東壁八十五春秋骨健神气溢權衡有定度蓍蔡無遺防若非安期生定是李八百堅苦海津梁壽斯文命脈後皇大所畀陶冶妙無迹故山豈不思老屋須柱石

屋老當柰何風雨撼四壁主公志經營所賴有匠石度材林藪幽計土帑廥積心思妙規制指授契繩尺逮其萬間具夫豈一人力柱天紀元功眉壽永無極周宣當中興拜手歌考室

屏居北郊自秋涉冬絕省人事觸緒有感托之諷吟書云前一日緝成八章寓興抒情非以言詩也

气運有盈虛品物疊滋耗人生於兩間誰能長不老胡爲翫鮮榮而獨恨枯槁婉孌兒女態愛惜容色好志士競修名覽鏡慨華皓所念固有殊達觀同一笑本來眞妙明何有少壯老玆理非言傳惟心自深造

斷梗得棲泊髙堂擁圖書中宵風露气營我方寸軀靜慮何易感有銜莫能袪今古一瞬息智愚等丘墟戰奪日相尋死生互吞屠念此耿無寐推枕長嗟吁天理諒好還人謀何可疎

宿嗜本幽閒世途倦馳騁廹玆門戶托彊把冠佩整招手誤一來麾退諒予警寛恩假郡寄靜俟亦天幸橐空歸無家旅泊仰微廩如聞爛柯谷宛似飛仙境苦饑問豹胎畱渴須逺井天將厚所畀吾寧不少忍睡起一欠伸篆煙凝晝永

口爲禍之穽異者同之仇誰能噤不語兀兀如羈囚我豈好違俗心未忘好修本不慕華顯寧有忮與求逍遙鵬鷃同貧賤非所羞風濤漲平陸駕予一虛舟未如泯機智鷗鳥與之防吾今已得師稽首漆園周

鳥飛暮知還螘微亦有藏逰子悵無托故鄕那得忘轒輼嵗橫騖生涯日淒涼骨肉各竄匿冡祠缺烝嘗萬里一緘書臨風淚千行垂白念汝兄憂樂苦相望安得附羽翮奮飛同一觴

西陲失支吾如老屋積腐墻闥縱蹂躪堂屋何依怙伊誰階此厲乃爲元老誤疾痛切吾身利鈍難逆睹瘴暑困新恩隕星泣忠武梁壊將安仰天髙杳難訴向來十二樓捲簾誤一顧灑淚嫁時衣誰與論心素

坤維以文瑞民俗本柔淑何代無戰爭寃哉今爾酷戎馬塞裏墟劫鈔徧林谷平生金石交屈指半鬼錄從子尢可哀別歸奉水菽伯侄並戕殞荼毒復荼毒探囊數幅書吞聲不忍讀昆崗焮烈熖寧辧石與玉叩首一鑪香請爲遺黎贖【侄子能伯請假歸奉親同其伯父先後皆爲敵所害】

南山翠鬅鬙四荔拱故宅采衣侍三壽教愛如夙昔曉然一夢防無復萬里隔了知恩愛縛障我修行力亦嘗勤徧防漸欲空結習妄念絕攀援自性非假借【入聲】百千三昧門惟此一事實持問諸老禪少露眞消息

欽定四庫全書

滄洲塵缶編卷五

宋程公許撰五言古詩

理舟入奉大對臨發有賦

弱齡誦書史所慕在經世靦顏科目中頗恨愆素志天府兩貢書恥逐時妝媚諸公誤賞音偶玷春官第王明渇疇咨臨軒有故事明當鼓枻下陛對去天咫采蘭有常供胡爲輕萬里趨庭願有聞丁寜汝其識謹無曲學阿恐作儒冠恥士當志逺大富貴餘事耳百拜請書紳誓言其敢替萬古洙泗傳豈爲靑紫計

良月十六日以祈晴宿齋郊壇寺僧拉登梅嵒讀髙孝兩朝宸翰記事

祝冊頒九重郊丘以晴禱小臣職駿奔單車勌塗潦崇阜逾巘崿層壇敷稭藳中興念經始面勢若天造濤云日兩潮幄霧山四抱袍毳亦可人杖藜共幽討枯梅傲嵗晚陰壑得寒早勲華昔同來奎文絢麗藻山靈沐髙澤虹彩軼晴昊苔蹊幾窘步椶榦撐健倒嵌竇咽泉流金石韻擊考齋廬耿燈靑檐花垂帶縞苦憐風力癡未快霾陰掃排云出烏輪測景進黃道六合還淸明煙霞願投老

和憲使張郎中

四海一奇男象賢眞柬之繡斧外執法滯淹猶在斯冰壑棟梁具鳯梭云錦機粉省趨含香璽書嗇封泥生平方寸丹云端雙闕齊小試川檝手曬网蘆中磯以道拯世溺先事防繻袽三江昔怒號一席今淪漪平波淨縠浪祥風浹瑤池八極滙濤瀾四顧蛟涎危孰能戒維楫重與謌平夷

上茶使鄒郎中孟卿

四海一道鄕千古有生意元宗得君侯風流是以似窅然天機深寜以物欲累丈夫要如此步步皆實地政術自學術本來同一機後生溺華采用世理或違恭惟自孔氏六籍探指歸心淸事自簡吏瘠民則肥忍話去年事令我膽欲碎公獨於此時砥柱眾流滙事難見君子爾曹費車載海山危風濤當有巨鼇戴節傳擁玉帳天遣西南來怦怦朱絲防皎皎明鏡臺稂莠亟芟夷本根費栽培度外廣物色世豈眞乏才廣文官獨冷博士冗不治況此侯國頖贅哉童子師蕭散非鄭老文章慙退之可能冰雪地一借春風吹

喜雨上西淸崔先生

東皇司發生何以忽僤怒旱漧徧兩川陰陽錯常度侍晨秉淸徳方嶽煩臥防隠憂切四體曉夕煎百慮尫暴奚以爲丘禱元有素皇明一頷首膏澤倐如霔丰隆鼓增气耕父愁失據薴桑鬰華滋餅餌當厭飫乃知天九重不隔香一炷宇宙滿戈甲椎剝劇刀鋸殺气慘未除眾慼那得吁毋以休咎徴諉曰水旱數憂端轉搶攘邦本須愛防願公遲東歸爲帝寛西顧以萬金良藥起眾兆沈痼使民安農疇櫜弓藏武庫爲霖澤四海嫓迹商巖傅

工侍國史奉禦香禱雪上竺前一夕雪瑞已應道間志喜成詩以示敬借韻同賦

庚子嵗維夏亢陽一何驕侵尋䢐暑廹惻怛聖慮焦祈禱喧三農雩祀奔百僚商飈忽以厲老魃意愈囂萬井沸湯釡四野烜赤熛俄聞罪已詔還下中興朝寶香欵太一嘉薦羞廟祧移蹕給孤園燻心梵音潮芝蓋屏不禦鸞扇亦罷搖還宮慘玉色轉燭翻天瓢小臣忝侍祠囊封叩層霄帝念亦勞止暵災殊未消良月始沾洽封畿轉蕭條白瑞彌渇望沍陰那易料測景展繡紋飛霜困靑要麥芒鬰不吐蔬甲半已凋足蹷叢祠趨潔蠲沈水燒忱念交肸蠁同雲散瓊瑤夜訝明皎曉檻俄紛飄天意竟作慳瞬息倐已消冬瘟幸稍壓蝗蟄故自饒東皇趣命駕北斗將旋杓更須絮亂撥間作珠碎跳儻幸尺許積庶幾食可邀【莊子邀食於地】民脈餘幾何邦儲況復枵但知骨髓瀝遑卹膏火焦老我雜班綴素絲颯飄蕭彊令典綸綍拙不工琢雕炯玆方寸丹敢以後福徼世味本枯淡癙思劇蒸敲灑血書緑章飛神羾淸飂玉食自不甘黃竹寜復謡扶持倚梁棟諮詢及芻蕘正途防四辟賢旌欲旁招上帝如悔禍盜賊非難梟斂盡戰鋒慘重使農畝劭玉燭調气機黼扆寛旰宵量才愧擁腫賦分甘漁樵經綸有管樂議論付董鼂故山歸去來嵗晚樂逍遙曝背茅檐日擊壤歌帝堯

代上防帥丁文伯

璧月行素空流魄寒潭水水非與月期月豈待濯洗天光發於定妙契元一理士生無南北樂在相知心同行不同調有如辰與參一言鍼芥投山水皆知音畏齋天下士執鞭愧我後當時儉府蓮最說庾公秀十年一欠伸西樓黯回首油幢古防子鎖棘外南宮寶鑑貯英裁氊筆題至公訊舊一以淒浩蕩華表風宇縣莽煙塵人物嘆今眇蘭芷閟其芳所禦或荼蓼隠思不遑寐令我憂心悄古今幾枰棋勝敗無常形世豈欠國手一著何可輕但恐當局迷渠知死可生向來一寸心行世幾濩落矯性動有妨幽思誰與豁爲君歌慨慷長風起天末入都一年餘捨館五遷最後得楊園空屋僻逺市囂寛防爽塏火後莊文府以中防攘奪倉皇徙寓奉常之寅淸堂成五言長篇

瀆江萬里來武林一年客飄搖無定棲一一得安宅委巷逺塵囂八窻耿虛白冰曹省造請公退味禪寂乃者赤熛怒橫爲閭井厄羇貧幸我貰安坐有慙色侯門意睥睨府檄加峻廹倉皇襆衣被包裹到書冊曲臺許借居虛堂暫休息砌蛩伴宵吟樹鵶趣晨汲隨寓亦足娯一枝更須擇是身如浮雲何所爲定迹顧憐性梗野雅嗜只泉石陳力怯荷殳康屯況無防彊顏雜班綴頗覺非本色時淸早得歸永願守蓬蓽

去嵗重陽日得彥威信附六月間二小侄及從弟侄所寄書自蜀閫遞中附至歷言去冬今春所遭兵禍及有司督廹科調之苦喜其存全哀其窘蹙灑涕如霰寄訊邀其下峽而邊事又告急未知其達與否也防杪冬見邸報宣諭使者余公侍郎攺命授鉞盡防蜀師意欲以此事歸控骨肉防聚玆事其諧矣喜極涕零遂成長篇

令節恩賜沐把菊開淸尊天涯信音來拆緘爲一欣展視未竟幅淚雨溢帨帉辭家甫八年邊塵覆全坤平生幾親故半爲兵死魂縱脫虎口涎亦復馬鬛墳所幸二猶子從弟偕諸孫﨑嶇矛防中偶得性命存意欲守丘壠死不去楡枌是時陳理卿受命開帥垣奮身艱危際勉圖戡濟勲鏟壕峙城壁鋤荒列營屯敵至誓固守爲力良艱勤變故起肘腋轅帳塞轒輼一死事則已萬恨誰與論遺氓能幾何天未許貸原貔虎蹔斂退冦盜還紛紛哀我數子者挈孥競驚奔亦不免維縶恐廹甚溺焚掠奪幸得脫歸來匿空村生涯蕩無餘暴斂何寡恩萬里逺訴我重我憂心燻爾苦我得知爾創我得捫豈不憶松檟嵗時薦炮燔永惟宗祀計忍自遏其源威也托我久尙以窮愁言寜不思爾曹命危豺虎羣安得田二頃有屋休寒暄順風招之來相與共饔飱皇后職生化蟄蟄庻且蕃胡忍趣其斃狝割如羔豚夙傳老上殞國亂猶絲棼若爲秋風髙已復羣吠狺呼童具黑沈襞紙當前軒萬一郵傳通庻幾信息聞嚴裝理航棹及春下荊門余公新受鉞尙義气薄雲感我骨肉念不難只手援玆計不早決噬臍何復云憤極思一吐聲出輒復吞長謡欲上訴九穹隔重閽刼運極必復玉石可不分

感事建除體二首

建國維藝祖受命同有虞除苛五閏後返朴邃古初滿盈持以道徳澤久不渝平治二百年中原忽榛蕪定亂得髙皇如日升昏衢執中嗣堂播奕葉垂範模破碎今已殘敵人踵闚危哉武休破漢沔幾丘成功賴諸將三蜀仍覆盂收藏問何時官已廹徵輸開倉儲百谷爲我供軍須閉闗且堅守民力庻少蘇

建大將旗鼔遴選玆維艱除授得其人國勢維泰山滿朝綬若若熟謀須萬全平生想衞霍摧枯無畱難定論眞黷武亦足激懦孱執爵酹太宮感慨淸淚澘破敵豈無防百年祗長嘆危機屢反復地險失故闗成敗𨿽運數人謀忌訑謾收民心第一根本無創殘開納智與勇及時防風寒閉口勿多言天道諒好還

木皮口紀事爲故沔戎帥何進賦也

驅車木皮口地接嘉陵市山川鬰盤紆艸木慘憔悴昔在嵗辛卯大將何憨子行營與賊遇力戰遂死此道逄田舍翁欵曲問所以耳目親見聞朴忠今無比沈鷙老不衰甘苦同戰士以此得士心急難不相棄閫制力主和豈虞敵情詭幣篚方交馳羽書俄狎至初冬二十五坌入我內地或渡河而馳或截路以伺俄然斡腹來若自天墜諸軍抽摘余精鋭能有幾千兵僅烏合轉鬭殊未已可忍負將軍同生亦同死落日塵土昏鼓寒聲不起至今堆阜間白骨猶紛委語罷聲淒哽相顧潛灑淚念昔佐戎軒世屯未云弭主公極仁明慘惻念此事露章求卹典爵子嚴廟祀意將勸忠臣爲國當盡瘁儒守陳西和武將田與李【田燧李衝】後先被褒錄名姓編國史敵知吾有人心寜不畏忌自古重䢐徵司命在主帥委托或非人險阻那可恃嗚呼數君子一死甘若薺推原其本心死奚益於世事大繆不然捨生而取義乃知丈人吉易自有深防往轍忍復云方來那得諱長謡激淒風嗚咽嘉陵水

祖餞三山趙茂實二首

茂實毓秀麟定振采鵷班由掌故籍田令試館職歷正字校書祕書郎載筆史筵轉丞容臺兼南宮舍人權直學士院晉貳戎監擢宗正少卿駸駸禁塗遽請外補宰相以上意畱行茂實請益力詔直煥章閣佩以永嘉郡二千石印組二三執政及在庭百執事咸愕眙惜其去於是館閣諸彥以茂實爲冊府舊遊請置酒道山堂祖餞飲酣有誦大蘇公東海獨來防出日石橋先去踏長虹之句相約賦詩爲贈分韻凡十一人餘三韻三人各補一篇淳祐攺元龍集辛丑中元節也分韻得東字踏字二首

煌煌洛陽城衢術萬國通車塵日交騖襟期那易同目成者誰歟言笑春怡融我自商聲歌君亦手絲桐西風忽以厲髙情逐云鴻輟筆金鑾坡一麾滄海東補過要汲直艸詔須陸公盈庭愕相顧蹇蹇胡不容君去我獨畱我闕誰與攻況復狗尾續羞顏蓮炬紅

三生巖壑姿失腳紅塵踏羨君得郡去勝事踵康樂雲海無津煙霞互開闔似聞石門蘚猶帶屐齒蠟惜哉荒遊誤竟爲時論薄秉誼以事君奚間暌與合矧是侯社貴艱哉保障托宣室恐渇思趣歸職獻納我拙念請閒鴈蕩恣飛屩及君畱郡齋爲我拂塵榻

送本仲聘君分韻得良字

國家全盛時幅貟萬里長委幣到空谷靡才不周行豈其貴自珍而病匿弗彰南渡今百年蜀逺天一方彞典僅嵗貢幾人與庭揚況復多沮撓誰不甘摧藏戎軒起耆哲禮羅極精詳頴脫者家父玉質而金相邂逅志念同惻怛根本傷防尢首推轂有詔催嚴裝吾黨一吐气彚徵類破荒慨昔升璧水瀝血吁紫皇百壬縮頸斯文彌耿光倫魁合騫飛吏選何回翔孰知五色絲未盡一皂囊殺气昏宇宙洚流津梁何以郤外侮盍先正皇綱翕合賢徳聚更須股肱良壽脈庻可續客邪不難防癙思耿宵寤傾耳鳴朝陽名節勉自立官職那得忙大難我同榜諸老競剡章渠豈州縣材籍甚英俊塲相期上連璧少待同飛航我自分斂退爲君喜激昻流目大江滿執手薫風涼豈無佩繽紛奮起相頡頏世味竟落寞暇日聊相羊友誼古所重心知逺難忘嵗晚有良約岷山瑤艸芳

以堰事走永康宿金馬早行見雪山排霄極明麗因感行役之苦卭守程叔達郎中便民五事欲牛溪轉船朝廷下其議於帥臣監司不知眾議僉諧否也

雨響淸客夢雨晴催客行防野曉寥落界天玉崢嶸銀海雙照瓊鉤對孤明英云彊吐吞杲日還晶熒邂逅得奇觀瞻相愜幽情意疑邃古初立極扶西傾誰知絕險外復有蓬婆城靑天危挽輸剽攘加怖驚奏函吁眾慼仁言韙宗英早願虎口奪少紓魴尾赬不勞嚴僕射分弓窺敵營

又以堰事滯畱姜主簿學父載酒相勞於離堆新繁宰鮮於子淸永康理曹季徳夫導江士鮮於才卿同防

穿江慨秦守曕岷懷子長成書著不刋明徳益難忘千載志尙友百里職勸相毎負伐檀恥欲期盡心償籠石飽冬霽云車喧春陽經始愧前哲憫勞得仇香選勝山水窟浣我冰雪腸飛幰集諸彥引睇周八荒暖翠凝黛面晴雲抹川梁淸歌勸引滿佳趣殊未央舉頭萬仞雪中有千斯倉采薇亦勞止薄斂恐未遑何當洗甲兵無以累廟堂文移寛郡邑靴鞭郤藩方源淸流乃浚葉瘁根必傷念此意惝怳憑髙歌慨慷不如邀飛仙更與釂一觴

李西淸先生創淩霄觀於潼川府治紅樓之上賦詩敬和韻

丈人气湖海合臥百尺樓引袖麾八極無處豁前眸肯以治城志而忘天下憂窘步爭徑防危炊迷劍頭攀天限九閽起家先一州顧瞻眾山防慘澹春色浮憑髙展遐眺幾幅煙雨秋象緯逼紫宸飈輪通十洲吏衙散鳬鶩野盟參鷺鷗所思隔秋水倚天防吳鉤寄懷廣莫外任運逍遙遊遐哉郝使君一往嵗月遒名字著不朽實繄杜參謀後先五百年意气有此不不須蘇門嘯我自商聲謳煙霞雜揮灑風月共獻醻迹忝梁苑舊目送涪江流可能呼小艇醉歌賡四愁宇縣暗矛防田原輟耡耰念公志經綸季孟忠武侯肯防斵泥手江海寂寞休檻前水東注鼓枻不可畱撫翼附靑雲忍滯鸎谷幽送考功劉大著出守嘉禾分韻得相字

夙昔抱奇志取友周四方逺遊阻風塵隠思郁腸羞以麋鹿性綴玆鴛鷺行三年去復還同省皆望郎劉侯交最久徳履金玉相佩瓊矯眾嫮制荷耿孤芳暫寄錦衾直倚登白玉堂忽以刺郡請翻然整歸裝安輿擁鶴髮懷綬榮錦鄕那知檇李城騎竹喧道傍矯首候鳴騶如渇須飲漿紫禁屢入對從前幾封章肯袖活國手春疇課耕桑納約易爲入公寜久回翔熟防气毅致逺可易量蹇我歸未能遲畱重慙惶亦思丐一麾庻以毫髮償樂莫樂心知執手歌慷慨安得飛霞佩雲霄相頡頏

送李季才戶部出守衡陽

君來我去國我還君得州世事巧違人參辰不同謀庚午蜀貢琛君名亞龍頭回翔三十年班序晚見收邊聲震宇縣樞筦須良籌心期白粉闈晉扈翠云裘忽以外庸請髙軒擁前騶展也淸廟器若爲南國侯事防轉轇轕材難費捜求似聞石廩峯瓊佩郁飛浮其下維淸湘杜蘭滿汀洲官閒足娯玩聊以寛隠憂良防當有期玉泉來蹇修芳聲保不沫嵗晏終綢繆我迂諒無補行世況鮮儔言歸承明直塵容祗含羞思土重紆軫風埃苦淹畱佇君建名業同理溯峽舟白首三間茅相依岷峨陬

遂寜諭生畵鹿甚精介同官梁知丞謁余因令作八幅圖帳適赤城觀主惠一鹿甚馴未數日忽又一鹿犇至縣圃非邑士所豢養者竟不詳其所自來物理感召畫龍而致眞龍似未足爲誕也借邑士張權父詩韻以贈之

生不逮治古郊藪觀鳳麟頗愛麋鹿性似是我輩人食蘋詠周雅祝网依湯仁幸不主八卦非闗十二辰無魂休我欺掇皮詳皆眞佳哉諭生筆能與元吉倫雅可簿書堆坐有澗壑春適意自起臥匿樹如徼巡便思投手板長嘯岸白綸借爾爲我駕仙防陪末陳人生幾蕣華洞天自靈椿謹防此畵本勿遣侵俗塵

縣齋秋懷

璣衡斡霄極裘葛參嵗功榮瘁均一气何獨悲秋風往哲不我待今俗誰與同渥丹易槁木鬢鬒忽飛蓬丈夫秉壯節自信無終窮願勒羲和鞭長系扶桑東

弱齡去激昻漸老增感慨所親日以疎旣往不可貸世途轉艱棘意行懼顚沛乾坤一戰場今古幾變態超超浮丘伯何修獨堅耐駕言從之遊永嘯塵刼外

防學自魯鄒素心卑管商誰令簡書縛課我星火忙我自友古人渠肯兄孔方飛檄浩盈幾泛窺隠中腸閣束且登樓云鴻秋著行

春渠鍼緑秧秋畦壓黃雲積憂稍緩帶轉手俄空囷況彼東人子石田加灼焚算緍方趣辦防袂須勸分誰爲本根慮天髙聞不聞

瞿瞿彼奚窺樊圃漫折柳金甌費將防鼎餗戒顚覆屯云曖將夕西風一掻首沈思扶持計誰是頴脫手需臑母久翫利處那得久癙思恐傷人聊復一杯酒

雲濤扶胥口煙雨匯澤涯知心隔湖海悠悠我之思玉堂眞學士衡門且棲遲那知古渠陽無地逃駭機昔在肩洪崖風騷屹相推道逺苦莫致孰與一解頥皎皎彼白駒空谷誰縶維吉士國元气須造物扶持

蜀西金天晶气稟勇於義時臺防書樂一麾豈其志堂堂蜀公孫加璧不可致語黙未易闚經綸那得避君防西山岑郁積好雲气膚寸澤四海斂退無一事持以問亨泉寒洌忍自閟

暁案環吏牘朱墨勘舛差自公借隙光書函昡眼花千里有命駕同心樂無涯秋空霜月明秋山雲气佳畱連忽重陽列坐粲九華良防不可失醉酣整烏紗

古人日以逺古心誰與共陳編如有覿整袂神自竦晝短疲眾喧夜永息羣動賴此一炷膏假我數行誦古今費探討心力老賔送世味久已空餘業此偏重嵗晚儻得閒只願書冊擁

學仙宗無爲學禪空萬緣自昔抱奇志師心爲眞傳失腳墮世网玆事幾棄捐惟有一念息不受物欲牽空花起滅處我心長泊然冷暖渠自知妙處非言筌

勞農安徳鎭古剎過句徳華園二首

靑煒畱中分風日和且釅冰綃熨逺空云錦織方甸農政自古然長官欲身勸皤皤彼黃髮懇懇余素念胼胝無乃勞推瀝不敢怨文移窘星火日夕靦顏靣所欣嵗洊熟況復江可堰防袂奚自來儲粟何以贍瓣香企璇穹徧界雨美饍【天宮雨美饍華嚴經偈】使民樂耕桑爲國罷徵戰堯俗可盡封嗚呼何日見

招提欵松竹古碣閱楷籀惠然二友佳共此一巵釂扶擕涉幽園邂逅展遐晀海棠飲未酣芳檻破防笑何如老桂叢傲睨幾年少淸言愜襟期轉首俄夕照箯輿度杳靄石梁穿窈窕畱連得奇賞傲朗可無誚聊憑一餉歡緩我憂心悄明知古難挽嫌與俗同調民勞儻得醫气脈猶可壽

送平章解機政以保寜之節榮還裏第

孔山髙嵳峩其下一區宅敷牀萬牙籖寜取籯金積委身事君子星駕莫遑息豈不念林巖政爾柄樞極巨川爾杭之陛下心以懌累章拜兪防告廷敡顯冊一笑堂印拋我友浮丘伯士以名徳重如防萬金璧受寵惕臨深持滿常懼溢恭惟學古胸富有經世防探懷取二三興運際五百賢人如參術足以壯國脈玆理要宻庸寜復膠於迹肘後可無傳能使壽金石先生還孔山宸奎掲素壁似勝平泉墅林立萬株石向來翹材館楹桷富山積終焉愧輪囷可能補寸尺淛潮浪拍天歸颿風借力百拜壽斯文華皓配南極何當脫拘攣日侍維摩室

欽定四庫全書

滄洲塵缶編卷六

宋程公許撰七言古詩

瀘水淸

吏部祕閣二江範公以東帥治瀘更七年令行化孚今年春北鄙用師計臺下令徵夫役於兩蜀州縣奉行急如星火公斥帑中之儲爲瀘民代輸其半余以嵗糴軍糧米本先爲敷納瀘民晏然不知有夫調之擾余於公無夙昔之好曩辛未春防公來攝帥事尾賔客一拜後塵蓋心敬其爲古遺直宦防西州有自富義來者爲餘言之慨然有感援筆以賦將以表公論於吾黨非有私於範公也作瀘水淸

瀘水淸瀘水之淸如鏡平蜀江西來流沄沄內江胥命如逡巡兩江合處聳百雉表裏益梓巴防分如戶有限齒有唇雲南與夜郎甫隔東西鄰山川之險守在人武侯气焰千古猶長存有來範侯人中英蜀國忠文之子孫淸姿勁气排秋旻立朝物望髙縉紳睥睨眾醉甘獨醒烏臺縱好羞呈身十年江海心朝廷瀘水淸我歌慷慨君試聽蜀東諸鎭瀘最重範侯之來更覺一面如金城東軍之驕昔所患南詔之黠那易馴我侯方寸澄止水鎭以寡欲撫以誠重門嚴柝夕烽冷紫邏雜耕膏雨勻七年逗𨖻不得去邊民愛侯有如父母親今年北邊羽書急兩川夫調紛苛徵吏敲門農輟耕期限迫星火頃刻那得停黃金棄賣如土賤楮幣翔踴余貫緡立談之頃富作貧縣官忍復防其贏五十六州洶洶如浪沸獨有三瀘之江淸復淸有客東州來爲我委曲陳範侯疇昔澹無累貫朽之積本爲民二分官與輸一分一分猶恐民顰呻軍儲糴本仍借給少待秋熟寛作程風和日晏江上村老醉稚擁爭扶迎吏呼何曽怒目瞠只有提壺布谷日日喧曉晴樂哉三瀘之國有如華胥與大庭九重天逺呼不聞侯忍棄我歸鄕枌彊敵遊防尙三秦邊頭何時能撤屯帑無羨帛粟空囷將驕卒惰難使令義徒星散自嘯聚往往千百相爲羣秋霖滛溢稼不登仲冬虺虺雷鼓轟我心隠思鼻酸辛人情玩愒渾不悟有才空使棲巖扄我聞瀘民愛侯心不釋祝侯壽考備福如忠文侯𨿽潔身翫泉石獨忍一息忘吾君何時璽書自天下詔侯起家朝紫淸扶持國論開太平整頓宇宙驅妖氛卻學忠文掛冠神武門筍輿野服歸遊峨與岷杜陵昔覽舂陵行知元使君實國禎悠悠千載缺嗣音擊節爲侯歌斯文瀘水淸瀘水淸采詩之官今何人歌成肝膽空輪囷

靑山髙爲宋郎中徳之作

靑山髙六六峯瑤鐫嵽嶫千萬仞斗起西南天半空蒸嵐噴薄不得泄翠屛掩靄深幾重不知丹梯委曲到何許飛樓傑觀縹緲疑神功丈人天上足官府愛此疊嶂髙巃嵸奏疏白玉京此山上帝之離宮臣請爲帝守宮鑰檢課列僊功行之異同帝憑玉几頷其奏導以絳節雙靑童嶽靈嶪峩逺奔命其下瀆鬼趨蒙鴻丹書校錄曉繼夕朱衣執侍嚴且恭赤眀龍漢屈指今幾刼珠幢羽帔可想不可蹤云璈鏗鍧洞天曉步虛寥亮閶闔風有時山空夜永斗柄出復沒眼千炬煜煜燈吐紅嗚呼靑山髙兮六六峯丈人宮闕兮逺層穹飛僊來往兮安得逢山中人兮媚幽獨烜山緒兮雪谿翁形臒霄漢舞皓鶴神茂晴巒森老松三生曽侍丈人之左右出入孔老竺幹之學該以通把茅山間二十年幽棲活計那韓窮白雲四壁兮風月窻櫳玉泉如飴兮栢實可饔丈人憫世日混濁勑遣下山開瞽蒙被髮鞭麒麟駕霆呵靈霳髙岡一鳴眾鳥瘖不吐修門再入九虎獰以攻飄然整我飛霞佩佳山水處挾冊從僊槎尙有樓突兀蕩漾萬頃風濤中酒酣浩歌蘂珠三疊之險韻出沒蛟蜃悲魚龍【公自東南歸舟檝象浮槎有樓壓其上】道逢仇池老僊伯握手一笑蟇鼻煙溟蒙混成庵中據梧黙數息眀霞閣上彈鋏看飛鴻丈人嗔不歸鸞歌鳯舞瞻聴慵我聞至人離世不忘世肯學山澤之臞塊獨守此虎豹叢歐子來自神淸洞樂天故棲蓬海東手攜天孫云漢之機杼下與世俗一洗組纂之拙工後先相望幾百年帝命何獨私與公靑山之阻煙霞濃六時滴水聲玲瓏猿鶴何知彊淒怨祝公不用思我願飛章夜扣丈人九僊之寶室世路荊棘人心蓬洗氛滌祲待雨露驚瞶醒醉湏笙鏞乞公且住千百嵗要使民有司命儒有宗色絲不盡今古胸帝衮何闕須彌縫笑談變俗爲時雍靑山靑山長好在洞天气物何曽攺歸來瑤簡朝丈人坐看桑田變滄海

岷峩嘆

坤文之秀世載其英行義詞章史不輟筆頃嵗以來堙厄不振長安日逺人情郁憤作岷峩嘆

出門厭氛囂歸臥集萬感憑髙一以眺忽覺岷峩慘岷峩山色千古同非煙非霧愁溟蒙杜陵昔嘆珠玉走彼猶有幸天府供人才何但珠玉貴不得與爾包貢同上眀光宮山靈對我有慙色玆事如何專汝責非闗地气有衰旺直恐峽山之流日夜蕩潏傷土脈不然君相造命天地同其公車書萬里文軌通南金東箭輸不竭岷峩之產何獨窮沈思夜繼日嘆息復嘆息忽夢神官自天下手持山靈一尺檄鴻蒙昔剖分帝命作鎭主坤文石紐之禹爲帝平水土周家創業系我彭濮人紀信忠漢世甘受黃屋焚何武仗劍起義不屈莽新費貽任永恥爲井蛙辱張綱李固義烈排秋旻炎精熖冷國鼎峙惟我全蜀倔彊爲漢臣人人名節九鼎重餘事文章兼隠淪子云相如王子淵康山之李金華陳涪江釣叟卜君平千載猶能想淸塵皇皇藝祖得天統北辰中天眾星拱蜀逺只在殿西頭一言撤盡藩墻壅陳蘓範氏奮孤寒事業詞華兩推重渡江勲績張與虞太史之李如晉董江漢炳靈世載英摭之前牒如丹靑昔何烜兮今昧昧山靈未必眞忘情富貴由來多防徑彊聒最爲蜀人病君不見山澤之臞宋郎中奏篇語泄經逺屏經眀行修李兵部陛對萬言傷骨鯁气豪最說薛袐書去國七年惟日飲陛下何曽讐讜言睢盱萬目寧汝捐傷哉三君皆九原抵玉於地那得全幸今耆舊滿巖穴一一無非爽邦哲柱史徳望國蓍龜開府忠丹老彌烈參政未起東山臥李也立螭著名節少卿僊谷勤著書渡瀘歸釣二江雪侍郎斥還病少瘳校書執防憤尢切廟堂何忍蜀才棄渠自方頭觸人忌岷峩爲渠方含羞渠不知悔尙我尢汝行爲我丁寧說與諸賢道二府榮途豈難到九重天上列僊班厚祿髙官淸且要鑿方何能入枘圓使少貶之寧不然我聞斯言意戃怳夢覺披衣獨惆悵窮達其如天命何爲士當先識趣向諸賢等是儒中英秉心那知有得防憑誰爲我謝山靈彼達觀兮寧可誑嗚呼參井之躔五十有六州文風自古能與齊魯侔三光气全愛防猶如心與腹今半天下視之乃若贅與疣戀芻伏下姑汝畱不然朝奏暮斥急理溯峽之扁舟君看兩三使節晨星猶下此六六州縣皆依流縱有志士能姱修長安日逺可想不可遊立賢無方自古訓誰能叩閽上訴十二之冕旒才生於世養之艱而折之易譬諸豫章杞梓倉猝寜可求風塵澒洞暗宇縣不有烝徒誰與謀白駒空谷長逍遙可能縶之永今朝我歌慷慨兮豈獨私爲岷峩愁勞心悄悄兮實與天地先其憂

憶昔行送李成之徴君

憶昔與君同射策同舟同館心膠漆萬言入奏甘棄置賴有湖山好看客歸裝濡滯及黃池半菽寒菹作除夕慨慷相與期古人聊復名塲借梯級君家三秀立分鼎太阿覺君鋒更頴吏行鳬鶩閧塵坌寒露玉壺夐光炯五羊僊伯兩眼眀月秋薦書萬里徹冕旒四賢同時一网收朔風扶柂長江流遲頑我自費推激隠憂百罹霜鬢出未能勇決便幽棲寜免隨陽睨殘粒送君矯翮玉霄去爲我一破胸怏悒向來四海李兵部正色立朝古遺直九原凜凜有生气余憤須與君湔滌世故翻覆況多端沈思使我心膽寒誰生厲階今爲梗涓涓不窒驚濤瀾不知聚幾州鐵鑄此錯百尺竿頭一步底處著天位天職特用軒輊人眀眼勘破定何物波流何可金石轉鮑肆詎能蘭麝奪君不見考功望郎諌防瀝忠赤垂紳滿朝皆太息信有宗工妙繩尺【洪舜兪應詔上封事甚剴切蜀士得東南書云朝紳見之皆服崔尙書先生知人之眀】梁園我亦塵下客法當冗散逃百謫滿意諸賢拱霄極讜言正論囊封溢國勢不難一枰活正途未易荊榛辟有謀勿憚時造膝救溺拯焚奚可失海南波寛老龍蟄朝朝滿澗翫泉石當爲諸賢失衰疾我亦三叫喜動色早願采薇休戍役

涪州荔子園行和友人韻

愁雲暖日愁無邊荔枝園下客艤船嗚呼宴安毒於鴆燎原戒之爝火燃楊家妖女去復入開元天寶治亂如手翻覆間緑云一縷天上去食自不旨寢不安長生暱語月皎皎沈香醉夢春酣酣羯鼓數聲花破萼霓裳一曲天開顏薫風殿開苦嫌熱驪山聨轡來遊盤汗綃紅透心渴煩荔枝不來慘不懽飛塵一騎闗山曉奔騰那知血濺道一朝羽檄漁陽來決策西狩殊匆艸百年宗社棄若遺何計柰渠春風貎雨鐸瑯璫驚昨夢云棧崎嶇回馬首淒涼故驛疾揚鞭嵗月轉眼弩落張后李父自一時西內荒階滿苔錢金鑑難忘曲江相浯頌長憐聱叟元涪陵荔枝不須辧故物紫金鱸骨何幸還陵園【舊詩話以杜牧之一騎紅塵之詩謂眀皇以十月幸華淸荔枝熟時未嘗在驪山然咸通中袁郊作甘澤謡載許云封所得荔枝香苗曲雲天寶十四年六月一日貴妃誕辰駕幸驪山命小部奏樂長生殿求曲未有名防南海獻荔枝因名荔枝香則知荔枝熟時嘗在驪山小杜詩乃傳信也】

蘂珠歌

三華眞士鐘若谷防心北極創築靖館於宜春郡西三十里之獅子峯勢極雄秀足以駐天眞飈馭延國家景福藏室經始工力宏大郡守岷下程某爲歌蘂珠七言一章俾持以謁檀度者

五云欝勃天九重俯視人境塵蒙蒙元和遷校品秩穹以帝命鎭北坎宮袍金鎧丁甲從洞陰戰勝魔絕蹤際江之涯鐘氏童宿運防契晞風躡屩千里心忡忡戃恍忽與師匠逢桑梓歸愒敢不共精廬築就鈴岡東州西一捨獅子峯煙霞萬壑鎖欝蔥勢與紫霄爭長雄樓觀營築擬翠蓬眞遊下駐鳴笙鏞可無法言牖羣防帝何言哉層穹窿溟涬未辧奚所宗五文開眀日曈曨三洞流出金口中瑤函錦囊宻緘封飈輪八面轟靊霳駿奔百靈翔六龍一念與誦萬過同登揖金母朝木公六天獰戾數有終申命校錄帝所恫保制刼運禳災防剪馘鬼怪囚北酆邊垂罷戰年屢丰妖氛退掃正道隆臣許職牧羞妄庸願見皇圖還時雍蘂珠七言歌舂容爲師勸相鳩僝工咄嗟千桂淩碧空開度益廣積累功丹臺列名僊籍通伐石著詞傳無窮長與此山同峻崇

唐彭州攺剏南樓爲賦長歌

小洛陽城春日釅【彭州牡丹花品極多西南號爲小洛陽城】翠幙家家誇國艷圍花命酒十日狂何如水月山云日日長相見西州藩牧最佳處古木陰森湖防灔湖漘傑觀倚南墻剝雨催風嵗久不能繕後先知有幾賢牧因循何啻閱亭傳算緡懼不貸主計星火那能防諸縣丹崖唐侯來布宣世故平生金百錬能將姦穽先杜敜不勞民膜加鍼砭焦心常念足公儲退食遑暇娛賔燕迨玆再稔治最成聊爾計工財力羨岧嶤飛檻抗云表顯敞華堂屹湖面捜攬一州勝處尋丈間恍覺蓬萊鼇首抃樓成侯已迫戍澹雲寒煙有餘戀君不見髙詹事吟詩花嶼巴箋絢又不見宋朝散照坐鞋紅玉壺勸至今子美子瞻詩集中能使吾州千古風流擅唐侯美政前哲同能自勒文比黃絹譾陋愧我拙吟詠漫綰秋蛇污碑篆江山風月今猶昔墨客詞人元不欠誰能落筆萬丈飛晴虹九鼎雪山之銀堋江練

送仲嘉弟東歸赴湖州長興尉

喬松天與嵗寒節直從拱把禁霜雪如君生小樂眞筌眾說咻之莫能奪靑春閉閤蛾眉怨永日啖茹庖煙絕交朋勸止徒爾爲我亦無言可開說老親坐堂眉不開姑請聊向人間來人間可欲如涕唾此心久已同寒灰太虛浮雲漫塵防眀鏡過影常往回宰官居士等人耳捨喧取靜非兼該知君心量已超越去盡障塞眞奇哉王城蝸屋欣再睹燭盡鴉啼夜深語雲從投足窺吏曹始知敝屣人爭恥長興風物吾所羨朝拏扁舟晚叩縣霜刄割魚愼莫嘗惟有靑銅可照面我行作吏三十秋日暮不歸鳥飛倦臨分欲效昔人言畏子機鋒如閃電出門揮手卽江湖猛利應無兒女戀

題防慶建福宮長歌

赤城峩峩五嶽尊【靑城亦名赤城】帝命作鎭西南坤崇岡逺自太白分旁騫三峩下荊門黛面負扆如帝宸羣峯翼趨臨軒耽耽千柱棲雲根黍禾之福此駿奔叢霄其上爲昆侖上帝宮闕森五云統禦三界庀列眞精廬福地周八垠稽首丈人希夷君鼎峙潛廬猶弟昆【道書赤城山九天丈人與潛山司命廬山采訪使者同爲三山眞君】僊班峻極何司存事嚴迹祕誰得聞我亦三生師元失腳世网如籠樊雨淚懴洗一炷燻瑯函蘂笈披靈文龍蹻無路尋軒轅洪崖何處避俗喧上皇羅家揷靑旻麻姑公逺相爲鄰欲往從之躡颷輪凡骨未蛻空逡巡白雲英爽恐未冺似聞樵叟猶花坪髙尙無爲黙不言遺世獨立非不仁世自廹隘污我淸一杯聊共云端論松風忽作天籟鳴浮雲富貴何足云度世可不保此身寸田荊棘當鋤耘欝儀結璘時吐吞不願泛海尋蓬瀛不願駕鶴朝玉京只願飡霞餌黃精閉息黙坐持洞經長與玉皇爲外臣

儲福觀謁唐玉眞公主祠

華萼樓前花防防三郎雅知睦天倫脂田恩厚脫屣輕獨將泡影觀此身碧瑤六六秀蜀岷朝來欝勃連夕曛石壇虛呵存谷神笳鼓驚散羯鼓春兄來問信杳莫聞【玉眞入道修行於靑城莫知所終宗女弟也】瑤池宴酣歸未醒千巖萬壑空煙雲一念之差隔幾塵蓬萊誰信有太眞平生我亦厭俗氛祕籙曽受金闕君機儻有三生因不妨牧羊學初平

謝新胥口監徵趙立之

立之名聞禮以聲气相求袖詩訪我欲賡而未暇也後數日裒篋中所藏漢魏隋唐碑刻七十種相遺且逐一題識所自得特以長歌辭義與字畫皆遒勁有英气自念好而莫能精鑑習篆而未得活法愧無以勝此兼金疊璧之贈借韻以舒感臆

魯壁嶧碑逺莫覩艱哉河漢訊鞀鼓披荒摸搭不厭多繙閱端能助稽古向來四壁風雨秋誰遣彯纓羣玉府終年骯髒甘謫墮采采蒿菁不盈筥豈無蠧簡供咀味竟恨白石費烹煮有來剝啄契襟期眀誠無乃同而祖千金湊買不知惜傾囊要我細摩撫評書已愧老蕭翁作歌況擬昌黎愈臨池彊自學防效顰寧容避譏侮畫聊從祖逖窺篆體那與陽冰侶拜嘉深恐傷亷甚贈詩想更用心苦擔夫爭道大娘舞精思神悟失寒暑銛鋒未易畫錐沙拱璧暗投等黃土羊棗共嗜能幾何圓規寜免齟方矩岷峨之陽一茅宇門無雜賔況市賈圖書悔不偕載行瞻佇崇朝不能俯遙憐兵火暗跌蕩守防童僕何不武辱君珍贈補闕亡金薤龍梭粲可數我不能捨我靈龜觀朶頥炊煙不動睡味恰與破衲宜殷盤周鼎愧君古人以相期瓠壺呺然問字無一奇試烹苦茗能來與我共商略功名兒戲可須千字淮西碑

牛頭山寺

菩薩住處牛頭山應眞亦復棲其間寶坊樓觀疊髙下新城粉雉相回環崎嶇石磴云生屐眼波不盡涪江碧江外靑山春自浮曽與詩翁格椽筆

爲建平詹使君賦山泉

秋風栗憀宋玉宅湍波磕湧三閭祠行人莫蚩我邦陋離騷千古芳菲菲使君玉立筍班上得州如斗不薄之冠峩切云佩陸離欲與二子論襟期官居髣髴蓬島似翠霧白雲山四圍向來專情在巖壑愛此綫澑來逶迆捜巖剔藪作幽事便有一銀河垂釀泉爲酒旨且冽環滁之樂同一時有時痛飲挾騷讀聲和泉石含余淒天涯有客倦行李雲間小隊來追隨窺公心源瑩澄徹亦如此水涅不緇裏無追胥闗薄徵峽山今是春臺熈邦人恐公日邊在誰防我老字我蚩何人勒銘泉上石後千萬年甘棠詩

和南風歌

悅齋先生於寶慶丙戌爲那君叔眀賦南風之歌寄意深婉後五年自遂寧藩牧開府盡防蜀師又三年端平攺元以憲部尙書召叔眀袖詩渡瀘訪余於滄洲書堂輒賡元韻

華淸舞徹霓裳散五音繁防宵達旦人間何限失意人西商淒切離騷亂我所思兮在東周小雅盡廢心之憂更堪羌調日嘈雜徑欲洗耳寒江流那君十指含淸風家無卓錐心願丰僊翁賞音那易得水流益濬山益崇疲氓望翁起憔悴蒲輪加璧幸可致請君抱琴往從之解慍阜財皇有意

喜雨歌

部使者鏡齋梁先生以二江灌漑之利爲西州民所寄督有司以時繕修防久不雨夏畦告病齋居蔬食徧走羣望誠意孚格雨澤昭蘇門人華陽尉掾程某以職事出入田畆間聞民謡之康樂也采爲聲詩以詠歌之

去年堰決秋雨霪南畆粒米如黃金縣官只道嵗中熟輸租歸家雷隠腹老翁戒兒力鋤耰忍饑少待眀年秋那知六月又不雨二江之流幾齟齬揵石震撼渠欲枯天逺不聞人號呼皇華使者民司命腸日九回恐民病齋居蔬食勤箋天灌口牲幣加眀蠲燎煙升空忽黮防須防六合澤霶霈連宵檐響未渠休溝塍膏乳流疲氓彈指拜公賜枵腸便覺有生意邊城十年戢干戈鄰焰逼我將柰何可憐十室九垂罄倉卒軍需何以應人情但知樂茍偸更須熟爲根本謀察公憂民意懇懇定知憂國慮深逺爲公志喜商聲謳願公爲霖澤九州

喜雨上使君

塞垣昬昬纒殺气春陽暵旱慘如燬老蛟熟睡呼不起暴尫鞭巫徒爲耳云將族兮俄披靡飛亷之怒誰或使綿州刺史亦勞止寢不遑安食不旨瀝膽濡毫肝作紙封章夜訴天尺咫電幟簸紅雷虺虺一篩時有萬絲委旬浹頻占垤封蟻半夜流膏沃千里瓦溝佳聲宻飄灑簫韶九奏未堪擬焦卷一朝有生意夢魚之占立可俟中原格鬭何時已軍儲急須問庚癸剝膚駸駸防及髓國脈所寄將奚恃腐儒流浪半環水月蠹太倉三斛米幹時無防顙有泚況忍懶書酣晝寐知元道州漢良吏可無長歌爲志喜北風漲塵目易瞇安得天河一湔洗丰年髙廩萬億秭重見周道平如砥

西瞻堂

子長愛奇隘八荒岷雪千仭瓊佩鏘太守徳厚民不忘倚公筆椽輝耿光西瞻大書揭髙堂倚欄起我意激昻鏤冰刻楮非文章男子可不志四方

送李防之以史學召

鴻蜚防防天宇空誰令矯翮修門羾承平在昔朝多賢猶念丘園天爵共泰山豹林來復去河南白雲堅不動斯文程伊嗣興起露門日日峩冠誦𨿽然去就迹參差髙風等是光吾宋秀巖素心非少室萬卷本期供世用當家幸有二仲賢不妨老子琴三弄紛披竹素勤日課蕭索松風酣午夢有來虞旌賁空谷例與蜀珍入包貢中興鉅典未殺靑千古傳疑須折衷文孫嗣服渴延佇太史泚筆待錯綜姦防已死不難誅古今一轍猶聚訟緇衣信能心愛士白駒誰復語含諷丈夫出處亦何常毫芒難博丘山重勿學退之憂史禍勿似子長誇雍從孤騫終不嚇腐防覽輝未易來翔鳳平生我亦煎百憂四月長江逺追送丁寧寄語季成甫東華冠蓋眞一閧時撐小舫漾湖光莫遣紅塵撲飛鞚扶持姱節早歸來世故紛紛付時棟

送別周憲使

春風浩蕩龍口逢逢船鼓驚雷吼皇華使者捧徴書萬里飛帆上南斗岷峩上下十六城後先持節知幾人公來非爭赫赫名止水何曽風浪生腕裏權衡一丹筆與天通處惟欽卹孰知疾惡有剛腸乃似霜空鷹隼擊撓之不濁澄不淸渠自好醜吾何心蔽以一言仁者勇嗜欲淺者天機深疇昔聲華塞穹壤旰食遙知渴忠讜紛紛鰍鱔困掇拾縱壑之鱗多漏网公歸便合橫南牀或袖諫紙朝眀光好將外臺督姦手鋤卻廿年荊棘荒功名時來寧我貸不朽之傳軒冕外攬轡埋輪自一時至今日月炳前載才疏意廣一腐儒靑防倚公借吹噓病臥錦江八十日出門掻首空踟躕西南望逺長安日寒雋陸沈幾千百乞與開陳政事堂更把夾囊細收拾軍興料須色目繁師老力屈民煩寃養疽一朝思潰裂廟謀得不憂本根三年福星耀參井愛士如渴民如命只今歸覲太防庭勿忘棠郊日延頸腐儒州縣甘浮沈骯髒羞作附驥蠅佇公入和南風琴磨崖大書頌中興

送崔吉甫外刺安康分韻得客字

崔郎神駿如天馬兮來西極霜蹄蹴踏汗流赤不令長楸嘶風扈屬車亦合交河涉冰摧敵魄世無善禦如王良可能帖耳受鞭策棧云嵳峩漢江碧一眼長淮天不隔風寒幾處索調防我有奇謀同藥石囊書行萬里三載京華客浮雲黯黮一掃空歸來雙劍翔鳬舄行臺岌嶪立分鼎叱吒風霆人辟易文書曉夜來急急吏衙事繁牘山積那知退食淸心堂萬卷敷牀客滿席落落一世誰憐才令我推枕三太息翺翔半刺頭欲雪袖長柰何地褊迫我聞安康坦途走洛師內與荊襄梁益通血脈軍興生聚計蕭條嗷嗷悲鴻尙中澤鼓鼙何日當罷警濟時孰是良籌畫薫風催熟崆峒麥本根須人爲愛惜志士慘淡意則同摻袪況復念行役君看老驥久伏櫪一蹴千里如咫尺醉歸爲君慨慷擊唾壺天雞三叫東方白

欽定四庫全書

滄洲塵缶編卷七

宋程公許撰七言古詩

觀浩齋楊先生偕後溪劉先生白鶴魏校書潼川南樓唱酬三復嘆仰馳介詢問以古篆體書西銘爲壽並和元韻

一日不見如三秋人如湘浦春風樓危途崔嵬阪九折萬事變滅水一漚我公方寸湛古井砥柱四海之頽流藝蘭九畹媚幽處公暇獨立誰爲儔畏虎一悟眞知說亡羊不向諸子搜黙參鄒軻論直養長與潛聖同四憂綉衣方看霄漢立靑雲忽賦泛濫浮平生得趣稽古樂如水赴海無時休考槃棲我書萬卷有意晚歲專一丘時無子西賦招隠貪伴漁翁歸釣涪澗瀍脈絡元不斷洙泗气象端可侔身縻簡書去無繇夜夢防蹇霜滿裘悠悠底是歸宿處願聞一語歸而求勇撤臯比誰復見訂頑之訓萬古畱篆書爲公揭素壁千里持寄寛離愁元關道祕杳莫授玉鑰爲我一啟不

池口昭明太子釣磯蜀僧住山相邀訪古和壁間韻

系船池口泛濫逰老禪邀我半日畱岸莎堤桞度窈窕初暑忽送風雨秋蕭郎釣臺三間屋萬頃煙波媚幽獨長令千載好事人貪爲淮山流逺目芊芊蔓艸迷長竿臺城直作平野寛那知萬古文選理不盡詞源八節灘英防逺逝招不得謫仙小杜底處覓挿天崒九芙蓉試與憑髙閒物色

多勝亭

宜春以韓公重東湖尢一郡勝處祖侯營剏亭臺碣記古雅且南軒題評盧石扁牓如新而委之荒落可乎稍加繕修頗復舊觀仍摘昌黎詩句扁新亭爲多勝紀以長韻

昌黎文章緯河漢只合彯纓侍香案帝遣騎麟下大荒肯爲吾州一笑粲至今千里被膏沐猶自霱云余絢燦後二百年來祖侯不以左官興寤嘆西園作堂娛歲丰東城選勝湖波漫不知此湖孰經始秀水之涯矗堤垾花嶼逶迆雙徑通荷蕩渺莽三塘貫慿堤築臺夐淸曠羇官賴此泄憤惋嘉二三子南渡來營葺頗能還舊觀風流轉燭冷如鐵僕雨摧風存者半蹇余意倦直承明次補適來忝藩翰腐不能通柱後文拙尢不辧牙籌算自公正須豁滯懣時屈何能事輪奐支傾補壊聊復爾防邃培髙足娛玩江山入手要彈壓風月無邊供判斷髙賢一語眞實錄勝遊𨿽多此爲冠水花岸艸錯雲錦雨瘴淸嵐無界畔忘機自與鷗鷺親無事從渠鳬鶩散老仙音塵可得追移得盧家石堅悍題評倚重南軒翁瞻相如瑟黃流瓉迂頑我豈經世具乞身去詠南山矸作詩聊與來者期何去後思可稱贊尙友三賢自不差時復慿熊一來看

和賈伯用架橋築堤韻

防蹇僕僕忘寒溫勞心惻惻桑棗村長虹臥穏煙雨面千金屹障波濤防涉川利作初九益括囊肯爲六四坤道旁築室勿與議可使正論成排根

六和塔寺館三宿和秀江亭詩牌韻

鯨呿鼇擲三神山幻境起滅指顧間東西颿檣來復去得似上方僧獨閒看山看水知多少詩債責償殊未了膠膠擾擾竟何如早結把茅佚吾老

雪峯道院

寺評劉侯分竹石紐創此院賦詩落成左綿勸學從事某借韻寄題

瑯函眞筌何所云丈人嵳峩五嶽尊矞云晝防耀魄寶玉繩夜低天市垣瓊瑤其上矗千仞冰雪爲人醒醉魂飛鴻沒處杳難辧飼虎遺迹應猶存甘泉使君趣丘壑薫鑪黙坐存昆侖【眞誥有想昆侖得仙者】髙齋圖史羅左右大廈風月相吐吞巖泉酒熟芳桂蘂茶鼎火活蒼松根坐邀麻姑來擘脯祗恐摩詰難亡言界天之雪滿窻戶喚起老仙重與論丁寧來者時汛掃燕寢可避蜂衙喧淩雲李聖可西郊別墅創小亭屬余作風月無邊古篆四字爲扁顏平岡馮炳仲賦詩和者盈軸因賦此

我不願築受降城朔方職總管又不願金狨系馬西池萬人看只願寛閒寂寞濵倚醉髙吟靑玉案秋霜斫蟹艸泥滑春浪叉魚楊桞貫江湖長恐寸心違世界饒君左手斷水寒軒檻碧萬頃山掃巫娥云一叚鶴唳那愁蕙帳空羊裘未讓嚴陵岸是家太白孕英精待詔鑾坡摛藻翰藕船駕得玉井來荔支腰重金章煥至今人物說淳熈可並成周歌伴奐誰令七葉侍中貂風月無邊奉娛翫犧尊屢喚防玉液科斗何能體先漢相期雲路早騫翔分明世澤流波漫【聖可乃淳熈從官李公昌圖之孫先世自華州入蜀者】諸友載酒飲滄江海棠下公許以上壽親庭不克與勝賞翌日招飲出示新作敬和元韻

杜陵老翁身轉蓬浣花溪頭詩更工向來隠語最沈著錦宮花裏看曉紅想當繞樹經營時吟思拍拍春醅醲重跗疊萼今勝昔五百年逺誰爲容使君結廬滄江上補處不隔牛馬風竹蹊花塢穿窈窕佳趣似是桃源同一年好春海棠擅隔墻恨不載酒從頗聞花陰喧語笑何似橘仙隠巴卭主人眼底有靑白風流駭俗阮嗣宗化工不耐淩鑠苦故使分薄阿堵中那知陽春恣陶寫何物芥此云夢胸玉湖亭上一尊酒栁花漠漠江溶溶錦機轉眼雪糝逕還有明年春再逢要知造物無盡藏那肯一日居成功商謳爲公不成調誰叫閶闔箋天公晚紅一醉亦聊爾休逐滄浪垂釣翁

楊子春酌飲淸節亭示諸公舊賦索和

雨餘熱喘思澡雪有客叩門笻九節相攜欵竹墨池家竹間張飲碧筒折樅樅玉立肩相齊何羨掖垣歌紫防會須把臂入林去山王掉首麾去之骨相恐難飛食肉功名浪費殺靑竹渭川自有千戶封持此較彼差不俗平生我亦厭榮觀爲君醉眠蘄簟寒人間有此碧玉鏡那怕火繖張炎官

滿戍有日置酒學宮爲諸友贈別

左綿山川平且寛周遭四境皆奇觀廣文官曹冰雪寒摧風剝雨無時安巧手無麪良獨難慚汗如沈時一嘆浪浪春雨紅杏壇堆盤苜蓿空防幹三年轉燭槐夢殘明當西郊掛徵鞍平生但知取友端忍禦艾蕭捐杜蘭丁寧何須勸加飡活計不但故紙鑽孔轍回環顏一簞君民堯舜無兩般此印萬古元不刓聚奎堂中儼衣冠尙友謹勿輕杇墁丈夫事業期不刋腳根牢取百尺竿九日以酒贈雪江胡賢良防惠詩和韻

蓀壁辛楣芰荷屋靜揖秋風酣聖讀占斷湖天拓戶封不待詔書賜一曲紅塵車馬交衢術渠肯冠霞立於獨滿城風雨又重陽念子蕭疏對寒菊雙壺遣贈灔蛆浮想見羈愁盡蛾伏髙人一巢有餘地底須駟馬駕車軸但得長年交酒聖不妨一笑命騷僕若雲歸隠須買田巢由人未免俗

碧雲程道士自淸江相過示以玉淵劉淸叔詩借韻同賦

掣鈴者誰金門客神秀廹人似曾識八返未問龍虎交一杯且薦琳腴碧我昔卜隠大面山招旌驅人難得閒梗野自適麋鹿性逡巡遠引鵷鷺班始靑一气色非色此中自有金丹訣政須趺坐共商量忍向塵勞磨歲月

爲玉汝賦蒓湖借田家樂府韻

蒓湖何物堪怡悅與鑑湖境無差別【蒓湖與鑑湖相近】詩人胸貯冰雪淸湖邊吟作寒螿鳴紫蒓可羮菇可飯把茅自足了一生食前方丈位鈞軸何如深林一枝足寛閒之野寂寞濵釣有緡竿耕有犢男兒何須嗟命薄富貴不淫貧賤樂

李宰和唐子西芙蓉溪詩索同賦

子西詩律傷於嚴掉頭沈吟春飲酣何曽一字低處著有似國工精手談千古江山長媚好水曹依舊淸風掃只慙次補較非才更願乞靈依此老天涯憔悴一詩窮溪流泯泯山叢叢事須登臨作酬賞剰破酒榼官泥紅李季實以龍鶴山菜餅見惠長句將之呂兄亦有和章借韻答謝

山林逺志久封殖誤隨小艸輒輕出得似幹淳太史公萬古不磨董狐筆太史龍鶴山中人翫心竹素如醉醒鏈師喜爲作妙供靈苗相間叢卉生七年飄搖湖海客生怕魚鯉腐關膈圓規得自太史孫淸苦本來同气質十洲地產富瓊芝龍鶴何曽欠蕨薇與君約歸如有期躍鯉何用姜芥胹【李錬師山中仙者躍鯉亦女仙故事也】

和鐘道士若谷投贈韻

流年衮衮灘頭浪蕭騷白髮三千丈人生榮祿底須多何嗟及矣負米養滄溟不禁尾閭泄養素略窺道家說庶幾眞一復保全可以眾言彊分裂瀛洲醉揮碧霞杯集雲峯前偶此來吏衙鳬散鈴索靜怪有飛佩鏘瓊瑰紫霄洞經曽熟讀歸來煙霞繞冠服嵯峨千仭獅子峯寒棲旋營數間屋飈逰爲我晷刻停汲泉引滿如海鯨要學旌陽累功行不妨天詔遲飛升岷峨念歸可輕發枉辦靑鞋並布襪禁闥侯藩信所遭幾曽仰空虛咄咄鑪薫浪擬叩微何如趙州東院西了知此理只麼是亡羊何必惑多蹊自心有疑須自斷勿用周遮添著一重案錬師錬師爲我印証之六合同風兮九州共貫

和陸放翁笑詩呈云端子

道人身佩含景蒼精龍灑落不與流俗同酒酣興逸不覺一捧腹那似義府有刀藏其中人間萬事誰醜復誰好兒童何知不必便驚倒試問虎溪三士之樂如此不霜寒夜永勿遣虛籌

別云端子和元字韻

玉樓雙聳吟肩寒自孔氏出參元荒尋得君相指似淸吐對我如瀾翻歸歟金華葺茅屋間有洞戶通麻源世塵轇轕勿浪出執手且須空此尊

寄謝碧雲張髙士

臨卭自昔多仙才鶴鳴神丹夜昭回唐鴻都客尢奇俊飛神碧落超蓬萊宋采石戰彊敵摧少微褒封自公臺風寥寥閟寒灰那知軒髯張心印今復傳云來儒釋老氏鼎立如三才凡囿形數由剸裁授非其人委煙埃如碧雲張亦異哉幾年願見心渴梅吾徒笑我老尙孩三生髣髴同侍刼刃臺羊腸百折何獨行虺隤赤城醮盟三月齋靑雲有梯攀崔嵬星冠禹步旋斗魁天門蕩蕩金碧堆章函歷上九虎開津梁爽靈帝所哀瞬息命令傳風雷帝宸畱侍非不佳眷此濁海多刼災力扶道法授沈埋三千功行之積仙可階世人汩沒井底蛙各主其教相觝排吾師思以一理該與我心契無復猜何當歲晚棄置塵累棲巖一龕煙雲相與儕芝術可庖露可杯商略道蘊生死裁左攜羨門安期右洪崖超塵沙劫馭气淩九垓

和小阮沇感時韻

豆籩列炙淩丘垤有酒如澠防且洌得似年丰世小康漁樵結社談蜚屑畏途羊腸徧宇縣二十年間行未徹憂時無力爲支撐問計商顏未能決頻年水旱釀災眚況復刀兵值空刼剜瘡補肉不遑卹椎膚瀝髓供一切詩歌碩防想樂郊澤自無魚可堪竭何時天狼隕芒熖盡驅狐兔縶故穴危機欲濟重坎防暴徵須戢猛火烈所期世路靜風塵甘隠疇耘露瓞阿咸年少知激昻勉法前修立功業

先兄叔逢種花盆池秋初開一朶二侄感悼成韻作栢梁體答之

懷昔三昆皆靑春揮毫翻水驚鬼神我方丱角瞠後塵有如犇林鹿甡甡髙堂壽朋鬢嚲銀時節歌舞防服新二十年間存幾人叔氏終老一葛巾盆池折花秋中旬共房感我雙辛無窮生意根陳陳寸卉𨿽微均我身防培涵浸宜及辰一气之運屈必伸子如不信有蒼旻一冬無雪和陸放翁梅詩陸句豪誇餘句淸苦要自不失梅兄本分家風也

淸羸怯問黃昏月呵手寒寄幽絕一枝幽艷棖觸人花與詩人皆本色孤山飛鶴舞空去詩家何曽絕正脈經營慘澹空亡奇不如倚筆瑚格滕六冬來偏放惰暖日暄風渾坼破便擬飛章上訴天怕主林神合連坐我昔與梅同謫墮隨分世塵聊贖過薫天肉食休問渠萬古淸芬首陽餓

制幕孫君卽益昌捨館疊石栽竹於盆池索賦

好山意度如髙人偃蹇那肯來朱門靑油幕中盛快士愛山惟恐不能致昭亭東望天一涯武擔亦復歸遲遲開延得竹君瘦借竹爲媒來石友煙雲吐吞一席間瓦盆取月湖海寛羽書撤警文書省一炷水沈銷日永不嗔鄰客喚門頻支頥對翫玉嶙峋平生我亦煙霞痼彊擬爲君援筆賦破除幾許白雲腴腸枯捜攪一句無昨宵夢怕大刀折詩債未償寧許別從君差樂休念歸賸借前箸禆籌帷主公威聲劘敵壘斾旌行拂終南翠若攜諸吏上崢嶸容我後乘陪載賡

別馮伯昭新班歸三榮末句乞呈似使君王萬里年兄

東郭滄江市橋柳邂逅論心成二友仙曹如水往復來永晝論文間巵酒十五年間如掣電屋梁落月幾回首愛君衝靜天機深玉雪照我驚老丑寶屏兩月同捨館靑眼相看祗如舊秋風一鶚空百鷙四海知心悅齋老鵲聲查查客當還鶴髮倚門春一笑榮途埃倦馳騖聖域工夫窺窔奧挐云豈無九霄志緩轡徐驅千里道平生我亦重擇交與君同盟期耐久紛紜歸夢促嚴裝黯淡羈情更分手旭川夙檀溪壑勝雌堂況得文章守贏糧寧憚兩日程龍洞煙霞共幽討

投贈洪倅司令舜兪【崔侍郎入蜀首防檄召剡薦舜兪侍郎客也】

博陵先生天下士圭瓚鼎彞宗廟器駕風閶闔駐參旗要與疲氓起憔悴同來誰是儉府僚一朶庾蓮吐秋水義以取人道自任河陽主賔信奇偉誰云風月立分鼎待借前籌答知已峨岷其下十六城魴魚鱍鱍更赬尾情傷涸轍轉淸波陡覺濠梁復生意井梧幕府省文書雪界松圍絕煙燧餘事何妨筆墨工浣谿新沐煙雲膩老翁補處待公續燕外鷗邊盡吟思主公佇還丹地峻攜上崢嶸去天咫社樗愧我本亡奇冷落官曹窮五技何階方便來相招醪醴一朝饗厚味燕臺嶻嶪萬金黃豈意謙勤從隗始然人物索扶持勿惜防茅多引類君不見璇杓一夜搖天東人間萬物皆春風

和謝孟彛祕丞館中書懷

虎頭一生信癡絕虛名誤人可多竊蕭疏白髮寧可貸流浪紅塵幾時歇三神山夐隔囂紛眾君子聚瑩冰雪麈犀時接寶唾香關要待玉掣緬懷元祐載賡唱誰爲崇丘補亡缺直廬竹帛不停披酺池齋盂寧浪出故都何在渺煙埃湖山也自佳風月擬結齊盟修故事莫向深杯辭百罰烝哉與我心事同詩來可作成規揭甚慙老醜彊塗抹得與嬋娟誇二八靜思世故殊未艾澒洞憂端不可掇由來館殿育英髦期爲朝家效絲髮不然坐費玉帛招奚異信手沙土撮天閽何曽九關隔愚慮或補萬分一諸君信是廊廟具老我已愧瓶罌溢驚看淋漓灑巨軸豈比呻吟防枯筆吾儕立名要不朽榮祿過眼才一瞥從今朝謁得休暇勿使文防多間濶摩挲尊罍品書畵上下古今商得失乞歸早得隠林巖誇與漁樵舊人說

和使君王子堅防鄧氏天開圖畵韻

春風滿城開笑顏使君明當出逰山東州山川北佳麗淩雲耀日季孟間紫絲步障元不要飛檻層欄一慿眺歲丰民樂徵調寛挾四老仙共舒嘯使君吟肩李杜齊落筆便覺三山低招來倦客同賡載韻險令我窘見擠煙霞風月無疆界不憂寒具油侵壊寄謝摩詰休苦心使君詩是有聲畵

壽悅齋李先生

君不見溫公崇福十五年上下千載書法嚴又不見蜀公靜退不待耄鐘律制成天一笑樂則行之憂則違出處無非聖之時一朝都人擁馬首畱相天子不得辭潁昌胡爲屹不動各以就去揭榘儀悅齋先生天下士琬琰琮璜國鎭瑞盛名姱節耀古今歲晚松階猶候對時臺劇談鋸蜚屑志堂析疑啟鑰夜歸風雨一龕燈目電窺書光爍爍禹貢山川如指掌漆園之解無郭象更將次五訂箕疇不妨後覺勤鉆仰年來岷峨殊愴淒公與潔齋名徳齊長庚磊磊配曉月士有司命國蔡蓍臥架詩書差足樂慿髙忍見楚氛惡豈不望公勇拂衣正恐百姓須公活願公相業追元祐以一至誠服雄狡願公眉壽如東軒黃髮皤皤國元老雲蒸雨族霈作霖賢以類聚治乃興捲舒在公亦何心四海矯首西山岑薫風自南一披襟起舞稱壽千黃金洗耳五弦虞氏琴爲公緩軫歌嗣音

壽李子先

正陽用事月初吉騎鯨之孫生此日滴露能將三畫吞積風少忍六月息平生最耐反復看其文炳彪心地直骨肉十年長眼靑今年差覺叢談密一尊稱處薫風曉紅藥丫頭香露濕誰令絕艷殿光景羣葩斂避表獨立洗盡人間丹粉妍傾國傾城須正色文章瑞世寧論晚時來造物能借力爲君折花起長歌請君滿引無餘瀝丹霄一武不難梯更看飛階弄吟筆

壽廷邁叔祖

吾宗譜牒祖通義蟬聯到公十五世五之分同一源如木有本有蔕公家門戶最赫奕簮紱相承眞鮮儷堂堂鐵面渠州牧能以方寸永來裔用之不盡地自寛信有詩書爲可繼龍駒墮地汗流赭修途萬里自迢逓箭鋒巧中由基的桂香慳與春官第誰知風雨短檠燈慣作儒生窮活計彤檐問俗歷三州和平斂退鋒芒鋭羮黎任笑庖煙冷嚼蠟倦親歌舌脆似聞皇華催遣送斗城未必能畱滯廣平傳緒五百年凜凜千鈞若旒綴借公一力爲挽回澡刷家聲舊芳桂平生況耐反覆看穮蓘懸知多斂穧鼎來富貴正黒頭粲粲芝蘭滿庭砌周盟有幸聨肺腑魯頖居然覺疣贅所願宗風振寂寥敢將末路竊聲勢霧雨蒙蒙梅子黃廉泉堂上薫風細千金稱壽意何如自倚情親爲新制

壽漕使者權帥黃大監

金華仙人紫綺裘朝戱三山暮十洲偶經劍浦弭節畱浪花噴雪躍兩虯海若禠气馮夷愁精英爲公一日收義理之窟探魯鄒詞章之工廹韓歐榮途砥平不停輈盛名何自徹冕旒粉省賜香馥衣裯萬里持節寛顧憂更煩幕府開碧油文書堆案如陵丘焦心靡憚勤咨諏賔朋遝進奚所求否臧吾豈無陽秋吏姦膽破民病瘳肯綮可見才刃優孰知學富用力周取之不窮繭絲抽寶書移監交置郵斗水那能局吞舟事機鼎來寧易投紫淸側席渴告猶東風破冷初和柔皇覽揆度當孟陬矞云我亦分余庥無階稱壽防玉甌眼明西南百尺樓繡天錦地十六州雅拜何以祈寵休早徵環召飛鵠頭頴川歸趣鼎鉉調偉業定自追前修承家有子文炳彪燈燈之傳天與謀殿前峩冠進鴻疇杏園亦復聨俊防斯文壽脈江漢流何羨韋平世通侯

壽程使君和獲白鴈詩韻

流膏千里喧笑聲祥心萬丈南極星祈年未了香火債饌客肯污刀鑊腥此心與民同屙癢出令可忍奔風霆仙人飛來丹楓闕俗眼詫見白鶴翎蟻封縈防屈良禦牛軱輟刃煩庖丁立談千仗環鐵甕傾耳千行頒紫防雅知方寸厚培殖未覺雙鬢輕飄零馬蹄去踏東華塵猿吟恐辜北山靈賸將石田沃雨露更爲嘉谷除蟊螟寥寥宗風特扶起懇懇善頌何丁寧長生祕籙啟雲笈紫府丹臺元不扄

壽制使董侍郎

秋云陰陰壓邊城秋風颯颯飛邊塵淮堧夕烽連峴首往來羽檄無時停那知籌邊樓上一長嘯環六十郡皆陽春老翁哺兒誇說尹連年我倉歌旣盈皇明如在殿西角恩許借畱爲福星六弧標慶當揆度載途鼎沸歌謡聲請公細酌成都酒拄笏看度西山云只將祭酒瞪目意坐鎭坤軸如砥平可憐兒輩見坎井孰知我公身逺萬里心朝廷天生人物關運數豈爲爾較山重輕浙江時巡今四葉上流地險如建瓴彊敵逆天天久厭力困尙逞牙距獰膽折棧云不敢向介冑酣眠宵徹明雅知折沖妙方略胸中歷歷不啻風雪身經行我聞四海如一體手足𨿽異脈絡元相親癢屙何適不關我仁者頃刻安得寧吾皇盛徳堯舜主包瑕匿垢韜厥靈一朝震怒詔薄伐天戈所指壺漿迎西南倚公九鼎重艸木亦自知威名寶書斑斕眞學士陣圖指授諸將軍頻來寵光對赫奕富有學問規經綸蜀才自昔比齊魯公旣崇學揚其文更須度外廣物色聲病未可拘豪英蜀民生理日艱急公旣減賤矜其貧張弓何時可復弛一分可寛寛一分蜀邊儲峙僅虛籍公旣檄吏探其囷餽糧千里憂不繼渭上可無人雜耕蜀兵十萬今有幾公旣選練搜其精將驕易置端在我尾大安得平如衡公心渾如古井水沄沄外物何關情公才信是澗壑松大廈安樂扶其傾勿謂蜀漢彈丸土酇侯用之開西京間關武侯亦良苦千古大分垂丹靑願公爲國一引手饑食渴飲心經營從前規模防展拓蓋世事業看崢嶸斾旌揚風出子午笳鼓動地超三秦毋使酇侯武侯得專美蜀山豈無齊天之石可磨亦可銘少徐帶礪河山盟命圭相印酬元勲胙土奕葉疏恩榮卻歸麻壇之山命仙侶脯麟酌醴一曲歌長生

壽東師楊尙書

去年拜公北定堂中秋翫月喧絲簧長風趣駕溯江艇恨不初度防一觴轉頭玉鑑秋又滿北定風景遙相望寸心炯炯千里共欲往從之川路長五年爲帝屏南服掃淸塞塵爲樂鄕盡捐歲糴爲丁壯米斛二萬饒積倉民無箕斂士宿飽一面屹立如金湯平安遙夜飛炬火燕寢永晝凝淸香雅知烹鮮不可擾豈無發硎善而藏官閒選勝極曠奧天巧爲公時雨暘五峯講席環子佩北巖布金開道場要將名教植根本參以佛法芟莠稂君不見海觀煙濤碧萬頃衛公心眼周八荒又不見開福浮屠玉千尺給事願力同覺皇得如我公志淑艾未許二老相頡頏然人物殊乏使鼎來事會那可常維北有斗天喉舌乃作福星私一方何不喚歸坐巖廊五色綫補舜衣裳拓開賢路舊荊棘勿遣旄頭森角芒腐儒憂世心慷慨百未一成鬢蒼浪公憐不麾客倚墻肯借齒頬加雌黃頌言我豈知已私民亦勞止須小康岐山之顚豈無巢鳯凰何時口衘瑞圖飛髙岡我亦刷翅相從千仞翔引吭一聲鳴朝陽請賦捲阿之詩之九章

壽史丞相

君不見唐朝郭元振退朝愉色奉溫凊又不見國初王文康黒頭拜相歸捧觴臺衮崇嚴親壽考歷數古今良亦少而況二老偕耆頥如二公者那易有四窻爽气舒雲霞相業之盛專一家父子弟昆踵科級到公名業尢榮華蔡州擒吳抑何壯開幕江淮防諸將手提黃鉞郤欃槍卽軍中冊右丞相我乘馳驅亦勞止衮衣趣覲天顏喜垂紳列弁競趨迎恩遇之隆昔無比

書懷

字民能使民和悅儒術信與吏道別十年妖祲滓太淸有耳厭聴鼙皷鳴創殘之餘忍椎剝逃生要不如無生願絜乾綱奠坤軸罷兵寛賦家給足聖躬示朴吏亷平歲歲蠶登牛產犢宦情我自春云薄何日西歸田舍樂

欽定四庫全書

滄洲塵缶編卷八

宋程公許撰五言律詩

送防提刑祕閣赴召三首

舊聞防監簿姱節紹熈朝有子登臺省危言動冕旒不容求外補親政復旌招四海澄淸志無寧久使軺日馭中天運冰山失勢多可能羣枉杜端借眾賢和公去應前席人言合上坡調停前轍誤國事竟如何外敵日侵伐滋爲元气傷憂心耿不寐洗耳待封章弱植如羇羽知音念五羊因書及疎賤決起尙楡枋送成都倅黎徳升赴召崔侍郎薦士召者五人三首

憶侍西徵幕叢談夜達晨別來靑鬢換喜見紫泥新宸極拱朝幘曉星看蜀珍一朝樓五鳳積憤洗峨岷塵暗朔風急雨淫晨景昏憂心長似搗欲語吐還吞持底舒天步云何塞亂源熱官餳裏鴆名節貴璵璠已往嗟奚及方來當若何幸無疎藥石庶可起沈屙讎僞半盧扁滌腸須華佗康時付公等隨分且弦歌

送別魏校書借參預李先生韻

斯文天未椓世復有斯人縹帙磨鉛舊泥封染墨新詞華班馬富道術魯鄒醇滿腹經綸願逢時气益振雙闕一回首滯畱今十連河圖元國鎭泗石待宮縣南紀浪翻雪北風塵暗天經營倚天定九軌達山川搔首暮云碧懷人酒淺斟萬鐘心不動九鼎力能任夜雨靑綾直春風紫禁深愛君須引類一念帝來臨

送別長翁制幹赴審察

戎幕接談笑薦函聫姓名自憐風退鷁快見浪翻鯨知已方圖任聫鑣夐有榮明堂足材具社櫟復何營屯雲開宇宙八表斂風塵獵徳恢天网充庭詫蜀珍一編元祐學雙闕武林春赤汗靑絲鞚修途欵問津機欲審而發瑟調音自諧況思萬全計可畏一毫差回斡須羣彥輪囷疊寸懷樵漁暫相狎鴛鷺豈其儕

到闕政府以辟郡未下隔對

練紙宻銜袖宮門報隔班衷腸郁未吐殿檻可容攀巨用須桴棟旁捜及蒯菅對揚當有日傾盡不須刪

和龔彥質韻送別趙稅院

譏徵傍南海何遽別同盟漫仕不妨學能詩新有聲煙濤千里隔書劍一航輕榘範求諸近菊坡冰雪淸

別家仲行得成都尉西歸

逺役得佳伴天涯還摻袪憂端今轉甚漫仕意何如落筆敏無敵軒髯豪不除市橋春好在勿共酒杯疏

華陽尉授代喜成二首

唱第八年久折腰三考書上官容我拙朴學與時疎冷落隨陽鴈蹣跚上竹魚平生經世志窮達豈闗渠冉冉嵗雲暮齊邱促戍忙倦憑南郭幾靜寄贊公房夢想蠶絲軟涎流蟻杓香循陔歸潔養一笑樂哄堂

用光弟攜兒送至南定

親友逺追送後先還故鄕殷勤仲光父嫪戀及江陽執手哽無語修名那易量歸來訓子侄椿桂防聫芳挾文薛君自賦五首克己讀書安貧擇交訓子爲題戒其子婿王叔儼萬里索和

爲人非外鑠已與物同之私欲陰霾蔽良心日月虧若能無窒礙底用苦思惟天理渾然處吾生自有涯靜得山林趣閒知日月長淸風披竹素小雨潤蕓香外飾謝文繡饑餐須稻梁人生有同嗜只此絕難忘賦予有常分非闗智力求違行能自信顯晦復何憂瓢飲賢顏子疇隠邵侯胸中吉祥宅何處不天防士能知尙友豈必盡同時雜鮑蘭胥化亡羊路或岐醴甘知易絕絲素亦奚悲可以交難擇而忘伐木詩萬事煙雲過須畱尾段防芝蘭庭砌茂風雨夜燈寒楚澤荷紉緑燕山桂染丹詩書門戶壯何待侈重欒

壽李悅齋五首和送三榮使君韻

南薫諧玉軫舜殿載賡歌天憫蒼生苦人如安石何無心書咄咄有術辦多多肯學臒山澤楸枰詫爛柯宇縣風塵暗軍需色目繁時機寧我待心事向誰論羶聚螘爭慕泉深驥渇奔非公能借箸猛虱恐徒捫國鎭重雙璧寵光均一時姱修甘俗忤忠憤倚天知聞道徴環急難忘側席思分明調鼎味梅熟雨垂垂衡泌春無盡湖天風快哉書堂三壽語仙籍幾生來一髮扶周鼎千金築隗臺人心索調防根本更須培磊磊松椿幹淵淵金石聲功名寧貰我富貴本無情陛對三千牘胸奇百萬兵扶持天意在容我請長纓

送道傳侄旅中赴省

上國友多士三年期一鳴藝須専必勝祿逮養爲榮門戶久灰冷雲霄如砥平五豪同著便一爲起家聲

防選成都親友追送月夕飲江上

久聚未知樂蹔離能許愁淸江一輪月後夜兩般秋語倦且呼酒寒侵頻索裘鼎湖龍去逺憂憤涕滂流

畱別李貫之大著二首

車馬紅塵裏閱人誰似君洚流傾世論砥柱倚斯文籍甚詩書譽超然利欲醺相從期嵗晚蘭佩襲芳燻二老俱黃髮遙憐望倚門淒涼逰子意慚愧主人恩酒舫湖光灔書燈夜雨昏三山雲海何日聴重論

楓橋寺侍悅齋先生誨語三日而別

唐人舊題處那復有江楓寺近闔閭國門當岝防峯淸風三宿戀紫气一尊同恨與心知別煙波千萬重

雨中送客觀魚閣【卽少陵東津觀魚賦詩處也】

送客觀魚閣山光水色中最憐秋慘澹況復雨溟蒙坐久覺衣薄杯行到手空恨無佳句子喚醒少陵翁

風雨過南溪

小艇溯洄穏短蓬興寢勞斷崖榕倒影亂石水翻濤過雨山如沐終風晚更饕愁須詩自遣吟罷轉蕭騷

三江曉渡

喚渡三江防停車兩眼明煙涵秋日澹露洗曉寒輕山色晴逾爽波流怒未平詩翁舊防處有句不堪呈陪憲節飯石堂書院渡江防雙泉墅卽席和韻

箯輿杭野渡竹逕繞平疇紅蓼前宵漲黃花幾日秋談鋒蜚屑玉巖竇答鳴球山水饒心賞能忘卹緯憂

仲春八日自成都起程度劍閣

蕭寺深居穏春深殊未知偶然成逺役猶幸及芳時麥浪含風軟花光日遲客行無復恨隨處可尋詩

秉炬防麻仙玉華洞

雲峯環翠幄洞戶閟瓊臺勝處難名狀飛仙此往來近應通玉局逺或接蓬萊安得一伸臂乘風徧九垓

送劉時可縣丞奉母防岷山

西爽層霄南墻日見招乘春扶鶴馭披霧過龍橋香火祈親壽煙霞逺俗囂歸來索吟稿起我意逍遙

過中嵒渡月出峨眉山上

返照中嵒渡峨眉分外淸一彎新吐月共我兩忘形露下沙逾白宵寒酒易醒荻花風索索擁被不堪聴

山中戱云端子

追路歸山後開闗喚客眠那知言在耳已作醉逃禪急雪濃篩瓦中宵冷透氊淸愁分不盡惜別意淒然

題丹景山

原廟標丹景神防想岱宗寶龕嚴石像紺殿鎖雲峯浪說侵疆復何當檢玉封天門東北望漠漠曉煙濃

題信州半月巖

巖際半輪月神工幻怪奇本來無顯晦何自有盈虧嵐霧凝蟾彩藤蘿影桂枝能令萬里客爲爾憶峨眉

炷香至徳山

異時聞至徳滴水洗沈寃【唐悟達國禪師遇十三尊者洗人面瘡解宿負】空寂等三世悟迷同一源松杉膏宿雨樓閣麗朝暾猶恨髙峯頂藤蘿未得捫

自船莊過化城畱宿翌旦炷香宣石橋卯塔

路欲轉前嶺僧邀宿化城飯抄靑饑軟茶瀹乳花輕嵐雨侵衣潤松風入夜淸瓣香宣老塔坐待日華生

侍飲寶子山逰忠武侯祠

一郡最髙處元戎領客逰云根棲萬井城角帶雙流日薄樓臺暝風悲鼓角秋臥龍千古恨煙靄隔神州

題馬溪寺二首

久客愁多雨淸逰喜驟晴雲藍猶獨踞玉嶺忽雙撐洞口龍方臥山腰虎尙獰方池竟何在一水至今淸先子舊逰此余時方五齡風神見圖像云體想儀刑衰發年年白遙山面面靑不須論舊事欲說喚誰聴

畱題馬溪寺二首卽用前韻

玉筍競秋爽翠屏張曉晴天開金地勝鼎峙紫霄撐見說禪心靜能調異物獰十方薌水海何處不澄淸【水觀禪師三峯屹立如屏】

翠瑉瞻手澤六十有餘齡嚢錦傳宗旨錐沙更典刑髮緣憂世白眼獨爲山靑蕙帳搖歸夢秋猿正可聴

香積寺午齋

峻陟龍門路來防雞骨師樓臺春雨霽魚鼓午齋時倦憩僧畱話荒尋僕憚隨一笻支野步且以暮爲期

挽桃源使君虞公二首

疇昔交諸季曽聞說長公聖涯探窔奧詞藻亦精工偶幸趨徴詔方當順下風飈斿無處問延佇鬢飛蓬解印桃源後卜居梅漵幽秉心難偶俗樂道自忘憂故國八千里妖氛六十州公防如不冺時作玉芝防

挽前眉州使君廖子長二首

二老金蘭好諸昆筆硯交坐隅親問字投分漆如膠決眥雲間步驚心水上泡屋梁耿殘月含涕祖西郊臥羆花石戍夢蝶古渝津秀子嗣榮祿諸郎皆聘珍笄珈陪墓窆霧雨暗車塵今代誰班範牽連漢傳循

挽永康守成寺簿同年二首

模楷親前哲丰姿自軼羣回翔垂白髮淩厲卽靑雲幕府列功簿詩書淸塞氛寶仙催命駕拱木漫新墳友愛根天性今人古與俱棣華𨿽殄瘁玉樹更扶疎經濟終賫恨循良誰讀書慈恩共心賞霜月淚霑裾

挽潼帥許侍郎成子三首

天地英靈气風雲感防期龍頭推蜀產骨鯁自天知雨露榮三接江湖滯一麾甲兵何日洗逺慮憶蓍正色趨文石危言竦列紳直前香案曉批敕瑣闈春天要明堂柱人閒匠石斤汲公寧妄發軒冕付平津雪慘龍沙節春濃豹尾班難銷方寸赤不待二毛斑力盡三醫謁憂深九虎攀丁寧屍諌語端不愧家山

七言律詩

元正書懷

甲子循環六十年手披新曆意茫然了知自性覺元妙寧與世間寒暑遷寡過得如蘧瑗化諾惺要了瑞巖禪故園未卜西歸日遇好溪山且數椽

立春

月墮霜空發上亭土牛今日卻鞭春六花度臘慳呈瑞二麥何時飽食新四序斡旋均一气萬殊元化托洪鈞已煩元帥調新律早願三邊靜戰塵

正月二十日雪

東皇弭節未多時忽作漫空六出飛商略田功興嗣嵗翕張天巧惜陰機麥才覆土欣蘇醒梅久烘晴稍發揮蕭寺掩關終日臥忍寒不著獸紅圍

正月念三日以南牀劾論去國憩淨慈客館蘇稅院惠二詩和韻

意不求全那得毀本來知足豈須多世途何處非乘險古井如今已不波緣督更須師漆吏乞墦可使愧鄒軻君看野馬難羈束寧羨天街想玉珂

寄色古剎客過門煨芋殘鑪晚未溫萬里風塵迷逺望三峯文獻接諸孫湖山春動饒佳趣杖履時來共至言一笑老仙堤栁畔人間誰怨復誰恩

仲春再雪與禪衲夜話

蓬萊不肯著癡仙放去湖山一任顚術不競時甘斂退僧知同趣喜畱連春深半地雪盈尺云破遙林月一撥盡灰寒吟未穏不如欹枕愜昬眠

寒食

賣餳簫咽紙鳶飛愁思驚隨節物來誓墓可能同逸少操音誰復憫鐘儀松楸此日空瞻望桃李當年奉宴嬉投老與公同一恨淒風撩亂我心哀

淸明日郡圃逰觀者如織余以趙園之約至夕乃還若水賦詩後四日偶因小疾謁吿淸坐始得奉答

老怯尊前倒玉山淸晨有約夕曛還似知是日笙簫沸趂賞羣芳綺纈班細閱餘妍能幾許喜因小疾得端閒持觴不釂春應笑若欠題詩亦厚顏

三衢道士鄭自得卽天慶寮捨種梅疏池爲小亭扁曰橫淸有詔住南嶽道觀復以此扁其亭解官事言歸袖詩相訪爲次韻

髙人久已悟空花養就丹田日月華方丈有誰來晤語橫枝相對慮無邪雲開衡嶽重回首雪滿柯山遲到家乞得歸閒來叩戶摘將靑子薦流霞

和虞使君賦山茶花二首

眼明絕艷照凋年傲雪淩霜分外妍鶴頂染砂那得似犀稜削角自蒼然若爲白瑞三冬裏獨抱丹心一節堅嵗晚須公與商略盡渠春晝萬紅嫣

梅花蘸影碧江潯似怪髙人金玉音詠絮可憐淸寡伴冠霞來與共論心定知句迫瓊瑤響莫惜杯浮琥珀深姑射淸寒西子醉一時嫵媚索髙吟

道傳山丹一本兩花舉以見遺夜牕翻書偶見劉潛夫嘗賦云偶然避雨過民捨一本山丹恰盛開種久樹身樛似蓋澆頻花面大如杯怪疑朱艸非時出驚問紅雲甚處來可惜書生無事力千金移入畫欄栽因借韻同賦一首

種類山茶花較大一根恰有兩枝開鉛砂煉熟大還鼎琥珀琢成雙勸杯威鳳想從丹穴下飛仙近自赤城來便船惟防加培養寄伴階庭芍藥栽

仲秋池塘荷蓋方宻有四五朶花

公暇羽衣凴水檻漸多翠蓋倚紅妝想應三伏怯袢熱待到仲秋吐艷香藻澗魚跳晴景樹陰蟬嘒晚風涼意行偶與欣佳防門外催科正自忙

擬玉谿體賦醴泉墅海棠二首

東皇張飲錦周遭華艷偏宜望處髙結綺樓深迷玉樹銷金帳暖醉羊羔先驅瑞節穠李近侍舞衫環舊桃乞得巫云來芘防蜚亷作橫未應饕

濯錦波光繞百遭【花覆池面下映緑水如濯文錦】夜寒秉燭更須髙恨無麗藻供摛翰聊復重裘索俊羔長笑董仙癡守杏可憐曼倩坐偸桃若教入侍紅雲殿應悔從前俗慮饕昌元郡圃看海棠紅苞爛然未有開者問訊以詩

畫本爭如覿面奇含苞香露已霏霏阿嬌早合貯金屋南子似羞褰錦帷花信定因寒較晚賞心何事巧相違壁題恨欠江城句防筆誰能爲發揮

崇女擷菜煮羮

穉女春間繞舎嬉手挑野菜滿籃歸細防碧澗和根煮旋掬香粳芼糝稀久識道腴知雋永更從禪悅悟精微投牀忽作還鄕夢雪暖西山筍蕨肥

督堰至岷下借館南浦張叔全家臨別惠以潤石香幾一峯挺防於白雲杳靄間殊有逺意小詩謝之

飛幰輕輿禦暖風欵門何事日憧憧芳榮滿檻丹靑麗穠秀當軒紫翠重石幾拜嘉才徑尺雲天無際挺孤峯更煩指似麻壇路萬壑千巖借一笻

同家徳淸侍尙書楊寶學山行先過上嵒訪家諧季【諧季乃恭伯本仲之季弟其先人累承制垣以學行薦】

鶴書杳杳上巖云錦裏安車忽暮曛二陸久當爲世瑞一防畱與防香蕓中春澗壑晴如暝亭午松蘿气自薫倚檻欲歌招隠賦客塵痼我不成文

北新橋借孫氏宅內有井甘寒又有栁陰度夏爲宜

幸有安居暫寄包拙如鳩不費營巢日長有井供茶課客至移牀蔭樹梢無事莫將吟思攪盡閒且把舊書抄心知守道惟黙不用援毫賦解嘲

樊丈子思以予兄弟三年端居招飲山房爲破愁寂賦詩以謝

銜卹三年意緒凋嘉招爲我破無憀露秋爽借談鋒利霜月寒侵酒力消心事寂無機事擾詩情何似道情饒平生我亦輕簮紱安得長年共一瓢

再賦

物華過眼半黃凋萬竅號風夜栗憀一寸古心難石轉三生妄念易冰消鉛黃汗筆千年夢白黒文枰幾路饒勘破古今無一事省煩更好去風瓢

借東溪巷錢莊寓居

蕩蕩靑天隔九門攜孥飄泊此江村漁蓑且當靑綾被賜酒何如老瓦盆萬軸書籖須細閱九還火要重溫少陵有句須防透政借幽居拙養尊

同振之徳久分韻賦坐石東坡得坡字

千年間气落岷峨驚世聲名鎭不磨唫詠西湖𨿽有案經年儋耳卻無波細看防石橫藜坐想見騎龍跨海過山谷老人猶剰語是非元不到東坡

移住西門之溪上

罷官來就湖州住爲愛雙流貫一城僦屋本非嫌僻靜開窻正要納空明魚蝦幸可隨宜買饘粥何妨逐漸營況有雙梅供索笑昭琴底處有虧成

雨晴後同兄侄逰開元寺一覧亭飲道傳書院

勝賞幾爲雨罷休霽光俄湧屋山頭松根煙暖畱飛屐蓼岸波寒緩溯舟霧斂長江靑眼對雪消逺岫翠眉浮郊原浩蕩春無價漫索枯腸唱且酬

山色撩人共一杯夜堂淺酌不須催醉吟兀兀驚頽玉睡思齁齁易轉雷蠟炬烘殘三寸防水流潤浥一鑪灰西防歸趂桃紅暖相約淸尊陸續開

三髙亭二首

一棹松江朔雪饕椒漿曽此酹三髙逺逰借與薫風便偉觀還如昔日遭喚起玉龍噓霧雨饒教防蜺戰雲濤平生最愛登髙賦盍爲丰碑續擬騷

水仙要我小遲畱探借五湖風雨秋三萬頃波融一鑑八千里客只孤舟望迷漁荻荒寒境思挾琴髙汗漫防模寫自知才未稱天隨有集更精搜

避暑鏘璆亭

老怯新秋暑鬱蒸晚風水檻一披襟試教通閘喧雷鼓何似穿崖響玉琴黙坐自能醒渇夢微吟時與和淸音専城大似専丘壑不待山行記蔚深

重陽後一日陪憲節登淸音亭飲見易亭卽席和韻

一封諌疏徹銀臺感憤題詩醉墨堆喚醒菊邊秋寂寞爛防松下逕縈回參軍逸韻頻欹防詩老多情不放杯勝日追隨容湛軰從容歸騎不須催

煇父道父攜酒相伴飲飛赴寺四望亭【呂汲公所創】

四望奇觀廣莫同瘦藤拄入畫圖中晴煙杳靄景無盡醉眼糢糊鳶墮空邑蕞也曽基相業井眢誰復現神通漫勞二妙相追逐勝處宜捜未易工

移居北新橋彥質恵詩和答

束書欲去意遲遲從此寧無一防期客路相逢如宿契人生難得是閒時虛廊過午陪行食淨院中宵共說詩此樂何時仍共賞底須簮佩侍彤墀

繡叚輕投報苦遲隔關那復共襟期艱虞敢自求安宅懶慢欣知不入時王粲登樓初有賦杜陵屏迹可無詩邊聲又逐秋風勁誰有良籌動玉墀

計煇父訪予上皇山中拉歸龍溪欵話一夕和前韻相贈仍爲賡賦

憶曽欵竹憩神輿賡賦傳抄勌小胥偶復緣云尋勝踐忽驚響屐慰逃虛卜鄰也擬營環堵飽飯何當共趂墟浮世升沈何足計得如一室靜翻書

子春再約避暑和樊子思韻【興元事變後聞已收復】

憂端引起鬢絲長喜報梁州復故疆相約楊園舒野步頻呼竹葉沃剛腸颼颼翠篠風生檻灔灔紅蕖水滿塘剰殖芳榮好看客春風勿吝費除堂

張伯修令君賦詩同韻稱慶

玉節何如素節髙歸來喜气溢東臯存耕元自有餘地嘉植何曽生不毛采石勲名須世濟陵陽今昔幾人豪含飴一笑春無價授簡梁園可憚勞

七曲和魏校書韻

神理之公參造化簡書千古豈虛傳權衡無意物輕重水鏡何心人醜妍天爵一身元不欠人生萬事且隨緣椒漿跪奠無餘禱擬續離騷愧斐然

揆初之日承父用晦以余前嵗登玉華樓翫月借宋靑山詩韻賦詩稱壽仍和答之並示甥侄

防意由來似守城澗潢潔祀及良辰命名猶念記閭史學道粗知存谷神欲誦蓼莪心楚愴愧投木李句淸新何當共覓長生訣去逐商顏四老人

和答括蒼龔彥質

不慣參禪不學仙不婚不宦忽華顚前身疑是林和靖好句多於謝惠連投贈頗堪華錦繡擇交當勝佩韋雞虫得失何時了洗耳松風共醉眠

和樓大參韻贊史伯謙少弼二同年掛冠

俚耳驚聞古曲彈地行元不慕僊官方看鳳穴將雛上【伯謙父子同登】已悟羊腸涉世難蟻夢未酣誰喚醒魚逰自樂與誰觀不妨散策三巖路聴徹松風度百灘

琴自無弦不用彈嵗寒姱節傲蒼官靑衫吏隠非吾願防服兒啼畏色難【少弼孝侍孀母】三徑歸尋元約在萬緣回向自心觀何時欵竹雲莊去洗耳香山八節灘

小詩謝霅川使君幫祠庭薄俸

地行不必羨飛仙驤首靑雲恐疾顚但得一防耕谷口底須萬騎戰祁連齋房盡日淸如水吾道從來直似弦賴有故人供祿米飽餐贏得枕書眠

欽定四庫全書

滄洲塵缶編卷九

宋程公許撰七言律詩

正旦上壽紫宸微臣以祀太一初獻不預賜茶酒退就殿門少歇俟追班拜正旦賀表

去嵗楓橋度嵗除寒燈一盞自抄書誰知東觀歸繙史仍許西垣綴佩琚四辟不憂獰虎豹九成猶恐鶢鶋彤墀百拜陳金鑑只願中興似國初

元日卽事四首

鳳銜丹詔紀初元餘恨難忘杞國天賢路會當三接晝宅家可卜中興年出車未可忘多難覃耜尢須祝大田千古逃吳稱至徳有周篤慶更綿延

端居俄換嵗華三荼苦於吾若薺甘照影菱花驚雪白彊顏柏葉借春酣人間擾擾多岐路聖世悠悠欠指南一穟黃雲晴晝永叩門誰辧與同參

憧憧行李不曾休消遣年華古渡頭得似靑衿專挾冊浪隨黃帽熟操舟歸裝趁得椒花頌洗盞連呼柏葉浮容易一年春又換賞心可欠七年酬

屠蘇最後釂銀杯嵗月侵尋老景催離坎新工幾銖火乾坤生意一聲雷君親未報鬢驚雪名業倘來心欲灰一笑山頭冰萬仞曉晴還見翠屏開

元正和洪司令紀事二首

寸心炯炯水朝東云繞通明一朶紅螭籀薦祥天眷顧雞竿銜赦日沖融遙知萬國趨堯彩可使前旒隔舜瞳京闕陵園須汛掃聖心原不慕邊功

兔魄烏輪西復東流光那肯駐顏紅禮羅君不見溫造志廣吾寧如孔融難策材駑攀逸武相期親壽轉方瞳飛騰景暮何須問聖處慙無一髮功

再和前韻

條風吹轉斗杓東護日祥雲一段紅聖主慶成神璽重老親喜動壽杯融塵沙自染雙蓬鬢嵗月難磨兩碧瞳斗印垂腰吾分耳早看兒輩策新功

和彥威紀事二首

久戍兵殘將亦驕幸時轇轕與民仇邊關撤警久階厲甲冑棄殘尢誤謀淮浦方期三就緒王官忍賦四宜休江城永夜欹寒枕數盡殘更有幾籌【三關不守反以綿襖代甲冑卒徒之易潰由此得之老將云】

民勞無訴卒長徵安得天河洗甲兵虎出柙誰當任責鳥傷弓後可無驚峽山風雪淸尊共楚澤雲濤去棹輕憂國寧防絲髮補忍隨時態慕鮮榮

聞山東捷報

幾年豢虎費隄虞一旦芟夷快決疽黼扆可曾輕赫怒金甌幸未失枝梧戎車喜奏膚公捷獨栁寧煩傴僂誅更願淸朝懲往轍剰須汲直折姦覦

連日得關表捷報聞敵騎無復畱境上者志喜成詩

十里旌幢轉曉風行營日報捷書同悠悠何補靑油畫栩栩驚回畫角雄壯士有懷時防劍仁人無策弛張弓天機翕辟一翻手看取桃林騎火紅

題卷子防

龍飛景運詔賓興將相之階自此升毛頴銛鋒須快戰楮生衷甲作先登精思可使文加防抄冩能令價倍增努力殺靑男子事功名未盡剡溪藤

送彥威侄赴類省試

吾兄僊去幾何年情未能忘一綫傳相見幽明參勇決正須行藝兩渾全世科從此傳燈廣親黨同時奏凱旋孝友令恭天所祐修途萬里穏加鞭

送句甥持敬赴省試

外祖憐孫肇錫名瓊林宴匝兩周星果能冠嵗露頭角須信故家猶典刑笑問兩昆眉底白喜覘二老鬢猶靑遄飛借與秋風便側耳英聲駭震霆

送家朝南徵君二首

萬里岷峨入貢琛怒風摶上九霄鵬人才於國猶元气天步如今甚薄冰家父憂心宜有誦嗣王求助可無懲男兒不朽須名節黃木之灣又一燈

獵獵霜風不滿旗畱連尊酒話襟期紛紜世上無窮事慘淡江頭欲別時未必交枰無活著只憂起死欠神醫疏頑我亦宣州客傾耳囊封慰所思

鹿鳴宴貢士

蜀莊故里好揚鄰【唐昌莊君平所生處名君平鄕衡山有故宅讀書臺墨池丹井皆無恙與郫之子云鄕爲鄰】不盡斯文萬古存漢詔十行銜彩鳳禹門三級躍潛鱗傾心射策恩方渥努力摧堅語忌陳一第摘髭容易耳直須名業任千鈞

聞喜宴恭和禦制賜進士詩

九五天臨徳有元自應皇化軼羲軒囊封何日無忠諫延策今年許盡言端借多材戡世難盡銷殺气作春溫萬間華屋非難就杗桷應須妙選掄

甲午嵗除卽事二首初被聘召之命末章感遇述懷

行年半百又加三隔一宵還一嵗添邱壑甚慙心賞誤軒裳可與道情兼醱醅酒熟頻防玉耐冷燈靑宻下簾絕愛緗梅開較晚雪晴要我日巡檐

乞州如斗苦難諧遣戍蓬婆也自佳嚴詔自天疑過誤虛心造物與安排轒輼猶未空三輔鼙皷何當靜兩淮經世無才羞汲引寸丹咫尺是堯階【制閫初辟富順廟堂欲以威茂相處俄有入秦之命】

閱邸報上臨朝召用二三耆徳志喜有賦過眉山呈悅齋

人間二十八年事天運盈虛一剎那金塢漫憂無處著冰山想復誤人多問唐偃月消磨幾柰魯靈光岌嶪何黃道方看升日轂洗兵馬更挽天河

參選銓曹

竽瑟明知繆所操才疎分不與時遭扶犂輕失田家計斂版來趨吏部曹邂逅功名嫌預借馳驅州縣敢辭勞憂時空有崢嶸憤九鑰天關守護牢

分直玉堂有懷

儤直稍寛庚伏暑傳宣來自玉皇家冰盤滿掬三危露金榼頻防九醖霞衙鼔驟驚行抱牘索鈴猶誤吏催麻叵堪廚釀甜如蜜漫倚橋欄看水花

和史子修投贈二首韻時被命至玉堂

儒習平生祗自酸可能學古到商盤風塵世路知難抝潢潦詞源恐易幹已愧登瀛聨俊彥那堪上水費嘲彈饕榮愧乏經時策安得軍中有範韓

歷盡羊腸足力酸湖山正好暫遊盤羈愁等是如鴻集鄕信難忘問鵲幹瓦屋三間非易借蒯緱長鋏莫多彈玉川那用輕參尹沽酒誰爲赤令韓【史欲謁京尹嘗力止之】

直捨紀事二首

獨冷官曹可得禁近來冷過玉壺冰無錢沽酒休煩送有馬知誰許借乘罷謁最宜吟慘淡愛閒贏得睡懵騰鸞凰自合翔千仞誰遣人間罣弋矰

豈不懷歸畏簡書人生何處不蘧廬靜看世態冥心久貪問生涯畫計疎休作勞神狙賦芧可同貪啄鳥馴除飯疏有味親長健此樂千金莫換渠

歸班之明日以六參入趁起居

湖海飄搖誤召環春風入綴紫宸班恭聞聘幣及巖穴不以多材遺蒯菅靜念升沈皆命分喜因蹈舞拜天顏承明莫作官曹看汗簡須慿直筆刪

題髙廟宸翰

古錦囊開兩軸書宸奎騰采動山墟能令使者分王命想見中興似國初九鼎可爲宗社重萬年誰謂艸茅疎襲藏何但傳家寶汗簡他年或作諸【孫氏所藏髙宗宸翰其一軸使敵回趣入奏事其一軸殿試編排上親擢鼎甲三人王十朋閻安中梁介試卷號皆聖語褒美閻公論國本尢忠鯁】以西省職事被差孟夏景靈宮朝饗跪進茶酒齋宿道山

承明三入笑陳人樂砌翻紅又一春英轂並馳慙領袖斐章何自稱絲綸駿奔數幸天顏近駑拙難勝寵渥頻月蠹腐紅無以報囊封敢不罄披陳

上茶使鄒監丞祕閣

年時觸熱曵長裾重拜劉公一紙書駑駟何堪防錦繡木無復報瓊琚還因持檄親犀節恐趁追鋒侍玉除九萬扶搖鵬運濶可能倦翮借吹噓

西省齋宿陪侍左史曹舍人話舊以除當字賦詩下教和答

一行奎畫寵新除左陛濡毫要直書何幸鵷班連省闥誤令防璞雜瓊琚雲窻霧閣非官府璧月珠星近帝居二十年前舊騷律琢磨今乃過黃初

潑面緇塵不易當佩蘭誰與共祗芳迂頑羞問翻階藥邂逅容分夾案香且可埋頭繙竹素底須系肘詫銀黃看公自致靑雲上老我何妨誚斗量

寄呈座主李左史三首

絲絇趁曉紫宸朝憫俗超然賦逺遊富貴儻來心止水隠思不耐鬢先秋誰知皓首太艸獨對靑山大白浮只恐萬牛勤挽致未須封戶橘千頭

九萬雲程不作遙暫教六月息鵬遊騷情吟徹湖天曉義膽寒生石劍秋想見牀頭談屑墮時澆椀面乳花浮雲山不隔師墻戀憑仗緘書乞防頭【石劍一峯髙丈許立三益堂前】世紛棖觸不勝憂尙憶薰風故國遊惝怳夢回身八翼淒涼別久日三秋願馳玉天津阻擬問星槎海浪浮千載指南先覺在行迷未逺卻回頭

壽楊浩齋二首

駕鶴飛來白玉京疎髯秀色自仙眞要看轉物天機宻更念居閒學力新孔孟以來扶墜緒羲黃向上屬誰人雅知仁靜宜黃耉仙谷煙霞不盡春

澒洞風塵漲九垓萬牛何事首空回隱思未易甲兵洗商略須先根本培望望璽封頒紫閣駸駸鼎味熟黃梅頌言豈爲摳衣舊黃道方期日月開

立秋後陰雨逾旬新拜禮寺司直之除寓大卿防一窻淸邃

伏熱翻成十日陰鬱蒸還復似梅霖常疑兵結蚩尢祲猶喜刑淸貫索沈借得一窻堆簡冊浪憑三尺替山林方池不斷檐花滴欹枕中宵響玉琴

夏旱奉詔余杭疎決歸上封事

桑林忱禱極焦勞奉詔寛刑輟省曹玉食不怡先損已璇穹何忍尙屯膏運河今乃通車轍眢井誰能舉桔橰飽食太倉心自愧封章不隔九天髙

久旱禱雨羅仙有應使君再賦索和

未饒風伯怒吹云且爲仙翁薦寶燻光奪鐘山耕父室令傳古道阿香墳流膏溝塍溢喜气酣酣麯糵醺太守同憂亦同樂兵廚餘瀝不難分

禱雨有應和郡廣文希白韻

金气胚渾火尙流亢陽漸已裂疇沛然一雨酧精禱暫與羣黎緩隱憂千里耕桑猶樂土三邊鼙鼔又防秋白頭底是寛閒日欵段令人羨少遊

郡以閔雨勞民曹顏若春有禱於仰山塔誠念感格甘澤隨應辱教佳制借韻以謝

鵲尾鑪香半未灰古潭瞥地撼風雷單車陟降固勞止萬壑喧豗亦壯哉髙廩正須端策驗應門已報送詩來憂時更願人才富重與南山詠有臺

題射洪顯惠廟【余以邊事有禱得籖今朝好晴景久雨不妨農】

靈皇夙嗜祗江山卜宅煙霞縹緲間帶水淨涵靑黤黮畫屏中嵌玉孱顏眈眈洞府自宮闕裊裊天風來佩環一炷鑪煙通肸蠁願開晴景徧人間

再遊鳳凰山寺

嘉定辛巳冬十一月南海崔尙書自成都帥攝行宣威府事餘同於潛洪舜兪以掌記從一宿鳳凰山寺後十二年鄕先生內翰侍郎隴西公以制置使自左綿進治小益復以幕介陪後乘瓣香再爲定慧大士祈印證許刻像爲全坤銷釀兵刼畱館方丈借熈寧詩將劉景文詩韻記事二首

人生出處豈前謀嵗一星周再此遊世故鼎來憂似海壯心空在鬢先秋戎車擁路抽身去僧鉢分香勸我畱擾擾戰爭何日定從前變滅幾浮漚

西康州隔暮云邊風去不來今幾年神睠此山良有以客行何恨獨澘然瑞圖那復來阿閣王澤何當復下泉定慧光中祈印證等慈心與佛齊肩

已嘗早稻晚禾得雨亦驟長出城按行阡陌歷諸寺而還成七言二章

歡謡千里慶西成小隊傳呼略按行雨足陳根重穎栗眼明多稼盡坻京靈君禪恱屏燔炙樂嵗人和喧送迎老守何功享成事只憑一念輯和平

稻壠楓林錦纈文秋郊樂事壓芳春爲山谷訪竹尊者介衛公尋石丈人午暑緩觴休北寺夕曛趣駕度東津勝遊偶際文書暇一笑溪山面目親

中秋節侍楊尙書待月南樓

羽扇風淸夙靄收元戎邀月上南樓捲回天外連宵雨借與人間一夕秋六合掃淸知有待微云防綴故宜休防幹直北頻掻首何限關山笛裏愁

久雨快晴侍楊尙書燕鎭逺樓

瘴雨彌旬快作晴小山香馥晚風淸髙秋幕府閒書檄落日江山擁斾旌形勢自應專一面關河猶未息交枰雅知牧禦須才望盍早還朝洗甲兵

和前送吳季永工侍韻二首寄宣城使君吳尙書叔永時季永尙畱宣城郡齋

對牀有約二蘇公湖海何曾出處同得似公家情繾綣相看嵗晚樂沖融宛陵信是佳山水公館翛然若翠蓬吏散不妨談陸續是非馬耳射東風

詞林巨擘久心降萬斛龍文只手扛革履似因求見數朱衣蹔隔引前雙明當歸辟翹材館想未能忘濯錦江剰向雲間籠白鶴他年攜伴讀書窻

嘉平八日禱雪崇福觀集霰隨車至晚大雪凡三日廣文邵文志喜賦詩勉和元韻

集霰才隨紫馬回散花天已禦風來塵寰瞥地開仙境和气融春入酒杯寒沍潛消人物癘淸吟肯傍簿書堆南枝陡覺精神別探借東皇信息催

除夕立春送侄女歸句氏娣家兄弟甥侄皆會席上

嵗除還有嵗更新華髮相看手足親千古風流企王謝兩家情味匹朱陳纒紅飲徹椒觴曉剪防歡生綺席春葛綢繆寧易有況兼樂事與良辰

禱雪麻仙洞前立春一日湫壓縣境而雪霰已集連日六花呈瑞以元宵設供權父及士友皆賦詩二首和韻以謝

駑怯深慙政理愆驕陽積擅北風權靑鸞趣駕賓蒼皥白鳳先驅從列仙坯蟄夢驚離貝闕裂龜渴飲變瓊田空餐那有涓埃報只辦鑪薰薦洞天

陽烏且緩浴虞淵瑞白春花勝臘前臺笠看人爭播種扶犁撩我夢歸田千金何術能醫國十雨從今更問天暫駐飈遊須淨供元宵未暇寶燈燃

觀壁間鄭宣威早春賞杏花之作司令洪丈命余卽事用韻

乍聴歸燕語窻櫳催放蓮燈萬炬紅掃盡妖氛春色外喚回和气雨聲中時機翻覆須天定人事扶持願歳丰幕府賢勞愧羣彥吟詩畱俟采民風

再用前韻

過雨麯塵繰淺緑倚風綬帶娜殷紅稍知春在酒深處尢覺日長書課中典記誤令參鄴下封囊也擬學新丰黃雲催熟崆峒麥破敵何須鶴唳風

邑令招講上元故事與簿尉同賦二首

星弁熒煌鼎足三河陽春意十分添和總是淸時瑞令節應須樂事兼山徑晚陪瓊玉佩訟堂夜醉水晶簾羽書撤警年方熟賸折梅花挿帽檐

人情恱豫樂音諧新覺華譙气象佳璧月輝輝三夕永楡星歷歷九霄排笙歌圍坐花如海殽核堆山酒若淮富貴方來付公等五云深處豈無階

借寓楊和王府秀芳空屋寛靜爽潔意甚樂之

紅塵難得安棲處借屋三間委巷深地僻喜無車馬過官閒不廢簡編尋傍墻幸有數竿竹護筍看成滿院陰須信市朝爲大隠心無事累卽山林

李徳夫司理卽永康官居辟小軒賦詩二首求京花和韻遣送

老於俗嗜異酸鹹枯木無心倚碧巖花事因循渾漫與吟邊荒落幾曾芟似聞公館小軒辟遙揖靈峯萬石漸竹素堆牀官事省燕梁日永語呢喃

西洛風流壓眾芳十分國艷與天香護持翠幕千窠錦羞澁靑銅兩鬢霜不怕眼花疑保福【羅漢和尙一日同保福長慶三人見牡丹障子保福道好一朶花長慶雲莫眠花羅漢云可惜許一朶花】且將色相問空王書窻不要笙歌雜茗椀相娛味更長

賀府尹董侍郎落成貢院

縱壑潛蛟變化秋岷精表瑞協人謀萬間指顧璇杓運千柱穹窿玉斧修小試鳳樓心匠巧快看蟻陣戰功收向來三策天人學盍爲諸生一防頭

廣漠亭二首和陳憲益之舊韻【呂汲公所剏】

百乘去爲天下宰暮年嶺瘴隔京都君看封禁嚴邊瑣力碎調停此範模赤舄儻來金鉉貴靑衫依舊紙屏糊秦關北望煙雲渺何日重還舊地圖

萬峯銀雪排天險千里封溝辟蜀都盡揖瀆靈趨幾席始知國相妙規模心同典午深衣樂褊笑荊文紙閣糊元祐風流如可問羣賢登用是良圖

陪憲節飲見易亭及萬里樓和韻二首

郭洞春深物象妍得陪繡斧漾觥船連山崒檐楹外六畫分明幾席前記就盡教騰紙價碑成還恐費松煙【見易亭憲使新創並作碑記】熟知邱壑饒心賞正未能忘賦下泉天宇修眉分外妍雷垣波靜穩行船向來蛟鱷驕無柰今日鳬鷖戲滿前爽气逼人溥瑞露醉題眼爛非煙薄才羞與雲龍啜脫骨端須第一泉

余爲華陽尉三年事制置使牧都漕兩使者皆以文字辱知不盡責以吏也旣滿戍擬蒙陽丞歸親旁範使者爲攺注左緜學官瘧病再作未卽就戍成二詩呈兄長及諸友

錦江傲吏眞癡絕公事無多日賦詩風月諱人貪捃拾煙霞痼我費醫治非關瘧鬼工爲厲豈有詩人不耐饑三月不曾吟一句汗顏何以有毛錐

掛笏西山興已濃蚌溪邀我采芙蓉客遊舊有詩盟在【余冠嵗隨侍仲兄徧遊涪上十景皆有賦詠】官冷新添野性慵世路今方悲梗塞家山暫許樂從容等閒袖手棋枰外紫電中宵掣劍鋒

和馮潔已節夜見過二首

我生恨不際休嘉浩蕩憂思未有涯書劍伴人常作客氍毹暖夢暫還家葭灰漸喜回陽律麥隴時須潤雪花休沐許寛書檄繞靜中較似日長些

破悶孤斟莫厭深風箏時爲送淸音平生遇境無餘戀令節因君忽愴心梅角吹殘愁不寐栁枝放去杳難尋蛾眉列屋功成後未用淒涼學越吟

載酒泛芙蓉溪遊富樂伯用再和前韻牽課同作

霸气淒涼憶豫州薜蘿掩映小山幽不知今古幾枰誤空使英雄兩淚流借問長槍威塞外何如短棹老滄洲臨分更隔芙蓉語投贈慙無玉可舟

江漲有感

余歸期尙緩於黃池度嵗賦絕句云趁取靑梅煮酒時意謂必可及此時歸家矣沙津畱滯半月入峽後江漲爲阻日不行二三十里自離古渝以後𨿽抵家不逺而約日尙賖沿江荔子爛熟見之有感

惆悵天涯私自憐錦囊有句愧重編忍心寛作靑梅約眼俄驚丹荔燃浩蕩修途今幾驛紛紜歸思日如年不因煤穎相料【平】理何以遣懷風月前

買舟至崖祀陸使君

水曹羈我窘於囚貸與潼江一釣舟柂轉淸灘微觱沸棹移曲巷且夷猶偶因防岸穿沙徑絕愛寒煙簇晚洲明日玉屏重覩面九歌待續水安流

欽定四庫全書

滄洲塵缶編卷十

宋程公許撰七言律詩

溪亭春日二首

借屋三間俯近郊溪流如練繞蘭臯聊同彭澤歸栽菊肯向都問種桃別久心情渾漫浪相防須髮轉蕭騷只因舊學荒尢甚政借談余爲櫛薅

極目靑天蜀道難無因長阪得聯驂思鄕浪費腸回九行世何妨臂折三楊栁風微生百媚棠梨晝永帶餘酣天涯猶賴春娛客那得鄰山寄一庵

丙子寅月九日五鼓夢餘憶舊作因用韻

業識縈牽豈自由幸逢此刧在儒流昏昏心似未磨鏡役役身如不纜舟聞道無緣時已晚養生欠術鬢先秋向平可謂眞男子家事無闗五嶽遊

立秋後三日得二侄並侄孫家書

萬里書來印籀紅慰情何但萬金同懸絲性命幸存活掃地生涯甘阨窮老去憂心長似醉秋來衰鬢亂飛蓬故園未有西歸日且願平安信數通

施明可自湘潭還霅川以詩編相示摘其中重陽一篇次韻題似明可

勌遊何似雁隨陽愁緒知添幾綫長歸路驛梅多未破吟邊汀芷藹餘香寄聲鷗鷺舊同社可柰鷖鳬紛著行乞與東風一吹送偃松猶及共流觴

重陽卽事

爛漫三年藥市遊饑驅忽到字江頭淒涼風色欄幹暮靉叇晴雲防防秋紅葉不知人恨逺黃花慣與客供愁諸君正爾癡官事誰共髙吟百尺樓

題秋芳菊蝶圗

故山嵗嵗霜秋杪手折黃花岸接防粉蝶笑窺人老大玉蛆撩動句新奇雨荒靖節醉吟處風亂韓慿飛舞時臥展新圗續歸夢晚香有味我同誰

子思賦中秋翫月詞借韻作詩

山路相呼遊冶盤何妨月下更追歡情知一夕秋無價防徹三更酒未防衰鬢侵愁羞自照回腸索句大應難可能散髮扁舟去一到垂虹亭上防

以梨橙寄景韓景韓有詩來謝因和韻奉答

離腸不耐食張梨並裹橙金遣使賫薄饋羞同園吏菜好詞空費外孫虀含消漢苑夢頻渇霜落洞庭書續題莫遣楚嬌多勸飲怨歌難解太常妻

和洪司令春日客懷二首

寂寂春愁何許來詩翁得句淩歐梅一百五日火將換二十四風花遞開玉壘新詩未題徧鏡山歸夢寧須催人生田舎差足樂我亦欲尋榿木栽

好風排闥錦囊來咀味眞如渇望梅櫻筍算無多日事棠梨約有幾分開社醅熟倩提壺勸春種忙應布谷催早願時淸歸亦好小山幽桂賸須栽

和可道約同館於都統衙

至理同孔老瞿客塵覺似漸消除一生嚼蠟有餘味兩載離家能幾書君已灰心參祖意我猶滯相問童初寶巖不作桑間戀楡館能來慰索居

謝檢閱牟存叟袖啟相訪

井絡西瞻刧火殘天涯執手語含酸鄕人爲把子虛誦國典能推良吏難老我棲遲同燕雀送君翔翥上鴛鸞長風借與還鄕便猶喜白鷗盟未寒

爲王山尹子渚賦潛齋末句寄聲葉新之

斯文宗緒自河南妙處元非故紙鉆萬里夢歸伊闕逺一牕靜對玉峯攢林深霧豹南山隱海濶風鵬北溟摶刻楮自憐無一補寫心寄與故人防

彥尹侄追送至南江

猶子匆匆遽索違三甥小住未爲非追隨寛作一程計摻執那知幾嵗歸唳鶴警寒排字密浴鷗嬉暖著羣飛物情撩我離情黯射防催來覲日畿

送葉鎭之釋褐授信州推官歸臺州

天涯一見便綢繆二十年間詫兩優不以聲名誇眾雋欲將文行輩前修懷章趂酌椒觴壽分幙還尋璧水遊蜀客念歸歸路梗卜鄰儻許傍丹丘

別淩雲士友

三生緣法熟嘉州乘興俄成十月畱山水縱觀方得趣交朋莫逆忽抽頭淋漓張飲梅花岸慘淡分攜杜若洲恨欠白崖陪杖屨春風和暖及同遊

別謝徳芳

艤棹江幹得欵畱曾將避世與君謀誰知事變卽勘定端借儒先寛顧憂分陜續書勞防計借籌偶暇語綢繆分攜竟作春風約梅驛瞻云黯暮愁

別帥垣登舟溯江

暫來偶作兩旬畱下榻慚非孺子儔西閣夜防猶跋燭北嵒晚霽趣歸舟髙城回首煙波暝短棹支頤水國秋嵗晚束書岷下去梁園空復羨枚鄒

和喬擇善別若水韻

尼嶺飈遊不可期寥空無路寄幽思階蘭競秀有誰省貝錦傷讒徒爾爲黙坐勿書殷浩怪擬騷休作楚臣悲君防雪澗淩霄幹長有緑滿枝

沙津連日風雨阻行舟發卽晴寄李成之

江陵五日惡風雨知我欲行舒小晴渺渺雲沙連恨逺煙樹喚愁生上牢下牢險入夢東瀼西瀼詩有聲同是天涯更分手銷魂風月與誰平

虛舟相逐至嶽陽錄示舊日避風詩和韻紀事

系船三日風當止雨欲逗晴雲亂飛沽酒店家都是薄買蔬山市晚方歸客裝淹速信難料友社歡諧知可依喚起元眞共心賞桃花流水鱖魚肥

得臺檄視堰至上皇設黃籙防親友自逺而至者孫承父表兄用晦弟彥威有年彥尹彥濟四侄勝父王甥虛中句甥司馬行父宗人季然共十七人次日首途久雨開霽

肅敞芝壇大面峯擬慿方寸遡璇穹夜牕滴盡三更雨曉霧吹開萬壑風孤鶴肯來隨伴去十相逐賞心同未應佳气髙臺擅一覽西岷面勢雄

成都逾旬陰冷深冬時節借館超悟得子敬徳夫二兄相晤語差慰寂寥

屯陰不動紫金盤三月淒風橫作寒待旦重衾才得暖感時對酒只長嘆黑雲何日三捨避黃道中天萬目防不有對牀淸夜語客懷何以解憂端

送道傳侄補中國學二首

竹林挺挺固多賢子更姱修鼎盛年一縷千鈞扶世緒三條八韻壓儒先辟雍振鷺翔而集幽谷鳴鶯自此遷可但積分縻好爵事須學識細磨研

冰霜一節感親恩褒詔東來耀裏門孝敬自能通造物否臧勿用較煩言靈椿未老須三釜折桂歸來共一尊須信倚門朝夕望未容六館駐何蕃

余拉威濟取山路歸家用光獨溯江再和見貽仍同賦

冠藤衣葛自蕭閒嵒壑精神繪畫難著腳兔庭聊試險同盟鷗社未應寒快晴山色凝朝采急雨江流吼夜灘近日詩情差覺勝賸加礲錯怕人防

遊中巖晴煙如春尢覺林壑之勝也

晴嵐煗翠中巖寺十二年間得再遊三筍龕深香不散萬松山擁霧難收鷲峯付囑𨿽常住雁蕩經行豈易求欲識老師眞面目白雲深處澗泉流

陪尙書遊中巖夜大風雨尙書及任卿史石泉皆耆年徳淸諧季並余以晚輩侍

中天臺殿倚竛竮憶昨深登六嵗零霧鎖巖扉須玉鑰云扶革履上靑冥三峯靜對厖眉秀雙璧驚回醉眼醒風雨三更龍象集祖師意防付誰聽

泛舟登弁山祥應宮之絕頂望太湖窺黃龍洞過倪尙書雲巖

蘋浪蹴帆移別浦筍輿邀我度遙岑雲開震澤水銀溢風掠洞庭螺翠深神井千尋龍起蟄幽巖四面石成林蘇仙詩句倪公賦【倪尙書有雲巖賦】萬古淸風僭嗣音

道山諸丈置酒飲餞秀埜園以詩謝別

去國飄然一障乘都門祖帳集華簪黃梅未雨熱如沸白葛當風涼滿襟江國頗堪千里寄蓬山遙想五云深論思禁闥須公等肯念交盟數寄音

遊道何二山晚飲倪氏玉湖

艸艸盤蔬一酒壺虎巖小憩轉金輿靜觀生物春風裏笑拂詩牌刧火余【余有舊題一詩牌火後尙存寺僧掲之雲峯閤】散防松陰寒悄悄擷香梅逕雪疏疏歸航未迫西山暮碧浪湖邊防网魚

馬當山

往事空聞傳記誇石磯依舊鎖晴霾定知貝闕通溟極誰著叢祠倚斷崖乞與一帆風借便應憐萬里客傷懷文章有體神知否霞鶩𨿽工語類俳

夜過馬當山

獨載詩書趂野航自憐漂泊度時光殘年準擬登牛首連夜匆忙過馬當古廟荒寒江浸影斷崖淒慘石凝霜壯懷未分甘衰老回首長懷恨更長

廬山雪

倚天無數玉巉巖心覺廬山是雪山未暇雙林尋淨侶試招五老對蒼顏逺遊借問有何好勝賞何曾容暫閒卻恨此生雲水腳誤隨人去踏塵寰

姑蘇臺

館娃陳迹久蓬蒿畱得蘇臺數仞髙隔水雲山靑斷絕繞城溝蕩碧周遭遙憐讓國淸風逺忍見連艘戰血鏖滿目淒涼千古事長洲仍舊栁如繅

絕勝亭

入眼江郊杜集中勝遊何必恨匆匆糢糊樹木丹靑古詰曲汀沙篆籀工昬曉之分含一气乾坤底處是全功西南佳境冥搜徧總合亭前立下風

題江東陳氏江亭

漁艇閒撐過水東亂雲含雨晚溟蒙絕憐郊墅依林壑更拓軒牕貯竹風剰與煙波開靄杳卻須菑翳略疏通閒居可忍虛吟嘯載酒來時社友同

題巴東縣秋風亭

萬山寂寂巴東縣千古堂堂冦長官野水可無詩問訊秋風長對淚汍瀾著樓無地盡渠詫折箠立功非我難君防公安一梢竹向來許國寸心丹

同楊景韓飲虞獻子江亭用壁間文與可韻

晴灘屬玉翫煙霏照眼瑯玕碧四圍堂防白茅娛子美江吟淨練憶元暉誰家鼔吹觀遊去何處笭箵罷釣歸尙想江南圗畫裏風帆夜落道人磯

自七曲祠下乘馬至上亭二首

徵鞍不怕朔風顚攬盡魚鳬气脈全秦嶺劍攢靑不斷潼江帶小碧相連五雲樓殿元皇宅一柱西南半壁天分職幽明兩無愧玉闗快馬洗風煙

仗衛森嚴九虎闗從前錯爲敵人寛那知黃竹瑤池夢歷盡靑天蜀道難回首煙塵三輔隔驚心風雨五更寒淋鈴一曲上亭驛好並千秋金鏡防

宿驛亭和前韻末句屬可道

千里因人作逺遊一畨風景釀淸秋眼明驚羽新碕岸心折狼煙舊戍樓山驛解鞍才晚霽夜牀驚雨滚溪流壁間唐律須揚防卻恨宗風隔果州

遊玉林午飯九曲池觀偃松過法華院至上方觀東坡題柱晚至沈氏小玲瓏施兄攜酒來防施本成都人僑居湖三世矣

玉林散防才亭午九曲流觴對偃松脫盡皮膚見眞實臥防桃李競丰容上方細防錐沙刻丈室連澆玉乳濃蜀客相逢天萬里不妨暖酌小玲瓏

劍門

壯心低劍類藏北度闗山稍激昻誰遣五丁通蜀險擘開雙劍倚天長山川豈爲姦雄誤形勢終歸道徳彊輸與雲遊癡寶志喦前冷防防興亡

過萬里橋辛巳春仲二十五日送別先君於此俛仰四年不勝感愴

漲緑平堤萬里橋安輿欲去此遲畱了知薪盡無餘火猶復情癡認刻舟終古不磨方寸恨深恩未有一分酬回頭菽水中年樂擁袂泛瀾涕莫收

曉過羅江縣

霽云破曉湧金盤夙駕馳驅萬古安云蓋展開山色潤【羅之上有云蓋山寺甚秀】羅紋蹙動水光寒周遭曲港栁雕碧防綴遙林楓渥丹遊子莫誇工覓句竟輸老衲一蒲團

東川懷古

平生不踏東川路乘興春風爛漫遊文冢姓名懸日月書堂寃憤慘林丘欲呼千載醉魂起那復少陵詩句遒啼鳥不知人意緒弄晴剛自說春愁

步自南定樓至海觀

南定樓西徑女墻等閒傑觀借相羊山連六詔夐深阻城挾三江交渺茫薄晚渡船人意急淸秋倚檻客情荒乾坤殺气淒涼甚浮海吾寧逐磬襄

浙江觀潮

浙岸攜觴差一日秋風吹爽軼層霄怒濤奮擊三千里壯觀元同十八潮蓬閬何曾雲海隔偓佺未散玉京潮琴髙背穏容追逐借與天風逓玉簫

十日祭先農拂曉過劉寺

喔喔晨雞喚出城籃輿兀睡忽天明偶因半路松招客始覺空山雨未晴蘸水一梢偏韻勝攙空萬壑自天成奉祠猶得搜奇觀始信容臺職最淸

綿竹大中祥符寺通悟聖師所創寺前老栢系師手植因賦此

六百年前事異哉二龍委骨致瓌材𨿽然懸防識興廢要以無心爲去來寺裏塔模天竺樣門前栢是聖師栽若將鴈嶺較喧寂寂定光中定一咍

賦栁池寺防國靈泉【僖宗幸蜀病臥寺中飲此泉得愈賜此佳名】

忍淚淋泠過上亭栁池泂酌重消魂脫身蜀道千山險屈指開元防葉孫鴆毒由來藏袵席瘡痍未易補乾坤行人但賞三泉冷興替相尋可復論

借宿靈隠翌旦曉粥後步遊上竺

華鯨吼粥月朦朧滿意枝笻落手中金碧三分靈鷲嶺煙雲髙峙補陁峯一貧未辦莊嚴供【禦前所供寶冠纓絡玉瓶玉鑪金鉢分茶盞】九品堅持憶念功欲問耳根參透處曉寒山靜數聲鐘

題總持寺

息臺山上最髙峯異事相傳管氏童【三官松下奕棋爲管氏童延壽籍此山之本事也】檀幣昔嫌三窟擅齋盂今喜十方同【曩爲律居分三房施金皆爲僧所擅自參政李公請爲先福道塲擇僧茂終爲開山拓開兔窟並爲十方丈有叢林气象】中宵急灑竹間雨萬壑俄喧松下風欲記徽弦寫心事賞音喚起石林翁

題羅江云蓋寺二首【山中有羅仙車轍迹紹興中有權老詩甚佳】

云蓋山前往返頻過門不入愧山靈晚煙莽蒼亂流去夜雨淋浪欹枕聽徧索寺碑尋往話但餘轍迹防禪扄老權有句堪呈佛誰爲援毫刻翠屏

處處名山屐齒畱盡忙也合此閒遊重樓髙壓靑螺頂二水橫分白鷺洲嵗月盡饒僧結足風煙耐與客消愁紅塵岐路重回首車轂憧憧古益州

遊永康靈巖寺【寺有十六大士古像冀國夫人石經半藏魚鳬洞多有遇之者】

詰曲山蹊逺世氛荒寒古寺薦鑪燻淸泉迸石韻寒玉翠邏倚天施白雲半藏石經眞健婦一龕古貌現聲聞遲畱恐遇魚鳬叟嵐靄浮空日易曛

覽鏡鬢間兩三防雪

志士傷心髀肉生寒儒努力在靑春課書恨失囊螢聚覽鏡驚呼鬢雪新嵗晚何妨勤秉燭行迷猶可復通津余功剰暖丹鑪火莫待幽人喚孔賔

和程使君勞農仙雲山拜揚子云像蔣丞相墳

使君文采郁卿云聲利塲中三沐薰繭紙晝閒臨晉帖魚膏夜永課皇墳劭農懇惻車頻駐弔古淒涼酒易醺笑我坐牕甘獨冷吟情彊半被愁分

挽虞提幹仲房

滄江亭上極綢繆況復蘭階托勝遊邂逅磬川分別袂傳聞邊邑費良籌諸公推上靑雪轂一夢驚移夜壑舟生死交情那忍負霜風吹淚錦江頭

挽廖山父

忘年幸接使君遊仲氏論交意最稠桂蘤方防霏月露蘭芽何遽隕霜秋遺編薈稡兼三傳英气崢嶸閟一丘忍見翣車隨二老彭殤試與問莊周

挽順慶使君寶章李十三丈二首

東齋嫡子巽巖孫醖釀詩書气味醇桃李七州春不盡松筠一節晚彌新卹章峻直寧王寶治行髙推漢吏循四尺墳前千字誄淸名不與迹俱陳

金相玉質素心降每見令人折幔幢亦有薦敭當使傳若爲淹泊只侯邦欵門心訝三醫謁藏壑舟驚半夜扛掻首薰風丹旐舉些歌淒斷不成腔

覺空寺

箯輿選勝暑風輕渺渺西岑得化城應供佛元無住相教忠皇爲錫嘉名【諾詎羅尊者化茗供於防頂楊文安公請爲薦先福道塲易名教忠】竹牕櫛髮晨光薄松徑褰裳午防淸安得一單長寄此跏趺靜防篆香縈

謁普徳崈徳懃濟三祠【祠在炷薌虎頭山】

冠建芙蓉佩綴瓊水沈馥袂謁靈君支分一道岷山雪鼎峙三宮玉壘云露積大田雙象鼻駿奔全蜀萬羊羣百年徵調何當息乞與乾坤淨戰氛

謁周孝公祠

斬蛟潭近欵叢祠逸少行書小陸碑穹壤英名長不冺烝甞故里有餘思排門簫鼔競禳賽挾彈羅紈羣笑嬉煮酒流霞魚饌玉荊溪可欠我題詩

臘月二十六日部宿雪甚登天官防後亭子

衝寒趂襆靑綾被奇事妝成白粉闈老怯憑髙銀海渇因引滿玉池肥七旬蜀道才通信兩月淮壖未解圍澒洞憂端深似海鬢霜爭與六花飛

成都蕭寺度臘卽事示彥威侄二首

瀟灑僧廬蹔此畱靜防急景意悠悠戲呼道韞詠飛絮況有阿戎同頌椒三考癡頑成底事一同親愛外何求囊無儲俸貧如舊謾整圗書訊便舟

掣電光陰不可追回頭四十九年非萬緣勘破姑隨順至道精探識指歸感慨未能忘世慮因循深恐悞時機寒牕細話經綸防來嵗昕廷爲發揮

同二侄一甥遊靈隠淨慈寺

韶華倐已三旬過南北山分兩日遊翠邏晚寒催暖酒緑楊風軟緩移舟無多官事妨行樂有許吟情奪隠憂三揖孤山林處士泰和容許隠巢由

金山寺

畵圗省識金山面短褐風吹入畵圗玉鏡臺空螺髻直海潮音散蜃樓孤歸田擬共江神約鼔枻容追越相逋百一十城才發軔指南端不負文書【善財初參徳云比丘於妙髙峯卽此山也】

熙老拉泰叔同伴山行由馬溪寺攀躋險絕歷龍洞上羅漢洞洞前小庵極幽邃下有龍潭潭水窈深一緑蟾蜍踞坐石間意若神龍守防者抵暮還憩雙峯閣防十三夜月和泰叔韻

扶攜羅漢洞前去誰信此中天地寛澗水翻成千偈快嶺雲肯放一塵幹倚巖庵好無僧住積石潭深照影寒歸對雙峯防月吐薇花浴露色如丹

訪云端庵居

夢想云端路屈盤幽尋今果到云端三間矮屋煙霏擁一片閒情宇宙寛土銼間搜靈藥煮天壇不遣篆香殘誰能好事時供給結足空山也不難

叔存侄伯仲拉登平蓋觀

彭模來往無虛嵗平度山才一度遊卜宅舊傳楊蜀郡【蜀郡太守楊洪之故宅】題詩宛在薛嘉州【薛能詩刻】江云杳靄吞天逺松檻蕭寒喚客畱欲與殊庭追古意略須桃杏植巖幽

長生觀拜謁碧落侍中觀巨楠

功行三千未易圎活人陰徳最爲先一瓢酒釀春江醁百尺楠藏洞府天道骨想從祖受髙風應許裔孫傳【侍中七世祖曰逍遙公漢昭烈召之不起】珥貂碧落猶官府何似鞭鸞陪散仙

八月十日夜夢登靑城最髙峯醮仙官醮罷同羽士二三人散防月下濯足澗水意甚適也推枕惘然紀以唐律

崒孤岑碧四圍分明佳气是祠西星壇醮罷天如水羽褐追遊月滿溪眞境可容兵刼壊天涯長恐夢魂迷煙霞舊侶今誰在還肯丹梯手共攜

九月晦齋宿太一宮都監姚髙士示劉長翁及湯仲能諸公唱酬詩軸因和韻二首

擾擾東華車馬塵煙霞何日拂衣襟空花想已銷浮念枯木猶能發至音白鶴不來紅日暮金鱗自躍碧潭深五千言外無餘防苦更研朱學洗心

孤雲蹤迹混風塵藹藹陽和滿一襟招得鴛班同勝賞肯教牛鐸嗣淸音庵當黛面雪霜峭洞鎖玉臺煙雨深何日與師攜手去胎仙同防舞琴心

祝聖淸旦登星壇唱步虛下壇曉霧四開晴景熙然

峻極先峯接絳霄佩環催肅大昕朝步虛杳渺吟崆峒飈馭依稀駐郁蕭擬效嵩呼騰漢闕細聴天籟響虞韶班回徙倚危欄望紅日初升宿霧消

山中醮後一日雨雪仍畱山中霧雨溟蒙混然如一气未分也

香霧回翔八景輿帝觴邀我適華胥戲將餘瀝作零雨旋有六花飛太虛意恐混淪凝祖气心疑圎嶠沒歸墟題詩不作人間語呵手殘鑪小楷書

登伏龍觀防雪和張權父韻

暖日噓云釀六霙一元亭毒嵗功成霓裳舞散廣寒殿鶴氅朝回七寶城決雨會防三月漲屯邊全要萬倉盈離堆邂逅成奇觀一笑能令萬慮輕

欽定四庫全書

滄洲塵缶編卷十一

宋程公許撰五言排律

行黒水谷三十里以耳目聞見有賦

自過三泉境紆回穀道中居民𨿽漸復生理頓成空敗屋翳蒿逕頽墻荒棘叢稻田多宿莽麥隴間鋪茸耕織豈當廢傷殘甘忍窮遑憐已死骨使得掩幽宮梨粉偏饒白桃腮也自紅羇遊愁滿眼感憤气塡胸家計艱營葺人謀有異同熟爲根本慮無使浪施功【末句謂招納秦鞏】

大雪同楊景韓程子敬登寺樓

雪中佳士集同倚寺樓防晃蕩迷滄海空明迫廣寒重城和气浹萬井語聲歡瑞接三冬白憂寛一寸丹漁船尋剡曲戰馬渡桑乾天意俱慳與無氊分冷官

遊東坡和柯山潘邠老舊賦

防惟廊廟具歲晚落江湖豈不三緘舌深慙七尺軀若爲周士貴翻作楚囚拘詩欵催供上皇聰莫可呼孔融成幸免桞子豈眞愚瓢酒那能醉叉錢可得腴貧𨿽無四壁夢不到淸都赤壁一枝笛寒溪十幅蒲故交同縞紵廢壘借耰耡未分徑爭防可憐錐也無是非端自定流落坐成迂四海老泉水一時丹穴雛士皆憐大器手不轉洪樞擬問靈蓍卜難憑造化鑪喑喑櫪下馬泛泛水中鳬富貴危探虎煙波夢釣鱸定知鏗捨瑟終不亂吹竽榛莽開金地江山稱畫圖何當麾斗柄相與第天吳生世須如此不然非丈夫

送憲使江寺簿赴召

沃野三千里春風十六城顧憂寧易釋遣送定非輕憶昔光華賦隨軒老稚迎根株探吏蠧屙癢察人情漢网寧疎漏周原數按行堰渠丰防防犴戶絕笞榜六詔寂無警三農容雜耕與民爲父母斂惠到孤江漢今猶昔人才世載英頽流無砥柱公道莽榛荊能使薫蕕別端由藻鑑明綱條𨿽整肅襟度乃恢宏行路無思犯濡絲已載賡前旒應渇見方底趣終更豈有坳堂水能容碧海鯨佇翔幽谷羽入囀上林鶯聞道宗風媺推髙月旦評榮非同象笏愛亦異金籯博士尢姱節端公更直聲流芳鐫琬琰仍世盛簪纓早並膠庠彥同爲館下生詩書勤澡濯聲譽響鏗鍧棘路仙班近麻壇守紱榮徒勞將使指未足展修名王事猶多難朝陽待一鳴吾君元盛徳廟算豈佳兵鷸蚌牢相守貔貅滯逺徵秋砧霜滿戶曉角月連營縱幸齊疆復難輕海上盟所憂新鬼大何日泰階平世論難撐拄天時防擴淸狼心寧易厭魴尾恐加赬椎剰無餘算絲何忍取贏急須元气防可使內憂並否極當逢泰屯余合遇亨絲綸九天下羽翼一朝成已卜皇圖永寕憂敵勢勍公歸瞻負扆朝罷謁阿衡勿吝謀猶吿頻將底裏傾致身須豹尾平武卽鵬程有客靑衫陋逢人白眼瞠愧無長防舞愁對短燈檠天憫龍鐘極身遭鑑賞精鹽車華錦繡土皷發韺防披豁叨深眷暌違耿素誠誰云鴛序逺忍欠鯉魚烹願效鷹鸇擊生憎虎豹獰送公騰召駕撩我動心旌湔祓慙褒衮淒涼乏報瓊松筠靑不落防取歲崢嶸

又上座主李左史八十韻

江路三年別心旌萬里搖登龍空有夢蟄蟻困無聊側聴除書峻深期廟論調方防儀玉筍胡遽理蓀橈在昔推華族於今壯本朝談遷承緒逺坡頴更難超江漢英風迥堪輿間气饒文傳千戶印和備九成簫撼地喧雷鼓當空插斗杓靈韜逺見瘦鶴峙孤標久矣駑陵驥淒其鵠避雕與時爲凖的立已有科條蚤歲趨嚴詔修名聳百僚靑藜窺夜讀紈箑障塵飄洊綰藩侯紱連驅使者軺通才期用世所至藹騰謡將略雄諸葛皇靈格有苖帝思前席問命下賜環招敷奏趨丹陛防榮逼紫霄一朝驚玉立三館防纓彯曉露坳螭潤春風砌藥嬌倚才兼夕拜專對禠天驕艸詔鑾坡夜橫經鶴禁朝紫荷班已峻黃閣路非遙感激君恩重傷嗟世論澆維時憂旱暵大地徧炎熇公道荒荊棘輿情渇蓼蕭直前臣語戅蹙聽帝心怊剪爪晨頒綍濡膏夕灑瓢孤鳴知鳯瑞眾疾柰鳩佻賈勇封囊上噓回士气消防門獰九虎利吻噪羣鴞自古譏簧巧傷人甚骨銷吾身任江海公論付芻蕘姱節寒冰雪歸情遡汐潮鷺鷗波浩蕩龍鶴夢岧嶤雅量陂難撓身心栢後凋不妨閒袖手冷防疾揚鑣詠艸春波緑移牀夜雨瀟湖邊鴻並影夢裏鹿藏蕉庸俗偏酣豢淸風久寂寥菉葹紛蔽戶蕭艾服盈腰甘作墦間乞眞成陌上挑迷途爭窘步俚耳怪聞韶主自明如舜人寧免吠堯與時𨿽落落任運獨囂囂正論何曽冺羣公莫誤料邦基期奠鼎鄰火逼回飈漫倚泥封谷徒嫌斗擊刁防疽𨿽蹔逸廢食可禁枵嘗膽當忘食求衣合在宵若爲人杞梓空使侶漁樵蠟潤東山屐塵漫北闕貂牙籖搜蠹槁畫舫防魚跳回首堯天濶驚心郢路迢僕夫悲馬局詹尹拂燋忍使遐心寫懸知睿想翹天街催並轡里社恥題橋慨念材成就艱如器琢雕扶持非有素運用恐無繇康世先營度猶農待勸劭可容苗亂莠莫使榝侵椒議必和平勃忠無棄董晁皇皇賢路辟汲汲將才驍不廢菁莪育精分玉石燒人心如眷眷天理自昭昭蓄銳勤耕渭乘機速渡遼定人激厲可使气嫖姚催促元勲紀歡呼敵首梟明知霖雨渇不用鼎烹要豫卜中興漢毋徒小惠僑寒儒鉆蠧簡雅志自垂髫有夢騫鵬浪無心翫翠苕憶曽持鐵寸誤辱采桐焦步想長楸展癡成大瓠呺長懷梧鳯表屢賦艸虫喓官冗盆繅繭身覊甲附蜩不辭行役倦願奉燕居夭抱璞求礲琢荒疇待蓘穮木如許贈誓志報瓊瑤

上曹憲使五十韻【曹公名器字叔逺】

驥不稱其力文當與徳兼褊能多悻悻小器或惉惉行世吾誰與窺公意自厭秉心溫以恪植操靜而亷信矣天資媺加之學力漸巖巖疑壁立灔灔乃淵潛李杜波瀾闊黃陳律令嚴鏗鈜諧律呂璀璨溢緗縑振采賢關辟防榮物議僉董帷終日下戴席幾重添江漢荊之望防魯所瞻鷁飛俄引郤蝶夢一何恬萬里紆朱紱孤峯對白鹽淸吟憑月檻長嘯倚風檐偶過伊川洞髙褰刺史防簡寛疏訟缿惻怛到窮閻治行流江海除書降陛亷六條頒屬部五聴察蒼黔紫塞塵方暗紅巾黨未殱人情彌震洶鄰境倍危阽所恃福星照能令妖熖熸民皆欣抃手公亦笑掀髯鳯綍摉才切驪珠信手拈春雷掀舊蟄秋月吐新蟾平似衡加石明如鏡出奩薦賢應受賞端防不須占世路吁猶梗宸秪自惔飛書星較速多壘日相覘曀霧中原慘何時聖化霑廟謀須謹宻人意惡猜嫌裘葛如無定膏盲豈易砭內須和鼎鉉外亦倚珠鈐頃者益謀帥胡然心執謙有才空置散蓄憤可能忺人物何其眇公朝忌者憸幾曽明察察競作息奄奄我自芻蕘侶情酣筍蕨甜輟耕憐觳觫貪餌彊喁噞昔戀頭縮今愁馬口箝何階羣玉府入手萬牙籖憔悴投林翼蹣跚上竹鮎自窺談屑璨屢詫筆鋒銛愧甚享金帚慙如倚玉蒹素懷長北闕流景恐西崦天久思平治公當贊景炎入應扶紫極出則擁朱綅謀必先康濟才宜抜滯淹豈聞春發育而間物洪纎執禦心無斁題詩筆欠尖淸波一引手濁水脫膠粘

上瀘州楊尙書四十韻

淸瑩玻璃水巉巖石筍峯孕才供世用有道致時雍閥閱宋淸節源流唐靖恭異時先太史司匭事光宗忠憤排黃闥憂危溢皁封扶顚重立極渉筆但司農餘地勤菑獲連城薦璧琮羽毛參薛鳯頭角半荀龍赫奕誇分鼎鏗鍧響大鏞雲霄才直上時運快遭逢袖馥麋丸賜蕓繙蠧簡重亨衢無齟齬按轡獨從容監寺𨿽平進班行嘆乏供賜茶經幄暝濡筆殿防彤曉陛荷囊擁春墀革履跫時來如邂逅慮逺妙彌縫霖雨睿思渇雲山歸興濃入辭親黼座宣勸灩金鐘可使安耕稼無勞訪枸笻錦衣華故里茸纛拂遐衝龍駕攀無及烏號涕莫從嗣皇初訪落達孝極思庸故老尢紆眷庭臣孰比蹤威名震滇僰治體嗣黃龔白羽閒春燕黃埃斂夕烽官刑懲縱暴民气化醇醲北定風檐敞西來雪浪舂憑欄聊放目憂國若爲悰褒詔煩因任眞祠未許慵定知頻側席胡不趣追鋒念昔聨葛防談及菲葑駑駘勞剪拂礦質費陶鎔冰谷窘寒凍石田加蘊攝齋時緩緩禦感志忪忪世論方膠柱人情謹防癰遲公歸爕理爲國掃防茸遡日孤忠炯飛霜兩鬢松欲酬靑玉案何有色絲胸自笑疏頑甚猶須砭劑攻兔絲𨿽小艸千丈托長松

壽茶使三十韻

湖海裒英气星凰瑞聖朝黃鐘回暖律紫毳下層霄平武登巍選髙才局下僚一朝翻渤海萬里羾扶搖遷次更州牧澄淸奉漢條帑藏參防計閫寄竦嫖姚帝想重闗阻云連八水遼近知敵運盡不復舊時驕遣送紆天寵將輸伏使軺艱難須力濟氛祲覺潛銷還把天隅繡來題駟馬橋畱良無復恨擷秀自應饒倚重藩條布尢先政理調根株探吏蠹袴藹民謡流地金錢溢褰風錦幄飄異時司牧永日但逍遙誰似躬行美能知燕處超兵廚疏螘味訟牘列牛腰苦節同儒素淸風起俗囂世途猶梗塞士气況陰消竭澤無餘算何時罷擊刁定知虛寧久可卜賜環招經世須材略猶農力蓘穮牧時宜解瑟渇治急聞韶豹尾催持橐蟬冠合珥貂致身期丙魏耐老並松喬笑我同溝斷惟公賞防焦窮棲官署冷阻侍燕居夭春信梅先覺霜天栢後凋殷勤眉壽祝持用報瓊瑤

七言排律

餞祕書郎劉侯出守龍舒分韻得亭字

皖伯防封有故城新堂猶寶李翺銘三峯秀出塵區外二水空流戰血腥在昔建邦專地勢祗今誤計寄沙汀集鴻底處容棲宿冠鶡何人稱使令輪對適當三館彥忠純能聳四聰聴俄聞命綰邦侯組是名題禦坐屏地有險夷何可擇事方艱棘不遑寧扶持羸憊爲耕叟収斂姦雄作戰丁遺愛重尋朱邑廟壯圖仍訪呂蒙亭可能舊觀珠還浦試拓新規刃發硎少待烽煙淸紫塞卻持筆槖侍彤庭男兒莫作分攜恨勲業相期汗簡靑

代壽李參預鴈湖先生五十韻

仙李蟬嫣系緒長丹崖譜牒自曹王滔滔江漢流波漫濯濯芝蘭奕葉芳陵井已偕儒術顯巽巖尢擅史才良楡枌倍借千鈞重閥閱髙騰萬丈光在昔五之皆瑞晉只今三薛共推唐何人說似公初誕趺坐從來見未嘗不是老耼鐘瑞異也應太白減精芒直從上界飄霞佩來向塵寰艷織防疑夢無因嗤衛玠問炊不饀比元方鯉庭早熟蘭膏讀蟾窟濃分桂子香祕館繙書推博洽著庭防史極精詳歸來兩郡驅紅斾還入修門荷紫囊議禮挽回周典制代言直似漢文章一朝誰作兵端啟萬里應勞使指將射鴈子卿歸亦幸棄豚竇憲勢方張披肝九陛獰羣吠回首三邊已戰塲妙選何心榮寵利扶顚有意爲周防事難忍作抽身計幾宻方明疾惡腸鸞鳯得朋應漸集鴟鴞鎩羽可能翔魚頭熟念衣寛帶虎士歡趨气湧湯詔下九天銜袖滿人知二府畫謀臧古來所貴眞儒用天定何憂敵國彊刑典已先明兩觀和盟便許復侵疆論功自合專臺席防口胡爲弄巧簧三載峩峯聽鶴唳九年里社祗藏疏疏竹色橫靑灔灔湖光映畫廊曉案聖經研蘊奧夜窗古史閱興亡煙霞雅趣疑成痼風雨淸吟樂對牀誰遣白駒歌逸豫未應緑野久徜徉情知蕭艾糅芳澤手藝衡蘭儲糗糧擬輔皇輿休僨軸莫令中道嘆無航新銜寵自乾坤施繼廩恩疏雨露瀼公論在人元不冺精忠報國諒難忘慨思周道憂如搗常恐豳風怨缺斨九世陵園無復理百年玉帛不能償鸞旂龍馭猶西淛貂防狐裘滿大梁休怪窮猿能倔彊且防新羯重披猖夢疑謝駕逰春墅望渴商霖澤旱秧借問孤舟橫野渡誰爲一柱屹明堂防防馬首遮於叟並遣籌帷出子房勤卹民心延命脈精搜人物整朝綱國威久憤寧終屈事防時來豈有常決眥三階明象緯爲渠一矢殞天狼日髙宮綫初添繡霧滃門弧記設桑盛事滿堂皆象服榮觀三壽簇霞觴擬將善頌祈周斗空有遐思戀孔墻期與八荒開壽域也榮枯枿舞春陽詩書澤厚牀堆笏竹帛勲髙繡織裳與國同休山若礪公難老壽如岡丹成卻結喬松侶駕鶴三淸樂未央

送別制置董侍郎東歸

荷囊曉趂紫宸朝玉立堂堂侍冕旒帝爲蠶叢精擇帥詔頒虎節往分憂旌幢云合三千乘錦繡春濃六十州儀鳯雅應爲國瑞烹鮮何忍與民仇陽和噓暖松州雪膏澤長隨錦水流酒賤途歌喧夜市彘肥社鼓響春疇教條寛簡難輕犯鑑戒髙明不暗投建學文翁先美俗雄邊徳裕有良籌若爲殿角頻憂顧何恨天涯久逗𨖻幾度璽書頒北闕四時朱履簇西樓神全削堊無機露徳厚如山鎭俗浮邊騎誰令輕犯塞羽書忽訝急飛郵禡牙往度重闗險建旐那容一刻畱明月三更悲鼓角晴煙萬竈宿貔貅乘墉妄意窺吾境奠枕何由柰敵讐忠孝全軍齊縞素嫖姚列校奮戈矛金牌不與全腰膂鐵冑安能芘髑髏戰勝遊魂驚鋌鹿凱旋享士趣椎牛三秦席捲非難事偏將星奔悵寡謀坐屈戎昭親防履申嚴師律戢姦偸人知福徳如中令誰省恩威似武侯過眼七年勞節制焦心九陛渇才猷賜環笑拆封泥詔疊鼓催裝下峽舟織錦何傷防口防憩棠翻作去思愁雅懷納納湖千頃外物區區海一漚書怪無心疑咄咄委懷何事不悠悠紛紜歸夢尋猿鶴浩蕩詩盟狎鷺鷗世事未知何日定才難莫若舊人求病深根本宜加防脈在參苓或未瘳徳望定須歌赤舄姓名佇見啟金甌蹇余政自臞山澤漫仕都緣迫釡區防棒乏材供擊斷鏤冰無技苦雕鎪豈期吏責寛三尺誤辱儒宗放一頭袖有神鞭驅欵叚意令蹇步逐驊驑生遭名徳爲知己誓企淸塵力好修桂檝穩飛三峽浪蒲帆歸赴五湖秋百年幾見輕成別萬斛淸愁黯莫収倚俟泰階明紫極未愁弱水限瀛洲槐庭何日堤沙築玉食須渠鼎鉉調議有異同宜審擇人無近逺要旁搜非才忍負知音遇引臂追隨萬里遊

代壽安宣相

帝祐炎圖合中興風雲嘉防契千齡石田旱暵須膏澤蟄戶陰凝聳震霆審象巖間同說命絕韋聖處見羲經立談解使梟羮爛餘事能空兔窟腥岌岌危機還奠枕恢恢防刃發新硎坐令含哺娯黃耉忍使供徭困白丁河帶已知申漢誓云和聊復訪湘靈歸來旌節華仁裏寄傲壺觴等大庭天厭防氛侵上國風傳飛羽警邊亭汗顏何限指空血膠柱誰云瑟可聽斧鉞重開都督府緌紳盛集小朝廷白波坐壓風濤洶黃紙恩濃雨露泠重與蜀民司命脈定知天陛渴儀形著髙何病棊難活事定端如醉得醒萬里車書寧久隔三邊鼙鼓幾時停西南屹立擎天柱子午長驅建屋瓴防見輿圖恢故境便紆公衮坐頭防無窮壽福由忠赤不朽功名付汗靑自笑此生同塞馬若爲有幸列侯鯖誦詩起爲蒼生賀南極星環帝座星

五言絕句

同諸友山行分袂言別五首

共蠟登山屐俄尋下水船到家人怪問滿袖挾風煙大面窈深處神仙碧玉壺孫郎妙心眼催作後山圖神都旬浹住大面欠窮探未盡山中趣重來賦蔚藍羅家隔香積天國近花坪何日同搜覧題詩索載賡名山徧宇宙歷歷紀輿圖安得身雲水孤笻自給扶

楓橋寺小憩

追憶丙申維夏與悅齋先生防畱連三日而別拂拭舊刻淒然久之主僧畱話借悅齋先生韻賦四首

云已安排雪天仍慘淡風防船投古剎撥火共談空寂歷少林壁酸寒飯顆山相逢如有舊示我亦無還往事驚心折三年撚指間西州門外淚華屋遽靑山唐人舊吟處古殿晝多陰欲去有餘戀片雲飛碧岑

鎖宿余半月得閒讀書喜而有賦

日月疾跳丸簡篇浩煙海弓旌誤誘去嘆息可中悔馬瘏僕亦倦得休苦無多剝啄復剝啄柰此分陰何薫風鎖重棘襆被去何勇私我幾日閒此意千金重晴檐防虛白夜燈耿閴寥自憐聲吾伊亦復如聞韶王事有期程稱意不可再寄言山中友勿誤靑衫愛

六言絕句

和雁湖先生病起自警八章

觀空得捨筏諭示病無散花天從渠幻起幻滅我自燕處超然

葆光悟老子說防仙續景純詩木鑽可使石透槃水猶嚴手持

專气如嬰兒相觀心得宿命通認取無聲無色了知非瞽非聾

三關中隠玉閣七言味在蘂珠妙得養生眞訣善刀四顧躊躇

學仙寧復華念爲士苦畏四鄰鐵彈茅茨何在兩翁心豈違人【鐵彈張四郎故事茅茨賦朱祭酒也先生作小室以奉二仙】

殘編幸出壊宅滴露何能闡防萬古聖賢心法未饒西竺傳衣

永夜朝元騫樹蕭晨晞髮扶桑妙處本來一貫何異心齋坐忘

貪夫孜孜爲利烈士汲汲徇名誰似先生元尙名標七寶宮城【道書都玉京有七寶城太乙眞人頌舊璨七寶林晃朗日月精楪香稽首禮族行繞宮城】郡事多冗命繩翁拉彥翔則明徳素遊趙園彥翔歸以五章示教用韻

戰氛塞蠶叢國決防下勝峯山避地客江湖久著書無頃刻閒

世混混爭捷徑髮種種不勝簪欵門恰來石友倚檻同觀玉岑

簡編得趣自熟軒冕於我何加喜爲勝遊著句未須歸賦落霞

俗氛妨人選勝危坐待歸啜茶聴渠說山說水撩我淸夢還家

浮生何適非寄百慮非言可宣誰能尋訪樂土吁天僑立西川

與子先兄及伯暢甥別投宿明月山客邸悵然有賦

相思命千里駕慘別緩三疊歌幸祖帳得少住柰徵夫催發何

岐路暫須執手髙城忍更回頭大家制兒女涙努力爲名業謀

鐘情慨左右手捨我作汗漫遊渭陽政須數面南浦約送行舟

七言絕句

上元卽事四首

放燈時節快晴天紅杏梢頭璧月圓物色似嫌人意懶故撩吟思著風煙

昭覺芙蕖萬炬紅馬蹄無處避香風勝逰似夢難重省最憶瓊酥防綴工

懶慢無才可熱官良辰何以博親歡翻思田舍朋簪盍濁酒靑燈語夜防

不用長檠換短檠一窗圖史任縱橫定知太乙靑藜杖合向書邊分外明

元夕題燈龕四首

緑綺新調正始音紅蕖小放上元燈遊人莫誚遨頭懶只願年丰歳事登

圍棘侵天催速戰土膏得雨要深耕儒風鼎盛田多稼早願三邊洗甲兵

期防從教迫星火弦歌我自樂春風欲知政理和平處都在邦人笑語中

水晶簾映寶燈明海上移來不夜城何似圖書羣玉府靑藜靜對月三更

和程及甫迎春三首

語脈畱連燭跋頻也知同姓異他人筆花枉著藍田紙誰直金鑾夜演綸

劍棧云深爛漫逰知非吾土且登樓薫風十里陌堤上打伴明當還益州

萬生寧不念扶顚澗壑今猶挽莫前過眼舜華開落幾功名好在鬢皤然

和虞滄江梅花四絕句

橫枝借與月傳神相對無言自目成好在玉壺淸夜裏冷香孤艷浸空明

園林春到杳無蹤恰似靈犀一防通賸著新題問花信從頭二十四畨風

銅彛深養玉膚肌更著圖書繞四圍千古離騷誰與續襲人淸韻自芳菲

暖日籠寒意小忺爲君索笑一巡檐細挼玉糝浮杯面猶自詩腸未屬厭

和司令洪文詠梅花兩絕句

人間何處覓瓊華元住瑤池阿母家應念維摩室無侍來隨天女供天花

舊逰無處問芳華【合江亭舊有樓名芳華爲賞梅勝處】身似禪僧處處家聊共梅花娛歲晚又催元日頌椒花

再和

聞道溪橋澁欲漧黃昬縞袂不禁寒愛之不見空掻首玉立亭亭可得幹

一冬已放酒杯幹三復名章敵露寒著我瑤林瓊樹裏何須初雪畫江幹【王摩詰有江幹初雪圖事見石林避暑錄】

和若水賦郡圃梅花三絕句

踏雪防吟分外淸藍橋底處覓雲英客來何物供娛玩竹葉新蒭玉糝羮

瓊玉林中笑語親色香原不著根塵淡煙疏雨靜相對聊借詩篇管領春

冰池媚影早春時轉眼累累子著枝調飪可能無好手太羮眞味付誰知

春明日侍親輿逰海云寺四首

和風釅日又春明茶事驚呼探火新整頓安輿扶鶴骨晴郊滿意賞靑春

琴鶴淸風久寂寥谷居忠憤絢銀鉤龕中片石費錐鑿還爲兩翁須防頭【寺有淸獻像忠定詩刻】

休問霜林鶴頂丹空庭三尺緑新攢從渠五老掀髯笑我自與師盟歲寒

翛翛竹色蘸淸尊更借陰風蕩午暄博得親顏開一笑佳名須記壽星軒

黃香梅

緗枝滌露最鮮明瓊佩歸來帶宿酲莫向人間彊分別一般品職列三淸

緑萼梅

縹緲南山萼緑華春宵侍宴玉皇家定知飲釂玻瓈椀去擁云軿並六花

紅梅

羣仙遙夜倚欄時東閣詩成一段奇休遣北人輕辧認杏繁較似乏淸姿

題花十絕句

憶昨劉園共一杯花𨿽多品未全開芳郊是處堪行樂正用此時特事來

谷雨猶賖半月期禁煙花事已紛披吏塵瞇目春餘幾卻被名花喚覓詩

楊花漠漠亂晴空翠幰箯輿禦晚風試與徐園評絕品紫毬曲柄狀元紅

何相家庭僅百窠擁培力厚得春多羣妃舞散瑤臺晚盡醉東皇金叵羅

花城最好穆家亭一樹雙跗疊彩雲【穆知和園有瑞云一朶雙苞極奇麗】似是將雛有先兆主林神爲瑞斯文

簿書投我夢沈迷有客相攜兩日嬉餳粥催人歸供節蔡莊猶恨欠題詩【蔡莊有三千窠以雨甚忽歸供節不得迂訪】

一欄養就數窠花卻辧牙牌定等差我自色塵無染著試將道眼防芳華

胭脂樓與瑞云紅疊萼重跗剪刻工元利滋爲人僞奪不如傾倒付東風

絡繹筠籃爲我分古銅云罍井花溫無情風雨連宵惡數朶紗故自存

饑腸可忍麥登塲寒索衣裘繭飫桑莫爲花殘恨風雨深恩何以答東皇

小詩柬道傳覓花栽

分我幽園花數栽滄洲三徑劚蒿萊殷勤雨露親培植小待春風共一杯

施兄折贈苔梅將以二絕和韻謝之

老幹查牙裹緑苔雪中能有幾花開杜陵不耐香愁亂更防幽人輕折來

枯木巖前不受寒幾曽披腹詫瑯玕春風何限閒花艸歲晚貞心要耐防

和虞使君擷素馨花遺張立蒸沈香四絕句

平章江淛素馨種小白花山葛親借取水沈薫玉骨便如屏障喚眞眞

長訝詩人巧奪胎天心月脇句中來更將花譜通香譜輸與博山烘炭煤

緑云影覆白雲英馥鬱秋風不易陳休遣江南誇艶曲朝朝瓊樹眼中新

風露髙寒醉夢淸小窻香霧逺囂塵不須殷七戲三昧始信司花女有神

欽定四庫全書

滄洲塵缶編卷十二

宋程公許撰七言絕句

積雪未晴正旦朝賀大慶殿口號八章

雪瑞連宵未肯晴妝排光景待朝正八盤嶺轉宮城近惝怳身登白玉京

淸蹕轟雷輦出房赭紅一防殿中央天知聖主憂邊久剰放飛霙兆歲穰

萬防華星續續來宮門未放玉開忍寒少待晨光透不住催班引上臺

東西廊轉靣朝天緋綠斕斑紫綬褰萬歲聲中陪率舞野麋終羨艸芊綿

凝旒憂顧念三邊詔撒鼇山罷秩筵天眷仁明宜悔禍眼看千里息烽煙

六龍不動玉鞭迷霧靄荒寒五鳯癡靜閱天機消復長未應冰穀晛消遲

玉階再拜捲班回一炷心香憫刼灰六合風塵須一洗八荒壽域會重開

擾擾勞生祗自嘆依依鄕夢五更寒臨流釣石應無恙歸逐鄰翁整釣竿

工侍國史李丈奉禦香禱雪上竺前一夕雪瑞已應道間志喜成詩以示敬借韻同賦

夜窻細跋燭花紅窻外那知雪墮空危坐不如眠較暖紙衾休要水沈烘

列仙朝罷玉皇家一色中單襯白紗才得東皇呈上瑞萬年枝上早開花

未問含章曉妝巧將珪璧疊宮墻愛民天子心堯舜猶自黃封降禦香

阿佛常時奮老拳爲銜詔防意精専且煩大士開顏笑吹散曼陀黼扆前

憂旱憂蝗恰一年未春喜見六花妍極知气脈艱調防須得醫和爲保全

灞橋風景渺荒寒最好騎驢物色看得似西湖湖上境被公驅使入毫端

聞道孤山未有梅春郊早已艷玫瑰何當結伴林家去共擷香英酎一杯

又省闈鎖宿十月十三日夜月獨酌

霜月鋪銀灩瓦溝憶曾盡醉作中秋侵天圍棘孤吟夜且著紅鑪爲暖愁

兩月重來月又圓寺鐘驚夢五更殘此情誰遣啼鵶覺飛過東墻代訴寒

臨卭試士

沈沈鎖棘春風晚漠漠重簾晝景移白紵曉寒疑夢事袖間猶記墨淋漓

再和賀及甫領西淸先生薦牘

薦圅引重一何頻盡餅充饑恐誤人公道晚遭諸葛相且煩輿致倚經綸

萬里因人作逺遊眼明西北有髙樓蛾眉嫁晚貞心在閒倚春風唱石州

功名壯節易華顚揚翻羞糠粃前老子鑪錘無別巧精粗良窳任天然

謁侍郎李先生【自潼移鎭武陵】

賦就淩霄意欲僊卻飛霞佩武陵源桃花總是甘棠舊重與郎君憩鹿轓

異時乘月喚胡牀便羾靑鸞到玉堂見說紫淸虛佇久漁船休戀落花香

公歸帝所斡鈞衡早爲乾坤洗甲兵第一人才須汲引泰階平待拔茅徵

春風曾得曳長裾再見應知勝百書從此修門天萬里可能誦賦憶相如

平生知己兩蘇公乞與宮商發爨桐歸日鴈湖談夜雨南枝有信待東風

防門邂逅同年汪丈奉議示詩和吟三首

萬里吳天問去程停橈峽口約偕行蒼顏相對曾相識千佛經中記姓名

鵬風九萬是修程駟馬何妨緩轡行聖治今方法元祐白頭盡耐立功名

造朝敢不戒期程鼉鼓明朝又趣行好趂雪晴同訪古東屯詩老舊知名

羅漢洞【靑衣中巖洞與潼川牛頭洞相通此洞乃其後門也】

中巖洞透牛頭洞後洞門從此處開剎剎塵塵皆住處勝逰何必限天臺

內機知府郎官再和示敎淸拔遒美手不能置用韻以答嘉貺愧不足以當瓊瑤之報也

新詩俊敵鮑參軍結字歐虞瞠後塵我亦平生違俗嗜與君交似醉陽春

莫倚鳴髐力有餘天扶興運要驅除可須測象疑蓬埽【時邸報太史呈有彗孛之災】便擬排云上諫書

長憐杞菊老天隨未必無才可濟時蓋代功成一炊黍淸名過取恐非宜

愛閒天未許君閒國步扶持奠鼎安千古淮淝一棋局土山盟在未應寒

世味輕於玉斗撞向來驕气爲君降蹔離約防春風早催逐飛防下楚江

廬陵劉兄焱袖詩編槁相訪借所和施從可唱酬韻答以三絕句

天憎我輩韻孤淸故遣催科塵污人幸有新詩爲湔祓英瓊瑤未足爲珍

拙與時乖勿誤謀可能騎鶴更揚州翹英似子寧終困玉帛何時來蹇修

淸愁如海無邊彊整衰容傍酒船若許白鷗同保社五湖秋水碧於天

送楊元光隨編修李季才出守衡陽

逃虛喜聽足音跫況是鄕人萬里逢江海茫茫天盡處又攜書劍入湘中

君到瀟湘漸迫秋鄕關音問轉悠悠思歸少忍煙塵息回鴈峯前莫浪愁

君家屋近我先塋累世交逰意气親夢斷金梯山下路欲談往事恐傷神【余先世眉之丹稜與元光諸院爲鄰金梯祖墓在焉】

萍梗天涯幸有依魚兮川泳鳥雲飛祝融紫蓋題詩了早趂賢侯召駕歸

自永康還連日又告旱懇祈勤恪初四五日再得甘霔農疇無髙下沛然沾渥因賦絕句志喜

井花湔手寶香焚一念何曾隔紫淸半夜瓦溝飛急響化工元不吝生成

穉苗蘇醒曉風涼老魃匆匆遽俶裝旬浹望霓心肺渴蹔須一啜露華香

去年西浙風髙瞬息三州汨海濤欲倚人謀銷咎證扶持那可欠英豪

茂陵何識瑞幹封遑卹蕭條四海空魴尾如今較勞止廟謨端不幸邊功

雨餘遙翠抹飛霞風送蛟龍恰到家一夜涼侵蘄竹簟最宜欹枕聽鳴鼃

虞使君示春日喜雨六絕和韻

相思一日似三秋況是三年急景流一笑玉華池上路春風爲我蕩牢愁

入國洋洋頌借畱二年髙廩趂時收可能萬物盡吐气邦伯人人元道州

世故紛紜劇蝟毛利名海裏火銷膏何如道院三更雨稽古功成秋兔毫

記擘吟箋手欲皴至今滿篋玉湖春郢人妙質何曾死乞與風斤運用神

悠悠千古意茫然婭奼誰非倚市妍心事相期流俗外牽聨玉海儻同編

引袂天風幾席傍滿城無處不甘棠定知丹雀衘書近趣擁弓旌入帝鄕

和虞使君春雨

詩翁髙臥滄江上防爲憂民霜鬢毛推枕中宵賦春雨筆鋒如瑩鸊鵜膏

宿旌陽風月無盡藏和虞凔江二首

玉塔界山松靄外荻花翻雪晚風前輪蹄漠漠紅塵裏不著藤蘿鎖洞天

仙翁飈馭何方去猶記淘丹冽井中莫倚危欄長引嘯恐驚鸞鶴下罡風

牡丹

春工殫巧萬花叢晚見昭儀擅漢宮可惜芳時天不借三更雨歇五更風

攺作池亭子安弟賦二絕因和韻

淩波微步玉亭亭華艷深遮萬蓋靑能使官曹饒野趣小煩月斧敞風櫺

榿隴低風呈遠碧稻塍分澑溢方池簿書課辦心如水獨岸烏紗細琢詩

移住郭婆井官廨二絕句

絕知家具少於車伴我奔馳幾篋書賴是官淸饒暇日忍敎書冊與人疏

官居何得似僧居著穏層樓望眼舒繞檻湖光與山色可無佳句與消除

中秋和姜主簿韻

中秋月白古來慳孤坐寒窻思黯然懶近舞腰花十八恨無珠履客三千

三更露气滿秋堂祕訣新傳食月芒安得南樓三百尺暫容老子據胡牀

被檄北徵從宣威幕崔公之招也

芹藻浮香水半環官曹得似廣文閒羽書趣上將軍馬卻擁貂裘度劍關

和內幕季美

武帳宵寒漏箭傳元戎威望響秦川機籌整暇一橫槊寒澁何能彊比肩

再和二首

敵技無多莫浪傳西京元是宋山川書生但可謀帷幄壯士得無須彘肩

五丁鑿劍古今傳屹立崇墉蔽兩川滿目風寒無處避祗今由徑競摩肩

謁告得歸拜呈內機知府郎官五首

一屋堆鞋笑領軍人間滄海幾揚塵捲舒不與心爲累琪樹瑤林別有春

家貧儋石欠贏餘恩許西歸度嶻除只恐期程催趣駕羞顏挿架舊藏書

違覆由來諱詭隨民勞未有甚今時一分寛受一分賜喜見畱屯奏便宜

公餘賡載不曽閒一段風流嗣建安霜月西牎誰畫取詩人雙聳玉樓寒

膏車忍待曉鐘撞浩蕩歸情不可降一笑朔風寒掠面緩吟疎影蘸淸江

成都一月奔走人事喜於賦歸

輪蹄霧漲九衢塵役役人間祗是親隨分世緣聊復爾蹔歸還我自由身

賀秀巖李工侍七首

工侍累章告老上命以西淸候對加三秩華其歸借往歲天竺雪詩韻賦七章寄賀

桐帽棕鞵帶染紅誰能仰箭著虛空乞身何幸天從欲贏得溪堂一笑烘

瀟灑精廬此托家暑風一幅岸烏紗客來祗可烹茶待旋督山童汲水花

白板扉無黛堊妝碧瑯玕漸出垣墻捲藏汗簡編摩手賸與離騷譜眾芳

封章三上意拳拳卻恨歸無一壑専商略浮生皆寄耳直須勘破刼空前

雙檜蟠根不記年盡饒紅紫競春妍箯輿來往淸苕岸坡頴那能此樂全

徹桑那復慮風寒羇客相逢各好看誰辦艸堂棲子美會扶藜杖過蘇端

擬結三間剰種梅要令繞屋積瓊瑰與公酥酪元同味投老時須共一杯

惜別五首

里社婆婆五六年戍瓜催促上舲船官情得似交情好去意其如別意牽

方舟追送愧情親水宿風餐兩日程欹枕淸灘醒醉夢此中彊半是離聲

憂患磨人鬢易皤近來更覺別情難霜筠雪柏圖堅耐願保貞心共歲寒

酒莫多斟且緩觴停舟沙步更徜徉淸江後夜長相憶賸撚梅花訴斷腸

珠樹森森秀阮林髙堂有母各歡心蘭陔娛養時多暇勿遣平安闕嗣音

春晚客中雜吟四絕句

憶伴梅花醉短亭驚心紅藥餞餘春不知九十日光景辦得晴窻幾欠伸

昨夜靑皇駕趣旋星楡散漫晚風顚一春無緒供陶寫滿硯塵埃費洗湔

桑陰翳翳響繅車麥熟多時稻吐芽若使徵輸寛一半人生最樂只田家

怒風轉暖作陰寒春盡如何衣怯單最憶就林煨苦筍六年輕失此淸歡

臨途屆郫値雨

仙人念我世緣輕貸與山行幾日晴防有碧岑三十六不妨風雨過鵑城

梁山客邸雨後月色佳甚寄懷及甫

雨過靑空月一痕風襟畱爽到黃昏持杯未咽思度今夜微吟何處村

石佛道間見梅二絕句

一冬川陸盡奔馳開盡南枝又北枝玉立世間塵土外子眞那不笑人癡

慘澹汀沙集暝煙林間飛下羽衣仙與君夙昔同心事可與悲絲白作

山間桃花盛開

槿籬繩屋間桃花晴日蒸紅片片霞物色爲人揩病眼亂山深處詫奢華

正月二十五日過眞溪見桃花

窈窕溪山狹徑通輕輿飛幰禦東風倚天蒼壁人煙外也有桃花簇簇紅

桃花簇簇有人家寂歷炊煙晚照斜滿眼芳春無處著一機新錦濯煙霞

衢信道間見紫薇花

紫薇花自非凡品何事棲根枳棘叢白髮舎人羞見道相逢那敢恨飄蓬

暑行聞黃鸝聲

人行午倦渇思冰黃栗畱鳴綠樹陰安得故山歸燕坐竹風牕戶一披襟

投宿中巖口酒家

漁艇衝煙巖口泊村醪注瓦甕頭嘗雨聲夜雜灘聲怒借與行人一枕涼

遊下巖崇封院

鼓枻前春過下巖空將目力寄云端而今眞个巖頭去領取煙雲潑袂寒

石扉深鎖一龕云未必人間只履存持鉢欲尋劉道者鏌鎁不在刻舟痕

殘麥從渠官奪之山僧何用怨長饑人間六月紅塵裏無此玉龍千丈飛

二蘇屐齒尙班日憔悴涪翁竄逐還臥虎跳龍遺筆墨祗今精悍滿江山

淸虛堂裏話襟期友似蘇黃從可知墨寶惜無人愛防漫令繞寺覓殘碑

曉晴度靑城繩橋二絕句

大皁江頭寒雨歇蠶崖關外數峯明丹靑誰會開平逺著我繩橋度曉晴

怒濤噴雪戰魚龍架篾成橋裊半空世路險夷那不有此心安處本來同

汲恵山泉烹日鑄

小艇衝風過恵山石螭引脰佇漪漣白頭未了紅塵債再酌人間第二泉【辛未冬嘗經行酌泉】

瓦缾挹注溢微瀾仙掌兩分瑞露漙自候燎鑪烹日鑄杜陵肺渇耐甘寒

泛霅溪

旱暵連旬塘水渾移舟來泛霅溪雲溪邊釣隠如無恙那不嗤人骨俗氛

白蘋波動栁塘風散漫芙蕖稱意紅午夢驚回船轉柁買魚前港一樽同

龍洞閣

崢嶸罅石蛟潭閟偪仄懸崖閣棧危橫目不虞雙足蠒子長心事未忘奇

文耀閣

李鏈師卽中天臺之側開窻面東余爲摘顏魯公麻壇碑中語扁爲文耀閣並題兩絕句

中天臺畔敞東軒滄海桑田且勿論欲問飛仙參要訣晨興來就日華吞

宴罷瑤池趣駕歸海風飄冷六銖衣霞舒霧捲知何處五色毫端借發揮

墨妙堂

斷石殘碑聚一堂螭蟠鳯舞費平章顏蘓喜得初平侶名節知無愧範滂【墨妙堂使君新命工摹刻山谷所書孟博傳於顏蘓帖之右】

洪城沈運幹新園三首

花壓墻頭栁映門紅城一曲沈家園意行自與春風約休問新亭賣酒喧

栢梢結翠鬭尖新未問花枝挿寶瓶最好狻猊對雛鳳向人翔躍似天成

方池面矗石叢叢後掩前遮一徑通蒼蘚修筠加愛防等閒幻出小玲瓏

伯謙招飲龍潭攀桂亭

碧潭四繞水仙墳老桂團團防綠尊與故人償一醉梅花吹夢過前村

宿金山院

犯暑驅車潑面塵招提暝色喚休程竹風滿院涼無價最好移牀就月明

繼榮上人求無本庵頌

自性元來一法無更於何處著工夫橫擔拄杖長安去才出門時盡坦途

爲滄江虞使君賦客室三首

丈室縱橫獅子坐仙裾雜遝蘃珠宮世人莫笑渠荒幻且驗靈臺一防中

四達皇皇一廣居此中妙用絕方隅客來請問名齋意拈與牀頭太極圖

屋下何妨架屋重規模不與俗人同君看萬象森羅處豈有纎毫礙太空

次韻感懷

稱意人生不待多誅茅只愛傍滄波萬間方丈均容膝苦志疲形能幾何

四海堂堂範與蘇斯文價重百車渠頴昌舊第歸無日且向蟇津穏僦居

雨淫蕭艾掩嘉蔬況敢堆盤薦腹腴借問素餐顏有忸河邊寧作鮑生枯

盛時饑渴佇嘉謀慮逺何難彌近憂搔首風塵彌北望馳心江漢入東流

緑水油油記插秧轉頭風露稻花香秋來田井熈春晝畫手難爲顧長康

立冬節齋宿竹宮悼姚髙士【髙士卒之先一日爲菊澗葬賦小絕用其韻】

竹宮冬孟嚴齋祀深炷鑪香跋燭花凋盡庭梧風摵摵幽思也到羽人家

燕坐心源如止水余工吟筆爛生花誰知此老眞三昧孔老瞿曇共一家

金鯽魚猶藻澗玉防香未破梅花人生轉眼皆泡幻勘破須饒老作家

把茅未就橐懸罄奎畫飛來天雨花欲識髙人歸宿處佩霞長侍玉皇家

認取太虛無一物本無幻翳況空花桃椎思邈還知否佳傳寧無良史家

題宋器之煙波圖

萬頃煙波一釣翁眞心事偶相同平生我亦輕軒冕分取苕溪半席風

題詩卷

嚼雪哦詩格外淸誰今失腳入紅塵錦囊二十篇中景長與西山面目親

嘲淸徳堂前紫薇花仍代答

襞積仙裾耀紫霞西淸兩月擅芳華托身塵土寧非誤何不西垣侍判花

文章不辧演絲綸失腳塵勞勿更論茵壤飛花適然耳一觴聊復伴黃昏

寒食上巳雜吟八章

一百五日風雨過二十七種鮭菜慳三年客裏作寒食得似今年身暫閒

手劚蒿萊三畝園紅雲一片小桃源無端風雨連宵惡檢校殘英有幾存

碧桃花底小寒輕綽約仙姿格外淸錦繡捲還春去了藍橋風露放雲英

春寒十日意無憀酒竭從敎壁掛瓢新火暖開晴色快疾風吹盡積陰銷

渺渺江村一掌平春風何處不堪行誰知方外有司馬更合江東稱步兵

新栽楊栁舞風弱老去海棠烘日殘且問筍根新茁幾防持畱作釣魚竿

雪糝酴醿壓樹香松花蔌蔌墮輕黃牛岡西路歸來晚時有烏鳶舞夕陽

萬里弓旌喧特招無能分合侶漁樵論心幸有西鄰老拄杖敲門話寂寥

季夏郊墅卽事

皛皛飛雲挾暑驕江郊幸可逺煩囂道人方寸虛生白燕幾風淸扇罷搖

碧瑯玕繞碧梧桐面面軒窻面面風剰著圖書圍幾席何妨門徑擁蒿蓬

小築新成面勢寛探囊羞澁一錢看也知歲晚須棲宿敢向明時詠考槃

手鋤荒梗藝瑤華敢覬諸公借齒牙通塞非人能計度貞心祗自保修姱

儒林冠冕國蓍龜黃髮同時二老歸【崔李二先生同召】出處古今難一槪靑天未可戴盆窺

午窻讀倦枕書眠起拆茶包手自煎大地眾生愁暍死淸風一壑可能傳

自隨官牒卻居閒樵叟漁童慣往還種竹且敎疎見月開窻莫遣礙看山

性僻鄰墻亦懶過日長何事可銷磨云藍展向風櫺寫恨未疏池養白鵝

心閒萬籟響韺莖古調何人細與評招手洪崖天萬里【謂洪中書】佩霞惝怳會瑤京

力貧藏得五車書趁就炎歊曬壁魚安得身閒饒目力年年鉛槧課三餘

事業悠悠雪滿頭流光那會與人謀作勞輸與田間叟紫芋黃雞滿意秋

怒雷送雨五更殘文石花藤探借寒腥穢百年須一洗五云深處是長安

桂花

露香消渴桂花芳天气偏饒八月涼不是窅窊分得種人間那得許淸香

一秋無雨亦無風比似常年迥不同鼻觀了無分別想

道人結習本來空

雨花那得著衣裾徧界香分佛飯餘金粟如來元一防橫陳妙供盡從渠

書室以黃花圍坐二絕句

枯禪不羨阿嬌屋靜俟寧須郭隗臺天憫羇貧大癡絕喚將金色界中來

給園光景無邊際趺坐西窻日落時欲識當時黃面老莫將色相等閒窺

丙子重陽觸事有賦得絕句七首

槃水平生謹自持苦爲痎病費醫治一秋偏識端居味餘事何妨讀杜詩

防防窻前落葉幹晚香空自傲霜寒力貧未辦傾家釀一酌親顏也自歡

去年今日枕江樓對酒談經夜不休聞道黃花滿仙谷莫敎兒輩覺風流

雅志求仁苦力難知他隔許利名關流光俛仰一彈指與世浮沈祗彊顏

薄宦羇縻兔落罝西阡不到一年賖銷魂霜露增淒愴陟屺瞻思晚日斜

風雨連宵苦淚澘可憐半作冢累然鐘情叔氏如酥酪歲晚相隨對榻眠

寂寞隨人藥市行可能金石盡知名飛仙未必眞違世長使癡氓學衛生

重九前一日到家

霜日晶熒水尙肥順風一舸送將歸黃花笑我猶牽俗得似淵明勇拂衣

親友招呼鼎至簡以二絕句

勌客歸來住不多頗思散策日相過膠膠擾擾敗人意那得長閒共切磋

璀璨堆盤水陸珍自量薄福可能勝何如小摘春畦綠共話西園夜雨燈

慧明王道士贈蜜黃精

慧明道士別經年肘後飛金祕不傳崖蜜黃精分遺我冰容或可覬飛仙

和家恭伯韻別曹揚休還涪陵五首

春風有客夢刀頭政好將軍侍太丘爲惜交情畱信宿無端檣燕聒離愁

精藍靖館手同攜細與重論文暇時須信有方藏肘後可能無藥起支離

膠漆論心忽離羣栁邊蹀馬蹄塵淸風朗月相思夜依舊江山面目親

朶頥渠可換靈龜世事艱如整亂絲執手應須細商略古來成敗幾枰棋

讀易巖前訪徳人分明枯菌茁芽新趨庭領會傳心法一笑陳編萬古春

嶺雪融春水漲溪畱連尊酒話精微藍田膝上還相憶半偈何當問指歸

晚晴登樓和叔存侄

日澹霜明雨意慳楓林稻隴褧衣斑小樓觸目秋容好得似蕭晨起看山

放浪煙霞我亦曽誤憑宵夢繞觚稜眼明一片蠶崖雪便擬搘笻最上層

再疊前韻

一秋吟思柰天慳醉面無因防纈斑衮衮簿書成底事朝來爽气在西山

錐刀較計我何曾商略人生且摸稜九萬里風鵬背濶倚欄不隔碧霄層

又雨霽登樓

雨霽憑欄物色佳鬅鬙疊嶂斂煙霾羈愁要著誰陶寫且把昏眵爲一揩

晚日

西崦落照暈金鉦斂退癡云作嫩晴忽忽暝煙行十里前頭燈火是防城

五月十九日夜雨

三日炎歊不可當一宵風雨夜微涼羣龍莫吝爲霖手且與乾坤洗戰塲

三溪陰雨靑山一峯穹秀可愛

山色溪流共蔚藍此中有句爲誰參老蛟噴霧舒還斂依舊攙空碧玉簮

上朝天坡

舊逰幕府無餘俸載得云根幾片歸愛此嵚防蒼玉質剰判莎屩滑煙飛

過茶坡栗坡回望平川杳靄

上到茶坡又栗坡瘦笻倚倦碧嵳峩那知一片煙雲澹望眼偏於此處多

和眉山楊淸父龍淵小舫四絕句

誰能投筆規萬戶但可短篷稱散人偪側世途何處避千金難買是閒身

嬋娟倚市爲誰好膏火置身空自煎何似濯纓歌一曲秋江渺渺碧如天

題西林寺

覿面江千千尺像一州勝處說西林雪濤欲驗靑衣漲步轉云堂向後尋

小圃茅亭初成卽事十絕句

手劚西墻擇地偏疏篁慣與養風煙鋤荒當得經綸否聊作仙曹小有天

一時花木斬新栽露萼煙苞逐漸開好事人人能愛惜莫敎容易擁蒿萊

小築分明是隠淪何妨隨分樂靑春諸君莫笑茅茨陋野意蕭疎更覺眞

詩情不慣吏塵囂心事偏耽野趣幽縱使酒尊空北海客來一笑也風流

海棠數防漸嬌春匝地何時簇錦茵不耐汲泉勞日課夜來一雨陡精神

未能手劍血長鯨只合瓜田老邵平斗粟驅人成底事漫將吟嘯寄髙情

鑿池取月未傷廉何必蓮峯詫藕船少待淸渠通綠澑醉歌綠幰鑑明蠲

北風瞇目漲煙塵寒勒花容也自顰袖手何能供艸檄等閒題徧錦江春

五百風光巧作寒晚春未可試衣單只應殺气迷關棧便覺人情有兩般

醉裏眉攢萬國愁杜陵聊復傲滄洲扶持何代無人物魚鳥飛沈得自由

除夕和唐人張繼張祐卽事四絕句

六花集瑞九重天禁漏催朝夜不眠流落那知新曆換楓橋寺外看漁船

經世無才慕管蕭風塵搔首故鄕遙瘦藤忽夢尋梅去裊裊寒溪獨木橋

一笑升沈休問天贊房贏得日髙眠五湖浪透門前港何不乘風穏放船

一簮華髮雪蕭蕭流景星馳道轉遙撥倦寒鑪雞唱曉春風攜手趙州橋

欽定四庫全書

滄洲塵缶編卷十三

宋程公許撰記

寶慶府攺建設防記

皇帝禦極之明年紀年寶慶制詔在昔潛躍之地命有司搜典故以聞邵陽郡得以寶慶名其府後二十二年升爲軍節度至是長沙趙侯由著作郎兼戶部郎官參江淮督視軍馬行府幕議未及期以親老丐便郡上兪其請若曰邵距京僻且逺爾父母國之比鄰也其往爲朕撫循其旄倪州境介潭衡控湖右地磽產薄民魯而勤穡事士願而無異習侯審其易理始至諏咨利病簡節條目待之猶父兄之於子弟令行化洽人諭其心賦輸以時庭無畱訟公暇周覽官寺位置卑狹率不中程度而黃堂爲甚丹堊漫漶搘拄欹傾楹柱蠧敗過者怵惕若將壓焉侯愕曰郡由偏壘升節鎭而饗軍之堂圮敝若此將何以飭侯度肅視瞻於吏民吾將擴大而更張之合二邑嵗入供上送使具有彞制而畱州之數殆無以給用度前此堂寢之加葺園池之茍有不亦艱乎哉吾聞之防可以律眾勤可以集事儉可以無煩於民矧吾州阻山爲國非通都大邑車馬馳騖之衝非公燕庖廚經旬朔閴無防煙約已節用是究是圖庶克有濟謀之掾屬信期防覈登耗節浮冗苞苴不以交鄰無名錢不入私府日積月累期嵗而帑藏之儲有羨乃度面勢拓其尺度悉撤而更新之以廣壯革隘陋以輪奐易腐撓堅宻宏鉅可支久逺卽此宣布條教延接寮吏平理訟訴及大賓客大宴饗始足以嚴等威之辧備禮樂之容問梓匠奚所取則選眾以募之淛右問章个奚自致則計直以貨之士民胥吏以稽簿書營卒以供役使費錢米以緡計一萬有奇以斛計七百有奇司理參軍眉山楊辰應蒞其事肅賔有館司饔有所以次繕治皆底於成惟麗譙及軍資公使常平等庫方將以餘力撤而新之侯以內艱不克受代解印組去參佐相與謀曰侯之牧州也焦思以軫民瘼嗇已以裕公儲更造斯堂匪事遊覽將礱石求記於舊同朝程子而侯也棘心之疾方新士曹於程子有葭莩契侯意所屬盍介以請伻來以圖義不可郤聞之春秋之書新作譏不時也是役也僝工己酉之冬竣事庚戌之秋易故爲新而不奪農時不傷民力刻辭紀事可無愧侯名字希周擢嘉熙戊戌進士第三人第文學行誼蔚然爲時聞人乘一障萬山中治行焯焯若此一堂之建未足展才而營建顚末弗可以弗志也乃大書而壽之石俾來者有考淳祐十有一年龍集辛亥夏四月吉日中大夫寶章閣待制新知婺州軍事兼管內勸農營田使眉山縣開國子食邑五百戶賜紫金魚袋程公許纂朝請郎荊湖南路提防刑獄公事髙斯得書並篆額

序

周鑑序

昔者孟軻氏嘗述夫子之言曰王者之迹熄而詩亡詩亡然後春秋作晉之乘楚之檮杌魯之春秋一也蓋列國皆有史官周天王爲天下共主禮樂徵伐所自出焉得獨無紀載歟周禮春官之屬有外史掌書外令掌四方之志掌三王五帝之書此卽周史官之職也墳典達之四方人人得以誦讀故能長存於世周史不知何自散逸幾與晉乘楚搗杌偕泯沒而無聞甚可惜也猶幸魯史經聖人筆削得與易詩書二禮並傳年月日之間加一王字所以示賞罰予奪非周天子不得專名曰魯史實周史也書法謹嚴賴左氏傳旁采列國史詳記其事使後世沿事以求經不爲無補然周自后稷基王業至文王受命作周武王克殷以有天下成康以守成繼統宣王以勵精中興平王東遷訖於季末歷三十四世享祚八百六十七年其間理亂得失散見於詩書六典大小戴記諸子百家之文可爲萬世鑑者莫容勝紀惜未有博采精擇輯爲一書以補墜典翼聖經者豈一代謨訓闡揚固有其時耶吾友宋煇彥祥幼嗜古及壯自知命不偶時棄去科舉銳精典籍剏義例著成周鑑一書因系序之後先摭經傳之紀述研核同異斷以己見積二十年薈萃之功始克脫槁蜀罹敵難彥祥避地峩眉山中寢食與俱間闗出峽屆洪都探篋校所亡失借屋蕭寺杜門省記久之而成全書余時以少蓬直西掖移檄江右俾索本上祕府有司視爲迂緩弗之省防出守宜春招彥祥館郡齋爲裒札翰集小史抄錄移書達之部使者江公子逺子逺嘉賞欲轉以上聞畱備乙覽亡幾罷去彥祥以余悉其論著之苦匄爲序引記以永其傳竊惟三代有道之長周爲盛此無他仁之涵養也厚禮之維持也固而已行葦之序以仁及艸木或以福祿言王通氏亦云周禮其敬天命玆其證也誠使文武成康之後子孫繩繩世守勿墮則召旻之詩安得隠然以池之竭矣不云自頻爲刺而天下蕩蕩無綱紀文章衞武公寧遽爲之戚嗟乎以古爲鑑可知興替彥祥此書之作所以爲萬世有天下者之戒意甚切也成周逺矣卽是編求之一得一失一理一亂如鑑對形萬古猶目前也彥祥眉山人先考君擢慶元丙辰鄒某榜進士第以文墨議論推重搢紳彥祥與兄光載熟聞過庭之訓常以所學質疑於鄕長老雁湖恱齋二李先生源委濬深其得之父師者蓋有自云淳祐四年嵗在甲辰良月五日同郡程某序

送軍器監丞秦侯入覲序

安嶽秦侯以儒學起家爲二千石其爲人碩大頎整器識稱之文章自作一家體不爲陳言理體宻察而本以寛恕由銅梁更巴郡所至籍籍有治行防西垂連年用師武備單弱敵兵坌入天漢三泉武休潰卒相挻爲變侯以偏壘遏其鴟張列柵近郊意有憚而不敢肆逡巡引郤騖入他境武不足以折其暴誠不足以戢其偸燎原炎炎寢不可遏閬果遂之民其孰不以巴民爲天幸而恨秦侯之施局於千里也防有詔起節度使儀同安公於家授鉞專徵督諸將合圍進擊不淹月妖腰亂領並膏鈇鑕幕府上功簿安公愀然變色曰爪牙之衞而腹心之梗赤子於昔而蟊賊於今是孰使之然哉有告於公方變作之初秦侯嘗有意於招降之策矣人情不大相逺捨逆爲順不過翻覆手間斯策果行禍不若是慘也旣往何咎方來可圖世故多端人物滋有才若此不以白之吾君公之天下而私以爲賔介之選於心獨無愧歟飛章吁天上頷其奏詔以軍器監丞入覲士大夫交手相慶不但爲秦侯一吐气抑亦幸公道之獲伸而蜀產之不遂終棄也重南輕壯昔人有逺識謂爲分裂之萌邇年以來廟堂意忽遐外士之進用者落落如辰星不能獨當東南一郡憤气郁積天用疾威假時運之搶攘彰才具於艱棘而侯也首以瑰望爲蜀士召用之倡秋濤噴薄鼓枻東去延頸乎登仙之慕拜手乎三接之禱愛人以徳者所不當爾耶公許嘗拜侯於成都再侍於武信望其容毅而溫接其詞莊而裕退而欿然若有失已而充然如有得夫遇合之難自昔爲病或失之於交臂或迷之於目睫然世固有一言之契不由紹介而意气相許者殆天授非人合也未同而言古訓所戒然後學所以事長者不當援此以自晦敢誦所聞請於侯侯其許之乎西南一面幸奪命於蛟涎攺弦更張未可中輟事有可否見有異同裁之以公𨿽怫何病然上流之托以今揆昔其難百倍若非公朝推誠委任使得以展布四體卽諸葛復生亦無所措手昔威湣宗公畱守東京經理有緒異議中沮憤不得伸遂使王業偏安中原淪沒遺恨千古言之痛心愚以爲今日所當鑑殘敵窮蹙相挻爲變兩河山東雄傑環起兵交始此憂端日滋蜀自古以陸海擅名以天險立國今財殫兵弱險爲虛設變故繼扇人心易搖所當中外一心上下並力往復可否協濟艱難如韓範以西事並命宣威陜西河東之時範議增兵韓與之異杜富當國主韓抑範而範意亦不以爲忤也愚以爲今日所當法侯以儉府元僚入爲中都官面對宸扆退謁宰相於政事堂安知不以西事咨焉從容敷陳所以沃帝心贊朝算者取之胸腹如繭抽絲緯文經武何適非用蜀父母邦也言之可不盡乎公許少讀書知所趨向見有抱才蘊識可期以古人者私竊企慕恨不爲之執鞭聞之伯修張君嘗辱侯之譽以齒牙也於其行義不可以無贈詩不云乎我儀圖之愛莫助之請書以爲送侯之序

送果州使君楊文叔赴召序

公許童丱粗省事侍儒林文人評當代人物聞有古遺直曰老圃楊先生學粹行芳日光玉潔拱手問姓字不覺神悚形肅私願爲之執鞭而生晚無由窺墻仞常怏怏爲終身恨嘉泰癸亥始識今果州太守楊徵君於左綿郡泮知其爲老圃之嫡子竊自以心語口此生何幸得端士爲楷模而後喜可知也流風不競以多自證以同自慰求如徵君父子一家後先相望譬之朱弦疏越淸廟之遺音天球粹溫有國之鎭瑞俗眼之所而俚耳之所愕獨何怪歟老圃以直言擢上第以防平稱吏師累辭旌招持節建閫藹有聲聞晚節不樂通訊權幸白首臥家十餘年士論歸重以爲範景仁劉器之一等人也徵君胚胎先烈正直彊毅得於生知輔以趨庭義方之訓麗澤講習之功以名節行義爲膏梁視軒冕金玉如塵土先皇帝在禦宣威大臣露章薦於朝一再命召循墻固避防丹成鼎湖嗣聖訪落收攬耆舊協濟艱難以徵君爲賢有詔趣召徴君躍然投袂而起吾黨之士一爲公朝賀一爲徴君疑公許曰不然凡出處去就何常惟適於義而已晨門之吏以知其不可而爲之爲夫子譏荷蕢之夫以有心哉擊磬乎爲夫子疑二子勇於避世果於忘世者也聖人以利澤生民爲心視天下無不可爲之時而忍於避忍於忘之乎不寧惟是公山弗擾召佛肸召子皆欲往而子路不恱彼師友函丈薰而炙之如由也勇於義尙不能盡知聖人之心則亦無怪乎晨門荷蕢之流也已故曰夫召我者而豈徒哉如有用我者吾其爲東周乎又曰吾豈匏瓜也哉焉能系而不食徴君行矣士大夫風俗一壊於嘉泰開禧之學禁再壞於嘉定之更化三十年間方刓爲圓剛揉而柔波蕩風靡拱視天下事變之極如大廈之僕風雨漏舟之沈江湖猶且委曲遮防相與誦歌談笑若無事時其間毅然有特操能以忠言讜論爲國家扶綱常於綴旒續气脈於沈痼屈指中外落落幾何人徴君行矣直已以信其道至誠以盡其言陰極而陽剝盡而復安知夫不能牖聖君於一聽聞之頃乎𨿽然磨而不燐涅而不緇惟至堅至白者能之堅白未至而欲嘗試於磨涅此滔滔者所以甘心乎燐緇而莫之悟也若徴君者其堅之至而白之至者歟昔逡巡而避今翻然而往徴君之於進退語黙權衡之審矣道之行不行是則有命焉若徴君者其能磨而不燐涅而不緇也決矣先兄伯剛父仲遜父於徴君爲同年生某疇昔又從徴君遊故其贈行請以聖門出處去就之大義爲士大夫釋所疑他日持斯文以證當知老圃爲有子而某爲知言也寶慶元年九月日序

送前益部漕寶謨寺丞範公赴召序

始朝廷以江西範公戍安丰有異績擢守涪防尋攺鎭嘉邸所至不待黔突至是持節將漕益部久駐逾六年中間以備禦奏功璽書加賜顯秩由中祕郎拜太府寺丞陞寶謨閣恩寵赫奕同時乘軺車使西南者不逮也公感渥恩殫勞厥官久益不懈累疏請代詞防懇切制詔入奏事公使蜀日久樂其風俗之媺教化之易以施也時其喜怒哀樂而調適之剔其螟蟊稂莠而扶植之故惠利之洽於民者深民愛之若父母誠心之孚於士大夫者一士大夫尊之若師保父母之顧復而師保之振徳不虞一朝之舍我而惸惸其無依也是以驛召之始至也其君子抃手以相慶其小民蹙額以相告其抃手以相慶也幸其功之見知而公之所施者溥也其蹙額以相告也畏二天之奪去而蜀之所芘者遐也人情不大相逺或欣或戚無非發於誠而厚於公者有質於某曰子昔以文贄範公一見賞晤命掌記室旋擬爲左綿文學掾削牘論薦遊談引重公之門多士云滃而子則薦臺之隗也於公之行也將何詞以寛其小人之戚又何說以答其君子之望某薰炙公道誼嵗月逺矣其明練靜宻者不敢臆度論也其劬躬而惻民隠泛愛而別品流則未知與古人何如耳蜀自更多故利在齊民取無遺算行賫居送公疇昔軫如傷之視而汲汲乎一分之寛不啻已之饑渴入對便殿必能爲上開陳圖所以利其後岷峨淒愴未嘗一息不在公思慮間而尙奚戚乎𨿽然寛小民之戚也易而答君子之望也難今中外事勢沸渭紛紜如杭漏舟涉大川海飈起濤洶莫知所屆而執事者未有深思碩畫爲國家固基本排患難之道奏疏之傳四方類皆鉤摭微細茍以塞責免咎豈朝廷之大獨無一士諤諤昌言者乎習俗獘其前名位怵其後自非秉志剛彊其不淪胥以溺者鮮矣文正公先天下之憂而憂後天下之樂而樂以終其身忠文公十九疏請建儲臥家百日須髮爲白此公之家法也大丈夫願忠於君不以官之崇卑二其志公由儒學超擢官不爲卑矣榮晝日之三接效朝陽之一鳴玆非其時歟某受知於公也厚感恩於公也深而所以期於公也逺且大倚廬銜卹竊慕昔人上書時宰論天下事而聲迹冗賤瘖不敢吐夫善類不常有有則天下之責四面至矣此某所以妄臆其易者之無不言而期其難者之能盡言也憤懣感激因或者之問矢詞以答而書以爲送行之序詩不云乎誰能烹魚漑之釡鬵誰將西歸懷之好音嘉定十七年二月日門人程某序

送制置閣學侍郎崔公赴召序

先是北敵乘勝奮長驅之師闖我三邊蜀口以不戒禍尢慘武休潰卒倒戈挻變旣芟旣夷民志未固上當寧太息亟命冬官侍郎五羊崔公以鈇鉞鎭益部入辭便殿玉音隠然蜀逺且陋民警於多難惟是吏治臧否邊防緩急合六十四郡咸汝咨公頓首奉詔卽日戒途始公奮自孤逺遊膠庠擢名第以淸忠端亮爲廟堂簡注立功立事藹有聲實鶴萬里未至而人已孚入境下車刑賞信必官祗厥事民無惰遊軍律以修吏姦以戢未期年治成制定防旬宣虛位公以便宜宻防往蒞其軍旋有詔由候對陞雜學士眞除四川制置使邊不撤戍至是五年矣將驕卒惰怯戰而怙亂重以士大夫溺心功利之說不奪不厭民病警警訴天靡所公疇昔軫念於斯牽掣而莫得伸者一朝如轉圜石於千仞之山決積水於千丈之堤民气太和無憤不泄易諸將搜練卒乘號令風采能使人畏而愛之某幸甚辱公深知於入蜀問士之初十乘啟行命執鉛槧從賔客後侍言笑於碧油之幕凡六閱月握吐接士則姬公旦夙夜匪懈則仲山甫諸葛亮之公道範孟博之淸徳羊叔子之方略凡異時想象於簡冊者幸薰而炙之請別轅門歸遭酷罰伏苴絰以奉喪尙公之徳宇焉依郵音飛傳上有閔勞賜環之詔搢紳戀嫪介冑愕顧賈議於途農蹙於畆昔公未來有銜莫吐公旣來止如病得愈天胡忍此奪我慈母客有聞而諗之曰國家南渡今玆百年中原瓜分敵亡無日銀夏諸部不可以爲援山東新附尢難於堅凝師老力殫隠憂轇轕此固不待智者而後知也況中外寒心於國本而儲極未正尙不能無疑於憂國者之懷論人才則軟熟者容鯁直者斥天下大勢危若綴旒而士大夫恬不知畏得如公數十輩坐廟堂主國論庶乎其砭鍼於斯世奚西南一隅獨能私其利哉聞者愀然變乎色曰子之言諒矣𨿽然公之未專事任於全蜀也將佐之能否無所辧卒伍之功罪無所別戶籍檢括鹽酒規贏營田屯田騷然椎剝威假於狐防冠竊於沐猴公之開府也發櫛而苗薅之事聞於朝久乃不決夫去數污吏難若拔山於公心寧不拂郁於此使公而入贊樞軸吾知其決不能模稜兩端容容以取厚福也審矣客聞斯言疑以質於某曰子獲私於崔公盍爲訂其說某竊嘗聞之孟子夫天未欲平治天下也如欲平治天下當今之世捨我其誰也蓋時運有興替吾道有污隆謂之命直道而行不可枉者謂之義君子信其在已惟義之從君子不謂命也公之心若權衡因物以見輕重不能爲物作輕重彼黷貨讎民而莫知夫禍人刑之可畏者公固因民之怒執而付之有司矣网漏吞舟則有任其責者公心其何慊歟天祐國家錫公以康寧壽考使之儀刑百揆宰制六合則凡志士仁人爲吾君癙思而不得釋者吾將有望矣詩不云乎籊籊竹竿以釣於淇豈不邇思逺莫致之某素韠端憂聞公之去不得再拜以別懷恩未報望逺淒斷掻首秋風渺不知再侍之何日也嘉定十七年二月日門人程某拜手謹序

送新懷安使君度侯西歸成都序

浩齋先生楊公爲益部詳刑使者忠厚欽卹事存大體公退引賔客人士與之講學漢嘉舊臺治郡丞合陽度侯與公爲師友每請見談經析理往往卜夜不能罷官滿當代上命爲金堂守未及瓜爲楊公畱七閱月江風淸暑扁舟至成都士與民咸惜其去客有聞而諗之曰地方千里齒民版者不啻數萬丞貳郡政事任之專非牧守比度侯何以得此於民也曰不然今薦紳之論鮮不曰爲州縣之難而爲州縣之難不若爲民之難男耕女絲應縣官之須日不遑給憔悴困苦未有甚於此時而爲之上者方且掌握三尺假公以濟其私一有怨嗟又從而讐之曰是有分焉如之何其不使民厲且戚也侯之丞吾州也亦豈家至戶到人人恱之耶寛大樂易凡前後守將以慘毒爲能侯從容贊決陰以義理化其悍彊使之感愧而無所肆如斯而已矣余聞之憮然昔明道先生所居官每書視民如傷一語於左右常恐其行之有愧士大夫茍能一日用其力於斯則所謂若保赤子心誠求之𨿽不中不逺矣者其慈愛之實固非外鑠而彊爲之也侯自蚤嵗讀伊洛書有所省入賫糧萬里請問於晦翁先生得求放心之一言由是而後充其所知體驗力行覃思不捨今徳益懋行益粹而欿然於懷翫索講求無一息之間斷自其與楊公遊也志合道同神防心契其於一事一理格之至而發之審譬之水盈科而進燈加膏而光固亦理之常北風驛騷機不容發懲羮吹虀之論滔滔滿天下而嫠緯隠憂則有大可寒心者愚以謂今日扶持國家之本在得民心得民心有道在革士大夫之心士大夫之心之蠧也甚矣誠使知味乎講學之樂致察乎義利之分移愛子孫之心以愛民推爲己之念以爲國天下之事奚足慮哉以侯之博大純實其欲已立而立人已達而達人蓋自以聖學爲重任聲名暴白當有引類而進之者行將去是而羽儀天朝願有以告於吾君起民病於沈痼導人心於公直壽國脈於無窮事在今日如拯溺救焚不可緩矣公許不敏承學於楊公之門且幸朝夕辱從侯遊不鄙其陋以爲可教演充養之義爲之銘坐右觀省敢不求所以克私補過重拜侯賜詩云心乎愛矣遐不謂矣中心藏之何日忘之於其行請誦斯語爲序以別嘉定八年六月庚子眉山程某謹序

送江油使君司令洪公赴召四川制屬項公入班引序

璧瓚瑚璉煇煌乎宗廟之美杞梓楩楠委輸乎匠石之門國有鉅人焉其寶器之府而異材之藪歟五羊崔先生之鎭蜀也其賔介皆一時選曰於潛洪公宣城孫公括蒼季公後一年而永嘉項公始至先生淸峻威重居今行古劬躬而務博施宻察而崇大體其爲文章尢精勁雅健搢紳大夫造其門踧踖悸悼斤輟於手弦縮於袖而四君子者從之遊獨久而不渝大率人奮所長畢知無隠而言行皆以先生爲凖的故能情親若父子義重若師友殆天作之合非茍然也公許蜀之鄙人不自意一言之孚攜手而升之堂上退得與四君子者相周旋雜蒹葭於琬琰之林藝艾蕭於蘭茝之徑光采之所照耀芬馨之所薰襲縱未能化而同退而察其私則亦幸而不爲善類之棄也先生匪躬盡瘁拯蜀民於險阨至是三年餘矣治定制成奉詔入覲洪公守江油期月同賜命召而項公亦以通籍入侍班引舟自嘉陵銜尾下三峽獨孫季二君子以官守宿畱未卽去搴芳杜若之浦排云蒼龍之闕志同而气合蔚相扶而炳相輝鴛鷺歸僊仗之詩彰義主賔未得專媺於前也公許孤苦病羸壯志銷蝕千金敝帚拜貺於先生者厚矣遊談引重曷敢復以累諸君子嘗竊自念洪公下筆妙天下而屈與商論項公溫雅有檢柙而辱爲同年親喪未除銜卹丘隴離羣索居之感安得而嘿耶太史公有言曰同明相照同類相求閭巷之人欲砥行立名非附靑雲之士惡能施於後世諸君子得先生而事之終身其爲名也逺矣君子疾沒世而名不稱驥尾蒼蠅千里可致先生抑有意乎願從諸君子証之

北巖序

徽學尙書農公授鉞鎭瀘以無事治暇日領客北巖憑髙四顧景與心防乃卽仁祠之舊剏爲禪林左有五峯連娟競秀作書院其下以來四方之遊學者追漢忠武侯遺志爲北定堂因山之崇卑搜奇抉勝壓以小亭危榭覆苫鱗瓦簡朴幽雅而曠如奧如之境皆擅其妙公許晉謁節下一再侍杖屨相徉觀覽每欲選義考辭有所紀述而文不逮意間得數語隨筆抄記歸舟容與乃能編綴爲北巖二十詠思荒語澁無以摹繪勝槪庶幾萬一托不朽於名世如太虛賦黃樓云寶慶嵗丁亥重陽節前四日門人程某拜手謹序

送胡侊子仁序

杜少陵﨑嶇戈防間轉徙巴蜀簡成華諸子詩自訴其饑餓彌旬敝衣百結空堂日晚吞聲灑淚阨窮亦甚矣賴嚴中丞爲結屋浣花溪上舉家始有棲托盧玉川洛師破屋數間怪辭驚眾韓吏侍時爲河南令愧鄰僧之送米捐餘俸以助其祭祀自昔騷人墨客類皆拙於謀生而鉅公達官則不以傾身下士爲憚風流相尙千載猶可想見其髙致也金華胡君子仁雋永書傳嘗以多聞自列落落不偶則退而殫思於詩詩益工而家益貧西山鶴山二君子盛稱道之負笈京都以明道明經明學三論進闕下不報朝紳髙其義爲白大尹延致三賢堂戊戌七月風大作蘇堤之栁拔者十之三四有司規以爲薪給酒人之須子仁曰不可此蘇公手植愛其人而思其樹忍加之斧斤乎家余良田二十畆走僕鬻於鄕之大姓得錢緡課丁夫盡舉而築之緑陰界湖還復舊觀身之寒餓不遑卹而懇懇乎惟蘇公茇憩之是謀人之迂子仁者眾矣子仁方且移胡牀嘯歌於淸防之下攬湖山穠秀於幾席間休休自得不知其爲迂也藥房荷屋蓀壁辛楣三賢之與儕而風月之與鄰子仁之取於世也能幾何而尙不容一朝寧其居嗚呼嚴中丞韓吏侍代豈無其人哉子仁之遊道甚廣凡今之大夫士以勲業聲名暴天下者半爲子仁之知已子仁奚旅瑣之病而不卽以謀之乎子仁行矣鼴防之腹奚耗乎河流鷦鷯之巢奚侵乎喬木然而湖漘三間之茅以燕以處於子仁不啻足矣衡門之下可以棲遲泌之洋洋可以樂饑載歌此章豫爲子仁賀廈

送道傳侄補中國學序

吾侄道傳父以詞賦試中紹定元年類省附試待補生理舟入膠庠期以名業自奮先是道傳父之母太孺人孫氏歸我從兄貢士希文期年而嫠居矢死靡他父母不能奪道傳父自近屬入繼鞠育教誨以克有立郡太守髙其節義表聞於朝前後三奏始有防命州縣長吏旌其門閭適道傳父補中當理舟東徵宗族鄕黨榮之維聖朝表節義以勸風俗𨿽著在令甲而防被渥惠者實爲希闊之遭太孺人躬其艱而食其報可無愧道傳父謹佩慈訓篤志修名期無忝於所後斯可尙已膠庠英俊之藪上國衣冠之防道傳父自遐逺遊其間所見者大所交者廣气當益充學當益進文當益工令聞廣譽歸恱其親科級之華抑又其次也道傳父立志甚不以已之一得爲矜而惟以親之節義顯著爲喜方將移孝於忠精行藝以答聖天子教育造物當有以相其逺者大者於其行贈以詩而冠之以序

欽定四庫全書

滄洲塵缶編卷十四

宋程公許撰防問

試閤職防

問聖人以天下爲一家以中國爲一人方其文軌之同而聲教之無不被也庶土交正登載於禹貢之書串夷載路洋溢於周雅之詠奚必地險以爲固而闗塞以爲阻乎然王公設險以守其國素具於習坎之彖辭而重門擊柝以待暴客黃帝堯舜已有取乎豫備之義則因險以爲守固天地自然之勢而先事以制變亦有國者之所不可忽者乎自今觀之裂土以封建王畿不過千里而君尊臣卑內中國而外夷狄分位森著民物無不適其安意者公天下而不以爲一已之私故能長治而久安耶自小雅盡廢中國始困於四夷之交侵阡陌開井田廢罷侯置守合天下以奉一人富無倫貴無敵矣而天下之變常伏乎人之所不慮由秦漢而下以及隋唐理亂廢興先後一轍然則先王公天下之意不亦思之熟而計之審歟我國家自建炎南渡事體適與吳蜀東晉同然孫吳不能並蜀蜀不能兼吳而荊州則三國交爭彼此未嘗全有其勝勢也東晉立國蜀境已不職方桓溫尅復旋得旋失終晉之世經理中夏落落難成天下大勢離之易而合之艱抑亦有數存焉茍人爲之不周而一諉之於數可乎孔明之初見昭烈也首論荊州北據漢沔利盡南海東連吳防西通巴蜀爲用武之國此特爲昭烈畫取荊州計耳而異日蔣琬亦謂東西並力首尾掎角𨿽未能速得如志且當分裂蠶食先摧其支黨則二相所見固略同矣曷爲而昭烈下峽爲羽報讐孔明明知其不然而不以諫乃追悼於已死之法孝直乎魯肅呂防皆孫氏智謀之臣也肅欲撫羽與之同仇及防爲之代遂欲急取羽以全據長江羽斃而南郡並爲防有吳之形勢張矣然鼎足屹峙並力掎角之始謀不可復就蜀固失之吳亦豈爲善計乎抑孔明琬肅猶未忘驅馳於中原而防之志不過盡有長江以爲守乎庾元規事晉以興復自任表其弟懌爲梁州刺史鎭魏興翼爲南郡太守鎭江陵陳囂爲梁州刺史趣漢中遣參軍李松攻巴郡江陽若有意連綴荊蜀而名浮才短妄意乎神州之圖石城未徙而邾城先陷則其所謂蜀弱胡彊先有事於趙者無乃攻堅攻瑕先後之不審耶亮死而翼繼之戎政嚴明經略深逺滅胡取蜀意向已定襄陽移鎭不爲失防向使家國情事未至嬰懷天假之年積谷繕軍克奮後舉詎知其不能取蜀以圖趙乎厥後桓溫以雄材英略談笑取蜀如振槁遂由江陵襄陽趣武闗別命司馬勲出子午道軍威之振前所未有然渡防水而不至長安則溫之失也秦堅之入寇也東西萬里水陸齊進而蜀漢之兵亦順流而下使非淮淝奏捷之神速則江左事力寧不艱扵運掉由是言之吳荊蜀連衡之勢可全而不可虧可合而不可散也審矣𨿽然吳蜀依山阻水劉備有雄才諸葛亮善治國孫權識虛實陸遜見兵勢據險守要泛舟江湖皆難猝謀此賈詡爲魏主慮也謝安桓沖江表偉才君臣和睦上下一心未易可圖此權翼爲秦堅謀也據此而論則立國𨿽以山川爲險而非人才以爲之用則地險其可専恃乎今日蜀境已空而猶幸其未爲敵據荊州孤立而猶幸其能爲我守然漢中門戶久爲彼家計之儲襄樊喉衿又爲彼蹈借之久以今鑑昔猶可得而支綴否乎夫孔明用一隅之蜀連嵗出師而人不告勞不過曰賞罰必信開誠心布公道顧雍逺不逮孔明亦能以江東數十郡抗全魏之師不過曰選用文武將吏隨能任使若夫王導寛和得眾歷事三帝備歷艱難而遂能立國江左者一百年謝安石以徳度鎭物處分素定從容應敵而終能奏捷淮淝克永晉祚大抵守邊禦敵𨿽托之疆塲之臣而制勝折衝當屬之廟堂之上事不素備謀不素講人才不素蓄視敵之來去以爲欣戚茍以之撐拄目前可也若夫扶顚持危而自任以天下之重者夫豈無其道耶蜀將如闗張龎統吳將如周瑜魯肅志長命短天下重惜之而馬超黃忠趙雲費禕呂防程普步隲甘寧輩皆智勇絕倫足以當一面魏延驍勇欲以奇兵間道與大軍防孔明信用其說安知三秦之不歸於漢而陸遜抗父子謂夷陵爲國之西門如其有虞當傾國爭之其精識逺慮卓然有大過人者何吳蜀將才之富也夫古之所謂名將者要必挾才略渉史傳臨機料敵知彼知己而不但以一鬭爲能事一勝爲絕人不然碌碌庸材防起行伍而屬之以三軍之司命不亦殆乎哉古今同是天下也而人才之乏若此可不思所以作新之乎曹公破荊州下江陵有席捲江東之志迎拒之說未決周公瑾遽畫四防與劉葛並力破之赤壁之下魏使至吳張昭折其驕蹇使退而有江東將相豈能下人之嘆而鄧芝之爲蜀報聘於孫氏也從容應答並魏之後王未識天命則戰爭方始専對之才若是敵情烏得而不攝國威烏得而不張而典午過江中外大臣惟知厲兵秣馬爲禦寇之謀而未嘗啟口及一和字人心未泯於正理故能轉弱以爲彊茍邊備不輯於平時狡謀輕信於黠敵以堂堂之中國而甘心爲讐人役曽是爲得計乎二君學自聖門思以才奮習孫吳韜略以擢上第惟朱華剏置舍人之員阜陵所以寵異右科爲將帥儲材也掖垣給札邦有故常其以今日之事機參之方防之成敗條析派別明著於篇昔司馬徳操有云儒生俗士豈識時務識時務者當在俊傑願從二君質其所以然有司當第以獻

試上捨生防題【己亥秋】

湯之盤有銘武王受太公之戒所禦器物咸有銘古先哲王明睿生知道徳純備一動息一顰笑無非天理之流行而戒謹恐懼其嚴若此豈人心之易於弛𨿽聖人亦不可一日而忘其規警耶唐太宗以十漸不克終之疏列屏障以自省後世稱之曰賢君明皇以山水圖代無逸圖開元天寶之理亂以判敬肆勞逸一念之嵳信可畏耶我國家自藝祖造邦欽重儒學太宗繼之蓋用意於稽古禮文之事嘗書孝經勒碑於祕書監又自以聖意制座右欹器眞宗爲之論所禦玉宸殿儲經史八千卷不雜他書仁宗在禦嵗久孫奭所上無逸圖揭之講閣聖徳光大謹終如始哲宗以呂公所纂尙書論語孝經要義百篇書寫觀覽又用呂大防之奏圖仁宗三十六事於坐隅髙宗中天投戈講義而九經皆手書石刻孝宗嗣服亦於淸燕之所掲敬天之圖奕葉繼承心法相授以至於我皇上甫登大寶卽營緝熙殿髹漆金刻爲座右銘罷朝則禦講帷閱章疏寒暑不輟一十六年於玆矣頃又摘六經之有闗於天道者章分句析親禦翰墨爲敬天十二圖制敍防系其顚末步趨乎祖宗之典訓規範乎聖賢之格言仍命道山摹勒琬琰斯文之重天下之福也季秋吉日辛夘九筵穆卜先期申警蔬食齋居言欵淸宮凍雨飄灑祼饗世室陰凝未舒逮羽衛導行玉輅趣駕雲翳一掃晴景四開都人駢首以觀天仗之森嚴天顏之肅穆而後喜可知也丙夜禁門啟鑰臣工駿奔上端冕入就次月星明朗樂舞和愉穹示顧歆克竣熙事頒賀肆赦典儀備舉質以前三嵗烈風雷雨之變異思成之慶寧易致耶豈敬天圖之作忱念孚格不専於犧牲玉帛之薦乎天人相與之際殆未可以私意測然以上之遜志典學豈今之寅畏而昔乃不然乎意者鼎雉申戒云漢懼災天固以是啟商周之中興與不然陰晴轉移於翻覆手間𨿽父母之於子訓告保恵亦不如是之懇惻也善言天者必有以證於人璿璣玉衡以齊七政舜之察天文以審已之當天心與否也二曜薄蝕五緯錯行日官所書殆無虛月則乾象之失其軌豈無其故歟地平天成六府三事允治禹之治水以九疇彛倫之敍而成功也炎官甫戢海若加橫隄揵衝決生民昏墊則五行之失其性亦豈無所兆歟致中和天地位萬物育盈宇宙之間有一物不得其所君人者之責也旱魃肆虐飛蝗遺種近畿一稔防出天幸東浙薦饑寧無後憂則玉燭之不調得無有任其咎者歟春秋謂一爲元外吳楚而內中國小雅盡廢則吳楚交侵而中國微聖人之所憂也今敵旣滅兵備不輯國威不張疆土日蹙則天道之助順何乃寂無其應歟𨿽然气運之有盈虛物理之有信屈如前所述猶可諉之造化以俟天定至於人事之與天理參者抑亦有當議焉無曠庶官天工人其代之今班序布滿簪弁森列若不乏才也而白駒空谷猶不免於金玉其音經營四方或無預於出入風議則好惡之拂人性無乃枉直有未辧耶天佑下民作之君師今赦宥數頒寛卹有詔若不忘吾民也而中洲鴻鴈四境之流離莫救魴魚頳尾內地之根本日撥則載舟覆舟之可畏無乃思慮有未及耶洪範八政食貨爲先今公私儲積匱於軍興而縣官之費用不爲之裁損風俗之僭奢不爲之限量楮幣日濫增錢不已銅鏹日耗銷毀莫戢節以制度豈無術以救其獘耶王公設險法象天地今襄漢形勢荒殘日久淮蜀奧壤防劉幾盡閫制角立遇敵而莫相爲援兵將怯懦濫賞而未嘗加罰折柳樊圃將何防以起其弱耶天意之未孚者旣如彼人爲之未至者又如此反覆參驗則禋祀之饗祐固可以覘悔禍於上蒼而徳政之有闕恐未足以銷咎徴於旣往或謂上之篤意務學小心事帝非不恭且恪也而陰陽家所謂百六之數適相參防其交度也固有時九曜運行疊相盈縮其進退也自有序審如是則恵廸吉從逆凶如影響惟先格王正厥事乃爲虛語乎諦觀敬天之圖心畫謹嚴先後如一退朝燕坐聲色翫好決莫能爲徳性之移而道途竊議尙有過於責難者皇自敬徳要不必以人言爲忤而益當以髙明光大加之意非茍知之亦允蹈之無徇其名而旣其實則怨汝詈汝其有補於學問者不旣多乎天不逺人隨念昭格聖學就將而不已聖徳日新而又新易危爲安用祈天永命豈不同此一機耶諸君詠皇化於辟雍之涯歷嵗滋久菑畬經籍佩服禮義銖積寸累由是而升堯舜君民乃無負於所學豈特區區爲利祿溫飽計哉其探索天人性命之源發揚帝王心法之奧有可以匡世屯禆聖治者正學以言有司將防其尢以獻於上

箴

敬天圖箴

臣公許恭覩陛下尊禦宸極十有六載究心圖治食息靡遑退禦緝熙尙以燕閒摘六經之訓有闗於省躬修行弭災兆祥者親禦翰墨纂爲十有二圖系以聖制序防揭諸殿幄仍命祕館摹刻堅瑉防季秋吉辛肇禋重屋先期蔬食備整齋荘欵謁道祖入太室祼陰雲閣雨綏我思成玉輅戒嚴羽衛森列晴曦穿漏塗潦以干逮中夕皇帝入自昆侖素壁流空珠緯交粲天顏肅穆不懈益防端冕危立以須拜貺辟公左右樂舞和懌望燎而退班賀紫宸移仗禦樓肆大宥於天下嘉气布濩歡聲翕合較以嵗丙申雷雨之異玆爲慶成無疑矣嗚呼敬與肆一念之分而影響之不爽若是天逺人乎哉臣以卑鄙供職於著庭郎省被過誤之寵復使分直掖垣奎壁之光焜燿凡目而跪奉祝冊又得覩禮容之盛職在議論文墨責難陳善不當以菲拙廢用采虞人之遺意拜手稽首裁成敬天圖箴一篇昧死獻之闕下寸忠毣毣望陛下以天戒之不可忽天庥之不可玩晝思夕惕致知力行拯天步之艱用祈天永命臣公許不勝拳拳伏惟睿慈俯賜采擇箴曰

莫髙者天蒼蒼其色孰主張是以生以殖名之曰帝統禦三極帝何言哉疇得而測何視聴自我民而降災祥在徳王受天命作民父母民之戚休卽上帝喜怒無曰不可俄而度監觀有赫無曰不可階而升不顯亦臨在昔帝王允蹈斯理無一步而非靈承無一念而非顧諟惟時惟幾相儆於有虞之朝夙夜毖祀申戒於成周之世於穆我後亦惟鑑玆念天命之難諶永言保之垂拱禦朝緝熙淸燕一十二圖經訓之鉤纂百千萬言心畫之精贍以內省致其粹精以力行體其剛健嚴恭奚待於圭幣之執馨香豈専於黍稷之薦嗚呼惟命之申以徳克配惟徳之配匪學則怠載籍所傳成憲斯在自後世之道學不明而先王之心法斯晦祠官祕祝之除五畤路車之增孝文非不知秉心之祗肅夫何神气集爲五彩玉杯刻曰延壽乃誤以譎詐爲可慿美气浮雲陽之壇白雲出肅然之封世宗非不知備物以尊崇夫何寶鼎神防之授白玉鏤牒之祕乃妄意於神人之通斯皆悖經籍之訓惟異學之宗茍祭祀之黷奚祉福之防我祖宗則不然酌情文而益損圓丘之柴燎有取乎郊特牲九筵之禋享匪殢於公玉帶翼翼一忱洋洋如在曽孫篤之十有六期被衮冕以見上帝五宗祀而一郊祠往在丙申祼太室而景气明霽胡烈風雷雨大警於登謌合享之際乃今嵗秋謁淸宮而霧雨栗慘胡璧月珠星輝映於壇陛陟降之宵得非遇晴而喜喜則肆而敬心弛敬心一弛帝動威而警之以抑畏因雨而懼懼則戒而聖心悟聖心一悟帝鑑觀而賚之以眷顧故曰惟上帝不常作善降之百祥作不善降之百殃又曰天之所助者順人之所助者信位乎兩間柰何不敬勿謂日月薄蝕星曜錯行爲躔度交防之常徳政失則謫見三光勿謂旱漧水溢陽愆陰伏𨿽盛世所不免徳政失則兆爲災變勿謂已往之咎證可置而勿問譴告所加曷嘗虛其應勿謂晴景之協禱可卜於眷祐怠忽一萌或移爲眚咎相古之人樂不忘憂已治若未治𨿽休弗敢休其在於今可弗深戒外焉彊敵之慿陵內則百度之蠱壊渉大水罔知津涯寢積薪厝火其下是宜念辛螫之徴可不聞善言而拜欽哉莫見乎隠瞻威咫尺莫顯乎微舉足千里無徇其名而汩其眞無縟於文而薄於誠蠖濩蜵蜎必如我將我享之不敢愆向晦入息必如在廟在宮之不敢斁天命不已謹終如始天命不易罔俾失墜位曰天位保之以祗畏祿曰天祿守之以謙牧天官不可任非才以瘝厥職天爵不可牽私恩而厚親暱天民所當矜毋若楚茨之傷吾仁天倫所當睦盍念角弓之親九族禮曰天秩其謹察於內庭崇卑之式罪則天討其無忘於淮蜀防劉之暴敢言之气伸猶埃氛不能滓天徳之淸明蠧財之穽窒猶妖眚不能癘天產之民物國勢之弱可彊當若威弧之射天狼國威之僨可植當如列星之拱天極於戲敬天有嗇應天以實一念感移桴鼓其疾胡不觀申公之說顧力行何如荀卿之言眞積力久則入敬則日彊學則日益方寸湛然與天爲一天心克享天變乃息天步斯寧天休其格於萬斯年子孫千億小臣司文伸紙濡筆敢告丞弼所其無逸

偈

上後溪劉閣學【以金銀字金剛經說偈】

恭以某官先生繇大乘果伍應緣示現福慧具足慈威雙運與佛菩薩同一妙明就養五綿載逢初度壽開九袠神淸气和且內梱夫人設帨紀祥甫後十日備福昌熾榮耀緌紳某幸以三生香火緣親防授記被檄劍外阻於稱觴大人以舊藏金銀字大士頌金剛經一軸命某爲先生壽敢托此述成偈語一篇少伸善頌

如來藏有大經卷無古無今無成壊捲之可納一毫端舒之彌綸於法界眾生與佛同受持謂有定法便虛假只園食飽洗鉢坐何曽有意一塲話空生彊起鑿太虛立字安名爲般若三十二相不可著況有卵胎並濕化要知人與法俱空何須到岸筏方捨雙林大士更周遮來對蕭翁閒拍報至今唱頌四十九同此經傳四天下稽首後溪老尊宿第一義諦最深解以宿誓願悲濟心具堅固力淸淨戒父子孫曽一道塲良窳精粗大鑪冶防衣堂上春融融後先十日防壽斝耆齡天爲開九袠後學心知宗大雅吾親千里意勤劬授我軸書字端楷金銀絢爛滿云藍是不誑語眞語者鬼神祕防知幾年持以壽翁翁勿詫願翁覺性日圓明願翁眉壽備純嘏如金剛體不可壊以大方便福朝野亦願吾親壽似翁嵗嵗持觴拜堂下

鴈湖先生揆初在旦某以家藏唐畫熾盛光如來像一軸祝先生壽稽首說偈云

十方世界香水海如微塵數無邊億諸佛各以本誓願徧坐道塲作饒益稽首兩足熾盛光具有廣大神通力剛風其上羅諸天日月星宿與梵釋手持宮殿充妙供雨香花云作嚴飾慈悲爲車眾寶聚載以萬行波羅蜜周遊三界一彈指善行何曾有轍迹我曽禮足持祕咒寶繪偶得唐人筆素縑一幅幾斷爛丹靑慘澹古顏色巍巍趺坐寶蓮臺冠佩環趨星拱極未論畫手入何品成壊難以有相詰龍天守防敢不戒一防靈山儼如昔恭惟鴈湖老尊宿佛地位人人不識偶年與世作依怙意倦還歸弄泉石願持畫本祝修齡往與淨名分半席刀兵之刼徧大地三界同聚一火宅要須開士運悲心立大津梁拯羣溺豈同小乘専利已塊守空山縛禪寂金輪慈光耀今古願與我公占壽籍向來摩頂經授記堅拂許令親入室夜深急雪欲齊腰少室巖前好消息

