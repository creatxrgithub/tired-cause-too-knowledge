太師誠意伯劉文公集

﹝明﹞劉基撰

●目錄

序

寫情集序

郁離子序

翊運錄序

覆瓿集序

犁眉公集序

重鋟誠意伯文集序

重鋟誠意伯劉公文集序

題誠意伯劉公集

重編誠意伯文集序

刻誠意伯文集引

重刻誠意伯劉公文集序

贊

誠意伯劉公行狀

明開國翊運守正文臣資善大夫贈太師謚文成護軍誠意伯劉公神道碑銘

卷之一

禦書﹝七篇﹞誥詔﹝六道﹞頌表﹝六道﹞

卷之二

郁離子﹝十八篇﹞

卷之三

郁離子二

卷之四

郁離子三

卷之五

序﹝四十一篇﹞

卷之六

記﹝十四篇﹞

卷之七

跋﹝九篇﹞說﹝七篇﹞問答語﹝四篇﹞觧﹝五章﹞文﹝二篇﹞

卷之八

銘﹝八篇﹞頌﹝一篇﹞箴﹝六篇﹞贊﹝二篇﹞碑銘﹝二篇﹞墓志銘﹝九篇﹞連珠

卷之九

賦﹝八篇﹞騷﹝十五篇﹞

卷之十

古樂府﹝一百七十九篇﹞

卷之十一

歌行﹝五十四篇﹞

卷之十二

四言古詩﹝二十三首﹞五言古詩﹝三百三十七首﹞

卷之十三

五言古詩二

卷之十四

七言古詩﹝四十一首﹞

卷之十五

五言律詩﹝四十六首﹞

卷之十六

七言律詩﹝一共二百四十二首﹞

卷之十七

五言絕句﹝十七首﹞七言絕句﹝二百四十六首﹞

卷之十八

詩餘﹝二百三十三首﹞

卷之十九

春秋明經

卷之二十

春秋明經二

重刻誠意伯劉公文集後序

●誠意伯劉文成公文集序

余弱齡侍家長者談國初翊運諸名臣輒凝聽之憬然有懷焉長而宦遊四方竊願表揚先哲愽綜其遺文頗喜善本若宋文憲公諸集海內翻刻者幾刻益良劉宋匹也其文獨刻於栝蒼歲久字訛舛板又漫漶莫或新之者余奉命按行東浙以瓣香謁公祠下詢遺文僅覩此編愾而嘆曰嗟乎逝將以功業揜文章耶何善本之寡也屬太守陳君烈萃諸文學重加訂正付於良梓俾海內同好者共焉序曰

髙皇帝呼劉伯溫爲吾子房蓋開國首功云然子房自二三籌劃之外其言論風旨不少槪見而公著書之多乃若此何哉說者謂子房授書黃石舒捲如龍𨿽神機時出竟善藏其用塞兌閉門不迫不應爲得老氏之術公剛毅慷慨持大節畱心經濟旣遇眞主期以王道致太平郤小明王禦座諸正論義形於色危行危言髙皇帝天威嚴重惟公抗辭不以利害怵其中振綱紀斥姦慝𨿽李善長亦忌譖之況胡惟巾乎考公履歷豈孔氏所謂以道事君者非耶溪文成侯我明文成公上下相符合特帷幄中諸籌劃耳公守孔氏家法多著書貽後世不若子房之祕密宜也夫其玄機洞鑑神啟於中天之所授以輔開天之聖妙算所紆乘時鷙發載在國史者旣與云漢同其昭回其諸諭志之說觀物之篇憤世之詞羇旅之幽思薄遊之淸況與夫廟堂之所述作士大夫之所應酬又澔澔如江河嵚嵚如山嶽醺如惠風朗如景星麗如卿云無意擬古而神情悠邈才气雄豪體裁音節如庖丁觧牛靡不中於自然者公之文章與其功業並傳無斁恢恢乎有餘芳矣余受觀風之寄光昭往訓樹之風聲爲世型範何敢讓哉或曰畱侯子辟疆方少年能策制諸呂計安劉氏而公仲子璟不忘嗣君卒全大節玆亦兩文成胤嗣之相似者劉氏子孫當世世敬修也因附及之

隆慶壬申仲春望日巡按浙江監察禦史後學豫章謝廷傑頓首拜書

●寫情集序

寫情集者誠意伯栝蒼劉先生六引三調之淸唱四上九成之至音也先生生於元季蚤蘊伊呂之志遭時變更命世之才沈於下僚浩然之气阨於不用因著書立言以俟知者其經濟之大則垂諸郁離子其詩文之盛則播爲覆瓿集風流文彩英余陽春白雪雅調則發泄於長短句也或憤其言之不聽或郁乎志之弗舒感四時景物托風月情懷皆所以寫其憂世拯民之心故名之曰寫情集釐爲四卷其詞藻絢爛慷慨激烈盎然而春溫肅然而秋淸靡不得其性情之正宜其遇知聖主君臣同心撥亂世反之治以輔成大一統之業垂憲於萬世也先生當是之時深知天命之有在其蓋世之姿雄偉之志用天下國家之心得不發爲千匯萬狀之奇而龍翔虎躍也嗚呼千載之前千載之後英邁挺卓能幾人哉今先生旣薨其仲子仲璟與其長孫廌謀以是編鋟梓垂遠以蕃於先生辱平昔之好命爲之序顧蕃愚陋何敢措詞追慕髙風其容讓乎峕

洪武十三年歲在庚申春正月上澣永喜儒學訓導安固紫華山葉蕃叔昌序

●郁離子序

郁離子者誠意伯劉公在元季時所著之書也公學足以探三才之奧識足以遠萬物之情气足以奪三軍之帥以是自許卓然立於天地之間不知自視與古之豪傑何如也年二十巳登進士第有志於尊主庇民當是時其君不以天下繁念慮官不擇人例以常格處之噤不能有爲巳而南北繹騷公慨然有澄淸之志藩閫方務治兵辟公參贊而公銳欲以功業自見累建大議皆匡時之長策而當國者樂因循而悅苟且抑而不行公遂棄官玄屏居靑田山中發憤著書此郁離子之所以作也郁離者何離爲火文明之象用之其文鬱鬱然爲盛世文明之治故曰郁離子其書總爲十卷分爲十八章散爲一百九十五條多或千言少或百字其言詳於正巳愼微修紀遠利尙誠量敵審勢用賢治民本乎仁義道徳之懿明乎吉凶禍福之幾審乎古今成敗淂失之迹大槪矯元室之獘有激而言也牢籠萬匯洞釋羣疑辧愽奇詭巧於比諭而不失秋正驟而讀之其鋒凜然若太阿出匣若不可玩徐而思之其言確然鑿鑿乎如藥石之必治病斷斷乎如五穀之必療饑而不可無者也豈若管啇之功利申韓之刑名儀秦之捭闔孫吳之陰謀其說詭於聖人務以智數相髙而不自以爲非者哉見是書者皆以公不大用爲憾詎知天意有在挈而畀之維新之朝乎皇上龍興卒以宏謨偉略輔翼興運及定功行賞疏土分封遂膺五等之爵與元勛大臣丹書鐵劵聯休共美於無窮不其盛哉傳有之曰楚𨿽有材晉實用之公之謂也初公著書本有望於天下後世詎意身親用之𨿽然公之事業具於書此元之所以亡也公之書見於事業此皇明之所以興也嗚呼一人之用捨有關於天下國家之故則是書也豈區區一家言哉一夔蚤甞受教於公後謁公金陵官寺出是書以見教一夔駭所未見愧未能悉其要領今公已薨其子仲璟懼其散軼以一夔於公有相從之好俾爲之序顧一夔何敢序公之書然淂系名於簡編之末亦爲榮幸因不讓而序之公諱基字伯溫栝蒼人若其言行之詳官勛之次則具在國史玆不著

洪武十九年冬十有一月門生杭州付儒學教授天臺徐一夔謹序

古之君子學足以開物成務道足以經綸大經必思任天下之重而不私以善其身故其淂君措於用也秩之爲禮宣之爲樂布之爲紀綱法度施之爲政刑文明之治洽乎四海流澤被於無窮此奚特假言以自見哉及其後也𨿽孔子之聖可大有爲而猶不免述作以傳道況其下乎然則必假夫文以自見者蓋君子之不淂已焉耳矣君子以爲學旣不獲措諸設施道不行於天下其所抱負經畫可以文明治世者獨淂筆之方﹖垂示千百載之下知而好者或推以行是亦吾澤所及其志豈不爲可尙矣夫然自秦漢而降能言之士何限非不欲如前所云也率多淫於異端失於僞巧詭而不正駁而不純弗畔夫道固鮮人苟用之以求致治殆猶適燕而南其轅乎闡天地之隱發物理之微究人事之變諭焉而當辧焉而彰蕳而嚴愽而切反復以盡乎古今懇到以中乎要會不襲履陳腐而於聖賢之道若合符節無一不可宜於行近世以來未有如郁離子之善者也夫鬱鬱文也明兩離也郁離者文明之謂也非所以自號其意謂天下後世若用斯言必可底文明之治耳嗚呼此寧虛語哉從善少甞受讀嘆其義趣幽賾岐緒浩禳或引而不發或指近而歸遠懵乎莫測其所以然逮閱之之久觸類而求然後稍淂窺夫涯涘竊譬諸醫師之籠一藥必治一病玉石艸木禽獸之屬皆可以巳疾延年無長物也此其爲書所以深淂古君子立言之旨使其淂君而措於用其文明之治益天下後世爲不薄詎止度越諸子而已耶是書爲誠意伯劉先生所著先生甞自任以天下之重於經綸之道開物成務之學素所畜有曾以其槪翊當今之運輔大明之業昭昭矣存諸方冊者故禦史中丞龍泉章公𨿽已刊置鄕墊然未盛行於世先生之子仲璟與其兄之子廌謀重刻以傳嗟乎玆豈一家淂而私之者哉僣爲敍其大略俾貽方來元爾翰林國史院編修官諸生吳從善序

●翊運錄序

天生聖人開基啟運必生命世之臣以爲之輔如伊摯於商呂望於周張良於漢皆翊其君建皇極行王道以致太平以開景運以制禮樂動爲世軌也行爲世則也黼黻河漢也昭回日星也衣被艸木也後世畏之如雷震望之如神明禁其力而不敢肆故其君端拱無爲飆行霆驅莫之誰何我朝太祖聖神文武欽明啟運俊徳成功統天大孝髙皇帝以天縱之聖除胡元之亂不數年間遂開六合奄有萬國榮光貫日王气浮淮躋斯民於春臺之上熙熙皞皞玉燭調泰階平𨿽曰虓虎熊貔柱國之臣爲之宣力然亦藉明良豪傑與圖治功也方天造艸昧定都建康西有僞漢東有僞吳長艫大艦日夕相搪擊天下未知所向有若開國翊運守正文臣資善大夫禦史中丞兼弘文館學士太子贊善大夫護軍誠意伯劉先生者沈幾先物獨識眞主遂委身而服事焉太祖敬而信之用其宏謀西平江漢東定吳會天下大勢固巳定矣於是席卷中原羣雄歸命混一四海大抵皆先生之策也今觀禦書詔誥之推獎國計事幾之商搉詞命往復彌縫參贊千載一遇𨿽伊摯呂望張良之卓越亦不過於先生矣先生眞豪傑之士古年愈髙智愈明功愈大徳愈邵遂分爵土終始榮顯殷周以來一人而巳先生栝蒼之靑田人予忝爲同郡今年守職翰林其孫廌等集其禦書詔誥行狀事實等文名之曰翊運錄蓋取誥文開國翊運之語也請予序其首簡予謂先生之器識事功通於神明文章道徳衣被後世溥天下皆稱道之而先生不自以爲至是則先生之所至世之人未必能知之是錄也企太祖之知人善用賢也企太祖之聖神文武同符於湯文也見先生之眞識也見先生之宏謀也見先生之勛業也聖明會遇自古爲難乃獨於今見之先生之子中奉大夫江西布政使司右參政又能繼武其後結知太祖以廉能見褒於制誥可謂耀於前而光於後矣後之子孫尙亦繼繼承承深惟祖宗積徳創業之不易紹隆先範以副朝廷優禮功臣之意將見與是錄同垂於千萬載之不泯也

永樂二年龍集甲申夏四月中澣翰林學士奉詩大夫兼修國史同郡王景序

●覆瓿集序

大明太祖髙皇帝受天明命奠安華夷二十年間殄僞漢殲彊吳汛掃鮏羴廓淸寰宇復先王之疆理開萬世之太平是𨿽熊羆貔虎之士相與竭股肱奮威武以佐神功抑亦贊襄廟謨運籌帷幄之中有其人也若栝蒼劉先生伯溫眞其人乎先生諱基始以文學上謁於金陵知我聖祖之克典神天也卽委心聽命遂成鼎定功累官太史令兼太子贊善大夫歷禦史中丞遷弘文館學士卒拜誠意伯蓋匹休伊呂者幾二十年今旣九京不作後進之士景休風仰末照幸先生之文章猶有存者耳先生之作有郁離子有春秋明經有犁眉覆瓿諸集壽諸梓者久矣惟覆瓿一編未有序之者其孫刑部照磨貊間以囑余嗟夫先生之心志於道先生之道著於文人皆知先生見知當時者以其文而不知太祖髙皇帝知先生於儔人中者以其心人皆知先生之事髙皇帝能盡其心又不知天以先生輔佐聖神肇建鴻圖者惟在於道然則是編也將以五味之藏飯斯民於饑頓﹖眞踣者也覆瓿云乎哉先大父弘文館學士復仁公與先生俱以佐命顯余於照磨爲通家子弟故不辭而序之如此云若夫先生翊戴之績與先公俱有國史在玆不復也

宣徳五年冬十月嘉議大夫工部右侍郎前翰林侍講兼修國史吉水羅汝敬書

●犁眉公集序

犁眉公集者開國功臣誠意伯劉先生旣老所著之作故取此以爲號云先生自少穎敏旣長於書無所不讀凡天文地理陰陽卜筮諸子百家之言莫不涉獵元末登第爲瑞之髙安縣佐縣耆老有稍知天文術數之學者而其書甚具先生召與之語其人曰公旣聰明總人而器識宏遠當爲一代偉人吾書盡以相付先生遂得究觀其說而領其要世亂棄官家居洎我太祖髙皇帝渡江先生知爲眞主也應召輒出佐興大業及其功成名遂引身而退卒以壽終而其術亦不傳嗚呼公之出處進退比之子房豈不明白正大偉然大丈夫之所爲哉予嘗觀於先生非惟其勛業冠絕前古而文章亦足以垂世而莫之與並也是故其仁義積中發而爲言可以方駕古人者則於郁離子見之傷今悼古牢籠百態可以超邁當世者則於覆瓿集見之若夫優遊閒雅托興微婉而有以盡其自得之趣者則於是編見之其气壯故其辭雄渾而惇厚其學愽故其辭深宏而奧密其志忠故其辭感激而切直其行兼故其辭蠲潔而淸勁吁古今之能以勛業文章並顯於當時而垂耀於後世若先生者幾何人哉先生𨿽沒而有不沒者存其在此也歟先生之孫爲刑部照磨名貊字士行以才賢篤厚見稱於人是亦有以見故家文獻之足徵也

宣徳五年冬十一月之二日翰林侍讀學士奉訓大夫兼修國史金陵李時勉書

●重鋟誠意伯文集序

國初誠意伯劉公伯溫嘗著郁離子五卷覆瓿集並拾遺二十卷犁眉公集五卷寫情集曁春秋明經各四卷其孫廌集禦書及狀序諸作曰翊運錄皆鋟梓行世然諸集渙而無統板畫久而寖堙學者病之巡淛禦史戴君用與其寀薛君謙楊君瑯謀重鋟乃錄善本次第諸集而冠以翊運錄俾杭郡守張君僖成之屬守陳序嗟乎自昔夷主華夏不過膻一隅腥數載耳惟元奄四海而垂八紀極獘大亂開辟以來未有也公以命世豪傑之才出佐我髙皇剪羣雄混六�掃百年之胡俗復三代之華風其讜言谹議牗道天衷偉略奇謀指授羣帥者鼎彜勒之汗靑書之四方尙能道之方其未遇也郁積感憤發之文辭若四嶽之出云無窮若公輸之營眾宇各盡其制若孫武子之師戈甲蔽野而不聞喑嗚叱吒之聲若大海浩溔中畜虯螭■﹝魚恆﹞■﹝魚瞢﹞■﹝央上黽下﹞■﹝麻外黽內﹞之屬覩者駭愕而莫能名然皆載道之航輪濟世之粱帛時巳傳誦之及達而施之朝廟播之華夷垂之百世之下焯乎不可朽也三代之英卓矣漢以降佐命元勛多崛起艸莽甲兵間諳文墨者殊鮮子房之策不見辭章玄齡之文僅辦符檄未見樹開國之勛業而兼傳世之文章如公者公可謂千古之人豪矣而世或疑其仕元或獨稱其觀象者是猶訾伊尹之五就知周公止於才藝而巳不巳陋乎三禦史之重鋟玆集蓋髙山景行之志也守陳之序居培塿而論嵩岱持土苴而寘之夜光朝采之上可乎哉

成化六年夏六月吉賜進士出身奉訓大夫太子洗馬兼經筵講官同修國史前翰林侍講四明晚學楊守陳序

●重鋟誠意伯劉公文集序

富自童孺時卽聞有誠意伯劉公之勛烈爲開國宗臣之冠筮仕以來求公之遺文而讀之乃得公平生所建立之詳夫超世之蘊者厥振匪夷故峻其所樹嗇於菑者無厚畬自古天下之事功未嘗不符於學術也公豪傑之才隆於帝授而天人之祕洞之素深遭元末運沈於下寮其志郁而弗伸也其謀浚而孔忤也其才積而困於無施也故得肆力於文焉或時事之感激而泄憂憤之紆余或機會之在前而痛鋪張之失策證古例今有寓而諷之之意而開闔操縱皆經濟之資焉大率施爲理而不失其宜雚變精而馭之以正辭意剴切如靈均之艸澤行吟英銳奮發如愽浪之雄未試一擊皆可考也逮我太祖髙皇帝龍興淮甸公早識眞主於異云映湖之日遂起而從之蓋懼中國之無統欲借雚以立義也方其進謁金陵一見如舊受心膂之寄掌帷幄之機殄漢殲吳驅夷奠華廓淸寰宇之功曠世而僅見偉矣哉於今爲烈也予嘗夷考其行事當天下甫定之初首諗滯獄倡立兵衛居守按貴臣之侮汯論相卜小犢之僨轅辭封爵而不貪天之功終身顯融而私產無寸益時贊密謀保全勛舊口不言而人亦無知者臨終尢拳拳乎修徳省刑之數語斯其道任天下之重智鉤物理之玄謀入九地之深而勇懾萬夫之气所謂超世之學術著於文者鑿鑿乎親試之矣𨿽然公之神在天下不死勛業聲究久而不磨固無賴乎文也但與籍存庶幾可論其世傳之弗昭或病焉公文梓行久矣歲遠寖湮字不復辧富承乏栝蒼典刑在目視篆之暇訂其訛落重加編輯捐俸再鋟諸梓俾公孫指揮瑜等世守之使天下後世亦知故家文獻之足徵也

正徳己卯夏五月旣望旣仕士中順大夫處州府知府後學莆易林富謹序

●題誠意伯劉公集

頃余道芝田亟與方子伯時會禮從言及犁眉公餘率爾曰公一代功宗近古罕匹而未有表章之者僕竊怪之嘗得其說而未之質也方子忻然前席而請曰先生試言之餘曰胡元之事人言禍始石敬瑭非明識也蓋自賊操引納五胡遺穢中國遂乃歷載數百中間裂爲十六並爲南北合爲隋唐而夷風未息其後番將據河朔敬瑭割幽燕而棄厥險阨於是遼驕金迫胡元乘之而首足倒懸因以底極矣且昔之入主者頗皆用夏貴儒惟元不然此其爲穢尢使人涕泗沾臆夫其胎禍之遠如此播惡之廣如此奄及百年不知變革如此當是時也燻蒸融液無地非狄若將不可復易者我太祖髙皇帝起自布衣曾未十年一掃而空之於是海宇淸而綱常復儒術重而道學崇斟酌百王以大備一代之制盡還諸夏之風顧其始也自謂初無取天下之志旣其成也則不獨撥亂反正而實洗滌乾坤爲中國皇王賢聖復讎纘緒所謂功髙萬古而莫與同者是果孰啟其衷哉僕嘗反復於當時勛戚之間而未得其故及閱公集莊誦髙皇帝聖制乃始喟而起曰嗟乎微斯言則一代功宗其何所復稽乎而當時載筆與後來序述者顧莫之表章何哉昔漢之酇侯嘗荷殊禮而膺首封矣徒以收秦圖籍勸王漢中進養民致賢之說建居守饋餉之功髙密之在東京功不補敗其所有者不出簡任諸將微長之間在徳厚薄數語之外亦且偃然策勛而莫與絜大況所事者亭長久嘆於縱觀眞人巳專乎封拜則二臣特攀附之匪懈者耳今聖制之稱犂眉一則曰每於閒暇之時數以孔子之言道予是以頗知古意二則曰八則每匡治道旣而曰言非儒造實巳誠之意且夫道莫加於孔子而數陳其言又復每切於匡治然則所以淸海宇復綱常重儒術崇道學洗滌乾坤爲皇王賢聖復讎纘緒之地謂非由此而致之乎至於佐廟算夷羣凶所向無前推占指蹤直其餘事然亦不讓於今昔元功也又其大者決危機於逆陳羣懾之表首大策於豎韓共戴之中自彼效謀宣力之臣有能窺其度而爭其雄者乎嗚呼向非二說之存則一代功宗何所復稽而儒者曾莫之及何也且公之啟沃非無本者少傳性理長號英特薦更世故談辯至悉故其決機悟主一似孔明之於先主周瑜之於孫策此天地間一大際遇非若淺丈夫齪齪乎斗升區區乎寸尺而巳又卽其餘則文學精愽冠絕乎一時政事淸嚴不撓於權力足以配事功而明道徳彼伊周元聖固爲至極矣漢唐諸子曾幾何人若是乎其廉得邪此僕所爲神醉心往而竊怪夫人之未深識也聖制曰言非儒造實巳誠之意然則儒者之言殆未能心誠求之歟於是方子瞿然攺容曰犂眉之功實愚所素疑而無與折衷者幸卽談津昭若啟牗矣且承乏公邑則表章其宜願書見遺俾刻之集中余曰諾遂僣妄書之方子名遠宜癸未進士歙人其爲芝田聲實隆起器業未可量余則永嘉後學葉式成規也

嘉靖戊子端陽後五日端拜謹書

●重編誠意伯文集序

余觀載籍代有開創之君必有佐命之臣運籌定計應機料敵稱豪雄矣而或歉於文學呈華炫奇開新啟昧稱儒碩矣而無禆於武功兼此二長世不恆有其惟我國朝誠意伯劉公者其人乎公諱基字伯溫浙之靑田人有命世豪傑之才一遇聖主杖策從之輒許以大計殄漢殲吳混一六合公密贊之功在開平武寧之先灼灼可暏也而其文章議論或宣於朝於藏於家大篇短章無慮千百種則與宋學士王待制等夫我皇祖之興恢萬世帝王之故疆開一代文明之景運當時文武佐命之勛可謂盛矣自今觀之傳世之文宋王號爲最著二人者職專文學固其常耳開平武寧諸臣勞在宗社澤及孫子世世誦功與國同休而傳世之文槪未之聞也兼二者之長武功文治咸賴焉卒莫有並於公者讀其文論其事功想見其人乃知聖主之生也不數名佐之生也亦不數阿衡佐啇厥有伊訓尙父造周且著丹書歷千百年而一再見者公其庶幾矣哉公之文傳世久矣舊刻凡二十卷曰翊運錄曰郁離子曰覆瓿集曰寫情集曰春秋明經曰犁眉公集各就篇名雜陳無統觀者病之禦史樊君按治畿內公暇更定編次爲十有八卷先像贊行狀槪事業之全次禦書詔誥紀勛庸之大次頌表次郁離子揚文明之盛次序記至詩歌載制作之詳統會以提要類分以便觀名曰重編誠意伯文集刊成請余序余浙人也甞謂公國朝元勛鄕邦典刑文章與事功並著尢罕儼焉願附一言以廣其傳且以嘉樊君之擇所向往也乃樂爲之序樊君名獻科縉雲人蓋公之同郡人云

嘉靖丙辰夏五月望賜進士榮祿大夫少保兼太子太保禮部尙書武英殿大學士知制誥會典總裁余姚李本撰

●刻誠意伯文集引

誠意伯集舊刻於栝蒼凡二十卷首翊運錄次郁離子次覆瓿集次寫情集次春秋明經次犁眉公集各就篇名統爲全集其間制作雜陳未可類別兼以歲久刊板遺落字多魯魚讀者難之獻科爲公鄕人來按畿南攜是集笥中甞置九席暇卽頌讀誠不識其涯涘竊謂公竻業垂於史籍光昭奕代而文章流播縉紳或未免渙漫獻科切懼焉因裒爲一十八卷少易舊編之次而公之制作始可類觀爰付諸梓若勛業文章之盛向有確論獻科何足以知之甞記四明楊文懿公有言漢以降佐命元勛多崛起艸莽兵甲間諳文墨者殊鮮子房之策不見辭章玄齡之文僅見符檄未見開國之勛而兼傳世之文章如公者公可謂千古之人豪矣而世或疑其仕元或獨稱其觀象者是猶訾伊尹之五就知周公止於才藝而巳不巳陋乎嗚呼是可以知公矣

皇明嘉靖三十五年丙辰正月朔同郡後學樊獻科拜識於眞定冰玉堂

●重刻誠意伯劉公文集序

靑田文成劉公文集故有翊運錄一卷覆瓿集十四卷郁離子四卷寫情集二卷犁眉公集二卷春秋明經二卷國初嘗梓行而郡人翰林學士王公景章爲之序正徳中郡守莆田林公刻置公里第嘉靖中余友人縉雲樊文叔乃類編之刻於眞定今侍禦虯峯謝公按部栝蒼修謁先生祠堂討論遺文得裏第本病其漶漫舛錯乃命郡守建安陳公依鑋定本翻摹授梓余爲校正若干字梓成屬爲序序曰先生生在栝蒼萬山中九盤之巓所謂深山大澤用物弘而取精多者也然當五百之昌期輔眞人以肇造籌帷帳而垂勛烈昭昭乎若揭日月行天中可不謂見之行事哉何以文爲夫古昔聖賢備具道徳仁義之懿施於政教彼及萬匯其禮樂章程莫非文也惟窮而在下者不獲有所張設乃不得巳而托之言以寄其憂憤康濟之懷俟之後世或起而帥行之斯聖賢所爲文辭也愚讀文成先生集多處窮憂世之深慨而深幸其遇聖神而興起也嘗槪其集有六善焉一曰窮經以明義二曰寓言以徵用三曰遵飬以俟時四曰憂世以舒抱五曰知命以樂全六曰遭逄之無間夫華夷峻防一王大法胡主中國幾變於夷聖經明義幹載或湮焉春秋成而亂賊懼此義不由學者倚席不講之過也此窮經以明義也胡運式微務爲陵替撫狡冦而引非族言之者抵釁起獘末由痛心荼毒於是乎卮言郁離比類旁通故三閭澤畔之吟離騷惓懇之意也此寓言以徵用也豪傑飆起四海糜沸而時事倒置寵賂肆章騏驥服箱夷羊在牧乃先生憤世疾邪每形歌什抑意誚玄托稱覆瓿莘時時辜於納溝扣角遲歌於夜旦由斯義矣此遵飬以俟時也祈招式誦冀訛王心里巷謳吟觀風是采詩餘寄興取類寫情或亦有鑑吾衷乎此憂世以舒抱也至於垂老見幾引身髙逝璆琳戞擊以和天倪於是乎稱名犁眉比迹赤松保厥終始斯爲金徳此知命以樂全也矤之已事隆凖大度忍心薤醢畱侯色舉明哲乃彰藏弓請苑百世而下有餘悲焉髙皇以來世懋延賞丁寧天語焜燁龍章具在翊運篇中卽魚水交驩秬卣申錫又何以過此遭逄之無間也或者曰靑田文章掩於天業又曰勛華並茂無訾偏長而不知是非先生所急也其不得已而言者先生之憂也其應時績效者先生之幸也記曰天下有道則行有枝葉天下無道則辭有枝葉觀於先生之言行亦若是而已橜往宦遊江右至髙安稽求先生爲丞時事謂從異人受祕書乃棄官歸靑田山中覽識天命所在而起故天民所抱持達可行於天下而後行之類如是文辭云乎哉先生所編又有多能鄙事若干捲方行人間其占諗象緯諸書先生啟手足時命其子獻諸朝具在金匱石室靡可得窺云峕

隆慶六載歲在玄默涒灘陽月上浣同郡後學何鏜頓首拜手謹敍

●贊

虯髯電目探天根兮斡地軸扶龍興雲四方以肅以生民休戚爲憂喜以大道晦明爲榮辱武功旣成而文治不盡其用者蓋天也耶抑人也耶

孤子仲璟拜贊

華淪於夷曷仕於時夷歸於夏仕止乃宜就桀就湯節義奚虧大哉王佐察物炳幾運籌決勝翊龍以飛昭回制作文章是咨允爲宗臣爾爵爾祠

工部侍郎莆田彭韶拜贊

同郡王公景曰先生沈幾先物獨識眞主遂委身面服事焉太祖敬而信之用其宏謀西平江漢東定吳會天下大勢巳定於是席卷中原羣雄歸命混一四海大抵皆先生之策也乲觀禦書詔誥之推獎國計事幾之商搉詞命往復彌縫參贊千載一遇𨿽伊摯呂望張良之卓越亦不過於先生矣先生眞豪傑之士哉年愈髙智愈明功愈大徳愈邵遂分爵土終始榮顯殷周以來一人而巳

金陵李公時勉曰公之出處進退比之子房明白正大偉然大丈夫之所爲非惟勛業冠絕前古而文章亦足以垂世而莫之與並也其气壯故其辭雄渾而惇厚其學博故其辭深宏而奧密其志忠故其辭感激而切直其行廉故其辭蠲潔而淸勁吁古今之能以勛業文章並顯於當時而垂耀於後世若先生者幾何人哉

●誠意伯劉公行狀

黃紀善撰

公諱基字伯溫世爲處州靑田人年十四入郡庠從師受春秋經人未嘗見其執經讀誦而默識無遺習舉業爲文有奇气決疑義皆出人意表凡天文兵法諸衵過目洞識其要講理性於復初鄭先生聞濂洛心法卽得其旨歸先生大器之乃謂公父曰吾將以天道無報於善人此子必髙公之門矣後應進士舉授江西髙安縣丞揭文安公曼碩見公謂人曰此魏徵之流而英特過之將來濟時器也公在燕京時間閱書肆有天文書一帙因閱之翊日卽背誦如流其人大驚欲以書授公公曰巳在吾胸中矣無事於書也之官以廉節著名發姦擿伏不避彊禦爲政嚴而有惠愛小民自以爲得慈父而豪右數欲陷之時上下咸知其廉平卒莫能害也新昌州有人命獄府委公覆檢案核得其故殺狀初檢官得罷職罪其家眾倚蒙古根腳欲害公以復讎江西行省大臣素知去隱居力學至是而道益明後爲江浙儒學副提舉爲行省考試官頃之建言監察禦史失職事爲臺憲所沮遂移文決去嘗遊西湖有異雲起西北光映湖水中時魯道原宇文公諒諸同遊者皆以爲慶雲將分韻賦詩公獨縱飲不顧乃大言曰此天子气也應在金陵十年後有王者起其下我當輔之時杭城猶全盛諸老大駭以爲狂且曰欲累我族滅乎悉去之公獨呼門人沈與京置酒亭上放歌極醉而罷時無能知者惟西蜀趙天澤知公才器以爲諸葛孔明之流方谷珍反海上省憲復舉公爲浙東元帥府都事公卽與元帥納鄰哈剌謀築慶元等城賊不敢犯及帖裏帖木耳左丞招諭方冦復辟公爲行省都事議收復公建議招捕以爲方氏首亂掠平民殺官吏是兄弟宜捕而斬之餘黨脇從詿誤宜從招安議方氏兄弟聞之懼請重賂公公悉卻不受執前議益堅帖裏帖木耳左丞使其兄省都鎭撫以公所議請於朝方氏乃悉其賄使人浮海至燕京省院臺俱納之準招安授谷珍以官乃駁公所議以爲傷朝廷好生之仁且檀作威福罷帖裏帖木耳左丞輩羈管公於紹興是後方氏遂橫莫能制山宂皆從亂如歸公在紹興放浪山水以詩文自娛時與好事者遊雲門諸山皆有記行省復以都事起公招安山冦吳成七等使自募義兵賊拒命不服者輒擒誅之略定其地復以爲行樞密院經歷與行院判石末宜孫守處州安集本郡後授行省郎中經略使李谷鳳巡撫江南諸道采守臣功績奏於朝時執政者皆右方氏遂置公軍功不錄乃棄官歸田裏時義從者俱畏方氏殘虐遂從公居靑田山中乃著郁離子客或說公曰今天下擾擾以公才略據栝蒼並金華明越可折簡而定方氏將浮海避公矣因畫江守之此勾踐之業也捨此不爲欲悠悠安之乎公笑曰吾平生忿方谷珍張士誠輩所爲今用子計與彼何殊耶且天命將有歸子姑待之會上下金華定栝蒼公乃大置酒指乾象謂所親曰此天命也豈人力能之耶客聞之遂亡去公決計趨金陵眾疑未決母夫人富氏曰自古衰亂之世不輔眞主詎能獲萬全計哉眾乃定或請以兵從公曰天下之事在吾與所輔者爾奚以眾爲乃悉以眾付其弟升俾家人葉性朱佑等參掌之且曰善守境土母爲方氏所得也勿憂我適總制官孫炎以上命遣使來聘公遂由間道詣金陵陳時務一十八欵上從之會陳氏入冦獻計者或謀以城降或以鐘山有王气欲奔據之或欲決死一戰不勝而走未晚也公獨張目不言上召公入內公奮曰先斬主降議及奔鐘山者乃可破賊爾上曰先生計將安出公曰如臣之計莫若傾府庫開至誠以固士心且天道後舉者勝宜伏兵伺隙擊之取威制敵以成王業者在此時也上遂用公策乘東風發伏擊之斬獲凡若干萬上以克敵之賞賞公公悉敵不受中書省設禦座將奉小明王以正月朔旦行慶賀禮公大怒罵曰彼牧豎爾奉之何爲遂不拜適上召公公遂陳天命所在上大感悟乃定徵伐之計遂攻皖城自昏達旦不拔公以爲宜徑拔江州上遂悉軍西上陳氏率其屬走湖廣江州平上使都督馮勝將兵攻某城命公授方略公書紙授之使夜半出兵云至某所見某方靑雲起卽伏兵頃有黑雲起者是賊伏也愼勿妄動日中後黑雲漸薄回與靑雲接者此賊歸也卽銜枚躡其後擊之可盡擒也眾初莫肯信至夜半詣所指地果有雲起如公言眾以爲神莫敢違竟拔城擒賊而還王漢一以饒信降上命公撫之陳氏洪都守將胡均美使其子約降請禁止若干事上初有難色公自後踢所坐胡牀上意悟許之均美遂以城降初公聞母富氏喪悲慟欲卽歸上以書慰畱之期以成功公不得已遂從徵伐至是辭歸上遣禮官伴送累使弔祭恩禮甚厚時苗軍反金華栝蒼殺守將胡大海耿某孫炎等衢州或謀翻城應之守將夏毅懼無所措會公至卽迎入城一夕定之公卽發書金處屬縣諭以固守所部遂同邵平章諸軍克復處城擒苗帥賀某李某處州平公至家營葬事時語所親以上必當有天下之狀於是鄕裏及鄰附郡縣翕然心服方氏𨿽據溫臺明三郡其士大夫皆仰公如景星慶雲其小民亦未嘗不懷公之舊徳也方氏素畏公名時遣人致書奉禮公不敢受使人白於上上因念公與通問公因宣國家威徳方氏遂納土入貢上時使人以書訪軍國事公卽條答悉合機宜某年月日公赴京道經建徳今嚴州也適張氏入冦時曹國公守建徳欲奮擊之公乃使勿擊曰不出三日賊當自走追而擊之此成擒也比三日黧明公登城望之曰賊走矣眾見其壁壘旗幟皆如故且聞嚴皷聲疑莫敢輕動公趣使疾進兵至則皆空壘擊皷者乃所掠老弱耳遂窮追賊迸走至東陽悉擒之以還公遂至京時陳友諒據湖廣張士誠據浙西皆未下眾以爲蘇湖地肥饒欲先取之公曰張士誠自守虜耳陳友諒居上流且名號不正宜先伐之陳氏旣滅取張氏如囊中物耳會陳氏復攻洪都上遂伐陳氏因大戰於彭蠡湖勝負未決公密言於上移軍湖口期以金木相犯日決勝上皆從之陳氏遂平上還京定計取張士誠因定中原拓土西北公密謀居多上或時至公所屏人語移時乃去𨿽至親密莫知其由以公爲太史令一目公見日中有黑子奏日東南當失一大將時參軍胡琛伐福建果敗沒他日公見上上方欲刑人公曰何爲上語公以所夢公曰是眾字頭上有血以土傅之得土得眾之象應在得夢三日當有報至上遂畱所欲刑之人以待之三日後海寧以城降果如公言捷至上大喜悉以所畱人俾公縱之某年月日熒惑守心羣臣皆震懼公審奏上宜罪已以回天意次日上臨朝卽以公語諭羣臣眾心始安後大旱上命公諗滯獄凡平反出若干人天應時雨上大喜公因奏請宜立法定制上從之張士誠平後張昶欲亂政乃使人上書稱頌功徳勸上宜及時爲娛樂上以示公公曰是欲爲趙髙也上頷之昶色動知公得其情也乃使齊翼巖等伺察公陰事欲陷之未及發而昶先事受誅及司天臺災翼巖因爲書言之於上其事多公平日密聞於上或上使爲之者翼巖未之知也書奏上切責翼巖斬之遂治黨與盡得其與昶通謀狀上適以事責丞相李善長憲使淩悅因彈之公爲上言李公舊勛且能輯和諸將上曰是數欲害汝汝乃爲之地耶汝之忠勛足以任此公叩頭曰是如易柱必湏得大木然後可若束小木爲之將速顚覆以天下之廣宜求大才勝彼者如臣駑鈍尢不可爾上怒遂解洪武元年正月上登大寶於南郊公密奏立軍衛法外人無知者拜禦史臺中丞適中丞章公溢奏定處州七縣稅糧比宋制畝悉加五合上特命靑田縣糧止作五合起科余準所擬且曰使劉伯溫鄕裏子孫世世爲美談也或言有殺運三十年公慨然曰使我任其責者掃除獘俗一二年後寬政可復也上幸鳳陽使公居守公志在澄淸天下乃言於上曰宋元以來寬縱日久當仗紀綱振肅而後惠政可施也乃命憲司紏察諸道彈劾無所避公案劾中書省都事李彬侮法等事罪當死丞相李善長素愛彬乃請緩其事公不聽遣官賫奏詣行在上行公議處彬死刑公承旨卽斬之由是與李公大忤比上回京李公愬之公乃求退上命歸鄕裏公奏曰鳳陽𨿽帝鄕然非置都之地王保保𨿽可取然未易輕也願聖明畱意焉遂辭歸後定西失利王保保竟走沙漠上手詔敍公勛伐且召公赴京師同盟勛冊公至京師上賚賜甚厚追贈公祖父爵皆永嘉郡公累欲進公爵公曰陛下乃天授臣何敢貪天之功聖恩深厚榮顯先人足矣遂固辭不敢當上知其至誠不彊也上欲相楊憲公與憲素厚以爲不可上怪之公曰憲有相才無相器夫宰相者侍心如水以義理爲權衡而巳無與焉者也今憲不然能無敗乎上曰汪廣洋何如公曰此褊淺觀其人可知日胡惟庸何如公曰此小犢將僨轅而破犁矣上曰吾之相無逾於先生公曰臣非不自知但臣疾惡大深又不耐繁劇爲之且孤大恩天下何患無才願明主悉心求之如目前諸人臣誠未見其可也三年七月授弘文館學士十一月進封誠意伯四年正月賜歸老鄕裏二月至家遣長子璉捧表詣闕謝恩某年某月復遣璉進賀平西蜀表頌上仍以文答之八月上使克期以手書問天象事公悉條答其大意以爲霜雪之後必有陽春今國威巳立自宜少濟以寬書奏上悉以付史館其書槁並巳前奏請諸槁公皆焚之莫能得其詳也初公言初上甌栝間有隙地曰談洋及抵福建界曰三魁元末頑民負販私塩因挾方冦以致亂累年民受其害遺俗猶未革宜設巡檢司守之上從之及設司頑民以其地系私產且屬溫州界抗拒不服適茗洋逃軍周廣三反溫處舊吏持府縣事匿不以聞公令長子璉赴京奏其事徑詣上前而不先白中書省時胡惟庸爲左丞掌省事因挾舊忿欲構陷公乃使刑部尙書吳云訹老吏訐公乃謀以公欲求談洋爲墓地民弗與則建立司之禾以逐其家庶幾可動上聽遂爲成案以奏賴上素知公置不問省部又欲逮公長子獄上時巳勑璉歸及奏上曰旣歸矣免之公入朝惟引咎自責而巳先是楊憲敗後汪廣洋爲丞相未幾而泛廣東乃相惟庸公乃大戚嘗謂人曰使吾言不驗蒼生之福也言而驗者其如蒼生何遂憂憤而舊疾愈增洪武八年正月胡丞相以醫來視疾飲其藥二服有物積腹中如捲石公遂白於上上亦未之省也自是疾遂篤三月上以公久不出遣使問之知其不能起也特禦制爲文一通遣使馳驛送公還鄕裏居家一月而薨公生於至大辛亥六月十五日薨於洪武乙卯四月十六日享年六十五歲公之子璉仲璟以是年六月某日葬公於其鄕夏山之原禮也遺文郁離子十卷覆瓿集二十四卷寫情集四卷長子璉又集所遺文槁五卷名曰犁眉公集娶富氏封永嘉郡夫人繼室陳氏章氏子男二人長璉由考功監丞任江西參政卒於官次仲璟皆陳氏出也女二人長適吳彪次適沈女皆章氏出也孫男三人廌虒貊孫女三人幼未適也公未薨前數日乃以天文書授璉使伺服闋進且戒之曰勿令後人習也復命次子仲璟曰胡惟庸必敗我欲奉遺表無益也日後上必思我侍有問當密爲我奏其略以爲修徳省刑祈天永命且爲政寬猛如循環耳諸形勝要害之地宜與京師聲勢連絡幸聖主畱意公生平剛毅慷慨有大節每論天下安危則義形於色然與人交遊開心見誠坦然無間阻至於義所不直無少假借𨿽親之者以此而忌之者亦以此惟上察其至誠任以心膂公亦以爲不世之遇知無不言每遇急難勇气奮發計劃立就外人莫能測其機累贊上成大功上甞臨朝稱之公輒逡巡不敢當家居惟飲酒奕棋未甞自言其功每天象有大變則累日不樂凡公以天下蒼生休戚爲憂喜者卽此可知矣上天威嚴重惟公抗言直議不以利害怵其中上亦甚禮公常稱爲老先生而不名又日吾子房也廷臣或有過失得譴者公密爲救解而免其人或知而詣公謝者則拒不納其人不知亦未甞爲人言也其居鄕裏守禮義尙節儉多陰徳不以富貴驕人公初與同郡葉公景淵胡公仲淵章公三益金華宋公景濂同出處有通家之好至於居官任政則各行其志俱以功名顯於世而公與宋公又以文章爲當代首稱云伯生辱在同郡預諸生列與公子璉仲璟相知最深今公薨而璉沒仲璟與璉之子廌請錄公遺事因輯乎昔所聞大略爲行狀至於皇上知人之明倚注之重公之遭遇感激以天下公議輔人主者觀綸綍之文考成效之績可見矣其籌策帷幄有不能盡詳者亦不敢彊質也

●明開國翊運守正文臣資善大夫贈太師謚文成護軍誠意伯劉公神道碑銘

賜進士出身資政大夫前奉勑參贊機務南京兵部尙書四明張時徹撰

賜進士及第嘉議大夫南京吏部右侍郎前太常卿管南京國子監察酒事翰林院侍讀學士掌院事太典總校官常熟瞿景淳篆

文成劉公其先豊沛人也後徒鄜延名延慶者宋宣撫都統少保厥子光世以平方臘功爲兵馬總管髙宗南渡部兵以後累官開府儀同三司錄尙書事進太師楊國公因家臨安子堯仁過麗水而樂之遂徒其邑之竹洲四傳至集又卜居靑田之武陽去縣治者百五十里世所稱南田福地也俗尙儉朴有唐風之遺焉遂世定厥居兢兢於仁義之訓五傳而至濠宋翰林掌書益慈惠好施每淫雨積雪登髙而望裏中有不舉火者卽分廩賑之會宋亡乃荒遁自適時有林融者徵聚義旅興復宋室元討平之逮融至京世祖義而弗殺也融歸而至甌越之間地名牙陽四溪者而復嘯其徒元乃馳驛使簿錄其脇從將盡殲之而鄕豪因以仇怨相傾引蓋善良鮮有脫者使者返夜次武陽會天大雪與古民百錢市酒而市者則至濠家具語之故濠卽間行謁使者得所簿錄數而深心惻焉時孫爚侍年方十齡陰爲策計濠則大喜輒盛供具以逆使者醉而寢之樓乃探篋啟牘錄其渠魁二百人巳乃遂火其居熖灼於樓倉皇掖使者跣而走詰旦大恚曰將何籍以復闕下殆誅死不赦矣濠辟之曰濠不幸災於居室震驚使者濠誠死罪意者簿錄有冤天欲生之乎使者事竟不復可至濠幸有密親於彼度往返者四日可以相報使者曰幸甚但半之亦可矣巳而以前所錄二百人者授之得命誅死諸所垐活無算濠卽文成公之王大父也祖孫同心破家以沾萬命篤生文成爲一代元勛子孫千百世食其報豈幸然哉濠生庭槐愽泠墳籍爲太學上捨槐生爚通經術元遂昌教諭是爲公祖公父後皆於公貴封永嘉郡公祖母梁氏母富氏皆封永嘉郡夫人公諱基字伯溫神知迥絕讀書能七行俱下年十四入郡膠師受春秋未嘗執經誦讀而默識無遺辯決疑義出人意表爲文輒有奇气諸家百氏過目卽洞其旨嘗遊燕京間閱書肆天文書翊日背誦如流其人大驚欲以書授公公曰此巳在吾胸中矣時從鄭復初先生遊講濂洛之學先生大器異之語公父曰吾將以天道不報善人此子必髙公之門矣揭文安公曼碩見公輒曰此魏徵之流而英特過之將來濟時器也西蜀趙天澤亦以爲諸葛孔明之儔蓋𨿽未試於用亦巳穎露囊中矣甫弱冠舉元進士授江西髙安縣丞以廉節著名發姦摘伏不避彊禦爲政嚴而有惠小民咸慈父戴之而豪右數欲陷焉時上下信其廉平卒莫能害也新昌州有殺人者獄公覆案得實而初檢官以不實當罪乃其家欲甘心於公江西行省大臣辟公爲掾史舒解之巳而與幕官議事不合遂投劾去後爲江浙儒學副提舉行省考試官頃之建言監察禦史失職事爲憲臺所沮則又投劾去嘗遊西湖有異雲起西北時同遊者魯道原宇文公諒輩皆以爲慶雲將分韻賦詩公獨縱飲不顧大言曰此天子气也應在金陵十年後有王者起其下我當輔之時元方全盛諸同遊大駴以爲狂也而悉去之公益呼酒放歌極醉而罷方國珍反海上省憲復舉公爲浙東元帥府都事公卽建議城慶元等路賊不敢犯及左丞帖裏胋木耳招諭方冦復辟公行省都事公議方氏首亂罪不可赦宜捕誅其兄弟而招安諸脇從者方氏大懼行重賂求解而公峻卻之執前議請於朝方氏乃走賂闕下而省院臺前胥甘焉降詔招安授國珍官駁公議以爲傷朝廷好生之仁且檀作威福則罷左丞輩而羇管公於紹興自是方氏遂橫莫可制山穴皆從亂如歸公在紹興則放浪山水以詩文自娛於當途蓋篾如也乃行省復以都事起公招安山冦使自募義兵賊拒命不服者輒禽誅之略定其地巳復以爲行樞密院經歷與行院判石末宜孫守處蚛安集之後受行省郎中時經略使李谷鳳奏守臣功績而執政者皆右方氏遂抑公功僅由儒學副提舉格授處州路總管府判諸將莫不解體公拜勑曰臣不敢負國今無所宣力矣遂棄官歸時義從者俱畏方氏殘虐從公居靑田山中乃著郁離子客或說曰今天下擾擾以公才略據栝蒼並金華明越可折簡而定方氏將浮海避公矣因畫江守之此勾踐之業也公咲曰吾平生忿方國珍張士誠輩徒狗鼠耳而柰何效之且天命有歸子姑待焉會髙皇帝下金華定栝蒼公指乾象謂客曰此非向所雲天命者乎客遂亡去公決計趨金陵悉以眾付其弟升並家人參掌之曰善守境土母爲方氏得也適總制孫炎以上命來聘公遂由間道詣焉陳時務一十八策上悉從之會陳氏入冠或謀以城降或以鐘山有王气宜奔據之或欲決死一戰不勝而走未晚也公獨張目不言上召公入內計之公奮曰先斬主降議及奔鐘山者乃可破賊耳上曰計將安出公曰如臣之計莫若傾府庫開至誠以固士心且天道後舉者勝宜伏兵伺隙擊之取威鄅敵以成王業在此舉也上遂用金策斬獲凡若干萬巳而頒賞則刀辭不受中書省設禦座將奉小明王以正月朔旦行禮公大怒詬曰彼牧豎爾奉之何爲遂不拜巳而見上陳天命所在上大感悟遂定徵伐之計兵攻皖城自昏達旦不拔公謂宜捨堅城而徑拔江州遂平江州上嘗使都督馮勝攻敵城命公授方略以云物爲驗及克敵一一如旨陳氏洪都守將古均美使子約降請禁止若干事上初有難色公自後踢所坐胡牀上意悟許之均美遂以城降時苗軍反金華栝蒼殺守將胡大海等衢州亦謀翻城應之守將夏毅計無所出適公以憂歸道其地入城一夕而定公卽遺書金處屬邑諭以固守所部遂同郡平章諸軍克復處城苗帥就禽公時語所親上必有天下眾心翕然方氏勢日沮喪數遣人奉款於公不納而白於上上因令公與之通問公乃宣國家威徳而方氏遂納土入貢矣上時使人以書訪軍國事公條答悉合機宜會公赴京經建徳適張氏入冦守將曹國公欲奮擊之公止之曰不出三日賊當自走追而擊之此成禽耳巳而果然時陳友諒自守虜耳友諒居上流且名號不正宜先焉陳氏旣滅取張氏如采囊中物耳會陳氏復攻洪都上遂伐陳氏大戰彭蠡湖公密啟移軍胡口以避難星期以金木相犯日決勝上從之遂殲友諒次取張仕誠次定中原蕩羣雄逐胡狄再造區夏凡皆公之密謀也上時至公所屏人而語率至移時𨿽至親密莫知其端公爲太史令一日見日中有墨子奏曰東南當失一大將時參軍胡深伐福建果敗沒又見熒惑守心羣臣皆震懼公密奏謂宜罪巳以回天意次日上以公語諭羣臣眾心始安後大旱上命公諗滯獄凡平反若干人雨卽隨澍公因奏請立法定制以止濫殺上方欲刑人公請其故上語公以所夢云云公曰是眾字頭上有血以土傳之得土得眾之象計得夢後三日當有報至上遂停刑以待如期報海寧果以城降上大喜悉以欲刑之人俾公縱之張仕誠平後有張■﹝日上永下﹞者欲亂政上書稱頌功徳勸上宜及時爲樂上以示公公曰是欲爲趙髙也上頷之■﹝日上永下﹞以爲發其姦也而怨之使齊翼巖等詷公陰事欲陷焉未及發而■﹝日上永下﹞先事受誅會司天臺災翼巖上書言事欲以中公而上洞其姦切責翼巖斬之窮治黨與盡得其與■﹝日上永下﹞通謀狀上不慊於丞相李善長而憲使淩悅因彈之公爲營救上曰是數欲害汝汝乃爲之地耶汝之忠勛足以任此矣公首觸地曰是如易桂湏得大木若束小木爲之將速顚覆如臣駑鈍尢非所堪上怒乃解洪武攺元上登大寶拜公禦史中丞時定處州七縣稅額計臣謂比宋制畝加五合上特命靑田縣糧畝止五合曰使劉伯溫鄕裏子孫世世爲美談也上幸鳳陽使公居守公志在澄淸天下上言宋元以來寬縱日久當使紀綱振肅而後它政可施也乃命憲司紏劾無所避公因案中書省都事李彬不法事罪當死而李善長素善彬請緩其事公竟奏誅彬由是與善長大忤力請歸鄕裏臨行奏鳳陽𨿽帝鄕非建都之地王保保𨿽乭取然未易輕鈝也巳而定西失利王保保竟走沙漠上益思公言手詔敍公勛伐召赴京師同盟勛冊公至賜賚甚厚贈公祖公父爵皆永嘉郡公累欲晉公爵而公固辭不拜上知其至誠不彊也時上謀所相首楊憲次汪廣洋次胡惟庸公皆謂不可上乃曰是無逾先生矣公曰臣豈不自知況臣疾惡太深又不耐繁劇爲之秪孤大恩耳天下何患無才願明主悉心求之如目前諸人臣誠未見其可也三年七月授弘文館學士十一月進封誠意伯四年正月賜歸老於鄕八月上手書克期問天象事公條具以奏大意謂霜雪之後必有陽春今國威巳立自宜少濟以寬上嘉納之以付史館公所奏記諸如此類率焚其艸人莫得其詳也初甌栝間有隙地曰談洋界於福建之二魁元永頑民鬻販私塩因挾方冦爲亂久之不靖公言於上設巡檢司控之而頑民猶復逆命適茗洋逃軍周廣三反吏匿不以聞公令長子璉赴京奏之不先白中書省而徑詣上前時胡惟庸主省事怒其不白也而重以舊怨惎刑部尙書吳云詠老吏訐公謂謀談洋爲墓地而弗得也而建議立司以播遷居氓激之爲變上素知公置不問又請逮璉置獄復不許於時非得上渥眷公且族矣比公入朝惟引咎自責先是楊憲敗而相汪廣洋未幾貶廣東乃相惟庸公大戚曰使吾言不驗蒼生之福也言而驗者其如蒼生何遂憂憤增疾蓋八年正月云惟庸以醫來飲其藥至再有物積腹中彭彭如拳石公遽白上而疾遂益篤三月上知公且不起禦制文遣使馳驛送之歸歸一月而薨公生至大辛亥六月十五日薨於洪武乙卯四月十六日享年六十有五以是年六月葬於夏山之原所著有郁離子十卷覆瓿集二十四卷寫情集四卷犂眉公集五卷皆傳於代公初與同郡葉景淵胡仲淵章三益金華宋景濂以徳蓻相慕尙至居官任政則各行其志俱以功名顯於世而公與宋公又以文章爲當代稱首云公生平剛毅慷慨有大節每論天下安危則義形於色與人交洞見肝腑至義所不直無少假借𨿽親之者以此而忌之者亦以此惟上察其至誠任以心膂公以爲不世之遇知無不言每遇急難勇气奮發計劃立就儔輩莫能測也累贊大功上嘗臨朝稱之公輒逡巡遜謝家居惟飲酒奕棋未嘗一齒前事每天象有變則累日不懌蓋志念深矣上天威嚴重惟公抗言直議不以利害自怵上亦甚懼之常稱爲老先生而不名時曰吾子房也又曰居則每匡治道動則仰觀乾象以至讞獄審刑罰之中議禮新國朝之制運籌決勝功寔茂焉又曰每於閒暇之時數以孔子之言道予是以頗知古意此其知遇之隆世寧有儷哉廷臣以過被譴公密爲救觧其人知而謝之輒拒不納其人不知卒亦未嘗言也公之將薨也以一書授璉使服闋奏進且戒之曰勿令後人習也復命仲璟曰胡惟庸在位欲奉遺表無益也敗後上必思我倘有問以遺疏密奏之其略以修徳省刑祈天永命且爲政寬猛如循環耳諸形勝要害之地宜與京師聲勢連絡惟聖明畱意上益念之公初娶富氏封永嘉郡夫人繼陳氏賜章氏陳生子男二長璉由考功監丞任江西參政卒於官次仲璟授合門使賜除姦敵佞鐵簡侍朝尋升谷府左長史提督肅遼慶寧代谷六王府軍務成祖時死事別有傳公以中毒死上深閔其冤乃命長孫廌世襲伯爵給之金書鐵劵後文皇帝北徵沙漠定鼎燕都而廌子幼弱不能赴闕遂停祿爵至景泰間七世孫劉祿始授翰林院世襲五經愽士弘治間九世孫劉瑜授處州衛世襲指揮使立祠本郡蓋數用言者所請云至嘉靖間後納郎中李瑜下禮兵二部議大略曰基�艸昧之初首識眞主金陵謁帝動中機宜觀其陳天命之有在斥僞主爲不足事捨安慶而徑拔九江款仕誠而急攻友諒江南大勢巳定於此其後屢從徵伐觀天察象設策運籌知無不言言無不驗仰副順天應人之舉翊成用夏滅夷之功我髙皇帝延攬豪俊創造丕圖𨿽一時佐命之臣並軌宣翼而贊畫帷幄之奇謀恢復中原之大計往往屬之基故在軍事子房之稱剖符發孔明之諭功臣廟廡旣圖其迹靑田邑租復減其科推基之功於國家豈有量哉蓋思創造之難則當隆佐命之恩修社稷之功則當篤延世之賞況翊運開基勛業炳烈如基者哉奏上報允遂進公配享於太廟乃�瑜伯爵世世承襲焉公臨終弁子孫母仕且不利九世方�至今若合左劵云徹鄕裏後進伏讀功臣翊運諸錄而�公之勛烈讀郁離子諸集而慕公之文章夜旦皇皇恆思執鞭而不可得玆其孫世延篤厲操尙繩其祖武恐芳懿之不彰也而繆以隧道之碑見屬卽不文庸何敢辭銘曰於惟掌書樂善好施雨雪分餉閭閈稱慈無辜被錄百千其徒何以拯之爰火其居我也無棲人則釋誅篤生孫子爲時巨儒武縕韜鈐文富詩書璣衡洞燭囊括寰區元失其馭四國卒奢如鼎斯沸莫赤匪狐乃有眞主應天受符間關艸昧翼龍以飛運籌帷幄以張以弛天牑其衷人罔攸窺羣雄竊據次第芟除大命旣集戎胡卒逋帝曰汝功汝侯汝公公曰天眷微臣曷庸功成身退從遊赤松帝龐其直人嫉其忠奄殞非命實恫帝衷舟書錫爵賞延不窮厥惟胤才忠考彌崇均輸大節益闡丕風嗣傳式微謂天瞢瞢爰有封章頻吁九重哲後考徳宗工記功乃集廷議報稱宜隆侑享太廟俎豆春容君臣一體祀典攸同於萬斯載嗣續公封百爾圭裳胥慶厥逄公文日星公烈華嵩旣載旗常亦銘鼎鍾孰是不師孰是不共況也梓裏奕世其風�予小子夙夜欽崇不腆者詞曷賁女宮庶托貞瑉光昭罔皇明隆慶元年歲次丁卯春二月望日

●太師誠意伯劉文成公集卷之一

後學麗水何鏜編校

禦書﹝七篇﹞

誥詔﹝六道﹞

頌表﹝六道﹞

◆禦書﹝七篇﹞

禦制慰書

禦名書

又帖

又禦名書

禦寶詔書

皇帝手書

禦制平西蜀文

○禦制慰書

今日聞知老先生尊堂辭世去矣壽八十餘歲人生在世能有幾个如此先生聞知莫不思歸否先生旣來助我事業未成若果思歸必當且寬於禮我正當不合解先生休去爲何此一小城中我掌綱常正宜教人忠孝卻不當當先生歸去廿日徐庶助劉先生母被曹操操將去厼云方寸亂矣乞放我歸先主容去致使子母團圓然此先生之母若生而他處以徐庶論之必當以徐庶之去今日先生老母任逍遙之路踏更生之境有何不可先生當以寬容加餐以養懷才抱道之體助我成功那時必當遣官與先生一同鄕裏薦母之劬勞豈不美哉

○禦名書

頓首奉書

伯溫老先生合下

愚與先生自江西別後屢有不祥皆應先生前教之言幸獲殄滅姦黨疆域少安收兵避暑遣人專詣先生前虔求一來望先生發蹤指示耳日夜懸懸六月二十二日克期回得教墨諭以六月七月間舉兵用事不利先動當候土木順行金星出見則可使愚一見教音身心勇躍足不敢前如此者何蓋以先生一二年間以天道發愚所向無敵今不敢違教然擇在七月二十一日甲子未得吉時是以再差人星夜詣前望先生以生民爲念徳教爲心早賜來臨是所願也如或未可卽來可將年月吉日時辰方向門戶擇定密封發來實爲眷顧惟先生亮察不備

○又帖

郎中胡深轉奉到先生諭以守備之書知人情之見山中豪傑可否盡在其愚觀先生之誠誠又何言也似先生有此護顧之心栝城可使愚髙枕無憂矣

○又禦名書

頓首奉書

伯溫老先生合下

去歲先生行曾言湖廣之事一去便得然得不得直候正月盡間二月內可得果然初至湖廣賊人詐降後又堅壁不出至今未下寔應先生之言矣玆者再行差人賫書詣前專望先生早爲起程前來萬幸希亮察不具

○禦寶詔書

朕聞同患難異心者未輔前太史令禦史中丞劉基世居栝蒼懷先聖道天下初亂聞朕親將金華旋師建業爾曾別閭裏忘丘壠棄妻子從朕於羣雄未定之秋居則每匡治道動則仰觀乾象察列宿之經緯驗日月之休光發蹤指示三軍往無不克曩者攻皖城拔九江撫饒郡降洪都取武昌平處城之內變爾多輔焉至於彭蠡之鏖戰炮聲擊裂猶天雷之臨首諸軍納喊𨿽鬼神也悲號自旦日暮如是者幾四爾亦在舟豈不同患難也哉今年夏告鏡妝失胭粉之容遺子幼沖暫回祀教速赴京師去久未歸朕心有欠今天下一家爾當疾至同盟勛冊庶不負昔者之多難言非儒造實巳誠之意但著鞭一來朕心悅矣

洪武元年十一月十八日賜臣基

○皇帝手書

皇帝手書付誠意伯劉基近西蜀悉平稱名者盡俘於京師我之疆宇比之中國前王所統之地不少也柰何胡元以寬而失朕收平中國非猛不可然歹人惡嚴法喜寬容謗罵國家扇惑非非莫能治卽今天象疊見且天鳴巳及八載日中黑子又見三年今秋天鳴震動日中黑子或二或三或一日日有之更不知災禍自何年月日至卿山中或有深知歷數者知休咎者與之共論封來前者舍人捧表至京忙忘問卿安否今差克期往卿住所爲天象事卿年髙家處萬峯之中必有眞樂使者往而回勿賚以物茶飯發還

洪武四年八月十三日午時書

○禦制平西蜀文

洪武四年九月三十日朕親紀徵蜀二道總兵官功之低昂之旌忠勇有智之將又張夥謀鈍兵之徒爾基再作平蜀頌一章爲傅將軍廖將軍千萬年不朽之功朕聞雲從龍風從虎聖人作而萬物覩此蓋上古聖君臨禦恩及海內故賢者贊揚若非聖君安敢受此美稱善揚者也朕本淮民因元失政豪傑忿爭吾承人偶偶獲多兵訓練爲我調用有時命將四出有時親徵一方不五六年間羣雄斂迹惟西蜀一隅限山阻險是有戴壽者假明之童孩負固不伏陰生詭計說誘諸洞蠻夷爲我邊民患於是發兵二道命將分行三年冬平章楊璟徳慶侯廖永忠率舟師抵衢塘戴壽以合蜀軍民與之決戰平章楊璟兵敗收兵僅能與之對壘當年冬穎川侯傅友徳將兵由西番道經階文逾月而抵綿漢蜀兵莫敢當鋒其戴壽者恃衢塘之險選老弱守之盡拔堅關之兵西行與穎川侯戰道逢穎串侯一戰戴壽披靡再戰困逼成都其攻衢關舟師總兵者尙未盡夻將軍穎川侯木牌書其戰勝次第順川江而放流徳慶侯獲之連壘而進乘機破關搗虛而至僞京師幼主明升銜璧率文臣請降戴壽爲傅將軍生擒於成都於是中國淸寧論將之功傅一廖次低昂是焉

天佑我邦師出以律將忿揚揚馬嘶蹄踏

畫角聲張惟我穎侯智勇難量羗人稽首

壺漿道傍勞我軍行綿漢是降蠢爾戴壽

率眾來當一戰披靡拒城且藏旬日困逼

詣軍請降傅將功就再歌衢塘天生廖將

與傅成雙江風浩浩起我旌幢泊舟連壘

直破衢關生俘僞主市肆無干遣使飛捷

一刻數關天產名將兵出農間非朕有能

實由天鑑有臣在南家居栝蒼生而能文

舉筆何難謂我采擇黼之班班

◆誥詔﹝六道﹞

禦史中丞誥

弘文館學士誥

誠意伯誥

禦賜歸老靑田詔書

襲封誠意伯誥劵

附欽降祭文禮部會議制誥

贈謚太師文成誥

○禦史中丞誥

奉天承運皇帝聖旨太史公之職天下欣聞中執法之官臺端淸望惟親信之旣久斯倚注之方隆前太史令兼太子率更令劉基學貫天人資兼文武其气剛正其才宏愽議論之頃馳騁乎千古擾攘之際控馭秋一方慷慨見予首陳遠略經邦綱目用兵後先卿能言之朕能審而用之式克至於今日凡所建明悉有成效且栝蒼爲卿鄕裏地壤幽遐山溪深僻承平之世民猶據險方當兵起乘時紛紜原其投戈向化帖然寧謐使朕無南顧之憂者乃卿之嘉謨也若夫觀象眂祲特其餘事天官之署借重老成以至讞獄審刑罰之中議禮新國朝之制運籌決勝功實茂焉乃者肇開烏府丞輔需賢斷自朕衷居以崇秩淸要得人於斯爲盛於戲紀綱振肅立標凖於百司耳目淸明爲範模於諸道永綏福履光佐丕圖可資善大夫禦史中丞兼太子贊善大夫宜令劉基準此

洪武元年三月【禦寶】日

○弘文館學士誥

奉天承運皇帝聖旨朕稽唐典其弘文館之設報勛舊而崇文學以舊言之非勛著於國家猶未至此以儒者言之非才徳俱優安得而崇爾資善大夫禦史中丞劉基朕親臨浙右之初爾基慕義及朕歸京師卽親來赴當是時栝蒼之民尙未深信爾老卿一至山越淸寧節次隨朕徵行每於閒暇數以孔子之言開導我心故頗知古意及將臨敵境爾乃晝夜仰觀乾象愼候風雲使三軍避凶趨吉數有貞利於戲蒼顏皓首之年當撫兒女於家門何方寸之過赤眷戀不捨與朕同遊後老甚而歸朕何時而忘也可禦史中丞兼弘文館學士散官如前宜令劉基準此

洪武三年七月【禦寶】日

○誠意伯誥

奉天承運皇帝制曰咨爾前資善大夫禦史中丞兼太子贊善大夫劉基朕觀往古俊傑之士能識主於未發之先願效勞於多難之際終於成功可謂賢智者也如諸葛亮王猛獨能當之朕提師江左兵至栝蒼爾基挺身來謁於金陵歸謂人曰天星數驗眞可附也願委身事之於是鄕裏順化基累從徵伐覩列曜垂象每言有凖多效勞力人稱忠潔朕資廣聞今天下巳定爾應有封爵特加爾爲開國翊運守正文臣資善大夫護軍誠意伯食祿二百四十石以給終身子孫不世襲於戲爾能識朕於初年秉心堅貞懷才助朕屢獻忠謀驅馳多難其先見之明比之古人不過如此尙其敷爾勤勞忠志訓爾子孫以光永世宜令劉基準此

洪武三年十一月【禦寶】日

○禦賜歸老靑田詔書

朕聞古人有云君子絕交惡言不出忠臣去國不潔其名爾劉基栝蒼之士少有英名海內聞之及元末羣雄鼎峙熟辧眞僞者誰歲在戊戌天下正當擾亂之秋朕親帥六軍下雙溪而有浙左獨爾栝蒼未附惟知爾名耳吾將謂白而書生不識時務不久而栝蒼附朕巳還京何期仰觀俯察獨斷無疑千里之餘兼程而莊謁朕陳情百無不當至如用徵四方摧堅撫順爾亦助焉不數年間天下一統當定功行賞之時朕不忘爾從未定之秋是用加以顯爵特使垂名於千萬年之不朽勑歸老於桑梓以盡天年何期禍生於有隙致使不安若明以憲章則輕重有不可恕若論相從之始則國有八議故不奪其名而奪其祿此國之大體也然若愚蠢之徒必不克巳將謂巳是而國非卿善爲忠者所以不辧而趨朝一則釋他人之餘論況親君之心甚切此可謂不潔其名者歟惡言不出者歟卿今年邁居京數載近聞老病日侵不以筋力自彊朕甚憫之於戲禽鳥生於叢木翎翅幹而揚去戀巢之情時時而復顧禽鳥如是況人者乎若商不亡於道官終老於家世人之萬幸也今也老病未篤可速往栝蒼共語兒孫以盡考終之道豈不君臣兩盡者歟

○襲封誠意伯誥劵

維洪武二十三年歲次庚午十月己未朔越二十七日乙酉皇帝制曰昔者皇元運末豪雄鼎峙海內瓜分當是時士夫之眾數莫知其幾然而泛泛從人者亦何量哉所以曩古賢智之人務必擇人而樹以善天下奠安萬民士豈易從人而輕滅姓氏者耶所以當不可從之時𨿽死士節亦也不移何爲若是噫是惟死也名彰矣朕曩與羣雄並驅數年之間異聲教而擅烝民者不可勝數熟辧眞僞者誰爾劉廌祖父誠意伯劉基乃栝蒼之士居勍敵之陲邇山賊之寨間道兼程星馳來附陳朕歷數之有在議戡定之機措安黎庶之道其爲人也士气凜然姦邪莫可犯所以父子相繼歿於姦臣紊政之秋此果不移節也歟初授伯爵以終身因節弗移今特以前爵授爾廌爲誠意伯增祿二百六十石共食祿五百石子孫世襲朕與爾誓若有非爲除謀逆不宥其餘雜犯死罪免爾一死以報爾祖父之功爾其敬哉

○附欽降祭文禮部會議制誥

維正徳某年歲次某月日浙江處州府知府某欽承上命致祭於開國翊運守正文臣誠意伯贈太師謚文成劉公曰惟公學本帝師才具王佐相我聖祖迅掃胡夷乾坤載淸綱常復正古稱名世何以過之惟皇念功特伸卹典文臣之謚光於畱侯歲祀之儀北於魏國戡惟仲春秋式當明薦老成𨿽還風烈固存秩祀有常永昭崇報尙向

資善大夫都察院左都禦史兼史部尙書臣詹徽宣奉

○贈謚太師文成誥

奉天承運皇帝制曰增秩彰功進穹階於一等飭名顯徳加美號於百年禮在褒崇事關勸教爾故開國翊運守正文臣資善大夫護軍誠意伯劉基慷慨有志剛毅多謀學爲帝師才稱王佐屬內聖外王經文緯武名世之臣也西湖浩飲占眞主於金陵之鄕彭蠡從徵擒太敵於金木之日布世之功也生前之爵不列於上公身後之祿遂泯於再傳則延世之賞誠有缺焉伏遇皇上以生知之資操議禮之權凡昔人所未議與議之而未行者皆舉行於今日焉頃因詞臣之請斷自淵衷遂黜姚廣孝之配享大聖人之見何其髙出尋常萬萬哉臣遭逢明時久懷膚見敢昧死披瀝而一陳之劉基字伯溫處州府靑田縣人也臣籍縉雲乃其鄕人自童雅時聞父老談先達之有功者必曰劉伯溫蓋南田義兵不罹方氏之殘虐靑田減稅永爲鄕裏之美談也及入鄕校聞師友談先賢之有徳者必曰劉伯溫蓋心悟理性學通天人志不遂而棄官功屢成而辭賞也逮登仕途聞士大夫談本朝之有功業文章者必曰劉伯溫蓋決危機於逆陳羣懾之表首大策於豎韓共戴之中所著郁離覆瓿寫情犂眉諸集皆梓行於世如洗馬楊守陳誠所謂樹開國之勛業而兼傳世之文章者也近如侍郎楊廉編輯國朝名臣首徐達而次劉基廉豈無所見哉蓋六王之功載在譜傳徐細考之不過攻城略地摧堅陷陣而巳至於啟沃聖祖之聿興乃明良之載遇孔明之任豈間人言敬輿之謀不負所學遂覃精誠之慮益酬神武之知占事考祥明有徵驗運籌劃訐動中機宜蓋始見異云而識王气復仰指乾象以示天心逮應聘栝蒼陳時務於建業卽從徵彭蠡定大事於中原渡江策士無雙開國文臣第一受爵能讓懷辭金蹈海之風成功不居從辟穀封畱之請可謂明哲允矣淸貞參前代之名臣休聲罔替稽累朝之報禮恩典尙遺今特贈爾爲太師謚文成於戲靑田薄賦巳爲鄕裏之美談寶冊易名益重華夷之永譽

正徳九年十月十九日

附禮部會議

附祖永嘉郡公誥

祖母永嘉郡夫人梁氏誥

父永嘉郡公誥

母永嘉郡夫人富氏誥

妻永嘉郡夫人富氏誥

襲封誠意伯並夫人誥

△附禮部會議

禮部題爲崇元勛以正祀典事祠祭淸吏司案呈奉本部送禮科抄出刑部貴州淸吏司署郎中事主事李瑜奏臣竊謂有濟世之君必有名世之臣有希世之功必有延世之賞洪惟我太祖髙皇帝順天應人攘夷安夏濟世之君也誠意伯劉基運籌定計遣將所言皆驗所向無前則未有出基之右者也昔漢髙以蕭何爲功人諸將爲功狗我太祖之見豈出漢髙下哉特以基成功不居屢辭爵賞重違其志故以公封其祖父而以伯榮其身旣爲天子猶稱先生其褒賞之辭則曰每於閒暇之時數以孔子之言道予是以頗知古意又曰入則每匡治道又曰言非儒造實巳誠之意則太祖之於基固以伊呂視之矣基歿後遂命其孫劉廌世襲伯爵給以誥劵又曾諭其仲子劉仲璟曰我的子孫享無窮天下爾老子的子孫享無窮爵祿大哉王言所以報基者至矣後因太宗文皇帝北徵沙漠定鼎燕都而廌子孫幼弱不能赴闕伯爵遂停至景泰年間七世劉祿授翰林院五經愽士弘治年間九世孫劉瑜授處州衛指揮使臣惟胡元主中國振古所未有之變也我聖祖出而掃除之振古所未有之君也當時佐命者莫若劉基懷古所未有之臣也以振古所未有之臣而子孫不得沾一品之祿其何以勸當伐法後世哉先年該給事中吳仕偉奏請襲爵而當時大臣不暇詳考止授前官近年知府潘潤復以爲言而事下該部未蒙施行只許立祠伏望皇上思聖祖創業之艱念劉基翊運之勞特勑該部論功定議俾配享之位與徐達相次襲爵之典與徐達相侔則上慰聖祖之靈下副士民之望昭公論於旣往激人心於將來矣並將翊運錄名臣言行錄各一部封進奉聖旨這本所奏誠意作劉基襲爵配享事宜著吏禮三部會議使曾具奏定奪欽此欽遵抄出送司案呈到部除襲爵事系吏部會議具題外臣等竊惟賞以延世祀以廟享二者所以報施勛臣固帝王資以勵世磨鈍之具也故有功則食自古巳然而盤�所以誥勸殷士亦必曰玆予大享於先生爾祖其從與享之則知配享之典二伐以來所不廢矣臣等竊惟國初誠意伯劉基本以純粹之學王佐之才同徐達湯和輩殫謀戮力奉翊我太祖髙皇帝削平海內奄有中原發縱決策有古蕭何之功帷幄運籌有吾子房之比當時論功行賞世封伯爵與徐達湯和等事體相同則我皇祖所以優春勛臣者未嘗不至矣後太宗文皇帝定鼎燕都基子孫幼弱不能赴京伯爵遂停而廟祀之典亦因廢闕近年𨿽有該科論奏府官題請修建祠宇於該處地方然偏僻苟簡與鄕無異非廟食報功之典天下觖望非一日矣今本官之奏實出人心之公恭惟皇上創新禮樂釐正祀典百年機會幸遇昌辰伏願陛下思太祖創業之難體先王勵世之意念功臣一體報稱宜同進劉基於太廟功臣配享之列名位次於六王之下則公道昭彰人心激勸而太祖髙皇帝在天之靈亦無所不慰矣臣等不勝仰望之至緣系節奉欽依吏禮二部會議停當奏定奪事理未敢擅便謹題請旨

嘉靖十年三月十五日具題十九日奉

聖旨是依擬行

上請近題爲崇元勛以正祀典事近該刑部貴州淸吏司署郎中事主事李瑜奏稱乞將誠意伯劉釷配享等因該本部議擬覆題奉聖旨是依擬行欽此續該本部題爲祭祀事內開太廟功臣配享緣由節奉聖旨是及增劉基配享欽此欽遵本部巳行該監將劉基牌位遵照太廟功臣牌位髙廣尺寸制造完備查將翊運錄內開洪武三年十一月內封劉基開國翊運守正文臣資善大夫護軍誠意伯正徳九年十月十九日誥贈太師謚文成臣等謹將前項封爵贈謚書曰開國翊運守正文臣資善大夫贈太師謚文成護軍誠意伯牌位一座刊完巳令太常寺官於本月二十九日捧赴太廟兩廡列於六王之下奉安訖謹具題知嘉靖三月二十九日具題次日奉

聖旨知道了

△附祖永嘉郡公誥

奉天承運皇帝聖旨天眷我邦生英才而翊運世濟其美立功業以承家是以得賢爲用而必推其本焉資善大夫禦史中丞兼太子贊善大夫劉基祖父劉庭槐志樂詩書義孚鄕裏積善餘慶發於孫枝今朕褒賞功臣煥楊禮典追榮頒寵爵及先世此祖徳之明效而國家之至恩也松楸有耀益厚來昆可中奉大夫中書參知政事護軍追封永嘉郡公宜令準此

洪武元年十一月二十九日

之寶

△祖母永嘉郡夫人梁氏誥

奉天承運皇帝聖旨國有壽俊爲善治之資家有賢孫乃重闈之慶顧玆盛事是用推恩資善大夫禦史中丞兼太子贊善大夫劉基祖母梁氏出自髙華著其賢淑積徳垂範以開後人遂能作朕名臣卓爲腹心耳目之寄故追封之典及其大母亦以體孝孫之心也領玆嘉命玄壤其光可追封永嘉郡夫人宜令準此

洪武元年十一月【禦寶】日

△父永嘉郡公誥

奉天承運皇帝聖旨士有厚徳而立報𨿽不在其身必有賢嗣而得時足以大其後資善大夫禦史中丞兼太子贊善大夫劉基父劉鑰世爲右族人服令名蘊設施之才而無求於時貽文學之傳而能善其子是以其子行義方於古人謀猷著於實用朝廷所賴士民所瞻皆遺訓之功力善之徵也錫命表一門之盛列爵居五等之尊大郡疏封玄堂永賁可贈資善大夫禦史中丞上護軍追封永嘉郡公宜令準此

洪武元年十一月【禦寶】日

△母永嘉郡夫人富氏誥

奉天承運皇帝聖旨母氏劬勞爲人子者思報罔極之恩惟立身揚名以顯其親斯亦可爲孝矣資善大夫禦史中丞兼太子贊善大夫劉基母富氏貞資婉範媲徳生賢孟軻成大儒王珪爲名輔致玆樹立蓋有其原爵祿優榮不逮於養然母之貴每因其子功庸旣昭霈恩宜厚劬勞之報庶遂其心可追封永嘉郡夫人宜令準此

洪武元年十一月【禦寶】日

△妻永嘉郡夫人富氏誥

奉天承運皇帝聖旨淑女配君子致內治之有成人主得賢臣霈封恩而並及資善大夫禦史中丞兼太子贊善大夫劉基妻富氏徳功端茂閨閫嚴明佐此名卿嘉哉儀範中饋盡其愛敬家道至於和平爵秩從夫禮文合古錫以金花之造爰疏邵境之封袛服榮光茂膺多福可封永嘉郡夫人宜令富氏準此

洪武元年十一月【禦寶】日

△襲封誠意伯並夫人誥

奉天承運皇帝制曰開基啟運人臣竭佐命之忠崇徳報功國家隆延世之賞實惟公議匪出私恩咨爾浙江處州衛指揮使劉瑜乃開國翊運守正文臣資善大夫護軍誠意伯贈太師謚文成劉基九世孫粵爾先人輔我聖祖運籌帷幄迅掃胡元乾坤再淸綱常復正功業勒諸鼎彜文章傳於海宇初封伯爵用報元勛中遇多虞久停承襲頃因廷議遂興繼絕之思簡在朕心特復象賢之舉惟爾夙承家學綽有祖風眷玆後裔之良宜食前人之報今特命爾襲封開或翊運守正文臣承襲於戲懋賞懋已訂山河之誓世臣世美毋忘忠孝之箴尙與國以同休庶垂名於不墜欽哉

制曰朝廷錄翊運之功舉推恩之典爵命旣頒乎茅土封章必及於閨門禮備情文章關風化爾吳氏乃誠意伯劉瑜之妻出自名家嬪於世冑恪勤主饋曾無自遂之心順正承夫每有相成之益爰因夫貴特錫褒章玆特封爲伯夫人尙惇儆戒之心祗服休喜之命

嘉靖十二年正月二十二日【禦寶】

◆頌表﹝六道﹞

瑞麥頌﹝並序﹞

祀方丘頌﹝並序﹞

平西蜀頌﹝並序﹞

甘露頌﹝並序﹞

謝恩表

附誠意伯劉瑜謝恩表﹝禮部尙書夏言撰﹞

誠意伯次子合門使劉仲璟遇恩錄

附誠意伯次子合明使劉仲璟長史傳

○瑞麥頌﹝並序﹞

弘文館學士劉基撰

天厭元徳九州島麋沸羣猾並作黎民惶惶奔走無路皇帝提三尺劍奮起艸萊指顧之間豪傑景附矛鋒所向戰克攻取皇帝心知

天意之有在爰舉有眾以與萬姓請命一徵而取荊襄再徵而淸江浙三徵而閩海率從四徵而席捲全齊五徵而定周及梁遂取秦晉舉燕趙南交北貊東夷西羗海外之邦莫不望風遣使奉朔稱臣拜伏闕庭於是民雙所歸上下神祗咸有依托慶雲甘露洊奏禎祥帝心謙抑每讓弗居洪武三年五月陜西寶雞縣進瑞麥一莖五穗者一本三穗者三本兩穗者十有餘本蓋自兵興以來王保保據周宋李思齊張思道據秦晉燕趙齊梁之間大豪小猾或憑城郭或聚山寨皆假元爲各分割境土擅兵相攻於是燕晉周秦之地彌數千里連歲無兩百谷不生民相殺食日盡今年夏四月王師奏捷於蘭州朔漠掃淸關隴底定天乃大降甘雨滋爲嘉瑞和气致祥不亦昭哉周頌有曰綏萬邦屢丰年天命匪懈傳者謂商之季年比歲旱荒至周武王克紂受命而天下遂獲丰年由今觀之信非誣矣漢謠以麥穗兩岐歌其太守之美政則是兩岐之麥世所希有而況於三岐以至五岐者哉頌聲之作弗可闕也頌曰

神雀赤烏其羽不可以爲儀紫芝甘露其實不可以療饑豈若五穀之爲瑞可以厚民之生丰國之資者哉元失其鹿天下共逐擾擾紛紛彊食弱肉皇天震怒誕命眞主肅將天威以靖區宇騎士如雲猛將如龍發蹤指示悉出帝衷旣平南東遂定西北民居攸奠品物咸殖爰有嘉麥一本五岐布葉妻萋結實離離旣齊旣平先百谷成擢穎揚芒金支翠英溥彼原田滃若雲煙望之油油卽之芊芊其種伊�降自穹昊其瑞伊何丰年之兆丰年穰穰頌聲洋洋其始自今奕世無彊

○祀方丘頌﹝並序﹞

弘文館學士劉基撰

維洪武三年五月二十日戊申日北至皇帝將祀地示於方丘乃先期九日潔齋於舊宮詔百僚集射西苑命之曰古人有言惟徳動天惟誠感神故射以觀徳誠於中者必形於外不可掩也惟爾庶官各一乃心以致其誠毋替朕命羣臣自左丞相宣國公以下至於有司百執事皆拜手稽首曰敢不敬承天子之明命維大江之南土每夏四五月多霖雨少霽是歲雨作連日至十有七日乙巳皇帝禦法駕率百僚告於太廟遂居於齋宮雨勢未巳至丁未日夜三鼓有風徐來淋潦頓收微月出雲氛霧廓淸皇帝被兗冕登壇萬籟無聲華燭有輝雅樂瀏亮燎煙不搖百禮旣洽千官肅雍洋洋乎神明臨之在上誠意懇至升降秩秩濟濟翼翼穆穆如也比明竣事燻風應節和气交暢小大咸喜知誠徳之感格若合符契大命所集皇天后土信不忒也於是弘文館學士臣基謹獻頌曰

浚哲惟帝父天母地維孝維誠斯承其意字誠旣備物以將之神鑑在徳匪惟其儀聖不世出禮失莫求弗澄其源曷淸其流末流之極禮儀並廢豈無牛羊而不以祭穹祇赫怒監觀萬方式昭大命命我聖皇維我聖皇克孝克誠提三尺劍由一旅興奮於長淮長淮具宗濟於大江大江攸同漢沔旣朝閩浙率從施及廣海化外之邦望風占云獻其琛賨稽首龍墀蹈舞從容乃命虎臣越濟踰河云斾霓旌鐵馬金戈蹴踏泰岱憑陵華嵩鋤狇鏟燕掃貊滌戎莫亢我前莫膺我鋒斬逆懷降允恊天衷自西自東自自北罔不懌懌戴天子徳天子之徳格於上下旣禋於郊又敬於社人懷其仁神錫之嘏圓方所包無不服者超黃邁唐越商踰夏小臣詩以繼大雅

○平西蜀頌﹝並序﹞

誠意伯劉基撰

臣聞天命眞主混一六合必先有以爲之驅除然後收拾以歸其籠自古及今同一揆矣是故冬寒之極必有陽春激湍之下必有深潭大亂之後必有大治理則然也元徳旣衰九土糜沸鴟張狼顧之豪彌滿山澤萬姓魚喁無所吁告天乃命我皇帝肅將武威代伐不道故一伐而定荊湖再伐而舉捨吳三伐而海甸廓淸四伐而東粵南閩悉歸版圖於是肆伐中原拾宋掇秦掣趙拔燕兵鋒未至聲聞先及神詟鬼栗匍匐俯伏玄冤靑海昆侖大漠交址鐻耳之國罔不獻琛奉表稽首闕下無敢後者獨明升竊據己蜀𨿽遣使奉貢而不去僞號大臣皆請討之皇帝憐其父沒子幼數遣使招之不至乃命將帥師伐之洪武四年大軍跛瞿唐殺其將某郡邑鎭戍望風送款升乃率其官屬奉璽印詣軍門請降蓋有建國至是凡五年而天下一統何其易耶固知天命有在而羣雄並起爲之驅除也臣基受恩深厚無能補報遙聞捷音歡喜踴躍不能自巳謹撰平西蜀頌一首𨿽不足以贊揚聖徳萬一亦聊以寓葵藿向日之忱云爾其辭曰

惟彼蜀國開自蠶叢山川隔閡與華不通金牛啟道厥竅斯鑿岷峨岧嶤始連井絡秦以之霸漢以之王諸葛用之震驚北方閣倚天瞿唐折地仰不可攀俯不可視蠢玆羗戎憑其險阻罔知天命大邦是距洸洸虎臣受命於徵出師桓桓如雷如霆如雷如霆天子之威廟算先定鬼神莫違靈旗揮揮指山山摧羗人失魂恧若死灰爰將其臣奉其版籍泥首軍門面縛銜璧六軍奏凱聲動玄黃黧童白叟蹈舞康莊四海會同丰年穰穰慶雲甘露自天降祥臣拜稽首受天之佑受天之佑天子萬壽

○甘露頌﹝並序﹞

誠意伯劉基撰

欽惟皇帝順天應人奄有九土武功旣成文治大洽恪恭天地孝敬祖宗山川鬼神莫不祇肅是以億兆歸心遐邇向化羗夷蠻貊無有弗庭皇帝愈加謙愼深惟上天付畀之重夙夜兢業思與羣臣庶民咸躋雍熙以承天眷教誨戒飭諄諄切切日不厭勤於是乎天不愛地道不愛寶醇和至精悉發悉達禾麥呈瑞年谷屢登倉廩之積如岡如坁民用紓矣邦本固矣乃洪武四年十月甘露降於鐘山沾潤艸木瑩若凝脂美若醍醐五年十有一月又降今年仍降如初臣聞瑞應圖曰王者徳至於天則甘露降鐘山京國之鎭帝業所基而甘露每降於玆則天之所以彰我皇帝之徳而引國祚於悠久之意豈不顯顯矣乎昔者軒轅黃帝得瑪瑙之甕甘露降之滿盈黃帝食之而壽今甘露連年屢降則天之所以壽我皇帝於千萬歲之意又豈不昭昭矣乎於是羣臣莫不欣懌百姓莫不蹈舞舉手相慶而在廷之臣或爲詩歌或爲賦頌以詠盛事於是臣基謹再拜稽首而獻頌曰

古帝軒轅徳恊於天天降甘露俾服延年明明我皇統坤握乾芟翦豪猾樹徳佑浿命將出師廓淸四邊滄溟帖濤嶺嶠收煙宏功茂烈烜赫八埏郊社宗廟享祀丰蠲日月星辰嶽鎭海串敬罔不至誠罔不宣寅畏天命翼翼虔虔匡直臣庶亹亹惓惓惟恐弗及惟恐或愆皇天后土睠顧式堅瑰祥信禎來集連連膏露流滋如瑤如璇味奪醴齊光粲珠蠙髙映斗極深浹重淵被之竹栢竹栢鮮鮮被之鶴鵠鶴鵠娟娟璧月宵烱銀河曉旋天乳耀芒燁於穹圓霏霏其霧泥泥其泉旨旨其飴馥馥其荃瑞我聖皇神恬气全萬姓率徳七曜順躔皇壽如山如黃如玄超三軼五煥後輝前小臣作頌願附史編

○謝恩表

伏以出艸萊而遇眞主受榮寵而歸故鄕此人人之所願欲而不可得者也中謝欽惟皇帝陛下以聖神文武之姿提一旅之眾龍興淮甸掃除羣雄不數年間遂定中原奄有四海神謨廟斷悉出聖衷舜禹以來未之有也臣基一介愚庸生長南裔疏拙無似其能識主於未發之先者亦猶巢鵲之知太歲園葵之企太陽以管窺天偶見於此非臣之知有以過於人也至於仰觀乾象言或有驗者是乃天以大命授之陛下若有鬼神陰誘臣衷開導使言非臣念慮所能及也聖徳廣大不遺葑菲遠法唐虞功疑惟重之典錫臣以封爵賜臣以祿食俾臣回還故鄕受榮寵以終其天年臣竊自揆何修而膺此犬馬微忱惟增愧懼已於洪武四年二月初四日到家謹遣長男臣璉捧表詣闕拜謝聖恩臣基無任激切屏營之至謹奉表稱謝以聞

○附誠意伯劉瑜謝恩表﹝禮部尙書夏言撰﹞

禮部尙書夏言撰

誠意伯臣劉瑜伏蒙皇上深惟創業之難追念先臣與有贊襄之力行取臣瑜賜襲伯爵臣瑜誠惶誠恐稽首頓有伏念先臣劉基放迹江湖識眞主於未遇決機帷幄翊丕運於方開言聽計從功成身退旣投簪於綠野實追軌乎赤松進爵伯封錫名誠意允儒臣之極卓哉聖祖之知故在軍則稱之曰子房其命詞至比之爲諸葛始終完節上下交孚厚澤深仁賞巳延於來世功微祚薄祿宜奪於後人偶塵丹書鐵劵之盟久謝金蟬玉貂之賁於玆九世迨越百年過蒙敬皇之茂恩授以指揮之世襲據分亦己足矣於他復何望哉詎煩廷論之上陳仰荷聖恩之誤及式逢今日再沐休光召自靑田遞寵沾於七命瞻依紫禁極榮被於萬分藹枯枿之再春然死灰而復熾恭惟皇帝陛下一徳格天百靈效順制作比隆於三代禮樂必興於百年舞干羽以格有�謙玆受益聽鼓鼙而思將帥安不忘危憫翊運之功臣念承家之末裔悉爲錄用特示表揚光昭帶礪於山河直拔塗泥於霄漢興滅國繼絕世庶幾存召伯之甘棠正祀典崇元勛奚止念鄭公之故笏臣敢不篤先人烈冀免誚於弓裘爲邦家光誓捐軀於介冑伏願始終典於學益充堯舜之資左右惟其人懋建唐虞之治本支百世永歌穆穆皇皇胡越一家樂覩熙熙皞皞臣無任瞻天仰聖激功恐懼之至謹奉表稱謝以聞

○誠意伯次子合門使劉仲璟遇恩錄

洪武二十年十二月十五日早仰璟胡伯機於奉天門見欽蒙聖旨到歇處去每日來見十六日早朝奉天門欽蒙聖旨你叔叔的兒子著他快完了圖來見章三益有甚麼人回奏有子聖旨你明年帶得來葉景淵家有甚麼人你去尋問有人時與他帶將來聖旨你如今年年來見我各人與你鈔一百錠做盤纏回去十七日早朝謝恩奉天門宣諭你如今回去尋師問友但是有見識人師問於他你學得髙了人皆師問於你便不做官也髙尙了你每父親都是志气的人說的言語都說得是人都聽他那時與我安了一方至有今日我的子孫享無窮天下你老子的子孫享無窮爵祿男子漢家學便學似父親樣做一个人休要歪歪搭搭的過了一世你每趁我在這里年年來叩頭你每還是挨年這歇來你每小舍人年紀少莫要花階柳市裏去你父親都是秀才好人家休要學那等潑皮的頑洪武二十一年十二月二十四日同胡伯機章允載葉永道於奉天門早朝欽奉聖旨教他每日日陏班朝見過節了著他回去二十五日早朝奉天門再面見欽奉聖旨你那劉當糧長的在這里多時他家裏糧誰與他辦回奏訖

欽奉聖旨每人與他伍錠鈔過節你每這幾个也年紀小裏讀書學好勾當你每學爾的老子行我來這里時浙東許多去處只有你這幾个老子來到如今也只有你這幾个每每和那士大夫翰林院說呵也只把你這幾个老子來說你每家裏也不少了穿的也不少了喫的你每如今也學老子一般般做些好勾當鄕裏取些和睦你每老子在鄕裏不曾用那小道兒捉弄人他與人只是誠義所以人都信服他大丈夫多是甚麼做便死也得个好名歪歪搭搭死了也幹著了个死棄景淵𨿽然這般死他死在官我也常念他劉伯溫他在這里時滿朝都是黨只是他一个不從他喫他每蠱了他大的兒子這小的也利害不從他也喫他每害了這起反臣都乞我廢了墳墓發掘了那胡仲淵他若早依著我說也不到這上他只性緊了些恁父親到是有見識人便做先喫些虧到底也得个好名胡家這小的癡早自將得這誥來我道那里得些誥來原來是他的我隨卽趕得他回來他那哥潑皮又不至誠又要害我的軍我發他在雲南金齒呵關鈔了再叩頭聖旨我年時不筵席了這鈔你每將去買些酒喫過節再見我了去叩頭二十六日早朝奉天殿謝恩二十九日隨班洪武二十二年正月朔旦隨班行朝賀禮初四日早朝奉天殿再於華蓋殿面見欽奉聖旨你這幾固小的雨下裏天晴了回去等我郊祀天地了去十三日晴上禦殿宣制洪武二十二年正月十六日大祀天地於南郊你文武百官自十三日爲始致齋三日各供爾職隨班行禮十五日早朝奉天殿午後大駕禦南郊十六日晴郊禮畢

駕回宮上禦殿隨班行禮慶成十七日晴上禦殿賜宴行禮謝恩宴畢出十八日晴早晴奉天殿再於武英殿面見聖旨禮科給事中那里那中間小的是胡仲淵的兒子他父親陣亡了這个葉家他公公在江西做府官喫陳家廢了這劉伯溫是个好秀才喫胡陳蠱了那胡家喫我殺得光光的了這三个父親都是好男子各與他伍拾錠鈔那束邊長的是章三益的兒子與他貳拾錠這个是胡仲淵的侄兒與他拾錠關鈔再於武英殿叩頭欽蒙宣諭你家去種田的種田有莊佃的使佃僕有伴當的使伴當你每還好學裏一日便學三句學到四五十歲也好了你每父親便喫些虧呵如今朝廷也畱个好名你每自不知道胡你早將得這誥來我才知道是你家便趕你回來爾那哥潑皮在那里且由他去十九日謝恩辭奉天殿再於奉天殿禦道東邊面見欽奉聖旨你每回去行著好勾當休污了父親的好名你休道父親喫他每蠱了他只是有分曉的他每便忌著他若是那等無分曉的呵他每也不忌他裏到如今我朝廷是有分曉在終不虧他的好名你每大的教著那小的學著父親每行去洪武二十二年十二月二十六日於華蓋殿面見欽奉聖旨呵這幾个小的也來了各與他兩錠鈔過正了去於禮科領鈔再於華蓋殿謝恩欽奉聖旨恁每都在這里歇著過正了去時再見我了去洪武二十三年正月初四日於華蓋殿面辭欽蒙賜鈔再於奉天門左暖房內謝恩欽奉聖旨恁每回去至誠著恁老子都是君子人這章三益是个善善良良一个老兒回家去好好的死了劉伯溫他父子兩人都喫那歹臣每害我只道他老病原來喫蠱了這胡仲淵他鄕裏都信服他與我帶將許多人來只他那大的子不才他在金齒呵等他在那里錦衣衛官爾引他這幾个去見東宮與殿下說這幾个都是有大功的我如今老了旨他不知道恐民間有是非傷著他殿下記著當令錦衣衛官同內官引去文華殿見錦衣衛官傳旨訖敬奉令旨我知道了洪武二十三年復獲山賊吳再起等三名六月初六日見奏

聞欽奉聖旨錦衣衛官與他收了人你帶幾个伴當來明日帶得裏頭來見了去初七日見欽奉聖旨那三个是舍人的伴當各賞鈔伍錠舍人是劉伯溫的兒子賞鈔壹百錠做盤纏回去長觧的在那里著他入來賞鈔各壹錠關鈔謝恩欽奉聖旨劉伯溫在這里時胡家結黨只是老子說不倒聖旨你父兄做一世好人都停停當當的了你父親喫胡家下了蠱藥哥也喫他害了你老子𨿽然喫些苦麼你如今恰光榮洪武二十三年爲冒名提取賣軍事十二月二十二日見奏

聞欽奉聖旨這是劉伯溫的兒子你那里是軍罷再見欽奉聖旨你記得父親的誥麼你帶得來麼回奏帶得來聖旨便取得來取誥進欽奉聖旨宣吏部官聖旨我到婺州時得了處州他那里東邊有方谷珍南邊有陳友諒西邊有張家劉伯溫那時挺身來隨著我他的天文別人看不著他只把秀才的理來斷到彊如他那等鄱陽湖裏到處廝殺他都有功後來胡家結黨他喫他下了蠱只見一日來和我說上位臣如今肚內一塊硬結怛諒著不好我著人送他回去家裏死了後來宣得他兒子來問說道脹起來緊緊的後來瀉得鱉鱉的卻死了這正是著了蠱他大兒子在江西也喫他藥殺了如今把爾襲了老子爵與他五百擔俸回奏臣出力气事盡死向前報本欲在襲封伯爵的事哥哥有兒子在欽奉聖旨他終是秀才人家孩兒知理熟大功爵讓與哥的兒子好呵當宣劉廌進見襲爵二十三日具服謝恩欽蒙各賜金繡衣服壹套全轡鞍馬壹疋撥賜南門內房屋壹處欽奉聖旨取得胡仲淵章三益葉景淵三家來二十四日謝恩就往所賜房欽奉聖旨你如今休去我也與你个小職名兒與朝廷辦些事只著報喜的家人稍著書子去著他每來二十五日欽奉聖旨我考宋制除爾做合門使夜來翰林院考了這衙門正似如今儀禮司一般不著你管儀禮司事只要跟著駕但是我在處爾便有著傳旨意發放事呵我如今著你叔侄兩个都回家去走一遭把你老子祭一祭祖公都祭一祭便來二十六日謝恩二十七日吏部官引奏授正六品欽奉聖旨與實授三十日辭回鄕祭祖洪武二十四年二月回京二十日早朝奉天門見二十八日欽奉聖旨著記事有不是我口裏說的說詁他每胡添上時爾便來說傳旨宣喚人三月初十日早華蓋殿奏事袁都禦史爲車牛事不明白蒙寬宥不叩頭繼卽出班奏聞訖有頃都禦史出班服罪欽奉聖旨合門使奏爾裏十一日晚朝奉天門欽奏聖旨今後爾每往來照管著朝班但有這等的便來說我𨿽不罪他也著他警省著巳前胡陳在這里無人敢說他後來惹得不好裏六月十日奉聖旨爲雨澤愆期事著同眾官人到都察院刑部審錄寬滯囚人七月二十七日充贊引官肅遼慶寧四王行冠禮八月初一日午於奉天門禦道上欽陛谷王府左長史實授

○附誠意伯次子合明使劉仲璟長史傳

誠意伯仲子曰璟字孟光生時月蝕復光誠意伯嘆曰天墜乃緒而卒能幹之者也幼沈朴峻厲羣於兒恆坐視弗逐弄弱冠咀嚅經傳喜談兵究極韜略握奇諸說旁及釋老年二十八師事石樓子明志式慮鋒稜古人嘗及兄璉侍父入朝髙皇帝稱之曰阿璉明秀阿璟凝重伯溫有子矣洪武乙卯誠意伯卒兄璉繼亡廷賻日數至公引納如制適甌冦葉丁香叛朝廷勑延安侯唐勝宗提兵討之唐決策於公破之復命白公才略髙皇帝喜曰璟眞伯溫子也朕將大授顧年少姑緩之不虞速樹如是會參軍胡琛子伯璣來事髙皇帝遣卜囑之曰爾歸致命劉璟來見公馳上見帝帝曰爾家與國同休用汝顧汝年少維拓勵膺重托耳日者誅葉丁香可嘉可嘉顧謂侍臣曰璟絕有父風允恊朕望賜楮幣敕歸時父兄新喪門第艸艸鄕富人蔣邦臻素不齒於公計中之適都督府移文勾取逃軍劉二貫公幼名二官蔣執官員同聲署公應觧羈公崇道觀道人王松澗曰朝廷與君通家右盍直走上愬縱公抵京見上於左暖房上曰爾何來朝公白其事上愀然曰國家嚝爾爵土故讎誣乘間詔公襲爵公辭以世嫡侄廌與臣俱來上喜曰如此功爵輒讓人有所不爲其介可知卽日封廌誠意伯公偉貌豊髯論說英侃帝愛之次日召公謂曰朕欲卿日夕左右夜考宋紀惟合門使如儀禮司立百官之上爲朕宣喚傳逓處爾無踰此官遂拜職賜第馬衣帶金書除姦敵侫四字於鐵簡賜之且命曰百官敢有不法卿持此簡紏正之時袁都禦史奏車牛事忤旨公當殿以簡擊其項上曰正當如此自是舉朝畏公時谷王年十三將封宣府上素愛王每朝謂侍臣曰谷王年少羽翼無人柰何諸大臣畏公風力樂公外補奏曰輔幼藩非忠勇敢直者不能合門使劉璟其人也上頷之卽日授谷王府長史並勑提調肅遼慶寧燕趙六王府事宣府爲古烏桓郡東距大寧南抵居庸西連雲中北接古砂王就邸出入蓁莾烽火四警公修城池繕兵甲謹斥堠式士馬礪金鼓諸胡屏息癸酉還塞六府羊馬數缺上怒諸府官屬連坐谷府以公故置弗問丁丑晉燕奉制爲宣府築城二王構隙公曰臣聞兄弟閱於墻外禦其侮友愛相虧臣恐不能禦侮王悟而觧先是合門使時朝廷行十王冠禮上問王爵何爵公對曰帝子爲王此人爵之至貴弗爲之所如劉安燕旦禍且滋蔓矣上然之命公主冠禮事公歲巡行六王府一旦至燕文皇帝與公奕公勝帝曰先生獨不少讓我耶公正色曰臣可讓處則讓不可讓處不敢讓帝默然戊寅夏六月髙皇帝晏駕皇太孫嗣位公歸省丘隴己卯攺元建文秋八月公復國聞太宗南渡遂馳闕獻十六策嗣帝不用命公赴大將李景隆軍聽徵景隆不用公計喪師會天大雪公夜半渡盧溝河冰陷馬斃公�冰躋岸捦雪走良鄕裂趾次日跛行三十里時公之子貊自大同來赴難越良鄕至涿州失公所在道遇素所善指揮使陳玊指公行次貊策駛騎反涿數十里遇公翼公上馬遁去二年春二月公病甚谷王遣使詣軍門召公公復國上疏王慰納之遣舍人送公還家飬疾幸巳公輿疾赴闕進聞見錄千萬言嗣帝不用命公歸燮待用道遇宋景濂孫翼自戎伍來窘甚公觧衣衣之至家杜門讀書默覩天下動靜壬午六月太宗入承大統公辭疾不起上欲用公罪公逃判親王系公至京彊以官公辭對上語猶稱殿下遂大忤旨下公獄一日辮髮自經時鄭朱子罪沒其家權宧希旨緣例帝曰璟家難例鄭朱子置之詔其家歸葬之初公被系夫人徐氏別曰今皇帝聖神嗣統先生勛舊殘孽宜弗底刑剭惟順承天心可以永譽願終圖之公瞪目視曰母長辭吾生死之分巳決今幸近太廟耳拂衣而去道經白巖姻人吳彪餞公戒曰皇上神武何止唐文皇先生忠良允爲魏徵可也公曰爾謂我學魏徵耶捆席而出座客震栗不敢挽嘉靖乙酉江右萬公按浙東視學究興議始立像配享誠意之廟公平生慷慨多大節不事產業稍盈裕輒以周賑好書史山居聚門生故友奮議擋跖古今成案善書法古碑籀篆剝落辧誦多金購之爲玩居南田勢重元勛角巾布服與鄕裏老稚聚笑衝然相忘禦壬夫小子稜幅益厲事有可爲悉心力爲之其弗我必者恆曰有命焉別號易齋所著越吟槁無隱集易齋槁若干捲藏於家

野史氏評曰宋季犬羊入帝中華天日蒙恥蓋自有天地以來非常之變也髙皇帝起而驅之九十三年流腥積毒一旦蕩然建文萎弱中葉不振文皇帝入承大統故物重光天下拭目游泳太平先生以故家宿碩才略早試於髙皇帝之朝忠義再著於文皇帝之日是故才略所以恢弘開基之統緒忠義所以感激千萬代之人心夫非多於太祖而少於太宗也嗚呼賢哉

又曰先生取義於永樂壬午至嘉靖乙酉萬公按浙東視學究輿議立像配享文成之廟其忠聲義聞泯沒沈晦者百六十年鬼神固之祕而奇之發也

太師誠意伯劉文成公集卷之一終

●太師誠意伯劉文成公集卷之二

後學麗水何鏜編校

郁離子﹝十八篇﹞

◆郁離子﹝十八篇﹞

千里馬

魯般

玄豹

靈丘丈人

瞽瞶

○千里馬

郁離子之馬孳得駃騠焉人曰是千里馬也必致諸內廏郁離子悅從之至京師天子使太僕閱方貢曰馬則良矣然非冀產也寘之於外牧南宮予朝謂郁離子熹曰華之山寔維帝之明都爰有紺羽之睢苞而弗朋惟天下之鳥惟鳳爲能屣其形於是道鳳之道志鳳之志思以鳳之鳴鳴天下爽鳩見而謂之曰子亦知夫木主之與土偶乎上古聖人以禾主事神後世乃易以土偶非先王之念慮不周於今之人也苟求諸心誠不以貌肖而今反之矣今子又以古反之弗鳴則巳鳴必有戾卒鳴之咬然而成音拂梧桐之支入於靑雲激空穴而般巖■﹝山凶﹞松杉栢楓莫不振柯而和之橫體豎目之聽之者亦莫不蠢蠢焉熙熙焉鷔聞而大愓畏其挺巳也使鷚讒之於王母之使曰是■﹝昔隹﹞而奇其音不祥使■﹝云烏﹞日逐之進幽昍焉■﹝昔隹﹞委羽於海濱鶝鶔遇而射之中脰幾死今天下之不內吾子之不爲幽昌而爲■﹝昔隹﹞也我知之矣

郁離子憂湏麋進曰道之不行命也夫子何憂乎郁離子曰非爲是也吾憂夫航滄溟者之無舵工也夫滄溟波濤之所積也風雨之所出也鯨鯢蛟蜃於是乎集夫其負鋒鋋而含鋩鍔者孰不有所俟今弗慮也旦夕有動予將安所適乎湏麋曰昔者太冥主不周河泄於其岫且泐老童過而惴之謂太冥曰山且泐太冥怒以爲妖言老童退又以語其臣其臣亦怒曰山豈有泐乎有天地則有吾山天地泐山乃泐耳欲兵之老童愕而走無幾康回過焉弗肅又弗防也康回怒以頭觸其山山之骨皆水裂土隤於淵沮焉太冥逃客死於昆侖之墟其臣皆亡厥家今吾子之憂老童也其若之何戚之次且謂郁離子曰子何爲其垂垂也與子非有願欲於今之人也何爲其然也郁離子仰天嘆曰小子焉知於哉戚之次且曰昔周之婭治子早喪其父政屬於家僮沸用賄於是家日迫將攺父之舊其父之老不可僮羣詢而出之其母禁之僮曰老人不知死而弗自靖也夫以其父之老與其母之言且不聽也而況於疏遠之人乎憂之何補秪自痗也郁離子曰吾聞天之將兩也穴蟻知之野之將霜也艸虫知之知之於將萌而避之於未至故或徙焉或蟄焉不虛其知也今天下無可徙之地可蟄之土矣是爲人而不如虫也詩不云乎匪鶉匪鳶翰飛戾天匪鱣匪鮪潛逃於淵言其無所往也吾何爲而不憂哉戚之次且日昔者孔子以天縱之聖而不得行其道■﹝眞眞﹞沛窮厄無所不至然亦無往而不自得不爲無益之憂以毀其性也是故君子之生於世也爲其所可爲不爲其所不可爲而已若夫吉凶禍福天實司之吾何爲而自孽哉

郁離子謂執政曰今之用人也徒以具數與抑亦以爲良而倚以圖治與執攻者曰亦取其良而用之耳郁離子曰若是則相國之政與相國之言不相似矣執政者曰何謂也郁離子曰僕聞農夫之爲田也不以羊負■﹝革厄﹞賈子之治車也不以豕驂服知其不可以集事恐爲其所敗也是故三代之取士也必學而後入官必試之事而能然後用之不問其系族惟其賢不鄙其側陋今風紀之司耳目所寄非常之選也儀服云秋哉言語云乎哉乃不公天下之賢而悉取諸世冑暱近之都那豎爲之是愛國家不如農夫之田賈子之車也執政者許其言而心忤之

工之僑得良桐焉斵而爲琴弦而鼓之金聲而玊應自以爲天下之美也獻之太常使國工視之曰弗古還之工之僑以歸謀諸漆工作斷紋焉又謀諸篆工作古窾焉匣而理諸土期年出之抱以適市貴人過而見之易之以百金獻諸朝樂官傅視皆曰希世之珍也工之僑聞之嘆曰悲哉世也豈獨一琴哉莫不然矣而不早圖之其與亡矣遂去入於宕冥之山不知其所終

三孫濡謂郁離子曰子知荊巫之鬼秋荊人尙鬼而崇祠坐與鬼爭神則隱而臥其偶鬼弗知其誰爲之也乃�於其鄕鄕之老往祠見其偶之臥醮而起焉鬼見以爲是臥我者也歐之踣而死今天下之臥弗可起矣而不避焉無益秪取尢耳

郁離子曰一指之寒弗燠則及於其手足一手足之寒弗燠則周於其四體气胍之相貫也忽於微而至大故疾病之中人也始於一腠理之不知或知面忽之也遂至於不可救以死不亦悲夫天下之大亡一邑不足以爲損是人之常言也一邑之病不救以及一州由一州以及一郡及其甚也然後傾天下之力以救之無及於病而天下之筋骨疏矣是故天下一身也一身之肌肉腠理血胍之所至舉不可遺也必不得巳而去則爪甲而巳矣窮荒絕徼聖人以爪甲視之𨿽無所不愛而損之可也非若手足指之不可遺而視其受病以及於身也故治天下者惟能知其孰爲身孰爲爪甲孰爲手足指而不逆施之則庶幾乎弗悖矣

楚太子以梧桐之實養梟而冀其鳳鳴焉春申君曰是梟也生而殊性不可易也食何與焉朱英聞之謂春申君曰君知梟之不可以食易其性而爲鳳矣而君之門下無非狗偸鼠竊亡賴之人也而君寵榮之食之以玉食薦之以珠復將望之以國土之報以臣觀之亦何異乎以梧桐之實養梟而冀其鳳鳴也春申君不寤卒爲李園所殺而門下之士無一人能報者

周厲王使芮伯帥師伐戎得良馬焉將以獻於王芮季曰不如捐之王欲無厭而多信人之言今以師歸而獻焉焉王之左右必以子獲爲不止一馬而皆求於子子無以應之則將曉於王王必信之是賈禍也弗聽卒獻之榮夷公果使有求焉弗得遂譖諸王曰伯也隱王怒逐芮伯君子謂芮伯亦有罪焉爾知王之瀆貨而啟之芮伯之罪也

燕王好鳥庭有木皆巢鳥人無敢觸之者爲其能知吉凶而司禍福也故凡國事仕烏鳴之聽烏得寵而矜客至則羣呀之百鳥皆不敢集也於是大夫國人咸事烏烏攫腐以食腥於庭王厭之左右曰先王之所好也一夕有鴟止焉烏羣聣而附之如其類鴟入謼於宮王使射之鴟死烏乃呀而啄之人皆醜之

穆天子得八駿以造王母歸而伐徐偃王滅之乃立天閒內外之廏八駿居天閒食粟日石其次乘居內廏食粟日八十又次居外廏食粟日六斗其不企是選者爲散馬散馬日食粟五斗又下者爲民馬弗齒於官牧以造父爲司馬故天下之馬無遺良而上下其食者莫不甘心焉穆王崩造父卒八駿死馬之良駑莫能差然後以產區焉故冀之北土純色者爲上乘居天閒以駕王之乘輿其厖爲中乘居內廏以備乘輿之闕戎事用之冀及濟河以北居外廏諸侯及王之公卿大夫及使於四方者用之江淮以南爲散馬以遞傳服百役大事弗任也其士食亦視馬髙下如造父之舊及夷王之季年盜起內廏之馬當服戎事則皆飽而驕聞鉦鼓而辟易望斾而走乃參以外廏二廏之士不相能內廏曰我乘輿之驂服也外廏曰爾食多而用寡其奚以先我爭而聞於王王及大臣皆右內廏旣而與盜遇外廏先盜北內廏又先上以爲功於是外廏之士馬俱懈盜乘而攻之內廏先奔外廏視而弗捄亦奔馬之髙足驤首者盡沒王大懼乃命出天閒之馬天閒之馬實素習吉行乃言於王而召散馬散馬之士曰戎事尙力食充則力彊今食之倍者且不克荷吾儕力少而恆勞懼弗肩也王內省而慚慰而遣之且命與天閒同其食而廩粟不繼虛名而巳於是四馬之足交於野朢粟而取農不得植其老羸皆殍而其壯皆逸入於盜馬如之王無馬不能師天下蕭然

蜀賈三人皆賣藥於市其一人專取良計入以爲出不虛價亦不過取羸一人良不良皆取焉其價之賤貴惟買者之欲而隨以其良不良應之一人不取良惟其多賣則賤其價請益則益之不較於是爭趨之其門之限月一易歲餘而大富其兼取者趨稍緩再期亦富其專取良者肆目中如宵旦食而昏不足郁離子見而嘆曰今之爲士者亦若是天昔楚鄙三縣之尹三其一廉而不獲於上官其去也無以僦舟人皆咲以爲癡其一擇可而取之人不尢其取而稱其能賢其一無所不取以交於上官子吏卒而賓富民則不待三年舉而任諸綱紀之司𨿽百姓亦稱其善不亦怪哉

北部氏之老卒僮僕爭政室壞不修且壓乃召公謀之請粟曰未間女姑自食役人告饑蒞事者弗白而求賄弗與卒不白於是眾工皆憊恚執斧鑿而坐會天大雨霖步廊之柱抑兩廡旣圮次及於其堂乃用其人之言出粟具饔餼以集工曰惟所欲而與弗靳工人至視其室不可支則皆辭其一曰向也吾饑請粟而弗得今吾飽矣其二曰子之饔餲矣弗可食矣其三曰子之室腐矣吾無所用其力矣則相率而逝室遂不葺以圮郁離子曰北郭氏之先以信義得人力致富甲天下至其後世一室不保何其忽也家政不修權歸下隸賄賂公行以失人心非不幸矣

閼逢惇牂之歲戎事大舉有薦瓠裏子宓於外閫者曰瓠裏先生實知兵可將也聘至瓠裏子過郁離子辭且請言焉郁離子仰天嘆曰嗟乎悲哉是舉也忠矣而獨不爲先生計哉瓠裏子曰何謂也郁離子曰昔者秦始皇帝東巡使徐帝入海求三神蓬萊之山請舶弗予予之葦筏辭曰弗任秦皇帝使謁者讓之曰人言先生之有道也寡人聽之而必求舶也則不惟人皆可往也寡人亦能往矣而焉事先生爲哉徐市無以應退而私具舟載其童男女三千人宅海島而國焉秦皇帝畱連海濱待徐市不至不得三神山而歸殂於沙丘今之用事者皆肉食吾恐先生之請舶而得韋茷也旣而果不用瓠裏子

郁離子曰治天下者其猶醫乎醫切胍以知證審證以爲方諝有陰陽虛實胍有浮沈細大而方有汗下補瀉鍼灼湯齊之法參苓姜桂麻黃芒硝之藥隨其人之病而施焉當則生不當則死矣是故知證知胍而不善爲方非醫也𨿽有扁鵲之識徒嘵嘵而無用不知證不知胍道聽塗說以爲方而語人曰我能醫是賊天下者也故治亂政也紀綱胍也道徳政刑方與法也人才藥也夏之政尙忠殷承其敝而救之以質殷之政尙質周承其敝而救之以文栔用酷刑奇法以箝天下天下苦之而漢承之以寬大守之以寧壹其方與證對其用藥也無舛天下之病有不瘳者鮮矣

郁離子以言忤於時爲用事者所惡欲殺之大臣有薦其賢者惡之者畏其用揚言毀諸庭庭立者多和之或問和之者曰若識其人乎曰弗識而皆聞之矣或以告郁離子郁離子笑曰女幾之山幹鵲所巢有虎出於朴蔌鵲集而噪之鴝鵒聞之亦集而噪鵯鶋見而問之曰虎行地者也其如子何哉而噪之也鵲曰是嘯而生風吾畏其顚吾巢故噪而去之問於鴝鵒鴝鵒無以對鵯鶋笑曰鵲之巢木末也畏風故忌虎爾穴居者也何以噪爲

郁離子曰民猶沙也有天下者惟能搏而聚之耳堯舜之民猶以漆搏沙無時而解故堯崩百姓如喪考妣三載四海遏密八音非威驅而令肅之也三代之民猶以膠搏沙𨿽有時而融不釋然離也故以子孫傳數百年必有無道之君而後衰又繼而得賢焉則復興必有大無道如桀與紂而人有賢聖諸侯如啇湯周武王者間之而後亡其無道未如桀紂者不亡無道如桀紂而無賢聖諸侯適丁其時而間之者亦不亡霸世之民猶以水搏沙其合也若不可開猶水之冰然一旦消釋則渙然離矣其下者以力聚之猶以手搏沙拳則合放則散不求其聚之之道而以責於民曰是頑而好叛鳴呼何其不思之甚也

平原君患盜誅之不能禁或曰更賞之足則戢矣虞卿曰不可先王立賞罰以勸懲善惡衰世之政也𨿽微猶足以激其趨故賞禁僭罰禁濫縣衡以稱之猶懼其不平也而況敢逆施之乎夫民之輕禁以逞欲�水之決必有所自求而塞之斯可矣今此之不塞而力遏其流至於不能制乃不省其闕而欲矯以逆先王之法度是猶欲止水而去其防也其庸有瘳乎夫民有欲而無厭者也節以制之猶或諭焉盜而獲賞利莫大矣利之所在民必趨焉趨而禁之是貳政也趨而不禁人盡盜矣是鼓亂也不臧孰甚焉平原君豁然而寤起再拜受教盡散其私財以濟貧之申明舊章而重購以賞獲盜者於是趙盜皆走之燕道不拾遺虞卿之教也

州之庸問於郁離子曰雲山出也而山以之靈煙火出也而火以之畜不亦異哉郁離子曰善哉問夫人之用智者亦猶是也夫智人出也善用之猶山之出云也不善用之猶火之出煙也韓非因秦鼌錯死漢煙出火也

○魯般

郁離子之市見壞宅而哭之慟或曰是猶可葺與郁離子曰有魯般王爾則可也而今亡矣夫誰與謀之吾聞宅壞而棟不撓者可葺今其棟與梁皆朽且折矣舉之則覆不可觸巳不如姑仍之則甍桷之未解者猶有所附以待能者苟振而摧之將歸咎於葺者弗可當也況葺宅必新其材間基蠹腐其外完而中潰者悉屏之不束椽以爲楹不斵柱以爲椽其取材也惟其良不問其所產楓柟松栝杉櫧杵檀無所不收大者爲棟爲梁小者爲杙爲栭曲者爲枅直者爲楹長者爲榱短者爲梲非空中而液身者無所不用今醫閭之大木竭矢規矩無恆工失其度斧鋸刀鑿不知所裁桂樟柟櫨剪爲�新𨿽有魯般王爾不能輒施其巧而況於無之乎吾何爲而不悲也

靑丘之山九尾之狐居焉將作妖求髑髏而戴之以拜北斗而儌福於上帝遂往造其工之臺以臨九丘九丘十藪之狐畢集登羽山而人舞焉有老狽見而謂之曰若之所戴者死人之髑髏之人死肉腐而爲泥枯骨存焉是爲髑髏髑髏之無知與瓦礫無異而其腥穢瓦礫之所不有不可戴也吾聞鬼神好馨香而悅明徳腥臊穢惡不可聞也而況敢以瀆上帝帝怒不可犯也弗悔若必受烈禍行未至閼伯之墟獵人邀而伐之攢弩以射其戴髑髏者九尾之狐死聚羣狐而焚之沮三百仭三年而臰乃熄

漢湣帝之季年東都大旱野艸皆焦昆明之池竭洛巫謂其父老曰南山之湫有靈物可起也父老曰是蛟也弗可用也惟得兩必有後憂眾曰今旱極矣人如坐鑪炭朝不謀夕其暇計後憂於乃召洛巫與如湫禱而起之酒未畢三奠蛟蜿蜒出有風隨之颼颼然山谷皆殷有頃雷雨大至木盡拔彌三日不止伊洛瀍澗皆溢東都大困始悔不用其父老之言郁離子曰螢之爲明微微也昏夜得之可以照物取而寘諸燭下則黝然亡矣燭亦明矣哉而不能不晦於月也太陽出矣月之明又安在哉故狗制狐豹制狗虎制豹狻猊制虎魏吳晉宋齊梁陳隋之君惟其不當漢祖之時也使其在漢祖之時不敢與布越伍而況能南面哉是故湯武不作而後有桓文桓文不作而後有秦秦之王適逢六國之皆庸君故有賢人弗能用而秦之間得行嗚呼豈秦之能哉

或問勝天下之道曰在徳何以勝徳曰大徳勝小徳小徳勝無徳大徳勝大力小徳敵大力力生敵徳生力力生於徳天下無敵故力者勝一時者也徳愈久而愈勝者也夫力非吾力也人各力其力也惟大徳爲能得羣力是故徳不可窮而力可困人言五伯之假仁義也或曰是何足道哉郁離子曰是非仁人之言也五伯之時天下之亂極矣稱諸侯之徳無以加焉𨿽假而愈於不能故聖人有取也故曰誠勝假假勝無天下之至誠吾不得見矣得見假之者亦可矣

郁離子曰甚矣仁義之莫彊於天下也五伯假之而猶足以維天下而獲天下之顯名而況於出之以忠行之以信者哉今人談仁義以口間取其一二無拂於具欲者時行焉將以賈譽也及其弗獲則舉仁義以爲迂而捨之至於死弗寤哀哉

齊涽王旣取燕滅未遂伐趙侵魏南惡楚西絕蠢交示威諸侯以求爲帝平原君問於魯仲連曰齊其成乎魯仲連笑曰成哉臣竊悲其爲象虎也平原君曰何謂也魯仲連曰臣聞楚人有患狐者多方以捕之弗獲或教之曰虎山獸之雄也天下之獸見之咸詟而亡其神伏而俟命乃使作象虎取虎皮蒙之出於牗下狐入遇焉啼而踣他日豕暴於其田乃使伏象虎而使其子以戈綺諸衢田者呼豕逸於莽遇象虎而反奔衢獲焉楚人大喜以象虎爲可以皆服天下之獸矣於是野有如馬被象虎以趨之人或止之曰是駁也直虎且不能當往且敗弗聽馬雷呴而剘攫而噬之顱磔而死今齊實像虎而燕與宋狐與豕也弗戒諸俟其無駁乎明年望諸君以諸侯之師入齊涽王爲淖齒所殺

蟾蜍遊於浹瀼之澤蚵蚾以其族見喜其類巳也欲與俱入月使鼁■﹝酋黽﹞呼之問曰彼何食曰彼宅於月中身棲桂樹之陰餐泰和之淳精吸風露之華滋他無所食也蚵蚾曰若是則予不能從矣予處泱瀼之中一日而三飽予焉能從彼單棲於泬漻枵其胃腸而吸飲風露秋問其食不對鼁■﹝酋黽﹞復命使返而窺之則方據混而食其蛆鹽糞汁而飲之滿腹然後出肭肭然鼁■﹝酋黽﹞返曰彼之食混蛆與糞汁也一日不可無也而焉能從子蟾蜍蹙額而咍曰嗚呼予何罪秋而生與比物類也

郁離子曰豺之智其出於庶獸者乎嗚呼豈獨獸哉人之無知也亦不知之矣故豺之力非虎敵也而獨見焉則避及其朋之來也則相與掎角之盡虎之力得一豺焉未暇顧其後也而掎之者至矣虎𨿽猛其奚以當之長平之役以四十萬之眾投戈甲而受死惟其智之不如豺而巳

○玄豹

石羊先生謂郁離子曰嗚啾世有欲蓋而彰欲抑而揚欲揜其明而播其聲者不亦異乎郁離子喟然嘆曰子不見夫南山之玄豹乎其始也■﹝黑會﹞■﹝黑會﹞耳人莫之知也霧兩七日不下食以澤其毛而成其文文成矣而復欲忌何其蚩也是故縣黎之王處頑石之中而潛於幽谷之底其壽可以與天地俱也無故而舒其光使人矚而駭之於是乎椎鑿來而扃鐍發矣桂樹之輪囷詰樛與栲櫪奚異而斧斤尋之不憚阻遠者何也以其香之達也故曰欲人之不見莫若昒其明欲人之不知莫若瘖其聲是故鸚鵡縶於能言蜩蠠獲於善鳴樗以惡而免割■﹝婁瓜﹞以苦而不烹何如翳子之燁燁而返子之冥冥乎石羊先生悵然久之曰惜乎予聞之晚也

南山之隈有大木羣蟻萃焉穿其中而積土其外於是木朽而蟻日蕃則分處其南北之柯蟻之垤瘯如也一日野火至其處南者走而北處北者走而南不能走者漸而遷於火所未至巳而俱爇無遺者

東南之美有荊山之麝臍焉荊人有逐麝者麝急則抉其臍投諸莽逐者趨焉麝因得以逸令尹子文聞之曰是獸也而人有弗如之者以賄亡其身以及其家何其知之不如麝耶子遊爲武城宰郭門之垤有鸛遷其巢於墓門之表墓門之者以告曰鸛知天將雨之鳥也而驟遷其巢邑其大水乎子遊曰諾命邑人悉具舟以俟居數日水果大至郭門之垤沒而雨不止水且及於墓門之表鸛之巢翹翹然徘徊長唳莫知其所處也子遊曰悲哉是亦有知矣惜乎其未遠也

西郭子僑與公孫詭隨涉虛俱爲微行昏夜踰其鄰人之垣鄰人惡之坎其往來之塗而置混焉一夕又往子僑先墮於混弗言而招詭隨詭隨從之墮欲呼子僑掩其口曰勿言俄而涉虛至亦墮子僑乃言曰我欲其無相咥也君子謂西郭子僑非人也巳則不愼自取污辱而包藏禍心以陷其友其不仁甚矣

蒼筤之山溪水合流入於江有道士築於其上以事佛甚謹一夕山水人出漂室廬寒溪而下人騎木乘屋號呼求救者聲相連也道士具大舟躬蓑笠立水滸督善水者繩以俟人至卽投木索引之所存活甚眾平旦有獸身沒波濤中而浮其首左右盻若求救者道士曰是亦有生必速救之舟者應言往以木接上之乃虎也始則朦朦然坐而舐其毛比及岸則瞠目視道士躍而攫之僕地舟人奔救道士得不死而重傷焉郁離子曰哀哉是亦道士之過也知其非人而救之非道士之過乎𨿽然孔子曰觀過斯知仁矣道士有焉

豢龍先生采藥於山有老父坐石上揖之不起豢龍先生拱而立頃之老父仰而噓俯而凝其神玉如也頷而笑曰子欲采藥乎余亦采藥者也今子𨿽采藥而未知藥也知藥莫若我豢龍先生跪曰願受教老父曰坐吾語子中黃之山有藥焉龍鱗而鳳葩玉質而金英宵納月彩晨晞日精宅厚坤以爲家澡沆瀣之流榮其味不苦不酸其性不熱不寒淡如也淳如也其名曰芝得而服之壽考以康百病不生皞皞熙熙躋於泰寧而五百年一遇之太行之山有艸焉丹荑而紫蕤根如伏龍葉如翠翹蔥蔥萋萋蔚茂以齊其名曰參得而服之老者耇少者壽病者巳尫者起而三百年一遇之南條之山有艸焉性溫而和味芳以辛馥馥芬芬柏气襲人其名曰木得而服之飬精益神救死扶生去疾除艮瘴癘艸幹寢興以安而百年一遇之岣嶁之山有木焉碧榦而瓊枝綠葉菁菁上拂穹靑下臨層崖霜雪灑之而不凝赤日過之而不炎其馨菲菲其味如飴鬼魅畏之避不敢窺其名曰桂煮而服之可以祛百邪消毒淫扶陽抑陰斂眞歸元岷山之陰有艸焉葉如翠眊根如團金味如人膽稟性酷烈不能容物名曰黃良煮而服之推去百惡破癥觧結無穢不滌煩痾毒熱一掃無迹如司冦之殛殘賊之二物也有病乃服無病者不服也故有弗用用必中陰谷有艸狀如黃精皆陽而生入口口裂著肉肉潰名曰鉤吻云夢之隰有艸其狀如葵葉露滴人流爲瘡痍刻骨絕筋名曰斷腸之艸之二艸者但有殺人之能而無愈疾之功吾子其愼擇之哉無求美弗得而爲形似者所誤豢龍先生愀然而悲顧求老人巳不知其所之矣

梓謂棘曰爾何爲乎修修而不揚櫹櫹而無所容幽樛於灌莽之中翳朽籜而不見太陽不巳痗乎吾幹竦穹崖梢拂九陽根入九陰日月過而畱其暉風雨會而流其滋鵷雛翠鸞朝夕和鳴暖靄晴嵐山蒸澤烘結爲祥雲五色備象八音成聲絢爲文章抱日浮光蔚兮若濯錦出蜀江粲鈩若春葩曜都房是以匠石見而愛之期以爲明堂之棟梁言旣棘倚風而嘯振條而吟曰美矣哉吾聞之冶容色者侮之招麗服飾者盜之招多才能者忘之招今子之美冠羣超倫名彰於時泰運未開構廈無人吾憂子之不得爲明堂之棟梁而剪爲黃腸與腐肉同歸於冥冥之鄕𨿽欲見太陽其可得乎吾長不盈尋大不踰指扶疏屈律不文不理天不畀之以材而賜之以刺使人不敢樵禽不敢萃故𨿽無子之美而亦無子之憂則吾之所得多矣吾又安所求哉

宋王欲使熊蟄父爲司馬熊蟄父辭宋王謂杞離曰薄諸乎吾將以爲太宰杞離曰臣請試之旦日之熊蟄父氏不遇遇其僕於逵爲道王之意其僕曰小人不能知也然嘗聞之南海之島人食蛇北遊於中國臘蛇以爲糧之齊齊人館之厚客喜侑主人以文镻之修主人吐舌而走客弗諭爲其薄也戒皂臣求王虺以致之今王與大夫無亦猶是與杞離慚而退

郁離子學道於藐幹羅子冥授化鐵爲金之術遂往入九折之山得躍冶之鋼而煉之以左目取火於太陽右目支水於太陰驅役雷風收拾鬼神以集於黃中渾渾肧肧如珠在胎焜焜熒熒如日將升仙人皆仰之矣山鬼窺而栗焉嘯其徒謀之曰有怪女知之乎若不早圖而待其成悔無及矣乃使■﹝犭喿﹞與魃撓之百端不能破乃羣號而訴諸帝曰天生物而賦之形與性壽夭貴賤司命掌之弗可移也夫是謂之天當今彼將以智奪之以竊天權弗可假也帝怒命方伯宵鼓之以�鞟之韝鐵躍弗可止遂不能成金

石羊先生謂郁離子曰子不知予之憂乎郁離子曰何爲其不知也曰何以知之曰周人有好姣服者有不足於其心則忸怩而不置必易而後慊一日有所之袂湼而弗知也揚揚而趨樂甚其友半途而指之湼則惋而嗟攝而搔之湼去而迹在其心妯妯然五步而六視不成行而復鄭子陽好其妻其妻美而額靨蔽之以翟三年未之見一夕而禠其翟見焉則快然不樂申旦而不寐其妻𨿽以翟蔽之終不好矣故陰谷之木生於嵌巖之下終年不見日月之光而不怨者不知天之有日月也梧丘之野人種稻以爲食歲儲舊而待新新未嘗不敢竭其舊旦日之畝視其禾皆穎而且栗喜而歸曰新可期矣則皆發其舊與其人飽之舊且盡而新未熟不勝其觖望與其子及妻更往而疊視蹊其畝而禾愈靑是非禾之返靑也望之者切也荊人有走虎而捐其子者以爲虎巳食之矣弗求矣人有見而告之曰爾子在盍速求之弗信采薪者以箒子之他日遇而爭之其子弗識矣趙王之太子病召醫緩醫緩至曰病革矣非萬金之藥弗可問之曰是必得代之赭荊之王岣嶁之沙禺同靑蛉之空曾靑昆侖之紫白英合浦之珠蜀之犀三韓之寶龜醫無閭之珣玕琪合永鉛而煉之一年而和二年而成三年而金粟生則取而埋諸土中又三年而服之斯可以起矣淳於公聞而笑之曰誠哉所謂醫緩矣莊子之齊見餓人而哀之餓者從而求食莊子曰吾已不食七日矣餓者吁曰吾見過我者多矣莫我哀也哀我者惟夫子向使夫子不不食其能哀我乎豢龍先生謂石羊子曰往予溯於江十日而風恆從西來及還而沿又十日而風恆從東來從者恚而泣予唏之曰天有風主爲予汝乎何爲泣也

○靈丘丈人

靈丘之丈人善養蜂歲收蜜數百斛蠟稱之於是其富比封君焉丈人卒其子繼之未期月蜂有舉族去者弗卹也歲餘去且半又歲餘盡去其家遂貧陶朱公之齊過而問焉曰是何昔者之熇熇而今日之涼涼也其鄰之叟對曰以蠭請問其故對曰昔者丈人之養螽也園有廬廬有守刳木以爲蠭之宮不鏬不■﹝廣外酋內﹞其置也疏密有行新舊有次坐有方牖有鄕五五爲伍一人司之視其生息調其暄寒鞏其構架時其墐發蕃則從之析之寡則與之裒之不使有二王也去其■﹝虫采﹞蟊蚍蜉彌其土蜂蠅豹夏不烈日冬不凝澌飄風吹而不搖淋雨沃而不漬其取蜜也分其嬴而巳矣不竭其力也於是故者安新者息丈人不出戶而收其利今其子則不然矣園廬不葺污穢不治燥濕不調啟閉無節居處臲卼出入障礙而蜂不樂其古矣及其久也蛅蟖同其房而不知螻蟻鉆其室而不禁鷯與鳭掠之於白日狐貍竊之於昏夜莫之察也取蜜而巳又焉得不涼涼也哉陶朱公曰噫二三子識之爲國有民者可以鑑矣

郁離子曰刑威令也其法至於殺而生人之道存焉赦徳令也其意在乎生而殺人之道存焉書曰刑期於無刑又曰眚災肆赦此先王之心也是故制刑期於使民畏刑有必行民知犯之之必死也則死者鮮矣赦者所以矜惷愚宥過誤知罪不避而輒原焉是啟僥幸之心而教人犯也至於禍稔惡積不得巳而誅之是以恩爲穽也然則赦令卒不可行與曰法有二有古今之通禁有一代之私禁古今之通禁惡逆也殺人傷人及盜之類也而釋勿治是代之爲則也一代之私禁茶塩錢幣之類也民無以爲生而官不能卹於是乎有犯𨿽難以爲常原情而貸之可也

濟陰之賈人渡河而亡其舟棲於浮苴之上號焉有漁者以舟往救之未至賈人急號曰我濟上之巨室也能捄我予爾百金漁者載而升諸陸則予十金漁者曰向許百金而今予士金無乃不可乎賈人勃然作色曰若漁者也一日之獲幾何而驟得十金猶爲不足乎漁者黯然而退他日賈人浮呂梁而下舟薄於石又覆而漁者在焉人曰盍救諸漁者曰是許金而不酬者也立而觀之遂沒郁離子曰或稱賈人重財而輕命始吾不信而今知有之矣張子房謂漢王曰秦將賈人子可啖也抑所謂習與性成者與此陶朱公之長子所以死其弟也孟子曰故術不可不愼也信哉

衛懿公好禽見觗牛而悅之祿其牧人如中士寗子諫曰不可牛之用在耕不在觗觗其牛耕必廢耕國之本也其可廢乎臣聞之君人者不以欲妨民弗聽於是衛牛之觗者賈十倍於耕牛牧牛者皆釋耕而教觗農官弗能禁�有馬生駒不能走而善鳴公又悅而納諸廏寗子曰是妖也君不寤國必亡夫馬齊力者也鳴非其事也邦君爲天牧民設官分職以任其事廢事失職厥有常刑故非事之事君不舉焉杜其源也妖之興也人實召之自今以往衛國必多不耕之夫不織之婦矣君必悔之又弗聽明年狄伐衛衛侯將登車而禦失其轡將戰士皆不能執弓矢遂於滎澤滅懿公

髬耏問於赤羽雕曰盜日殺而日多何也赤羽雕曰未也而今方多耳髬耏曰何若是甚也赤羽雕曰乘子之車循子之軌天下之生將盡爲盜髬耏曰請聞之赤羽雕曰昔者蠪蚳暴於岷嶓之間蜀王使相回帥師伐之畏弗進作土門而壁焉其士卒日食於民民瘵弗堪於是五丁鑿山以出於江之源擒蠪蚳殺之相回聞蠪蚳之死也毀壁而出取其屍以爲功曰我之徒兵實殺之五丁怒殺相回排大彭而壅之江江水逆流覆王宮王升木而號化爲杜鵑今天下之治盜者皆相回也民不甘餧肉於蠪蚳也能無泄五丁之怒者乎

晉靈公好狗築狗圈於曲沃衣之繡嬖人屠岸賈因公之好也則誇狗以悅公公益尙狗一夕狐入於綘宮驚襄夫人襄夫人怒公使狗搏狐弗勝屠岸賈命虞人取他狐以獻曰狗實獲狐公大喜食狗以大夫之俎下令國人曰有犯吾狗者朋之於是國人皆畏狗狗入市取羊豕以食飽則曳以歸屠岸賈氏屠岸賈大獲大夫有欲言事者不因屠岸賈則狗羣噬之趙宣子將諫狗逆而拒諸門弗克入他日狗入苑食公羊屠岸賈欺曰趙盾之狗也公怒使殺趙盾國人救之宣子出奔秦趙穿因眾怒攻屠岸賈殺之遂弒靈公於桃園狗散走國中國人悉禽而烹之君子曰甚矣屠岸賈之爲小人也譝狗以蠱君卒亡其身以及其右寵安足恃哉人之言曰蠹虫食木木盡則虫死其如晉靈公之狗矣

瓠裏子自吳歸粵相國使人送之曰使自擇官舟以渡送者未至於是舟泊於滸者以千數瓠裏子欲擇之而不能識送者至問之曰舟若是多也惡乎擇對曰甚易也伹視其敝蓬折櫓而破颿者卽官舟也從而得之瓠裏子仰天嘆曰今之治政其亦以民爲官民與則愛之者鮮矣宜其敝也

楚王好安陵君安陵君用事景睢邀江乙使言於安陵君曰楚國多貧民請以云夢之田貸之耕以食無使失所安陵君言於王而許之他日見景子問其入之數景子曰無之安陵君愕曰吾以子爲利於王而言焉乃以與人而爲恩乎景睢失色而退語其人曰國危矣志利而忘民危之道也

衛靈公怒彌子瑕抶出之瑕懼三日不敢入朝公謂祝鮀曰瑕也懟乎子魚對曰無之公曰何謂無之子魚曰君不觀夫狗乎夫狗依人以食者也主人怒而抶之嗥而逝及其欲食也葸葸然復來忘其抶矣乲瑕君狗也仰於君以食者也一朝不得於君則一日之食矌焉其何敢懟乎公曰然哉

○瞽瞶

郁離子曰自瞽者樂言巳之長自瞶者樂言人之短樂言巳之長者不知巳樂言人之短者不知人不知巳者無所見不知人者無所聞無見者謂之瞽無聞者謂之瞶人有耳目而見聞有所不及恆思所以聰明之猶懼其蔽塞也而況於自瞽自瞶乎瞽且瞶而以欺人曰予知且能然而不喪者蔑之有也

郁離子曰諱者欺之媒乎矜者諂之宅乎媒以招之宅以納之姦其不至乎故舟必漏也而後水入焉土必濕也而後苔生焉姦人伺隙以圖進其身奚暇爲人國家計哉故因其矜也而施之謟因其諱也而投以欺然後昭然知其爲謟與欺而弗之拒也由是而貫貫而後寵生焉寵生慕慕生效夫姦人之得志於人國家也一且不能堪也而況於慕效之相承乎腐肉之致蠅非特盡其肉而巳也蠅生蛆而蛆復爲蠅蠅蛆相生而不窮夫何以當之是故君子之修���如�醫之治疾也鍼其膏肓絕其根源然後邢淫不生苟知謟與欺之能喪人心亡人國也屏其媒壞其宅奻者熄矣

瓠裏子之艾謂其大夫曰日君之左服病獸人�得生馬之血以飲之可起也君之圉人使求僕之驂僕難未與也大夫曰殺馬以活馬非人情也夫何敢瓠裏子曰僕亦竊有疑焉𨿽然亦旣知君之心矣願因而有所請僕聞有國者必以農耕而兵戰也農與兵孰非君之民哉故兵不足則農無以爲衛農不足則兵無以爲食兵之與農猶足與手不可以獨無也今君之兵暴於農而君不禁農與兵有訟則農必左耕者困矣是見手而不見足也今君之圉人見君之不可無服而不見僕之不可無驂也昔者陳胡公之元妃大姬好舞於是宛丘之人皆拔其桑而植柳僕竊爲君畏之

宋王偃惡楚威王好言楚之非旦日視朝必詆楚以爲笑且曰楚之不能若是莖矣吾其得楚乎羣臣和之如出一口於是行旅之自楚適宋者必構楚短以爲容國人大夫傳以達於朝狃而揚遂以楚爲果不如宋而先爲其言者亦惑焉於是謀伐楚大夫華犨諫曰宋之非楚敵也舊矣猶犪牛之於鼢鼠也使誠如王言楚之力猶足以十宋宋一楚十十勝不足以直一敗其可以國試乎弗聽遂起兵敗楚師於穎上王益逞華犨復諫曰臣聞小之勝天也幸其不吾虞也幸不可常勝不可恃兵不可玩敵不可侮侮小人且不可況大國乎今楚懼矣而王益盈大懼小盈禂其至矣王怒華犨出奔齊明年宋復伐楚楚人伐敗之遂滅宋

越王燕羣臣而言吳王夫差之亡也以殺子胥故羣臣未應大夫子余起而言曰臣甞之東海矣東海之若遊於靑渚禺彊會焉介鱗之從者以班見夔出鰲延頸而笑夔曰爾何笑鱉曰吾笑爾之蹻躍而憂爾之踣也夔曰我之蹻躍不猶爾之■﹝必﹞跛乎且我之用一而爾用四四猶不爾持也而笑我乎故跂之則贏其肝曳之則毀其腹終日匍匐所行幾許爾胡不自憂而憂我也今王殺大夫種而走範蠡四方之士掉首不敢南顧越無人矣臣恐諸侯之笑王者在後也王默然卽且與蝁遇於疃蝁褰首而逝卽且追之蹁旋焉繞之蝁迷其所如則呀以待卽且攝其首身弧屈而矢發入其骯食其心嚙其■﹝啟﹐月代口﹞出其尻蝁死不知也他日行於煁見蛞蝓欲取之蚿謂之曰是小而毒不可觸也卽且怒曰甚矣爾之欺予也夫天下之至毒莫如蛇而蛇之毒者又莫如蝁蝁噬木則木翳嚙人獸則人獸斃其烈猶火也而吾入其骯食其心葅鮓其腹腸醉其血而鮑其膋三日而醒融融然夫何有於一寸之蜿蝡乎跂其足而淩之蛄踰舒舒焉曲直其角煦其沬以俟之卽且趈而顚欲走則是與湏盡解解�腮而�爲蟻所食

楚有養狙以爲生者楚人謂之狙公旦日必部分眾狙於庭使老狙率以之山中求艸木之實賦什一以自奉或不給則加鞭箠焉羣狙皆畏苦之弗敢違也一日有小狙謂眾狙曰山之果公所樹與曰否也天生也曰非公不得而取與曰否也皆得而取也曰然則吾何假於彼而爲之役乎言未旣眾狙皆窹其夕相與伺狙公之寢破柵毀柙取其積相攜而入於林中不復歸狙公卒餒而死郁離子曰世有以術使民而無道揆者其如狙公乎惟其昏而未覺也一旦有開之其術窮矣

蒙人衣狻猊之皮以適壙虎見之而走謂虎爲畏已也返而矜有大志明日服狐裘而往復與虎遇虎直而睨之怒其不走也叱之爲虎所食邾婁子泛於河中流而溺水渦煦而出之得壷以濟岸以爲天佑巳也歸而不事魯又不事齊魯人伐而分其國齊弗救右子日無畏者禍之本乎惟有徳可以受天祥祥不妄集聖人實有之猶內省而懼畏其不能勝也而況敢自祥乎非祥而以爲祥喪其心矣其能免乎

郁離子謂姬獻曰吾甞遊汝泗之間見叢祠焉其中爲天仙其左右爲鬼伯天仙之祠香燭之外無物而鬼伯之祠擊鐘烹膻明膏火窮晝夜今子之庭無�暘寒暑皆如市鵝羊鴨雞之聲啞嚄嘈囋不得聞人語吾隱子之不能爲天仙而爲鬼伯也明年而敗於匏瓜之墟姬獻死焉

有獻陵鯉於啇陵君者以爲龍焉啇陵君大悅問其食曰蟻啇陵君使豢而擾之或曰是陵鯉也非龍也啇陵君怒抶之於是左右皆懼莫敢言非龍者遂從而神之啇陵君觀龍龍捲屈如丸倏而伸左右皆佯驚稱龍之神啇陵君又大悅徙居之宮中夜穴甓而逝左右走報曰龍用壯今果穿石去矣啇陵君視其迹則悼惜不已乃飬蟻以伺冀其復來也無何天大雨震電眞龍出焉啇陵君謂爲豢龍來矢蟻以邀之龍怒震其宮啇陵右死君子曰甚矣啇陵君之愚也非龍而以爲龍及其見眞龍也則以陵鯉之食待之卒震以死自取之也

冥谷之人畏日恆穴土而居陰有蛇焉能作霧謹事之出入憑焉於是其國晝夜霧巫紿之曰吾神已食日矣日亡矣遂信以爲天無日也乃盡廢其穴之居而處塏羲和氏之子之唵過焉謂之曰日不亡也今子之所翳者霧也霧之氛可以晦日景而焉能亡日日與天同其久者也惡乎亡吾聞之陰不勝陽妖不勝正蛇陰妖也鬼神之所詰雷霆之所射也今乘天之用否而逞其姦又因人之訛以憑其妖妖其能久乎夫穴子之常居也今以訛致妖而棄其常居蛇死霧必散日之赫其可當乎國人謀諸巫巫恐泄其紿遂沮之未期月雷殺其蛇蛇死而霧散冥谷之人相呴而槁

粵人有采山而得菌其大盈箱其葉九成其色如金其光四照以歸謂其妻子曰此所謂神芝者也食之者仙吾聞仙必有分天不妄與也人求弗能得而吾得之吾其仙矣乃沐浴齊三日而烹食之入咽而死其子視之曰吾聞得仙者必蛻其骸人爲骸所累故不得仙乲吾父蛻其骸矣非死也乃食其餘又死於是同室之人皆食之而死郁離子曰今之求生而得死者皆是之類乎故張罔以逐禽使無所逃而獲非不知而不避者也設食而機之則其獲也皆非知之而不避者也南方有鳥五采而象鳳名曰昭明其性好亂故出則天下起兵西方有獸斑文而象虎各曰騶虞其性好仁故出則天下偃兵其不知者莫不以爲鳳與虎也今天下之人孰不曰子有知也由此觀之遠矣

太師誠意伯劉文成公集卷之二終

●太師誠意伯劉文成公集卷之三

後學鹿水何鏜編校

郁離子二

◆郁離子二

枸櫞

螇螰

天地之盜

省敵

虞孚

天道

○枸櫞

梁王嗜果使使者求諸吳吳人予之橘三食之美他日又求焉予之柑王食之尢美則意其猶有美者未予也惎使者聘於吳而密訪焉禦兒之鄙人有植枸櫞於庭者其實大如瓜使者見而愕之曰美哉煌煌乎柑不如矣求之弗予歸言於梁王梁王曰吾固知吳人之靳也命使者以幣請之朝而進之薦而後嘗之未畢一瓣王舌縮而不能咽齒柔而不能咀■﹝鼻希﹞鼻顣頞以讓使者使者以誚吳人吳人曰吾國果之美者橘與楫也旣皆以應王求無以尙矣而王之求斗置使者又不詢而觀諸其外美宜乎所得之不稱所求也夫木產於土有土斯有木於是乎果實生焉果之所產不惟吳王不徧索而獨求之吳吾恐枸櫞之日至而終無適王口者也

公儀子爲政於魏魏人淳於獝以才智自薦公儀子試而知其弗任也退之淳於獝之西河西河守使人道而入諸趙趙人以爲將西河守謂公儀子曰昃必疚趙矣趙疚魏國之利也公儀子愀然不悅曰如大夫言是魏國之恥也昔者由余戎人也由余入秦秦穆公用之由余賢秦人不敢輕戎吾懼趙人之由是輕魏也

泗水之濱多美石孟嘗君爲薛公使使者求之以幣泗濱之人問曰君用是奚爲哉使者對曰吾君封於薛將崇宗廟之祀制雅樂焉微君之石無以爲之磬使隸人敬請於下執事惟君圖之泗濱人大喜告於其父老齋戒肅使者以車十乘致石於孟嘗君孟嘗君館泗濱人而置石於外朝他日下宮之磶闕孟嘗君命以其石爲之泗濱人辭諸孟嘗君曰下邑之石天生而地成之昔者禹平水土命後夔取而薦之郊廟以諧八音眾聲依之任土作貢定爲方物要之明神不敢褻也君命使者來求於下邑曰以崇宗廟之祀下邑之人畏君之威不敢不供齋戒肅使者致於君君以置諸外朝未有定命不敢以請今聞諸館人曰將以爲下宮之磶臣實不敢聞弗謝而走諸侯之客聞之皆去於是秦與楚合謀伐齊孟嘗君大恐命駕趣謝客親禦泗濱人迎石登諸廟以爲磬諸侯之客聞之皆來秦楚之兵亦觧君子曰國君之舉不可以不愼也如是哉孟嘗君失信於一石天下之人疾之而況得罪於賢士哉𨿽然孟嘗君亦能補過者也齊國復彊不亦宜乎

越珡吏其大夫子余造舟舟成有賈人求掌爲工子余弗用賈人去之吳因王孫率以見吳王且言越大夫之不能用人也他日王孫率與之觀於江颶作江中之舟擾則收指以示王孫率曰某且覆某不覆無不如其言王孫率大奇之舉於吳王以爲舟正越人聞之尢子餘子余曰吾非不知也吾甞與之處矣是好誇而謂越國之人無巳若者吾聞好誇者恆是巳以來多謏謂人莫若巳者必精於察人而闇自察也今吳用之僨其事者必是夫矣越人未之信未幾吳伐楚王使操余皇浮五湖而出三江迫於扶胥之口沒焉越人乃服子余之明且曰使斯人弗試而死則大夫受遺才之謗𨿽咎繇不能直之矣

越人冦不韋避兵而走剡貧無以治捨徘徊於天姥之下得大木而庥焉安一夕將斧其根以爲薪其妻止之曰吾無廬而托是以庇身也自吾之止於是也驕陽赫而不吾灼寒露零而不吾淒飄風揚而不吾凓雷雨晦冥而不吾震撼誰之力耶吾當保之如赤子仰之如慈母愛之如身體猶懼其不蕃且殖也而況敢毀傷之乎吾聞之水泉縮而潛魚驚霜鍾鳴而巢鳥悲畏夫川之竭林之落也魚鳥且然而況於人乎郁離子聞之曰哀哉是夫也而其知不如一婦人也嗚呼豈獨不如一婦人哉則亦鳥魚之不若矣

東甌之人謂火爲虎其稱火與虎無別也其國無陶冶而覆屋以茅故多火災國人鹹苦之海隅之賈人適晉聞晉國有馮婦善搏虎馮婦所在則其邑無虎歸以語東甌君東甌君大喜以馬十駟王二瑴文錦十純命賈人爲行人求馮婦於晉馮婦至叵甌君命駕虛左迎之於國門外共載而入館於國中爲上客明日市有火國人奔告馮婦馮婦攘臂從國人出求虎弗得火迫於宮肆國人擁馮婦以趨火灼而死於是賈人以妄得罪而馮婦死弗寤

燕文公之路馬死或告之曰卑耳氏之馬良請求之辭曰野馬也不足以充君駟公使彊之逃蘇代之徒欲以其馬售公弗取巫閭大夫入言曰君求馬將以駕乘輿也何必近捨其所欲售而遠取其不欲售者乎公曰吾惡夫自衒者對曰昔中行伯求婦於齊髙鮑氏皆許之謀諸叔向叔向曰娶婦所以承宗桃奉祭祀不可苟也惟其賢而巳今君之求馬亦惟其良而巳可也昔者堯讓天下於許由許由逃堯弗彊也而卒得舜寗戚飯牛以自售於齊桓公桓公用之而卒得管仲使堯不聽許由何以得舜桓公不用寗子何以得管仲君何固焉

晉獻公滅虞寘其俘於下陽使士蒍監焉其大夫多逃士蒍弗禁公聞之怒召士蒍讓之士蒍對曰君以是爲可以充吾國之用也夫夫彼虞公之臣也皆甞任虞公之事矣食虞公之祿而立虞公之朝聞虞公之政虞亡不能救虞公執而身隨之君將焉用是爲哉公曰吾懼其鄰國之之也士蒍笑曰若是則臣滋惑矣公曰何哉士蒍曰往歲臣之裏有厲卜之曰叢爲崇於是集裏之老幼召巫覡具舟車奉牲幣羞桃茢男女以班舉叢而寘諸衢東裏之人利其器物而收之因得厲焉死者且過半故廢社之土不可以塗宮室棄出之婦不可以主中饋鬼神之所遺也今虞之賢臣曰宮之奇百里奚而巳矣宮之奇先虞公之亡而以其族去百里奚與於俘則君旣入之秦矣其它奚取焉而必欲置之曰無使適鄰國君實欲善鄰則曰愛厥苗無遺莠可也今君坐不安食不甘繕甲兵以睨四封無歲不徵豈有他哉求吾欲也敵釁未生無所用謀如其弗欲猶將納之矧自往焉如其用諸適吾願也君何怒爲公曰善

郁離子曰鳥獸之與人非煩也人能擾而馴之人亦何所不可爲哉鳥獸以山藪爲家而豢養於樊籠之中非其情也而卒能馴之者使之得其所嗜好而無違也今有養鳥獸而不能使之馴則不食之以其心之所欲處之以其性之所安而加矯迫焉則有死耳鳥乎其能馴之也人與人爲同類其情爲易通非若鳥獸之無知也而欲奪其所好遺之以其所不好絕其所欲彊之以其所不欲迫之而使從其果心悅而誠服耶其亦有所顧畏而不得巳耶若曰非心悅誠服而出不得巳乃欲使之治吾國狗吾事則堯舜亦不能矣

孫子自梁之齊田忌郊迎之而師事焉飲食必親啟寢�必親問孫子所喜田忌亦喜之孫子所不欲田忌亦不欲也鄒奭謂孫子曰子知蛩蛩駏虛之與蟨乎蛩蛩駏虛負蟨以走爲其能嚙甘艸以食巳也非憂其將爲人獲而負之也今子爲蟨而田子蛩蛩駏虛也子其識之孫子曰諾

或問致人之道郁離子曰道致賢食致民淵致魚藪致獸林致鳥臭致蠅利致賈故善致物者各以其所好致之則天下無不可致者矣是故不患其有所不至而患其有所不安能致而不能安不如不致之亡傷也粵人有學致鬼者三年得其術於是壇其室之北隅以集鬼鬼至而多無以食則相帥以爲妖聲聞於外一夕其人死而爇其室鄰里莫不笑

韓垣之齊以策於齊王王不用韓垣怒出誹言王聞而拘諸司冦將殺之田無吾見王以語之田無吾曰臣聞娵萌學擾象而工北之義渠以擾象之術幹義渠君義渠君不答退而誹諸館館人曰非吾君之不聽子也顧無所得象也娵萌赧而歸醫胡之魏見魏太子之神馳而气不屬也謂之曰太子病矣不疾治且不可救太子怒以爲諱巳也使人剌醫胡醫胡死魏太子亦病以死夫以策幹人不合而怨者非也人有言不察恚而讎之亦非也臣聞之江海不與坎井爭其淸雷霆不與蛙蚓闘其聲■﹝石堅﹞■﹝石堅﹞之夫何足殺哉工乃釋韓垣楚王問於陳軫曰寡人之待士也盡心矣而四方之賢者不貺寡人何也陳子曰臣少甞遊燕假館於燕市左右皆列肆帷東家甲焉帳臥起居飲食器用無不備有而客之之者日不過一二或終日無一焉問其故則家有猛狗聞人聲而出噬非有左右之先容則莫敢躡其庭今王之門無亦有噬狗乎此士所以艱其來也

秦楚交惡楚左尹郤惡奔秦極言楚國之非秦王喜欲以爲五大夫陳軫曰臣之裏有出妻而再嫁者日與其後夫言前夫之非意甚相得也一旦又失愛於其後夫而嫁於郭南之寓人又言其後夫如昔者其人爲其後夫言之後夫笑曰是所以語子者猶前日之語我也柰左尹自楚來而極言楚國之非君他日又得罪於王而之他國則將移其所以訾楚者訾王矣秦王由是不用郤惡

杞離謂熊蟄父曰子亦知有烏蜂秋黃蜂殫其力以爲蜜鳥蜂不能爲蜜而惟食蜜故將瑾戶其王使視蓄而計課必盡逐其烏蜂其不去者眾嚌而殺之今居於朝者無小大無不胝手瘃足以任王事皆有益於楚國者也而子獨遨以食先星而臥見日而未起是無益於楚國者也旦夕且計課吾憂子之爲烏蜂也能蟄父曰予不觀夫人之而乎日與鼻口皆日用之急獨眉無所事若可去也然人皆有眉而子獨無眉其可觀乎以楚國之大而不能容一遨以食之士吾恐其爲無眉之人以貽觀者笑也楚王聞之益厚待熊蟄父

漢八年髙皇帝崩呂太后臨朝聽政大臣患匈奴之彊將與爲和親議使者太后惡宦者中行說欲去之故使往焉欒布諫曰陛下之所以使中行說者不過以匈奴驕恣必不能善待漢使或畱之則非我所惜從而棄之耳臣獨以爲不便夫使所以達主命釋仇講好決疑觧紛卑不可以屈國體髙不可以激敵恚察變應機以制事權國之榮辱巳之休戚非素所愛信而知其忠且亮者不可遣也今中行說刑臣也名不齒於國士又陛下之所素惡夫素惡於君則不重其君名不齒於國士則不重其身臣懼其泄國情而開敵釁也弗聽欒布退謂辟陽侯曰子不力諫北邊自此弗寧矣昔鄭伯惡其大夫髙克弗能去而使帥師以禦狄次於河上久而不召眾潰髙克奔陳春秋書曰鄭棄其師病鄭伯也今使說也如匈奴無乃棄說以及其介幣乎昔晉之敗於邲也先縠實往楚師楚之敗於鄢陵也苗賁皇實在晉此古人之僨車轍也上必悔之

楚王患其令尹蒍呂臣之不能欲去之訪於宜申宜申曰未可王曰何故宜申曰令尹楚相也國之大事莫大乎置相弗可輕也今王欲去其相必先擇夫間之者有乃可耳王蹙然曰令尹之不足以相楚國不能諸大夫及國人知之鬼神亦實知之大夫獨以爲未可寡人惑焉宜申曰不然臣之裏有巨室梁蠹且壓將易之召匠爾匠爾曰梁實蠹不可以不易然必先得材焉不則未可也其人不能堪乃召他匠束羣小木以易之其年冬十有一月大雨雪梁折而屋圮今令尹𨿽不能而承其祖父之餘國人與之素矣而楚國之新臣弱未有間者此臣之所以曰未可也

趙人患鼠乞貓於中山中山人予之貓善捕鼠及雞月餘鼠盡而其雞亦盡其子患之告其父曰盍去諸其父曰是非若所知也吾之患在鼠不在乎無雞夫有鼠則竊吾食毀吾衣穿吾垣墉壞傷吾器用吾將饑寒焉不病於無雞乎無雞者弗食雞則巳耳去饑寒猶遠若之何而去夫貓也

客有短吳起於魏武侯者曰吳起貪不可用也武侯疏吳起公子成入見曰君奚爲疏吳起也武侯曰人言起貪寡人是以不樂焉公子成曰君過矣夫起之能天下之士莫先焉惟其貪也是以來事君不然君豈能臣之哉且君自以爲與殷湯周武王孰賢務光伯夷天下之不貪者也湯不能臣務光武王不能臣伯夷今有不貪如二人者其肯爲君臣乎今君之國東距齊南距楚北距韓趙西有虎狼之秦右獨以四戰之地處其中而被五國頓兵坐視不敢窺魏者何哉以魏國有吳起以爲將也周詩有之曰赳赳武夫公侯於城吳起是也君若念社稷惟起所願好而予之使起足其欲而無他求坐殲五國之師所失甚小所得甚大乃欲使之飯糲茹蔬被短褐步走以供使令起必去之起去而天下之如起者卻行不入大梁君之國空矣臣竊爲君憂之武侯曰善復進吳起郁離子疾病气菀痰結將殽之或曰痰榮也是養人者也人無榮則中幹中幹則死弗可觳也郁離子曰吁吾子過哉吾聞夫養人者津也醫家者所謂榮也今而化爲痰是榮賊也則非養人者也夫天之生人參地而爲三爲其能贊化育也一朝而化爲賊其能贊天地之化育乎是故兪跗扁鵲之爲醫也浣胃滌腸絕去病根而阽死者生舜禹成湯周文王之爲君也誅四凶戮防風剿昆吾放夏桀戡黎伐崇而天下之亂載寧其將容諸乎容之無益以戕人也故虫果生也虫成而果潰自我而離焉非我巳其能養我乎弗去是殖賊以待戕也從子之教吾其不遠潰矣

○螇螰

智伯圍趙襄子於晉陽使人謂其守曰若能以城降吾當使若子反孫世世保之守者對曰昔者中牟之郭圮有螇螰墮於河洙擁之以旋其翅拍拍螜見而憐之遊而負之及陸謂螜曰吾與子百年無相忘也螜振羽大笑曰若冬春之不知也而能百年無忌我乎今晉國惟無人而壅女以天盈盈而恃之是壅禍也壅禍恃盈以蠆尾於人天實厭之晉陽朝亡女必夕死死予不寒猶及見之其何有於子及孫是夕智伯爲韓魏所殺

郁離子曰人之度量相越也其猶江海之於瀸泉平瀸泉之微積而至於海無以尙之矣而海亦不自知其天也惟其不自知其大也故其納不巳而天下之大昔加焉聖人之爲徳亦若是而巳矣是故汧泉納瀸泉池納汧泉溝納池澮納溝溪納澮川納溪澤納川江河納澤而歸諸海故天子海也公侯卿大夫江河也川澤也庶官溪澮之類而萬民皆瀸泉也瀸泉之於海其相去也不亦大縣絕矣乎而其勢必趨焉其志之感情之達如气至而虫鳴也如雨來而礎潤也君人者惟徳與量俱而後天下莫不歸焉徳以收之量以容之徳不廣不能使人來量不弘不能使人安故量小而思納大者禍也汋谷之鱦不可以陵洪濤蒿樊之鴽不可以禦飄風大不女海而欲以納江湖難哉

介葛盧醫白狄辮皆朝於魯遇於沈猶氏之衢相睨而失笑從者歸而語諸館交訾焉魯人使執渠略與蛣蜣以示之弗諭公山弗狃欲伐季氏問於冉有冉有曰盍召仲尼公山弗狃使召仲尼或謂其人曰子之從夫子也粲衣而鑿食今將恆其故而丰其新矣而召仲尼焉至必授之政將繩子以纆子其悔哉乃陰嗾使者易其禮仲尼不至將起師冉有曰盍聞諸公乎弗聽遂以費人攻季氏問昭公焉師入驚公宮季桓子挾公以登臺使行人辭諸費人曰先君之事先大夫有之𨿽然盟主實有命今斯之事君惟謹君惠優渥蔑有二命二三子不念魯國不謀於君而怫臨以兵其若君與社稷何且吾聞之鳶不嚇烏祖裼不責夷踞惟二三子圖之費人曳戈而走公山弗狃出奔齊君子曰公山之伐季氏也其猶介葛盧之咻狄乎𨿽欲召仲尼卒蒙於其人而弗果其無成也宜哉

齊人伐燕取其財而俘其民王朝而受俘喜見於色謂其大夫曰寡人之伐燕不戮一人焉𨿽湯武亦若是而巳矣大夫皆頓首賀巳而燕人畔至怒曰吾之於燕民盡心焉一朝而畔寡人徳不足爲與淳於髠仰天大笑王怪而問之對曰臣鄰之富叟疾使巫禱於神神告之曰若能活物萬吾當爲若請於帝去爾疾錫爾壽當叟曰諾乃使人搜於山羅於林罾於澤得羽毛鱗介之生者萬言於神而放之罔罟所及鎩翅而滅足者嘈嘈聒聒蔽野揜谷明曰而富叟死其子往泣於巫曰神亦有廷乎問之以實對巫笑曰有是哉是女實自廷非神廷女也今燕之君臣相爲不道而民無故也君伐而取其財遷其居冤號之聲訇般天地鬼神無所依歸帝怒不可解矣而曰不戮一人焉夫人饑則死凍則死不必皆以鋒刀而後謂之殺之也周詩曰樹怨以爲徳君實有焉而以尢燕民非臣之所知也

郁離子曰嗚呼天下之亂也天亦無如之何矣夫天下之物動者植者足者翼者毛者保者■﹝角戢﹞■﹝角戢﹞如也沸如也菶如也林如也出出而不窮連連而不絕莫非之生也則天之好生亦盡其力矣盡其力以生之及盡其力以殲之不亦勞且病哉其生也非一朝而其殲也在頃刻天若能如之何而爲之則亦不誠其矣

楚令尹病內結區霿得秦醫而愈乃言於王令國人有疾不得之他醫無何楚大疫凡疾之之秦醫者皆死於是國人悉往齋求醫令尹怒將執之子良曰不可夫人之病而服藥也爲其能救已也是故辛螫澀苦之劑碱砭熨灼之毒莫不忍而受之爲其苦短而樂長也今秦醫之爲方也不師古人而以臆謂岐伯兪跗爲不足法謂素問難經爲不足究也故其所用無非搜泄酷毒之物鉤吻戟喉之艸葷心暈腦入口如鋒胸腸刮割彌日達夕肝膽決裂故病去而身從之不如死之速也吾聞之擇禍莫若輕人之情也今令君不求諸艸茅之言而圖利其所愛其若天道何吾得死於楚或幸也

郁離子曰膏粱可以易豆羹狐貉可以奪縕絮民情之常也是故膏粱不足豆羹可也狐貉不足縕絮可也野鳥系於籠中而馴者以食也籠中之不如占藪入其籠者知之有童子側木檠而設食以誘鼠多獲鼠一夕逸其一遂不復獲鼠今使持槲葉之衣麥麧之餅而招於市曰捨爾室捐而服而來與我共此則𨿽其子亦走而避矣是故不情之事大人不爲之

楚王好祥有獻白烏白鸜鵒木連理者羣臣皆賀荀卿不來王召而謂之曰寡人不佞幸賴先君之遺徳羣臣輯睦四鄙無事鬼神鑑格而降之祥大夫獨不喜焉願聞其故荀卿對曰臣少甞受教於師矣王之所謂祥者非臣之所謂祥也臣聞王者之祥有三聖人爲上丰年次之鳳皇麒麟爲下而可以爲祥可以爲妖者不與焉故凡物之殊形詭色而無益於民用者皆可以謂之祥可以謂之妖者也是故先王之思治其國也見一物之非常必省其政以爲祥與則必自省曰吾何徳以來之若果有之則益勉其未至無則反躬自勵畏其僣也畏其易福而爲禍也以爲妖與則必自省曰吾何戾以致之若果有之不待旦而攺之無則夙夜祗惕檢視聽之所不及畏其蔽也畏其有隱慝而人若之知也夫如是故祥不空來而妖虛其應今三閭大夫放死於湘鄢郢夷陵皆舉幹秦耕夫牧子莫不荷戈以拒秦老弱饋餉水旱相仍饑饉無蓄𨿽有鳳皇麒麟日集於郊無補楚國之罅漏而況於易色之鳥亂常之木乎王如不省楚或危矣王不寤荀卿乃退處蘭陵楚遂不振以亡

齊伐燕用田子之謀通往來禁侵掠釋其俘而弔其民燕人皆爭歸之矣燕王患之蘇厲曰齊王非能行仁義者必有人教之也臣佑齊王急近功而多猜不能安受教其將士又皆貪不能長受禁請以計中之乃陰使人道齊帥要降者於途掠其婦人而奪其財於是降者皆畏弗敢進乃使間招亡民亡民首竄齊將士久欲掠而憚禁則因民之首竄而言於主曰燕人叛齊王見降者之弗來也果大信之下令盡收拘降民之家田子諫不聽將士因而縱掠燕人遂不復思降齊

郁離子曰善疑人者人亦疑之善防人者人亦防之善疑人者必不足於信善防人者必不足於智知人之疑巳而弗捨者必其有所存也知人之防巳而不避者必其有所倚也夫天下之人焉得盡疑而盡防之哉智不足以知賢否信不足以弭欺詐然後睢睢焉惟恐人以我之所以處人者處我也於是不任人而專任已於是謀者隱識者避哲者愚巧者拙廉者匿而圓曲頑鄙之士來矣圓曲頑鄙之士盈於前而疑與防愈急至於術窮而身憤愈悔其防與疑之不足不亦痛哉

郁離子曰嗚呼吾今而後知以�爲直者之爲天下後世害不少也夫天之生人不恆得堯舜禹湯文王以爲之君然後及其次焉豈得巳哉如漢之髙祖唐之太宗所謂間世之英不易得也皆傳數百年天下之生賴之以安民物蕃昌蠻夷向風文物典章可觀其功不細乃必搜其失而斥之以自誇大使後世之人舉以爲詞曰若是者亦足以受天命一九有則不師其長而效其短是豈非以訐爲直者之流害哉或曰史直筆也有其事則直書之天下之公也夫奚訐郁離子曰是儒生之常言而非孔子之訓也孔子作春秋爲賢者諱故齊桓晉文皆錄其功非私之也以其功足以使人慕錄其功而不揚其罪慮人之疑之立教之道也故詩書皆孔子所刪其於啇周之盛王存其頌羙而巳矣

○天地之盜

郁離子曰人天地之盜也天地善生盜之者無禁惟聖人爲能知盜執其權用其力攘其功而歸諸巳非徒發其藏取其物而巳也庶人不知焉不能執其權用其力而遏其機逆其气暴夭其生息使天地無所施其功則其出也匱而盜斯窮矣故上古之善盜者莫伏羲神農氏若也惇其典庸其禮操天地之心以作之君則旣奪其權而執之矣於是教民以盜其力以爲吾用春而種秋而收逐其時而利其生髙而宮車而地水而舟風而帆曲取之無遺焉而天地之生愈滋庶民之用愈足故曰惟聖人爲能知盜執其權用其力非徒取其物發其藏而巳也惟天地之善生而後能容焉非聖人之善盜而各以其所欲取之則物盡而藏竭天地亦無如之何矣是故天地之盜息而人之盜起不極不止也然則可以制之曰遏其人盜而通其爲天地之盜斯可矣

公儀子謂魯穆公曰君知圃人之爲圃乎沃其壤平其畦通其風日疏其水潦而施藝植焉窊隆幹濕各隨其物產之宜時而樹之無有違也蔬成而後擷之相其丰瘠取其多而培其寡不傷其根擷巳而漑蔬忘其擷於是庖日充而圃不匱今君之有司取諸民不度知取而不知培之其生幾何而入於官者倍焉君之圃匱也巳臣竊爲君憂之

楚使芊叔爲尹課上最楚王大悅譝諸朝孫叔敖仰天大咲三噎而三頓楚王不懌曰令尹有不足於寡人與盍教之而廷恥寡人竊爲令尹不取也孫叔敖對曰臣之里人有洿池以爲利者吳行人過楚見其魚鱉之牣也謂之曰我善漁臣之里人喜爲之具罔罟舟檝資其行則趨而之其池曰我於是乎漁臣之里人蹙然曰吾惟子能取江湖之魚以益我也若是則吾固有之矣而焉川於爲哉今楚國之民莫非王民矣芊叔之尹申也不聞有令政以來鄰國之民而多取諸王之固有以最其課是剜王之股以啖王也則王之左右皆能之矣不惟是夫也今王朝羣臣而譝之羣臣不侫由是而度王心則相率而慕效之以爲敵國驅是社稷之憂也楚王曰善哉乃黜芊叔下令國中曰下邑之大夫有效芊叔剝吾民以最課者服上刑楚人大悅三年而伯諸侯

艾大夫曰民不可使佚也民佚則不可使也故曰有事以勤之則易治矣郁離子曰是術也非先王之道也先王之使民也義而公時而度同其欲不隱其情故民之從之也如手足之從心而奚恃於術乎今子之民知畏而不知慕知免而不知競而子之所用者無非掊克之吏所行者無非朝四暮三之術也子以爲人不知之而不知人皆知之也故子以是施諸民民亦以是應諸子上下之情交隱矣子徒見其貌之合而不知其中之離也見其外而不察其心者也故自喜以是爲得計而不思惡勞欲逸人志所同是故先王之養民也聚其所欲而勿施其所惡今子反之庸非罔乎上罔下則不親下罔上則不孫不孫不親亂之蘊也詩云彼其之子邦之司直子爲石直乃不循先王之舊章而以罔教僕實不敢與聞大夫𨿽慚弗能攺也

郁離子謂艾大夫曰子以爲以力毒人而人不言怨者其畏威也乎懷徳也乎大夫曰亦畏威而巳矣郁離子曰吾始以爲夫子莫之知也而今而後知夫子非莫之知也夫人以鉤距擿民隱羅其財以供公非得巳也夫子之心人知之也而夫子之所任則非能以夫子之心爲心者也是以民免而弗子懷也詩云小東大東杼軸其空又曰東人之子職勞不來西人之子粲粲衣服舟人之子熊羆是裘私人之子百僚是試今玆備矣而民不言是怨不在口而在腹也詩雲中心藏之何日忘之若藥之在駁未有火以發之也夫子而今知之矣能無虞乎

韓非子爲政於韓且十年韓貴人死於法者無完家於是韓多曠官王謂公叔曰寡人欲用人而韓之羣臣舉無足官者若之何哉公叔對曰王如夫種樹乎臣家國東鄭世業種樹樹之材者松柟栝栢可以爲棟梁種之必三五十年而後成其下者爲檉朴柳樕種之則生不過爲薪故以日計之則棟梁之利緩而薪之利速以歲計之則薪之利一而棟梁之利百臣俱種之世享其利是以富甲於韓國臣鄰之窶叟急慕而思效之植松栝不能三年不待其成而輒伐之以爲常僅足以朝夕食無餘也今君之用人也不待其老成至於不克負荷而輒以法戕之棟梁之材竭矣一朝而屋壞臣恐東薪不足以支之也

郁離子曰虎之力於人不啻倍也虎利其爪牙而人無之又倍其力焉則人之食於虎也無怪矣然虎之食人不恆見而虎之皮人常寢處之何哉虎用力人用智虎自用其爪牙而人用物故力之用一而智之用百爪牙之用各一而物之用百以一敵百𨿽猛不必勝故人之爲虎食者有智與物而不能用者也是故天下之用力而不用智與自用而不用人者皆虎之類也其爲人獲而寢處其皮也何足怪哉

○省敵

郁離子曰善戰者省敵不善戰者益敵省敵者昌益者亡夫欲取人之國則彼國之人皆我敵也故善省敵者不使人我敵湯武之所以無敵者以我之敵敵敵也惟天下至仁爲能以我之敵敵敵是故敵不敵而天下服

郁離子曰水赴壑鳥赴林蠅赴臭不驅而自至者也而奚以召之哉利者眾之所逐名者眾之所爭而徳者眾之所歸也是皆足以聚天下者也故聚天下者其猶的乎夫的也者眾矢之所射眾志之所集也堯舜以仁義爲的而天下之善聚焉收天下之所爭逐者爲之均之不使其爭逐也及其至也九州島來同四夷鄕風穆穆雍雍以入於其的之中桀紂以淫欲爲的而天下之不善聚焉收天下之所爭逐者私諸其人及其窮也諸侯百姓相與操弓注矢的其躬而射之是故不能仁義而爲天下的者禍也故秦之未帝也天下莫彊焉及其吞六國而一位號不過再世匹夫呼而與之爭天下並起和之莫不以秦爲辭者的所在也陳涉先起而先亡以其先自王以爲秦兵之的也故曰不爲事先動而輒隨者不爲的而巳矣昔者秦攻韓上黨上黨之守馮亭以上黨歸於趙趙人受之是以有長平之敗趙國幾亡夫秦之所欲取者上黨也兵之所加不選其韓與趙也惟上黨之所在耳介山之艸木何罪而焚乎子推之所在也是故辭禍有道辭其的而巳矣

秦惡楚而善於齊王翦帥師伐楚田璆謂齊王曰盍救諸齊王曰秦王與吾交善而救楚是絕秦也鄒克曰楚非秦敵也必亡不如起師以助秦猶可以爲徳而固其交田璆曰不然秦虎狠也天下之彊國六秦巳取其四所存者齊與楚耳譬如摘果先近而後遠其所未取者力未至也其能終畱之乎如秦豈誠惡楚而愛齊也齊楚若合猶足以敵秦以地言之則楚近而齊遠遠交而近攻秦之宿計也故將伐楚先善齊以絕其援然後專其力於楚楚亡齊其能獨存乎諺有之曰攢矢而折之不若分而折之之易也此秦之巳效計也楚國朝亡齊必夕亡秦果滅楚而遂伐齊滅之

孽搖之虛有鳥焉一身而九頭得食則八頭皆爭呀然而相禦灑血飛毛食不得入咽而九頭皆傷海鳬觀而笑之曰而胡不思九口之食同歸於一腹乎而奚其爭也

晉平公作琴大弦與小弦同使師曠調之終日而不能成聲公怪之師曠曰夫琴大弦爲君小弦爲臣大小異能合而成聲無相奪倫陰陽乃和今君同之失其統矣夫豈瞽師所能調哉

無支祈與河伯闘以天吳爲元帥相抑氏副之江疑乘雲列缺禦霜泰逢起風薄號行雨蛟鱔鱷鯪激波濤而前驅者三百朋遂北至於碣石東及呂梁河伯大駭欲走靈姑胥止之曰不如且戰不捷而走未晚也乃謀元帥靈姑胥曰贔負可河伯曰天吳八首八足而相抑氏九頭實佐之雷風雨雲之神各專其能以衛中堅蛟鼉鱷鯪莫不尾劍口鑿鱗鋒鬣鍔掉首摧山揵鬐倒淵而豈贔屓所敢當哉靈姑胥曰此臣之所以舉贔屓也夫將以一身統三車者也三軍之耳目齊於一人故耳齊則聰目齊則明心齊則一萬夫一力天下無敵今天吳之頭入而副之者又九其頭臣聞人心之神聚於耳目目多則視惑耳多則聽惑今以二將之心而禦其耳目六十有八則巳不能無惑矣加以云雷風雨之師各負其能而畢欲逞焉其孰能一之故惟贔屓爲足以當之贔屓之冥冥不可以智誘威脇而謀激也而其志有必玉破之必矣乃使贔屓帥九夔以伐之大捷故曰眾志之多疑不如一心之獨決也

常羊學射於屠龍子朱屠龍子朱曰若欲聞射道乎楚王田於云夢使虞人起禽而射之禽發鹿出於王左麋交於王右王引弓欲射有鵠拂王旃而過翼若垂云王注矢於弓不知其所射養叔進曰臣之射也置一葉於百步之外而射之十發而十中如使置十葉焉則中不中非臣所能必矣

郁離子曰多能者鮮精多慮者鮮決故志不一則虎虎則散散則潰潰然罔知其所定是故明生於一禽鳥之無知而能知人之所不知者一也人爲物之靈而多欲以昏之反禽鳥之不如養其枝而枯其根者也嗚呼人能一其心何不如之有哉

粵工善爲舟越王用之良命廩人給上食粵之治舟者宗之歲餘言於粵王曰臣不惟能造舟而又能操舟王信之雋李之役風於五湖溺焉越人皆憐之郁離子曰是盡蛇而爲之足者之類也人無問智愚惟如止則功完而不毀故以子胥之賢而不免焉夫子胥之入吳也圖報其父兄之讎而巳矣及其入郢而鞭平王足矣夫復何求哉乃不去而沈其身不知止也

郁離子曰水鴞翔而大風作穴蟻徙而陰雨零豈其知之獨覺哉惟其所願欲莫切於飽與安也故孜孜以候之气將來而必知惟其心之專也是故知暵潦者莫如農知水艸者莫如馬知寒暑者莫如虫故以刖守閽以瞽聽樂取其專也魯人有善言易者百家之訓詁疏義無不誦而記之命之卜則不中吳有醫與之談胍證必折而請其治疾無不愈者故曰誠則明矣水鴞之知風穴蟻之知雨誠也

屠龍子與都黎奕都黎數敗館人憐而助之人敗觀者皆愕胥助焉從者請巳曰吾聞寡不敵眾彼方鳩羣知吾憂子之不勝以圯前勞也屠龍子弗應坐而奕如故都黎乃大敗不能支助者相顧皆失色執子以詬使復之俱弗敢矣從者喜曰神矣哉夫子之奕也屠龍子曰未也子不觀夫鬭獸乎夫獸虎爲猛今以虎鬭虎則獨虎之不勝多虎也明矣以狐鬭虎郥𨿽千狐其能勝一虎哉多愈見其自亂也昔者六國合從以擯秦辯士之爲秦者以連衡諭之六國果不勝如辯士言今者之奕猶是也吾甞行於野見兩頭之蛇其首一東而一西二首相掣終日不能離其處吾觀而悲焉故爲巨室者工𨿽多必有大匠焉非其畫不敢裁也操巨舟者人𨿽多必有舵師焉非其指不敢行也故視聽專而事不僨是故四海之民聽於一君則定百萬之師聽於一將則勝易曰長子帥帥弟子輿屍凶詩曰如彼築室於道謀是用不潰於成𨿽使奕秋爲之猶當敗也而況非奕秋者乎吾何惴焉

○虞孚

虞孚問治生於計然先生得種漆之術三年樹成而割之得漆數百斛將載而鬻諸吳其妻之兄謂之曰吾常於吳商知吳人尙飾多漆工漆於吳爲上貨君見賣漆者煮漆葉之膏以和漆其制倍而人弗知也虞孚聞之喜如其言取漆葉煮爲膏亦數百甕與其漆俱載以入於吳時吳與越惡越賈不通吳人方艱漆吳儈聞有漆喜而逆諸郊道以入吳國勞而捨諸私館視其漆甚良也約旦夕以金幣來取漆虞孚大喜夜取漆葉之膏和其漆以俟及期吳儈至視漆之封識新疑之謂虞孚請攺約期二十日至則其漆皆敗矣虞孚不能歸遂丐而死於吳

若石隱於冥山之陰有虎恆蹲以窺其藩若石帥其人晝夜警日出而殷鉦日入而燎輝宵則振鐸以望植棘樹墉坎山谷以守卒歲虎不能有獲一日而虎死若石大喜自以爲虎死無毒巳者矣於是弛其機撤其備垣壞而不修藩決而不理無何有貙逐麋來止其室之隈聞其牛羊豕之聲而入食焉若石不知其爲貙也叱之不走投之以塊貙人立而爪之斃君子謂若石知一而不知二直其及也

郁離子居山夜有貍取其雞追之弗及明日從者搜其入�所以雞貍來而縶焉身縲而口足猶在雞旦掠且奪之至死弗肯捨也郁離子嘆曰人之死貨利者其亦猶是也夫宋人有爲邑而以賂致訟者士師鞫之隱弗承掠焉隱如故吏謂之曰承則罪有數不承則掠死胡不擇其輕終弗承以死且死呼其子私之曰善保若貨是吾以死易之者人皆咲之則亦與貍奚異焉

蹶叔好自信而喜違人言田於龜陰取其原爲稻而隰爲梁其友謂之曰粱喜亢稻喜隰而子反之失其性矣其何以能獲弗聽積十稔而倉無儲乃視於其友之田莫不如所言以獲乃拜曰予知悔矣旣而啇於汶上必相貨之急於時者趨之無所往而不與人爭比得而趨者畢至輒不獲市其友又謂之曰善賈者收人所不爭時來利必倍此白圭之所以富也弗聽又十年而大困復思其言而拜曰予今而後不敢不悔矣他日以舶入於海要其友與偕則泛濫而東臨於巨淵其友曰是歸塘也往且不可復又弗聽則入於大壑之中九年得化鯤之濤噓之以還比還而發盡白形如枯臘人無識之者乃再拜稽首以謝其友仰天而矢之曰予所弗悔者有如日其友笑曰悔則悔矣夫何及乎人謂蹶叔三悔以沒齒不如不悔之無憂也

齊人有好詬食者每食必詬其僕至壞器投匕箸無空日館人厭之忍弗言將行贈之以狗曰是能逐禽不腆以贈子行二十里而食食而召狗與之食狗嗥而後食且食而且嗥主人詬於上而狗嗥於下每食必如之一日其僕失笑然後覺郁離子曰夫人必自侮而後人侮之又曰飲食之人則人賤之斯人之謂矣

黔中仕於齊以好賄黜而困謂豢龍先生曰小人今而痛懲於賄矣惟先生憐而進之又黜豢龍先生曰昔者玄石好酒爲酒困五藏燻灼肌骨蒸煮如裂百藥不能救三日而後釋謂其人曰吾今而後知酒可以喪人也吾不敢復飲矣居不能閱月同飲至曰試甞之始而三爵止明日而五之又明日十之又明日而大釂忘其故死矣故猶不能無食魚雞不能無食虫大不能無食臭性之所耽不能絕也

句章之野人翳其藩以艸聞唶唶之聲發之而得雉則又翳之冀其重獲也明日往聆焉唶唶之聲如初發之而得蛇傷其手以斃郁離子曰是事之小而可以爲大戒者也天下有非望之福亦有非望之禍小人不知禍福之相倚伏也則儌幸以爲常是故失意之事恆生於其所得意惟其見利而不見害知存而不知亡也

犂冥之梁父之山得碼碯焉以爲羙玉而售之人曰是碼碯也石之似玉者也若以玉價售徒貽人笑且卒不克售胡不實之𨿽不足爾欲售矣弗信則抱而入海將之燕適海有怪濤舟師大怖徧索於舟之人曰是必舟有寶而龍欲之耳有則亟獻之夥惜惜胥沒矣犂冥拊膺而哭問其故曰予實有重寶今將獻之不能不悲耳索而視之碼碯也舟師啞然忘其怖而咲曰龍宮無子不能識此寶也

姑蘇之城圍吳王使太宰伯嚭發民以戰民詬曰王日飲而不虞冦使我至於此乃弗自省而驅予戰戰而死父母妻子皆無所托幸而勝敵又不云予功其奚以戰太宰嚭以告王請行賞王恡不發請許以大夫之秩王顧有難色王孫雄曰姑許之冦退與不與在我王乃使太宰嚭布令或曰王好詐必誑我國人亦曰姑許之冦至戰不戰在我於是王築城鴟夷子皮虎躍而鼓之薄諸閶闔之門吳人不戰太宰嚭帥左右扶王以登臺請成弗許王伏劍泰伯之國遂亡

鄭之鄙人學爲蓋三年藝成而大旱蓋無所用乃棄而爲桔橰又三年藝成而大雨桔橰無所用則又還爲蓋焉未幾而盜起民盡攺戎服鮮有用蓋者欲學爲兵則老矣郁離子見而嗟之曰是殆類漢之老郎與然老與少非人之所能爲也天也藝事由巳之學𨿽失時在命而不可盡謂非巳也故粵有善農者鑿田以種稻三年皆傷於澇人謂之宜泄水以樹黍弗對而仍其舊其年乃大旱連三歲計其獲則償所歉而贏焉故曰旱斯具舟熱斯具裘天下之名言也

狐丘之野人世農農田之入儉恆思易其業而未有加於農者其舅之子騶於邑大夫歸而華其衣見而企焉遂棄農而往爲騶其主曰汝自欲耳余弗女逐也三年而不返則汝之田與廬吾當使他人營之無悔也跽而辭曰惟越三年而其所事者物故欲復歸而田與廬皆易人矣故主憐而召之而其同裏皆疾其亡故而違常也遂恧不敢復而塗殍焉或以語郁離子郁離子曰古稱良農不爲水旱輟耕良賈不以折閱廢市正謂此也吳人有養猿於籠十年憐而放之信宿而輒歸曰未遠乎舁而捨諸大谷猿久籠而忘其習遂無所得食鳴而死是以古人愼失業也

郁離子曰多疑之人不可與共事儌幸之人不可與定國多疑之人其心離其敗也以擾儌幸之人其心汰其敗也以忽夫惟其多疑也而後逢迎之夫集焉惟其儌幸也而後亡忌憚之夫集焉逢迎之夫道其猜而揜其明亡忌憚之夫盈其欺而厲其暴然後益疑其所不當疑而決其所不當決敗而後悔奚及哉

○天道

盜子問於郁離子曰天道好善而惡惡然乎曰然曰然則天下之生善者宜多而惡者宜少矣今天下之飛者鳥鳶多而鳳皇少豈鳳皇惡而烏鳶善乎天下之走者豺狼多而麒麟少豈麒麟惡而豺狼善乎天下之植者荊棘多而稻粱少豈稻粱惡而荊棘善秋天下之火食而豎立者姦宄多而仁義少豈仁義惡而姦宄善乎將人之所謂惡者天以爲善乎人之所謂善者天以爲惡乎抑天不能制物之命而聽從其自善惡秋將善者可欺惡者可畏而天亦有所吐茹乎自古至今亂日常多而治日常少君子與小人爭則小人之勝常多而君子之勝常少何天道之好善惡惡而若是戾乎郁離子不對盜子退謂其徒曰甚矣君子之私於天也而今也辭窮於予矣

郁離子曰蠶吐絲而繭以自衛也卒以烹其身而其以所以賈禍者乃其所自作以自衛之物也蠶亦愚矣哉蠶不能自育而托於人以育也托人以育其生郥竭其力戕其身以爲人用也弗過人奪物之所自衛者爲巳用又戕其生而弗卹甚矣而曰天生物以養人人何厚物何薄也人能財成天地之道輔相天地之宜以育天下之物則其奪諸物以自用也亦弗過不能財成天地之道輔相天地之宜蚩蚩焉與物同行而曰天地之生物以養我也則其獲罪於天地也大矣

東陵侯旣廢過司馬季主而卜焉季主曰君侯何卜也東陵侯曰久臥者思起久蟄者思啟久懣者思嚏吾聞之畜極則泄閟極則達熱極則風壅極則逋一冬一春靡屈不伸一起一伏無往不復僕竊有疑願受教焉季主曰若是則君侯巳諭之矣又何卜爲東陵侯曰僕未究其奧也願先生卒教之季主乃言曰嗚呼天道何親惟徳之親鬼神何靈因人而靈夫蓍枯艸也龜枯骨也物也人靈於物者也何不自聽而聽於物乎且君侯何不思昔者也有昔者必有今日是故碎瓦頹垣昔日之歌樓舞館也荒榛斷梗昔日之瓊蕤玉樹也露蛬風蟬昔日之鳳笙龍笛也鬼燐螢火昔日之金釭華燭也秋茶春薺昔日之象白駝峯也丹楓白荻昔日之蜀錦齊紈也昔日之所無今日有之不爲過昔日之所有今日無之不爲不足是故一晝一夜華開者謝一秋一春物故者新激湍之下必有深潭髙丘之下必有浚谷君侯亦知之矣何以卜爲

郁離子曰气者道之毒藥也情者性之鋒刃也知其爲毒藥鋒刃而憑之以行者欲使之也嗚呼天與人神靈者也而皆不能不爲欲所使使气與情得以逞其能而性與道反隨其所如往造化至此亦幾乎窮矣

郁離子見披枯荷而履雪者惻然而悲涓然而泣之沾其袖從者曰夫子奚悲也郁離子曰吾悲若人之阽死而莫能卹也從者曰夫子之志則大矣然非夫子之任也夫子何悲焉夫子過矣郁離子曰若不聞伊尹乎伊尹者古之聖人也思天下有一夫不被其澤則其心愧恥若撻於市彼人我亦人也彼能而我不能寧無悲乎從者曰若是則夫子誠過矣伊尹得湯而相之湯以七十里之國爲政於天下有人民焉有兵甲焉而用之執徵伐之權以爲天下君而伊尹爲之師故得志而弗爲伊尹恥之今夫子羈旅也伊尹之事非夫子之任也夫子何爲而悲哉且吾聞之民天之赤子也死生休戚天實司之譬人之有牛羊心誠愛之則必爲之求善牧矣今天下之牧無能善者夫子𨿽知牧天弗使牧也夫子𨿽悲之若之何哉退而歌曰彼岡有桐兮此澤有荷葉不庇其根弓嗟嗟柰何郁離子歸絕日不談世事

楚南公問於蕭寥子云曰天有極乎極之外又何物也天無極乎凡有形必有極理也勢也蕭寥子云曰六合之外聖人不言楚南公笑曰是聖人所不能知耳而奚以不言也故天之行聖人以歷紀之天之象聖人以器驗之天之數聖人以算窮之天之理聖人以易究之凡耳之所可聽目之所可視心思之所可及者聖人搜之不使有毫忽之藏而天之所閟人無術以知之者惟此今又不曰不知而曰不言是何好勝之甚也

太師誠意伯劉文成公集卷之三終

●太師誠意伯劉文成公集卷之四

學麗水何鏜編校

郁離子三

◆郁離子三

牧豭

公孫無人

蛇蠍

神仙

麋虎

羹藿

九難

○牧豭

項羽旣自立爲西楚霸王都彭城狙丘先生自齊之楚牧豭請見曰先生曷之往先生曰我將見楚王牧豭曰先生布衣也而見楚王亦有說乎先生曰楚王起艸萊爲天下除秦泰分封諸侯而爲盟主我將勸之以仁義之道帝皇之事牧豭曰善哉先生之盛心也其若楚國之勛舊何狙丘先生不悅曰小人亦有知乎是非若所及也牧豭曰臣牧豭者也家貧無豭而爲人牧豭豭蕃則主人喜而厚其傭不則反之故臣之牧豭也舒舒焉詰朝而放之使其蹢躅於叢灌之中鼻糞壤而食腥穢籍朽翳薈負塗以遊則皆由由然不苦牧而獲主人之驩以不後臣之傭臣西家之子慕利而求其術臣靳欲專之弗以告也西家子不能蕃其豭主人怪之恆不足其傭於是爲豭作寢處焉髙其垣潔其櫓旦而出之日未入而收之擇艸以食之不使啖穢臭豭弗得逸則皆亡之野主人怒而逐之今楚國之休戚臣皆豭也豭得其志則王喜不得其志則王不喜矣遑卹乎其它而先生欲使之易其心以行子之道幸而弗聽先生之福也其或聽焉而不待其終則先生之策未效而先亡王豭王必怒昔者衛鞅以帝王之道說秦孝公終日不入耳及以伯術語之曾未移時不覺其膝之前何哉彼功利之君鮮不務近而忽遠故非堯禹不可與言道徳非湯武不可與謀仁義今楚王何如人哉其所與立功業計政事者非適戍之刑徒則殺人之亡命也攘攘其心而炎炎其欲者也而欲與之論道徳行仁義是何異於被鹿麋以冠裳而使與人同飲食哉而王非此不可也無乃抏先生之神而無益於道乎且先生之徳不如仲尼猶霄壤也仲尼歷聘諸侯卒棲棲而無合然後危於匡困於宋餓幹陳蔡之間幾不免焉今楚王之威非直孔子之時諸侯大夫比也先生之行臣竊惑焉君子謂䢐丘先生有救時之心而不如牧豭之識事勢也

夷門之癭人頭沒於胛而癭代爲之元口目鼻耳俱不能爲用郢封人憐而爲之割之人曰癭不可割也弗聽卒割之信宿而死國人尢焉辭曰吾規去其害耳今𨿽死癭亦亡矣國人掩口而退他日有惡春申君之專者欲言於楚王使殺之荀卿聞之曰是不亦割癭之類乎春申君之用楚非一日矣楚國之人知有春申君而巳春申君去則楚隨之是子又欲教王以割癭也

郁離子曰烏鳴之不必岡凶鵲鳴之不必有慶是人之所識也今而有烏焉日集人之廬以鳴則其人𨿽恆喜亦莫不惡之也有鵲焉日集人之廬以鳴則其人𨿽恆憂亦莫不悅之也豈惟常人哉𨿽哲士亦不能免矣何哉寧非以其聲與是故其言人皆知其爲忠而不能卒不厭諛言人皆知其爲邪而不能卒不惑故知直言之爲藥石而有益於巳然後果於能聽知諛言之爲疢疾而有害於巳然後果於能不聽是皆怵於其身之利害而然也是故善爲忠者必因其利害而道之善爲邪者亦必因其利害而欺之惟能灼見利害之實者爲能辧人言之忠與邪也人欲求其心之惑當於其聞烏鵲之鳴也識之

郁離子與客泛於彭蠡之澤風雲不興白日朗照平湖若砥魚蝦之出歿皆見皛如也豁如也左之右之無不可者客曰有是哉泛之樂也吾得托此以終其身焉足矣巳而山之云出如縷不頃刻而翳日風欻然薄石而偃木鼓穹嵁而雷九淵輪旋而箕簸焉客踸不能立俯而噦伏而不敢仰視神逝魄奪如死曰吾往矣吾終身不敢復來矣郁離子曰世事亦若是也夫千乘之君坐朝而臨羣臣受言妾詞鮮不溫溫然一朝而怒莫敢攖其鋒其何以異於水乎天下之久安也人恬不知患謂之儆不信而死亡於夢寐者亡限也無亦知泛之樂而不知風之可畏乎愼兢觀於呂梁見其觸石而喣沬也曳足而走曰吾何爲昌是哉沒齒而不涉君子以爲知畏其賢於海賈遠矣故三峽之驚湍望而知其能覆舟也而蹈之以死者不有其生者也知泛之樂而不知風之可畏者未甞夫險者也故曰暴虎馮河死而無悔者聖人不與也言其知禍而弗避也

司城子之圉人之子食鯸鮐而死弗哭司城子問之曰父與子有愛乎曰何爲其無愛也司城子曰然則爾之子死而弗哭何也對曰臣聞之死生有命知命者不苟死鯸鮐毒魚也食之者死夫人莫不知也而必食以死是爲口腹而輕其生非人子也是以弗哭司城子愀然嘆曰好賄之毒其猶食鯸鮐乎今之役役者無非口腹之徒也而不知圉人之弗子也甚矣

瑕丘子旣說秦王歸而有矜色謂愼子曰人皆謂秦王如虎不可觸也今僕巳摩其須拍其肩矣愼子曰善哉先生天下之獨步也然吾甞聞赤城之山有石梁五仞徑尺而龜背其下維千丈之谷縣泉沃之濕蘚被焉無藤蘿以爲擾也有野人負薪而越之不畱趾而達觀者皆唶唶或謂之曰是石梁也人不能越惟若能越之得匪有仙骨乎使還而復之其人立而睨之則足搖而不能舉目運而不敢矚今子之說秦王是未覩夫石梁之險者也是故過瞿唐而不栗者未甞驚於水者也視狴犴而不惴者未甞中於法者也使先生而再三之則亦無辭以教僕矣

芻甿之市見市子之騎而都也慕之顧無所得馬歸而惋形於色一夕乃夢騎樂甚寤而與其友言之其友憐而與俱適市僦馬與之騎以如陌馬見靑而風嘶而馳駜然而驤■﹝敝﹞然而若鳬芻甿抱鞍而號旋於馬腹之下馬躍而過之頭入於泥尺有咫其友馳救之免歸而謂其子曰知命者有大戒惟愼無乘馬而巳

郁離子曰石激水山激風法激姦吏激民言激戎直激暴天下之紛紛生於激是故小人之作亂也由其操之急抑之甚而使之東西南北無所容也故進則死退則死進退無所逃也則安得不避其急而趨其緩也哉天人之有欲如嬰兒之欲乳也吾力不足以遏之而又不能舒徐以開之委曲以道之乃欲以一介之微挫其鋒於頃刻是何異乎以唾滅火以瓠捍刄也哉聖人知其無益也故曰人而不仁疾之巳甚亂也及其見陽虎也則應之曰諾吾將仕矣而不與之爭也陳恆弒其君告夫三子不可則曰以吾從大夫之後不敢不告也而不與之辯也夫如是何激之有哉是故鯀堙洪水禹乃導而疏之然後地平天成之功不在鯀而在禹何也激不激之謂也

楚俗尙鬼鬼實弗神也而其巫謀神之乃陰構於邑俠請以其利共邑俠以其情通於國俠故得悉聞有司之事與訟獄之勝負驗如響有不用巫言則事之巳右者必左巳左者必右於是楚人之奉巫過於奉王令寧違王禁而不敢違巫言王聞之怒命司馬戮巫而焚祠國人大噪相與爲訛言於是楚旱民皆以咎王羣小巫並起爲讙徧國中皆稱鬼王與令尹謀盡救巫以問熊蟄金熊蟄父曰是激也未可夫民愚而溺於禍福彼方興用鬼而吾驟遏之未竟其所望而謂吾怫其情必怨夫怨起於微而積者也十家之邑一日不能戶無事而況楚國乎有事莫不諉諸鬼則莫不倚鬼以尢王其奚以禦之不如因而亢之小人能譸禍而不避亢亢而後昭其詐則不戶說而諭然後明正其法蔑敢違矣乃命羣巫推一大巫以主鬼而復其祠國有事亦請焉而大選縣公平庶獄寬徵役絕請謁黜貪墨國邑之俠皆屏迹巫言多不中民始懈會鄙有西師王集其國老以祈巫巫不得先聞而失其辭王以詰國老國老愕弗能對乃屍巫而爇鬼無一人敢復言鬼

○公孫無人

柳下惠之弟跖盜於魯魯人患之公孫無人謂展季曰舜父瞽瞍而弟象舜克諧以孝烝烝乂不格姦有諸展季惻然無以應明日而之盜跖盜跖環甲兵以自衛揖其兄以入還而坐楊揚然問曰聖人之聚人有道乎展季曰有請問之曰太上以徳其次以政其下以財徳久則懷政弛則散財盡則離故徳者主也政者佐也財者使也致君子莫如徳致小人莫如財可以君子可以小人則道之以政引其善而遏其惡聖人兼此三者而弗顚其本末則天下之民無不聚矣盜跖怫然日我之聚人也異於是驅之以白刄漬之以赤血從我者與之其不從我者屠之焚燒其室廬芟翦其妻孥蕪其土田割其愛恩斷絕其顧念使之不奪不食捨我奚適吾將以是橫行於天下而非若長者之迂也展季啞然而返曰始吾謂人無不省皆異於禽獸由今觀之殆不若矣遂隱於柳下而別其族曰柳下氏

僰人養猴衣之衣而教之舞規旋矩折應律合節巴童觀而妬之恥巳之不如也思所以敗之乃袖茅栗以往筵張而猴出眾賓凝眝左右皆蹈節巴童佁然揮袖而出其茅栗擲之地猴褫衣而爭之翻壷而倒案僰人呵之不能禁大沮郁離子曰今之以不制之師戰者蠢然而蟻集見物則爭趨之其何異於猴哉

郁離子曰人莫不親其父母也而弗思他人之亦各親其父母也莫不愛其子也而弗思他人之亦各愛其子也故有殺人之父母與子而不顧者及其父母與子之死則不堪其悲是其良心之未亡猶可道而之善也人有不能孝於父母而鐘愛其子者不思父母之於巳亦猶巳之於子也是其良心𨿽亡而猶有存者亦未至於不可道而之善也是故聖人立教因其善端而道之使之引而伸之觸類而長之侯以明之撻以記之格則承之庸之否則威之生之者天地父母而成之者君師也不然名𨿽曰人與禽獸何別焉

熊蟄父謂子離曰今有病渴而剌漆汁以飲之可乎曰不可育魚於池而患獺則毒其水可乎曰不可曰然則子之王亦未之思也甚矣王患民賦之不坸也而用司馬發司馬發極人力之所至務盡收以爲功見利而不見民民入不足以爲出老弱餓殍田野荒虛而王夫之聞也王患敵冦之未弭也而用樂和樂和說士卒以剽掠�兵而不見民民視之猶虎狼所過妻孥不保而王未之�也是何異乎剌漆汁以止渴毒池水以禁獺哉王如不寤吾恐民非民而國非王國矣

石羊先生倚楹而嘆曰嗚呼予何爲其生乎人皆娭娭我獨離離人皆養養我獨罔罔謂天之棄之乎則比人爲有知謂天之顧之乎卽何爲使予生於此時時乎命乎我獨於罹東乎西乎南乎北乎吾安所歸獨不如魚與鱉乎潛居於坻又不如鴻與鴈乎插羽而飛何不使之爲土爲石乎而彊生以四肢又何不使之冥冥木木不知痛癢以保其眞乎而予之以致冦之貨陷之以不測之機於是悲風振天四野淒涼浮雲不行霰雪交零日月之無光七日

郁離子曰小人其猶膏乎觀其皎而澤瑩而媚若可親也忽然染之則膩不可濯矣故小人之未得志也尾尾焉一朝而得志也岸岸焉尾尾以求之岸岸以居之見乎整形於色欲人之知也如弗及是故君子疾夫尾尾者

蚊山之鷹旣化爲鳩羽毛爪觜皆鳩矣飛翔於林木之間見羣羽族之翪然集也趯然忘其身之爲鳩也虺然而鷹鳴焉羣鳥皆翕伏久之有烏翳薄而窺之見其爪觜羽毛皆鳩而非鷹也則出而噪之鳩倉皇無所措欲闘則爪與觜皆無用乃疏身入於灌烏呼其朋而逐之大困郁離子曰鷹天下之鷙也而化爲鳩則旣失所恃矣又鳴以取困是以哲士安受命而大含忍也

莒比離公城莒視絳都正輿大夫諫曰晉天下之大國也而作綘都三年然後成民猶弗堪而況於莒乎蕞爾國於晉不百一以一企百何異乎以羔服象乘乎且城成而與守者民也悉莒國之人不直晉一邑而矧敢視綘苟有事焉民集而一隅三則否矣乃損而參之盡役其老幼五年而不畢楚師伐之民不戰而潰君子謂莒比離公之智不如蟻蟻計其徒之多寡以作室有戒則徙徙各執其事有蚳者負其蚳無相以也今爲國而不量其力不喪何侍

郁離子曰食主於療饑其功在飽而甘旨不與焉衣主於禦寒其功在暖而華餙不與焉飽暖主也甘旨華餙客也言文而不信行詭而不實是專事爲客而亡其主也是猶構九成之樓而以竹柱也嗚呼人之於事也能辧識其何者爲主何者爲客而不失其權度則亦庶幾乎寡悔矣夫

屠龍子失馬而治廏人曰晚矣屠龍子曰折肱而學醫未晚也昔者齊桓晉文公皆先喪其國而後歸爲五伯越王句踐棲於會稽而後滅夫差作諸侯長知武子因於楚而後歸相晉侯光復先君之業孫子肘足而後爲大國師破軍斬將威動天下伍子胥喪家出奔而後入郢復其父兄之讎範睢折脇拉齒棄於簣中而後相秦斬魏齊此三君四大夫者方其逃奔困厄之際孰不謂其當與枯荄落葉同腐土壤而一旦光輝煥赫使人仰之如日星之在上向使其甘於危亡而自暴也則亦巳矣如七月之旱禾不生矣猶可芟而望其穭若以爲晚而遂棄之田卒荒矣數月而馬歸人服其識

齊宣王與盼子遊幹囿出鳥獸魚龞而觀之見其馴狎而不驚也洋洋然有喜色盼子問曰王何以能使之若是哉王曰吾惟其性之欲而弗逆焉耳盼子曰王必以山林處其狐貍猴猿沼處其魚龞而澤處其鴻鴈乎王曰然盼子曰王必以肉飽其虎豹果飽其猴猿稻梁飽其鴻鴈雞鶩飽其狐貍乎王曰固然盼子曰使虎豹一日無肉猴猿一日無果鴻鴈一日無稻梁狐貍一日無雞鶩則王能安之乎王曰不能也今欲以澤沼處虎豹狐貍猴猿而山林處鴻鴈魚龞則王能馴之乎王曰不能也曰然則王之所以處鳥獸魚龞無不得其所矣彼必感王之徳而知所以報王矣今濟與洸闘河濟洸泗同溢民庶流離無人以拯之臣請舉豹三晉合兵伐我侵車東至阿無人以治之臣請舉虎瀛愽之間海溢水冒於城郭無人以疏之臣請舉龞四郊多壘烽火不絕狗偸鼠竊乘時而興無人以治之臣請舉狐戎卒相持千里饋餉禾黍不登倉廩空竭無人以理之臣請舉鴈禮典違闕紀法失守敵國使至無人以應之臣請舉猴忠信不孚民隱其情斷獄多辟無人以明之臣請舉猨力本無貲艸萊滋蔓田野荒蕪無人以辟之臣請舉貍而王可以坐鎭齊國王勃然色變盼曰王無怪也臣以爲王不惜幸麻之地以爲山林沼澤不惜人食以養禽獸者爲其足以承王之任使也今皆不可則必於人乎取之而王之待士未見有惟其性之欲而弗逆者也未見有處之必以其處而食之必以其食者也則王之所重輕人知之矣而又欲繩之以王之徽纆範之以王之榘度彊之以其所不能迫之以其所不願則任王之事者非圖餔�則有所不得巳焉耳而欲望其悉心竭力與王共治齊國是何異乎築枯籜以防水鉆朽木以取火哉於是宣王豁然大寤投案而起下令放禽獸開沼澤與民共之禮四方之賢士立盼子以爲相齊國大彊秦楚致霸盼子之力也

○蛇蠍

楚人有見蛇蠍而必殺之者又有曲爲之容而惟恐人之傷之者或曰斯二者孰是郁離子曰其亦殺之者是而容之者非耳或曰人有害於人傷成而受罪律也今蛇與蠍未甞傷人而輒殺之不巳甚乎郁離子曰是非若所及也夫人與物之輕重較然殊矣虫蛇之無知而欲以待人者待之不亦惑乎昔者周公命庭氏射妖鳥以救日之弓救月之矢又命硩簇氏掌覆妖鳥之巢著爲典訓故孫叔敖見兩頭之蛇殺而埋之其母以爲陰徳君子不非焉況毒人之虫巾之者不死則痍而曰必待其傷成而後可殺是以人命同於虫蛇其失輕重之倫不亦甚哉近世之爲異端者以殺物爲有罪報而大小善惡無所別故見惡物而曲爲之容私於其身爲之而不顧其爲人之害其操心之不仁可見吾故曰是非若所及也

吳王夫差與羣臣夜飲有鵋■﹝其鳥﹞鳴於庭王惡使彈之子胥曰是好音也弗可彈也王怪而問之子胥曰王何爲而惡是也夫有口則有鳴物之常也王何惡焉王曰是妖鳥也鳴則不祥是以惡之子胥曰王果以爲不詳而惡之與則有口而爲不祥之鳴者非直一鳥矣王之左右皆能鳴者也故土有過則鳴以文之王有欲則鳴以道之王有事則鳴以持之王有聞則鳴以蔽之王臣之順巳者則鳴以譽之其不順巳者則鳴以毀之凡有鳴必有爲故其鳴也能使王喜能使王怒能使王聽之而不疑是故王國之吉凶惟其鳴王弗知也則其不祥孰大焉王胡不此之虞而鳥鳴是虞夫吉凶在人禽鳥何佑若以爲不祥則慮而先爲之防求吾闕而補焉所益多矣臣故曰是好音也

屈子謂楚襄王曰王之所以愛靳尙者謂其善任使令與夫國王國民王民也靳子有事焉非王言不獲是楚人之聽一靳子也以王故然則靳子無王不可也而王亦何賴於靳子哉今王委國靳子食不由靳子則不甘於口衣不由靳子則不安於體出號令不中靳子則王心惘然以爲不足臣竊惑焉昔商王受之任蜚廉惡來輩也惟王之所欲而奉之揣王之心度王之意多方以迎合自以爲大忠於王而不知爲王集天下之怒牧野之聚王亡而身與之俱亦何益哉今靳子不鑑往轍而王蠱是裕王忱有徳令則靳子收其恩曰余實爲之民弗堪命則曰余將若王何利究於下而怨歸於上臣恐楚國之非王國也襄王大怒放屈子於湘江之源屈子去楚楚乃大弱於秦

熊蟄父居楚有見聞必言不待王之問也及其之宋宋王𨿽問之弗言或曰宋王之待先生不薄於楚王而先生或言焉或不言焉無乃異乎熊蟄父曰子亦甞學樂乎鼓鐘縣矣和之以琴瑟間之以笙磬合止柷敔然後八音諧而簫韶成矣今有陳箏築笛缶間以鐃鈸和以羯鼓𨿽有鳴球磬筦其可以雜奏秋是故雷不鳴於啟蟄而鳴於日至則天道變雞不鳴於向晨而嗚於宵中則人聽惑

郁離子曰勸天下之作亂者其招安之說乎非士師而殺人謂之賊非其財而取諸人謂之盜盜賊之誅於法無宥秦以苛政罔民漢王入關盡除之而約三章焉殺人傷人及盜而巳秦民果大悅歸漢漢卒有天下由是觀之豈非他禁可除而惟此三者不可除乎天生民不能自治於是乎立之君付之以生殺之權使之禁暴誅亂抑頑惡而扶弱善也暴不禁亂不誅頑惡者不抑善者日弱以消愚者化而從之亦巳甚矣而又崇之以爵祿華之以寵命假之以大權使無辜之民不可與共戴天者釋其讎而服事焉是誠何道哉遂使天下之義士喪气勇士裂眥貪夫悍客攘臂慕效以要利祿故曰勸天下之作亂者招安之說而世主弗寤也悲夫或曰然則舞於羽而苗格非與曰甚哉俗儒之梏於文以誤天下也舜典曰竄三苗於三危又曰分北三苗夫竄與分北皆非撫納降附之詞也則豈因其來格而遂爲之哉非人情也聖人豈爲之必也以兵臨之而後分北其來格者安之頑不悛者竄之耳又況干羽非特文舞則非曰誕敷文徳而遂弛其伐苗之謀明矣臯陶曰苗頑弗卽工帝念哉念玆在玆則有虞之君臣不頃刻而忘苗可想而見豈若後世衰微偸惰之君臣以姑息爲幸而以勸賢之爵祿勸天下之大憝哉

盜犨以如芒之鉤系八尺之絲鉤牛舌而牽之宵夜而牛隨之行莫之違也故世之善盜牛者稱犨焉郁離子曰是所謂盜道也中其肯扼其害操其機而運之蔑不從矣石羊先生曰此古人制盜之道也今人弗能也盜用之矣

罔與勿析土而農耨不勝其艸罔並薙以焚之禾滅而艸生如初勿兩存焉粟則化而爲稂稻化爲稗胥顧以餒乃俱訴於后稷曰谷之種非良問而言其故后稷曰是女罪也夫谷由人而生成者也不自植也故水泉動而治其畝靈雨降而播其種蜩螗鳴而蕓其艸糞壤以肥之泉流以滋之其耨也刪其非類不使傷其根其植也相其土宜不使失其性潦疏暵漑舉不違時然後可以望有秋今女不師諸先民而率由乃心以遏天生乃弗懲爾躬而歸咎於種之非良其庸有愈乎

汪罔之國人長其脛骨過丈捕獸以爲食獸伏則不能俯而取恆饑焉僬僥之國人短其足三寸捕蜩以爲食蜩飛則不能仰而取亦恆饑焉皆訴於帝媧帝媧曰吾之分大塊以造女也𨿽形有巨細而耳鼻口目頭腹手足心肝腑腸毛孔骨節無彼此之多寡也長則用其長痘則用其短不可損也亦不可益也若核之有仁麼乎其微而根榦枝葉莫不具矣若卵之有殼塊乎其冥而羽毛觜爪無不該矣今女欲爲核之仁乎卵之殼乎是在女矣非吾所能與也

○神仙

虺韋問於羅離子奇曰或稱神僊有諸曰有之曰何以知之曰以物請問之曰狐獸也老楓木也而皆能怪變人物之靈夫奚爲不能怪變故神仙人之變怪者也怪可有不可當是故天下希焉曰神仙不死乎曰死曰何以知之曰天以其气分而爲物人其一物也天下之物異形則所受殊矣修短厚薄各從其形生則定矣惟神僊爲能有其受而焉能加之故物之大者一天而無二天者眾物之共父也神仙人也亦子之一也能超乎其羣而不能超乎其父也夫如是而後元气得以長爲之主不然則非天矣

郁離子曰貪與廉相反而貪爲惡徳貪果可有乎匹夫貪以亡其身卿大夫貪以亡其家邦君貪以亡其國與天下是皆不知貪者也知貪者其推聖人乎聖人之於仁義道徳猶小人之於貨財金王也小人之於貨財金王無時而足聖人之文王視民如傷自朝至於日中昃不遑暇食周公思兼三王以施四事以夜繼日坐而待旦孔子曰吾有知乎哉無知也聖人之貪於仁義道徳若是哉故以其貪貨財金王之心而貪仁義道徳則昏可明狂可哲而人弗能也故於貨財金王則貪而於仁義道徳則廉遂使天下之人專名貪爲惡徳而惡之則小人之罪也

管豹問曰人死而爲鬼有諸郁離子曰是不可以一定言之也夫天地之生物也有生則必有死自天地開辟以至於今幾千萬年生生無窮而六合不加廣也若使有生而無死則盡天地之間不足以容人矣故人不可以不死者勢也旣死矣而又皆爲鬼則盡天地之間不足以容鬼矣故曰人死而皆爲鬼者罔也然而二气之變不測萬一亦有魂離其魄而未遂散者則亦暫焉而不能久也夫人之得气以生其身猶火之著木然魂其焰體其炭也人死之魂復歸於气猶火之滅也其焰安往哉故人之受气以爲形也猶酌海於杯也及其死而復於气也猶傾其杯水而歸諸海也惡得而恆專之以爲鬼哉曰然則人子之祀其祖父也虛乎曰是則同气相感之妙也是故方珠向月可以得水金燧向日可以得火此理之可見者也虞琴彈而燻風生夔樂奏而鳳皇來聲气之應不虛也故鬼可以有可以無者也子孝而致其誠則其鬼由感而生否則虛矣故廟則人鬼享孝誠之所致也不然先王繼絕世以復明祀豈其鬼長存而餒乃至此而復食耶

江淮之俗以斗指寅申亥爲天地水三官按罪鍚福之月而致齋以邀祥焉滿三年計之多不得祥而得禍人曰若是乎鬼神之渺茫也郁離子曰果若是則鬼神不渺茫矣夫神聰明而正直者也惟其聰明也故無敕焉惟其正直也故無私焉無蔽無私不可欺也則亦不可媚也今擇其按罪錫福之辰而致齊焉是欺之也焚香焫燭朝夕稽叩拜跪是媚之也人之稍有知識者不受欺與媚而況於聰明正直之鬼神乎今之致齊者非濫官污吏姦胥悍卒卽市井豪儈及巨商大賈之爲富而不仁者使鬼神果有按罪錫福之典則斯人也降之祥乎降之禍乎故日若是則鬼神不渺茫矣

郁離子觀於嶽祠帳然嘆曰悲哉先王之道隱而鬼神亦受人之誣也而況於人乎管豹問曰何也郁離子曰若不聞聖人之言曰曾謂泰山不如林放乎言泰山不享非禮之祭也今也又從而爲之祠形其神而配以妃不亦誣且褻乎夫人之生死有大命焉福善禍淫天之道也使誠有鬼司之猶當車若帝命其敢受非禮之祈而淫縱其禍福於其所不當得者乎而祠以私之是以濁世之鄙夫待鬼神也其不敬孰大焉

海島之夷人好鯹得蝦蟹螺蛤皆生食之以食客不食則咻焉祼壤之國不衣見冠裳則駭反而走以避五溪之蠻羞蜜喞而珍桂蠹貢以爲方物不受則疑以逖郁離子曰世之抱一隅之聞見者何莫非是哉是故眾醉惡醒眾貪惡廉眾淫惡貞眾污惡潔眾枉惡直眾惰惡勤眾佞惡忠眾私惡公眾嫚惡禮猶鴟鴞之見人而赫也故中國以夷狄爲冦而夷狄亦以中國之師爲冦必有能辧之丈是以天下貴大同也

○麋虎

虎逐匊麋奔而闞於崖躍焉虎亦躍而從之俱墜以死郁離子曰麋之躍於崖也不得巳也前有崖而後有虎進退死也故退而得虎則有死而無生之冀進而躍焉𨿽必墜萬一有無望之生亦愈於坐而食於虎者也若虎則進與退皆在我無不得巳也而隨以俱墜何哉麋𨿽死而與虎俱亡使不躍於崖則不能致虎之俱亡也𨿽虎之冥亦麋之計得哉鳴呼若迍可以爲貪而暴者之永鑑矣

晉鄭之間有躁人焉射不中則碎其鵠奕不勝則嚙其子人曰是非鵠與子之罪也盍亦反而思之乎弗諭卒病躁而死郁離子曰是亦可以爲鑑矣夫民猶鵠也射之者我也射得其道則中矣兵猶子也行之者我也行得其道則勝矣致之無藝用之無法至於不若人而不勝其憤恚非所當恚烏得而不死

郁離子曰今有人焉坐髙堂之上指使臧獲則不得其心者十恆七八不得其心而怒叱左右惎之色與聲並厲左右承知吾怒之所在則倉惶而愈亂愈不得於吾心則吾之怒愈加出愈厲承顏而接言者亦不知吾怒之所在以意度意愈惎而愈吾違故小怒則小違大怒則大違𨿽以劍挺臨之不能使之得吾心也是故君子之使人也量能以任之揣力而勞之用其長而避其缺振其怠而提其蹶教其所不知而不以我之所知責之引其所不能而不以我之所能尢之誨之循循出之申申不震不暴匪怒伊教夫如是然後懲之而不敢懟刑之而不敢怨詩曰豈弟君子民之父母如是斯可以爲民之父母矣

秦起兵欲攻周國人皆不與應侯謂秦昭王曰臣之裏公孫弗忌弱其鄰之老而謀食飲之裒其徒謂之曰彼予鄰之叟也富而嗇吾將與若往食飲之其徒曰彼𨿽富而甚嗇其奚以食飲之曰我且盜之其徒皆愀然明日又欲往其徒曰子之謀鄙盍更諸曰我將脇而取之其不從者半弗果往他日又曰請以貨先爲之市具禮召主人而酬酢之多取物而日稽其直且速其子弟以爲常不數歲吾將竭其藏何如其徒皆欣然從之夫三言者其以不道取諸人均也而有從不從焉者避其名也今周天下之共主也無桀紂之惡無辭而攻之誰甘受其名臣固知國人之不與也

郁離子曰樹天下之怨者惟其重巳而輕人也所重在此所輕在彼故常自處其利而遺人以不利髙其智以下人之能而不顧夫重巳輕人人情之所同也我欲然彼亦欲然求其欲弗得則爭故爭之弗能而甘心以上人者勢有所不至力有所不足也非夫人之本心也勢至力足而有所不爲然後爲盛徳之人𨿽不求重於人而天下之人莫得而輕之是謂不求而自至今人有悻悻自任者矜其能以驕有不自已出則不問是非皆以爲未當發言盈庭郥畏之者唯唯外之者默默焉然後揚揚乎自以爲得而不知以其身爲怨海亦奚益哉昔者智伯之亡也惟其以五賢陵人也人知笑智伯而不知檢其身使亡國敗家接踵相繼亦獨何哉

唐蒙與薜荔俱生於松朴之下相與謀所麗唐蒙曰朴不材木也薈而翳松根石髓而生茯苓是惟百藥之君神農之雨師食之以僊其膏入土是爲琥珀爰與冰玊瑯玕同爲重寶其幹聳壑而榦霄其枝樛流其葉扶疏爰有百樂弦筦之音吾捨是無以麗矣薜荔曰信羙然由僕觀之不如朴矣夫羙之所在則人之所趨也故山有金則鑿石有玉則劚澤有魚則竭藪有禽則薙今以百尺梢云久木不生於窮崖絕谷人迹不到之地而挺然於眾覿而又曰有伏苓焉有琥珀焉吾知其戕不久矣乃裊而附於朴鉆蚋螬之穴以入其條纏其心而出焉於是朴之業不生而柯枚條幹悉屬於薜荔中虛而外皮索籜如也歲餘齊王使匠石取其松以爲雪宮之梁唐蒙死而薜荔與朴如故

荊人有畏鬼者聞槁葉之落與蛇鼠之行莫不以爲鬼也盜知之於是宵窺其垣作鬼音惴弗敢睨也若是者四五然後入其室空其藏焉或侜之曰鬼實取之也中心惑而陰然之無何其宅果有鬼由是物出於盜所終以爲鬼竊而與之弗信其人盜也郁離子曰昔者趙髙之贊蒙將軍也因二世之畏而微動之二世之心疑矣乃遏其請以怒恬又煽其憤以激帝知李斯之有諫也則揣其志而先宣之反復無不中於是君臣之猜不可解𨿽謂之曰髙實爲之弗信也故曰讒不自來因疑而來間不自入乘隙而入由其明之先蔽也

郁離子與艾大夫偕謀盜士有俘盜以請賞者予之金不顧而請爵大夫不可郁離子謂予之大夫曰爵王章也弗可濫也郁離子曰大夫之言是也然吾甞觀於圃人矣果實之未摘𨿽其家人不敢求甞焉及其旣摘而余則蚊蚋皆聚而咂之矣漢曲之處女色若朝虹觀者慕之不敢求也一旦歸於倡家則儇子佻夫庸奴賤皁之有金者皆得而覬之今朝廷之尊爵大盜得之士之有恥者弗欲仕矣而猶有願之者未之思也矧敢靳乎北鄙之獠人以肉豢狗而怒其子之竊食其膋於是室家離心子必悔之

或問於郁離子曰井田可復乎郁離子曰可曰何如其可也曰以大徳戡大亂則可也夫民情久佚則思亂亂極而後願定欲謀治者必因民之願定而爲之制然後疆無梗猾無間故令不疚而行請問之曰天下之宴安也人不甞苦辛不知亂之無所容其身而易於怨上故一拂其欲則憤激而思變有從而倡之亂斯作矣是故老成之人愼紛更焉非爲苟也畏未得其利而先覩其害也故民猶馬也廏牧以安之豆粟以飫之旦而放之莫不振鬣而奔風牝鳴而牡應嘶馳踶突惟意所如不可逐而馽也及其負鹽車歷羊膓流汗踠足饑不得秣倦不得息踰數百千里而歸望是櫪如弗及見圉人而欨沬則𨿽鞭之使逸否矣及此而調之其有不服者乎是故聖人與時偕行時未至而爲之謂之躁時至而不爲之謂之陋今民風不淳而古道之廢興欲不欲者各半故以大徳戡大亂則井田亦可復也

客有好佛者每與人論道理必以其說駕之欣欣然自以爲有獨得焉郁離子謂之曰昔者魯人不能爲酒惟中山之人善釀千日之酒魯人求其方弗得有仕於中山者主酒家取其糟歸以魯酒漬之謂人曰中山之酒也魯人飲之皆以爲中山之酒也一日酒家之主者來聞有酒索而飲之吐而笑曰是予之糟液也今子以佛誇予可也吾恐直佛之笑子竊其糟也

郁離子曰天地之呼吸吾於湳汐見之禍福之素定吾於夢寐之先兆見之同聲之相應吾於琴之弦見之同气之相求吾於鐵與磁石見之鬼神之變化吾於雷電見之陰陽五行之消息人命系其吉凶吾於介鱗之於月見之祭祀之非虛文吾於豺獺見之天樞之中吾於子午之鍼見之巫祝之理不無吾於吹蠱見之三辰六气之變有占而必驗吾於人之脈色見之觀其著以知微察其顯而見隱此格物致知之要道也不研其情不索其故梏於耳目而止非知天人者矣

郁離子謂執政者曰物之所貴於天下者以其少有而難得也如使明珠如沙黃金如土則人皆得而有之其何以能貴乎故服有章爵有等使人不可以妄覬然後王命尊而榮辱行此鼓舞天下之奇貨也昔者趙王得於闐之王以爲爵曰以飲有功者邯鄲之圍觧王跪而執爵進酒爲魏公子壽公子拜嘉焉故鄗南之役王無以爲賞乃以其爵飲將士將士飲之皆喜於是趙人之得爵飲重於得十乘之祿及其後王遷以爵爵嬖人之舐痔者於是秦伐趙李牧擊卻之王取爵以飲將士將士皆不飲而怒故同是爵也施之一不當則反好以爲惡人知寶其所貴而巳矣

或曰傳曰天裂陽不足地動陰有餘然乎郁離子曰天道幽微非可億也然以吾觀之天裂陽不足是也地動陰有餘未必然也夫天渾渾然气也地包於其中气行不息地以之奠今而動焉豈地之自動乎觀乎地之動也蓋象夫震掉顫愓而不爲跳躍奮舞之狀也夫旣不爲跳躍奮舞則豈地之自動乎其必有以使之然矣然則地之動也非其自動也由其所麗者有所不恆而使之然也猶舟之在水其動也由乎水非舟之自動也吾固曰天裂陽不足是也地動亦陽不足而非陰有餘也

○羹藿

鄭子叔逃冦於野野人羹藿以食之甘歸而思焉采而茹之弗甘矣郁離子曰是豈藿之味異乎人情而巳故有富而棄其妻貴而遺其族者由遇而殊之也昔楚昭王出奔而亡其屨使人求之以百金曰吾不忘其相從於患難之中也故論功而末及者皆不怨非術也誠之感也

郁離子曰人有智而能愚者天下鮮哉夫天下鮮不自智之人也而不知我能人亦能也人用智而偶獲遂以爲我獨於是乎無所不用及其久也𨿽實以誠行之人亦以爲用智也能無窮乎故智而能愚則天下之智莫加焉鬼神之所以神於人者以其不當也惟不常故不形不形故不可測人有作爲不可測者自以爲不可測而不知其爲人所測故智不自智而後人莫與爭智辭其名受其實天下之大智哉

安期生得道於之罘之山持赤刀以役虎在右指使進退如役小兒東海黃金見而慕之謂其神靈之在刀焉竊而佩之行遇虎於路出刀以格之弗勝爲虎所食郁離子曰今之若是者眾矣蔡人漁於淮得符文之王自以爲天授之命乃往入大澤集眾以圖大事事不成而赤其族亦此類也

或問於郁離子曰幣之不行而欲通之有道乎郁離子曰在治本何謂治本曰幣非有用之物也而能使之流行者法也行法有道本之以徳政輔之以威刑使天下信畏然後無用之物可使之有用今盜起而不討民不知畏信法不行矣有用之物且無用矣而況於幣乎如之何其通之也

郁離子曰天下之重禁惟不在衣食之數者可也故鑄錢造幣𨿽民用之所切而饑不可食寒不可衣必藉主權以行世故其禁𨿽至死而人弗怨知其罪之在巳也若鹽則海水也海水天物也煮之則可食不必假主權以行世而私之以爲巳是與民爭食也故禁愈切而犯者愈盛曲不在民矣或曰若是則數罟不入洿池斧斤以時入山林先王之禁亦過與曰先王之禁非奄其利而私之也將育而蕃之以足民用也其情異矣矧百畝之田無家不受而不饑不寒乎

或問於郁離子曰在律婦有七出聖人之言也曰是後世薄夫之所云非聖人意也夫婦人從夫者也淫也妬也不孝也多言也盜也五者天下之惡徳也婦而有焉出之宜也惡病之與無子豈人之所欲哉非所欲而得之其下幸也大矣而出之忍矣哉夫婦人倫之一也婦以夫爲天不矜其不幸而遂棄之豈天理哉而以是爲典訓是教不仁以賊人道也仲尼沒而邪辭作懼人之不信而駕聖人以逞其說嗚呼聖人之不幸而受誣也久矣哉

○九難

郁離子冥迹山林友木石而侶猿猱茅徑不開艸屋蕭然隨陽公子過焉坐定公子作而言曰僕不佞竊聞先生久矣今幸得覿玉色趨下風僕聞有道之士不遺蒭蕘之言願有陳焉先生肯聽之乎郁離子曰唯唯願奉教

公子曰夏屋耽耽繚以周垣廣庭砥平翼以飛樓突室畱春淸館含秋髙櫩楬轍以翚騫曾甍馬■﹝馬殳﹞沓以云浮虹芳檀以承衡獸蒼瑉以負楹浮柱錯落以星羅碧瓦流離而水波天華卉暐而冬敷秀木修森以夏涼流景入而成霞潛籟動以生風晃兮如閶闔之開忽兮若筦弦之音於是乎曼目蛾眉窈窕成行曳結煙之翠綃鳴鏘泉之玉璫眾樂張華筵啟肆金尊澄芳醴炮羔擊牛烹■﹝鹿外旨內﹞燖鹿臇玉珧臛比目膾躍湍之魴炙拂云之鵲羹月窟之兔肺胹霧谷之豹胎和以麟髓之酥芼以赬桂之荑果則碧華之蓮紫英之梨霜柑盎密丹荔凝脂曼倩之桃若壺安期之棗如瓜膻肥旣飫淸貀乃薦賤笙簫行組練迅翔鵾矯輕燕熺金釭與綺燭激妝艷以過電良宵欲終娛樂未足雞膠憀以臥晨畱嘉賓以終曲吾願與先生何之郁離子曰夏書曰酣酒嗜音峻宇雕墻有一於此未或不亡僕不願也

公子曰百頃之園樹以美木繁華環以曲沼淸池黑石白沙黝黝冥冥岧岧亭亭密密堂堂畜陰泄陽木則女貞石楠合歡椶櫚桐栢楓櫨椒桂杉楡葉如車輪實若垂珠春禽嚶鳴而相求夏虫鼓腋以呼秋朝陽發旭以攄虹夕嵐凝暉而欲流艸則鼠姑玫瑰芎蘭茞衡茭蔣蒲菇蘋萍浮生丹苕抱木以垂翹薜荔緣崖以舒榮蔚披離以棽纓激迅飆以揚馨鳥則白■﹝鳥﹞黃鶯翠鷸錦雞敷羽翰摛文章韡韡煌煌若彤霞之間矞云魚則赤鯉白鰷鱖鯽鯈鯊斑鱗紫鰭吹瀾生華於是乎翠蓋飄搖文鷁委蛇嘉朋遠至冠佩追隨憩芳亭酌瓊卮攜佳人泛漣漪擾鳬鷖發棹謳釣遊鯖弋潛龜奏艷歌賦新詩邀姮娥幹洞房累日夕而忘歸吾願與先生共之郁離子曰仲尼曰樂佚遊樂燕樂損矣僕不願也

公子曰五都之市列肆千區三川之衢大車千兩二江之津舳艫千艘家僮萬人分方逐利西極岷隴河源康居大宛出焉渥窪流王昆侖東窮日本扶桑玄菟樂浪海岱靑徐三韓扶余南盡百粵七閩蒙詔傜氓穿胸交趾鮫室蜃市北陟無閭代恆陰山北庭卑耳孤竹萬里沙漠掇天琛拾坤珍山藏谷韞之英蜚潛動植之精莫不悉致而畢陳爰有吉量驒騱蒼兕文犀足躡電而追風角納象以成形火齊玫瑰瓊瑤璆獓■﹝犭因﹞旄牛師類之毛鬖髿披蓑以纛以纓珊瑚海栢若木非水若玉非玉蕭森櫒索葩椏籜落其采有赩沈檀羅縠腦麝之香郁烈芬芳苾茀■﹝香因﹞馧螺甲龍涎腥極返馨鐘乳丹沙金芽石英煉而服之變爲神仙水晶玻瓈辟暑淸塵琉璃木難的皪暉光豆冦胡椒蓽撥丁香殺惡誅臊易牙所珍甘蕉木綿香葛兜羅柔暖輕涼寒暑攸宜翡翠鷫鷞彩羽繡翰玳瑁之龜蠟質漆章鼠毛之布焚之炎炎振之如霜丹蝦之湏勁若抽虹煥爛晶熒望之欲流撫之不濡玄象之牙厥大盈舟狼虎熊羆靑貂白狐文狨靑貍赤豹之皮獑猢蜂■﹝豕聿﹞修毛髬■﹝髟上裏下﹞媕姌蒙茸洵羙且溫馳毳羔絨細若遊絲軟若春綿丹參紫芝地膽天麻靈藥千名神農所甞起死回生旋陰斡陽蜀錦戎氈越紙齊紈跨海踰山轉致流通自北自東自西自南所至成市所止成廛於是乎鑱山出金煮海收塩千插穿崕聲翻九幽萬竈歊煙結爲蒼云蜑艇蠻舠出沒風濤罔鰅鰫曳鯉鰱舉赤鱬絡氐人鉤■﹝句上黽下﹞鼊繒鰝鰕止水母鑿蠣蠔擒化鯤縶翔鰩畱鮪■﹝罒上鹿下﹞鱺牽鮦罜鱸系鱘引鰉掣鍔連鮫枕丁膠乙兼取並積鏃骨皮箙磨鱗郈甲齒牙鋒鍔以函以戟甕鮓桑�其邾什百其重寶則有徑寸之珠方尺之璧騰光吐景閃日爍月匣不能閟土不能蝕可以易旤回祥傾城奪國吾願與先生致之郁離子曰傳曰象有齒以焚其身賄也僕不願也

公子曰九成之堂十畝之庭俯闤闠以當中岌重門之崢嶸甃以砦石植以栝栢牗以魚鱗洞朗八欞左右蜂房奕奕翼翼冬暄夏淸輿馬達於陛除鳴騶導以升階髙坐華裀尊嚴若神卒列貔貅吏排鴈符肅肅蹌蹌秩秩如也聽欬傳聲神撝鬼訶發號施令理訴決訟出言而侍者辟勿指顧而瞻者局蹐千人離立跂望顏色其喜也溫若春日之熙其怒也凜若秋霜之飛雷霆起於頰舌而死生判於筆下吾願與先生謀之郁離子曰孔子曰富與貴是人之所欲也不以其道得之不處也僕不願也

公子曰款叚之馬黑貂之裘囊無百錢橐無贏金慷慨辭家踴躍遠遊曳裾而入公門掉舌以動王侯一語之合不覺前席更僕秉燭燻心酣骨執鞭爲之駭污虎士爲之吐舌於是出辭成法建畫爲律條九章以富國發六奇以制敵陽謀陰間神授鬼伏指揮而曰虹貫日顧盻而長庚入月蓋樗裏不能測其機孟賁不能當其決也是以一言貴於千金一諾重於千鈞吹則猛虎豎毛墟則寒谷生春謦欬折五兵談咲卻三軍气使燕趙之豪威詟齊楚之君吾願與先生論之郁離子曰孔子曰暴虎馮河死而無悔者吾不與也僕不願也

公子曰戎卒十萬虎賁三千犀革之車駕以駃騠服以騊駼造父禦戎鳥獲爲右士如熊羆馬如騰龍豁闞炰休殷谷訇丘掛以重鎧被以鮫函炫耀冬冰燁煜晨星純鉤大阿縵理龜鱗雄戟揚虹厹矛掣蛇舒光發輝上纏鬥杓乃有角端之弓魚牙之矢控弦而滿月在手覆彇而蹲甲吞羽黃間溪子時力距黍九牛引挽髮若雷吼於是乎白羽如荼赤羽如葒大斾鏠旗植以玄戈建九斿之霓旗蔚云旋而猋回山陵爲之氐昂太陽爲之寢光乃布天衡乃列地衝風雲鳥蛇龍虎翕張屹兮如山儼兮若城渾渾沌沌莫窺其形吾願與先生將之郁離子曰孔子曰俎豆之事則甞聞之軍旅之事未之學也僕不願也

公子曰五方之域有眞人焉廣大神通浩浩無涯其力可以斡造化回天地其功可以拯墊溺拔罪苦起死扶生剖頑燭冥窈窈愔愔蕩掃六淫寂寂默默滌除百惑如翦艸菜不遺一荄如龍用壯莫我能當不震不搖障翳自消不悚不難百怪自散如鏡去塵其光粲新如蓮出水淨無泥滓以能不滅不生長存至精不形不體無往不在放之無外收之無內幽靜恬漠永享至樂吾願與先生求之郁離子曰孔子曰攻乎異端斯害也巳僕不願也

公子曰太極渾渾分爲乾坤乾坤翕辟結爲日月日月代明也是故軒轅黃帝訪於廣成子而受訣焉其訣曰穆淸漻兮沕杳冥洞晃朗兮觀吾庭掃氛埃兮驅虫蛇部署眾神兮集予家時風雨兮若晦冥疏不壅兮待其生調其行兮和厥止保其受兮爲孝子收六區兮歸一握仁靈芽兮苴乃核乘應龍兮入寥郭吾願與先生追之郁離子曰語曰死生有命僕不願也

公子曰願聞先生之志郁離子愀然曰公子三王旣沒孔子道塞九流楊墨百家並出淫辭橫說從橫反復慘害陰毒恫欵恐惑變幻白黑如猋之發可使晦日如水之激可使漂石縈紆回遹以蟊以賊此其章章者也其矯者則謂天地爲蘧廬黔首爲虫蛆文章禮樂皆不足爲以耀以誇使人染之如膏吞之如鉤虛浮譎詭誑生罔死捨形索影慢棄倫理此皆迷生之曲蹊蠹世之巨蠍也方今成弧絕弦枉矢交流旬始攙搶降魄流精爲貙爲豺爲蛟爲蛇犬失其主化爲封狼奮爪張牙飲血茹肉淫淫灂灂沈膏膩窮淵積骸連太陵無人以救之天道幾乎熄矣而欲以富貴爲樂娭遊爲適不亦悲乎僕願與公子講堯禹之道論湯武之事憲伊呂師周召稽考先王之典商度救時之政明法度肄禮樂以待王者之興若夫�除捷岐狙詐詭隨鳴貪鼓愚儌幸一時者皆不願也於是公子赧然頤頰發赤目眊舌彊再拜受教曰鄙人不學乃今日始聞先生之言如垢得滌願爲弟子幸甚至哉服膺無斁

太師誠意伯劉文成公集卷之四終

●太師誠意伯劉文成公集卷之五

後學麗水何鏜編校

序﹝四十一篇﹞

◆序﹝四十一篇﹞

送髙生序

雙淸詩序

郭子明詩集序

送別燈和尙還鄕序﹝並詩﹞

贈奕棋相子先序

海寧州賈希賢義塾詩序

沙班子中興義塾詩序

送月忽難明徳江浙府總管謝病去官序

章秀才觀海集序

送海寧張知州滿任去官序

槐陰讀書圖序

送海寧尹知州之官序

送柯上人遠遊詩序

竹川上人集韻序

全嬰堂序

鄭士亨東遊集序

照玄上人詩集序

送熊文彥歸江西序

悅茂堂詩序﹝並詩﹞

送張山長序

牡丹會詩序

送道士張玄中歸桐柏觀詩序﹝並詩﹞

贈醫學錄江仲謙序

贈徐仲遠序

王原章詩集序

送余希賢歸江東序

送章三益之龍泉序

贈陳伯光詩序﹝並詩﹞

季山甫文集序

項伯髙詩序

呂周臣詩集序

送宋仲珩還金華序﹝並詩﹞

送黃叔晹歸金華覲省序﹝並詩﹞

蘇平仲文集序

送謝教授序

送錢士能之建昌知州序

送順師住持瑞巖寺序

喜雨詩序

唱和集序

靈棋經觧序

宋景濂學士文集序

○送髙生序

髙生以敬學科舉業將從師於閩過予請言以相其行生年甫弱冠去鄕裏違家室以求師於千里之外其志可謂勤矣韓子曰業精於勤生旣能之矣尙何待予言以相之哉抑予之所以勉生者又有出於此之外也聖人作經以明道非逞其文辭之羙也非所以誇耀於後世也學者誦其言求其意必有以見於行問之無不知也言之無不通也驗之於事則偭焉而皆馳揭揭焉不周於宜郥𨿽有班馬楊韓之文其於世之輕重何如耶生燕南人也國朝興科目燕南人屢嘗爲舉首矣安知異日不在生秋故用是以爲之規也

○雙淸詩序

雙淸軒者東山壽聖寺物外上人之所營也上人名崇超物外其號也寺在杭州城東四十里其會曰湯鎭軒所儲無他物有水一泓竹一林上人日與之爲徒故遂以名其軒也夫天下之淸者莫如水有莭而貞者莫如竹伯夷以莭立行而其淸至於聖則物之淸又莫竹若也夫人與物情性之相得者各從其類物之所處不同則淸者有時而污非其情之本然也今之人達而用於世則役於事窮則役於衣食無憂者莫如僧故能遂其情而物之托焉者亦得以全其性也然則上人惟欲自外於物而物不能外之也有詩一卷上人作而同聲气者和之也書而揭於軒者故翰林學士吳興趙公爲之序者括蒼劉基也

○郭子明詩集序

郭君文徳字子明廣平人也讀書好爲詩有交於前無不形之於詩其憂愁抑欝放曠憤發歡愉遊佚凡气有所不平皆於詩乎平之是故飲食非詩不甘坐臥非詩不安應人接物非詩不能攄其中懷至於顚沛造次夢寐想象莫不有詩思天下有一事一物不入吾詩若巳有所歉焉於是北眺燕代西踰岷峨南浮江湘東覽齊岱困窮迫阨寒暑枯濕舉不足以搖其中而惟得秋詩可以觧憂其爲詩也不尙險澀不求奇巧惟心所適因言成章而其自得之妙則有人不能知而巳獨知之者蓋孔子所謂好而樂之者歟余嘗嘆世之人汲汲以趍祿利有所好樂則決性命以赴之朝奔夕馳所在皆是今子明乃違眾人之所務而獨好我之所好得之不足以療饑寒而失之無傷於其身彼之不顧而我則爲之蓋有所感激而自異於人以爲髙也是固非俗子所能識也

○送別燈和尙還鄕序﹝並詩﹞

有浮屠氏踵門而求見予方以事出不得見明日復來問其鄕則世爲括人與予爲同剗故其心尢惓惓焉將歸求言以贈其行夫浮屠以離世絕俗爲教父母兄弟且不得爲其親也而獨惓惓於鄕人焉何哉今之人同里巷以居而有不相接者及其遇於他方不啻如見骨肉所適愈遠則其情愈親是乃人心之所同非待乎矯揉勉彊爲也浮屠氏割慈忍愛以爲髙宜殊乎人而師獨不然是蓋有見於道者也則其爲浮屠也豈果惑於其術之說而爲之哉世治不古爲民者日困農疲於耕而終歲不飽其食工疲於作而終身不得休息士不譜於時而累累無所卽追呼徭役之可憐誅求徵斂之無厭皆足以累其身愁其心求全軀而苟安捨是其何之乎若師者其迹於是而心則有所寓乎余旣重其敏慧又嘉其惇鄕人之誼故爲之言且繼以詩師名復祖別燈其號也詩曰

閒居寡塵務遂與懶惰親扣門報有客喜見同里人相知豈必素鄕語情自眞北風吹大江寒水波龍鱗話別一何速令我生苦辛故山到何時溪梅照新春親朋或見問爲道長淸貧

○贈奕棋相子先序

禮樂射禦書數之藝君子遊焉愽其理也其不在此科者士弗尙吾獨於碁乎有取蓋棋末伎也而有用兵之道可以通人之智知緩急存亡進退取捨有乘機應變攻守之法避實擊虛投間抵隙兼弱取亂之逆無所不備吾嘗讀孫子十三篇而知古人制敵之術意奕棋必出於兵家教戰者所制非其它娛目悅耳者比其所以不得附於六藝者以其爲兵也夫兵君子愼言之而可以教乎哉宜其在六者之外也自天下爲戰國而司馬穰苴孫武吳起之徒公然以兵爲教於是學戰陣者不必寓於物以求之而棊遂爲娛樂之具而精其數者亦日用而不知耳陶士衡以周物之智不違纖芥而不喜人爲棊當時僚佐實不知其可以達於兵而徒爲費時亂日使有知及此者以告士衡士衡當教人爲之不必投其其於江中矣儒者之道格物以致其知貴能推其類也故觀水而知學觀耨田而知治國善推之而已矣是故無用之伎也旁通之可以措大事吾於此而知智者之不死也相生子先兄弟皆精於棊人無與敵焉吾每惜其用心之專而懼其無益於用也故原夫制作之本意以語之方今冦盜竊發武夫環視如林無或能出一謀發一慮生能惎之策乎使不曠日糜粟以憂農民不亦偉哉

○海寧州賈希賢義塾詩序

人有積貨財而不能散者君子謂之愚知散之而不要諸道其爲愚一也故有捐貲產以廣異端而徼非望之福者非徒無益且受誑而甘心焉凡若此者蓋不可一二數也若海寧賈希賢者非卓然有異於人乎賈氏爲海寧大家而希賢益厚念邑之子弟多不知學或貧不能自致師以學乃構宇買田招名儒以爲師俾鄕裏之俊秀與閭巷之童兒莫不來學其食飲器用咸取給於賈氏嗚呼可謂積而能散散而得其道者矣今天下學校責在守令往往不暇顧而視爲文具至考滿不能備六事而阻其仕進者不少則今之官海寧者一何幸耶得賈氏以爲其民州之子弟得賈氏而皆振起於學彼爲守令者從而收其功則不惟有功於其州之人而爲之司牧者亦有賴焉其爲利豈不愽哉使人人效之而不見三代之化吾不信也

○沙班子中興義塾詩序

至正十一年春三月十有五日沙班子中來言曰吾耳杭有年矣杭於江南視他郡爲大民多而儒少豈教育之未至乎吾嘗得隙地於慶遠安撫沙公願築室以爲義學招子弟以教而土木樹葉之資無所出可若何余聞而嘆曰方今天下郡縣無不有學名山古迹又有書院咸設學官杭之城郡縣學及書院凡四處生徒蟻集省憲臨焉又何俟於子之室乎子中曰噫是子不知余也子以爲予之學猶官之學與非也予請爲子言學夫學也者學爲聖人之道也學成而以措諸用故師行而弟子法之是故搜羅天人究極古人旁通物情達其智也齊明盛服非禮勿動篤其敬也見惡則違見善則隨惇其仁也存心養性樂道尊徳致其大也禮儀三百威儀三千盡其細也忠信謹愨固其內也貌言容止閒其外也詩書六藝昭其文也剛毅木訥培其質也親賢友仁以輔徳也幻幼長長順天則也夫學智以周之敬以一之仁以行之立乎大不遺乎細嚴乎內不弛乎外文以藻之質以干之於是乎徳成而不失其則今之學主以文墨爲教弟子上者華而鮮實下者習字畫以資刀筆官石應酬廩粟之外無他用心其亦異乎予之所欲爲者乎夏之校殷之序周之庠吾不得而見之矣而有志焉道之將行也夫吾室之成未可知道之不行矣夫吾固將以盡吾心終吾年縱不能行於今庶其或垂於後予聞而壯之書其言以爲序予聞湖浙之間多富而好禮者有與子中同志尙能爲子中成之

○送月忽難明徳江浙府總管謝病去官序

余昔宦遊髙安髙安與臨江鄰臨江故多虎狼之迕凡居城郭者非素良家咸執鞕以爲業根據蔓附累數百千輩以鷹犬於府縣民有忤其一必中以奇禍官斥弗任則羣構而排去之獄訟興滅一自其喜怒有訴於官非其徒爲之所𨿽直必曲獲其助者反是百姓側足畏避號曰笳鼓人莫觧其意或曰謂其部黨眾而心力齊也余每聞而切齒焉無能如之何也會朝議以蒙古色目氏參佐簿書曹官於是江浙行省掾史月忽難公獲選爲臨江路經歷下車訪民瘼按宿獄凡壅滯不決者皆笳鼓之徒爲之督所屬逮捕窮其姦狀而上下夾爲覆冒公執正議愈奮曰吾誓不與鼠子俱立於此眾不能沮於是事露者伏其辜餘黨悉斂迹退散農民入城市相謂曰微經歷我與爾敢來此乎予聞甚喜且慶朝廷之用得其人也後數歲乃識公於京師公時奉使自湖廣還民譽獨籍籍予又爲大喜至正己丑公爲江浙財賦副總管因得相與爲文字交公素有足疾辛卯六月以病去薦紳之士咸祖送北門外酒酣有起而歌者曰湛盧可以斷犀而以之割雞隨珠可以照車而以之彈烏吁嗟兮吾安所如客有和之曰松柏在山兮匠石求之夜光在璞兮卞和識之物居有遇兮遇當有時因相顧大笑賦詩爲別而劉基序焉

○章秀才觀海集序

桐江章正郥好學能詩文名其集曰觀海予覽而大志夫志道之正也立乎其大而小者不遺焉斯得之矣是故天下惟海爲大求其大而不於海非知大者也故錡釜之型不鑄鼎�藿菽之實不生松柏無他先居乎其小也是故知海斯知學矣今夫海之爲物浮天地納日月汗漫八極人見其大也曷致哉鯨龍鰕蟹無不有也江河溝瀆無不收也動之不知其所爲流之不知其所歸變幻倏忽沓冥莫測觀海者知海之所以大乎則其造也不可量矣予旣嘉章子之志故爲序以勉之

○送海寧張知州滿任去官序

至正辛卯夏五月劉顯仁自海寧來致其友賈希賢之言曰海寧瀕海爲斥鹵地民勤而貧吏肆而嚚積有日矣自我知州張侯來鄕不見吏卒易其業田疇屢丰旅葆不札庭不宿訟囚無畱獄租賦時集木索不用嘩訐之聲化爲弦誦大民儒儒小民愉愉朝出暮歸謳歌滿途三歲之間洋洋乎裏閭不知時節之我䢐今且代去欲畱之不可得也請爲言以餞之予聞而嘆曰羙哉張侯今之爲人牧已弋而使人思之者鮮矣哉居於位則畏其威且滿則相視如途人甚則排而去之惟恐其弗亟也間有欲之者非素所暱愛則爲卒若吏於民無與焉夫設官所以爲民也官爲父母民爲子爲父母而使其子不我愛亦獨何哉故善爲官者猶農夫之善爲田也嘉谷以爲親稂莠以爲讎是故獲乎吏卒者必不獲乎民獲乎彊暴者必不獲乎善人今張侯能使民惜其去而希賢又爲善士興義學以淑鄕裏其所慕尢不苟仲尼曰不如鄕人之善者好之張侯有焉予雅知劉君其言必信而有徵也是爲序

○槐陰讀書圖序

槐陰讀書圖者嘉興吳仲圭所爲姑蘇王行道作也王氏之先有植三槐於庭而期其後必爲三公者後果如其言爲宋賢相今仲圭之作此也其將最行道以力學而履前人之發也乎夫盛徳大業有志者成之呈賢與我皆人也企斯及之矣故與人交必常有所最者朋友之盛心也觀聽動息凡有所接必使可以有所警者進修之善道也然則斯圖豈玩好之云乎𨿽然吾願益有以最之夫王氏之先所以致位宰相者抑由乎槐耶非與植柏於大別而冀似禹永南國之棠而憩焉曰吾以繼召伯也可乎哉晉公之行事載在史官若三槐者蘇子所謂徳之符也思其人像其徳今之槐猶昔之槐也不然彼園之檀其下維谷而巳矣吾子最之使後人之慕此圖如今人之慕三槐則偉矣於是乎言

○送海寧尹知州之官序

國家憐黔首之未寧乃大選守令以熙庶績非名實素聞於上下者弗任且以六事考核其殿最責至重也東平尹希善由余杭主簿江浙行省掾史遂昌宣城縣尹溫臺海道千戶皆能其職故得舉爲海寧知州將之官相與交遊者咸爲詩以餞之而屬其序於予予惟今之人類多喜諛心竊非之去求言於人而得諛不如勿求與人言而進以諛是不以賢人君子待其人不恭莫不焉故願獻其規而不以頌今天下乂安而盜賊姦宄竊發不禁何哉爲守令者非其人耳天子有民不能徧治故托之守令故守令謂之民牧夫牧也者受人之牛羊而牧之必爲之丰其水艸適其寢訛去其瘯蠡驅其豺狼然後物生遂而牧之道得矣是故悍卒猾吏民虎狼也苛徭橫斂民瘯蠡也虎狼不屏瘯蠡日生寢訛失時水艸乏絕則亦日就死亡而已矣惡在其爲牧也夫好安樂而惡憂患人情同之盜賊之刑自死而族人豈願爲之哉必有大不得巳然後寧蹈不測以苟且夕之命誠能順而撫之吾未見其弗寧也海寧爲瀕海邑民勞而貧久矣孟子曰饑者易爲食渴者易爲飲於今之時抑亦可以謂之易而非難矣行矣尹侯國家之寄朋友之祝百姓之望皆於是乎在他日惠政之碑又當爲君書也

○送柯上人遠遊詩序

古之人有違其家而遊四方者何哉孔孟志於道儀秦志於利司馬子長志於文其所志不同而欲行其志也則同墨子之道異乎聖人而走不黔突無亦欲以其所得乎師者傳之於人與是皆有所爲而爲也浮屠柯上人者予之同邑人也客遊於淨慈淨慈之主者舉以任其寺之事善焉於是羣寺之聞上人名者競舉以爲其住持上其名於宣政院會他僧有以賄求住持者事聞院官院官怒並其餘悉罷之上人遂拂衣遊金陵且溯大江觀衡湘陵巴漢沔秦隴北覲天都至於五臺略恆碣而歸將行過余求言焉夫上人方外人也固不以利役其身而爲文又非所嗜好抑將學孔孟與則上人墨氏徒也今浮屠之道大行於心金碧焜耀彌天下貝葉之書家畜而人誦之不必走四方以施教則又異乎墨子者矣予又何言以贈之哉予蓋因是而重有所感矣今之爲士者欲遊四方行李之往來豊則患於盜賊約則患於資糧之乏裘馬之敝當何所取給哉獨浮屠以其徒爲一體所至則如歸焉窮山際海何往而不可也然則上人之遊維其時矣予學孔氏者也不能作浮屠語故以是爲贈云

○竹川上人集韻序

昔邵子以音聲窮天地事物之變莫能逃其情焉邵子沒𨿽有晝不得其傳故有能言而莫精其義者則於聲之輕重淸濁且不能辧尙何望其造前人之微妙也哉余初來杭時識竹川上人於祥符戒檀寺見其爲歌詩淸越有理致遂相與往來因語及發音之學而出其所爲書則集凡天下之音聲比其開發收閉之類而各使相從凡有聲而無字者咸切而注之審音以知字因母以識子如指其掌也子問之曰師其精於邵子之術乎則笑而不應余嘗思浮屠氏離世絕俗而自外乎人羣以爲髙也近世之業之者異焉以浮屠居其身而其營營汲汲每生死利欲殆有甚於俗之人蓋舉天下皆若是矣今上人爲浮屠而志於儒不泯於流俗而著書以爲樂年巳老而愈不倦是豈可以常人目之哉自古有避世之士非一途矣晨門荷蕢偶耕賣藥亦各隨其所處以求其志若上人者其避世之徒歟其書之蘊予不能知而其人則予深知之矣是爲序

○全嬰堂序

術有可以寓道者其醫乎夫濟人利物無位者不能焉惟醫以救死夫生爲功苟志於斯使惻隱之心恆存而不死豈非爲仁之機括耶故術之近道者莫如醫醫之爲功昭晣不昧故於術爲難至於嬰兒之酒則難乎又難矣是故古人語治天下曰如保赤子夫赤子無知疾病痛癢饑飽寒暖一聽於人而不能告死生存亡無所歸咎天下之難保者孰有甚於赤子哉故又曰心誠求之𨿽不中不遠矣言不可以鹵莽虛僞爲也嗚呼治天下者果能存是心乎吾不得而知也得見善醫者亦可以自慰矣武林忻生儒者也而工爲醫以全嬰名其堂先難也夫以儒爲醫固當與常醫殊他日達而用於時則又舉其爲醫之心而措之豈曰小捕云乎哉

○鄭士亨東遊集序

予始與豫章鄭士亨遇於杭察其人玩其文遂與爲忘年交日相過談文章劇晝夜如不及有所得則各相自慶慰呼酒共飲至醉近世之爲文非達官貴人及善諛不諧於時士亨不能諛乂不仕故不敢以文示於人而自以爲賢於愽奕書而藏之或獲傳於後世則亦可以懲創感發不爲無益而不悖乎古聖賢之意𨿽不望其必傳而亦未嘗不欲其傳也其年冬十月有牛諒者見鄭子之文大喜率其友聞正集而刻之於梓求予爲序予甚異之夫縣黎之處璞中𨿽不自售而不能�其璟謂卞和之不恆有可也而謂世之無卞和也可乎哉余嘗謂鄭子之文獨予識之而不意復有二子彼二子者好爲文則不取諸時人之所趨而獨慕於居下位之鄭子何耶予旣喜鄭子之文獲傳於世而又喜有二子能識世人之所不識而自拔於流俗以爲之傳也於是乎序

○照玄上人詩集序

予初來杭時求士於鄭希道先生先生爲餘言照玄上人之爲詩雄俊峭拔近世之以能詩名者莫之先也余素知鄭君善鑑而言不過心常懷之及訪於杭人無能言上人之能詩者心竊怪之及余徙居白塔之下而上人乃住持萬松嶺之壽寧寺於是始得徧觀其所爲詩蓋浩如奔濤森如武庫峭如蒼松之棲縣崖凜乎其不可攀也而憂世感時之情則每見於言外嗚呼是宜不以詩聞本杭之人矣夫詩何爲而作哉情發於中而形於言國風二雅列於六經炗剌風戒莫不有禆於世教是故先王以之驗風俗察治忽以達窮而在下者之情詞章云乎哉後世太師職廢於是誇毗戚施之徒悉以詩將其諛故溢羙多而風剌少流而至於宋於是誹謗之獄興焉然後風雅之道掃地而無遺矣今天下不聞有禁言之律而目見耳聞之習未變故爲詩者莫不以哦風月弄花鳥爲能事取則於達官貴人而不師古定輕重於眾人而不辧其爲玉爲石皆皆怓怓此倡彼和更相朋附轉相詆訾而詩之道無有能知者矣然則上人之不以詩稱於今之人不亦宜哉嗚呼有伯樂而後識馬有匠石而後識梧檟自古以及於今伯樂幾人匠石幾人耶抱奇材而不遇以泯死者不少矣予旣重上人之詩而又悲夫人之不知鄭先生之爲伯樂匠石也故爲序其端焉

○送熊文彥歸江西序

傳曰君子以友輔仁天下之大倫五友其一也是故聖人論友必備道其損益之故友之爲道豈易言哉近世學者率不好聞巳過未有善而欲人楊見勝巳則諱見不若巳則肆藻於外不求於中詆異而黨同附勢而傳聲靡靡揚揚柔柔如也而與之友能無損乎故論友之益者曰直曰諒而又曰多聞焉夫直矣諒矣而所聞不多則箴規獎勸未必盡合乎古而通於今吾未見其能益也嗚呼友之爲道豈易言哉予居杭三年而得江西鄭士亨無何又因鄭子而得熊文彥焉觀其人理而溫又亮以莊恢乎其有容且年方壯气方銳學業方日新識見方廣如泉之始出鴻之始發勾萌之方達也因命曰交相爲助於是方自慶其各有所益也比歲暮予歸浙東而二子亦相率歸於豫章乃命酒以別而爲之言曰古人之爲學也未嘗自謂巳至仲尼大聖也曰假我數年卒以學易衛武公大賢也九十猶陳抑戒而況於吾儕也乎歲月如流時不再得耨之不勤其實不栗築之不多其基不鞏詩不云乎婉兮孌兮總角非兮未幾見兮突而弁兮幸相逢於未耄而學業俱若是焉朋友之心遂矣至於東門之章遊子之吟則不必爲尹歌也

○悅茂堂詩序﹝並詩﹞

悅茂堂者會稽旌教寺學庭上人之所居室也上人性好菊故種菊環其居取菊譜之語名之曰悅茂或曰謂其以菊之茂而爲悅也或曰非也悅茂在菊不在人上人將於是乎觀物焉豈惟菊哉凡物悅則茂得其性也不悅則不茂不得其性也故悅者茂之藏茂者悅之著譬之於人憂愁結於心而病生焉及其著也發焦而齒黃色黯而形枯其不茂也可知矣故翚翟天下之文禽也朱冠而彩翰章章焉及其縶於籠中則慘然而不怡泯泯然如死灰非湼而昏之也不得其性焉耳是故人不得其性則痡鳥獸不得其性則瘏艸木不得其性則萎以枯故茂物有道悅之而巳矣悅之有道使之得其性而巳矣敢問使之得其性有道乎曰有可得聞乎曰上人之藝菊也其種也以時其漑也有莭其愛之也如慈母之於子也燥則滋之淤則淸之瘠則肥之扤則培之欹則扶之翳則疏之暵則陰之誅其艸茅戮其螬蠍驅其雀鼠蛛絲蟻壤無所侵也於是乎春而萌夏而葉秋而華濯濯蓁蓁蕤蕤英英見其生而榮而不知其所以生如斯而巳耳或以語於予予曰有是哉是道也后稷之所以教民稼也上人其果有見於此耶而獨於此物者何耶嗚呼使世之爲人牧者懷其民如上人之懷其菊也天下其永安哉因爲之詩曰

治圃如治國飬卉如養民羲農契此理立法詔後人五帝曁三王繼世稱至仁聚欲去其惡不使傷和淳所以覆載間物物熙陽春動植蜚走輩生長咸及辰周轅逝東邁此意久沈淪誅求與剝削浩蕩無涯津髙堂一笑粲白屋千眉顰誰見田裏間悲啼雜吟呻本根不自固枝葉何由伸感來爲爾歌哀音入蒼旻安得觀風者達之於紫宸

○送張山長序

稽山書院山長張君月中受代將歸友生具酒肴祖送越西門外酒半有執爵而言曰行者必以贐古之道也故老子曰富貴者送人以財仁者送人以言是故詩有崧髙烝民繾綣激切情意懇至是蓋溫如春陽馥如蘭芷而重於南金夜光之遺贈也張君以茂才舉爲文學官居其職三年教行而道尊人無間言今以恣去而所與遊者又莫非文學士而無言以送之庸非缺乎眾應曰諾於是命楮筆各爲歌詩俾余序焉橜觀詩人之有作也大扺主於風諭蓋欲使聞者有所感動而以興其懿徳非徒爲誦羙也故崇獎之言冀其有所勸而加勉示事之告願其有所儆而加詳也然後言非空言而言之者爲直爲諒爲輔仁爲交相助而有益而聞譽達於天下而言與人相爲不朽不亦偉哉今諸君之詩則皆旣肆好矣復何以尙之哉方今教學之官爲職甚卑而其出身爲甚正非他岐比也由是而躋大官位宰輔者非一人矣張君年方壯气方盛學方進而業方隆也梢云之木起於勾芒衝天之翰發於遵渚由是而之焉仲山甫申伯之地位不難造矣人之言曰誰謂華髙企其齊而他日仲山甫申伯之徳業吾於張君深有望焉

○牡丹會詩序

甲午之春予避地會稽始識視茂卿於吳君以時之所三月旣暮茂卿之牡丹大開因得與寓官郡士往觀焉主人崇酒肴登客而侑之旣洽主人奉花以請曰玆花之植於某有年矣𨿽翫賞日至而未嘗有闔坐皆文章大夫士如今日之集者盍各爲歌詩以爲他日之雅談乎客曰唯唯乃取唐人羅鄴詩二句十四字爲韻命探丸信所得爲詩不限以體制詩成屬余序予讓弗獲乃爲之序曰詩不云乎豈弟君子和樂且湛夫旣曰君子而又謂之豈弟則其爲和也不流而爲樂也不淫故湛而無害於徳些詩人之所以贊而羙之也予嘗見世俗之爲宴集大率以聲色爲盛禮故女樂不具則主客莫不黯然而無驩及夫觴酌旣繁性情交蕩男女混雜謔浪褻侮百不一顧有向隅而不獲與羣則憤憤然見於色形於辭故始之以笑傲而終之以鬭爭以爲有人之心者無不知惡而絕之也而世方以是爲能放曠豁達以盡主客之情然則與禽獸奚異哉若今日之會則不然矣其色則艸木之秀其聲則風雅之餘其人則邦家之彥也是故楫遜酬酢所以盡朋友之義凝志澄神所以杜縱恣之門抑楊砍詠所以攄幽深之抱歡情旣暢藻思逸髮莫不郁如樹蘭鏘如金石皎如月露躍如蛟龍之出溟涬捷如拔堅城而禽大酋以獻馘也曾子曰君子以文會友今日之舉其庶幾乎𨿽然神蓍之莖靈龜蔭之以之藉豕則茨蘝之不如矣蒼莨之實鳳皇食之以之豢牛則菅稗之不若矣人固有異好惡其相出豈不縣絕也哉易曰方以類聚物以羣分吾於是乎見之故旣爲之詩復冠以序焉

○送道士張玄中歸桐柏觀詩序﹝並詩﹞

別峯上人旣住寶林十有七年道髙徳隆百廢咸理乃重建盤翠之軒以遊息四方之文學士於是叢林之望益重而龜山之勝爲於越冠華裾藻佩篇翰交錯濟濟翼翼彬彬如也至正甲午予米會稽因得與羣士大夫爲寶林之遊而賦詩倡和無虛日焉夏四月癸丑有道士張玄中來訪別峯上人告將歸桐柏觀適余與所遊客皆在上人遂分韻爲歌詩以送道士詩成屬予序予嘗見世俗以儒與僧道爲三教謂當各道其道各志其志言不得同詞行不得周躅衣服不得同制度也今於是乎相從遊而贈以詩何獨異乎人之言耶蓋吾徒之所以與上人遊者非欲求其道也上人能賦詩而樂賢士寺之勝足以資吾遊道士又遠來見吾徒而欣慕焉吾安得而拒之三王世遠天下之爲民者不易矣懷才抱志之士遺其身於方外以遠害而離尢豈得巳哉予旣從上人之請而爲之詩復爲序焉

詩曰得會字道士張玄中年少气方銳從師桐柏宮餌木啖松檜黃冠紫霓衣赤舄靑組帶翩翻辝故居污漫遊方外北窮燕幽都南盡越吳會泛海超東溟尋河極西兌驚霆霄砰軋濁霧晝晻濭淒淒風薄裳泄泄云擁蓋追龍入醫閭訪鶴淩岱泰桃花未實火棗葉始楥鼉梁沒溟涬鳳吹杳茫昧波馳羲和輪電掣纖阿軑悠悠雀雉化渺渺蟬蛇蛻愴怳寤往圖飄颻返旌斾振衣赤城岑潄齒白鶴瀨餐赮煉精魂洗髓去埃壒晨朝王宸髙夜醮金景■﹝目蓋﹞偓佺授寶訣列缺助禳檜采之麋鹿引燒藥龍虎會扶桑倒景長建木盤根大巖花春蒙茸澗艸秋馣馤山輝月娟娟瀑落石礚礚息心觀羣動淸耳聞眾籟窓虛琪樹明幕靜鸞羽翽枸杞藤蔓潛松苓兔絲薈我欲往從之逍遙觧沈昧風塵正欝瑴原野塞戈祋盜賊熾炎火乎人走狼狽湮淪海底珠黯淡日中沬憂深杞國天�瀆文仲蔡撫事生悲傷懷古增感慨上人曇彥孫龍象雄梵貝道殊心靡它誼合情自最飛書邀應眞擺落芻槀廥淒涼念吾儕漂泊累疏糲短章慚未工浪迹誰倚賴髙歌向冥漠安得躬畎澮

○贈醫學錄江仲謙序

或稱良醫之用藥猶良將之用兵其信然哉人之死生倚於醫國之存亡倚於將反掌之間吉凶分焉不得其良而用之是以人與國棄也故良將投其兵於敵而敵失其所禦良醫投其藥於病而疾失其所聚兵可以殺敵藥可以殺病人皆知之用之有舛則殺病之藥不於病而於其人殺敵之兵不於敵而於其國可不愼哉故人之將死而得良醫國之將亡而得良將天下之幸無有大於此者而天下之功亦無有逾於此者以之並言良非過矣紹興江仲謙以醫良於其郡甲午之歲餘挈家來紹興紹興地卑溫歲又寒暑易常度家人疾病相連屬不絕延仲謙診之劑所投無不愈由是倚仲謙以爲安而信其以良稱不虛矣方予家人之疾也仲謙來視曰某當某日愈某當變某疾疾作後幾日愈無不驗有所饋謝則堅拒不受予嘗讀史見趙充國論邊事無不如其先言魏公子救邯鄲於垂亡而卻不受賞古今所稱以爲賢今以仲謙觀之良醫之與良將其用心眞有不期而脗合者良可駭也剡溪姚古道從師於越得疾焉遇仲謙而愈仲謙又不取饋謝郡士之與古道交者多贓詩以羙仲謙而予又爲知仲謙者故爲序

○贈徐仲遠序

世之所謂禍福通塞者果由於命耶聖人罕言命命果不足道耶孔子曰道之將行也與命也道之將廢也與命也自古固有不仁而安榮守道而戮辱者庸非命乎古之人以壽富康寧攸好徳考終命爲福而不言貴今之論命以官爵之大小品髙下豈古之所謂禍福與今異耶好徳無踰於仲尼則厄窮而在下顏淵亞聖三十以死曹孟徳司馬仲達位在人上而以壽終且及其子與孫禍耶福耶所謂命者當何以斷之哉易曰窮理盡性以至於命孔子曰不知命無以爲君子也今之言命者其果有合於古人否乎天以陰陽五行生爲人也陰陽五行之精是爲日月木火土金水之曜七曜運乎上而萬形成於下人也者天地之分體而日月木火土金水之分气也理生气气生數由數以知气由气以知理今之言命者之所由起也夫气母也人子也母子相感顯微相應天人之理也則亦何可廢哉日至而麋鹿觧月死而嬴硥瞧溫風動而薺麥死淸霜降而豊鍾鳴物理相通不可誣也天臺徐仲遠以七曜四餘推人生禍福無不驗予甚異之而贈以言若夫吉凶利害之所趨避則吾聞之孟子矣

○王原章詩集序

予在杭時聞會稽王原章善爲詩士大夫之工詩者多稱道之恨不能識也至正甲午盜起甌栝間予辟地之會稽始得盡觀原章所爲詩蓋直而不絞質而不俚豪而不誕奇而不怪愽而不濫有忠君愛民之情去惡柭邪之志懇懇悃悃見於詞意之表非徒作也因大敬焉或語予曰詩貴自適而好爲論剌無乃不可乎予應之曰詩何爲而作邪虞書曰詩言志卜子夏曰詩者志之所之也上以風化下下以風剌上主文而譎諫言之者無罪聞之者足以戒詩果何爲而作耶周天子五年一巡守命太師陳詩以觀國風使爲詩者俱爲淸虛浮靡以吟鶯花詠月露而無關於世事王者當何所取以觀之哉曰呈人惡居下而訕上者今王子在下位而挾其詩以弄是非之權不幾於訕乎曰吁是何言哉詩三百篇惟頌爲宗廟樂章故有羙而無剌一雅爲公卿大夫之言而國風多出於艸茅閭巷賤夫怨女之口咸采錄而不遺也變風變雅大抵多於論剌至有直指其事斥其人而明言之者莭南山十月之交之類是也使其有訕上之嫌仲尼不當存之以爲訓後世之論去取乃不以聖人爲軌範而自私以爲好惡難可與言詩矣曰書曰惟口起羞昔蘇公以謗詩速獄播斥海外不可以不戒也曰孔子曰邦有道危言危言邦無道危行言孫故堯有誹謗之木而秦有偶語之僇亂世之計治世之所與也得言而不言是土瓦木石之徒也王子生聖明之時而敢違孔子之訓而自比於土瓦木石也耶

○送余希賢歸江東序

有不必問其行而可以知其人則視其所交而巳矣故元禮之門惟林宗可登仲舉之榻非孺子不下夫一介之士未必人人識而知其心也而二子之名以之聞於天下者何耶當是時天下之想望二公不啻如麒麟鳳凰而二公亦直以天下之模楷自任其明如鑑其直如弦其乎如衡其公如日月之照人莫不知之也故士之被其知者如馬之逢伯樂如劍之遇薛燭如楩楠松柏之得匠石其羙不揚而自播其價不衒而自定矣別峯上人爲予言余君希賢以池陽府史從監郡九十子陽公治戎江東子陽公甚敬重之有謀畫悉與計議多所弘益及公還紹興希賢又送至浙江之東今將歸請爲言以餞之予居王氏南園時希賢嘗來訪餘一識面不能頻數接話言惟是子陽公之政事日下於民門庭無私謁左右無私人則予所目見爲有徵也子濯孺子曰尹公之他端人也其取友必端矣人欲知希賢吾當以此論之

○送章三益之龍泉序

古之人有行則歌詩以送之其來遠矣故丞民所以餞山甫崧髙所以贈申伯皆褒述其徳行以勉進其勛業非若後世傷離悼別畱連杯酒以攄其兒女子之情態也栝舊多賢士大夫今於章君之行必有所啟沃振勵不爲無益告矣是詩之編庸可忽哉章君佐石末公拯臨海之窮民敉寧海之狂冦鎭守寶定招撫松陽遂昌咸有成效功髙而不言心勞而不辭有徳行者固如是哉今君又奉石未公榭之龍泉夫龍泉章君之桑梓裏也往歲石末公以孤軍跛賊揚威福建章君實與有力今此行也將簞食壺漿之塞道左垂發戴白之滿車下章君將日不暇給而分府可以無西顧之憂矣章君勉哉大丈夫生長艸茅當平世不務進及遇變故則挺身以爲國寄一方赤子命不亦偉哉勉哉章君昔者王司空溫河陽皆自藩幕達於王朝垂名竹帛矧今天下多故章君巳試有效者哉吾見勛業自此升矣於是乎言

○贈陳伯光詩序﹝並詩﹞

陳君伯光以醫名於栝者也栝故多良醫而伯光爲能世其祖父業傳有之曰醫不三世不服其藥蓋其傳之也遠而試之也詳其可信而無惑也宜矣往歲伯光徵予文予時迫戎事不克應所請今至栝伯光又來予乃問之日昔者神農事嘗艸木虫魚王石酌其酸苦辛醎以辧燥溫寒溫披陳其性情表章其好惡定爲君臣佐使秩以九等命之曰藥黃帝岐伯著爲經書難疑答問以闡神用醫之爲教不亦大彰明矣乎岐伯旣沒則有若越人華佗淳於意張仲景孫思邈之流莫不能簸弄化機竊用五材出沒鬼神造法立方轉移陰陽皆可以血气朽骨生色腐肉制人命於掌上何昔有而今無耶伯光愀然嘆曰君何莫之思也人亦有言情隨習遷事與時殊昔之爲術者早夜以謀道故道成而功日彰今之爲術者早夜以謀食故智昏而道與窮若是非一日矣且夫三才一理治道無二天地將病祲祥豫形人身將病气色先徵病之將至其幾乃萌防微遏幾百病不生幾動形見力倍功半知及此者其神人乎醫乎醫秋堯舜之爲天下亦不外矣乎宜其昔有而今亡也予甚韙其言因序而繼以詩曰

岐跗不世出人病莫能治伊周不世出國病莫能醫豈無龍宮方可以完支離桓侯彊自用扁鵲乃見疑去去仙都山中有木與之服食煉精魄海上從安期

○季山甫文集序

季君山甫文集若干捲體格嚴正文詞典雅眞可以式後學傳來世不可磨滅者也予與山甫生同郡自少相友善山甫實長予九歲其學問木識非予所能及也而予以年少忝科第山甫乃屢試不�庸非時命也耶予自丙子之歲宦遊他方山甫亦出典文學外邑不相見者垂二十年是時諸公方畱意舉業未暇及古文也乃今年復會於栝而獲覩山甫所爲詩文銘記論贊序說莫不彬彬濟濟方駕古人下視場屋組組綴之文不啻如麒麟皇之於鷃雀鼢鼠也蓋其學問之功益勤而眞積之力愈久如水有源而流長如木有根而枝蕃烏得以淺近窺測之哉嗚呼嶧陽之桐泗濱之石排風霜而嚙濤浪不知其幾年矣然後緪之以絲繩度之以規矩登之淸廟則可以交千上下神示天將成其材必先苦之理則然也昔人有以木鉆穿石盤者晝夜不巳卒得丹以爲僊今山甫年愈加而志愈謙學愈不倦宜其業日隆而名日著也人之言曰誰謂華髙企其齊而後之來者其尙以山甫爲法焉

○項伯髙詩序

言生於心而發爲聲詩則其聲之成章者也故世有治亂而聲有哀樂相隨以變皆出乎自然非有能彊之者是故春禽之音悅以豫秋虫之音淒以切物之無情者然也而況於人哉予少時讀杜少陵詩頗怪其多憂愁怨抑之气而說者謂其遭時之亂而以其怨恨悲愁發爲言辭烏得而和且樂也然而聞見異情猶未能盡諭焉比五六年來兵戈疊起民物凋耗傷心滿目每一形言則不自覺其淒愴憤惋𨿽欲止之而不可然後知少陵之發於性情眞不得已而予所怪者不異夏虫之凝冰矣故今觀項君之集而深有感焉項君與予生同郡而年少長觀其詩則衝澹而和平逍遙而閒暇似有樂而無憂者何耶嗚呼當項君作詩時王澤旁流海嶽奠乂項君𨿽不用幹世而得以放意林泉耕田釣水無所維系於此時也發爲言詞又烏得而不和且樂也夫以項君之文學而不得揚歷臺閣黼黻太平此人情之所不足也而項君不然抱志處幽甘寂寞而無怨項君亦賢矣哉賢不獲用世而亦不果於忘世吾又不知項君近日所作復能不淒愴憤惋而長爲和平閒暇乎否也感極而思故序而問之

○呂周臣詩集序

仲尼有言曰飽食終日無所用心難矣哉夫以人心之出入無時苟不至於聖人不惑之地則不有以收系而拘止之鮮不飄搖汗漫而無所不之矣故以愽奕爲賢乎巳厥旨微哉呂君周臣由是吏員累月日至九品家居以待選則杜門而作詩有詠史一百首題詠雜花二百有餘首皆意足而語到序嘗見今世之從事於公門者進則慕權利以相誇退則交結勢要談官府是非勾引俗事以致人之幕巳以肥其家未有能兀兀獨處而畱心文墨若周臣者也周臣以通濟之才沈下僚而無怨篳門陋巷爲詩歌以自適且不刻琢以求衒蓋有得於寡欲養心之道者予故喜而爲之序焉

○送宋仲珩還金華序﹝並詩﹞

易不云乎有子考無咎庚子之歲予與金華宋先生俱來京師時上渡江未久浙東方歸附先生與予及予同鄕葉景淵章三益同居孔子廟學惟日相與談咲𨿽俱不念家而予三人者亦皆不能無芥於心惟先生泰然耳日與文彥士相從遊不倦人咸異焉時先生有子二人長曰瓚字仲圭次曰璲字仲珩皆克家蓋夙以家事付二子久矣故先生得以優遊授道於浦江鄭氏之義門至今又十有五年矣去年秋七月予自家重赴京先生時爲翰林侍讀學士執手相盻睞喜溢眉目先生長予一歲予湏發巳白過太半齒落什三四左手頑不掉耳聵足踸踔不能趨而先生鬢須黝黑唇齒朱貝顏渥丹步履坦坦不落朝班後晨起戴星入或史館握筆寫細字如靑蠅頭日數千且僕僕走承

召命暮歸作詩文四五少不下二三先生素儒家無贏僮僕在京寓舊城去公館彌十有五里惟次子璲偕一騶者從夫人又病在寓璲來往省視父母且奉母粥藥不遑朝夕今年春長子瓚遣二孫自金華來夫人病亦愈於是先生以事命璲暫還故里而在朝羣公大夫士咸賦詩餞璲望其卽還則璲之能善事其父執善交其朋友者可見嗚呼若先生可謂有子無咎者矣宜其老而愈康且樂也璲又工楷篆隸艸書賦詩屬文皆足以纘承家業故於其行序以送之且繼以詩曰

條風東來靈雨從之之子於邁何以送之靈雨蒙蒙沾彼原隰送子於郊爲子佇立有鳴者鳩在彼苞桑習習其風載吹我裳維桐之華亦炫於野悠悠行子亦駐其馬維水東流維日西馳春言顧之靡靡其思維日西馳載昏載朝維水東流以汐以潮芃芃者麥維其黃矣心之思矣維其長矣贈子以詩酌子以酒晤言何其伊邇匪久

○送黃叔晹歸金華覲省序﹝並詩﹞

孟子言君子有三樂以父母俱槧兄弟無故爲樂之大豈不以是爲系乎天人人之所願欲而不可得者哉夫孝子之欲顯父母心無窮也顯父母之道無過乎立身楊名而鮮有能及其父母之目見是故君子之急於仕者良有由也且父母之鞠子亦孰不望其能立功立事超乎羣倫之上以光大其祖宗之門戶也哉故於其初生也桑弧蓬矢以射四方不呴呴乎爲老婦之慈以嬌之於膝下也天下之爲父母者亦孰無是心哉而當其生存之時獲見其顯者蓋十百之中不能二三信乎其系乎天而不由乎人也爲人子而知愛其父母則其中心爲何如哉是故孳孳汲汲不遑自巳仰馳光而興慕俯逝水而長懷當此之時將奚爲而可哉金華黃生以明經鈝於鄕就試浙江行省貢於春官時年二十有二是歲上閱天下貢士率多年少慮其未熟於世故例廩之國學使習聞朝廷律令練達治政然後授之職俾勿壞以殖天下之良才於是生亦與焉其明年翰林學士宋公濂奉命纂修實錄生以工書服勞史館又善於所事事竣受命伴讀齊府其年冬十有一月給假還金華覲省父母基與生俱浙東人故翰林羣大夫士賦詩送其行而屬其序攻基夫生曷啻於父母俱存兄弟無故而巳哉且又有祖母在學日進以充其身又際盛代事聖主受命侍從哲王出入禁闥此人人之所瞻望而不敢覬者生於是乎兼之其爲樂不亦大哉基旣爲之序而繼以詩且有深望於生惟冀其服膺乎不愧不怍之訓以接迹於古昔聖賢而後巳也嗚呼生其勉乎哉詩曰

潛陽回地底暗泉發枯荄澤雉雊鷕鷕乳雞鳴喈喈遊子畏祁寒掩關坐如齊濕薪熸無熖四壁生涼颸靑鐙翳其光月華照階苔及此送歸人豈不動我懷贈詩慰繾綣俛仰空徘徊學古務成巳入官期顯親髙風吹秋水誰能不傷神皇恩重丘山有願俾克仲北風送歸舟江水淸漪淪堂上彩衣舞堂前諼艸春羽觴澄芳醴鶴髮映丹唇服膺移忠訓布武追古人修名著靑簡山嶽同嶙峋

○蘇平仲文集序

文以理爲主而气以攄之理不明爲虛文气不足則理無所駕文之盛衰實關時之泰否是故先王以詩觀民風而知其國之興廢豈苟然哉文與詩同生於人心體制𨿽殊而其造意出辭規矩繩墨固無異也唐虞三代之文誠於中而形爲言不矯揉以爲工不虛聲而彊聒也故理明而气昌玩其辭想其人蓋莫非聖賢之徒知徳而聞道者也而況又經孔子之刪定秋漢興一掃衰周之文敝而返諸朴丰沛之歌雄偉不餙移風易尙之機實肇於此而髙祖文帝制詔天下咸用簡直於是儀秦鞅斯縣河之口至此幾杜是故賈疏董策韋傳之詩皆妥帖不詭語不驚人而意自至由其理明而气足以攄之也周之下享國延祚漢爲最久蓋可識矣武帝英雄之才气蓋宇宙而司馬相如又以誇逞之文侈之以啟其夜郎笻筰通天桂館泰山梁甫之役與秦始皇帝無共致勤持斧之使封富民之侯下輪臺之詔然後僅克有終文不主理之害一至於斯不亦惎哉相如旣沒人猶尙之故楊子云用是見知成帝然而漢家朴厚之尙巳成其根未嘗拔也故趙充國將也有屯田之奏劉更生宗室子也有封事之言往復開陳周旋辧析誠意懇至理明辭達气暢而舒非汲汲以鴻生碩儒爭名當代者所能及也豈非習尙有源而得之於自然乎嗚呼此西漢之文所以爲盛國祚絕而復續如元气之不壞而乾坤不死也後之人論不及此而以相如子云爲稱首不亦悲哉東漢班孟堅之外𨿽無超世之文要亦不攺故尙故亦不失西京舊物下逮魏晉降及於隋駁雜不一而其大槪惟日趨於綺靡而巳是故非惟國祚不長而聲教所被亦不能薄四海觀國風者盍於是乎求之哉繼漢而有九有享國延祚最久者唐也故其詩文有陳子昂而繼以李杜有韓退之而和以柳於是唐不讓漢則此數公之力也繼唐者宋而有歐蘇曾王出焉其文與詩追漢唐矣而周程張氏之徒又大闡明道理於是髙者上窺三代而漢唐若有歉焉故以宋之威武較之漢唐弗侔也而七帝相承治化不減漢唐者抑亦天運之使然與是故气昌而國昌由文以見之也元承宋統子孫相傳僅逾百載而有劉許姚吳虞黃範揭之儔有詩有文皆可垂後者由其土宇之最廣也今我國家之興土宇之大上軼漢唐與宋而盡有元之幅員夫何髙文宏辭未之多見良田混一之未遠也金華蘇平仲起國子學錄遷翰林編修以其所爲詩文示予予得以諦觀之見其辭達而義粹識不凡而意不詭蓋明於理而昌於气者也與之遊知其勤而敏不自足其所巳能且年方將而未艾也知其它日必以文名於盛代耀於前而光於後也故爲之敍而舉昔人之大以期之

○送謝教授序

士有急於用世者非苟爲利祿計也少而學壯而欲行之不得一命則抱材而無所施古之人皇皇焉出彊必戴質夫豈苟而然哉今之由學校掌出內爲儒官循次待用至得官教授亦難矣教授名九品職而不得與民事故謂之冷官繇是以達於縣府然後得行其所志壯日去而老及之矣如之何其不皇皇也謝君仲連教授於杭期未及三年計餘月無所用卽飛書趣代至則長揖出門外若馳峻阪就平陸若蒼鷹脫鞲絳而乘長風也夫以仲連之才固宜取科第以早施其用乃屢試而不偶卒就學官以進抑天將多其所歷以大其成乎豈人之行止各有其途而系乎數者也譬之順流江河以入海其行有遲速及其造則一耳天門洞開多士輻輳有志於用世者維其時矣故於君之行序以壯之

○送錢士能之建昌知州序

往時予與錢君士能同日辟掾江西行省故其交爲最厚歲餘士能與幕官論事不合拂衣去未幾余亦以朽鈍辭歸不得見者九年矣乃今年十月遇於杭予以從仕郎爲儒學副提舉又以疾謝事而士能以奉議大夫爲建昌知州方之官大夫士之工詞章者咸賦詩以爲餞俾予序焉夫士能與予同以職官充簿書役又同以事辭其出處甚類而九年之間相去越五等何縣絕耶今旣見而喜喜而思語故舊則淒以悲又自慶其相逢於未老而俱無羔也夫物之生患不得其所性射於處於曾崕而藏莨茂於陂池不以所不願易其所願今士能以長才方爲世用而余之朽且鈍愈加於昔日天將全之俾各獲其志則一進而一止豈不俱洋洋也哉勉哉士能知者勞之愚者安之子亦有賴於君矣

○送順師住持瑞巖寺序

予嘗聞浮屠氏言大穢迹金剛事云佛旣湼盤西方西方之鬼謂佛巳寂滅天下不復有佛佛弟子無足畏因悉起爲�佛之法且大壞佛遂化其身爲金剛藍色鑿齒出入無有中咋羣鬼食飲其肉血鬼乃大愓請命願攺過爲佛弟子佛法由是不壞今其咒語猶存所謂大穢迹金剛是也予舊聞人言佛以慈悲爲道能開闇瞢拔死苦轉惡爲善聞見患難無不救今又聞佛能以武猛服魔鬼聖人曰仁者必有勇豈不信哉辛卯之歲盜賊起四方明年予奉省榭佐戎浙東聞永嘉有橫舟和尙善用矛戟弓弩刀劍戈槊撾挺通曲制官道主用之法因禮致於臺時天寧寺住持舜田方宣力扞城蚤夜不忘滅賊見則大喜舉以主其仙居三學寺又明年方氏納款請降凡以兵事進者措弗用而有司敬和尙之徳能復以其教舉爲瑞巖寺長老瑞巖之僧徒聞和尙名亦大喜將行請予言予懼世之皆者不知佛之有勇而惑爲佛法者之不當究武事故爲道大穢迹金剛以發其蒙焉

○喜雨詩序

同知副都元帥石末公再鎭栝之明年威行惠敷姦暴日鑠其夏五月禾黍旣藝天乃不雨民大憂懼公遂致齋沐禱於麗山之祠得雨未沛越翌日命道士設醮於玄妙觀是日大雨明日又雨又明日乃大雨至夜分民大喜皆拜公貺予時奉省榭在栝目覩其事因喜而爲詩以歌大夫君子咸屬和焉季君山甫裒而集之又俾予序其故惟公之功在栝甚大而於此見公之心焉書曰惟徳動天又曰至誠感神矧玆有苗戡亂致治兆在是矣能無喜乎

○唱和集序

古人有言曰君子居廟堂則憂其民處江湖則憂其君夫人之有心不能如土瓦木石之瑰然也禹思天下有溺者由巳溺之稷思天下有饑者由巳饑之伊尹思天下有一夫之不獲則心愧恥若撻於市是皆以天下爲已憂而卒遂其志故見諸行事而不形於言若其發而爲歌詩流而爲詠嘆則必其所有沈埋抑挫欝不得展故假是以攄其懷豈得已哉是故文王有拘幽之操孔子有將歸之引聖人不能免也故曰在心爲志發言爲詩先王采而陳之以觀民風達下情其所系者不小矣故祭公謀父賦祈招以感穆王穆王早寤焉周室賴以不壞詩之力也是故家父之誦寺人之章仲尼咸取焉縱不能救當時之失而亦可以垂戒警於後世夫豈徒哉故漆室一女子也倚楹而嘯憂動魯國而況放委質爲臣者哉予至正十六年以承省榭與元帥石末公謀栝冦因爲詩相往來凡有所感輒形諸篇𨿽不得達諸大廷以訛君子之心而亦豈敢以疏遠自外而忘君臣之情義也哉昔者屈原去楚離騷乃作千載之下誦其辭而不惻然者人不知其忠也覽者幸無誚爲萬一得附瞽師之口以感上聽則亦豈爲無補哉

○靈棋經觧序

昔者聖人作易以前民用靈橫象易而作也易道奧而難知故作靈棋以象之靈棋之象𨿽不足以盡易之蘊然非精於易者又焉能爲靈棋之辭也哉靈棋之式以三爲經四爲緯三以上爲天中爲人下爲地上爲君中爲臣下爲民四以一爲少陽三爲太陽二爲少陰四爲它陰少陽與小陰爲耦而太陽與太陰爲敵得耦而悅得敵而爭其常也或失其道而耦反爲仇或得其行而敵反爲用其變也陽多則道同而相助陰多則誌異而相垂君子小人之分也陰陽送用體有不同而名隨之異變易之道也易之取象曰車曰馬曰桷曰矢曰鬼曰狐之類推而達之天下之物無不該矣曰馬矣而又化爲龍曰水矣而又以爲云變易之義也非通天下之賾者不識也故曰靈棋象易而作也非精於易者不能也予每喜其占之驗而病觧之者不識作者之旨而以世之卜師之語配之故爲申其意而爲之言若夫以爲黃石公之授張子房之受則傳無其文史無其實不敢從而附會之也

○宋景濂學士文集序

太史公宋濂先生金華潛溪人也其字爲景濂五歲能詩九歲善屬文當時號爲神童若經若史若子集無不徧覽輒能記憶年未弱冠文名播於遐邇至正中詞林羣公奏爲國史編修力辭不起大明皇帝定鼎建業丞相李韓公以名聞卽日遣使者秦書幣聘致之俾提舉江南儒學授皇太子經擢居記注之職會有詔鶿修元史東南名士一時皆集復命況總裁官書成入翰林爲學士海內求文者項背相望碑版之鐫照耀乎四方髙麗日本安南之使每朝貢京師皆問安否且以重價購其潛溪集以歸至有重刻以爲楷式者儒林淸議僉謂開國詞臣當推爲文章之首誠無間言也先生之著述多至百餘卷𨿽入梓者巳久其門人劉剛復請基擷其精深別成一編庶幾便於誦習且徵言序之昔者楚國大司徒歐陽文公玄贊公之文曰先生天分至髙極天下之書無不盡讀以其所蘊大肆厥辭其气韻沈雄如淮陰出師百戰百勝志不少懾其神思飄逸如列子禦風飄然褰舉不沾塵土其詞調淸雅如殷卣周彜龍紋漫滅古意獨存其態度多變如晴躋終南眾騶前陳應接不暇非才具眾長識邁千古安能與於此鳴呼文公之言至矣盡矣設使基有所品評其能加毫永於是哉今用備抄冠於篇端而幷系先生出處之大略使讀者有所考焉先生赴

召時基與麗水葉公琛龍泉章君溢實同行葉君出知南昌府以歿章君官至禦史中丞亦以壽終今幸存者惟基與先生耳然皆頹然日就衰朽尙可咈剛之所請而不加之意乎𨿽然先生之文其傳世決矣基亦何能與力於其間哉文粹十卷而詩居其一云

太師誠意伯劉文成公集卷之五終

●太師誠意伯劉文成公集卷之六

後學麗水何鏜編校

記﹝十四篇﹞

◆記﹝十四篇﹞

季氏湖山義塾記

尙友齋記

友梅軒記

海寧應氏墓庵記

杭州實庵和尙福嚴寺記

飲泉亭記

遊雲門記

出越城至平水記

活水源記

自靈峯適深居過普濟寺淸遠樓記

發普濟過明覺寺至深居記

深居精舍記

松風閣記

松風閣記

橫碧樓記

孝友堂記

白雲山捨記

怡怡山堂記

棣萼軒記

魚樂軒記

飬志齋記

裕軒記

尙節亭記

前江淮都轉運塩使宋公政績記

壽萱堂記

諸曁州重修州學記

紹興崇福寺記

賈性之市隱齋記

浙東處州分府元帥石末公徳政記

浙東肅政廉訪司處州分司題名記

苦齋記

淸齊記

少微山眉巖神仙宅記

大勇齊記

杭州富陽縣重修文廟學宮記

杭州路重修府治記

獨冷先生傳

○季氏湖山義塾記

靑田之山其上四十里有泉匯而爲潭繇潭入谷十有五里是爲髙湖之源其上多奇峯絕巚大木之所盤蔚獻奇納秀故士多俊彥室常殷阜季氏其一也有名謙字伯益者好學尙義故其家日裕乃謂其人曰人孰不愛其子孫而不知所以愛之者今有良田美宅綿亙阡陌堆金積帛充斥梁棟自以爲用之不竭享之無窮也一旦光銷影鑠而無纖芥之畱者何耶驕淫生於富溢而縱欲敗度之子常由不寤前人成敗之迹而自視侈然大也及其顚連困厄於垂老之際彷徨無所容其身𨿽欲效織蒲補履以食其俆年且不可得若是者𨿽其人之不肖抑亦其父兄處之不得其道也今予幸藉先人餘業以自免於凍餒未嘗不惴惴於吾身況能保於其子孫故願制產以建讀書之所延名儒爲師以訓子弟以及族婣之人咸知所學大則修身齊家以用於時小亦不失爲鄕裏之善士不亦可乎乃築於其居之側以爲堂中設孔子像旁列齋捨翼以廊廡繚以周垣買田若干畝以給師弟子之食萃其族之子弟悉入學於是襟佩衣裳肅肅有容弦誦之音藹藹旁達入其鄕者莫不怠嘆而慕悅也嗚呼若季氏者眞知愛其子孫哉由是達於一鄕一邑以播於天下使人人聞而效其所爲則將見比屋皆爲賢士大夫而愚不肖者寡矣邑人洪應求道其事於予且請爲之記予旣樂鄕裏之善人而又嘉洪生之樂道人善也故喜而書之至正十年庚寅夏五月記

○尙友齋記

尙友齋者趙郡吳以時之所居室也尙友之云出自孟子其義則習章句者能言之矣而以時之取以名其室抑必有其故哉曾子曰君子以友輔仁天下之大倫五友居其一人不可以無友也孔子曰母友不如巳者以時抱英俊之才勤學而好問直諒而多聞天下之士如以時者不多矣而又求友以自益其不如以時者以時弗與友也則必求勝以時者而友之則不尙論古人而徒求於今取諸我則善柔便侫可以甘人心而蠱予智取諸人或得鄕原焉其爲損也不少夫何爲而不懼哉凡物之相從必以類气之所感不召而集故豊山之鍾得霜而鳴陽燧之火見自而烜是故文王作而伯夷太公歸闔閭起而子胥孫武至魏文侯爲君而卜子夏田子方段於木之徒出焉人而尙友天下之友以類來矣猶以爲未足則必尙論古之人古之人有顏淵者得一善則服膺而勿失我則以之修吾徳有季路者人告之以過則喜我則以之去吾慝有成湯者與人不求備檢身若不及我則以之處巳而接物也夫如是其庶幾哉嗚呼天下未嘗無善士也孔子曰十室之邑必有忠信而況於天下也哉一人之身未嘗無一善也居子曰尺有所短寸有所長而況於一鄕一國也哉詩曰他山之石可以攻王孔子曰三人行必有我師焉朂哉以時無徒嘐嘐然曰古之人古之人也

○友梅軒記

臯亭之山有隱者焉以友梅字其軒環其居皆梅也或曰友者人倫之名也君子以友輔仁人求其友必於人焉可也梅卉木也人得而友之乎生於世爲人焉捨斯人弗友而卉木乎取之斯人也不旣怪矣乎劉子曰否彼固有所激而云也夫彼所謂隱者也不同乎人而隱彼固自絕於世之人而卉木之爲徒也彼固以斯世爲不足乎巳而隱以爲髙彼固謂人不足與友而卉木良我友也彼誠有所激哉世之如管鮑者希矣剌於谷風嗟於葉柔臏於涓賣於寄累於灌夫蠅營狗苟於拜塵之人友之而不爲損者鮮矣哉人不可以無友彼將何所取哉梅卉木也有歲寒之操焉取諸人弗得矣捨卉木何取哉且此物非徒取也淩霜雪而獨秀守潔白而不污人而象之亦可以爲人矣昔人有揖怒蛙而勇士至气類以感之直諒多聞之友不遠千里來矣然則斯人也弗怪矣隱者聞之曰子知予請書之遂書以記於軒隱者王其姓昶其名記之者栝蒼劉基也

○海寧應氏墓庵記

至正辛卯冬十有一月予旣銘應君和卿之墓矣其子元亨又以賈希賢之書來請曰元亨之先人隱居於鄕不求聞於公卿先生不遺艸菜而賜之銘今死者巳卽安於土中謹築於其傍爲間十有二買田以供祭祀爲畝十有九懼來者之弗獲承也心竊悼焉先生幸不遺予願卒記之惟古建國民以族葬其域中之室墓大夫守之自周爲秦法廢久矣室其墓而置守焉孝子之良心也斯可以記遂爲之詞曰維海寧以州隸杭面山負山厥土廣斥塗泥民質以良有鄕長平裏曰皇岡應氏居之世載徳以昌弗競弗求惟田惟桑教子弟以書炳炳瑯瑯肅肅蹌蹌以不愆於義方不詭其逄而守其常乃耆乃康戴玄屐黃七十有八年皞皞洋洋遊葛天而泳陶唐有子克承旣妥厥靈以固乃藏繼斯述斯有躋勿顚以■﹝艸亦﹞以提其墓伊何樹之以楊其室伊何玄楹堊墻象設有嚴訶禁不祥伐石鐫辭以識歲年子子孫孫以永不忘

○杭州實庵和尙福嚴寺記

杭州屬縣曰仁和縣北三十里有溪焉曰義溪故宋嘉定中有姓陳氏名迥者廬於溪上好淸淨不偶於流俗遂捨身爲浮屠名其廬曰福嚴有弟子一人曰如春明皓江南旣平之明年始賜院額旣而迥與春俱卒卒後皓爲僧司都綱領教門事乃以其衣食之餘貿民田廣其院皇慶二年冬朝廷賜額爲福嚴寺命其徒以甲乙相授受泰定乙丑皓始建佛閣閣成而皓卒皓有弟子三人曰崇實崇志崇行實繼皓卒崇志始刻於優曇花於閣志卒崇行始新僧堂後至元庚辰乃建大雄寶殿壬午構圓通殿甲申作庫院丙戌新作山門廊廡鍾樓軒廳丈室塔院期堂以及庖湢圊混無不備具於是舡有坊工有室松門石徑繚繞紆欝丹堊金碧日閃月映朗禸如也奕奕如也蓋自迥師至行積勤累勞五六傳而始就可謂難矣非繼志者之得其人能如是乎至正辛卯寺成將樹碑求文以志其所自介杭人之識予者以請予時臥病江滸介以遠弗達而倩於人爲文假予名歸於師師覽其言詞大鄙陋弗稱心甚不懌而不知其果爲予作與否業巳請不欲易也將勒石命禇奐書之奐嘗從子校文棘闈中頗知予力辦其妄乃與師偕詣余求眞文予時巳具舟將歸倉卒不克就會饒信告急聲洶洶予狼狽上道遂不能記明年予以事至杭師聞卽來猶礲石待予言嗚呼予之言何足爲世重輕至有僞爲之者而師之求必於予曠歲月以俟之愈久而志愈固使余不幸死於道路又未知斯石樹耶否耶浮屠氏之學予不及知而師之堅忍不二則於是乎見矣師號實庵皓師號東巖記之者括蒼劉基而書之者武林禇奐也

○飲泉亭記

昔司馬氏有廉臣焉曰吳君隱之出剌廣州過貪泉而飲之賦詩曰古人雲此水一歃懷千金試使夷齊飲終當不易心其後隱之卒以廉終其身而後世之稱廉者亦必曰吳剌史焉有元憲副吳君爲廣西時名其亭曰飲泉慕剌史也而憲副之廉卒與剌史相先後至正十四年憲副之孫以時以故徵士亰兆杜君伯原所書飲泉亭三字徵予言予舊見昔人論剌史飲泉事或病其爲矯心甚不以爲然夫君子以身立教有可以植正道遏邪說正人心揚公論皆當見而爲之又何可病而譏之哉人命之修短系乎天不可以力爭也而行事之否臧由乎巳人心之貪與廉自我作之豈外物所能易哉向使有泉焉曰飲之者死我乃奮其不畏之气冒而飲之死非我能奪也而容有死之理而疆飲焉是矯也是無益而沽名也則君子病而不爲之矣大丈夫之心仁以充之禮以立之驅之以刀劍而不爲不義屈臨之以湯火而不爲不義動夫�一勺之水所能幻而移哉人之好利與好名皆蠱於物者也有一焉則其守不固而物得以移之矣若剌史吾知其決非矯以沽名者也惟其知道明而自信篤也故飲之以示人使人知貪廉之由乎內而不假乎外使外好名而內貪澤者不得以借口而分其罪夫是之謂植正道遏邪說正人心揚公論眞足以啟愚而立懦其功不在伯夷叔齊下矣番禺在嶺嶠外去天子最遠故吏於其地者得以逞其貪貪相承習爲故民無所歸咎而以泉當之怨而激者之云也剌史此行非惟嶠外之民始獲沾天子之惠而泉亦得以雪其冤夫民天民也泉天物也一剌史得其人而民與物皆受其賜嗚呼偉哉以時尙气節敢直言見貪夫疾之如讎故凡有祿位者多不與相得予甚敬其有祖風也是爲記

○遊雲門記

語東南山水之美者莫不曰會稽豈其它無山水哉多於山則深沈杳絕使人憯淒而寂寥多於水則曠漾浩污使人望洋而靡漫獨會稽爲得其中𨿽有層巒復岡而無梯磴攀陟之勞大湖長溪而無激衝漂覆之虞於是適意遊賞者莫不樂往而忘疲焉曩余行江浙間聞會稽有雲門若耶之勝思一遊不可得甲午之歲始至越以事弗克遊明年春天臺朱伯言自浙西來乃與東平李子庚會稽富好禮開元寺僧玄中偕往遊則知所謂雲門若耶果不謬於所聞於是慨然有畱連徘徊之意而人事不偶不能如其願遂自廣孝寺度嶺至法華山而歸至於普濟明覺諸寺名山古迹多不得一寓目而余之興終未巳也其年六月乃復與靈峯奎上人往頗得觀所未歷而同時同遊之人俱不在焉予每怪古人於歡會之際輒興悲感於此觀之良非過矣昔唐柳先生謫居嶺外日與賓客爲山水之遊凡其所至一丘一壑莫不有記夫嶺外黃茆苦竹之地有一可取猶必表而出之而況於雲門若耶以山水名於天下者哉惜余之荒陋不足以發揚之也𨿽然嶺夕之地各壇一奇而不能皆譬之於人取其長不求其全故陳文子取其淸令尹子文取其忠臧武仲取其智尾生取其信務光卞隨取其廉孟賁夏育取其力慶忌專諸北宮黝之徒取其勇如斯而巳矣若夫雲門若耶則又不可以與此同條而共貫也故但記其足之所至目之所及聊以志歲月云若其昔遊之地則伯言巳記之不重述也

○出越城至平水記

舟出越城東南入鏡湖四里許爲賀監宅宅今爲景福寺又東南行二里許爲夏后陵陵旁爲南鎭祠又東可二里入樵風徑東漢鄭巨君采薪之所也徑上有石帆山狀如張帆又折而西南行二里爲陽明洞天其中有峯狀口傘名曰石傘之峯其東爲石旗栔皇酒甕在焉又南入若耶之溪循宛委玉笥溯流三里至昌源有故宋廢陵蓋理宗上皇之所葬也�上有山狀如香鑪名曰香鑪之峯入南可四里曰鑄浦是爲赤蓳之山其東山曰日鑄有鉊錫多美茶又南行六七里泊於雲峯之下曰平水市卽唐元微之所謂艸市也其地居鏡湖上游羣小水至此入湖於是始通舟檝故竹木薪炭凡貨物之產於山者皆於是乎會以輸於城府故其市爲甚盛開元寺僧有庵在市中是爲機上人祖故上人邀宿其所庵側有小軒俯耶溪而山自秦望之陽分趨雲門北下者至此而止其南自舜田陶山剌浮若耶東下者則皆在其外歷歷可數諸檐楹間故𨿽居市中而不黷首春水洇舟不得深入登岸行一里餘乃至坐久覺淸爽機上人因請名其軒莫能定比至法華山伯言好禮乃議其名曰溪麓以其在溪之上山之足也且俾予爲記乃明日入城府俗事又至思遂遏至於今今予來時機上人爲育王書記適自四明歸復送於至庵所時雨新霽舟直抵橋下予出城前一日友人招飲大醉明日入舟比登岸且醉不能醒乃臥溪麓軒中明日機上人辭還育王予獨至靈峯尋奎上人時至正十五年六月二十二日也機上人卽開元寺僧圓中也

○活水源記

靈峯之山其上曰金雞之峯其艸多竹其木多楓櫧多松其鳥多竹雞其狀如雞而小有文采善鳴寺居山中山四面環之其前山曰陶山華陽外史弘景之所隱居其東南山曰日鑄之峯歐冶子之所鑄劍也寺之後薄崖石有閣曰松風閣奎上人居之有泉焉其始出石鏬涓涓然冬溫而夏寒浸爲小渠冬夏不枯乃溢而西南流乃伏行沙土中旁出爲四小池東至山麓瀦爲大池又東注於若耶之溪又東北入於湖其初爲渠時深不踰尺而澄徹可鑑俯視則崖上松竹華木皆在水底故祕書卿白野公恆來遊終日坐水傍名之曰活水源其中有石蠏大如錢有小鰿魚色正黑居石穴中有水鼠常來食之其艸多水松菖蒲有鳥大如鸜鵒黑色而赤觜恆鳴其上其音如竹雞而滑有二眷令恆從竹中下立石上浴飲畢鳴而去予早春來時方甚寒諸水族皆隱不出至是悉出又有虫四五枚皆大如小指狀如半蓮子終日旋轉行水面日照其背色若紫水晶不知其何虫也予旣愛玆水之淸又愛其出之不窮而能使羣動咸來依有君子之徳焉上人又曰屬歲旱時水所出能漑田數十畝則其澤又能及物宜乎白野公之深愛之也

○自靈峯適深居過普濟寺淸遠樓記

出靈峯狥溪而上至雲門近十里取道禾黍中二三里爲普濟寺外視甚峻絕若無所容陟石徑數十步忽平廣而寺始見入其中則松栢幽茂徑路窈窅似不在人間世問之則晉時鴻明禪師講經之所得軍何充常詣聽講有何胤讀書之室故又謂之何山寺寺西廡有樓焉其扁曰淸遠昔剏之者雲峯和尙而今居之者砥上人也客至上人邀客坐樓上日色方甚熾上人出茶瓜酒食延客開戶左右跳則陶山剌浮柯公秦望紫霞諸山皆在眼底有泉出竹根流入於樓下其聲瑯瑯然又有白石岡在樓外其石色皆白如玉上人見客喜因請爲詩詩成又求取淸遠之義子笑曰樓之名子與之也我安能知子意哉且盈目前皆山水也我不知其孰爲淸孰爲遠也今夫天淸而望遠無遠之弗見也及其雲雨晦冥則所謂遠者安在哉請無求諸目而求諸心上人不應旣而躍然曰命之矣

○發普濟過明覺寺至深居記

是日未午巳大熱砥上人固欲畱客宿有來告曰浮休公待於其深居且甚久予曰浮休公老人也不可使久待𨿽熱必速往遂亟辭出上人持其酒追至寺門外亭上臨池水坐更盡四五杯忽大云自西方飛來翳日奎上人拊掌曰可行矣乃登輿度何山嶺上剌浮至明覺寺云去因相視大笑時日方懸天中气如鑪炭乃皆坐松下石上俯視澗水風出松水間淅淅作涼意少項有僧出揖客乃偕上後山麓謁千歲和尙塔觀洗骨池於東廡下蓋當山之巓而有水能爲池𨿽大旱不幹謂之靈迹或可信也而予特愛其前三澗自三方來皆會石壁下正與寺門對鹿頭龜鶴之山隔澗水若拜其下而柯公陶山木禾鵝鼻諸峯咸外列如屏障故寺𨿽髙不露人言天下名山水多爲浮屠所占豈虛語哉觀覽久之乃降自前嶺絕磵少憩道側云復自巖中上冉冉欲作雨趣行至深居道上凡三憩每行恆適當雲起時以語浮休公浮休公亦大笑歷觀古人未有觸熱遊者蓋自奎上人與予始云

○深居精舍記

深居精舍者雲門廣孝寺上人浮休公退居室也上人名允若字季蘅以文行聞於時賢士大夫無不與交號之曰若耶溪因其名而配以地也深居去雲門十里而贏初入溪口有奇石拔起沙水中狀如折柱其下者如伏獸其名曰釣臺其石鏬皆有樹自釣臺溯溪入溪色湛碧兩岸皆秔稻風過之其香菲菲然有三山鼎足列狀如三獅子九墩錯其間爲九球深居在三獅子中其背山曰柯公之山山上有潭潭中云有白龜有龍恆出作雲雨歲旱禱輒應其右山曰化鹿之山亦曰鹿頭相傳葛稚川旣化爲仙有木幾亦化爲鹿在此山其外山曰秦望其左山曰木禾木禾視羣山爲最髙其前山曰鵝鼻之峯其髙舉木禾等峯頂大石突起望之如鵝鼻大海在鵝鼻東北其上云有秦時碑今亡之矣鵝鼻北下小山曰望秦秦望在望秦北又北曰大柱曰玉笥又東北爲陽明之山是爲禹宂其下維湖予旣至深居與俘休公語極相得又愛其有美木佳水石花竹且靜僻無妄人迹𨿽隆著不汗因畱八日出旣出而心恆思之

○松風閣記

雨風露雷皆出乎天雨露有形物待以滋雷無形而有聲惟風亦然風不能自爲聲附於物而有聲非若雷之怒號訇磕十虛無之中也惟其附於物而爲聲故其聲一隨於物大小淸濁可喜可愕悉隨其物之形而生焉土石屓贔𨿽附之不能爲聲穀虛而大其聲雄以厲水蕩而柔其聲洶以豗皆不得其中和使人駭膽而驚心故獨於艸木爲宜而艸木之中華之大者其聲窒葉之槁者其聲悲葉之柔者其聲懦而不揚是故宜於風者莫如松蓋松之爲物榦挺而枝樛葉細而條長離奇而巃嵸瀟灑而扶疏鬖髿而玲瓏故風之過之不壅不激疏歺暢達有自然之音故聽之可以觧煩黷滌昏穢曠神怡情恬淡寂漻逍遙大空與造化遊宜乎適意山林之士樂之而不能違也金雞之峯有三松焉不知其幾百年矣微風拂之聲如暗泉颯颯走石瀨稍大則如契雅樂其大風至則如揚波濤又如振鼓隱隱有節奏方舟上人爲閣其下而名之曰松風之閣予嘗過而止之洋洋乎若將畱而忘歸焉蓋𨿽在山林而去人不遠夏不苦暑冬不酷寒觀於松可以適吾目聽於松可以適吾耳偃蹇而優遊逍遙而相羊無外物以汨其心可以喜樂可以永日又何必濯穎水而以爲髙登首陽而以爲淸也哉予四方之寓人也行上無所定而於是閣不能忘情故將與上人別而書此以爲之記時至正十五年七月九日也

○松風閣記

松風闊在金雞峯下活水源上予今春始至畱再宿皆值雨但聞波濤聲徹晝夜未盡閱其妙也至是往來止閣上凡十餘日因得備悉其變態蓋闊後之峯獨髙於羣峯而松又在峯頂仰視如幢葆臨頭上當日正中時有風拂其枝如龍鳳翔舞離褷蜿蜒轇轕徘徊影落檐瓦間金碧相組繡觀之者目爲之明有聲如吹塤箎如過雨又如水激崖石或如鐵馬馳驟劍槊相磨戞忽又作艸虫鳴切切乍大乍小若遠若近莫可名狀聽之者耳爲之聰予以問上人上人曰不知也我佛以淸淨六塵爲明心之本凡耳目之八皆虛妄耳予曰然則上人以是而名其閣何也上人笑曰偶然耳畱閣上又三日乃歸至正十五年七月二十三日記

○橫碧樓記

天下之佳山水所在有之自有天地以迄於今地不攺作也或久畮而始彰其有數乎抑亦系於人也故蘭亭顯於晉盤谷顯於唐乃與右軍之記昌黎之存相爲不朽物之遇也果有持於人哉會稽山陰之柯�卽古之柯亭也有寺曰靈祕有上人曰守基愛其山水之佳無讓於人所稱者而惜其不能與東山雲門並楊於時也乃相其南偏作樓焉出羣室之上憑之而覿山之峙者蒼然俯之而矚水之流者淵然或挺而隆或靡而馳如龍如虎如蛟如蛇如煙如雲如藍如苔如帶如屏遠近髙低縈紆蔽虧舉不逃於一覽於是其地遂爲甲觀恨未有髙世之人爲發之也至正甲午用章師自浙西來過而奇之以其兼山水之美也山與水皆以碧爲色故命其名曰橫碧而俾予爲之記師今世之髙人也予於是乎喜斯樓之遇自此始也予又聞柯亭有美竹可爲笛風淸月明登樓一吹可以來鳳凰驚蟄龍眞奇事也上人能之乎吾將往觀焉

○孝友堂記

堂曰孝友惇人倫也善父母爲孝善兄弟曰友陶君悅仲及其子凱俱有孝友之行於是臨川葛元哲請以孝友名其堂按書言君陳惟孝友於兄弟詩言張仲孝友是皆天子之大臣則不舉其事業而以孝友稱之蓋以修身齊家爲治國平天下之本也故曰其爲父子兄弟足法而後民法之孝友也者所謂懿徳之首與陶君者臺之臨海人也舊爲巨室生八年而母卒繼母弗能愛及長娶吳氏相與謹事母母終不能容君乃與妻出居於外力勤苦織績以爲食朝夕入定省弗曠而父與繼母自治其產業不使君與聞久之家日匱父又且老繼母所生弟妹皆無以具婚嫁君乃迎父及繼母於巳養以其資爲弟娶婦嫁其妹咸得所由是繼母大感悔君益虔門庭之內穆穆如也吳氏早喪父其母沈無以養君亦迎養之以壽終於陶氏凱讀書有文行爲貧故恆出外以經學教授弟子弟子自四方來從者甚眾故得以其束脩之入佐父治喪葬供祭祀悉如禮上世墓域有奪於勢家者咸贖而表之凱夥他兄弟惟一妹適顧氏早卒凱爲育其子及女以成人如巳子故鄕黨之稱孝友莫不曰陶氏父子而士大夫又皆爲詩以歌詠之於是栝蒼劉基旣敍其事復爲之言曰詩不云乎天生烝民有物有則民之秉彜好是懿徳夫孝友之在人心不求諸外而民鮮能者欲昏之也世教旣衰彜倫攸斁於是有借耰鋤而徳色取箕帚而誶語如賈子之云者況敢望其能奉不愛巳之繼母於艱苦之餘哉又敢望其施及於異產之弟未哉若陶君者眞可以當孝友之名矣乎方其家之富也見棄於親甘遠身而不失於禮及其貧也弟妹無所托又竭力自任而不貽父母憂嗚呼難哉若陶君可謂能盡孝友之道矣抑亦可謂能處人倫之變矣君陳張仲皆以孝友施於政而達於天下陶君無其位不得流其澤於民而獨行於家至其子又克類天將昌陶氏乎子類父孫類子繩繩焉而不絕能無昌乎善之有後天之道也凱字中立今之鄕貢乙科爲永丰縣教諭與余善是爲記

○白雲山捨記

物之出於山惟云爲神靈而士有類焉其發也如縷浩浩然盈天下之士達而用於世者類之斂其色密其迹忽然而生泯然而潛其形士之隱而不用於世者類之是故悠然而風行滃然而晦冥砉然而震霆蛟龍乘焉鬼神憑焉人皆駭之泄泄潏潏淸涼炎熱容容汁汁沛爲膏澤人皆仰之神矣哉人莫得而窺也或冒於石或棲於木或起或伏揚蕤擢葉靡漫巖谷或隆或窪或舒或葩布濩交加旖旎紛拏拂水浮沙上騰爲赮■﹝火霍﹞乎成光蔚乎爲章合散五色變化無極而士之文者類之夫旣類於人矣則人之好之宜也大章上人居天臺之五峯命其室曰白雲僧捨求予記夫天臺南紀之名山也山以出云爲神靈南紀之山以神靈稱者莫天臺若也云之所發所聚千態萬狀無不備有則不取夫靑黃赤黑而獨取其白者何耶山之阿澗之濱洋洋漠漠惟意之適云之處而未出者也上人方外之士無役世之志則惟澹而不華素而不雜者可以適吾情也今夫云人莫不見而鮮能知之惟日夕與處而於其動靜有默契者斯知之矣故觸石而出膚寸而合不終朝而雨天下者云也其始也白而巳矣然則上人其知云哉不可以不記也於是乎記

○怡怡山堂記

怡怡山堂者任君伯大兄弟別業之所也任君居越之丗山家世讀書父母具慶年迥七十而伯大亦年五十有餘矣乃以其二親之命預卜葬地於北幹山之陽去郭四五里室其旁以爲遊息之地所謂怡怡山堂是也其爲堂也背負崇岡左回右環眾木扶疏修篁來風前迆平疇夏麥秋禾芁芁離離遙望越山矯若遊龍帶以長渠舟楫通焉匯以淸池石泉泄焉聽之泠泠如築如琴赤鱗之魚泛濫藻荇憩之沈沈泳之熙熙景與心融莫知其疲於是天淸日明二老乃泛輕舟乘板輿從以諸孫斑裳彩衣徜徉乎其中不知其忘昏晨而樂以終永年也𨿽然此特其娛乎外者也人徒見伯大之以是奉其親而親誠說之謂悅親之道惟在是矣而不知伯大之兄弟友愛篤於心無間於家人之言以能稱父母之所願欲而父母無不悅矣又何俟於此哉伯大之子元與予善邀予遊而請以名其堂吾故究其本而以怡怡山堂名之孔子曰兄弟怡怡詩曰兄弟旣翕和樂且湛宜爾室家樂爾妻孥孔子舉而贊之曰父母其順矣乎宜兄宜弟事親之本也請以是而揭諸堂以示任氏之子孫俾知其祖父家法之所自而則之效之以世其徳於無窮庶其不爲無益而有助矣

○棣萼軒記

至正十四年春二月予以事至蕭山過故人包與善畱捨於其棣萼之軒明日予還居越無何與善以書朲言曰大同之先舊爲山陰人今徙家蕭山三世矣先人一身無兄弟而大同之兄弟五人先人因以棣萼各其軒且卒遺命無負吾所以命名之意願先生爲我記之按棣萼之義出自小雅周公不幸遭管蔡之變故作棠棣之詩極天下之人情以致儆於世之爲兄弟者今包君之命其軒不亦遠哉夫兄弟一气之分也兄弟不親亂之本也𨿽有家室將焉保之先王之教不行此義不明於人心久矣血气之欲流爲忿爭簞食亙羹不能相讓由是干戈尋於門庭闘鬩作於戶牖然後手足化爲豺狼而人道絕矣夫父母之生子無不願其人人昌且熾也父母沒而兄與弟不兼容死者之目其不暝於地下矣包氏兄弟能無忘其先人取詩人之旨而服膺焉去其所戒而惇其所勸使祖考慰於上而子孫法於下吾見其世澤之未艾而方隆也昔者湯以日新銘其盤武王以敬義書其幾杖器用朝夕見之以啟其心廸其徳學聖人者師焉然則玆軒之扁當無愧於古人矣吾子最哉

○魚樂軒記

至正癸巳番陽程邦民以進士授官判紹興之餘姚州明年春奉府檄至郡理鈔法及賑濟事寓永福寺之東軒東軒者上人善啟之所居也其廣不盈丈而淸明不類有榻可息有花木竹石可翫軒之前甃瓦石爲小池有魚六七十頭皆長五六寸赤鱗錦章出入蘊藻中悠悠焉或泳或翔或吹而漚或施而漣與與焉不啻如處江湖而乘秋濤也程君觀而悅之命其軒曰魚樂之軒或難之曰詩不云乎魚在於沼亦匪克樂今此無乃又迫於沼而非魚之所樂乎程君曰吁果然哉子見其一而未見其二也夫惡憂患而樂無害凡物之同情也是故性遷於習習貫而樂生焉豈惟魚哉野鳥之處籠中其始至也憧憧焉聞聲而躍見動而愓如不能湏臾生也及其久而馴也則𨿽舉而之野縱之而不逸驅之而不去徘徊盤旋恐違其所離之則悲以鳴狂顧而疾赴焉於是籠其家而樂在是矣夫山野之優遊之矣又烏得不樂哉今夫洿澤之間數罟不禁繒罔如雲鮫人蜑夫鼓檝生風獱獺鶖鶬鶩鷺成羣利觜長骸沒淵泉撇波濤無隱弗畱鯤鮞登於庖廚鯫鱻殈於胎卵患害旨至而無所避優遊雲乎哉則又曷若處此之爲樂也難者無以應遂書以爲記吾聞釋氏好生而戒殺𨿽蚤虱蚊蠍必思所以定之然則是魚之得上人以爲依宜其有樂而無憂矣

○飬志齋記

事親莫大於飬志孟子之言至矣華亭唐伯讓書而扁諸室蓋將以朝夕觀省而致孝於其父母屬予言以記之夫孝百行之首也爲人子而志於孝夫奚爲而不敝哉孔門弟子以孝稱於聖人而揚於天下後世者閔子曾子而巳遊夏之徒則各有所虧缺而曾子亦不能以是傳於子何耶甚哉孝之難也今世之飬親者以飲食供奉爲至足而不知戚其戚欣其欣至於違其情而不顧又烏知所謂飬志之云秋唐氏東吳之巨室也華亭在松江之濱勝地冠於浙右烏程之釀巨口細鱗之魚秋菘春韮之菜芳菇精稻晨鳬露雞之臛所以適口克腹者無不有矣其爲室也東望三泖九峯之山西望具區山光水色遠近輝映翠霞晨飛玄鶴宵警松篁眾木花鳥靡曼所以娛耳悅目者無不備矣白髮坐於堂上彩衣戲於庭下欲有與隨所命欲有適僕夫版輿觀望頤指不呼而集其斯所以稱夫飬志之名矣𨿽然予之所求於唐君則有大於此者夫父母之愛其子心無窮也痛羍疾疢如巳受之否泰榮辱憂喜鍾焉可不念哉人知愛其身不愛其親爲不孝而不知愛其親不愛其身亦爲不孝世固有盡心力以奉父母而不謹其身以陷於刑辟者其於道又何如耶是故時言愼行由義履禮使父母之心不以我而勞尊賢友仁修慝辯惑使父母之名不以我而污和其兄弟親其姻族睦其鄰里鄕黨使父母之澤流於子孫而不墜所謂飬志其庶幾乎唐君勉之閔子曾子亦人也

○裕軒記

會稽王元實於其居之傍作小室名之曰裕軒予旣爲銘之矣而元實復請記焉大裕者寬廣之謂也今元實之室大不盈丈髙不踰仭庭不容栱杷之木徑不通一馬之足櫛櫛密密籓籬逼塞不見孔隙而謂之裕可乎蓋人之裕在物而王子之裕在我人以物我裕也王子於我裕而不知物之裕不裕於是我裕而物從以裕其斯所以爲裕乎今夫人憂思鍾乎情好樂牽乎心我欲富也金穀珊瑚不爲多西蜀銅山不爲饒陶朱倚頓之積不爲豊我欲貴也通侯牧守不爲尊大車駟馬不爲榮萬鍾五鼎不爲屬厭我欲娛樂也食前方丈不爲奢歌舞靡曼不爲淫弋獵馳騁不爲荒珍禽奇玩充斥亭館不爲侈麗則必竭大以求之有所不獲則食不甘寢不安若是𨿽履汗漫之野登穹窿之丘將無所容其身而可謂之裕乎而王子則不然飯一盂而飽酒一升而醉無求多於口腹而吾之心裕如也夏一稀而涼冬一裘而溫無求多於衣服而吾之心裕如也誦吾詩讀吾書適吾情則遊足則息倦則臥無求多於盤樂玩好而吾之心裕如也足不踐訟獄之庭耳不接市肆之言目不耽佳冶之容口不談官政之是非無求欲尙人而吾之心裕如也一榻之小容身之外非吾庸一室之卑蔽風雨之外非吾憂僮僕之愚子弟之癡任使令之外非吾誅然則何往而不裕哉故軒之不裕而得裕名焉以王子爲之主也甲午之歲餘辟地於越主王氏知王子之爲人與之交而善於是乎爲之記

○尙節亭記

古人植卉木而有取義焉者豈徒爲玩好而巳故蘭取其芳諼艸取其忘憂蓮取其出污而不染不特卉木也佩以玉環以象坐右之器以欹或以之心徳而自勵或以之懲志而自警進徳修業於是乎有裨焉會稽黃中立好植竹取其節也故爲亭竹間而名之曰尙節之亭以爲讀書遊藝之所澹乎無營乎外之心也予觀而喜之夫竹之爲物柔體而虛中婉婉焉而不爲風雨摧折者以其有節也至於涉寒暑蒙霜雪而柯不攺葉不易色蒼蒼而不變有似乎臨大節而不可奪之君子信乎有諸中形於外爲能踐其形也然則以節言竹復何以尙之哉世衰道微能以節立身者鮮矣中立抱材未用而早以節立志是誠有大過人者吾又安得不喜之哉夫節之時義大易備矣無庸外而求也艸木之節實枝葉之所生气之所聚筋脈所湊故得其中和則暢茂條達而爲美植反之則爲瞞爲液爲癭腫爲樛屈而以害其生矣是故春夏秋冬之分至謂之節節者陰陽寒暑轉移之機也人道有變其節乃見節也者人之所難處也於是秋有中焉故讓國大節也在泰伯則是在季子則非守死大節也在子思則宜在曾子則過必有義焉不可膠也擇之不精處之不當則不爲暢茂條達而爲瞞液癭腫樛屈矣不亦遠哉傳曰行前定則不困平居而講之他日處之裕女吔然則中立之取諸竹以名其亭而又與吾徒遊豈苟然哉

○前江淮都轉運塩使宋公政績記

人有守正議而不阿蒙排斥而不撓知爲國而不顧其身者眞可謂大丈夫哉故石可轉也而吾之志不可回水可遏也而吾之气不可沮蓋其所見素明而所立素定非若庸人匹夫偶有所知而發於一時之暫夫是之謂不餒若前兩淮都轉運塩使宋公是巳謹按公名文瓚字子璋其先彰徳人唐開元賢相廣平公之後也家世業醫爲金國禦診號白金紫醫官金亡竄處南陽有諱全者贅壻於葉縣楊氏遂攺籍裕州公之祖也生子曰欽字敬之讀書遊京師受知於中書左丞崔公崔公舉以爲南陽府營田司提控按牘未幾崔公遷江淮行省左丞道過南陽君往見焉時執政者與崔公有隙構崔公陰事遂誣崔公過南陽時取君金逮捕君送刑部搒掠殆死君終不屈乃以他事致崔公罪於是湖廣行省阿里海牙平章髙君節義辟爲掾從鎭南王伐交趾君還自交趾又以事忤用事者遂遣君之廣西造海舶石康還至靜江中瘴毒疾作卒幹驛舍後以子恩追贈嘉議大夫禮部尙書上輕車都尉南陽郡侯子卽運使公也公少失父母稍長能讀書以儒生舉爲吏轉湖北道肅政廉訪司遷江南行禦史臺察院升內臺察院書吏考滿授將仕郎池州路緫管府知事未任攺授宣政院斷事官知事甫三日禦史臺辟爲掾轉中書省掾考滿授從事郎浙西道肅政廉訪司經歷至治中民有吳機孫者以賄交權貴謂故宋髙宗吳皇后爲其族祖姑有舊賜湯沐田在浙西願以獻於朝執政者爲奏官幣十二萬五千錠償其直而實分取之以所獻田付普慶僧寺命宣政院官奉旨馳驛至浙西疆其田則皆編戶恆產連數十萬戶戶有田皆當奪入官浙西大駭而使者甚威猛上下畏詟奉命莫敢忤公奮白廉使朵兒只班公收所獻田民按問得實狀追所誑取官幣一萬錠付庫同僚皆愕不敢署公力贊廉使獨署之以達於禦史臺官以聞而使者亦言公沮旨執政太怒奏收公按問內外驚駭公恬不爲意會內禦史臺奏緩其事攺調公江浙行省都事後朝廷亦知其誑獻田者皆抵罪十有二月除兵部員外郎至京師未上除右司都事至治四年從幸上都六月湖廣行省平章忽剌歹咨言廣西岑世雄及黃聖許之子謀叛據城邑諜知將以二月十九日襲邕州請調兵四萬討之時中書參政馬來忽刺歹之侄也與參議王某同主亢其請集議於中書政事堂右丞相拜住公曰是事屬右司宋都事首署案牘其先言公卽前曰某嘗爲書吏湖北憲司與湖廣行省同建衙武昌廣西爲湖廣屬地故得悉知廣西事今忝與計事列固當爲竭愚言矧丞相有命某敢不言廣西蠻夷之地自古王化所不及其地多蠱毒瘴癘不可觸其俗尙狠鬭動輒相讎殺不可以禮義訓至元中朝廷賞命湖廣左丞劉二拔都往徵之則散入山谷敗而復集迄無成功故因其還業授以名爵岑世雄上軍萬戶黃聖許祿州知州亦聊以羈縻之耳蓋得其地無所益得某人無所用故也然自是邊鄙賴以無事大徳中������置徵討樞密院奏準發湖廣四川雲南共四萬���進�時廣西廉訪僉事奧屯忽都���請以����不�朝廷從之卽命奧屯忽都魯行招論事至今又二十餘年不�有變也今曰諜知將以二月十九日襲邕��巳六月而邊報不至非虛言秋徼功生事非國家之利也王某等猶爭之公曰昔完澤答剌罕丞相皆賢宰輔於廣西未嘗主徵討之議豈務爲姑息哉防黷武也劉二拔都先朝名將進討無功無地利也今之爲將者何人調兵四萬糧運之費不下數十百萬騷動三省幸而有功得不償失不幸失利不得中止兵連禍結塗炭平民耗損國用悔之何及丞相曰善乃復以奧屯忽都魯爲同知副都元帥宣慰廣西廣西果不反七月攺左司都事八月英宗皇帝崩晉王卽位除監察禦史未幾除左司員外郎出爲江浙行省郎中又入爲大宗正府左右司郎中轉禮部侍郎天歷二年以母老辭歸杭州覲省除儲政院同僉不赴遂攺除杭州路緫管仁宗皇帝時西臺禦史中丞脫歡以罪廢延佑末皇太后有旨命中書省復與除授時公爲省掾白參議閱舊案寢不除脫歡由是大恨公爲禦史時又嘗劾奏前太師右丞相帖木疊兒擅權亂政及禦史大夫帖失弒逆其黨與皆不宜任用坐黜免者甚眾咸相與構害公會脫歡復爲南臺大夫其黨和尙爲廉訪使將之官囑之曰宋緫管吾讎也必爲我報之和尙許諾至則召吏卒悉諭之意先是杭州飬濟院凡十有六所孤老爲數萬五千有奇其實不滿六千人餘皆假名姓冒請人中首而府縣及大府官吏卒咸有恆饋遺以故互爲容匿不舉歲冒破米二萬五十石鈔二萬餘錠公至擿取冒籍者悉削去之由是上下多怨慍有富民沈氏兄與弟爭財母右其弟公曰兄不憐弟幼而爭財是不友也且有母在皆子也母所右官亦右之遂直弟至是其和尙令人脇其弟使誣公贓弗肯命羣卒拘系之榜箠鍛煉俾爲之詞詞成召公以屬吏公被召不平卽悶絕吏懼獄不就罪且及巳乃妄爲公誣服詞取公座署以爲式代公署和尙大喜竟系公獄會母夫人以憂恚卒公乃以例出持服久之禦史爲辦其冤除紹興路總管未及考除山東都轉運塩使召爲刑部尙書先是汴梁盜殺省臣矯制除官發府兵多所詿誤盜敗有詔止坐首惡脇從勿訥至是復議治連三百餘人族斬刑竄有差公不從曰巳有語而違之不可丞相髙昌王以罪死又以他事論其弟棄市送刑部議公不肯曰獄情未具於是復大忤用事者意攺除大路都緫管臺官希意以大興縣尹盜塩艸事連公劾奏坐免無何禦史鄭彥章等辧其誣除兩淮都轉運塩使時海上冦起江淮間遊民羣聚販塩因而劫商旅爲盜公至督有司掩捕獲其渠魁鞠間盡得其黨與會有爲風憲官者被劾居無錫與其徒相交結甚厚及是起爲淮東廉訪副使至卽爲番案悉出其囚按塩司枉勘召吏抵罪公遂以老疾謝事居紹興時年七十矣公爲浙西經歷時嘗出遇卒牽一囚見公至伏地呼枉公駐馬問囚囚曰我湖州農民姓名爲楊信方家居力農忽有卒云自浙東來以彊賊見捕逐受執不知其由公呼卒出所持牒察之疑有詐召有司付之訊果得詐狀案上公曰此必有故命再讞乃得豪僧沈明仁與楊信爭田故構詐擒信轉致死地使死狀流其僧一海南公爲紹興有惠愛於民嘉禾生於郡郡人歌之故以老處紹興而民愛敬之如慈父母焉基年少時聞長老論說郡守政績必以宋緫管爲首稱及來越始獲見公因訪於越士得公所行之大槪錄以爲後進式往年陳萬戶逐塩賊被殺海上其賊卽公所督捕而淮東廉訪司所反案出者今皆爲大盜在江陰莫能制云

○壽萱堂記

會稽山陰余邦用有堂名曰壽萱以奉母也按萱艸名也詩曰焉得諼艸言樹之背諼與萱同音而諼之義爲忘故艸名萱亦取其能忘憂北堂謂之背婦洗在北堂見於昏禮之文而萱艸忘憂出於嵇叔夜之論後世相承以北堂諭母道而又有萱堂之稱蓋不知其何所據若唐人堂階萱艸之詩乃謂母思其子有憂而無歡𨿽有忘憂之艸如不見焉非以萱比母也又按酒書萱艸一名宜男以萱諭母意或出此蓋不可知然萱能忘憂旣壽矣又無憂焉人之所願欲遂矣子之奉母不過欲其如是則壽萱之名不必其有所據亦可也夫人欲孝而親不待或厄窮而無以爲孝則皆抱終身之恨而不平於天豈不大可憐哉余君豊於家而得壽母以飬之其所受於天者厚矣書稱五福壽富康寧居其目之三康寧也者無憂之謂也五福四系於天而一系乎人攸好徳也余君業儒而孝於其親又以善見推於其鄕人斯可謂之能好徳巳人知四者之系於天而不知天之所佑者徳也書曰惠廸吉壽富康寧考終命惟攸好徳者受之餘君勉乎哉詩曰如切如磋如琢如磨夫積徳如水愈浚而愈深否則有時而固矣余君勉乎哉

○諸曁州重修州學記

學校以教民明人倫見於書傳肇自虞夏以逮於今莫不以先代聖人爲師聖人人倫之至也自太皞迄於孔子聖人疊出莫不以道徳被於民物垂於後世孔子旣出而天下翕然師孔子自漢以來釋奠先師皆於孔子至唐太宗遂詔州縣學悉立孔子廟至今因之無有間議先孔子者得志行乎當時後世不獲見聞其言行之詳也而欲學焉何從而入哉孔子獨無位於時而以淑其弟子故論學至孔子而始備微孔子師不知所以教弟子不知所以學往古之言行無所折衷而人不知軌範故至孔子而後大中之論定亙古今彌天地不可易也是故宰我子貢有若孔子之弟子也其論孔子或曰賢於堯舜或曰自生民以來未之有也而後世不以之爲黨子思孔子之孫也其論孔子則曰譬如天地之無不覆壽無不持載而後世不以之爲私國家仍先代舊制凡天下郡縣莫不有學學皆有孔子廟立官設教以作成賢能至今且百載承平旣久天下忘危於是盜賊竊發而有事於師旅爲郡縣者往往以戎事供給告疲且怠故學校多不舉奏議大夫相不花侯來監紹興之諸曁州卽注意治學事而州學不修久墁瓦剝落梁木蠹腐且陊且壓侯大以爲憂亟謀新之會同知張君守正判官許君汝霖呂君誠俱以進士受命來佐是州侯大喜曰吾事成矣乃與其知州元侯思中同知張君友仁及山長包君瑛咸會於治事之堂集吏民勸儒戶有田而羨有田而羨於財者俾以力髙下供役眾皆願聽命乃擇木伐石命之曰必鞏必完自殿堂以及廊廡齋居靈星之門先賢之祠罔不畢葺於是廟益邃以淸學益隆以嚴弦誦藹然士气爲之一新經始於至正十五年五月告完於是年七月乃以其事請記於劉基昔者冉有問於夫子曰旣庶矣又何加焉曰富之旣富矣又何加焉曰教之國家自混一以來以仁澤施於民涵濡飬育蕃衍滋息可謂庶且富矣今乃至相率而爲盜庸非典教者失其職耶夫民之所以敢犯法者以其不知人倫也聖人之教行則人倫明矣人倫旣明則爲民者莫不知愛其親而不敢爲不義以自累爲士者莫不知敬其君而不敢自私以僨國事盜賊何由而生亦何由而滋蔓哉諸君子可謂能知治道之本矣可無述乎於是乎爲之記

○紹興崇福寺記

越於江南爲山水郡雲門若耶則以名勝聞於天下者也平水去雲門十里當鏡湖上游有爲雲門之遊者必至是登陸故緫謂之雲門雲門之山自秦望分而北東行至平水而止故其地獨寬衍其水始通舟檝魚塩竹木啇賈所會故號曰艸市市有寺曰崇福故宋紹興間志道法師所剏建也法師初受業雲門之淳化寺後遊學無所不歷乃復歸雲門歸雲門爲入山太深乃作精藍水濱謂之觀音懺院弟子來從者目眾其業浸廣開禧二年中始請於朝得賜額爲崇福院至元十三年寺■﹝揑﹐火代扌﹞於兵越十有二年法師之孫法育浩觀可模法輝行廉等相與買賈氏墓庵以廣寺置田山以給薪米增度弟子定甲乙相次主寺事於是寺益蕃盛天歷之初仍■﹝揑﹐火代扌﹞於火而佛像皆存弗壞時可模住郡之圓通寺屬其弟子景曄似璘重建乃徙其趾去舊趾二百步寺本西向又更而南向其徒善祚仁偉悅儔皆並力相事無敢怠故大殿三門堂廡庫院以次告完垣墉階闥庖混圊湢靡不備具木石瓦甓丹堊塗墍視昔有加於是山水之觀新若攺作而遊觀之勝遂不後於羣寺矣至正乙未予自若上人深居出捨靈峯其寺僧玄旨來邀予遊因登其皆山之樓眺於羣山悠然而懷古焉其西則爲秦望鵝鼻秦始皇帝東遊勒石自頌之所也其南爲陶山有華陽外史之遺迹其東爲日鑄干將莫邪之所自出其北則曰陽明之山帝軒轅之所館以候神曰禹宂則夏后神禹之故陵也水則若耶之溪流入鏡湖日出前峯沒於其陰雲生太空濤落滄溟雨往風還煙慘霞明凡可以悅目而怡心者莫不畢陳於軒檻之外眞可以遺人世超污濁矣又何必深入虎豹之宮而乃以爲髙哉因畱連久之北予還郡城而寺僧介靈峯奎上人來道其累世營葺之勤且告日寺自癸未歲始以田租服官役於是乎有民事馬寺之僧本出一祖今分爲三房均逸勞也三房以昭穆序兄弟子孫如族屬俾同力一心以無墜先緒懼後人之安於成而弗此懷也故願志其所自勒諸石使來者知有本原而不忍相遐遺也不亦善乎敢請予旣喜山水之美而又嘉其僧能承先志以思永其傳也於是乎爲之記

○賈性之市隱齋記

賈君性之居越之蕭山築室一區在闤闠中集古今圖書以爲燕遊接賓客之所不髙其垣而不覿車馬之塵不深其宮而不聞閭閫之聲以其徑路宛轉戶庭淸謐而不與鄙俗者接也王君子充迥而命之曰市隱而賈君俾予記夫隱以全身而遠害也市者商販所集爭利錐刀之所也故士不樂居焉而古人乃有隱於是者以其卑賤混濁足以自穢而冺其名也今賈君居於市而不與市人同其行事得無異於古之隱於市者乎吾嘗聞隱於孔子矣孔子曰隱居以求其志夫君子之有道也遇則仕不遇則隱仕與隱𨿽兩途而豈二其志哉伊尹傳說處於耕築一旦舉而寘諸相若固有之無動於其中也故曰君子素其位而行不願乎其外知此則可以語隱不必廢其身醜其名而後爲隱者也是故愽徒賣漿隱之俠者也放言非聖隱之狂者也辟兄離母隱之賊者也■﹝奭斗﹞穎水以洗耳隱之矯者也蹲窾水以待聘隱之僞者也上介白而立枯隱之怨者也沈湎於酒不衣冠而處隱之亂者也是皆爲警世駭俗而有害於道君子不忍爲之是尙爲能求其志也哉賢者遭時之不然或辟世或辟地或耕或漁或居山林或處成市或抱關而擊柝無所不可而其志則不以是有易焉柳下惠之與伯夷迹若冰炭而同謂之逸民君子不非焉庸非以其志乎賈君以孝友處乎家人以信義行乎裏鄰有學有文而口不言其志可知矣謂之隱者不亦宜乎𨿽然夜光在深山人莫得而見也出而投之瓦礫之間則庸人孺子皆識之矣今君居於市而不與市人同其行吾懼其欲晦而愈彰也他日見王君請以斯言質之

○浙東處州分府元帥石末公徳政記

浙東道宣慰使司周知副都元帥石末公之鎭括以智計銷頑梗以徳惠撫疲瘵理財足食完守固禦仁威並行冦盜潛戢予旣從父老請敍其績而頌之矣其夏六月己巳松陽縣民吳亨又介何君子安來請曰當盜發松陽時亨以義兵從有司攻盜故羣盜皆與亨爲仇家無何盜有斬其酋詣帥府降者方論功受賞乃因勢訴亨及同事四人謂與盜通公且信且疑之卽檄召亨等亨時出外四人者先至公訊得其情謂之曰女輩𨿽非與盜通然頓兵玩冦以致蔓延不爲無罪四人懼請輸鈔各五百定以自贖亨獨後至公怒曰是重違吾令亨大懼請贖公命築左渠城堤五十丈費且倍旣而公察知亨實無異心更助粟百斛塩五引俾卒事亨自惟被誣事昧惟公釋疑俾從輕亨朲又後犯公令公亦不忍施大罰俾降從贖典旣又發補我勞亨實不共以戚公其敢自藏慝若垢在躬克滌其敢忘公恩思爲公爲祠樹石以昭示於人人先生幸鑑其誠而賜之文俾我公之功之徳永底弗忘亨之願也非所敢望也予甚嘉之曰善哉孟子曰以佚道使民𨿽勞不怨以生道殺民𨿽死不怨殺者豈不信哉粵自艸竊構亂朝野多故紀綱就弛官吏張口引頸幸民有事以資漁獵使亨未逄公家必傾或激不得巳鞠爲匪人則其抱恨何如哉惟公蒞玆邦決庶政大小有民咸戴實徳不獨一吳氏子也今亨不幸被誣而當公時亦幸矣哉嗚呼便亨不幸屬他人𨿽傾家奉吏且枉直終不分今輸力於官𨿽罰有度矧又獲爲功於父母邦宜其喜而感也昔者諸葛武侯之治蜀也政尙嚴明蜀人始畏而終懷之至於李平廖立親遭廢仟而悔艾思念沒身不置公道之服人固若是哉豪傑之士相後千歲而能使人感動奮發其機如一故予於亨之請輒不辭而爲之文若夫公之功績在栝者旣別有碑不重著也

○浙東肅政廉訪司處州分司題名記

題名所以識歲月久近行役之勞勤而寓感思於其中焉山川阻修行李跋涉或一歲而屢至或歷年而一過是故足以興人之感恩在而懷威在而憚義在而敬虐在而怨若之何而不起人之思邪是又寓勸戒於其中而切有裨於世教也自古及今相因不廢良有以哉國家設肅政廉訪司以平官政舉眾務瘳民瘼執紏墨以繩天下之曲揉不順道理者故錄囚視牘歲再出外出必以隆寒盛暑之時其勞勤孰甚焉任重於百司而政下於民者獨夥宜其起人之思尢甚也然則題名之記其可缺乎粵自盜起以來憲府缺官分巡不及處州且累歲今年秋憲副張公始來決壅疏塞剔蠹振墜大明舉楷以杭軋山藪之惠廸從逆者於是七縣士庶咸知畏懷冦盜爰戢郡境用寧乃暇日視分司題名缺記命伐石樹壁下而俾基爲之文惟公以通濟之才筮仕於朝出任民寄以最績奏聞揚歷風紀老成更事所至有徳澤加於民眞足以起後人之畏慕昭軌範於將來題名之石昉建於玆吾知其垂永久而不磨也昭昭矣至正十七年冬十月記

○苦齋記

苦齋者章溢先生隱居之室也室十有二楹覆之以茆在匡山之巓匡山在處之龍泉縣西南二百里劍溪之水出焉山四面峭壁拔起巖崿皆蒼石岸外而曰中其下惟白雲其上多北風風從北來者大率不能甘而善苦故植物中之其味皆苦而物性之苦者亦樂生焉於是鮮支黃蘗苦棟側栢之木黃連苦枤亭歷苦參鉤夭之艸地黃遊冬葴芑之菜櫧櫟艸斗之實楛竹之筍莫不族布而羅生焉野蜂巢其問采花髓作蜜味亦苦山中方言謂之黃社初食頗可難久則彌覺其甘能巳積熱除煩渴之疾其檟荼亦苦於常荼其泄水皆嚙石出其源沸沸汨汨瀄滵曲折注入大谷其中多斑又小魚狀如吹沙味苦而微辛食之可以淸酒山去人稍遠惟先生樂遊而從者多艱其昏晨之往來故遂擇其窊而室焉攜童兒數人啟隕籜以藝粟菽茹啖其艸木之艽實間則躡屐登崖倚修木而嘯或降而臨淸泠樵歌出林則拊石而和之人莫知其樂也先生之言曰樂與苦相爲倚伏者也人知樂之爲樂而不知苦之爲樂人知樂其樂而不佑苦生於樂則樂與苦相去能幾何哉今夫膏梁之子燕坐於華堂之上口不嘗荼蓼之味身不歷農畝之勞寢必重褥食必珍美出入必輿隸是人之所謂樂也一旦運窮福艾顚沛生於不測而不知醉醇飫肥之膓不可以實疏糲籍柔覆溫之軀不可以禦蓬藋惟欲效野夫賤隸局跳竄伏偸性命於榛莽而不可得庸非昔日之樂爲今日之苦也耶故孟子曰天之將降人任於是人也必先苦其心志勞其筋骨餓其體膚趙予曰良藥苦日利於病忠言逆耳利於行彼之苦吾之樂而後之樂吾之苦也吾聞井以甘竭李以苦槧夫差以酣酒亡而勾踐以嘗膽興無亦猶是也夫劉子聞而悟之名其室曰苦齋作苦齋記

○淸齊記

室以齊名取其潔也齊以淸名淸者潔之華也惟潔也而後淸生焉浮屠氏離世絕俗以潔爲其道故翦湏薙發割情斷愛所以潔其身也疏茹糲食屏斥魚肉所以潔其口也趺坐面壁收神內觀所以潔其目也晨鍾暮鼓梵音海潮所以潔其耳也焚檀焫沈氤氳桂燻所以潔其鼻也幽漻閴默惟寂惟寞所以潔其心也五情旣治百魔不生潔不污而後天下之淸歸焉天臺朱伯賢爲予言義中上人之居巾天竺也有室曰淸齊環以羣山縈以碧水其任錢塘時蓋嘗屢遊而玩心者其爲名也實稱故太虛澄朗煙空霧豁日月光華原野昭曠而天地爲之淸焉丹葩發鮮綠陰永晝涼飆撤暑銀漢掛戶而節物爲之淸焉時雨新濯竹樹生色猨鳥不呼松栢帖妥而巖壑爲之淸焉遙望西湖如大圓鏡翠赮垂映波瀾錦章而是室之下白石玉皎暗泉金奏足音無聞谷響相答至於今使人思不能忘請爲文以記之予惟乾坤睢剌以來人世之無此境久矣今聆朱先生言意敞怳如夢寐幸而聖明應運宇宙載造太平景象於今復見則所謂淸齊者尙或得而遊也年月日記

○少微山眉巖神仙宅記

神仙果有宅乎超無爲以至淸與太初而爲鄰又烏有所謂宅也神仙果無宅乎一帶瑤池右環翠水繚以赤城王樓十二其傳非一惜乎吾不得而見之也世之人由不能見遂並神仙以爲無有嗚呼是非知造化之情狀者也夫造化之神妙豈夫人之所能窮哉天地生物各稟气以成形人亦物之一也物能化人奚爲不能化故雀化爲蛤鼠化爲鴽麥化爲蛾蟞化爲蟬蠋化爲蝶魚與蛇化爲龍吳之桑晉之石楚之枯木冥頑無靈去人甚遠乃或化而爲人或忽然而人言焉由是觀之天下之物無不能變化也審矣何獨於最靈之人而疑之哉縉雲之山桐溪出焉東南流入於好溪其南曰少微之山是爲栝蒼洞天有觀曰紫虛紫虛之山水淸奇幽邃甌栝之間無與爲比自唐宋以來神仙鍾離先生呂洞賓皆嘗來遊而章思廉徐泰定卽其觀之道士也皆以羽化去其事迹顯著人能言之不可蓋也履其地思其人寧不飄然有淩雲久志哉觀之南有山曰眉巖章先生羽化之後葬其冠舄之所也今道士梁惟適及其弟子王有大每至其所必裴回興感嗟先生之緒不續故於巖傍作室以邀先生歲時致享祀而以神仙宅名之夫先生神遊八表雷霆爲輿風雨爲駕躡光景超滅沒亦安事夫宅哉其或鑑二子之誠心而爲之一來不可知也故爲述其事而繼以歌惟適字安宅基祖母永嘉郡夫人之侄孫基之外侄也有大字處謙皆栝蒼人歌曰

幽華兮春菲明月兮秋輝仙人去兮何時歸空山寂寥兮使我心悲檀爲梁兮楠爲柱白石承楹兮靑蘿爲宇攀桂枝兮延佇髙玄無梯兮淚零如雨瑤壁兮用崖鶴晨鳴兮猿夜哀愴怳悢兮倚長懷望夫君兮來不來挹寒泉兮薦芳芷長煙徘徊兮淸風四起洞谷谽谺兮笙竽盈耳松篁戞摩兮毛髮颯灑采瓊英兮瑯玕將以遺兮飛鸞盻肣蠁兮杳冥吟環佩兮云端逍遙兮夷猶傷心兮離憂拜稽首兮陳情冀神君兮長畱

○大勇齊記【爲張生作】

勇天下之達徳也而聖人有時乎弗徳夫人之於道知足以知之而行弗逮者無勇也弗能擇乎中庸而冥行焉者鮮有不惑於其近似而淪於六蔽君子實深病之故勇者仁知之卒徒也仁知帥乎中堅挺乎其不曰於是選鋒勁騎聽指麾而疾馳如雷如霆不可遏也夫是之謂勇蓋仁知不能自行而駕勇以行及其成功則勇亦得參乎仁知同爲達徳苟不周於仁知昧乎不辧其是非茫乎不計其公私惟其情之所狥而果行焉曰吾天下之勇也知有勇而不知有其身而不知其違乎仁旣違乎仁不得謂之知遂則爲專諸聶政不遂則爲荊軻要離獲書於春秋而名日盜豈不害哉故徳之蔽惟勇爲多故六言之中曰直曰剛皆勇之屬也故曰勇天下之達徳而聖人有時乎弗徳擇理而不精必害故徳之害惟勇爲大卞莊子之剌虎也伺其鬭而傷且死然後舉而兼取之可謂知矣虎毒人之獸也以是施之可也而槪以加諸人則恐其未仁也是故夫子語成人取其勇矣而必曰又之以禮樂則卞莊子之勇亦未得爲無蔽擇勇之難也如是哉廬陵張生名其室曰大勇大勇之云蓋出自孟子其一則對齊宣王之問而勸之以周文王武王之蓋事當是時周徳衰矣周命替矣天下之民困於虐政極矣齊以萬乘之國七九有之一苟有志於斯民則文武之事反掌可爲勇之時義豈不大哉然非所以爲眾人言也其一則引曾子謂子襄之言曰自反而不直𨿽揭寬愽吾不惴焉自反而直𨿽千萬人吾往矣其意帷在論北宮黝孟施捨之勇非聖人之徒之勇而巳使曾子而有此言必亦有爲而非教子襄之恆訓也不然則曾子之學務在成巳何切切於褐寬愽之不惴與千萬人之不畏哉曾子傳孔子之道者也孔子論行三軍曰暴虎馮河死而無悔者吾不與也必也臨事而懼好謀而成者也則必不怙恃其直而以一身當千萬人也必矣且直不直在我於人乎何與𨿽千萬人吾往矣抑亦何所用其直哉曾子之雅言稱吾友犯而不校子思之作中庸得之於曾子也及其語勇則引孔子告子路之言曰袵金革死而不厭北方之彊也而彊者居之寬柔以教不報無道南方之彊也而君子居之則子路之勇孔子未之取也曾子亦未之取也然則如之何曰顏淵問仁子曰克巳復禮爲仁克巳人人之所難而顏子躍然任之君子之大勇蓋如是曾子曰仁以爲巳任不亦重乎死而後巳不亦遠乎又曰可以托六尺之孤可以寄百里之命臨大節而不可奪也君子人與君子人也曾子之大勇蓋如是生也好勇盍求諸孔子之訓而服膺乎顏子之事曾子之言則其爲勇也庶幾乎無蔽矣於是乎言

○杭州富陽縣重修文廟學宮記

至正九年永嘉洪元誠典教富陽縣明年冬泰興丁君良卿受命來尹玆土廟謁之明日集諸儒於講堂命之曰學校以敷教化作興賢良必宏其規非欲以爲誇也譬之於人必正其衣冠端其容貌不如是不足以惰慢惇鄙薄矢今者殿宇𨿽設棟楹欲傾欄不蔽影戶不畱風雀鼠穿突弦歌無聲此士气之所以不振而教鐸之所以不鳴也吾將爲子新之何如眾喜曰諾而學田歲入鮮不足以具瓦木君遂及監縣各以其俸先之於是邑士之好義者咸顧致助明年六月百廢備舉廟有新室學有新捨教官有廳文昌有祠垣廊廡門靡不中度奕奕如也乃以狀達於劉基儭爲記之夫教政之本也知本斯知政矣可無述乎按富陽爲杭屬縣縣學剏始於唐歷宋三百有餘年興廢莫能悉國家混一海宇二十有八年而學圮縣尹李君質作而新之歷十有九年復圮而夏君賜繼作之又十有六年而圮至於今歷年十有二其間凡五修卒大壞不可支君旣新其廬遂返故豪民所奪江陰裏田一百有六畝及望仙圼田八十畝又益以新漲田百畝有奇由是歲有恆產而學事可無墮矣惟國家以武定九有而守以文故京有冑監郡縣皆有學至於海隅日月之所出入罔不知尊孔子之道皇皇剡剡照映天地亙古所未有也愼擇守令非名實素加才徳兼羙者不與在列學校興替居考績之一爲守令有可永夙夜欽承之哉夫爲其事者必有其功華其外者必實其中是故籩豆旣具禮以將之鍾鼓旣備律以諧之必有事焉非徒設也詩曰豈弟君子令徳來教言必有其實也是以率之以身教之道也人之責也典教者之所軄也今之食其食而能盡其軄者天下幾人哉吾聞富春之山嚴子所耕其髙風勁節播爲元气東都節義之士莫非其餘波也必有能繼之者抑豈隱而未光耶振而出之其在諸君子矣大學曰一家仁一國興仁使教化之行由一邑而達於遠上以副朝廷之委任而下以發髙賢之潛徳不亦偉哉

○杭州路重修府治記

國家撫有四海輿圖廣斥民物蕃廡猶慮政教有所未被乃大選守令舉重臣之有才徳聞望者古其軄以杭爲東南大郡故以中憲大夫福建憲副寶珂公爲其總管公受命來抗未及期月威惠大行百廢咸舉吏民順令如臂使指逐作新三皇孔子廟以尊聖道明教化旣底厥成乃集僚佐吏而謂之曰大江之南郡莫大於杭行省所在他郡於是乎取則而郡治仍宋故物以至於今榱桷朽腐瓦木將壓今因陋就簡以王頹僕而後役民爲之王用必倍是養患以貽民戚也吾欲理而新之若何眾皆應曰諾惟公命於是出俸錢之餘以先之僚佐以下皆致俸焉乃命知事丁鉞董其役曰堅者仍之蠹者易之傾者植之頗者直之缺者完之隘者寬之卑者塏之車其基址鮮其塗墍華勿過侈儉勿致陋工用之需一自有司無以煩於民土興民亦相謂曰我公以徳懷我滋我息我恐勞我力趍事赴功我之軄也我乃弗爲而以憂我公他邦之人其謂我何皆踴躍請自效不數月而工畢其視事之堂卽其舊名曰宣化其偃息之樓名之曰明新宣化者宣明天子之化布政之謂也明新者明徳以新其民修教之謂也政教並舉治民之道備矣明年公以除去而府判劉堯忠以其事言於基請記焉夫頌前人之羙將以爲後人之式非徒作也公之政不赫赫而使人有去後之思有古循吏之風焉來者尙踵其法而思其意出則思善其政入則思善其教使斯民觀感而化以不負斯堂而無忝乎名樓之義則公之心益遠而無遺矣公字惟賢髙昌人至正壬辰春三月日記

○獨冷先生傳

客有遺棄世事不求利達者結屋於巾山之下居焉樹以柔木有源一泓躋髙岡而景焉坐於桐梓之陰歌曰眾皆諠我獨靜眾皆熱我獨冷朝作暮息兮我日獨永牧人聆之歸而語其老其老曰隱者哉明日款其廬問其姓名曰忘之久矣因目其居曰獨冷謂其人曰獨冷先生客出先生寢夢遊乎蒼茫之鄕覲玉帝於璇臺帝賜之遊於廣寒之宮飲之以玄云之漿四顧無人淒風滿空星月坱北於是愀然而思悠然而歌歌曰風蕭蕭兮吹我衣髙寥泬漻兮逝將安歸又歌曰風蕭蕭兮吹我裳吁何爲乎踽啢涼涼覺而異之訪於鬼穀子卜之遇井之巽其繇日井天飛吝其頤獲乎南垂熇而焚而沃其鮮而利貞鬼穀子曰木上有水井井上出者也飛而上於天人莫得而食也南夏方也暍之所由生也如熇如焚可勿沃秋巽東南之方也其象爲風泉以冽之風以淸之鮮可知矣利貞者秋冬之徳也秋冬徳之收藏者也宜秋其踽踽涼涼也吾聞天臺之山南望赤城有逸人焉謂之獨冷先生其子也夫或曰先生姓張氏蓋子房之系冑先生不言人亦莫知其果然否也

太師誠意伯劉文成公集卷之六終

●太師誠意伯劉文成公集卷之七

後學麗水何鏜編校

跋﹝九篇﹞

說﹝七篇﹞

問答語﹝四篇﹞

觧﹝五章﹞

文﹝二篇﹞

◆跋﹝九篇﹞

書蘇伯修禦史斷獄記後

書劉禹疇行孝傳後

書善最堂捲後

題醫者王飬蒙詩卷後

書爲善堂捲後

書紹興府達魯花赤九十子陽徳政詩後

題劉啇觀奕圖

書申屠子迪毀杌木廟曹操像文後

題王右軍蘭亭帖

○書蘇伯修禦史斷獄記後

往歲朝廷慮天下斷獄之未審用中書禦史臺議遣官審覆論報僕時居山間聞人言之山嶽震疊如雷雨之將至陰風鳴條飛電爍目豪民猾吏竄伏如鼠俱自期不能免而衘冤抱痛之民莫不伸眉引項若槁葉之待滋潤及其至則風止雨霽望者如敗軍之歸而畏者如鷹隼之脫絳而得扶搖也則怪而問於老成更事之人咸曰斷大獄必視成案苟無其隙不得而更焉因退自大息曰苟如是烏用是審覆者爲哉於是大信刀筆之眞能生死人矣旣又聞諸人曰非朝廷意也奉命者之不恪耳及觀國子愽士黃先生所敍禦史蘇公慮囚湖北所平反事曷甞拘於成案哉然後知賢人所爲固與眾人異矣夫以一湖北之地公一延歷而所平反者八事所擿豪右之持吏而尼法者又數事豈他道之無冤民耶無蘇公而巳矣僕往甞觀於牧民之以簡訟名者之其庭艸生於階視其幾塵積於牘徐而訪於其鄕察其田裏之間則疆梁橫行怨聲盈路問其故曰官不受詞無所訴受之而巳矣大吏至則日官能不生事民嘩非官罪也則皆扶出之訴者悉含詬去則轉以相告無復來者由是卒獲簡訟之名嗚呼輿圖廣矣不皆得蓀公彼上報於朝廷者又將獲備事之賞矣然後怨憤之气拗而爲鬭殺激而爲盜賊欝而爲災沴上應乎天誰之咎哉嗚呼使人人如蘇公刑期於無刑不難矣明天子在上庶其見之則求諸老成以爲典刑捨是編其奚適哉

○書劉禹疇行孝傳後

世之所謂浮屠者果何道而能使人信奉之若是哉人情莫不好安樂而惡憂患故惴之必於其所恆懼誘之必於其所恆願然後不待驅而自赴浮屠氏設爲禍福之說其亦巧於致人與夫四海之眾林林也而無不爲其所致何哉彼固非止惑愚昧而巳也人情無不愛其親親沒矣哀痛之情未置而謂冥冥之中欲加以罪孰不愓然而動於其心哉間有疑焉則羣咻之若目見其死者拘於囹圄受箠楚而望救者故中材之人莫不波馳而蟻附𨿽有篤行守道之親則亦文致其罪以告哀於土偶永俑之前彼固自以爲孝而不知其爲大不孝豈不哀哉且彼謂戕物者必償其死故有牛馬羊豕蛇虺之獄謂天下之蠢動者舉不可殺也今夫虎豹鷹鸇愽擊蜚走以食日不知其幾何而獨無罪也哉人之殺物有獄矣虎豹食人而無獄何其重禽獸而輕�也彼又謂婦人之育子者必有大罪故兒女子尢篤信其說以致恩於其母吾不知司是獄者誰歟人必有母將捨其母而獄人之母與將並與其母而獄之與獄其母不孝捨其母而獄人之母不公不孝不公俱不可以令二者必一居焉將見羣起而攻之矣𨿽有獄誰與治之宰天地者帝也彼則謂有佛焉至論佛之所爲呴呴嫗嫗若老婦然有呼而求救不論是非𨿽窮凶極惡無不引手援之使有罪者勿恆刑是以情破法也夫法出於帝而佛破之是自獲罪於天也吾知其無是事也昭昭矣以劉子之賢其不爲所惑無足怪者吾獨悲夫天下之爲劉子者不多也故又爲之言以窹夫知愛其親而不知道者

○書善最堂捲後

武林陳舜中以善最名其堂介其友富君子明求予言夫立言以明道而求言於人者將以正巳之所學言可以苟乎哉所謂善最者蓋本於東漢東平王王之言天下之格言也人以是而服膺焉聖賢之爲道不外是矣然善之云不過槪而言之求諸實踐必有其方不可徒云云而巳也今夫世俗之人類以善自名也觀其行而不掩道之不明也久矣夫善朱易擇也恭與謟相鄰訐與直相似小諒賊信小慧賊智小剛賊勇小不忍賊仁故有非禮之禮非義之義疑似之間禽砳分焉可不愼哉是故擇焉而不得其中道焉而不知其窮古之人有爲之者楊墨是也知焉而不能蹈好焉而不能用取其名不必其實古之人有爲之者郭公是也若人之心未嘗不自謂巳能善也而卒於不善爲善之名豈易當哉且題扁之設起於何人乎盤之銘幾杖之書朝夕警省淬厲以成其徳非衒外以爲觀也今之揭幹軒標於楊大書以示於人者其果有志於自警乎抑將從事於詠歌以爲娛也屈子曰善不由外來名不可以虛作也古之人有衛武公者抑抑之戒陳於堥而睿聖之名垂於後若是故詠歌乃有益也嗚呼詩不如抑人不如衛武公則求者爲徒求言者爲妄言矣

○題醫者王飬蒙詩卷後

李君一初序王養蒙之爲醫且羙其不屑爲吏子獨謂此無足怪者虎豹鷹鸇日殺物以飬其軀至死不厭騶虞視生艸而不折見生虫而不踐其嗜好不同出於天性易之則兩死物理然也何獨疑於人哉故吏與醫爲二道活人以爲功者醫之道也其心慈以恕而仁者好之利巳而無卹乎人者吏之道也其心忍以刻而不仁者好之故以吏之心爲醫者業必喪以醫之心爲吏者身必窮又何怪乎善醫者之不屑爲吏也哉𨿽然乲之以醫道爲吏者未見也而以吏道爲醫則有矣然則飬蒙賢乎哉吾故發李君之言以附於孟氏論巫匠之末

○書爲善堂捲後

大梁武子宣之父明徳君名其居之堂曰爲善君卒子宣奉其母夫人之命祠君於堂而服膺爲善之訓乃作法海蘭若於建業城南又奉母航海於於補陀洛伽之山以求所謂大士眞儀者將以廣爲善之路也故翰林學士虞公爲之記文獻之士爲之言者不少而子宣之求言於四方未巳也吾固有以知其心矣夫人志於道而未獲所向故願就有道而正焉是其好學篤行之誠積於中而見乎外也正宜因其憤悱而啟發之惜無有以聖人之道與之言而徒就其所巳行者縷縷焉宜其不足乎心而求之不置也孟子曰不直則道不見我且直之昔宋人有好玉者淂燕石焉以爲玉而寶之革櫃十重巾十襲周客見而笑之夫好玉則誠好玉矣而未爲知玉也故不免爲識者所笑堯舜禹湯文武周公之道載在方冊其所言皆善言也其所行怭善行也天下之善莫能外之矣捨是而他求焉惑也夫人之所食以生者五穀也今有厭五穀而不食則必求夫爽口蜇吻之味而食之則不戕其生者鮮矣故聖人之道五穀也異端之道爽口蜇吻之味也聖人之道求諸日用之常異端之道必索隱以行怪其勢不並立也是故欲求道者必先定其所何如將適燕先舉轅而指北然後訪而取途則無倒行之悔矣故孟木道性善必稱堯舜恐其不知孰爲善孰爲不善也故以堯舜的之知所在矣又必有至之之道是故顏淵問克巳復禮必請其目如是而後可以言爲善矣擇之而不得其正爲之而不知其方心與事相違而徳與言不相類冥行而不問學者之失也問焉而不告聽者之咎也人有所請不知則不必言知則當盡言之不然則皆聖人之罪人矣予𨿽不識子宣觀其求之廣而知其志之篤於是乎盡言之

○書紹興府達魯花赤九十子陽徳政詩後

會稽方外僧詩若於首羙監郡子陽公也至正十四年予自臺之越居城之南陬近寶林教寺寺主者別峯師有文行且喜接賢士由是得相從以遊其年秋七月用章師又自浙西來住能仁禪寺二上人皆以文章馳名而其屬寺之主者亦多能爲詩乃九月遇於寶林因語及郡太守子陽公之政交口贊美至有感泣者上人乃分韻俾爲歌詩以頌公徳而屬予爲敍其意予聞國風雅頌詩之體也而羙剌風戒則爲作詩者之意故怨而爲碩鼠北風思而爲黍苗甘棠羙而爲淇澳緇衣油油然感生於中而形爲言其謗也不可禁其歌也不待勸故嚶嚶之音生於春而惻惻之音生於秋政之感人猶气之感物也是故先王陳列國之詩以驗風俗察治忽公卿大夫之耳可瞶而匹夫匹婦之口不可柱天下之公論於是乎在吁可畏哉予以今年春始來越是時浙東六郡皆警於盜惟越爲無事故士大夫之避地者多在越或有謂予曰越之從政者鄙又左右皆凶人恐不能和其民萬一變生肘腋子將安之予方謀適他所忽有言者曰子陽公且來歸公往在婺女有惠愛孚於民予舊甞聞之則大喜默爲越人慶而又自慶其得賢地王以爲依而安處也至於今果諧所願望得不深可喜耶於是乎序而以其詩附於淇奧緇衣之後焉

○題劉啇觀奕圖

右昔人臨唐劉啇觀奕圖其曰�伯時臨茅君彥勒蘇先生識蓋皆假設之云而其描寫模刻實俱妙絕不必問其宜作於何人也王生以采薪入山父母妻子待之以食見奕者而耽觀之至於爛其斧柯豈所謂力本者哉比歸而親戚鄕黨咸非其舊可悼也巳一夫一婦不獲自盡伊尹恥之以戲迷愚人使之老無所依其果有是事耶神仙亦未仁矣

○書申屠子迪毀杌木廟曹操像文後【杌木者象收之誰】

孟子稱孔子成春秋而亂臣賊子懼孔子以王法誅旣死之姦回著之方冊萬世而下昭如日星舉而行之不待教命志於惡者能無懼乎哉曹操挾主以令天下屠戮忠良以及主母卒盜神器有王者作殺其人壞其寶污其宮而瀦焉人紀立矣世衰道隱大義不明於人心至有書伐賊之師爲入冦者嗟乎悲夫無乃與春秋之旨戾乎夷陵之祠悖理傷教歷千百年而無人爲之明焉抑其習之久也申屠公斥而出之其可謂深知孔子之用心者矣孟子曰能言距楊墨者聖人之徒也夫楊墨之道其流至於無父無君聖賢且痛絕之而況於身親爲之者哉言空言也猶有大功而況於見諸行事之毅然者哉嗚呼後世復有孟子而不曰申屠公聖人之徒吾不信也

○題王右軍蘭亭帖

王右軍抱濟世之才而不用觀其與桓溫戒謝萬之語可以知其人矣放浪山水抑豈其本心哉臨文感痛良有以也而獨以能書稱於後世悲夫

◆說﹝七篇﹞

天說上

天說下

雷說上

雷說下

醫說贈馬復初

師子圖說

菜窩說並序

○天說上

或曰天之降禍福於人也有諸曰否天烏能降禍福於人哉好善而惡惡天之心也福善而禍惡天之道也爲善者不必福爲惡者不必禍天之心違矣使天而能降禍福於人也而豈自戾其心以窮其道哉天之不能降禍福於人亦明矣曰然則禍福誰所爲與曰气也曰气也者孜孜焉爲之與曰否气有陰陽邪正分焉陰陽交錯邪正互勝其行無方其至無常物之遭之禍福形焉非气有心於爲之也是故朝菌得溫而生晞陽而死靡艸得寒而生見暑而死非气有心於生死之也生於其所相得而死於其所不相得也是故正气福善而禍惡邪气禍善而福惡善惡成於人而禍福從其所遇气有所偏勝人不能禦也曰然則天聽於乎曰否天之質茫茫然气也而理爲其心渾渾乎惟善也善不能自行載於气以行气生物而淫於物於是乎有邪焉非天之所欲也人也者天之子也假於气以生之則亦以理爲其心气之邪也而理爲其所勝於是乎有惡人焉非天之欲生之也朱均之不肖而以爲子非堯舜之所欲也蟯蛔生於人腹而人受其害豈人之欲生此物哉曰然則天果聽於气矣曰否天之气本正邪气𨿽行於一時必有復焉故气之正者謂之元气元气未甞有息也故其復也可期則生於邪者亦不能以自容焉秦政王莽昃巳曰跖之壽操懿之得其志而子孫享之豈天之有所私耶曰气之復也有遲有速而人之生也不久故爲惡之人或當其身而受罰或卒享福祿而無害當其身而受罰者先逢其復者也享福祿而無害者始終乎其气者也以懿繼操以裕繼懿不於其身而於其後昆謂天之有所私不可也故見禍福而謂之天降於人者非也气未復而以禍福責於天亦非也不怨天不尢人殀壽不貳修身以俟惟知天者能之

○天說下

或曰天災流行陰陽舛訛天以之警於人與曰否天以气爲質气失其平則變是故風雨雷電晦明寒暑者天之喘汗呼噓動息啟閉收發也气行而通則陰陽和律呂正萬物並育五位時若天之得其常也气行而壅壅則激激則變變而後病生焉故吼而爲暴風欝而爲虹蜺不平之气見也抑拗憤結回薄切錯暴怒溢發冬雷夏霜驟雨疾風折木漂山三光蕩摩五精亂行晝昏夜明瘴疫流行水旱愆殃天之病也霧濁星妖暈皆祲氛病將至而色先知也天病矣物受天之气以生者也能無病乎是故瘥癘夭札人之病也狂亂反常顚蹶披椙中天之病气而不知其所爲也𨿽天亦無如之何也惟聖人有神道焉神道先知防於未形不待其幾之發也堯之水九載湯之旱七載天下之民不知其災朱均不才爲气所勝則舉舜禹以當之桀紂反道自絕於天則率天下以伐之元气之不汨聖人爲之也曰然則人勝天與曰天有所不能而人能之此人之所以配天地爲三也曰書曰作善降之百祥作不善降之百殃非與曰此天之本心也而天有所不能病於气也惟聖人能救之是故聖人猶良醫也朱均不肖堯舜醫而瘳之桀紂暴虐湯武又醫而瘳之周末孔子善醫而時不用故著其方以傳於世易書詩春秋是也髙文光武能於醫而未聖故病少愈而气不盡復和安以降病作而無其醫桓靈以鉤吻爲參苓而操懿之徒又加鴆焉由是病入子膏育而天道幾乎窮矣曰然則元气息矣乎曰有元气乃有天地天地有壞元气無息堯舜湯武立其法孔子傳其方方與法不泯也有善醫者舉而行之元气復矣作天說

○雷說上

有夫耕於野震以死或曰畏哉是獲罪於天天戮之矣劉子曰意誣哉何觀天之局也一夫有罪天將自戮之乎天生民而立之牧付之以生殺之權而又自震以討焉惡用是司牧者爲也曰天鑑於民有隱慝焉人罰弗能及也而震以威之微顯�幽神道也曰惡是何言也古帝制刑以爲天下均故執刑如執權因罪之輕重而前知之又不敢專而聽於天曰天�也夫是之謂贊天地之化育今曰天又自以震戮人罪言不知天之所自戮者以何事罪乎謂其積之極人不能勝而戮之耶則天下之爲人子而不孝爲人臣而不忠爲人長而不慈爲人幼而不孫爲人友而不義爲人妻而不順賊義而戕仁縱私而滅公倚勢而行姦乘約而肆淫人言而獸心陰慘而陽和磨牙吮血朘膏刮骨擅威作福殘害正直而逭於司冦之誅者不爲不多矣豈司雷者有所畏乎乃不一有戮而庸夫乎戮焉使彼有以覘天之意而謂天之所怒在彼而所容在此也則恃以不忌是天以震勸逆而濟禍也豈天道哉必不然矣曰然則雷何物也曰雷者天气之欝而激而發也陽气團於陰必迫迫極而迸迸而聲爲雷光爲電猶火之出炮也而物之當之者柔必穿剛必碎非天之主以此物擊人而人之死者適逢之也不然雷所震者大率多於木石豈木石亦有罪而震以威之耶

○雷說下

或曰雷有神焉有諸曰人曰有之曰然則雷神所爲而非气矣曰否雷與神皆气之所爲也气也者無所不能爲也忽而形倏而聲爲雷爲神或有或無不可測知人見其忽而形也而謂之神夫神也者妙萬物而無形形則物矣是故有形而有質者有形而無質者有暫者有久者莫非气所爲也气形而神寓焉形滅而神復於气人物鬼神或常或變其歸一也曰旣爲神也而曰不能戮人罪何耶曰神形而暫者也彼且不能以其形惡能求罪人而戮之

○醫說贈馬復初

或稱醫藥出於上古聖人袖農黃帝皆身爲之其果然乎儒者欵之懼世之以是小聖人也孟子稱堯舜憂民而不暇耕夫耕后稷實親爲之豈以是爲非聖人之所事哉天下之事不止於耕教之者有其官業之者有其人則堯舜之憂不在耕而有大焉者此孟子之意也天地辟而人生蠢蠢焉聖人出而後異於物於是垂衣裳造書契作爲舟車网罟弧矢杵臼之器載在易經不可誣也凡可以前民用者聖人無不爲之而況於醫乎辧陰陽於毫毛決死生於分寸其用心之難又豈直舟車网罟弧矢杵臼而巳哉吾固有以知其作於神農黃帝無疑也聖人之道包天地括萬物一體而毫分焉莫非道也故天之大也分而爲日月爲星爲雲爲雨爲雪爲霜爲露莫非天也而後各形其形焉地之廣也結而爲山融而爲川生而爲艸爲木爲石爲玊爲金銀銅鐵爲五穀莫非地也而後各形其形焉故見其形而不知其出之原非知道者也是故知醫之不足以盡聖而不知其爲聖之事非知聖者也今有酌海於杯曰海也人皆知其不可也而謂之非海出也可乎哉天下之術多矣惟醫以救死扶生爲功效故志之者可以存其不忍人之心而於道爲有益至於節嗜欲調陰陽時寒暑去邪飬�流通血脈其爲道也引而伸之治天下不能外致遠而不泥其斯而巳矣紹興馬復初以醫藥從左丞帖理胋木爾公招輯海冦其爲人也粹而溫其於術也精以造其劑之所投無宿疾也予甚敬之懼其日用而不知也作醫說以贈之

○師子圖說

狻貎天下之猛獸也而人能擾之人亦靈矣哉世有人而爲獸所食者是不能靈其靈者也人不能靈其靈不惟不能以擾獸而反食於獸𨿽爲人不知獸矣吁靈不知獸而欲以制獸則不爲獸所食鮮矣哉

○菜窩說並序

菜窩者宗侄彬之所以名其居室也彬字宗文少好學有識而未用其居在處州府城之東門每求予爲文而恆弗得暇今年予來京師而彬亦以儒士貢爲工部主事因戲作菜窩說且以勉而進之云爾

犂眉公謂東門子贆曰子之居東門也井地十畝旣夷旣壤俯壕爲溝倚城爲墉藩以枳林緯以蘗場是蓋比如束鍼錟若攢鎗蛇蝪不能求其縫罅蚍蜉不能爲之穴隙也何不墾之以種樹乎又何不耕之以藝稷黍乎不然何不大爲之池分比山之泉流以養鱉與魚乎徒何爲乎築陋室於其中墼糞土以爲壁茨以腐茅蟦蠍是宅藉以瓦礫羊蹄豕迹與鼢鼠爲主客平明出門不馬不車不羸不驢以造他人之廬呼朋命徒左蹌右趨談無用之空言彊相名而曰儒坐視殷賑之膄索爲蓬藋之區不亦悲乎吾聞燕秦棗栗穰橙鄧橘李梨薁郁秦杏周漆杮桃柰禊琬容琰質椅桐栝栢堅績有瑟桂椒萸樧吐芳馞馝木瓜榲桲藷藇葛芴叢蔓■﹝車蓼﹞轕彼揫此茁或庸其材或以其實或黃如金或赤如日翹蕭遠條可蜂以蜜克勤厥營苟獲其一富擬封君受天之秩範子所至穿池種魚史傳貨殖盛稱陶朱八口之家五畝之宅墻下栽桑足以衣帛今子不士不農不啇不工綴籍州庠口體不充人皆子嗤子曷不懜東門子賊聽之愀然思之沓然瞿然而作再拜而怍立而言曰公有言吾獲矣而吾亦有知焉請以復於公吾將以藝稷黍乎則古人一夫受田百畝而給今將以五畝爲宅矣則所羨不過二十之一不能以不饑也抑將以種樹乎則近者非四三年不成不知遠者又幾年乎不可以懸吾釜而俟爨也抑且爲池以畜魚乎則我身畸耳貸力於人何日成乎不可以暵吾骯而待汲也今當種菜而鬻焉尙庶幾哉可也夫夫菜也者采也君子之所采也或謂之蔬焉蔬也者疏也食梁肉者之所疏也君子所采而食梁肉者疏之庶幾或者可以裕我矣乎乃往訪於溪南之圃人得膏土沃泉之術搜四鄙之菜類其族而種之買牛牯一牸二鏺其萊蕪芟去奧薉拔其荄杜阜翳籜而灺之穿井於其四隅建桔橰焉瀦水有池泄水有渠或培或滋或叢或奇灌漑攸宜或耘或耔疏稠比稀慈穉舉肥根莖實荑各隨其時羅之離離檻之菲菲未淶旬月而東門氏之童色澤如也貌懌如也窺其園則鬱鬱芊芊入其門則盎然春溫有酒盈尊他日犂眉公過焉東門子贆禦諸門犁眉公咲曰子亦足於斯而巳乎東門子贆再拜謝曰吾願見公而有陳焉久矣請坐於吾廬而爲公言之可乎公曰吾願也東門子贆曰公能悉識吾菜乎公曰未也請之園而言焉曰始吾之不營是園也漠乎其無思也今吾之旣營是園也惟其所以壯吾址而厚吾生則非一日也天地久其道而萬物生聖人久其徳而庶功成士農工啇久其業而百務貞故植韭以爲之君韭者久也所以久吾生也致久必愼其揆故植之以葵葵者揆也揆得其道則視明而聽聰故植之以蔥聰達則得算多故植之以蒜蒜算也算不失家必豊故植之以曹丰則彊矣故植之以姜姜彊也物大彊則過剛剛過則折君子戒焉故植之以芥芥者戒也戒事者思必苦思苦則毒故植之以荼荼毒罹於中而用力勤故植之以芹勤極則病故植之以蒲蒲痡也病之劇也病劇必弱故植之以荏荏柔而弱也弱則微矣故植之以薇微骭瘍也骭微則羸其行故植之以蔞蔞者僂也愈病必以藥故植之以芍藥藥攻病不可失其養故植之以鞠鞠養也得其養而後蘇故植之以蘇蘇則起矣故植之以芑起必愼以保其後故植之以瓠瓠者護也護不違乎道則�舒而福生焉故植之以芷芷者祉也引祉莫大乎育徳故植之以蓄蓄必有濟故植之以薺薺者濟也濟自近而之遠自卑而底髙也故植之以菘菘者髙也髙極必窮故植之以芎藭慮窮者必早計故植之以薊薊者計也吾朝而遊焉觀其菶菶菁菁可以悅吾目而暢吾情夕而遊焉擷其芳而茹其英可以旨吾腹而曼吾齡又何以究吾知而通物理安得不悠然而永懷怡然而自喜哉夫吾廬窩也不足以延長者而長者肯臨焉不可以不志請名之曰菜窩願公爲吾志之犁眉公大悅遂旅其菜酌其酒書其言而去

◆問答語﹝四篇﹞

賣柑者言

樵漁子對

答鄭子享問齒

愁鬼言

○賣柑者言

杭有賣果者善藏柑涉寒暑不潰出之燁然玊質而金色置於市賈十倍人爭鬻之予貿得其一剖之如有煙撲口鼻視其中則幹若敗絮予怪而問之曰若所市於人者將以實籩豆奉祭祀供賓客乎將衒外以惑愚瞽也甚矣哉爲欺也賣者笑曰吾菜是有年矣吾賴是以食吾軀吾售之人取之未甞有言而獨不足子所乎世之爲欺者不寡矣而獨我也乎吾子未之思也今夫佩虎符坐臯比者洸洸乎於城之具也果能授孫吳之略耶蛾大縣拖長紳者昂昂乎廟堂之器也果能建伊臯之業耶盜起而不知禦民困而不知救吏姦而不知禁法斁而不知理坐縻廩粟而不知恥觀其坐髙堂騎大馬醉醇醲而飫肥鮮者孰不巍巍乎可畏赫赫乎可象也又何往而不金玊其外敗絮其中也哉今子是之不察而以察吾柑予默然無以應退而思其言類東方生滑稽之流豈其憤世疾耶者耶而托於柑以諷耶

○樵漁子對

樵漁之爲業賤而且勞有嗜之若將終身者察其私非賴是以生蓋隱者也人有問之曰夫嵩岱之木不朽心而液節者固將應棟梁之需也幽冀乏馬不曳蹄而蹶膝者固將駕瑤象之車也天地之間莫大乎人觀子之容坦坦施施神气盈宇又偉且奇方今聖明在上旁搜俊賢纖芥之善畢舉寸尺之長不捐是故懷徳抱材之士莫不龍躍九淵鳳翥髙云傅巖無版築之老磻溪起垂釣之民藏器待用者維其時矣方當豹變風雲接武龍夔施澤本民以措時宜不此之圖顧守污卑翳薈山澤沒齒何爲赬肩汗體跋履崖谷銛觚覃剌鉆膚如鏃蹈蛇觸虎動貽荼毒淸冷之川大魚不處鰍鱔瑣瑣雜以蝦蜅窮日之力所獲幾許朱門晨啟歌鐘聒天先生之竈冷而無煙銀鞍駿馬照映狐貉先生之袍長不蔽足徒懷荃而佩■﹝艸洍﹞長蕪沒於丘壑甚無謂也隱者笑曰子不見夫炎洲之翡翠乎巢居絕島之中棲息乎陵苕之上飲石底之流泉食葭下之纖鱗蔚羅不能加弓弩不能及也一旦乘風遠逝泛濫乎江湖之間飽魚蝦而飫稻粱洋洋焉不知其所歸虞人罔而撤其毛羽焉向仗守分而居孰得而致之哉故曰貴賤命也窮通時也是以鷃雀不思霄漢之翔麋鹿不羨攀緣之能故能全其身今子之云是欲剡蒿以射犀札植菇蔣於千仞之崖而冀其實也且今之遇於世者何如耶附勢趍權病於深谷之頳肩憂讒畏讟過於蛇虺之螫毒學古入官試用有司責何何弘俸祿何微苟虛名之日著亦奚救於寒饑若夫髙屋大廈百鬼所闞妖服賈禍先哲時鑑是豈野人之所願欲哉采山林以食力釣淸冷以自適日髙而起日入而臥目不接市肆之塵耳不受長官之罵俯石泉以瑩心搴芳蘭以爲藉榮與辱其兩忘世與身而相謝若是者吾庸多矣吾又何所求哉問者退而言於予予惟其言近乎道故志之隱者居桐江不知其名人謂之漁樵子云

○答鄭子享問齒

單閼之歲招搖指於幹維鄭子與客過予速酒登肴踐豆揚卮載爵載呞齦齶輷較有聲砉然上通昆侖天旋霧蒙倏爍晝昏顚倒室廬眾賓愕貽憯不知其由有神羅吞局跳而前曰予神也實司子牙今予之居泐矣龜兆拆矣予無所宅矣吁予厄矣子且何以處我予未及應而鄭子代予爲文浩浩湯湯噴云披風予憊弗能答屯酒盡客去予呼老羅而謂之曰子爲神乎含靈有牙將子是司子擇予居予弗子辭相彼牧夫牛羊是守虎狼搏噬伊誰之咎大木將顚本必先撥窹而築之庶其不■﹝孛攵﹞子實司齒而不我扶不我夙告以俾我瘏鍵腐樞摧閽何爲乎子名爲神而不保乃宅以亢乃身弗攘垢以自訟而語余以云云子去矣子之丑莫大矣夜分就寢老羅左執鞭右引葦索縛一小鬼其狀蝡蝡蜎蜎赤首虺身頭若枳傷曰是所謂蟯蚑者也實蝕子牙請戮之以釋我尢於是斧鑕旣陳且訊以言曰來女蟯蚑人齒女居弗齒曷依齒固女活齒潰女絕曷其弗察列鼎之家熊蟠豹■﹝豸而﹞梅酢姜辛靑蚨味醎桂蠹冰蛆密喞蜂蚳滲液腥涎蒼橘黃橙木瓜作酸鉆堅燐剛砭剝女膚知女所在挑女剔女鉤女摘女蜀椒鶴虱浸漬攻剌索女於室縻潰女質拔其枵殼投之瓦礫植以駞骨女悔曷及今我之牙疏芳漱淸吐辭蘭馨幹胏弗噬臘肉弗嘗白塩赤米虀汁泔淡含咀天和康女以居女實予依予不女虞胡弗臧乃心以作慆淫用■﹝石爲﹞析女家以離予之輔車今當艾爾元殘爾軀劓殄滅爾種爾罪有餘蟯蚑聞言蒲服頓伏脞首觸地仰而噓天唹咿而言曰微生罔知寄命先生匪牙曷居豈其弗思而自絕於居停主人主人戮我以罪我弗敢避𨿽然願得一言而死死旦不朽先生獨不聞夫穆天子乎天子驂赤駵之駟服翠黃之乘造父爲禦西遊瑤池觴王母於帝臺靡靡娭娭窮年歲而忘歸天下睢睢如鳥失棲造父大諫天子弗聽造父乃埋其輸而朽之以示天子天子始窹疾馳而還則半四海之諸侯巳委贄於鵠倉氏之庭矣是謂僨車之轍故其知者以造父爲忠不知者以爲不恭由今觀之是耶非耶今先生之生四十有一年矣心隨物遷志與景赴日復日暮復暮泯泯然與艸梗同腐而不知隙駒之度朝華迎霜以爲冥靈蟪蛄吟秋以爲神龜外彊中漧奄爲枯椔而猶不覺爲我聞孔子大聖四十不惑聲律身度永世作則孟子四十而不動心知言飬气垂名至今今夫先生之心憒憒忳忳飄若浮煙言交於前躁吉罔甄气憑於中蓬勃熛天激物動懷以滑而魂者日不知其幾矣且夫四十無聞君子恥之先生閉門而坐冊不離目筆不離手日著千言而不章於人口畱之身後以覆醬瓿徒何爲乎玄華衒容藻襮以誇丹元冥迷偸以爲安羅公知之而不辰告微生獨不能忍且恚且悼竊願有陳而閉錮堅確牢不可發乃鉆乃嚙堛坼以出不然其得見於先生耶且先生之齒三十有四而未嘗以之嚌大肉截大胾芹藻葑菲柔脆軟羙餂之以舌可使成膏又惡用是三十二齒爲哉吾今遠幕造父近效史魚使先生因齒脫而知邁感齒剛而知戒日幹幹乎彌厥愆乎以踵屬於聖瞖乎則走也有功於先生多矣乃不蒙賞而以爲戮言未旣劉子愓然大窹酹而醮之書其言以自警

○愁鬼言

歲次玄枵律中林鍾北山起雲南溟來風土潤溽暑蒸靉叇而爲虹岑峯先生獨處不懌筋懶肉緩體倦志■﹝谷瓦﹞形神枯庠精气消鑠頹乎岸塌湱爾朱泐口不能言心意迷惑盿盿泯泯若有求而不得龍門子使賈生診之賈生曰異哉乎先生之疾病也若陽非陽若陰非陰沒沒淫淫倏浮忽沈其來無蹤其去無迹吐之不出下之不泄汗之不液鍼不能刺艾不能灼其在舟元之宮爽靈之室乎龍門子怪而伺於其寢是夕也玄云往來月色黯�淒風吹衣陰气肅穆颯颯率率恍若有物入自壁隙閃閃魘魘唏唏��肸肸欻欻若滅而沒如有形質龍門子使保兒招而問之曰女何祥也昊蒼賦形至靈維人遊魂爲変歸鬼伸神女其神耶將徳是憑廟貌血食福善禍淫正直聰明享於克誠胡不召而日至蹈穢褻而爽徳馨其鬼也耶形气殊途幽顯異致女身安屬女神曷宕冥乎漠乎非我族類胡爲來哉吁可畏乎憎於人也於是其物■﹝虫兗﹞■﹝虫兗﹞而前跮跮而卻睢盱舔舕載踸載蹻咿唹嚄唶而致詞曰我愁鬼也生於昧瞶之野而長於欝厄之鄕其出無朋其動無常其去無方饑無以爲食渴無以爲漿風雨颯灑無以爲居廬霜雪淩冽無以爲衣裳恆曀曀以儽儽忳愲愲其如傷或乃噫气成城噓憂爲陣當之者蒙蒙中之者暈暈巫陽見而哀之爲我請於上帝上帝惻然乃詔咎繇審厥愆申命巫陽賜我六窮之符使遊人間帝命若曰惟鬼無依將人是依王公大人積徳爲基運亨福宏女不可窺猗頓陶朱大屋髙垣徐儀守門女不可幹達人大觀知命不憂與女異志女不可投赳赳武夫無所畏懼大膽如瓜見女必怒■﹝疒外閻內﹞■﹝疒外閻內﹞痁痁載柔載纖旖旎沾黏則不女嫌低首下气如膏如膩喑嗚涕泗則不女忌女往自擇無有差迕旣得女所順與之處我乃再拜稽首受命以還聿求同志以爲依歸久矣未能得也間嘗乘子之虛入子之廬歷相羣公下逮僕夫莫不笑語嬉�步履舒舒喜色著於眉宇精神滿於身軀諦所尙之鑿枘知不可以與俱於是逡巡卻立曳足欲逝微風入耳忽聞罄欬委霍呷喢嘆緩憊帶迫而視之得一人焉華發半禿發言遲滯舉趾局促頹乎若將履之墻瘨乎若不食之鵠面蹙燻瓠膚凋槁木憂容不霽痗气可掬伺而知其岑峯先生也於是因彭矯以見先生於宵寐先生果憐而收我捨我於靈府之中食我以丹田之瓊糜飲我以華池之芳泉方期與我出處以終其天年龍門予大驚亟呼左右挺劍擊之其鬼黝然而消乃命賈生發囊傾瓢作大齊以投之岑峯先生汁然汗出妯然而知詰旦魂返魄定歸神聚气筋骨植立不知沈屙之去體也

◆觧﹝五章﹞

拙逸觧

雜解

衛公子壽

夏后氏之郊

君子非有恭敬則不齊

○拙逸觧

建業冷繼先以拙逸自名徵予言作拙逸觧以遺之其詞曰

濩洛先生蓬廬篳門徑不通人庭不容車與人言如不能發口食巳則臥衣敝而不能補帶結而不能觧人皆笑之以爲拙莫之與往來耀華公子過而問焉朱輪五十乘驪駵騏駱困於枳枸之根登丘而呼先生方熟寐矍然而起無能取於其塗窺垝墻而見客公子曰噫悲哉拙乎夫人之生參天與地抱智含仁挺爲物先出類超羣厥維上聖飛龍九五爲民立命大賢以下徳各有倫乃棐乃翼以臣以鄰公侯伯子嶽牧師長下逮百工農啇藝術巫師馬醫莫不有能久用於時吁嗟先生獨何爲乎齒髮其生而土石其歸乎先生不答公子超翼而前揖而言曰楚國有鳥三年不蜚蜚則衝天三年不鳴鳴則驚人僕聞大巧若拙今夫先生夥乃是耶僕也不才五歲誦詩七歲誦書上貫三墳下通百家晨興習禮宵坐隸樂射禦星歷隸首所作方程勾股卜筮農圃孫吳申韓扁鵲兪跗九流六藝靡不究極緫角而成弱冠而升爲公爲卿躋於王庭是故出則駟馬髙車前後塞途入則大屋華堂陳鼎擊鍾銀鞍金絡執鞭以候僕者數百騎通門列肆待僕而食者數百家政令非僕不行法度非僕不立禮樂非僕不作訟獄非僕不決軍旅非僕不治庶民非僕不親賓客非僕不悅賢不肖非僕不能進退君王之心非僕不能一日安於巖廊之上吾願與先生言之先生俯而咍仰而嘆睢盱卻立而謝客曰公子過矣吾聞鉛刀不可以割羊朽籜不可以樹墻王良不彊駑駘以驂服而匠石不責朴樕以棟梁公子過矣萬物並育巧拙參焉巧者爲之拙者隨之天之道也故諺有之巧者拙之奴也是故幹鵲拮據鴻鳲飬雛蒼鷹搏鹿螻蟻食血由此言之豈不信哉是故仲尼多能坐不暖席墨卻云梯走不黔突豈有他哉巧害之也是故神龜焦於先知渾沌死於鑿竅原伯魯不獲承祀而沈竈產龜之難亦不與焉巧之與拙何得而何失哉故大禹治水手胼足胝而虞甸之氓皞皞熙熙文王卽功日不暇食而周野之蒙不知帝力亦獨何哉巧與拙也今予無所知也而天下之慮無役於予心無所能也而天下之務無加於予身起而食偃而臥順天之生而無所矯揉焉予之逸也予之拙也予又何所求哉巳矣公子君子巧之小人拙之君子勞之小人逸之彼巧而勞此拙而逸再拜謝客塞門不出

○雜解

言之中於人也慘於兵故其爲身害也甚於殺人夫言之傷人未至於殺也而志在是焉則人之防之烏得而不嚴書曰惟口出好興戎君子之所以愼其言也畏其興戎也

非所馮而馮焉昧也非所篤而篤焉悔也昧而悔禍其至矣𨿽憂何及哉詩曰肅肅鴇翼集於苞棘傷之而巳矣

君子之所以守其身者禮與樂也禮不及則失其威其敝也侮樂不及則失其惠其敝也殘侮則人陵之殘則人疾之詩曰終南何有有紀有堂君徳也

人各有所能也物各有所庸也非所任而任之事必蹶非所施而施之功必圮是故有天下未嘗無人也有人未嘗無用也用得其當謂之得人用失其當謂之失人詩曰椅桐梓漆爰伐琴瑟古之人所以立而不頓者不失人而巳矣

禁民之爲不善善也非善之善者也化不善使之爲善善也善之善者也非人之所及也天下無不可化之民也政不至於化不可謂之善也中庸曰夫政也者蒲盧也蒲盧也者果嬴是也詩曰螟蛉有子果嬴負之教誨爾子式谷似之諭民之無不可化也

人有不交而求者必其有所謀也有不約而至者必其有所爲也故惟禮可以沮暴惟誠可以破詐易曰有不速之客三人來敬之終吉君子之所以不自失者豫定而不躁也

人之爲觀羙者將奚事乎哉型土以爲器而髹之知不可以利吾用及其敗也秪足以委吾盛而猶有樂爲之者何也詩曰蜉蝣之羽衣裳楚楚鄙之也

虎之在山也隱隱然微振其頰領人與獸莫不駭也縶而檻之𨿽咆莫之畏矣易曰困亨有言不信夫旣困矣𨿽默猶恐其及也而有言焉人誰聽之秪重其疑而巳矣

○衛公子壽

予讀春秋傳衛公子壽與其兄爭死之事及詩載馳河廣之篇而深有感焉夫以衛宣公與姜氏之行而生壽及宋桓許穆夫人豈習其家法然哉而制行迥人如是民之秉彜不可民也抑又何多耶以文王太姒之聖而有管蔡霍叔昔人之所謂胎教者非矣宋有雀生鷇殷祀以亡物生非其類人以爲妖也人之生不以類若是者其又何耶

○夏后氏之郊

祭法曰夏后氏禘黃帝而郊鯀鯀固夏后之父也夏后之天下受於愛非受於鯀也禹不得以天下私其父夫鯀以治水績用弗成而舜殛之羽山天下咸服則鯀天下之罪人也故舜之刑非私刑也天刑也以天刑討天下之罪人天下之至公也禹旣受舜禪而升其罪人以配天是舜之殛鯀非也夫鯀之殛獲罪於天天殛之也非舜殛之也奉天討也而以鯀配天是天之殛鯀亦非也一私其父而逆於舜又逆於天天其弗享夏后氏之郊矣禹聖人也而敢爲是哉祭法之言非也然則禹之於鯀也如之何曰廟以祭之而巳矣

○君子非有恭敬則不齊

祭統曰君子非有大事也非有恭敬也則不齊是非所以語君子也夫君子之所以爲徳者恭敬而巳矣恭敬也者不可湏臾離也故孔子之語仲弓曰出門如見大賓使民如承大祭大雅之述文王曰於緝熙敬止又曰不顯亦臨無射亦保聖人無一息之不恭且敬何待乎齊齊所以篤其恭敬猶恐其有未至而致之聖人不自滿假之心也謂之非有大故不齊猶可也謂之非有恭敬則不齊大不可也信斯言也是不齊之時不恭敬矣豈所以語君子哉其悖也甚矣或曰然則所謂不齊則於物無防也嗜欲無止也如之何曰其疵同也大抵漢儒記禮之言多駁往往流於文而失於理取其長而去其短可也

◆文﹝二篇﹞

送窮文

諭甌栝父老文

○送窮文

餘夢有物兮龍首人身蓬頭鼠目兮其音若呻跳踉晱冶兮若遠而親欻往砉來兮忽笑以顰覺而異之乃具糗芳潔豆觴過老郭而問之曰是何祥也郭子褎然啟櫝拂蓍密沕而筮之遇困之兌其繇曰果於堬宂中有孤舉趾躡胡毀踵及顱其泣嬰如恣睢■﹝月雚﹞■﹝月癸﹞孔隙以窺如垢如脂彳亍追隨求速得遲郭子釋策而笑曰是窮鬼也其爲物也人山山空入澤澤荒人而遭之窮不可當載柭載禳遣之他方可以無殃余曰苟然矣遣之何居郭子曰子苐爲之所我請爲子逐之餘曰唯唯乃垁詞曰嗟爾窮鬼兮無處我廬八牎洞朗廓以虛陟釐兔穎有圖書虀葅糲食菽與蔬守分自足不求余汝不可畱阻步趍左有欝壘右有荼葦索縛汝飼老烏嗟爾窮鬼兮無泊我市九衝四達平若砥髙樓大屋欝雲起冠裳濟濟集俊士謀謨折衝格遐邇汝不可往耗儲偫山川靈神歆穆祀孟塗司刑伐爾死嗟爾窮鬼兮無依我城垣墉睥睨髙不可陵溝湟深浚栫以荊重門擊柝鍾鼓訇斥堠謹肅列旗旌汝不可往構妖獰健兒披甲眼若星長戈勁箭穿爾形嗟爾窮鬼兮無適我野田疇井井治而不苴禾麻豆麥梧梓檟菶菶蔚蓊被窿■﹝黑開﹞歲時禋祀達方社汝不可往原隰赭朱衣赤郭騎駁馬執汝臠肉燔其躶嗟爾窮鬼兮無上天髙明行健覆八埏轉旋日月照函玄溫涼噓吹寒暑煎陶治萬物成歲年汝不可往亂星躔黔羸憑怒施椎鞭破骸碎骨喪爾元嗟爾窮鬼兮無下地愽厚載物生育庶類江河順流山嶽峙融結蓄泄百寶出洪纖蠢頑各奠位汝不可往坤軸臲黃示土伯咸震恚艾殄爾種灰厥骴嗟爾窮鬼兮夥潛於山巖嶅石核立鍵關丘林陵麓產植蕃閡隔風气限夷蠻頷雲腹雨濡旱漧汝不可往鼓神姦涉■﹝蟁﹐單代民﹞泰逢毛虎斑噬膚嚼肉流血殷嗟爾窮鬼兮無入於水大瀛包納川瀆委疏煩泄穢通脈理魚塩蟹鰕奏鮮旨蛟鼉龜黿藏譎詭汝不可往陵谷圮天吳九頭插九尾磨牙吮血糜爛爾巳大泊蕩蕩無涯垠靑冥杳茫不見人瞢瞢漠漠混昏晨瀉之不虛壅之不堙不甘不苦淡以淳汝往居之寂夥鄰乘騎光景入絪縕保全爾軀絕詬嗔汝不窹兮滅爲塵急急如律令

○諭甌栝父老文

告甌栝父老皇朝以武徳一九有服而不殺燠休滋潤罔有荼毒至今八十餘年矣父老目不覩旌旗耳不聆鉦鼓茹蔬飯稻哺孫育子早臥晏眠優優坦坦通無販有蹈山涉水不覩不類誰之賜歟帝徳寬大務在休息與百姓安樂太平故禁网漏而弗修官缺其人偸惰潛生以不能宣徳化達壅滯咎在有司非主上意也今父老子弟不察其故懟暑嗟寒徙怨於天乘間造釁竊弄戈兵睚眥跳跟曼及艸木禽獸率遏厥生所過所止山夷土赤甚亡謂也百姓無辜吁號於天驚動天心天子乃授鉞左丞相曰其從便宜死之生之無倚無頗丞相矜念小民謂不教而誅有辜帝仁詢於庶言知使者父老鄕裏姻戚與父老故無惡爲能奉揚朝廷仁恩以啟迪父老心不逖傷是用發傳俾仗者來諭父老冀父老各體上意約束其子弟變極作福以活乃胤屬俾引勿割惠至渥也今使者至郡且彌月矣布告巳至而父老子弟猶豫未決使者實愚朴不能測人意而甞聞大君子之教曰惠迪從逆吉凶猶影響火生於木厥惟自灼匹夫不可讎況敢觸天子丞相怒乎大命不僣大恩不再怨可釋不可結亂可巳不可長冥行弗返厥途乃窮易曰不遠復無祗悔元吉又曰迷復凶父老念哉語日因不失其親亦可宗也使者𨿽微丞相命也惟父老審圖之無自失厥時以貽悔莫及

太師誠意伯劉文成公集卷之七終

●太師誠意伯劉文成公集卷之八

後學麗水何鏜編校

銘﹝八篇﹞

頌﹝一篇﹞

箴﹝六篇﹞

贊﹝二篇﹞

碑銘﹝二篇﹞

墓志銘﹝九篇﹞

連珠

◆銘﹝八篇﹞

尊聞堂銘

敬齋銘﹝並序﹞

奎上人耘杖銘

朱伯言硯銘

紹興能仁寺鍾銘﹝並序﹞

醒齋銘﹝並序﹞

玉兔泉銘﹝並序﹞

王原實裕齋銘

○尊聞堂銘

皇降恆徳我儀受之情牽物交民鮮克有之卓彼聖哲有開於先弘猷秩昭纘緒維賢凡有所聞恭敬奉持造次必將屋漏勿欺洋洋鬼神虩虩震霆寢斯食斯或敢弗承厥聞伊何闕疑擇善靡聖天只克念不遠人亦有聞罔知所擇楊墨仁義乃徳之賊亦旣擇止罔知所尊郭公善善國喪身奔聞義必爲聞過必徙能尊能行是謂君子戴生有堂扁曰尊聞用宏厥理昭以鑱文

○敬齋銘﹝並序﹞

敬齋者篤列圖彥誠所以名其古室也彥誠以科苐發身其於敬字之義蓋亦講之熟矣則舉其所知而行焉可也又何必多求乎人之言哉乃勉而爲之銘銘曰

莊其外而肅其內瓊琚玉佩無顯無昧惟鬼神是對肆遏蹶弗憒以不越載以永無有悔

○奎上人耘杖銘

奎上人得古藤以爲杖而置鋤焉將以兩其用也名之曰耘杖而劉基爲之銘曰罾可以取魚而不可以縶鴽帶可以系襦而不可以貫珠孰眇其臒而多乃需旣予老是扶又薉�之除俾康勿趄以弗迷厥塗杖乎杖乎歲月逝夫了也予俱

○朱伯言硯銘

硻而容旣澤旣礱俾椎以爲鋒克相予工厥惟爾庸予所弗工維予之悾悾式蠠沒以攻無貽爾懜

○紹興能仁寺鍾銘﹝並序﹞

懶翁禪師旣住大能仁寺之明年新鑄大鐘成括蒼劉基銘之曰

赤堇之金耶溪之銅弗鍔弗鋒而以爲吾鍾摐之鍠鍠靡幽不通以暢八風闔陰辟陽式贊化功於萬億年與皇家相爲無窮

○醒齋銘﹝並序﹞

醒齋者蘧君徳芳所以自名其居室也蘧君少嗜酒數爲酒所困一旦忽思古人之所以喪其身覆其家者大率多於酒遂絕旨酒而以醒齋署其居用以朝夕警省而杜其欲於將萌也括蒼劉基聞而喜其善修惡也故爲之銘使揭於楣且以堅其志銘曰

禹疏儀狄祗承虞帝湯儆酣歌用永厥世維衛武公初筵有詩年踰九十令聞不隳在魯仲尼酒不及亂範模萬古愈久彌粲義和湎淫胤後䢐徵楚國皆醉鄢郢榛荊次公北闕仲孺東市狂談酗罵身戮家毀吾以是知昭昭生於惺惺而憒憒出於冥冥劉曜受執孔融被刑莫不因此以殘其形古稱覆轍後車勿蹈有縱弗防禍生所好人孰無過弗攺維咎知過而攺何過之有維敬與怠狂哲攸分敬醒則存不醒則昏於嗟蘧君以我諄諄止爾醺醺有茁弗蕓視此銘文

○玉兔泉銘﹝並序﹞

自古有以勢軋天下箝人口使和巳者鮮不由細微以及大此姦人之素能也故髙之馬莽之祥瑞惟其言而莫之違然後大詐行而大欲得矣秦檜之事宋髙宗也以嶽將軍之武之忠且排構之殺其身以及其子反以爲功而宋之君臣莫不從其指則亦何求而不得哉玉兔之泉以淸羙爲建業城中第一豈昔顯而今堙者檜實知之耶或有善察土脙工穿井之術者密以語檜而神之以白兔耶則皆不可知也夫檜之罔民設詐豈下於髙莽哉白兔之是非苶關天下之大事是故賢人君子忽之而莫與較於是秋鄙夫謟子遂探其意而誇之以爲佞是蓋不足辯也金華張孟兼憫泉之芳潔爲姦人所污而銘以雪其冤愛物之良心也予亦悲之爲之作後玉兔泉銘銘曰

嗚呼泉乎夫何辜爲檜所污世無吳隱之孰昭其誣嗚呼泉乎尼父大聖猶言其主瘠環與癰疽白兔之傳夫何傷於爾歟檜死爲蛆泉潔自如我作銘詩眾惑斯扶嗚呼泉乎終古弗渝

○王原實裕齋銘

會稽王原實以裕名其齋栝蒼劉基爲之銘曰

寬而舒綽綽乎有餘佩裾與與有容弗據徳人之閭過者式諸

◆頌﹝一篇﹞

梅頌﹝並序﹞

○梅頌﹝並序﹞

吳興章仲文築室花溪之上環植梅焉命之曰梅花之壯予與仲文交敬其好學而知徳也知其有取於物不徒矣乃效屈子頌橘之體而作頌曰

朱方之秀梅實碩兮捨章而貞受命獨兮扶疏蕭森淸以直兮玄冰沍寒不撓其節兮玉之潔兮夷之特兮閉而發兮芳郁烈兮黃中絳跗羙而完兮麗而不淫物莫能於兮冬榮夏實含陰陽兮靑黃累離以和羹兮文質彬彬徳之儀兮君子之象君子之宜兮

◆箴﹝六篇﹞

順齋箴爲夏仲珍作

守口如瓶箴

敬齋箴﹝並序﹞

官箴上

官箴中

官箴下

○順齋箴爲夏仲珍作

三儀茫茫繄理是牣判以兩途維逆與順理之所在漠乎無形曷予求之卽事以明利劍吹毛不柄之持北轅適粵徒勞何爲堯舜理物因利除惡鯀堙洪水彜倫攸斁勢順則彊气順則舒天地順動百度弗渝待時而行處順以守君子作箴敢告左右

○守口如瓶箴

吳君以時守口如瓶以自警徵予言爲作箴曰

維人有口瓶亦有口瓶口弗守喪厥受人口弗守速厥咎口乎口乎其禍福之門而一身之樞紐乎人有瓶也尙克固之胡然有口而不知度之維言如泉維口如堤有出弗稽爲河爲溪激石揚泥追不可回故曰好言自口莠言自口又曰君子無易由言耳屬於垣守口如瓶永矢勿諼

○敬齋箴﹝並序﹞

蒙古氏宗道之先出自山西而以儒世其家故名其燕居之室曰敬齋載世徳也先正有言曰經禮三百曲禮三千一言以蔽之曰毋不敬敬也者其萬事之根本與故聖人之語君子惟曰修巳以敬故禹湯以克敬而王桀紂以不敬而亡自天子至於庶人豈有異哉故曰穆穆文王於緝熙敬止又曰昊天曰明及爾出王昊天曰且及爾遊衍敬也者不可湏臾離也宗道勉乎哉克念作聖敬而巳矣作敬齋箴其詞曰

心敬則存而不敬則昏事敬則立而不敬則跲克臧自我否臧自我如之何以可維謐維專式莊弗儇臧之淵淵出之虔虔俾中不偏有握勿捐旣悠旣堅無不顯或愆無息弗幹熟之者聖守之者賢故曰敬勝則吉怠勝則臧敬而無失聰明睿智皆由此出事神治民捨是無術是用作箴以謹燕暱

○官箴上

維天生民■﹝亻蠡﹞■﹝亻蠡﹞蚩蚩有欲罔制乃豹乃螭爰立之君載作之師式飬式教毋汨秉彜嗟爾司牧代君撫綏君祿我食君令我施邦本弗固庶事咸墮受寄匪輶敢不肅祗治民奚先字之以慈有頑弗迪警之以咸振惰獎勤拯艱息疲疾病顚連我扶我持禁暴戢姦損贏益虧如農植苗蚤夜孜孜澇疏旱漑無容稗秕如良執輿順以導之無俾旋濘彊策以馳慈匪予愛帝命溥時威匪予憎國有恆規弱不可陵愚不可欺剛不可畏媚不可隨無取我便寘人於危無避我謗見義不爲天鑑孔昭民各有思惠之斯懷推之乃離譽不可驕器惡滿欹謗不可怒退省吾私人有恆言視民如兒無反厥好以暴予知是用作箴敢告執羈

○官箴中

在昔隆古分封國都付之以民俾飬勿瘏上下恊心各保乃區別庶考績昭哉範模秦廢聖制代徳以䢐刀筆之權始歸吏胥弄法舞文聾癡瞽愚流波至今一任簿書行立公庭如鴈如鳬我欲是求我利是趨摩揣官情以逞覬覦官惟好貨我甘以苴官惟好名我逢以諛官惟畏嫌我疑以污官惟好惰我淫以娛官惟好猜惑以多途官惟好威道以掊摣語默有爲俯仰有湏覘容察辭助忿乘愉法度盈口姦邪滿軀蠱智迷昧欺庸陷迂俾好作惡以紫爲朱未獲官心嫗嫗儒儒亦旣獲止如登天衢傲兀民士憑陵裏閭惡積禍來官與之俱人有恆言遇吏如奴堅防固堤猶恐或窬矧曰聽之百姓何辜是用作箴敢告僕夫

○官箴下

無謂余明人莫能昧離婁善察不識其背無謂予能人莫敢欺校人烹魚子產弗知立事惟公燭詐惟誠小節勿固小慧勿行無矜我廉守所當爲無沽我名以生眾疑何以簡訟決之使通何以弭貪愼檢乃躬去讒斥倿遠吏近民待人以寬律巳以勤無咎人弗信忱至斯孚無患人不聞惟徳不孤徳以進善威以挫姦徳不可偏威不可煩無謂彼富我必極之無謂彼貧我必直之持心如衡以理爲平無爲避嫌以縱無情人有恆言爲臣不易是用作箴敢告有位

◆贊﹝二篇﹞

靈峯寺植木贊

畫龍贊

○靈峯寺植木贊

靈峯寺有松杏與朴並植焉劉子見而感之爲作贊曰

杏葉蔥芋有子可以實籩松枝扶疏有苓可以引年朴狀如樗眾蠹所穿擁腫液瞞不可以鑴胡並植於庭混厥醜妍明堂求材般趨爾先松戕杏割朴獨宛然嗚呼朴乎孰女之憐維女之全抑棄於人乃獲乎天耶

○畫龍贊

觩其角蒼其鱗蚴蚪其身胡爲乎而神至陽之精健與天倫形而求之惡識其眞於嗟龍兮

◆碑銘﹝二篇﹞

北嶺將軍廟碑

嘉興重修陸宣公書院碑銘

○北嶺將軍廟碑

諸曁東北百里爲蕭山縣其山曰北幹之山浙水帶其陰湘湖匯其陽東望會稽至於大海日之所出其上爲星紀婺女之辰故其神爲甚靈能祛疫癘作雲雨人有所祈必應故立廟於其山尊其神曰北嶺將軍歲時祠焉宋徽宗時方臘反睦州自睦入杭具舟將渡江吏民大怖相率禱於神比冦至卽有風逆其舟且見甲士列岸上甚眾乃止不敢渡冦平知越州劉韐上其事於朝賜額曰武佑廟後封顯應侯再封靈順顯應侯有元至正十二年妖賊入江浙行省烽火通於蕭山百姓驚竄市井皆空主簿趙君某至縣甫八日卽自往西興募民備禦而江上守兵甚寡弱無賴子競起爲刼且應賊眾洶懼君請廟卜於神神許之吉眾心稍安君乃分遣人捕無賴子爲刼者悉誅之有自賊中來言賊欲遣兵攻浙東見江岸列甲卒旗幟如睦冦欲渡時以故畏憚無東心及賊退邑人皆徳趙君趙君曰吁玆惟神之功予何庸焉明年夏大旱君往禱又輒得雨眾益信神之靈而大敬趙君之能以誠感神也廟在山之岡歲久朽壞惟神所居室獨存君每至廟謁念無以報神貺乃以其俸錢作新廟邑人亦大喜爭致助焉十有五年春廟成爲堂三間三門兩廊像設器用無所不備惟所獨存堂仍其舊繚以垣墉甃以瓦石植以嘉木丹堊輝映吏民趍走承祀益肅以虔時三月壬寅予自杭還越過蕭山而廟適成故趙君請予記按祭法有能禦大災捍大患則祀之今神能降雨澤蘇枯槁又能陰力卻賊以能保全其民物所謂禦災捍患孰有大於是哉廟而祀之誰曰不宜趙君能愛其民故能以敬事神而獲其佑可尙也矣予故喜而爲序其事復爲之歌俾祀神焉其詞曰靑山兮幽幽綠蘿含煙兮樹木稠望夫君兮悵悠悠巖阿寂寥兮使我心愁雷爲車兮云爲馬輕霞動兮江色赭神之來兮風振野吹竹兮彈絲女巫舞兮紛陸離奠芳醴兮薦潔粢畱靈修兮牢純禧驅魃■﹝或上虫下﹞兮逐狼虎弭纛沴兮時暘雨禾麻成兮息桴鼓物旣備兮禮無愆和熙洽兮洞淵玄爲城爲堡兮式恆且堅保佑我民兮樂以永年

○嘉興重修陸宣公書院碑銘

士有以一身任杜稷之安危一言回天下之趍向蓋其智足以識事機其誠足以動人心故能出入危邦扶持庸君寵之而不阿違之而弗懲知有國而不知有其身若是眞可謂大臣哉孔子稱大臣以道事君不可則止其或先蒙君之知而期盡心以報效知禍而不避知難而不止若唐陸宣公者其去就惟殊而其揆一也孔子曰篤信好朵守死善道宣公以之吾常怪唐徳宗以猜防小智行多欲之私信讒邪如心膂視貨賄爲性命臨患難則姑息一施處安佚則嫌疑百出以致藩臣叛命士卒離心播遷困厄而卒不亡及觀唐史稱其出居艱阻之時謀猷參決一出於公又稱奉天所下詔書𨿽武夫悍卒夥不流涕多公所爲然後知其得人以扶持也昔者隨有季梁不滅於楚衛成公有寗武子不死於晉無競維人不然殆哉況公之言徳宗不盡用也而僅用其一二猶足以轉危爲安易敗爲功使其能舉國以聽公周宣漢光不難繼矣惜乎其中信用羣小而棄公也公歿而奏議行於天下今天下之言時務論政事者莫不宗之然則公之志𨿽蹔屈於一時而終伸於萬世公之言𨿽不能以窹時君而足以淑後人則亦可以無憾矣夫公浙西之嘉興人嘉興邵學舊有公祠其詳見於呂公祖謙之記而郡城之東鴛鴦湖上又有宣公書院其地有橋曰宣公橋故老相傳宣公實生於此故於此立祠以祀公至宋景定癸亥始以祠堂爲書院丙子之歲書院延燎於兵而公像故存眾白郡迎置於太初堂因以堂爲書院大徳九年濟南趙魯爲山長病其簡陋始攺作之其詳見於牟公獻之記自是城東故址遂廢爲墟泰定中有僧賄學官請佃而建庵焉後至元二年庵災地復於書院是歲六月其僧復賄有司剏庵如故山長𨿽爭之弗能得也至正十四年宣徽院判海岱劉公貞受命爲嘉興路總管至則首治學校之闕顧書院陋且朽欲新之而址隘弗稱乃用推官方君道壑言命所司督其僧撤庵歸地復建書院其中爲先聖廟兩廡儀門東西禮亭靈星之門具其西爲宣公祠祠西爲室東鄕以祀郡之先浿其外爲三門廟東爲講堂其前軒仍舊扁曰仁義之堂以藏宣公奏議謂其言無非仁義也西齋以延師教弟子又增買蕩地若干畝以益癛膳庖廚倉混各得其所將成而公攺除海道萬戶於是以屬之方君方君力贊成之經始於至正十四年四月竣事於十五年二月董其役者嘉興縣丞善慶路吏施淵顧選及前山長王批任奔走者直學張惟仁學吏沈雋也旣成使請記於劉基惟孔子明王道以教萬世宣公學孔子者也故其術業一本王道昔人以宣公祠爲書院有以也夫劉公用方君言撤浮屠以復書院可謂能排異端植正道者有功於世教矣於是乎序而銘之曰孔子大聖不遇於時旣沒之後爲萬世師宣公大賢忠而見疑降及異代人以爲規有徳無位用無所施用而弗信惟禍之隨詭遇有獲君子弗爲身黜道光𨿽止不隳郡守孔良百廢咸支爰崇其宮又嚴乃祠俾民觀者式是令儀勿替後人尙永無虧

◆墓志銘﹝九篇﹞

劉顯仁墓志銘

海寧應和卿墓志銘

紫虛觀道士吳梅澗墓志銘

吳孟思墓志銘

王子明墓志銘

處州路教授吳府君夫人梁氏墓志銘

陳處士墓志銘

陳司戶墓志銘

處州分元帥府同知副都元帥石末公徳政碑頌

○劉顯仁墓志銘

至正八年予初寓臨安交友未盡識也求士於天臺陶中立得四明劉顯仁焉與之交侃侃如也時杭學教導職廢不擇有學行輒仲有權力者或以賄營爲之旣弗稱皆惶懼自退郡因令教官選文學之士不奔競者具禮往致聘顯仁與焉顯仁曰吾心實不樂爲此今郡守以禮招予予當爲斯文一出然不能久也居數月竟以父病辭去明年乃以詩經領鄕貢弗偶於春官歸侍父館海寧州賈希賢之義塾明年七月得暍疾疾二十日卒且卒無他言惟以父老弗克飬爲恨顯仁名子靑家世居四明之黃甘裏曾祖諱三聘祖諱圖南仕宋爲祕書校勘官父名景元讀書作文爲鄕先生母舒氏娶史氏爲子先顯仁五年卒顯仁旣卒乃以鄕貢進士除書院山長顯仁生於某年某月某日卒於某年某月某日有詩文若干篇顯仁家甚貧而性耿介寡所與交其平生之最相知者陶凱中立賈執中希賢及基是爲銘銘曰

行成而不詭學成而不及仕猶有老父而無弱子嗚呼其死自古有此命也匪咎

○海寧應和卿墓志銘

四明劉熕仁病篤遺言於其叔父王儀以其友人應和卿之墓俾求銘於劉基曰先生知予心��言且無妄許可於人其爲言必當垂於後應君長者生與�交沒予不得志必屬之先生先生當不我遺以不朽我友�其無憾矣夫明日顯仁卒景儀來致其言嗚呼以顯仁之才之徳予方期其用於世以澤夫人乃弗克遂以死痛何如哉尙忍銘其友之墓𨿽然不可辭也遂涕泣而銘之謹按君姓應氏聞禮其名而和卿其字也應與邗晉同本於周武王之穆後因國爲氏有二璉者以文章名於漢魏君之所自出也今杭之屬州曰海寧鄕曰長平裏曰黃崗君之所居也曾祖某祖某父某君之世也鄔氏君之母也沈氏君之妻也曰元亨文彬元善君之子也妙靖適郭某君之女也曰擇曰某某君之孫也幼失母氏育於祖母周以成人君之命於天也勤於田儉於家孝於親睦於鄰不角勢以陵人君之修於身也故宋咸淳甲戌二月二十有二日君生之辰也有元至正辛卯五月四日君卒之日也四百六十有五甲子君之壽也海寧州長平裏之艸營岡君之墓也至正辛卯某月某日葬之日也銘之者栝蒼劉基也銘曰

彼誇之頤聲騰毀隨此逐之足視忽趾觸弗逐弗誇孰或予加不夭王夫復何嗟

○紫虛觀道士吳梅澗墓志銘

栝有髙士吳先生諱自福字梅澗舊爲吳興人其先評事公感因仕家於栝其子孫遂爲栝人五世祖安國故宋釋褐第二人歷官至太常少卿使金國不屈節髙祖挺承節郎安撫使司將領復使金國曾祖嗣英迪功郎祖有光父艮之皆不仕禦史生而敏慧好淸淨不從羣兒嬉父母甚器異之謂其有仙風道骨稍長遂命入紫虛觀從葉邦彥先生爲道士讀道徳黃庭咸通其大旨及長徳行愈著自達官貴人以至於市裏細民無不敬愛天師正一眞人聞其名授號崇徳淸修凝妙法師玄教宗師亦畀號教門髙士金闌紫衣主領觀事先是觀毀於兵繼作極艸率及先生領事乃重修三淸殿建藏室新作山門旣成復建通明寶閣以祗奉昊天上帝其下爲演法堂於是觀宇粲新山水爲之增气先生之力也先生性孝友能愛人觀去其居半捨二親在時必日親覲省奉甘旨不匱親沒喪葬皆如禮與其兄相遊處每眷眷不忍捨二弟早死則撫育其孤周卹其空之無少間其兄之二子能讀書則蚤夜勉之曰吾家世簪纓更值時變門戶寢衰吾巳委身方外不復能力學以續先緒其責實在女女惟勿懈尙克遂吾願旣而世昌中乙亥鄕貢世徳中丁亥乙榜如先生志焉先生又自名其室曰知止客至輒邀坐具酒食不極歡不巳同門陳樵隱老病先生躬爲奉湯藥侍寢興數歲猶一日及卒爲治喪葬而盡其情凡其它所爲大槪煩此故領袖教門垂五十年大小咸敬服無間言至正十五年冬十月丙申卒年七十有五弟子王君采先生生二年卒於是君采之弟子梁惟適及惟適之弟子王有大相與奉柩葬於觀之南岡是歲十有一月丁亥日也基年未弱冠時讀書栝城中聞紫虛山水之嘉因從數朋友往遊之先生先生卽束帶出與偕遊過一所必指曰此某所此舊爲某所今爲某作於某人實某時無不誠且悉遊畢登肴速觴主僕皆酣飫乃送至溪滸無毫忽怠慢意基後每與客往先生輒相待如初蓋是時鄕裏之稱仁徳長者莫不曰吳先生焉丙子之歲基宦遊他方不獲復見先生今年春歸栝而先生巳矣不亦傷哉於是葬巳七月而惟適持世昌狀來請銘基旣蒙先生知弗敢辭乃爲之銘銘曰

惟吳之先自周出弟兄來東開邑國支分蔓延綿厥瓞長沙保民有功績河南治平爲苐一前有季英後處默安棲蒿菜食冰蘗聲華章章在文籍賢良伐生莫具述豫章眞人純孝徳以扇渡水神輔翼公然飛升當白日於休先生發往迹保合至眞去污濁收藏精神歸閴寂金蛇守門遘皇極二六益一靈降質龍離於羊牝馬逸大衍之半返沖漠好溪南陵髙以蔚少微四星光景接其上有松下有栢中有佳城錮以石地久天長保玄宅

○吳孟思墓志銘

至正十五年春三月濮陽吳孟思迕其冬十有一月翰林待制致仕申屠公以子昭來泣拜於劉基巳公乃代之言曰昭之先人以文學出入縉紳間縉紳之士揚名當世者無不與交遊先生所知也今死而家無貲不能求名於大官請以屬先生基居杭時甞與盂思遊而善故不能讓而志之曰君諱叡字孟思先世家濮陽譜亡莫詳其系六世祖忠仕宋爲殿前司統制官靖康之難從髙宗南渡江始居杭州髙祖允昌宋左武大夫忠州防禦使曾祖佐承信郎禦前東庫使祖淸成忠郎殿前都指揮使父埴以亰官子弟恩授迪功郎王元十三年宋亡幼主歸命凡趙氏及其臣僚之子侄咸北覲京師迪功與焉畱十餘年復歸於杭配王氏生子三人孟思其長也孟思少好學工翰墨尢精篆隸凡歷代古文款識制度無不考究得其要妙下筆初若不經意而動合榘度識者謂吳子行先生趙文敏公不能過也故四方來求書者日眾出輒爲好事者邀止止或彌年月去則隨所至肩足摩躡孟思悉應接不倦孟思事父母甚孝母王氏先卒越二十有六年而父卒年八十有九家無恆產而喪葬咸得盡禮二弟皆仰給孟思孟思又好賓客樂周急故金帛日至而籯常無儲是歲以疾卒於昆山州之寓捨年五十有八歸葬於湖州武康縣之封禺山從先域也配徐氏先二十有四年卒至是而合葬焉子一人卽昭也孟思爲人外不與物忤而內甚剛介所交多達官而略無求薦進意自號曰雲濤散人所著述有雲濤萃槁說文續釋集古印譜傳於世銘曰

孰成其名而不侈其齡維蒙弗冥以鑠厥貞有悠曷徵昭以斯銘

○王子明墓志銘

君諱坦字子明姓王氏其先佰稽人由會稽徙栝之麗水曰玉溪居焉故遂爲栝人曾祖森祖祀父傑皆隱不仕守分務本以致蕃裕君貌峻整而心坦夷善居寶州閭族人無不敬信能與人交時賢大夫如胡公汲仲趙公子昂李公仲賓皆相好讀書務知大義常曰士生不獲罪於親戚鄕黨使得自娛於一丘一壑足矣寵榮權利非吾願也至正十五年九月日以疾卒年五十有九且卒命其子曰我家世儒者我死女當以時歙葬我母越禮母用釋道士以違聖人教旦誣辱我配劉氏先四年卒年五十有七以某年某月日合葬於戴村先塋之側子二人長曰珖其次曰瑾瑾早死君卒之明年君之從弟塤以珖來泣拜於劉基請銘其墓且曰吾兄有才學宜用世澤物乃閟不顯斯爲可憾基曰不然洪範稱人之福有五民鮮能兼也今君年六十不滿一不爲夭有田宅以足衣食不爲貧守巳而不惡於人不爲無徳世治而生世亂而死生不見戈兵而死�正�不爲不幸夫何憾乃爲之銘曰

生不勞其形而以善名死不離於否克全弗毀誰如其祉以覃孫予

○處州路教授吳府君夫人梁氏墓志銘

夫人姓梁氏處州麗水縣人也五世祖汝嘉宋建炎初知常州武進縣髙宗南渡至常官吏皆散走公獨不去由是見知升通判州事累遷戶部侍郎言金人難與和親及東京畱守孟庾不可任用忤用事臣意進權戶部尙書而諷言者彈之未幾金果背約孟庾以東京降如其言終寶文閣學士右通議大夫致仕追贈少師爵縉雲郡公曾祖溱宋朝奉郎通判平江府事祖梓父榮國好學有文值世變不仕母蔣氏宋文林郎常徳府龍陽縣丞昕之文也夫人年二十八嫁爲今將仕郎處州路教授吳君虎孫妻吳君先卒卒後二十年是爲至正九年而夫人以其年九月壬戌卒年八十十月己酉祔葬於教授君之墓墓在靑田縣鳴鶴鄕之擇山子男二人長士弘次士毅士毅早卒女二人長亦早卒次適葉詵孫男三人支生本生棣生女二人夫人能讀書每暇日必召子孫立堂下講經史大義亶亶不倦故其子若孫皆讀書爲儒者銘曰

維梁之先因國爲姓叔魚師孔侯封千乘統守九江竦著七序政旣可稱言亦有緒伯鸞淸節文貞純孝賢良代生可則可效侃侃夫人少師之孫載其靜壹以配儒門儒門有秩淑人是宜兢兢婦道媞媞母儀孝慈旣修壽考以寧詩書之訓子孫是承擇山之原其土孔阜旣妥厥靈必大乃後

○陳處士墓志銘

處士姓陳氏名莘字希尹世爲處州麗水縣之來儀鄕人曾祖某祖某父某皆守分樂善以繼承其家業故世以徳稱於州裏至處士而家益裕行益謹推余濟急𨿽數不吝邑舊有通濟堰漑四鄕民田幾二千頃遇旱勞壅泄必先出巳資倡事皇慶癸丑水壞堤數十丈鄕人大戚處士竭力冒寒暑董役三年乃完蓋未嘗矜其勞焉至順庚午某月某日卒年六十有一其卒之月日又其生之月日也娶葉氏後十有五年卒年七十有一至正癸巳四月丙辰合葬於其鄕吳院之原子男四人女一人孫男九人曾孫男十人可謂昌盛蕃衍有後也巳銘曰

旣贏旣寧胡爲乎公卿位不酬其履多而孫子克緝乃祉垂於萬祀

○陳司戶墓志銘

故宋平江府司戶參軍陳公以有元至元三十一年二月癸亥卒葬於麗水縣和樂鄕太平裏曰浯溪大�之山至正十山年郡人季仁壽始摭其世系行事以爲狀而靑田劉基爲之志及銘其志曰陳氏上世居光州固始縣唐兵部侍郎勛始遷福唐其子孫再世仕閩遂畱爲閩人至宋有諱敍者幼以孝聞人稱之曰孝童及長有學行累徵不起敍生嶽州教授報報生湖南運使禾累贈金紫光祿大夫位特進公髙祖也是始居龍泉爲處州人是生右儒林郎長沙縣丞輝長沙生左承節郎江東緫領所幹辧公事堉堉生鐩官左宣教郎兩浙西路安撫使司主管書寫機宜文字公父也公諱浩一諱汶字飬浩少孤母夫人葉氏課課之讀書比長通易春秋百家子史知天文曆數之學寶佑丙辰以祖澤補將仕郎趙葬馬光祖交薦授錢塘尉不就景定辛酉呂文徳制置荊湖辟權鄂州司理咸淳辛未陳仲微薦除紹興文學宮俱不就後四年甲戌銓授迪功郎平江府司戶參軍時潛說友安撫浙西彊起之未幾以印氏殺人事忤賈丞相遂觧歸鄕裏卒年五十有一夫人潘氏葉夫人後司戶十六年卒而夫人奉飬克盡孝道子男四人長椿從仕郎汀州路緫管府知事次梓卿次相卿出爲叔父後次松卿早世女二人長適將仕郎廣東道肅政廉訪司照磨潘弼孫男二人煚杭州路豊衍倉大使燫處州路醫學錄曾孫男四人女三人其銘曰

昔周大姬女胡公祀虞侯封於陳宛丘是都其後子孫爲齊楚大夫因國立氏實蕃實膚閱秦漢魏晉宋齊以祖勛庸徳言代有不虛霸先開梁王於南隅涉隋唐宋支分蔓敷有自光徙閩來宅括區踵屬班聯爲卿爲儒歷世滿五是維司戶未及成人而失所怙服膺母訓不憚勤苦愽貫經史蜚聲庠序而弗競弗求篤信好古薦辟數不就不違母所參軍小試匪溺簪組不寀法以附勢權臣是忤拂衣長辭歸臥鄕土遂自龍泉移家城府韜光履素和樂詡詡鄰有赤子貧弗能舉我呼俾鞠之卒續厥緒裏有墓廬爲彊暴奪取我資俾直之爰復乃宇姻巨室乏嗣請後勿與曰鬼不歆異姓敢餒而祖父惟歿先厥母痛摧肝腑幸有子有孫克承克敍俾母壽以康如子與處浯溪之旁其原膴膴其兆孔安其澤孔溥立石鐫銘百世猶覩

○處州分元帥府同知副都元帥石末公徳政碑頌

至正十六年季春月九日予自杭歸至處處父老率其子弟遮道言分元帥府同知副都元帥石末公政徳曰往微公吾聚巳爲墟今微公吾屬巳爲菹生我者天而活我者公君其知乎予曰然如父老言夏五月豪酋旣來納款父老又率其子弟造於庭言曰石末公邦家之幹城庶民之父母也父母鞠子罔不殫厥誠厥子𨿽冥亦鮮不念覆育恩亶由中惟公有大造於我州肆我民誕軫卹於心曰曷以報公願繪公像於祠且勒石紀公功用示於州人子子孫孫俾勿忘請爲之文予謝弗能父老進曰君以丞相命布宣天子徳威旣恊於遠人旌庸錄勛當不憚爲石末公惠安我民不伐不矜君實知之鑑於庶言式克有徵遠丞相心以勸後人時惟至公予弗敢辭乃敍其實而繼以文謹按公姓石末氏名某舊爲契丹人其先禦史大夫以黑軍助太祖皇帝開國滅金爲大勛臣有傳在史官四世祖昭毅大將軍事世祖皇帝受命南伐克襄樊有功定爵三品爲沿海萬戶佩虎符鎭處婺由是居江南好讀書工文章元統中襲爵鎭守處州大得軍民心居數歲以爵讓於弟而退處天臺山中至正十二年福建妖賊入處之龍泉處婺大震憲司趣起公領徵討事公至龍泉募鄕兵擊賊走之未幾賊復入慶元公進屯查田使人購其徒爲應賊遂撓敗公乘勝掩擊俘斬千計遂復慶元進攻建寧之松溪政和皆克之處州平公乃還歸天臺十四年海賊復叛行省憲司又以副元帥起公分府臺州公辭不得巳乃命鄕民作保伍團結扼要害使賊不敢輒登岸仍聚糧訓兵以圖進討其夏六月朝廷用舊議立巡海道官所以防賊賊乃復請降帥其屬往衛漕運至京師而妖人黃艸堂復扇動黃巖民以報讎爲名聚眾構亂公以計收其渠酋六人斬之餘黨皆散爲民臺州平行省又檄公分府處州時處之屬縣皆有賊松陽遂昌在上遊去郡最近冬十月公帥師進討至寶定而黃壇賊大出焚民居火照山谷公分兵守寶定自將麾下還城而賊巳薄河津欲渡先是沿海軍悉發往江東城中晉者不滿數百人又太半老弱公夜部分居民下壯出拒戰斬不用命者三人眾乃齊奮賊止不敢渡時沿海軍有自江東逃歸者六十餘人公召謂曰女輩能破賊吾當原女罪皆拜曰諾卽遣渡水擊賊賊敗走明日退去處州舊有城後壞不修遺趾蕪沒無捍蔽故百姓尢恟懼會縉雲人又叛從賊焚婺之永康及臺之仙居於是處州四面戒嚴乃議浚湟築城而官倉庫盡空晝夜經畫勸勉啇賈大家和集其小民俾效力輸貲咸從無違審勢相方啇工度材公悉親之官吏左右無容私焉由是𨿽勞而無怨者義兵部長吳成帥眾討縉雲賊中途不進乃大掠民財之歸謀亂城中公測知其意卽召與計事縛斬之並捕其黨則皆授兵給號將作矣民大驚以爲神十有二月公所募義士合擊松陽賊大破之殺其酋餘眾乞降松陽遂昌悉平今予以行省檄與公同議招輯事比至而公處置巳各得其當因悉遵公行於是七縣豪酋相繼納款公之力也人謂公生太平時與縉紳爲文墨交遊彬彬然儒者也及其臨遇事變則智勇奮發連不失機撫循士民則仁慈豈弟惠無不及可謂有用之奇才矣觀其鎭一州未及期月而功效若是使得制方面專且久盜賊何足平哉予旣敬公徳又重父老請於是述輿情而頌之羙旣往以期將來也頌曰

維木在山愈久彌長維徳在人愈遠彌光公載世勛來鎭有方佩符桓桓出師洸洸謀先鬼神雷行電翔鏠旗所指百怪走藏旣剪我棘爰固我疆風雨我廬公樹之墻雪霜我膚公被之裳晨昏起居婦拜兒蹡有聚弗暌公賜溥將民愚而靈羣祝孔祥祝公於天錫公壽昌如川源源如嶽嶈嶈於千億年悠哉勿忘

◆連珠

擬連珠六十八首

○擬連珠六十八首

蓋聞空谷來風谷不與風期而風自至深山囿木山不與木約而木自生是故福不可徼徳盛則集功不可幸人歸則成蓋聞志大業者必擇所仕抱大器者必擇所投是以梁江湖不取螬殘之木鉤鯨鯢不適雨盈之溝

蓋聞急雨之漲可以決山及其息也得坻則止怒馬之奔可以超壑及其憊也歷坎而瘏是以長平之威報任巨鹿會稽之勝終於姑蘇

蓋聞身無恆守勢窮則屈心無定主情急則親是以失時之言每多謙巳墮井之呼不暇擇人

蓋聞石不亂玉惟瑊玏爲能亂玉梟不混鳳惟鷫鷞爲能混鳳故妖聲冶色君子遠之必嚴僞行辯言聖人懲之必痛

蓋聞鑑能照物翳之以塵則不可照水能澣物淆之以泥則不可澣故身明明斯可以使人明明政緩緩不可以責人緩緩

蓋聞神龍未云沕淵淪而無悶凡得魚水罜罔罟而莫知是故聖哲識時以遠悔吝愚蒙競利以冒傾危

蓋聞物無全材適用爲可材無棄用擇可惟長故一目之人可使視凖五毒之石可使潰瘍是以欀苴治師智勇貪愚咸宜其任公輸構廈棟梁枅梲各得其良

蓋聞神龍可豢而不能使之去水飛黃可駕而不能使之捕貍是故舍人之能而彊之以其所不能則叛奪人之好而遺之以其不好則離

蓋聞民情本質文過則僞人道本直慮佚則傾是故聖人制禮因自然之序哲士用智利不息之貞

蓋聞觀形於聲未必見形求實於名未必得實是故飄風不可以調宮啇巧婦不可以爲家室

蓋聞物有甘苦嘗之者識道有夷險履之者知是以宴安日久詰戎兵而聽者忽忽老成人喪語典刑而聞者嗤嗤

蓋聞物無專羙用之者貴人有異欲諧之者從故冠纓不可以服鹿而鞿鞚不可以馭龍是以合抱之松無庸於竫人之國若甕之繭見棄於躶體之邦

蓋聞千斤之象不惴虎而惴鼠三寸之蠍不蠹棘而蠹松是以制必取其所畏防必究其所容故能不震而威於斧鉞不勞而固於垣墉

蓋聞國不自富民足則富君不自彊士多則彊故媢嫉之人庸則士隱而君獨掊克之吏進則民夷而國傷

蓋聞春原之艸拔盡復生夏廚之蠅驅去還集故時未至不可以彊爭勢方來不可以力戢是以善撲火者不迎其煙善防水者不當其急

蓋聞萬物並育不齊其用而各有用五气疊運不同其功而皆成功故良珠夜光不假焰於明燭秋華發彩不爭榮於春風

蓋聞魚無定止淵深則歸鳥無定棲林茂則赴故以道飬賢則四方之民聽聲而來以徳飬民則四方之賢望風而慕

蓋聞剔大蠹者木必鑿去大姦者國必傷是故剖腹澣腸不如無病決蹯觧腕不若豫防

蓋聞日月勞其軀而寒暑成君相勞其心而天地位是故宵衣旰食大舜所以致其憂手胼足胝神禹所以忘其貴

蓋聞仁暴殊途非暴無以爲仁之啟怨恩異路非怨無以爲恩之資是以赤日流金嘉樹之陰穆若玄冰裂石春陽之徳煦如

蓋聞制萬變者在乎專察萬微者在乎定故眾輻寄身於一轂而眾物納形於一鏡是以人心無貳而鬼神不違王言如綸而兆民悉聽

蓋聞勢有所梏則小柔可以服大力形有所格則大猛不能破小堅是故食人之虎不能吞一蝟牽羊之綆可以禦九犍蓋聞太陽未升爝火與流螢並照繁霜來降蕣花與小艸同妍是以蛟蜃之市不可以稱有國稊稗之秋不可以言有年蓋聞冬華之木春不必實早慧之子年不必壽故良工鑄金忌其踴冶智士懷材貴乎藏秀

蓋聞植善傾惡天道之定好安惡危人性之常是以順天之道則人歸而王逆人之性則天怒而亡故伐罪弔民而周祚延於孫子興徭樹怨而秦禍發於蕭墻

蓋聞拂云之松生於一豆之實聳壑之魚穿於一絲之澑是以忽細事者禍必盈輕小敵者亡必驟

蓋聞善賈者不壅其貨善治者不壅其民故政壅則姦生於國气壅則瘍生於身是以山澤不壅而雨暘時若天地不壅而人物皆春

蓋聞大明普照鼢鼠惡其瞇目毒霧揚氛蜦蛇喜其得時是以堯舜至仁而三苗不服桀紂極惡而多罪皆歸

蓋聞執駭馬者不與並逐救危舟者不與同諠是故止鬭而平其气則爭可息聽訟而平其心則事不免

蓋聞剪紙爲墻不可止暴搏沙爲餅不可療饑故姁姁之言終非實惠僕僕之拜徒爾多儀

蓋聞時有未至非力所及情有未孚非言可親是以見疑之璞三獻而取刖足不鳴之鳥三年而後驚人

蓋聞人非大聖鮮有全材君欲任賢當如用器惟能避短而巾長乃克奏功而濟事是故驊驑騄駬以之運磨不若蹇驢之能幹將莫耶以之刈艸不若鉤鎌之利

蓋聞俗有厚薄運有癈興故去僞就眞者盛之兆捨實狥華者衰之徵是以艷舞妖歌末世所好奇技淫巧先王所懲

蓋聞理亂絲者必凝其志治亂國者在定其趨是故三軍一心劍閣可以攻拔四馬齊足孟門可以長驅

蓋聞能盈而不能謙者𨿽成必隳知進而不知止者𨿽得必失是故附蠃以升枯蝜蝂以任重而躓

蓋聞百廛之市不畜噬犬八家之井不畜觗牛是故士有悍婦則良友不至國有妬則賢士不畱

蓋聞蛭螾之藪神龍不棲蒿荻之區嘉谷不植故秦庭虎視而芝歌逸響於啇山周嶧鳥鳴而紫气流光於西極

蓋聞物有凖則心爲權衡非定靜之有素必紛拏而起爭是故坐舟視星當察其曷轉執斗較斛當審其孰平

蓋聞奔馬之輪拳石礙之而格訊川之水束艸投之則凝是以一星見變能使九服同災一脈爽和能使百體俱病

蓋聞淵之深者流必緩聲之大者響必悠是故政以漸成則民不駭俗以漸變則功不偸

蓋聞植嘉谷必以糞壤鑄洪鍾必以土型故物無必賤而賤不可輕是以海納污然後成其大君納眾然後保其榮

蓋聞大器非一人之私大事非獨力所建是故利不及眾所以起天下之爭爵不求賢所以萃天下之怨

蓋聞心有所憂當儆於事事有所害當愼於爲故愚人畏病而常病智士防危而不危

蓋聞驕者謟之招故謟集而賢路塞暴者貪之使故暴用而怨府開是以榮夷操軸而若神之嚴棄社稷以如莽來革秉權而如毀之室與珠玉以同灰

蓋聞明鏡照膽不啟隴廉之顏長劍柱頤不稱佋僥之服是以狂歌之士遺世若艸萊茹芝之老比身如鴻鵠

蓋聞嗜有所專則姦從而入長有所屬則惑由之生故狥功利者不虞謟詐溺鬼神者獨覺形聲

蓋聞暴於物者眾志之所誅妨於眾者輿情之所疾是以虎狼墮棄仁者見之而不憐枳棘當道行者過之而必詰

蓋聞截牛之角而呼爲豕則𨿽庸必駭染鷺之毛而指爲鴉則𨿽愚必疑故欺心之言秪足以招天下之怪掩耳之噪適足以致天下之嗤

蓋聞甘雨祈祈不起斷根之木長風烈烈難行折舵之舟故渭濱星殞孔明力殫於興漢洛都鼎震萇弘志屈本扶周

蓋聞天不掩慝而神人之道不睽君不忌言則上下之情無蔽是故周史陳詩而八百其年秦令禁語而一二其世

蓋聞天下有道則責者勞而賤者佚天下夥道則貴者佚而賤者勞是以弼亮惟寅而萬姓恊睦姻婭膴仕而四方繹騷

蓋聞無輿馬者不恥徒步無魚肉者不厭菜羹故性爲欲汨則亂心爲物動則爭是以絕夕交則可以守淡泊專內視則可以全淳精

蓋聞虎之躍也必伏乃厲鵠之舉也必拊乃髙是故學必潛心然後可以有得藝能時習然後不爲徒勞

蓋聞龍涎螺甲以臭爲香苦鹵酸梅用爽作味是以五气交感善調則收駿功五材相成善用則獲羙利

蓋聞穴蟻不知飄風巢鳥不知湧澑是故閥閱之子患不識稼穡之艱難山林之士忠不識禮法之去就

蓋聞方石不可以爲磨直木不可以爲輪故至情有時而當隱正論有時而不陳是以明夷利貞箕子以之處巳危行言孫尼父以之誨人

蓋聞大亨不以有鼎鼐而棄釜鬵大祭不以有犧牲而遺臡醢是故馬服將趙而破秦用許歷之言子房佐漢而勝楚由董公之啟

蓋聞蠖屈求伸非終於屈龍潛或躍匪固於潛是故勾踐事吳乃成姑蘇之舉夷吾佐霸曷問檻車之嫌

蓋聞陰陽之用道妙所憑剛柔之變鬼神所蟄故陽有闔而陰有開剛乭潰而柔可立是以玄冥凜冽而水結成冰赤熛熺炎而金流爲汁

蓋聞以殺止殺聖人之不得巳以暴易暴悍夫之無所成故牧野倒戈而三軍之役不再陰陵失路而百戰之功盡傾

蓋聞知風莫過於老駝識路莫逾於老馬是以家有老僕則故物不委諸途國有老臣則舊章不求之野

蓋聞道有窮通非智可勝名有得喪非力可成故無願乎外不必其身之絕謗無求於物不必其言之果行

蓋聞侏■﹝亻離﹞之舌可習而變蒙瞍之目難滌而明故教可行於質近而道難化乎性成是以禦龍之智不能訓猿以禮神農之聖不能服豕而耕

蓋聞譎不可恃人覺則窮僞不可長情見而極是以剪彩爲葩不可以受風雨畫布爲函不可以當戈戟

蓋聞有形之器欲虛惟虛則可以納理無形之理欲實惟實則可以充器是故性無不誠然後能主一心心無不明然後能應萬事

蓋聞救天下之紛紛者不拘細故成天下之亹亹者不矜小功是故剸爛肉不爲利刃貫躶體不爲良弓

蓋聞積倉之家獨喜凶歲舞法之吏不樂淸朝故民由此困而俗由此澆是以去奢尙儉明君所以弭邪侈澄心省事哲王所以淸煩囂

太師誠意伯劉文成公集卷之八終

●太師誠意伯劉文成公集卷之九

後學麗水何鏜編校

賦﹝八篇﹞

騷﹝十五篇﹞

◆賦﹝八篇﹞

述志賦

弔諸葛武俠賦

弔祖豫州賦

弔嶽將軍賦

弔泰不華元帥賦

伐寄生賦﹝並序﹞

通天臺賦﹝並序﹞

龍虎臺賦至順癸酉會試作

○述志賦

鮮餘生之眇眇兮荷後皇之深仁具五气以成形兮受明命而爲人體乹坤之粹兮晞日月之景光漱飛泉之華滋兮浥灝露之醇英制杜蘅以爲衣兮藉茞若之菲菲佩琳璆之玲瓏兮帶文藻之葳蕤朝濯髮於蘭池兮夕偃息乎瓊苑願馳鶩以遠遊兮及白日之未晚駕輕軺之將將兮服蒼虯之騑騑遵大路以周流兮曳虹蜺之委蛇挾長離而乘鵷兮款閭闔之九門丰隆爲余先導兮百靈爲余駿奔前燭陰以啟途兮揚凱風使淸埃覲北斗於文昌兮朝王皇於帝臺食玄圃之丹荑兮澡天潢之芳津激微焱於桂枝兮輕波起而龍鱗淸都不可以久畱兮忽乘雲而遐徵浮江湖之浩溔兮陵山嶽之崢嶸疇莽蒼以多榛兮路險隘而紆曲猰■﹝犭兪﹞炰烋而攫噬兮蝮蛇蜿蜒以當陸欝忡忡以怵愓兮遹皇皇以營營雨淫淫而不止兮霧黯黯以晝冥烏鳶號以成羣兮鳳孤棲而無所楚屈原之獨醒兮眾皆以之爲咎欲振迅以髙舉兮無六翮以奮飛將抑志以從俗兮非余心之所怡長太息以增欷兮哀時世之異常棄韶夏而非聽兮登僸佅於中堂芼軒於以和羹兮腌鮑魚而實俎斮楩楠以給爨兮朿荊棘而爲柱施罾■﹝罒鹿﹞於丘陵兮怨魴鯉之弗獲虎兕逸於山林兮循戶庭以求索前蒙瞍以指途兮疆楊子使操轅命侏儒令舉鼎兮刖都盧使守閽歲冉冉而將頹兮日曖曖以就昧松栢摧而根死兮江河化而爲澮秣余馬於不周兮整余轡於樊桐無蓍龜以決疑兮迷不知余所從搏扶搖以爲輿兮攬列缺以爲輈驂靑鸞之苃苃兮超煙靄而上浮梁天津以濟河兮睇紫微之神闕開明怒目而電視兮貔豹吼而山裂進無人以爲之先容兮欲自獻而不敢气勃欝以憑中兮心惻傷以憯懍過少微而歷明堂兮就軒轅而陳情雷霆砰其隱憐兮馬辟易而不行訪六符於泰階兮求民極之所在咎繇不可以作兮競狂直以爲罪淩天街以徑度兮造旬始而瞻西淸眾畏讒而捲舌兮孰能白予之忠誠怊愮其無止兮默悄悄以狐疑要傳說於箕尾兮命靈龜使占之曰有名必有實兮若形影之相因相福極出自天兮又何尢乎世之人鼎胡峙而不烹兮旗胡張而弗麾弧不可以棃侯兮駟不可以策而馳眾蠕蠕以朵頤兮若頹波之東趍謂翚翟爲弗章兮愛羸豕之負塗方不可刓而規兮白不可湼而黑悲桂椒之芬芳兮與朝菓而偕落殷比干之剖心兮時豈不知其爲聖人魯仲尼之過化兮焉役役而無所容其身由彊義而罹殃兮惠直道而被黜子胥忠而殞命兮伯夷淸而不食將登山而迷路兮欲涉水而無航東西南北安所之兮顧焉擇其所長神冥冥而不下兮龜又厭而弗告思糺結而不抽兮意恍惚以震悼忽濫泛以遐舉兮行遊目於大荒羲和不可扳而畱兮恐年歲之弗將駕廣漠而南徵兮叫重華於九疑山岑岑以蔽天兮江渺渺而不可窺邅吾道夫酉陲兮聽鳴鳳於岐陽慨禾黍之離離兮梧桐摧而不生浮龍門以溯河兮訪夏后之遺迹川瀆混而不分兮鯨鯢起而人立攬騑轡而回鶩兮謁陶唐之舊京無衣裳以禦寒兮哀蟋蟀之悲鳴心恨恨以增傷兮神夢夢其若醉淚落落以交流兮憂湛湛而東會傳說之版築兮無武丁其誰舉夷吾不逢夫鮑叔兮竟淪沒於囹圄推竭心以服勤兮上介山而立枯種霸越而滅吳兮終刎頸於屬鏤樂毅升於金臺兮何遁逃而走趙周條侯之耿介兮卒含怨以餓■﹝食孚﹞忠有蔽而不昭兮道有塞而不行名不可彊而立兮功不可期而成李斯上書以相秦兮空自陷於罪尢買臣顯而僇辱兮豈如負薪之無憂魚赴餌以中鉤兮雉慕媒而膺鏑鳳凰翔於丹穴兮又何患乎矰弋返余斾之旖旎兮還金車之轔轔采薇蕨於山阿兮擷芹藻於水濱列玄泉以瑩心兮坐素石以怡情聆嚶鳴之悅豫兮翫卉木之敷榮挹靑風之冷冷兮照秋月之娟娟登髙丘以詠歌兮聊逍遙以永年

○弔諸葛武俠賦

天地閉塞兮聖賢隱淪大旱焦土兮龍無所用其神當運命之危窮兮堯舜且猶有極委厥軀以隨化兮亦哲人之所戚彼狂猾之縱悖兮履羿莽以滔天亂倫汨典兮流毒爲淵夏少康之不作兮時又無湯與武蕨薇不可以食兮焉睘睘而獨處睠三顧之凝悃兮跖髙光之所爲鳳凰非梧桐不棲兮於嗟去此其安歸瞻星芒於渭濱兮豈皇天之叛渙日昃不可使再中兮指桓靈而慨嘆昔尼父之不逢兮寓斧鉞於春秋誅姦邪於旣死兮開日月之昧幽般紛紛以攘奪兮世不以之爲殃民彜泯滅猶一發兮徵斯人其孰明覽出師之遺表兮涕淫淫其如雨悲逝者之不回兮邈英風於萬古

○弔祖豫州賦

污池汀濘兮蛙黽樂之大鵬天遊兮燕雀謂女奚爲狐貍冠裳兮梟獺堂宇支離節疏兮側身無所嗚呼將軍兮管葛之倫遭逢庸愚兮有志莫伸委棄九鼎兮烹餁瓦釜截梁爲杙兮束椽爲柱偭背泰山兮依倚培塿圭璋碔砆兮沙躒瓊玖山陵暴骨兮社稷黍離故臣酸嘶兮行人涕洟臥薪甞膽兮此維時矣宣光不作兮吁其悲矣烏號之徹札兮無飬由以操之驊驑不逢伯樂兮與駑駘而並馳系曰龍噓而云兮夫豈不能自翔鴻鵱舉翮而千里兮又何必懷此鄕魚遊思故淵兮鳥棲思故林吾固知將軍之不忍兮措庸夫之無心日曖曖以西傾兮時靡靡而就逝雁鶩羣而喋呻兮鸞鳳反爲所制世治亂之有數兮天亦無如之何也匪將軍之不能兮惜不幸而逢此時也死有重於泰山兮系生民之休戚吾獨悲夫將軍兮仰玄穹而太息

○弔嶽將軍賦

木之顚兮其根必傷人之將死兮兪扁以爲不祥嗚呼將軍夫何爲哉天地易位兮江河倒流鳳凰夭殈兮豺狼冕旒臣不知有其君兮子不知其有父嗚呼將軍兮獨銜冤而懷苦讎何愛而可親兮忠何辜而可戮父兄且猶不顧兮何忠良之能育臣竭心以爲主兮又何可以爲仇也天之所廢不可植兮亦將軍之尢也烏傷弓而欲殞兮羣啞啞而拊翼猿狖縻於機檻兮羇悲鳴而不食相伊人之有心兮曾鳥獸之不如忘戴天之大恥兮安峻宇而髙居信讒邪之矯枉兮委九廟幹狐貍甘卑辭以臣亡兮苟殘喘以娛嬉焚舟楫於洪流兮烹驊驑於中路庸夫亦知其至愚兮羗獨迷而弗寤捐薄軀以報主兮乃忠臣之素心縱狂瞽之弗思兮又何必以之爲禽屈原貞而見逐兮伍子忠而獲戾固將軍之不辰兮哀中原之蕪穢弔孤墳於湖濱兮見思陵之牛羊寄遙情於悲歌兮識忘親之不臧

○弔泰不華元帥賦

世有作忠以致怨兮曾不知其故然懷先生之耿介兮遭時命之可憐上壅蔽而不昭兮下貪婪而不貞權不能以自制兮謀不能以獨成進欲陳而無階兮退欲往而無路忠沈沈而不白兮心搖搖而不固縶乘黃服皷車兮驂蹇驢以曳之罥猛虎於籠檻兮狐貍羣而制之眾刻木之枉直兮信讒邪之流言倒裳以爲衣兮湟素以爲玄前宕冥令指途兮驅離婁使從之教飬由以彎弧兮系其肘而引之吁嗟先生兮何逢時之不辰生不能遂其心兮死又抑而不仰姦可爲而可長兮忠何爲而可尢屍比干而獎惡來兮白日爲之昧幽重曰嗚呼哀哉吾安歸乎猰■﹝犭兪﹞升堂兮騶虞以爲妖殪鳳凰而斮麒麟兮糜梁肉以飬梟吠狗遭烹兮捕貓蒙醢雄鷄晨鳴兮眾以爲罪忠固不求人知兮於先生其何傷國有忠而不知兮喟皇天之不祥辭曰莽莽崇丘閴無人兮天髙聽遐疏不得親兮松栢摧折荊棘長兮軒於菉葹充佩纕兮浮雲虹蜺紛縱橫兮上下阻隔幽不能日兮嗟苦先生卒罹殃兮姦邪矯枉歸罪愆兮咎繇不作誰與車兮跖大噬堯理則然兮麒麟豺狼不同羣兮自古有之吾又何嗟兮

○伐寄生賦﹝並序﹞

余山居樹羣木嘉果駢值人事錯迕斤斧不修野鳥棲息糞其上茁異類日夕滋長舊木就悴余覩而悲之乃募趫揵腰斧鑿升其巓剜條剔根聚其遺而燔之於是老幹挺立新荑濯如若瘡瘍脫身大姦去國斧鉞之時用大矣哉作伐寄生賦

天生五材兮資土而成汝獨何爲兮附麗以生疣贅蛭嘬兮枝牽蔓縈瘠人以肥巳兮偸以長榮狀似小人之竊據兮謂城社之可憑觀其陰不庇物材匪中器華不羞於凡筵實不諧於五味來烏鳥之哤聒集虫豸以剌蠔果被之而實萎卉蒙之而本悴壇杳無所容其芬芳甘棠曷能成其蔽芾亶無庸而有害矧眶睷之可置爾乃建修竿升木末運斤生風以翦以伐脫纏牽於喬竦落纖蕤之騷屑剜蘚膚以除根斆去毒而刮骨於是巨蠹旣夷新荑載蕃迎春而碧葉云滃望秋而碩果星繁信知斧鉞之神用寧能裕蠱以生患也耶嗟夫農植嘉谷惡艸是芟物猶如此人何以堪獨不聞夫三桓競爽魯君如寄田氏厚施姜陳易位大賈入泰栢翳以亡園謀旣售芊化爲黃蠹憑木以槁木姦憑國以盜國鬼居肓而人殞梟寄巢而囜食堅冰戒乎履霜羸豕防其躅躑諒前轍之昭昭何人心之自惑故曰非其種者鋤而去之信斯言之可則

○通天臺賦﹝並序﹞

昔漢武帝元封二年作通天莖臺於云陽亦一時之奇觀也相如巳死無能賦者乃擬而爲之其辭曰

惟漢五世握乾統坤三十有二載文教赫乎有截威武振乎八裔於是秋萬方來同四夷向風靡民不寧無神不宗天子乃駕六龍乘輕雷訪王子於緱山邀安期於東菜泰山封兮碣石開宣防塞兮萬福來乃立通天之莖臺延列仙於太虛運巧思於孫卿發脫卒於溫舒景雍土之髙明得軒轅之闤丘役六丁以孱功鑿坤輿以承趺下刻崝以削成兮上辧華而妢敷屹屹兮似不周之天柱挺挺兮若閴風之瑤圃矗鴻蒙以建標兮拖甘泉以爲祛日月縈繞遲中央兮雷霆欝律而在下俯太微之連珠兮見華獄其如馬雲霧起於太空兮激倒景而成虹攀帝車而陟三階兮平卜閣道而入紫宮建畢昴以爲梁兮繚銀河以爲帶覽九州島十一目兮遊氛卻而淸气會爾乃命方士集王童脯文麟炙輕鴻揚太一之靈旗撞碧玉之華鍾萬舞波動百神景從奏承云兮發咸池獻三嬪兮矯兩龍合六律兮齊八佾羙要妙兮靈感通樂具九奏神交五精紅光下垂燁如流星欻霍揮怱電掣而焱集兮皓皜瞭皛天輝而日晶方象載之樛流兮伏燭陰以承衡蜚陳寶使先驅兮曳旄頭以爲旌纖阿舒徐而按節兮飛廉遊揚而不驚於是萬姓盱盱使者肅肅竽籟戢音鳥獸跧伏風摐摐以扶輪兮云霏霏而蒙轂爾乃鏗蒲牢舉神爟聲砰隱於穹窿兮燎煙熅以燭漢於是乘輿乃升竹宮展嚴禋老聃相禮後夔正倫張九光之華鐙列羽葆以行陳登降有數拜起有秩八神雍穆而順序千官端儼其如一精誠交孚上下不二祀事旣虔天瑞乃至泰山宵呼白雲晝媚露落仙掌芝生洞房灑銅盤以如飴棹九莖而夜光蓬萊致如瓜之棗玄洲獻不死之香神筴周而復始與天地同久長於是天子乃毣然而思湛然而凝曰予否徳曷致休徵將天以民爲子而王者代天以理苟能以天心爲心天胡爲而不喜往者南徵北伐東狩西巡𨿽曰順天以行道能不連眾而勞民乃命謁者省四方賑貧窮察饑荒寒者與之衣餒者周其糧六宮罷文繡之餙上林閒射獵之場老羸無負戴之勞幼穉絕太殈之傷亙天所覆莫不熙熙皞皞戴帝徳於虞唐也遂作頌曰於玉臺兮赫通天不日成之黔走先熛綿綿兮穆上玄太一貺兮輝光員拜竹宮兮熙恪虔蕃祉衍兮徳澤宣人神和兮皇億年

○龍虎臺賦至順癸酉會試作

龍虎臺去京師相遠百里在居庸關之南右接大行之東地勢髙平如臺背山而而水每歲車駕行幸上都往還駐蹕之地以其有龍盤虎踞之形故名耳

猗歟太行之山呀雲豁霧結元气而左蟠於赫龍虎之臺摩乾乹坤魁羣山而獨尊其背崔嵬突嵂森岡巒而拱衛其勢則昆崘駊駥仰星辰之可捫白虎惇圉而踞時蒼龍蜿蜒而屈盤伏昂首以奮角恍飆興而云屯其地望則居庸■﹝山截﹞嵲煙光翠結攢峯列戟斷崕立鐵踆鳥飛而不度古木樛以相掣其下視則漲海衝瀜飛波洗空風帆浪舶往來莫窮想瀛洲之密邇睇三山之可通彼啾雁戲馬適足彰其陋而眺蟾望屋曷足逞其雄豈若玆臺之不事乎版築而靡【一作縻】勞乎土功也想其嵚嶺碕礒曼衍迆邐形髙勢平背山面水巨靈獻其幽祕歸邪護其光晷何嵩華之足吞豈岱宗之可擬此所以通光道於上都揭神京之外壘匪松喬之敢登羗乘輿之攸止也至若四黃旣駕鹵簿旣齊方玊車之萬乘蔚翠華之萋萋載云罕與九遊光彩絢乎虹霓山祗執警以廣道屏號灑雨以淸埃朝發軔於淸都夕駐蹕於斯臺明四目以遐覽沛仁澤於九垓眇軒轅之梁甫屑神禹之會稽雄千古之盛典又何數乎方壺與蓬萊慨愚生之多幸際希世之聖明𨿽未獲覩斯臺之壯觀敢不慕乎頌聲遂作頌曰

�彼神臺在京之郊金城內阻靈關外包上倚天猊下鎭地軸大行爲臂滄海爲腹崇臺峨峨虎以踞之羣山巃嵸龍以翼之於鑠帝徳與臺無窮於隆神臺與天斯同崇臺有偉鸞駕爰止天子萬年以介遐祉

◆騷﹝十五篇﹞

九嘆九首

秋日慘淡

思歸引

松筠軒歌

漁父歌

麥舟圖歌

山陰王景回友樵齋辭

柳橋漁唱二首爲黃中立作

獲麟操

在陳操

白雲歌爲良上人作

秋山圖歌

梁孝子廬墓詞﹝並序﹞

送龍門子入仙華山辭﹝並序﹞

王彥中哀辭

○九嘆九首

秋風起兮夕露漙浮雲沈陰兮白日晝寒木葉落兮水泉幹孤鴈鳴兮淒以酸攬余轡兮悵盤桓野蕭條兮行路難豺狼驕兮狐兔頑蘭蕙死兮荊棘蕃我欲奮飛兮無羽翰援雅琴兮發哀彈弦斷絕兮涕泛瀾

我發種種兮颯如其稀我心倀倀兮忽若有遺過吾不能攺兮徳吾不能知往者不可悔兮來者不可期進無益於世兮退將安歸嗚呼巳矣兮吾寧不悲

天有田兮不可以耕山有龜兮不可以知咎徵剡蒿以爲梁兮削菌以居楹匠石卻走兮工垂拊膺登髙望遠兮觀四瀛水東流兮日西傾般紛紛兮各有營我獨展轉兮從夜達明

風飄飄兮揚塵野寂寞兮無人舟何爲兮山阿車何爲兮水濱北望楚兮東望秦倒江河兮亂星辰天門窈窕兮重九闉願有言兮遠莫陳虎豹颬颬兮爲喜爲瞋橫流涕兮瞻蒼旻心馮噫兮不能伸麋有角兮龍有鱗空山寂寥兮吾誰與鄰

江無舟兮河無梁隰有荊棘兮而無稻梁鷹化鳩兮雀變隼貍爲貙兮龍爲蚓睠長顧兮情紆軫九疑髙兮禹穴幽梧桐枯兮鳳不畱山木慘慘兮叫鵂鶹鴻鵠飛兮無所投云沓沓兮雨悠悠孰懷情兮知此愁

虎厭肉兮騶虞苦饑獺升堂兮麒麟受羈黃彜薦滫兮章甫承綦箾韶屏棄兮弦筦兜離指玉以爲石兮削方以爲規天不可問兮神不可咨繄彼之是兮而此之非有樗在林兮有櫟在馗蓍龜孔昭兮勿遠餘思

今夕何夕兮天宇淸步逍遙兮仰觀列星河漢皎兮北斗橫悲風發兮候虫鳴林鳥起兮沙鴇驚長夜寥寥兮何人哭聲愴怳悢兮不忍聽回身入房兮淚沾纓蛟虯偃蹇兮射虎獰弧無弦兮車說其衡知不可慮兮誰女令謇淹畱兮難爲情

履霜思裘兮燠則棄之臨河號舟兮濟而置之不网胡魚兮不弋胡鵠翦薙杞梓兮索灌莽以取木捕貓乳鼠兮僉以爲仁吠笱宵警兮行者怒瞋彈鸞養梟兮莫知其咎斵冰以承宮兮曷云能又長太息兮有所思林木動兮巢鳥悲山有藿兮園有葵心懷君兮君不知

秋天泬漻兮百艸黃蟪蛄悲吟兮朝榮有芳屣履起兮獨彷徨心悠悠兮懷故鄕原有粟兮隰有禾桂花紅兮蘭紫芽涼風動丂松栢馨流潦落兮水泉淸蔬可茹兮秫可酒集鄕裏兮會親友坐白石兮蔭蒼筠翫明月兮思古人魚韙淵兮狐首丘終餘生兮安所求

○秋日慘淡

秋日慘淡兮秋風其颸白露旣下兮繁霜繼之蘗離其根兮葉脫其枝丰者黝顏兮柔者就萎登髙望遠兮涕泗滂沱松栢稀少兮蒲柳何多露不盈條兮霜晨以晞歲晏玄冰兮知將柰何

○思歸引

山髙髙兮可以望四荒胡躋爾顚兮而不見我故鄕歲云莫兮無衣裳車罷馬羸兮僕夫頓僵水有蛟鱷兮陸有虎狼於嗟柸何兮惟懷永傷

○松筠軒歌

彼松之髙兮矯吾以其操兮此竹之節兮耿吾以其潔兮露溥溥兮宵明煙霏霏兮曉淸風聲我琴兮鳴鸐我笙淄胡爲兮我衣塵胡爲兮我纓颼兮飅兮窈以幽驂靑鸞兮服蒼虯吾與元气兮升降與雲霞兮綢繆逍遙兮相羊終吾生兮樂以忘憂

○漁父歌

江之水兮悠悠深有鰋鯉兮淺有鯊與鯈檜爲楫兮松爲舟其釣伊緡兮人誰女尢江之水兮娟娟並葭吟風柳含兮揚煙有鮪在宂兮有魴在淵其釣伊絲兮人誰女愆江之水兮浪浪泳之沄沄兮浮之洋洋有魚與鰕兮可釣以綱無遐爾思兮人誰女傷

○麥舟圖歌

我馬飽粟兮彼食不詜秕糠我麥滿舟兮彼無以送其死亡我忽見兮哀不能忘推以與之兮我心乃康我聞在昔兮有虞夏商一夫百畝兮家有稻與梁生不餓殍兮死有藏嗚呼今不得見兮使我心傷

○山陰王景回友樵齋辭

稻梁離離兮稂莠驕驕麒不可以偶狼兮鳳不可以侶梟求羊無人兮鍾子寂寥哀風觱發兮原野蕭條四顧彷徨兮憂心且焦若有人兮在山椒攜糧負薪兮嘯歌以遨黜陟無聞兮寵辱不搖嗚呼吾爾羣兮去無待子招臨流泉兮倚逍遙無斤我松兮無使栢也凋

○柳橋漁唱二首爲黃中立作

春風淡淡兮湖水波柳乘橋兮靑煙滿莎扣予舷兮發長歌靡曰蘋兮亂駕鵝前有蛟兮後有鼉予往予還兮吁予柰何

彼湖有波兮此栯有柳我維我舟兮聊以搔我首放歌逍遙兮哀莫予偶有籜住罾兮有沙在罶逝者滔滔兮羗不可以久綠蘋兮菲菲落花兮點衣江無津兮海無涯嗚呼寂寥兮吾誰與歸

○獲麟操

有獸維麟兮獵者獲之折肢毀膚兮曾不如鹿與麋嗚呼�哉兮爾何生於此時周公巳矣兮吾能不悲

○在陳操

彼山有楊兮彼隰有相彼路斯何兮孔棘且阻玄云杳冥兮不日以雨重華寂寥兮誰與晤語茫茫九州島兮孰爲予所龜蒙無人兮駕予歸處

○白雲歌爲良上人作

用貞上人以白雲隱居名其捨蓋取諸唐狄公之言以寓其思親之意括蒼劉基爲之歌曰

靑山兮翠微白雲兮孤飛懷遊子兮遠於離不如雲兮倏往而韙白雲兮容與靑山兮欲雨懷予親兮在云之下云兮云兮歸予從女

○秋山圖歌

秋風起兮蕭蕭望靑山兮寂寥水泠泠兮出石葉槭槭兮辝條气淒淒兮就寒夜耿耿兮不朝鳳凰兮安之梧桐兮早凋思羙人兮隔江河玄云冥兮天路遙托宵夢兮遠狙徵款扶桑兮倚消遙盻靑鵻兮不來愴怳悢兮魂屢飄願乘風兮絕浮雲要洪崖兮訪子喬髙無梯兮深無航黿鼉陸梁兮虎豹驕歸來兮歸來紫芝有荑兮黃精有苗

○梁孝子廬墓詞﹝並序﹞

梁君天民思其父母而廬於墓將終身焉夫廬墓非古禮也然人子之情有不能巳而自我爲之君子不非焉或乃狀其景物而詠歌之則悖於禮而非孝子之本心矣故爲之作楚語使梁君聞之必愀然悲曰他人有心予忖度之夫子之謂也不其庶乎其詞曰

陟彼岵兮望父陟彼屺兮望母若儀容兮在前恍音聲兮在後陟彼屺兮望母陟彼岵兮望父惝怳惘兮無聞心搖搖兮愁苦聞空廬兮山之巓朝松有嵐兮暮蘿有煙其下維地兮其上維天食思寢思兮以日以年嗚呼魂乎其有知兮矢相從於九泉

○送龍門子入仙華山辭﹝並序﹞

龍門先生旣辭辟命將去入仙華山爲道士而達官有邀止之者予弱冠嬰疾習懶不能事甞愛老氏淸淨亦欲作道士未遂聞先生之言則大喜因歌以速其行先生行吾亦從此往矣他日道成爲列仙無相忘也其辭曰

靑山崔嵬兮煙雲杳冥回溪欝紆兮巖谷晦明修篁雜樹兮相蔽虧洞壑窈窕兮人不知淸猿警夜兮鶴報晨花開鳥啼兮長如春隰有芷兮陵有苕羙人不來兮山寂寥瓊芝兮玊華丹荑兮翠葩紫葛兮黃精礧碨兮鬖髿蜚梁連蜷兮登降峛崺幽漻閴磟兮敞晃譎詭芳蘭桂椒兮或紅或紫松風澗泉兮金石盈耳梧柤萋萋兮竹實蕋蕋鳳凰翔鳴兮五色卉煒望羙人兮翠微空山寂寥兮遲爾來歸霓爲衣兮霞爲裳飲沆瀣兮食瑤漿睎正陽兮澡淪陰精神完兮毛髮香握六符兮躡九靈被矞云兮歌洞章禦扶搖丂款天門詣北鬥兮覲虛皇超鴻蒙兮軼布夷造無始兮逍遙娭召秦女兮吹簫使湘娥兮彈終洪崖嘯歌兮王母啟齒萬舞齊進兮襟佩颯纚長離前驅兮鸞鳥爲使蒼龍騑騑兮白虎豸豸雷公磅硠兮列缺旭虺登明堂兮絕河津上閣道兮攀勾陳過三危兮繞玄冥出太微兮入西淸憩牛渚兮泛靈槎乘回飆兮以還家羙人兮歸來山中兮其樂無涯

○王彥中哀辭

王氏二子者故宋給事中信之世孫也長曰鍾字彥中次曰錡字彥和是同母一乳而生二子焉及長俱好學能文詞至正癸巳其長以春秋經魁鄕貢次榜行省銓授建徳路學錄未幾以力學得疾至丁酉四月卒鄕人咸痛惜之蓋期其成而不意止於斯也其弟悲哭不能自勝於是元帥石未公聞之爲詩以弔且唁而劉基爲文以哀之其辭曰

朝士兮鴈行暮歸兮相將聯彩服兮上髙堂棣華茂兮親樂康忽秋霜兮夏零淒風發兮凋紫荊同气兩身兮一死一生車只其輪兮嗟何以行窈窈兮愔愔想形容兮不可尋飲泣兮吞聲恐慈親兮傷心俯重泉兮永隔掩此哀兮何極盡禮事生兮恪恭子職是謂孝友兮死者瞑目

太師誠意伯劉文成公集卷之九終

●太師誠意伯劉文成公集卷之十

後學麗水何鏜編校

古樂府﹝一百七十九篇﹞

◆古樂府﹝一百七十九篇﹞

艾如張

芳樹

上陵

將進酒

上之回

朱鷺

巫山髙

戰城南

君馬黃

思悲翁

聖人出

釣竿

思美人

關山月

楚妃嘆

上淸詞三首

漢宮曲

江上曲八首

寒夜謠﹝二首﹞

夜夜曲

秋夜曲

長歌續短歌

墻頭花

望行人

長松梢

折楊柳

王子喬

走馬引

結交行

梁甫吟

春日行

墻上難爲趍行

少年行

獨漉篇

懊憹歌

王昭君

塘上行

君子有所思

上山采蘼蕪

雙桐生空井

美女篇

玊階怨

秋思

長門怨

宛轉歌

長相思

雉子班

朗月行

大墻上蒿行

雞鳴曲

邯鄲才人嫁爲廝飬卒婦

出塞

入塞

孤兒行

病婦行

淮南王

蜀國弦

昔昔鹽

東飛伯勞歌

雙燕離

烏棲曲

三洲曲

武陵深行

遠如期

大堤曲

明月子

短歌行

長安道

隴頭水

秋宵吟

車遙遙

陽春歌

鳴鴈行

獨不見

梅花落

折楊柳

秋夜月

棗下何纂纂行

白薴詞﹝二首﹞

蛺蝶行

鈞天樂

周小史

結襪子

拔蒲三首

從軍五更轉

前有尊酒行

公無渡河

隔谷歌

步虛詞﹝五首﹞

气出唱

班婕妤

神弦曲

短歌行

長歌行

燕歌行

江南弄七首

步出夏門行

丹霞蔽日行

烏生八九子

猛虎行

……

○艾如張

有菀者林眾鳥萃之我欲張羅榛楛翳之旣礪我斧又飭我徒孰是奧穢而不剪除爰升於虛以相乃麓有條我綱載秩我目有鳥有鳥五采其章■﹝口雝﹞■﹝口雝﹞喈喈率彼髙岡張之弗獲憂心且傷寤寐懷思曷云能忘有鳥五采亦旣來止昭其徳音以相君子君子豈弟其儀是若艾而張矣云胡不樂

○芳樹

蔚彼芳樹生於蘭池景風晝拂榮泉夜滋燁如其光炫於朱曦含華吐芬嚶鳴滿枝君子有酒以遨以嬉羽觴交橫吹竹彈絲相彼艸木允惟厥時良辰易䢐能不懷思沛其邁矣其誰女悲

○上陵

零雨霏霏亦降於桑愴悢中懷念昔先皇惟昔先皇創業孔艱窹寐興懷能不永嘆精靈安所體魄焉依幽明隔絕曷巳其思堂堂梓宮在彼髙岡霜露是萃能不慨傷禮起由情將情繄物漙斯索矣庶其罔闕郊社旣虔宗廟孔威上陵是申式昭孝思

○將進酒

有酒湛湛亦盈於觴酌言進之思心洋洋亦有兄弟在天一方安得致之樂以徜徉有酒在尊旣旨且淸何以酌之有觩其觥豈不欲飲惜無友生愴悢傷懷曷云其平兄弟之合女塤如箎朋友旣比如綱如維死喪急難是責是庇今日有酒如何勿思人亦有言解憂惟酒載皆載呶亦孔之咎我觴維瓊我斝維玖以樂兄弟以宴朋友

○上之回

上之回六龍矯揵光耀拂鷖鳥■﹝車閵﹞石關匝棠棃揚靈旗縣月支天馬來宛居劙穆上玄釐穰穰坐明堂朝萬方翕披離王燭光於億年樂未央

○朱鷺

朱鷺來玊山巓赬翁引熛臆延朱鷺來赩流赮飲赤水食丹砂朱鷺來炎徳加威昆明滇僰訛朱鷺來集太液帝錫佑荒廣斥朱鷺來燁煌煌挾鷦鵰媒鳳凰朱鷺來皇之輝神筴濱無窮期

○巫山髙

巫山髙哉欝崔嵬下有江漢浮天回深林日月照不到澗谷闔辟生風雷危峯半出赤道上落日猿狖鳴聲哀虎牙赤甲鬭雄壯風气以之而隔閡楚王遺迹安在哉但見麋鹿跳蒿萊當時忠臣放澤畔乃與靳尙相徘徊山中妖狐老不死化作婦女蓮花腮潛形譎迹托夢寐變幻涕淚成瓊瑰神靈震怒不可禱雲霧慘淡昏陽臺猛風吹雨洗不盡假手秦炬歊飛灰精誠感應各以類世間妖孽匪自來君不見商王夢中得良弼傳巖之美今安匹巫山何事近楚宮終古怨恨流無窮

○戰城南

朝戰城南門暮戰城北郭殺气髙衝白日昏劍光直射旄頭落聖人以五服限夷夏射獵耕織各自安土風胡爲彼狂不自顧而與大國爭長雄髙帝定天下遺此乎城憂陛下宵旰不遑食擁旄仗鉞臣不羞登南城望北土云茫茫土膴膴蚩尢禡牙雷擊鼓舉長戟揮天狼休屠日逐渾邪王氈車尾尾連馬羊橐駞載金人照耀紅日光逍遙而來歸帝鄕歸帝鄕樂熙熙際天所覆罔不來小臣獻凱未央殿陛下垂拱安無爲

○君馬黃

君馬黃我馬驪二馬八足爭驅馳回頭顧影雙驕嘶尾端散作赬虹飛黃馬曜日黃金晶驪馬謂是玄天精眼前好醜那能明吾聞良驥稱以徳不聞矜此驪黃色世無伯樂識者誰有徳無色空自知

○思悲翁

弱齡輕日月邁景想神仙顧往諒無及待來徒自憐黃金葉砂礫劬心煉丹鉛鑿石不得水沈劍徒窺淵流光不我與白髮盈華顚杖策出門去十步九不前歸來對妻子塵竈午未煙幹時乏計策退畊無園田霜蒲怨靑松逝矢恨驚弦巳矣復何道吞聲赴黃泉

○聖人出

聖人出臨萬方赤若白日登扶葉陰靈韜精星滅芒羣氛辟易歸大荒晻曖寒谷熙春陽枯根發茁暢幽藏潛魚躍波谷鳥翔花明艸暖靑天長靑天長聖人壽北斗軒轅調气候北辰中居環列宿八風應律九歌奏圓方交格神靈輳聖人出陽道開億萬年歌康哉

○釣竿

斫竹作釣竿抽蠒作釣絲滄洲日暖波漣漪綠蒲茸茸柳葉垂鉤纖餌香魚不佑石鱗激水溪毛動玊燕回翔竿尾重大魚入饌腮頰紅小魚卻放淵法中更祝小魚知我意長逝深潭莫貪餌

○思美人

雨欲來風蕭蕭披桂枝拂陵苕繁英隕鮮葉飄揚煙埃靡招搖激房帷發綺綃中發膚憯寂寥思美人隔靑霄水渺茫山岧嶤雲中鳥何翛翛欲寄書天路遙東逝川不可邀芳蘭花日夜周掩瑤琴閒玊簫魂睘睘心搖搖望明月歌且謠聊逍望永今宵

○關山月

關山月明風惻惻萬里黃雲雜沙礫夜深羗笛吹一聲徵人相看淚沾臆古人以綏服奮武衛耕戰守禦不外求何人倡此戍邊策千載以貽中國憂關山月圓復缺何忍年年照離別願得馳光照明主莫遣邊人望鄕苦

○楚妃嘆

江漢揚波六千里上有巫山矗天起錦衾一夕夢行雲萬戶千門冷如水聞道秦兵下武關君王畱連猶未還山深不見章臺殿汨羅冤淚空潺湲尙憶前王好馳逐宮中美人不食肉回狂作哲須臾間至今相業歸孫叔楚宮無復如昔人況有神女如花新悲來恨新還憶故誰能斷卻巫山路

○上淸詞三首

王子晉好吹笙吹得神仙下玊亰一朝羽化隨風去回首故宮芳艸生

天上月影悠悠似鏡看看又似鉤自是嫦娥甘寂寞桂華相對度千秋

河漢水九秋淸涼月滿空聞鴈聲鴈聲不到夢先到白露濕衣天未明

○漢宮曲

小雨如煙晝掩扉捲簾忽見燕雙飛不知春色能多少緫向昭陽柳上歸

○江上曲八首

數樹垂楊綠水邊問郎何不系蘭舡浦沙新漲靑山遠半夜月明無杜鵑

曾記樓船夜泊時家家弦管鬭腰肢於今弦管歸何處綰束枯蒲當酒旗

昨夜月明天似水今晨月落水如天天長水遠人何處蘆葦蕭蕭一抹煙

紫桂香銷五夜霜碧雲收盡玊蟾光瑯玕不是人間樹何處朝陽有鳳凰

月出前山靑黛寒鴈聲遙下碧雲端艸根錯認驪珠吐自是西風白露團

賓鴈來時月滿洲於今鴈去月如鉤鴈來鴈去何時了月照離人又白頭

憶見垂楊縋綠絲陟看秋菊映疏籬柳花作絮隨風去菊綻金葩欲似誰

紅蓼用楓一色秋楚雲吳水共悠悠人間萬事西風過惟有滄江日夜流

○寒夜謠﹝二首﹞

良夜悠悠星河滿天風吹窓欞聲如管弦無酒可飲寒不能眠枯腸饑鳴百慮交煎人生一世不滿百年窹寐懷思曷維其然內省不疚有愧聖賢

今夕何夕歲聿其䢐艸木凋落山川縈紆瞻彼鴻鴈拂翼天衢雝雝和鳴載悠載徐𨿽無羽翰心與之俱華月出云靑鐙在隅歌以寫懷云何其吁

○夜夜曲

冬夜恆苦長夏夜恆苦短短長相蔽虧殷勤望推挽紉茅作繩繩易斷汲水作池池易旱故鏡塵昏難遠照故衣絮敝無新暖西風裊裊吹桂枝白露點苔黃葉滿

○秋夜曲

木落霜露繁烏啼夜方永起行望明月西風吹鴈影鴈飛一何急烏啼安所集徘徊不能寐望月空佇立佇立河漢傾誰家砧杵聲關山渺千里何處不傷情

○長歌續短歌

短歌調促情苦悲長歌引愁無絕期短聲欲盡長聲續似是荊山人泣玊悲哉荊山泣玊人但知貴玊不貴身縱令哭盡歌堪聽何異春花委路塵古稱悲歌可當哭傷心如中金石鏃更不必聽蔡琰笳又不必聽漸離築長歌飄揚徹九天短歌嗚咽入九泉徒言歌哭兩情異誰知歌聲尢可憐

○墻頭花

墻頭花紅錦妬美人抱瑟倚髙樓只恐花飛逐風去熒熒絳蠟送殘宵燕語鶯啼斜日暮

○望行人

朝聽幹鵲鳴暮見燈花結鵲鳴燈結無定期鏡裏靑雲看成雪人生百歲難長保天上孤鸞海中老滔滔逝水不回西灼灼秋花幾時好一朝復一朝一夕復一夕只恐君心念妾時妾身巳作山頭石

○長松梢

長松梢靑拂天歲暮啇飆急寒苦令人憐陰崖有朴樕生在荊棘下霜凋荊棘葉网綴如檐瓦春風破冰凍勁綠不曾赭禍福相倚伏豈不在所招寧爲朴樕莖莫作長松梢

○折楊柳

東風二月春如酒不見百花惟見柳柳絲綰煙畱暝鴉柳花蕩漾迷羲和美人捲簾看不足柳色萋萋妬娥綠夜來微雨淸郊圻鶯黃相應鳴塤箎欲寄柔條無信使空將淚染回文字

○王子喬

王子喬乃是髭王之子皇王之孫深宮洞房不稱意卻駕白鶴尋軒轅虹蜺爲斾云爲旛飄然乘風上昆侖王子喬去何之朝發暘谷暮崦嵫六龍九鳳相追隨穆王西上不得王母訣胡爲元气獨爾私王子喬去不還后稷功業委如山猶有九鼎知神姦王城日夕生茆菅爾獨胡爲白雲間王子喬空長嘆

○走馬引

天冥冥云蒙蒙當天白日中貫虹壯士拔劍出門去手提仇頭擲艸中擲艸中血漉漉追兵夜至深谷伏棈誠感天天心哀太一乃遣天馬從天來揮霍雷電揚風埃壯士呼天馬馳橫行白晝吏不敢窺戴天之恥自古有必報天地亦與相扶持夫差徒能不忘而報越棲於會稽又縱之始知壯士獨無媿魯莊嵇紹何以爲人爲

○結交行

朋友以義合久要貴不忘結交或匪人騶虞化爲狼君不見市井人杯酒忽相得傾肝瀉膽無所惜一朝需求不稱意口裏驅蛩心上蠔更聞背語觸疑心墻角車輪亦生趐君不見耳與余又不見田與竇當其得意時刎頸以相就寧知嫌隙反掌成坐令袵席生戎兵古人重結交晏子眞其人伾文執誼羊豕之合死生棄置安足陳

○梁甫吟

誰謂秋月明蔽之不必一尺翳誰謂江水淸淆之不必一斗泥人情旦暮有翻覆平地倏忽成山溪君不見桓公相仲父豎刁終亂齊秦穆信逢孫遂違百里奚赤符天子明見萬里外乃以薏苡爲文犀停婚僕碑何震怒靑天白日生虹蜺明良際會有如此而況童角不辧粟與稊外間皇父中艷妻馬角突兀連毛雞以聡爲聾狂作聖顚倒衣裳行蒺藜屈原懷沙子胥棄魑魅叫嘯風淒淒梁甫吟悲以淒岐山竹實日稀少鳳皇憔悴將安棲

○春日行

白日出東陸垂光曜中天大哉至陽徳蕩萡無頗偏坐令慘烈化滋潤頃刻枯槁回鮮妍聖人法天道神化參玄微春朝著典禮上下同光暉垂衣向明物自育帝力皞皞無人知春天和春日麗但願宇宙長如春聖明天子千萬歲

○墻上難爲趍行

弱水不可以航石林不可以車人生貴守分墻上難爲趨茫茫八極內狹徑交通衢紛紛皆轍迹擾擾論錙銖焦原詫齊踵龍頷誇探珠片言取卿相杯酒興剪屠機事一朝露妻子化爲魚林間有一土蓬蒿翳窮廬種稻十數畝種桑八九株有酒且飲之無事卽安居孰知五鼎食聊保百年軀悠悠身後事汲汲復何如

○少年行

駿馬狐白裘玊勒黃金羈賓從如浮雲顧盻生光輝朝驅紫陌塵暮醉靑樓姬但見花月好寧知霜雪飛荏苒世途異淒涼瑤艸衰園田皆易主親友盡暌違學書時旣晚躬稼力巳微歲晏寒風生倚墻聽鄰機逝水不可挽枯蓬安所依佇立爲爾嘆感我淚沾衣

○獨漉篇

獨漉復獨漉月明江水濁水濁迷龍魚月明復何如楚國皆濁屈原獨淸行吟澤畔哀哉不平上山乘荼下山乎蘗心在腹中何由可白豺狼在後虎豹在前四顧無人魂飛上天珠玉委葉不如泥沙躡冠戴履萬古悲嗟

○懊憹歌

臺鴉飬雛時夜夜啼達曙如何羽翼成各自東西去

昨夜霜風起入戶復吹帷見啼母心酸母愁兒不知

飬兒圖飬老無兒生煩惱臨老不見兒不如無兒好

食蘗苦在口食蓮苦在心苦心無人知苦口淚沾襟

男兒初生時蓬矢桑弧弓老大卻思家懊惱無終窮

○王昭君

漢庭不賞徼功士昭君卻向胡中死昭君辭漢入胡中胡女悲愁漢嬪喜含情欲怨當語誰手彈琵琶淚沾衣掖庭望幸從此絕巫山有路他生歸殷勤說與上林鴈好在月年再相見漢恩如海長自深妾自生來命如綫賤妾一身何足惜可惜當年劉敬策遂令上策重和親欲倚紅顏淸塞塵只恐妾身先艸露漢宮無復如花人

○塘上行

塘上何所有有蒲與荷花蒲花難開荷易落使我嘆恨長咨嗟鴛鴦戲我後鶬鴰翔我前四顧不見人淚下如流泉浮萍違淥井寄身滄江渚滄江不應竭是妾命如許朝淚灑玉臺夕淚沾羅衾采荷得見蓮中復懷苦心廣筵列肴蔬好者卽羙味荼蓼有時甘菘葵有時棄嚴風吹秋林蕙蘭化爲艸於悒今可憎芳菲故甞好行亦私自憐坐亦私自憐願爲天邊月流影玉階前

○君子有所思

晨上龍首山徘徊望咸京交衢錯萬井甲第連公卿鞍馬相照曜冠蓋如雲行扈從金宮歸賜酒銀甕盈前庭列騶騎後苑羅傾城寵極妬心起歡餘驕气生田竇巧相奪蕭韓互摧傾快意在一時報復延戈兵範睢掉柔舌穰侯去彊嬴寧知幽燕客接踵誇雄鳴茫茫前車轍遺迹猶未平胡爲不自悟坐使憂患並二疏獨何人幹載垂令名

○上山采蘼蕪

上山采蘼蕪山峻路迢逓下山逄故夫悲風生羅袂憶昔結髮時願得終百年變故不可期中道相棄捐蓮實生水中石橊生路側未嘗掛齒牙中心豈能識上山采蘼蕪羅袖生芳菲因君贈新人莫遣秋霜霏落葉辭故枝不寄別條上白日無回光誰能不惆悵

○雙桐生空井

雙桐生空井井空桐葉稀葉稀不自蔽鳳鳥將安歸雙桐生空井井泥泉不出桐根日夜枯何由伐琴瑟

○美女篇

南國有美女粲粲玊雪顏眉目艷華月色暎淸秋寒粉黛不敢涴佩服惟幽蘭一朝備選擇得廁金宮班貞心恥自衒望幸良獨難況蒙眾女妬倩咲誰爲歡恆恐芳桂枝寂寞零露漙素手發瑤琴冷冷奏孤鸞宮商合要妙遺響風珊珊大音世罕識日暮空盤桓安得托宵夢集君瑤臺端相思不可極躑躅起長嘆

○玊階怨

長門燈下淚滴作玊階苔年年傍春雨一上苑墻來

○秋思

梧桐生碧砌密�暗金井驚心昨夜月照見棲禽影

○長門怨

白露下玊除風淸月如練坐看池上螢飛入昭陽殿

○宛轉歌

星稀月白河闌干饑虫吁號莎艸寒美人望月歌宛轉瀟湘水碧蒼梧遠愁魂一夜不得歸化作斷雲天際飛

○長相思

長相思在沅湘九疑之山欝蒼蒼靑天蕩蕩林木暗落日虎嘯風飛揚欲往從之水無航仲尼有徳而不用孟軻竟死於齊梁松柏摧折桂生蠹但見荊棘如山長長相思斷人腸

○雉子班

雉子班飛翛翛鳴鷕鷕踉蹡出沒灌莽中衮裳煥爛赬瞳瞭野人拄翳潛置媒和聲相應無驚猜黃間一發激流電錦繡披裂委艸菜林棲野啄本無累嗜欲沈溺禍所胎君不見天池鳳凰食竹實逍遙至和永終日

○朗月行

朗月何朧朧照我綺牕中牕中美人不能寐起看玊宇生秋風秋風飄颻吹木末纖雲捲盡懸月月明月隨風出海來海水蕩漾龍鱗開寒光噴浸碧落外白浪湧作金銀臺何處悲風怨羗管誰家舞榭笙箕暖長信宮中漏水長昭陽殿裏更籌短漏長更短緫含情開窓坐視河漢傾廣寒宮在何處欲往從之渺煙霧靑鵻汗漫不可期桂華如雪東方曙

○大墻上蒿行

墻上蒿方春擢秀何芃芃炎天六月旱無雨枝葉枯死隨飄風世情翻覆不可擬人生有身莫依倚君不見樊將軍一朝函首西入秦又不見劉越石仰天長歌握中璧三士自殘因二桃子胥終棄吳江濤世人見機苦不蚤何不看取墻上蒿

○雞鳴曲

日將出雞先鳴千門萬戶聽雞聲羙人錦帳愁欲曙壯士苦心煎百慮人間百年能幾日日日雞鳴催日出一朝過了復一朝白髮蕭蕭此生畢齊妃播淑徳感彼虫薨薨周宣悟姜後功業光中興亦知國家共如此莫怪雞鳴催早起

○邯鄲才人嫁爲廝飬卒婦

邯鄲有才人艷色如朝霞嫁作廝飬婦雲鬢埋泥沙憶昔趙王全盛日夜夜綺筵張寶瑟中山羙酒盈羽觴一咲黃金滿千鎰繁華過眼如轉蓬故宮禾黍秋芃芃明珠白璧走函谷墬簪遺珥空悲風人生最苦是衰老白首無歸向誰道蓽門夜永月光寒臥聽駑駘齕枯艸

○出塞

居延風髙檢葉空狼煙夜照甘泉宮將軍授金虎士怒蚩尢亙天旗尾紅麒麟前殿催賜酒巳覺此身非己有猛气遙將日逐吞壯心肯落嫖姚後鴈門城外沙如雪玊帳霜濃鐵衣折長劍須披瀚海云哀笳莫怨天邊月北風烈烈刁十鳴回看北斗南方明驚箭離弦車在阪不勒燕然終不返

○入塞

狐裘蒙茸沙磧裏望見玊關驚且喜關門候吏記曾逄白髮相看淚如水歸來放馬咸陽原舊遊今有幾人存斜陽慘淡照籬落閒看鄰翁戲子孫

○孤兒行

蓬頭皸足誰家兒滿面塵竢雙淚垂爺娘棄我不待老骨肉無人但兄嫂兩身一气不相知陌路茫茫向誰道淸晨采薪日入歸殘羹冷飯難充饑欲言問兄兄不顧嫂是他人更奚訴人生一世爲弟兄同根自合同枯榮爺娘在日曾眷戀願兄回看死人面

○病婦行

夫妻結髮期百年何意中路相棄捐小兒未識死別苦啞啞向人猶索乳箱中探出黃金珥付與孤兒買■﹝衍上食下﹞餌不辝暝目歸黃泥泉下常聞兒夜啼低聲語郎情不了願郎早娶憐兒小

○淮南王

淮南王好神仙澄心煉炁守自然收拾眞一歸中圓化爲五色黃金丸乘風駕景飛上天飛上天逍遙遊八鸞捧轂龍翼輈虹蜺演紛夾彩斿上窺九陽下六幽回頭大咲武皇帝栢梁桂館空淸秋

○蜀國弦

胡笳拍斷玄冰結湘靈曲終斑竹裂爲君更奏蜀國弦一彈一聲飛上天蜀國周遭五千里峩眉岧岧連玊壘岷嶓出水作大江地砉天浮戒南紀舒爲五色朝霞暉慘爲虎豹嗥陰霏翕爲千嶂雲雨入噓爲百里雷霆飛白鹽雪消春水滿谷鳥相呼錦城暖巴姬倚歌漢女和楊柳壓橋花纂纂銅梁翠气通靑蛉碧雞啼落天上星山都號風寡狐泣杜鵑嗚咽愁幽冥商悲羽怒聽未了窮猿三聲巫峽曉瞿塘噴浪翻九淵倒瀉流泉喧木杪樓頭仲宣羇旅客故鄕渺渺皆塵隔含淒更聽蜀國音不待天明頭盡白

○昔昔鹽

楊柳正萋萋門前碧艸齊別離如昨日白髮滿春閨飄花兼淚落行雲逐望迷綠苔凝履迹粉汗浥書題夢到龍沙北魂銷馬邑西捲簾雙燕入開鏡一鶯啼腸共吳江繞眉將楚岫低攀枝憐並蒂窺沼妬雙棲躍水寧無劍通天亦有犀那看明月夜登樓惑馬蹄

○東飛伯勞歌

南飛鷓鴣北飛鵠黃昏鳴雞白日燭珊瑚石上栽兔絲鴛鴦獨宿枯桑枝永夜涼蟾入羅幕蟬翼不如秋鬢薄寒塘露蓮千葉紅可憐零露空隨風

○雙燕離

雙燕營巢時雙飛復雙語輕盈柳陌風振迅芹塘雨巢成近繡幃雙宿更雙飛爲蒙主人愛不信有暌違四月溫風起橊花發紅蕋拾虫還哺雛出入無停觜五月教雛飛繞巢舞烏衣側避蛛絲過斜縈柳綫歸六月雛翼老分飛各相保脈脈傍珠簾依依集蘭繚世事有轉旋陵谷一朝遷昆明延刼火甲第化歊煙帶睡驚飛出風沙兩相失死生不得知嬿婉從玆畢回首舊主人粉黛成灰塵天髙塵渺渺海闊波鱗鱗荏苒朝還暮惸惸向何處毛凋半夜霜淚滴三春露露寒霜又濃憔悴不成容同心諒難隔魂魄終相從

○烏棲曲

霜華著樹成秋蕋樹頭棲烏驚夜起起向幽閨啼數聲閨中美人泣到明

吳宮烏啼夜巳分宮中不聞人盡聞夜深風落茱萸子沈沈漏斷啼烏死

○三洲曲

三洲洲上花柳春三洲浦裏多商人酒旗紅袖明江閣客舡只望洲邊泊

八月風吹洲上樹樓舡卻向江西去紅妝送別各沾巾驚動新米江北人

○武陵深行

武陵溪一何深水有射工射人影陸有丹蛇長百尋嗟哉武溪不可臨溪之水深且闊烏不敢飛龍不敢越海气連天日月昏茵露著人肌肉裂嗚呼丈夫寧能沙場百戰死有骨莫葬武溪水

○遠如期

遠如期近別尙云可遠期能不悲憶昔辭君出門去手種庭前松栢樹樹今成器人未歸洞房白髮秋霏霏髙原有梧隰有檟待君北邙山石下

○大堤曲

大堤女兒顏如花大堤堤上無豪家東家女作西家婦夫能棹舡女沽酒春去秋來年復年生歌死哭長相守君不見襄陽女兒嫁荊州撞鍾擊皷烹肥牛樓舡一去無回日紅淚空隨江水流

○明月子

朱閣綺疏瓊作戶明月照人秋獨苦桂花吹冷眠不成誰家髙樓弦管聲倚樓空望別離處惟有淸光自來去月圓正好缺復催人生見月能幾回

○短歌行

來日苦短去日苦長日長不自覺日短令人傷君不見望後月又不見霜中蕋淸光縱好魄巳虧芳心欲動根先死少年不知老可悲衰老卻憶少年時

○長安道

長安道送盡芳菲到枯槁人生衰盛苦不常何異長安道傍艸漢家將軍初拜官門前上客車班班一朝世衰煙焰歇車輪無聲馬蹄絕明年有詔封冠軍依舊車馬來如雲

○隴頭水

隴頭水徵夫淚徵夫之淚滴隴頭化爲水入秦川流水流向秦川嗚咽鳴不巳何因得天風吹入君王耳

○秋宵吟

玄蟬催秋入湘簟芙蓉露浴胭脂淡銅烏吻水添夜長碧艸斂愁歸寒螿羅帳無人五更雨梧桐驚啼白楊語春光爛熳不得知霜露淒涼柰何汝

○車遙遙

車遙遙馬朅朅不知何人始作車長與人間載離別回風吹起羅帳塵低頭旨殺作車人

○陽春歌

帝車東指淑景昭冶容冉冉生寒條枯根相顧一時起陽春只在霜雪裏枝頭候禽鳴滑滑暖煙火夜催花發蜂喧蝶競方及時風雨宿昔成離披人間但見陽春好未識春陽有枯槁

○鳴鴈行

■﹝口雝﹞■﹝口雝﹞鳴鴈鳴達旦舉翼相連拂云漢平原漠漠生野煙鴈飛只向江南天江南十月多禾黍一半輪官半供汝明年二月歸飬雛雛成又望江南去

○獨不見

暖煙漾春林色紫膩雨摧紅出花蕋蝶飛撩亂燕飛輕嚶鳴相應俱有情有人抱瑟上髙闊坐對妝臺彈別隺曲終顧影還徘徊東風自吹羅帳開

○梅花落

種梅長江邊歲冕花始發東風爲愛桃與李卻使孤芳坐銷歇美人髙樓深紫霞捲簾一見長嘆嗟世間有榮卽有悴君不見海中碧樹終無花

○折楊柳

去年送君楊柳靑暖風晴日花冥冥今日思君瑣窓綠柳條又綴黃金粟君心卻似條上花隨風飄蕩不思家妾心巳作科上槁縱得春光爲誰好折取長條寄遠人人生四十無靑春

○秋夜月

秋夜月黃金波照人哭照人歌人歌人哭月長好月缺月圓人自老

○棗下何纂纂行

棗初作花時纂纂臨路岐八月棗成實累累曜朝日棗花纂纂蜂蝶翻棗實累累人滿園嚴風蕭瑟枯葉飛蜂蝶不來人亦稀

○白薴詞﹝二首﹞

鏗華鍾伐靈皷靑娥彈絲白薴舞文竿迎風雉振羽長袖奮迅若云舉愽山霧合春蒙蒙玊缸搖火生長虹翠蕩紅翻如夢中

暖香結暝嬌靑春翠釵珠壓光照人鳳簫十二煙霧勻鴻驚燕嬌波龍鱗玊觴交飛酒如沼門外斜陽在林杪宮中沈沈天未曉

○蛺蝶行

軟芳晞露春鮮妍上有蛺蝶飛翩翩暖風扶暝撲天起翠重紅輕迷欲死東園無花畱不住相隨又過西園去沈沈斷夢失韓憑卻抱霜華怨秋曙

○鈞天樂

君不見天穆之山二千仭天帝所以觴百靈三嬪不下兩龍去九歌仇辯歸杳冥我忽乘雲夢輕鈝身騎二虹臂六羽指揮開明辟帝關環佩冷冷曳風雨明月照我足倒影搖云端參差紫鸞笙響震瑤臺寒我欲聽之未敢前空中接引皆神仙煙揮霧霍不可測翠葩金葉光相射鯨鍾虎簴鏗鴻蒙撼昆侖兮殷崆峒揚天桴兮伐河皷咸池波兮析木風遂升泰階朝玊帝側身俯伏當瓊陛訊曰太極拆裂爲乾坤紛紛枝葉皆同根胡爲妄主水火金木土自使激搏相熬煎臣聞三皇前羣物咸熙熙眾子戴一父皞皞無偏私忽然元气自蕩潏變換白黑分賢癡蚩尢與黃帝從此興戈矛流毒萬萬古爭奪無時休骨肉自殘賊帝心至仁能不憂帝不答臣心迷風師咆哮虎豹怒銀漢洶湧天雞啼飊輪撇捩三島過海水盡是靑玻璃神奔鬼怪愓驚起遺音沨沨猶在耳夢耶遊耶不可知但見愁雲漠漠橫九疑

○周小史

婉孌周小童冾容敵花紅鮮云委綠發明星烱雙瞳禾蘭澧水湄挾彈長陵東擲果�春市捲衣嬌金宮流盻溢華彩言咲生芳風常恐秋露零瑤艸成衰蓬食桃坐翻覆倩笑徒爲工繁華豈不好不知身所終吾聞濟川楫乃屬植鰭翁悠悠萬世下徳業光無窮

○結襪子

昔有信陵君乃在大梁城親爲貴介弟位冠諸侯卿傾家待國士倒屣延豪英詣門謁朱玄虛左上侯嬴袖椎奪兵符救趙蜚英聲河外走蒙驁宗社賴扶傾於今不可見寂寞傷人情

○拔蒲三首

拔蒲淸川渚水淺蒲不長自非排風羽莫羨淩雲翔

拔蒲江水湄終日不盈把嫌殺紫鴛鴦雙戲蒲葉下

拔蒲復拔蒲織作波紋簟無處寄相思秋風露蓮淡

○從軍五更轉

一更戍皷鳴市上斷人聲風吹鴻鴈過憶弟復思兄

二更月上城照見兜鍪光側身望山川淚落百千行

三更悲風起樹上烏鵲鳴枕戈不能眠荷戈繞賊行

四更城上寒刁鬥鳴不歇披衣出戶視太白光如月

五更星斗稀霜葉光爛爛健兒爭先起拂拭寶刀看

○前有尊酒行

前有尊酒芳以飴舉杯欲飲且置之丈夫有志可帥气胡爲受此曲蘗欺禹惡旨酒而玄徳上達桀作酒池而南巢是蔡啇辛惡來以白日爲夜糟丘肉林相枕藉瑤臺倏忽成灰塵流毒猶且遷殷民夫差酗而納施楚國酣而放屈姑蘇臺上麋鹿遊鄢郢宮中狐兔出灌夫罵坐禍延魏其竹林稱賢神州蒺藜亡家破國有如此酒有何好而嗜之前有尊酒醲以淸酌之白日戊晦冥眼花耳熱亂言語元气耗斁肝膽傾乃知酒是喪身物衛武之戒所以垂休聲

○公無渡河

丈夫不愛死成仁心所安殞身苟無故哀哉徒自殘水能殺人人共知公獨茫然狂以癡黃河渺渺無津涯乃欲絕流而渡之公也溺死人誰悲世路如何險惡實多平地倏忽滔天風波利滛欲餌孰知其佗不見不聞縱橫网羅固不必如公之癡可揕以魚中之鈹亦不必如公之狂可禽以伏甲之觴眼前言咲百媚出寧知兵刄羅心腸公無渡河河無津箜篌一曲愁殺人

○隔谷歌

戰皷咽悲風弓折不可把弟兄隔谷不相聞咫尺人間與泉下丈夫誓許國殺身非所憐兩心本一气何能坐相捐登埤四顧望慨慷肝膽裂不見救兵來但見繞城鐵甲光如雪飛禽在羅罔尙或念其饑身爲髙官馬食粟忍見手足居重圍相彼鴻與鴈亦各顧匹儔挽弓射一猿羣猿拔箭聲啾啾鳥獸且有情人心獨何尢嗚呼田家紫荊𨿽微水不忍聽君歌隔谷

○步虛詞﹝五首﹞

太微啟靈宇紫殿含祥風圓光昭無外梵炁來沖融仙人魚鱗次羽葆朝當中離羅欝蕭臺縹緲浮太蒙泰階平六符文昌位三公北斗運元化軒轅成歲功稽首玊陛下逍遙樂無窮

欝華開赤殿結鄰炫黃文葳蕤爛霄漢照曜下土墳東華蹕嚴駕西崦泮昏氛神行肅亹亹象化陶醺醺景風調坱北玊燭煥煙熅冥茫密勿間歘忽幽朗分萬靈仰無私九眞告成勛

重陽峩寶闕眾星拱髙垣寥寥太虛庭巍巍無極尊白虎伏右騑靑龍承左轅玄武后躨跜長離前騰騫黃靈正常居萬有歸一元希微眇稊粟浩蕩灸乾坤髙卑各奠位神化無窮源

步虛歸太一精心覲樞庭浮浮回極運湛湛規中淸五神謹訶衛六位肅敉寧東溟升陽曜西海生陰露炎光熺玄室湧醴液朱陵駸駸麤穢除綿綿淳粹凝妙用無邊方攝身遊帝靑

焚香禮玄梵肅駕朝紫宸遊雲結華蓋鮮飆翼飛輪披煙上閣道佩月攀鉤陳服食丹霞漿嗽咽甘露津瑯瑯歌洞章寂感虛皇嚬飄颻廣莫風舒嘯靑林春沆瀁六合外永與無始鄰

○气出唱

今日不樂振榮遠遊東上泰山巍何修修道逢仙人要我同仇蒸霞爲糧烹玊爲羞玄英素蕤光華蔓流日觀菡蓞葩華九州島令我從之身輕若浮道以五鸞翼以兩虯朝翔玄圃夕止蓬丘謁見王母云眉月眸靑娥三千或舞或謳風吹瑯玕聲如鳴球雜花並開莫知春秋洪崖先生勸我此畱自揣凡骨非仙者儔七情交煎一觸百抽又病戇僻無藥可瘳崇崇淸宮蕩無涯輒列仙如沙不少一漚王母咲聽拜謝扣頭歸來山林曷標曷鉤熙熙泰和長樂無憂

○班婕妤

昭陽秋淸月如練笙歌嘈嘈夜開宴長信宮中辭輦人獨倚西風詠紈扇傾城自古有褒妲紅顏失寵何湏怨泠泠玊漏掩重門一點金釭照書卷

○神弦曲

紫桂飄香九萬里三山地色如凝水水妃骨冷不能眠金簪素指敲冰弦泠泠玊泉滴貝闕閨壑嫠鮫泣幽碧靑瞳小髻歌繁霜霜飛風起江低昂曈曨紫焰出海樹天淸月落空相望

○短歌行

涼風西來天气漬雲飛水落山崢嶸發膚剝削稜骨生鮮芳煙悒成枯莖百虫哀號百竅鳴凡有形色皆不平成之孔艱壞厥輕羇人含愁起夜行列星滿天河漢橫繁思攢心劇五兵天髙何由達其情歸來托夢通精誠

○長歌行

秋夜夜長月照軒夢見天神與我言眶靈循環周四垣四時疊代成寒溫枯榮生殺相爲根我於萬物何怨恩生丁其時命所存六淫洶湧無鍵閽由其弗約離其魂春葩敷披夏實繁外美中瘁誰能捫風霜涸寒肅不騫納華狀眞歸本元掃滌浮穢夫何冤我今語女開女昏生生殺殺無窮源斂女貞蓄守女門扶桑赫赫升朝暾

○燕歌行

霜飛動地燕艸凋沙飛石走天蕭條江河倒影陵谷搖白日慘淡晝爲宵美人迢迢隔雲霄靑冥無梯海無橋魚枯鴈死星芒消沈沈思君不自憀愁如驚風皷春潮歲雲暮矣山寂寥梧桐葉落空幹條昆侖層城阻且遼蒼梧九疑煙霧遙瓊田瑤艸芟蒭蕘江蘺澤蘭成艾蕭登髙望遠肝肺焦安得羽翼搏長飆

○江南弄七首

江南細水緗綺波江南彩女雛鳳歌凝嚬引睇紆靑蛾紆靑蛾舒窈窕网軒繡戶鎖嬌春不放杜鵑來木杪

雄龍呼雌江底鳴山搖谷殷江波驚餘音不斷隨風徵隨風徵入湘竹截玊鉆星吹向天楚江六月無炎燠

湖波澄明日色鮮畫鷁相隨出采蓮嬌紅曼綠鬭春妍鬭春妍倚徘徊今朝花盡且歸去明日更有新花開

河曲懸匏渭濱竹碧鮮削出藍田玊輕翎參差飛羽謖飛羽謖幽簧含丹櫻瑤筍調淸吹月明紫鳳來■﹝毛參﹞■﹝毛參﹞

采菱女子木蘭船翠裙紅袖靑玊鈿搖光蕩影惜嬋娟惜嬋娟愁夕暉拔蒲歌斷鯉魚入歸去芰荷香滿衣

江艸萋萋春渺渺江臯出遊多窈窕輕霞衣裳碧雲裊碧雲裊紅日斜鴛鴦飛過綠渚去東風吹落菖蒲花

巫山岧嶤巫峽長瑤姬出舞朝云翔翠葩婹裊金支光金支光丹葉赩寶雞爲使鳳爲驂去雨來風樂無極

○步出夏門行

步出夏門遙望滄海九河茫茫碣石安在魚龍瀺灂日月晻藹三山何所弱水浼浼羲和曷往鰲極孰宰發鳩之羽其心不攺安期不死桃實可待悠哉沛乎歌以未慨

○丹霞蔽日行

彤霞何煌煌蔽此白日色炎埃被九野照灼后土赤朱陵開火府熺爛相蕩射山蒸絳紅气川瀉丹砂液穹玄變光曜眾艸相烜赫迥迷河林蒨髙奪昆侖碧欝華不能神�烏巳化魄女媧在靑天歲莫還煉石

○烏生八九子

樹上烏一生竹仇子相呼啞啞聒人耳何不學銜泥燕和鳴集桃李又不學鷹與隼奮翅髙飛碧雲裏胡爲巢此庭樹間啄腐吞腥饕吻觜少年挾彈如流星禍機潛發不見形翅翎槯析身首磔螻蟻傷殘誰女惜

○猛虎行

右不見昔者牛哀病七日化作猛虎形躨跜衣裳佩帶換毛尾棄置袵席眠茅茨怒牙出吻目閃電頃刻不識妻與兒昨日燈前相咲語豈意今朝化爲虎嗚呼世上茫茫化虎人秪應化心不化身

○行路難﹝二首﹞

君不見水上澌往來倏忽隨波移又不見花上蜂東枝飄落尋西枝世人食葵不食蘗莫倚結交心匪石君不見避席武安人卽是當年竇家客

君不見白日光不照幽艸心又不見石上云膚寸遂成陰世間會合良難得況有巧言能爍金伏波槀葬魏碑僕當時豈是非知音智謀啟疑忠逆耳平地反掌生崎嵚行路難愁最深

○野田黃雀行

野田雀觜啄啄朝食山下禾暮食山上粟千百爲羣叢薄裏忽然驚飛若蜂起飛飛卻落稻田中眾口齊啄稻爲空農夫力田望秋至沐雨梳風盡勞瘁王租未了私債多況復爾輩頻經過野田雀鷹隼髙翔不汝擊農夫田父愁何極

○何當行

念離莫悲歌悲歌慘於哭思鄕莫望遠望遠傷心目九疑迢迢隔湘川空山落日啼杜鵑梧桐摧折鳳凰去蛟蜃出沒波滔天令我四顧心茫然淚如懸崖瀉流泉樊桐有路到玄圃何當飛墮王母前

○射虎詞

長戈如林夾弓弩言向深山射猛虎獠兒蒙鶡走如風所過犬羊皆爲空紛紛散入人家宿丁男上山婦女哭前行聞虎心先畏一虎當頭萬夫棄折弓墜刄委如土卻向人前作威武

○苦哉行

雞不可使守門狗不可使司晨驅車梁弱水日暮空悲辛我欲乘風謁閶闔虹蜺彌天雲霧合九關虎豹森駭人長跪陳辭閽不答錯石作玙璠鬼神驚見欺截梁爲欂櫨般垂拊膺淚交頤衝風結玄冰道惡不可履巫咸上天去澤凍神蓍死我欲竟此曲此曲多苦聲鴻鴈向天北因之寄遐情

○起夜來

微月就沒銀河爛城烏啞啞夜將半憂愁不寐攬衣起仰看明星坐待旦威弧歷落連天狼兩旗欲動風不揚槐根王侯夢未覺豈知雞聲堪斷腸

○長相思

長相思妾在天南君在北紅顏未必無人知葑菲不羨君王食相思迢迢隔天河長夜不眠愁柰何欲憑魂夢到君所君門九重虎豹多長相思向誰道涼風日夕吹桂枝可惜馨香暗中老

○無愁果有愁曲

君不見陳家天子春茫茫後庭玊樹凝冷光樓船江上走龍陣宮中只報平安信酒波灩灩蒸粉香暖翠烘煙妬嬌鬢無愁老夫貂鼠裘降旗搖動臺城秋生綃束縛檻車去始信人間果有愁

○妾安所居

憶昔嫁君時紅顏艷春華今與君別離明珠化爲沙女兒嫁夫願偕老何異靑菘纏蔓艸一枝一葉俱有心生死長當兩縈抱誰言妾心君不知芳蘭委棄同蒺藜妾欲有言君不見君車遙遙妾空戀君家犬宅荒路隅可憐棄妾安所居

○放歌行

鴻鵠搏紫霄鵓鳩守苞桑豈惟異所志羽翼有短長玄陰變白書闇虛侵太陽一鹿走巾原熊虎競騰驤植竿成壘壁舉袂爲攙槍叱吒倒江河蹴蹋摧山岡犬牙據險要瓜瓣割土疆六奇誇曲逆三略稱子房磨牙各有伺裂觜遙相望龍蛇未分明智力正爭彊孔明魚得水毛遂錐脫囊霧晦豹始變海激鵬乃翔嗟爾獨何爲抱巳自摧藏

○鴈門太守行

赤符復漢祚褒徳先侯封陽熺熖發鐩霜皠山鳴鍾馴雉集中牟乳虎去弘農抱皷夜無聲桑陰麥芃芃循良一何多謠歌滿兒童賢哉洛陽令卓魯相繼蹤擿姦若明神外猛中有容正獄除煩苛平賦寬畸窮黎民拜恩惠吏卒服至公身歿徳不隳弦歌祠廟崇望美安陽亭頑懦興廉風彼哉肉食者輿馬愧肓聾

○艷歌行

亭亭松柏樹結根幽澗隈髙標拂云日直幹排風雷曾經匠石顧謂是梁棟材明堂未構架厚地深栽培熒星入天闕武庫一朝災搜求到鑠朴谷赤山城垓般爾死無人鉤繩付輿臺路阻莫自致棄之於艸萊天寒斧�集歲莫空摧頹三光無偏照四气有還回斵喪在湏臾成長何艱哉孰知眞宰意悵望使心哀

○門有車馬客行

門有車馬客云是故鄕人執手前借問鄕語知情眞自云別故鄕觀光京國塵經商涉代北薄宦往西秦繡鳳錦鴛鴦金鞍紫騏驎結交貴公卿出入擁眾賓劇孟气方銳郭解家不貧但見三春花寧思秋露晨斷蓬失其根風沙歘漂淪前途塞虎狼故里荒荊榛昔爲橫海鯨今爲沽轍鱗話言未及竟涕淚各盈中居家倚骨肉出家倚交親何當在異縣見此舊裏鄰園蔬如蜜甘市酒若醴醇悲歡且棄置生死同苦辛短歌有深情情深難具陳

○煌煌京洛行

齊謳且輟唱吳趍亦停聲請君傾耳聽聽我歌洛京京洛何煌煌卜宅自周王五服畫九州島玆爲土中央用文四戰地恃徳不恃彊叔世道𨿽微靈源瀉流長漢祖殪秦頃定都由子房馬上得天下繼周焉敢當光武起白水龍飛掃攙搶應天順民心戡暴安痍傷冕旒正宸極圭組崇俊良功臣列爵土循吏勸畊桑詔書報臧馬玉關閉西羗周嚴播髙風卓魯樹甘棠廷無乳虎伏邑有馴雉翔涓涓醴泉液燁燁朱艸芳繼體更賢能守成不踰常南郊尊上帝宗祀親明堂辟雍飬耆徳靈臺觀祲祥南宮畫元勛東觀昭文章詩書母后訓淫侈蕃封防百年天再辟四帝日重光傾昃自滿盈宴安生怠荒刑官竊威柄義士死道旁釁積千里艸禍成一星黃大命始不摯餘暉尙悠揚典午亦有初言治稱太康用人混哲否孽芽出蕭墻兄弟相啖食同气成豺狼金墉豈不固淸談漫洋洋妖星入太極胡雛登禦牀銅駞荊棘沒寢廟狐貍藏落日照西城寒雲歸北邙轘轅無人行伊洛廣且長衰榮若旦暮道徳信金湯殷勤亰洛篇厥鑑不可忘

○升天行

太儀轉神樞日月飛兩丸榮華如電火瞬息無畱顏誰能與蟪蛄爭鳴秋艸間中夜集五靈步虛款天關擺脫塵土累廓落眞境寬玊髓充晚食璚霞足晨餐妙合五色光化爲九轉丹洞朗照無極逍遙出人寰象載六蒼虯翼以雙紫鸞濯足北河津弭節蓬萊山伶倫歌九韶眉連舞七盤浮丘吹參差宓妃鳴佩環娛樂竟日夕還歸玊宸班

○長安有狹邪行

大道坦蕩蕩狹路能摧車大道少人行狹路爭走趨狹路險以捷大道平而迂所以狹路間疊足不憚劬嶒崚磨爲光窊坳輾成渠峻滑無澀踵攀緣有牽裾騧驪踠蹄踸僕從赬肩呼淸霜晨入袂白露夜沾襦擾擾極追奔營營競湏臾窮通乃定命得喪豈異途君子遵義路詭禦非吾驅滅趾禍難悔素履戒匆踰那能慟阮籍何用泣揚朱長安有狹邪𨿽捷焉所如

○飛龍引

軒轅黃帝上天時五龍垂髯下接之後宮彩女咸相隨雲輕龍健不可追彩女化作黃金芝千年一作花花光五色明朝霞夫疏蔭映玊皇家沈精降液爲丹砂煉丹砂成水銀水銀流汞浴火輪火輪照曜十二辰黃龍歸來天帝嗔

○春思

憶昔東風入芳艸柳綠花紅看總好今日風吹陌上塵鶯啼燕語俱傷神憂來感人淚沾臆未必春光不如昔

○靜夜思

靜夜思一思腸百轉啼螿當戶聽不聞明月在庭看不見方將入海剸猛蛟復欲度嶺邀飛猱胸中倏忽亂憂喜得喪紛紛竟何是靜夜思思無窮天雞一聲海日紅滿頭白髮吹秋風

○華山畿

華山畿勞勞渚割棄父母恩相隨黃泉去男婚女嫁當及時標梅不見周南詩王風蕩蕩散荊棘帷薄日夕生狂癡當歌悵然有所思華山畿何足悲

○冬暖行

孟冬十月暖桃李花盛開胡蝶艸間出飛上花枝來蝶知愛花爲花出不知冬暖無多日霜風一夕花作塵墜粉飄黃愁殺人

○節婦吟

淒切復淒切綠萍初生池水竭蘭根壓霜芽不茁春風冷冷逐秋月蓼虫食苦甘如酒捲葹𨿽生心巳朽楊州靑鏡蝕土花玊匣瓊臺復何有君不見人間日月如飛梭地下相從應始多

○登髙丘而望遠海

登髙丘望遠海長風簸浪髙於山蓬萊宮闕無光采雲霧翳陽谷羲和安所之鯨鯢作隊行鱗鬣如朱旗精衛銜石空有心口角流血天不知登髙丘望遠海弱水浩蕩不可航一望令人玄發攺

○江上曲

江上風吹沙石走江中濤浪如牛吼鄂君繡被寒無香江水不如殘夜長

○北風行

城外蕭蕭北風起城上健兒吹落耳將軍玊帳貂鼠衣手持酒杯看雪飛

○銅爵臺

髙臺突兀連蒼穹中有艷質如花紅君王巳作西陵土繐帷王座空秋風向陵舞罷寒月白蒼狐夜啼松淚滴冢中枯骨寧有知翠袖珠袍爲誰色當其奮臂譙許間手揮羣雄如刈菅橫矛賦詩逞豪傑猛气可以移南山寧知暮年壯心死遺教但聞令賣履唏噓涕泣兒女態遺臭至今猶未巳君不見永安宮中顧命時天下英雄人得知

○薤露歌

蜀琴且勿彈齊竽且莫吹四筵並寂聽聽我薤露詩昨日七尺軀今日爲死屍親戚空滿堂魂气安所之金玊素所愛棄捐篋笥中佩服素所愛淒涼掛悲風妻妾素所愛灑淚空房櫳賓客素所愛分散各西東讎者自相快親者自相悲有耳不復聞有目不復窺譬彼燭上火一滅無光輝譬彼空中雲散去絕餘姿人生無百歲百歲復如何誰能將兩手挽彼東逝波古來英雄士俱巳歸山阿有酒且盡歡聽我薤露歌

○沭浴子

沭發不如淸神浴身不如洗心仁義非外鑠�容防內淫登山望漢亰樓觀蔚嵚岑軒車擁衡禹幾杖尊雄歆著書擬周孔吐論躋騫參靑衿來濟濟白日去駸駸驅車泗水曲攬轡長淮陰悠悠黃石略杳杳天風吟盛時不可再感嘆爲沾襟

○秋閨曲

天上傷心月秋來情更親那能照幽獨不照遠行人

○蓮塘曲

落日下蓮塘輕舟赴晚涼偶然花片落飛出兩鴛鴦

○蒿裏曲﹝三首﹞

澗艸萋萋泉汨汨紫蘭香老棠棃發山中無人松栢寒臥聽狐貍嘯明月

白楊樹頭風惻惻寡烏悲啼山月黑殯宮冷落淸夜長銀鴨金鳬不堪食

山花冥冥啼子規鳥衘紙錢掛花枝山中遊人莫相咲君到此中當自知

○○促織詞

艸間小虫名促織夜夜隔窓鳴不息小兒側足潛聽聲雕籠鐵柵閉爾形金錢縱鬭爭相妬得勝轉多扃轉固髙秋九月嚴霜飛開籠卻放枯蔓歸舊宂無蹤故帷去生死淒涼向何處

○衘泥燕

衘泥燕尾涎涎衘泥點污幾席間更捉飛虫撲人面衘泥燕人言爾巢長滿尺主人倉廩多蓄積借爾華屋好安居年年壘巢生爾雛

○秋思二首

惠艸芳巳歇候虫寒不鳴相知惟白髮日夜滿頭生

露出階苔光風生庭樹冷推窓掩明月不忍見孤影

○寒夜曲

蟾車軋露迷圓景金井轆轤僵素綆孤鸞叫破海天云嫦娥淚滴方諸冷十二樓開春醉醒千年斷石生曾靑林霏散漫紫府曙白莎黃葛空殘螢

○古鏡詞﹝並序﹞

金陵武生於勾曲野人得古墓中鏡李桓先生辧其款制燕石上有元康年字定其爲漢時物今𨿽不能灼見其非晉而漢然其來之不近則�矣

百煉靑銅曾照膽千年土蝕萍花黶想得玄宮初閉時金精夜哭黃鳥悲魚燈引魂開地府夜夜晶光射幽戶盤龍隱見自有神神物豈肯長湮淪願借蟾蜍騎入月將與嫦娥照華發

○瑯琊王歌﹝四首﹞

駿馬須好鞍彊弓湏勁箭將軍不知兵健兒空自健

香羅金縷衣采花采春暉花髙折不得空步綠莎歸

出門無情親大道行亦窄寄與遠遊人居貧勝爲客

四通八達瑯琊道快馬如龍踏煙艸艸淒淒煙漠漠陌頭風起桃花落

○長相思﹝四首﹞

長相思在瀛洲蓬萊之山忽沈浮弱水無風亦倒流鯨魚一吸吞九牛旋淵呀呷鳴其喉靑鳥飛去天悠悠嗟我欲往徒離憂

長相思在蒼梧九疑愁雲隔明都湘神淚滴湘水枯冥冥霧雨啼短狐楓林沈陰天色晡鳳皇不食鴟鴞呼嗟我欲往空長吁

長相思在昆侖黃河怒浪訇天門天開石裂龍駿奔羲和縣車光未暾岷峨云埋蜀帝魂流沙千仭沈轓轅嗟我欲往難窮源

長相思在玄冥寒門六月天雨冰天關凍折天柱傾女媧媡石補未成石鱗迸落如流星龜蛇上訴愁帝靑嗟我欲往勞心形

○殘絲曲

玊樓十二春如綺日暖淸池躍魴鯉空閨無處著柔情夢逐殘絲撲天起天南河漢天西流豈知少年能白頭便喚姮娥栽桂樹花時相約月中遊

○拜新月

月生花始開月圓花漸落花開人少年花落人可憐女兒拜新月望圓不望缺未圓望不休旣圓應更愁

○自君之出矣

自君之出矣雲鬢愁不綰思君如轆轤倏忽心百轉

○美人燒香詞

翡翠釵梁云作葉膩紅深暈桃花頰玊奴纖手卷蝦須繡羅襪小不勝扶低頭背人整裙帶神前獨自深深拜翠袖輕回香霧分細語悠悠聽不聞門外遊人空駐馬冥冥白日西山下

○築城詞

君不見杭州無城賊直入臺州有城賊不入重門擊柝自古來而況四郊多警急愚民莫可與慮始見說築城俱不喜一朝城成不可踰挈家卻向城中居寄語築城人城髙固自好更須足食仍足兵不然劍閣潼關且難保獨不念至元延佑年天下無城亦不盜

○畦桑詞

編竹爲籬更栽剌髙門大寫畦葉字縣官要備六事忙村村巷巷催畦葉葉畦有增不可減準備上司來計點新官下馬舊官行牌上卻攺新官名君不見古人樹桑在墻下五十衣帛無凍者今日路傍桑滿畦茅屋苦寒中夜啼

○買馬詞

驛官亭鼓冬冬打驛使星馳買官馬府官奔走羣吏趍呵叱縣官如使奴一時立哏哏鄕役馬價頓增無處覓賣田買馬來納官買時辛苦納時難縣官定價府官減驊驑也作駑駘看歸來拊膺向隅泣門前索錢風火急

○神祠曲

路傍古廟壁半斜雨滴香案堆坭沙槎牙死樹當道臥樹上紙錢猶未化春秋祭祀知幾時烏鴉得食號相隨人人歡喜得好珓低昂拜跪山花飛寧知禍發在旦夕空村無煙惟瓦礫廟傍烏鴉亦不來獨畱土偶眠蒼苔

○雨雪曲

北風吹塵沙雨雪日夜深三足之烏毛氄飛不遠白晝慘淡成幽陰靑天冥冥不可覩水有罔象路有虎平民避亂入山谷編蓬作屋無環堵回看故里盡荊榛野烏爭食聲怒嗔盜賊官軍齊刼掠去住無所容其身嗚呼彼蒼何日回春陽北風雨雪斷人腸

○苦寒行

去年苦寒猶身可今年苦寒愁殺我去年苦寒凍裂唇猶有艸茅堪蔽身今年苦寒凍入髓妻啼子哭空山裏空山日夜望官軍燕頷虎頭聞不聞

○遠客嘆雨

遠客暮年筋力寡入門無家出無馬冷風一夜雨瀟瀟平明道上泥沒腰竈下濕新不生火敲冰取水指欲墮僕夫怨怒呼不前終日忍饑掩關坐憂來傷心令發白人生百身莫爲客

○久別離

久別離別時小兒未觧語今日踉蹡庭下來向人問爺淚如雨兒知有爺未曾識爺有母在愁何極明庭不奏采薇詩久別離當語誰

○苦熱行﹝二首﹞

南風吹云不成澤朝霞暮霞山谷赤赤松羽人潛大荒火府朱陵气相射蜚廉翅跕不能奮蓱號眼枯口流液遠客魂銷畏絺綌

憶昔伏波南伐時穿岸爲宮避炎气靑艸茫茫起瘴煙吹虫含沙總堪畏人生惜死非男兒但有馬革可褁屍武陵之曲何傷悲

○梁甫吟送鄭希道入亰

老翁生長平原裏但見平原路如砥謂言路平無崄巇車輪不摧馬如飛今日驅車上梁甫回頭卻憶平原路梁甫吟愁我心

○望遠行俟後舟不至作

望遠行日日望來腸欲斷數徧南風下水船愁中白日偏難晚順風順水不易得欲去又愁來者遠望遠行一望令人白髮生

○女兒割股詞爲徐勉之作

女兒少小幽閨裏深掩重簾學鍼指施朱傅粉有母憐一朝無母將焉恃靑燈背壁月當戶峘山之禽夜啼苦丹元訴天天爲愁淚灑長河作飛雨嗟兒與母同爲身母子分離何苦辛抽刀割股股不血一念自感皇穹仁吾聞孝慈出天性人心至誠天必聽兒股有肉母所育母生兒死兒亦足

○巴陵女子行

巴陵女子天下奇石作心肝冰作脾生平見義不見巳抆淚恨殺襄陽兒臨終裂素寫怨語生气猶能起風雨君不見虎符系頸東海檣令人愧死巴陵女

○秦女休行

秦家女兒美且都齒如編貝唇如朱有生不幸遭亂世弱肉彊食官無誅兄朝出門暮不返家人悵望空倚閭女休聞之肝膽裂奮臂不惜千金軀援矛一擲白日戚仇血上濺天模糊市人驚噪塵土沸邏卒奔走馳金吾有心殺人寧惜死顧謂女吏何其愚嫚法長姦誰所致捨生得義吾何逋精誠通天天爲惻赦書一夕來宸極路旁觀者咸嘆嗟女休出門無喜色君不見景升本初之子空是男亡家破國令人慚

○蠻中歌﹝二首﹞

小兒負薪早巳歸大身螺�不回海上檣竿齊入浦山頭雲起颶風來

祝融廟前稻齊椰子如瓠壓枝低烏鴉亂叫祭鬼罷桄榔樹裏鷓鴣啼

○閨詞﹝六首﹞

戎馬關山隔空閨鬢髮華將何寄消息江樹總無花

昨夜三更夢分明見所思覺來驚枕席心迹兩相疑

塞鴈南還北江潮西復東佳人不可見霜雪萬山空

剔卻燈花蕋從教污翠鈿幾回虛報喜誤妾不成眠

小小雝渠鳥雙雙入畫樓樓中人怨別愛爾不知愁

欲寄音書去書成乏便郵持書上樓望淚灑鷫鸘裘

○烏啼曲

可怪烏鴉鳥鳴聲不喜人如何好彊聒故愽主人嗔

○五雜俎

五雜俎原上翮往復還小販客不得巳滹沱麥

五雜俎百衲衣往復還燕雙飛不得巳賦式微

五雜俎市賣果往復還郵傳馬不得巳死垓下

○春江曲

江上風帆日日歸獨自狂夫音信稀無因化作鵁鶄鳥隨著郎舡到處飛

○公子行

玊勒金鞍照地光駝裘珠帽繡文章平明上馬歸來醉他日淸朝作棟梁

○仙人詞﹝三首﹞

玊府仙人冰雪姿生來卽遣侍瑤池五云隔斷塵凡路說著人間總不知

上帝宸居儼肅森九關虎豹立崟崟羣龍自有三珠樹不見扶桑水淺深

東海鯨鯢白晝遊南溟風浪湧吞舟三山亦在滄波裏自是神仙未觧愁

○黃鵠曲

黃鵠雙飛中路分關山風雪隴頭云云深雪暗知何處哀叫聲聲天上聞

○吳歌﹝五首﹞

儂做春花正少年郎做白日在靑天白日在天光在地百花誰不願郎憐

承郎顧盻感郎憐凖擬歡娛到百年明月比心花比面花容美滿月團圓

便道逢春花合開誰知穠艷有人猜山雞不入家雞侶野果難同園果栽

蛾眉二八不曾愁有色無媒郎不畱月裏蟾蜍推落地幾時再得廣寒遊

種花圖作看花人誰料花開不及春昨夜狂風今夜雨爲花落得兩眉顰

○采蓮歌﹝六首﹞

十三女兒白似脂向人學得做嬌癡折得白蓮頭上插薴羅山下賽西施

十五女兒花正開隨羣逐伴采花回濃妝比似花嬌艷引得黃蜂隊隊來

采得紅蓮愛白蓮雙橈快轉恆人先爭知要緊翻成慢菱葉中間絆卻船

芍藥爭春衒彩霞芙蓉秋盡卻榮華有色有香兼有實百花都不似蓮花

女伴相隨出芰荷並船比較采蓮多擡頭忽見遊人過棹入菇蒲水拍波

晚涼風定卻回船望見新月在天邊放下荷花深深拜翻身忙整翠花鈿

○竹枝歌﹝十二首﹞

人間日月去如梭快活無多辛苦多欲識江南古來意請君聽唱竹枝歌

相思無益莫相思嬴得霜髯換黑髭明月自圓還自缺蚌胎瘦減有誰知

陽臺雲雨漫荒唐巫峽啼猿枉斷腸莫向蒼梧山下去九疑愁色滿瀟湘

瀟湘江水接天河苐一傷心是汨羅斑竹岡頭蘭蕙死黃茅壠上艾蒿多

榮華未必是榮華園裏甜瓜生苦瓜記得水邊枯楠樹也曾發葉吐鮮花

若要開花湏護持花枝怕雨怕風吹抽條結蕋千辛苦糝土埋苔一霎時

彎彎月子似簾鉤掛在梧桐樹上頭月裏姮娥知何處人間離別未爲愁

昨夜星光照濕泥五更依舊雨淒淒懊惱人心難測度說道東方卻在西

杜鵑花開不著忙石蓮花落卻恓惶壚頭酒盡休懸望裁衣無尺莫思量

莫見幹藤道是香莫見白石道是羊布簾賣酒齊誇好甜辣須還到口嘗

黿鼉在水虎在山登山入木早防閒別有一般眞叵耐蝦蟇生在月中間

望帝無端化羽毛無朝無暮口嘈嘈見說天髙三萬物吻幹舌出也徒勞

○江南曲﹝七首﹞

江北垂楊未爆芽江南水綠萬重花北人盡道江南好江南才到便爲家

金陵好是帝王州城下秦淮水北流惆悵江南舊花月女兒盡作北歌謳

洞庭湖色碧於藍瀟湘日融花欲酣黃隺樓中畱醉客懶人天气是江南

錢唐勝地作南都紈綺如雲隘廣途想得燕山風雪夜斷魂相語怨西湖

桃葉渡頭春水平莫教城上嘵鶯聲中原無限英雄淚並入江南送別情

無情白日去如梭有限靑春可柰何江北風沙人住少江南秔稻鴈來多

生長吳儂不記春鄕音旋攺踏亰塵丫頭小妓相偎坐眾裏矜誇是北人

○前溪曲

前溪送別溪水滿石楠花落蒲芽短春風無情看復秋莫學落花隨水流

○長門怨

不學周南詠小星空悲玊殿鎖娉婷黃金漫買相如賦猶勝無辜送掖庭

○山鷓鴣﹝六首﹞

女兒未始會穿鍼將去髙麗學語音教得新番鷓鴣曲一聲準擬直千金

鸚鵡能言百鳥驚鷓鴣叫噪阻人行珊瑚軟語呈嬌媚不似班鳩得拙名

溪深不比海子深一物從來有一心野鳬趕魚溪上去鷓鴣飛過野鳬沈

黃茅壠上雨和泥苦竹岡頭日色低自是行人行不得莫教空恨鷓鴣啼

鷓鴣元是嶺南音嶺北無人識此禽南人唱歌過嶺去北人相向淚沾襟

山禽一處一般聲不是鄕音便動情多是江南子規鳥天津橋上對人鳴

○浣紗女﹝二首﹞

裊裊腰肢王一圍妬紅嬌綠淡春暉莫教名字傳宮掖終遣詩人剌綠衣

臥薪終夜泣孤臣落月飛霜幾度春能使姑蘇聚麋鹿誰知卻是浣紗人

○雙帶子﹝四首﹞

嫁時雙帶繡騏驎翠葉金花色色新寧教塵匣蒙蛛网不肯將來別贈人

結得同心欲寄郎還將雙帶剌鴛央殷勤祝付西歸燕一紙書緘淚兩行

合歡雙帶繡蜻蜓一度看來一淚零雪裏芭蕉心長在春來不攺舊時靑

莫言長夜便無明莫道離鸞不合並天上星辰能化石黃河千歲也還淸

○雞鳴曲﹝二首﹞

霜飛月落天崢嶸咿咿喔喔鄰雞鳴龍蛇雜沓寰海沸誰知此聲非惡聲

莫厭晨雞相應啼中原千里絕晨雞一匡自是無仲坐談不用誇曾西

○塞姑﹝三首﹞

苔沒行蹤艸沒堤滿簾紅日一鶯啼天涯那得眞消息不敢逢人問磧西

腸斷龍沙信不通夢中長恆醒時空夜來忽得揄關報知憶傳聞是夢中

滿篋衣裳手自裁寄君親付與郎開錦衾角枕期窀穸遮莫無人莫寄回

○春曲﹝二首﹞

春天不雨亦不晴楊花飄盡池萍生庭鳥雛成巢燕瞑惟有杜鵑啼到明

春晴野煙生綠塘春遊彩女鉛華光碧雲日暮去何處紅荇白蘋他自香

○楊柳枝詞﹝九首﹞

多事垂楊管送迎長條折盡短條生不知幾許東風裏猶帶輕煙罥晚晴

漢將營中萬樹春朱旗曉色動星辰可憐煙雨章臺路翠縷斜縈走馬塵

楊葉淒淒隱畫樓楊枝裊裊弄輕柔鳴鳩叫罷黃鶯語肯信年華有素秋

憶昔春風白下亭桃紅李白柳靑靑繁華一夢今何在露葉依稀似淚零

長千橋邊楊柳枝千條萬縷欝金絲人來人去爭攀折無復靑靑映酒旗

淮水春晴碧簟紋楊花楊葉緫成云錦帆零落美人畫枝上流鶯誰獨聞

二月垂楊綠葉齊無朝無暮子規啼飛花衮衮向東去卻被東風吹向西

枝上穠花吹漸稀樓前楊柳正依依春風觧釋佳人恨故捲繁陰放燕歸

長江春水去悠悠亂絮輕花取次休落日髙樓怨橫笛寒鴉飛盡暮蟬愁

○宮怨﹝二首﹞

沈沈煙雨掩孤闈可怪東風到得遲今日晴明上樓望不知花謝巳多時

何處春風拂苑墻飛花片片入昭易多情尙有池邊柳畱得啼鶯伴日長

○女兒子

女兒二六月上弦嬌羞長在阿婆邊阿婆惜愛女兒子女兒只愁阿婆死

太師誠意伯劉文成公集卷之十終

●太師誠意伯劉文成公集卷之十一

後學麗水何鏜編校

歌行﹝五十四篇﹞

◆歌行﹝五十四篇﹞

送陳庭學之成都衛照磨任

爲王輔卿郎中題雪灘寒鴈圖

漁樵問答

題王元章梅花圖

琴歌贈劉元明

二鬼

寄江西黃伯善兄弟

題安仁余氏畱余堂

送胡季瑊平江監倉

弋陽方氏壽康堂

爲杭州鄭善止題蓬萊山圖

壽山福海圖歌

送人分題得鶴山

寄宋景濂﹝四首﹞

題謝皐羽傳後

松陽周處士冰壺歌

寶林同講師渴馬圖歌

靑羅山房歌寄宋景濂

題仲山和尙羣魚圖

爲本大師題唐臨晉帖

題老翁騎牛圖

題也先進徳祖母徐氏節義傳後進徳之祖以戰死時其祖母年尙少

題金穀園圖

初夏卽景

畫竹歌爲道士詹明徳賦

題蘭花圖

送葛元哲歸江西

題釋驂圖

題錢舜舉馬圖

題王元章梅花圖

題縣崕蘭花圖

題雪汀圖

爲董楚芳題山水圖

寄陶中立郭秉心敍舊言懷

和吳以時秋夜長篇

潛溪圖歌爲宋景濂賦

題陸放翁賣花叟詩後

題柯敬仲墨竹花石

爲包與直題太一眞人圖

爲戴起之題猿鳥圖﹝牧溪畫﹞

題界畫金山圖

題界畫臥龍山樓閣圖

陳彥徳以畫見贈歌以酬之

長平戈頭歌

涇縣柬宋二編修長歌

爲張生題趙仲穆畫馬

爲詹同文題浙江月夜觀潮圖

戲爲雪雞篇寄詹同文

題米元暉瀟湘圖

題趙學士色竹圖

送黃巖林生伯云還鄕覲省

送姚伯淵之淸溪河泊所任

雙鯉堂歌爲唐侍儀賦

舊在杭時爲冷起敬賦泉石歌亂後失之今起敬爲恊律郎邀予寫舊作巳忘而記其起三句因更足之

○送陳庭學之成都衛照磨任

君不見民山導江戒南紀噴雨噓雲九千里瞿唐劍閣鍵重關錦城花繞成都市雄藩作屏鎭羌夷列郡五十爪牙之長夏雪山連太白玄冬熱海蒸坤維聖皇握符禦宸極煙塵不起鯨波息鳳凰麒麟在郊藪川後嶽靈俱效職籌邊樓上羅俊良況子敏學年方將將軍幕府曾試用驊驑熟路宜腅驤大艑揚帆溯江水東風漫漫吹蘭芷彩衣鶴髮對晨昏有酒盈尊甘且旨吾聞崌崍上與井絡通風气隔閡華與戎九夷八蠻濡帝澤廟堂巳得攻心策

○爲王輔卿郎中題雪灘寒鴈圖

云茫茫水浪浪林木脫葉無稻糧烏啼鴈叫天蒼涼歲云莫矣江山長有竹有竹在髙岡三株凍折兩復僵小禽悲飛不能楊蒼梧悠悠隔沅湘欲往從之川無梁願披寒霄見朝陽勿令嗷嗷傷我腸

○漁樵問答

樵問漁江湖風波惡何似采薪人無憂茹藜藿漁答樵山中何所有未若擢扁舟得魚卽沽酒

○題王元章梅花圖

會稽老王拙且癡能畫梅花稱絕奇春牎走筆生古怪中有窈窕傾城姿人生得閒眞是好得閒不閒惟此老布袍闒茸發不流一生只被梅花惱天生梅實可和羮爾梅有花結不成世間花實總尢物不如畫圖終古無枯榮

○琴歌贈劉元明

龍門獨樹冰■﹝繭上虫下﹞弦空林霜淸鳴暗泉姮娥抱桂寒不眠離鸞怨啼風滿天碧潭殷雷龍起蟄月落太陰山鬼泣湘江秋水一劍明帝子歸來聞佩聲扶桑浪翻碣石攺東海魚飛入西海白雲去盡天茫茫十二玊樓深夜涼

○二鬼

憶昔盤古初開天地時以土爲肉石爲骨水爲血脈天爲皮昆侖爲頭顱江海爲胃腸嵩嶽爲背膂其外四嶽爲四肢四肢百體咸定位乃以日月爲兩眼循環照燭三百六十骨節八萬四千毛竅勿使淫邪發泄生瘡痍兩眼相逐走不歇天帝湣其勞逸不調生病患申命守以兩鬼名曰結璘與欝儀欝儀手捉三足老鴉腳腳踏火輪蟠九螭咀嚼五色若木英身上五色光陸離朝發暘谷暮金樞淸晨還上扶葉枝揚鞭驅龍夫海若蒸霞沸浪煎魚龜輝煌焜耀�幽暗燠煦艸木生芳蕤結璘坐在廣寒桂樹根漱咽桂露芬柏菲啖服白兔所搗之靈藥跳上蟾蜍背眷騎掐光弄影蕩云漢閃奎爍璧葩花摛手摘桂樹子撒入大海中散與蚌蛤爲珠璣或落巖谷間化作珣玕琪人拾得喫者胸臆生明翚內外星官各職職惟有兩鬼兩眼晝夜長相追有物來掩犯兩鬼隨卽揮刀鈹禁制蝦蟇與老鴉低頭屏气服役使不敢起意爲姧欺天帝憐兩鬼暫放兩鬼人間娭一鬼乘白狗走向織女黃姑磯槌河鼓褰兩旗跳下皇初平牧羊羣烹羊食肉口吻流膏脂卻入天臺山呼龍喚虎聽指麾東巖鑿石取金卯西巖掘土求瓊葳巖訇洞砉石梁折驚起五百羅漢半夜撥剌衝天飛一鬼乘白豕從以靑羊靑兔赤鼠兒便從閣道出西淸入少微浴咸池身騎靑田鶴去采靑田芝仙都赤城三十六洞主騎鸞翳鳳來陪隨神鬼淸唱毛女和長煙裊裊飄熊旗蜚廉吹笙虎擊築罔象出舞奔馮夷兩鬼自從天上別別後道路阻隔不得相聞知忽聞韓山子往來說因依兩鬼各借問姶知相去近不遠何得不一相見敍情詞情詞不得敍焉得不相思相思人間五十年未抵天上五十炊忽然宇宙変差異大月落雪冰天逵黿鼉上山作窟穴蛇頭生角角有岐鱷魚掉尾斫折巨鰲腳蓬萊宮倒水沒楣攙搶枉矢爭出逞妖怪或大如甕盎或長如蜲虵光爍爍形躨躨叫鹿豕呼熊羆煽吳回翔魌魑天帝左右無扶持蚊蝱蚤虱蠅蚋蜞噆膚叩血圖飽肥擾擾不可揮筋節觧折兩眼■﹝目蚩﹞不辧妍與媸兩鬼大愓傷身如受榜笞便欲相約計藥與天帝醫先去兩眼翳使識靑黃紅白黑便下天潢天一水洗滌盤古腸胃心腎肝肺脾卻取女媧所搏黃土塊攺換耳目口鼻牙舌眉然後請軒轅邀伏羲風後力牧老龍告泰山稽命魯般詔工倕使豊隆役黔羸礪斧鑿具鑪錘取金蓐收伐材尾箕修理南極北極樞斡運太陰太陽機檄召皇地示部署嶽瀆神受約天皇墀生鳥必鳳凰勿生梟與鴟生獸必麒麟勿生豺與貍生鱗必龍鯉勿生虵與■﹝虫遺﹞生甲必龜貝勿生蝓與蜞生木必松楠生艸必薺葵勿生鉤吻含毒斷人腸勿生枳棘覃利傷人肌螟蝗害禾稼必絕其蝝蚳虎狼妨畜牧必遏其孕孽啟迪天下蠢蠢氓悉蹈禮義尊父師奉事周文公魯仲尼曾子輿孔子思啟習書易禮樂春秋詩履正直屏邪欹引頑嚚入規矩雍雍熙熙不凍不饑避刑遠罪趨祥祺謀之不能行不意天帝錯怪恚謂此是我所當爲眇眇末兩鬼何敢越分生思惟呶呶向瘖肓泄漏造化微急詔飛天神王與我捉此兩鬼拘囚之勿使在人寰做出妖怪奇飛天神王得天帝詔立召五百夜叉帶金繩將鐵网尋蹤逐迹莫放兩鬼走逸入崄巇五百夜叉个个口吐火搜天刮地走不疲吹風放火烈山谷不問杉栢樗櫟蘭艾蒿芷蘅茅茨燔焱熨灼無餘遺搜到九萬九千九百九十九仭幽谷底捉住兩鬼眼睛光活如琉璃飬在劍絲鐵柵內衣以文采食以塵莫教突出籠絡外踏折地軸傾天維兩鬼亦自相顧咲但得不寒不餒長樂無憂悲自可等待天帝息怒觧猜惑依舊天上作伴同遊戲

○寄江西黃伯善兄弟

我思羙人乃在洞庭之陽彭蠡之陰衝波亙天三百里離恨比之應更深揚瀾咆哮左蠡怒白日慘慘玄猿吟欲往從之憤余心黿鼉臲卼不可以駕風摐摐兮雨淫淫望厭原之飛煙邈匡廬之髙岑霞標日觀矗南斗石門雙闕撐敬嵚虹旌兮翠羽昌容兮鳳凰舞荍衣兮茞襟玊笙吹兮紫鸞音望不見兮悲莫任江水湛湛愁林西來文魚曾到海願寄筆札逾兼金

○題安仁余氏畱余堂

君不見石季倫對案方丈皆公珍珊瑚夜光視如土寧知汨沒同埃塵又不見李贊皇平生鼎食滿萬羊中廚煙火宵未冷詔書趣使趨南荒金穀名園委蔓艸平泉荊棘無人掃榮華瞬息可柰何空令過者傷懷抱世人積金貽子孫一朝金盡難復論古來天道有好還君看漢代幹公門

○送胡季瑊平江監倉

君不見棠溪沙中金又不見龍門山上桐衝波蕩汨入吹窞石澑漱囓歌雷風梓人桃氏不見顧自分委棄蒿櫟司一朝淸廟作雅樂搜索絡繹奔垂工飛廉鼓鑄王爾斸熾炭利鑿相治礲朱弦橫縆笱簴立鎭圭衮冕齊雍容世間物理有消息累土自可成穹隆司倉𨿽微君莫棄君不見魯叟當年甞委吏

○弋陽方氏壽康堂

先生築堂依林臯繞屋杉松浮翠濤烏皮靈壽扶鶴髮項有千歲雙垂絳小孫踉蹡竹馬戲大孫彩衣花底翺有耳不聆闤闠音有目不識簿領曹鶯啼燕語日髙起羽觴沈沈浮春醪君不見非熊老人釣淸渭丸十鷹揚亦勞瘁

○爲杭州鄭善止題蓬萊山圖

君不見大瀛海中有神嶽如昆侖周遭四城五十里石骨纏繞扶桑根琪華爛日珠炫夜翠樓玊殿虎守閽鐘山燭龍在其北兩眼燁煜如朝暾仙人東王公掌握天紀弼帝尊長虹爲轅龍作馬飄然乘風白日在下弱水蕩蕩無力可負芥自從大禹刻石之後來者寡彼秦之皇其貪如狼而漢之武其欲如虎樓船萬斛室巍巍欲到不到風掣之徐市蜉蝣身乃欲邀安期文成五利小豎子羊質彊使蒙貔皮神仙大咲起濤浪射魚海上夫何爲

○壽山福海圖歌

吾聞軒轅之國乃在大海之中央其不壽者八百歲壽者乃與天地同久長樓臺縹緲造云漢赤日繞戶扶葉涼玊泉之水淸以香瑤艸之味如瓊漿洪崖有時來環佩聲瑯瑯鳳凰自歌鸞自語靑蜺連蜷白雲舞淋漓豹髓浮瑤觴璀錯金盤薦麟脯耳聞楚水泣皇英眼見啇郊葬彭祖琪華玉樹宵有光東風入律春茫茫春茫茫樂無極靑鵻夜夜月中來廣寒姮娥寄消息

○送人分題得鶴山

丁令威乃在昆侖之墟閬風之巓羽衣誤作塵土夢回首人世三千年空中落日松栢冷苦霧慘慘含悲泉夢隨回飆訪瓊田紫雞靑鴨還相憐丁令威將柰何野有矰繳隰有网羅前飛烏鳶後駕鵝啄腥爭腐聲嘍囉渺予懷兮隔煙蘿杳冥冥兮徛長歌丁令威胡不歸槐江之山連大騩玊樓金嶂中天開玲瓏碧樹鏘瓊瑰鳳凰有閣鸞有臺君胡爲兮獨蒿菜丁令威歸去來

○寄宋景濂﹝四首﹞

我思羙人乃在仙華之山山前夜半掛河漢天津兩旗俯可樊我欲從之阻河關初平不來白羊死瘦骨蝕盡莓苔頑風沙蕭蕭隔僴玄霜日夕凋玊顏有鳥有鳥丁令威側身下上空孤飛女媧石墜鰲腳折海水散作云霏霏山中有奇樹一華一千秋羙人何不折寄我使我嘆恨長凝眸深沈洞谷山鬼集陰气六月冰霜畱嗟哉羙人誰與儔明年定約赤松子與爾羣峯頂上游

有羙一人兮羙且仁自我不見兮不知幾春仰玄穹兮睇參辰爲合爲離兮孰測其因靑冥無階兮江海無津風雨茫茫兮蛟龍怒瞋安得羽翼兮致我與鄰

有羙一人兮羙且都靑霞爲衣兮白雲爲裾被秋蘭兮佩珣玗泰和與遊兮中黃與居瞻望弗及兮芳歲其䢐山髙水深兮道阻且紆安得羽翼兮致我與俱

有羙一人兮在山中蒼眉黑須兮玊雪其容飲沆瀣兮食紫虹澡石泉兮灑淸風邀初平兮從赤松超逍遙兮樂無窮安得羽翼兮致我與同

○題謝皐羽傳後

阮籍哭窮途墨翟哭素絲賈誼上書期寤主卞和抱玊無人知人生有情不可塞謝生慟哭非狂癡神奔鬼遁天地革龍魚貓虎三辰黑黼裳玄衮換氈裘鞮唱羌歌滿中國生也何辜逢此時有才不用空男兒伯益丘墟管仲沒孤根弱植誰扶持旣不能學申胥頓首血沾臆卻吳再建荊社稷又不能學鄒衍長號徹帝關飛霜六月淒燕山空將淚灑荒岡雨添作秋濤撼江浦君不見杞梁之妻善哭夫哭得城崩又何補夜猿叫罷天晦冥哭聲搖動虛危星瀟湘竹死鳳凰去但見白波連洞庭鳴呼此士今安在金石可銷心不攺應將魂魄化精衛衘取南山塡北海

○松陽周處士冰壺歌

冰壺者栝蒼周處士之所以自號也夫冰太陽寒水之凝而壺者器也水凝爲冰至柔而變爲剛天下之剛莫尙焉壺之貴者以玊爲之𨿽栗而冰秋其腹僕切異之於是乎歌以誶焉歌曰

陰風吹空寒凜冽玊壺夜半玄冰結十二樓中瑣翠鸞太微宮裏縣明月明月流光照玊壺珠飛上天滄海枯靑女煉霜封具闕燧人焫犀龍泣血銀河淩澌膠北斗五色石裂媧皇走相看一笑天茫然回首人間三萬年

○寶林同講師渴馬圖歌

天廏馬神龍姿目如明星耳如錐拳花鬉毛云陸離揚鬐掉尾頳虹飛天廏馬閒且驕縶以靑絲勒以鏣渴不得飲瑤池泉饑不得食瓊田苗豆粟不實中腸枵口不能語足屢蹻天廏馬壯且武食主之食湏報主莝秣失時罪在牧圉無如宋牂怨不得嚼咀喪厥元戎殄師旅天廏馬爾不聞趙國廉將軍一飯斗米肉十斤被甲據鞍走若云北斬栗腹西拒秦負荊謝藺不爲身至今天下稱良臣又不聞漢季劉荊州有牛千斤角曲觩啖食十倍於常牛負重不若一牝麀老蹣度江俘楚囚骨肉觧割庖刄遊天廏馬飽爾食艸間封狼逭誅殛威弧撥剌矢不直嗟爾神駿須盡力他年定遇田子方櫪上優遊終主徳

○靑羅山房歌寄宋景濂

若有人兮乃在大江之南淛河之東連山掎拔瀛海上上與河鼓沗聿通憶昔四女下天來遺鬟墮髢根龐鴻仙華傑出最怪異望之如雲浮太空嵚崟峛崺齾嚙不可上薈蔚雜樹昏朣朧虎龍咆號猿鶴叫山鬼呵歘生悲風嗟哉若人兮胡爲乎其中梁檀柟兮柱柱楓結靑蘿兮以帡幪不翦不伐兮不盬以攻晨嵐暮藹滴晴雨煙條霧葉相蒙蘢縿縿兮纚纚菶菶兮蓬蓬繚紏要紹兮若蒼龍垂胡降玄穹棽麗披離兮若翠鸞振迅飛蕤氃鸝黃和鳴桑扈應髣髴牙曠之絲桐幽泉發竇鏘玲瓏六月赤日收蘊隆陽淩陰蓄春融融巖花澗艸紛白紅有時皇初平淸夜騎羊朝帝君瓊蕤羽蓋冰玊佩華月閃爍光成虹松吹笙兮竹舞翿影斾斾兮聲沨沨娛日悅耳兮樂不可言世間塵土何夢夢山有芝隰有蘴石鑿鑿兮冰漴漴猗若人兮羙且充饑食倦息兮可以保我躬逍遙兮棲遲又何必訪廣成於崆峒

○題仲山和尙羣魚圖

濠梁之樂誰能寫袁蟻死後無畫者上人安知身非魚援毫貌出態更殊剡藤素拂秋云冷眼前驚見滄江永翠尾輕披水上萍玊鱗倒漾空中影前行十二相回環吹澇喣沫淵沄間最後羣趨儼成列皎若寒霄舞流雪卻思昨夜風雨來赤鯉已去隨奔雷鯫鱻不作霄漢夢潛心泳暖何悠哉贈言還畫重太息芒鞋竹杖今何適愼勿作海水洶湧龍崢嶸空令素壁凝塵生

○爲本大師題唐臨晉帖

乾符天子萬機暇宮中扈從多儒冠玊堂開宴出晉帖翠气蕩搖山雪寒侍臣模寫各臻妙碧樹瓊柯相照耀令孜嗟嘆至尊喜內官拜舞宮娥咲日斜宴罷歸內園外門有事人不言君不見關東夜飛赤白九昭陵玊匣秋風酸

○題老翁騎牛圖

白日上悠悠竹梢霧已收晴天不易得及時當放牛鄰家放牛多兒童我家無兒只老翁寒衣在機織未就原上烈烈多髙風勿言衰老筋力簿有牛可放殊不惡伹願天公不相牛背閒眠饑亦好

○題也先進徳祖母徐氏節義傳後進徳之祖以戰死時其祖母年尙少

凰乃鳳之匹麒乃麟之儔錦衾角枕期白髮誰知不得同山丘丈夫殉節殞烽矢英靈在世何曾死兩龍未合延平津白日無光天色紫君不見靑松與兔絲引蔓相纏縈松摧絲蔓斷結根猶作千歲苓洞房含風霜露早孤兒啞啞在懷抱皇天可憐兒長成相見黃泉情亦好

○題金穀園圖

君不見石家名園擬黃屋蜀錦作圍金作谷暖香烘日浮紫霄冰紈火而鮫人綃燕釵十二歌白薴珊瑚玲壠綠珠舞月榭吹笙引鳳凰霧幄傳觴語鸚鵡爨下蠟光宵未歇樓上佳人碎瓊雪空將遺恨寄丹靑畱作千年覆車轍

○初夏卽景

前日大熱釋我裘昨日一雨涼如秋寒暄倏忽反復手冰炭著體何由瘳今朝初晴又園中艸茅乹復抽鳴呼安得伶倫吹嶰竹四气不愆同玊燭

○畫竹歌爲道士詹明徳賦

我所思兮在瀟湘蒼梧九疑渺無際但見綠竹參天長上有寒煙凝不飛下有流水聲瑯瑯中有萬古不盡離別淚化作五色丹霞漿穿崕貫石出厚地風吹露滌宵有光我欲因之邀鳳凰天路修阻川無梁孰知畫史解人意能以造化歸毫芒虛堂無人白日靜使我顧盻增慨慷玄霜慘烈歲將宴鼪啼鼯叫天悲涼我所思兮杳茫茫山中紫筍春可茹歸來無使遙相望

○題蘭花圖

幽蘭花在空山羙人愛之不可見裂素寫置月窓間幽蘭花何菲菲世方被佩薋菉葹我欲紉之充佩禕睘睘獨立眾所非幽蘭花爲誰好露冷風淸香自老

○送葛元哲歸江西

我昔筮仕筠陽初官事窘束情事疏事塵奔走僅五稔滿懷荊棘無人鋤明堂大開壯梁棟散木不遺椽梲用豫章江上一逢君矯矯雞羣一孤鳳城頭月出明星稀開門望月露沾衣文章繡衣郎談屑天葩飛得句卽髙歌驚起鳥鵲穿林霏星流雲散隔吳楚有時夢君詩上語座中百谷含淸暉牎外飄風度疏雨我住靑山耕晚霞君去蟾宮折柱華鄂來八見秋雁過忽然會合增長嗟江南二月艸未秀雪陣如濤衮淸晝投壺命觴盡文友此樂百年何日又一朝復一朝三歲如過電四牡彭彭子獨賢江東山水看一徧人間事萬不齊我馬向南君向西海門日照漁浦白驪歌欲斷吳云低栝蒼山臨川水相思迢迢一千里山髙髙兮水深深極望不見愁人心應將旅魂夢化鶴永夜月明懷好音

○題釋驂圖

關中小兒勇而競玉帳貔貅三百乘焉知道上十二牛皇天默佑周同姓絳宮大厲吼如雷墨車載甲光照■﹝糹畏﹞鷹騰二陵間劍鋒白皚皚壯士百戰臘塗地元帥束縛坐艸萊俘囚有血堪釁鼓自分殘膏染齊斧萬死一生直望外豈意片言由內主鴻鴈曾傷弓尙爲空弮愁犀兕脫匣出聞呼肯回頭河邊觧驂徒譾謀舟中稽首心悠悠濟河封屍勿云晚此事終作晉國羞君不見夫差違子胥空灑姑蘇泣丈夫深戒婦人仁義虎遺患悔莫及

○題錢舜舉馬圖

吳興公子雅好奇欲把丹靑競天巧花蜂柳鶯看巳足貌得驊驑圖更好浪花滿身蹄削礦兩耳抽出春筍尖風鬉欲拂九霄霧隅目似掛髙秋蟾昨者王良失鞿鞚封狼咆哮蛇豕閧天閒乘黃越在野出車未見歌南仲嗚呼安得此馬背負郭令公掃淸四海歸奏明光宮

○題王元章梅花圖

道人紅顏映髭雪欲與梅花鬭淸潔夢魂化作梅花神貌得梅花最奇絕髙軒落筆當晴曦北風吹樹寒云垂九霄露洗珠玊蕋野水影動龍蛇枝勞生苦被煩熱惱見此令人暢懷抱虛堂夜半明月入玄鶴一聲驚絕倒西湖處士骨巳槁湖上淡煙迷蔓艸石壇日夜長蒼苔紫脫瑤英爲誰好羅浮山在何處聞道其間無散木只有梅花三萬樹黃初平在金華山中白羊許借我與爾並駕淩飛霞

○題縣崕蘭花圖

洞庭一夜西風起沅湘羙人隔秋水翠蕤玊佩冷不收怨入蒼梧九千里蒼梧之山絕浮煙上與女媧所煉之石相牽連瘦根迸云石爲穿紫莖瓊蕋涓飛泉一開一落三千年歲晏玄霜白日昃南山桂枝化爲棘我欲采之無羽翼月宮靑鸞呼不來臥乕岄明空太息

○題雪汀圖

天迷迷地茫茫云垂日白江水黃踆烏凍縮龍走藏雪花如月開榑桑彼何人斯一葉航手持釣竿詠滄浪詠滄浪倚逍遙天風吹入瑤池去素女素娥應見招

○爲董楚芳題山水圖

金庭接四明會稽藏禹宂半嶺生白雲如濤湧溟渤我住城南隔天鏡朝夕看山見山性是誰模寫作畫圖展向髙堂色相暎天上寶書緘石室翠栢蒼筠曉蕭瑟有蛟如龍身九屈林深嶂疊不見日龍气吐爲煙霧出何處樓臺香靄中蓬萊只在雲門東陽崖不畱建木影陰澗自起樵人風賀知章今巳矣湖邊酒船爲誰艤赤城霞標通宛委陵苕花開落松子蕙帶荷衣歸去來淸泉素石無泥滓

○寄陶中立郭秉心敍舊言懷

爲別未五載恍如生死隔有時長想愁欲狂中夜感嘆無羽翼憶昔相逢俱壯年錢唐柳綠花含煙粉墻繚繞子云宅華燈照幙自艸玄春城飛雪滿一月立馬敲門馬蹄沒銅壷驍箭三十六易坐更投鏃相扢仰天大咲催命觴酒多雪急天茫茫論文抂手到爾汝知有膠漆無參啇君行卻向江東去我亦棲遲廣文署震澤風驚白鴈秋玊山露落靑楓暮井邑蕭條刼火余行人何處問緘書傳聞那得辧眞假引領遙望空嗟吁今年飄泊越城裏重見手書悲且喜舊遊𨿽在舊人非獨立看云淚如水羨君絳帳開海濱彩衣堂上生陽春艱危大幸適樂土況有主翁賢且仁嗟餘數與時不偶畫虎不成秪類狗家鄕蕩析身轉蓬棄置田園事奔走豺狼在郊蛇在藪府縣官曹但糊口藩垣久厭邊鄙報旄丘載馳徒疾首郭公子今何如璞中之玊可照車委棄上壤慚碔砆往事轉頭同過翼猿鶴虫沙豈終極南山直幹劈雷電般匠束手無顏色殷勤寄情素會面未有期願言努力各自慰莫遣靑鬢先成絲

○和吳以時秋夜長篇

秋夜長今日何日此何鄕流螢在砌苔在墻明星滿天月照牀東西南北路渺茫車何爲乎水中央秋夜長今日何日此何鄕

○潛溪圖歌爲宋景濂賦

金華山水天下希潛溪龍門尢絕奇羣峯峻極河漢上一峯獨立芙蓉陂先生結廬在其下文追班楊兼賈馬遂令此山增壯觀野有朴樕皆梧檟上淸道士方方壺乘興爲作潛溪圖丹崖翠麓神仙居東望日出樹如蘇溪流穿林還度谷十里一達五里伏龍湫吐景生白虹藤蘿振雨松呼風卻憶往時淸夜月帝女乘雲下天闕鍾鏞鏗鍧蕭鼓發霓裳羽衣飄滅沒初平騎羊前啟行長髯鬖髿飛玊霜秦娥吹笙玄鶴舞牽牛河鼓凝寒芒相思迢迢頻入夢夢駕雨鸞從一鳳覺來毛髮猶爽淅目送徵鴻度空碧山有蔬水有魚幽澗有泉淸可■﹝奭斗﹞何時上疏乞骸骨寄聲先遣雙飛鳬

○題陸放翁賣花叟詩後

君不見會稽山陰賣花叟賣花得錢卽買酒東方日出照紫陌此叟巳作醉鄕客破屋含星席作門濕螢生竈花滿園五更風顚雨聲惡不憂屋倒憂花落賣花叟但願四海無塵沙有人賣酒仍賣花

○題柯敬仲墨竹花石

紅桃花夭夭綠竹葉薿薿水邊石上相依倚恰似佳人配君子奎章愽士丹丘生寶書鑑盡蕓閣淸染朱湼翠歸墨筆收入造化無逃形煙濃風暖春如醉竹有哀音花有淚花枯竹死今幾年空畱手迹令人憐

○爲包與直題太一眞人圖

太一眞人龐眉湏不知所持何代書旣不學昴星降精下輔隆凖公又不學傳說請帝通夢寐左右商王陳範謨眇然一葉蓮花荂淸秋風吹落泥塗紅凋粉瘵不可扶君何爲乎以爲桴蕩漾九河淩五湖誇耀水伯驚天吳坐令文成五利之輩假借神聖欺庸愚靈旗風翻壯荊符麞鹿無鬼夫何辜漢宮天祿連石渠金釭衘璧麗綺疏靑藜有焰如美蕖何不分餉依光夜績之徐吾髙堂耽耽縣畫圖作歌一咲駭裏閭

○爲戴起之題猿鳥圖﹝牧溪畫﹞

巴東之西巫山髙連峯插天關健牢中有懷淩簸谷之波濤藤蘿杳冥風怒號人迹不到神鬼逃但見野猿沙鳥羣相嘈聱耴百竅搖巖嶅此景可聞不可遭爾何爲乎貌以毫毛嗟哉用心無乃勞江盤峽束雷雨昏崩崕死樹纏古根玄猿抱兒隨白猿長臂婹裊相攀援舔睒譎詭趠騰騫縣柯攫石墜且掀上有滿月如赬盆篔簹桃枝寒自蕃嘉實不食鳳髙翻但見娥皇女英之淚痕勢窮險盡原野辟落日烏鴉繞云黑荻花茫茫蘆葉赤前飛鴣鶬後鳬鷁瀟湘洞庭煙水碧騶虞鸑鷟無顏色還君此畫長太息獨立看天淚沾臆

○題界畫金山圖

岷山導江入海長金山卻在江中央下有地軸連扶桑上有鳥道通九陽白波繞之如雪霜杳然浮空或低但見危樓峻閣造牛斗一似蓬萊之鏘鏘撞金伐革殷朝夕丹蕤翠葩相焜煌巖崖洞谷蛟龍堂斑鱗錦紋頦頷張隱嶙窈窕變暄涼虎蹄豹迹萬古不可到海若夜出煙霞香摩尼之珠明月光目連持來自西方謂能驅遣毒沴消災殃轉惡爲善回妖祥嗟我欲往不能翔畫中忽見心飛揚涉水有鼉野有狼武陵桃花今渺茫浩歌一曲增慨慷

○題界畫臥龍山樓閣圖

巍巍乎大海之西浙河之東是曰會稽夏后所封吞雲吐雨隔躔次闔辟光景調春冬地平天成五千載職貢長與中華通洞天石室神仙宮香鑪紫气騰芙蓉禹穴窈窕潛蛟龍玊書金簡今無蹤但見蒼松翠柏晻曖閉白日猿狖叫嘯生悲風臥龍何蜿蜒向之離立如孩童上有朱薨碧瓦縹緲浮玄穹流星穿牎月掛戶下視水木光玲瓏多年不見甞膽處野花自落莓苔中綠蘋香飄揚柳濃漁舟一葉波溶溶黃冠賀老巳寂寞澹煙細雨空靑楓雁山狂客意匠工能以翰墨偸天功對此使我心神融便欲築室依巃嵸短衣瘦策尋葛洪咽服石髓餐晴虹翩然遠逐浮丘公不湏懷古意慘戚伯夷綺季俱蒿蓬

○陳彥徳以畫見贈歌以酬之

君不見昔者米南宮又不見今時趙學士能將翰墨爭鬼工天下流傳名父子栝蒼處士身姓陳小郎英俊尢可人欲收大地入掌握筆意所到如有神曉攜小幅來贈我紅日滿牎花婀娜開軒展視心眼寬如在嶽陽樓上坐湖波吹煙入遠山君山乃在湖中間蒼梧九疑隔湘浦孤云目斷幽篁斑漁舟一葉來何處巫峽雨昏啼鴂暮澤畔行人久不歸沙上輕鷗自飛去陳公子聽我歌深林大谷龍蛇多蓬萊三島可避世欲往其柰風濤何

○長平戈頭歌

長平戰骨煙塵飄歲久遺戈金不銷野人耕地初拾得土花潰出珊瑚色邯鄲小兒彊觧事枉使泥沙埋利器四十萬人非少弱勇怯賢愚一朝棄陰抗血冷秋復春朽壤食盡蒼蛇鱗湮淪長愧杜郵劍廢墜空憶樁喉人故壘中宵鬼神入云愁月暗戈應泣嗚呼當時豈無牧與頗戈乎不遇可柰何

○涇縣柬宋二編修長歌

浙東行人過江左正值蕤賓之管吹輕葭陰气黯黕天地閉仰面不見扶桑鴉谷風哀鳴灌木應雨腳四垂如亂麻崩湍湧澑汨奔會平地碾嚙作臼窪便疑桑田變滄海流永熒眼無津涯菅茅披猖黃竹拜蛙黽狼籍助喧嘩滿路靑泥雜隕籜局縮畏觸蛭與蛇破瓦荒畦舊市井荊榛穢奧巢麏■﹝鹿外加內﹞翠眉蟬鬢轉蓬去頹墻缺甃刼火煆善淫禍福不可料韶艷天閼令人嗟叢祠佛殿緫銷歇但見木偶眠泥苴前度長洲絕短澗輿從沾濕水沒胯寒颸瘁瑟透衣袖𨿽有氈蓋那能遮水邊老鸛學人立鷺鷥侍傍如小婐廢田蔓艸結旌斾農夫盡化爲虫沙布谷不知時事異勸耕終日聲查查晚來雨歇到涇縣只有蒿荻無人家縣官趨迎入公廨筋攣骨觧肉半麻蕭條破竈冷灰灺饑童凍口張唅呀滹沱麥飯那能致新丰酒醪何處賖古稱悲歌可當哭莫怪咲謔同兒哇夜深月出照庭樹鬼燐一似靑蓮華驚魂遁魄稍歸舍收入志慮無令邪愁雲苦霧子規叫起坐更盻羲和車

○爲張生題趙仲穆畫馬

天廏之馬髙且肥王孫貌出眞絕奇杜陵寒儒恆苦饑枉使韓幹遭誚嗤渥窪天馬龍象力朝發太蒙暮西極豆芻五石充一食力由食生非外得地黃苜蓿羙如飴咽以甘泉淸肺脾神完气定吪止時素餐立仗馬恥之髙風吹鴈酸棗紅狼煙夜半通回中爲君長鳴起杛公斬取郅支歸獻明光宮

○爲詹同文題浙江月夜觀潮圖

君不見四時平分成歲功以秋繼夏獨不同炎官挾長握天柄七月赤日熺玄穹蔣收抱鉞蹲白水野气赫赫攄頳虹陽侯喘汗河伯暍少昊上訴愁天公會須萬物長養遂期以仲月虛宵中此夜姮娥魄正滿命駕四蟾驂兩駥指揮禺彊出玄渚蕩滌歊熇淸霾蒙河漢發源牛斗下曲江上與天津通初乕屸發起溟徼如曳組練來於東漸聞殷驎鼉鼓發倏忽萬雷聲撼風天吳掉尾出溟涬馬銜揚鬐招海童霓旌縞帳鷺羽懤瑤臺十二浮空蒙蘂珠仙人乘玊輅騰駕鶴鵠飛氋氃長庚歘霍掞光耀電母扶龍嗥戞銅宓妃起舞素女從瓊佩綷縩云帡幪冰綃霧縠紛颯纚霜旗雪旛髙翳空鯨魚呀呷鮫鱷遁蒲牢哮吼馮夷宮瞿唐巫峽起平地灩澦若象鏖回潀先驅巳過赤亭嶂後從始發龕山谼商聲爽浙合羣籟澤國凜凓寒欲凍先生翫月坐樓上夜气澄寂神和衝憑闌怏覩煩暑退呼兒命酒澆喉嚨自舞自歌歌自作月照白髮三千緫歌聲迆揚林壑應竹樹戞擊絲與桐淵魚躍波棲鳥作紫桂繞屋淸香融君歌曲終響未終我歌激烈畱徵鴻瞠眸相視俱老矣況有聚病來交攻聖明天子禦宇宙威惠與天相比隆首丘倘許謝鞿絆猶有古月光朣朧行當唱和三百首末與潮汐流無窮

○戲爲雪雞篇寄詹同文

我爲先生歌雪鶴逸興翩翩入寥廓先生爲我詠雪雞扶桑晝景寒淒迷雪鶴排云舒六翮長鳴遠逐浮丘伯玄洲巨君張兩耳竫人踉蹡走如蟻雪雞欲上蟠桃枝白光爍眼流瓊黐騰身蹋折瑯玕樹片片琪華振鷗鷺鶴飛撥剌向遼東海鯨揚波雪半空縞衣■﹝衤離﹞褷丹頂素九臯月黑猿嗥風雞啼喔咿夜方永驚起踆烏怨金井羣仙環佩響玲瓏十二玊樓煙霧冷憶昔康回觸折天柱時女媧扶天立天維坤維太白作天骨萬古至今長積雪上有雪蛆大轂長如轅冰蛇雪鼠相蜷蜿味如餦餭色如乳入口淸涼生肺腑炎埃蕩滌邪穢除幽精爽雪遊六虛鶴也莫與烏鴉爭腐鼠雞也莫向溝膛拾禾黍雪寒可畏淸可欲洗髓伐毛天所玊雪可咽兮冰可餐誰其作友三靑鸞

○題米元暉瀟湘圖

米家父子皆好奇戲弄筆墨女小兒三百年來傳幾手坐見銷鑠同春澌丹靑馳譽士所恥勉彊狥物寧非癡蒼梧之山欝■﹝山上欹下﹞嶬重華往矣空寒颸猿啼鳳去竹迸淚白日慘淡令人悲瀟湘洞庭連鄂渚江漢波濤動荊楚不見軒轅張樂時水妃怨泣鮫人語問君此圖何處得中有遠意眾莫識君不見岐陽石鼓字泯滅千載猶爲人愛惜

○題趙學士色竹圖

竹性本孤直磬折良可憐由來剛介有摧挫歲寒然後知眞堅虛堂無人淸气會日滿髙林風影碎漆園胡堞去茫茫今落瀟湘蒼玊佩我思羙人淇水隈路永莫致增悲懷雪霜紛糅嘉實晚不知鳳來不來

○送黃巖林生伯云還鄕覲省

生兒須男不須女二十辭家事明主由來卿相出白屋志士寧甘守環堵天上黌宮古庠序濟濟衣冠鵷鷺羽學業湏兼文與武濟川期舟旱期雨懸髻看書困不眠劬心問道饑忘咀朝來忽覩林間鴉雛飛哺母聲啞啞慨想髙堂缺溫淸稽首天閽動天聽春煙蒼茫春樹綠水暖芹芽白如玊扁舟蕩漾駛歸風彩服飄揚炫晴旭盈門弱柳鵝黃絲鶯鳴如弦花滿枝開門見兒喜不定問言執手仍牽衣牽衣上堂拜嘉慶籩豆旣具殽且時兒前勸酒還蹈舞親戚滿筵讙咲語朱顏婉娩映靑松鶴髮嬋娟照芳醑爲子歌一曲送子江之湄到家早來旋勿爲兒女慈人生有親樂莫樂況乃君恩重山嶽讀書不可迂檢身不可疏勸子愼勿學世儒顧言恥行名爲愚君不見良金鑄爲器鼎鼒亨飪幹將利才全徳備稱大賢報國榮親兩無愧

○送姚伯淵之淸溪河泊所任

淸溪之水通秋浦石白水淸魚可數鰷鱨鯩鰱魴與鱮小魚如鍼大如杵侵晨漁艇浮空來千夫撒网雲煙回鳴榔擊楫聲如雷水怪駾啄珠宮開課魚使者矢魚急馮夷噓唏龍母泣琴髙赤鯉縱有神何暇超騰作人立吾觀大江之中有壯魚名曰海狶頭如豬羣行九十其朋徒歕沫成雨倏歘肓風俱旌陽仙人上天去巳久平地波濤隨處有春淵潛鱗陟負冰時哉罔俾虞人後小魚瑣碎獺所捐大魚多膏秪自煎君不見振振鷺白如玊沙頭見魚饑不啄一朝飛上瑤華池紫鵷黃鵠相追隨俯視禿鶴垂六羽還共野烏爭腐鼠

○雙鯉堂歌爲唐侍儀賦

右不見魯陽揮戈回白日又不見耿恭拜井飛泉出精誠自古格皇天如響應聲非異術長江鯉魚龍伯臣三十六鱗紅錦勻枕丁尾丙宮淵淪乘駕潮汐扶桑津天憐孝子孝不匱特勑水官宣徳意玄冰躍出雙赤鯶頃刻寒谷生春溫之子髙堂發如絮每懷古人心是慕中庭鑿池專種魚魚行圉圉隨陶朱晨昏膳羞不遠索翠韭金橙繪肥白中婦奉飱少婦進大兒登歌小兒拍合歡花開庭艸芳忘憂花開池水光淩晨上馬出門去彩袖披拂金鑪香薄暮言歸拜堂所何況有魚甘且旨忠孝由來同一軌努力擔臺煥靑史

○舊在杭時爲冷起敬賦泉石歌亂後失之今起敬爲恊律郎邀予寫舊作巳忘而記其起三句因更足之

君不見吳山削成三百尺上有流泉發蒼石冷卿以之調七弦龍出大陰風動天初聞涓涓響林莽悄若玄宵鬼神語今然穿崕達幽谷竽籟颼颼振喬木永懷帝子來瀟湘瑤環瓊佩千鳴璫女夷鼓歌交甫舞月上九疑啼鳳凰還思媧皇補穹碧排抉銀河通積石咸池瀉浪入重溟玊井水凘相戞擊三門旣鑿龍池髙三十六鱗騰夜濤丰隆咆哮震威怒�魚揵尾驚蒲牢倏然神怪歸寂寞殷殷餘音在寥廓鮫人淵客起相顧江白山靑煙漠漠伯牙骨朽今幾年叔夜廣陵無續弦絕倫之藝不常有得心應手非人傳憶昔識子時西州正繁華箏笛沸晨暮兜離僸侏爭矜誇子獨倘佯泉石里長日松陰淨書幾取琴爲我彈一曲似掬滄浪洗塵耳否往泰來逢聖明有虞制作超莖英和聲恊律子能事罔俾夔摯專其名

太師誠意伯劉文成公集卷之十一終

●太師誠意伯劉文成公集卷之十二

後學麗水何鏜編校

四言古詩﹝二十三首﹞

五言古詩﹝三百三十七首﹞

◆四言古詩﹝二十三首﹞

有泉在山一首

東園之柳一首

維澤有蒲一首

雞鳴一首贈宗文侄

送季徳大之文登稅務官任

有栢一章爲吳太常作

黃華一首送葉師仁省兄還栝蒼

春夜一首

靑陽一首

春日一首送吳浩叔大之饒州府通判任

條風一首

題蘭雀圖

秋懷八首

山有喬木一首贈王子章

有鳥一首贈袁尙志

擢彼喬松一首

○有泉在山一首

有泉在山爰注爲壑膏火自煎一室之燭蔚茂林有檀有松有梓有桐可以爲車可以爲宮有泉在山爰注爲淵膏火之燭維以自煎蔚彼茂林有柞有域有樗有櫟可以爲薪可以爲杙

○東園之柳一首

東園之柳萋其黃矣瞻彼白日煥其陽矣睠睠懷思曷其長矣東園之柳萋其靑矣瞻彼白日煥其明矣睠睠懷思曷其平矣東園之柳冉冉其華悠悠行人玄發卒華瞻彼白日維懷永嗟黃鶯於飛喈喈其音惸惸行人悠悠其心瞻彼白日維懷永吟

○維澤有蒲一首

維澤有蒲爲陳生思禮作也陳生生七歲而父沒母石氏教育之甫成人而母又沒生哀痛不能勝輒發狂欲自盡者四五家人中救之獲免翰林學士金華宋先生爲敍其事予聞而深悼焉因賦詩代言其情𨿽不足以附蓼莪之後亦聊以見天理之在人心昭昭乎不泯也嗚呼悲夫維澤有蒲其葉濡濡誰無父母恫我獨孤旻天不矜鮮民卒痛我罪實吁父母何辜人有父母如日如月煦之照之弗隕弗越人有父母如玄如黃覆之載之不遐有傷陟彼崇丘言采其葛望父不見憂心如割陟彼重阜於以望母不見母兮憂心如炙相彼虎𨿽亦各有從矧伊人矣罹此鞠凶啼彼中林爰有哺鳥恫我人斯云何其瘏父兮見兒孩咲咿咿晨興未炊早念其饑母兮見兒孩咲歡歡艸虫宵鳴早念其寒旣髫旣髧彩衣有菼父攜母將如琬如琰出則睹之入則撫之行有隉扤式超負之中園有橘離離其實人無父母曷其有卒中園有梨其實離離人無父母生也何爲川水東流蒼天悠悠恫我鮮民不知其尢空山冥冥離禽夜鳴恫我鮮民曷爲其生

○雞鳴一首贈宗文侄

雞鳴朝暉艸露未晞巢鳥於飛雞鳴夕陰艸露淋淫鳥歸於林雞鳴匪司時鳥舉匪有期氓之蚩蚩蓋亦何思朝露白如玉我不敢躅恐濕我足夕露光如珠我不敢踰恐濕我裾誰謂河弗廣可航可蕩風波無期不如勿往誰謂林弗幽可遨可遊豺虎無虞不如勿由中田有禾園有樹麻發石有泉可以爲家中田有麥園有樹核采山有蔬可以爲宅

○送季徳大之文登稅務官任

有客有客駕言遠行天路修廣鴻鴈冥冥淒風吹衣白日滿庭有酒在樽可以怡情云胡不飲使我心惸歌以侑之百祿具並

芃芃者麥在彼原隰悠悠行人旣舟旣檝海邦孔遐雲霧厭浥勿謂政難克敬則立勿�俗殊克誠則輯贈言不多聖企斯及

○有栢一章爲吳太常作【太常從善七世祖諱安國宜和中以少卿使金被拘十不屈節見宋史】

有栢有栢霜露灌之��不萎霜露何其有栢有栢維葉冥冥歲暮堅冰不����彼北林維榛維棘玄云四湧白日晝匿有狼有狐有�有烏長彘睢盱湩腦飯膚有■﹝風日﹞其風鰲揵於溟五���江河倒行蛭矯於雲龍羸於沙哀此下民亦孔之嗟赤堇之金鑄爲幹將不刜犀兕孰知其良沙棠之舟泛於廣津不遻陽候孰知其神踧彼周行君子迹之猗彼菉竹君子植之顯允君子邦家之紀克崇厥履施於孫子嚴嚴君子穆穆其猶載其令徳貽厥孫謀

○黃華一首送葉師仁省兄還栝蒼

睆彼黃花有燁其輝驪駒在路送子於歸蔚彼柔桑猗其條矣心之怊矣維其遼矣翩翩者鳦亦習其羽悠悠者途孔修且阻執子之手酌子以灑言念言懷勞心如紏子有兄弟維胸維臆嗟我之懷曷云能極瞻彼崇阿維云茫茫之子之往多我慨傷鴻鴈於徵載號載飛兄弟之遠胡寧不悲山川遐邈日月逾邁送子於歸俾我心瘵

○春夜一首

春夜迢迢微風不興六合無氛銀河欲冰月流素波星回玊繩孤坐不寐憂思相仍壯年巳謝昔非莫懲如彼老馬心念超騰道路崎嶇勱不可能俯撥紅鑪仰剔靑燈欲與晤語誰其我應

○靑陽一首

靑陽俶載白日孔昭艸生於野華發於條隨气成形或蘂或翹睠睠興懷中心飄搖麥有雉雊蘂有魚跳嚶鳴在樹磬管簫韶駕言出遊以猶以陶皤不可髫籜不可夭自非松柏不能後雕來者弗畏往者其消

○春日一首送吳浩叔大之饒州府通判任

春日載陽鳥鳴於乘與子爲別思心洋洋人生幾何憂念苦多仰睇浮雲俯觀逝波有殽在籩有酒在觴無曰不腆物鮮意長翾翾者鷚飛鳴戾天企賢則善企聖斯賢古人有言立事惟勤克敬勿懈何適不臻古人有言顧畏民碞綫澑摧山患生不監駕彼四牡言陟太行羊腸不僨儆在康莊感以情生憂由愛甚有酒在尊云胡不飲春日熙熙芳艸菲菲與子爲別胡寧不悲歡言悅耳是謂疾疢君子虞之如矢如刄忠言諤諤是謂藥石君子好之如金如璧相彼川水孔淵其澄風以撓之黃濁山騰有蘭有蘭在彼幽畎無曰不顯其芳維遠春日遲遲鳥鳴喈喈與子爲別胡寧不懷

○條風一首

正月載陽二月條風纈彼郊原載靑載紅維麥菶菶維桑芃芃倉庚戾止有晥其容二月條風吹彼平林翹翹雜英如盩如綅維麥離離維桑陰陰倉庚戾止喈喈其音三月鳴鳩爰拂其羽玄鳥於翔載庭載宇有漂者萍亦彼於渚睠睠懷人繁念斯眾維淵有魚悠悠其逝維隰有葦其葉淠淠睠睠懷人心焉如癈瞻言則惟惓言則睇維麥離離宜其食矣惟桑陰陰將其搣矣翧彼鶗鴂如笙如簧澤雉於雊繡衣錦章殷殷其雷霏霏其雨睠睠懷人曷其有與霏霏其雨殷殷其雷於以永言於以寫懷

○題蘭雀圖

有雀有雀亦集於棘無啄我蘭空林多風霜露其溥婉彼孤芳克貞以完無俾荒蕪以永歲寒有雀有雀亦集於枳無啄我蕙空林多風雨雪有曀婉彼孤芳克貞弗替無俾荒蕪以永終歲

○秋懷八首

涼夜悠悠華燈有輝淒風動林明月在帷山川迢迢遊子無衣瞻彼原隰零露溰溰靡艸不凋無木不稀不覩逝波焉知昨非亭亭南山有蕨有薇黃華晚榮紫芝秋肥歲云莫矣胡寧不歸陟彼髙原望羙中陵玄商夕振白露宵零蔚彼茂艸化爲枯莛我有素琴玉軫朱繩彈爲陽春旭日滿庭愴悢興懷悲來塡膺子期逝矣其誰汝聽

喓喓艸虫慓慓其股歲莫如何爾獨良苦瞻望日月綿綿我愁如彼逝矢一往不畱嗟爾小子時不再得匪緡曷魚不藝胡稷蕭蕭艸虫烈烈音歲莫何爲秖覺我心

中庭有棗累累其實零露旣降歲事孔疾循彼階軒有鳴蟋蟀豈其觱發而不栗烈南山崒嵂松栢蕭瑟彼蘭斯蕕彼枳斯橘安得羽翼載飛載鳴泛濫八荒以終永日

有爝者螢載飛載揚有倬云漢載炳其章白日易䢐玄夜何長繁思交橫浮念無方慨懷古人中心怛傷離婁冥行歷坎而僵循墻以趍𨿽瞽不倀猛虎雷咆班文在牀妖狐鬼潛毳裘黃黃悠悠多岐蕩蕩周行愼爾馳驅有常

夕簟旣淸缾水旣寒浩歌臨風憂來多端懸崖而樓瞽以爲安菅茅在門蒙以爲蘭黍稷弗膳腐鮑是餐幹將掛壁敝履加冠宛其忠矣能不永嘆

欝彼晨煙亦曼於楚瑟彼枯楊策策其語良辰幾何亦旣䢐暑溥彼郊原有禾有黍淒風夕興鴈鶩如雨

今日何日歲聿其秋候鴈北來星火西流懷我故鄕道阻且修俯察淵潛仰睇天遊孰翺匪鳶孰躍匪虯瞻望日月中心如抽豈無羙酒焉得良儔矢詩不多聊以觧憂

○山有喬木一首贈王子章

山有喬木有條有柯人無兄弟云如之何窹寐懷思憂心實多翩翩者鴻行彼幽艸人有兄弟如城如堡窹寐懷思戰兢以保惟彼兄弟一本而枝同气殊心則各有思造次弗念參冏以離莫矜匪父莫哀匪母豈羔之先孰羜之後憂饑悼疾中心如炎維此哲人秉心不回夙夜寢興二人是懷如彼駏蛩死生以偕維彼愚人弗念厥紹利火中焚讒兵外挑豆羹不平干戈是撟溫溫恭人如桐如絲宮鳴角應羽振啇隨翕翕雍雍融融恰恰我尊旣陳我俎有踐言念兄弟中心弗殄敬愼威儀以謹嬿婉有鳥有鳥喈喈其音拂彼叢薄揚於中林宜爾子孫式昭厥心

○有鳥一首贈袁尙志

有鳥有鳥薄言激之君子至止何以樂之有酒湑湑亦盈於觴明月照帷淸風滿堂我酒旣旨我儀有秩言念君子溫如其日有鳥有鳥載好其音君子之洽如瑟如琴有棐有翼有勸有飭古訓是式大猷是九有栗者璧瑕則磨之有紑者絲色以訛之如彼織紝君子維經如彼鋒刄君子爲硎無爲誇毗無爲戚施伊我之僨亦子之痍此令朋友交相爲助匪中式孚俾好作惡有酒在觴有琴在堂酌言鼓之心焉孔臧有鳥有鳥載翾載飛豈弟君子式昭令儀業不厭修學不厭多旣酌以酒復相以歌

○擢彼喬松一首

擢彼喬松在彼丘阿歲莫淒風飄爲枯柯憂來傷心云如之何瞻彼昊天曷其有宜天降淫徳痡於下國稻梁黍稷曁於螟蜮不稼不穡冦攘以食哀此下民曷其有極心之憂矣如烹如煎喪亂靡底如淵如泉如彼奧艸孔蔓以延嗚呼昊天伊誰之愆有罻者罿曷施於宇胡罾於林覬彼魴鱮小人所不憂亂日以悠正言諤諤謟言諾諾歡言孔怡喪亂所基邦家維車庶民維輿庶僚維服大臣維禦愼爾驅馳俾險作夷無然汶汶無俾車僨無曰予知民各有思無曰予聖庶民孔競無競維徳四方之則無爲回遹以縱枉慝瞻彼髙原翳翳其云眄彼大永浩矣無津嗷嗷飛鴈各念爾羣哀我人斯胡胥以淪莫髙匪天莫明匪日何纖勿冒何昧勿晣維此聖人庶民是葵�彼愚人則各有謀原隰之瘁夫婦云之閭巷之呻君子聞之弗聞弗惟則各有思式謗式詈腑腸以離谷斯之秕農以爲殃匪鷹匪隼曷云能翔維天有船不可以航睠言顧之心焉惻傷相彼茂艸飛鳥依之淠彼深淵魴鯉歸之靡依靡歸胡能勿悲我有隱憂人莫之知中途有棘庶民伐之執訊弗篤君子堲之不瞶不聾孰塡爾聡靡瞻靡顧自貽伊瞽如彼沸鼎無增爾薪無從爾言以逖遠人邇人營營遠人兢兢弗訛爾心曷其有懲嗟爾君子戒愼爾止靡謙不光靡盈不毀維山有杞維澤有芷庶民所履維君子使陟彼髙原維風飅飅靡艸不凋無木不劉憂來傷心如焚如抽瞻仰昊天曷其有廖

◆五言古詩﹝三百三十七首﹞

感懷三十一首

詠史二十一首

遊仙九首

感寓六首

招隱五首

雜詩四十一首

感懷二首

自都回至通州寄普達世理原理二首

晚至艸平驛

送僧家奴參政赴河東宣慰使

發安溪至靑田戎事急不得畱有感

天壽節同諸寓臣拜於寶林教寺禮畢登盤翠軒分韻得稽字

題蘭花圖

正月一日公宴分韻得恩字

○感懷三十一首

閒夜坐中庭逍遙散煩襟素月出髙云淸風來遠林仰觀河漢流俯聆鶗鴂吟佇立起長歌感嘆一何深

驅車出門去四顧不見人回風捲落葉颯颯帶沙塵平原矌千里莽莽盡荊榛繁華能幾何憔悴及玆辰所以芳桂枝不爭桃李春雲林耿幽獨霜雪空相親

誰云魯酒薄邯鄲被戈矛楚館困兩君乃爲馬與裘舉世共如此太息復何尢振衣箕山頂引領望許由終然不可見涕淚交膺流

古人盜天地利源不可窮今人盜農夫歲莫山澤空紛紛九衢內連袖如長虹共咲沮溺鄙各事遊冶雄悠悠方自此衮衮何時終

啾啾艸間雀日隨黃鳥飛爭先赴稻梁寧顧野人機便便善柔子懷利近相依但慕春荑好不見秋霜霏驅車逐走鹿中路忘所歸豈不愛其躬天命與心違古道今巳矣感寤空涕欷

柔葉生中園婀娜當陽春下滋靈泉液上承膏露津羙人望蠶月傾筐競明晨榮盛方及時采捋一何頻枯根不盈拱何以禦霜辰復聞芻蕘子磨礪待爲薪冥觀成感激躑躅含酸辛�

無卹得尹鐸晉陽以爲歸馮諼勸市義孟甞能不能戰國有如此況乃商周時漢武任葉羊朘剝盡膏脂向非輪臺詔持斧空繡衣悠悠復何道咄咄令人悲

伏枕候明發夢遊滄海中中有萬斛船蕩漾隨天風舵師兀昏睡環視立眾工波濤正洶湧欲往迷西東寤寐愓驚起魂魄猶忡忡

蘇秦佩六印賓從何縱橫當時機中婦倩咲遠相迎黃金生意气蠶蠋見人情豈無簟瓢士今爲時所輕

種樹當中庭不識羙與惡微陰未盈戶枝葉猶荏弱一朝根柢成延蔓蔽樓閣離披引剌蠔蒙昧喧鳥雀毀垣施斧斤得喪亦相若萬事不早謀日暮徒駭愕

東園多桃李擢幹何交加春秋互逓代衰榮競相誇槭槭去故物英英發新花花謝葉復作空令人嘆嗟

翡翠翔江湖亡身爲毛羽不如道傍李尙得滋味苦驅車上太行還顧望梁甫髙岡多烈風茂林化爲岵空餘澗底藤蒙蘢蔓煙雨

浮萍不依山女蘿不移根艸木非有心天道更何言如何三春子磬折隨涼溫朝乘晉主車暮集韓魏門巧咲發容輝馳騁矜愚昏誰見陶彭澤葉麻滿田園

上山采幽蘭盡日未盈手持贈故交人長喚不回首蘭花豈不芬故情豈不厚投之非所好良意翻成醜

峩峩蓬萊山渺渺大瀛水神仙有窟宅亦在玄黃裏大壑多驚風不辧龍與鯉吹沙乘波出洶若鯨鯢起陽侯貫深淵海若汨泥滓馬衘恣饞食罔象潛譎詭誰能報王母弱水不可履羲和近虞淵日暮空巳矣

亭亭山上木蔚蔚石底竹諒非懷隱憂胡爲自局促振衣陟崇岡髙下睡原陸鳳凰棲枯枝稻梁肥鴈騖春陽悅眾日風雨愁比屋人主各有情豈若麋與鹿

射幹生曾崖不識寒澗陰池魚貫安流寧知江海深殷王相版築垂名耀來今後世重閥閱裏野多呻吟

鰕魚湧姑射月暈滄海風鯨鯢吐髙浪白日寒瞳曨神仙下天闕左右翳玉虹金盤薦麟脯翠蕤擁靑童酣歌殷溟徼魚鱉相噞喁忽然乘雲去寥落寒江空

朝登會稽山逍遙望南訛禹穴巳蕪沒禹功長不磨惆悵感往昔沈吟發新歌誰言專車骨冠弁髙嵯峨爲虺且復爾爲蛇當柰何天門隔虎豹空悲涕滂沱

結髮事遠遊逍遙觀四方天地一何闊山川杳茫茫眾鳥各自飛喬木空蒼涼登髙見萬里懷古使心傷佇立望浮雲安得淩風翔

芳樹生丹崖綠葉如雲煙上枝蔽光景下根蟠九泉朝涼聒眾鳥夕陰萃鳴蟬豈不盛容色及此陽春年西風吹白露點綴庭階前繁華坐銷歇枝葉空相捐世情多反復天道有推遷金屋擅嬌寵長門閉神仙獻賦亦巳晚徒悲淚如泉

我有綠綺琴其材出空桑金徽暎玊軫音韻鏘琳瑯上弦感燻風下弦來鳳皇世耳不欲聞子期今則亡願持獻重華路阻川無梁

孟軻去齊魏賈誼之長沙聖賢良巳矣吾道空咨嗟徒言靑松枝不如桃李花太息安陵子知時爲世誇

客有持六經翩翩西入秦衣冠獨異狀談舌空輪囷獻納竟何補焚坑禍誰因昂昂采芝士矯矯蹈海人龍驤九淵外豈復嘆獲麟

白璧閟頑礦淪晦同泥沙朽壤生夜光見者咸驚嗟君子分寂寞小人互矜誇枯瘁若秋蓮鮮艷如春華狂風忽簸蕩飄落歸誰家

大道散艸澤呻吟在康衢蔓葛自纏繞蘭蕙日蕭疏雞鳴出門去薄暮還走趨進則蚊蟻萃退爲失羣烏君看拜塵友逸气淩東都淒涼白首嘆千載爲嗟吁

象以齒自伐燛以能受羈猛虎恃彊力而不衛其皮世人任巧智天道善盈虧不見瑤臺死永爲天下嗤

槁葉寒搣搣羅帳秋風生淒淒候虫鳴唳唳賓鴻驚羙人抱瑤瑟仰視河漢明絲桐豈殊音古調非今聲沈思空幽寂歲月巳䢐徵

晨登吳山上四望長嘆嗟借問胡嘆嗟狹路險且邪子胥竭忠諫抉目爲夫差宰嚭善逢迎越刄復相加守正累則多從人禍亦奢遭逢貴明良不爾俱泥沙

壷公下天闕聊以觀世紛賣藥汝南市時人俱不聞顧此非我徒飄然乘白雲方駕雙虯龍被服九霞文但見北邙阪岧嶤盡髙墳

種苗甫田中其葉何離離上天降膏澤溥愽無偏私人力苟不至不如茅與茨常恐嘉實晚坐傷零露滋徘徊感節序太息秋風時

○詠史二十一首

凱風扇朱夏艸木生淸涼臥疾澹幽曠白日悠且長散帙觀古人喟焉想虞唐陽春能幾何陰气多繁霜天道諒悠悠人茫茫詠歌寄深情歌罷增慨慷

神樞乾元化循環運陰陽善惡隨气異禍福竟何常朱均繼堯舜時事巳搶攘至人妙轉移霾曀回晶光祥麟踣大野君子徒慨慷黃星照中原天道遂披猖汗漫千百年流潦浩滂滂否泰有傾覆霖雨見朝陽惜無風雨收乘時佐羲皇熙熙返大朴濟濟垂衣裳鼎湖去不復嘆息空哀傷

野馬不豢食疆受組與羈低頭衡軌下各自東西馳秦人任法令斬艾尊君師六合始一家恩愛巳乖離一旦山東客褐竿以爲旗叫呼驪山徒天下響應之素車拜軹道誰復爲嗟咨

周昌勇庭諍子房善奇謀王陵抗髙議平勃終安劉經權兩不廢道立知亦周煌煌東都士節義明淸秋孰知讒佞巧舉足觸戈矛顧此悲世運泫然涕交流

食毒偶不死謂言堇可餐墮河偶不溺謂是天所完侈心不自顧利欲紛多端百勝困一躓名滅軀軆殘君子戒徼幸小人樂災患不見瑤與羽千載�悲�

燕昭志報復金臺求俊賢下�如破竹大恥雪九泉六王死灰人安可與比肩柰何驕气盈妄想彼神仙安期不可致卽墨火巳然煌煌召公業委棄如浮煙

天狗吠梁野七雄扇妖氛吳徒二十萬剽若狼虎羣皷行破棘壁長驅似輕雲漢將三十六朱旗耀天垠救梁不奉詔太尉眞將軍遂令千載下知人稱孝文哀哉潼關戰百萬徒紛�

平居觀羣物紛紛爭朵頤口舌不能勝兵戈遂相隨古來豪�士於今安所之大運一朝至孰分賢與蚩所以四老人去�啇山芝淸風扇百世眞吾師

景公返雀鷇晏子稱其仁鰥寡旣有室長年不負薪焉知子玊節遺禍逮天倫推恩限目見太息此君臣

田橫不事漢刎頸送咸陽二客旣穿家島中皆自戕惟非中庸道要亦有耿光英雄久淪沒世俗但炎涼嗟嗟翟廷尉慷慨令人傷

吾聞共工臺乃在昆侖北長蛇戴九頭利吻錯戈戟呿呀恣啖食抵厥成溪澤嗚呼三仭沮可以警貪得

四七續炎運漸臺殪狂新建侯首褒徳拳拳念生民富春有遺老終竟不爲臣遂令節義士視身若埃塵前車屢折軸後駕無回輪不有錮黨禁何由起黃巾爲邦貴知本明主宜書紳

建光悖祖徳封爵逮閹豎忠良坐荼毒隕涕盈道路南巡旣不返狡窟寧久固功成十九侯事巳非細故況聞用骨鯁乃以浮陽疏中官旣世襲山陽更嬌妬時事亦可知君子獨未寤炗哉矣長史衡門掩秋露

當途亂天紀赤帝懸空名寧知辟椽日禍機巳潛萌晉主念私勞荀馮巧相迎撫牀竟不寤骨肉成鯢鯨好還實天道狙詐徒人情

香餌獲死魚重賞致死士自古以爲訓世俗寧知此陳湯困乃筆壯夫皆切齒如何中興主終竟惑薏苡

隋帝易廣勇天命以不長唐宗昧治恪本支竟摧戕聖人有達節變通亦何常禹湯不同迹萬古皆明王

永嘉昔潰亂南渡馳五馬長江畫天塹九廟扇灰灺豈無運甓人亦有誓江者�池不揚波靈物棲曠野哀哀黍離淚空向新亭灑

�門翳蓬蒿窮巷絕馬迹中有抱膝人疏糲不充食榮華過�埃敝服無慍色獻玉鄙卞和扣角羞寗�天潢不垂雲中�起嘆息

�愛閔仲叔幽居翳茆茨應羣思濟世利祿�其私進當致堯舜退則老蒿藜焉能犬馬豢以爲天下嗤

羙人皎如玊挾瑟升髙堂泠泠向長風操作孤鳳凰曲度未終竟玄云蔽穹蒼走獸駭赴林飛鳥號且翔髙山與流水日莫空淒涼

夫差臥薪日勾踐甞膽時人生各有志況乃身踐之寧知姑蘇鹿巳與西施期空令千載下痛恨於鴟夷

○遊仙九首

日月如過翼瞬息春巳秋何不學神仙縹緲淩虛遊雷霆以爲輿虹蜺以爲輈淸晨登閬風薄暮宿不周長嘯層城巓濯足翠水流俯視八極內擾擾飛蜉蝣

今日何不樂振策登髙山深林仰無見藤蔓陰以繁鼪鼯繞樹啼黃鵠空飛翻攬轡向西北思欲赴昆侖瓊樓十二重豹虎夾陛閽靑鳥去何之誰向王母言徘徊歲華晚感激生愁怨

岐陽隱孤鳳寰海騰蛟蛇不食松栢實而采日及花翩翩柱下史望望之流沙麻姑何爲者乃降蔡經家神龍集洿澤取咲於魚蝦

娟娟姮娥女灼灼芙蓉姿一入月宮去千秋閉蛾眉涼風淸玊除碧雲生桂枝鳳歌不可聽長夜有餘悲

晨登女牀山西北望昆侖樓臺似霄漢金碧气魂魂素女三千人灼若扶葉暾鸞笙引鳳舞云斾隨霓旛老童發淸歌昌容戲紫鵷神荼獻丹桃洪崖開玊尊蜚廉漫崔嵬建章空千門

大道久巳晦誰能識仙眞如何賣藥翁怪語驚市人口月空明照朝菌非大椿巳矣復何道去去生愁辛

費生市井兒未甞識神仙偶然壺中去謂是別有天幻化且不觧眞訣安能傳那將食色身妄弄刑賞權果然失符後眾鬼不見憐

天髙河漢淸露白秋宵永朝華炫紅芳蟪蛄弔馳景繁思靡志帥囚疚積心梗涉江無方舟汲井悲短綆歲莫霜雪寒泣涕沾項領

秦皇煽雪焰烈烈燔九州島平原曠如赭鴻鵠安所投所以避世士慨想乘桴浮樓船載侲子去作汗漫遊何必蓬萊山遠人卽瀛洲虎視徒逐逐竟死於沙丘

○感寓六首

暑退生夕涼褰衣步微月風來竹陰動艸暗熒光發佇立忽懷人江河渺難越

庭前金鳳花向晚爭媚嫵但見白露滋豈知繁霜苦芳時良可惜此物何足嘆

白露下木葉淒涼江海秋江臯有鳴鴈唳唳安所求稻梁日蕭索風雨徒離憂

一日復一夕一夕復一朝靑燈向暗壁光焰坐自消鞲鷹鎩六翮絕意於雲霄

嚴霜隕奧艸蛇虺去所依可惜蕙蘭花與之共頹萎顧此悲世運泫然涕交頤

淒淒素秋霜苒苒髙原艸運窮相值遇黝顏就枯槁浩嘆采薇歌慚愧商山老

○招隱五首

浮景無根株逝川不可畱昨日瑤艸春今朝蓬梗秋鼎食豈不羙酖毒潛戈矛華軒豈不貴長路能摧輈子胥棄吳江屈原赴湘流韓彭竟菹醢蕭樊亦累囚何如張子房脫屣萬戶佚深韜黃石略去從赤松遊

秦皇火六籍黃綺之商山漢帝握乾符羊裘竟不還古來遁世七冥心丘壑間於時苟無用安車空摧顏石泉淸以芳白雲寒更閒春蔬雜甘辛秋果羅靑殷濁酒晚自酌柴扉晝恆關嘯歌陟崇岡濯足臨潺湲金馬我何榮羊腸我何艱鴻鵠翔九霄邈然不可攀

豫章長千仭挺生崇崖陰布葉連靑雲交柯蔽層岑結根豈不固斤斧將見尋有栢生石間屈曲叢灌林古根嚙飛澑電火焚中心大不中梁柱小不堪瑟琴風霜自搖落偃蹇獨至今

流水千百折白雲三四峯上有墳壑泉下有淩霜松中有一老人坐嘯巖間風素髮垂兩肩朱顏暎靑瞳年紀將百齡容貌如孩童長跪前致辝子非列仙翁咲謂汝孺子語汝使心通我生不偶俗遺身在蒿蓬結廬白水邊采藥靑林中世語我不接世士我不逢簞瓢我不憂軒蓋我不崇自耕足我食自息安我躬冥冥絕思慮默默全和衝持此攝吾生仰荷元化功何必插羽翰遠逐浮丘公再拜受斯言廓然如發蒙投簪謝知巳一去無回蹤

有客款我廬身披紫雲袍鳴騶列前後從者皆俊髦坐我蓬篳下向我談伊臯手斡北斗魁足踏東海鰲髙視六合內泰山等毫毛揮袂起謝客且還飲我醪醉臥不知曉衡門塞蓬蒿

○雜詩四十一首

江蘺生汀洲香气何淸婉欲采寄所思不憚道路遠疾風吹塵沙山澤蛟蛇混誰復惜芳菲空悲歲年晚

小魚頭如鍼大魚須如松小大各生育孰私天地功坤靈發淫怒溟海簸驚風大魚食小魚陂池爲之空陂空水亦竭小大相噞喁但見灌莽間顱骨成崆巄殘膏飫螻蟻孰辧鯨與鯼

儳婦厭貧夫常懷相棄心旣慕東家子年少多黃金輕身攺西托布被爛錦衾寧憶秋風起霜露淒繁林葉落枝亦盡愁聞蜻蛚吟

雲月𨿽不明精魄固長在飛蛾亦何知乘時妬光彩天髙多飄風煙霧中靉叇紛紛隨蒿棘終竟爲何罪

人生如浮雲飄搖無根蔕昨暮靑山阿今朝滄海澨風波無定時淪躓難爲計是中苟不爽曷問耿與翳申胥存楚國仲連卻秦帝此士𨿽則亡英名千萬世

渴人常夢飲饑人常夢餐中霄羇旅夢兩臂生羽翰騰身入紫靑吹面天風寒驚覺凜毛髮感我涕汍瀾

吾觀神龍變天地爲晦冥龍成宰元化嘉澤浹四溟出山不飄風入水無震霆枯萎仰沾漑沃若生蔥靑豈比蜧與蜦裂石摧巘陘俾民舉疾首抏神蹙眉顚

鷹本是鷙鳥爪利翮勁疾胡爲化爲鳩鈍拙無與匹棲遲荊棘間粒啄營口實暮啼墻角雨朝啼屋頭日昔爲眾鳥畏今爲眾鳥咥運命苦不常孰爲金石質

愚公志移山精衛思塡海山髙海茫茫心事金石在松栢冒雪霜秀色終不攺春陽熙幽林卓立有光彩

急雨漲潢潦溝池成五湖靑蛙與耿黽得意鳴相呼自謂樂無似至足不求余蓬萊有玄鶴曾見東海枯淸夜蜧長風哀音繞天衢使我起人息黑髯變霜須

空庭生夕陰髙閣畱返照歸鴉集紛紛棲雀鳴噭噭冥思觀羣物肆目展遐眺艸樹蔚參差雲霞相輝耀慷慨商山心想象蘇門嘯大鵬搏扶搖斥鷃翳蓬藋悠悠共淪汨潰潰堪一咲

惟豺知祭獸獺亦知祭魚豺獺有報本人道當何如華堂飫玊食盜賊塞中塗那能不自媿而以耀庸愚吁嗟千載下枯骨空專車

雷藏蟄虫伏雷動蟄虫起虫雷不相期冥契非人使英雄應有時何異膻致蟻神劍無風胡銅花蝕泥滓

種荷淥池中荷生葉猶紫掠萍逐蛙蟈恐畏傷荷蕋荷心有露珠的皪無泥滓荷根有藕絲纏綿誰得似

陰崖有喬樹榦鵲巢其顚朝食葉上露暮食葉下蟬巢成長眾雛鳴飛一何嬛但願本根固風雨得安眠如何就搖落而不抱悁悁

蒼蠅眼晝明蚊虫眼夜明明眼利口觜晝夜無時停拍死紛籍籍飛來萸營營一旦霜風起稜威肅天刑飛者不復飛鳴者不復鳴𨿽有太陽光不能煦其生乃知天勝人智力徒鬭爭

豺狼食人肉蚊虫食人血食肉死湏臾食血死不輟哀哀露筋女肉盡惟皮骨誰謂蚊蝱微積銹能銷鐵

蟁母羽虫孽與人無怨尢胡爲含毒害吐蚊吼如牛紛紛散艸澤■﹝角咠﹞■﹝角咠﹞森戈矛無辜受螫蠚皮破腥血流覆巢或有令未應後鵂鶹

黃鷹食鳥雀山雞食虫豸蜂食花上蜜蝦食苔間滓兔食茅艸根鳳食梧桐子所嗜由性成易之則皆死冥觀付一咲誰與窮玆理

魯陽仰揮戈羲和爲紆轡耿恭俯拜井湧液出荒地精誠所感格髙厚靡不至人生亦良難如何殄其類蓬蒿滿六合慚愧眞宰意

在昔信陵君謙勞實弘度好士天下稀賓客遠傾慕救趙奪兵符掃淸邯鄲霧歸來存大梁秦甲詟東顧魏王木偶人朽心自成蠹讒言一以入危石不可據日落西河陰歌鍾怨零露

天鸙巢蒿艸形軀纖且微不知懷何事直上聞天扉啾啾終日鳴天聽不可希鎩羽口吻裂落日空悲啼

雉死爲從雌鶡死爲鬭力蜜蜂死泄憤鳲鳩死求食象犀好齒角狨豹羙毛色紛紛死相藉殺身奉華飾自取夫豈過外至良可惻■﹝犭區﹞獍合族烹梟鵙宜卯殈山林久穢薈誰復繼禹益

天風觸萬竅小大皆有聲律呂與懸匏嘈嘈同一鳴人情有所鐘聲气爲之使無知而彊聒則亦懸匏耳

殊俗甘朐■﹝月忍﹞比之芻牛腴殷勤奉賓客自謂敬有餘鴟嚇𨿽異貫赤惑誰能祛霾陰蔽玄象淸渭混污渠誰能繼夏后再分龍與魚

大星出西方晱晱如明月兒童驚指示艸木見毫髮夜久鬥柄回人靜涼風發徙倚步中庭空煙散成雪

楚人將適蜀揚帆信江水江闊多西風帆逸行不止日暮入海濤極目無涯涘鯨魚吹髙浪舵折檣竿圮頓足空號呼煙波千萬里

衝霄難爲羽泛海難爲舟縛羊駕戎輅猛志空悠悠農時失耕耨何以望有秋決藩盜菽粟鷹隼不如鳩韶華不我與去若川水流歲莫獨彷徨凜凜懷百憂

爰居避風翔豈冀粢牲祀臧孫彊自用取咲於君子拾虫養鳳凰將以爲觀羙徒令翚翟畏長逝深林裏

神仙不世出蟪蛄咲蜉蝣嘉禾曠膏澤稊稗矜有秋驅馬將焉往荊棘滿崇丘玄陰結嚴冬芳意坐自遒鴻鵠從何來哀鳴聲啾啾願欲適縣圃路阻迷所投況我孱懦成引領空憂愁

桓溫一老兵豈識捫虱士擁眾臨上流竟作跋扈鬼符堅氏羗豎何能作天子耽耽視中原爲有景略耳知人聖難之求賢在虛巳袁曹豈力敵生死一彈指惆悵後來人慷慨前車軌

英英木槿花振振蜉蝣羽乘彼三秋露及此六月雨容好能幾時生成亦良苦十年構阿房一日化爲土染須作童顏於身竟何補不如順天命保巳良多祜

天地若大甕萬物生其腹人猶腹中虫蠢蠢隨化育鉆攻無時休臟腑爲翻覆帝靑調元气豈不畏戎毒皤然命滌蕩汗下兼湧衂蚩蚩自狂猘涫沸交殺戮何當暝眩定風止水歸瀆鑄鐵作鋤犁春耕待秋熟

二儀播元气晝夜靡停機有生卽有死化工亦何私彼狂牽所欲冥行失康逵無航思利涉發此百禍機賊人還自賊擾擾竟何爲

郭南有窮夫黃髮對老妻見人抱兒女仰面看天啼郭北有宕子鮮服明春閨累累倚門親疏茹乏塩酰盛年異欣戚薄暮空噬臍達生貴知命胡爲苦悲淒咬咬水中鳬谷谷墻下雞良無返哺望乳菢何棲棲瞑目思此理惆悵中有迷

盜跖矨梁肉原思餒窮閭夷齊采薇蕨儀秦駟髙車祥麟殪西狩尼父空嘆吁天道果福善彼蒼竟何如

老眼瞇昏夜見螢以爲燈燈螢何足辧所悲老且瞢瞢老復何用甘心就無能逍遙麋鹿願所得良巳弘

鬼神陰陽精變化無定迹如能禍福人豈向人求食而況天地心坦坦甚正直祭祀本人情將以牲與稷居歆豈在物馨香薦明徳葛伯信不臧虞公亦何益前王有舊章敬之在無射

海鯨乘扶搖激水騰九旻退潮觸泥沙顱骨空嶙峋猛虎掉尾行飲血不滿唇跳哮逞雄攫系首八尺緡賦命𨿽在天成之亦由人嗟嗟燈上蛾亦豈厭其身

夷齊值明時餓死西山陽四老生亂世采芝以徜徉李業遇公孫欲蓋反受殃嚴陵辭故人萬古淸名揚性也寔有命君子順其常漫漫雲間鳥冥冥隨風翔海宇豈不寬六翮有短長浩歌向日月曲盡意茫茫

○感懷二首

昊天厭秦徳瑞气生芒碭入關封府庫約法惟三章英雄不世出智勇安可當叔孫一豎儒綿蕞興朝綱逐令漢禮樂遠媿周與商逝者如飄風盛時安得常寤寐增永嘆感慨心內傷

四月陽用事羣物咸長榮靡艸𨿽就死王瓜亦復生死生誰所致時至莫能爭聖人洞神理守分無外營修身俟天命萬古全其名

○自都回至通州寄普達世理原理二首

旦辝文明門回首望宮闕長云擁蓬萊煙霧中滃欝相去不崇朝杳若隔溟渤扁舟指吳云離夢縈燕月𨿽懷歸鄕歡復愴知巳別裁詩寄悠悠感念深至骨

西風吹靑冥徵鴻暮蕭蕭一辝都門去便覺京國遙輕霜入秋鬢落英罄寒條念我且哖友髙誼薄九霄恨我處遐遠不得陪晨朝綿綿久要心萬里匪爲遼鱣魴赴淸淵孔翠依蘭苕飛潛各有適分得無外徼佇立望閶闔傾耳聆簫韶

○晚至艸平驛

落日照阡陌秔稻生淸香好風自西來吹我徵衣裳但惜景物佳不覺道路長函禽韻蒙茸馬足響康莊驛吏迎我前拜晚進酒漿要我入山館左右華鐙光觧鞍待升月星月樹蒼蒼

○送僧家奴參政赴河東宣慰使

晨登晉陽山西北望雲中大漠造瀚海重關阻飛鴻昔爲徵戍場今見車軌同相公奉明詔分符揔元戎賦詩睇行雲坐弓天子萬歲壽垂拱明光宮

○發安溪至靑田戎事急不得畱有感

鶪鳴戒晨裝掛席日尙早風亂沙上雲雨昏江中島士生從王事薄質非所寶但懼筋力微任重躦遠道昔邁園柳靑今來江楓老豺狼互滅沒憂虞何時了朝原思眷令夜船夢萱艸寸步隔河山惄焉傷懷抱

○天壽節同諸寓臣拜於寶林教寺禮畢登盤翠軒分韻得稽字

宿雨霽初節羣山綠如洗流霞絢琳宇旭日射丹棨鳴鍾趨梵宮焚香望天陛遙遙蜂蟻忱惓惓葵藿禮萬年主壽長百拜臣首稽竣事陟華軒惇情屬芳醴太師祗園英聰明實神啟諸公俱俊髦文藻壓班禰肅雍周簠簋古怪夏追蠡鹿鳴歌蘋蒿魚麗詠魴鱧劍气星有輝珠光海無底嘉會非尋常令徳更豈弟澄心映空曠滌慮俯淸泚看竹風泠泠折花露泥泥紆徐睇溟瀼緬邈想淮濟巍巍世皇業喬嶽深根柢螳蜋亢齊斧碎首堪立徯農郊卜甘歲巳喜先抽薺層樓盻北極祥光應周髀中山致曲蘗東吳來秫米宴酺定有期玉釭浮盎醍

○題蘭花圖

亭亭石上竹裊裊竹下蘭歲晚各自媚不知霜露寒欲持贈君子路永江海寬空山日搖落佇立起長嘆

○正月一日公宴分韻得恩字

靑陽肇嘉歲白日間春溫起視天宇間粲然生意存髙堂建華蓋北面朝至尊彤雲暎扶桑修風吹我幡鳴弦在兩楹旨酒盈金罇轅門號令肅主將詩書惇彬彬眾多士矯矯鳳與鵷廟算淂其長豺狼安足吞揆子實碔砆深慚廁玙璠敢矜鉛刀割所望安黎元恢復舊土疆以酬生育恩

太師誠意伯劉文成公集卷之十二終

●太師誠意伯劉文成公集卷之十三

後學麗水何鏜編校

五言古詩二

◆五言古詩二

種蘹香

北上感懷

送普顏子壽赴廣西憲幕

過東昌有感

南陵崔氏思梅詩

晨詣祥符寺

送鄭希道行省掾滿之泉州錄事

寄題偰世本東溪漁唱亭

發安仁驛

發龍遊

早行衢州道中

鈴山龍泉

初食檳榔

望武夷山作

發白沙至水口

早發建寧至興田驛

題武夷圖

孔子充相送至鵝湖

自衢州至蘭溪

九日舟行至桐廬

從軍詩五首送髙則誠南徵

蛟溪詩

題林以仁平反詩卷

送偰世南參政分題得虎林

題山水小畫

送田生歸鄕

題李伯時畫淵明歸來圖

題朱孟章虞學士送別圖後

題老翁騎馬圖

明齋詩爲湖廣陳進士賦

寄題江東蘭逸監司瑤芳亭

題揭伯洪山居圖

會稽張氏春暉堂

張子英閒止齋三首

耕云詩三首爲堵無傲作

壬辰歲八月自臺州之永嘉度蒼嶺

夢艸堂遣懷

在永嘉作

蟾室詩爲臺州棲霞觀道士作

癸巳正月在杭州作

登臥龍山寫懷二十八韻

立夏日有感

贈柯遂卿一首﹝並序﹞

贈周宗道六十四韻

遣懷

三月八日偕徐成中楊澄源李子庚吳溥泉董朝宗黃中立程邦民湯仲謀王文明遊南鎭得禽字

送馬生遊京師

別峯和尙方丈題唐子華山陰圖

送孔世川赴江西儒學提舉

爲竺西和尙題溪山茅屋圖

春谷詩爲竺西和尙賦

四月二十二日郊外遊得水字

題枯木圖

五月三日會王氏南樓得激字

題西旅獻獒圖

題錢舜舉折枝山茶

遣興六首

久雨壞墻園蔬盡壓帳然成詩

題鮮於伯機書杜工部詩後

次韻和脫因宗道感興三首

題春江送別圖

琴淸堂詩

田家

渡江遣懷

題山水圖

若耶溪杳郭深居精舍

大熱遣懷

六月十八日自天章入城作

晚同方舟上人登師子巖作

七月四日自深谷之靈峯作

淸修院良上人浸月軒

普濟寺用恭行巳上人韻

題陸放翁晚興詩後

題啇學士寒林圖

題雜畫卷子

題宋子章效米元暉山水圖

爲賈性之賦松石

有客來欵我

題趙文敏公畫松

題三香圖

感時述事十首

丙申二月別紹興諸公

雨中雜詩四首

次胡元望郊行詩韻

秋夜感懷柬石末公申之

次韻和石末公用元望韻遣興見寄

以野貍餉石末公因侑以詩

和石末公種棘用胡元望韻

得令字

正月廿三日得臺州黃元徽書有感三首

次韻和石末公春雨見寄

次韻和石末公春日感懷

紫虛周道士還俗多年而貧老如故元帥石末公憐其無依復令歸觀就養

偶興

雜感

黃愼之自閩見訪夜坐對酌悵然有感

鄭同夫餞別圖詩

旅興﹝五十首﹞

感春﹝六首﹞

遠遊篇

……

○種蘹香

蘹香體虛柔本自南土出毛芒散纖葉旖旎怯朝日芳菲挺眾卉辛美更無匹況能已疝瘻兼理膓胃疾種之近庭階離離看新茁驅童斬竹枝扶植待秋實常恐風雨惡摧折傷弱質蒺藜生道傍延蔓何綿密豈無荷鋤人夕薙旦已出上天意何如感嘆靡終畢松柏多斧斤山林日蕭瑟

○北上感懷

倦鳥思一枝櫪馬志千里營營勞生心出入靡定止伊余朽鈍材懶拙更無比才疏乏世用嗜僻惟書史𨿽非濟時具頗識素餐恥旣懷黎民憂妄意古人企寧知乖圖方舉足輒傷趾塵埃百病侵貧窶萬感累艱難幸息肩遲莫竊所喜明時登驥騄駑馬但垂直自非冀北姿莫羨追風駛便欲解衣冠躬耕向桑梓終懷葵藿戀不慕沮溺詭潛陽動原隰白日曖蘭芷塒雞戒晨鳴客子駕行李縈紆越巘崿浩蕩涉風水淹畱具區北信宿滄江圮維時連年歉道路多流徙官司職撫字黔首皆赤子陳紅太倉米丰年所儲偫爲民備乏困朝廷豈私此推余補不足玆實王政始臣子宜奉承天威不違咫柰何簿書曹暴慢蔑至理苟云出納吝當閔觳觫死嗚呼艸莽露慘惻溝瀆委聞之猶鼻酸見者宜顙泚踰淮入大河淒涼更難視黃沙渺茫茫白骨積茺藟哀哉耕食場盡作孤鬼壘太平戢干戈景物未應爾意者斯人徒縱欲擾天紀鬼神赫震怒咎戾良有以去年人食人不識弟與姊至今盜賊輩嘯聚如蜂蟻長戈耀白雪健馬突封豕豈惟橫山澤巳敢剽城市途行絕稀少空車但墻倚身行湏結集一寐四五起牧民豈無人司冦亦有氏陣車不驅馳大田無耒耜邦家祿食恩豈爲臣奉巳山東古要地燕趙猶唇齒況玆南北衝津梁通遠邇屬當全盛時四海同一軌廟堂多稷契振舉無遺弛勿云疥癬微不足成瘡痏滔天起濫觴炎岡發星炬虞朝有分北漢庭煩直指農夫植嘉谷所務誅稂秕耕耘苟失時雨露空沾灑威懷豈異任守令職非痺端能愼黜陟此輩何足弭故鄕隔山川前途塞荊枳靑徐气蕭索河濟俱泥滓痛哭賈生狂長嘆漆室裏何當天門開淸問逮下俚

○送普顏子壽赴廣西憲幕

離維荊衡南■﹝辶裏﹞迆走蠻徼民風雜徭蜑地勢帶蒙詔迢迢商周前風水絕纖竅後王務廣土懷柔倚攻剽羈縻非本情疲痾復誰療大明侔日月幽裔靡不照化育之所加欣榮及蓬藋憲府繩百司選擇自廊廟偏方異習俗賦性實同調培養自殊途激揚貴知要遊涼溪上龍鯫魚困罾釣髙風吹霜鶻縹緲集海嶠願言崇令業以繼南國召

○過東昌有感

夜發髙唐灣旦及東昌郭喬樹拂疏星霜飛月將落仰觀天宇淸平見原野廓白楊號悲風蔓艸杳漠漠但見荊棘叢白骨翳寒籜聖道縣日月斯人非虺蝁教養旣迷方欲熾性乃鑿展季骨巳朽淸風散藜藿弦歌滅遺音繭絲盡籠絡鴟嘯魍魎憑螽鳴艸虫躍遂令一變姿化爲跖與蹻況聞太行東水旱薦爲虐饑氓與暴客表裏相倚著賑卹付羣吏所務惟劇削徵討乏良謀乃反恣剽掠坐令參苓劑翻成毒腸藥今年秋租登行止稍有托餘波尙披椙未敢開一噱但恐習俗成何由返初昨藩宣有重寄胡不愼遠略往者諒難追來者猶可作歌詩附裏謠大猷希聖莫

○南陵崔氏思梅詩

昔來梅花下彩服輝淸尊今來不見人淚滴梅樹根梅落風不回淚落化爲石冥冥入幽泉一夜千萬尺

○晨詣祥符寺

上馬雞始鳴入寺鐘未歇艸際起微風林端淡斜月僧房湛幽宑假寐待明發松徑斷無人經聲在淸樾

○送鄭希道行省掾滿之泉州錄事

鄭君廊廟姿才識天下冠若華升朝霞可望不可翫胸中富文史蔚蔚錦繡叚公餘但好客髙論斡云漢蓮風散秋幕薇露收夕案吳云翼行輈閩嶠入奇觀撫字徯深仁剸繁讓明斷嘉會復何時悠悠仰飛翰

○寄題偰世本東溪漁唱亭

落日去層巒淸溪檐輕浪嘔啞戢柔櫓款乃發孤唱初隨飄風起復逐行雲揚月色照未闌灘聲雜逾壯恐有濯纓人一聽一惆悵

○發安仁驛

雞鳴發山驛天黑路彌險煙樹出狷聲風枝落螢點江秋气轉炎嶂濕云難斂佇立山雨來客愁紛冉冉

○發龍遊

微颷獻輕涼客子中夜發秋原曠無際馬首掛髙月艸虫自宮啇葉露光可掇狹徑非我由周行宜如發揚鞭望南天晴霞絢閩越

○早行衢州道中

艸際生曙色林端收暝煙露花泣啼臉風葉彈鳴弦農家喜銍艾行歌向東阡大道無狹邪平原多稻田客行良不惡敢曰從事賢

○鈴山龍泉

玆山近南服勝迹冠朱方石骨入海眼地脈通混茫金精孕淸淑水徳融嘉祥寒含六月冰潤浹九里長鯨顋狎獵起虎只呿呀張發竇旣窈窕流渠遂汪洋洞徹瑩玊鑑鏘鳴合宮啇靜含玄機妙動見大智藏養徳君子類膏物農夫望野僧向我言其功殊匪常飲之祛百邪能使俗慮忘潄咽入靈府喉舌生淸香爽淅動毛髮飄忽淩風翔何當揚湛冽盡洗貪濁腸

○初食檳榔

檳榔紅白文包以靑扶畱驛吏勸我食可巳瘴癘憂初驚刺生頰漸若戟在喉紛紛花滿眼岑岑暈蒙頭將疑誤臘毒復想致無由稍稍熱上面輕汗如珠流淸涼徹肺腑粗穢無纖畱信知殷王語瞑眩疾乃瘳三復增永嘆書之遺朋儔

○望武夷山作

飲馬九曲溪遙望武夷峯長林抱回合丹崖造空蒙浮暉澹寒翠水木皆曼容薄遊限塵務促景尼奇蹤緬懷紫陽子千載誰與同瓊佩遙煙霧石函閟遺封羇猿怨幽澗飛蘿冒芳叢瑤琴空流泉桂枝徒秋風帳望佳期阻纏綿憂思重殷勤尺素書願寄雲間鴻

○發白沙至水口

夜發白沙驛亭午至冰口中流欝風霧密雨蔽原皁冥蒙蛟龍過隱轔怒雷吼傾歌臥帆席馮翼惑前後畏途生頃刻顚倒亂足手倉皇投山館喜懼劇紛紏攝身整衣整沾濕及肩肘平生歷道路艱險頗曾受未能外形骸豈敢輕衰朽捐軀匪成仁垂堂不宜狃總轡登前嶺煙雲尙昏黝經阻有妨虞姬文亦奔走

○早發建寧至興田驛

雞鳴戒晨裝上馬見初日露泫葉尙俯霧重山未出客途得霽景緩步非縱佚矧玆歲有秋髙下俱穎栗牛羊散原野鵝鴨滿阡陌懷抱旣夷曠神情自淸謐寒花蔓籬落候虫響■﹝日蒙﹞密霞標靑楓林雪綻烏桕實幽覽𨿽云遽佳趣領巳悉我行固無期況乃塵事畢

○題武夷圖

崇山奠朱維實維羣山囿蔥蘢薄光景隱顯變气候百泉縈虹蜺萬谷蒸饙餾深根入無底峻表切星宿嶒崚削劍戟窈窕錯錦繡騎云擘髙掌竇石室陰嘼金雞鳴未晨玊女來自逗琪樹縞玄宵瑤花落淸晝美人遊不還霜月怨猿狖淒涼駕壑槎蕪沒白玊柩蓬萊渺滄海弱冰浩浸澑良辰不可掩沈思令人瘦安得淩風翰飄颻逐飛鷲尋源挹孤淸搴林摘三秀逍遙觀物化俛仰空宇宙眞銓倘可求吾將解吾綬

○孔子充相送至鵝湖

憶昨過武夷欲往無與儔今玆逢故人遂得鵝湖遊輕雲翼徵蓋翔風當鳴騶古塔插蒼藹寺門啟平疇陟徑旣紆欝馮軒亦樛流云旗裊香霧金像明淸秋昔賢論道處松柏深且幽鴻飛渺滄海龍去空靈湫懷人巳寂寞對景空淹畱興闌成遠別馬首山悠悠

○自衢州至蘭溪

秋郊斂微雨霽色澄人心振策率廣路逍遙散煩襟疏煙帶平原薄雲去髙岑湛湛水凝碧離離稻垂金薺麥霜始秀玄蟬寒更吟幽懷耿虛宑好景自相尋心契淸川流目翫嘉樹林歌傳滄浪調曲繼白雪音仙山在咫尺早晚期登臨

○九日舟行至桐廬

杪秋天气佳九日更可喜眾人競登山而我獨泛水江明野色來風淡汲鱗起蒼翠觀遠峯泬寥度淸沚沙禽泛悠揚岸竹搖蘿靡溯湍懷謝公臨瀨思嚴子紫萸空俗佩黃菊漫妖蕊落帽非我遠虛壘非我恥扣舷月娟娟濯足石齒齒澄心以逍遙坻流任行止

○從軍詩五首送髙則誠南徵

少小慕曾閔窮閻兀幽棲丘園賁嘉命通籍廁金閨握筆事空言塊焉愧梁鵜不如屬櫜鞬結束習皷鼙廟算出帷幄白目收虹蜺劍光帖滄溟旗尾縣鯨鯢振旅還大藩歌舞安旄倪拂衣不受賞長揖歸蒿藜

江鄕積陰气二月春風寒壯士縵胡纓伐皷開洪瀾長風翼萬軸撇若橫海翰馬衘伏猿門翊衛森牙宮仗鉞指天狼怒發衝危冠

按節蕭徒旅神劍宵有聲揮揮大旗動烈烈刁鬥鳴仰看太白髙俯視滄波平王師古無戰蟂獺安足烹人言從軍惡我言從軍好用兵非聖意伐罪乃天討運籌中堅內決勝千里道雷霆馘蛟鼉雨露澤枯槁懷柔首惸獨延訪及黎老牧羊必除狼種谷當去艸凱歌奏大廷天子長壽考

淸晨絕長江日夕次海濱北風吹斾旌軍動速若神令嚴戎馬閒九陌無驚塵伐皷震溟嶠揚帆役鮫人鯨鱗亰觀築鱷醢華筵春喈喈布谷鳴祁祁農鳲春去子還故鄕悲喜集裏鄰荷鍤啟瓦礫再荷天地撿撫綏屬有望世世爲堯民

○蛟溪詩

蛟乃龍之徒隱顯異凡質屈蟠深彎環靈變不可悉淸溪潀百湍漱滌見冽溧寒飊黯離晶陰電焬幽室超騰雲雷徯訶禁鬼神謐應龍翔中天�汗濕箕畢大江揚濁瀾鼉蜃恣狂譎閉藏當有待保養愼無失搜奇凜精魄局步迷故術谽巖生長風林木暮蕭瑟

○題林以仁平反詩卷

木伐豈再植壁毀寧復完議獄有緩死聖言垂不刊兩造旣偏聽無辜遘凶殘況復使其孥流離播夷蠻司牧盡瞠視佐使獨悲酸抗詔動鬼神潤澤生枯漧死者縱不生魂魄亦獲安孤兒𨿽不夭且得依故山聖人邁種徳惠及毛與翰云胡任民寄視之如艸管爲君歌此曲歌竟起長嘆

○送偰世南參政分題得虎林

深林合蒙蘢仰視不見日中有白額虎哮吼恣狂獝怒睛谷搖電掉尾原簸■﹝風日﹞牛羊困攫取樵牧萃憂卹相公鎭方面化捷影響疾百靈肅號令萬怪悚潛逸昔出晝需朋今行夜辭匹泰山絕悲啼牛哀返初質豈獨惠斯邦四海望寧謐

○題山水小畫

溪上春始還微波動芳燠樹暖欲生煙山明初過雨美人期不來桂檝怨蘭柱佇立忽懷愁漁歌起洲渚

○送田生歸鄕

少年客他鄕還鄕反如客莫驚新井裏乃是舊阡陌歡咲集姻親觴酌上班白老翁愛英俊慰問至日夕應憐鄰捨兒魚龍兩縣隔

○題李伯時畫淵明歸來圖

江左昔潰亂桓盧逓相尋劉裕起寒微長驅掃氛祲秋艸𨿽未枯霜雪巳駸駸陶公節義士素食豈其心我才非管葛誰能起淪沈所以歌去來歸臥五柳陰悠悠多感激愴恨寄謳吟哲人貴知幾芳名畱至今展圖三嘆息懷古一何深

○題朱孟章虞學士送別圖後

秋郊一杯酒握手念將離落日照野水涼風生樹枝今朝重相憶靑山如舊時鬢毛非松柏爭得不成絲

○題老翁騎馬圖

少年遠徵役及歸鬢巳霜戰甲零落盡空餘弓箭房老馬同死生蹴踏沙磧長故鄕此何極仰看鴻鴈行

○明齋詩爲湖廣陳進士賦

客從於闐來遺我盈尺壁晶光射云漢璀璨生五色置之暗室中鬼魅皆辟易願持自照身不用持照人

○寄題江東蘭逸監司瑤芳亭

江蘺悲楚佩叢桂空秋霜玆花時秀絕得升君子堂艷色非我貴皎潔有餘光仙人美良夜鳴玉來琳瑯纖雲淡華月色暎靑鳳凰飄飄白霓佩左右參翺翔眾卉不敢傍瑤臺淸且涼聞有千歲實其味如瓊漿願持壽明主天地同久長

○題揭伯洪山居圖

黃埃晦城市赤日焮逵道榮華能幾何未若山居好啟扉對平林辟徑入芳艸丹崖翠蘿暎靑嶂白雲抱世事幸見遺幽趣堪獨討新晴景物佳緩步隨野老倚巖聽鳴弦息陰憩華葆蜂亂覺春暄鴻驚信秋早無榮謝馳驅有酒任傾倒但願長兒童稼穡以爲寶

○會稽張氏春暉堂

喬木生山阿碩實秋離離誰知茂育功乃在陽春時丈夫佩玉玦壯气東西馳列鼎未酬歡倚門巳生悲君看斷根艸引蔓復何爲逝波不可駐感激成吾詩

○張子英閒止齋三首

鳥飛止茂林魚遊止深淵步止辝跲躓語止絕悔愆■﹝虫虎﹞蝓升髙壁朽殼消腥涎誇父逐羲和渴死大道邊所以知止者不爲物所牽擺落塵网嬰寂寞守自然悠悠觀羣動默默全吾年

閒居安所止自古有陶公柴門蔭髙柳左右來淸風槿蘺密復疏下有黃菊叢摘花泛濁醪嘯歌撫孤松駟馬耀長衢視之如蒿蓬

築室在城市而無闤闠聲非關遠人世慮滌境自淸圖書堆几案花竹當檐楹釀酒香滿甕賓至卽共傾黜陟吾不知寵辱吾不驚百歲聊復爾孰爲身後名

○耕云詩三首爲堵無傲作

靑山何逶迆白雲自悠悠數畝幸可耕此外更何求整耨候時雨荷鋤適東疇凱風拂蘭蕙林薄鳴鳲鳩我麥旣菶菶我禾亦油油食力分所安但願歲有秋王租及時足尊酒聊相酬

八月白露零九月築場圃稻粱己映遂梨棗亦盈塢耕耘幸就畢一飽諒可取鬥酒烹黃雞殷勤會田父但願守令賢邑裏得按堵無事苟安居明朝復相聚

朝耕原上雲暮宿雲間屋云來動丹霄雲去澄翠麓坐看云變化臥見雲起伏斯湏不可期飄忽鳥過目濯足臨寒泉息景蔭嘉木飯蔬勿云惡無憂勝梁肉長歌招隱詩淸風滿空谷

○壬辰歲八月自臺州之永嘉度蒼嶺

昨暮辭赤刧今朝度蒼嶺山峻路屈盤峽束迷晷景谽谺出風門坎窞入天井冥行九地底髙闞羣木頂瀑泉流其中豃若泄溟涬哀猿嘯無外去鳥飛東永僕夫怨跋涉瘦馬悲項領盜賊逭天誅平人遘災眚佇立盻嵚岑心亂難爲整

○夢艸堂遣懷

卽事在自得彊歌非正音所以春艸句聲價重兼金若人千載下遺響邈難尋淒涼一池塘萊爾得至今我來當才秋天淨潢潦沈枯荷有餘馨衰柳無殘陰皷鼙響未巳山水意徒深感時念兄弟惻愴傷我心

○在永嘉作

髙屋集飛雨蕭條生早寒我來復幾時明月缺巳團浮雲蔽靑天山川杳漫漫狐貍嘯悲風鯨鯢噴重瀾孤雁號南飛音聲淒以酸顧瞻望乘梓慷慨起長嘆願欲淩風翔惜哉無羽翰中夜百感生展轉不遑安枯荷響西池槁葉鳴林端寥寥天宇空冉冉時節闌舉俗愛文身誰識章甫冠河流未到海平陸皆驚湍旗幟滿山澤嗚呼行路難

○蟾室詩爲臺州棲霞觀道士作

蟾是蝦蟇精誰令居月宮淒其羇旅身竟作蝕月虫我心有靈丹光與日月同子能精煉之可發天地蒙照灼六合外安事一室中哀哉爬沙輩局促棲樊籠

○癸巳正月在杭州作

春陽動萬物眾艸昔巳抽嚶鳴亦和悅我何獨懷憂鯨鯢未葅醢豺狼滿山丘鳳凰竄荊棘烏鳶自相求浮雲蔽蒼穹天路阻且修風沙日暮起鎩羽安所投悲來怛中懷泣涕縱橫流

江城陰气凝積雨春淒涼出門何所見但見瓦礫場新廬各有前店捨亦巳張市人半荷戈使客盡戎裝回首舊遊地慘淡寒煙黃悵焉念所思惻愴心中傷

徘徊西湖上愴悢有所思所思不可見涕淚下沾衣死生一瞬息逝者安可追狼曋信君子李陵非男兒

鍜鐵當用椎析薪當用斧拔蓼而植茶去辛還得苦峨峨九陽門衛以豹與虎微微螻蟻忱欝欝不得吐

○登臥龍山寫懷二十八韻

暮春寺雨餘原野皆秀色流云曖芳甸惠風暢輕翼公崇岡低垂崇岡緬登陟山川紏紛錯疆畎互紆直淒涼神禹穴偪仮句踐國玊簡閟玄緘銅牛啟雄徳霸气浩江河王風散荊棘感今情軫欝懷古心愴惻東溟尙波濤中原未耕織無能事蕭曹妄意追契稷蹇產魂屢遷逶遲足猶側良辰復幾何白日忽中昃周流睨圓方俯仰觀動植有水必趨東無星不拱北宗社固神靈至尊實恭默殷王伐鬼方尙期三年克苗頑負險阻終竟膺竄殛天戈向無前況乃誅鬼蜮竊聞海濱民決眥疾狂慝荷殳思一奮所懼官未識朝廷鑑往轍中道誅貪愎主將惇書詩志士願盡力諸公緫英俊矯矯百夫特愚生諒疏拙千慮冀一得農人奉壷漿遲爾殄蟊賊采薇戒懷歸伐檀慚素食白雲在靑天可望不可卽浩歌梁甫吟憂來憑胸臆

○立夏日有感

朝且天宇淸逍遙步庭除溫風自遠至綠樹嘉有餘登髙展遐眺萬象各以舒念此客行久感彼時節䢐退食恥屍素進思愧庸駑仰視日月髙俯察川原紆願欲淩風翔周流觀六虛天路修且阻惜無奇肱車倚松翫懸蘿藉茅想連茹公叔實尙賢寗武不能愚何當脫塵鞅歸臥園田居

○贈柯遂卿一首﹝並序﹞

今年夏四月餘至臺聞柯遂卿抗言釋誣囚事甚異而偉之夫天下之大豈無慷慨激烈之士見義而勇爲之者哉其作也非有私其進也非有求觸於其心形於其言發於其言信於其事可不謂之大丈夫哉惜其晦而弗彰也於是乎爲之詩曰

雷霆蟄神威妖蜃躍海濱將軍戰敗死玊帳空無人腥涎之所被蛭螾皆蛇鱗天弧不張弦民情曷由申縣講亦令典奉行在明仁誰令姦究徒並緣逞頑嚚俄然齒髮軀化作豺狼身剽金旣無畏況復枉平民壯哉柯夫子義气沖九旻曳裾公府門抗論回星辰坐令霜雪間朽骨生陽春晲視誇毗兒精魂散飛塵我忽耳聞之肝膽張輪囷安得似卿輩落落千百人出應休明時翊贊臯陶臣旌別鸞與梟再使權衡均上天意茫茫感嘆空悲辛

○贈周宗道六十四韻

天弓撥其弦平地躍虎狼腥風扇九澤濁霧幹太陽溑瑣蚊與蝱亦沸如蜩螗帝閽隔蓬萊弱水不可航螻蟻有微忱抑塞無由揚遙遙艸茅臣怒切忠憤膓披衣款軍門披腹陳否臧曰走居海隅詩書傳世芳感荷帝王恩祿食廁朝行走身非巳軀安得緘其骯走有目擊事敢布之廟堂永嘉浙名郡有州曰平陽面海負山林寔維甌閩彊閩冦不到甌倚玆爲保障宮司職防虞當念懷善良用民作手足愛撫勿害傷所以獲眾心卽此是仭墻柰何縱毒淫反肆其貪攘破廩取菽粟夷垣刼牛羊朝出系空橐暮歸荷豊囊丁男跳上山妻女不得將稍或違所求便以賊見戕負屈無處訴哀號動穹蒼斬木爲戈矛染紅作巾裳鳴鑼撼巖谷聚眾守村鄕官司大驚恆棄鼓撇旗鎗竄伏艸莽間股栗面玄黃窺伺不見人沸江走倀倀可中得火伴約束歸營場順途刼寡弱又各誇身彊將吏悉有獻歡喜賜酒觴殺賊不計數縱橫書薦章民情大不甘怨气結腎膓遂令父子恩化作蠆與蝗恨不斬官頭剔骨取肉甞累累野田中拜泣禱天皇願得賢宰相飛箋奏巖廊先封尙方劍按法誅姦贓擇用忠藎臣俾之提紀綱彎弧落鴟梟薙棘出鳳凰尙可存孑遺耕稼納官倉失今不早計如水決堤防而後事堙築勞費何可當足間疽初生灼艾最爲良焮成施剜割所憂動膏肓邊戎大重寄得人則金湯龔遂到渤海盜賊還農桑張綱入廣陵健兒跪如羊苟能任仁智勿使憸邪妨孟門𨿽崄艱可使成康莊走非慕爵賞自鬻求薦揚痛惜休明時消患無其方又不忍鄕裏鞠爲狐兔場陳詞未及終涕泣下滂滂旁觀發上指側聽心中傷天路阻且修不得羽翼翔可憐涸轍魚待汲西江長況有蛟與蛇磨牙塞川梁旄丘靡與同載馳徒慨慷嚴冬積玄陰天色慘以涼眾鳥各自飛孤鸞獨彷徨冥冥麗山云木葉殷淸霜子去愼所適我亦行歸藏

○遣懷

鴻鵠會髙風拂翼淩雲霓蛟龍不得水葺鱗困塗泥惟昔望諸君一戰舉彊齊秦穆伯西戎能用百里奚傳說築啇巖太公釣磻溪韓信寄食飲孔明躬耕犁立賢苟無方曷問鶩與鷖驅車上太行峻極不可躋重云蔽層岑流潦絕荒蹊豺狼當我嗥魑魅向我啼顧瞻望九州島欲去惑東西嘉谷委蔓艸良田養蒿藜乘黃避跛龞狐貉驕虎貔誰言縱壑魚竟爲觸藩羝長夜起嘯嘆邪气憑我臍夢登舜蒼梧遙望禹會稽援琴奏將歸日暮增慘淒肓飊正滃勃孤鳳將安棲

○三月八日偕徐成中楊澄源李子庚吳溥泉董朝宗黃中立程邦民湯仲謀王文明遊南鎭得禽字

積雨霽芳甸凱風來遠林逍遙出郊郭徙倚散煩襟桂棹蕩淸漣長裾曳輕陰肆覽夏王陵流觀秦帝岑黃熊安所之荒楚自蕭森仰翫卉木榮俯聆泉石音洋洋潭底魚喈喈枝上禽昭融見天徳滉瀁怡人心況有文彥友溫恭比瑤琳獻酬禮不愆詠歌思彌深良辰豈易得嘉會難屢尋願作膠與漆無爲啇與參殷勤屬此章冀以代兼金

○送馬生遊京師

東山夜雨急鑑湖春水深之子遠於邁祖帳淸江潯白日映蘭臯靑煙起松岑艷舞激回風長歌裊哀音何以慰離懷入珍盈釜鬵何以將素情贈言比瑤琳京畿佳麗地多士紛如林構廈徯檀柟去疾湏苓參殷勤治安策悃款大寶箴敷陳艸茅情啟迪帝王心斯人邈永矣繼之在於今勿羨蘇季子自侈多黃金

○別峯和尙方丈題唐子華山陰圖

連山走陂陀太谷入晻曖屋藏深樹中路出巨石背煙雨時有無澗谷互顯晦輕盈曳飛綃縹緲沃浮黛雄梁矯修鼉騂壁駁文瑇崢嶸紫霞髙屈曲白水匯陰森神鬼宅奮迅龍馬隊風雲气象寬日月光煙碎借問此何鄕或有捐余佩答云越山陰信美無與對自從永和來燕遊推勝槪佳人去不還盛集嗟未再磨令實好奇掇拾歸畫繪上人遠公徒我亦淵明輩會晤屬時艱觀覽增感慨故園沒灌莽舉足蛇豕礙放歌自太息激烈驚厚載

○送孔世川赴江西儒學提舉

鏡湖荷花發耶溪菱葉生送君何所之去作西江行西江大藩地卓犖多豪英文能絢云漢武能壯於城浩蕩吳楚間頹波障東傾鳳凰不妄集梧桐匪空榮行行勿憚遠亹亹崇令名

我辭西江歸倏忽十二秋每望西江云思心悵悠悠恨無排風翼安能淩虛遊故人渺天末可夢不可求邂逅送子行感我涕泗流登山有修蛇涉水有長虯逝者如零雨一落誰能收

○爲竺西和尙題溪山茅屋圖

靑山十畝餘茅屋數間足髙樹結浮煙修篁茂深綠孤松無鄰捨生理不拘束開田種禾稻間以黍與粟中歲幸西成靑黃被溪曲鳬鷖與鴻鴈亦各得所欲淸秋霽涼雨磵底石如玊野老時見過柸酒聊與屬但願官長廉吏卒莫我毒耕稼納王租世世還相續

○春谷詩爲竺西和尙賦

條風自東來雪消春谷暖荒畦碧艸短淸池細泉緩溪花明錦繡時禽響弦筦道人閒無事習慣牛頭懶過橋禪杖落仕石袈裟袒日暮精舍歸燈龕白雲滿

○四月二十二日郊外遊得水字

艸根螻蟈鳴湖上蒹葭靡繁林裊深綠淸池散圓紫離居昧節序陶情賴佳士泛舟出郊甸緩涉信所履壷觴展倡酬及此晴日美嘯歌望山川慷慨集悲喜豺狼未鼎鑊郊野尙多壘鐵衣掛儒冠好爵建麻屣吾儕幸味苦得似道傍李無思身外憂適意聊復爾歸云入禹穴返照射宛委鳥蹄樹有風帆過煙生水興盡各言還月明城角起

○題枯木圖

松以直而伐桂以芳而攻睠此屈曲形擁腫又空中身爲螻蟻家根作蠐螬宮蠹皮化土壤朽腐不可烘輪囷盤石間幾歲經霜風明堂構羣材梯梁匝谾豅斧斤獨不到凋落還芃芃知兵臏孫子善射殲有窮胥種伏短劍韓彭嘆良弓豈如蚩蚩氓負薪翳蒿蓬饑食渴則飲不識王與公白髮死枕席無事傷其躬贈詩持畫還去尋黃綺翁

○五月三日會王氏南樓得激字

蹇步屬時嘆睽違苦多戚偶寄越城隅頗喜得幽寂炎夏天象明羣山皎如滌況有文獻友同心不離逖𨿽無鼎俎盛鬥酒聊相覓登樓望禹穴慷慨生感激玄珠淪赤水金簡不可覿崩騰六合內慘淡多羽檄天弧弛虛殼封豕逃碪鑕惟見野田中白骨雜瓦礫憂來歌一曲客淚再三滴晚風吹晴霞海色映石壁展詩肆遐眺嚴令困勍敵諸公俱鳳麟愧我獨樗櫟危途知驥騄勉旃樹功績無然學兒女愴恨山陽笛

○題西旅獻獒圖

鳴鳳啟至徳鎬亰作王家萬國戴元後懷柔無邇遐逖矣裔夷人占風慕中華毳服耳金鐻拳毛眼窈窪獻獒越重譯辛苦涉流沙歸仁自彼心務廣匪子誇謇謇大廷臣忠告猶咨嗟卜年盈八百分得未爲奢云胡叔世主黷武生諠嘩枸醬毒南徼河源詫西槎哀哀萬夫命驅以易驪騧暴蔑文祖訓大貽天下瑕畫圖漫寫形索意良無涯太康焚雉頭宮闈茁妖芽開元灰組繡驪岫荒淫哇夫豈不有初蕩心生百邪望美洛陽都赤符炳流霞玊關閉髙門軍賓絕相加鳩杖老貔貅虎落藹桑麻煌煌中興業奕奕流芳葩謙光信受益知足復何差感事重懷古因書戒矜誇

○題錢舜舉折枝山茶

歲暮寒气結百卉無遺榮懿此獨不淍方冬燁紅英有似節義士特立不爽貞幽居屏紛雜丹鉛寄深情蔥蘢翠云翹綴以流霞精玄霜避晨艷華月助宵明坐令桃與李無言愧微生贈詩勿遐棄貴之比瑤瓊

○遣興六首

避地適他鄕息肩謝羈東生事未有涯蹔止聊自足南園實淸曠可以永幽獨層樓面羣山俯見湖水綠雜英被郊甸魚鳥得棲宿登臨且慰意未暇計遠躅聖賢有遺訓知命夫何

積雨兼數句天气涼有餘靑苔交戶庭始覺人迹疏地主多閒園可以種我蔬兒童四五人蔓艸相與鋤旣倦則歸休臥閱牀上書無事且爲樂何者爲名譽

夏日苦太長夜景良可愛華月吐曾岑遙天碧如黛披衣更登樓稽山正相對澄湖晶空明浮雲去無礙遺榮世何人賀老今不在涼風吹毛髮坐久增感慨

溽暑百體倦曉涼正堪眠飛蚊何營營繞鬢鳴相煎拍之不勝多揮去還復前世亂有骨肉逃生幸完全細微何足較此意誰當傳

綠樹何陰陰良苗亦離離開窓招遠風赤鯉躍淸池云日釀晴光芰荷有餘姿宴坐偶自得悠然遂忘饑富貴不可求守分勿復疑

迂疏乏世用矯情非所安投簪謝時輩聊得心中寬回首望故鄕枳棘日以繁譬彼水上萍隨流且盤桓樓頭好山色晴雨皆可觀未知明朝事且盡今日歡

○久雨壞墻園蔬盡壓帳然成詩

晚歲逼豺狼漂搖去鄕土囊橐罄畱儲釜甑恆若窳開畦種蔬菜撥借荷地主晨興率童稚樹藝躬傴僂瓠實正累離茄花亦爭吐魚肉方絕交恃此當醢脯悲風吹江幹浩蕩嘆十日雨幽泉湧陰竇髙墉圻修堵蒼蔓壓泥沙朱苞埋宿莽淒涼紫芝英乃與朝菌腐數奇值時危一飽不敢取天地有窮愁每望貧家聚靑苔滿頹墻日暮空倚柱

○題鮮於伯機書杜工部詩後

少陵昔避亂買屋西枝村卜鄰得贊公聊可與晤言四郊鬭豺虎煙塵塞乾坤中宵望北辰慘戚衰老魂我今亦漂泊不得歸本根感此一太息欲語聲復吞

○次韻和脫因宗道感興三首

索居守貞素久巳忘世機晨興夕還寐不知時節違庭前有芳樹宿昔容顏非巢鳥去安之寒蟬鳴亦稀居人歌北風客子嘆無衣浮雲結陰翳白日少光輝鴻鴈號南翔蟋蟀在中闈榮華如流水一往何當歸

松栢守孤直不爭桃李色明星在靑天有時化爲石春風車馬塵竟日翳紫陌寧知禾黍地舊是王侯宅蓬萊有仙藥求之不可得霜風吹林木歲暮徒愴惻

鈆刀方用世掛壁幹將聞剪松養荊棘匠石空悲酸驅車陟大行日暮多險艱玄冰膠大谷脫粟貴瑯玕魑魅攬人魂豺狼食人肝路遠無羽翼何由得飛還

○題春江送別圖

春江水悠悠行人上蘭舟春雲散江樹行人重回顧嘉會未有期離心渺千里願作還山云莫作東流水

○琴淸堂詩

亭亭嶧陽桐斵爲綠綺琴緪之朱絲弦彈我白雪音虛堂夜迢迢華月耿疏林鳳凰天上來虯龍水中吟由罷起太息無人知此心

○田家

田家無所求所求在衣食丈夫事耕稼婦女攻紡績侵晨荷鋤出暮夜不遑息飽暖匪天降萊爾筋與力租稅所從來官府宜愛惜如何恣刻剝滲漉盡涓滴怪當休明時狼藉多盜賊豈無仁義矛可以弭鋒鏑安得廉循吏與國共欣慽淸心罷苞苴養民瘳國脈

○渡江遣懷

東風吹滄江白日照花柳山川半顯晦積雨晴未久靑陽好气候羣物競苞剖農夫荷鋤犂各自登隴畝鳲鳩鳴相應陂水光瀏瀏天地起戈兵荊榛塞原阜玆邦特按堵庶足憩奔走故鄕有園田委棄沒藜莠老母年八十頭童齒牙朽癡兒始垂髫出入寡朋友衣衾雜絮毳羹食乏菘韮儽然多病身全家倚糊口那今更遠去憂念成疾首千金聘宿癅顧謂西施醜盬車摧太行驊驑不如狗況我駑��困踣畏培塿濟河湏巨舫將焉用罌缶朱弦絙琴瑟曷中洪鐘紐剡蒿射犀革空貽養由咎巍巍神祖烈乾坤讓髙厚蠢玆蛇豕儔乘間恣哮吼非無熊羆臣土產分左右更張吾豈能習慣彼巳狙鹿麋曾傷虎宵邁詟貍�寤言亂心緒忽若醉醇酒疏賤等蚍蜉捐驅復何有夷吾匪每生鞠育未宜負愴恨憶松楸淚濕蓬鬢垢道途正艱阻進退維窊臼向風一陳情何由達南斗

○題山水圖

江上何所有髙低千萬峯結廬覆以茅取足聊自容綠樹旣蓊欝淸溪亦溶溶地僻重車馬猿鳥得相從日落沙際明寒煙澹疏松蒼茫雲霞外隱見靑芙蓉悠然一舸還好景時獨逢歸來山月出古剎鳴昏鐘

○若耶溪杳郭深居精舍

上人好山居入山惟恐淺紆余涉淵沄結構依■﹝山戔﹞嵃岡巒外挺拔水木終隱顯其前對鵝鼻突兀正冠冕其傍連木禾積翠森偃蹇後有師子巖■﹝山上酋下﹞崒露齦齴春花炫陽林秋艸馥陰畎髙通雲雨過側見星斗轉桃源不遠求箕穎安足踐我來三伏涼羇悙忽如展談經道心融聽灋俗慮翦疏窓夜深啟孤月掛遙峴空蒙白毫光閃鑠動崕巘何當此卜鄰永用辭淟湎

○大熱遣懷

盛夏火用事長日不可堪熱汗發我膚如泉溢穹嵁淸晨登樓望四野皆紅嵐坡坨會稽山縹緲浮欝藍何由作雨澤一洗揭與酣湏臾玻瓈盤湧出琉璃潭雜气若綘旗飄颻散空峆朱光熭九幽天色熇以■﹝酉含﹞樹木首咸俯鳥獸聲盡韽玄冥將禺彊側身入埪龕淵蛇葺短鱗山龜灼枯﹝府龜﹞悍熊伏朝�困龍縮秋蠶蕉根裂埴斷斃鷸蚌脯含水井爲湯池冶容成病頷渡水翅帖帖守門口舑舑蜩螗輕綃翼依陰萃楓柟沸渭泊靜寂噪聒亂語談蒼蠅丹砂頭羣飛逐烹腤拍之適污手驅之死仍耽對食憚下骯引飲輒傾甔撫幾炎欲燎披衣重猶函慨彼徵戍卒荷戟忘寢�棄絕骨肉愛不得同苦甘但聞盜賊熾未見工師戡郊原虜掠徧饋餉那能覃況乃隆暑節蒸欝非所諳用兵貴拙速將帥當懷慚沈冥及暮鼓兩目脂流泔拂袖招遠風眾星爛天南河漢上昭回煙霞遠■﹝髟上監下﹞鬖且喜辰極明願覩戎馬倓雲門連鏡湖林壑淸且涵豈惟隔埃壒庶足憩負擔惜無五畝宅偃蹇投吾簪

○六月十八日自天章入城作

天淨山气涼溪渾夜來雨籃輿度疏翠初日照平楚髙林半長煙好鳥時自語煩襟得蕭散似欲忘羇旅何當盜賊息比屋豊禾黍逍遙丘壑間鹿麋以爲伍

○晚同方舟上人登師子巖作

落日下前峯輕煙生遠林雲霞媚餘姿松栢澹淸陰振策縱幽步披榛陟層岑槿花籬上明莎雞艸間吟涼風自西來飅飅吹我襟榮華龍幾時搖落方自冷逝川無停波急弦有哀音顧瞻望四方悵焉愁思深

○七月四日自深谷之靈峯作

平旦出雲門亭午至靈峯山盤澗縈紆谷深巖錯重竹露滴皎皎林霞散溶溶度石苔蘚滑披蘿煙靄濃頗喜禾黍成可以慰老農野艸各有花照水似衒容徐行恐觸熱聊憩崕下松時聞幽鳥鳴亦足開心胸慨懷陶隱居丹竈今無蹤幹將與莫邪俱巳化爲龍空餘遠山色菡蓞靑芙蓉

○淸修院良上人浸月軒

華池浸皓月髙下共淸瑩烱如長明燈飛入大圓鏡又疑鉛汞鑪伏火發宵映層軒問九秋萬象出昏暝月米池色動月去池色定窺臨足遊適翫味見心性珍重無生侶於焉托淸淨宴坐六塵空百魔從律令

○普濟寺用恭行巳上人韻

偶從靈峯來遂作雙峯遊雙峯何峨峨俯映耶溪流炎天正埃欝欲往安所投喜見農事成秔稻滿中丘步入古寺門信美無與儔淥池對徑路水木自深幽飛蘿昌松柏上有猿與候登樓散煩熱坐挹山綢繆更愛山下泉冷冷泄陰溝靑苔閟修竹竟日涼風畱披軒眺西崖煥若丹霞浮神劍去安之起望空鬥牛沈思終永夜月白銀潢秋

○題陸放翁晚興詩後

雄劍閟寶匣中夜蛟龍吼男兒抱志气寧肯甘衰朽松柟在深谷枝葉拂星斗𨿽無般匠顧勢自淩培塿昂昂商山翁矯矯渭濱叟林泉不遐遺軒冕亦固有柰何劉伶輩賤身若芻狗徒生天地間事負發與手三復詠斯章千載吾尙友

○題啇學士寒林圖

昔聞啇學士水墨稱絕藝今覩寒林圖信美無與儷淒涼霰雪余簸掃悉輕脆玄冰刮老骨衣被荷纖荔龍須結瓔珞虎爪出鋒銳鱗皴蝮蛇殼璀錯瑯玕蔕下有不死石藍污沃鬒髢前有赴海湍漱濯沙土細靑煙曼遙渚白日淡荒裔蒼茫浮雲外縹緲惑昐昧梧桐早飄落鳳鳥將焉逝四序若循環葳蕤在■﹝扌甾﹞翳衰榮各有時至道惟冥契

○題雜畫卷子

山川出云霓溪谷藏虎豹枯樹繒綾身怪石磈礨貌竹枝如瑯玕煙雨昏暮罩梅花雪中開的礫珠磊靤蘭獨稱國香姱麗最可樂荑纖艸堪籍傷覃棘能抓宋公學元暉駭獸見騰■﹝鼠勺﹞老班性嗜酒藻思發余酵丹丘泣龍髯零落江湖棹顚王食敗筆得米動盈窖僧明本靜者一藝起眾鬧展捲見歷歷聊足觧喧嗃裁詩慕韓豪瑣細非所較

○題宋子章效米元暉山水圖

昔時米南宮父子同畫癖油然煙兩態千里入盈尺近代宋尙書筆意妙欲逼置之凡格聞新舊莫辧識應是前後身神會造化迹鴻蒙迷日月澒洞飛霹靂蒼崕晦中斷天闕杳髙隔洪濤漲無倪龍虎移窟宅農夫怨昏墊樵牧絕行迹破屋兩三家搖撼巳傾側得非杜少陵無乃陶彭澤檐茅委泥濘籬菊沒狼籍空江乏舟檝汗漫安所適披圖瞻靑冥惆悵至終夕

○爲賈性之賦松石

老松不構廈潛迹歸后土千年化爲石詭怪驚地府酆都壯輪奐翦截就梁柱嶙峋鋸鑿余棄置人得取居家赤玻黎光采奪胡昫嶒崚鐵心堅璀璨霞色古何當呼吳罡匠以修月斧持獻女媧皇天鏬或可補

○有客來欵我

有客來款我自謂儒者儔問我胡不出乃來此淹畱我咲而不答彼問方未休彼我異所志問答寧相投靑山屋外髙溝水山下流隱幾書一卷寒檐雀啾啾

○題趙文敏公畫松

吳興昔王孫能畫世莫及觀其二松圖矯若龍出蟄蟠根破坤輿拔萃滃原隰交加各軒翥崱屴相倚立鼉鱗撐空靑豕鬣振颯飁髙藏日月气淸滴雲霧汁垂釣者何人短棹非妄集五湖多風濤蛟蜃頭角■﹝角咠﹞不如洿澤間取足績與鰼倦眠松影下百竅淸涼入愼勿驚松枝天寒衣袂濕

○題三香圖

梅是王堂花和羮有佳實水仙如淑女婉娩抱貞質山礬直而勁野處似隱逸分類族𨿽三論徳性乃一瓊臺耿淸夜涼月白勝日霏霏芳气交粲粲華采溢琪樹讓晶熒瑤艸愧私暱願言永其歡歲莫保終吉

○感時述事十首

天王有萬國撫治不能徧百僚分所司控制倚方面旬宣貴浹洽付托屬隆眷易置苟無恆勤怠朝夕變自非■﹝孛殳﹞氏儔何官匪郵傳矧玆世多故軍府希閒宴戎機一以失蟻穴僨臺殿公庭委舊事書牘呈新選來者且遲遲在者同秋燕偸安待日至退托從私便姦貪遂乘隙民病孰與唁大臣國柱石憂喜相連纏反躬旣遺闕何以率州縣寄與要津人有舌未宜咽

十羊煩九牧自古貽咲嗤任賢苟不貳焉用多人爲師行仰供給州縣方告疲差徭逮所歷添官有權宜柰何乘此勢爭先植其私百司並效尢貨賄縱橫飛列坐隘公堂號令紛披離各稱到輿隸混雜無尊卑正官反差出道路不停馳狥祿積日月官吏之所希此輩欲何求朘剝圖身肥

世皇一宇宙四海均惠慈盜賊簌間發咎實由宮司六胡未悔禍救焚用膏脂姻婭遂連茹公介棄艸茨農郊日增壘良民死無期天關深虎豹欲語當因誰

先王制民產曷分兵與農三時事耕稼閱武在嚴冬亂略齊憤疾戰伐厥有庸那令異編籍自使殊心胸坐食不知恩怙勢含威凶將官用世襲生長值時雍豈惟昧韜略且不習擊■﹝童刂﹞悍卒等驕子有令亦無從跳踉恣豪橫鼓气陵愚惷所以喪紀律安能當賊鋒崩騰去部曲蟻合尋歸蹤時方務姑息枉法稱寬容寧知養豺虎反噬中自鍾國家立制度恃此爲垣墉積獘有根源終成腸肺癰何由復古道一視均堯封

豢狗不噬禦星馳募民兵民兵盡烏合何以壯幹城百姓𨿽云庶教養素無行譬彼原上艸自死還自生安知狥大義捐命爲父兄利財來應召早懷逃竄情出門卽剽掠所過沸如羮總戎無節制顚倒迷章程威權付便嬖賞罰昧公平饑寒莫與卹銳挫怨乃萌見賊不湏多奔潰土瓦傾旌旗委曲野鳥雀噪空營將軍與左右相顧目但瞠此事巳習慣智巧莫能爭廟堂忽遠算胸次猜疑幷豈乏計策士用之非至誠徳威兩不立何以禦羣氓慷慨思古人惻愴淚沾纓

古人有戰伐誅暴以安民今人尙殺戮無問豹與麟濫官舞國法致亂有其因何爲昧自及一體含怒瞋斬艾若艸芥虜掠無涯津況乃多橫斂殃禍動輒臻人情各畏死誰能坐捐身所以生念慮嘯聚依荊榛暴寡憚彊梁官政惟因循將帥各有心邈若越與秦遷延相顧望退托文移頻坐食挫戎機養虺交蛇鱗遂令耕乘子盡化爲頑嚚大權付非類重以貽笑顰鼠璞方取貴和璧非所珍但恐胥及溺是用懷悲辛

五溪舊三苗蛇蚓相雜處其人近禽獸巢宂依險阻起居任情欲鬭狠競爪距況能識君臣且不顧子父所以稱爲凶分北勞舜禹先朝愼羈縻罔俾來中土胡爲倏而至馳驟如風雨見賊但趦趄逢民輒俘虜腰纏皆金銀衣被俱繡組所過惡少年攺服投其伍農家刼掠盡何人種禾黍盜賊有根源厥咎由官府任將匪能賢敗衂乃自取奇材何代無推誠卽心膂誰哉倡此計延冦入堂宇割鼻救眼睛於身竟奚補浙西耕乘地百載安生聚自從甲兵輿徵斂空軸杼疲氓眞可憐忍令飼豺虎追憶至元年憂來傷肺腑

虞刑論小故夏誓殄渠魁好生𨿽大徳縱惡非聖裁官吏逞貪婪樹怨結禍胎法當究其源剪鋤去根荄蒙蘢曲全有駕患於後來濫觴不堙塞滔天谷陵頹總戎用髙官沐猴戴母師玉帳飫酒肉士卒食菜薹未戰巳離心望風遂崩摧招安乃倡議和者聲如雷天髙豹關遠日月照不該俱曰賊有神討之則蒙災大臣恐及巳相視若禦枚阿諛就姑息華紱被死灰姦宄爭效尢無風自揚埃嘯聚逞彊力謂是爵祿媒黎民亦何辜骨肉散艸菜傾家事守禦反以結嫌猜慟哭浮雲黑悲風爲徘徊赤子母不憐不如絕其肧養梟逐鳳凰此事天所哀胡爲尙靡定顚倒陛與頦春秋戒肆眚念此良悠哉

八政首食貨錢幣通有無國朝幣用楮流行比金珠至今垂百年轉布彌寰區此物豈足貴實由威令敷廟堂喜新政躁議違老夫悠悠祖宗訓變之在朝晡瞿然駭羣目疑怪仍揶揄至寶惟艱得轀櫝斯藏諸假令多若土賤棄復誰沽錢幣相比較好醜天然殊譬彼絺與綌長短價相如互市從所取孰肯要其觕此理實易解無用論智愚矧玆四海內五載橫戈殳赤子投枳棘不知所歸途一口當萬喙唇縮舌亦瘏導水必尋源源達流乃疏藝木必培根根固葉不枯愼勿庸迹言揚火自焚軀尙克詰戎兵丕顯厥祖謨

惟民食爲命王政之所先海鹺實天物厥利何可專貪臣務聚財張羅密於氈厲禁及魚鰕鹵水不得煎出門卽陷阱舉足遭纏牽炰烋用鞭箠冤痛聲相連髙牙開怨府積貨重姦權分攤算戶口滲漉盡微涓官徵勢旣迫私販理則然遂令無賴兒睚�操戈鋋出沒山谷裏陸梁江海邊橫行荷■﹝累﹞籠方駕列船舷拒捕斥後儒爭疆誇直前盜賊由此起狼藉成蔓延先王務廣徳如川出深淵外本而內末民俗隨之遷自從甲兵興奄忽五六年借籌計得喪耗費倍萬千回憶至元初禁网疏且平家家有衣食畏刑思保全後來法轉細百體皆拘攣厚利入私家官府任其愆大哉乃祖訓典章尙流傳有舉斯可復庶用康迍邅

秦皇縣九宇三代法乃變漢祖都咸陽一統制荒甸豪雄旣鏟削瘡痍獲休宴文皇繼鴻業垂拱未央殿累歲減田租頻年賜縑絹太倉積陳紅圜府朽貫綫是時江南粟未盡輸赤縣方今貢賦區兩際日月竁胡爲倚東吳轉餉給豊饍徑危昌不測勢與蛟龍戰遂令鮎與鯢掉尾乘利便扼骯要國寵金紫被下賤忠良怒切齒姦宄競攀援包羞屈政典尾大不可轉聖人別九州島田賦楊爲殿中原一何膴所務非所先豳風重稼穡王業丘山奠夫徵厲末習孰敢事遊燕哀哉罔稽古生齒徒蕃羨一耕而十食何以奉徵繕長歌寄愁思涕淚如流霰

○丙申二月別紹興諸公

勞生屬時艱將老萃憂戚風塵隘九野何土爲樂國玆邦控吳越名勝聞自昔湖山競奇麗物產亦充斥交遊尙質儉而不事華飾況有良友朋時來慰岑寂全家免寒餓幾欲忘旅客胡爲復合此僶俛就行役軒車遠追送酒至淚輒滴還鄕人所樂我獨愁苦劇古山有松柏推折爲荊棘豈無骨肉親太半生死隔此語不可聞此景那揕覿愁情如波濤澒洞胸與臆佇立向穹蒼一嘆雙鬢白

○雨中雜詩四首

久睛思得雨旣雨久復厭廣庭屯陰气平陸就昏墊淒風吹人寒朱火黯無焰水衣上髙墉泉澑發枯塹靑泥沒逵道寸步不可覘慷慨成感傷纏綿積憂念

首夏涼風生朝樹結晚色蒙蒙細雨交慘慘原野黑衡門長藜莠壞璧穿荊棘念彼徵戍兒沾濕荷戈戟囊橐罄畱貲藿菽難充食供輸旣乏絕戰鬭何時息巢居者誰子鼠竄延晷刻田疇沒蓬蒿無處勤爾力旻天髙寥寥仰視不可極

多雨損萬物艸爛麥生耳靑苔獨得時延曼及堂戺晨興視天宇滴瀝殊未巳君子懼陸沈小人憂餓死淒涼大將營鼓縵弧弓弛朝廷竟知否盜賊如流水

離居感時節窹寐不遑安靑燈晦壁角檐澑如崩湍屈指計日月殷憂集多端蛙黽爾何知叫噪喧艸莞中夜攬衾裯淒淒陰气寒鳳凰鎩羽翼卑飛避鴟鳶撫幾一長嘆聲出心巳酸

○次胡元望郊行詩韻

誰言公館淸晨气晚未散豈乏樹■﹝艸忩﹞芊尙有花爛熳美人隔巷陌可念不可喚溫溫夜光璧幽丱潛璀璨鄙夫競喧嘩達士善大觀世情如秋蓮零落風中瓣少年喜紛紜談咲輕綘灌進取務出奇周慮非習慣逝水難重回芳時愁坐換元臣鎭方面邊戎仰成算應憐四郊外荊棘滿耕畔淒淒憂葵女惻惻撫牀瓘興懷增感傷展轉過夜半起行視靑天星河色淩亂安能作野馬脫略謝羈絆

○秋夜感懷柬石末公申之

不寐知夜長起視天宇闊散漫艸上風蒙朧雲間月寒禽鳴疏樹黃葉墮階闥俛仰觀羣物惆悵不敢發誰云螻蟻壤能使泰山■﹝危兀﹞蒼鷹鎩六翮狡兔營三窟何當威弧正王旅得肆伐箘簵𨿽微材尙可施羽筈豈意風浪舟心猶隔胡越士生非金玊有足難自達周嫠不卹緯楚放常懷闕平生葵藿情忍與霜露歇玄冰膠坤軸非君孰能斡申章匪繁辭悲憤不可遏

○次韻和石末公用元望韻遣興見寄

鵓鳩勸春耕桴鼓帖宵邏捬循餘暇日珠玊生咳唾時維靑陽初天子在左个布徳順木令萬國罔不和祿食自紛紜撫字誰最課幅員若金甌絲髮無璺破涓澑可摧山機禍不在大中夜登髙樓遙瞻太微座乾坤漭寥落日月飛鳥過憤惋空有心盛時嗟巳嗟

○以野貍餉石末公因侑以詩

野貍性狡猾夜動晝則潛縶之籠檻中耳弭口不呥當其得意時足爪長且銛跳踉逞俊捷攫噬靡有饜貧家養一雞冀用易米塩爾黠弗自食尋聲竊窺覘破柵舔肉血淋漓汗毛髯老幼起頓足心如剌刀鎌東鄰借筌蹄西鄰呼■﹝犭歇﹞獫系餌翳叢灌設伏抽陰鈐彼機歘巳發此欲方未欦絲繩急纏繞四體如黐黏野人大喜慰不敢私烹燖持來請科斷數罪施剜■﹝韮刂﹞使君鎭方面殘賊職所殲械送致麾下束縛仍加箝腥膏忝污鉞膻胔或可腌芼芳和糟醬頒賜警不廉黃雀利螳蜋碎首泥塗沾烏鴉殉腐肉噴墨身受淹此物亦足戒申章匪虛■﹝言冉﹞

○和石末公種棘用胡元望韻

力役困年侵種棘代遮邏豫防苟無失有地孰敢唾風條曲抽乙雨葉細垂个是時春載陽土脈如膏和分彊督蓺植勤惰各有課揮鋤綠煙披轉石蒼蘚破稍看萌糵長漸覩根株大結蔭冒長堤開花映髙座猿公不敢窺貉子那得過慨慕陶公言罔俾分陰蹉

○得令字

勾芒發陳根北斗轉東柄眾星各參差威弧何時正好生𨿽聖心明刑亦王政哲人愼謀始斯焉獲終慶徒言兩階舞可以懷逆命不見三危山萬里竄梟獍世徳異唐虞民情好爭競那無跗扁醫而有膏肓病波濤地軸臲虎豹天關敻雨露當春滋風霜及秋勁誰能奉明主順天行號令

○正月廿三日得臺州黃元徽書有感三首

世亂网恢恢斯人亦淪翳數奇當何如窮途難爲計盲風振喬木碩果失其蒂虎豹落機檻坐服輿皁制玄珠迷罔象白日慘陰曀涉水水有蛟入山山有彘棄馬感湏無直道懷柳惠靑冥無羽翼悲來夜迢逓

結交無疏戚艱難見平生金石苟不�萬里如兩楹重山非雲遠邈若遼與荊嬿婉豈不懷蛇虺正驕獰手持故人書心念故人情開書問故人淚下如雨傾

客從何鄕來遺我尺素書道路險且艱故人情有餘妖气晦斗極黃濁混龍魚何荃不爲蕕何麟不爲貙殷勤故人心炯若明月珠投之千丈泥萬古光不渝安得致閶闔以照君王車

○次韻和石末公春雨見寄

愁陰沴陽景孟春猶苦寒騰雲湧巖岫落雪蔽江幹街衢溢黃潦井谷生狂瀾誤疑蛙黽窟中有蛟龍蟠復憂扶乘日坐爲黃濁漫顧瞻望四郊側足不遑安卻秦慕魯連存齊想田單玄發𨿽向攺壯心終靡殫小人務苟且君子慚素餐髙牙對多壘肉食徒王官周綱𨿽云弛一匡賴齊桓莫驚溝澮盈雨息當自幹

○次韻和石末公春日感懷

下澤潢潦集幽林光景遲羈禽有哀響槁葉無半姿梁稊不同畝世事久當遺便欲駕扁舟泛彼湖上漪慨懷祈招賦愴惻感遐思流光逐飄風去若六馬馳干戈尙雜沓舉目多可悲步登西城憐還望東城陴近悼舂陵吟遠傷鴻鴈詩未能巳怨怒矧暇防咲嗤賴有賢大夫直道人不欺相期各努力共濟艱難時

○紫虛周道士還俗多年而貧老如故元帥石末公憐其無依復令歸觀就養

白鶴棲靑松願與人世違松髙風露寒卻向人間飛江湖無稻梁歲莫將疇依稽首浮丘公涕淚灑毛衣浮丘憐老鶴觧悟旣往非浴以丹池泉照以若木暉翛然骨髓淸還向靑松歸松葉煙茸茸松華霧菲菲可棲復可食其樂天下稀如何從鴈騖喋呻圖身肥

○偶興

勞人怨長途壯士悲老別那將望鄕心對此傷神月淒涼寒風至惆悵芳艸歇瑤琴無子期絲弦爲君絕

○雜感

畸窮傷往事晚莫悔前非流光不相待逝川那可追佳期隔河溪日夕千里思鴻鴈西北來安能從之飛佇立望明月天霜夜沾衣

○黃愼之自閩見訪夜坐對酌悵然有感

故人一爲別七具秋夕月今日見故人故人須髮新世情如須髮故人當識察車輪東北馳車轂終不移

倦暑伏管蒯白汗如流瀉開門見故人謂是天上下新人各自媚故人何爲者斧斤入山林松柏化灰灺寄語風胡子莫怪金躍冶

煌煌華燭輝扇扇飛蛾翼羲和倚扶桑恨無誇父力大鵬𨿽有能萬里亦一息可憐千斤牛坐受鼷鼠食

故人發猶黑故人心尙赤人生一世間幾見駒過隙南山有喬松翠鷸鬭顏色般倕不收錄野火恣焚炙枝枯漧亦折雪霰交灑淅中心有流液入地化爲石遺之五百年猶堪補靑天

○鄭同夫餞別圖詩

江上潮始白林端霞半紫微風揚歸帆紅葉暎行子芳醪恥金樽淸歌猶在耳馬鳴不見人愁來若流水

○旅興﹝五十首﹞

初秋積雨過眾綠光如濡莎雞啼髙樹蟋蟀嗚階除時物巳攺故芳年從此䢐榮名非我願守分敢求余登樓眺遠郊肆目望天衢明月出雲中照我華發疏還歸掩關臥夢到園田居

憶年二三十咲人不能勤誦書歘萬言落筆飛煙雲有朋自遠來講論窮朝曛一藝恥不知髙蹈躐前聞寧知有衰老耳聾目如燻身世且未保況敢言功勛

老不與懶期身老懶自至懶不與傲期力憊難彊事茫茫視天宇忽忽心如醉勞生諒何庸顧爲形所累弱水隔蓬萊安得生兩翅

秋風肅萬物百虫競號鳴蟪蛄最可憐切切悲其生屣履步庭除素月圓且明翫之不可掇渺焉忽西傾回身掩房闥愴怳煩慮盈太息以終宵展轉難爲情

儌福非所希避禍敢不愼富貴實禍樞寡欲自鮮吝疏食可以飽肥甘乃鋒刄探珠入龍堂生死在一瞬何如坐蓬蓽默默觀大運

紫燕來我檐營巢養其雛拾虫撲我衣銜泥污我書雛成復生子風雨同安居一旦捨我去瞻之起長吁死別不可追生別那可思悼往恨節促待來恚時遲

人生百歲間苦樂相牽攀念生復念死何時一開顏登髙望八荒目睠飛鳥還有願不克遂淚下空潺湲

秋气𨿽可悲秋色亦可悅寥寥天宇擴皎皎縣象晣鴈來山葉紅龍臥江潭潔彼美黃金花含英耀窮節佳人不可期明月圓復缺空庭夕陰盡露艸白如雪佇立望四方彌使憂念結

窮巷屏人迹開門見靑山靑山似故鄕客子何當還蟪蛄日夜鳴綠樹亦巳殷白日駛西徵浮雲不可攀安得生羽翼奮飛出玄間

雨來羣山暗雨過羣山明山明猨鳥喜山暗猨鳥驚歲暮陰風起白日西南傾寒蟬枝上號夏螽艸閶鳴人生非艸木能無感中情

赤霞變�云風起煙霧塞颼颼木葉響曀曀原野黑靑泥沒委巷關塞生咫尺水深蛟龍恣山濕鳥獸宑畱滯荷戈人艱難去鄕客翹首望太陽憂思萃朝夕

望舒乘罕車潛蜦躍重淵二儀煙霧交九澤風雲連丘陵冒潢潦溝澮成通川鸛鶴失其巢窮猨鳴可憐蛙黽一何樂喧呼聒宵眠

西岑掛朝隮東嶺垂日腳唳唳垤鸛鳴矯矯淵蜦躍淒風拂喬樹密雨翳林薄煌煌籬下花粲粲黃金萼含英不自衒守分甘宑寞顧持獻美人恐貽觀者愕

昃景無還暉霜露淒巳繁松栢坐椔翳桃李更何言旦夕悲風起黃沙蔽平原萬物盡凋落芳華誰獨存我願化爲鶴不願化爲狪鶴鳴聲聞天猨鳴煙雨昏空林夜寥宑躑躅傷精魂西風吹碩果艸茅思索綯搣搣卉木零喞喞寒虫號百川日夜流泰山何其髙沈浮自有定汲汲無乃勞

久雨得晚霽豁然如醉醒幽花衒餘紅遠峯出孤靑獨坐無與娛蜻蛚吟空庭良辰能幾何逝者忽如傾嘯歌欲自慰歌竟還傷情

微風振檐鐸瑲如環佩響登髙看秋色俯見明月上木落天地寬雲散川原廣來者不可期逝者日巳往離居豈無懷惻愴縈遠想

日暮登髙臺流目盻雲間雲間有明月窈窕芙蓉顏光輝被四表萬古一往還惜無騰化術仰之不能攀

江上秋風急天寒鴈南歸客子睠長途中心一何悲顧瞻望四方有懷當告誰霜露日夜零百卉厭其枝衰謝不待期榮盛安可追太息復太息倉悢涕沾衣

薄雲斂微雨返照涵空煙黃葵聞紅蓼爛若濯錦鮮老病若無歡坐爲憂所纏自恨非松喬不能還少年援琴寫此曲曲盡心茫然

少別無慘容老別有苦心筋力巳非故憂思諒難任春風吹郊原雜英滿園林物生無巨細各以類相尋含情曷能忘矧乃眾病侵勿言愁可量滄溟未爲深

翔鵾搏扶搖九萬一奮翅驊驑驟康莊瞬息千里至谷鮒穴坎窞鴉鷯集蓬蔚偪仄豈不憐飲啄亦何忌誇父空有勇精衛良無智翼折海未枮身僨杖徒棄何如抱區區保巳遺世事

倦鳥冀安巢風林無靜柯路長羽翼短日暮當如何登髙望四方但見山與河寧知天上雨去爲滄海波慷慨對長風坐感玄發蟠弱水不可航曾城岌嵳峨淒涼華表鶴太息成悲歌

病身如朽木螬蟻羣萃之生意巳無多雨露空相滋晨興步庭除足弱幾不持論年未應爾胡爲遽如斯大塊播萬形一軀非我私暫假終必還但有速與遲居易以俟命聖言豈吾欺

上古人一心生榮死同衰永世自爲心骨肉多嫌猜沈沈十日雨漫漫百畝苔苔深車輪沒平路生蒿菜嗚呼張仲蔚衡門何由開

疏庸厭人事疲病畏交遊得閒願巳愜敢有分外求開門對鐘山山翠盈我眸日中市聲遠艸綠空庭幽登臨觀萬象玄理足可搜誰能走逐逐自使生梅尢

別離多苦懷三年當百載來者非所知往者今安在浮雲且夕起白日埋光彩天地亦有形豈能長不攺去去東園公紫芝猶可采

晨興梳短髮庭樹生秋風萬物有容色與故各不同碩實屬老成天柔怨童蒙英英黃金花旎旎淸露叢歲暮等淪落何異蒿與蓬

庭前艸華發夜涼螢火流有懷不能寐起望女與牛那無一葦航繁念空悠悠淚如宵露零散漫不可收

四月陽用事羣物咸長榮靡艸𨿽就死王瓜亦復生死生誰所致時至莫能爭達人洞神理守分絕外營修身俟天命萬古全其名

忡忡坐虛室曖曖日向暮空煙斂曾岑暝色半髙樹緬邈起遐思逍遙散輕步嬋娟天上月的皪艸間露物情豈異昔人事殊非故芳歲不可淹衰年況多慮諒無彭鏗術頹齡那能駐

夭夭芙蓉花向晚猶媚嫵娟娟明月輝粲粲當庭戶寒衾耿長夜夢寐空百語勞生遘六極老病在羇旅將思訴穹玄恨無搏風羽

大火沒西南晝短宵巳長志士郁慷慨老年怨淒涼蕭蕭艸虫鳴肅肅蒼隼揚物情各有定人意苦不常信步陟崇丘流目睇康莊寧爲款叚駑勿作騏驥良款叚駕鼓車道裏有限量騏驥被重甲力盡百戰場死骨賣千金𨿽貴亦何償

人生如浮雲聚散無定期驚風一飄蕩各自東西之粲粲陵苕花淒淒寒露時浮雲不可駐顧盻空賫咨

靑靑瀟湘竹猗猗被寒水遊子如飛蓬佳人曠千里登髙左右望但見黃塵起鳳凰翔不下梧桐化爲枳傷懷不可道憂念何時巳

吾觀穹壤間萬變皆有窮何如順天道原始以知終淸晨攬夜起絺綌生秋風雝雝鳴鴈來灼灼酸棗紅悵焉念所思悲感集予衷佳期在何許瑤艸成枯蓬佇立望日月勞心極■﹝忄虫﹞■﹝忄虫﹞

少年不信老怪聞老人言怱怱老到眼卻憶少年愆逝川莫回流烏兔日夜奔憂思集方寸欝气如雲屯試爲少年道聽之亦茫然顧謂少年子聆我爾汝篇爾未及我耄我曾猶爾妍勸爾無我厭勿令人爾憐

今日復明日明日能幾何壯心蕭索盡思念恆苦多引領望故鄕川路猶且長巢燕巳北飛賓鴻亦南翔我獨無羽翼慷慨中自傷

烏鳴朝啞啞鵲鳴暮啾呼聞鵲旣不喜聞鳥復何憂世人務苟得君子絕外求滄浪迅風波無風卽安流胡爲自永炭以貽達者羞

嚴風萃羣有蠅蚊亦無多所憎𨿽去眼若此歲晏何中夜攬衣裳起視星與河出云未還山落葉早辭柯沈思不成寐大息繼以歌

寒燈耿幽幕虫鳴淸夜闌起行望淸天明月在云端夫人隔千里山河杳漫漫玄云翳崇岡白露凋芳蘭願以綠綺琴寫作行路難憂來無和聲弦絕空長嘆

秋山靑如煙秋月白如水登髙俯空曠咫尺見千里悠悠孤云行裊裊涼風起涼風吹客衣客心隨風飛願作滄海潮朝來莫還歸

泊舟嚴子瀨遙望仙華山中有騎羊人皓齒頳玊顏飡霞飲沆瀣坐石濯潺湲長嘯起天風落日爲之還悠悠隔雲雨杳杳不可拔

日落天气涼逍遙步庭墀蟋蟀巳在宇鴻鴈來何遲少壯輕遠遊衰老傷別離念我親與友各在天一涯音容兩契闊悲歡絕相知鎩羽懷舊林葺繗思故池百年能幾何逝者旡還期俛仰增感嘆有懷當語誰殷勤托宵夢聊用慰所思

久旱艸不生一雨靑滿地新荑與舊枿好醜各自媚喈喈黃鶯吟習習玄鳥至閒庭人迹稀白日澹淸气平生孟公綽庶足無妄覬但願長若斯撥置身外事

江城夜來雨雷音亦何砰今晨視郊原艸木皆發榮雙雙布谷兒來我墻上鳴園蔬猶可藝無忘及時耕倦翮得安巢感荷天地生

浮雲西北起飛雨東南去微微若輕煙靄靄如薄霧臥疾少出門不知春巳暮芳年復幾何冉冉徵鳥度花落有再開水流無回注坐念入杳冥明月在髙樹

秋髙潦水涸旻天亦淒淸枯籜響悲音羇虫振餘聲曀曀落日暉慘慘遊子情風林無定枝馳車鮮安旌自愧匪賢達默默嗟其生

山鬼處幽壑自分不見天寧知無私照及此暗井泉倦鳥思故林窮魚思故淵感荷實難忘庶其保終年

鎩羽畏髙風疲馬厭長道玄陰促暮節何物能不老自非松栢質敢冀出眾艸登山臨流水及此晴日好春芳藹蘭蕙秋實栗秔稻黃精肥可食石泉淸可澡榮名何足言息心以爲寶

○感春﹝六首﹞

種桃望食實種柳期成陰春風應時至雜英滿園林黃鳥多嘉聲鳲鳩亦好音勿言荏苒質不如松與祲托根信永固豈乏歲寒心

孤坐不自適興言出行遊凱風吹衣袂白日光悠悠來年秀彌野荷芰葉巳抽行遊豈不好顧盻無與儔回身掩門坐隱幾聞鳴鳩

日暮東風起滄江水微波水深不可涉路遠將柰何蘼蕪葉巳齊故鄕隔山河盛年難再得芳意其蹉跎

朝采山工蕨暮采澗底薇𨿽無梁肉味聊可以禦饑羔羊薦美酒飽食同豢犧玄廬苟未閒彼此誰是非

春風旣和柔春日更皎潔夭桃紅如錦繁李白勝雪黃蜂與紫蝶亦各競時節人生有憂樂譬彼天上月願言艮其背無使心自爇

人生多憂患死去百患消但恨不便得無由脫鞿鑣浮榮眾所貴何異掠艸焱一生與一死一夕復一朝周器忌盈滿老子戒矜驕園林無恆芳江海有回潮委心從大化庶幾永逍遙

○遠遊篇

三山六鰲背翠水扶桑東雞鳴上海日海面玻瓈紅仙人騎鸞鳳呼我遊雲中雲中有金闕謂是天帝宮明星列兩藩琪樹光玲瓏太一坐端門白髮映靑瞳授我玊篆文赤蛇蟠九虹出入元化先壽命齊老童因逢靑鳥使遂造東王公素女如蓮華歌喉弦管同顧盻動環佩振迅若輕鴻化爲五色光倏然隨長風

○秋夜聽冷恊律彈琴分韻得夜字

秋淸眾籟寂華月耿遙夜玊琴奏瑤席逸響發髙榭微微風入林稍稍泉出罅關關黃鳥春嘒嘒玄蟬夏幽憂北酆語赫怒西楚吒初疑廣寒府和鑾起仙駕忽驚龍騰霄雷電劈太華淒涼漢宮女萬里異國嫁逍遙啇山老芝歌意閒暇斯湏變暄涼要妙奪造化終焉返淳朴瑚璉在繅藉鄭衛失其淫儀秦失其詐虎狼失其攫烏鳶失其嚇大音信希聲余美甘如蔗持此滌塵心永與箏笛謝

○雜詩﹝七首﹞

趙女工妙舞秦娥善淸聲同入楚王宮各擅傾城名宵陪綺席宴夙侍金輿行常恐他人至得寵分恩榮涕泣奉顏色冶態隨風生願爲松栢枝莫作日夕英開花不結實坐傷秋露零

白露出艸根顆顆如月珠黃華炫金錢亦復盈階除閒居無尢物翫之聊可娛衡門不必扄此非眾所湏但恐成薏苡千載令人吁

服力徇穡事矻矻望有秋淩晨荷鋤出日入且未休中夜看星辰旱潦切所憂西成告豊歲珠璣滿田疇飽食幸可期喜色欲盈眸寧知霜雪早零落不得收荒畦委滯穗槿籬掛空篝斜陽照白髮短褐還飯牛天命固如此汲汲復何永

季世罕上壽百歲爲長年軒皇不可見顏冉復誰憐安期乘彩虹羨門駕紫煙朝遊蓬萊�夕宿曾城巓常恐聲風枝摧折滄海田徒令驪山客稱神仙

月明棲鳥動月暗棲鳥定茅鴟潛枳枸大眼掛宵鏡皇天生萬物一物畀一性遂令蓋壤間擾擾事爭競喧呶窮日夕豈不慁天聽化工𨿽云巧爲法秪自病沈思令人嗟欲問誰與應

蒼蒼山上松濯濯庭前柳亭亭拂雲起矯矯含風久佳人皎如玊曠世難爲偶長歌繼以嘆去鳥盡回首昔爲瑤艸華今爲蠹余杻棄置勿復道華容不如醜

速成非良器驟得難久好桃李望春舒亦復迎秋稿蕣英耀朝日未夕委蔓艸饑農種稙禾自慶得食早歲暮寒凜冽衡門淨如掃瀛洲對方壺弱水爲池沼不有千年花安得如瓜棗徐市駕樓船輕帆迅如鳥仙人倘可見常恐三光老寄書附文鰩碧雲空縹緲

○旅夜﹝四首﹞

月光天上來入戶淸如水遊子忽思家披衣中夜起徙倚步回廊烏啼夜未央欲飛無羽翼零淚濕衣裳

昨夜起觀星月在楊板上今宵不見月星影空搖漾羽虫飛拂戶燈吐孤火壯佇立掩衡門愁來獨惆悵

客愁常突兀今夜燈花生𨿽知無喜報愁亦暫時平觧襟成獨寢畱燈待天明喜固不可求客心恆畏愁

六街馬憧憧鍾響聲暫歇兩星光灼爍中有如眉月旣見月如眉還看月如鏡月光自有恆人心長不定

○遣興

春至日色好白水生靑煙江梅巳堪折園柳亦可憐鳥鳴山芳菲魚躍波漪漣人生覆載間與物共推遷守分絕外求何者爲憂煎但願有酒飲無事驚晝眠卽此是至樂安用松喬年

○送葉景龍之通州同知任分韻得勛字

泛泛水上漚飄飄空中云俱爲無根蔕搖漾隨絪縕北風厲玄冥霜雪下紛紛送子陟長道鴈聲不可聞盛年復幾何逝川去沄沄朔方沙漠地雜沓駝馬羣居庸接太行華貃所由分陰山茹毛國未甞識耕耘自古所攘斥比之鹿與麏汴京失其馭冠裳倒玄纁否極泰則來天生聖明君揚旗指大荒旄頭落胡氛玊帳萬貔虎爪牙天將軍子行勿嘆勞襲芳衣必燻君恩重山嶽矧敢負以蚊丈夫有壯志曷間武與文不見傳介子盛烈光典墳奉子一杯酒別離安足云時哉諒有會勉旃樹功勛

○送張孟兼之山西按察司僉事任

平明集冠蓋祖帳淸江濆天縣赫曦日山湧崔嵬云大舶發中流碧水龍鱗紋宿雨霽初伏川原無垢氛修楊蓊深綠禾黍气如饙蘆荻響微風鸛鶴鳴相聞市酒𨿽云薄情至心自醺贈詩𨿽不多芳意同蘭燻丈夫樹遠業兒女徒紛紛農夫務去艸稊稗職所耘蒼鷹司鷙擊梟鸞愼其分利劍斷犀兕不數雀與鼢籌邊有廟算樽俎茂奇勛巍巍太行山蒼翠浮絪縕萬古戒華戎峻極通天文老羆當道臥气詟狼虎羣引領望徵斾迢迢隔河汾營平躍前烈定遠揚後芬制勝在兩楹豈必疲三軍功成早歸來華衮昭玄纁

○○送駱起原之新城知縣任

憶在越王城與子共翺翔子實才俊一舉止安且詳溫如春雪消日照璆琳瑯一別二十年塵沙翳玄黃淒風拉梧桐霜露摧篔簹浮雲變白黑各在天一方邂逅忽相逢悲喜交肺腸故情豈不懷�王事不敢遑倏歘復爲別安得不慨慷西江富文彥其俗淳以良念我別來久愴悢增感傷英英江梅花皎皎晞晴暘折以贈子行侑之以短章萱艸亦巳生鶴髮在髙堂徵鴻漸於逵擢翮陵八荒行將儀大廷鵷鳳參頡頏陟遐必自邇永矣莫相忘

○連江陳子晟師古齊詩﹝二首﹞

庠麟踣魯藪王道遂湮淪秦坑扇灰灺六籍失其眞茫茫穹壤間談舌紛輪囷鵋■﹝其鳥﹞指爲鸞杞梓斯爲薪所以尙志士慷慨思古人造行擬淵騫吐辭追孟荀不羨季氏富而甘原憲貧不榮桃李容而效西施顰臨川翫淸瀾味道劇淳珍誰云泰岱髙布武期必臻誰謂江漢永利涉由通津有爲亦若是是此語非徒申衛武陳抑戒睿聖垂芳名呂公著丹書君臣同顯榮伯玊願寡過使者知其情柳惠志直道身匱徳乃盈古人如良金百煉彌剛貞悠悠萬載下日月同昭明聖人有遺訓可畏在後生服膺愼勿替竊比於老彭

西風振枯柯涼月澹光景門前馬蹄歇室虛心獨靜焚香對六籍耆味知雋永懷人若在眼酌潦何必洞尼父訓九思子輿明三省康莊無他岐車馬日馳騁快捷方式善摧輪此意當默領

○送胡生之定遠教諭任【爲陶中立參政作】

靑陽獻嘉歲萬物生華姿柔桑荑綠英新柳楊黃蕤祖帳送行人大舶艤江湄管弦發淸音甘醴溢瓊卮歡情旣巳暢繾綣申以詩丈夫生世間出身事明時有材必有用譬彼桐與椅緪之朱絲弦彈以格神祇一奏獸率舞再奏鳳來儀校官職敷教位小任匪卑棟梁自勾芒翀霄起陂池仕學猶兩趐對舉不可遺努力愼保愛勛名以爲期

○題李太白觀瀑圖

憶昔李謫仙泛舟彭湖東遂登廬山頂直上香鑪峯遙望瀑布水自天垂白虹大聲回九地浮光散虛空萬木震辟易千崖殷鍾鏞淸涼入肌骨如歸廣寒宮賦詩畱人間至今響沨沨丹靑極摹寫欲代玄造功逸駕不可追舉頭睇飛鴻倚歌無人和引袖乘長風

○劉宗文萊窩遣興

歲暮寒气冽今晨頗和緩登髙眺原陸陟覺生意滿日色照地黃墻影看漸短艸抽識土膏魚出知泉暖吾生亦天物安得不樂衎且復擷其蔬獨酌慰衰晚

○新春

昨夜東風來吹我庭前柳柳芽黃未全艸根靑巳有鵓鳩屋上鳴勸我甞春酒我發日巳白我顏日巳丑開樽聊怡情誰能計身後

○送醫戴原禮歸金華

岧岧金華山上屬匏瓜星紆余帶江海窈窕儲仙靈陰谷泉夏冽陽崖艸冬榮帝女降淸夜龍鸞夾云軿旭昱五色光天葩播芳馨初平剽元气騎羊遊玊京宗公秉節鉞稜威憺邊庭呂子傳聖學出辭樊六經陳生挾英才雄辯摧五兵至今文彥士綿綿若連城子兮抱奇術爲人駐危齡運鍼號二豎煮齊泣三彭歲晚趣歸裝日照千山明澗阿多石芝玊色味如餳可以實肌腸化骨爲瑤瓊或可分餉否相從翺紫淸

○怨詩

屈原沈汨羅不忍棄其宗萇弘志存周寧爲一巳容申生顧父愛殺身以爲恭子車守明信殉死安所從之人豈不賢揆道猶過中卞和獨奚爲抱玊售瞽聾則足實自取怨泣情何鍾文貍處幽林無人識其蹤誰令貪雞鶩以觸弋與罿縻身獻厥皮爲人作妍容娟娟芳蘭花托根千仭峯下有孤飛泉上有灌木叢歲晏不攺色霜淸香更濃韜光遠人禍委命安夭窮道得復何怨老子其猶龍

○秋懷﹝八首﹞

東風吹晨霞初日垂白足濕煙屯檐棟飛雨鳴朴樕厭厭葉就黃萋萋艸還綠索居謝喧囂庭絕車馬躅念來多所懷追往不可復懶隨老共至病與年相促省躬慚寡尢守分無望福駑駘立皁櫪敢慕騏驥逐

秋熱喜稍退秋雨又成霖涓涓屋澑瀉汨汨街泥深淸寒中筋骨濕气薄衣襟晤言靡與同孤坐難爲心俯視靑苔積仰睇玄云陰弱質昧聞道乃爲憂所侵冥冥至終夕悄悄成孤吟

空階走穴蟻荒垤唳巢鸛陰氛方騰達密雨巳彌漫沈沈翳光景昧昧感昏旦林鴉濕休飛檐雀饑相喚跬步隔關河四望空慨嘆淒淒衣裳單戚戚歲年晏微生如石火徒勞暫時煥永寤爛柯人萬事一夢幻

淸晨啟扉坐微風動遊龍離離墻上花切切砌下蛩喓喓自成音灼灼各有容四序疊推移衰病情所鍾身羸足巳弱有願不得從愧負天地生愴悢塡心胸

蟋蟀巳在宇鴻鴈方來賓天秋風露寒陰谷何時春欲爲商聲歌恐驚梁上塵衡門掩仲蔚庶用存吾眞

飽食無一事一日復一夕倚門望圓穹白雲在空碧來鴻與去燕歲晚各有適英英黃金花粲粲好顏色采擷貴及時霜露巳盈積掩門還獨坐浩然懷往昔惟有故鄕夢可以慰岑宑

雨息殘暑退涼气何淒而羇人倦遙夜明月光在帷展轉不成寐披衣步前墀春芳不再穠夕露空蓽滋泯默對靑燈悵焉心自思

薄雲散髙風天色靑如染盈庭露輝輝當窓星焰焰寒來愛蘭釭暑往卻筠簟憂思浩無際起坐數更點晦明相代謝避盈乃無歉未甞陟孟門誰識行路險賈害豈無因戒之在懷琰冥豫何可長用之以自檢

太師誠意伯劉文成公集卷之十三終

●太師誠意伯劉文成公集卷之十四

後學麗水何鏜編校

七言古詩﹝四十一首﹞

◆七言古詩﹝四十一首﹞

爲祝彥中題山水圖

徐資深華山圖

永康胡元鼎白雲樓

贈醫士黃元之

中峯末先和尙醉墨圖

夜聽張道士彈琴

辛卯仲冬雨中作二首

悲杭城

夏夜臺州城中作

老病嘆

題松下道士攜琴圖

錢王箭頭篇

次韻和石末公七月十五夜月蝕詩

再用前韻

聽蛙

贈道士蔣玊壺長歌

古歌﹝三首﹞

道士周玄初鶴林行

送李叔允修撰致仕歸鈞州

松葉酒歌寄梁安宅

枯樹圖

正月十五夜燈花大開作

爲韓克銘題畫石鼎聯句圖

寄贈懷渭上人

金碧山水圖

雪晴偶興因以成篇

題羣龍圖

爲丘彥良題牧溪和尙千鴈圖

雨中寄用章上人

玉澗和尙西湖圖

顧周道山水圖

題富好禮所畜村樂圖

題湘湖圖

爲啟初門和尙題山水圖

題趙學士松圖

題李陵見蘇武圖

雪鶴篇贈詹同文

贈杜安道

○爲祝彥中題山水圖

髙軒玲瓏不受暑半幅輕綃宿煙雨白屋素壁生空明似聞水聲繞庭宇松髯拂天藤蔓垂枯根瘦石相因依寒濤不驚虎兕臥嵐翠欲與蛟虯飛空江悠悠一漁艇渚白沙明萬魚掙武陵桃花何處尋落日微風片帆影

○徐資深華山圖

華嶽插天七千丈丹崖翠壁開仙掌壁間擘出黃河流大禹以之分九州島河流衮衮赴溟漲華嶽拔出天河上雲宮霧窟疑本無石室金臺儼相向玊泉髙通玊井津中有蓮實如車輪世人肉食未羽化可望不得聊相親髙堂晚晴圖畫展眼明一見心自遠世間塵土今紛紛吾當拂衣臥山云

○永康胡元鼎白雲樓

少年辭家往京國蓬根一斷無消息有時長想白雲飛江海茫茫淚沾臆歸來歸母悲且喜悔作他鄕遠遊子卻起髙樓對白雲彩服翩翩足甘旨昔時望云煎百慮今日看云美無度卻憶天涯望云日平生心事從此畢

○贈醫士黃元之

先生軒轅之子孫手提萬物生死根神功微妙不可狀能使元气回遊魂篋中永芽抽粟粒丹光照耀三彭泣衘珠不受修蛇報采藥常令白猿拾結廬幾歲吳山阿赤松玄俗時相過更向蓬萊下神水並與人世淸煩痾

○中峯末先和尙醉墨圖

老先行腳徧天下五湖七澤胸中吞淋漓醉墨落人世恍惚目擊瀟湘存蒼梧飛龍去不還洞庭赤沙流水渾九疑竹枝余淚痕澧蘭沅芷化蕭艾古木雨炫寒煙昏雲帆縹緲向何處波浪澒洞驕魚黿我生胡爲羇旅間感時覩物生愁怨還君此畫歌一曲悲風慘淡來昆侖

○夜聽張道士彈琴

【道士字君度】

白澗含光月照席梅花八檐珠的皪蕋宮道士彈七弦明星在樹霜滿天鏘如暗泉發函竇悄若空山叫哀狖霧雨寒吹松柏響波濤怒激蛟龍鬭神奔鬼怪入杳冥鸞孤鶴寡風冷冷湘娥宵攀竹枝泣紫鳳曉啄梧桐鳴淒淒欲斷還復續啼鶯一聲春艸綠砉然淸啇行素秋落葉灑地虫啾呼擁衾聽之消百慮夢逐行雲自來去九疑連天洞庭遠海闊煙深不知處蕋宮道士聽我語世無子期誰識女葉間濮上方施行白雲陽春棄如土

○辛卯仲冬雨中作二首

江城積陰愁玄冬千家萬家雲水中烏啼黃昏鴈叫夜鼓角慘淡愁悲風靑燈無光掩關坐饑鼠相銜啼過我讀罷殘書有所思凍雨霏霏淚交墮

歲雲暮矣風蕭蕭木葉脫落惟空條雲濃雨細白日短慘慘不辧昏與朝雨中行人足斛觫去與公家制戎服中原豺虎正橫戈天寒風急柰爾何

○悲杭城

觀音渡頭天狗落北關門外塵沙惡健兒披髮走如風女哭男啼撼城郭憶昔江南十五州錢塘富庶稱第一髙門畫戟擁雄藩艷舞淸歌樂終日割膻進酒皆俊郎呵叱閒人气驕逸一朝奔迸各西東玉斝金杯散蓬蓽淸都太微天聽髙虎略龍韜緘石室長夜風吹血腥入吳山浙河慘蕭瑟城上陣云凝不飛獨客無聲淚交溢

○夏夜臺州城中作

江上火雲蒸熱風欲雨不雨天瞢瞢良田半作龜兆拆秔稻日夕成蒿蓬去年海賊殺元帥黎民星散刼火紅耕牛剝皮作戰具鋤犂化盡刀劍鋒農夫有田不得種白日慘淡衡茅空將軍虎毛深玊帳野哭不入轅門中健兒鬭死烏自食何人幕下矜奇功今年大軍蕩淮甸分命上宰麾元戎舞幹再見有苗格山川鬼神當效忠胡爲旱魃還肆虐坐令毒沴傷和衝傳聞逆黨尙攻剽所過丘壠皆成童閫司恐畏破和議斥堠悉罷云邊烽殺降共說有大禁無人更敢彎弧弓山中悲啼海中咲蜃气繞日生長虹古時東海辟孝婦艸木枯瘁連三冬六月降霜良有以天公未必長瘴聾只今幅員廣無外東至日出西太蒙一民一物吾肺腑仁者自是哀鰥恫養梟殈鳳天所厭誰能抗疏回宸衷夜涼木末掛河漢海嶠月出光玲瓏仰視皇天轉北斗嗚呼愁嘆何時終

○老病嘆

我身衰朽百病加年示六十眼巳花筋牽肉顫骨髓竭膚腠剝錯瘡與瘸人皆愛我饋我藥暫止信宿還萌芽肺肝上气若潮湧舊劑再歠猶淋沙有眼不視非我目有齒不嚙非我牙三黃苦心徒自瘵五毒浣胃空矛戈因思造物生我日修短巳定無舛差琚瓆不能使之少盧秦焉能使之加攻犀盬朽各有分鳬悲鶴悼何繆耶不知閉戶謝客去有酒且飲辭諠嘩

○題松下道士攜琴圖

道士抱琴松下行松風入耳淸涼生石梁苔滑不可上潭水泠泠學琴響琴有意兮水無心水中有龍能聽琴琴聲淒斷水流咽月滿空山落松雪

○錢王箭頭篇

鴟夷遺魂拗余怒欲取吳山父江去雷霆劈地水羣飛海門扶胥沒氛霧英雄一怒天可回肯使赤子隨鮫鮐指揮五丁發神弩鬼物辟易腥風開三百年來人事攺濤落沙平箭空在石梁飲羽未足誇蜀國三犀漫欺紿近聞黃河水亂流靑徐一半悲魚頭安得壯士斡地軸爲拯斯民塗炭憂

○次韻和石末公七月十五夜月蝕詩

招搖指坤月望日大月如盤海中出不知妖怪從何來惝恍初驚天眼昳兒童走報開戶看城角咿嗚聲未卒蟾逃兔遁漠無蹤璧隕珠沈一何疾丈夫愕視隘街巷婦女喧呼動圭篳輝輝稍辧河漢沬耿耿漸明荒冢漆百官袍笏羣吏趨伐皷撞鉦仍設韠赤水難令罔象求澠池莫效相如叱升檐變閣到空曠瓂掩氛祲殊靡畢廣寒桂樹刼火燼借問嫦娥有何術今年下土困炎沴艸木焦枯野蕭瑟蓱號暍死龍甲焮赤熛當衢掛萍實光芒照灼玄武爛誰復瑣瑣憐蚌鷸今夜慝作最差異天道幽微孰能詰太陰配日宰臣象無乃常刑多縱軼近來營壘徧宇內羽林慘淡空鐵鑕荒郊廢市何所見夔罔蛟蛇兼蚤虱此皆在地不在天未若蝦蟇狡而獝黃文結鄰上訴帝賜以小戎驂牡騭剖蟇洗魄還月光再起咎繇明典秩返蟾歸兔復纖阿萬古遊塵避淸蹕

○再用前韻

虞淵谽谺納歸日金樞吐月相承出初離積水看若飛稍映微云盻猶眣是時蓐收肇視政莎雞振羽鳴蜩卒姮娥靚妝覲玊帝坎軻中途嬰禍疾旅人苦熱愛淸涼快覩光輝滿蓬蓽願開寶鑑照覆盆豈擬瘴塵昏點漆隋珠慚固重革櫃和璧嗟蒙韎韋韠吳罡樹折不自謀纖阿馬弱無人叱三足蟾驚入坎窪八竅兔走罹罝畢圍灰破暈謾傳方屑玊補凹空著術雷公駭懼罷靈皷湘女幽憂捨鳴瑟故老謂是蝦蟇精潛伏姦妖營口實羲和尸位罔聞知可以人而不如鷸往歲威弧弛其殼蛇豕陸梁誰復詰髙牙大纛擁藩垣腸斷吞聲受陵軼江淮洶湧湖浙沸骸骨成山連鬼鑕萬姓喁喁釜裏魚百官蠢蠢禈中虱黃茅白葦棄賢良赤紱玄裳寵獰獝昊穹示變盍警畏惟徳動天天有騭況今旱魃又爲厲東作西成不平秩安得緘辭伏閶闔聖主如聞應駐蹕

○聽蛙

繞捨荒池底且■﹝魚江﹞蟄蛙齊候鳴雷社巳知地气上如炊更覺石泉流若瀉舉頭玊燭煥陽明■﹝曷﹞足污泥悲土苴半夜條風入綺牎淸晨細雨霏檐瓦梁間紫燕舞參差枝上黃鶯語悲奼播形肖貌均有生感气傷情孰瘖瘂初聆衙衙雜更鼓漸聽嘈嘈成侈多猶持堅白較同異似坐狙丘談稷下村童叫噪聾學究悍婦勃磎喧娣姐西域胡僧彈般若齊東老生矜炙輠逸帆觸岸靡蒹葭醉客罵筵投盞斝呦咬誰辧驃兒哇虩砉乍開賨叟�怒牙嚼嚙悸羅吞寤言詰屈驚宜■﹝木盍木﹞徒誇楚使能詈齊未讓秦巫上詛芊兜離僸佅紛覼縷帝樂虛張洞庭野虞夔奚暇調笙磬周瞽曷由分鄭雅旅人懷憂實無寐遭此彊聒胡爲者得非作姦謀蝕月無柰聚訟騰讙謾昔聞周公立典教蟈氏專司鞠灰灑常疑聖人茂育物獨向微虫少寬假乃今知其非瑣屑欲問官司乞余灺鳳皇鸑鷟聲苦希白雪陽春和偏寡蚊蠅蚤虱多於沙鉆咂喑鳴紛丑■﹝者鬼﹞蝦蟇幸不含毒螫何苦呶號爭跁跒鳥鳶逐響蛇聽音寧顧入腹生癥瘕賦詩卻咲柳柳州忍使腥臊辱�鮓

○贈道士蔣玊壺長歌

先生淸如玊壺冰神閒志一精粹凝玄黃健順六子承和气坱北麄穢澄沖虛澹澹廓以弘冥茫沕穆怙無能火鳥入海陰液升鶉蛇受約不敢騰束縛龍虎如寒繩虛無黃堂帝所憑四方上下齊鉤繩北幽羅酆對朱陵女夷鼓歌王母應瓊宮夜半張華燈金葩碧葉紅毾■﹝登毛﹞素霞欝滃玄云烝沆瀣厭浥淪泉興牽牛織女來相仍用之不減亦不增地官錫福天官徵老蚌迸殼驪珠升太一象輿�八鵬翼以六蜺前五騰風輪蕭蕭生夏淩參旗九斿茷緄縢二八靑蛾美目縢翠蕤交翟翺翪■﹝羽曾﹞屬車九九如連繩最後雷軺子所乘流蘇勃窣垂鏤膺斒斕駁馬驑駱驓蹴霞踏霧碎綺綾天津閣道轥輷輘歸來瑤臺十二層月光照耀�瓈棚下視瀛海波濤砅龍宮蜃窟寒兢兢歸塘暘谷淸可憑鱗甲鏡瑩鱷與鯪湘妃鼓瑟冰絲緪摐金戞玊萬宂■﹝氵薨﹞瑯玕風吹般崚嶒琉璃雲母龜貝朋琳房璧甓珵階升素鸞振迅霜女扔璇題瑣牎肅蕄蕄洞晃曭朗眩遙瞪瘁肌砭髓魂欲殑忽然浮空墮杳瞢飆馳電■﹝火霍﹞羽脫肱天衢阻遐世网罾昏昏日月敲炎蒸句曲之山崒硱磳楓杉檜栢櫧桂■﹝木乃﹞蘅蘭杜若蕙茞■﹝艸琴﹞緣岡被嶺羃磵膛大地浪井瀑練漰萍瀕繡繪芙蓉淩鼉虯蚴蚪千年藤纏絡薜荔縣鬅鬙敷芳發馥菲芬艿獑猢■﹝犭畾﹞蜼鵰蒼鷹攀援歘砉巖崿崩寒螿蛇蛄■﹝虫寧﹞犯■﹝虫應﹞嵐餐靄飲喧岌峘先生皮冠衣綘繒桃枝七尺穿虺螣三茅眞君共嗟稱星根絕頂時同登黃斑黑虎陟降憑石罅甘漿溢若澠神芝吐焰如篔簦食時動機保不薨驅斥琚瓆除瘕癥眸光照座生紫稜舉觴引滿鯨喉■﹝馮上水下﹞觧後見之喜莫勝揚眉抵掌開蒙■﹝薨頁﹞人生嘉會安得恆靖恭止直天所仍作詩持贈匪妄譝

○古歌﹝三首﹞

紅葵髙花髙以妍淸晨方開夕就蔫美人迢迢隔山水可望不見心茫然花開花落日復夜惟覺新年非故年人生百歲花一度何不作樂令人憐

舊花欲落新花好新人少年舊人老佳人見此心相憐舉觴勸我學神仙我聞神仙亦有死但我與子不見耳秪言老彭壽最多八百歲後還如何

雙燕雙飛入我堂銜泥飬雛何太忙養得雛成卻飛去雙燕雙飛復如故東園桃李春萋萋日華烘露生紫霓一朝實熟付人采葉枯枝折空成蹊

○道士周玄初鶴林行

鶴林道士軒轅徒以飆爲輪雷爲輿開山養鶴作騏驥上下二儀周六虛雛成洗髓扶桑窟縞練羽毛鏐鐵骨聲飄碧落玊淸揚影拂太微云滅沒永夜月明風滿林竹栢戞擊笙簫音云是旌陽許縣令躡蹻佩劍來相尋靡蓱西枝搖倒景借去林間兩丹頂伐蛟北海奠玄冥斬蜃南訛封浪井上窮列缺旁九圍卻過度朔山中歸歸來贈我桃樹枝朱衣赤郭手所寺令我鞭龍抶虓虎攝縛臊魃如奴虜授我堯時松子訣轉晴出電噓成雨鐘山秀色連冶城百花繞屋風泠泠焚香獨坐誦眞誥墜露點滴流華星土伯駿奔從號令鶴鳴聞天空谷應寥陽寶殿歌步虛河漢當窓回斗柄嗟子衰朽雜病攻盈顚素髮吹秋蓬空餘硬骨如瘦鶴因子致意浮丘公

○送李叔允修撰致仕歸鈞州

憶昔西亰祖二疏都門供帳羅長衢金張許史集軒蓋彈琴鼓瑟吹笙竽頩顏鶴髮映霄漢蒼松翠栢紅珊瑚道傍觀者皆慨嘆此士足爲天下模先生胸蟠五車書雍容進退安且徐披香朝侍紫宸案珥筆晝入承明廬引經論奏動天聽天語親授非臚句老年謝事歸裏閭召見特許兒童扶臨軒賜膳侑金幣尙食供奉黃門趨夜來微雨淸郊墟緗黃漚柳鶯相呼風吹暖煙逗白日露濕芳艸畱驪駒𨿽無旨酒嘉殽蔬短歌一曲聊踟躇浮雲流水無根蔕人生何者爲驩虞嵩髙少室眾美奧素石如玊泉如酥時淸四野樂耕稼雉鳴麥秀千華敷親朋會合各慰竟況有令子知勞劬揮金買酒泳聖澤怡情之外吾何湏西飛鴻鴈東飛魚相思迢迢天一隅贈言有盡意不盡努力善保千金軀

○松葉酒歌寄梁安宅

道人贈我松葉酒味似瓊漿色瓊玖咽之骨爽神魂淸令我壽同金石久我生疏懶無所能瘦皮黏骨危崚嶒病來啖藥猶啖水夢寐恍惚風中燈常聞䢐徠有嘉木玄醴滌濯黃露沐上有兔絲揚翠旍下有茯苓蹲白鹿咀華嚼葉咽以津歲久定化腸爲筋便從偓佺覲黃帝身騎肉角靑騏驎我欲求之百憂集滿眼蚊蠅隨出入踆鳥箭逝纖阿急日暮空瞻鄧林泣道人此酒還有萬我欲與子同徜佯世上神仙亦何限畱侯辟穀應未晚

○枯樹圖

道傍古樹身半枯曰蟻穴根虫穴膚風摧雨撼霜雪凍斷石臲卼無人扶憶惜勾芒肇初政百卉騰達隨呵噓新柯荏苒舊柯柯壯霧露膏沐光如濡黃鸝翡翠語嬌滑乘扈戴鳴相呼白鶴來巢鹿止蔭匠石愕睨爭嘆譽寧知憂患生旦夕野火倏忽起不虞燎原烈熖難向邇孰問柞櫟杉與櫧枝燔葉焮根半赤朽腐瞞液非時湏山林搖落歲方晏聊以薜荔爲衣袽嗚呼廣廈棟梁具委棄艸莽同新蒭皇天未必替生意更盻玊燭回暘烏

○正月十五夜燈花大開作

燈花如營紅且綠燈花有意憐幽獨夜寒衾冷漏聲遲臥看瓊枝綻金粟涼蟾入戶四壁空地鑪宿火天無風祥煙抱日麗碧落驪龍吐珠歊紫虹人言此花專報喜勞生短髮絲垂耳旡望之福非所希無事惱懷吾足矣呼童添油引良夜九衢燈月光相射漫沽濁酒餉離魂豈必忘憂惟樹萱

○爲韓克銘題畫石鼎聯句圖

軒轅道士軒轅孫昔隨飛龍陟昆崘乘騎六气遨乾坤上窮混沌無涯門下抉若木扶桑根旋雷舞電訛晨昏批蹴虎豹號帝閽搥擊河鼓牛騰騫摛虹織輝絢澤原三足老烏不敢暾迷離缺兔駭且奔羲和吁號訴玉尊謫降下土營丘樊結喉長頸古貌存如鶴如鵠如龍蜿詰屈不作人間言涕唾落地生蘭蓀驅叱碣石歸河源蜚廉屏翳雙挾轓別捩象齒愁育賁山玄水蒼琮琥璊離羅璀錯輝煓燉笙鏞琴瑟箎與塤五音翕繹珠瀉盆吹爲栗烈呵爲暄撲抶罔象笞鼉黿饞鱷辟易從厥屯束縛■﹝犭參﹞魃魈魖魂秉畀赤郭充朝飱妙用歘忽無畱痕嗟哉二子爾曷冤如井谷鮒當化鯤喓喓艸虫呼阜蠜欲與蟪蛄語涼溫不知風霆掣墻籓江騰海躍喬嶽翻鬼物喘汗相濡歕爽靈漂搖失所蹲敞怳夢寐精魄皆低頭拜伏詟再論陽春二月花滿園掩關獨坐辭誶諠按圖案意聊滌煩羨君軒轅之後昆浩歌一曲期勿諼

○寄贈懷渭上人

老僧懷渭字淸遠胸蟠文史三千卷雪晴太白玊爲峯月出藍田金作巘少年挾策走四方要看蓬萊水淸淺燕山帝亰龍象會璇臺寶林發關鍵橫空鵰鴞撇髙秋縱轡驊驑逸長畈龐眉老宿皆震驚觀者觧頤陪者赧奎章學士虞邵庵唶唶稱誇枯舌本連牀咲語到晨雞走筆贈言何款悃轉頭霜雨四十年萬事茫茫不堪忖江湖簸浪客舟寒地鑪宿火僧房暖我來邂逅一見之憶曾相識嗟成諼世士如公良所希方外只今還有限我如垑馬貫藪澤絡以羈鞿知必踠老來耗耄百事違況俾三盧宅愁眼甚欲歸依白蓮宇其柰素餐非力墾寄言聊復寫中懷白石淸泉猶未晚

○金碧山水圖

武陵桃源今有無展畫渾如夢中見靑螺作山綃作云白日蒼茫曖芳甸雄梁跨壑矯修虹走瀑懸崕激飛電紫鳳霄鳴梧樹枝靑鵻曉啄桃花片鳥啼長是艷陽時艸色寧隨霜雪變衣冠尙存周典則租稅不輸秦郡縣山中肉芝美堪食澗底石泉淸可咽安得此地結茅屋寄書漫托雙飛燕

○雪晴偶興因以成篇

玄云四垂天黯黮大野蒼茫飛雪糝北風刮面利如刀海气昏昏迷遠覽若華東光封密霧北屋無煙色淒慘天姥沈陰禹宂閉扶胥海濤渾不撼愁埋朱鳳入杳冥凍縮赤蛟深坎窞猿狖哀號咽巖谷鴻鴈驚啼亂葭菼壯士金戈鋩鍔淩將軍玊帳旌旗黲師徒百萬盡熊羆幕下從官皆燕頷馬蹄蹴蹋坤軸震夜半入蔡何人敢蒼山野客拙且懶旅捨蕭條坐無毯頑童汲井十指直稚子敲冰兩髦髧今朝出日照梁棟樓外遠山皆菡蓞初驚急澑瀉源泉漸看縣澌掛旒紞那無美酒洗胸臆空有新詩吐肝膽先人敝廬松柏在墻角早梅應可擥蝮蛇張鱗虎掉尾平地倏忽成窊垵藩閫官曹厚祿食忍以黔黎爲醢醓天民日望天愛憐破瓦頹垣最悲憯農家齊仰二麥成且喜土膏滋九坎淸晨樹上啼布谷柳下碧波漪澹澹安得扁舟泛五湖莫使中心攢百感

○題羣龍圖

世間萬類皆可覩茫昧獨有鬼與龍此圖畫龍二十四狀貌詭譎各不同得非物產有異種或曰神變無常蹤一龍揵尾欲上木足爪猶在奫沄中一龍出穴飲澗底頭上飛瀑瀉白虹前有一龍巳在云顧視厥子揚雙瞳浪波魚鱗沓谾豅日車坱北天無風中庭雨龍忽相逢湏眉葩髿如老翁便欲角抵爭雌雄西望積石接崆峒白龍擘石窺流澴河伯遠遁虛其宮屈蟠睡者何龍鐘老物用亢時當終峽外六龍獰以凶矜牙舞爪赽戰攻齩鱗嚼甲含劍鋒陷胸折尾波血紅之死弗悟人誰恫一龍引骯將欲從回環睢盱未敢通最後一龍藏於埪睥睨勝敗非愚蒙無乃有意收全功雲中美珠勞爾躬不如臥沙之從容龍子學飛力未充母在下視心憧憧何物一角額凖隆觩然出洞若蛇虫有龍接之自巃嵸恐是鞏宂王鮪公皮骨始蛻形猶蒙兩龍歸來倦不翀�龍攀石身巳癃蚴蚪偃蹇歘騰衝蝕蟺攫躍鬐發茸呿呀奔拏曲如弓百態並作何紛龐是那非耶孰能窮晝師昔有僧繇工能令眞龍下虛空安得伶倫截竹筒吹之呼龍出石谼使我一見開昏瞢

○爲丘彥良題牧溪和尙千鴈圖

往時惠崇畫蘆鴈對之如在江湖遊只今此圖又精妙中有千里瀟湘秋乃知浮屠性多巧意匠不與凡夫儔吳松江長具區闊天目虎丘靑一發西風九月秔稻黃朔鴈飛來翼相戞農夫苦饑鴈獨飽此意畫師應識察近者分明辧羽毛遠者縹緲瞻秋毫或乘飄風入煙霄或翳落日沈隍濠起如武侯布八陣集如萬舞回旌旄眠沙臥艸鳴且翺喋呷藻荇亂蓬蒿禾空穗盡卻歸去紫塞漠漠春云髙我家南山限蒼嶺鴈飛不到川路永深林大谷蛇豕盛愁向他鄕撫虛景人言鴻鴈比弟兄我有兄弟隔兩城題詩卷畫謝客去無使感愴傷中情

○雨中寄用章上人

月盈復魄巳過五不見白日長見雨美人娟娟隔巷陌會面不得徒延佇若邪當門泉湧礎仲蔚蓬蒿塞環堵陰風向人作秋气芳艸日夕成宿莽玄圭上天禹宂閉倉水使者今何許玉京羣仙翳煙霧弱水西流隔玄圃女夷鼓歌不自覺朱鳳翅濕那能舉自從干戈起淮甸天下無處無豺虎徵斂頻煩轉輸急更有何鄕爲樂土翳乘餓人誰復數思家遠客空淒楚半生身世付浮雲獨立看云百憂聚晚來天南橫綘虹雨勢未巳愁雷公井蛙谷鮒俱得意泛濫潢潦登穹隆方外文章誰最好後有懶公前笑老裁詩忽漫寄中情萬事茫茫聽蒼昊

○玉澗和尙西湖圖

大江之南風景殊杭州西湖天下無浮光吐景十里外疊嶂湧出靑芙蕖百年玉气散荊棘惟有歌舞畱歡娛重樓峻閣競鉛黛媚柳嬌花使人愛老僧不善兒女情故作觕豪見眞態想其泚筆欲畫時髙視畫工如小兒千巖萬壑吾意匠誇娥巨靈吾指麾卻憶往年秋雨夕畫舫衝煙度空碧蒼茫不辧云與山但覺微風響蘆荻湏臾冷月迸深霧時見松杉半昏黑開尊命客彈焦桐扣舷大咲驚海童鮫人唱歌魚鱉應戈氐影動雙髙峯只今倏忽成老翁可憐此樂難再逢愁來看畫欲自適誰知感生愁轉劇

○顧周道山水圖

憶昔晉時顧虎頭能畫聲名塞穹昊千載而下繼者誰君之耳孫字周道江南山連滄海島水遠山長愁絕倒興來走筆如有神濃抹淡妝無不好前峯倚天自太古知是天臺是天姥煙開浪波搖浦漵艸滿江洲樹如羽山回兩崖夾幽谷小橋俯暎菇蒲綠扁舟何處覓鱸魚滄浪水寒空濯足柳邊碧石明素沙茅廬似是陶公家衡門晝掩雞犬寂誰人其采黃金花我屋雙溪松栢裏淸泉皎潔無泥滓鳳皇不來鷹隼逝白日鴟鳴嘯桑梓華表柱頭下令威風塵澒洞何當歸感時對景重回首不知人民今是非

○題富好禮所畜村樂圖

我昔住在南山頭連山下帶淸溪幽山巓出泉宜種稻繞屋盡是良田疇家家種田趾啇販有足懶踏縣與州西風八月淋潦盡稻穗櫛比無蝗蟊黃雞長大白鴨重瓦甕琥珀香新芻芋魁如拳栗殼赤獻罷地主還相酬東鄰西捨疊賓主老幼合坐意綢繆山花野葉插巾帽竹筯漆椀蒹甆甌酒酣大咲雜語話跪拜交錯禮數稠或起頓足舞侏儒或坐拍手歌甌簍傾盆倒榼混酰醬爛熳沾漬方未休兒童跳躍助諠噪執遁逐走同俘囚出門不記捨前路顚倒扶掖迷去畱朝陽照屋且熟睡官府亦簡少所求寧知宴安含酖毒耒耜一變成戈矛髙門大宅化灰燼蓬蒿瓦礫塞道周春燕營巢在林木深山露宿隨猿猴三年避亂客異縣側身天地如浮漚親朋阻隔童僕散疏食水飲不自謀有時惝怳夢閭裏驚覺五內攢百憂君家畫圖稱絕妙鑑別曾遇柯丹丘想應臨榻出祕府筆意精到世罕儔村歌莊舞自眞率何用廣樂張公侯太平气象忽在眼令我感愴涕淚流近者鄕人來報喜今歲髙下俱有秋豺狼食飽臥窟穴軍師巳運招安籌人情自古共懷土況乃霜雨淒松楸神龜且被預且困予所弗念天我尢積薪厝火非遠計誰能獻納陳嘉猷長江波浪接淮泗白日慘淡騰蛟虯天下農夫緫供給隴畝不得安鋤耰市中食物貴百倍一豕之價過於牛魚塩菜菓悉賣米官幣束閣若贅癅朝餐僅了愁夕膳誰復有酒澆其喉循環天運往必復邪气蹔至不�瘳此生此景湏再覩引領帳望心悠悠

○題湘湖圖

君山洞庭隔江水彭蠡無風波浪起明窓曉晴圖畫開興入湘湖三百里湘江兩岸山縱橫湘湖碧繞越王城越王城荒陵谷在古樹落日長煙平遊子天寒孤棹遠七十二溪飛雪滿浩歌不見濯纓人沙鶴野猿相對晚湖東雲气通蓬萊我欲從之歸去來蛟鼉塞川陸有虎兩臂無翼令心哀

○爲啟初門和尙題山水圖

天下名山隨處有畫圖流傳亦良久祗園道人展橫幅觀者稱誇同一口蒼梧九疑髙插天捲而懷之不盈手巨靈驚呼盤古怒地軸坱北昆侖剖太陽出海開杳冥嶓冡岷峨大如斗華軒無人淸晝閒恍然置我匡廬間金輪迥出牛女上遠近羅列千雲鬟江花野竹靑錦斑嵌巖斷石蛟鼉顏岡盤谷轉絕徑路但見湖水回瓊環白沙洲暖春風起南船掛帆比船艤吳波不盡芳艸外楚呻半入長煙裏夜深小龍行雨歸宮亭月落彭郎磯旌陽步虛盧老和雜佩散作虹蜺飛百年塵世宜夢寐回首旌旗塞天地舊遊何處成渺茫一曲狂歌數行淚靑丘弱水迷方壺武陵桃源今有無瑤臺三島消息斷安得羽翼歸淸都

○題趙學士松圖【白塔】

趙公拈筆作古松平地躍出三靑龍蜿蜒不上霄漢去爽颯長畱煙雨濃前朝美人鬭艸處猶有當時數株樹江亭六月涼如秋應與此圖相對愁

○題李陵見蘇武圖

中原無書羝不乳狐裘蒙茸柰何許老身漢節死生俱地角天涯見明主金鞍駿馬空故人相看一咲增悲辛悲來風沙吹上馬河水東流日西下【空一作吾】

○雪鶴篇贈詹同文

有鶴有鶴丁令威碧玉爲骨玄霜衣層城十二身所依千年伐毛一度歸洗髓織女黃姑磯瑤臺雪花大十圍食之神爽肉不肥乘風振月芳菲菲丹砂結頂燁有輝咳唾璀錯生珠璣朝遊明星夕大騩騰光躡景超巍巍滕六驂乘虹蜺騑蕋宮仙娥頊帝妃鎔雲煉雨成瓊葳眩晃晝奪扶桑輝離眸閃爍不可睇回猋摐摐翼縞旗白虎觳■﹝觳﹐束代殳﹞艮厥腓鸞鵷鳥鴻鶉鵠翚鷺鴞鸛鵲鷢與鵗局促縮胸潛崿崎惟有皓鶴從之飛竦翮夜過東皇畿玲瓏琪樹戞金徽砉然長鳴驚海圻海波噴作煙霧霏馬銜罔象蹲若鞿鯤鯨天矯相噓唏銀河腹堅膠蜄豨王母桃花凍不緋五色石裂女媧譩祝融上訴開九扉帝命養之靑鎖闈賜以沆瀣憐其饑朝朝暮暮朝太微翅翎披拂天香馡北斗粲爛星依稀翠赮抱日露未晞圓骯修趾逸且頎蹌蹌蹈舞霍以揮散仙引領空相希嗟哉淸峻天下稀勿嘆遼東城郭非桂華窅窪甘露溰味美遠勝啇山薇擷英爲羞堪咀嘰比之瑯玕亦庶幾盤空硬語去脂韋歌以贈君君莫譏

○贈杜安道

憶昔天兵伐荊楚舳籚蔽江齊萬櫓讙聲激烈似雷霆猛气炰烋震貔虎拔柵皖城猶俯拾探穴九江無險阻明年大戰康郎下日月坱北相吞吐馮夷蹋浪羣水飛巨鰲掉首三山舞云隨太乙擁鋒旗鼉爲豊隆作靈鼓將軍金甲箭攢蝟戰士鐵衣汗流雨火龍熺焰絳天衢燧象豗煙煎地府鯨鯢旣翦攙搶落艸木熙陽魚出谷當時從臣皆俊良近恃共推徐與杜或操陳子之力鑷或負伊公之鼎俎艱難出入矢石下鞠躬盡力無摧阻夙興夜寐事一人小心不貳帝臨女只今四海同車軌葑菲罔遺遵往古瓊琚赤芾簉鵷行鞍馬祿食光門戶天雞一聲金闕啟龍顏有喜常先覩顧我愚疏憂患集病骨崚嶒蒸溽暑興來懷舊倚長歌星星兩鬂絲千縷

太師誠意伯劉文成公集卷之十四終

●太師誠意伯劉文成公集卷之十五

後學麗水何鏜編校

五言律詩﹝四十六首﹞

◆五言律詩﹝四十六首﹞

旱天多雨意五首呈石末公

次韻和石末公旱天多雨意五首

憂懷

感嘆

題鑑湖送別圖

次韻和王文明雨中雜興四首

題太公釣渭圖

稽句嶺

淳安舟中遇雨遣悶﹝二首﹞

丙戌歲將赴京師途中送徐明徳歸鎭江

過南望時守閘不得行

發景州

泛海詠霧

殺气

遣興﹝二首﹞

四月十二日發楊州

濟州太白樓

送僧家奴參政赴河東宣慰使﹝二首﹞

送人赴徳淸稅

題釣雪圖

將曉

不寐

秋感

秋興

晚思

望孤山作

靑絲馬

十二月一日

古戍

客路

逢熊文彥﹝二首﹞

附五言長律一首

○旱天多雨意五首呈石末公

昊天多雨意雲日气恆陰艸木焦枯盡蛟龍伏匿深移家愁地蹙經國恨年侵巳矣啇巗叟無人解作霖

旱天多雨意炎夏巳淸秋虛牝空蒸欝髙圓迥獨浮下田應脯蚌深樹且鳴鳩向夕星河影稀疏恰近樓

旱天多雨意散漫起重陰漸變峯巒狀還摛錦繡文龍應愁病暍烏亦念將焚碧落髙無極人間叫不聞

旱天多雨意炎燎發洪鑪事急徒號梗謀窮漫曝巫王徵愆節制民望失來蘇原籍看如赭哀今鹵掠無

旱天多雨意雲起旋隨風澤气沈沙白山嵐過野紅乾坤愁夢裏日月戰塵中漫說生生理如何亦有窮

○次韻和石末公旱天多雨意五首

旱天多雨意雲合又還晴苦熱連三伏微涼入五更靑山黃葉徧白水紫煙生旦夕霞標起依稀對赤城

旱天多雨意霞起眾山光日月躔陽道雷霆伏大荒躍淵無黑蜧在牧有夷羊萬室俱如毀何人尙閔尫

旱天多雨意一望百憂侵海沸羲和日山藏傳說霖南河那可決北斗不能斟嘆息還搔首淸啇巳滿林

旱天多雨意淒惻望鉤陳哀吁何時達愁眉盡日顰乾坤三島浪歲月兩淮塵莫問和調事嗚呼畎畝人

旱天多雨意陰電繞空湫暴客馮髙壘良農死乘丘干戈猶未息災沴復何尢軫望成衰疾那堪數倚樓

○憂懷

傷離驚歲晏引望起愁端落日煙中小孤云雪外寒浮生無限恨垂老異鄕看掩淚觀梅蕋中心分外酸

○感嘆

聞說蘇州破倉皇問故人死生俱可悼吾道一何屯北去應無路南藩自此貧淒涼轉蓬客淚盡浙江濱

○題鑑湖送別圖

曲岸扁舟艤澄湖祖帳開云生秦帝碣雨暎越王臺荷气淸瑤席波光灩玊杯情深不忍別欲去更徘徊

○次韻和王文明雨中雜興四首

積雨累十日平湖添半篙風連箕畢動云傍鬥牛髙水鸛巢林木池魚上野蒿農人愁餓莩采擷到溪毛

白日迷陰陸濃云沒大荒雨深筠簟潤風度葛衣涼虎豹歸林濕魚龍赴壑長波濤渺淸落淒惻解鳴璫

濕云看欲薄陰气未全收日月昏昏見黿鼉頧頧浮虛檐騰肹蠁壞壁湧蜉蝣幽獨無人問含情謾上樓

靑冥不可見朱夏巳無多雲木光浮沒川原气蕩磨荒蕪一將略浩汗五湖波去去滄浪水君聽鼓枻歌

○題太公釣渭圖

璇室羣酣夜璜溪獨釣時浮雲看富貴流水澹須眉偶應非熊兆尊爲帝者師軒裳如思有千載起人思

○稽句嶺

白日隱巖嶅千崕气勢豪溪流婺女闊山入少微髙危石天欹側長風谷怒號干戈方自此行役敢辭勞

○淳安舟中遇雨遣悶﹝二首﹞

一夜靑山雨平明黃濁喧亂流翻地軸髙響落云根鎩羽投林鳥啼饑抱樹猿羇懷正愁絕感物重銷魂

溪雨細如霧北風長夏寒污池不赴壑井谷自成湍蘭茞馨香盡魚龍世界寬斜陽在林樹時復捲蓬看

○丙戌歲將赴京師途中送徐明徳歸鎭江

疲馬懷空櫪徵衣怯路塵那堪遠遊子復送欲歸人月滿西津夜花明北固春論文應有日話別莫悲辛

○過南望時守閘不得行

客路三千里舟行二月餘壯顏隨日臧衰鬢受風疏蔓艸湏句國浮雲少吳墟愁心如汶水蕩漾遶靑徐

○發景州

澹澹夕風作蕭蕭蘆葉鳴林間眾鳥息河上一舟行海近云常濕天虛月更淸神京看漸近且緩望鄕情

○泛海詠霧

海上苦多霧北風吹更長才交積水气巳翳太陽光淺亂洲渚色深迷鴻鴈行神姦馮出入君子愼周防

○殺气

殺气乾坤黑陰氛日月黃巳成心曲亂不復鬢毛蒼夜哭城笳裏朝煙野戍傍扶傾無郭李何地尙畊桑

○遣興﹝二首﹞

白日下西岑空庭生夕陰郊原過雨色鍾梵隔墻音有感憂思積無能老病深露從河漢落不覺滿衣襟

月是今宵滿花從昨夜開看花嗟寂寞對月且徘徊白髮添無數靑春去不回莫思人隔世聊樂酒盈杯

○四月十二日發楊州

幾見明月滿猶嗟行路難時平恥無用身賤敢偸安天地山河闊風沙道路寒旅人元有淚不必雍門彈

○濟州太白樓

小徑迂行客危樓捨酒星河分洸水碧天倚嶧山靑昭代空文藻斯人竟斷萍登臨無賀老誰與共忘形

○送僧家奴參政赴河東宣慰使﹝二首﹞

�中形勝地關塞接一痮白艸連沙漠黃河入晉陽老臣持�鉞大閫壯金湯昭代思賢佐湏公在廟堂

�閫諸藩上元戎朔漠間天低焉邑塞河入鴈門關落日旌�靜髙風堡障閒旬宣推碩望喜色動龍顏

○送人赴徳淸稅

鏡湖木葉落震澤水波生鳬鴈衝人起笙歌送客行塩津魚罟集乘屋繭絲明王稅隨時足吟哦待太平

○題釣雪圖

雪暗洲渚白江淸蒲柳寒悠揚雙短棹汗漫一魚竿忽憶滄浪曲因悲行路難蛟鼉正驕恣還爲爾長嘆

○將曉

愁夢不更續寒天將欲明雪風吹海樹霜月凜江城衰病丹心在艱虞素髮盈殷勤東注水渺渺若爲情

○不寐

不寐月當戶起行風滿天山河靑靄裏刁鬥白雲邊避世慚啇綺匡時愧魯連徘徊懷往事惻愴感衰年

○秋感

老病偏多感宵長晝亦長衣冠方謝暑枕席巳驚涼往事鐫心在新知過眼忘籬邊舊�菊歲晚爲誰黃

○秋興

天淨山月出水寒沙鳥鳴孤燈秋後思短笛夜深情江海空衰鬢乾坤未弭兵淸都隔河漢訶禁有開明

○晚思

返照吳山外歸雲越水頭寧捐白羽扇卻著灻貂裘艸暖鳬鷖渚波香杜若洲艱難愧生事汗漫想扁舟

○望孤山作

曉日千山赤寒煙一島靑羇心霜下艸生態水中萍黃屋迷襄野蒼梧隔洞庭空將垂老淚灑恨到滄溟

○靑絲馬

蹀躞靑絲馬艱難赤伏符窮陰歲欲暮落日鬼相呼見鴈愁心裂看天淚眼枯殷勤夜深月還照旅魂孤

○十二月一日

耿耿夜不寐源源憂思米歲餘三十日腸定九千回江響風初發天昏月未開白頭眞令得非是楚猿哀

○古戍

古戍連山火新城殷地笳九州島猶虎豹四海未乘麻天迥云垂艸江空雪覆沙野梅燒不盡時見兩三花

○客路

客路秋風裏扁舟夕照時渚鴻魚復陣江樹井陘旗衰朽嗟誰與愚蒙荷帝慈山中牧羊子歲莫爾相期

○逢熊文彥﹝二首﹞

相離巳隔世相會豈忘情識面非觀貌知心只記名夕陽荒野闊秋水大江平往事無労問空令萬感生

憶昔相逢處湖山錦繡春筦弦喧夾巷花柳隘通津離別人非故推移物自新愁來重回首涕淚下沾巾

○附五言長律一首

錢唐懷古得吳字

△錢唐懷古得吳字

澤國繁華地前朝舊此都靑山彌百粵白水入三吳艮嶽銷王气坤靈肇帝圖兩宮千里恨九子一身孤設險馮天塹偸安負海隅雲霞行殿起荊棘寢園蕪幣帛惇和議弓刀抑武夫但聞當寧奏不見立庭呼鬼蜮昭華衮忠良賜屬鏤何勞問社稷且自作歡娛秔稻來吳會魚黿出具區至尊巍北闕多士樂西湖鷁首馳文航龍鱗舞繡襦暖波搖襞積涼月浸氍毹紫桂秋風老紅蓮曉露濡巨螫擎擁劍香飯漉雕胡蝸角乾坤大鰲頭气勢殊秦庭迷指鹿周室嘆瞻烏玊馬違京輦銅駝擲路衢含容天地廣養育羽毛俱橘柚馳包貢塗泥賦上腴斷犀埋越棘照乘走隋珠弔古江山在懷今歲月逾鯨鯢空渤澥歌詠巳唐虞鴟革愁何極羊裘釣不迂徵鴻暮南去回首憶蒓鱸

太師誠意伯劉文成公集卷之十五終

●太師誠意伯劉文成公集卷之十六

後學麗水何鏜編校

七言律詩﹝一共二百四十二首﹞

◆七言律詩﹝一共二百四十二首﹞

寄題升元觀綠筠軒

送李子庚之金陵

欣懷亭二首爲脫因宗道賦

送趙元舉之奉化州學正

次韻退和音上人

題王起宗禦史江山煙靄圖

二月二日登樓作

感興

發嵊縣至上虞道中作

次韻和謙上人秋興一首

聞髙郵納欵漫成口號

春興

再用韻答嚴衍二上人

又用韻答嚴上人

次韻和孟伯眞感興詩

妙成觀用何逸林通判韻

得胡仲淵書歡喜成詩奉呈石末公兼簡三益軍諮

次韻和石末公秋日感懷見寄二首

重陽日使者持詔用韻柬石末公

夜坐有懷呈石末公

次韻答石末公傷用三苗之作

石末公家人自臺州來以詩問之

次韻歲菊

次韻和石末公歲除送窮之作

次韻和石末公春晴詩

次韻石末公題桃源捲

再次韻時閏九月九日菊

再用前韻頌菊

次韻和石末公聞有詔使不至

和石末公冬暖

望江亭

發紹興至蕭山

宿蠟燭庵俊上人房

二月七日夜泊許村遇雨

嘉興寄王昌言學正

感懷二首

寄臺郎張質夫

水西寺東樓曉起聞鶯

茶園別朱伯言郭公葵

二月二十三日自黃岡還杭途中作

晚泊海寧州舟中作

憂懷

春興七首

雨中遣懷

送嶽季堅入計籌山

爲賈性之題山水圖

題雪竹圖

題修竹圖

題畫蒲萄卷子

蕭山山行

蕭山任氏山堂

以紈扇贈奎上人並寄以詩

靈峯寺棲雲樓

題瑞上人山水圖

普濟寺遣懷

崇福寺儔上人看山樓

宗上人溪山亭

題水墨蓼花艸虫

題山水圖爲寶林衍上人作

次韻和新羅嚴上人秋日見寄二首

重用韻答嚴上人

再用韻答嚴衍二上人

復用韻答嚴上人

仍用韻酬衍上人

又用前韻

題寒林圖

題訪隱圖

宿賈性之市隱

題陸放翁湖上詩後

次韻和孟伯眞感興四首

次韻張徳平見寄

題承天觀

感興三首

可嘆

柯橋靈祕寺卽景贈基上人

次韻和石末元帥見贈二首

雨中寄季山甫二首

五月二十九日喜雨奉賀石末元帥

用前喜雨韻寄呈石末元帥時戍卒有不軌謀蓄而未發公治之以意卒遂返正故發之以言且並志祈雨有應也

題紫虛觀用周伯溫韻

題紫虛道士晚翠樓

葉叔安南溪艸堂卽事

妙成觀北亭用何逸林韻

以棃餉石末公侑之以詩

遣悶柬石末公

次韻和石末公中秋不見月詩

次韻和石末公七夕詩

再和倒用前韻

病足戲呈石末公

遣悶呈石末公

庭前萱艸花落巳久至秋復開感而作詩柬石末公

次韻和石末公閔雨詩

再用韻

妙成觀道士劉云心挽詩

次韻和石末公聞海上使命之作因念西州愴然有感二首

驛傳杭臺消息石末公有詩見寄次韻奉和並寓悲感二首

再次韻二首

次韻和石末公感興見寄

次韻和石末公無題之作

次韻和石末公九日見寄

……

○寄題升元觀綠筠軒

帶郭軒楹暎綠筠八牎瀟灑總宜人風生密葉蛟龍舞露下寒梢翡翠勻不待剪裁調律呂若爲惆悵憶伶倫五城雙闕煙塵隔且傍林巒寄此身

○送李子庚之金陵

舍下微波湧碧鱗湖邊艸色可憐人也知使者徵書急莫厭輕舟出郭頻春酒盈釭淸似水時魚帶子白於銀山桃野杏能紅紫醉眼相看意自眞

○欣懷亭二首爲脫因宗道賦

欣懷亭子湖山上山色湖光八面開恰似昆侖積石圃湧出王母閬風臺驪龍夜靜擎珠上神女天寒委佩來何日扁舟一系纜髙躋絕頂望蓬萊

愛子山亭湖水中雜花修竹合蒙蘢三春錦繡花迎日十里笙簫竹度風菇飯炊來勝雪白鯉魚釣得出波紅浮生無事當爲樂應許閒人一醉同

○送趙元舉之奉化州學正

東風吹雪作春波送客中流發棹歌酒至莫辭狼籍醉情深無柰別離何天童山杳嵐光暝佛手江長海气多泮水紫芹香可攬倚看待佩樂菁莪

○次韻退和音上人

絕頂浮雲鎖石關曲途危磴阻躋攀他年甲楯孤臣泣此日齋鍾老衲閒夜永星河低半樹天淸猿鸖響空山干戈未定歸無處擬結茅廬積翠間

○題王起宗禦史江山煙靄圖

繡衣禦史乘驄暇貌得江山煙靄圖日落風雲連紫極天寒波浪隔蒼梧魚龍縱壑深無底猿鳥歸巢暝不呼羈旅傷心緣百感可堪回首憶吾廬

○二月二日登樓作

薄寒疏雨集春愁愁極難禁獨上樓何處山中堪采藥幾時湖上好乘舟衘泥客燕聊相傍泛水浮萍可自由見說蘭亭依舊在於今王謉少風流

○感興

赤城霞气接天臺上界仙宮此地開滄海有波容蜄鱷石梁無路入莓苔當時玊帳耽羅綺今日絲綸到艸菜傳語疲氓聊忍待王師早晚日邊來

○發嵊縣至上虞道中作

磴滑泥深去馬遲雪殘靑�不多時荒煙蔓艸中郎宅素石淸溪烈婦祠日落風生臨水樹野寒云濕渡江旗宣光事業存書史北望淒涼有所思

○次韻和謙上人秋興一首

山云滿地起秋濤涼葉驚風下九臯藥籠空聞收馬勃弦歌豈復用牛刀艸間狐兔營三窟天上龍彲昧六韜周漢中興還有日載歌赤伏詠嵩髙

○聞髙郵納欵漫成口號

聞道髙郵巳徹圍卻愁淮甸未全歸聖朝雅重懷柔策諸將當知虜猄非堯帝封疆元蕩蕩世皇功業甚巍巍忠臣義士同休戚縱欲偸安緫禍機

○春興

近聞丹詔出天闈聖主鳴謙下土知豈意豺狼猶桀黠未隨干羽格庭墀四郊多壘忠臣恥百戰無前壯士規寄語緫戎熊虎耐莫教長媿伐檀詩

○再用韻答嚴衍二上人

負郭無田生事疏微官巳謝不湏除散愁漫入髙僧捨乘興還過野老居艸冷虫聲悲杼軸霜餘蕉葉碎緘書黃花素髮相將暮獨立淒涼憶往初

○又用韻答嚴上人

中夜登樓望紫微北辰不動眾星依由來赤日行黃道多事玄云變白衣雪下蓬萊三島隔濤翻滄海萬魚飛聖君宵旰惟恭巳早晚陽和斡化機

○次韻和孟伯眞感興詩

避難移家適遠鄕憂時一夜百回腸徒聞鐵甲連戎壘未覩鉤車跨賊隍不共班超爭食肉欲尋木羽學休糧磨崖可勒中興頌努力諸公佐有唐

○妙成觀用何逸林通判韻

我訪仙家溽暑前靑楓綠柳暗晴川竹根露濕登山屐沙際鷗迎渡水船雲气長畱虛白室丹光直上蔚藍天純陽道士重來日爲問蓬萊是那邊

○得胡仲淵書歡喜成詩奉呈石末公兼簡三益軍諮

故人忽寄一封書愁眼還明病亦無風滿髙林歸猛虎月涼古冢散妖狐大廷職貢當遄復戎馬資糧不再輸更喜元侯契天意良苗得雨應時蘇

○次韻和石末公秋日感懷見寄二首

郊原如赭巳無秋況復干戈未肯休肉食不知田野事布衣深爲廟廊憂典章淪落悲芻狗饋餉倭遲想木牛禮樂將軍今郤縠豺狼滿地待虔劉

秋陰竟日似黃昏夏旱良苗不半存敢望魚雞充�醢尙期菘韮作饔飱煙塵慘淡黃公石雲气蒼茫紫極垣作檝濟川湏傳說九關虎豹向誰論

○重陽日使者持詔用韻柬石末公

中元悲斷羲和報九日歡迎詔使來紫禁羽林分壘壁淸秋辰極照中臺願從黃石明三略莫使詩人賦七哀蟻垤牛涔休沸蕩泰山喬嶽甚崔嵬

○夜坐有懷呈石末公

西風白露下淸寥岸柳江蒲取次凋諸將旌麾非一統大藩衣服變三苗雄豪竊據皆屠狗功業輿臺緫續貂棄馬獨知懷故櫪天涯涕淚北辰遙

○次韻答石末公傷用三苗之作

周用羗髳功有赫唐通回鶻禍無訾豳歌鄭曲非同調楚服秦驂實背馳安得著鞭先祖逖趨陪前蹕學姚期扶持聖主中興業整頓乾坤去詭隨

○石末公家人自臺州來以詩問之

委羽山前海水飛赤城霞色亂斜暉過庭且喜諸郎至懷土休嗟舊業違李晟孤軍終獨捷杜曾百戰竟安歸丈夫事主心如石去殺勝殘自有機

○次韻歲菊

風霜搖落愈傷神黃菊於予意自親遲莫長存君子操淒涼不厭主人貧天虛沆瀣流淸气月過靑冥動細淪此夜空庭耿相對春花夏葉緫埃塵

○次韻和石末公歲除送窮之作

五夜雪霜淸沴气三陽玊燭照芳春願聞馴象來林邑復覩封牛至罽賓川後山祗爭效職淮夷海獠悉歸臣君王垂拱明光殿聖敬如湯日日新

○次韻和石末公春晴詩

幽禽嘖嘖語朝陽細綠駸駸入女乘天上深宮調玊燭人間和气應勾芒赤眉靑犢終何在白馬黃巾莫漫狂將帥如林湏發蹤太平功業望蕭張

○次韻石末公題桃源捲

桃花逐水縈紆入不覺淸溪路淺深執手問名驚見面論新話舊各傷心壷漿饋餉飱加璧館谷溫存贈有金似此情懷良匪惡何嗟歲月去駸尋

○再次韻時閏九月九日菊

秋來有菊卽重陽曷問他鄕與故鄕愁見飛蓬垂雪領笑搴落蕋入霞觴陶時莫訝逢餘閏遣興聊圖不永傷歲晚移根深記取勿令紅紫間中黃

○再用前韻頌菊

天遣幽花駐獨陽移根應自白雲鄕釀成甘谷千年液滿泛瑤臺百寶觴人老容顏猶可返戚寒霜雪復何傷得時無用空妖冶愧死姚家宮樣黃

○次韻和石末公聞有詔使不至

祈招旦夕動遐心疾首西歸望好音鳳下丹霄雲杳杳魚飛碧海霧沈沈徒言雨露無私潤誰謂陽和未溥臨何日六師能電掃周原依舊載馳駸

○和石末公冬暖

緫謂浮雲觧作霖豈期雲气漫成陰何人奠璧頻瞻仰有客悲歌嘆毒淫頊帝權移天曷定神龍用亢海徒深掩身未服先賢訓向日空懷寸艸心

○望江亭

柳拂江亭舊畫欄望潮人去地應閒寢園寂寞秋風裏行殿荒涼野艸間白塔盡銷龍虎气荒城空鎖鳳凰山興亡莫問前朝事江水東流去不還

○發紹興至蕭山

落日牛羊不綠坡微風短檝拂晴莎窮愁白髮眞相得悲感靑春最苦多水暖菇蒲沙鴇集月明洲渚傍人歌此時忽漫思身世柰爾桃花滿眼何

○宿蠟燭庵俊上人房

城外春江動客愁江邊細艸綠悠悠還將短髮臨岐路畏向東風憶舊遊斜日遠天歸鴈急薄寒孤館落花稠靑燈不放還鄕夢一夜腸回一萬周

○二月七日夜泊許村遇雨

漫喜晴天出北門還愁急雨送黃昏山風度水喧林麓野樹翻云動石根宿麥巳隨江艸爛新泉休共井泥渾魚龍浩漫滄溟闊澤畔誰招楚客魂

○嘉興寄王昌言學正

去年相別鴈來初今日相思柳拂渠對酒放歌難再得登髙作賦近何如黃華燁燁輕煙裏碧艸油油小雨餘欲棹扁舟尋逸少爲愁妨寫換鵝書

○感懷二首

新晴楊柳散春絲長路行人有所思愁上容顏靑鏡識寒生亭館落花知髙雲送雨來無定獨鳥驚風去自遲悶對亭前紫荊樹同根那得卻相離

不到西州又十年靑山白水獨依然徒聞雞狗供輸盡無那干戈迆邐延天上九霄空玉燭人間萬井共貪泉艸中攫取雲中送坐待連茹紫闥邊

○寄臺郎張質夫

春愁忽得故人書喜極成悲淚滿裾冀野駑駘虛伯樂魯門鐘鼓駭爰居全家蕩析饑寒切病骨支離志慮疏敢以浮名誤知巳緘辭寫意愧何如

○水西寺東樓曉起聞鶯

日上髙城柳影齊風軒臨水看鶯啼初來木杪鳴相應稍入花間聽卻迷芳艸自深句踐國行人猶隔禦兒溪思家每恨無輕翼可對鶯華不憯淒

○茶園別朱伯言郭公葵

細水吹煙送客舟離情恰似水東流此時對酒難爲樂何處尋春可縱遊去雨來雲天渺渺輕蜂亂蝶日悠悠絕憐短髮無聊賴一夜如絲白滿頭

○二月二十三日自黃岡還杭途中作

日照江邊春樹林繁花亂葉感人心花間蛺蝶漫多事葉底杜鵑非好音舉目山川成皓首側身天地一沾襟觧憂惟有尊中酒疾病年來巳厭斟

○晚泊海寧州舟中作

春霧今宵气稍淸空江一舸客心驚東流濁浪衝山動西望長庚似月明不有龔黃爲郡縣徒令耒耜化戈兵溥天何處非王土無地安身愧此生

○憂懷

羣盜縱橫半九州島干戈滿目幾時休官曹各有營身計將帥何曾爲國謀猛虎封狼安薦食農夫田父困誅求抑彊扶弱湏天討可塹無人借箸籌

○春興七首

柳暖花融艸滿汀日酣煙淡麥靑靑枝間好鳥鳴求友水底寒魚陟負萍異縣光陰空荏苒故鄕蛇豕尙膻腥感時對景情何極悼往悲來緫涕零

勿聽屋角鬧晨鳩起看園林綠漸稠小雨霏霏涵日過新泉細細入河流殘花斷柳虛歸計遠水他山聚客愁鴻鴈南飛限蒼嶺傷心何處問松楸

於越山城控海壖春風回首忽經年憂時望月靑宵迥懷土登樓白髮鮮江上波濤來渺渺雲中鴻鵠去翩翩暮寒細雨餘花落夢遶天涯到日邊

會稽南鎭夏王封蔽日騰空紫翠重陰洞煙霞輝艸木古祠風雨出蛟龍玄夷此日歸何處玊簡他年豈再逢安得普夫休戰伐不令竹箭困輸供

臥龍山奠越王都羣水南來入鏡湖苦怪桑田非舊迹還驚雉堞是新圖白波翠靄浮天際綠樹靑莎到海隅便欲投身歸釣艇不知何處有蒓鱸

深春積雨感年芳暮館輕寒透客裳翠柳條柔先攺色紫蘭花冷不飄香山中虎豹人煙少海上樓臺蜃气長燕子新來畏沾濕一雙相對立空梁

憶昔江南未起兵吳山越水共知名蘋萍日暖遊魚出桃李風和乳燕鳴紫陌塵埃嘶步景畫船歌管列傾城於今徵戍誅求盡翻對鶯花百感生

○雨中遣懷

靑春苦寒雨太多野水極目似秋波湖上芳艸生巳徧山中羙人愁柰何思家無計鏟荊棘避地只恐觸蛟鼉落花零亂晚風起坐看城頭烏尾訛

○送嶽季堅入計籌山

陽羨先生故將孤拂衣髙蹈入玄門甕盈五粒松花酒食有千年枸杞根自得詩篇畱客誦頻來猿鳥識人言浮雲富貴非吾願此意陶公可與論

○爲賈性之題山水圖

不見唐朝王右丞世間畫史少知名何人貌得煙雨意靜聽如聞風水聲遠岫帶云才隱約斜陽吙樹卻分明淸泉素石堪乘興欲買扁舟過此生

○題雪竹圖

雪壓江邊修竹林沅湘晚色起愁陰川光蕩漾空淸闊山气玲瓏太白深未得稍云邀鳳宿可能映水學龍吟無人谷裏吹春律直節虛中恐不禁

○題修竹圖

九疑山下湘江畔多少篔簹覆碧湍自有淸陰堪解慍也能結實待棲鸞蒙蒙暖翠晨煙洽顆顆明珠夕露溥長日焚香對圖畫靑冥風雨共淒寒

○題畫蒲萄卷子

西域蒲萄也自奇畫圖驚見墨淋漓迎風翠羽憣憣動帶露玄珠纂纂垂此日散愁思釀酒幾回病渴想如飴春牕隱幾成幽夢應共張騫到郅支

○蕭山山行

積雨今朝天气佳山亭曉色上林花未湏汗漫思身世且可逍遙翫物華偶值斷橋妨去路�隨修竹到鄰家籬邊野鴨驚人過撥剌飛鳴落遠沙

○蕭山任氏山堂

新堂結構倚巖阿地僻無嘩樂事多日上黃鸝鳴翠竹雨餘紅鯉躍淸波消除暑气憑松栢舒卷煙嵐任薜蘿珍重主人能愛客衰顏聊復爲君酡

○以紈扇贈奎上人並寄以詩

新裁紈扇如圓月寄與靈峯奎上人不共靑蒲爭巧拙好將白氎伴淸新董心炎暑誰能敵應手涼風自有神莫怨秋來藏篋笥明年朱夏更相親

○靈峯寺棲雲樓

靈峯之中樓倚山山云日夕棲其間九霄雨露隨髙下六月風雷送往還靑嶂曉光浮藻梲銀河夜气濕松關天臺向上無多路鷲嶺煙霞此可攀

○題瑞上人山水圖

上人性僻耽山水應是王維第二身蘭渚流觴新到越藍田別業舊通秦驅馳翰墨回龍虎簸美風雷感鬼神羇旅相逢聊自慰莫思天地有煙塵

○普濟寺遣懷

江上西風一葉黃莎雞絡緯滿叢篁物華乘興看都好時序逢愁速不妨露下星河光瀲灩月明巖穀气淸涼願聞四海銷兵甲早種梧桐待鳳凰

○崇福寺儔上人看山樓

爲愛山中世事疏看山終日坐茅廬林花澗艸香無際翠壁丹崖錦不如禹宂風雷翻石鷂耶溪波浪動金魚此時應窹幽棲樂底用淩雲獻子虛

○宗上人溪山亭

湖上淸溪溪上山山亭結構俯人寰窓中樹色宜晴雨門外灘聲自往還煉藥井寒玄鶴逝采蓮舟去碧波閒春蘭秋桂年年好憔悴風塵漫厚顏

○題水墨蓼花艸虫

爲愛江頭紅蓼花秋來獨作艸虫家尋香粉蝶應隨夢采蜜黃蜂不趁衙絡緯語殘涼露滴蜻蜓立困晚風斜畫圖水墨驚初見卻似扁舟過赤沙

○題山水圖爲寶林衍上人作

雨過秋山日欲暾白雲如雪擁山根髙松浥露和煙冷迸水穿沙出谷渾擬向蘿陰綠石徑卻尋花片入桃源畫圖應有通神處他日相從子細論

○次韻和新羅嚴上人秋日見寄二首

露吟風淸木葉疏蓼花莎艸沒階除子云詞賦空投閣仲蔚蓬蒿漫索居羣盜只今齊得意故鄕從此遂無書鏡中短髮非松栢歲晚看看不似初

愛�精藍抱翠微靑松綠竹共依依龜臺落日明霞綺鰻井寒潮長石衣銀杏子成邊鴈到木犀花發野鶯飛鍾殘永夜禪心定一任秋虫促杼機

○重用韻答嚴上人

坐見風霜百艸疏卻憐光景漸消除萍蓬飄蕩三年客松菊荒涼五畝居陋巷蒼苔封蟻垤空庭黃葉帶虫書江楓恰似知人意彊學芳菲二月初

江水東流西日微閒身不系獨何依塵埃爽颯枯蓬鬢霜露淒涼破衲衣百粵雨餘山翠合三韓云淨海靑飛滄溟自古通天漢夢繞黃姑織女機

○再用韻答嚴衍二上人

厚祿故人音問疏天官不擬介推除莫思浮世塵埃事好共深山木石居月滿髙樓畱客�燈明寒榻課兒書城頭鼓角沈沈夜腸斷鄕關人夢初

蔓艸萋迷野色微嗷嗷鳴鴈欲誰依殘花露淡胭脂靨落木霜凋薜荔衣萬國舊聞車軌一九州島今見劫塵飛緫戎安得英雄將不放龍蛇起殺機

○復用韻答嚴上人

閉門無事往來疏窓外從他艸不除食肉巳�三月味謀身欲去九夷居人情自古懷鄕土天下何時罷羽書莫向西風苦惆悵白雲流水只如初

西風吹樹夕陽微斥鷃鷦鷯各有依幕府三年雙短鬢鄕關千里一沾衣江淮渺渺人煙少梁楚茫茫鬼燐飛誅暴保民黃石略將軍莫自失戌機

○仍用韻酬衍上人

多愁秖覺世��愁極憑誰與破除江海煙塵羇客�雲山桑梓別人居髙風斷鴈�將恨衰艸殘螢不照書世亂弓力方有用休誇新甸逼黃初

歲莫天寒生意微空林鳥雀自相依有情霜葉欺花貌無用風荷象客衣西塞鼓鞞山嶽震東郊羽檄海波飛傳聞有詔頒南服早晚陽和斡化機

○又用前韻

樹頭寒月影扶疏天上淸霜下玉除紫塞風髙鴻失路碧梧枝冷鵲移居虎頭昪曠日糜倉粟牛腹中霄詫帛書見說抱關堪避世稗官猶可學虞初

西風吹面雨霏微片片浮雲水上依鴻鴈羣翔營口實鳬鷖對立惜毛衣關河慘烈時將晚原野蕭條葉自飛慚愧江湖一萍梗厭聽咿軋響鄰機

○題寒林圖

搖落江邊秋樹林淒涼久客二毛侵藤蘿歲晚龍蛇死叢薄天寒虎豹深流水斜陽人遠近靑煙白艸鴈飛沈桂花自在山中發悵望西風起夕陰

○題訪隱圖

忽憶山中陶隱居杖藜衝晚謁茅廬林花浥露紅無比澗艸含煙綠有餘金鼎丹光纏日月銀河流水到階除松間白鶴通人語長向瑤臺寄遠書

○宿賈性之市隱

今年冬雨不作雪屋頭鳥聲渾似春絕憐艸色綠鋪地可愛梅花白照人時物巳迎新歲換交情空向異鄕親忽思昨夜殘燈裏錯認還家夢是眞

○題陸放翁湖上詩後

放浪江湖一老翁若耶溪上幾春風門前流水斜還直籬外閒花白復紅甚欲賦詩追杜子也能縱酒學陶公細看墨迹成懷古嘆息他鄕類斷蓬

○次韻和孟伯眞感興四首

五載江淮百戰場乾坤舉目總堪傷巳聞盜賊多於蟻無柰官軍暴似狼綠水靑山人寂寂長煙蔓艸日荒荒弟兄零落音書絕腸斷春風一鴈行

無用文章豈療饑勞生筋骨巳支離窮愁杜甫家何在落魄陳平計未奇艸澤狐貍三窟固江湖波浪一帆危故園春色年年到綠葉紅花好爲誰

平時盜賊起成云厚祿能忘愧庶民樽俎自髙廊廟策經綸不用艸茅人思家遠道風塵惡爭食空山虎豹嗔莫怪洛陽年少客持書痛哭向楓宸

多事繁花白暎紅無愁細艸綠浮空春秋疊代人先老天地生成意不窮鳳鳥長辭西嶺樹鯨魚自起北溟風幾時學得玄眞子篛笠蓑木一短篷

○次韻張徳平見寄

漠漠長煙野色昏霏霏細雨濕衡門乾坤象緯尋常轉江海波濤日夜翻賈誼奏書哀自哭屈原心事苦誰論近逢使者徵遺逸說道巖廊納讜言

○題承天觀

吳山頂上承天觀玊牒金符鎭地靈百尺樓臺依斗極九霄風露出牎欞江聲洶湧蛟龍闕雲气虛無翡翠屏見說蓬萊恰相對仙凡只在隔滄溟

○感興三首

病骨愁寒憶見春及觀春色卻愁人轉添細艸當門徑不惜穠華委路塵去國杜鵑紅淚盡傷時庾信白頭新風波滿地鸕鶿鳥相趁銜魚飽一身

二月江南雪片飛吳山寒色動徵衣莫尋花徑防泥滑且掩衡門待日晞弱柳先舒應自損蟄虫巳出更安歸乾坤處處旌旗滿肉食何人問采薇

春院微風栢葉垂朝寒坐看雀爭枝娟娟墜雨拋蒼蘚點點輕花赴綠池景物關情悲自老江山滿目惜時危長生應有眞仙訣漫把黃金駐黑髭

○可嘆

風雨瀟瀟聽曉雞忽思世事一悲淒當時重禁藏矛戟今日呼令學鼓鞞未見爭鋒曾奏捷徒聞卻走不先迷刼灰日夜飛相逐隨處空林有燕棲

○柯橋靈祕寺卽景贈基上人

盡日陰陰風墜花樓前溝水發芹芽靑春院宇僧房好白晝豺狼客路賖對坐蝦須回舞燕出門鴟尾立饑鴉相期握手何時再五月芙蓉隘若耶

○次韻和石末元帥見贈二首

雨過前溪曉色新山城艸木靜埃塵殊方負固猶蝸角此地偸安賴虎臣髙閣綠蘿相對晚畫闌紅藥不勝春誰憐衰病兼疏拙標泊東西一旅人

元戎玊帳擁旌麾武略文韜並出寄構廈可堪無大匠安邦曾見活危棊此時山斗歸民望他日龍彲簡帝思我輩迂狂垂世務趍風執禦更何疑

○雨中寄季山甫二首

山雨隨風去復來南明晚色動樓臺猶憐仗節中郎在不見乘槎使者回感興詩成聊自遣忘憂花好爲誰開偏嫌近水多螻蟈永夜喧呼聒夢回

長夜雨多泥沒車白日閉門人迹疏階下水衣看上壁庭前檐澑欲成渠閒花自發無勞種蔓艸從生不遣鋤想見幽棲張仲蔚蓬蒿如樹塞園廬

○五月二十九日喜雨奉賀石末元帥

使君設醮天皇格道士陳章玊女開遂遣赤松來作雨更教玄武下乘雷涼飆細拂花間入潤色新從艸際回豈但農夫堪一飽野人亦有酒盈杯

○用前喜雨韻寄呈石末元帥時戍卒有不軌謀蓄而未發公治之以意卒遂返正故發之以言且並志祈雨有應也

將軍渡水流澌合太守彎弧巨石開但覺誠心通日月不知生意在風雷思蒓未許歸張翰結艸終當獲杜回可怪疏狂謫仙子兼旬浪飲六千杯

○題紫虛觀用周伯溫韻

少微山直太微宮山下樓臺起半空丹井石牀纏地絡瓊牎翠戶出天風傳聞仙子常時到應是神霄有路通會待九秋明月夜髙吹鐵笛上靑蔥

○題紫虛道士晚翠樓

晚翠樓子好溪南溪山四圍開蔚藍微陰艸色盡平地落日木杪生浮嵐巖畔竹柏密先暝池中芰荷香欲酣聞說仙人徐泰定騎鸞到此每停驂

○葉叔安南溪艸堂卽事

溪上艸堂盈十尋疏楊密竹各成陰綠煙繞捨乘畦靜白水當門稻遂深過雨忽翻金碧影涼蜩亂髮管弦音此時不省愁何在坐到鴉月滿林

○妙成觀北亭用何逸林韻

最愛雲山滿目前更憐亭榭俯淸川艸深林藹迷樵徑花落巖霏點客船碧澗金芝新出地丹崖石宂舊通天神仙應在樓頭上翠羽霓旌下日邊

○以棃餉石末公侑之以詩

山人見餉含消實靑紫相排个个圓共道觧煩同綘雪也知止渴勝甘泉種從漢武樊川得名並張公大谷傳珍重使君方閔雨急湏走送滌熬煎

○遣悶柬石末公

綠楊落盡白楊枯坐石徒令歲月䢐尙想藩臣知患盜豈期驛使似投巫當時秔稻通遼海今日風濤隔具區豺獺可堪專節鉞衣冠何以拔泥塗

○次韻和石末公中秋不見月詩

一年明月中秋好萬里長空此夜陰雨暈靑燈昏遠思虫鳴黃葉亂鄕心見愁盜賊氛猶惡莫怪乾坤气尙淫便欲捫蘿上天柱九霄風露恐難禁

○次韻和石末公七夕詩

天上傳聞會兩星淸秋夜色湛玄冥蚌胎隱見銀蟾窟鵲翼髙低玉女軿一水經年才邂逅七襄終日豈神靈勞生厭事惟思睡獨臥無心覲帝靑

○再和倒用前韻

天官垂象煥空靑會合徒聞帝子云三武夜開千石簴兩旗晨轙七香軿房帷瓜果紛祠祀霄漢云霓隔晦冥惆悵多憂江海客登樓獨自看臺星

○病足戲呈石末公

旻天容我作支離病瘧才除足就羸跓步不妨猶似鱉踔行那得更憐夔抱珍獻楚何堪再斫樹收龐亦未遲塞叟於今知匪禍周雞從此兔爲犠

○遣悶呈石末公

公庭春樹秋重綠但見鳲鳩日日鳴不雨正當三伏熱看云無柰百憂生艸間羣盜俱縻爵天下何人尙力耕漢法幾時還再復白頭猶得詠升平

○庭前萱艸花落巳久至秋復開感而作詩柬石末公

露下蛩鳴寒气催蒹葭葉響鴈歸來鬢毛巳爲憂生白蘐艸何湏晚更開裊裊悲風吹落木炎炎赤日走黃埃干戈未了仍饑饉人事天時緫可哀

○次韻和石末公閔雨詩

騰雲降雨指龍功況復山川祭秩隆豈意愆陽爲沴气忽過炎夏到秋風祈年勞酒儀徒備登谷甞新望巳空享祀未應無報稱可堪不殺待時豊

○再用韻

旱魃爲妖殄歲功田疇龜折徧�隆無多過雨才鳴葉不定行雲又逐風蔓艸荒煙秋社迥黃沙白葦暮江空愁來漫憶淳於祝卻愧靈祗享祀豊

○妙成觀道士劉云心挽詩

少微星下葬神仙白玉樓中迓翠軿弟子焚香玄鶴逝天官肅駕紫鸞翩金丹縹緲空山月鐵笛淒涼遠樹煙溪上故人如見問碧桃花裏過年年

○次韻和石末公聞海上使命之作因念西州愴然有感二首

巫閭析木天空闊桐柏終南水亂流邑裏蕭條無吠狗田疇蕪穢少耕牛萋萋蔓艸隨人遠淡淡殘陽向客畱遲莫飄零偏感舊幾回垂淚睇神州

弟子輿屍漫有師圮橋誰共老人期龍魚並出應難識樗櫟無庸幸見遺每上樓臺瞻北極願聞波浪帖南陲吳山越水元相接莫更中流下鐵椎

○驛傳杭臺消息石末公有詩見寄次韻奉和並寓悲感二首

被讒去國終思楚厚貌深情漫劇秦禾識龐萌直老賊妄期侯景作忠臣池魚幕燕依棲淺軒鶴冠猴寵渥新何處荃蘭不蕭艾種蔬猶得養閒身

喪亂如川未有涯悲風滿地是虫沙�遲兩臂從生柳疾病雙眸但隕花暗蛬寒蟬秋色老丹楓紫菊夕陽斜頗聞四國思郇伯尙想詩人賦木瓜

○再次韻二首

南州昔日稱三楚西國今聞又一秦有爵與縻亡命賊無才深媿具官臣靑冥鸞鳳風塵隔畫省貔貅服色新悵望令人憶李郭誰能匡濟想捐身

深秋蔓艸接天涯極目飛鴻沒遠沙綠水靑山長送目汀蘭岸蓼各生花風來西塞云陰合濤落東溟蜃气斜嘆息笙歌舊亭館壞垣叢棘老王瓜

○次韻和石末公感興見寄

使君學術似文翁奕世流芳緝武功赤芾靑衿來燕喜黃童白叟望車攻筆端波浪翻三峽旗尾龍蛇動八風慚愧譾才多謬誤憂時獨此心同

○次韻和石末公無題之作

秋風裊裊作商音落葉枯荄日夜深巳爲抵烏投白璧徒勞點鐵冀黃金軒轅未必迷襄野誇父終當死鄧林咲撚東籬菊花蕋天寒歲�爾知心

○次韻和石末公九日見寄

去年見鴈思鄕裏今歲還鄕鴈不來此地淒涼逢九日何時淸切覩三臺莞茅夜冷蛩螿急禾黍秋空鳥雀哀辟難無勞效桓景巢居隨處壓崔嵬

○陳太初充兵應點作詩戲之

無僕無臺一老儒數間茅屋近通衢忽聞巷長呼排甲急換戎裝出荷殳就列敢辝長拱立隨羣獨作沒階趨西風鼓角秋宵永明日靑髯是白須

○次韻和石末公開讀有感

百年萬國奉王正相業臺綱屬老成山海若時共職貢郊原何處有戈兵廟謨可使歸權幸祖訓由來重變更欲叫天關無羽翼拊心長嘆不勝情

○秋夕有感柬石末公

獨立西風聞莫蟬起看時物愴流年星臨野樹輝輝動露出庭莎的的圓無柰素絲侵綠鬢卻嫌黃菊似金錢煙塵滿眼難回首惆悵髙堂坐細氈

○次韻和石末公自訟之作

綠駬驊驑不服驂王良造父亦難堪羨君名重中臺上勛業終光北斗南露井淒風殘綠少霜林落日亂紅酣侯封職在同藩屏班爵無勞阿化男

○立冬日作

忽見桃花出小紅因驚十月起溫風歲功不得歸顓頊冬令何堪付祝融未有星辰能好雨轉添雲气漫成虹蝦蟇蛺蝶偏如意旦夕蜚鳴白露叢

○丙申歲十月還鄕作七首

溪上寒山淡落暉溪邊風送客帆歸故家文物今何在平世人民半巳非華發老翁啼進酒蓬頭稚子咲牽衣自嗟薄質行衰朽未覩門廷賦采薇

風急霜飛天地寒艸黃木落水泉幹千村亂後荒榛滿孤客歸來抆淚看野宿狐貍鳴戶外巢居煙火出云端黍苗處處思陰雨王粲詩成損肺肝

故園梅蕋依時發異縣歸人見卻悲花自別耒難獨立人今老去復何之未能荷鍤除叢棘且可隨方著短籬等待燻風暄暖後枝間看取實離離

手種庭前安石橊開花結子到深秋可憐枝葉從人折尙有桹株爲客畱枳枸悲風吹白日若華髙影隔靑丘壞垣蟋蟀知離恨長夜淒涼弔獨愁

捨比艸池寒巳枯艸中時復見菇蒲濫泉觱沸無畱鮒弱藻蒙茸不系鳬綠葉紅花空代謝春蛙秋蚓任喧呼窺臨最憶琴髙鯉騰駕風雷定有無

小舟衝雨淸溪上雨密溪深宿霧昏遊子到家無舊物故人畱客嘆空尊荒畦蔓艸纏蒿艸落日靑猿叫白猿語罷不湏還秉燭耳聞目見緫銷魂

五載辭家未卜歸歸來如客鬢成絲親知過眼還成夢事勢傷心不可思且喜松楸仍舊日莫嗟閭井異前時修文偃武君王意鑄甲銷戈會有期

○冬至日泊舟戎溪

日薄雲陰雪在山野寒溪靜客舟還乾坤簸蕩逾三載風俗乖張似百蠻廢井衰蕪霜後白空村喬木曉余殷獨憐節序逢冬至不得安棲學閉關

○次韻和石末公紅樹詩

紅樹漫山駐歲華玄冬驚見眼生花井陘旗幟軍容盛汴水帆檣禦气賖春艸淒迷金穀障夕陽照灼赤城霞靡蓱丹木扶葉裏惆悵誰乘愽望槎

○次韻和石末公元夜之作

八表流云澄夜色九霄華月動春城條風細細吹旗影香藹微微引漏聲河漢虹橋應斷絕滄溟鰲足漫崢嶸愁來更聽漁陽操獨倚闌干坐到明

○石末公再賦元夕見寄用韻酬之

東方月出魚龍窟北極雲開虎豹關渤澥靑丘金作水昆侖赤岸玊爲山風光豈減常時好燈火嗟逢此夜慳聽盡殘鐘成不寐那無飛羽入玄間

○丁酉七月十四夜望月仍蝕且旣而司天報亦不至因感去年作此寄石末公

山城望月中元夜天運循環四序周顧兔又從銀漢滅磔蟇空抱玉川憂淸臺視梫當箕尾仙使乘槎隔鬥牛安得寄書憑去燕爲言桂樹不勝秋

○題煙波泛舟圖

舊遊憶鼓湘湖棹自淨風微江練平小艇曲穿花底出遊魚相伴鏡中行別來漫想心徒切畫裏重看眼亦明素石蒼松是何處願從巢父濯冠纓

○爲王彥和賦槐堂

晉公庭上三槐樹千載流傳是徳符今日耳孫思繼述昔年手澤嘆荒蕪當窓欲看屯云葉夾徑先栽帶雨株會見枝頭金粟蕋秋風吹送上天衢

○社日偶成奉呈石末公

昔聞同社燕雞豚今見操戈競一飱松栢空壇饑鼠出枌楡落日亂鴉喧地連吳會嗟何蹙民是周餘不半存疏懶渾愁聞世事治聾有酒漫盈尊

○次韻和林彥文劉山驛作詩

靑泥九折度危峯翠水千章集遠風欲爲流離安堡障寧辝辛苦涉蒿蓬梧桐葉落無棲鳳荊棘枝寒有怨鴻旦夕升虛聊望楚何時重賦定方中

○次韻和余嘉賓禦史見寄

二紀相思欲奮飛百年心事苦相違風塵跋涉容顏攺豺虎縱橫信使稀忽枉緘書如見面不勝悲喜卻沾衣有懷欲語無由寫驄馬天涯幾日歸

○次韻和石末公月蝕見寄

涼气開秋桂未花靑天見月漫咨嗟玉毫撲搠此中兔金背熒煌何處蟇百煉精銅才照膽連城白璧底生瑕誰能鼓劍披氛祲莫遣東郊馬歕沙

○卽事有感呈石末公

葵藿傾心向大明參商瑣瑣只尋兵蛾眉欲擅三千寵魚翼難通九萬程貝錦笙簧鴟鳥瑞明珠瑑玊泰山輕兩階干羽聞來格分北猶勞聖主情

○次韻和石末公感懷之作

鳳去深林鶩在庭西風回首故山靑杞人岌岌憂將殞楚國茫茫醉不醒自覺艱虞多錯午誰憐耗斁祝寧丁金芝玊蕨甘如蜜歲晚吾從董五經

○聞盜過界首季君山甫亦蒙訪及以詩唁之

妖星何故犯奎躔鶴上雲霄鯉入淵冦退喜聞曾子反書焚尙賴伏生傳虀酸並與靑氈去爪苦空餘綠蔓牽慚愧杜郊湯愽士白塩赤米數相憐

○次韻和石末公中秋翫月

一年二六團圓月此夜光輝獨耐看銀漢波濤三島接玉京風露九霄寒方欣酷暑隨時去只恐淸商促歲闌更上南樓瞻北極那無鴻鴈報平安

○次韻和十六夜月

才圓又缺中天月猶自寒光媚老蟾承露仙人珠落掌別風樓觀雪生檐玉階桂影駸駸薄金井苔花漸漸添坐久城頭聞夜柝牢愁淸興苦相兼

○再次韻

永夜涼風吹碧落深秋白露洗明蟾金波灩灩將流瓦玉礫熒熒恰近檐貝闕寒生魚腦減龍宮气肅蚌胎添從軍不廢篇章事倚賴元侯智勇兼

○次韻和劉宗保秋懷二首

眼見賓鴻去復回可堪雲霧隔瑤臺黃花自在山中發靑鳥何由海上來墻角虫號瓜蔓索樹頭禽嚇栗房開涼蟾照幙還淸夜慚愧千村野哭哀

蛩螿啼露作悲愁鵰鴞搏風樂素秋莫訝系匏長不食亦知神劍觧相求翰林白髮三千丈吏部回腸一萬周借問何如靑白眼酣歌竟日爲身謀

○次韻和石末公九日無菊詩

籬菊無花冷夕陽西風空送鴈還鄕巳妨少昊頒時令更阻淵明泛酒觴生意循環深自識年華逝水去誰傷愁來最愛霜中葉滿眼殷紅間淺黃

○野行偶見紅樹悵然有感呈石末公

紅樹傷心夕照前漫山暎水爲誰妍樹當搖落人尢惜人自憂愁樹不憐九譯未通靑鳥使四郊猶漲綠林煙野夫病足思休息藉艸棲橧擬晏眠

○次韻和石末公紅樹詩

岸柳江蒲總戚施桕林辛苦擢金支虞人詫見炎宮傘候騎訛傳漢將旗照水熒煌空衒貌因風飄落竟從誰應慚若木生暘谷長駐踆烏燭崦嵫

○次韻和石末公悲紅樹二首

乾坤何處非王土稂莠誰令滿大田未掃綠林千嶂裏還看紅樹九秋前吳宮露冷蟬何在漢苑風悲鶴自憐卻羨魯陽功徳盛揮戈回日至今傳

霜與秋林作錦幃一朝霜重卻全稀坐看絕艷成塵土應窹浮華是禍機驚鵲月明難自定窮猿歲暮欲何歸猶憐有客期歡賞太息斯湏志願違

○詔書到日喜雨呈石末公

將軍鐵馬髙秋出使者樓船勃海來甘雨恰隨天詔下凍雲應與地圖開枯黃背日紛紛落細綠迎春苒苒回悵望山中多病客坐看烏鵲遶庭梅

○感事呈石末公

前飛鵨鵠後駕鵝天闊風髙柰汝何不羨焦頭居上客空憐舐痔得車多深山虎豹來城市落日鼪鼯出薜蘿薇蕨可羹魚可膾白雲長自在巖阿

○贈西巖道元和尙

西巖寺裏雲巢子不到人間幾十年杖鍚野猿迎路側談經山鬼拜燈前塵飛刼火靑春夢雪滿長松白日眼近得淵明入蓮社興來時復有詩篇

○題王伯衡縣尹桑陰圖

漁陽太守之官後種得桑陰比召棠麥隴風微云委甸茅檐日暖雪盈筐倉庚過去靑枝動戴勝飛來紫椹香千載先生同此意爲君重賦兩岐章

○次韻和石末公漫興見寄二首

王侯古有興屠狗郎吏今無善牧羊靑海風波騰岡象紫霄氛祲翳搖光江寒逝水東流急天遠冥鴻比去長莫咲烏鳶惡毛羽翻飛齊得簉鵷行

濟世何人希管樂隱居無處覓求羊扶桑未換暘烏彩腐艸猶爭爝火光百載承平戎馬夫十年戰伐艾菅長長沙遷客能流涕一日湏垂一萬行

○聞鳩鳴有感呈石末公

郊原過雨東作始枝上鵓鳩鳴可憐此地巢居猶葺壘他鄕去子望歸田匡時勢異民思漢憂國心隨鴈到燕逝水自流人自老倚楹長憶至元年

○戲和石末公催太初畫山水之作

春蠶吐絲作成蠒辛苦爲人身上衣畫史等閒揮彩筆女工顦顇倚空機髙堂素壁峯巒出暮雨朝雲夢寐歸可怪唐朝杜陵老瘦妻短褐有光輝

○和石末公冬暖

世亂干戈日夜尋可堪災沴又相侵煙霞出地皆成祲電電飛時肯作霖祝蝪漫勞遵故事問牛誰復軫憂心小虫未窹年光晚猶抱枯荄學苦吟

○雨中呈石末公

去年三冬暖不雨今年孟春寒有餘大云垂垂壓宇宙密雪衮衮飄庭除安排白水與泛舸醞釀靑泥容沒車辛苦陌頭楊柳樹含顰等待太陽舒

○和石末公見示有字韻

長想天涯皆內地忍看閫外卽他鄕扶生可惜醫無緩救死寧堪鬼在盲郡縣誅求應到骨榦坤戰伐徧成瘡遼東華表雲間鶴相見相思總斷腸

○次李子庚韻

風落餘花春事非愁心煙雨共霏霏溪云不作從龍起山石何湏學燕飛籬下舊存彭澤菊林間新長首陽薇夜闌忽漫聞啼鳥腸斷天涯信使稀

○早春遣懷

正月餘寒未放春漫空飛雪舞隨人新年對客情何限濁酒於予意獨親澗底流泉渾似玉門前細艸總成茵鶴歸自愛山能靜豹隱方知霧有神

○雨中遣悶

雨淸愁雲重不飛山蒸冷霧襲人衣亦知屏翳空多事只恐羲和失所歸歲晏波濤東逝急天寒鴻鴈北來稀殘燈永夜淸無焰坐聽饑猿響翠微

○聞猿有感

猿響秋山夜句闌白雲如雪擁林端鍾儀楚奏難成調蔡琰胡笳欲罷彈澤魁離騷餘怨恨巴東涕淚想泛瀾惟應華表歸來鶴明月淸風共歲寒

○漫成

老去知心更有誰愁將短髮對花枝花殘更發新春葉發白空垂滿面絲縱酒放歌憐往日倚闌聽鴈立多時若爲化得搏風翮汗漫東西信所之

○感興

百年疆半巳無能愁入膏盲病自增千里江山雙白鬂五更風雨一靑燈繁弦急管誰家宅廢圃荒窯昔代陵不寐坐聽雞唱盡素光穿牖日華升

○夜坐

殘釭背壁翳還明坐擁衾禂閱五更云捲星河垂永夜霜飛鼓角靜嚴城飄搖莫計餘生事老病都非舊日情想象故園憑夢到愁來轉使夢難成

○蔣山寺十月桃花

王母桃花此地栽風霜搖落爲誰開琳宮玉座同黃土綘蕋丹跗自綠苔度朔煙霞違夢想武陵雲水怨歸來殘蜂剩蝶相逢淺黃菊芙蓉莫浪猜

○寒夜

月上前山夜寂寥江城鼓角殷寒宵魚龍水落滄溟靜鴻鴈聲來紫塞遙風物自應隨律轉霜髯爭得見春消靑釭冷暗愁眠怯樓外頻移北斗杓

○漫成

愁將短髮逢搖落漫把殘燈照寂寥兩地身心悲夜鵲五更鍾鼓夢春潮驚寒栢葉垂垂靜向日霜華泫泫消悵望煙塵滿長路紫芝空長故山苗

○題秋江獨釣圖

秋風江上垂綸客知是嚴陵是太公細水浮嵐天與碧斜陽炙面臉生紅形容想象丹靑在歲月荒涼艸澤空日暮忽然聞款乃蓼花楓葉忘西東

○題墨竹

蒼梧山下無窮竹盡是湘妃淚種成煙雨不銷千古恨佩環虛度九秋聲見愁牧豎乘時伐可待伶倫學鳳鳴獨立淒涼對圖畫爲君惆悵一沾纓

○雪中有懷章三益葉景淵

歲莫懷人雪滿天饑烏病客對淒然地鑪無火同誰坐石硯生冰盡日眠栗裏何時歸白髮茅檐幾處起靑煙稻畦麥隴看春及土膏泉滋讖有年

○白髮

白髮應同春艸莖風吹一夜滿頭生欲收浮艷歸根柢故遣芳菲定老成碧瓦曉霜憐變滅紙窓宵月妬分明據鞍上馬非吾事萊爾妝嚴意不輕

○愁感代哭

燕鴻北去又南來斷壠荒岡幾刼灰慈母磯寒風落木望夫石老雨添苔江流定與天河合客淚還經地底回未必春光便銷歇白華猶發燒殘梅

○冬至

冬至微陽斡化機閉關獨坐正相宜白楊風掃經霜葉翠柏冰凝泣露枝日轉天南林影覺春生地底水泉知物華過眼成今古愁絕看云有所思

○黃州團湖董氏鏡心樓

團湖四面開明鏡中有髙樓接泰淸綘气往來蟾影入碧光浮動日華生雲間滅鳳孤飛下空裏遊魚作隊行安得翠軿呼弄玉金銀臺上臥吹笙

○寄黃仲羙

二十年前別故人乾坤何處不風塵玉缸阻對檐花夕素髮羞同野艸春紫極星辰空有象靑冥波浪杳無津歡華過眼成今昔苦憶元方淚滿巾

○春城

春盡江城不見花似知白髮畏韶華戰爭故習俱無賴喪亂餘生未有涯三島虹蜺昏日月二儀風雨化龍蛇何年百谷歸滄海尋取河源泛客槎

○舟中

雨翳靑燈靜客舟輕寒只戀敞貂裘漫山薄霧穿牕溫漱石鳴泉拍枕流身在壺中天萬里夢驚華表鶴千秋愁來滴淚都成血直到滄溟水盡頭

○至婺州聞官軍自溫處之江東所過皆空遂從間道還鄕

聞道人家緫避軍我亦獨穿豺虎羣莫思身外路多棘且喜雨晴山出雲林端石磴鶻自占澗底風松猿共聞他年想象或夢到兩鬢白雪應紛紛

○遣興

白露如珠滴素秋啼螿絡緯寂然收煙開碧水浮天遠月帶銀河入海流艷艷霜林張綺纈琤琤風葉落鳴球此時旅客篝燈坐無柰黃昏一餉愁

○搖落

搖落江天气慘淒野黃雲白惑東西可憐饑鼠當人立無柰寒鴉向客啼杳杳夕陽葭浦闊茫茫秋水稻田低銷魂何地歸衰疾觸處煙塵沸皷鼙

○秋夕

柏葉蕭疏柳葉黃露華如玉綴空廊丹心欲共燈花結白髮偏隨漏水長月色故園回窈窕虫聲此夜獨淒涼寒鴉莫更啼金井衰病能堪幾斷腸

○感興七首

昭代仁聲浹九夷野無矛戟有鎡基誰言潢海操兵寡卻產宮庭制禮時廣路駪駪周四牡陰風肅肅漢靈旗弔民伐罪元戎事旴食宵衣上聖思

淸時不樂道干戈鼯鼠其如虎豹何淮海風雲連鼓角湖山花木怨笙歌紫微畫省靑煙入細柳空營白骨多惆悵無人奏丹扆側身長望涕滂沱

衣冠共喜際雍熙豈意豺狼負盛時禮樂百年忘戰久風雲八陣得才遲神謀不是閭閻識廟算誰聞黼扆思慚愧鯫生懶無用江湖愁望鬢成絲

將軍意气薄丹霄欲把孤航截海潮蘓武節來無忌死岑彭營惡子陽驕鴟鴞詩奏忠誰白松柏歌成恨豈銷悵望天涯一灑淚鯨鯢罔象雜三苗

落日悲風雲滿川家家閉戶少炊煙也知渤海無龔逐漫憶邯靷有魯連三尺靑萍思出匣數莖白髮望歸田請看如鏡南樓月此夜淸光最可憐

天弧不觧射封狼戰骨縱橫滿路傍古戍有狐鳴夜月髙岡無鳳集朝陽琱戈畫戟空文物廢井頹垣自雪霜漫說漢庭思李牧未聞郎署遣馮唐

天上九關森虎豹人間七澤起龍蛇塵埃不辧風雲色雨露全歸枳棘花秦國有人迷鹿馬周郊無土載虫沙淮濆何日歌常武腸斷嚴城戍鼓撾

○越山亭晚望

越絕孤城枕海湄越王亭下景遲遲云埋夏后藏書宂艸沒秦皇頌徳碑鑿齒未馴虞禮樂戈船猶駐漢旌旗春風澹蕩吹楊柳咲看吳鉤有所思

○謁夏王廟有感

一片宮垣粉艧新前王陵廟在松筠玊書金簡歸天地貝葉曇花詫鬼神滄海波濤紆職貢山川艸木望時巡苗頑未狎虞階舞空使忠良淚滿巾

○寒夜忽然有懷周紫巖先生遂成口號奉寄且以酬黃柑之惠

柱下先生住紫巖倚天愁嶺气巉巉客來每托靑猿報書寄還憑白鳳銜日上寒光生水石月明晴翠落松杉旅人珍重黃柑贈愧乏瓊瑤答素緘

○冬暖

今年南國天气暖十月赤城桃有花江楓未肯換故色汀艸彊欲抽新芽野畦落日舞殘蝶小池過雨喧鳴蛙城上幾時罷擊柝愁見海云蒸晚霞

○漫成

春雨日日送愁來雨中百花渾未開靑山不見神禹宂碧艸巳滿越王臺魚兒美水浮還沒燕子尋巢去卻回頭白楊雄懶獻賦衡門從此掩蒿萊

○夏日雜興七首

眼見靑苔上短垣忽看碧艸翳衡門西來急雨寒聲壯東望挾乘曉气昏徵戍誅求三載外詩書禮樂幾家存天涯地角風塵滿極目雲霄漫斷魂

愛此南園僻有餘依稀景物似郊居風軒自舞蒼筤竹蓮沼雙遊赤鯉魚釀酒剩收元亮秫換鵝時寫右軍書人生縱意惟疏懶莫遣門多長者車

門道中原沸似糜倚楹長嘯不勝悲百年城郭連烽火千里乘麻委蒺藜南國久紆方叔斾東郊未返魯侯旗五湖何處堪垂釣腸斷松楸入夢思

故思無書問遠遊他鄕萍梗漫淹畱盲風怪雨蛟龍喜荒楚寒蕪燕雀愁天上古今星北拱人間日夜水東流誰能走報西王母乞與還丹駐黑頭

層樓迢逓俯淸郊天際羣山檻外交日暖水禽鳴哺子風輕沙燕語尋巢綠荷雨洗藏龜葉翠竹煙寒集鳳梢可嘆仲宣歸未得苦吟終日倚衡茅

夏至陰生景漸催百年巳半亦堪哀葺鱗不入龍彲夢鎩羽何勞燕雀猜雨砌蟬花粘碧艸風檐螢火出蒼苔細觀景物宜消遣寥落蒹無濁酒杯

菱葉荷花漸滿池紅橊綠筱正相宜天邊日出園葵覺地底云生柱礎知長夏未應炎暑過薄寒恰似晚秋時朝來苦怪雙靑鬢輒向風前學素絲

○夏日訪王友文畱飲贈詩

長夏園林白晝閒髙軒畱客雨漫山傾壺竹葉沈沈綠落樹楊梅顆顆殷檻外新荷搖水佩檐前弱柳舞風鬟醉來帶月浮舟去忘卻塵埃世路艱

○題江村風雨圖

日落千山風雨來野昏林灻鳥飛回風吹煙霧連天起雨送雷霆入地回龍母鮫綃云半濕巫娥貝闕夜深開暮寒燕子歸華屋愁絕餘花委碧苔

○次韻和嶽季堅見寄

塵埃不見望諸君江海誰憐鄭廣文雪裏一笻穿虎出竹間�榻與僧分無人問字朝眠穩有客論詩夜坐勤豹褒羊裘等黃土金章紫綬漫浮雲

○次韻和天童良上人見寄

不辭塵匣掩靑萍願見天邊隕盜星白日有時容黑子紫微終古照玄冥輕風淪雪歸蘭泛細雨涵春入艸亭但得此身疆健在江山相見眼長靑

○靈峯寺松風閣

露峯寺閣倚松風風細松髙閣更空何處流泉生石上有人鳴玉下雲中花飄霧露春香滿影動龍蛇曉日融安得身如列禦冦翩翩髙舉出冥鴻

○次韻髙則誠雨中三首

短棹孤蓬訪昔遊冷風淒雨不勝愁江湖滿地蛟螭浪秔稻連天鼠雀秋莫怪賈生偏善哭從來杞國最多憂絕憐窓外如珪月只爲離人照白頭

霖雨蕭蕭泥客途歲華冉冉隙中䢐不知燕趙車千乘何似嵩邙飯一盂露冷芙蓉捐玉佩天寒薏苡結明珠東鄰艇子如堪借去釣松江巨口魚

吳苑西風禾黍黃越鄕倦客葛衣涼楸梧夜冷鳥驚樹霜露秋淸蜂閉房天上出車無召虎人間賣卜有王郎干戈滿口難回首夢到空山月滿堂

○次韻和謙上人秋興七首

一自中原萬馬奔江淮今有幾州存龍韜豹略癡兒戲穠李夭桃猛士門廢壘秋風銷戰骨荒郊夜雨泣冤魂江湖愁絕無家客佇立看天淚眼昏

東海波濤激迅飆西風氛霧虎狼驕髙牙畫戟尊方伯繡叚黃封出內朝無客金戈樁鑿齒有人玉帳舞弓腰武陵日暮桃花盡何處林泉可采樵

霜飛大野气淒淸日落荒村少客行投筆班超空食肉登樓王粲獨傷情海壖雨翳旌旗影淮甸云埋鼓角聲中夜起瞻天北極鬢毛蕭颯憶神京

壓樹曉霜餘嬌鶯逐暖歸牙帳徵鴈衝寒送羽書惆悵南園釣舟子蒺藜滿地不勝鋤

繡幕香幃隱日華金鞍玊轡巧矜誇深山霧雨貙生虎大海波濤虺作蛇朴樕有枝寒集鵲梧桐無葉夜啼鴉涼風裊裊吹遊子何處松楸是汝家

故鄕佑巳不曾逢滿目雲山恨萬重斥堠霜淸寒夜柝譙樓風急曉城鐘此時遶樹憐烏鵲異縣攜家想駏蛩獨向晴檐問梅蘂數枝和雪爲誰容

江上悲風起白波山中芳艸柰愁何紫菱靑荇鮫人舞翠藟蒼藤木客歌曠野煙塵迷虎兕長亭泥濘沒驪騧濁河日夜東流去腸斷霓旌影馺娑

○法華山弘上人

可愛寒潭似鏡淸淸光寒气襲軒楹艸根流水泠泠出石上潛魚个个橫翠藹驚風和露滴白沙得雨照人明故鄕近報猶豺虎愁對滄浪詠濯纓

○自天衣還城贈伯言

城上餘寒曉气凝湖邊春樹綠層層一山獨表秦王望眾水皆朝夏后陵白眼嗣宗終嗜酒靑鞋子羙謾尋僧仙都石室煙霞裏早晚相攜策瘦藤

○爲黃元徽題畫松

黃子宅邊松十尋兩株相倚自成林半空鸞鳳翻淸影長日笙竽奏好音豈但茯苓能卻老更有琥珀可安心風塵澒洞還相憶寫掛髙軒恨最深

○秋感

日白天靑木葉凋雲山漫漫故鄕遙石牀墜露珠光動碧砌幽花玉色銷十載故人俱土壤五更歸夢負漁樵懷來憶往成惆悵蔓艸羇虫對寂寥

○悼廢圃殘菊

舊菊將蕪尙有根髙秋相顧耿無言芳心不共靑莎死生態猶欺白露繁要待靈均餐落蕋從教元亮恥空尊何人觧識淒涼意分付寒螿仔細論

○侍宴鐘山應

制【時蘭州方奏捷】

淸和天气雨晴時翠麥黃花夾路岐萬里玉關馳露布九霄金闕絢云旗龍文騕褭驂鸞輅馬乳蒲萄入羽卮衰老自慚無補報叨陪儀鳳侍瑤池

○題李息齋墨竹

李侯貌出蒼筤竹葉上湘妃淚未幹煙雨晝迷丹鸑鷟霜風秋勁碧瑯玕修莖擬截伶倫管和气潛驅嶰谷寒此意秪令誰賞識髙堂素壁靜時看

○雲門寺作

若耶溪頭過新雨雲門寺前芳艸長好將薜荔紉衣帶更取辛荑結佩纕綠鬢朱顏非昔日茂林修竹是他鄕東風且莫吹花盡遠客傷春易斷腸

○次韻和朱伯言自雲門之天衣途中作

卽看梅蕋發江南漸見柔乘可浴蠶日鑄雨餘峯似髻雲門煙合樹和藍靑猿不避遊人過碧澗能消宿酒酣況有山僧頗觧事何妨聊駐使君驂

○送陳子晟省親歸連江

連江此去三千里彩服趨庭及早春閩嶺白雲迎馬首建溪碧水渙龍鱗題橋兔穎畱南徼戀闕丹心照北辰鶴髮正須三釜養鳳城雨露四時新

○送黃生蒞祀福建

九重發政懷川嶽使者承宣下紫宸王瓚黃流敷帝澤碧雞金馬出神珍風淸五嶺煙霞肅春到三山雨露勻歸路武夷溪九曲棠梨花映綠楊津

○卽事

春半餘寒似暮秋掩門髙坐日悠悠樹頭獨立知風鵲屋角雙鳴喚雨鳩芳意自隨流水逝華年不爲老人畱浮花冶葉休相咲自古英賢緫一漚

○遣興

江上潮來風捲沙城頭畢逋烏尾訛燕泥半濕昨夜雨蛛网忽粘何處花孤坐日月自閒暇出門岐路空交加漫將白髮對芳艸目送去鴻天一涯

○乙卯歲首早朝奉天殿柬翰林大本堂諸友

枝上鳴嚶報早春禦溝波澹碧龍鱗旗常影動千官肅環佩聲來萬國賓若乳露從霄漢落非煙雲抱翠華新從臣才俊俱楊馬白首無能媿老身

○元夜

玉漏遲遲出苑墻星河疏澹月輝煌送寒梅蘂淸香細報喜燈花紫焰光金闕曉霞來若木瑤池春色滿長楊君王注意防驕佚萬歲千秋樂未央

○次韻和劉彥箕憶山中篇

句曲峯髙倚太陽不風巖谷自淸涼四時嵐彩霏夔雪百道泉流湛玉霜雅稱采芝追綺季尢宜散發學嵇康龍鱗璀錯松當徑鳳尾■﹝衤離﹞褷竹過墻月上海門蟾早覺露寒鶴先嘗仙人卓劍降魑魅道士書符禁獝狂寶气丹光生夜寂黃精白朮引年長茅君虎臥瑤壇上蕭史鸞棲碧殿旁桂樹寒山違謝客桃花流水憶劉郎猿猱任占靑蘿帳薜荔從生綠石牀世難有身空自累詩成無鴈倩誰將欲憑錦瑟傳幽思才理朱弦意巳忘

○附七言長律一首

彭澤阻風

△彭澤阻風

風急雲飛江倒流請君聊且駐蘭舟浪翻彭蠡蛟螭橫云壓匡廬虎豹幽懷古謾尋元亮菊望鄕空倚仲宣樓五更歸夢三千里一日回腸九萬周嘯侶山棲憐野鹿伴人水宿感沙鷗中元都府神官會上界星辰積气浮地軸西南連少昊天關東北鎭陽侯兩峯對擁靑螺髻孤月初生白玉鉤龍甲冷欺獰蜃市蚌胎光奪睡龍眸春撞急杵濤驚枕滴瀝眞珠霰灑禂枯樹掛崖眠復起老藤牽石墜還畱宮商調合靈鐘夕鋩鍔稜髙峭壁秋繡被焚香寒悄悄金環扣瑟夜悠悠竹枝寫恨傳巳女木客長吟答楚囚不寐殘缸猶閃滅動情鳴櫓數啞謳蒼梧鳳逐重華去赤水珠無罔象求大宅髙門荒町疃頹垣敗冢鬧鵂鶹塵埃漠漠城笳怨蘆荻蕭蕭戍皷愁鬼火碧穿燈火去狼煙黃入燒煙遒紫芝可茹林多蟒紅鯉堪罾澤有虯萬國鋤犂俱劍戟�陵松柏讓戈矛哀哀野哭乾坤傪踽踽途行面目魗永憶盧敖翔汗漫願隨慧遠學淸修瑤臺靑鳥歸何處玄圃琪華爛莫收滄海未容精衛塞蓬萊定許偓佺遊故園梅蕋相將發倚賴春陽慰白頭

太師誠意伯劉文成公集卷之十六終

●太師誠意伯劉文成公集卷之十七

後學麗水何鏜編校

五言絕句﹝十七首﹞

七言絕句﹝二百四十六首﹞

◆五言絕句﹝十七首﹞

題梅屏二絕

題小畫

春晚

遣興

歲晏

途中見去鴈

漫成﹝九首﹞

題墨竹

附六言絕句三首

○題梅屏二絕

樹杪過流星輕霜落半庭疏花與孤客相對一靑燈

獨酌梅花下憐花與鬢同折花還插鬢顚倒笑東風

○題小畫

庭前綠荷葉香气濃於酒疏雨忽飛來的皪明珠走

○春晚

疏雨隨風迥輕寒薄暮歸猶憐數花朵辛苦駐春輝

○遣興

於越三年客思家一百旬如何今夜月卻憶鏡湖春

○歲晏

歲晏悲風急空江白晝陰黃蘆與紅蓼無處不傷心

○途中見去鴈

昔與鴈同歸今來鴈北飛殷勤祝過鴈來往莫相違

○漫成﹝九首﹞

春曉正堪睡娂他牎上明無端雙楚雀又向屋頭鳴

明月圓復缺春風去不來淚隨花雨落點點在蒼苔

昨夜三更裏還鄕夢卻成朦朧半驚覺連喚小兒名

日暮庭陰合斜陽復照檐不禁風絮亂寂寞掩重簾

病身勞應接長日掩栠扉燕子來何晚春歸寒未歸

炎赫迎新節綈袍洗未幹那知一夜雨更作九秋寒

萱艸花空發丁香子又生浮雲無處所孤月不湏明

淚爲看花落愁因對酒多良辰不再得衰莫欲如何

望帝千年魄聲聲是淚流空庭無竹樹省得一春愁

○題墨竹

風梢舞空煙露葉滴晴月折取寄情人感此歲寒節

○附六言絕句三首

題山水小畫二首

題畫竹

△題山水小畫二首

鄂渚輕舟未發瀟湘倦客多愁可恨一江春水無情日夜東流

碧艸桃源路斷紫芝啇嶺雲深髙樹月明啼鴂一聲一度傷心

△題畫竹

葉間重露猶滴林表寒煙未開想見沅湘江上月明環佩歸來

◆七言絕句﹝二百四十六首﹞

題畫梅

讀史有感

分贓臺

漫成

春雨三絕句

秋興二首

題梧桐折枝翎毛圖

題竹根小禽圖

題畫貓

過閩關

題竹木石圖﹝二首﹞

題蟹﹝二首﹞

題枯木圖

題陳太初畫扇

詠史

遣興

題明皇幸蜀圖

題柯敬仲墨竹

移梅亭

題趙仲穆畫眉圖

題畫山水

題石末元帥扇上有陳太初畫松

題渭橋圖

皆春亭

題小景

題梅花小禽圖

題湖山煙雨圖

次韻和王文明絕句漫興十八首

題羙人書紅葉圖

送鮑生之閩中

題米氏小景二首

題安石蒲葵圖

題滄江獨釣圖

題二喬圖

題小畫

惆悵二首

次韻和石末公見寄五絕

過蘇州﹝九首﹞

題畫菜戲呈石末公

漢世祖

涼夜

五月十九日大雨

次韻和石末公二絕

白塔寺

題風中水仙花圖

送醫士賈思誠還浙東二首

絕句漫興七首

憶昔二首

呼燈

磨石岡作

夜坐二首

送別

無寐

棲烏

羲和

紈扇

漫成二首

詠史

有感﹝七首﹞

送金華何生還鄕覲省﹝五首﹞

春日雜興﹝八首﹞

題陳太初畫扇﹝三絕﹞

七月七日

夜泊桐江驛

卽景﹝二首﹞

禦柳﹝二首﹞

苕溪皇甫秀才幽居﹝二首﹞

遣興

梅花七絕句

雪中三首

雪後遣興

絕句二首立春夜聞蛙鳴作

絕句九首

半山寺二首

絕句漫興十一首

漫成三首

不雨遣悶二首

雨餘

無題絕句二首

春蠶

晚興

睡起

喜雨寄夏允中五絕

無題

將曉

江行雜詩九首

鐘山作十二首

有感

題畫魚二首

無題三首

題墨菊

題沙溪驛

過閩關九首

題畫紅梅

題扇面牡丹花

題扇面荷花

秋日卽事﹝十五首﹞

題水墨海棠鸚鵡

○題畫梅

夭桃能紫杏能紅滿面塵埃怯晚風爭似羅浮山磵底一枝淸冷月明中

○讀史有感

千古懷沙恨逐臣章臺遺事最酸辛可憐日暮髙唐夢繞盡行雲不到秦

○分贓臺

突兀髙臺參土成人言暴客此分贏飲泉淸節令寥落可但梁山獨壇名

○漫成

階下靑苔砌上莎春深煙雨自相和幽蘭生在空山裏縱有淸香柰爾何

○春雨三絕句

春雨和風細細來園林取次發枯荄古墻芳艸無生處一滴還成一點苔

翠麥黃花爛熳春蒼顏皓首別離人相看一咲渾成夢又見汀洲老白蘋

一雨如膏五日泥長煙不散艸萋萋殷勤分付墻邊柳爲搗流鶯自在啼

○秋興二首

裊裊西風起白蘋妖紅媚綠看成塵九衢車馬如流水盡是邯鄲夢里人

梁間燕子去悠悠路寒螿管領秋誰遣莊周化胡蝶不勝憔悴爲花愁

○題梧桐折枝翎毛圖

瓊柯碧葉兩參差又是西風白露時鳳鳥不來嘉實晚小禽銜上最髙枝

○題竹根小禽圖

竹露無聲墜碧柯小禽相對啄秋莎江湖鴈鶩肥梁稻矰繳連天雨霧多

○題畫貓

碧眼烏圖食有魚仰看胡蝶坐階除春風漾漾吹花影一任東郊鼠化鴽

○過閩關

天上絲綸啟玊封歡聲雷動八州同閩江渺渺通炎海添作恩波到日東

○題竹木石圖﹝二首﹞

淩霜傲雪無人問拂水梢云意自閒願就姮娥借明月臥看鸞鳳舞空山

古木蕭森傍水隈鳳凰飛去不飛回披煙細看蒼莨葉知是湘君淚濕來

○題蟹﹝二首﹞

殼鬭犀函手鬭兵。沙堤潮落可橫行。稻根香軟蘆根羙未斍江山酒興生

擁劍橫行气象豪。渾疑縑素昃波濤。能令吻角流饞沬。莫向牎前吒老饕。

○題枯木圖

幹排風雨三千尺根老冰泉八百年不用江頭喚元緒何妨湖上識神仙

○題陳太初畫扇

炎天玊爍水銀流琴上燻風可觧憂不負吾皇麟趾意只今誰是富民侯

○詠史

姦雄盜竊幸傾危只道冥冥便可欺想得民心思漢日正當楊子劇秦時

○遣興

一炷淸香一卷書此身安處是吾廬綠槐翠栢宜長日門外何湏長者車

○題明皇幸蜀圖

斜陽慘淡照霓旗石棧縈紆僕馬贏想得林間子規鳥斷崖靑壁亦相隨

裂帛聲中發禍機白華歌斷艸菲菲可憐蜀道三軍恨不記他年武惠妃

○題柯敬仲墨竹

蒼龍倒掛不入地回首卻攀云上天夜深雲散明月出化作修篁舞翠煙

○移梅亭

貫石稍云一樹梅誰教移向畫堂栽月涼夜色淸如水其那樓頭玉笛哀

○題趙仲穆畫眉圖

有羙淸揚婉且閒橫云吐月鬭彎環平生不識張京兆卻對妝臺寫遠山

含簧茹管細相和語困春風意更多驚起佳人應有恨雙蛾蹙損不成歌

○題畫山水

澹澹輕煙羃半林涓涓飛瀑瀉遙岑偶然坐石觀流水不記還山路淺深

○題石末元帥扇上有陳太初畫松

老松根幹如鐵石般匠不知空谷深永夜髙風吹萬竅啇聲滿地作龍吟

○題渭橋圖

百戰平城憤未銷武皇赫怒屬天驕可憐陵樹秋風後貂帽駝裘拜渭橋

○皆春亭

艸色靑靑目色黃暖煙烘露百花香晚窓夢入桃園去驚覺啼鶯在綠楊

○題小景

江頭日日起西風江樹驚寒葉變紅天澹雲低何處鴈一行飛下荻花中

○題梅花小禽圖

三鳥翩翩海上來一雙飛去入瑤臺可憐鎩羽空山裏獨立寒枝怨野梅

○題湖山煙雨圖

湖上靑山煙雨寒湖中一棹欲歸難白蘋自老東風裏腸斷黃昏獨倚闌

若耶溪上雨聲來秦望山前霧不開欲渡鏡湖尋禹完蒼藤翠木斷猿哀

○次韻和王文明絕句漫興十八首

芙蓉湖上夕陽低楊柳枝頭一鳥棲獨倚闌干看山色白雲飛過若耶溪

年華如水去堂堂何處無愁不斷腸天上羣僊風雨外人間明月夜淒涼

鮮印淵明柳映門牀頭酒盡臥空尊牎風吹破羲皇夢閒看山雲起石根

竹根艸葉垂書帶苔面蝸涎學篆文坐到愽山香燼歇不知新月出微云

眼見繁花開滿林卽看嫩葉綠成陰杜鵑啼落西山月一夜相思萬里心

澹澹輕風冷透衣冥冥細雨客思歸若爲化得遼東鶴遠逐浮雲汗漫飛

天邊雲气來湏女湖上輕雷起少男一陣微涼疏雨過滿池蓮蕋綠如簪

風翻竹籜空林響雨縋蛛絲落蕋縣長日掩關無客到一眉山水對嬋娟

江北江南幾驛亭可憐疆半艸靑靑夜涼月白西湖水坐看三臺上將星

舊遊何處渺煙蘿幾度相思夢玉珂莫向天涯苦回首野猿木客恣經過

東海鯨鯢倒百川西江波浪阻徵舡誰能散發空山裏學取希夷石上眠

夢裏分明郅廣寒夢回月落斗闌干碧桃吹盡無人覺滿袖西風涕泗漙

曉晴何處一黃鸝飛上花枝款款啼獨坐小窻歌伐木偶然懷古憶祈奚

釣得槎頭縮頸魚隔墻有酒貫錢酤近來酒價如珠玊獨飲千錢不要扶

樓頭新月鬭弓彎樓外靑山對客閒深夜忽然思往事夢隨孤鶴遶雲間

一自江淮作戰場城池無處不金湯轅門湏識黃公略莫與蕭娘競粉妝

艸廬不枉達官車長日惟消滿架書睡足北牎淸似木數聲殘角起城烏

故鄕蛇豕滿柴荊異域風塵嘆此生至竟迂狂成濩落可憐天地一浮萍

○題羙人書紅葉圖

紅葉隨波豈自由彩毫空復寫綢繆無人觧識詩中意天上塵間總是愁

○送鮑生之閩中

靑靑芳艸夾長堤漠漠輕煙送馬蹄他日相思建溪上棠梨花發鶊鴣啼

○題米氏小景二首

陌上春風紫翠重煙含汀樹淡還濃夜來水漲溪橋斷應是雷霆起蟄龍

春霧昏昏雨散絲溪流拍岸小橋危猿啼鳥叫山鬼出正是行人腸斷時

○題安石蒲葵圖

東山導騎出巖阿能使枯蒲貴綺羅卻恨卞和無祿位中宵抱玊淚成河

○題滄江獨釣圖

山繞滄江一釣舡又隨斜日下長川小魚不食大魚去風定遠林生白煙

○題二喬圖

江上桃花紅粉腮偶然吹入玉堂來東風日暮和煙雨多少飄零委綠苔

○題小畫

夕陽山下水鱗鱗一葉輕舟釣白蘋謾道江湖堪浪迹荻花風雨更愁人

○惆悵二首

紫薇花樹小棲東日炙霞蒸似錦紅過了春風到秋露可堪零落碧苔中

與君爲別幾淸秋鴻鴈來時輒上樓今日倚樓無鴈過斷腸風水隔瀛洲

○次韻和石末公見寄五絕

楩楠割截爲椽杙歲暮搜材到柞薪悵望無因見夏后再平水土敍彜倫

廟略能回十萬夫詩書郤谷近來無何由入奏明光殿指點山河一統圖

春滿郊原樂意融野花庭艸競纖穠惟餘陵上靑靑栢不向東風攺舊容

越溪淸水淬幹將鬼魅驚啼畏夜光不共鉛刀爭利鈍何妨玊匣且深藏

漢殿千門錦繡開不堪一夜柏梁災魯般骨朽蕭何死腸斷無人爲取材

○過蘇州﹝九首﹞

姑蘇臺下垂楊柳曾爲張王護禁城今日淡煙芳艸裏暮蟬猶作管弦聲

姑蘇臺下垂楊柳落葉蕭蕭日暮風天地山河有眞主迎來送往總成空

憶昔吳宮無事時滿城楊柳舞西施如今柳盡西施死恨殺當年陌上兒

陌上淸歌最可聽誰知此是斷腸聲就中更有楊枝曲恨殺昏鴉及曉鶯

虎丘山下月朦朧閭闔門前動地風子夜一聲琴一闋杜鵑聲在碧雲中

燈映前牎紙不鳴四鄰無語犬號聲南陽巳起爲霖了何用人間更得名

滿地寒風滿面塵荒煙白艸舊通津晏安酖毒俱亡國可但西施觧悞人

成敗由天眾所知烏江拔劍更何疑誰言碧海剸蛟手也學臨春井底兒

小雨如膏漬陌塵一溝寒碧曉生鱗餘年巳自無多子更向楽中見早春

○題畫菜戲呈石末公

列鼎羔羊厭腯肥園官菜把莫嫌微年來騎士工隳突此物人間亦見稀

○漢世祖

白水龍飛紹赤精鴟梟盡入太官羹三驅只貸樊崇死侯印應慚不義名

○涼夜

瀟瀟涼雨瀉檐瀧聒聒鳴蛙似吠龐惟有露螢憐寂寞卻將光景到書牎

○五月十九日大雨

風驅急雨灑髙城云壓輕雷殷地聲雨過不知龍去處一池艸色萬蛙鳴

○次韻和石末公二絕

橐裏金多嫂自迎殼中珠滿蚌能明文犀亦有通靈角天上龍彲盡可攖

徒聞彈鋏怨無魚未見兼程貢蠟書四海�池緫完璧只今誰是藺相如

○白塔寺

物換星移事巳迷從來此地惑東西可憐如鏡中天月獨照城烏夜夜啼

○題風中水仙花圖

癡妬封家十八姨不爭好惡故相嘆沅湘日暮波濤起翠蕩瑤翻欲渡遲

○送醫士賈思誠還浙東二首

西風裊裊水鱗鱗一曲離歌淚滿巾殘柳數株鷗數點夕陽江上送歸人

落木長亭獨客回蹇驢�可當駑駘還山湏種千株杏等待仙華道士來

○絕句漫興七首

一歲三春好景光紛紛紅紫競芬芳芙蓉亦有傾城色不見東風卻拒霜

風散熒光夜未分隔窓涼雨落紛紛秋衾不與還鄕夢徵鴈南來獨自聞

碧瓦涼生月欲流露蛩楓葉共啼秋城烏半夜驚飛起只爲離人白盡頭

多事池邊促織兒聲聲哀怨旅魂知干戈滿地無機杼長夜辛勤說與誰

伐木丁丁谷響傳楩楠朴樕共成煙扶葉不是人間樹因見滄溟變稻田

愁極每將歌當哭歸來不覺咲成狂蓬山縹緲鯨鯢外一夕相思九斷腸

永夜西風裊裊來露華如玊委蒼苔碧雞啼落山頭月腸斷槐根夢不回

○憶昔二首

憶昔上林花發時黃蜂撩亂蝶參差如今花落枯枝在付與秋虫掛网絲

憶昔揚州看月華滿城弦管滿人家可憐今夜中秋月獨照寒蛩泣細沙

○呼燈

溽暑蒸人百體柔中宵揮汗想淸秋西風一夜吹庭樹驚起呼燈問敝裘

○磨石岡作

磨石岡頭云濕衣謝公墩上雨霏霏西風忽捲殘陽出臨水登山忘卻歸

○夜坐二首

露泣寒螿唁斷魂風驚檐鐸語黃昏羇愁悄悄成危坐看盡空墻上月痕

虫響莓苔葉響廊月光如雪露如霜銅壺管領催華發一夜應添百刻長

○送別

送別江頭日欲沈落湳風急鳥歸林秋云恰似人情薄秋水還同客恨深

○無寐

夜長無寐待鳴雞及至雞鳴夢卻迷驚起朝陽斜照屋一眉殘月在天西

○棲烏

歸鴈將秋入楚天薄雲開月伴愁眠露寒葉動棲烏起一叫千聲落枕邊

○羲和

斷梗枯莖付野蒿冷風涼雨剝徵袍羲和只在嵎夷宿自是金烏未發毛

○紈扇

樹頭風露咽玄蟬錦褥新張竹簟捐紈扇團團霜雪色好藏篋笥待明年

○漫成二首

沈水香銷金愽山月滿樓臺深夜寒瑤琴弦絕不可彈葉落烏啼尋夢難

江水如天月如水落葉蕭蕭夜風起一寸愁心千萬里不見行人應未巳

○詠史

六雄糜沸擾天綱天下嗷嗷望禹湯多事秦皇能一統卻教人憶楚懷王

天與聰明作大君應天在實豈虛文重瞳若觧行仁義不枉芒碭五色云

○有感﹝七首﹞

物換星移事巳迷重來舊處惑東西可憐如鏡天邊月獨照棲烏半夜啼

焚書千古訝嬴栔逃難茫茫走縉紳尙憶啇山近京洛白頭容得采芝人

甲楯孤棲死不疑那將宗社換西施想應嘗膽秋風夜恰似無忘攜李時

鴻鴈來時月滿天客途僮僕自相憐荒村觸眼惟茅屋楡柳蕭疏起暮煙

黍穗髙低菊日華廛居恰似野人家夕陽日向西墻過只爲微生換鬢華

魚塩充牣稻梁肥誰窹繁華是禍機日暮無人唁亡國寒雅猶帶夕陽飛

漫漫陽春不見秋人生得意總忘愁茱萸謝盡芙蓉發淸夜吹笙月滿樓

○送金華何生還鄕覲省﹝五首﹞

金華山色翠亭亭曾駐仙人白玊軿羨汝結廬松柏裏臥看鸞鶴下靑冥

尙想髙人何北山談經論道此山間故家文物依然在似汝湏歸玊筍班

漫漫東風吹綠蘩行人江上發歸軒想應今夜春山月華發蕭蕭正倚門

樓外桃花紅錦披當花把酒映花枝慈親飲酒看兒咲記摘桃花洗面時

送兒出去望兒歸看盡雛鴉弄夕暉淸曉開門兒卻到蠨蛸飛上老萊衣

○春日雜興﹝八首﹞

采石磯頭春水平長幹橋下暮潮生誰能載酒尋芳艸楊柳堤邊信馬行

過雨柔桑綟綬新涵風細麥碧波勻鳴鳩語燕聲相應又是人間一度春

春霧冥冥木葉稠蒼鷹拂羽化爲鳩莫將松桂誇桃李柱下先生早白頭

日自西馳水自東落花飛絮總隨風舊巢燕子今何處煙雨庭臺似夢中

花競嬌嬈艸競芳縱橫只是爲春忙夭桃穠李先飄落不及薔薇與海棠

細雨冥冥晝掩扉更無芳艸有垣衣人生一世邯鄲夢老病無眠夢亦稀

雨隱滄江霧隱山鄕關迢逓寄書難病來只盻春風到不擬春風曉更寒

日出江空曉气柔白蘋風起渚煙收夜來一餉三更雨送盡飛花入海流

○題陳太初畫扇﹝三絕﹞

一道滄江隔戰塵白蘋風起浪鱗鱗新亭滿眼神州淚未識中流擊楫人

泛湖浮海兩如何滿地悲風起白波爭似乘槎隨愽望玊繩光裏看山河

水淨沙明一葉舡釣絲牽月過長川五湖何地宜生理我欲從之問計然

○七月七日

百年佳會幾今宵脈脈相看一水遙漫道天孫觧專巧卻教鳥鵲爲成橋

○夜泊桐江驛

伯夷淸節太公功出處非邪豈必同不是雲臺興帝業桐江無用一絲風

○卽景﹝二首﹞

江城五月冷修修細雨微風拂面愁汀蓼不知猶是夏競開丹粟滿枝頭

薄寒輕雨細如絲風滿長川棹去遲漠漠野田將瞑色纖纖汀艸欲靑時

○禦柳﹝二首﹞

禦柳靑靑陰綠池迎春擢秀不違時皇恩天地同生育雨露無私爾最知

漫漫春風入舜韶綠楊舒葉乳鶯調君王不爲娛聲色無用辛勤學舞腰

○苕溪皇甫秀才幽居﹝二首﹞

玄晏先生一艸廬萬竿修竹五事書日髙無客來驚夢自謂公侯總不如

天目山前苕水流野華啼鳥自春秋滄浪淸濁吾何預坐聽松風咲許由

○遣興

萋萋芳艸掩重門幾樹斜陽照斷魂坐愛微風起蘋末月明檐鐸語黃昏

○梅花七絕句

風林凋盡碧瑯玕的皪梅花好自看霜白月明殘雪夜一枝危拂斗杓寒

羣山積雪慘晴曦石裂玄冰萬木披不是孤芳貞不撓陽和爭得上枯枝

紫府仙人萼綠華暫拋瓊苑到天涯斷魂應化爲蝴蝶夜夜歸來阿母家

稀疏寒玊小樓東骨冷魂淸五夜風惟有翠禽憐寂寞一雙相倚月明中

蕋宮仙子媿雲鬟姑射神人薄煉顏借問髙標誰得似白頭蘇武在天山

瓊跗玊葉兩依依搖落空山物色微靑女不知幽獨意忍寒猶自妬芳菲

微陽穉綠未能還四海昆虫總閒關只有梅花見天意先將春色到人間

○雪中三首

竈下孤煙欝曉炊檐前寒鳥啄枯籬瓊瑤滿地無行迹正是袁安獨臥時

一夜雪深一尺餘平明鳥雀噪階除移牀漫向明牎下圖得淸光好照書

漠漠隨風結遠埃輕輕糝地集枯荄春前有意呈三白知是陽和次第來

○雪後遣興

朝寒布谷應時鳴起向回廊獨自行殘雪未消檐影寂滿庭幽艸看春生

○絕句二首立春夜聞蛙鳴作

鬼門竹管動輕灰春色先從地底來月落江城聞畫角五更殘夢一時回

輕輕細雪點枯池裊裊東風拂樹枝春到艸根人未覺夜來先有蟄蛙知

○絕句九首

異鄕風景不知春滿地蒼苔一病身睡起無人問幽獨杜鵑聲在綠楊津

花自飄零艸自榮何湏惆悵獨關情髙軒日永成危坐隔水風來聞鍜聲

雨餘煙柳約靑絲風過芹塘澹碧漪正是愁來無著處綠陰庭館暮寒時

一樹穠華半夜風平明枝上十分空黃蜂紫蝶紛紛去畱得蒼苔藉碎紅

槐葉陰陰覆短墻微風細雨麥秋涼如何一歲三春景不及閒牎午夢長

淮水東邊舊六朝瓊樓翠館白雲銷於今只有垂楊柳猶似當時舞細腰

花落江臯宿雨晴野煙消盡見蕪城鳳簫一去無回日不及年年綠艸生

天塹長江似海深江頭山鬼咲埋金東家釀酒西家醉世上英雄各有心

暖風吹帳日光遲恰似淸和四月時黃鳥不知人懶起未明啼上綠楊枝

○半山寺二首

王家廢寺舊聞名荊棘花開鳥自鳴深夜狐貍穿破冢佛燈爭似鬼燈明

妍邪変法事多端气焰興妖膽自寒漫道謟諛堪媚佛竟將佛作麼人看

○絕句漫興十一首

風光何故惱閒人我欲乘槎一問津滿地綠陰迷斷夢五更啼鳥不勝春

兔葵燕麥舊人家曾唱南朝玊樹花寒暑又隨風日轉東陵誰種邵平瓜

莫道花開便是春莫言沙漲卽成津南風過了東風起愁殺江頭待渡人

新鶯枝上語如絲似與羇魂詁所思不用登樓看艸色白蘋香散巳多時

相思舉目萬重云燕去鴻來杏不聞漫說黃金能得士只今誰是望諸君

五湖風雨夜垂綸一葉扁舟一粟身至竟雲濤歸大壑煙波還屬釣魚人

病客無錢試藥方出門聊復信行藏爭知頭上蕭蕭發卻與遊絲較短長

池面新荷貼小錢荷心點點露珠圓開花結子應堪待亂荇空萍正可憐

裊裊江風轉白蘋輕花亂蕋看成塵誰能爇取生犀角采石磯頭照水神

日落羣山返照余槐陰夢覺夕陽初夜閒不畏更籌短收取流螢映讀書

白鷺洲邊白鷺鷥一雙相對立■﹝衤離﹞褷日斜隔水分明見不分人間有別離

○漫成三首

八駿茫茫去不回白雲歌曲使人哀鯪魚風起鯨鯢湧靑鳥何由海上來

瞿塘怒水激天風回首童顏変老翁落日長年鳴櫓過白鷗飛出浪花中

微涼生袂一登樓落照歸鴉點點愁誰似孤云獨無事隨風直到海西頭

○不雨遣悶二首

朝霞不作黃昏雨暝靄徒爲白晝風日上髙林啼布谷聲聲只在短墻東

池上芹泥卽漸幹梁間燕子拾虫難綠窓無限傷春意看盡斜陽更倚闌

○雨餘

枯池得雨鬧羣蛙蜿蟺含漿總有家爲愛微涼宜曉夢不知晴日滿庭沙

○無題絕句二首

花自飄零水自流無情有恨月如鉤十年一枕三更夢嬴得風煙滿地愁

後夜蛾眉約淺黃河邊猶翳玊繩光不知何處藤蘿上全見姮娥一面妝

○春蠶

可咲春蠶獨苦辛爲誰成繭卻焚身不如無用蜘蛛网网盡蜚虫不畏人

○晚興

腐艸餘光滅又明微風不起夕涼生絕憐一餉池塘雨只得靑蛙半夜聲

○睡起

濃綠當軒日上遲病身只與睡相宜覺來卻怪莊周蝶繞盡殘枝過別枝

○喜雨寄夏允中五絕

好雨知時五月零豆苗瓜蔓一時靑老夫亦起中庭立兩眼看一似醉醒

隱隱輕雷不起風蒙蒙密雨徧長空枯根發秀新莖長小艸那知造化功

渙汗如蒸被體流日髙彊起倦梳頭多情一夜千山雨消盡人間萬斛愁

水鸛長嗥應九陵山云處處上如蒸定知谷鮒從今後不向西江乞斗升

江暗天低雨腳垂屋鳴檐瀉入枯池卻憐似鏡新荷葉不見魚跳鷺浴時

○無題

槐映髙樓柳映墀風來惟有鵲先知長應別殿黃昏後記得金富妬寵時

○將曉

月落牎餘白練光滿天淸露結爲霜東風可是無情思吹出新楊一樹黃

○江行雜詩九首

采石江頭山插天江泉激石鳴湘弦十年戰血污江水水中鬼神應醉眠

二生磯上星滿灘白煙如雪浮林端水妃夜觧玊佩去淸淚滴成紅木難

馬當之山中江中其下乃是馮夷宮良宵月出江水底行人喜甚天無風

九龍山西西日沈江云壓地生層陰汀洲無人蕾葉響咆虎一聲風滿林

皖口孤城江水傍城上猶有愁雲黃豺狼魑魅相食盡忠魂白日長垂光

桑落洲邊春艸生宜城九醞空傳名百年世事同醉夢愁聽野猿啼到明

江盤峽束當彭浪孤山如聿江中央坤靈不放厚地裂應有潮汐通扶桑

長江水濁湖水淸石鍾濤擊鯨魚鳴山頭出雲山下雨楊瀾左蠡何時平

江州太守文儒宗罵賊就死眞從容天翻地覆元气在斯人萬古其猶龍

○鐘山作十二首

紫桂吹香媚小山月華的皪滿林間坐來涼气生虛室知是山雲作雨還

松露滴階星在天艸虫相弔響如弦寶公塔上西風急半夜林鴉不得眠

九月江南葉未黃空山松栢夜深涼玄蟬且莫催䢐景畱取幽蘭作晚香

玄武湖中艸自秋石頭城下水長流繁華過眼成今古更與牛羊競一丘

春去秋來榮復衰花殘葉落總堪悲誰能句曲中中去乞取茅君一虎騎

北斗闌干夜未央鐘殘虛牖出天香佛燈相對坐宵寂墜露滿林生白光

一炷淸香一卷經世間無事是山僧何湏更卓飛空鍚長使時人恨不能

月落山空霧未開風生咆虎響如雷樹頭驚鵲相呼起欲下還飛一百回

白鴈蕭蕭柿葉紅野花開盡六王宮空餘一道秦淮水著意西流竟向東

策杖登山信早涼山花澗艸總能香捫蘿抱水歸來倦不掃蒼苔臥石牀

裊裊西風散白蘋冥冥落日起黃塵靑娥不分秋容寂故染楓林似老人

槁葉含風彈夜弦蟪蛄淒唳答寒蟬雞鳴埭上繁華子莫向秋霜惜盛年

○有感

浪動江淮戰血紅羽書應不達宸聰紫薇門下逄宣使新向湖州召畫工

○題畫魚二首

爲愛濠梁樂有餘故拈兔穎寫成圖秋風忽憶銀絲鱠腸斷松江隔具區

九罭無人詠鱒魴河墳有客嘆牂羊不知生意能多少爭得鯤鮞滿尺長

○無題三首

一片浮雲萬里心海波無底未爲深虞淵險迫羲和疾空使傍人詫鄧林

玊樹沈沈結夜愁金陵蔓艸沒荒丘誰言錦纜江都去不見金陵蔓艸秋

黃鵠髙飛雲路遐野鳬謀食但泥沙山中樗櫟年年在看盡西風木槿花

○題墨菊

粲粲金英羙可餐九秋風露與淸寒墨君莫妬夫然色終遣靈均怨子蘭

○題沙溪驛

闊水彎彎繞郡城老蟬鳴入車輪�西風吹客上馬去夕陽滿川紅葉明

○過閩關九首

關頭霧露白蒙蒙關下斜陽照樹紅過了秋風渾未覺滿山秔稻八閩中

峻嶺如弓驛路賖淸溪一帶抱山斜髙秋八月崇安道時見棠梨三兩花

建溪激箭向南流石齒如鋒鬭客舟篙子踏歌渾不畏行人遙望替生愁

驛路髙低度嶺關兜離人語雜夷蠻江花巧似駝茸白山果渾如碼碯般

飯淅香瓊酒瀲霞驛亭到處只如家徵夫但恐咨詢闕莫向天涯怨路賖

漠漠輕雲結晚陰依依斜日掛遙岑炊煙忽起乘楡上散作鮫綃抹半林

道上黃埃撲馬鞍汗流如水透中單忽驚疏雨林梢過急換羅衣更怯寒

劍水悠悠南去深黃茅苦竹自成林日烘溪霧生秋瘴風攪山霏作晝陰

嶺上髙秋生火雲往雷送雨忽紛紛鷓鴣更叫空山裏縱是無愁亦厭聞

○題畫紅梅

水晶宮裏王眞妃宴罷瑤臺步月歸行到赤城天未曉冷霞飛上綠銖衣

○題扇面牡丹花

沈香亭畔月華流掌上孤鸞鏡裏愁舞罷春風卻回首六宮紅粉總包羞

○題扇面荷花

玊井芙蓉紅粉腮何人移向月中栽髙軒忽漫看圖畫疑是昭陽曉鏡開

○秋日卽事﹝十五首﹞

秋風吹雨冷修修階下金錢爛漫愁鴻鴈不來巢燕去艸虫辛苦獨知和

楊柳新栽半出籬夜深鳥鵲自鷺枝露涼月淡空煙暝啼到金雞報曉時

九月東風露不寒蟪蛄相慶語檐端野人便擬開荒徑剩種忘憂與合歡

搖落江臯艸滿煙秋光何處不堪憐夜涼銀漢低城闕臥聽蛩聲似筦弦

春華秋艸兩悠悠素髮多情卻滿頭落葉自隨流水去遠山空帶夕陽愁

垂垂密雨嚲修楊點點靑苔繪短墻不是鴈聲天畔過爭知今日是重陽

秋气蕭條宋玊悲西風惟有鴈相宜秦淮岸上靑靑艸想見繁霜未落時

寒星無數月如鉤槁葉呼風入敝裘人世可憐惟有老鏡中憔悴夢中愁

掛壁靑釭照不眠相看到此亦堪憐露寒霜重殘螢盡膓斷秋風憶往年

病眼昏昏四顧迷獨行渾似雪中雞花開葉落眞成夢愁聽門前過馬蹄

槿華數樹夕陽時收拾秋光任短籬自紫自紅還自碧祗應獨有暮蟬知

滿天星月一庭煙坐掩衡門思悄然漫想明珠成薏苡卻嫌黃菊似金錢

疏雨鳴檐月在云馬蹄初歇夜將分鴈行卻向城頭過何處砧聲隱隱聞

江上秋髙暑未歸照書猶有數螢飛東風可是憐遊子不遣看天憶授衣

北風吹鴈過蕭蕭旅館靑燈共寂寥蓬鬂一時成白雪老來禁得幾秋宵

○題水墨海棠鸚鵡

隴山鸚鵡白霓衣欲語誰聽只自知漫漫東風吹不起海棠花上立多時

太師誠意伯劉文成公集卷之十七終

●太師誠意伯劉文成公集卷之十八

後學麗水何鏜編校

詩餘﹝二百三十三首﹞

◆詩餘﹝二百三十三首﹞

河傳

滿庭芳

玲瓏四犯

江神子

浪淘沙﹝秋感﹞

浪淘沙﹝感事﹞

淡黃柳

調笑令四首

菩薩蠻﹝越城晚眺﹞

漁家傲

小重山

虞美人﹝有感﹞

喜遷鶯

水龍吟﹝次韻和陳均從吹簫曲﹞

水龍吟

浣溪沙﹝處州葉叔安溪南艸堂﹞

長相思

踏莎行

江神子

靑杏兒

摸魚兒﹝傷春﹞

虞美人

沁園春

惜分飛

沁園春﹝和鄭徳章暮春感懷呈石末元帥﹞

憶秦娥﹝次石末公韻﹞

驀山溪﹝晚春﹞

憶秦娥

念奴嬌﹝詠蛙﹞

八聲甘州﹝詠蛙﹞

倦尋芳慢﹝詠雨﹞

渡江云﹝初夏卽景﹞

阮郎歸

滿江紅

阮郎歸﹝題畫扇﹞

怨王孫

鷓鴣天﹝題梅花圖﹞

醉花陰﹝夏日﹞

滿庭芳﹝二月十一日壽石末公﹞

醉花陰

如夢令﹝題畫﹞

南鄕子﹝八詠樓作﹞

踏莎行

摸魚兒﹝金陵秋夜﹞

點絳唇

眼兒媚

更漏子﹝詠雁﹞

怨王孫

謁金門

鷓鴣天﹝冬暖﹞

驀山溪

長相思

長相思

臨江仙

憶秦娥

蘇幕遮

蝶戀花﹝蔣山寺十月桃花﹞

過秦樓

踏莎行

隔浦蓮

生查子﹝惜花﹞

江神子

滿江紅

江神子

長相思

憶王孫十二首﹝集句﹞

浣溪沙﹝集句﹞

浣溪沙﹝集句﹞

靑玉案﹝春思﹞

長相思

生查子﹝集句﹞

生查子﹝集句﹞

生查子﹝集句﹞

生查子﹝集句﹞

生查子﹝集句﹞

生查子﹝集句﹞

生查子﹝集句﹞

浣溪沙﹝卽景﹞

靑門引﹝晚春﹞

漁父詞五首

賀新郎﹝愁思﹞

如夢令

眼兒媚

虞美人

玊漏遲﹝初夏﹞

踏莎行

菩薩蠻七首﹝集句﹞

浣溪沙﹝卽景﹞

菩薩蠻﹝集句﹞

浣溪沙

卜算子

金錢子﹝五月五日作﹞

梁州令

最髙樓

花犯﹝秋夜﹞

西江月

卜算子﹝詠雨﹞

蝶戀花

摸魚兒﹝晚春﹞

玊樓春

……

○河傳【江上作】

江上風過水生紋﹑煙裏斜陽半曛﹑雨聲不堪客耳聞﹑紛紛夢魂迷斷雲﹑夢斷天涯歸路杳天欲曉殘月窺牕小木蘭舟蘆葦秋汀洲藕花相伴愁

○滿庭芳【詠荷花】

楊柳煙銷梨花雲散瑤臺別是風光翠霞深處誰舞白霓裳三十六宮向曉鳳綃擁紅粉成行珠簾外風翻瑞葆驚起紫鴛鴦含情﹑空悵望﹑衾寒鄂渚﹑佩冷瀟湘﹑怨淩波塵襪﹑不度銀潢﹑只恐靑娥嬌妬﹑相將見葦白芹黃淒涼也一天墜露﹑明月在池塘

○玲瓏四犯【臺州作】

白露點珠﹑明河生浪﹑秋光看又一半﹑翠衾知夜永﹑淸夢冷孤館﹑南樓數聲過雁﹑西池桂花零亂﹑歲序如何﹑江山若此﹑贏得鬂霜滿﹑傷心謾回愁眼見蛩吟蔓艸﹑螢度荒疃﹑淚隨黃葉下﹑事逐浮雲散﹑滄波襄襄東流去﹑問誰是登樓王粲﹑菊綻籬邊﹑賦歸來恐晚﹑

○江神子

霏霏輕雨弄秋光﹑野煙蒼﹑晚風揚徵雁將愁﹑分付與寒螿﹑牕外聲聲啼到曉﹑人不寐﹑夜何長滄江波浪去茫茫﹑莫思量﹑使心傷﹑籬外黃花﹑只作舊時香﹑歌罷歸來深對酒﹑今古事﹑總淒涼﹑

○浪淘沙﹝秋感﹞

江上晚來風﹑煙藹蒙蒙﹑白蘋吹盡到丹楓﹑流水落霞衰艸外﹑離恨無窮﹑極目楚云東﹑愁見歸鴻﹑拒霜相倚夕陽中﹑露重月寒芳意歇﹑知爲誰紅﹑

○浪淘沙﹝感事﹞

天際艸離離﹑鴻鴈南歸﹑冷煙凝恨鎖斜暉﹑胡蝶不知身是夢﹑飛上寒枝﹑惆悵倚闌時﹑總是傷悲﹑絕憐紅葉似芳菲﹑淸露自凋楓自落﹑沒个人知﹑

○淡黃柳【臺城秋夜】

江城夜寂﹑何處吹羗笛﹑城上月髙風淅淅﹑翻動林梢敗葉﹑一片瑯玕下空碧﹑倦遊客﹑鄕關暮云隔﹑謾回首盻歸翼﹑想柴門流水依然在﹑白髮參軍﹑靑衫司馬﹑休向天涯淚滴﹑

○調笑令四首

秋雨秋雨﹑窓外白楊自語﹑夢回月在空廊﹑燈影朦朧夜涼﹑涼夜涼夜﹑露冷芙蓉花謝﹑

沙燕沙燕﹑別去幾時重見﹑汀洲芳艸纖纖﹑細雨微風捲簾﹑簾捲簾捲﹑人與碧梧俱晚﹑

白露白露點我庭前芳樹樹中有个棲鴉啼到銀蟾影斜﹑斜影斜影﹑照見羅幃夢冷﹑

紅樹紅樹妝點天涯秋暮﹑淡煙衰艸﹑黃昏﹑露冷啼螿斷魂﹑魂斷魂斷﹑明日玊臺霜滿﹑

○菩薩蠻【越城晚眺】

西風吹散雲頭雨斜陽卻照天邊樹﹑樹色蕩湖波﹑波光艷綺羅﹑徵鴻何處起﹑點點殘赮裏﹑月上海門山﹑山河莽蒼間﹑

○漁家傲

江上秋來惟有雨﹑江城九月猶炎暑﹑泉湧中庭﹑苔上桂深閉戶莎雞露泣寒螿語﹑徵戌誅求空軸杼﹑千村萬落無砧杵﹑玊帳悠悠閒白羽﹑愁正聚﹑亂鴉啼﹑破樓頭皷﹑

○小重山

城上髙柚接海赮﹑疏林藏不盡﹑欲棲鴉﹑回廊曲檻別人家﹑徵鴻外﹑風冷夕陽斜﹑燈暗皷三撾﹑望中煙隱樹﹑月籠莎白雲如夢繞天涯﹑梧桐雨﹑和淚滴寒沙

○虞美人﹝有感﹞

秋來日日煙含雨不肯收殘暑﹑小桃錯認是春回﹑盡把枝頭紅綠﹑向人開﹑白雲流水靑山遠﹑門掩蒼苔晚﹑艸間蜂蝶未湏忙﹑後夜雲英和月結成霜

○喜遷鶯【殘夜】

畫角斷﹑篆杳淸﹑斜月淡疏欞露寒霜冷鵲頻驚﹑歸夢不曾成﹑湖上數聲沙鳥﹑河漢漸低木杪﹑起看北斗待天明﹑云白日華生﹑

○水龍吟【次韻和陳均從吹簫曲】

秦臺人去無蹤﹑空餘綠樹連天表﹑瑤京路遠﹑緱山夜永﹑離愁縈繞﹑露咽玄蟬﹑霜棲白鶴﹑月寒煙裊﹑想孤鸞舞罷﹑碧桃花盡﹑長是怨多歡少﹑夢裏軿車過處﹑見蒼梧九峯靑小﹑修篁染淚﹑滄江流恨﹑年年不了﹑廣莫風悲﹑昭華玉冷﹑聲沈雲杪﹑又扶桑日上﹑靡蓱光散﹑蓬池春曉﹑

○水龍吟

雞鳴風雨瀟瀟﹑側身天地無劉表﹑啼鵑迸淚落﹑花飄恨﹑斷魂飛繞﹑月暗雲霄﹑星沈煙水﹑角聲淸裊﹑問登樓王粲﹑鏡中白髮﹑今宵又添多少﹑極目鄕關何處﹑渺靑山髻螺低小﹑幾回好夢﹑隨風歸去﹑被渠遮了﹑寶瑟弦僵﹑玊笙簧冷﹑冥鴻天杪﹑但侵階莎艸﹑滿庭綠樹不知昏曉﹑

○浣溪沙【處州葉叔安溪南艸堂】

細艸垂楊村巷幽﹑白沙素石引溪流﹑靑苔磯上有扁舟﹑門外好山開罨畫屋頭新月學簾鉤﹑窓風一榻似淸秋﹑

○長相思

晚風淸﹑晚雲輕﹑雨意將成又不成斷赮天際明﹑舊恨盈新恨生﹑立到樓頭河漢傾﹑無人知此情﹑

○踏莎行

瓶水知秋﹑池荷怨晚﹑有人樓上吹淸管﹑月明夜寂卻堪聽﹑可憐剛被風驚斷﹑楚澤吟悲﹑槐根夢短﹑江山處處傷愁眼﹑欲憑靑鳥寄殷勤﹑波濤無地蓬萊遠﹑

○江神子

西風吹樹簟涼初﹑露如珠﹑月如梳﹑鴻雁無情不帶半行書﹑謾倚闌干成小立﹑人老也倩誰扶﹑中庭梧葉待霜疏﹑有棲烏夜相呼﹑門外一池寒水落芙蕖﹑爲問閒愁還幾許﹑多似艸不勝鋤﹑

○靑杏兒

獨自倚闌干﹑西風起﹑玊宇淸寒﹑夜深月轉長河曲﹑疏螢度竹﹑啼螿依艸﹑涼露溥溥﹑莫把素琴彈﹑冰弦上﹑商冷宮殘﹑萬牛不挽東流水﹑悠悠碧落﹑茫茫雲海﹑疊疊憂端﹑

○摸魚兒【傷春】

問春光尙餘幾許﹑傷心前夜風雨﹑夭桃艷杏都吹盡﹑蘭茞變成荒楚﹑春欲去﹑但渺渺靑煙白水﹑迷津渚﹑多情杜宇﹑有恨血滋宵﹑哀音破曉﹑千叫一延佇﹑蓬萊路﹑還是鯨濤間阻﹑神仙縹緲何處﹑瓊樓玊殿深畱景不見下方塵土﹑誰最苦﹑瞑色滯﹑雙飛燕子歸無主﹑那堪訴與又暗壁殘燈重門轉漏﹑嗚咽夢中語﹑

○虞美人

桃花半折臙脂蕋﹑鶯語東風裏﹑坐來檐日轉墻陰﹑時見黃蜂帶粉﹑出花心﹑長煙不散萋萋艸﹑人與春俱老﹑知人老去願春遲﹑無柰滿庭風絮促春歸﹑

○沁園春

白芷生香﹑綠萍抽葉﹑還是淸明﹑有殘絲絆雨﹑危芳怯露﹑梨云困蝶﹑絮雪迷鶯﹑發短心長﹑時殊事異﹑覩物如何不動情﹑愁來也怕東風無賴﹑鶗鴂先鳴﹑莫思身外虛名﹑綿綿荒田艸樹平﹑任龍蛇歌怨﹑桑楡煙盡﹑山枯石死﹑畢竟何成富貴浮雲﹑窮通定命﹑守分安常百慮輕﹑和誰說﹑又鴉棲髙柳﹑月照層城

○惜分飛

蝶醉蜂迷鶯不語﹑門掩一庭花雨﹑春事無多許﹑野雲江樹誰爲主﹑縱有垂楊千萬縷﹑難綰教春莫去﹑愁到傷心處﹑數聲杜宇靑山暮﹑

○沁園春【和鄭徳章暮春感懷呈石末元帥】

萬里封侯﹑八珍鼎食﹑何如故鄕﹑柰狐貍夜嘯﹑腥風滿地﹑蛟螭晝舞﹑平陸成江﹑中澤號鴻﹑苞荊集鴇﹑軟盡平生鐵石腸﹑憑闌看﹑但云霓明滅﹑煙艸蒼茫不湏踽踽涼涼蓋世功名百戰場﹑笑楊雄寂寞﹑劉伶沈湎﹑嵇生縱誕﹑賀老淸狂﹑江左夷吾﹑關中宰相﹑濟弱扶傾計甚長桑楡外﹑有輕陰乍起未是斜陽﹑

○憶秦娥【次石末公韻】

陽春月﹑蜂喧蝶競芳菲節﹑芳菲節﹑風狂雨橫﹑魂消心折﹑鳳凰臺上﹑簫聲絕﹑長洲苑裏光陰別﹑有人愁嘆﹑淚珠成血﹑

○驀山溪【晚春】

淸明過了﹑簾幙餘寒淺﹑芳樹不勝風﹑任流水飄紅去遠﹑煙昏雨暝﹑天覩海云低﹑鶯意懶﹑蝶魂銷﹑花盡成秋苑﹑遊絲落絮﹑特地相縈絆﹑無計网春暉﹑漫贏得遮人望眼﹑登髙凝睇﹑欲寄一封書﹑鴻路阻﹑豹關深﹑日暮空膓斷﹑

○憶秦娥

春雨歇庭花撩亂飄紅雪﹑飄紅雪﹑一川芳艸﹑數聲鶗鴂﹑長煙渺渺靑冥闊﹑江湖波浪行人絕﹑行人絕﹑雲山迢逓夢魂飛越﹑

○念奴嬌【詠蛙】

池塘過雨﹑有許多蛙黽﹑爲誰彊聒﹑乍寂還喧﹑如聚訟﹑覼縷宮商爭發﹑嘔啞蠻歌﹑兜離鞮唱﹑頰齒相敲齕﹑可人幽夢﹑驚回天水空闊﹑最好白石淸泉﹑被渠翻倒﹑作蹄涔丘垤﹑蚯蚓螻蛄﹑無智識相趁﹑艸根咩囋﹑坐井持頤﹑當車怒目﹑幾欲春明月﹑子陽安在﹑至今莫辧優劣﹑

○八聲甘州【詠蛙】

問靑蛙有底不平鳴眞﹑个爲公私向污泥曳足﹑蹄涔接腋﹑缺甃持頤斷續儀同歌吹﹑羹沸綠萍池鐘鼓難成響﹑而況塤箎﹑曾記江湖煙雨﹑被枕邊讙噪﹑剌耳如錐擁輕衾孤坐﹑愁到曉雞時﹑道巴猨聲聲是淚﹑細看來不似此聲悲﹑應知得灑灰著令﹑千載無疑﹑

○倦尋芳慢【詠雨】

翠霞暎日﹑柱礎生云﹑衣袂先冷﹑石燕飛時﹑天與亂山俱暝﹑稍見如絲隨風細﹑漸看密灑滄江迥﹑倚闌干恁昏昏過了﹑淸和光景﹑小樓外橊花間竹可恨紅英飄墜苔徑﹑霧罩陽臺淒惻夢魂難醒﹑階下決明憂爛死﹑艸根得意惟蛙黽﹑正蕭條又沈沈戌皷﹑夜涼人靜﹑

○渡江云【初夏卽景】

麥秋晨气潤﹑嫩涼院落﹑細雨乍晴時﹑定巢新燕子﹑睡起雕梁對立整烏衣﹑庭空晝寂﹑但盡日簾幙低垂﹑歸去來不堪重賦﹑兩鬢漫成絲﹑傷悲斜陽難系﹑逝水無回﹑想佳期應未﹑愁正濃如何消遣﹑惟有心知﹑瑤琴調苦弦先絕﹑任冷落主軫金徽﹑凝望處﹑啼鴉飛上髙枝﹑

○阮郎歸

曉寒楊柳綠如濡﹑園林新雨餘﹑紫苔成暈上階除﹑日髙庭院﹝下闕二葉﹞

○滿江紅

﹝上闕﹞客﹑鯨鯢起﹑滄溟拆﹑藩籬外﹑生仇敵﹑帳髙門廣廈﹑鹿場麋迹﹑大澤猶纏蛇豕气﹑暘烏未放乾坤白細看來﹑還自有靑山長如昔﹑

○阮郎歸【題畫扇】

白蘋風起夕陽微﹑小舟衝浪歸﹑江潮卻落釣魚磯﹑天寒紅葉飛﹑彭澤菊﹑首陽薇﹑不知今是非﹑山林朝市事相違﹑紫芝彊肉肥﹑

○怨王孫

漏悄人靜﹑星稀雲淡﹑煙柳成眠﹑露蓮半頷﹑何處月色飛來﹑滿樓臺﹑微風入袂仍吹領﹑愁都醒﹑好个淸涼境﹑紅塵自迥河漢﹑應有仙槎﹑待還家﹑

○鷓鴣天【題梅花圖】

玊骨冰肌萼綠華﹑騎龍飛下太淸家﹑衣飄碧落星芒動﹑佩拂玄冥月影斜﹑江水闊﹑嶺雲奢﹑香魂散作歲寒葩﹑畫圖驚見春風面﹑陟覺精神冷不邪﹑

○醉花陰【夏日】

溽暑炊人肌骨軟夢繞南柯遠﹑驚起卻依然﹑碧樹連天風雨溪山晚﹑人閒巳自成疏懶﹑事往誰能挽﹑去去紫芝翁﹑白石淸泉日夜靑苔滿﹑

○滿庭芳【二月十一日壽石末公】

嶽气鍾嵩﹑星精降昴﹑五雲光暎麟書﹑綠明紅媚﹑風暖日長初﹑金翿斜開洞府﹑羣仙擁翠佩瓊裾收拾盡乾坤淸淑﹑爲瑞在扶輿﹑文韜兼武略﹑南陽諸葛﹑東海穰苴﹑有貔虎龍蛇﹑深護儲胥﹑制勝不妨談笑﹑鶯聲裏旗影徐徐﹑行看取非熊應兆﹑沙路輾髙車﹑

○醉花陰

樓外斜陽低半樹﹑𨿽好難畱住﹑樹裏有鳴蟬﹑似訴中情哽咽風前語﹑碧雲不見蓬萊路﹑靑鳥今何處﹑莫更倚闌干﹑愁上心頭無計推他去﹑

○如夢令【題畫】

艸際斜陽紅委﹑林表晴嵐綠靡﹑何許一漁舟﹑搖動半江秋水風起風起﹑擢入白蘋花裏﹑

○南鄕子【八詠樓作】

鳴雨過庭除﹑病骨崚嶒不自扶﹑彊倚闌干成小立﹑蕭疏﹑立困依然作宰予﹑驚覺失華胥﹑樓外靑山落﹑照余﹑誰似莊周能化蝶﹑蘧蘧心上閒愁一點無﹑

○踏莎行

冷雨籠晨﹑淒風催晚﹑杜鵑哀怨黃鶯懶﹑蛛絲柳絮總輕狂﹑可憐春去無人管﹑碧艸連天﹑靑山遮眼﹑側身四望腸千斷﹑愁如溪水暫時平﹑雨聲一夜依然滿﹑

○摸魚兒【金陵秋夜】

正淒涼﹑月明孤館﹑那堪徵鴈嘹唳﹑不知衰鬂能多少﹑還共柳絲同膬﹑朱戶閉﹑有瑟瑟蕭蕭﹑落葉鳴莎砌﹑斷魂不系﹑又何必殷勤啼螿絡緯相伴夜迢遞﹑樵漁事﹑天也和人較計﹑虛名枉誤身世﹑流年衮衮長江逝﹑回首碧雲無際﹑空引睇﹑但滿眼芙蓉黃菊傷心麗﹑風吹露洗﹑寂寞舊南朝﹑憑闌懷古﹑零淚在衣袂﹑

○點絳唇

雲淡秋霄﹑夜寒月過軒窓冏﹑雁聲相應﹑人語長廊靜。欲寄離情﹑夢短天涯永﹑休臨鏡﹑舞鸞孤影﹑怕見菱花冷﹑

○眼兒媚

煙艸萋萋小樓西﹑云壓鴈聲低﹑兩行疏柳﹑一絲殘照﹑數點鴉棲﹑春山碧樹秋重綠﹑人在武陵溪﹑無情明月﹑有情歸夢﹑同到幽閨﹑

○更漏子【詠雁】

塞門云﹑湘浦樹畢竟故鄕何處﹑楓葉渚﹑蓼花磯﹑水深矰繳稀﹑蓬萊闕﹑扶桑島﹑極日茫茫煙艸﹑蘆荻老﹑稻粱空﹑月明江上風﹑

○怨王孫

翠被夜冷﹑碧梧風勁﹑蛩語將闌﹑鴉棲不定﹑開戶月在枝頭﹑恰如鉤﹑煙波縹緲瑤臺路﹑人何處黃葉連天雨﹑夢魂此際繞盡﹑越水吳山﹑白雲間﹑

○謁金門

風裊裊﹑吹綫一庭秋艸﹑天際夕陽無限好﹑斷腸芳樹老﹑塵世茫茫﹑難料﹑有酒便湏傾倒﹑落葉滿階從不掃﹑醒來新月皎﹑

○鷓鴣天【冬暖】

窻外羣蛙久不鳴﹑夜來忽聽滿池聲﹑客心且喜逢冬暖﹑天意猶當放晚晴﹑塵勞事﹑莫關情﹑淸風皓月共忘形﹑夭桃應妬芙蓉色﹑故發鮮花照眼明﹑

○驀山溪

檐鈴風過﹑暱暱閨中語﹑月上海東峯﹑冷光浸澄淸玉宇﹑幽人此際﹑輕步繞回廊﹑蛙鳴沼鴉翻樹﹑露滴松梢雨﹑蘆花粗老﹑也學楊花絮﹑衮衮趁流塵﹑半沾泥半飄陌路﹑不湏看覷﹑且自買芳尊﹑巴覦曲﹑婆娑舞﹑醉飲朝還暮﹑

○長相思

霜華淸﹑月華淸﹑淸逼衾禂冷似冰﹑那堪砧杵聲﹑雞巳鳴﹑鐘又鳴﹑天若於人還有情如何不肯明﹑

○長相思

鴈南歸﹑人未歸﹑寒信先來﹑家信遲﹑容顏只鏡知﹑曉風微曉星稀﹑正是愁闌欲睡時﹑鄰雞莫要啼﹑

○臨江仙

予在江西時與李爟以莊善以莊甞賦詩有曰淚如霜後葉搣搣下庭柯鄭君希道深愛賞之今鄭君巳卒以莊與予別亦二十年夢中相見道舊好覺而憶其人不知今存與亡因記其詩屬爲詞以寫其悲焉

街鼓無聲更漏咽﹑不知殘夜如何﹑玊繩歷落耿銀河﹑鵲驚穿暗樹﹑露墜滴寒莎﹑夢裏相逢還共說﹑五湖煙水漁蓑鏡中綠發漸無多﹑淚如霜後枼﹑搣搣下庭柯﹑

○憶秦娥

風淅淅﹑月明何處吹長笛﹑吹長笛﹑拂云來鴈﹑連天蘆荻﹑繁華過眼成今昔﹑滄波浩渺空潮汐﹑空潮汐﹑淡煙衰艸﹑六朝陳迹﹑

○蘇幕遮

白雲山﹑紅葉樹﹑閱盡興亡﹑一似朝還暮﹑多事夕陽芳艸渡﹑潮落潮生﹑還送人來去﹑阮公途﹑楊子路﹑九折羊腸﹑曾把車輪誤﹑記得寒蕪嘶馬處翠﹑管銀箏夜夜歌樓曙﹑

○蝶戀花【蔣山寺十月桃花】

度朔移來天上種﹑綘蕋丹跗﹑王母親曾弄﹑靑女素娥爲侍從﹑嬋娟擅獨三千寵﹑回首歡娛誰與共﹑荒艸殘煙﹑冷落秦源洞﹑閬苑風髙迷彩鳳﹑斷魂飛入韓憑夢﹑

○過秦樓

暖日蒸紅﹑濃煙烘黛﹑又過一年﹑春半鸞啼鏡掩﹑桂老蟾孤﹑芳艸爲誰如剪﹑何處燕子飛來﹑入幕穿簾似曾相見﹑問前朝王謝風流安在﹑雪消冰泮﹑還記得翠幄籠花﹑瓊闌搭柳﹑鳴佩響和淸管﹑圓光易缺﹑急景難追﹑回首夢迷天遠綠�靑蘋﹑是他玉樹亭臺﹑金蓮宮苑﹑且髙歌對酒﹑趁取韶華未晚﹑

○踏莎行

雨過山明﹑煙生川媚﹑佳人初把羅衫試﹑玊驄嘶入柳陰中﹑蒙蒙淡日蒸花气﹑簾幕低垂﹑闌干獨倚﹑一池春浪魚鱗起暮寒寂寞掩重門﹑怕人問道歸期未﹑

○隔浦蓮

朱簾不捲晝雨﹑弱柳愁千縷﹑事與孤鴻去﹑空相憶﹑同誰語﹑雲水迷﹑翠羽人何許﹑玊佩沈湘浦﹑悄凝竚﹑春風到處﹑白蘋香滿洲渚﹑淚篁自老﹑目盡野田平楚﹑未用天涯悵間阻﹑回顧斜陽﹑猶在髙樹﹑

○生查子【惜花】

東風爲愛花著意吹原野﹑穠艷正堪憐﹑何忍輕吹謝﹑悶損玊樓人﹑獨立花枝下﹑微睇欲雙蛾紅淚和花灑﹑

○江神子

春晴楊柳欝金絲﹑有黃鸝在髙枝﹑正是佳人無語倚闌時﹑不理雲鬟尋斷夢﹑消瘦損雪膚肌﹑海棠飄玊燕交飛﹑艸芳菲﹑水淪漪﹑怕見輕蜂小尾撲香歸滿鏡容顏憑酒染﹑還慘淡﹑對斜暉﹑

○滿江紅

風淡寒輕﹑又還是淸明時節﹑幾處處莓苔鋪繡﹑碎紅堆纈﹑滿樹綠陰堪止渴﹑漫山黃霧松花發﹑背畫闌獨立檢韶華﹑聞啼鳺﹑懷往事﹑空淒切﹑思不斷﹑腸千結﹑想繁華一瞬﹑夕陽明滅﹑玄武湖邊楊柳月﹑雞鳴埭上﹑棠梨雪﹑到如今何處覓遺蹤﹑泉聲咽﹑

○江神子

絲絲纖雨織黃昏﹑掩衡門﹑黯消魂﹑贏得滿頭華發照乾坤﹑天上神仙三島外﹑空虎豹守重閽﹑河林落日隱昆侖﹑望中原﹑杳漫漫﹑白葦靑蒿無處著啼猨﹑鳳去不來簫管咽﹑心裏事﹑共誰論﹑

○長相思

桃花開﹑李花開﹑小白長紅越女腮﹑春風巧剪裁﹑蜂徘徊﹑蝶徘徊﹑飲徧淸香未肯回﹑莫教飄綠苔﹑

○憶王孫十二首【集句】

花明柳暗繞天愁﹑趙女乘春上畫樓﹑樓上黃昏欲望休﹑月如鉤﹑檻外長江空自流﹑

亂山凝黛色髙低﹑江雨霏霏江艸齊﹑三戶無人自烏啼﹑綠楊堤﹑笑殺山翁醉似泥﹑

遠書歸夢兩悠悠﹑閒倚南窓盡日愁﹑手卷蝦須上玉鉤﹑淚難收﹑紅葉相隨何處流﹑

盧家少婦欝金堂﹑日日春光鬭日光﹑勾引花核笑憑墻﹑暎垂楊﹑不是愁人亦斷腸﹑

當時我醉美人家﹑肯信流年鬢有華﹑海燕西飛白日斜﹑對殘花﹑莫怨春風當自嗟﹑

情愁無意整花鈿﹑萬事傷心在目前﹑錦瑟無端五十弦﹑月明天﹑繡被焚香獨自眠﹑

濕云如夢雨如塵﹑客捨靑靑柳色新﹑一片花飛減卻春﹑勸行人﹑莫向天涯金繞身﹑

郎心如妾妾如郎﹑一度相思一斷腸﹑塵滿金鑪不炷香﹑向斜陽﹑離恨空隨江水長﹑

爲誰零落爲誰開﹑小白長紅越女腮﹑漸老逢春能幾回﹑看花回﹑一日湏傾三百杯﹑

水紋如谷燕差池﹑斜日悠揚在柳絲﹑故國平居有所思﹑倚闌時﹑卻是同袍不得知﹑

欝金蘇合及都梁﹑不是金鑪舊日香﹑懶對菱花暈曉妝﹑細思量﹑欲話因綠恐斷腸﹑

滿庭芳艸易黃昏﹑摘索花枝料峭寒﹑坐見新池落舊痕﹑憶王孫﹑深院無人獨倚門﹑

○浣溪沙【集句】

花壓闌干春晝長﹑碧樓紅樹倚斜陽﹑入門惟覺一庭香﹑絕壁過雲開錦繡﹑冰絲彈月夢淸涼﹑﹑鸞歌鳳舞斷人腸

○浣溪沙【集句】

沙渚煙銷翠羽空﹑楚歌重疊怨蘭叢﹑樹頭樹底覓殘紅﹑三百年間同曉夢﹑幾家臺榭鳳城東﹑露桃猶自笑春風﹑

○靑玉案【春思】

昨朝出日今朝雨﹑望不見愁來路﹑徑滑泥深妨縱步﹑美人何處﹑花謝誰爲主﹑離弦不系鳴箏柱﹑但滿眼相思淚如縷﹑關塞迢迢音信阻﹑千重雲水﹑萬重煙樹﹑心逐徵鴻去﹑

○長相思

煙茫茫﹑艸茫茫﹑人去人來來去忙﹑滄江空夕陽﹑鳬飛翔﹑鴈飛翔﹑天路冥冥川路長﹑月明蘆葦涼﹑

○生查子【集句】

他鄕別故人拭淚攀楊柳﹑此物最相思﹑皎皎當窻牗﹑畱取作秋香﹑出入君懷袖﹑萬里故園心﹑天地同長久﹑

○生查子【集句】

靑山欲暮時﹑暝色生寒樹﹑不那客愁多﹑復送王孫去﹑澗戶寂無人﹑暗谷疑風雨﹑耿耿夜何長月落聞津鼓﹑

○生查子【集句】

開簾滿地花﹑風起春城暮悲妾似花身﹑暫向花間語﹑落葉不歸林驚鳥從橫去﹑獨立傍銀牀點點回塘雨﹑

○生查子【集句】

春風能幾時﹑柳色看猶淺﹑胡蝶夢中飛﹑迹與孤雲遠﹑明月照花枝入夜愁難遣﹑形影自相憐﹑不及銜泥燕﹑

○生查子【集句】

新年舊燕歸﹑似與羇魂語不見帳中人空見相思樹﹑水上覓紅縣﹑片片隨風去﹑薄暮欲如何背泣西窓雨﹑

○生查子【集句】

思君君未歸﹑向夕千愁起﹑兩淚忽成行﹑滴滴空階裏﹑垂柳覆金堤﹑蕙艸生閒地﹑少壯莫輕年﹑白日如流水﹑

○生查子【集句】

愁多夢不成﹑坐對銀釭曉﹑輕袖拂花妝﹑驚起雙棲鳥﹑出戶獨彷徨﹑煙裏看鴻小﹑日下四山陰﹑轉轉傷懷抱﹑

○浣溪沙【卽景】

語燕鳴鳩白晝長黃蜂紫蝶艸花香﹑滄江依舊繞斜陽﹑泛水浮萍隨處滿﹑舞風輕絮霎時狂﹑淸和院宇麥秋涼﹑

○靑門引【晚春】

數點松梢雨﹑還被晚風吹住﹑兔葵燕麥幾家春﹑殘花斷柳﹑難記舊遊處﹑斜陽滿目空凝竚鬢影三千縷﹑是他枝上蜂蝶紛紛﹑帶取韶華去﹑

○漁父詞五首

采石磯頭煮酒香﹑長幹橋畔柳陰涼﹑歌款乃﹑濯滄浪﹑來往煙波送夕陽﹑

白鷺洲邊好月明﹑賞心亭下暮潮平﹑紅米飯﹑紫蒓羹﹑自是無愁過一生﹑

江花江艸﹑雨悠悠﹑隨意東西懶卽休﹑黃犬恨﹑綠珠愁﹑定應不上釣魚舟﹑

釣得鯿魚不賣錢﹑甆甌引滿看靑天﹑芳樹下﹑夕陽邊﹑睡覺蘆花雪滿船﹑

朝辭蓼渚暮蘆江﹑自有沙鷗伴醉�塵世裏﹑一浮萍﹑不著羊裘動客星﹑

○賀新郎【愁思】

碧秀天涯艸﹑怨王孫雕輪去遠﹑王驄嘶老﹑風雨餘春無尋處﹑絮亂花飛夢杳斷魂與行雲縈繞﹑赤水珠沈迷象罔﹑暗塵深不見長安道今夜月﹑爲誰好﹑他鄕事事傷懷抱﹑更那堪荒煙暝靄﹑晚虹斜照千里關山﹑勞回首﹑苔徑殘殘紅未掃﹑又恐怕梧桐秋早﹑王母宮中靑鳥使﹑想歸來巳近蓬萊島﹑竹葉酒﹑且傾倒﹑

○如夢令

鶯啄垂圓黃透﹑蜂抱碎芳紅皺睡起北窗風﹑濃綠滿庭如酒﹑回首回首﹑想見那人消瘦﹑

○眼兒媚

芳艸簾櫳夕陽紅﹑鶯語綠陰中玉孫何處﹑碧雲千里靑鳥無蹤﹑玊笙吹落天邊月﹑離恨滿西風﹑忍將淸淚化爲零雨﹑滴在蘭叢﹑

○虞美人

紅橊花下宜男艸﹑色與人俱好﹑佳人重色愛新花﹑只恐東風漸急夕陽斜豈知浮艷難長久看見花枝瘦瑣牎晨啟怨花空不覺玊顏憔悴減春紅

○玊漏遲【初夏】

海橊花似火看看又見麥秋時候枝上鳴蜩斷續一庭金奏翠沼風漪未定看葉底明珠圓澑苔徑黝蝦須掛處有人消瘦緬想那日歡娛是鴻鴈來初芙蓉開後蔓艸靑蕪但覺暗愁依舊欲把相思寄與霧煙慘不堪回首凝望久寒鴉自啼疏柳

○踏莎行

破暖輕風做寒細雨冥冥飛過空江去客中無物可消愁綠陰滿院黃鶯語琴斷朱弦香銷翠縷連天碧艸人何處欲乘斜日望長安傷心煙浪迷南浦

○菩薩蠻七首【集句】

洞房昨夜秋風起江淸露白芙蓉死豈是遠行時與君生別離千山鳥飛絕隆想彌年月思婦夜鳴砧君聽空外音

東風吹綠瀛洲艸去年人到今年老老去願春遲凋傷感所思攀枝長太息倚樹疑無力正是憶山時愁容鏡獨知

文牎繡戶垂羅幙江南綠水通朱閣花髻玊瓏璁單衫杏子紅髙樓悲獨守日色濃於酒不敢怨春風屏幃向月空

珠簾暮捲西山雨離魂不散煙郊樹暝色赴春愁行藏獨倚樓王繩回斷絕臥見雲間月悄悄夜寒生月髙風滿城

東城江水西飛燕黃姑織女時相見見少別離多浮生能幾何梧桐相待老常恐秋風早萬恨在蛾眉傍人那得知

東邊日出西邊雨孤帆夜發瀟湘渚雨浪細無聲煙斜月轉明淸猿不可聽楓落吳江冷更欲向芳洲水深難急流

孤云目斷蒼梧野無邊落木蕭蕭下玆歲巳蹉跎其如芳艸何一圡階生白露病骨傷幽素夢好更尋難相思錦帳寒

○浣溪沙【卽景】

云壓斜暉照樹黃風生水榭綠陰涼渴蛙得雨鬧池塘紅熖射人橊火炫靑絲窣地柳條長卷簾明月滿回廊

○菩薩蠻【集句】

林獨酌鄰家酒門前學種先生柳灌木自悲吟風泉淸道心獨行潭底影蟬噪林逾靜渡口欲黃昏殘陽歸掩門

○浣溪沙

布谷催耕最可憐聲聲只在綠楊邊夕陽江上雨餘天滿地蓬蒿無舊陌幾家桑柘有新煙戰場開盡是何年

○卜算子

春去蝶先知花落蜂難綴艸綠庭空不見人愁共天無際鑿沼種荷看水淺荷錢細惟有靑苔最可憐欲上人衣袂

○金錢子【五月五日作】

雲淡風微江雨欲來還去倚闌干鬂霜千縷白水靑蕪是徵鴻歸處望盡天涯夕陽猶在深深樹艾葉橊花又上阿誰門戶悄空梁燕雛自語王謝亭臺杳不知何許獨立蒼茫亂鴉啼滿城鐘鼓

○梁州令

雨迥羣山翠楊柳含煙如醉畫檐雙燕引雛飛風動橊花點點猩紅碎對花莫把闌干倚心亂難爲理夕陽江上滿眼淸波總是愁人淚

○最髙樓

今宵月還照別離愁愁上最髙樓九霄無路靑冥闊玊京風露冷於秋寶刀裁不斷水東流誰知�黃�炊未熟早過了洞天三十六塵土事幾時休廣寒桂樹淸柏好圓光恰滿又成鉤笑階前萱艸浪語忘憂

○花犯【秋夜】

夜何其星移漏轉涼蟾照無睡寶爭弦斷金鴈與靑釭相對憔悴塞鴻過盡人千里餘香怨繡被但滿眼碧雲紅樹闌干空自倚階前暗蛩最殷勤淒淒似向我說他情意莎露冷相將到曉霜開蕋惟應有素娥未老曾幾見桑田成海水任浪語愁來堪遣君看明鏡裏

○西江月

紅葉無風自落黃花過雨猶香牀頭塵甕恥空觴添了愁城萬丈閱世身如萍梗懷人夢繞瀟湘應知此恨不尋常豈在眉間目上

○卜算子【詠雨】

搣搣度蓮池漠漠昏松隴卻過西園拂紫塵柳媚花矜寵泥潤燕衣沾粉膩蜂湏重極目滄江不見人波浪兼天湧

○蝶戀花

春夢岑岑呼不起艸綠庭空日抱嬌鶯睡暖吹飄香三萬里殘絲骨斷天沈水寶瑟弦僵誰復理梅子靑靑苦在心兒裏滿徑蒼苔花糝地杜鵑口血閨中淚

○摸魚兒【晚春】

悄寒生沈沈院宇不知春在何處逢春漸老能多少惟有暗愁無數春又暮但碧艸和煙綠葉漫飛絮畫梁燕語還是舊音聲烏衣巷陌轉盻幾今古天涯路流水靑山如故離魂長在郊樹夜深月暗蒼梧遠化作杜鵑歸去人不見桃花自落空階上東風未許吹夢過藍橋關河滿目波浪渺南浦

○玊樓春

春來觸處花成綺春去可憐花委地催耕布谷彊知時去國杜鵑空有淚雙魚不見人千里落絮牽愁和夢起芭蕉多事惹東風故作雨聲驚客耳

○惜餘春慢【詠子規】

隴水沈沙巴猿咽雨淚盡瀟湘竹死多情怨魄何處飛來聲在萬重雲裏腸斷行吟放臣去國佳人地遙天邇悄空山月冷風淸惟見野棠如綺記向日瓊戶珠簾櫻唇簧舌吹商呵徵朱顏尙在十二闌干回首不堪重倚滄海桑田有時海若未枯愁應無巳到明朝贏得浮花滿樹錦毇霞碎

○金人捧露盤

水如藍山如黛艸如絲正去年雙燕來時衡門晝掩日長惟有睡相宜午風吹破北窓夢檐影參差李花開梅花謝橊花放杏花稀枉教人兩鬂霜垂憑闌竚立空將愁眼盻斜暉斷雲迢遞趁徵鴈﹑直到天涯﹑

○水調歌頭

雨過百花盡﹑綠葉自成帷翛然驚破殘夢何許一黃鸝﹑獨上髙樓凝望﹑不見陽春去處﹑惟見艸離離﹑且喜畫梁燕﹑還傍舊巢歸﹑理紈扇﹑淸竹簟﹑試單衣莫思身外閒事有酒梗須揮螻蟻王侯同盡﹑何用名摽竹帛﹑畱與後人疑﹑坐久暮天碧﹑月在綠楊枝﹑

○玊樓春

江城雨熟黃梅後﹑樓閣淸髙處永晝﹑階前夕露寶珠呈﹑葉底夜蟬金石奏﹑蒼苔不受殘紅覆市徑沿墻欺組綬老來於物總忘情﹑漫爲靑山開北牗﹑

○歸朝歡

紫燕成雛辭舊宇﹑紅日滿庭雞唱午﹑披襟起遡北窻風綠楊葉底聞鶯語﹑故人音信阻﹑白蘋吹盡滄江雨﹑倚闌干﹑悠然獨笑﹑暝色下平楚﹑浮生百歲眞羇旅﹑富貴繁華萍梗聚﹑重瞳隆凖等丘墟﹑紫髯桑蓋俱塵土坐坐來天欲暮﹑烏鴉立徧城頭樹﹑看雲頭﹑金盤湧出身在廣寒府﹑

○傳言玉女【詠蝶】

爲問韓憑何事化爲胡蝶﹑妬風羞雨﹑一身輕似葉﹑園苑晝永﹑麗日晴煙相接舞回柳眼拍翻花頰﹑殢粉迷香﹑困酣猶自未愜﹑錦云深處﹑更愁濃露浥何況素秋枝上﹑曉霜披鬣﹑秪應無柰翠銷紅厭﹑

○好事近

雨過卻斜陽﹑虹外遠山猶濕﹑獨據槁梧髙坐﹑符北窓風入﹑可人嘉樹有淸陰﹑蟬噪一何急﹑倦暑盼秋來又恐芳時輕戢﹑

○虞美人

東風過了南風起﹑節去如流水﹑日長門掩燕交加﹑可惜紅葵落盡﹑雨中花﹑人閒只願花長好﹑花謝人催老﹑老來空有愛花心﹑無柰斜陽不爲駐光陰﹑

○訴衷情

相思日日上髙樓﹑還是去年秋﹑無情梁上雙燕棄我忽如讎虫嘖嘖﹑葉颼颼﹑夜悠悠﹑闌干謾倚﹑塞北江南﹑何地無愁﹑

○禦街行【秋夕】

梧桐滴露鳴金井﹑夜耿耿如年永月明棲鳥數移柯﹑有似佳期不定﹑華年迅速﹑碧霄迢逓﹑別恨空心領﹑靑鸞怕見單棲影﹑任网徧盤龍鏡﹑盈盈一水隔雙星﹑腸斷羽迷鱗暝﹑消愁憑酒﹑惟應無柰酒與愁同醒﹑

○浣溪沙【槿花】

可怪西園木槿花彊將孤艷鬭輕霞﹑不知門外夕陽斜﹑應有斷魂隨蛺蝶﹑豈無悠恨寄寒鴉﹑那堪橫被綠苔遮﹑

○玉漏遲【詠鴈】

渺長空萬里﹑西風動地﹑鴈來無數﹑早發楡關﹑暮入楚江煙雨﹑逝水浮花去遠﹑但滿眼黃蘆飛絮﹑腸斷處﹑云深夢澤﹑月寒湘浦﹑樓上有个佳人﹑悶倚徧闌干﹑翠眉雙聚﹑淚濕鴉鬟﹑化成素絲千縷﹑一望一回惆悵﹑又燈网虫垂戶﹑天路阻﹑誰知此情愁苦﹑

○滿庭芳【重九】

雨歇涼生﹑天髙气爽﹑又是一歲重陽﹑鴈聲來處﹑云白艸茫茫﹑黃菊知人無酒﹑也不惜椷死幽芳﹑龍山上西風瞑靄﹑落日下牛羊﹑登樓﹑何限興一齊分付﹑絡緯寒螿﹑把古今閒事﹑莫更思量﹑坐到銀河案戶﹑城角盡月轉空墻﹑��久﹑驚烏蜚起零露濕衣裳﹑

○花心動

墻下紅葵﹑向斜陽猶開那時顏色﹑半捲繡簾﹑獨倚雕闌﹑淚眼爲誰長滴﹑九疑煙霧連蓬島﹑蜚魚去渾無蹤迹﹑舊遊處空餘滿地﹑綠苔堆積﹑百歲眞如過客﹑待落蕋重榮不知何夕﹑鏡掩素塵香歇羅衣此恨怎生消得﹑夜涼月轉梧桐影﹑靑燈共疏螢寥寂﹑正憔悴﹑饑虫又啼暗壁﹑

○小重山【詠月】

始暎西軒似玊鉤﹑想應容不得一些愁﹑娟娟斜倚鳳凰樓﹑窺朱戶﹑應自半含羞﹑今夜正悠悠玊����是��人間天上一般秋﹑銀潢水﹑何事獨西流﹑

○一剪梅

機杼無聲絡緯多﹑天淨云收﹑月在銀河相思迢逓隔關山﹑雁短人遙可柰何﹑身世悠悠似逝波﹑夢裏嗟咨﹑鏡裏婆娑﹑欲回西日掛扶桑﹑惆悵陽公﹑不解揮戈﹑

○南柯子【詠蓼花】

汀荇靑絲盡﹑江蓮白羽空﹑翠蕤丹粟炫芳叢﹑總把秋光管領屬西風﹑艷敵秦川錦﹑鮮欺楚岸楓﹑鯉魚卻下水仙宮﹑肯放斜陽﹑更向若華東﹑

○如夢令

昨夜五更風雨﹑吹盡一汀紅樹﹑矌野寂無人﹑漠漠淡煙荒楚﹑日暮日暮﹑誰與暝鴉爲主﹑

○六麼令【��】

澹雲收盡月在蒼龍角﹑霏霏似煙非霧﹑空裏無聲落﹑漢殿仙人掌冷﹑桂影篩髙閣﹑玄蟬皓鶴﹑相呼相喚﹑嗽咽華滋笑丹藥﹑�寒螿�分命�永夜驚離索﹑絡緯也共莎雞﹑吟盡傷心曲只恐韶年易晚辜負蓬萊約﹑秋容寂寞﹑憑君若意染取楓林賽紅蕚﹑

○憶舊遊【詠燈花】

正良宵過雨﹑玊漏傳聲羅幌無風夢覺靑釭裏﹑有金葩璀璨﹑瓊蕋瓏■﹝王怱﹞﹑翠翹隱暎丹鳳﹑搖曳碧雲中﹑似瑞靄含星﹑輕霞暈月﹑霽景摛虹﹑離人最多感﹑況四壁蕭條惟有吟虫﹑想象長門殿﹑怨佳期冰泮﹑芳意煙空﹑彊將片影相對﹑淸淚濕鉛紅﹑但暗自灰心﹑朱顏判卻成老翁﹑

○聲聲慢【詠愁】

無蹤無迹﹑難語難言﹑依依只在心曲﹑雨冷雲昏﹑日暮海涯天角﹑輕夢回酒醒﹑夜悠悠虫響燈綠﹑事去也縱相憐﹑不是那時金屋﹑鏡裏淸揚婉婉﹑憑朱檻知他爲誰顰蹙﹑鳳老桐枯慘淡九峯靑矗﹑湘江淚痕未盡﹑有哀猿相伴幽獨﹑向此際更那堪懷古送目﹑

○念奴嬌【紅樹】

霜風弄巧﹑把秋林﹑一夜吹成春苑﹑炎帝騎龍來絳闕﹑紫鳳三千乘輦﹑電幟揮云﹑火旗熱雨赮佩隨瓊幰﹑碧山流水﹑窅然迷卻劉阮﹑堪笑舊日隋園﹑綺羅虛剪﹑蝶與蜂俱怨﹑對此令人心耿耿﹑如在欝華宮殿﹑若木重暉﹑靡蓱四照﹑日漾驪珠暖﹑憑髙凝睇﹑赤城相去不遠﹑

○采桑子

鴈來不帶天邊信﹑莫上髙樓﹑新月如鉤﹑一度看來一度愁﹑人間無限傷心事﹑覆水難收風葉颼颼﹑只是啇量斷送秋﹑

○夜飛鵲

中天舊時月還照元宵﹑山疊疊水遙遙碧雲日暮去無際玊人何處吹簫﹑東風尙憐故苑盡鶯含脆管﹑柳舞纖腰﹑憑髙望斷﹑旋添淸淚作春潮﹑欲問廣寒音信﹑鯨浪湧魚蜚﹑不到層霄﹑芳徑蒼苔漸滿﹑瓊軒珠綴﹑空掩蠨蛸﹑幾時再得海棠花底候鳴鑣但長煙綠樹﹑靑蕪暝靄相對魂消﹑

○賣花聲

門外綠楊堤﹑有个鶯啼﹑聲聲傳恨入幽閨﹑閨裏佳人驚睡起﹑淚濕眉低﹑莫把此情題﹑天也悲淒﹑滄江東陽西﹑華發不知人別苦﹑隨意萋萋﹑

○阮郎歸【怨情】

河梁攜手愴離分﹑悲嘶聲入云﹑長門疏雨滴黃昏﹑昭陽歌吹聞﹑懷故國﹑叫愁魂﹑淚花紅欲焚﹑蒼梧苦霧壓湘筠﹑猿啼不見君﹑

○搗練子

煙漠漠﹑日陰陰﹑山色蒼茫艸色深﹑客裏不知春又半﹑倚闌無語聽鳴禽﹑

○阮郎歸

寥寥庭館暮寒時﹑四檐鳴雨垂﹑愽山沈水�遊絲﹑玉釭花燼微﹑蟾影淺﹑漏聲遲愁多成夢稀﹑客行𨿽好不如歸﹑有懷當語誰﹑

○賣花聲

樓上倚闌干﹑月在云端﹑輕煙蜚盡碧綃寒﹑腸斷夕陽芳艸外﹑山海漫漫﹑柳嫩不堪攀﹑欲寄應難﹑盤龍塵匣怨孤鸞﹑可惜嬋娟今夜月﹑好共誰看﹑

○長相思

風颼颼雨颼颼﹑風雨淒九秋﹑釀成千斛愁﹑花事休春事休﹑漫把花枝插滿頭﹑勸春湏少畱﹑

○玊樓春

東風白下橋邊道﹑不見百花惟見艸﹑陰雲結暝燕來難﹑宿雨畱寒春去早﹑渚蒲汀荇無煩惱﹑舞葉吹柏隨處好﹑相思一夜楚江空﹑滿地綠苔蜂蝶老﹑

○醉落魄

東風太惡﹑夜來盡把花吹落﹑餘寒燕子烏衣薄﹑對語空梁似嘆人離索﹑江山滿眼今非昨﹑無情芳艸年年綠﹑霧云不見遼東鶴﹑野鳥聲聲﹑只叫思歸樂﹑

○解語花【詠柳】

依依旎旎﹑裊裊娟娟﹑生態眞無比﹑細腰宮裏和煙重﹑組繪滿園桃李﹑佳人睡起﹑畫未了橫云嫵媚﹑輕步還憐掌中身﹑不自煒紈綺﹑長想渭城雨後恨繁絲難綰陌上徵騎﹑陽關歌罷香塵遠﹑枉把翠柔折寄﹑鴉啼向晚羅幕掩數行淸淚﹑一任他化作浮萍﹑漂蕩隨流水﹑

○驀山溪【詠檐鐸】

夜闌人靜﹑鳴玊傳聲小﹑歷歷透紗窓﹑悄空閨衾寒夢杳﹑淒淒切切﹑如共旅魂言﹑流水咽﹑過云停﹑一日腸千繞﹑金莖月轉﹑烏尾訛將曉﹑欲斷又還連﹑渺煙霄羇鴻相弔﹑憑誰細寫﹑此意入朱絲﹑呼郢客﹑招湘云﹑添作江南調﹑

○梅花引

晚云凝﹑晚煙橫﹑煙艸茫茫雲樹平﹑杜鵑聲﹑不堪聽﹑別淚暗傾良宵空月明﹑冰蠶絲斷瑯玕折﹑湘妃竹死靑冥裂短長亭﹑幾千程﹑歸計未成﹑愁隨江水生﹑

○浣溪沙【秋思】

細雨斜風拂面來﹑艸黃雲白鴈聲哀﹑滄江東去幾時回﹑楓葉有霜才可愛﹑菊花無酒不湏開﹑百年多病莫登臺﹑

○浪淘沙【閨怨】

白日墮林端﹑庭宇生寒黃蘆風急鴈來難﹑階下露珠眉下淚相賽汍瀾﹑寂寞掩重關﹑坐到更蘭﹑月華𨿽好不堪看﹑舊恨新愁都有幾﹑地窄天寬﹑

○憶舊遊【聞砧】

掩重門夜靜庭戶幽幽﹑驀地聞砧﹑沓不知何處是雲間過響﹑空外傳音﹑故鄕未卜歸日﹑棲薄愧飛沈﹑漫對月興懷﹑臨風起嘆﹑惻愴傷心﹑登髙盼來鴈﹑想此際孤幃幾度停﹑想帶�寬減﹑向誰人借問﹑無計追尋﹑但將數點淸淚﹑滴在紫羅襟﹑更倚徧朱闌﹑滿頭素絲應自今﹑

○望江南

黃昏雨﹑滴瀝四檐聲﹑陟爲衾裯添宿潤﹑都來肺腑作愁城﹑惟覺寐難成﹑單棲鳥﹑幾度繞枝鳴﹑金獸有煙飛不起﹑玊虫無焰翳還明﹑誰識此時情﹑

○搗練子

人寂寂﹑夜沈沈﹑風滿中庭月滿林﹑欲挽銀河湔淚眼﹑銀河淸淺痕深

○臨江仙【閨怨】

織女機邊如鏡月夜深長照空幃玊笙簧冷鳳孤﹑飛苔階行徧霜露剝裳衣﹑華表柱頭栠白鶴﹑不知何日來歸﹑故山今在故人稀﹑沈思似夢﹑垂涕掩朱扉﹑

○尉遲杯【水仙花】

淩波步怨赤鯉﹑不與傳緘素﹑空將滴珠璣﹑胍胍含情﹑無語瑤臺路水環佩冷江臯荻花雨﹑把淸魂化作孤英﹑滿懷幽恨誰欣﹑長夜送月迎風多應被彤闈紫殿人妬﹑三島鯨濤迷天地﹑歡會處都成間阻﹑淒涼對冰壺玊非﹑又還怕祁寒凋翠羽﹑盼瀟湘鳳杳篁枯﹑賞心惟不靑女﹑

○滿路花

山煙掠艸低﹑江月披云濕﹑�聲宵未了﹑鍾聲急﹑寒鴉何事﹑獨在枝頭立﹑老來諸病集﹑客裏光陰﹑駛如馳馬難縶﹑懷新思故﹑記一長遺十﹑頹墉圍廢宇﹑憑誰葺﹑階前冷露﹑似向離人泣﹑歲暮蛟龍蟄﹑幹將掛壁﹑任他苔鏞生澀﹑

○喜遷鶯【梅花】

凍雲初啟﹑看的皪梅花﹑俯窺淸泚﹑膏澤無加﹑鉛華不禦﹑應與素娥爭麗﹑艷浥蘃宮露冷﹑香引瑤池風細﹑夜耿耿想飛瓊欲下﹑縞衣搖曳﹑驚慨猶月榭春宵﹑錦障開芳砌﹑倚樹聯詩﹑擷英浮酒﹑左右翠翹珠帨﹑今日故人何在﹑腸斷白波東逝向此際﹑但含情獨立﹑爲伊凝睇﹑

○水龍吟【夜聞銅缾湯�作】

玊釭開盡丹葩﹑畫檐深宿蟾蜍影﹑門掩淸宵﹑聲來何處﹑堂空人靜如竹梳風如荷過雨﹑如泉發井﹑向羅幃細細﹑如歌如語﹑還如暗虫相命﹑繡被沈燻正暖﹑夢云車紫鵷雙並﹑洞庭曠野﹑九韶齊奏殷天笙磬﹑別有蛾眉﹑鼓琴彈瑟江鳴山應﹑待翛然睡覺﹑鑪存余灺雞啼窓冏﹑

○雨中花

月入疏松光的皪﹑淡煙瑣江城夜寂﹑問何處無愁﹑人間今古莫作他鄕客﹑月裏靑鸞空有翼杳不見姮娥消息﹑但北斗從橫﹑銀河淸淺﹑重露成涓滴﹑

○菩薩蠻

冰澌著樹成雲朵林﹑稍白月欹將墮﹑戶下有啼烏﹑如悲良夜䢐﹑蘭芳銷翠被淒惻驚眠起﹑起坐待天明﹑飛霜入鬂淸﹑

○怨王孫

鱗羽路阻佳人何處﹑木落山寒﹑江空歲暮﹑明鏡飛上靑天﹑照無眠﹑海風裂地鯨魚死﹑三萬里﹑水擊蓬萊徙﹑不禁淸淚暗裏﹑灑向孤燈﹑結成冰﹑

○錦堂春

墻角含霜樹靜﹑樓頭作雪云垂﹑鉤簾鵲噪空庭﹑晚坐看月來時﹑異域書迷雁足﹑幽閨鏡掩虫絲﹑一宵兩地腸千轉﹑惟有夢魂知﹑

○浣溪沙

煙慘云黃天雨沙﹑葉疏枝冷叫棲鴉﹑峭風凝霧戶琪花﹑澧浦空捐遊子佩﹑河源不返客星槎﹑夜冷坐聽皷三撾﹑

○玊燭新夢歸

羇魂悲別久但悶曉憂昏感新懷舊﹑任他萬壑千峯阻徑度不勞回首﹑樓臺側畔記向日新栽花柳﹑斜照裏一帶靑山﹑山前翠浮瓊澑﹑佳人倩笑來迎有﹑野舞村歌﹑齓童鮐叟故池半甃﹑風葉動攪亂數升科斗﹑周章未了﹑早畫角吹殘更漏﹑翻惹起無限愁端﹑中心自受﹑

○臨江僊

樓外西風將雨過﹑重門又掩黃昏﹑金鳬香息被無溫﹑繁思牽宿﹑恨愕夢愴離魂﹑往事都隨流水去﹑傷心欲共誰論﹑故家耆舊幾人存﹑相思芳歲﹑盡霜雪滿乾坤﹑

○淸平樂

春風欲到﹑小艸先知道﹑黃入新荑顏色好﹑圖遣王孫歸早﹑興來策杖微行﹑枝間布谷初鳴﹑吾見兒童相報﹑墻根薺萊先生﹑

○錦堂春

鵲噪輕陰乍霽﹑鳩嗚冷雨還來﹑不知春到多時了﹑渾未見花開﹑老景夕陽有限﹑華年逝水無回﹑相思一夜蘭膏歇﹑淸淚滴瓊瑰﹑

○蘇幕遮

雨瀟瀟﹑風裊柔夢相牽﹑不覺春窻曉﹑鴈到衡陽回去了﹑鏡裏離鶯﹑獨對琴臺老﹑楚天長﹑秦樹杳﹑山蹙愁眉﹑江學回腸繞﹑滿地蒼煙連碧艸﹑弱水三千﹑人隔蓬萊島﹑

○蝶戀花

白水茫茫煙渺渺﹑原野髙低﹑觸處生芳艸﹑艸綠花紅人自老﹑有情爭似無情好﹑喪亂余身歡意少﹑腸斷江山﹑不肯畱殘照﹑門掩黃昏寒料峭﹑角聲吹起雙棲鳥﹑

○洞仙歌【春夢】

蒙蒙漠漠杳不知根蔕蕩漾春光去無際﹑盼神仙縹緲煙藹蒼茫身到處惟有天風引袂﹑故人千萬里驀地相逢忘了關山路迢逓﹑聚散未分明兩眩云酣空回首巳迷塵世﹑但擁被追尋恍如遺憯不覺雞鳴若華東啟

○風入松

一天煙靄醞愁陰庭宇沈沈﹑畫梁燕子來何晚﹑薄寒猶戀羅衾﹑但道靑春未謝﹑不知芳徑苔深﹑少年歡笑夢中尋落得傷心蒼梧鳳去幽篁死﹑斷弦空系瑤琴﹑莫更登髙望遠﹑杜鵑聲在雲林﹑

○祝英臺近

問靑靑河畔艸﹑能得幾時好﹑春去難畱﹑鏡掩鸞空老﹑淒涼深院黃昏﹑新愁陳恨趁風雨一齊來到﹑霧云杳﹑漫有千丈遊絲﹑那堪系殘照﹑羅幙寒生﹑哽咽子規叫﹑斷腸只是緣愁﹑柔腸數寸﹑怎禁得許多煩惱﹑

○摸魚兒

斷腸花巳隨流水﹑靑苔空鎖深院﹑知人不似花重好莫怪爲花畱戀﹑花不管任啼鳩悲鳴﹑霞錦成霜霰﹑水遙山遠﹑淚滴翠綃寒﹑滿天風雨﹑寂寞送晝鴈�傷心事﹑縱是生來見慣﹑那堪芳歲先晚﹑孤云目盡蒼梧野畱得竹枝歌怨﹑簾莫捲﹑斜照裏荒煙白艸﹑愁何限﹑情長意短﹑虫響又黃昏﹑沈沈夜永﹑惟有月華滿﹑

○小重山

月滿江城秋夜長﹑西風吹不斷桂花香﹑碧天如水露華涼﹑人不見有淚在羅裳﹑何許鴈南翔﹑堪憐一片影落孤房﹑百年浮世事難量﹑空回首﹑天闊海茫茫﹑

○點絳唇

昨夜三更井梧葉上聞鳴雨﹑夢魂空去﹑不到思量處﹑爲問燈花底向愁人吐花無語﹑星河滿樹﹑白髮三千縷﹑

○菩薩蠻

月華泛灩秋塘艸﹑羇虫露泣芙蓉老﹑空館夜聞砧難﹑爲客子心﹑故鄕何處在﹑云白天黏海﹑天海共蒼茫﹑何時還故鄕﹑

○一萼紅【送別】

白蘋洲﹑有蘆花似雪﹑人在木蘭﹑祖帳方開﹑驪歌未暌﹑斜照半入江樓﹑話不了﹑纏綿意緒﹑早歸鴻相喚落沙頭﹑紅蓼丹楓﹑靑煙碧艸﹑總爲供愁﹑此去幾時重見﹑悵穠華易謝﹑零雨難收﹑落浦波空﹑渭城柳盡﹑欲飲還又回眸﹑恨只恨無情海水趁歸風﹑輒向西流﹑畢竟難畱﹑一宵長似三秋﹑

○生查子

蜘蛛网畫檐﹑一日絲千轉紅燼落寒釭無由見﹑湖上采蓮歸﹑苦意知何限﹑引領望佳期﹑徵斾天邊遠﹑

○霜葉飛

簟涼宵永﹑紗窻外﹑瑯玕飄墜金井﹑欲眠深恐寐難成﹑彊起看星影﹑悄不覺天回斗柄﹑封狼弧矢相輝暎﹑對此默消魂﹑又露落靑冥﹑漸漸濕透衣領﹑河漢有客乘槎﹑淸都非遠﹑可惜魚羽無定﹑桂花吹散廣寒風﹑兔老蟾蜍冷﹑但喞喞饑虫啼暝﹑中心撩亂誰能整﹑坐待雄鷄三唱﹑颯颯霜髭﹑怕臨靑鏡﹑

○浣溪沙

半畝荒園自看鋤﹑雨中時復擷新蔬﹑不湏彈鋏嘆無魚﹑早息機心勞役少﹑懶聞世事往來疏﹑淸風明月總贏餘﹑

○搗練子

雲淡淡﹑月娟娟﹑月朦朧照不眠﹑寧是不眠休作夢﹑夢時歡喜覺時憐﹑

○搗練子

吳死樹﹑楚江楓一樣秋光雨不同﹑莫道衰榮長定在﹑落花終古怨東風﹑

○江神子

城頭吹角夜沈沈﹑有棲禽﹑出疏林﹑衝落滿庭珠露滴衣襟﹑身在吳江家在越﹑南北事﹑兩關心﹑人生莫遣二毛侵病相尋老駸駸﹑謾好靑山綠水懶登臨﹑千古鍾期今巳矣﹑空慘愴﹑對瑤琴﹑

○南柯子【送別】

滄別滄江永﹑傷心落日曛﹑寶箏弦斷鴈離羣﹑最苦愁濃酒淡不成醺﹑黃葉淒涼月﹑丹楓索漠云﹑此來此地卻思君﹑但覺驪歌猶在耳中聞﹑

○桃源憶故人

淵門籬下黃金蕋﹑還共空尊憔悴﹑今古這般滋味想﹑得都相似﹑牛山落日悲風起﹑回首舊歡無幾﹑長夜淸涼如水﹑獨立星河裏﹑

○六麼令

杪秋遙夜﹑人臥羣喧息﹑明河漸低庭戶﹑戶有蠨蛸織﹑何許飛來鴈陣﹑衝入寒煙碧﹑相思何急﹑悲來空自目﹑斷雲霄羨歸翼﹑靑鐙獨照暗壁﹑胍胍羈魂寂﹑堪恨冷夢﹑難長欲見無由得﹑年少不知過了老去徒嗟惜﹑追尋疇昔﹑愁如流水﹑渺渺茫茫趁潮汐﹑

○一剪梅

徵鴈來時木葉紅﹑淡淡秋光﹑裊裊西風﹑江南江北短長亭﹑煙艸低迷落照中﹑浮世生涯一轉蓬﹑今日韶顏﹑明日衰翁﹑五丁難挽逝川回﹑千古英雄﹑此恨都同﹑

○蝶戀花

冷雨淒風昏白晝﹑庭院幽幽﹑秋艸沿墻秀﹑何處無愁仍有酒﹑可憐彭澤門前柳﹑老去情懷難似舊﹑貌殊言異﹑轉使人看醜﹑浸摘黃金花在手﹑寒煙滿眼空回首﹑

○浣溪沙【詠雞冠花】

絳幘雞人紫綺裘彤墀欲報五更籌﹑不勝嬌冶立淸秋﹑日影卻穿雲气入﹑虹光猶帶露華流﹑三千紅粉總凝眸﹑

○風流子【詠艸】

雪盡水平津﹑萋萋處風景最愁人﹑想金勒未歸﹑繡幃深閉﹑玊顏自老﹑芳意徒新﹑送日挽煙千萬里﹑迆■﹝辶裏﹞際蒼旻蜀魄叫迷﹑楚魂思殢﹑碧雲如夢﹑眉黛空顰﹑淒涼長門殿﹑飛花與淸淚共滴華茵﹑惟有亂螢時來﹑夕砌相親﹑恨此身不化柔條弱蔓﹑暗隨靈雨﹑得到楓宸﹑窓掩黃昏﹑一生幾度靑春﹑

○蘭陵王

問明月﹑何苦才圓便缺﹑靑冥裏﹑風慘露淒﹑長向人間照離別﹑玄陰凋暮節﹑瑤非冰凘暗結﹑闌干外﹑河漢漸低﹑星影輝輝動城闕﹑重裘冷如鐵看頭上春云都作飛雪﹑銀釭花落銅壷咽﹑傷懷巳無柰暝鴉多事﹑啼徧寒枝未肯歇﹑寸心自摧折﹑忉怛望天末﹑恨正抵滄江﹑煙浪空闊﹑文魚翼短沈書札﹑淚滴在﹑衣袂盡成淸血﹑羇愁恰似庭艸﹑枯了又更茁﹑

○踏莎行【詠遊絲】

弱不勝煙嬌難著雨﹑如何綰得春光住﹑甫能振迅入雲霄﹑又還旖旎隨風去﹑髙拂樓臺﹑低黏花絮﹑如狂似醉無歸處﹑黃蜂粉蝶漫輕盈﹑也應未敢窺芳樹﹑

○靑門引

采采黃金蘃﹑遙見晚山橫翠﹑重門深掩一庭風﹑沽來淡酒﹑能得幾回醉﹑艸黃雲白鴻千里﹑落日寒煙起﹑相憐自有明月照人肺腑淸如水﹑

○浣溪沙

不寐淒寒剝瘦肌﹑聞鐘驚起攬裳衣﹑恰如久戌得歸時﹑斜漢隔山牽月落﹑小禽出樹掠霜飛﹑蒙蒙輕藹暈朝暉﹑

○浪淘沙

門外幾多春﹑特地愁人﹑紅英都作馬蹄塵﹑只有靑靑河畔艸﹑一似相親﹑極目楚江濱﹑流水無津﹑野猿山鳥怨芳辰﹑叫雨呼雲昏復曉﹑天也傷神﹑

○疏影【分韻詠荷花得實字】

琴燻應律﹑有細煙罥雨﹑濃露晞日﹑洛浦波生﹑湘渚風交﹑霓裳水佩爭出﹑姮娥欲共靑鸞舞﹑揚錦幕香霏紈質﹑喚海童齊捧﹑驪珠艷色蕩搖鮫室﹑遙想麻姑﹑壇上翠霞與縞袂相伴簫瑟﹑妖冶珊瑚﹑柔媚昌宗﹑敢污天然淸謐﹑西峯玊井秋河近看葉底蜂房成蜜﹑爲君摘向金尊﹑壓倒楚江萍實﹑

○花心動

煙雨池塘﹑盻花枝垂垂向人如泣﹑燕子乍歸﹑簾幕餘寒﹑語困畫梁雙立﹑曉光搖帳驚眠起鶯簧猶澀﹑斷腸處絲繁絮亂﹑子規聲急﹑只恐芳時易戢﹑便不待秋風﹑粉銷香浥﹑半掩綺窓﹑深鎖重門﹑天靜月華將入﹑素琴彈盡離鳳調﹑淒風與愁雲交集﹑夜迢逓羅﹑襟舊痕又濕﹑

○卜算子

白日下層岑靄生寒水﹑水遠山長不見人﹑月上風微起﹑何許一孤鴻﹑飛去瀟湘沚﹑欲采蘋花寄所思﹑無處尋雙鯉﹑

○瑞龍吟

秋光好﹑無柰錦帳香銷﹑繡幃寒早﹑鉤簾人立西風送書過鴈依然又到﹑故鄕杳﹑空把淚隨江水﹑夢縈池艸﹑何時賦得歸來﹑倚松對柳﹑開尊醉倒﹑衰鬢不堪臨鏡﹑鏡中愁﹑見蓬飛絲繞﹑門外遠山﹑靑靑長帶斜照﹑石泉澗月﹑辜負夜猿嘯﹑傷心處楓凋露渚﹑荷枯煙沼﹑燕去玄蟬老﹑滿天細雨鳴羇鳥﹑花蔓當檐裊﹑庭院靜﹑遙聞淸砧聲搗﹑擁衾背壁﹑一燈紅小﹑

○渡江云

西風吹楚甸四山淨綠﹑萬籟起秋聲﹑捲簾當晚霽﹑倚徧闌干﹑慘惻望鄕情﹑柴桑舊菊爲誰猶擢金﹑愁他一江流水﹑衮衮向東傾﹑淒淸天邊孤鴈甚處飛來﹑到中庭落影﹑雲路遙歸程難計﹑離恨空縈﹑斜陽冉冉低喬木﹑但暝色搖動檐楹﹑還又見﹑花間露滴瑤瓊﹑

○帝臺春

涼雨新沐﹑秋花徧墻角﹑門對遠山﹑山帶斜陽﹑蔥蘢相屬﹑明月今宵巳自滿﹑又爭柰素娥幽獨﹑向天涯﹑望月興懷﹑愁多如簇﹑年歲促﹑歡去速﹑意易足﹑事難續﹑鏡掩懶重開﹑縱春風﹑也不觧染黃成綠﹑隴首孤云去無際﹑艸上露華白如玊﹑且深下紅簾﹑倒金樽醽醁﹑

○浣溪沙

裊裊西風吹艸黃﹑疏疏零雨泫花妝﹑驚寒鸚鵡喚人忙﹑鴈影兩行衝月落﹑虫聲一部和更長﹑愽山煙冷思茫茫﹑

○千秋歲【送別】

淡煙平楚又送王孫去﹑花有淚鶯無語﹑芭蕉心一寸﹑楊柳絲千縷﹑今夜雨﹑定應化作相思樹﹑憶昔歡遊處﹑觸目成前古﹑良會知何許﹑百杯桑落酒﹑三疊陽關句﹑情未了﹑月明潮上迷津渚﹑

○驀山溪

三更鳴雨﹑濕透桃花臉﹑珠箔未登鉤﹑早飄落猩紅數點﹑碧雲如夢人去巳無蹤﹑金泥鳳玊蟠龍寂寞蛛絲檢玄華柔軟摠被秋霜染﹑夜擁寒衾耿靑鐙膏凝暈閃﹑銅壷漏水﹑應是接天河﹑一聲去﹑一聲來﹑空把重門掩﹑

○長相思【嘉興道中】

艸靑靑﹑麥靑靑﹑艸穗髙﹑低麥穗平﹑黃花相間明﹑山禽鳴﹑水禽鳴禽鳥與人同有情﹑不堪聞此聲﹑

○浣溪沙

春半江城不見花﹑也無楊柳可藏鴉﹑靑煙碧艸到天涯﹑過雨郊原啼布谷﹑始雷池沼出鳴蛙﹑淸明寒食客思家﹑

○摸魚兒

灑軒窻﹑數聲疏雨﹑霎時驅退殘暑﹑碧江風過龍鱗起﹑天際白雲如絮﹑人老去﹑但說道秋來先自傷心緒﹑故鄕何處﹑望不見淵明菊荒三徑﹑盡日漫凝佇﹑新涼夜﹑兔影澄淸漢渚﹑寥寥鴻鴈飛度﹑莎雞絡緯閒相妬﹑催得鬢絲千縷﹑芳艸渡﹑還又是蒼煙綠水連紅樹﹑榮名幾許﹑隨分莫求多﹑五湖有路﹑波浪未應阻﹑

○祝英臺近

翠煙收珠露下﹑星漢共瀟灑﹑桂影徘徊﹑白雪粲檐瓦﹑故鄕渺渺靑山﹑茫茫綠水﹑又爭柰流年如瀉﹑嫩涼夜﹑尙有萱艸餘花﹑芳菲臺榭﹑銅篆香殘絳蠟散輕灺﹑謾說花解忘憂﹑憂多花少﹑更不分被風吹謝﹑

○怨王孫

兔魄又滿﹑天長鴈短﹑露槿驚寒夜蟬怨晚﹑知有多少閒愁﹑在心頭﹑白雲飛盡秋無際﹑花滿砌﹑鐘皷重門閉﹑前年舊事轉盻﹑巳逐東流﹑水悠悠﹑

○二郎神

捲簾邀月漸夜永涼生珍簟﹑看露出靑莎﹑煙凝碧樹﹑的皪殘螢數點﹑老景逢秋兼多病﹑怎免得長懷短念﹑辜負卻故園千山松桂﹑一池菱芡﹑門掩寂寥﹑滿地餘花紅糝﹑睠翠被香收﹑玊觴塵涴﹑背壁蘭缸自閃﹑馬角不生﹑烏頭難素﹑心似風旌長颭﹑休怪他敗﹑葉寒螿﹑相應替人淒慘﹑

○霜葉飛【七夕】

鯉魚風起津梁斷﹑盈盈一水難渡﹑藕花相向自成蓮﹑誰道中心苦﹑又不覺明星在戶﹑鵲橋橫跨黃姑渚﹑怕喜極悲生﹑似那日匆匆﹑再把歡笑辜負﹑堪恨桂闕姮娥﹑乘雲驂霧﹑便踏龍尾先去﹑碧雞啼罷鳳樓寒﹑早漏聲催皷﹑盻油壁香車駕了踟躕欲�頻回顧﹑但暗滴眞珠教﹑向人間散成飛雨﹑

○少年遊

淸風收雨﹑輕雲漏月﹑涼气入幽窻﹑亂葉吟朝﹑饑虫啼夜﹑各自奏新腔﹑孤鴻又向天邊落﹑歸夢阻蒼江﹑百結愁腸﹑兩行絲鬢﹑寂寞對淸缸

○小重山

說道多憂解瘦人﹑眼中雙別淚怕沾巾﹑白蘋紅蓼滿江濱﹑空搔首﹑何處是歸津﹑感舊卻憐新﹑情懷都不似少年春﹑野花園柳共埃塵﹑盈尊酒﹑取醉莫辭頻﹑

○漁歌子【爲趙徳懷賦】

麥秀蔪蔪野雉飛﹑沙頭新柳葉如眉﹑風澹蕩﹑水漣漪﹑正是溪魚上釣時﹑

二月桃花紫錦香﹑一聲啼鴂萬蜂忙﹑歌款乃﹑濯滄浪﹑有酒無愁醉不妨﹑

煙雨樓前溪水生﹑少微山下雜花明﹑楊柳岸﹑小舟橫﹑綠陰如恇聽啼鶯﹑

漠漠風花撲面飛﹑萋萋煙艸送人歸﹑彭澤菊﹑首陽薇﹑白酒蒼苔獨掩扉﹑

雨聲一夜水漫沙﹑垤鸛長鳴蟻出窠﹑汀荇葉﹑石楠花﹑隨意漂流擁釣槎﹑

蒼嶺松花結子成﹑南明山色翠相迎﹑遊客思﹑故人情﹑不是陽關墮淚聲﹑

三寸時魚碧玊鱗﹑一汀芳艸綠羅茵﹑楓葉渚﹑荻花津﹑笑殺黃埃馬上人﹑

○滿庭芳【淸明】

積雨沈春﹑昏煙酣晝﹑不知還又淸明﹑楡錢柳絮﹑�逐鬭輕盈﹑芳徑莓苔漸滿﹑靑蘋與白芷俱生﹑疏籬畔海棠間竹﹑有个鵓鳩鳴﹑寬心應是酒﹑酒衝愁陣﹑彊似奇兵﹑愛星星白髮﹑知我生平﹑底用登樓看鏡﹑誤身世只是虛名﹑空凝佇落花如雪﹑雲霧瑣髙城﹑

太師誠意伯劉文成公集卷之十八終

●誠意伯劉先生文集春秋明經卷之十九

春秋明經

◆春秋明經

公朝於王所仲孫羯會晉韓不信﹝云云﹞城成周

築郿大無麥禾臧孫辰告糴於齊新延廏

初稅畝蝝生饑大有年

晉郤缺帥師伐蔡戊申入蔡諸侯盟於扈

考仲子之宮初獻六羽取郈大鼎於宋戊申納於太廟

公會齊侯伐萊公至自伐萊大旱

鄭伐許鄭伯伐許

陳侯使袁僑如會陳人圍頓陳侯逃歸

城費叔弓帥師圍費

公至自晉晉侯使士匄來聘杞伯來朝邾子來朝築郎囿

蔡侯鄭伯會於鄧公及戎盟於唐公至自唐

鄭人侵宋宋人齊人衛人伐鄭荊伐鄭會齊侯宋公﹝云云﹞同盟於幽

齊仲孫來齊髙子來盟

晉人執虞公

莒人伐我東鄙圍臺季孫宿帥師救臺遂入鄆

衛人立晉

三月癸酉大雨震電庚辰大雨雪

公子結媵陳人之婦於鄄遂及齊侯宋公盟

公會齊侯﹝云云﹞盟於牡丘宋人伐曹楚人敗徐於婁林

齊侯襲莒

○公朝於王所仲孫羯會晉韓不信﹝云云﹞城成周

春秋與諸侯之覲王而惜王所之非其地與大夫之勤王而傷王城之同於列國夫趨事赴工者臣子之所當爲至於天子之守則有先王之遺法焉襄王下臨僖公有王所以朝春秋書公而成其爲朝謂天子在是諸侯不可以不朝也然不言明堂而曰王所則所非其地異乎先王方嶽之禮矣敬王命城王都而諸大夫有成周之城春秋列書大夫之名氏謂天子有命諸侯不可以不從也然不言京師而曰成周則同於列國而異乎先王作京之意矣然則流水之朝宗葵藿之向日固人子之至情也而下堂以見諸侯與城郭溝池以爲固者又豈天子之盛事哉嗚呼此聖人之所以不責諸侯大夫而深不滿於王室之意歟是故至千岱宗肆覲東後天子巡諸侯之守者然也未聞下勞諸癸而臨於非所之地也王命仲山甫城及東方天子徹諸侯之封者然也未聞請於諸侯以城其所都之邑也乎轍旣東周綱觧紐歸枋邑易許田而朝覲之禮委諸艸莽賦黍離歌束楚而二雅之音変爲國風於是霸圖興而王道絕矣推原其由豈非天王自失其道而致之哉觀春秋之所書然後正本澄源之意可得而知矣且蠻夷猾夏冦賊姦宄推是大侯小伯所當攘斥非異人任則夫城濮之勛因其獻俘而錫命之賜之弓矢以旌其勞可也何至屈萬乘之尊親舉玊趾以勞晉侯於踐土乎縱自輕也柰宗廟何成康之時巡宜不如是春秋安得不以爲貶哉然而君𨿽失禮臣不可以不盡其敬是故諸侯就朝𨿽無爲龍爲光之盛而冠冕佩玉覲天威於咫尺猶足以明水木本源之義謂非東遷以後之羙事不可也是故我公書朝以成其禮故曰春秋與諸癸之覲王而惜王所之非其地也嬖子匹嫡亂生不夷惟是二三大臣相與僇力以不隕墜則夫定位之後所當夙夜夤畏任賢修政以圖轉危而爲安也何至以四海之廣請城其都以爲固乎徳則不競城郭何爲周公之作洛宜不如是春秋又安得而不譏之乎然而上𨿽失政下不可以不奉其令是故大夫會城𨿽有弗躬弗親之責然版築雉堞服王事而靡盬亦足以存宗邦翰屏之典謂非王室亂以後之羙事不可也是故諸大夫書名以達其義故曰春秋與大夫之勤王而傷王城之同於列國也夫春秋天子之事也故其自治嚴而待人恕惟其自治之嚴故周之不振爲可貶惟其待人之恕故或成其朝或與其城而無責焉𨿽然二百四十二年之間書公之朝者二而皆於王所則言外之意可知矣書大夫城成周而無諸侯則屬辝之法又可見矣然則二役也謂之免於貶可也而或者謂爲羙之則豈聖人之意哉故甞考之周室在襄王則有子帶之難在敬王則有子朝之難子帶之難惟書天王居鄭至晉文納王則不書蓋以是爲臣子之常也子朝之難始末皆書而以城成周終之是果足以爲羙哉嗚呼齊桓首止之盛不可及巳得如晉文亦庶幾矣至於晉侯午者又文公之罪人也

○築郿大無麥禾臧孫辰告糴於齊新延廏

諸侯興不急之役以空其國而取給於人猶不戒焉春秋比事而書之以示譏也夫國以民爲本而民以食爲本可不相時而輕用其力也哉莊公妄興築郿之役而不計國儲之虛實至於麥禾皆無而當國之大夫親往告糴於齊其事急矣而明年之春又新延廏何其輕慢國本至於此極乎春秋比而書之而魯之君臣無務農重谷之實而有傷財害民之政可見矣吾聞古之爲國者必時視民之所勤民勤於力則工築罕民勤於食則百事廢未聞以凶年而興不急之役也三年耕必餘一年之食九年耕則餘三年之食未聞在位二十八年而無一年之積也魯之莊公則不然矣以峻宇雕墻爲無損以節用時使爲無益也是故築郿之工未畢而倉廩巳空告糴之迹猶新而延廏復作曾謂君國子民之道而若是乎宜其見譏於君子矣且築者剏作邑也城邑所以禦暴非時與制不敢興也況於無故而築邑乎莊公不視歲之丰凶而有築郿之役不知其何爲也若曰禦暴保民則魯國無故苟無令徳太行孟門月不可�而況於郿乎若曰虞山林藪澤之利則非君人之心矣未幾而倉廩盡竭麥禾俱無無而曰大顆粒不存之詞也然後皇皇焉無所措其手足而臧孫辰奔告於齊以請糴焉以千乘之國仰給禾他人以活其民可不懼乎不曰如齊告糴而曰告糴於齊見其情之急也急病讓夷何足爲功適以昭其治名不治實之罪焉耳魯之君臣盍亦因此而加省矣則又愈不知戒以求於人之餘而新延廏夫延廏者法廏也飬馬之所也凶年饑歲民食不給而馬廏是新推此心也不至於率獸而食人乎故書新延廏於告糴之後所謂時詘舉嬴知其用民力爲巳悉矣然則莊公之爲國也可知矣不然春秋書築者匕而公有其四書興作者九而公有其三書無麥苗無麥禾而皆見於莊公之世何耶魯十二公臺池苑囿之役莫多於莊公而水旱螟蜮多麋有蜚之災皆備於莊公天人感應之理不誣矣而公終不窹也身死而妻子不保幾亡其國嗚呼豈他人之咎哉

○初稅畝蝝生饑大有年

困民以致災者理之常悖道而獲福者理之變夫天人感應之理春秋之所深謹也是故螽蝝饑螼國之災也魯之宣公廢助法而用稅虐民也虐民而天降之災宜矣故所稅畝之年蝝生而饑斯非理之常乎百谷順成國之福也魯之宣公奪世嫡以有國悖道也悖道而天降之福異矣故卽位之十有六年而大有年斯非理之變乎在他人以饑蝝爲變在宣公則爲常在他人以有年爲常在宣公則爲變春秋誅亂臣討賊子之法嚴矣哉啇書曰惟吉凶不僣在人惟天降災祥在徳夫凶人爲不善而致譴焉天道之當然也其或反之者庸非異乎是故螽蝝之害法所當書而他公皆記有年之瑞法不當書而獨志於桓宣之冊聖人之旨淵乎微矣且饑者五穀皆歉之謂也宣公以不義得國懼討於人而竭力以事齊水旱螽蝝相繼而起於是國用不足而稅畝之法興焉初者事之始也稅畝者公田之外又履其餘畝而取之是爲什而取二矣以諸侯而擅攺先王之法以國君而行虐民之政由是怨懟之聲上聞於天而戾气應之乎螽未息冬蝝又生蝝者螽之子也螽蝝相繼於二時嘉谷其有孑遺乎故遂至於饑饉而無以振業貧乏春秋書蝝生與饑繼於初稅畝之後則是災也實稅畝之應而宣公得之非過矣故曰困民以致災者理之常也若夫有年者五穀皆熟之謂也宣公以庶孽之子篡正嫡之位使惡視二子殞於非辜而過市之哭哀動魯國是上不有王法而下不有宗廟王朝不能施殘執之刑鄰國不聞有沐浴之請而魯國又無石碏之臣矣則惟天能誅之耳其乖气所感兩螽而一旱一水而兩饑宜也至於是歲而大有年焉有年而曰大則禾麻菽麥黍稷穜稑實穎實栗無所不有是果何以致之哉春秋書大有年於蝝生饑之明年則是福也非凶人之所當有而宣公得之爲反當矣故曰悖道而獲福者理之變也然則天道僣乎曰非也宣公在位十有八年而獨是年爲有年他年之歉可知矣越明年而宣公死矣獲罪於天者宣公也魯國之民不可盡絕而周公不可摧也稅畝矣饑矣而不畀之以有年則周餘黎民何罪乎天非爲宣公而有年也夫豈僣耶或曰春秋之法常事不書惟變則書之桓宣之有年志變也則桓宣之水旱螟螽乃爲常矣何以亦書之乎曰春秋天子之事也天人相與之理懼災思患之意治惡人矜小民之道無所不備是故觀凶災之疊見於二公則知天道之不僣而爲惡者知所警觀有年之獨見於二公則知惡人之不可容於世而操刑賞之柄者可以知所主矣嗚呼至哉故曰孔子成春秋而亂臣賊子懼

○晉郤缺帥師伐蔡戊申入蔡諸侯盟於扈

伯主能以力治二國而不能以義討罪人春秋比書而自見也夫諸侯從夷固伯者之所當問而弒逆之惡又烏可捨而不討也哉晉靈之時蔡從楚以次厥貉罪也故郤缺帥師伐蔡而入其國力有餘矣夫何齊有啇人之亂則諸侯爲會於扈而受其賂何不以所治蔡者治齊乎春秋書伐蔡入蔡於前而不序諸侯於盟扈之役知晉之所以力爭諸侯者不過求逞其私且豈其知有義哉甞謂天下之事有重有輕故伯者之治有緩有急是故不能三年而緦小功之察謂之不知務失肩背而飬一指則爲狼疾人矣今也啇人弒君告於諸侯巳及期矣伯主無致討之令而大夫無沐浴之請何其久也必有以也一旦上鄕授鉞韅靷鞅靽出自綘都意其事之在齊也旣而義旗不指於營丘之邦馬首乃瞻於淮西之境諸侯不無惑矣師及於蔡蔡人未服則以戊申之日鼓而入其國都以百里之儀邦倚蠻荊之勢援未易破也今以孤軍攻之而城郭失其守甲兵失其衛使蔡侯泥首受罪以爲城下之盟謂晉師不彊而若此乎苟以此眾聲齊之罪師直而壯若舉江河以沃炎火啇人之血何足以污斧鉞耶柰何諸侯之會於扈名爲討齊實以取貨謂其力之不足乎則八國諸侯非直一郤缺之師也惟其不以賊爲賊而甘與賊爲徒也是故於扈未盟天下猶有所望而齊猶有懼也及夫於扈旣盟然後天下絕望而啇人成爲齊侯於是變討罪之師爲成亂之會是舉諸侯而爲夷狄之行矣不亦甚哉春秋於伐蔡而書帥師書伐書入則其力之有餘可知盟扈略諸侯而不序則其義之不足可見而後討賊之功不足以蓋其縱賊之罪矣嗚呼中國之所恃以制夷狄者禮義而巳有賊不討禮義亡矣𨿽得百蔡何益哉厥後遂習爲常至於陳夏氏之亂方以會狄爲務而楚莊遂爲辰陵之盟晉卒無以爲伯其來非一日矣今觀入蔡之役不足以離蔡於楚而盟扈之役反足以使魯從齊則晉人見利忘義之效也向使晉靈能移伐蔡之師於齊而冀缺能推不可以怠之心以納忠於盟扈之際則晉之世伯視文襄有光矣豈其有邲之敗哉噫

○考仲子之宮初獻六羽取郈大鼎於宋戊申納於太廟

正樂用於別宮而非禮陳於祖廟聖人據事書之所以傷魯之衰也夫禮樂者國家之本不可一日紊也隱公立宮以祀仲子而樂舞之數用六用六𨿽正而獻於妾母之宮則非其所矣桓公獎亂以立宋督而取郈大鼎之賂求賂立賊而納於先君之廟豈不爲巳甚乎夫君子之事其親也造次必以其禮然則魯人之待周公曾仲子之不若矣嗚呼悖哉夫媵妾不可以爲夫人未聞違禮立宮以祀之也宗廟禮法之所在未聞昭違亂之賂於其中也魯於春秋號爲秉禮而若是乎此聖人之所爲懼而春秋之所以深謹也蓋仲子者惠公之妾也惠公元妃孟子旣入於廟則仲子無祭享之所矣若以庶子爲君爲其母築宮而使公子主祭之典言之則仲子非隱之母安得爲立宮乎至其樂舞之數則於別宮不敢同於羣廟而降用六羽自當時言之蓋以爲得禮矣以王制論之則諸侯用六奚取於仲子之宮哉今也六羽獻於妾母之前而羣公之廟用八自若曾是以爲禮乎春秋因其始成而祀書曰考仲子之宮旣正名其爲非禮矣獻羽而書初者以見前此未甞有六佾之舞所謂因事以明用八之僣也若夫太廟者周公廟也曾謂周公而享非禮之祀乎猶有鬼神而以不義之物陳於公前公其無所依矣不孝孰大焉桓旣篡兄而立又推其惡以及於人於是偕齊鄭之徒成宋督之亂而取其賂器置於周公之廟是死周公也不惟褻祖宗之靈而又以教其百官習爲夷狄禽獸之行亂臣賊子得志而無忌憚至於此極哉春秋書取郈大鼎於宋取者得非其有之稱又書納於太廟納者不受而疆致之謂曰以戊申深謹之也夫六羽者當用之樂也而在仲子之宮郈鼎者違亂之器也而在周公之廟四方之人將於曾乎觀禮而魯之禮若是哉此春秋之所爲懼也因循至於僖公而有禘太廟致夫人之舉文公而有大事太廟躋僖公之事仲子猶別立宮而成風則直致之於太廟仲子猶降用六羽而成風則直用天子之大褅禮樂之紊旣不可言而亂倫逆理之事紛紛然於周公之前陳焉何周公之不幸至於此哉周家之禮公所制也而公之子孫若是他國復何望哉嗚呼此春秋之所以假魯史而作也夫

○公會齊侯伐萊公至自伐萊大旱

人君以不義勞民爲可危故天應之災爲可懼甚矣乖气之能致異也魯之宣公以篡得國故屈巳以事齊今又勞民以會齊而伐萊天何義乎公旣告至而國內大旱庸非嗟怨之气上感於天而致之乎春秋書伐書至於上以著宣公之罪繼書大旱於下以見天道之應不可誣也嘗謂善惡之事作於下而災祥之應見於上此天人相與之至理也是故僖公以務農重谷爲事而三時之不雨不足以爲其害莊公以峻宇雕墻爲務而一時之不雨卽可以爲之憂天之於人各以類應其可忽哉今宣公之得國旣獲罪於天矣況於卽位以來煩其兵役瀆其交際虛內事外而不卹其民乎則天降之災宜矣齊爲不道狡焉思啟封疆故爲伐萊之舉其所以召兵於魯者恃其有援立之私恩也宣自會於平州以後奴役於齊非一日矣今又動魯國之眾往爲之役以伐無罪之萊外結釁於遠人而賈怨於百姓則是行也寧不危哉幸而得歸反行飲至以告於先君之廟甚哉其怙惡也軍旅之後必有凶年蓋其愁嘆之聲怨憤之气上徹於天而戾气爲之應乎是故伐萊方至旱暵巳作旱而曰大必至於滌滌山川而不可沮非眞僖文不雨之北也春秋以大旱書者抑旱而不雩耶是無憂國卹民之心也雩而不雨耶是見棄於天矣宣公造惡不悛而流毒於其國若是哉聖人比而書之所以哀魯國之民也𨿽然宣之虐用其民不特此也伐莒取向伐邾取繹攺助法而用稅非一事矣天之示變亦不特此也螽之見經者三饑之見經者二至於大水蝝生亦非一端矣春秋備書於經然則爲君而不仁不義者亦可警矣故曰天災流行必不於有道之國豈不信哉

○鄭伐許鄭伯伐許

諸侯之隆虐小或春秋狄之於前而爵之於後皆以著其惡也夫春秋之法有加貶而後見其罪者有直書而罪自見者惟明乎屬詞比事之意斯得之矣鄭人爲許之小弱也每肆暴以伐之皆罪矣故我成公之三年書鄭伐許以其一歲而再動干戈爲惡巳甚故稱國以狄之所謂加貶以見其罪者也及其明年襄卒而悼立矣喪未踰年而復伐許其惡非不甚也然自鄭伯而不貶所謂直書而罪自見經之書爵又見其釋服從戎有忘親之罪焉由此觀之春秋之法可知矣嗚呼王澤竭伯功淺小國之迫於大國春秋深傷之也許以太嶽之胤密邇於鄭鄭莊怙其詐力托爲鬼神不逞之詞入其國而披其地其所以不遂殄其宗祀者東遷之初尙以滅國爲重事故未敢蒙首惡之名然而竄逐其君置許叔於東偏而公孫獲處其西制其死生之命𨿽有存許之名亦何異於滅乎其後許叔因亂竊入未幾而齊伯興故得保其遺祀以俟他日鄭人蓋以許爲俘邑久矣特畏大國而未得逞其志耳以義言之許者先王所封之國鄭安得而虐之哉今鄭襄旣背中國而事楚遂藉彊夷之勢肆虎狼之心一歲之間再加兵於許國不思巳之見陵於晉楚者亦惟國小而弱之故可不自反而以是施於蕞爾之男邦乎是與夷狄之所行無以異矣春秋狄之所以誅其不仁之心也襄公旣沒悼公所宜攺惡從善以自新也柰何父喪甫葬遂以吉禮從金革之事以肆其毒於許夫許之與鄭非有不共戴天之讎何至伐之若是亟哉忘喪非禮陵弱不仁幹大國之怒不智卒之交訟楚庭以中國之君而聽於夷狄之大夫然則鄭伯之自伐亦甚矣春秋於襄之伐許𨿽書之於公子去疾帥師伐許之後而甚惡未著故必貶之而後見若夫悼之伐許則上書葬鄭襄公而繼之以鄭伯伐許則其罪巳明不必貶矣故曰惟明於屬詞比事之義斯得之矣大抵春秋之法旣貶則多從同是故晉之伐鮮虞也旣於昭公之十二年狄之矣至於十有五年荀吳之伐則直書之蓋與鄭伐許鄭伯伐許之書法同矣𨿽然許獨無可議者乎苟能修徳行仁以保其國何畏乎一鄭而乃恃楚以爲安他日楚有亡郢之禍而鄭遂有滅許之師而葉夷白羽容城之遷俱無益焉嗚呼觀遠臣以其所主棄中華之禮義而附夷以爲安夫何社稷之能守哉

○陳侯使袁僑如會陳人圍頓陳侯逃歸

二國背夷以卽夏乃不量力而陵小國又不守義而叛伯主此春秋之所惜也夫爲國以禮其可不愼而輕舉哉陳之成公背楚從晉而使袁僑聽命於雞澤之會可謂知所向矣至於哀公乃興圍頓之師以挑楚人之怒及夫於鄬有會諸侯方急於陳而又效匹夫之事脫身以逃則其舉不中禮甚矣是故書陳侯使袁僑如會見其背楚而從晉也陳人圍頓見其無故而怒楚也陳侯逃歸則又背晉而從楚矣五歲之間一來一往君子蓋有取於成而深不滿於哀焉是故袁僑如會而稱陳侯之使致其志也圍頓而稱人貶也逃義曰逃逃者匹夫之事也由此觀之予奪見矣嗚呼陳以有虞之裔列在三恪錐其國邇於楚然春秋之初楚患巳及蔡鄭猶未至於陳也齊桓之伯陳無事於四鄰故獨倚齊以爲安桓公卽世穆公首生厲階以倡於齊之歃則延盜入室職陳之由由是而取焦夷由是而圍宛丘則陳實自取之耳尙賴晉文之興而踐土如會得以自拔於蠻夷之污不幸而有靈公之禍中國無伯而陳遂專屬於楚亦可哀巳今也晉悼復文襄之業實由或之大幸矣陳侯厭楚之暴而幡然攺轍𨿽不能躬來聽會於壇玷之間而袁僑之使亦足見其向華之實以二十餘年服楚之國一旦不召而來春秋能不與其出幽谷而遷喬木乎彼楚也怒陳背巳則未敢聲兵來伐而姑使頓間陳者何耶侵欲之暴其曲在巳故未有詞以加陳也爲陳計者修明徳政堅事伯主而睦四鄰蕞爾之頓亦何以伺其隙哉不知自反而肆其兵威以圍頓不思頓小於陳而陳小於楚頓固非我敵也而我豈楚敵哉昔在穆公嘗以頓故受得臣之圍矣今而圍頓無乃履其覆轍乎遂使楚人得以有詞於我而陳國從此不遑寧處伐而繼之以圍陳𨿽噬臍亦知無及然當是時晉君方明諸侯聽命始之以戍而繼之以救未嘗頃刻而忘陳也今又合諸侯於鄬亦惟陳故之以苟能完守以老楚伏信以待晉猶可爲也柰何以千乘之君效匹夫之舉背先君之成徳棄儀衛而逃奔是下喬木而入幽谷其父柝薪其子弗克荷負春秋至是不得而不責之矣蓋嘗論之春秋之時陳與蔡鄭皆困於楚之國也而其受患之故多在於不量力以召侮是故鄭之見伐始於侵蔡而蔡之被圍由於滅沈不思小國之見陵於我亦猶我之見陵於楚也惟不能惟巳及人以至於此是故陳人圍頓獨加貶焉蓋圍國非將卑師少所能辦而書人焉其貶明矣𨿽然晉之與楚爭者陳與鄭也自於鄬以後而陳遂終於從楚悼公之志蓋自以待鄭爲足矣晉人曰有陳非吾事也無之而後可魯人曰陳不服於楚必亡論而至此則陳之不能自拔爲可矜而不能拔陳於楚則亦怕者之罪也

○城費叔弓帥師圍費

大夫役民以疆私家而無以制陪臣之橫可見其出乎爾者之反乎爾也甚矣上行下效之捷於影響也季孫宿爲故於魯無故役民以城費不過欲疆其私邑以弱公室也豈意至於意如而南蒯據之以叛叔弓帥師圍之有如敵國其效豈不深切著明矣乎君子曰所惡於下母以事上所惡於上母以使下觀季孫之所爲亦可爲不能事君者之戒矣夫先王之制大都不過三國之一中五之一小九之一所以示彊榦弱枝之道而弭亂之所由生也昔者季友受費於僖公至是九十年矣未嘗有疆場之虞也無故役民以城之且當農事之殷之月何其急耶是季孫宿之欲斵喪公室惟恐其弗及也是故乘叔仲之媚巳而興版築之功君且不顧於民何有哉一旦百雉之城溥彼東土而龜蒙之景如兩國焉由是而三分公室有其一由是而四分公室有其二惟其所欲而爲之夫孰得而制之哉而不思南氏之世爲費宰亦猶季氏之世爲魯卿也彼南蒯之欲出季孫亦猶季孫之欲僣其君也叔弓以國卿動魯國之眾環而攻之則向日之溝池雉堞反爲他人之守亦獨何哉出乎巳者之反乎巳不可誣也春秋書城費於襄公之時而又書圍費於昭公之世所謂屬詞比事原始可以知其終矣故曰祿之去公室五世矣政逮於大夫四世矣故夫三桓之子孫微矣夫三桓實分公室而子孫以微何耶下陵上替𨿽令不從此其效也或曰春秋不登叛人南蒯以費叛而不正其罪何也曰謂春秋法不書內叛但書圍則叛可知此胡氏之說其或有未盡歟按左氏南蒯請子仲吾出季氏而歸其邑於公子更其位我以費爲公臣則蒯之叛叛季氏也非叛公也季氏無君之人安得以叛名蒯春秋亦安得以叛討夫謀去意如者哉不然公山弗狃以費畔召孔子而子欲往何耶

○公至自晉晉侯使士匄來聘杞伯來朝邾子來朝築郎囿

交情睦於外而逸樂肆於內觀春秋比事之書可以知望國之所以衰矣夫國家閒暇乃修明政刑之時而勞民以自奉則豈君人之道哉成公之末年至自朝晉而晉侯卽使士匄來聘大國睦矣旣而祀伯邾子相繼來朝小國睦矣四鄰和睦國家無故不於此時立政立事以新其國乃役民以築鹿囿夫何爲哉君子以是知成公之終於不振而巳矣嘗觀成公在位十有八年之間國內多故甚矣方其卽位之未幾也赤棘有盟而東雪於齊戰韓幸勝而南辱於楚比年朝晉而汶陽之田終失子韓穿之言僕僕從役而沙隨之會又中於僑如之譖會葬而見止來聘而及盟其所以困心衡慮者亦云至矣何獨無憤悱自彊之心乎幸而晉悼新立矯厲公之虐政復文襄之故業推親親之心以仁我是以公之如晉至不暖席而士匄之聘踵及魯庭以伯主之尊報禮於魯惟恐或後晉之待魯非復昔日比矣於是杞伯邾子之朝項領相望自吳伐郯之歲曹伯來朝之後諸侯不至魯庭者十年謂魯之不見重於大國也今而驟來庸非爲晉重魯之故歟大國來聘而小國來朝公之困辱至此可少殺乎則當居安思危鑑巳往之不逮圖將來之日新明徳修政懷保小民維其時矣不此之圖而盤樂傲怠如恐不及當農事之方殷役丘民以築囿囿曰鹿囿者飬鹿之所也虞山藪之利以奉耳目之娛而不知國政巳落三家之手𨿽有臺池苑囿其能獨樂之哉春秋比而書之義自見矣厥後昭公之卽位也魯亦未有事也七年而公如楚八年而叔弓如晉九年而仲孫貜如齊大國睦矣而郎囿築焉無乃效成公之尢乎詩曰且以喜樂且以永日宛其死矣他人入室築囿未幾而周公之魯爲季孫之魯矣他日定公亦築蛇淵之囿於墮三都之日卒使聖人去魯而一變至道之國終分崩離析而不能守叔孫有言曰無囿猶可無民何爲而魯之諸君不悟也哀哉

○蔡侯鄭伯會於鄧公及戎盟於唐公至自唐

徳不修而懼外患者爲可鄙身不正而結外交者爲可危夫天下莫大於理莫彊於義也曾何會盟之足恃哉蔡鄭與鄧爲楚疆而懼則相與爲會於鄧而不自省其徳之不修也不亦鄙乎魯之桓公篡其兄而立則往與戎盟於唐而不自念其身之不正也不亦危乎是故於鄧之會特書於經而於唐之盟謹書其至聖人之意見矣嗚呼方叔元老克壯其猶吾聞蠻荊之來威矣未聞私相會聚而懼之也元戎十乘以先啟行吾聞戎狄之是膺矣未聞刑牲歃血以要之也而況於時會發禁行人掌其事非列國之所得專司盟之法太史藏其約非諸侯之所宜用也哉今也蔡鄭之爲會於鄧不過謂我之封境密邇荊蠻而篳路繿縷之眾實蕃有徒惟我有邦所當恊北以爲輔車相依之勢自常情觀之其策未爲失也君子則曰惟徳可以自彊苟有令政則湯以七十里無敵於天下矣何不師之而安其所以危乎事醜徳齊莫能相尙而徒以會聚爲能事陋矣哉三國之所爲也春秋直書其事𨿽與貶詞而鄙之之意自見於言外矣若夫魯桓之及戎盟於唐得無謂巳得國本以不義而狼子野心之種實處東郊我位新定所當修睦以市繼好怠民之譽自常人言之以爲不足責也君子則曰夷狄之有君不如諸夏之亡也彼諸侯之甘心同惡者無可望矣安知禍之不在此乎要言旣畢反行飲至以告先君之廟幸矣哉桓公之此行也春秋先書及以志其欲在魯終書至以志其幸而得歸而危之之意見矣觀之諸侯巳不能自彊矣觀之望國又有甚焉則夷夏盛衰之勢判矣嗚呼濫觴不塞必致於滔天之憂履霜不謹無惑乎堅冰之至他日盟於齊而戰於泓次厥貉而盟辰陵甚而至於問鼎於周室則楚之勢愈盛向使蔡鄭之徒能思所以自彊吾固知其不在此也異日侵濟西而爲魯患阻燕貢而逐曹君極而至於敗劉康公之師則戎之抗莫遏向使中國無間可乘吾又知其未至此也詩曰枝葉未有害本實先撥憂國者盍亦以禮義爲尙不然何華夷之足辧哉

○鄭人侵宋宋人齊人衛人伐鄭荊伐鄭會齊侯宋公﹝云云﹞同盟於幽

貳國背好以啟華夷之交爭外夷猾夏而速諸侯之從伯此世道之所以變也夫夷狄之陵中國豈無其故而列國之成爲伯亦豈無其由哉故我莊公之時鄭人棄二鄄之好而間齊以侵宋於是諸侯有伐鄭之舉未幾而荊亦伐鄭則華夷之爭鄭非由鄭人侵宋以啟之歟荊旣伐鄭而後於幽之盟出於諸侯之所同欲而齊伯成矣然則來齊楚之爭者鄭也而成齊桓之伯者荊也比事以觀豈不信哉師人有言國必自伐而後人伐之也其鄭之謂乎又曰爲淵驅魚者獺也爲叢驅雀者鸇也其楚之謂乎我莊公之十年齊宋實始爲郎之次其年荊亦敗蔡於莘儼然有與君並興之勢矣越四年而荊入蔡於是乎有二鄄之會諸侯之心蓋巳凜凜畏楚而思倚齊以爲安矣鄭何爲者玊帛之好方同而干戈之念又起間諸侯之有事千郳而侵宋潛師以掠人之境何名也是時宋方睦於齊師而加宋齊必救之鄭豈不知此哉而侵宋焉是謂自作孽以動天下之兵也未幾而諸侯之師至矣以一旅之侵易三國之伐鄭之爲謀疏矣不思旣暌於齊而又取輕於楚遂使荊屍乘廣之卒鳴鐘擊鼓公然問其緩告之罪而滎陽京櫟之間自是多故向使鄭人能守二鄄之好則唇齒之勢方固楚安得而輕犯之哉故曰貳國背好而啟華夷之交爭也若夫齊之圖伯古未能卒有諸侯也北杏之會宋人旋叛二鄄之役鄭又貳心屢會而不敢爲盟知人心未可以彊一也及夫荊患至鄭則天下諸侯皆有無厭及我之慮矣於是大國若宋衛小國若滑滕遠國若陳許望國若魯無不皆來而鄭伯亦不敢不親至矣於是相與爲盟且謂之同而無不從齊之國矣向使楚患未至於鄭則桓公之伯烏得而遽成哉故曰外夷猾夏以速諸侯之從伯也春秋書曰鄭人侵宋責之也三國伐鄭而書人將卑師少也荊伐鄭狄之也盟於幽而書同同欲也諸侯書爵與之也不書我公諱失信也聖人予奪之意見矣嗚呼以列國而主天下之政豈春秋之所欲哉不得巳也則世道之變可勝言哉𨿽然吾於齊桓伐鄭之事不能無撼也鄭突以篡而有國當討也使桓公能請於王而正其罪不亦羙乎而公之志止於得鄭而巳耳伐鄭以討其侵宋執鄭詹以問其不朝於天下之大義無與也論者謂召陵之役不問楚之僣王而問包茅之不入蓋伯者之苟且大抵類此不然九合諸侯一匡天下其功盛矣何仲尼之門羞稱之哉

○齊仲孫來齊髙子來盟

外臣之來望國其受命同而所行異春秋因其得失而予奪之也夫以道事君者忠之大也仲孫髙子皆齊大夫仲孫之來名爲省難髙子之來名曰謀魯其受命而來也皆非有定難安危一定之辭也春秋略其君臣之常詞而不稱使無以異也然仲孫不勸其君急於討賊而俟其自斃髙子至則平魯難而定僖公使魯國賴之以安是仲孫不能匡君以義而髙子則能權而合宜故春秋一則直書曰來而不言其故一則羙而稱子且曰來盟則二子之得失可見矣仲尼曰君使臣以禮臣事君以忠謂之以禮則不可爲私也謂之以忠則不以趨走承順爲恭而以責難陳善爲敬也然則仲孫髙子之得失豈不昭昭矣乎夫齊之與魯親則甥舅且鄰國也魯國有難齊其可以坐視之乎而況於盟幽之役旣以伯主自任昭大神要言焉於是乎授之諸侯將何爲耶天禍魯國莊公卽世而嗣子弗終無所歸咎魯之臣子方將有討而力不足則大國是望而巳矣桓公不修乃職而有乘亂取國之心乃使仲孫來魯陽以省難爲名而陰行窺覘之計伯主之義豈若是哉仲孫之言曰不去慶父魯難未巳則旣知罪人之所在矣則勸其君共行天討不可後也乃曰難不巳將自斃固將坐而待之乎𨿽有務寧魯難而親之之言不足以蓋其幸災飬患之罪矣卒使臣姦稔惡無所忌憚而武闈之禍再作向使仲孫能勸桓公早爲之所豈至此耶春秋不言其故而止曰來則其來之無名可知矣閔公無祿魯國無君桓公又使髙子將南陽之甲至魯而謀其國其所以命髙子者想不異於仲孫矣而髙子則不然君之命我𨿽無一定之言而我之事君豈可不引之以當道哉與其取魯而失天下之心孰若安魯以昭吾君之令徳哉於是制其閫外之命魯未有君我是以定公子中之位魯難未巳我是以有鹿門吏門之城魯民未安我是以和其不恊而爲之盟使周公之社稷賴以不墜而齊侯獲存亡繼絕之名於天下嗚呼事君若髙子眞所謂大臣哉若仲孫者可謂具臣而巳矣故春秋特褒之而稱子且曰來盟見其權在髙子而髙子又能行權而合乎善非若仲孫之比矣或曰仲孫以省難來安知其陰行窺覘之計乎曰觀桓公之問曰魯可取乎則知之矣曰然則仲孫何以稱字而不貶乎曰仲孫𨿽不能勸君以討賊而亦未嘗納君於惡也故曰君其待之非也而曰君其務寧魯難而親之則是矣故以仲孫方之髙子則不足若加貶焉則有勸桓公乘時以取魯者又將何以罪之哉此又輕重之權衡也故曰春秋非聖人莫能修之夫豈可以苟言哉

○晉人執虞公

諸侯狥利以失國乃其自取之也夫有國家而以利狥人未有不失之矣其虞公之謂乎虞公貪壁馬之賂而從晉以滅號號亡而虞亦隨之春秋書曰晉人執虞公言以眾人執獨夫也夫以千乘之國爵爲上公而晉人執之如一夫然非虞公自取之乎觀聖人之所書可以爲貪利者之戒矣夫虞太王之昭也晉於是乎滅虞矣則不言滅而止言晉人執虞公何耶蓋滅者亡國之善詞上下之同力也上無明王下無方伯諸侯而有壤地褊小困於彊暴力不足而失其國非其有以致之則書滅以見滅之者之罪如譚遂弦黃之類是也若夫虞公則異於是矣以堂堂上公之尊君百里之地夫孰得而犯之哉今也重貨財而輕兄弟信邪說而違忠言壁馬旣入而滅號之師遂起不思下陽滅而號不能爲號號滅而虞不能以爲虞輔車相依唇亡齒寒宮之奇言之矣而不聽是愛社稷不如垂棘之壁而視同姓之親不如屈產之乘也不仁不智無禮無義非獨夫而何哉以千乘之君而身爲獨夫其亡也非不幸矣春秋不書晉人滅虞而曰晉人執虞公若曰虞地之縕於晉久矣虞公之死命制於晉而巳矣故左氏曰罪虞且言易也谷梁曰其曰公者猶下執之之詞也嗚呼利之能亡人國若是哉人亦有言家必自毀而後人毀之國必自伐而後人伐之其如虞公矣或曰晉之於虞同姓也衛侯毀滅邢而生名之虞固有罪而晉得從末減何耶曰滅人之國其罪易見而貪利以失國其罪難明下陽邑也而以虞晉滅之爲文晉之罪巳見矣今又執虞公焉天子之上公而晉人擅執之是無王也而得爲無罪乎春秋不以梁亡之法書之則亦不以恕晉矣若夫滅同姓之惡復何待於貶耶

○莒人伐我東鄙圍臺季孫宿帥師救臺遂入鄆

伐國而圍人之邑與救患而入人之邑者皆王法之所不容也夫兵春秋之所惡至於乘勢以爲利尢有所不當爲者矣我襄公之十有二年莒人伐我東鄙而圍臺書伐書圍是罪之在莒也季孫宿受命以救臺不受命而遂入鄆書救而遂入是罪之在季孫矣莒固不義而魯亦豈爲義哉春秋比而書之所以著二國阻兵修怨之罪也凡書伐者皆惡其擅兵以爲暴也伐而圍人之邑則又甚矣凡書救者皆善其卹患而解紛也救而遂入人邑則救不足言而入爲罪矣是故蕞爾莒國敢伐我而圍邑患自外至者也君子固爲魯憂之季氏彊臣因救邑而生事患自內作者也魯國之憂至是始大矣嗚呼龍旗承祀奄有龜蒙魯周公之裔冑春秋之時惟齊倚其舅甥之故而轉爲仇敵其它若宋若衛若晉若秦皆不敢以一矢相向者畏周公故也今以僻陋在夷之莒乃敢執干戈與魯周旋庸非魯人自取之乎於酈之役季友敗其師而俘其卿莒人不敢報也僖公屈千乘之尊嫁女幹其大夫而自主之又降班失列下與之盟封境之間𨿽得無事而辱國亦甚矣宣公以不正之君貪功狥利以啟爭端莒猶未敢致報畏魯之有齊援也襄公不務徳政而屬鄫以爲私卒致莒人滅鄫而侏儒有�紿之敗甲是魯之不能爲人所料而莒始敢稱兵伐我矣至於今而圍臺乃莒人伐我之二役也間諸侯之有事背盟好而興戈矛今又伐我而圍其邑莒之罪不可勝誅矣季孫受命以救臺臺者我之封邑受諸先王有民人焉不可以不救也師至而莒圍解振旅以歸復命可矣乃乘時而遂入鄆無乃怒蹊田而奪之牛乎尢而效之其罪與莒同矣而擅權生事不有其君非細故也其患豈直伐我東鄙而巳哉春秋書莒人伐我東鄙圍臺所以著莒人之罪繼書季孫宿帥師救臺遂入鄆帥師救臺可也而遂入鄆不可也遂者專事之詞入者不順之意則季孫之罪不可逃矣故嘗論之莒魯之爭每不利於公而利於季孫厥後乘亂取鄆者季孫也而叔孫當其討伐莒而取鄆者又季孫也而昭公受其辱其事蓋權輿於救臺入鄆之舉矣故曰莒患不足爲憂也而大夫之患深可爲魯憂也詎不信哉

○衛人立晉

爲臣而擅置其君爲子而專有其國則皆得罪於王法矣夫春秋爲正名分而作也衛有州吁之亂賊旣討矣其國人不請於天王而立晉是擅置其君也晉𨿽諸侯之子無王命而遂立焉是專有其國也春秋書曰衛人立晉則衛人與晉之罪皆無所逃矣古者諸侯繼世襲封則內必有所承爵位土田受之天子則上必有所稟必承國於先君者所以重父子之親必稟命於天子者所以正君臣之義天下之大倫於是乎在而可以私亂之乎衛州吁以嬖人之子弒其君而自立諸侯連兵欲定其位而衛人不以爲君凡經八月而殺之於濮謂衛國之無人焉不可也柰何知其一而不知其二乎此聖人之所深惜而特起衛人立晉之文也歟吾嘗觀衛人之殺州吁而知春秋之初人心之天理猶明也及觀衛人之立晉而傷春秋之時人心天理之壞亦自此始也何也擊鼓其鏜踴躍用兵介先君之寵握百里之權弒其君而虐用其民有宋魯陳蔡以爲之黨其勢未易取也然而敢卽圖之使一往而陳人遂執以請蒞以一告老之大夫主其謀而國人無不從諸侯無敢沮非人心天理之猶明而若是夫柰之何討賊之後遽爾相率自置其君而不使一介行李告於天子視周室如無人焉則不顧先王之典而陷其君於無王之罪矣彼晉者宣公也縱不足責而石子賢人也亦不念水木之有本源秋無他狃於見聞之習而遂以爲常也賢者而若是矣人心天理之壞可勝救乎觀衛人立晉之文繼於衛人殺州吁於濮之後其爲深惜之可知矣是故衛人書立立者不宜立也所以著擅其君之罪也於晉絕其公子言其內無所承也所以明專有其國之非也晉也旣立卒於不令以亂衛國大抵不正其始者必不能善其終蓋亦必然之理矣或曰春秋書立君者二此年衛人立晉及昭二十三年尹氏立王子朝是也彼則指其立之之人而此則言衛人何也蓋立子朝者尹氏之私意也朝不當立而獨尹氏立之也晉𨿽不當專有其國而實當立故衛人之立晉特不請於王爲可罪而非若尹氏之私於子朝也此又輕重之權衡也吁睈人之筆嚴矣哉

○三月癸酉大雨震電庚辰大雨雪

春秋紀陰陽之失節所以示人君不可忽天道也夫春秋常事不書惟異而後書之震電雨雪常有之物而以爲異何耶蓋周之三月乃夏時之正月陽气未大發也而大雨震電陽失節矣震電旣發則雨雪不當復降越八日而又大雨雪是陽穉而陰復肆也陰陽之交失若是安得不以爲異乎天人一理有感則有其應觀春秋之所書而隱公之失政可知矣愚嘗求之洪範庶徵之論矣君人者所以建皇極而納民於福者也是故雨暘燠寒風之若否由之而應於是乎有恆寒恆燠之罰焉人君知之則遇災而懼𨿽有其象而無其應不然則應復爲感而災咎之來必矣是故震電者陽精之發而雨雪者陰气之凝震電則發於燠雨雪郥凝於寒不可並行也隱公卽位九年幹玆不聞令政而多涼徳以諸侯而不事天子以國君而不撫庶民軍旅數興政權下替君道之失久矣今以建寅之月未當啟蟄之時而大雨震電陽气之動巳迥於早矣雷電旣發於癸酉之辰而雨雪復作於庚辰之日陽不順令而動非其時故不能勝陰之兆見矣故震電而曰大雨震電雨雪而又曰大雨雪則皆非小變矣爲隱公者盍亦反躬而自省矣徳不修歟政不舉歟讒邪之未去歟善人之弗用歟抑小民之失其所而祭祀之不共歟何上天降鑑之若是也我其夙夜畏天之威而思所以自新庶其免於戾矣公則藐乎無所警也方且伐宋取邑會鄭入許楊楊然自以爲功而鍾巫之難作矣春秋所書𨿽然不言其應而事應之符昭然不昧故曰非深明夫天人之理者不可以言春秋也抑嘗考之於經凡書雨雪者三而兩在冬若以夏時言之則雨雪冬所當有春秋法不當書而況二百四十二年之間豈止兩雨雪耶故知春秋之以周正紀事而書冬之爲建酉戌亥之月無疑也此夏時之正月則以震電雨雪兼作爲異且又大而過常則皆爲不時矣嗚呼讀春秋者不以全經貫之而欲因一句以求義安能得聖人之微意哉

○公子結媵陳人之婦於鄄遂及齊侯宋公盟

大夫輕身以親淺事而專命以抗公侯春秋書之所以責其重以失巳而又輕以失人也夫禮莫大於正名分過與不及皆罪矣而況於一出而兩失之乎今公子結以國卿之尊而下媵陳人之婦是以所重臨乎禮之輕旣失巳矣旣而以大夫之卑而專事以及齊侯宋公盟是以所輕幹乎禮之重又失人焉然則結之不知禮也甚夫春秋能不深惡之哉吾聞之易曰君子以裒多益寡稱物平施故以微者而視大夫猶以大夫而視公侯也其體之不敵猶堂陛之有級截然不可犯矣今公子結以諸侯之子爲當國之卿固將任出謀發慮之寄以匡社稷庇民人也今乃縱一巳之私情親媵婦之淺事是謂以尊臨卑而亂上下之等威矣至於齊侯者太師之胤東州之方伯也宋公者先代之後天子之上公也夫豈列國大夫所可敵哉乃不自揣而敢上要之盟無乃以卑抗尊而紊君臣之名分乎故以公子而媵微者之婦是以冠而薦屨也以大夫而盟齊宋之君則舉足而加首矣不特此也人臣非君命不越境鄄衛地也以私事而出不可也大夫無遂事盟者有國之大權不稟於君而專之不可也然則此行也豈特失巳失人而巳哉又有不臣之罪矣春秋據事而直書之結之罪其可逃乎是故牲盤之好方講於秋至冬而三國之師至於西鄙故曰國必自伐而後人伐之其公子結之謂乎𨿽然魯則失矣齊亦未爲得也彼結之求盟其從其否固在我也何至以二國之君而輒從其所欲哉旣盟而後伐之非矣厥後季孫行父會齊侯於陽谷求盟而齊侯弗及之盟夫以啇人之不義且能卻行父之請而況於堂堂伯主之尊乎嗚呼結不足責也吾獨深爲齊桓惜之

○公會齊侯﹝云云﹞盟於牡丘宋人伐曹楚人敗徐於婁林

伯謀不恊而與國貳此外夷之所以得肆其志也甚矣齊桓之伯有始而無終也牡丘之役將以救徐而先爲盟固可見其不恊矣誓言方新而宋人有伐曹之舉大功未立而自攜貳將何以禦外患耶遂使楚人得志而敗徐於婁林中國之勢於是乎衰矣由此觀之非桓公不能惇不息之誠而至於斯歟常謂齊內以治外者善謀也愼終以承始者善道也故外夷之進退未嘗不視諸華之疆弱而諸侯之向背又豈不由伯心之思斁哉是故桓公之始伯也鄭侵宋則合宋衛以致討荊伐鄭則率魯宋而往救分災討貳諸侯無闕故能壯中國之勢以服四夷召陵之功蔚爲五伯之盛誠可嘉也使其嘗存是心不亦善乎柰何葵丘旣會震矜遂生由是楚伐黃而不救以次陘椅角之助反貽隊命亡氏之悲則桓公之不足以宗主諸侯人知之矣不然以密邇山東之徐楚人何敢踰越險阻以伐之耶今楚而敢伐徐則以不救黃而覘桓公之不能矣公能於此而振旅焉猶可及也柰何八國諸侯萃於牡丘則不鼓行直指淮泗之間以拯徐人於焚溺而方且刑牡軟血以詔鬼神諸侯君實有之何辱盟焉則伯謀之不恊可知矣使敵人得以忖度其情而淹畱不退誰之咎耶大夫之救不聞有功而伐厲之師徒爲黷武未幾而無役不從之宋遂敢致怨於伐厲從齊之曹𨿽曰弱曹不顧齊矣不知牡丘之盟何爲耶外憂未弭內志巳暌俾好惡同之之國翦爲仇讎而不能禁兄弟閱於墻外禦其侮今不然矣中國之虛實在楚人目中矣於是荊屍乘廣之旅蠭合豕突以敗徐於婁林則向日爲齊取舒之人今亦無以庇其民矣使三十餘年之功業一旦掃地豈不哀哉嘗因是而論之齊桓之伯業有系於宋不小也方其始也宋公推戴以爲盟主而伯業以成及其終也宋人背之以伐曹遂卒無以制楚昔者湯以七十里文王以百里曷嘗倚人以爲勢哉譬之於水有本者其出無窮若夫蹄涔溝澮得雨而盈霽則涸矣嗚呼此伯者之功然所以如彼其卑而君子不願爲之也夫

○齊侯襲莒

大國用兵以掩人之不備春秋特書以著其罪也夫兵以禦暴非所以爲暴也而況以詭詐行之者乎齊爲不道乘莒人之不備而潛師以襲之不仁甚矣春秋特起襲莒之文而專日齊侯郥其包藏禍心之惡何所逭哉先王用三驅而不掩羣君子釣而不綱戈不射宿待物且爾而況於人乎凡春秋書用兵皆在所惡然亦有聲罪伐人而駐兵不戰以服之者矣未聞有以襲書也彼小國恃大國之安靖巳無故而加之兵巳有陵弱犯寡之罪況以陰謀閟計出其不意而掩取之乎此春秋之所必誅而不赦者也濟莊背澶淵之會盟而助叛臣以伐盟主不義甚矣入孟門取朝歌無損於晉也動而無所以生悖心於是襲莒之念興焉銜枚臥鼓出莒人之不意自謂一鼓可以得莒矣而不虞其謀之不遂也旦於之門傷殷而退蒲侯之遇杞梁授首亦何益哉人亦有言抑君似鼠晝伏而夜動其齊侯光之謂矣春秋二百四十二年之編此爲特筆蓋用兵之中其罪爲尢甚者也而齊獨有焉他日宋皇瑗帥師取鄭師於雍丘而鄭罕達亦帥師取宋師於巖潛蹤密迹伺人之間以相傾覆流而至於戰國殘民以逞若艾艸菅然始作俑者其無後乎今年未能得志明年再興伐莒之師構怨未巳而不知禍盈惡積變起蕭墻未幾何時崔氏之難作矣故曰阻兵無眾安忍無親眾叛親離難以濟矣嗚呼若齊莊公者尙誰懟哉抑嘗考之於經凡特筆以著其暴者多在於齊故在襄公則有遷紀郱鄑郚之舉在桓公則有降鄣遷陽之文不特此也春秋未嘗書滅國也而滅國亦自齊始發揚蹈厲之志以成從簡尙功之俗蓋其流風之未泯歟

誠意伯劉先生文集春秋明經卷之十九終

●誠意伯劉先生文集春秋明經卷之二十

春秋明經二

◆春秋明經二

築臺於郎築臺於薛築臺於秦冬不雨

齊侯衛侯鄭伯來戰於郎齊人衛人鄭人盟於惡曹

季孫宿會晉士匄宋華閱衛孫林父﹝云云﹞於戚晉人執衛行人石買

吉禘於莊公作僖公主

曹公孫會自鄸出奔宋

秦伐晉狄侵宋楚子蔡侯次於厥貉

宋人衛人入鄭宋人蔡人衛人伐戴鄭伯伐取之

齊人鄭人入郕蔡人衛人陳人從王伐鄭

杞子來朝公子遂帥師入杞

及晉處父盟公孫敖會宋公﹝云云﹞晉士縠盟於垂隴

楚人伐鄭公子遂會晉人﹝云云﹞救鄭楚子使椒來聘

齊侯使其弟年來聘有年

考仲子之宮築王姬之館於外

會於蕭魚秦人伐晉伐我東鄙圍臺

宋皇瑗帥師取鄭師於雍丘鄭罕達帥師取宋師於巖

仰孫羯會晉荀盈﹝云云﹞城杞晉侯使士鞅來聘杞子來盟

楚人伐黃楚人伐徐公至自會

吳入郢於越入吳公會晉侯及吳子於黃池於越入吳

公子結勝陳人之婦於鄄遂及齊侯宋公盟齊人宋人陳人伐我西鄙

公圍成公至自圍成築蛇淵囿

取汶陽田公會楚公子嬰齊於蜀

○築臺於郎築臺於薛築臺於秦冬不雨

力役薦興而民困故天降之異爲可憂夫固國莫大於保民而保民莫切於備患也魯之莊公不知務本而節用故卽位之三十一年春而築臺於郎矣至夏而再築臺於薛其秋又築臺於秦三時而築三臺是謂妄興力役無故以勞民也其冬而有不雨之異抋民力困矣而重之以天災寧不深可憂乎是故一歲築臺而至於三則莊公之虐其民者可見一時不雨而書則聖人之憂民者可知矣吾甞觀於莊公之經矣公之二十八年一興築郿之役而遂至於大無麥禾則其不能務本節用而無豫災之備可知矣築郿之歲未嘗聞有水旱蝗螟之災也而至於倉廩皆竭況於連築三臺而重以不雨之變乎嗚呼此春秋爲之深憂而謹書之也古者天子有靈臺以候天地諸侯有時臺以候四時夫豈以爲觀遊之所哉今莊公去國築臺於遠則是爲耳目之娛而勞民矣勞民以自樂使百姓見其車馬羽旄皆疾首蹙頞而相告其何以爲國乎故當卒歲於耜之時旣巳築臺於郎矣至舉趾條桑之月又築臺於薛焉侈心一肆遂不可遏又役亨葵及菽之民而築臺於秦何莊若是數數而不憚煩也哉財盡則怨力盡則懟怨懟之气積於下而陰陽之气沴於上是以不雨之應遂見於二年之冬嗚呼天之愛民甚矣豈使一人肆於民上而淫從其欲哉今玆之警良可懼矣是故一時不雨非大災也春秋猶謹書焉所以寓憂民之深意也抑甞論之魯於春秋以周公之故而爲天下諸侯之宗莊公值齊桓之伯宴安無事苟能立政立事以保乂其民周公之業可復振也今也不然及此時盤樂怠傲不亦深可惜哉三築臺而不雨矣明年之春又城小谷是以民力爲不足荀而惟其所欲爲矣身𨿽終於正寢而嗣子卒斃於亂臣之手其國幾亡嗚呼使天假之年吾恐莊公之憂不在其子孫而在其身矣

○齊侯衛侯鄭伯來戰於郎齊人衛人鄭人盟於惡曹

諸侯連兵以構怨又結言以固黨春秋所以直書於前而貶之於後也夫徵伐會盟巳非諸侯之所得爲而況以不道行之者乎鄭憾魯之後巳而挾齊衛之君爲郎之戰是謂連兵以構怨非義甚矣旣戰而爲惡曹之盟又結言以固黨夫何義乎春秋存其爵於戰所以見其實貶其爵於盟所以正其罪聖人之筆削嚴矣哉嗚呼九伐之法職在司馬王者所以討不庭盟載之法掌於司盟聖人所以待衰世有天子在夫豈諸侯所得而私用哉彼齊者太師之胤衛者康叔之後而鄭者宣王之懿親也我周東遷子孫日失其序惟是一二伯父叔舅所當戮力以爲藩屏豈如弁髦而因以敝之今也不念先王先公而私相樹黨以侵敗王略使宗周之卑日益滋甚其何罪大焉嗚呼此春秋之所必誅而不以聽也且郎之戰何爲耶魯桓天下之大惡人人所得而討也彼鄭伯旣首盟於越以定其位齊侯則繼會於稷以濟其姦衛亦坐視而不問也則皆與之爲徒矣今乃以周班後鄭之故合三國之君親將戎卒壓周公之封境以快心於一戰尙爲知類也夫是故春秋列序三國之爵而曰來戰於郎若曰三國之志爲此戰也則其動眾無名殘民不道之罪可見矣鄭伯主兵而先齊者所以治惡黨猶衛州吁主兵而先宋也惡曹之盟又何爲耶方其來戰也旣曰同心以從事於兵革矣復何嫌隙而結盟哉蓋其合也不以義則其中不無疑矣於是刑牲歃血質之以鬼神矢之以約誓將以固其黨與而求其所大欲而不知信之不由中盟何益哉徒足以長亂耳春秋於此貶其爵而稱人賤之也若曰無道之君不足以當王爵也則其慢鬼神犯刑政之罪可見矣是故始不書爵則不知其爲三國之君後不書人則不足以癉三國之惡故前書爵而以來戰著罪後書其盟而以奪爵示貶屬詞比事之教不亦深切著明矣哉厥後不出三年鄭伯果合紀魯而戰齊衛明年齊衛又聽宋人之言而伐鄭誓言果足恃乎卒之連兵結黨惟利之從今日取賂而納突明日納朔而歸俘使兄弟之倫君臣之義委諸艸莽而不存也然後王綱凘盡而天下變爲伯矣吁春秋深貶惡曹之盟其有以也夫

○季孫宿會晉士匄宋華閱衛孫林父﹝云云﹞於戚晉人執衛行人石買

黨大惡而治小罪此晉伯不競之所由也夫伯主之所以能宗諸侯者以其能明天下之大義也今衛孫林父逐君而立不正大惡也晉人乃合諸大夫於戚以列其罪人於會矣至於石買之伐曹較之林父非小罪乎晉則因其來使而執之無乃不能三年而緦小功之察也乎觀春秋書於戚之會於前而書執衛行人石買於後則晉之所以爲伯主者可知矣云云昔者桓王不討宋魯而伐鄭以致繻葛之敗王綱始大不振而春秋譏其不天爲其不知輕重之倫也今有以臣逐君以弟篡兄則相與爲謀以成其亂而欲以威力禁與國之爭吾知其無益矣故曰放飯流歠而問無齒決是之謂不知務其斯之謂與是故孫林父衛之彊臣也昔也不能事君而出奔晉又介於大國以歸其國非定公之所欲也其於先君且然矣於嗣君乎何有丘宮之盟殺三公子尹佗之追直欲以一矢加之君臣不帥職而增淫發泄罪孰大焉晉悼惑師曠之邪言及中行偃之妄議不能共行天罰而反爲之合七大夫於戚以定其所立之人其何以爲訓乎遂使亂臣賊子得有所恃以縱其惡而無所思憚也不亦甚哉若夫石買之伐曹非無罪也然而毀瓶之怒起於孫蒯當是時也衛侯在外未入而僭竊之剽猶立於位也使晉平因曹人之愬治其舊惡告於諸侯復衎廢剽執孫林父而戮之不亦善乎今也捨此弗問而執石買徒以伐曹之故伯討宜不如是矣春秋先書於戚之會旣出林父之名而繼於衛侯出奔之後後書晉執石買而貶稱人且曰執衛行人則晉人黨大惡而治小罪之失可見矣嗚呼買可討也置林父而討買則不可也於是乎可以知春秋之權衡矣故以悼公之賢而件止千蕭魚至平公而遂有溴梁大夫之縱則皆黨孫氏之效也諸侯之貳豈必假羽旄之事哉向使晉人以會戚之大夫而討逐君之罪以執石買之怒移於孫氏則晉之伯業未可量也而不能焉惜哉他日欒盈入於曲沃而趙鞅入於晉陽荀寅士吉射入於朝歌大夫相繼而起其患不減於林父三家競爽而靖公廢爲家人其禍不止於衛侯故曰出乎爾者反乎爾者也又曰始作俑者其無後乎推原其由則於戚之會可勝憾哉

○吉禘於莊公作僖公主

禮失於亟而復失於緩春秋所以病望國也夫喪祭之禮各有其時緩與亟之失均也何謂亟莊公喪制未終三年而閔文公之失不可蓋矣送死人道之大變而不謹其禮履霜堅冰之兆也其可以爲小失乎嗟夫禘者天子之祭也魯僭天予以爲常不可勝書也作主者事亡之常禮也不必書也今皆見於春秋之經矣爲國以禮而祭祀又禮之大者而至於如此此時之魯尙可爲周公伯禽之魯乎又其甚者禘太廟以致妾母縱逆祀以亂昭穆魯之禮不可言矣周家之禮周公所制以周公之子孫而壞周公之法度吾於他國又何望焉嗚呼周公其衰矣

○曹公孫會自鄸出奔宋

賢者之後能不失其去國之禮春秋所以著其羙也夫聖人不以常事迥褒於人臣其有所褒者必其有以取之矣是故大夫去國待放而後出奔常禮也曹公孫會能行之於春秋之世則旣賢於當時之人矣而況又爲子臧之後乎春秋特因其出奔而書曰曹公孫會自鄸出奔宋鄸者其食邑也自鄸而出奔者待放也曹大夫鮮有以名氏書其曰公孫賢也而又賢者之後也一人而二羙具焉可不書乎古者大夫有罪待放於其境三年君賜之環則復賜之玦則去是臣子之常禮也時入春秋君臣道喪久矣故臣子能專其邑者無不叛其國能使其眾者無不要其君以臧武仲之智而據防以求後況其它乎今有人焉語其世則賢人之子孫也觀其所公遂行吉禘之祭無乃太早乎何謂緩僖公卽世十有五月而文公始作練祭之主則又大慢矣先王制禮以節人情亟與緩同爲不敬魯爲秉禮之國而若是焉可芡也夫古者三年之喪畢致新死之主於廟廟之遠主當遷入祧於是大祭於太廟以審定昭穆之序其禮有常期也諸侯旣葬則反虞虞主用�期年而練祭練主用栗故特祀之於寢而不同於宗廟以昭其孝思之誠其日有定數也今閔公旣失之於亟而文公又失之於緩一緩一亟皆以巳意行之先王之制紊矣聖人愛禮甚矣寧不爲周公之魯惜哉自今觀之吉禘於莊公在閔公二年之五月莊公之薨至是二十三月則三年之喪未畢矣喪未畢也而可以行吉禘之禮乎禘非魯所當用姑置未論今先君方祀於寢而非宮廟遂用盛樂而行吉禮三年之愛忘矣爲子而忘三年之愛是不有其父也是事也一舉而三失禮也故春秋禘祭不書因其亟而書曰吉禘見其用吉之早也曰於莊公明其於寢也而閔公之失不可掩矣作僖公主在文公二年之二月則僖公之薨十有五月巳過乎期三月矣過期而猶未作主可乎生事死祭禮之太節以先君練祭之主而作不及時以爲微而忽之愼終之意蔑矣事父而蔑愼終之意不可以爲子也是事也積惡之原也春秋於他公作主不書以其緩而書之且謹志其日焉而行又有異乎當時之人則君子又烏得而不錄之哉若曹之公孫會是巳夫公孫會者公子喜時之後也喜時者何所謂子臧是也子臧者曹宣公之庶子宣公伐秦而卒於師曹人使公子負芻守而使喜時逆曹伯之喪負芻乃殺太子而自立子臧將亡負芻懼而告罪乃反致其邑焉及晉侯之執負芻也將見子臧於王而立之子臧辭弗立而奔宋曹人所謂社稷之鎭公子也今會之出亡也𨿽不可知其故然當衰亂之世獨能行古人之禮故其去也不卽走於他邦而居於鄸則非有大罪也明矣居鄸而君不賜之環矣然後徐徐焉自鄸出奔宋其進退之間雍容不亂隱然有子臧之遺風焉可謂不墜其世徳矣觀於子臧巳如彼而子臧之後又如此子臧其不泯乎春秋之義善善也長而惡惡也短惡惡止其身而善善及其子孫安得不特書以著其羙也哉故奔未有書自者而書自鄸則知其爲待放也曹無大夫惟公子首以鞌之戰特書以示貶此則特書公孫則知其與之也不書其入於鄸則非叛也自鄸出奔而不以鄸系之曹則與宋華亥向寧華定自宋南裏出奔楚者不同也由此觀之聖人之情見矣抑嘗論之國之衰也未嘗不由親小人而遠賢臣也是故維鵜在梁刺於詩人乘軒三百數於伯主其來久矣故子臧賢公子也致邑與卿而不出公孫會好禮者也去國而入於宋然後白鴈來而公孫疆出矣且不得以亡國之善詞書於經嗚呼悲夫觀魯論記太師以下踰河蹈海而知魯觀春秋書子哀來奔而知宋吾於公孫會之去也而又有以知曹矣

○秦伐晉狄侵宋楚子蔡侯次於厥貉

疆國並起而伯勢分春秋所以深爲世道慮也世至文公中國衰而外夷彊矣是故秦有伐晉之師而狄亦爲侵宋之舉二彊並起遂使楚子得以乘間而挾蔡侯次於厥貉以與晉爭伯春秋狄秦於前而爵楚於後然則成楚之彊者秦與狄也觀伐晉侵宋而次厥貉書於一年之間諸侯之無伯害哉嘗考春秋之時倚方漢之險以憑陵諸夏者楚也據崤亟之固以抗衡伯國者秦也恃豺狼之爪牙以逞其貪焚者狄也桓文不作伯業不振無歲不有秦狄之師無國不有荊楚之患春秋不以秦狄之患爲憂而以秦狄黨楚爲憂者何哉蓋當時天下之所倚賴者一晉而巳今荊旣盛於南而秦又起於西狄又跳踉於北三彊競爽不弱一个焉晉之世伯不易守矣是故秦人伐晉而楚遂滅江秦晉戰於令狐而狄遂侵我西鄙楚師至於狼淵而狄又有侵齊之告何其不約而同耶南夷與北夷交中國不絕如綫可不懼哉況於晉君衝幼不在諸侯於是起範山之邪謀生蠻荊之禍心救鄭不及楚人遂有以覘其不能聘魯而傲楚人遂敢以試其倔彊而北方之圖堅不可破矣彼秦者晉之姻親也令狐之役晉不謝秦固不直矣而秦納不正豈爲無罪康猶不悛不顧義理之是非而惟以報復爲事興兵伐晉以取北徵當楚夥交亂之際而秉時肆暴陵轢諸侯之盟主是以夏而爲夷之行春秋以狄待秦者晉之失伯秦爲之也由是狄患遂肆而三恪之宋首被其侵𨿽曰潛師以爲侵掠而豺狼之毒寢不可遏是役也非特爲宋患也將天下之患自此始矣於是楚人知中國之多故而乘勢以興厥貉之次以臨宋也臨宋所以圖北方也而宋果以狄𨿽不能禦遂道以田孟諸夫以變夷覆載不容之罪人儼然入於中國驅諸侯而奴役之天下之變有大於此者乎故楚從此遂得書子同於中國以其彊之成自此始矣春秋狄秦於前而進楚於後豈無意哉觀楚秦相與滅庸相與盟於蜀而他日呂相絕秦之言亦謂穆公卽楚謀我則秦之黨可知矣自是以後楚伐麋而狄侵齊楚圍巢而秦戰河曲新城之盟僅僅收拾而齊又叛晉人置不敢問不欲更生一敵以爲東顧之憂也而不知文襄之業堂堂然去矣嗚呼狄不足責也楚亦污於荊蠻久矣秦之先死千王事有功於周室者也穆公以於崤之敗出悔過之誓言聖人錄之使其由是而進於善則其伯豈止西戎而巳哉柰何連兵數歲不能成尺寸之功而徒以成楚人之暴抗嗚呼春秋狄秦而至於再其有也夫

○宋人衛人入鄭宋人蔡人衛人伐戴鄭伯伐取之

諸侯連兵以爲暴而敵國又乘其後春秋所以交責之也夫兵聖人之所惡而況以詭詐相報復乎宋衛間鄭師之在外而乘虛以入其國旣入鄭矣又召蔡人以伐戴則其阻兵肆暴禾有若此之甚者也而不虞鄭伯之起乘其獘伐而兼取其師焉夫宋衛固不義矣而鄭亦豈得爲義哉春秋書入書伐又書伐取則爲交責之也可知矣周官九伐之法大司馬掌焉列國而非王命不敢擅動其兵也東遷以來王綱不振諸侯各自爲黨以姦詐爲仁義視殺戮爲尋常侵奪紛紛莫之能禁其罪可勝誅哉今鄭師以伐宋出宋人知其國之無守也於是挾衛人以搗其虛所謂攻其無備出其不意之謀也果然造鄭國都如入無人之竟是宋衛之得志於鄭矣二國旣巳入鄭而驕故以伐戴召蔡借曰鄭有舊怨戴何罪乎不過乘時徼利以淩弱而犯寡耳則其阻兵安忍之惡極矣而不知鄭莊之計又巧也方二國之入鄭也鄭師巳在郊矣不還師以自救而委國與之避其銳也及其旣伐戴而圖之擊其惰也是故駐師於郊多方以誤之彼宋衛狃於入鄭之役謂巳實無敵矣而不虞鄭伯之亦掩其不備鄭攻其外戴應其內一舉而三國之師盡沒亦可爲好兵毒眾者之戒矣嗚呼宋衛以是施之於鄭而鄭又以此反之其民何罪而魚肉之若是耶然則宋衛蔡鄭皆不可以逃王者之刑也春秋比書其事而四國之惡彰矣抑嘗考之春秋之初以詐用兵莫甚於宋鄭也前此宋人伐鄭圍其長葛鄭則輸平於魯而不之救長葛見取於宋猶不顧也宋人自謂無能爲矣不知宋魯之黨旣離而郜防之取繼至則宋巳墮鄭之術中而不窹也至此又蹈其前轍焉卒於民不堪命禍發蕭墻嗚呼若宋之殤公所謂自取之也夫

○齊人鄭人入郕蔡人衛人陳人從王伐鄭

假王命以逞其私忿抗王威以肆其不臣甚矣鄭莊公之不道也夫諸侯而不知有王惡之大者也鄭伯憾郕之不會伐宋於是托於王命而挾齊人以入其國入者不順之詞也則其假王命以逞私忿者可見矣旣而以不朝得罪於王王帥諸侯以討其罪乃敢用兵交戰於繻葛王非諸癸之敵者抗王威以肆其不臣其罪又何如哉春秋於入郕書人書入以著齊鄭之罪於伐鄭不言戰敗所以存天下之防也嗚呼鄭者宣王之懿親我周之東遷晉鄭焉依則鄭實王室之藩屏也柰何窹生以小人之雄連諸侯以逞其不義東遷之初實爲無王之首是故伐衛而專徵伐之權盟石門而亂司盟之法溫麥周禾君臣道喪取邑易田滅紀廢典則其不知有王也久矣至是以兵入郕果欲尊王室哉觀繻葛之一戰可以究其姦雄不道之心矣夫郕者文之昭也當魯之九年鄭人伐宋召郕而郕不與非郕罪也鄭莊以其嘗爲王之卿士而托於王命以敗諸侯於是合齊人以虐郕而誣以違命之罪干戈戎馬造其國都而王臣不行王師不出則其矯假之罪巳明而猶未也一旦王奪其政遂懷忿而不朝以致天王奮怒躬師三國以伐之此舉𨿽非天討而鄭之見伐於王尢足信其入郕之爲矯矣不然鄭方紏逖王慝何至自受王師之伐也哉王師旣至乃不俯首請命而敢執干戈與天子周旋繻葛之後至以一矢加之乘輿逆理悖道而有若此者乎春秋不言其戰與敗所以爲王諱而存天下之大防也𨿽然鄭之所以敢擅王者未始不由入郕之役致之也易曰履霜堅冰至矯制入郕而王不問然後大假王命以制諸侯於是而入許於是而納馮志得恴滿遂有繻葛之舉矣自繻葛以後而王命不行伯圖遂啟故夫東周之不振皆窹生之所爲也論而至此鄭莊之罪不容誅矣而齊以太公之裔賜履之命非不重也乃不能以義制鄭而從其所欲然則祿父者亦窹生之徒與

○杞子來朝公子遂帥師入杞

事人而失其禮者周可責責人之失禮而加以兵者尢可罪夫惟智者爲能以小事大而仁者爲能以大事小也若杞者可謂不知而魯亦可謂之不仁也歟夫祀不朝王而朝魯非禮矣況以中華而用夷俗以夷變夏杞之罪容可免乎魯之於杞有婚姻之好焉誨之以文告加之以訓辭抑豈不可而公子遂帥師入其國則太甚矣春秋交著其罪故杞本伯爵而貶稱子狄之也公子遂帥師言其用大眾也入者不順之詞也而二國之罪皆無所逃矣昔者太王之事昆夷以小事大者也其詩曰肆不殄厥慍亦不隕厥問曷嘗自外於禮乎湯之事葛以大字小者也其書曰乃葛伯仇餉初徵自葛曷嘗以失禮而遽伐之乎春秋之時人心斁壞天理不明故小國安於僻陋而無自彊之志大國矜其威力而無仁愛之心於是並吞並起弱肉疆食然後禮義衰而干戈橫行中國微而夷狄暴橫莫之能禦夫豈無故而然哉且札者先伐之後先王以之備三恪而作賓者也今而棄命廢職忘先君之所事守不能居其封爵亦可鄙矣縱以微弱之故欲恃大國以鎭撫其社稷則有先公之遺法在何至以夏后之子孫用東夷之習俗投章甫而襲左袵變禮樂而言侏離巳則無禮以污大禹之明徳其何罪大焉春秋因其來朝之用夷禮遂從而夷之以見杞之自絕於中國也由此觀之杞則誠有罪矣柰何魯以周公之胤周禮所在彼小國不能自振而倚我大國以爲援其情亦可矜也而況於伯姬在杞甥舅之好庸可棄乎彼之來朝豈不有慕於我而爲是僕也乎威儀文詞之不類進退揖讓之或愆胥教胥誨以引以翼以繼武王周公興滅舉廢之心可也今也不然來朝之車甫旋而上卿授鉞直造東樓之國捨曰有罪何至於此彼以其卑我以吾暴嘉善而矜不能之意果安在乎春秋書公子遂帥師入杞繼於杞子來朝之後則杞之失禮可罪也而魯之不道不亦甚乎抑嘗考之桓之二年杞嘗朝魯未幾而魯亦入杞則杞每以朝魯而受其兵何哉桓不足責也僖公號稱賢君而亦若是耶禘太廟致夫人而嫡妾之分失愛季姬遇鄫子而閨門之防亂況又從楚盟齊乞師於楚使天下淪於塗炭魯之爲魯庸愈於杞乎不省巳而以責人嗚呼微春秋不仁者皆得以文其惡矣

○及晉處父盟公孫敖會宋公﹝云云﹞晉士縠盟於垂隴

受人之非禮而效其尢者罪在望國待人以非禮而貳其過者罪在伯主天大夫不可以抗諸侯禮之大節也今也文公朝晉而及晉處父盟是晉以非禮加魯而魯受其辱矣柰何垂隴之盟宋陳鄭之君在焉而我以公孫敖會之晉乂以士縠主之晉旣貳過魯亦效尢遂使君臣之分從此大紊於天下誰之咎耶春秋於處父之盟沒公不書而處父去氏於垂隴之盟則據事直書而罪自見矣夫司盟之法巳非列國之所當專況於以大夫而與諸侯盟乎周道衰微王綱解紉及邾盟蔑隱公實肇其端至於浮來之歃降尊從卑於折之盟以下援上則亂常失序皆自我魯爲之寧不重可嘆乎齊桓剏伯而以公子結抗盟爲討於防之歃魯又不祥直至後幽之盟齊伯大定二十餘年綱紀粗立抑何幸歟晉文以譎主諸侯而翟泉之役首爲厲階王臣且不顧矣況與國乎襄公當國家多難之時不知以禮信屬諸癸而以不朝來討文之伯也未能攺物何遽至此我文公不能以周禮自守而畏大國之威奔走聽命辱莫大焉晉侯不念同姓之懿而暴蔑周公之裔冑以宣示其侈處父大夫也敢盟天子之公侯乎滅紀廢典以干先王之法度其何罪如之春秋沒公以爲魯諱魯人恥之君子亦恥之也至於垂隴之會宋以三恪之賓陳以虞帝之後鄭以宣王之懿親咸與在列而晉又使士縠主其盟是晉襄之待諸侯皆以大夫當之矣一之巳甚其可再乎晉不足責也魯亦可以省矣人以大夫盟我我之辱也敖也何人而使上敵三國之君辱於人不戒而亦此辱人夫效充禍也不知政權下逮自此始矣是故有處父之盟而後有垂隴之盟晉有處父士縠而魯有公孫敖相視而起相觀而化三家六卿之禍萌矣春秋嚴謹始之法故深貶處父而垂隴之役遂列二子之名氏非但直書以從同而巳也若曰大夫之交政於天下自此始也由是而大夫皆得以名氏書於經矣仲尼曰始作俑者其無後乎由是晉有趙盾魯有仲遂紛紛疊起而桃園之事過市之哭繼見嗚呼濫觴之不塞孰滔天之可遏履霜之不謹知堅冰之必至他日昭公逐哀公走靖金廢乃其效歟然後知春秋正名辧分必謹於始爲後世慮至深遠矣

○楚人伐鄭公子遂會晉人﹝云云﹞救鄭楚子使椒來聘

外夷猾夏而中國失禦侮之道故外夷遂彊而用中國之禮焉此夷夏盛衰之大機也夫外夷之所以彊皆由中國不振而巳矣當我文公之寺晉靈少懦不在諸侯楚人師於狼淵以伐鄭是以此嘗晉之能否也晉大夫以五國之師救鄭而緩不及事春秋貶大夫而人之以見中國之不振自此始歟由是楚勢遂張而使椒聘魯乃以爵書而君臣並見然後華夷無復辧矣可不爲之寒心哉嘗謂夷狄猾夏未足夏而中國之衰爲可憂何哉當齊桓創伯之時荊始入蔡而伐鄭其勢張矣桓公同盟於幽之後荊始來聘其進不過書人而國號且未攺也旣聘之後屢駕伐鄭而攺稱楚不駸駸乎彊大而將不可遏歟然而次陘之伐振旅於前而城濮之戰獻捷於後終桓文之世不得以爵見經以中國之有人也城濮以來楚人不敢北向者十有五年今而忽起伐鄭之師寧不謂中或無人而可以逞其願乎是役也實華夷盛衰之大機也晉之執事不思折衝禦侮以淸外患𨿽起救鄭之師而逡巡畏縮不卽赴敵遂使鄭國失三大夫不得巳而及楚平誰之咎耶春秋於伐鄭之楚猶以人書向使晉能遏之於此亦何致遂成其彊哉惟晉人不識事勢而坐失其機然後彊夷得遂其志而越椒來聘公然以中�之�行乎望國觀其以玊帛而來固異乎執干戈以從事推原其心豈誠知義而慕之者哉不過借此以爲窺覘之計耳春秋於救鄭之役貶諸大夫而稱人而中國之失策自此始也至於來聘之役遂進楚而稱子以蠻荊之得與齊晉並肩自此始也由是而次厥貉由是而侵陳遂侵宋無乃濫觴於伐鄭而滔天於聘魯也歟甚而至於辰陵之盟於邲之戰首足遂倒懸焉然則晉靈趙盾長亂之罪無所逃矣或曰來聘之舉傳謂與之今子之云得無異乎曰君臣並書固與之心而寖彊之意見焉不�所以從此而凡役得書爵耶愚請爲之說曰滕子來朝自是而皆稱子若曰滕之淪於夷狄自朝桓始也楚子使椒來聘自是而得稱子若曰楚之進於中國自聘魯始也吁聖人之旨微矣哉

○齊侯使其弟年來聘有年

禮施於不當施之人者人事之失瑞降於不當降之國者天道之變也夫時聘結好常禮也而以爲非何哉魯桓以不義得國王法所當討也今齊侯使其弟年來聘玆非人事之失乎百谷順成嘉瑞也而以爲異何哉魯桓以不義得國天理所不容也今五穀皆熟以有年玆非天道之變乎在他君以聘問爲禮而施於桓公則非在他君以有年爲常而降於桓公則異聖人之旨微矣哉嘗謂春秋之作無非爲存天理正人倫計也人事舛則倫不正天道僭則理不明聖人上奉天時下立人紀故有賞刑之庸而有燮理之道焉春秋天子之事也安得不於天人之際交致其謹也哉是故魯桓篡隱而奪其位人倫之大變也執之者無罪殺之者無柰暴明其惡恭行天罰宜也魯之臣子義不戴天而莫能討則鄰國之所當舉法也況於太公實受賜履之命齊可以不問乎柰何不修方伯之職乃使其貴介弟將玊帛以修好人事之反其常未有甚於此者矣春秋書曰齊侯使其弟年來聘所謂禮施於不當施之人也桓篡隱而有其國天理之大變也不有人禍必有天殃旱漧水溢疾疫饑饉宜也天下諸侯視以爲常而莫能討則惟天能誅之耳況然豊年之瑞當應於有道之國魯何以致此乎柰何不有凶災之譴當其卽位之三年乃獲五穀皆熟之慶天道之反其常未有甚於此者矣春秋特書曰有年是謂瑞降於不當降之國也春秋深明天人之理安得火以爲非常之事而謹書之哉厥後宣公之惡猶桓也元年齊侯與之會於平州以定公位則亦僖公修聘之類也十六年而大有年則亦桓公有年之類也人事之失天道之變春秋特於二公備之聖人誅亂討賊之法嚴矣哉𨿽然弟年來聘齊之罪也而有年之瑞天亦僣乎以桓公在位十有八年大水螽災每見於經而僅一有年則他歲之歉可知矣桓公之罪可誅而周公之遺民不可殄也天爲民而有年豈桓公有以致之哉不然彭生之難亦不異於蒍氏之禍何耶故曰天定亦能勝人不可誣矣

○考仲子之宮築王姬之館於外

望國以非禮爲禮春秋書之所以正其失也夫知其不當爲而爲之者天下之大罪矣故仲子惠公之妾也不當祀以夫人之禮而隱公成其父之邪志爲別立宮以祀之蓋自以爲得禮而不知其非禮也齊者魯之仇也不當爲之主婚而莊公忘其父之讎爲築王姬之館於外亦自以爲得禮而不知其悖禮也由此言之豈非故爲其所不當爲者乎此春秋所以深惡之也古者庶子在父母之室爲其母不禫所以厭於尊慈母與妾母不世祭所以降於嫡此禮之當辧者也況以妄母而敢立宮以尊之乎父母之讎不共戴天兄弟之讎不與同國九族之讎不同鄕黨此義之當行者也況以父讎而敢築館以主其婚於今隱公紊嫡庶之分而莊公忘父子之親天理絕而人倫亡矣春秋安得不深責之哉且仲子者桓公之妾母也隱公承先君之邪而讓非其所當讓將立其子而先尊其母特以孟子旣入惠公之廟則仲子不得與之並享則非不知仲子之爲妾矣故特奉之以別宮自常情言之則不敢致諸太廟而別立宮焉疑若稱也由君子觀之則謂公𨿽不敢祔仲子於太廟而立宮之禮亦非故春秋因其始祀而書曰考仲子之宮考者始成而祀也不曰夫人而曰仲子正其名也而隱公之以非禮爲禮可知矣莊公之於齊不共戴天之讎也天王嫁女於齊而使魯爲之主害義甚矣爲莊公者泣血以請辭焉而勿從之可也柰何藐然不顧而遂受命焉然不館之於國內則非不知其不當爲也故特築王姬之館於外自常情言之則築館於外不失居喪之禮疑若可也以大義言之則公也方當寢苫枕戈之時而與仇人主婚姻之禮不亦悖乎故春秋特書築王姬之館於外則莊公之以非禮爲禮又可見矣夫考宮常事也其得爲者不晝而考仲子之宮則書以其亂夫婦之倫也考宮書於上而繼之以初獻六羽六羽尢非仲子所當用則隱公之罪不可逃矣魯主王姬久矣其得爲者不書而莊公之主齊婚則書以其忘父子之倫也築館書於�而繼之王姬歸於齊歸齊則非魯所當主而莊公之罪不可逭矣斯二者三綱之所系也春秋安得不深謹之哉嗚呼魯之禮若是耶而曰猶秉周禮也然則當時諸侯之於禮可知矣

○會於蕭魚秦人伐晉伐我東鄙圍臺

伯主旣服貳國而不能制外患此春秋之所惜也夫功不在大而患不在小也惟不慮患於功成之後則未有不失之者矣晉悼公疊三駕之勞以得鄭於蕭魚之會此中國莫大之功也柰何秦人繼之以伐晉借曰秦晉仇也蕞爾莒乃敢伐我東鄙而圍臺彼固有以覘晉之怠矣而當悼公之世有是焉寧不深可惜哉故自蕭魚而晉伯衰矣吾嘗觀於齊桓公矣方其伯之盛也攘夷狄卹與國紏逖王慝如恐弗逮何其勤耶至於葵丘旣盟怠心遽肆由是楚狄交熾公不能抑君子傷之以爲有始而無終也然而緣陵之城救徐之役功𨿽不足猶有事焉而未至如晉悼之遽自畫於服鄭也人徒知葵丘爲桓公盛衰之會又孰知夫蕭魚爲悼公勤怠之機耶何也桓公之入國也逐不臣也人以治內圍宋彭城以冶外而復伯之權輿巳在此矣由是而睦諸侯和戎狄三分四軍以待來者其勤爲何如耶故鄭人之未服也申之以五會震之以三駕屢盟而屢叛屢叛而屢伐公亦知服人以威之未盡善�於是乎肆靑圍鄭聊以張吾三軍而納斥候禁侵掠旋繼於行成之後講好會而卻�盟推至誠以待鄭使反復之人不惟回革而有服其心庶幾乎王者之气象矣柰何服鄭之後遂自縱弛秦虎狼也黨楚而來謀我盍亦預爲之防乎今也徒知一鄭之服爲可喜而不知外侮之至爲可憂蠭蠆有毒況敵國乎秦人來伐乃使士魴以孤軍禦之辛易秦而不設備幹櫟之戰不敢以告諸侯亦可恥矣比及明年僻陋在夷之莒亦敢興師伐魯而圍其邑夫魯晉之同姓事晉最謹而莒敢陵之豈徒弱魯而巳知晉之怠而不畏也觀春秋書蕭魚之會而繼書秦人伐晉明年又書莒人伐我東鄙圍臺無乃與盟於葵丘而繼書狄滅溫楚人伐黃之事類乎𨿽然蕭魚之會晉悼之終也諸侯賴之稍獲息肩當衰亂之世亦可謂之小康然以聖人之王道律之則不然矣悼公以淸明之資而止於此寧不深可惜哉悼公沒晉伯替矣推原其由悼公之政大抵以大夫分之當其盛也有荀罃魏絳之良及其衰也伐秦制於欒黶而會戚惑於荀偃師曠然駸駸不振而溴梁之兆見矣無競維人豈虛語哉

○宋皇瑗帥師取鄭師於雍丘鄭罕達帥師取宋師於巖

列國互用詐以相覆春秋直書之亦可見出乎巳者之反乎巳也夫兵聖人之所惡也而況於以詐謀交相傾覆者乎我哀公之九年宋皇瑗帥師取鄭師於雍丘越五年而鄭罕達又帥師取宋師於巖夫取者悉虜而俘之也成師以出而使敵人得盡取之則敗者必有不備不虞之失而勝者必有出其不意之計詐謀並作仁義塗炭寧不重可憐哉觀春秋書宋鄭互相取師之文可以有所感矣先王用三驅而不掩羣君子釣而不綱弋不射宿待物且爾而況人乎時入春秋諸侯放恣干戈相尋靡有寧歲用詐逞奇紛紛而莫之禁以姦宄爲仁義以殺戮爲尋常在王法不可勝誅矣今鄭大夫欲外取邑以與嬖人於是乎有圍宋雍丘之舉其罪豈不大哉春秋乃捨鄭人之圍邑而專著宋人取師之罪何也夫敵加於巳自反而有禮焉則修文告以卻之不得則告於天子請於方伯必有能伸之者今也不然則圍鄭師於雍丘日遷捨以合壘是宋人之志在於盡割其眾而異於解罔祝禽者矣則不仁孰大焉故春秋不書鄭之伐宋而但曰宋皇爰帥師取鄭師於雍丘言取則無一人得脫可知而鄭之懸軍深入自取敗亡之罪亦可見矣佳兵不祥之器出乎爾者必反乎爾矣不越五載而鄭罕達又以取宋師書於經夫向巢欲盡平元之族而圍嵓亦猶鄭人之圍雍丘也鄭罕達救嵓而圍宋師亦猶皇瑗之救雍丘而圍鄭師也則鄭人之志亦在於報宋必欲悉虜而俘之矣彼以不道施諸我而我又以不道報之以怨易怨當何時而巳乎春秋亦不書宋人之伐鄭而直書曰鄭罕達帥師取宋師於巖則用詐之罪在鄭而宋之不備不虞以取喪敗之罪又可知矣夫國以民爲本君子之愛民也如保赤子不時且不敢使況以私忿小怨驅而納諸陷阱之中使其肝腦塗地骨肉離析至此極哉有伯者作且不可容律以春秋之王法皆當服上刑矣抑嘗考之春秋之初書曰未人衛人入鄭而繼之曰宋人蔡人衛人伐戴鄭伯伐取之是二國之以詐謀相掩非一日矣桓文疊起而取師之文不見於經至是乃兩見焉而又出於宋鄭宋以先代之後作賓王家而鄭以母弟懿親蕃屏王室而壞法亂紀至於如此可勝誅哉嗚呼觀宋殤鄭莊於春秋之始而知天下之無王觀宋皇瑗鄭罕達於春秋之終而知天下之無伯始而諸侯終而大夫又可以言世變矣

○仰孫羯會晉荀盈﹝云云﹞城杞晉侯使士鞅來聘杞子來盟

伯主以天下私其親故命使施禮爲可鄙而屈身要信爲可賤也夫惟義可以率人苟以其私則無以令與國矣今晉之平公以杞出之故合十二大夫而城杞役諸侯以私其母家罪莫大焉是故旣城之後而使士鞅來聘來聘所以拜城杞也未幾而杞子又以來盟至魯來盟所以拜杞田也比事以觀則其以不義動人而有不慊於心者可知矣然則晉之失伯不亦宜哉夫伯者所以合諸侯而匡天下也苟以徳命誰敢不從是故齊桓公以諸侯之師城邢城衛天下翕然以存亡繼絕之羙歸齊不聞桓公之遣使以謝諸侯而亦不聞邢侯衛侯之親往綢盟於諸侯也而邢遷如歸衛國忘亡其功爲何如哉惟其心在於公義而非爲私也今晉侯以奕世之伯號令諸侯非弱於齊也而城杞之後僕僕焉來聘來盟之不暇寧不可鄙賤哉何以言之晉平之母杞女也杞於是時非有外患如邢衛之在齊桓時也徳則不競而介於大國以勞諸侯夫諸侯者天子之諸侯也非晉國之役也昔者平王不撫其民而戍母家詩人有束薪蒲楚之剌君子傷之而況於晉乎今晉臣彪不卹周宗之闕而夏肄是屏於是乎合十二國之大夫勤版築於東樓之杞文之伯也未至攺物何以有此棄同卽異不仁役人以私不義不義不仁何以爲伯主當時魯鄭大夫有甚乎之嘆而不敢違也則天下皆知其不當爲而晉亦自知其不可矣城杞之役甫旋而士鞅之聘踵至謂區區禮文之未可以蓋其愆而收諸姬之心乎則其鄙也不待貶而自見矣旣成其國又治其田使晉命之出於公魯何敢不盡歸乎今瘠魯以肥杞乃以卿大夫相繼於朝府無虛月之故則晉之所以令諸侯者利而巳矣來盟以固歸田而以國君親其事且不守中華之禮而用夷俗焉夫以土田之故親辱於人是狥邾也以先伐之後而變於夷是棄禮也禮虧利勝其能國乎嗚呼晉以城杞之故而來聘杞以得地之故而來盟則伯主之所以爲伯主杞子之所以爲諸侯皆可知矣春秋於城杞則列序十二大夫以著其動眾之罪而繼之以晉侯使士鞅來聘又繼之以杞子來盟杞稱子賤之也蓋嘗考於斯時天下甚多故也吳楚交政於中國此何時耶平公舉七世之伯業一朝付之於楚自謂可以奠枕而居矣不知於號之會再讀舊書於申之役楚主中夏他日將通少習之言一出而執戎蠻子赤歸於楚如事天子然誰生厲階至今爲梗蠻夷侮其外而大臣叛其內晉國卒剖而爲三則皆平公之罪矣城杞之役可勝嘆哉

○楚人伐黃楚人伐徐公至自會

外患自遠而至近春秋危望國以見伯業之衰也夫華夷之勢不兩立伯業衰則夷狄彊矣當齊桓之暮年楚人伐黃而公不救然後楚復伐徐夫黃遠國而徐在山東與齊爲鄰非外患自遠而至近乎是以牡丘之盟春秋始書公至自會而桓徳之衰與國皆有可危之勢於是因魯以見其餘也楚之爲中國患久矣東遷以米僣號稱王憑陵上國尙賴齊桓剏伯以攘夷安夏爲巳任是以有次�之役而中華之勢復振抑何幸也柰何葵丘旣會震矜遂�一念之怠前功遽廢使彊夷得以付度其心而前日相與�旋之國悉蒙其患自遠以及於近豈不駸駸乎剝牀及膚�哉觀春秋危公之意亦可懼矣且夫黃自貫澤受盟於齊�是有陽谷之會相爲掎角以牽制楚人之肘腋用能致屈完之來盟則黃實有功於齊也今楚人敢興兵以伐黃無乃討其前日從齊之故與黃以從齊見伐於楚則楚師之起乃所以嘗齊也齊旣視黃而不救然後浸淫而及徐鳴鐘擊鼓將問徐以何罪不過爲其附齊而取舒也借曰黃遠國也𨿽鞭之長不及馬腹徐在齊之宇下可不被髮纓冠而往救之乎始之伐黃則置而不卹繼之伐徐則救而不亟則極公之不競不足庇與國可知矣是故春秋凡桓公之盟會皆不書至安之也至於牝丘之盟始書公至自會夫楚之患自黃而及徐矣徐之去魯不遠也輔車相依唇亡齒寒寧不有無厭及我之患乎嗚呼豈獨魯也天下之從齊者莫不岌岌乎殆矣春秋魯史故至公以著其危而他國從可知焉啇書曰靡不有初鮮克有終吾於桓公見之矣厥後公卒未幾而楚遂至其國都以盟魯鄭陳蔡越八年而以師伐齊取谷至是則盟貫取舒進次於陘之憾悉報無遺嗚呼向使桓公惇不息之誠當楚人伐黃而振旅焉天下事豈至此也或者謂桓公初致江黃之時管敬仲嘗有言矣桓公不從而卒貽禍於二國吁仲之言是也而未知道也使其能引公以正心修身而行王道則豈無自彼氏羌莫敢不來享莫敢不來王之遺事乎而仲不能也使小國賢君欲自援於蠻夷之污而不克遂其志君子蓋深傷之不然仲之器不小矣

○吳入郢於越入吳公會晉侯及吳子於黃池於越入吳

彊國每逞力於外而不虞敵人之乘其後觀春秋書吳之事亦可以爲戒矣方吳之敗楚而入郢也師猶在楚而於越乘虛以入吳亦可警矣至於黃池之會方與晉侯爭長�不虞於越之又入其國耶春秋始書於越入吳於吳入郢之後再書於越入吳於公會晉侯及吳子於黃池之後則其虛內事外阻兵安忍之效豈不深切著明也哉嘗謂以力勝人者人亦以力勝之此理之必然也春秋之季吳國天下莫彊焉長岸雞父之戰滅巢滅徐之文經不絕書猶曰以蠻夷而攻蠻夷也及其勝楚則遂及齊而及魯及晉若火之燎於原不可向迹自以爲莫能敵巳不知禍亂相尋罔有紀極東南人生一越爲其腹心之患�之巳甚而至於再姑蘇之棲兆矣豈不可爲陵人而不顧巳者之大戒哉自今觀之吳乘楚之得罪於中國而伐之𨿽曰因以復怨猶有名也至於五戰而造其國都系累其人民鞭橽其家墓君居其君之寢大夫處其大夫之室棄約肆淫恣行無忌暴橫未有甚於此矣方且揚楊然自以爲得志也不思國內空虛而於越之兵搗其不備入其巢穴如造無人之境無乃出乎巳者之反乎巳也乎春秋書吳入郢而繼之以於越入吳比事以觀可謂深切著明矣吾意具人爲是恐懼而警省也豈意夫勝齊伐魯之後復駕晉而爭伯黃池有會方將逞其梟雄以長上國不知勾踐之又躡其後也死灰燃於會稽而太子斃於姑蔑所得幾何不足以償所喪春秋書公會晉侯及吳子於黃池而又繼之以於越入吳何其蒙患於前而又不戒於後也嗚呼吳以力勝楚而越又以力勝之吳以彊陵晉而越又以彊陵之天道好還豈不信哉闔閭之時猶曰不備不虞而巳矣若夫差何其愚耶春秋因事而比書之垂戒之意遠矣是故觀入郢而會黃池宜吳之盛也而於越入吳敗亦隨之譬之蛇豕躑躅卒以自僨不亦可哀也哉𨿽然吳不足論也吾於此而爲中國諸侯悲也當入郢之時特以晉不救蔡而吳得假之以爲功吳興而晉遂失伯雋李一敗北向之圖稍輟而諸侯莫之省也齊衛方助叛臣以撓晉魯方有事於邾而晉則惟納蒯聵伐鮮虞之是務也而皆不以吳爲憂遂使伐陳會魯勢焰大熾而齊晉大國俱受其患庸非自致之耶然後吳越爭衡而春秋終矣其可嘆也夫

○公子結勝陳人之婦於鄄遂及齊侯宋公盟齊人宋人陳人伐我西鄙

大夫越禮以生事而貽患於其國春秋據事直書而自見矣夫失巳失人冦之招也今公子結以國卿下媵陳人之婦旣失巳矣媵婦之後遂專事以及齊侯宋公盟公侯豈大夫之敢敵乎是以牲歃徒陳而反以致三國之伐然後生事病國之禍見矣結可責也而齊侯宋公亦不得免焉古者大夫之出疆也受命而不受詞有可以安社稷利民人者專之可也未聞專命而非禮以致患者也夫人必自侮然後人侮之國必自伐而後人伐之皆由巳以致之況於巳爲大夫固當使其君安富尊榮而民無侵陵之患也今一舉而害及其國其罪豈不大哉是故公子結者魯之卿也媵婦淺事非大臣之當親今乃縱其私情去國踰境以媵微者之婦則以尊而臨卑紊上下之分矣彼齊侯者太師之胤尊爲東州之方伯宋公者先伐之後爵爲天子之上公夫豈列國大夫所可敵哉今結也因媵婦之行遂及二君爲盟焉夫盟者有國之大事也乃不稟命於君而專之外有以卑杭尊之罪而內有以臣專君之惡一舉而二罪並焉其可乎哉他日西鄙之伐辱國殄民果誰之所致乎則結之罪不可逃矣是故媵婦淺事不當書而春秋特書曰公子結媵陳人之婦於郢陳人微者旣見其重以失巳矣而繼之曰遂及齊侯宋公盟遂者專詞及者所欲又見其輕以失人也至於西鄙之師而書曰伐見三國之有詞於伐也然則三國義乎曰魯則失矣三國亦豈義哉夫以伯主之嚴上公之重誰得而犯之蕞爾大夫而求盟其從其否誠在我耳訓之以禮義道之以名分不與之盟可也執而治之可也何至以二大國之君俛首與之共歃旣歃之後而以兵刅臨之夫抗尊求盟者公子結也西鄙之民何罪慢鬼神而食話言虐無辜以黷威武不義甚矣吾嘗觀乎文公之經有曰季孫行父會齊侯於陽谷齊侯弗及盟夫以啇人之不義且能卻大夫之請何桓公乃不能愼之於始而悔之於終乎然則結也不足責也齊爲伯主於是乎有慚徳矣

○公圍成公至自圍成築蛇淵囿

君令不行於陪臣而勞民以自樂甚矣魯之不競也夫佚遊從欲巳非人君之當爲而況作於患難之時乎是故成魯邑也而疆臣據焉定公欲墮其城而親帥師徒以圍之卒不能克而返是正恐懼警省之時也柰何告至之後乃役民以築蛇淵之囿尙可謂知務乎春秋書公圍成公至自圍成於十有二年之冬而書築蛇淵囿於十有三年之夏則定公之失君道可知矣嗚呼魯自宣公受國於東門氏而祿去公室矣成公失政而政逮於大夫丘裏之作費邑之城三軍之作中軍之舍不絕於經三家競爽不弱一个焉孰知陪臣之又專制其後哉至於孔子攝相然後費郈繼墮公室可爲之兆巳見於此使其終用聖人魯可以爲政於天下矣𨿽百成何能爲哉今定公不知二邑之墮出於仲尼之化而以爲巳功也於公何難哉是以無成是無孟氏之言一動彊臣之心而深溝髙壘堅守弗下以封內之邑而用師圍之有如敵國巳見魯之失政矣況以堂堂國君之尊伐一陪臣而不能勝捲甲而歸亦可危巳吾意定公因是而懼攺前轍以自新委國聖人之不暇也柰何恬不知畏告至之後反自肆於驕樂當舉趾條桑之月役農作之民以築囿焉夫築者創始之詞而囿者育鳥獸之所也當閒暇之時且不可爲也而況於蕭墻之冦未弭此何時耶而自放於盤樂怠傲無乃安危利菑而樂其所以亡乎置民人社稷於度外而以奉巳爲重顚倒錯亂未有甚於此者矣春秋先書公圍成而繼之以公至自圍戶危之之意巳見至明年之夏而有築蛇淵囿之書則定公之不足與有爲也明矣卒之女樂至庭而聖人以燔肉去遂使一變至道之國日淪於微弱而大野之麟卒虛其應悲夫吾嘗觀乎春秋書築臺及囿凡六見莊公一年而築三臺當齊桓方伯四鄰和睦國家無事可以有爲而不爲也故魯自是始弱及莊公告終而遂大亂國幾亡成公之時內政歸於彊臣而外屢辱於大國末年晉悼復伯稍獲見重而遂築鹿囿昭公遊於季孫之術中而築卽囿卒以客死今定公不以先君爲鑑而又履其轍焉嗚呼無囿猶可無民何爲邦分崩離析而不能守是誰之咎哉

○取汶陽田公會楚公子嬰齊於蜀

藉勢以復地其利國也爲其微致賂以從夷其辱國也爲甚大夫爲國而不知以義爲利未有不受其咎者矣魯之成公恃晉之勢一戰勝齊以取汶陽之田以亂而易亂也其利國不亦微乎遂使楚人以此借口而爲陽橋之役公也乃屈千乘之尊會其大夫於蜀致賂納質以求免焉則其辱國大矣觀春秋書取汶陽田於前而書公會楚公子嬰齊於後則魯之所獲不如所喪爲國而不以禮其效豈不深切著明矣哉嘗謂天下莫大於禮莫彊於義是故諸侯修睦以事天子不敢失也而後蠻夷順令以事中國不敢違也今也友邦冢君不能和恊而使外夷得以借此以爲猾夏之階不亦甚哉觀成公之所以勝齊而辱於楚者抑亦可以爲戒矣且夫汶陽魯故田也而見奪於彊大之齊考於建邦士地之圖若在封域之中則先王所錫先祖所受不敢失墜所當告於天王以正疆界不當擅兵以取之也不然侵小得之則固有興滅繼絕之義齊固不得而有亦豈魯之所當有哉今魯之戰齊也以大夫之一怒而介於大國幸以獲勝則藉郤克之言以取汶陽而不使一介告諸天子是惟彊力之恃而於君臣之義蔑矣𨿽取故邑與奪人之有何異哉而不知我以彊力陵人人亦以彊力而陵我矣未幾楚人遂有侵衛侵我之師以問伐齊之故甥舅之國翦爲丸讎而使蠻夷得以爲詞亦巳俱矣而又不能親賢修政保固疆圉乃以國君之尊親會公子嬰齊於蜀而薦侑焉以周公之裔千乘之君降班失列以聽幹夷狄之大夫豈不哀哉惟其不能以禮爲國以及此憂也故曰藉勢以復地其利國也爲甚微致賂以從夷其辱國也爲甚大也季孫行父爲國上卿固當上使其君保安富尊榮之位而下庇其民使無辛苦盩隘之禍也而乃不忍一朝之忿殘民以逞其私汶田之歸揚揚然自以爲功而辱逮君父不顧也方將立武宮以宣示其侈而不知他日韓穿一言復束手以歸諸齊而所得者爲虛文不足以償所喪然後知不以義爲利而以利爲利乃有國家者之大患而春秋譏取汝陽田之意遠矣

誠意伯劉先生文集春秋明經卷之二十終

●重刻誠意伯劉公文集後序

誠意伯劉公文集固栝一方文獻實爲明百代文章勛業之宗儒先理學之統也刻自永樂初王太史景後凡三易梓矣歲久寖埋論次或盩海內學士大夫誦說睹慕公者每嗟咨焉嘉靖己未公鄕達斗山樊侍禦嘗刻於北畿巡院東南修辭士人尠得覯覩且經義刪遺似非全集隆慶壬申春豫章虯峯謝公持斧按兩浙丕崇正學風厲人文行部至栝握劉公簡籍惻然曰集殘缺矣士君子有志用世明道捨是何所法程哉乃檄烈搜討遺文重手校而鋟焉公諸遠爾意甚渥也刻成授烈序諸末簡序曰烈自撮發讀書卽跂向公勛業文章爲古今殊絕人物恨不一至其地爲之藻蓻奮感依馮玆猥以謭薄承乏公郡獲瞻儀刑章典復辱掛名文字中以自托於尙友豈非疇昔之願哉夫天將開一代文明之治則必﹖﹖馬生名世之臣以應昌期遘會風雲翊主佐命贊謨決策撥亂攘夷輔成皇王之化未始不本之於道徳文章道徳文章精神必術之微也古之君子若伊尹於啇呂望於周其阿衡鷹揚事業巳定於莘野渭濱之時子房始遇沛公運籌決策以成帝業亡一不酬孔明臥艸廬與先主啇搉孫曹因蜀之資以圖天下終身不易其言公天挺人豪鍾稟特異固伊呂之亞子房孔明之儔也生丁元季阨塞抗憤則巳有憂天下致太平之意故撰著郁離覆瓿諸篇章言𨿽雄渾奧密閎辧激壯體裁殊而攄忠闡性則皆所以鋪擷其拯世救民之心釀醞夫禮樂法制之教出入造化機變鬼神卒澤於道徳仁義之懿及其明炳物先克識眞主起從而受心膂之寄柄帷幄之籌殄漢殲吳驅夷奠夏指授諸虓虎熊貔柱石之臣以成髙皇帝大一統之業滌穢湔膻復還三代之華何其偉歟嗟嗟樹開國之勛猷昭傳世之文章與古先豪傑兼休並顯於千百世之後公蓋出有所爲而生非無意者矣豈章句之儒虛誦讀守空文罔效尺寸巳哉是固烈之依憑向慕之私也謹序

隆慶六年秋七月朔後學建安陳烈頓首書

