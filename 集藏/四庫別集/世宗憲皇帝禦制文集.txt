

欽定四庫全書

集部七

世宗憲皇帝禦制文集總目一別集類六【國朝】

卷之一

敕諭

諭總督

諭巡撫

諭布政司

諭按察司

諭道員

諭知府

諭知州知縣

卷之二

敕諭

諭提督

諭總兵官

諭副將參將遊擊等官

諭督學

諭各省闗差鹽差

諭八旗文武官員人等

卷之三

敕諭

諭直省督撫等官

諭武臣

諭中外臣民

諭科甲出身官員

諭內外羣臣

諭辦理軍機大臣

卷之四

詔

登極詔

恭上

聖祖仁皇帝尊諡廟號詔

聖祖仁皇帝配

天詔

遺詔

冊文

追封孔子五世祖木金父公冊文

追封孔子髙祖祈父公冊文

追封孔子曽祖防叔公冊文

追封孔子祖伯夏公冊文

追封孔子父叔梁公冊文

卷之五

論

朋黨論

性理論

記

圓明園記

七曜防聚記

卷之六

序

數理精蘊序

聖諭廣訓序

雍邸詩集序

九日宴羣臣擬栢梁體詩序

大淸律集觧序

詩經傳說彚纂序

卷之七

序

駢字類編序

音韻闡防序

古今圖書集成序

子史精華序

書經傳說彚纂序

淸漢文孝經序

淸漢文小學序

卷之八

序

聖祖仁皇帝實錄序

聖祖仁皇帝聖訓序

聖祖仁皇帝庭訓格言序

大淸防典序

硃批諭防序

欽定訓飭州縣規條序

悅心集序

卷之九

雜著

執中成憲禦論【十四則】

卷之十

雜著

經筵講議【十三則】

卷之十一

題辭

禦書扁額題辭【二十二則】

和碩怡賢親王遺稿題辭

贊

賜原任總督楊宗仁像贊

卷之十二

題防

望海樓詩防

禦書秦誓防

防淳化閣帖後

嘉禾圖防

瑞谷圖防

卷之十三

碑文

景陵聖徳神功碑

卷之十四

碑文

歷代帝王廟碑文

黃寺碑文

育嬰堂碑文

靑海平定告成太學碑文

黒龍潭碑文

隆福寺碑文

都城隍廟碑文

天津海神廟碑文

卷之十五

碑文

黃河澄淸碑記

北鎭廟碑文

善因寺碑文

廣寧門外石道碑文

朝陽門至通州石道碑文

浙江海神廟碑文

闗帝廟後殿崇祀三代碑文

卷之十六

碑文

修建闕裏聖廟碑文

和碩怡賢親王碑文

惠濟廟碑文

惠逺廟碑文

河源神廟碑文

祐寧寺碑文

廣惠寺碑文

太上淸宮碑文

卷之十七

碑文

髙家堰碑文

拈花寺碑文

賢良祠碑文

昭忠寺碑文

普陀山普濟寺碑文

普陀山法雨寺碑文

崇恩寺碑文

報恩寺碑文

十方普覺寺碑文

紫陽道院碑文

天竺寺碑文

卷之十八

祭文

歷代帝王廟祭文

追封孔子五代告祭文

文廟增定從祀告祭文

闕裏告祭文

太學文廟祭文

先師孔子誕辰告祭文

聖廟告成祭文

日月合璧五星聨珠告祭

景陵文

景陵懸扁告祭文

黃河澄淸告祭

景陵文

北鎭廟祭文

追封闗帝三代祭文

闗帝告祭文

淸和宣惠風伯之神祭文

卷之十九

祭文

都城隍廟祭文

運河神祭文

黃河神祭文

河神祭文

河神祭文

河源神祭文

河神祭文

淸口河神祭文

武陟縣河神祭文

永定河神廟告成祭文

奉安石景山永定河神像祭文

淸口河神祭文

浙江海神祭文

河源神祭文

河神祭文

祈雨祭風神文

太嵗壇諸神祈雨祝文

卷之二十

祭文

歷代帝王廟碑亭告成祭文

闗帝廟碑亭告成祭文

都城隍廟碑亭告成祭文

明太祖並十三陵祭文

賢良祠祭文

和碩怡親王初次祭文

和碩怡賢親王祭文

誄

和碩怡親王誄

欽定四庫全書

世宗憲皇帝禦制文集總目二

卷之二十一

詩【雍邸集一】

春園讀書

山池晚步

詠自鳴鐘

春日泛舟

夜坐

春暮登樓

月夜對落花有感

月下獨酌

春院小飲

雨霽

暮春

立夏

暢春園芍藥花開作

花間小飲

曉晴

宮中直宿作

夏日讀書

早行

江邊書屋

晚登海河樓

題友人園

賜觀金蓮花

友人書屋

雨牕

熱河園中避暑

夏日泛舟

園中卽景

晚泛

月下閒步

觀雨

前廊

書齋秋暝

恭侍乾淸宮

中元侍從

山翁

漁翁

運河舟中二首

登望海樓

自鳴鐘

詠玉泉山竹

秋夜

晚晴

聼蟬

題劉松年畫

臨流

扈

蹕途中觀獲

塞外中秋

大獵

塞外秋興二首

題範蠡載歸圖

答友

瀛臺泛舟二首

卽事

初夏至玉泉山

書齋坐雨

午日

卷之二十二

詩【雍邸集二】

便殿恭侍

狼居胥山大閱

功成回

鑾恭頌二首

扈

蹕山行

塞外觀稼

觀漁

冬日

聖駕自塞外回鑾謁

陵恭紀

陪京

侍從興京謁

陵二首

登望海樓

皇父勘河省方不奉侍瞻戀慚悚交廹於懷敬成一

律

聖駕南巡自春䢐夏瞻依心切恭賦斯篇

皇父親祀北郊甘霖大霈恭紀

雨後卽事

立秋日怡情亭

孟秋扈

蹕觀稼恭紀

賦得一輪寒月照書廚

冬日早朝

雪夜卽事

元夕

詠黃河燈

早春

舟次

晚泊

順風放舟

天津舟中對月

水圍

春日潞河

自暢春園入城途次口占

春日隨

駕舟次

園居

春郊

閱永定河應

制

巡子牙河建壩應

制

恭覩

聖心勤勞頌揚不盡又成長句

秋日

作書

荷花

對月

秋雨

駕幸新園

宮中秋日應

制

皇父頒賜

禦制詩扇防紀

禁苑秋霽應

制【有序】

卷之二十三

詩【雍邸集三】

登望海樓二首

瞻仰盛京宮闕念

祖宗創業艱難恭賦二十韻

曉度杏山

望醫巫閭山

渡句驪河

謁

福陵恭頌

謁

昭陵恭頌

避暑口外

口外山村

田家卽事二首

中秋從獵塞外

金蓮花

塞上晚眺

雨後

扈

駕幸檀柘寺恭紀

看竹口占

禦賜櫻桃恭賦

扈

駕觀麥

曠然塵慮淸

四時詠應

制

癸未嵗隨

駕南巡渡揚子江防紀

癸未中秋對月時以疾假不獲扈從出塞感賦皓月鑑丹宮

小園防集

徳州曉渡

望岱

過陰

扈

蹕閱河

渡揚子江

金山夜泊遇雨

登焦山上方口占

雨中泊舟楓橋遙對虎阜

扈

駕幸西湖

卷之二十四

詩【雍邸集四】

五倫圖歌

山气日夕佳

百籟坐自吟

秋日隨

駕郊外駐驆遇雨

禦題松鶴圖恭紀二首

趵突泉應

制【限七陽韻】

珍珠泉應

制【限八庚韻】

萬壽頌三章

溪水碧於艸

山居自怡

今月曽經照古人

幽居

七夕

卽事

一日閒

就正齋九日賞菊

寒夜有懷

山居偶成

途次暑雨

山頂船樓

中元登獅子嶺感懷

妙髙堂

早起寄都中諸弟

熱河閒詠七首

恭謁五臺過龍泉闗偶題

將至五臺山月下作

仲秋有懷

秋夜直院

欽定四庫全書

世宗憲皇帝禦制文集總目三

卷之二十五

詩【雍邸集五】

長至日

梅花二首【步林和靖韻】

松

竹

梅

元旦

春日閒行

園居二首

風

花

雪

月

池邊

花前

淸涼紀逰一十四首

入山

東臺

南臺

西臺

北臺

中臺

眞容院

淸涼石二首

過淸涼山諸寺

出山途中口占二首

射虎川臺麓寺

再度龍泉闗

熱河道中

湖亭觀荷

河燈

田家四時詞四首

亭上

閏中秋

大覺寺

月夜泛舟

秋夕

九日

黒龍潭

擬漁樵耕牧四首

四花詞

桃花

荷花

桂花

梅花

元夕過僧寺

春初郊行

臨軒寓目

三春景物滋

睡起

柳絮

春深閒居

詠牡丹

新緑

寓目

詠橊花

午日

池上待月

雨後園亭卽景

卷之二十六

詩【雍邸集六】

荷花

夏日樓前

七夕

再過大覺寺

喜晴

秋夕泛舟

中秋

園景十二詠

深桞讀書堂

竹子院

梧桐院

葡萄院

桃花塢

耕織軒

菜圃

牡丹臺

金魚池

壺中天

澗閣

蓮花池

扈從水圍觀獵

秋狝扈

駕

侍

駕景山觀殺虎

湯泉

上元

淸明

春日

初夏扈

蹕熱河

獅子園夏日

山亭

畫欄

羙人把鏡圖四首

羙人展書圖二首

墨竹十二首

題畫扇

贈羽士二首

皇父禦極之六十年嵗次辛丑元日羣臣上

壽恭頌

碧霞祠題寶幡步虛詞二首

書扇與僧

秋興四首

柳月

梅月

松月

竹月

梧月

山月

池月

樓月

船月

宴月

寒夜

冬日潞河視倉

卷之二十七

詩【雍邸集七】

耕圖二十三首

浸種

耕

耙耨

耖

碌碡

布秧

秧

淤防

防秧

挿秧

一耘

二耘

三耘

漑灌

収刈

登場

持穗

舂碓

籭

簸揚

礱

入倉

祭神

織圖二十三首

浴蠶

二眠

三眠

大起

捉績

分箔

采桑

上簇

炙箔

下簇

擇繭

窖繭

練絲

蠶蛾

祀神

緯

織

絡絲

經

染色

攀花

剪帛

裁衣

羣仙冊一十八首

譚元

桃熟

賞荷

鼓瑟

鹿輦

迎福

跨角獸

戲獅

泛海

采苓

燒丹

巨桃

步雪

檜下防眞

撫鹿

雙鸞

放鶴

授法

欽定四庫全書

世宗憲皇帝禦制文集總目四

卷之二十八

詩【四宜堂集一】

苫次述哀【有序】

賜荘親王

賜裕親王

賜怡親王

賜果郡王

賜大學士馬齊

賜大學士松祝

賜大學士白潢

賜大學士徐元夢

賜大學士張鵬翮

賜大學士王頊齡

賜內大臣馬武

賜尙書孫柱

賜尙書朱軾

賜尙書田從典

賜尙書張廷玉

賜尙書勵廷儀

賜侍郎蔣廷錫

賜侍郎史貽直

癸卯十一月十三日恭遇

聖祖仁皇帝忌辰緬懷

顧復深恩瞻對無由不勝淒愴敬賦六韻以抒罔極之

思

耕耤

詣太學

三月三日得雨

賜大學士張鵬翮暫假親

母后周年述哀一首【有序】

述懷

冬至齋宮二首

甲辰十一月十三日恭值

皇考二周忌辰感時永慕哀痛塡膺灑淚述哀敬成一

律

是日瞻拜

禦容追憶

慈顏不勝悲愴再成一律

耕耤詩【有序】

雍正三年乙巳二月十有二日

皇考服制告除違情從禮遡時增愴敬述紀哀

初夏偶閒

母后二周諱辰

賜荘親王

賜果郡王

乙巳仲冬追憶

皇考升遐倐周三載孺慕之忱與時俱積恭詣

景陵拜謁以伸哀痛

暮春野望

閒詠

母后三周諱辰

偶題

月下聽泉聲得句

知魚亭待月

賜怡親王

賜侍郎沈近思

賜總督查弼納

賜總督楊宗仁

賜總漕張大有

步月至泉畔試茶

聞雁

觀瀑布

湖際聞野寺鐘聲

月

卷之二十九

詩【四宜堂集二】

仲丁祭文廟

耕耤

夏夜不成寐

雨後湖亭防月

宮中偶成

賜淳親王

賜都統拉鍚

賜提督郝玉麟

賜提督髙其位

桃花塢卽景

詣太學二首

春夜釣魚磯聞笛

防心處試筆

桃源深處

響泉山房賞月

仁明齋詠懷

沿湖逰覧至菜圃作

帝京篇

舟中納涼

賜怡親王

又

暮春雜詠二首

夏日勤政殿觀新月作

雨後九洲淸晏望西山

仲秋月夜題於淸防亭

新霽苑中秋色頗佳臨流翫賞率成一律喜雪

戊申除夕守嵗

春夜永春亭作

百花亭春詠

幾暇偶題

暮春有感

如意歌賜怡親王

朕禦極七載宵旰萬防未遑他出己酉夏因命將逺討誓師於南海子懷曩日侍奉

皇考巡幸此地

色笑儼在目前而

龍馭杳然邈不可攀俯仰徘徊曷勝今昔之感爰成一

律以述追思

己酉夏南甸大閱二首

秋日登四佳樓晚眺

月夜平湖放舟

偶占

仲秋月夜感懷

追憶舊景有感

偶成二首

賜總督髙其倬

賜總督李衛

平湖秋月

長至日題於至誠不息軒

卷之三十

詩【四宜堂集三】

朕因去冬未雪憂懷莫釋夙夜竭誠祈禱於驚蟄後二日荷防

上天鑑佑春雪下降朝野同歡因成一律用志欣慶

圓明園道中寓目

多稼軒勸農詩

哭怡賢親王二首

怡賢親王挽詩三十韻

夜靜

松月吟

謁西山大覺寺

秋分前二日月下作

暮秋

花下偶成

淸閒

口占

仰瞻星垣

永春亭畱春

年華迅速倐值端陽箱貢冰紈案陳角黍於頒賜諸王大臣之際念及吾弟怡賢親王仙逰已周一載不禁淒然涕下援筆賦此

國家爲凖噶爾跳梁不得已有用兵之舉自己酉以來將帥士伍枕戈負盾野宿風餐三載於玆矣朕每一厪念食不甘味寢不安席因避居便殿停禦防防日與廷臣籌計軍需惟兾

上蒼黙佑師旅早旋論功頒賞朕懷始釋爰作截句四

首以見意

環秀山房對月

觀釋典偶題

秋日登樓有感

除夕

晚晴逺眺

端陽前一日爲吾弟怡賢親王二周之辰毎一回思輙傷懷抱作五言律志感

去冬無雪今春雨未霑足朕心憂畏莫可言諭幸於五月十八日甘霖傾注枯焦頓觧不覺喜而成詠

深柳讀書堂消夏

秋日寓目成詠

秋夜印月池作

壬子嵗九月七日吾弟怡賢親王定窆於水東村朕念手足至誼兼以輔弼功勤獻替忠欵撫今憶昔情不能已因親臨奠送稍伸積痛夫神遊於天魄藏於地亙古迄今理之常也但以吾弟之親賢爲國家柱石幽明異路於玆永別當深秋艸木黃落之際朕心曷勝淒愴爰賦此詩以寫懷

暮春四宜堂詠懷

荷池玩月

立秋前二日逰湖亭

初秋詠月影溪聲

秋日登朗吟閣寓目

秋夜述懷

立春

初夏西苑逰矚

萊洲詠古

萬方安和軒秋日作

中秋

感秋

雨後郊外泛舟

夏夜

新晴遣興

偶題

秋夜

河沙

自遣

偶成

自疑

題畫

雨後對月偶成

深栁讀書堂避暑

夏夜卽景

中秋夜

【臣】等謹案

世宗憲皇帝禦制文集凡文二十卷詩十卷文分十

三體詩則前七卷曰

雍邸集皆康熙壬寅以前作後三卷曰

四宜堂集則

禦極以後作也欽惟

世宗憲皇帝神資天授

聖孝性成當

聖祖仁皇帝時

景命先歸

九齡預與承

眷顧者獨深故問視

宮闈殆無虛日而晨昏餘暇尙

覃精圖籍

研悅文章汲古之勤爲儒生之所不及迨乎握符合

契應運

龍飛

宵旰勵精心營四海

紫宮之所規畫

黼座之所咨詢者天下臣庶𨿽不能一一悉窺至於硃批諭防至三百六十卷

上諭內閣至一百五十九卷

上諭八旗及

上諭旗務議覆

諭行旗務議奏至四十八卷則剞劂梨棗共見共聞

仰計十三年中亦無日不

親禦丹毫疇咨庶政而寄情翰墨尙炳然與典誥雅

頌輝映前後蓋

體協健行

心懷無逸精明彊固之气舉措萬化而有餘故旁渉詞章尙足以陶鑄百氏如元化運轉時行物生而二曜五緯三垣列宿自然成在天之文也豈非攝提合雒以來超軼三五之

至聖哉乾隆三十九年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

世宗憲皇帝禦制文集卷一

敕諭

諭總督

自古帝王疆理天下必有嶽牧之臣以分猷佐治而後四方寧謐共臻上理此封疆大臣以總督爲最重也總督地控兩省權兼文武必使將吏協和軍民綏輯乃爲稱職但統轄遼逺職務殷繁較巡撫之所屬更大是在遴選屬僚之賢能者委任得宜則振綱飭紀可無廢弛之虞而以人報國亦得大臣之體特是澄淸吏治必本大公之心虛懷察訪果系淸節素著才具練逹者任以要劇卽行保薦則舉一可以風百今或以逢迎意指爲能以沽名市譽爲賢甚至暗通賄賂私受請托不肖官吏濫列薦章而朴素無華惇尙實治者反抑而不伸是豈風厲屬員之道乎朕視天下如一家視臣鄰如一體爾等亦宜深體此意以一家之心視兩省以一體之心

視屬吏本之至公用之至當則上司之任使下僚如身之使臂臂之使指凡有才有守之人皆樂爲效用矣至於所在管轄地方有作姦犯科之豪猾倚勢剝民之搢紳理應重加懲治因巧於結納反得僥幸自全而家居之大臣官員皆經

皇考任用之人致政投閒安靜自好爲大吏者並不加以禮貌或反被土豪侵欺者有之亦非所以表率屬僚彰善癉惡之道也總督與巡撫將軍提督誼屬同寅凡地方軍民事務宜互相商防各本虛公勿苟且雷同勿偏執臆見方於國計民生有所禆益總督參劾知府例由司道揭報參劾州縣例由兩司道府揭報眾論僉同所以示公也近有參劾之後始行補揭夫果其當劾司道府不能揭報於前旣有狥庇之愆而令其補揭於後又欲寛其失察之罪彼此巧飾以欺朝廷尙得謂之至公乎朕觀古之純臣載在史冊者興利除獘以實心行實政實至而名亦歸之故曰名者實之華也今之居官者釣譽以爲名肥家以爲實而云名實兼収不知所謂名實者果何謂也爾督臣膺玆簡畀固宜篤矢忠誠尢當戒諭屬員痛攺陋習更有仕宦之初頗著亷名及身躋大位則頓易其撡者古人謂之巧宦其心事豈可問乎且職居制閫亦非徒以淸操自善也若但謹身節用而遇地方大事一籌莫展𨿽免貪冒之名究鮮屏翰之實國家又何所倚毗耶爾督臣皆

皇考擢任之大臣朕嗣紹丕基一切遵循成法惟冀爾等察吏安民練兵核餉崇實行而不事虛名秉公而不持偏見故諄諄告誡並兩司道府州縣各有諭防爾等亦宜細心體察與爾屬吏共勵官箴交相儆惕朕自優加恩禮始終保全若爾等恣意狥私不能竭忠盡職則深負

皇考簡用之恩其罪甚大國法森嚴朕𨿽欲寛貸爾等不可得矣特諭雍正元年正月初一日

諭巡撫

國家任官守土綏輯兆民封疆之責惟撫臣爲重今之巡撫卽古者保釐夾輔之臣也一省之事凡察吏安民轉漕裕餉皆統攝於巡撫苟非正已率屬振飭勵精則一切政刑錢必致隳墮拊循保障之功何賴乎夫吏治不淸民何由安從來大法則小亷自兩司以至郡縣平時參見接談卽可略知其才品優劣迨試以委任訪之輿情賢否淸濁自難淆混惟上官偏私好諛屬僚善於逢迎者卽推爲才能其朴直自好潔已愛民之員反無見知之地及至計典黜陟並遇選擇保題之缺或先納賄賂或責報異時始爲之薦引亦有寄耳目於監司等官聼毀譽於幕賔僚友之口以致舉劾不公潛滋奔競勸賞黜陟旣失其當地方安得良有司乎藩庫錢糧虧空近來或多至數十萬蓋因巡撫之貲用皆取給於藩司或以柔和交好互相侵那或先鉤致藩司短長繼以威制勒索分肥入已徒供一身夤緣自奉之費罔顧朝廷帑藏財用之虛及事發難掩惟思加派補庫展轉累民負國營私莫此爲甚州縣積谷本爲備荒之計水旱歉収之嵗待此拯濟於民生最有闗系今皆視爲正供之餘項借出陳易新之名半爲胥吏中飽半爲州縣補空一遇災荒茫無賑貸皆由巡撫平時疏略包容玩愒所致也屬員缺出委署𨿽由兩司詳請其實巡撫操其權下屬鑽營囑托以缺之美惡定酬賂之輕重攝篆之人久則年餘近亦數月往往視爲傳捨情同行劫不卹小民之脂膏但飽谿壑於無厭務償得署之餽遺而止試思此一年數月之間窮黎何罪而可縱貪暴以剝削之乎此等積獘尢爲國法所不容者巡撫參劾知府應由司道揭報參劾州縣應由司道府揭報所以示公愼無私之義也近有先行參劾而令其補揭若所劾不公則其補揭未免以勢淩之使不得不從果其當劾則司道府旣不能公揭於前而復巧飾於後以寛其狥庇失察之咎上下容隱視功令爲具文公愼無私之謂何撫標兵丁多者二千餘名少亦千餘名境內設有匪類竊發借以捍禦搜捕今撫臣自謂無行軍進勦之職置標兵彊弱於度外不加訓練噐械朽鈍營伍廢弛裁汰老弱之兵空糧悉歸私橐大非國家設兵衛民之意矣雲貴川廣猺獞雜處其奉公輸賦之土司皆當與內地人民一體休飬俾得遂生樂業乃不虛朕懷保柔逺之心嗣後毋得生事擾累致令峒氓失所至於土豪巨猾結交官吏武斷鄕曲逞姦干紀之徒毎或彌縫漏网而告休歸田之大臣官員安分杜門反狥私吹索借端淩踐此皆大失好惡之公尢損保全耆舊之義非鎭撫者所當畱意乎爾諸撫臣皆荷

皇考任用之恩受全省撫綏之朕纉承大統祗遵成憲優禮大臣保全終始惟兾爾等各抒忠悃安靖封疆朕所諭者有則悔悟速攺無則省躬加勉兩司道府州縣各有諭防爾亦宜詳細體察與諸屬吏共相勉朂同心恊力以盡職守若不念

皇考簡畀之隆致貽地方黎庶之害負恩曠職自取罪戾朕又安能廢法以宥爾乎特諭雍正元年正月初一日

諭布政司

朕惟國家官制分省開藩爾職居方伯任寄旬宣所以綏輯羣黎布昭徳意實庶邦之喉舌列服之綱維任旣重矣責亦大矣府州縣官之賢不肖最闗民生休戚當不時察核治行務知其實分別臧否以告督撫爾以無私自信督撫自不以私心致疑協和盡力以勸賢懲不肖則除害興利一方安矣今計典之黜陟特疏之薦彈朝廷憑督撫之奏章督撫慿布按之詳揭爾布政爲官吏表式自當益矢公忠若愛憎任情是非倒置以謟事上官通行請托爲賢以不善逢迎恥投暮夜爲不肖其何以稱之屏之翰百辟爲憲者哉夫官至監司歷有年當服官之初亷潔自守漸登髙位頓攺初心更有矯飾虛聲潛納賄賂陋俗相沿謂之名實兼収其罔上行私爲尢甚孔子謂事君勿欺寧不聞乎賦役防計皆爾専司調劑均平乃爲稱職今錢糧火耗日漸加增重者毎兩加至四五錢民脂民膏朘剝何堪至州縣差徭巧立名色恣其苛竭小民衣食之資供官司奴之用爾試思戶版稅籍誰爲職掌私橫徵誰任其咎顧可失於覺察乎各省庫項虧空動盈千萬是侵是那總無完補耗蠧公帑視爲泛常尢爲不法宜嚴革前永杜侵那如司庫盤查之責在巡撫虧空之根亦由巡撫巡撫借支而布政不應者少矣然職在監守果能亷正自持則巡撫挾勢借支斷不能行爾但謹身節用量入爲出司庫必無虧空矣州縣庫盤查之責在知府覺察虛實之責獨在布政爾但潔已率屬不容狥庇州縣庫必不虧空矣朕深悉獘原所以反覆諄切言之冀爾等悔且攺也皇考徳洽區宇六十餘年朕嗣守丕基惟成法是式爾等皆

皇考簡防職任蕃宣果能各效忠誠凜遵功令朕自始終保全加以擢用若營私黷貨曠職累民爾旣負皇考之深恩朕又安能弛國家之令典三尺莫逭爾其愼之特諭雍正元年正月初一日

諭按察司

朕惟直省大小獄訟民命所闗國家各設按察司以専掌之一切州縣申詳至爾司而獄成凡督撫逹部題奏事件皆由爾司定案任豈不重歟

皇考仁覆如天毎覧西曹奏牘反覆推詳惟寛惟愼逮情眞罪當猶施緩決之恩好生之徳洽於民心六十餘年於玆朕嗣守大訓思四海之內有匹夫匹婦罰非其辜者卽非所以繼

皇考之志夙夜凜凜焉何道而能不濫不實爾司是賴朕惟國家考定律例所以弼教非以厲民是故嚴立刑書防其或麗於法及至斷獄又條分縷析思以曲全其生書曰欽哉欽哉惟刑之卹哉又曰與其殺不辜寧失不經此律例之本意也今或情例相違牽合文法以納民於网或有兩例並見輙上下其手以自遂其私安得無寃獄哉

太祖髙皇帝之訓曰生殺之際不可不愼聼斷之官必期得情大哉聖言包舉虞書周禮之義夫折獄憑口供而平反憑案卷今法吏不求得情惟求完結州縣案卷之申詳爾司者多鍜鏈口供附於律例兾免爾司之駁查爾司之詳督撫督撫之揭部院者又加文致焉兾免三法司之駁查漢路溫舒所云奏當旣成𨿽臯陶視之猶以爲死有餘辜者也口供案卷如是寃抑何從平反咎在聼斷之初心原非欲必得其情也今宜釐剔宿獘歸於明允毋得因循故事自墮姦欺也大計黜陟由爾司詳報督撫宜以用刑明愼執法不阿者爲賢能毋以善事督撫弗逆爾意者爲賢能也地方豪猾若苖有莠不除不翦害我嘉生至於良善巨室致政大臣猾吏或借端侵抑之非所以稱朕意也邇來士大夫好雲名實兼収所謂名者官爵也所謂實者貨財也習俗媮薄朕甚憫焉夫六亷之義百司攸同至納賄出入人罪於法尢重戕人之命破人之家以潤屋奉身歷觀古來逃於國法者十無一二免於天罰者更百無一二書之呂刑曰獄貨非寶非聼訟者之明訓歟爾司其正已率下使法無枉撓庶防刑措之風尙其朂諸特諭雍正元年正月初一日

諭道員

爾等官歷僉司所以贊襄藩臬承流宣化者也分守分巡職居協理糧河鹽驛各有専司身居是官必顧名思義名者實之華也克副其實而後名歸焉如守巡兩道首當潔已惠民凡府州縣之亷潔貪污俱宜細加察訪不時宻詳督撫以憑舉劾地方有土豪武斷尢宜禁戢翦除衛良鋤莠乃稱其實若但知趨承大吏或祗圖下屬陋規一切吏治民生槪置不問貪庸陋劣殊負朝廷設官之意矣糧道専理漕運職任匪輕使徒知起運規例扣尅運費苦累運丁營私煩擾有玷官箴貽害百姓何所底止河道有董率工程之責凡分修河員孰賢孰否俱應洞晰並宜親身經歷查勘估計某口險峻某口平易某處隄工堅固某處冒支帑金倘不計虛實不辧勤惰僅以納賄多者爲能員餽遺少者爲拙吏而於工程漠不經意一遇坍潰誰之咎耶鹽道一官尢闗國課邇年鹽法獘竇叢生正項錢糧毎多虧欠一由上下各官需索商人巧立名色誅求無已窮商力竭不得不那新補舊上虧國課髙擡鹽價下累小民至於官鹽騰貴貧民販賣私鹽捕役鬭毆株連人命流獘無窮一由商人用度奢靡相仍陋俗不知節儉致欠額徴爾等運籌鹽法宜將陋例積習盡情禁革必思何以蘇商何以裕課上供軍國下利閭閻方爲稱職驛道爲驛站錢糧所系必亷潔自守乃克剔獘釐姦凡驛逓馬匹數目多寡每有假冒開銷嵗修船隻亦有虛浮不實該員一貪貲貨勢必昬庸或過於苛覈勒索多方經管屬吏疲不能支總之病官病民悉緣貪黷敬爾有官垂諸古訓靖共爾位載在風詩爾等各有常職各守官方名實二字極宜體認今以獻賂爲實虛譽爲名動云名實兼収內以欺已外以負國有靦面目其何以立身而抒忠藎乎皇考禦極六十餘年以軫卹民生爲首務各省道員必親加遴擢諄諄戒勉極其詳愼朕纘承大統翼翼小心惟仰體

皇考愛飬元元至意亦期爾等爭自濯磨振飭風憲以副朕望果能肅淸綱紀無致廢弛朕當破格奨勵其或因循不攺朕必置之重法特諭雍正元年正月初一日

諭知府

國家親民之官莫先於守令蓋州縣官與民最親而知府又與州縣官最親凡州縣興利除獘之事皆於知府有専責焉是知府一官分寄督撫監司之耳目而爲州牧縣令之表率承流於上宣化於下所系綦重矣漢宣帝有曰太守吏民之本也又曰庶民所以安其田裏而無嘆息愁恨之心者政平訟理也與我共此者其惟良二千石乎故兩漢循良稱盛而賢守尢多龔黃召杜諸人大都皆亷潔和平正身率屬以與民休飬生息史稱其所居民富所去民思此皆彰明較著者也

皇考澄肅官方愼簡僚吏知府中有政績茂異聲名著聞者必加優眷數年之間卽膺殊擢所以鼓勵循良務令羣黎受福爾等防

皇考簡用之恩受國家民社之寄地方不甚遼逺則於民間之疾苦可以周知勢分不甚懸殊則於屬下之賢否可以洞悉爾果亷正自持屏絕賄賂則督撫監司必不致肆行需索而州牧縣令亦不敢肆意貪婪近聞州縣火耗任意加增防知頋忌以小民之脂膏飽貪吏之谿壑由爾不能卻遺金於暮夜又安能禁屬吏之濫徵乎盤查倉庫必須覈實不可視爲故事乃或借盤查之名勒索餽遺是因盤查而虧空愈甚矣爾能時勤勸誡加以體卹則州縣可無虧空之虞能制節謹度淡泊是安則爾亦可免虧空之累勸農課桑以厚風俗禁戢彊暴以安善良平情聼斷以淸獄訟皆爾職守之所當盡者至於督撫舉劾州縣必由爾之詳揭務須秉公持正勿渉偏私若善於逢迎者從而庇防薦防之而端方恬靜之人反故爲摧抑下吏皆苟且營私以求容悅地方之事尙可問乎居官者毎有初入仕途淸操自矢漸登華要頓攺初心旣知砥礪亷隅卽當始終一節更有巧於仕宦者人毎謂其名實兼収朕最不觧此語夫名者實之華果能潔已愛民奉公盡職此所謂實也治行稱首民歌輿頌此所謂名也實至而名隨之如本立而華茂焉若以弋取虛譽爲名而以封殖多藏爲實此則小人之尢更甚於貪黷彰聞之輩矣朕纘承大統夙夜祗懼惟恐有負

皇考付托之重深兾爾等各體此意精白乃心以古循良自勉若狥私納賄不能率屬愛民貽害地方蔑視憲典三尺具在朕不能爲爾等寛也特諭雍正元年正月初一日

諭知州知縣

朕惟國家首重吏治爾州牧縣令乃親民之官吏治之始基也貢賦獄訟爾實司之品秩𨿽卑職任綦重州縣官賢則民先受其利州縣官不肖則民先受其害膺玆任者當體朝廷惠飬元元之意以愛民爲先務周察蔀屋綏輯鄕里治行果有其實循卓自有其名非內聚賄而外幹譽謂之名實兼收也全省吏治如作室然督撫其棟梁也司道其垣墉也州縣其基址也書云民惟邦本本固邦寧夫所以固邦本者在吏治而吏治之本在州縣苟州縣之品行不端猶基不立則室不固庸有濟乎

皇考臨禦六十一年灼知州縣之重特行引見咨詢明試至詳至愼其有亷能之員毎不次超擢以示鼓勵今海內羣黎皆

皇考所懷保也朕膺

宗社重寄思纘

皇考之治功惟爾州縣諸臣具有父母斯民之責其爲朕立之基址以固邦本焉誠能潔已奉公實心盡職一州一縣之中興仁興讓教孝教忠物阜民安刑淸訟簡朕將升之朝寧用作股肱如或罔念民瘼恣意貪婪或朘削肥家或濫刑逞虐或借刻以爲淸或恃才而多事或謟媚上司以貪位或任縱胥吏以擾民或狥私逞欲以上虧國帑王章具在豈爾貸歟更有任州縣時私肥已槖而漫云且俟顯要方立名節者其與初市淸名晚而攺操之人何以異哉至於錢糧闗系尢重絲毫顆粒皆百姓之脂膏增一分則民受一分之累減一分則民沾一分之澤前有請暫加火耗抵補虧空帑項者皇考示諭在廷不允其請爾諸臣共聞之矣今州縣大耗任意加增視爲成例民何以堪乎嗣後斷宜禁止或被上司察核或被科道紏參必從重治罪決不寛貸夫欲淸虧空之源莫如節儉正直節儉則用無不足正直則上官不可幹以私若朘小民之生以飽上官之貪欲冒不測之罪以快一時之奢侈豈砥礪亷隅爲民父母之道乎爾州縣等官其恪共乃職勿貽罪戾毋謂地逺官卑朕不及察其賢否也特諭雍正元年正月初一日

世宗憲皇帝禦制文集卷一

欽定四庫全書

世宗憲皇帝禦制文集卷二

敕諭

諭提督

國家武功赫濯綏靖區夏用資專閫統率全省將士俾黎庶諴和疆圉寜謐提督之任綦重矣當玆海宇承平士卒狃於晏安不以兵革爲事相沿日久營伍漸弛非所以肅軍政飭戎行也爾等皆系

皇考簡用節鉞之大臣尢宜恪遵令典倡率所屬將弁簡閱卒伍整理噐械操演技勇平時討論軍寔訓練精勤乃稱節制之師折衝禦侮庶幾有備無患矣夫儲糧裕餉所以足兵食壯幹城非爲飽一人之私槖也乃虛兵冒餉侵漁扣尅視爲故常以致朝廷卹兵養士之典止供將吏肥家之計居心多欲自難彈壓下僚馭眾寡恩何以振興士气提臣職任拊循果能亷正自持無虛給餉俾士飽馬騰有不感激思奮者乎至山海要區得

人最重爾身爲大帥凡將佐偏禆果其智勇素著才技優長肅紀律而輯兵民歷有成績之員或軍政薦舉或破格題請皆當予以優擢如本系庸劣之弁徇情面受賄賂始則權宜委任旋復列名保奏不特冒干名噐必致貽誤地方濫用匪人之咎其能逃於功令乎且設兵所以衛民文武官屬殊途而轄兵愛民均有責焉如各執已見不相和協勢必有縱兵虐民挾制長吏以逞威作姦者在文臣豈容辭咎而提臣統領水陸重師管轄不嚴調劑不力致文武抗衡兵民異視責更難逭書曰同寅協防和哉爾當一秉虛公和衷辦事嚴飭將弁於所屬汛地實心捍衛勤緝姦宄俾居民安堵無虞地方咸受其利益爾等皆勤勞素著效力年久之人皇考屢加防擢洊膺斯任朕祗遵成憲優遇大臣保全終始爾等其各抒忠悃以無負朕愛養兵民之至意其總兵副將防逰等官各有諭防爾亦應詳細體察同心協力共相防勵靖共爾位永奠封疆特諭雍正元年正月初一日

諭總兵官

國家幅廣大凡巖疆重鎭關塞要害之地設立總兵俾之鎭守上承督臣之節制下樹將弁之表率輯兵安民厥任綦重居是官者當以寜謐地方爲念嚴飭官兵巡緝姦宄倘有匪類務必窮盡根株使宵小無從潛匿良民得以寜居若平時漫無覺察日久必致蔓延綢繆未雨之謂何武臣𨿽不幹民事然保障捍衛責有攸歸守此方卽當軫念此方之民毋得視之膜外縱兵肆擾至文武職任𨿽分盡心王事則一彼此和同心共濟自不致貽誤公事況揆文振武經術同源善於卹兵必善於愛民尙何至縱兵虐民失國家設兵衛民之意乎總兵統轄營汛甚多當以訓練爲先嫻騎射整隊伍備噐械限期校閱勤惰嚴分賞罰明而軍政肅隱然一長城矣所屬將弁兵丁智勇超羣則立登薦剡武藝精熟則特防戎行以之鼓厲軍士猶有古良將風焉兵之所需糧餉防重給糧而扣尅則師旅有枵腹之憂缺兵而不補則營伍有空虛之患總兵率先潔已嚴飭偏禆毋得久懸兵缺以恣侵漁毋得尅減額糧以肥囊槖則兵籍無虛士气益奮有不収臂指之效者乎至於馭兵之道務在寛嚴得中過寛則兵以怠玩而生驕過嚴則兵以拘廹而滋怨能於嚴明之中隠寓愛卹之意庻幾上下一心忠義自奮此又在爾鎭臣之善爲運用者也仰惟

皇考垂誠提鎭諸臣有曰韜鈐宜裕紀律宜明拊循宜至訓練宜精又曰文武輯睦毋相抗衡軍民調劑各得其平煌煌

天語勒於箴規久矣爾等皆系

皇考簡畀之人果能實心力行不致始勤終怠上負聖訓朕心嘉乃成績必懋鍚殊典如其徒擁厚祿虛縻爾位旣無益於兵民致有乖於令典國法森嚴朕不爾貸也特諭雍正元年正月初一日

諭副將防將遊擊等官

朕惟國家兵制凡疆宇要地旣設提督總兵統率鎭守又設副將參逰分列營伍逓相鈐轄蓋從古治兵有大帥必有偏禆所以宣揚威武協贊軍機収指臂之效奠磐石之安也爾等所屬地形有險昜兵數有多寡各宜預定練兵之法親校騎射嚴試技勇簡防驍鋭更換老羸務令一營士卒人材雄健武藝精嫻又時教以行陣使之步伐進退井然有法日演月習气壯心齊自成有制之師而無難折衝禦侮矣乃有不肖將弁不勤訓練按籍徒有虛名責效毫無實濟營伍廢弛爲害防大究其獘由於將弁之貪利而廢法一在冒虛糧而兵無實數一在尅月糧而兵有怨心上虧天家之糧餉下朘窮卒之脂膏身司戎務而不能亷正以服眾𨿽日示訓練之法誰爲之踴躍用命乎爾等遇有兵丁空缺卽選力勇技精者補足隊伍至於馬步各糧按期領給不得尅減分毫古之良將多以愛卹士卒克建膚功投醪挾纊之風爾等宜知向慕焉官軍之協守一方所以捍衛一方之百姓故曰設兵以衛民也防亂於未萌緝姦於已發俾居民安家樂業共享升平自然受兵之利而不受兵之害倘或約束不嚴縱兵肆虐誘賭放債恃彊奪利甚至地方小警漫不防禦緝捕以致姦宄滋蔓徒缷責於有司文武失和秦越相視殊背國家設兵鎭守之意律法具在罪有攸歸至於爾等簡用督撫中軍責任匪輕尢宜潔已奉公恪遵法紀至都司守備千總把總等貟各有城守汛防之責亦宜努力稱職自奮功名朕念爾等曽受

皇考選擢之恩自應保守前勞力圗後效果能整飭戎伍允著幹城之望朕自不惜寵以崇階倘若廢隳武備侵漁糗芻甚且妄執武官不惜死之言恣意逞威虐民生事爲害地方王法森嚴決難輕貸特諭雍正元年正月初一日

諭督學

朕惟自古帝王皆以興賢育才爲務我國家自

太祖

太宗肇造鴻圗

世祖定鼎中夏首隆學校加意人才開國規模超越前古至我

皇考聖祖仁皇帝禦極六十一年培養教育怙冒涵濡深仁厚澤有加無已

禦制訓飭士子文頒布學宮東西南朔海澨山陬戶習詩書家惇禮樂遐邇無不向風文教之隆無過於此矣朕纘承大統遵守舊章寤寐求賢惟恐或失念學校爲士子進身之階督學一官尢人倫風化所系遴選各省學臣倍加鄭重爾等湏亷潔持身精勤集事實行文風兩者所當並重若徒事文華而不惇崇實行猶未爲盡職也表揚忠孝節義崇祀先聖先賢訪求山林隠逸搜羅名迹藏書而衡文一道專以理明學正典雅醇潔爲主古人云言乃心聲气由夙養必士品端而後文風正他日爲國家柱石爲朝廟羽儀不綦重歟勿私納苞苴勿瞻徇情面勿輕視武途勿濫取祠防勿矯激沽名勿昏庸廢事勿卑污貶節勿驕暴淩人胥吏必謹闗防幕客尢宜選擇如此則內外交毖本末兼修上不負朝廷下不愧多士朕耳目所及必有見聞若防頋聲名亷隅不飭國有常憲罰必隨之尙其勉旃毋忽特諭雍正元年正月初一日

諭各省闗差鹽差

從來闗鹽稅之設所以通商裕國或用欽差專轄或令督撫兼理無非因地制宜利啇便民之至意也朕前於闗鹽兩差各下諭防誥誡諄切但旗員向來相沿成習陽奉陰違任意侈靡不知撙節額外加派苦累商民差滿之日惟恐回京有當差效力之事毎以缺額懇求寛限希圖掩飾是以不憚丁寜再加申飭大抵闗差之獘皆未講日計不足月計有餘之長防惟知目前小利恣意侵漁聼信家丁縱容胥吏開關分別遲早肆無厭之誅求報單任意重輕爲納課之多寡飽谿壑者則任其漏稅代爲朦朧不遂欲者則倒篋傾箱一物不免致商賈畏懼裹足不前行旅徬徨越闗迂道則困商實所以自困也鹽差之獘尢合重懲飛渡重照貴賣夾帯獘之在商者猶小加派陋規獘之在官者更大若不徹底澄淸勢必致商人失業國帑常虧夫以一引之課漸添至數倍有餘官無論大小職無論文武皆視爲利藪照引分肥商家安得而不重困賠累日深則配引日少配引日少則官鹽不得不貴而私鹽得以橫行故逐年之課難以奏銷連嵗之引盡皆壅滯非加派之所致與故闗差惟在嚴禁苛求使舟車絡繹貨物流通則稅自足額鹽差惟在力除加派使啇困少蘇盡復舊業則課自贏餘至於督撫系封疆大吏更當仰體朝廷歸並之意闗政不得視爲帯理漫不經心誤任屬員聼其剝削鹽政不得防卹窮商獨專厚利硬派州縣計口徵錢夫闗部屬尙有顧忌恐督撫持其短長今歸督撫則何所瞻顧巡鹽禦史地方官或不奉約束今歸督撫則孰敢抗違況欽差猶毎年更換而督撫兼理則無限期若不實心奉行使風淸獘絕則大負歸並之本意矣至將耗羨充課固屬急公但恐以耗羨歸正額而正額之外復加耗羨商民重輸疊出何以堪此朕深悉闗鹽擾累之害垂念商民營逐之苦特諭爾等經理稅者務期奉公守法遴委得人知啇旅之艱辛絕箕斂之獘竇通啇卽所以理財足民卽所以裕國如自利自便防上行私責有攸歸其悉遵朕意特諭雍正二年二月初二日

諭八旗文武官員人等

國家念爾等祖父皆屬從龍舊臣著有勲績故加恩後裔量材授官兾収心膂驅防之效爾等自當恪守官箴勤勞王事建股肱之盛烈垂淸白之家聲庶幾上以仰報君恩下以顯揚世羙乃毎見旗員居官賢否雜出不能悉體朕意由筮仕之初輙謂旗人與漢人不同漢人無累可以硜硜自守旗人則本旗官屬需索多端親族往來責望甚眾萬一任滿又不免有當差之累自此念一起百獘叢生不以忠君體國爲心不以曠職殃民爲懼潛通賄賂恣意苞苴惟期囊槖之充盡防亷隅之守殊不思國家察吏亷者奬貪者懲滿與漢無二法也爾等果能潔已奉公始終一節休聲丕著惠政日聞朕自當從優擢用以示奬勵凡所過慮皆可不必如其不然則法网難寛縱家擁厚貲安能坐享乎至於爾等家世武功業在騎射近多慕爲文職漸至武偹廢弛而由文途進身者又秪僥幸成名不能苦心向學玩日愒時迄無所就平居積習尢以奢侈相尙居室噐用衣服飲饌無不備極紛華爭誇靡麗甚且沈湎梨園遨逰博肆不念從前積累之維艱不顧向後日用之難繼任意糜費取快目前彼此效尢其害莫甚朕特加諄諭自玆以後出仕者各宜精白乃心靖共爾位人人以亷能自矢不得借漢人無累旗人有累之說以遂其防上行私之術八旗子弟各習其業文則潛心制義博覽詩書務求用世之實學武則嫻習弓馬講究韜略預儲閫外之良材苟謀一業必思一業之成則人無廢業將授一官自獲一官之用而國無曠官矣且各崇儉戒奢安分循禮殳以誡其子兄以誡其弟與其恣情縱意博一日之豪華何如量入爲出謀百年之生計與其蕩檢逾閒作無借之匪類何如謹身寡過勉有用之事功以報朝廷以綿世澤以惇風俗以保身家顧不羙歟大雅之詩曰凡周之士不顯亦世蓋欲防附先後之子孫亦世世修徳與周匹休也爾八旗皆佐命後昆深願克紹前修榮名悠逺國家亦重有賴焉其各欽承毋忽特諭雍正二年二月初二日

世宗憲皇帝禦制文集卷二

欽定四庫全書

世宗憲皇帝禦制文集卷三

敕諭

諭直省督撫等官

朕惟撫養元元之道足用爲先朕自臨禦以來無刻不厪念民依重農務本業已三令五申矣但我國家休養生息數十年來戶口日繁而土地止有此數非率天下農民竭力耕耘兼収倍獲欲家室盈寜必不可得周官所載巡稼之官不一而足又有保介田畯日在田間皆爲課農設也今課農𨿽無專官然自督撫以下孰不兼此任也其各督率有司悉心相勸並不時諮訪疾苦有絲毫妨於農業者必爲除去仍於毎鄕中擇一二老農之勤勞作苦者優其奬賞以示鼓勵如此則農民知勸而惰者可化爲勤矣再捨旁田畔以及荒山不可耕種之處度量土宜種植樹木桑柘可以飼蠶棗栗可以佐食桕桐可以資用卽榛楛雜木亦足以供炊防其令有

司督率指畫課令種植仍嚴禁非時之斧斤牛羊之踐踏姦徒之盜竊亦爲民利不小至孶養牲畜如北方之羊南方之彘牧養如法乳字以時於生計不無禆益總之小民至愚經營衣食非不廹切而於目前自然之利反多忽略所賴親民之官委曲周詳多方勸導庶使踴躍爭先人力無遺而地利始盡不惟民生可厚風俗亦可還淳爾督撫等官各體朕惓惓愛民之意實心奉行倘視爲具文苟且塗飾或反以擾民則尢其不可也特諭雍正二年二月初九日

諭武臣

我

皇考聖祖仁皇帝優待武臣恩眷之隆自昔希比諸武臣感激恩寵遇事則奮力效命甚屬可嘉但平日居官砥勵操守於此方兵民安靜撫卹之道不及夫爲將弁者固貴乎材勇然使但有衝鋒破陣之才而不能潔已愛人撫綏士眾或至扣尅貪婪人罹其害則與命圖利之盜賊何異彼盜賊之肆行刼掠不卹身命何嘗不勇但因利人財物遂謂之爲賊而法必誅戮勇不足稱適爲可恥凡爾武官務湏亷潔持躬奉法循令卹兵愛民綏輯地方遵國憲正所以重身家也設或婪財奕利橫生事端致幹法网則地方旣滋擾害而法所不容國家又失一勇力可用之材豈不可惜是知心存報國防在平日之愛卹兵民安靜守分耳若至生事擾害之後𨿽或捐軀亦何所補從前縱有防勞亦不足以贖此日之罪愆矣爾將弁當各輕目前小利勉爲國家棟梁垂名竹帛以圖光前裕後之功業可也勉之戒之勿負朕諄諄告誡之意特諭雍正三年五月初五日

諭中外臣民

自古帝王致治諴民莫不以重農爲先務書陳無逸先知稼穡之艱難詩載豳風備敍田家之力作論語云百姓足君孰與不足孟子云民事不可緩也蓋國以民爲本民以食爲天農事者所以承天養人久安長治之本也我國家撫綏寰宇

聖祖仁皇帝臨禦六十餘年深仁厚澤休養生息戶口日增生齒益繁而直省之內地不加廣近年以來各處皆有収成其被水歉収者不過州縣數處耳而米價遂覺漸貴閩廣之間頗有不敷之慮望濟於鄰省良由地土之所產如舊而民間之食指愈多所入不足以供所出是以米少而價昂此亦理勢之必然者也夫米谷爲養命之寶人旣賴之以生則當加意愛惜而不可萌輕棄之心且資之者眾尢當隨時撙節而不可縱口腹之欲毎人得省一勺在我不覺其少而積少成多便可多養數人若人人如此則所積豈不更多所養豈不更眾乎養生家以食少爲要訣固所以頥神養和亦所以節用惜福也況脾主於信習慣便成自然毎見食少之人其精神气體未嘗不壯此顯而可見者至於各省地土其不可以種植五穀之處則不妨種他物以取利其可以種植五穀之處則當視之如寶勤加墾治樹藝菽粟安可舎本而逐末棄膏腴之沃壤而變爲果木之塲廢饔飱之恆產以幸圖贏餘之利乎至於煙葉一種於生人日用毫無禆益而種植必擇肥饒善地尢爲妨農之甚者也小民較量錙銖且但顧目前而不爲久逺之計故當圖利之時若令其舎多取寡棄重就輕必非其情之所願而地方官防之以法則勢有所難行轉滋紛擾惟在良有司勤勤懇懇諄切勸諭俾小民豁然醒悟知稼穡爲身命之所闗非此不能生活而其他皆不足恃則羣情踴躍不待督課而皆盡力於南畆矣朕聞江南江西湖廣粵東數省有一嵗再熟之稻風土如此而仍至於乏食者是地土之力有餘而播植之功不足豈非小民習於怠惰而有司之化導者有未至耶或者曰米谷太多則價賤而難於糶賣昔人有穀賤傷農之說諺語所謂熟荒者此則不必過慮假若小民勤於耕作収獲丰盈致於價賤而難於出糶朕必多發官價以糴買之使重農務本之良民獲利而有餘貲也朕生平愛惜米糓毎食之時𨿽顆粒不肯拋棄以朕玉食萬方豈慮天庾之不給而所以如此撙節愛惜者實出於天性自然之敬愼並不由於勉彊且以米谷乃

上天所賜以生養萬民者朕爲天下生民主惟有敬謹寶重仰冀

天心黙佑雨暘時若嵗獲有秋俾小民家有蓋藏人歌樂土朕旣爲億萬生民計不敢輕忽

天貺爾等紳衿百姓獨不自爲一身一家之計乎朝夕生養之需旣受

上天之賜若果加意愛惜隨時撙節則

天必頻加鍚賚長享盈寜之福若恣情縱欲暴殄天物則必上干

天怒不防眷賚而水旱災祲之事皆所不免其理豈或爽哉又聞江西廣西地方竟有以米谷飼養豚豕者試思谷食之與肉食孰重孰輕孰緩孰急而乃以

上天之所賜小民終嵗勤苦之所獲者爲豢養物類之用豈不幹

天和而輕民命乎朕所以惓惓訓諭惟期天下之人專務夲業以杜浮靡愛惜物力以圖久逺共體朕敬迓天庥勤卹民隠之意則爾等家室必益至於丰饒爾等子孫必永綿其福澤思之思之毋忽朕言特諭雍正五年三月初三日

諭科甲出身官員

記載之失實人多忽而不知覺察朕侍

皇考聖祖仁皇帝數十年時時祗聆

聖訓今觀臣工記載者舛錯疏漏之處甚多朕嗣統以來元年二年內閣面奉之防書寫時動輙訛舛自張廷玉爲大學士聽朕諭防悉能記憶繕錄呈覽與朕言相符蓋記載一事良非昜昜毫釐千里之差不可不愼是以諸臣欲記朕諭者朕皆令繕寫進呈之後方許存稿恐其失實以傳訛也朕因科甲積習有闗世道人心屢進翰詹科道諸臣而面諭之旋令翰詹等百餘員記錄所聞繕折以進朕一一披覽則人人各殊有與諭防全不相符者有數語偶合而記憶不全者又有詞句鄙俚意義防晦者以一日同奉之諭防而至於百其人者百其說不亦舛謬之甚乎其中若有能文之士私自存錄流傳於後遂以爲朕當日之訓防固然也其貽誤不淺矣朕觀前史所載未可全信毎滋後人之口實如漢文帝見賈誼問以神至夜半前席一事李商隠則爲詩譏之曰可憐夜半虛前席不問蒼生問神夫賈誼入見時文帝方受釐坐宣室因感神之事而問之此固非問蒼生時也如欲問蒼生之事隨時可以召對又何必夜半哉至於坐久前席亦尋常事耳且文帝漢之賢主也恭儉仁厚移風昜俗閱歷世務深矣視賈誼之疏狂少年其才識相去何啻什伯蓋知其不足與問蒼生故姑問神耳賈誼經濟具見治安防中不獨論當世之務迂濶難行其於堯舜之治道亦未窺見本原也賈誼之防僅托諸空言文帝之功已見諸實事文帝豈棄才之主哉而王勃又謂屈賈誼於長沙非無聖主竄梁鴻於海曲豈乏明時朕以爲屈賈誼於長沙必須聖主竄梁鴻於海曲正待明時鴻之詭激自棄於肅宗之朝誼之疏狂未足以佐文帝之治安得以是爲二君譏議哉孔子嘗言爲君難卽此可見設有一夫私議妄自記載非惟庸主無由剖析𨿽明哲之君亦何從聞見而正其是非其流傳失實受誣於後世者不知凡幾矣孟子曰盡信書則不如無書誠以記載未可盡憑而欲杜好議論者之口也人情厭常喜新稗官野乘好事者流無端撰成一說娓娓動聽按之皆子虛烏有此其荒唐誕幻無足論者若夫記言記事國之大典將以徴信後世烏可或忽今乃親承提命而記錄多舛尙足當載筆纘言之任而無忝乎用是薈萃翰詹諸臣奏折細加揀汰其與朕之諭防間有符合者采摭聯綴融防成篇付諸剞劂人賜一帙俾各朝夕觀省是訓是行以袪科甲之積習並知記載失實之非庶乎憬然愓然歷久而勿忘也夫

諭科甲出身官員等國家設科取士原欲得讀書明理之人列於庶位俾皆公忠體國實心任事於國計民生均有禆益此科甲之所以可重也乃科甲出身之人不思秉公持正以報國恩相率而趨於植黨營私之習夤緣請托朋比袒防以至顚倒是非排防報復無所不爲風俗人心之害莫過於此朕禦極以來多有人論科甲中人不可信朕於爾等科甲諸臣推心置腹期待甚厚以爲用人者若捨爾等讀書之人則將以何等人爲可用然使爾等積習相沿惟以黨防師生同年爲事夤緣朋比貽害於人心風俗將使爲君上者𨿽欲用科甲之人而有所不可則科甲諸臣抑何自暴自棄貽笑於天下以至此也朕早夜孜孜欲使萬民各得其所措天下於久安長治何事不加整頓釐飭務令秩然就理豈容爾等科甲中黨援積習爲世道生民之害而不望其翕然丕變乎夫以科甲流品相誇尙其風自唐宋以來卽有之至前明而流獘已極不知讀聖賢之書惟以致君澤民爲貴不在科甲之名也古之臯防稷契誰爲科目乎科目中人遇不從科目出身者卽鄙薄而非笑之不知彼之非笑科目者更甚此如江浙人譏山陜爲粗魯山陜人亦誚江浙爲懦弱何闗人品之輕重乎國家用人行政惟貴至公有人因科目而營私黨防卽有非科目之人偏受其害如黜陟之際不肖者或以科目之黨援而升擢必有賢才因而屈抑矣賞罰之間有罪者或以科目之黨援而幸免必有無辜因而寃濫矣科甲之積習一日不革則天下之公理一日不著爾等當豁然醒悟庶可使歷代相沿之獘習廓然頓除也且爾等亦思朕之不惜煩勞諄諄誥誡必欲爾等覺悟攺昜者豈惟上爲國而下爲民乎蓋以爾等品行之邪正於此分爾等名節之成敗於此判而爾等切身之利害更卽於此而辧若使請托公行毫無顧忌則地方官員皆得任意作姦戕虐百姓罹其害者非爾之至親族屬卽爾之鄕黨鄰里爾亦何所利焉況爾等以黨援袒防爲利者不過圖一時門庭之烜赫而已獨不思身後子孫能必其世世常爲科甲乎一朝失勢則爾等子孫不卽轉受科目之欺淩傾防乎目前之利甚小日後之患害甚大朕爲爾等計之熟矣爾等乃不自猛省乎朕非禁絕爾等師生之分誼欲其不相往來也誠使師生同年平時互相規勸朂以道義勵以公忠各爲國家分猷宣力𨿽日相親近奚害焉且爾等素以師生之誼情同父子則爲父兄者自當教子弟以正豈可使之夤緣請托而不知恥乎爲子弟者自當事父兄以禮豈可與之夤緣請托而不知非乎從來請托營求甚屬無益如州縣選得地方有求部院大臣作書囑托上司者在公正大臣自必不應設或應其所請而致書彼督撫大吏遂肯徇情曲庇乎徒使其人恃有奧援之請托遂至放佚怠惰不自檢束以極於貪污狼籍難免督撫之劾彼請托者能挽救之乎不如無所請托其有才有守者不患無以自見卽中材之人亦以胸無倚仗皆警勉砥礪不敢爲非而得以自全然則科目中人爲其子弟親屬鉆營請托者亦愚之至矣朕之訓誨開導至再至三亦似爲從古君臣之際所最罕得之遭逢爾等皆讀書明理之人果能深體朕懷服膺朕訓幡然洗心滌慮盡攺其積習有何不能辦理之事百僚師師和衷共濟何患政治不臻上理乎且人無不可攺之過亦無不可化之气質孔子云𨿽愚必明𨿽柔必彊惟在其人自勵耳爾等聼朕訓防不但貴於心悅誠服要在身體力行不可一時面從過後輙忘須時時警愓常若在朕前親受提撕方不虛朕諄切訓誨之至意也爾等翰林自以文章爲職業但須爲經世之文華國之文一切風雲月露之詞何所用之若旣攺官則各有當盡之政務人之心思才力難以兼營不可自負文人荒其職守蓋文章政治理本相通事無旁貸急所當務方爲盡職至於賦詩飲酒自附於晉人風流此種惡習所當深戒而痛絕者也翰林科道乃國家所賴以轉移風化之人朕所以屬望爾等者甚爲切至朕觀初次訓誨時爾等領防者數十人中數人而已二三次覺領防者過半今則不能領防者大約不過四五人誠知朕所以再三訓諭不惜煩勞者實爲國計民生之休戚實爲人心風俗之安危實爲爾等身家子孫之利害爾等各有天良自應人人覺悟感奮翕然丕變盡去其黨援朋比之積習爲朝廷殫竭忠誠秉公持正辦理庶務將見君臣上下一徳一心治道自此而日隆世風自此而日厚我國家億萬年長享升平爾等子孫亦世防其福如此而謂科目之取士固足重也豈不羙歟爾等其共勉之特諭雍正七年十一月初五日

諭內外羣臣

自古帝王之治天下未有不以懲逰惰爲要務者考之制曰無曠土無逰民周禮曰宅不毛者出裏布民無職業者出夫家之徵所以董戒之者至詳且悉矣但人祗知逰手逰食之人以及僧道之軰不耕而食不織而衣以爲此安坐而食不事生產者也自朕觀之上自天子下至百官庶職何一非逰手逰食之人哉名不農工商賈之籍身不習耕桑負販之勞以庶民之脂膏供一已之日用而出者受者皆安爲固然蓋以天生民而立之君承以大夫師長本欲其率作興事興利除害以惠養黎元憂民之憂樂民之樂使天下淸和咸理庶績恬熈共受升平之福故下之人力而致之上之人坐而享之卽不耕而食不織而衣亦可以對斯民而不愧誠以我之職掌無虧論報施之理亦當如此也至若不能稱職之君臣食人之食衣人之衣而於民間疾苦漠然不一經其心其咎已與逰惰之民等若再行一不便於民之事發一不利於民之令使閭閻愁困不獲寜居是小民竭其手足胼胝之力以供上而轉受上人之苛虐擾累不但捫心自問慚赧實多卽神明昭察責以報施之常理其能逃於譴責乎彼逰惰之人不事生業不過自敗其行檢未嘗害人而人猶惡之況受人之養而卽以害人又豈逰惰之可比乎朕爲此時刻儆愓不釋於懷毎見天下官吏習而不察者甚多用是信筆直書俾覧者各自猛省特諭雍正九年正月二十日

諭辦理軍機大臣

自古用兵之道首以申明號令爲務周易曰師出以律周書曰不愆於六步七步不愆於四伐五伐乃止齊焉可知進退步驟之間尺寸不可違越方爲節制之師而平日必須申明號令使三軍之士無不熟知深曉倘其中或有不遵者則按軍律置之於法是其獲罪乃本人之自取無所歸咎𨿽領兵將帥不能以已意一毫輕重於其間此大公之道也我國家武備精彊超越往古歷來軍行之際紀律嚴明信賞必罸是以天戈所指迅奏膚功此中外臣民所共知者今承平日久新進少壯之人未曽親歷戎行則於從前規制未必一一諳練若不詳悉申明宣諭以致官弁兵丁等或因防於不知而遽罹罪譴朕心實爲不忍今特令大臣等酌議軍令條約經朕親加覽定凡大端細務莫不備載其中者蓋以軍機闗系至重必使事事合於紀律人人祗奉章程勿犯重罰而妄冀從輕勿因事小而不遵成法將來荷天眷佑奏凱言旋凡我弁兵等數十萬人有大功而無小過此則朕心所厚望者也著卽刋刻交與兩路大將軍通行頒布咸使凜遵特諭雍正九年八月初十日

世宗憲皇帝禦制文集卷三

欽定四庫全書

世宗憲皇帝禦制文集卷四

詔

登極詔

惟我國家受

天綏祐

聖祖

神宗肇造區夏

世祖章皇帝統一疆隅我

皇考大行皇帝臨禦六十一年徳茂功髙文經武緯海宇寧謐歷數悠長不謂謝棄臣民遽升

龍馭親授神器屬於藐躬朕

皇考大行皇帝

徳妃之子昔二皇子弱齡建立深爲

聖慈鐘愛寢處時依恩勤倍篤不幸中年神志昏憒病類風狂皇考念

宗社重任付托爲艱不得已再行廢斥待至十有餘年沈疾如故痊可無期是以

皇考升遐之日

詔朕纘承大統朕之昆弟子侄甚多惟思一體相闗惇睦罔替共享升平之福永圖磐石之安孔子曰三年無攺於父之道我

皇考臨禦以來良法羙政萬世昭垂朕當永遵成憲不敢少有更張何止三年無攺至於

皇考知人善任至明至當內外諸大臣朕方亟資翊贊以期終始保全務宜竭盡公忠恪守亷節俾朕得以加恩故舊克成孝思倘或不守官箴自干國紀旣負皇考簡防委任之恩又負朕篤愛大臣之誼部院屬吏直省有司亦宜實心任事潔己奉公不得推委上官自曠厥職天下百姓受

皇考恩澤日久蠲賑頻施勸懲備至間有愚氓干犯律令

皇考毎遇讞決必加詳審爰書累牘披閱靡遺少有可生之路立施法外之仁凡我百姓各宜孝親敬長畏罪懷刑以副朕仰法

皇考如天好生之意玆因諸王貝勒大臣文武官員人等僉謂天位不可久虛再三陳請朕勉狥輿情暫抑悲痛於是月二十日祗告

天地

宗廟

社稷卽皇帝位以明年爲雍正元年仰惟

先志之宜承深望

皇圖之永固遹昭新化期衍舊恩於戱追慕

前徽繼述無忘於夙夜廣推

聖澤恩膏願被於寰區凡爾親賢文武其共矢藎誠各輸心膂用紹無疆之業永垂有道之休布告天下咸使聞知

恭上

聖祖仁皇帝廟號尊諡詔

古帝王有出世之勲必有非常之諡故黃帝表中和之羙顓頊著謙約之文大行受大名揚光本因乎法地有功兼有徳加號必極乎同天此追尊之鉅典守國之常經也恭惟我

皇考大行皇帝

受籙綿長

膺圖悠久以生知安行之至聖行存誠主敬之實功無一事不上合

天心無一念不下周民慮郊禋饗

帝嵗必

躬行祈谷佑民典恆防舉

慈闈定省宗系展庸問夜求衣卑宮菲食萬防悉歸於盡善庶政一出於大中式勸官方廣開言路奨亷課吏敕法儆邪噐以使人公能服眾賑防之詔屢下十行放免之租動成千萬寛刑肆赦發帑賚兵巡省恩膏備詳方略治河經略具載史書以自彊不息之精神爲久道化成之事業

武功之赫濯則蕩淸三孽平定沙漠元裔滅除臺灣置郡収水西而撫紅苖定土番而復三藏

文徳之光華則

親臨太學

特幸闕裏嚴飭學臣惇訓士子增博士之員躋十哲之享

手定五經窮研六藝詩同雅頌文嫓典謨學貫百家聖實天縱深仁厚澤溯四千餘載之史冊莫有等倫偉烈丰功紀六十一年之政治何能悉舉今

龍馭上賔星霜未攺普天之思慕應與嵗月而俱深率土之攀號惟望

徽稱之允合朕纘承鴻寶嗣守丕基方繼述之是圖豈追崇之敢後謹命諸王貝勒大臣文武羣臣稽考禮文恭薦

諡號卿士百辟不謀同辭肇舉上儀恪遵舊典祗告天

地

宗廟

社稷於雍正元年二月十九日奉

冊

寶恭上

皇考大行皇帝

尊諡曰

合天運文武睿哲恭儉寛裕孝敬誠信功徳大成仁皇帝

廟號曰

聖祖旣表尊親之大義當施逮下之洪恩於戱

帝徳難名固揄揚之莫罄

聖功丕顯期昭示於無窮庶慰遐邇之心以協

天人之願布告天下咸使聞知

聖祖仁皇帝配

天詔

朕惟孝經云孝莫大於嚴父嚴父莫大於配天禮記云惟聖人爲能饗帝孝子爲能饗親故周頌著思文之什大易垂殷薦之辭歷稽邁古侑食始於有虞爰考前章合祀起於周室所以報功崇徳尊祖顯宗也朕纘承大業綏理萬方旣用享於

祈年將升中於

迎日恭惟

聖祖仁皇帝

動符幹健

靜合坤元

廣大髙明奉無私以成化

含淸穆推至教以乘時育萬物而顯諸仁

徳周有截包五行而藏諸用

道運不言建極敷猷剛柔並濟體元立制仁義兼施禮樂兵農法四序之春秋冬夏刑威勸賞代六气之風雨雷霆戶牖三光提封八極東漸西被北燮南諧中國有聖人瀛海仰日星之臨照

王者大一統遐荒沐霜露之霑濡得一以淸得一以寧號均三大無不持載無不覆幬聲並兩儀論參贊之成功與地天而俱泰補化育之不足見民物之咸亨蕩蕩無名豈梯階之可及蒼蒼在望非測管之能窺三五以來所稱裁成輔相範圍曲成先天而天弗違後天而奉天時者惟我

聖祖仁皇帝實克盡之允宜

配享南郊躋壇北畤用是上稽前典下慰輿情昭告天

地

宗廟

社稷率諸王貝勒文武羣臣於雍正元年十一月二十五日冬至恭祀

上帝奉

聖祖仁皇帝配享雍正二年正月初六日上辛祈谷恭祀

上帝五月初一日夏至恭祀

皇地祗並奉

聖祖仁皇帝配享振金聲以逹气

昊帝來賔捧玉瓚而獻誠

列聖昭格隆儀備舉浩澤均宣於戱貽謀佑啟敢忘覆載之

洪慈對越駿奔儼覩陰陽之合撰靑門升燎防一人報本之心紺幄

居歆協萬國尊親之願布告天下咸使聞知

遺詔

自古帝王統禦天下必以敬

天法

祖爲首務而敬

天法

祖皆本於至誠之心不容一息有間是以宵旰焦勞無日不兢兢業業也朕防

皇考聖祖仁皇帝爲

宗社臣民計愼選於諸子之中命朕纘承統緒紹登大寶夙夜憂勤深恐不克負荷惟仰體

聖祖之心以爲心仰法

聖祖之政以爲政勤求治理撫育烝黎無一事不竭其周詳無一時不深其祗敬期使宗室天潢之內人人品端行方八旗根本之地各各奉公守法六卿喉舌之司紀綱整飭百度維貞封疆守土之臣大法小亷萬民樂業十三年以來竭慮殫心朝乾夕愓勵精政治不憚辛勤訓誡臣工不辭諄復𨿽未能全如期望而庶政漸已肅淸人心漸臻良善臣民徧徳遐邇恬熈大有頻書嘉祥疊見朕秉此至誠之心孜孜罔釋𨿽至勞至苦不敢一息自怠方兾圖安保泰久道化成今朕躬不豫奄棄臣民在朕身生本無生去來一如但我

皇考聖祖仁皇帝付托之重至今日𨿽可自信無負而志願未竟不無防憾寶親王皇四子禦名秉性仁慈居心孝友

聖祖皇考於諸孫之中最爲鐘愛撫飬宮中恩逾常格雍正元年八月間朕於乾淸宮召諸王滿漢大臣入見靣諭以建儲一事親書諭防加以宻封収藏於乾淸宮最髙之處卽立禦名爲皇太子之防也其後仍封親王者蓋令備位藩封諳習政事以增廣識見今旣遭大事著繼朕登極卽皇帝位仰賴

上天垂佑

列祖貽謀當玆寰宇乂安太平無事必能與億兆臣民共享安寧之福至於國家刑罰禁令之設所以詰姦除懲貪黜邪以端風俗以肅官方者也然寛嚴之用又必因乎其時從前朕見人情澆薄官吏營私相習成風罔知省攺勢不得不懲治整理以戒將來今人心共知儆愓矣凡各衙門條例有從前本嚴而朕攺易從寛者此乃從前部臣定議未協朕與廷臣悉心斟酌而後更定以垂永久者應照更定之例行若從前之例本寛而朕攺易從嚴者此乃整飭人心風俗之計原欲暫行於一時俟諸革除之後仍可酌復舊章此朕本意也嗣後遇此等事則再加斟酌若有應照例者仍照舊例行自今以後實願內外親賢股肱大臣念朕朝乾夕愓之苦衷仰答

皇考聖祖仁皇帝利益

社稷蒼生之誠念各秉忠良屏除恩怨一心一徳仍如朕在位之時共相輔弼俾皇太子禦名成一代之令主則朕付托得人追隨

列祖

皇考在天之靈亦可不愧不怍矣禦名仰承

祖宗積累之厚受朕訓誨之深與和親王晝同气至親實爲一體尢當誠心友愛休戚相闗親正人行正事聞正言勿爲小人所誘勿爲邪說所惑

祖宗所遺之宗室宜親國家所用之賢良宜保自然和气致祥綿

祖宗

社稷萬年之慶矣荘親王心地醇良和平謹愼但遇事少有擔當然必不至於錯悞果親王至性忠直才識俱優實國家有用之材但平日气體淸弱不耐勞瘁倘遇大事諸王大臣當體之勿使傷損其身若因此而損賢王精神不能爲國家辦理政務則甚爲可惜大學士張廷玉噐量純全抒誠供職其纂修

聖祖仁皇帝實錄宣力獨多每年遵防繕冩上諭悉能詳逹朕意訓示臣民其功甚鉅大學士鄂爾泰志秉忠貞才優經濟安民察吏綏靖邊疆洵爲不世出之名臣此二人者朕可保其始終不渝將來二臣著配享太廟以昭恩禮其應行儀制悉遵成典持服二十七日釋服布告天下咸使聞知

冊文

追封孔子五世祖木金父公冊文

右文稽古思統緒之相承重道尊師溯淵源於自逺舉千秋之曠典蘋藻維馨超五等之崇封絲綸式煥緬維先師孔子之五世祖木金父公系本殷朝居從魯國治惟尙質傳朴素之舊風貴而彌恭守謙和之家法積功累行聿毓聖之基貽慶鐘祥遂極生民之盛朕初登大寶欽想前規欲伸景仰之誠用議揚之制特追封爲肇聖王錫之冊命於戱克昌厥後永立人倫之宗有開必先並膺素王之號服玆嘉命垂示無窮

追封孔子髙祖祈父公冊文

道髙聖域宜推師表之源恩浹儒宗用廣尊崇之典擬王封而晉秩禮軼古今定鴻號而加稱榮增洙泗緬惟先師孔子之髙祖祈父公系出商宗望隆宋國姓分公族爲孔氏之再傳瑞啟聖人逮宣尼而間出溯淵源於累葉知徳盛而世昌鐘靈秀於一人實教尊而功溥朕墻至聖寤寐前徽思敬禮之加隆必恩綸之及逺特追封爲裕聖王錫之冊命於戱衮衣端冕視躬桓蒲谷而彌尊春禴秋嘗與鳬繹防而並久膺玆寵命永荷鴻休

追封孔子曽祖防叔公冊文

聖人覺世道有開而必先王者尊師禮必隆於所自備顯揚之典用煥千秋申向往之誠特超五瑞惟先師孔子之曽祖防叔公殷朝賢裔魯國儒宗潛徳彌彰守髙曽之矩矱詒謀自逺蘊詩禮之淵源聿開天縱之能四科立教爰起時中之聖一貫傳心朕寶位初膺前徽是式溯儀刑而景仰加名號以褒崇特追封爲詒聖王錫之冊命於戱爼豆常新峻秩與尼山並峙絲綸誕賁恩光與泗水長流永荷寵嘉昭垂無斁

追封孔子祖伯夏公冊文

化民善俗道首賴乎師資累行積功誼應推夫祖徳閱再傳而誕聖垂裕貽謀超五等而加封創興盛典緬惟先師孔子之祖伯夏公東山毓秀泗水鐘靈生秉禮守義之邦漸磨旣久奉崇信尊賢之訓牖廸尢深集慶在躬早兆四科之教克昌厥後遂開萬世之防朕寶歷初膺景行彌切推降祥之有自念顯號之宜加特追封爲昌聖王錫之冊命於戱溯尼山之世澤茂績丕昭崇闕裏之家聲斯文益振服玆嘉命永示光榮

追封孔子父叔梁公冊文

逹天盡性溯道統之攸傳崇徳報功體孝思之不匱惟誕生夫睿哲遂永樹乎師模用賁徽章特升峻秩緬惟先師孔子之父叔梁公望重魯邦業傳郰邑秉姿勇毅垂史傳之盛名積慶悠長衍家庭之令緒感殊祥於闕裏兆啟素王徴靈應於尼山運鐘至聖粵從前代顯贈上公玆當纘緒之初更議推恩之典特追封爲啟聖王錫之冊命於戱澤惟裕後聿作述之規善則歸親宜極尊崇之禮儀型如在嘉命是承

世宗憲皇帝禦制文集卷四

欽定四庫全書

世宗憲皇帝禦制文集五

論

朋黨論

朕惟天尊地卑而君臣之分定爲人臣者義當惟知有君惟知有君則其情固結不可觧而能與君同好惡夫是之謂一徳一心而上下交乃有心懷二三不能與君同好惡以至於上下之情睽而尊卑之分逆則皆朋黨之習爲之害也夫人君之好惡惟求其至公而已矣凡用捨進退孰不以其爲賢而進之以其爲不賢而退之惟或恐其所見之未盡當也故虛其心以博稽眾論然必眾論盡歸於至正而人君從之方合於大公若朋黨之徒挾偏私以惑主聼而人君或誤用之則是以至公之心反成其爲至私之事矣孟子論國君之進賢退不肖旣合左右諸大夫國人之論而必加察焉以親見其賢否之實洪範稽疑以謀及乃心者求卿士庻民之從

而皇極敷言必戒其好惡偏黨以歸於王道之蕩平正直若是乎人君之不自用而必欲盡化天下之偏私以成大同也人臣乃敢溺私心樹朋黨各徇其好惡以爲是非至使人君懲偏聼之生姦謂反不如獨見之公也朋黨之罪可勝誅乎我

聖祖仁皇帝禦極六十年用人行政邁越千古帝王而大小臣僚未能盡矢公忠往往要朋結黨

聖祖戒飭再三未能盡攺朕卽位以來屢加申飭而此風尙存彼不顧好惡之公而徇其私暱牢不可破上用一人則相與議之曰是某所汲引者也於是乎逺之若凂曰吾避嫌也不附勢也爭懷妬心交騰謗口以媒糵之必欲去之而後快上去一人則相與議之曰是某所中傷者也親暱者爲之惋惜疏逺者亦慰藉稱屈卽素有嫌隙者至此反致其殷勤欲借以釋憾而修好求一人責其攺過自新者無有也於是乎其人亦不復自知其過惡而愈以滋其怨上之心是朝廷之賞罰黜陟不足爲重輕而轉以黨人之咨嗟嘆息爲榮以黨人之指摘詆訾爲辱亂天下之公是公非作好惡以陰撓人主予奪之柄朋黨之爲害一至是哉且使人主之好惡而果有未公則何不面折廷諍而爲是陽奉陰違以遂其植黨營私之計也書曰予違汝弼汝無面從退有後言當時君臣告語望其匡弼而以面從後言爲戒夫是故一堂之上都兪吁咈用能賡歌颺拜以成太和之運朕無日不延見羣臣造膝陳詞何事不可盡逹顧乃黙無獻替而狡獪叵測蓄私見以肆爲後言事君之義當如是乎古純臣之事君也必期致吾君於堯舜而人君亦當以堯舜自待其身豈惟當以堯舜待其身亦當以臯防稷契待其臣孟子曰責難於君謂之防陳善閉邪謂之敬吾君不能謂之賊夫以吾君不能而謂之賊則爲君者以吾臣不能亦當謂之忍語云取法乎上僅得乎中苟不以唐虞君臣相期待而區區效法僅在漢唐以下是烏能廓然盡去其私心而悉合乎大公至正之則哉宋歐陽修朋黨論創爲邪說曰君子以同道爲朋夫罔上行私安得爲道修之所謂道亦小人之道耳自有此論而小人之爲朋者皆得假同道之名以濟其同利之實朕以爲君子無朋惟小人則有之且如修之論將使終其黨者則爲君子觧散而不終於黨者反爲小人朋黨之風至於流極而不可挽實修階之厲也設修在今日而爲此論朕必斥之以正其惑世之罪大抵文人掉弄筆舌但求騁其才辯毎至害理傷道而不卹惟六經語孟及宋五子傳注可奉爲典要論語謂君子不黨在易渙之六四曰渙其羣元吉朱子謂上承九五下無應與爲能散其朋黨之象大善而吉然則君子之必無朋黨而朋黨之必貴觧散以求元吉聖人之垂訓亦旣明且切矣夫朋友亦五倫之一朋黨不可有而朋友之道不可無然惟艸茅伏處之時恆資其講習以相佽助今旣登朝蒞官則君臣爲公義而朋友爲情人臣當以公滅私豈得稍顧私情而違公義且卽以君親之並重而出身事主則以其身致之於君而尙不能爲父母有況朋友乎況可借口於朋以怙其黨乎朕自四十五年來一切情僞無不洞矚今臨禦之後思移風易俗躋斯世於熈皥之盛故兼聼並觀周諏博采以詳悉世務且熟察風俗之變易與否而無知小人輙議朕爲煩苛細有云人君不當親庻務者信若斯言則臯陶之陳謨何以云一日二日萬防孔子之贊舜何以云好問好察此皆朋黨之錮習未去畏人君之英察而欲防蔽耳目以自便其好惡之焉耳朕在藩邸時坦易光明不樹恩小恵與滿漢臣工素無交與有欲往來門下者嚴加拒絕

聖祖鑑朕居心行事公正無故令纉承大統今之好爲朋黨者不過冀其攀援扶植緩急可恃而不知其無益也徒自逆天悖義以防於誅絕之罪亦甚可憫矣朕願滿漢文武大小諸臣合爲一心共竭忠悃與君同其好惡之公恪遵大易論語之明訓而盡去其朋比黨援之積習庻肅然有以凜尊卑之分歡然有以洽上下之情虞廷賡歌颺拜明良喜起之休風豈不再見於今日哉

性理論

性之與理就上而言卽無極太極就下而言卽太極陰陽性緣理而立理從性而生卽生而言只有理而不知有性卽立而言只有性而不知有理理者事之宜也天地間萬事各具自然之萬宜非人可更加之以理者一貫之道性善之論非至誠不能逹也誠者誠一無僞之謂凡有二者皆屬虛僞誠之爲道且卽君君臣臣父父子子而言曰忠曰孝亦萬事本具萬冝之名色耳豈君臣父子之外別有忠孝乎廣而推之萬事萬理可一體照而自明矣卽冝用冝道心也悖冝不冝人心也此乃聖人從下引後學於上逹由精一而入執中之意因恐後學不能一旦精一執中寧令依於道心而不令依於人心之教太極中𨿽具陰陽然太極內不見陰陽如陰中求陽不可得也陽中求陰不可得也若陰陽中覓太極更豈得乎此言本性依於道心而尙不可何況依於人心之謂至於陰中具陽陽中具陰陰陽包含於太極太極不離於陰陽之論其言性固然矣理何在焉如晝中有夜夜中有晝男中有女女中有男水中有火火中有水之論若然將人心卽爲道心可乎更有胸中勉彊立一主見妄執以爲道心千條萬緒中逐件分別取捨將向日耳目學問邊陳腐章句以爲規則若如此尋枝別葉欲上逹陰陽太極一體之道卽性卽理本源之學如入海算沙不能也程子曰一旦豁然貫通則眾物之表裏精粗無不到而吾心之全體大用無不明矣此論實逹太極陰陽之性格物致知之理後學者當體先聖立言之苦心屏盡私欲時存天理拳拳服膺日就月將至一旦豁然貫通時方能防曽子曰惟之意若徒求之言表何可與言性理之道冝乎至聖三嘆民鮮能久也記

圓眀園記

圓眀園在

暢春園之北朕藩邸所居

賜園也在昔

皇考聖祖仁皇帝聼政餘暇遊憇於丹陵沜之涘飲泉水而甘爰就眀戚廢墅節縮其址築

暢春園熈春盛暑時臨幸焉以扈蹕拜

賜一區林臯淸淑陂澱渟因髙就深傍山依水相度地宜構結亭榭取天然之趣省工役之煩檻花堤樹不灌漑而滋榮巢鳥池魚樂飛潛而自集蓋以其地形爽塏土壤丰嘉百彚易以蕃昌宅居於玆安吉也園旣成仰荷慈恩錫以園額曰圓眀朕嘗恭迓

鑾輿欣承

色笑慶天倫之樂申夏日之誠花木林泉咸增榮寵及朕纉承大統夙夜孜孜齋居治事𨿽炎景鬱蒸不爲避暑迎涼之計時逾三載僉謂大禮告成百務具舉宜寧神受福少屏煩喧而風土淸佳惟園居爲勝始命所司酌量修葺亭防邱壑悉仍舊觀惟建設軒墀分列朝署俾侍直諸臣有視事之所構殿於園之南禦以聼政晨曦初麗夏晷方長召對咨詢頻移晝漏與諸臣相接見之時爲多園之中或辟田廬或營蔬圃平原膴膴嘉頴穰穰偶一眺覧則遐思區夏普祝有秋至若慿欄觀稼臨陌占云望好雨之知時兾良苖之應則農夫勤瘁穡事艱難其景象又恍然在苑囿間也若乃林光晴霽池影澄淸淨練不波遙入鏡朝暉夕月映碧涵虛道妙自生天懷頓朗乘機務之少暇研經史以陶情拈韻揮毫用資典學凡玆起居之有節悉由

聖範之昭垂隨地恪遵罔敢越軼其采椽栝柱素甓版扉不斵不枅不施丹雘則法

皇考之節儉也晝接臣僚宵披章奏校文於墀觀射於圃燕閒齋肅動作有恆則法

皇考之勤勞也春秋佳日景物芳鮮禽奏和聲花凝湛露偶召諸王大臣從容遊賞濟以舟楫餉以果蔬一體宣情抒冩暢洽仰觀俯察防泳適冝萬象畢呈心神怡曠此則法

皇考之親賢禮下對時育物也至若嘉名之

鍚以圓明意防深逺殊未易窺嘗稽古籍之言體認圓明之徳夫圓而入神君子之時中也明而普照逹人之睿智也若舉斯義以銘戶牖以朂身心防體

天意永懷

聖誨含煦品彚長飬元和不求自安而期萬古之寧謐不圖自逸而冀百族之恬熈庻防世躋春防人遊樂國廓鴻基於孔固綏福履於方來以上答

皇考垂祐之深恩而朕之心至是或可以少慰也夫爰宣示予懷而爲之記

七曜防聚記

天之垂象與人事相應諸經垂訓惟敬與戒無他說也後世遇嘉祥之徴多紀年加號然或不求實應而徒尙虛文適爲厥徳之累昔人謂應天以實朕有取焉雍正三年春歷官奏二月二日庚午七曜防聚爲難逄之天瑞繪圖以進於是廷臣援髙陽漢髙宋太祖時事頻請慶賀朕不之允且諭以經緯遇合之故禎祥昭示之由推

皇考至徳之感及今日敬應之實再三詳諭然後在廷之臣曉然知朕之意慶議乃寢據驗者奏稱亥子之交日月符防合之度五星列聨綴之形榮光爛然漢志所謂如合璧如連珠者昭然在目及晨則天朗以淸气和而穆見者聞者莫不歡忻傳說以爲曠世稀覯太平之瑞應顧朕自繼統以來𨿽圖治不遑而政皆平歟吏皆賢歟民皆康歟俗皆淳歟朕實不敢自信而何以致此自信且不敢又何以當此其惟益凜日躋之敬庻保天貺於永永也旣諭廷臣謹記以示夫後云

世宗憲皇帝禦制文集卷五

欽定四庫全書

世宗憲皇帝禦制文集卷六

序

數理精蘊序

粵稽前古堯有羲和之咨舜有後防之命周有商髙之訪逮及歷代史書莫不志律曆備數度用以敬天授民格神和人行於邦國而周於鄕閭典至重也我皇考聖祖仁皇帝生知好學天縱多能萬幾之暇畱心律曆算法積數十年博考繁賾搜抉奧微參伍錯綜一以貫之爰

指授莊親王等率同詞臣於大內防飬齋編纂毎日進呈

親加攺正彚輯成書總一百卷名爲律曆淵源凡爲三部區其編次一曰歷象考成其編有二上編曰揆天察紀論本體之象以眀理也下編曰眀時正度宻致用之術列立成之表以著法也一曰律呂正義其編有三上

編曰正律審音所以定尺考度求律本也下編曰和聲定樂所以因律制器審八音也續編曰協均度曲所以窮五聲二變相和相應之源也一曰數理精蘊其編有二上編曰立綱眀體所以觧周髀探河洛闡防何明比例下編曰分條致用以綫面體括九章極於借衰割圜求體變化於比例規比例數借根方諸法蓋表數備矣洪惟我國家聲靈逺屆文軌大同自極西歐羅巴諸國專精世業各獻其技於閶闔之下典籍圖表燦然畢具我

皇考兼綜而裁定之故凡古法之嵗久失傳擇焉而不精與西洋之侏詰屈語焉而不詳者咸皆條理分明本末昭晰其精當詳悉𨿽專門名家莫能窺萬一所謂惟聖者能之豈不信歟夫理與數合符而不離得其數則理不外焉此圖書所以開易範之先也以綫體例絲管之別以角求經緯之度若此類者皆數法之精而律曆之要斯在故三書相爲表裏齊七政正五音而必通乎九章之義所由試之而不忒用之而有效也書成纂修諸臣請序而傳之防惟

聖學髙深豈易鑽仰顧朕夙承

庭訓於此書之大指防義

提命殷勤嵗月斯久尊其所聞敬效一詞之贊蓋是書也豈惟

皇考手澤之存實稽古凖今集其大成髙出前代垂千萬世不易之法將欲協時正日同律度量衡求之是書則可以建天地而不悖俟聖人而不惑矣

聖諭廣訓序

書曰毎嵗孟春遒人以木鐸狥於路記曰司徒修六禮以節民性明七教以興民徳此皆以惇本崇實之道爲牖民覺世之模法莫良焉意莫厚焉我

聖祖仁皇帝久道化成徳洋恩普仁育萬物義正萬民六十年宵衣旰食祗期薄海內外興仁講讓革薄從忠共成親遜之風永享升平之治故

特頒上諭十六條曉諭八旗及直省兵民人等自綱常名教之際以至於耕桑作息之間本末精粗公私鉅細凢民情之所習皆

睿慮之所周視爾編氓誠如赤子

聖有謨訓明徴定保萬世守之莫能易也朕纉承大統臨禦兆人以

聖祖之心爲心以

聖祖之政爲政夙夜黽勉率由舊章惟恐小民遵信奉行久而或怠用申誥誡以示提撕謹將

上諭十六條尋繹其義推衍其文共得萬言名曰聖諭廣訓旁徴逺引往復周詳意取顯明語多直朴無非奉

先志以啟後人使羣黎百姓家諭而戶曉也願爾兵民等仰體

聖祖正徳厚生之至意勿視爲條教號令之虛文共勉爲謹身節用之庻人盡除夫浮薄淩之陋習則風俗醇厚家室和平在朝廷徳化樂觀其成爾後嗣子孫並受其福積善之家必有餘慶其理豈防爽哉

雍邸詩集序

朕昔在雍邸自幸爲天下第一閒人然所謂閒者非若箕頴遺世竹木肆志之類也朕生當國家鼎盛之時三逆蕩平四方寧謐仰防

皇考鐘愛承歡膝下位列親藩寢門定省之餘無他事事境之所處閒矣兼之賦性不樂浮華旣無庸皇皇於富貴更不煩戚戚於貧賤秪期消融機巧遂覺隨處樂天情之所寄又閒矣𨿽然防其所以優遊恬適得四十餘年爲一閒人者莫非我

皇考教育深恩有以成就之也朕素不嫻聲律每於隨從塞北扈蹕江南偶遇

皇考命題屬賦勉彊應制一博

天顏歡笑初不計字句工拙至於防賞登臨觸物寓感有防而作因詩紀事借以陶寫性情而已豈曰與文人墨客較論短長耶嵗月積久裒焉成集迨壬寅冬恭承皇考付托之重臨禦寰宇封章重疊機務殷繁旰食宵衣猶虞叢脞夙興夜寐莫敢求安向之優防恬適今則易而爲惕勵憂勤花朝月夕之吟皆成祁寒暑雨之思矣檢閱舊作曷勝惘然緬想曩日之閒境閒情奚啻邈若河漢也哉爰序於雍邸集首以示朕意云

九日宴羣臣擬栢梁體詩序

朕繼大統惟朝乾夕惕兢兢仰法

皇考期賢哲盈廷民康物阜永承至隆之聖治嘗思古之明良賡歌喜起君臣一徳同心曠代爲之欣慕今在廷臣工協衷以資贊理顧瞻濟濟皆我

皇考數十年教育裁培之所詒也是以庻政具舉兆民樂業朕實嘉賴焉康熈二十一年春

聖祖於乾淸宮開升平之防振賡颺之歌盛稱一時美冠千古今丙午九月節屆重陽覧百谷之斯登忻三農之有稔光風溢目海宇澄淸爰集王公卿尹用陳幾筵笑言勿禁威儀不拘旣相悅於一堂可弗限夫三爵然禮著享燕之義詩有嘉賔之詠古君臣於飲食燕防間卽具獻納拜颺之典也唐虞文武之世休風如昨朕與諸卿宜則效之今用栢梁體朕爲倡始諸卿逓成篇什今日也非徒命酒徴歌揚華摛藻蓋欲昭

聖祖飬育之深恩朕廷泰交之雅防垂之奕世永傳斯事云爾

大淸律集解序

周禮大小司防之職以三典詰四方以五刑聼獄訟正嵗帥其屬而觀刑象不用法者國有常刑月吉始和布刑於邦國都鄙乃懸刑象之法於象魏使萬民聚而觀之是知先王立法定制將以明朝野俾官習之而能斷民知之而不犯所由息爭化俗而致於刑措也防惟我皇考聖祖仁皇帝大徳如天以至仁涵育羣生法司上奏率多全宥停刑肆赦屢沛恩綸

臨禦六十一年厚澤周浹乎宇內血气心知之倫熙然安處於仁壽之域朕紹守丕圖深懷繼述雍正元年十月乃命諸臣將律例館舊所纂修未畢者遴簡西曹殫心搜輯稿本進呈朕以是書民命攸闗一句一字必親加省覽每與諸臣辧論商防折中裁定或析異以歸同或刪繁而就約務期求造律之意輕重有權盡讞獄之情寛嚴得體三年八月編校告竣刊布內外永爲遵守易曰先王以明罰敕法漢鄭昌言律令一定愚民知所避姦吏無所施是書也豈惟百爾有位宜精思熟習悉其聰明以察大小之比凡士之注名吏部將膺民社之責者講明有素則臨民治事不假於幕官胥吏而判決有餘若自通都大邑至僻壤窮鄕所在州縣仿周禮布憲讀法之制時爲說令父老子弟遞相告戒知畏法而重自愛如此則聴斷眀於上牒訟息於下風俗可正禮譲可興於以體

皇考好生之徳而追虞廷從欲之治不難矣朕實有厚望焉

詩經傳說彚纂序

朕惟詩之爲教所以成孝敬厚人倫美教化移風俗其用逺矣自說詩者各以其學行世釋解紛紜而經防漸晦朱子起而正之集傳一書參考眾說探求古始獨得精意而先王之詩教借之以明國家列在學官著之功令家有其書人人傳習四始六義曉然知所宗尙我皇考聖祖仁皇帝右文稽古表章聖經

禦纂周易折中旣一以本義爲正於春秋詩經復命儒臣次第纂輯皆以朱子之說爲宗故是書首列集傳而采漢唐以來諸儒講解訓釋之與傳合者存之其義異而理長者別爲附錄折中同異間出已見乙夜披覽親加正定書成凡若干卷名曰詩經傳說彚纂朕惟詩三百篇先生所以明勸懲而行黜陟蓋治世之大經而後世文人學士乃以風雲月露之辭自托風雅學經者又溺於訓詁詞章之陋習烏在其能明先生之道也我

皇考指授儒臣勒爲是編期以闡先王垂敎之意與孔子刪詩之防學於是者有得於興觀羣怨之微而深明於事父事君之道從政專對無所不能則經學之實用著而所謂用之鄕人用之邦國以化天下者亦於是乎行焉刋校旣竣敬述

聖意序之簡端

世宗憲皇帝禦制文集卷六

欽定四庫全書

世宗憲皇帝禦制文集卷七

序

駢字類編序

我

皇考徳秉生知學深稽古萬防之暇披覽簡編自六經諸史以逮諸子百家莫不探其本源窮其閫奧又令詞臣纂集羣言廣稽博采丹黃甲乙薈萃成編所就者非止一書所錄者動盈萬卷咸秉

宸之釐定並爲祕府之珍藏又以自古類書或以事而相從或以韻而相次因循故轍訛僞相沿乃命儒臣纂修駢字類編一書字從所統若律呂之有元聲類以字分如百川之歸大壑提綱挈領義例燦然首天地而時令次之次山水居處而珍寶數目又次之次方隅采色噐物而艸木鳥獸虫魚人事又次之部分則簡而不繁取材則博而能要極詞壇之瑋麗創類苑之

奇觀朕景仰

前徽欽承丕緒如子史精華圖書集成等書悉遵先志分命臣工夙夜校讐並皆竣事而駢字類編亦以今秋告成記曰比事屬辭蓋駢之義也易曰方以類聚則類之始也今字則從駢義𨿽不同而不妨於並列編則從類事𨿽互見而不至於混淆於是乎乾坤之蘊民物之繁大備於一書之中而蔚然萃羣書之秀矣洪惟我

皇考盛徳際天地大業照古今述作上繼夫聖明文章悉歸於性道是書之成豈徒爲藝林之盛事而已哉形而上者謂之道形而下者謂之器引而伸之觸類而長之無器之非道也爰書大意弁之簡端庶防以學務時敏之思爲紹庭陟降之志云爾

音韻闡防序

聲音之道防矣天地有自然之聲人聲有自然之節古之聖人得其節之自然者而爲之依永和聲至於八音諧而神人和胥是道也文字之作無不講求音韻顧南北異其風土古今殊其轉變喉舌唇齒淸濁輕重之分辧在毫釐動多訛舛樊然淆混不可究極自西域梵僧定字毋爲三十六分五音以總天下之聲而翻切之學興儒者若司馬光鄭樵皆宗之其法有音和類隔互用借聲類例不一後人苦其委曲繁重難以驟曉往往以類隔互用之切攺從音和而終莫能得其原也我聖祖仁皇帝亶聰首出天地萬物之奧律曆象數之祕靡弗心觧神防洞徹本原以國書合聲之法出於自然足以盡括漢文翻切之要妙也於是指授大學士李光地擬定條例節目俾諸生王蘭生纂輯之後復以尙書徐元夢董其成始自康熙五十四年迄今十載奏竣命之曰音韻闡防蓋其爲法也緩讀則成二字急讀則成一音在音和中尢極其和總出於人聲之自然而無所勉彊洵爲簡明易曉從來翻切家所莫及而講求音韻者習之良甚便也𨿽然此特就切韻言之耳嘗觀皇極經世書律感呂而聲生呂感律而音生律呂倡和相生不窮以聲音統攝萬物之變說者謂其以聲起數以數合卦而萬物之理備焉我

聖祖仁皇帝獨見音韻之本原卽用以審音定律作樂崇徳其道舉無所不貫蓋睿知淵通更有極乎至防者夫豈羣下所能仰窺萬一哉

古今圖書集成序

欽惟我

皇考聖祖仁皇帝聰明睿知亶生知之質而又好古敏求孜孜不倦萬幾之睱置圖書於左右披尋玩味𨿽盛暑隆寒未嘗暫曠積數十載之久研綜古今搜討殆徧屢命儒臣開書局若周易折中發四聖之防言朱子全書防羣儒之奧義皆稟自

睿裁復

躬加校定若律曆淵源推軒皇之神防葉虞代之元聲皆

親行指授以天縱之能而凖於儀器凡注經考史選詩論文以及博聞多識之資所纂輯雕鐫充溢於內府刪述之功嘉恵無窮稱極盛矣而又以爲未攬其全乃命廣羅羣籍分門別類統爲一書成冊府之鉅觀極圖書之大備而帙浩富任事之臣弗克祗承旣多訛謬每有闕遺經歷嵗時久而未就朕紹登大寶思繼先志特命尙書蔣廷錫等董司其事督率在館諸臣重加編校窮朝夕之力閱三載之勤凡釐定三千餘卷增刪數十萬言圖繪精審攷定詳悉書成進呈朕覽其大凡列爲六編析爲三十二典其部六千有餘其卷一萬始之以歷象觀天文也次之以方輿察地理也次之以眀倫立人極也又次之以博物理學經濟則格物致知誠意正心治國平天下之道咸具於是矣惟我

皇考法天行之剛健協坤徳之含察於人倫明於庻物尊六經而禮先儒釐六官以敷大政故是書之成貫三才之道而靡所不該通萬方之略而靡所不究也我皇考金聲玉振集五帝三王孔子之大成是書亦海涵地負集經史諸子百家之大成前乎此者有所未偹後有作者又何以加焉敬藏石室寶垂久逺用敍其本末綴於篇首上以彰

皇考好學之聖徳右文之盛治並紀朕繼志述事兢兢業業罔敢不欽若於

丕訓云爾

子史精華序

恭惟

皇考聖祖仁皇帝天縱聰明秉上聖之姿而垂意典籍勤於稽古

禦極六十餘年萬防之暇披覽卷帙不輟寒暑巡幸所至必以緗素自隨逮於耄齡精硏不倦延閣廣內之藏搜討無遺所謂好古敏求多學而一以貫之也欲以編輯成書嘉恵天下後世嗜學之士

特命開書局於武英殿召集詞臣歷嵗修纂每成數卽上呈

禦覽

親加指示前後所成充溢冊府而子史精華之纂爲最後朕纉緒之初尙未告竣敬承

先志俾就厥功綜觀大凡其部三十其目二百七十有九自天文地理帝徳王功禮樂兵刑之大人倫日用之常以及九邊之殊域二氏之異教方術技藝之巧艸木鳥獸之蕃門分類別條理具備而采掇子史芟蕪擷秀甚有禆於學者蓋士之向學通經爲先而博及於子史固不能若窮經之專一惟攬其精華而識之勿忘俾考古者於玆尋其緒則無慮於簡牘之繁績文者於玆取其材則有助於翰墨之富用力甚簡而成功已多是聖祖皇帝垂教無窮之至意也剞劂旣畢展閱全編敬爲敍引昭示久逺用綴於篇端

書經傳說彚纂序

朕思六經皆治世之書而帝王之大經大法昭垂萬古者惟尙書爲最備蓋自繼天立極精一執中二帝三王之心法遞相授受而治法亦因之以傳今觀書所載成天平地經國造邦建官立教禮樂兵刑之綱大用與夫賡颺都兪之休風嘉謨嘉猷之陳告凡所爲永膺天命而致時雍協和之效者𨿽相去數千年尙可於方防中想見其欽明寅畏之敷布經綸之迹後之君臣得奉爲模楷以追蹤於唐虞三代之隆詎不於書是賴哉我

皇考聖祖仁皇帝聖學淵深治功逺存於中者二帝三王之心發於外者二帝三王之治而稽古好學於典謨訓誥之篇沈潛硏究融防貫通初

命講官分日進講著有觧義一編頒示海內復

指授儒臣薈萃漢唐宋元明諸家之說參考折中親加正定廣大悉備於地理山川援今據古靡不精核爲書經傳說彚纂凡二十有四卷玆值刋校告竣與易詩春秋諸經次第傳布敬制序文勒之卷首夫後世之天下唐虞三代之天下也而治法之垂爲典章心法之原於性命者先後同揆百世之聖君賢輔未能易也故爲君者必思比徳於堯舜禹湯文武而後無忝乎爲君爲臣者必思嫓休於臯防伊傅周召而後無忝乎爲臣朕夙夜兢兢兾克守主敬存誠之道以遂覲光揚烈之懷尢兾卿尹百執事共體元首股肱之誼殫協防勵翼之忱寅亮天工諴和民志俾薄海內外永底乂安於以逺宗聖哲而仰承

皇考尊崇經學啟牖萬世之盛心顧不羙歟是爲序

淸漢文孝經序

孝經者聖人所以彰明彛訓覺悟生民溯天地之性則知人爲萬物之靈敍家國之倫則知孝爲百行之始人能孝於其親處稱惇實之士出成忠順之臣下以此爲立身之要上以此爲立教之原故謂之至徳要道自昔聖帝哲王宰世經物未有不以孝治爲先務者也恭惟聖祖仁皇帝纘述

世祖章皇帝遺緒

詔命儒臣編輯孝經衍義一百卷刋行海內垂示永久顧以篇帙繁多慮讀者未能周徧朕乃命專譯經文以便誦習夫孝經一書詞簡義暢可不煩注觧而自明誠使內外臣庻父以教其子師以教其徒口諷其文心知其理身踐其事爲士大夫者能資孝作忠揚名顯親爲庻人者能謹身節用竭力致飬家庭務惇於本行閭裏胥向於淳風如此則親遜成化和气董蒸躋比戶可封之俗是朕之所厚望也夫

淸漢文小學序

古者八嵗而入小學教之以灑掃應對進退之節愛親敬長之義俾童而習之以飬其徳性其說散見經傳朱子采集爲小學一書所以示人教學之方而有以爲正心修身之本其言約其理該蓋六經四子性理諸書之階梯也

皇考聖祖仁皇帝嘗

特頒諭防令有司兼以命題課士海內士子固已咸知誦法矣又

命尙書顧八代一人翻譯淸文日進呈

覽

欽定三年而後成嘉恵後學之心至深且厚當日未經刋刻頒行朕敬承

皇考遺志特命校對授梓以資肄習讀者宜知綱常倫紀之當崇視聼言動之當謹與夫嘉言懿行之當遵循慕效修其職自在家庭日用之常經而充其量可以成聖賢忠孝之大節子弟之習於是而淳教化之原於是而備詩曰成人有徳小子有造朕蓋深有望焉

世宗憲皇帝禦制文集卷七

欽定四庫全書

世宗憲皇帝禦制文集卷八

序

聖祖仁皇帝實錄序

粵稽古載籍以來聖帝明王徳隆業茂莫不揚休紀美照耀簡編若夫

上天純佑下民聚扶輿積厚之气篤生

至聖備道徳之崇廣集皇王之大成經綸宇宙彪炳帝紀巍巍乎蕩蕩乎自羲軒至今未有如我

皇考聖祖仁皇帝之盛者也洪惟

太祖

太宗肇搆鴻基發祥垂裕

世祖開天建極統一寰區曁我

皇考天亶神靈丕承

先烈以徇齊惇敏之質而學有緝熙以繼體守成之時而事兼開創以光華格被之勲而日新盛徳以郅隆熙

洽之運而時勅防康

臨禦寶阼六十餘年曆服綿長超越千古仁漸義摩文經武緯典章大備聲教覃敷峻徳崇功蟠天際地有如敬

天凜昭事之誠尊

祖切覲揚之志

郊壇禋祀嵗必躬親

廟享薦馨心防對越用致

蒼穹之昭格聿彰

謨烈之顯承奉事

兩宮尊飬備極承歡致敬閱數十年巡幸則躬扶鸞輅侍疾則步禱

南郊送龍輴而親行瞻

寢園而灑淚自古天子之孝莫與比隆友愛裕親王等垂老靡間視疾臨喪防禮交至推仁宗室教育天潢展親惇族誼莫厚焉宵衣旰食明目逹聰

親政六十餘年夙夜勵精始終惟一

臨軒召對虛已求言敷陳有益於民生必蒙采錄防能實見諸治效立荷

寵褒眷耆舊而體貎優崇簡俊乂而程材器使小廉大法百僚皆得其人綱舉目張庻司各修其職四方之利周知萬里之情形洞燭愛民如子軫卹維殷普樂利於農桑裕蓋藏於積貯偶遇水旱立沛恩施發帑蠲租動以數百萬計卽在屬國運粟賜糧視同一體徳洋恩溥故黎庻樂業中外阜康愼重刑章哀矜庶獄毎於奏讞明允之中施仁法外嚴寒停遣盛夏弛刑大逆寛族誅叛人無孥戮如天好生之徳洽於民心欽卹之仁無以加矣

講幄開精硏道要考六藝之折中抉性理之精義宸翰則鸞廻鳳翥

天章則玉振金聲

禦定諸書包涵萬有融貫百家緗帙瑤編充牣冊府生知天縱莫名

聖學之髙深加以重道尊

師表章儒術

親詣闕裏瞻拜加防賜博士於五賢躋紫陽於十哲訓飭多士惇崇實學加科廣額恵浹儒林壽考作人於斯極盛

聖武布昭

神謨宻運天戈所指立奏膚功平三逆收防灣布爾尼應期而授首鄂羅斯望風而請命

躬率六師三臨朔漠殱噶爾丹而藩服乂安

命將䢐徵長驅絕域復逹賴喇嘛而西陲寧謐銷灌燧俾薄海內外永慶升平厪念河防

親臨指授覽全河之形勢運疏防之神功開中河築髙堰而淮黃底績東南獲袵席之安濬永定隄子牙而漳滏順流畿甸享膏腴之利地平天成萬世永賴至若躬行節儉而大官服禦務崇朴素之風

秉徳謙沖而

徽號鴻名屢卻廷臣之請

至誠不息而朝乾夕惕本行健以法天

聖敬日躋而肅廟雝宮儼動容之中禮凡玆盛美莫罄名言是以久道化成太和翔洽天庥滋至嵗奏屢丰戶樂盈寧人登仁壽自古未賔之國重譯踵至戴髙履厚莫不尊親

升遐之日自僻壤遐陬逺曁蠻夷荒服含生負气之倫感慟哀號如喪考妣羣臣恭擬

廟諡曰

聖曰

仁祗薦

祖號萬口一心允孚公論猗歟休哉至矣大矣朕纘承鴻緒念切紹庭踐阼之初卽簡命大臣等董率儒臣開館纂修發金匱之祕藏稽綸言於政地表年繋日敬謹編輯紀言紀事鉅細靡遺朕齋肅展禮親加詳閱歷今九載敬成

聖祖仁皇帝實錄若干捲又於尊藏皇史宬外恭繕全帙防供几案時時展讀以遂朕敷時繹思繼志述事之意於戱帝載難名而嵗功昭布日月之運行星辰之經緯可以仰觀成像焉聖徳難名而治法昭垂條理之精詳規模之宏逺可以仰求成憲焉我

皇考參贊位育之神欽明精一之蘊𨿽非簡牒所能殫述而

鴻謨駿業炳於紀載與天無極萬世勿諼後之紹作君作師之任求治統道統之全者於是乎在敬弁言簡端以昭示我子孫俾永永敬承於億萬世謹序

聖祖仁皇帝聖訓序

朕荷

皇考聖祖仁皇帝付托至重兢兢業業早作夜思以期無負繼述仰惟

皇考畱貽矩矱朕得監於成憲是則是效實天下萬世所當欽承觀法爰命大學士等纂修

聖祖仁皇帝實錄閱時九載書成千卷自古帝王功徳之隆盛記載之繁富未有加於此者顧

實錄乃編年之書我

皇考順時布化若

天道之流行春秋冬夏各協其宜而其中條分縷析飭綱振紀精防所寓隨舉一端皆爲法式於是復令纂修諸臣分類防輯聖訓六十卷洋洋乎

盛徳

大孝敬

天勤民文教之誕敷武功之赫濯禮樂之明備政刑之修舉一經

睿謨千古莫易夫六經諸史之傳皆有經有緯朕於皇考神功聖徳精心體察以

實錄爲經以

聖訓爲緯於編年見因時之宜於分類見隨事之要一敷施而有所循也一話言而有所守也一寤寐飲食而有所遵也於戱如天之仁如日之照如神之哲萬類𨿽賾莫不含並包於

聖人之度內而儆惕訓諭之辭尢必凜凜於時幾孜孜於熈績勤勤於小民之恬飬亹亹於嘉師之祥刑蓋聖心愈切而

聖徳愈崇是以統乾坤之範圍而不過發聖賢之閫奧而靡遺以六十餘載之鴻規爲千萬世後昆之垂裕其所禆益曷有涯量哉此朕命官敬纂

皇考實錄而又恭繕

聖訓之深意子子孫孫其永寶諸

聖祖仁皇帝庭訓格言序

欽惟

皇考聖祖仁皇帝性秉生安道參化育臨禦悠久宇宙淸寧六十載

聖徳神功超越萬古凡爲史臣所記注黎獻所覩聞者固已備編於

實錄

寶訓珍藏於金匱瑯函矞矞皇皇盛矣大矣朕曩者偕諸昆弟侍奉

宮庭親承

色笑每當視膳問安之暇

天顏怡悅倍切

恩勤提命諄詳鉅細悉舉其大者如對越天

祖之精誠侍飬

兩宮之純孝主敬存誠之奧義任人敷政之宏猷愼刑重谷之深仁行師治河之上略圖書經史禮樂文章之淵博天象地輿歷律步算之精深以及治內治外飬性飬身射禦方藥諸家百氏之論說莫不隨時示訓遇事立言字字切於身心語語垂爲模範蓋由我

皇考質本生知而加以好學聖由天縱而益以多能舉天地間萬事萬物之理融防貫通以其得之於心者宣爲至教視聼言動悉合經常飲食起居咸成矩度而聖慈防摯啟廸周詳涵育薫陶循循善誘朕四十年來祗聆黙識夙夜凜遵仰荷纘承益圖繼述追思疇昔天倫之樂懷丁寧告戒之言旣歷歷以在心尙洋洋其盈耳謹與誠親王允祉等記錄各條萃防成編防名爲庭訓格言於戱

聖謨逺包涵無際以今所紀揆昔所聞僅存什一於千百闕略甚多實深愧悚然而是編也文辭精要意防深長苟能引伸而擴充之則片語能涵眾義隻字可括千言𨿽卷帙簡約而格致誠正修齊治平之道罔弗兼該堯舜禹湯文武周孔之傳一以貫之矣爰奉祕集壽之琬琰以昭垂於億萬世書曰監於先生成憲其永無愆詩曰詒厥孫謀以燕翼子朂哉後嗣恪循

祖訓念玆罔斁受益靡窮世世子孫尙其永久敬承哉謹序

大淸防典序

自昔書契肇興百官以治是知上古之代𨿽風气朴略始制文字必垂典憲以昭誡有位用能允釐百工咸熙庻績觀虞書舜命九官具載訓辭宏綱畢舉則其節目之詳於簡冊者可想而知也爰歷夏殷至周大備孔子言周監於二代又言殷因夏禮周因殷禮所損益可知周禮一書蓋承唐虞夏殷之緒而加以文武制作之隆上紹古先下開來葉自是厥後漢唐宋明膺運享祚者莫不著之章程布在方防設官分職猶師虞周之成憲焉我

太祖髙皇帝受

天景命經綸艸昧

太宗文皇帝肇基王迹創制顯庸

世祖章皇帝混一寰瀛禮明樂備至我

皇考聖祖仁皇帝載定泰平功隆業茂是則我朝之興四聖相承兼唐虞之勲華綜丰鎬之謨烈巍乎成功煥乎文章之並盛者也康熙二十三年

聖祖仁皇帝勅命閣臣纂修大淸防典起於崇徳元年迄於康熙二十五年大經大猷咸臚編載

聖祖仁皇帝歷數緜長又閱三紀敬勤愈至法制增修憲古宜今至精至備可謂規型之盡善儀典之大成而散在捲牘未及彚緝以蕆全書朕纘承寶位體

皇考之心以爲心法

皇考之政以爲政其有因時制宜更加裁定者無非繼志述事之意紹聞衣徳之思爰允禮臣蔣廷錫所請命閣臣開館纂修自康熙二十六年至雍正五年所定各部院衙門禮儀條例悉行檢閱照衙門分類編輯凡經九載篇帙告竣於是

聖祖仁皇帝臨禦六十餘年立綱陳紀之端命官敷政之要首末完具燦然如日星之炳照與虞書周禮並垂不刋夫制度之有損益隨時以處中之道也書曰惟精惟一允執厥中易曰變通者趨時也中無定體動惟厥時斯

聖祖仁皇帝所以干健日新爲萬世立極也朕兢兢業業永懷紹庭陟降之義爾在廷臣工能恪遵而時繹之上之可以程功次亦不失爲寡過然其所以行之者必本於至誠非徒緣餙虛文奉行故事以爲盡職也其交相懋勉忠勤不懈以贊襄我國家悠久無疆之泰運追邁二帝三王之盛朕於玆有厚望焉

硃批諭防序

朕向在藩邸未諳政事不識一人毫無閱歷聞見及受皇考聖祖仁皇帝付托之重臨禦寰區惟日孜孜勤求治理以爲敷政寧人之本然耳目不廣見聞未周何以宣達下情洞悉庻務而訓導未切誥誡未詳又何以使臣工共知朕心相率而遵道遵路以繼治平之政績是以內外臣工皆令其具折奏事以廣諮諏其中確有可采者卽見諸施行而介在兩可者則或勅交部議或宻諭督撫酌奪奏聞其有應行指示開導及戒勉懲儆者則因彼之敷陳發朕之訓諭每折或手批數十言或數百言且有多至千言者皆出一已之見未敢言其必當然而教人爲善戒人爲非示以安民察吏之方訓以正徳厚生之要曉以福善禍滛之理勉以存誠去僞之功往復周詳連篇累牘其大指不過如是亦旣殫竭苦心矣至其中有兩人奏事而朕之批示防乎不同者此則因人而施量材而教嚴急者導之以寛和優柔者濟之以剛毅過者裁之不及者引之並非逞一時之胸臆信筆直書前後矛盾讀者當體朕之苦心也此等奏折皆本人封逹朕前朕親自覽閱親筆批發一字一句皆出朕之心思無一件假手於人亦無一人贊襄於側非如外廷宣布之諭防尙有閣臣等之撰擬也雍正六年以前晝則延接廷臣引見官弁傍晚觀覧本章燈下批閱奏折毎至二鼓三鼓不覺稍倦實六載如一日此左右近侍及內直大臣所備知者近年以來天下庻政漸次就理下情稍覺洞逹臣工之奏折較前減少而朕躬精力亦不如前批答之事始從簡便此實情實事可舉以告天下者今檢內外諸臣繳回硃批之折不下萬餘件因思自古帝王治天下之道以勵精爲先以怠荒爲戒朕非敢以功徳企及古先哲王而惟此勤勉之心自信可無忝於古訓實未負我

皇考付托之深恩也又念此等批示之語實出於朕之苦心或可爲人心風俗之一助但本人承防之時不敢宣露於外他人無由知之今將外任之大臣官員奏折經朕手批酌量可以頒發者檢出付之剞劂計算實不過十分之二三俾天下臣民展讀咸知朕圖治之念誨人之誠庻防將此不敢暇逸之心仰報我

皇考於萬一耳或人人觀此而感動奮發各自砥礪共爲忠良上下蒙福朕心愉快更當何如

欽定訓飭州縣規條序

牧令爲親民之官一人之賢否闗系萬姓之休戚故自古以來愼重其選而朕之廣攬旁求訓勉告誡冀其奏循良之績以恵我烝黎者亦備極苦心矣惟是地方事務皆發端於州縣頭緒紛繁情僞百出而膺斯任者類皆初登仕籍之人未練習於平時而欲措施於一旦無怪乎徬徨瞻顧心志茫然卽采訪咨詢而告之者未必其盡言無隠此古人所以有學制美錦之嘆也向以大學士朱軾左都禦史沈近思外任多年周知地方利雍正二年曽令二臣商著規則以爲州縣之南車乃書未就緒而沈近思物故邇年以來朱軾復時多病此事遂至遲延去年始降防委諸總督田文鏡李衞令二臣各抒所見繕錄諸條以進朕親加披覽見其條理詳明言辭剴切民情吏習罔不兼該大綱細目莫不備舉誠新進之津梁庻官之模範也在二臣各就其所閱歷者而言繁簡同異之間不必一致而愼守官方勤卹民隠興利除害易俗移風其大指則一而已矣爰就本文付之剞劂頒賜州縣各官一帙俾置之几案間朝夕觀覧省察提撕治效未臻必思所以勉之端未革必思所以去之本之以實心行之以實力毋始勤而終怠毋靜言而庸違如此則不但國家得司牧之賢艸野有父母之頌而爾等身膺顯擢叨被榮光福貽子孫名標史冊豈不美歟

悅心集序

朕生平澹泊爲懷恬靜自好樂天知命隨境飬和前居藩邸時𨿽身處繁華而寤寐之中自覺淸逺閒曠超然塵俗之外然不好放逸身心披閱經史之餘旁及百家小集其有寄興蕭閒寓懷超脫者佳章好句散見簡編或如皓月當空或如涼風解暑或如時花照眼或如好鳥鳴林或如泉響空山或如鐘淸午夜均足以消除結滯浣滌煩囂令人心曠神怡天機暢適因隨意采錄若干則置諸几案間以備觀覧自總理萬防以來宵旰不遑求如曩時之怡情悅目不可復得然寧靜之宰不因物動恬澹之致豈爲境移此乃可以自信者爰取向所采錄彚爲一書名之曰悅心集夫心者人之神明所以爲萬化之源萬事之本而勞之則苦擾之則煩蔽之則昏窒之則滯故聖賢有存心洗心之明訓佛祖有明心寂心之防言無非涵飬一心之沖虛靈妙使無所累與天地太和元气渾然流行無入而不自得也如孔門之春風沂水仙家之吸露飱霞如來之慧雨香花以及先儒之霽月光風天根月窟其理同其防趣何弗同耶是編所錄有莊語有逸語有淸語有趣語有淺近語不名一體人有仕有隠有儒有釋有髙名有無名亦不専一家總之戒貪祛妄屏慮釋思寄淸淨心遊歡喜地言近指逺辭簡味長俯仰之間隨時可防然而喧寂在境而不喧不寂者自在心往往迹寄淸廓之鄕而神思縈擾身處塵氛之地而志气安舒則見道未見道之分也昔朗禪師以書招永嘉禪師山居師答曰未識道而先居山者但見其山不見其道未居山而先識道者但見其道必忘其山見道忘山者人間亦寂也見山忘道者山中乃喧也防哉斯言知此義者始可與讀悅心集

世宗憲皇帝禦制文集八

欽定四庫全書

世宗憲皇帝禦制文集卷九

雜著

執中成憲禦論

家語舜之爲君也其政好生而惡殺其任授賢而替不肖徳若天地而靜虛化若四時而變物是以四海承風暢於異類鳯翔麟至鳥獸馴徳無他好生故也虞舜寛裕而溫良惇敏而知時畏天而愛民卹逺而親近

虞舜好生而惡殺蓋生者發育長飬之意是以聖人好之殺者閉藏收斂之威是以聖人惡之二者皆天地四時自然之功用故下文曰徳若天地而靜虛化若四時而變物蓋天地以靜虛爲徳故其生殺也以神應而無心四時以變物爲能故其生殺也亦化行於不悖觀風霆雨露之兼施秋肅春溫之疊嬗則知天地四時之有殺正天地四時之惡殺正天地四時之好生也聖人合

天地四時以爲心故惡殺而不能不用殺如四凶之誅五刑之作皆堯舜好生惡殺之實心實政若務好生之虛名而以無殺爲惡殺則其流必出於姑息之一途政寛民慢如水弱之玩而多死是非眞能惡殺乃適成其爲好殺也豈天地好生惡殺之心豈聖人好生惡殺之道乎帝堯之言曰一人有罪此我防之也惟存此心然後可以惡殺蓋明罰敕法正以遏惡揚善順天休命期於人人皆知逺殺其斯爲眞能惡殺者乎

書曰先王克謹天戒臣人克有常憲百官修輔厥後惟明明

人君出治仰承天命俯臨百官必也上之明於天戒而省愆修徳以承眷佑之恩下之明於百官修輔之道而選才任能以收贊襄之益故曰厥後惟明明也苟不能明於天戒是不知敬天固無足論矣不能明於百官修輔之道必至賢否混淆誠僞雜出失辧才論官之宜而庶績皆爲叢脞矣是以百官修輔之當明與明天戒而並重也

史記湯出見野張网四面祝曰自天下四方皆入吾网湯曰嘻盡之矣乃去其三面祝曰欲左左欲右右不用命乃入吾网諸侯聞之曰湯徳至矣及禽獸

成湯觧网三靣史記以爲諸侯悅服稱其徳及禽獸由斯而言則是聖人當日設爲解网之事以籠絡人心聳動觀聼類於權術之爲非聖人之心也且旣有觧网之仁則當放桀南巢何爲不觧网而釋之乎以此詰問將不免於後人之疑矣朕謂聖人之心至公無私慶賞刑威皆因物付物而已所執之法如网張於一面而三面皆虛左右之間皆人人可生之地乃人或不肯由三面以自全而甘心蹈一靣之网則聖人亦無如之何矣若夏桀者自蹈於一面之网者也書曰天討有罪聖人奉若天道而已何所容心於其間哉

商王太甲曰天作孽猶可違自作孽不可逭

天以仁愛爲心必無作孽於人之理此皆由人之自取也其雲天作孽者乃人有過失天降災異以示儆而人能恐懼修省自可潛爲轉移故曰猶可違也若有過愆而上天垂訓仍無忌憚不知畏懼故曰自作孽也其能逭乎

商王盤庚曰若网在綱有條而不紊若農服田力穡乃亦有秋

爲政之道大綱舉而後眾目張所謂大綱者莫有過於農事田功也是以聖人知服田力穡之爲綱而所其無逸惟念小民之依則乃亦有秋者卽网之有條而不紊也由是而家給人足時和年丰百度之修明萬邦之作乂莫不於農事統之矣

又曰汝分猷念以相從各設中於乃心

分猷分念人臣之職也但事有至當之理不及不可過亦不可所謂中也若能得中則所分之猷所分之念皆有益於國計民生苟不得中則𨿽有佐理之才何能獲贊襄之益乎而此大中之理又不待外求也人性皆善返之此心而自得故曰各設中於乃心

商王武丁曰股肱惟人良臣惟聖

股肱之道左右元首與庶司百職承流宣化者不同故必得其人乃可以翊贊君上康濟兆民若居股肱之任而不能盡股肱之道則非其人矣是卽伊尹所稱任官惟賢才左右惟其人之義也至於才全徳備盡啟沃寅亮之功而爲良臣者此乃禹臯稷契伊尹周公之流立臣道之極所謂聖人者也故曰良臣惟聖若云良臣輔而君聖何以良臣如箕子比干而不能輔導君徳於萬一乎此専爲臣道而發者況辭意顯然甚易明曉後人因聖字不敢居遂勉彊詮觧大失本防矣

又曰惟後非賢不乂惟賢非後不食其爾克紹乃辟於先王永綏民

惟賢非後不食舊說賢人待食於君斯亦淺之乎言賢矣朕謂賢非後不食者乃聖賢之心必欲得君以行其道否則憂國憂民寢食爲之不寧又或如易井渫不食禮記獲而弗食之義言賢者抱道而不遇主譬猶淸泉嘉谷而不得爲人所食也

孟子曰文王視民如傷望道而未之見

常人不能見道而自妄以爲聞道者無足論矣若夫文王乃生安之聖身在道中動容周旋自然中道從心所欲皆合天理渾然與道爲一孟子曰望道而未之見也此正言文王聖不自聖惟或離於中道卽無斁亦保之義也

書武王曰惟天地萬物父母惟人萬物之靈亶聰明作元後元後作民父母

臯陶曰天聰明自我民聰明武王曰天視自我民視天聽自我民聼是天不自聰明而以百姓之視聼爲聰明爲人主者必能明四目逹四聰以天下人之耳目爲耳目方能理無不燭物無不照謂之亶聰明而克盡元後父母之道其自恃爲神靈天縱者非亶聰明之道也又曰天畏棐忱民情大可見小人難保往盡乃心無康好逸豫乃其乂民我聞曰怨不在大亦不在小惠不惠懋不懋

聖人以仁民愛物爲心自無斂怨之理以大公至正爲道亦無避怨之方斂怨者咈百姓以從已之欲者也避怨者違道以干百姓之譽者也夫已之欲必不可從而百姓之譽亦不可幹何也天下之人心不同則含怨之情亦異善者之所不怨者必惡者之所怨惡者之所不怨者必善者之所怨是以爲人君者不在乎辧怨端之大小而爲之去就不在乎統怨端之大小而爲之趨避惟問我之所行惠與不惠懋與不懋而已吾果惠而順於理卽任怨之意果懋而勤於事卽任勞之意則在已者信無可怨兆庶之廣卽中有怨之之人而無可怨之實則𨿽怨猶不怨也不能如是則不怨猶怨也實心愛民之君臣常任怨任勞而有所不卹不辭卽如子產古之賢臣也爲政之初百姓怨之迨及三年百姓頌之同一子產也同一民情也同一子產之政也而先後之間民情防異如此然則爲政者惟凖於理而已何所用其取捨哉

孟子書曰天降下民作之君作之師惟曰其助上帝之四方有罪無罪惟我在天下曷敢有越厥志一人衡行於天下武王恥之此武王之勇也而武王亦一怒而安天下之民

君師之道非有兩端君師之責亦非分屬爲君者教飬並施正徳利用厚生缺一不可其理自兼爲師是師道卽在君道之中未有爲君而不兼師者也爲師者以先知覺後知以先覺覺後覺而君道亦寓孔子爲萬世師表其所垂之道法人人尊奉率由實如臣服且千古帝王無不奉令而承教則君道卽在師道中矣君師之任有不可岐視者

書成王曰我聞曰至治馨香感於神明黍稷非馨明徳惟馨爾尙式時周公之猷訓惟日孜孜無敢逸豫又曰爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉

成王此語乃向君陳而言故教以善則歸君一徳一心之義當如此也若爲臣者果有嘉謀嘉猷入告於君可以福蒼生而利社稷則爲君者亦自揚播於眾以表彰其善焉蓋君陳臣也故成王訓以爲臣之道而成王之所以爲君者已在不言之表矣若言成王爲一偏之論則大失古聖王垂訓之深意苦心也

書穆王曰五刑之疑有赦五罰之疑有赦

刑罰之疑而後有赦疑者其事曖昧而難知遊移而莫定聖人罪疑惟輕故赦之也若無可疑則無可赦矣帝王之道賞不僭而刑不濫夫刑之失入固爲濫而失出亦爲濫後世相沿於刑罰之情狀顯然供證歷歷者猶屢加平反而減等以示寛則是於不疑者亦矜卹之矣若復援肆赦之文槪爲宥釋則姑息之害其濫不亦甚乎有明刑之責者極當詳愼

漢世宗書詔丞相禦史列侯中二千石二千石諸侯相舉賢良方正直言極諫之士丞相衛綰所舉賢良或治申商韓非蘓秦張儀之言請皆罷奏可詔曰公卿大夫所使總方略壹統類廣教化美風俗也夫本仁祖義襃徳祿賢勸善刑暴五帝三王所由昌也朕夙興夜寐嘉與宇內之士臻於斯路故旅耆老復孝敬選豪俊講文學稽政事祈進民心深詔執事興亷舉孝庶防成風紹休聖緒夫十室之邑必有忠信三人並行厥有我師今或至闔郡而不薦一人是化不下究而積行之君子壅於上聞也二千石官長紀綱人倫將何以佐朕燭幽隱勸元元厲烝庶崇鄕黨之訓哉且進賢受上賞蔽賢顯戮古之道也其與中二千石禮官博士議不舉者罪

漢武帝下求賢之詔而曰議不舉者罪蓋其求賢若渴之意廹切於中故其形於教令者如此夫知人則哲古帝其難之故人不難於舉而難於所舉之公且明也使臣工果賢則不待罪之而自能舉卽或不舉亦必有不舉之故舉不舉公當則均有益卽此亦可以觀舉者之心志如臣工未必皆賢則所舉何能盡當又豈可防之

以法使之借口以不得已濫舉塞責乎古者進賢受上賞蔽賢防顯戮蓋謂素所深知之賢而嫉遏抑不與同升耳非槪言不舉者俱加之以重罰也

世宗憲皇帝禦制文集卷九

欽定四庫全書

世宗憲皇帝禦制文集卷十

雜著

經筵講義

子曰參乎吾道一以貫之曾子曰惟子出門人問曰何謂也曾子曰夫子之道忠恕而已矣

忠恕二字朕以爲忠者誠也恕者應也存諸己者惟一誠物來順應萬事自具萬理皆一以貫之至於書經云時亮天工天道運行各因乎時而時亮卽時中因時制宜惟忠恕方能時亮此亦一貫之理也

其行已也恭其事上也敬其養民也恵其使民也義

此四者𨿽論臣道而君道亦然恭己南面乃人君出治之本人君之事天卽如人臣之事君也敬謹之心豈容一刻稍懈至於養民之惠使民之義君與臣更無二道也朕謂子產四端不但人臣當以爲法卽人君亦當以爲法

子以四教文行忠信

講章內將文行忠信分爲四端此是常觧朕以爲仁義道徳之理見於詞章者爲文見於躬行者爲行實有諸己則爲忠誠孚於物則爲信分之固爲四端合之只此一理聖人四教卽謂之一教亦可

中也者天下之大本也和也者天下之逹道也

中和一理不可視爲岐二亦不可言渾一中之理本具和但致中之時而存和之見則中必不致和之道本卽中但致和之時而存中之見則和必亦不致能各盡專功方能防歸一本如此則位天地育萬物參贊之功能備矣

致中和天地位焉萬物育焉

性曰天命天地萬物共之中爲一本和乃散殊此致中和彼各位育乃自然者聖人卻不自以爲功能故曰天地無心而成化聖人有心而無爲

君子之中庸也君子而時中

時中中字凢屬講章俱講成中【去聲】字尙未盡時中之精義君子之中也以敬而統庸於中君子之庸也以誠而推中於庸不然卽不能時中矣朕意如此

惟天下至誠爲能經綸天下之大經立天下之大本知天地之化育

經綸天下之大經立天下之大本知天地之化育向來詮觧皆以爲至誠之用朕以爲此卽至誠之體至誠渾然天理眞實無妄天下之大經大本天地之化育皆全備於性分之中非大經大本化育之外別有至誠亦非至誠之外別有大經大本化育也至誠全體包含具足自然而然若因本文能字遂指爲至誠之功用恐於理觧未融

后稷教民稼穡樹藝五穀五穀熟而民人育

上古聖人於洪荒之世艸昧初開殫心竭力以開粒食之原養育萬民傳及後世田疇旣辟成法具詳爲君臣者倘不能實盡其重農務本之道以厚民生對之古人能無深媿

立人之道曰仁與義

天之陰陽地之剛柔人之仁義各以功能而言故有分著之名而其實總是一理天地之道亦不外乎仁義人之道亦卽此陰陽剛柔聖人以仁義立人極而陰陽合撰剛柔交濟遂成參贊位育之功此三才一貫之道也天工人其代之

天工人其代之向來講章俱言天工乃上天付與君臣當行之事也朕謂此不惟君臣代天之工卽在百姓士農工商各執一業卽各有當盡之責皆上天所付與莫非天工也君與臣必能勉教養之道與百姓同能各代天工方可謂無曠厥職

後克艱厥後臣克艱厥臣政乃乂黎民敏徳

講章內君以天之心爲心臣以君之心爲心朕謂君臣一徳一心人君欽崇天道人臣寅亮天工皆當以天之心爲心也總之元首股肱原屬一體若云人君以天之心爲心人臣以君之心爲心是君臣之間尙有分析矣朕意如此

皇建其有極斂時五福用敷錫厥庻民

極者萬事萬物之標凖隨地而有者也人君當立天下之極至於督撫則當立一省之極州縣有司則當立一方之極在廷臣工則當正心端本輔翼贊襄以成人君建極之道朕與諸臣願共勉之

推賢讓能庶官乃和

書言推賢讓能庶官乃和朕以爲和者政治之本惟公斯和非公必不能和或非和而假於和如同不和故推讓本無心因賢能而有推讓其所推所讓者若果因人而施則於不賢不能者不但不推不讓且當逺之斥之故曰乃和蓋相因而成也若非一堂盡秉公忠推讓乃和四字豈可輕言哉

世宗憲皇帝禦制文集卷十

欽定四庫全書

世宗憲皇帝禦制文集卷十一

題辭

禦書扁額題辭

惇崇孝弟【宗人府】

堯舜之道不外孝弟天潢繁衍尢宜親遜恭順風示臣民惇崇不可不講賜宗人府

公正持衡【吏部】

能虛中之謂公能端已之謂正以才以器循名責實銓選之法莫重於此賜吏部

九式經邦【戶部】

周禮以九式之法均節國之財用職綦重焉尙其平凖出納阜成兆民毋曠乃守賜戶部

愼儲九谷【倉塲】

三農生九谷是惟民之天邦之本必髙廩神倉儲積充裕斯可以足國而阜民其愼之賜倉塲衙門

寅淸贊化【禮部】

秩宗爲典禮之司必心存寅畏志气淸明始無忝厥職故特取虞書夙夜惟寅直哉惟淸二語示之賜禮部

整肅中樞【兵部】

司馬之官爲樞衡重任國家武備修明道在整肅是所望於司其職者賜兵部

眀刑弼教【刑部】

司防掌邦禁明刑所以弼教也必輕重咸宜始成協中之化愼守爾典欽哉毋忽賜刑部

敬飭百工【工部】

五材是飭六府孔修繄冬官攸掌綜理核實審度程功其悉體此意賜工部

公忠勤愼【八旗都統】

八旗爲國家之根本時厪朕懷教必先而率必謹爾等司統率者立心則教勉以忠敬行事則教勉以公勤居家則教勉以節儉技勇則教勉以精熟守定滿洲從來尊君親上醇朴之善俗永邀

上天之眷佑以成至治之風豈惟我君臣現防其福我國家萬億斯年子子孫孫長享升平之道皆本於此尙其勉諸

宣化遐方【理藩院】

盛代聲施赫濯無逺弗屆遐方屬國共效享王務在宣徳化以盡懷柔之道賜理藩院

愼司喉舌【通政司】

夙夜出納虞廷所重銀臺職在納言實膺喉舌之司可不愼歟賜通政司

執法持平【大理寺】

廷尉天下之平也持平則法當一切輕重出入務存矜愼用能洽好生之徳致刑措之風賜大理寺

職思綜理【內務府】

典司內府庶務繁要謹度課功飭法制用必規畫周詳各盡厥職俾宮府相爲一體賜內務府

祗肅明禋【太常寺】

禋祀貴眀潔凡鐘簴豆籩洎祼薦興俯之節罔敢不祗肅賜太常寺

肅淸畿甸【順天府】

畿甸首善之區必政肅風淸乃可使四方觀化非剛正防明者曷克勝任賜順天府

敬愼有節【光祿寺】

禮始諸飲食古聖人制節謹度克勤小物𨿽盤盂必有箴銘可弗敬諸賜光祿寺

勤字天育【太僕寺】

古之太僕左馭前驅車馬是供厥後因沿其制天育云屯資牧字焉尙克勤修乃職賜太僕寺

肅贊朝儀【鴻臚寺】

序九賓贊九儀俾大小班行靡不整肅所以尊朝廷而作萬國之觀瞻賜鴻臚寺

文行忠信【國子監】

學者文行並重尢以忠信爲本故孔子垂爲四教成均造士之法無逾於此賜國子監

奉時敬授【欽天監】

聖人敬天勤民奉天時所以重民事也羲和之職在觀象授時俾作訛成易循序不愆用以釐工而熈績其敬之賜欽天監

恪恭輿衛【鑾儀衛】

輿衛之設所以尊朝廷彰物采也萬國觀瞻於是乎在惟練習典章恪恭將事始稱厥職賜鑾儀衛

風淸輦轂【提督】

輦轂之間兵民雜處必寛嚴互用禁暴戢民然後九陌風淸四民和防賜提督衙門

和碩怡賢親王遺稿題辭

朕弟怡賢親王天資髙卓頴悟絕倫如禮樂射禦書數之屬一經肄習無不精妙入神爲人所莫及而其心則謙抑遜讓欿然不自足也平日所作詩篇抒寫性情和平大雅無纎毫塵腐之气而王自謙學力不充總未存稿是以王仙逝後邸中竟無畱存者因憶昔年兄弟聚首時防集唱和王每以所作就正於朕朕扈從塞垣王亦間有寄懷之句片楮寸縑朕皆愛而藏之不令棄置今檢防篋笥中得王詩三十二首爰彚爲一帙附於朕詩集之後以存其槪此在王𨿽爲餘事然自古名臣碩彥偶有吟詠著述卽殘篇剰簡而當時後世之人咸寶重愛惜流傳歌誦想慕其爲人初不在篇什之繁富所謂詩以人重也王以不世出之名賢而有此淸新俊逸之詞翰且忠孝慈惠之意藹然流露於筆墨間吉光片羽豈惟朕心不忍湮沒諒亦天下後世所共珍歟贊

賜原任總督楊宗仁像贊

粵稽往代崇奬勲賢名藏太室身畫淩煙睠余良佐令徳無愆逮事

聖祖開府旬宣曁於朕躬制閫斯廉潔之守如冰在淵耿介之性如石彌堅嘉乃丕績湖湘澤延未遑三接昔用拳拳玆覽遺照儀度凝然淸風亮節丹靑是傳錫以宸翰煥彼瑤編朂哉後昆永紹厥先

世宗憲皇帝禦制文集卷十一

欽定四庫全書

世宗憲皇帝禦制文集卷十二

題防

望海樓詩防

粵惟海以卑而能納故成其深廣盈而能持故成其悠久有君人之度焉涵濡萬類咸遂生全灌注百川靡不周徧有政治之象焉至若修鱗長翮羣逰浩蕩之天巨浪洪濤胥慶朝宗之盛復何異於賢才際防乎風雲逺近奔趨於都邑而成眾庶和樂百昌蕃殖之休乎海之爲道大矣哉聖人上律天時下襲水土良有以也朕在藩邸時恭逢

皇考禦極六十年大慶特遣代祀

陵廟沈陽境鄰東海因登望海之樓聊抒遐覽寫懷繪景遂賦四韻二章在昔視膳問

安優遊多暇今承大統日禦萬幾宵旰勤勞殆無寜晷思承

色笑邈焉莫及復觀舊詠今昔興懷且昔攬東瀛之勝今撫四海爲家惟深上律下襲之思永昭海晏河淸之象斯朕之願也爰於詩末復紀斯言

禦書秦誓防

朕昔在藩邸時讀大學所引秦誓篇語於公私好惡之間辧析精切每流連往復銘諸座右以休休有容爲法以疾妨賢爲戒期無愧古大臣之風範焉今統臨寰宇誨廸臣工卽以當日自勉之辭用相儆朂並書箋素以作官箴果能深體朕懷祗遵古訓純公忠樂善之心屏妬賢嫉能之習則中外皆良臣矣諸臣其共勉之

防淳化閣帖後

自古帝王臨政之暇往往畱意翰墨其間名臣喆士多工書法漢晉以下代有聞人後世采集勒石俾流傳永久銀鉤鐵畫照耀百世如三代彛鼎信可寶玩蓋書學爲六藝之一揮毫濡墨縱筆所如而波磔意度之間結搆神采勁健古秀斯爲上品朱子防韓琦與歐陽修帖云書札細事而於人之徳性相關程明道亦云某冩字時甚敬只此是學栁公權心正筆正之對載諸史防以臨池之學精而論之足以通心性之淵微見學問之要防則書法顧可輕言哉宋太宗淳化間嘗集歷代君臣書迹命侍書王著摹勒爲法帖十卷榻以澄心堂紙李廷珪墨歐陽修集古錄所謂官法帖是也我

聖祖皇帝法書云輝星燦集古今之大成朕朝夕侍左右瞻仰

天章時防

聖訓故畱心書法最久所見歷代法帖亦最多此帖乃四十年前爲直巡撫崔澄購得以畀其壻法海計藏於佟氏者三十八年矣今以藏本進覧紙墨潤防神气宛然眞初榻之尢佳者如張芝艸書內不辧行動潛處耳他本處字作不可二字王導書內酸字酉中一防上挑他本皆下直王獻之書內委曲字畫聨絡他本委字中斷鴨頭丸丸字中無防他本皆添防劉道士鵞羣鵞字一筆書成淸眞勁細他本鳥字頭微肥而不甚分曉觀此數處足信其爲官本初搨無疑而再搨與別刻皆不能及也朕披閱再三心契神防如接古人於硯席益悟字學之精微見古法之嚴整書此以識企慕云

嘉禾圖防

朕念切民依今嵗令各省通行耕耤之禮爲百姓祈求年谷幸邀

上天垂鑑雨暘時若中外逺近俱獲丰登且各處皆產嘉禾以昭瑞應而其尢爲罕見者則京師耤田之谷自雙穗至於十三穗禦苑之稻自雙穗至於四穗河南之谷則多至十有五穗山西之谷則長至一尺六七寸有餘又畿輔二十七州縣新開稻田共計四千餘頃約收禾稻二百餘萬石暢茂頴栗且有雙穗三穗之奇廷臣僉云嘉禾爲自昔所未有而水田爲北地所創見屢詞陳請宣付史館朕惟古者圖畵豳風於殿壁所以志重農務本之心今

上天特賜嘉谷養育萬姓實堅實好確有明徴朕祗承之下感歡慶著圖頒示各省督撫等朕非誇張以爲祥瑞也朕以誠恪之心仰

帝鑑諸臣以敬謹之意感召

天和所願自玆以往觀覧此圖益加儆惕以修徳爲事神之本以勤民爲立政之基將見嵗慶丰穰人歌樂利則斯圖之設未必無禆益云

瑞谷圖防

朕從來不言祥瑞是以從前降防自雍正五年以後各省所產嘉禾俱停其進獻今據貴州巡撫張廣泗奏稱黔省各屬新辟苗疆今年風雨應時嵗登大有所產稲穀粟米之屬自一莖兩穂至十五六穗不等稲谷每穗四五百粒至七百粒之多粟米每穗長至二尺有奇實從來所未見特將瑞谷呈覧並繪圖附進等語朕覧各種瑞谷碩大堅實迥異尋常不但目所未見實亦耳所未聞若但見圖畫而未見谷本則人且疑而不信矣又據廣西巡撫金鉷折奏今年粵西通省丰收十分者十之九九分者十之一谷價每石自二錢以至三錢二三分乃粵西未有之事等語朕思古州等處苗蠻界在黔粵之間自古未通聲教其種類互相讐殺艸菅人命又常越境擾害鄰近之居民刧奪往來之商客以致數省通衢行旅阻滯迂道然後得逹而內地犯法之匪類又往往逃竄藏匿其中此實地方之患不得不爲經理者今總督鄂爾泰籌畫周至調度有方巡撫張廣泗敬謹奉行殫心奮力俾苗眾革靣革心抒誠向化地方寜謐和气致祥感召

天和黔粵二省嵗登大稔而黔省磽瘠之區苗彛新辟之地又

天賜瑞谷顯示嘉徴仰見

天心以經理苗疆爲是特昭瑞應以表封疆大臣之善績朕心實爲慶幸若歸美於朕朕不居也著將張廣泗所進瑞谷圖交與武英殿繪畫刋刻頒賜各省督撫俾觀覧之共知勉勵

世宗憲皇帝禦制文集卷十二

欽定四庫全書

世宗憲皇帝禦制文集卷十三

碑文

景陵聖徳神功碑

皇天眷佑我國家顯謨盛烈世世相承

太祖

太宗肇基東土締搆鴻圖

世祖混一寰瀛克成駿業篤生我

皇考皇帝亶神聖之姿立君師之極大徳廣運健行不息至明如日至仁如天集皇王之大成亙古今而首出書契以來罕有倫比以揚

列聖之耿光以裕我無疆大歷服予小子纉承基緒旣奉冊寶恭上

尊謚山陵禮畢宜建穹碑頌揚功徳欽惟我

皇考臨禦六十餘年厚徳崇功布濩宇宙盈溢簡牒巍巍乎蕩蕩乎不可殫述謹掇大槪鐫勒貞瑉用昭垂於

億萬祀敍曰

聖祖合天運文武睿哲恭儉寛裕孝敬誠信功徳大成仁皇帝諱

世祖體天隆運定統建極英睿欽文大徳功至仁純孝章皇帝第三子也

母孝康慈和莊懿恭惠溫穆崇天育聖章皇后在姙時孝莊文皇后見

孝康章皇后衣裾若有龍繞知爲毓聖之祥逮降誕之辰異香盈室經日不散五色光華與日並耀宮人內侍咸所瞻仰天表奇偉耳大聲洪雙瞳日懸隆凖嶽聳膚理瑩白皎然玉質舉止嚴重性度恢宏惇敏聰明出言中理辛丑正月嗣登大寶時甫八齡

孝莊文皇后問所欲對曰惟願天下乂安兆人樂業共享太平之福

孝莊文皇后動容嘉嘆知能荷神器爲生民主也自初讀書十行俱下略不遺忘講幄旣開日與儒臣論難往復𨿽烈暑沍寒未嘗暫輟焚膏繼晷常至中宵遜志覃思好古敏求勤篤甚於儒素譚經評史發揮道奧流覽之功徧於七略爰及緯象聲律算數百家之書莫不觸類洞徹得其精要故知性知天察人倫而明庶物𨿽一名一物皆研究精防而一以貫之敬

天尊

祖禋祀必親齊明盛服率禮無怠至年逾六十頗艱拜起冬至上辛祫祭羣臣懇請遣官恭代猶必

親詣

郊

廟省視陳設行迎神之禮退居齋幄黙致精誠俟禮畢然後旋輅天性純孝事

孝莊文皇后垂三十年致愛盡誠委曲周至從幸時乘馬不離左右道路少仄卽下馬扶輦逾嶺則扶掖升降彌加恭謹康熈二十六年冬

孝莊文皇后聖體不豫

皇考親嘗湯藥席地而坐目不交睫衣不解帶者三十五晝夜逮疾大漸自撰祝詞步禱南郊請減已算以延慈壽伏地誠懇涕泗交頥至居廬時哀瘠過甚不盥沐者數十日釋服後仍處偏殿衣布素恭送龍輴每日必步隨數里朝夕慟戚如初防終身思慕每一言及聲淚俱發事

孝惠章皇后垂六十年備極孝養省方江南避暑塞外必奉鑾輿以行康熈四十九年

孝惠章皇后壽躋七旬

皇考亦年近六旬矣正月元夕宮中張燈設宴躬親起舞稱萬壽觴中外傳爲天家盛事友愛裕親王等同問安慈寜宮每敍家人之禮親親之誼久而彌篤其疾也屢親視之其薨也屢親臨之宗室中用其才俊而禮其髙年無爵位者亦有常廩自康熈六年始親政事未明求衣日昃忘食數禦門延見公卿詳論得失綜理萬幾日有常程靡所稽滯嘗於巡幸之次章奏未至秉燭以俟或於四鼓披覧逹旦遂忘寢息孜孜圖治不自暇逸歷六十餘年終始惟一虛己求言以廣視聼片詞之善必防采錄或星象示異水旱爲沴卽命羣下直陳休咎所起無所隠諱又命督撫諸臣宻奏地方利所宜興罷者𨿽在萬里之外周悉情狀眎若目前審官班祿必惟其當內自六卿之屬外自縣令以上臨軒召見觀其可否然後命之其以淸修苦節著聞者立行甄擢以勸有位介冑之士無小大必親試其能開霽天顏從容詢問寸長防績並加奬勵人皆感激自奮

聖性天授一經覲謁歷久不忘故文武之選程材使器官得其人人稱其職

皇考智勇天錫廟如神三逆未叛之前卽燭其終爲悖亂宜早定大計遣大臣趣召之吳三桂果反耿精忠繼之乃宣睿略簡禁兵守荊州安慶鎭江爲聲勢命諸王大臣爲大將軍分道並進三桂自出至衡州湖南皆防王師扼之於嶽州用戰艦據江湖斷賊餉道三桂憂怖死遂防嶽州盡收湖南地由陜西取漢興定四川明年定貴州又明年定雲南逆孽自焚餘黨悉平精忠兵出仙霞旁擾溫臺大兵遏之衢州屢摧其鋒逐北入仙霞順流而下精忠自縛軍前溫臺賊悉破散尙之信最後反王師北自韶州東自潮州蹙之之信束身乞降其間孫延齡陸梁於桂林王輔臣潰亂於寜羌戈鋋所指不久就俘當賊勢之熾大江以西五嶺以南悉爲賊踞烽火幾半海內

皇考黙運神謨不動聲色八載之間再定寰宇廓淸氛翳耿精忠之亂鄭經自廈門盜踞下游三府精忠敗大兵乘勝復三府經遁歸廈門越二年克廈門經遁歸防灣以海舟守澎湖爲門戶

皇考決防命帥治艨艟以六月乘北風攻澎湖再戰破之臺灣震詟乞降遂以其地爲郡縣海氛起於明季自鄭成功巢穴玆島傳子經及其孫歷三世出沒爲閩南患至是悉靖察哈兒部布爾尼者元之遺裔其先世納欵獻傳國璽故荷特恩尙主封王父阿布柰漸爲狂恣皇考不忍置之法覊諸盛京俾布爾尼襲封召之不至遂以所部叛遣將率禁旅討之兩月之內殱厥渠魁招撫其眾北藩以寜俄羅斯夙慕徳化奉職貢乃其邊人羅剎踞雅克薩城納我逋逃以擾索倫興師䢐徵防其城縱其俘振旅而還防俄羅斯之國王遣使上防謝罪命大臣往定邊界東北數千里延及海邊胥版圖厄魯特者元之牧牲人也其頭目噶爾丹梟桀習戰鬥刼服諸番殘回子數百餘城復與喀爾喀搆難潛刼其眾故喀爾喀七旗數十餘萬眾皆稱臣內附

皇考親巡塞外受其朝謁錫之名爵頒諭兩部落息兵寜人噶爾丹顧頑梗弗率以追喀爾喀爲名闌入邊界皇考計安藩服躬申天討以康熈三十五年春親統六師由中路直抵克魯倫料賊必逸而西別遣大將由西路進兵土剌噶爾丹聞天兵至棄其輜重連夜西奔恰遇西師於昭木多大破之噶爾丹收合餘眾竄伏窮荒其冬車駕再出至鄂爾多斯遣使招附明年春又出寜夏循賀蘭山哈宻擒其子以獻其族類丹濟拉等潛輸誠欵師次狼居胥山天兵四布噶爾丹勢孤援絕仰藥自盡丹濟拉攜其遺骸及子女人口來歸朔漠蕩定其兄子防妄阿喇布坦素與噶爾丹有隙乘其南發潛據其地誘致逋逃種類漸滋因圖靑海諸部及西域諸番暗遣人攻拉藏殺之掠據藏地

皇考以

太宗文皇帝時班禪額爾徳尼逹賴喇嘛知東土有聖人遣使歸命追念厥誠不可以勿救於是分遣諸將率西寜諸路之兵自靑海入四川雲南之兵自拉裏入整旅前驅不遺一矢遂定藏地復逹賴喇嘛之位安西域之眾其他西番諸國無不欣喜感戴委贄恐後軫念東南水患屢勤翠華躬視河淮每步長堤或駕小舟周廽觀覽髙下險易了若指掌授防河臣罔不奏效開中河以避黃河百八十里之險治下河則疏人字芒稻河注之江濬蝦諸溝注之海治淸河則培髙堰塞六壩以蓄其勢開張福口裴家場以暢其流治黃河則浚云梯關以通海口築挑水壩開陶莊引河以導其北向築減水壩修鹽河以泄其旁溢於是淮不東漫而北敵黃黃不南灌而東趨海下河七州縣化浸爲沃農桑徧野漕艘商舶上下數千里安若袵席其在畿輔之內則隄子牙而漳滏滹沱無泛濫開栁坌口而盧溝不橫決皆皇考頻年巡省面授經畫用迄於成績勤求民瘼凡所在暘雨之期封疆大吏隨時奏聞偶有旱潦無不周知賑卹之恩不稽旬日籌畫詳盡溥徧優渥故𨿽有愆伏而民忘其災逺至古諸藩並厪睿慮分遣使臣教以网罟耒耜之利俾知鮮食艱食每聞積雪荒歉卽賜之牲畜米糧咸獲贍給康熈三十六年朝鮮以大饑告截河南漕米由登州泛海發盛京倉儲合水陸運致數萬石平糶賜賚凋瘵盡起舉國忭慶蠲租之詔無嵗不下所在災傷見告卽與減除積年逋負輙免追徵積算無慮億萬計人用底於殷阜四十八年特勅逓免天下地丁錢糧三嵗而徧八埏之內次第霑被寛仁之澤浹於黎烝隆冬停流遣之期盛夏觧囹圄之禁法司奏讞多所矜釋和气薫陶萬方康泰至於三藩之亂所全宥不可勝紀明降敕諭尙之信耿精忠罪大惡極法應及族但念尙可喜耿仲明航海歸誠著有勞績其兄弟俱從寛免罪屬下人有父兄子弟在賊中者一無所問又如噶爾丹子女赦弗誅俾子有室女有家仍官其子自秦漢以降叛逆之條蔓及宗族橫枉無辜

皇考曠蕩之恩遂除二千年誅戮慘酷之獘愼玆祥刑復於三代興行教化申之以誥誡

禦制訓飭士子文刋於學宮

聖諭十六條頒於州縣訓詞深厚丁寜周至士習民風於焉丕變崇敬先師表章前賢東巡狩至於兗州親詣闕裏致祭

孔子拜跪之儀有加於往代廣賢裔博士之封宋儒周邵二程張朱皆稱子而不名升朱子祀於堂壽考作人開鄕防試者各二十有二科髦俊蔚興相繼軰出增江浙入學名數廣直省鄕試解額文思光被苗猺之秀籍黌宮島上君長遣子弟就業辟雍窮山越海靡然向風右文稽古命儒臣纂修周易折中圖像卦爻之緼親加論定又修書詩春秋傳說彚纂性理精義朱子大全經籍之道煥然大明又親授詞臣考訂律曆歷得合天律諧眞度誠萬世不易之法按北極之髙測地理南北東西差得皇輿全圖其他所編緝卷帙繁富充於內府聼政之暇喜操翰墨文成典誥詩爲雅頌書迹神運天矩爲百代楷模闓五鈞之弓射大鏃之矢發則必中中必洞貫文事武備並臻其極所謂天縱之聖又多能也致敬前代禮逾常典自夏商以及元明帝王膺歷服者咸入廟而享祀焉前後南巡親祭明孝陵者三又欲封其後裔俾承世祀予小子祗奉遺言錫之侯爵公卿大臣戎行將帥多服官至四五十年

皇考眷待耆舊恩禮優渥凡朝防防享龎眉皓首濟濟盈廷三代而下誠爲盛典

皇考自防齡奉

孝莊文皇后慈訓凡飲食起居視聼言動皆有矩度盛徳自然周旋中禮端扆涖政天顏肅穆𨿽宮庭閒防一言一笑不以假人太和元气充於四體冬不罏而自溫夏不扇而手足未嘗濡汗正衣冠尊瞻視終日儼乎若思逮於耄齡聖敬日躋惇尙儉素衣不辭澣濯食不取珍異宮掖人數至少光祿寺一嵗所費較之前代僅十之一服禦器用歷久不易未嘗以故敝棄遺巡幸所至不煩民間一物宮室舟舫純用朴斵無丹靑之飾秉徳謙沖自平定三逆肅淸朔漠凱旋告功及五旬六旬萬壽節五十六十年寶歷國家大慶諸王公文武臣僚太學生徒京兆耆老屢請恭上

尊號雲集闕下備陳丹懇

皇考頻下諭防讓而弗居於戱惟我

皇考躬備聖徳久道化成風教翔洽錫福烝人胥躋於仁壽乃至鳥獸艸木咸若守成之業恢於創造拓開疆宇廣袤各數萬里在昔未賔之國重譯踵至戴天履地含生負气之倫莫不尊親自有生民蓋莫盛於斯日者然且兢兢業業緝熈單心敬上天之明威察下民之視聽焦勞萬務未嘗以天位爲樂憂勤惕厲以迄於終身是所以接堯舜禹湯文武孔子之心傳優入聖域而仁覆天下也康熈六十一年冬十一月甲午崩

聖壽六十有九雍正元年九月丁丑葬

景陵謹拜手稽首而作頌曰

維我皇淸

上天眷命二儀凝祉

三朝篤慶

皇考紹烈建中表正亶聰亶明乃神乃聖翼翼昭事仰格

髙穹化將道贊祭以誠通防承

九廟孺慕

兩宮大孝備矣至徳光融爰在衝年夙成睿智致防之基徴乎言志日就月將古訓是嗜理數兼該窮源抽祕萬幾在禦八表君臨克勤於政無逸爲箴求衣忘食日昃宵深慮周禹迹事厪堯心廣聼並觀樹旌建鼓無情不逹有善必取四門攸辟百司式敍文采珪璋武羅虎苞有三蘗怙勢悖恩黙運神機載奠乾坤斾麾烽熄弩指鯨奔提封式廓截海爲藩元裔速辜不修厥職禁旅一臨凶渠伏殛羅剎擾邊邊師討賊防城縱俘感恩懷徳維彼雄梟搆難比鄰比鄰內附稽顙稱臣敢抗明詔怙惡不悛

天子三徵掃蕩邊塵蠢玆遺孽搆氛西徼自恃荒遐狂跳縱暴堂堂天兵何幽不到底定三危恩同再造瑤池之水昆侖之岡窮域絕漠越海逾洋書傳所記咸我昄章敷天率土無不來王睠念河淮頻乘四載旣安二瀆亦通百一授成功萬世永賴胥樂同憂仁膏徧沛周詩時邁虞典嵗巡省方詢俗輦路生春蠲租賜復嵗有恩綸惠心溥渥益道平均暘雨偶愆恩澤已布朔漠朝鮮同霑膏露象魏旣懸雞竿屢樹貫索其空桁楊可厝徳惟善政道在遺經紆禦東魯親奠兩楹禮明樂備檜柏增榮光華復旦天下文明覃心四府研精儒術典籍大興英髦踵出爰在璣衡協時正日玉振金聲審音調律海涵地負大哉王言鸞鶱鳯翥煥乎宸翰文經武緯異用同源道髙能博藝備徳尊歷代帝王祀典彌厚備列幾筵光延籩豆修敬前朝親臨鐘阜三恪垂封烝嘗有後功勲耆舊恩禮優容龎眉皓首濟濟雍雍防謙克讓川受谷衝穆穆其敬安安其恭六幕啟宇八垓肇域維我

皇考憂勞靡極三靈集祜五紀膺歷維我

皇考兢勤不息貽我臣庶食徳難忘貽我子孫卜世無疆昌瑞之山峯峙川長功徳穹碑天日同光

世宗憲皇帝禦制文集卷十三

欽定四庫全書

世宗憲皇帝禦制文集卷十四

碑文

歷代帝王廟碑文

歷代帝王崇祀之制肇於唐天寶七載始置廟京城止及三代以前而已明洪武六年始於金陵立廟嘉靖十年乃建於京師阜成門內當明初定制時議禮之臣不能通知大體崇祀祗創業之君從祀惟開國之臣自玆以後闕焉我

皇考聖祖仁皇帝秉大公之道折衷百代深惟祀典之宜修康熈六十一年

特頒諭防命廷臣詳悉從容確議具奏逮朕紹緒之初廷議始上舊崇祀帝王二十一位今增一百四十三位舊從祀功臣三十九人今增四十人朕遵奉

先志重書牌位諏吉入廟行祭告之禮仰惟

聖祖皇帝用意之厚立論之正夐乎不可及也夫三代

以上若夏啟之能敬承殷之太甲大戊武丁周之成王康王宣王頌美詩書光耀史牒三代以下英君哲後或繼世而生則徳教累洽或間世而出則謨烈重光胥能致海防之乂安躋斯民於康阜嘉言傳於信史善政式爲良規至凡防業守成之主卽或運防各殊屯亨不一苟無聞於失徳咸帝命所寵綏爰及歷代名臣亦皆川嶽鐘靈爲時輔佐功在社稷徳協股肱比諸從龍之彥何多讓焉而尙論未詳明禋久曠其爲缺略也大矣夫欽崇往哲景企前徽明徳可懷羮墻興慕睠流風之所被洵歷世而勿諼若乃擴追逺之鴻規破拘墟之臆見自非忠厚立心寛仁爲量卓識超於千古盛徳冠於百王未有能論及此者典禮修明有待今日然則

聖祖皇帝之重加釐定公當周詳誠千萬世莫及之仁心而千萬世不易之定論也廟貌旣新敍述本末鐫於靑瑉用昭示久逺焉

黃寺碑文

雍正元年正月喀爾喀澤卜尊丹巴胡土克圖四十九旗札薩克七旗喀爾喀厄魯特眾札薩克汗王貝勒貝子公額駙札薩克臺吉他布嚢等合詞奏言臣等荷聖祖仁皇帝教誨養育如天覆燾之恩歷六十二年殊域窮荒溥徧周浹以子以孫世世防賴無所申其報效區區之忱不能自己臣等同心一力合貲凡四萬三千兩造三世諸佛像八座塔番藏經京城北郭外有原爲逹賴喇嘛修蓋之黃寺請以贏財葺而理之丹靑黝堊煥然以新供佛像寶塔藏經於玆寺臣等感激攀慕之情庶盡涓埃朕惟

皇考聖祖仁皇帝以天下爲一家以萬國爲一體深仁厚澤所以嘉惠藩服者淪入肌膚骨髓而不可忘也諸藩王等詞語懇切具見誠悃遂允所請命親王大臣往董厥役工旣告竣勒文丰碑以揚

皇考功徳之隆以表藩服忠愛之篤用昭垂於久逺自今以始爾諸藩王等其益修乃政事撫乃臣庶睦乃鄰封俾民物蕃滋疆宇寜泰恭順述職永享我朝太平之福斯則

皇考陟降之靈日鑑在玆爾諸藩王等其敬念之無斁焉是爲記

育嬰堂碑文

朕撫禦寰瀛子育兆庶欲使普天之下咸躋仁壽之域粵稽周禮有慈幼之文戴記有養孤之典徳意深厚施及𦇤褓蓋王政之仁𨿽鳥獸之胎卵艸木之萌芽皆爲之教令以愛防之使至於生植而況於人乎國家泰平日久丁口蕃息或有不能自鞠養者朕惻然念之京師廣渠門內舊有育嬰堂一區以字遺稚顧其規制未備所存濟者尙少朕用錫之題額以重其事又賜帑金特諭府尹重加經理公卿士庶多有捐資爲善者凡乳保醫療之人寒暑衾服之具施設周詳行之可久孔子曰大道之行也人不獨親其親不獨子其子言孝慈之道廣也詩曰商邑翼翼四方之極言京師者四方之表也誠使九州之內自通都大邑至於市鎭繁富之所郡縣長吏各殫厥心仿此而推行之倡好義之士卹孤之政豈惟保抱攜持幼得所養而人人興起其仁心喜於爲善則老安少懷風俗益臻醇茂斯朕之所厚望也夫

平定靑海告成太學碑文

我國家受

天眷命撫臨八極日月所照罔不臣順遐邇乂安兆人防福乃有羅卜藏丹津者其先世固始汗自國初稽首歸命當時使臣建議畀以駐牧之地其居雜番羗宻近甘涼我

皇考聖祖仁皇帝睿慮深逺每厪於懷旣

親禦六師平定朔漠威靈所加靑海部落札什巴圖兒等震詟承命

聖祖仁皇帝因沛殊恩封爲親王兄弟八人咸賜爵祿覊縻包容示以寛大而狼心梟性不可以徳義化三十年來包藏異志朕紹登寶位優之賜賚榮其封號尙冀革心輯寜部眾而羅卜藏丹津昏謬狂悖同黨吹拉克諾木齊阿爾布坦溫布藏巴札布等實爲元惡謂國家方浩蕩之恩不設嚴宻之備誕敢首造逆謀廹脇畨羗侵犯邊城反狀彰露用不可釋於天誅遂命川陜總督太保公年羮堯爲撫逺大將軍聲罪致討以雍正元年十月師始出塞自冬渉春屢破其眾凡同叛之部落戈鋋所指應時摧敗招降數十萬眾又降其貝勒貝子臺吉等二十餘人朕猶憫其蠢愚若悔禍思愆束手來歸尙可全宥而怙惡不悛負險抗違乃決翦滅之計以方略宻付大將軍羮堯調度軍謀簡稽將士用四川提督嶽鐘琪爲奮威將軍於仲春初旬禡牙䢐徵分道深入搗其窟穴電掃風驅搜剔巖阻賊徒蒼黃糜潰窮蹙失據羅卜藏丹津之母及逆謀渠魁悉就俘執擒獲賊眾累萬牲畜軍械不可數計賊首逃遁我師逾險窮追獲其輜重人口殆盡羅卜藏丹津孑身易服竄匿荒山殘喘待斃自二月八日至二十有二日僅旬有五日軍士無久役之勞內地無轉輸之費克奏膚功永淸西徼三月之朔奏凱旋旅鐃鼓喧轟士眾防喜四月十有二日以倡逆之吹拉克諾木齊等三人獻俘

廟

社受俘之日臣民稱慶伏念

聖祖仁皇帝威靈震於遐方福慶流於奕葉用克張皇六師殄滅狂賊行間將士亦由感激

湛恩厚澤爲朕踴躍用命斯役也芟夷凶悖綏靖番羗俾烽燧永息中外人民胥享安阜實成

先志以懋有丕績廷臣上言稽古典禮出徵而受成於學所以定兵謀也獻馘而釋奠於學所以告凱防也宜刋諸瑉石掲於太學用昭示於無極遂爲之銘曰天有雷霆聖作弧矢輔仁而行威逺寜邇維此靑海種類實繁錫之茅土列在藩垣被我寵光位崇祿富負其阻遐禍心潛搆恭惟

聖祖慮逺智周睠念荒服綏撫懷柔朔野旣淸西陲攸震爵號洊加示之恩信如何凶狡造謀逆天鼔動昏憝防侵於邊惟彼有罪自乾天罰桓桓虎貔爰張九伐王師卽路冬雪初零日耀組練雷響鼙鉦蠢玆不順敢逆戎旅奮張螳臂以當齊斧止如山嶽疾如雨風我戰則克賊壘其空彼昏終迷曾不悔戾當翦而滅斯焉決計厲兵簡將往其巢逾歷嵚嶇坦若坰郊賊棄其家我縶而獲牛馬谷量器仗山積蹇兔失窟何所逋逃枯魚遊釡假息煎熬師以順動神明所福旬日凱歸不疾而速殪彼逆謀懸首槁街獻俘成禮金鼓調諧西域所瞻此維雄特天討旣申羣酋惕息槖戈偃革告成辟雍聲教遐曁萬國來同惟我

聖祖親平大漠巍功煥文邁桓軼酌流光悠久視此銘辭繼志述事念玆在玆

黒龍潭碑文

京師之西有黑龍潭焉地靈所鐘實能興致雲雨我聖祖仁皇帝撫臨萬邦治臻上理軫念羣生每禱於斯輙有靈應百谷用成康熈二十年乃重建祠廟

禦制碑文勒之瑉石以昭神庥朕嗣位以來仰體聖祖之心以爲心夙夜孜孜惟冀雨暘時若盈寜康阜用諴和萬民甲辰春雨澤防愆爰詣玆潭特申祈祝回鑾之後澍雨應時三月初甘霖疊沛逺近霑足二麥丰登朝野同聲罔不歡慶蓋感應若斯之防也朕惟天人合一之理莫大於誠而幽明昭格之幾莫先於敬傳曰先成民而後致力於神又曰民和而神降之福朕愛養元元惟恐一物失所致陰陽之沴而乾天地之和故浹嵗之中屢下蠲租之詔偶值愆陽見告不憚躬親祝帛以薦馨香而防漠之中亦若有肹蠁答之靈爽憑之者朕因民而祈福於神神惠民而效靈於朕皆黙通於誠敬之中而不疾而速不行而至理有固然無足疑者顧嵗月滋久不更加修葺恐非所以宅明神答靈貺乃命官庀材經始於二年之三月告成於三年之五月殿廡門寢煥然一新訖工之日有司磨治丰碑以記請夫禮有大雩之文詩載同云之什故祭則受福而有舉必書且誠敬之念所以交神明格上下用紹我

聖祖仁皇帝軫念蒼生懷保萬民之至意者尢朕所時厪於中而不能釋也是爲記

隆福寺碑文

京城之內東北隅有寺曰隆福肇建於明景泰三年逾嵗而畢工營搆之費悉出於官蓋以爲祝釐之所自景泰四年距今二百七十餘年風雨侵蝕日月滋久朕昔曾經斯寺有感於懷玆乃施貲財庀材召匠再造山門重起寶坊前後五殿東西兩廡咸葺舊爲新飾以采繪寺宇增輝煥之觀佛像復莊嚴之相旣告厥成因勒貞石以紀其事夫佛之爲道寂而能仁勸導善行降集吉祥故歷代崇而奉之然朕非以自求福利洪範曰斂時五福用敷錫厥庶民言王者之福被及羣生爲大也然惟我

皇考聖祖仁皇帝功徳隆厚歷數綿長四海兆人胥登仁壽之域自古帝王備福之盛無有比倫朕纘嗣鴻基思繼

先志使遐邇烝民向教慕義俱植善果各種福田借大慈之佑感召休徴錫以繁祉井裏安阜耄耆康寜享泰平之福永永無極則朕所以受

上天之景福承

皇考之慶澤者莫大乎是此朕爲蒼生勤祈之至願也夫

都城隍廟碑文

國家受

天眷命懷柔百神祀典所陳罔不防肅況畿甸之內輦轂之間陰陽之所和風雨之所防人民稠集庶物蕃滋以熈以遊以長以遂佐予茂育厥惟

神庥都城舊有廟祀

城隍之神禮臣以時享薦其內朕慮廟貌不肅展敬無由雍正四年正月特發帑金命官修飭是年五月告成土木之工丹雘之飾恢宏鉅麗視昔有加焉足以妥侑神明壯觀都邑禮臣搆亭礱石請賜文以爲記朕惟禮有六祈之祭書有咸秩之文皆以報賽神功爲民求福也方今海內乂安萬物得所丰亨豫大富壽康寜酒醴牲牷丰潔咸備惟

神實歆格焉而感格之道惟在一誠蓋誠則通通則格陟降上下錫福在人以致年谷順成閭閻樂業繁禧日集罄無不宜將朕與百姓咸嘉賴之今廟貌聿新用志嵗月且令祠官之有事於庭者讀其文皆知設誠於中致恭於外齋明蠲潔克薦馨香副朕敬事神祗之意云

天津海神廟碑文

天津直沽口海神夙著靈應

皇考時以盛京嵗偶不登命泛舟輸粟出直沽口浮於遼海逹於奉天惟

神效祥三日而至

皇考嘉悅爲

神立祠制文勒石昭美報也朕嗣膺大統輯寜兆庶凡天神地祗能爲我民禦災捍患者咸稽舊典加封秩祀況海爲百谷王沐日浴月出雲興雨品物遂生其利益於民甚溥而

神之降福玆土昭明顯融歷有年所又朕心所敬禮者也旣崇封號以答

神休爰敕有司載新祠廟更立丰碑垂示久逺神其益降嘉祥舟航以通風雨時若永恵我民則朕有厚望焉

世宗憲皇帝禦制文集卷十四

欽定四庫全書

世宗憲皇帝禦制文集卷十五

碑文

黃河澄淸碑記

朕聞

上天孚佑生民日監在玆垂示休徴警覺有位凡欲使之懋徳勤政無怠無荒而修省加防用答嘉貺天人感應之理致不爽也我

皇考聖祖仁皇帝功徳隆盛臨禦久長厚澤深仁洋溢於薄海內外朕寅紹鴻圖仰承

盛烈被

福防民物阜安數年以來嘉祥疊見乃雍正四年十有二月河道總督齊蘇勒及副總河嵇曽筠漕運總督張大有河南巡撫田文鏡山東巡撫塞楞額陜西巡撫法敏先後馳奏黃河自陜西府谷縣歷山西河南山東以至江南之桃源冰開水淸湛然澄澈其在陜西山西始

見於雍正四年十有二月八日乙丑迄於雍正五年正月十三日庚子凡三十有六日其在河南山東始見於十有二月九日丙寅迄於次年正月十日丁酉凡三十有一日山東之單縣亦淸於丙寅至癸酉甲戌淸澈見底而是月之二十二日己夘漸復其舊凡十有四日其在江南則始於十有二月十六日癸酉迄於是月二十三日庚辰凡七日蓋其淸也自上而下及其復舊則自下而上故時日之先後逺近漸次如是維時中外臣民僉以河淸爲千年罕見之盛事稽諸史冊咸稱上瑞況橫亙三千一百餘里緜歷三旬有餘尢亙古所未睹合詞懇請禦殿受賀至再至三朕維上天之錫福降災猶人君之用賞行罰感召之機分於敬肆一念甫動休咎頓殊朕祗若

昊天敬慕

皇考翼翼小心夙夜罔有懈怠因得仰邀

皇考昭察黙吁

蒼穹錫玆福慶朕惟慮前此之受貺無因且恐將來之承庥不易朝乾夕惕益深謹凜特命防告

景陵以申忱悃專遣大臣致祭

河神以彰靈應至升殿受賀沿襲頌羙之虛文朕所不取是以堅卻不允而廣推

皇考錫嘏仁施恩中外羣臣有專職者咸晉一階諄諭周詳共加敬勉爰允廷臣所請勒石以紀夫天一生水實爲天地之气所流通而河稱四瀆之宗上應云漢澄潔安流用昭嘉瑞

天和協應必有自來詩曰文王陟降在帝左右蓋言文王與天同徳而子孫防其福澤也我

皇考配

天之靈於昭在上眷顧啟廸至深且厚朕只承瑞應恐懼悚惶嘉與羣臣增修實政書曰昭受上帝天其申命用休又曰先王奉若天道君臣上下之間無忘戒儆朕亦惟是嚴恭寅畏不遑康寜庶幾求無負於

上天

皇考錫予嘉祥之至意濡毫紀實鐫勒貞瑉用抒朕祗敬之誠永自儆朂云爾

北鎭廟碑文

國家敬共明神防修秩望嶽鎭海瀆之祀罔不祗肅醫巫閭山實爲北鎭近接興京翊衛關輔曩者

皇考禦書扁額以展褒崇復遣官修飭廟貌

禦制碑文光昭奕代典至盛矣康熈五十九年朕奉皇考命恭謁

祖陵於興亰道經山麓躬詣展禮瞻仰祠廟蠲潔致禱因捐貲庀工載加整葺嗣是雨暘時若禾黍有秋遼左黎元咸沾嘉貺洎朕臨禦之初復遣專官董司營治棟宇榱桷丹雘一新雍正四年冬厥工告成朕惟玆山表自虞書載在周禮蓋自天地開辟以來靈秀之所萃聚越數千年神應彰顯而我

祖宗發祥關左丰岐重地王气所鐘惟

神實爲擁防永奠鴻基靈迹頻昭朕懷允愜展敬之念夙夜加防

神其宏敷蕃祉益顯丰功俾方輿之內四序順成百谷鬯遂風雨慶其調和民物樂其康阜洪禧黙贊嵗事丰穰慰兆庶依庇之心以稱朕愛育羣生肅奉

靈祗之意式鐫琬琰用昭示於億萬斯年

善因寺碑文

洪惟我

皇考聖祖仁皇帝恩被九有威加八紘曩嵗厄魯特噶爾丹跳梁朔漠擾亂喀爾喀諸部喀爾喀七旗數十萬眾懷徳慕義稽首內附

皇考躬率六軍逺行天討

駐蹕多倫諾爾之地受喀爾喀諸部君長朝謁錫之封爵爲我屏垣旣剪凶渠蕩定朔漠撫安藩服允從諸部所請爰於斯地創建彚宗寺俾大喇嘛章嘉胡圖克圖居之章嘉胡圖克圖道行髙超證最上果博通經品克臻其奧有大名於西域諸部古咸所尊仰今其後身秉質靈異符驗顯然且其敎法流行徒眾日廣朕特行遣官發帑金十萬兩於彚宗寺之西南里許復建寺宇賜額曰善因俾章嘉胡圖克圖呼畢爾汗主持玆寺集防喇嘛講習經典廣行妙法古汗王貝勒貝子公臺吉等俱同爲檀越主人前身後身敬信無二自必率其部眾聽從誨導胥登善域稽古聖王之治天下因其敎不易其俗使人易知易從此朕纉承

先志防持黃教之意也況此地爲我

皇考駐蹕之所靈迹斯存惟玆兩寺當與漠野山川並垂無極諸部防古臺吉屬下永逺崇奉歡喜信受薫烝道化以享我國家億萬年太平之福朕深有望焉

廣寜門外石道碑文

周禮地官小司徒令野修道遂師巡其道修秋官野廬氏掌逹國道路至於四畿禮月令季春之月命司空循行國邑周視原野修利隄防道逹溝瀆開通道路毋有障塞是知古先聖王經國理民之方纎悉備具至於道途之間咸所加意焉京師爲四方防歸萬國朝宗之地我國家幅員廣大文軌所同廓於無外梯山航海者聨鑣接軫絡繹而交馳廣寜門其必由之路門外通逵輪蹄所踐嵗月滋久漸至深窪時雨旣降潦水渟注則行旅經渉淹蹇泥淖之中朕甚憫之乃命奉宸苑相度修治自廣寜門至小井村長一千五百丈皆塡窪爲髙砌以巨石其廣二丈凢費戶部帑金八萬兩工旣竣司役之臣請紀其事朕宵衣旰食勤求治理凡可以濟人利物者惟恐智慮之未周而施行之不力念玆國門之外輻輳之衢稽於經籍王政所重宜以時修治且期堅固永久使仕宦商旅車馬往來胥由於蕩平正直之路朕心慰焉爰濡筆而紀之詩曰周道如砥其直如矢以是逹之天下庶兾經國理民之方莫不備舉云爾

朝陽門至通州石道碑文

自朝陽門至通州四十里爲國東門孔道凡正供輸將匪頒詔糈由通州逹亰師者悉遵是路潞河爲萬國朝宗之地四海九州嵗致百貨千檣萬艘輻輳雲集商賈行旅梯山航海而至者車轂織絡相望於道蓋倉庾之都防而水陸之衝逵也𨿽平治之令以時舉行而輪蹄經渉嵗月滋久地勢漸窪又時雨旣降積雪初融之後停注泥淖有一車之蹶需數十人之力以資牽挽者矣朕心軫念爰命所司相度鳩工起窪爲髙建修石路計長五千五百八十八丈有奇寛二丈兩傍土道各寛一丈五尺長亦如之其由通州新城舊城至各倉門及東西沿河兩道亦皆建修石路共計長一千五十餘丈廣一丈二尺及一丈五尺不等費帑金三十四萬三千四百八十四兩有奇經始於雍正七年八月至雍正八年五月告竣有司請爲文以紀其事嘗稽周禮地官司徒令野修道遂師巡其道修鄭鍔防曰道路以通往來之途使賓至如歸亦修文徳以來逺人之意禮月令季春之月命司空循行國邑周視原野開通道路毋有障塞典籍所垂凡體國經野之政至備具也朕臨禦以來詳求治理早夜孜孜惟恐不逮近而郊圻逺而郡邑卽遐陬僻壤之區其有闗於利濟民物者莫不因地制宜以次修舉是役也逺師古聖王之良法美意而斟酌久逺一勞永逸良用欣慰庶使遵是路者瞻周道之蕩平正直咸慶同軌之盛治焉爰志其嵗月而勒諸石云

浙江海神廟碑文

國家防修祀典以承上下神祗嶽瀆海鎭之神秩祀惟謹視前代爲加隆朕臨禦以來夙夜以敬

天勤民爲念明神之受職於

天而功徳被於生民者昭格薦歆敬禮尢至其爲民禦大災捍大患合於祭法所載則尊崇廟貌以昭徳報功蓋所以遂斯民瞻仰之願而動其敬畏只肅之心使無敢慢易爲非以得永荷明神之嘉貺意至逺也皇輿東南際大海而浙江海寜居瀕海之衝龕山赭山列峙其南颶風怒濤潮汐震蕩縣治去海不數百步資石塘以爲捍蔽雍正二年潮湧堤潰有司以聞朕立遣大臣察視修築且念小民居恆罔知敬畏慢神防天召災有自爰切諭以修省感應之道令所司家諭戶曉警覺眾庶比年以來徼

明神庥祐塘工完固長瀾不驚民樂其生閭井蕃息越七年秋汛盛長幾至泛溢吏民震恐已而風息波恬隄防無恙逺近歡呼相慶謂惟

大海之神昭靈黙佑惠我烝黎以克濟此朕念滄海含納百川際天無極功用盛大

神實司之海寜爲海壖劇邑障衛吳越諸大郡海潮內溢則昬墊斥鹵咸有可虞

神之禦患捍災莫此爲大特發內帑白金十萬兩勅督臣李衛度地鳩工建立

海神之廟以崇報享經始於雍正八年春三月洎雍正九年冬十有一月告成門廡整秩殿宇深嚴丹雘輝煌宏壯鉅麗時展明禋典禮斯稱爰允督臣之請勒文穹碑垂示久逺俾斯民欣悚瞻誦共諭朕欽崇

天道祗迓

神庥懷保兆民之至意相與向道遷善服教畏神則神明之日監在玆顧答歆饗其炳靈協順保防羣生奠安疆宇與造物相爲終始有永勿替朕實嘉賴焉

關帝廟後殿崇祀三代碑文

自古賢聖名臣各以功徳食於其土其載在祀典由亰師逹於天下郡邑有司嵗時以禮致祭者社稷山川而外惟

先師孔子及

關聖大帝爲然

孔子祀天下學宮而

關帝廟食徧薄海內外其地自通都大邑下至山陬海澨村墟窮僻之壤其人自貞臣賢士仰徳誦義之徒下至愚夫愚婦兒童走卒之防賤所在崇飾廟貌奔走祈禳敬畏瞻依凜然若有所見蓋

孔子以聖

關帝以神神之陟降上下顯赫鑑觀以警動覺悟保佑扶持與斯人呼吸相應答者感而通防而著洋洋乎忠義正直之气充塞乎宇宙之間與日月星辰同其明江河山嶽同其體風雷雨露同其功用宜其英靈之振古常新而爲歷代賢豪所莫能並也本朝崇奉典禮綦隆我

世祖章皇帝順治九年勅封

神爲忠義神武關聖大帝較往代封號尢尊且正京師白馬關帝廟爲奉

神之所嵗遣大臣將事惟謹朕纉緒膺圖尊隆秩祀登極之初旣加封

先師五代以展尊師重道至意更念

神福國庇民禦災捍患英風冠古浩气不磨生有自來鐘靈孔厚宜追封三代晉爵上公爰允禮臣之議加封神曾祖光昭公祖裕昌公父成忠公博稽史冊名諱弗傳特用闕疑以彰敬愼防制

木主於雍正五年六月供奉後殿春秋崇祀著爲令典夫禮繇義起而善則稱先事神事人理無二致神威靈赫濯昭灼於千萬世則

神之先人享眀禋崇美報歷千萬世而勿替以稱國家昭事

眀神之盛典禮制攸宜至宏逺也是用勒文貞石紀奉祀所始以貽示來玆俾有考焉

世宗憲皇帝禦制文集卷十五

欽定四庫全書

世宗憲皇帝禦制文集卷十六

碑文

修建闕裏聖廟碑文

朕惟

上帝垂佑蒸民篤生

至聖先師孔子以仁義道徳啟廸萬世之人心而三綱以正五倫以明後之繼天禦宇兼君師之任者有所則效以敷政立教企及乎唐虞三代之隆大矣哉聖人之道其爲福於羣黎也甚溥而爲益於帝王也更宏宜乎尊崇之典與天地同其悠久也曲阜廟庭爲

孔子裏宅毓聖鐘靈之地神爽式憑廟貌崇閎由周而來久且加盛我

皇考聖祖仁皇帝徳符元化悟徹性天自羲農堯舜禹湯文武周公之道集成於

孔子者一一體於身心宣爲政治聖統在上應運而承

康熈甲子東巡狩

臨幸闕裏謁奠廟林殷禮隆儀漢唐莫及朕恭膺丕緒志切羮卽位之初加封

先師五代王爵詣雍釋菜題額歌詩佩徳報功之願夙夜罔釋於懷雍正二年闕裏

聖廟不戒於火有司奏告朕悚惕靡寜詣

廟致祭旋發帑興修命大臣專董厥役殿廡規模悉凖宮闕制器備物亦令繪圖呈式裁酌協宜數年來諄諭執事臣寮經營周至纎毫無憾始愜朕衷七年冬有司具奏大成殿上梁前二日慶雲見於曲阜合詞稱瑞朕以天人感應理固不爽而誠敬防忱詎能邀

上帝

先師之垂鑑用是祗將祀事倍增試額俾普天率土被聖人之徳化者同心感慶庶足以廣教澤而答嘉庥而撫躬警勉恆朝夕凜凜焉朕嘗謂帝王之尊聖尊其道也尊其道貴行其道居行道之位而能擴充光大逹之政令修齊治平得其要紀綱法度合其宜禮樂文章備其盛舉凡聖道之未行於當時者悉行於後世𨿽去聖久逺而心源相接不啻親授於一堂之上黙證於千載之前如是欽崇褒顯悉由於中心之誠服而治化日盛聖道斯尊且夫聖人之道一天道也天以牖民之責屬之聖人刪定贊修代天宣教彛倫惇敍禮法彰明後之帝王奉其道以治世師承罔斁資益良多然則尊天尊聖理原合一今玆之崇禮

至聖正所以欽若

昊天而於修建廟庭之重典有不至誠至敬者哉朕勤求上理宵旰孜孜兾以仰述

皇考之鴻謨丕揚

先師之厚澤爰敬推上天篤生聖人與聖人承天立教垂憲奕世之意勒文碑石以昭示臣民於無極而系以辭曰

天心覺世聖治承天治法道法聖聖相傳三五之隆以道致治峻徳昭丰功逺被聞知續統

至聖挺生中天復旦文教昌明經緯三才陶融萬象體具中和功侔參兩表揚六籍程式五常如防滄海若掲秋陽惟我

皇考聰明睿智苞蘊圖書滙宗洙泗徳與聖合禮爲道崇升堂容肅過裏恩隆緒纉朕躬勤圖紹述至訓煌煌箴銘宥宻維皇建極惟聖時中古今𨿽邈心理攸同作帝王師與天地配開辟一人神靈如在奕奕新廟輝映尼防金絲在禦車服盈堂煥乎天文五云示慶錫祜者天承庥者

聖敢云瑞應鑑厥防誠普祈洪貺永福編氓文治光華日星晶麗木鐸揚聲垂億萬世

和碩怡賢親王碑文

朕惟國家啟昌隆之運則誕降名臣祖宗鐘福慶之貽則篤生賢冑粵若師師虞代稷契爲帝室之英濟濟周朝旦奭是姬宗之彥莫不紀諸謨典頌以聲詩前績可稽遺編具在如朕弟怡賢親王則於古有光者也王秉乾坤之淸淑萃川嶽之精華爰自防年早徴至行禁庭奉

誨循禮度以持躬內殿承

歡篤孝思於繞膝實超出於同气久黙識於中懷是以纉紹之初愼選親賢之寄特加恩命晉授王封正在亮陰俾膺總理當良姦之雜處以鎭靜服羣情遇綱紀之待釐以精明襄萬務成勞旣著眷倚逾殷綜中外之訏謨司兵農之大計而王恪勤匪懈兢勵彌深體朕心爲己心視國事如家事詳核度支之積竇府藏充盈請蠲吳越之浮糧閭閻康阜興田功於畿內秔稻連疇壽水利於江南河渠順軌至若邊形指掌了大勢於川原武略在胸贊成謀於帷幄壯戎容於鴈磧組練鮮明裕軍實於龍沙驊驑騰躍蒼黔恬樂罔聞徴發之煩朝省安閒莫見運籌之迹是其潛思黙算備竭精誠故能應變投機不形聲色者矣扶持正直公道於以昭彰薦逹猷爲人材由玆奮起度惟謙挹同事務協於和衷量本寛洪曹官胥歸於涵茹領周廬之環衛訓練維勤定宮府之規模施爲悉當凡關於民生吏治知無不言曽經其熟計深圖言皆有效祗愼而不宣於眾退謙而恐居其名皆中禁之宻陳豈外廷之能曉心迹則靑天白日衾影無慚節操則瑩玉淸冰垢塵不染研幾窮理得聖經賢傳之精微輔世寜民具帝佐王臣之蘊負道光竹帛恢平章調燮之勲瑞葉星雲樹喜起明良之範朕實賴王治安寰防王實爲朕翊贊升平旣歷八年有如一日斯乃

上天降佑

烈祖垂庥賚良弼於本支作盛時之梁棟於

皇考爲孝子於朕躬爲純臣自昔罕倫在今幸覯惠慈之性宜其克享遐年豈弟之恩足以迓承繁祉人情胥願天數難齊詎盡瘁以忘軀遂抱屙之纒體禱神祗而靡應商醫藥而弗瘳王忠愛之忱始終一致沈綿之遷避而弗敢上聞危篤之期溘逝而慮傷永訣朕將臨視王已飄升望幻影於雲中靈奇示象蛻色身於塵界慧覺超凡生有由來理當可信王幽明感徳逺近歸仁錫命每申則日晴紫陌祖筵方徹則風藹靑阡防叩繐帷動舉朝之痛憶競隨素紼溢長路之悲號嘗賜標題略傳梗槪忠敬而兼之誠直勤愼而益以廉明禮重易名約一言而該美善義隆加謚冠八字以示寵褒朕親奠郊坰頻紆車駕時陳牲醴每遣臣僚惇儉素之風塋兆本由於自擇議推崇之典經費優給於官供吉兆旣安丰碑宜勒於戱念股肱之誼重雕刻金鏞惓手足之情深鋪揚玉牒功髙徳茂享亙古之鴻聲生榮死哀備生人之全福將使斯文炳煥偕星曜以流輝貞石嵯峨與峯巒而並峙云爾

惠濟廟碑文

永定河古所稱桑幹河出太原經馬邑合鴈雲諸水奔注畿南發源旣髙滙流甚眾厥性激湍數徙善潰康熙三十七年我

皇考聖祖仁皇帝親臨指授防導之方新河旣瀦遂慶安瀾爰錫嘉名永昭底定立廟盧溝橋北題額建碑奎文炳燿河神之封實自此始朕纘紹鴻基加意河務設官發帑深籌防築之宜比年以來永定河安流順軌無衝蕩之虞民居樂業嵗獲有秋豈惟人事之克修實賴神功之贊佑念石景山據河上游捍禦宜亟爰命相擇善地作新廟以妥神朕弟和碩怡賢親王躬往營度得地龎村之西鼎建斯廟長河西繞而南縈峯嶺北紆而左騖控制形勝負山臨流殿宇崇嚴規制宏敞防以佛閣界以繚垣經始於雍正七年冬逾一年役竣復以盧溝神廟

皇考聖迹所在載加崇飾丹雘維新並增建傑閣翼如煥如稱朕敬神恵民之意爰賜廟名曰惠濟勒文貞瑉以紀其事詩稱懷柔百神及河喬嶽河之有神備載祀典況永定爲畿輔之名川靈應夙著田疇廬舍繡錯郊圻其得安耕鑿而樂盈寜者胥仰荷

皇考方略之昭垂而

明神顯靈黙相孚佑蒸黎邀福孔多宜加崇敬今玆十里內廟貌相望防修秩祀尙其妥侑歆饗俾斯民康阜乂安以我國家無疆之慶豈惟朕承玆惠貺我皇考平成之駿烈實嘉賴焉

惠逺廟碑文

我國家受

天眷命撫禦寰瀛光被四表莫不尊親

太宗文皇帝崇徳七年班禪額爾徳尼逹賴喇嘛知東土有

聖人遣使通欵路渉萬里時經數載始逹盛京逮世祖章皇帝時遂親至京師朝覲備防

恩眷後以防妄阿喇布坦肆惡逞姦殘蹂西藏

皇考聖祖仁皇帝特遣大師計日平定撫綏人眾各復生業賜今胡畢爾漢冊印封號安置禪榻重興黃教用以慰畨眾皈依佛法之誠並酬班禪逹賴喇嘛累世恭順之悃也朕禦極以來加意防持俾安淨土因思古今之有佛教特以勸善懲惡濟人覺世爲本黃教之傳所以推廣佛經之防也演教之地愈多則佛法之流布愈廣而畨彛之向善者益眾西藏旣有班禪額爾徳尼而近邊之畨彛離藏遼逺皆有皈依佛法之心惟玆川省打箭鑪之外有地曰噶逹昔年逹賴喇嘛曽駐錫於此爰相度川原創建廟宇發帑金數十萬兩遣官董司工役依西方白賴本佛廟之圖式凡爲殿堂樓房一千餘間又爲平房四百間賜額曰惠逺丹雘輝煌器用充備置兵以衛之逹賴喇嘛來登禪榻率諸徒眾咸就新居諸畨耆幼踴躍忻喜使臣奏言彼土早寒自造寺以來气和暖深秋未凍則知玆寺之建神人胥慶山川著靈朕所以仰體

皇考厚酬逹賴喇嘛累世恭順之忱且以廣布黃教宣講經典使畨道俗崇法慕義億萬斯年永躋仁壽之域則於佐助王化實有禆益是用紀文丰碑以昭示久逺焉

河源神廟碑文

四瀆之中河爲大自星宿發源經行數千里而入中國亙絡坤維澤潤九宇方望之祭三代以來尙矣我國家敬共明神欽崇祀事精禋昭格靈貺丕彰南北隄工安瀾底績漕艘利濟輸挽以時以至引河自汕於中沮洳悉淤爲沃壤澄淸千里經歷三旬上瑞光昭鴻庥屢著兗豫江淮之境各建廟宇春秋展祀尊崇令典視前代爲加防顧河源所自廟貌闕焉於禮未稱朕念昆侖逺在荒徼命使不能時至而禹貢有導河積石之文考其地在今西寜河州境內黃河流入中國自此始則建廟以祀河源之神實惟玆地爲宜廼命禮官詳議敕甘肅撫臣於河州相度善地恭建新廟髙門廣殿肅穆閎深發帑鳩工專官董役雍正九年冬十月告成朕親灑宸翰賜額曰福祐安瀾先是諭防甫頒經營伊始雍正八年六月之望河州有慶雲捧日之瑞自午至申萬眾瞻仰七月五日臨洮道臣相地積石闗外見河流澄澈上下百有餘裏徹底瑩潔凡三晝夜同時入告共慶祥符朕惟河嶽山川均爲造化之功用而潤澤廣逺利賴溥被惟河最靈

河神之福國祐民歷有明驗今玆立廟之地顯著休徴益以知

天心降鑑感則必通神徳昭明誠無不格爰志建廟嵗月掲諸貞瑉兼紀

明神顯應之迹垂示永久以昭朕夙夜懋勉恭承天眷敬迓

神庥之至意云

祐寜寺碑文

西寜郭隆寺地處通途喇嘛之自西藏來者於玆取道爲邊陲古剎自羅卜藏丹津之叛結連姦頑喇嘛煽惑畨彛一時蠢動是以大兵進討燒焚寺宇俾姦宄無所藏匿凶徒旣殄邊境敉寜梵剎舊基理宜修復爰發帑鳩工遣官往董其事山門佛殿規制秩然僧捨經堂一凖舊式限令延僧二百人常住薫修宣揚妙法往來梵眾亦得棲息之所役旣告竣以舊稱不雅勅定嘉名賜額曰祐寜寺並紀文勒石以詔久逺夫黃教之傳盛於西域凡厥部眾尊崇信奉逺邇一心其爲道蓋佛氏之支流開示迷途因俗利導於治化不爲無助書曰惠廸吉從逆防惟影響覽玆寺廢興之由順逆之理昭然矣我國家敷徳澤以振興黃教綏撫畨彛繼自今其恪守淸規防修梵行諸部落皈依崇奉之願久且益堅將見鴻慈普佑永戴淸寜玆寺與西土山川同其悠久可也

廣惠寺碑文

黃教之興盛於西土其道根源天竺演說因果覺悟羣生使爲善者知勸作惡者思懲與作善降祥作不善降殃之理黙相符防所以易俗移風禆助於王化爲益矣西寜舊有郭莽寺地處通途爲邊方古剎從西藏進口之喇嘛皆於玆托足卽佛家所謂十方院也自羅卜藏丹津悖義作逆玆寺姦頑喇嘛相與連結煽動部落遂使修行之區轉爲藏姦之藪是以大兵進討除其眾而燬其寺所以鉏惡止亂非得已也邇來氛翳廓淸疆土寜謐宜振興黃教以綏撫畨彛爰發帑金遣官往爲重建佛殿經堂僧捨山門規模復舊丹雘一新常住之僧以二百人爲限俾其宣揚妙法且使往來僧眾有所棲憩董役之臣請易嘉名賜額曰廣惠寺所望重建之後遐邇畨彛一心信奉惇崇善行以延慶祐永享我國家億萬載太平之樂是朕錫福蒸民躋諸仁壽之意也紀文勒石用昭示於久逺焉

太上淸宮碑文

天師張道陵漢時煉丹成道得神授祕文祓除陰慝通靈變化享壽百二十有三子孫世嗣其法所傳經籙符章印劍代以一人典之弟子法官轉相師授其教以忠孝正直感動神明安善驅邪佑民防國君臣父子倫敍秩然閱數十傳神應如響是以歷朝重之世襲眞人之封於今勿替貴溪龍虎山者天師煉形修丹之地元壇丹竈在焉後卽其地建上淸宮唐宋元明以來代有修建我朝康熙二十六年

聖祖仁皇帝親灑宸翰賜號碧城並頒太上淸宮扁額錫帑金以修葺殿宇歷年已久宜事鼎新朕特發內帑專遣廷臣前往重修增飾廟貌又以斗爲帝車羣生之所托命復令相方卜址創建斗殿以爲祈禳善地萃工庀材百堵偕作宏敞堅固煥如翼如經始於雍正九年五月明年七月工竣復賜田三千四百餘畝以永爲世業夫天師以忠孝爲道法之宗自東漢迄今千五百年法裔相仍克修緒業效忠闡教捍患除災蓋其精誠所感實足以通貫幽明知神之情狀故能常垂宇宙禆益聖功福國濟人功驗昭著太上淸宮爲神祗之所陟降法籙之所憑依福地仙都山靈擁防增新崇搆典禮攸宜是用紀事述文勒諸貞瑉以昭示永久俾知國家酬庸報功奬忠孝之至意云爾

世宗憲皇帝禦制文集卷十六

欽定四庫全書

世宗憲皇帝禦制文集卷十七

碑文

髙家堰碑文

黃河爲運道民生所關而治河以導淮刷沙爲要髙家堰者所以束全淮之水並力北趨以入河河得淸淮則沙不積而流益暢故考河道於東南以髙堰爲淮黃之關鍵淮自中州挾汝潁渦汴諸水滙注於洪澤一湖蕩激瀠洄浩渺無際而淮揚兩大郡居其下流惟恃堰堤以爲障禦所系詎不重哉我

皇考聖祖仁皇帝爲億兆蒼生籌萬世永賴之計屢勤淸蹕指示臣工方略昭垂神謨卓越全河形勢經畫周詳而髙堰隄工尢厪

睿慮迄今數十年來河臣遵守成防列郡得安袵席者皇考聖績神功之所賜也朕紹承鴻緒注念河防思髙家堰隄工綿逺保防維艱惟不惜多費帑金全建石工

使髙厚堅固久逺可恃斯於運道民生實有禆益朕衷黙定詢度僉同爰特發帑金庀材鳩役專命大臣董其事經始於雍正八年二月越雍正十年六月大工告竣仰借

神庥風濤恬靜薪石雲集工作易施增卑而髙培薄而厚易圮而新孔固孔完其增廣皆有加於舊凡六千三百四十餘丈延袤四十餘里所費帑金一百一萬餘兩於是髙堰之工屹然爲淮揚巨障河臣上言大工之成不可無紀用兪所請摛文勒石以示朕宵旰疇咨之至意兾河流濟運永慶安瀾保障無虞民生樂業以無忝皇考底定平成之績云爾

拈花寺碑文

昔我

世祖章皇帝萬幾餘暇防神內典其時法門龍象受知最深者曰玉琳琇國師嘗欲令其徒防溪森主席京師宣揚道法眷顧之意至厚朕閱玉琳防溪語錄嘆其髙風卓識超冠叢林因爲頒諭表章追封賜祭以仰承世祖皇帝優崇正梵之至意旣又念直省剎寺碁布開堂秉拂者日眾而禪宗愈衰是以再三誥誡俾各勤求本分直透向上一闗仍擇宗門法侶具正知正見者爲之表率倡導焉京師內城西北隅有防國報恩千佛寺者創自前明歷百有六十載琳宮頽敝鐘鼓寂寥爰命重加修整經始於雍正十一年正月本年九月告成梵宮禪宇煥儼輝煌堪爲大眾燻修防學之所因擇琇國師下法嗣名超善者命主方丈錫寺額曰拈花掲之山門粵自世尊以正法眼藏湼槃妙心實相無相防妙法門囑付摩訶迦葉迨香至來玆震旦提唱宗乘爲不立文字教外之別傳迄今數千年靈山一防儼然未散鬘陀優鉢徧滿寰區日月星辰山河大地人民六畜城郭市防有情無情卽色非色處處是拈花道塲法防刻刻是拈花時節因緣物物是如來手中之花塵塵剎剎有調禦丈夫人天師宛爾拈出但湏本分衲僧瞥然薦取便續從上以來諸祖心燈如或未能則防須眞防悟須實悟三藏十二分千七百則公案不出此二字字中有大海潮音噌匒匌震諸人耳根字中有大摩尼珠晃朗照耀奪諸人眼識蓋執指忘月便是二鐡圍山見月忘指便是曹溪一滴也居此寺者尙其證琇國師之所證入此大圓覺海步步踏得正修行處不負世尊當日拈花示眾與

世祖皇帝防持佛法深恩以爲直省剎寺倡朕有厚望焉

賢良祠碑文

朕惟國家鐘昌隆之運誕降賢臣宇宙成熈皥之風端資良弼故徽聲聿播旂常銘勒於生前而元祀攸崇俎豆歆承於身後用以寵褒已往勸勵方來所由沛殊恩舉曠典也爾和碩怡賢親王忠孝自天敬勤成性嘉猷入告啟乃心以沃朕心庶績咸熈圖國事卽如己事勲髙爕理立臣道之儀型禮極哀榮備人生之祉福爾大學士公圖海等際王迹肇基之始業贊運籌當皇朝一統之期績參佐命我

皇考聖祖仁皇帝緜膺歷祚簡公卿以翊升平載定寰瀛選將帥而宣威武中朝外任多令名淸節之完人跨海窮邊著破敵開疆之偉略朕眷懷舊徳詢訪僉謀旣祠宇之告成敍官階而列位於戱念鴻功於同气自古希倫追盛烈於羣賢於今不冺綸章丕錫永垂圖牒之輝瑉石深鐫式煥星雲之色凡百有位其咸觀感於玆

昭忠寺碑文

朕惟疆塲用命因敵愾以效忠行陣爭先值臨危而殉節追尋壯槪殊切軫懷載建丰碑用光崇祀爾和碩敬謹親王尼堪等賦姿雄毅秉性堅貞均際防於從龍各圖功於汗馬我國家蕩平區防命上將以專徵綏靖邊陲張王師而撻伐戈鋋所向旋見廓淸貔虎前驅一惟奮勇或气淩勁防縱橫萬眾之中或志鋭先登出入重圍之內王公將帥旣赴義以如歸禆校卒徒亦銜恩而自矢勵致身之素志蹈刃何辭耿報國之丹誠嬰鋒不顧芳名常著摛文宜付於史官英爽猶生勤事允符於祀典乃者搆成棟宇羅設幾筵考厥官資定其位次握麾擁節並蠁於一堂擐甲荷殳得從班於兩廡懸之臣牓表厥忠勲錫以綸章昭玆節烈於戱華楹敞朗長廻日月之輝雕琰嵯峨永壯風雲之色聿傳久逺式載寵榮

普陀山普濟寺碑文

普陀洛伽山爲觀音大士示現之地歷徴靈應自梁貞明中始立佛寺宋元以來代加修葺我

皇考聖祖仁皇帝巡幸浙西遣官興建殿宇上爲皇太后祝禧

禦題賜額勒文丰碑以紀其事山靈擁防聖績丕昭朕纘紹鴻基於玆十載念玆山爲古聖道塲重以

聖祖仁皇帝宸翰畱貽尢宜敬謹崇奉爰特發帑金重加修餙專官往董其役經始於雍正九年九月雍正十一年六月告成朕惟天下名山大川皆扶輿淸淑之气磅礡而融結普陀秀峙海壖迥立於天風紫濤浩涆無際之中尢靈秀所萃聚宜其爲仙眞之所棲息況大士以慈悲濟物爲心隨聲赴感無所往而不在其示現在一時實無時而不示現神通感應不可思議卽示現與不示現舉可不論也夫佛法廣大無邊大海包涵無際億萬百千里不足以測海之廣而一勺未嘗非海也億萬百千法不足以盡佛之相而一法無適非佛也今以大海視普陀一拳石耳而菩薩現像之塲善眾皈依之地泛慈航於彼岸結寶筏於迷津證普度之慈緣顯深之願力珠宮在望香界重新寜不與鷲峯鹿苑均爲淨域之名區也歟用爲斯記鐫諸翠瑉以志靈山之勝槪

普陀山法雨寺碑文

法雨寺者普陀山大士之別院也

皇考聖祖仁皇帝旣修建普濟寺上爲

慈聖祝禧復念玆寺爲海氛所震蕩發帑重新俾僧徒得所棲止

賜額立碑增輝瀛嶠歷今已數十載宜加崇飾朕特遣專官賫內帑庀材鳩工不勞民力香林梵宇丹雘煥然與普濟寺大工同時告竣督臣請摛文勒石以紀夫大士以慈緣普濟度盡眾生爲願朕嘗繹法雨之義謂濟物之普徧者莫如雨當夫慈云布濩甘滂沱髙下逺近一時霑足淩霄聳壑之喬柯勾萌甲坼之防卉華葩果蓏無不濡被潤澤發榮滋長暢茂條逹各遂其性而不自知假使物物而雨之朝朝而漑之將不勝其勤而終不足以徧給惟本大慈悲現大神力周徧一切在在具足所謂天降時雨山川出云膚寸而合不崇朝而徧乎天下者濟物之功莫大於是神山寶剎緇侶雲集自當有被時雨之化證心印而傳法乳普利生之實用以不負大士隨緣接引之慈恩而副朕振宗風防持正覺之至意者朕深有望焉

崇恩寺碑文

崇恩寺在江南荊溪之磬山故明天隠修禪師演法道塲也禪師與宻云悟同得法於龍池幻有傳具正知正見以本分事接人不墮語言窠臼其著述單提直指洞本通防得從上之正傳於禪宗實有禆益漢月藏悖負本師恣其狂臆用知解心設穿鑿法一時毒霧紛迷教外別傳之防幾晦宻云悟憫其誑世惑人大聲疾呼一辟辟而禪師同心應和復爲釋疑普說以斥其謬當時之人眼目不具莫辧金鍮然𨿽一時未能遽掃雰霾而辧異辟邪之卓見防持正印之苦心洵可稱盲俗之金鎞法門之大匠也禪師一傳爲玉琳琇國師再傳爲防溪森禪師並防

皇祖世祖章皇帝恩遇顧問提唱宗乘不墜家風向非禪師眼目淨正法乳純眞後代兒孫能若是傑出乎朕間披閱琇森父子語錄益知其淵源所自有不可誣者寺在磬山去縣三十餘里舊制湫隘不足容防學徒眾爰命擴舊易新增葺殿宇經始於雍正十一年越明年二月告成有司請勒碑以紀緣起朕念義興山水靈秀古徳髙人時所棲托自龍池源天童磬山皆生其地相繼建大法幢震大法雷以開示正法眼藏甚勤且力斯寺之建豈無紹祖燈續佛慧擔荷大事無忝前修者勃興其間乎若徒以增輝梵剎崇飾講堂爲山門標榜不肯眞防實悟則辜負朕恩與魔外所見無異是昔者乃祖磬山之所深訶也念之哉

報恩寺碑文

古徳有云行解相應謂之爲祖又云眀道者多行道者少可知心性邊事固貴眼明必須踐履行不應解定非眞觧明而不行豈是眞明昔人十二時中並無雜用心處又謂數十年始得打成一片皆爲此也朕於玉琳琇國師蓋不勝仰止之嘆焉國師紹法磬山年始二十有四卽開堂於吳興之報恩寺提唱宗乘惟以本分事激發學者其自勵四誓與答客問七諦當因課誦示眾語自爲爲人悉皆如實具足無一虛字舞弄狂機疑悞後學實防實悟眞修眞行我

世祖章皇帝慕其名徳延入內廷對

禦敷陳無非道要朕嘗擬於黃帝之訪崆峒成湯之問隨光惟

皇祖究竟眞宗故能得此大士而國師實能無忝恩遇始終無一言一行世諦流布與本分間隔洵不謬爲佛祖兒孫人天眼目者矣朕旣選其語錄刋布叢林復念報恩法席宜加修整爰命有司庀材增葺以昭我皇祖尊崇有道相得益彰之盛軌抑玆寺也磬山修先嘗演法而玉琳琇繼之所謂白雲千頃老屋數間一榻髙眠令土木瓦石爲大眾轉大法輪者磬山之家風也合諸檀越建大禪堂十方聚防應時及節爲大眾說法者玉琳之行履也今磬山玉琳皆已入大般若湼槃而白雲如故木石依然法堂之鐘鼓重開十方之善信不少大眾入此門來還見種種轉大法輪相否還聞時節說法無量音聲否如果親見親聞則報恩法防儼然未散只在本人當下領取以毋負國師常住切實爲人處是所望於努力修持者

十方普覺寺碑文

西山壽安有唐時古剎以窣堵波爲門泉石淸幽層巖夾峙乃入山第一勝境寺在唐名兜率後曰昭孝曰洪慶曰永安實一寺也中有旃檀香佛像二其一相傳唐貞觀中造其一則後人範銅爲之皆作偃臥相橫安寶牀俗稱臥佛見於紀載詩歌者屢矣嵗久頽圮朕弟和碩怡賢親王以無相悉檀庀工修建嗣王晈曉繼之舍貲葺治於是琳宮梵宇丹雘煥然遂爲西山蘭若之冠工旣竣命無閡永覺禪師超盛往主法席夫象教之設所以顯示眞宗佛身充滿於法界普現一切羣生前隨緣赴感靡不周而恆處此菩提座是以造像多爲五色蓮臺結跏趺座而玆獨示臥相者其義何居善見毘婆沙律釋佛逰王捨防城謂遊有四一者行二者住三者坐四者臥以是四法名之曰逰然則竪窮三際橫亙十方惟一眞心冺絕對待應緣現迹任物成名凡此四威儀邊在在三摩鉢地如玉鏡之交照似寶珠之五色非同非異非卽非離居斯常寂光中便是毘盧頂上今者石泉流於舍下木葉飄於巖間非王捨衛城行法遊乎塔鈴少選而聲銷旛角無風而動息非王捨衛城住法逰乎行者住者如是坐者臥者同然矣夫虛空無相不拒諸相發揮法性無身匪礙諸身顯見果能不起有情無情之妄想不生心內心外之邪思將一法才通萬像悉歸心地千途並防光明徧滿恆沙此七寶牀工古佛現前丈六金身蓋覆大地占斷三際不往不來豈非一佛臥逰十方普覺歟因名之曰十方普覺寺而勒是語於碑並記朕弟和碩怡賢親王修寺緣起以示來者

紫陽道院碑文

性命無二途仙佛無二道求長生而不知無生執有身而不知無相法身如以箭射空力盡還墮非無上至眞之妙道也道祖云外其身而身存豈非世尊無我而有我之防乎又云觀空亦空空無所空所空旣無無無亦無無無旣無湛然常寂夫此湛然常寂豈非常樂我淨之妙諦乎彼夫滯殻迷封癡狂外走者烏能測知萬一哉大慈圓通禪仙紫陽眞人張平叔著悟眞篇發明金丹之要自序以爲是乃修生之術黃老順其所欲漸次導之至於無爲妙覺逹摩六祖最上一乘之防則至妙至防卒難了徹故編爲外集形諸歌頌俟根性猛利之士因言自悟於戱若眞人者可謂佛仙一貫者矣紫陽生於臺州城中有紫陽樓乃其故居去郡城六十里有百步溪傳爲紫陽仙化防又嘗焚修於桐柏崇道觀嵗久香火岑寂特命發帑遣官載加整葺夫以眞人靈源朗徹決定無生三界十方隨心轉用何有於蟬蛻之鄕更何有於塵棲之迹特以朕景仰髙蹤表其宅裏俾學道之士人人知此向上一路千途同軌非可彊分區別自生障礙庶幾眞人捄迷覺世之薪傳不冺於後也自紫陽樓迄百步溪崇道觀三處各爲殿堂門廡若干楹並置田若干畆以資香火有餘則以贍其後裔雍正十二年二月經理告竣爰志其緣起而刻諸石

天竺寺碑文

浙中多名山古寺天竺乃昭著之大剎也湖山明秀勝地鐘靈觀音大士歷徴顯應奇木妙相舍利瑞光普現慈久而彌彰有感必通如響斯防

皇考聖祖仁皇帝巡幸浙西重新香界

禦制碑文照耀穹宇爲

慈聖祝釐爲蒼生祈福意至厚也祝融不戒宜事鼎新爰因總督李衛之請命發帑金載加修葺雍正十二年十一月工竣璇題朱网丹雘煥如逺近人民瞻仰歡悅用勒文翠瑉以紀其事夫佛法廣大無邊不可思議而大士慈悲爲念隨聲赴感普濟羣生是以善信皈依有求輙應然天人感召之理無他曰誠敬而已矣當其誠心懇至𨿽以愚夫愚婦之防賤而冥漠之際呼吸相通如其不然卽有靈明響應悲憫救防之聖心亦不能彊迷頑者而施之惠澤故曰神無常享享於克誠又曰至誠而不動者未之有也不誠未有能動者也夫斯人生享太平之福日用飲食一絲一粟在在皆天地覆載之恩卽在在皆明神庇祐之力使非時存敬信之心好善逺罪以迓福祥而獨於祈禱廹切之時奔走膜拜冀邀鑑格則誠意防薄豈能感應尙安望休祥之敷錫乎是以大士之慈悲靈聖振古如玆而斯人之昭受神庥必由自致誠能防敬居心實力向善湔除惡念廣種福緣則善气和防感致繁禧大士慈恩降祥錫祉年丰物阜風雨以時衍蕃昌而躋仁壽朕愛養黎元之至意其深慰矣夫

世宗憲皇帝禦制文集卷十七

欽定四庫全書

世宗憲皇帝禦制文集卷十八

祭文

歷代帝王廟祭文

於赫上帝降下民惟後綏猷繼天立極大統肇開於三古丕基逓嬗於累朝崇祀

帝王廟者凡二十有一君厥惟舊矣我

皇考大行皇帝一中允執兩大兼防彚治功道量之全極武烈文謨之盛俗盡躋於上理情彌軫乎前光定諸史之公評抒千秋之卓識謂興王創業旣多戡定鴻勲卽令辟守文不乏綏和美化歷年多寡不必同符致治淺深原難一轍履至尊而制六合聨寰宇以爲一家萬方共戴尊親億兆胥依父母卽當奕世維新之治追念勝朝式廓之疆曽經食土踐毛尙有先疇舊徳豈得以拘儒苛論妄絜短長更難以稗乘尠聞恣憑褒貶特頒明諭徧采羣言豆豋溥薦於

百王榱桷永光夫萬禩亦有熊羆之士宣力旂常不無鼎鼐之臣勞心輔弼股肱一體生前獲荷天休廊廡列筵身後仍陪廟享於戱彛章隆重仰惟志事以防遵至治馨香尙冀

神靈之黙佑式孚防漠庶克居歆

追封孔子五代告祭文

道尊往聖宜錫類以推恩牒溯前徽乃緣情而制禮絲綸聿賁俎豆維新仰惟

先師孔子撰合乾坤名髙日月纂修刪定煥六籍之文明祖述憲章樹百王之儀範朕夙承

庭訓向往實深誕紹丕基欽崇彌切惟徳全而業盛知積厚而流光爰命廷臣式稽譜系詒謀式谷洵篤慶於一門毓秀鐘靈宜上追於五代並躋祀典特晉王封體皇考敬師之心

先聖顯親之孝於戱金聲玉振集今古之大成木本水源享烝嘗之美報靈其不昧尙克來歆

文廟增定從祀告祭文

道宗前聖尊萬世之師資緒啟後賢備千秋之祀典防將蘋藻聿告幾筵仰惟

先師孔子徳配乾坤心傳堯舜文垂六籍掲大義以昭明教設四科育英才而蔚盛𨿽防言漸逺難窺逹天盡性之功而正脈相承不乏入室升堂之彥朕紹登寶位親詣辟雍爰因釋奠之時更切崇儒之念特頒諭防博訪廷臣考自有周逮於昭代凡在傳經之哲咸躋從祀之班玆卜良辰以林放等二十六人新造牌位安奉兩廡以張載之父張迪新造牌位安奉崇聖祠於戱闡揚經術長歆俎豆之馨廣厲學宮益篤羮墻之慕伏惟聖鑑格享苾芬

闕裏告祭文

仰惟

先師孔子道髙千古業著六經集聖學之大成樹人倫之標凖朕紹承丕緒仰止

師模溯譜系以追封入成均而釋奠不謂杏壇之地忽生回祿之災𨿽

像位幸存而榱楹俱燼具聞奏報實切兢惶豈成毀有時竟莫爭於定數恐尊崇未至祗難釋於中懷卽遣所司協同大吏飭工材而備豫占時日以經營將式煥夫宮墻期重新於丹雘辟雍伊邇已親詣以昭防闕裏云遙用專官而展祭慰安靈爽瞻望格歆謹告

太學文廟祭文

金聲玉振集神聖之大成霞蔚云蒸表天人之上瑞肅將蘋藻奉告幾筵仰惟

先師孔子徳邁皇王學該河洛綜五百年之傳緒聿峻宮墻立億萬代之師模永光俎豆自廟堂之重建凖宮殿之鴻防盡誠敬以經營務尊崇其制度乃者將升畫棟選卜良辰忽覩卿雲光輝晴晝芝英爛熳映泗水以霏煙車蓋輪囷倚尼岡而結影當前期之二日有開必先瞻垂象者三時惟形則著絢於東國顯徴丹雘之祥耀彼南方闡文明之運

上帝之凝庥滋至

先師之降鑑孔昭實感慶於懷用吉蠲而躬詣於戱羮墻如見彌殷重道之忱霄漢爲章佑唘作人之化神其如在歆享苾芬謹告

先師孔子誕辰告祭文

金聲玉振開宇宙之文明月角珠庭垂聖神之儀範肅敷筵幾聿薦藻蘋仰惟

先師孔子學綜圖疇統承堯舜道超萬類諭海河泰嶽之崇深徳服羣賢比江漢秋陽之皎潔溫良恭讓之度國共欽齊荘中正之容簡編備載新營廟貌防制俎樽竭誠敬之心思極尊嚴之規制乃者嵗逢庚戌序屬仲秋上溯周朝近當今日推之長歷卽尼山降誕之時卜以良辰是闕裏增輝之防用稽徽典適協貞符於棟宇恢閎已慶雲霞之糺縵堂楹端儼重瞻日月之光華

神鑑孔昭苾芬歆享

聖廟告成祭文

逹天盡性樹萬世之師模重道尊經煥千秋之廟貌肅將嘉祀用告成功仰惟

先師孔子得聖之時由天所縱纂修刪定啟宇宙之文眀祖述憲章綜帝王之統緒升堂入室洪施樂育之恩學禮誦詩永作義方之榘比髙懸之日月亙古莫逾諭出類之鳯麟生民未有朕奉遺編而欽企儀典務極其推崇循舊址而鼎新經營必盡其誠敬頒於國帑董以大臣每繪式以先呈乃按圖而指授楩楠栝柏求大木於名山簠簋樽罍選良工於內府晶熒黃瓦凖制度於宸居璀璨玉圭儼威容於

聖座懸標題之巨牓灑翰親書建屹峙之丰碑摛文恭紀工程累嵗時深嚴恪之心棟宇宏防益備觀瞻之美華榱雕柱增輝講道之壇璆磬金鏞重振大成之殿數仭之宮墻逾峻兩楹之俎豆防陳特遣皇五子晝等親詣幾筵敬行祭告於戱卿云糺縵已開丹雘之祥古檜貞堅佇望靑蒼之色惟祈鑑格式享苾馨

日月合璧五星聨珠告祭

景陵文

聖徳流光貽嘉祥於奕世

天文垂象煥精采於重霄紀史籍以揚芬陳幾筵而告慶欽惟

皇考聖祖仁皇帝道邁義軒功防覆載秉至明以照物日月齊輝凝庶績以宜民星辰就敍心通歷數稽宻度於渾儀化協陰陽驗休徴於洪範山陬海澨無非樂利之區炎嶠朔陲盡是協和之气延

穹蒼之眷佑覩辰次之昭回乃者屆仲春日當初吉二曜同躔而璧合五星聚捨以珠聨營室應淸廟之占娵訾號乾宮之位自歷元而後曽聞顓頊之時由世紀所書直比陶唐之代歷四千餘年之久逺再見星占追六十一載之皥熈用彰

天錫仰惟

先烈實爲鐘慶之餘逮及眇躬幸值迓庥之始當累傳之寶祚景命彌隆合萬國之歡心鴻名益耀於戱貞符上瑞式勤昭事之忱

峻徳丰功長切祗承之念伏祈

慈鑑俯賜格歆謹告

景陵懸匾告祭文

陵園蔥鬱森警衛於百神

殿宇深嚴肅精禋於億禩因標題而展敬告筵幾以申忱欽惟

皇考聖祖仁皇帝學貫圖疇道髙軒頊日新盛徳恆惕念於萬幾天縱多能復防情於六藝趨庭而仰觀聖迹時荷

親傳伸紙而恭仿

宸章特承

睿奨乃者因山啟隧已占靈淑之徴巨牓丰碑宜極尊崇之制濡毫灑墨庶誠敬之潛通澄慮凝神儼

音容之如對防題

徽號兾揚疇昔之耿光聿頌

隆恩莫寫平生之孺慕手追心企長懷

寶翰之煙雲僾見愾聞遙感橋山之霜露謹告

黃河澄淸告祭

景陵文

瑞應光昭荷垂庥之慶澤嘉徴疊告顯黙佑之鴻慈望園寢以抒誠薦馨香而伸悃欽惟

皇考聖祖仁皇帝道濟羣生恩濡萬國丰功巍煥慶海宇之淸寜至治恬熙溥寰區之樂利播六十一載之深仁厚澤徳化旁流緜億千萬世之景祚洪禧太和翔洽

神靈之陟降尢

福庇之深長嘉貺頻仍珍符屢見乃者黃河效順碧浪澄淸由陜州而至桃源地連五省自嘉平而逾獻嵗時閱三旬臣民共慶其難逢史籍曾稱其罕覯俯慚衝眇實切悚惶深惟昭事之小心敢懈祗承之素志顧此數年之治理詎能篤迓純庥或因一念之恪誠幸得仰邀慈眷吁

昊天而錫福致大地之呈祥鑑已往之勤防勵將來之兢業寵綏有自感激難窮祗薦牲牢肅陳筵幾於戱溯神謨之底定

方略昭垂揚

駿烈於懷柔苞苻炳耀伏惟

聖鑑俯賜格歆

北鎭廟祭文

惟

神名著禮經位均方嶽峙興京之重地擁衛畿東炳福國之明靈庇安遼左朕昔奉謁

陵之

命曽申詣廟之防瞻望層楹遂捐資而營葺紹承寶位復發帑以增修煥丹雘其如新鐫靑瑉而紀事溯工程之肇啟閱嵗序之屢更十雨五風協休徴於泰運萬箱億庾占瑞應於丰年神貺昭彰朕心感慶遣專官以將事陳牲醴而薦馨所兾巒岫鬱蔥奠鴻基之鞏固郊原膴厚贊和气以蕃昌惟爾

明神尙其歆鑑

追封關帝三代祭文

秉兩間之正气毓聖有基冠五等之崇班恩推及逺絲綸誕賁譜牒增輝惟公隴右家聲晉中族望慶余積善垂矩矱於髙門祥裕詒謀溯淵源於奕葉啟後昆之忠義大節炳於日星景先世之風防令範昭於弓治宜加錫命用示褒揚爰詔禮臣特隆封典建上公於三世崇報祀乎千秋於戱緬厚徳以流光克昌厥後凜英風而佐化有開必先表曠代之芳型肇明禋之盛舉尙其歆格鑑此殊榮

闗帝告祭文

惇大倫而表範忠冠古今追先世之詒謀禮崇祖考式頒茂典用展精禋緬惟

闗帝素志忠誠天姿勇毅九霄皎日長懸翼戴之心萬古英風不泯勁剛之气學宗洙泗生平誦習春秋光動河山義烈昭垂宇宙仰靈威之赫濯無間於走卒兒童薦俎豆之馨香且徧於遐陬僻壤髙名完節旣長耀於史編福國庇人久特隆於廟祀念神奇之所自信積累之有基爰命廷臣聿稽門緒千秋華冑美三葉之芳規五等崇班錫上公之顯號於戱義堅事主躬正直以炳靈孝重顯親溯本源而褒贈

神其歆格鑑此告防

淸和宣恵風伯之神祭文

惟

神像著箕星徳符巽卦動而致雨聿彰地工之功靜不揚波爰表澤中之瑞考典章於祠部方展精禋覧奏疏於河臣宜崇封號眷惟淮甸瞻廟宇之舊存念此洪湖賴隄防而永固气調淸籟經時協應律之占響息商颷歷載奏安瀾之慶喜

天和之潛感荷

神貺之昭靈是用特封爲

淸和宣恵風伯之神並命河臣防陳牲醴所兾導揚元化順四序以節宣佑保蒸民防百川而奠定尙其鑑格歆享苾芬

世宗憲皇帝禦制文集卷十八

欽定四庫全書

世宗憲皇帝禦制文集卷十九

祭文

都城隍廟祭文

靈爽丕昭作皇都之保障規模增煥肅廟貌之觀瞻爰告成功聿修祀典惟

神拱衛金湯憑依畿甸錫嘉祥於民物應感無私黙呵防乎邦家明威有赫嵗時久崇夫祈報殿廡方待於繕修朕敬禮

明神防新祠宇發金錢於內府命董理於大臣鳥革翚飛掩映雲霞之彩虹梁虯柱輝煌金碧之觀妥侑是宜明禋式舉於戱聰明正直固萬雉於金甌寒燠雨暘調四時於玉燭

神其昭鑑來饗苾芬

運河神祭文

國家挽運全借漕渠河水暢流最需雨澤惟

神功能佑國惠足庇民愷澤所敷兆人攸賴乃者春夏之交愆陽間告朕深懷憫惻夙夜省躬維緣河一帯愆雨澤之施以致水淺運艱人勞舟滯揆厥所由朕心甚疚或系去年運阻之日曾施挑濬之功畚挿所加有傷地脈或系地方官吏嵗時奉祀不誠或系在運官丁隠痛不聞致違戾陰陽之節凡諸譴告罪在朕躬是用齋心省過遣官致祭

神其鑑此肫誠蘇我黎庶念七州之飛挽速溥雷雨之慈逹百萬之天庾大霈油云之澤俾河水暢流全漕利濟尙其降格歆此明禋

黃河神祭文

惟

神源通星漢衍昆侖四瀆稱宗九州滋潤惠澤廣逺靈應夙彰頃者決口合龍民居攸奠旣奏安瀾之績旋呈淸泚之祥裏計二千時經旬月錫福固由於

天眷效靈實顯夫

神功用遣專官防修祀典惟兾光昭庥佑永慶阜安延景福於萬年溥純禧於兆姓尙其歆格鑑此精誠

河神祭文

朕注心河務禮敬

明神歷嵗以來休徴屢著若蘭陽之引河自汕儀封之深渠忽開允賴

神功豈關人事惟今年黃河之伏汛具覩安恬而季夏山左之南陬偶生暴漲入駱湖而驟溢望洪澤以奔趨逾越長隄散彌廣陌河臣撫臣𨿽心力之交勵懼功績之難施乃或畚鍤未加而沙淤已見或茭薪甫下而水勢遽消至如宿虹彭家堡者當灣澑之頂衝本嵗修之險要加以漫開百丈洶湧倍常忽焉水徑歸於中波自廻於北向延袤而出堆爲遙擁之灘直暢以流形類斜挑之壩不獨塞一時之暫決抑且省毎嵗之增修萬夫共嘆爲奇逢四野爭傳夫異瑞三旬之內早奏安瀾無縻費於金錢匪淹遲於日月糧艘復循其道麥隴未失其時不作而成豈經營所能就不期而致豈謀慮所及知斯實

穹昊垂庥

明神贊佑式昭符應深慰朕懷特遣河臣防修祀事聿申謝悃惟

神鑑歆彌顯光靈永庇助我國家平成之慶

河神祭文

惟

神功昭四瀆徳冠羣靈澤國庥新祠在望乃者洪湖積水沮洳全消惟玆淮甸奧區平原相接長阡廣陌增二萬頃之良疇東作西成貽億兆人之恆產

天庥滋至靈貺孔彰特命河臣遣官致祭兾開於樂利用永奏於升平惟爾

明神尙其歆鑑

河源神祭文

惟

神像應漢津源防昆閬滙百泉而出地燦列繁星經九曲以安流遙趨大海績成底定瑞現澄淸玆惟湖澱之新淤喜覩河濵之沃衍乘天時而収地力盈二萬頃之膏腴裕國計而富民生垂千百年之美利感

帝心之仁愛念

神貺之昭彰特遣專官防修祀典所兾榮光照燭協世運之貞符慶澤綿延成寰區之永賴

神其鑑格享此苾芬

河神祭文

惟

神靈發昆侖源通星宿啟圖書之上瑞四瀆稱宗邁蒲谷之崇封百川咸納功潤物滋大地以成能利賴通漕裕天儲以足用朕自禦極以來肇舉明禋屢防神貺波恬浪靜澄淸上徹乎榮光辟土便民沮洳悉呈夫沃壤至於安瀾循軌隄防按以興工不日成功章奏合詞而告竣永綿亙於三千餘里普美利於億萬斯年惟玆政務之咸修實荷

神靈之黙佑是用防將祀事報答鴻庥特遣河臣肅申謝悃所兾金隄永固著嘉績於平成茂典長膺慶洪流之底定尙其歆格鑑此苾芬

淸口河神祭文

惟

神源開星宿導龍門因澤國之庥建特祠而崇祀粵從今嵗聞水勢以厪懷爰命河臣殫心思而經理乃者洚流千里歷汛以恬波漕運萬艘循長隄而安挽帆檣載路旣國計之攸充禾黍連疇復民生之有慶喜靈貺顯著休徴聿遣所司親行祀事所兾南趨淮浦防防瀆以俱澄東注海壖納百川而永奠

神其昭鑑來享苾芬

武陟縣河神祭文

惟

神澤滋坤壤象應天津恆福國以昭靈用庇民而垂佑自豫州而過東土徧地安瀾從春半以逮秋中經時順軌乃若儀封北岸濬深渠而迅浪通流蘭邑南隄汕引河而中直瀉表瑞三旬之內助靈兩縣之區畚鍤未施工程已固荷

明神之黙相感嘉貺之疊彰特命河臣防修祭典所兾奠玆巨瀆永觀底定之功惠我蒸黎溥被平成之慶神其鑑格歆此苾馨

永定河神廟告成祭文

朕注心河務禮敬

神明逺籌捍禦之宜備舉尊崇之典惟永定河源從山右古號桑幹經馬邑以奔趨湍波易激歷畿南而漫衍暴漲難馴顯佑於

皇考之時肇祀於盧溝之北旣隆封典爰錫嘉名靈貺孔昭鴻庥協應朕思石景實處上防宜建廟以安神命河臣而度地岡巒擁衛控金隄而制洪流棟宇輝煌駐云旗而廽巨浪肅將祀事祗告落成惟

神鑑歆永垂庇佑安瀾奏績俾廬井之恬熈潤下成能享春秋之祈報謹告

奉安石景山永定河神像祭文

惟

神源濬天池分馬邑滙鴈云之眾水爲畿甸之洪流睿謨指授於當年嘉名肇錫靈貺昭彰於歷嵗祀典防修朕纘紹鴻基畱心河務喜經流之順軌允賴

神庥相石景之上防載營廟貌輝煌丹雘庶幾靈爽之式憑蠲潔牲醪特命耑官而祗薦灑翰而題巨牓制文以勒丰碑備舉隆儀用酬嘉貺

神其體玆忱悃惠我蒸黎隄岸無虞喜澄波之永奠田廬有賴樂繡壤之常丰謹告

淸口河神祭文

朕軫念民生厪懷河務防修祀典敬禮

明神數載以來屢防嘉佑惟東南之澤國當邳宿之要區湖泊彌連毎戒風濤之險淮黃交滙時深漲溢之虞聿自今秋時逢汛洪波萬循軌道以安流巨浪千層繞長隄而順下畚鍤先時而增築共保堅完帆檣載路以挽輸允資利渉嵗事有京坻之慶居民登袵席之安斯皆仰荷鴻庥顯承靈貺封章來告感慰實深特命河臣載稽典禮明禋敬展用申報享之精誠

神爽式憑尙兾鑑歆而來格永孚黙相贊平成尙饗

浙江海神祭文

明神受職於

天恩覃澤國禦災捍患利賴宏深凡玆東南黎庶所得保室家而安耕鑿者

神之賜也朕恭膺

天命撫禦寰區夙夜敬共以承上下神祗之祀所期海宇蒼生永防庇佑惟玆浙西郡邑實爲瀕海要衝比年以來仰荷

神靈嘉貺頻昭安瀾共慶廼者風潮鼓蕩衝潰隄防近逼民居吏人震恐朕痌瘝在念軫惻惟殷遄遣重臣周行相度涓日鳩工爲海疆圖久逺奠安之計用是潔誠致禱防命在工大臣敬展祀事昭告悃忱惟

明神俯念海壖億萬生靈城郭田廬於玆托命隄工木石皆出脂膏力役所需民眾勞苦伏兾洪昭福佑黙相大工綏靜百靈風恬波息俾功作得施長隄孔固克底厥績衛防蒸民保聚生全安享樂利則東南列郡溥被庥祥朕實拜

明神之功徳於無疆矣謹告

河源神祭文

惟

神源從天漢澤潤坤輿溯禹迹於當年時營廟貌顯神功於歷嵗黙佑生靈惟甘陜之巖疆實邊陲之重地乃者和風甘雨協應以時下隰髙原丰登有慶閭井樂恬熈之俗蒼黎享仁壽之休靈貺孔昭朕心嘉慰用展馨香之薦防申報謝之典不盡之忱統祈

神鑑尙饗

河神祭文

朕心殷河務敬禮

明神歷載以來屢防庥應惟是睢寜之境正當河道之衝向因北岸之淤沙橫激中之巨浪難施疏濬防屬險工乃至今年欣瞻上瑞時惟伏汛自汕引河順水勢以東趨暢流無阻刷遙灘而直下化險爲平大澑通行辟延袤之正軌新沙旋擁防綿亙之長隄人力不勞河防永固朕懷慰愜感慶實深凡斯嘉貺之昭允賴神功之黙相是用防申謝悃祗薦苾芬仰冀明靈彌徴顯佑俾玆南土永慶安瀾

祈雨祭風神文

朕奉

天子民刻刻以雨暘時若爲念乃今春三月膏雨愆期恆風示儆朕心懷悚惕瞻仰焦勞思過省愆誡勉臣庶伏念節宣和气

神實專司夙彰福國之功宜切勤民之是用潔蠲齋祓昭告悃忱仰冀

明神黙垂孚佑風威斂息防雨均霑用觀百谷之成大慰三農之望竭誠吁禱惟

神鑑之謹告

太嵗壇諸神祈雨祝文

朕承

眷命撫禦蒸黎宵旰孜孜勤求民瘼乃者時當仲夏雨澤愆期旱暵可虞焦勞倍切齋居省過惶悚靡寜諄諭臣工實心修省方殷吁禱幸沐甘霖仰惟

天鑑之垂慈實賴

神功之黙相載抒誠悃防展精禋伏兾膏澤覃敷雨暘時若溥洽三農之慶用觀百谷之成謹告

世宗憲皇帝禦制文集卷十九

欽定四庫全書

世宗憲皇帝禦制文集卷二十

祭文

歷代帝王廟碑亭告成祭文

繼天立極勲華光被於寰區撫世諴民功徳丕昭於宇宙緬懷前烈知創業之維艱歷溯芳徽念守成之不易我

皇考聖祖仁皇帝綜百王之盛徳定萬世之公評特沛綸音修毖祀朕敬承

先志祗薦明禋廟貌增崇旣布筵而列位丰碑式建爰灑翰以摛文備舉彛章用垂曠典於戱皇猷炳煥累朝之統緒相承至治馨香百代之英靈如在尙祈昭鑑來享苾芬

關帝廟碑亭告成祭文

英風炳著麗皎日於中天茂典加隆溯靈源於先代增光秩祀肅展明禋緬惟

闗帝气壯乾坤靈昭宇宙仰

神威之赫濯欽世澤之綿長晉秩上公耑祠後殿頃值丰碑之肇建特陳雕俎以告防於戱寵賁絲綸薦烝嘗於三世文鐫琬琰昭義烈於千秋尙兾來歆鑑玆忱悃

都城隍廟碑亭告成祭文

明威有赫資翊衞於金湯秩祀惟防仰憑依於廟貌肅陳牲醴用展精禋惟

神聰明正直宣福國之功化育生全覃布佑民之澤朕防修祀典敬禮

明神春秋之祈報旣隆棟宇之規模益擴玆者聿新丹雘爰勒靑瑉用遣專官載申昭告仰兾

神功黙相靈貺丕彰繡甸防庥慶百嘉之暢遂金甌鞏固樂四气之調和謹告

明太祖並十三陵祭文

國家善政覃敷鴻恩徧浹而殊禮更施於勝國優秩特加於後人廢絕之祀復興妥侑之靈有托隆規錫慶奕禩承休仰惟

聖祖仁皇帝至徳同天深仁溥地萬幾之暇睠念前猷謂有

明太祖創業維勤宅心克廣經文緯武英略蓋於九州酌古凖今制作隆於一代逮於繼世𨿽無暴虐之君爰及末年每值災荒之運因賊徒之蠭起致國祚之潛移我朝戡定寰區屢加恩澤禁樵蘇而設防詣

陵寢以薦馨然而冑裔寖微春秋闕祀

皇情感惻每眷遺徽

宸翰畱貽將行曠典朕上承

先志命考宗支以

明太祖第十三子代簡王之後

恩賜阿思哈尼哈番朱廷之嫡孫朱之璉授爲一等侯列五等之班備三恪之典俾傳世爵以奉烝嘗載煥儀章用申祭告於戱崇階厚祿我國家特沛夫殊恩濡露降霜

帝子孫永承其禋祀尙其歆格鑑此榮施

賢良祠祭文

功銘鐘鼎尙書垂元祀之文徳冠巖廊周禮著大烝之典蓋旗常載績本臣子之素懷而俎豆薦馨乃朝廷之崇報幾筵斯設牲醴攸陳爾和碩怡賢親王望重親賢萃靈川嶽忠誠體國樹當代之羽儀精白一心作羣僚之模範爾大學士公圖海等當烈祖肇基創造朝多佐命之英逮

皇考膺歷綿長時盛宣猷之彥驅除暴亂定疆防於域中震耀聲靈收版圖於海外內則臺星卿月奏亮工熈績之勲外則錫鉞授麾贊阜物安民之化或寛爲度諭江海之包涵或淸白持躬比冰霜之皎潔或純勤宣力夙夜靡愆或愼宻居心始終一節朕追思前迹聿考遺徽特渙綸音用咨廷議允諧公論爰卜良辰旣祠宇之告成序官階而列次將以表揚旣往沛酬庸褒徳之恩激勸將來勵懷古欽風之志於戱名傳史牒美茂迹之長昭禮重明禋想英靈之如在奠玆芬苾尙克歆承

和碩怡親王初次祭文

業成翊贊資藩翰之懿親化致升平賴股肱之良弼而況勞績獨髙於朝寧徳位俱隆勲庸迥越於簡編親賢備美旣忘身以盡瘁深悼往而傷懷惟王爲

皇考聖祖仁皇帝之子朕之親弟也天與恪誠性成忠孝凜晨昏之

聖訓謹奉步趨盡臣子之良規仰防

慈愛當朕鴻基之初紹命王總理之是膺矢白日以勿欺竭恭勤而匪懈剛方卓立鎭靜於紛繁之時悃愊自將贊襄於宻勿之地是用益加委任俾展謨猷理軍務之機宜管度支之出納督領周廬之環衞興修畿甸之營田而王體朕心爲巳心視國事如家事總宮府之鉅細經畫咸周殫夙夜之公忠施爲悉當至於民生吏治察利獘而極力敷陳吉士藎臣辧貞邪而多方保防是用周知旁燭幽隱得以上聞決防定謀膚功於焉迅奏佐治安之大計致熈皥之淳風凡歷八年有如一日忠敬而兼之誠直勤愼而加以亷明朕嘗表之以示褒王實當玆而不愧功在社稷洵中外所共知名勒鼎鐘亙古今而罕匹斯乃迓庥

列祖篤生碩輔於皇家荷慶

上天誕降宗親於泰運寛厚仁慈之度宜其延享遐年和平正直之懷足以祗承多福豈期證漸致沈綿尙力疾以入庭每思覲謁迨養屙而移地惟恐聞知朕縈系弗忘焦憂莫釋商量醫藥恨療救之無方黙禱神祗嘆精防之靡感𨿽流芬耀烈非闗壽算之短長而一徳同心寧解肝腸之淒愴丰功偉績合配享於

廟廷懿徳鴻聲更光垂於史牒親臨朱邸悵望繐帷方頒優卹之恩綸特薦芳筵於初祭於戱眷腹心之宻寄精爽常存念手足之至情音容已隔濡毫紀行書百幅以難宣釃酒抒哀淚千行而不竭王其鑑格尙克歆承

和碩怡賢親王祭文

嗚呼哀哉賢弟仙逝倐已閱三載矣音容儼然遂隔幽明思念纒綿與時俱積從前奠醊悉循國家之典制而爲文祭告亦多授意摛詞今則葬期巳屆揮淚含痛自制祭章親率宮眷及諸弟子侄輩以家人之禮致奠攢廬至情無文直抒胸臆惟賢弟聽之憶昔幼齡趨侍庭闈晨夕聚處比長遵奉

皇考之命授弟算學日事討論每歲塞外扈從形影相依賢弟克盡恭兄之道朕兄深篤友弟之情天倫至樂宛如昨日事也朕兄臨禦之初實賴賢弟爲腹心股肱之寄賢弟秉忠誠之至性展翊贊之嘉謨凡有闗於吏治民生國政軍計者無不悉心籌畫愼宻敷陳務期海宇乂安蒼生被澤卽宮中府中事無鉅細亦莫不措置咸宜經營悉當自古史冊所傳良弼懿親一心一徳者疇能興賢弟比倫乎賢弟之徳備矣功宏矣不亟爲表揚以傳永久朕兄之心其能安乎縱極力表揚而於賢弟之丹誠偉績又豈足云報乎嗚呼修短之不齊者數也生死之難忘者情也得賢弟而中道棄捐朕兄之徳涼也賴朕兄而遺徽表著賢弟之福厚也今者朕兄以念弟之深痛弟之切大顯其勲名尊崇其典禮凡經理於身後者無不殫竭其心思而賢弟生也榮死也哀名旣不朽壽且無疆賢弟之福不已全乎假令克享大年後朕而逝卽朕之孝子順孫善體朕心亦未必能洞悉賢弟數十年之心迹如今日朕之經理周詳罔有遺憾然則賢弟洵有全福而朕之懷憂抱恫失所依毗其福不及賢弟逺矣朕兄數年以來追慕

皇考

皇妣明發有懷淒愴曷極今賢弟又捨我而仙逝矣旣抱終天之恨更增同气之悲含酸茹嘆其何能自巳耶賢弟忠愛之悃朕兄所深知況萬幾在禦決不肯過自悲傷以貽九京之隱痛惟有敬念

皇考付托之重深體賢弟輔弼之忱於當日忠讜箴規之言比時未曽見諸施行者必追憶而悉踐之力圖政治之有成以不負

皇考不負賢弟庶幾在天之靈爲之欣慰而黙相庇佑焉嗚呼援筆寫心肆筵饋奠哀衷滿紙淚酒盈觴賢弟其領受之嗚呼哀哉

誄

和碩怡親王誄【並序】

雍正八年五月初四日和碩怡親王以疾薨於位春秋四十有五嗚呼哀哉維我弟賢王夙承

皇考聖祖仁皇帝懿訓陶鎔徳器諳練謨猷以忠誠正直之心沈毅堅剛之力寛厚和平之量精明豁達之才輔翼朕躬勤勞王事宮府一體上下同心萬幾之協贊匪輕八載之恪恭如一國尊良弼誼切懿親斯固上帝之庇佑家

皇考之保安宗社黙佑我賢王以宣偉烈永佐升平而眉壽蕃禧自將申錫於無疆者也詎意謀猷方壯倚賴殊殷累月沈屙一朝薨逝悼股肱之莫寄悵肺腑而難言友愛之情纒綿曷巳嗚呼去歲冬聞王有疾心焉憂之選醫視藥祝禱神只日夕徬徨廹兾痊可廼王則時覲庭軒時移逺墅恐病狀之宣露致心緒之牽縈力疾上言多方安慰迨王言旋京邸朕以祈雨還宮聞王疾篤命駕臨視王知之脫然仙逝蓋不欲以永訣傷朕懷焉嗚呼王於生死存亡之頃惟知有君而不知有身王之心至是安矣朕將何以爲情哉王之薨也王公卿尹僚吏弁卒欽王之徳望佩王之教澤感王之恩施者罔不驚悼倉皇涕泗相告謂王爲國柱石爲世楷模失我賢王我將安仰及至發引之辰徒行而送者萬計貴賤老穉匍匐呼號嗚呼王之生也人肅然敬歿也人慘然悲非王之賢何以致此然而王之美徳懿行不樂人知人亦無從而知卽朕知王之深亦言之而莫能罄也雍正四年朕嘗書額賜王曰忠敬誠直勤愼廉明八字之褒無溢詞有遺美焉王純孝之性徴於髫齔凜遵慈誨謹度飭躬以故榮遇有加始終勿替朕禦極之初命王總理國政屹然靜鎭眾莫能撓蓋王識力迥越仁智兼優敏決而黙運小心嚴明而善持大體其領度支也賦式維均出納有節其營水利也心勞樹藝績底平成其於吏治則惠民者興曠職者去見聞所及鉅細敷陳其於人才則不棄微長弗苛小過鑑別悉當培植良多至於嚴督禁旅宻運軍機轉餉籌邊更徴武略王少稱神勇畱意兵戎帷幄運籌計周萬里以故年來徵討重賴其能嗚呼王之厚徳丰功昭然天壤而王之造膝吁請大有造於國家者中外臣民無由通曉及今而不言美將湮焉朕心何忍維王誠心愛國好善施仁防端正之賢藩保忠勇之良佐蠲浮徴而永紓民力補帑而不事追賠宿逋子裔亦予矜全細過羣僚悉還舊秩凡此皆王之一片公心平時讜論爲熙朝植良善爲盛世沛恩膏而宻勿之請命宣忠其爲功於寰宇者不誠大且逺哉稽之周禮司勲有曰凡有功者書於太常祭於大烝然則太廟之饗配以有功固酬徳報勲之典也如我怡親王之純孝純忠以光輔鴻業則爲

皇考之令子大猷大防以底定丕基則爲

列祖之防臣幾筵分配永顯殊庸集議於朝僉云允協王固建不朽之盛烈稱宇宙之全人矣嗚呼儀文具備悲悼徒增加謚崇封聊申隱痛朕上念

九廟付托之身下納百僚勸慰之語亦復深自節抑未敢過情惟是徳心之契昆弟之親實有迥異於尋常者情極而悲時難自遏不得已仿古昔哀誄之體備述令徳攬淚成篇俾千萬世子孫臣庶周知遺烈追慕賢藩其詞曰

天昌鴻祚國仰元臣興朝篤慶睦族惇倫友恭之軌史牒炳麟纘承大統倚毗懿親偉矣賢宗厥惟淑弟手足相依腹心攸系壎箎克諧鹽梅互劑愛以親生心由天契朕懷幹惕凜若冰淵樹旌振鐸饑渇求賢疑丞輔弼疏附後先顧玆上爵孰秉中權於維我王位崇徳備三光麗霄五嶽鎭地緯武經文懷仁抱義總攝之司惟王弗愧王心精白如日皎然王性果決如玉彌堅精思獨運巨力能肩鞠躬盡瘁於玆八年八年星霜九重宵旰班集晨墀牘陳夕案一字無欺片言善斷不憚辛勤良勞翊贊心膂協應形影追隨時都時兪時警時咨臨軒俯聽趨殿書思雍雍式好肅肅其儀朝寧家庭千秋萬歲骨肉深恩永懷勿替寸晷未離何堪長逝異地猶悲奚容隔世嗚呼哀哉人生不朽曰徳與功徳臻盛大功極穹窿气充天表神滿寰中壽民壽國齡享奚窮維王大忠可貫金石維王深仁代宣雨澤扶翼天樞滋培國脈百鏈之金無瑕之璧其忠維何本乎至誠心在社稷屏絕私營其仁維何原於好生惠施朝野不市虛名胸有鈞衡身爲屏翰邦之九賦黙抒成算國之六師奬勤警玩調燮咸宜經綸兼貫明農治地率吏安民有聞必奏罄意而陳懷抱冰雪气煦陽春化被黎庶徳徧臣鄰赤誠之佐保以百口靑海之師紓其掣肘衞國者心廻天者手咎且弗辭防於何有朕沛大澤實允王言爲王造福慶衍璿源偶與王語汗若泉奔稽首辭謝曰天子恩公忠如彼仁厚若此甫申鐘靈旦奭嫓美元化方調瑞徴旋起何意亨衢遽羈修軌茂勲赫奕顯秩崚嶒望垂惇史饗配大烝禮因徳備謚以功增

廟庭禮典王克歆承峩峩賜塋神筮葉吉屹屹丰碑烺燿星日赤舄衮衣永安靈宅云馬風車出遊象闕嗚呼哀哉徳動天鑑慶象昭彰吉人舉事瑞現雲光善孚眾志仰戴難忘萬聲合慟奠醊淒愴生榮死哀於斯已極惟朕深情輾轉胸臆恭順之容依依若卽忠讜之言歷歷堪憶繐帷親奠莫解幽憂素服匝月未釋深愁鶺鴒聲婉棠棣花稠交暉園近云物先秋王有良嗣朕其訓誨王有殊勲朕其紀載仰荷皇圖寧不自愛抑情紀哀傳流億代嗚呼哀哉

世宗憲皇帝禦制文集卷二十

欽定四庫全書

世宗憲皇帝禦制文集卷二十一

詩【雍邸集】

春園讀書

一片芳菲上苑東晝長人坐落花風蒙茸細艸侵階緑濃艶夭桃映閣紅香惹逰蜂窺幾席晴薰舞蝶傍簾櫳韶光脈脈春如海諷詠蕓編興不窮

山池晚步

夕陽斜映緑波淸閒傍長橋步屧行山靜鹿過銜瑞艸溪平魚泳趂飛英蒙蒙嵐气侵衣潤款款香風撲面輕徙倚景光天欲暮淩虛樓閣帯霞明

詠自鳴鐘

巧制符天律陰陽一彈包弦輪旋宻運鍼表恰相交晷刻毫無爽晨昏定不淆應時淸響報疑是有人敲

春日泛舟

蘭舟宛轉浪紋平一櫂容與蕩晚晴上苑深春芳艸緑

西山落照逺峯明長空鴉返千林暝絕塞鴻歸萬里情縹緲中流憑覽勝始知仙境有蓬瀛

夜坐

獨坐幽園裏牕開竹影斜稀聞更轉漏但聽野鳴蛙活活泉流玉溶溶月照沙悠然怡靜境把卷待烹茶

春暮登樓

坐惜芳華晚登樓獨舉觴眼看春色暮行踏落花香藻宻魚堪隱林深鳥易藏憑欄無限思新月逗淸光

月夜對落花有感

落花滿徑月朦朧夜靜閒吟料峭風煙外鐘聲來院落天邊桂影入簾櫳萋萋芳艸春將去冉冉韶光酒莫空新緑成陰紅紫減淸和天气正沖融

月下獨酌

春月娟娟映水淸一斟一酌聽泉聲微風暗拂花枝動防防殘紅撲酒罌

春院小飲

春深紅紫映樓臺檻外風香花盡開東海玉盤看乍湧恰逢童子抱尊來

雨霽

節屆淸和春未賒防山不厭半雲遮微風扇暖蒸新雨爲我催開後院花

暮春

春暮饒佳景閒行踏碧苔落花浮水面戱蝶舞墻隈風拂蘭叢暖陰移竹影回流光將入夏更有牡丹開

立夏

燻風吹水緑於苔羲馭徐催朱夏來隄畔龍鱗皴古栢庭前兔目綻新槐

暢春園藥花開作

首夏淸和殿閣開園中景物足徘徊翩翾紫燕銜泥去睍睕黃鶯過水來槐影初圓當永晝桐陰漸引上層臺更憐芍藥臨風好香襲書帷錦作堆

花間小飲

長夏初臨芍藥開薫風拂席送香來仙姿綽約翻紅袖月影婆娑照緑杯

曉晴

曉起浮日色明苔防滋碧露光瑩繞堦防樹看花發對岸一聲聽鳥鳴潑剌逰魚翻浪急低徊舞蝶傍簾輕春云漠漠寒偏峭黙乞天公十日晴

宮中直宿作

寶殿燭煇煌承恩宿未央禦鑪香不燼宮漏滴初長堦砌移花影罘罳透月光太平無一事常願奉

君王

夏日讀書

夏日書齋靜荷風拂檻來芬芳盈幾席翠帙帯香開

早行

早行晴野樹如煙日出東山映繡韉寂寂荒村臨水際翩翩飛鳥向云邊空蒙朝露侵衣潤艶冶閒花入目妍扈從

鑾輿承

色笑欣隨豹尾快揚鞭

江邊書屋

湍響聽瀧瀧簾開對大江園幽人迹少把卷倚南

晚登海河樓

晚景登樓望波涵夕照明觀瀾淸俗慮倚檻動詩情孤鶩衝霞去扁舟向海行悠然塵境逺惟聽棹歌聲

題友人園

茒堂气象幽墻角繞淸流雨霽西山近風來北牖秋疏檐看皓月輕舫逐浮鷗卽景陳杯斚心期好自由賜觀金蓮花

異種遙從塞外傳香臺曽爲捧金仙檀心吐艶薫風裏鈿朶含芳積翠邊月殿桂飄難比瑞秋籬菊綻不同妍移來禦砌增佳翫千葉休誇太液蓮

友人書屋

羨君瀟灑致如仙心逺何妨地更偏雨洗嵐光靑入牖風揺竹影緑當筵

雨牕

茅檐飛細雨爽气乍侵人移榻臨牕坐詩懷自覺新

熱河園中避暑

別業遙連上苑邊承恩避暑興怡然蘭舟曉泛淸波裏荷蓋擎珠顆顆圓

夏日泛舟

殿閣風生波面涼溯洄徐泛芰荷香栁陰深處停橈防無數纎鯈戱碧塘

園中卽景

林亭幽靜晚風涼水气侵衣荇藻香好景片時期莫負開牕披捲意徜徉

晚泛

畫橈閒泛暮霞明風細波微暑气輕更轉碧山尋勝迹恰逢防鶴似相迎

月下閒步

閒行曲岸邊西嶺暮蒼然艸蔓迷幽逕橋危咽細泉溪風吹緩帯夜色逼吟肩徙倚防林杪雲開月影遷

觀雨

宻雨如膏灑碧絲稻花漠漠繞長陂虛齋睡起推牕防私喜甘霖正及時

前廊

曲廊斜轉接修篁坐倚層巖意興長細艸敷榮侵榻緑野花爭艶襲衣香碧梧枝上聽蟬噪翠栁隄邊防鶴翔此際閒身無一事怡然嘯詠自徜徉

書齋秋暝

幽齋新雨後爽气泛池荷碧落疎星淡晴皓月多隔花聞漏滴倚枕和漁歌更愛流螢好悠揚拂檻過

恭侍乾淸宮

殿閣參差際碧天玉階秋艸靜芊綿雲開北闕祥光滿雨過西山霽色鮮寶座金鑪香靄靄彤墀仙掌露涓涓承歡頻荷

溫顏接凜惕趨蹌

繡扆前

中元侍從

中元令節慶皇州雲散晴空暑气收薄海兆民歌大有鈞天廣樂奉宸逰瑤星合彩蘭盆映銀蕋分光蓮浦浮燈月交輝防似晝

聖情怡豫太平秋

山翁

山翁避暑在山中竹籟松濤面面風三樂啟期何所事朝陽睡到夕陽紅

漁翁

漁翁獨釣曲江灣春雨秋風總是閒滿眼兒孫長繞膝賣魚沽酒醉蒼顏

運河舟中二首

扈

蹕乘文舸沿流閱運河曉飄白絮夜岸沐金波酒幔籬邊颺漁舟葦畔歌長途看美景偏覺此中多

其二

解纜放中流晨光漾桂舟逺村煙淡淡野老意悠悠拋粒逰魚聚依萍乳鴨浮水天同一色疑是泛瀛洲

登望海樓

觀海登樓日未斜晴空萬里淨雲霞才經一陣風過檻倐起千堆雪卷花貝闕鰲峯如可接鵬津鮫室豈終遐詭詞未許張融賦到此方知語不誇

自鳴鐘

八萬里殊域恩威悉感通珍奇爭貢獻鐘錶極精工應律符天健聞聲得日中蓮花空制漏奚必老僧功

詠玉泉山竹

禦園修竹傳名久嫩篠抽梢早出墻雨滌微塵新浥翠風穿宻葉澹聞香低侵幽防波添緑靜羃虛牕影送涼更羨堅貞能耐雪長竿節節挺琳瑯

秋夜

新秋秋月照虛檐寂歷山扉夜不闗黙坐焚香遺萬慮蕭蕭梧竹水潺湲

晚晴

雨餘林隙漏斜曛石砌幽花似茜裙爽气漸來殘暑退移牀巖畔看秋云

聽蟬

幽齋人迹少蟬翼響疎林大火方流序微涼早托音乍聽分逺近欲覓隱髙深旦夕軒亭外淸機伴我吟

題劉松年畫

瀟灑松年畫丰神迥不羣松杉相間秀風水自成文柔櫓輕隨浪蒼山半入云超然三島境何處得塵氛

臨流

脈脈淸渠繞舎流移牀就栁坐溪頭鏡涵霽影浮斜日波映寒光報早秋村畔砧聲聽漸暝林端蟬翼噪逾幽此中偃息容疎懶底用乘槎海上逰

扈

蹕途中觀獲

秋爽獵邊城天髙气象淸登場占物觀獲暢

皇情巖谷縈車騎雲霞拂斾旌豫逰叨扈從薄劣愧恩榮

塞外中秋

駐蹕邊庭夜中秋一鏡圓遙從滄海畔飛落碧峯巓溢彩浮堯斚流輝拂舜筵坐深光愈迥景物倍淸妍

大獵

五校雕弓勁三秋野獸肥乘時講武事大狝振兵威狡兔寧藏迹封熊悉入圍獵歸數軍實落日照龍旂

塞外秋興二首

路出關山外秋空日漸髙淸霜凝曉斾寒色透徵袍風勁飛鷹防川長獵騎豪

皇威揚四逺邊徼戢弓刀

其二

駐蹕依林麓風多野水鳴旌旗飄暮靄鐃吹咽邊聲雞塞霜逾白龍沙月更淸郤看行殿外諸部盡歡迎

題範蠡載歸圖

獨有艱危時方見子臣職吳越爭雌雄彼此各努力夫差好拒諫只爲紅顏惑所以範大夫畱之恐傾國功成載歸湖斯意無人識朗然照靑史去住皆可式

答友

筆健如錐世共稱開緘但覺霧云興深藏未許懸齋壁直恐龍蛇帯雨騰

瀛防泛舟二首

春深逰上苑鼓枻蕩中流波湧方壺島林開翡翠樓落花飄兩岸垂栁拂扁舟此日歡無極

君恩被特優

其二

暮轉西池棹風微錦浪平蜻蜓閒自得鸂鶒遞和鳴舉网防鱗獲停杯四韻成仙山何處訪卽此是蓬瀛

卽事

當晝垂帷靜淸和景物佳鋪箋摹古帖披捲暢幽懷檻外花香度簾前燕語諧日長眞似歲緑竹伴虛齋

初夏至玉泉山

緑野薰風至夜來春已過撲衣飄落絮貼水出新荷浪暖魚吹沫泥香燕作窠臨泉聊命酒披拂愛煙蘿

書齋坐雨

長夏書齋靜云低拂講帷竹風掃翠石荷雨滴淸池逸興開新釀閒情檢舊詩晚涼生幾席扇不須披

午日

天中節屆日逾賒解慍薫風透薄紗處處相酬三角黍家家笑饋五時花蒲觴引滿巡筵轉桂楫如飛競渡嘩四海纎邪消影迹佩符何用繪丹砂

世宗憲皇帝禦制文集卷二十一

欽定四庫全書

世宗憲皇帝禦制文集卷二十二

詩【雍邸集】

便殿恭侍

承歡便殿接天香披拂燻風愛日長時雨連朝滋稻隴晴霞一片映湖光凜遵

聖訓聞詩禮勉竭愚忱效頌揚浩蕩恩波淪億兆衢歌喜聽祝無疆

狼居胥山大閱【十韻】

帝爲生民計狼胥大閱兵窮荒金鼓震朔漠斾旌明令出山川動威揚神驚技嫻百戰勇恩重一身輕預卜妖氛散懸知海宇淸彼狂擒子獻蠢爾倒戈迎遁去渾無路爭歸盡布誠鷹搏驅鳥伏螳臂駭車行不憚殊方逺惟期邊塞平濡毫歌懋烈吉日愧難賡

功成回

鑾恭頌二首

指顧靖邊烽懷生盡服從遐荒歸禹甸大漠紀堯封廟無遺防神功邁昔蹤凱旋旌耀日光景霽

天容

其二

翠華旋萬里卽日解徵袍共仰神機邃深維

聖體勞凱歌喧後隊巷舞迓前旄拓土無中外

皇猷協覆幬

扈

蹕山行

紫塞秋山麗霜楓錦作堆艸深麋鹿伏風急雁鴻來瀑水穿林響寒花向日開忻隨

淸蹕後攬轡重徘徊

塞外觀稼

邊陲環沃壤樹藝徧臯陽東作頻霑雨西成未隕霜兩岐占瑞應遺秉見丰穰比戶盈寧日衢歌感

聖皇

觀魚

羽衛隨行幄逶迆緑水隈棹分寒藻入波湧錦鱗來网無空舉鱣魴自暴腮烹鮮供

禦饌竟日豫淸洄

冬日

聖駕自塞外回鑾謁

陵恭紀

威徳綏荒服

乘輿按部回歡聲盈朔漠瑞靄被龍堆鞭拂霜花淨旗飄野吹開更遵丰沛路

陵殿薦尊罍

陪京

新丰傳舊裏今覩濯龍池天地開神奧山河啟

帝基金戈勞百戰玉葉衍千枝追逺

皇情切趨從仰孝思

侍從興京謁

陵二首

承先崇報本橋道駐龍旗萬國梯航集敷天雨露隨精誠通寢殿肅穆奉宗彛敬仰松楸古昭森盛烈垂

其二

龍興基景命王气結瑤岑不覩艱難迹安知啟佑心山河

陵寢壯弓劍嵗時深盛典叨陪從威儀百爾欽

登望海樓

極目澹滄海涵無所從量包天地外色染古今容浪起思鯤化雲飛羨鶴蹤坐觀淵黙裏萬自朝宗皇父勘河省方不獲奉侍瞻戀慚悚交迫於懷敬成一

律

河漕籌國計疏導卹民生俯允廷臣請親勞

聖主行未能隨

法駕何以效愚情定省無由達中宵愧悚並

聖駕南巡自春䢐夏瞻依心切恭賦斯篇

春光荏苒燻風至

聖駕勤民尙未還幸有壎箎隨越舸愁無羽翼赴吳關晨趨北闕螭頭上夜夢南云豹尾閒

淸蹕恭迎堪計日防回翹首潞河灣

皇父親祀北郊甘霖大霈恭紀

甫竣宣防略鑾回五月中郊原需惠雨稼穡切

皇衷方澤期將屆精禋事必躬禮成霖澍霈

聖意信天通

雨後卽事

雨足適新晴翛然天宇淸殷憂舒

北闕櫛比望西成殿閣微風度階除殘暑輕濡毫思志喜禾黍競滋榮

立秋日怡情亭

亭引微風暑气蠲碧空如洗淨雲煙地饒佳景供淸賞節送新涼稱午眠防處蟬鳴啁積翠數行魚隊樂漪漣誰云秋色多蕭瑟無限靑山入目妍

孟秋扈

蹕觀稼恭紀

殿角微涼起豳歌大火流蓮房新墜粉梧葉早驚秋玉露滋芳甸金風入畫樓

聖心勤稼穡躬自省西疇

賦得一輪寒月照書廚

燦爛書千卷瑩然一鏡懸映籖光瀲瀲透幌影娟娟祕閣搜奇字蕓牕理舊編夜深防愈皎淸坐嬾成眠

冬日早朝

星疎紫禁啟金扉銀燭輝煌映瑣闈鐘鼓聲催仙仗肅虹蜺影逐彩旂飛寒風防度輕搖佩瑞雪初飄乍防衣喜覩太平文物盛天香滿袖早朝歸

雪夜卽事

永夜漏方中瓊瑤灑半空气侵書幌冷光閃燭花紅興洽張琴好心淸得句工詰朝恭省披拂玉階風

元夕

皓月髙懸不夜城燈輝萬井慶升平臣民語和嵩山語喧笑聲連爆竹聲火樹拂雲飛赤鳯琪花滿地落丹英金吾弛禁歡逰劇載路笙歌直到明

詠黃河燈

華燈夜滿原布置列星繁縹緲探三島離奇演八門旌旗隨火轉語笑逐風喧寓意藏韜略逰觀荷

聖恩

早春

凍解和風至璿杓正建寅叢梅初綻玉余雪已銷銀栁眼窺人近鶯聲到耳新須知迎日處應早被陽春

舟次

扈

蹕閱長河微風起碧波牙檣連百里珠斾轉層坡拂幾調琴韻臨牕聽棹歌時淸多樂事萬彚總春和

晚泊

傍栁泊湖船停橈薄暮天逺村煙樹裏歸雁水雲邊釣叟垂香餌樵童曵紙鳶江鄕民物美風景更熈然

順風放舟

長河風力駛千里片帆輕槳歇村頻轉橈停岸自迎野鳬衝荇起歸雁拂云鳴試問郵亭吏何如駟馬行

天津舟中對月

初月照扁舟潮聲洗客愁孤村一樹矗隔岸數帆收霄漢聞鳴雁沙汀玩宿鷗漁歌入夜寂風景似淸秋

水圍

春日獵汀洲歡聲拍浪浮雲檣排八陣桂棹競中流鳴鏑摧騰羽飛煙罨防斿昆明誇水艦豈足擬

宸逰

春日潞河

潞河初解凍桂檝溯瀠洄霽色明書帙春濤勸酒杯云排羣鳥度風鼓萬帆開扈從

軒逰日惟慚作賦才

自暢春園入城途次口占

錦堞連云日欲西暖風弱栁玉河隄翩翩紫燕如相識一路飛鳴逐馬蹄

春日隨

駕舟次

新栁緑絲柔依依拂

禦舟悠揚牛背笛款乃水邊謳翠羽飛桑扈嬌音囀栗畱春晴天气好歡喜奉

宸逰

園居

十分春色屬淸明翠積嵐光媚曉晴簾幙爭飛村社燕池臺巧囀上林鶯靑絲搖曵縈煙檻紅雨霏微撲繡楹賦罷小詩淸晝永閒隨白鶴栁邊行

春郊

防馬向春田閒逰野趣偏飛花時防袂舞蝶故隨鞭萍宻藏溪鶩風髙戾紙鳶酒旗遙入望茅店古松邊

閱永定河應

制

帝念切民生鑾輿冒暑行繞堤翻麥浪隔栁度鶯聲萬姓資疏濬羣工受凖程

聖心期永定河伯助功成

巡子牙河建壩應

制

承恩隨鷁首私幸覩

皇猷躬定安瀾防民無昏墊憂秧鍼抽復隴梅雨灑良疇勉效河平頌多慚士女謳

恭覩

聖心勤勞頌揚不盡又成長句

叨陪

法駕閱新隄夙夜辛勤閔庶黎底定九河功嫓美時巡三輔典堪稽煙村黯黯靑簾颺岸栁陰陰白馬嘶沈璧寘薪誠黙契神人應有緑圖攜

秋日

淅瀝金風暑漸収園林景物足淸幽靑山環列遙如畫云漢斜暉望欲流露咽寒蛩聲喞喞月明野鶴意悠悠丰年不用農人告手把香秔驗有秋

作書

搦管曾聞渇驥奔魚箋揮灑墨香痕𨿽慚腕弱無佳致淨幾明頌

聖恩

荷花

玉井移根種亭亭曲沼中紅衣初墜粉翠蓋晚搖風隔浦纎歌隱回塘麗影同彩鴛防泳處珠露防香藂

對月

新秋玉露洗長空冰鏡孤懸映綺櫳一片淸光涼似水萬年宮樹照靑蔥

秋雨

一雨收殘暑微涼發樹端風淸催早桂气潔媚幽蘭曲沼波痕漲平疇稻頴繁詩成晚霽後秋月逗煙巒駕幸新園

警蹕臨山墅仙云拂曉來池臺增景色旌蓋仰昭回野鳥迎鑾舞閒花傍輦開歌慙魚藻詠賦乏上林才

宮中秋日應

制【限暉闈衣歸】

九重殿閣卿云繞鴛瓦參差麗曙暉北闕輕陰連瑣闥西山爽气裛彤闈疎桐轉影遙迎蓋早桂含香乍拂衣欲頌髙深言莫罄朝朝慚戴

聖恩歸

皇父頒賜

禦制詩扇恭紀

慈恩莫並與天崇

禦制遙頒寵錫隆揮灑仙毫凝湛露捧搖寶扇被仁風四詩尋繹

宸章裏八體兼収

睿筆中

聖蘊難窺眞萬仭於玆力學願磨礲

禁苑秋霽應

制【有序】

康熈庚辰秋七月十九日時雨初晴風日淸朗新涼入座林沼澄鮮

皇父聽政之暇親灑

宸翰制禁苑秋霽詩一章命諸昆弟分賦應

制臣未及與向晚趨

庭荷防

頒示天籟琳瑯云章絢爛回環捧誦莫測髙深又命臣補賦伏念臣才學弇淺初研聲律未涉藩籬恭覩聖藻昭垂目奪神移益深愧悚仰承

恩諭

君父之前詎敢自藏其醜謹呈蕪句用博

天顏一笑云爾

靈囿逢秋霽西山曉翠張澄波添太液爽气發長楊叢桂含香嫩疎桐轉影涼

宸襟披拂處魚藻有輝光

世宗憲皇帝禦制文集卷二十二

欽定四庫全書

世宗憲皇帝禦制文集卷二十三

詩【雍邸集】

望海樓二首

淩霄雄傑聳層樓碧海蒼茫逺望收混一干坤雲水闊濯磨日月浪花浮百川輸委盈襟帶萬類涵濡任泳遊聞道此中覃帝澤幾曽汪濊有停流

其二

朱欄畫棟最髙樓海色天容萬象收海底魚龍應變化天中雲雨毎蒸浮無波不具全潮勢此日眞成廣漢防仙客釣鼇非我意憑軒惟是羨安流

瞻仰盛京宮闕念

祖宗創業艱難恭賦二十韻

奉

命趨遼海猗歟仰舊宮逶迆龍脈逺詄蕩鳳城雄念昔開洪造乘時建武功師徵方自葛考卜重遷鄷一劍風

塵際三陲指顧中神威宣率土

皇極協蒼穹式廓彌增壯維垣遂克崇八門連閫域防闕竦髙空曵佩千官列輸琛萬國同兵農咸定制禮樂漸移風爰及純熈介覃敷景歷融寰區欣奠鼎故里抱遺弓沛邑恩優渥舂陵望欝蔥星躔爭拱北王气本從東綿瓞鐘靈盛凝庥後裔防

聖慈殷孝享

敕諭遣微躬肅覩興京勝恭承祀典隆丕基勞櫛沐奕葉荷帡幪松檟靈祗防檐楹肹蠁通

祖宗光烈在眀發愓愚衷

曉度杏山

曙色催樵牧山崖徑欝盤霜凝鴉背白沙印馬蹄幹海气籠朝旭林飈送早寒鳳城淸漏隔遙憶

寢門安

望醫巫閭山

翠黛滿云封遙防北鎭雄壯觀侔五嶽峻秩比三公蔥欝興王气扶搖廣莫風勒銘維

祖烈瞻仰萬年同

渡句驪河

遼水東西岸寒云接渺茫平沙防鴈迹堠火靖龍荒木落晴巒出冰堅雪練長經時疏定省望日陟髙岡

謁

福陵恭頌

一峯天柱象昆侖聖武開基百世尊

廟貌輝煌蔵劍舄塵氛蕩滌辟乾坤赤龍遐舉云畱影石馬宵趨汗漬防赫濯聲靈通僾肅春秋霜露感長存

謁

昭陵恭頌

鐘靈毓秀气佳哉宇宙從玆景運開

帝統兼因文治廣

聖基豈獨武功恢遼韓海水涵深澤松杏山髙接上臺防肅奉觴恭拜畢五雲飛處久徘徊

避暑口外

爽塏髙原古上都欝蒸節熱全無千尋木防招涼扇幾道泉飛辟暑珠時任鏤冰爲鳥獸灣從銷夏泛菇蒲【銷夏灣在吳郡洞庭西山】何如此地隨

仙蹕披拂淸風勝舞雩

口外山村

鳥外窺煙樹微茫磧路斜地寒宜種黍坡暖好栽比戶裁駝褐居人置兔罝誰將淳朴意傳冩入中華

田家卽事二首

沙磧髙低禾黍盈羣飛銅雀繞田鳴竹弓蒿矢堪驅嚇漫向黃雲試射聲

其二

戍烽罷舉息徵塵肆力耕耘屬幸民楡栁陰疏秋社近緣邊笳鼓賽田神

中秋從獵塞外

萬里淸輝度塞寒一輪飛鏡耀云端穹廬影靜金波蘸行漏聲沈玉露漙光射龍沙眀逺磧香飄仙桂拂層巒普天今夕同忻賞何似趨承

膝下歡

金蓮花

菡萏敷鮮彩絢爛云錦重茜裳雜縞袂擢艶白復紅根株徧陂澤名品將無同昔傳天竺師鉢咒靑芙蓉非闗造物力色相自虛空獨有金蓮號圖譜考莫從我來古塞北野卉競丰茸羅生巖谷底屑焉能窮燦然覩奇葩誰施冶鑄工六丁鼔鑪韝幾費丹陽銅鏤刻成千瓣片片黃金鎔碧莖裊翠葉挺出薰風中儼如九品防寶絡垂玲瓏金仙此趺坐演偈降獰龍幽芳宜見賞輦路防當逢亭亭黃屋側照耀衘壁釭

宸逰毎披拂香气向日融願言植堦砌淨浥淸露濃惜哉逺難致忍令伍蒿蓬綴詞續花譜以冠羣芳藂

塞上晚眺

倒影餘霞麗晴沙入望平千峯含暮靄萬幕起秋聲度壠牛羊下歸鞍雉兔盈割鮮將進酒邊月照髙旌

雨後

涼雨晴偏好邊秋气轉淸虹從林杪斷月傍隴頭生落葉飄含潤回沙澑有聲仰防羣鴈度寒影貼云眀

扈

駕幸檀柘寺恭紀

省耕郊外鳥聲歡敬從祗林擁八鸞法苑風飄花作雨香溪水激石鳴湍含桃宻綴紅珠樹嫩籜新抽碧玉竿勝地從容駐淸蹕慈云鎭日防巖巒

防竹口占

林含虛籟扇淸和翠篠娟娟浥露多結實成陰偏得所幸

鸞馭數經過

禦賜櫻桃恭賦

朱實才春薦宮鶯啄未殘香堪齊蜜荔味自奪冰丸圓轉珠千粒輕勻露一盤天廚欣恵賜絕勝駐顏丹

扈

駕觀麥

雨潤郊原奉豫逰勤民

禦輦向西疇搖空翠浪沄沄起覆隴黃雲冉冉浮三白降穰占嵗稔兩岐擢秀應農謳佇防比屋連耞動擊壤聲中麥有秋

曠然塵慮淸

性靜涵眞趣澄觀宇宙中未離人境外頓覺俗情空有色穿簾月無心過竹風一聲長嘯罷俯仰浩靡窮

四時詠應

制

春

土融波暖徧陽春睍睕雛鶯學語頻嘉卉滿園爭獻笑良苖接畛亦懷新韶華有意防三殿恵澤無邊及兆民畿甸時巡東作始康衢忭舞頌

堯仁

夏

麥黃節屆朱眀百艸蕃滋萬彚榮檻覆槐陰當午宻階羅葵蕚向陽傾濯枝雨過園林潤觧慍風來殿閣淸一榻桃笙臨水畔對時育物豫

皇情

秋

碧天薦爽火西流序轉商颷應蓐收警鶴聲中淸露下徵鴻影外斷雲浮梧楸蕭瑟宜新霽禾黍離披慶有秋省斂順時勤

禦蹕不耽淸興宴瓊樓

冬

飄風發發迎嚴節瑞雪霏霏增暮寒納稼三農休蔀屋飛葭九陛肅郊壇梅疏破臘開溫室竹勁淩霜挺玉欄敬惜嵗余聆

聖訓忻依

內殿日承歡

癸未嵗隨

駕南巡渡揚子江恭紀

敬從泛樓船春江二月天雲開孤塔迥風送逺防聨津栁迎

淸蹕沙洲接

禦煙中流回望處翠岫列晴川

癸未中秋對月時以疾假不獲扈從出塞感賦

十載中秋月都從北塞防祗今臨皎鏡逺愧隔

鳴鑾暑退身差健宵良意彊歡當軒對罇酒重念聖恩寛

皓月鑑丹宮

新秋爽气滿瑤京鴛瓦流輝一色眀耿耿銀河低紫禁溶溶冰鏡上丹楹素娥佩冷淩風響金桂香飄合殿淸但願千秋輪不缺團圞光彩對常盈

小園防集

小園觴飲罷閒步碧溪頭嵐秀秋增色林深晚更幽同吟今夜月回憶舊年逰風景眞堪賞相攜逐鷺鷗

徳州曉渡

襟帶燕齊此路分舟梁曉渡馬嘶羣舉鞭南指峯如黛佳气蘢蔥結五云

望岱

芙蓉萬仭挿丹梯海上羣峯莫與齊九防靑煙防野馬五更紅日天雞云封峭壁松多古蘚積殘碑字未迷冉冉嶺頭笙鶴下仙壇曽此降金泥

過防陰

望裏東防近微茫艸樹遮面城峯礙日繞郭水鳴沙戶盡繰桑繭人多摘茗芽曽聞魯酒薄村店一旗斜

扈

蹕閱河

聖主民依切金堤

玉輦臨平成齊禹烈底定慰堯心屢慶禾盈隴勤栽栁結陰翕河今有頌鼓枻入歌吟

渡揚子江

臨江山勢欝岧嶤江面風和絮亂飄錦防觧開揚子渡龍旗飛過廣陵潮重光麗日懸天鏡幾道晴虹駕海橋一曲汾歌懷

帝徳榜人齊唱擁蘭橈

金山夜泊遇雨

宿慕金山寺今方識化城雨昏春嶂合石激晚潮鳴不辧江天色惟聞鐘磬聲因知覊旅境觸景易生情

其二

勝地饒佳致都教一雨收風掀髙樹吼江疉怒濤流坐久云徐斂宵深象始幽暫時煩慮息我亦欲勾畱

登焦山上方口占

浩浩天邊水蒼蒼山頂松老僧禪定後隔岸一聲鐘

雨中泊舟楓橋遙對虎阜

維舫楓橋晚悠然見虎邱塔標云影直鐘度雨聲幽僧捨當門竹漁家隔浦舟茫茫吳越事都付與東流

扈

駕幸西湖

宸章璀璨麗湖軒映帶煙波羽衛屯山入

禦筵靑未了艸迎

蹕道緑方繁暮巢鶴斂雲間翅逺寺僧歸月下門花栁六橋爭爛熳齊承

睿日似春溫

世宗憲皇帝禦制文集卷二十三

欽定四庫全書

世宗憲皇帝禦制文集卷二十四

詩【雍邸集】

五倫圖歌

天樞位地維張人於其間敍倫常五者闕一斯不可上自朝廷下閨房豈止含齒並戴髮凡有血气秉良試防翩幡眾羽族接翼引隊朝鳳凰鳳凰髙據碧梧儼臨禦君臣禮數何煌煌鳴鶴在陰其子和仙音嘹喨松風長夫婦唱隨諧琴瑟防飛防宿防鴛鴦可憐鶺鴒至翾細往來在原集復翔行搖雅有急難意同气兄弟期相將緬彼新鶯向春栁金梭織翠爲底忙聞聲相恱求其友臨風百囀和笙簧感玆羣鳥義可從眀五教敷條章丹靑之筆此足貴等閒花艸徒芬芳非惟滿紙絢文采良禽指防醒頑狂若人立志慕忠孝須懸此圖出入瞻玩無相忘

山气日夕佳

嶺銜斜照澹雲收翠靄參差晚更幽心靜隨緣皆自得情空何事可闗愁煙鬟碧染蒼茫暮霜葉紅飛爛漫秋此際若逢陶隱士更邀眀月續佳逰

百籟坐自吟

颯然一起秋林相和無人竟夕吟落葉蕭蕭聲乍隱懸泉防防響堪尋悠揚豈似臨風笛斷續非闗搗練砧黙坐寂寥聴不厭恍於靜裏得空心

秋日隨

駕郊外駐蹕遇雨

村荘駐輦省農田共慶西成恵澤宣雷繞千峯眀逺電雨傾四野響飛泉博山香爇餘煙裊龍井茶敲活火煎幾杵鐘聲云外杳頓令心地覺超然

禦題松鶴圖恭紀二首

松

通身鱗鬛作龍文翠色防天半入云

天筆普垂新雨露一株獨向殿前分

鶴

頂染丹砂縞素衣靑城何日復招歸一時墨妙邀宸賞千古名傳丁令威

趵突泉應

制【限七陽韻】

歷下重臨羽斾揚名泉漾漾麗池光拂開玉鏡涵天影防湧銀濤噴雪香

睿藻昔曽懸日月恩輝今又照滄浪溫然乳液通靈脈泒引陽和浩刼長

珠泉應

制【限八庚韻】

珠舊有名官署一眀【泉在巡撫署內】似沸光靡定無風浪自平流長知物潤源潔覺心淸兩度邀

宸賞澄荷寵榮

萬壽頌三章

玉殿班齊捧

禦筵千官歌祝算綿延籌添甲子逢初度椿紀干支慶永年逺貢越裳重九譯來朝絳節防羣仙更張內宴簾髙捲疊奏云韶響徹天

其二

紫禁春深麗景融熙然身入慶雲中瞻

天有喜趨承近祝

聖無疆拜舞同毫覆

堯眉含秀采神凝

舜目烱方瞳生成奇表占徴應共指南山比壽崇

其三

南極星眀耀蔚藍壽昌有象瑞光含聲傳中嶽聞呼萬弦鼓虞廷度曲三日月升恆

皇祚逺海河淸晏

聖恩覃捧觴戱防春長好嵗嵗慚無貢防甘

溪水碧於艸

傍澗尋花去沿堤步翠行誰將芳艸色染得碧溪眀衫縠風中縐眉痕鏡裏生紅顏云易攺可似水常淸

山居自怡

生平耽靜僻毎愛住深山百卉從榮謝防丸任往還朝廷容懶慢天地許淸閒睡起三竿日仙蹤似可攀

今月曽經照古人

磨洗無從鑑更眞淸光一片自常新旣然此地臨今夕豈不當年照古人冉冉浮生成往迹茫茫世事總飛塵防須直上淸虛府永向蟾宮伴桂輪

幽居

小築幽居愛近郊夜遲月色隱林梢寒侵珠箔燈光淡風動紗牕竹影交野外鐘聲聞斷續案頭詩律費推敲翛然兀坐情空盡識得原無物可淆

七夕

萬里碧空淨仙橋鵲駕成天孫猶有約人世那無情月穿鍼節花陰滴漏聲夜涼徙倚處河漢正盈盈

卽事

晚行西郭外防馬上層岡暑退無多日疏林已半黃

一日閒

閉門一日隔塵囂深許淵眀懶折腰觀奕偶將傍著悟橫琴只按古音調新情都向杯中盡舊慮皆從枕上銷信得浮生俱是幻此身何處不逍遙

就正齋九日賞菊【得七陽】

重陽髙防幔亭張堦下寒英正吐芳爲羨霜叢矜晚節同來香徑領秋光嘉賔落防風流在綺席徴歌雅興長卻笑當年彭澤叟東籬寂寞獨傾觴

寒夜有懷

夜寒漏永千門靜破夢鐘聲渡花影夢醒回思記最眞那堪夢短難常親兀坐誰教夢更添起步修廊風動簾可憐兩地隔吳越此情惟付天邊月

山居偶成

山居且喜逺紛華俯仰乾坤野興賖千載勲名身外影百年榮辱鏡中花金罇潦倒春將暮蕙徑葳蕤日又斜聞道五湖煙景好何緣簑笠釣汀沙

途次暑雨

泱漭夏云屯滂沱塞雨繁繞渠沙路淨注澗石泉渾鸛浴依邱垤駝鳴傍水源涼颸起林末吹入小行軒

山頂船樓

樓居制仿船居好山檻風如水檻多飄渺千峯翻翠浪怒號萬木吼蒼波晴霞片片開防影禽鳥聲聲唱棹歌閒拄一篙云外泛靑松白石任吟哦

中元登獅子嶺感懷

晚登獅子嶺四望淨雲煙葉落瘦崖樹雨過響澗泉人顏移嵗月秋色老山川令節須酬賞天空月正圓

妙髙堂

碧峯頂上結茒廬可擬巢由物外居云變白衣眼底事風翻貝葉案頭書性天融防無今古心月圓眀徹太虛睡起北時一嘯幹山答響自如如

早起寄都中諸弟

曉起輕寒透薄帷風光節物暗推移正當邊塞秋臨早況是闗山月落遲一鴈孤鳴驚旅夢千峯攢立動詩思鳳城諸弟應相憶好對黃花泛酒巵

熱河閒詠七首

塞北開行殿窓臨萬壑松云封雙塔嶺煙鎖磬錘峯飄渺層巒接盤廽曲徑重紅塵難到處何事不從容

其二

一人臨塞北萬里息邊烽朽木含生意閒花逞冶容防魈潛隱迹虎豹盡蔵蹤羣動無紛擾惟聞響梵鐘

其三

避冗原無意捜奇念久灰境幽饒野趣山靜絕浮埃馴鹿時來去閒雲自往回長年頥養得何畏景光催

其四

卜居豈爲避三庚巒壑幽深气象淸絕頂蒼松多古韻前川皓月倍常眀薄衾坐擁渾忘我髙枕欹吟別有情萬籟寂然銀漢轉一聲破夢曙鐘鳴

其五

泠泠碧澗勝絲竹疉疊蒼嵓列畫圗異卉手拈陳几案野蔬親摘付庖廚閒中隨展經千頁睡起新烹茶半壺莫謂超然觧遺世廟堂淸福一慵愚

其六

山深地僻塵囂隔斜防茒堂百尺松石壁有斑憑雨鑿柴門無鑰倩云封盤巖曲磴防麋迹繞砌平沙印鶴蹤夢覺南牕何所事獨吟獨酌盡從容

其七

閒來忘暑兼忘我浩气沖融貫太虛城市山林君子宅山林城市帝王居不尋仙客談元防懶覓髙僧講梵書天地古今惟一嘯悠然自得有誰如

恭謁五臺過龍泉闗偶題

隔斷紅塵另一天慈云常防此山巓雄闗不阻驂鸞客勝地偏多應迹賢兵象銷時崇佛象烽煙靖始颺鑪煙治平功效無生力贏得村翁自在眠

將至五臺山月下作

深沈院落隔囂塵夜靜髙懸月一輪芍藥欄邊蔵祖意葡萄架裏露天眞契機且共論詩酒忘我何妨互主賔聞說臺山驀直路眀朝不必問前津

仲秋有懷

翻飛庭院葉初幹悵怏難禁獨倚欄兩地西風人夢隔一天涼雨鴈聲寒驚秋剪燭吟新句把酒論文憶舊歡辜負此時曽有約桂花香好不同防

秋夜直院

碧落沈沈蠟炬寒淸秋直院夜將殘金吾禁肅千門靜玉漏聲稀列宿闌宮樹半籠蟾影澹天街欲濕露華溥垂簾兀坐心如水此際憑誰舉話端

世宗憲皇帝禦制文集卷二十四

欽定四庫全書

世宗憲皇帝禦制文集卷二十五

詩【雍邸集】

長至日

琯灰初動曈曨旭日臨晴光金闕迥佳气帝城深子建三微首功添一綫陰靜觀消長理不息見天心

梅花二首【步林和靖韻】

冰蕊舒芬臘欲殘香魂脈脈自淩寒先春不借東皇力冒雪惟容隱士防素面濃嫌梨粉艶仙標狂鄙栁綿幹玲瓏鐵榦珠光映宛若疎星傍曉闌

其二

開遲寕逐雪消殘嵗底曽經徹骨寒未識芳心何處托欲將冷眼向誰防飲余含笑香微吐暖入凝酥暈不幹一種天然淸意味毎牽幽賞到更防

松

矯矯拂云姿能教眾木卑蒼鱗疑挾雨翠鬛靜颸花

暖飄香粉膏流結紫芝千齡待黃鶴集此最髙枝

竹

緑染竿竿潤靑籠个个陰節髙寒愈勁气潔暑難侵宻雨驚龍起淸風引鳯吟幸邀君子號爲爾觧虛心

梅

瘦影亭亭立幽香細細淸竹希霜後操松訂嵗寒盟先得東風意猶含太古情超然羣卉外一味澹爲生

元旦

輝輝燈火曙光連气淑風條景物鮮防闕禁鐘鳴朔旦千門春帖迓芳年金花雜組新裁勝栢葉淸樽喜侍筵仰戴

聖皇康且壽長朝元節沐

恩偏

春日閒行

淸旭籠云暖气含逺山如黛水如藍啼鳩到處靑桑隴乳鴨誰家碧栁潭公子醉鞭金勒騎佳人笑摘野花簮春光駘蕩東風緩蜂蝶悠揚晚更憨

園居二首

晴暉蕩林翠芳岫映春漪燕怯飛還歇鷗馴信可期異書探古字眞迹辧蔵碑晚更攜蘭棹溯洄月上遲

其二

懶問浮沈事閒娛花栁朝吳兒調鳳曲越女按鸞簫道許山僧訪碁將野叟招漆園非所慕適志卽逍遙

風

綄影悠揚五兩輕少男應律蟄虫驚破萌拆甲全無迹拂幔開楹若有情艸偃方將行夏令條鳴切莫變秋聲松濤竹籟俱堪賞雪後飄梅韻更淸

花

深淺穠纎萬種姿愛花自古有情癡書窓艶入紅牙管妝鏡嬌添緑鬂絲韋曲千芳初放日洛陽羣卉正當時若將觧語朱顏比爭似長年錦滿枝

雪

誰把冰綃細剪裁絮飄軒檻粉鋪苔千山種徧峯峯玉九陌開齊樹樹梅鶴氅離披驢背詠漁簑冷淡鴨頭回驂鸞擬赴瑤池宴飛舞瓊花入酒杯

月

體空質妙稟陽輝一鏡眀能徧九圍冷伴畫樓吹玉笛淸臨香閣理金徽纎纎栁外星光隱寂寂花間燭影微獨有滄江煙浪裏扁舟載得滿輪歸

池邊

齋居讀書暇晚向池邊步水面落花浮水底行雲度山色從西來泉聲日東注靜觀物何閒超然得妙悟

花前

小園目攬羣芳紅紫成帷錦繡張次第迎風爭獻笑參差向日各分香無名也自矜韶節入品方堪逞艶陽抱蕊攢英蜂與蝶何曽觧得惜春光

淸涼紀逰一十四首

入山

淸涼境界梵王宮碧染芙蓉聳昊穹萬古云封五頂寺千株松納四時風盤廽鳥道珠幡裏繚繞鑪煙畫障中石立儼然如接引疑逢靑髻化身童

東臺

嵯峨東陟揷雲峯壁翠巒蒼亙百重妙吉祥師常說法那羅延窟慣蔵龍逺窺滄海初升日響振空林欲曙鐘一眀霞光絢爛天然佛鏡豁心胸

南臺

巋然秀拔峙南臺頂勢穹窿若覆杯香閣遙瞻煙鎖處寶燈聞說夜飛來仙巖鋪錦慿誰繡虎窟屯云爲我開欲禮眞容先在望頻催前騎躡崔嵬

西臺

掛月巖前一徑探岧嶤紫翠疊煙嵐圓機風與溪相答祕義人同石共譚靈異迹多難罄筆淸涼峯好盡如簮無邊覺海毫端入八水源頭不用參【西臺有八功徳水】

北臺

北臺秀矗斗杓傍樓殿淩虛結上方眾壑俱從檐下落萬緣都向檻邊忘洪河如帶眀分野恆嶽爲鄰接大荒世界三千空色諭豈離般若一毫光

中臺

五朶靑蓮簇翠鬟峩峩一朶湧中間近來若个宗風徹至此方知佛日閒采菊梵仙歸洞去踏花獅子自空還法身寶塔門門現畢竟逰人未到山

眞容院

殊像原無二荘嚴屬畫工昔聞叱牛叟今見跨獅翁月面光瑩玉纓貫慧風眞容從未隱謾道現虛空

淸涼石

光寒如鏡臥深云半是云斑半蘚紋誰識方方一片裏古今容盡屐交紛

其二

體本淸涼自觧煩天然秀色蓄云根曼殊說法今何在防客空尋趺坐痕

過淸涼山諸寺

祗林幾處隠松闗門帶寒溪碧玉灣歷叩花宮尋白足徧登香閣看靑山無塵覺地猿能定不系禪心云共閒一片淸涼蒼翠色家家分得滿間

出山途中口占

路轉層臺樹幾重緑陰如幄防金容行從琪艸瑤花過衣染生香百和濃

其二

日射闗門宿霧開化城咫尺首重回仙云片片隨行騎直自淸涼山頂來

射虎川臺麓寺

精藍欝起碧巖幽此日齋誠駐紫驑東指鳳城防闕迥西瞻鷲嶺半空浮梵鐘縹緲香雲外寶翰昭回古殿頭神表天弧開淨域河沙浩刼頌

宸逰

再度龍泉闗

遨逰從淨土安穩度香城鳥亦通禪悅松如響梵聲山嵐朝夕幻闗栁去來迎鳳闕慈云近惟殷問

寢情

熱河道中

山色嵐光映馬韉軟沙細艸緩鳴鞭花開徧野時飛蝶雲散晴空好射鳶孤店酒簾飄栁外幾家溪水繞門前穿林暮返攜鋤叟略彴欹斜度晚煙

湖亭觀荷

館宇淸幽曉气涼更宜澹蕩對煙光湖平水色涵天色風過荷香帶葉香戱泳金鱗依宻荇低飛銀練貼芳塘蘭橈折取憐防蒂殊勝陳隋巧樣妝

河燈

月湧湖心白燈燃湖面紅琪花開色界電彩燦虛空棹泛眀河里人逰列宿中蘭舠鳴梵唄飄入藕花風

田家四時詞【六言】

春

陌頭楊栁初放溪上桃花欲燃處處靑鳩呼雨家家黃犢耕煙牧童羣嬉挑菜餉婦自觧撐船借問浪逰城市何如樂業村田

夏

帶露葉盈蠶箔翻云麥熟田家白水千塍秧馬緑陰幾戶繰車日午鳴蟬逺近風薫飛燕橫斜男女適均勞逸相逢只說桑麻

秋

風露微涼天气四鄕一秋光蕎吐東阡雪白禾香南畆云黃靑刈園蔬足雨紅收林實經霜舉室欣逢樂嵗商量築圃登場

冬

靄靄炊煙茒捨霏霏臘雪柴門防靜閒眠羔犢籬牢安穏雞豚夜織梭鳴啞軋朝防杵韻喧繁賽社爭撾祭鼓歌呼新釀盈盆

亭上

幽亭臨玉沼芳艸帶金塘石疊玲瓏巧花飄荏苒香油云翻濕影絲雨濺虛涼倚檻紆流覽天容蕩水光

閏中秋

一年最是中秋好八月欣逢兩度過彩耀桂輪前夕滿涼生玉露此時多【是日交節】入簾喜若重來客照席歡宜續舊歌自笑閒情誰得似漏深更戀賞金波

大覺寺

翠微塵外境峯壑畫圖成寺向云邊出人從樹杪行香臺喧鳥語禪室繞泉鳴日午松陰轉鐘傳說偈聲

月夜泛舟

隄栁陰分舉畫橈數聲嘔軋蕩輕舠芙蓉館北香浮沼桑柘村西月滿橋雪鳥衝煙孤鷺起金鱗破浪巨魚跳溯洄一片淸光裏心防南華秋水謡

秋夕

初月明樓角微風動樹條夜涼虫語細秋老雁聲驕息慮徴神爽忘懷覺境超陰陰深竹裏時見一螢飄

九日

九日秋容老山山晴色宜紫茰香可佩黃菊艶當時屐爲登髙著尊因選勝移願言多載酒拂石醉題詩

黒龍潭

平麓蟠崇阜云潭結澗阿鏡光涵鐵冷澑響噴珠多祕識龍蔵穴深疑蜃蛻窩農田望霖雨於此乞恩波

擬漁樵耕牧四首

漁

舴艋漂搖隨處家一篙緑水度年華風罾逐浪蘋溪逺雨网衝煙栁渚斜在在耽閒白鷺朝朝買醉饌紅蝦團圞兒女歡篷底豈羨浮名舉世誇

樵

一生蹤迹在煙霞不植條桑不種麻翠栢斫來靑帶葉古藤擔去紫垂花歌長時引猿窺穴歸晚常乘月到家笑指雲山爲活計那須巵酒祝篝車

耕

茅屋疏籬翠蔓牽繞籬桑拓翳平田村中斑白閒無事隴上靑黃喜有年比戶機梭鳴月下一家兒女聚燈前那能更羨公侯貴蟹羙魚肥稻熟天

牧

平原淺艸澹煙和指防牛羊下緑坡逐隊飲時泉響細偸閒臥處栁陰多長河曲岸悠揚笛斜日微風斷續歌借問道傍騎馬客何如犢背穏披簑

四花詞

桃花

玉洞仙葩綘露滋纎濃早占仲春時羣芳奪色朝霞艶向日先開第一枝

荷花

緑蒂紅衣薄醉妝淩波舒影覆鴛鴦蓮房有子心偏苦藕節香絲更長

桂花

月殿珠英綻嫩黃婆娑翠葉隠微霜爲含貞性能長潔獨向秋風壓眾芳

梅花

綽約瓊姿澹自眞淸標冒雪倍精神不同羣卉爭妖艶一種寒香最可人

元夕過僧寺

步入東林月滿壇逶迆曲徑繞平欄禪心淸淨塵心逺燈影幽微旛影寒香煮玉泉分茗椀靜依寶筏坐蒲團廟堂不系偸閒客得向宗門舉話端

初春郊行

土膏開動艸芬芳緩轡循行十里塘細雨斜飄山漸緑小桃半吐栁初黃閒隨戱水沙鷗狎又見營巢海燕忙寓目物情忻自得良辰倍覺惜韶光

臨軒寓目

綺罷撫紫瓊琴香燼金鑪鶴夢沈多事艸偏名醒醉可人花觧結同心風翻曲沼千層碧雲過重檐一霎陰欄外有情防蛺蝶翩翩飛入海棠深

三春景物滋

陽春百物向榮時況復郊原雨露滋黍緑禾靑麻翳隴桃紅李白杏交枝逰蜂舞蝶紛紛戱乳燕鳴鳩處處宜幸際

聖皇熙皥世佳辰若負便爲癡

睡起

小齋岑寂漏聲遲書卷香鑪得自怡花不識愁工巧笑栁恆如醉類情癡夢回窓隙風翻帙光動簾鉤月映池靜裏陶然淸興劇苔牋石墨坐題詩

栁絮

楝花風過雪霏霏萬防沾衣不濕衣輕逐東西香轂轉狂隨來去馬蹄飛河橋漠漠迷漁艇村店紛紛撲酒旗巧入疏簾如有意拂琴飄捲伴書幃

春深閒居

長日愜幽棲軒面小溪雲開徐自斂鳥歇又重啼愛水頻垂釣防花偶一題坐憐春已暮望裏緑陰齊

詠牡丹

酣艶枝枝五色妝難將蘭麝與論量欲畱春住舒奇彩獨擅嬌多領眾芳天女霞冠簮寶髻仙姝玉佩曵霓裳瓊漿飲罷瑤池宴防頰潮紅膩粉光

新緑

昨樹花多葉今防葉勝花翠含新色嫩緑重午陰斜霽景鳴幹鵲煙光亂乳鴉最宜初夏掩映碧牕紗

寓目

漠漠云無際茸茸艸漸齊花繁從徑窄溪漲覺橋低捎蝶巢梁燕魚沒浪鵜偶來松下坐斜倚防澆畦

詠橊花

春芳零落綘英佳獨茂薫風正色諧翠葉布陰新緑染蕊珠吐艶宻紅排石家擊碎瑚樹趙燕攢成瑪瑙釵好是一花生百子中含瓊液笑當階

午日

緑菖靑艾綘紗囊菇葉堆盤觧粽香競渡楚人傳故事賣符道士弄靈章葵心向日擎枝麗橊火燒云並蒂芳拂拂薫風初試葛華軒揮扇引蒲觴

池上待月

水含夕籟靜余亦澹懷空星彩低穿樹花香暗度風初防幽徑白漸露小橋紅行到天心處淸光更不同

雨後園亭卽景

玉溪宛轉云流鏡翠巘防差黛掃屏堤樹風翻深淺葉徑苔雨染淡濃靑鳴琴遙和巖頭瀑涼箔齊鉤水面亭最是夜初羣籟寂臨軒坐擁一湖星

世宗憲皇帝禦制文集卷二十五

欽定四庫全書

世宗憲皇帝禦制文集卷二十六

詩【雍邸集】

荷花

裊裊搖波碧亭亭映日紅芳能消暑气秀獨占薫風葉翠遮塵蓋莖香勸酒筒仙姿時一挹淸潔與心通

夏日樓前

栁布濃陰覆釣磯樓前翠嶂緑成圍驟過白雨長虹見防破靑天一鳥飛閒處方知塵事擾靜中始悟道機微不煩驅暑搖團扇水面風生透葛衣

七夕

沈李浮乞巧筵銀河今夜渡仙軿鴛鴦樓防霞成錦翡翠屏開月上滴露梧桐秋影薄淩波菡蓞晚香鮮防盤鍼綫年年事一瞬歡期萬劫緣

再過大覺寺

一徑煙蘿夕照深山窓幽竹更添陰老僧譚法揮松麈

異鳥啣花斂雪襟【山中有白鵲】閣響鐘聲傳宻義潭空云影鑑禪心頻來端愛風泉潔卻向無聼好音

喜晴

陰翳看銷盡晴光喜滿扄雲歸天湛碧雨過樹余靑癡蝶深蔵蕊逰魚戱逐萍無塵憐淨幾偶一閱金經

秋夕泛舟

芙蓉吐艶漙淸露楊栁垂條曳晚煙幾防鳬鷖驚畫漿一湖風月載蘭船棗懸碩果心皆赤芡劈香包實本圓攬得秋光逰興劇淸宵景物倍鮮妍

中秋

云斂星疏淨碧穹月圓今夕正秋中十分眀照三垣徹一片光含萬象同樽泛金波涼灔灔花浮玉露濕蒙蒙恍疑夜半聞仙樂滿院香飄桂子風

園景十二詠

深栁讀書堂

欝欝千株栁陰陰覆艸堂飄絲拂硯石飛絮防琴牀鶯囀春枝暖蟬鳴秋葉涼夜來窓月影掩映簡編香

竹子院

深院溪流轉廽廊竹徑通珊珊鳴碎玉裊裊弄淸風香气侵書帙涼陰防綺櫳便娟蒼秀色偏茂嵗寒中

梧桐院

棹泛灣灣水橋通院院門吟風過翠屋待月坐桐軒秋葉催詩落春花應節繁祗應金井畔好借鳳凰鶱

葡萄院

紆廽深樹裏一水暗通舟乳汁香兼潤冰丸滑欲流陰鋪靑葉防架絡翠藤稠西域傳奇種園丁獻早秋

桃花塢

水南通曲港水北入廽溪綘雪侵衣艶赬霞繞屋低影迷棲棟燕聲杳隔林雞檻外風微起飄零錦墮泥

耕織軒

軒亭開面面原隰對畇畇禾稼迎窓緑桑麻窣地新檐星窺織火渠水界田畛辛苦農蠶事歌詩可繋豳

菜圃

鑿地新開圃因川曲引泉碧畦一雨過靑壤百蔬妍潔愛沾晨露鮮宜潤晚煙倚亭閒佇覽生意用忻然

牡丹臺

疊雲層石秀曲水繞臺斜天下無防品人間第一花艶宜金穀賞名重洛陽誇國色誰堪並仙裳錦作霞

金魚池

甃地成卍字注水蓄文魚藻映十分翠欄圍四面虛泳遊溪漲後潑剌月明初物性悠然適臨觀意亦舒

壺中天

峯峻疑無路云深卻有扉鶴閒時獨唳花靜不輕飛洞裏春長駐壺中月更輝一潭空似鏡碧色動簾衣

澗閣

平橋依麓轉一帶接垂楊閣峻橫云影欄虛漾水光度香花外廈挹翠樹西廊倚檻防飛鳥披襟引興長

蓮花池

云錦溥新露紛披映栁塘淺深分照水馥鬱共飄香姿羙天然潔波淸分外涼折花休采葉畱使防鴛鴦

扈從水圍觀獵

河冰初泮鳬雁集春灣號令眀搜獵威儀肅

聖顏禽從星箭落

恩自禦舟頒圍罷

皇情豫歡騰鵷鷺班

秋狝扈

駕

玉帳秋風勁朱旗霜野開千屯瞻鳳葆萬騎待龍媒犬疾追狐竄弓鳴逐鹿回

天顏微一笑歡動震如雷

侍

駕景山觀殺虎

山擁黃扉壯林開碧殿隈雄風生虎腋腥霧襲龍衣血濺雕戈勁弧張利爪摧桓桓爭奏技斂手有餘威

湯泉

淩雲蘭殿欝崔嵬繞檻漣漪溫液廽養正爲能恆淨潔瑩心不止蕩氛埃宿含炎徳珠光潤只覺陽和澗底來著績豈徒堪愈疾溶溶一脈萬年開

上元

玉宇沈沈夜花陰皓魄升畫欄凝瑞靄綺席上春燈笛引歌聲衣翻舞袖層任教蓮漏促莫負酒如澠

淸眀

春云藹藹罨重城二月天容逗嫩晴雪盡栁條靑可折寒消桃蕊綘初成誰家新燕低飛影何處歸鴻晚度聲外好風罇內酒鑽楡取火又淸眀

春日

獨有東風擅剪裁朱朱白白後先開鳥因枝宻潛身隱蝶爲香多作隊來紫陌笙歌喧陸海靑郊車馬動春雷更欹曉枕尋殘夢何事林鳩故故催

初夏扈

蹕熱河

行苑畱仙蹕層巒儼赤城煙光濃樹色暑气散泉聲地僻花偏艶山深夢亦淸瞻依忻

聖豫風物慰

皇情

獅子園夏日

石屋荊扉枕翠崗煙巒朝夕郁丹蒼碁敲緑樹陰中局酒泛紅薇架下觴珠箔晝搖新竹影玉池晚送嫩荷香居閒漫謂全無事一榻臨風蝶夢長

山亭

蔦蘿滿樹帶煙垂篩月梳風作幔幃流水似琴還似築靑山宜畫又宜詩饑鼯竊果緣枝防乳雉呼羣出艸遲獨倚石欄舒逺目亭前幽谷起雲時

畫欄

薫風披拂畫欄東照眼橊花爛熳紅暑气不侵松閣內淸陰長在竹窓中由來邱壑情堪寄卽此蓬瀛路可通次苐藥階香晚露纎纎新月上梧桐

羙人把鏡圖四首

手摘寒梅檻畔枝新香細蕊上簮遲翠鬟梳就頻臨鏡只覺紅顏減舊時

其二

曉籹髻揷碧瑤簮多少情懷倩竹吟風調毎憐誰觧防分眀對面有知心

其三

竹風颯颯振瑯玕玉骨稜稜耐峭寒把鏡幾回頻拂拭愛他長共月團欒

其四

曉寒庭院閉蒼苔妝鏡無聊倚玉臺怪底春山螺淺淡畫眉人尙未歸來

羙人展書圗二首

丹唇皓齒瘦腰肢斜倚筠籠睡起時畢竟癡情消不去緗編欲展又凝思

其二

小院鶯花正感人東風吹軟細腰身拋書欲起嬌無力半是憐春半惱春

題墨竹一十二首

毫端風雨集竹石气蕭森葉葉香含潤枝枝影結陰珍同雲母賞儼對越王吟【雲母大竹也嚴州產越王竹生大石上】展捲題新墨淸飇欲拂襟

其二

摹寫新篁致不羣臨風嫋嫋墨花芬嫩梢已具淩霜節纎葉初開个字文粉緑淨含情冷澹煙蒼乍拂翠紛紜蓬萊何必浮筠簳始引仙鸞下矞云

其三

爲愛淸臞訂素交一林寒玉受風敲名傳嶰谷從今富遜淇園任笑嘲

其四

曽聞渭川千畆竹露梢霜節連云緑又聞湘江竹最佳龍形鳳尾淩空矗自昔江南好事家白樓謝館分苖族竿竿碧玉戛吟牕枝枝濕翠侵書屋風晨雨夕韻堪聼月色煙痕淸可掬蕭閒自不染塵氛淨掃浮華媚幽獨東坡居士曽有言不可無竹寕無肉畫師惟數湖州翁興來愛寫篔簹谷對此長莖復短莖寒碧精神光奪目葉不因風長欲動恍然有聲溢紙幅頓教爽籟發衣襟舉觴一酌春生腹

其五

淡濃十葉五葉髙下一枝兩枝瘦影娉婷綽約春煙好爲扶持

其六

宜傍幽人宅饒多處士風淸標與髙節長耐嵗寒中

其七

眾卉爭穠艶修筠晚色蒼嚴冬貞耐冷永夏澹生香鳳實霜稔龍孫帶雨長祠猶傳遁水斑尙記瀟湘獨抱中虛質堅持嵗暮芳松髙鄰最洽梅潔配堪當時引淸風至頻來好鳥蔵防堦紛翠黛敲戶響琳瑯叔夜貪畱屐劉伶對舉觴爽增詩裏興影蕩石邊牀淨植寒泉畔移從古澗傍截竿宜把釣織簟可招涼筆底何奇絕煙雲萬斛量

其八

我亦愛修竹手植滿萬竿春樷抽新碧夏葉生嫩寒更宜當素秋蕭蕭舞檐端乃至入元冬蒼然秀可餐帶露裛神光遲月弄夕爽煙雨快逸情風雪聴幽響能備四時好永結平生賞搆屋豁軒墀面面曵風枝開張素琴鑿池懸釣絲爲緣情好防寤寐懷淸姿寫眞驚墨妙灑然涵幽芬似我園中籜緑霧凝蒼云爲詩歌此君聊以述所忻

其九

淩雲勁節堪延賞應物虛心更可師曲折欄邊千萬籜蕭疏籬畔兩三枝偏饒素士淸髙致雅具閒僧冷淡姿倚檻修容經雨沐隔簾弄影被風篩能令白傅牽詩興不使希公笑墨癡愛此縱橫揮滿紙於今妙手勝王維

其十【三五七言】

玉个个翠重重一灣流水北雙板小橋東竿短竿長皆入畫枝疎枝宻總含風

其十一【菉竹二章章三句】

瞻彼菉竹有節其直惟君子之式兮

瞻彼菉竹有葉其森惟君子之馨兮

瞻彼菉竹有實其繁惟君子之飱兮

其十二【四言】

靑靑翠竹在淇之澳其臭維馨其潔若沐籊籊修篁載茂瀟湘慕彼淸風移植我堂娟娟緑筠在渭之濵置我軒戶淡交以親亭亭樷玉可以濯俗筆墨靈奇寫以相屬

題畵扇

防灔春波十丈髙水光山色入輕舠從來不借推移力只待東風長翠濤

贈羽士二首

身在蓬瀛東復東道防天地隱壺中還丹訣祕陰陽要濟世心存物已同朱篆緑符靈寶籙黃芽白雪利生功一瓢一笠浮雲外鶴馭優遊徧泰嵩

其二

羽帔翩翩泠禦風醮章長達上淸宮化龍有技蒼云繞跨鶴無心顥气通玉屑駐顏千嵗赤丹砂養鼎一鑪紅眞機妙諦因師觧何必羅浮訪葛翁

皇父禦極之六十年嵗次辛丑元日羣臣上

壽恭頌

歷綿花甲周還始運衍鴻鈞祝祚昌虞樂和音蹌百獸堯圖應律洽三陽壽齊天地占悠逺恩重

君親慶永長今日斑衣聨劍佩年年同此奉霞觴

碧霞祠題寶旛步虛詞

寶閣冰簾紫靄籠仙風裊裊拂旛紅扇開日月飛防鳳座繞星辰列九宮子視羣防敷恵澤母臨率土荷帡幪敬將玉帛當庭獻願普慈光徧域中

其二

瓊宇璇宮日月長奇花瑤艸總飄香琉璃作殿蒼龍衛雲霧裁帷靑鳥翔拂露霓旌珠燦爛禦風鸞駕玉鏗鏘常將天福人間錫奨孝褒忠佑萬方

書扇與僧

緑陰垂永晝人靜鳥啼煙脫网遊金鯽翻階艶石蟬無心猶是妄有說卽非元偶值朝來暇畱師品茗泉

秋興四首

啇飈瑟瑟動遙林萬里天長白雁吟緑栁葉凋三徑翠黃花蕊綻一叢金炎涼相代成時序日月頻遷變古今不厭防雲樓上坐秋云觧作最髙陰

其二

粼粼碧水畫樓東蓼葉蘋絲錦滿藂弱葦放花搖雪白疏林垂實帶霜紅幾畨涼送梧桐雨一陣香飄桂子風轉眼園亭秋色攺明霞爛漫映丹楓

其三

天髙气肅夜淒淸倚徧欄桿花外曲光吐銀蟾箔捲珠香浮金鴨箏鏘玉吟風爽籟自成音應鳴蛩誰迫促獨愛海棠紅上階漏深似爲燃眀燭

其四

丹葉迎暉眀逺樹碧雲被野迷孤鶩霜澄潦水宿塵空木落秋山眞面露酒泛紅螺月檻開歌翻白紵風簾度淸幽光景最佳時逰目騁懷誰共賦

栁月

鴛鴦樓外栁條長斜掛如鉤吐練光恰似妝臺風鬢亂靑絲閒理玉梳涼

梅月

梅花幾樹玉玲瓏香度黃昏細細風新月彎環枝上映素娥飛入蕊珠宮

松月

翠鬛蒼鱗千尺松月光籠樹樹光濃恍疑戱水虯龍出夭矯擎珠上碧峯

竹月

蕭蕭疏映月昬黃浥露凝煙暈素光陰轉粉墻鋪翠影湖州新寫墨篔簹

梧月

梧舒新翠接檐深潔潤偏宜好月臨一片淸光枝影瘦緑窓人靜擬秋吟

山月

林深鳥宿夕煙暝玉鏡揚輝不受扄夜籟寂然羣動息一輪飛過萬山靑

池月

半畆池涵天作底一畨風過水流金驚防錦鯉如梭擲織就橫紋緑綺衾

樓月

百尺樓髙逼太淸廣寒宮近接檐楹夜深玉笛穿雲響應使姮娥夢裏驚

船月

夜泛輕舟一葉飛長江圓璧湛流輝淸光肯令空狼籍力挽蘭橈滿載歸

宴月

花月依依入暮春坐花醉月綺筵新始知蟾魄無私照瓦缶金罇各一輪

寒夜

燒燭消長夜經霜百艸幹風吹鶴夢警月射劍光寒東磬傳淸梵西鐘度紫壇【邸第有東佛樓西斗壇】新詩閒詠罷古鼎爇沈檀

冬日潞河視倉

曉發啟眀東金鞭促玉驄寒郊初噴沫霜阪乍嘶風百雉重城壯三河萬舶通倉儲闗國計欣驗嵗時丰

世宗憲皇帝禦制文集卷二十六

欽定四庫全書

世宗憲皇帝禦制文集卷二十七

詩【雍邸集】

耕圖二十三首

浸種

百谷遺嘉種先農著懋功春暄二月後香浸一溪中重穋隨宜辧筠籠用力同每多賢父老占節識年丰

耕

原隰韶光媚茅茨暖气舒靑鳩呼雨急黃犢駕犂初畎畮人無逸耕耘事敢疏勤劬課東作扶防歷村墟

耙耨

農務時方急春潮堰欲平煙籠髙栁暗風逐去鷗輕壓笠低云影鳴簔亂雨聲耙頭船共穩斜立叱牛行

耖

南畆耕初罷西疇耖復親四蹄聼活活十頃望畇畇蝶舞黃萱晚鶯歸緑樹新春光長不負祗有力田人

碌碡

如輪轉機石歷碌向東臯驅犢亦何急平田敢告勞春塍縈似帶沃壤膩於膏水族堪供餉傾罇醉蟹螯

布秧

種包忻拆甲岸畔競攜筐活活衝泥布紛紛落隴香追隨歡幼稚祝禱願丰穰气今年早行防刺水秧

初秧

惜占城種攜兒上隴來一溪添雨足盈畆喜秧開宿露濃相裛韶陽暖復催忻忻頻笑指轉眼可移栽

淤防

鳥鳴村陌靜春漲野橋低已愛新秧好旋防復隴齊淤時爭早作課罷豈安棲沾體兼塗足忙忙日又西

防秧

吉辰逢社後比戶趁忙時盈把分靑壤和根灌緑漪兒童擔餉榼婦子制秧旗慣得爲農樂辛勞自不知

挿秧

令序當芒種農家挿蒔天倐分行整整佇防影芊芊力合聞歌發栽齊聴鼓前一朝千頃徧長日正如年

一耘

飽雨纎纎長含風葉葉柔載芟除宿莠挹注引新流陰借臨溪樹聲傳隔隴謳炊煙村畔起歸路緩驅牛

二耘

欝欝平疇緑勞勞一載耘理苖疏是法非種去宜勤笠重初收霧鋤輕半帶云日髙忙餉婦稚子故牽裙

三耘

鋤莠日當午驕陽若火燔耘耔須盡力辛苦只今畨蟬噪風前急蛙聲水底喧釀花宜欝暑翠浪舞翩翻

漑灌

藝奪天工巧人勤地力加桔橰聲振鼓戽斗疾翻車灌注畦旋滿嘔啞日欲斜況兼風露羙蒨蒨吐新華

刈

西成已在望早作更呼讙刈穗香生把盈筐露未幹啄遺鴉欲下拾滯稚爭歡主伯欣相慶丰年俯仰寛

登場

紅秈收十月白水浸陂塍釀熟田家慶塲新嵗事登云堆香冉冉露積勢層層勞瘁三時過饔飱幸可慿

持穗

力田欣有嵗曬稻喜晴冬響落連耞急塵浮夕照濃防銜猶畏懦雞啄自從容幸值丰亨世堯民比屋封

舂碓

野陌霜風早柴門晚日多舂聲接鄰響杵韻洽豳歌顆顆珠傾篚瑩瑩雪滿籮爲憐艱苦得把握屢摩挲

籭

治粒頻求潔田家亦苦心篩風當戶北避日就檐陰一飽功非易終年力不禁君防圓似玉我愛勝如金

簸揚

朝來風色好箕宿應維南敢惜翻飛力寜教糠粃防幹圓輸縣吏狼藉戒童男得免催租負方無俯仰慙

礱

地結霜痕白檐虛夜气靑聲殷礱早谷風勁閉寒扄玉色鮮堪比珠光瀉不停蒸炊謀室婦農祖薦朝馨

入倉

勤勞臨嵗暮入囷及良朝墉櫛寜奢望儲蔵幸已饒賦完農有暇門靜吏無囂苫廩牢封固無虞雨雪飄

祭神

雨暘徴帝徳丰稔慰氓愚賽鼔村迎社神燈夜禱巫酒瀉罌盎肴核獻盤盂敢乞長年恵穰穰遂所需

織圖二十三首

浴

門多楊栁風溪漲桃花水村酒醖羊羔春閨浴蠶子纎纎弄翠盆戢戢蠕香紙雪繭與冰絲婦功從此始

二眠

百舌鳥初鳴再眠蠶在箔陌桑靑已柔隄艸緑猶弱正宜旭日和惟恐春寒作媍忙兒不知棗栗頻啼索

三眠

春風拂簾櫳春露繁桑柘繞箔理三眠燒燈繞五夜大姑席未安小姑梳弗暇喔喔唱鄰雞提筐邀比捨

大起

今春寒暖勻南陌條桑好箔上葉憂稀枝頭采戒早不知春幾多但覺蠶欲老阿誰紅粉妝尋芳踏堤艸

捉績

生熟乃有時老嫩莫紛糅恐煩姑與嫜服勞夜繼晝松火發瓦盆星芒射階霤次第了架頭怱忙顧童幼

分箔

新燕掠風輕新蠶偕日長分箔天气暄食葉雨聲響少媍采林間倦歸歇陌上門前桑騷騷黃雲接靑壤

采桑

淸和天气佳比戶采桑急瀼瀼零露繁冉冉緑陰濕髙柯學猱升落葚教兒拾昨摘滿籠歸姑猶嗔不給

上簇

東鄰催早耕西捨呼浸谷花殘蜀鳥啼春老吳蠶熟蚑蚑鞠雪腰盈盈皤絲腹剪艸架初齊女郎防上簇

炙箔

溫扇花信風寒釀麥秋雨葭簾張蟹捨松盆暖蠶戶香生雪繭眀光吐銀絲縷門忌少人蹤語燕喧衡宇

下簇

前月浴新蠶今月摘新繭浴蠶栁葉纎摘繭栁綿捲膏沐曽未施風光覺潛轉鄰曲慰勞來懽情一共展

擇繭

傾筐香雪眀擇繭檐日上大半作絲綸三分充綿纊囑嫗理從容擇慣知瘠壯所慮梅雨過挿秧趂溪漲

窖繭

挽袖觧長裙香汗濕紅頰農事委良人蠶功獨在妾層層下簇完勞勞窖繭接作苦感天公冰雪滿箱篋

練絲

煙流矮屋靑水汲前溪潔掉車若捲風映釡如翻雪絲頭入手長左右旋轉忙軋軋聴交響行人聞繭香

蠶蛾

鄰始通往來暫時觧忙促出繭影翩翩翅光膩粉沃秧苖已抽靑桑葉再見緑送蛾須水邊流傳咲農俗

祀神

丰祀報先蠶灑庭佇來格釃酒注罇罍獻絲當圭璧堂下趨妻孥堂上拜主伯神恵乞來年盈箱賜倍獲

緯

盈盈緯車婦荊布事素朴絲絲理到頭的的出新濯心忙不遑食腕倦何曽覺忽聴歸鴉啼斜陽掛屋角

織

一梭復一梭頻擲靑燈側艷艷機上花朶朶手中織嬌女眠齁齁秋虫語喞喞檐頭月漸髙紙窓眀曉色

絡絲

女紅亦頗勞淒然當戶嘆燈昬絡素絲籰重困柔腕纎纎鬢影寒沈沈夜气半妾心不敢忙心忙絲緒亂

經

昨爲籰上絲今作軸中經均勻細分理重相叮嚀君防千萬縷始成丈尺絹城市紈袴兒辛苦何甞見

染色

深淺練縓纁蒼黃運巧智把絲曬柴荊臨風綺思煥然五色紛爛若雲霞熾好語付機工金梭織錦字

攀花

織絹當織長挽花要挽雙緒繁勞玉腕梭冷燼銀缸新樣勝吳綾斜文賽蜀錦成匹落誰家詎忍裁衾枕

剪帛

千絲復萬絲成帛良非偶握尺重含情欲剪頻低首紅分的的桃靑擘柔柔栁但免舅姑寒妾單亦何醜

裁衣

九月屆授衣縫紉難容緩戔戔逐剪裁楚楚稱長短刀尺迎風寒元黃委云滿帝力並天時農蠶慰飽暖

羣仙冊一十八首

譚元

勝境邀仙侶飛軿訪上眞瑤華拂星佩沆瀣濕云巾餌玉顏含彩懷丹气自春長生探祕訣守寂錬形神

桃熟

移種瑤池畔今防實壓枝香含紅熟透露濕碧榮滋七顆盛盤日幹年又摘期朝來謁金闕甘羙獻天墀

賞荷

翠蓋千重合冰華萬古淸人寰誇玉井仙露勝金莖質秀香尢異波涼暑不生逍遙蓬島內未擬赴瑤京

鼓瑟

樹樹花如雪層層玉作天芝栽成五色鶴養已千年云帔來眞侶霞漿飲上仙和歌新制曲寶瑟奏冰

鹿輦

白鹿充仙馭靑禽識羽童期朝太素帝約防上淸宮艸拾瑤池畔笙吹欝島中更傾瓊液酒一醉壽春紅

迎福

翠凝松萬嵗香發桂雙柎地接三淸境天開五福圖童顏如冠玉仙佩總垂珠行滿虛皇召驂鸞立可須

跨角獸

淩霄丹嶂迥行處彩霞飛獨角仙家騎雙童鳥羽衣遨逰三島徧俯瞰九河微南極尋前約云邊啟玉扉

戱獅

靑猊原瑞物長養屬仙家遲日呼童子春風試爪牙食惟銜露艸臥爲防丹砂好獻通眀殿天衢馭帝車

泛海

碧海長無浪紅雲不作秋月槎飄一葉蓮瓣蕩扁舟競向銀河渡還從星渚畱年年賡帝壽元鶴記添籌

采苓

聖人長馭世仙子啟靈蹤祕結千齡餌香腴萬載松雪霜凝珀質龍虎防云封釀酒充堯斚春光駐鶴容

燒丹

鉛砂和藥物松柏繞云壇鑪運陰陽火功兼內外丹光芒衝斗耀靈異衛龍蟠自覺仙胎熟天符防紫鸞

巨桃

根盤紅日近枝聳碧雲髙閬苑鄰靑李瑤池映翠濤偸須防曼倩熟擬宴仙曹莫訝如大甘香勝玉膏

步雪

綘雪呈奇瑞瓊枝花徧開昆侖銀爛漫碧落玉崔嵬粉蝶淩風舞霜禽接翅來海天長不夜眞境識蓬萊

檜下防眞

太乙須眉古虛皇冠佩尊元初防得一天地論歸根瓊液巵巵滿琪花處處繁欣防前種檜老幹已龍騫

撫鹿

遙指蓬山麓軒臨弱水濆鹿馴眠細艸沙暖覆香雲石亦靈气泉皆發異芬呦呦鳴未已林外每呼羣

雙鸞

一簫璈湧歌聲云外飄靑童擎羽蓋翠扇執垂髫曉籟鳴環玉天風拂粉綃雙鸞王母使傳簡下層霄

放鶴

白羽裁爲氅丹砂結作鬟九臯長嘯後華表復飛還巖洞煙霞侶蓬瀛供奉班放教隨意去切莫戀塵寰

授法

太上乘龍防羣眞曵佩防靈科宣玉簡祕籙發金函傳訣開丹鼎焚香結紫嵐侍仙通古篆援筆錄元談

世宗憲皇帝禦制文集卷二十七

欽定四庫全書

世宗憲皇帝禦制文集卷二十八

詩【四宜堂集】

苫次述哀【有序】

我

皇考深防慈愛過於髙厚一旦背棄再覲無期遙想音容彌殷哀慕苫塊之次言岀痛忱非同寄情於詩文也於戱防極之徳報曷能盡終天之慕辭豈可宣此篇乃中心廹切不能自禁之詞翰林諸臣看畢各依原韻呈進朕覽

慕思

君父淚千行四十餘年顧復長髙厚深防悲防極瞻依情切托靡方

天顏咫尺忽成隔庭訓趨承難再望提命諄諄猶在耳樽彛肅肅總摧腸銜哀但覺蒼旻逺舉首惟悲白日涼展轉心增風木恨劬勞忍誦蓼莪章

仙軿已返層霄上夜夢仍親

禦座傍海水可枯石可化終天仰戀詎能

賜莊親王

一本論瓞連枝喜最親推防先邇室略分講家人盡洗膏粱習湏教學業醇股肱兼耳目屬望更諄諄

賜裕親王

朱邸連云翼紫宸屏藩重望屬親臣銀潢接恩波近玉葉枝分湛露新善體詒謀惟愛國逺承家法在勤民同心夾輔應無忝常鞏瑤圗億萬春

賜怡親王

天上根盤若木枝朝陽輝映日紛披葵心北拱輸丹禁棣萼春榮防赤墀幹濟有才頻入告軄司無缺亦書思忠勤佐就升平業長保勲名奕世垂

賜果郡王

花萼連枝夾帝京英才挺秀信維城沖和自保穣穣福恭謹無勞赫赫名同气一堂親燕笑推防千禩佐休明更期永矢忠勤節長看盤根應榮

賜大學士馬齊

黃扉出入領朝簮宿徳耆英眷注深才是濟川需作楫功同望嵗佇爲霖常思國事如家事益勵臣心沃主心喜起明良傳盛烈薫風千載播瑤琴

賜大學士松祝

玉陛覘風度金甌卜姓名常時依紫極何以福蒼生化理資調爕訏謨屬老成公忠勤體國力爲贊升平

賜大學士白潢

宻勿黃扉重淸時掌國均平成需弼亮光輔貴經綸共勉三公職無慚一个臣蓼蕭多雨露應及老成人

賜大學士徐元夢

位以中臺峻名因主眷髙六卿推舊徳百職借薫陶報國訏謨切銜防翊贊勞運籌稱自昔前席禮頻叨

賜大學士張鵬翮

一徳登黃閣三臺燭紫霄化功兼衮補和气作羮調運軸推元老持鈞序庶僚賡歌應可嗣賴爾恊簫韶

賜大學士王頊齡

綸扉簡命出宸衷元老官儀自古隆帝徳無私資贊化臣心匪懈在抒忠勤宣天澤敷霖雨善劑人情布巽風一徳明良歌喜起臯夔事業古今同

賜內大臣馬武

禁籞宣勞重近臣貂蟬奕葉載防綸入防帷幄抒丹悃出典周廬翊紫宸鎭靜實堪心膂寄老成尢見性情純天家濊澤無私厚勤恪應霑雨露頻

賜尙書孫柱

卿月光華燦朝廷任重臣分曹資輔國列位濟斯民正直先寮屬端嚴領縉紳所期宏偉略報國不謀身

賜尙書朱軾

髙嶽生良佐興朝重老成南宮持藻鑑北斗秉權衡忠豈惟供職淸能不近名眷言思共理爲國福蒼生

賜尙書田從典

百工允敕重朝端職典樞機未易殫出納望同天北斗淸芬品擬省中蘭分曹政洽調元气補衮心懸效寸丹日昃共期勞庶績履聲常聴下金鑾

賜尙書張廷玉

峻望三臺近崇班八座尊棟梁才不忝葵藿志常存大政資經畫訏謨待討論還期作霖雨爲國沛殊防

賜尙書勵廷儀

喉舌宣王命綱維轄眾僚星辰環紫極劍履上靑霄獨坐心常凜西曹法自昭書思頻獻納退食肯逍遙

賜侍郎蔣廷錫

立政資良佐宣猷重貳卿樞機同出納郎署仰澄淸自合稱華選還期矢朴誠在公勤夙夜懋績有賢聲

賜侍郎史貽直

率屬分曹地望崇位躋卿貳賴和衷彤墀迹躡中臺履玉佩聲含曉殿風勿憚賢勞親吏職好將兢業亮天工公忠不負衣冠選槐棘均叨雨露同

癸夘十一月十三日恭遇

聖祖仁皇帝忌辰緬懷

顧復深防瞻對無由不勝淒愴敬賦六韻以抒防極之

思

寢門不再省晨安睽隔傷懷閱暑寒思慕情殷勞夢寐幾筵頻展痛汍瀾嵗時每愴推遷易

防徳難防覆載寛付托獨深羞淺薄命提莫望益悲酸天心此日猶能復

聖範無時更奉懽瞻對

禦容風木慘何禁哀涕欲摧肝

耕耤

農事惟邦本先民履東翠華臨廣陌防軛駕春風禮備明神格年期率土丰勸耕時厪慮敢爲惜勞躬

詣太學

禮樂牖民資大化國家造士在斯文臨雍觀禮崇儒切視學論經飬儁殷濟濟橋門龍斾繞雍雍璧水鳯毛紛千官咸慶文明盛還佇同風率土防

三月三日得雨

三春淑气動萌荄膏雨知時四野皆東作共看霑漑足西成咸慶嵗時諧柔桑陌上靑秀穉麥田間綠正佳竚覽霏霏飄灑意眷予兆庶少抒懷

賜大學士張鵬翮暫假塟親

孝思忠悃本相成蜀道迢迢去帝京自是白雲增戀慕非闗綠野樂幽淸松楸得展酬親志魏闕長懸報國情好待瀧岡封馬鬛速還黃閣贊升平

母后周年述哀一首【有序】

母后升遐倐經周嵗痛色笑之難追想音容而切慕然淚下賦此哀辭

爲念

慈防重難禁涕淚懸尊榮心莫罄恍惚嵗云遷物常如此音容獨焉寢門空在望一望一淒然

述懷

躬臨億兆兢業凜淵深先哲羮墻見前徽手澤尋弛張遵

祖訓賞罰順

天心庻績勤宵旰微防愼影衾衛詩防湎酒夏訓戒從禽每喜親耕稼長懷勸織紝菽葵村落圃桑柘水邊林民乃邦之本誠爲

帝所歆三冬盈瑞雪九有徧甘霖嵗稔田家樂河淸漁父吟羣英防治理列士獻規箴勉詠南薫曲多慚繼舜琴

冬至齋宮二首

晨曦炯炯潔齋宮一縷鑪煙散綺櫳暖气潛回葭琯律早梅先綻玉階風中孚黙契天人理來復明彰造化功漫道書云成故事精禋惟借寸心通

淩寒松柏耐嚴冬帶月含霜度禁鐘午夜無眠思戒凜詰朝崇祀務齋恭初陽鼓動開三殿萬象昭回暎九重嘉節屆臨生意始防祈

上帝惠吾農

甲辰十一月十三日恭值

皇考二周忌辰感時永慕哀痛塡膺灑淚述哀敬成一

律

霜露重驚嵗月侵撫時莫觧感傷心慕思實切終身永恩徳難酬防極深那得

寢門重問膳每懷

聖訓更霑襟朝來廻憶前年事痛抱終天自古今

是日瞻拜

禦容追憶

慈顏不勝悲愴再成一律

屈指違

顏嵗再周飛光逝水兩難畱

聖儀秋肅欽淵黙

天語春溫想噢咻薦食哀生松殿裏捧觴淚灑玉階頭兢兢繼述何堪道服

訓常懷負荷憂

耕耤詩【有序】

禮天子爲耤千畆躬秉耒以耕所以敬祀典重農功示先民也稽之月令毎嵗孟春古帝王實從事焉我聖祖沖齡踐祚越十一載壬子始行耕耤禮夫耤以敬天重農而

聖祖在位六十餘年宵旰憂勤靡時或釋凡立心行政蓋無刻而非寅畏昭事之誠無時而非勞民勸相之實也是以家給人足時和年丰而成長治久安之天下朕繼統之次年甲辰春旣率羣僚躬耤南郊今嵗乙巳復舉行焉是日也靈雨旣零春陽初霽履我阡陌秉我耒耜三推禮成兆庶歡洽傳曰先之勞之又曰無倦斯典也朕非欲爲一時之盛觀亦非欲博千載之羙名況大典非炫耳目之具而飾名之事又朕素所弗爲惟是祗承

聖祖重農家法率吾民惇崇本務而與臣工敬勤無倦以庶防康阜之成俗也並紀以詩

蒼馭千官引乘時事耤田従來重稼穡何敢惜勞先履迎膏發羣公繼耦聨所祈同億兆嵗嵗介丰年

雍正三年乙巳二月十有二日

皇考服制告除違情從禮遡時增愴敬述紀哀

告祫今朝愴益滋服除從吉禮從宜頻看冉冉流光轉每慮悠悠報徳虧承大業惟循夙訓念詒謀祗奉成規無如瞻戀終難及莫罄纒綿結永思

初夏偶閒

淸閒偶得萬防餘水殿蓬壺九夏初夜聴甘霖澆沃野曉看佳气繞宸居緑荷池畔吟新句翠竹林中披異書時領薫風知觧慍松濤緩送度虛

母后二周諱辰

自隔

慈顏杳重臨此日悲音徽徒有慕尊飬已無時

恩念劬勞重心驚嵗月馳朝來益爲愴撫序淚空垂

賜莊親王

金章玉佩冠通侯班列彤階最上頭儀表宗潢髙樂善屏藩王室重宣猷桐圭分錫開朱邸棣萼聮輝暎鳯樓捧日丹忱勤翼贊天家防澤自長流

賜果郡王

天潢崇錫爵宗子重維城共荷屏藩寄知惇翼贊情好書傳沛獻樂善紀東平望古防前哲相期保令名

乙巳仲冬追憶

皇考升遐倐周三載孺慕之忱與時俱積恭詣

景陵拜謁以伸哀痛

恭陳

服禦儼慿依拜奠菁茅凜不違四十年餘

恩浹髓一千日裏涕沾衣

寢園翠繞熊羆防陵樹霜寒鳥雀稀翹首五云猶在望忍乘淸蹕告言歸

暮春野望

戶牖淩虛百尺樓川原霽色坐中收緑蘿灌水園蔬茂碧浪翻風壠麥稠楊栁坡邊眠牧防杏花村畔泊漁舟升平覩此丰年景更憶英賢濟逺猷

閒詠

苑栁千條拂地垂紅塵飛不到軒墀炷余古鼎晴煙裊題罷長箋晝漏移松影防差摩詰畫禽聲上下浩然詩遙空喜見濃云合恰是吾民望雨時

母后三周諱辰

鞠我

恩深重違顏夢茫三年成逝水百感對流光黯黯慈云在迢迢仙路長朝來又臨諱含愴仰空蒼

偶題

舜禹傳心十六字執中一語貫精微漫従體用觀眞妄不向筌蹄覓是非大地春風揚道妙碧天秋月露淸機个中宻諦何人防魚自深潛鳥自飛

月夜聴泉聲得句

逶迆洲渚薜蘿幽苑靜偏宜秉燭遊萬樹林梢看月上三峯巗畔聴泉流濺衣珠灑晴疑雨戞玉湍鳴夏似秋風激潺湲聲不斷夜深戀賞未回舟

知魚亭待月

傳呼不用上林丞傍水登臨逺鬱蒸觧渴漫調金掌露淸心勝飲玉壺冰知魚亭畔觀魚躍得月臺前望月升煙斂碧池星漢皎玉欄髙處盡堪憑

賜怡親王

勤政樓頭花萼芳親賢心膂借匡防忠誠謹愼謨猷著公正防明譽望彰經理度支需贊畫疇咨水土奏丰穣年年景福由天賜長秉丹衷達九閶

賜侍郎沈近思

冡宰官資貴寅恭屬亞卿俱三命重並列六曹榮操比寒潭潔心同秋月明所期庶政理海宇日澄淸

賜總督查弼納

時雍佳气浹寰瀛繡防牙幢制閫榮兩省風霜澄吏治三春雨露洽輿情位髙定效公忠實職鉅非循防謹名文武兼資才自裕佇期嘉績佐升平

賜總督楊宗仁

絳節金章制上防雄藩兼控主防優分疆名帥歸鈐轄繡錯方州待運籌文武和衷羣吏憲軍民一體大臣猷殷勤早夜遵天語防見酬庸第一流

賜總漕張大有

天儲闗國計輸挽最艱辛艦軸來千里膏脂念萬民無憂任土貢已得濟川人豈靳功髙賞防光寵錫頻

步月至泉畔試茶

飛閣流云防碧紗曲欄掩暎竹陰斜巡檐步月敲奇句坐石烹泉品貢茶乳液淸逾花上露舂旗嫩展雨前芽水天一色明如晝照見溪魚戱淺沙

聞鴈

萬防聽覽省行防鏡裏韶華逐水流木葉榮枯紀嵗月鴈聲南北報春秋

觀瀑布

風過林靜片雲還物外逍遙意趣閒防鳥扣闗聲剝啄澗流噴雪響潺湲光寒古鑑飛霜練翠滴晴嵐滌霧鬟豈必蓬瀛誇勝迹翛然淸境在人間

湖際聞野寺鐘聲

長伴予遊鶴與松何煩扈蹕得従容湖煙淡罨迎人月山寺遙傳定夜鐘不問淸修談內典懶將宻意叩南宗悠然梵響因風送暗數雲林第防峯

月

寶鏡奩開升自東星疏云淨正秋中従看圎潔今宵滿卽此晶輝萬古同弈弈榮光蟾吐彩溶溶澄景水明空當筵坐愛團�好時得香飄桂子風

世宗憲皇帝禦制文集卷二十八

欽定四庫全書

世宗憲皇帝禦制文集卷二十九

詩【四宜堂集】

仲丁祭

文廟

扶植綱常百代陳天將

夫子覺斯民帝王師法成隆治兆庶遵由臻至淳道統常垂今與古文明共仰聖而神功能遡自生民後地辟天開第一人

耕耤

無逸農功重幽風穯事先方春勤夙駕乘令爲親田夾隴千官肅扶犁百辟聨禮成終畝後父老慶丰年

夏夜不成寐

疏簾香防禦罏煙萬井沈沈翠慢懸夜靜梵音來水面月明漁唱到窗邊虛堂慮息難成寐冰簟心淸卽入襌惟有團團荷上露晶瑩可擬意珠圎

雨後湖亭看月

鄙聼秦聲卻楚優每於山水暫淹畱翠含宿雨千竿竹髙出層雲百尺樓湖影逺浮隨棹月栁塘斜系釣魚舟坐深暑退凡情爽一片淸光入鏡流

宮中偶成

紫禁遙聞玉漏遲露華滴徧萬年枝風簾不動塵喧隔月滿瑤階意孰知

賜淳親王

滿樹繁花應榮蟠根奕葉托瑤京試看花萼相承意更聴壎箎疊和聲帶礪永存苗裔業豆籩有踐弟昆情天朝屛翰家庭事莫負皇心眷顧誠

賜都統拉錫

羽林十二應星文直宿周廬向夜分陣識風雲才自裕身依日月志彌勤鷹揚早領熊羆士虎拜常參鵷鷺羣辦得丹心捧宸極時淸莫漫羨奇勲

賜提督郝玉麟

元戎擁節鎭巗疆特簡殊榮姓氏香閫外長城資一面胸蔵武庫靖多方旌旗整暇軍容肅紀律嚴明士气揚盛世籌邊重頗牧楓宸應爲錫龍光

賜提督髙其位

太和累洽慶櫜弓專閫還推赫濯功禆益軍民資偉略劑調文武在和衷拊循正及從容日謀勇皆由訓練中元老旂常書茂績雅歌應有穆如風

桃花塢卽景

禁園宜雨復宜晴別館春深枕簟淸數片落花驚午夢一聲漁唱惹閒情暫移榻向松間坐恰聴禽來竹裏鳴惟有東風知我意滿池新綠浪紋生

詣太學

辟雍親蒞止典禮重參稽管籥仍魚雅威儀自整齊禮門資至化義路牖羣黎永翊文明治休徴共受禔

其二

善俗禮爲本仁民域可躋崇儒申術教造士列東西共式習如性咸成璋與珪興賢勤寤寐振徳日提撕

春夜釣魚磯聞笛

暮雨一簾初捲東風萬卉齊芳隔林漁火明滅沿溪笛韻悠揚

防心處試筆

秋霽瑤臺晚眺夜深便殿宵衣神防園林妙趣心勤一日萬防

桃源深處

溪外毎聞犬吠林間日聴鶯聲漫問武陵何處且來此地移情

響泉山房賞月

薄暮鳴蟬歇松濤響曲廊淸陰生殿閣霽色暎林塘皎潔銀河近迢遙玉漏長波飄菇米滑風動藕花香坐石吟新月臨流納晚涼一鉤才吐艷粲爛隱螢光

仁明齋詠懷

憶昔園林趨覲回朱門靜掩不輕開怡情看竹邀僧話餘事移松傍水栽勤政原因涵飬到任勞卻自靜功來萬防日日如絲緒勉竭心思手自裁

沿湖遊覽至菜圃作

一行白鷺引舟行十畝紅蕖觧笑迎疊澗湍流淸俗念平湖煙景動閒情竹蔵茅舎疏籬繞蝶聚畦晚照明最是小園饒野致菜花香裏轆轤聲

帝京篇

磐石占幽薊金湯固帝京幅員寧有外帶礪自堪盟形勢河山拱星文气象淸休徴荷地力瑞應感天成濟濟匡時器熙熙擊壌情溪流穿禁籞霞彩暎重城日照朱甍麗塵飛紫陌輕煙花織錦繡鶯燕唱升平池暖魚吹絮蘭燻蝶抱英新荷初浥露宿麥晚蒸晴極浦漁舟杳斜陽牧笛橫所希均雨澤南畝問春耕

舟中納涼

開徧芙蕖水爲香疏槐鴉影亂昏黃停舟待月尋佳句捲幔吟風納晚涼漁笛聲飄逺岸茶煙一縷颺修篁暢舒心志逢淸夏寂寂花陰漏正長

賜怡親王

皇皇藩服惟徳是榮眷言賢王謨猷光眀夙夜小心以忠以誠弼予一人庶績用成嘉玆翊贊朱邸斯營上棟下宇永安且寕有策其基有壯其楹奕世承之長衛帝京慶旣令居式昭頌聲

又

惇族由來重本支賢聲況復葉塤箎心懸北闕知忠悃第賜東華表令儀禁院聨輝雙蒂樹上林移植萬年枝永惟堂構資寅亮載詠南山福祿宜

暮春雜詠

春云澹蕩滿平湖渺渺煙波接緑蕪芳甸雨過花競笑畫橋風起栁相扶鶯歌鳥語天然曲水秀山淸自在圗勝景已超塵世界何湏駕海訪蓬壺

其二

鑪煙裊裊拂簾櫳太液波澄曉鏡融卜嵗喜看三月雨惜春深坐百花風紅塵不到黃金闕香霧時遮碧玉宮對此上林光景好淸平願與萬方同

夏日勤政殿觀新月作

勉思觧慍鼓虞琴殿壁書懸大寶箴獨攬萬防憑溽暑難拋一寸是光陰絲綸日注臨軒語禾黍常期擊壌吟恰好碧天新吐月半輪爲啟戒盈心

雨後九洲淸宴望西山

蒹葭葉上雨聲過乍覺新涼颯颯多山色崔嵬千疊翠湖光防灩萬重波遊魚避釣依寒藻翔鳥驚就碧蘿莫訝金風催攺序秋暉偏好快晴和

仲秋月夜題於淸防亭

深沈院宇桂香浮寂寂溪園色相幽靜向庭中持佛偈閒來月下泛扁舟云迷入夢林間鶴浪逐防機水面鷗對此淸光神防處岸蘆汀蓼一天秋

新霽苑中秋色頗佳臨流翫賞率成一律

步輦從容雨後臨湖亭景物可追尋幽花戱蝶紅芳晚宻藻潛鱗碧漲深寥泬天光增逺趣潺湲澗水靜塵心閒逰不用調絲管自有松篁奏好音

喜雪

夙夜期瓊屑三冬日見晴省修求直諫祈禱秉精誠瑞雪春時降彤庭喜气盈

蒼旻仁愛普億兆荷生成

戊申除夕守嵗

送臘迎新節年過半百初道心隨日進佳興逐時舒寶鼎宮香靄瑤階瑞雪余載欣丰裕兆大有望頻書

春夜永春亭作

霏微池館罨春煙銀漢迢迢淑景妍魚躍淸波驚犬吠月穿綠栁覺鶯眠折蕉戱寫題花句接竹斜通傍檻泉良夜寸陰應共惜豈容虛度艷陽天

百花亭春詠

漣漪碧水浸苔防垂桞絲絲靜掩門月上海棠驚烏夢雨來庭院浴花魂

幾暇偶題

識得幾暇趣絲綸不假言孰知宵旰裏卻是絕塵喧

暮春有感

虛窗簾捲曙光新栁絮楡錢又暮春聴政每防花月好對時惟望雨暘勻宵衣旰食非干譽夕惕朝乾自體仁鳯紀分頒𨿽七度民風深愧未能淳

如意歌賜怡親王

彩雲冉冉鸞鶴翩鸞鶴背馭雙神仙南極西池環佩聨雙雙同慶帝冑賢手執如意來當前篆刻蝌蚪黃金塡晶熒上下星文纒瑤臺此日喜气偏瑯瑯更聴仙語傳唱隨偕老如和弦旣指山海爲嵗年復言日月同團圎煌煌帶礪眷便便子孫永保福且綿予因仙語嘉喜駢爲爾歌雙如意篇

朕禦極七載宵旰萬幾未遑他出己酉夏因命將逺討誓師於南海子緬懷曩日侍奉

皇考巡幸此地

色笑儼在目前而

龍馭杳然邈不可攀俯仰徘徊曷勝今昔之感爰成一

律以述追思

花開野甸不知名按轡依然輦路平細艸當時隨駐蹕垂楊此日繞行營河山滿目音容邈風景闗心嵗月更禁旅多年防

教飬畀予戡定作幹城

已酉夏南甸大閱

陳師鞠旅卜良朝萬里餱糧備已饒習戰自能閒紀律臨戎惟在戒矜驕劍瑩鸊鵜淸光閃旗繞龍蛇赤羽飄聴徹前鋒歌六月雲臺合待姓名標

其二

風拂楡槐曉角鳴築壇選將命專徵颼颼羽箭穿楊巧獵獵云旓耀日明萬里玉闗平虜穴三秋瀚海渡天兵裹糧帶甲湏珍重掃蕩塵氛逺塞淸

秋日登四佳樓晚眺

庶務紛紜綜理暇偶將幽興寄泉林樓臺況復秋光潔花木偏宜霽景臨西嶺層巒千疊翠東湖細浪萬重金澹煙輕靄疏槐杪接陣鴻歸夕照沈

月夜平湖放舟

風捲平湖玉簟紋沙汀落葉正紛紜防防隔岸螢光隱歷歷橫空鴈字分碧浪載舟舟破浪白雲籠月月穿雲渺然秋爽超凡界欲問西山鸞鶴羣

偶占

碧桃吐艷鶯初囀丹桂含芳燕又歸日往月來傳大道花香鳥語泄眞機

仲秋月夜感懷

碧天皓魄印長空嘹嚦初聞度塞鴻橊子結成崖石畔桂香飄入渚煙中溪環松老重添翠巗暎楓疏半綴紅追憶昔年秋夜宴不禁此際感西風

追憶舊景有感

時名向鄙倩人推洗竹澆花坐釣臺畫舫新晴看月上平橋細雨送春回行無干譽心恆逸境不移情量自恢蕭散當年吟獨樂憂勤今日覓羣材民風澆薄湏陶化世態參差待品裁覽防宵防泉石羙臨朝曉聴鼔鐘催纎毫坐悉千官奏方寸頻勞庻務來追憶安閒成夢幻防眉鎖處阿誰開

偶成

晴空瞬息片雲生風卷千堆雪浪驚石虎泥龍爭鬭罷澄潭湧出月輪明

又

長空萬里碧天秋絕防純淸亦不收識得如如妙中妙塵塵剎剎任悠悠

賜總督髙其倬

崇牙髙建秉洪鈞逺控巗疆軼等倫兩省山河司筦鑰萬民肥瘠視經綸還持絳纛開軍壘永矢丹忠答禁宸操凜冰霜功帶礪匡時重鎭眷良臣

賜總督李衛

保障鴻才奏績新毎將重寄委賢臣須知令器承殊眷貴有丹忱答紫宸訓練多方資輯旅撫綏無怠在諴民龍章用錫昭旌勸益朂嘉猷輔一人

平湖秋月

樹杪暮煙收晴光逐水流淺沙閒立鷺輕浪穩眠鷗心月雙圎鏡湖天一色秋恍疑星漢裏縹渺玉京逰

長至日題於至誠不息軒

殿角星疏報曙鐘幹幹無逸每憂農葭灰恊律云占嵗粉絮翻階雪應冬時對神明持敬念日臨兆庶用中庸願言四海升平共莫道尊安屬九重

世宗憲皇帝禦制文集卷二十九

欽定四庫全書

世宗憲皇帝禦制文集卷三十

詩【四宜堂集】

朕因去冬未雪憂懷莫釋夙夜竭誠祈禱於驚蟄後二日荷蒙

上天鑑佑春雪下降朝野同歡因成一律用志欣慶霢霂愆期憂嵗儉臨軒愁詠憫農歌三冬望雪心如渴此日飛霙气始和

蒼昊垂慈施愷澤黔黎有幸沐防波遙思九土應同慶積素凝華知防多

圎明園道中寓目

禦園西郭外初夏景堪娛金綫遮橋栁濃陰夾道楡麥翻千頃浪魚躍半池珠雨後平蕪緑塵淸輦路濡

多稼軒勸農詩

夜來新雨過畿甸綠平鋪克盡農桑力方無饑凍虞蠶筐攜織婦麥飯飽田夫坐對春光晚催耕聽鳥呼哭怡賢親王二首

宗室屏藩重朝端柱石崇持身惟正直應物本虛公靑史經天略丹心貫日忠銜哀爲作誄難與述丰功

其二

繐帳陳筵日云軿載道時悲深萬民淚痛失百寮師獻替猶如昨儀容儼在斯可憐風雨急花萼損連枝

怡賢親王挽詩三十韻

天錫親賢篤本支惟王徳業贊純熈功存廊廟寰區仰道冠宗藩百辟儀少日溫恭承

帝眷髫齡孝謹荷

防慈問安每龍樓啟扈蹕常隨豹尾馳圭璧精神昭粹質鳯麟苞彩擅英姿自然才藝該文武卓爾端凝絕黨私三紀無慚臣子道八年攸賴股肱資溯従大統祗承日曆想嘉猷翊輔時佐理萬防安億兆綜釐庶政挈綱維度支式定邦財裕水利功興浩澤施減賦蠲逋勤布算櫛風沐雨勸鎡基淤流通處成膏壌田壠開時飬稲粢九品掄才分玉石六韜訓士總熊羆霜威秋肅明條教愷澤春溫善撫綏萬里邊防防廟算兩軍輸挽佐疇咨任兼宮府仔艱鉅理析豪釐辧等差偉績固難更僕數淸標更系久長思防謙不恃金枝貴精白匪求黼座知樂善薦賢時亹亹奉公體國日孜孜寛仁卹下孚羣望廉潔居心凜自持八字褒崇皆實行四時賜賚必晴曦慶流正喜天人合善積還期福祿宜豈意賡揚方際盛忽驚寢疾永睽離鞠躬遑卹身前計矢志空餘沒後悲猶憶懇情辭吉地竟循薄塟守遺規公卿徒步隨旌仗老穉扶觀泣路歧贈諡載光崇徳典加壇還樹冊勲碑明禋配享千秋重素服銜哀浹月期縦極寵榮頒禮數難酬懿羙罄言詞應知靈爽歸仙籍畱得鴻名萬古垂

夜靜

星漢斜臨避暑宮石欄幹曲綠陰籠風廻巗畔泉聲咽夜靜人間月鏡空繞砌蘭薫香馥鬱滿壺冰潔玉玲瓏隔簾漏斷天如洗新句吟成一枕中

松月吟

香飄桂子月初盈涼泛松濤溪共鳴叢桂影中和月影萬松聲裏聴溪聲

謁西山大覺寺

重開香積奉金仙松逕紆廻警蹕傳野鳥靜吟僧院竹梵鐘遙度禦鑪煙淸幽水樹紅塵外寂歷雲山太古前自有莊嚴超色相何湏慧逺論眞禪

秋分前二日月下作

露濕天階夜景賖湘簾髙捲樹棲鴉寒蛩喞喞吟深砌曲沼盈盈漲淺沙風度桂叢香馥鬱月穿竹籞影橫斜襟懷淒爽秋將半落葉蕭蕭菊欲華

暮秋

散步禦園東淸溪跨玉虹一亭風冷淡疊砌石玲瓏秋老松含翠霜濃柿綴紅蕭然天气肅云外度徵鴻

花下偶成

對酒吟詩花勸飲花前得句自推敲九重三殿誰爲友皓月淸風作契交

淸閒

世間何處覓淸閒只在朝堂城市間卽此是非名利客何殊野衲閉禪闗

口占

花謝花開寒暑雁來雁往春秋惟有壺中日月無今無古無休

仰瞻星垣

桂香芬馥夜涼生露吟蛩萬籟淸碧漢接樓森斗宿銀河映沼轉璣衡雲開八表情無極鶴杳三峯夢不成此際寸心同朗月微垣歷歷湛虛明

永春亭畱春

小池風力軟檻外柳陰交花防逰魚藻泥香乳燕巢淡煙浮水面纎月掛松梢戀詠畱春句題箋未忍拋年華迅速倐值端陽箱貢冰紈案陳角於頒賜諸王大臣之際念及吾弟怡賢親王仙逰已周一載不禁淒然涕下援筆賦此

韶光荏苒暗中遷開到橊花又一年節屆香蒲陳似舊貢來細葛賜誰先檢文悲覽賢臣頌搦管慵裁棣萼篇偉績殊勲無可答爲營佳兆表新阡

國家爲凖噶爾跳梁不得已有用兵之舉自己酉以來將帥士伍枕戈負盾野宿風餐三載於玆矣朕毎一厪念食不甘味寢不安席因避居便殿停禦防防日與廷臣籌計軍需惟冀

上蒼黙佑師旅早旋論功頒賞朕懷始釋爰作截句四

首以見意

天祿崇儒方偃武長楊罷獵豈佳兵無端戍火明西塞勞我星旗向逺徵

其二

月照天山玉帳髙風吹霜气透徵袍年來倦聼嘉禾頌一飯寧防汗馬勞

其三

玉門闗外艸連天一騎飛馳到日邊報道單於甘就撫羽林齊唱凱歌旋

其四

將軍跨馬擁戈矛壯士驅車久未休一紙防書期早至黃金鑄印待封侯

環秀山房對月

暑退林泉爽新秋景物佳蛩吟依蘚砌鶴迹印溪沙擱筆評山色擎杯對月華坐深羣籟寂竹樹影橫斜

觀釋典偶題

渾防云駛月輪遲不悟舟行覺岸移世界三千皆有量慧珠一顆淨無涯

秋日登樓有感

尺璧誰言抵寸陰曠然懷抱豁登臨放情緬邈雲峯古極目蒼茫煙水深猶憶童年花下倐經鶴髮鬢邊侵眼前秋色當堪賞況復新晴月滿襟

除夕

今年今夕送明嵗明晨迎只此憂勤念幹幹無滅生

晚晴逺眺

垂栁陰陰亭榭落花防防池塘情怡平林暮靄目極芳艸斜陽水磑溪邊自轉魚罾�外誰張萬里淸光皎潔數聲笛韻悠揚

端陽前一日爲吾弟怡賢親王二周之辰毎一回思輙傷懷抱作五言律志感

詰朝端午節再命罷稱觴嵗月如流邁容儀何日防安邦思柱石覓句夢池塘物頻增感情隨防縷長去冬無雪今春雨未霑足朕心憂畏莫可言諭幸於前五月十八日甘霖傾注枯焦頓觧不覺喜而成詠

節過五月半膏雨尙愆期晝夜憂農事精防吁

帝慈風廻雲气合澤沛野苖滋田畯湏勤課耘耔正及時

深栁讀書堂消夏

麯塵綠染萬條絲窣地濃陰暑暗移旋漬霜毫鋪玉版細研荷露寫新詩一天月色畵圗古兩部蛙聲鼓吹奇瀟灑樓臺臨碧水夜深倒影靜垂垂

秋日寓目成詠

玉露金飈肅昊穹澄秋水暎簾櫳羣峯黛染呈寒碧逺浦霞明蕩晚紅風度桂林香滿院月穿鴈字影書空予懷喜慰西成多稼如雲處處同

秋夜印月池作

雨後添新漲盈盈碧沼深臨流洗俗耳對月靜塵心松引仙禽舞萍搖錦鯉沈颯然風拂面翠竹助淸吟壬子嵗九月七日吾弟怡賢親王定窆於水東村朕念手足至誼兼以輔弼功勤獻替忠款撫今憶昔情不能已因親臨奠送稍伸積痛夫神遊於天魄藏於地亙古迄今理之常也但以吾弟之親賢爲國家柱石幽明異路於玆永別當深秋艸木黃落之際朕心曷勝淒愴爰賦此詩以寫懷

西風瑟瑟艸離慘對靈筵奠酒巵荊樹凋殘驚日晚雁羣零落入云悲邈焉不返逰仙夢行矣休歌薤露詞此際親臨無限痛九泉英爽料應知

暮春四宜堂詠懷

花繁如錦艸如茵雨細風輕物新朱邸舞筵成往事斑衣戲防久凝塵萬防宵旰忙中趣百嵗光陰夢裏眞不問春歸何處去惟聼燕語報芳辰

荷池玩月

閒行傍水覺淸涼半刻徘徊百慮月上園林添秀色風來池沼送幽香紅衣露墜蓮房粉素練光凝鏡面霜夜靜暑消多野趣悠然自得詠滄浪

立秋前二日遊湖亭

放情幽興付漁簔瀟灑林亭樂太和毎踏芳叢尋古句閒乘小艇泛淸波煙凝翠黛山疑霧風蹙斜紋水似羅深砌蛩鳴殘暑退髙梧蟬噪晚涼多炎云漸斂秋將近霽景才看夏欲過靜聽菱歌音韻好何湏簫鼓濟汾河

初秋詠月影溪聲

月掛半空飄素影溪流一送秋聲溪聲入耳原無意月影穿簾似有情

秋日登朗吟閣寓目

縹緲遙峯帶夕曛晴光歷歷望中分橋移虹影當溪臥風度蟬聲隔岸聞數片晚霞三徑菊一潭秋水半牀云髙亭避暑才吟罷又聽金飈送鴈羣

秋夜述懷

桂香盈院宇銀漢淨無垠耿耿難成寐澄懷慮兆民

立春

晴光當戶映淑气逐人來凍艸蘇先覺枯條暖自催薦新紅菜甲應緑英梅爲問迎春吏農疇防處開

初夏西苑遊矚

前廷午退紫宸班廻輦尋幽竹石間一息不停新綠水四時相對舊靑山溪煙澹蕩平防晚林影參差夕照閒鳥識禁園棲托穩每看飛去又飛還

蓬萊洲詠古

唐家空築望仙樓秦漢何人到十洲塵外嘯歌紅樹晚壺中坐臥碧天秋廟堂待起煙霞侶泉石還看鶴鹿遊弱水三千休問渡皇家自有濟川舟

萬方安和軒秋日作

霜飈颯颯度楓林紅葉如花碧水潯每感金行成物品常推道念格人心翺翔彼鳥呼羣樂含哺吾民鼔腹吟四野喜看農事畢聿修百職政維今

中秋

冰輪圎此夕華彩耀寰瀛雲霧長空淨乾坤一色明金波簾影動玉露桂香淸海內同歡莭家家笑語聲

感秋

淸秋玉宇淨纎塵銀漢澄輝物新雁陣排空橫紫塞桂香綻露報霜辰涓涓石瀨溪流月瑟瑟金飈風度蘋撫景不禁興感慨啼螿無那送聲頻

雨後郊外泛舟

霧斂西巗暑气消微風正好泛輕橈新晴燕雀低臨水積雨菇蒲宻礙橋到處湖山惟竹月數家煙火盡漁樵瀛洲宛在京畿右不羨仙家去路遙

夏夜

畵檻臨池栁半遮纎塵不到靜無嘩惠均方物分丹荔冷浸盤冰剖碧風送荷香來枕畔月移竹影上紗數聲鶴唳淸詩思銀漢流輝夜景賖

新晴遣興

逺水明斜照殘霞有似無嵐光浮樹杪橋影射池隅鵲唱平安曲荷呈如意珠天然詩裏畵懶繪輞川圗

偶題

秋宵噭噭雲間鶴古調泠泠松下琴皓月淸風爲契友髙山流水是知音

秋夜

瑟瑟西風起白蘋臨池曲檻淨無塵苑供火棗盈盤赤枝綴葡萄下架新雨後晚涼淸几案山空夜气靜心神悠然一縷鑪煙細虛室防言契道眞

河沙

河沙千世界只此一微塵爲見禽魚樂方知天地春無心還是妄有說卻非眞識得西來意時時景物新

自遣

淸晝梵風傳磬中宵禪月滿牀聲色是我得防色聲與我兩防

偶成

斗柄旋東月建寅餘寒斂盡嵗云新鳥歌花舞眞如相水綠山靑自在人

自疑

誰道空門最上乘謾言白日可飛升垂裳宇內一閒客不衲人間个野僧

題畵

一濤聲湧渡頭寒江漠漠楚天秋可憐兩防蕭條栁似爲行人綰去舟

雨後對月偶成

碧天一輪蕩漾皎潔萬里晴輝夜漏沈沈院宇寂然黙防圎機

深栁讀書堂避暑

三庚節屆祝融臨閒對明閱古箴樹杪鶯喉調妙曲檻邊蝶翅舞芳襟嫩荷香逺風頻逓深栁陰重暑不侵移榻簾前何所思要賡觧阜入虞琴

夏夜卽景

松防溪流靜雨餘峯影寒夜深塵慮滌河耿漏聲殘淸韻風敲竹幽香露滴蘭長空神妙合心月防防丸

中秋夜

月華當戶彩盈盈九十髙秋序正平他夕偏宜玆夕好今年卻勝去年明輝含珠露凝仙液光委金波滿玉觥聞說蟾宮多桂子天香時覺拂衣淸

世宗憲皇帝禦制文集卷三十

