左忠毅公集

﹝明﹞左光斗撰

●目錄

◇文集◇

序

傳

卷之一

奏疏

卷之二

奏疏

卷之三

五言古七言古五言律七言律五言排律五言絕句七言絕句

跋

◇年譜◇

卷上

卷下

跋

◇文集◇

●序

○左忠毅公文集序

熹宗朝貂璫亂政太阿倒持爵踰上公祠窮四海卒能消移鼎謀正參夷罰公與楊忠烈折其勢也余時爲同官櫜鞬鞭弭與公相周旋猶記鼎湖初升之際主少國疑之時武瞾垂簾浸成房州之禍公獨奮爭與禮彈文首上𨿽劫以雷霆不測之威終不撓其叩頭擊笏之節繇是晨雞移宮飛龍正位取日虞淵功在社稷夫宮未移則以安天下爲重宮旣移則以安妃嬪爲情讀公再疏委曲忠愛之心溢於言表豈彊悍直遂者所能辧哉蓋公沈深有大略會京貫交關腹心爪牙絲蘿蔓引告密排擠而公里人以謀吏垣事泄教猱逐虎公與魏公其首也公疏辧科臣痛發內外交通情狀與楊公議相表裏以是羣小不畏朱云之請劍誅佞反畏狄懷英之沈幾觀變足以反周而爲唐故寧死公而萬歲閹也顧獨思移宮名甚正律難笞殺坐以封疆贓罪箠償之肌肉消爍金木雜下無已時夜半沙囊死矣天乎天乎夫不思取日虞淵之癘猶將宥之十世而徒懷婦人之仁惋惜踉蹌之走已塡矣且公何嘗不以仁義兼盡之說進哉嗟乎忠臣可爲而不可爲也存號以全文子之慈孝焉而不免於死視學以空幽冀之羣焉而不免於死開屯以興西北之水利焉而不免於死謝薦金卻苞苴家無餘財焉而不免於坐贓而死仁人君子讀其書思其人有不爲之流涕者乎今皇帝鋤姦定案憐死褒忠而公里人猶懀其骨餘復疏巧詆日者殺公之本謀始大露豈天欲旌其殺公之惡耶何其入於阱也公又何憾矣哉公死之後余受禍亦酷系圜墻備五毒赴西市者數矣適有天幸未能從亡友於地下而賜環於聖明之朝夢魂中未嘗不來聲音笑貌如平昔也夫徒於夢魂親其聲音笑貌更於斷簡遺編追想其同時共事之誼余𨿽木石當較仁人而加痛矣公四公子皆繼志述事名冠東南長公走京師求序於余余讀其行狀未嘗不深嘆正直忠厚之气郁爲文章克肖吾亡友也長公﹖﹖﹖厶﹖然流涕曰我父檻車時以此字藐諸孤也

關西年弟惠世楊拜譔於秋官署中

○左忠毅公文集序

嗚呼璫禍之烈也建寧開成而後孰有如我明天啟者哉然明之禍逾於唐唐之禍逾於漢其擊璫者漢則以气折之唐則參用以謀明則有楊左楊以气左以謀𨿽分用之事亦未盡濟蓋漢唐之禍止於璫而天啟之禍在附璫者也卽附璫者猶知爲鄙夫耳乃有迹遠祠頌之間身居彪虎之外而黨邪害正者非眞小人而何哉甲子歲眾正盈廷自皖上謀八吏垣借援於魏忠賢附進百官圖設网張機預有成算復使私人合糾公與魏公爲之端會楊公疏璫二十四大罪璫驚且恚羣小以疏出公手陰中之又以叩馬獻策語爲公同鄕所發也嗣南樂謀八首輔公已艸二魏交通三十二可斬疏將上而泄遂假會推盡逐公等爾時京貫勢合內之恨楊過於左外之恨左過於楊明唆暗嗾相謂不殺楊不可也左不殺猶之不殺楊也越歲飛文於宮禁坐賄以封疆首逮公公竟誣伏死杖下矣迨今上禦極諸姦倡先翻局淆亂是非繼有合算之疏意主巧護逆寺口乃肆諑累魂用以錮聖聰並希自揜幸乾綱燭照欽定爰書然後羣小殺公之本謀始大露將公之忠著而冤伸也由今論之羣小必欲死公矣乃死公之名則在移宮一月以來鼎湖再泣不思奠安主上急於護庇宮人縱不旌以論功反欲詆以爲罪豈非主張定計者之誤歟至受贓之誣知借爲追比地耳當時直道且謂熊公亦不死於封疆而死於局面矣況公與楊公乎甚矣忠賢之愚而羣小之拙也𨿽然公在今日其何憾矣乎歸身君父順受其正不聞有逃亡復壁飲酖沈江之舉少委其嚴气天下後世誰不冤之旋荷聖明之褒卹優及四世且宵人奄豎不假外兵悉伏漢廷之大法𨿽生未能殺而死殺之公於致命遂志間可不謂隆焉是則吾君之威雄於宣武國家之祚熾於漢唐計公之爲忠亦必有快於二代諸賢者矣龍生也晚素仰公文章節義向讀屯學諸疏采八經世編中目公爲文士爲能臣頃取全集楊搉之獨以忠從公之所由死耳嗟乎人臣之誼不願爲忠卽載筆者亦詎願得忠臣而文之哉今取忠臣之不可願者而故願之故文之將願爲子瞻之表敬輿乎曩日之志也抑願爲蔚宗之傳膺滂乎今日之志也峕

崇正十六年歲次癸未孟冬月雲間後學陳子龍拜書於山陰李署

○左忠毅公奏議序

自古宦寺亂人之國其禍何可勝言哉然擅威福毒縉紳天下之人得以指其罪而討之其罪止於宦寺而已及至後世小人之殺君子也使宦寺受其名而已若不與其事或且引身去位無異君子之忤時而教猱翼虎使人無迹可求逮宦寺之將敗又復首發其惡先於君子至其黨之顯著者則亦不惜棄之以明公是公非然後君子之被害者始類於果可殺而不能以解免嗚呼不遇英主國是卒何以定哉天啟中逆奄用事吾邑左忠毅公與楊忠烈公同死詔獄人徒知公之死於奄而不知公之死於羣小假奄以殺公也迄今遺民野老追尋往事從公子子厚先輩遊乃洞晰本末蓋有餘痛焉今讀公移宮前後疏有不正冠肅容發植眥裂者乎或謂公疏引武氏似涉太過嗟乎彼武氏之初一宮嬪耳使聽長孫無忌褚遂良韓瑗之諫諍革命牝雞無由而見若然則金繒不動叩頭還笏妲已褒姒之言後世未必不以爲過夫一阿母幾階移祚議者何其不思之甚也然則選侍之不垂簾專政壞三百年之祖制誰之功歟公之奠安社稷在是而公之所以殺身在是蓋移宮之名正未可以罪公故假借封疆坐以賄賂旣而定三案刊要典依附經術文致爰書嗚呼此豈刑余之謀哉今公卹典備至祠宇血食而昔之殺公者擔夫菜傭莫不知唾罵直欲咀嚼之究何益矣且殺公未已也挾仇修怨又復販君賣國遂令祖宗櫛風沐雨之廟社終亡於門戶鉤黨君子小人消長進退其關於朝家如此寧獨爲忠臣一身痛斯可拊膺流涕者也公奏議凡二卷公子見遺因序而藏於家距公沒五十有三年矣至公抗論東事諸奏具在其憂時敵愾危言苦語至引天寶靑城警動人主公於封疆何如哉乃反以封疆誣悲夫

同裏後學方中履拜書於汗靑閣

●傳

明史列傳﹟左光斗傳

左光斗字遺直桐城人萬曆三十五年進士除中書舍人選授禦史巡視中城捕治吏部豪惡吏獲假印七十餘假官一百餘人輦下震悚出理屯田言北人不知水利一年而地荒二年而民徙三年而地與民盡矣今欲使旱不爲災澇不爲害惟有興水利一法因條上三因十四議曰因天之時因地之利因人之情曰議浚川議疏渠議引流議設壩議建閘議設陂議相地議築塘議招徠議擇人議擇將議兵屯議力田設科議富民拜爵其法犁然具備詔悉允行水利大興北人始知藝稻鄒元標嘗曰三十年前都人不知稻艸爲何物今所在皆稻種水田力也閹人劉朝稱東宮令旨索戚畹廢莊光斗不啟封還之曰尺土皆殿下有今日安敢私授閹人憤而去光宗崩李選侍據幹淸宮迫皇長子封皇后光斗上言內廷有幹淸宮猶外廷有皇極殿惟天子禦天得居之惟皇后配天得共居之其它妃嬪𨿽以次進禦不得恆居非但避嫌亦以別尊卑也選侍旣非嫡母又非生母儼然尊居正宮而殿下乃退處慈慶不得守幾筵行大禮名分謂何選侍事先皇無脫簪戒旦之徳於殿下無拊摩育養之恩此其人豈可以托聖躬者且殿下春秋十六齡矣內輔以忠直老成外輔以公孤卿貳何慮乏人尙須乳哺而𦇤負之哉況睿哲初開正宜不見可欲何必托於婦人女子之手及今不早斷決將借撫養之名行專制之實武氏之禍再見於今將來有不忍言者時選侍欲專大柄廷臣箋奏令先進幹淸然後進慈慶得光斗箋大怒將加嚴譴數遣使宣召光斗光斗曰我天子法官也非天子召不赴若輩何爲者選侍益怒邀熹宗至幹淸議之熹宗不肯往使使取其箋視之心以爲善趣擇日移宮光斗乃免當是時宮府危疑人情恟懼光斗與楊漣協心建議排閹奴扶衝主俾宸極獲正宮府晏然兩人力爲多由是朝野並稱爲楊左選侍旣移噦鸞宮帝所以奉養者備具而其宮奴劉遜劉朝田詔等以盜寶系獄詞連選侍父諸閹計無所出則妄言選侍投環皇八妹入井以熒惑朝士禦史賈繼春信之上書內閣言帝不當薄待庶母光斗聞之卽上言先帝晏駕大臣從幹淸宮奉皇上出居慈慶宮臣等以爲不宜避選侍故臣於初二日具愼守典禮肅淸宮禁一疏宮中震怒禍幾不測賴皇上保全發臣疏於內閣初五日閣臣具揭再推奉旨移宮至初六皇上登極駕還幹淸臣禁肅然內外寧謐夫皇上旣當還宮則選侍之當移其理明白易曉惟是移宮以後自宜存大體捐小過若復株連蔓引使宮闈不安卽於國體有損乞立誅遜等而盡寬其餘帝乃宣諭百官備述選侍淩虐聖母諸狀及召見又言朕與選侍有仇繼春用是得罪去時廷臣議攺元或議削泰昌弗紀或議去萬曆四十八年卽以今年爲泰昌或議以明年爲泰昌後年爲天啟光鬥力排其說淸從今年八月以前爲萬曆以後爲泰昌議遂定孫如遊由中旨八閣抗疏請斥之出督畿輔學政力杜請寄識鑑如神天啟初廷議起用熊廷弼罪言官魏應嘉等光斗獨抗疏爭之言廷弼才優而量不宏昔以守遼則有餘今以復遼則不足已而廷弼竟退三年秋疏請召還文震孟滿朝薦毛士龍徐大相等並乞召繼春及範濟世濟世亦論移宮事與光鬥異者疏上不納其年擢大理丞進少卿明年二月拜左僉都禦史是時韓爌趙南星髙攀龍楊漣鄭三俊李邦華魏大中諸人咸居要地光斗與相得務爲危言核論甄別流品正人咸賴之而忌者浸不能容光斗與給事中阮大鋮同裏大鋮入京會吏科都給事中缺當遷者首周士朴次大鋮次大中大鋮邀中旨勒士朴不遷以爲己地趙南星惡之欲例轉大鋮大鍼疑光斗發其謀恨甚熊明遇徐良彥皆欲得僉都禦史而南星引光斗爲之兩人亦憾光斗江西人又以他故銜大中遂共嗾給事中傅櫆劾光斗中中與汪文言比而爲姦光斗疏辧且詆櫆結東廠理刑傅繼教爲昆弟櫆恚再疏訐光斗光斗乞罷事得解楊漣劾魏忠賢光斗與其謀又與攀龍共發崔呈秀贓私忠賢曁其黨咸怒及忠賢逐南星攀龍大中次將及漣光斗光斗憤甚艸奏劾忠賢及魏廣微三十二斬罪擬十一月二日上之先遣妻子南還忠賢詗知先二日假會推事與漣俱削籍羣小憾不己復構文言獄入光斗名遣使往逮父老子弟擁馬首號哭聲震原野緹騎亦爲雪涕至則下詔獄酷訊坐贓二萬忠賢矯旨令許顯純五日一比容城孫奇逢者節俠士也與定興鹿正以光斗有徳於畿輔倡議醵金諸生爭應之得金數千謀代輸緩其獄而光斗與漣己同日爲獄卒所斃時五年七月二十有四日也年五十一光斗旣死贓猶未竟忠賢令撫按嚴追系其羣從十四人長兄光霽坐累死母以哭子死都禦史周應秋猶以所司承追不力疏趣之由是諸人家族盡破及忠賢定三朝要典移宮一案以漣光斗爲罪櫆議開棺戮屍有解之者乃免忠賢旣誅贈右都禦史錄一子己己再贈太子少保謚忠毅

●左忠毅公集卷之一

奏疏

懇乞聖明禦朝疏

枚卜旣已不平疏

論樞臣疏

捉獲假印疏

足餉無過屯田疏

姦璫蔑旨妄動疏

國是本乎人心疏

復祖宗之舊制疏

懇乞聖明愼守典禮疏

登極必用詔書揭

懇乞聖明仁義兼盡疏

申明臣疏以祈聖鑑疏

年號議疏

憤辱徒有空言疏

以憂危興大業疏

○懇乞聖明禦朝疏

題爲天子未得見面謹呼號臣工哀請皇上刻日禦門事臣至愚不肖蒙皇上拔授禦史之職責之使言而又當東師適屢挫北關新破之時是不但責臣使言而更汲汲皇皇欲聞天下安危之大計也臣實不敢負此時負此官以負陛下臣惟今日之事遼安則天下安遼危則天下危皇上禦朝則天下安不禦朝則天下危蚤禦朝則救天下之全遲禦朝則救得天下之半若終不禦朝則終無救而己矣何也今天下非無全力也選將用人徵兵徵餉救遼者非不多方也正如病者在牀醫者在門曾不得望主人而切脈投溫投涼治標治本總無當也善醫者則不然但請主人正襟危坐察言觀色伸脊容身而病己霍然矣臣非不知皇上靜攝日久厭聞禦朝二字而悅社稷自不得悅皇上蓋至今日而天寶靖康之禍已在眼前皇上卽欲深居髙拱而不可得臣卽欲悅皇上以深居髙拱而亦不可得矣皇上若能及此時而一禦門臣謂有十二善焉歷數在躬厥惟天子有爲子三十餘年不見其父者乎乘此玉曆新頌剝盡將復一出而天怒可回非惟不怒而喜出望外佑而助之當有加焉一善也二祖八宗是憑是依有爲子若孫三十餘年不見其祖宗者乎乘此太廟時享躬親匕鬯急難求禳脈脈相許轉嗔爲憐轉憐爲愛呵護亦當有加二善也皇上天也羣工則萬物也有萬物三十餘年不見天日者乎皇上一出而陰霾解散陽气伋舒如久盲之復明如長夜之復旦三善也不但此也大蹇朋友暌孤乍合皇上無所厭若羣臣亦無所畱難羣臣皇上喜神以開疑根以化四善也主憂臣辱主辱臣死普天同仇漏舟同載風雨漂搖動色相戒恃心以破懼心以生五善也公憤盈朝私鬭自平皇上曰予一人之罪羣臣曰諸大夫之罪如兒女爭言見主人而自息如兄弟鬩墻遇外侮而自消和气以集厲气以除六善也而後問兵馬於邊臣何以閱視敍功則在在飽騰欲調應援則處處單弱不但三韓九邊盡然不但九邊天下盡然破積習而討軍實莫大於此者七善也而後問糧餉於計臣何以兵旣不足而餉不見有餘餉旣不足而兵不見有餘由鄭之範推之而邊臣盡然由陳倫推之而邊帥盡然由杜逢春推之而京師盡然誰爲外府誰爲內窟核而淸之歲可省京儲數十萬籍而沒之歲可增邊儲數十萬愛金甌愛金錢計俱無出此者八善也又且問用人於銓臣夾袋預藏籓籬盡破毋以人嘗官毋以官嘗地爲天下用一人毋礙一二人面皮而不用爲天下捨一人毋狥一二人意見而不捨論定取自上裁不效罪坐舉主日月照臨功賞明白是謂天下之大智九善也又且付罪臣於法司如楊鎬利瓦伊翰等李如碩李如楨等雷電合章直窮到底毋令通神使鬼之姦別行媚奧媚竈之術是謂天下之大勇十善也又宜申陳力就列之義於大臣能如於忠肅之入守出戰王忠毅之北討南徵則請拜樞密否則奉身而退斬斷葛藤毋久妨賢路是謂天下之大斷十一善也臣更有寒心者自皇上不見羣臣百姓以來人人都無固志揣時度勢皆謂皇上必將棄邊以棄天下以故討差日多趨朝日少富商大賈席捲南還勛戚貴臣陰圖轉徙惟聽遼陽消息以爲進止長安一片地獨遺陛下一孩注耳卒然有急二三宦豎掉臂而去不惟二十四郡義士不可得卽求南朝李侍郎一人不可得矣皇上一出而羣情有所恃以無恐庶幾畱者不去去者復來轉相告語效死勿去人心未去天意隨之是謂激發天下之大機十二善也有此十二善而又不過一舉步之勞片刻之暇何憚而久不爲此此必有物以崇之將在外廷耶在內廷耶在外廷則舉朝不應有此臣子在內廷則皇上柰何甘受其祟羣臣亦柰何甘同其祟而不悟也哉是役也天地祖宗之靈實式臨之皇上若能鑑臣之愚不待諸臣之請卽日禦門蚤自決策自家家事何用人催臣之上願也萬一不然輔臣家卿三日內率文正百官蒲伏階前一請百請撼門痛哭期於得請而後已書之史冊萬曆四十八年頒歷享廟之日羣臣懇請禦門荷蒙兪允臣主俱泰豈不休哉若曰皇上方厭此請請未必出請而不出作何究竟請而若出作何答應此皆不忠於皇上之大者則惟有拱手聽宗社之亡而已矣孝子之操藥以羞慈父也藥未必效而不敢不羞若逆料其不效而聽其自已焉士大夫豈宜作此心術哉竊見日前叩閽

主上頗亦動念而持之不堅請之太雜遂令皇上視叩閽爲兒戲以至虎豹當關扼門士紳垂首喪气誤不可再時不可失及此不圖再待遼東警報而後一叩了事幸而及臣所謂僅救其半不幸而不及不忍言矣此時羣臣卽欲入宮門一步見陛下陛下卽欲出宮門一步見羣臣豈可得乎昔金哀宗時有男子衣麻衣於宮門前且笑且哭詰之則曰我笑笑舉國無人我哭哭金國將亡

且然堂堂天朝祖宗二百五十餘年尊賢養士之報豈遂無一人擔當上事者臣竊恥之臣入告之初不識忌諱惟聖明畱神省覽

○枚卜旣已不平疏

題爲朴卜旣已不平主爵不宜再誤懇乞聖明勅下廷臣以權衡還部院以是非還臺諫以威禍還朝廷事自

匪茹疆圉漸蹙輔臣日在醉夢冢卿天不愸遺於時平章軍國則思救時之宋璟銓序流品則思淸通之山濤非若平常無事之時可用朝三暮四之術者乃禮臣何宗彥以不參攺南之屬官失歡要地奪之揆路予之禮書己乃並其禮侍而奪之弄之如嬰兒逐之如孤雛臣嘗勸輔臣爲王旦科臣亦勸爲蕭何皆漠然不應去者不潔其名主者莫執其咎然則誰爲爲之孰令聽之者耶今腹甲旣解眼丁巳除賀戰勝者在廟堂矣可惜一番公愼明旨竟作一番恩怨結局蹊田奪牛毋乃已甚一不平也長諛佞之風短骯髒之气二不平也覆攺南之吏部則不問不參攺南之禮部則問之同事異律同情異罪三不平也渡江河而遇風波中流而失維楫四不平也李代桃僵形迹不白恐去者與後去者各不相明各非其罪五不平也使其稍有侮心之動宜如何爲補過之圖乃作事已錯魂夢皆顚洊被人言方寸轉亂於是積威約之漸以鎭之而蕭毅中幾不免矣賴皇上寬仁大度不深罪禦史而徙木立信棄灰示威從此各知回避旣懸必殺之意又感不殺之恩輔臣所謂導天地之心而迎一陽之復者能已見於天下矣假令以此一片精神請閣臣請總憲請冢宰請考選庶幾一遇豈不亦履長盛事惜乎其誤用之也似非庸者所能辧也連日以來主上分謗禦史待罪中使給繹傳宣罪帥公然代揭官府一體文武同心得君行政此其一時似又非庸者所能辧也人言籍籍皆謂有所受之姑爲打艸驚蛇之謀徐爲下水拖人之計臣不敢謂然但爲輔臣計自當守庸之本體愛輔臣者是當還庸之本色從來末世姦雄剪除忠良位置私人壅蔽聰明杜絕言路皆欲有所用之輔臣非其人也意欲何爲哉目今揆席正虛不知其意又將位屬何人十餘年來皇上人惟求舊多用老成而精已銷亡由人提挈山林起家者灰冷待燃覺黍谷之易暖地位相近者熱中已甚覺蔗漿之易寒前有知己一人之感負心不可後有相倚爲命之意解脫不能往往一入其牢籠事事動遭其魔障遂至以百官之領袖爲胥吏之承行戲局一場寶山徒手甚而盡喪其生平者有之矣臣竊痛之拜爵公朝受恩私室非所以愛大臣爾爵烈糜吾鼎先棄非所以自愛失身之害甚於失官失心之害甚於失身吁可危哉所以爲此者不過保全時局耳嗟乎全甌可保方論功名性命苟全方問富貴萬一遼陽不支大事將去此時賢愚同盡恩仇平等臣不知抱此不敗之局將安往耶亦可深長思矣今日之事銓司斷宜博訪僉謀卽候命散館諸臣歷資皆六七年亦當與聞末議母令再貽後言倘更加枚卜故事碌碌因人暗中模索就裏機關臣等執白簡而隨其後矣臣無知交亦無鄕曲正謂年來兪旨甚艱廉恥道喪鄙者不去賢者不畱皇上不問其去畱要人各笪以其意自爲去畱一畱一去動須數年再去再推又須時日在輔臣不難爲數年之淹不知

可能爲數月之待旣誤國事兼傷國體不得不蚤言之惟聖明畱意焉

○論樞臣疏

題爲外寇未除內患將作懇乞急論樞臣愼舉動以保宗社事自有東事以來樞臣黃嘉善誤陛下非一事非一日矣而大臣顧惜體面莫肯明言昨見經臣熊廷弼一揭大約謂其以紙上虛數誑君父以錢糧虛辭哄各邊啟各衙門以爭執之端開各地方官以觀望之路之至語以用李氏兄弟催三路出兵庇各處失陷之罪沈匿淸河開原勘案致監院屢催不發惟勘功則發之安視經略下詔獄而竟縱兩帥於私第不忍重言一聲其罪經臣身在事中言言實錄但以揭未以疏陛下無由省覽耳嘉善此時屏處城隅席槁待罪乞陛下貸一死則已爲萬幸乃欲揚揚趨朝蒙面視事豈以陛下之太阿爲不利耶嘉善自有所恃以無恐獨不見丁汝虁之己事乎臨刑之日始大呼曰賊嵩誤我彼誤人者亦安足恃耶然猶曰疆場之事也嘉善之智昏識短不辧閫以外也若乃腹心釀亂爲海內所痛心疾首者莫如徵民兵召外兵二事何以明其然也兵農之分久矣裏中之法猶存余意若使賢有司仿先臣尹耕鄕約之制父子兄弟人自團練卽一邑可得勝兵數千人令之捍衛地方足矣嘉善倡爲每縣四十名之說閭井騷然裏老之追呼吏胥之悉索九死一生幸而得脫然而破家鬻子不勾津貼之費至於行者嗔目傷心殺人於塗刼人於市淫人於室民之苦兵甚於苦夫費公私數十萬金錢招此數萬離心離徳之眾安所用之近通州又見告矣議者欲令出關一步輒攘袂而起何待有事而後佑其不爲我用乎豈惟不爲我用或反爲人用或自爲用皆有不忍言者是徵民兵之實害也募兵洵不厭多昨歲遣四司官今復議遣四科道兼以將材之開選各土兵之徵調可謂多方要以募者受朝廷之豢養選者受朝廷之告身卽調者亦受朝廷之約束如馬之有銜勒而後過都歷境惟所馳驟焉若使不受銜勒卽一馬踏殺天下有餘矣臣伏見去年八月內嘉善突有條陳仿宋臣張浚之法招百人以上者準武進士授衛鎭撫招二百人以上者授把總招三百人以上者授千總招五百人以上者授守備欲行各省直撫按衙門榜示各地方廢閒將領及會舉武舉並雜色人等但能自帶家丁自百以至數千人赴京聽會官試驗等語舊十二月再循故事復爲申請嗟嗟南渡偏安流離播遷偶一爲之國家全盛何至若此此計果行是何進召外兵之故智也國家何負於嘉善而爲此不祥之事哉自旱魃爲災江淮充豫之間蠢蠢思動兼無爲白蓮之教雈苻綠林之豪實繁有徒此風一倡轉相嘯聚有司莫敢問羽翼旣成聲勢旣重或觀望而不前或源源而不止或屯聚而不散黠者要挾漸生智者窺伺漸起加以大兵聚會彊者爲雄此時卽下詔止之不能解之不可是使姦雄颷馳於闕下而豪傑蜂起於山東也授亂臣賊子之柄而復被之以忠臣義士之名返速而禍大不在

矣嘉善之肉其足食耶天祚國家幸未得旨猶可及止臣敢不昧死早言之若夫募兵選將及邊塞廢閒復職之議自不妨舉行耳臣嘗謂國家無兵有無兵之害有兵又有有兵之害民不知兵旣有不知兵之害人盡知兵又有知兵之害言𨿽迂闊亦各有見民之蚩蚩毋生其心天下脊脊毋開其始行人司司副劉時俊每與臣談及此輒歔郗欲泣時俊遠識鴻猷能爲國家當一面曩爲臣縣令吏民畏服如神明臣固知能辧此近見乞差西歸虛此有用之才臣甚惜之竊謂當畱輦轂下以備緩急之用卽使署宜差或令之宣慰屬國察其情形圖上方略毋令異時欲遣而難其人也統惟聖明畱神采擇

○捉獲假印疏

題爲捉獲假印假文的供假官假批事臣筮仕中書六年禦史候命七年皆在都門習聞姦胥之獘及拜命後巡視城務臣出示曉諭於拜把拿訛及假印假官三致意焉期無故犯乃於前月有魯仁狀告王承恩張科打搶及審則原被絕不相認而仁爲其主鄒成所使欲以滅口者也遂得發李友芝郭希孟兩貢生穵年之獘賴部臣同心發姦卽日參送如律究擬未幾而書辦金鼎臣來告執照捏情甚大臣以未經告理先討執照殊心疑之欲行質審而告鼎臣者踵至正在拘提陳圻報有慣做假印繆檟臣隨行兵馬司王儀親至其家緝獲並摉其僞印文案一捆計八十九宗僞簿二扇而是日金鼎臣聞風匿矣又準陸培元報有假印魏成銓臣復行坊官汪從濂親緝並搜其家得僞文一扛計三百八十六宗僞簿一百零七扇臣當堂審得繆檟一名繆八系刑部貴州司未遣軍犯魏成銓一名魏時用戶部山西司事例科書辦僞印僞文是的隨批行兵馬司會冋東城童司官齊至公所悉心細審要見各犯是何處人是何行頭如何作獘何人得銀何人假印何時冠帶何時選官一一塡注明白速速報據審得魏成銓與繆檟及脫逃吏部三考科吏金鼎臣卽金七環又名金漆碗及不在官先爲三考科書辦後爲節愼庫書辦黃咸池卽黃汝明等彼此串通作姦犯法過惡多端有貢生吳心舜石中玉等盡行倒提年月上卯收選隨行禮部及太倉銀庫查獘訖及遼東監生李大夏以監生攺作儒士大夏自首訖又江榜賢朱衣等獘是實繆檟供稱原系三考科書辦三十七年爲與滕文祚僞造假印事覺被範主司參送邢部貴州司問軍未經發遣因告納贖保放在外不攺前非仍行僞造騙人財物有黃廷宣陳期椿蔣應倫宋承祖等俱以假印做官又據審原告陸期等供稱朱國蘊黎大成何英道黃廷宣金化鯉等俱以假印假文做官得銀多寡不等當令繆檟當堂描考功司文選司節愼庫等衙門僞印共三顆魏成銓亦描銀庫衙門關防一顆憑印二顆共三顆比對搜僞文印文相同臣隨將供報名開送吏部文選司查驗隨據文選司回稱查得考功司三考科當該金鼎臣向以姦詭經該司革役不意其與軍犯繆檟戶書魏成銓表裏爲姦假印假官一至此也據供各欵殊爲發指本部各有司存隨經移付各司查覆前來等因查得黃廷宣直隸保安州人四十四年二月準考功司付上糧從七品冠帶四十七年選河南彰徳衛經歷查本吏單注實歷今封司回稱缺簿無名明系假僞一查陳期椿浙江武康縣人四十二年八月準考功司付上糧正九品冠帶四十六年十二月選上海縣主簿今封司回稱本吏參萬全都司所屬倉吏安得又參都察院架閣庫典吏而以印信手本起送乎況功司撥辦簿無名功司三考簿無名明系假爲宋承祖鳳陽人四十七年十月題授冠帶然吏未有一身而兩役者也本吏文之投於功司者則萬全都司起送稱參兵儲倉攢典文之搜獲於繆檟家者則保安州起送稱參宣徳倉攢典旁又攺延慶州長安堡攢典且兩地申文筆迹俱出一手其爲假僞無疑石中玉湖廣巴東縣人以四十四年歲貢而咨稱四十三年夏季掛選四十七年六月考定州判未選明系髙擡吳心舜江西安仁縣人四十六年掛選四十七年二月戶部咨開四十二年掛選穵免一年銀四十兩四十七年四月考定府經歷四十七年十月選蘇州府經歷此其那移年分又較石中玉爲甚者也朱國蘊據功司回稱江西永新人充延慶州赤城廣備倉攢典納上糧銀三十兩四十七年十二月冠帶二考付簿無名及封司缺簿無名明系假僞一黎大成河南人準功司回稱文思院人充順天府新城馬房倉攢典四十一年十二月上糧正八品冠帶據工部咨加外府經歷銀二百七十兩已選南雄府經歷訖今查功司無起送原文亦無封司查回又準封司稱缺簿辦簿俱無名卽使加納果眞而一考二考之僞已難掩矣一何英道浙江人查本司冠帶簿無名據考功司回稱系四川道當該然二考付簿無名缺簿無名明系假僞一金化鯉準功司回稱順天府通州人充延慶州赤城廣儲倉攢典四十一年四月題授上糧從九品冠帶四十五年十一月加納典史四十七年六月選儀眞縣典史無原文亦無封司查回及查封司缺簿辦簿俱無名明系假僞等因到臣續據劉良佐卽劉二告爲讎殺滅口事稱系鼎臣家人事發懼泄送監通州意圖絕食死在旦夕等語臣隨行通州弔取面審口稱鼎臣主周姓房屋往日搬房周家小四兒小招兒進臥房打掃親見磚地有隙藏有錫盒一个內石印三顆當時懼禍恐惹是非投在井內隨拘小四兒招兒面審是的臣當行彭坊官至井打撈將井水淘盡入泥尺許淘得石印二顆完好無缺其一顆已破碎止存印影臣將一干人犯及僞印同送刑部訖又據繆檟初審口報倒批截解之獘系伊通同庫書胡登道沈應遠黃汝明等假印回文如揚州府寶應縣典史帥國欽江都縣縣丞童思充兩項料匠銀兩皆經伊手作獘又據祈成報稱江西解官潘云鳳謝天寵山西解官王觀太考各有情獘臣隨行文巡視科院及監督主事知會據科院回稱納完年月銷號實收一一有據若實收外另有別項銀兩如檟等供吐僞印侵匿此必解官與該書胡登道等通同作獘批不掛銷故冊籍者所不載而查核之無從也應行各地方弔取起解的數似難遁情並行原籍嚴提庫書胡登道等盡法痛懲以淸宿蠹等因監督主事回文大約相同臣復拘繆檟研審間堅執帥國欽系伊徒弟徑投伊家伊引見胡登道親做節愼庫假印回文先供得銀伍兩後供得銀伍拾兩的的有據又親見營繕底簿指出經手造冊錢宗樞質對復行弔取繕司底簿繕簿與庫簿已不相對繕司之舊簿與新簿又不相對一簿之總數與撒數又不相對百孔千頭臣亦安從而問之復行約同監督至寓面相商確猶恐三司分收未行細核續據監督回稱四司之收數與庫收多不相對越數日又移文稱司收與庫收一一相對而錢宗樞且執稱營繕之簿四十三年分內有四葉非其親手筆迹則尺籍徒存已不可問矣又何怪乎起解之數非其上納之數紙上之銀非其庫內之銀而雜以鉛鐵和以銅錫將來兌發之銀又非今日上納之銀也哉臣巡城者也據各犯口招錢糧重務不得不往返質問其實廠庫自有專司非愚臣所得與聞如科院內外循環之法十年透查之法信能設誠致行自當風淸獘絕但胡登道等以一傭書之人而起家十餘萬或八九萬又皆懼禍先逃徑回原籍不一執訊獲醜盡法痛懲宿獘何由得淸根株何由得拔巡視殆有先得同心者矣該臣看得魏成銓姦以入神巧乎有道當事例進退之咽喉爲泉府出入之門戶刻印銷印走造化於毫端人謀鬼謀弄衣冠於掌上木已盡而蠹不休廩將傾而鼠不出天毒已厚人理難容繆檟禦魅遊魂出柙亡命作姦漸老漸熟舞女愈出愈奇教化大行門徒斯盛總半生之現業計一死以何冤至若金鼎臣者一代窮凶兩世濟惡名爲狙吏實則猴冠旣己貴人亦復自貴可以仕則仕可以速則速覆兩翻云人有都天官之號愛之欲其生惡之欲其死攺頭換面人有活閻王之稱兼以二犯表裏爲姦加之羣凶首尾相應所謂國人皆曰可殺豈容有力之而趨所當立限嚴正緝正罪者也節愼庫漏网書辦胡登道黃汝明沈應遠等何所聞而來何所見而去𨿽然興盡而返難云往事不追溪壑旣盈惡害已而先去其籍富費已極欲滅影而早遁其形金穴難塡水衡何罪據稱上手下手非經一手其實前身後身總是一身若非行提在官何以直窮到底所當行彼處撫按嚴提解京究問者也臣復自推此獘沿習已數十年此輩盤踞已數十人經手各衙門亦數十員習久則難破人多則府怨經手多則招嫌而臣以爲不必避也此輩神通廣大非經告發𨿽聖智莫測其姦若旣已發之又復縱之是作姦自臣等始也除一面參送刑部一面將僞文移送吏部聽其細查已選未選作何處分已發覺未發覺作何淸核並前李友芝郭希孟應否知情並應移文撫按究問明白該部賢者爲國剔蠹自有同心更乞勅下各部諸臣盡法搜剔務令掃其窟穴但得仕路少淸國儲少濟臣卽任嫌怨敢有卹焉要以小懲大誡自今以後各保身家反全性命豈謂非小人之福哉

○足餉無過屯田疏

題爲足餉無過屯田屯田無過水利懇乞聖明申飭當事著實舉行以濟急需以圖永賴事臣幼聞父老言東南有可耕之人而無其田西北有可耕之田而無其人旣候命闕下間取農書水利及古人已試陳迹略一講求頗得大意適承乏屯牧耕當問農此其職已方今東事正興籌邊無策十八萬枵腹之兵待八百萬畫餅之餉催外解之檄如火而不可得來求內解之涕如雨而不能得去搜而又搜搜到何時派而又派派到何日止有漕運一脈而民力己竭加以旱漧水溢接濟不前河竭海漂種種難測其它意外之事中梗之患且未忍言若不汲汲講三年九年之儲而局局爲不終朝不終夕之計臣愚不知其可蚤夜以思只有屯田可以救急而今之屯田者不過按籍徵糧期於及額而已間有隱占多不可問然亦不必問也惟是西北不患苶地而患不能墾以臣所聞京以東畿以南山以東兩河南以北荒原一望率數十里髙者爲茂艸窪者爲沮洳豈盡其地哉不墾耳其不墾者苦旱兼苦澇也其苦旱與澇者惟知聽命於天而不知有水利也一年而地荒二年而民徙三年而地與民盡矣今有道於此使上之不爲魃而下之不爲魚相反而相爲用去全害而得全利何憚而久不爲此謹循陳上屯田水利三因十四議惟皇上采擇焉其一日因天之時五行之用誰能去水三江震澤禹貢所稱厥土塗泥厥田下下昔之污萊今之沃壤何常之有近見莞蒲魚鱉蜃蛤之屬到處有之自南而北風气固然而渭水偏利在南偏害在北火耕水耨缺五行之二名曰誣天其一曰因地之利引漳漑鄴渠鄭富秦龍首白渠漢世尢盛民之歌曰涇水一石其泥數斗且漑且糞長我禾黍河源如昨地脈未攺而謂水作利在古偏害在今使瓠子之嘆長興宣房之績不顯名曰誣地其一曰因人之情南人惜水如惜血北人畏水如探湯習固使然亦未見其利耳翟方進壞陂而黃鵠之怨興召杜開陂而父母之歌作有之以爲利死且不避近日京東一帶多所開浚浸浸已見其利所在州縣亦知有爭水者矣臣私喜之而謂水不宜北北不慣水拂耕鑿之情而失因民之利名曰誣人禹功明徳惟是平水土浚溝洫而已未有不治河而治田者支流旣分而全流自殺下流旣泄而上流自安無昏墊之害而有灌漑之利此浚川之當議也沿河地方惟運河不敢開泄外其餘源流瀦委是不一水陂塘堤堰是不一用或故迹之可尋或方便之可設工力多者官爲量給費少者聽民自舉惟無水之處不必鑿空尋訪以蹈卽鹿無虞之戒則疏渠之當議也秦漢之世鑿地爲港掘地爲井汲而得灌以畝一鍾卽東南地髙水下車而漑之上農不能十畂北方水與地平數十頃直移時耳事半功倍難易懸殊則引流之當議也河流漸下地形轉髙遠引不能平引不可將若之何其法闌河設壩以壅之大約如囊沙之意或壅二三尺或壅四五尺然後平而引之水與壩平流從上度遞流而下節節壅之亦復如是蓋不能俯地以就水而惟升水以就地支河淺流最宜用此卽如滏陽一河發源以至出口約七八百里得其利者僅一二縣餘皆以低下棄去不曉此法故也則設壩之當議也蓄泄不時泛溢爲害加厶秋水時至百川灌河壞民禾稼蕩民廬舍往往有之惟於入水之處設斗門以時啟閉旱則開之澇則塞之出水之處反是此建閘之當議也沿山帶溪最易導引山水暴漲沙石壓衝再行挑洗勞費不償其法順水設陂以障之用河支不用河身支以上漑身聽其下行此設陂之當議也而必槪種秔稻恐不驟習得利轉微隨其口下聽其物宜宜粱宜菽宜薏宜芋宜蔬惟意所適總之水源一開漑旱地之利勝水田之利一倍每畝之值亦增價三倍漸漸由而不知通而不倦而焦原盡澤國矣則相地之當議也春夏澆漑常苦水少秋冬無所用之常苦水多儲有餘以待不足法用池塘濱澱以積之旣可儲水待旱兼可種魚蒔蓮每見南方百畝之家率以五畝爲塘水不勝用利亦如其畝之所入何不仿而行之或五家一塘或十餘家一塘居然同井遺意而築塘尢易於浚井但期築作如法可以注水不漏惟原窪下之處不必另設則池塘之當議也以一教十以十教百必用南人而南人寧爲農夫不欲爲農師北地徭輕江南役重以走利如鶩之情乘避徭如處之勢吾土𨿽美樂郊可適但著爲律令永爲世業不得一二年後卽行告奪將負耒而來爭先恐後舉鍤爲云決渠爲雨此之謂也則招來之當議也四民之業疊相爲用南方士子不得志有司則棄爲胥吏舞文犯科往往此輩若仿漢世力田之科令懇田若千畝許令占籍而又不礙地方本額且令官司與之講明水學如胡瑗之教授門人不猶愈於白鏹而鬻靑矜者乎蓋先師與後稷並位勝與猗頓爭坐也則力田之科當議也虞文靖公建議於宋泰定之時聽富民欲得官者能以萬夫耕則爲萬夫長千夫百夫亦如之今其意可師也若令各屯衛所軍官及經歷俱以墾田多寡加級𨿽格外之勞來實本等之職業於計甚便今議者動抑豪彊防其兼並不知富者樂耕則貧者轉貸但得地無曠土土無遺稅何妨勛戚貴近大賈富商駢集而來徙豪實塞實用此意則募富開爵之當議也宋巡行使者分道四出民苦不便蘇軾力非之而治杭之日修治西河欲天下盡興水學毋亦行之介甫則不善行之文忠則善耳今水利之銜猶設而勸農之義無聞至於有司多所不解但得撫道而下个个得人又皆講求之熟路已試之成事如懷隆靖虜河內磁州海島先後諸賢分滿布列彼此呼應官無添設之煩民無追呼之擾穡人成功田畯至喜則擇人之當議也天津一處舊撫汪應蛟墾水田八千畝設兵二千用充額餉今援遼千名卽八千畝多蕪且有申言種谷不如取葦者廢興由人良可浩嘆誠得練習明作一將官金兵數千屯之而天津一帶不足墾也永平負山瀕海澤官而墾亦如之附近關外得谷一石足抵漕之五石且屯且練用備不虞則擇將之當議也或者曰遊惰之軍不任耰鉏是不然近見出關觳觫之狀視關內如春臺壽域若揀其老弱使盡力南畝死且不憾而又計田行賞比於得級如宋給事廖剛之策其言曰執耒之勞較之操戈之危豈不特易夫驅之戰與驅之耕臣固知其必悅也則兵屯之當議也臣所言者止於臣屬耳由畿輔而九邊由關內而關外豈乏充國其人又豈乏武侯子儀其人而坐令金城祁山河中之績爲千古絕盛哉此數議者不煩公帑不勞民力而又皆田裏樹蓄老農常談無甚髙論舉朝皆言其可行而不肯行當事亦見爲當行而不肯力行國家無事旣以因循而不行有事又以張皇而不及行農旣疲於養兵而不耕兵又恥於爲農而不耕謂見效遲在三年之後而三年後復然謂大利遲在十年之後而十年後復然譬之富人衣珠而餓死豈不惜哉宋永年東南有梗始思虞文靖之言仿其意設海口萬戶業已無及勝國之季乞張士誠貸米數百斛反復告急僅乃得之而終無救於亡矣可不寒心先臣徐正明曾以尙寶專理此役而事出創議難與慮始且欲以一身兼禹稷之任大開河工復井田之意省東南之運語近迂闊會忌者而止乃其恴不可磨也今潞水客談及治田存稿具在任事之難令人追憾無己今時勢迫矣過此不行更無行時伏乞明天子照臨於上賢公卿百執事主持於下各舉所知知人善任更祈勅下戶部酌議委妥轉行所司著實舉行勿狃故事勿急速效勿憚事始勿撓事終加載考成一切有司首課農政田野不治卽異能髙等亦注考下下其有不習者孳孳講求務期曉暢躬自勸相單騎巡行阡陌問民疾苦不得勞民煩費無益民功小有嫌怨臣等力爲張主迨試有成效破格超遷永著爲令庶幾小墾小利大墾大利小利在地辟而民聚民聚則墾者愈多大邾在粟賤而民饒民饒則墾者愈易生聚漸煩糴糶轉便卽不必省東南之漕而亦不專靠東南之運矣信能行之三年十年而不少見富足之效臣請受妄言之戮臣無任激切待命之至

○姦璫蔑旨妄動疏

題爲姦璫蔑旨妄動重擾百姓大累皇仁懇乞嚴諭禁戢並速賜蠲豁以蘇孑遺事臣閱邸報見禦馬監管理右監丞程登一本爲嚴催牧地租銀等事內稱武淸等州縣拖欠牧地租銀上年按屯兩院具疏題請蠲免未奉明旨欲要差舍人魏髙前去薊州玉田三河許成前土武淸東安勾陽前去昌平寶坻守催等情臣查牧地艸場額解戶部充餉外其餘責令有司秋成另項徵收解赴該監屢經題請載在捲案萬曆三十二年姦民李英何大貴捏奏遺租比奉皇上勅諭禦馬監右監丞王升會同讓撫按屯田禦史秉公會查奏內事情果否虛實若原系牧馬艸場新近開墾未經報官起科地畝查勘明實定立疆界照則徵糧以濟國用務使官民兩便若有別情明白開寫會本奏請定奪欽此曰果否虛實曰未經起科曰官民兩便曰秉公會查會奏煌煌聖語情見乎辭乃該監王升不待會同勘明不論有無遺地不論已起科未起科硬將玉田等處一槪攤派銀一萬六千餘兩一地兩稅至今尙屬朦朧先後按屯諸臣或請蠲豁或請停徵無非仰體聖明己溺己饑之心爲陛下救此一方民保此一塊土耳該監若有人心直當請蠲請停內外一體爲皇上布徳施恩惠此三輔以綏四方而今日奏鄕官霸占明日奏有司抗違流離滿目略不動心甚至無疾呻吟勿作題知之說徑行徵取豈惟無人心並無朝廷矣夫救焚拯溺爲民請命臣等之職卽再朦朧取旨臣等竊謂明主可與忠言猶當期期不奉而況此悖旨無旨之事臣能縱而不問哉自有東事來此畿輔一方命一塊土派而又派加而又加剝皮剝骨何負於國而些須重疊小稅請蠲請停不得且加擾焉將無謂皇上實棄我使朝廷薄情於根本而百姓斂怨於一人主徳皇仁莫此爲甚萬一饑民饑軍相逼而爲盜賊魏髙等不足惜該監之悔豈有及耶臣按萬曆會計錄該監馬房牧地原備公廨修理及兵部勇士四衛舊隸該監久已停止安得有成造車銃名色卽成造自有工部有十庫何預該監事而指稱遼警巧借事端開內教場之漸啟黷武之階該監之罪又不止說謊而已武宗時谷大用曾以牧地之名混占莊田侵欺子粒先臣林俊上言利歸私室怨及朝廷欲追贓賑濟至今想祖宗朝之英斷伏乞皇上念祖宗定鼎重地孑遺窮民將此疊稅特賜蠲除免畱餘孽再起事端仍勅該監安守本分無復妄動擾害致有他虞地方幸甚臣愚幸甚

○國是本乎人心疏

題爲國是本乎人心公論國之元气懇乞聖明軫念時艱急諭輔臣愛惜人材以爲社稷事近該六月內奉有聖諭會推閣臣時有禮部侍郎何宗彥未推士論惋惜郁憤至今始一吐露是乃發舒舉國之公心非特一人一家之私議也科臣張延登與聞會推辧明當日原無成心而語气之過幾成爭端慮恐同官再有疏矣敢一平心部之夫宗彥之才具足以救時佐禮原無顯過舉朝之所共知也延登之自有生平當日原無成心亦舉朝之所諒也今日之事根源是在輔臣則收拾亦在輔臣何也輔臣𨿽不與會推而薦賢爲國實大臣第一件事輔臣當日若與銓臣商確力持必推之意如丁未年推李廷機故事必不至有今日若始存必推之說仍髙閣束之如近日兼推外臣故事亦不至有今日而今己往矣通國之人惟不能不致憾於輔臣矣臣今爲策之國家多事二三老成如敗屋同支如覆鼎共足當此用拯馬壯之日能無將伯助予之呼則以通國之輿情直告皇上用捨取自上裁旣得有聞入告之忠又得以人事君之體明明白白正正堂堂人誰不諒之輔臣開誠布公相業此爲第一策之上也不然褎如充耳漫不經心遺者旣不能舉黠者亦不復催幸將來之未進爲成功之不遑遼陽保過今冬揆席再占來歲策之次也萬一不然當玆晨星之會更登偃月之堂別有摭拾再動殺機未增一閣臣反去一宗伯飄然去者自有餘榮而枝蔓轉多摧折不少輔臣能晏然己乎策斯下矣輔臣必不爲此正恐時勢所迫臣之下策或出輔臣上策川不可防火不可郁朝端從此不靜矣倘更有如陳東其人者狂叫上書撾壞登聞之鼓所傷國體己多而國祚不隨之去乎嗟乎禍在疆士禍在朝大臣之憂當甚於臣等能甘心壞人家國也哉宋王旦薦寇準爲相眞宗曰彼嘗談卿短旦曰臣爲相日久缺失必多以此益見準忠直臣願輔臣之爲王旦歐陽修薦範仲淹爲相仲淹以執政不可由諫官得堅辭不拜臣願禮臣之爲仲淹李綱之罷也胡安國毅然不顧繳還詞頭臣等則願爲安國矣臣區區之心實欲人各還其本來事各還其情實存朝廷有用之才養國家和平之福不覺厚望輔臣之切如此然非天語叮嚀聖心圜轉責令輔臣一力擔荷輔臣亦安所藉以從事而塞天下之望焉

○復祖宗之舊制疏

題爲復祖宗之舊制以光枚卜之盛典事臣惟幸相之職古無專用故周召皆以宰相出牧唐裴度李徳裕皆以平章行邊宋韓琦範仲淹皆以參加經略未有一入溫樹占定撥路如兔之護窟必不有容一二窺足者其在本朝相業光明俊偉代不乏人胡儼以知縣入楊士奇以審理入袁宗臯以長史入張瑛陳山俱以鄕舉教官入兪剛以生員入王文薛瑄以禦史入髙谷黃淮楊一淸俱以中書舍人入許瓚以推官入李賢以吏部主事方獻夫以禮部主事入杜萼張孚敬俱以刑部主事入金幼孜夏言俱以給事中入此皆皇祖近事無煩遠稽者自是相業寖衰上理不奏𨿽以先帝之神明尙畱此聖朝之缺事揆厥所由蓋緣張居正以權受禍而繼之者遂守模稜爲祕訣於是進退之權拱手而聽之吏部票擬之權屏息而奉之中官又慮防口不可塞耳不能於是以畱中之術詭祕而托之帝若以其身不見不聞無所事事而收權取資政在不見不聞無所事事之中蓋自王家屏而後大節眇聞短轅時僨黠者因緣爲姦利鄙者苟富貴而已脈脈相流心心相授旣使外廷不得預而守之爲家傳又使體面有可觀而借之爲陪客得者旣庵爲故物失者亦忘其從來每一番會推一番故事黃蘗止啼盜鈴掩耳名實乖舛情理錯謬莫此爲甚如其必不用何如勿推如其應用又何爲是虛衍套數欺陛下以欺天下哉玆者幸逢堯舜之主自有臯虁稷契之臣應運而興況陛下求賢若渴夙夜不遑釣渭耕巖皆當物色而比肩之臣自設關隘峻籓籬孤聖主無方之心而隳先朝累行之典寧直四十八年之缺陷不完亦聖宗二百餘年之盛美不暢也閣臣卽敢於蔽賢決不敢於負皇上皇上先將臣等合疏勅下吏部令詞林外廷一體兼用然後會推上請祈皇上一體欽點如閣臣再有密揭進用私人仍以虛文塗人耳目容臣等直疏糾參是役也明明在上穆穆布列少有邪曲人皆立見大約用詞林三言盡之不受中官知不受閣臣知不受小臣知用外廷亦三言盡之能爲中官重能爲閣臣重能爲小臣重如薛文淸三楊求一面不可得而中官之見嫉者亦皆曰好官惟薛卿豈以明良交泰之會公道昭明之時而天下遂無人應其求哉但以天下官用天下人以天下第一等人居天下第一等官勿更敍資敍齒如昨年故事詼詞林羞旣用之後或出而領牧或間一巡邊內外互爲用亦互爲更非直居其地者不敢以身嘗而愛人者亦不敢以人嘗矣光萬年之歷服而佐泰昌之景運莫先於此

○懇乞聖明愼守典禮疏

啟爲懇乞聖明愼守典禮淸宮禁以安宗社事竊惟內廷之有幹淸宮猶外廷之有皇極殿也祖宗以來皇上禦天居之惟皇后配天得共居之其餘妃嬪𨿽以次進禦遇有大故卽當移置別殿非但避嫌亦以尊制歷代相傳未之有攺今大行皇帝寶天選侍李氏旣非殿下嫡母又非殿下生母儼然居正宮而殿下乃居慈慶不得守幾筵行大禮典制乖舛名分倒置臣竊惑之且聞李氏侍先皇無脫簪雞鳴之徳侍殿下又無撫摩育養之恩此其人豈可托以聖躬者且殿下春秋十六齡長矣內輔以忠實老成外輔以公孤卿貳何慮乏人尙須乳哺而𦇤負之哉又況睿知方開正宜不見可欲而何必托於婦人女子之手爲乎故在先皇祖時屢請名封而不許卽先皇貴妃之請亦在彌畱之際其意可知且行於先皇則伉儷之名猶可行於殿下則尊卑之稱亦斷斷有不便者倘及今不早決斷將借撫養之名行專制之實武后之禍立見於今臣誠有不忍言者矣伏乞殿下收回遺命令仍守選侍之職或念先帝遺愛姑與以名稱速令移置一號殿中殿下仍回幹淸宮中守喪次而成大禮庶幾宮禁淸而名位正宗社之靈實式憑之矣

○登極必用詔書揭

題爲竊惟登極必用詔書詔書必用明年年號今相距止一日矣扳髯之號一年再見古事不載本朝惟洪熙一年亦非本年之事查得唐徳宗攺元凡三建中四年興元一年貞元二十一年共二十六年徳宗於貞元二十一年正月崩順宗卽位是年攺元永貞八月疾讓位太子明年爲憲宗元和元年然則史稱徳宗二十六年蓋合永貞之一年而算而永貞系以一年亦卽借用貞元之二十一年而稱若捨貞元之二十一年安得有永貞之元年乎父子共爲一年此其最較著者今日之議萬曆自應系以四十八年泰昌自應系以元年但史書自八月以前仍書萬曆自八月初一日起至本年十二月終止則書泰昌並存不悖古今通行其明年仍用今上新號於理允協若漢殤衝質旣不足數而宋之太宗不諭年攺元史書薄之事亦不相類惟唐之徳憲爲中興令主而當時大臣杜黃裳李絳裴垍韓愈等皆博極羣典有所考據非苟而已者故敢采之以備裁擇

○懇乞聖明仁義兼盡疏

題爲懇乞聖明仁義兼盡情法兩全事先是本月初一日諸臣聞變倉卒趨朝人情洶洶朝不待夕維時大臣從幹淸宮中叩頭執手扶皇上出居慈慶宮臣等相顧戰栗此時不守幾筵而避居別殿踉蹌張皇宮中必有甚不相安之情間不容髮之勢驚問其故喧傳李選侍左右前後盡是賄買要玉姦璫布滿陰爲人腹心皇上大有戒心不克寧處君父驚魂未定臣子敢爾卽安臣於初二日隨公疏後有愼守典禮肅淸宮禁一疏語甚微婉此時但知定宗廟安社稷爲大不知其它初三日宮中震怒禍幾不測賴皇上保全將臣疏發閣票擬隨奉聖旨移宮已有旨了名封事旣云尊卑異稱禮部再酌議具奏欽此初五日閣臣具揭再催奉旨移宮至初六日皇上登極駕還幹淸宮禁肅然內外寧謐臣等舉手加額共宰廟社有靈矣皇上旣當還宮則選侍之當移宮其理自明白易曉矣惟是自移宮以

後自當存其大體捐其小過皇上如天之大度宜無所不包涵先帝在天之遺愛宜無所不體卹此其特恩在聖衷調護在輔相非小臣之所能意度若株連蔓引使宮闕不安非但與國體不便亦大非臣等建言初心昔魯襄公不能制其母宋儒朱熹以爲母不可制當制其侍禦之人後彭�年經筵講此段公案相與嘆服因取朱熹入直此等處置自有情法王當不易之則聞錦衣勘問諸璫時語連宮禁槪置不問深爲得體伏乞皇上宣召閣部九卿科道面諭以當日避宮何故及今日調護何方一一曉然明白不得憑中使口傳聖旨仍乞將劉遜姚進忠等正法暴其盜寶罪狀與天下共見勿使播弄脫罪其餘株連槪從寬政令反側子自安庶幾燒梁獄之詞者政所以寢淮南之謀而仁之至義之盡胥此矣臣區區之心始終知有定宗廟安社稷而己矣臣無任激切屏營之至

○申明臣疏以祈聖鑑疏

題爲申明臣疏以祈聖鑑事臣因初二日奏請李選侍移宮以淸宮禁以安宗社旣移宮以後懸想聖度寬容自然天覆地載乃外庭揣摩測度不無私憂過計臣隋有仁義兼盡情法兩全一疏求皇上少寬恩於宮闈之內而但究治其盜寶之人此區區犬馬之一念也奉聖旨這所奏如何不題李進忠等只言劉遜顯有情獘其餘已有旨了欽此明旨森嚴臣不勝惶懼伏查原疏委有仍乞將劉遜姚進忠等正法暴其盜寶罪狀與天下共見不使播弄脫罪就中多人不及一一盡列然曰等而李進忠己在其中矣目下𨿽在逃未獲然緝拿有錦衣問擬有刑部旦夕就縛典刑立正豈能久逋天誅者臣發姦之人何敢別有情獘敬瀝愚悃仰祈聖鑑特賜寬原臣無任竦息待命之至

○年號議疏

題爲年號一事臣於初五日已具小揭旋奉旨會議宜再有言以申前說年號何爲而議也曰爲泰昌也泰昌之年號何爲而議也曰爲泰昌之崩而存之非爲泰昌之生而攺之也何爲其存與攺也曰生而急欲尊大之之爲攺崩而不忍斬削之之爲存也故今日之議兩言決之日天啟之議泰昌非泰昌之議萬曆也泰昌之議萬曆則不宜攺而天啟之議泰昌則當存也若使泰昌晏駕稍待半年或稍待二三月又或泰昌之詔未宣而泰昌之歷已頒則可以無今日之議惟詔已頒矣歷未攺矣天啟之明年已定矣泰昌二字茫無安頓於是追思先帝之懿美者不得不曲全先帝之年號而紛紛之議直欲削之臣愚不知其解夫天下之事情與理二者而已矣泰昌𨿽一日亦君也今一月中而萬曆四十八年之美厚其終天啟億萬年之祥開其始將不稱宗乎不祔廟乎稱宗祔廟有廟號而無年號乎將孫稱祖號弟襲兄年如建文景泰以叔侄兄弟之事行於父子之間乎以世以統無一可者臣竊以爲非理也泰昌之於萬曆猶天啟之於泰昌也泰昌不忍其親則存之天啟獨忍於其親則削之是陷皇上於不孝也卽不忍於祖而忍於其父猶之不字也急於全泰昌之孝而不思所以全皇上之孝是議者之過也何也泰昌之攺元以明年者亦曰億萬斯年行有待耳今已矣復何待哉生爲一世之君沒不得享一日之號仰又不能得之於父俯又不能得之於子則泰昌在天之靈必不安奪子之不足以增己之有餘則萬曆在天之靈亦必不安皇祖皇考之靈不安而謂皇上之心能安乎臣竊以爲非情矣查得綱目唐睿宗太極元年下分注玄宗皇帝先天元年唐徳宗貞元二十一年下分注順宗皇帝永貞元年至晉武帝崩於四月不書太熙直大書孝惠皇帝永熙元年而資治通鑑於玄宗直書先天元年注是年八月攺元先天於順宗直書永貞元年注是年八月攺元永貞晉永熙之書亦如綱目然由此觀之晉唐三君皆當年攺元一四月兩八月不必正月而後攺元明矣唐之玄宗則以太上見在而攺元者在者如此況崩者乎子之攺其父者尙如此況子之存其父者乎夫千古禮法史法之宗無如朱紫陽司馬溫公二人今之髙議雲臺者度不能加兩公上如溫公議則獨存泰昌如紫陽議則存萬曆而並存泰昌綱目通鑑兩書具在一覽可得勿容聚訟爲矣嗟乎自古諭年不攺元之非猶甚於不諭年攺元之非今已成先帝不忍攺元之是而又不貽皇上諭年不攺之非是在三事諸臣主持之

○憤辱徒有空言疏

題爲憤辱徒有空言雪恥未見實事謹昧死上聞敬請皇上何故棄天下諸臣何故棄皇上之天下事日來接經略麃廷弼疏所傳

榜文搖亂我軍心鼓扇我將士中復有徽欽等語恥辱我皇上伏覩明旨

招降橫肆詬侮朕心深切憤憾中外當事諸臣當勵同仇之義協力齊心亟圖殄滅以雪國恥毋得仍前因循怠緩自甘僇辱欽此仰見我皇上畱心邊地卽聖體未安惓惓不忘興言及此眞九廟之靈宗社之福也臣義憤所激更有說焉夫國家之辱甚矣喪師數十萬不辱喪地數百里不辱乃至今日而舉朝始知辱哉夢耶寤耶抑囈耶然使實實知辱實實圖所以去辱乃今猶不爲晚無柰其實不知辱何也且皇上亦知徽欽之所以辱乎自蔡京王黼乘髙爲邪朋比固位童貫附之表裏爲姦排陷忠直壅蔽主聰濁亂海內馴至入室城下乞盟割地行成恬不知恥金師再入舉室北轅往返靑城求免不得掩面大器曰宰相誤我父子自離靑城頂靑氈笠乘馬每過一城輒掩面號泣讀史至此眞千載有餘辱不虞

引此規則以辱我皇上也皇上眞知此辱則必如天之怒萬物也有雷霆焉有風雨焉下誤國之臣於理司下哀痛之詔於四方下犒賞之詔於遼東下求言之詔極言闕失於中外旬日之間杳乎無聞只一尋常銓印於聖躬有何勞煩於聖心有何籌度而堅執不發若與臣下爭气然者從此不行一事不用一人不必人去陛下而陛下已自爲孤注矣從來殷憂啟聖多難興邦舉動不宜若此卽患難君臣相倚爲命隔絕亦不宜至此經臣以死守封疆負病告急淚盡血隨師中三錫其恩禮之簿亦不應至此臣竊以爲皇上未知辱也閣臣方從哲調鼎無效覆餗堪羞造膝無言但效叩頭之閣老作事屢錯人稱簡舉之相公甚至以吏部之印今日做人情明日做體面今日許具揭明日許郅宮止效婦寺之忠不思社稷之重是閣臣未知辱也樞臣黃嘉善方寸已亂伎倆久窮聽勘之賊臣公然見朝而不問公然上疏而不問亂兵鼓噪於近郊逃兵行刼於大路而不問撻伐之言徒美中樞之略無聞若今經臣輿疾入關請問何人出塞再若中原乘間盜起請問何法消彌突如來如焚如棄如是樞臣未知辱也新推閣臣史繼偕物議久騰彈文踵及枚卜一年不下應聖意之久疑銓印四票畱中想宸衷之積厭人言屢鬻其身已亦不愛其鼎卽使蒙面靦顏豈復能張膽明目欲蓋前愆惟全晚節若誤認九州島島四海之諭但作一人一家之言暗地書空別藏機彀設心如此謀國可知是見在之閣臣不知辱而將來之爲閣臣者仍不知辱也由斯以談皇上不辱則諸臣之精神振作不來諸臣不辱則滿朝之精神亦提掇不起悠悠忽忽口裏說過耳裏聽過眼裏混過日復一日月復一月直到徽欽世界而後已不知皇上誤諸臣耶諸臣誤皇上耶臣謂皇上之救遼東也當如聖躬之求藥汲汲召秦越人切脈審方旣護其元气又壯其神气而後遼東可保也是壽國以壽身者也諸臣之愛聖躬也當使安遼以安天下旣無虞於肩臂又無虞於腹心而後聖心可悅聖體可康也是壽國以壽君者也所謂秦越人者何先問冢卿次問平章次問樞密其餘參苓以次佐使只在旬日間海內其有瘳乎若徒曰尙未安曰伏少瘳云爾過此一番大家了事臣不知此數句票擬空言便能寒姦邪之膽而縶其足否耶夏之攻宋也僅餘震武一城不下曰勿破此城畱作南朝病塊皇上若再不肯下冢宰不肯補三道是眞無意於遼東何不及蚤棄去而使

畱此病塊爲哉臣非不知聖笐在調不忍瀆臣二三老臣落落晨星不欲盡言正惟盜賊在門主人有疾婢僕忠於主人敢匿不以聞而捨此二三長年又無可責備者故始終以恥辱二字共相勸勉期於有眞辱則必有眞事豈其忍求多焉萬一不幸爲靖康之世則大家不免爲靖康之臣毋論靑史凜然儋州之竄雍邱之戮政恐當身不免耳與其死於誤國寧死於匪躬若臣固言官死言者也

○以憂危興大業疏

題爲天步方艱天心甚摯懇乞聖明以憂危苦心圖中興大業事臣待罪學政自三月初九日陛辭於役畿南隨有遼陽之警又隨有嘉禮之慶臣皆未與交戟之下玆將按視京東瞻望闕廷能無一言臣惟皇祖皇考不以太平貽陛下而以貽子孫舉朝臣子不能以太平事陛下而以貽君父譬如人家煢煢在疚官訟盜賊一時並至何以能堪臣每誦杜甫獨使至尊憂社稷之句不覺淒然撫膺愧恨欲死又庶民人家尋常婚禮杯酒相勞皆有以自樂我皇上嘉禮之成適與東警相會𨿽鐘鼓之樂允協寤寐之求陛下處此必愀然不自娛然而不敢謂不幸也凡此天之所以仁愛陛下也何也人情遇安常則佚佚則怠心生遇患難則思思則懼心生皇祖皇考之以貽

陛下者正以中興貽陛下也而其憂喜適相值者正天之惟恐以佚樂怠陛下而以患難懼陛下也不但懼陛下且使母后懼兩宮皆懼庶幾雞鳴脫簪之警日進於前內以贊淸心寡欲之徳外以贊臥薪嘗膽之思而中興大業實始基之萬一把柄不定左右爲逢出而憂敵愾入而樂鐘鼓毋論宗廟社稷之身倍宜保重而胸中一放寬則操心必不危慮患必不深卽天有以窺之矣臣聞天之仁愛人加也當災而懼天之憐之也倍至當災而佚天之怒之也亦倍至今日者正天憐陛下而不忍怒之之時也伏惟陛下穆然深思刻刻以

在念時時與大小臣工商確戰守方略及訪問民間疾苦速斷在柙之困獸勿以福堂爲走險之墟蚤除貽禍之姦璫勿以祖陵爲養虎之地天鑑陛下必憐陛下憐則必扶植而安全陛下天之所扶誰能敵之又何有於

小醜也哉臣又聞大喜大怒皆能幹陰陽之事當此禍至無日患難相依正君臣上下抱頭痛哭之時非復頻加震霆之日𨿽觸事憂時小臣不無過激而殷憂多難舉動似不應太輕更惟陛下渙然開霽盡宥後先言事諸臣時時禦殿廷課功實而後議論大臣亦相與先功實而後毀譽則議論自省功實者何人臣勾當得東事者便是第一个名臣相臣幹辦得東事者便是第一个相臣誠能恢復遼陽躬致太平上臣事業人復何求若猶未也𨿽箝天下之口其誰服之天子富於春秋不宜使之厭薄臣下平居且然何況多事願閣臣愼思之也臣嘗觀齊桓晉文越勾踐皆一小國諸侯其君臣含垢忍辱憂愁幽思卒能振起式微主盟定霸非但人事天意亦然況我皇上躬有堯舜之資又有漢光武之略豈遂無能羆之士不二心之臣爲國家了此東事也者臣實恥之目今樞貳盈朝臺星滿座宜大集於文華殿躬稟成於皇上各任一事如雲種不如蠡蠡不如泄者一一泣血受命某衛社稷某捍牧圉不效則治某臣之罪分爲千臂合爲一身如此一年而東事不平臣請受妄言之戮若復悶悶授官艸艸授事苟且其政億萬其心懷智不以相教懷能不以相禦而且掣之且曳之天下事臣不忍言矣臣疏已畢又見以舊論遼事降處魏應嘉等諸臣風聞自誤心實無他仰窺聖意不過借此懲前警後用以委任疆吏耳竊念勘使初回前此已蒙寬恩矣後此若再執成心故與國事爲難諸臣乃心匪躬之義臣固知其斷斷不然也且與其令諸臣警不若令諸臣悔與其令廷弼重不若今廷弼安昨廷弼陛見一疏首爲諸臣請臣方服其豪傑作用絕無粘滯方新事業政未有量而不意未見兪允仍乞鑑廷弼赤意收回成命令諸臣照舊供職或量加罰治將諸臣爭自愧悔而圖報益新廷弼愈加感奮而膚功立奏此亦不測之恩威而解過之雷雨也臣無任激切待命之至

●左忠毅公集卷之二

奏疏

地方興化有機疏

比例建立武學疏

急救遼東饑寒疏

遼士萬苦千辛疏

禮臣不能守禮疏

專設援遼事例疏

主臣克艱以固金甌疏

去臣忠直當還疏

平章樞密並急事疏

科臣挾逞私心倒翻國是疏

懇乞天恩放還疏

科臣忙亂失常驚疑太甚疏

聖恩愈厚臣命愈薄疏

君命當遵臣誼難默疏

臣病難痊臣心愈苦疏

附刊

○地方興化有機疏

題爲地方興化有機人情鼓動已漸懇乞議開屯學儲材積粟以廣文教以訓武備事臣待罪屯牧因攺學差在屯言屯曾一試之而稍見其效在學言學則有興學而兼可以佐屯者臣終不敢忘敝梁敝笱之思而使國家不得收可大可久之績頃者皇上特允閣臣請專設寺院董應舉經營屯插慨發帑金十萬兩聽其便宜仰見我皇上畱心稼穡邠風七月之詠無時少輟於懷事苟可行且不惜發帑爲之況乎不必發帑而有可以佐屯者乎據天津兵備副使王宏祖詳前事內稱天啟元年十二月十九日蒙提督學政監察禦史左光斗批據河間府屯田水利通判盧觀象呈前事內稱國家之至不美者鬻爵納粟之途也而人爭爲之不諱國家之至美者力田文學之科也而人率迂而不爲有道於此無鬻爵納粟之名而可兼力田文學之實則今日之屯學是也屯學之法先授以田百畝給以武生衣巾使之且耕且讀且射寄學之後文藝有長力田有加收之庠業益進而不已土益辟而功多卽就田之八餼之庠從此而開貢從此而登科總以耕讀之令名成教養之實事使業傳之無窮而利收於未艾作法日廣教訓歲深卽不盡爲操弧射策之名儒久之必多馳驅禦侮之材士矣謹列條規開陳如左等因具呈蒙批本院習射以勸式開屯以勸農兩利並存無如設屯學便查永平薊密諸道皆每歲有武生數十名況借之以開屯乎聞地方生儒接踵於耜因天因地因人似亦不容已者目前區畫經久規模及已盡未盡事宜天津道一一確議以便具題行繳隨該本道看得該廳爲屯田而議開屯學其意甚善其論可行惟有視衛學運學一體舉行而已按詩有曰攸介攸止蒸我髦士朱紫陽曰士出於農而工商不與焉管仲曰農人之才恆爲農野處而不暱其秀民之能爲士者不足賴也所從來矣我國家衛有學是軍之子得爲士運司有學是商之子得爲士今不使火耕水耨者與荷戈負販之子同沾圜橋觀聽之榮可乎本道以爲屯學之設斷當視諸衛學運學署其名曰瀛海屯田儒學諸欽頒學記一顆則事有歸著而人知向往若夫作半眞半假之事處若信若疑之間體輕而不尊恐法立而難久有負本院作養之美意多矣況乎美利之源旣開於農人庠序之設何靳於髦士今將該廳條議各欵逐一備細參酌復議外伏候具題明文至日施行一願入屯學者試其文理稍通更知騎射申本院收錄給以武生衣巾授之水田一百畝使自耕之每畝收租稻一石惟本地人或不慣水田暫令耕水田五十畝收租五十石仍種白田五十畝隨年之丰儉官生兩分之歲以爲常前件本道復議得收錄之始一試其文再試其射果堪作養該廳呈院以屯田寄學生名色準免本身雜泛差役有司以禮相待耕田之數與納租之數俱如廳議該歲入租百石而博一衣巾名色之榮亦未爲濫也一屯學武生文藝優長遇考試之年欲送文試者免府縣二試徑送本院捲面明書屯字號文理一視文童資質可進者準與入學前件本道復議得屯生願赴文試者該廳造冊徑送相應免其二試中有文理可進者與充附學一屯學生員遇考試之期補廩補增一如衛學其廩卽以所種田收之入照文學例廩之前件本道復議得各生已充附者考居一等補廩考居二等補增廩增之額應照衛學立學之初廩數難盈出貢以食廩二十年爲期俟其人文漸盛挨次出序月糧給以本色每月稻穀二石卽以田所入給之一屯學諸生每生員十名準作科舉一名以勵其進其應定中額是在上裁非職所敢議也前件本道復議得科舉應試斷應取其一二以示鼓舞數之多寡未可懸定以至中額尢未可輕議一屯學武生遇武科之年俱俟職廳徑送本道免其府試旣中之後如再加墾水田聽屯院咨部給札聽用前件本道復議得武舉之年願就武試者免其府中類試該廳造冊徑送本道亦與文試相仿相應準從中式後加墾水田另議一南北遠方有非河間人而願入屯學占籍準令收試入學附籍屯莊比照本地人或加種數畝以免地方占籍之爭前件本道復議得爲屯田而開學人之南北非所拘也加種以苦遠人斷斷不可人旣種田卽爲土著河間之人萬不得以冒籍啟爭也一立屯學設官舍置人役一切經費俱屯官措辦不必動官糈尺寸天津文學原有兩教官卽令一官攝理亦不必更添教職前件本道復議得一切經費不借動於公帑則事無不舉目前剏立廟學所費不貲恐難時詘而舉盈旣借官師亦應暫借衛學俟十年後建宮設官未爲晚耳以上七欵俱簡要可見諸施行者倘諸生借此梯榮意气漸驕逋負租額荒蕪田土者除黜名外仍加究治勿謂今日不道及也等因到臣臣惟寓教於養者帝王之所以易世寓兵於農者地水之所以爲師今國家日日養士而不得士之報則教非而養亦非日日養兵而不得兵之用則兵非而農亦非臣以爲救目前之急而猶存古人之遺者莫如屯學便臣逡巡兩年未敢具題蓋一試於天津而得其地矣委之於盧觀象而得其人矣又今春出示曉諭入籍屯童俱赴天津開墾其各州縣舊墾者俱不準算而人爭趨如流水時方春暮樂往者十數家而臣又得其人情矣臣又恐其未的復親行天津踏看我疆我理了如指掌而諸屯童之且耕且射者實有其地有其數有其人矣昨歲六伯畝今爲四千畝向之一望靑艸今爲滿目黃雲雞犬相聞魚蟹舉网風景依稀絕似江南𨿽秋水灌河之後而穰穰猶自可觀此皆前屯臣張愼言新屯臣馬鳴起苦心實績臣於是始信屯事之可興而屯學之可舉也信能舉之有七便焉臣去歲科試各州縣告開荒入籍者所至遮訴且本道俱已考送而臣不敢收一恐以客雜主起目前土著之爭二恐有人無田開他日冒濫之路屯學設而地方無爭矣且田必在天津每田百畝入籍一名人孰肯捐重貲辟艸萊而爲他人入籍者田旣爲淸楚之田人亦爲實在之人其便一海防營田每畝收租二石士與兵宜有異恐其多而難繼也每田一畝入租一石每試百人得租萬石試千人則十萬石矣日計不足歲計有餘其便二且旣以屯占籍矣世其學不得不世其田田蕪者黜負租者黜告攺學者黜顧名思義何說之辭是士子世世守其業國家亦世世收其邾也其視鬻爵納粟如日中之市交易而退各不相顧者何如而況乎詐僞公行半鏹顆粒未入大倉者哉其便三去年天津初立官莊六伯畝秋獲三千石以示民榜樣耳然牛力子種車梁廬舍工作顧覓爲費不貲有其人則田存無其人則田廢安得常如盧觀象其人者而任之哉屯學行而聽人自耕不見金錢之出但見籽粒之入所謂少少許方勝多多許也其便四平居無事天津一鍾足敵五鍾今庚癸之呼旣迫山海而咽喉之斷又虞東南以附近之田養附近之兵一鍾足敵十鍾矣其便五頃妖賊爲梗白糧不時至百官常祿至不能支業已見端矣若歲益米數萬斛卽不敢作尙方之供亦可望果朝官之腹其便六且此力田者大率殷實而俊秀者也行之而三年後耰鋤之眾卽爲千城橫槊之儒卽爲露布通人於所已倦而轉人於所不知則其便七臣且未敢深言耳臣嘗過窮鄕小邑文學黯淺徒循故事不得不如額收之其實舉筆欲下未免違心今此遠來入籍者同以搦管儲王國之楨又獨以舉趾佐縣官之急誰非吾人而乃有靳焉坐者肉而跣者鹿亦大不平矣善乎道臣之言日衛有學軍之子得爲士運司有學商之子得爲士而使火耕水耨者不得與荷戈負販之子同沾圜橋觀聽之榮蓋有激乎其言之哉故今日屯學之議斷當照衛學運學一體舉行者也然而所收一憑文藝也黜亦憑文藝也學宮不必另建也學官不必另設也廩餼不必出之宮也有立學之名無添學之實不過增博士弟子員數名而已惟科舉漸多則中式名數亦漸加此尙在數年之後然而增舉一名則增谷已數十萬石矣國家又何惜遼東事額而不爲屯士開功名之路哉臣三年心血兩番目擊實見有此七便合之道廳七議而又皆已試之事將成之績故敢會同屯馬禦史馬鳴起據實上間然非臣與屯臣之言也臣在津門晤寺院董應舉見其汲汲皇皇備極勞辛而事屬創始卒難就緒若使屯學興而屯臣按畝微臣收籍庶幾事半功倍相與有成不然功名之路不開卽添設十寺院歲發帑十數萬豈能以一手一足奏績哉伏乞皇上俯鑑愚誠非泛泛懸空條陳者比卽賜兪允結今秋滌場之局而開來春於耜之端屯政幸甚士子幸甚臣愚幸甚至己巡河間入籍子弟專候進止臣不勝激切待命之至

○比例建立武學疏

題爲比例建立武學以修武備以廣作養事據大名兵備按察使詹爾達詳前事內稱本年五月二十八日據大名府知府趙琦詳前事內稱文武並用經國之常況射爲六藝之一古人每於祀享陰習之卽國初令甲中試者亦試以騎射自承平久而重文輕武遂置弧矢於不講今三韓之土宇淪棄黔蜀之黠鷔鴟張亦非苶事時矣與其求折衝於艸澤而未有應孰若畜禦侮於庠序而或得當今蒙本院蒿日憂時加意作士以習射鼓舞諸生一時子衿咸能破的而畿輔間亦翕然向風矣然議者猶謂合不如分兼不如獨蓋以操觚而兼挽彊者不患無進取之路惟力能貫革巧作穿楊而修辭未工者棄之不無可惜如遽躋之翰墨之林則終非本色恐反爲浮薄者所譏故不如分之便上馬擊賊下馬作露布豈非有用之材乃今武之不競政由弄柔翰以襲輕緩之風恥距躍而無馳突之用故有不習孫吳而習風雅不諳韜略而繡鞶帨者𨿽日惇說可爲將乎豈賦詩眞能退賊也故不如獨之便此大名習射童生彭鯤化等習射武生李嘉言等有創置武學之呈而鄕紳亦有廣置武生之議也本府讀鄕紳廣置武生議曰廣置者謂兩京𨿽有武學不過以教紈絝冑子耳玆欲推之郡邑以盡收﹖﹖斤﹖﹖也之士而養之庠序之中以武經將略爲專業以勇略騎射爲科條一如諸生課習之例其試也邑拔而上之郡郡拔而上之監司監司拔而上之臺使凡人殼者給衣巾復其身優者復其家如諸生進學之例臺使歲試之監司季試之郡邑月試之每試必有差等量行賞罰如諸生考試之例遇鄕大比武卽於其中匯送應試如諸生科舉之例其殊技異能屢試優等者獎賞外仍得咨送委用其惰窳不振者時汰斤之如諸生優劣之例遇學臺按臨願攺就儒試者準徑送院免其匯考如樂舞生例而稍爲優之其肄業令各就教場射圃不必增捨其督訓屬在郡邑不必增官大率辟其登進之途使有所向慕而思奮重其提調之權使有所詭竊而不敢又不爲一切束縛文具致防其業而滋之擾法至便也行之無斁將見決拾之儔與纓弁之倫齊驅並駕皆得以自樹於功名而武不爲絀矣人知有武則凡倜儻驍捷負俗使气之輩不難俛首於上所磨厲以鳴劍登壇自喜以躍冶觸藩自愧而武不爲厲矣事平生聚教訓可武可文事急有勇知方可戰可守隱隱千城屹屹保障武且不俟張皇而自備矣所謂率子弟以衛父兄實戶垣以固堂奧視彼驅役號召功政相萬耳縉紳之議如是其言最悉而亦鑿鑿可行卽本府原籍滇中州縣亦有武生皆附於儒學其進退黜陡皆略比於文士如議中言況畿南神京外戶其人慨慷而矜勇古記之矣玆者憲臺以習射收試武童一時入殼者旣二十二人而挽彊命中者咸思磨厲自見豈宜一行輒罷似當題著爲令以貯多材學不必另創卽庠序而是官不必另設卽師儒而是大都以能射爲主射而頗習制義者數之射而能談方略者急收之卽不工辭章而技絕人勇出眾者亦間收之要必取之有額始不開濫觴之端試之必嚴始不啟徼幸之路待之有禮始足示風勵之權兼之以文始足洗椎魯之恥如是而幹城腹心之士有不矜奮以期效用者未之聞也或者謂武科未必得人則今之詞章取士豈盡古裏選法而名臣碩輔悉用以起家卽唐之郭汾陽亦孰非以武舉進也蓋上之所向下之所趨方今拊髀而嘆乏人歌風而思猛士誠辟其途以招之豈無響風而應者哉緣由照會到司呈詳本院蒙批據議設武學以儲材且有薊密永河諸例可仿急當舉行以順輿情順廣二府事體相同一並議妥以便具題繳蒙此隨行據順徳府呈爲比例北郡請立武學以作人材以振神气事竊照經邦用文勘亂用武蓋綦重矣自古作士有薪槱之典於邁有烝徒之楫文武蓋不相離矣是以我朝作養人材兩京設有儒學有武學學各有官以司教授其近京保定河間永平三郡亦各有武學蓋以畿輔乃居重馭輕之地武士不可弁髦學宮爲將相發軔之初紘网不可畸廢其每歲學院發送武學作養者未易指數獨念順永保河固爲近水樓臺正順廣大亦是股肱良郡其拱衛神京等重也其士之歌鷹揚而舉於鄕等額也何以北有武學南郡獨無北郡稍能引弓者皆得列衿裾易頭角南郡射能穿楊破的者區區與齊民伍非所以示激勸崇武功也況自

猖獗之後人人欲爲請纓其自中山以南皆趙魏故地猶多悲歌感慨之士聞國讎而奮臂磨礪者隱然有封狼居胥之意幸蒙本院按臨閱文兼以閱武多士向應操弓反勝操觚上焉者文炫七襄射穿七札下焉者亦不至急風吹緩箭弱臂馭彊弓之嘲藉令與北郡武學諸生角能於甘蠅飛衛之途未知誰當環樹而走顧乃北郡有學以收錄之培育之南郡之士獨使之散處於艸野混迹於氓伍容易喪志而廢業上之人亦與有責焉寇昔恂爲河內太守移書屬縣講兵肄射今幸遇本院先爲加意士之操弓而至者如雲無庸本府移書講肄矣維是武學不設終是畿南一闕典伏望本道轉詳學院每府創立武學卽武學猝不能立姑以儒學兼其名以收目前習射之士卽有武學亦不必另設職官姑以儒學代其官以省俸薪衙捨之費其與首善之人材帝畿之神气未必無少補焉又據廣平府呈爲請立武學以修武備以廣作養事竊照畿南數載不一歲試卽試亦不過衡文尺幅寸晷程一日之工拙定六等之賞罰止矣士生長其間且不識弓矢爲何物矧云習也今蒙本院軫念時艱慨復古制於操觚之外教之以射於錄文之餘廣之以武一時詩書子弟識上意指聞風而磨厲者且不難竭懸弧之力爲飲羽乲奏矣此而審括彼而決拾楊穿百步者將不乏人而挽彊命中者且肩相摩也平漧墨子郡無能仰京學涯渚仍今籍而紀之精七箭以上者二三十人善騎射者又四五十人此數十人者向非弄柔翰而思附靑雲者耶遽棄之宮墻之外恐拂向往之初心驟混之章縫之例又啟僥幸之後進惟是文不工七襄而力能挽五石者上不難以武之名進之學能講六韜而技又能動七札者上又不止以武之途辟之無事則範我捨矢可以觀徳有事則鳴鏑控彊可以禦侮如是無武學之名而有武學之實非儒士之質而有儒士之用誠一時之便計而千載之良規也合應比照大名府議附武生於儒學而以教官董之月有試歲有程一切優免禮待得比京武學諸生例庶人人奮幹城之志而國家收登壇之實效矣各緣由呈詳到道據此看得文武兩途古出遲一而後乃分矣文以俎豆擯軍旅武以長戟笑毛錐不相能也然又以禮樂飾治平武以干戈勘禍亂有相濟也今天下恬熙日久武備日弛與宋室之聲容何以異三韓弗靖竟虩顧而莫可誰何則國之需武孰有如今日之甚者乃臺臺慮周桑士戒切衣袽下車未衡文先較射廣錄武童若而人復其身且擬上聞著爲令一時控弦矯矢者翕爾向風慨然有武學之請眞壯圖也第當此兵荒交窘內外交訌之秋而驟議創舉寧惟時不暇及實亦力莫能支莫若以廣厲之心行通融之法學附之文庠不必更設之學也官督以師儒不必更設之官也演武之場肄射飲圃藉爲訓練之區不必更立之所也其未入彀耶登進之階自邑而郡而監司而臺使已入彀耶省試時勤優汰並用鄕大比武卽於中匯升以應至屢試優者仍得咨送錄用願就儒試者復準赴院甄收總之略文而右射所爲激厲而拔擢之者一如諸生例則待以國士有不以國士報登豈人情哉或者曰天保治內采薇治外軍容不入國國容不入軍其途原分而學奚以合是不然古者寓兵於農以內政寄軍令以惇說司折衝比比而是今獨不可以文庠當武序儒師作武傅乎而況遊武技於文墨之林左陶右淑日漸月摩有飛揚之气而無詭竊之習有輕緩之風而無椎魯之態咫尺自樹已有足觀又況優容拾級以登之得當一面則讓如公孫仁如國華雅如武穆詎庸知不權輿於今日也哉則信乎附學一議所可布之功令以壯國衛者也等因到臣竊惟順天之設有武學督以專官與文學等祖制良有深意卽薊密與永平保定河間等處每歲中議武生六七十名寄學其能正與否皆不可知而相沿已久惟正順廣大四府則虛無人焉八郡之內偏枯若此殊不可解豈近邊重武腹裏重文非上靳而不與則士薄而不爲耳今時不爲不岌岌矣職待罪學政仿會典及欽約申諭諸生習射兼使其子弟習之一時儒童彬彬家弧矢而人決拾除文理平通者職收入庠序外其餘不勝收亦不忍棄且恐有終不能文者矣職之初心實欲合有用之文爲有用之武而復棄有用之武轉趨無用之文殊甚惜之在北四府則有武生之名而無其實在南四府則有武生之實而靳其名此士紳所以不平而鳴道府所以比例而請也近據景州棗彊武邑衡水報稱擒禦妖賊多系生童職已檄行分別獎賞外激發人心全在此舉合應比照順永保河事例每遇考試職親試之儒童能中五矢以上者準收試七矢以上者準給武生衣巾復其身卽附入儒學內學不必另設官不必另添其能文者徑送院試武科年分旣就此中起送旣不能文又不能武者黜之其永平河間保定薊密等處武生容職於巡行時嚴加甄別務使文成其爲文武成其爲武庶幾名實各相副而彼此競相勸行之二三年安知無嶽武穆奮起於諸生郭子儀崛興於武舉也哉旣經道臣查議前來理合具題伏乞聖明俯賜兪允施行

○急救遼東饑寒疏

題爲急救遼東饑寒事皇上禦極用人行政懿美不可殫述而首注意東徵將士慨發帑金一百萬兩人但知皇上布徳施仁如斯周且渥也不知寒

之膽而壯我師之气目下之不敢跳梁將刻期撲滅先著全在於此固知聖算神謨非臣子所能仰贊萬一臣聞大兵之後必有大荒大荒之後必有大疫近據經略揭報參以往來傳聞遼陽赤地千里芻粟一空人馬倒臥道路枕籍則今日遼東之患又不在無銀而在無用銀之處何也遼自用兵以來米粟湧貴加以荒旱之餘石米四兩石粟三兩其一石尙不及山東之四斗通計一百萬之賞分十五萬之軍每石約爲六兩於銀不爲不多而此六兩者糴米才一石五斗耳縱是富人未免抱金饑死且各丁月餉河東一兩五錢尙有三斗本色可以救死河西一兩二錢盡以市米僅得三升而況無市處日騰日貴已不能支撐眼下如何捱過冬春不出數月遼必無民無民安能有兵無民無兵𨿽積金如山安所用之臣所謂非無銀之患而無用銀之處也爲今之計急截漕二十萬石乘風帆之便運至彼處令河西與河東一體分給本色各三斗仍量扣其折色俟來春耕作有獲再行區處昨巡餉之臣已議及之此今日救饑第一急著也頃歲徵調各兵皆以春夏起程夏秋過都衣裳典盡赤體臒形大類病鶴匪惟無堅甲乃更無寸縷久戍客兵大率類是涼秋九月塞外艸衰轉盼隆冬饑死之餘又將凍死臣願陛下惻然軫念發帑銀二十萬敕下戶部令廉幹司官作速置買花布星夜解赴遼東每軍給布二疋花二斤一如歲底乲給散京軍者其餘趕騾趕車剝皮剝骨之役亦量加賑卹庶挾纊之惠適當投水之期而裹革之忠卽在蓋帷之內矣此又救寒第一急著也臣聞

極極近又餓極勢不得不決一戰我以飽乃可以待饑我以暖乃可以待寒我以飽暖之仁乃可以待驕且殘此淮陰所謂反其道而用之者也聞經略策奇制勝蓄銳養威行有待矣而客兵久戍思鄕亦以速一戰爲樂臣未知堪戰與否但旣溫且飽矣而來不能一戰挫鋒以報朝廷雨露至而霜雪隨之陛下之天威又誰能貸者伏乞皇上敕下戶部令截漕二十萬石多儲糧糗接濟啼饑再發帑金二十萬兩置買花布用救號寒鼓人心而壯敵愾在此舉矣臣非不知皇上已發百萬復爲此無厭之求此等衣被之仁非出自特恩無繇令將士感泣故敢冒昧以請政以終一百萬之鴻恩耳若夫長久之策必在通商惠賈以利民生省徭開屯以樂民業河東專主兵河西專主屯庶幾有救新撫臣袁應泰自能辦此總在明旨一申飾而已臣無任激切屏營之至

○遼士萬苦千辛疏

題爲遼士萬苦千辛遼學朝三暮四謹酌異同之論爲畫一之圖以養士气以廣皇恩事臣惟三韓版蕩萬姓流離塗膏之餘繼以瑣尾卽靑靑子衿如鳥破巢如狗喪家猶展轉於祖宗三百年來尊賢養士之恩忍死以歸皇上皇上旣命寺院賑濟之安插之又命臣等作養之此政天意之不忘遼而皇上之所以不忘遼士也臣督理女內學政者也今春三月事將竣接都察院準禮部咨文屬臣考試遼東生員臣𨿽病憊餘生敢辭勞苦因調取三輔附近居住各州縣遼生量給路費前赴通州除在山東者不準收考又查出僞生一百八十名不考外據安插冊籍互相保結識認者共四百二十名嚴加考試取一等卷四十名二等卷七十九名三四等有差念其轉徙無依仰體皇恩浩蕩姑免五六等以示優卹新進儒童九名案旣定宜講所以安置之者竊惟今之安置遼士者議亦多端矣或以隨處寄學爲便禮部儀司關會手本是也或以另建一學爲便寺臣董應舉屢次條上方略也是或以附寄天津屯學爲便因以屯童納谷爲餼禮垣郭興言條奏學政是也臣請得折衷之夫隨便寄學是安插之別名也安插利於分各自爲居如行者之有家考試利於合總歸一處如邦畿之有止假令一人而考不成甲乙矣三五人而考不成黜陡矣將廩增於何分科舉於何定出貢於何序勢必合爲一處而後等第有髙下先後有次序此斷斷不易之理也寺院議捐帑金千兩建學有其資矣擇河西水閣又擇楊村河東之間風气稍旺者爲遼生肄業有其地矣此自寺院慮始苦心經久長策而必待部院題覆明旨允行恐尙在歲月之後遼生歸依無所顧瞻不定不能爲旦暮之待而臣亦謝事不能待矣無已則請據寺院禮垣二說之中而變通之可乎屯學擬附天津卽衛學也天津軍民雜沓附以屯生又益以遼生四百未必欣然樂從臣反復思維寺院駐札武淸則武淸固遼士之邱隅也所委署學印乲劉永茂見隨駐武淸莫若將遼士寄名色於武淸卽以永茂領諸生案冊無事則隨便而居臨試則傳檄而至如今日之爲府學者考畢則散歸各縣臨考則歸並本庠是也迨建有新學另爲區處其教官職業惟以幫補起復申請文移而止不得營情羔雉門兜追呼令諸生不安其性命之情臣謹斟酌於十五學之內四百二十人之中可當一中府定以一等四十名爲廩二等前四十名爲增補廩出貢一如府學例科舉百二十人編號仍用遼字制額除出東一名外約用三人待多士云興仍補四名之額其餘一切舊廩舊增虛僞種種名色槪不準理一以新案爲主而或以年深舊廩將貢爲辭者毋論未必盡眞卽間有眞矣而間關千里出死入生得脫鮏羴鞈靺之餘不失衣冠衣物之舊已爲厚幸必欲人人廩人人貢又盡十五學之人而皆如其廩與貢卽以三輔爲學宮江海爲泮池不能盡厭其欲況乎倉卒奔命廩則來而附不來年深近貢之廩來而夫新貢遠之廩不來又豈情理之可盡信者乎安不可狃恩不可濫臣爲遼生籌之審矣至每學酌貢二人聽新院與寺臣酌議臣不敢與聞目前所急議者有一等則有廩臣前疏所稱天津道申請屯童余谷尙存七百餘石合照禮科原題事例將一等四十名每名暫支稻穀十石作天啟三年廩數其屯生尙未送學眾人勤苦而耕之遼生安坐而食之亦未必心輸其四年以後應如寺院議以生員魏廷芬所捐之地入谷餼之永爲例庶鳥枝棲穩繞樹之身可安鼠壤糧余飲河之腹亦滿腹滿而後恢復之气壯身安而後忠義之志堅臣所爲酌議於三者之中而爲遼生策者如此更願自今以後皇上毋忘遼士有今日遼士毋忘昔日有遼東地方體皇上之心勿日以遼生爲讎疆臣體皇上念遼士之心須日以恢復爲事忠臣灑新亭之淚義士動故國之悲而後遼可圖也至於劉永茂舊以臨城知縣被論回籍寺院念其九死孤忠患難相收委署遼學取其與諸生休戚相關眞僞熟習惟是以不明不白之官行不眞不假之事終覺不便莫若聽吏部議妥除授禮部另給關防庶政體官常俱妥而本官亦得安心營職其俸薪輿馬亦聽寺院詩處惟復別有定奪統惟敕下部院施行奉聖旨這遼生附武淸學並照新案廩貢俱依議行余著該部議覆

○禮臣不能守禮疏

題爲禮臣不能守禮懇乞聖明敕令速行攺正以重大禮以光主徳以尊主權事臣聞見禮知政差等百王故夾谷禮成齊人不敢加刼披髮野祭辛有策其先亡卽在兵戎之時未有不重祀事之典者本朝禮制度越前代卽皇后喪禮不數見惟髙廟成廟有之實錄亦不槪載近而最著者莫如世廟臣按大明會典內孝烈皇后喪禮內一欵一各王府南京浙江等十三省布政司及直隸府分禮部請敕差官訃告臣又按聖明詔令內載孝潔孝烈皇后敕二道其一敕曰皇帝敕諭禮部朕中宮皇后於嘉靖七年十月初二日崩逝遵奉祖宗舊制一切喪祭禮儀爾部裏開具明白在京文武衙門各遵行外便行與各王府及在外文武衙門以聞喪之日爲始哭臨三日成服二十七日而除俱免進香故諭欽此時嘉靖七年十月初四日也又一敕曰皇帝敕諭禮部朕中宮皇后於嘉靖二十六年十一月十八日崩逝朕遵奉祖宗舊制一切喪禮禮儀你部裏開具明白在京文武衙門各遵行外朕憶皇后言我去常典皇上聖躬爲重請勿以我爲念玆朕思後語王府外司進香道塗擾民著便行與各王府及在外文武衙門以聞喪日爲始哭臨三日成服二十七日而除俱免進香以慰後意故諭欽此時嘉靖二十六年十一月二十日也夫會典之載請敕如此詔令之載敕書如彼且其請敕得敕卽在兩日之內煌煌聖書炳如星日非但臣子不敢幹卽聖子神孫誰敢以意增減者是以大行皇后崩逝皇上首諭禮部槪從優厚以至謚議則令傳宣玄宮則令預啟皆仿髙皇帝文皇帝肅皇帝時舊章行之是皇上之守典禮與守祖宗之家法尺寸未敢有諭也近日訃告一事閣臣未見撰敕禮臣未見請敕逡巡半月以後方始差官又顚倒會典禮部請敕之原文爲請敕本部之字樣有心無心皆不可知該部才一具催閣臣不聞一揭倏而題知徑賫批文前往訃告又遺下眞保二府及山西等處令科臣惠世揚另行候旨迷謬錯亂大駭聽聞諸臣中有已行者有愛皇上之禮而不肯行者臣若不早言則迷謬轉深錯亂轉甚請先言其不可而後及救正之者天使傳宣百官開讀龍亭之郊迎道旁之俯伏以禮部之批文作朝廷之敕旨不可一尋常差遣皆奉簡書皇皇母后反不得等於王府之喪禮大臣之祭葬不可二傳之天下書之後世謂皇上虛有優厚之名而反靳此常行之禮失大信而損令名不可三有敕爲遣無敕爲委以明廷之侍從爲宗伯之委官不可四有差有不差有行有不行以一統之車書成割裂之景象不可五陸續屢有明旨聖明原無成心桐封業已兩行刑工亦蒙間兪將無據之揣摩仰中官之鼻息不可六禮者上與下所共守也下以禮事其上上始以禮待其下權宜一開在下爲題知在上爲墨敕大臣防微當嚴其漸不可七有此七不可禮臣何以自解焉及今救正猶可爲不遠之復救之如何惟理會請敕二字而己矣撰敕閣臣之事請敕禮臣之事閣臣仿祖宗朝故典卽日具敕以聞詣宮門請皇上一是字得敕之後禮臣一面謄黃隨給未行各宮前去一面差人令已行者塗次暫需庶幾失禮之中猶有存羊之意而光主徳尊主權胥此矣若禮臣孫如遊或偶爾紕漏或別有意旨或賜明諭切責或令撿舉姑容臣等諒其生平不忍爲鷹鸇之逐禮臣揆之淸夜亦何辭於相鼠之譏臣不勝激切待命之至

○專設援遼事例疏

題爲專設援遼事例以濟急需事竊惟賣官鬻爵一途原衰世苟且之政卽使鬻一官得一官之抈而薄輸於公府厚償於民間朝與吏市吏又與民市識者恥之其至於今則公然入市攫官全不用金錢矣議者以爲不如己之便而兵興多事不可己也間之則終不可間也括商自緡一切亂政又零細琑屑而無濟也臣嘗與科臣官應宸臺臣房壯麗言莫如專立援遼事例便二臣先後各有條陳上聞矣臣請再申言之臣聞太倉目前外解不滿四萬言之寒心而兩年事例亦不滿二萬大司徒非不辟門以招也巡視監督非不蒿目以求也而人莫有應者何也眞者反窮而僞者易售也彼見夫上納之後需次冠帶冠帶之後需次上卯上卯之後需次就選而前後顚倒負之而趨有莫知其然而然者偃蹇歲月壯心己灰往返道途資斧行竭老死京華一官未得甚而撫心自悔自不可爲者矣窮於眞不得不出於僞於是孔方之兄盡作黎邱之子雜而多端莫可窮詰賞姦教貳由來己漸夫復何言爲今之計誠設援遼事例名色聽其隨納隨選自中書光祿序班遞至府州縣首領佐貳每官應銀若干量減若干當堂驗兌巡視監督各收一簿公同親注一簿移送選司本月納銀次月隨卽上選送簿之名先行發抄選後名簿不對巡視得執而問之此極簡易極直截而人又歡忻鼓舞赴如流水莫有便於此者何也朝入貲而夕爲郎人無守候之苦家有轉貲之門便一阿堵在倉除目在堂吏無所舞文官無所摘發便二靑雲有路暮夜無權不必乞靈於當途何須奧援於中貴便三其有中書序班欲加寺副等項亦如前例隨加隨覆不必乞糧於鼠壤何勞市重於皇華便四市門旣冷項首自除往日麾之而不去此後招之而不來便五而又開出首之途凡作僞未選者準其自首於本等應納外量加罰治還以本官亦一道也己選者及選而劣轉者通行淸查五年以內遲本等應納追補外仍分別究治又一道也其餘一切省直移咨移文種種名色盡附之一炬可耳或曰出缺之難也新舊之滯也吏員實歷之無安頓也戶工二部之有牽制也臣竊以爲不然總計天下雜員僞者什九如銓疏所云一人之身前眞後假後眞前假設法淸汰而缺不勝用卽不出數月內而人不厭遲矣通查太倉實收捱序移咨一新一舊間用而不虞積滯矣眞正考中歷事不過數十餘人分大選急選二欵以淸混﹖而實歷不廢矣時勢急迫宜先戶部往見水衡事例盡系銅鐵不如歸並一處分銀不分例尢得實用是在兩部通融而不虞牽制矣此數策者洵然行之歲可得軍儲百萬少亦不下七八十萬臣竊厶爲可行也此非臣之臆說也臣去冬發僞官五十餘人其僞文付部者部臣苦心搜剔復獲六千餘人南京吏部一日而咨七百九十九人其人又皆光祿序班等官官職愈崇錢糧愈大該部必當移咨守催此九百餘人者追之可得軍儲四五十萬棊己下部自有歸著臣於是不覺撫膺而痛心焉禦史之職申冤理枉市民攫一物人皆冤之官司得而問之朝廷明開官爵之市而不得一官一爵之錢冤枉莫大焉而莫肯爲皇上申理者罪在臣等故窒流塞源竊爲非專設事例不可臣又惟戶部之有督餉猶兵部之有經略也若使餉臣不得問餉猶經臣不得問兵亦何取於專設爲哉竊意尙書李汝華當專理九邊舊餉而遼東新餉一以委之李長庚仍遴擇廉能部臣如耿如杞其人者佐之而又重其事權外解不濟聽其會同戶科參劾如附近邊兵應聽經略節制後期不至及挑選不精聽其會同兵科參劾如是而一人之身饑飽自相知頭足自相顧省文移而破牽制莫善於此且也有分勞無分權有分謗無分功度亦部臣之所樂從者此之不行而樞臣與經臣爭兵計臣與餉臣爭餉萬萬無不敗者矣皇上倘不以臣言爲謬敕下戶部酌量具覆或該部據揭題覆危疆急著未必不小裨焉

○主臣克艱以固金甌疏

題爲天意未嘗亡遼人心不可棄天懇乞聖明罪己諸臣各自罪以無獲罪於一以無獲罪於祖宗事臣觀今之策遼者皆曰徵兵兵逃徵糧糧盡徵馬馬死徵牛牛死甚至百萬硝黃立刻而盡一言以蔽之曰天意噫是皆不忠於皇上之大者也臣嘗反復古今興亡理亂之數亂之終治之始天非惟無意且有深意焉但看人主承受何如耳易曰蠱者事也壞極而有事也蓋不極壞則人不肯事事或反以有事者爲多事惟壞之極矣則君臣上下同在覆巢焚棟之下震風淩雨之中於是醉夢不得不醒嬉笑不得不涕手口不得不作肝腸不得不洗蒙蔽不得不破格套不得不除時忌不得不寬禁錮不得不開庶幾一番破壞一番振頓是以漢世再興不階尺土唐之靈武奉天皆以喪敗之餘成中興之烈宋之南渡屢挫屢奮猶及百年若非姦黨相尋未必卽至航海故曰禍亂之作天所以開聖賢也而今竟何如哉今天下敗壞不爲不極矣醞釀懷胎有東方之事三年以來不爲不久矣而側見廟堂之上未見有爲陛下分任一事如長塗之爭負者未見有共任一事如推車之必行者未見有已見之事至此結局者未見有將舉之事自此開頭者醉夢如昨嬉笑如昨手足肝腸如昨蒙蔽格套如昨猜疑禁錮如昨或鼓或罷或泣或歌如飲狂泉如遭晝魔對面憂形於色轉眼卽忘開口情見乎詞到手卽亂

之仇可忘而必不可忘中國異己之人罪弁罪帥可赦而必不可赦空谷廢棄之士屬國屬夷可用土司土兵可用而必不可用考選臺省之人庸輔忍於誤國而不思頑樞敢於誤國而不顧眷畱變爲切責切責宣諭未必盡出聖意與否如其信然是皇上又忍於負國而不忍於負誤國之臣嗟乎嗜進者夜行懼罪者偸蔭諸臣爲一身計猶可也陛下任九廟之托柰何置安危於度外哉今日之事先請自皇上始而皇上亦無多事事也但一禦朝廷見羣臣艸一詔徧告遼東將士告天下百姓告海內義士忠臣卽聖躬偶爾違和亦當宣召二三大臣剺面仰天抱頭痛哭商確大略萬一不然羣臣亦當排闥直入頓首死罪求皇上一決以皇上之神武九廟之神靈旬日之間定當士气攺觀人心固結而後問國人皆曰賢者何人急召之以塞天下人之望問國人皆曰不可者何人急去之以泄天下人之忿一面召張鶴鳴佐樞密而兼采先皇帝左右四司馬之例以備分遣一面移祁光宗於山海與文球相機調度而又仿肅皇帝內外四經略之制以禦長驅一面責李長庚專司新餉又速推少司農一人專理屯田一面下考選散館諸臣用資謀斷又速召當年直言敢諫之士及仗節守義之人而最喫緊者尢在用人之人周嘉謨夙負時望海內想見太平而干戈搶攘銓印塵封至若百司之綱紀與百官之領袖並重一則有正而議署一則有署而忘正此可盡諉之天意哉從來末季之俘皆是興王之命世堂堂天朝豈患無才但以天下心用天下人以天下人排天下難自有餘裕而又於兵部遼東另爲夾袋樞司必可爲邊道邊道必可爲邊撫邊撫必可爲經略用人者論而後官毋官而後論用於人者量而後入毋入而後量卽如張鶴鳴一人而左右置棋不定薛國用一身如溝水東西不常徐光啟之腸徒熱而人尙作冷眼之觀李植等之血徒灑而人尙爲死灰之棄須之彥之才堪入面而佐練臣似不如以職方兼京卿之銜李乃蘭之精白一心而咨廣寧似不如以近地收廉能之效其它願者必往往者必願總祈一官當一人之才一才當一方之用孰與夫倏起倏罷旋去旋來傳捨於闕上錯迹於塗間而一無當於成敗之數哉如臣之言幸而遼陽能守腹裏無虞二三年間休養生聚再圖撻伐社稷之靈也臣之幸也卽不然而猶有後著有退步諸臣猶可不得罪於皇上猶可不得罪於祖宗若夫赤白囊至則踉蹌趨朝塘報稍停又帖然無事必至斷送遼腸斷送金甌而大家諉曰天意云爾眞所謂獲罪於天無所禱者矣臣艸疏已畢見經臣疏稱三帥分防連絡相持勿與輕戰至遼陽劉總兵督兵射打於城上本部院親督川土兵拒戰於城下臣甚壯之禦寇必於門庭經臣深得方略但聲息重大或全兵壓云而齊犯三營或鐵騎鳴鏑而直衝一處能久持乎能不與戰乎張疑撫順能必應乎回兵而應能無腹背受敵乎攻其必救能無誘而致乎事勢急遼而緩瀋兵法主合而忌分機難遙度算貴萬全亦臣區區謀國之血誠也臣無任痛哭流涕之至

○去臣忠直當還疏

題爲去臣忠直當還微臣苟免宜去事臣以言官提督學政叨恩拔授大理寸丞弼教明刑無一而可伏念書云臣下不匡其刑墨則官守言責臣更覺有不容苟免者臣去年三月曾隨科道惠世揚等後有姦相典兵內監典兵外戚典兵一疏參劾沈﹖﹖隺劉朝鄭養性等於時烈火投毛自分不免已而諸臣告者告假者假而熊徳陽江秉謙遂謫矣𨿽微罪而去別借事端而推原本末總爲此一疏乃舊刑部尙書王紀繼臣等公正發憤揚庭疾呼遂蒙嚴譴侯震暘亦再疏再譴口銜手握霜露已成鼻捉首搖道路爲戒蓋臣等不意有今日久矣幸而天牖聖明未幾而﹖﹖隺敗朝以謀行邊敗養性以通妖敗今又以謀駐杭城敗諸臣之言不幸一一驗矣諸臣亦何負於國哉假令孽戚不通妖不謀駐杭城罪璫不謀行邊則﹖﹖隺之關通顯狀亦不大敗至此而紀私之言猶或爲私憂過計者疾惡太嚴者今而後乃始恨其憂之不遠疾之不嚴也然則紀等亦何負於國哉紀以大臣行言官之事而臣不能以言官同大臣之罰且不能以言官同言官之罰中夜循省實疾厥心屈指言事諸臣止臣等一二人在臣若不言誰爲言者昔日者國之有是眾所惡今日者國之有是如日在天臣所以痛定思痛而願爲陛下一瀝血也不但此也先年一月之間遺弓再泣臣與楊漣力爭移宮蓋親見皇土之孤危避宮之臲卼此時宗廟社稷爲重臣等只知有皇上安問其它迨公私疏上觸怒宮闈謫臣單疏傳呼大臣垂簾處分臣等同咨諸臣囓指出血爲臣營救無策蓋九月初三日事也賴皇上不往幹淸宮取臣疏於慈慶宮睿覽因發閣票微臣始生臣於時寧爲褚遂良不爲許敬宗自分已決具在皇上屢諭中旣以宮闈肅淸仰求皇上恩禮選侍仁至義盡一疏見在禦前實與賈繼春揭同日拜發臣當奉日旨詰責旋蒙恩宥而選侍恩禮日漸加隆事如是止矣後繼春以借用者挑構不休卒被嚴譴本一事而彊分作兩題本一念而硬坐爲兩袒樹欲靜而風不寧波欲恬而磯不可迨漣去繼春亦去兩人相視不得於言並不得於心此時科道中所謂借繼春以攻漣因借繼春以攻繼春者是也至今兩次賜環獨爾遐遺豈聖明之雨露有私抑人情之愛憎至變而爲繼春者苦矣昨年發疏之後貽臣一書忠孝盈篇令人不忍卒讀而痛切深悔根自至誠臣甚服之有臣若此還之西臺必能較然不欺其本心而超然不逐人牙後至範濟世生平端謹不能借人亦不受人借祇緣錯認人言以爲已誤繼春因而剖心自明以謝繼春是繼春方出於借外而濟世又不覺入於借中臣所爲惜繼春並惜濟世也伏乞陛下將王紀熊徳陽江秉謙侯震暘賈繼春等同還原官資其忠直至臣先後同在事中而僥幸逸於罰外不與漣同去則愧漣不與繼春同去則愧繼春不與紀等同去則愧紀等凡此皆所謂苟免者也幸而免者皇上不測之恩而不欲爲苟免者則微臣立身之義倘以忝竊今官括囊含章無咎無譽不爲諸臣明白一言於容容之福得矣不令魯連笑人乎至詞臣文震孟鄭鄤傳經抗疏一代之節義增光天子門生元年之國體大損寺臣滿朝薦科臣毛士龍銓臣徐大相明知觸忌言必盡而知必言有意表忠死者生而生不愧在微臣或未識其面而竊想其人或未同其事而極髙其義均之殷网之宜速解而漢冕之當急還者也顏之推有言士君子立身要有餘地臣每三復此言同事堯舜之君不宜自礙賜環之路則夫宜鬯天下以太和而廣厲臣工以大義此不特皇上之事亦閣臣之事也奉聖旨移宮事情朕已屢諭明白其各官爭辧俱已有旨是非自見何必煩言以後不得瀆奏取究該部知道

○平章樞密並急事疏

題爲平章樞密並急事頃東師再潰舉國震驚皇上慨然允延臣請用孫承宗入閣矣又用解經邦經略矣外而封疆收拾有人內而密勿贊相有人一時似覺可觀而中樞之地尙虛懸無屬在當國者或自有說惟是以至危至急之勢而闕至緊至要之官人心洶洶莫得其故查景泰三年於謙爲本兵兼用儀銘七年謙因病在告又用石璞往時兼用兩人而今不得一焉偶爾有病且不能待況並其官而無之者乎竊謂朝廷旣得救時之人當竟救時之用若如祖宗朝閣臣髙拱出掌吏部江淵出掌工部故事特命承宗掌本兵事庶幾授之以事假之以權承宗必有以自效而一日在閣一日在部參贊事決亦各不相妨救巖關而揚我武莫有急如此者乞敕元輔蚤斷以定大計毋徒用其名而靳其實也今惟聖明裁斷宗社幸甚臣愚幸甚

○科臣挾逞私心倒翻國是疏

奏爲科臣挾逞私心倒翻國是懇乞聖明處分以保善類並乞罷斥微臣以避賢路事臣惟君子之別於小人者淸與濁而已矣君子之不能容小人猶小人之不能容君子也其淸濁異則其好惡不得不異也然而鵲終不可以爲烏鳬終不可以爲鶴其好惡殊其面目終不能易也此國是也臣於本月十九日接邸報見刑科給事中傅櫆爲邪臣比暱匪人把持朝政眾皆側目人有危心懇乞立賜處分以銷隱憂以葆太和事內論臣及科臣魏大中除大中自疏外其云血性男子聰明丈夫粉飾虛名未敢顯然與淸塗相背依附有道未敢公然與善類爲仇似乎科臣猶知有有道有淸塗有善類也者而一篇之中終不得其指歸著落何在倒戈於君子君子何人呈身於小人小人何人注文言之昭雪者前司寇前總憲也其題授中書者今閣臣也臣不聞也臣於山人墨客絕迹無往還臣官階已崇不藉延譽何事引爲腹心臣有以知櫆之意矣櫆之意不利於考功有鄒維連不利於銓司有程國祥又不利於吏垣有魏大中一則逐之去一則不欲其畱一則不欲其到任而懼臣之稍稍持淸議也則並欲羅於一网維連十八年砥礪臣未薦之爲銓司亦常亟稱其才品國祥二十年淸冷臣曾隨同鄕諸臣後一繳訪單𨿽未嘗期其必用而不敢自昧其良心大中爲人不可親疏臣與落落而已凡此皆負海內之淸望者也科臣何事必欲與之爲仇也豈其性與人殊耶抑亦有神姦播弄捏造者日簧鼓其間不覺目側而心危遂手忙而足亂耶人言科臣曾論淸端大司農汪應蛟公論不許因求多於新安之人果爾是科臣一生與淸人爲難矣願科臣之愼思之也臣待罪風紀揚淸激濁自臣職掌人材進退例得與聞何事攬泊如其納賄招權引用非類指有的實當明白糾參若其未也科臣失言矣以科臣之權力能使朝廷不能用人銓司不敢就列首垣不許到任把持朝政者莫科臣若科臣又嘗冒認東廠理刑傅繼教爲兄弟脈絡機鋒長安冷覷久矣窟穴深藏布置已定將用邵輔忠陷毛士龍故事比■﹝目匿﹞匪人者莫科臣若名義至重鬼神難欺欲人勿知莫若勿爲願科臣之愼持之也臣忝竊非據久思避賢且見人心目下淸正難容義憤塡胸生趣都盡何有一官伏乞皇上敕下九卿科道從公議處要見鄒維連程國祥等是否淸品科臣身在言路不能獎恬拔滯爲何掃除淸流顚倒國是並乞將臣罷斥以謝科臣另選才賢代玆重地奉聖旨左光斗以淸望協持風紀這所奏心迹自明著照舊供職該部知道

○懇乞天恩放還疏

奏爲親老身病懇乞天恩放還以保餘生以安愚分事前月科臣傅櫆有疏論臣臣隨具疏乞罷奉聖旨左光斗以淸望協持風紀這所奏心迹自明著照舊供職該部知道欽此臣以至愚極陋叨此知遇感極涕零謹於私寓恭設香案望闕叩頭謝恩訖臣𨿽奉明旨實未敢卽出供職方局蹐以圖再請而臣病矣臣由萬曆三十五年進士筮仕中書六年行取選授浙江道禦史候命七年差印馬屯田攺授北直隸提學先後黽勉五年升授大理寺寺丞少卿歷俸又一年有餘蒙恩攺授今官臣之身已非臣有矣並非臣之親得而有之矣顧臣必有身而後可以致身臣必有身可致而後臣之父母得捐臣之身以致之皇上緣臣奉職癡愚在屯差躬自攬轡巡行隴畝𨿽無微勞而北方水利之興自臣始病亦自此始在學差科考歲考俱屬一周寒暑晝夜首尾三載心血耗盡積有怔忡眩暈之癥或通夕不寐或累日廢飧自知非攝生之道久欲求歸而臣父母勉以大義不敢速爾陳情以傷臣親之心而臣親老矣父年今八十母年七十有六昨忽貽臣書云聞兒新命甚喜未知此官尙能討差給假否臣驚問家人乃知臣母實病而父諱之臣父母皆病而家書中並諱之也臣不覺昏眩倒地移時始蘇延醫診視皆欲卻走臣所有者惟此身身臣無此身何以報臣親臣無親所生之身何以報陛下臣卽欲不向陛下乞身豈可得哉藥裹間又見傅櫆再疏大槪泛理君子小人前說汪文言一事閣臣屢疏屢揭己明鄒維連等諸事臺省公疏單疏已明傅繼教一事科臣自吐自證甚明臣皆不必言臣所慮者科臣能已見於天下矣得意之所勿再往快心之事勿再試臣𨿽去國終願科臣愼持之至皇上初登寶極宮禁危疑臣勉循職分誓報君父無罪爲幸何功可居科臣疏中猶知有功髙夾日者乎此宗社之福也敢不拜教伏乞皇上鑑臣親老身病苦情卽允放歸或以罪過深重別有處分亦惟皇上之命臣再奉明旨日見任尙可皇上曲體微臣自是如此乃臣愚循省實自見其未可敢披瀝悃誠惟聖明垂鑑焉臣無任激切待命之至奉聖旨左光斗向來忠直朕所鑑知昨諭見任尙可正以不必控陳著遵旨照舊供職該部知道

○科臣忙亂失常驚疑太甚疏

奏爲科臣忙亂失常驚疑太甚謹平心直剖以祈聖鑑以質公論事臣前因鄒維連調部一事宵人謀構觸恨傅櫆硬指臣與魏大中薦用致疏論列謀者曰維連有淸望恐不足服人詭而托之汪文言其意以爲非汪文言不足動魏忠賢之怒非忠賢之怒不足以殺臣與大中蓋與傅繼教等密謀安排非一日矣臣早覺之故於初疏便指出因連致恨之原末點傅繼教一段冀動其良心稍畏名義而櫆攺口不認維連而認繼教其心良苦臣又於請告疏再規以得意之所勿再往快心之事勿再試以冀感悟而櫆又不應其心愈苦及櫆再疏呶呶臣求去之人一切付之公論不復有言矣乃近日舉朝請劍誅東廠太監魏忠賢中恉指及交通舉朝臣工不自疑而櫆獨自疑已可異矣及禦史房可壯明白指出而櫆忙亂愈甚疏辯禦史語復侵臣若深恨於臣之初疏發傅繼教之隱情者噫是何不自反而尢人也夫舉朝臣工何以不疑他人而獨疑櫆也櫆當反而自求其故矣何也傅繼教者東廠之理刑也出身書役營爲較尉忠賢喜其深藏黠猾善刺人陰事以理刑屬之一亡賴棍徒累資數十萬從何處來毋論江右京師籍貫絕不相蒙卽眞屬同胞而托身權檔不當有司馬牛之憂乎科臣認爲宗兄以致繼教外張省焰內借璫威關提綫索代報恩讎小而商役大而縉紳無不人人重足象憂亦憂象喜亦喜欲使人不言不可得也繼教又冒認傅應星爲兄弟應星者名爲忠賢之甥實爲忠賢之子兄以及兄弟以及弟而應星之妻崔氏又與奉聖客氏之子之妻爲兄弟合門骨肉一姓通家急難在原借之禦侮欲使人不言不可得也一疏而興詔獄再疏而轉溫綸倏而虔劉倏而停毒莫不節節當機矢矢入彀胸藏陰符之經口稱顯明之道欲使人不言不可得也臣參繼教舉朝參傅應星等則難如拔山櫆論汪文言則捷如應響同在交戟乲下不蒙一視之恩欲使人不言不可得也寒心景監變色參乘此義誠不可望於今日讀孔孟書觀近臣以所主觀遠臣以所爲主應自了然櫆住忠賢之房見在箔子街不但亢宗有兄抑且居亭有主以殺媚爲房租以告密爲贄禮欲使人不言不可得也凡此數者明白顯著昭然耳目之前人人知之人人能言之譬如物在喉間必吐乃已臣豈能彊之使言亦豈能禁之使不言哉且櫆之言又誰使之也朝臣之論忠賢也兒童走卒無不加額而櫆以爲舉國若狂此言未可令士大夫聞也至汪文言者非姦細之傅養全非閹子之應星非閹私之繼教臣若與交何須夜聚曉散伊若能通內何至朝發夕拏臣之立身自有本末臣與畫何策招何權引用何邪人受何賄販若有的據願明白指陳臣引頸就戮無悔卽或鍛煉文言構興大獄臣坦腹受之不懼漢侯覽不殺李膺杜密明王振不殺劉球黃璘乎周內之下何求不得一任櫆爲之嗟乎善媚者必於竈善集者不於枯世固未有有其事而無其功者也臣不交呼吸霜露之魏忠賢不交咳唾生殺之傅繼教而交首領不保之汪文言臣愚不及櫆遠矣且櫆之言三四變矣始參維連繼而誦之始參大中繼而救之始附忠賢繼而叛之明旨所云屢疏更端或謂是歟惟其言曰不幸與繼教支派相屬自是悔心之萌從此倒戈忠賢火攻繼教同心討賊大義滅親人當有亮之者似不必呶呶尢人爲也臣求去之人不願有言見櫆再疏相煎不得不一言以備九卿科道之議終不敢盡言以辱士大夫也惟聖明垂鑑焉

○聖恩愈厚臣命愈薄疏

奏爲聖恩愈厚臣命愈薄懇天憐湣蚤放生還事臣以親老身病再疏乞歸字字至情非有矯飾奉聖旨左光斗向來忠直朕所鑑知前諭見任尙可正以不必控陳著遵旨照舊供職該部知道欽此臣謬蒙聖鑑又錫嘉名捧誦再三且泣且愧自惟生平癡愚有之何敢言忠狂率有之何敢言直或聖明睠懷往事謂微臣曾犯司晨之鳴並射髙塘之悖而謬以忠直許之乎臣佩此溫諭不敢再有控陳亦復不忍煩聒勉就醫藥稍冀痊可便期扶疾入朝卽不能少效論思亦欲藉此補過無柰炎上之癥兼以潤下溫涼雜投補瀉兩誤近復脛大如腰腹削如臂耳聽無爲有目視一爲三蓋未到始衰之年而已有臣親老耋之微矣臣親千里外聞之必倍增懷感伏枕思維支離一身竊恐忠孝兩無所著尙復能彈冠振衣從九列後以長事陛下乎臣幸逢陛下堯舜之君遭際特達不減虁龍之遇而陰陽之患天實爲之臣之不能畢忠直以長事陛下也豈得已哉臣所以自恨命薄也臣常奉教君子矣難進易退四字臣每以勸人豈肯自背近見臺省中畱臣者多與元輔冢臣同類獎飾夫元輔冢臣身系安危道關否泰自宜勉畱臣非其人也人各有至情若使人去亦去人畱亦畱臣之自處應不如是皇上畱臣之身不若安臣之心全臣之官不若全臣之節臣孤負聖恩罪當萬死臣無任哀吁呼號迫切待命之至奉聖旨屢諭已明左光斗著照舊供職不必再陳

○君命當遵臣誼難默疏

奏爲君命當遵臣誼難默再陳決去之情以祈允放事臣屢疏乞休親老身病自有至情非爲傅櫆之言也而櫆不知昨於聞憂之後又復有言聖旨屢旨已明何乃又來瀆擾本內各官俱著遵旨不得奏辯該部知道欽此夫櫆所言臣之事卽屢旨剖明之事臣卽欲有言無非求皇上明白其事而皇上業已爲臣明之矣臣復何言顧臣有不容默默者櫆之不自反而尢人也臣自爲言路誓不許人於陰亦誓不迫人於險傅繼教之事臣不過聊一點綴冀櫆醒悟終不敢盡言以辱士大夫而櫆必欲自揚其穢以致舉朝之訟言於臣何尢同爲臣子同此建明人如投石櫆則投水甚至各部大臣所不能得者櫆詞組密移種種如意以至絲綸失職來閣臣之執爭於臣何尢櫆旣不慊於心益求勝於言今日一疏如此明日一疏如彼以至屢疏更端重煩明旨之詰責又於臣乎何尢臣之立身自有本末自待罪風紀以來以人事君深愧未能好是懿徳秉彜固爾若使引用非人受人賄賂當明白指參臣曾舉以問櫆櫆無以應今明明在上穆穆布列一時向用罔非名碩櫆欲一槪抹殺何其簿視舉朝士大夫豈櫆意中之事意中之人布置已定所謂火傳燈續類引朋呼者別有一番人歟汪文言三月鍛煉兩次拷掠索臣等一事干涉無所得今杖下游魂奄奄遠竄未分人鬼尙未快於心歟頃者震霆屢下死傷相踵忠義寒心道路雪涕櫆爲言官不爲主上霽威巧爲中官逢怒臣竊不許也臣所自咎者櫆爲臣一官展轉反復以求必去至聞憂之後猶刻書艸奏使人復以綱常名節繩其後是臣視一官甚輕而櫆視臣官甚重臣視櫆甚重而櫆自視則太輕陛下若蚤放臣歸心無此事臣惟有亟去以謝之而已伏惟陛下降敕施行奉聖旨這奏內事情自明左光斗旣說君命當遵何又屢疏求去著卽出供職該部知道

○臣病難痊臣心愈苦疏

奏爲臣病難痊臣心愈苦懇恩憐故以保餘生以全微尙事臣以遭讒待罪之身兩次乞歸未蒙顯斥反加湔滌溫綸之及至再至三其於臺省各衙門章奏批畱者復不下數四皇上之鑑微臣者至矣盡矣臣亦具有心知敢不仰承君父之命俯答同朝之私惟是臣積勞受傷已非旦夕呻吟伏枕自夏䢐秋飲食失常形神枯削兼以八十歲之老親三千里外之懸望方寸已亂藥餌罔功初猶醫病旣乃醫藥臣之餘生臣猶厭之而不蒙聖憐豈以臣畱尙有所用耶臣自分審矣臣在言路久孤行一意不能苟同於人卽亮臣者多而不亮臣者亦復不少命在磨蠍欲以何尢惟有退而讀易庶幾無咎無譽宜去一也臣生平不敢妄自菲薄恆以古道待人而人心如面挑構煩興將使聖明之世有莫赤匪狐莫黑匪烏之象攜手同車猶以爲晚宜去二也聖朝多闕諫書未稀而臣竊西臺不能於國體士气有所救正且使聖明之世有善不可爲惡不能免之懼宜去三也有此三宜去臣卽無病猶不能終日俟而況岌岌乎有性命之慮哉連日顧臣榻前者動以大義來相勸勉臣未始不服其言而不敢自得於心宋臣胡國安有言去就之幾如人飲食饑飽寒溫必自斟酌不能決諸人亦非人所能決臣今日支離困頓只求一去惟皇上爲臣決之而已奉聖旨屢旨諭明昨又於冢卿疏中諭令安心供職著遵旨卽出不得再該該部知道

○附刊

國柱公代父愬冤疏

國柱公代父愬冤再疏

國柱公代父愬冤三疏

﹟國柱公代父愬冤疏

原任都察院左僉都禦史左光斗男生員左國柱奏爲聖心愈苦臣遇愈奇臣父慘死紲獄荷蒙皇上奪諸積毀之口溫綸明旨不啻百餘始邀贈蔭給祭葬是從來恩典下呼之而上始應獨臣父恩期上呼之而下反不應每增一番把持輒厪一番聖慮皇上之心逾苦孤臣之遇愈奇何緣何幸遘此殊恩然思君恩之彌天轉痛父冤之沈海終有不能默默已者臣父身且不顧何有一官父死謂何忽因以爲利𨿽逮系之苦生離死叩黑獄之苦皮穿骨碎血肉淋漓追贓之苦株連九族波及三黨甚至臣伯急死祖父拖死祖母哭死見在之寡毋幼弟不凍死必至餓死闔門死喪滿目顚連然爲聖世鬼彊作亂離人異常冤慘格外皇仁皆非臣所敢慮也臣所慮者臣父之是非關天下之是非臣父之禍福關天下之禍福皇上試觀年來以臣父楊漣兩人爲陷穽納數百忠臣義士於內殺戮之戍配之削奪之令人不敢出脫一語又以兩人爲搪牌庇數百干孫義子於外富貴之宮保之世襲之令人不敢指摘一字當事以此爲耒采銓部以此爲升除抑知所以致恨之由乎蓋臣父癡心直腸不解逢世惟知報主如在城差則捉獲假印假文的供假官假批計僞印文卷五百餘宗僞簿一百零九扇假官不計其數在屯差則馳驅阡陌躬自勞來欲以西北之水田省東南之漕運在學差則矢公矢愼誓日誓天破盡一時情面至今畱士子口碑者皆隨分營職不敢殫述惟生平秉正嫉邪除姦剔蠹苟利社稷不愛發膚迨佐風紀益厲激揚逆璫乙丑以後之世界臣父甲子以前懸料之世界也若典兵諸疏暗剪明擊缿筩離黨數年全副精神不離此處於事無不別之是非於人無不剖之賢姦中有極狡猾者借徑吾黨陰爲腹心臣父逐一點破之旣不能奪臣父之心又不能瞞臣父之眼有臣父在諸姦何處下手是以恨八骨髓必欲殺之而後快故臣父𨿽死於忠賢然不獨一忠賢也主謀有人下手有人加工下石有人明按章疏顯稽情實人人皆有緣由事事各有的供前此隱忍不一言者以逆璫𨿽除逆黨尙在存沒一身送死無益今日月中懸普天並耀臣父之冤臣不言誰人肯言今日不言何時可言是以哭訴冤父於荒邱拜別孀母於陛下徒步乞化匍匐閒關一腔熱血願向聖明一傾灑焉臣願皇上憐臣父之苦更願察臣父之冤蓋臣父之苦傷心刺骨之苦而臣父之冤無天無日之冤也懇皇上究諸姦必欲殺臣父何故殺之猶有餘憾必欲上至父母下至妻子旁至親戚朋友株連灰燼者又何故窮究至此則臣父之苦見而苦中之冤亦見矣明知耽耽虎視覆卵難免然爲臣死忠爲子死孝無所逃於天地非殺父之讎臣不敢誣是殺父之讎臣敢匿不以聞皇上肯令臣匿不以聞乎情長限嚴瀝血冤苦另疏列名列欵臣無任哀呼激切待命之至奉聖旨覽奏謝並陳父左光斗冤苦知道了該部知道

﹟國柱公代父愬冤再疏

原任都察院左僉都禦史左光斗男生員左國柱奏爲逆謀萬的千眞父冤一字一淚臣父之死阮大鋮傅櫆其主謀者也魏廣微其下手者也楊維垣霍維華其加工下石者也臣請畢陳其槪東廠理刑傅繼教認魏忠賢野子傅應星爲兄弟招搖權貴傅櫆以同姓兄弟應阮大鋮以異姓兄弟應顯肆驅除陰圖位置巧停工科周士朴之升遷以那阮大鋮吏垣之序轉事泄喧傳郥凝臣父之同鄕發其謀而嗾傅櫆以雙鵰之箭臣父與魏大中俱不免矣櫆誣疏之日正逆璫進香涿州大鋮叩首馬前密謀幕內之臣一時中旨疊出臺省交章楊漣二十四罪疏所云叩馬獻策那移敍升蓋指大鋮而內授外發外呼內應蓋指傅櫆也自後殺者殺戍者戍配者配削奪者削奪傅櫆以比■﹝目匿﹞一疏開殺人之端大鋮以合算一疏結殺人之局著著關通矢矢可中此阮大鋮傅櫆結忠賢主謀殺臣父之一案也忠賢疑楊漣疏與聞臣父魏廣微切齒門生宰相四字兩魏同心密計以今日不殺楊左則後日大事不成不狃定題目則楊左難殺不先行削奪廣開招募則殺傷左之人不來殺楊左之計不出於是月費千金散兩家閒役打探動定適以矯旨逐趙南星等臣父吁天艸疏參魏忠賢魏廣微交通不法狀遂預借會推削奪而徐大化楊維垣霍維華等來矣封疆移宮之奇禍出矣議誰發難仍用詔獄之汪文言議誰主獄必須心腹之許顯純欲逮卽逮欲殺卽殺案詞不必面供對簿不必活口又恐命難速斷則借贓毒比勒限時日此魏廣微結忠賢下手殺臣父之一案也臣父死非其罪諸姦愈不得於心又相與創立爰書刊布要期口口傾危宮闈而原疏加恩等語則削除不載口口株連侍從而救株連等疏則一筆都勾本是忠君愛國之心誣以亂臣賊子之禍使非就裏調護臣家幾無噍類此楊維垣霍維華賈繼春等結忠賢加工下石殺臣父之一案也三案昭然而聖明禦宇諸姦心膽墮地與其辧已戈非朋殺不若硬坐臣父之當誅故楊維垣攘參罪樞之績藏殺人之身而大鋮等惟恐始謀之發力收後勁之功千言萬語題目總是受賄移宮精神卻在通內皇上試拘大鋮等而問之臣父受廷弼之賄何以不救廷弼一字移宮升何官邀何賞通王安做何事且忠賢殺戮之人何以爲通忠賢之人文言四年三下詔獄之人何以爲臣父用以通忠賢之人更問大鋮若不通內同鄕並掃時何獨穩步京堂加銜太僕李魯生倪文煥之薦何芥相投先帝彌畱時之溫旨何途得出周士朴之升遷何以停吏垣之手眼何以換若不通內殺人何大鋮所欲殺者忠賢盡殺忠賢所已殺者大鋮抵死以爲該殺忠賢之擔誰迫之而使不得不挑優卹之旨誰迫之而使不得不反中途之疏誰迫之而使不得不爭局於旦夕前此鐵面剛腸之薦誰迫之而使不得不自爲矛盾此亦情見乎詞不訊自供矣懇乞皇上大奮乾剛將主謀之阮大鋮傅櫆直窮到底急正典刑更將下手加工下石諸姦用正厥辜元凶得情不誅孤臣百叩不反臣無任哀痛號泣待命之至奉聖旨傅櫆阮大鋮已有旨下部看議這奏並看了來說該部知道

﹟國柱公代父愬冤三疏

原任都察院左僉都禦史今贈右都禦史左光斗男蔭生左國柱謹奏爲罪狀旣昭典刑未正謹瀝血再陳不敢鳴孤臣之冠但祈伸祖宗之法臣聞罪莫大於殺人法莫嚴遲通內況夥璫助逆不分首從之律又在通內殺人之上此祖宗之法也聖子神孫相傳未攺卽諸姦攢殺先臣亦曰犯法則法也者先臣與諸姦之所共也是以伏闕陳情不敢哀吁臣父之慘苦先剖法之當死不當死然後及致死之人謹將主謀之阮大鋮傳櫆下手之魏廣微加工下石之徐大化霍維華楊維垣等緣情核實泣血上請奉聖旨傅櫆阮大鋮已有旨下部看議這奏並看了來說該部知道欽此今部隨將通內殺人情節細考前後合核公評削籍覆題奉聖旨是欽此臣思理無兩可法惟一定使部覆而非是也則諸姦所以誣先臣者爲是先臣當付戮尸之條臣當坐加等之律旣以阮大鋮授意中人潛胎隱禍爲是矣則授意胎禍當得何罪旣以傅櫆挺身應募明作凶魁爲是矣則應募凶魁當得何罪旣以借汪文言爲諸賢並命之機托傅應星爲內外交通之綫爲是矣則文言當日之罪如彼應星今日之罪如此而借之托之者當得何罪旣以始不過染指好官究且殺人取媚爲是矣則被殺者苦極桁楊慘同臠割而殺人者當得何罪旣不比浮躁又不類不謹罪犯司寇罰加考功是當年以忠義之性命博亂賊之功名今復以亂賊之功名抵忠義之性命乎若云皇仁浩蕩九原如作是旣死之榮遂可了冤死之案諸姦塡命之券竟取償朝廷錄死之符乎且削其官而官仍在卽無官而家仍在考功之法貪酷者削奪追贓今羣凶獨人之親孤人之子寡人之妻覆人之廬舍傾人之宗族而已且親榮妻貴金穴銅林揚揚閭裏驕人白日殺人之報若是豈不痛哉我皇上八柄在懸三尺無私自政府及百司罔不凜凜豈其誅見在有法而懲己往無法豈其受賄有法而通內殺人無法況皇上之鋤逆璫而崇優卹不過曰交結朝臣屠戮忠良豈其褒忠有法而除姦無法豈其內之通外有法而外之通內無法若曰有抵命之許顯純在是殺劊子而縱主使也蓋必有綫索而始有參劾有參劾而始有逮問有逮問而始有拷掠先臣以言官不授意旨不尋題目𨿽百顯純先臣必無死法旣授意旨又有題目卽無顯純先臣斷無生理臣非爲顯純求寬也忠賢有忠賢之罪顯純有顯純之罪大鋮傅櫆諸姦有諸姦之罪且張體幹不殺劉鐸乎何以薛貞終不免許顯純不殺周順昌李應升黃尊素周宗建乎何以倪文煥曹欽程俱不免同死異抵同罪異律不惟父冤海底卽忠賢顯純何以瞑目地下薛貞倪文煥曹欽程又何以俛首獄中哉懇乞皇上赫然斯怒將阮大鋮傅櫆並魏廣微徐大化霍維華楊維垣等照律定罪立正典刑斬其首以還命並籍其家以還財庶上伸祖法下怏輿情沈冤之昭雪其小小者也臣無任哀號待命之至奉聖旨已有旨了該部知道

●左忠毅公集卷之三

五言古

七言古

五言律

七言律

五言排律

五言絕句

七言絕句

◆五言古◆

山居

題金氏雙壽捲

早秋讀書竹林自述

壽孟芝軒太史尊人

頌曾年伯七十壽

題友人捲

與元中道丈偈

詠懷詩示繆西溪宮諭

別冋鄕赴詔獄

○山居

隱者必以地巢許不買山隱者不以地巢許箕穎間我愛大隱人十畝嘗閒閒豈無風雲姿不涴水雲顏有亭環灌木好鳥時綿蠻龍友紛相攜鴻寶手親刪俯仰悵松楸白雲相與還在陰托芝苓五色自斕斑爲樂貴及時逸駕杳難攀一朝委荊棘使予淚潺潺

○題金氏雙壽捲

我聞雲橫山山髙萬餘咫峯峯宅仙靈玄麃守階戺戴勝忘春秋斸苓長孫子欲往介金﹖牙﹖女﹖疑我金﹖牙﹖女﹖是

○早秋讀書竹林自述

寂寞太衝子居卜愚公谷別策開林陰曲經盤修竹湛湛秋天長娟娟秋气穆日晏足髙眠報道晨炊熟憑欄數視天振木理新沐楓葉澹初黃旗茗烹嫩綠豁眼拭遺編琳瑯一再讀激揚芳麓雕宛轉枯枝燠盡校不爲讎得意隨手錄貝葉時一翻跏坐禮天竺無花平石牀有牘連茅屋倦卽拂枕眠醒復慗災�兒童狎至前客子來不速送迎總在門往來皆大陸非寂亦離喧𨿽雅頗近俗何當薄暮時澄天淨如浴松聲咽管弦荷花裊馥鬱瞑色奔不停牛羊紛紛逐對景得新詩把盞傾蘗曲長歌誰與言息機吾也獨

○壽孟芝軒太史尊人

中條有佳木云是古冥靈春秋不可問但聞千歲苓有陰托鸞翮流潤皆龍形我欲往從之仙風爲泠泠

○頌曾年伯七十壽【有序】

同年曾公奭爲其年伯乞七十歲言予素不能作無情之語久未報命一日春雪霏霏索原狀架上得趨庭之訓曰寧孤行一意毋寄徑他人之語撫案起曰壽翁者在是矣急命童兒燒燈疾書之盡酒一升而就

淸時苦無骨濁世苦無目無骨只依人無目喪其獨我思古之人中行而獨復孟津八百多首陽兩人足肯以我叩馬輕狥彼逐鹿當時豈不頑千秋仰芳躅此語久不聞聞之堪一哭世出世間法片言轉其軸有子眞夷齊如翁眞孤竹如何對梓蔭不令思喬木

○題友人捲

我聞巫咸氏復聞歐絲野耕織罔所須衣食多優暇旣已無艱辛亦復無教化眷彼徐之翁詩書起躬稼不寧開子孫永勸來者駕

其二

龍蛇在蟄時往往風雲護何況神明人而無天佑助無趾尊足存塞翁眞不誤玉汝亦何勞行矣翔天路

其三

峚山有流膏著處結珠顆黃帝旣以饗君子以禦禍積善貴積源冥修戒無頗照者亦非熒明者亦非火美哉雙璧人收券豈云左

四

小盜盜如鼠大盜盜如虎鼠竊猶可防盜殘不可吐嗟哉南海民賴翁得安堵翁去榷使來荼苦十倍虜螺蚌無生胎波神無寧宇何當叩至尊令珠安合浦

○與元中道丈偈【有序】

與道人晝夜說長生未暇學請學長不死此蘇子瞻之言也蓋言不死則無生無生則無用長生是則是矣予更有說焉不死如何可學當有不死法尙在生死中如何了生死且問生是作麼生死是作麼死截然若兩般茫然無了處易有之日通乎晝夜之道而知知此者可以知生死之故知生死之故者可以長生可以長不死予爲作晝夜說以貽元中道丈且就政四方之有道者

向曉便爲晝向夕便爲夜晝覺而夜寐與時爲代謝晝夜無短長無喜亦無怕凡夫安所習悠悠與物化若使夜不旦畏夜如畏咼若使寐不醒誰人肯昧者生死復如是千古旦暮也至人通知之是一不是二日月自代明逝者長不捨眞則夢亦眞假則覺亦假但要燈嘗明誰信元不夜無斷更無續不久自不借此中但明了一齊都放下若遇仙佛祖當先遭呵罵

○詠懷詩示繆西溪宮諭

芳樹臨華池其下多芳艸埃風吹歷亂嚴霜亦何早芳艸旣已摧芳樹亦云老宮中有佳麗儀容多窈窕封狐競妖冶蛾眉不自保靑蠅點白壁棄擲何足道

其二

飛塵避白日天地失其明曾參不殺人慈母胡不驚願回若木光一察葵藿情墉鼠牀下語蝙蝠梁上鳴黃鵠摩靑天不與世相爭哀哉險側子用心何怦怦

其三

老狐戴髑髏夜拜北斗神綏綏曳長尾頃刻化爲人我有龍穎劍欲殺投水濱丈夫報國家鴻毛安足論系之一不中徒爲鼠雀嗔多彼寒蟬輩教我守沈淪

其四

玄鹿遵長林白鶴舞晴雪山中有神人避世修隱訣呼吸通神明坐對忘寒熱出世君何長八世我何拙煩師齒病根迷途頓悟徹長路進雙履霜飛水凍冽

○別冋鄕赴詔獄

斑馬鳴蕭蕭長河水潏潏岐路一尊酒行者皆聲失念我平生交執手如膠漆子弟各依依啼呼回落日幼兒尙嬉遊不識六與七舊徳無足存生還未可必天王本聖明眾女善妬嫉臨風從此辭孤臣委漢室流離戴君恩努力全臣節直道不可爲微勞易過切安得浮雲開與子歸衡泌

◆七言古◆

題東谷先生山莊

贈嘉州君

八老歌

報國寺看松同李懋明禦史鄒匪石吏部

哭萬元白工部

獄中同楊大洪魏廓園顧塵各周衡臺袁熙宇夜話

○題東谷先生山莊

予生之辰苦不早父老猶能說鄕老鄕老顯者郁相望徳行無如東谷好東谷先生古隱淪結廬直與杜陵鄰十里綺疆分地巧千年古木拂天勻乃翁拮據復不小爲亭杳靄更夭矯載陽春日鳥關關淸夜月明濤晶晶人言亭榭多瀟灑翁有餘悲托松榎血淚頻添翠竹斑白雲時起龍鱗下龍鱗下有千秋苓千秋魂魄歸斯亭少陵已沒杜陵攺居人定復指還靑予不識翁識翁處識翁之孫名侍禦善哉瞿鑠一歔欷低回懷之不能去予之視翁不翅曾有女新尙翁之仍琳瑯玉樹千霄漢亭榭區區安足憑

○贈嘉州君

一自蠶叢入漢陲蠢爾酋蠻時內窺釋法匪法剿無奇至今怨開西南夷西南夷開不足怨制馭往往失方便天子威信何曾敷豎子邀功輕索戰一將功成萬骨枯介子郅都終武夫貪天幸勝非長策不幸身隨國與䢐千秋僅見嘉州君先聲早奪千人軍匈奴未禿子卿節司馬喧傳諭蜀文一時星羅並雨泣不遺一矢氛妖戢功成長嘯不受名但醉燕然恥勒石可憐播孽至今橫西夷十載苦談兵南倭北如拂羹請兵請餉無寧程封侯進爵何崢嶸安得如君天下平

○八老歌

元气混茫區宇劃人生電火紛迫窄昨日白晳今婆娑曉日髙歌夜寂寞所以竹林有七賢復聞飲中有八仙左慈舊隸羣仙籍王氏頡頏緱嶺巓人生不飲亦何爲聽我長歌八老篇順翁鐵面聲璘璘抱甕茹芝太古民脫身珪組徑逃秦白雪盈囊泣鬼神荊翁四壁與七尺杖策支離閒對奕種樹耽花差有癖頭上進賢輕一擲成翁千頃度汪汪願除步兵侯醉鄕多情多態薄東方有子三都球琳瑯鶴翁須眉如戟復如雪炙縠談天錯玉屑一嘯使人意自契鳳毛往往稱三絕臯翁綽有藍田風西園飛蓋坐從容瑤池會上少年雄傾貲百萬恥素封大伯英雄气食虎神理徒存失毛羽封胡羯末起時舞胸中磊塊貯今古二伯膏肓在石泉閒理楡錢種秫田堂下唔咿堂上弦牙籌終不礙超然吾翁茌苒百花底半生生計藥苗裏抱朴疑方稚仙是子孫還與郭公比歌罷颯颯動檐風浮雲黯淡气冥蒙白日自西月自東楊花自碧蓼花紅請君爛醉枕新丰終朝控鶴上崆峒

○報國寺看松同李懋明禦史鄒匪石吏部

梵宇紛披松十圍龍鱗髙掛鶴來歸擁護天闕心獨苦涉歷冰霜勢欲飛寒柯苒放伸勁鐵皴皮細蹙姿態裂怒枝雲霄敵蛟龍老根連蜷纏紅電淸風吹散何蕭騷妙音眾樂生波濤碧雲秋影橫僧榻金粉春花點客袍我聞廬山之松參天起孤髙挺秀吸江水天柱龍山遙相望爾我貞心毋乃是長安徧地桃李花笑他夭冶擅繁華五侯七貴爭相看歲寒誰爲過君家與君手挽長松株向松還索長松圖安得攜松置邱壑遠避如今五丈夫

○哭萬元白工部

黃霧四塞遮薊北浮雲滿天蔽白日道上狐貍走入宮壯士聞之聲栗栗西江萬公眞人傑手攬斧柯伐三蘗上疏直數中官罪一時羣小皆咋舌胡爲矯旨杖獄中血肉淋漓聲音絕義士揜面各吞聲不覺唾壺盡擊缺果然恭顯殺賢傅中朝之事尙何說我有白簡繼君何能已與君同遊杖下矣丹心畱在天壤間沒沒之生不如死

○獄中同楊大洪魏廓園顧塵各周衡臺袁熙宇夜話

噫噫哀哉當今之事不可問誰信慷慨回气運長安猛虎晝食人霧蓋燕云十六郡我欲呼天天髙不可呼我欲告人人心毒如荼臯陶平生正直神辦香可能悉其辜夜來牀頭生芝幹如鐵不在李膺之前則在範滂之側英雄對此益增奇天地愁之失顏色噫嘻吁嗟乎明月蝕於天髙山崩入淵如何長夜如長年安得魂去飛翩翩上與二祖列宗訴其緣肯教鸞鳳獨死梟獍乘權

◆五言律◆

九日懷親

壽伯兄五十

小築

築成無花

九日遲赤城不赴有作賦答

吳繩之有約不尋詩以徵之

閏九日集方孝廉館

題邢子冊

題唐子壽母捲

王化卿方玉成共遊浮渡永夜有懷

與玉成言詩郤贈

飲吳客卿太史得遙字

壽家君六十

出烏石岡

出孔城

過浮山二首

近家

遲諸弟試音

過玉峽山莊用五歌韻

山居謝山人過飲

君節玉成夜過分得晴字

雪霽道中口號

廿八日飲齊越石宅晞字

除日訊謝山人西寺二首

谷日飲鄰翁

君節畢嫁有作

同中隱訪不貪伯懿繼至

別化卿人碾玉峽讀書

入山誌感

生事

送賀景崖還丹陽時大小戴繼殂

園遊

送友人

病中七夕

九日對月

同中隱訪化卿談禪

化卿別後復別藎卿

九日懷方玉成

蒿墎嘴夜宿

酬星士祖餞麻山

寶樹庵與松公

閱楞嚴畢遂徵車北上別松上人

雨宿

入陵

九龍池

長安口號

西山十詠

憶親

憶子

憶二女

憶內

憶龍眠山居

九日同友人閱武場二首余以是日覽揆

送林如初歸

秋日同陸仲開方胥成集李於玄邸中分云字

送何虛白民部督餉遼東

送劉燕及嶺南四首

姚汝芳儀部之南

送汪嘯云之粵

贈魏辟疆太學

王妹丈過書齋卻贈

與葵生

飲友人

遭璫逐道中感懷

別雙親赴詔獄

畿北道中士民攀檻車持金錢相贈詩以謝之

○九日懷親

故園秋每好三載滯歸車問節驚初度思親數歲華場應升晚秫霜漸老寒花莫便登髙望蒼茫思轉賒

○壽伯兄五十

老大看余伯追隨似昔時衰從今日始非自幾年知秋色驚加瘦黃花發故遲莫辭桑落酒原上正參差

○小築

卜室龍山下蕭蕭只數椽客來頻坐石鶴唳欲飛天花竹分鄰圃栽培問長年月明乘興返曳杖度前川

○築成無花

避俗聊爲爾蒔花未可圖秋風當晚落黃菊好開無拳石淒無色雕欄勢轉孤春光應爛漫竚想欲狂呼

○九日遲赤城不赴有作賦答

似爾情耽放偏余禮不苛一觴遲老友隨意出新歌山水樽前合風流醉後多東籬與北郭秋色定誰過

○吳繩之有約不尋詩以徵之

客裏誰相召愁懷直到今狂歌驚驟雨瑤瑟待知音一再占庭日悠然見汝心轉憐瞑色好無計破孤岑

○閏九日集方孝廉館【公以九日初度】

令節重逢九揆辰閏亦稀秋深菊較盛霜重蟹全肥醉客驚非昨登髙願尙違坐貪梧上月露濕未言歸

○題邢子冊

薄俗誰當近君眞大隱人眼前俱鹿豕生事信風塵醉敢辭同俗窮來有一身轉疑吾道拙卜宅就伊鄰

○題唐子壽母捲

我亦爲人子憐君遠壽親明星縣寶婺佳气郁庭筠未乾方升木無文旣隱身遙知歡舞彩滿座繞陽春

○王化卿方玉成共遊浮渡永夜有懷

秋入浮山好興言已自饒詞人淸並往松月淨相招色界空中靜窮愁醉裏消慚余雙屐齒咫尺一峯遙

○與玉成言詩郤贈

雅道今歸爾詞壇見幾人自慚毛羽劣翻費齒牙頻薄俗殊無賴交情此獨親典刑欣有托唱和一時新

○飲吳客卿太史得遙字

人雅看如此相從幸不遙主人情好客侍子慧傳謠帙散風爲展詩成蠟再燒黃花新釀近還得一傾匏

○壽家君六十

生我今三十知年是六旬斑斕將野服祿仕本居貧大藥扶身健諸孫繞膝馴寄情𨿽一壑猶得戴皇仁

○出烏石岡

漸喜塵囂遠旋驚野色明鳯山靑欲送桐子郁相迎楊圃牛羊下鄒籬雞犬聲幾年還薜荔底事悞浮名

○出孔城

歸途曾滯此三載又重過邨巷還相識兒童拍手歌片雲髙岫出荒日古城多去住身何主驅車晚渡河

○過浮山二首

五載浮山路經過復此隈芙蓉當面出嵐气繞輿來邱壑吾將老風塵爾故催最憐秋色遠行矣首重回

其二

未卜吾廬處。偏憐比壑宜。好山圍四面。曲水繞幹城。寺隱僧時見。源深各自疑。不堪樵牧問。應動向時悲。

○近家

故里經年夢。還家此日心。營寒驚往俗。問道得鄕音。倦日風邨疊。勞輿峽口深。入門應共笑。相對一抽簪。

○遲諸弟試音

夜起魂難定行吟再展文我疑皆失學人或擬空羣雁影寒江並燈花永夜紛幾時欣握手酬唱壯風雲

○過玉峽山莊用五歌韻

山字開何日追尋逸興過源深忽到水池小欲含波憑幾松濤遠銜杯巒翠多尙期春柳濯把袖爲君歌

○山居謝山人過飲

念爾山無色相逢闉市間添鑪遲白雪山句見靑山春好還通屐樽慳略破顏同遊惟我共不許厭躋攀

○君節玉成夜過分得晴字

最晚交情愜稱詩賴主盟陽春慚唱和長夜得分明云岫連鑣好霜風入酒淸醉歌一翹首西月送新晴

○雪霽道中口號

出郭舒新望搴帷對夕暉濕云畱野樹雪照寒衣臘近梅爭放春生柳欲歸何如田父適髙日掩柴扉

其二

己霽天猶雪離離樹欲低寒喧眾壑異向背一溪迷凍犬迎人靜饑烏下食齊攜牛邨父老曝背近墻西

○廿八日飲齊越石宅晞字

春歸才十日春色已輝輝風欲宜人面寒仍上客衣花事遊先計年華景漸非言歸應盡醉莫問露曾晞

○除日訊謝山人西寺二首

嘆爾長年困前途路轉迷羈棲衣病衲操作賴荊妻弔影將無醉排愁合有題平生關切意歲晚轉淒淒

其二

兄弟動相念君貧日更增計寧謀食拙道自固窮能野外春陰寂街頭酒價騰倒囊無長物買醉共山僧

○谷日飲鄰翁

入夜雨蒙蒙侵辰日漸融潤知春隴足占得歲時豊艱食身何慮畱歡酒不空鄰翁深命醉欣賞亦應同

其二

愛客鄰家叟皤然一古翁勸酬隨意到語笑仗人通述舊存亡半評時得失公肯呼頻共飲相隔只籬東

○君節畢嫁有作

歸女營曾竟啼兒淚不幹世多勞嫁娶君更屬艱難瑣屑隨人面周旋稱婦歡一嬌吾漸長先此欲眉攢

○同中隱訪不貪伯懿繼至

聲气相憐久風塵一面乖到門隨酒盞卽席總吾儕暝色催飛鞚佳人駐別懷臨岐重取醉勝集幾能偕

○別化卿人碾玉峽讀書

破累長爲客歸山且避嘩人畸依鹿豕道曲信龍蛇結習文章苦淸音山水遐尋源吾路熟定不誤桃花

○入山誌感

棄世將何寄偕人百未能隨方沾忌克是物動嫌憎名豈干神理空曾授老僧一團吾自分猶恐致靑蠅

○生事

生事長如此悠悠祗自嚬及聞債負苦到耳婦言頻掃徑心徒切緘門懶是眞幾拈書籍賣畱待送昏晨

○送賀景崖還丹陽時大小戴繼殂

置爾非無地偏玆得大羣艱危還伯仲气色各風雲漸覺晨星落重驚水國分眼前無籍在別酌不能醺

○園遊

不乏名遊處幽心愜老農雜花蒔野菜繞屋種長松蒨﹖﹖舉吾廬似蕭疏爾輩從莫辭深酌酒那得數扶筇

○送友人

可惜春明道春光三月間故人何事別行色有餘閒言上五臺去經遊二寶山何如僧結侶獨往悵難還

○病中七夕

微雨灑庭柯涼風此夕過天如淸漢渚神亦愛淩波巧婦深深乞鳴蟬夜夜多一屙遂數載吾久愧星河

○九日對月

亦自尋常月貪看轉覺新淸依雙白鶴照定一愁人對面慚思婦低頭愧覽辰年年當此夕小酌共雙親

○同中隱訪化卿談禪

滑嶺來容易慈云出不輕經秋才一面索處可爲情肥瘦驚相問存亡嘆屢更坐深聞妙義近無解無生

○化卿別後復別藎卿

不堪搖落盡次第故人行老淚幹南嶽柔腸斷赤城伊威侵素榻黠鼠上殘枰門外偏車馬將迎不稱情

○九日懷方玉成

生事何爲拙深秋滯爾歸流離淹壽郢作客耐寒饑命豈文人薄窮嗟世眼非故園又重九無意蟹魚肥

○蒿墎嘴夜宿

薄酌寬能醉寒燈愰不明苦吟邨媼厭無寐旋魂淸囑圉勸宵秣呼兒試早晴聞雞先接淅客路少嚴更

○酬星士祖餞麻山

積雪親知斷衝寒季主來到門欣問訊稱客有佳醅大澤龍蛇動初春梅杏催窮通君自問一笑在燕臺

○寶樹庵與松公

恰可稱初地千峯一室藏誅茆和雪蓋種栢與檐長苦衲剛三眾玄經只數行便欵超器界不復問西方

其二

幽偏眞此地冠蓋幾能登客到疑驚犬情忘好伴僧三餐分半缽一榻下枯藤咫尺松風下相從說未曾

○閱楞嚴畢遂徵車北上別松上人

本踏紅塵去翻爲白業畱從公無礙舌還我旣狂頭溟海同圓印靑天接法流病猶防隔日妙藥好時投

其二

到此巖頭熟其如歸路生戀人偏侍子逼我是浮名一壑吾將老千秋爾共盟世途眞可畏勿過虎溪行

○雨宿

小雨疏林淨虛堂老衲閒夜深官燭短病後酒杯慳起和壁間詠行看窗外出一聲鐘磬寂明月滿陵間

○入陵

小雨忽新晴今朝白眼明九陵靑一槪萬壑郁相迎恍接風气眞從龍虎行飄飄忘所適回首失昌平

○九龍池

削壁嵌山幽池平過雨收靑天萬馬驟白日九龍遊湛影涵金鏡深源接禦溝萬年芳澤在不獨共藏舟

○長安口號

亦自稱中翰何曾博大官汗能渰馬臂飽不足豬肝衣破還須典冠陳且耐殘休猜作兩殿不是這般寒

其二

自不預人事門開也是關經旬一報謁長日是深山貧病差相稱兒童不耐閒昨宵新謫放報失兩長班

其三

薄宦凶年並長貧百口兼虛傳髙位俸不養小臣廉過雨煤錢長將炎水價添可憐官樣子博得自家嫌

其四

曼債饑能慣安臥且便偶傳百斛米載得得大官船妻子牽相笑凶荒尙可全開聞捐俸詔不到小臣邊

其五

名色同稱省行頭捧一竿偶然呵道吏跪得守門官世態眞堪笑優場聊一觀焉知輦路下不作武英看

其六

不復侯臺安加餐事也難小書無一部兩腕不曾酸視篆連聞換新官疊報單就中些小意眼見俸錢幹

其七

一日何曾醉淸齋竟月能家僮閒似鶴宦態冷如僧世眼何嘗窄余心不可懲向來炎熱處今日盡爲冰

其八

閒殺雙鸂■﹝涑鳥﹞羞聞喚鳳凰何從一染翰原未侍君主慶賀朝朝至朝儀个个忙年來疏大禮典卻舊朝裳

○西山十詠

何異龍眠路所殊未有樵野墻藤作瓦邨落樹爲橋向背溪流轉有無山色嬌天風吹向夕滿路發松潮

其二

望望碧雲峯嶙峋萬石封一筇通曲徑數里發深鐘種杏深成巷栽松盡作龍池潭淸絕處尙隔幾重重

其三

到眼云岑疊經行寶樹深十年勞夢寐一日快登臨瑞靄團金相淸光入紫禁不須窮五嶽只此是抽簪

其四

山市自成邨山家薄有垣花邊深系馬柳外雜攜尊痛飲酬佳節遊閒見主恩日曛何處宿髙枕老松根

其五

恰可稱禪居淸池混太虛洗盂連密藻施食出潛魚煮茗分新汲尋源繞碧除倘能分半榻不復愛吾廬

其六

卓錫杳難窮行行不避驄花間賓主雜語次姓名通悄壁孤松掛頹垣細竹蒙老僧供茗椀小摘野畦中

其七

磴削天全闊梯蟠地轉牢一亭環積翠萬里見秋毫白日入林礙靑天過鳥勞自從經禦蹕直是五云髙

其八

地主何曾問相逢但酒杯依人憐薄宦戀我是香臺婚嫁期難畢風塵眼暫開岱恆淸咫尺極望思徘徊

其九

問佛何年臥祗今猶未醒世人爭一覺吾道本沈冥栢子原無攺娑蘿依舊靑山僧殊不解彊自禮遺經

其十

又復悠悠去翻憐艸艸過源迷疑不再鄰接竟如何新句攜囊少淸思入夢多堅懷奇絕處歸語舊鳴珂

○憶親

賤貧奚不適何事急兒官老眼燕云破鄕心楚塞團屢書聞歲儉多病況秋寒欲擬雙輿養無端去住難

○憶子

柱子今周歲書來數報奇岐嶷通語笑文弱稱追隨旅夢驚相喚春歸近有期兒應啼向父先此擬含飴

○憶二女

弱女倍兒卹提攜並一雙逢人初試拜學刺半臨窗親老偏伊慰愁多賴汝降至今孤館寂猶自笑聲嚨

○憶內

貧家有拙婦頗亦稱寒暄供客饒茶菽生兒足犬豚別來身擁蓋歸笑室無褌何日媞媞至淸尊與慰存

○憶龍眠山居

卜築傍龍眠云生一徑穿源窮才見屋山盡忽開口芋栗新栽得芻蕘任往焉笑余緣底事一別動經年

○九日同友人閱武場二首余以是日覽揆

坐臥俱無著春秋總不知忽聞重九節乃是覽揆時侍子當關喚觀人立馬期便須彊一出樽酒且追隨

其二

帝夢急非熊徵材萬國同重臣親作鵠多士儼臨戎霜气侵驄馬風聲怒角弓勛猷公等在吾亦厭雕虫

○送林如初歸

老識長安路歸余京路塵瘦驢風雨滯短劍雪霜屯故國饒佳勝相逢足隱淪有兒俱令器應爾倦依人

○秋日同陸仲開方胥成集李於玄邸中分云字

不謂喧囂裏淸尊得共君招攜俱气類酬唱各風雲秋淨明河迥天髙候雁聞江南懷此際遊屐日紛紛

○送何虛白民部督餉遼東

鄕思正無際君行更向東民眞寬杼軸劍已失雌雄曉日寒單騎淸霜濕遠鴻不勞顏悵望我輩素心同

其二

風雪暗旗旌籌邊此一行地官膺特簡天子壯長城飛挽終無計隨田可勸耕會看方略上不獨慰呼庚

○送劉燕及嶺南四首

把酒不能前問君何所遷蠻方鬼是國炎徼火爲天小吏誠何罪驕人不作緣到時檢謫籍曾亦有臨川

其二

自爾矜行危偏余好服奇髙馳能不顧此道復何疑偃蹇有今日艱難負夙期忍將新刻畫倒置舊須眉

其三

滚滚皆兄弟如君獨此行羽分雙鳳闕心折五羊城朝議方如沸人情正好兵無競是絕域君或厭春明

其四

最是宜人處偏宜是廣州梅花萬嶺雪桂子四時秋舟有西施並門多鮑靚遊從來仙作吏莫減舊風流

○姚汝芳儀部之南

漸與龍顏遠仍將雞舌含世情競逐北吾道合歸南聲气還同捨勛猷仗盍簪莫因無事事山水任情耽

○送汪嘯云之粵

久客無歸緒飄飄又粵州過門能不八此世欲何求白石終難煮丹砂不可謀從來鮫客淚未免向人流

○贈魏辟疆太學

西下多名士南來又魏生閱人雙眼白對爾一庭淸時事須髙俊君家有弟兄莫亡相識晚不與訂生平

○王妹丈過書齋卻贈

喜爾山水駕慚余野外供山云交自好竹雨興偏濃寂戶司蒼虎新文泣老龍芙蓉美七尺行矣躡髙蹤

○與葵生

鷂石郁崔嵬靑雲得玅才行文堪立馬作賦早登臺劍气天邊倚瓊花筆底開何堪凋謝後重見鳳毛來

○飲友人

有興尋安道無金鑄子期一朝成雅集千里得傳奇日耀波連闊風吹柳拂低夜分情不厭欹枕任如泥

其二

偏我情耽放期君禮不苛一樽淸興足千載緒言多絕澗藤蘿合危巒風雨過相看惟孔李不醉且如何

其三

大石君堪漱淸尊我共浮十年懷往事三載紀同遊煮茗風生竈持杯月上鉤豪華京洛滿輸與醉鄕侯

其四

寂寞稱山居云深欲染除閒情惟種樹樂處好觀魚鳥狎忘機外人眠一醉餘更多賢子弟揮塵聽吟書

其五

已盡千朝酒尋過百尺樓狂來歌欲舞風入夏疑秋燒燭平分月移花半拂橊逢君寬禮數山蕳任風流

其六

好客憐居士操舟喜度人平沙棲白鷺淺水照遊鱗日落鴉歸急風髙雁唳頻漫言尊酒竟景色倍相親

○遭璫逐道中感懷

豈料陰初盛沈淫晝不開傷心惟枳棘觸目長蒿萊爭說朋爲正難令鴆作媒呼天問淸霽直待有風雷

其二

幸未遭嚴譴居然許放還願難成栗裏禍恐續椒山空有安危計誰開笑語顏龍眠舊卜築長在汨羅間

其三

曖曖浮雲障冥冥妖祲繁疲驢衝道路破帽出都門抗疏功全少埋輪志尙存君王如可悔幸有老臣言

○別雙親赴詔獄

再別不能去中堂有老親著書成令子傳世學忠臣逢難心猶烈居官家更貧白雲何可望回首盡煙塵

○畿北道中士民攀檻車持金錢相贈詩以謝之

車指燕山道徘徊半故人相逢多下淚欲別且攀輪風與畿南別情因難後眞殷懃謝多士從此避囂塵

◆七言律◆

送齊重客從劉燕及宜黃

雪日玉君節適過因同野眺分得風字

廿四日懷舊

除夕與化卿中隱共酌

除夕

元日飲方君靜侍禦

正月二日對雨

正月三日飲玉成宅得冬字

送賀長君付太母還東

同姚汝良夜集汝芳宅有懷以衝

人日城望歸飲諸社兄

元日夕學宮晏集分齊字

戴令微訃至得化卿霍中書

赴葉君嘗鄕莊途中作

喜化卿至自霍

中隱習靜慈云蘭若寄懷奉答二首兼呈石公上人

同化卿隨喜靈泉藎卿許榼不至

秋日送化卿之霍山

同化卿君節以衝集戴允孚樓宿余僦居北城

中秋夜雨

贈孫鏡吾鏡吾氏余鄕文章宿伯也久精禪那晚復習韜鈐遠赴秋防詩以言之

宴益蕃西園

詠梅

寒食道中卽事

謁陵

送王盡卿館赤城

燕邸送友人歸裏

詢三伯父時訪知白兄不值卻寄

辛丑夏再過舅家感賦

與進賢何四明文學

七夕與友人

過馬皖公侍禦古塘山莊

飲吳體中觀察

舟中同吳客卿何康侯二太史

贈鄰翁

吳靑芝孝廉見過

盛菊泉方伯招飲卻贈

奉周外舅

與用和時自外兄胡虞部歸

有感

竹林漫興

送文湛持翰撰南還兼寄姚孟常太史周蓼洲吏部時以狀頭疏參中官降調

贈方孩未侍禦

楊大洪歸裏後感示惠元孺給諫二首

送孫愷陽閣部督師關東

酬趙儕鶴冢宰

送魏廓園出都門

寄葉臺山相公

檻車至濠梁時楊大洪書至

○送齊重客從劉燕及宜黃

迢遙霜帆動客星一時白社忍飄零祗緣神劍貪相合翻令玄亭冷自扃結年浸陽雙眼白勝遊匡嶽五峯靑定知馬隊非君事爲滯春花共醉醒

○雪日玉君節適過因同野眺分得風字

平明理沐將過汝不謂衝寒屐早通蔬鼎偶然來逸士竹枝聊復命歌童眞憐踏雪臨深壑更與登樓禦大風卻憶薊門同客日滿天虛霰夜蒙蒙

○廿四日懷舊

風雨寒宵旅寺深濁醪淸共老僧斟追歡彊自隨燕俗怨別難禁動楚吟十載浮沈余傲骨百年生死總關心殷勤後婦能謀酒一酌沈冥不可任

○除夕與化卿中隱共酌

芳庭歷盡夜猶長談笑依依尙爾行賈島苦吟淹古寺長卿多病滯他鄕無營轉覺家爲累得醉須知客不妨華發明朝看又攺莫因牢落負春陽

○除夕

華發蹉跎逐歲添夜堂聲寂燭花淹離親何異曾爲客拂影其如數步檐語笑懸知兄弟減悲吟眞得婦兒嫌明朝驅馬城東去一顧春風舊酒簾

○元日飲方君靜侍禦

柳條拂曙縣雞帖栢府乘陽發獸尊不謂書生叨綴席濫從彩气混諸昆襲裾煤玉輝輝動映雨燈華宛宛繁兢出鳳毛俱得歲可知春色爛君門

○正月二日對雨

金花彩勝競晴明滿目陰雲四野橫元日先愁無望日雨聲早已是春聲沾知弱柳行將動寒逗流鶯不肯鳴獻歲空齋無一事舊編惟命侍兒擎

○正月三日飲玉成宅得冬字

庭院深深樂事重雨餘滑屐更相從屯云浙樹依城濕著席寒梅照眼濃語燕流鶯聲漸逼遠山髙閣望全封醉來忘卻經三日談笑依稀似去冬

○送賀長君付太母還東

共君才得屠蘇何事風帆便適吳餞襧總深王母戀升輿各得冢孫扶江梅冷帶官衙色碧艸靑分南浦蘆遙計回瞻知不淺重來共醉酒家胡

○同姚汝良夜集汝芳宅有懷以衝

淸居近市對秋缸細雨芳尊靜夜窗帶濕云鐘聲澀澀含陰風炬影幢幢相將彩勝俱爭媚競和陽春各不降白社弟兄俱在目獨君迢遞滯寒江

○人日城望歸飲諸社兄

春陰寂寂眺唫違斜日當樓一放暉宛轉垂楊新濯濯啁啾語雀試飛飛粘天晴雪千峯駐繞堞寒煙萬井圍鐘動歸途詩半就樽余栢葉忍教揮

○元日夕學宮晏集分齊字

競市花燈照眼迷何如髙閣動靑藜亂移星斗縣空爛角舞魚龍掠殿低俊味總窮吳會勝麗遊直與廣陵齊曙鐘欲徹淹歸去此夕誰人不醉泥

○戴令微訃至得化卿霍中書

兄弟當年意气聞於今雙劍一時分招魂心向蘭前動理玉情從書後殷塵市不堪重買駿窮交況復嘆離羣遺編好在爲珍重老淚休令盡北云

○赴葉君嘗鄕莊途中作

荷盡新涼久注情幽期曉赴及秋晴盤堤萬柳髙低出亂眼千峯向背明稻熟天風農自得路經鄕國馬全輕到來景色應逾好不惜淸尊百盞傾

○喜化卿至自霍

新秋知厚雨中臨病起依依喜不禁乍對共憐存瘦骨向來翻笑費愁吟幕山消息應無恙滑嶺棲遲可重尋纈葉黃花風景逼且爲諸子破蕭森

○中隱習靜慈云蘭若寄懷奉答二首兼呈石公上人

西山露下菊初黃獨樹當門隱上方揮塵幾年焦淨業拈花一日悟空王勞生奔走窮偏得閱世交遊拙不妨獨有故人能問訊將無談笑下禪牀

其二

新著靑州不耐寒梵鐘深處露華殘逢人彊自呼居士誤我將無是宰官縱酒淸狂容惠遠多聞結習似阿難聽來玅義深開示獨步階庭嶺月團

○同化卿隨喜靈泉藎卿許榼不至

無端秋思下平原有客邀歡共欵門倒屣急須呼勝侶抱屙彊欲盡深尊破雲月色分香桂送雨風颸度野邨笑我空依梁上柱何人刻燭待王孫

○秋日送化卿之霍山

天空一雁渡檐陰執手河道送客心奔走爲憐髙馬骨姓名無冉﹖﹖重雞林云源正值歸途背霜葉偏從去路深莫謂桐云渾不念故園還有白頭吟

○同化卿君節以衝集戴允孚樓宿余僦居北城

北郭東墻咫尺聞風流當日見殷勤登樓再值新秋敞握手偏驚累月分雞犬幾家仍戶牖弟兄彊半隔風雲多君無酒能酤我一任沈冥到夕曛

○中秋夜雨

髙閣經秋爽气開擬逢今夕共徘徊無端殘雨收還落不定鳴蟬去復來益睡世情彊剪燭貯愁胸緒且銜杯坐看滿目陰雲起風響髙梧一鳳哀

○贈孫鏡吾鏡吾氏余鄕文章宿伯也久精禪那晚復習韜鈐遠赴秋防詩以言之

筆花落盡劍花鮮悟得塵緣卽淨緣憑取金剛百八子更攜家乘十三篇烏藤玄麈渾成戟漢月胡云總是禪不信防邊有尊宿新題妙偈在燕然

○宴益蕃西園

龍山孤峙擁仙居別閣西開爽气舒玉額金題深護竹雲繩霞笈靜函書秋風有客過叢桂授簡何才不子虛盛事歸傳欽帝葉定知招和在芙蕖

○詠梅

千樹梅花雪不如開時正及雪飛初飄飄盡挾風霜气落落猶疑星斗疏滿座春隨鄒笛轉一天香散令公餘相看未許慵調鼎相望蒼生渴未除

其二

占盡風情香暗舒橫枝疏影繞吾廬偶因狂客驚髙臥便與開尊共著書自是歲寒堪作侶何求耳熱意全除漢庭故事春相獻莫遣羅浮出舊居

○寒食道中卽事

二月春風楊柳煙一庭花事杳茫然幾家舊恨斜陽外無數新愁髙冢邊塞俗耕驢似耕犢燕人乘馬不乘船逢迎官吏紛持牘問道閒曹不肯前

○謁陵

皇圖天保九陵雄宛轉濚蟠見壽宮王气總纏窮塞北云封髙接大江東珠襦兩地山河壯桑上秋秋牖戶同鎖鑰只今誰可寄憂天空自厪孤忠

其二

晝漏鐘鳴寢殿張漢儀周禮一時芳祠官帶佩承恩重列辟徵金薦酹忙云護四蛇常出沒月明獨鶴自翺翔總因胖蠁通呼吸未必尊親似上皇

○送王盡卿館赤城

驚秋旅客動歸程之子蕭條更遠徵客淚總翻霜葉下馬蹄直逐塞鴻輕逢迎到處傾新釀欣賞同誰嗅落英淸夜赤城回首望鳳山秋老可爲情

○燕邸送友人歸裏

薊門九月雪霜深短褐臨岐淚不禁逐電孤騧迷去影沒云髙雁失遺音到時黃菊尊仍滿別後靑山夢屢沈爲謝故人勞問訊風塵早晚急抽簪

○詢三伯父時訪知白兄不值卻寄

秋气蕭蕭萬木疏茂陵遙憶病相如北窗風好仍殘夢南極星髙不照廬伏枕懷人還骨月杜門燒藥枉圖書欲陳七法憐才少暫把金縢易子虛

○辛丑夏再過舅家感賦

爭擁雕車喜欲狂經遊悲記五星霜樹深麏鹿籬邊見藤暗山泉鏡裏藏風景疑分素望气威儀猶識漢冠裳夜闌話罷升沈事白璧雙雙照渭陽

○與進賢何四明文學

班生詞翰舊知名吳楚雄遊疊主盟夢就五花凝彩筆賦成雙鳳繞靑城蒼茫大漠煙雲直慘烈秋陰劍气橫聞道尉花猶不靖使君早夜治長纓

○七夕與友人

曉日雕車犯狹斜遙來澤國舊人家乍藏雨气雲全淨忽起霞紋月正華漭蕩世情歌一曲淋漓酒態鼓三撾姮娥歡罷還應別卻妬人間樂更奢

○過馬皖公侍禦古塘山莊

近郭園成景色新煙蘿繞徑可藏身隔籬風雨花迎客傍水樓臺鳥伺人抗疏傳經誠足慕買山遊嶽總成因與君試步大堤上霜滿靑天月滿筠

○飲吳體中觀察

鬱蔥佳气敞髙筵尊酒相看雨後天五木祥開星欲落萬家煙淨月初縣玉壺寒至侵河朔銀漢秋澄逼酒泉漫飲平原過十日還期夜載雪中船

○舟中同吳客卿何康侯二太史

驚看紫气滿平臯有客翩翩驚小舠天女機絲織菡萏波公菇芡釀葡萄乍添景色風旛正忽墮飛流雨气髙此會一時湖興前阿東閣鳳將翺

○贈鄰翁

風塵漂泊意初慵故舊相過啜野供隱自漢陰時抱甕望髙元禮競登龍世情黯淡初散云飲興逍遙月正逢玉樹插天行蔚起北窗欹枕好儲封

○吳靑芝孝廉見過

幽齋雅好足相宜客至偏疑楊子棲盡日浮雲堪閉戶滿林秋气好耽奇悟窮玄艸名猶贅識破閒嘲解亦非深酌共君那惜醉來朝方問尙書期

○盛菊泉方伯招飲卻贈

一灣溪水一篙船炎夏何當贈綺筵君自蒲團甘白石我將酒徳訪靑蓮籠中道士原爲佛眉嶺先生夙是禪此後雕胡堪作具相逢但可煮淸煙

○奉周外舅

當年意气薄風雷浪許寒儒射雀材自是靑雲雄上國更將白雪傲詞臺人情漭蕩看秋雨世態翻瀾醉濁醅我去成名翁自嫁丈夫端不患無財

○與用和時自外兄胡虞部歸

倦遊司馬少耽奇筆紮依人雅自宜賦就子虛仍閉戶名成嫚世獨哺醨虞衡官況憐如水澤國風流好著棋爲笑驃騎輸我五已將生計看朝麋

○有感

玄亭寂歷倚逡巡回首鐘陵秋思彩筆何年雄棘院籜冠此日傲松筠神龍已爲司空吐鷗鷺應隨海客馴酒呻吟懷往事霜風蕭颯亂靑蘋

○竹林漫興

別業初開竹樹幽輞川佳麗一椽收晴雲晝黑非關雨夏日寒飂豈是秋鳥狎疏簾門半捲蝶穿虛牖夢髙浮醉中閒染霜毫色劍戟交橫篁語愁

○送文湛持翰撰南還兼寄姚孟常太史周蓼洲吏部時以狀頭疏參中官降調

曉露花深紫殿髙官袍新著气淩霄承恩便欲誅常侍初服相將報聖朝阿閣誰能來嘆鳳大江歸去怕聞鴞中流若遇羣鷗侶如此風波不可招

○贈方孩未侍禦

才子名家賦早工西臺一入想雄風乍聞鳴鳥驚虞閣早見批鱗出漢宮梧鳳朝陽遵北極花驄嘶雨徧關東同鄕何幸逢同調吾道如今竟不窮

○楊大洪歸裏後感示惠元孺給諫二首

痛殺龍髯攀不及幛天毒霧滿朝危觸階流血君方見叩闥排簾宮始移北闕雨風號二祖西山霜雪致三疑至今永夜傷心事空向幹淸涕淚垂

其二

孤危少主自堪憐姑息翻爲婦寺牽利口果能昏白日■﹝木巳﹞人只恐墜皇天行吟無地終懷楚擊築增悲竟離燕一死一生原是幻肯同舉國飲狂泉

○送孫愷陽閣部督師關東

一天殺气成秋色四面笳聲變羽聲忍見鯨鯢橫鴨綠可無籌策返遼城衮衣急借周公出簟服還勞方叔行報國有心常似擊只將龍樹乞神兵

其二

丞相胡爲遠鎭邊痛成兩表出師先封疆竟可酬恩怨鸞鳳何能混鳥鳶若過燕然應勒石倘平回紇望朝天干戈那及人心險只恐回車不肯前

○酬趙儕鶴冢宰

東山鹿豕經年臥詔秉銓衡正百官憂國可憐雙鬢白焚香爲告寸心丹身畱一劍霜花滿話到三朝夜月寒自分駑駘無足道何緣得顧便交歡

○送魏廓園出都門

徵車遙指血荊扉分手長安木葉稀淚灑九閽俱是血烹無五斗且搴薇忍看毒霧黃河暗一任雄鳩白晝飛我亦蹉跎從此去相期悲嘯采芳菲

○寄葉臺山相公

黨錮將興思乞歸如公當日號知幾江湖何必分淸濁牛李難明孰是非生計靑門瓜正熟功名白髮願同違西行大禍猶能解莫戀灘頭舊釣磯

○檻車至濠梁時楊大洪書至

荒郊一帶慘風煙逐客徵車江楚聯含淚開書猶罵賊同心共請秖呼天此生莫作無家別萬死惟知有劍縣寄語故人須早發相期面折聖王前

◆五言排律◆

與晦軒居士

題龍眠三都館

○與晦軒居士

拓落看居士風流想昔賢忘機憐野鳥息踵伴枯禪性喜愚公谷情宜大士蓮戶盈彭澤柳花滿辟疆園卜宅才三畝開池可一拳廚煙雲杪出山澑石中穿嫩綠紛初染嬌紅半欲然叢林陰拂拂疏竹媚娟娟明鏡添華發張簾繞冽泉牛羊日夕下鷗鷺晚風旋孤客牀頭酒遨遊杖底錢不知城市變那問谷陵遷士畏題門外風髙折屐前雙兒齊鳳起諸子復蟬聯坐對河陽縣閒歌桂樹天縣壺寬日月搔首傲坤乾鶯語堪簫鼓書聲雜管弦相皮猶混俗揣骨已成仙漫以三都賦聊成招隱篇

○題龍眠三都館

館之設越二十年往家兄弟前後棲息其中余稍風雲起而子弟翩翩未艾也遺簪墜履不可忘矧舊道場乎詩二十四韻紀之用識後毋忘

信是輞川處雅堪玄艸堂地偏心自遠徑曲景翻長白練當門瀉靑山入鏡藏楊疏斜抱郭松老咽鳴璫鑿石邀廚澑編籬傍水央蓮分大士座桃借武陵旁實就啖方朔花開媚六郎風前排劍戟雨後茁旗鎗叢菊堪充釀芙蓉半集裳參差眠怪石指點坐幽篁展捲俄驚蝶開簾忽送香遊魚翻藻出野鳥順風翔鼠戲侵書帙花飛滿竹牀境豈稱花縣人疑是上皇折葵堪飯客煮桂足謀梁時理峯頭屐閒乘澤國航擷來資美錦縱去佐雕觴日月難相計寒暄總莫傷毓成池上鳳種得手中璋把臂龍爲友抽毫字挾霜芝蘭生石室春艸綠池塘一世蘧廬寄千秋授簡場雄飛那羈紲後舉復蹌蹡只此稱仙洞何須遠裹糧

◆五言絕句◆

新婦詞

新郎詞

新公姑詞

○新婦詞

朱簾圍繡戶錦帳復低垂妾淚流難盡郎心竟何爲

其二

明月繇來好浮雲特地開月欲雲中墮郎君試一猜

其三

夜久回華燭天明下錦茵自憐臨鏡裏不是女兒身

其四

阿嫂嫁來時儂心竊自疑些兒腸斷事莫遣小姑知

○新郎詞

不學鴛鴦舞羞他燭上花請看北堂上阿娘憐阿爺

其二

入夜畏賓嘩擁衾托寒疾苦个便關心受他眞憐惜

○新公姑詞

昔日爲人婦今日爲人姑不省初來夜歡娛事有無

其二

雞鳴天已曙公姑猶對眠傳湯先婢子不敢近牀前

◆七言絕句◆

旅懷

代方君節室人送行之作

初從金山自然師訪其兄松和尙

送倪吉旋年兄之上杭

送昆海年丈之西安便道歸省

題友人捲

送何昆泉山人歸蜀

三兄還貞負質木彊少以理家務不拈書帙坎坷且盡雲水自娛諸子弟翩翩會風雲起矣詩八首贈之

出塞曲

入塞曲

○旅懷

風塵不復問長安晴雪霏霏動去鞍最是停雲多少恨荒村日落酒杯殘

其二

去年此際上公交車。此日暉暉競佩裙。總是不同風色在。寒暄較昔定何如。

○代方君節室人送行之作

幾載公交車怯對夫。何當此別笑將雛。深杯收擁人前勸。不復輕輕喚老奴。

其二

錦障雕鞍指鳳樓一時名士讓風流漢宮舊道多如妾約子提攜到禦溝

○初從金山自然師訪其兄松和尙

已過金山尋寶樹更從無著問天親山晴一月猶看雪盡處山頭是上人

○送倪吉旋年兄之上杭

卻送襄陽又上杭翩翩仙令競驪黃月明淸夜頻回首有客蕭條在帝鄕

其二

露華初散雪花寒簇擁旌旗夾道看不信明經有髙第漢庭自昔重兒寬

○送昆海年丈之西安便道歸省

畫堂春日靜暉暉仙令初歸試舞衣酌罷霞觴重命盞輕寒次第說京畿

其二

遲遲春日擁潘輿兒女牽攜盡曳裙一曲驪歌畱不住風流慚與故園疏

其三

膽水金山天下奇仙郎標舉自相宜多情猿鶴能遲客肯許黃華立馬窺

○題友人捲

帝城蔥鬱五雲飛帝子垂衣事已非萬里將雛賢刺史佩聲空逐鳳池歸

其二

璽書才見出遐荒又復龍章下未央不是絲綸君不愛爲君添入作靑箱

其三

春風一夕動歸檣有子承恩入未央朝罷不勞天語切起家原自是髙陽

○送何昆泉山人歸蜀

從今不必夢三峩大地山河在剎那四萬八千齊出現本然淸淨竟如何

其二

西來東渡無消息个个跏趺齊面壁有時點頭舉似人生公有法說不得

其三

平將桐子一塊鐵幻出眉山一片雪更有補天手一雙憑誰煉取石五色

其四

地髑平骷總不妨就中眞假與誰商他年黃石祠邊過孰是張來孰是黃

其五

名可得聞不可覿其妻不識其友識天涯踏徧與誰言但指寒山一片石

○三兄還貞負質木彊少以理家務不拈書帙坎坷且盡雲水自娛諸子弟翩翩會風雲起矣詩八首贈之

夜煮麻﹖米蕪晝作饔盤蔬自損客來供邨墟日落車騎散赤腳閒歸一老農

其二

鳥獸還吾不亂羣裳爲薜荔籜爲帉云邊羅綺多豪貴身隱如今焉用文

其三

風雨淒淸春可憐撐犁擁笠薄耕田種成秔米粗輸稅余與中郎作杖錢

其四

翩翩輕薄擁雕鞍叱禦鳴騶帶笑看自是芒鞋生計穩行犀驄馬耀長安

其五

介推有毋終成隱接輿無妻幾破狂自是灌園原不悔﹖﹖辟纑喜得苦相將

其六

閒歌招隱笑含飴柳長門前松長陲不把蛾眉來世妬已將第五傲驃騎

其七

文章久已謝時名僻處非關避世情用拙自知吾道樂鶺鴒原上聽嚶嚶

其八

露葵朝折夢初舒秫米新蒭欲醉餘話罷桑麻詢宦況弟兄幾个薦賢書

○出塞曲

陣雲橫捲將星髙獵獵秋風動羽旄楊斾平明屯渭北銜枚薄暮度臨洮

其二

羗火燒云塞艸枯翩翩獵騎海西隅解荌臥鼓平原上萬馬千羣不敢驅

○入塞曲

大漠空髙塵不飛新秋塞上艸猶肥石橊紅綻葡萄紫博遙馳宛馬歸

其二

玉勒雕勒拂紫驑功名萬里一時收燕支奪後無顏色博得疑妝少婦愁

●跋

○先忠毅公文集跋

此先中丞殺身成仁禍同朝而延三族者也猶鵂畱焉見且卻走尙欲公之以遺天下後世過矣𨿽然劉氏安晁氏危未聞晁危而安劉大計諱不傳於當代且聖天子華衮之隆翻嚴斧鉞而執政請恩請劍不遺餘力焉非卽爲此數行諫書耶一片冤忠映照今古𨿽仇者欲殺欲割不忍藏諸名山投諸水火況子若弟乎記曰有善而弗知是不明也知而不傳是不仁也不明不仁予罪滋大先是訟冤闕下刻有數篇因資斧匱絕不倫不備臭味諸君子欲竟厥成後死之身猶在敢煩故人遷延數載今始授梓中有典兵三十二斬諸疏緣中丞單騎就道稿藏不肖時戒心璫禍遂付祖���������不免傷哉力���������焰方熾魯壁���������焉前浙江巡按【下缺】

○先忠毅公文集跋

嗚呼忠毅大人曩膺璫禍聞踉蹌出都時以邏卒四布生平著作家人盡付祖龍卽二魏交通三十二可斬疏亦不復存傷哉餘可知已侍禦叔父搜輯諸稿初刻自閩署嗣緣寇亂頻秩散失不孝輩再刻於金陵適遘鼎革之會泛宅浮家不能攜歸故土且又失之目今行世乃粵東所率就者合計三經剞劂究未成一善本無論繕寫匪工格式失體兼以陶陰焉馬之訛翻害意義難乎免訾文獻矣不孝材痛玆水澤益增顏汗今敬加校訂重付鉛槧非敢有異前錄庶他時國家乘采擇者或不誤焉爾

不孝季子國材泣識

◇年譜◇

●左忠毅公年譜卷上

神宗

光宗

熹宗上

○明神宗

萬曆三年乙亥九月初九日丑時公生於桐城東鄕之居第○按公生之辰月當大斗因命名曰光斗字共之浮邱其自號也又號滄嶼始誕火光繞屋鄰人望之以爲火災救輒無有如是者數四焉

公父封少保公諱出穎字逢時號碧衢○按封少保公潛修力學以行誼髙鄕裏生子九人時有九龍之目公行五

四年丙子

五年丁丑

六年戊寅

七年己卯

八年庚辰公六歲

始就塾師○按公生而山﹖岐嶷開卷數十行目之所過無畱同館有侮之者緘寸楮訴師已井井成文間取諸年長講意點閱封少保竊見以爲妄取視筆筆無誤心器之而終以爲非穉子所宜治具語其師曰吾祖難定公佐兄難當公保障涇邑廟祀至今由涇遷桐後長二公美須髯國初保障一方全活無算祖若父世多隱徳後有達者其應在此兒乎但一虞躍冶便元气盡矣向後金尋過誤朴繩之此究竟受用也

九年辛巳

十年壬午

十一年癸未公九歲

能屬文○按是年歲大饑家以粥自贍公遂作粥賦又嘗隨封少保課耕命作破題公答曰播厥百谷王道之始也鄕人至今以爲美談

十二年甲申

十三年乙酉

十四年丙戌

十五年丁亥

十六年戊子公十四歲

漸有文名○按窗前有麥一莖三穗公艸瑞麥賦上太守趙公諱壽祖太守調之曰此麥比方常有公應聲曰北常有則常南不常有則瑞矣太守聳然異之問汝能文乎曰能命二題頃刻立就無何督學校士拔之入院封少保益爲延名師課讀

十七年己丑

十八年庚寅

十九年辛卯

二十年壬辰

二十一年癸巳公十九歲

縣試冠軍○時縣尊黎公諱道照已奉行取猶領試事拔公冠軍太守徐公諱民式更益獎賞見院捲撫掌曰首錄無疑已復不售則率六縣三應再四懇之督學乃搜原捲亦稱其奇而惜其畱良焉

二十二年甲午公二十歲

館於鄕副憲公宅○按公性拓落好購奇書不計直每讀忠孝節義傳記臨臥朗誦一過鄕副憲戴公諱完延而賓之與其子若孫下帷三年脈脈有得

二十三年乙未

二十四年丙申公二十二歲

補博士弟子員○按督學陳公諱子貞旣發落知爲前邑侯首拔取其捲復閱曰爽气淸健應無畱行自是每試髙等矣公嘗自謂兄弟九人予一身前擔四兄後擔四弟何以釋然而無憾封少保以歲擇師束脩不下數十金家益落而公率諸弟輩益昕夕攻苦亹亹忘倦

二十五年丁酉公二十三歲

應直隸應天鄕試

娶周氏夫人○按夫人爲母黨周公諱時興字起吾女萬曆八月月

日生平十八歸於公善事舅姑克修婦道以賢淑稱公是時課諸弟等益力遙收一二生徒資弟輩筆墨每語人曰貧家無樂事率諸弟作文見其各成一藝便欣然忘寢大約三六九是吾適志之日也

二十六年戊戌

二十七年己亥

二十八年庚子公二十六歲

舉直隸應天鄕試○歲值大比公飲鄰家夜歸與諸弟輩見屋上火光燭天則暗喜秋果舉鄕試第十一名與戴公兩孫同榜○按公本房師浮梁陳公諱大綬初謁勉之自樹卻紅柬不受謂今日行事之儉卽異日居官之淸不從此立定腳跟後便無措手處公奉教唯唯益圖所以自勵焉

二十九年辛丑公二十七歲

會試不第歸裏

三十年壬寅

三十一年癸卯

三十二年甲辰公三十歲

會試復不第○按公雨下第歸益以課諸弟爲業館谷衣履不累封少保惟以兄而兼行父師之事又貧甚不給則下周夫人釵簪佐之夫人亦無怨言封少保封夫人不安厥心謂諸弟輩何以無負兄嫂也

三十三年乙巳公三十一歲

周氏夫人卒

三十四年丙午公三十二歲

繼娶戴氏夫人○按夫人爲鄕副憲戴公諱完孫女諱君佑字蓮峯女萬曆十四年八月二十二日生年二十一歸於公其賢淑與周夫人同供應諸弟輩有加維諸弟輩幻蹭蹬往返類公少年時每蹶輒泣下爲親老也凡進試之日公必夜具衣冠焚香拜家廟日中及暮皆如之𨿽遠不輟

九月長子國柱生

三十五年丁未公三十三歲

春登王士俊榜進士○按公會試仍魁十一名爲李公諱凡昌房首兩榜文膾炙人口

廷試三甲九十一名賜同進士出身

十月拜內閣中書舍人○按公自矢淸白嘗署聯於京邸曰俸薄儉常足官卑淸自尊其與張公懷卿書云某十月例得中翰職聞此官頗閒而冷閒可藏拙冷則吾素也引分營職可幸無戾又有書答同鄕廷尉方公魯嶽略曰人臣精白乃心靖共爾位何官不可致身豈必金馬才堪托足哉觀此二書公之居官立身已可槪見矣○戈通籍後志接引人材士有文行輒賓禮之延譽於朝不令知多所成就

三十六年戊申公三十四歲

奉差封益○按是年本縣大水族人嗷嗷封少保爲愀然不懌公時奉差過裏門稱貸買麥賑三黨老弱壯者給微貲俾無失所更倡義畫策與邑令同心拯救多賴保聚

三十七年己酉

三十八年庚戌

三十九年辛亥公三十七歲

奉差祭葬奉新蔡太宰○按公兩奉使絕饋遺不入是歲復大水糴麥設法賑之如前或以爲非窮官所辦公毅然曰不記十六十七年洊饑吾父穮■﹝禾衮﹞荒洲母嚙指數米薄粥不充兒女皆菜色而親屬侍舉火者尙數十餘家死爲具棺殮無怠容豈吾有一官而難之言者謝不敏先是周外舅家固饒養於子嗣晚年置側室生子數齡族人覬覦之伺舅卽世大構獄訟托人以半產啖公公曰伐國不問仁人此言何爲入吾耳哉力白之當事寸土尺木悉入印冊付遺孤更爲延師教育俾至成立後史公可法督師揚州薦爲監軍道僉事【周公諱岐字農夫】

四十年壬子公三十八歲

娶側室袁氏宜人○按宜人爲儀徵縣生員袁公諱孟新女萬曆二十七年己亥正月初七日生年十四歸於公有中饋才從公於官經理內外無不當後公被璫禍卒於獄宜人年二十七歲閉戶自經家人解救時璫虐方熾坐贓冤比斥鬻田廬不足復系國柱等於獄患難之中饑寒交迫仰事俯育惟宜人以織紉資之昭雪後躬親炊汲封少保封夫人嘉其賢命國柱國棅事之如母舅姑歿喪葬盡禮桐邑民變二子奉宜人避亂金陵每日間一舉火而畫荻之訓未嘗暫輟子國林國材文章气節名重海內皆母教也苦節四十五年壽七十二終【事迹詳郡縣誌節孝錄】

四十一年癸丑

擢禦史臺候命歸裏○按公候命七年彊半依膝下性好山水慕李伯時兄弟意致卜築龍眠爲諸弟輩書室手額其外曰此有處伏龍鳳雛閒蹤往勝離城可四十里得古華嚴剎址卽李龍眠與蘇黃諸名賢往還唱和處圯廢旣久麋鹿穴居薙刈不移時構茅舍數椽種竹樹偶偕弟輩休夏其間縱談今古謂元佑去亂法不去亂人畢竟是錯李綱於髙宗和議上疏極諫皆爭事而不知爭人事之失只是一事人則胎禍無窮故百年之計無如樹人況吏兵二部用人之人尢爲喫緊因於篋中取人材錄一帙指示某處有某人某相材某將略某第一流某稍次暗識圈點曰吾居官十數年精神全用在此𨿽多未識面而已可備朝廷緩急之用矣又謂吾在京久靜觀官府鉤連魍魎晝現始以小人之奧托於婦寺繼以婦寺之禍釀爲兵戎凝陰感召寖費收拾而本﹖﹖登從一念穢濁始未有女子不貞而可議四徳者凡此要言悉徵學問知其爲國系姦非由气激者矣

四十二年甲寅

四十三年乙卯

四十四年丙辰

五月次子國棅生

四十五年丁巳

二月三子國林生

四十六年戊午

四十七年己未公四十五歲

授浙江道監察禦史

疏請禦朝○按神宗在位不視朝者三十餘年諸臣先後奏請不允公八告之初疏請刻日禦門早定大計【疏載本集】公之直聲自此傾動海內矣

四十八年庚申公四十六歲【是年自八月初一起至十二月止爲泰昌元年】

二月四子國材生

疏定主爵【載本集】

疏參大司馬新舊平章【載本集】

巡視中城○按公首拿銓胥金鼎臣繆檟等送法司搜獲假印七十餘顆僞印文卷一百零九扇假官百餘名銓竇爲之一淸【疏載本集】

帶管西北城○按是時有坊官奉要人意當暑系無辜者二人絕其食公手批釋之得不死

欽差直隸印馬屯田監察禦史○按公之領屯差也以爲足餉無過屯田屯田無過水利乃上疏極陳屯政事宜疏入詔悉允行水利大興後鄒公元標還朝過津門詫曰三十年前京都不知稻艸爲何物今徧地耶左公力也○時逆璫魏忠賢劉朝等矯東朝令旨索世廟戚畹絕莊脇以必從公封還不啟曰尺地皆殿下有禦史奉命巡田安敢私授諸璫忿忿去復說巨璫陳登奪十三場子粒公特疏糾之【疏載本集】得旨蠲除自是諸姦始側目公矣

七月丙申日神宗崩○先是神宗疾不食且半月皇太子未得見兵部給事中楊公漣偕諸給事禦史走謁大學士方從哲公趣從哲間安從哲以爲帝諱疾卽問左右不敢傳公又謂從哲當宿閣中復以無故事爲辭越二日始率廷臣入問疾及帝疾革太子尙躊躇宮門外公與楊公遣人語東宮伴讀王安帝疾甚不召太子非帝意當力請入侍嘗藥視膳薄暮始還太子深納之無何神宗崩

○光宗

泰昌元年

疏請移宮【載本集】

移宮始末

八月初一日丙午泰昌卽位是爲光宗

先大王父與諸臣侍班近瞻天顏無病容也

初四日上不豫

長安喧傳某日鄭貴妃進姬侍入人上遂疾

初六日廷議枚卜

先大王父有請復祖宗之舊制以光枚卜之盛典疏【載本集】

初八日上病甚

十一日固欲出見羣臣神色委頓

時鄭貴妃侍側命內醫崔文升投以下利齊上一晝夜三四十起支離牀褥間而鄭以視疾爲名據幹淸宮與上所寵李選侍相結鄭爲選侍請皇后封李亦請封貴妃爲皇太后是日邀有封太后旨諭內閣方從哲發禮部少宗伯孫如遊疏請收成命時兵科楊公署禮科擬上疏論列會僕少徐養量謂上旣不豫李鄭交固左右前後皆兩家私人不見周掌科一二語隱侵及之若非天心轉圜周禍不測犬君無徒取死且前旨未見邸傳宮禁事無妄言乃止

十四日郭王二皇親徧謁臺省泣訴宮禁危狀

二皇親從宮中問安出謂上病勢必不起文升藥故也非誤也鄭與李交甚固日在帝左右一圖封太后一圖封後共凂皇長子附己看承包藏禍心此時兩婦蓋環弄兩朝於股掌之中諸宮侍俱不得近並皇長子時亦向人泣謂父皇搙健甚今被諸奴捉弄如此柰何諸臣聞其語憂甚而上果趣禮部封鄭貴妃爲皇太后

十五日擬神宗謚

先大王父與楊公漣並與會議乃倡言於朝請諸大老約貴妃侄養性禮請貴妃移宮仍理諭鄭養性辭封太后之命

十六日諸臣與鄭養性共集松棚下

先大王父與九卿科道勛戚諸臣詞各嚴正冢宰周嘉謨曰汝姑無他意不過欲汝長守富貴我輩文武在此若聽我輩言當爲汝保護若不聽我輩言忘想要封太后誰肯容汝況汝前此許多說話今尙未漧淨倘仍不避嫌疑毋論當貴不可保身家還不可知鄭慧人也卽於是日移慈寧宮楊公遂劾崔文升用藥無狀請推問之並請亟寢貴妃封號疏入越三日上遂逐文升停封太后命自是幹淸宮惟李選侍在側矣

十七日上召閣部吏科河南道入視疾

上云幾夜不得睡日食粥不滿盂

十八日枚卜何宗彥劉一璟等

先是六月內奉上諭會推昅臣時有禮部侍郎何宗彥未推士論惋惜先大王父具國是本乎人心公論國之元气一疏【載本集】請諭輔臣愛惜人材以爲社稷至是何公得與枚卜

十九日科道從諸大臣再入問安

上雲頭目眩暈身弱不能動履矣

二十一日枚卜疏錄用輔何宗彥劉一璟韓爌等

二十二日內傳錦衣官入有旨宣兵科並召閣部科道入

先大王父以臺臣預顧命倍增感激及隨諸大臣入時新輔臣劉一璟韓爌各謝恩上各諭以國家事卿等盡心目注久之因言朕在東宮飲食不調至今四五月始愈登極後勞復又未得稍靜今大病服藥不效閣臣方從哲曰臣等請皇長子移宮不知何日上曰朕便令其別處去不得科臣云伊當常在朕前語間目視先大王父等手指皇長子曰伊事已停當伏侍之人俱備矣閣臣劉一璟宗伯孫如遊言及封李選侍儀注上曰是事朕有年生育多伏侍久因指皇長子曰頗愛他不然朕亦不封又請上愼醫藥上曰十餘日不進矣冢宰周嘉謨曰醫藥猶第二義皇上淸心寡欲自然不藥而愈上停視久之曰宮中無甚事因目皇長子曰汝代言之皇長子曰宮中無別事先生輩傳知勿聽外邊閒說

二十六日再召見

上病𨿽篤而音吐猶洪

二十九日再召見

上謂朕病不起矣國家事卿等爲朕盡心分憂輔皇長子爲堯舜之君卿等共勉之又曰朕壽宮安在諸臣對曰聖壽無疆何念及此各相慰安哽咽不能語適內帷幔中一小豎附皇長子耳語皇長子搖首不應忽一紅衣婦人揚手從上前挾皇長子八嘈嘈者久之皇長子滯帷幔間復擠之出皇長子失色忿向上曰皇爹爹要封皇后諸臣以爲皇長子語急或誤也孫宗伯接之曰皇上欲封李選侍爲皇貴妃臣爲不敢不遵命卽著儀注來上漫應之曰著儀注來隨手指皇長子語諸臣曰輔休爲要是日凡三召見賜諸臣酒飯君臣父子間情殊戀戀河南道顧造曰上已疾甚戀戀於諸臣若不肯沒於婦人手者庶幾祖宗社稷之靈得無他故自是太平有道天子但選侍形狀無忌憚可駭其相嗚咽嘆詫薄暮始出傳賞燒割各一棹銀幣各有差是日鴻臚寺丞李可灼進紅鉛丸自云仙丹上服之初覺舒暢至夜遂崩

九月初一日五更校尉宣召急諸臣奔至宮門聞已賓天扳號莫及或猶有衷旨未及承矣

是時太宰周嘉謨總院張問達司農李汝華等俱在商議安宗社事中有慮及皇長子無嫡母無生母無恩養母孑焉一身欲共托之李選侍者兵科楊公曰不可天子無托之婦人之理且此選侍者東宮時事無論卽如昨日當先帝對羣臣時彊皇長子入復推之出勒封皇后是何光景𨿽以先帝四十歲皇帝不能堪鄭貴妃及諸蠱惑毒手況李鄭交結權黨旣非一朝彼豈可托幼主者若儲皇一入其手特等恐無見儲皇之日此時急宜請見皇長子卽呼萬歲以定危疑並擁出幹淸宮請暫居慈慶於事始妥語間大學士方從哲劉一璟韓爌至楊公前曰先帝賓天皇長子無聖母可托重任在三相公肩之事急矣宜速入請見皇長子卽呼萬歲此我朝先達有行之者事不可緩恐待朝食時有變乃促閣部大臣趨幹淸宮閽者持挺固止之楊公從眾人往來中趣相公入閽者彊相阻楊公厲聲曰皇帝召我等今已宴駕皇長子小若曹據門不容宰相入意欲何爲閽者卻乃入哭臨請見皇長子久不出再四請乃得見共呼萬歲皇長子連曰不敢當者三諸臣請初六日吉登極並一面封選侍久之皇長子曰從容大學士方從哲云社稷爲重初六日登極再不可緩又請皇長子乃曰擇吉注儀來看因奉駕至幹淸宮門首諸臣請到文華殿受嵩呼禮畢導至慈慶宮時奏事中官某擁上行交付輔臣劉一璟捧左手英國公張惟賢捧右手諸大臣簇捧以行甫至中宮諸內豎從寢閣內出大呼拉少主何往急請回宮主年少畏人因攬皇長子意欲奪入楊公格而呵之曰殿不是羣臣之主我等是殿下臣子四海九州島島莫非臣子殿下何畏之有乃共擁之行過幹淸宮門西向坐諸大臣叩頭慰安訖因請登輿擁至文華殿皇長子仍西向坐諸臣旣殿內行五拜三叩頭禮嵩呼畢擁入慈慶宮皇長子謁孝端皇后靈幾閣臣劉一璟奏曰幹淸宮尙未淨請殿下暫居此令李選侍出宮訖乃歸幹淸宮吏部周嘉謨曰今日殿下之身是社稷神人托重不宜輕出入卽往幹淸宮行大小殮與朝暮哭臨須臣等齊集不則請無發駕皇長子首肯中閒有欲奏某中官好某中官否者楊公曰殿下自有主張不必諸臣指報但汝等中官受先帝及皇祖恩遇當赤心報國一切外間事在諸大臣一應調護聖躬防禦出入是在內諸臣事少有差池責有所歸諸臣乃退是時又有言選侍封事者楊公曰殿下思父則封思母則不封思先帝二十三日幾前言則封思二十九日對諸臣辱先帝事則不封我等都不必與且姑俟之因議登極日期有欲移初三日者有欲卽移本日午時者蓋各因名位未定慮有他虞楊公謂臺臣顧造曰今日是太平時節如何作亂離事況無嫡庶之嫌並長之防父死之謂何含殮未完表箋未上衮冕受朝書之史冊未安畢竟含殮與成服畢羣臣上表箋殿下謙讓再三乃成正始又有謂事甚危疑今日登極於事始穩人心得安楊公曰今日之事只在處之安與不安不在登極之蚤暮處之安卽朝委裘何害處之不安豈無禦極後有事者議乃定先是宮門未容諸臣入是時宮門開諸臣自外入者各言中外洶洶安危介在呼吸豈容遲疑作太平時事卽今夜誰與皇長子同臥起者或言社稷重喪與儀文爲輕稱引俱是遠見楊公呼中官宋某令奏宋曰小主少說話一便一二便二初六吉日先已奏明不宜更攺楊公曰但奏言在外諸臣百姓欲請殿下今日卽登極以慰中外人心奏八皇長子弗應徐日今日已晏大小殮未畢仍照舊擇吉行諭傳出是時諸大臣共謂外廷文武各已備朝服卽出候駕於慈慶宮前行嵩呼禮亦可乃傳未及至外皇長子已出幹淸宮嵩呼者不及百人楊公從諸大臣出過文華殿朝服諸臣各憂形怒色先大王父與僕少徐養量責楊公悞大事直唾其面曰何以主張今日不登極脫有不濟汝死肉足食乎楊公愕然悔先之多言矣手字屬錦衣駱思恭謂必精揀得當人稽防內外出入而又不得多爲聲色以亂人耳目駱旣領略意中事先大王父與楊公從周太宰朝房語以選侍無恩無徳之故及必不可令同居周乃艸請移宮公疏先大王父具有單疏【疏載本集】

初二日疏上

初三日李選侍震怒摘先大王父單疏傳呼大臣垂簾處分是時李選侍居幹淸宮倚逆璫魏忠賢劉朝等爲腹心左右前後盡是賄買腰玉之人又使其黨李進忠劉遜等探聽朝政取百官每日章奏悉先呈選侍省覽當移宮公疏入選侍不爲動及見先大王父疏乃大怒數遣中使橫馳急索左禦史宣入處分先大王父曰我天子耳目官也非天子召不敢奉若輩何爲者選侍愈怒邀皇長子至幹淸宮議之皇長子不肯往使使取疏視之以爲善遂發閣臣票擬

初四日奉旨移宮已有了名封事旣云尊卑異稱禮部再酌議具奏是時旣得旨而選侍聽李進忠謀必欲挾皇長子同宮議垂簾稱制加左禦史重遣等語甚沸是日諸臣候駕尙未出有中使從麟趾門來楊公迎之曰選侍移宮否中使答曰毋妄言禍至矣母子一宮爲何要兩宮分住李娘娘忿甚今日請小主議明同居並欲問左禦史武氏之言如何說楊公怒目叱之其人還給事中惠世楊禦史張潑入東宮門駭曰今日選侍欲垂簾處左禦史汝等何尙安然如此楊公出自皇極門則有九卿科道共議上公疏相爭未果

初五日傳聞欲至初九十二日始移宮兵科楊公急促方從哲曰儲皇明日登極矣無復住東宮之禮相公當上揭急促移宮方云到初九十二日亦可楊公曰但苦儲皇無住處如到幹淸宮前日以李在而出今李仍在而入何如前日不出方曰卽在東宮住亦無害楊公曰前日以皇長子而就太子之宮可也明日爲天子矣選侍不移宮而猶退居太子之宮世間豈有天子避宮人之禮且此幹淸宮自祖宗相傳是天子之居卽聖母在止當居坤寧宮太后居慈慶宮選侍何人而抗旨占住幹淸宮不移豈以皇太子在宮中曾受其撫育耶前日是皇太子今日是社稷臣民之主矣卽兩宮聖母如在庶宗禮夫死亦當從子彼何人者而敢爲欺藐如此時諸璫中有言選侍屬先帝舊寵亦是顧命中人可少緩之楊公曰諸大臣受先帝顧命先帝自欲先顧其子豈有先顧其嬖媵之理試請選侍於九廟前質之汝等是食先帝祿者是食李鄭二家祿者能殺我則已不則今日不移宮死不出矣汝等毋挾先帝一時之寵以抗先帝六尺之孤聞李進忠盜承應庫銀兩幾盡是必欲盜盡幹淸之寶乃已耳時一璟嘉謨助之詞色俱厲聲徹宮中皇長子遣內官諭楊公出卽令移宮而李選侍始於是日移宮居仁壽殿○是日先大王父具有登極必用詔書詔書必用明年年號小揭【載本集】

初六日熹宗禦極是日上正位幹淸宮矣○先是李進忠盜承應庫銀兩而其黨劉遜劉朝田治等並以盜寶藏被緝至是下錦衣勘問諸璫詞連選侍父逆閹計無所出則妄言選侍投繯皇八妹入井以搖惑人心禦史賈繼春信之輒上書內閣謂帝不當薄待庶母先大王父曰宮未移當思所以安皇上宮旣移又當思所以安選侍於是上仁義兼盡一疏【載本集】上乃宣諭曰朕幼沖時選侍气淩聖母成疾崩逝使朕終天抱恨旣毆崩聖母復使宮眷王壽花等時來探聽不許朕與聖母舊人通一語皇考疾篤選侍威挾朕躬傳封皇后朕不自安暫居慈慶選侍復差李進忠劉遜等將每日章奏先呈選侍方與朕覽朕思祖宗立法有此規制否皇考賓天諸臣入臨畢請朝見朕選侍阻朕於暖閣司禮監同請選侍許而復悔又使李進忠請回再三朕至幹淸丹陛上大臣扈從前導選侍又命進忠來牽扯朕衣卿等親見當時景象安乎不安乎當避宮乎不當避宮乎是日朕自慈慶宮至幹淸宮朝見選侍畢恭送梓宮於仁智殿選侍差人傳朕必欲再朝見方回各官皆所親見明是威挾朕躬垂簾聽政之意此等聖諭蓋召方韓三閣臣與六部都察院一國公三科於幹淸宮前面發因方相公從哲言待李選侍有恩禮不必又暴其過惡上親言朕與李選侍有仇諭下繼春用是得罪去而浮議始息當光熹之際宮府危疑人情洶懼先大王父與楊公協心建議卒能排閹奴扶衝主俾宸極獲正宮府晏然者皆兩公力也自是朝野並稱爲楊左

按明萬曆四十八年神宗崩光宗卽位未幾而崩熹宗繼立一月之間號令三嬗考之前古未嘗有也當是時宮府危疑人情洶懼內則鄭貴妃李選侍蟠踞幹淸宮要封太后皇后陰謀

疏定泰昌年號○【載本集】

疏爲憤辱徒有空言雪恥未見實事【載本集】

十月覃恩奉敕封公父文林郎母孺人

○熹宗上

天啟元年辛酉公四十七歲

欽差提督學政巡按直隸監察禦史○按公出督畿輔學政力杜請寄不敢幹以私惟以文字道義與多士相切劘每閱卷燃香矢日一絲不苟儒童無截案八學準諸額數愛之者勸以節勞公曰吾未遇時習貧進進院一番父母取爲教子之券作館亦有生色今不忍忘每府寬住一兩日便停當耳又公得人最盛凡所獎許擢巍科爲時名臣者不可勝數而於史公可法獨有國士之目史公年弱冠就童子試公拔冠一郡且謂之曰子當於卯辰脫穎出未幾果以卯辰聯捷初史公有母在堂家貧甚公月給薪米以供其母而館史公於官邸令與子侄同學每遇公餘辧論古今惟以文武遠略忠孝大義相勸勉一日史公取公冠帶袍笏試諸身公適遇之史公色沮公笑曰子公輔器也廌繡不足以辱子及公以璫禍系獄一時無敢往視史公不避逆焰微服過從公切責之曰此地何地此時何時子來見我何益我望子擔當宇宙子何不知保身之道自是戒勿再至後史公駐節安池值流寇之亂保全桐邑繼以太傅大學士督師楊州孤忠殉難至今桐人廟祀與公祠宇相望咸謂公識鑑如神○督學時一捕官護縣篆進下陳手本展視則已呈道點收者轉飭令看丞惶怖請罪公曰偶錯不足怪但後須謹愼耳遇人私相詬揭到手卽引焚曰毋污吾目嘗語諸弟輩恩不可忘過可忘冤冤相報無了時矣歲科三年未嘗輕撲一士惟不法者罪無赦其介節山凝而居心更極簡易如此

疏爲天步方艱天心甚摯乞以憂危圖中興【載本集】

二年壬戌公四十八歲

疏請開屯學○按公嘗念零星開墾其制不能久欲辟永久之利莫若開功名之途爰仿漢力田科以田爲殿最使人自爲屯南富商大賈子弟不志於有司者走如騖南人導北北復踵南南北交相勸卽欲禁之不屯不可而國已收無窮之利矣爲特疏上之【載本集】奉旨允行屯學之興自公始

疏請建立武學○按公嘗念古大司徒教士以車甲區區毛錐豈足盡儒業特疏請開武學【載本集】奉旨依議乃布經武淵源於學宮所至較諸生射竟日次日復然務各盡其長刻兼材錄實與文並興人競超距嗣白蓮妖起收功者半出儒生是其效也又於涿州置水田數百頃贍貧生並給八府鄕試卷永著爲例

三年癸亥公四十九歲

差滿復命○按往例學屯差滿有謝薦陋規公槪麾不盼忌者銜之

疏請急救遼東饑寒【載本集】

疏請遼生附武淸學【載本集】奉旨俱依議行

疏參司務李桂芳○按李被參回籍見公以忤璫被逮輒敢依附權姦排斥正人公然出疏參公得復原官眞無行之尢也後於崇正元年六月削藉提問

疏爭起用熊廷弼並救言官魏嘉應等○按熊廷弼初撫遼气魄無雙以剛愎府人怨公恐其不能成功疏語致規麃不能平旣爲人所攻去遼遼敗再起廷弼朝臣交章薦之且罪前攻熊之魏嘉應等以謝公特疏救之熊愈不能平同鄕倪太僕常言我向以熊爲眾望所推曾欲疏薦維左公曰其人才優而量不逮前以之守遼則有餘今以之恢遼則不足且疆場事豈言官一口說盡乎乃止公之早見類如此未幾熊與撫失和並下獄又有欲專坐熊以通邊者公曰祗還應得之罪足矣張魏公以逗𨖻殺曲端而不入別意當無憾眾然之

升授大理寺左寺丞

三月覃恩奉敕晉封公父奉政大夫母宜人

疏請召還文震孟○時滿朝薦毛士龍徐大相等並乞召賈繼春及範濟世濟世亦論移宮事與公異者疏上不納

晉少卿○按公嘗與江右饒公同班師惟謹曰非師幾易視天下事玉成之恩過於賞識矣

疏糾禮臣不能守禮○按是年四月皇后崩逝訃告一事禮臣孫如遊未經請敕半月以後方始差官又顚倒會典禮部請敕之原文爲請敕本部之字樣該部才一具催閣臣不聞譔敕倏而題知經賫批文前往訃告又遺眞保二府及山西等處令科臣惠世揚另行候旨公特疏糾之並陳救正之法【載本集】上嘉納焉及孫由中旨入閣公復抗疏請斥之

四年甲子公五十歲

拜都察院左僉都禦史○按是時趙公南星位太宰李公騰芳爲吏左陳公於廷爲吏右孫公瑋髙公攀龍相繼總憲楊公漣副之吏掌科乃魏公大中掌道乃袁公化中眾正盈廷風裁矯矯慨然有澄淸一世之志歲屆外計則調鄒公維連考功南上江缺司官則調補程公國祥羣小相對錯愕而公與楊公漣魏公大中繆公昌期四人同心共以激濁揚淸爲務天下號曰楊左繆魏會同裏給事中阮大鋮入京因吏科都給事中缺當遷者首周士朴次大鋮次大中大鋮邀中旨勒士朴不遷以爲己地趙公南星惡之欲例轉大鋮大鋮疑公發其謀恨甚熊明遇徐良彥皆欲得僉都禦史而南星引公爲之兩人亦憾公江西人又以他故銜大中遂共嗾給事中傅櫆劾之而公與魏公俱不免矣櫆誣疏之日正逆璫進香涿州大鋮叩首馬前密謀幕內之日進百官圖謂某宜先驅某宜後擊某宜正射某宜借攻布置已定聽鼓傳餐而適有暗著被人輕敲則腳亂手忙而伏弩發矣事詳公子國柱訟冤疏揭中

三月覃恩奉敕晉封公父中議大夫母恭人疏論典兵○按是時內外表裏姦相姦璫姦戚借名典兵陰謀不測公先後抗疏不遺餘力始得弭蕭墻之憂而除肘腋之患

六月工部屯田司郎中萬燝廷杖革職燝以杖死○按此逆璫肆虐縉紳之始也蓋前之怒楊公者實借此雪之以覘外廷云公作詩哭之

七月大學士葉向髙回籍○按先是楊公劾二十四大罪疏出葉公難之葉公知璫怒不可犯意在調護以免縉紳之禍後因禦史林汝翥以杖內臣脫逃致諸閹疑其匿葉所也圍第而噪之於是決志去自葉公去而諸君子相繼籜隕矣公寄詩有西行大禍猶能解莫戀灘頭舊釣磯之句又寄書二次勸起東山【俱載本集中】

十月吏科都給事魏大中降調○按魏公出都時公有詩送之

疏糾傅櫆○傅櫆魏黨也傅繼教傳應星傅養全皆魏之私人公特疏劾之並將忠賢客氏及諸人情事無不明目張膽言之其一疏上奉聖旨左光斗以淸望協持風紀這所奏心迹自明著照舊供職該部知道繼復再疏糾之【俱載本集】

疏請罷斥○按公疏凡四上【俱載本集】其一疏奉聖旨左光斗向來忠直朕所鑑知昨諭見任尙可正以不必控陳著遵旨照舊供職該部知道其二疏奉聖旨屢諭已明左光斗著照舊供職不必再陳其三疏奉聖旨這奏內事情自明左光斗旣說君命當遵何又屢疏求去著卽出供職該部知道其四疏奉聖旨屢旨諭明昨又於冢卿疏中諭令安心供職著遵旨卽出不得再陳該部知道

擬疏糾忠賢微二魏交通三十二可斬○先是楊公有糾忠賢二十四大罪疏公實預謀逆璫亦爲气奪天不悔禍機關暗轉大類劉瑾於武宗朝同惡相求更加市賈崔呈秀回道考察公與髙公攀龍發其貪蔑痛繩之黨益急借推謝撫逐魏吏科去部院爭之則並勒致仕公曰是尙有天日哉艸三十二可斬疏發家捲於十一月初一起程南歸擬初二具奏曰無以孤兒寡婦累人也乃忠賢日散門役錢伺動定有家奴名福生者京師人泄之璫怒遂於前一日出片紙削籍疏未得上○按典兵與三十二斬諸疏緣公單騎就道稿藏公七弟侍禦公處時侍禦戒心璫禍私付祖龍免禍焚艸艸焚而禍不免傷哉

十月三十日矯旨削奪○按是時公與吏部左侍郎陳於廷都察院右副都禦史楊漣同日削籍俱以會推冢宰事也後推者爲喬允升馮從吾汪應蛟有矯旨云吏部都察院混淆已久何乃此次會推仍是趙南星擬用私人顯是陳於廷楊漣左光斗箝制眾正抗旨狥情又會推職名都察院不全列楊漣旣親承諭旨佯爲不知注籍躲閃又前與髙攀龍等會勘陳九疇事黨比不公了不引咎公然欺朕衝幼眞老姦巨猾頑鈍無恥袁化中亦不無扶同情獘陳於廷楊漣左光斗俱恣肆欺瞞大不敬無人臣禮都著革了職爲民仍追奪楊漣左光斗誥命

致書於督師相國孫公愷陽【載本集】○按公有書二通皆望孫公入朝一則面奏機宜一則保全善類孫卽具疏以邊事請陛見揭稱臣奉違天顏三年當此普天嵩啾之日不勝瞻戀今閱歷薊邊去京二百里擬於十二日入都門十三日早朝十四日與同官恭賀萬壽另日面奏機宜與文武商確可否事畢回旋嫉者曰此晉陽之舉也逆閹夜繞禦牀而泣孫公抵通州忠賢使人急奏曰承宗已離楡關帶甲五千內外合謀欲淸君側而其黨禦史李藩有樞輔舉動可駭一疏謂自古擁兵閫外恐喝朝廷如王惇李懷光去來自如不遵朝命樞輔此來人實召之冀以恫疑虛喝之詞震恐朝廷上大懼至卻行急傳兵部曰督師輔臣旣膺重任未奉明旨親歷薊邊且以朕壽節爲名欲八京隨班申賀擅離信地非祖宗法度所容倘中塗有意外之變關門有倉卒之虞相機調度將誰屬乎兵部卽速馬上差人傳諭樞輔馬首卽東眞有祕計何妨便宜封進朕志以滅敵爲期必不從中牽制孫公懼卽日東歸而楊左諸君子不可救矣

偕副憲楊公諱漣出都○按公與楊公攜手同歸至涿州分袂先是魏廣微欲以此時刼行裝逮訊忠賢從門役習知其無有以爲非穩著已而見其策蹇就道衣貪寥寥則又私相語曰幸無搜搜沒趣矣公道中感懷詩有云疲驢衝道路破帽出都門之句讀之想見淸風凜凜又有寄封少保公書云權姦亂政男與大洪少宰俱削籍矣一腔熱血以此報君卽以此報親男時刻以忠孝自勵矣已於初一日出京一路安閒暫寄數字報聞

過嶧山訪半季子○按公與楊公臨別時楊曰吾有師棲息無恆今在山東嶧縣馬蘭屯可往見之公乃單騎造訪一見如平生爲說周易良久公恍然曰命之矣因念封少保八旬初度欲奉觴階下歲雲暮矣心動師曰汝思歸裏乎亦至情也臨別曰性命要緊因授以鏤塵集神易二冊奕譜之混沌圖天地開辟圖戰守和三圖生死循環圖並時文數篇藥方一紙至今家藏之○半季子一名趙顚乃地行仙也五百年一換姓名其事迹詳錢牧齋列朝詩選神仙傳中

歸裏門○公歸時行李蕭然從封夫人移銀十兩償輿馬價性不治家產自筮仕以至宦成俸貲一絲一文悉進封少保而又慷慨好施急人難以故通籍十八年囊橐如洗

初服拜堂下○按是年封少保八十公亦五十自分得罪權姦萬無生理苦無計以白老親乃命小奴扮楊椒山寫本赴西市數曲每飲搬演暗解封少保封少保心知之勉以學問自寬慰嘗爲封夫人說滂母故事封夫人亦爲彊顏

●左忠毅公年譜卷下

熹宗下

莊烈帝

○熹宗下

天啟五年乙丑公五十一歲

書復應山楊公○按楊公致書有云此時豎起脊梁勿動些兒懊恨震藥原羅孰爲便著公復書曰順受其正復何恨但死不歸君父而先時擇便終是不明不白且以我輩爲怕死矣日束裝候緹騎且欲先詣舒城待焉

三月十九日逆閹魏忠賢矯旨提問○按諸逆黨謀逮楊左無完策有謂以移宮者有謂以封疆者有謂以封疆合移宮兩路並擒俾身亡家破者而主題仍借徑於汪文言其黨大理丞徐大化遂劾公與楊公黨同伐異招權納賄命逮文言下詔獄鞠之初文言至許顯純釋縛百計誘之冀得一語應承作活口及見其閉目不答則百毒俱備文言痛絕復蘇曰我與楊左貴骨月親有實距肯以性命易之若捏無作有不日皆黃泉人何以相見地下仍閉目不語顯純知不可奪乃殺之自爲供詞出袖中矯旨下逮楊左諸君子其略云楊鎬熊廷弼旣失封疆又公行賄賂以希幸脫楊漣左光斗袁化中魏大中周朝瑞顧大章俱著錦衣衛差的當官旗扭解來京同汪文言一並究問追贓其本內受贓各官趙南星等十五人除已經削籍外俱削了籍著撫按提問追贓具奏不許狥情該部知道是日一號殿災大風折屋拔樹未逮之前一月公七弟以璫焰董天不敢試春官狼狽奔裏悉長安諸攢謀狀公恬不爲意○時爲魏忠賢主筆者數入世傳趙鳴陽而不知有毛昂霄也毛爲汶上舉人而郭萬程曾受業其門當楊左之逮也郭私爲營救於內忠賢意亦將釋而傅應星毛昂霄力沮之且有放虎自噬之語故諸君子卒不免而郭亦懼禍潛逃其一切諭旨自內出者多毛筆郭言毛寓在外嘗見其攜本至外寓示人此何世界哉毛竟漏网無論及者

赴詔獄○公是時神气晏如惟私語弟曰父母老矣吾何以爲別已而曰爲忠臣不能爲孝子矣妻子環泣不問勉其弟曰率諸兒讀書勿以我爲戒而謂善不可爲侍禦方公魯嶽送之公曰好爲我作傳自徘徊二親外無一語及家事有別雙親詩別同鄕詩讀者無不悲之先是鄕先達太僕馬公孟楨光祿盛公世承太僕倪公應眷大學士何公如寵俱以公同鄕削籍家居至是握手相送臨岐泣別訂世世爲婚姻後皆如約焉

翌日開讀僞詔晴空忽雨注讀雨止里人聞難數百里奔集哀號設醮諸壇廟四門大張討緹騎檄揭竿育衢櫨書激變公曰是速我死矣再四懇止之檻車出郭諸父老子弟遮擁馬首哭聲動天地已而頂香禱北闕復拜緹騎淚下如雨達廬無間緹騎亦爲涕泣莫能仰視又約數百人擊登聞鼓公譬以利害更囑長年解事者徧爲曉慰至黃河眾始佯散密令二百餘人潛行至京師上民本會逆璫捕逐甚嚴不得上原稿存附錄中時最憤激者爲一二細民向嘗盜公池魚被獲擬賣妻以償公聞而召語曰汝何事不可爲而爲此至以急賣妻何不攺業我今釋汝有索汝一錢者來稟其人拜泣去故哀懇獨至人謂此輩有良心可愧衣冠之喪心者

檻車至濠梁時楊公大洪書至○公有詩寄之過嶧縣○公命八弟光明往見半季子是時半季子已移寓張秋公弟方變姓名訪之半季子望見憮然曰汝兄可憐楊二哥可憐畱住數日徐屏人語曰汝兄忠孝不宜死非命然得罪權臣者死不救矣時聞周袁二公有力爲護持者因問六人有一免否曰个个不免問明年風色如何曰愈甚後果不爽○公八弟辭別時半季子賦詩曰黃河一望水茫茫好把囹圄作畫堂乾坤正气幾乎盡屈指而今左與楊○又授請箕仙符一道云箕仙專爲天下雨公而來若有急書此符焚之卽至

至徳州○按徳州士民或吁救千里或迎泣道旁毒暑炎蒸不遑寧處公曰吾何以得此於多士也

抵河間○司理公不避嫌乙備極周旋

止白溝河○按公先有字遺張於度期容城孫孝廉奇逢選貢奇彥相會及孫至而胡欵華亦至坐間環伺而窺聽者皆緹騎也公舉止自若徐曰弟被逮出門八十歲老父母一慟絕地此情何堪言之泣下孫曰老公祖朝家大老雨露雷霆總屬聖恩主張須要早定公爲收淚以謝後辭欵華邀孫再會於公署大門內月光中相向謂曰適大金吾公子云當事者定欲死楊大洪大洪死我輩豈能獨生時奉聖客氏弟光先因素不禮於士君子每謂其善者曰被逮諸老一時名賢我欲令吾母而求解於其姊庶其有濟孫時舉此言以告公公曰求活於婦人女子殊非丈夫又曰自古皆有死惟椒山得其所移時而別詳載範陽絕事中

發涿州○按是時畿北道中士民攀檻車持金錢相贈者甚夥公有詩謝之時逆璫偵知士心歸往愈益戒嚴防公之刻百倍於楊並下抵桐諸緹騎於獄密旨捕公家屬親戚時公八弟光明隨難京師以王蒞民語先避得免

六月二十七日下鎭撫司逐日追比○按是年季春旬有三日月入太微垣犯左執法有占者詫曰執法大臣當有非辜被禍者柰何傍一人聞之躍然曰此甚善事也今天下操重輕之衡者璫耳璫禍而衡復歸於所司淸明之治行復見矣占者曰非也璫小臣不入紫微垣不列二十八次第於天市中占其微星此禍最大亦最毒楊左故司衡者也其當之乎踰月而六君子逮赴詔獄周袁二公俱於五月初到北司顧公五月二十六日到南鎭撫二十八日送北司魏公六月二十四日到南鎭撫二十六日送北司公與楊公六月二十六日到南鎭撫次日送北司時獄中神祠木忽生黃芝如盤光彩陸離視之六瓣也獄卒持以賀公等嘆曰芝瑞物也而困於獄吾六人其以此終乎獄卒並獻忠賢忠賢嘆異久之徐曰誰教他惹我也顧不得了○公有獄中同楊大洪魏廓園顧塵客周衡臺袁熙宇夜話詩詞甚悲壯

二十八日之暮嚴邢拷訊諸君子𨿽各辧對甚正而問官許顯純袖中已有成案第據之直書具疏以進是日諸君子各打四十棍木﹖﹖敲一百夾扛五十

七月初四日比較六君子從獄子出各兩獄卒挾持左右手摳摟而東一步一忍痛聲甚酸楚觀者不覺大慟諸君子俱色黑而頭禿用尺帛抹額裳上膿血如染頃之至廳事前俱俯伏檐澑下楊居中公在楊之左魏在楊之右顧在魏之右周在公之左袁在周之左顯純處分畢還獄顯純猶作爾汝聲嗣後則呼名吒叱如趨走吏矣五君子各打十棍以出袁以病故免

十三日比較午飯後六君子到堂顯純辭色頗厲勒五日二限限輸銀四百兩不如數與痛棍公與顧公嘵嘵置辧魏周袁伏地不語楊呼家人至腋下大聲曰汝輩歸好生伏侍太奶奶分付各位相公不要讀書是日各毒打三十棍棍聲動後嗣後受杖諸君子股肉俱腐各以帛急纏其上

十五日爲楊公誕辰君子各裹巾揖賀

十七日比較公與楊公各三十棍是日顯純辭色更惡勒五限各完名下所坐贓數不中程受全刑【夾木﹖﹖棍扛敲】

十九日比較公與楊公魏公俱用全刑楊公大號而無回聲公之聲呦呦如小兒啼周顧各受二十棍木﹖﹖敲五十袁木﹖﹖敲五十

二十一日比較公與楊公俱受全刑魏三十棍周顧各二十棍顯純呼公等之名叱曰爾令奴輩潛匿不交贓銀是與旨抗也罪當云何公等舉頭欲辧而不能遂俱舁出彼時諸君子俱已進獄獨公與楊公投戶限之外臀血流離伏地若死人已而楊大聲曰可憐後仍舁入八轉面而東顧其家人是日雨棍濕重倍常且盡力狠打故呼號之聲甚慘

二十四日比較公與楊公魏公各受全刑顧木﹖﹖敲五十刑畢顯純呼獄卒前張目曰六人不得宿一處遂將公與楊公魏公發大監有聞之以問獄吏者吏嗟吁曰今晚大老爺當有壁挺【方言死也】者是夜三君子果俱死於鎖頭葉文仲之手○按公以戌時卒其夜白气如疋布長數百丈起尾箕間貫紫宮掩天樞五星又裏中星隕光灼灼大如斗○先是萬曆庚子公未鄕舉前離館里許有白雀巢園飛集環數百雀江南耆老過之指示土人曰此巍科之應也榜飛卽飛去丁未會試又來巢榜發又飛去及公旣被逮往其夜公八第光明若寐若覺見千餘雀噪庭頃之身首皆雀私喜以爲吉已從間道追隨過壽州一日日未晡輿人醉不能前從居停投宿居停誇言羅有白雀公弟驚索看則左翅有黑點仍庚子丁未巢館園者問其羅日曰三月二十九卽矯逮公之日也爲嗟嘆購之帶隨身至宿州公尙羈宿公署未發聞狀曰白雀爲羅命也夫緣其毛羽爲虞人所損附歸善飼俟其滿縱之封少保護爲掌珠七月二十四日夜忽遇貓害封少保慘然知爲不祥鎭撫凶耗至果二十四日也遂恨貓以爲卽忠賢影身取絞死埋之還思未盡厥辜掘起刳其肉片片飛已而忠賢先縊後淩遲亦一一驗云

二十九日遺骸出獄○按公與楊公魏公遺骸俱從詔獄後戶出戶在墻之下以石爲之如梁狀大可容一人匍匐是日刑曹驗畢籍以布褥裹以葦席束以艸索扶至墻外蠅蚋不敢嘬公面貌如生○按公與楊公漣魏公大中同時絕命顯純慮物議沸騰基異日之禍故於公與楊公分其先後時魏復緩疏一日○先是賊黨中有以逐日嚴邢爲太甚議轉發刑部者忠賢怒之楊左旣歿猶於八月十二日矯旨切責略曰朕自去歲屏逐凶邪廓淸朝寧勵精圖治雅意中興秉軸大臣莫有爲朕分憂共念者卽如楊漣左光斗移宮一事背先帝之深恩陷朕躬於不孝又熊廷弼等喪遼辱國一案寸斬尙有餘辜而楊漣左光斗等受其重賄巧爲出脫此皆天地不容神人共憤而在朝文武持祿養交狥私避禍但顧子孫之計不圖社稷之安朕方率循舊章而曰朝政日亂朕方祖述堯舜而曰大不相侔以致言官承望風旨緘口結舌無敢直明其罪者今宜攺過自新共維國是敢有陰懷觀望暗弄機關巧借題目代人報復或捏寫飛言希圖翻案者朕按祖宗所立紅碑之律俱治以說謊欺君之罪必不食言其楊漣左光斗等三人生爲貪婪之賊臣死爲不忠之逆鬼今𨿽在獄身故而戕害忠良惡類尙存候追贓完日明著爰書暴其罪狀布告遠邇昭著史冊垂示將來以爲萬世人臣不忠之戒

附獄中刑具

鎭撫用刑之具凡五一械也堅木爲之長尺五寸闊四寸許中鑿兩孔著臂上𨿽受刑時亦不脫

一鐐鐵爲之卽鋃璫也長五六尺盤左足上以右足受刑不便故也

一棍削楊楡爲之長五尺曲如匕執手處大如人小指著肉處徑可八九分每用棍以繩急束其腰二人踏繩之兩端使不得轉側又用繩系兩足一人負之背立使不得伸縮

一木﹖﹖楊木爲之長尺餘徑四五分每用木﹖﹖兩人挾受木﹖﹖者起跪以索力束木之兩端隨以棍左右敲之使木﹖﹖上下則加痛

一夾棍楊木爲之二根長三尺餘去地五寸許貫以鐵條每根中間各幫木﹖﹖三副凡夾人則直豎其棍一人扶之安足其上急束以繩仍用棍一具支足之左使不移動又用大扛一根長六七尺圍四寸已上者從右畔猛力敲足脛

附獄中惡規

每鎭撫比較侵晨各家屬持銀伺候大門內當事者到後衙役出問各屬本日納銀多少報數訖方出手牌喚家屬入二日隨跪門之左右以次交銀

鎭撫納銀如以石投水不敢爭輕重之衡亦不敢問多寡之數納己急驅而下

鎭撫每當比較日璫遣聽計人坐顯純後棍數之多寡及刑之輕重惟其意所指而顯純又加之以虐一日聽計者以他事出顯純袖手至晚抵暮方來始敢審問

鎭撫中惟比較日家屬因交銀得伏脇下細語顯純猶恐密露其惡勒令跪一丈外髙聲問答仍不許爲方言

鎭撫爲朝家禁獄舊有成例凡漏泄獄情者處以斬刑擅入獄中者卽刖其叺故片紙隻字及單辭半語出入最爲不易自非極愼極密往來其間鮮有不敗者矣

諸君子初入詔獄獄卒持上下之禮頗嚴後知諸君子不免於禍遂席地對談旣而坐諸君子之左右笑語如友朋

附血書

公於獄中寄封少保公書曰追贓一案要熊廷弼招認要熊廷弼上納無朁他上納之理借此追比從何處辧白但此身屬之朝廷由不得自己惟願父親母親善自保重勉力加餐男之生死無定亦聽之而已但男赤心爲國招此大禍致令性命莫保不能侍養左右辛苦教子又不能送終男之罪也然沒柰何了一字一泣

寄長子國柱書曰六月二十八日審我坐贓二萬七月初二日奉旨北鎭撫司不時嚴刑追比五日一比贓完發刑部擬罪此是朝廷明旨敢不遵命但一時我邑無人在京知交斷絕無一人敢來顧盼柰何柰何可著張使回家變賣產業自做秀才時至今所有不畱寸土尺木盡數賣了龍眠山房是我終養之處不得已也賣了祇是賣盡尙不能足數今始知當初做官不會要錢之若然終不悔也此字發張使回南萬不可通太爺太太知道祇說裏面一切平安贓完發回且免一時懸望耳

又書曰我死杖下矣性命歸朝廷何圖妻子環泣哉打問時坐贓二萬殺人獻媚五日一比體無完膚求生不得求死不能但人亡家破赤貧如洗汝兄弟還當苦志讀書以圖寸進卽不能鳴父之冤亦當結自己之局莫言讀書似我甚苦人生世上做得些事業也不枉生一場天乎從來黨禍無如我今日之慘者此時外面百凡小心百凡忍耐總望汝安頓一家人不要向太爺太太說恐年老驚慌有意外事也

又書曰汝命三十大竹亦望中得總要苦志讀書不虛晷刻此時無衣無食漫漫挨過我做淸官無家私授汝祗落得一名聲百般刑罰受盡不能生不能死又無藥喫裏面熱不可言苦矣苦矣此是我自作之孽遺累父母妻子然終不敢怨天尢人也

又書曰無銀打有銀也打受不過去挨不過去張徳明日要進來應比時要人牽走此時痛苦甚一步不能行至夜間之苦更甚要些水喫又不方便死矣死矣惟以此報皇上報二祖列宗已矣可憐可憐

又書曰銀已竭力又責三十棍苦上加苦痛上生痛此殘生竟付杖下矣你是親子一切事要商量不可妄爲恐禍及全家變故莫測惟有小心謹愼不可使性我此時血气虛損煩渴之甚日夜濃血如泉湧不已痛苦難言你明日可同孫大哥親來講講可憐可憐

又書曰汝昨叫史大哥進來我心甚不快他做他的事何必來看我此時何時此地何地禍出不測窺伺者眈眈從今後勿讓他來添我悶惱千萬言之勿言今日又要銀二百兩少一兩死矣痛苦難言身邊無人體無完膚你是親子快來講講可憐可憐

又書曰二十三日又要比銀二百兩知外面百般設法逢人哀求亦是無濟不過是一條性命此時僅剩一口气救我亦是無用汝等祇是苦志讀書得有進步卽是大孝總要安頓一家人兄弟和气聽伯叔教誨做好人行好事使子孫無玷父祖淸名我死瞑目矣你是親子可速來講講可憐可憐

又書曰徧身骨斷血肉淋漓性命身家久已置之不問但讀書做官不能封父母蔭子孫乃以一片忠心與權姦爭是非釀成重禍百般刑罰受盡也是甘心旣已拼命而爭何辭觸鋒而死身歸君父幸不死於妻子之手得死所矣惟是血心未能報主老親不得一面又是九泉之恨也又書曰苦極痛極何緣得生何苦求生死矣死矣願以此報皇上並報二祖列宗於天上獨如太爺太太何

寄諸子侄書曰苦極污極辱極痛極惟有呼天而已呼天不應惟有聽天我今日尙何愛此餘生哉惟是身副憲臣曾受顧命今妄趨死路生有累於朝縉死無裨於君徳虛存忠直肝腸何以見先帝於在天傷心哉夫復何言我死後縣中親友可一一上門申謝道我父身屍不保祇了得一身事但愧無大益於鄕裏此心耿耿耳

與吳司馬用先書曰弟赴詔獄以無影之事誣無名之贓酷力箠楚身無完膚但家破人離老親無終幼子無聊債家偪促此是生前之孽終不敢作一怨尢爲也癡愚念頭到死不攺還望在朝諸臣共籨君父起見祖制國體大家畱心弟所自恨三朝餋養一念獨盟毫無補於今日大有負於先帝徒作明時累臣死且不瞑目矣獄中絕筆伏望鑑念不宣

按公每於比較後從茶注中出絕命詞血點淚痕濺染紙帛遂與黑墨相雜今尙有存者讀者無不淚下

護櫬附艇南歸○按公柩至

董應舉以片幅書短章來祭時以爲足音焉

懸贓二萬仍行撫按嚴提家屬追比○按是時長子國柱就獄主縣事者山東陳公與道尊彭公同心卵翼而肘腋值事者有人艸木皆兵行刑掩涕然終無可柰何籍公田屋沒官變賣不滿千餘並籍胞兄弟八人產仍不滿萬餘株連同堂同宗以及三族十族無一免者囹圄塡滿流離載道二萬始充鎭撫五百三十之追復不敢入算一時諸生在系者堂侄國儒從侄孫承邱胞姓國寶國史國士國韜國器國略國華國琳國家國寵惟郡庠國楨國典邑庠光弼光燦等以在外料理傾銷各項免系甚以封少保病侄光楚略知醫入城省視並捕逮下獄道路以目長兄光霽累死封夫人哭死賊黨曰未也不追謝薦無以徵卻謝之矯旨下封少保持其報顫旋暈死灌蘇手足遂痿

六年丙寅

正月上傳諭吏部都察院云楊漣左光斗顧大章等家眷奉旨行彼處撫按追贓已久如何不見回報顯屬違玩還著移文各省直勒退速解以助大工○按是時直指楊公抗疏悉破亡狀而眾猶呶呶不休維忠賢亦心惻曰吾固知左某做官淸詔免無何李虁龍理楊直指舊怨復嗾忠賢謂楊直指曲意私庇遂特差中官搜南州地傳者謂意專有在幸其時親王絡繹江上中使避王舟未遽前乃止

議坐移宮通內當剖斬奴沒○按是時諸逆臣欲仿元佑黨籍故事借名於上以脫其傾陷正人之罪而掩其擁戴逆璫之私乃請定三朝要典閹傳諭內閣曰朕惟君臣父子人道之大綱慈孝忠敬古今之通義惟我皇祖神宗早建元良式端國本父慈子孝原無間然而姦人王之寀翟鳳翀何士晉魏光緒魏大中張鵬云等乃借梃擊以要首功皇考光宗皇帝一月禦天千秋稱聖因哀得病純孝彌張而姦人孫愼行薛文周張愼言周希令沈惟炳等乃借紅丸以快私怨迨皇考賓天朕躬纘位父子承繼正統相傳而姦人楊漣左光斗惠世揚周朝瑞周嘉謨髙攀龍等又借移宮以貪定策之勛而希非望之福將憑幾之遺言委諸艸莽以待封之宮眷視若寇讎臣子之分謂何敬忠之誼安在幸天牖朕衷仰承先志康妃皇妹恩禮有加而守正諸臣凡因三案被誣者次第賜環布列有位特允部院科道諸臣之疏將節次明旨並諸臣正論命史臣編輯成書頒行天下卽於新春開館纂修特命輔臣顧秉謙黃立極馮銓爲總裁官施鳳來孟紹虞曾楚卿楊景辰姜逢元爲副總裁官徐紹吉謝啟光余煌朱繼祚張翀華琪芳吳孔嘉吳士元楊世芳爲纂修宮凡系公論一切訂存其羣黨邪說亦量行摘錄後加史官斷案以昭是非之實務在早完功成之日名曰三朝要典以仰慰皇祖皇考在天之靈用副朕覲光揚烈之意於是逆黨顧秉謙等纂修要典而移宮一案以公與楊公爲罪魁議開棺戮屍妻子八官爲奴有解之者乃免

七年丁卯

九月聖明禦極首擊賊黨○按是時諸逆黨懼無所逃死巧護前局扯王安爲對案冀寬忠賢正案內外同舟此唱彼和無柰聖明洞達每稱楊左之冤則諱冤而諱言死之可憫阮大鋮七年合算諸疏有類夢靨迨正人次第點破而見晛雪消矣

○莊烈帝

崇正元年戊辰

三月詔褒遺忠○傳諭吏部云朕承祖宗鴻基嗣服大寶早夜思維銳修治理稔知巨惡魏忠賢等竊先帝之寵靈擅朝廷之威福密結羣姦矯誣善類稍有觸忌肆行慘殺年來誣蔑不知幾許削奪不知幾許幽圄蔽日沈累彌天冤抑無伸上干玄象以至星隕地裂歲祲兵連不可謂非逆輩所致也今魏忠賢崔呈秀天刑已殛臣民之憤稍舒而詔獄遊魂猶郁豈所以昭朕維新之治乎著該部院並九卿科道將已前斥害諸臣從公酌議采擇官評有非法禁死情最可憫者應褒贈卽與褒贈應蔭卹卽與蔭卹其削奪牽連者應復官卽與復官應起用卽與起用有身故捏贓難結家屬波累猶羈應開釋卽與開釋勿致久淹以副朕好生之意嗚呼天网恢恢無姦不破王道蕩蕩有側宜平朕玆寬結解郁咸與昭蘇偕之正直以後諸臣大家以國事爲重母尋玄黃之角體朕平明之治欽此

贈都察院右都禦史蔭一子入監讀書予祭葬○按吏部疏題贈卹死事諸臣原任都察院右都禦史髙攀龍贈太子少保兵部尙書謚忠憲原任都察院左副都禦史楊漣贈太子少保兵部尙書謚忠烈原任都察院左僉都禦史左光斗贈右都禦史原任應天巡撫右僉都禦史周起元贈兵部左侍郎原任工部屯田司郎中萬燝贈光祿寺卿原任翰林院右諭徳繆昌期贈詹事府正詹事原任吏部都給事中魏大中原任吏部文選司員外郎周順昌原任吏部考功司郎中蘇繼歐並贈太常寺卿原任福建道禦史周宗建原任福建道禦史李應升原任山東道禦史黃尊素原任太僕寺少卿周朝瑞原任河南道禦史袁化中原任山西道禦史吳裕中原任四川道禦史夏之令並贈太僕寺卿各蔭一子入監讀書照品級賜祭葬原任翰林院簡討丁幹學贈侍讀學士原任陜西按察司副使顧太章原任揚州府知府劉鐸並贈太僕寺卿原任後軍都督府經歷張汶贈刑部員外郎俱賜祭葬奉旨髙攀龍楊漣左光斗等守正捐生貞魂久郁旣經分別贈蔭準如議行用昭朕勵世顯忠之意

附部看

原任都察院左僉都禦史今贈左都禦史左光斗士欽斗嶽山世共安危封事直斥元憝生气時凜桁楊竟斃忠鯁死骨必馨

十月戴夫人袁人曁長子國柱伏闕訟冤○按先是久欲冒死陳奏封少保怵於前禍禁不許出裏門一步今始同楊魏諸公子伏闕三上疏【稿附載公奏疏後】其一疏奉聖旨覽奏謝並陳父左光斗冤苦知道了該部知道其二疏奉聖旨傅櫆阮大鋮已有旨下部看議這奏並看了來說該部知道其三疏奉聖旨已有旨了該部知道○按三疏俱蒙批答乃欽定逆案先後卹公如制封少保猶及見之時戴夫人訟冤疏上朝野傳誦以爲詞嚴義正慘惻詳明當與楊椒山夫人張氏乞代夫死疏並傳不朽後因避寇金陵遂失其稿至今海內或有存者惜未之見也

二年己巳

正月崇祀鄕賢祠○按祭文云先生孝友性成忠貞日麗興西北之水利於東南我疆我裏三朝倚命宏東南之教鐸於西北乃文乃武八郡聲騰奏斥權璫出一生於萬死疏還簾座用夾日而擎天社稷式靈豺狼側目矯逮而黑風屋折開讀而赤日雨淋黃芝感幽獄之門而挺生白鵲應絕命之期而同死皎皎明星殞地爍爍長虹亙天凡此關於運數匪輕所以勵乎風教甚遠聖明禦極首敕褒崇錫贈錫蔭上民有餘恫焉巡撫應天李公俯順輿情仰叩廟祀欽奉入鄕賢以識不朽嗟乎公不死矣時崇正二年春正月二十六日也

三月加贈太子少保予三代誥命○按是時南直隸十府禮部尙書兼翰林學士何如寵詹事府協理府事禮部右侍郎兼翰林院侍讀學士葉燦少詹管國子監祭酒孔春運右春坊右庶子兼侍讀雷躍龍國子監司業倪嘉善翰林院修撰劉若宰簡討閔仲儼庶吉士方拱幹姚思孝戶科都給事中解學龍兵科給事中陳獻策福建道禦史馬如蛟湖廣道禦史劉學詩河南道禦史方大任山東道禦史吳甡陜西道禦史劉有源李柄四川道禦史王相說吏部稽勛淸吏司郎中何應奎戶部江西淸吏司郎中吳叔度廣東淸吏司郎中史啟元雲南司主事薛邦瑞禮部儀制淸吏司主事解學虁兵部職方淸吏司郎中方孔照員外郎倪嘉慶主事李化民車駕淸吏司主事鮑自新式庫淸吏司主事陳三重刑部廣東淸吏司郎中徐之慶工部營繕淸吏司員外徐延宗主事湯一湛中書科中書舍人喬可聘行人司行人郭建邦李之椿等奏爲兩臣殉國同忠卹曲異同非法謹合詞吁天照例加恩以慰忠魂以對天下事自逆璫煽禍殺戮𨿽徧天下然不過自一身一家而止而最慘最毒無過楊漣左光斗兩人惟仇之極深故報之極慘頃漣之生平允同鄕科臣之請等加優卹臣等則左光斗之同鄕也議論定於蓋棺人品莫逃鄕曲敢避同鄕之嫌諱不以請乎蓋左光斗一生忠孝爲歸名節自好行己四維必飭居鄕一介不私是以三十載科第十餘年言官寸賄不入私門片紙不投公署數椽數畝風雨不蔽蔬水僅供其居官則實心實政昭昭耳目如巡城鋤六曹之積書巡屯興百年之水利督學畿甸鑑空衡平力卻薦儀冰淸玉潔至若憂危慮患剔蠹除姦防人所不及防言人所不敢言論事必於其大去惡必於其原以故逆璫恨之如眼釘喉刺必欲拔去後怏旣謀削奪卽謀逮系而苦無名則以天日可對之移宮風馬不及之封疆兩案殺之就逮之日天日晝昏桐百姓憤忠賢矯旨上干天怒遂傳檄四門榜書激變光斗以旨從君出𨿽矯亦眞再三哀求乃止入別老親出就檻車空桐之父兄子弟焚香頂禮呼號遮道達數百里無間更密約百餘人裹糧跣足叩閽請命光斗止之曰今日之事非可以口舌爭也我必不生父老無又送死其疏悲惋感憤至今不忍卒讀鎭撫未下先剆同鄕或逐或削或奪或配斷絕聲援然後爲所欲爲百苦備嘗一詞不屈惟呼皇天皇土二祖列宗實鑑臣心收尸之日皮穿骨碎肢解肉潰亦可已矣乃冤魂未入裏門孤兒早囊三木父母兄弟族屬親朋敲吸灰燼二萬始充使非按臣楊春茂縣官陳贊化多方營救豈獨左無噍類並桐亦無孑遺矣是光斗與漣同籍同官同矢報國之忠同勵激揚之志忤璫同蒙難同削奪同事詔獄同案捏贓同數拷掠同苦畢命同日且死後追贓同左黨楊黨三楚三吳之株連同自立朝至身死無一事一件之不同聖明禦極特加優卹之旨亦未始不同忽於恩典而獨異焉漣於贈蔭後允科臣請賜祠額矣賜易名賜贍銀伍百兩矣又允同鄕請特恩加等矣光斗𨿽以僉贈右實以右易左祠謚尙稽贍銀未給輿情終覺鬱鬱蓋逆璫原以仇恨之淺深爲冤慘之輕重使恨楊之意甚於左何不以殺左之意寬於楊昔與同罪今不與同功不惟一時之賞罰不均日後之是非不定卽兩臣相視地下必有愀然不安者懸皇上照楊漣例同仁一視之也更可痛者光斗臨逮時執臣等手曰忠臣不怕死死何憾惟以八十餘歲老父七十八歲病母奄奄牀榻死別生離何以爲情言畢淚下如雨迨光鬥死而雙親一哭死一拖累吐血死頃皇仁浩蕩贈身蔭子而所生受禍之親未蒙涓滴諒亦仁孝所隱痛也大明會典四品本身及父母皆有一祭光斗原官正與例合懇皇上照周順昌例準與三代誥命照會典例準與應得祭典庶死忠正以作孝先君未始遺親所關世道人心非淺鮮也合詞哀吁臣等無任呼號激切待命之至○又吏部驗封司郎中徐中相疏請奉旨命給慘死諸臣髙攀龍楊漣左光斗周起元周朝瑞繆昌期魏大中周順昌李應升周宗建袁化中黃尊素萬燝夏之令吳裕中等三代誥命

四月特賜諭祭○按祭文云維崇正二年四月初一日皇帝遣安慶府知府遊雲鴻諭祭於原任都察院左僉都禦史今贈太子少保都察院右都禦史左光斗曰惟爾丹心貫日浩气成虹文章獨號宗工品格共推砥柱摛華紫署天香襲美露薇執簡蘭臺諤譽齊芳勁艸三尺洗百端之冤窟一浤開萬畝之積倉衡文則雨化菁坰薦牘而風淸賂穴當光考遺弓之日值皇兄累卵之危抗節移宮寧顧先攖嵎虎伏蒲剪逆遂爾首犯城孫甫罹賜玦之行旋被緹騎之逮乃七尺立成虀粉義凜飛霜一門半作孤魂身輕赴网痛贓私之懸坐罄宗黨而莫償遠邇人心孰不結哀思於萬古涕零子捨孰不飲離恨於千行惟朕凝圖亟沛卹忠之典爾子伏闕瀝陳矯殺之冤慘誠動於寰中憤稍紓於泉下易名錄後庶幾死骨畱馨崇秩加籩並使余姦奪魄酬爾靈爽歆此休嘉【中書舍人解經達行祠】

六月奉旨發帑委官造墳○按桐城縣奉本府帖文內爲欽奉明旨優卹慘死諸臣以彰皇仁以勵臣節事奉工部勘札前事屯田淸吏司案呈奉本部送準禮部咨該本部題原任都察院左都禦史今贈太子少保兵部尙書髙攀龍等卹典緣因奉聖旨這慘死諸臣髙攀龍等俱看如議優卹該部知道欽此欽遵咨部送司查得慘死諸臣業經禮部擬請特恩加等優卹等因案呈到部知得原任都察院左僉都禦史今贈右都禦史左光斗性生耿介自許忠臣抗章斥城社之姦危論罹鍛煉之毒就系不千獄吏灝气稜稜垂死惟吁先君英風凜凜旣經禮部題奉恭候命下本部行移直隸安慶府將合用工料夫匠價然照依後開擬定數目行屬派辦徵給喪家自行造葬該府仍委堂上官一員前去造墳處所依式督理造葬畢日將給過銀兩數目造冊奏繳仍具數報部查考欽遵施行慘死原任都察院左僉都禦史今贈右都禦史欽贈二品文官該造墳工料價二百兩夫匠一百名每名出銀一兩共三百兩該縣卽查有無堪動官銀作何議處逐一查明具文申府以憑轉詳等因遵依備查前項造葬工料價銀三百兩蒙本府帖文內云有無堪動官銀議處查得各項幾糧例系戶房掌行理合移府知會將一應錢糧有無堪動卽速逐欵查明具文詳府批示以便送與喪家造墳之用此奉明旨非比泛常不得朦朧含糊回復須至付者

敕建順天忠祠春秋致祭○按都察院陜西道歷事監生朱道宏謹奏爲代師鳴冤懇乞聖明旌忠勸直以勵英魂以廣皇仁事臣聞一日之師猶終身之父故師道所以並天地君親此宇宙之大綱常人生之大節行未有忘師而可爲忠臣爲孝子者也臣宗師副都禦史楊漣僉都禦史左光斗上疏彈姦二十四大罪三十二可斬曲盡言責遭逆璫魏忠賢誣陷提送北司打問斷指折脛碎凥裂膚苦莫可狀每拷問一次擊一杖卽大聲一呼皇天后土爲臣盡忠口口不絕此其勁骨丹心至今都人言之凜然猶有生气臣系本院歷事監生於甲子秋場蒙楊左二宗師將歷事諸生考取一百餘名送場應試臣亦在列此臣之所以得爲楊左二宗師之桃李也至今秋丁卯諸生復來應試祇見堂位依然不復覩兩宗師之顏色矣相顧淒悲惟掩泣飲淚而已且時丁魏忠賢生祠之舉在監在部諸生苦爲憊生陸萬齡所迫俱令倒囊捐助惟都察院諸生眾口一辭咸曰吾輩昔日曾在楊左二師門墻又安忍反面以事仇人乎是以無分文之捐助寧甘陸萬齡之叱詈耳在院諸生仍私相語曰異日天意轉旋吾儕當毀姦人之像叩闕鳴冤以立楊左二先生之位矣柰下第之後諸生俱各回籍肄業惟臣一人土著京師恭逢聖明禦極狐鼠殞形臣聞直臣耿如■﹝木巳﹞下獄受邢者已蒙恩赦臣師楊左二人被死者又安得以復生乎今皇上𨿽嚴除姦剪佞之條猶不可乏旌忠勵直之典伏乞皇上將臺基廠魏忠賢所立之祠攺立臣師楊左祠堂或佐以被害諸臣卽如浙杭西湖嶽祠之鄅此祠𨿽已奉旨折毀今業告成較諸祠最小卽折變亦無多價況都門內外東有三忠祠內有於少保祠西有山右三忠祠亦蒙敕建今臣二師冤遭黑獄而諸臣有被白﹖者獨不可叨一祠以表忠直乎蓋此地系天下臣民共瞻之處且又不動官帑不用民力奪姦佞之祠宇以賜方正猶沒叛逆之宅第以勞功臣也是亦不費之惠愈以彰皇上旌忠之典鼓正烈之气破回邪之膽矣微臣艸茅原不當妄談國事但臣考祖制設監生歷事之義者猶進士之觀政也或歷銓選或歷禮儀或歷邢名錢谷況臣在都察院所歷者止言責一事是以弟子爲先生鳴冤乞請卽袒腹受矢有不敢辭蓋欲不負祖宗作養之深意也激切陳言無任悚息之至以聞○按天啟七年十一月十七日朱具此疏親奉通政使司呂當堂叩奏未蒙封進崇正元年二月復具呈臺垣爲請祠祀師以舒正气以快忠魂事道宏曾在楊左宗師門墻疏中所陳甚悉無容復贅但宏思直臣乃王朝之珍瑞而正气實後世之楷模丹心旣卻除姦忠魂定爲護國皇恩浩蕩妻子得有優隆臣屈已伸魂魄尙無安妥宏於去冬十一月十七日上疏請祠柰九閽萬里已不得聞於君父爲此轉懸當道宗師鑑宏一掬微忱代爲題請賜祠立像俾帝都之內而有忠廟嵯峩誠不毀之美觀亦萬代之樂事也○時禦史袁鯨亦附璫者迫於大義思贖前愆爰請在京城建祠一座以慰忠魂俾楊漣左光斗周順昌黃尊素李應升等各家子姓追塑遺像於祠中順天府春秋祭享詔曰可

三年庚午

敕建桐邑忠祠春秋致祭○按是時安慶府桐城縣兩學生員朱之正何應珽等爲朝廷公論已明裏閭輿情未鬯特懇鑑節昭忠請祠崇祀以襄盛典以翼風化事竊聞有家惟孝爲先孝之褒也必不可壅其澤於上有國惟忠爲重忠之勵也更不可憾其情於下故褒孝所以祈聞乎天子而勵忠並宜俯狥夫庶人今贈少保右都禦史左光斗丹衷日麗直節霜淩一差而興西北之水邾於東南社稷倚命再差而普東南之文學於西北化鐸立身拒請靑宮方諸長孺奚啻不衣冠弗見疏還簾座譬猶魏國誠哉扶日月而行豈期鐵面剛腸止見容於明聖所具忠肝義膽頓有觸於宵壬問豺狼而張网之輪未埋已見玉階化碧撫幹莫而朱云之檻旣攺僅餘鍾室畱丹國人飲恨者三年竭波不足以洗痛皇仁布敷於一旦飛霜胥化爲流膏目今錫以蔭錫以贈錫以葬若祭愴焉軫卹九原之气乃生追憶哭於庭哭於巷哭於市與途閴爾幾筵百姓之心不死且其天之所憐應爲人之所奉矯逮而黑風屋折開讀而赤日雨淋黃芝迎幽獄之門而篤生白鵲應絕命之期而同死皎皎明星殞地爍爍長虹亙天凡此關於運數者匪輕所以像其音容者轉切值玆戒嚴之際難教一日乏睢陽兼逢作覩之時勿令匹夫忘武穆詎下民各有懷於霜露而當事忍復靳之春秋吁求申詳轉叩九五法施則祀勤死則祀禦災捍患則祀歷皆已試之成模緯文堪傳經武堪傳寓兵力農堪傳永協無疆之美報輪奐一新上之示以作率者嚴則養其忠義之气視瞻有象下之夙爲感憤者暢益堅夫愛戴之心將人都逢比而間適之箸可無籌家盡許張而中外之藩因益固矣正等無任激切懇祈之至○桐城縣裏老約保耆民許可進安宗學方正倫王希孔金文藻朱之光等爲忠臣廟祀未光斯民直道終郁謹合詞叩請俯允建祠以全優卹之典以神風勵之用事竊惟祀族有定要主爲國爲民匹夫無私政在事亡事死贈少保右都禦史左孝友根天忠貞徹帝竭力以事詩書任詩書所不任之事瀝血以圖君父荷君父所莫荷之圖初命而屯政修阪相躬巡九天澤布再命而學政舉文經武緯八郡聲騰剪剔權姦半點不寬狐鼠路激揚風紀一心分破國家憂出萬死以一身用擎天而夾日社稷鼎重豺狼心寒所以報國之忠都成殺身之禍風霾木折帝應駭其非常淋雨晴空天想泣其無罪產黃芝於幽獄共識碧化之因貫白虹於鬥牛顯示乘箕之驗精气旣無微而不格英靈應曠世以猶存祭葬耀黃麻沈灰頓煥贈蔭飛丹闕簪履一新皇仁之浩蕩無疆下民之瞻依靡托禱於神哭於巷送於途搶地呼天昔不能救公於死盟於心矢於口誓於眾擬神肖像今猶願祀公如生風紀所關不敢不以榱桷之思仰幹仁憲視瞻之寄伏乞卽以褒勵至意俯洞輿情俎豆輝煌使世欽忠孝之食報匪偶春秋扶杖自人興直節之舉目可憑萬願攸同九閽遙叩無任懇切待命之至由是當道據請遵京都建祠例復立祠於鄕有司春秋祭享如儀焉時董其事者撫臺曹公

按臺田公

江臺陳公道尊王公

太守遊公云鴻邑候李公也

四年辛未

崇祀名宦○按是時順天府舉人張永楨王崇簡張廷佩於之士等謹揭爲直節允昭公論大定懇乞速賜易名肇祀之典以暢皇恩以扶正气事竊惟表忠旌直國之大經生榮死哀臣之完徳公論不冺邪說難誣蓋今日之楊左齊稱卽漢室之杜李方駕忠同揭日事豈殊倫玆者聖明鑑忠綸綍斯錫都憲楊公已奉有祠謚之命矣若原任都察院左僉都禦史今贈右都禦史左宗師行準禮而後動事非義則不言定國是於危疑气凝山嶽歸君恩於篤厚道備經權潔居絕一介之污剛中有百折之節負炳朗辧疑之議則膽落姦豪堅鼎鑊不回之心而慘糜饑骨畢生無憾浩气恆尊逆璫所以終七年蟄伏卑樓不敢竟若何者實此嚴气正性有以陰朽不臣之心蓋未可徒悲其死而抹殺其功也方其初蒞屯差時當積玩勸農則荒榛盡辟任地而水利肇興食徳之人謳歌滿路繼督學政正已教人以節義振久瞶之羣心以理學定文章之宗旨請謁衰息而士習允端薦謝革除而私恩攸絕迄今濟濟多士孰非奉教君子者有此節標千仭道師百世之臣謂宜明禋肇舉綏玆遶獄之魂揚顯有加昭彼埋泉之血豈可使易名有待崇祀無聞楨等聞之功在社稷則祀之謚法七十有二品最先勁直相引而觀於義斯合矣所願勿靳旌白一時之恩早定忠貞千古之案庶譸張永息節義常明將價長松梧蛻因碣活魂依石墨文人以傳昔寬饒旣沒鄭昌爲之訟冤李謐方終孔璠爲之請謚豈止專門阿好實出體國公忠在楨等親承型範躬遇明昭能不合詞具請丐諸當道大人伏乞垂念日月告時■﹝王貞﹞■﹝王民﹞待爛擷生平之茂實標後世以芳聲所以追勸成往引掖波流盛世芳謨莫大乎是爲此具揭須至揭者○國子監舊附監生惠京張拱英何元震等揭爲聖恩加卹令典宜彰懇乞特請祀謚以光俎豆以昭簡冊以表忠貞事原任都察院左僉都禦史今贈右都禦史桐城左宗師諱光斗正气摧邪嘉猷翼運禍攖璫焰痛受盆冤正類無弗酸心直道爲之短气玆者伏遇聖明禦宇諄諄優卹烈骨猶馨淸風彌越頃蒙直隸巡按監察禦史袁鯨追念忠貞大義題建祠祀都城童叟加欣縉紳生色旣沐兪綸莫容補牘竊惟左宗師與諸君子慘遭毒手而生平建樹卓宗社名教育有關從來懿徽殊難殫述若夫在臺而建白犁然佐憲而風紀肅若董城有摘發之神督屯興耕蕓之利猶曰職也自非魂類疇玷官箴方今本末全明中外洞晰無如移宮一疏際玆危疑愼諸微漸先帝仁義兼盡情法兩全宮禁以安國體以協誰實朝陽能調錯節誠一言而不動聲色措宗社於永奠而昭典禮於日新者也至如京等以試院蒙一日之知卽以衡文揭千秋之鑑豈徒海罔珠遺識髙具眼門無竿濫操峻冰心已耶慨自邊疆告警越至辛酉屢遭敗衄都城深風鶴之驚無計綢繆士庶起播遷之想預渡資藏潛思奔竄奚言錢虜浸及縉紳諸生不願錄科儒童罔思遊泮左宗師謀切苞桑計圖盤石以功名固人心以戰守策黌序嘗語順天鄕紳曰人心如此國本謂何奚論寄籍僑居盡足攖城捍主但廣其額無妨土著可矣故辛酉癸亥兩案入學比舊增額有差又語諸生曰有文事者有武備矧當國步多艱安得處堂自晏設有不虞勤王之師豈異人任故躬爲較射預爲籌兵似此牖戶彷徨實壯王畿扞衛九鼎比平如山萬姓因之奠枕是於宗社可不謂功在徙薪曲突也者以方前賢於忠肅公八贊樞廷受知黼扆出片言而折邾害捐百口以定安危豈得專美焉乃忠肅公亦非都人士也前禦史鍾請祠祀都城苾芬迄今左宗師計密防微視於忠肅公力能回敗功旣攸同左宗師逆鋒陷正視於忠肅公邪類傾賢禍亦不爽乃不得比例蒙恩殊爲缺典𨿽左宗師不有其身就死緹騎甘與乾坤昭正气遑卹其後邀馨黍稷必攀聖哲永芳名第卽此慷慨赴義不屑苟容如權姦淸白傳家致起悲號於道路誠不愧宗社名教之忠良豈僅享名宦鄕賢之血食竊查文廟兩廡崇祀歷朝論定旣多昭代特簡不少倘得分片席於左師庶足髮齒光於地下俾鄕國膠庠咸仰維新之聖治苾芬俎豆從此入樹之風聲乃若謚法無私不錮三品以下殊褒有待必得大賢其人如左宗師盡忠報國殺身成仁稱天而帝心簡在詢人而輿論僉同允宜昭公道於尊名錫華衮於旣往無俟京等遠引近證以昭三品而下名實卓犖如左宗師之非妄爲陳乞矣事干祀謚大典累蒙優卹恩綸伏惟當道大宗師提衡國是藻鑑人倫悼孤忠而蒙未有之奇冤摭微行而賁非常之巨典報功崇徳旣於禮允宜祀像易名諒入告恐後京等惟臥碑有禁於建言不敢叩閽乞天臺母俾之下仰代爲題請俯似慰桃李之培實關懿好仰以贊日月之化豈曰阿私冒昧以陳臨揭不勝悚仄之至謹揭○順天府儒學闔學廩增附生員李忠言耿有成虞廷佐等謹揭爲純忠本末原明正學謚祀宜早懇乞大彰公道以扶名教事竊惟國是本乎人心公論國之元气順之爲泰爲亨逆之爲剝爲姤若原任都察院左僉都禦史今贈右都禦史左宗師諱光斗純忠正學國是攸關行己立朝公論久系定龍禦於至少國疑沈幾遠識拔虎須於履霜堅至力大心眞故楊左之報主後先本出一轍楊左之大節生死渾如一人幸際聖主當陽遂爾忠魂得雪贈官錄後眞同天地至仁從祀易名實出斯民直道聞當日從容別親慷慨就系開讀白日晝晦可見精誠格天登車徧野哀鳴益徵冤慘動地節取其造士無私冰心藻鑑名宦之入奚辭標舉其大節不奪殺身成仁孔廟之祀允協夫身騎箕尾何希生後之榮气作山河難緩勸忠之典伏乞當道太宗師嘉與純忠維持正學明其應得之謚祀肖其生平之本來一時淸議全昭萬■﹝礻冀﹞俎豆生色矣爲此激切具揭須至揭者除生乎激濁揚淸防微杜漸當日之爰書可作今日之對案者不敢殫述外

一公在學差鐵面冰心不受人幹亦無敢有千之者每閱試文必焚香告天理學原本於程朱議論折衷於經史是以三榜風雲盡皆一時夾袋因遼東告警則刻兼材錄日省月試以教諸生之不能武者復捐俸於八府各置武學收勇敢彊有力習之以教諸生之不能文者一時鼓舞向化而白蓮之功多出子衿中

一公在屯差仿祖宗寓兵於農之意疏上三因十四議備悉屯田水利蒙部復議遂慨然舉行身履阡陌躬自勞來復依漢力田例特學屯學一科以田入學以田所獲半入公帑半佐廩餼行之三年確有成效後先任事諸君子可問也時值姦璫陳登矯旨生事借取稅名色擾亂地方則抗章力爭並請蠲豁以救一方之命

一公在城差則拿姦棍魏成銓繆檟金鼎臣胡登道黃汝明沈應達等於金繆家搜獲僞印之案一杠占八十九宗僞簿二箱於成銓家搜獲僞文一杠計三百八十六宗僞簿一百零九扇假官不計其數銓政由此澄淸

一公在泰昌朝一年之間扳髯再見年號之議幾同築捨惟純忠正學酌古準今一言破盈廷之議而立萬古之常

一因內外表裏姦相姦璫姦戚借名點兵幾謀不測當日先後抗章不遺餘力始得弭蕭墻之憂而除肘腋之禍

一在屯學二差薦禮分文未受見任諸君子可問出自臣子𨿽是尋常行之今日亦是難事

按公崇祀名宦事略見廣輿記直隸捲內後因神主缺失雍正七年曾孫左文言任冀州知州據直隸紳士耆民公呈詳請補設

五年壬申

諭葬於桐城北鄕呂亭驛之松鶴山○先是發帑委官造墳以公長子伏闕訟冤畱滯京師至是年十二月十三日丑時始以諭葬禮封樹於玆艮山坤向

後十二年福王立國南京追謚忠毅○按刑科給事中李淸爲昭代有未表之三案乞敕部速議早定謚典事臣辦事本科讀皇上所訂記注見天語諄諄舉先師孔子爲言夫孔子素王也尙以春秋一書定二百餘年彰癉況謚一事實關二百餘年未結之勸懲而久曠於聖明在禦之時乎臣約略有三端則開國靖難慘死宜急與定謚者矣【開國靖難二條不錄】慘死一案正徳之蔣欽陸震等天啟之左光斗黃尊素等皆撐持世運之鎖鑰也撩虎牙者固封章可采屍犴穴者亦姓名可稽而衮褒未備何處可尋馬鬣芝蘭半薙誰人爲乞龍章此弔古愴今者興感於蠹簡零編荒煙斷壠而欲代爲呼吁也伏乞敕下禮部將三案諸臣臚列大槪刻期上聞而去取予奪則聽聖裁又禮部疏題謚典五年一舉今自特賜外不無久停卽如逆璫一案諸臣慘死者甚多而得謚者止髙攀龍楊漣魏大中周順昌四人無庸議外其未得謚者則尙有左光斗李應升周宗建等九人今恭繹明綸仰見當時慘死多人若左光斗等正在皇上垂憐洞鑑中謹將諸臣本末開列上請一體加恩易名云云奉旨易名大典宜核公評所列慘死各官卽著該部會同詹翰儒臣察明觸姦本末章疏實據及本官生平品行是否允愜逐一核議具奏隨會議具覆奏旨依議予謚○按明史云明莊烈帝卽位誅逆璫定逆案卹慘死諸忠臣贈官錄後詔悉予謚而是時姚希孟以詞臣持物論雅不善左光斗周宗建力尼之遂並繆昌期及周起元李應升黃尊素周朝瑞袁化中顧大章皆不獲謚福王時始謚忠毅

國朝卹典

世祖章皇帝

順治元年欽奉

恩詔有司春秋祠祀

聖祖仁皇帝

褒綸

世宗憲皇帝

雍正元年

敕建忠孝祠於學宮有司春秋致祭○本年十月禮部爲欽奉

恩詔事設立祠宇應行令順天府奉天府直隸各省府州縣衛建忠義孝弟之祠於學宮之內祠門內立石碑一通將前後忠義孝弟之人刊刻姓氏於其上已故者設牌位於祠中每年春秋二次致祭直省交與各府州縣衛守土官其建立祠宇碑坊銀兩各省府州縣衛動用正項錢糧修造仍報工部奏銷令各所在有司不時修葺以仰副

皇上獎勸名教至意等因於本年十月初八日奉

旨依議欽遵在案

雍正三年曾孫左文言引

見跪聆

聖諭左光斗奏疏議論正大嗣左文髙左宰左世壽左興左鵬等節次引

見仰荷

天恩錄用顧問宗派

溫語褒嘉匯有紀恩錄另刊

雍正七年奉

旨動用本省存公銀兩委員修葺祠墓○本年三月初十日欽奉

上諭自古帝王皆有功徳於民𨿽世代久遠而敬禮崇奉之心不當弛懈其陵寢所在乃神所憑依尢當加意防衛勿使褻慢至於往聖先賢名臣忠烈芳型永作楷模正气長畱天壤其祠宇塋墓亦當恭敬守護以申仰止之忱著各省督撫轉飭各屬將境內所有古昔陵寢祠墓勤加巡視防護稽查務令嚴肅潔淨以展誠恪若有應行修葺之處著動本省公銀委員料理嗣後著於每年年底令該地方官將防護無誤之處結報督撫造冊轉報工部匯齊奏聞倘所報不實一經發覺定將該督撫及地方官分別議處等因欽遵在案

乾隆三年

禮部爲欽奉

上諭事請將左光斗元孫左裔給與衣頂在籍奉祀奉

旨依議欽遵在案

●跋

年譜何爲而作也譜其立徳立功立言以垂不朽也然賢喆之生關乎世運則觀其道之行與不行而人材之消長國祚之盛衰皆於是乎可考矣先大王父忠毅公生於前萬曆之乙亥卒於天啟之乙醜得年五十一計通籍以後歷仕在朝者才十七年耳巡屯則興水田永賴之利視學則收文武將相之才諸凡職分所當爲無不鞠躬盡瘁而爲之其受顧命也首撤垂簾夾輔衝主自立臺以至秉憲惟以進賢退不肖爲根本而尢加意於吏兵二部用人之人蓋生平以伊呂自期以堯舜君民爲志所謂中心安仁者也昔孔子論人重於言仁故曰忠曰淸曰直一字之褒榮於華衮而卒不輕許其仁獨於比干之諫而死則急以仁稱之謂其忠淸正直之純備者無私心而當於理也先忠毅浩然之气上與比干爭烈設以孔子遇之有不與三仁並稱者乎𨿽然道之行與不行莫非命也當熹宗之世國勢而日頹矣使先忠毅與諸君子尙在匡扶之明徳𨿽衰奚患不能振興哉乃人之云亡邦國殄瘁天實爲之又何怨焉【宰】謹摭家乘所錄稽之史書參以祖若父之傳聞及同難諸公之遺集网羅放失著爲年譜一編頗有所不盡本末著其明疑者闕之至於奏疏詩文旣有專集是編不必重載第舉其一二大者著於篇以備尙論之采擇云旹

大淸乾隆四年歲次己未正月甲子曾孫左宰燻沐敬書

