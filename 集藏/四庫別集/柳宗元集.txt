

唐宋八大家文集柳宗元集

總目●卷一﹟雅詩歌曲●卷二﹟古賦●卷三﹟論●卷四﹟議辯●卷五﹟古聖賢碑●卷六﹟釋教碑●卷七﹟釋教碑銘●卷八﹟行狀●卷九﹟表銘碣誄●卷十﹟志●卷十一﹟志謁誄●卷十二﹟表志●卷十三﹟志●卷十四﹟對●卷十五﹟問答●卷十六﹟說●卷十七﹟傳●卷十八﹟騷●卷十九﹟弔贊箴戒●卷二十﹟銘雜題●卷二十一﹟題序●卷二十二﹟序●卷二十三﹟序別●卷二十四﹟序●卷二十五﹟序隱遁道儒釋●卷二十六﹟記官署●卷二十七﹟記亭池●卷二十八﹟記祠廟●卷二十九﹟記山水●卷三十﹟書明謗責躬●卷三十一﹟書●卷三十三﹟書●卷三十四﹟書●卷三十五﹟啟●卷三十六﹟啟●卷三十七﹟表慶賀●卷三十八﹟表●卷三十九﹟奏狀●卷四十﹟祭文●卷四十一﹟祭文●卷四十二﹟古今詩●卷四十三﹟古今詩●卷四十四﹟非國語上●卷四十五﹟非國語下●外集卷上﹟賦文志●外集卷下﹟表啟●外集﹟補遺●附錄

●卷一﹟雅詩歌曲○獻平淮夷雅表﹝元和十二年十月癸酉﹐淮蔡平。按《毛詩﹟江漢》注﹕「淮夷﹐東國﹐在淮浦而夷行。」吳元濟在淮西﹐故亦曰淮夷。蓋公擬《江漢》之詩而作也。與韓文公《平淮西碑》同時作。先儒穆伯長云「韓《元和聖徳》《平淮西》﹐柳《雅章》之類﹐皆辭嚴義偉﹐制述如經﹐能然聳唐徳於盛漢之表。」《談藪》云「論柳文者﹐皆以謂《封建論》退之所無﹐《淮西雅》韓文不逮。」﹞

臣宗元言﹕臣負罪竄伏﹐違尙書箋奏十有四年。﹝禮部郎官﹐掌尙書箋奏。公永貞元年自禮部員外郎貶邵州刺史﹐再貶永州司馬。元和十年﹐召至京師﹐三月﹐出爲柳州刺史。至是元和十三年爲十四年﹐故云。﹞聖恩寬宥﹐命守遐壤﹐﹝柳州﹞。懷印曳紱﹐﹝紱﹐綬也。﹞有社有人。﹝《論語》﹕有民人焉﹐有社稷焉。﹞臣宗元誠感誠荷﹐頓首頓首。伏惟睿聖文武皇帝陛下﹐天造神斷﹐克淸大憝。﹝《書﹟康誥》曰﹕元惡大憝。注﹕大惡之人﹐爲人所大惡。此指元濟。﹞金鼓一動﹐﹝《左傳》﹕金鼓以聲气也。﹞萬方畢臣。太平之功﹐中興之徳﹐推校千古﹐無所與讓。臣伏自忖度﹐﹝忖度字見《孟子》。度﹐徒各切。﹞有方剛之力﹐﹝《詩》﹕膂力方剛。﹞不得備戎行﹐﹝音杭。﹞致死命﹐況今已無事﹐思報國恩﹐﹝一作恩徳。﹞獨惟文章。伏見周宣王時稱中興﹐其道彰大﹐於後罕及﹐然徵於《詩》大﹑小《雅》﹐其選徒出狩﹐則《車攻》《吉日》﹔﹝《小雅》。﹞命官分土﹐則《嵩髙》《韓奕》《人》﹔﹝《大雅》。「民」作「人」﹐避唐諱也。﹞南徵北伐﹐則《六月》《采芑》﹔﹝《小雅》﹞平淮夷﹐則《江漢》《常武》。﹝《大雅》。﹞鏗釒訇炳耀﹐﹝鏗釒訇﹐鐘鼓聲。鏗﹐丘耕切。釒訇﹐呼宏切。﹞蕩人耳目。﹝蕩﹐上聲﹐又他浪切﹐動也。﹞故宣王之形容與其輔佐﹐由今望之﹐若神人然。此無他﹐以《雅》故也。臣伏見陛下自卽位以來﹐平夏州﹐﹝永貞元年八月乙巳﹐憲宗卽位。其年冬﹐夏綏銀節度畱後楊惠琳反。元和元年三月﹐夏州兵馬使張承金斬惠琳。﹞夷劍南﹐﹝永貞元年八月癸丑﹐劍南西川節度使韋臯卒﹐行軍司馬劉辟自稱畱後。元和元年正月﹐命髙崇文與李元奕﹑嚴礪等軍以討辟﹐擒辟以獻。十月﹐辟伏誅。﹞取江東﹐﹝元和二年十月﹐鎭海軍節度李反﹐殺畱後王澹。乙丑﹐命王鍔討之。癸酉﹐鎭海軍兵馬使張子良執以獻。十一月﹐伏誅。﹞定河北。﹝元和七年八月﹐魏博節度使田季安卒﹐其子懷諫自稱知軍府事。十月﹐魏博軍以田季安之將田興知軍事。是月﹐興以六州歸於有司。十一月﹐赦魏﹑博﹑貝﹑衛﹑澶﹑相六州﹐詔興充魏博節度使﹐賜名弘正。元和四年﹐成徳軍節度使王承宗反。五年﹐赦之。至十年﹐有罪﹐絕其朝貢﹐詔六鎭節度進討。十三年﹐承宗獻徳﹑棣二州降。﹞今又發自天衷﹐克翦淮右﹐﹝十二年十月﹐克蔡州。十一月﹐元濟伏誅。翦﹐子淺切。﹞而《大雅》不作﹐臣誠不佞﹐然不勝憤懣。﹝一作踴懣。一作憤踴。懣﹐莫困切。踴﹐余隴切。﹞伏以朝多文臣﹐不敢盡專數事﹐謹撰《平淮夷雅》二篇﹐𨿽不及尹吉甫﹑召穆公等﹐庶施諸後代﹐有以佐唐之光明﹐謹昧死再拜以獻﹐臣宗元誠恐誠懼﹐頓首頓首﹐﹝一本作誠恐誠懼﹐死罪死罪。﹞謹言。

○平淮夷雅二篇﹝並序﹞

《皇武》﹐命丞相度董師﹐集大功也。﹝憲宗元和九年﹐淮西吳少陽死﹐子元濟僞表請主兵﹐不許﹐遂有反謀。時遣諸節度兵討之﹐輒不利。朝臣皆請罷兵﹐獨裴度奏﹐病在腹心﹐不時去﹐且爲大患。十二年﹐宰相逢吉涯又建言宜休師﹐惟度請身自督戰。憲宗謂曰「果爲朕行乎﹖」度俯伏流涕曰「臣誓不與賊偕存。」卽拜彰義軍節度使﹐淮西宣慰招討處置使。以韓弘爲都統﹐表馬總爲宣慰副使﹐韓愈爲行軍司馬﹐李正封﹑馮宿﹑李宗閔備兩使幕府﹐奏罷中官統監﹐使將得專制號令﹐一戰气倍。未幾﹐李夜入懸瓠城﹐縛吳元濟以獻。度遣馬總先入蔡﹐持節徐進﹐撫定其人﹐民始知有生之樂。﹞

皇耆其武﹐﹝耆﹐致也。《詩》﹕「耆定爾功。」耆﹐音旨﹐又巨移切。﹞於氵殷於淮。﹝《說文》﹕「水出潁川陽城少室山﹐東入潁。」唐氵殷水縣屬陳州。元和九年﹐討蔡﹐以李光顏爲陳州刺史﹐詔以其軍當一面﹐光顏乃壁氵殷水。明年﹐大破賊。氵殷﹐音殷﹐水名。﹞旣巾乃車﹐﹝巾﹐飾也。《周官》有巾車之職。《左氏傳》云﹕巾車脂轄。巾﹐一作徒。﹞環蔡其來。﹝其﹐一作具。﹞狡眾昏へ﹝狡﹐《說文》﹕少狗也。匈奴地有狡犬﹐黑身巨口。一曰獪也﹐疾也。狡眾﹐賊徒也。昏へ﹐愚也。口不道忠信之言曰へ。狡﹐古巧切。へ﹐魚巾切。﹞甚毒於酲。﹝音呈﹐酒病也。﹞狂奔叫呶﹐﹝叫呶﹐歡聲也。《詩》﹕或不知叫號。載號載呶。呶﹐尼交切。亦作呶。﹞以干大刑。﹝幹﹐一作。﹞

皇咨於度﹐惟汝一徳。曠誅四紀﹐﹝自吳少誠﹑少陽至元濟﹐凡五十年。四紀﹐一作四祀。按《新唐史﹟徳宗紀》﹕貞元二年六月﹐淮西兵馬使吳少誠殺其節度使陳仙奇﹐自稱畱後。《憲宗紀》﹕元和十二年十月﹐克蔡州。又《唐宰相表》﹐貞元二年丙寅﹐元和十二年丁酉﹐才三十二年耳﹐安得四紀也。《憲宗紀》﹕元和九年八月﹐彰義節度使吳少陽卒﹐其子元濟自稱知軍事。九月﹐山南東道節度使嚴綬督兵討之。十二年七月﹐裴度爲淮西宣慰使﹐自九年至十二年﹐用兵討元濟﹐首尾止四年也﹐然《新史﹟元濟傳》曰﹕自少誠盜有蔡﹐四十年王師未嘗傅城下﹐亦自誤耳。﹞其汝克。﹝﹐待也。﹞錫汝斧鉞﹐其往視師。師是蔡人﹐以宥以釐。﹝理也。《書》﹕允釐百工。力之反﹐一音禧﹐福也。《前漢》﹕祠官祝釐。師古曰﹕釐﹐本字作禧﹐假借用耳。﹞

度拜稽首﹐﹝首至地也。﹞廟於元龜。﹝元龜﹐大龜。謂以元龜卜之於廟。﹞旣旣類﹐﹝﹐音罵。﹞於社是宜。﹝類宜皆師祭。《詩》﹕是類是。《禮記》﹕天子將出徵﹐類於上帝﹐宜乎社﹐造乎禰﹐於所徵之地。﹞金節煌煌。﹝《周禮》﹕凡邦國之使節﹐山國用虎節﹐土國用人節﹐澤國用龍節﹐皆以金爲之。﹞盾雕戈。﹝﹐《說文》﹕馬頭飾也。《詩》﹕鉤膺鏤。盾﹐矛盾﹐所以捍身蔽目者。雕﹐琢也。《說文》﹕戈﹐平頭戟。﹐音陽。盾﹐音﹞犀甲熊﹐﹝《周禮》﹕函人爲甲﹐犀甲七屬。《楚詞》﹕操吳戈兮被犀甲。以犀爲鎧甲也。又《周禮》﹕熊虎爲旗。今作﹐通用。熊五ヵ。﹞威命是荷。﹝《左傳》昭七年﹐弗克負荷。荷﹐音河。﹞

度拜稽首﹐出次於東。天子餞之﹐﹝是歲八月﹐度赴淮西﹐上禦通化門送之。﹞是崇。﹝﹐《說文》﹕龜目酒樽﹐刻木作云雷之象。象施不窮也。﹐玉爵﹐夏曰盞﹐商曰﹐周曰爵。一說﹐受六升。﹐舉下切。﹞鼎俎。﹝音濡﹐嫩軟貌。選熊蹯之。又奴刀﹑奴侯二切。羊豕臂也。﹐側史切﹐大臠也。﹞五獻百籩。﹝《禮記》﹕一獻質﹐三獻文﹐五獻察。﹞凡百卿士﹐班以周旋。

旣涉於﹐﹝﹐水名﹐出京兆藍田關﹐入灞。《選》﹕控灞乘。﹐音產。﹞乃翼乃前。孰圖厥猶﹐﹝《詩》﹕厥猶翼翼。一作由。﹞其佐多賢。宛宛周道﹐﹝周道﹐猶言大道也。《詩》﹕有棧之車﹐行彼周道。﹞於山於川。遠揚邇昭﹐陟降連連。

我旆我旗﹐﹝《說文》云﹕旆者﹐繼之旗﹐沛然而垂。﹞於道於陌。﹝阡陌﹐田間道。南北曰阡﹐東西曰陌。﹞訓於羣帥﹐拳勇來格。﹝《詩﹟巧言》﹕無拳無勇﹐職爲亂階。注﹕拳﹐力也。格﹐至也。﹞公曰徐之﹐無恃。﹝﹐勇悍之貌。《書》﹕罔晝夜。一本作額﹐肆惡無休息也。鄂格切。﹞式和爾容﹐惟義之宅。﹝宅﹐居也。﹞

進次於郾﹐﹝唐許州潁川郡有郾城縣﹐與蔡州爲鄰。《裴度傳》云﹕度屯郾城﹐勞諸軍﹐士奮於勇。郾﹐音偃﹐又於獻切。﹞彼昏卒狂。裒凶鞠頑﹐﹝《爾雅》﹕裒﹐聚也。《詩﹟采芑》﹕陳師鞠旅。鞠旅﹐謂告其師旅也。裒﹐蒲侯切。鞠﹐音掬。﹞鋒蝟斧螗。﹝《說文》﹕蝟﹐虫也。似豪豬而小爾。蝟﹐毛刺是也。螗﹐蟬也。《詩》﹕如蜩如螗。《後漢史》﹕運螳螂之斧﹐作螳。﹞赤子匍匐。﹝上音蒲﹐手行也﹐又音符。下蒲北切﹐伏地也﹐又音服。﹞厥父是亢。﹝音岡﹐拒也。《選﹟充國頌》﹕威謀靡亢。本傳注﹐亢﹐當也﹐音康。﹞怒其萌芽﹐以悖太陽。﹝悖﹐音佩﹐又音勃﹐亂也。﹞

王旅渾渾﹐﹝胡本切﹐又音胡昆切﹐流洪也。﹞是佚是怙。旣獲敵師﹐若饑得。﹝﹐申時食﹐音步。飠唐餌﹐又音布﹐與食也。又音逋﹐ヱ也。《前漢》﹕呂后因飠唐之﹐注甚詳。﹞蔡凶伊窘﹐悉起來聚。左搗其虛﹐靡愆厥慮。﹝李言於李曰「蔡之精兵﹐皆在洄曲及四境拒守﹐守城者皆羸老之卒﹐可以乘虛直抵其城。比賊將聞之﹐元濟已成擒矣。」從之﹐遂克蔡州。﹞

載辟載祓﹐﹝音弗﹐謂祓除不祥也。﹞丞相是臨。弛其武刑﹐﹝弛﹐音豕﹐解也。﹞諭我徳心。﹝度以蔡卒爲牙兵﹐或諫曰「蔡人反側者尙多﹐不可不備。」度曰「吾爲彰義軍節度使﹐元惡旣擒﹐蔡人則吾人也。又何疑焉﹖」蔡人聞之感泣。﹞其危旣安﹐有長如林。﹝長﹐陟丈切。如﹐一作有。﹞曾是ん訁堯﹐﹝《莊子》﹕奚以夫訁堯訁堯。ん﹐音歡。訁堯﹐女交切。﹞化爲謳吟。

皇曰來歸﹐汝復相予。爵之成國﹐﹝一作「公於有晉」。以下文觀之﹐意若重復。《左傳》襄公十四年﹕「成國不過半天子之軍。」成國謂公侯之國﹐一作於有晉國﹐又作於有晉胙。﹞胙以夏虛。﹝虛與墟同。《說文》﹕大丘。度入朝﹐策勛進金紫光祿大夫﹑弘文館大學士﹑上柱國﹑晉國公﹐戶三千﹐復知政事。晉地﹐卽夏之所都。《左傳》﹕昔武王克商﹐分唐叔﹐命以《唐誥》而封於夏墟。注﹕夏墟﹐大夏﹐今原晉陽也。胙﹐報也。﹞度拜稽首﹐天子聖神。度拜稽首﹐皇下人。

淮夷旣平﹐震是朔南。宜廟宜郊﹐以告徳音。歸牛休馬﹐﹝歸馬於華山之陽﹐放牛於桃林之野﹐示天下弗服。牛﹐一作刃。﹞丰稼於野。我武惟皇﹐永保無疆。○皇武十有一章﹐章八句。

《方城》﹐命守也。卒入蔡﹐得其大醜﹐以平淮右。﹝《左氏》﹕楚國方城以爲城。方城﹐山名﹐在唐州。元和十一年十二月﹐以李爲唐鄧隋節度使﹐與元濟戰﹐數有功。十二年十月﹐自文城﹐因天大雪﹐疾馳百二十里﹐夜半至懸瓠城﹐破其門﹐取元濟以獻。「得其大醜」謂此。大醜﹐大酋也。《易》曰﹕獲其大醜。﹐音訴。﹞

方城臨臨﹐王卒峙之。﹝峙﹐直裏切。供﹑峙﹐具也。﹞匪徼匪競﹐﹝徼﹐音澆﹐求也。﹞皇有正命。﹝正﹐一作王。﹞皇命於﹐往舒余仁。踣彼艱頑﹐﹝《周禮》﹐凡殺人者踣諸市。踣﹐蒲墨切﹐僵也。﹞柔惠是馴。

拜卽命﹐於皇之訓。﹝《書》﹕於帝其訓。於﹐謂遵行也。﹞旣礪旣攻﹐﹝礪﹐淬礪。﹞以後厥刃。﹝後﹐一作復。﹞王師嶷嶷﹐﹝《詩》克岐克嶷。注﹕其貌嶷嶷然。又《楚辭》﹕過萬酋之嶷嶷。注﹕海中山數萬頭也。嶷﹐魚力切。﹞熊羆是式。﹝式﹐猶似也。﹞銜勇韜力﹐日思予殛。﹝訖力切﹐謂誅也。蓋言欲誅賊也。晏本作「思奮予殛。」又一本作「日思奮殛」。﹞

寇昏以狂﹐敢蹈疆。﹝蹈﹐一作逾。﹞士獲厥心﹐大袒髙驤。﹝驤﹐舉首也。﹞長戟酋矛﹐﹝《考工記》﹕酋矛常有四尺。注云﹕酋﹐發聲﹐直謂矛爾。﹞粲其綏章。﹝《詩》﹕王錫韓侯﹐淑綏章。注云﹕綏﹐所引以登車﹐有采章也。《說文》﹕車中靶也。﹞右翦左屠﹐聿禽其良。﹝十二年二月﹐擒元濟捉生虞侯丁士良。士良﹐元濟驍將﹐釋其縛﹐署爲捉生將﹐士良感之﹐言於曰「賊將吳秀琳擁三千之眾﹐據文城柵﹐爲賊左臂﹐官軍不敢近者﹐有陳光洽爲之謀主也。士良能擒光洽。」戊申﹐果擒光洽以歸。三月﹐秀琳以文城柵降﹐撫其背慰勞之。﹞

其良旣宥﹐告以父母。恩柔於肌﹐卒貢爾有。維彼攸恃﹐乃偵乃誘。﹝厚待秀琳﹐與之謀取蔡。秀琳曰「公欲取蔡﹐非得李不可。」遣廂虞侯史用誠生擒以歸﹐釋不殺﹐用其策﹐戰比有功。偵﹐《博雅》﹕問也。《選》﹕偵諜不敢東窺。偵﹐醜盈﹑醜正二切。﹞維彼攸宅﹐乃發乃守。

其恃爰獲﹐我功我多。陰諜厥圖﹐﹝諜﹐間諜。《周禮》﹕三曰邦諜。諜﹐達協切。﹞以究爾訛。雨雪洋洋﹐﹝雨﹐去聲。﹞大風來加。﹝十月﹐軍出攻蔡﹐夜至張柴村﹐風雪﹐旌旗裂﹐人馬凍死者相望。﹞於燠其寒﹐於邇其遐。

汝陰之茫﹐﹝汝陰﹐地名﹐蔡州之境。﹞懸瓠之峨。﹝懸瓠﹐蔡州城﹐取其形似。《傳》曰﹕入蔡州﹐取吳元濟﹐道分輕兵斷橋﹐以絕洄曲道。又以兵絕朗山道。行七十里﹐夜半至懸瓠城。雪甚﹐城旁有鵝鶩池﹐令擊之﹐以亂軍聲﹐賊恃吳房朗山戍﹐無知者。瓠﹐音護。﹞是震是拔﹐大殲厥家。﹝殲﹐將廉切。﹞狡虜旣縻﹐輸於國都。示之市人﹐卽社行誅。﹝至懸瓠城。壬申﹐攻牙城﹐毀其外門。癸酉﹐毀其南門。元濟於城上請罪﹐梯而下﹐檻送京師。十一月﹐以元濟獻廟社﹐斬於獨柳之下。一本作以誅。﹞

乃諭乃止﹐蔡有厚喜。完其室家﹐仰父俯子。﹝劉夢得《嘉話拾遺》言﹕柳八駁《平淮西碑》云﹕左餐右粥﹐何如《平淮夷雅》仰父俯子。又云﹕韓碑兼有帽子﹐使我爲之﹐便說用兵討叛。﹞汝水氵々﹐﹝音雲﹐水流轉之貌。﹞旣淸而イ。﹝渺イ﹐水貌。イ﹐一作夷。﹞蔡人行歌﹐我步逶遲。﹝逶﹐於危切。潘曰﹕《詩》作倭﹐周道倭遲﹐注云﹕歷遠貌。﹞蔡人歌矣﹐蔡風和矣。﹝風﹐韓作人。﹞孰蔡初﹐﹝﹐盧對切﹐一作類。﹞胡﹤臬瓦﹥爾居。﹝﹤臬瓦﹥﹐牛列切﹐又五計切。不安貌。《周禮﹟牧人》﹕毀事用龐。故書毀爲﹤臬瓦﹥。《釋音》﹕丘例切。《揚子》﹕剛則﹤臬瓦﹥。音五計切。今此謂杌隉不安﹐字當作О﹐音五結切﹐不安也。《書》作杌隉。﹞式慕以康﹐爲願有餘。是究是咨﹐皇徳旣舒。

皇曰咨﹐裕乃父功。﹝裕﹐大也。﹞昔我文祖﹐惟西平是庸。﹝父晟事徳宗﹐平朱Г之亂﹐功居多﹐封西平王。庸﹐用也。﹞內誨於家﹐外刑於邦。﹝刑﹐典刑也。﹞孰是蔡人﹐而不率從。

蔡人率止﹐惟西平有子。西平有子﹐惟我有臣。疇允大邦﹐﹝《漢書》﹕疇其爵邑。疇﹐等也。蔡平﹐以檢校尙書左僕射﹑襄州刺史﹐充山南東道節度﹑襄鄧隋唐復郢均房等州觀察使。一本允作亢字。﹞俾惠我人。於廟告功﹐以顧萬方。○方城十章﹐章八句。

○唐鐃歌鼓吹曲十二篇﹝並序一本序在篇末。鐃﹐如鈴﹐無舌有秉。又曰﹕鐃﹐小鉦也。軍法﹐卒長執鐃。《古今注》﹕漢樂有黃門鼓吹﹐天子所以宴羣臣。短簫鐃歌﹐鼓吹之一章爾。亦以賜有功。《說文音律》﹐管塤之樂也。《月令》﹕令樂正入學習吹。注﹕秋冬重吹。鐃﹐女交切。吹﹐尺僞切。﹞

負罪臣宗元﹝一無負罪二字。﹞言﹕臣幸以罪居永州﹐﹝元和元年十一月﹐公貶永州司馬。﹞受食府廩﹐竊活性命﹐得視息﹐無治事﹐時恐懼﹐小閒﹐﹝音閒。﹞又盜取古書文句﹐聊以自娛。﹝元俱切。﹞

伏惟漢﹑魏以來﹐代有鐃歌鼓吹詞﹐﹝見下注。﹞惟唐獨無有。臣爲郎時﹐以太常聯禮部。﹝公爲禮部員外郎﹐與太常寺聯事。﹞嘗聞鼓吹署﹝聞﹐一作問。﹞有戎樂﹐詞獨不列。今又考漢曲十二篇﹐﹝《晉志》云﹕漢時有短簫鐃歌之樂﹐其曲有《朱鷺》《思悲翁》《艾如張》《上之回》《雍離》《戰城南》《巫山髙》《上陵》《將進酒》《君馬黃》《芳樹》《有所思》《雉子班》《聖人出》《上邪》《臨髙臺》《遠如期》《石畱》《務成》《玄云》《黃爵行》《釣竿》﹐凡二十二曲﹐列於鼓吹﹐多序戰陣之事。序云十二篇﹐豈公之所取者﹐止於是耶﹖唐歐陽詢載梁沈約鼓吹曲十二首云漢第一曲《朱輅》﹐今《木紀謝》﹔漢第二曲《思悲翁》﹐今《賢首山》﹔漢第三曲《艾如張》﹐今《桐柏山》﹔漢第四曲《上之回》﹐今《道亡》﹔漢第五曲《翁離》﹐今《抗威》﹔漢第六曲《戰城南》﹐今《漢東流》﹔漢第七曲《巫山髙》﹐今《鶴樓峻》﹔漢第八曲《上陵》﹐今《昏主》﹔漢第九曲《將進酒》﹐今《石首扃》﹔漢第十曲《有所思》﹐今《期運集》﹔漢第十一曲《芳樹》﹐今《於穆》﹔漢第十二曲《上邪》﹐今《大梁》。公云漢曲十二篇﹐疑本於此也。﹞魏曲十四篇。﹝魏受命﹐攺其十二曲﹐使繆襲爲詞﹐述以功徳代漢。攺《朱鷺》爲《楚之平》﹐言魏也。攺《思悲翁》爲《戰滎陽》﹐言曹公也。攺《艾如張》爲《獲呂布》﹐言曹公東圍臨淮擒呂布也。攺《上之回》爲《克官渡》﹐言曹公與袁紹戰﹐破之於官渡也。攺《雍離》爲《舊邦》﹐言曹公勝袁紹於官渡﹐還譙﹐收藏死亡士卒也。攺《戰城南》爲《定武功》﹐言曹公初破鄴﹐武功之定﹐始乎此也。攺《巫山髙》爲《屠柳城》﹐言曹公越北塞﹐歷白檀﹐破三郡烏丸於柳城也。攺《上陵》爲《平南荊》﹐言曹公平荊州也。攺《將進酒》爲《平關中》﹐言曹公徵馬超定關中也。攺《有所思》爲《應帝期》﹐言文帝以聖徳受命應運期也。攺《芳樹》爲《邕熙》﹐言魏氏臨其國﹐君臣邕穆﹐庶績咸熙也。攺《上邪》爲《太和》﹐言明帝繼體承統﹐太和攺元﹐徳澤流布也。其餘並同舊名。魏樂亦二十二曲﹐今云十四篇。﹞晉曲十六篇﹐﹝及晉武帝受禪﹐令傅玄制爲二十二篇﹐述以功徳代魏。攺《朱鷺》爲《靈之祥》﹐攺《思悲翁》爲《宣受命》﹐攺《艾如張》爲《徵遼東》﹐攺《上之回》爲《宣輔政》﹐攺《雍離》爲《時運多難》﹐攺《巫山髙》爲《平玉衡》﹐攺《上陵》爲《文皇統百揆》﹐攺《將進酒》爲《因時運》﹐攺《有所思》爲《惟庸蜀》﹐攺《芳樹》爲《天序》﹐攺《上邪》爲《大晉承運期》﹐攺《君馬黃》爲《金靈運》﹐攺《雉子班》爲《於穆我皇》﹐攺《聖人出》爲《仲春振旅》﹐攺《臨髙臺》爲《夏苗田》﹐攺《遠如期》爲《仲秋田》﹐攺《石畱》爲《順天道》﹐攺《務成》爲《唐堯》﹐攺《黃爵行》爲《伯益》《釣竿》依舊名。其攺者辭各有所指﹐猶魏之攺漢也。今云十六篇﹐意見上。﹞漢歌詞不明紀功徳﹐魏﹑晉歌功徳具。今臣竊取魏﹑晉義﹐用漢篇數﹐爲唐鐃歌鼓吹曲十二篇﹐紀髙祖﹑太宗功能之神奇﹐因以知取天下之勤勞﹐命將用師之艱難。每有戎事﹐治兵振旅﹐幸歌臣詞以爲容﹐﹝容﹐謂容貌威儀也。《漢書》﹕魯徐生善爲頌﹐蘇林注﹕不知經但能盤辟爲禮容。師古注﹕頌﹐讀爲容。﹞且得大戒﹐宜敬而不害。臣淪棄旣死﹐言與不言﹐其罪等耳。猶冀能言﹐有益國事﹐不敢效怨懟默已。﹝懟﹐亦怨也。《左傳》﹕以死誰懟。懟﹐直吏切﹐又音隊。﹞謹冒死上。

○隋亂旣極﹐唐師起晉陽﹐平姦豪﹐爲生人義主﹐以仁興武。爲《晉陽武》第一。﹝晉陽﹐太原屬邑。隋煬帝大業十二年﹐以唐髙祖爲太原畱守﹐時煬帝南遊江淮﹐天下盜起﹐太宗在晉陽﹐陰有安天下之志。義寧元年﹐晉陽宮監裴寂﹑晉陽令劉文靜與太宗協謀﹐遂起義兵於晉陽。八月﹐髙祖克長安。武徳元年﹐受隋禪﹐卽位焉。﹞

晉陽武﹐奮義威。煬之渝﹐﹝煬﹐暴也。渝﹐一作淪。淪﹐喪也。言煬帝失徳以亡其國。煬﹐音漾。﹞徳焉歸﹖氓畢屠﹐﹝言民皆屠戮也。﹞綏者誰﹖皇烈烈﹐專天機。號以仁﹐揚其旗。日之升﹐九土。﹝九土﹐九州。﹐一作熙。﹞訴田圻。﹝一作斥田坼。圻﹐音沂。坼﹐恥格切﹐《說文》﹕裂也。﹞流洪輝。有其二﹐﹝《論語》﹕三分天下有其二﹐以服事殷。﹞翼余隋。梟﹛敖鳥﹜﹐﹝﹐《說文》云﹕斬也。梟﹛敖鳥﹜﹐惡鳥﹐以諭叛臣。《前漢﹟郊祀志》﹐古天子春祠黃帝﹐用一梟破鏡。梟﹐鳥名﹐食母。破鏡﹐獸名﹐食父。黃帝欲絕其類﹐使百吏祠皆用之。破鏡﹐如ァ而虎眼。漢五月五日﹐作梟羹以賜百官。﹛敖鳥﹜﹐不祥鳥也﹐白身赤口似雁﹐所集國亡。﹐側略切。梟。古堯切。﹛敖鳥﹜﹐五髙切。﹞連熊螭。﹝螭﹐《說文》﹕如龍而黃。一說無角曰螭。螭﹐醜知切。﹞枯以肉﹐者羸。﹝﹐《左傳》﹕敵之人﹐彊也。﹐渠京切。羸﹐倫爲切。﹞后土蕩﹐﹝蕩﹐平也。﹞玄穹彌。合之育﹐莽然施。﹝莽﹐《莊子》﹕適莽蒼者。莽﹐母黨﹑莫補二切﹐又莫郎切。﹞惟徳輔﹐﹝惟徳是輔。﹞慶無期。○右《晉陽武》二十六句。﹝句三字。﹞唐旣受命﹐李密自敗來歸﹐以開黎陽斥東土﹐爲《獸之窮》第二。﹝李密﹐遼東襄平人。隋末﹐楊元感起兵黎陽﹐密往從之﹐不見用。元感敗﹐密潛歸﹐以策幹東郡賊翟讓。讓推密爲謀主﹐號魏公﹐移檄州縣﹐列煬帝十罪﹐天下震動。義寧元年﹐隋遣王世充選卒十萬擊密。唐武徳元年﹐密失利﹐遂與其眾二萬人歸關中。旣至﹐髙祖拜光祿卿封邢國公。後禮漸薄﹐密意不平。未幾﹐髙祖遣密詣山東﹐收其餘眾。適復有詔召密﹐密懼﹐遂謀叛﹐據桃林城。熊州副將盛彥師擊斬之﹐傳首長安。一本題云﹕李密自邙山之敗﹐其下皆貳﹐伯王之業知天授在唐﹐遂歸於有道﹐享我爵命﹐爲《獸之窮》。邵本云﹕《獸之窮》十九句﹐其十五句句三字﹐其三句句七字﹐其一句句四字。以「天厚黃徳狙獷服」﹑「自亡其徒匪予戮」﹑「縻以尺組敢以秩」爲三七字句﹐「弓弭失ゅ」爲四字句。﹞

獸之窮﹐奔大麓。﹝麓﹐山足。《書》﹕納於大麓。以獸諭密﹐故云奔大麓也。麓﹐音鹿。﹞天厚黃徳狙獷服。﹝唐以土徳代隋﹐故云黃徳。揚雄《劇秦美新》﹕肉角之獸﹐狙獷而不臻。注﹕狙獷﹐犬嚙人者也。狙﹐《廣雅》﹕獼猴也。狙﹐七餘切。獷﹐古孟切。﹞甲之弓﹐弭矢ゅ。﹝﹐韜也。所以藏弓之器。《詩》﹕載弓矢。弭﹐止也。弭﹐《說文》﹕弓無緣也。《詩》﹕象弭魚服。ゅ﹐矢房﹐所以藏矢。《周禮》﹕仲秋獻矢ゅ。﹐音羔。弭﹐綿婢切。ゅ﹐音服。﹞皇旅靖﹐敵逾蹙。自亡其徒﹐匪予戮。屈﹝QRDH﹞猛﹐﹝QRDH﹞﹐音畎﹐猛獸。按《唐韻》《集韻》《官韻》並無﹝QRDH﹞字。或謂當作﹝QRDH﹞﹐音暴﹐彊侵也。《周禮》有司﹤虎武﹥氏。《爾雅》﹕﹤虎武﹥﹐有力。注﹕出西海大秦國﹐似狗多力。鉉云﹕﹤虎武﹥恐誤作﹝QRDH﹞。﹞虔忄栗忄栗。﹝音栗。﹞縻以尺組﹐敢以秩。﹝此謂密至長安﹐以爲光祿卿﹑邢國公。縻﹐忙皮切。組﹐總五切。敢﹐杜覽切﹐與同。﹞黎之陽﹐土茫茫。富兵戎﹐盈倉箱。乏者徳﹐莫能享。﹝音香﹐協韻﹐義同﹐去聲。﹞驅豺兕﹐﹝《爾雅》﹕兕似牛。郭璞云﹕一角﹐靑色﹐重千斤。﹞授我疆。○右《獸之窮》二十二句。﹝其十八句句三字﹐其四句句四字。﹞

○太宗師討王充﹐建徳助逆。師奮擊武牢下﹐擒之﹐遂降充。爲《戰武牢》第三。﹝唐武徳元年﹐煬帝凶問至東都﹐王世充等奉越王侗卽皇帝位﹐侗封世充鄭國公。二年﹐世充脇越王侗求禪﹐遂僭位﹐攺元﹐國號鄭。三年七月﹐髙祖詔秦王世民督諸軍討世充。先是﹐竇建徳爲侗所封﹐爲夏王﹐與世充結歡。四年三月﹐建徳悉起兵救世充。五月﹐世民大破建徳之眾於武牢﹐執之。王世充舉東都降﹐河南平。王充卽王世充也﹐避太宗諱﹐故去世。武牢﹐卽虎牢也﹐唐諱虎字﹐攺爲武。餘仿此。﹞

戰武牢﹐動河朔。﹝河朔﹐謂建徳所據之地。﹞逆之助﹐圖掎角。﹝《左傳》襄十四年﹕譬如捕鹿﹐晉人角之﹐諸戎掎之。注﹕掎其足也。《說文》﹕偏引也。掎﹐居綺切。﹞怒っは﹐﹝っ﹐鳥子生須哺者。は﹐鹿子。っは﹐以諭世充﹑建徳也。は﹐古候切﹐諸本作っ﹐音丘候切﹐義同。は﹐音莫兮切。﹞抗喬嶽。翹萌芽﹐﹝翹﹐舉也。﹞傲霜雹。王謀內定﹐申掌握。鋪施芟夷﹐二主縛。憚華戎﹐﹝憚﹐一作怛。﹞廓封略。命之瞢﹐﹝命﹐謂天命。瞢﹐母亙切﹐目不明﹐又音蒙﹑甍﹑夢。《左傳》﹕亦無瞢焉。注﹕悶也。畢以。音斫﹐斬。卑﹐一作畢﹐又畢是。《楚辭》﹕羌兩足以畢。﹞歸有徳﹐惟先覺。○右《戰武牢》十八句。﹝其十六句句三字﹐其二句句四字。﹞

○薛舉據涇以死﹐子仁杲尢勇以暴﹐師平之。爲《涇水黃》第四。﹝薛舉﹐隋末起兵隴西﹐自號西秦霸王。唐武徳元年﹐寇涇州﹐敗唐兵。八月﹐謀取長安﹐會有疾﹐死。子仁杲立﹐復圍涇州。十一月﹐秦王至髙庶城﹐仁杲使宗羅將兵來拒﹐秦王遣將擊之於淺水原﹐羅軍大潰﹐秦王乃親率驍騎據涇水臨之﹐仁杲遂降。十二月﹐歸斬於長安市。﹞

涇水黃﹐﹝《漢﹟地理誌》﹕涇水出安定郡涇陽縣頭山﹐東南至陽陵入渭。《詩》云﹐涇以渭濁﹐故雲涇水黃也。﹞隴野茫。﹝舉盡有隴西之地。茫茫﹐大也。﹞負太白﹐騰天狼。﹝太白﹑天狼﹐皆星名。《天官書》曰﹕秦之疆候在太白﹐占於狼弧。蓋太白當秦疆﹐而涇隴卽秦地﹐故云。又天狼﹐妖星﹐以諭貪殘。《楚詞》﹕舉長矢兮射天狼。﹞有鳥鷙立﹐﹝鷙﹐音至。《說文》﹕擊殺鳥也。﹞羽翼張。鉤喙決前﹐﹝喙﹐許穢切。﹞鉅傍。﹝鉅﹐足距。一作距。﹐音惕﹐跳也。﹞怒飛饑嘯﹐不可當。﹝﹐隳緣切﹐小飛貌。﹞老雄死﹐子復良。﹝舉卒﹐仁杲僭稱帝。﹞巢岐飲渭﹐肆翺翔。﹝岐﹐岐山。渭﹐渭水。﹞頓地。﹝《列子》﹕八九野之水。注﹕八極也﹐又《前漢》八注﹕八方之綱維。﹞提天綱。﹝《選﹟海賦》﹕天綱氵孛。﹞列缺掉幟﹐﹝列缺﹐電名。《選》云﹕霹靂列缺。《陵陽子明經》曰﹕列缺气去地二千四百里。列缺掉幟﹐言其旗幟飛動如列缺也。幟﹐尺志切﹐一作戢。招搖耀。術家謂之破軍。《禮記》﹕招搖在上﹐急繕其怒。招搖﹐北斗七星也。北斗居四方宿之中﹐以斗末從十二月建而指之﹐則四方宿不差。今軍行法云亦作此。北斗星在軍中﹐舉之於上﹐以正四方。《晉志》﹕招搖主胡兵。﹐刃端也。《選》﹕雄戟曜。﹞鬼神來助﹐夢嘉祥。腦塗原野﹐魄飛揚。﹝謂斬仁杲及其首帥等。﹞星辰復﹐恢一方。○右《涇水黃》二十四句。﹝其十五句句三字﹐其九句句四字﹞。

○輔氏憑江﹑淮﹐竟東海﹐命將平之。爲《奔鯨沛》第五。﹝輔氏﹐輔公┙也。隋季與杜伏威爲盜﹐轉掠淮南﹐伏威號總管﹐公┙爲長史。唐武徳二年﹐伏威遣使歸國﹐詔授公┙淮南道行臺﹐封舒國公。六年﹐伏威入朝﹐公┙居守。八月﹐遂稱帝於丹陽﹐國號宋﹐修陳故宮室居之﹐遣將侵海州﹐寇壽陽。詔趙郡王孝恭及李靖﹑黃君漢﹑李世等討之。七年三月﹐公┙敗走﹐野人執送孝恭﹐孝恭斬之﹐傳首京師。﹞

奔鯨沛﹐蕩海垠。﹝鯨﹐魚之王。崔豹《古今注》﹕海魚也。大者長千里﹐小者數千丈﹐其雌曰鯢。蕩﹐搖蕩。垠﹐岸。蕩﹐音蕩﹐又他浪切。垠﹐魚巾切。﹞吐霓翳日﹐﹝霓﹐屈虹也。﹞腥浮雲。帝怒下顧﹐哀墊昏。﹝墊﹐音玷。﹞授以神柄﹐推元臣。﹝此謂詔襄州道行臺僕射趙郡王孝恭等討公┙也。推﹐一作雄。﹞手援天矛﹐截修鱗。﹝此謂孝恭大敗公┙擒之也﹐援﹐一作授。﹞披攘蒙﹐﹝《爾雅》﹕地气發天不應曰。與霧同﹐晦也。﹐武賦切﹐又茂﹑夢二音。﹞開海門。地平水靜﹐浮天根。羲和顯耀﹐﹝《淮南子》﹕羲和﹐日禦也。﹞乘淸氛﹐赫炎溥暢﹐融大鈞。○右《奔鯨沛》十八句。﹝其十句句三字﹐其八句句四字。﹞

○梁之餘﹐保荊﹑衡﹑巴﹑巫﹐窮南越﹐良將取之不以師。爲《苞》第六。﹝蕭銑﹐後梁宣帝曾孫﹐故曰梁之餘。義寧元年十月﹐自稱梁王。二年﹐僭稱皇帝。西至三峽﹐南盡交趾﹐北距漢水﹐皆附屬﹐勝兵至四十餘萬。武徳元年﹐徙居江陵。四年九月﹐髙祖詔發巴蜀兵﹐以趙郡王孝恭﹑李靖統十二總管討銑。十月﹐銑出降﹐送長安﹐斬於都市。南方郡縣聞之﹐皆望風款附。﹐《爾雅》曰﹕烈余也。謂木斫髡而復生也。《說文》曰﹕伐木余也。《詩》﹕苞有三蘗。《前漢書﹟敍傳》﹕三之起。注引《詩》云﹕包有三。《選》﹟《東京賦》﹕山無槎。﹐牙葛切﹐又牙結切﹐與蘗同。﹞

苞﹤黑對﹥矣﹐﹝《官韻》《唐韻》《集韻》《玉篇》並無﹤黑對﹥字﹐疑作對﹐傳寫者誤日爲黑耳。對﹐音隊﹐茂也。《玉篇》黑部有﹤黑隊﹥字﹐徒對切﹐恐誤以隊作對。邵熊文士也﹐直音﹤黑對﹥作隊。注曰﹕艸木盛貌。必有所據。﹞惟根之蟠。彌巴蔽荊﹐﹝荊﹐卽江陵﹐銑所居地。﹞負南極以安。■A3我舊梁氏﹐﹝■A3﹐音冒﹐一作曰。﹞緝綏艱難。江漢之阻﹐都邑固以完。聖人作﹐神武用。有臣勇智﹐奮不以眾。投迹死地﹐謀猷縱。化敵爲家﹐慮則中。﹝陟仲切。﹞浩浩海裔﹐不威而同。系縲降王﹐定厥功。﹝《孟子》﹕系縲其子弟。注﹕系縲﹐猶結縛也。謂孝恭送銑於長安也。縲﹐力追切。降﹐胡江切。﹞澶漫萬里﹐﹝澶漫﹐大水貌。杜詩﹕澶漫山東二百州﹐謂散遠也。《莊子》﹕澶漫爲樂。《選》﹕澶漫靡迆。澶﹐音憚。漫﹐謨官﹑莫半二切。﹞宣唐風。蠻夷九譯﹐咸來從。﹝傳四方之言曰譯﹐音亦。《韓詩外傳》﹕成王之時﹐越裳氏重九譯而至。﹞凱還﹝一本作旋。﹞金奏﹐像形容。﹝《趙王孝恭傳》﹕銑降﹐帝悅﹐遷孝恭荊州大總管﹐詔圖破銑狀以進。﹞震赫萬國﹐罔不龔。﹝《說文》﹕肅也。《前漢》﹕象龔滔天。音恭﹐義同﹐通用。﹞○右《苞》二十八句﹝其十六句句四字﹐其三句句五字﹐其九句句三字。﹞

○李軌保河右﹐師臨之不克﹐變﹐或執以降。爲《河右平》第七。﹝軌﹐字處則﹐武威姑臧人。義寧元年七月﹐自稱河西大涼王﹐盡有河西五郡之地。唐武徳元年﹐髙祖與書招撫之﹐冊拜爲涼州總管﹐封涼王。二年﹐軌奉書稱皇從弟大涼皇帝臣軌﹐而不受官爵﹐髙祖怒﹐始議討之。五月﹐軌將安興貴執軌以聞﹐河西悉平。﹞

河右澶漫﹐﹝澶漫﹐見上注。﹞頑爲之魁。王師如雷震﹐昆侖以頹。﹝昆侖﹐山名﹐在西域。昆﹐音昆。侖﹐廬昆切。頹﹐徒回切。﹞上聾下聰﹐驁不可回。﹝軌將安興貴仕長安﹐表請說軌﹐遣之﹐興貴至武威﹐乘間說軌﹐令舉河西以歸唐﹐不聽。驁與傲通。《說文》﹕倨也。《莊子》﹕則辭以放驁。﹞助讎抗有徳﹐惟人之災。乃潰乃奮﹐執縛歸厥命。﹝卽謂安興貴執軌以聞也。﹞萬室蒙其仁﹐一夫則病。濡以鴻澤﹐皇之聖。威畏徳懷﹐功以定。順之於理﹐物咸遂厥性。○右《河右平》十八句。﹝其十一句句四字﹐其五句句五字﹐其二句句三字。﹞

○突厥之大﹐古夷狄莫彊焉。師大破之﹐降其國﹐告於廟。爲《鐵山碎》第八。﹝突厥﹐古匈奴北部。隋大業中﹐始畢可汗立﹐其族彊盛。髙祖起義兵﹐遣劉文靜聘始畢﹐引以爲援﹐遣兵從平京城。自後恃功驕倨。唐武徳二年卒﹐立頡利可汗。頡利﹑突利承父兄之資﹐尢有憑陵中國之意。九年﹐入寇便橋﹐太宗親與盟於渭上﹐未幾復寇。貞觀三年﹐太宗詔李靖﹑李六總管師凡十餘萬討之。十二月﹐突利率所部來奔。四年正月﹐靖進屯惡陽嶺﹐夜襲定襄﹐破之。頡利懼﹐竄鐵山﹐靖乘間襲擊﹐遂大破﹐滅其國。頡利出奔﹐張寶相生擒之。復定襄﹑恆安之地﹐斥地界自陰山北至大漠。夏曰獯鬻﹐殷曰鬼方﹐周曰獫狁﹐漢曰匈奴﹐魏曰突厥。厥﹐九勿切。﹞

鐵山碎﹐大漠舒。二虜勁﹐﹝二虜﹐頡利﹑突利二可汗也。﹞連穹廬。背北海﹐專坤隅。歲來侵邊﹐或傅於都。﹝於都﹐入寇便橋也。傅﹐音附﹐著也。《左氏》﹕傅於許。﹞天子命元帥﹐奮其雄圖。破定襄﹐降魁渠。﹝靖襲定襄﹐破之。頡利所親康蘇密來降。﹞窮竟窟宅﹐﹝竟﹐一作競。﹞斥余吾。﹝斥﹐開也。余吾﹐匈奴地名。《前漢﹟武帝紀》﹕馬生余吾水中。應劭注云﹕在朔方北也。斥﹐一作並﹐蜀本作井。﹞百蠻破膽﹐邊氓蘇。威武單耀﹐﹝單﹐一作輝﹐炊也。《左氏》﹕單之以薪。《前漢》﹕單耀威靈。單﹐齒善切。﹞明鬼區。﹝鬼區﹐夷遠。﹞利澤イ萬祀﹐﹝イ﹐諸本作彌。﹞功不可逾。官臣拜手﹐﹝《左氏》﹕官臣偃實先後之。注﹕官臣﹐守官之臣。又一本作羣臣﹐非。﹞惟帝之謨。○右《鐵山碎》二十二句。﹝其十一句句三字﹐其九句句四字﹐其二句句五字。﹞

○劉武周敗裴寂﹐咸有晉地﹐太宗滅之。爲《靖本邦》第九。﹝唐武徳二年﹐劉武周率兵侵並州﹐又進寇介州﹐陷之。五月﹐髙祖遣李仲文討之﹐一軍全沒。六月﹐右僕射裴寂請自行進討。七月﹐又爲其將宋金剛所敗。武周進逼並州﹐遂據太原﹐金剛進攻晉州﹐六日城陷。太宗表請益兵往擊之。三年四月﹐敗金剛於雀鼠谷﹐又破武周於浩州。武周及金剛奔突厥﹐太宗進平並州﹐遂復故地。﹞

本邦伊晉﹐惟時不靖。根柢之搖﹐﹝柢﹐木根。《漢書》﹕蟠木根柢。柢﹐典禮切﹐又音蒂。﹞枝葉攸病。守臣不任﹐﹝謂裴寂爲晉州道行軍總管﹐與武周戰﹐敗績。﹞於神聖。﹝﹐勞也﹐謂勞太宗自平之也。﹐羊至切。﹞惟鉞之興﹐翦焉則定。洪惟我理﹐﹝洪﹐一作往﹐一本又作汪。﹞式和以敬。羣頑旣夷﹐庶績咸正。皇謨載大﹐惟人之慶。○右《靖本邦》十四句。﹝句四字。﹞

○李靖滅吐谷渾西海上。爲《吐谷渾》第十。﹝吐谷渾居甘松山之南﹐洮水之西。隋時﹐其王慕容伏允寇邊﹐煬帝敗之。太宗朝﹐屢入寇﹐然伏允耄不能事﹐其相天柱王用事。貞觀九年﹐詔李靖爲西海道行軍大總管﹐與侯君集等擊之。伏允謀入磧﹐靖等決策深入﹐破之柏海上。渾﹐音魂。﹞

吐谷渾盛彊﹐背西海以誇。歲侵擾我疆﹐退匿險且遐。帝謂神武師﹐往徵靖皇家。烈烈旆其旗﹐﹝《詩》﹕武王載旆﹐有虔秉鉞﹐如火烈烈。﹞熊虎雜龍蛇。﹝《周禮》﹕交龍爲。熊虎爲旗。鳥隼爲﹐龜蛇爲。﹞王旅千萬人﹐銜枚默無嘩。﹝《周官》有銜枚氏。枚狀如箸﹐橫銜之。糸畫於項。糸畫者﹐結礙也。者﹐繞也。蓋爲結繞而繞項也。《漢書》﹕章邯夜銜枚擊項梁。顏師古注﹕銜枚者﹐止言語歡囂﹐欲令敵人不知其來也。嘩﹐音華。﹞束刃逾山徼﹐﹝徼﹐境也。《前漢》﹕南至爲徼。注﹕以木石水爲界。徼﹐古堯切﹐又音叫。﹞張翼縱漠沙。一舉刈膻腥﹐屍骸積如麻。除惡務本根﹐﹝《左傳》隱六年﹕善爲國家者﹐見惡如農夫之務去艸焉。芟夷蘊崇之﹐絕其本根﹐勿使能殖。﹞況敢遺萌芽。洋洋西海水﹐威命窮天涯。系虜來王都﹐﹝見題注。﹞犒樂窮休嘉。﹝《周禮》﹕共其犒牛。犒﹐口到切。﹞登髙望還師﹐﹝還﹐一作旋。﹞竟野如春華。﹝竟﹐一作競。﹞行者靡不歸﹐親戚歡要遮。﹝《揚雄傳》﹕淫淫與與﹐前後要遮。要﹐伊消切。﹞凱旋獻淸廟﹐萬國思無邪。○右《吐谷渾》二十六句。﹝句五字。﹞

○李靖滅髙昌﹐爲《髙昌》第十一。﹝髙昌﹐地在京師西四千八百里。唐武徳二年﹐曲文泰嗣立爲王。貞觀四年﹐文泰入朝﹐久之﹐與西突厥通﹐遂疏朝貢之禮。十三年﹐命吏部尙書侯君集爲交河道大總管﹐率薛萬鈞等擊之。十四年﹐文泰死﹐子智盛立。王師進逼其都﹐智盛乃降﹐以其地爲西州。據新﹑舊史《髙昌傳》及《李靖傳》﹐皆不見靖滅髙昌事﹐而公題云靖滅髙昌﹐無所考焉。﹞

麯氏雄西北﹐別絕臣外區。﹝別﹐異也。外區謂西突厥。別﹐筆列切。﹞旣恃遠且險﹐縱傲不我虞。烈烈王者師﹐熊螭以爲徒。﹝螭﹐音ゼ。﹞龍翻海浪﹐﹝龍﹐見前篇注。﹞ㄞ騎馳坤隅。﹝ㄞ﹐音日﹐驛傳也。《左氏》﹕吾將使ㄞ奔問諸晉。﹞賁﹑育捕嬰兒﹐﹝《揚子》注﹕孟賁﹑夏育皆衛人。《漢書》注﹕孟賁﹐古之勇士﹐水行不避蛟龍﹐陸行不避豺狼﹐發怒吐气﹐聲響動天。夏育亦猛士。其唐兵滅髙昌﹐如賁﹑育之搏嬰兒。郭璞注《爾雅》﹕空手執曰搏。賁﹐音奔。﹞一掃不復余。平沙際天極﹐但見黃雲驅。臣靖執長纓﹐﹝漢終軍自請願受長纓﹐必羈南越王而致之闕下。《本傳》。﹞智勇伏囚拘。﹝《漢﹟賈誼傳》﹕窘若囚拘。﹞文皇南面坐﹐夷狄千羣趨。咸稱天子神﹐往古不得俱。獻號天可汗﹐﹝貞觀四年﹐李靖系突厥頡利可汗以獻。四月戊戌﹐西北四夷君長詣闕﹐請帝爲天可汗。帝曰「我爲大唐天子﹐又下行可汗事乎﹖」羣臣及四夷皆稱萬歲。是後以璽書賜西北君長﹐皆稱天可汗。《郭子儀傳》﹕「天可汗存乎﹖」汗﹐音寒。﹞以覆我國都。﹝覆﹐敷救切﹐蓋也。﹞兵戍不交害﹐﹝戍﹐一作戎。﹞各保性與軀。○右《髙昌》二十二句。﹝句五字。﹞

○旣克東蠻﹐羣臣請圖蠻夷狀﹐如《周書﹟王會》。爲《東蠻》第十二。﹝唐東謝蠻在黔州西數百里。貞觀三年﹐其酋長謝元深入朝﹐冠烏熊皮冠﹐以金銀絡額﹐身被毛帔﹐韋皮行﹐而著履。中書侍郎顏師古因奏言「周武王時﹐遠國歸款﹐周史乃集其事爲《王會》篇。今萬國來朝﹐至如此輩章服﹐實可圖寫﹐今請撰爲《王會圖》。」詔從之。以其地爲應州﹐仍拜元深爲刺史。《譚賓錄》云﹕顏師古奏言﹐乃命尙書閻立本圖之。﹞

東蠻有謝氏﹐冠帶理海中。自言我異世﹐𨿽聖莫能通。王卒如飛翰﹐﹝翰﹐毛也。《詩》﹕如飛如翰。翰﹐侯肝切﹐又音寒。﹞鵬騫駭羣龍。﹝鵬﹐鳥也。騫﹐飛貌。鵬﹐音朋。騫﹐音軒。﹞轟然自天墜﹐﹝《漢書》﹕周亞夫東擊吳﹑楚﹐趙涉遮說曰「將軍何不從此右去﹐走藍田﹐出武關﹐抵雒陽﹐直入武庫﹐擊鳴鼓﹐諸侯聞之﹐以爲將軍從天而下也。」此用其意。轟﹐呼宏切﹐羣車聲。﹞乃信神武功。系虜君臣人﹐累累來自東。﹝《前漢志》﹕果累累從楚而圍蔡。注﹕累讀曰。﹐不絕之貌。累﹐倫追切。﹞無思不服從﹐唐業如山崇。百辟拜稽首﹐咸願圖形容。如周《王會書》﹐﹝《汲冢周書》第五十九篇

名《王會》。其圖﹐天子南面立﹐唐叔﹑荀叔﹑周公在左﹐太公望在右。內臺四面者﹐正北方應侯﹑曹叔﹑伯舅﹐比服次之﹐要服次之﹐荒服又次之﹐是皆朝於內者。﹞永永傳無窮﹐睢盱萬狀乖。﹝睢盱﹐張目貌。《集韻》﹕睢盱﹐小人喜悅貌。《列子》﹕而睢睢﹐而盱盱。《選》﹕天地未祛﹐睢睢盱盱。注﹕視不明貌。睢﹐音𨿽。盱﹐凶於切。﹞咿け九譯重。﹝咿け﹐言不明也。咿﹐音伊。《字林》﹕內悲也。け﹐乙骨切﹐《說文》﹕咽也﹐一曰大笑。《選》﹕先け噦以理來。又《選》﹕喔咿嚅﹐彊笑貌。《前漢》﹕越裳氏重譯獻白雉。張衡《東京賦》﹕重舌之人九譯﹐僉稽首而來王。九譯者﹐謂譯語度九重之國乃至於此也。﹞廣輪撫四海﹐﹝《周禮﹟大司徒》﹕周知九州之地域廣輪之數。馬融云﹕東西爲廣﹐南北爲輪。輪﹐從也。廣﹐古曠切。﹞浩浩知皇風。歌詩鐃鼓間﹐以壯我元戎。○右《東蠻》二十二句。﹝句五字。﹞

○貞符﹝並序按﹕序云﹐臣爲尙書郎時﹐嘗著《貞符》。公爲尙書禮部員外郎﹐在永貞元年﹐《貞符》蓋是時作。然是年冬﹐公繼貶永州司馬﹐而序又云「臣所貶州吳武陵爲臣言董仲舒對三代受命之符」﹐則序蓋在永州作。宋景文《筆錄》云﹕柳子厚《貞符》《礻昔說》﹐𨿽模寫前人體式﹐然自有新意﹐可謂文矣。﹞

負罪臣宗元﹝一無負罪二字。﹞惶恐言﹕臣所貶州流人吳武陵﹝諸本流人上有「量移」二字。考之史傳﹐止云坐事流永州。胥山沈晦曰﹕宜如《唐書》去「量移」字。﹞爲臣言「董仲舒對三代受命之符。﹝董仲舒《策》曰﹕天之所大奉使之王者﹐必有非人力所能致而自至者﹐此受命之符也。天下之人﹐同心歸之﹐若歸父母﹐故天瑞應誠而至。《書》曰﹕白魚入於王舟﹐有火集於王屋﹐流爲烏。此蓋受命之符也。﹞誠然非耶﹖」臣曰﹕非也。何獨仲舒爾。自司馬相如﹑劉向﹑揚雄﹑班彪﹑彪子固﹐皆沿襲嗤嗤﹝音癡﹐﹞推古瑞物以配受命。﹝司馬相如《封禪文》﹑劉向《洪範五行傳》﹑揚雄《劇秦美新》﹑班彪《王命論》﹑班固《典引》﹐皆言符瑞之應。﹞其言類淫巫瞽史﹐誑亂後代﹐﹝誑﹐古況切。﹞不足以知聖人立極之本﹐顯至徳﹐揚大功﹐﹝一作公。﹞甚失厥趣。臣爲尙書郎時﹐嘗著《貞符》﹐言唐家正徳受命於生人之意﹐累積厚久﹐宜享年無極之義﹐﹝一無年字。﹞本末閎闊。會貶逐中輟﹐不克備究。武陵卽叩頭邀臣﹕「此大事﹐不宜以辱故休缺。﹝缺﹐破也﹐少也。《集韻》﹕缺或作﹐缺﹐傾雪切。﹞使聖王之典不立﹐無以抑詭類﹐拔正道﹐表核萬代。」﹝表核﹐猶表正也﹐實也。﹞臣不勝奮激﹐卽具爲書。念終泯沒蠻夷﹐不聞於時﹐獨不爲也。﹝獨﹐一作猶。﹞苟一明大道﹐施於人世﹐﹝一本﹐死字上有臣字。﹞死無所憾﹐用是自決。臣宗元稽首拜手以聞。曰﹕

孰稱古初朴蒙空侗而無爭﹐﹝《揚子》﹕天降生民﹐空侗顓蒙。空侗﹐無知貌。﹞厥流以訛﹐﹝流﹐謂末流。訛﹐謬也。﹞越乃奮斗怒震動﹐專肆爲淫威﹖﹝《書》﹕攘矯虔。﹐古奪字。一作擊。沈晦曰﹕諸本作振動靜專﹐《唐書》無靜字﹐今以《唐書》爲據。動字絕句。﹞曰﹕是不知道。惟人之初﹐總總而生﹐林林而羣。雪霜風雨雷雹暴其外﹐於是乃知架巢空穴﹐﹝一無乃知字﹐下同。﹞挽艸木﹐取皮革﹐饑渴牝牡之欲驅其內﹐﹝驅﹐一作歐。﹞於是乃知噬禽獸﹐咀果谷。﹝父咀﹐謂商量斟酌之。一曰含味。《前漢》﹕咀噍芝英兮嘰瓊華。噬﹐音誓。咀﹐在呂切。﹞合偶而居。交焉而爭﹐睽焉而斗。﹝睽﹐一作際。﹞力大者搏﹐齒利者嚙﹐﹝倪結切﹐噬也。﹞爪剛者決﹐羣眾者軋﹐﹝乙黠切。《說文》﹕輾也。﹞兵良者殺。披披藉藉﹐艸野塗血。﹝塗﹐一作流。﹞然後彊有力者出而治之﹐往往爲曹於險阻﹐用號令起﹐﹝一無用字。﹞而君臣什伍之法立。﹝什伍﹐謂兵法也。五人爲伍﹐十人爲什。﹞徳紹者嗣﹐道怠者奪。於是有聖人焉曰黃帝﹐遊其兵車﹐﹝一無遊字。﹞交貫乎其內﹐一統類﹐齊制量。﹝制量﹐謂法制度量也。﹞然猶大公之道不克建。於是有聖人焉曰堯﹐置州牧四嶽﹐持而綱之﹐立有徳有功有能者參而維之﹐運臂率指﹐屈伸把握﹐莫不統率。堯年老﹐﹝一無堯字。﹞舉聖人而禪焉﹐大公乃克建。由是觀之﹐厥初罔匪極亂。﹝匪﹐一作不。﹞而後稍可爲也。﹝一本﹐爲下有世字﹐也下有而字。﹞非徳不樹﹐故仲尼敍《書》﹐於堯曰「克明俊徳」﹐於舜曰「浚哲文明」﹐於禹曰「文命祗承於帝」﹐於湯曰「克寬克仁﹐彰信兆民」﹐於武王曰「有道曾孫」。稽揆典誓﹐貞哉﹗惟玆徳實受命之符﹐以奠永祀。後之妖淫へ昏﹝《左傳》﹕口不道忠信之言爲へ﹐諸本作囂﹐非是。へ﹐魚中切。﹞好怪之徒﹐乃始陳大電﹑﹝《河圖》云﹐少典妃附寶﹐見大電光繞北斗樞星耀郊野﹐附寶意感而生黃帝於壽丘。《帝王世紀》﹕大電光繞北斗樞星﹐附寶感而懷孕﹐二十四月生黃帝。﹞大虹﹑﹝《世紀》又云﹕舜母握登見大虹﹐意感而生舜。瑤光如虹貫月﹐感女樞而生顓頊。大星如虹流華渚﹐而女節生少昊。見沈約《宋書》。﹞玄鳥﹑﹝《詩﹟商頌》﹕天命玄鳥﹐降而生商。注云﹕玄鳥﹐﹤鳥乙﹥也。湯之先祖有氏女簡狄﹐配髙辛氏﹐生契。箋云﹕﹤鳥乙﹥遺卵﹐簡狄吞之而生契。《史記》﹕帝嚳少妃簡狄﹐以春分祀髙﹐而玄鳥遺其卵﹐簡狄吞之﹐孕而生契焉。﹞巨迹﹑﹝《詩﹟生民》﹕履帝武敏歆。箋云﹕髙辛初郊之時﹐有大神之迹﹐姜原履之而生棄。《史記》﹕帝嚳元妃姜原﹐見大人迹﹐履之﹐感而生稷。﹞白狼﹑﹝《帝王世紀》曰﹕有神牽白狼銜鉤入殷朝。《尙書璇璣鈐》曰﹕湯受金符帝﹐白狼銜鉤入殷朝。﹞白魚﹑流火之烏﹝武王伐紂﹐渡河﹐中流﹐白魚躍入王舟中。武王俯取以祭。旣渡﹐有火自上復於下﹐至於王屋﹐流爲烏﹐其色赤﹐其聲魄云。董仲舒《策》引《書》﹕白魚入於王舟。注謂今文《尙書﹟泰誓》之辭﹐謂武王伐紂時有此瑞也。《前漢﹟郊祀志》曰﹕周得火徳﹐有赤烏之符。注引《尙書中候》曰﹕有火自天止於王屋﹐流爲赤烏﹐五至以谷俱來。﹞以爲符。斯爲詭譎闊誕﹐﹝詭﹐古委切。譎﹐音決。﹞其可羞也﹐﹝其﹐一作甚。﹞而莫知本於厥貞。﹝《新唐史》無而字。﹞漢用大度。﹝《漢書﹟髙紀》﹕常有大度。﹞克懷於有氓﹐登能庸賢﹐濯痍煦寒﹐﹝煦﹐也。一曰溫潤。痍﹐音夷。煦﹐吁句切。﹞以瘳以熙﹐玆其爲符也。而其妄臣﹝一本作臣妾。﹞乃下取虺蛇﹐﹝虺音卉﹞上引天光﹐﹝《史記》﹕髙祖被酒﹐夜徑澤中﹐有白蛇當道﹐髙帝拔劍斬之。後人來至蛇所﹐有一老嫗哭曰﹕吾子白帝子﹐化爲蛇﹐當道﹐今者赤帝子斬之。又曰﹕髙帝入關﹐五星聚於東井。班彪《王命論》曰﹕初劉媼妊髙祖而夢與神遇﹐震電晦冥﹐有龍蛇之怪。是以王﹑武感物而折券﹐呂公睹形而進女﹐秦皇東遊以厭其气﹐呂后望云而知所處﹐始受命則白蛇分﹐西入關則五星聚﹐故淮陰﹑畱侯謂之天授﹐非人力也。公意其指此乎﹖﹞推類號休。﹝號﹐胡刀切﹐下同。﹞用誇誣於無知之氓。增以騶虞神鼎﹐﹝騶虞﹐仁獸也﹐司馬相如《封禪書》曰﹕囿騶虞之珍羣。又曰﹕般般之獸﹐樂我君囿。白質黑章﹐其儀可喜。言時得此獸也。元鼎元年﹐得寶鼎汾水上﹐因是攺元。四年六月﹐又得之。﹞脇驅縱臾﹐﹝《西漢﹟衡山王傳》﹕日夜縱臾王謀反事。注﹐縱臾﹐勉彊也。臾﹐一本作踴。《前漢》﹕日夜縱臾﹐謂獎勸也。縱﹐子勇切。臾﹐音勇。﹞俾東之泰山石閭﹐﹝武帝太初三年夏四月﹐還﹐修封泰山﹐礻石閭。《郊祀志》云﹕石閭在泰山下南方。方士言﹐仙人閭也﹐故上親禪焉。﹞作大號﹐謂之封禪﹐﹝張晏曰﹕封禪者﹐天髙而可冀近神靈也。《說文》﹕祭天也。一曰讓也。王侯功不敢當﹐故讓於天。禪﹐音擅﹐古文作礻字。﹞皆《尙書》所無有。莽述承效﹐﹝《王莽傳》﹐前輝光謝囂奏﹐武功長孟通浚井得白石﹐上圓下方﹐有丹書著石﹐文曰﹕告安漢公莽爲皇帝。符命之起﹐自此始矣。述爲益州牧﹐有龍出其府殿中﹐夜有光耀﹐述以爲符瑞﹐因刻其掌﹐文曰公孫帝。﹞卒奮驁逆。其後有賢帝曰光武﹐克綏天下﹐復承舊物﹐猶崇赤伏﹐﹝伏﹐一作服。光武在長安時﹐同捨生彊華自關中奉赤伏符曰「劉秀發兵捕不道﹐四夷雲集龍鬥野﹐四七之際火爲主。」羣臣奏曰「受命之符﹐人應爲大。」光武因此崇尙符讖﹐建武元年也。﹞以玷厥徳。魏﹑晉而下﹐ζ亂鉤裂﹐厥符不貞﹐邦用不靖﹐亦罔克久﹐駁乎無以議爲也。﹝《玉篇》﹕駁﹐馬色不純。《前漢》﹕白黑雜合謂之。本作駁。﹞積大亂至於隋氏﹐環四海以爲鼎﹐跨九垠以爲鑪﹐﹝垠﹐《廣雅》﹕崖也。《前漢》﹕漂龍淵而還九垠兮。垠﹐音銀。鑪﹐音盧。﹞爨以毒燎﹐﹝爨﹐《說文》﹕齊謂之炊。燎﹐放火也。爨﹐取亂切。燎﹐音了。﹞煽以虐焰。﹝煽﹐熾也。焰﹐火光也。煽﹐音扇﹐又音膻。焰﹐以贍切。﹞其人沸湧灼爛﹐號呼騰蹈﹐莫有救止。

於是大聖乃起﹐丕降霖雨﹐浚滌蕩沃﹐蒸爲淸氛﹐疏爲泠風。﹝冷﹐音零。﹞人乃然休然﹐﹝﹐水淸深也﹐《集韻》﹕變化貌。《莊子》﹕油然然。注﹕天下未有不變者也。﹐連條切。又音流。﹞相希以生﹐﹝希﹐一作。﹞相持以成﹐相彌以寧。琢屠剔。﹝琢﹐一作﹐去陰之刑也。《書》劓耳刂黥。剔﹐解骨也。琢﹐丁角切。﹞膏流節離之禍不作﹐而人乃克完平舒愉﹐屍其肌膚﹐以達於夷途。焚坼抵掎﹐﹝居綺切。﹞奔走轉死之害不起﹐﹝死﹐一作徙。﹞而人乃克鳩類集族﹐歌舞悅懌﹐用祗於元徳。徒奮袒呼﹐犒迎義旅﹐歡動六合﹐至於麾下。﹝麾﹐大將之旗。﹞大盜豪據﹐阻命遏徳﹐義威殄戮﹐咸墜厥緒﹐無劉於虐。﹝盡殺曰劉。﹞人乃並受休嘉﹐去隋氏﹐克歸於唐﹐躑躅謳歌﹐﹝躑躅﹐行不進貌。躑﹐音擲。躅﹐除玉切。﹞灝灝和寧。﹝灝﹐音浩。﹞帝庸威栗﹐惟人之爲。敬奠厥賦﹐﹝奠﹐定也。﹞積藏於下﹐﹝《韓詩外傳》曰﹕王者藏於天下﹐諸侯藏於百姓。﹞是謂丰國。鄕爲義廩﹐斂發謹飭﹐歲丁大侵﹐﹝五穀不熟﹐謂之大侵。見《谷梁傳》襄公二十四年。﹞人以有年。簡於厥刑﹐不殘而懲﹐是謂嚴威。小屬而支﹐﹝而﹐若也。屬﹐《說文》﹕連也。不斷而支體也。下而字義同。屬﹐之欲切。﹞大生而孥﹐愷悌祗敬﹐用底於理。凡其所欲﹐不謁而獲﹐凡其所惡﹐不祈而息。四夷稽服﹐不作兵革﹐不竭貨力。丕揚於後嗣﹐用垂於帝式。十聖濟厥理。﹝髙祖﹑太宗﹑髙宗﹑中宗﹑睿宗﹑玄宗﹑肅宗﹑代宗﹑徳宗﹑順宗﹐凡十帝﹐是爲十聖。﹞孝仁平寬﹐惟祖之則。澤久而逾深﹐﹝逾﹐一作愈。﹞仁增而益髙﹐人之戴唐﹐永永無窮。是故受命不於天﹐於其人﹐休符不於祥﹐於其仁。惟人之仁﹐匪祥於天﹐匪祥於天﹐玆惟貞符哉。﹝一本﹐無符字。﹞未有喪仁而久者也﹐未有恃祥而壽者也。商之王以桑谷昌﹐以雉ず大﹐﹝商太戊時﹐有桑谷共生於朝﹐一暮大拱。伊陟曰﹕妖不勝徳﹐太戊修徳﹐桑谷死。」桑谷。二木名﹐下音谷。《說文》﹕楮也。又古候切。南人呼楮如谷﹐北人呼如彀。髙宗時﹐祭成湯有飛雉升鼎耳而ず。髙宗修政行徳﹐殷道遂復興。ず﹐鳴也。古候切。﹞宋之君以法星壽﹐﹝《廣雅》曰﹕法星﹐熒惑也﹐宋景公三十七年﹐熒惑守心。心﹐宋之分野﹐景公憂之。司星子韋曰「可移於相。」公曰「相﹐吾之股肱。」曰「可移於民。」公曰「君者待民。」曰「可移於歲。」公曰「歲饑民困﹐吾誰爲君。」子韋曰「天髙聽卑﹐君有君人之言三﹐熒惑疑有動。」於是候之﹐果徙三捨。捨行七星﹐星當一年﹐故延二十一年﹐景公在位六十四年而卒。見《史記﹟宋世家》。熒惑退舍﹐又見《呂氏春秋》。﹞鄭以龍衰﹐﹝魯昭公十九年﹐鄭大水﹐龍鬥於時門之外洧淵。﹞魯以麟弱﹐﹝哀公十四年春﹐西狩獲麟。﹞白雉亡漢﹐﹝漢平帝元始元年春正月﹐越裳氏重譯獻白雉一﹐黑雉二。﹞黃犀死莽﹐﹝平帝元始二年﹐黃支國獻犀牛。王莽班《符命》﹐總說曰﹕肇命於新都﹐受瑞於黃支。﹞惡在其爲符也﹖﹝惡﹐音烏。﹞不勝唐徳之代﹐光紹明浚﹐深鴻龐大﹐保人斯無疆。﹝一本﹐無大字。﹞宜薦於郊廟﹐文之雅詩﹐祗告於徳之休。帝曰「諶哉。」﹝諶﹐亦作忱。時任切。﹞乃黜休祥之奏﹐究貞符之奧﹐思徳之所未大﹐求仁之所未備﹐以極於邦理﹐以敬於人事。

其詩曰﹕於穆敬徳﹐﹝於﹐嘆辭。穆﹐美也。《詩》﹕於穆淸廟。一作穆穆敬徳。﹞黎人皇之。﹝皇﹐君也。﹞惟貞厥符﹐浩浩將之。﹝將﹐助也。﹞仁函於膚﹐刃莫畢屠。澤於爨﹐﹝﹐音罕﹐又虛汗切﹐火乾也。﹞﹛沸鬲﹜炎以浣。﹝﹛沸鬲﹜﹐涫也﹐湯沸也。浣﹐濯垢也。﹛沸鬲﹜﹐方味切。浣﹐音緩。﹞殄厥凶徳﹐﹝殄﹐一作勃。﹞乃驅乃夷﹐懿其休風﹐是煦是吹。﹝煦﹐吁句切。气以溫之。﹞父子熙熙﹐相寧以嬉。賦徹而藏﹐﹝《孟子》﹕周人百畝而徹。謂什一之賦。﹞厚我糗長。﹝《禮記》﹕五十異長。糗﹐去久切﹐又丘救切。熬米麥也。長﹐張﹑糧二音。﹞刑輕以淸﹐我肌靡傷。﹝肌﹐一本作宗﹐一本作完。﹞貽我子孫﹐百代是康。十聖嗣於理﹐仁後之子。子思孝父﹐易患於己。﹝於﹐一作乎。﹞拱之戴之﹐神具爾宜。﹝一作神其佑爾。﹞載揚於雅﹐承天之嘏。﹝嘏﹐音假﹐福也﹐大也。﹞天之誠神﹐宜鑑於仁。神之曷依﹐宜仁之歸。﹝一本﹐仁作人字。﹞濮沿於北﹐﹝一本﹐沿作鉛字。﹞祝栗於南。﹝《前漢﹟禮樂志﹟房中歌》曰﹕四極爰輳。師古曰﹕四極﹐四方極遠之處也。《爾雅》曰﹕東至於泰遠﹐西至於國﹐南至於濮沿﹐北至於祝栗﹐謂之四極。﹞幅員西東﹐﹝《商頌》﹕幅隕旣長。注云﹕隕﹐當作圓。圓﹐周也。﹞祗一乃心。祝唐之紀﹐﹝紀﹐一作祀。﹞後天罔墜。祝皇之壽﹐與地咸久。曷徒祝之﹐心誠篤之。神協人同﹐﹝舊本作屍協。《唐史》作神協。﹞道以告之。﹝告﹐音梏。﹞俾爾億萬年﹐不震不危。我代之延﹐永永毗之。仁增以崇﹐曷不爾思﹖有號於天﹐﹝號﹐音豪。﹞僉曰嗚呼﹐咨爾皇靈﹐無替厥符。

○視民詩﹝詩專以美房玄齡﹑杜如晦﹐意有仿於《大雅﹟崧髙》《民》等詩。一本﹐此詩在外集。﹞

帝視民情﹐﹝帝﹐上帝。﹞匪幽匪明。慘或在腹﹐已如色聲。亦無動威﹐亦無止力。弗動弗止﹐惟民之極。帝懷民視﹐﹝《書》﹕天視自我民視。﹞乃降明徳﹐﹝明徳﹐謂明徳之王。﹞乃生明翼。﹝《書》﹕庶明勵翼。﹞明翼者何﹖乃房乃杜。惟房與杜﹐實爲民路。乃定天子﹐乃開萬國。萬國旣分﹐乃釋蠹民。乃學與仕﹐乃播與食﹐﹝《書》﹕汝后稷播時百谷也。﹞乃器與用﹐乃貨與通。有作有遷﹐無遷無作。士實蕩蕩﹐農實董董﹐工實蒙蒙﹐賈實融融。左右惟一﹐出入惟同。攝儀以引﹐以遵以肆。﹝音曳﹐一作肄。﹞其風旣流﹐品物載休。惟天子守﹐乃二公之久﹔惟天子明﹐乃二公之成﹔惟百辟正﹐乃二公之令﹔惟百辟穀﹐﹝谷﹐善也。《書》﹕凡厥正人﹐旣富方谷。﹞乃二公之祿。二公行矣﹐弗敢憂縱﹐是獲憂共﹔二公居矣﹐弗敢泰止﹐是獲泰已。旣柔一徳﹐四夷是則。四夷是則﹐永懷不忒。﹝忒﹐差忒也﹐《詩》﹕其儀不忒。﹞

●卷二﹟古賦○佩韋賦﹝並序西門豹性急﹐故佩韋以自緩。董安於性緩﹐故佩弦以自急。韋﹐皮繩﹐諭緩也。弦﹐弓弦﹐諭急也。事見《韓非子》。範丹自以狷急不能從容﹐常佩韋以自戒。事見《後漢書》。據集有《與呂溫書》云﹕自吾得友君子﹐而後知中庸之門戶階室﹐此貞元末事也。時公願學中庸﹐見於文字者甚多﹐賦亦當作於貞元二十年後歟﹖韋﹐雨非切。﹞

柳子讀古書﹐睹直道守節者卽壯之﹐﹝壯﹐一作狀之。卽﹐一作則。﹞蓋有激也。恆懼過而失中庸之義﹐慕西門氏佩韋以戒﹐故作是賦。其辭曰﹕

邈予生此下都兮﹐塊天質之愨醇。日月疊而化升兮﹐■A4遁初而枉神。﹝枉﹐一作柱。一作衽神。一作在神。■A4﹐音浸。﹞雕大素而生華兮﹐﹝《廣雅》云﹕大素﹐質之始也。華﹐猶薄也。生﹐一作成。﹞汩末流以喪眞。﹝汩﹐音骨。﹞希往躅而周章兮﹐﹝希﹐慕也。周章﹐不決貌。﹞懵倚伏其無垠。﹝垠﹐一作根。懵﹐迷惑不明也。《老子》﹕禍兮福所倚﹐福兮禍所伏。垠﹐垠Ф也。懵﹐母總﹑母亙二切。﹞世旣奪予之大和兮﹐眷授予以經常。循聖人之通途兮﹐郁縱臾而不揚。﹝縱臾﹐猶勉彊也。注見《貞符》。縱﹐子勇切。臾﹐音勇。﹞猶悉力而究陳兮﹐獲貞則於典章。嫉時以奮節兮﹐憫己以抑志。登嵩丘而垂目兮﹐﹝嵩﹐自中切﹐中丘也。﹞瞰中區之疆理。﹝瞰﹐苦濫切﹐下視也。﹞橫萬里而極海兮﹐頹風浩其四起。忄匈驚怛而躑躅兮﹐﹝忄匈﹐音凶﹐又上聲﹐憂恐也。躑躅﹐行不進貌。﹞惡浮詐之相詭。思貢忠於明後兮﹐振教導乎遐軌。﹝乎﹐一本作之。﹞紛吾守此狂狷兮﹐﹝紛﹐音分。﹞懼執競而不柔。﹝柔﹐一作求。競﹐彊也。《詩》﹕執競武王。﹞探先哲之奧謨兮﹐﹝奧﹐於到切。﹞攀往列之洪休。﹝列﹐一作烈。﹞曰沈潛而剛克兮﹐﹝《書》﹕沈潛剛克。﹞固讜人之嘉猷。﹝讜﹐音黨﹐直言也。﹞嗟行行而躓踣兮﹐﹝行行﹐剛彊貌。《論語》﹕子路行行如也。躓﹐合也。行行﹐並下浪切。躓﹐音致。踣﹐蒲墨切。﹞信往古之所仇。彼穹壤之廓殊兮﹐寒與暑而交修。執中而俟命兮﹐固仁聖之善謀。吾祖士師之直道兮﹐亦愀然於伐國。﹝《論語》﹕柳下惠爲士師﹐三黜。人曰「子未可以去乎﹖」曰「直道而事人﹐焉往而不三黜﹖」《董仲舒傳》﹕魯君問柳下惠「吾欲伐齊何如﹖」下惠曰「不可。」歸而有憂色﹐曰「吾聞伐國不問仁人﹐此言何爲至於我哉﹗」愀﹐七小切﹐色變。﹞尼父戮齊而誅卯兮﹐本柔仁以作極。﹝定十年《谷梁傳》﹕公會齊侯於夾谷﹐孔子相焉。齊人使優施舞於魯君之幕下﹐孔子曰「笑君者罪當死。」使司馬行法焉﹐首足異門而出。《家語》﹕孔子爲魯司寇﹐七日﹐而誅亂政大夫少正卯﹐戮之於兩觀之下。﹞藺竦顏以誚秦兮﹐入降廉猶臣僕。﹝秦﹑趙會於河外澠池。秦王請趙王鼓瑟﹐趙王鼓之。藺相如復請秦王鼓缶﹐秦王不肯﹐相如曰「五步之內﹐臣得以頸血濺大王矣。」左右欲刃相如﹐相如張目叱之﹐皆靡。秦王爲一擊缶。趙王歸國﹐以爲上卿。廉頗曰「相如以口舌位居吾上﹐必辱之。」相如聞之﹐引車避曰「顧吾念之﹐彊秦不敢加兵於趙者﹐徒以吾二人在也。今兩虎共斗﹐其勢不俱生。吾所以爲此者﹐先國家之急而後私讎也。」降﹐謂下也。一本猶上有以字。﹞吉優繇而布和兮﹐殘萑蒲以屏匿。﹝吉﹐鄭子太叔遊吉也。《左氏》昭公二十年﹕子太叔爲政﹐不忍猛而寬。鄭國多盜﹐取人於萑苻之澤。太叔悔﹐興徒兵以攻之﹐萑苻之盜少止。萑﹐音丸。苻﹐與蒲同。繇﹐與遊同。《前漢》﹕優繇亮直。﹞劌拔刃於霸侯兮﹐退■A5々而畏服。﹝劌﹐曹沫也。《左氏》《谷梁》作曹劌。齊桓公與魯會於柯而盟。劌執匕首劫齊桓公﹐左右莫敢動。劌曰「大國侵魯﹐亦已甚矣﹐今魯城壞﹐卽壓齊境﹐君其圖之。」桓公乃許盡歸魯之侵地﹐劌投其匕首﹐下壇﹐就其羣臣之位﹐顏色不變﹐辭令如故。■A5々﹐謹也。《博雅》云﹕謹敬之貌。《史﹟魯世家》﹕■A5々如畏然。劌﹐音桂。躬﹐丘六切﹐又弓﹑穹二音。﹞寬與猛其相濟兮﹐孰不頌玆之盛徳。克明哲而保躬兮﹐恢《大雅》之所勗。﹝《詩﹟大雅》云﹕旣明且哲﹐以保其身。勗﹐音旭﹐勉也。﹞陽宅身以執剛兮﹐率易帥而蒙辜。﹝《左傳》文五年﹕陽處父聘於衛﹐過寧﹐寧嬴曰「沈潛剛克﹐髙明柔克。夫子一之﹐其不沒乎﹖」六年﹐晉搜於夷﹐使狐射姑將中軍﹐趙盾佐之。陽處父至自溫﹐攺搜於董﹐易中軍。狐射姑怨陽子之易其班也﹐九月﹐使續鞫居殺處父。﹞羽愎心以志兮﹐首身離而不懲。﹝羽旣敗垓下﹐乃自刎而死。王翳取其頭﹐余騎相蹂踐爭項王﹐相殺者數十人。最其後﹐郎中騎楊喜等五人各得其一體。愎﹐很也。﹐戾也。愎﹐蒲逼切。﹐音戾。﹞云嶽嶽而專彊兮﹐果黜志而乖圖。﹝《前漢﹟朱云傳》﹕五鹿嶽嶽﹐朱云折其角。師古曰﹕長角貌。成帝時﹐云嘗言於朝﹐願賜尙方斬馬劍﹐斷佞臣張禹。上怒曰「小臣居下訕上﹐廷辱師傅﹐罪死不赦。」禦史將云下﹐云攀殿上檻折﹐呼曰「臣得從龍逢﹑比干遊於地下足矣﹗未知朝廷何如爾﹗」左將軍辛慶忌死爭之﹐上意始解。自是不復仕。﹞咸觸屏以拒訓兮﹐肆殞越而就陵。﹝《前漢》﹕陳萬年病﹐召子咸教戒於牀下﹐語至夜半﹐咸睡﹐頭觸屏風﹐萬年怒﹐咸謝曰「具曉所言﹐大要教咸諂也。」萬年遂不復言。萬年死﹐元帝擢咸爲史中丞。以言石顯﹐髡爲城旦。﹞冶訐諫於昏朝兮﹐名崩弛而陷誅。﹝《左氏》宣公九年﹕陳靈公與孔寧﹑儀行父通於夏姬﹐皆衷其衤日服﹐以戲於朝。泄冶諫曰「公卿宣淫﹐民無效焉。且聞不令﹐君其納之。」公曰「吾能攺矣。」公告二子﹐二子請殺之﹐公弗禁﹐遂殺泄冶。訐﹐音羯﹐告也。﹞苟縱直而不羈兮﹐乃變罹而禍仍。﹝罹﹐音漓。仍﹐一作俱。﹞歷九折而直奔兮﹐固摧轅而失途。﹝漢王陽爲益州刺史﹐行部至邛崍九折阪﹐嘆曰「吾奉先人遺體﹐柰何數乘此險。」﹞遵大路而曲轍兮﹐又求達而不能。廣守柔以允塞兮﹐抵暴梁而壞節。﹝梁冀鴆殺質帝﹐李固﹑胡廣﹑趙戒﹑杜喬皆以淸河王蒜宜立爲嗣。先是﹐蠡吾侯志娶冀妹﹐冀欲立之。眾論旣異﹐明日﹐冀會公卿﹐意气凶凶﹐言辭激切﹐胡廣﹑趙戒皆畏憚﹐曰「惟大將軍令。」而固與喬堅守本議。冀激怒﹐竟立蠡吾侯﹐是爲桓帝。遂枉害李固﹑杜喬。固臨命﹐與胡廣﹑趙戒書曰「梁氏迷謬﹐公等曲從。受主厚祿﹐顚而不扶﹐傾覆大事﹐後之良史﹐豈有所私﹖」廣﹑戒得書悲慚。﹞家謙而溫美兮﹐脇子公而喪哲。﹝《左傳》宣四年﹕子公與子家謀殺鄭靈公。子家曰「畜老猶憚殺之﹐況君乎﹖」反譖子家﹐子家懼而從之。夏﹐弒靈公。﹞義師仁而惡很兮﹐﹝一本無惡字。﹞遂潰騰而滅裂。﹝宋義下令﹐謂項羽很如狼﹐羽卽帳中斬其頭。或曰翟義也。爲東郡太守﹐王莽居攝﹐義心惡之﹐乃立東平王子信爲天子﹐自號大司馬﹐舉兵討之。莽遣將攻之。義不勝﹐與劉信棄軍亡去﹐捕得﹐屍磔陳都市﹐夷滅三族。﹞斯委懦以從邪兮﹐﹝懦﹐一作儒。﹞悼上蔡其何補。﹝始皇崩於沙丘。趙髙欲殺太子扶蘇﹐而立胡亥﹐謂丞相斯云云﹐斯曰「安得亡國之言﹐此非人臣所當議也。」髙曰云云﹐斯曰云云﹐髙曰云云﹐斯曰云云﹐髙曰云云﹐斯乃仰天而嘆﹐垂淚太息曰「嗟夫﹐獨遭亂世﹐旣以不能死﹐安托命哉﹗」於是斯乃聽髙。其後﹐爲髙所譖﹐具斯五刑﹐論腰斬咸陽市。出獄﹐謂其中子曰「吾欲與若復牽黃犬出上蔡東門﹐逐狡兔﹐豈可得乎﹖」遂父子相哭﹐而夷三族。事詳見《史記》李斯本傳。﹞徐偃柔以屏義兮﹐倏邦離而身虜。﹝張華《博物志》﹕徐偃王治其國﹐仁義著聞﹐諸侯服從。周王使楚伐之。偃王仁﹐不忍斗其民﹐爲楚所敗﹐走彭城武原東山下。﹞桑弘和而卻武兮﹐渙宗覆而國舉。﹝桑弘和﹐一作乘柔知﹐名字不同﹐事不可得而考。﹞設任柔而自處兮﹐蒙大戮而不悟。﹝任柔﹐一作仁柔﹐其事未詳﹐或云專設諸﹐恐非。﹞故曰﹕純柔純弱兮﹐必削必薄﹔純剛純彊兮﹐必喪必亡。韜義於中﹐﹝韜﹐音叨。﹞服和於躬﹔和以義宣﹐剛以柔通。守而不遷兮﹐變而無窮。交得其宜兮﹐乃獲其終。姑佩玆韋兮﹐﹝姑﹐一作始。﹞考古齊同。亂曰﹕﹝亂﹐理也﹐所以重理一賦之意。﹞韋之申申﹐佩於躬兮。本正生和﹐探厥中兮。哲人交修﹐樂有終兮。庶寡其過﹐追古風兮。﹝追﹐一作進。﹞

○揚雄酒箴﹝晁太史云﹕雄以諷成帝﹐其文爲酒客難法度士。﹞

子猶瓶矣。觀瓶之居﹐居井之眉。處髙臨深﹐動常近危。酒醪不入口﹐藏水滿懷。不得左右﹐牽於糸墨徽。一旦專礙﹐爲■A6所。身提黃泉﹐骨肉爲泥。自用如此﹐不如鴟夷。鴟夷滑稽﹐腹大如壺。盡日盛酒﹐人復借酤。常爲國器﹐托於屬車。出入兩宮﹐經營公家。繇是言之﹐酒何過乎﹖﹝專﹐上絹切。■A6﹐丁浪切。﹐音雷。﹞

○瓶賦﹝東坡云﹕揚子云《酒箴》﹐有問無答。子厚《瓶賦》﹐蓋補亡耳。子厚以瓶爲智﹐幾於信道知命者。晁太史無咎取公此賦於《變騷》﹐而系之以詞曰﹕昔揚雄作《酒箴》﹐謂鴟夷盛酒而瓶藏水﹐酒甘以諭小人﹐水淡以比君子。故鴟夷以親近托車﹐而瓶以疏遠居井而羸﹐此雄欲同塵於皆醉者之詞也。故宗元復正論以反之﹐以謂寧爲瓶之潔以病己﹐無爲鴟夷之旨以愚人。蓋更相明﹐亦猶雄爲《反騷》﹐非反也﹐合也。今附《酒箴》於此篇首。賦大意﹐則謂鴟夷𨿽巧曲不忤於物﹐而或以致敗眾亡國之患。未若爲瓶﹐師乎淡泊而不媚私暱﹐則非巧曲徼覬一時者之比﹐此公自諭云耳。﹞

昔有智人﹐善學鴟夷。﹝鴟夷﹐字見《史記﹟齊世家》﹐範蠡自號鴟夷子皮。注云﹕蓋以吳王殺子胥而盛以鴟夷﹐今蠡以有罪﹐故爲號也。韋昭曰﹕鴟夷﹐革囊也。又蠡本傳注則云﹕若盛酒之鴟夷﹐用則多所容納﹐不用則可捲而懷﹐不忤於物。﹞鴟夷蒙鴻﹐﹝蒙鴻﹐並上聲﹐廣大貌。﹞相追。﹝﹐樽也。﹐缶也。﹐音雷。﹐音鶯。字本作罌。一作﹐亦樽名。音假。﹞諂誘吉士﹐喜悅依隨。開喙倒腹﹐﹝喙﹐吁穢切。﹞斟酌更持。味不苦口﹐昏至莫知。頹然縱傲﹐與亂爲期。視白成黑﹐顚倒妍媸。﹝上倪堅切﹐下音嗤。﹞己𨿽自售﹐人或以危。敗眾亡國﹐流連不歸。誰主斯罪﹐鴟夷之爲。不如爲瓶﹐居井之眉。﹝《酒箴》注云﹕眉﹐井邊也。若人目上之有眉。作湄字者非。﹞鉤深挹潔。﹝挹﹐酌也。﹞淡泊是師。和齊五味﹐﹝和﹐去聲。齊﹐才詣切。﹞寧除渴饑。不甘不壞﹐久而莫遺。淸白可鑑﹐終不媚私。利澤廣大﹐孰能去之。綆絕身破﹐﹝《說文》云﹕綆﹐井索也。﹞何足怨咨。功成事遂﹐復於土泥。歸根反初﹐無慮無思。何必巧曲﹐徼覬一時。﹝徼﹐求也。覬﹐幸也。徼﹐古堯切。覬﹐音冀。﹞子無我愚﹐我智如斯。

○牛賦﹝公之《瓶賦》《牛賦》﹐其辭皆有所托﹐當是謫永州後感憤而作。以牛自諭﹐謂牛有耕墾之勞﹐利滿天下﹐而終不得其所爲緘俎豆之用。𨿽有功於世﹐而無益於己。彼羸驢駑馬﹐曲意從人﹐而反得所安﹐終謂命有好醜﹐非若能力﹐皆感憤之辭也。東坡云﹕嶺外俗皆恬殺牛﹐海南爲甚。乃書子厚《牛賦》遺瓊州僧道ど﹐使曉諭之﹐卽書此賦也。﹞

若知牛乎﹖牛之爲物﹐魁形巨首﹐垂耳抱角﹐毛革疏厚。牟然而鳴﹐﹝《說文》﹕牟﹐牛鳴。﹞黃鐘滿ㄕ。﹝《月令》﹕中央土﹐律中黃鐘之宮。黃鐘﹐謂土也。ㄕ﹐音豆﹐項也。﹞抵觸隆曦﹐﹝音羲。﹞日耕百畝。往來修直﹐植乃禾黍。自種自斂﹐服箱以走。﹝《詩》﹕彼牽牛﹐不以服箱。箱﹐車上之器﹐可以盛者。﹞輸入官倉﹐己不適口。富窮飽饑﹐功用不有。陷泥蹙塊﹐常在艸野。人不慚愧﹐利滿天下。皮角見用﹐肩尻莫保。﹝尻﹐苦刀切。《說文》曰﹕隹也。﹞或穿緘﹐或實俎豆。由是觀之﹐物無逾者。不如羸驢﹐﹝羸﹐音﹛ぱ糸﹜。﹞服逐駑馬。曲意隨勢﹐不擇處所。不耕不駕﹐藿菽自與。﹝藿﹐豆葉。菽﹐大豆。藿﹐音霍。﹞騰踏康莊﹐﹝《爾雅》﹕五達謂之康﹐六達謂之莊。﹞出入輕舉。喜則齊鼻﹐怒則奮躑。當道長鳴﹐聞者驚辟。﹝辟﹐避也。項羽叱楊喜﹐人馬俱驚﹐辟易數里。謂開張而易其本處﹐辟﹐音辟。﹞善識門戶﹐終身不惕。牛𨿽有功﹐於己何益﹖命有好醜﹐非若能力。愼勿怨尢﹐以受多福。

○解祟賦﹝並序﹞﹝祟﹐神禍也﹐音邃。據序云「柳子旣謫」﹐蓋在永州時作。﹞

柳子旣謫﹐﹝公永貞元年爲禮部員外郎﹐以附王叔文﹐出爲邵州。十一月﹐再貶永州司馬。﹞猶懼不勝其口﹐筮以《玄》﹐遇《幹》之八。其贊曰「赤舌燒城﹐吐水於瓶。」﹝於﹐一作千。﹞其測曰「君子解祟也。」﹝《太玄》﹕《幹》以準《易》之《升》。次八﹐赤舌燒城﹐吐水於瓶。測曰﹕赤舌吐水﹐君子以解祟也。注﹕赤舌﹐謂九也。兌爲口舌﹐八爲木﹐木生火。火中之舌﹐故赤也。赤舌所敗﹐若火燒城。《詩》曰﹕哲婦傾城﹐口舌之由也。金生水﹐故吐水也。水滅於火﹐𨿽有傾城之言﹐以水拒之﹐災無由生矣。晁曰﹕宗元釋《玄》之意﹐以謂其吉其凶﹐口實爲之。赫然陽辟﹐黝然陰翕﹐炎以熾火﹐涼以激水﹐旣以是燔﹐亦以是熄。蓋靜實君躁﹐以諭祟不外作﹐要自勝者常吉。﹞喜而爲之賦。﹝一有曰字。﹞

胡赫炎薰髙之烈火兮﹐﹝薰﹐一作重。髙﹐虛驕﹑黑各二切。炎气也。﹞而生夫人之齒牙。上殫飛而莫遁﹐﹝殫﹐音單﹐極也。遁﹐徒困切。﹞旁窮走而逾加。九泉焦枯而四海滲涸兮﹐﹝滲﹐下漉也。涸﹐水竭也。滲﹐所禁切。涸﹐音鶴﹐又胡故切。﹞紛揮霍而要遮。﹝要遮﹐注見《鐃歌鼓吹曲》。﹞風雷唬唬以爲橐龠兮﹐﹝《老子》﹕天地之間﹐其猶橐龠乎﹖注云﹕橐龠﹐中空虛﹐故能有聲。橐以皮﹐龠以竹﹐橐以風動﹐龠以气動。唬﹐呼交切﹐又古伯切﹐虎鳴也。橐﹐音托。﹞回祿煽怒而喊呀。﹝回祿﹐火神。煽﹐熾也。喊﹐呵也。呀﹐張口貌。煽﹐音扇。喊﹐呼咸切﹐又虎覽切。呀﹐虛牙切。﹞燉堪輿爲釒敖﹐﹝堪輿﹐天地也。燉﹐風而火盛貌。﹐鬲屬。釒敖﹐燒器也。燉﹐他昆切。﹐語蹇切﹐又平聲﹐又去聲。釒敖﹐音傲。﹞云漢而成霞。﹝﹐焚也。《左傳》﹕僖負羈。﹐儒劣切。﹞鄧林大椿不足以充於燎兮﹐﹝《列子》﹕誇父逐日﹐道死﹐其杖化爲鄧林﹐鄧林廣數千里焉。《莊子》﹕上古有大椿者﹐以八千歲爲春﹐八千歲爲秋。一本無於字。﹞倒扶桑落棠膠葛而相叉。﹝或作葛。《山海經》﹕大荒之中谷﹐上有扶桑﹐十日所浴﹐九日居下﹐一日居上﹐枝皆戴烏。《淮南子》曰﹕出於谷﹐登於扶桑﹐入於虞泉。葛﹐廣大貌﹐亦雜亂貌。《靈光殿賦》﹕葛無垠。廣大貌也。《東京賦》云﹕戟葛。雜亂貌也。又《楚辭》﹕騎葛而雜亂兮。葛﹐音葛。﹞膏搖唇而增熾兮﹐焰掉舌而彌葩。﹝掉舌字見《史記》。蘇秦掉三寸舌。葩﹐華也。葩﹐披巴切。﹞沃無瓶兮撲無彗。﹝慧﹐旋芮﹑徐醉二切﹐帚也。﹞金流玉鑠兮﹐﹝《說文》﹕鑠﹐銷金也。宋玉《招魂》﹕十日代出﹐流金鑠石。鑠﹐式灼切。﹞曾不自比於塵沙。獨淒己而燠物﹐愈騰沸而﹤齒可﹥。﹝﹐腳腰也。﹤齒可﹥﹐大嚙也。一本作骸﹤齒可﹥。﹐苦交切。﹤齒可﹥﹐客牙切。﹞吾懼夫灼爛灰滅之爲禍﹐往搜乎《太玄》之奧﹐﹝《太玄經》之祕奧也。﹞訟眾正﹐訴羣邪。曰﹕去爾中躁與外撓﹐姑務淸爲室而靜爲家。苟能是﹐則始也汝邇﹐今也汝遐。涼汝者進﹐烈汝者賒。譬之猶豁天淵而覆原燎﹐﹝《書》﹕若火之燎於原﹐不可向邇。而﹐一作以。豁﹐呼括切。燎﹐音了。﹞夫何長喙之紛。﹝長喙﹐赤舌也。﹐《說文》﹕牽引也。﹐女加切。﹞今汝不知淸己之慮﹐而惡人之嘩﹔不知靜之爲勝﹐而動焉是嘉。徒遑遑乎狂奔而西亻素﹐盛气而長嗟。﹝亻素﹐向也。亻素﹐一作素。奔﹐一作莽。西亻素﹐一作四索。﹞不亦遼乎﹗於是釋然自得﹐以泠風濯熱﹐﹝《莊子》﹕列子禦風而行﹐泠然善也。《詩》﹕誰能執熱﹐逝不以濯。﹞以淸源滌瑕。履仁之實﹐去盜之誇。﹝《老子》﹕是謂盜之誇﹐非道也哉。去﹐上聲。﹞冠太淸之玄冕﹐佩至道之瑤華。鋪沖虛以爲席﹐駕恬泊以爲車。瀏乎以遊於萬物者﹐﹝瀏﹐畱﹑柳二音﹐水淸深貌。﹞始彼狙雌倏施﹐而以祟爲利者﹐夫何爲耶﹗﹝雌﹐一作雄。﹞

○懲咎賦﹝《唐書》本傳載此賦。曰﹕宗元不得召﹐內憫悼﹐悔念往咎﹐作賦自儆。蓋爲永州司馬時作。元和三年秋也。晁太史取此賦於《續楚辭》﹐序曰﹕宗元竄斥崎嶇蠻瘴間﹐堙厄感郁﹐一寓於文﹐爲離騷數十篇。懲咎者﹐悔志也。其言曰「苟余齒之有懲兮﹐蹈前烈而不頗。」後之君子欲成人之美者﹐讀而悲之。﹞

懲咎愆以本始兮﹐孰非余心之所求﹖處卑污以閔世兮﹐固前志之爲尢。始余學而觀古兮﹐怪今昔之異謀。惟聰明爲可考兮﹐追駿步而遐遊。潔誠之旣信直兮﹐仁友藹而萃之。日施陳以系縻兮﹐﹝《騷》云﹕日康娛以自忘兮。系縻﹐一本作擊摩。﹞邀堯﹑舜與之爲師。﹝一無師字。﹞上睢盱而混茫兮﹐﹝睢盱﹐注見《鐃歌鼓吹曲》﹐荒忽不可考信也。﹞下駁詭而懷私。﹝駁﹐一作。﹞旁羅列以交貫兮﹐求大中之所宜。曰道有象兮﹐而無其形。推變乘時兮﹐與志相迎。不及則殆兮﹐過則失貞。謹守而中兮﹐與時偕行。萬類蕓蕓兮﹐﹝一作紜紜。《老子》﹕夫物蕓蕓﹐各歸其根。注﹕蕓蕓﹐華葉茂盛也。﹞率由以寧。剛柔馳張兮﹐出入綸經。﹝綸﹐一作倫。﹞登能抑枉兮﹐白黑濁淸。﹝一本﹐作淸濁。﹞蹈乎大方兮﹐物莫能嬰。奉︳謨以眞內兮﹐﹝︳﹐大也。謨﹐謀也。《詩》﹕︳謨定命。︳﹐音吁。﹞欣余志之有獲。再徵信乎策書兮﹐謂炯然而不惑。﹝炯﹐一作耿。徵信﹐一作明信。﹞愚者果於自用兮﹐惟懼夫誠之不一。不顧慮以周圖兮﹐專玆道以爲服。讒妒構而不戒兮﹐猶斷斷於所執。﹝斷﹐丁亂切。﹞哀吾黨之不淑兮﹐﹝吾黨﹐謂亻丕文之屬也。﹞遭任遇之卒迫。﹝卒﹐音猝。﹞勢危疑而多詐兮﹐逢天地之否隔。﹝《選》﹕啟泰眞之否隔兮。此謂順宗有疾﹐憲宗監國之際。﹞欲圖退而保己兮﹐悼乖期乎曩昔。欲操術以致忠兮﹐眾呀然而互嚇。﹝《集韻》﹕嚇﹐以口距人。《莊子》﹕仰而視之曰嚇。音赫。注﹕怒而拒物聲也。又呼駕切。呀﹐虛牙切﹐張口貌。互字一本作予。﹞進與退吾無歸兮﹐甘脂潤乎鼎鑊。﹝《說文》﹕鑊﹐鐫也。﹞幸皇鑑之明宥兮﹐累郡印而南適。﹝《漢書》﹕印何累累﹐綬若若耶﹗重積也。永貞元年九月﹐公初貶爲邵州刺史。﹞惟罪大而寵厚兮﹐宜夫重仍乎禍謫。﹝是年十一月﹐再貶爲永州司馬。﹞旣明懼乎天討兮﹐又幽栗乎鬼責。﹝《莊子》﹕無人非﹐無鬼責。﹞惶惶乎夜寤而書駭兮﹐類のの之不息。﹝の﹐獐也。﹐《說文》云﹕牡鹿也。以夏至解角。の﹐或作﹐從禾。一作ば字。の﹐俱倫切。﹐音加。﹞淩洞庭之洋洋兮﹐溯湘流之氵氵。飄風擊以揚波兮﹐舟摧抑而回。﹝楚人名轉爲。﹞日霾а以昧幽兮﹐﹝《爾雅》云﹕風而雨土爲霾。《釋名》曰﹕霾﹐晦也。《詩﹟終風》注云﹕陰而風曰а。霾﹐音埋。а﹐音翳。﹞黝云湧而上屯。﹝黝﹐靑黑色。屯﹐聚也。《列子》﹕望之如雲屯。黝字﹐一本作玄。黝﹐於糾切。﹞暮屑以淫雨兮﹐﹝屑﹐先結切。《集韻》﹕勃屑﹐行貌。﹐蘇骨切。《說文》﹕從穴中卒出。﹞聽嗷嗷之哀猿。﹝嗷﹐眾口愁也。﹞眾烏萃而啾號兮﹐﹝烏﹐一作鳥。﹞沸洲渚以連山。漂遙逐其詎止兮﹐逝莫屬余之形魂。攢巒奔以紆委兮﹐﹝小山上銳曰巒。巒﹐音鸞。委﹐於鬼切。﹞束洶湧之崩湍。畔尺進而尋退兮﹐蕩洄汩乎淪漣。﹝水平伏曰淪。漣﹐水動也。《詩》淪漪注﹕漣風行水成文。淪﹐小風水文轉如輪。汩﹐音骨。《莊子》與汩俱出注﹕回伏而湧者汩也。又疾也﹐汩沒也。又越筆切。﹞際窮冬而止居兮﹐羈棼以縈纏。﹝﹐《前漢》敬弔楚之湘注﹕不以罪死曰。棼﹐扶分切。﹞哀吾生之孔艱兮﹐循《凱風》之悲詩。罪通天而降酷兮﹐不殛死而生爲。﹝元和九年﹐公之母盧氏卒於永州。殛﹐一本作亟。《說文》﹕從人從口從又從二。二﹐天地也。徐鍇曰﹕承天之時﹐因地之利﹐口謀之﹐手執之﹐時不可失﹐疾也。殛﹐訖力﹑去吏二切。﹞逾再歲之寒暑兮﹐猶貿貿而自持。﹝《記﹟檀弓》﹕貿貿然來。注﹕目不明貌。一作貿﹐音茂。﹞將沈淵而隕命兮﹐詎蔽罪以塞禍。惟滅身而無後兮﹐顧前志猶未可。進路呀以劃絕兮﹐﹝劃﹐忽麥切。﹞退伏匿又不果。爲孤囚以終世兮﹐長拘攣而軻。﹝《楚辭》﹕軻而畱滯。﹞曩余志之修蹇兮﹐﹝《楚辭》﹕汝何博蹇而好修兮﹐紛獨有此誇節。又云﹕吾令蹇修以爲理。注﹕好修謇謇誇異之節。俗本作修騫﹐誤。﹞今何爲此戾也﹖夫豈貪食而盜名兮﹐不混同於世也。將顯身以直遂兮﹐眾之所宜蔽也。不擇言以危肆兮﹐固羣禍之際也。禦長轅之無橈兮﹐﹝《說文》﹕橈﹐曲木。《周禮》﹕惟轅直且無橈也。橈﹐乃孝切。﹞行九折之峨峨。卻驚棹以橫江兮﹐溯淩天之騰波。幸余死之已緩兮﹐完形軀之旣多。苟余齒之有懲兮﹐蹈前烈而不頗。﹝《楚詞》﹕循繩墨而不頗。頗﹐音坡﹐傾也。烈﹐一作列。﹞死蠻夷固吾所兮﹐𨿽顯寵其焉加。﹝焉﹐於虔切﹐何也。後以意求。﹞配大中以爲偶兮﹐諒天命之謂何。

○閔生賦﹝賦云「肆余目於湘流兮」﹐蓋在永州時作。又云「孟軻四十乃始持心兮」云云「顧余質愚而減齒兮」云云﹐當是四十以前也。其諸元和五六年間歟﹖﹞

閔吾生之險厄兮﹐紛喪志以逢尢。﹝《騷》云﹕紛逢尢以離謗。晁無咎云﹕柳宗元雅善蕭亻免﹐在江嶺間貽書言情云﹐宗元與罪人交十年﹐官以是進﹐辱在附會﹐居治平世﹐終身爲頑人之類﹐猶有少恥﹐未能盡忘。此蓋以叔文輩爲罪人﹐頑人謂己恥辱﹐然悔厲極矣。其曰閔吾生之險厄﹐紛喪志以逢尢。蓋自以生之不幸﹐喪志而爲此云。﹞气沈鬱以杳眇兮﹐涕浪浪而常流。﹝《騷》云﹕攬茹蕙以掩涕兮﹐沾余襟之浪浪。浪﹐音郎。﹞膏液竭而枯居兮﹐魄離散而遠遊。言不信而莫餘白兮﹐𨿽遑遑欲焉求。合喙而隱志兮﹐幽默以待盡。爲與世而斥謬兮﹐固離披以顚隕。騏驥之棄辱兮﹐駑駘以爲騁。﹝駑駘﹐音奴臺。聘﹐一作哂。﹞玄虯蹶泥兮﹐﹝虯﹐龍無角者。《莊子》曰﹕蹶泥則沒足滅跗。蹶﹐音厥。晁作﹛厥足﹜。虯﹐渠幽切﹐諸韻並作■A8。﹞畏避蛙黽。﹝蛙﹐蝦蟆也。黽﹐亦蛙屬﹐與蛙同。音烏瓜切。黽﹐武幸切。一本黽作蜃﹐大蛤也。﹞行不容之崢嶸兮﹐﹝崢﹐助耕切﹐嶸﹐音宏。﹞質魁壘而無所隱。﹝《前漢﹟鮑宣傳》云﹕朝廷亡有耆艾魁壘之士。服虔曰﹕魁壘﹐壯貌也。壘﹐一作能。魁能並如字。《甘泉賦》﹕臯伊之徒﹐冠倫魁能。魁﹐口賄切。壘﹐音磊。﹞鱗介槁以橫陸兮﹐鴟嘯羣而厲吻。心沈抑以不舒兮﹐形低摧而自湣。肆余目於湘流兮﹐望九疑之垠垠。﹝湘水出零陵﹐北入江。零陵﹐永州也。九疑﹐山名。《湘中記》云﹕九山相似﹐行者疑惑﹐故云。文穎云﹕九疑山﹐半在蒼梧﹐半在零陵﹐相傳以爲舜所葬。垠﹐音銀。﹞波淫溢以不返兮﹐蒼梧郁其蜚云。﹝蜚﹐古飛字。﹞重華幽而野死兮﹐世莫得其僞眞。﹝《史記》﹕舜南巡狩﹐崩於蒼梧之野﹐葬於江南九疑。﹞屈子之ぉ微兮﹐抗危辭以赴淵。﹝屈原仕楚﹐爲上官大夫﹑令尹子蘭所讒﹐賦《離騷》《九辯》《九章》﹐投汨羅而死。ぉ﹐規緣切。﹞古固有此極憤兮﹐矧吾生之藐艱。﹝藐﹐音邈。一作眇。﹞列往則以考己兮﹐指斗極以自陳。登髙巖而企踵兮﹐瞻故邦之殷轔。﹝《前漢》﹕振殷轔而軍裝。轔﹐注﹕盛多也。殷﹐音隱﹐又離珍切。﹞山水浩以蔽虧兮﹐路蓊勃以揚氛。﹝蓊﹐烏孔切。﹞空廬頹而不理兮﹐﹝空﹐一作室。﹞翳丘木之榛榛。﹝翳﹐一計切。﹞塊窮老以淪放兮﹐匪魑魅吾誰鄰﹖﹝《史記》﹕舜流四凶族於四裔﹐以禦魑魅。魑﹐醜知切。魅﹐音寐。﹞仲尼之不惑兮﹐有垂訓之謨言。﹝《語》﹕孔子曰「吾四十而不惑。」﹞孟軻四十乃始持心兮﹐猶希勇乎黝﹑賁。﹝《孟子》﹕我四十不動心。黝﹑賁﹐北宮黝﹑孟賁也。見《公孫丑上》。黝﹐伊糾切。賁﹐音奔。﹞顧余質愚而齒減兮﹐﹝元和七年﹐公年始四十﹐時猶未也。﹞宜觸禍以阽身。﹝阽﹐危也。《楚辭》﹕阽余身而危死節兮﹐覽余初其猶未悔。阽﹐音鹽。﹞知徙善而革非兮﹐又何懼乎今之人。噫﹗禹績之勤備兮﹐曾莫理夫玆川。﹝上文皆言湘中事。玆川﹐意謂湘江也。湘水﹐《禹貢》不經見﹐此公所謂曾莫理夫玆川也耶﹖﹞殷﹑周之廓大兮﹐南不盡夫衡山。﹝衡山﹐南嶽也。見《周禮﹟職方氏》《王制》﹕南不盡衡山﹐北不盡恆山。﹞余囚楚﹑越之交極兮﹐邈離絕乎中原。壤污潦以墳洳兮﹐蒹﹝潦﹐魯浩﹑郎到二切。《左氏》﹕潢污行潦之水。墳﹐符吻切。土膏肥也。洳﹐如倨切。漸濕也。﹞蒸沸熱而恆昏。戲鳧鸛乎中庭兮﹐蒹葭生於堂筵。雄虺蓄形於木杪兮﹐短狐伺景於深淵。﹝景﹐卽影字。《楚辭》﹕雄虺九首。注﹕虺別名也。《毛詩》﹕爲鬼爲蜮。陸璣疏﹕蜮﹐一名射影。南人將入水﹐先以瓦石投水令濁﹐然後入。又《博物志》﹕江南山有射工虫﹐長一二寸﹐口中有弩形射人影﹐不治﹐則殺人。短狐伺景指此。狐字一作弧。虺﹐許偉切。﹞仰矜危而俯栗兮﹐弭日夜之拳攣。﹝病體拘曲。《易》﹕有孚攣如。攣﹐閭緣切。﹞慮吾生之莫保兮﹐﹝生﹐一作年。﹞忝代徳之元醇。孰眇軀之敢愛兮﹐竊有繼乎古先。明神之不欺余兮﹐﹝一本神字在明上。余﹐一作爲。﹞庶激烈而有聞。冀後害之無辱兮﹐匪徒蓋乎曩愆。﹝徒﹐一作攘。﹞

○夢歸賦﹝公在永州﹐懷思鄕閭而作也。晁無咎曰﹕宗元旣貶﹐悔其年少气銳﹐不識幾微﹐久幽不還﹐故作《夢歸賦》。初言覽故鄕喬木而悲﹐中言仲尼欲居九夷﹐老子適戎以自釋﹐末云首丘鳴號﹐示終不忘其舊。當世憐之﹐然眾畏其才髙﹐竟廢不起。﹞

罹擯斥以窘束兮﹐余惟夢之爲歸。精气注以凝沍兮﹐﹝沍﹐水凝也。《莊子》曰﹕河漢沍而不能寒。沍﹐音互。﹞循舊鄕而顧懷。夕余寐於荒陬兮﹐心慊慊而莫違。﹝慊﹐苦簟切。﹞質舒解以自恣兮﹐息翳而愈微。﹝﹐伊淫切﹐安和貌。﹞騰踴而上浮兮﹐﹝﹐暴起也。《說文》云﹕有所吹起﹐諸韻無從三火者。杜子美《虎牙行》﹕秋風吸吹南國。《文選》江淹詩﹕吸雞悲。諸家多用從二火字。《莊子》朝菌注下云﹕﹐生芝也。後漢張平子《思玄賦》﹕神化而蟬蛻兮。惟二字從三火。﹐況物切﹐疾貌。﹞俄氵養之無依。﹝氵養﹐上力廣切﹐下余掌切。深廣貌。﹞圓方混而不形兮﹐顥醇白之霏霏。﹝顥﹐白貌。《楚辭》﹕天白顥顥。又云﹕云霏霏而承宇。顥﹐音昊。﹞上茫茫而無星辰兮﹐﹝一作茫洋。﹞下不見夫水陸。﹝水﹐一作川。﹞若有釒術余以往路兮﹐﹝釒術﹐音述﹐導也。《說文》﹕綦鍼也。晏本作訁術。訁術﹐言也。音卹。《說文》﹕誘也。《漢書》「怵於邪說」注﹕怵體訁術字耳。﹞馭擬擬以回復。﹝《漢﹟食貨志》引《詩》黍稷擬擬注﹕盛貌。詩作。似﹐魚紀切。﹞浮雲縱以直度兮﹐云濟余乎西北。風糸麗糸麗以經耳兮﹐﹝糸麗糸麗﹐連也。《楚辭》﹕索胡繩之糸麗糸麗。糸麗糸麗﹐風聲也。一作釃釃。晁作糸麗糸麗以驚耳。糸麗音邐﹐又音離。﹞類行舟迅而不息。洞然於以イ漫兮﹐﹝イ漫﹐大水貌。以字一本重作於字。イ﹐音彌。漫﹐音瞞。﹞虹羅列而傾側。﹝《爾雅》﹕柬﹐虹也。爲挈貳﹐與電同。又﹐雌虹也。﹞橫衝飆以﹛湯皿﹜擊兮﹐﹝飆﹐卑遙切。﹛湯皿﹜﹐音蕩﹐又他浪切。﹞忽中斷而迷惑。靈幽漠以氵節汩兮﹐﹝靈字﹐一本作零雨二字。氵節汩﹐水流貌。氵節﹐音節。汩﹐越筆切。﹞進怊悵而不得。﹝《楚辭》﹕怊悵而自悲。怊﹐敕喬切。﹞白日邈其中出兮﹐﹝一本﹐出作無﹐又一本﹐無出字。﹞陰霾披離以泮釋。﹝霾﹐音埋﹐風雨土也。﹞施嶽瀆以定位兮﹐互參差之白黑。忽崩騫上下兮﹐﹝一本作崩騫翔以上下以徊徨兮﹐又作忽崩騫翔以上下兮﹐又作崩騫上下以徊徨兮。﹞聊按行而自抑。﹝行﹐一作衍。﹞指故都以委墜兮﹐瞰鄕閭之修直。﹝瞰﹐音闞。﹞原田蕪穢兮﹐崢嶸榛棘。喬木摧解兮﹐垣廬不飾。﹝公與許孟容書云﹕先墓在城南﹐無異子弟爲主﹐自譴逐來﹐消息存亡不一至鄕閭。又云﹕城西有數頃田﹐樹果百株﹐多先人手自封殖﹐今已荒穢﹐恐便斬伐。有哀憤毀傷之意﹐與此賦同。書在元和四年作﹐賦亦當後先於此。﹞山以巖立兮﹐﹝﹐音虞。山髙貌。﹞水汩汩以漂激。﹝汩﹐音骨﹐又越筆切。﹞魂恍惘若有亡兮﹐﹝恍﹐音。惘﹐音罔﹐恍惚也。﹞涕汪浪以隕軾。﹝浪﹐音郎。晁作浪浪。﹞類曛黃之﹤黑﹥漠兮﹐﹝《楚辭﹟思美人》章﹕指幡冢之西隈兮﹐與黃以爲期。注﹕黃﹐蓋昏時。﹤黑﹥﹐果實黑壞貌。掩﹑黯二音。晁作黔漠。﹞欲周流而無所極。紛若喜而亻臺兮﹐﹝亻臺﹐敕吏切。擬﹐音毅。《韻》音擬。不前也。又音態﹑礙。﹞心回互以壅塞。﹝互﹐音戶﹐俗作■A9。一本又作■A10。音支﹐目汁凝也。諸《韻》皆無■A10字﹐作回■A9﹐恐是。章藉章惇頤《釋音》作■A10眩。眩﹐音縣﹐目無常主也。﹞鐘鼓皇以戒旦兮﹐﹝皇﹐音橫。﹞陶去幽而開寤。罾蒙其復體兮﹐﹝罾﹐音曾熨。魚网也。復字﹐一作後。﹞孰云桎梏之不固﹖﹝桎﹐手械。梏﹐足械。上音質﹐下姑沃切。﹞精誠之不可再兮﹐余無蹈夫歸路。偉仲尼之聖徳兮﹐﹝徳﹐一本作位。﹞謂九夷之可居。﹝《論語》﹕子欲居九夷。或曰﹕陋。子曰「君子居之﹐何陋之有。」居﹐協韻﹐去聲。﹞惟道大而無所入兮﹐猶流遊乎曠野。﹝野﹐一本作墅﹐非。﹞老聃遁而適戎兮﹐指淳茫以縱步。﹝《史記》﹕老聃見周衰﹐遂去。至關﹐關令尹喜曰「子將隱矣﹐彊爲我著書。」乃著書五千餘言而去。又《神仙傳》﹕老子將去周而出關﹐以升昆侖。關令尹喜掃門﹐道見老子﹐老子以長生之事教之。﹞蒙莊之恢怪兮﹐寓大鵬之遠去。﹝莊子﹐蒙人。《逍遙遊》篇云﹕北溟有魚﹐其名曰鯤。化而爲鳥﹐其名爲鵬。是鳥也﹐海運則徙於南溟。﹞苟遠適之若玆兮﹐胡爲故國之爲慕﹖首丘之仁類兮﹐斯君子之所譽。﹝《禮記》﹕狐死正丘首﹐仁也。﹞鳥獸之鳴號兮﹐有動心而曲顧。﹝《禮記》﹕鳥獸喪其羣匹﹐越月逾時﹐則必返巡﹐過其故鄕﹐翔回焉﹐鳴號焉﹐然後乃能去之。﹞膠余衷之莫能捨兮﹐﹝衷﹐一作哀。﹞𨿽判析而不悟。列玆夢以三復兮﹐﹝三﹐一作往。﹞極明昏而告訴。

○囚山賦﹝永貞元年﹐公謫居永州。元和九年﹐作此賦。晁太史無咎序公此賦於《變騷》曰﹕《語》云﹕仁者樂山。自昔達人﹐有以朝市爲樊籠者矣﹐未聞以山林爲樊籠者。宗元謫南海久﹐厭山不可得而出﹐懷朝市不可得而復﹐丘壑艸木之可愛者﹐皆陷井也﹐故賦《囚山》。淮南小山之辭﹐亦言山中不可以久畱﹐以謂賢人遠伏﹐非所宜爾﹐何至以幽獨爲狴牢﹐不可一日居哉﹖然終其意近《招隱》﹐故錄之。﹞

楚越之郊環萬山兮﹐勢騰踴夫波濤。紛對回合仰伏以離兮﹐﹝﹐音列﹐又音例﹐遮也。一本無對字。﹞若重墉之相褒。爭生角逐上軼旁出兮﹐﹝軼﹐疊﹑佚二音。《說文》﹕車相出也。﹞下坼裂而爲壕。﹝壕﹐音豪﹐塹也。﹞欣下頹以就順兮﹐曾不畝平而又髙。沓雲雨而漬厚土兮﹐﹝沓﹐合也。漬﹐漚物也。沓﹐達合切。漬﹐疾智切﹐一本無而字﹐漬作積。﹞蒸鬱勃其腥臊。﹝《周禮》﹕辧腥臊膻香之不可食者。《說文》﹕臊﹐豕膏臭也。腥﹐音星。臊﹐蘇曹切。﹞陽不舒以擁隔兮﹐羣陰■A11而爲曹。﹝A11﹐固寒也。《西京賦》﹕涸陰A11寒。曹﹐偶也。爲﹐一作與。A11﹐胡故切﹐與沍同。﹞側耕危獲苟以食兮﹐哀斯民之增勞。﹝斯民﹐一本作下民。一作小人。﹞攢林麓以爲叢棘兮﹐﹝攢﹐一作積。山足曰麓。《易》﹕於叢棘。疏云﹕叢棘﹐謂囚執之處﹐以棘叢而禁之也。﹞虎豹咆代狴牢之吠嗥。﹝咆﹐虎豹聲。《博物志》云﹕狴﹐獄別名。嗥亦咆也。咆﹐音庖。﹐虎檻切。狴﹐音陛。嗥﹐音豪。﹐一作闞﹐虎檻切﹐恐是﹐蓋《韻》中無字。﹞胡井眢以管視兮﹐﹝眢﹐目無明也。又廢井也。《左傳》宣十二年﹕目於眢井而拯。注﹕視虛廢井而求拯己。《東方朔傳》﹕以管窺天。一本胡字上有予字。眢﹐音剜﹐又作殞。﹞窮坎險其焉逃。顧幽昧之罪加兮﹐𨿽聖猶病夫嗷嗷。匪兕吾爲柙兮﹐﹝兕﹐似牛﹐一角。《論語》﹕虎兕出於柙。注云﹕柙﹐檻也。﹞匪豕吾爲牢。﹝《詩》﹕執豕於牢。﹞積十年莫吾省者兮﹐﹝公永貞元年乙酉﹐貶永州司馬。至元和九年甲午﹐爲十年矣。明年﹐始召至京師﹐又出爲柳州刺史。﹞增蔽吾以蓬蒿。聖日以理兮﹐﹝聖﹐一作世。﹞賢日以進﹐誰使吾山之囚吾兮滔滔﹖﹝一本無下吾字。﹞

○愈膏肓疾賦﹝《左傳》成十年﹕晉景公疾病﹐求醫於秦。秦伯使醫緩爲之。未至﹐公夢疾爲二豎子﹐曰「彼良醫也﹐懼傷我焉。」其一曰「居肓之上﹐膏之下﹐若我何﹗」醫至﹐曰「疾不可爲也。」肓﹐鬲也。心下爲膏。晏元獻嘗親書此賦云﹕膚淺不類柳文﹐宜去之。或曰﹕公少作也﹐借以論治國之理焉。肓﹐音荒﹐鬲也。心上鬲下。﹞

景公夢疾膏肓﹐尙謂虛假﹐命秦緩以候問﹐遂俯伏於堂下。﹝俯伏﹐一作伏身。﹞公曰「吾今形體不衰﹐筋力未寡﹐子言其有疾者﹐何也﹖」秦緩乃窮神極思﹐曰「﹝窮﹐一作究。思﹐去聲。﹞夫上醫療未萌之兆﹐中醫攻有兆之者。目定死生﹐心存取捨﹐亦猶卞和獻含璞之璧﹐伯樂相有孕之馬。然臣之遇疾﹐如泥之處埏﹐﹝屍連切﹐和土也。﹞疾之遇臣﹐如金之在冶。𨿽九竅未擁﹐四支且安。膚腠營胃﹐﹝膚﹐音孚。腠﹐音湊。肌脈也。營字一作脘。﹞外彊中漧。﹝僖十五年《左氏傳》﹕張脈僨興﹐外彊中漧。﹞精气內傷﹐神沮脈殫。以熱益熱﹐以寒益寒。鍼灸不達﹐誠死之端。巫新麥以爲讖﹐﹝楚禁切﹐驗也。﹞果不得其所餐。」﹝成十年《左氏傳》﹕晉侯夢大厲。公覺﹐召桑田巫﹐巫言如夢。公曰「何如﹖」曰「不食新矣。」六月﹐晉侯欲麥﹐使甸人獻麥。召桑田巫﹐示而殺之。將食﹐張如廁﹐陷而卒。餐﹐七安切。﹞公曰「固知天賦性命﹐如彼暄寒﹐短不足悲﹐修不足歡。哂彼醫兮﹐徒精厥術﹐如何爲之可觀﹖」醫乃勃然變色﹐攘袂而起﹕「子無讓我﹐我謂於子﹕我之技也﹐如石投水﹐如弦激矢。視生則生﹐視死則死。膏肓之疾不救﹐衰亡之國不理。巨川將潰﹐非捧土之能塞。﹝捧﹐上聲。﹞大廈將崩﹐非一木之能止。斯言足以諭大﹐子今察乎孰是﹗」爰有忠臣﹐聞之憤怨﹐忘廢寢食﹐擗В感嘆﹕﹝《詩》﹕寤辟有В。注﹕辟﹐傷心也。В﹐拊心貌。擗﹐音辟。В﹐婢小﹑匹妙二切。﹞生死浩浩﹐天地漫漫。﹝《甘泉賦》﹕指東西之漫漫。注﹕無崖際之貌。漫﹐莫半切。﹞綏之則壽﹐撓之則散。善養命者﹐鮐背鶴髮成童兒。﹝鮐﹐海魚也。鮐背﹐謂背有鮐文。鮐﹐音臺。﹞善輔弼者﹐殷辛﹑夏桀爲周﹑漢。非藥曷以愈疾﹖非兵胡以定亂﹖喪亡之國﹐在賢哲之所扶匡﹔而忠義之心﹐﹝一無而字。﹞豈膏肓之所羈絆﹖﹝羈絆﹐馬絡縶也。《前漢》﹕貫仁義之羈絆。羈﹐居宜切。絆﹐音半。﹞余能理亡國之元刂獘﹖﹝元刂﹐五官切。也﹐齊也。﹞愈膏肓之患難﹐君謂之何以﹖」醫曰「夫八之外﹐﹝﹐音宏。﹞六合之中﹐始自生靈﹐及乎昆虫﹐神安則存﹐神喪則終。亦猶道之紊也﹐患出於邪佞﹔身之憊也﹐﹝憊﹐音﹤韋備﹥。﹞疾生於火風。彼膏肓之與顚覆﹐匪藥石而能攻者哉。」因此而言曰「余今變禍爲福﹐易曲成直。寧關天命﹐在我人力。以忠孝爲幹櫓﹐﹝音魯﹐大盾也。﹞以信義爲封殖。拯厥兆庶﹐綏乎社稷。一言而熒惑退舍﹐﹝見上《貞符序》注。﹞一揮而羲和匪昃。﹝《淮南子》﹕魯陽公與韓戰酣﹐日暮﹐援戈而揮之﹐日爲之反三捨。羲和﹐日禦也。﹞桑谷﹑生庭而自滅﹐野雉ず鼎而自息。﹝桑谷﹑雉ず二事﹐並見上《貞符》注。﹞誠天地之無親﹐曷膏肓之能極﹖」醫者遂口噤心醉﹐﹝噤﹐巨禁切。﹞投棄鍼石﹐匍匐而前﹕﹝匍﹐扶﹑蒲二音。匐﹐音伏﹐又蒲墨切。﹞「吾謂治國在天﹐子謂治國在賢﹔﹝治字﹐一本作浩。﹞吾謂命不可續﹐子謂命將可延。詎知國不足理﹐疾不足痊。佐荒淫爲聖主﹐保夭壽爲長年。皆正直之是與﹐庶將來之勉旃﹗」

●卷三﹟論○封建論﹝《唐宗室傳贊》曰﹕唐興﹐疏屬畢王。至太宗時﹐與名臣蕭等喟然講封建事﹐欲與三代比隆。而魏徵﹑李百藥皆謂不然。顏師古獨議建諸侯當少其力﹐與州縣雜治。由是罷不復議。至名儒劉秩﹐目武氏之禍﹐則謂郡縣不可以久安﹐大抵與曹﹑陸相上下。而杜佑﹑柳宗元深探其本﹐據古驗今﹐而反復焉。蘇內翰《志林》曰﹕昔之論封建者﹐曹元首﹑陸機﹑劉頌﹐及唐太宗時﹐魏徵﹑李百藥﹑顏師古﹐其後劉秩﹑杜佑﹑柳宗元。宗元之論出﹐而諸子之論廢矣。𨿽聖人復起﹐不能易也。範太史《唐鑑》﹐亦以公之論爲然。以謂後世如有王者﹐擇守令以治郡縣﹐亦足以致太平﹐何必封建哉﹖又武威孔氏曰﹕韓退之文章過子厚﹐而議論不及。子厚作《封建論》﹐退之所無。按唐之藩鎭﹐初非有取於封建之制。特自天寶之後﹐安史亂定﹐君臣幸安﹐瓜分河北地以授叛將。護養孽萌﹐以成禍根。亂人乘之﹐遂擅署吏﹐以賦稅自私﹐不朝獻於庭﹐其與《春秋》所謂諸侯彊而王室弱之患等。至元和間﹐爲朝廷擾﹐無虛日﹐公目擊其禍之至此也﹐推原封建出於勢之不得已﹐而猶惜乎唐之不能悉置守宰﹐而使彊藩悍將爲中國擾也。唐史臣詳取公之論﹐以爲世鑑﹐誠知言哉。作之年月未詳。﹞

天地果無初乎﹖吾不得而知之也。生人果有初乎﹖吾不得而知之也。然則孰爲近﹖曰﹕有初爲近。孰明之﹖由封建而明之也。﹝重校無二之字。﹞彼封建者﹐更古聖王堯﹑舜﹑禹﹑湯﹑文﹑武而莫能去之。蓋非不欲去之也﹐勢不可也。勢之來﹐﹝一有則字。﹞其生人之初乎﹖﹝一無生字。﹞不初﹐無以有封建。封建非聖人意也。彼其初與萬物皆生﹐艸木榛榛﹐﹝《說文》云﹕榛﹐叢也。﹞鹿豕犭丕犭丕﹐﹝《篇韻》無犭丕字﹐疑當爲亻丕。亻丕﹐有力也。一曰﹕貍子曰亻丕﹐疑作丕。《楚辭》﹕逐人丕丕。注﹕丕丕﹐走貌。犭丕﹐音丕。﹞人不能搏噬﹐而且無毛羽﹐莫克自奉自衛﹐荀卿有言﹐必將假物以爲用者也。夫假物者必爭﹐爭而不已﹐必就其能斷曲直者而聽命焉。其智而明者﹐所伏必眾﹐告之以直而不攺﹐必痛之而後畏﹐由是君長刑政生焉。故近者聚而爲羣。羣之分﹐其爭必大﹐大而後有兵有徳。又有大者﹐眾羣之長又就而聽命焉﹐以安其屬﹐於是有諸侯之列。則其爭又有大者焉。徳又大者﹐﹝一作徳又有大者﹐一者下有焉字。﹞諸侯之列又就而聽命焉﹐以安其封﹐於是有方伯﹑連帥之類﹐﹝《禮記﹟王制》﹕千里之外﹐設方伯。五國以爲屬﹐屬有長。十國以爲連﹐連有帥。三十國爲卒﹐卒有正。二百一十國爲州﹐州有伯。﹞則其爭又有大者焉。徳又大者﹐﹝一本﹐作徳又有大者﹐一者下有焉字。﹞方伯﹑連帥之類又就而聽命焉﹐以安其人﹐然後天下會於一。是故有裏胥而後有縣大夫﹐有縣大夫而後有諸侯﹐有諸侯而後有方伯﹑連帥﹐有方伯連帥而後有天子。自天子至於裏胥﹐其徳在人者﹐死必求其嗣而奉之。故封建非聖人意也﹐勢也。夫堯﹑舜﹑禹﹑湯之事遠矣﹐及有周而甚詳。﹝一無有字。﹞周有天下﹐裂土田而瓜分之﹐﹝瓜分者﹐言如剖瓜也。﹞設五等﹐﹝《王制》﹕公﹑侯﹑伯﹑子﹑男﹐凡五等。﹞邦羣後﹐布履星羅﹐﹝履﹐一作。﹐散也。《選》﹕聲教布。﹞四周於天下﹐輪運而輻集。﹝輻﹐方六切。﹞合爲朝覲會同﹐離爲守臣城。﹝《詩﹟兔》﹕公侯幹城。守﹐舒救反。捍﹑幹同﹐戶旦切。﹞然而降於夷王﹐害禮傷尊﹐下堂而迎覲者。﹝《禮記﹟覲禮》﹕天子不下堂而見諸侯。下堂而見諸侯﹐天子之失禮也﹐由夷王以下。﹞歷於宣王﹐挾中興復古之徳﹐雄南徵北伐之威﹐卒不能定魯侯之嗣。陵夷迄於幽﹑厲﹐﹝迄於﹐一作壞於。﹞王室東徙﹐而自列爲諸侯矣。﹝一無矣字。《國語》﹕魯武公以括與戲見王﹐王立戲。樊仲山父諫曰「下事上﹐少事長﹐所以爲順也。今立諸侯而建其少﹐是教逆也。」王卒立之。武公歸而卒。及魯人殺懿公而立伯禦﹐宣王伐魯﹐立孝公﹐諸侯從是而不睦。懿公卽戲﹐伯禦卽括。孝公名稱﹐懿公之弟。事亦見《史記》。孝公二十五年﹐諸侯畔周﹐犬戎殺幽王﹐秦始列爲諸侯。﹞厥後問鼎之輕重者有之﹐﹝宣三年《左氏傳》﹕楚子觀兵於周疆。定王使王孫滿勞楚子﹐楚子問鼎之大小輕重焉。﹞射王中肩者有之﹐﹝《左氏傳》桓五年﹕王以諸侯伐鄭﹐鄭伯禦之﹐祝聃射王中肩。﹞伐凡伯﹑誅萇弘者有之。﹝《春秋》隱七年﹕戎伐凡伯於楚丘以歸。哀三年《左氏傳》﹕劉氏﹑範氏世爲婚姻。萇弘事劉文公﹐故周與範氏。趙鞅以爲討﹐周人殺萇弘。萇﹐音長。﹞天下乖﹐﹝音戾。﹞無君君之心﹐余以爲周之喪久矣﹐徒建空名於公侯之上耳。得非諸侯之盛彊﹐末大不掉之咎歟﹖﹝《說文》云﹕掉﹐搖也。《左傳》﹕尾大不掉。掉﹐徒弔切。﹞遂判爲十二﹐﹝《史記﹟十二諸侯年表》﹐謂魯﹑齊﹑晉﹑秦﹑楚﹑宋﹑衛﹑陳﹑蔡﹑曹﹑鄭﹑燕。﹞合爲七國﹐﹝合﹐一作吞。謂秦﹑楚﹑燕﹑齊﹑韓﹑魏﹑趙。﹞威分於陪臣之邦﹐﹝謂田氏篡齊﹐韓趙魏分晉。﹞國殄於後封之秦。﹝秦﹐伯益之後。其末孫非子﹐周恭王時爲附庸。及秦仲之孫襄公救周﹐周室東遷﹐始列爲諸侯。﹞則周之敗端﹐其在乎此矣。秦有天下﹐裂都會而爲之郡邑﹐廢侯衛而爲之守宰﹐據天下之雄圖﹐都六合之上游﹐攝制四海﹐運於掌握之內﹐此其所以爲得也。不數載而天下大壞﹐其有由矣。﹝一無其字。﹞亟役萬人﹐暴其威刑﹐竭其貨賄。負鋤梃謫戍之徒﹐圜視而合從﹐﹝圜視而起﹐見賈誼《論》﹐驚愕也。《前漢》合從連衡注﹕齊﹑楚﹑韓﹑魏﹑燕﹑趙爲從﹐秦爲衡。從謂其地形南北從長也。秦地形東西橫長﹐故爲衡。從﹐子容切。﹞大呼而成羣。時則有叛人而無叛吏﹐﹝叛人﹐謂陳勝﹑吳廣之屬。﹞人怨於下而吏畏於上﹐天下相合﹐﹝合﹐一作咎。﹞殺守劫令而並起。咎在人怨﹐非郡邑之制失也。漢有天下﹐矯秦之枉﹐徇周之制﹐剖海內而立宗子﹐封功臣。數年之間﹐奔命扶傷之不暇。困平城﹐﹝髙祖七年﹐擊韓王信﹐困平城。﹞病流矢﹐﹝髙祖十二年﹐擊黥布﹐爲流矢所中。﹞陵遲不救者三代。後乃謀臣獻畫﹐而離削自守矣。﹝謂賈誼﹑主父偃欲分王子弟也。﹞然而封建之始﹐郡邑居半﹐時則有叛國而無叛郡。﹝叛國﹐謂吳﹑楚七國反也。﹞秦制之得﹐亦以明矣。﹝一作已。﹞繼漢而帝者﹐𨿽百代可知也。唐興﹐制州邑﹐立守宰﹐此其所以爲宜也。然猶桀猾時起﹐虐害方域者﹐失不在於州而在於兵﹐時則有叛將而無叛州。﹝叛將謂藩鎭擁重兵者。﹞州縣之設﹐固不可革也。或者曰﹕封建者﹐必私其土﹐子其人﹐適其俗﹐修其理﹐施化易也。守宰者﹐苟其心﹐思遷其秩而已﹐何能理乎﹖﹝理﹐一作治。﹞余又非之。周之事迹﹐斷可見矣。列侯驕盈﹐黷貨事戎。﹝戎﹐謂戎事。黷﹐音讀。《說文》﹕握持垢也。﹞大凡亂國多﹐理國寡。侯伯不得變其政﹐天子不得變其君。私土子人者﹐百不有一。﹝有下一有其字。﹞失在於制﹐不在於政﹐周事然也。秦之事迹亦斷可見矣。有理人之制﹐而不委郡邑﹐是矣。有理人之臣﹐而不使守宰﹐是矣。郡邑不得正其制﹐守宰不得行其理﹐酷刑苦役﹐而萬人側目。失在於政﹐不在於制。秦事然也。漢興﹐天子之政行於郡﹐不行於國﹐制其守宰﹐不制其侯王。侯王𨿽亂﹐不可變也﹔國人𨿽病﹐不可除也。及夫大逆不道﹐然後掩捕而遷之﹐勒兵而夷之耳。大逆未彰﹐姦利浚財﹐怙勢作威﹐大刻於民者﹐無如之何。及夫郡邑﹐可謂理且安矣。何以言之﹖且漢知孟舒於田叔﹐﹝《漢書﹟田叔傳》﹕文帝立﹐召叔問曰「公知天下長者乎﹖」叔曰「故雲中守孟舒﹐長者也。」時孟舒坐虜大入雲中免。上曰「先帝置舒雲中十餘年矣﹐虜常一入﹐不能堅守﹐士卒戰死者數百人。長者固殺人乎﹖」叔曰「孟舒知士卒罷獘﹐不忍出言。士爭臨城死敵﹐以故死者數百人。是乃孟舒所以爲長者。」上曰「賢哉孟舒﹗」復召以爲雲中太守。﹞得魏尙於馮唐﹐﹝《馮唐傳》﹕唐謂文帝曰﹕魏尙爲雲中守﹐坐上功首虜差六級﹐陛下下之吏。陛下𨿽得頗﹑牧﹐不能用也。帝悅﹐令唐持節赦尙﹐復以爲雲中守。﹞聞黃霸之明審﹐﹝《漢書》﹕黃霸爲潁川太守﹐外寬內明﹐得吏民心﹐治爲天下第一。徵守京兆尹。﹞睹汲黯之簡靖﹐﹝汲黯﹐學黃﹑老言﹐治民好淸靜﹐不苛細。爲東海太守﹐臥閣不出﹐歲餘﹐東海大治。﹞拜之可也﹐復其位可也﹐臥而委之以輯一方可也。有罪得以黜﹐有能得以賞。朝拜而不道﹐夕斥之矣﹔夕受而不法﹐朝斥之矣。設使漢室盡城邑而侯王之﹐縱令其亂人﹐﹝一作縱其令﹐亂其人。﹞戚之而已。孟舒﹑魏尙之術﹐莫得而施﹔黃霸﹑汲黯之化﹐莫得而行。明譴而導之﹐﹝一本譴作遣。﹞拜受而退已違矣。﹝一本違矣上有斯必二字。﹞下令而削之﹐締交合從之謀﹐﹝一本合下有約字。締﹐《說文》云﹕結不解也。﹞周於同列﹐則相顧裂眥﹐﹝《說文》﹕眥﹐目匡也。眥﹐疾智切。﹞勃然而起。﹝而﹐一作四。﹞幸而不起﹐則削其半。削其半﹐民猶瘁矣﹐曷若舉而移之以全其人乎﹖漢事然也。今國家盡制郡邑﹐連置守宰﹐其不可變也固矣。善制兵﹐謹擇守﹐則理平矣。或者又曰「夏﹑商﹑周﹑漢封建而延﹐秦郡邑而促。」尢非所謂知理者也。魏之承漢也﹐封爵猶建。晉之承魏也﹐因循不革。而二姓陵替﹐不聞延祚。今矯而變之﹐垂二百祀﹐大業彌固﹐何系於諸侯哉﹖或者又以爲﹕「殷周﹐聖王也﹐而不革其制﹐固不當復議也。」是大不然。夫殷﹑周之不革者﹐是不得已也。蓋以諸侯歸殷者三千焉﹐資以黜夏﹐湯不得而廢﹔歸周者八百焉﹐資以勝殷﹐武王不得而易。徇之以爲安﹐仍之以爲俗﹐湯﹑武之所不得已也。夫不得已﹐非公之大者也﹐私其力於己也﹐私其衛於子孫也。秦之所以革之者﹐其爲制﹐公之大者也﹔其情﹐私也﹐私其一己之威也﹐私其盡臣畜於我也。然而公天下之端自秦始。夫天下之道﹐理安斯得人者也。﹝一無得字。﹞使賢者居上﹐不肖者居下﹐而後可以理安。今夫封建者﹐繼世而理。繼世而理者﹐上果賢乎﹖下果不肖乎﹖則生人之理亂未可知也。將欲利其社稷﹐以一其人之視聽﹐則又有世大夫世食祿邑﹐﹝一無祿字。﹞以盡其封略。聖賢生於其時﹐亦無以立於天下﹐﹝一無亦字。﹞封建者爲之也。豈聖人之制使至於是乎﹖吾固曰「非聖人之意也﹐勢也。」

○四維論﹝《管子﹟牧民篇》曰﹕國有四維﹐一維絕則傾﹐二維絕則危﹐三維絕則覆﹐四維絕則滅。何謂四維﹖一曰禮﹐二曰義﹐三曰廉﹐四曰恥。禮不逾節﹐義不自進﹐廉不蔽惡﹐恥不從枉。公意謂廉恥自禮義中出﹐未有有禮義而無廉恥﹐有廉恥而無禮義。故云吾見其二維﹐而未見其所以爲四也。作之年月未詳。﹞

《管子》以禮義廉恥爲四維﹐吾疑非管子之言也。彼所謂廉者﹐曰不蔽惡也。﹝一無也字。﹞世人之命廉者﹐﹝一無世字。﹞曰不苟得也。﹝一無也字。﹞所謂恥者﹐曰不從枉也。﹝一無也字。﹞世人之命恥者。﹝一無世字。﹞曰羞爲非也。然則二者果義歟﹐非歟﹖吾見其有二維﹐未見其所以爲四也。夫不蔽惡者﹐豈不以蔽惡爲不義而去之乎﹖夫不苟得者﹐豈不以苟得爲不義而不爲乎﹖𨿽不從枉與羞爲非皆然。然則廉與恥﹐義之小節也﹐不得與義抗而爲維。聖人之所以立天下﹐曰仁義。仁主恩﹐義主斷。恩者親之﹐斷者宜之﹐而理道畢矣。蹈之斯爲道﹐得之斯爲徳﹐履之斯爲禮﹐誠之斯爲信﹐皆由其所之而異名。今管氏所以爲維者﹐殆非聖人之所立乎﹖又曰「一維絕則傾﹐二維絕則危﹐三維絕則覆﹐四維絕則滅。」若義之絕﹐則廉與恥其果存乎﹖廉與恥存﹐則義果絕乎﹖人旣蔽惡矣﹐苟得矣﹐從枉矣﹐﹝諸本作苟得而從枉矣。﹞爲非而無羞矣﹐則義果存乎﹖使管子庸人也﹐則爲此言。管子而少知理道﹐則四維者非管子之言也。

○天爵論﹝《孟子》﹕有天爵者﹐有人爵者。仁義忠信﹐樂善不倦﹐此天爵也﹔公卿大夫﹐此人爵也。古之人修其天爵﹐而人爵從之﹔今之人修其天爵﹐以要人爵﹐旣得人爵﹐而棄其天爵。公以爲未盡﹐作此論。﹞

柳子曰﹕仁義忠信﹐先儒名以爲天爵﹐未之盡也。夫天之貴斯人也﹐則付剛健純粹於其躬﹐倬爲至靈﹐﹝倬﹐音卓。﹞大者聖神﹐其次賢能﹐所謂貴也。剛健之气﹐鐘於人也爲志﹐得之者﹐運行而可大﹐悠久而不息﹐拳拳於得善﹐孜孜於嗜學﹐則志者其一端耳。純粹之气﹐注於人也爲明﹐得之者﹐爽達而先覺﹐鑑照而無隱﹐盹盹於獨見﹐﹝《說文》﹕鈍目也。盹﹐音諄。《篇韻》無此字。《禮記》﹕肫肫其仁。注曰﹕懇誠貌。字從月。《集韻》從日。盹盹懇誠﹐朱閏切。﹞淵淵於默識﹐則明者又其一端耳。明離爲天之用﹐恆久爲天之道﹐舉斯二者﹐人倫之要盡是焉。故善言天爵者﹐不必在道徳忠信﹐明與志而已矣。道徳之於人﹐猶陰陽之於天也﹔仁義忠信﹐猶春秋冬夏也。舉明離之用﹐運恆久之道﹐所以成四時而行陰陽也。宣無隱之明﹐著不息之志﹐所以備四美而富道徳也。故人有好學不倦而迷其道﹑撓其志者﹐﹝撓﹐《釋文》云﹕擾也。撓﹐女巧切。﹞明之不至耳﹔有照物無遺而蕩其性﹑脫其守者﹐志之不至耳。明以鑑之﹐志以取之﹐役用其道徳之本﹐舒布其五常之質﹐充之而彌六合﹐播之而奮百代﹐聖賢之事也。然則聖賢之異愚也﹐職此而已。使仲尼之志之明可得而奪﹐則庸夫矣。授之於庸夫﹐則仲尼矣。若乃明之遠邇﹐志之恆久﹐庸非天爵之有級哉﹖故聖人曰「敏以求之。」﹝《論語》﹕子曰「我非生而知之者﹐好古敏而求之者。」﹞明之謂也﹔「爲之不厭」﹐﹝《論語》又曰「抑爲之不厭﹐誨人不倦﹐則可謂云爾已矣。」﹞志之謂也。道徳與五常﹐存乎人者也。克明而有恆﹐受於天者也。嗚呼﹗後之學者﹐盡力於所及焉。或曰「子所謂天付之者﹐若開府庫焉﹐量而與之耶﹖」曰﹕否。其各合乎气者也。莊周言天曰自然﹐吾取之。

○守道論﹝《左氏傳》昭公二十年﹕齊侯田於沛﹐招虞人以弓﹐不進﹐曰「昔先君之田也﹐旃以招大夫﹐弓以招士﹐皮冠以招虞人。臣不見皮冠﹐不敢進。」仲尼曰「守道不如守官。」

或問曰「守道不如守官﹐何如﹖」對曰﹕是非聖人之言﹐傳之者誤也。官也者﹐道之器也﹐離之非也。未有守官而失道﹐守道而失官之事者也。﹝一無也字。﹞是固非聖人之言﹐乃傳之者誤也。﹝一無乃字。﹞夫皮冠者﹐是虞人之物也。物者﹐道之準也。守其物﹐由其準﹐而後其道存焉。苟捨之﹐是失道也。凡聖人之所以爲經紀﹐爲名物﹐無非道者。命之曰官﹐官是以行吾道云爾。﹝一本作命是以行吾道云爾。﹞是故立之君臣﹑官府﹑衣裳﹑輿馬﹑章綬之數﹐會朝﹑表著﹑周旋﹑行列之等﹐﹝昭十一年《左氏傳》﹕會朝之言﹐必聞於表著之位。杜預注云﹕朝內列位常處﹐謂之表著。行﹐戶剛切。﹞是道之所存也。則又示之典命﹑書制﹑符璽﹑奏復之文﹐﹝璽﹐本作﹛爾土﹜。《說文》﹕王者印也。所以主上﹐故從爾從土。籀從玉。﹞參伍﹑殷輔﹑陪臺之役﹐﹝《周禮》﹕設其參﹐傅其伍﹐陳其殷﹐置其輔。注﹕參﹐謂卿三人。伍﹐謂大夫五人。殷﹐眾士。輔﹐府史庶人在官者。陪臺者﹐亦謂臣也。出《左》昭公七年。﹞是道之所由也。則又勸之以爵祿﹑慶賞之美﹐懲之以黜遠﹑鞭撲﹑梏﹑斬殺之慘﹐﹝撲﹐小擊也。梏者﹐《周禮》﹕上罪梏而桎。梏﹐手械。﹐兩手共械。梏﹐居沃切。﹐居悚﹑居玉二切。﹞是道之所行也。故自天子至於庶民﹐﹝一作人。﹞咸守其經分﹐﹝去聲。﹞而無有失道者﹐和之至也。失其物﹐去其準﹐道從而喪矣。易其小者﹐而大者亦從而喪矣。古者居其位思死其官﹐可易而失之哉﹖《禮記》曰「道合則服從﹐不可則去。」﹝《內則篇》。﹞孟子曰「有官守者﹐不得其職則去。」然則失其道而居其官者﹐古之人不與也。是故在上不爲抗﹐在下不爲損﹐矢人者不爲不仁﹐函人者不爲仁﹐率其職﹐司其局﹐交相致以全其工也。﹝一本工字作公。﹞易位而處﹐各安其分﹐而道達於天下矣。﹝矣﹐一作也。﹞且夫官所以行道也﹐而曰守道不如守官﹐蓋亦喪其本矣。未有守官而失道﹐守道而失官者也。﹝一本失官下有之事二字。﹞是非聖人之言﹐傳之者誤也﹐果矣。

○時令論上﹝孔穎達《禮記疏》案鄭《目錄》云﹕名曰《月令》者﹐以其記十二月政之所行也。本《呂氏春秋》十二月紀之首章﹐以禮家好事抄合之﹐後人因題之﹐名曰《禮記》﹐言周公所作。其中官名時事多不合周法﹐今申鄭旨釋之。案呂不韋集諸儒著爲十二月紀﹐名爲《呂氏春秋》﹐篇首皆有月令﹐與此文同﹐是一證也。又周無太尉﹐惟秦官有太尉﹐而此《月令》云﹐乃命太尉﹐此是官名不同周法﹐二證也。又秦正以十月建亥爲歲首﹐而《月令》於季秋云﹕合諸侯﹐制百縣﹐爲來歲受朔日﹐是九月爲歲終﹐十月爲朔﹐此是時不合周法﹐三證也。又周有六冕﹐郊天迎气﹐則用大裘﹐乘玉輅﹐建太常日月之章﹐而《月令》服飾車旗並依時色﹐此是事不合周法﹐四證也。故鄭必謂呂不韋作者以此﹐或曰此書純用秦正。案始皇二十六年﹐並天下﹐然後以十月爲歲首。先是﹐十二年﹐不韋遷蜀死矣﹐安所從受而以十月爲來歲朔日乎﹖是不然。夫以十月爲歲首﹐昭王以來旣然矣。按《秦紀》昭王四十一年﹐先書十月宣太后薨﹐次書九月穰侯出之陶。四十八年﹐先書十月韓獻垣雍﹐秦軍伐趙﹐次書正月兵罷。五十年﹐先書十月白起有罪爲士伍﹐

次書十二月益發卒軍汾城旁﹐次書二月攻晉軍斬首六千。然則始皇以十月爲歲首﹐特立定爲制耳。其實二十六年以前﹐已用十月也。或又曰﹕秦並天下﹐立郡縣﹐何得云合諸侯﹖又秦以好兵毒禍﹐何能布徳行惠﹐春不興兵﹖是又不

然。夫不韋集諸儒所作﹐爲一代大典﹐亦捃摭善言﹐遵立舊章﹐秦自不能盡法依行﹐何怪其非不韋所作也﹖按昭王五十三年﹐楚﹑齊﹑韓﹑燕﹑趙皆來賓。又孝文﹑莊襄世﹐赦罪人﹐弛苑囿﹐布徳惠於民﹐皆《秦紀》所書﹐而此書作於昭﹑孝文﹑莊襄之後﹐亦其行事之一驗也﹐又可指此爲限斷乎﹖且官名時事各不同周法﹐又安得指爲周公作乎﹖公曰夏后﹑周公之典逸矣﹐信然。﹞

《呂氏春秋》十二紀﹐漢儒論以爲《月令》﹐措諸《禮》以爲大法焉。其言有十二月七十有二候。﹝每月六候﹐故十二月爲七十二候。﹞迎日步气﹐﹝步﹐謂推步。﹞以追寒暑之序﹐類其物宜而逆爲之備﹐聖人之作也。然而聖人之道﹐不窮異以爲神﹐不引天以爲髙﹐利於人﹐備於事﹐如斯而已矣。觀《月令》之說﹐苟以合五事﹐配五行﹐而施其政令﹐離聖人之道﹐不亦遠乎﹖凡政令之作﹐有俟時而行之者﹐有不俟時而行之者。是故孟春修封疆﹐端徑術﹐﹝鄭康成曰﹕術﹐《周禮》作遂。夫間有遂﹐遂上有徑。遂﹐小溝也。步道曰徑。徑﹐古定切。術﹐音遂。﹞相土宜﹐無聚大眾。季春利堤防﹐達溝瀆﹐﹝音讀。﹞止田獵﹐備蠶器﹐合牛馬﹐百工無悖於時。孟夏無起土功﹐無發大眾﹐勸農勉人。仲夏班馬政﹐聚百藥。﹝此一句﹐在《禮記》乃孟夏﹐非仲夏。﹞季夏行水殺艸﹐糞田疇﹐美土疆﹐土功﹑兵事不作。孟秋納材葦。﹝此一句季夏﹐非孟秋。﹞仲秋勸人種麥。季秋休百工﹐人皆入室﹐具衣裘﹔舉五穀之要﹐合秩芻﹐養犧牲﹔﹝此二句季夏﹐非是季秋。﹞趨人牧斂﹐﹝趨﹐疾也。趨﹐逡遇切。又音促﹐督也。﹞務蓄菜﹐﹝此二句仲秋﹐非季秋。﹞伐薪爲炭。孟冬築城郭﹐穿竇窖﹐﹝《說文》云﹕竇﹐空也。窖﹐地藏也。入地圓曰竇﹐方曰窖。窖﹐音教。﹞修倉﹐﹝此四句仲秋﹐非孟冬。《說文》﹕﹐廩之圓者也。﹐區倫切。﹞謹蓋藏﹐﹝才浪切﹐又䢐郎切。﹞勞農以休息之﹐﹝《說文》云﹕勞﹐慰也。勞﹐朗到切。﹞收水澤之賦。仲冬伐木﹐取竹箭。季冬講武﹐習射禦﹔出五穀種﹐計耦耕﹐具田器﹔合諸侯﹐制百縣輕重之法﹐貢職之數。﹝自「合諸侯」以下至此﹐季秋﹐非季冬。﹞斯固俟時而行之﹐所謂敬授人時者也。其餘郊廟百祀﹐亦古之遺典﹐不可以廢。誠使古之爲政者﹐非春無以布徳和令﹐行慶施惠﹐養幼少﹐省囹圄﹐﹝省﹐察也﹐審也。囹圄﹐獄也。省﹐息井切。囹﹐音零。圄﹐音語。﹞賜貧窮﹐禮賢者﹔非夏無以贊傑俊﹐遂賢良﹐舉長大﹐行爵出祿﹐斷薄刑﹐決小罪﹐節嗜欲﹐靜百官﹔非秋無以選士勵兵﹐任有功﹐誅暴慢﹐明好惡﹐﹝並去聲。﹞修法制﹐養衰老﹐申嚴百刑﹐斬殺必當﹔﹝去聲。﹞非冬無以賞死事﹐卹孤寡﹐舉阿黨﹐易關市﹐來商旅﹐審門閭﹐正貴戚近習﹐罷官之無事者﹐去器之無用者。則其闕政亦以繁矣﹐斯固不俟時而行之者也。變天之道﹐絕地之理﹐亂人之紀﹐捨孟春則可以有事乎﹖作淫巧以蕩上心﹐捨季春則可以爲之者乎﹖夫如是﹐內不可以納於君心﹐外不可以施於人事﹐勿書之可也。又曰「反時令﹐則有飄風﹑暴雨﹑霜雪﹑水潦﹑大旱﹑沈陰﹑氛霧﹑寒暖之气﹐大疫﹑風﹑鼽嚏﹑瘧寒﹑疥癘之疾﹐﹝﹐逆气也。《說文》云﹕鼽﹐病寒鼻塞也。嚏﹐鼻解气也。鼽﹐音求。嚏﹐丁計切。﹞螟蝗﹑五穀﹑瓜瓠﹑果實不成﹐蓬蒿﹑藜莠並興之異﹐女災﹑胎夭傷﹑水火之訛﹐寇戎來入相掠﹐﹝《禮記》﹕民多相掠。掠﹐音諒﹐後同。﹞兵革並起﹐道路不通﹐邊境不寧﹐土地分裂﹐四鄙入堡﹐﹝《說文》﹕堡﹐堤也﹐障也。《禮記》作保。注﹕都邑之城曰保。堡﹐音保。﹞流亡遷徙之變。」若是者﹐特瞽史之語﹐﹝《國語》﹕吾非瞽史﹐焉知天道。又瞽史之記曰云云。﹞非出於聖人者也。然則夏后﹑周公之典逸矣。﹝《夏小正》《周時訓》﹐二書名。夏后﹑周公之典謂此也。﹞

○時令論下

或者曰﹕《月令》之作﹐所以爲君人者法也。蓋非爲聰明睿智者爲之﹐﹝一有也字。﹞將慮後代有昏昧傲誕而肆於人上﹐忽先王之典﹐舉而廢之﹐近而取之﹐若陳﹑隋之季是也。故取仁﹑義﹑禮﹑智﹑信之事﹐附於時令﹐俾時至而有以發之也。不爲之時﹐﹝一無時字。﹞將因循放蕩﹐而皆無其意焉爾。於是又爲之言五行之反戾﹑相蕩﹑相摩﹑妖災之說﹐以震動於厥心﹐古之所以防昏亂之術也。今子發而揚之﹐使前人之奧祕﹐布露顯明﹐則後之人而又何憚耶﹖」曰﹕聖人之爲教﹐立中道以示於後。曰仁﹑曰義﹑曰禮﹑曰智﹑曰信﹐謂之五常﹐言可以常行者也。﹝行字下一有之字。﹞防昏亂之術﹐爲之勤勤然書於方冊﹐興亡治亂之致﹐永守是而不去也。未聞其威之以怪﹐而使之時而爲善﹐﹝一又有使之時而爲善六字。﹞所以滋其怠傲而忘理也。語怪而威之﹐所以熾其昏邪淫惑﹐而爲禱禳﹑厭勝﹑鬼怪之事﹐﹝厭﹐一涉切。﹞以大亂於人也。且吾子以爲畏冊書之多﹐孰與畏人之言﹖使諤諤者言仁義利害﹐焯乎列於其前而猶不悟﹐﹝焯﹐《說文》曰﹕明也。《太玄經》﹕焯於龜。悟﹐一作顧。焯﹐音灼。﹞奚暇顧《月令》哉﹖是故聖人爲大經以存其直道﹐將以遺後世之君臣﹐﹝一本重出後世字。﹞必言其中正而去其奇■A12。﹝奇■A12﹐不正也。出《周禮》。奇﹐居宜切。■A12﹐與邪同。﹞其有へ然而不顧者﹐﹝《說文》云﹕へ﹐語聲也。《左氏》﹕口不道忠信之言爲へ。へ﹐魚巾切。﹞𨿽聖人復生﹐無如之何﹐又何冊書之有﹖若陳﹑隋之季﹐暴戾淫放﹐則無不爲矣。求之二史﹐豈復有行《月令》之事者乎﹖然而其臣有勁悍者﹐爭而與之言先王之道﹐猶十百而一遂焉。然則《月令》之無益於陳﹑隋亦固矣。立大中﹐去大惑﹐捨是而曰聖人之道﹐吾未信也。用吾子之說罪我者﹐𨿽窮萬世﹐吾無憾焉爾。

○斷刑論上﹝文闕﹞

○斷刑論下

余旣爲《斷刑論》﹐或者以《釋刑》復於余﹐其辭云云。余不得已而爲之一言焉。夫聖人之爲賞罰者非他﹐所以懲勸者也。賞務速而後有勸﹐罰務速而後有懲。必曰賞以春夏而刑以秋冬﹐﹝二句﹐《左傳》襄公二十六年蔡大夫聲子之言。﹞而謂之至理者﹐僞也。使秋冬爲善者﹐﹝一無冬字。﹞必俟春夏而後賞﹐則爲善者必怠﹔春夏爲不善者﹐﹝一無夏字。﹞必俟秋冬而後罰﹐則爲不善者必懈。﹝《說文》云﹕懈﹐怠也。懈﹐居隘切﹐已下並同。﹞爲善者怠﹐爲不善者懈﹐是驅天下之人而入於罪也。﹝驅﹐音區﹐下同。﹞驅天下之人入於罪﹐又緩而慢之﹐以滋其懈怠﹐此刑之所以不措也。必使爲善者不越月逾時而得其賞﹐則人勇而有勸焉。爲不善者不越月逾時而得其罰﹐則人懼而有懲焉。爲善者日以有勸﹐爲不善者月以有懲﹐是驅天下之人而從善遠罪也。驅天下之人而從善遠罪﹐是刑之所以措﹐而化之所以成也。或者務言天而不言人﹐是惑於道者也。胡不謀之人心﹐以熟吾道﹖﹝熟﹐或作孰。取《孟子》「仁亦在夫孰之而已」之意。﹞吾道之盡﹐而人化矣。﹝矣﹐一本作乎。﹞是知蒼蒼者焉能與吾事﹐﹝與﹐去聲﹐一無知字。﹞而暇知之哉﹖果以爲天時之可得順﹐大和之可得致﹐則全吾道而得之矣。全吾道而不得者﹐非所謂天也﹐非所謂大和也﹐是亦必無而已矣。又何必枉吾之道﹐曲順其時﹐以諂是物哉﹖吾固知順時之得天﹐不如順人順道之得天也。何也﹖使犯死者自春而窮其辭﹐欲死不可得。﹝一無可字。﹞貫三木﹐﹝三木﹐項手足皆有械。司馬遷曰﹕魏其﹐大將也﹐衣赭﹐關三木。﹞加連鎖﹐而致之獄吏。大暑者數月﹐﹝吏﹐一作更。﹞癢不得搔﹐﹝癢﹐以兩切。﹞痺不得搖﹐﹝《說文》云﹕痺﹐足气不至病。痺﹐必至切。﹞痛不得摩﹐饑不得時而食﹐渴不得時而飲﹐目不得瞑﹐﹝莫定切﹐閉目也。《說文》云﹕目不明也。﹞支不得舒﹐怨號之聲﹐﹝怨號﹐並平聲。﹞聞於里人﹐如是而大和之不傷﹐天時之不逆﹐是亦必無而已矣。彼其所宜得者﹐死而已也﹐又若是焉何哉﹖或者乃以爲﹕「雪霜者﹐天之經也﹔﹝一無爲字。﹞雷霆者﹐天之權也﹔非常之罪﹐不時可以殺﹐人之權也。當刑者必順時而殺﹐人之經也。」是又不然。夫雷霆﹑雪霜者﹐特一气耳﹐非有心於物者也﹐聖人有心於物者。春夏之有雷霆也﹐或發而震﹐破巨石﹐裂大木﹐木石豈爲非常之罪也哉﹖秋冬之有霜雪也﹐舉艸木而殘之﹐艸木豈有非常之罪也哉﹖彼豈有懲於物也哉﹖彼無所懲﹐則效之者惑也。果以爲仁必知經﹐智必知權﹐﹝一本仁下又有一仁字。若以爲智四字。﹞是又未盡於經權之道也。何也﹖經也者﹐常也。權也者﹐達經者也﹔皆仁智之事也。離之﹐滋惑矣。經非權則泥﹐﹝乃計切﹐不通也。﹞權非經則悖。是二者﹐彊名也。曰當﹐斯盡之矣。﹝當﹐丁浪切﹐下同。﹞當也者﹐大中之道也。離而爲名者﹐大中之器用也。知經而不知權﹐不知經者也。知權而不知經﹐不知權者也。偏知而謂之智﹐不智者也﹔偏守而謂之仁﹐不仁者也。知經者﹐不以異物害吾道﹔知權者﹐不以常人怫吾慮。合之於一而不疑者﹐信於道而已者也。﹝一無於字。﹞且古之所以言天者﹐蓋以愚蚩蚩者耳。﹝《說文》云﹕蚩蚩﹐惇厚貌。﹞非爲聰明睿智者設也。或者之未達﹐不思之甚也。

○辯侵伐論﹝徳宗貞元十五年三月甲寅﹐淮西節度使吳少誠反﹐遣兵襲唐州﹐掠百姓千餘人而去。九月丙辰﹐詔削奪少誠官爵﹐令諸道進兵討之。時公爲集賢院正字作也。﹞

《春秋》之說曰「凡師有鐘鼓曰伐﹐無曰侵。」﹝莊二十九年《左氏》之文。﹞《周禮﹟大司馬》九伐之法曰「賊賢害人則伐之﹐負固不服則侵之。」﹝負﹐恃也。固﹐險固也。﹞然則所謂伐之者﹐聲其惡於天下也。聲其惡於天下﹐必有以厭於天下之心﹐﹝厭﹐入聲。﹞夫然後得行焉。古之守臣有人之財。﹝﹐縮也。一作沒﹐一作私﹐一作傷。﹐音宣。﹞危人之生而又害賢人者﹐內必棄於其人﹐外必棄於諸侯﹐從而後加伐焉﹐動必克矣。然猶校徳而後舉﹐量力而後會﹐備三有餘而以用其人﹕一曰義有餘﹐二曰人力有餘﹐三曰貨食有餘。是三者大備﹐則又立其禮﹐正其名﹐修其辭。其害物也小﹐則誥誓徵令不過其鄰﹔𨿽大﹐不出所暴。非有逆天地橫四海者﹐不以動天下之師。故師不逾時而功成焉。斯爲人之舉也﹐故公之﹔公之﹐而鐘鼓作焉。夫所謂侵之者﹐獨以其負固不服而壅王命也。內以保其人﹐外不犯於諸侯﹐其過惡不足暴於天下﹐致文告﹐修文徳﹐而又不變﹐然後以師問焉。是爲制命之舉﹐非爲人之舉也﹐故私之﹔私之﹐故鐘鼓不作。斯聖人之所志也。周道旣壞﹐兵車之軌交於天下﹐而罕知侵伐之端焉。是故以無道而正無道者有之﹐以無道而正有道者有之﹐不增徳而以遂威者又有之﹐故世日亂。一變而至於戰國﹐而生人耗矣。是以有其力無其財﹐君子不以動眾﹔有其力有其財無其義﹐君子不以帥師。合是三者而明其公私之說﹐而後可焉。﹝一本可下有行字。﹞嗚呼﹗後之用師者﹐有能觀乎侵伐之端﹐則善矣。

○六逆論﹝《左氏》隱三年傳曰﹕公子州吁﹐嬖人之子也﹐有寵而好兵﹐公弗禁。石昔諫曰「愛子教以義方﹐弗納於邪。驕奢淫佚﹐所自邪也。且夫賤妨貴﹑少陵長﹑遠間親﹑新間舊﹑小加大﹑淫破義﹐所謂六逆也。君義﹑臣行﹑父慈﹑子孝﹑兄愛﹑弟敬﹐所謂六順也。去順效逆﹐所以速禍也。」弗聽。﹞

《春秋左氏》言衛州吁之事﹐因載六逆之說曰﹕賤妨貴﹑少陵長﹑遠間親﹑新間舊﹑小加大﹑淫破義﹐六者﹐亂之本也。余謂「少陵長﹑小加大﹑淫破義」﹐是三者﹐固誠爲亂矣。然其所謂「賤妨貴﹑遠間親﹑新間舊」﹐𨿽爲理之本可也﹐何必曰亂﹖夫所謂「賤妨貴」者﹐蓋斥言擇嗣之道﹐子以母貴者也。若貴而愚﹐賤而聖且賢﹐以是而妨之﹐其爲理本大矣﹐而可捨之以從斯言乎﹖此其不可固也。夫所謂「遠間親﹐新間舊」﹐蓋言任用之道也。使親而舊者愚﹐遠而新者聖且賢﹐以是而間之﹐其爲理本亦大矣﹐又可捨之以從斯言乎﹖必從斯言而亂天下﹐謂之師古訓可乎﹖此又不可者也。嗚呼﹗是三者﹐擇君置臣之道﹐天下理亂之大本也。爲書者﹐執斯言﹐著一定之論﹐以遺後代﹐上智之人固不惑於是矣。﹝一無矣字。﹞自中人而降﹐守是爲大﹐據而以致敗亂者﹐﹝敗﹐一作賊。是下一有以字。﹞固不乏焉。晉厲死而悼公入﹐乃理﹔﹝晉厲公多外嬖﹐欲盡去羣大夫而立其左右﹐使胥童夷陽五長魚矯殺卻﹑卻﹑卻至﹐遂以甲劫欒書﹑中行偃於朝﹐旣而免之。公遊於匠麗氏﹐欒書﹑中行偃遂執公﹐使程滑弒之﹐逆周子於周而立之﹐是爲悼公。旣入﹐逐不臣者七人﹐修舊功﹐施徳惠﹐晉以復霸。﹞宋襄嗣而子魚退﹐乃亂﹔﹝宋穆公疾﹐太子玆父請立子魚。子魚辭﹐玆父卽位﹐是爲襄公。以子魚爲左師。後襄公欲求諸侯﹐子魚連諫不聽﹐襄公於是爲楚所執﹐旣而釋之。又伐鄭﹐楚伐宋以救鄭。襄公欲戰﹐子魚諫﹐公又弗聽﹐遂與楚戰﹐敗﹐傷於泓而卒。﹞貴不足尙也。秦用張祿而黜穰侯﹐乃安﹔﹝秦武王薨﹐昭王立﹐宣太后自治事﹐任其弟魏冉政﹐封爲穰侯﹐威振秦國。範睢得罪於魏﹐更姓名曰張祿﹐西入秦。秦拔魏﹐說秦王曰「秦安得王﹐臣在山東時﹐聞太后擅行不顧﹐穰侯出使不報﹐皆謂秦之有太后﹑穰侯﹐不聞其有王也。」王聞之大懼﹐曰「善。」繇是廢太后﹐收穰侯之印﹐黜穰侯﹐拜範睢以爲相﹐與謀國事﹐封爲應侯。事見《史》。﹞魏相成璜而疏吳起﹐乃危﹔﹝成﹐魏成也﹐文侯之弟。璜﹐翟璜也。文侯二十五年﹐以成爲相。時吳起事魏有功﹐至武侯立﹐以田文爲相﹐起不悅﹐自是去魏之楚﹐楚以爲相﹐事見《史》。璜﹐胡光切。﹞親不足與也。苻氏進王猛而殺樊世﹐乃興﹔﹝《晉史》﹕苻堅招王猛﹐一見如舊。堅繼立﹐遂以猛爲中書侍郎﹐日見親幸﹐特進姑臧樊世與猛爭論於堅前﹐世欲擊猛﹐堅怒﹐斬之。於是羣臣見猛皆屏息﹐堅日熾矣。﹞胡亥任趙髙而族李斯﹐乃滅。﹝胡亥﹐秦二世也。李斯﹐自始皇時已用於秦﹐然胡亥嘗有私於趙髙。及卽位﹐髙遂誣斯反狀﹐腰斬咸陽市﹐夷三族。二世乃以趙髙爲相﹐事見《史》。﹞舊不足恃也。顧所信何如耳﹗然則斯言殆可以廢矣。噫﹐古之言理者﹐罕能盡其說。建一言﹐立一辭﹐則О﹤兀危﹥而不安﹐﹝О﹤兀危﹥﹐危也。上音孽﹐下音兀。﹞謂之是可也﹐謂之非亦可也﹐混然而已。教於後世﹐莫知其所以去就。明者慨然將定其是非﹐則拘儒瞽生相與羣而咻之﹐﹝咻﹐《說文》云﹕痛念聲。《孟子》﹕眾楚人咻之。音休。﹞以爲狂爲怪﹐而欲世之多有知者可乎﹖夫中人可以及化者﹐天下爲不少矣﹐然而罕有知聖人之道﹐則固爲書者之罪也。

●卷四﹟議辯○晉文公問守原議﹝唐自徳宗懲艾懲Г賊﹐故以左右神策﹑天威等軍﹐委宦者主之﹐置護軍中尉﹑中護軍﹐分提禁兵﹐威柄下遷﹐政在宦人。其視晉文問原守於寺人尢甚。公此議𨿽曰論晉文之失﹐其意實憫當時宦者之禍。逮憲宗元和十五年﹐而陳弘志之亂作﹐公之先見﹐至是驗矣。﹞

晉文公旣受原於王﹐難其守。問寺人孛攵﹐以畀趙衰。﹝《左氏》僖二十五年傳﹕晉侯朝王﹐王與之陽樊﹑溫﹑原﹑攢茅之田。陽樊不服﹐圍之﹐出其民。冬﹐晉侯圍原﹐原又不降﹐命去之。退一捨而原降。晉侯問原守於寺人孛攵﹐對曰「昔趙衰以壺餐從徑﹐餒而弗食。」故使處原。孛攵﹐音孛。﹐音低。《史記》或作履﹐或作孛攵﹐注云﹕孛攵﹐披也。衰﹐初危切。晉大夫。﹞余謂守原﹐政之大者也﹐所以承天子﹐樹霸功﹐致命諸侯﹐﹝命﹐一作令。﹞不宜謀及近﹐﹝﹐孛攵也。﹞以忝王命。而晉君擇大任﹐不公議於朝﹐而私議於宮。不博謀於卿相﹐而獨謀於寺人。𨿽或衰之賢足以守﹐國之政不爲敗﹐而賊賢失政之端由是滋矣。況當其時不乏言議之臣乎﹖狐偃爲謀臣﹐先軫將中軍﹐﹝楚師圍宋﹐宋如晉告急﹐乃於被廬﹐使卻將中軍﹐狐偃佐上軍﹐先軫佐下軍。未幾﹐卒﹐使軫將中軍﹐晉侯之霸﹐皆偃之謀也。﹞晉君疏而不咨﹐外而不求﹐乃卒定於內豎﹐其可以爲法乎﹖且晉君將襲齊桓之業﹐以翼天子﹐乃大志也。然而齊桓任管仲以興﹐進豎刁以敗。﹝周莊王十一年﹐齊桓公立。鮑叔牙曰「君欲伯王﹐非管夷吾不可。」公從之。自仲用﹐而齊以大治。及桓公四十一年﹐管仲病﹐桓公以豎刁﹑易牙﹑開方三子問誰可相﹖仲歷數其不可。公卒用三子﹐而三子專權。自是﹐因內寵殺羣吏﹐擅廢立﹐齊以大亂。﹞則獲原啟疆﹐適其始政﹐所以觀視諸侯也﹐﹝視﹐一本作示。觀﹐去聲。﹞而乃背其所以興﹐迹其所以敗。然而能霸諸侯者﹐以土則大﹐以力則彊﹐以義則天子之冊也。誠畏之矣﹐烏能得其心服哉﹗其後景監得以相衛鞅﹐﹝《史記》﹕景監﹐秦孝公之寵臣也。衛鞅﹐公孫氏﹐衛之諸庶孽公子。始事魏相公痤﹐後去魏之秦﹐因景監以見孝公﹐凡一再以帝王爲說﹐孝公不納﹐終獻彊國之說﹐孝公始善之﹐謂景監曰「汝客可與語矣。」鞅遂用於秦。﹞弘﹑石得以殺望之﹐﹝《前漢》﹕弘恭﹑石顯﹐自宣帝時﹐久典樞機﹐元帝旣位﹐委之政事。蕭望之等建白﹐以爲中書政本﹐國家樞機﹐用宦者非古制也。宜罷中書宦官﹐應古不近刑人之義。由是恭﹑顯遂譖望之﹐令自殺。﹞誤之者晉文公也。﹝誤﹐一作設。﹞嗚呼﹗得賢臣以守大邑﹐則問非失舉也﹐蓋失問也。﹝一作問非問﹐舉非舉﹐一作問非失問﹐舉非失舉也。﹞然猶羞當時﹑陷後代若此﹐況於問與舉又兩失者﹐其何以救之哉﹖余故著晉君之罪﹐以附《春秋》許世子止﹑趙盾之義。﹝《左氏》宣公二年傳云﹕趙穿攻靈公於桃園﹐宣子未出山而復。太史書曰「趙盾殺其君。」以示於朝。昭公十九年傳﹕許悼公疾﹐五月飲太子之藥而卒。太子奔晉。書曰「弒其君。」盾﹐宣子名也。盾﹐徒本切。晉君﹐一作晉文公。﹞

○駁復仇議﹝事之本始﹐詳《新史﹟張傳》﹐所載子復父仇者凡七人。韓文公亦有此議﹐見於集。韓謂子復父仇𨿽不詳於律﹐然先王之意﹐將使法吏一斷於法。而經術之士得引經而議﹐不可著爲定制。公則以服孝死義之人﹐不可以王法從事﹐欲下所議附於令。豈公之意深罪夫陳子昂議法之爲非其人哉﹖史載公此議甚詳﹐蓋有以夫。駁﹐音剝。﹞

臣伏見天后時﹐有同州下わ人徐元慶者﹐﹝元慶﹐一作君。﹞父爽爲縣吏趙師韞所殺﹐﹝師韞時爲下わ尉。韞﹐音蘊。﹞卒能手刃父仇﹐束身歸罪。﹝後師韞爲禦史﹐元慶變姓名於驛家傭力。久之﹐師韞以禦史捨亭下﹐元慶手刃之﹐自囚詣官。﹞當時諫臣陳子昂建議誅之而旌其閭﹐﹝時議者以元慶孝烈﹐欲捨其罪。子昂建議﹐以爲國法專殺者死﹐元慶宜正國法﹐然後旌其閭墓﹐以褒其孝義可也。議者以子昂爲是。﹞且請編之於令﹐永爲國典。臣竊獨過之。臣聞禮之大本﹐﹝本下有蓋字。﹞以防亂也﹐若曰無爲賊虐﹐凡爲子者殺無赦﹔刑之大本﹐亦以防亂也﹐若曰無爲賊虐﹐凡爲理者殺無赦。﹝理﹐一作治。﹞其本則合﹐其用則異﹐旌與誅莫得而並焉。﹝一本﹐作不得並也。﹞誅其可旌﹐玆謂濫﹐黷刑甚矣﹔旌其可誅﹐玆謂僭﹐﹝《左傳》﹕善爲國者﹐賞不僭﹐而罰不濫。﹞壞禮甚矣。果以是示於天下﹐傳於後代﹐趨義者不知所向﹐違害者不知所立﹐以是爲典可乎﹖蓋聖人之制﹐窮理以定賞罰﹐本情以正褒貶﹐統於一而已矣。向使刺讞其誠僞﹐﹝讞﹐議罪也。讞﹐魚列﹑魚戰﹑語蹇三切。﹞考正其曲直﹐原始而求其端﹐則刑禮之用﹐判然離矣。何者﹖若元慶之父﹐不陷於公罪﹐師韞之誅﹐獨以其私怨﹐奮其吏气﹐﹝《漢﹟王尊傳》﹕吏气傷沮。﹞虐於非辜﹐州牧不知罪﹐刑官不知問﹐上下蒙冒﹐吁號不聞﹔﹝吁﹔呼也。《書﹟泰誓》﹕無辜吁天。號﹐音豪﹐下同。﹞而元慶能以戴天爲大恥﹐枕戈爲得禮﹐﹝孫曰﹕《禮記》﹕父之仇﹐不與共戴天。又曰﹕居父母之仇﹐如之何﹖夫子曰「寢苫﹐枕幹不仕﹐弗與共天下也」。枕﹐去聲﹐臥首據物也。﹞處心積慮﹐﹝處心積慮﹐見《春秋谷梁傳》鄭伯克段於鄢。公凡兩用之。﹞以衝仇人之胸﹐介然自克﹐卽死無憾﹐是守禮而行義也。執事者宜有慚色﹐將謝之不暇﹐而又何誅焉﹖其或元慶之父﹐不免於罪﹐師韞之誅﹐不愆於法﹐是非死於吏也﹐是死於法也。﹝一無是字。﹞法其可仇乎﹖仇天子之法﹐而戕奉法之吏﹐﹝戕﹐音墻。﹞是悖驁而淩上也。﹝悖﹐音孛。驁﹐音傲。﹞執而誅之﹐所以正邦典﹐而又何旌焉﹖且其議曰「人必有子﹐子必有親﹐親親相仇﹐其亂誰救﹖」是惑於禮也甚矣。禮之所謂仇者﹐蓋以冤抑沈痛而號無告也﹐非謂抵罪觸法﹐陷於大戮。而曰「彼殺之﹐我乃殺之」﹐不議曲直﹐暴寡脇弱而已。其非經背聖﹐不以甚哉。﹝一作不亦甚哉。﹞《周禮》﹕「調人掌司萬人之仇。」「凡殺人而義者﹐令勿仇﹐仇之則死。」「有反殺者﹐邦國交讎之。」﹝《周禮﹟地官》。﹞又安得親親相仇也﹖《春秋公羊傳》曰「父不受誅﹐子復仇可也。父受誅﹐子復仇﹐此推刃之道。復仇不除害。」﹝定四年《公羊傳》之文。注云﹕一往一來曰推刃。不除害﹐謂取仇身而已﹐不得兼其子。﹞今若取此以斷兩下相殺﹐則合於禮矣。且夫不忘仇﹐孝也﹔不愛死﹐義也。元慶能不越於禮﹐服孝死義﹐是必達理而聞道者也。夫達理聞道之人﹐豈其以王法爲敵仇者哉﹖議者反以爲戮﹐黷刑壞禮﹐其不可以爲典﹐明矣。請下臣議﹐附於令﹐有斷斯獄者﹐不宜以前議從事。謹議。

○桐葉封弟辯﹝《史記﹟晉世家》﹕成王與叔虞戲﹐削桐葉爲﹐以與叔虞曰「以此封若。」史佚因請擇日立之。成王曰「吾與之戲耳。」史佚曰「天子無戲言。」於是遂封叔虞於唐。此則桐葉封弟﹐史佚成之﹐明矣。若曰周公入賀﹐《史》不之見。又見劉向《說苑》。﹞

古之傳者﹐﹝傳﹐去聲。﹞有言成王以桐葉與小弱弟﹐戲曰「以封汝。」周公入賀。王曰「戲也。」周公曰「天子不可戲。」乃封小弱弟於唐。吾意不然。王之弟當封耶﹖周公宜以時言於王﹐不待其戲而賀以成之也。不當封耶﹖周公乃成其不中之戲﹐﹝中﹐去聲。﹞以地以人與小弱者爲之主﹐其得爲聖乎﹖且周公以王之言﹐不可苟焉而已﹐必從而成之耶﹖設有不幸﹐王以桐葉戲婦寺﹐亦將舉而從之乎﹖凡王者之徳﹐在行之何若。設未得其當﹐﹝下浪切﹐下同。﹞𨿽十易之不爲病。﹝十﹐一作千。﹞要於其當﹐不可使易也﹐而況以其戲乎﹖若戲而必行之﹐是周公教王遂過也。吾意周公輔成王﹐宜以道﹐從容優樂﹐要歸之大中而已﹐必不逢其失而爲之辭。﹝逢﹐謂逢迎也。《孟子》曰﹕逢君之惡其罪大。﹞又不當束縛之﹐馳驟之﹐使若牛馬然﹐急則敗矣。且家人父子尙不能以此自克﹐況號爲君臣者耶﹖是直小丈夫者之事﹐﹝《老子》﹕其政察察﹐而其民缺缺。缺缺﹐小智貌﹐與同。﹐傾雪切。﹞非周公所宜用﹐故不可信。或曰﹕封唐叔﹐史佚成之。﹝史佚﹐周武王時太史尹佚也。佚﹐音逸。﹞

○辯《列子》﹝《漢志》﹕《列子》八篇﹐先於莊子﹐莊子稱之。公謂列子當在魯穆公時﹐其曰鄭穆公時﹐非是。言實信然。嘗考之鄭穆公立於周襄王二十五年﹐則其生當在周莊﹑惠王之際﹐其去孔子生於周靈王之二十年﹐誠幾百年。若列子當鄭穆公時﹐

則是先夫子而生已若干年。今觀其書﹐乃有《仲尼》篇﹐且多所紀述夫子及諸門弟子事﹐則列子當生魯穆公時﹐而非鄭穆公時決矣。一字之誤乃爾哉﹗魯穆公之立﹐在夫子旣沒之後云。﹞

劉向古稱博極羣書﹐然其錄《列子》﹐獨曰鄭穆公時人。﹝鄭穆公﹐名蘭。﹞穆公在孔子前幾百歲﹐《列子》書言鄭國﹐皆云子產﹑鄧析﹐不知向何以言之﹝一本無之字。﹞如此﹖《史記》﹕鄭公二十四年﹐﹝﹐音須。﹞楚悼王四年﹐圍鄭﹐鄭殺其相駟子陽。子陽正與列子同時。是歲﹐周安王三年﹐秦惠王﹑韓烈侯﹑趙武侯二年﹐魏文侯二十七年﹐燕釐公五年﹐﹝釐﹐虛其切﹐古文僖字。﹞齊康公七年﹐宋悼公六年﹐魯穆公十年。﹝此皆據《史記﹟年表》。﹞不知向言魯穆公時遂誤爲鄭耶﹖不然﹐何乖錯至如是﹖其後張湛徒知怪《列子》書﹝湛﹐字處度﹐東晉人﹐注《列子》。﹞言穆公後事﹐亦不能推知其時。然其書亦多增竄﹐非其實。﹝一本多下有遭字。﹞要之﹐莊周爲放依其辭。﹝放﹐方往切。﹞其稱夏棘﹑狙公﹑紀氵省子﹑季咸等﹐﹝氵省﹐音省。﹞皆出《列子》﹐不可盡紀。𨿽不槪於孔子道﹐然其虛泊寥闊﹐居亂世﹐遠於利﹐禍不得逮乎身﹐而其心不窮。《易》之「遁世無悶」者﹐其近是歟﹖余故取焉。其文辭類莊子﹐而尢質厚﹐少爲作﹐好文者﹝一本有其字。﹞可廢耶﹖其《楊朱》《力命》﹐疑其楊子書。其言魏牟﹑孔穿皆出列子後﹐不可信。然觀其辭﹐亦足通知古之多異術也﹐﹝術﹐一本作述。﹞讀焉者愼取之而已矣。

○辯《文子》﹝《漢志》﹕《文子》九篇。與孔子同時﹐而稱周平王問﹐似依托者也。按文子稱墨子﹐墨子稱吳起﹐皆周安王時人。《史記﹟範蠡傳》﹕文子﹐姓辛﹐名研﹐文子其字也。葵丘濮上人﹐號曰計然﹐其書十二篇。按《唐﹟藝文志》﹐有徐靈府注﹐有李暹訓注。其學蓋受於老子。或者謂此書特文子錄老子遺言爲十二篇﹐且劉向所錄止九卷﹐今觀公之文﹐與《藝文志》及徐﹑李所注卷數皆合﹐豈徐﹑李有以析之歟﹖﹞

《文子》書十二篇﹐其傳曰老子弟子。其辭時有若可取﹐﹝一去若字。﹞其指意皆本老子。然考其書﹐蓋駁書也。其渾而類者少﹐竊取他書以合之者多。凡孟﹑管輩數家﹐﹝一去凡字。﹞皆見剽竊﹐﹝一本作劫。﹞然而出其類。﹝﹐山髙貌。字或從﹐或作澆。﹐音堯。﹞其意緒文辭﹐叉牙相抵而不合。﹝《說文》云﹕叉﹐手指相錯。牙﹐齒也。象上下相錯之形。叉﹐初加切。牙﹐朱加切。﹞不知人之增益之歟﹖或者眾爲聚斂以成其書歟﹖然觀其往往有可立者﹐又頗惜之﹐憫其爲之也勞。﹝一無也字。﹞今刊去謬惡亂雜者﹐取其似是者﹐又頗爲發其意﹐藏於家。

【《論語》辯二篇】

△上篇﹝公疑《論語》非成於孔子諸弟子手。然聖門師弟子道統之傳﹐咸出此書。或曾子諸弟子成之﹐其亦必有自來矣。一本無上篇下篇四字。﹞

或問曰﹕儒者稱《論語》孔子弟子所記﹐信乎﹖曰﹕未然也。孔子弟子﹐曾參最少﹐少孔子四十六歲。﹝夫子生於周靈王二十年﹐曾子生於周敬王十五年。孔子卒時七十二﹐曾子年二十六。﹞曾子老而死。是書記曾子之死﹐則去孔子也遠矣。曾子之死﹐孔子弟子略無存者矣。吾意曾子弟子之爲之也。何哉﹖且是書載弟子必以字﹐獨曾子﹑有子不然。由是言之﹐弟子之號之也。然則有子何以稱子﹖曰﹕孔子之歿也﹐諸弟子以有子爲似夫子﹐立而師之。其後不能對諸子之問﹐乃叱避而退﹐﹝孔子旣歿﹐諸弟子思慕﹐有若狀似孔子﹐弟子相與立爲師﹐師之如夫子時也。他日﹐弟子有所問﹐有若默然無以應。弟子起曰﹕有子避之﹐此非子之坐也。﹞則固嘗有師之號矣。今所記獨曾子最後死﹐余是以知之。蓋樂正子春﹑子思之徒﹝二人曾子弟子。﹞與爲之爾。或曰﹕孔子弟子嘗雜記其言﹐然而卒成其書者﹐曾氏之徒也。

△下篇

堯曰「咨﹐爾舜﹗天之歷數在爾躬﹐四海困窮﹐﹝《論語》注云﹕困﹐極。窮﹐盡。言極盡四海﹐皆服其化。﹞天祿永終。」舜亦以命禹﹐曰﹕﹝一本無曰字。﹞「余小子履﹐﹝履﹐湯名。﹞敢用玄牡﹐﹝夏尙黑﹐時未攺夏色﹐故猶用黑牡。﹞敢昭告於皇天后土﹐有罪不敢赦。萬方有罪﹐罪在朕躬。朕躬有罪﹐無以爾萬方。」或問之曰﹕《論語》書記問對之辭爾。今卒篇之首章然有是﹐何也﹖柳先生曰﹕《論語》之大﹐莫大乎是也。是乃孔子常常諷道之辭云爾。﹝諷﹐方鳳切﹐誦也。﹞彼孔子者﹐覆生人之器者也。﹝覆﹐敷救切﹐蓋也。﹞上之堯﹑舜之不遭﹐﹝上之﹐一作上言﹐一本舜下無之字。﹞而禪不及己﹔﹝禪﹐音擅。﹞下之無湯之勢﹐﹝下之﹐一作下字。﹞而己不得爲天吏。生人無以澤其徳﹐日視聞其勞死怨呼﹐﹝一作曰呼﹐一作乎。﹞而己之徳涸然無所依而施﹐﹝然﹐一本作焉。涸﹐音鶴﹐竭也。﹞故於常常諷道云爾而止也。此聖人之大志也﹐無容問對於其間。弟子或知之﹐或疑之不能明﹐相與傳之。故於其爲書也﹐卒篇之首﹐嚴而立之。

○辯《鬼穀子》﹝《史記﹟蘇秦傳》注云﹕鬼穀子﹐戰國時隱居穎川陽城之鬼谷﹐因以自號。蘇秦﹑張儀師之﹐受縱橫之學。其書三卷﹐《唐﹟藝文志》有樂臺注﹐有尹知章注。然其書敍謂此書卽授秦﹑儀者。《捭闔之術》十三章﹐《本經》《持樞》《中經》三卷﹐又有梁陶弘景注。今公又謂有元冀者爲之《指要》《唐史》遂以蘇秦爲鬼穀子﹐誤矣。﹞

元冀好讀古書﹐然甚賢《鬼穀子》﹐爲其《指要》幾千言。《鬼穀子》要爲無取﹐﹝一作能。﹞漢時劉向﹑班固錄書無《鬼穀子》。《鬼穀子》後出﹐而險峭薄﹐﹝﹐音戾﹐戾也。﹞恐其妄言亂世﹐難信﹐學者宜其不道。而世之言縱橫者﹐時葆其書。﹝葆﹐音保﹐寶也。﹞尢者﹐晚乃益出七術。﹝《鬼穀子》書下篇﹐有《陰符七術》﹐謂盛神法《五龍》﹐養志法《靈龜》﹐實意法《騰蛇》﹐分威法《伏熊》﹐散勢法《鷙鳥》﹐轉圓法《猛獸》﹐損兌法《靈蓍》﹐七章是也。﹞怪謬異甚﹐不可考校﹐其言益奇﹐而道益ɑ﹐﹝音洽﹐與狹同。﹞使人狙狂失守﹐﹝狙﹐子余切﹐猿屬。﹞而易於陷墜。﹝晁氏《讀書志》曰﹕公論《鬼穀子》書如此﹐而來鵠亦云﹐《鬼穀子》皆教人詭給激訐揣測忄僉滑之術﹐悉備於章。學之者惟儀﹑秦而已。欲知是書者﹐二子之言略盡之。﹞幸矣﹐人之葆之者少。今元子又文之以《指要》﹐嗚呼﹐其爲好術也過矣。﹝治異端者當塞其源﹐去惡木者當拔其本。儀﹑秦縱橫﹐孟子以妾婦處之﹐荀卿以詐人待之﹐衛以亂國政責之。二子使無鬼谷之學﹐則朝縱暮橫﹐孰從而師事之﹖故鬼谷之言不可使一日得行於天下也。元冀作爲《指要》﹐妄以七術表而出之﹐則誤天下必甚矣。﹞

○辯《晏子春秋》﹝晏子﹐齊晏嬰也。其書十二篇﹐《唐﹟藝文志》皆載之。公謂不當列之儒家中﹐今觀其書﹐信然。﹞

司馬遷讀《晏子春秋》﹐髙之﹐而莫知其所以爲書。或曰晏子爲之﹐而人接焉﹐或曰晏子之後爲之﹐皆非也。吾疑其墨子之徒有齊人者爲之。墨好儉﹐晏子以儉名於世﹐故墨子之徒尊著其事﹐以增髙爲己術者。且其旨多尙同﹑兼愛﹝《墨子》有《尙同》三篇。又孟子曰「墨子兼愛﹐是無父也。」﹞非樂﹑節用﹑非厚葬久喪者﹐是皆出墨子。又非孔子﹐好言鬼事﹐非儒﹑明鬼﹐又出墨子。其言問棗及古冶子等﹐﹝《晏子春秋》曰﹕公孫捷﹑田開疆﹑古冶子事景公﹐勇而無禮。晏子言於公﹐饋之二桃﹐曰「三子計功而食之。」公孫捷曰「吾持而再搏乳虎﹐可以食桃。」田開疆曰「吾杖兵而禦三軍者再﹐可以食桃。」古冶子曰「吾嘗濟河﹐有一黿﹐殺之﹐可以食桃。」二子曰「勇不若子﹐功不逮子。」皆反其桃而死。古冶子曰「吾獨生不仁﹐亦死。」﹞尢怪誕。又往往言墨子聞其道而稱之﹐此甚顯白者。﹝一本無者字。﹞自劉向﹑歆﹑班彪﹑固父子﹐皆錄之儒家中。甚矣﹐數子之不詳也﹗蓋非齊人不能具其事﹐非墨子之徒﹐則其言不若是。後之錄諸子書者﹐宜列之墨家。非晏子爲墨也﹐爲是書者﹐墨之道也。

○辯《亢倉子》﹝《唐﹟藝文志》注云﹕天寶元年詔﹐號《亢倉子》爲《洞靈眞經》﹐求之不獲。襄陽處士王士元謂《莊子》作《庚桑子》﹐太史公《列子》作《亢倉子》﹐其實一也。取諸子文義類者補其亡。今此書其士元補亡者耶﹖宜公有所不取也。《史記》注﹕亢﹐音庚。《亢倉子》﹐王邵本作庚桑子。司馬彪曰﹕庚桑﹐楚人姓名。《列子》作亢倉子。《莊子》作庚桑楚。司馬云﹕楚名﹐庚桑姓也。《史記》作亢桑子。《唐新語》曰﹕道家有庚桑子者﹐世無其書。開元末﹐處士王源撰《亢倉子》兩卷補之。﹞

太史公爲《莊周列傳》﹐稱其爲書《畏累》《亢桑子》﹐皆空言無事實。﹝《史記﹟莊周傳》作空語無事實。索隱曰﹕按《莊子》「畏累虛」﹐篇名也。卽老聃弟子畏累﹐鄒氏。畏累﹐或作畏壘。《莊子音注》云﹕畏壘﹐山名﹐或云在魯﹐或云在梁州。畏﹐於鬼切﹐又烏罪切。累﹐音壘﹐又力罪切。﹞今世有《亢桑子》書﹐其首篇出《莊子》﹐而益以庸言。蓋周所云者尙不能有事實﹐又況取其語而益之者﹐其爲空言尢也。劉向﹑班固錄書無《亢倉子》﹐而今之爲術者﹐乃始爲之傳注﹐以教於世﹐不亦惑乎﹗

○辯《冠子》﹝《西漢﹟藝文志》有《冠子》一篇﹐下注云﹕楚人﹐居深山﹐不顯名氏﹐以羽爲冠﹐因自號焉。《唐志》亦有《冠子》三卷﹐今其爲書凡十九篇﹐蓋論三才變通古今治亂之道。韓文公云﹕其《博選篇》﹐四稽五至之說當矣。《學問篇》﹐稱賤生於無所用﹐中流失船﹐一壺千金者﹐三讀其詞而悲之﹐卽此書也。惟《世兵篇》頗與《賦》相亂﹐餘十八篇則否。公之辯其去取不同如此﹐似但見此一篇﹐故云耳。﹐音曷﹐似雉。﹞

余讀賈誼《賦》﹐嘉其辭﹐﹝﹐音服。﹞而學者以爲盡出《冠子》﹐余往來京師﹐求《冠子》﹐無所見﹔至長沙﹐始得其書﹐讀之﹐盡鄙淺言也﹐惟誼所引用爲美﹐餘無可者。吾意好事者僞爲其書﹐﹝韓本作「吾意好僞者爲其書。」﹞反用《賦》以文飾之﹐非誼有所取之﹐決也。太史公《伯夷列傳》稱賈子曰「貪夫殉財﹐烈士殉名﹐誇者死權。」﹝《冠子》無此語。﹞不稱《冠子》。遷號爲博極羣書﹐假令當時有其書﹐遷豈不見耶﹖假令眞有《冠子》書﹐亦必不取《賦》以充入之者。何以知其然耶﹖曰﹕不類。

●卷五﹟古聖賢碑○箕子碑﹝箕子﹐名胥余﹐紂之諸父。﹞

凡大人之道有三﹕一曰正蒙難﹐﹝蒙﹐犯也。正蒙難者﹐以正犯難也。難﹐乃旦切。﹞二曰法授聖﹐三曰化及民。殷有仁人曰箕子﹐﹝孔子曰「殷有三仁焉﹐微子去之﹐箕子爲之奴﹐比干諫而死。」﹞實具玆道﹐以立於世。故孔子述六經之旨﹐尢殷勤焉。﹝謂下《易》《詩》所載是也。﹞當紂之時﹐大道悖亂﹐天威之動不能戒﹐﹝《書》﹕今天動威。﹞聖人之言無所用。進死以並命﹐誠仁矣﹐﹝謂比干。﹞無益吾祀故不爲﹔委身以存祀﹐誠仁矣﹐﹝謂微子。﹞與亡吾國故不忍。﹝與﹐音預。﹞具是二道﹐有行之者矣。是用保其明哲﹐﹝《詩》﹕旣明且哲﹐以保其身。﹞與之俯仰﹐晦是謨範﹐﹝謨﹐音模。﹞辱於囚奴﹐﹝《書》﹕囚奴正士。正士卽謂箕子也。﹞昏而無邪﹐ㄨ而不息。﹝ㄨ﹐徒回切。《說文》﹕下墜也。﹞故在《易》曰「箕子之明夷。」﹝夷﹐傷也。日入地中﹐明夷之義﹐故卦曰明夷。﹞正蒙難也。及天命旣攺﹐生人以正。乃出大法﹐﹝大法﹐《洪範》也。﹞用爲聖師﹐周人得以序彜倫而立大典。故在《書》曰「以箕子歸﹐作《洪範》」﹐法授聖也。及封朝鮮﹐﹝《書》傳云﹕武王釋箕子之囚。箕子不然周之釋﹐走之朝鮮。武王聞之﹐因以朝鮮封之。朝﹐音潮。鮮﹐音仙。以有汕水﹐故名。﹞推道訓俗﹐惟徳無陋﹐惟人無遠﹐﹝《左傳》﹕國無陋矣。《選》﹕惠濟無遠。語法本此。﹞用廣殷祀﹐俾夷爲華﹐化及民也。﹝《漢書﹟地理誌》﹕箕子去之朝鮮﹐教其民以禮義﹑田蠶﹑織作﹐樂浪朝鮮民犯禁八條﹕相殺以當時償殺﹔相傷以谷償﹔相盜者男沒入爲其家奴﹐女子爲婢﹐欲自償者﹐人五十萬。𨿽免爲民﹐俗猶羞之﹐嫁取無所仇。是以其民終不相盜﹐無門戶之閉﹐婦人貞信不淫。辟其田﹐民飲食以籩豆爲可貴。此仁賢之化也。﹞率是大道﹐於厥躬﹐﹝﹐䢐紅切。正作叢﹐俗作。﹞天地變化﹐我得其正﹐其大人歟﹖於﹗﹝﹐一作呼。﹞當其周時未至﹐殷祀未殄﹐比干已死﹐微子已去﹐向使紂惡未稔而自斃﹐﹝音敝﹐頓也。﹞武庚念亂以圖存﹐國無其人﹐誰與興理﹖是固人事之或然者也。﹝一無或然者三字﹐非是。﹞然則先生隱忍而爲此﹐其有志於斯乎﹖唐某年作廟汲郡﹐歲時致祀。﹝汲郡﹐今衛州﹐紂故都也。﹞嘉先生獨列於《易》象﹐作是頌云﹕

蒙難以正﹐授聖以謨。宗祀用繁。﹝自箕子後﹐傳四十餘世至朝鮮侯準﹐自稱王。繁字﹐一作亻系。﹞夷民其蘇。﹝夷﹐一作裔。﹞憲憲大人﹐﹝憲憲﹐音顯﹐興盛貌﹐見《中庸》。﹞顯晦不渝。聖人之仁﹐道合隆污。明哲在躬﹐不陋爲奴。衝讓居禮﹐不盈稱孤。髙而無危﹐卑不可逾。非死非去﹐有懷故都。時詘而伸﹐﹝詘﹐音屈。﹞卒爲世模。《易》象是列﹐文王爲徒。﹝《易》﹕內文明而外柔順﹐以蒙大難﹐文王以之。內難而能正其志﹐箕子以之。﹞大明宣昭﹐崇祀式孚。古闕頌辭﹐繼在後儒。

○道州文宣王廟碑﹝《唐書﹟歸崇敬傳贊》引此碑。﹞

謹案某年月日﹐﹝按集有《斥鼻亭神記》云﹕元和九年﹐河東薛公由刑部郎中刺道州。此云某年﹐卽元和九年也。公時年四十二﹐在永。﹞儒師河東薛公伯髙﹐﹝伯髙名景晦。﹞由尙書刑部郎中爲道州。明年二月丁亥﹐﹝卽元和十年。﹞公用牲幣祭於先聖文宣王之廟。﹝廟﹐一作宮。﹞夜漏未盡三刻﹐公玄冕以入﹐﹝《周禮﹟司服》﹕卿大夫之服﹐自玄冕而下如孤之服。又曰﹕祭羣小祀則玄冕。﹞就位於庭﹐惕焉深惟。夫子之祀﹐爰自京師太學﹐徧於州邑﹐遐闊僻陋﹐咸用斯時致奠展誠。宿燎設懸﹐﹝《周禮﹟ピ氏》﹕凡邦之大事﹐共墳燭庭燎。注云﹕樹於門外曰大燭﹐於門內曰庭燎。設懸﹐謂懸┺ね之屬也。燎﹐力照切。﹞樽俎章﹐﹝《禮記﹟月令》﹕以爲章。注云﹕章﹐幟。﹞粲穆布列﹐周天之下。嗚呼﹗夫子之道閎肆尊顯﹐二帝三王其無以侔大也。然其堂庭庳陋。﹝庳﹐音卑﹐又音婢﹐短也。﹞椽棟毀墜﹐曾不及浮圖外說﹐克壯厥居。水潦仍至﹐歲加蕩沃。公蹙然不寧﹐若罔獲承。旣祭而出﹐登墉以望﹐爰得美地﹐丰衍端夷。﹝衍﹐廣也。﹞水環以流﹐有■A14宮之制。﹝《禮記﹟王制》﹕天子辟雍﹐諸侯■A14宮﹐皆學名也。■A14﹐與泮同。﹞是日樹表列位﹐﹝樹﹐立也。﹞由禮考宜﹐然後節用以制貨財﹐乘時以僦功役﹐﹝僦﹐卽賃也。﹞逾年而克有成。廟捨峻整﹐階序廓大。﹝序﹐廊也。﹞講肄之位﹐﹝肄﹐習也。﹞師儒之室。立廩以周食﹐﹝周﹐一作固。﹞圃畦以毓蔬。﹝《周禮》﹕園圃毓艸木。毓﹐音育。﹞權其子母﹐﹝母﹐謂本。子﹐謂利。《周語》﹕民患輕﹐則爲之作重幣。於是乎母權子而行﹐若不堪重﹐則多作輕﹐於是乎有子權母而行。注云﹕重﹐曰母﹐輕﹐曰子。權﹐稱也。﹞贏且不竭。﹝贏﹐音盈。﹞由是邑裏之秀民﹐感道懷和﹐更來門下﹐﹝更﹐平聲。﹞咸願服儒衣冠﹐由公訓程。﹝程﹐法也。﹞公攝衣登席﹐親釋經旨﹐丕諭本統。父慶其子﹐長勵其幼﹐化用興行﹐人無諍訟。﹝訟﹐一作尢。﹞公又曰﹕夫子稱門弟子顏回爲庶幾﹐﹝顏氏之子﹐其殆庶幾乎。﹞其後從於陳﹑蔡﹐﹝後﹐一作或。﹞亦各有號。﹝謂四科之目。﹞言出一時﹐非盡其徒也。於後失厥所謂﹐妄異科第﹐﹝異﹐一作引。﹞坐祀十人以爲哲﹐﹝開元八年﹐敕攺顏子等十哲爲坐像﹐悉預配享。﹞豈夫子志哉﹖余案《月令》則曰﹕釋奠於先聖先師﹐﹝一無則曰二字﹐一本作則由﹐一本作曰則。﹞國之故也。﹝按﹕《記﹟文王世子》釋奠於先聖先師。凡釋奠者﹐必有合也﹐有國故則否。注﹕若唐虞有夔﹐周有周公﹐魯有孔子﹐則各自奠之﹐不合也。舊注以故爲典故。﹞乃立夫子像﹐配以顏氏。籩豆旣嘉﹐笙鏞旣成﹐﹝鏞﹐大鐘名。﹞九年八月丁未。﹝當作十年八月。蓋唐制﹐釋奠﹐春秋皆用上丁﹐以長歷推之﹐九年八月乙亥朔﹐是月無丁未。且新廟之作起於十年二月丁亥旣祭之後云。耒﹐一作亥。﹞公祭於新廟。退考疑義﹐合以燕饗﹐萬民翼翼﹐觀禮識古。於是《春秋》師晉陵蔣堅﹑《易》師沙門凝辯﹑﹝平免切。﹞助教某﹑學生某等來告﹐願刻金石﹐明夫子之道及公之勤。惟夫子極於化初﹐冥於道先﹐羣儒咸稱﹐六籍具存。苟贊其道﹐若譽天地之大﹐褒日月之明﹐非愚則惑﹐不可犯也。惟公探夫子之志﹐考有國之制﹐光施彜典。﹝光﹐一作先。﹞革正道本﹐俾是荒服﹐移爲闕裏。在周則魯侯申﹝申﹐僖公名。﹞能修■A14宮﹐《詩》有其歌﹔在漢蜀守文翁能首儒學﹐史有其贊。今公法古之大﹐同於魯﹔化人之難﹐侔於蜀。盍銘玆徳﹐以告於史氏而刊之玆碑。銘曰﹕

荊楚之陽﹐厥服惟荒。民鮮由仁﹐帝降其良。﹝良﹐謂良吏。﹞振振薛公﹐﹝振振﹐仁厚也。振﹐音眞。﹞惟徳之造。亦金節﹐﹝﹐一作■A15。﹞來蒞於道。師儒感會﹐嘉有攸告。吉日丁亥﹐獻於■A14宮。庭燎伊煌﹐﹝胡光切。﹞有煥其容。公升於位﹐心莫不恭。﹝心﹐一作以。﹞爰念聖祀﹐徧於海邦。服冕陳器﹐州邑攸同。感忻以欷﹐﹝香衣切﹐也。﹞思報聖功。卜遷於嘉﹐惟吉之逢。勻勻其原。﹝《詩》﹕勻勻原隰﹐曾孫田之。勻﹐墾田也。勻﹐均﹑勻二音。﹞旣夷且大﹐渙渙其流﹐﹝《詩》﹕溱與洧﹐方渙渙兮。渙渙﹐水流貌。﹞實環於外。作廟有嚴﹐昭祀顯配。潔玆器用﹐觀禮斯會。布筵伊位﹐作廩伊秩。以丰其儀﹐以壯其室。新宮旣成﹐崇報孔明。千古有經﹐﹝千﹐一作於。﹞公粹厥誠。邦民之良﹐弁服是纓。公躬講論﹐虔默以聽。﹝他經切。﹞公降酬酢﹐進退齊平。柔肌洽體﹐﹝一作鮮肥合體。﹞莫不充盈。歸歡於心﹐父子弟兄。欽惟聖王﹐厥道無涯。世有頌辭﹐益疚其多。﹝疚﹐音究。﹞公斯考禮﹐民感休嘉。﹝感﹐一作咸。﹞從於魯風﹐﹝從﹐一作徒。﹞祗以詠歌。公錫於天﹐眉壽來加。﹝《詩》﹕天錫公純嘏﹐眉壽保魯。﹞公賚於王﹐﹝賚﹐錫予也。﹞休命是荷。﹝寒歌切。﹞師於辟雍﹐大邦以和。侑申申。﹝《賈山傳》﹕養三老五更於太學﹐執醬而饋﹐執爵而﹐者少少飲酒﹐食已而蕩口也。此言景晦將入爲天子三老﹐養於太學﹐亦《魯頌》祝僖公之意云。﹐音胤。﹞王道式訛。諸儒作詩﹐思繼■A14水﹐丕揚厥聲﹐以告太史。

○柳州文宣王新修廟碑﹝一作《先聖文宣王柳州廟碑》﹐憲宗元和十年乙未﹐公時年四十三﹐刺柳州。﹞

仲尼之道﹐與王化遠邇。惟柳州古爲南夷﹐﹝柳州﹐隸嶺南﹐故云古爲南夷。﹞椎髻卉裳﹐﹝《漢書﹟李陵傳》﹕胡服椎結。師古曰﹕結﹐讀爲髻﹐一撮之髻﹐其形如椎。《書》﹕島夷卉服。艸也。﹐葛之屬。椎﹐音槌。﹞攻劫斗暴﹐𨿽唐﹑虞之仁不能柔﹐﹝柔﹐安也。《書》曰﹕柔遠能邇。﹞秦﹑漢之勇不能威。至於有國﹐﹝謂唐有天下。﹞始循法度﹐置吏奉貢﹐咸若采衛﹐﹝《周禮﹟職方氏》﹕辧九服之邦國。謂侯﹑甸﹑男﹑采﹑衛﹑蠻﹑夷﹑鎭﹑藩爲九。﹞冠帶憲令﹐進用文事。﹝一作士。﹞學者道堯﹑舜﹑孔子﹐如取諸左右﹐執經書﹐引仁義﹐旋辟惟諾。﹝《禮記》﹕還辟再拜。還﹐通作旋。盤辟也。辟﹐音壁﹐又音僻。﹞中州之士﹐時或病焉。然後知唐之徳大以遐﹐孔氏之道尊而明。元和十年八月﹐州之廟屋壞﹐幾毀神位。﹝位﹐一作座。﹞刺史柳宗元始至﹐﹝是歲七月﹐公至柳州。﹞大懼不任﹐以墜教基。丁未奠薦法齊時事﹐禮不克施。乃合初﹑亞﹑終獻三官衣布﹐﹝《語》曰﹕齋﹐必有明衣布。注云﹕以布爲沐浴之衣。﹞洎於贏財﹐取土木金石﹐徵工僦功﹐完舊益新。十月乙丑﹐王宮正室成。乃安神棲﹐乃正法庭﹐祗會羣吏。﹝祗﹐一作刻。﹞卜日之吉﹐虔告於王靈曰﹕昔者夫子嘗欲居九夷﹐其時門人猶有惑聖言﹐﹝一無有字。﹞今夫子代千有餘載﹐﹝今下有去字。﹞其教始行﹐至於是邦。人去其陋﹐而本於儒。孝父忠君﹐言及禮義。又況巍然炳然﹐臨而炙之乎﹗﹝後闕﹐一本與「惟夫子」相接﹐同行爲文。﹞惟夫子以神道設教﹐﹝《易》﹕聖人以神道設教而天下服。﹞我今罔敢知。欽若玆教﹐以寧其神。追思告誨﹐如在於前。苟神之在﹐曷敢不虔。居而無陋﹐罔貳昔言。﹝《語》﹕子欲居九夷。或曰「陋﹐如之何﹖」子曰「君子居之﹐何陋之有。」﹞申陳嚴祀﹐﹝祀﹐一作祠。﹞永永是尊。麗牲有碑﹐﹝《禮﹟祭義》﹕祭之日﹐君牽牲。旣入廟門﹐麗於碑。注﹕麗﹐猶系也。﹞刻在廟門。

○終南山祠堂碑﹝並序《漢志》﹕扶風武功縣東有終南山。潘嶽《關中記》云﹕一名中南山。言在天之中﹐居都之南。﹞

貞元十二年。﹝是歲丙午﹐公年二十四﹐求試博學宏詞時也。﹞夏洎秋不雨。穡人焦勞﹐嘉谷用虞。皇帝使中謁者﹐﹝《漢﹟表》﹕謁者掌賓贊受事。灌嬰爲中謁者。後常以閹人爲之﹐諸官加中者﹐多閹人也。﹞禱於終南山﹐﹝一無山字。﹞申命京兆尹韓府君﹐﹝貞元十一年四月﹐以兵部侍郎韓臯爲京兆尹。《臯傳》云﹕貞元十四年﹐大旱﹐民請蠲租賦﹐臯奏不實﹐遂貶撫州。觀此﹐則十二年旱可知矣。﹞祗飾祀事﹐﹝飾﹐一作飭。﹞考禮祠制。以爲棟宇不稱﹐宜有加飾。遂命令裴均﹐﹝﹐縣名。裴均﹐字君齊。﹐音亻舟。﹐音窒。縣在鳳翔府。水曲曰﹐山曲曰。﹞虔承聖謨﹐創制祠宇。乃徵土工﹑木工﹑石工﹐備器執用﹐來會祠下。斬板幹。﹝幹﹐所以當墻兩邊障土者。﹞礱柱礎﹐﹝礱﹐盧紅切。礎﹐音楚﹐負柱石也。﹞陶瓴甓﹐﹝《說文》﹕瓴﹐似瓶者。《爾雅》﹕瓴﹤瓦﹥謂之甓。《詩》﹕中堂有甓。瓴﹐音零。甓﹐蒲歷切。﹞築垣墉﹐﹝築﹐一作勤。﹞恢度舊制﹐﹝恢﹐枯回切。度﹐徒故切。﹞立三筵六尋。旣興功﹐玄云觸石﹐霈澤周被﹐植物擢茂﹐期於丰登。神道感而宣靈﹐人心歡而致和。嘉气充溢﹐蹈布野。於是邑令僚吏﹐至於胥﹑徒﹑黃髮﹑耆艾﹑野夫﹑阪尹﹐﹝《書》﹕三亳阪尹。阪尹﹐阪之尹長。﹞僉曰﹕蓋聞名山之列天下也﹐其有能奠方域﹐﹝奠﹐安也。﹞產財用﹐興雲雨﹐考於《祭法》﹐宜在祀典。惟終南據天之中﹐在都之南﹐西至於褒﹑斜﹐﹝褒﹑斜﹐二谷名。《梁州記》曰﹕萬石城溯漢上七里有褒谷﹐南口曰褒﹐北口曰斜﹐長四百七十里。﹞又西至隴首﹐﹝隴首﹐山名。﹞以臨於戎。東至於商顏﹐﹝商顏﹐商山之顏。﹞又東至於太華﹐﹝太華﹐華山。﹞以距於關。實能作固﹐以屏王室。其物產之厚﹐器用之出﹐則ギ琳﹑瑯﹐《夏書》載焉。﹝《禹貢》﹕終南物﹐至於鳥鼠﹐厥貢惟球﹑琳﹑瑯。球﹐玉名。瑯﹐石而似珠。球﹐音求﹐今作ギ。琳﹐音林。﹞紀堂條枚﹐《秦風》詠焉。﹝《詩》﹕終南何有﹖有條有枚。條﹐舀﹔枚﹐冉也。又云﹕終南何有﹖有紀有堂。紀﹐基也。堂﹐畢道平如掌也。他本或作杞棠條枚﹐或作祀堂條枚﹐皆誤。﹞今其神又能對於禱祝﹐﹝一作祀。﹞化荒爲穰﹐易爲和。﹝﹐妖气也。﹐音戾。﹞厥功章明﹐宜受大禮﹐俾有憑托﹐而宣其烈也。非我後敬神重谷﹐則曷能發大號尊明靈﹖非我公勤人奉上﹐則曷能對休命作新廟﹖人事旣備﹐神明時若。﹝明﹐一作用。﹞丰我公田﹐遂及我私。﹝《詩》﹕雨我公田﹐遂及我私。﹞粢盛無虞﹐儲峙用充﹐﹝儲﹐《說文》云﹕亻待也。峙﹐《爾雅》云﹕供﹑峙﹐具也。儲﹐音除。峙﹐丈裏切。﹞厥猷茂哉﹗遂相與東向蹈舞﹐﹝一去相字。﹞拜手稽首﹐願頌帝力﹐且宣神徳﹐永著終古。辭曰﹕

皇帝垂徳﹐制定統極﹐神道泰寧。祀典修飾﹐禳祈雩﹐﹝《周禮》云﹕﹐門祭﹐用瓢賫。雩﹐請雨之祭。《禮記》﹕雩﹐祭水旱也。﹐音詠。雩﹐音於。﹞皆有準程。顧惟終南﹐祠位庳陋﹐不稱顯名。爰降制詔﹐充大厥宇﹐啟寤誠明。昭感神衷﹐道宣天休﹐獲此利貞。篤災愆陽﹐化爲丰穰﹐實我粢盛。人賴蓄給﹐鼓腹而歌﹐以樂其生。巍巍靈山﹐興利產材﹐作固鎬京。﹝《詩》﹕宅是鎬京。鎬京﹐武王所都。其地在長安西上林苑中。鎬﹐下老切。﹞擁其嘉休﹐眷於人﹐永宅厥靈。奕奕新廟﹐﹝奕奕﹐佼美也。《詩》﹕新廟奕奕﹐奚斯所作。﹞整頓端莊﹐神位密淸。後祀承則﹐潔心勤禮﹐導暢純精。邑吏嗇夫﹐鮐背鯢齒﹐﹝鮐背﹐注見第二卷

﹐鯢﹐《唐韻》﹕老人齒落復生曰﹤齒﹥。《說文》﹕﹤齒﹥﹐老人齒﹐通作。《詩》﹕黃髮齒。惟《選》「鯢齒眉壽」﹐用此鯢字。鮐﹐音臺。鯢﹐音倪。﹞願垂表經。頌宣聖徳﹐篆刻堅石﹐永世飛聲。﹝此詞三句爲韻。用秦碑體。﹞

○太白山祠堂碑﹝並序山在鳳翔府縣﹐上有靈湫﹐禱雨輒應。終南﹑太白﹐地勢相屬。韓文公《南山詩》云﹕西南雄太白﹐突起莫間。則二山誠關中之名勝﹐禱應如響﹐宜哉。此碑與上篇同時﹐皆以禱旱作。﹞

雍州西南界於梁﹐﹝雍州﹐謂秦地。雍﹑梁皆《禹貢》九州之舊。雍﹐於用切。﹞其山曰太白﹐其地恆寒﹐冰雪之積未嘗已也。其人以爲神﹐故歲水旱則禱之﹐寒暑乖候則禱之﹐癘疾祟降則禱之﹐﹝鬼災曰癘。祟﹐音邃。﹞咸若有答焉者。貞元十二年孟秋﹐旱甚。皇帝遇災悼懼﹐分命禱祀﹐至於玆山。又詔京兆尹﹐﹝尹﹐韓臯也。﹞宜飾祠廟﹐遂下令於甸邑。﹝﹐次畿縣。故云甸邑。﹞邑令裴均﹐臨事有恪﹐革去狹陋﹐恢閎棟宇﹐階室之廣﹐三倍其初。翌日大雨﹐﹝《前漢》﹕翌日親登崇髙。﹞黍稷用丰。野夫歡謠﹐欽聖信神。願垂頌聲﹐刻在金石。文曰﹕﹝文亡。﹞

○碑陰文﹝韓﹑裴蓋有勞於二祠者也﹐故公又作文碑陰以志之。﹞

時尹韓府君諱臯﹐祗奉制詔﹐發付邑吏。令裴府君諱均﹐承荷君公之命﹐督就祠宇﹐蒞事謹甚。克媚神意﹐用獲顯貺。邑人靈之﹐其事遂聞。詔書嘉異﹐勞主者甚厚。﹝勞﹐力到切。﹞乃刻玆石﹐立於西序右階之下﹐肆列裴氏之政於碑之陰。惟君教行於家﹐徳施於人。撫字惠厚﹐柔仁博愛之道﹐洽於鰥嫠﹔﹝陵之切﹐無夫也。﹞廉毅肅給﹐威斷猛制之令﹐行於彊禦。獄訟不私於上﹐罪責不及於下。農事課勵﹐厚生克勤﹐徵賦首入﹐而其人益贍﹔創立傳館﹐﹝傳﹐株戀切。﹞平易道路﹐﹝易﹐去聲。﹞攺作甚力﹐而其人彌逸。韓府君每用嘉褒﹐稱其理爲甸服最。今玆設廟位神﹐神歡而寧。宜爲君之誠敬﹐克合於上﹐用啟之也。不可以不志。

○湘源二妃廟碑﹝永州縣四﹐湘源其一也。公時爲永州司馬作。二妃事﹐韓文公《黃陵廟碑》紀之甚悉。﹞

元和九年八月二十日﹐湘源二妃廟災。﹝天火曰災。﹞司功掾守令彭城劉知剛﹐﹝唐有司功參軍。守﹐攝也。以司功攝令也。﹞主簿安邑衛之武﹐告於州刺史禦史中丞淸河崔公能。﹝能﹐史有傳。﹞祗栗厥戒﹐會羣吏洎眾工﹐發開元詔書﹐懼廢守祀。搜考贏羨﹐﹝延面切﹐余也﹐延也。﹞均節委積。﹝《周禮》﹕遺人﹐掌邦之委積﹐以待施惠。注云﹕少曰委﹐多曰積﹐皆聚也。委﹐於僞切。積﹐子智切。﹞咸執牘聿﹐﹝《說文》﹕牘﹐書版。聿﹐所以書。楚謂之聿﹐吳謂之不聿﹐燕謂之弗。﹞至於祠下。稽度旣備﹐﹝度﹐徒各切。﹞傭役惟時。斬木於上游﹐陶埴於水涯﹐﹝埴﹐音植﹐埏也。涯﹐音宜﹐又宜佳切。﹞乃桴乃載﹐﹝桴﹐編木以渡。﹞工逸事遂。作貌顯嚴﹐粲然而威。十有一月庚辰﹐陳奠薦辭﹐立石於廟門之宇下。惟父子夫婦﹐人道之大。大哉二神﹐咸極其會。爲子而父堯﹐爲婦而夫舜。﹝《列女傳》﹕舜二妃﹐堯之二女﹐曰娥皇﹑女英。﹞齊聖並明﹐弼成授受。內若へ瞽。﹝若﹐順也。《書》曰﹕瞽子﹐父頑﹐母へ。﹞上承輝光。克艱以﹐徳罔不至。帝旣野死﹐﹝舜南巡狩﹐崩於蒼梧之野。《記﹟祭法》﹕舜勤眾事而野死。﹞神亦不返。﹝二妃從舜不及﹐道死於沅﹑湘之間。﹞食於玆川﹐古有常典。毆祓﹤戶﹥孽。﹝﹤戶﹥﹐卽戾字。毆祓﹐驅除也。﹞恢宣淑靈。敢或失職﹐以姦天刑。﹝姦﹐音幹。﹞有翼其恭﹐有其馨。﹝﹐薄必切﹐香也。﹞沈牲爰告﹐﹝《周禮》﹕以貍沈祭山林川澤。注云﹕祭川澤曰沈﹐﹞卽石是銘。銘曰﹕

淵懿承聖﹐舜妻堯女。徳形嬀﹐﹝《書》﹕釐降二女於嬀。嬀水之也。嬀﹐俱爲切。﹐儒稅切。﹞神位湘滸。﹝音虎﹐水涯。﹞揆玆有初﹐克碩厥宇。﹝碩﹐壯大也。﹞唐命秩祀﹐玆邑攸主。毛旣■A16﹐﹝《周禮﹟牧人》﹕凡陽祀﹐用も牲毛之。陰祀﹐用黝牲毛之。毛之﹐取純毛也。《說文》﹕牛純色曰。﹐音全。■A16﹐一本作肆。《周禮》﹕副辜祭。籀作■A16。■A16﹐拍逼切。肆﹐托歷切﹐解牲體也。﹞椒馨爰糈。﹝《詩》﹕有椒其馨。糈﹐先呂切﹐祭神米。﹞胤於萬年﹐期保伊祜。潛火煽孽﹐燉於融風。﹝《說文》云﹕燉﹐風而火盛貌。《左》昭十八年﹐梓愼曰「是謂融風﹐火之始也。」注﹕東北風曰融風。融風﹐木也。木﹐火母﹐故曰火之始。﹞神用播遷﹐時罔克龔。邑令羣吏﹐告於君公。廉用積余﹐﹝廉﹐節也。﹞以就爾功。桴木負埴﹐﹝桴者﹐編竹木爲之。大曰筏﹐小曰桴。桴﹐音敷﹐﹞載流於江。旣夷以成﹐崇宇峻墉。潔嚴淸間﹐﹝與閒同﹐﹞左右率從。神樂來歸﹐徒禦雍雍。神旣安止﹐邦人載喜。奉其吉玉﹐﹝一作主。﹞以對嘉祉。南風氵胥氵胥﹐﹝新於切﹐又私呂切﹐露貌。﹞湘水如舞。將子無歡﹐﹝一作護。﹞神聽鐘鼓。丰其交報﹐邦邑是與。刻此樂歌﹐以極終古。

○饒娥碑﹝史云﹕饒娥﹐字瓊姬﹐饒州樂平人。父﹐余悉如碑所載。又云﹕鄕人異之﹐歸具禮葬父及娥鄱水之陰﹐縣令魏仲光碣其墓。建中初﹐黜陟使鄭叔則表旌其閭。河東柳宗元爲立碑。﹞

饒娥﹐饒人﹐饒姓娥名﹐世漁鄱水。﹝鄱﹐蒲波切。﹞娥爲室女﹐淵懿靖專﹐﹝靖﹐一作靜﹐﹞𨿽小家﹐未嘗出遊。治葛﹐﹝葛﹐所以爲。精曰﹐粗曰。﹞供女事循整﹐﹝循﹐一作修。﹞鄕閭敬式。娥父醉漁﹐風卒起﹐不能舟﹐遂以溺死。求屍不得。﹝娥父﹐漁於江﹐遇風濤﹐舟覆﹐屍不出。﹞娥聞父死﹐走哭水上﹐三日不食﹐耳鼻流血﹐气盡伏死。明日屍出﹐黿魚鼉蛟浮死萬數﹐塞川下流。﹝娥年十四﹐哭水上﹐不食三日死。俄大震電﹐水虫多死﹐父屍浮出。﹞鄱旁小民悲感怨號﹐﹝怨﹐音冤。﹞以爲神奇。縣人鄕人會錢具儀﹐葬娥鄱水西橫道上。追思不足﹐相與作石﹐﹝石﹐一作碑。﹞以詒後世。﹝詒﹐一作詔。﹞其辭曰﹕

生徳無類﹐气靈而休﹐嗟玆孝娥﹐惟行之周。淵懿含貞﹐﹝淵﹐一作沈。﹞好靖不遊。纖葛﹐﹝﹐醜知切。﹐直呂切。﹞克供以修。蒸蒸在家﹐其父世漁。飲酒不節﹐死乎風濤。﹝乎﹐一作於﹐又作於。﹞匍匐來哭﹐號天以呼。顏目耳鼻﹐膏血交流﹐三日頓踣﹐﹝匹候切﹐又蒲北切。《說文》﹕斃也﹐僵也。﹞气竭形枯。﹝一作面污。﹞父屍旣出﹐孝質已殂。龜鱉黿鼉﹐有蛟洎魚﹐充流溢岸﹐旁出仰浮。見怪形異﹐適與我謀。鄱民哀號﹐或以頌歌。齊女色憂﹐傷槐罷誅。﹝劉向《列女傳》﹕齊傷槐衍之女嬙。齊景公有所愛槐﹐使人守之﹐下令曰「犯槐者刑﹐傷槐者死。」於是衍醉而傷槐。景公使拘之﹐且加罪焉。嬙懼﹐九造於晏子之門﹐曰「妾聞明君不爲六畜傷人民﹐不爲野艸傷禾苗。今吾君以槐故殺嬙父﹐鄰國聞之﹐皆謂君愛樹而賤人﹐其可乎﹖」晏子明日朝﹐言於公。景公卽廢傷槐之法﹐出犯槐之囚。﹞趙姬完父﹐操棹爰謳。﹝《列女傳》﹕趙津女娟者﹐趙河津吏之女。趙簡子南擊楚﹐至河﹐津吏醉臥﹐不能渡。簡子怒﹐欲殺之。娟懼﹐持楫而前﹐曰「妾父聞主君且來﹐恐風波起﹐水神動駭﹐故禱祠九江三淮之神﹐不勝杯酌﹐醉至如此。願待其醒而殺之。」簡子渡﹐用楫者少一人﹐娟願備父持楫﹐許之。中流﹐爲簡子發《河激之歌》。簡子悅﹐以爲夫人。謳﹐烏侯切﹐亦音區。﹞肉刑不施﹐漢美淳於。﹝《史記》﹕漢文帝十三年﹐太倉令淳於公有罪當刑。其少女緹縈上書﹐天子悲憐其意。五月﹐有詔除肉刑法。事亦見《漢﹟刑法志》。﹞烈烈孝娥﹐﹝孝﹐一作曹。﹞水死上虞。﹝邯鄲淳《娥碑》曰﹕娥﹐上虞曹盱之女。盱能按節撫歌﹐婆娑樂神。漢安二年五月﹐時迎伍君﹐逆濤而上﹐爲水所淹﹐不得其屍。娥時年十四﹐號慕思盱﹐哀吟澤畔。旬有七日﹐遂自投江死。經五日﹐抱父死屍出。度尙設祭誄之。範曄《後漢史》云「迎婆娑神」謬矣。當以碑爲正。﹞娥之至徳﹐實與爲儔。恆人有言﹐惟教是圖。懿玆徳女﹐家世不儒。奇行特出﹐神道莫酬。窮哀罔泄﹐終古以畱。鄕人好禮﹐爰立玆丘。建銘當道﹐﹝當道﹐卽謂橫道上也。﹞過者下車。﹝過﹐一作見。﹞

○唐故特進贈開府儀同三司揚州大都督南府君睢陽廟碑﹝並序一作唐故特進南公睢陽廟碑。南府君﹐名霽云﹐魏州頓丘人。祿山反﹐張巡﹑許遠守睢陽﹐遣霽云乞師於賀蘭進明﹐不果如請。事詳碑中。霽云還入城。十月﹐城陷﹐與巡等同被害。初贈開府儀同三司﹐再贈揚州大都督。憲宗元和三年戊子﹐公時三十六﹐永州司馬。﹞

急病讓夷﹐義之先。﹝《國語》﹕臧文仲曰「賢者急病讓夷﹐居官當事不避難。」夷﹐平也。﹞圖國忘死貞之大。﹝昭元年《左氏傳》﹕趙孟稱叔孫豹曰「思難不越官﹐信也。圖國忘死﹐貞也。」﹞利合而動﹐乃市賈之相求﹔﹝賈﹐音古。﹞恩加而感﹐則報施之常道。睢陽所以不階王命﹐橫絕凶威﹐超千祀而挺生﹐奮百代而特立者也。時惟南公﹐天與拳勇﹐﹝《詩》﹕無拳無勇。注﹕拳﹐力也。﹞神資機智﹐藝窮百中﹐﹝《史記》﹕養由基去楊葉百步﹐射之﹐百發百中。《霽云傳》﹕善騎射﹐見賊百步內射之﹐發無不應。﹞豪出千人。不遇興詞﹐郁ζ眉之都尉﹔﹝張衡賦曰﹕尉ζ眉而郎潛兮﹐逮三築而見武。注﹕《漢武故事》曰﹕上至郎署﹐見一老郎﹐鬢眉皓白﹐問﹕「何時爲郎﹐何其老也﹖」對曰「臣姓顏名駟﹐以文帝時爲郎。文帝好文而臣好武﹐景帝好老而臣尙少﹐陛下好少而臣已老﹐是以三葉不遇也。」上感其言﹐由是擢爲會稽都尉。﹞數奇見惜﹐挫猿臂之將軍。﹝《史記》﹕上以李廣數奇。孟康曰「奇﹐只不耦也。」又曰「廣爲人長猿臂﹐善射﹐亦天性也。」如淳曰「臂如猿通肩。」數﹐所角切。奇﹐居宜切。﹞天寶末﹐寇劇憑陵﹐隳突河﹑華。﹝華﹐山名。音畫。﹞天旋虧斗極之位﹐地圮積狐貍之穴。﹝圮﹐毀也。又《說文》云﹕山無艸木也。圮﹐音起。﹞親賢在庭﹐子駿陳謨以佐命﹔﹝劉歆﹐字子駿。爲王莽佐命﹐官至國師。﹞元老用老﹐夷甫委師而勸進。﹝晉王衍﹐字夷甫。善淸談﹐宅心事外﹐名重當世﹐朝野多慕效之。嘗與東海王越共討苟﹐越薨﹐眾推衍爲帥﹐衍辭。俄而舉軍爲石勒所破。勒執衍等坐之幕下﹐問以晉故﹐衍具陳禍敗之由﹐因勸稱尊號。﹞惟公與南陽張公巡﹑髙陽許公遠﹐義气懸合﹐︳謀大同。﹝︳﹐大也。又《說文》云﹕齊﹑楚謂信曰︳。︳﹐匈於切。﹞誓鳩武旅﹐以遏橫潰。﹝橫﹐戶孟切。﹞裂裳而千里來應﹐﹝《文選》﹕脫耒爲兵﹐裂裳爲旗。﹞左袒而一呼皆至。﹝《漢書》﹕太尉以一節入北軍﹐一呼﹐士皆袒左爲劉氏。呼﹐火故切。﹞柱厲不知而死難。﹝《列子》﹕柱厲叔事莒敖公﹐自以爲不知己﹐去居海上。及公有難﹐乃往死之。曰「以丑後世之人主不知其臣者也。」﹞狼覃見黜而奔師。﹝文二年《左氏傳》﹕晉襄公縛秦囚﹐使萊駒以戈斬之。囚呼﹐萊駒失戈。狼覃取戈斬囚﹐遂以爲右。箕之役﹐先軫黜之﹐狼覃怒。及彭衙旣陳﹐以其屬馳秦師﹐死焉。覃﹐尺甚﹑式衽二切。﹞忠謀朗然﹐萬夫齊力。﹝一作志。﹞公以推讓﹐且專奮擊﹐爲馬軍兵馬使。出戰則羣校同彊﹐﹝謂賊帥張通晤陷宋﹑曹等州﹐張巡率吏民哭玄元祠﹐遂起兵討賊﹐從者千餘也。﹞入守而百雉齊固。﹝百雉﹐城也。城三堵爲雉。謂賊攻雍丘﹐蟻附而登﹐張巡於城上束芻灌油以焚﹐賊不敢向也。﹞初據雍丘﹐﹝至徳元載三月﹐眞源令張巡起兵討賊﹐據雍丘。謂單父尉賈賁合兵擊宋州﹐張通晤走襄邑﹐爲頓丘令所殺。賁引軍進至雍丘﹐巡與之合﹐有眾二千也。雍丘﹐隸汴州。﹞謂非要害。將保江﹑淮之臣庶﹐通南北之奏復﹐﹝《周禮》﹕「諸臣之復﹐萬民之逆。」謂奏事於王也。﹞拔我義類﹐扼於睢陽。﹝十二月﹐巡拔雍丘﹐東守寧陵。二載正月﹐賊將尹子奇寇睢陽。睢陽太守許遠告急於巡﹐巡引兵入睢陽。睢陽隸宋州。﹞前後捕斬要遮﹐凶气連沮。﹝此謂巡至睢陽﹐與許遠合。霽云戰寧陵北﹐斬賊將二十﹐殺萬餘人﹐投屍於汴也。﹞漢兵已絕﹐守疏勒而彌堅﹔﹝漢永平十七年﹐班超在疏勒國。十八年﹐帝崩﹐焉耆以中國大喪﹐攻沒都護﹐而龜玆﹑姑墨數攻疏勒﹐超孤立無援﹐吏士單少﹐拒守歲餘。疏﹐音疏。﹞虜騎𨿽彊﹐頓盱眙而不進。﹝《南史》﹕宋文帝元嘉二十八年﹐魏主攻盱眙﹐輔國將軍臧質堅守。魏人殺傷萬計﹐屍與城平﹐三旬不拔﹐魏主退走。盱﹐音吁。眙﹐音怡。﹞賊徒乃棄疾於我﹐悉眾合圍。技𨿽窮於九攻﹐﹝《呂氏春秋》﹕公輸般爲髙云梯﹐欲以攻宋。墨子聞之﹐見荊王曰「宋必不可得﹐請令公輸試攻之﹐臣請試守之。」於是公輸般設攻宋之械﹐墨子設守宋之備。公輸般九攻之﹐墨子九卻之﹐不能入。故荊輟不攻宋矣。墨子名翟﹐宋大夫。﹞志益專於三板。﹝《史記﹟趙世家》﹕智伯率韓﹑魏攻趙﹐襄子奔保晉陽﹐三國引汾水灌其城﹐城不沒者三板。﹞Τ陽懸布之勁﹐﹝襄十年《左傳》﹕晉荀偃﹑士モ請伐Τ陽。主人懸布﹐堇父登之﹐及堞而絕之。墜﹐又懸之。Τ﹐音福﹐又音逼。勁﹐一作巧。﹞城鑿穴之奇。﹝晉元康中﹐氐羌反。督馬惇固守孤城﹐羣氐四面雨射城中﹐城中鑿穴而處﹐負戶而汲。詳見潘嶽《馬督誄》。舊注指田單事﹐非。﹐音牽。﹞息意牽羊﹐羞鄭師之大臨﹔﹝宣十二年《左傳》﹕楚人伐鄭。國人大臨﹐守陴者皆哭。三月﹐楚克鄭﹐鄭伯肉袒牽羊以逆。臨﹐力鴆切﹐哭也。﹞甘心易子﹐鄙宋臣之病告。﹝宣十五年《左傳》﹕楚子圍宋。宋人懼﹐使華元夜入楚師﹐登子反之牀﹐起之﹐曰「寡君使元以病告﹐曰﹕敝邑易子而食﹐析骸以爨。𨿽然﹐城下之盟﹐有以國斃﹐不能從也。」﹞諸侯環顧而莫救﹐國命阻絕而無歸。以有盡之疲人﹐敵無已之彊寇。公乃躍馬潰圍﹐馳出萬眾﹐抵賀蘭進明乞師。進明乃張樂侑食﹐以好聘待之。公曰「獘邑父子相食﹐而君辱以燕禮﹐獨何心歟﹖」乃自噬其指曰「啖此足矣﹗」﹝巡等守睢陽﹐死傷之餘﹐才六百人。時河南節度使賀蘭進明在臨淮﹐擁兵不救。八月﹐巡令霽云將三十騎犯圍而出﹐告急臨淮。進明具食與樂﹐延霽云坐﹐霽云泣且語曰「睢陽之人﹐不食月餘矣。霽云𨿽欲獨食﹐且不下咽。」因噬嚙落一指﹐以示進明﹐曰「霽云旣不能達主將之意﹐請畱一指﹐以示信歸報。」坐中皆爲泣下。按《舊史》云﹕請嚙一指﹐畱於大夫﹐示之以信﹐歸報本州。《新傳》云﹕請置一指以示信﹐歸報中丞。因拔佩刀斬一指﹐血淋漓﹐以示賀蘭。公此所載又云﹕啖此足矣。其文小異。溫公《考異》從《舊傳》。﹞遂慟哭而返﹐卽死孤城。﹝霽云遂自臨淮還睢陽﹐縋城而入。城中將吏知救不至﹐慟哭累日。﹞首碎秦庭﹐終懵《無衣》之賦﹔﹝定四年《左傳》﹕申包胥如秦乞師﹐秦哀公爲賦《無衣》。九頓首而坐﹐秦師乃出。庾信《哀江南賦》曰﹕申包胥之頓地﹐碎之以首。懵﹐武亙切。﹞身離楚野﹐徒傷帶劍之辭。﹝《楚詞﹟九歌》云﹕帶長劍兮挾秦弓﹐首𨿽離兮心不懲。﹞至徳二年十月﹐城陷遇害。﹝霽云等皆爲賊所執﹐賊將以刃脇巡﹐巡不降。又降霽云﹐霽云未應。巡呼曰「南八﹐男兒死耳﹐不可爲不義屈。」霽云笑曰「將欲有爲也。公知我者﹐敢不死。」亦不降。乃與巡等遇害。惟遠執送洛陽。﹞無傅燮之嘆息﹐﹝《後漢》﹕傅燮﹐字南容﹐爲漢陽太守。賊圍漢陽﹐欲送燮歸鄕裏。燮慨然嘆曰「吾行何之﹖吾必死於此。」遂麾左右進兵﹐臨陣戰沒。﹞有周苛之慷慨。﹝《漢書》﹕髙祖使周苛守滎陽。楚下滎陽﹐生得苛。苛罵項羽﹐羽烹之。﹞聞義能徙﹐﹝《語》曰﹕聞義不能徙﹐是吾憂也。﹞果其初心。烈士抗詞﹐痛臧洪之同日。﹝臧洪﹐字子原。袁紹執洪﹐殺之。洪邑人陳容謂紹曰「將軍欲爲天下除暴﹐而先專誅忠義﹐豈合天意﹖」又曰「今日寧與臧洪同日死﹐不與將軍同日生。」遂復見殺。見者相謂曰﹕如何一日戮二烈士。﹞直臣致憤﹐惜蔡恭於累旬。﹝劉《梁典》云﹕武帝天監三年﹐魏兵圍義陽﹐司州刺史蔡道恭禦之﹐相持百餘日﹐道恭疾卒。詔使郢州刺史曹景宗救援﹐景宗頓兵不進﹐義陽遂陷。禦史中丞任彈劾景宗﹐略曰「道恭云逝﹐城守累旬﹔景宗之存﹐一朝棄甲。」直臣﹐蓋指任也。﹞朝廷加贈特進揚州大都督﹐定功爲第一等﹐﹝一無爲字。﹞與張氏﹑許氏並立廟睢陽﹐歲時致祭。男在糸彊褓﹐﹝糸彊﹐本作𦇤﹐《說文》﹕負兒衣。褓﹐與糸保同。《說文》﹕小兒衣。《前漢》注﹕糸彊﹐小兒繃。糸保﹐小兒大藉﹐﹞皆受顯秩﹐賜之土田。葬刻鮑信之形﹐﹝《魏志》﹕初平二年﹐鮑信擊黃巾於壽張﹐力戰鬥死﹐繼而破之﹐購求信不得﹐眾乃刻木爲信狀﹐祭而哭焉。今本作鮑勛﹐誤。﹞陵圖龐徳之狀。﹝《魏志》﹕龐徳字令明。與關羽戰﹐爲羽所得。羽謂曰「不降何爲﹖」徳罵曰「我寧爲國家鬼﹐不爲賊將也。」爲羽所殺。於禁等七軍皆沒。孫權稱藩﹐遣禁還。魏帝令北詣鄴﹐謁髙陵。帝使豫於陵屋畫關羽戰克﹐龐徳憤怒﹐禁降伏之狀。禁見慚恚﹐發病死。﹞納官其子﹐見勾踐之心﹔﹝《越語》﹕勾踐棲於會稽﹐乃令於三軍曰﹕孤子﹑寡婦﹑疾疹﹑貧病者﹐納官其子。注云﹕官﹐仕也。仕其子而教之﹐廩以食之也。官﹐一作宦。﹞羽林字孤﹐知孝武之志。﹝《漢﹟百官表》﹕武帝時﹐從軍死事者之子﹐養羽林﹐官教以五兵﹐號羽林孤兒﹐少壯﹐令從軍。﹞舉門關於周典﹐﹝《周禮﹟司門職》云﹕凡財物犯禁者舉之﹐以其財養死政之老與其孤。注云﹕財﹐所謂門關之委積也。死政之老﹐國中死事者之父母也。孤﹐子也。又《遺人》云﹕掌門關之委積﹐以養孤老。﹞徵印綬於漢儀。﹝漢時印佩﹐非若今之金紫銀緋﹐長使服之也。蓋居是官﹐則佩是印﹐罷則解之。故三公上印綬。《後漢》張奐云「吾前後十要銀艾。」銀﹐卽銀印。艾﹐卽綠綬。十要者﹐一官一佩之耳。印不甚大。淮南王曰「方寸之印﹐丈二之組」是也。漢世功臣﹐死後多賜印綬焉。見《孔氏雜說》。﹞王猷以光﹐寵錫斯備。於戲﹗睢陽之事﹐不惟以能死爲勇﹐善守爲功。所以出奇以恥敵﹐立忄堇以怒寇﹐﹝《列子》﹕刺客曰「虞氏富樂之日久矣﹐而常有輕易人之心。吾不侵犯之﹐而辱我以腐鼠﹐不報﹐無以立忄堇於天下。」忄堇﹐勤﹑謹二音。勇也。作僅﹐非。﹞俾其專力於東南﹐而去備於西北﹐力專則堅城必陷﹐備去則天討可行。是故卽城陷之辰﹐爲克敵之日。﹝十月癸丑﹐睢陽城陷。庚申﹐安慶緒奔河北。壬戌﹐克東京。﹞世徒知力保於江﹑淮﹐而不知功靖乎醜虜。論者或未之思歟﹗公諱霽云﹐﹝霽﹐子計切。﹞字某﹐範陽人。有子曰承嗣﹐七歲爲婺州別駕﹐賜緋魚袋﹐歷刺施﹑涪二州。﹝一本無刺字。涪﹐音浮﹐﹞服忠思孝﹐無替負荷。﹝《左傳》﹕其子不克負荷。荷﹐平聲。﹞懼祠宇久遠﹐徳音不形﹐願斫堅石﹐﹝斫﹐音卓。﹞假辭紀美。惟公信以許其友﹐剛以固其志﹐仁以殘其肌﹐勇以振其气﹐忠以摧其敵﹐烈以死其事﹐出乎內者合於貞﹐行乎外者貫於義﹐是其所以奮百代而超千祀者矣。其志不亦宜乎﹖廟貌斯存﹐碑表攸托。洛陽城下﹐思鄕之夢儻來﹔﹝《後漢》﹕溫序﹐字次房﹐爲護羌校尉。行部至襄武﹐爲隗囂將苟宇所執。欲降之﹐序不聽﹐伏劍而死。光武命送喪到洛陽城旁爲冢地。長子壽爲鄒平侯相﹐夢序告之曰「久客思鄕裏。」壽卽棄官﹐上書乞骸骨﹐歸葬。帝許之﹐乃反舊塋焉。﹞麒麟閣中﹐卽圖之詞可繼。﹝《漢書》﹕趙充國以功徳與霍光等列﹐畫未央宮。至成帝時﹐西羌嘗有警。上思將帥之臣﹐追美充國﹐乃召黃門侍郎揚雄﹐卽充國圖畫而頌之。﹞銘曰﹕

貞以圖國﹐義惟急病。臨難忘身﹐﹝難﹐乃旦切﹐﹞見危致命。漢寵死事﹐周崇死政。﹝並見上注﹐﹞烈烈南公﹐忠出其性。控扼地利﹐奮揚兵柄。東護吳﹑楚﹐西臨周﹑鄭。婪婪羣凶﹐﹝婪婪羣狄。出潘嶽作《馬督誄》。婪﹐貪也。婪﹐虜含切。﹞害气彌盛。長蛇封豕。﹝封﹐大也。《左傳》﹕吳爲封豕長蛇﹐薦食上國。﹞踴躍不定。屹彼睢陽﹐﹝屹﹐山貌。屹﹐魚乙切。﹞制其要領。﹝《前漢﹟張騫傳》注云﹕要﹐衣要也。領﹐衣領也。凡持衣者﹐則執要領﹐故以爲諭。要﹐一遙切。﹞橫潰不流﹐疾風斯勁。梯衝外舞﹐﹝《公孫瓚與子書》云﹕梯衝舞吾樓上。﹞缶穴中偵。﹝賊爲云梯﹐勢如半虹﹐置精兵二百於其上﹐推之臨城﹐欲令騰入。巡預於城潛鑿三穴﹐候梯將至﹐於一穴中出一大木﹐末置鐵鉤鉤之﹐使不得退。一穴中出一木拄之﹐使不得進。一穴中出一大木﹐置鐵籠盛火焚之。其梯中折﹐梯上卒盡燒死。偵﹐醜正切﹐又豬孟切﹐伺也﹐視也。斯﹐一作知。﹞鈐馬非艱﹐﹝宣十五年《公羊傳》﹕鉗馬而秣之。鈐﹑鉗通用。﹞析骸猶競。﹝解見上。﹞浩浩列士﹐不聞濟師。﹝時許叔冀在譙郡﹐尙衡在彭城﹐賀蘭進明在臨淮﹐皆擁士不救。士﹐一作土。﹞兵食殲焉﹐守逾三時。公奮其勇﹐單車載馳。投軀無告﹐噬指而歸。力窮就執﹐猶抗其辭。﹝解並見上。﹞圭壁可碎﹐堅貞不虧。寇力東盡﹐凶威西恧。﹝女六切﹐慚也。﹞孤城旣拔﹐渠魁受戮。雷霆之誅﹐由我而速。巢穴之固﹐由我而覆。江﹑漢﹑淮﹑湖﹐羣生咸育。倬焉勛烈﹐孰與齊躅﹖﹝廚玉切。《說文》﹕蹈﹐躅也。﹞天子震悼﹐陟是元功﹐旌褒有加﹐命秩斯崇﹐位尊九牧﹐禮視三公﹐建玆祠宇﹐式是形容﹐牲牢伊碩﹐黍稷伊丰。虔虔孝嗣﹐望慕無窮。刊碑河滸﹐萬古英風。﹝大歷十二年四月﹐以南霽云子爲歙州別駕。又貞元二年二月﹐授承嗣官﹐旌忠烈之後。﹞

●卷六﹟釋教碑○曹溪第六祖賜謚大鑑禪師碑

﹝據《傳燈錄》﹐大鑑卽慧能大師﹐俗姓盧氏﹐父武徳中仕於南海之新州﹐遂占籍焉。始因聞客讀《金剛經》﹐遂問法焉﹐客以得於黃梅忍大師爲對。師去直抵韶州﹐與尼無盡藏者解說《涅經》﹐尼驚異之﹐告鄕裏耆艾﹐云能有道者。居人於是競來瞻禮﹐且營葺寶林古寺舊地居之。師謂﹕「我求大法﹐豈可中道而止﹖」明日遂行﹐遇智遠禪師請益。遠曰「菩提達摩傳心印於黃梅﹐宜往參決。」師辭去﹐遂造焉。忍默識之﹐後果傳衣法。至儀鳳元年﹐屆南海﹐遇印宗法師於法性寺。師大異﹐因請出所傳信衣瞻禮﹐會諸名徳﹐爲之剃髮﹐受滿分戒於智光律師。明年﹐要歸舊隱﹐遂返曹溪﹐學者不下千數。中宗嘗詔之﹐不起。後化於新州國恩寺﹐肅宗﹑代宗皆敬事之。至憲宗時﹐始謚大鑑禪師﹐塔曰元和靈照。公在柳州作此碑﹐時年四十三。東坡嘗曰「子厚南遷﹐始究佛法﹐作《曹溪》《南嶽》諸碑。絕妙古今﹐儒釋兼通﹐道學純備。自唐至今﹐頌述祖師者多矣﹐未有通亮簡正如子厚者。」邵太史曰「東坡於古人﹐但寫淵明﹑子美﹑太白﹑退之﹑子厚之詩。爲南華寫子厚《六祖大鑑禪師碑》﹐南華又欲寫《劉夢得碑》﹐則辭之。」﹞

扶風公廉問嶺南三年﹐﹝元和八年十二月﹐以桂管觀察使馬總爲嶺南節度使。扶風人也。﹞以佛氏第六祖未有稱號﹐疏聞於上。詔謚大鑑禪師﹐塔曰靈照之塔。元和十年十月十三日﹐下尙書祠部符到都府。﹝都府﹐節度府也。﹞公命部吏洎州司功掾﹐告於其祠﹐幢蓋鐘鼓﹐﹝幢﹐傳江切。﹞增山盈谷﹐萬人咸會﹐若聞鬼神。其時學者千有餘人﹐莫不欣踴奮厲﹐如師復生﹔則又感悼涕慕﹐如師始亡。因言曰﹕自有生物﹐則好鬥奪相賊殺﹐喪其本實﹐悖乖淫流﹐﹝悖﹐亂也。悖﹐蒲昧切﹐又音勃﹐﹞莫克返於初。孔子無大位﹐沒以餘言持世﹐更楊﹑墨﹑黃﹑老益雜﹐其術分裂﹐而吾浮圖說後出﹐推離還源﹐合所謂生而靜者。﹝《禮記》﹕「人生而靜﹐天之性也。」﹞梁氏好作有爲﹐師達摩譏之﹐空術益顯。﹝後魏大和十年﹐有僧達摩者﹐本天竺王子﹐以護國出家。入南海﹐得禪宗妙法﹐云自釋迦相傳﹐有衣缽爲記﹐世相付授。達摩賫衣缽浮海而來﹐至梁﹐詣武帝。帝問以有爲之事﹐達摩不悅﹐乃之魏。隱於嵩山少林寺﹐遇毒而卒﹐是爲初祖。﹞六傳至大鑑。﹝達摩以其法傳慧可﹐是爲二祖。慧可傳璨﹐是爲三祖。璨傳道信﹐是爲四祖。信傳弘忍﹐是爲五祖。忍傳慧能﹐是爲六祖。﹞大鑑始以能勞苦服役﹐﹝能﹐卽耐字。﹞一聽其言﹐言希以究﹐師用感動﹐遂受信具。﹝信具﹐衣缽也。﹞遁隱南海上﹐人無聞知。又十六年﹐度其可行﹐乃居曹溪。﹝咸亨末﹐能住韶州寶林寺。曹溪﹐韶州地名也。﹞爲人師﹐會學去來嘗數千人。其道以無爲爲有﹐以空洞爲實﹐以廣大不蕩爲歸。其教人﹐始以性善﹐終以性善﹐不假耘鋤﹐本其靜矣。中宗聞名﹐使幸臣再徵﹐不能致﹐取其言以爲心術。其說具在﹐今布天下﹐凡言禪皆本曹溪。大鑑去世百有六年﹐﹝先天二年亡﹐是歲癸丑﹐至元和十三年戊戌﹐爲一百六年。﹞凡治廣部而以名聞者以十數﹐莫能揭其號。乃今始告天子﹐得大謚﹐丰佐吾道﹐其可無辭。

公始立朝﹐以儒重。刺虔州﹐都護安南﹐﹝元和五年七月﹐總自虔州刺史爲安南都護。﹞由海中大蠻夷﹐連身毒之西。﹝身毒﹐《史記》音捐篤。《前漢》﹐下音篤。一名天篤﹐浮圖胡是也。《西南夷傳》注﹕「卽天竺﹐西域國名。」﹞浮舶聽命﹐咸被公徳。受纛節戟﹐﹝纛﹐翳也。舞者所執。又羽葆幢也。蔡邕曰「以旄牛尾爲之﹐大如斗。或在頭﹐或在衡。」纛﹐杜皓切﹐又徒沃﹑大到切﹐﹞來蒞南海﹐﹝按韓文公《祭總文》云「於泉於虔﹐始執郡符。遂殿交州﹐抗節番禺。」交州﹐卽安南都護府。番禺﹐則南海郡廣州也。與公此碑合﹐而《唐史》乃云總自安南都護遷桂管經略觀察使﹐誤矣。東坡曰「以碑考之﹐蓋自安南遷南海﹐非桂管也。」可以正《唐史》之誤。﹞屬國如林。不殺不怒﹐人畏無噩﹐﹝《說文》﹕「噩﹐嘩訟也。」潘曰「噩﹐當作愕」。噩﹐音Ф。﹞允克光於有仁。昭列大鑑﹐莫如公宜。其徒之老﹐乃易石於宇下﹐使來謁辭。其辭曰﹕

達摩乾乾﹐﹝《說文》云「乾﹐上出也。」乾乾﹐不息之貌。﹞傳佛語心。﹝《達摩傳》﹕以袈裟授慧可曰「內傳法師以契燈心﹐外付袈裟﹐以定宗旨。」﹞六承其授﹐大鑑是臨。勞勤專默﹐終揖於深。﹝揖﹐一作挹。﹞抱其信器﹐行海之陰。其道爰施﹐在溪之曹。龐合猥附﹐不夷其髙。傳告咸陳﹐惟道之褒。生而性善﹐在物而具。荒流奔軼﹐﹝徒結切﹐車相出也。﹞乃萬其趣。匪思愈亂﹐匪覺滋誤。由師內鑑﹐咸獲於素。不植乎根﹐不耘乎苗。﹝二乎作胡字。﹞中一外融﹐有粹孔昭。在帝中宗﹐聘言於朝。陰翊王度﹐俾人逍遙。越百有六祀﹐號謚不紀。由扶風公告今天子﹐尙書旣復﹐大行乃誄。﹝魯水切﹐壘也﹐壘述前人之功徳。﹞光於南土﹐其法再起。厥徒萬億﹐同悼齊喜。惟師教所被﹐洎扶風公所履﹐咸戴天子。天子休命﹐嘉公徳美。溢於海夷﹐浮圖是視。師以仁傳﹐公以仁理。謁辭圖堅﹐永胤不已。

○南嶽彌陀和尙碑﹝公貞元十八年爲藍田尉﹐和尙死於七月十九日﹐此碑蓋七月後作。東坡評說見上篇題注。﹞

在代宗時﹐有僧法照﹐爲國師﹐乃言其師南嶽大長老有異徳﹐天子南向而禮焉。度其道不可徵﹐乃名其居曰般舟道場﹐﹝公嘗爲《般舟和尙第二碑》﹐蓋指日悟爲般舟和尙﹐卽此所謂般舟道場也。﹞用尊其位。

公始居山西南巖石之下﹐人遺之食則食﹐不遺則食土泥﹐茹艸木。其取衣類是。南極海裔﹐北自幽都﹐來求厥道。或值之崖谷﹐羸形垢面﹐躬負薪﹐﹝《詩》﹕「薪之之」。﹐積木燎之也。﹐音酉。﹞以爲僕役而之﹐乃公也。﹝﹐音薛﹐瀆也。﹞凡化人﹐立中道而教之權﹐俾得以疾至。故示專念﹐書塗巷﹐刻溪谷。﹝谷﹐一作石。﹞丕勤誘掖﹐﹝丕﹐一作不。﹞以援於下。不求而道備﹐不言而物成。人皆負布帛﹐斬木石﹐委之巖戶﹐不拒不營。祠宇旣具﹐以洎於徳宗﹐申詔褒立﹐是爲彌陀寺。施之餘﹐則與餓疾者﹐﹝施﹐施智切。﹞不屍其功。公始學成都唐公﹐次資川詵公﹐詵公學於東山忍公﹐﹝《傳燈錄》云「五祖忍公﹐姓周﹐黃梅人﹐與四祖道信並住東山寺﹐故謂其法爲東山法。法照﹑智詵皆學於忍﹐惟唐公﹑眞公及衡山承遠未詳。」﹞皆有道。至荊州﹐進學玉泉眞公。眞公授公以衡山﹐俾爲教魁﹐人從而化者以萬計。初﹐法照居廬山﹐由正定趨安樂國﹐﹝由字﹐一本作中。﹞見蒙惡衣侍佛者。佛告曰「此衡山承遠也。」出而求之﹐肖焉﹐乃從而學。傳教天下﹐由公之訓。公爲僧凡五十六年﹐其壽九十一﹐貞元十八年七月十九日終於寺。葬於寺之南岡﹐刻石於寺大門之右。銘曰﹕

一气回薄茫無窮﹐其上無初下無終。離而爲合蔽而通﹐始末或異今焉同。虛無混冥道乃融﹐聖神無迹示教功。公之率眾峻以容﹐公之立誠教其中。﹝教﹐一作放。﹞服庇艸木蔽穹隆﹐仰攀俯取食以充。形遊無極交大雄﹐夫子稽首師順風。四方奔走云之從﹐經始尋尺成靈宮。始自蜀道至臨洪﹐咨謀往復窮眞宗。弟子傳教國師公﹐化流萬億代所崇。奉公寓形於南岡﹐幼曰弘願惟孝恭﹐立之玆石書玄蹤。

○嶽州聖安寺無姓和尙碑﹝爲永州司馬時作。﹞

維某年月日﹐嶽州大和尙終於聖安寺。凡爲僧若干年﹐年若干。有名無姓﹐世莫知其閭裏宗族所設施者﹐﹝莫下﹐一有知字﹐﹞有問焉﹐而以告曰「性﹐吾姓也。其原無初﹐其冑無終﹐﹝《說文》云「冑﹐胤也。」﹞承於釋師﹐以系道本﹐吾無姓耶﹖法劍云者﹐我名也。﹝一本者下有卽字。﹞實且不有﹐名惡乎存﹖吾有名耶﹖性海﹐吾鄕也﹔﹝一有吾師字。﹞法界﹐吾宇也。戒爲之墉﹐慧爲之戶﹐以守則固﹐以居則安。吾閭裏不具乎﹖度門道品﹐其數無極﹔菩薩大士﹐﹝佛書云﹐菩提薩垂﹐唐言覺有情也﹐從簡稱菩薩。﹞其眾無涯。吾與之戚而不吾異也﹐吾宗族不大乎﹖」其道可聞者如此。而止讀《法華經》《金剛般若經》﹐﹝般若﹐梵語謂智慧也。﹞數逾千萬﹐或譏以有爲﹐曰「吾未嘗作。」嗚呼﹗佛道逾遠﹐異端競起﹐惟天臺大師爲得其說。和尙紹承本統﹐以順中道﹐凡受教者不失其宗。生物流動﹐趨向混亂﹐惟極樂正路爲得其歸。和尙勤求端愨﹐以成至願。﹝至﹐一作志﹐﹞凡聽信者﹐不惑其道。或譏以有迹﹐曰「吾未嘗行。」始居房州龍興寺中﹐徙居是州﹐﹝徙居﹐一作徙於。﹞作道場於楞伽北峯﹐﹝《藏經》﹕南海濱有楞伽山﹐釋伽爲大慧菩薩說法處﹐故謂之《楞伽經》。﹞不越閫者五十祀。﹝閫﹐苦本切﹐與困同。﹞和尙凡所嚴事﹐﹝一作凡事嚴師﹐﹞皆世髙徳。始出家﹐事而依者曰卓然師﹐﹝一無事字﹐﹞居南陽立山﹐﹝南陽﹐鄧州。一本無立字﹐﹞葬嶽州。﹝葬字上有卒字。﹞就受戒者曰道穎師﹐居荊州。弟子之首曰懷遠師﹐居長沙安國寺﹐爲南嶽戒法。歲來侍師﹐會其終﹐遂以某月﹝一本無某月二字。﹞某日葬於卓然師塔東若干步。銘曰﹕

道本於一﹐﹝於﹐一作爲。﹞離爲異門。以性爲姓﹐乃歸其根。無名而名﹐師教是尊。假以示物﹐非吾所存。大鄕不居﹐大族不親。淵懿內朗﹐﹝懿﹐一作愨。﹞沖虛外仁。聖有遺言﹐是究是勤。惟動惟默﹐逝如浮雲。﹝如﹐一作水。﹞教久益微﹐世罕究陳。爰有大智﹐出其眞門。﹝一作論。﹞師以顯示﹐﹝師﹐一作匝。﹞俾民惟新。情動生變﹐物由湮淪。爰授樂國﹐參乎化源。師以誘導﹐俾民不昏。道用不作﹐神行無迹。晦明俱如﹐生死偕寂。法付後學﹐施之無ル。﹝夷益切﹐厭也。﹞葬從我師﹐無忘眞宅。薦是昭銘﹐刻玆貞石。﹝貞﹐一作玄。﹞

○碑陰記

無姓和尙旣居是山﹐曰「凡吾之求﹐非在外也﹐吾不動矣。」弘農楊公炎自道州以宰相徵﹐過焉。﹝大歷四年八月﹐以道州刺史楊炎同平章事。﹞以爲宜居京師﹐彊以行﹐不可。將以聞﹐曰「願間歲乃往。」明年﹐楊去相位﹐竄謫南海上﹐﹝建中二年十一月﹐炎自左僕射貶崖州司戶參軍。﹞終如其志。趙郡李萼﹐辯博人也。爲嶽州﹐盛气欲屈其道﹐聞一言﹐服爲弟子。河東裴藏之舉族受教。京兆尹弘農楊公某﹐﹝元和四年﹐楊憑爲京兆尹。﹞以其隱地爲道場﹐奉和州刺史張惟儉買西峯﹐廣其居。凡以貨利委堂下者﹐不可選紀﹐受之亦無言。將終﹐命其大弟子懷遠﹐授以道妙﹐終不告其姓。或曰周人也。信州刺史李某﹝一本云李公位。公集有位墓志。﹞爲之傳﹐長沙謝楚爲行狀﹐博陵崔行儉爲《性守》一篇。凡以文辭道和尙功徳者﹐不可悉數。弘農公自余杭﹝楊憑元和四年爲江西觀察使﹐以贓罪貶臨賀尉﹐俄自臨賀尉徙杭州長史。﹞命以行狀來﹐懷遠師自長沙以傳來﹐使余爲碑。旣書其辭﹐故又假其陰以記。

○龍安海禪師碑﹝公云「弟子浩初等狀其師之行﹐謁余爲碑。」按集有《送浩初序》﹐頗亟稱之。卽初之賢﹐蓋足以知海之爲人矣。永州作﹐時年三十六。﹞

佛之生也﹐遠中國僅二萬里。﹝《後漢﹟西域傳》﹕天竺國﹐一名身毒。世傳明帝夢見金人﹐長大﹐頂有光相﹐問羣臣。或曰「西方有神﹐名曰佛。」以地理考之﹐安南者﹐嶺南之極邊也﹐而天竺之道﹐自此而通﹔安西者﹐隴右之極邊也﹐而西域之道自此而入﹐則其道裏之遠可知矣。﹞其沒也﹐距今玆僅二千歲。故傳道益微﹐而言禪最病。拘則泥乎物﹐誕則離乎眞﹐﹝誕﹐欺也。﹞眞離而誕益勝。故今之空愚失惑縱傲自我者﹐﹝一本作空空愚夫失惑云云。﹞皆誣禪以亂其教﹐冒於へ昏﹐﹝《左傳》﹕口不道忠信之言爲へ。へ﹐魚巾切。﹞放於淫荒。其異是者﹐長沙之南曰龍安師。

師之言曰「由迦葉至師子﹐﹝迦葉尊者。師子尊者。佛書﹕迦葉﹐釋迦大弟子﹐一名飲光。迦﹐居牙切。葉﹐書涉切。﹞二十三世而離﹐離而爲達摩。﹝莫臥切﹐亦作磨。西天第二十八祖﹐東震旦土﹐謂之初祖。﹞由達摩﹝一本無由達摩字。﹞至忍﹐五世而益離﹐離而爲秀爲能。﹝神秀﹐姓李氏﹐汴州尉氏縣人。隋末﹐出家爲僧。後遇蘄州雙峯山東山寺僧弘忍﹐以坐禪爲業﹐乃嘆伏曰「此眞吾師也。」便往事弘忍﹐專以樵汲自役﹐以求其道。咸亨五年﹐弘忍卒。秀乃往荊州﹐居當陽山。則天聞其名﹐追赴都。秀同學僧惠能﹐姓盧龐氏﹐新州人。忍卒﹐往韶州寶林寺。秀嘗奏則天﹐請追能赴都。至神龍元年﹐中宗遣內侍薛簡﹐馳詔往請能﹐能竟不度嶺而卒。天下乃散傳其道﹐秀爲北宗﹐能爲南宗。﹞南北相訾﹐反戾斗狠﹐﹝訾﹐將此切。﹞其道遂隱。嗚呼﹗吾將合焉。且世之傳書者﹐﹝一無書字﹐﹞皆馬鳴龍樹道也。﹝馬鳴尊者。龍樹菩薩。《摩訶摩耶經》曰「正法衰微﹐六百載已﹐九十六種諸外道等﹐邪見競興﹐破滅佛法。有一比丘﹐名曰馬鳴﹐善說法要﹐降伏一切外道輩。七百歲已﹐有一比丘﹐名曰龍樹﹐善說法要﹐滅邪見幢﹐燃正法炬。」《選﹟頭陀寺碑》云「馬鳴幽贊﹐龍樹虛求。」﹞二師之道﹐其書具存。徵其書﹐合於志﹐可以不。﹝胡困切﹐亂也。﹞於是北學於惠隱﹐南求於馬素﹐咸黜其異﹐以蹈乎中﹐乖離而愈同﹐空洞而益實﹐作《安禪》《通明論》。推一而適萬﹐則事無非眞﹔混萬而歸一﹐則眞無非事。推而未嘗推﹐故無適﹔混而未嘗混﹐故無歸。塊然趣定﹐至於旬時﹐是之謂施用﹔茫然同俗﹐極乎流動﹐是之謂眞常。居長沙﹐在定十四日﹐人卽其處而成室宇﹐遂爲寶應寺。去於湘之西﹐人又從之﹐負大木﹐礱密石﹐﹝礱﹐音聾。《說文》﹕「靡也」。﹞以益其居﹐又爲龍安寺焉。尙書裴公某﹐﹝貞元三年閏五月﹐以國子司業裴冑爲湖南觀察使。七年﹐徙江西。﹞李公某﹐﹝八年十二月﹐以給事中李巽爲湖南。十三年九月﹐徙江西。﹞侍郎呂公某﹐﹝以禮部侍郎呂渭爲湖南﹐十六年七月卒。﹞楊公某﹐﹝十八年九月﹐以太常少卿楊憑爲湖南。﹞禦史中丞房公某﹐咸尊師之道﹐執弟子禮。凡年八十一﹐爲僧五十三期﹐元和三年二月九日而沒。其弟子玄覺洎懷直﹑浩初等﹐狀其師之行﹐謁余爲碑。曰﹕師﹐周姓﹔如海﹐名也。世爲士。父曰擇交﹐同州錄事參軍。叔曰擇從﹐尙書禮部侍郎。師始爲釋﹐其父奪之志﹐使仕﹐至成都主簿﹐不樂也。天寶之亂﹐復其初心。嘗居京師西明寺﹐又居岣嶁山﹐終龍安寺。﹝衡山﹐一名岣嶁﹐在衡州。岣嶁﹐音拘縷﹐又古後﹑力後二切。﹞葬其原。銘曰﹕

浮圖之修﹐其奧爲禪﹐﹝奧﹐於到切。﹞殊區異世﹐誰得其傳﹖遁隱乖離﹐浮游散遷﹐莫徵旁行﹐﹝行﹐列也。行﹐戶耕切。《前漢﹟安息國》書革旁行爲書記注﹕「書皆橫行不直下也。」﹞徒聽誣言。空有互鬥﹐南北相殘﹐誰其會之﹐楚有龍安。龍安之徳﹐惟覺是則﹐苞並絕異﹐﹝苞﹐音包。苞﹐裹也。﹞表正失惑。貌昧形靜﹐功流無極﹐動言有爲﹐﹝有﹐一作事。﹞彌寂而默。祠廟之嚴﹐我居不飾﹔貴賤之來﹐我道無得。逝耶匪追﹐至耶誰抑﹖惟世之機﹐惟道之微﹐旣陳而明﹐乃去而歸。象物徒設﹐眞源無依﹐後學誰師﹖嗚呼玆碑﹗

●卷七﹟釋教碑銘○南嶽雲峯寺和尙碑

﹝南嶽﹐衡山也。在衡州。按《塔銘》﹐和尙死於貞元十七年九月﹐葬以十月。其年秋﹐公方調藍田尉﹐此碑及《塔銘》皆同時作。年二十九。﹞

乾元元年某月日﹐﹝乾元﹐肅宗年號。元年﹐戊戌。﹞皇帝曰「予欲俾慈仁怡愉洽於生人﹐惟浮圖道允迪。」乃命五嶽求厥元徳﹐以儀於下。惟玆嶽上於尙書﹐其首曰雲峯大師法證﹐﹝證﹐一作澄。﹞凡蒞事五十年﹐貞元十七年乃沒。其徒曰詮﹐曰遠﹐曰振﹐曰巽﹐曰素﹐﹝素﹐一作索。﹞凡三千餘人。其長老咸來言曰「吾師軌行峻特﹐﹝軌﹐居洧切﹐法也。﹞器宇弘大。﹝宇﹐一作識。﹞有來受律者﹐吾師示之以爲尊嚴整齊﹐明列義類﹐而人知其所不爲﹔有來求道者﹐吾師示之以爲髙廣通達﹐一其空有﹐﹝一本一其作統一。﹞而人知其所必至。元臣碩老﹐稽首受教﹔髫童毀齒﹐﹝髫﹐童子垂發貌。《說文》云﹕齔﹐毀齒也。男八月而齒生﹐八歲而齔。女七月而齒生﹐七歲而齔。髫﹐音迢。﹞踴躍執役。故從吾師之命而度者﹐凡五萬人。吾師冬不燠裘﹐﹝燠﹐乙六﹑威遇二切。﹞饑不丰食。每歲會其類﹐讀羣經﹐俾聖言畢出﹐有以見其大。又率其仵﹐﹝仵﹐一作伍﹐一無此一句。﹞伐木輦土﹐作佛塔廟洎經典﹐俾像法益廣﹐有以見其用。將沒﹐告門人曰﹕『吾自始學至去世﹐未嘗有作焉﹐然後知其動無不虛﹐靜無不爲﹐生而未始來﹐歿而未始往也。』﹝二而下﹐或有二知字。﹞其道備矣。願刻山石﹐知教之所以大。」其詞曰﹕

師之教﹐尊嚴有耀﹐恭天子之詔﹐維大中以告﹐後學是效。師之徳﹐簡峻淵默﹐柔惠以直﹐渙焉而不積﹐同焉而皆得﹐玆道惟則。師之功﹐勤勞以庸﹐維奧祕必通﹐﹝必﹐一作是。﹞以興祠宮﹐遐邇攸從。師之族﹐由虢而郭﹐﹝周武王封文王弟虢叔於西虢。平王東遷﹐奪虢叔之地與鄭武公﹐求虢叔之裔孫序封於陽﹐號曰郭公。虢謂之郭﹐聲之轉也。《千姓編》曰「周文王弟封於虢﹐爲晉所滅﹐公子配遂稱郭氏。」﹞世徳有奕﹐從佛於釋。師之壽﹐七十有八﹐維終始罔缺﹐丕冒遺烈。厥徒蒸蒸﹐維大教是膺﹐維憲言是徵。溥博恢弘﹐如川之增﹐如雲之興﹐如嶽之不崩。終古其承之。

○南嶽雲峯和尙塔銘

雲峯和尙﹐族郭氏﹐號法證。﹝證﹐一作澄。﹞爲竺乾道五十有七年﹐年七十有八﹐貞元十七年九月十七日終﹐十月二十七日葬。凡度學者五萬人﹐﹝一有爲字。﹞弟子者三千人。色厲而仁﹐行峻而周﹐道廣而不尢﹐功髙而不有。毅然居山之北峯﹐以爲儀表。世之所謂賢人大臣者﹐至南方﹐咸所嚴事。由其內者﹐聞大師之言律義﹐莫不震動悼懼﹐如聽誓命﹔﹝此卽前碑所云「有來受律者﹐吾師示之以尊嚴整齊﹐明列義類﹐而人知其所不爲」也。﹞由其外者﹐聞大師之稱道要﹐莫不淒欷欣踴﹐﹝欷﹐音希。﹞如獲肆宥。﹝此卽前碑所云「有來求道者﹐吾師示之以髙廣通達﹐一其空有﹐而人知其所必至」也。﹞故時推人師﹐則專其首﹔詔求教宗﹐則冠其位。披山伐木﹐崇構法宇﹐則地得其勝﹔捐衣去食﹐廣閱羣經﹐則理得其深。其道實勤﹐而其心無求。自大師化去﹐教亦隨喪。嗚呼﹗大師之葬﹐門人慕號﹐長老愁痛﹐遂相與以爲玆塔。礱石峻整﹐植木蓊茂﹐﹝蓊﹐艸木盛貌。蓊﹐烏孔切﹐又音翁。﹞凡衡山無與爲比者。然而未有能紀其事。余旣與大乘師重巽遊﹐巽其徒也﹐亟爲餘言﹐故爲其銘。銘曰﹕

苞元極兮韜大方﹐威而仁兮幽以光。行峻潔兮貌齊莊﹐气混溟兮徳洋洋。演大律兮離毫芒﹐度羣有兮耀柔剛。棟宇立兮像法彰﹐文字闡兮聖言揚。詔褒列兮宅南方﹐道之廣兮用其常。後是式兮宜久長﹐靈室兮記崇岡。卽玄石兮垂文章﹐學者慕兮哀無疆。

○南嶽般舟和尙第二碑﹝是歲貞元二十年甲申﹐公年三十二﹐爲監察禦史裏行。公嘗作《南嶽彌陀和尙碑》﹐與此碑合。按碑云﹕前永州司馬員外置同正員柳宗元撰並書。元和三年十月二十九日﹐僧景秀立﹐刻者林鴻。蓋元和三年立也。般舟上如字﹐大藏有《般舟三昧經》。﹞

佛法至於衡山﹐及津大師始修起律教﹐由其壇場而出者﹐爲得正法。其大弟子曰日悟和尙﹐盡得師之道﹐次補其處﹐爲浮圖者宗。世家於零陵﹐蔣姓也。和尙心大而行密﹐體卑而道尊。以爲由定發慧﹐必用毗尼爲之室宇﹐﹝毗尼﹐梵語律也。《傳燈錄》﹕律師者啟毗尼之法藏。﹞遂執業於東林恩大師。究觀祕義﹐乃歸傳教。不視文字﹐懸判深微。登壇蒞事﹐度比丘眾﹐﹝比丘﹐梵語曰比丘﹐秦言乞士。謂上於諸佛乞法資﹐益慧命﹔下於施主乞食資﹐益色身。﹞凡歲千人者三十有七﹐而道不。以爲去凡卽聖﹐必以三昧爲之軌道﹐遂服勤於紫霄遠大師。修明要奧﹐得以觀佛。浩入性海﹐洞開眞源。﹝碑本作廓開眞源。﹞道場專精﹐長跪右繞﹐﹝碑本無長跪二字﹐﹞不衡不倚﹐﹝碑本無不衡二字﹐又一本作右繞不倚。﹞凡七日者百有二十﹐而志不衰。

初﹐開元中詔定制度﹐師乃居本郡龍興寺。肅宗制天下名山置大徳七人﹐玆嶽尢重﹐推擇居首。師乃卽崇嶺﹐是作精室。辟林莽﹐﹝碑本作斬林莽。﹞刳巖巒﹐﹝山小而銳曰巒。﹞殿捨宏大﹐廊廡修直。﹝廡﹐罔甫切。《說文》﹕堂下周屋。﹞不命而獻力﹐不祈而薦貨。凡南方顓念佛三昧者﹐﹝遠法師作《念佛三昧詠》。一本方下有人字﹐一本作入念。﹞必由於是﹐命曰般舟臺焉。和尙生十三年而始出家﹐又九年而受具戒﹐又十年而處壇場﹐﹝碑本處作居。﹞又三十七年而當貞元二十年正月十七日﹐化於玆室。

嗚呼﹗無得而修﹐故念爲實相﹔不取於法﹐故律爲大乘。壞衣不飾﹐﹝《四分律》云﹕一切上色衣不得蓄﹐當壞作袈裟色。﹞揣食不味。﹝揣﹐徒宮切﹐字合作摶﹐見《維摩經》。《集韻》﹕聚貌。《賈誼賦》﹕何足控揣。卻作此揣字。《選》作摶。﹞覆薦服役﹐凡出於生物者﹐擯而勿用﹐不自知其慈﹔攝取調禦﹐凡歸於正眞者﹐動而成羣﹐不自知其教。萬行方厲﹐一性恆如﹐寂用之涯﹐不可得也。有弟子曰景秀﹐嗣居法會。欲廣其師之徳﹐延於罔極。故申明陳辭﹐俾刊之玆碑。銘曰﹕

像教南被﹐﹝《選﹟頭陀寺碑》﹕象教陵夷。注﹕謂爲形象以教人也。﹞及津而尊。威儀有嚴﹐載辟其門。吾師是嗣﹐增浚道源。度眾逾廣﹐大明羣昏。乃興毗尼﹐微密是論。﹝盧昆切。﹞八萬總結﹐彰於一言。聲聞熙熙﹐遐邇來奔。如木旣拔﹐有植其根。乃法般舟﹐奧妙斯存。百億冥會﹐觀於化元。同道祁祁﹐﹝祁祁﹐盛貌。﹞功庸以惇。如水斯壅﹐流之無垠。﹝魚巾切。無涯岸也。﹞帝求人師﹐登我先覺。赫矣明命﹐表玆靈嶽。於彼南阜﹐齋宮爰作。負揭致貨﹐﹝揭﹐巨列切﹐又丘傑切﹐又音憩﹐牽也﹐﹞時靡要約。袒奮程力﹐不呼而諾。是刈是鑿﹐旣塗旣斫。層構孔碩﹐以延後學。出不牛馬﹐服不絮帛。匪安其躬﹐亦菲其食。勤而不勞﹐在用恆寂。縱而不傲﹐在捨恆得。洪融混合﹐孰究其迹﹖懿玆遺光﹐式是嘉則。容貌往矣﹐軌儀無極。其徒追思﹐賡薦玆石。

○南嶽大明寺律和尙碑﹝時元和九年甲午﹐公年四十二﹐在永州。一作大明和尙碑。﹞

儒以禮立仁義﹐無之則壞﹔佛以律持定慧﹐去之則喪。是故離禮於仁義者﹐不可與言儒﹔異律於定慧者﹐不可與言佛。達是道者﹐惟大明師。師姓歐陽氏﹐號曰慧開。唐開元二十一年始生﹐﹝一﹐或作二﹐﹞天寶十一載始爲浮圖﹐大歷十一年始登壇爲大律師﹐貞元十三年十一月十一日卒。元和九年正月﹐其弟子懷信﹑道嵩﹑尼無染等﹐命髙道僧靈嶼爲行狀﹐﹝嶼﹐音序﹐山在水中。﹞列其行事﹐願刊之玆碑。

宗元今掇其大者言曰﹕師先因官世家潭州﹐爲大姓﹐有勛烈爵位﹐今不言﹐大浮圖也。凡浮圖之道衰﹐其徒必小律而去經﹐大明恐焉。於是從峻洎侃﹐以究戒律﹐而大法以立。又從秀洎昱﹐以通經教﹐而奧義以修。由是二道﹐出入隱顯。後學以不惑﹐來求以有得。廣徳二年﹐始立大明寺於衡山﹐詔選居寺僧二十一人﹐師爲之首。乾元元年﹐﹝據史﹐乾元元年﹐肅宗卽位之三年。廣徳﹐代宗卽位之初元。如此則乾元當在先﹐廣徳當在後。然此碑正謂南嶽大明寺律和尙﹐則大明寺始立於廣徳爲信﹐當是乾元字誤矣。一本於此特曰某年﹐疑之也。﹞又命衡山立毗尼藏﹐詔選講律僧七人﹐師應其數。凡其衣服器用﹐動有師法﹐言語行止﹐皆爲物軌。執巾﹐﹝余支切﹐又演爾切。《左氏傳》﹕奉沃盥。注云﹕﹐沃盥器也。﹞奉杖屨﹐爲侍者數百﹔翦發髦﹐被教戒﹐爲學者數萬。得眾若獨﹐居尊若卑。晦而光﹐介而大﹐灝灝焉無以加也。﹝灝﹐於老切﹐謂夷曠也。﹞其塔在祝融峯西址下﹐﹝衡山有五峯﹐祝融其一也。﹞碑在塔東。其辭曰﹕

儒以禮行﹐覺以律興。一歸眞源﹐無大小乘。大明之律﹐是定是慧。丕窮經教﹐爲法出世。化人無疆﹐﹝疆﹐一本作量。﹞垂裕無際。詔尊碩徳﹐威儀有繼。道徧大州。﹝一本作洲。﹞徽音勿替。祝融西麓﹐﹝音鹿﹐山足曰麓。﹞洞庭南裔﹐﹝音曳﹐末也。﹞金石刻辭﹐彌億千歲。

○碑陰

凡葬大浮圖﹐無穴﹐﹝﹐昌絹﹑昌銳二切。《說文》﹕穿地也。《周禮》﹕葬兆甫。注﹕鄭讀爲穿﹐杜讀爲毳﹐皆謂葬穿壙也。今南陽名穿地爲﹐聲如腐色之色。﹞其於用碑不宜。然昔之公室﹐禮得用碑以葬。﹝《檀弓》﹕公室視丰碑。注﹕斫大木爲之﹐形如石碑﹐於槨前後四角樹之﹐穿中﹐於間爲鹿盧﹐下棺以糸卒繞。﹞其後子孫﹐因宜不去﹐遂銘徳行﹐用圖久於世。及秦刻山石﹐號其功徳﹐亦謂之碑﹐﹝《史記》﹕秦始皇帝二十八年﹐鄒嶧山刻石。三十二年﹐刻碣石門。東萊云﹕刻石始於此。﹞而其用遂行。然則𨿽浮圖亦宜也。凡葬大浮圖﹐其徒廣則能爲碑。晉﹑宋尙法﹐故爲碑者多法﹔梁尙禪﹐故碑多禪。法不周施﹐禪不大行﹐而律存焉﹐故近世碑多律。凡葬大浮圖﹐未嘗有比丘尼主碑事﹐今惟無染實來﹐涕淚以求﹐其志益堅﹐又能言其師他徳尢備﹐故書之碑陰。師凡主戒事二十二年﹐宰相齊公映﹑李公泌﹑趙公憬﹐尙書曹王臯﹑裴公冑﹐侍郎令狐公亙﹐﹝已上六人﹐史皆有傳。﹞或師或友﹐齊親執經受大義爲弟子。又言師始爲童時﹐夢大人縞冠素舄﹝縞﹐古老切。《說文》云﹕白色也。舄﹐思積切﹐履也。﹞來告曰「居南嶽大吾道者﹐必爾也。」已而信然。將終﹐夜有光明﹐笙磬之音﹐眾咸見聞。若是類甚眾。以儒者所不道﹐而無染勤以爲請﹐故末傳焉。無染﹐韋氏女﹐世顯貴﹐今主衡山戒法。

○衡山中院大律師塔銘

衡山中院大律師曰希操﹐沒年五十七。﹝沒年一作末年。﹞旣沒二十七年﹐弟子誡盈﹝一作有大弟子。﹞奉公之遺事﹐願銘塔石。公昝姓﹐﹝昝﹐子感切。﹞凡去儒爲釋者三十一祀﹐﹝一無一字﹐﹞掌律度眾者﹝律﹐一作徒。﹞二十六會﹐南尼戒法﹐壞而復正﹐由公而大興﹔衡嶽佛寺﹐毀而再成﹐由公而丕變。故當世之士若李丞相泌﹐道未嘗屈﹐睹公而稽首﹐尊之不名﹔﹝公前於《大明師碑》嘗謂丞相李公泌執經受大義﹐今又謂睹大律師而稽首尊之﹐則師之出處﹐蓋必與大明師同。﹞出世之士﹐若石廩瓚公﹐﹝衡山有石廩峯。﹞言未嘗形﹐遇公而嘆息﹐推以護法。是以建功之始﹐則震雷大風示其兆﹔滅迹之際﹐則隕星黑衤┪告其期。﹝衤┪﹐精气感祥。《春秋傳》﹕見赤黑之衤┪。衤┪﹐音浸。﹞斯爲神怪﹐不可度已。故其與物大同﹐終始無爭﹐受學之眾﹐他莫能偕也。凡所受教﹐若華嚴照公﹐蘭若眞公﹐﹝若﹐而也切。《唐會要》﹕元和二年﹐薛平奏請賜中條山蘭若額爲大和寺。蓋官賜額者爲寺﹐私造者爲招提蘭若。《俱捨論》云﹕一牛鳴地﹐可置蘭若。取離喧故也。﹞荊州至公﹑律公﹐皆大士﹔凡所授教﹐若惟瑗﹑道郢﹑靈幹﹑惟正﹑惠常﹑誡盈﹐皆聞人。嗚呼﹗始終哉。爲之銘曰﹕

首有承兮卒有傳﹐革大訛兮持法權。眾之至兮志益虔﹐雷發兆兮功已宣。星告妖兮壽不延﹐靈變化兮迎大仙。礱玆石兮垂萬年﹐世有壞兮徳無遷。

●卷八﹟行狀○段太尉逸事狀﹝段太尉﹐秀實也﹐字成公。《新》《舊史》皆有傳。此狀﹐公元和九年在永州作﹐時年四十二。集又有《與史官韓愈致段太尉逸事書》。狀當在書之先云。﹞

太尉始爲涇州刺史時﹐﹝大歷十二年﹐寧節度使白孝徳薦秀實爲涇州刺史。﹞汾陽王以副元帥居蒲﹐﹝是歲正月﹐以汾陽王郭子儀爲關內河東副元帥﹑河中節度等使﹐治河中。河中﹐蒲州也。﹞王子爲尙書﹐﹝﹐子儀子﹐時爲左常侍﹐不爲尙書﹐恐誤﹔﹐音希。﹞領行營節度使﹐寓軍州﹐﹝子儀自行營入朝﹐在州﹐士放縱不法。﹐悲巾切。﹞縱士卒無賴。人偸嗜暴惡者﹐卒以貨竄名軍伍中﹐則肆志﹐﹝卒﹐一作率。﹞吏不得問。日羣行丐取於市﹐不兼﹐﹝不兼﹐不足也。兼﹐音慊。﹞輒奮擊折人手足﹐椎釜鬲甕盎盈道上﹐﹝鬲﹐鼎屬。盎﹐盆也。釜﹐音輔﹐正作。鬲﹐音歷。盎﹐於浪切。盈字﹐一本作蔡﹐與撒同﹐讀如蔡﹐蔡叔之蔡。《新史》攺作盈﹐故或作盈。一本又作棄。﹞袒臂徐去﹐﹝袒字﹐一作把﹐非是。﹞至撞殺孕婦人。﹝撞﹐傳江切。﹞寧節度使白孝徳以王故﹐戚不敢言。太尉自州以狀白府﹐願計事。至則曰「天子以生人付公理﹐﹝付﹐一作分。﹞公見人被暴害﹐因恬然﹐且大亂﹐若何﹖」孝徳曰「願奉教。」太尉曰「某爲涇州﹝涇與州皆隸關內道。﹞甚適﹐少事﹐今不忍人無寇暴死﹐以亂天子邊事。公誠以都虞候命某者﹐能爲公已亂﹐使公之人不得害。」孝徳曰「幸甚﹗」如太尉請。旣署一月﹐軍士十七人入市取酒﹐又以刃刺酒翁﹐壞釀器﹐﹝壞﹐音怪﹐又胡怪切。釀﹐女亮切。﹞酒流溝中。﹝流﹐一作畱。﹞太尉列卒取十七人﹐皆斷頭注槊上﹐﹝《說文》云﹕槊﹐長矛也。丈八者謂之槊。槊﹐音朔。﹞植市門外。一營大噪﹐﹝先到切﹐與噪同﹐擾也。﹞盡甲。孝徳震恐﹐召太尉曰「將柰何﹖」太尉曰「無傷也。請辭於軍。」孝徳使數十人從太尉﹐太尉盡辭去﹐解佩刀﹐選老者一人持馬﹐﹝《說文》﹕﹐不能行也。﹐蒲結﹑俾亦二切。﹞至門下。甲者出﹐太尉笑且入曰「殺一老卒﹐何甲也﹖吾戴吾頭來矣。」﹝邵太史曰﹕宋景文修《新史》曰「吾戴頭來矣」。去一吾字﹐便不成語。吾戴頭來者﹐果何人之頭耶﹖﹞甲者愕。因諭曰「尙書固負若屬耶﹖副元帥固負若屬耶﹖柰何欲以亂敗郭氏﹖爲白尙書﹐出聽我言。」出﹐見太尉。太尉曰「副元帥勛塞天地﹐當務始終。今尙書恣卒爲暴﹐暴且亂﹐亂天子邊﹐欲誰歸罪﹖罪且及副元帥。今人惡子弟以貨竄名軍籍中﹐殺害人﹐如是不止﹐幾日不大亂﹖大亂由尙書出﹐人皆曰尙書倚副元帥不戢士﹐然則郭氏功名﹐其與存者幾何﹖」言未畢﹐再拜曰「公幸教以道﹐恩甚大﹐願奉軍以從。」顧叱左右曰「皆解甲﹐散還火伍中﹐敢嘩者死﹗」太尉曰「吾未晡食﹐﹝晡﹐音逋﹐晚食也。﹞請假設艸具。」旣食﹐曰「吾疾作﹐願畱宿門下。」命持馬者去﹐旦日來。遂臥軍中。不解衣﹐戒候卒擊柝衛太尉。旦﹐俱至孝徳所﹐謝不能﹐請攺過。州由是無禍。

先是太尉在涇州﹐爲營田官﹐﹝白孝徳初爲寧﹐署秀實度支營田副使。﹞涇大將焦令諶﹝時林切。﹞取人田﹐自占數十頃﹐給與農﹐曰「且熟﹐歸我半。」是歲大旱﹐野無艸﹐農以告諶。諶曰「我知入數而已﹐不知旱也。」督責益急。﹝急下有農字。﹞且饑死﹐無以償﹐卽告太尉。太尉判狀﹐辭甚巽﹐使人求諭諶。諶盛怒﹐召農者曰「我畏段某耶﹖何敢言我﹖」取判鋪背上﹐以大杖擊二十﹐垂死﹐輿來庭中。太尉大泣曰「乃我困汝。」卽自取水洗去血﹐裂裳衣瘡﹐﹝衣﹐於旣切。﹞手注善藥﹐﹝《周禮》﹕瘍醫掌祝藥。注云﹕祝當爲注。注﹐謂附著藥。﹞旦夕自哺農者﹐然後食。取騎馬賣﹐市谷代償﹐使勿知。淮西寓軍帥尹少榮﹐剛直士也﹐入見諶﹐大罵曰「汝誠人耶﹖涇州野如赭﹐人且饑死﹐而必得谷﹐又用大杖擊無罪者。段公﹐仁信大人也﹐而汝不知敬。今段公惟一馬﹐賤賣市谷入汝﹐汝又取不恥。凡爲人﹐傲天災﹑犯大人﹑擊無罪者﹐又取仁者谷﹐使主人出無馬﹐汝將何以視天地﹐尙不愧奴隸耶﹖」﹝隸﹐郎計切。﹞諶𨿽暴抗﹐﹝《史記》﹕髙祖至暴抗也﹐然籍孺以佞幸。﹞然聞言則大愧流汗﹐不能食。曰「吾終不可以見段公。」一夕﹐自恨死。﹝《段公別傳》云﹕大歷八年令諶猶存者﹐蓋公之得於傳聞﹐其實令諶不死。夕﹐一作昔。﹞

及太尉自涇州以司農徵﹐﹝建中元年二月﹐秀實自涇原節度使召爲司農卿。﹞戒其族﹕「過岐﹐﹝音祈﹐州名﹐朱Г所鎭。﹞朱Г幸致貨幣﹐愼勿納。」﹝Г﹐此禮切。﹞及過﹐Г固致大綾三百匹﹐﹝匹﹐一作兩。﹞太尉婿韋晤堅拒﹐不得命。至都﹐太尉怒曰「果不用吾言。」晤謝曰「處賤﹐無以拒也。」太尉曰「然終不以在吾第。」以如司農治事堂﹐棲之梁木上。﹝一本無之字。﹞Г反﹐﹝四年十月﹐詔涇原節度使姚令言率師救哥舒曜。丁未﹐出京城﹐至水﹐倒戈犯闕﹐乃於晉昌裏迎朱Г爲帥。﹞太尉終﹐﹝庚戌﹐Г殺秀實。興元元年二月﹐贈秀實太尉﹐謚忠烈。﹞吏以告Г﹐Г取視﹐﹝一有之字。﹞其故封識具存。﹝識﹐音志。﹞

太尉逸事如右。

元和九年月日﹐永州司馬員外置同正員柳宗元謹上史館。﹝一本無上二十三字。﹞今之稱太尉大節者出入﹐以爲武人一時奮不慮死﹐以取名天下﹐不知太尉之所立如是。宗元嘗出入岐﹑周﹑﹑間﹐﹝《前漢﹟地理誌》右扶風縣注﹕后稷所封。師古曰﹕﹐讀與邰同。音胎。﹞過眞定﹐北上馬嶺﹐歷亭鄣堡戍。﹝《漢書》﹕武帝使狄山乘鄣。鄣﹐音章﹐又去聲。堡﹐音保。﹞竊好問老校退卒﹐能言其事。太尉爲人句句﹐﹝凶於切﹐又況羽切。《前漢﹟韓信傳》﹕言語句句。注云﹕和好貌。又一本作煦煦。﹞常低首拱手行步﹐﹝行﹐一作促。﹞言气卑弱﹐未嘗以色待物﹐人視之儒者也。遇不可﹐必達其志﹐決非偶然者。會州刺史崔公來﹐﹝永州刺史。﹞言信行直﹐備得太尉遺事﹐覆校無疑。或恐尙逸墜﹐未集太史氏﹐敢以狀私於執事。謹狀。

○故銀靑光祿大夫右散騎常侍輕車都尉宜城縣開國伯柳公行狀○曾祖善才皇荊王侍讀祖尙素皇潤州曲阿縣令父慶休皇渤海郡渤海縣丞贈蔡州刺史工部尙書汝州梁縣梁城鄕思義裏柳渾年七十四狀﹝貞元十五年己卯﹐公年二十七﹐爲集賢殿正字時作。﹞

公字惟深﹐﹝又字夷曠。﹞其先河東人。晉永嘉年﹐﹝永嘉﹐懷帝年號。﹞有濟南太守卓者﹐去其土﹐代仕江左﹐﹝西晉末﹐柳純位平陽太守。純子卓避永嘉之亂﹐自本郡遷於襄陽﹐官至汝南太守。今云濟南﹐恐誤。代字﹐一本作往。﹞公實後之。柳氏自黃帝﹑后稷降於周魯﹐以字命族﹐因地受氏﹐載在《左氏》內﹑外傳及《太史公書》。﹝魯孝公子伯展﹐展孫司空無駭﹐無駭生禽字季﹐爲魯士師﹐食邑柳下﹐謚曰惠﹐因以柳爲氏。魯爲楚滅﹐柳氏入楚。楚爲秦滅﹐乃遷晉之解縣。後秦置河東郡﹐故爲河東解縣人。﹞自卓至公十有一代﹐﹝卓子恬﹐西河太守。恬子憑﹐馮翊太守。憑子叔宗﹐字雙鱗﹐宋建威參軍。叔宗子世隆﹐字彥緒﹐南齊尙書令。世隆子﹐字文通﹐梁左僕射﹑曲江穆侯。子映。映子。子善才。善才子尙素。尙素子慶休。慶休子渾。自卓至渾﹐十一世也。﹞爲士林盛族﹐著於南朝歷代史﹝柳元景弟叔宗已下﹐《南史》皆有傳。﹞及柳氏家諜。﹝達協切。《前漢》﹕披圖案諜。蘇林曰﹕諜﹐譜第之也。﹞惟公質貌魁傑﹐度量宏大﹐弘和博達而遇節必立﹐恢曠放弛而應機能斷。其居室﹐奉養撫字之誠﹐儀於宗戚﹐而內行著焉。其蒞政﹐柔仁端直之徳﹐治於府寺﹐而外美彰焉。凡爲學﹐略章句之煩亂﹐采摭奧旨﹐﹝《說文》云﹕摭﹐拾也。摭﹐之石切。﹞以知道爲宗。凡爲文﹐去藻飾之華靡﹐汪洋自肆﹐以適己爲用。自始學至於大成﹐嗜文籍﹐﹝軀﹐都含切﹐與耽同。﹞注意鉆礪﹐﹝《說文》云﹕鉆﹐所以穿也。鉆﹐祖官切。﹞倦不知遊息﹐威不待夏楚。﹝夏﹐古雅切。﹞儒言雅旨﹐﹝雅﹐一作經。﹞夙有聞知。年十餘歲﹐有稱神巫來告曰「若相法當夭且賤﹐幸而爲釋﹐可以緩而死耳﹐位祿非若事也。」公諸父素加撫愛﹐尢所信異﹐遽命奪去其業﹐從巫言也。﹝一云﹐從巫之言也。﹞公不可﹐且曰「夫性命之理﹐聖人所罕言﹐縉紳者所不道﹐巫何爲而能盡之也﹖且令從之而生﹐去聖人之教而爲異術﹐不若速死之愈也。」於是爲學甚篤。其在童幼﹐固不惑於怪譎矣。﹝譎﹐古穴切。《說文》云﹕權詐也。﹞

開元中﹐舉汝州進士﹐計偕百數﹐公爲之冠。禮部侍郎韋陟異而目之﹐一舉上第。﹝天寶元年﹐禮部侍郎韋陟知貢舉﹐柳載中第十四人。載﹐後攺名渾。﹞調授宋州單父尉。操斷舉措﹐通乎細大﹐潔廉檢守﹐形於造次。加云騎尉。秩滿﹐江南西道連帥聞其名﹐辟至公府。﹝至徳中﹐爲江西采訪皇甫亻先判官。﹞以信州都邑﹐人罹凶害﹐﹝罹﹐鄰知切﹐遭也。﹞靡獘殘耗﹐假守永丰令。公於是用重典以威姦暴﹐﹝《周禮》﹕刑亂國用重典。﹞鋪大和以惠鰥嫠﹐﹝鰥﹐古頑切。嫠﹐陵之切。﹞驅除物害﹐﹝驅音區。﹞消去人隱。吏無招權乾沒之患﹐﹝招﹐音翹。《前漢》﹕招權而爲亂首。注﹕招﹐舉也。猶賣弄也。乾﹐音乾。出《張湯傳》注﹕得利曰乾﹐失利曰沒。蘇鶚《演義》云﹕乾沒﹐猶陸沈之義。﹞政無犯令ζ茸之蠹﹐﹝《左傳﹟僖五年》﹕狐裘ζ茸。注﹕亂貌。ζ﹐莫江切﹐又音蒙。﹞宰制聽斷﹐漸於訟息。耕夫復於封疆﹐商旅交於關市。旣庶而富﹐廉恥興焉﹐旣富而教﹐庠塾列焉。﹝《禮記》﹕家有塾﹐黨有庠。﹞裏大變﹐克有能稱﹐遂表爲洪州丰城令。到職﹐如永丰之政﹐而仁厚加焉。授衢州司馬。

夫器宏者﹐恥效以圭撮之任﹔﹝《前漢》﹕量多少者不失圭撮。孟康曰「六十四黍爲圭。」應劭曰「四圭曰撮﹐三指撮之也。」撮﹐倉括切。﹞足逸者﹐難局以尋常之地。﹝《左傳》﹕爭尋常以盡其民。注﹕八尺曰尋﹐倍尋曰常。﹞公遂滅迹藏用﹐遁隱於武寧山。羣公交書﹐諸侯走幣﹐皆謝絕不就。方將究賢人之業﹐窮君子之儒﹐味道腴以代膏粱﹐含徳輝而輕紱冕﹐遺榮養素﹐恬淡如也。朝右籍甚有聲﹐徵拜禦史。﹝拜監察禦史。﹞公曰「君命也﹐安敢逃乎﹖」卽日裝束上道。公常好大體﹐不爲細家之迫速。﹝一作束﹐﹞非其志也﹐以疾辭。授左補闕﹐不隱忠以固位﹐不形直以姦名。﹝姦﹐音幹﹐它本作姦﹐非也。﹞除殿中侍禦史﹐賜緋魚袋﹐赴江西﹐與租庸使議復榷鐵﹝榷﹐音角﹐﹞及常平倉﹐便宜制置﹐得以專任。﹝一作徵﹐﹞和鈞關石之緒﹐出納平準之宜﹐國利人逸﹐得其要道。﹝明年﹐自左補闕除殿中侍禦史﹐知江西租庸院事。道﹐一作速﹐又音束﹐﹞遷侍禦史﹐充江南西路都團練判官。﹝大歷三年﹐以刑部侍郎魏少遊爲江西觀察使。少遊表渾爲其府判官。﹞時屬支郡﹐不知連帥之職﹐公請出巡盡徵之地。大詰姦繆﹐所至風動。其有非常之政裕於人者﹐必舉其課績﹐歸之使府。又以文采殷勤歌詠之﹐俾其風謠頌聲﹐﹝謠﹐音搖。﹞聞於他部﹐達於京師而後已。攺祠部員外郎﹐轉司勛郎中﹐餘如故。就拜袁州刺史。﹝十二年拜袁州刺史。﹞公於是酌古良牧之政宜於今者﹐宗而奉之﹔考諸理國之說稱於人者﹐承而守之。均利器用﹐以致其富﹔昭明物則﹐以教之禮。示優裕之徳以周惠﹐利緩九賦﹔﹝一作惠賦二字。﹞推廣厚之心以固和﹐慈保萬人。明其制量﹐臨長羣吏﹐示之法禁﹐考中備敗﹐無不得其極。理行髙第﹐朝廷休之﹐召拜諫議大夫﹐﹝十四年五月﹐以中書舍人崔甫平章事﹐崔薦渾爲諫議大夫。﹞充浙江東﹑西道黜陟使﹐﹝孫曰﹕建中元年二月﹐命黜陟使十一人分巡天下。﹞將舉其能政端於外邦也。公則修《虞書》之考績﹐舉漢代之課第﹐﹝課第﹐如《蕭何傳》﹕給泗水卒史事第一。注云﹕課最上﹐尹翁歸以髙第入守扶風﹐黃霸以治行第一入守京兆﹐蕭育爲茂陵令課第六之類。﹞處事詳諦﹐無依違故縱之敗﹐﹝《漢﹟刑法志》作見知故縱之法。師古注﹕見知人犯法不舉告爲故縱。﹞奉法端審﹐無隱忌峭刻之文。時分部所系於公尢重﹐淩江並海﹐﹝童曰﹕並﹐近也。潘曰﹕《前漢》﹕北至瑯琊並海。師古曰﹕並﹐讀曰傍。傍﹐依也。並﹐蒲浪切。﹞竟吳越之域﹐皆所蒞焉。復命稱職﹐加朝散大夫。又拜左庶子﹑集賢殿學士。奉翊儲後﹐修其宮政﹐統理文籍﹐紀於祕府。拜尙書右丞。直而多容﹐簡而有制﹐去苛削之文而吏皆率法﹐務弘大之道而政不失中﹐加銀靑光祿大夫﹐遷右散騎常侍。

涇卒之亂﹐公以變起卒遽﹐盡室奔匿於終南山。﹝《左傳》﹕盡室以行。﹞賊徒訪公所在﹐追以相印﹐旣及公而問焉﹐公變名氏以紿之﹐﹝紿﹐音怠。江南呼欺曰紿。﹞捐家屬以委之。賊遂執公愛子﹐榜訊問﹐﹝榜﹐音彭﹐笞也﹐又作。《前漢書﹟張敖傳》載﹕貫髙榜笞數千。﹞折其右肱﹐而公不之顧。卽步入窮谷﹐披艸逕﹐兪秦嶺﹐由裒﹑駱朝於行宮。﹝四年十月﹐朱Г反﹐渾微服徒行﹐遁終南山谷。賊聞其名﹐以宰相召﹐執其子榜笞之﹐搜索所在。渾步至奉天﹐扈從至梁州﹐攺右散騎常侍。裒﹐韻作褒。﹞上嘉其誠節﹐不時召見。公頓首流涕﹐累陳計畫。賊平策勛﹐賜輕車都尉﹐封宜城縣開國伯﹐拜尙書兵部侍郎。﹝貞元二年﹐拜兵部侍郎﹐封宜城縣伯。﹞初﹐公名載﹐字元輿﹐至是奏請攺命﹐以滌僞署之污。﹝賊平﹐渾奏言「臣名向爲賊污﹐且載於文從戈﹐非偃武所宜﹐請攺名渾。」﹞是歲﹐盜據淮滸﹐﹝淮西節度使李希烈反。﹞方議討戮﹐宰相以大理評事李元平者有名﹐以爲才堪攘寇﹐拜爲汝州。羣臣望聲徇利者皆曰徳舉﹐公獨慷慨言於朝曰「是夫喋喋﹐﹝音牒﹐多言也。《漢﹟張釋之傳》﹕豈效此嗇夫喋喋利口捷給哉。﹞炫玉而賈石者也。﹝《說文》﹕炫﹐行且賣也。賈﹐賣售也。炫﹐烏縣切。賈﹐音古。﹞王衍誤天下﹐﹝晉王衍嘗造山濤﹐旣去﹐濤曰「何物老嫗﹐生寧馨兒。然誤天下蒼生未必非此人。」﹞殷浩敗中軍﹐﹝晉殷浩有盛名﹐朝廷欲引爲心膂﹐以抗桓溫﹐爲中軍將軍。後北徵兵敗﹐溫疏浩罪﹐廢爲庶人。﹞華而不實﹐異代同徳﹐往且見獲﹐何寇之攘﹖」時人不之信也。未幾﹐盜襲汝州﹐以元平歸﹐﹝四年正月﹐李希烈陷汝州﹐執別駕李元平。﹞凡百莫不嗟服焉。俄以本官同中書門下平章事﹐﹝貞元三年正月﹐以本官同平章事。﹞登翊聖皇﹐匡弼大政。造膝盡規諫之志﹐當事無矜大之容。援下情於上﹐以酌天心﹔順嘉謨於外﹐用彰君徳。故績用茂著而人罕知之。然其章布於外﹐敷聞在下者﹐十一二焉。

貞元初﹐上以甸服長人﹐﹝《禹貢》注﹕規千里之內謂之甸服﹐爲天子服治田﹐去王城面五百里。鄭玄云﹕服治田﹐出谷稅也。﹞天下理本﹐於是親擇郎吏﹐分宰於京師外部。﹝帝嘗親擇吏宰畿邑﹐而政有狀﹐召宰相語﹐皆賀帝得人。﹞未幾﹐而人謠大和﹐擊壤之頌歸於帝力。上召丞相告之﹐左僕射平章事張延賞蹈稱慶。公俯伏不賀﹐且曰「甸服之政﹐固宜愼重﹐然則此屑屑者﹐特京兆尹之職耳﹐陛下當擇臣輩以輔聖徳﹐臣當選京兆以承大化﹐京兆當求令長以親細事﹐夫然後宜。捨此而致理﹐可謂愛人矣﹐然非王政之大倫也。不知所賀。」上深然之。漢惠悅曹參之言﹐﹝惠帝謂曹參日飲﹐無所請事。參曰「蕭何之法﹐臣等守之﹐不亦可乎﹖」帝悅。﹞絳侯慚曲逆之對﹐﹝文帝問右丞相勃天下一歲決獄﹑錢谷﹐勃不能對。問左丞相平﹐平曰「有主者。」上曰「君所主何事也﹖」平謝曰「宰相者﹐上佐天子理陰陽順四時﹐下遂萬物之宜﹐外鎭撫四夷諸侯﹐內親附百姓﹐使卿大夫各得任其職。」上稱善﹐勃大慚。﹞考之前志﹐我無負焉。旣而西戎乘間入邑﹐詐以請盟。侍中北平王燧建議許之﹐自公卿以下﹐莫有異慮。公獨陳謀獻畫﹐言戎之詐﹐固不可許。竟畱中不下﹐而前議遂行。於是冊命上將﹐蒞盟諸戎。戎果縱兵逼好﹐大驅掠而去。上召對前殿﹐嘉嘆者久之。﹝五月﹐以侍中渾爲吐蕃淸水會盟使﹐兵部侍郎崔漢衡副之。閏五月辛未﹐與吐蕃尙結贊同盟於平涼。是日﹐上視朝。渾曰「戎狄﹐豺狼也﹐非盟誓可結。今日之事﹐臣竊憂之。」果爲蕃兵所劫﹐狼狽而獲免。漢衡以下將吏陷沒者六十餘人。上使謂渾曰「卿書生﹐乃能料敵如此其審耶﹗」﹞時諫臣有廷爭陷於訕上者﹐上未之善也。公從容候間﹐陳古以諷。所以示寬裕之徳﹐招讜正之言﹐詞旨切直﹐意气勤懇﹐動合聖謨﹐卒見納用。無何﹐工人有以理乘輿服器得罪於左右者﹐有司以盜易禦物﹐請論如法。制初可之。公不奉詔﹐因抗疏曰「迹其罪狀﹐未甚指明。方春殺人﹐懼傷和气。」上覽之﹐大悅﹐卽原其罪。﹝玉工爲帝作玉帶﹐誤毀一釒誇﹐工不以聞﹐私市他玉足之。及獻﹐帝識不類﹐レ之﹐工人伏罪。帝怒其欺﹐詔京兆府論死。渾曰「陛下殺人則已﹐若委有司﹐須詳讞乃可。於法傷乘輿服﹐杖六十﹐請論如律。」詔從之。﹞刑官愼卹之事﹐正於邦典﹔聖君含育之徳﹐彰於天下。論者難之。時上相與光祿卿裴腆不協﹐候公休沐﹐以禦酒或闕﹐陰請貶之。制命旣行﹐公堅執不下﹐請訊支計之吏﹐校其供人之實﹐原本定罪﹐窮理辯刑﹐而腆竟獲宥﹐克復本職。白志貞有羈鞫之勤﹐﹝《說文》﹕羈﹐馬絡頭也。鞫﹐韁也。《記﹟檀弓》﹕執羈鞫而從。鞫﹐音的。﹞獻利屢中﹐﹝利﹐一作謀。﹞上嘉其功效﹐特寵異之。方議大用﹐公以爲胥徒雜類﹐出自微賤﹐負乘致寇﹐盜之招也﹐累疏以聞而止。﹝三年﹐以果州刺吏白志貞爲浙西觀察使。渾奏﹕「志貞興小史﹐縱嘉其才﹐不當超劇職﹐臣不敢奉詔。」會渾移疾出﹐卽日詔付外施行。疾間﹐因乞骸骨。不許。﹞

公竭誠盡忠﹐憂勞庶務﹐有耄忘之疾。﹝耄﹐音冒。忘﹐音望。《列子》﹕宋陽裏華子中年病忘。注﹕忘﹐不記事也。﹞懇迫陳讓﹐除右散騎常侍﹐罷知政事。﹝八月﹐以右散騎常侍﹐罷知政事。﹞貞元五年二月五日﹐薨於昌化裏。﹝卒年七十五﹞終於散地﹐故褒贈不及。惟公致君之志﹐孜孜焉不有怠也﹔立誠之節﹐侃侃焉無所屈也。﹝侃侃﹐《說文》云﹕剛直也。侃﹐可旱切。﹞故處心積慮﹐﹝出《谷梁傳》﹐凡兩用之。﹞博蹇之道﹐表於朝端﹔弼違釋回﹐﹝《禮器》﹐禮釋回注﹕釋﹐去也。回﹐邪僻也﹐﹞朴忠之誠﹐沃於帝念。內有敢言之勇﹐進當不諱之明﹐用能直道自達﹐而無罪悔者也。公累更重任﹐祿秩之厚﹐布於宗姻﹐無一廛之土以處其子孫﹐無一畝之宮以聚其族屬。待祿而飽﹐傭室而安﹐終身坦蕩而細故不入。其達生知足﹐落落如此。夫其子恭父慈﹐﹝或作恭孝仁義善行也。一作孝恭慈仁。﹞善行也﹔拊循制理﹐能政也﹔直廉潔靜﹐儉徳也﹔拒疑獨斷﹐明識也﹔冒危以牧圉﹐﹝《左傳》注﹕牛曰牧﹐馬曰圉。﹞大節也﹔犯顏以陳訐謨﹐至忠也。有一於此﹐尙宜旌褒﹐矧玆備體﹐焉可以已﹕固當飾以榮號﹐章示後來﹐而故吏遺孤﹐淪寓遐壤﹐久稽彜典﹐罪在宗屬。敢用評騭舊行﹐﹝《說文》云﹕騭﹐定也﹐升也。騭﹐音質。﹞敷贊遺風。若乃揚孔氏褒貶之文﹐舉周公懲勸之法﹐徵於誄謚﹐則有司存。謹狀。○謚議

貞元十五年正月日﹐故銀靑光祿大夫右散騎常侍﹑輕車都尉﹑宜城縣開國伯柳公從孫將仕郎﹑守集賢殿正字宗元謹上。﹝謚法﹐大行受大名﹐小行受小名。以狀考之﹐今所議謚﹐其大名者哉。﹞

尙書考功。﹝一本無此四字。﹞伏以《魯史》褒貶﹐《虞書》黜陟﹐彰善癉惡﹐王教之端。自周公以來﹐謚法未攺。謹按柳公﹐累歷淸貫﹐茂著名節﹐貞亮存誠﹐潔廉中禮。納忠爲爭臣之表﹐出守乃牧人之良。刺舉必聞﹐澄淸可紀。冒危而大節不奪﹐更名而純誠克彰。遂踐鼎司﹐以匡王國。奉上盡陪輔之志﹐退迹有推讓之髙。圭璋聞望﹐洽於人聽。所以聳厲在位﹐關於政教。聲聞王者﹐﹝謝本無聲聞王三字﹐﹞其事實繁。褒善勸能﹐固將不廢。宗元旣當族屬﹐且又通家﹐傳信克備其遺芳﹐考行敢徵於故事。謹具署其懿績﹐布以愨詞﹐定謚之制﹐請如律令。謹狀。

下太常博士裴堪議。宜謚曰貞。奉敕依。

○唐故祕書少監陳公行狀○五代祖某陳宜都王曾祖某皇會稽郡司馬祖某皇晉陵郡司功參軍父某右補闕翰林學士贈祕書少監某州某縣某鄕某里陳京年若干狀﹝時永貞元年乙酉﹐公年三十三﹐永州司馬。﹞

公姓陳氏﹐自潁川來﹐隸京兆萬年冑貴裏﹐諱京。旣冠﹐字曰慶復。舉進士﹐﹝大歷元年﹐京中進士第。﹞爲太子正字﹑咸陽尉﹑太常博士﹑左補闕﹑尙書膳部考功員外郎﹑司封郎中﹑給事中﹑祕書少監。自考功以來﹐凡四命爲集賢學士。徳宗登遐﹐公病痼﹐輿曳就位﹐備哀敬之節﹐由是滋甚﹐遂以所居官致仕。貞元二十一年四月二十五日﹐終於安邑裏妻黨之室。﹝京娶常衮兄女。﹞。無子。﹝京無子﹐以從子褒爲嗣。﹞伯兄前監察禦史﹑仲兄前大理評事萇﹐﹝萇娶公妹柳氏。﹞以公文行之大者﹐告於嘗吏於公者﹐使辭而陳之。

大歷中﹐公始來京師﹐中書常舍人衮﹑楊舍人炎讀其文﹐驚以相視曰「子云之徒也。」常以兄之子妻公﹐由是名聞。遊太原﹐太原尹喜曰「重客至矣。」﹝《漢﹟髙紀》﹕聞令有重客。﹞授館致餼﹐﹝《左傳》﹕地主致餼。﹞厚以泉布獻焉。﹝《漢﹟食貨志》﹕太公立九府圜法﹐貨寶於金﹐利於刀﹐流於泉﹐布於布。﹞公曰「非是爲也﹐某嘗爲《北都賦》未就﹐願卽而就焉。其宮室城郭之大﹐河山之富﹐關之壯﹐與其土疆之所出﹐風欲之所安﹐王業之所興﹐苟得聞而睹之足矣。若曰受大利﹐是以利來﹐﹝《史記》﹕天下熙熙﹐皆爲利來。﹞蓋異前志也。吾不能﹐敢辭。」遂逆大河﹐逾北山﹐仿佯而歸。﹝仿佯﹐徙倚也。仿﹐音房。佯﹐音陽。﹞《賦》成﹐果傳天下。爲咸陽尉﹐畱府廷﹐主文章﹐決大事﹐得其道。爲博士﹐舉疵禮﹐﹝疵﹐《說文》云﹕病也。﹞修墜典﹐合於大中者眾焉。

涇人作難﹐公徒行以出﹐奔問官守。﹝《左傳﹟僖二十四年》﹕冬﹐王使來告難云云。臧文仲對曰「敢不奔問官守。」建中四年十月﹐涇原節度使姚令言反﹐犯京師。戊申﹐徳宗幸奉天。﹞段忠烈之死﹐﹝庚戌﹐朱Г殺司農卿段秀實。﹞上議罷朝七日。宰相曰「不可﹐方居行宮﹐無以安天下。」公進曰「是非宰相之言。天子褒大節﹐哀大臣﹐天下所以安也﹐況其特異者乎﹖」上用之。其勤勞侍從﹐謀議可否﹐時之所賴者大。巡狩告至﹐﹝告﹐一作所﹐﹞上行罪己之道焉﹐曰「凡我執事之臣﹐無所任罪。予惟不謹於理而有是也。」將復前之爲相者。公曰「天子加惠羣臣而引慝焉﹐徳至厚也﹐而爲相者復﹐是無以大警於後﹐且示天下。」率其黨爭之。上變於色﹐在列者咸忄匈而退。﹝忄匈﹐音凶。﹞公大呼曰「趙需等勿退﹗」遂進而盡其辭焉。不果復。﹝徳宗還京﹐以京爲左補闕。貞元元年正月﹐赦天下。故宰相新州司馬盧杞量移吉州長史﹐未幾﹐用爲饒州刺史。制出﹐京與趙需﹑裴佶﹑宇文炫﹑盧景亮﹑張薦共劾杞輔政要位﹐大臣逾時月不得對﹐百官凜凜﹐常若兵在頸。今復用之﹐則姦賊皆唾掌而起。上大怒﹐諫者稍引卻。京顧曰「趙需等勿退﹗此國大事﹐當以死爭之。」上意稍解。壬戌﹐以杞爲灃州司馬。﹞上迎訪太后﹐間數歲外﹐頗怠其禮。公密疏發之﹐天子感悅焉。﹝帝之初立﹐迎訪沈太后不得﹐意且怠。京密白﹕「第遣使物色以求。」帝大悟﹐終代不敢置。﹞初禮部試士﹐有與親戚者﹐則附於考功﹐莫不陰授其旨意而爲進退者。﹝一無者字。﹞及公則否﹐卓然有有司之道﹐不可犯也。太廟闕東向之禮且久矣﹐公自爲博士﹑補闕﹑尙書郎﹑給事中﹐凡二十年﹐勤以爲請。殷祭之不墜﹐系公之忠懇是賴。故有赤紱銀魚之報焉。﹝京自博士獻議﹐彌三十年。至貞元十九年孟夏諦祭﹐方正太祖東向之位。已下列敍昭穆﹐其獻祖﹑懿祖於徳明﹑興聖之廟。每諦袷年﹐就本室饗之。諸儒無復言﹐帝賜京緋衣銀魚袋。﹞昭陵山峻而髙﹐寢宮在其上。內官懲其上下之勤﹐免汲之艱也。﹝免﹐武遠切。與挽同。《說文》云﹕引之也。﹞謁於上﹐請更之。上下其議﹐宰相承而諷之﹐召官屬使如其請。公曰「斯宗之志也。其儉足以爲法﹐其嚴足以有奉﹐吾敢顧其私容而替之也﹖」﹝替﹐一作贊。﹞奏議不可。上又下其議﹐凡是公者六七人﹐其餘皆曰更之便。上獨斷焉﹐曰「京議得矣。」從之。﹝貞元十四年﹐昭陵寢殿爲火所焚。四月﹐以宰相崔損爲修奉陵使﹐獻﹑昭﹑乾﹑定﹑泰五陵各造屋三百八十間﹐橋﹑元﹑建三陵據闕補造。昭陵占山上﹐宮侍憚挽汲乏﹐請更其所﹐宰相不能抗。京曰「此太宗之志﹐其儉足以爲後世法﹐不可攺。」議者多附宮人﹐帝曰「京議善。」卒不徙。﹞在集賢﹐奏祕書官六員隸殿內﹐﹝重校﹐奏下有省字。﹞而刊校益理。納資爲胥而仕者罷之﹐求遺書﹐凡增繕者﹐乃作藝文新志﹐制爲之名曰《貞元禦府羣書新錄》。始禦府有食本錢﹐月權其贏以爲膳。有餘﹐則學士與校理官頒分之﹐學士常受三倍﹐由公而殺其二。書史之始至﹐入禮幣錢六十緡﹐亦皆分焉﹐公悉致之官﹐以理府署作書閣﹐廣羣官之堂﹐不取於將作少府﹐而用大足。居門下﹐簡武官﹐議典禮。上以爲能﹐益器之。與信臣議﹐且致相位。遇公有惑疾﹐使視之﹐疾甚﹐不能知人﹐遂不用。﹝帝器京﹐謂有宰相才﹐欲用之。會病狂易﹐自刺弗殊﹐遂不用。猶自考功員外再遷給事中。﹞用鄭吏部﹑髙太常爲相﹐﹝十九年十二月﹐以太常卿髙郢﹑吏部侍郎鄭瑜同平章事。﹞而以祕書命公﹐﹝帝疑京爲忌者中傷﹐中人問賫相繼﹐後對延英﹐帝諭遣﹐京沮駭走出﹐罷爲祕書少監。﹞所以示優之也。

公有文章若干捲﹐深茂古老﹐慕司馬相如﹑揚雄之辭﹐而其詁訓多《尙書》《爾雅》之說﹐紀事朴實﹐不苟悅於人﹐世得以傳其稿。其學自聖人之書以至百家諸子之言﹐推黃﹑炎之事﹐涉歷代洎國朝之故實﹐鉤引貫穿﹐舉大苞小﹐若太倉之蓄﹐崇山之載﹐浩浩乎不可知也﹐豈揚子所謂仲尼駕說者耶﹖

夫其忠烈之褒也﹐相府之有誡也﹐太廟之東向也﹐昭陵之不更其故也﹐官守之不可奪也﹐立言之不可誣也﹐利之不苟就也﹐害之不苟去也。其忠類朱云﹐﹝《漢書》﹕朱云請於成帝曰「願得尙方斬馬劍﹐斬佞臣一人頭。」上大怒﹐命禦史將云下。云攀殿檻﹐檻折。﹞其孝類潁考叔﹐﹝《左傳﹟隱元年》﹕鄭伯置姜氏於城潁﹐旣而悔之。潁考叔聞之﹐有獻於公﹐公賜之食﹐食捨肉﹐請以遺母。公曰「爾有母遺﹐ム我獨無。」考叔曰「君何患焉﹗若闕地及泉﹐隧而相見﹐其誰曰不然﹖」公從之﹐遂爲母子如初。君子曰﹕潁考叔﹐純孝也。﹞廉類公儀休﹐﹝《史記》﹕公儀休者﹐魯博士也。以髙第爲魯相﹐奉法循理﹐無所變更﹐百官自正﹐使食祿者不得與下民爭利﹐受大者不得取小。其它辭魚﹑燔機事皆類是。﹞而又文以文之﹐學以輔之﹐而天子以爲之知。旣得其道﹐又得其時﹐而不爲公卿者﹐病也。故議者咸惜其始﹐而哀其終焉。

公之喪﹐凡五十四日﹐而夫人又沒﹐毀也。夫人之父曰偕﹐司農卿。祖曰某﹐贈太子太保。宗元﹐故集賢吏也﹐﹝公前爲集賢殿正字。﹞得公之遺事於其家﹐書而授公之友﹐﹝一作文。﹞以志公之墓。謹狀。永貞元年八月五日﹐尙書禮部員外郎柳宗元狀。

●卷九﹟表銘碣誄○唐丞相太尉房公徳銘﹝房﹞

李華

玄宗季年﹐逆將持兵。天錫房公﹐言正其傾。羣凶害直﹐事乃不行。虜起幽陵﹐連覆二京。﹝天寶十四載十一月﹐範陽節度安祿山反。十二月﹐陷東京。﹞帝慈蒸人﹐避狄西蜀。﹝十五載六月﹐玄宗狩蜀﹐祿山陷西京。﹞爰命監撫﹐理兵北朔。﹝辛丑﹐皇太子至平涼。數日﹐朔方畱後度支副使杜鴻漸﹑六城水陸運使魏少遊﹑節度判官崔漪﹑度支判官盧簡金﹑關內鹽池判官李涵﹑判西行軍司馬裴冕﹐迎太子治兵於朔方。﹞登賢爲輔﹐讓子以續。公賫冊書﹐亦捧瑞玉。﹝七月﹐玄宗至普安﹐以憲部侍郎求謁見﹐卽日以同平章事。是日太子卽位於靈武。八月己亥﹐玄宗命奉傳國寶玉冊﹐詣靈武傳位。﹞聖人神人﹐天地咸若。子孝臣忠﹐元臣踴躍。命帥中軍﹐謀殲羿﹑浞。﹝十月﹐加持節招討西京﹐兼防禦蒲﹑潼兩關兵馬節度等使。辛丑﹐以中軍﹑北軍﹐及安祿山之眾戰於陳濤斜﹐敗績。﹞人咸有言﹐志屈道行。公曰不可﹐屈則佞生。柄不在公﹐象昏а明。退師儲宮﹐出守函谷。﹝二載五月﹐罷爲太子少師。﹞入爲尙書﹐正色諤諤。﹝乾元元年四月﹐以爲禮部尙書。﹞又刺汾﹑澮﹐遽臨彭﹑濮。﹝尋出爲晉州刺史。八月﹐攺爲漢州刺史。﹞何負而東﹖何負而西﹖公受挫抑﹐邦人淒淒。帝懷明徳﹐俾不我迷。徵拜秋官﹐僉曰休哉。﹝寶應二年。﹞薨殂閬中﹐﹝廣徳元年八月四日﹐卒於閬州僧捨﹐年六十七。﹞國瘁人哀。﹝《詩》﹕人之云亡﹐邦國殄瘁。﹞喬嶽隕躓﹐輔星昏霾。天子Д涕﹐追崇上臺。﹝追贈太尉。﹞巖巖岱宗﹐瞻其峻極。赫赫房公﹐尊其盛徳。昔撫宜春﹐列郡是式。﹝天寶五載﹐殺括蒼郡太守韋堅。坐與堅善﹐貶宜春太守。﹞建銘江濱﹐以慰南國。

○唐相國房公徳銘之陰﹝徳銘見上。一本﹐唐下有故字﹐無徳字。﹞

天子之三公稱公﹐王者之後稱公﹐《﹝公羊傳》文。﹞諸侯之入爲王卿士亦曰公。有土封﹐其臣稱之曰公。尊其道而師之﹐稱曰公。楚之僭﹐凡爲縣者皆曰公。﹝爲﹐一作與﹐﹞古之人通謂年之長老曰公。故言三公若周公﹑召公﹐《﹝公羊傳》﹕三公者何﹖天子之相也。天子之相則何以三﹖自陜而東﹐周公主之﹔自陜而西﹐召公主之﹔一相處乎內。﹞王者之後若宋公﹐《﹝史記》﹕微子開者﹐商帝乙之首子﹐而紂之庶兄也。周公旣承成王命﹐誅武庚﹐殺管叔﹐放蔡叔﹐乃命微子開代商後﹐作《微子之命》以申之﹐國於宋。微子開卒﹐立其弟衍﹐是爲微仲。微仲卒﹐宋公稽立。﹞爲王卿士若衛武公﹑虢文公﹑鄭桓公。﹝《詩﹟淇澳》﹐美衛武公能入相於周。《緇衣》﹐美鄭武公父子並爲司徒。鄭武公父﹐卽桓公也。《左傳》﹕宮之奇諫曰「虢仲﹑虢叔﹐王季之子也﹐爲文王卿士﹐勛在王室﹐藏於盟府。」﹞其臣稱之﹐則列國皆然。師之尊若太公。楚之爲縣者若葉公﹑白公。﹝爲﹐一作與。《史記﹟楚世家》﹕惠王二年﹐子西召故平王太子建之子勝於吳﹐以爲巢大夫﹐號曰白公。服虔曰﹕白﹐邑名。楚邑大夫皆稱公。葉公﹐公子髙也。葉﹐亦楚邑名。葉﹐於涉切。﹞年之長老若毛公﹑申公﹑涪公。《﹝漢﹟儒林傳》﹕毛公﹐趙人。申公﹐魯人。又云﹕於魯則申培公。培字音陪。今此作涪公﹐未詳。涪﹐音浮。﹞而大臣罕能以姓配公者﹐𨿽近有之﹐然不能著也。唐之大臣以姓配公最著者曰房公。房公相玄宗﹐有勞於蜀﹐人咸服其節﹔相肅宗﹐作訓於岐﹐﹝至徳元載九月﹐肅宗次順化郡。自蜀至﹐爲相如故﹐遂同至鳳翔。鳳翔卽岐州也。﹞人咸尊其道。惟正直慈愛﹐以成於徳。用是進退﹐所居而事理辯﹐﹝辯﹐一作辧。﹞所去而人哀號。理袁人﹐袁人不勝其懷。﹝二袁字﹐它本並作遠。﹞爲文士趙郡李華銘公之徳﹐亂﹐故不克立。

今刺史太原王涯﹝涯以左拾遺爲翰林學士﹐進起居舍人。元和初﹐其甥皇甫以賢良對策忤宰相﹐涯坐避嫌﹐罷學士﹐再貶虢州司馬。元和三年﹐徙爲袁州刺史。﹞嘉公之道猶在乎人﹐人不忘公之道﹐﹝一本作袁人不忘公之道﹐﹞爲之刻石。且曰「州之南有亭﹐曰需宴亭﹐公之爲也﹐人之思也。」乃增飾棟宇﹐卽而立焉。州人大悅﹐咸會隕涕﹐言曰「昔公以周﹑召之徳﹐微子之仁﹐有土封以爲卿士﹐道爲三公﹐徳爲國師﹐年爲元老。嘗爲縣﹐縣懷其化。至於州﹐州濡其澤。﹝濡﹐音儒﹐沾濕也。﹞凡我子孫﹐﹝我﹐一作公。﹞罔不戴慕。」盛徳之詞﹐文而不刻。﹝一作列。﹞更刺史數十﹐莫克興起﹐乃卒歸於王公。王公嘗以機密匡天子於禁中﹐遵公之道﹐﹝遵﹐一作承。﹞刺於我邦﹐承公之理﹐﹝承字﹐一本作由﹐又一作序。﹞又能尊公之徳﹐起遺文以昭前烈﹐則其入爲卿士三公也﹐孰曰不宜﹖吾懼其去我也遽﹐願書於銘之陰﹐用永表於邦之良政。

○國子司業陽城遺愛碣﹝陽城﹐字亢宗﹐定州北平人﹐後徙陜州夏縣。《新史》列之《卓行傳》。貞元十四年﹐公時年二十七﹐爲集賢殿正字﹐作此碣。集又有《與太學諸生書》﹐論城事亦甚悉。﹞

四年五月﹐皇帝以銀印赤紱﹐卽隱所起陽公爲諫議大夫。﹝貞元四年六月﹐以陜虢觀察使李泌平章事﹐泌薦城可用爲諫議大夫﹐賜緋衣銀魚袋。﹞後七年﹐廷諍懇至﹐累日不解﹐帝尢嘉異﹐遷爲國子司業。﹝十一年四月﹐裴延齡誣宰相陸贄等﹐贄坐貶忠州別駕。帝怒甚﹐無敢言者。城卽率拾遺王仲舒等數人守延英門﹐上疏論延齡姦佞﹐贄等無罪。徳宗怒﹐將加城等罪﹐良久乃解。七月﹐下遷城國子司業。﹞旌直優賢﹐道光師儒。又四年﹐九月己巳﹐出拜道州刺史。﹝有太學生薛約者﹐嘗學於城。十四年﹐以言事得罪﹐謫連州。吏捕迹得之城家﹐城坐吏於門﹐與約飲﹐訣別涕泣﹐送之郊外。帝聞﹐以爲黨罪人。九月﹐出城爲道州刺史。韓曰﹕按城貶在十四年﹐逆數之﹐則上所云四年者當作三年﹐字誤。﹞太學生魯郡季儻﹑﹝一作償。﹞廬江何蕃等百六十人﹐﹝或云二百七十人﹐﹞投業奔走﹐稽首闕下﹐叫閽吁天﹐﹝吁﹐音裕﹐吁也。《書》﹐無辜天。﹞願乞復舊。朝廷重更其事﹐如己巳詔。翌日﹐會徒北向如初。行至延喜門﹐公使追奪其章﹐遮道願罷﹐遂不果獻。生徒嗷嗷﹐﹝牛刀切。﹞相眄徘徊。﹝相﹐一作顧。眄﹐邪視也。﹞昔公之來﹐仁風扇揚。暴忄敖革面﹐﹝忄敖﹐音傲。﹞柔需有立。﹝需﹐乳兗切﹐一作懦﹐又作Й。﹞聽聞嘉言﹐樂甚鐘鼓。瞻仰徳宇﹐髙逾嵩岱。及公當職施政﹐示人準程。良士勇善﹐僞夫去飾。墮者益勤﹐誕者益恭。沈酗腆酒﹐﹝酗﹐酒■A17也。腆﹐多也。酗﹐吁句切。腆﹐它典切。酗﹐亦作句。﹞斥逐郊遂。﹝《王制》﹕不變﹐移之郊﹐如初禮。不變﹐移之遂﹐如初禮。﹞違親三歲﹐罷退鄕黨。令未及下﹐乞歸就養者二十餘人。﹝城爲司業﹐引諸生告之曰「凡學﹐所以學爲忠與孝也。諸生寧有久不省其親者乎﹖」明日﹐謁城以歸養者二十有餘人。有三年不歸侍者﹐斥之。﹞禮順克彰﹐孝悌以興。則又講貫經籍﹐俾達奧義。簡習孝秀﹐俾極儒業。﹝城又簡秀才徳行升堂上﹐沈酗不率教者皆罷。躬講經籍﹐生徒斤斤﹐皆有法度。﹞冠屨裳衣﹐由公而嚴。進退揖讓﹐由公而儀。公徵甚遐﹐﹝謂城爲道州﹐其行甚遠也。﹞吾黨誰師﹖遂相與咨度署吏﹐布告諸儒。願立貞瑉﹐侔髙狀明。乃訪於學古之士﹐紀公名字﹐垂憲於後。

公名城﹐字亢宗﹐家於北平﹐隱於條山。惟公端粹沖和﹐髙嶷懿醇﹐﹝嶷﹐魚力切﹐又魚其切。﹞道徳仁明﹐孝愛友悌。﹝城初隱中條山﹐與弟皆﹑域﹐常易衣出。年長不肯娶﹐以爲旣娶則間外姓﹐𨿽共處而益疏。﹞薰襲裏﹐布聞天下。守節貞固﹐患難不能遷其心。怡性坦厚﹐榮位不足動其神。爲司諫﹐義震於周行﹔爲司業﹐愛加於生徒。﹝加﹐一作均。﹞宜乎立石﹐俾後是憲。其辭曰﹕

惟玆陽公﹐履道葆醇。爰初隱聲﹐覆簣基仁。﹝孔子曰「譬如平地﹐𨿽覆一簣﹐進﹐吾往也。」簣﹐盛土之器。覆﹐孚救切。簣﹐音匱。﹞徳充而形﹐乃作諫臣。抗志勵義﹐直道是陳。帝求師儒﹐貳我成均。開朗蒙滯﹐宣明徳教。大和潛布﹐玄機密照。羣生聞禮﹐後學知孝。進退作則﹐動言是亻效。匪公之軌﹐﹝軌﹐一作凡。﹞人用奚蹈﹖﹝奚﹐一作爰。﹞粗厲貪淩﹐﹝粗﹐倉胡切。﹞待公順之。欺僞譎詐﹐待公信之。少年申申﹐咸適其宜。夏楚廢弛﹐尊嚴而威。﹝《禮記》﹕夏楚二物。收其威也。又曰﹕師嚴然後道尊。注﹕夏﹐舀也。楚﹐荊也。所以撲撻犯禮者。﹞公褒其良﹐俾升於堂。臒者旣肥﹐﹝《韓非子》﹕子夏始臒而後肥。有問之者﹐子夏曰「吾戰勝。」入問曰「何爲戰勝﹖」子夏曰「吾入見夫子之義﹐則榮之﹔出見富貴﹐又榮之。二者戰於胸臆﹐故臒。今見夫子之義勝﹐故肥也。」臒﹐音衢。文亦見《史記》。﹞榮如衮衣。公棄不用﹐懲咎內訟。旣訟於內﹐猶公之誨。匪仁孰親﹖匪徳孰尊﹖今公於徵﹐孰表儒門﹖生徒上言﹐稽首帝閽。謂天蓋髙﹐曾莫我聞。靑衿涕濡﹐塡街盈衢。遠送於南﹐望慕踟躕。﹝上音馳﹐下音廚。﹞立石書徳﹐用揚懿則。嗚呼斯文﹗遺愛罔極。

○唐故給事中皇太子侍讀陸文通先生墓表﹝一無唐故二字。陸先生名質﹐本名淳﹐字元衝﹐其後避憲宗諱﹐攺賜名質。公集有《答元饒州論春秋書》云「宗元出邵州﹐不克卒業於陸先生之門。」書末又謂﹕「始至是州﹐作陸文通先生墓表﹐今以奉獻與宣英讀之。」此表作於邵州明矣。時元和元年丙戌﹐公年三十四。﹞

孔子作《春秋》千五百年﹐以名爲傳者五家﹐﹝《漢書﹟藝文志》﹕《春秋左傳》三十卷﹐《公羊傳》《谷梁傳》《鄒氏傳》《夾氏傳》各十一卷。《鄒氏》《夾氏》有錄無書。夾﹐音頰。﹞今用其三焉。﹝《左氏》《公羊》《谷梁》三傳。﹞秉觚牘﹐﹝觚﹐竹簡也。字合作觚牘﹐木板﹐古者用以寫書。﹞焦思慮﹐以爲論注疏說者百千人矣。攻訐很怒﹐﹝《說文》云﹕訐﹐面相斥罪相告謁也。很﹐不聽從。一曰也。訐﹐居謁切。很﹐下墾切。﹞以辭气相擊排冒沒者﹐其爲書﹐處則充棟宇﹐出則汗牛馬﹐或合而隱﹐或乖而顯。後之學者﹐窮老盡气﹐左視右顧﹐﹝視字﹐一本作睨。﹞莫得而本。則專其所學﹐以訾其所異﹐﹝訾﹐音紫﹐又卽移切。《說文》﹕毀也。﹞黨枯竹﹐護朽骨﹐以至於父子傷夷。﹝漢宜帝時﹐詔劉向受《谷梁春秋》。及其子歆校祕書﹐見《左氏傳》﹐大好之。數以難向﹐向不能非間也。然猶自持其《谷梁》義。﹞君臣詆悖者﹐前世多有之﹐甚矣聖人之難知也。有吳郡人陸先生質﹐與其師友天水啖助﹝助﹐字叔佐﹐趙州人。後徙關中。天寶末﹐爲州臨海縣主簿。上元二年﹐集三《傳》釋《春秋》。至大歷五年而畢﹐號《集傳》。啖﹐徒濫切。﹞洎趙匡﹐﹝匡﹐字伯淳﹐河東人。歷淮南節度判官﹑洋州刺史。﹞能知聖人之旨。故《春秋》之言﹐及是而光明。使庸人小童﹐皆可積學以入聖人之道﹐傳聖人之教﹐是其徳豈不侈大矣哉﹗

先生字某﹐﹝見題注。﹞旣讀書﹐得制作之本﹐而獲其師友。於是合古今﹐散同異﹐聯之以言﹐累之以文。蓋講道者二十年﹐書而志之者又十餘年﹐其事大備﹐爲《春秋集注》十篇﹑《辯疑》七篇﹑《微指》二篇。明章大中﹐發露公器。其道以生人爲主﹐﹝生﹐一作聖。﹞以堯﹑舜爲的﹐苞羅旁魄﹐﹝旁魄﹐混同。《封禪書》云﹕旁魄四塞。魄字惟此音﹐步角切。《唐韻》除匹陌切外﹐別音托。注﹕《史記》﹕落托貧無家。《集韻》又作簿﹐音白各切。注云﹕聲也。歐陽《尙書》﹕火流於王屋爲烏﹐其聲魄。韻中音義﹐於此不通。今依《封禪書》﹐音步角切。亦作旁礡。《荀子》﹕雜能旁魄而無用。注﹕旁魄﹐廣博也。《前漢》旁魄四塞注﹕﹐廣被也。﹞膠葛下上﹐﹝膠葛﹐驅馳也。膠﹐或作﹐亦音膠。葛﹐音葛。《說文》﹕長遠貌。一曰車馬喧雜。﹞而不出於正。其法以文武爲首﹐以周公爲翼﹐揖讓升降﹐好惡喜怒﹐而不過乎物。﹝禮記》﹕仁人不過乎物﹐孝子不過乎物。好惡﹐皆去聲。﹞旣成﹐以授世之聰明之士﹐使陳而明之﹐故其書出焉﹐而先生爲巨儒。用是爲天子爭臣﹐﹝天子有爭臣七人。質佐淮南節度使少遊幕府﹐少遊薦之朝﹐授左拾遺。﹞尙書郎﹑國子博士﹑給事中﹑皇太子侍讀﹐﹝貞元二十一年四月﹐自給事中爲太子侍讀。﹞皆得其道。刺二州﹐守人知仁。﹝質歷臺﹑信二州刺史。﹞永貞年﹐﹝是歲攺爲永貞元年﹐﹞侍東宮﹐言其所學﹐爲《古君臣圖》以獻﹐而道達乎上。是歲﹐嗣天子踐祚而理﹐﹝謂憲宗卽位也。﹞尊優師儒﹐先生以疾聞﹐臨問加禮。某月日﹐終於京師。﹝九月辛巳﹐質卒。﹞某月日﹐葬於某郡某里。

嗚呼﹗先生道之存也以書﹐不及施於政﹔道之行也以言﹐不及睹其理。門人世儒﹐是以增慟。將葬﹐以先生爲能文聖人之書通於後世﹐遂相與謚曰﹝與﹐一作以。﹞文通先生。後若干祀﹐有學其書者過其墓﹐哀其道之所由﹐乃作石以表碣。﹝一無碣字。﹞

○唐故兵部郎中楊君墓碣﹝一本無唐故二字。楊君﹐凝也。《新史﹟凝傳》一如公碣﹐惟不載其以校書郎爲書記耳。時歲在癸未﹐公年三十一﹐爲監察禦史裏行。﹞

貞元十九年正月某日﹐守尙書兵部郎中楊君卒。某日﹐葬於奉先縣某原。旣葬﹐其子侄洎家老﹐﹝家老﹐猶《左傳》室老也。﹞謀立石以表於墓。葬令曰﹕﹝葬令﹐唐時喪葬之令。﹞凡五品以上爲碑﹐龜趺螭首。﹝趺﹐足也。足爲龜形﹐首爲螭形也。《說文》云﹕螭無角﹐如龍而黃。趺﹐音夫。螭﹐醜知切。﹞降五品爲碣﹐﹝《說文》云﹕碣﹐特立之石也。﹞方趺圓首﹐﹝圓﹐一作圭。《說文》﹕圭﹐瑞玉﹐上圓下方。﹞其髙四尺。按郎中品第五﹐以其秩不克偕﹐降而從碣之制﹐其世系則紀於大墓。﹝凝﹐虢州弘農人。遠祖越恭公鈞。鈞生儉﹐西魏侍中。儉生文偉﹐隋安﹑溫二州刺史。文偉生榮﹐榮生恪。恪生元政﹐司勛郎中。元政生志玄﹐殿中侍禦史。志玄生成名﹐成名生凝。﹞

君諱凝﹐字懋功﹐與季弟淩生同日﹐﹝淩﹐字恭履。﹞不周月而孤。伯兄憑﹐﹝憑﹐字虛受﹐一字嗣仁。﹞翦發爲童﹐家居於吳。太夫人母道尊愛﹐教飭謹備。君之昆弟﹐孝敬出於其性﹐禮範奉於其舊﹐克有成徳﹐輯其休光。﹝輯﹐音集﹐斂也。﹞東薄海﹑岱﹐南極衡﹑巫﹐文學者皆知誦其詞﹐而以爲模準﹔進修者率用歌其行﹐而有所矜式。君旣舉進士﹐﹝大歷三年﹐凝舉進士第。﹞以校書郎爲書記﹐﹝興元元年正月﹐以樊澤爲山南東道節度使﹐凝自祕書省校書郎爲其府掌書記。﹞毗贊元侯﹐於漢之陰﹐式徙荊州﹐﹝貞元三年閏五月﹐澤徙荊南節度使﹐凝隨府遷。﹞由協律郎三轉禦史。元戎出師﹐用顯厥謀﹐遂入王庭﹐爲起居郎。書法不回﹐著垂國典。又爲尙書司封員外郎﹐革正封邑﹐申明嫡媵﹐﹝送女從嫁曰媵。媵﹐以證切。﹞事連權右﹐斥退勿憚。直聲彰聞﹐仍參選部﹐﹝仍﹐一本作乃。隋攺吏部爲選部﹐凝爲吏部員外郎。﹞以馭羣吏。姦臣席勢﹐﹝席勢﹐乘勢也。﹞威福自己。他人求附離而不可得者﹐﹝一無可字。離﹐音麗。﹞公則卻之。私以胥史求署﹐一皆罷遣。曰「吾不以三尺法爲己利害。」居喪致哀﹐內盡其志﹐外盡其物﹐而無有不得於心者。服除﹐爲右司郎中﹐危言直己﹐以致其誠。然卒中於訁皮辭。﹝《孟子》﹕訁皮辭知其所蔽。訁皮﹐彼義切﹐險訁皮也。﹞不得朝請﹐以檢校吏部郎中爲宣武軍節度判官。﹝貞元十二年八月﹐凝自左司郎中爲檢校吏部郎中﹐汴﹑宋﹑亳﹑潁等州觀察判官。﹞亳人缺守﹐往蒞其政。孤老撫安﹐彊猾戮死。墾鑿堯鹵﹐﹝堯﹐與磽同﹐山之多石者。鹵﹐碱地。堯﹐丘交切。鹵﹐音魯。﹞芟艾榛荒﹐作爰田﹐﹝艾﹐與刈同。《左傳﹟僖十五年》﹕作爰田。爰﹐易也。如《周禮》一易再易之田也。﹞以贍人食。浚決﹐潢污﹐築復堤防﹐爲落渠以定水禍。理不半歲﹐利垂千祀。會朝復命﹐次於汴郊﹐帥喪卒亂﹐不可以入﹐﹝十四年冬﹐凝朝正京師。十五年春﹐還汴。二月﹐節度使董晉卒﹐汴軍亂﹐凝走還京師。﹞遂西走闕下。璽書迎門﹐勞徠甚備。以疾居家三年﹐復登於朝。﹝十八年﹐凝起家爲兵部郎中。﹞遐邇詠歌﹐仍遇痼疾。天子致問﹐逾三月不賜告﹐﹝《漢律》有賜告。賜告者﹐病滿三月當免。天子復賜其告﹐使得帶印綬將官屬歸家治其病。﹞幸其愈而用之﹐遂卒。天下文行之士﹐爲之悲哀。

嗚呼﹗君有深淳之行﹐有彊毅之志。內以和於親戚﹐正於族屬﹔外以信於朋友﹐施於政事。故身之進退﹐人之喜戚系焉。凡其昆弟﹐申明於朝﹐制書咸曰孝友。君子謂楊氏其仁義之府。君之文若干什﹐皆可以傳於世。﹝凝有文二十卷﹐權徳輿爲之序云。﹞若某者﹐以姻舊獲愛﹐﹝公﹐憑之婿﹐見《弘農楊氏志》。﹞不腆之文﹐君實知之。惟車馬幣玉﹐﹝《大喪禮》云﹕公玄束帛兩馬。《雜記》云﹕諸侯相含以璧。《左傳﹟文五年》注﹕珠玉曰含﹐車馬曰。《公羊》﹕喪事有。蓋以乘馬束帛。《谷梁》﹕貝玉曰含。﹞無可以稱其徳﹐用君之所以知者酬焉。

○故禦史周君碣﹝周子諒也。按公此碣﹐子諒當是柳州人。時貞元十二年丙子﹐公年二十四﹐應博學宏詞。﹞

有唐貞臣汝南周氏﹐諱某字某。以諫死﹐葬於某。貞元十二年﹐柳宗元立碣於其墓左。

在天寶年﹐有以諂諛至相位﹐﹝開元二十四年十一月﹐以牛仙客爲工部尙書同中書門下三品。﹞賢臣放退。﹝二十四年十一月﹐侍中裴耀卿爲尙書左丞相﹐中書令張九齡爲尙書右丞相﹐並罷知政事。﹞公爲禦史﹐抗言以白其事﹐得死於墀下﹐﹝《釋文》﹕墀﹐塗地也。丹漆地﹐故稱丹墀。開元二十五年四月﹐子諒以監察禦史彈牛仙客非才﹐引讖書爲證。上怒甚﹐親加詰問﹐命左右Ξ於殿庭﹐絕而復蘇﹐仍杖之朝堂﹐流州﹐至藍田而死。此雲天寶﹐誤也。晁氏《讀書志》曰﹕溫公《考異》辧之矣。﹞史臣書之。公之死﹐而佞者始畏公議。於﹗古之不得其死者眾矣。若公之死﹐志匡王國﹐气震姦佞﹐動獲其所﹐斯蓋得其死者歟﹗公之徳之才﹐洽於傳聞﹐卒以不試﹐而獨申其節﹐猶能奮百代之上﹐以爲世軌。﹝一有者也二字。﹞第令生於定﹑哀之間﹐則孔子不曰「未見剛者」﹔出於秦﹑楚之後﹐則漢祖不曰「安得猛士」。而存不及興王之用﹐沒不遭聖人之嘆﹐誠立志者之所悼也。故爲之銘。銘曰﹕

忠爲美﹐道是履。諫而死﹐佞者止。史之志﹐石以紀﹐爲臣軌兮。﹝一無兮字。﹞

○唐故衡州刺史東平呂君誄﹝呂君﹐名溫﹐字化光﹐一字和叔﹐河中人﹐年四十卒。《周禮》﹕小史掌卿大夫之喪。讀誄。誄謂生時行迹者也。一無唐故二字。時元和六年辛卯﹐公年三十九﹐在永。﹞

維唐元和六年八月日﹐衡州刺史東平呂君卒。爰用十月二十四日﹐槁葬於江陵之野。﹝槁﹐音杲。﹞嗚呼﹗君有智勇孝仁﹐惟其能﹐可用康天下﹔惟其志﹐可用經百世。﹝經﹐一作孽。﹞不克而死﹐世亦無由知焉。君由道州﹝元和三年﹐貶道州刺史。﹞以陟爲衡州。﹝五年﹐以政聞﹐攺衡州。﹞君之卒﹐二州之人哭者逾月。湖南人重社飲酒﹐是月上戊﹐﹝六年八月八日戊子社。﹞不酒去樂﹐會哭於神所而歸。余居永州﹐在二州中間﹐其哀聲交於北南﹐舟船之下上﹐必呱呱然﹐﹝呱呱﹐泣聲。﹞蓋嘗聞於古而睹於今也。﹝睹﹐一作觀。﹞君之志與能不施於生人﹐知之者又不過十人。世徒讀君之文章﹐歌君之理行﹐不知二者之於君其末也。﹝其﹐一作之。﹞嗚呼﹗君之文章﹐宜端於百世﹐今其存者﹐非君之極言也﹐獨其詞耳﹔君之理行﹐宜極於天下﹐今其聞者﹐非君之盡力也﹐獨其迹耳。萬不試而一出焉﹐猶爲當世甚重。若使幸得出其什二三﹐則巍然爲偉人﹐與世無窮﹐其可涯也﹖君所居官﹐爲第三品﹐宜得謚於太常。余懼州吏逸其辭也﹐﹝州吏﹐一作刺史。﹞私爲之誄﹐以志其行。其辭曰﹕

麟死魯郊﹐﹝《春秋﹟哀十四年》﹕西狩獲麟。﹞其靈不施。濯濯夫子﹐故潔其儀。﹝言如麟之復出也。故一作胡。﹞冠仁服義﹐幹櫓《書》《詩》。﹝幹櫓﹐盾也。《禮記》﹕禮義以爲櫓。此則言以《書》《詩》爲幹櫓也。櫓﹐音魯。﹞忠貞繼佩﹐智勇承綦。﹝綦﹐履飾。﹞跨騰商﹑周﹐堯﹑舜是師。道不勝禍﹐天固余欺。鬼神齊怒﹐﹝齊﹐一作不。﹞妖孽咸疑。﹝孽﹐魚列切﹐一作﹛薛女﹜。﹞何付之徳﹐而奪其時﹖嗚呼哀哉﹗

命姓惟呂﹐勤唐以力。輔寧萬邦﹐受胙爾國。﹝《史記》﹕齊太公呂尙﹐其先爲四嶽﹐佐禹平水土有功﹐封於呂。《國語》有曰﹕胙四嶽國﹐命爲侯伯﹐賜姓曰姜﹐氏曰呂。胙﹐報也。﹞維師元聖﹐﹝《詩》﹕維師尙父。《書》﹕聿求元聖。﹞周以降徳。世徵五侯﹐﹝《左傳﹟僖四年》﹕管仲曰「昔召康公命我先君太公曰﹕『五侯九伯﹐女實徵之﹐以夾輔周室。』」﹞伊祖之則。嗣濟厥武﹐前書是式。至於化光﹐爰耀其特。《春秋》之元﹐儒者咸惑。君達其道﹐卓焉孔直。聖人有心﹐由我而得。﹝溫從陸質治《春秋》。﹞敷施變化﹐動無不克。推理惟工﹐舒文以翼。宣於事業﹐與古同極。

道不苟用﹐資仕乃揚。進於禮司﹐﹝試禮部也。﹞奮藻含章。決科聯中﹐﹝貞元十四年﹐尙書左丞顧少連知禮部貢舉﹐溫中第。﹞休問用張。署讎百氏﹐﹝讎﹐校也。溫爲祕書省校書郎。﹞錯綜逾光。超都諫列﹐﹝溫與王叔文﹑韋執誼善﹐再遷左拾遺。﹞屢皂其囊。﹝袁夢麒《漢制叢錄》云﹕《漢官儀》﹕凡章奏皆啟封﹐其言密事乃用皂囊。東方朔言文帝集書囊爲殿幃﹐翟又言文帝飾帷於皂囊者﹐指此。其後﹐靈帝詔蔡邕指陳政要﹐具對經術﹐以皂囊封上。遵前制也。﹞帝殊爾能﹐人服其智。戎悔厥禍﹐款邊求侍。﹝戎﹐謂吐蕃。款﹐叩也。求侍者﹐遣子入侍。﹞盛選邦良﹐難乎始使。君登禦史﹐贊命承事。﹝二十年六月﹐以祕書監張薦爲吐蕃弔祭使﹐溫以工部郎中副之﹐轉侍禦史。﹞風動海ヂ﹝ヂ﹐而宣切﹐海之餘地。﹞皇威以致。來總徵賦﹐甲玆郎吏。﹝元和九年使還﹐溫遷戶部員外郎。﹞制用經邦﹐時推重器。諸臣之復﹐﹝一作後﹐非。﹞《周官》匪易。﹝《周禮》﹕宰夫之職﹐掌諸臣之復﹐萬民之逆。注云﹕復﹐報也﹐反也。反報於王。﹞漢課箋奏﹐鮮云能備。﹝《後漢》﹕左雄奏請自今孝廉年不滿四十﹐不得察舉。皆先詣公府﹐諸生試家法﹐文吏課箋奏。﹞君自他曹﹐載出其技。﹝其﹐一作於。﹞筆削自任﹐羣儒艸議。正郎司刑﹐﹝溫自戶部員外郎遷司封員外郎﹑刑部郎中。﹞邦憲爲貳。﹝貳﹐副也。竇羣爲禦史中丞﹐請溫爲知雜﹐故云邦憲爲貳也。羣﹐一作鞏。當考。﹞糾逖伊肅﹐﹝糾﹐卽糾字。《左傳》﹕糾逖王慝。注云﹕逖﹐遠也。有惡者糾而遠之。一本作糾佞肅邪。﹞諂諛具畏。﹝一作邪諂具畏。﹞遷理於道﹐﹝三年﹐宰相李吉甫以疾在第﹐召醫人陳登診視﹐夜宿於安邑裏第。溫問知之﹐詰旦﹐令吏捕登詰問之﹐又劾奏吉甫交通術士。憲宗異之﹐召登而訊其事皆虛。十月﹐再貶溫道州刺史。﹞民服休嘉。恩疏若暱﹐惕邇如遐。實閉其ト﹐﹝汲黯爲東海太守﹐臥ト不出。歲餘﹐東海大治。﹞而撫於家。載其愉樂﹐申以無歌。賦無吏迫﹐威不刑加。浩然順風﹐從令無嘩。繇蠶外邑﹐﹝繇作絲。一云繇字遙冑由三音。據文繇蠶外邑﹐恐字誤。﹞我繭盈車。雜耕鄰邦﹐我黍之華。旣字其畜﹐亦藝其麻。鼓斯屏﹐﹝﹐音臯﹐大鼓也。屏﹐必郢切。﹞人喜則多。始富中教﹐﹝《論語》﹕「旣富矣﹐又何加焉﹖」曰「教之」。﹞興良廢邪。考績旣成﹐王用興嗟。陟於嶽濱﹐﹝溫自道州遷衡州刺史。嶽濱﹐衡嶽之濱也。﹞言進其律。﹝《禮記﹟王制》﹕諸侯有功徳於民者﹐加地進律。﹞號呼南竭﹐謳謠北溢。欺吏悍民﹐先聲如失。逋租匿役﹐歸誠自出。兼並旣息﹐罷羸乃逸。惟昔舉善﹐盜奔於鄰。﹝《左傳﹟文十六年》﹕晉士會爲太傅﹐晉國之盜﹐逃奔於秦。﹞今我興仁﹐化爲齊人。惟昔富人﹐或賑之粟。﹝《左傳﹟文十六年》﹕宋公子鮑禮於國人。宋饑﹐竭其粟而貸之。又襄二十九年﹐鄭饑而未及麥﹐民病。子皮以子展之命﹐餼國人粟﹐戶一鐘。﹞今我厚生﹐不竭而足。邦思其弼﹐人戴惟父。善胡召災﹖仁胡罹咎﹖俾民伊祜﹐﹝一本作怙。﹞而君不壽。矯矯貪淩﹐乃康乃茂。嗚呼哀哉﹗

廩不餘食﹐藏無積帛。﹝藏﹐才浪切。﹞內厚族姻﹐外周賓客。恆是懸罄﹐﹝《左傳》﹕室如懸罄。﹞逮玆易簀。﹝簀﹐謂牀笫也。﹞僮無凶服﹐葬非舊陌。嗚呼哀哉﹗

君昔與余﹐講徳討儒。時中之奧﹐﹝《禮記》﹕君子而時中。﹞希聖爲徒。志存致君﹐笑詠唐﹑虞。揭玆日月﹐﹝《莊子》﹕昭昭乎若揭日月而行。﹞以耀羣愚。疑生所怪﹐怒起特殊。齒舌嗷嗷﹐﹝牛刀切。《說文》﹕眾口愁也。﹞雷動風驅。良辰不偶﹐卒與禍俱。直道莫試﹐嘉言罔敷。佐王之器﹐窮以郡符。秩在三品﹐宜謚王都。諸生羣吏﹐尙擁良圖。故友咨懷﹐累行陳謨。是旌是告﹐永永不渝。嗚呼哀哉﹗

○唐故尙書戶部郎中魏府君墓志﹝並序一無唐故二字。魏府君弘簡﹐史無傳。公謂居又同﹐故哀而銘之。按公世系﹐其先河東人﹐父鎭後徙於吳﹐則府君亦吳人矣。時貞元二十年甲申﹐公年三十二﹐爲監察禦史裏行。﹞

魏氏世墓於某縣某原。唐興﹐有聞士諱之者﹐﹝﹐他歷切﹐又音狄。﹞與子及孫﹐咸舉進士﹐嗣爲儒﹐家綿州。涪城尉諱全缶﹐魏州臨黃主簿諱欽慈﹐太常主簿諱緄﹐﹝音衮。﹞尙書膳部員外郎兼江陵少尹諱萬成﹐凡五代﹐名髙而不浮於行﹐才具而不得其祿。江陵府君益之以閎達之量﹐經緯之謀﹐故豪士賢大夫痛慕加厚。生郎中府君﹐諱弘簡﹐字曰裕之﹐以文行知名。旣冠﹐而徳禮聞於鄕黨。旣仕﹐而法制立於官政。溫柔發乎外﹐見而人莫不親﹔直方存乎內﹐久而人莫不敬。由進士策賢良﹐連居科首。﹝建中元年﹐弘簡中進士第。貞元元年﹐又中賢良。﹞授太子校書﹐歷桂管﹑江西﹑福建﹑宣歙四府爲判官副使﹐累授協律郎﹑大理評事﹐三爲禦史﹐﹝諸本多無三爲兩字。﹞賜緋魚袋。在州六年﹐而人樂之。廉使崔衍曰「吾敢專天下之士﹐獨惠玆人乎﹖」﹝貞元十二年八月﹐衍自虢州刺史爲宣歙池觀察使﹐辟弘簡爲副。﹞遂獻於天子﹐拜度支員外郎﹐轉戶部郎中。邦賦克舉﹐人望逾重。年四十七﹐貞元二十年九月三十日不疾而歿。震悼之聲﹐遐邇一辭。﹝一作一同﹐一作同辭。﹞且曰「斯人也﹐而不得爲善之利﹐中人其怠乎﹗」

君嘗三娶﹐而卒無主婦﹐庭無倚廬﹐﹝《揚雄傳》﹕結以倚廬。孟康曰﹕在倚廬行三年喪。師古曰﹕倚墻至地爲之。《江都易王傳》服捨注﹕倚廬﹐堊室之次。若《禮記﹟問喪》云居於倚廬﹐此字祖也。﹞堂無抱孤。有令兄弟以主其喪﹐有孝女以守其祀。故哭於客位﹐弔於殯東者﹐咸加哀焉。凡爲部從事﹐府喪而當其位者三﹐州缺而居其守者二﹐﹝二﹐或作一。﹞皆得其理。君之先﹐再世貧不得葬。故以祿仕遊於諸侯﹐薄衣食﹐損車馬﹐凡十有餘事﹐卒獲於厥心。其族屬之無主後者﹐皆位於墓﹔娣侄之無歸從者﹐咸會於家。由是處約以終其世。旣斂﹐家宰庀其政。﹝家宰﹐卽家老也﹐庀﹐治也﹐具也。庀﹐匹婢切。﹞視廩惟釜鐘﹐﹝《左傳﹟昭三年》﹕齊舊四量﹐豆﹑區﹑釜﹑鐘。四升爲豆﹐各自其四以登於釜。釜十則鐘。是四升爲豆﹐四豆爲區﹐四區爲釜。釜﹐六斗四升也。十釜爲鐘﹐鐘六斛四斗也。視廩惟釜鐘﹐言其家無餘積。﹞視藏惟束帛﹐無餘積焉。十有一月﹐遣車歸於洛師。﹝《周禮﹟巾車》云﹕大喪飾遣車。遣車﹐送死者之車。《說文》﹕遣﹐祖奠也。《書》﹕朝至於洛師。洛師﹐洛陽。遣﹐詰戰切。﹞某日﹐於墓。監察禦史柳宗元聞其道而玩其文也久﹐居又同。﹝音翰﹐裏門也。﹞故哀而銘之。其辭曰﹕

郎中之道﹐惟直是保﹐淳泊坦厚﹐溫恭孝友。郎中之文﹐惟孝是宣﹐溥暢周流﹐炳蔚紛綸。爲周賢能﹐﹝《周禮》﹕鄕大夫之職﹐三年則大比﹐考其徳行道藝﹐而興賢者﹑能者。﹞爲漢賢良。﹝《漢﹟文帝紀》二年﹐舉賢良方正能直言極諫者。賢良科始此。﹞始任讎校﹐篇籍有光。仍授使檄﹐︳謨用揚。﹝《詩》﹕︳謨定命。︳﹐大也。﹞二居郎位﹐徵賦以理。休聲載起﹐顯命伊始。生而不壽﹐孰知其止﹖歿而不嗣﹐孰濟其美﹖有翩其旗﹐爰舉裳帷。行道遲遲﹐望墓而歸。象物是宜﹐﹝象物﹐明器。﹞卜筮孔時。里人作銘﹐不愧於辭。

○唐故朝散大夫永州刺史崔公墓志﹝公集又有《祭崔史君敏文》﹐卽永州公也。文謂某等咸以罪戾﹐謫玆南方。志云﹕以某年月日歸葬某縣。則此志作於永州。﹞

維元和五年九月十五日壬子﹐永州刺史崔公薨於位﹐享年六十八。己未﹐殯於路寢。﹝莊三十二年《公羊傳》云﹕薨於路寢。路寢者何﹖正寢也。注﹕天子諸侯皆有三寢﹐一髙寢﹐二路寢﹐三小寢。﹞景寅﹐遷神於舟。以某年某月日﹐歸葬於某縣某原﹐於皇考吏部侍郎贈戶部尙書府君之墓。尙書諱漪﹐﹝於宜切。﹞玄宗南巡﹐內禪聖嗣﹐﹝禪﹐音擅。﹞府君以謀畫定命﹐起一旅以復天下﹐﹝《左氏》﹕有眾一旅﹐旅五百人。﹞厥功載焉。﹝天寶十五載六月﹐玄宗狩蜀﹐畱太子討賊。太子次平涼﹐朔方節度判官崔漪迎太子﹐治兵於朔方。七月甲子﹐太子卽皇帝位﹐是爲肅宗。俗本作崔猗﹐字誤。﹞尙書之先﹐曰貴鄕丞贈太常少卿府君﹐諱子美。太常之先﹐曰揚州江都丞府君﹐諱道禎。﹝陟盈切。﹞行髙位卑﹐華冠士族。

公諱某﹐﹝諱敏。﹞字某。承世徳之淸源﹐浚之以蠲潔﹐﹝蠲﹐圭淵切﹐潔也。﹞以端其志﹔采羣言之枝葉﹐植之以茂實﹐以修其能。始由右千牛備身佐環衛﹐﹝武徳五年﹐攺隋左右備身府曰左右府。顯慶五年﹐攺左右府曰左右千牛府。《唐﹟百官志》﹕左右千牛衛﹐上將軍各一人﹐掌侍衛及供禦兵仗﹐以千牛備身左右執弓箭宿衛。又云﹕千牛備身左右各十二人﹐掌執禦刀。﹞更﹑三原﹑藍田尉﹐﹝﹐隸鳳翔。藍田﹑三原﹐隸京兆。皆縣名。﹐音。﹐音窒。﹞仍有大故﹐三徙同位。﹝言三徙皆爲尉也。﹞繼授許州臨潁﹑汝州龍興令﹐推以直道﹐二邑齊風。哥舒曜尹河南﹐﹝曜﹐字子明﹐興元元年自東都畿汝節度使遷河南尹。﹞鯨寇猾驁﹐黎人播越。表公尉河南﹐糗糧芻茭﹐﹝一作爲河南尉。《書》﹕峙乃糗糧﹐峙乃芻茭。糗﹐熬米麥也。茭﹐乾芻。糗﹐去久切﹐又丘救切。﹞戎備畢給﹐版圖田洫﹐﹝《周禮》﹕聽閭裏以版圖。版﹐戶籍。圖﹐地圖。應劭云﹕溝﹐廣四尺﹐深四尺。洫﹐廣深倍於溝。洫﹐許域切。﹞民事時。遷揚州錄事參軍﹐實吳楚之大都會也。﹝都會者﹐謂一都之會。﹞政令煩拿﹐﹝汝加切。﹞貢舉叢沓。一日不■A18﹐﹝《左氏傳﹟昭公二十三年》﹕叔孫所館者﹐𨿽一日﹐必葺其墻屋。觀文意﹐■A18當是葺字﹐傳寫作■A18耳。諸《韻》無此字﹐惟吳本《楚辭》中有如此書者﹐今從。■A18﹐七入切。﹞鐫譙四至﹐﹝鐫字﹐本《漢書﹟薛宣傳》故使掾平鐫令。如淳曰﹕激切使自知過也。師古曰﹕琢鑿也。譙字﹐本《漢書﹟髙帝紀》噲因譙讓羽。注﹕以辭相責也。鐫﹐遵全切。譙﹐才笑切﹐亦作誚。﹞公爲之優遊有裕。長史司徒杜公與之揖讓﹐異於賓僚。﹝貞元元年十二月﹐以杜佑爲揚州長史﹑淮南節度使。佑奏敏爲州參軍。異字﹐一本作夷。﹞入爲太子司議郎﹐拜歸州刺史。巖險湍悍﹐人類鳥獸﹐古號難理。公克有聲﹐遷永州刺史朝散大夫。惟是南楚﹐風浮俗鬼﹐﹝其俗尙鬼也。﹞戶爲胥徒﹐家有禳礻更。﹝禳礻更﹐皆除疫之祭。礻更﹐謂礻更禦未至之害。一作礻會。礻更字諸《韻》並無﹐疑是梗字。《周禮》﹕女祝掌以時招梗礻會禳之事。﹞大者虐鰥孤以盜邦賦﹐﹤區攴﹥愚蒙以神訛言。悖於政經﹐莫有禁禦。公於是修整部吏﹐黜侵淩牟漁者數百人﹐﹝牟﹐取也。﹞以付信於下﹐而徵貢用集﹔擒戮妖師﹐毀蒿淫昏者千餘室﹐﹝《禮記》﹕蒿淒愴。蒿﹐香臭之气。淫昏﹐《左氏》所謂淫昏之鬼也。﹐音薰。﹞以舉正羣枉﹐而田閭克和。寬以容物﹐直以率下。邦人方安其理﹐紳猶郁其望。體魄遽降﹐﹝《禮記》﹕體魄則降﹐志气在上。﹞哀何有窮﹖嗚呼﹗

公前夫人徐州參軍滎陽鄭鉅女﹐有子曰義和﹐早夭。後夫人萬年尉範陽盧彤女﹐嘉淑之徳﹐繼聞宗族。有子曰貽哲﹑貽儉﹐克承於家。洎公之兄子曰勵﹑曰禮﹐誠願志於墓﹐無忘公之徳。銘曰﹕

孰爲徳門﹖淸河浚源﹐﹝崔氏﹐淸河郡人。﹞其流氵氵。﹝氵氵﹐《說文》﹕轉流也。一本作遠哉氵氵。﹞世有顯懿﹐揚其淸芬。煥炳增華﹐昭於後昆。惟魴與鯉﹐﹝《詩》﹕豈其食魚﹐必河之魴﹔豈其食魚﹐必河之鯉。崔氏﹐淸河人﹐故以魴鯉諭之﹐言世有顯徳也。魴﹐音防。﹞舊史是尊。孰爲茂功﹖尙書淸風﹐﹝漪爲戶部尙書。﹞藹有其融。勃焉而興﹐﹝《左傳》﹕禹﹑湯罪己﹐其興也勃焉。﹞披艸從龍。﹝《易》﹕雲從龍。此言漪從肅宗起靈武也。﹞布令諸夏﹐敷和六戎。赫矣太陽﹐克升於中。孰爲惠政﹖公嗣餘慶﹐形於謠詠。小程其功﹐大遂其性。黠吏是省﹐﹝黠﹐下八切。﹞妖風以正。於邑於邦。﹝一作施於邑邦。﹞克揚休命。孰爲遺愛﹖公去昭代﹐邦人斯。﹝《詩》﹕使我心。﹐病也。﹐莫佩切。﹞始焉是賴﹐今也何戴﹖孰葬我公﹖於洛之會。何以銘之﹖徽音不昧。﹝徽﹐美也。﹞

○故永州刺史流配州崔君權厝志﹝崔君名簡﹐字子敬。一無流配州四字。時元和七年壬辰﹐公年三十九﹐在永州。﹞

博陵崔君﹐﹝崔氏出自齊丁公呂﹐食邑於崔﹐因以爲氏。後分淸河﹑博陵二望。﹞由進士入山南西道節度府﹐﹝貞元五年﹐簡中進士第。﹞始掌書記。﹝山南西道節度使辟爲掌書記。﹞至府畱後﹐凡五徙職。六增官﹐至刑部員外郎。出刺連﹑永兩州。未至永﹐而連之人君。﹝﹐音訴。﹞禦史按章具獄﹐坐流州。幼弟訟諸朝﹐天子黜連帥﹐﹝連帥﹐湖南觀察使也。﹞罷禦史﹐小吏咸死﹐投之荒外﹐而君不克復。元和七年正月二十六日卒。孤處道洎守訥﹐奉君之喪﹐逾海水﹐不幸遇暴風﹐二孤溺死。七月某日﹐柩至於永州。﹝時公爲永州司馬。﹞八月甲子﹐槁葬於社之北四百步。﹝﹐以醉切﹐又平上二音。社字下﹐一本無字﹐北字下有字。﹞

崔氏世嗣文章﹐君又益工。博知古今事﹐給數敏辯﹐善謀畫﹐南敗蜀虜﹐﹝嚴礪屢破劉辟之師。﹞西遏戎師﹐其慮皆君之自出。後餌五石﹐﹝五石﹐丹砂之屬。﹞病瘍且亂。﹝瘍﹐音陽﹐又音易﹐創癰也。﹞故不承於初。今尙有五丈夫子。夫人河東柳氏﹐﹝簡娶公之姊。﹞徳碩行淑﹐先崔君十年卒。﹝公有《柳氏志》。﹞其葬﹐在長安東南少陵北。君以竄沒﹐家又有海禍﹐力不克。三年﹐將復故葬也。徒志其一二大者云。

鯢爲祖﹐曄爲父。世文儒﹐積彌厚。﹝簡五世祖太師。子挹﹐國子祭酒。挹子﹐爲平章事。子鯢。鯢子曄﹐司直。曄子簡。曄一作畢。﹞簡其名﹐子敬字。﹝它本皆作字敬守。﹞年五十﹐增以二。華湘ㄛ﹐﹝音筮﹐水涯也。﹞非其地。後三年﹐辭當備。

○唐故萬年令裴府君墓碣﹝一無唐故二字。裴府君葬在元和十三年﹐碣蓋是時作﹐公年四十六﹐刺柳。﹞

公諱堇﹐字封叔﹐河東聞喜人。﹝聞喜﹐絳州縣。﹞太尉公諱行儉﹐﹝行儉﹐字守約。﹞實髙祖。侍中公諱光庭﹐﹝光庭﹐字連城﹐玄宗侍中。﹞實曾祖。刑部員外郎府君諱稹﹐﹝稹以蔭仕﹐累遷起居郎﹑祠部員外郎。稹字﹐一本作植﹐非。﹞實祖。大理卿府君諱儆﹐實父。公由進士上第﹐﹝貞元三年﹐堇中進士。﹞校書崇文館。﹝崇文有校書郎二人﹐掌校理書籍。﹞飭館事﹐﹝飭﹐一作飾。﹞修整左春坊﹐由是立署局。﹝貞元八年﹐隸左春坊。﹞後參京兆軍事﹐按覆校巡﹐大尹恆得以取直。爲太常主簿﹐﹝唐太常寺主簿二人﹐從七品上。﹞搜逖疑互﹐﹝逖﹐他歷切。﹞探抉Т隱﹐﹝抉﹐音決。Т﹐音鈍。﹞宿工老師﹐不得伏匿﹐皆來會堂下。耆股肱﹐﹝《左氏》《國語》﹕耆其股肱﹐以從司馬。耆﹐致也。﹞役喉喙﹐以集樂事。作坐立二部伎圖。卿奇其績﹐奏超以爲丞。﹝太常寺卿一人﹐丞二人。﹞司空杜公聯奉崇陵﹑丰陵禮儀﹐再以爲佐。﹝貞元二十一年正月﹐徳宗崩。七月﹐以太常卿杜黃裳平章事﹐爲禮儀使。十月﹐葬崇陵。元和九年正月﹐順宗崩。仍以杜黃裳爲使。七月﹐葬丰陵﹐黃裳再辟堇爲判官。﹞離紛ζ﹐﹝ζ﹐雜貌。﹞導滯塞﹐關百執事﹐條直顯遂﹐司空拱手以成。自開元制禮﹐諱去《國卹》章﹐﹝髙宗顯慶三年正月﹐長孫無忌等上所修新禮﹐詔中外行之。時許敬宗﹑李義府用事﹐所損益多希旨﹐學者非之。太常博士蕭楚材等以爲預備凶事﹐非臣子所宜言﹐遂焚《國卹》一篇﹐由是凶禮遂闕。至開元二十年九月﹐新禮成﹐遂因之不攺。﹞累聖陵寢﹐皆因事攬綴。攬﹐音覽。綴﹐株衛切。﹞取一切乃已﹐有司卒無所徵。公乃撰《二陵集禮》﹐﹝公集有《裴君崇丰二陵集禮後序》。﹞藏之南閣。轉殿中侍禦史﹐仍拜尙書比部員外郎﹐會校成要﹐﹝比部員外郎掌勾會內外賦斂經費之事。會﹐大計也。《周禮》﹕聽出入比其要會。注云﹕要會﹐計最之簿書。月計曰要﹐歲計曰會。﹞期歲畢具。刺金州﹐決髙弛巢。﹝弛﹐弓解也。隙﹐坑塞也。弛﹐賞是切。巢﹐迄逆切。巢﹐當作隙﹐丘戟切。公集隙字皆作巢﹐檢《韻》並無巢﹐惟有巢阝﹐音巢﹐縣名也。﹞去人水禍﹐渚茭原茅﹐辟成稻粱。陟萬年令﹐叢劇辧肅﹐談宴終日﹐人視之若居冗官然。會金州猾吏來﹐揚言恐喝﹐以煩褻事﹐﹝褻﹐音屑。﹞曰「不得三十萬﹐吾能爲禍。」公大怒﹐召罵之﹐恣所爲。吏巧以聞﹐禦史按章具獄﹐再謫道州﹑循州爲左掾。會赦﹐量移吉州長史。元和十二年秋七月日﹐病┲泄卒。﹝┲﹐詩廉切。泄﹐音薛。﹞

始公以惟諾聞長安中﹐奔人危急﹐輕出財力﹐如索水火。性開蕩﹐進交大官﹐不視齒類﹔挾同列﹐收下輩﹐﹝下輩﹐《漢書﹟灌夫傳》﹕薦寵下輩。字本此。﹞細大畢歡。喜博弈﹐知聲音﹐飲酒甚少﹐而工於糾謫。謠舞擊Ф﹐﹝Ф﹐亦歌也。《詩》﹕或歌或Ф。﹞纖屑促密﹐皆曲中節度﹐而終身不以酒气加人。晝接人事﹐夜讀書考禮﹐收捃策牘﹐﹝《左傳序》﹕大事書之於策﹐小事簡牘而已。疏云﹕策﹐簡也。牘﹐方版也。單執一札﹐謂之爲簡﹐連編諸簡﹐乃名爲策。簡之所容﹐一行字耳。牘可方版﹐版廣於簡﹐可以並容數行。又云﹕《六經》之策﹐長二尺四寸。此策牘之別也。﹞未嘗釋手﹐以是重諸公間。初娶範陽盧氏﹐無子。後夫人柳氏﹐﹝柳氏﹐卽公之姊。﹞徳爲九族冠。生三男子﹐喪其二焉。貞元十六年某月日卒﹐於長安禦宿之北原﹐﹝禦宿﹐長安地名。《漢書》亦作禦羞。﹞冢子銑﹝蘇典切。或添洎永二字。﹞奉柩以明年月日克葬於墓。銑以文書來柳州﹐告其叔舅宗元﹐願碣於墓左。則涕爲之銘﹐其辭曰﹕

有郁其馨﹐惟裴之卿。﹝堇父爲大理卿。﹞世服大僚﹐﹝《書》﹕有服在大僚。謂世爲大僚也。﹞仍耀烈名。封叔申之﹐﹝申﹐重也。﹞實惟其英。讎書宮闈﹐﹝謂校書崇文館。﹞佐職於京。﹝謂爲京兆府參軍。﹞太常命吏﹐以能增秩。相儀考禮﹐大弁斯畢。﹝《書》﹕率循大卞。大卞﹐大法也。弁﹐與卞同。﹞鳩工展伎﹐﹝謂作坐立二部伎圖。﹞爰備聲律。或圖或書﹐藏之府室。史於柱下﹐﹝《史記﹟老子傳》﹕周守藏室之史也。《索隱》曰﹕藏室史﹐乃周藏書室之史。又《張蒼傳》﹕老子爲柱下史﹐卽藏室之柱下﹐因以爲官名。堇爲殿中侍禦史﹐故云史於柱下也。﹞郎於會司。﹝《周禮》﹕司會之職﹐以參互考日成﹐以月要考月成﹐以歲會考歲成﹐以周知四國之治。補注﹕堇爲比部員外郎﹐故云郎於會司。會﹐古外切。﹞徼循以周﹐大比是宜。作牧於金﹐金人允懷。溝防漢滸﹐﹝漢滸﹐漢水之滸。滸﹐水際也。金州臨漢﹐故云漢滸。﹞墊沃卒移。﹝《書》﹕下民昏墊。墊﹐都念切。﹞增我歲食﹐易其芋魁。﹝《前漢》﹕飯我豆食羹芋魁。﹞遊手民﹐﹝《周禮》﹕民﹐無職事者。﹐音閒。﹞相顧聚來。徵爲萬年﹐治劇於都。百務敍成﹐談宴以娛。誰卹誰恃﹖不忍悍吏。胡巧其辭﹖按章以遂。由道斥循﹐施施三年。﹝《孟子》注﹕施施﹐猶扁扁﹐喜悅之貌。施﹐余支切。﹞更赦進資﹐廬陵是遷。人曰世徳﹐宜慶於延。又曰良能﹐宜力之宣。朝有大賚﹐﹝《語》曰﹕周有大賚﹐善人是富。賚﹐賜也。﹞期賜其還。﹝一作環。﹞鬼神不享﹐命殞在前。﹝元和十二年十月平吳元濟﹐十三年正月大赦﹐而堇以十二年七月卒﹐故云殞命在前也。﹞長原有墓﹐髙曾祖父﹐淑靈是。﹝淑靈﹐謂柳氏也。﹞封叔爰歸﹐左右惟具。孤銑磨石﹐祈辭海陬。﹝將侯切﹐隅也。公時爲永州刺史﹐爲作此碣。﹞遂升其趺﹐於道之周。

●卷十﹟志○唐故中散大夫檢校國子祭酒兼安南都護禦史中丞充安南本管經略招討﹑處置等使上柱國武城縣開國男食邑三百戶張公墓志銘﹝並序張公名舟﹐事詳見本篇。按《舊史》﹐公以元和元年爲安南都護。五年七月﹐馬總繼之﹐則死及葬當在元和四﹑五年。此志銘在永州作。﹞

漢光中興﹐馬援雄絕域之志。﹝漢光武建武十六年﹐交趾女子徵側反﹐自立爲王。十七年﹐以馬援爲伏波將軍往討之。﹞晉武一統﹐陶璜布殊俗之恩。﹝《晉書》﹕陶璜字世英﹐孫皓時都督交州諸軍事﹐晉武因而任之。在南方三十年﹐威恩著於殊俗。安南﹐卽古交州也﹐故舉援﹑璜之事。﹞理隨徳成﹐功與時並。今皇帝載新景命﹐﹝今皇帝﹐憲宗也。《詩》﹕景命有僕。景命﹐明命也。﹞丕冒海隅。﹝《書》﹕丕冒﹐海隅出日。﹞時惟公祗復厥績﹐交趾之理﹐﹝唐安南中都護府本交趾郡﹐武徳五年﹐攺曰交州﹐治交趾。﹞續於前人。

公諱某﹐字某﹐某郡人也。曾祖彥師﹐朝散大夫﹑尙書駕部郎中。祖瑾﹐懷州武徳縣令。考淸﹐朝議郎﹑試大理寺丞﹐贈右贊善大夫。咸有懿美﹐積爲餘慶。公以忠肅循其中﹐以文術昭於外﹐推經旨以飾吏事﹐本法理以平人心。始命靳州靳春主簿﹐句會敏給﹐﹝句會﹐會計也。會﹐古外切。﹞厥聲顯揚。仍以左領軍衛兵曹爲安南經略巡官﹐申固衛﹐有聞彰徹。﹝《左氏﹟昭三十一年傳》﹕有名章徹。﹞轉金吾衛判官。三歷禦史﹐績用弘大﹐揚於天庭。加檢校尙書禮部員外郎﹐換山南東道節度判官。復轉郎中﹐爲安南副都護﹐賜紫金魚袋﹐充經略副使。遷檢校太子右庶子兼安南都護﹑禦史中丞﹐充本管經略﹑招討處置等使。﹝《史》﹕元和元年四月﹐舟自安南經略副使充本管都護。﹞

公自爲吏﹐﹝卽上所言爲安南巡官副使云云。﹞習於海邦﹐凡其比較勤勞﹐利澤長久。去之則夷獠稱亂﹐﹝去﹐謂爲山南東道節度判官。獠﹐西南夷名。獠﹐魯皓切﹐又竹巧切。﹞復至而寇攘順化。及受命專徵﹐得陳嘉謨﹐誓拔禍本﹐納於夷軌。乃命一其貢奉﹐平其斂施。牧人盡區處之方﹐制國備刑體之法。道阻而通百貨﹐地偏而具五人。儲亻待委積﹐﹝亻待﹐待也。《周禮》﹕門關之委積﹐以待施惠。委積﹐牢米薪萏之總名。儲﹐音除。亻待﹐直裏切。《羽獵賦》音雉。委﹐於僞切。積﹐子智切。﹞師旅無庚癸之呼﹔﹝《左氏﹟哀十三年傳》﹕吳申叔儀乞糧於公孫有山氏。對曰「若登首山以呼曰庚登乎﹐則諾。」注云﹐庚西方﹐主谷。癸﹐北方﹐主水。﹞繕完板。﹝﹐築完之板也。﹞控帶兼戊己之位。﹝《西域志》﹕漢元帝初元元年﹐置戊己二校尉。注﹕戊己中央﹐鎭覆四方。今所置校尉﹐處三十六國之中也。又戊己校尉﹐鎭安西域﹐無常治處﹐亦猶戊己四季寄王。﹞文單環王﹐﹝單﹐虜姓。可單氏後攺爲單氏。文單﹐卽陸眞臘﹐一曰婆鏤。環王﹐本林邑﹐一曰占不勞﹐一曰占婆。單﹐都寒切。﹞怙力背義。公於是陸聯長轂﹐﹝《左氏﹟昭五年傳》﹕長轂九百。注﹕戎車。﹞海合艨艟。﹝艨艟﹐戰船﹐所以突敵。音蒙衝。﹞再舉而克殄其徒﹐﹝元和四年八月﹐環王寇安南﹐舟敗其眾三千人﹐獲戰象並王子五十九人。﹞廓地數圻﹐﹝圻﹐千里地。《左氏傳》﹕今大國多數圻矣。圻﹐音祈。數字﹐一本作故。﹞以歸於我理。烏蠻首帥﹐負險蔑徳。公於是外申皇威﹐旁達明信﹐一動而悉朝其長﹐取州二十﹐以被於華風。易皮弁以冠帶﹐化姦宄爲誠敬﹐皆用周禮﹐率由漢儀。公患浮海之役﹐可濟可覆﹐而無所恃﹐乃刳連烏﹐﹝連烏﹐疑是山名。刳﹐音枯。﹞以辟坦途。鬼工來並﹐人力罕用﹐沃日之大﹐﹝沃日之大﹐海也。﹞束成通溝﹔摩霄之阻﹐﹛折石﹜爲髙岸﹐﹝﹛折石﹜﹐音剔﹐又醜列切﹐毀也。《周官》有﹛折石﹜蔟氏。﹞而終古蒙利。公患疆埸之制﹐一彼一此﹐而不可常﹐﹝《左傳》﹕疆埸之事﹐一彼一此﹐何常之有﹖﹞乃復銅柱﹐﹝《廣州記》﹕馬援到交趾﹐立銅柱爲漢之極界。舟復之。馬總充安南都護﹐夷獠便之﹐乃於漢所立銅柱處﹐以銅一千五百斤特鑄二柱﹐刻書唐徳﹐以繼伏波之迹。以此志觀之﹐則張公亦嘗有是作﹐特史不書耳。﹞爲正制。鼓鑄旣施﹐精堅是立。固圉之下﹐﹝圉﹐邊陲。《左氏傳》﹕亦聊以固吾圉也。﹞明若白黑﹐易野之守﹐﹝《周禮》﹕險野以人爲主﹐易野以車爲主。此言𨿽易而險也。易﹐以豉切。﹞險逾丘陵﹐而萬世無虞。奇琛良貨﹐﹝《爾雅》﹕琛﹐寶也。琛﹐醜林切。﹞溢於玉府﹔﹝《周禮》﹕玉府掌王之金玉玩好兵器﹐凡良貨賄之藏。今本皆作玉府。﹞殊俗異類﹐盈於槁街。﹝《漢書﹟陳湯傳》﹕郅支縣頭槁街。槁街﹐街名﹐蠻夷邸在此。邸﹐若唐鴻臚客館。《三輔黃圖》云﹕槁街在長安城門內。﹞優詔累旌其忠良﹐太史嗣書其功烈。就加國子祭酒﹐封武城男﹐食邑三百戶。凡再策勛﹐﹝桓二年《左傳》﹕反行飲至﹐捨爵策勛。言書勛於策﹐紀有功也。﹞至上柱國﹐三增秩至中散大夫。某年月薨於位﹐年若干。天子震悼﹐傷辭有加。﹝傷辭﹐謂贈策也。﹞明年﹐其降某官與宗人號奉裳帷﹐率其家老﹐咨於叔父延唐令某。卜宅於潭州某原。﹝孔子曰﹕卜其宅兆。宅﹐墓也。﹞葬用某月某日﹐人謀皆從﹐龜兆襲吉。﹝《書》﹕龜筮協從﹐卜不習吉。注云﹕習﹐因也。今作襲﹐亦因也。﹞乃刻玆石﹐著公之閥﹐以志於丘﹐﹝音釧﹐又充芮切﹐空壙也。《周禮》﹕大喪甫。﹞以告於幽明。銘曰﹕

周限荊﹑衡﹐﹝荊﹑衡之地﹐在周非其所有﹐至秦始並爲三十六郡。﹞秦開百粵。﹝秦始皇並天下﹐分爲三十六郡。平百粵﹐又置閩中﹑南海﹑桂林﹑象郡四郡。《前漢》注﹕非一種﹐若今言百蠻也。粵﹐與越同。﹞交州之治﹐炎劉是設。﹝漢武帝元鼎元年﹐定越地以爲交趾郡。﹞徳大來服﹐道消自絕。伏波南徵﹐﹝見上注。﹞漢威載烈。宛陵北附﹐﹝孫皓降晉﹐手書敕璜歸順。晉武帝封璜爲宛陵侯。﹞晉政爰發。我唐流澤﹐光於有截。﹝《詩》﹕海外有截。注云﹕四海之外﹐截亦整齊。﹞皇帝中興﹐武城授鉞。﹝言舟爲都護也。﹞肅肅武城﹐惟夫之哲。﹝《詩》﹕哲夫成城。﹞更歷毗贊﹐﹝言舟爲巡官副使也。﹞顯揚彰徹。旣受休命﹐秉玆峻節。度其謀猷﹐守以廉潔﹐厚農薄徵﹐匪貊匪桀。﹝《孟子》﹕欲輕之於堯﹑舜之道者﹐大貊小貊也。欲重之於堯﹑舜之道者﹐大桀小桀也﹐注﹕貊﹐夷貊之人在荒服者﹐二十而取一﹐貊﹐音陌。﹞通商平貨﹐有來胥悅。踐山跨海﹐堅其鶴列。﹝《莊子》﹕必無盛鶴列於麗譙之間。注﹕鶴列﹐陳兵也。﹞制器足兵﹐潰玆蟻結。﹝《禮》﹕蟻結於四隅。﹞烏蠻屈服﹐文單翦滅。柔遠開疆﹐會朝天闕。銅柱乃復﹐環山以﹛折石﹜。﹝《齊語》﹕環山於牢。環﹐繞也。﹛折石﹜﹐摘墮也。又見上注。﹛折石﹜﹐敕列切。﹞海無遘迕﹐﹝音午﹐又音忤。﹞寇罔逾越。琛贐之獻﹐﹝贐﹐徐刃切﹐亦作贐。﹞周於窮發。﹝《莊子》﹕窮發之北。窮發﹐不毛之地。﹞帝嘉成徳﹐載旌茂閥。增秩策勛﹐土封斯裂。位厄元侯﹐年虧大耋。﹝《易》﹕大耋之嗟凶。《說文》﹕年八十曰耋。耋﹐音疊。﹞邦人號呼﹐夷裔淒咽。卜葬長沙﹐連岡啟穴。書銘薦辭﹐徳音罔缺。

○唐故邕管經略招討等使朝散大夫持節都督邕州諸軍事守邕州刺史兼禦史中丞賜紫金魚袋李公墓志銘﹝並序據葬在元和十四年﹐志是時作。﹞

公諱某﹐﹝諱位。﹞字某﹐實惟文皇帝之玄孫。﹝太宗初謚文皇帝。﹞別子曰承乾﹐﹝《禮記﹟喪服小記》﹕別子爲祖﹐繼別爲宗。詳見下注。別﹐筆列切。﹞爲皇太子﹐以藩愛逼奪﹐危栗致禍﹐後封恆山﹐爲湣王﹐贈荊州大都督。﹝太宗長子承乾﹐武徳三年封恆山王﹐九年立爲皇太子。貞觀中﹐魏王泰有寵於上﹐潛有奪嫡之意﹐由是廢承乾爲庶人。天寶中復故封。謚曰湣王。﹞繼別曰象﹐蘄春郡太守﹐贈越州大都督﹐封郇國公。大宗曰比﹐﹝《禮記》﹕別子爲祖﹐繼別爲宗﹐繼禰者爲小宗。注曰﹕別子﹐爲公子始來在此國者﹐後世以爲祖。又曰﹕繼別爲宗者﹐別子之世嫡也。族人尊之﹐謂之大宗﹐是宗子也。又曰﹕繼禰爲小宗者﹐父之嫡也。兄弟尊之﹐謂之小宗。志謂別子曰承乾﹐繼別曰象﹐大宗曰比﹐以是推之可考矣。比﹐步田﹑毗賓二切。《說文》云﹕比﹐珠也。《夏書》作。﹞太子詹事﹐贈祕書監。生е﹐﹝異﹑翼二音。﹞尙書左丞。凡四代﹐有土田﹐居貴仕。公丕承之﹐以率南服﹐克荷天休﹐繼有功徳。

公始以通經入崇文館﹐﹝唐崇文館學生二十人﹐課送舉試如弘文館。﹞登有司第﹐選同州參軍﹐入佐金吾衛﹐﹝貞元十九年十一月﹐以振武節度使範希朝爲右金吾大將軍﹐奏位佐其府。﹞進太僕主簿﹐參引大駕。府移爲左右神策行營兵馬節度﹐以爲推官。﹝永貞元年五月﹐以希朝爲左右神策京西諸城鎭行營兵馬節度使﹐鎭奉天。復奏位爲府推官。﹞拜監察禦史﹐賜緋魚袋。凡二使﹐其率皆範司空希朝。﹝率﹐與帥同﹐將帥也。﹞進殿中侍禦史﹑湖南都團練判官。﹝永貞元年十一月﹐以禦史大夫薛蘋爲湖南都團練使。蘋辟位爲判官。﹞以寬通簡大﹐輔治得中道﹐府遷主後事。師人愛慕﹐欲以貞元故事爲請。﹝《唐﹟藩鎭傳》﹕安史亂天下﹐至肅宗﹐大難略平﹐君臣皆幸安﹐故瓜分河北地以授叛將﹐護養孽萌以成禍根。亂人乘之﹐遂擅署吏﹐以賦稅自私﹐至大歷﹑貞元之間﹐其獘尢甚。公謂貞元故事者﹐蓋欲擅署之也。﹞公恐懼抑畱﹐復徙浙東爲都團練副使。﹝元和三年正月﹐蘋自湖南遷浙東。﹞轉侍禦史﹐又徙浙西﹐﹝一本二徙字並作從。﹞如其職﹐﹝五年八月﹐蘋遷﹐仍以位爲副使。﹞加著作郎。凡三使﹐其率皆薛大夫蘋。刺嶽﹑信二州﹐得劉向祕書﹐以能卒化黃白﹐﹝《劉向傳》﹕淮南有《枕中鴻寶苑祕書》﹐言神仙使鬼物爲金之術。向幼而讀誦﹐以爲奇﹐獻之﹐言黃金可成。上令典尙方鑄作事。﹞日召徒試術﹐爲仇家上變。就鞫無事﹐敕笞殺告者﹐猶降建州司馬。﹝位爲信州刺史﹐好黃老道﹐數禱祠。部將韋嶽告位集方士圖不軌﹐洪州監軍髙昌奏位謀大逆。追捕位﹐劾禁中。薛存誠﹑孔一日三表﹐請付禦史臺。詔與三司雜治。無反狀﹐嶽坐誣罔誅。貶位建州司馬。詔曰﹕信州刺史李位﹐心希祕術﹐迹狎匪人﹐謂捕影之可求﹐乃先風之是點。名教之內﹐本無異端﹐典刑之中﹐豈容僻好﹖可守建州司馬云。﹞陟刺泉州﹐會烏犭許夷﹝犭許字﹐諸《韻》無﹐疑是狺。《楚辭》﹕猛烏狺犬戎也。考之史傳﹐蓋是烏滸。烏滸﹐黃洞蠻也。一本作會烏滸夷叛﹐卽無下刺字。《漢書﹟南蠻傳》曰﹕交趾西有敢人國﹐今烏滸人是也。《選》﹕烏滸狼荒。注﹕南夷別名。作滸是。﹞刺殺郡吏﹐驅縛農民。詔以公都督邕州兼禦史中丞﹐賜紫金魚袋﹐爲經略招討使。旣至﹐則韜弓橐甲﹐﹝韜﹐弓衣。橐﹐囊也﹐所以藏甲。韜與同﹐它刀切。橐﹐音托。﹞去斥候﹐禁部內﹐無敢以賊名﹐使得自浣濯。﹝浣﹐胡管切。﹞諸酋長咸頓首送款﹐故虜護輸稅奉貢﹐願比內郡人﹐遣子吏都督所。﹝言爲吏於都督所也。﹞人復耕稼﹐無有威刑。居五月頃﹐有黑螭鼓江流﹐﹝螭﹐音癡﹐狀似龍而無角。﹞壞北岸﹐直城南門﹐覆船殺人然後去。父老泣曰「吾公其殆矣﹗」嘗合汞﹑流黃﹑丹砂爲紫丹﹐﹝汞﹐丹砂所化爲水銀也。汞﹐胡貢切﹐與Е同。﹞能入火不動﹐以爲神﹐服之且十年。然卒以是病﹐暴下赤黑﹐數日薨。實元和十三年六月十五日﹐年五十七。僚宰庀事﹐有緹五兩﹐﹝緹﹐赤帛也。兩﹐疋也。《周禮》﹕無過五兩。注﹕五兩﹐十端也。緹﹐題﹑體二音。兩﹐去聲。﹞無金銀泉貝﹐﹝泉﹐錢別名。貝《說文》﹕海介虫。﹞幾不克斂。夷人號呼致幣歸。以明年月日葬﹐附其穆長安西南髙陽原上。﹝穆﹐昭穆也。﹞

夫人陳氏﹐先公十五年沒。父曇﹐亦都督邕州終。﹝貞元十三年六月﹐以陳曇爲邕州經略使。﹞孤孟輿﹐願且文。亞曰仲權﹐次曰季謀﹐年自九歲以下。有兩婿﹐博陵崔行儉﹐勁峭有立志﹔滎陽鄭師貞﹐敏捷能羣﹐皆聞名。銘曰﹕

文浚維祥﹐﹝《文》﹕謂文皇帝。﹞實亙實延。家讒不嗣﹐﹝家﹐一作冢。﹞宗以支傳。郇公克庸﹐詹事繼賢。左丞﹐﹝﹐視力切﹐水淸也。《詩》。其。﹞惟道之宣。公寬且惠﹐以教則順。五參戎政﹐﹝謂佐金吾衛﹑左右神策行營﹑湖南﹑浙東﹑浙西﹐凡五府。﹞二佩郡印。﹝謂典嶽﹑信二州。﹞師歡民愛﹐克懷以信。訁皮辭告訕。﹝一作訟。﹞卒白其訊。烏犭許猖狂﹐盜海剽山。帝命於南﹐逖彼羣蠻。虎龍煌煌﹐英蕩是將。﹝《周禮》﹕山國用虎節﹐澤國用龍節﹐皆金爲之﹐英蕩輔之。注﹕金爲節﹐象龍虎之狀。英蕩﹐函器。或曰﹕英蕩﹐畫函。﹞舟之金玉﹐﹝《詩》﹕何以舟之﹖維玉及瑤。舟﹐帶也。謂帶以金玉。﹞以爲公服。公旣蒞止﹐﹝蒞﹐臨蒞也。《詩》﹕方叔蒞止。﹞告以文理。推義赴仁﹐韜弓服矢。﹝韜﹐音韜。解見上。﹞辟是垣壘﹐完其父子。復我邦賦﹐弛予卒士。貌不功矜﹐情不伐喜。蠻人涕懷﹐投刃以俟。方底成績﹐虫孽告妖。悍石構災﹐升屋而號。﹝詳見《禮記﹟喪大記》﹐謂以衣升屋招魂也﹐號輒曰臯某復矣。臯﹐長聲也。﹞椎﹛髟介﹜卉裳﹐﹝潘曰﹕﹛髟介﹜﹐《說文》曰簪結也﹐一曰覆髻也。《書》﹕島夷卉服。卉猶蕉葛之屬。椎﹐音捶。﹛髟介﹜﹐音介。卉﹐詡裏切。﹞來賻來觀。無々鱗原﹐﹝無﹐美也。《詩》﹕周原無々。無﹐音武。鱗﹐一作鮮。鮮﹐善也。《詩》﹕度其鮮原。﹞之顯魂。松柏芊芊﹐﹝芊芊﹐艸盛貌。芊﹐音千。﹞封域安安。代有髙墳﹐堯文之孫。

○唐故邕管招討副使試大理司直兼貴州刺史鄧君墓志銘﹝並序鄧氏出南陽﹑安定二望。商王武丁封叔父說於河北﹐是爲鄧侯﹐後因爲氏。一曰本曼姓﹐春秋有鄧侯吾離﹐後爲楚所滅﹐因爲氏焉。公謂刺史鄧君爲曼姓之裔﹐則系蓋出此。京兆尹弘農公﹐楊憑也。據志云元和五年卒﹐明年某月日葬﹐志當是五年作云。﹞

君諱某﹐字某﹐南陽人﹐漢司徒禹之世也。﹝禹﹐字仲華﹐南陽新野人﹐漢光武時爲大司徒。﹞曾祖倚﹐皇連州普城令。﹝連﹐一本作建。﹞祖少立﹐皇滄州司馬。考邕﹐皇左武衛兵曹參軍。惟君敏給以禦下﹐廉忠以承上﹐幹蠱之稱﹐﹝《易》﹕乾父之蠱。蠱﹐事也。盅﹐音古。﹞洽於諸侯﹔信謹之迹﹐彰於所蒞。故自始仕以至沒世﹐未嘗無聞焉。

初以試太常寺奉禮郎﹐更職於劍南﹑湖南﹑江西﹐前後連帥﹐咸器其能﹐以柄於事。於劍南﹐﹝劍南節度使韋臯辟佐其府。﹞則亭擬閱實﹐﹝亭﹐亦平也。閱實﹐謂檢閱核實之也。《書》﹕閱實其罪。﹞以循官刑﹐﹝《書》﹕鞭作官刑。注云﹕官事之刑。循﹐一作修。﹞盡哀敬之情﹐﹝《書》﹕哀敬折獄。敬﹐一作矜。﹞致淑問之頌﹐﹝《詩》﹕淑問如臯陶。淑問﹐善聽訟也。﹞寬猛之適﹐克合於中。於湖南﹐﹝貞元十八年九月﹐以太常少卿楊憑爲湖南觀察使﹐以鄧佐其府。﹞則外按屬城﹐內專平準﹐蒞人錫石之地﹐﹝《周禮》﹕人掌金玉錫石之地﹐而爲之禁厲以守之。《說文》﹕﹐銅鐵朴石也。與礦同。﹐虢猛切。﹞參鳧氏鼓鑄之功。﹝《周禮》﹕鳧氏爲鐘。兩欒謂之銑﹐銑間謂之於﹐於上謂之鼓。﹞溢山告祥﹐國用益贍﹐吏無並緣以巧法﹐﹝並﹐蒲浪切。﹞人無怨ゥ以苦役。﹝ゥ﹐音讀﹐怨也。﹞凡處斯職﹐莫能加焉。於江西﹐﹝永貞元年十一月﹐以楊憑爲江西觀察使﹐以鄧爲從事。﹞則旁緝傳置﹐下繩支郡﹐俾無有異政﹐以一於詔條﹐財賦之重﹐待君而理。無何﹐邕州經略使路公恕奏署試大理評事兼貴州刺史。﹝元和元年﹐邕管經略使路恕辟佐其府。﹞參帷幕之任﹐董龜虎之威﹐﹝龜﹐龜印。虎﹐虎符。謂其爲貴州刺史也。﹞夷俗敬愛﹐革面受事。﹝《易》曰﹕小人革面。﹞朝廷將以武定南服﹐命安南大校禦史中丞趙良金爲邕州﹐﹝二年﹐以良金爲邕州。﹞復以君兼招討判官。錄其異能﹐奏加司直﹐升招討副使兼統橫﹑廉﹑貴三州事。ζ茸之下。﹝ζ﹐亂貌。ζ﹐莫江切。茸﹐如容切。﹞直道有立﹐獷悍之內﹐﹝獷﹐古猛切。悍﹐音汗。﹞義威必行。賦增而不擾﹐法一而無憾。然以憂栗閒於多虞﹐卒成耳目之塞﹐道致齒牙之猾。﹝《晉語》﹕獻公卜伐驪戎。史蘇占之曰「遇兆﹐挾以銜骨﹐齒牙爲猾。」齒牙爲猾以象讒口之爲害。道﹐一作遂。﹞元和五年五月二十一日﹐疾卒於公館﹐年五十五。明年某月日﹐返葬於潭州某原。夫人隴西李氏﹐大理評事練之女﹐年三十三﹐貞元十六年終於郴州。有子四人﹐曰贄﹐曰某。贄十三年矣﹐哀禮具焉。

京兆尹弘農公﹝楊憑時尹京兆。﹞始由湖南爲江西﹐再以君爲從事﹐知之最厚。痛君之能﹐不施於劇任﹐惜君之志﹐見屈於羣疑﹐且以志授宗元﹐使備其闕。古者觀其所使﹐而知在上之徳﹔今也觀其所使﹐﹝一本作以字。﹞而知在下之誠。嗚呼﹗可無辭乎﹖銘曰﹕

曼姓之裔﹐﹝《左傳》﹕楚子夫人鄧曼。鄧﹐曼姓﹐後以國氏。﹞司徒隆漢。惟君是承﹐有植其幹。始屬奉常﹐出參藩翰。議讞西蜀﹐﹝讞﹐議獄也。讞﹐語蹇﹑魚戰﹑巨列三切。﹞平其狴犴。﹝《揚子》﹕狴犴使人多禮乎﹖狴犴﹐獄也。狴﹐部禮切。犴﹐音岸。﹞巡視南楚﹐總玆條貫。貿遷化居﹐﹝《書》﹕懋遷有無化居。今作貿。貿﹐交易也。化謂以其所有易其所無。居﹐謂近水者居魚鹽﹐近山者居林木之類也。﹞貨殖攸贊。﹝子曰﹕賜不受命﹐而貨殖焉。注﹕惟材貨是封殖也。贊﹐助也。﹞攺煎熔範﹐貢輸增。﹝﹐數也。﹞旣飭財賦﹐﹝飭﹐整備也。《周禮》飭化八材是也。﹞亦新傳館。﹝傳﹐柱戀切。﹞去牧荒陬﹐﹝謂爲貴州刺史。﹞肅其聽斷。襄攵以息﹐﹝襄攵﹐古奪攘字。﹞暴戾斯逭。行非選事﹐進不避難。始賴其寧﹐終聞見憚。﹝始﹐一本作治。﹞疾與憂積﹐志隨魄散。年極中身﹐﹝《書》﹕文王受命惟中身。中身﹐年五十也。﹞葬玆髙岸。才耶命耶﹖君子興嘆。

○呂侍禦恭墓志﹝公嘗爲《衡州刺史東平呂君溫誄》﹐今志其弟侍禦恭之墓﹐其稱述二君蓋詳。元和八年癸巳﹐永州作。﹞

呂氏世居河東﹐至延之始大﹐以禦史大夫爲浙東道節度大使。﹝乾元二年六月﹐以延之爲浙江東節度使。﹞延之生渭﹐爲中書舍人﹑尙書禮部侍郎﹐刺湖南七州。﹝渭字君載﹐貞元十三年爲禮部尙書﹐知貢舉﹐擢裴延齡子操居上第﹐會入ト﹐遺私謁之書於廷。九月﹐罷爲湖南觀察使。﹞生四子﹐溫﹑恭﹑儉﹑讓。以溫爲尙書郎﹐再贈至右僕射。﹝初贈陜州大都督。元和初﹐溫爲戶部員外郎﹐再贈渭尙書右僕射。﹞

恭字敬叔﹐他名曰宗禮﹐或以爲字﹐實惟呂氏宗子。尙气節﹐有勇略﹐不事小謹。讀從橫書﹐﹝《漢書》﹕從橫十二家﹐一百七篇。蓋出於行人之官。從﹐子容切。﹞理《陰符》《握機》《孫子》之術﹐﹝《周書》﹕《陰符》九篇。《握機》﹐亦兵書名。《孫子》十三篇。﹞曰「我師尙父冑也。﹝《詩》﹕維師尙父。師尙父呂望﹐恭之先也。﹞大父洎先人﹐咸統方嶽。今天下將理平﹐蔡﹑兗﹑冀﹑幽﹐﹝蔡﹐吳元濟。兗﹐李師道。冀﹐成徳軍。幽﹐盧龍軍也。﹞洎戎猶負命。」蚤夜呼憤﹐以爲宜得任爪牙﹐畢力通天子命﹐作文章咸道其志云。又曰「由吾兄而上三世﹐世爲進士。吾之文不墜教戒﹐獨武事未克纘厥緒。」﹝纘﹐作管切。﹞因棄去。從山南西道節度府掌書記﹐﹝爲山南西道節度使嚴礪掌書記。﹞預謀畫﹐不甚合﹐以試守軍衛佐加協律郎﹐入薦爲長安主簿。復出﹐以監察禦史參江南西道都團練軍事。﹝元和二年正月﹐以韋丹爲江南西道都團練使﹐恭爲軍府參軍。﹞府表進殿中侍禦史﹐﹝府﹐卽江南西道。﹞爲桂管都防禦副使。元和八年﹐去桂州﹐相國尙書鄭公遮畱﹐假嶺南道節度判官。﹝元和五年三月﹐以故相禮部尙書鄭爲嶺南節度使。至此年﹐恭去桂州﹐畱爲府判官。一云鄭餘慶。﹞至廣州﹐病瘧加﹤疒帶﹥﹐﹝﹐舊本作疥。胥山沈公謂當作。﹐梁元帝音該。又音皆。二日一發虐也。《說文》﹕熱休寒作曰瘧。瘧﹐音虐。﹛疒帶﹜﹐下病也。音帶﹐又音帝。﹐一作。《素問》曰﹕夏傷於暑﹐秋作瘧。﹞六月二十八日卒。妻裴氏﹐戶部尙書延齡女。有丈夫子三人﹕曰爽﹐曰瑰﹐曰特﹔女子三人﹕曰環﹐曰鸞﹐曰倩﹐皆幼。行於道而倩又死﹐遂以柩如洛陽﹐葬於大墓﹐款志。

呂氏世仕至大官﹐皆有道﹐宜興於世。溫洎恭名爲豪傑﹐知者以爲是必立王功﹐活生人。不幸溫刺衡州﹐年四十卒。﹝元和六年﹐溫卒。﹞恭未及理人﹐年三十七又卒。世固有有其具而不及其用若溫﹑恭者耶﹖恭貌奇壯﹐有大志﹐信善容物﹐宜壽考碩大﹐而又不克。呂氏之道惡乎興﹗銘曰﹕

氵風氵風之風乎不可追﹐﹝《左氏﹟襄二十九年傳》﹕吳季札來聘﹐爲之歌《齊》﹐札曰「美哉﹐泱泱乎﹐大風也哉﹗表東海者﹐其太公乎﹖」爲之歌《魏》﹐曰「美哉﹐泱泱乎﹗」呂氏﹐太公後。當言泱泱﹐今作氵風氵風﹐誤也。氵風氵風﹐大聲也。氵風﹐音馮。﹞有志之大乎今安歸﹖呂君去我死乎吾誰依﹗

○唐故嶺南經略副使禦史馬君墓志﹝馬君﹐史無傳﹐表系亦莫詳。時公在柳州作。﹞

元和九年月日﹐扶風馬君卒。命於守龜﹐﹝命﹐占也。﹞於先君食。﹝食者﹐以墨畫龜﹐然後灼之﹐兆順食墨則爲吉也。﹞卜葬明年某月庚寅亦食。其孤使來以狀謁銘﹐宗元刪取其辭﹐曰﹕君凡受署﹐﹝署﹐辟置。﹞往來桂州﹑嶺南﹑江西﹑荊南道﹐﹝往來﹐一作往事。﹞皆大府。凡命官﹐更佐軍衛錄王府事﹑﹝謂爲王府錄事參軍。﹞番禺令﹑﹝番禺﹐廣州縣名﹐音潘愚。﹞江陵戶曹錄府事﹑﹝亦謂爲江陵府錄事參軍。﹞監察禦史﹐皆爲顯官。凡佐治﹐由巡官判官至押番舶使﹑﹝嶺南節度府有押番舶使。舶﹐蠻夷泛海之舟。音白。﹞經略副使﹐皆所謂右職。﹝《漢書﹟文翁傳》﹕太守舉以爲右職。注﹕髙職也。又《貢禹傳》﹕便巧史書習於計簿能欺上府者﹐以爲右職。﹞凡所嚴事﹐禦史中丞良﹑﹝良未詳。﹞司徒佑﹑﹝興元元年三月﹐杜佑爲嶺南節度使。﹞嗣曹王臯﹑﹝建中三年十月﹐以臯爲江西觀察使。貞元元年四月﹐徙荊南節度使。﹞尙書冑﹑﹝貞元十七年正月﹐以戴冑爲江西觀察使。八年二月﹐徙荊南節度使。﹞尙書伯儀﹑﹝大歷十二年五月﹐以張伯儀爲嶺南節度使。建中三年三月﹐徙荊南節度使。﹞尙書昌﹐﹝元和元年四月﹐以趙昌爲嶺南節度使。三年四月﹐徙荊南節度使。﹞皆賢有勞諸侯。其善事﹐凡管嶺南五府儲寺﹐﹝五府﹐謂嶺南﹑安南﹑桂﹑容﹑邕也。《韓文公集》有《送鄭權尙書序》﹐曰﹕嶺之南﹐其州七十。其二十二隸嶺南節度府﹐其四十餘分四府﹐府各置帥。寺﹐丈裏切。或作峙。﹞出卒致谷﹐以謀葉平哥舒晃﹐﹝大歷八年九月﹐循州刺史哥舒晃反。十年十一月﹐江西觀察使路嗣恭討平之。﹞假守州邑﹐﹝《漢﹟南粵王傳》﹕郡縣之職﹐或守或假。謂爲番禺令﹑江陵府等官。﹞民以便安。殄火訛﹐殺吏威﹐海鹽增算﹐邦賦大減﹐所至皆用是理。年七十﹐不肯仕﹐曰「吾爲吏逾四十年﹐卒不見大者。今年至慮耗﹐﹝年至﹐謂七十當致仕也。今俗本誤作年志。﹞終不能以筋力爲人贏縮。」因罷休﹐以經書教子弟﹐不問外事。加七年﹐卒。君始以長者重許與聞﹐凡交大官﹐皆見禮。司徒佑嘗以國事徵﹐顧謂君曰「願以老母爲累。」受托﹐奉視優崇﹐至忘其子之去。君諱某﹐字某。曾祖某﹐某官。﹝一有祖某﹐某官。﹞父某﹐某官。嗣子隴西李氏出﹐曰徵﹐由進士爲右衛冑曹﹐早沒。次四子﹐皆京兆韋氏出﹐曰儆﹐曰仿﹐曰敏﹐曰庭。女一人﹐嫁柳氏﹐婿曰宗一。﹝宗一﹐公之弟也。﹞其銘曰﹕

不懈於位﹐不替於謀。慮寇以平﹐﹝寇﹐口候切﹐一本作役。﹞撫民以蘇。僭火不孽﹐﹝一本作孽火不作﹐一本作僭夫不孽。﹞悍吏不牟。﹝二句﹐卽前所云殄火訛﹐殺吏威」也。牟﹐侵牟。﹞惟寶於鹽﹐﹝鹽﹐一作﹐一作監。﹞亦贏其籌。公以忠施﹐私以義躋。旣至於年﹐乃靜於懷。衣柔膳甘﹐子侍孫攜。﹝侍﹐一作掖。﹞觀經考古﹐教導斯齊。克壽克樂﹐嗚呼終哉﹗於陰之原﹐爰位其墓。千萬子孫﹐來拜來附。

○唐故安州刺史兼侍禦史貶柳州司馬孟公墓志銘﹝孟公名常謙﹐事詳注本篇。按公元和十年卒﹐志當作於十一年云。﹞

孟氏之孤曰遵慶﹐奉其父命書九篇﹐善狀一篇﹐﹝善狀﹐行狀也。﹞來告曰﹕月日君薨﹐月日將葬於某﹐敢請刻辭。

嗚呼﹗公自假左贊善大夫﹑桓王司馬﹑﹝無桓王。﹞太常少卿﹐爲義成軍中軍兵馬使﹐﹝貞元二年九月﹐以賈耽爲義成軍節度使﹐耽辟常謙爲中軍兵馬使。﹞其帥魏國公耽爲宰相﹐﹝九年五月﹐耽入爲宰相。﹞命公佐領軍衛將軍。﹝左右領軍衛將軍各二人。﹞事徳宗﹑順宗﹑今上﹐立朝九年﹐加朝議大夫。居喪﹐會用兵於趙﹐﹝一無於字。﹞起復﹐居故官﹐爲左神策行營先鋒兵馬使﹝元和四年十月﹐詔削奪成徳軍節度使王承宗官爵﹐命神策右軍中尉吐突承璀率兵討之﹐以常謙爲先鋒兵馬使。﹞知牙﹐而趙兵罷﹐﹝五年七月赦承宗。﹞不受祿﹐去金革﹐服喪終期。命安州刺史﹐仍加侍禦史﹑安州防遏兵馬使。貶柳州司馬。公嘗佐魏公平襄陽﹐﹝佐﹐一作從。﹞靖梁州﹐﹝大歷十四年十一月﹐以耽爲梁州刺史﹑山南西道節度使。建中三年十一月﹐以耽爲襄州刺史﹑山南東道節度。常謙皆佐其府。﹞立義成軍。﹝耽鎭義成時﹐淄靑李納𨿽去王號﹐外奉朝旨﹐而心常蓄並吞之謀。耽待之不疑﹐淄靑將士皆心服﹐不敢異謀。﹞魏公弘大恢奇﹐公能以任軍政﹐是以又爲衛將軍。虔恭潔廉﹐動得禮節。伐趙之役﹐堅立堡壘﹐誓死麾下。法制明具﹐權力無能移。進不避患﹐退不敗禮。安州迫寇壤﹐﹝安州迫淮西之境﹐時淮西吳元濟叛。﹞多戎事﹐政出一切﹐吏以文持之﹐故貶。明年﹐﹝元和十年。﹞用兵於蔡﹐﹝一無於字。﹞朝廷諸公洎外諸侯﹐咸以公爲請。未及徵﹐气乘肺﹐溢爲水浮膚而卒﹐年六十。惟公志專於中﹐貌嚴於外。嘗立廷中毅然﹐望之若圖形刻像。聞國難﹐輒不寢食﹐謀度憤吒。﹝陟駕切﹐怒也。﹞以故病不可治。

曾祖某官﹐諱某。祖某官﹐諱某。父某官﹐諱某。公之諱曰常謙。子遵慶。弟曰某。銘曰﹕

魯仲孫氏﹐其世爲孟。﹝孟氏世出魯桓公子仲孫之後。仲孫爲三桓之孟﹐故曰孟氏云。﹞賁勇光武﹐﹝賁﹐音奔。勇士孟賁。﹞軻儒紹聖。公傳師法﹐以訓戎政。執稽以庸﹐﹝稽﹐士卒兵器簿書也。《周禮》﹕聽師田以簡稽是也。﹞咸致厥命。濟濟於朝﹐冕服以光。墨非從利﹐﹝墨﹐謂墨其衰。﹞終役服喪。﹝服﹐一作復。﹞忠孝孔明﹐君子攸彰。﹝彰﹐一作明。﹞昔者雲中﹐六級下吏。﹝魏尙爲雲中守﹐虜常一入﹐尙帥車騎擊之。坐上功幕府差六級﹐文帝下之吏。﹞公刺於安﹐法亦可議。黜伏南荒﹐豪士欷。﹝音虛。欷音當協。﹞聞難以激﹐去食廢寐。神乖气離﹐支膈莫遂。廷臣進言﹐侯伯拜章。帝命將施﹐俄僕於京。﹝京字誤。﹞代山丸丸﹐植柏與松。﹝《詩》﹕松柏丸丸。丸丸﹐松柏髙直之貌。它本作代山兀兀﹐恐非。﹞其名惟何﹖﹝名﹐一作下。﹞忠孝孟公。

○故連州員外司馬淩君權厝志﹝公與淩君﹐元和元年同貶員外司馬。此志永州作。集又有《哭連州員外淩司馬》詩﹐《別集》又有《後志》﹐而諸本不載﹐今列之此篇後。﹞

年月日﹐﹝元和三年。﹞尙書都官員外郎﹑和州刺史﹑連州司馬富春淩君諱準﹐卒於桂陽佛寺。﹝桂陽﹐連州。﹞先是六月﹐告於州刺史博陵崔君曰「余嘗學《黃帝書》﹐切脈視病。今余肝伏以澀﹐﹝脈澀而不滑也。澀﹐音色。﹞腎浮以代﹐將不臘而死﹐審矣。﹝臘﹐歲終﹐祭名。《左傳》﹕虞不臘矣。﹞凡余之學孔氏爲忠孝禮信﹐而事固大謬﹐﹝《史記》﹕事乃有大謬不然者。﹞卒不能有立乎世者﹐命也。臣道無以明乎國﹐子道無以成乎家。下之得罪於人﹐以謫徙丑地。上之得罰於天﹐以降被罪疾。余無以禦也。敢以鬼事爲累。」又告爲老氏者某曰「余生於辰﹐今而寓乎戌﹐﹝一本﹐戌作戊。元和三年﹐歲在戊子。﹞辰戌衝也﹐吾命與脈葉﹐其死矣乎﹗吾罪大﹐懼不克歸柩於吾鄕﹐是州之南有大岡不食﹐﹝《檀弓》﹕子髙曰﹕我死﹐則擇不食之地而葬我焉。注﹕不食﹐謂不墾耕。﹞吾甚樂焉﹐子其以是葬吾。」及是﹐咸如其言云。孤夷仲﹑求仲﹐以其先人之善余也﹐勤以志爲請。

嗚呼﹗君字宗一﹐以孝悌聞於其鄕。杭州刺史常召君以訓於下。讀書爲文章﹐著《漢後春秋》二十餘萬言。又著《六經解圍人文集》未就。有謀略﹐尙气節﹐周人之急﹐出貨力猶棄比卑。﹝比﹐音匕。卑﹐旁卦切﹐與稗同。﹞年二十﹐以書幹丞相。丞相以聞﹐試其文﹐日萬言﹐擢爲崇文館校書郎。又以金吾兵曹爲寧節度掌書記。Г涇之亂﹐﹝建中四年十月﹐涇原節度使姚令言反﹐推朱Г爲主。準時爲寧掌書記﹐以謀佐其節度使韓遊環破賊有功。一無Г字。﹞以謀畫佐元戎﹐常有大功﹐累加大理評事﹑禦史﹐賜緋魚袋。換節度判官﹐轉殿中侍禦史﹐府喪罷職。﹝貞元十二年五月﹐寧節度使張獻甫卒。﹞後遷侍禦史﹐爲浙東廉使判官。﹝十八年正月﹐以常州刺史賈全爲浙東觀察使﹐以準爲判官。﹞撫循罷人﹐﹝罷﹐音疲。﹞按驗污吏。吏人敬愛﹐厥績以懋﹐粹然而光﹐聲聞於上﹐召以爲翰林學士。﹝二十一年正月﹐自浙東召爲翰林學士。﹞徳宗崩﹐邇臣議祕三日乃下遺詔﹐君獨抗危詞﹐以語同列王亻丕﹐畫其不可者十六七﹐乃以旦日發喪﹐﹝癸巳﹐徳宗崩﹐甲午發喪。﹞六師萬姓安其分。遂入爲尙書郎﹐﹝遷尙書都官員外郎。﹞仍以文章侍從﹐由本官參度支﹐調發出納﹐姦吏衰止。﹝王叔文兼度支鹽鐵副使﹐以準佐其府。一作姦利。﹞以連累出和州﹐降連州。﹝永貞元年九月﹐自都官員外郎貶和州刺史。十一月﹐再貶連州司馬員外置同正員。﹞居母喪﹐不得歸﹐而二弟繼死。不食﹐哭泣﹐遂喪其明以沒。蓋君之行事如此﹐其報應如此。夫人髙氏﹐在越。孤四人﹐南仲﹑殷仲在夫人所﹐未至。執友河東柳宗元哀君有道而不明白於天下﹐離湣逢尢夭其生﹐且又同過﹐﹝見題注。﹞故哭以爲志﹐其辭哀焉。銘曰﹕

噫淩君﹐生不淑。學孔氏﹐揚芬郁。好謀謨﹐富天祿。讎禁書﹐﹝謂準嘗爲崇文館校書郎。﹞贊推轂。﹝謂爲寧掌書記。﹞觀靈龜﹐護貞卜。徙東越﹐詡明牧。﹝爲浙東觀察判官。﹞罷人蘇﹐污吏覆。升侍從﹐躬啟沃。匡危疑﹐興大福。吏尙書﹐徒隸肅。佐經邦﹐財用足。道之躓﹐﹝音致。﹞身則辱。烏江垂﹐﹝烏江﹐和州。﹞九疑麓。﹝九疑﹐連州山名。﹞仍禍凶﹐遘玆酷。能知命﹐無怨毒。罪不泯﹐死由﹃。﹝音戮。﹞何以葬﹖南嶺曲。魂有靈﹐故鄕復。封玆壤﹐歸骨肉。爲之銘﹐志陵谷。

○故連州員外司馬淩君墓後志

元和某年月日﹐立太子﹐赦下。﹝元和四年﹐立太子寧王﹐肆赦。元和七年七月﹐立遂王宥爲皇太子﹐降徳音。二說未詳孰是。﹞嘗有非其罪﹐柩得返葬。淩氏孤夷仲﹑求仲﹐自連桂陽舉其先人之柩﹐龜筮吉利﹐某年月歸於杭之新城﹐於其墓。刻《前志》志其行﹐益以《後志》志其時﹐立碣於墳東南隅﹐申志於外。噫﹗亦勤矣。以其先人之行﹐宜克大於後﹐以其孤之志﹐宜克承於初。艱其躬以延於無窮﹐承而大宜哉。

○故嶺南鹽鐵院李侍禦墓志﹝元和十四年作。﹞

天寶中﹐詔李氏由涼武昭王以下﹐﹝涼武昭王名﹐字玄盛﹐唐髙祖其七世孫也。﹞皆得籍宗正。故沂州刺史福﹐以姑臧人﹝姑臧﹐郡涼州。﹞附屬於寧﹑岐爲族。﹝寧王憲﹑岐王範﹐玄宗兄弟。﹞曾祖生樂壽令昱﹐昱生虢州司馬葉﹐﹝馬﹐一作田。﹞世以儒聞。葉生監察禦史浣﹐字濯纓﹐明兩經﹐仕歷永興﹑臨晉尉。會天子方事誅伐﹐南平蔡﹐﹝元和十二年十月﹐平蔡州。﹞北服趙﹐﹝十三年四月﹐成徳軍節度使王承宗以徳﹑棣二州歸於有司。﹞西走戎﹐﹝戎﹐謂吐蕃。﹞東討齊魯。﹝東平節度使李師道。﹞五年間﹐兵徵卒戍﹐糴行千里﹐凡進用﹐惟財賦爲難。君以試大理評事佐荊南兩稅使﹐督天下諸侯之半﹐調食饒給﹐車擊舟連。﹝或作運。﹞又守湖南鹽鐵轉運院﹐﹝湖﹐一作湘。﹞以能遷官。移嶺南﹐益積功勞﹐以介厲惇勤爲率羣吏先。﹝一無率字。﹞年五十三﹐元和十三年月日卒。妻廬江何氏﹐凡五世﹐世鄭出﹐父曰士諤﹐季父曰士幹﹐﹝士幹﹐永泰二年及進士第﹐累爲藩鎭。﹞有大名。君之子二人﹐曰夔﹐曰導。女一人﹐曰某。夔﹑導皆幼﹐不能事﹐何夫人哭且戒。柩行萬里﹐人咸觀其禮焉。葬伊闕﹐用明年某月日甲子。銘曰﹕

涼爲帝基﹐﹝涼﹐卽謂涼武昭王。﹞克顧厥胤。皇弘國牒﹐四邑顯進。沂以屬尊﹐世仕倚儒。憲憲濯纓﹐﹝憲﹐音顯。﹞亦用學徒。旣谷旣官﹐式懋爾勞。四方用師﹐卒食之饒。致其廉介﹐率是諸侯。於荊於交﹐﹝佐荊南兩稅使。﹞關石是鈞。﹝《書》﹕關石和鈞。三十斤爲鈞﹐四鈞爲石。﹞邦有休功﹐惟吏之勤。冀施於大﹐以盡其有。孰司壽夭﹖君不克久。吉日來﹐伊闕之墓。子嗣孫承﹐有達宜興。﹝《左傳﹟昭七年》﹕聖人有明徳者﹐若不當世﹐其後必有達人。﹞銘詔於神﹐永永是徵。

●卷十一﹟志謁誄○故試大理評事裴君墓志﹝君之諱字﹐考之史表皆不詳。元和十四年卒﹐志亦是時作也。﹞

裴氏之昭﹐﹝《說文》﹕廟昭穆﹐父爲昭﹐南面。子爲穆﹐北面。系從父坐。昭﹐音韶。﹞曰贈戶部尙書諱某。﹝諱守眞。﹞穆曰起居郎諱某。﹝諱僑卿。﹞生均州刺史諱某。﹝諱叔猷。﹞均州與其弟大理﹝大理﹐名伯言﹐爲刑部員外郎﹐贈大理卿。﹞更爲刑部郎﹐用文史名於朝﹐善杜禮書。長子曰某﹐﹝長子﹐叔猷之長子也。﹞射進士策﹐不中。去過汴﹐韓司徒弘迎取爲從事﹐﹝弘爲汴州刺史﹑宣武軍節度使。﹞以聞﹐拜太子通事舍人﹐進大理評事。當伐蔡及鄆﹐﹝蔡﹐謂吳元濟。鄆﹐謂李師道。﹞汴常爲軍首﹐贊佐有勞。旣事﹐將侍太夫人於京師﹐道發疽﹐﹝子余切。﹞元和十四年月日﹐終於河南惇厚裏。年若干﹐字曰某。弟某﹐以其喪歸葬於某縣某里。未果。娶﹐有男子二人﹐女一人。男之長曰某﹐通兩經﹐始杖且廬。銘曰﹕

世守不遷﹐秀於士鄕。不利有司﹐爰客於梁。﹝謂射進士策不中﹐去爲汴州從事。汴﹐大梁也。﹞梁委其躬﹐乃相戎政。宮人理屬﹐﹝人﹐一本作臣。宮人﹐謂爲太子通事舍人。理屬﹐進大理評事也。﹞仍受國命。南蔡北曹﹐﹝北曹﹐亦李師道也。師道有鄆﹑曹﹑濮等十二州。﹞五載首兵。柔剛輔理﹐平視太平。馬牛旣寧﹐﹝謂放牛歸馬﹐皆獲安寧也。﹞告養於京。﹝卽上云將侍太夫人於京師。﹞棧車艸艸﹐我來周道。﹝《詩》﹕有棧之車﹐行彼周道。棧車﹐役車也。周道﹐洛陽。棧﹐仕板切。﹞載饑載勞﹐神奪其孝。形經於洛﹐魂其焉如﹖庶終爾誠﹐陰侍裏閭。膳飲不違﹐有弟之恭。旣安且盈﹐厥志斯從。銘之故人﹐以慰爾衷。

○故大理評事柳君墓志注具﹝本篇。元和六年在永州作。﹞

晉之亂﹐柳氏始分﹐曰耆﹐爲汝南守﹐居河東。﹝耆父景猷﹐晉侍中﹐有二子。長曰耆﹐爲汝南太守。少曰純﹐爲平陽太守。﹞又五世曰慶﹐相魏。﹝耆子恭﹐後趙河東太守﹐恭曾孫輯﹐宋州別駕﹐宋安郡守。緝子僧習﹐與豫州刺史裴叔業據州歸魏﹐爲揚州大中正。僧習子慶﹐字更興﹐後魏侍中﹑左僕射。﹞魏相之嗣曰旦﹐﹝旦﹐字匡徳。﹞仕隋爲黃門侍郎。其小宗曰楷﹐﹝《禮記》﹕別子爲祖﹐繼別爲宗﹐繼禰者爲小宗。旦二子﹕長曰則﹐次曰楷。以其居次﹐故爲小宗。﹞至於唐﹐刺濟﹑房﹑蘭﹑廓四州。楷生夏縣令府君諱繹。繹生司議郎府君諱遺愛。皆葬長安少陵原。遺愛生禦史府君諱開﹐葬南陽。其嗣曰寬﹐字存諒﹐讀其世書﹐揚於文辭﹐南方之人﹐多諷其什。頗學禮而善爲容﹐﹝《漢﹟儒林傳》﹕徐生善爲頌。師古注﹕頌讀爲容。蘇林注﹕《漢舊儀》有二郎爲此頌貌威儀事。容謂容貌威儀之事。﹞修吏事。始仕家令主簿﹐進左驍衛兵曹﹐試大理評事﹐爲嶺南節度推官﹑荊南永安軍判官。府罷﹐爲遊士﹐出桂陽﹐﹝桂陽郡郴州。﹞下廣州﹐中厲气嘔泄﹐卒於公館。元和六年八月七日也﹐年四十七。前娶瑯琊王拱子。拱﹐國子祭酒。後娶河東裴陵子。陵﹐告成令。裴氏之出曰裴七。

君之從弟以君之喪歸﹐過零陵﹐哭且告於宗元曰「吾伯兄從事嶺南﹐其地多貨﹐其民輕亂﹐能以簡惠和柔﹐匡弼所奉﹐假守支郡﹐海隅以寧﹐斗很仇怨﹐惇諭克順。從公於荊﹐綏戎永安﹐仍專郡治﹐政用休阜。是時蜀寇始滅﹐﹝蜀寇劉辟。﹞邦人瘡痍﹐懷君之澤﹐咸忘其痛。其理也惠﹐而不施之於大﹔其行也和﹐而不至於年﹔其言也文﹐而不顯其聲。今將以某月日葬﹐苟又不得令辭而志焉﹐是無以蓋前人之大痛﹐敢固以請。」嗚呼﹗余懼辭之不令以爲神羞﹐余曷敢不諾。銘曰﹕

柳族之分﹐在北爲髙。充於史氏﹐世相重侯。﹝自慶以下四世爲相封侯。重侯累將字出《後漢》。﹞中書之世﹐實曰蘭州。﹝蘭州﹐謂楷。﹞夏縣政良﹐﹝夏縣﹐謂繹。﹞司議徳優。﹝司議﹐謂遺愛。﹞營營禦史﹐﹝禦史﹐謂開。﹞乃佐元侯。惟君是嗣﹐其政克修。儲闈補吏﹐﹝謂爲家令主簿。﹞環衛分曹。﹝謂爲驍衛兵曹。﹞南越之龐﹐從事以寧。永安披攘﹐薦仍於兵。是董是經﹐旣柔且平。浩浩呻呼﹐革爲和聲。胡不使壽﹐而奪之齡﹖柩於海ヂ﹐﹝ヂ﹐海之餘也。ヂ﹐而緣切。柩﹐一作挺。﹞壙於鄧邦。﹝壙﹐穴也﹐謂塹葬南陽。壙﹐苦謗切。﹞厥弟孔哀﹐惟行之恭。呱呱小子﹐﹝呱﹐音孤。﹞而不廬。﹝﹐音崔。﹞充充令妻﹐ヮ首而居。﹝《禮記》﹕男子免而婦人ヮ。ヮ﹐以麻約髻也。ヮ﹐莊華切。﹞鳥獸號鳴﹐助我踟躕。﹝《禮記》﹕鳥獸喪其羣匹﹐越月逾時﹐則必反巡過其故鄕。鳴號焉﹐踟躕焉﹐乃能去之。﹞刻此悲辭﹐藏之奧隅。﹝《爾雅》﹕西南隅謂之奧。﹞

○故祕書郎姜君墓志﹝元和十四年柳州作。﹞

祕書郎姜﹐﹝音諤﹐或作。﹞字某﹐開元皇帝外孫也。﹝母﹐玄宗女新平公主。﹞始﹐楚國公皎與上游﹐益貴幸﹐﹝皎與玄宗有龍潛之舊。先天二年﹐預誅竇懷貞等﹐以皎爲銀靑光祿大夫﹑工部尙書﹐封楚國公。﹞子慶初﹐得尙某公主﹐﹝皎子慶初﹐生未ㄧ﹐玄宗許尙主﹐後淪落二十年。李林甫爲相﹐卽皎之甥﹐從容奏之。天寶十載﹐詔慶初尙主﹐授駙馬都尉。﹞生。生三日﹐上曰「他物無以餉吾孫。」卽敕有司﹐以第六品告與緋衣銀魚﹐得通籍出入。凡名是官﹐七十某年終不徙。然其間在蜀﹑漢﹑荊﹑楚以大諸侯命守州邑﹐輒以勞稱。時缺則復命。好遊嗜音﹐以生富貴﹐畜妓﹐能傳宮中聲﹐賢豪大夫多與連歡。後加老風病﹐手足奇右﹐﹝奇﹐音畸﹐一作。﹞可用﹐不能就官。士有載酒來﹐則出妓搏髀笑戲﹐﹝髀﹐音陛﹐股也。﹞觀者尙識承平王孫故態。元和十四年月日終。桂州都督﹑禦史中丞裴公﹝桂管觀察使裴行立。﹞曰「噫﹐帝戚也﹐葬不可以廉。」爲具物祭以豚酒。月日葬州東南一里。子某﹐年若干。母曰雷姬。銘曰﹕

始賤終貴﹐於世爲遂。幼榮老窮﹐在物爲凶。均之得喪﹐誰缺誰丰﹖若君者銀朱於始生﹐鐘鼎以及壯。不矍矍進取﹐﹝矍﹐居縛切。矍矍﹐疾走貌。﹞不施施於驕伉。左弦右壺﹐樂以自放。𨿽老而客死﹐未嘗戚乎己。與夫拳拳恐悸﹐蒙諂負義﹐得之拘拘﹐榮不蓋愧﹐以終其身而不能止者﹐不猶優乎﹗

○亡友故祕書省校書郎獨

孤君墓碣﹝貞元十八年藍田尉作。﹞

嗚呼﹗有唐仁人獨孤君之墓﹐於其父太子舍人諱助之墓之後。自其祖贈太子少保諱問俗而上﹐其墓皆在灞水之左。﹝灞水﹐出藍田谷﹐北入渭﹐隸長安。灞﹐音霸。﹞今王父營陵於其側﹐故再世在此。嗚呼﹗獨孤君之道和而純﹐其用端而明﹐內之爲孝﹐外之爲仁﹐默而智﹐言而信。其窮也不憂﹐其樂也不淫。讀書推孔子之道﹐必求諸其中。其爲文深而厚﹐尢慕古雅﹐善賦頌﹐其要咸歸於道。昔孔子之世有顏回者﹐能得於孔子﹐後之仰其賢者﹐譬之如日月而莫有議者焉。嗚呼﹗獨孤君之明且仁﹐如遭孔子﹐是有兩顏氏也。今之世有知其然者乎﹖知之者其信於天下乎﹖﹝一本作今之世有知其然者其信於天下乎﹐少四字。﹞使夫人也夭而不嗣﹐世之惑者﹐猶曰尙有天道。嘻乎甚邪﹗君諱申叔﹐字子重﹐年二十二舉進士﹐﹝貞元十三年﹐申叔中進士。﹞又二年﹐居父喪﹐未練而沒。﹝《禮記》﹕三日而食﹐三月而沐﹐期而練。練﹐小祥也。﹞蓋貞元十八年四月五日也。是年七月十日而葬﹐鄕曰某鄕﹐原曰某原。嗚呼﹗君短命﹐行道之日未久﹐故其道信於其友﹐而未信於天下。今記其知君者於墓﹕韓泰安平﹐南陽人。李行諶元固﹑其弟行敏中明﹐趙郡贊皇人。柳宗元﹐河東解人。崔廣略﹐淸河人。﹝餘人皆有名字﹐此獨言廣略﹐當是脫誤。﹞韓愈退之﹐昌黎人。王涯黃津﹐太原人。呂溫和叔﹐東平人。崔羣惇詩﹐淸河人。劉禹錫夢得﹐中山人。李景儉致用﹐隴西人。嚴休復玄錫﹐馮詡人。韋詞致用﹐京兆杜陵人。

○故襄陽丞趙君墓志﹝趙公矜之死﹐自貞元十八年至元和十三年﹐凡十七載之久﹐來章乃能求於人所不知者而歸之。公此志非以神其事﹐所以大其孝也。十三年作。﹞

貞元十八年月日﹐天水趙公矜﹐﹝其先河南新安人。﹞年四十二﹐﹝四﹐或作三。﹞客死於柳州﹐官爲斂葬於城北之野。元和十三年﹐孤來章始壯﹐自襄州徒行求其葬﹐不得﹐徵書而名其人﹐皆死無能知者。來章日哭於野﹐凡十九日﹐惟人事之窮﹐則庶於卜筮。五月甲辰﹐卜秦訁利﹝直廉切。晏本作利。﹞兆之曰「金食其墨﹐而火以貴。其墓直丑﹐在道之右。南有貴神﹐冢土是守。﹝《書》﹕宜於冢土。冢土﹐社神。﹞乙巳於野﹐宜遇西人。深目而髯﹐﹝《漢書》注﹐在頤曰須﹐頰曰髯。﹞其得實因。七日發之﹐乃覯其神。」明日求諸野﹐有叟荷杖而東者。﹝荷﹐擔也。﹞問之﹐曰「是故趙丞兒耶﹖吾爲曹信﹐﹝一云於是。﹞是邇吾墓。噫﹐今則夷矣。﹝夷﹐平也。﹞直社之北二百舉武﹐﹝《禮記》﹕堂上接武﹐堂下布武。武﹐迹也。﹞吾爲子焉。」﹝《說文》﹕朝會束茅表位曰。《春秋》﹕置茅表坐。﹐子悅切。﹞辛亥啟土﹐有木焉﹐發之﹐緋衣糸取衾﹐﹝《周禮》﹕三入爲﹐五入爲糸取﹐靑赤色。糸取﹐將侯切。﹞凡自家之物皆在。﹝一無自字。﹞州之人皆爲出涕。誠來章之孝﹐神付是叟﹐以與龜偶﹐不然﹐其協焉如此哉﹖六月某日就道﹐月日葬於汝州龍興縣期城之原。夫人河南源氏﹐先歿而之。矜之父曰漸﹐南鄭尉。祖曰倩之﹐鄆州司馬。曾祖曰弘安﹐金紫光祿大夫﹑國子祭酒。﹝弘安弟弘智﹐《唐史》有傳。﹞始矜由明經爲舞陽主簿﹐蔡帥反﹐﹝貞元十五年﹐淮西節度使吳少誠反。﹞犯難來歸﹐擢授襄城主簿﹐賜緋魚袋。後爲襄陽丞。其墓自曾祖以下皆族以位。﹝《周禮》﹕墓大夫﹐令國民族葬而掌其禁令﹐正其位﹐掌其度數。注﹕令族葬各從其親。位﹐謂昭穆也。以﹐一作在。﹞時宗元刺柳﹐用相其事﹐哀而旌之以銘。銘曰﹕

訁利也挈之﹐﹝挈﹐謂鉆龜也。挈﹐音契。﹞信也之﹐有朱其紱﹐神具列之。懇懇來章﹐神實恫汝﹐﹝恫﹐音通﹐痛也。﹞錫之老叟﹐告以兆語。靈其鼓舞﹐從而父祖﹐孝斯有終﹐宜福是與。百越蓁蓁﹐﹝音榛。﹞羈鬼相望﹐﹝音忘。﹞有子而孝﹐獨歸故鄕。涕盈其銘﹐旌爾勿忘。

○故溫縣主簿韓君墓志﹝貞元十六年作。﹞

有唐故溫縣主簿韓愼﹐字某﹐漢弓髙侯其先也。﹝韓王信子頹當﹐封弓髙侯。﹞徙於南陽﹐傳世至今唐侍中諱瑗﹐﹝瑗﹐字伯玉﹐髙宗時爲相。﹞克用貞亮﹐奮於國難。侍中兄子郢州刺史諱某﹐某生禦史著作郎諱某﹐某生尙書庫部郎中﹑萬州刺史諱某﹐﹝郢州﹑著作郎﹑萬州刺史﹐史皆不詳其名字。﹞嗣以文行大其家業。君﹐萬州長子也﹐﹝萬州三子﹕愼﹑丰﹑泰。﹞以父任爲建陵挽郎﹐﹝肅宗山陵。﹞累調授王府參軍﹑襄州襄陽尉﹐至於是邑。貞元十六年﹐又調於天官署河陽丞﹐未拜﹐十有一日﹐暴病﹐卒於長安永崇裏先人之廬。又十有二日﹐龜策襲吉。﹝襲﹐因也。謂龜筮皆吉。﹞於咸陽洪瀆原先人之墓﹐禮也。先三日﹐外姻家老﹝《左氏傳》﹕士兪月﹐外姻至。﹞謀爲之志。季弟泰﹝泰字安平﹐亦爲祠部郎中。﹞哀不能文﹐故托於友焉。嗚呼﹗生也以其弟之恭﹐知君之爲友。沒也以其弟之戚﹐知君之爲愛。惟友愛出於孝﹐移於忠﹐施於人事﹐無往不達。余故得受其辭﹐書於石曰﹕

友而愛而﹐忠孝宜之。貌稱其行﹐行稱其詞。賤而不壽﹐爲善是悼。於祖考﹐初筮攸告。﹝《易》﹕初筮告。﹞季也之純﹐置哀無垠。終窶且貧﹐﹝《詩》﹕終窶且貧。窶﹐郡羽切。﹞控於仁人。備物稱家﹐﹝《禮記》﹕仲由問喪具﹐子曰「稱家之有無」。﹞其儀式陳。爰相其悲﹐載刻玆瑉。

○東明張先生墓志﹝張因死於封﹐時公在永﹐封與永近﹐故其徒從公志墓。﹞

東明先生張氏曰因﹐嘗有以文薦於天子﹐天子策試甚髙﹐﹝因舉詔策。﹞以爲長安尉。一年﹐投去印綬﹐願爲黃﹑老術﹐詔許之。﹝因乞爲道士﹐上許之。﹞居東明觀三十餘年﹐受畢法道行峻異﹐得眾眞祕書訣﹐﹝﹐籍也。﹞聚經籍圖史﹐侔於麟閣。﹝漢有麒麟閣﹐藏書之府。﹞以弟回降秩封州﹐先生曰「吾老矣﹐支體不可解也。」遂從以去。明年﹐回之子襲死﹐哭之慟﹐遂病。旣亟﹐以命回曰「吾生天寶訖貞元乙酉歲十月﹐﹝乙酉﹐當是貞元二十一年。﹞今死於汝之手﹐盈吾志矣。京師﹐吾生也﹐畢原﹐先人之歸也﹐﹝畢原﹐在長安﹐文王所葬處。﹞必以返葬。」乃自爲志而卒。明年﹝元和元年。﹞正月某日﹐葬如其言。弟子某等爲碑以志於墓。辭曰﹕

匪祿而康﹐匪爵而榮。漠焉以虛﹐充焉以盈。言而不爲華﹐光而不爲名。介潔而周流﹐苞涵而淸寧。幽觀其形﹐與化爲冥。寂寞以成其道﹐是以勿嬰。世皆狂狂﹐奔利死名。我獨浩浩﹐端一以生。或曰「先生友悌以遁﹐慈幼以死﹐若不能忘情者何耶﹖」吾曰「道去友耶﹖去慈耶﹖從容以求﹐其得之耶﹖﹛湯皿﹜莽很悻﹐﹝悻﹐亦很也。﹛湯皿﹜﹐音蕩。很﹐下懇切。悻﹐下耿切。舊本﹐悻作宰。胥山沈晦謂當作悻。﹞道之非耶﹖且夫虧恩壞禮﹐枯槁憔悴。﹝上音樵﹐下音萃。﹞隳聖圖壽。﹝隳﹐規切。﹞離中就異。然與神鬼爲偶﹐﹝﹐《說文》云﹕有所吹起。﹐許勿切。字﹐見《夢歸賦》注。﹞頑然以木石爲類。倥侗而不實﹐﹝倥侗﹐音空同。﹞窮老而無死。先生之道﹐固知異夫如此也。」乃書於石以紀。

○虞鳴鶴誄﹝並序作之年月不可考﹐然公謂羈貫相親﹐又云交歡二紀﹐蓋公生於大歷八年﹐自羈貫及二紀﹐當是貞元十四五年間矣。﹞

維某年月日﹐前進士虞九臯﹐字鳴鶴﹐終於長安親仁裏。旣克葬於髙陽原﹐二三友生皆至於墓﹐哀其行之不昭於世﹐追列遺懿﹐求諸后土﹐申薦嘉名﹐實曰恭甫。乃作誄曰﹕

吳﹑虞之分﹐﹝《史記》﹕武王克殷﹐封太伯之後爲二國﹕其一虞﹐在中國﹐其一吳﹐在蠻夷。﹞爰宅上陽。﹝僖五年《左傳》﹕晉侯圍上陽。注﹕上陽﹐虢所都。今云虞宅上陽﹐未詳。﹞其後優遊﹐在越爲鄕。﹝虞氏世爲會稽人。會稽﹐越國。﹞延﹑詡輔漢﹐﹝後漢永平三年﹐延爲太尉。八年﹐爲司徒。十四年﹐自殺。延﹐字子大﹐陳畱東昏人。順帝時﹐詡官尙書令。詡字升卿﹐陳國武平人。詡﹐況甫切。﹞恢定封疆。東徙之賢﹐時惟仲翔。﹝《吳志》﹕虞翻﹐字仲翔﹐會稽余姚人。﹞曰預曰喜﹐在晉克彰。﹝虞喜﹐字仲寧。弟預﹐字叔寧。翻之族也。﹞義篤斯文﹐有其芳。﹝《說文》﹕﹐馨香也。﹐毗必﹑薄結二切。﹞祕書多能﹐垂耀於唐。﹝世南﹐字伯施﹐太宗時爲祕書少監。﹞洎於漢陽﹐世徳以昌。﹝漢陽﹐沔州郡名。九臯父當﹐終沔州刺史。﹞毗贊尙父﹐﹝九臯父當爲郭尙父從事。﹞休徵用陽。惟我先君﹐並時翺翔。﹝翺﹐牛刀切。翔﹐音祥。﹞洽主記室﹐﹝據公先表父鎭掌書奏﹐蓋與當共事。洽﹐當作狎。﹞蔚其耀光。實契伯仲﹐永永不忘。

漢陽元子﹐實紹其美。傳襲儒風﹐彪炳文史。﹝《選》﹕符采彪炳。注﹕玉之橫文也。﹞克恭以孝﹐惟禮是履。譽洽於鄕﹐論爲秀士。﹝《禮》﹕命鄕論秀士。注﹕秀士﹐鄕大夫所考有徳行道藝者。﹞百郡之選﹐業於京師。昧沒騰藉﹐乘淩蔽欺。生之始至﹐則奮其儀。退默以謙﹐﹝默﹐一作然。﹞人悅而隨。名卿是挈﹐先進咸推。方出羣類﹐振耀於時。禍丁舅氏﹐漂淪海沂。捧訃號呼﹐匍匐增悲。喪有幼主﹐禮或多違。熟徇於名﹐而不是思﹖投袂就道﹐乘艱若夷。竭誠喪具﹐申敬裳帷。萬里來復﹐祗於墓。遽不淩節﹐儉而有度。由其溫恭﹐守以貞固。行道咨嗟﹐觀禮興慕。復從鄕賦﹐煥發其華。克不再舉﹐聞於邦家。倚閭千里﹐觀詠斯多。姻族盈門﹐載笑且歌。君之不淑﹐名立志沮。慶歸其鄕﹐身終逆旅。生死已間﹐壽觴方舉。賀書在途﹐委骨歸土。哀歡易地﹐弔慶交戶。神胡不仁﹖降此大苦。嗚呼哀哉﹗

惟昔夏口﹐羈貫相親。﹝鎭爲嶽鄂都團練判官﹐當爲沔州刺史﹐故公與九臯相善。夏口﹐鄂州也。羈貫﹐角也。《谷梁子》云﹕子生羈貫﹐成童不就師﹐父之罪也。貫﹐與同。﹞通家修好﹐講道爲鄰。旣冠於阼﹐﹝音祚。﹞思致其身。升於司徒﹐﹝《王制》﹕命鄕論秀士﹐升之司徒﹐曰選士。﹞及爾繼年。﹝貞元九年﹐公舉進士。﹞交歡二紀﹐莫間斯言。愉乎其和﹐確爾其堅。更爲砥礪﹐﹝砥﹐音紙。﹞咸去韋弦。﹝西門豹以性剛急﹐常佩韋以自戒。董安於以性寬緩﹐常佩弦以自警。﹞今則遽已﹐吾其缺然。嗚呼哀哉﹗

誄行謀謚﹐﹝音示﹐行之迹也。﹞惟古之道。生而無位﹐沒有其號。惟是友生﹐徘徊顧悼。爰用壹惠﹐﹝《表記》﹕先王謚以尊名﹐節以壹惠﹐恥名之浮於行也。﹞幽明是告。溫溫其恭﹐惟徳之經。先民有作﹐今也是旌。嗚呼恭甫﹐欽此嘉名。

○故處士裴君墓志﹝君諱﹑字不可得而考﹐惟曾祖寧州公﹐卽裴守眞也。據《傳》﹕守眞之子六﹐次曰耀卿﹐相玄宗﹐又其次曰僑卿﹐卽起居郎。故《志》曰起居郎﹐卽丞相弟也。員外公﹐求之表系﹐其名俱不詳。中丞公﹐卽裴行立。守眞之《傳》曰﹕曾孫行立。而此志謂與裴君爲弟兄﹐其系蓋明甚。元和十四年﹐柳州作。﹞

河東聞喜裴君﹝聞喜﹐縣名﹐在唐屬絳州。裴君諱﹑字不可得而考。﹞諱某﹐字某﹐好學未仕﹐年若干﹐元和十四年月日﹐終於京兆渭南墅。﹝承與切﹐田廬﹐又洲嶼。﹞君之弟中丞公﹐督桂州﹐命其僚柳宗元﹝元和十二年﹐以禦史中丞裴行立爲桂州都督﹑桂管觀察使。公時爲柳州刺史﹐其管內也﹐故云其僚。﹞以銘。君之出﹐河間邢羣以狀來告曰「曾祖諱某﹐﹝諱守眞。﹞寧州刺史﹐贈戶部尙書。祖諱某﹐﹝諱僑卿。﹞起居郎。父諱某﹐﹝諱伯言。﹞尙書刑部員外郎﹐議官及浮圖事獨出﹐載在史冊。以八使行天下﹐當河北道疑危頑很難處分之地﹐﹝分﹐扶問切。一無分字。﹞用天子命﹐制斷得宜﹐於時爲第一﹐﹝建中元年二月﹐命黜陟使十一人分巡天下﹐刑部員外郎裴伯言爲幽﹑冀﹑澤﹑潞﹑磁﹑邢等道黜陟使。﹞天下皆仰以爲相。會疾終﹐再贈至大理卿。」長老咸曰「裴氏世積徳﹐起居﹐丞相弟也﹐﹝丞相名耀卿﹐字煥之﹐事玄宗爲丞相。﹞以文史用﹐大理﹐名世人也﹐咸聞而不大。」君以友悌愨植﹐承其休光﹐幽而不揚﹐豈天鐘美於中丞﹐嗇而不克並耶﹖不然﹐君無位以夭﹐其可問哉﹖君前娶韋氏﹐成都少尹士謨女。生二子﹐字曰某﹐名曰某。﹝字﹑名二字誤。﹞以文敏﹐中丞公尢愛幸﹐恆從﹐不幸卒於桂林。某舉明經後﹐娶於薛氏﹐無子﹐父き位卑。是年月日﹐葬渭南某里﹐遷韋夫人之喪﹐﹝韋字﹐諸本作奉。﹞自萬年來﹐有俟﹐猶異室。銘曰﹕

疇之沃沃﹐﹝《說文》﹕疇﹐耕治之田。﹞宜其嘉谷。有耕有耨﹐同施異祿。明昭次穆﹐﹝昭﹐音韶。﹞丞相之族。尙書之孫﹐大理之門。有慶實延﹐宜碩而繁。不位不年﹐晦於丘園。懿懿大理﹐惟徳之元。摧佞抑釋﹐太史是論。﹝卽上云議官及浮圖事載在史冊也。摧佞﹐俗本作權佞﹐誤。﹞黜陟冀幽﹐邦命以尊。神嗇丰福﹐不棄於君。渭之洋洋﹐爰墓其南。孝思是懷﹐祖考之依。郡人作銘﹐惟相其哀。﹝一作不並於君。﹞

○覃季子墓銘﹝本篇云永州作。《姓纂》云﹕覃本譚氏﹐避難攺覃﹐又音尋﹐今嶺南多此姓。﹞

覃季子﹐其人生愛書﹐貧甚﹐尢介特﹐不苟受施。﹝施智切。﹞讀經傳言其說數家﹐推《太史公》《班固書》下到今﹐橫豎鉤貫﹐﹝豎﹐音樹。﹞又且數十家﹐通爲書﹐號《覃子史纂》。又取《鬻》《老》《管》《莊》《子思》《晏》《孟》下到今﹐﹝《鬻子》﹐書名。名熊﹐爲周師﹐自文王以下問焉。《漢志》﹕鬻子二十二篇。鬻﹐音育。﹞其術自儒﹑墨﹑名﹑法﹐﹝《漢志》有儒﹑墨﹑名﹑法等九流。﹞至於狗彘艸木﹐凡有益於世者﹐爲《子纂》又百有若干家。篤於聞﹐不以仕爲事。黜陟使取其書以氏名聞﹐﹝建中元年二月﹐遣黜陟使十一人分巡天下。﹞除太子校書。某年月日死永州祁陽縣某鄕。將死﹐嘆曰「寧有聞而窮乎﹐將無聞而丰乎﹖寧介而躓乎﹐﹝一無乎字。躓﹐音致。﹞將混而遂乎﹖」﹝混﹐胡困切。﹞葬其鄕。﹝其鄕﹐所死之鄕也。﹞後若干年﹐柳先生來永州﹐戚其文不大於世﹐求其墓以石銘。銘曰﹕

困其獨﹐丰其辱。

○續滎澤尉崔君墓志﹝前志﹐贈太傅崔公佑甫爲之。佑甫旣卒﹐而未克葬﹐故公續志以書其緩葬之故云。﹞

太傅公旣志滎澤君之葬﹐明年﹐爲中書侍郎同中書門下平章事以卒。﹝大歷十四年閏五月﹐以河南少尹崔佑甫同平章事。明年建中元年六月卒﹐贈太傅﹐一本云卒贈太傅﹐無以字。﹞滎澤君之嗣曰膺﹐備物具貨入於汴﹐汴陷於戎﹐﹝四年十二月﹐淮西節度使李希烈陷汴州。﹞喪焉不果行。會世難﹐不幸膺亦死。膺之亞曰太素﹐﹝太素﹐膺之弟。﹞仕至云陽令﹐求其志﹐將行﹐謫南海上。元和九年﹐移信中﹐﹝一作州。﹞猶有累﹐不克如其鄕。大懼緩慢玆久﹐哭命其子某﹐以某月日啟君之喪﹐至於某﹐葬用某月甲子﹐志用太傅公之辭。又命河東柳某書緩故﹐且志終事之年月日。

●卷十二﹟表志○先侍禦史府君神道表﹝公永貞元年八月謫永州司馬。明年﹐元和攺元﹐先夫人卒於永。明年﹐歸於侍禦之墓。表當作於是時。﹞

嗚呼﹗先君之墓﹐仲父殿中君志焉。﹝殿中君﹐卽公爲作《墓表》及《墓版文》所謂叔父殿中侍禦史者是也。《墓表》及《版文》皆不載其諱。《唐宰相年表》亦止曰﹕某朔方營田副使﹑殿中侍禦史。故其名不得考焉。﹞孤宗元不敢稱道先徳﹐然而無以昭於外者﹐用敢悉取仲父之所陳而系其辭﹐﹝系辭者﹐謂系屬於正文之下﹐猶《易﹟系辭》之義。﹞刻玆石表。

先君諱鎭﹐字某。六代祖諱慶﹐後魏侍中﹑平齊公。﹝慶﹐字更興。河東解人﹐魏尙書左僕射。﹞五代祖諱旦﹐周中書侍郎﹑濟陰公。﹝慶四子﹕機﹑弘﹑旦﹑肅。旦﹐字匡徳﹐仕隋爲黃門侍郎。﹞髙祖諱楷﹐﹝旦二子﹕則﹐楷。﹞隋刺濟﹑房﹑蘭﹑廓四州。曾伯祖諱﹐﹝施只切。﹞字子燕﹐唐中書令。﹝則子﹐髙宗永徽三年三月﹐爲中書令。爲侍禦曾伯祖﹐則當爲公髙伯祖矣。《新史》公《傳》及韓文公爲公作《墓志》﹐皆云曾伯祖。若有誤焉。﹞曾祖諱子夏﹐徐州長史。﹝楷二子﹕長曰子夏﹐次曰繹。﹞祖諱從裕﹐滄州淸池令。皇考諱察躬﹐﹝察躬弟爲臨邛令。﹞湖州徳淸令。世徳廉孝﹐於河滸﹐﹝《詩》﹕在河之滸。滸﹐涯也。柳氏世家河東﹐故云。﹐音陽﹐又余亮切。﹞士之稱家風者歸焉。

先君之道﹐得《詩》之羣﹐﹝《詩》可以羣。﹞《書》之政﹐﹝《漢﹟太史公傳》﹕《書》記先王之事﹐故長於政。﹞《易》之直方大﹐﹝《易﹟坤六二》﹕直方大﹐不習無不利。﹞《春秋》之懲勸。﹝杜預序《春秋》稱﹕微而顯﹐志而晦﹐婉而成章﹐盡而不污﹐懲惡而勸善。﹞以植於內而文於外﹐垂聲當時。天寶末﹐經術髙第。遇亂﹐奉徳淸君夫人﹝徳淸君夫人﹐鎭母也。﹞載家書隱王屋山。間行以求食﹐深處以修業﹐作《避暑賦》。合羣從弟子侄﹐﹝侄﹐一本作姓。《前漢﹟田》﹕跪起如子姓。注﹕姓﹐生也。言同子禮﹐若己所生也。﹞講《春秋左氏》《易王氏》﹐ぅぅ無倦﹐﹝ぅ﹐空旱切﹐又噓旱切。﹞以忘其憂。徳淸君喜曰「玆謂遁世無悶矣」。﹝《易》﹕不易乎世﹐不成乎名﹐遁世無悶。遁﹐逃也。﹞亂有間﹐﹝間﹐去聲﹐稍息也。﹞舉族如吳。無以爲食﹐先君獨乘驢無僮禦以出﹐求仁者﹐冀以給食。嘗經山澗﹐水卒至﹐﹝卒﹐與猝同。﹞流抵大壑﹐得以無苦。被濡塗以行無慍容﹐觀者哀悼而致禮加焉。季王父六合君忤貴臣﹐﹝忤﹐音誤﹐逆也。﹞死於吏捨﹐猶鞠其狀。先君攺服徒行逾四千里﹐告於上﹐由是貸其問。

旣而以爲天子平大難﹐發大號﹐且致太平。人罹兵戎﹐農去耒耜﹐宜以時興太學﹐勸耦耕﹐﹝並二耜而耕﹐曰耦耕。﹞作《三老五更議》﹑﹝《禮記﹟文王世子》﹕天子視學﹐設三老五更之位。鄭注云﹕三老象三辰﹐五更象五星。蔡邕云﹕三老三人﹐五更五人。更當爲叟。叟﹐老稱。﹞《籍田書》﹐齋沐以獻。道不果用﹐授左衛率府兵曹參軍。尙父汾陽王居朔方﹐﹝尙父﹐郭子儀﹐爲朔方節度使。﹞備禮延望﹐授左金吾衛倉曹參軍﹐爲節度推官﹐專掌書奏﹐進大理評事。以爲刑法者﹐軍旅之楨幹﹐﹝《書》﹕峙乃楨幹。注云﹕題曰楨﹐旁曰幹。楨﹐音貞。﹞斥候者﹐邊鄙之視聽﹐不可以不具。作《晉文公三罪議》﹑﹝僖二十九年《左傳》﹕晉文公殺顚頡﹑祁瞞﹑舟之僑﹐君子謂文公能用刑矣﹐三罪而民服。﹞《守邊論》﹐議事確直﹐勢不能容。表爲晉州錄事參軍。晉之守﹐故將也﹐少文而悍﹐酣嗜殺戮﹐吏莫敢與之爭。先君獨抗以理﹐無辜將死﹐常以身笞﹐拒不受命。守大怒﹐投幾折簀﹐﹝音責。﹞而無以奪焉。以爲自下繩上﹐其勢將殆﹐作《泉竭木摧詩》。終秉直以免於恥﹐調長安主簿。居徳淸君之喪﹐哀有過而禮不逾﹐爲士者咸服。服旣除﹐常吏部命爲太常博士。﹝常吏部名衮。﹞先君固曰「有尊老孤弱在吳﹐願爲宣城令。」三辭而後獲﹐徙爲宣城。四年﹐作閿鄕令。﹝閿鄕﹐屬弘農。閿﹐音聞﹐又音瑉。﹞考績皆最﹐吏人懷思﹐立石頌徳。遷殿中侍禦史﹐爲鄂嶽沔都團練判官。元戎大攘狡虜﹐增地進律﹐﹝《記﹟王制》﹕有功徳於民者﹐加地進律。﹞作《夏口破虜頌》。後數年﹐登朝爲眞﹐會宰相與憲府比周﹐誣陷正士﹐﹝陷﹐一作諂。﹞以校私仇。﹝貞元四年﹐陜虢觀察使盧嶽卒﹐嶽妻分貲不及妾子。妾訴之﹐禦史中丞盧亻召欲重妾罪﹐侍禦史穆贊不聽。亻召與竇參共誣贊受金﹐捕送獄。﹞有擊登聞鼓以聞於上﹐上命先君總三司以聽理﹐至則平反之。﹝鎭時爲殿中侍禦史﹐詔鎭與刑部員外郎李覿﹑大理卿楊爲三司﹐覆治無之。反﹐音番。﹞爲相者不敢恃威以濟欲﹐爲長者不敢懷私以請間﹐羣冤獲宥﹐邪黨側目﹐封章密獻﹐歸命天子﹐遂莫敢言。逾年﹐卒中以他事﹐﹝中﹐丁仲切。﹞貶夔州司馬。﹝逾年﹐參卒中以它事﹐貶鎭夔州司馬。﹞作《鷹詩》。居三年﹐丑類就殛﹐拜侍禦史。﹝貞元八年四月﹐參得罪﹐復以鎭爲侍禦史。﹞制書曰「守正爲心﹐疾惡不懼。」先君捧以流涕曰﹕﹝《筆墨閒錄》曰﹕此本《太史公自敍》云遷俯首流涕曰云云。前賢文章﹐必有祖法。﹞「吾惟一子﹐愛甚﹐方謫去至藍田﹐訣曰﹕『吾目無涕』﹐今而不知衣之濡也﹐抑有當我哉﹗」作《喜霽之歌》。副職持憲﹐以正經紀。

貞元九年﹐宗元得進士第。上問有司曰「得無以朝士子冒進者乎﹖」有司以聞。上曰「是故抗姦臣竇參者耶﹖吾知其不爲子求舉矣。」是歲五月十七日﹐終於親仁裏第﹐享年五十五。七月某日﹐葬於萬年縣棲鳳原。後十一年﹐宗元由禦史爲尙書郎。﹝爲尙書禮部員外郎。﹞天子行慶於下﹐申命崇贈﹐而有司艸創頗緩。會宗元得罪﹐遂寢不行。

太夫人範陽盧氏﹐某官某之女﹐實有全徳﹐爲九族宗師。用柔明勤儉以行其志﹐用圖史箴誡以施其教﹐故二女之歸他姓﹐﹝鎭二女﹐長適崔簡﹐次適裴堇。﹞咸爲表式。太夫人旣授封河東縣太君﹐會冊太上皇后於興慶宮。﹝永貞元年八月﹐憲宗尊其母良娣王氏爲太上皇后。﹞旣乃宗元貶秩﹐﹝乃﹐一作及。﹞爲永州司馬﹐奉侍溫﹐未嘗見憂。元和元年五月十五日﹐終於州之佛寺﹐享年六十八。

嗚呼﹗宗元不謹先君之教﹐以陷大禍﹐幸而緩於死。旣不克成先君之寵贈﹐又無以寧太夫人之飲食﹐天殛薦酷﹐名在刑書。不得手開玄堂以奉安﹐罪惡益大﹐世無所容。尙顧嗣續﹐不敢卽死。支綴气息﹐以嚴邦刑。大懼祭祀之無主﹐以忝盛徳。敢用特牲﹐昭告神道﹐號叫萬里﹐以畢其辭云。

○先君石表陰先友記﹝東坡云﹕柳子厚記其先友六十七人於其墓碑之陰﹐考之於傳﹐卓然知名者蓋二十人。陳長方云﹕子厚《先友記》﹐乃用孔子《七十弟子傳》體。﹞

袁髙﹐河南人。﹝字公頤﹐滄州東光人。﹞以給事中敢諫爭﹐貞直忠蹇﹐舉無與比。﹝貞元元年正月﹐徳宗欲用吉州長史盧杞爲饒州刺史﹐命髙艸詔書﹐髙不從﹐攺命舍人艸之。制出﹐髙執之不下﹐因言杞姦邪﹐乃攺杞澧州別駕。﹞能使所居官大﹐再贈至禮部尙書。﹝憲宗朝﹐宰相李吉甫言髙忠蹇﹐特贈禮部尙書。見《袁恕己傳》。﹞

姜公輔﹐﹝愛州日南人。﹞爲內學士﹐以奇策取相位。﹝公輔爲翰林學士﹐朱Г叛﹐從帝幸奉天﹐屢獻奇策。建中十四年十月﹐自諫議大夫同平章事。﹞好諫諍﹐免。﹝從幸山南﹐唐安公主薨。主﹐上之長女也。詔厚其葬﹐公輔諫曰「卽平賊﹐主必歸葬。今行道﹐所宜從儉﹐以濟軍興。」帝怒。興元元年四月﹐罷爲太子左庶子。﹞後以罪貶。復爲刺史﹐卒。﹝貞元八年十一月﹐貶公輔爲泉州別駕。順宗立﹐拜吉州刺史﹐未就官﹐卒。﹞

齊映﹐南陽人。﹝映﹐瀛州髙陽人。今作南陽﹐誤。﹞爲相。﹝貞元二年正月﹐以映爲同平章事。﹞以文敏顯用。﹝有傳。﹞

嚴郢﹐河南人。﹝字叔敖﹐華州華陰人。﹞剛厲好殺﹐號忠能。爲京兆河南尹﹐﹝大歷十四年三月﹐自河南尹水陸轉運使爲京兆尹。﹞禦史大夫。﹝建中二年七月﹐楊炎罷相﹐盧杞引爲禦史大夫。﹞善舉職﹐爲邪險構扇﹐以貶死。﹝是歲十月﹐炎自左僕射貶崖州司馬。杞用郢罷炎﹐內忌之﹐因事出爲貴州刺史。有傳。﹞

元全柔﹐﹝後魏孝文皇帝之後。﹞河南人。气象甚偉﹐好以徳報怨﹐恢然者也。爲大官﹐有土地﹐﹝建中二年九月﹐自杭州刺史拜黔中觀察使。貞元二年四月﹐遷湖南觀察使。﹞入爲太子賓客。

杜黃裳﹐京兆人。﹝字遵素﹐京兆杜陵人。寶應二年﹐中進士第。﹞弘大人也﹐善言體要。爲相。﹝永貞元年﹐憲宗監國﹐自太常卿平章事。﹞有墻仞﹐不佞。以謀克蜀﹐﹝劉辟作亂﹐議者以劍南險固﹐不宜生事。惟黃裳堅請討除﹐憲宗從之。﹞加司空﹐出爲河中節度。﹝元和二年正月﹐罷相﹐爲河中節度使。有傳。一本作加河中節度﹐無司空出爲四字。﹞

劉公濟﹐河間人。寬厚碩大﹐與物無忤。爲渭北節度﹐﹝貞元十八年十一月﹐自同州刺史拜渭北坊節度使。﹞入爲工部尙書﹐卒。﹝二十年正月﹐召爲工部尙書。頃之﹐卒。﹞

楊氏兄弟者﹐弘農人。皆孝友﹐有文章。憑﹐﹝字虛受﹐一字嗣仁。﹞由江南西道﹝貞元元年十一月﹐自湖南觀察使移鎭江西。﹞入爲散騎常侍。﹝自江西召爲左散騎常侍。﹞凝﹐﹝字懋功。﹞以兵部郎中卒。﹝貞元十八年﹐拜兵部郎中﹐卒。附《楊憑傳》。﹞淩﹐﹝字恭履。﹞以大理評事卒。最善文。

穆氏兄弟者﹐河南人。﹝懷州河內人。﹞皆彊毅仁孝。贊﹐爲禦史中丞。捍佞幸得貶。﹝字相明。累擢侍禦史。陜虢觀察使盧嶽妻分貲不及妾子﹐妾訴之。盧亻召欲重妾罪﹐贊不聽。亻召與宰相竇參共誣贊受金﹐捕送獄。弟賞上冤狀﹐詔三司覆治﹐無之﹐出爲郴州刺史。﹞後至宣池歙處置使。卒。﹝永貞元年八月﹐自常州刺史拜宣歙池觀察處置使﹐十一月卒。﹞質﹐爲尙書郎。以侍禦史內供奉卒。最善文。﹝附《穆寧傳》。﹞

皇甫政﹐河南人。有威儀。由浙東廉使爲太子賓客。﹝貞元二年正月﹐自宣州刺史爲浙東觀察使。十三年三月﹐入爲太子賓客。﹞

裴樞﹐同郡人。爲禦史。天子以隱罪誅吏﹐樞頓首願白其狀﹐以故貶。後爲尙書郎。﹝附《裴遵慶傳》。﹞

李舟﹐﹝字公度。﹞隴西人。有文學﹐俊辯﹐髙志气。以尙書郎使危疑反側者再﹐不辱命。﹝建中元年四月﹐涇原別駕劉文喜據州叛。命舟往使﹐文喜囚之。五月﹐文喜將劉海賓殺文喜降。二年﹐梁崇義欲爲變﹐舟時爲金部員外郎﹐遣詣襄州﹐諭旨以安之。諸道跋扈者﹐謂舟能覆城殺將。及至襄州﹐崇義惡之。上言軍中疑懼﹐請易以他使。﹞其道大顯。被讒妒﹐出爲刺史﹐發痼卒。

李﹐江夏人。﹝字建侯﹐揚州江都人。﹞果檢自負﹐嶷然善爲官。爲禦史中丞﹑京兆尹﹑﹝順宗登極﹐拜禦史中丞。永貞元年十月﹐遷京兆尹。元和元年二月﹐召爲尙書右丞。八月﹐復爲京兆尹。﹞鳳翔節度。﹝二年六月﹐拜檢校禮部尙書﹑鳳翔尹﹑鳳翔隴右節度使﹐有傳。﹞

梁肅﹐安定人。﹝字敬之﹐一字寬中﹐隋刑部尙書毗五世孫﹐世居陸渾。﹞最能爲文﹐﹝一作最號能爲文。﹞以補闕修史。侍皇太子。﹝爲皇太子諸王侍讀。﹞卒贈禮部郎中。﹝有傳。﹞

陳京﹐﹝字慶復。陳宜都王叔明五世孫。大歷六年中進士第。﹞泗上人。始爲諫官﹐數諫諍。﹝徳宗自奉天還京師﹐擢京左補闕﹐屢有諫諍。﹞有內行﹐文多詁訓。爲給事中。上方以爲相﹐會惑疾﹐﹝惑﹐一作感。﹞自刃﹐發痼卒。﹝帝器京﹐謂有宰相才﹐欲用之﹐會病狂易﹐自刺弗殊。再遷給事中﹐卒。見《宰相表》。﹞

韓會﹐昌黎人。善淸言﹐有文章﹐名最髙。然以故多謗。至起居郎﹐貶官﹐卒。﹝大歷十六年四月﹐自起居舍人貶韶州刺史﹐卒。見《宰相年表》。﹞

弟愈﹐文益奇。﹝有傳。﹞

許孟容﹐吳人。﹝字公範﹐京兆長安人。大歷十一年中進士第。﹞讀書爲文口辯﹐爲給事中﹐常論事。由太常少卿爲刑部侍郎。﹝貞元中﹐以諷諭太切﹐攺太常少卿。元和初﹐遷刑部侍郎。有傳。﹞

李覿﹐﹝大歷二年﹐覿舉進士第。﹞隴西人。行義甚修。至刑部郎中。卒。故與先君爲三司者也。﹝貞元四年﹐覿爲刑部員外郎﹐爲大理卿﹐公父鎭爲殿中侍禦史﹐覆穆贊之獄﹐事已見《鎭墓志》。﹞其大理者曰楊﹐﹝﹐大歷九年進士。﹞無可言﹐猶以獄直爲禦史。

宇文邈﹐﹝大歷二年進士。﹞河南人。有文﹐謹愨人也。爲禦史中丞﹐齪齪自守。然以直免官﹐復爲刺史﹐卒。﹝見《宰相表》。﹞

袁滋﹐陳郡人。﹝字徳深﹐蔡州朗山人。﹞善篆書﹐文敏不競。﹝不競爭也。﹞爲相。﹝永貞元年七月﹐同平章事。﹞出使辱命﹐貶刺史。﹝是歲十月﹐以滋爲四川節度使﹐徵劉辟爲給事中﹐滋畏辟不敢進。十一月﹐貶滋爲吉州刺史。﹞復爲義成軍節度﹐卒。﹝元和元年七月﹐自吉州拜義成軍節度使。至十二年﹐爲湖南觀察使﹐卒。是時未卒也。有傳。﹞

盧羣﹐範陽人。﹝字載初﹐系出範陽。﹞雜博﹐多所許與。使反側之地﹐天子以爲任事。﹝淮西節度使吳少誠﹐擅決司洧水漑田。使者止之﹐不奉詔。命羣往蔡州詰之。少誠聽命﹐以奉使稱旨﹐遷檢校祕書少監。﹞爲義成軍節度﹐卒。﹝貞元十六年四月﹐拜義成軍節度使。九月卒。有傳。﹞

崔損﹐淸河人。﹝字至無。系本博陵。大歷十一年中進士第。﹞畏愼。爲相﹐﹝貞元十二年十月﹐自諫議大夫平章事。﹞無所發明﹐﹝初﹐宰相趙憬卒﹐盧邁以病在告。議者謂選有徳﹐及用損﹐中外悵失。而損性齪齪能自將﹐延英進見﹐不敢出一言及天下事。﹞然不害物。天子獨愛幸﹐以損爲長者。﹝有傳。﹞

鄭餘慶﹐滎陽人。﹝字居業﹐鄭州滎陽人。大歷十一年中進士第。﹞再爲相。﹝貞元十四年七月同平章事﹐十六年九月罷。永貞元年八月同平章事﹐元和元年五月罷。﹞始天下皆以爲長者﹐及爲大官﹐名益少。今爲尙書﹑河南尹﹐無恙。﹝元年十一月﹐以餘慶爲河南尹﹐有傳。﹞

鄭利用﹐餘慶從父兄也。﹝大歷八年進士﹐利用祖長裕﹐許州長史。二子﹕諒﹑慈明。諒爲冠氏令﹐生利用。慈明爲太子舍人﹐生餘慶。﹞眞長者。由大理少卿爲禦史中丞﹐復由中丞爲大理少卿。

李益﹐﹝字君虞。宰相揆之族子。大歷四年中進士﹐長於歌詩。﹞隴西姑臧人。風流有文詞。少有癖疾﹐﹝少有癡病而多猜忌﹐防閒妻妾﹐過爲苛酷﹐而有散灰扃戶之譚聞於時。故時謂妒癡爲李益疾。﹞以故不得用。年老常望仕﹐非其志﹐復爲尙書郎。

王紓﹐其弟紹﹐太原人。﹝紹﹐字徳素﹐自太原徙京兆之萬年。﹞紹得幸徳宗﹐爲尙書﹐在宰相之右。﹝貞元中﹐爲戶部侍郎判度支。徳宗臨禦久﹐益不假借宰相﹐自竇參﹑陸贄斥罷﹐中書取充位﹐惟紹謹密﹐眷待殊厚。主計凡八年﹐每政事多所關預﹐紹亦未嘗一言漏於人。﹞今爲徐泗節度。﹝元和元年十一月﹐遷檢校尙書左僕射﹑徐州刺史﹑武寧軍節度使﹐後以濠﹑泗二州隸其軍。﹞紓有學術﹐﹝紓﹐大歷十一年中進士第。娶公伯祖臨邛令某之女。﹞魯直﹐爲尙書郎。﹝魯﹐遲也。與《論語》參也魯之義同。﹞

路泌﹐河南人。以尙書郎使西戎。畱戎中﹐度今已年八十餘。旣和戎﹐十五年不得歸﹐無爲言者。﹝字安期﹐其先陽平人。事渾﹐爲副元帥判官。貞元三年閏五月﹐與尙結贊同盟於平涼﹐爲蕃兵所劫。泌等六十餘人陷虜中。十九年﹐吐蕃請和﹐其子隋三上疏﹐宜許﹐不報。《舊史》附《路隋傳》。﹞

虞當﹐會稽人。﹝會稽余姚人。﹞爲郭尙父從事﹐終沔州刺史。以信聞。﹝當有子曰九臯﹐公有誄焉。﹞

賈﹐﹝大歷二年進士第。﹐古含切。﹞長樂人。善士也﹐爲校書郎﹐卒。弟全﹐﹝大歷四年進士。﹞至禦史中丞。﹝貞元十八年正月﹐自常州刺史爲浙東觀察使。﹞

趙需﹐﹝大歷六年進士。﹞天水人﹐旱旱儒士也。﹝旱字﹐當作﹐音況羽切。商之冠名。《禮記﹟檀弓下篇》﹕殷人而祭。於趙需儒士無意義。今按公集《段太尉逸事狀》云﹕太尉爲人句々﹐常低首拱手。句﹐音火羽切﹐字出《呂氏春秋》﹐云然相樂也。今云趙需旱旱儒士也﹐宜當作。𨿽諸《韻》云冠名﹐恐亦自有訓和煦﹑樂易義。﹞有名。至兵部郎中﹐卒。﹝貞元元年正月﹐以吉州長史盧杞爲饒州刺史。需爲補闕﹐上疏論其不可。﹞

張式﹐﹝大歷七年進士。﹞南陽人。

張莒﹐﹝大歷九年進士﹐﹞常山人。

張惟儉﹐﹝大歷六年進士。﹞宣城當塗人。皆善言謔。式至河南尹。﹝貞元十六年九月﹐式自河南少尹遷大尹﹑水陸轉運使。﹞莒﹐鄧州刺史。惟儉﹐和州刺史。

奚陟﹐江都人。﹝字殷卿﹐其先自譙亳徙爲京兆人。大歷十四年中進士。﹞柔敏。至吏部侍郎。﹝貞元中至吏部侍郎﹐十五年卒。﹞世謂陟善宦﹐然其智足以自處也。

盧景亮﹐涿人。﹝字長晦﹐幽州範陽人。大歷六年中進士第。﹞有志義﹐多所激發。爲諫官﹐奏書如水赴壑。坐貶﹐廢棄甚久。﹝建中初﹐爲右補闕﹐朱Г反﹐景亮勸徳宗曰「陛下罪己不至﹐則感人不深。」帝然之。景亮志義然多激發﹐與穆贊同在諫諍地。書數上﹐鯁毅無所回。宰相李泌劾景亮漏上所語言﹐引善在己。帝怒﹐貶朗州司馬﹐廢抑二十年。﹞至順宗時﹐爲尙書郎﹐升中書舍人﹐卒。﹝憲宗時由和州別駕召還﹐再遷中書舍人﹐卒。﹞

楊於陵﹐﹝字達夫。﹞弘農人。善吏﹐敏秀者也。爲中書舍人﹑京兆尹。﹝貞元末﹐爲中書舍人﹐稍遷京兆尹。﹞

張因﹐某人。﹝京兆長安人。﹞舉詔策﹐爲長安尉。願去官爲道士﹐甚有名。以其弟回降封州﹐曰「吾老矣﹐必死。」回也哭而行。遂死封州。﹝永貞元年卒﹐公集有銘。﹞

髙郢﹐渤海人。﹝字公楚﹐本渤海人﹐後徙衛州。﹞有文章﹐規矩自立者﹐不幹貴幸。以太常爲相﹐﹝貞元十九年十二月﹐自太常卿同平章事。﹞罷居尙書﹐﹝永貞元年正月﹐罷相﹐守刑部尙書。有傳。﹞

唐次﹐北海人。﹝字文編﹐並州晉陽人。建中元年進士第。﹞有文章學行﹐義甚髙。以尙書郎出爲刺史﹐屏棄。﹝貞元中﹐宰相竇參薦之爲禮部員外郎。八年﹐參貶官﹐次坐出爲開州刺史。在巴峽間十餘年﹐不獲進用。﹞永貞中﹐召以爲中書舍人。道病﹐去長安七十里﹐死傳捨。﹝永貞元年八月﹐以饒州刺史李吉甫爲考功郎中﹐夔州刺史唐次爲吏部郎中並知制詰。正拜次中書舍人﹐卒。﹞

苗拯﹐上黨人。有學術﹐峭直。以諫議大夫漏泄省中語﹐貶萬州﹐卒。

柳氏兄弟者﹐先君族兄弟也。最大並﹐字伯存。爲文學﹐至禦史。病瞽﹐遂廢。次中庸﹑中行﹐﹝公八世祖僧習二子﹕﹐慶。子帶韋﹐帶韋子祚﹐祚子範﹐範子齊物﹐齊物子喜﹐喜子並﹑中庸﹑中行。慶子旦﹐旦子楷﹐楷之子子夏﹐子夏子從裕﹐從裕子察躬﹐察躬子鎭﹐鎭子卽公。故爲族兄弟﹐﹞皆名有文。咸爲官﹐早死。

柳登﹑柳冕者﹐族子也。﹝登﹐字成伯。冕﹐字敬叔。蒲州河東人。﹞自其父芳﹐﹝字仲敷。﹞與冕並居集賢書府。冕文學益健﹐頗躁。自吏部郎中出爲刺史。﹝貞元六年十一月﹐上親行郊享。上重愼祀典﹐每事依禮。時冕爲吏部郎中攝太常博士﹐與司封郎中徐嶽﹑倉部郎中陸贄﹑工部侍郎張薦皆攝禮官﹐同修《郊祀儀注》。時上甚嘉之。久之﹐以議論勁切﹐執政不喜﹐出爲婺州刺史。﹞至福建廉使﹐卒。﹝貞元十二年三月﹐自婺州除兼禦史中丞﹑福州刺史﹐充福建都團練觀察使。﹞登晚仕至﹑尙書郎﹑祕書少監。﹝附《柳芳傳》。﹞

薛丹﹐同郡人。至尙書郎。

呂牧﹐東平人。﹝永泰二年中進士第。﹞由尙書郎刺澤州﹐卒。

崔稹﹐﹝字實方。淸河人。﹞至檢校郎官。﹝爲檢校金部郎中。﹞子羣﹐爲右補闕﹐贈給事中。﹝有傳。﹞

房啟﹐河南人。善淸言。由萬年令爲容州經略。﹝貞元十一年﹐自萬年除容管經略使。﹞

於申﹐河南人。至尙書郎。

常仲孺﹐﹝丞相衮之猶子。﹞河南人﹐今爲諫議大夫。﹝見《宰相表》。﹞

蘇弁﹐武功人。﹝字元容﹐京兆武功人。﹞好聚書﹐至三萬卷。﹝弁聚書至三萬卷﹐皆手自刊校。當時稱與祕書埒。﹞與先君通書。以戶部侍郎貶。﹝貞元初﹐爲戶部侍郎判度支﹐坐給長武城軍糧朽敗﹐貶汀州司戶參軍。﹞復爲刺史。﹝數年﹐起爲滁州刺史﹐卒。附《蘇世長傳》。﹞

崔﹐﹝蒲紅切。﹞博陵人。善言名理。爲禦史﹑尙書郎。﹝元和初﹐爲尙書郎﹐後爲江西觀察使。﹞

鄭元均﹐﹝建中二年進士。﹞滎陽人。彊抗﹐少所推讓﹐然以此多怨﹐困不得仕。

辛惲﹐﹝建中元年進士。惲﹐紆憤切。﹞隴西人。有史學。

韓衡﹐昌黎人。善士。

陳眾甫﹐梓潼人。髙志气。

薛伯髙﹐同郡人。﹝一有河東二字。﹞好讀書﹐號爲長者。後至尙書﹐卒。﹝見《宰相表》。﹞

張宣力﹐淸河人。儒善﹐後表其名去力﹐但爲宣。

自元均至宣力﹐皆沒沒無顯仕者。

孤宗元曰﹕先君之所與友﹐凡天下善士舉集焉。信讓而大顯﹐道博而無雜﹐今之世言交者以爲端。敢悉書所尢厚者﹐附玆石以銘於背如右。﹝邵太史云﹕子厚記其先友於父墓碑﹐意欲著其父𨿽不顯﹐所交遊皆天下偉人善士。列其姓名官爵﹐因附見其所長者可矣﹐反從而譏病之﹐何也﹖貶永州尙如此﹐爲尙書郎時可知。退之云「不自貴重。」蓋其資如此。﹞

○故殿中侍禦史柳公墓表﹝卽公之叔父嘗銘先侍禦者之墓表也。其名諱不可考。集元注云﹕爲會葬人作。豈以其備書本道節度張公乃遣殿中監李輔忠致﹑侍禦史韋重規等救助﹑汝南周公巢等琢石書徳﹐以見其一時窆禮之盛耶﹗﹞

唐貞元十二年二月庚寅﹐葬我殿中侍禦史河東柳公於萬年縣之少陵原。公諱某﹐字某﹐邑居於虞鄕。﹝虞鄕﹐縣名﹐屬蒲州。﹞曾王父某官﹐﹝曾王父子夏﹐徐州長史。﹞王父某官﹐﹝王父從裕﹐滄州淸池令。﹞皇考某官。﹝皇考察躬﹐湖州徳淸令。﹞奕世餘慶﹐叢而未稔。濟徳流祉﹐其後宜大。秀而不實﹐﹝《論語》﹕秀而不實者有矣夫。﹞爲善者惑。嗚呼哀哉﹗

惟公惇柔峻淸﹐恪愼端莊。進止威儀﹐動有恆常。英風超倫﹐孤厲貞方。居室孝悌﹐與人信讓。當職彊毅﹐遊刃立斷。自少耽學﹐頗工爲文。旣窮日力﹐又繼以夜。鄕裏推擇﹐惇迫上道。乃與計偕﹐來遊京師。觀藝靈臺﹐貢文有司。射策合程﹐遂冠首科。休有令問﹐羣士羨慕。居數年﹐授河南府文學。教勵生徒﹐撰擇貢士。﹝《周禮》﹕大司馬主羣吏﹐撰車徒。注云﹕撰﹐謂擇之也。撰﹐息轉切。﹞儒黨相賀﹐庶人觀禮。秩滿﹐渭北節度使﹝貞元二年七月﹐以右金吾衛大將軍論惟明爲渭北坊節度使。﹞延爲參佐﹐總齊軍政﹐甚獲能稱﹐加太常寺協律郎。旣喪主帥﹐﹝三年十一月﹐惟明卒於官。﹞罷歸私室。方將脫遺紛埃﹐退與道俱。沖漠保神﹐優柔隸儒。四方聞風﹐交馳鵠書。載筆乘軺﹐﹝軺﹐使者所乘車。又曰小車。軺﹐音姚。﹞乃作參謀。出入朔方﹐陪佐戎車。﹝四年七月﹐以左金吾將軍張獻甫爲朔方寧節度使﹐表公爲參謀。﹞遷大理評事﹐又加章綬。朱裳銀印﹐宗黨有耀。權略密勿﹐﹝《詩》﹕密勿從事。﹞潛機理照。完彼亭堡﹐時其講教。實從我謀﹐鄰國是效。攺度支判官﹐轉大理司直。出納府庫﹐頒給軍食。下無讎斂﹐﹝力驗切﹐讎一作儲。﹞黔首休息。月校歲會﹐﹝《周禮》﹕歲有會。會﹐古外切。﹞莫不如畫。﹝出《史記秦紀》﹕瑯琊臺刻頌秦徳﹐舉錯必當﹐莫不如畫。﹞庫丰財羨﹐﹝羨﹐余也。羨﹐延面切。庫﹐一作軍。﹞制成計得。又遷殿中侍禦史﹑度支營田副使。分閫之寄﹐﹝閫﹐苦本切。﹞參制其半。柔以仁撫﹐剛以義斷。戎臣坐嘯﹐﹝《後漢書》﹕南陽太守岑公孝﹐弘農成晉但坐嘯。﹞公堂無事。朝端延首﹐方待以位。旣而祿不及伐冰﹐﹝《禮記》﹕伐冰之家﹐不畜牛羊。注﹕伐冰之家﹐卿大夫以上﹐喪祭用冰。伐﹐擊也。﹞政不獲專達。﹝《周禮﹟天官》﹕其屬六十﹐大事則從其長﹐小事則專達。﹞以其年正月九日遇疾﹐終於私館﹐享年五十。嗚呼痛哉﹗

奔驥騁力﹐中途足。﹝《說文》﹕﹐足跌也。﹐烏臥﹑於阮二切。﹞髙鴻輕舉﹐在云墜翼。凡我所知﹐哀慟無極。本道節度尙書朗寧王張公﹐﹝張獻甫也。﹞震悼涕慕﹐不任於懷。臨遣牙將試殿中監李輔忠監備凶禮﹐賻甚厚。﹝贈死曰。賻﹐助也。﹐撫鳳切。賻﹐符遇切。﹞行軍司馬侍禦史韋重規等﹐﹝重規﹐大歷五年登進士第。﹞匐匍救助﹐﹝《詩》﹕凡民有喪﹐匐匍救之。﹞事用無闕。丹素車﹐歸於上京。撰期定宅﹐﹝撰﹐息轉切。﹞莫有■A20素。﹝■A20﹐音愆。﹞故友諸生﹐宗人外姻﹐號慟會葬﹐哀禮咸申。克窆玄堂﹐﹝窆﹐音砭﹐悲驗切。葬下棺也。﹞掩坎廣輪。﹝《禮記》﹕季子適齊﹐於其反也﹐其長子死﹐葬於嬴﹑博之間。旣葬而封之﹐廣輪掩坎﹐其髙可隱。﹞顧眄無依﹐徘徊增哀。願勒休聲﹐延垂後賢。於是汝南周公巢等﹐﹝公巢﹐貞元十一年中進士。﹞相與琢石書徳﹐用圖不朽。文曰﹕

抱元淳﹐稟粹和。旣彊毅﹐又柔嘉。登儀曹﹐﹝謂試於禮部中進士。﹞耀文章。司學徒﹐﹝謂爲河南府文學。﹞儒風揚。自渭北﹐來朔方。﹝來﹐一作佐。﹞戎政閒﹐黔首康。冠惠文﹐﹝柱後惠文﹐冠名。﹞垂朱裳。才不施﹐天茫茫。刊樂石﹐﹝樂石﹐泗濱之石﹐可爲磐者。﹞篆遺徳。﹝一作芳。﹞延休烈﹐垂憲則。於萬年﹐長無極。

○故叔父殿中侍禦史府君墓版文﹝公旣表殿中君﹐墓版又加詳焉。殿中君名諱不可考﹐見先侍禦墓表注。﹞

柳氏之先﹐自黃帝歷周﹑魯﹐其著者無駭﹐以字爲展氏﹐﹝魯孝公之子﹐字子展﹐謚曰夷伯。以王父字爲氏。﹞禽氏以食菜爲柳姓。﹝無駭生禽﹐字季﹐爲魯士師﹐謚曰惠。食菜於柳下﹐遂姓柳氏。菜﹐一作采﹐又作采。《廣韻》﹕采﹐古者卿大夫食采地。采﹐音菜。《玉篇》引郭璞曰﹕古者卿大夫有采地﹐死葬之﹐因名也。﹞厥後昌大﹐世家河東。嗚呼﹗公諱某﹐字某﹐曾王父朝請大夫﹑徐州長史諱某﹐﹝子夏。﹞遺貞白之操﹐表儀宗門。王父朝請大夫﹑滄州淸池令諱某﹐﹝從裕。﹞垂博裕之道﹐啟佑後胤。皇考湖州徳淸令諱某﹐﹝察躬。﹞弘孝悌之徳﹐振揚家聲。惟公端莊無諂﹐徽柔有裕。峻而能容﹐介而能羣。其在閨門也﹐動合大和﹐皆由順正。愷悌雍睦﹐莫有間言﹐故宗黨歌之。其在公門也﹐釋回措枉﹐﹝回﹐邪也。《記》曰﹕禮釋曰。《語》曰﹕舉直錯諸枉。﹞造次秉直。事不失當﹐舉無秕政﹐﹝秕﹐音匕。﹞故官府誦之。用衝退徑盡之志﹐以弘正友道﹐信稱於外焉。用柔和博愛之道﹐以視遇孤弱﹐仁著於內焉。此公修己之大經也。自進士登髙第﹐調受河南府文學。秩滿﹐渭北節度使論惟明辟爲從事﹐授太常寺協律郎。元戎卽世﹐罷職家食。無何﹐朔方節度使張獻甫辟署參謀﹐授大理評事﹐賜緋魚袋。攺度支判官﹐轉大理司直﹐遷殿中侍禦史﹐加度支營田副使。此公從政之大略也。旣佐戎事﹐實司中府。匪頒有制﹐﹝《周禮》﹕八曰匪頒之式。注云﹕匪﹐分也。頒﹐讀爲班布之班。﹞會計明白。《﹝孟子》曰﹕孔子爲委吏矣﹐曰「會計當而已矣」。﹞嗚呼﹐分閫委政﹐系公而成務﹔朝右虛位﹐待公而周事。宗門期公而光大﹐姻黨仰公而振耀。貞元十二年﹐歲在景子﹐﹝唐諱丙字﹐以景字代。﹞正月九日壬寅﹐遇暴疾﹐終於私館﹐享年五十。痛矣﹗

夫人吳郡陸氏﹐﹝公有《陸氏志》。﹞洎仲弟綜﹑季弟續﹑冢侄某等﹐﹝察躬子﹕鎭﹑某﹑﹑綜﹑續。冢侄﹐卽公也。﹞抱孤卽位﹐牽率備禮。祗奉裳帷﹐歸於京師。以某年﹝當作其年。﹞二月十八日庚寅﹐安厝於萬年縣之少陵原﹐﹝厝﹐音措。﹞禮也。公有男一人﹐﹝有一男曰曹婆﹐女一人曰喜子。﹞始六年矣﹐旣而閔焉。在髫知孝﹐﹝髫﹐小兒垂髫也。髫﹐音迢。﹞呱呱涕Д。﹝呱﹐音孤。﹞凡我宗戚﹐撫視增慟。嗚呼哀哉﹗

初﹐公元兄﹝元兄﹐鎭。﹞以純深之行端直之徳﹐名聞於天下。﹝於﹐一作於。﹞官至侍禦史﹐持斧登朝﹐憲章肅淸。常以先公之神未克遷﹐不正席﹐不甘味。及撰日定期﹐而昊天不弔﹐﹝貞元九年﹐鎭卒。﹞志奪禮廢。公實敬承遺志﹐行有日矣﹐而閔凶薦及﹐不克終事。則我宗族之痛恨﹐其有旣乎﹖惟公盡敬於孝養﹐致毀於居憂。表正宗姓﹐觀示他族。故宗人咸曰「孝如方輿公。」﹝公之八世祖僧習事後魏﹐封方輿公﹐以孝徳聞。﹞修詞以藻徳﹐振文而導志。以爲理化之始﹐莫尊乎堯﹐作《堯祠頌》。以爲述徳之道﹐不忘於祖﹐作《始祖碑》。以爲紀廣大之後﹐敍正直之節﹐不嫌於親﹐作《元兄侍禦史府君墓志》。﹝鎭墓志。﹞其餘諷詠比興﹐﹝上音鼻﹐下許應切。﹞皆合於古。故宗人咸曰「文如吳興守」。﹝《南史》﹕柳惲﹐字文暢。好學﹐善尺牘。少工篇什﹐有「亭臯木葉下﹐隴首秋雲飛」之句。仕宋﹐爲吳興太守。﹞當官貞固﹐確乎不拔。持議端方﹐直而不苛。故宗人咸曰「正如衛太史。」﹝《禮﹟檀弓》﹕衛有太史柳莊。公曰「若疾革﹐𨿽當祭必告。」公再拜稽首請於屍曰「有臣柳莊也者﹐非寡人之臣﹐是社稷之臣也。」聞之死﹐請往。不釋服而往﹐遂以衤遂之。﹞率性廉介﹐懷貞抱潔。嗣家風之淸白﹐紹遺訓於儒素。故宗人咸曰「淸如魯士師。」﹝《論語》﹕柳下惠爲士師﹐三黜。人曰「子未可以去乎﹖」曰「直道而事人﹐焉往而不三黜﹖」已上四事﹐皆柳氏之先﹐文行之著者也。﹞兼備四徳﹐具體而微﹐公之謂矣。

小子常以無兄弟﹐移其睦於朋友﹔少孤﹐移其孝於叔父。天將窮我而奪其志﹐故罔極之痛仍集焉﹗朴魯甚﹐﹝語駭切。﹞不能文字﹐敢用書宗人之辭以致其直﹐故質而俚。輟哭紀事﹐哀不能文﹐故敍而終焉。

○故弘農令柳府君墳前石表辭﹝令君及其夫人﹐卒於大歷﹑建中間﹐葬於貞元十九年。公時爲監察禦史﹐惟辭不載令君之名﹐求之年表﹐亦無可考焉。﹞

少陵原柳氏之大墓﹐唐貞元十九年某月日﹐孤某奉其先府君洎夫人之喪其位。由新墓而南若干步﹐曰髙祖王父蘭州府君諱某字某之墓。又東若干步﹐曰曾祖王父州府君諱某之墓。西若干步﹐曰祖某王父司議郎府君諱某之墓。咸異兆而相望。昭穆之有位序﹐壤樹之有丰殺﹐﹝《檀弓》﹕國子髙曰「葬也者﹐藏也。反壤樹之哉﹗」壤﹐謂封壤。樹﹐謂種樹。殺﹐所介切。﹞皆如律令。

府君諱某字某﹐由父任爲太廟齋郎﹐更許昌﹑陽武﹑伊闕﹑華原尉﹐王屋丞﹐汝陰令。爲弘農二年﹐推其誠心﹐裕於其人。辟土生谷﹐若有天相之道。衣食給足﹐故人不札夭﹔教厲明具﹐故俗不爭奪。遂以洽於大和﹐事理克彰。刺史盧杞﹝杞﹐字子良。大歷末﹐爲虢州刺史。弘農縣屬虢州。﹞加禮褒旌﹐考績絕尢。推君之政﹐風於下邑。命爲吏部尙書郎。庾河南受命黜陟﹐﹝建中元年二月﹐命趙贊﹑衛晏﹑滿經綸等十一人﹐分巡天下。庾字﹐或作更。﹞狀君理績殊異﹐宜升天朝﹐帝有嘆焉。方圖優升﹐命用不長﹐年五十五﹐建中二年某月日卒於官。以其素廉﹐家之蓄不足以充凶事﹐遂殯於是邑。仍會危難﹐至於今乃克返葬。孤某﹐嘗爲黔州錄事參軍﹐今無祿仕﹐而志不敢緩。初﹐君娶司農少卿京兆韋山之孫涇陽主簿回智之女﹐徳容溫良﹐大歷二年某月日卒於越而假葬焉。孤某徒行自越﹐舉夫人之喪至於虢﹐舉弘農君之喪﹐咸至於墓﹐窆焉。﹝窆﹐音砭﹐悲驗切。﹞旣窆﹐立石表於墳前﹐示後之人以無忘孝敬。

嗚呼﹗世有難仕於外而葬其族者希矣。孝子之心﹐有待駟馬五鼎而卒不至者焉。若今之殺衣黜食﹐寒妻子﹐饑僕禦﹐終身由之而志益不懈﹐爲旅人徒跣萬里﹐﹝跣﹐音銑。﹞以厄困終事﹐孝之難者歟﹗五十而慕者舜也﹐祿千仲而悲者曾子也﹐﹝莊子曰「曾子後仕三千鐘而不洎﹐吾心悲。」﹞聖且賢難之若是。今之人有由其道者﹐得不立於世乎﹖

○志從父弟宗直殯﹝公自永貞元年九月﹐由禮部員外郎謫邵州刺史。十一月﹐又移永州司馬。至元和十年正月﹐召至京。繼出爲柳州刺史﹐宗直與公俱﹐故死於柳。《韓昌黎集》有《雷塘祭雨文》。觀此志﹐則知非昌黎作矣。﹞

從父弟宗直﹐生剛健好气﹐自字曰正夫。聞人善﹐立以爲己師﹔聞惡﹐若已仇﹔見佞色諂笑者﹐不忍與坐語。善操觚牘﹐﹝上音孤﹐下音獨。﹞得師法甚備。融液屈折﹐奇峭博麗﹐知之者以爲工。作文辭﹐淡泊尙古﹐謹聲律﹐切事類。訁巽《漢書》文章爲四十卷﹐﹝宗直訁巽《西漢文類》四十卷﹐公爲之序。訁巽﹐與撰同。﹞歌謠言議﹐纖悉備具﹐連累貫統﹐好文者以爲工。「﹝工」﹐一作「功」。﹞讀書不廢蚤夜﹐以專故﹐得上气病。臚脹奔逆﹐﹝臚﹐皮也。一曰傳也。《廣韻》﹕腹前曰臚。脹﹐腹大也。臚﹐淩如切﹐音閭。脹﹐知亮切。﹞每作﹐害寢食﹐難俯仰。時少閒﹐又執業以興﹐呻痛詠言﹐雜莫能知。

兄宗元得謗於朝﹐力能累兄弟爲進士。凡業成十一年﹐年三十三不舉。藝益工﹐病益牢。元和十年﹐宗元始得召爲柳州刺史。﹝元和十年三月﹐公爲柳州刺史。﹞七月﹐南來從余。道加瘧寒﹐數日良已。又從謁雨雷塘神所﹐﹝雷塘﹐柳州地名。州有雷山﹐兩崖皆東西﹐雷水出焉。蓄崖中﹐曰雷塘﹐能出雲气﹐作雷雨﹐變見有光。禱用俎魚豆彘修形糈余陰酒﹐虔則應。﹞還戲靈泉上﹐洋洋而歸﹐﹝洋洋下有「也」字﹐無「而」字。﹞臥至旦﹐呼之無聞﹐就視﹐形神離矣。嗚呼﹗天實析余之形﹐殘餘之生﹐使是子也能無成﹗「﹝成」﹐一作「旣」。﹞是月二十四日﹐出殯城西北若干尺﹐死七日矣。俟吾歸﹐與之俱﹐志其殯。

●卷十三﹟志○先太夫人河東縣太君歸志﹝公謫永州司馬﹐故太夫人卒於永。明年﹐歸於京兆先侍禦史府君之墓。公尙畱永州﹐不得奉喪事以歸﹐此志與《侍禦墓表》同時作。﹞

先夫人姓盧氏﹐諱某﹐世家涿郡﹐﹝涿郡範陽人﹐涿﹐音卓。﹞壽止六十有八。元和元年﹐歲次丙戌五月十五日﹐棄代於永州零陵佛寺。明年某月日﹐安於京兆萬年棲鳳原先侍禦史府君之墓。其孤有罪﹐銜哀待刑﹐不得歸奉喪事以盡其志﹐侄洎太夫人兄之子弘禮承事焉。嗚呼天乎﹗太夫人有子不令而陷於大﹃﹐﹝音戮﹐又力救切。﹞徙播癘土﹐醫巫藥膳之不具﹐以速天禍﹐非天降之酷﹐將不幸而有惡子以及是也。又今無適主以葬。﹝適﹐音的。﹞天地有窮﹐此冤無窮。旣舉葬糸引﹐﹝「糸引」﹐與「引」同﹐羊晉切。《禮記﹟曾子問》﹕葬引至於恆。﹞猶以不肖之辭﹐﹝肖﹐一作孝。﹞擬述先徳﹐且志其酷焉。

嘗逮事伯舅﹐聞其稱太夫人之行以教曰「汝宜知之﹐七歲通《毛詩》及劉氏《列女傳》﹐斟酌而行﹐不墜其旨。汝宗大家也﹐旣事舅姑﹐周睦姻族﹐柳氏之孝仁益聞。歲惡少食﹐不自足而飽孤幼﹐是良難也。」又嘗侍先君﹐有聞如舅氏之謂﹐且曰「吾所讀舊史及諸子書﹐夫人聞而盡知之無遺者。」某始四歲﹐﹝大歷十二年﹐公四歲。﹞居京城西田廬中﹐先君在吳﹐家無書﹐太夫人教古賦十四首﹐皆諷傳之。﹝「皆」﹐一作「比」﹐又一作「日」。﹞以詩禮圖史及剪制縷結授諸女﹐及長﹐皆爲名婦。

先君之仕也﹐伯母叔母姑姊妹子侄﹐皆遠在數千里之外﹐必奉迎以來。太夫人之承之也﹕尊己者﹐敬之如臣事君﹔下己者﹐慈之如母畜子﹔敵己者﹐友之如兄弟﹐無不得志者也。諸姑之有歸﹐必廢寢食﹐禮旣備﹐嘗有勞疾。先君將攺葬王父母﹐太夫人泣以蒞事。事旣具﹐而大故及焉﹐﹝貞元九年五月十七日﹐鎭卒。﹞不得成禮。

旣得命於朝﹐祗奉教曰「汝忘大事乎﹖吾冢婦也﹐今也宜老﹐而惟是則不敢暇﹐抑將任焉。若有日﹐﹝「若」﹐一作「苟」。﹞吾其行也。」及命爲邵州﹐﹝永貞元年九月﹐公貶邵州刺史。﹞又喜曰「吾願得矣。」竟不至官而及於罪。﹝是歲十一月﹐再貶永州司馬。﹞是歲之初﹐天子加恩羣臣﹐﹝貞元二十一年正月﹐順宗卽位。二月﹐大赦﹐加恩羣臣。﹞以宗元任禦史﹑尙書郎﹐封太夫人河東縣太君。八月﹐會冊太上皇后於興慶宮﹐禮無違者。﹝永貞元年八月辛未﹐命婦會策太上皇后於興慶宮。﹞旣至永州﹐又奉教曰「汝惟不恭憲度﹐旣獲戾矣﹐今將大儆於後﹐以蓋前惡﹐敬懼而已。苟能是﹐吾何恨哉﹗明者不悼往事﹐吾未嘗有戚戚也。」而卒以無孝道﹐不能有報焉。

喪主子婦﹝一無「子」字。﹞七歲﹐﹝貞元十五年﹐公之妻楊卒。﹞而不果娶。竄窮徼﹐﹝吉弔切﹐境也﹐小路也。﹞人多疾殃﹐炎暑髙蒸﹐﹝髙﹐呼木﹑黑各﹑虛驕三切﹐火也。﹞其下卑濕﹐非所以養也。診視無所問﹐藥石無所求﹐禱祠無所資﹐蒼黃叫呼﹐遂遘大罰。天乎神乎﹐其忍是乎﹗而獨生者誰也﹖爲禍爲逆﹐又頑很而不得死﹐逾月逾時﹐以至於今。靈車遠去﹐而身獨止﹐玄堂暫開而目不見。孤囚窮縶﹐﹝陟立切。﹞魄逝心壞。蒼天蒼天﹐有如是耶﹖有如是耶﹖而猶言猶食者﹐何如人耶﹖已矣已矣﹗窮天下之聲﹐無以舒其哀矣﹔盡天下之辭﹐無以傳其酷矣。刻之堅石﹐措之幽陰﹐終天而止矣。

○伯祖妣趙郡李夫人墓志銘﹝貞元十九年爲監察禦史作。﹞

夫人﹐姓李氏﹐辯族姓者曰﹐趙郡贊皇之東祖。﹝贊皇﹐趙州縣名。六國時﹐武安君李牧事趙﹐遂爲趙人。晉司農丞楷徙居常山﹐有五子﹐輯﹑晃﹑芬﹑勁﹑睿﹐睿子兄弟居巷東﹐勁子盛兄弟居巷西﹐故睿爲東祖﹐芬與弟勁共稱西祖﹐輯與弟晃共稱南祖。﹞祖某﹐爲某官﹐父衝﹐爲單父尉﹐夫人生於良族﹐嶷然殊異。及笄﹐﹝音稽﹐女十五而笄﹐《說文》云﹕笄﹐簪也。﹞徳充於容﹐行踐於言﹐髙朗而不傷其柔﹐嚴恪而不害其和。特善女工剪制之事﹐又能爲雅琴秦聲操縵之具。﹝爲雅琴﹐擊琴也。楊惲曰「家本秦也﹐能爲秦聲。」叩﹐擊而歌之也。《禮記》﹕不學操縵﹐不能安弦。操縵﹐雜聲也。操﹐七刀切。縵﹐末旦切。﹞婦道旣備﹐宜爲君子之配偶焉。我伯祖臨邛令府君諱某﹐﹝此志不載臨邛君諱﹐《新史》年表亦止載曰某爲臨邛令﹐它無所考﹐蓋察躬兄也﹐邛﹐渠容切。﹞受夫人於李氏之廟﹐而歸於正室。臨邛府君之先曰我曾王父淸池府君諱某。﹝諱從裕。﹞淸池之先曰徐州府君諱某。﹝諱子夏。﹞又其先﹐曰常侍府君諱楷﹐常侍之兄﹐曰中書令諱。自中書以上﹐爲宰相四世。﹝父則﹐則父旦﹐旦父慶﹐凡四世爲相。﹞

噫﹗我伯祖以宗冑碩大而濟其徳厚﹐﹝「濟」﹐一作「齊」。﹞夫人以族屬淸顯而修其禮範﹐合二姓以承先祖﹐爲士者榮之。故佐奉養﹐承祭祀﹐婦徳用光﹐家道甚宜。無何﹐伯祖終於臨邛而窆焉﹐夫人從子而返於淮滸。﹝滸﹐水涯之名。夫人家揚州﹐淮滸謂此。滸﹐音虎。﹞嗚呼﹗我先府君每得仕﹐未嘗不奉迎供養﹐必誠必親。男旣立﹐必使之有祿仕﹐女必使之有家。將嫁己子﹐必先擇良士可以配諸姑者﹐定﹐然後議焉。仲父殿中侍禦史府君由是志也。

夫人生男一人﹐諱某﹐不幸終於宣州旌徳尉。﹝此志不載其名﹐而曰終旌徳尉。史亦不載其名﹐而曰終旌徳令。恐史誤作尉爲令也。﹞女三人﹐皆得良婿。隴西李伯和爲揚子丞﹐疾痺廢痼而沒。﹝「疾」﹐一作「病」。﹞太原王紓﹐﹝紓﹐工部員外郎端之子﹐其弟曰紹﹐《唐史》有傳。紓﹐音舒。﹞今爲右補闕。潁川陳萇﹐﹝萇﹐京之兄﹐公有京《行狀》﹐萇﹐音長。﹞爲校書郎﹑渭南尉﹐知名。貞元十六年﹐王氏姑定省扶持﹐自揚州至於京師﹐道路遇疾﹐遂館於陳氏。以諸婿之良﹐諸女之養﹐無不得意焉。享年八十一﹐是歲六月二十九日﹐終於平康裏。自小斂至於大斂﹐比及葬﹐則二婿實參主之。有孫二人﹐長曰曹郎﹐奉之以而正於位﹐八月二十四日﹐葬於萬年縣之少陵原﹐實棲鳳原﹐介於我先府君仲父二兆之間﹐神心之所安也。

嗚呼﹐嗣子早夭﹐臨邛萬里﹐以歲之不易﹐﹝《左傳》昭四年之文。不易﹐有難也。﹞未克合﹐哀孰甚焉。諸姑命宗元以爲斯志。﹝合﹐一作命。﹞以從人之道﹐內夫家﹐外父母家﹐且又葬於我﹐志於我﹐故敍柳氏爲備。銘曰﹕

藹其芳﹐壽且康﹐大梁鶉火沈幽光。﹝大梁﹑鶉火﹐二星名。是年歲星在大梁﹐六月﹐日月會於鶉火。蓋以紀卒之年月也。﹞夙淪夫子嗣又喪﹐﹝平聲。﹞靑帷不復岷之陽。﹝靑﹐喪車飾。岷之陽﹐指臨邛令窆所也。靑﹐此見切﹐或作。﹞兆靈趾﹐棲鳳裏﹐艮之山﹐兌之水﹐靈之車﹐當返此。子孫百代承靈祉﹐誰之言者靑烏子。﹝《風俗通》曰﹕漢有靑烏子﹐善數術。《唐﹟藝文志》﹐葬書有《靑烏子》三卷。《相冢書》曰﹕靑烏子稱山三重相連﹐名連華山。葬之﹐當出二千石。﹞

○叔妣吳郡陸氏夫人志文﹝陸氏﹐公叔父殿中君之配。公前作《殿中君墓版文》﹐在貞元十二年﹐時夫人尙無恙。是年十一月﹐而夫人卒﹐合焉﹐爲此志。﹞

夫人諱則﹐字內儀﹐姓陸氏﹐家於吳郡﹐蓋江左上族。以宗子在他國﹐家牒逸墜﹐故曾王父﹑王父之諱官﹐不克究知而闕其文。父覃﹐皇河南陸渾令。夫人生而柔﹐笄而禮。會伯舅爲河南尹﹐撰擇僚き﹐﹝撰﹐息衮切。﹞謂我文學掾仲父﹐﹝時殿中君爲河南文學。﹞士林殊英﹐儒流推髙﹐故夫人歸於我。﹝《左傳》﹕爲魯夫人﹐故仲子歸於我。﹞夫人之志也﹐溫順以承上﹐衝厚以字下﹐不敢逾於冢歸﹐不敢侮於臣妾﹐﹝《記》﹕介婦毋敢敵耦冢婦。《孝經》﹕治家不敢失臣妾。﹞是宜允膺福壽﹐集成母儀。稟命不淑﹐享年三十有五﹐貞元十二年十一月己亥﹐終於長安太平裏第。嗚呼﹗夫人生男一人曰曹婆﹐幼孺在抱﹐委就位﹐﹝﹐音崔。﹞女一人曰喜子﹐匍匐𦇤褓﹐﹝𦇤﹐舉兩切。褓﹐音保。﹞寄婦人之手。哀哉﹗蓋衰門薄﹐神道不相﹐顧仲父違背於歲首﹐﹝正月九日﹐殿中君卒。﹞而夫人捐棄於是月。遺孤眇藐﹐未克承紹﹐凡我族屬﹐其痛巨乎﹗遂以其年十二月十三日庚午﹐合於少陵原之墓。恭惟仲父之諱字爵齒﹐備於版文﹐今不書﹐懼再告也。

○亡姑渭南縣尉陳君夫人權厝志﹝貞元十七年﹐公時調藍田尉。﹞

唐貞元十七年九月六日甲子﹐﹝實乙丑。﹞前渭南縣尉潁川陳君之夫人河東柳氏﹐﹝潁川陳君名萇。京之兄也。夫人柳氏﹐公叔父殿中君之女。﹞終於平康裏。將終﹐告於陳君曰「吾生四十有四年﹐爲陳氏介婦九年﹐謹飭不怠﹐以至於此﹐﹝一無「於」字。﹞命也。旣成婦矣﹐宜於皇姑﹐從兆於三原﹐然而不幸中道而有痼疾﹐旣不及養於舅姑﹐又不得佐於蒸嘗﹐生君之子﹐不期月而殞﹔嘗謂君宜有貴位﹐而不克見﹔執親之喪﹐不得終紀﹐皆天譴之大者也。且願殺禮﹐﹝殺﹐削也﹐降減也。殺﹐所介切。﹞以成吾私﹐邇先夫人之墓而窆我焉。將俟君之不諱﹐而歸復於正﹐其可也。」陳君乃卜十二月十八日﹐權厝於城南﹐原曰棲鳳﹐如夫人之志。且以時日甲子﹐授於宗元曰「子之姑﹐孝於家﹐移於我之長﹔睦於族﹐施於我之黨。是用賓而禮之﹐如益者之友﹐今則去我﹐已矣﹐吾無以報焉。他日嘗謂子愨而文﹐願以爲志﹐庶幸而有知﹐將安子之爲也﹐萇無恨矣。」嗚呼﹗貴不必賢﹐壽不必仁﹐天之不可恃也久矣。遂哭而受命﹐書夫人之世﹐以記於玆石。

夫人六代祖諱慶﹐五代祖諱旦﹐位皆至宰相。髙祖諱楷﹐爲濟州刺史。曾祖諱某﹐﹝諱子夏。﹞爲徐州長史。祖諱某﹐﹝諱從裕。﹞爲淸池令。考諱某﹐爲臨邛令。妣李氏﹐趙郡贊皇人。其他則俟攺葬而後備。

○亡姊崔氏夫人墓志蓋石文﹝不書其卒葬之年月。然其文曰「太夫人生二女﹐幼曰裴氏婦﹐如夫人之懿﹐而皆蚤世。」按裴氏婦葬以貞元十六年﹐則此文當與裴氏婦志相先後作。﹞

我伯姊之葬﹐良人博陵崔氏爲之志﹐﹝崔簡﹐字子敬。﹞凡歸於夫家﹐爲婦爲妻爲母之道﹐我之知不若崔之悉也。然而自笄而上以至於幼孩﹐崔固不若我之知也﹐又烏可以已。今之制﹐凡志於墓者﹐琢密石﹐加蓋於其上﹐用敢附碑陰之義﹐假玆石而書焉。

嗚呼﹗夫人天命之性﹐固有以異於人。孩而聲和﹐幼而气柔。以吾族之大﹐尊長之多﹐﹝長﹐丁兩切。﹞夫人自能言﹐而未嘗誤舉其諱。與其類戲於家﹐遊弄之具﹐未嘗有爭。先公自鄂如京師﹐﹝鎭爲鄂嶽都團練判官。一本有「歸」字。﹞其時事會世難﹐告教罕至﹐﹝「告」﹐一作「書」。﹞夫人憂勞逾月﹐默泣不食﹐又懼貽太夫人之憂慮﹐紿以疾告﹐﹝紿﹐欺也。紿﹐音怠﹐上聲。﹞書至而愈﹐人乃知之。善隸書﹐爲雅琴﹐以自娛樂﹐隱而不耀。工足以致美於服而不爲異﹐言足以發揚於禮而不爲辧。孝之至﹐敬之備﹐仁之大﹐又以配君子。然而不克會於貴壽﹐以至於斯﹐孰謂之天有知者耶﹖﹝一無之字。﹞

太夫人生二女﹐幼曰裴氏婦﹐﹝幼適裴堇﹐字封叔。﹞如夫人之懿。在二族咸以令徳聞﹐而皆早世。其弟昏愚而獨存﹐孰謂天可問耶﹖﹝一本「問」字下有「者」字。﹞嗚呼﹐痛其甚歟﹗遂濡血而書﹐﹝一作「以書」。﹞以志終天之哀與玆石永久。

○亡姊前京兆府參軍裴君夫人墓志﹝年月日見本篇。公時爲集賢正字。﹞

柳氏至於唐﹐其著者中書令諱﹐中書之弟曰徐州府君諱某﹐﹝諱子夏。﹞實有孝徳﹐世其家業。淸池府君諱某﹐﹝諱從裕。﹞繼之以茂實。徳淸府君諱某﹐﹝諱察躬。﹞承之以善政。以至於侍禦史府君諱某﹐﹝諱鎭。﹞用貞信勁正﹐達於邦家。克生賢女﹐以配於裴氏。裴氏至於唐﹐其著者禮部尙書諱行儉。﹝行儉﹐字守約﹐絳州聞喜人。髙宗時﹐爲禮部尙書。﹞禮部之子﹐曰侍中諱光庭﹐﹝光庭﹐字連城。開元時爲宰相。﹞嗣用忠肅﹐書於國史。祠部府君諱稹﹐﹝光庭子稹﹐開元末爲祠部員外郎。﹞業之以貞直﹐以至於金吾府君諱儆﹐﹝音警。﹞用純懿端亮﹐聞於天下。實生良子﹐以配夫人。﹝儆四子﹐堅﹑堇﹑埴﹑塤。夫人﹐堇之配也。﹞

嗚呼﹐夫人與仁孝偕生﹐以禮順偕長﹐始於家﹐純如也﹔終於夫族﹐穆如也。其爲子道也﹐孝以和﹐恭以惠﹐取與承順﹐必稱所欲。先君與太夫人恩遇尢厚﹐故夫人侍側﹐無威怒之教焉。天禍獘族﹐夙遭大故﹐我諸孤奉太夫人之養﹐不敢圖死﹐至於復常。夫人三歲無湯沐﹐無鹽酪﹐﹝音洛。﹞頓踴叫號﹐哀徹天地。外除發不勝笄﹐體不勝帶。太夫人泣而命之﹐固猶不食﹐朝夕諭誨﹐僅而濟焉。其爲妻道也﹐貞順之宜﹐恆服於身體﹔疑忌之慮﹐不萌於心術﹔忿忄之色﹐﹝忿忄﹐恨也。《禮記》﹕有所忿忄﹐則不得其正。忄﹐音致。﹞不兆於容貌﹐同焉而合於禮﹐婉焉而得其正。其爲婦道也﹐惟聽順謹敬睦姻任卹之行甚備﹐常以不幸﹐不及姑舅之養﹐用爲大恨。是故相春秋之事﹐示滌濯﹐羞簋﹐﹝﹐黍稷圓器。簋﹐黍稷方器。﹞勞以待旦。每怵惕之感至焉﹐則又移其孝於裴氏之門﹐﹝一本作「移其孝於兄公女公。」﹞而以睦於冢婦介婦﹐必敬必親﹐下以不失其赤子之心﹐姻族歸厚﹐率由是也。嗚呼﹗我之大譴歟﹖裴氏之大不幸歟﹖以夫人之徳行﹐宜貴壽﹐宜康寧﹐然而年始三十﹐不克至於壽。良人官爲參軍事﹐﹝堇時爲京兆府參軍。﹞不及偕其貴。骨髓之疾﹐實鐘於身﹐以貞元十六年三月十三日甲子﹐終於光徳裏第。痛矣夫﹗

始夫人之疾也﹐夫人之族﹐視之如己﹐﹝一有「宗」字。﹞其家老﹑長妾﹑臧獲之微﹐皆以其私奔謁於道路﹐禱鬼神﹑問卜筮者相及也。旣病﹐太夫人在側﹐尙慮積憂傷於尊懷﹐猶持形立气﹐紿以少間。故二稚未齒﹐﹝二稚﹐崔六崔五。齒﹐毀齒﹐男八歲女七歲而齒。齒﹐初覲切。﹞良人在遠﹐不及有緒言遺念以傳於後。則我呼天之痛﹐宜有加焉。嗚呼﹗天胡厚是懿徳而闕其報施﹐獨何咎歟﹖余不知天之忍也。旣逾月﹐良人至自洛師﹐望門而哭曰「無以立吾家成吾身矣。」凡生三子﹐幼曰崔七﹐先夫人八月而殞﹐魂气無不之也。次曰崔六﹐後夫人五旬而夭﹐因焉。今其存者曰崔五﹐幸無恙﹐托於乳媼﹐﹝烏皓切。﹞以虞水火。哀哉﹗其年八月十八日甲子﹐安厝於長安縣之神禾原﹐從於先塋﹐於皇姑﹐宜也。

母弟號哭而爲之志﹐毒痛憑塞﹐略不能具。敢告無愧辭﹐﹝「告」﹐一作「報」。﹞無溢美﹐庶用正直﹐克安神心。嗚呼﹗至哀無文﹐至敬不飾﹐故無其辭。

○亡妻弘農楊氏志﹝貞元十五年﹐公時爲集賢正字。﹞

亡妻弘農楊氏諱某。髙祖皇司勛郎中諱某﹐﹝司勛﹐諱元政。﹞司勛生殿中侍禦史諱某﹐﹝侍禦史﹐諱志玄。﹞殿中生醴泉縣尉諱某﹐﹝諱成名。﹞醴泉生今禮部郎中凝。﹝成名三子﹐憑字虛受﹐凝字懋功﹐淩字恭履。凝當作憑。憑嘗爲禮部郎中﹐集又有《祭楊詹事文》可見。今作凝恐非。﹞代濟仁孝﹐號爲徳門。郎中娶於隴西李氏﹐生夫人。夫人生三年﹐而皇妣卽世﹐外王父兼﹐居方伯連帥之任﹐歷刺南部。﹝建中四年﹐以兼爲鄂嶽觀察使。貞元元年﹐遷江西觀察使。﹞夫人自幼及笄﹐依於外族﹐所以撫愛視遇者﹐殆過厚焉。夫人小心敬順﹐居寵益畏﹐終始無驕盈之色﹐親黨難之。五歲﹐﹝建中二年﹐年五歲。﹞屬先妣之忌﹐飯僧於仁祠﹐就問其故﹐保傅以告﹐﹝保﹐音保。按諸韻無保字﹐恐止作保。﹞遂號泣不食。後每及是日﹐必遑遑涕慕﹐抱終身之戚焉。及許嫁於我﹐柔日旣卜﹐﹝《禮記》﹕「外事以剛日﹐內事以柔日。」柔日﹐乙﹑丁﹑己﹑辛﹑癸是也。﹞乃歸於柳氏。恭惟先府君重崇友道﹐於郎中最深。髫稚好言﹐﹝髫﹐音迢。﹞始於善謔﹐﹝《詩》﹕善戲謔兮。﹞𨿽間在他國﹐﹝元符京本﹐𨿽下空一字﹐一無間字。﹞終無異辭。凡十有三歲﹐而二姓克合﹐奉初言也。

夫人旣歸﹐事太夫人﹐﹝公之母盧氏﹐封河東縣太君。﹞備敬養之道﹐惇睦夫黨﹐致肅雍之美。主中饋﹐佐嘗﹐怵惕之義﹐表於宗門。太夫人嘗曰「自吾得新歸﹐增一孝女。」況又通家﹐愛之如己子﹐崔氏﹑裴氏姊視之如兄弟。故二族之好﹐異於他門。然以素被足疾﹐不能良行。﹝昭七年《左傳》﹕孟縶之足﹐不能良行。注云﹕跛也。﹞未三歲﹐﹝一無未字。﹞孕而不育﹐﹝《易》漸之九三曰﹕婦孕不育﹐凶。﹞厥疾增甚。明年﹐以謁醫求藥之便﹐來歸女氏永寧裏之私第。八月一日甲子﹐﹝實壬申。﹞至於大疾﹐年始二十有三。嗚呼痛哉﹗以夫人之柔順淑茂﹐宜延於上壽﹔端明惠和﹐宜齒於貴位﹔生知孝愛之本﹐宜承於餘慶。是三者皆虛其應﹐天可問乎﹖衰門多﹐﹝許愼切﹐謂隙罅也﹐又通作釁。﹞上天無﹐故自辛未﹐﹝辛未﹐貞元七年。﹞逮於玆歲﹐累服齊斬﹐繼纏哀酷﹐﹝貞元九年五月﹐公父鎭卒。十二年正月﹐叔父卒。十一月﹐叔妣陸氏卒。﹞其間冠衣純采。﹝《禮》曰﹕孤子當室﹐冠衣不純采。純﹐之允切。﹞期月者﹐三而已矣。無乃以是累夫人之壽歟﹖悼慟之懷﹐曷月而已矣。哀夫﹗遂以九月五日庚午﹐克葬於萬年縣棲鳳原﹐從先塋﹐禮也。是歲﹐唐貞元十五年﹐龍集己卯﹐爲之志云﹕

坤徳柔順﹐婦道肅雍。﹝《詩》曰﹐猶執婦道﹐以成肅雍之徳。﹞惟若人兮﹐婉娩淑姿。﹝婉娩﹐順也。婉﹐音宛。娩﹐音晚﹐又音免。﹞鏘翔令容﹐﹝鏘﹐七將切。﹞委窮塵兮。佳城鬱鬱﹐閉白日兮。﹝《博物》志﹕漢滕公夏侯嬰死﹐公卿送葬﹐至東都門外﹐馬不行﹐踣地悲嗚﹐得石棺﹐有銘曰「佳城鬱鬱﹐三千年﹐見白日﹐吁嗟滕公居此室。」乃葬之。﹞之死同穴﹐﹝《詩》﹕之死矢靡它。又曰﹕死則同穴。公自言異時死則與之同穴。﹞歸此室兮。

○下殤女子墓磚記﹝殤﹐未成人而死。禮﹕八歲至十一爲下殤﹐十二至十五爲中殤﹐十六至十九爲長殤。公時謫永州作。﹞

下殤女子生長安善和裏﹐其始名和娘。旣得病﹐乃曰「佛﹐我依也﹐願以爲役。」更名佛婢。旣病﹐求去發爲尼﹐號之爲初心。元和五年四月三日死永州﹐凡十歲。其母微也﹐故爲父子晚。性柔惠﹐類可以爲成人者﹐然卒夭。斂用緇褐﹐銘用磚甓﹐葬零陵東郭門外第二崗之西隅。銘曰﹕

孰致也而生﹖孰召也而死﹖焉從而來﹖焉往而止﹖魂气無不之也﹐骨肉歸復於此。﹝延陵季子曰「骨肉歸復於土﹐命也。若魂气則無不之也。」﹞

○小侄女子墓磚記﹝公時在永州。﹞

字爲雅﹐氏爲柳。生甲申﹐﹝貞元十二年。﹞死己丑。﹝元和四年。﹞日十二﹐月在九。是日葬﹐東崗首。生而惠﹐命則夭。始也無﹐今何有﹖質之微﹐當速朽。銘玆瓦﹐期永久。

○故尙書戶部侍郎王君先太夫人河間劉氏志文﹝夫人﹐王叔文母也﹐公附叔文﹐故此銘極所稱道﹐時貞元二十一年秋也。八月而憲宗立﹐叔文敗﹐公亦相繼貶黜。豈公作銘時猶未悟耶﹖其後《與許孟容書》謂﹕「是時年少气銳﹐不識幾微﹐不知當否﹐但欲一心直遂﹐果陷刑法。」意公亦悔所不及矣。韓文公言曰「子厚前時少年﹐勇於爲人﹐不自貴重顧藉﹐謂功業可立就﹐故坐廢退。」誠有當於公之心哉﹗﹞

夫人姓劉﹐其先漢河間王。﹝河間獻王徳﹐漢景帝長子。﹞王有明徳﹐世紹顯懿。﹝「紹」﹐一作「昭」。﹞至於唐﹐有文昭者﹐爲綿州刺史﹐號良二千石。其嗣愼言﹐爲仙居令﹑光州長史﹐克荷於前人。光州﹐﹝一有「君」字。﹞夫人之父也。夫人旣笄五年﹐從於北海王府君﹐﹝王﹐越州山陰人。叔文自言王猛之後云。﹞諱某。府君舉明經﹐授任城尉左金吾衛兵曹。修經術﹐以求聖人之道﹔通古今﹐以推一王之典。會世多難﹐不克如志﹐卒以隱終。

夫人生二子﹕長曰彜倫﹐舉五經﹐早夭﹔少曰叔文﹐堅明直亮﹐有文武之用。貞元中﹐待詔禁中﹐以道合於儲後﹐凡十有八載﹐獻可替否﹐有匡弼調護之勤。﹝叔文善棋﹐貞元初﹐出入東宮﹐娛侍太子﹐詭譎多計。自言讀書知治道﹐乘間嘗爲太子言民間之疾苦。﹞先帝棄萬姓﹐﹝貞元二十一年正月癸巳﹐徳宗崩。﹞嗣皇承大位。﹝丙申﹐順宗卽位。﹞公居禁中﹐︳謨定命﹐﹝詩之辭。﹞有扶翼經緯之績。﹝自徳宗大漸﹐王亻丕先入﹐稱詔召叔文坐翰林中﹐使決事。亻丕以叔文意﹐入言於宦官李忠言﹐稱詔行下﹐外無知者。﹞由蘇州司功參軍﹐爲起居舍人﹑翰林學士。﹝二月﹐叔文以前蘇州司功參軍﹐爲起居舍人﹑翰林學士。﹞將明出納﹐﹝《詩》﹕肅肅王命﹐仲山甫將之﹔邦國若否﹐仲山甫明之。又曰﹕出納王命﹐王之喉舌。﹞有彌綸通變之勞﹐副經邦阜財之職。﹝三月﹐以叔文爲度支鹽鐵轉運副使。﹞加戶部侍郎﹐賜紫金魚袋。﹝五月﹐以叔文爲戶部侍郎﹐職如初﹐賜紫。﹞重輕開塞﹐有和鈞肅給之效。﹝《書》﹕關石和鈞。和鈞﹐謂均平也。﹞內贊謨畫﹐﹝一作謀謨。﹞不廢其位﹐凡執事十四旬有六日。利安之道﹐將施於人﹐而夫人卒於堂﹐蓋貞元之二十一年六月二十日也。﹝是日丁巳。﹞知道之士﹐爲蒼生惜焉。天子使中謁者臨問其家﹐賻以布帛。

嗚呼﹗夫人之在女氏也﹐貞順以自處﹐孝謹以有奉﹔其在夫族也﹐祗敬以承上﹐嚴肅以蒞下。事良人四十有九年﹐而勤勞不懈﹔生戶部五十有三年﹐﹝天寶十二年﹐叔文生。﹞而教戒無闕。年七十有九﹐而戶部之道聞於天下﹐爲大僚﹐垂紫綬﹐以就奉養。公卿侯王﹐咸造於門。旣壽而昌﹐世用羨慕。然而天子有詔﹐俾定封邑﹐有司稽於論次﹐終以不及﹐時有痛焉。是年八月某日﹐於兵曹府君之墓。銘曰﹕

夫人之徳﹐溫柔敬直。承於陰教﹐式是嬪則。克生良子﹐用揚懿美。有其文武﹐弘我化理。天子是毗﹐邦人是望。﹝平聲。﹞若若紫綬﹐﹝《漢書》﹕印何累累﹐綬若若耶﹖若若﹐垂貌。﹞榮於髙堂。惟昔孟氏﹐號爲母師。在漢稱賢﹐有戒不疑。﹝雋不疑也。﹞懿懿夫人﹐維其似之。山北之裏﹐神禾之原。問於靈龜﹐此顯魂﹐﹝﹐音祕。﹞勒石垂休﹐永永萬年。

○朗州員外司戶薛君妻崔氏墓志﹝元和十二年作﹐公在柳州。﹞

唐永州刺史﹝唐﹐一作故。﹞博陵崔簡﹝簡﹐字子敬。﹞女諱媛﹐嫁爲朗州員外司戶河東薛巽妻。三歲知讓﹐五歲知戒﹐七歲能女事。善筆札﹐讀書通古今﹐其暇則鳴弦桐諷詩騷以爲娛。始簡以文雅淸秀重於當世﹐其後病惑﹐得罪投州。﹝元和七年﹐卒於州。﹞諸女蓬垢滋號﹐柳氏出也。以叔舅命﹐﹝叔舅﹐公自謂。﹞歸於薛。惟恭柔專勤﹐以爲婦妻﹐恩其故他姬子雜己子﹐造次莫能辧。無忮忌之行﹐﹝忮﹐音置﹐恨也。﹞無犯迕之气﹐﹝迕﹐音午﹐逆也。﹞一畝之宅﹐言笑不聞於鄰。元和十二年五月二十八日﹐旣乳﹐﹝乳﹐產也。﹞病肝气逆肺﹐牽拘左腋﹐巫醫不能已。期月之日﹐潔服飾﹝飾﹐一作飭。﹞容而終﹐年若干。某月日﹐遷柩於洛﹐某月日﹐於墓。在北邙山南洛水東。巽始佐河北軍食有勞﹐未及錄。會其長以罪聞﹐因從貶。﹝元和初﹐討成徳節度使王承宗﹐以於臯謨﹑董溪爲河北營糧料使﹐崔元受﹑韋岵﹑薛巽﹑王相等爲判官﹐分給供饋。旣罷兵﹐臯謨等坐贓數千緡﹐敕貸其死。六年五月﹐流臯謨春州﹐溪封州﹐行至潭州﹐賜死。元受等從坐﹐皆逐嶺表。﹞更大赦﹐方北遷﹐﹝元和十三年正月﹐以平淮西大赦天下。﹞而其室已禍。

巽之考曰大理司直仲卿﹐祖曰太子右贊善大夫環﹐曾祖曰平舒令煜﹐髙祖曰工部尙書眞藏。簡之父曰大理司直﹛曰華﹜﹐祖曰某官鯢。唐興﹐中書令仁師議刑不孥。﹝貞觀十六年﹐刑部以盜賊律反逆緣坐兄弟沒官爲輕﹐請攺從死。左僕射髙士廉﹑吏部尙書侯君集﹑兵部尙書李等議請從重﹐民部尙書唐儉﹑禮部尙書江夏王道宗﹑工部尙書杜楚客請依舊不攺。時議者以漢及魏﹑晉謀反皆夷三族﹐欲依士廉等議﹐仁師爲給事中﹐駁議以爲不可﹐太宗從之。﹞其五世﹐大父也。﹝仁師生挹﹐挹生液﹐液生鯢﹐鯢生。﹞巽之他姬子﹐丈夫子曰老﹐﹝韓作老老。﹞女子曰張婆。妻之子﹐女子曰陀羅尼﹐丈夫子曰某﹐實後子。﹝按公作此志﹐元和十二年丁酉﹐十四年己亥卒。退之作墓志云﹕二子﹐長周六﹐始四歲﹔季周七﹐子厚卒乃生。以年考之﹐四歲者正崔氏出後子也。﹞銘曰﹕

翼翼仁師﹐惟仁之碩。﹝碩﹐一作「帥」。﹞一言刑輕﹐綿載二百。其慶中缺﹐曾玄不績。簡之溫文﹐卒昏以易。七男三女﹐八我之出。仍禍六稔﹐數存如沒。宜福而災﹐伊誰云卹﹖惟薛之婦﹐徳良才全。鄰無言聞﹐臧獲以虔﹐推仁撫庶﹐孩不異憐。兄公是怙﹐﹝公﹐一作「子」。﹞夫屬忻然。﹛髟皮﹜┶峨峨﹐﹝﹛髟皮﹜﹐﹛髟易﹜也。┶﹐結髮也。﹛髟皮﹜﹐音被。┶﹐音第。﹞籩豆維嘉。嘗賓燕﹐其羞孔多。有有嚴﹐﹝﹐蒲必切﹐香也。﹞神饗斯何﹖奚仲﹑仲虺﹐﹝奚仲爲夏車正﹐禹封爲薛侯。十二世孫仲虺居薛﹐爲湯左相﹐後以爲氏。﹞胡不遐﹖髙曾祖考﹐胡嘏之訛﹖淑人不居﹐誰任於家﹖書銘告哀﹐以巖阿。

○韋夫人墳記﹝族系不可得而考﹐公時在柳州作。﹞

韋夫人終成都﹐殯萬年﹐遷柩渭南﹐而不合﹐大葬未利﹐以俟禮也。其族系如某人之志﹐堋用元和十四年月日﹐﹝《左傳》﹕毀之﹐則朝而堋﹔不毀﹐則日中而堋。《說文》云﹕堋﹐舉葬下土也。堋﹐逋鄧切﹐又音朋。《禮》謂之封﹐《周官》謂之窆﹐音義並同﹐字又作崩。﹞子某爲石刻而納諸壙。

○馬室女雷五葬志﹝公時在永州作。﹞

馬室女雷五﹐父曰師儒﹐業進士。雷五生巧慧異甚﹐凡事絲纊文繡﹐﹝纊﹐音曠。﹞不類人所爲者﹐余睹之甚駭。家貧﹐歲不易衣﹐而天姿潔淸修嚴﹐恆若簪珠璣﹐衣紈﹐﹝紈﹐音丸。﹐胡谷切。﹞寥然不易爲塵垢雜。年十五﹐病死﹔後二日﹐葬永州東郭東裏。以其姨母爲妓於余也﹐將死﹐曰「吾聞柳公嘗巧我慧我﹐今不幸死矣﹐安得公之文志我於墓﹖」﹝一本作「志我葬」。﹞其父母不敢以云﹐葬之日﹐余乃聞焉﹐旣而閔焉。以攻石之後也﹐遂爲砂書玄磚﹐﹝「爲」﹐一作「用」。﹞追而納諸墓。

●卷十四﹟對○設漁者對智伯﹝按《史記﹟世家》及《通鑑》所載﹐智伯貪而無厭﹐卒抵於敗。公之設爲漁者對﹐其指切一時事情也至矣。﹞

智氏旣滅範﹑中行﹐﹝智襄子﹐名瑤﹐文子躒之孫也。周貞定王十一年﹐帥韓﹑趙﹑魏而伐範﹑中行氏﹐滅之﹐共分其地以爲邑。範﹐謂範昭子吉射。中行﹐謂中行文子荀寅。瑤﹐音搖。﹞志益大﹐合韓﹑魏圍趙﹐水晉陽。﹝貞定王十六年﹐智伯約魏桓子﹑韓康子圍趙襄子於晉陽﹐決晉水灌之。「水」﹐一作「於」。﹞智伯瑤乘舟以臨趙﹐且又往來觀水之所自﹐務速取焉。

羣漁者有一人坐漁﹐智伯怪而問焉。曰「若漁幾何﹖」﹝若﹐汝也。﹞曰「臣始漁於河中﹐今漁於海。﹝一無「今」字。﹞今主大玆水﹐臣是以來。」曰「若之漁何如﹖」曰「臣幼而好漁。始臣之漁於河﹐有少﹑與﹑﹑者﹐﹝《詩》﹕魚麗於。嘗﹑少﹐《釋魚》云﹕鯊﹐它也。郭璞曰﹕今吹沙也。《詩》﹕其魚魴﹑與。與似魴而鱗弱﹐魴﹑與﹐魚之易制者。﹐鯉也﹐江東呼爲黃魚。﹐鮎也。四者皆小魚。鯊﹐音沙。與﹐音敍。﹐音氈。﹐音偃。﹞不能自食﹐以好臣之餌﹐日收者百焉。臣以爲小﹐去而之龍門之下﹐﹝龍門山在同﹑絳二州之間。﹞伺大鮪焉。﹝鮪﹐大魚也。形似而靑黑﹐大者七八尺。《周禮》﹕春獻王鮪。鮪﹐於鬼切。﹞夫鮪之來也﹐﹝「夫」下有「大」字。﹞從魴鯉數萬﹐﹝《詩》﹕其魚魴鰥。箋﹕魚之易制者。「從」﹐一作「其」字。魴﹐音房。﹞垂涎流沫﹐後者得食焉。然其饑也﹐亦返吞其後。愈肆其力﹐逆流而上﹐慕爲螭龍。﹝螭﹐龍之無角者。辛氏《三秦記》曰﹕龍門水險不通﹐魚鱉之屬莫能上。江海大魚薄集龍門下數千﹐不得上﹐上則爲龍。螭﹐敕之切。﹞及夫抵大石。﹝夫下有走字。﹞亂飛濤﹐折鰭禿翼。﹝鰭﹐魚脊上骨。《禮記》﹕羞魚濡者﹐夏右鰭。鰭﹐音耆。﹞顚倒頓踣﹐﹝蒲墨切。﹞順流而下﹐宛委冒懵﹐﹝牟孔切﹐心迷也。﹞環坻漵而不能出。﹝坻﹐水中髙地。一曰小渚也。漵﹐水浦也。坻﹐音墀。漵﹐音敍。﹞向之從魚之大者﹐幸而啄食之。臣亦徒手得焉﹐猶以爲小。聞古之漁有任公子者﹐其得益大。﹝《莊子》﹕任公子爲大鉤巨緇五十以爲餌﹐蹲乎會稽﹐投竿東海﹐旦旦而釣。已而大魚食之﹐牽巨鉤釒舀沒而下﹐驚揚而奮鰭﹐白波若山﹐海水震動﹐聲侔鬼神﹐憚赫千里。任公子得若魚﹐離而臘之﹐自氵制河以東﹐蒼梧以北﹐無不厭若魚者。﹞於是去而之海上﹐北浮於碣石。﹝碣石﹐山名﹐在平州盧龍縣。碣然而立在海旁﹐故名。碣﹐音竭。﹞求大鯨焉。﹝鯨﹐大海魚也。《說文》﹕常以五月生子於岸﹐八月導而還海﹐鼓浪成雷﹐噴沫成雨﹐水族畏之。鯨﹐巨京切。﹞臣之具未及施﹐見大鯨驅羣鮫。﹝鮫﹐海魚也。音交。﹞逐肥魚於渤之尾。﹝渤﹐海之別名也。揚子云曰﹕江湖之崖﹐渤之島。渤﹐音勃。﹐胡買切。﹞震動大海﹐簸掉巨島。﹝水中有山曰島。簸﹐補過切。掉﹐徒了切。島﹐都皓切。﹞一啜而食若舟者數十。﹝《說文》﹕啜﹐嘗也。啜﹐姝說切。﹞勇而未已﹐貪而不能止﹐北蹙於碣石﹐槁焉。向之以爲食者﹐反相與食之。臣亦徒手得焉﹐猶以爲小。聞古之漁有太公者﹐其得益大﹐釣而得文王。﹝《史記》﹕太公望呂尙者﹐以漁釣姦周西伯。西伯出獵﹐遇太公於渭之陽﹐與語大悅﹐載與俱歸﹐立爲師。﹞於是舍而來。」

智伯曰「今若遇我也如何﹖」漁者曰「向者臣已言其端矣。始晉之侈家﹐若欒氏﹑﹝晉靖侯之孫曰欒賓﹐傳六世至懷子盈﹐滅。﹞祁氏﹑﹝祁奚爲晉大夫﹐至孫盈﹐滅。﹞羊舌氏﹝羊舌職事晉﹐至曾孫食我﹐滅。﹞以十數﹐不能自保﹐以貪晉國之利﹐而不見其害。主之家與五卿。﹝五卿﹐卽範﹑中行﹑韓﹑趙﹑魏也。﹞嘗裂而食之矣。﹝《史記﹟趙世家》﹕晉頃公之十二年﹐六卿以法誅公族祁氏﹑羊舌氏﹐分其邑爲十縣﹐各令其族爲之大夫。﹞是無異少﹑與﹑﹑也﹐腦流骨腐於主之故鼎﹐可以懲矣﹐然而猶不肯寤。又有大者焉﹐若範氏﹑中行氏﹐貪人之土田﹐侵人之勢力﹐慕爲諸侯﹐而不見其害。主與三卿﹝韓﹑趙﹑魏。﹞又裂而食之矣。﹝定公十三年﹐範﹑中行反﹐晉君擊之﹐範﹑中行走朝歌。出公十七年﹐智伯與趙﹑韓﹑魏共分範﹑中行地以爲邑。﹞脫其鱗﹐其肉﹐﹝﹐古外切﹐細切肉也。﹞刳其腸﹐﹝刳﹐音枯。﹞斷其首而棄之﹐鯤鮞遺胤﹐﹝《國語》﹕魚禁鯤鮞。鯤﹐古渾切。鮞﹐音而﹐魚子。﹞莫不備俎豆﹐是無異夫大鮪也。可以懲矣﹐然而猶不肯寤。又有大者焉﹐吞範﹑中行以益其肥﹐猶以爲不足﹐力愈大而求食愈無饜。﹝於鹽切﹐又於艷切。﹞驅韓﹑魏以爲羣鮫﹐以逐趙之肥魚﹐而不見其害。貪肥之勢﹐將不止於趙﹐臣見韓﹑魏懼其將及也﹐亦幸主之蹙於晉陽。其目動矣﹐﹝《左氏》﹕目動而言肆﹐懼我也。﹞而主乃忄敖然。﹝忄敖﹐魚到切﹐倨也﹐一本作傲。﹞以爲咸在機俎之上﹐方磨其舌。抑臣有恐焉﹐今輔果捨族而退﹐不肯同禍﹐﹝《國語》﹕智宣子將以瑤爲後。智果曰「不如霄也。」宣子不聽﹐果別族於太史爲輔氏﹐後韓﹑趙﹑魏滅智氏之族﹐惟輔果在。輔﹐一作韓。﹞段規深怨而造謀﹐﹝《國語》﹕智襄子伐鄭﹐自衛還﹐三卿宴於藍臺。智襄子戲韓康子而侮段規。及晉陽之難﹐段規反首難而殺智伯於師。段規﹐韓康子相也。﹞主之不寤﹐臣恐主爲大鯨﹐首解於邯鄲﹐﹝邯鄆﹐趙所都。邯﹐音寒。鄲﹐音單。﹞鬣摧於安邑﹐﹝安邑﹐本晉地﹐卽今絳州夏縣。鬣﹐音獵。﹞胸披於上黨﹐﹝趙地。﹞尾斷於中山之外﹐﹝中山後爲趙所並。﹞而腸流於大陸。﹝大陸﹐澤名。在深﹑趙二州界而濱河。﹞爲■A21﹝B161﹞。﹝■A21﹝B161﹞二字﹐出《周禮》。■A21﹐音鮮。﹝B161﹞﹐音槁。﹞以充三家子孫之腹。臣所以大懼。不然﹐主之勇力彊大﹐於文王何有﹖」

智伯不悅﹐然終以不寤。於是韓﹑魏與趙合滅智氏﹐其地三分。﹝據《通鑑﹟周威烈王紀》﹕智襄子請地於韓康子﹐致萬家之邑。又求地於魏桓子﹐復與萬家邑。又求蔡臯狼之地於趙襄子﹐襄子不與﹐智伯怒﹐帥韓﹑魏以攻趙﹐圍而灌之﹐城不沒者三版。趙襄子使張孟談潛出見韓﹑魏曰「唇亡則齒寒﹐趙亡則韓﹑魏爲之次矣。」二子乃陰與張孟談約﹐爲之期日而遣之。襄子夜使人殺守堤之吏而決水灌智伯軍﹐韓﹑魏翼而擊之﹐大敗智伯之眾﹐遂殺智伯而分其地。﹞

○愚溪對﹝集有《愚溪詩序》云「灌水之陽有溪﹐東流入瀟水﹐名冉溪。余謫瀟水上﹐攺之爲『愚溪』。」《愚溪對》作於永州明矣。晁太史無咎取以附《變騷》。其系曰宗元之所作。亦《對襄王》《答客難》之義而托之神也。然嘗論宗元固不愚﹐夫安能使溪愚哉﹖竭其智以求利而不獲﹐旣困矣﹐而始曰我愚。宗元之困﹐豈愚罪耶﹖﹞

柳子名愚溪而居。五日﹐溪之神夜見夢曰「子何辱予﹐使予爲愚耶﹖有其實者﹐名固從之﹐今予固若是耶﹖予聞閩有水﹐生毒霧厲气﹐﹝厲﹐惡也。﹞中之者﹐﹝中﹐音眾。﹞溫屯漚泄﹔﹝屯﹐聚也。屯﹐徒渾切。漚﹐音歐﹐又於口切。泄﹐音薛。﹞藏石走瀨﹐﹝瀨﹐湍也。吳﹑越謂之瀨﹐中國謂之磧。瀨﹐音賴。﹞連艫糜解。﹝李裴云「艫﹐船前頭刺棹處。」連艫﹐言多也。艫﹐音盧。﹞有魚焉﹐鋸齒鋒尾而獸蹄﹐是食人﹐必斷而躍之。﹝此蓋鱷魚也。﹞乃仰噬焉﹐﹝噬﹐音逝。﹞故其名曰惡溪。﹝惡溪﹐在潮州界。﹞西海有水﹐散渙而無力﹐不能負芥﹐投之則委靡墊沒﹐﹝墊﹐丁念切﹐陷也。﹞及底而後止﹐故其名曰弱水。﹝出甘州。東坡云﹐自州西北至肅州。《山海經》﹕昆侖之丘﹐其下有弱水環之。注云﹕其水不勝鴻毛。﹞秦有水﹐掎汨泥淖。﹝掎﹐偏引也。淖﹐亦泥也。掎﹐舉綺切。汨﹐音骨。淖﹐汝教切。﹞撓混沙礫﹐視之分寸﹐眙若睨壁﹐﹝眙﹐直視。睨﹐邪視也。眙﹐醜吏切。睨﹐音詣。﹞淺深險易﹐﹝以豉切。﹞昧昧不覿﹐乃合涇渭﹐﹝涇﹐一作淸。﹞以自彰穢迹﹐﹝《詩》﹕涇以渭濁。涇小渭大﹐屬於渭而入於河。涇以有渭﹐故見其濁。﹞故其名曰濁涇。﹝出原州髙平縣笄頭山﹐一名崆峒山﹐至同州界入渭。《漢書﹟地理誌》云﹕涇水出安定涇陽縣西岍頭山﹐東南至馮翊陽陵縣入渭。故上云秦有水也。﹞雍之西有水﹐幽險若漆﹐不知其所出﹐故其名曰黑水。﹝《書》﹕黑水西河惟雍州﹐酈元《水經》﹕黑水出張掖雞山﹐南流至惇煌﹐過三危山﹐南流入於南海。《通典》亦云﹕黑水出甘州張掖縣雞山。﹞夫惡弱﹐六極也﹔濁黑﹐賤名也。彼得之而不辭﹐窮萬世而不變者﹐有其實也。今予甚淸與美﹐爲子所喜﹐而又功可以及圃畦﹐力可以載方舟﹐﹝《詩》曰﹕方之舟之。注云﹕方﹐氵付也﹐《說文》云﹕編木以渡也。﹞朝夕者濟焉﹐子幸擇而居予﹐而辱以無實之名以爲愚﹐卒不見徳而肆其誣﹐豈終不可革耶﹖」

柳子對曰「汝誠無其實﹐然以吾之愚而獨好汝﹐汝惡得避是名耶﹗﹝東坡詩云﹕應同柳州柳﹐聊使愚溪愚。又詩云﹕不見子柳子﹐余愚污溪山。本此文也。﹞且汝不見貪泉乎﹖有飲而南者﹐見交趾寶貨之多﹐光溢於目﹐思以兩手左右攫而懷之﹐﹝一本﹐無兩字。﹞豈泉之實耶﹖過而往貪焉﹐猶以爲名﹐﹝廣州二十里﹐地名石門﹐有水曰貪泉﹐飲者懷無厭之欲。晉吳隱之賦詩曰﹕古人雲此水﹐一歃懷千金。﹞今汝獨招愚者居焉﹐久畱而不去﹐𨿽欲革其名﹐不可得矣。夫明王之時﹐智者用﹐愚者伏。用者宜邇﹐伏者宜遠。今汝之托也﹐遠王都三千餘里﹐側僻回隱﹐蒸鬱之與曹﹐螺奉之與居。﹝螺﹐蚌屬﹐大者如斗﹐出日南漲海中。奉﹐蜃屬。《說文》﹕蛤也。螺﹐盧戈切。奉﹐步項切。﹞惟觸罪擯辱愚陋黜伏者﹐日侵侵以遊汝﹐闖闖以守汝。﹝闖﹐馬出門貌。闖﹐醜禁切。﹞汝欲爲智乎﹖胡不呼今之聰明皎厲握天子有司之柄以生育天下者﹐使一經於汝﹐而惟我獨處﹖汝旣不能得彼而見獲於我﹐是則汝之實也。當汝爲愚而猶以爲誣﹐寧有說耶﹖」

曰「是則然矣。敢問子之愚何如而可以及我﹖」柳子曰「汝欲窮我之愚說耶﹖𨿽極汝之所往﹐不足以申吾喙﹔涸汝之所流﹐不足以濡吾翰。姑示子其略﹕吾茫洋乎無知﹐冰雪之交﹐﹝「之」下有「方」字。﹞眾裘我﹔溽暑之鑠﹐﹝式灼切。﹞眾從之風﹐而我從之火。﹝一本作眾從風而我之火。﹞吾蕩而趨。﹝蕩﹐亦放也。﹞不知太行之異乎九衢﹐以敗吾車﹔吾放而遊﹐不知呂梁之異乎安流。﹝《莊子》曰﹕孔子觀於呂梁﹐懸水三十仞﹐流沫四十里﹐黿鼉魚鱉之所不能遊也。呂梁在西河離石。﹞以沒吾舟。吾足蹈坎井﹐頭抵木石﹐衝冒榛棘。﹝「冒」﹐一作「行」。﹞僵僕虺蜴。﹝《詩》﹕哀今之人﹐胡爲虺蜴。蜴﹐守宮也。蜴﹐音易。﹞而不知怵惕。何喪何得﹐進不爲盈﹐退不爲抑﹐荒涼昏默﹐卒不自克。此其大凡者也。願以是污汝可乎﹖」

於是溪神深思而嘆曰「嘻﹗有餘矣﹐是及我也。」因俯而羞﹐仰而吁﹐涕泣交流﹐舉手而辭。一晦一明﹐覺而莫知所之。遂書其對。

○對賀者

柳子以罪貶永州﹐﹝永貞元年九月﹐公自禮部員外貶邵州刺史。十一月﹐又貶永州司馬。﹞有自京師來者﹐旣見﹐曰「余聞子坐事斥逐﹐余適將唁子。﹝弔生曰唁﹐死曰弔。弔失國亦曰唁。見《谷梁傳》。唁﹐宜箭切。﹞今余視子之貌﹐浩浩然也﹐能是達矣﹐余無以唁矣﹐敢更以爲賀。」柳子曰「子誠以貌乎﹐則可也。﹝「乎」﹐一作「言」。﹞然吾豈若是而無志者耶﹖﹝一無「而」字。﹞姑以戚戚爲無益乎道﹐故若是而已耳。吾之罪大﹐會主上方以寬理人﹐用和天下﹐故吾得在此。凡吾之貶斥﹐幸矣﹐而又戚戚焉何哉﹖夫爲天子尙書郎﹐謀畫無所陳﹐而羣比以爲名。﹝羣比﹐謂羣黨。﹞蒙恥遇﹃﹐以待不測之誅。苟人爾﹐有不汗栗危厲然者哉﹗﹝﹐相切責也﹐﹐音思﹐又士才切。﹞吾嘗靜處以思﹐獨行以求﹐自以上不得自列於聖朝﹐下無以奉宗祀﹐近丘墓﹐徒欲苟生幸存﹐庶幾似續之不廢。﹝《詩》﹕以似以續﹐續古之人。﹞是以償蕩其心﹐倡佯其形。﹝倡﹐音昌。佯﹐音羊。﹞茫乎若升髙以望﹐潰乎若乘海而無所往﹐故其容貌如是。子誠以浩浩而賀我﹐其孰承之乎﹖嘻笑之怒﹐甚乎裂眥。﹝疾智﹐才詣二切。目眥也。﹞長歌之哀﹐過乎慟哭。庸詎知吾之浩浩﹐非戚戚之尢者乎﹖子休矣。」

○杜兼對﹝兼﹐字處洪﹐中書令正倫五世孫。﹞

或問曰「朝廷以公且明﹐進善退不肖﹐未嘗不當。然吾有一疑焉﹐願有聞於子﹐以釋予也。」曰「何哉﹖」曰「杜兼爲濠州﹐﹝徐泗節度使張建封表置其府﹐積勞爲濠州刺史。﹞幸兵之亂﹐殺無罪士二人。﹝兼性浮險。錄事參軍韋賞﹑團練判官陸楚﹐皆以守職論事忤兼﹐兼密奏二人通謀﹐扇動軍中。忽有制使至﹐兼率官吏迎於驛中﹐前呼韋賞﹑陸楚出﹐宣制杖殺之。二人有士林之譽﹐無罪受戮﹐天下冤之。﹞蓄貨足欲﹐吾以爲唐杌﹑饕餮者亡以異。﹝《左傳﹟文十八年》﹕顓頊氏有不才子﹐天下謂之杌﹐縉雲氏有不才子﹐天下謂之饕餮。注云﹕杌﹐頑凶無儔匹之貌。貪財爲饕﹐貪食爲餮。﹐音濤。杌﹐音兀。饕﹐音叨。餮﹐音鐵。﹞然而卒入爲郎中﹑﹝元和初﹐入爲刑部郎中﹐攺吏部郎中。﹞給事中﹐出由商至河南尹﹐﹝自給事中出爲商州刺史﹑金商防禦使﹐攺河南少尹﹐行大尹事﹐半歲﹐拜大尹。﹞乃死。﹝元和四年十一月二十二日﹐兼卒。﹞夫何取於兼者若是幸也﹖」曰「若子之言﹐兼之罪﹐吾𨿽不睹乎目﹐然聞之熟﹐宜廢而不用久矣。然而吾有一取焉。吾聞兼在濠州﹐有鐘離令盧某者﹐﹝鐘離縣﹐屬濠州。﹞宰相戚也﹐而讒且諛﹐日狀其僚之過愆以致於兼﹐且曰﹕『是過是愆﹐﹝一無二是字。﹞我獨無有。』其僚因惴恐。﹝惴﹐之瑞切。憂懼之貌。﹞以俟謫怒於上﹐令日施施自負。﹝施施﹐自得貌。﹞曰﹕﹝一無曰字。﹞『州君將我陟也』﹐兼得之﹐乃大怒﹐罰令﹐使僚也咸得自達以進乎善﹐因擯令終不得面焉。﹝面﹐一作問。﹞人由是不苟免﹐而讒諛之道大息。朝廷進兼﹐於內則給事中﹐於外則至河南尹。蓋知兼有是善也歟﹖誠然﹐不爲公且明耶﹖」或者曰﹕兼﹐凶狡人也。恣殺以充己﹐其爲過章章者﹐凡天下兒童﹐﹝後闕。﹞

○天對﹝《天問》者﹐屈原之所作也。舊錄之於《楚辭》。按漢王逸序其篇首曰﹕屈原放逐﹐憂心愁悴。彷徨山澤﹐經歷陵陸。嗟號昊﹐仰天嘆息。見楚有先王之廟﹐及公卿祠堂﹐圖畫天地山川神靈﹐琦瑋亻亻危及古聖賢﹑怪物行事﹐因書其壁﹐呵而問之。以渫憤懣﹐舒寫愁思﹐乃假天以爲言焉。故作《天問》。子厚取《天問》所言﹐隨而釋之﹐遂作《天對》。﹞

問曰﹕遂古之初﹐誰傳道之﹖﹝王逸曰﹕遂﹐往也。初﹐始也。言往古太始之元﹐虛廓無形﹐神物未生﹐誰傳道此也﹖﹞上下未形﹐何由考之﹖﹝王逸曰﹕言天地未分﹐混沌無垠﹐誰考定而知之﹖﹞冥昭瞢暗﹐誰能極之﹖﹝王逸曰﹕言日月晝夜﹐淸濁晦明﹐誰能極知之﹖﹞馮翼惟象﹐何以識之﹖﹝王逸曰﹕言天地旣分﹐陰陽運轉﹐馮馮翼翼﹐何以識知其形像乎﹖﹞明明暗暗﹐惟時何爲﹖﹝王逸曰﹕言純陰純陽﹐一晦一明﹐誰造爲之乎﹖﹞

對曰﹕本始之茫﹐誕者傳焉。﹝謂太始之元﹐初無傳也。﹞鴻靈幽紛﹐曷可言焉﹗﹝謂天地未形﹐本無言也。﹞黑晰眇﹐﹝﹐呼骨切。《說文》﹕出气詞也。從日﹐象气出形。郭璞《三蒼解詁》曰﹕﹐旦明也。嚴有翼曰﹕﹐黑微昧也。晰﹐之列切。明也。﹞往來屯屯。﹝張倫切﹐難也。《易》屯卦注﹕屯也者﹐天地造始之時也。﹞昧革化﹐﹝昧﹐音妹。《易》﹕天造艸昧。注﹐造物之始﹐始於冥昧。﹞惟元气存﹐而何爲焉﹗

問﹕陰陽三合﹐何本何化﹖﹝王逸曰﹕謂天地人三合成徳﹐其本始何化所生乎﹖﹞

對﹕合焉者三﹐一以統同。﹝《谷梁子傳》﹕獨陰不生﹐獨陽不生﹐獨天不生﹐三合然後生。王逸以爲天地人﹐非也。﹞吁炎吹冷﹐﹝盧經切。淸冷也。字又從冷﹐音同。《集韻》﹕吳人謂冰曰冷澤。﹞交錯而功。

問﹕圜則九重﹐孰營度之﹖﹝王逸曰﹕言天圜而九重﹐誰營度而知乎﹖蔡邕曰﹕圜與圓同。《說文》﹕圜者﹐天之體也。﹞

對﹕無營以成﹐沓陽而九。﹝沓﹐徒合切﹐積也。九者﹐老陽﹐積陽爲天﹐故曰沓陽而九。《易》﹕乾元用九。﹞轉果渾淪﹐﹝一作轉轅﹐一作運果。果﹐胡果﹑胡瓦二切。車轂轉貌﹐關轂而果輪者﹐出《記雜記》。又胡罪切﹐回也。渾﹐音魂。淪﹐音論。《列子》﹕气形質具而未相離﹐故曰渾淪。言萬物相渾淪而未相離也。﹞蒙以圜號。﹝謂天圜九重﹐則陽數也。﹞

問﹕惟玆何功﹐孰初作之﹖﹝王逸曰﹕言天有九重﹐而誰功力始作之耶﹖﹞

對﹕冥凝玄釐﹐無功無作。

問﹕斡維焉系﹖天極焉加﹖﹝王逸曰﹕斡﹐轉。維﹐綱。言天晝與夜之轉旋。斡﹐轉也。維﹐綱也。言天晝夜轉旋﹐寧有維綱系綴﹐其際極安所加乎﹖焉﹐於虔切。安也。後可以意求之。﹞

對﹕烏系維﹐﹝《淮南子》﹕帝維曰維﹐運之以斗。東北爲報徳之維﹐西南爲背陽之維﹐東南爲常羊之維﹐西北爲蹄通之維。《注》﹕四角爲維也。﹐戶禮切﹐待也。﹞乃麋身位﹗﹝麋﹐恐作縻。﹞無極之極﹐﹝張衡《靈憲》﹕八極之極﹐徑二億二萬二千三百里。﹞漭イ非垠。﹝漭﹐母朗切。イ﹐民卑切﹐又莫爾切。漭イ﹐水大貌。﹞或形之加﹐孰取大焉﹗﹝謂斗極居中央﹐如《太玄》所謂天圓地方﹐屯植中央也。王逸以爲極際﹐恐未必然也。﹞

問﹕八柱何當﹖東南何虧﹖﹝王逸曰﹕言天有八山爲柱﹐皆何當值﹖東南不足﹐誰虧缺之﹖《河圖》言﹕昆侖者﹐地之中也。地下有八柱﹐柱廣十萬里﹐有三千六百軸﹐互相牽制﹐名山大川﹐孔穴相通。東方朔《神異經》曰﹕昆侖有銅柱焉﹐其髙入天。所謂天柱也。﹞

對﹕皇熙。﹝無匪切。《易》﹕成天下之者。﹞胡棟胡宇﹗完離不屬﹐﹝完﹐一作宏。屬﹐之欲切。附也﹐下同。﹞焉恃夫八柱。

問﹕九天之際﹐安放安屬﹖﹝王逸曰﹕九天﹕東方臯天﹐東南方陽天﹐南方赤天﹐西南方朱天﹐西方成天﹐西北方幽天﹐北方玄天﹐東北方變天﹐中央鈞天。其際會何分﹐安所系屬乎﹖﹞

對﹕無靑無黃﹐無赤無黑﹐無中無旁﹐烏際乎天則﹗﹝九天𨿽用爲九﹐而對以爲不然也。﹞

問﹕隅隈多有﹐﹝隈﹐烏回切。《說文》﹕水曲奧也。《爾雅》﹕崖內爲奧﹐外爲隈。《淮南子》﹕天有九野﹐九千九百九十九隅﹐去地五億萬里。﹞誰知其數﹖﹝王逸曰﹕言天地廣大﹐隅隈眾多﹐寧有知其數乎﹖﹞

對﹕巧欺淫誑﹐幽陽以別。無隈無隅﹐曷懵厥列。﹝謂天地方隅﹐不可以數窮也。懵﹐母亙切﹐不明也。又眉登切﹐忄昏也。又母總切﹐心亂也。﹞

問﹕天何所沓﹖十二焉分﹖﹝王逸曰﹕沓﹐合也。言天與地合會何所﹖分十二辰﹐誰所分別乎﹖《左氏傳》﹕日月所會是謂辰。《注》﹕一歲日月凡十二會﹐所會爲辰。﹞

對﹕折■A23剡﹐﹝折﹐食列切﹐斷也。■A23﹐音專。楚人名結艸折竹以十曰■A23。剡﹐音琰﹐削也。﹐音廷。《離騷》﹕索■A24茅以■A23兮﹐命靈氛爲余占之。注﹕﹐竹也。《後漢﹟方術傳》﹕挺■A23折竹。注﹕挺八段竹也。音同。折﹐一作析。﹞午施旁豎﹐﹝午﹐謂旁午也。﹞鞠明究曛﹐﹝許云切﹐日入而有餘光。﹞自取十二。非余之爲﹐焉以告汝﹗﹝意謂巧歷不能計天地之晦明﹐一歲日月十二會﹐固自若也。﹞

問﹕日月安屬﹖列星安陳﹖﹝王逸曰﹕言日月星辰安所系屬﹐誰陳列也﹖﹞

對﹕規毀魄淵﹐﹝毀﹐音毀。烈也。規毀魄淵﹐謂日月也。﹞太虛是屬。棋布萬熒﹐﹝熒﹐謂列星也。﹞咸是焉托。﹝謂日圓而明﹐月生而靜﹐星若棋﹐皆托乎太虛也。﹞

問﹕出自湯谷﹐次於蒙汜。﹝王逸曰﹕次﹐捨也。汜﹐水涯也。言日出東方湯谷之中﹐暮入西極蒙水之涯也。湯﹐與同。汜﹐音似﹐水涯也。或音凡﹐或音泛。《淮南子》曰﹕出於谷﹐浴於咸池。拂於扶桑﹐登於扶桑。爰始將行﹐淪於蒙谷。日入於虞淵之汜﹐曙於蒙谷之浦。行九州七捨﹐有五億萬七千三百九里。﹞

對﹕輻旋南畫﹐軸奠於北。﹝旋﹐音平聲。渾天之法﹐天地之形如雞子﹐北聳而南下。故北極常不沒﹐南極常不見。其轉如車軸﹐日月星辰常下回也。﹞孰彼有出次﹐惟汝方之側﹗﹝次﹐捨也。﹞平施旁運﹐惡有谷﹑汜。﹝謂日猶輻旋軸奠﹐烏可窮其出次﹐次於谷﹑汜也。﹞

問﹕自明及晦﹐所行幾里﹖﹝王逸曰﹐言日平旦而出﹐至暮而止﹐所行凡幾何裏乎﹖﹞

對﹕當焉爲明﹐不逮爲晦。度引久窮﹐不可以裏。﹝謂日之明晦﹐不可以裏計也。﹞

問﹕夜光何徳﹐死則又育﹖﹝王逸曰﹕夜光﹐月也。育﹐生也。言月何徳居於天地﹐死而復生也。死﹐謂晦也。﹞

對﹕毀炎莫儷﹐﹝郎計切﹐偶也。﹞淵迫而魄。遐違乃專﹐何以死育﹗﹝謂日之炎光莫並﹐惟月明旣極﹐則魄哉生﹐不可以死育測也。﹞

問﹕厥利維何﹐而顧菟在腹﹖﹝王逸曰﹕言月中有菟﹐何所貪利﹐居月之中而顧望乎﹖﹞

對﹕玄陰多缺﹐爰感厥兔﹐不形之形﹐惟神是類。﹝謂月中有兔﹐玄陰之所感也﹐張衡《靈憲》﹕月者陰精之宗﹐積而成獸象兔陰之類﹐其數偶。《蘇鶚演義》﹕兔十二屬配卯位﹐處望日月最圓而出於卯上。卯﹐兔也﹐其形入於月中﹐遂有是形。崔豹《古今注》﹕兔口有缺。張華《博物志》﹕兔望月而孕﹐自吐其子。﹞

問﹕女歧無合夫﹐焉取九子﹖﹝王逸曰﹕女歧﹐神女﹐無夫而生九子也。﹞

對﹕陽健陰淫﹐降施蒸摩﹐歧靈而子﹐焉以夫爲﹗﹝《漢﹟成帝紀》應劭注﹕畫堂畫九子母。或云卽女歧也。﹞

問﹕伯彊何處﹖惠气安在﹖﹝王逸曰﹕伯彊﹐大厲疫鬼也﹐所至傷人。惠气﹐和气也。言陰陽調和則惠气行﹐不調和則厲鬼興﹐二者當何所在乎﹖﹞

對﹕怪イ冥更﹐﹝イ﹐民卑切﹐又莫爾切﹐水貌﹐一作「氵爾」﹐又作「■A25」﹐與「」同。並徒典切﹐陰陽气亂曰。《集韻》引《莊子》﹕陰陽气有。又郎計切﹐《說文》﹕水不流也。《集韻》引《五行傳》﹕若其作。又《前漢﹟五行志》﹕气相傷謂之﹐猶臨蒞不和意也。如淳曰﹕﹐音拂戾之戾﹐義亦同。﹞伯彊乃陽﹐順和調度﹐惠气出行﹐時屆時縮﹐何有處鄕﹗﹝謂气乖則致厲﹐气和則致祥﹐非有定處也。﹞

問﹕何闔而晦﹖何開而明﹖﹝王逸曰﹕言天何所闔閉而晦冥﹐何所開發而明曉﹖﹞

對﹕明焉非辟﹐晦焉非藏。

問﹕角宿未旦﹐曜靈安藏﹖﹝王逸曰﹕角亢﹐東方星。曜靈﹐日也。東方未旦之時﹐日安所藏其精光乎﹖﹞

對﹕孰旦孰幽﹐繆躔於經。﹝繆﹐音蚪﹐一音了。《說文》﹕纏也。躔﹐澄延切﹐謂日月行也。司馬相如《子虛賦》﹕繆繞玉綏。注﹕繆﹐音蓼。繆繞﹐相纏結也。﹞蒼龍之寓﹐而廷彼角亢。﹝廷﹐具往切﹐欺也。亢﹐音剛﹐星名。《爾雅》﹕壽星﹐角亢也﹐《國語》﹕辰角見而雨畢。注﹕辰角﹐大辰蒼龍之角﹐此謂東方蒼龍角亢之宿。𨿽日出之方﹐而其晦明固自有經度也。《晉志》云﹕左角爲夭田﹐主刑。亢﹐總攝天下奏事聽訟理獄錄功者也。彼字﹐一本作尉。﹞

問﹕不任汨鴻﹐師何以尙之﹖﹝王逸曰﹕汨﹐治也。鴻﹐大水也。師﹐眾也。尙﹐舉也。言鯀才不任治鴻水﹐眾人何以舉之乎﹖﹞僉曰何憂﹐何不課而行之﹖﹝王逸曰﹕僉﹐眾也。課﹐試也。言眾人舉鯀治水﹐堯知其不能﹐眾人曰「何憂哉﹐何不先試之也﹖」﹞

對﹕惟玄訁堯訁堯。﹝玄﹐禹父名﹐《尙書》作鯀。按﹐《集韻》混字韻內﹐出﹤骨玄﹥﹑﹤角玄﹥﹑鰥三字﹐通作鯀﹐卽無玄字。惟王子年《神仙拾遺記》云﹕夏玄理水無功﹐沈於羽川﹐化爲玄魚﹐大千尺。後遂死﹐橫於河海之間。後世以玄字合於魚字爲玄字。玄﹐音衮。訁堯﹐女交切。《說文》﹕恚呼也。﹞鄰聖而孽。恆師蒙﹐乃尙其圯。﹝謂系之不任治洪水﹐眾論不明﹐不察其方命圯族而舉之也。圯﹐部鄙切﹐毀也。﹞後惟師之難﹐賓使試。﹝謂四嶽舉系。堯曰「吁﹐弗哉﹗」僉曰「試可乃已。非樂於用之也。」賓﹐恨張目也。﹐鼻莖﹐蹙也。賓﹐音頻﹐又音賓。﹐音遏。﹞

問﹕鴟龜曳銜﹐玄何聽焉﹖﹝王逸曰﹕言鯀治水﹐績用不成。堯乃放殺之羽山﹐飛鳥水虫曳銜而食之﹐玄何能復不聽之乎﹖按﹕舊說謂玄死爲鴟龜所食﹐特以意言之耳﹐詳其文勢﹐似謂鯀聽鴟龜銜曳之計而敗其事。﹞順欲成功﹐帝何刑焉﹖﹝王逸曰﹕帝﹐謂堯也。言玄設能順眾人之欲成其功﹐堯當何爲刑戮之乎﹖﹞永遏在羽山﹐夫何三年不施﹖﹝王逸曰﹕永﹐長也。遏﹐絕也。施﹐捨也。言堯長放玄於羽山﹐絕在不毛之地﹐三年不捨其罪也。﹞

對﹕盜堙息壤﹐招帝震怒。﹝《史記﹟索隱》曰﹕《山海經﹟啟筮》云﹕鯀竊帝之息壤以堙洪水。招﹐舉也。《左傳》﹕以招人過。堙﹐與湮同﹐音因﹐塞也。《說文》﹕沒也。招﹐音翹。《集韻》﹕舉也。《尙書﹟洪範》﹕鯀堙洪水﹐汨陳其五行。帝乃震怒﹐鯀則殛死。﹞賦刑在下﹐而投棄於羽。﹝一無而字。﹞方陟元子﹐以胤功定地。﹝胤﹐羊晉切﹐嗣也。《山海經》﹕鯀竊帝之息壤以堙洪水﹐帝令祝融殺鯀於羽郊。《淮南子》﹕凡鴻水淵藪﹐自三百仞以上﹐二億三萬三千五百五十里有九淵。禹乃以息土塡洪水﹐以爲名山。《注》﹕息土不耗減﹐掘之益多﹐故以塡洪水也。﹞胡離厥考﹐而玄龜肆喙。﹝考﹐謂禹父鯀也。喙﹐許穢切。《說文》﹕口也。玄﹐與鴟同。﹞

問﹕伯禹腹玄﹐夫何以變化。﹝王逸曰﹕禹﹐玄子也。言玄愚狠﹐腹而生禹﹐禹小見其所爲﹐何以能變化而有聖徳也﹖﹞纂就前緒﹐遂成考功。﹝王逸曰﹕父死稱考。緒﹐業也。言禹能纂代玄之遺業﹐而成考父之功也。﹞何續初繼業﹐而厥謀不同﹖﹝王逸曰﹕何言禹能繼續玄業﹐而謀慮不同也。﹞

對﹕气孽宜害﹐而嗣續得聖﹐污塗而蕖﹐夫固不可以類。﹝謂玄旣殛於羽山﹐虫鳥之所曳﹐而其子有禹之聖﹐蓮生泥中﹐自不類也。蕖﹐音渠。《集韻》﹕芙蕖﹐荷總名。謂荷之生於淤泥中﹐以諭禹之生於玄也。﹞玄躬蹙步﹐﹝玄﹐當作胝﹐同張尼切﹐皮厚也。一曰繭也。《說文》﹕胝﹐垂也。垂﹐株垂切。瘢也。《列子﹟楊朱篇》﹕身體偏枯﹐手足胼胝。﹐必益切﹐又蒲結切。跛也。《楊子》﹕巫步多禹。《注》﹕謂姒氏治水土﹐涉山川﹐病足﹐故行跛也。﹞橋盾踣。﹝橋﹐音蹺﹐丘搖切。《史記﹟禹本紀》﹕山行乘┝。注﹐一作橋﹐音同﹐┝車﹐謂以鐵如錐頭長半寸﹐施之履下﹐以上山﹐不蹉跌也。又音紀錄切。﹐敕倫切。《說文》﹕車約川也。《書》﹕予乘四載。《注》﹕泥乘。《正義》引《前漢﹟溝洫志》﹐泥行乘毳。注﹕泥行所乘者。又橇字通作﹐同敕倫切。注﹕禹治水所乘者。古篆變形﹐字體攺易﹐說者不同﹐未知孰是。橋﹐一作┝﹐一作累﹐或作局。﹐夷世切。又音曳。勞也。踣﹐蒲墨切。《說文》﹕僵也。踣﹐謂勞劇而頓僕也。踣﹐一作路。﹞厥十有三載﹐乃蓋考槐。宜儀刑九疇﹐﹝《尙書﹟禹貢》作十有三載乃同。《史記﹟夏紀》﹕禹傷父鯀功之不成﹐乃勞身焦思。居外十三年﹐過家門不敢入。﹞受是玄寶。﹝《尙書﹟禹貢》﹕禹錫玄圭﹐告厥成功。﹞昏成厥孽﹐昭生於徳﹐惟氏之繼﹐夫孰謀之式﹗﹝惟繼鯀之氏﹐而不法其謀也。﹞

問﹕洪泉極深﹐何以塡之﹖﹝王逸曰﹕言洪水淵泉極深﹐大禹何用塡塞而平之乎﹖﹞

對﹕行鴻下ㄨ﹐﹝ㄨ﹐徒回切。《說文》﹕下墜也。﹞厥丘乃降。焉塡絕淵﹐﹝塡﹐與置同﹐音田﹐塞也。﹞然後夷於土。﹝《淮南子》﹕禹乃以息土塡鴻水九淵以爲名山。今子厚之對﹐以爲不然也。﹞

問﹕地方九州﹐何以墳之﹖﹝王逸曰﹕墳﹐分也。謂九州之地﹐凡有九品﹐禹何以能分別之乎﹖周少隱《楚辭贅說》曰﹕子厚對﹐亦是以墳爲分字﹐當讀爲憤。﹞

對﹕從民之宜﹐乃九於野﹐墳厥貢藝﹐而有上中下。﹝墳﹐符吻切。墳﹐言土脈憤起也。九州之土不同﹐因以定貢藝﹐故有上中下之差焉。﹞

問﹕應龍何畫﹖河海何歷﹖﹝王逸曰﹕有鱗曰蛟龍﹐有翼曰應龍。歷﹐過也。言河海所出至遠﹐應龍過歷遊之而無所不窮也。或曰﹕禹治洪水時﹐有神龍以尾畫地﹐導水所注﹐當決者﹐因而治之。﹞

對﹕胡聖爲不足﹐反謀龍智﹖畚鍤究勤﹐而欺畫厥尾﹗﹝蓋以王逸注神龍之事爲不然也。畚﹐音本﹐《說文》﹕﹤甾並﹥屬﹐蒲器也。《左氏傳》﹕置諸畚。注﹕畚﹐以艸索爲之﹐屬。鍤﹐測洽切﹐鍬也。《山海經圖》犁丘山有應龍者﹐龍之有翼者也。夏禹治水﹐有應龍以尾畫地﹐卽水泉流通。﹞

問﹕玄何所營﹖禹何所成﹖﹝王逸曰﹕言玄治洪水﹐何所營度﹐禹何所成就乎﹖﹞康回馮怒﹐地何故以東南傾﹖﹝王逸曰﹕康回﹐共工名也。《淮南》言共工與顓頊爭爲帝﹐不得﹐怒而觸不周之山﹐天維絕﹐地柱折﹐故東南傾。﹞

對﹕圜燾廓大﹐﹝圜﹐與「圓」同﹐《說文》﹕體也。燾﹐徒到切﹐《說文》﹕溥覆照也。﹞厥立不植。地之東南﹐亦已西北。彼回小子﹐胡顚隕爾力﹗夫誰駭汝爲此﹐而以天極。﹝謂非康回可得而傾也。隕﹐羽敏切﹐《說文》﹕從髙下也。﹐胡困切﹐辱也﹐擾也。《列子》﹕共工氏子與顓頊爭爲帝﹐怒而觸不周之山﹐折天柱﹐絕地維﹐故天傾西北﹐日月星辰就焉﹐地不滿東南﹐百川水潦歸焉。﹞

問﹐九州何錯﹖川谷何ㄜ﹖﹝王逸曰﹕錯﹐廁也。ㄜ﹐深也。言九州錯廁﹐禹何所分別之﹖川谷於地﹐何以獨ㄜ深乎﹖ㄜ﹐音戶。﹞

對﹕州錯富媼﹐﹝媼﹐《說文》﹕女老稱。《前漢﹟郊祀歌》﹕后土富媼。注﹕坤爲母﹐故稱媼也。媼﹐烏浩切。﹞爰定於趾。躁川靜谷﹐﹝躁﹐則到切﹐動也﹐亦作燥﹐先到切。《說文》﹕乾也。﹞形有髙庳。﹝音婢﹐又音卑﹐短也。﹞

問﹕東流不溢﹐孰知其故﹖﹝王逸曰﹕言百川東流﹐不知滿溢﹐誰有知其何故也。﹞

對﹕東窮歸虛﹐﹝當作墟﹐同丘於切。《說文》﹕大丘也。《列子》曰﹕渤海之東﹐不知幾億萬里﹐有大壑焉。實惟無底之谷﹐名曰歸墟。八九野之水﹐天漢之流﹐莫不注之﹐而無增無減焉。﹞又環西盈。脈穴土區﹐而濁濁淸淸。墳壚參疏﹐﹝參﹐當作燥。墳﹐房粉切﹐土膏肥也。壚﹐音盧。《說文》﹕黑剛土也。《尙書》﹕下土墳壚。《注》﹕下者壚壚疏。﹞滲渴而升。﹝滲﹐所禁切。《說文》﹕下漉也。﹞充融有餘﹐泄漏復行。﹝《莊子》﹕天下之水﹐莫大於海。萬川歸之﹐不知何時止而不盈﹔尾閭泄之﹐不知何時已而不虛。﹞器運氵攸氵攸﹐﹝夷周切。水流貌。﹞又何溢爲﹗﹝謂九州川谷﹐錯ㄜ各有其勢。水之東流回環﹐其理自不溢也。﹞

問﹕東西南北﹐其修孰多﹖﹝王逸曰﹕修﹐長也。言天地東西南北誰爲長乎。﹞

對﹕東西南北﹐其極無方。夫何鴻﹑洞﹐﹝鴻﹐一作Е。鴻洞並音去聲。鴻﹐大也。洞﹐通也。﹞而課校修長﹗﹝謂不可計其孰修也。一本無「校」字。《淮南子》﹕闔四海之內﹐東西二萬八千里﹐南北二萬六千里。注﹕子午爲經﹐卯酉爲緯﹐言經短緯長也。禹使太章步自東極至於西極﹐二億三萬三千五百里七十五步。使豎亥步自北極至於南極﹐二億三萬三千五百里七十五步﹐注海內有長短極內等也﹐其他諸說不同。﹞

問﹕南北順隋﹐﹝吐火切﹐狹而長也。﹞其衍幾何﹖﹝王逸曰﹕衍﹐廣大也。言南北隋長﹐其廣差幾何。﹞

對﹕茫忽不準﹐孰衍孰窮﹗﹝亦謂不可計其孰衍也。﹞

問﹕昆侖縣圃﹐其﹤屍幾﹥安在。﹝王逸曰﹕昆侖﹐山名也。在西北﹐元气所出。其巓曰縣圃。縣圃乃上通於天也。﹤屍幾﹥﹐一作居。《水經》﹕昆侖之山三級。下曰樊桐﹐一名板松﹔二曰玄圃﹐一名閬風﹕上曰層城﹐一名天庭。﹤屍幾﹥﹐丘刀切。﹞

對﹕積髙於乾﹐昆侖攸居。﹝《禹本紀》﹕昆侖山髙三千五百餘里﹐日月所相避隱爲光明也。《水經》﹕昆侖山在西北﹐去嵩髙五萬里﹐地之中也。其髙萬一千里﹐河水出其東北陬。﹞蓬首虎齒﹐爰處爰都。﹝《山海經》﹕西海之南﹐流沙之濱﹐赤水之後﹐黑水之前﹐有大山名昆侖之丘。其下有弱水之淵環之﹐有蓬首虎齒戴勝而處者﹐名王母也。﹞

問﹕增城九重﹐其髙幾里﹖﹝王逸曰﹕《淮南》言昆侖之山九重﹐其髙萬一千里也。﹞

對﹕增城之髙﹐萬有三千。﹝增﹐與層同﹐才登切。重也。《淮南子》﹕昆侖虛中有增城九重﹐其髙萬一千里百一十四步二尺六寸。東方朔《十洲記》﹕昆侖山有三角。一角正東﹐名曰昆侖宮。其處有積金爲墉城﹐面方千里﹐城上安金臺五所﹐玉樓十二。此云萬有三千﹐其說不同﹐誕實未詳。﹞

問﹕四方之門﹐其誰從焉﹖﹝王逸曰﹕言天地四方﹐各有一門﹐其誰從之上下也。《淮南子》﹕昆侖虛旁有四百四十四門﹐門間四里﹐裏間九純﹐純丈五尺。﹞

對﹕淸溫燠寒﹐﹝淸﹐七政切﹐寒也。燠﹐乙六切﹐熱也。《黃帝素問內經》﹕天不足西北﹐左寒而右涼。地不滿東南﹐右熱而左溫。注﹕西方涼﹐北方寒﹐東方濕﹐南方熱﹐气化猶然也。﹞疊出於時。時之丕革﹐由是而門。

問﹕西北辟啟﹐何气通焉﹖﹝王逸曰﹕言天西北之門﹐每常開啟﹐豈元气之所通﹖辟﹐通作辟﹐開也。《準南子》﹕昆侖虛﹐玉橫維其西北隅﹐北門開以納不周之風。按不周山在昆侖西北﹐不周風自此出也。﹞

對﹕辟啟以通﹐玆气之元。﹝謂昆侖之髙﹐一寒一暑﹐气所從出﹐西北天門﹐又气之所通也。﹞

問﹕日安所到﹐燭龍何照﹖﹝王逸曰﹕言天地之西北﹐有幽冥無日之國﹐有龍銜燭而照之也。《山海經》﹕鐘山之神﹐名曰燭陰。視爲晝﹐瞑爲夜﹐吹爲冬﹐呼爲夏﹐不飲不食﹐不喘不息﹐身長千里。注曰﹕卽燭龍也。﹞

對﹕修龍口燎﹐﹝力照切﹐照也。﹞爰北其首﹐﹝手又切﹐向也。﹞九陰極冥﹐厥朔以炳。﹝《山海經》﹕西北海之外﹐赤水之北﹐有章尾山。有神人而蛇身而赤﹐其瞑乃晦﹐其視乃明﹐是謂燭龍。《文選﹟雪賦》「爛兮若燭龍銜曜照昆侖」是也。﹞

問﹕羲和之未揚﹐若華何光﹖﹝王逸曰﹕言日未出之時﹐若木何能有明赤之光華也﹖《廣雅》﹕日禦曰羲和﹐月禦曰望舒。《山海經》﹕東南海外有羲和之國﹐有女子名曰羲和。是生十日﹐常浴日於甘淵。又灰野之山有樹﹐赤葉赤華﹐名曰若木。日所入處﹐生昆侖西附西極也。又《淮南子》﹕若木在建木西﹐末有十日﹐其華照下地。注﹕若木端有十日﹐狀如蓮珠﹐華光也﹐光照其下也。﹞

對﹕惟若之華﹐稟羲以耀。﹝謂若木依日而光耀耳。﹞

問﹕何所冬暖﹖何所夏寒﹖﹝王逸曰﹕暖﹐溫也。言地之气﹐何所有冬溫而夏寒者乎﹖﹞

對﹕狂山凝凝﹐﹝元注音嶷。魚力切。《山海經》﹕狂山無艸木﹐冬夏有尋雪﹐狂水出焉。﹞冰於北至。爰有炎洲﹐司寒不得以試。﹝東方朔《十洲記》﹕南方有炎洲﹐在南海中﹐其地方二千里。《淮南子》﹔南至委火炎風之時﹐北方之極﹐有凍寒積冰雪霰霜露漂潤羣水之野。﹞

問﹕焉有石林﹖有獸能言﹖﹝王逸曰﹕言天下何所有石木之林﹐林中有獸能言語者乎﹖﹞

對﹕石胡不林﹐往視西極﹗﹝《文選﹟吳都賦》﹕𨿽有石林之Σ﹐請攘臂而靡之。𨿽有雄虺之九首﹐將抗足而此之。按賦以石林與雄虺同稱﹐則石林當在南方﹐然子厚云﹕石胡不林﹐往視西極。按《淮南子》﹕西方之極﹐石成金室。未見石林所出也。﹞獸言﹐人名是達。﹝﹐火包切。《說文》﹕誇語也﹐通作咬。注﹕鳥聲也。《山海經》﹕鵲山有獸類獼猴﹐被髮垂地﹐名曰猩猩。知人名﹐其爲獸﹐如豕而人面。﹞

問﹐焉有虯龍﹐負熊以遊﹖﹝王逸曰﹕有角曰龍﹐無角曰虯。言寧有無角之龍﹐負熊獸以戲遊者乎﹖熊﹐形類大豕﹐而性輕捷﹐好攀緣上髙木﹐見人﹐則顚倒自投地而下也。﹞

對﹕有虯委蛇﹐不角不鱗。﹝虯﹐渠幽切。《廣韻》﹕無角龍也。又居幽切﹐諸韻﹐並作蚪。委蛇﹐上於危切。一作委﹐音同。下余知切。《詩》﹕委蛇委蛇。注﹕行可從迹也。﹞嬉夫玄熊﹐相待以神。

問﹕雄虺九首﹐倏忽焉在﹖﹝王逸曰﹕虺﹐蛇別名也。倏忽﹐電光也。言有雄虺﹐一身九頭﹐速及電光﹐皆何所在乎﹖虺﹐許偉切﹐惡蛇也。《爾雅﹟釋魚》﹕蝮虺博三寸﹐首大如擘。疏﹕江淮以南曰蝮﹐江淮以北曰虺﹐有牙最毒。倏﹐一作﹐並音叔。《說文》﹕走也。﹞

對﹕南有怪虺﹐羅首以噬。倏﹑忽之居﹐帝南﹑北海。﹝倏忽﹐在《莊子》甚明。王逸以爲電﹐非。又﹐《招魂》﹕南方雄虺九首﹐往來倏忽。注﹕倏忽﹐疾急貌。考之《楚辭》兩處正文意義﹐但爲迅疾貌。而王逸之注自相戾。此子厚之對﹐直取南海之帝爲﹐北海之帝爲忽而言﹐故謂王逸爲電光非也。然按《莊子》乃寓言耳﹐子厚引之以爲證﹐恐非屈原本意也。﹞

問﹕何所不死﹖﹝死﹐一作老。﹞長人何守﹖﹝王逸曰﹕《括地象》曰﹕有不死之國﹐長人﹐長狄。《春秋》云﹕防風氏也。禹會諸侯﹐防風氏後至﹐於是使守封之山也。﹞

對﹕員丘之國﹐身民後死﹖﹝員﹐與圓同。《山海經》﹕不死民在交脛國東﹐其人黑色﹐壽不死。注﹕圓丘上有不死樹﹐食之乃壽﹔有赤水﹐飲之不老。﹞封﹑之守﹐其橫九里。﹝﹐音隅。封﹑二山﹐在吳﹑楚之間﹐汪芒氏之國。《魯國語》﹕吳隳會稽﹐獲巨骨焉﹐問之仲尼。仲尼曰﹕昔禹致羣臣於會稽之山﹐防風氏後至﹐禹殺而戮之﹐其骨專車。客曰﹕敢問誰守爲神﹖仲尼曰﹕山川之靈﹐足以紀綱天下者﹐其守爲神。客曰﹕防風氏何守也﹖仲尼曰﹕汪芒氏之君也﹐守封之山者也。爲漆姓﹐在虞夏商爲汪芒氏﹐於周爲長翟﹐今爲大人。客曰﹕人長之極幾何﹖仲尼曰﹕長者不過十﹐數之極也。注﹕今湖州武康縣東﹐有防風山。山東二百步﹐有禺山。防風氏廟在封﹑二山之間。《春秋﹟谷梁傳》文公十一年﹐叔孫得臣敗狄於咸。長狄也﹐射其目﹐身橫九里。﹞

問﹕靡萍九衢﹐華安居﹖﹝王逸曰﹕九交道曰衢。言萍艸寧有生於水中﹐無根﹐乃蔓衍於九交之道。又有麻垂艸華榮﹐何所有此物乎﹖﹐相裏切。《爾雅﹟釋艸》﹕有麻﹐麻有子曰。疏﹕麻一名﹞。

對﹕有萍九岐﹐厥圖以詭。﹝《山海經》多言其枝五衢﹐又云四衢。衢﹐歧也。王逸以爲生九衢中﹐恐謬。萍﹐一作蘋﹐音平。《說文》﹕萍也﹐無根﹐浮水上而生者。《山海經》﹕宣山上有桑焉﹐其枝四衢。注﹕枝交互四出。又少室山有木名帝休﹐其枝五衢。注﹕樹枝交錯﹐相重五出﹐有象路衢。故子厚注云﹕逸以爲生九衢中﹐謬矣。﹞浮山孰產﹖赤華伊。﹝《山海經》﹕浮山有艸焉﹐其葉如麻。赤華﹐卽華也。﹞

問﹕靈蛇吞象﹐厥骨何如﹖﹝王逸曰﹕南方有靈蛇吞象﹐三年然後出其骨。靈﹐或作一。骨﹐或作大。﹞

對﹕巴蛇腹象﹐足覿厥大。三歲遺骨﹐其修已號。﹝覿﹐一作觀。《山海經》﹕南海內有巴蛇﹐身長百尋﹐其色靑黃赤黑。食象﹐三歲而出其骨。君子服之﹐無心腹疾。《文選﹟吳都賦》﹕屠巴蛇﹐出象骼。﹞

問﹕黑水玄趾﹐三危安在﹖﹝王逸曰﹕玄趾﹑三危﹐皆山名也﹐在西方。黑水出昆侖山。﹞

對﹕黑水淫淫﹐窮於不姜。玄趾則北﹐三危則南。﹝《尙書﹟禹貢》﹕導黑水至於三危﹐入於南海。按黑水出張掖雞山﹐自三危山南流至文單國﹐謂之扶南江﹐至奔陀國﹐入於南海。﹞

問﹕延年不死﹐壽何所在﹖﹝王逸曰﹕言仙人稟命不死﹐其壽獨何窮止也。洪興祖曰﹕黃帝《素問》﹐上古有眞人﹐壽敝天地﹐無有終時﹔中古有至人﹐益其壽命而彊者也。其次有聖人者﹐形體不敝﹐精神不散﹐亦可以百數也。﹞

對﹕仙者幽幽﹐壽焉孰慕﹗短長不齊﹐咸各有止。胡紛華漫汗﹐而潛謂不死﹗﹝《淮南子﹟ㄈ眞訓》﹕至徳之世﹐徙倚於漫汗之宇。注﹕漫汗﹐無生形。又《道應訓》﹕盧敖遊乎北海﹐見士焉﹐玄須而鳶肩﹐軒軒然迎風而舞﹐笑曰「吾與漫汗期於九垓之外﹐不可以久。」舉臂而聳﹐遂入雲中。敖仰視之弗見。注﹕漫汗﹐不可知之也。漫﹐莫官切。汗﹐河幹切﹐或並音去聲。﹞

問﹕鯪魚何所﹖﹤鬼斤﹥堆焉處﹖﹝王逸曰﹕鯪魚﹐鯉也。一云﹐鯪魚﹐鯪鯉也﹐有四足﹐出南方。﹤鬼斤﹥堆﹐奇獸也。﹤鬼斤﹥﹐渠希切。堆﹐都回切。﹞

對﹕鯪魚人貌﹐邇列姑射。﹝《列子》﹕姑射山﹐在海河洲中﹐山上有仙人焉。《山海經》﹕西海中近列姑射山﹐有陵魚﹐人面人手魚身﹐見則風濤起。《風土記》﹕鯪魚﹐腹背皆有刺如五角菱﹐非王逸之注所謂鯪鯉也。﹞﹤鬼斤﹥雀峙北號﹐惟人是食。﹝﹤鬼斤﹥﹐在北號山﹐如雞﹐虎爪食人。王逸以爲奇獸﹐誤。《山海經》﹕北號山有鳥﹐狀如雞而白首鼠足﹐名曰﹤鬼斤﹥雀﹐食人。子厚注謂堆當爲雀﹐按《集韻》﹐■A26﹐雀屬﹐同都回切﹐則﹤鬼斤﹥堆卽﹤鬼斤﹥雀也。﹞

問﹕羿焉畢日﹖烏焉解羽﹖﹝王逸曰﹕《淮南》言堯時十日並出﹐艸木焦枯﹐堯令羿仰射十日﹐中其九日﹐日中九鳥皆死﹐墮其羽翼也。羿﹐五計切﹐堯之射官也。蹕﹐音畢。《說文》﹕射也。或作彈解﹐胡買切﹐散也。又佳買切﹐判也。按﹕子厚之對﹐攺烏爲鳥﹐則畢日解羽﹐遂成兩事。若用王逸之注引《淮南》之說証之﹐則烏當如字讀﹐義意𨿽通﹐則問對之言各相戾也。畢﹐一本作斃﹐作彈者誤。﹞

對﹕焉有十日﹐其火百物﹗羿宜炭赫厥體﹐胡庸以枝屈﹗﹝《山海經》﹕黑齒之北曰湯谷﹐居水中﹐有扶桑﹐九日居下枝﹐一日居上枝﹐皆戴烏。注﹕羿射十日中其九。《史記》﹕射支左屈右。﹞大澤千里﹐羣鳥是解。﹝《山海經》﹕大澤千里﹐羣鳥之所解。問作「烏」字﹐當爲「鳥」﹐後人不知﹐因配上句攺爲「烏」也。《山海經》﹕羣鳥之所生及所解。又《穆天子傳》﹕北至曠原之野﹐飛鳥之解其羽。子厚用此以爲對﹐故攺烏爲鳥。則與屈原之問﹐上下二句﹐各是一事﹐義不相配也。如舊說爲日中之烏﹐而借解羽二字以問﹐於義亦通。﹞

問﹕禹之力獻功﹐降省下土四方。﹝王逸注﹕言禹以勤力獻進其功﹐堯因使省治下土四方也。﹞焉得彼﹝B135﹞山女﹐而通之於臺桑。﹝王逸曰﹕言禹治水﹐道娶﹝B135﹞山之女﹐而通夫婦之道於臺桑之地。﹝B135﹞﹐與塗同。《說文》﹕會稽山也。﹞閔妃配合﹐﹝配﹐一作匹。﹞厥身是繼。﹝王逸曰﹕閔﹐憂也。言禹所以憂無妃匹者﹐欲爲身立繼嗣也。﹞胡維嗜欲不同味﹐而快晁飽。﹝王逸曰﹕言禹治水道娶者﹐憂無繼嗣耳﹐何特與眾人同嗜欲﹐苟欲快飽一朝之情乎﹖故以辛酉日娶﹐甲子日去﹐而有啟也。晁﹐音朝暮之朝。言禹之所嗜﹐與眾人異味﹐眾人所嗜以厭足其情欲﹐禹所嗜者﹐拯民之溺耳。﹞

對﹕禹懲於續﹐﹝B135﹞婦亟合。﹝亟﹐許力切﹐急也。《書﹟益稷篇》﹕禹娶於塗山﹐辛壬癸甲﹐啟呱呱而泣﹐予弗子。惟荒度土功。《呂氏春秋》﹕禹娶塗山氏女﹐不以私害公。自辛至甲四日﹐復往治水。﹞離厥膚﹖﹝﹐蒲末切。膚﹐毳皮也。《莊子》﹕禹治水。腓無。﹞三門以不胝。﹝善旨切﹐與視字義同﹐後同。《孟子﹟滕文公篇》﹕禹八年於外﹐三過其門而不入。胝﹐一作眩。﹞呱呱之不﹝B242﹞。﹝迄力切﹐謂傷痛也。﹞而孰圖厥味﹐卒燥中野。﹝燥﹐先到切。《說文》﹕乾也。「中」一作「於」。﹞民攸宇攸曁。﹝謂禹娶﹝B135﹞山氏之女﹐𨿽念繼嗣之重﹐而勤勞不顧其家﹐非徒欲飽快一朝之情﹐蓋欲民安其居也。「宇」﹐一作「字。」曁﹐當作﹐息也。《詩﹟洞酌》﹕「民之攸。」言水患旣平﹐民得所字養而安息也。﹞

問﹕啟代益作後﹐卒然離■A29。﹝一作孽。王逸曰﹕益﹐禹賢臣。作﹐爲也。後﹐君也。離﹐遭也。■A29﹐憂也。言禹以天下禪益﹐益避啟於箕山之陽﹐天下皆去益而歸啟以爲君。益卒不得立﹐故曰﹐遭憂也。■A29﹐一作﹛薛虫﹜﹐憂也。《書﹟甘誓》﹕啟與有扈戰於甘之野。說者曰﹐有扈氏與夏同姓﹐啟有天下﹐有扈不服﹐大戰於甘。故云﹐卒然離﹛薛虫﹜。﹞

對﹕彼呱克臧﹐俾姒作夏。﹝姒﹐許裏切﹐禹姓也。《史記﹟舜紀》﹕帝禹爲夏后而別姓姒氏。﹞獻後益於帝﹐﹝《孟子﹟萬章篇》﹕禹薦益於天﹐益避禹之子於箕山之陰。朝覲獄訟者不歸益而之啟。曰﹕吾君之子也。謳歌者不謳歌益而謳歌啟﹐曰﹕吾君之子也。﹞諄諄以不命。復爲叟耆﹐曷戚曷孽。﹝謂益避啟於箕山之陰﹐此天意也﹐初何憂焉﹗﹞

問﹕何啟惟憂﹐而能拘是達﹖﹝王逸曰﹕言天下所以去益就啟者﹐以其能憂思道徳而通其拘隔。拘隔者﹐謂有扈氏叛啟﹐啟率六師而伐之也。﹞皆歸射■A30而無害厥躬。﹝王逸曰﹐射﹐行也。■A30﹐窮也。言有扈氏所行﹐皆歸於窮惡﹐故啟誅之﹐長無害於其身也。■A30﹐音菊。﹞

對﹕呱勤於徳﹐民以乳活。扈仇厥正﹐帝授柄以撻凶窮。聖庸夫孰克害﹗﹝謂啟之賢﹐民賴以生﹐誅有扈氏之叛﹐而無敢害者。害﹐協音曷﹐傷也。﹞

問﹕何后益作革﹐而禹播降﹖﹝王逸曰﹕後﹐君也。革﹐更也。播﹐種也。降﹐下也。言啟所以能變化更益而代益爲君者﹐以禹平治水土﹐百姓能下種百谷﹐故思歸啟也。降﹐協音洪。﹞

對﹕益革民艱﹐咸粲厥粒。惟禹授以土﹐爰稼萬億。違溺踐﹐﹝巨志切﹐堅土也﹐﹞休居以康食。﹝康食﹐安食也。一﹐「康」作倉﹐絕句。一無「食」字﹐作「休居以倉﹐康姑不失」。﹞姑不失﹐聖天胡往不道。﹝一無「聖天」二字。﹞

問﹕啟棘賓商﹐《九辯》《九歌》。﹝王逸曰﹕棘﹐陳也。賓﹐列也。《九辯》《九歌》﹐啟所作樂也。言啟能修明禹業﹐陳列宮商之音﹐備其禮樂也。《山海經》﹕夏后氏上三嬪於天﹐得《九辯》與《九歌》以下。注﹕皆天帝樂名。啟登天而竊以下用之。故《騷經》云﹕啟九辯與九歌兮﹐夏康娛以自縱。注﹕夏康﹐啟子太康也。﹞

對﹕啟達厥聲﹐堪輿以呻。﹝堪輿﹐天地也。呻﹐音申。﹞辧同容之序﹐帝以貿嬪。﹝貿﹐莫候切﹐義未詳。嬪﹐音賓﹐又音頻﹐婦也。﹞

問﹕何勤子屠母﹐而死分竟地。﹝王逸曰﹕勤﹐勞也。屠﹐裂剝也。言禹﹤片﹥剝母背而生﹐其母之身分散竟地﹐何以能有聖徳憂勞天下乎﹖禹以勤勞修鯀之功﹐故曰勤子也。﹞

對﹕禹母產聖﹐何■A16厥旅。﹝■A16﹐普逼切﹐判也﹐裂也。旅﹐當作膂。《字林》﹕膂﹐脊骨也。《帝王世紀》﹕禹﹤片﹥剝母背而生。﹤片﹥﹐音■A16。幹寶曰﹕前志所傳﹐修已背坼而生禹﹐簡狄胸剖而生契。﹞彼淫言亂蜀﹐﹝蜀﹐陟救切﹐中也。音與味同。﹞聰﹤耳或﹥以不處。﹝﹤耳或﹥﹐古獲切﹐耳也。謂無此理也。﹞

問﹕帝降夷羿﹐革孽夏民。﹝王逸曰﹕帝﹐天帝也。夷羿﹐諸侯﹐弒夏后相者也。革﹐更。孽﹐憂也。言羿弒夏家﹐居天子之位﹐荒淫田獵﹐變更夏道﹐爲萬民憂患也。羿﹐五計切。此乃有窮之羿﹐非堯時羿也。《左氏傳》﹕襄公四年﹐虞人之箴曰﹐在帝夷羿﹐冒於原獸﹐忘其國卹而思其鹿牡﹐武不可重﹐用不恢於夏家。﹞

對﹕夷羿滔淫。﹝《左氏》﹕襄公四年﹐昔有夏之衰﹐羿自Θ遷窮石﹐因夏民以代夏政﹐恃其射也﹐不修民事﹐而淫於原獸。﹞割更後相。﹝《左氏傳》﹕哀公元年﹐昔有過澆﹐殺斟灌以伐斟尋﹐滅夏后相。澆﹐五弔切。﹞夫孰作厥孽﹐而誣帝以降﹗﹝謂夷羿殺夏后相﹐非天意也。﹞

問﹕胡羿射夫河伯﹐而妻彼雒嬪﹖﹝王逸曰﹕胡﹐何也。雒嬪﹐水神。謂宓妃也。《傳》曰﹕河伯化爲白龍﹐遊於水旁﹐羿見射之﹐眇其左目。河伯上訴﹐天帝曰「爾何故得見射﹖」河伯曰「我時化爲白龍出遊。」天帝曰「使汝深守神靈﹐羿何從得犯汝﹐汝今爲虫獸﹐當爲人所射﹐固其宜也。羿何罪歟﹖」羿又夢與雒水神宓妃交接也。謂堯時羿﹐非有窮之羿也。《淮南子》﹕河伯溺殺人﹐羿射其左目。注﹕堯時﹐羿射十日﹐繳大風﹐殺﹛穴契﹜窳﹐斬九嬰﹐射河伯。﹞

對﹕震髙厥鱗﹐﹝髙﹐古老切﹐白也。﹞集矢於皖。﹝華板切。字當從目從完。《說文》云﹕大目也。﹞肆叫帝不諶。﹝氏林切﹐誠也﹐與忱同。﹞失位滋﹐﹝莫晏切。《說文》云﹕侮易也。﹞有洛之雩﹐﹝胡故切﹐美容貌。﹞焉妻於狡。﹝妻﹐七計切﹐女嫁人也。﹞

問﹕馮珧利決﹐﹝馮﹐音憑﹐滿也。珧﹐音姚。﹞封是射。﹝王逸曰﹕馮﹐挾也。珧﹐弓名也。決﹐射也。封﹐神獸也。言羿不修道徳﹐而挾弓射к﹐獵捕神獸﹐以快其情也。﹐虛豈切﹐通作犭希。《方言》﹕豬謂之犭希也。﹞何獻蒸肉之膏﹐而後帝不若﹖﹝王逸曰﹕蒸﹐祭也。後帝﹐天帝也。若﹐順也。言羿射封﹐以其肉膏祭天帝﹐天帝猶不順羿之所爲也。《淮南﹟本經訓》﹕堯之時﹐封修蛇﹐皆爲民害﹐堯乃使羿斷修蛇於洞庭﹐擒封於桑林。按此言有窮羿亦封是射而反爲民害也。《左傳》﹕昭公二十八年﹐樂正夔生伯封﹐實有豕心。貪忄林無厭﹐忿類無期﹐謂之封豕﹐有窮后羿滅之。帝﹐謂天帝也。﹞

對﹕誇夫快殺﹐﹝誇﹐音訁誇﹐大言也。夫﹐音扶﹐語助也。﹞鼎以慮飽。馨膏腴帝﹐叛徳恣力。胡肥臺舌喉﹐﹝臺﹐音怡﹐我也。﹞而濫厥福﹗

問﹕浞娶純狐﹐眩妻爰謀。﹝王逸曰﹕浞﹐羿相也。爰﹐於也。眩﹐惑也。言浞娶於純狐氏女﹐眩惑愛之﹐遂與浞謀殺羿也。浞﹐食角切﹐寒浞也。﹞何羿之射革﹐而交吞揆之﹖﹝王逸曰﹕吞﹐滅也。揆﹐度也。言羿好射獵﹐不卹政事﹐浞交接國中﹐布恩施徳而吞滅之也。﹞

對﹕寒讒婦謀﹐後夷卒戕。﹝慈良切﹐殺傷也。《左傳》襄公四年﹕羿不修民事而淫於原獸。寒浞﹐伯明氏之讒子弟也。信之﹐使爲己相。浞行媚於內﹐施賂於外﹐虞羿於田﹐樹之詐慝以取其國家。羿將歸自田﹐家眾殺而烹之。浞因羿室﹐生澆及殪﹐恃其讒慝詐僞﹐而不徳於民﹐使澆用師﹐滅斟灌及斟尋氏﹐夏遺臣靡自有鬲氏收二國之燼﹐以滅浞而立少康﹐少康滅澆於過﹐後杼滅殪於戈﹐有窮由是遂亡。﹞荒棄於野﹐俾姦民是臧。舉土作仇﹐徒怙身弧﹗﹝謂浞謀殺羿﹐羿徒恃其弧矢而不悟也。﹞

問﹕阻窮西徵﹐巖何越焉﹖﹝王逸曰﹕阻﹐險也。窮﹐窘也。越﹐度也。言堯放玄羽山﹐西行度越岑巖之險﹐因墮死也。﹞化而爲黃能﹐巫何活焉﹖﹝王逸曰﹕活﹐生也。玄死後化爲黃能﹐入於羽山淵﹐豈巫醫所能復生活也。《左氏傳》﹕昭公七年﹐昔堯殛玄於羽山﹐其神化爲黃熊﹐以入於淵。《晉語》作黃能。按﹕能﹐獸名﹐三足鱉也。二書皆出《左氏》而自爲同異。據言入於羽淵﹐當以黃能爲是﹐蓋熊非入水之物。能﹐奴來切。﹞

對﹕玄殛羽巖﹐﹝玄﹐音衮﹐注云﹕禹父名﹐今從魚。詳舊本﹐玄作鯀字。﹞化黃而淵。

問﹕咸播黍﹐莆是營。﹝王逸曰﹕咸﹐皆也。黍﹐黑黍也。﹐艸名。營﹐耕也。言禹平治水土﹐萬民皆得耕種於蒲之地﹐盡爲良田也。黍﹐音巨。莆﹐卽蒲字﹐水艸﹐可以織席。﹐音丸﹐與萑同﹐也﹐或作藿﹐非。﹞

對﹕子宜播直犀。﹝「子」﹐一作「予」。直﹐徵力切﹐又時力切﹐先種曰犀。一曰長稼也。犀﹐音雉。後種曰犀﹐一曰幼稼也。《詩﹟胡宮》﹕直犀菽麥。﹞於丘於川。維莞維蒲﹐﹝莞﹐胡官切﹐又音官。《說文》﹕艸也﹐可以爲席。﹞維菇維蘆﹐﹝菇﹐音孤。蘆﹐音盧。﹞丕徹以圖﹐民以ん以都。

問﹕何由並投﹐而玄疾修盈﹖﹝王逸曰﹕疾﹐惡也。修﹐長也。盈﹐滿也。由﹐用也。言堯不惡玄而戮殺之﹐則禹不得嗣興﹐民何得投種五穀乎﹖乃知玄惡長滿天下也。言禹平水土﹐民得種五穀矣﹐何由玄惡長滿天下乎﹖所謂蓋前人之愆也。﹞

對﹕堯酷厥父﹐厥子激以功。﹝「激」﹐一作「徼」﹐非是。魯《國語》﹕鯀障洪水而殛死﹐禹能以徳修鯀之功。﹞克碩厥祀﹐後世是郊。﹝謂鯀旣殛死﹐禹乃嗣興﹐以永厥禮也。《左氏》昭公七年﹕鯀化爲黃熊﹐入於羽淵﹐實爲夏郊﹐三代祀之。﹞

問﹐白嬰﹐胡爲此堂﹖﹝王逸曰﹕﹐云之有色似龍者也。﹐白雲逶蛇若蛇者也。言此有鯢气﹐逶蛇相嬰﹐何爲此堂乎﹖蓋屈原所見祠堂也。﹐一作霓﹐雌虹也。﹐音弗﹐疑作。《說文》﹕云貌也。﹞安得夫良藥﹐不能固臧。﹝王逸曰﹐臧﹐善也。言崔文子學仙於王子僑﹐子僑化爲白﹐而嬰持藥與崔文子。文子驚怪﹐引戈擊﹐中之﹐因墮其藥。俯而視之﹐王子僑之屍也。故言得藥不善也。﹞天式從橫﹐陽離爰死。﹝王逸曰﹕式﹐法也。爰﹐於也。言天法有善陰陽從橫之道﹐人失陽气則死也。﹞大鳥何鳴﹐夫焉喪厥體﹖﹝王逸曰﹕言崔文子取子僑之屍﹐置中覆之以獘篚。須臾﹐則化爲大鳥而鳴﹐開而視之﹐翻飛而去。文子焉能亡子僑之身乎﹖言仙人不可殺也。﹞

對﹕王子怪駭﹐形裳。文褫操戈﹐﹝褫﹐醜汆切﹐奪衣也。操﹐倉刀切﹐持也。﹞猶懵夫藥良。﹝懵﹐母亙切﹐不明也。﹞終鳥號以遊﹐﹝號﹐乎刀切﹐呼也。﹞奮厥篚筐。漠莫謀﹐﹝﹐呼骨切﹐冥昧之詞。﹞形胡在胡亡。

問﹕萍號起雨﹐何以興之﹖﹝王逸曰﹕萍﹐萍翳﹐雨師名也。號﹐呼也。興﹐起也。言雨師號呼則雲起而雨下﹐獨何以興之乎﹖﹞

對﹕陽潛而爨﹐﹝取亂切﹐炊也。﹞陰蒸而雨。萍馮以興﹐厥號爰所。

問﹕撰體協脇﹐鹿何膺之﹖﹝王逸曰﹕膺﹐受也。言天撰十二神鹿﹐一身八足兩頭﹐獨何膺受此形體乎﹖撰﹐雛綰切﹐具也。﹞

對﹕气怪以神﹐爰有奇軀。肋屬支偶﹐﹝肋﹐虛業切﹐兩膀也。屬﹐音燭﹐連也。﹞屍帝之隅。

問﹕鰲戴山﹐何以安之﹖﹝王逸曰﹕鰲﹐大龜也。擊手曰。《列仙傳》曰﹕有巨靈之鰲﹐背負蓬萊之山﹐而戲滄海之中﹐獨何以安之乎﹖﹞

對﹕宅靈之丘﹐掉焉不危﹐鰲厥首而恆以恬夷﹗﹝《列子﹟湯問篇》﹕渤海之東﹐有五山焉。岱輿﹑員嶠﹑方壺﹑瀛洲﹑蓬萊﹐其山髙下周旋三萬里﹐所居之人﹐皆仙聖之種。五山之根無所連著。帝命禺彊使巨鰲十五舉首而戴之﹐疊爲三番﹐六萬歲一交焉﹐五山始峙而不動。﹞

問﹕釋舟陵行﹐何以遷之﹖﹝王逸曰﹕釋﹐置也。舟﹐船也。遷﹐徙也。言龜所以能負山若舟船者﹐以其在水中也。使龜釋水而陵行﹐則何能遷徙此山乎﹖洪興祖曰﹕言鰲在海中﹐負山若舟之負物。今釋水而陸﹐反爲人所負﹐何罪而見徙也。﹞

對﹕要釋而陵﹐﹝要﹐當作惡﹐音烏﹐何也。﹞殆或謫之﹐龍伯負骨﹐帝尙窄之。﹝窄﹐側格切﹐狹也。《列子﹟湯問篇》﹕龍伯之國有大人﹐舉足不盈數步。而曁五山之所﹐一釣而連六鰲﹐合負而趨﹐歸其國﹐灼其骨以數焉。帝憑怒﹐侵減龍伯之國使厄﹐侵小龍伯之民使短。﹞

問﹕惟澆在戶﹐何求於嫂﹖﹝王逸曰﹕澆﹐古多力者也。《論語》曰﹕澆蕩舟﹐言澆無義﹐淫佚其嫂。往至其戶﹐佯有所求﹐因與行淫亂也。澆﹐五弔切。一作﹐五耗切﹐寒浞子也。﹞何少康逐犬﹐而顚損厥首﹖﹝王逸曰﹕言夏后少康因田獵﹐放犬逐獸﹐殺澆而斷其頭。﹞

對﹕澆以力﹐﹝﹐音勞﹐妒也。又郎到切。《說文》﹕固也。聲類﹐固﹐戀惜也。﹞兄ば聚之。﹝﹐音幽﹐牝鹿也。《禮記》﹕故父子聚。﹞康假於田﹐肆克宇之。

問﹕女歧縫裳﹐而館同爰止。﹝王逸曰﹕女岐﹐澆嫂也。爰﹐於也。言女岐與澆淫佚﹐爲之縫裳﹐於是共捨而宿止也。﹞何顚易厥首﹐而親以逢殆﹖﹝王逸曰﹕逢﹐遇也。殆﹐危也。言少康夜襲﹐得女岐頭﹐以爲澆﹐因斷之。故言易首遇危殆也。﹞

對﹕旣裳旣捨﹐宜咸墜厥首。﹝一無「旣裳」二字。﹞

問﹕湯謀易旅﹐何以厚之﹖﹝王逸曰﹕湯﹐殷王也。旅﹐眾也。言殷湯欲變易夏眾﹐使之從己﹐獨何以厚待之乎﹖﹞

對﹕湯奮癸旅﹐爰以傴拊。﹝癸﹐居誄切﹐桀名也。傴﹐委羽切。拊﹐斐甫切。傴拊﹐謂矜憐撫掩之也。《尙書》﹕湯與桀戰於鳴條之野。﹞載厥徳於葛﹐以詰仇餉﹐﹝詰﹐去吉切﹐問也。餉﹐式亮切﹐饋也。詳見《尙書﹟仲虺之誥》《孟子﹟滕文公》篇。﹞

問﹕覆舟斟尋﹐何道取之﹖﹝王逸曰﹕覆﹐反也。舟﹐船也。斟尋﹐國名也。言少康滅斟尋氏﹐奄若覆舟﹐獨以何道取之乎﹖﹞

對﹕康復舊物﹐尋焉保之﹖﹝焉﹐於虔切﹐安也。《左氏傳》﹕襄公元年﹐昔有過澆殺斟灌以伐斟尋﹐滅夏后相。後緡方娠﹐逃歸有仍﹐生少康焉。爲仍牧正﹐能布其徳﹐以收夏眾﹐遂滅過戈。按此則取斟尋乃有過澆﹐非少康也。王逸注非是。子厚亦以康復舊物爲言﹐承逸之誤也。﹞覆舟諭易﹐尙或艱之﹗

問﹕桀伐蒙山﹐何所得焉﹖﹝王逸曰﹕桀﹐夏亡主也。蒙山﹐國名也。言夏桀徵伐蒙山之國﹐而得妹嬉。﹞妹嬉何肆﹐湯何殛焉﹖﹝王逸曰﹕言桀得妹嬉﹐肆其情意﹐故湯放之南巢也。妹﹐莫撥切。嬉﹐一作喜﹐許其切。晉《國語》﹕昔夏桀伐有施。有施人以妹嬉女焉。注﹕有施﹐喜姓之國。妹喜﹐其女也。﹞

對﹕惟桀嗜色﹐戎得蒙妹。淫處暴娛﹐以大啟厥伐。﹝謂桀伐蒙山﹐而得妹嬉﹐民棄不保﹐馴致南巢之伐也。《淮南子﹟本經訓》﹕湯以革車三百乘伐桀於南巢﹐放之夏臺。﹞

問﹕舜閔在家﹐父何以鰥﹖﹝王逸曰﹕舜﹐帝舜也。閔﹐憂也。無妻曰鰥。言舜爲布衣﹐憂憫其家﹐其父頑母へ﹐不爲娶婦﹐乃至於鰥也。鰥﹐克頑切。へ﹐音銀。﹞堯不姚告﹐二女何親﹖﹝王逸曰﹕姚﹐舜姓也。言堯不告舜父母而妻之也。如令告之﹐則不聽﹐堯女當何親附乎﹖伊川程氏曰﹕舜不告而娶﹐固不可。堯命瞽瞍使舜娶﹐舜𨿽不告﹐堯固告之爾。堯之告也﹐以君治之而已。﹞

對﹕瞽父仇舜﹐鰥以不儷。﹝謂瞽也仇舜而鰥在下﹐堯以二子妻之也。儷﹐郎計切﹐偶也。﹞堯專以女﹐﹝尼據切﹐以女妻人曰女。《尙書﹟堯典》﹕女於時﹐觀厥刑於二女﹐釐降二女於嬀﹐嬪於虞。劉向《列女傳》﹕二女﹐娥皇女英也。﹞玆俾胤厥世。惟蒸蒸翼翼﹐﹝《尙書﹟堯典》﹕父頑母へ象傲﹐克諧以孝﹐蒸蒸。﹞於嬀之。﹝嬀﹐居危切。﹐如銳切。嬀水之﹐舜之所居也。﹞

問﹕厥萌在初﹐何所意焉﹖﹝王逸曰﹕言賢者預見施行萌芽之端﹐而知其存亡善惡之所終﹐非虛意也。﹞璜臺十成﹐誰所極焉﹖﹝王逸曰﹕璜﹐石次玉者也﹐言紂作象箸而箕子歡﹐預知象箸必有玉杯﹐玉杯必盛熊蹯豹胎﹐如此﹐則必崇廣宮室。紂果作玉臺十重﹐糟丘酒池﹐以至於亡也。﹞

對﹕紂臺於璜﹐箕克兆之。﹝璜﹐音黃﹐美玉也。紂爲璜臺﹐知其有必亡之兆者箕子也。《淮南子﹟本經訓》﹕紂爲璇室瑤臺象廊玉牀。﹞

問﹕登立爲帝﹐孰道尙之﹖﹝王逸曰﹕言伏羲始作八卦﹐修行道徳﹐萬民登以爲帝﹐誰開道而尊尙之也﹖﹞

對﹕惟徳登帝﹐師以首之。﹝謂伏羲有徳﹐而民登以爲帝。師﹐一作帥。登帝﹐謂匹夫而有天下者﹐舜﹑禹是也。﹞

問﹕女媧有體﹐孰制匠之﹖﹝王逸曰﹕女媧﹐人頭蛇身﹐一日七十化﹐其體如此﹐誰所制匠而圖之乎﹖媧﹐古華切。古風姓天子也。《山海經》﹕女媧之腸化爲神﹐處栗廣之野。注﹕女媧﹐古神女帝﹐人面蛇身﹐一日中七十變﹐其腸化爲此神。《列子》﹕女媧氏蛇身人面﹐牛首虎鼻﹐此有非人之狀﹐而有大聖之徳。《淮南子》﹕黃帝生陰陽﹐上駢生耳目﹐桑林生臂手﹐此女媧所以七十化也。﹞

對﹕媧軀虺號﹐占以類之。胡曰﹝一本曰下有日字。﹞化七十﹐工獲詭之﹗﹝謂女媧之事爲詭也。﹞

問﹕舜服厥弟﹐終然爲害。﹝王逸曰﹕服﹐事也。厥﹐其也。言舜弟象施行無道﹐舜猶服而事之﹐然象終欲害舜也。﹞何肆犬體﹐而厥身不危敗﹖﹝王逸曰﹕言象無道﹐肆其犬豕之心﹐燒廩塡井﹐欲以殺舜﹐然終不能危敗舜身也。﹞

對﹕舜弟氏厥仇﹐﹝氏﹐與視同。﹞畢屠水火。夫固優遊以聖﹐而孰殆厥禍﹗﹝《史記﹟舜紀》﹕舜父瞽瞍盲﹐而舜母死﹐瞽更娶妻而生象。愛後妻子﹐常欲殺舜﹐舜順事父及後母與弟﹐日以謹篤。劉向《列女傳》﹕瞽叟與象謀殺舜。使塗廩﹐舜告二女﹐二女曰﹕時惟其戕汝﹐時惟其焚汝﹐鵲汝裳衣﹐鳥工往。舜旣治廩﹐旋階﹐瞽叟焚廩。舜往飛﹐復使浚井。舜告二女﹐二女曰﹕時亦惟其戕汝﹐時其掩汝﹐汝去裳衣﹐龍工往。舜往浚井﹐格其入出從掩舜﹐舜潛出。﹞犬於徳﹐﹝﹐魚斤切。疑當作狺﹐大斗聲也。﹞終不克以噬。昆庸致愛﹐邑鼻以賦富。﹝鼻﹐毗至切。《集韻》﹕有庳﹐國名﹐象所封﹐通作鼻。《前漢﹟鄒陽傳》作有卑﹐並同音。《孟子﹟萬章篇》﹕仁人之於弟也﹐親之欲其貴也﹐愛之欲其富也﹐封之有庳﹐富貴之也。《倦遊錄》﹕道州﹑永州之間﹐有地名鼻亭﹐去兩州各二百里﹐岸有廟﹐卽象祠也。﹞

問﹕吳獲迄古﹐南嶽是止。﹝王逸曰﹕獲﹐得也。迄﹐至也。古﹐謂古公父也。言吳國得賢君﹐至古公父之時而遇太伯﹐陰讓避王季﹐辭之南嶽之下采藥﹐於是遂止而不還也。﹞孰期去斯﹐得兩男子﹖﹝王逸曰﹕期﹐會也。昔古公有少子曰王季﹐而生聖子文王。古公欲立王季﹐令天命及文王。長子太伯及弟仲雍去而之吳。吳立以爲君。誰與期會而得兩男子。兩男子﹐謂太伯﹑仲雍二人也。去﹐一作失。﹞

對﹕嗟伯之仁﹐遜季旅嶽。雍同度厥義﹐以嘉吳國。﹝謂吳國得賢者如太伯﹐讓王季而居南嶽之下﹐仲雍亦去而之吳﹐而文王立﹐二子爲可嘉也。伯﹐謂太伯。季﹐謂季歷。雍﹐謂仲雍也。遜季﹐一作遜弟。《史記﹟吳世家》﹕吳太伯弟仲雍﹐皆古公父之子﹐而王季歷之兄也﹐季歷賢而有聖子昌﹐古公欲立季歷以及昌﹐於是太伯﹑仲雍乃奔荊蠻以避季歷﹐自號勾吳。荊蠻義之﹐從而歸者千餘家﹐立爲吳太伯。卒﹐弟仲雍立。﹞

問﹕緣鵠飾玉﹐後帝是饗。﹝王逸曰﹕後帝﹐謂殷湯也。言伊尹始仕﹐因緣烹鵠鳥之羹﹐修玉鼎﹐以事於湯。湯賢之﹐遂以爲相也。饗﹐葉音去聲﹐歆也。﹞何承謀夏﹐桀終以滅喪﹖﹝王逸曰﹕言湯遂用伊尹之謀伐夏﹐桀終以滅亡也。喪﹐去聲﹐亡也。﹞

對﹕空桑鼎殷﹐諂羹厥鵠。﹝《列子》﹕伊尹生於空桑。注﹕《傳記》曰﹐伊尹母居伊水之上﹐旣孕﹐夢神告曰﹕臼水出而東走無顧。明日﹐視臼出水﹐東走十里﹐其邑盡爲水﹐身因化爲空桑。有莘氏女子采桑﹐得嬰兒空桑之中﹐故命曰伊尹﹐獻其君﹐令庖人養之。《史記﹟殷紀》﹕阿衡欲幹湯而無由﹐乃爲有莘氏媵臣﹐負鼎俎以滋味說湯﹐致於王道。﹞惟軻知言﹐間焉以爲不。﹝軻﹐孟子名也。間﹐居莧切﹐又音閒﹐視也﹐與﹤間見﹥同。不﹐與否同。《孟子﹟公孫醜篇》﹕敢問夫子惡乎長﹖曰﹕我知言。《萬章篇》﹕萬章問曰﹕伊尹以割烹要湯﹐有諸﹖孟子曰﹕否。不然﹐吾聞以堯﹑舜之道要湯﹐未聞以割烹也。﹞仁易愚危﹐夫曷揆曷謀。咸逃叢淵﹐﹝《孟子﹟離婁篇》﹕民之歸仁也﹐猶水之就下﹐獸之走壙也﹐故爲淵驅魚者獺也﹐爲叢驅爵者也﹐爲湯武驅民者﹐桀與紂也。﹞虐後以劉。﹝謂以仁格愚﹐人將不謀而從﹐如叢雀淵魚焉﹗虐後﹐謂桀也。劉﹐《說文》﹕殺也。揚雄《方言》﹕秦﹑晉﹑宋﹑衛之間﹐謂殺曰劉。﹞

問﹕帝乃降觀﹐下逢伊摯。﹝王逸曰﹕帝﹐謂湯也。摯﹐伊尹名也。言湯出觀風俗﹐乃憂下民。博選於眾﹐而逢伊尹﹐舉以爲相也。摯﹐音至。﹞何條放致罰﹐而黎伏大說﹖﹝王逸曰﹕條﹐鳴條也。黎﹐眾也。說﹐喜也。言湯行天之罰以誅於桀﹐放之鳴條之野﹐天下眾民大喜說也。﹞

對﹕降厥觀於下﹐匪摯孰承﹗﹝謂相湯以成功者﹐非伊尹孰承之也。﹞條伐巢放﹐﹝《書﹟湯誓篇》﹕伊尹相湯伐桀﹐遂與桀戰於鳴條之野。《伊訓篇》﹕造攻自鳴條﹐朕哉自亳。《仲虺之誥篇》﹕成湯放桀於南巢。﹞民用潰厥疣。﹝於求切﹐附贅垂疣。﹞以夷於膚﹐夫曷不謠﹗﹝謂鳴條之伐﹐南巢之放﹐如民之癰疽決而膚革平安﹐無不說者也。《書﹟仲虺之誥篇》﹕攸䢐之民﹐室家相慶﹐曰我後﹐後來其蘇。﹞

問﹕簡狄在臺﹐嚳何宜﹖玄鳥至貽﹐女何喜﹖﹝王逸曰﹕簡狄﹐帝嚳之妃也﹐玄鳥﹐燕也。貽﹐遺也。言簡狄侍帝嚳於臺上﹐有飛燕墮遺其卵﹐喜而吞之﹐因生契者也。嚳﹐苦篤切。帝嚳髙辛氏﹐黃帝曾孫也。喜﹐協音平聲﹐悅也。﹞

對﹕嚳﹑狄禱﹐﹝音梅﹐天子求子之祀。《記﹟月令》﹕仲春祠於髙。﹞契形於胞。﹝契﹐私列切。《說文》﹕髙辛氏子﹐字與旆同。胞﹐音包﹐又音拋。《說文》﹕兒生裹也。﹞胡乙っ之食﹐﹝乙﹐通作﹤鳥乙﹥﹐玄鳥也。っ﹐居候丘候二切。《說文》﹕鳥子生哺者。按﹕簡狄所吞者乙卵﹐卽非っ也﹐字恐當作■A33﹐克角切﹐卵也。﹞而怪焉以嘉。﹝謂嚳狄禱得契﹐於乙っ何有也。《史記﹟殷本紀》﹕契母曰簡狄﹐有氏之女﹐爲帝嚳次妃﹐行浴﹐見玄鳥墮其卵﹐簡狄吞之﹐因孕﹐生契。《詩﹟玄鳥篇》﹕天命玄鳥﹐降而生商。注﹕簡狄配髙辛氏帝﹐帝率與之祈於郊而生契。﹞

問﹕該秉季徳﹐厥父是臧。﹝王逸曰﹕該﹐包也。秉﹐持也。父﹐謂契也。季﹐末也。臧﹐善也。言湯能包持先人之末徳﹐修其祖父之善業﹐故天佑之以爲民主也。子厚之對﹐以該爲蓐收。然以下文恆秉季徳求之﹐則恆旣非人名﹐則該豈人名乎﹖子厚之言﹐亦自相戾也。按﹕該﹐兼也﹐言啟能兼大禹之末徳也。﹞

對﹕該徳胤孝﹐﹝一作考。﹞蓐收於西。﹝元注曰﹕該爲蓐收﹐王逸注誤也。﹞爪虎手鉞﹐屍刑以司慝。﹝《左氏傳﹕》昭公二十九年﹐少臯氏有四叔﹐曰重﹑曰該﹑曰修﹑曰熙﹐實能金木及水﹐使該爲蓐收﹐世不失職﹐遂濟窮桑。注﹕蓐收﹐金正也。該能治其官﹐使不失職﹐濟成少臯之功。《山海經》﹕西方蓐收﹐金神也。左耳有毒蛇乘兩龍﹐面目有毛﹐虎爪執鉞。《國語》﹕虢公夢在廟有神人面白毛﹐虎爪執鉞﹐立於西阿。公覺﹐召史へ占之。史へ曰「如君之言﹐則蓐收也﹐天之刑神也。」所取者本此。﹞

問﹕胡終獘於有扈﹐牧夫牛羊。﹝王逸曰﹕有扈﹐澆國名也。澆滅夏后相﹐相遺腹子曰少康﹐後爲有仍牧正﹐典主牛羊﹐遂攻殺澆﹐滅有扈﹐復禹舊迹﹐祀夏配天也。按《尙書﹟甘誓序》﹕啟與有扈戰於甘之野。則滅有扈者啟也﹐非少康也。又《左氏傳》襄公四年﹐少康滅澆於過。則滅澆者少康也﹐非有扈也明矣。今逸之注﹐以爲少康殺澆滅有扈誤矣。此蓋言禹得天下以揖讓﹐而啟用兵以滅有扈氏﹐有扈氏子孫遂爲牧豎也。﹞

對﹕牧正矜矜﹐澆扈爰踣。﹝蒲墨切﹐僵僕也。王逸注非是﹐子厚之對﹐豈非亦承其誤歟﹖﹞

問﹕幹協時舞﹐何以懷之﹖﹝王逸曰﹕幹﹐求也。舞﹐務也。協﹐和也。懷﹐來也。言夏后相旣失天下﹐少康幼小﹐復能求得時務﹐調和百姓﹐使之歸己﹐何以懷來者也。﹞

對﹕階幹以娛﹐苗革而格。不迫以死﹐夫胡狃厥賊﹗﹝狃﹐女久切﹐相狎也。《尙書﹟大禹謨篇》﹕三旬﹐苗民逆命﹐帝乃誕敷文徳﹐舞干羽於兩階。七旬﹐有苗格。按此﹐王逸注誤。﹞

問﹕平脇曼膚。﹝一作受平曼膚。﹞何以肥之﹖﹝王逸曰﹕言紂爲無道﹐諸侯背畔﹐天下乖離﹐當懷憂臒瘦﹐而反形體曼澤﹐獨何以能平脇肥盛乎﹖﹞

對﹕辛後狂﹐﹝辛﹐謂紂也。﹐三駭切﹐童昏也。﹞無憂以肥。肆蕩施厥體﹐而充膏於肌。嗇寶被躬﹐焚以旗之。﹝《史記﹟殷本紀》﹕武王伐紂﹐紂兵敗﹐紂走入登鹿臺﹐衣其寶玉之衣﹐赴火而死。武王遂以黃鉞斬紂頭﹐懸之太白之旗。﹞

問﹕有扈牧豎﹐云何而逢﹖﹝王逸曰﹕言有扈氏本牧豎之人耳﹐因何逢遇而得爲諸侯乎﹖一作「其爰何逢」。﹞擊牀先出﹐其命何從﹖﹝王逸曰﹕言啟攻有扈之時﹐親於其牀上擊而殺之﹐其先人失國之原﹐何所從出之乎。﹞

對﹕扈釋於牧﹐力使後之。﹝謂有扈氏釋牧豎而爲諸侯也。﹞民仇焉﹐﹝焉﹐於虔切﹐安也。「」﹐一作「寓」。﹞啟牀以。﹝側略切﹐斬也。謂有扈氏不安於民﹐故啟擊之於牀而殺之。﹞

問﹕恆秉季徳﹐焉得夫朴牛﹖﹝王逸曰﹕恆﹐常也。季﹐末也。朴﹐大也。言湯常能秉持契之末徳﹐修而弘之﹐天嘉其志﹐出田獵得大牛之瑞也。﹞何往營班祿﹐不但還來。﹝王逸曰﹕營﹐得也。班﹐徧也。言湯往田獵﹐不但驅馳往來也﹐還輒以所獲得禽獸﹐徧施祿惠於百姓也。﹞

對﹕殷武踵徳﹐爰獲牛之朴﹗﹝匹角切﹐見上注。《說文》﹕特﹐牛父也。﹞夫惟陋民是冒﹐而丕號以瑞。卒營而班﹐民心是市。

問﹕昏微循迹﹐有狄不寧。﹝王逸曰﹕昏﹐暗也。循﹐遵也。言人有循暗微之道﹐爲淫夷狄之行﹐不可以安其身也。謂晉大夫解居父也。﹞何繁鳥萃棘﹐負子肆情﹖﹝王逸曰﹕言解居父聘吳﹐過陳之墓門﹐見婦人負其子﹐欲與之淫﹐肆其情欲。婦人則引《詩》刺之曰「墓門有棘﹐有萃止。」故曰繁鳥萃棘也。墓門有棘﹐𨿽無人﹐棘上有﹐汝獨不愧也﹗﹞

對﹕解父狄淫﹐遭愨以赧。﹝解﹐胡買切。父﹐方武切。赧﹐乃板切﹐面愧赤也。言解父有夷狄淫之行也。謂遭願愨之婦﹐寧有不愧赧也。﹞彼中之不目﹐而徒以色視﹐﹝劉向《列女傳》﹕陳辯女者﹐陳國采桑之女也。晉大夫解居使於宋﹐道過陳﹐遇采桑之女﹐止而戲之曰「女爲我歌﹐吾將捨女。」乃歌《墓門》之一章。又曰「爲我歌其二。」乃歌其二章。大夫曰「其某則是﹐其安在﹖」女曰「陳﹐小國也﹐攝乎大國之間﹐因之以饑饉﹐加之以師旅﹐其人且亡﹐而況乎。」大夫乃服而釋之。﹞

問﹕眩弟並淫﹐危害厥兄。﹝王逸曰﹕眩﹐惑也。厥﹐其也。言象爲舜弟﹐眩惑其父母﹐並爲淫之惡﹐欲共危害舜也。兄﹐協虛浪切。﹞何變化以作詐﹐後嗣而逢長﹖﹝王逸曰﹕言象欲殺舜﹐變化其態﹐內作姦詐﹐使舜治廩﹐從下焚之﹐令舜浚井﹐從上塡之﹐終不能害舜。舜爲天子﹐封象於有鼻﹐而後嗣子孫長爲諸侯。﹞

對﹕象不兄龔﹐﹝居容切﹐《集韻》云﹕與恭同。《說文》﹕肅也。﹞而奮以謀。﹝「奮」一作「肆」。﹞蓋聖熟凶怒﹐嗣用紹厥愛。﹝謂象𨿽肆害舜之謀﹐而舜不藏怒﹐又封之有庳﹐以紹厥愛也。﹞

問﹕成湯東巡﹐有莘爰極。﹝王逸曰﹕有莘﹐國名也。爰﹐於也。極﹐至也。言湯東巡狩至有莘國﹐以爲婚姻也。﹞何乞彼小臣﹐而吉妃是得﹖﹝王逸曰﹕小臣﹐謂伊尹也。言湯東巡狩﹐有莘氏乞モ伊尹﹐因得吉善之妃﹐以爲內輔也。﹞

對﹕莘有玉女﹐湯巡爰獲。旣內克厥合﹐而外弼於徳。伊知非妃﹐伊之知臣﹐曷以不識﹗﹝對之謂湯東巡狩而得有莘氏之女則有之﹐乞彼小臣而吉妃是得﹐爲不然也。﹞

問﹕水濱之木﹐得彼小子。夫何惡之﹐媵有莘之婦﹖﹝王逸曰﹕小子﹐謂伊尹。媵﹐送也。言伊尹母妊身﹐夢神女告之曰「竈生蛙﹐急去無顧。」居無幾何﹐臼竈中生蛙﹐母去東走﹐顧視其邑﹐盡爲大水﹐母因溺死﹐化爲空桑之木。水漧之後﹐有小兒啼水涯﹐人取養之。旣長大﹐有殊才﹐有莘惡伊尹從木中出﹐因以送女也。﹞

對﹕胡木化於母﹐以蠍厥聖﹗﹝蠍﹐胡葛切﹐木中蠹虫。又許竭切。﹞喙鳴不良﹐﹝喙﹐許穢切。《說文》﹕口也。﹞謾以詭正。盡邑以墊﹐﹝都念切。下也。溺也。﹞孰譯彼夢﹗﹝譯﹐夷益切﹐傳言也。事見《列子》﹐注見前。對之意以爲不然﹐謂爲是說者﹐是蠹亂厥聖詭說害正﹐未有盡邑以墊而伊尹生也。﹞

問﹕湯出重泉﹐夫何罪尢﹖﹝王逸曰﹕重泉﹐地名也。言桀拘湯於重泉而復出之﹐夫何用法之不審也。﹞不勝心伐帝﹐夫誰使挑之﹖﹝王逸曰﹕帝謂桀也。言湯不勝眾人之心而以伐桀﹐誰使桀先挑之也。挑﹐徒了切。《倉頡篇》﹕挑﹐招呼也。或他凋切﹐撓也。﹞

對﹕湯行不類﹐重泉是囚。﹝重﹐傳容切。《前漢志》﹕左馮翊有重泉。《史記》﹕桀不務徳﹐召湯囚之夏臺。﹞違虐立辟﹐﹝婢亦切﹐法也﹐刑也。﹞實罪徳之由。﹝謂湯之行與桀異﹐桀故囚之。﹞師恁怒以割﹐癸挑而讎。﹝謂湯從眾欲以割正有夏﹐桀實有以啟之﹐非湯之所忍爲。﹞

問﹕會晁爭盟﹐何踐吾期﹖﹝王逸曰﹕言武王欲伐紂﹐紂使膠鬲視武王師。膠鬲問曰「欲以何日至殷﹖」武王曰「以甲子日。」膠鬲還報紂。會天大雨﹐道難﹐武王晝夜行。或諫曰「雨甚﹐軍士苦之﹐請且休息。」武王曰「吾許膠鬲以甲子日至殷﹐令報紂矣。以甲子日不到﹐紂必殺之﹐吾故不敢休息﹐欲救賢者之死也。」遂以甲子日朝﹐誅紂﹐不失期也。「晁」﹐與「朝」同。《詩》﹕會朝淸明。《書﹟牧誓篇》﹕時甲子昧爽﹐武王朝至於商郊牧野﹐乃誓。﹞蒼鳥羣飛﹐孰使萃之﹖﹝王逸曰﹕蒼鳥﹐鷹也。萃﹐集也。言武王伐紂﹐將帥勇猛如鷹鳥羣飛﹐誰使武王集聚之者乎﹖《詩》「維師尙父﹐時維鷹揚」是也。﹞

對﹕膠鬲比﹐﹝鬲﹐音隔﹐又音歷。商之賢臣也。比﹐毗至切﹐近也。﹐疑當作﹐音釐。《說文》﹕剝也﹐劃也。﹞雨行踐期。捧盎救灼﹐﹝盎﹐於浪切﹐盆也。﹞仁興以畢隨。鷹之咸同﹐得使萃之。

問﹕到擊紂躬﹐叔旦不嘉。﹝王逸曰﹕旦﹐周公名也。嘉﹐善也。言武王始至孟津﹐八百諸侯不期而到。皆曰「紂可伐也。」白魚入於王舟。羣臣咸曰「休哉﹗」周公曰「𨿽休勿休。」故曰叔旦不嘉也。《楚詞贅說》曰﹕呂望﹑周公親相武王﹐率師以伐紂﹐心非不同也。師至河上﹐甚雨疾雷﹐周公引軍而止之。太公曰「君何不馳也﹖」周公曰「天時不順﹐龜ㄡ不兆﹐占筮不吉﹐妖而不祥﹐星變又凶﹐何可馳也﹗」故曰叔旦不嘉。﹞何親揆發﹐足周之命以咨嗟﹖﹝王逸曰﹕揆﹐度也。言周公於孟津揆度天命﹐發足還師而歸。當此之時﹐周公之命令已行天下﹐百姓咨嗟嘆而美之也。周少隱曰﹕言周公何爲始親揆度天命以告武王發﹐而卒乃足成周之命令以殺商受旦﹐又咨嗟自嘆耶﹖夫湯放桀﹐武王伐紂﹐其事一也。孔子之論韶武﹐獨以武爲未盡善而不及湯。豈非湯嘗引過自咎﹐以予有慚徳﹐且恐來世以貽爲口實﹐則所以杜百世之亂者﹐猶未忘也。武王獨未有一言及此。周公所以不嘉﹐豈無其意哉﹗周公之於紂﹐則君也﹔於武王﹐則親也。周公豈固徇愛親之私心﹐而滅君臣之大義哉﹗爲天下計也。至於定周伐商之命﹐而於克商者﹐乃以是耳。原之言有及於此﹐因疑以問之。亦足以見其能明周公之心矣。﹞

對﹕頸紂黃鉞﹐﹝《史記﹟周本紀》﹕武王以黃鉞斬紂頭﹐懸之太白之旗。﹞旦孰喜之﹗民父有釐﹐嗟以美之。﹝周公𨿽幸武王應天順人﹐斂福錫命﹐而咨嗟之詞﹐𨿽美之而實戒之也。考之《周書》﹐其詳可得而推矣。﹞

問﹕授殷天下﹐其位安施﹖﹝王逸曰﹕言天地始授殷家以天下﹐其王位安所施用乎﹖善施若湯也。﹞反成乃亡﹐其罪伊何﹖﹝王逸曰﹕言殷王位已成﹐反覆亡之﹐其罪惟何乎﹖罪若紂也。﹞

對﹕位庸庇民﹐仁克蒞之。紂淫以害﹐師殛圮之。﹝謂武王之仁足以庇民﹐而紂之不道﹐眾所共棄也。圮﹐部鄙切﹐毀也。﹞

問﹕爭遣伐器﹐何以行之﹖﹝王逸曰﹕伐器﹐攻伐之器也。言武王伐紂﹐發遣干戈攻伐之器﹐爭先在前﹐獨何以行之乎﹖﹞並驅擊翼﹐何以將之﹖﹝王逸曰﹕言武王三軍樂戰﹐並載驅載馳﹐赴敵爭先﹐前歌後舞﹐鳧藻歡呼﹐奮擊其翼﹐獨何以將率之也。太公《六韜》曰﹕翼其兩傍﹐疾擊其後。擊翼﹐蓋兵法也。「鳧藻歡呼」﹐一作「如鳥噪呼」。﹞

對﹕咸逭厥死﹐爭䢐器之。翼鼓顚禦﹐歡舞靡之。﹝謂天下咸避虐政﹐而干戈攻伐之器皆爭先而行﹐前歌後舞﹐鳧藻ん呼﹐奮擊其翼而不自知也。﹤辶官﹥﹐胡玩切﹐逃也。「ん」﹐一本作「誰」。﹞

問﹕昭後成遊﹐南土爰底。﹝王逸曰﹕爰﹐於也。底﹐至也。言昭王背成王之制而出遊﹐南至於楚﹐楚人沈之而遂不還也。﹞厥利惟何﹐而逢彼白雉﹖﹝王逸曰﹕厥﹐其也。逢﹐迎也。言昭王南遊﹐何以利於楚乎﹖以爲越裳氏獻白雉﹐昭王徳不能致﹐欲親往逢迎之乎﹖﹞

對﹕水濱玩昭﹐荊陷弒之。﹝昭﹐謂周昭王也。《左氏傳》﹕僖公四年﹐齊侯伐楚。管仲曰「昭王南徵而不復﹐寡人是問。」楚子曰「昭王之不復﹐君其問諸水濱。」注﹕昭王﹐成王之孫。南巡至於楚﹐楚人以膠船載之涉漢﹐船壞而溺。《史記》﹕昭王之時﹐王道微缺﹐南巡不返﹐卒於江上。其卒不赴告﹐諱之也。﹞繆迓越裳﹐疇肯雉之。﹝《後漢書》﹕交趾之南﹐有越裳國。周公居攝﹐越裳重譯而獻白雉。昭王不顧其徳不能致﹐乃南巡狩﹐欲親迓越裳而求白雉焉。﹞

問﹕穆王巧扌每﹐﹝穆﹐謂周穆王也。扌每﹐亡攺切。其字從手﹐揚雄《方言》﹕貪也﹐《集韻》﹕扌每﹐毋罪切﹐慚也。扌每﹐毋海切﹐貪也。諸本作扌每。《釋文》﹕每磊切。其字從木﹐傳寫誤耳。﹞夫何爲周流﹖﹝王逸曰﹕扌每﹐貪也。言穆王乃巧於辭令﹐貪好攻伐﹐遠徵犬戎﹐得四白狼﹑四白鹿。自是後﹐夷狄不至﹐諸侯不朝。穆乃更巧詞周流而往說之﹐欲以懷來也。﹞環理天下﹐夫何索求﹖﹝王逸曰﹕環﹐旋也。言王者當修道徳以來四方﹐穆王何爲乃周旋天下而求索之乎﹖﹞

對﹕穆懵《祈招》﹐﹝懵﹐毋亙切﹐不明也。招﹐常搖切﹐又音招﹐逸詩篇名。祈父﹐周之司馬﹐世掌甲兵之職。招﹐其名也。《左傳》昭公十二年﹕穆王欲肆其心周行天下﹐將必有車轍馬迹焉。祭公謀父作《祈招》之詩以止王心﹐是以獲沒於祗宮。﹞猖洋以遊。輪行九野﹐惟怪之謀。﹝《史記》﹕穆王得驥溫驪驊亞耳之駟﹐西巡狩﹐樂而忘歸。﹞胡紿娛載勝之獸﹐觴瑤池以疊謠﹗﹝紿﹐徒愷切﹐欺也。載﹐音戴。《禮記》﹕載與戴同。《山海經》﹕西王母狀如人﹐豹尾蓬頭載勝善嘯﹐居洵水之涯。前漢﹐司馬相如《大人賦》﹕吾乃今日睹西王母﹐然白首戴勝而穴處兮。注﹕勝﹐婦人首飾也。《穆天子傳》﹕天子見西五母﹐觴於瑤池之上。西王母爲王謠曰「白雲在天﹐山陵自出﹐道裏悠遠﹐山川間之﹐將子無死﹐尙復能來。」天子答曰「予歸東土﹐和治諸夏﹐萬民均平﹐吾顧見汝。」此所謂之疊謠也。按《列子》載穆王肆意遠遊﹐命駕八駿之乘﹐馳驅千里﹐至於巨氏。乃獻白鵠之血﹐以飲王﹐具牛馬之氵重以洗王之足﹐遂宿於昆侖之阿﹐觀皇帝之宮﹐遂賓於西王母﹐觴於瑤池之上。西王母爲王謠﹐王和之﹐其詞哀焉。此對問之所交譏也。﹞

問﹕妖夫曳炫﹐何號乎市﹖﹝王逸曰﹕妖﹐怪也。號﹐呼也。﹞周幽誰誅﹖焉得夫褒姒﹖﹝褒姒﹐周幽王后也。《史記﹟周本紀》﹕昔夏之衰﹐有二神龍止於夏庭而言曰「余﹐褒之二君也。」夏帝卜請其而藏之。於是龍亡而在櫝而藏之﹐傳至三代莫敢發。至厲王之末﹐發而觀之﹐流於庭﹐化爲玄黿以入王宮﹐後宮童妾旣齒而遭之﹐旣笄而孕﹐無夫而生子﹐懼而棄之。宣王之時﹐童女謠曰「弧箕服﹐實亡周國。」於是聞之有夫婦賣是器者﹐使執而戮之﹐逃於道﹐而見鄕者後宮童妾所棄妖子﹐哀而收之﹐亡奔於褒。褒人有罪﹐請入童妾所棄女子者於王以贖罪﹐是爲褒姒。王見而愛之﹐生子伯服﹐竟廢申後﹐以褒姒爲後。後西夷犬戎遂殺幽王驪山下。﹞

對﹕孺賊厥詵﹐爰其弧。﹝﹐於簟切﹐山桑木也。弧﹐音胡﹐木弓也。﹞幽禍以誇﹐﹝幽﹐謂幽王也。﹐女居切。﹞憚褒以漁。﹝漁色之漁。﹞淫嗜■A35殺﹐﹝■A35﹐莫結反。﹞諫屍謗屠。孰鱗以徵﹐﹝音癡﹐龍吐沫也。﹞而化黿是辜。﹝黿﹐魚袁切﹐似鱉而大﹐事詳見《史記﹟周本紀》。對問之意﹐蓋罪幽王淫刑嗜殺以自取滅亡﹐未可盡歸之於妖夫化黿之徵也。﹞

問﹕天命反側﹐何罰何佑﹖﹝王逸曰﹕言天道神明降與人之命﹐反側無常﹐善者佑之﹐惡者罰之。﹞

對﹕天邈以蒙﹐人厶以離。﹝厶﹐音私。《說文》﹕姦帙也。《韓非》子曰﹕倉頡造字﹐自營爲厶。通作私﹐一本作麼。伊堯切﹐小也。厶﹐當作麼。﹞胡克合厥道﹐而詰彼尢違。

問﹕齊桓九會﹐卒然身殺﹖﹝王逸曰﹕言齊桓公九合諸侯﹐一匡天下﹐任豎刁﹑易牙﹐子孫相殺﹐虫流出屍。一人之身﹐一善一惡﹐天命無常﹐罰佑之不常也。﹞

對﹕桓號其大﹐任屬以傲。幸良以九合﹐逮孽而壞。﹝謂齊桓九合諸侯﹐震而矜之﹐叛者九國﹐卒至見殺﹐非天道之無常。亦其自取然也。《論語》孔子曰「桓公九合諸侯﹐不以兵車。」九合之說﹐《國語》﹕兵車之會六﹐乘車之會三。《史記》﹕兵車之會三﹐乘車之會六。《谷梁傳》﹕衣裳之會十有一。範注﹕莊公十三年會北杏﹐十四﹑十五年會鄄﹐十六年會幽﹐僖公元年會檉﹐二年會貫﹐三年會陽谷﹐五年會首戴﹐七年會寧毋﹐九年會葵丘﹐凡十一會﹐不取北杏及陽谷爲有功也。孫明復《尊王發微》﹕桓公之會十有五。範寧所言之外﹐僖公八年會洮﹐十三年會咸﹐十五年會牡丘﹐十六年會淮是也。孔子止言其九者﹐蓋十三年會北杏﹐桓始圖伯﹐其功未見﹐十四年會鄄﹐又是伐宋﹐諸侯會洮﹑會咸﹑會牡丘﹑會淮﹐皆有兵車也﹐故止言其會之盛者九焉。﹞

問﹕彼王紂之躬﹐孰使亂惑﹖﹝王逸曰﹕惑﹐妲己也。﹞何惡輔弼﹐讒諂是服﹖﹝王逸曰﹕服﹐事也。言紂惡輔弼﹐不用忠直之言﹐而專用讒諂之人也。﹞

對﹕紂無誰使惑﹐惟志爲首。逆圖倒視﹐輔讒以﹃寵。﹝諸本多無「﹃」字。﹞

問﹕比干何逆﹐而抑沈之﹖﹝王逸曰﹕比干﹐聖人﹐紂諸父也。諫紂﹐紂怒﹐乃殺之剖其心也。﹞雷開阿順﹐而賜封之﹖﹝王逸曰﹕雷開﹐佞臣也。阿順於紂﹐乃賜之金玉而封之也。或作「而賜封之金」。﹞

對﹕幹異召死。﹝劉向《新序》﹕紂作炮烙之刑。比干曰「主暴不諫﹐非忠臣也﹔畏死不言﹐非勇士也﹔見過則諫﹐不用則死﹐忠之至也。」遂諫﹐三日不去朝﹐紂囚而殺之。《史記﹟殷本紀》﹕紂愈淫亂。比干曰「爲人臣者不得不以死爭。」乃彊諫。紂怒曰「吾聞聖人心有七竅﹐剖比干以觀其心。」﹞雷濟克後。﹝謂紂自惑亂﹐棄賢用讒﹐比干諫而死﹐雷開佞而用也。﹞

問﹕何聖人之一徳﹐卒其異方﹖﹝王逸曰﹕聖人謂文王也。卒﹐終也。言文王仁聖﹐能純一其徳﹐則天下異方終皆歸之也。﹞梅伯受醢﹐箕子佯狂。﹝王逸曰﹕梅伯﹐紂諸侯也。言梅伯忠直而數諫紂﹐紂怒﹐乃殺之﹐菹醢其身。箕子見之﹐則被髮佯狂也。梅﹐音浼﹐紂諸侯號。醢﹐音海﹐肉醬。﹞

對﹕文徳邁以被﹐芮鞫順道。﹝謂文王之徳純一﹐虞﹑芮質厥成﹐而天下無異志也。芮﹐如銳切﹐謂虞芮也。鞫﹐居六切。《說文》﹕窮理罪人也。《詩﹟大雅﹟綿》之八章﹕虞芮質厥成。注﹕虞芮之君爭田﹐久而不平﹐乃相謂曰「西伯仁人也﹐盍往質焉」。乃相與朝周。入其境﹐則耕者讓畔﹐行者讓路﹔入其邑﹐男女異路﹐斑白不持挈﹔入其朝﹐士讓爲大夫﹐大夫讓爲卿。二國之君感而相謂曰「我等小人﹐不可以履君子之庭。」乃相讓﹐以其所爭田爲閒田而退﹐天下聞而歸者四十餘國。﹞醢梅奴箕﹐﹝《淮南子﹟ㄈ眞訓》﹕桀﹑紂燔生人﹐辜諫者﹐醢鬼侯之女﹐菹梅伯之骸。《史記》﹕紂爲淫﹐箕子諫﹐不聽﹐乃被髮佯狂爲奴﹐遂隱而鼓琴以自悲。﹞忠咸喪以醜厚。﹝此兩語疑當與前紂讒諂是服事文理相屬﹐對亦隨問意耳﹗﹞

問﹕稷維元子﹐帝何篤之﹖﹝王逸曰﹕元﹐大也。帝﹐謂天帝也。篤﹐厚也。言后稷之母姜原﹐出見大人之迹﹐怪而履之﹐遂有娠而生后稷﹐后稷生而仁賢。天帝獨何以厚之乎﹖篤﹐一作竺。《爾雅》﹕竺﹐厚也。與篤同。﹞投之於冰上﹐鳥何燠之﹖﹝王逸曰﹕投﹐棄也。燠﹐溫也。言姜原以後稷無父而生﹐棄之於冰上﹐有鳥以翼覆薦溫之﹐以爲神﹐乃取而養之。《詩》曰「誕之寒冰﹐鳥覆翼之。」燠﹐音郁﹐熱也。﹞

對﹕棄靈而功﹐篤胡爽焉﹗﹝棄﹐后稷﹐詳見《生民》詩。《史記﹟周本紀》﹕后稷﹐其母有邰氏曰姜原﹐爲帝嚳妃。出野﹐見巨人迹﹐心忻然說﹐欲踐之﹐踐之而身動如孕者﹐居期而生子﹐以爲不祥。初欲棄之﹐因名曰棄。﹞翼冰以炎﹐盍崇長焉。

問﹕何馮弓挾矢﹐殊能將之﹖﹝王逸曰﹕馮﹐大。挾﹐持也。言后稷長大持彊弓挾箭矢﹐桀然有殊異將相之文才。洪興祖曰﹕此與下文相屬﹐馮如上文馮珧之馮﹐言武王多材多藝﹐能馮弓挾矢而將之以殊能者武王也。子厚引詩以對﹐承逸之誤也。﹞旣驚帝切激﹐何逢長之﹖﹝王逸曰﹕帝﹐謂紂也﹐言武王能奉承后稷之業﹐致天罰加誅於紂﹐切激而數其過﹐何逢後世繼嗣之長也﹖「切」﹐一本作「功」。﹞

對﹕旣岐旣嶷﹐﹝魚力切﹐一作「疑」﹐《詩》云﹕克岐克嶷。小兒有知識之貌。﹞宜庸將焉。紂凶以啟﹐武紹尙焉。﹝謂紂有凶徳﹐武王能紹后稷之業也。﹞

問﹕伯昌號衰﹐秉鞭作牧。﹝王逸曰﹕伯昌﹐謂文王也。秉﹐執也。鞭以諭政。言紂號令旣衰﹐文王執鞭持政﹐爲雍州之牧也。﹞何令徹彼岐社﹐命有殷之國﹖﹝王逸曰﹕徹﹐壞也。社﹐土地之主也。言武王旣誅紂﹐令壞﹑岐之社。言己受天命而有殷國﹐因徙以爲天下之大社也。﹞

對﹕伯鞭於西﹐﹝《尙書》﹕西伯戡黎。正義曰﹕西伯﹐文王也﹐時國於岐﹐封爲雍州伯。國在西﹐故曰西伯。《史記﹟殷紀》﹕以西伯爲三公﹐賜弓矢斧鉞﹐使得專徵伐。﹞化江﹑漢滸。﹝火五切。《說文》﹕水崖也。《詩﹟漢廣篇》﹕「文王之道﹐被於南國。」美化行乎江漢之域。﹞易歧社以太﹐﹝岐﹐在右扶風美陽中水鄕。《禮記》曰﹕王爲羣姓之社曰太社。岐嘗有社矣﹐至武王誅紂﹐然後能易岐社以爲太社﹐因岐山以名﹐太王自豳徙焉。﹞國之命以祚武。﹝武﹐武王也。﹞

問﹕遷藏就岐﹐何能依﹖﹝王逸曰﹕言太王始與百姓徙其寶藏來就岐下﹐何能使其民依倚而隨之也﹖﹞

對﹕逾梁橐囊﹐膻仁蟻萃。﹝公劉之居也﹐居者有積倉﹐行者有裹糧。至太王﹐爲狄人所侵﹐去﹐逾梁山﹐邑於岐山之下居焉。則遷藏就岐﹐乃王迹之所化也。故歸市之眾﹐如蟻之慕膻也。《莊子﹟徐無鬼篇》﹕蟻慕羊肉﹐羊肉膻也。﹞

問﹕殷有惑婦﹐何所譏﹖﹝王逸曰﹕惑婦﹐謂妲己也。譏﹐諫也。言妲己惑誤於紂﹐不可復譏諫也。﹞

對﹕妲滅淫商﹐民以亟去。﹝妲﹐丹達切﹐紂妃妲己也。﹐音敷。又普吳切﹐病也。亟﹐訖力切﹐疾也。《國語》﹕殷辛伐有蘇﹐有蘇氏以妲己女焉。殷辛惑之﹐毒四海﹐故民皆亟去。﹞

問﹕受賜玆醢﹐西伯上告。﹝王逸曰﹕玆﹐此也。西伯﹐文王也。言紂醢梅伯以賜諸侯﹐文王受之﹐以祭告語於上天也。﹞何親授上帝罰﹐殷之命以不救﹖﹝王逸曰﹕上帝﹐謂天帝也。言天帝親致紂之罪罰﹐故殷之命不可復救也。一作「上帝之罰」。﹞

對﹕肉梅以頒﹐烏不臺訴﹗﹝烏﹐恐作曷。臺﹐音怡﹐我也。《史記﹟殷本紀》﹕紂醢九侯並脯鄂侯﹐西伯聞之竊嘆﹐紂囚西伯裏。《淮南子﹟ㄈ眞訓》﹕紂醢九侯之女﹐菹梅伯之骸。﹞孰盈癸惡﹐兵躬殄祀﹗﹝「癸」﹐疑當作「紂」。按此正言紂事﹐而云「癸惡」﹐恐傳寫誤也。謂紂醢梅伯以賜諸侯﹐西伯所以訴於天。此天所以親致紂之罰﹐故殷之命至於絕而不續也。「殄」﹐與「﹤歹爾﹥」同。﹞

問﹕師望在肆﹐昌何志﹖﹝王逸曰﹕師望﹐謂太公也。昌﹐文王名也。言太公在市肆而屠﹐文王何以志知之乎﹖「志」﹐一作「識」。「識」﹐音「志」﹐記也。﹞鼓刀揚聲﹐後何喜﹖﹝王逸曰﹕後﹐謂文王也。言呂望鼓刀在列肆﹐文王親往問之。呂望對曰「下屠屠牛﹐上屠屠國。」文王喜﹐載與俱歸也。喜﹐協音去聲﹐悅也。﹞

對﹕牙伏牛漁﹐﹝《史記﹟齊世家》﹕太公呂望尙者﹐東海上人﹐姓姜氏﹐以漁釣幹西伯。西伯出獵﹐遇太公於渭陽。索隱引譙周曰﹐姓姜名牙。《戰國策》﹕太公望老婦之逐夫﹐朝歌之廢屠。《淮南子》﹕太公之鼓刀。注﹕河內汲人﹐有屠釣之困。﹞積內以外萌。岐目厥心﹐氐顯光。﹝﹐盧皎切﹐目明也。氐與視同。謂太公望隱於屠牛﹐漁於渭濱﹐有諸中而形諸外﹐文王己心識之。﹐音了。周官有氐。﹞奮刀屠國﹐以髀髖厥商。﹝髀﹐音陛﹐又必爾切﹐股骨也。髖﹐音寬﹐髀上也。《前漢﹟賈誼傳》﹕屠牛坦一朝解十二牛﹐而芒刃不頓者﹐所排擊剝割皆眾理解也。至於髖髀之所﹐非斤則斧。注﹕言其骨大﹐故須斤斧也。﹞

問﹕武發殺殷﹐何所悒﹖﹝王逸曰﹕言武王發欲誅紂﹐何所ぉ悒而不能久忍也﹖﹞載尸集戰﹐何所急﹖﹝王逸曰﹕屍﹐主也。集﹐會也。言武王伐紂﹐載文王木主﹐稱太子發﹐急欲奉行天誅﹐爲民除害也。﹞

對﹕發殺曷逞﹐寒民於烹。惟栗厥文考﹐而虔子以䢐徵。﹝謂武王伐殷﹐欲救民於虐焰中。在文王則栗栗危懼有所不敢﹐在武王則不敢不敬承文謨﹐以卒此武功也。故載文王木主以討紂﹐有所不得已焉也。發﹐武王名也。栗﹐謂以栗爲主也。《史記》﹕武王東觀兵至於盟津﹐爲文王木主載以車中軍﹐武王自稱太子發﹐言奉文王以伐﹐不敢自專也。﹞

問﹕伯林雉經﹐維其何故﹖﹝王逸曰﹕伯﹐長也。林﹐君也。謂晉太子申生爲後母驪姬所譖﹐遂雉經而自殺。﹞何感天抑﹐﹝籀文「地」字。﹞夫誰畏懼﹖﹝王逸曰﹕言驪姬讒殺申生﹐其冤感天﹐又讒逐羣公子﹐當復誰畏懼也﹗﹞

對﹕中譖不列﹐恭君以雉。﹝《左氏傳》﹕晉獻公伐驪戎。驪戎男女以驪姬歸﹐生奚齊﹐驪姬嬖﹐欲立其子。使太子居曲沃﹐姬謂太子曰「君夢齊姜﹐必速祭之。」太子祭於曲沃﹐歸胙於公﹐姬毒而獻之﹐泣曰「賊由太子。」太子奔新城。十二月戊申﹐縊於新城。《國語》﹕雉經於新城之廟。注﹕雉經﹐頭槍而懸死也。《禮記》曰﹕再拜稽首乃卒﹐是以爲恭世子也。﹞胡寅蚣蟯賊﹐﹝「寅」﹐音「引」﹐又音「胤」﹐「寅」與「蚓」同﹐蚯蚓也。寅﹐《說文》云﹕虫側行者。蟯﹐音腰﹐又音饒。人腹中虫。﹞而以變天地。﹝以寅蟯二虫譬驪姬之譖﹐謂豈讒說可以變天地也。﹞

問﹕皇天集命﹐惟何戒之﹖﹝王逸曰﹕言皇天集祿命而與王者﹐王者何不常畏愼而戒懼也﹖﹞受禮天下﹐又使至代之﹖﹝王逸曰﹕言王者旣循行禮義﹐受天之命而王有天下矣﹐又何爲至使他姓代之乎﹖﹞

對﹕天集厥命﹐惟徳受之。胤怠以棄﹐天又佑之。﹝謂皇天惟相有徳﹐以集厥命。後世子孫不能恐懼以自棄﹐則將佑下民而作之君﹐所不免也。﹞

問﹕初湯臣摯﹐後玆承輔。﹝王逸曰﹕言湯初舉伊尹﹐以爲凡臣耳﹐後知其賢﹐乃以備輔翼承疑﹐用其謀也。﹞何卒官湯﹐尊食宗緒﹖﹝王逸曰﹕卒﹐終也。緒﹐業也。言伊尹佐湯命﹐終爲天子﹐尊其先祖以王者禮樂祭祀﹐緒業流於子孫者乎﹗﹞

對﹕湯﹑摯之合﹐祚以久食。昧始以昭末﹐克庸成績。﹝摯﹐伊尹名也。﹞

問﹕勛闔﹑夢生﹐少離散亡。﹝王逸曰﹐勛﹐功也。闔﹐吳王闔廬也。夢﹐闔廬祖父壽夢。壽夢卒﹐太子諸樊立。諸樊卒﹐傳弟余祭。余祭卒﹐傳弟夷末。夷末卒﹐太子王僚立。闔廬﹐諸樊之長子也﹐次不得爲王﹐少離散亡放在外﹐乃使專諸刺王僚﹐代爲吳王﹐子孫世盛﹐以伍子胥爲將﹐大有功勛也。﹞何壯武厲﹐能流厥嚴﹖﹝王逸曰﹕壯﹐大也﹐言闔廬少小散亡﹐何能壯大﹐厲其勇武流其威也。﹞

對﹕光徵夢祖﹐﹝闔廬名也。夢﹐莫公切。﹞憾離以厲。彷徨激覆﹐﹝彷﹐蒲黃切。徨﹐音皇﹐仿徨也。﹞而勇益徳邁。﹝言闔廬少小被放於外不得立﹐及其壯大﹐終能厲其武勇以大吳國也。﹞

問﹕彭鏗斟雉﹐帝何饗﹖﹝王逸曰﹕彭鏗﹐彭祖也。好和滋味﹐善斟雉羹﹐能事帝堯﹐帝堯美而饗食之。鏗﹐丘耕切。饗﹐葉音香﹐歆也。﹞受壽永多﹐夫何久長﹖﹝言彭祖進雉羹於堯﹐堯饗食之以壽考。彭祖至八百歲﹐猶自悔不壽﹐恨枕髙而氐遠也。《神仙傳》﹕彭祖姓名鏗﹐帝顓頊之玄孫。善養性﹐能調鼎﹐進雉羹於堯﹐堯封於彭城﹐歷夏經商至周﹐年七百六十七歲而不衰。﹐音煎。﹞

對﹕鏗羹於帝﹐聖孰嗜味﹗夫死自暮﹐而誰饗以俾壽﹗﹝謂王逸所注爲無是理也。﹞

問﹕中央共牧﹐後何怒﹖﹝王逸曰﹕牧﹐艸名也。後﹐君也。言中央之州﹐有岐首之蛇﹐爭共食牧艸之實﹐自相啄嚙﹐以諭夷狄相與忿爭﹐君上何故當怒之乎。﹞蜂蟻微命﹐力何固﹖﹝王逸曰﹕言蜂蟻有若毒之虫﹐受天命負力堅固﹐屈原以諭蠻夷自相毒若﹐固其常也﹐獨當憂秦﹑吳耳。《楚辭贅說》曰﹕王逸注無所據﹐引不可信。原意謂﹕中央者﹐中國也。共牧者﹐共九州之牧也。若使中國共牧﹐無所戰爭﹐則君何怒而有討乎﹖今蜂蟻微命而好爭﹐其力甚固﹐蓋蜂有毒而蟻好鬥故也。以諭上失其政﹐九州無牧﹐諸侯戰爭﹐不可禁止﹐以譏當時之事耳。或謂原因見楚之宗廟有岐首之蛇﹐如今古祠中多畫毒蛇怪物之類者﹐故因以諷焉﹐不可知也。蜂音峯。蟻﹐或作蛾。蛾﹐古蟻字。若﹐音若﹐痛也。﹞

對﹕鬼嚙已毒﹐﹝鬼﹐胡對切。《說文》﹕蠶蛹也。《古今字詁》﹕鬼﹐古虺字。《韓非子》﹕虫有鬼者一身兩口﹐爭食相。遂相殺也。嚙﹐倪結切﹐噬也。﹞不以外肆。細腰羣螫﹐﹝式亦切﹐虫行毒也。《博物志》﹕細腰蜂﹐無雌雄之類﹐取桑虫及阜螽之子抱而爲己子也。﹞夫何足病﹗

問﹕驚女采薇﹐鹿何﹖﹝王逸曰﹕﹐福也。言昔者有女子采薇菜﹐有所驚而走﹐因獲得鹿﹐其家遂昌熾﹐乃天之。﹞北至回水﹐萃何喜﹖﹝王逸曰﹕萃﹐止也。言女子驚而北走﹐至於回水之上﹐止而得鹿﹐遂有禧喜也。﹞

對﹕萃回偶昌﹐鹿曷以女。﹝對以爲避禍得鹿﹐亦偶然耳。﹞

問﹕兄有噬犬﹐弟何欲﹖﹝王逸曰﹕兄﹐謂秦伯也。噬犬﹐嚙犬也。弟﹐秦伯弟釒咸也。言秦伯有嚙犬﹐弟釒咸欲請之。﹞易之以百兩﹐卒無祿。﹝王逸曰﹕言秦伯不肯與弟釒咸犬﹐釒咸以百兩金易之﹐又不聽﹐因逐釒咸而奪其爵祿也。﹞

對﹕釒咸欲兄愛﹐以快侈富。愈多厥車﹐卒逐以旅。﹝問云百兩﹐蓋謂車也。王逸以爲百兩金﹐誤也。釒咸﹐其鹽切。秦後子也。兩﹐音亮﹐車數也。《春秋》昭公元年夏﹐秦伯之弟釒咸出奔晉。《左氏傳》﹕罪秦伯也。《晉國語》﹕秦後子來仕﹐其車千乘。後子﹐卽釒咸也。﹞

問﹕薄暮雷電﹐歸何憂﹖﹝王逸曰﹕言屈原書壁所問略訖﹐日暮欲去﹐時天大雨雷電﹐思念復至。自解曰「歸何憂乎﹖」薄暮﹐諭年將老也。雷電﹐諭君暴惡也。歸何憂者﹐乃自寬之辭也。﹞厥嚴不奉﹐帝何求﹖﹝王逸曰﹕言楚王惑信讒佞﹐其威嚴當日墮﹐不可復奉成﹐𨿽從天帝求福﹐神無如之何。﹞伏匿穴處﹐爰何云﹖﹝王逸曰﹕爰﹐於也。云﹐言也。吾將退於江濱﹐伏匿穴處耳﹐當復何言乎﹖﹞荊勛作師﹐夫何長先﹖﹝王逸曰﹕荊﹐楚也。師﹐眾也。勛﹐功也。初﹐楚邊邑處女與吳邊邑處女爭采桑於境上﹐相傷﹐二家怒而相攻﹐於是楚爲此興師﹐攻滅吳之邊邑﹐而怒始有功。時屈原又諫言我先爲不直﹐怒不可長久也。一無「先」字。《史記﹟吳世家》﹕吳王僚九年﹐公子光伐楚﹐拔居巢﹑鐘離﹐取兩都而去。言楚𨿽有功﹐吳復伐楚﹐非長久之策也。此楚平王時事﹐屈原徵往事以諷耳。﹞悟過攺更﹐我又何言﹖﹝王逸曰﹕欲使楚王覺悟也。﹞

對﹕咨吟於野﹐胡若之很﹗﹝戶懇切﹐戾也。﹞嚴墜誼殄丁厥任﹐﹝閔原當此禮義消亡之時也。﹞合行違匿固若所﹐咿嗄﹝咿音伊。嗄﹐音憂﹐咿嗄﹐嘆也。﹞忿毒意誰與﹖﹝謂原伏匿艸野﹐尙興詞致憤﹐欲何爲也。﹞醜齊䢐秦﹐舀厥詐讒﹐﹝舀﹐徒濫切﹐與敢同。《說文》﹕食也。﹞登狡庸弗以施。﹝弗﹐甫勿切﹐違也。﹞甘恬禍凶亟鋤夷﹐復不可化徒若罷。﹝謂楚懷王時﹐秦欲伐齊﹐齊與楚從親。惠王患之﹐乃令張儀厚幣事楚絕齊﹐願獻商於之地六百里。楚懷王貪而信張儀﹐遂絕齊使﹐使如秦受地。張儀詐之曰「儀與王約六里﹐不聞六百里。」懷王怒﹐舉兵伐秦﹐大敗於丹陽。明年﹐秦割漢中地與楚以和﹐時秦昭王欲與懷王會﹐王欲行﹐屈原諫之曰「秦﹐虎狼之國﹐不可信﹐不如無行。」懷王信子蘭言﹐竟行﹐遂死於秦。此對之意所以詳言﹐言原當日諫之不聽﹐以至於斯云爾。復﹐弼力切﹐很也。罷﹐讀曰疲﹐勞也。﹞

問﹕吳光爭國﹐久余是勝﹖﹝王逸曰﹕光﹐闔廬名。言吳與楚相伐﹐至於闔廬之時﹐吳兵入郢都﹐昭王出奔﹐故曰吳光爭國。久余是勝﹐言天勝我也。﹞

對﹕闔綽厥武﹐滋以侈頹。﹝闔﹐謂吳王闔廬也。﹞

問﹕何環穿自閭社丘陵﹐爰出子文。﹝王逸曰﹕子文﹐楚令尹也。子文之母﹐云阝公之女。旋穿閭社通於丘陵﹐以淫而生子文﹐棄之夢中。有虎乳之﹐以爲神異﹐乃取收養焉。子文長而有賢人之才也。一作「何環閭穿社﹐以及丘陵﹐是淫是蕩。爰出子文」。﹞

對﹕於菟不可以作﹐怠焉庸歸﹖﹝《左氏傳》宣公四年﹕初若敖娶於云阝﹐生斗伯比。若敖卒﹐從其母畜於云阝﹐淫於云阝子之女﹐生子文焉。云阝夫人使棄諸夢中﹐虎乳之﹐云阝子田見之﹐懼而歸﹐夫人以告﹐遂使收之。楚人謂乳爲谷﹐謂虎爲於菟。故命之曰鬥谷於菟﹐以其女妻伯比﹐實爲令尹子文。谷﹐奴口切。於﹐音烏。菟﹐音徒。﹞

問﹕吾告堵敖以不長。﹝按﹕王逸謂堵敖楚賢人﹐非是。﹞

對﹕款吾敖之閼以旅屍。﹝楚人謂未成君而死曰「敖」。堵敖﹐楚文王兄也。今哀懷王將如堵敖不長而死﹐以此告之。逸注以爲堵敖爲楚賢人﹐大謬。按《左氏傳》莊公十四年﹕楚子滅息﹐以息嬀歸﹐生堵敖及成王焉。楚子﹐文王也。莊公十九年﹐杜敖立。二十三年﹐成王立。杜敖﹐卽堵敖也﹐則堵敖乃成王之兄。子厚以爲文王兄﹐亦誤矣。楚懷王爲秦昭王所詐﹐令會武關﹐彊畱之﹐要以割地﹐懷王卒死於秦﹐此謂旅屍也。﹞

問﹕何試上自予﹐忠名彌彰﹖﹝王逸曰﹕屈原言我何敢嘗試君上﹐自號忠直之名﹐以顯彰後世乎﹖誠以同姓之故﹐中心懇惻﹐義不能已也。試﹐一作「誡」。予﹐一作與。﹞

對﹕誠若名不尙﹐曷極而辭﹖﹝謂屈原苟無尙名之心﹐則《天問》曷極其辭如此。一本云「食姑不失聖人胡往不道。」﹞

●卷十五﹟問答○晉問﹝公晉人﹐實以堯之故都爲重﹐故設武陵之問﹐而悉以晉之名物對。一曰晉之山河﹐表裏而險固﹔二曰晉之金鐵﹐甲堅而刃利﹔三曰晉之名馬﹐其彊可恃﹔四曰晉之北山﹐其材可取﹔五曰晉之河魚﹐可爲偉觀﹔六曰晉之鹽寶﹐可以利民﹔七又先言文公霸業之盛﹐而後以堯之遺風終焉﹐其爲文可謂工矣。晁無咎嘗取此文附續《楚詞》﹐其系有曰﹕枚乘《七發》﹐蓋以微諷吳王濞毋反﹔《晉問》亦七﹐蓋效《七發》以諷時君薄事役而隆道實云。﹞

吳子問於柳先生曰﹕﹝吳子﹐武陵。﹞「先生晉人也﹐﹝公河東人。﹞晉之故宜知之。」﹝「故」下﹐一有「封」字。﹞曰「然。」「然則吾願聞之﹐可乎﹖」曰「可。晉之故封﹐太行掎之﹐﹝太行﹐在澤州晉城縣。一云在懷州修武縣西北。則此山當在二州之界也。《漢﹟地理誌》﹕太行山在河內山陽縣西北。掎﹐謂掎角也。掎﹐舉綺切。﹞首陽起之﹐﹝首陽山﹐在河東蒲阪縣﹐華山之北﹐河曲之中。﹞黃河迆之﹐﹝黃河之源﹐出自昆侖﹐循雍州北徼達華陰﹐至於徳州而入於海。晉地蓋當河之曲也。迆﹐邪行也。迆﹐移爾切。﹞大陸靡之。﹝《書》﹕大陸旣作。《漢﹟地理誌》﹕在鉅鹿北﹐澤名也。按《通典》﹕在趙州昭慶縣﹐卽隋大陸縣﹐地有大陸澤。又云﹕深州有陸澤縣﹐大陸亦在此。則此澤當在二州之界也。靡﹐曼也。﹞或巍而髙﹐或呀而淵。﹝呀﹐虛加切﹐張口也。﹞景霍﹑汾﹑澮﹐﹝《晉語》﹕景霍以爲城﹐汾﹑河﹑涑﹑澮以爲淵。注云﹔景﹐大也。景霍﹐謂霍太山﹐在河東彘縣。汾﹑河﹑涑﹑澮﹐四水名。﹞以經其ヂ。﹝如緣切。城下田也。﹞若化若遷﹐鉤嬰蟬聯﹐然後融爲平川﹐而侯之都居﹐﹝晉侯之國。﹞大夫之邑建焉。其髙壯﹐則騰突撐拒。﹝撐﹐袤柱也。拒﹐捍也。撐﹐抽庚切。拒﹐音巨。﹞聱岈鬱怒﹐﹝聱﹐語不入也。谷岈﹐山深貌。聱﹐五交切。岈﹐許加切。一本有「焉」字。﹞若熊羆之咆﹑﹝熊﹐音雄。羆﹐音碑。咆﹐音庖﹐嗥也。﹞虎豹之嗥﹐﹝音豪。﹞終古而不去﹔攫秦搏齊﹐﹝攫﹐厥縛切﹐持也。﹞當者失據﹐燕狄惴怯﹐若卵就壓﹐﹝若泰山之壓累卵。「就」﹐一作「磚」。﹞振振業業﹐覷關蹀戶﹐﹝覷﹐伺視也。蹀﹐蹈也。覷﹐七慮切。蹀﹐達協切。﹞惕若僕妾。其按衍則平盈旋緣﹐紆徐夷延﹐若飛﹝QI54﹞之翔舞﹐﹝QI54﹞﹐余專切﹐與「鳶」同。﹞洄水之容與﹔﹝洄﹐音回﹐逆流而上。﹞以稼則碩﹐以植則茂﹐以牧則蕃﹐以畜則庶﹐而人用是富﹐而邦以之阜。其河則源昆侖﹐入於天淵﹐﹝黃河﹐見上注。﹞出乎無門﹐行乎無垠﹐自匈奴而南﹐以界西鄙﹐﹝匈奴單於﹐在晉西北。﹞衝奔太華﹐﹝太華﹐卽華嶽也。在晉之西。﹞運肘東指﹔混潰后土﹐﹝混﹐音渾。潰﹐胡對切﹐散也。﹞濁糜沸﹐﹝﹐音汾。又房吻切﹐湧也。﹞黿鼉詭怪﹐﹝黿﹐似鱉而大。鼉﹐水虫﹐力至猛﹐能攻陷河岸。黿﹐音元。鼉﹐徒河切。﹞於於汨汨﹐騰倒失越﹐﹝失﹐音佚﹐馬足疾貌。﹞委泊涯﹐﹝﹐水涯。﹞呀呷喝納﹐﹝呀﹐張口也。呷﹐吸呷也。喝﹐大ヱ也。呀﹐虛加切。呷﹐呼甲切。喝﹐呼合切。﹞摧雜失墜。其所蕩激﹐則連山參差﹐廣野壞裂﹐轟雷努風﹐﹝轟﹐呼宏切。﹞撼含幹戛﹔﹝撼﹐戶感切﹐搖也。含字﹐諸韻無之。一本作「頷」。釋云﹕頤下也﹐音憾。戛﹐音戛。﹞崩石之所轉躍﹐大木之所擢拔﹐氵崩氵平洞踏者﹐﹝氵崩﹐水激有聲。氵平﹐亦水鳴聲。氵崩﹐披朋切。氵平﹐白明切。與「並」通。踏﹐音沓。﹞彌數千里﹐若萬夫之斬伐。而其軸轤之所負﹐﹝轤﹐船前刺棹處。軸﹐船後施柁處。又漢律名﹕船方長爲軸轤。二字皆當從舟﹐音逐盧。﹞ㄅ檣之所禦﹐﹝ㄅ﹐傳江切。檣﹐音墻﹐船桅也。﹞鱗川林壑﹐隳雲遁雨﹐瞬目而下者﹐﹝瞬﹐音舜﹐搖目也。﹞榛榛氵氵﹐﹝榛﹐音蓁。一本作「溱」﹐音同。氵﹐音云。﹞百捨一赴﹐若是何如﹖」

吳子曰「先生之言丰厚險固﹐誠晉之美矣。然晉人之言表裏山河者﹐﹝僖二十六年《左傳》﹕子犯曰「若其不捷﹐表裹山河﹐必無害也。」﹞備敗而已﹐非以爲榮觀顯大也。吳起所謂「在徳不在險」﹐﹝《史記》﹕﹐魏武侯浮西河而下﹐謂吳起曰「美哉山河之固﹐此魏國之寶也。」起曰「在徳不在險。」﹞此晉人之藉也。﹝藉﹐或作「籍」﹐云籍記也。﹞願聞其他。」

先生曰「太鹵之金﹐﹝太鹵﹐太原晉陽縣。鹵﹐音魯。﹞棠之工﹐﹝棠﹐屬蔡州。《史記》﹕蘇秦說韓宣惠王曰「韓卒之劍戟﹐皆出於冥山棠。」徐廣曰﹕汝南吳房有棠亭。﹞火化水淬﹐﹝取內切﹐滅火也。﹞器備以充。爲棘﹝棘﹐卽戟也。﹞爲矛﹐﹝前矛也。建於兵車﹐長二丈。﹞爲鎩﹝音殺﹐長矛曰鎩。﹞爲鉤﹐爲鏑﹝箭鏃。﹞爲鏃﹐﹝晏本少一字﹐宣獻本無「爲鏃爲」三字。﹞爲釒侯﹐﹝音侯﹐矢金鏃﹐翦羽曰釒侯。﹞出太白﹐﹝太白﹐星名。注﹕《西漢志》﹕太白﹐兵象也。﹞徵蓐收﹐﹝昭二十九年《左傳》﹕少昊氏之子曰該﹐爲蓐收。西方之神。﹞召招搖﹐﹝招遙﹐北斗七星也。《春秋運斗樞》云﹕北斗七星﹐第一天樞﹐第二璇﹐第三機﹐第四權﹐第五衡﹐第六開陽﹐第七搖光。搖光﹐卽招搖也。《晉志》﹕招搖主胡兵。﹞伏蚩尢﹐﹝漢武帝建元六年﹐蚩尢之旗見﹐其長亙天。蚩尢﹐彗星。《隋志》﹕旋星散爲蚩尢旗﹐見則王者徵伐四方。﹞肅肅。﹝山宜切。一本作祁祁。﹞合眾靈而成之。博者狹者﹐曲者直者﹐岐者勁者﹐長者短者﹐攢之如星﹐奮之如霆﹐運之如縈。浩浩弈弈﹐淋淋滌滌﹐﹝淋﹐以水沃也。滌﹐灑也。淋﹐音林。滌﹐音迪。﹞熒熒的的﹐﹝熒﹐音螢。﹞若雪山冰谷之積。觀者膽掉﹐﹝徒弔切。﹞目出寒液。﹝液﹐淚也。﹞當空發耀﹐英精互繞﹐晃蕩洞射﹐天气盡白﹐日規爲小﹐鑠云破霄。﹝鑠﹐式灼切。﹞ㄢ墜飛鳥。﹝《漢書》﹕飛鳶ㄢㄢ墮水中。《釋文》﹕ㄢㄢ﹐墮落也。ㄢ﹐都牒切﹐又它協切。﹞弓人之弓﹐函人之甲﹐膠角百選﹐犀兕七屬。﹝《周禮》﹕弓人爲弓﹐取六材必以其時。角也者﹐以爲疾也。膠也者﹐以爲和也。函人爲甲﹐犀甲七屬﹐兕甲六屬。屬音注。﹞乃使跟超掖夾之倫﹐﹝跟﹐音根﹐足踵。夾﹐音挾。﹞服而持之﹐南瞰諸華﹐﹝瞰﹐苦濫切。遠視也。﹞北羣夷﹐﹝﹐質涉切。失气言也。﹞技擊節制﹐﹝《荀子》﹕齊之技擊﹐不可以遇魏之武卒﹔魏之武卒﹐不可以當桓文之節制。﹞聞於天下﹐是爲善師。延目而望之﹐固以拳拘喘汗﹐免冑肉袒﹐﹝《左傳》﹕鄭伯肉袒牽羊以逆。﹞進不敢降﹐退不敢竄。若是何如﹖」

○吳子曰「夫兵之用﹐由徳則吉﹐由暴則凶﹐是又不可爲美觀也。先軫曰﹕『師直爲壯﹐曲爲老。』﹝僖二十八年《左傳》﹕子犯曰「師直爲壯﹐曲爲老。」此云先軫言﹐恐誤。﹞況徒以堅甲利刃之爲上哉﹗」

先生曰「晉國多馬﹐屈焉是產。﹝僖二年《左傳》﹕晉荀息請以屈產之乘﹐假道於虞以伐虢。杜預注﹕屈﹐晉地名﹐生良馬。﹞土寒气勁﹐崖坼谷裂﹐艸木短縮﹐鳥獸墜匿﹐而馬蕃焉。師師ЗЗ﹐﹝音詵﹐進也。﹞溶溶紜紜﹐轔轔﹐﹝上音雷﹐下音鄰。﹞或赤或黃﹐或玄或蒼﹐或醇或ζ﹐﹝莫江切﹐雜也。﹞﹤黑﹥然而陰﹐﹝﹤黑﹥﹐音掩﹐黑色也。﹞炳然而陽﹐若旌旃旗幟之煌煌。﹝幟﹐音熾。﹞乍進乍止﹐乍伏乍起﹐乍奔乍躓﹐﹝音致。﹞若江﹑漢之水﹐疾風驅濤﹐擊山蕩壑﹐﹝蕩﹐音蕩﹐又它浪切。﹞云沸而不止。羣飲源槁﹐﹝源槁﹐水竭。﹞回食野赭﹐﹝音者﹐赤色。﹞浴川蹙浪﹐噴震播灑﹐﹝噴﹐普問切。灑﹐音灑。﹞潰潰焉﹐若海神駕雪而來下。觀其四散惝﹐﹝惝﹐狂貌﹐上齒兩切。本作「敞」﹐下許往切。﹞開合萬狀﹐喜者鵲厲﹐怒者人搏﹐決然坌躍﹐﹝坌﹐蒲悶切。﹞千里相角﹐風げ霧鬣﹐﹝げ﹐祖紅切。鬣﹐音獵。﹞山抉壑﹐﹝﹐音燭﹐斫也。﹞耳搖層雲﹐腹捎眾木﹐寂寥遠遊﹐不夕而復。攫地跳梁﹐堅骨蘭筋﹐交頸互嚙﹐﹝倪結切。﹞鬥目相馴﹐聚溲更噓﹐昂首張。其小者則連牽繳繞﹐﹝上古了切。下爾沼切。﹞仰乳俯﹐﹝下沒切﹐嚙也。﹞蟻雜螽集﹐﹝螽﹐音終﹐蝗也。﹞啾啾氵集氵集。﹝《上林賦》﹕氵集氵拾鼎沸。注﹕謂水激也。啾﹐卽由切。氵集﹐七立切。﹞旅走叢立。其材之可者﹐收斂攻教﹐掉手飛縻﹐指毛命物﹐百步就羈。牽以荀息﹐﹝見僖二年《谷梁傳》。﹞禦以王良﹐﹝哀二年《左傳》﹕郵良曰「我兩引將絕﹐吾能止之﹐我禦之上也。」﹞超以範鞅﹐﹝襄二十三年《左傳》﹕範鞅逆魏舒﹐請驂乘﹐持帶﹐遂超乘。﹞軒以欒釒咸。﹝成十六年《左傳》﹕步毅禦晉厲公﹐欒釒咸爲右﹐掀公以出於淖。已上四子﹐皆晉之臣。欒﹐音鸞。釒咸﹐音鍼。﹞以佃以戎﹐獸獲敵摧。若是何如﹖」

吳子曰「『恃險與馬』者﹐子不聞乎﹖故曰﹕『冀之北土﹐馬之所生』。『是不一姓』。﹝昭四年《左傳》﹕司馬侯曰「恃險與馬而虞鄰國之難﹐是三殆也。九州之險﹐是不一姓。冀之北土﹐馬之所生﹐無興國焉。恃險與馬不可以爲固也。」冀北﹐卽冀州之北。﹞請置此而新其說。」

先生曰「晉之北山有異材﹐梓匠工師之爲宮室求大木者﹐天下皆歸焉。仲冬旣至﹐﹝《周禮》﹕仲冬斬陽木。﹞寒气凝成﹐外凋內貞﹐沈液不行。﹝《左傳》﹕猶拾沈也。《說文》﹕沈﹐汁也。液﹐津液也。沈﹐音審。液﹐音亦。﹞乃堅乃良。萬工舉斧以入﹐必求諸巖崖之欹傾﹐澗壑之紆縈﹐淩Л之杪顚﹐﹝Л﹐山銳貌。杪﹐《說文》云﹕木標末也。卽枝上端。Л﹐䢐丸切。ヴ﹐五官切。杪﹐音眇。﹞漱泉源之淦氵營。﹝淦﹐沈也。氵營﹐水回貌。淦﹐古南切。氵營﹐音營。﹞根絞怪石﹐不土而植﹐千尋百圍﹐與石同色。羅列而伐者﹐頭抗河漢﹐刃披虹霓﹐聲振連巒﹐秭塡層。﹝秭﹐削木札朴也。陳﹑楚謂櫝爲秭者。秭﹐方廢切。﹞丁丁登登﹐﹝《詩》曰﹕伐木丁丁。丁﹐側更切。﹞良々稜稜﹐﹝良﹐石聲﹐一曰良良﹐堅也。稜﹐四方木也﹐良﹐呂唐切。稜﹐盧登切。﹞若兵車之乘淩。其響之所應﹐則潰潰氵崩々﹐洶洶薨薨﹐﹝洶﹐湧也。一曰洶湧﹐水聲。洶﹐許拱切。薨﹐呼肱切。﹞若騫若崩﹐若螭龍之鬥﹐風霆相騰。其殊而下者﹐札戛捎殺﹐﹝戛﹐音戛戛。﹞摧央。﹝卒﹐山峻貌。央﹐塵也。﹐山曲也。賈誼《賦》﹕央紮無垠。﹐作沒﹑作律二切。央﹐烏朗切。﹐音軋。﹞霞披電裂﹐又似共工﹐觸不周而天柱折。﹝《列子﹟湯問篇》﹕共工氏與顓頊爭爲帝﹐怒而觸不周之山﹐折天柱﹐絕地維。張湛注﹕不周山在西北之極。﹞鸛。﹝《爾雅》﹕雞三尺爲。鸛﹐似鵲而巢樹者爲白鸛﹐曲頸爲黑鸛。《說文》﹕﹐禿鴆也。﹐麋鴰也。關西呼爲鴰﹐山東謂之鴿。四字音昆﹑灌﹑秋﹑倉。﹞號鳴飛翔﹐ァ﹤豸幹﹥虎兕。﹝ァ﹐劉也。似貍﹐能捕獸祭天。﹤豸幹﹥﹐胡地犬也。ァ﹐敕俱切。﹤豸幹﹥﹐音岸。﹞奔觸栗﹐伏無所入﹐遁無所脫。然後斷度收羅﹐﹝《魯頌》﹕是斷是度。斷﹐音短。﹞捎危顚﹐芟繁柯﹐乘水潦之波﹐以入於河而流焉。蕩突兀。﹝兀﹐危石也。﹐郎兀切。﹞轉騰冒沒﹐類秦神驅石以梁大海﹔﹝《三齊略記》曰﹕秦始皇作石梁﹐欲過海觀日出處。於時有神人能驅石下海﹐城陽一山石盡起立﹐嶷嶷東傾﹐狀似相隨而去。云石去不速﹐神人輒鞭之﹐盡流血﹐石莫不悉赤﹐至今猶爾。﹞抵曲鱗蹙﹐匯流雷解﹐﹝匯﹐音會﹐水合流。﹞前者汨越﹐後者迫隘﹐乃下龍門之懸水。﹝下字下或有「夫」字。﹞摺拉頹踏﹐﹝摺﹐敗也。拉﹐摧也。摺﹐質涉切。拉﹐落合切﹐亦通作摺。﹞ㄏ首軒尾。﹝ㄏ﹐持頭髮也。《漢﹟貢禹》﹕ㄏ艸爬土。ㄏ﹐昨沒切。﹞Е入重淵。﹝Е﹐大水Е也。Е﹐胡動切。﹞不知其幾百里也。濤波之旋﹐滔山觸天﹐旣氵亭旣平﹐彌望悠焉。良久﹐乃始昂屹湧溢﹐挺拔而出﹐林立峯卒﹐穿雲蔽日﹐渙然自撓﹐復就行列﹐渾渾而去﹐以至其所。惟良工之指顧﹐叢臺﹑阿房﹐﹝六國時﹐趙王故臺﹐在邯鄲城中﹐連聚非一﹐故名叢臺。《史記》﹕秦始皇三十五年﹐營作朝宮渭南上林苑中﹐先作前殿阿房。張衡《東京賦》云﹕趙建叢臺於後。注﹕趙武靈王起。又云﹕秦政利觜長距﹐乃構阿房。房﹐音旁。﹞長樂﹑未央﹐﹝《漢宮闕名》曰﹕長安有長樂宮﹑未央宮。﹞建章﹑昭陽之隆麗詭特﹐﹝武帝太初元年﹐起建章宮﹐在未央宮西。昭陽﹐亦殿名。﹞皆是之自出﹐若是何如﹖」

吳子曰「吾聞君子患無徳﹐不患無土﹔患無土﹐不患無人﹔患無人﹐不患無宮室﹔患無宮室﹐不患材之不己有。先生之所陳﹐四累之下也。且褫祁旣成﹐諸侯叛之。」﹝昭公八年《左傳》﹕晉侯方築褫祁之宮﹐至昭十三年﹐晉成褫祁﹐諸侯朝而歸者皆有貳心。杜預注﹕褫祁﹐地名﹐在絳西四十里﹐臨汾水。褫﹐音斯﹐亦作。祁﹐巨之切。﹞

先生曰「河魚之大﹐﹝河﹐當是黃河也。﹞上迎濤波﹐﹝秦始皇八年﹐河魚大上﹐輕車重馬東就食。﹞羅壅津涯﹐﹝一無「羅」字。﹞千里雷馳﹐重馬輕車﹐遂以君命﹐矢而縱觀焉。﹝矢﹐陳也。隱五年《左傳》﹕隱公矢魚於棠。《漢﹟髙紀》﹕縱觀秦皇帝。觀﹐工喚反。﹞大罟斷流﹐修网亙山。罩﹛鹿﹜﹐﹝《詩》﹕丞然罩罩。罩﹐陟教切。﹐力久切。《詩》﹕魚麗於。注﹕﹐曲梁也。張衡《西京賦》曰﹕設﹛鹿﹜。注云﹕魚网﹐音獨鹿。按《唐韻》﹐﹐古賣切﹐又胡卦切﹐皆不說是魚网。今上文四物皆是魚网﹐當音獨鹿。﹞織其間。巨舟軒昂﹐仡仡回環﹐水師更呼﹐聲裂商顏。﹝商﹐山名﹐在商州。商顏﹐商山之顏。見《河渠書》。﹞於是鼓噪沓集而從之﹐扼龍吭﹐﹝居郎切。﹞拔鯨鰭﹐﹝鯨﹐大魚。鰭﹐魚脊上骨。鯨﹐巨京切。鰭﹐音耆。﹞戮白黿﹐﹝音凶﹐似鱉而大。﹞逐毒螭﹐﹝螭﹐如龍而黃無角。「毒」﹐一作「素」。螭﹐抽知切。﹞叱馮夷﹐﹝《淸泠傳》曰﹕馮夷﹐華陰潼鄕是首人也﹐服八石﹐得水仙﹐是爲河伯。﹞立水湄。搜攪流離﹐﹝攪﹐古巧切。﹞掬縮推移﹐梁會网蹙﹐騰天彌圍﹐掉辟擁踴﹐﹝辟﹐人不能行也。踴﹐跳也。辟﹐音壁。踴﹐音勇。﹞以登夫歷山之垂。﹝歷山﹐在河東。﹞如川之歸﹐如山之摧。﹝一作「崔」﹐亦音摧。﹞如雲之披。其有乘化會神﹐振拔漣淪﹐﹝水成紋曰漣﹐小波爲淪。漣﹐音連。淪﹐音倫。﹞ゼ奇文﹐﹝ゼ﹐醜知切。﹞出怪鱗﹐騰飛濤而上逸﹐生電雷於龍門者﹐猶仰綸飛繳﹐﹝音灼﹐生絲縷﹐亦作「﹛敫系﹜」。﹞頓踏而取之﹐﹝「踏」﹐一作「踣」。﹞莫不脫角裂翼﹐呀嚇匍匐﹐﹝呀﹐張口。嚇﹐怒也。亦云口拒人。呀﹐虛加切﹐嚇﹐音赫。﹞復就臠切。﹝臠﹐力兗切。﹞莫保龍籍﹐具糅五味﹐﹝糅﹐汝救切﹐雜也。「具」﹐一作「甘」。﹞布列雕俎﹐風雲失勢﹐沮散遠去。若夫少﹑嘗﹑鮪﹑鯉﹐﹑鱧﹑魴﹑與之瑣屑蔑裂者﹐﹝少﹐音沙。嘗﹐音嘗。鮪﹐音洧。鯉﹐音裏。﹐音偃。鱧﹐音禮。魴﹐音防。與﹐音敍﹐上聲。義並見《設漁者對智伯》注。「嘗」﹐一作「鯔」﹐音緇。﹞夫固不足悉數﹐漏脫紱目﹐養之水府﹐而三河之人﹐則已塡溢饜飫﹐腥膏舄鹵﹐聞炙之美﹐則掩鼻蹙﹐﹝阿葛切。﹞賤甚糞土而莫願者也。若是何如﹖」

吳子曰「一時之觀﹐不足以誇後世﹔口舌之味﹐不足以利百姓。姑欲聞其上者。」

先生曰「猗氏之鹽﹐﹝猗氏縣﹐屬河中。猗氏之鹽﹐卽河中兩池也。猗﹐於宜切。﹞晉寶之大者也﹐人之賴之與五穀同﹐化若神造﹐非人力之功也。但至其所﹐則見溝■A38畦畹之交錯輪﹐﹝■A38﹐稻中畦。又﹐田五十畝曰畦﹐三十畝曰畹。■A38﹐音承。畹﹐音宛。﹞若稼若圃﹐敞兮勻勻﹐渙兮鱗鱗﹐邐彌紛屬﹐﹝邐﹐力紙切。彌﹐音彌。﹞不知其垠。俄然決源釃流﹐﹝釃﹐山宜切﹐又所綺切。﹞交灌互澍﹐﹝互﹐差互也。澍﹐《說文》﹕澍生萬物。互﹐音。字一作「﹝B165﹞」。澍﹐音注﹐又音樹。﹞若枝若股﹐委屈延布﹐﹝「屈」﹐一作「曲」。﹞脈寫膏浸﹐﹛淮木﹜濕滑汩。﹝氵拾﹛淮木﹜﹐水貌。滑﹐利也。渠﹐卽入切。滑﹐戶八切。汩﹐音骨﹐又越筆切。﹞彌髙掩庳﹐﹝與卑通。﹞漫壠冒塊﹐﹝壠﹐田中髙處。漫﹐平聲。﹞決決沒沒﹐遠近混會﹐抵值堤防﹐氵嬰瀛霈﹐﹝氵嬰溟﹐水絕遠貌。﹐水聲。或曰﹐礙流也。氵嬰﹐伊盈切。﹐呼括切。﹞偃然成淵﹐漭然成川。﹝沆漭﹐大水貌。漭﹐音莽。﹞觀之者徒見浩浩之水﹐而莫知其以及。神液陰漉﹐﹝音鹿。﹞甘鹵密起﹐﹝鹵﹐咸水。﹞孕靈富媼﹐﹝《漢﹟禮樂志》﹕后土富媼。媼﹐女老稱也。坤爲母﹐故稱媼。媼﹐烏皓切。﹞不愛其美。﹝《禮記》﹕地不愛其寶。﹞無聲無形﹐結迅詭﹐﹝﹐卑遙切﹐火飛也。﹞回眸一瞬﹐積雪百里。冪冪。﹝﹐胡了﹑胡約二切﹐明也。冪﹐音覓﹐一作「幕幕」。﹞奮僨離析﹐﹝僨﹐方問切﹐僵也。﹞鍛圭椎璧﹐﹝鍛﹐小冶。圭﹑璧﹐皆言鹽之狀。鍛﹐丁貫切。椎﹐音槌。﹞眩轉的﹐﹝眩﹐音縣。﹞乍似隕星及地﹐明滅相射﹐﹝「滅」﹐一作「激」。﹞冰裂雹碎﹐あだ增益。﹝あだ﹐山貌。《上林賦》﹕上力孔切﹑下子孔切﹐﹞大者印累。﹝《漢書》﹕印何累累。﹞小者珠剖﹐湧者如坻﹐﹝音墀﹐又典禮切。水渚。﹞坳者如缶﹐日晶熠煜﹐﹝晶﹐音精。熠﹐羊入切。煜﹐音育﹐也。﹞螢駭電走﹐亙走盈車﹐方尺數斗。於是裒斂合集﹐舉而堆之﹐皓皓乎縣圃之巍巍﹐﹝縣圃﹐在昆侖上。巍﹐音危。﹞乎氵羔﹐狂山太白之淋漓。﹝﹐白也。氵羔﹐大水貌。太白﹐山名﹐在扶風。﹐古了切。氵羔﹐弋沼切。﹞駭化變之神奇﹐卒不可推也。然後驢﹝B165﹞牛馬之運﹐﹝「﹝B165﹞」﹐與「騾」同。﹞西出秦﹑隴﹐南過樊﹑鄧﹐﹝樊﹐卽樊城縣﹐今襄州臨漢縣也。鄧﹐卽鄧州也。﹞北極燕﹑代﹐東逾周﹑宋。家獲作咸之利﹐﹝《書》﹕潤下作咸。﹞人被六气之用﹐和鈞兵食﹐以徵以貢。﹝徵﹐稅也。﹞其賫天下也﹐﹝賫﹐利也。﹞與海分功﹐﹝與海鹽分功也。﹞可謂有濟矣。若是何如﹖」

吳子曰「魏絳之言曰『近寶則公室乃貧』﹐﹝成七年《左傳》﹕晉人謀去故絳﹐諸大夫皆曰「必居郇瑕氏之地﹐沃饒而近鹽。」韓獻子曰「山澤林鹽﹐國之寶也。近寶﹐公室乃貧。」《說文》﹕鹽﹐河東鹽池﹐袤五十一里﹐廣七里﹐周總百一十六里。﹞豈謂是耶﹖𨿽然﹐此可以利民矣﹐而未爲民利也。」

先生曰「願聞民利。」

吳子曰「安其常而得所欲﹐服其教而便於己﹐百貨通行而不知所自來﹐老幼親戚相保而無徳之者﹐不苦兵刑﹐不疾賦力。所謂民利﹐民自利者是也。」

先生曰「文公之霸也﹐援秦破楚﹐囊括齊﹑宋。﹝賈生《過秦論》曰﹕囊括四海。括﹐結囊也。﹞曹﹑衛解裂﹐﹝僖二十七年《左傳》﹕楚子及諸侯圍宋﹐晉文公率齊﹑秦救之。狐突曰「楚始得曹﹐而新昏於衛﹐若伐曹﹑衛﹐楚必救之﹐則齊﹑宋免矣。」文公於是分曹﹑衛之田以畀宋。﹞魯﹑鄭震恐。﹝僖三十年﹐晉侯圍鄭﹐以其無禮於晉。﹞定周於溫﹐﹝僖二十四年﹐周襄王避昭叔之難﹐居於鄭地。二十五年﹐文公取昭叔於溫﹐殺之於隰城﹐迎王於鄭。四月﹐王入於王城。﹞奉冊受錫﹐夾輔糾逖﹐以爲侯伯﹐﹝二十八年﹐王命尹氏策命晉侯爲侯伯﹐賜之大輅之服﹑戎輅之服﹑彤弓一﹑彤矢百﹑弓矢千﹑鬯一卣﹐虎賁三百人。曰「王謂叔父﹐敬服王命﹐以綏四國﹐糾逖王慝。」﹞齊盟踐土﹐﹝僖二十八年五月﹐魯侯﹑晉侯﹑齊侯﹑宋公﹑蔡侯﹑鄭伯﹑衛子﹑莒子盟於踐土。踐土﹐鄭地。﹞低昂玉帛。天子恃焉﹐以有諸侯﹔諸侯恃焉﹐以有其國﹔百姓恃焉﹐以有其妻子而食其力。叛者力取﹐附者仁撫﹔推徳義﹐立信讓﹔示必行﹐明所向﹔達禁止﹐一好尙。《春秋》之事﹐﹝謂朝聘之事也。﹞公侯大夫﹐策文馬﹐﹝文九年《左傳》﹕宋人以文馬百乘贖華元於鄭。注云﹕文馬﹐畫馬爲文。﹞馳軒車﹐出入環連﹐貫於國都﹐則有五筵之堂﹐九幾之室﹐﹝《周禮》﹕室中度以幾﹐堂上度以筵。筵八尺﹐幾三尺也。﹞大小定位﹐左右有秩﹐禽牢餼饋﹐﹝《周禮﹟掌客》﹕諸侯之禮﹐上公乘禽日九十雙﹐饔餼九牢﹔諸侯乘禽日七十雙﹐饔餼七牢﹔子男乘禽日五十雙﹐饔餼五牢。﹞交錯文質﹐饗有嘉樂﹐﹝定十年《左傳》﹕孔子曰「犧象不出門﹐嘉樂不野合。」注﹕嘉樂﹐鐘磬。﹞宴有庭實。﹝莊二十二年《左傳》﹕庭實旅百。﹞登降好賦﹐﹝謂賦詩以見志。﹞犧象畢出﹐﹝犧﹑象﹐皆樽名。犧﹐素何切。﹞犒勞贈賄。﹝賞勸功曰勞。賄﹐貨賄也。勞﹐郎到切。賄﹐呼罪切。﹞率禮無失。六卿理兵﹐大戎小戎﹐﹝戎﹐兵車也。﹞鐘鼓丁寧﹐﹝宣四年《左傳》﹕伯棼射王汰﹐及鼓跗﹐著於丁寧。注云﹕丁寧﹐鉦也。﹞以討不恭。車埒萬乘。﹝埒﹐音劣﹐侔也。﹞卒半天下﹐鼓之則震﹐旆之則畏。﹝平丘之會﹐八月辛未﹐治兵﹐建而不旆。壬申﹐復旆之﹐諸侯畏之。﹞其號令之動﹐若水之源﹐若輪之旋﹐莫不如志。當此之時﹐咸能歡娛以奉其上﹐故其民至於今﹐好義而任力。此以民力自固﹐假仁義而用天下﹐﹝一作「此以力假仁義而用天下」。﹞其遺風尙有存者。若是可以爲民利也乎﹖」

吳子曰「近之矣﹐然猶未也。彼霸者之爲心也﹐引大利以自向﹐而摟他人之力以自爲固。﹝取孟子摟諸侯以伐諸侯之意。﹞而民乃後焉。非不知而化﹐不令而一﹐異乎吾向之陳者﹐故曰近之矣﹐猶未也。」

先生曰「三河﹐古帝王之更都焉﹐﹝三河﹐河東﹑河南﹑河北道也。蓋河東道之河中府蒲阪縣﹐舜所都﹐絳州夏縣﹐禹所都。河南道之陳郡﹐伏羲﹑神農所都﹐一云﹐伏羲又都曲阜﹐黃帝都於鄭州﹐而少昊都於窮桑﹐卽今之兗州曲阜縣﹐則又皆隸河南道也。而河北道之涿鹿山﹐則黃帝之都耳。《漢書﹟貨殖傳》﹕唐人都河東﹐殷人都河內﹐周人都河南。三河﹐王者所更居也。﹞而平陽﹐堯之所理也﹐﹝堯都平陽﹐舜都蒲阪。平陽﹐今之晉州。﹞有茅茨﹑采椽﹑土型之度﹐﹝堯﹑舜采椽不刮﹐茅茨不翦﹐飯土畱﹐啜土型。土畱﹐飯器。土型﹐羹器。皆以瓦爲之。型﹐音刑。﹞故其人至於今儉嗇﹔有溫恭克讓之徳﹐﹝《書》曰﹕允恭克讓。﹞故其人至於今善讓﹔有師錫﹑僉曰﹑疇咨之道﹐故其人至於今好謀而深﹔有百獸率舞﹑鳳凰來儀﹑於變時雍之美﹐﹝於﹐音烏。﹞故其人至於今和而不怒﹔有昌言﹑儆戒之訓﹐﹝儆﹐居影切。﹞故其人至於今憂思而畏禍﹔﹝《詩》﹕此晉也﹐而謂之唐﹐本其風俗﹐憂深思遠。﹞有無爲﹑不言﹑垂衣裳之化。﹝《易系》﹕堯﹑舜垂衣裳而天下治。晏本去「裳」字。﹞故其人至於今恬以愉﹐此堯之遺風也。願以聞於子何如﹖」

吳子離席而立﹐拱而言曰「美矣善矣﹐其蔑有加矣。此固吾之所欲聞也。﹝一有「凡」字。﹞夫儉則人用足而不淫﹐讓則遵分而進善﹐其道不鬥﹐﹝分﹐謂分守也。分﹐扶問切。﹞謀則通於遠而周於事﹐和則仁之質﹐戒則義之實﹐恬以愉則安﹐而久於其道也。至乎哉﹗今主上方致太平﹐動以堯爲準﹐先生之言﹐道之奧者﹐若果有貢於上﹐則吾知其易易焉也。﹝《禮記》﹕吾觀於鄕﹐知王道之易易也。﹞舉晉國之風以一諸天下﹐如斯而已矣。」敬再拜受賜。

○答問﹝公永貞元年九月﹐自監察禦史坐王叔文黨﹐黜爲邵州刺史。十一月﹐攺永州司馬。當是到永後作。﹞

有問柳先生者曰「先生貌類學古者﹐然遭有道﹐不能奮厥志﹐獨被罪辜﹐廢斥伏匿。交遊解散﹐羞與爲戚﹐生平向慕﹐毀書滅迹。他人有惡﹐指誘增益﹐身居下流﹐爲謗藪澤。罵先生者不忌﹐陵先生者無謫。遇揖目動﹐聞言心惕﹐時行艸野﹐不知何適。獨何劣耶﹖觀今之賢智﹐莫不舒翹揚英﹐﹝翹﹐髙也。﹞推類援朋﹐疊足天庭﹐魁﹛石﹜恢張。﹝《漢書﹟鮑宣傳》﹕朝臣無有大儒魁﹛石﹜之士。魁﹛石﹜﹐壯貌。魁﹐口賄切﹐﹛石﹜﹐音磊。「張」﹐一作「能」。﹞羣驅連行。奇謀髙論﹐左右抗聲﹐出入翕忽﹐擁門塡扃﹐一言出口﹐流光垂榮。豈非偉耶﹖先生𨿽讀古人書﹐自謂知理道﹐識事機﹐而其施爲若是其悖也﹗狼狽擯﹃﹐﹝狼﹐音郎。狽﹐音貝。﹃﹐音戮。﹞何以自表於今之世乎﹖」先生答曰「敬聞命。然客言僕知理道﹑識事機﹐過矣。僕懵夫屈伸去就﹐﹝懵﹐母亙切﹐不明也。又莫紅﹑目總二切。﹞觸罪受辱﹐幸得聯支體﹑完肌膚﹐猶食人之食﹐衣人之衣。﹝二衣字﹐上去聲﹐下如字。﹞用人之貨﹐無耕織居販﹐然而活給羞愧恐栗之不暇﹐今客又推當世賢智以深致誚責﹐﹝誚﹐才肖切。﹞吾縲囚也。﹝《論語》注﹕縲﹐黑索也。縲﹐倫追切。﹞逃山林入江海無路﹐其何以容吾軀乎﹖願客少假聲气﹐使得詳其心次其論。」

客曰「何取﹖」﹝「取」﹐一作「敢」。﹞先生曰「僕少嘗學問﹐不根師說﹐心信古書﹐以爲凡事皆易﹐不折之以當世急務﹐徒知開口而言﹐閉目而息﹐挺而行﹐躓而伏。﹝躓﹐音致﹐合也﹐與通。﹞不窮喜怒﹐不究曲直﹐衝羅陷阱﹐不知顚踣﹐﹝蒲北切。﹞愚蠢狂悖﹐若是甚矣。又何以恭客之教而承厚徳哉﹖今之世工拙不欺﹐賢不肖明白。其顯進者﹐語其徳﹐則皆茫洋深閎﹐端貞鯁亮﹐苞並涵養﹐與道俱往。而僕乃蹇淺窄僻﹐跳浮。﹝二字出《史記﹟信陵君傳》﹕晉鄙。﹐烏百切﹐大呼也。﹐莊白切﹐嘆聲也。從《史記》音總﹐言多言也。﹞抵瑕陷厄﹐固不足以趑趄批捩而追其迹。﹝趑趄﹐行不進貌。趑﹐千咨切。趄﹐千餘切。批﹐蒲結切。捩﹐力結切。﹞舉其理﹐則皆謨明淵沈﹐剖微窮深﹐﹝剖﹐普後切。﹞劈析是非﹐﹝劈﹐音僻。﹞校度古今。而僕乃緘鉗默塞﹐﹝鉗﹐其廉切。﹞耗毛窒惑﹐﹝毛﹐音冒。﹞抉異探怪﹐﹝抉﹐挑也。﹞起幽作匿﹐攸攸卹卹﹐﹝昭十二年《左傳》﹕卹卹乎﹐湫乎攸乎。注﹕攸﹐懸危貌。卹﹐憂患也。﹞卒自■A40賊﹐﹝■A40﹐與禍同。﹞固不足以睢盱激昂而效其則。﹝睢﹐仰目。盱﹐張目。睢﹐規切。盱﹐匈於切。﹞言其學﹐則皆總攬羅絡﹐橫豎雜博﹐﹝豎﹐上聲﹐立也。﹞天旋地縮﹐鬼神交錯。而僕乃單庸撇莩﹐﹝撇﹐匹蔑切。正作﹛敝手﹜﹐擊也。﹞離疏空虛﹐竊聽道途﹐顓へ蒙愚﹐﹝顓﹐與專同。﹞不知所如﹐固不足以抗顏搖舌而與之俱。稱其文﹐則皆汗漫輝煌﹐呼噓陰陽﹐﹝「噓」﹐一作「翕」。﹞葛三光﹐﹝葛﹐長遠貌﹐一曰雜亂也。二字音交葛。﹞陶帝皇。而僕乃朴鄙艱澀﹐培婁﹛淮木﹜氵拾﹐﹝《博雅》﹕﹐培婁﹐冢也。襄二十四年《左傳》云﹕部婁無松柏﹐卽培婁也﹐而字不從土。《說文》﹕﹛淮木﹜氵拾﹐水貌。培﹐薄口切。婁﹐郎口切。﹛淮木﹜﹐子入﹑七立二切。氵拾﹐醜入切。培字或作「賠」。﹞毫聯縷緝﹐塵出央入﹐﹝央﹐於朗切。﹞固不足以攄ゼ踴躍而涉其級。玆四者懸判﹐𨿽庸童小女﹐皆知其不及﹐而又裹以罪惡﹐纏以羈縶﹐﹝上居宜切﹐下涉立切。﹞客從而擠之﹐﹝擠﹐箋西﹑子計二切﹐排也。﹞不亦忍乎﹖且夫白羲﹑耳之得康莊也﹐﹝《列子》﹕周穆王命駕八駿之乘﹐左服驊驑而右耳﹐右驂赤驥而左白羲。《釋言》云﹕五達謂之康﹐六達謂之莊。康莊﹐大道也。「羲」字﹐晏本作「蟻」。《史記》作「犧」。﹞逐奔星﹐先飄風﹐而跛驢不出泥滓。黃鐘﹑元間之登淸廟也﹐﹝《國語》有六間﹕元間大呂﹐二間夾鐘﹐三間中呂﹐四間林鐘﹐五間南呂﹐六間黃鐘。元間如字﹐又間廁之間。《國語》﹕元間大呂﹐助宣物也。注﹕陰系於陽﹐以黃鐘爲主﹐故曰元間。﹞鏗天地﹐動神﹐而嗚嗚咬哇﹐﹝《史記》﹕李斯曰「擊甕叩﹤缶瓦﹥﹐彈箏搏髀﹐而歌呼嗚嗚﹐眞秦之聲也。」嗚嗚﹐當是秦曲名。咬哇﹐邪聲。咬﹐五巧切。哇﹐於佳切﹐又烏瓜切。﹞不入裏耳。﹝《莊子》﹕大聲不入於裏耳。﹞西子毛嬙之蹈後宮也﹐﹝《孟子》曰﹕西子蒙不潔。西子﹐西施﹐越女。《莊子》曰﹕毛嬙麗姬﹐人之所美也。毛嬙﹐蓋越王嬖姬。﹞朝日﹐煥浮雲﹐而無鹽逐於鄕裏。﹝《列女傳》﹕無鹽﹐齊女。﹞蛟龍之騰於天淵也﹐彌六合﹐澤萬物﹐而蝦與蛭不離尺水。﹝蛭﹐音質﹐水虫。﹞卓詭倜儻之士之遇明世也﹐﹝倜﹐他歷切。儻﹐他黨切﹐不羈也。﹞用智能﹐顯功烈﹐而麼眇連蹇﹐﹝麼﹐目果切﹐細也。連﹐盧蹇切。﹞顚頓披靡﹐固其所也。客又何怪哉﹖且夫一涉險厄懲而不再者﹐烈士之志也﹔知其不可而速已者﹐君子之事也。吾將竊取之以沒吾世﹐不亦可乎﹖

乃歌曰「堯﹑舜之修兮﹐禹﹑益之憂兮。能者任而愚者休兮﹐躚躚蓬ワ﹐﹝躚躚﹐相得貌。ワ﹐釋云堇艸。躚﹐音仙。ワ﹐徒弔切。﹞樂吾囚兮。﹝「吾」﹐一作「夫」。﹞文墨之彬彬﹐﹝一本作「申申」。﹞足以舒吾愁兮。已乎已乎﹐曷之求乎﹗」客乃笑而去。

○起廢答﹝亦永州未召時作。﹞

柳先生旣會州刺史﹐卽治事﹐還遊於愚溪之上。溪上聚黧老壯齒﹐﹝黧音黎。黑而黃色。﹞十有一人﹐謖足以進。﹝謖﹐山六切﹐起也。﹞列植以慶。﹝《莊子》﹕壞植散羣。植﹐行列也。植﹐音值。﹞卒事﹐相顧加進而言曰「今玆是州﹐起廢者二焉﹐先生其聞而知之歟﹖」答曰「誰也﹖」曰「東祠浮圖﹐﹝﹐人不能行也。﹐必益切。亦書作「蹶」。﹞中廏病顙之駒。」﹝廏﹐音究﹐馬捨。顙﹐寫曩切。駒﹐音拘。﹞

曰「若是何哉﹖」曰「凡爲浮圖道者﹐都邑之會必有師﹐師善爲律﹐以敕戒﹐始學者與女釋者﹐甚尊嚴﹐且優遊。浮圖有師道﹐少而病愈以劇﹐居東祠十年﹐扶服輿曳﹐﹝「扶服」﹐與「匍匐」同。﹞未嘗及人﹐側匿愧恐殊甚。﹝一無「殊」字。﹞今年﹐他有師道者悉以故去﹐始學者與女釋者倀倀無所師﹐﹝倀﹐醜良切﹐無見貌。又音棖﹐獨立也。﹞遂相與出浮圖以爲師﹐盥濯之﹐﹝盥﹐古緩﹑古玩二切。濯﹐澡也。﹞扶持之﹐壯者執輿﹐幼者前驅﹐被以其衣﹐導以其旗﹐怵惕疾視﹐引且翼之。﹝《詩》﹕以引以翼。﹞浮圖不得已﹐凡師數百生。﹝一本作「人」﹐一又作「人生」。﹞日饋飲食﹐時獻巾﹐洋洋也﹐舉莫敢逾其制。中廏病顙之駒﹐顙之病亦且十年﹐色玄不﹐無異技﹐空然大耳。﹝空﹐苦東﹑戶宋二切。﹞然以其病﹐不得齒他馬。食斥棄異皂﹐恆少食﹐屏立擯辱﹐掣頓異甚﹐﹝掣﹐尺制﹑尺列二切。﹞垂首披耳﹐懸涎屬地﹐凡廏之馬﹐無肯爲伍。會今刺史以禦史中丞來蒞吾邦﹐﹝貞元九年﹐禦史中丞崔公來蒞永州。﹞屏棄羣駟﹐舟以溯江﹐將至﹐無以爲乘。廏人咸曰﹕『病顙駒大而不﹐可秣飾焉﹔他馬巴﹑庳狹﹐﹝巴﹑﹐地名。﹐蒲墨切。﹞無可當吾刺史者。於是眾牽駒上燥土大廡下﹐﹝廡﹐音武﹐堂下周屋。﹞薦之席﹐縻之絲﹐浴剔蚤。﹝《禮記》﹕乘髦馬﹐不蚤。蚤﹐謂除爪也。謂翦鬣也。蚤﹐音爪。﹐子淺切。《莊子》﹕爲天子之諸禦不爪剪。﹞刮惡除Д﹔﹝刮﹐古剎切。﹞以雕胡﹐﹝﹐音挫﹐斬芻也。雕胡﹐艸名﹐菇也。﹞秣以香萁﹔﹝音基﹐豆莖。秣﹐音末。﹞錯貝鱗糸襄﹐﹝音襄﹐馬腹帶。﹞鑿金文羈﹔絡以和鈴﹐﹝《左傳》﹕錫鸞和鈴﹐昭其聲也。注﹕和在衡﹐鈴在。﹞纓以朱綏﹔﹝纓﹐音嬰。綏﹐儒佳切。﹞或膏其鬣﹐﹝音獵。﹞或靡刂其隹﹔﹝靡刂﹐音磨。平聲﹐削也。隹﹐音誰﹐尻也。﹞禦夫盡飾﹐然後敢持。除道履石﹐立之水涯﹔﹝音沂。﹞幢前羅。﹝幢﹐旌旗屬。《周禮》﹕鳥隼爲。幢﹐傳江切。﹐音輿。﹞杠蓋後隨﹔﹝杠﹐音江﹐旗竿。《漢書﹟甘泉賦》注﹕郅偈竿杠之狀。﹞千夫翼衛﹐當道上馳﹔抗首出臆﹐﹝音億。﹞震奮遨嬉。﹝遨﹐音敖。﹞當是時﹐若有知也﹐豈不曰宜乎﹖」

先生曰「是則然矣。叟將何以教我﹖」黧老進曰「今先生來吾州亦十年﹐﹝公永貞元年十一月﹐自邵州刺史攺永州司馬。明年﹐卽攺元元和。畱永旣久﹐至元和十年正月﹐方召至京。﹞足軼疾風﹐﹝軼﹐徒結切﹐車相過也。又音逸。﹞鼻知膻香﹐﹝膻﹐屍連切﹐與同。﹞腹溢儒書﹐口盈憲章﹐包今統古﹐進退齊良﹐然而一廢不復﹐曾不若足涎顙之猶有遭也。朽人不識﹐敢以其惑﹐願質之先生。」先生笑且答曰「叟過矣﹗彼之病﹐病乎足與顙也﹔吾之病﹐病乎徳也。又彼之遭﹐遭其無耳。今朝廷洎四方﹐豪傑林立﹐謀猷川行﹐羣談角智﹐列坐爭英﹐披華發輝﹐揮喝雷霆﹐老者育徳﹐少者馳聲﹐角羈貫﹐﹝﹐古患切﹐束髮也。﹞排廁鱗徵﹐一位暫缺﹐百事交並﹐駢倚懸足﹐﹝駢﹐蒲眠切。﹞曾不得逞﹐﹝醜郢切。﹞不若是州之乏釋師大馬也。而吾以徳病伏焉﹐豈足涎顙之可望哉﹖叟之言過昭昭矣﹐無重召罪﹗」於是黧老壯齒﹐相視以喜﹐且吁曰「諭之矣﹗」拱揖而旋﹐爲先生病焉。

●卷十六﹟說○天說﹝韓文公登華而哭﹐有悲絲泣岐之意﹐惟沈顏能知之。今其言曰﹐人能賊元气陰陽而殘人者則有功。蓋有激而云。柳子因而爲之說﹐謂天地元气陰陽不能賞功而罰惡。要其歸﹐欲以仁義自信﹐其說當矣。然曰天不能賞罰善惡者﹐何自而勸沮乎﹖韓文公曰﹕今之言性者﹐雜佛老而言。正爲柳子設也。劉禹錫云﹕子厚作《天說》以折退之之言﹐非所以盡天人之際﹐故作《天論》三篇以極其辯。然公繼與禹錫書云﹕凡子之論﹐乃吾《天說》注疏耳。禹錫《天論》﹐今附此後。﹞

韓愈謂柳子曰「若知天之說乎﹖吾爲子言天之說。今夫人有疾痛﹑倦辱﹑饑寒甚者﹐因仰而呼天曰﹕『殘民者昌﹐佑民者殃﹗』又仰而呼天曰﹕『何爲使至此極戾也﹖』若是者﹐舉不能知天。夫果﹐﹝按許愼《說文》﹕在木曰果﹐在地曰。張晏云﹕有核曰果﹐無核曰。應劭云﹕木實曰果﹐艸實曰。又一說云﹕有殼曰果﹐無殼曰。魯果切。﹞飲食旣壞﹐虫生之﹔人之血气敗逆壅底﹐爲癰瘍﹑疣贅﹑瘻痔。﹝《說文》﹕癰﹐腫也。瘍﹐頑瘡。贅﹐謂贅肉。瘻﹐頸腫﹐一曰久創。痔﹐後病也。癰﹐音邕。瘍﹐音陽。疣﹐音尢。贅﹐朱芮切。瘻﹐音漏。痔﹐丈裏切。﹞虫生之﹔木朽而蠍中﹐﹝蠍﹐音曷﹐木中虫﹐非螫毒音歇者。﹞艸腐而螢飛﹐﹝腐﹐音輔﹐爛也。﹞是豈不以壞而後出耶﹖物壞﹐虫由之生﹔元气陰陽之壞﹐人由之生。虫之生而物益壞﹐食嚙之﹐﹝嚙﹐倪結切。﹞攻穴之﹐虫之禍物也滋甚。其有能去之者﹐有功於物者也﹔繁而息之者﹐物之仇也。人之壞元气陰陽也亦滋甚﹕墾原田﹐﹝墾﹐音墾﹐耕治也。﹞伐山林﹐鑿泉以井飲﹐墓以送死﹐﹝音款﹐空也。﹞而又穴爲偃溲﹐﹝「偃」﹐一作「」。《莊子》﹕觀室者周於寢廟﹐又適其偃焉。注﹕偃﹐謂屏廁﹐屏廁則以偃溲。《集韻》﹕溺謂之溲﹐音搜。﹞築爲墻垣﹑城郭﹑臺榭﹑觀遊﹐疏爲川瀆﹑溝洫﹑陂池﹐燧木以燔﹐﹝音煩﹐也。燧﹐音遂。﹞革金以﹐陶甄琢磨﹐﹝甄﹐音堅。﹞悴然使天地萬物不得其情﹐亻幸亻幸衝衝﹐﹝亻幸﹐音幸。﹞攻殘敗撓而未嘗息。其爲禍元气陰陽也﹐不甚於虫之所爲乎﹖吾意有能殘斯人使日薄歲削﹐禍元气陰陽者滋少﹐是則有功於天地者也﹔繁而息之者﹐天地之仇也。今夫人舉不能知天﹐﹝「人」下一有「之」字。﹞故爲是呼且怨也。吾意天聞其呼且怨﹐則有功者受賞必大矣﹐其禍焉者受罰亦大矣。子以吾言爲何如﹖」

柳子曰「子誠有激而爲是耶﹖則信辯且美矣。吾能終其說。彼上而玄者﹐世謂之天﹔下而黃者﹐世謂之地﹔渾然而中處者﹐世謂之元气﹔寒而暑者﹐世謂之陰陽。是𨿽大﹐無異果﹑癰痔﹑艸木也。假而有能去其攻穴者﹐是物也。其能有報乎﹖番而息之者﹐其能有怒乎﹖天地﹐大果也﹔元气﹐大癰痔也﹔陰陽﹐大艸木也﹔其烏能賞功而罰禍乎﹖功者自功﹐禍者自禍﹐欲望其賞罰者大謬﹔呼而怨﹐欲望其哀且仁者﹐愈大謬矣。子而信子之義以遊其內﹐生而死爾﹐烏置存亡得喪於果﹑癰痔艸木耶﹖」○天論上劉禹錫

世之言天者二道焉。拘於昭昭者﹐則曰「天與人實影響﹕禍必以罪降﹐福必以善徠﹐窮厄而呼必可聞﹐隱痛而祈必可答﹐如有物的然以宰者。」故陰騭之說勝焉。泥於冥冥者﹐則曰「天與人實剌異﹕霆震於畜木﹐未嘗在罪﹔春滋乎堇荼﹐未嘗擇善﹔跖﹑介焉而遂﹐孔﹑顏焉而厄﹐是茫乎無有宰者。」故自然之說勝焉。余友河東解人柳子厚作《天說》﹐以折韓退之之言﹐文信美矣﹐蓋有激而云﹐非所以盡天人之際。故余作《天論》﹐以極其辯云。

大凡入形器者﹐皆有能有不能。天﹐有形之大者也﹔人﹐動物之尢者也。天之能﹐人固不能也﹔人之能﹐天亦有所不能也。故余曰﹕天與人交相勝耳。其說曰﹕天之道在生植﹐其用在彊弱﹔人之道在法制﹐其用在是非。陽而阜生﹐陰而肅殺﹔水火傷物﹐木堅金利﹔壯而武健﹐老而耗毛﹐气雄相君﹐力雄相長﹕天之能也。陽而樹﹐陰而﹛秋手﹜斂﹔防害用濡﹐禁焚用光﹔斬材堅﹐液礦硎﹔義制彊訐﹐禮分長幼﹔右賢尙功﹐建極閒邪﹕人之能也。

人能勝乎天者﹐法也。法大行﹐則是爲公是﹐非爲公非﹐天下之人蹈道必賞﹐違之必罰。當其賞﹐𨿽三旌之貴﹐萬種之祿﹐處之咸曰宜。何也﹖爲善而然也。當其罰﹐𨿽族屬之夷﹐刀鋸之慘﹐處之咸曰宜。何也﹖爲惡而然也。故其人曰「天何預乃事耶﹖惟告虔報本﹐肆類授時之禮﹐曰天而已矣。福兮可以善取﹐禍兮可以惡召﹐奚預乎天邪﹖」法小弛則是非駁﹐賞不必盡善﹐罰不必盡惡。或賢而尊顯﹐時以不肖參焉﹔或過而﹃辱﹐時以不辜參焉。故其人曰「彼宜然而信然﹐理也﹔彼不當然而固然﹐豈理邪﹖天也。福或可以詐取﹐而禍或可以苟免。」人道駁﹐故天命之說亦駁焉。法大弛﹐則是非易位﹐賞恆在佞﹐而罰恆在直﹐義不足以制其彊﹐刑不足以勝其非﹐人之能勝天之具盡喪矣。夫實已喪而名徒存﹐彼昧者方挈挈然提無實之名﹐欲抗乎言天者﹐斯數窮矣。

故曰﹕天之所能者﹐生萬物也﹔人之所能者﹐治萬物也。法大行﹐則其人曰「天何預人邪﹐我蹈道而已。」法大弛﹐則其人曰「道竟何爲邪﹖任人而已。」法小弛﹐則天人之論駁焉。今以一己之窮通﹐而欲質天之有無﹐惑矣﹗

余曰﹕天恆執其所能以臨乎下﹐非有預乎治亂雲爾﹔人恆執其所能以仰乎天﹐非有預乎寒暑云爾﹔生乎治者人道明﹐咸知其所自﹐故徳與怨不歸乎天﹔生乎亂者人道昧﹐不可知﹐故由人者舉歸乎天﹐非天預乎人爾。○天論中劉禹錫

或曰「子之言天與人交相勝﹐其理微﹐庸使戶曉﹐盍取諸譬焉。」劉子曰「若知旅乎﹖夫旅者﹐羣適乎莽蒼﹐求休乎茂木﹐飲乎水泉﹐必彊有力者先焉﹐否則𨿽聖且賢莫能競也。斯非天勝乎﹖羣次乎邑郛﹐求蔭於華榱﹐飽於餼牢﹐必聖且賢者先焉﹐否則彊有力莫能競也。斯非人勝乎﹖苟道乎虞﹑芮﹐𨿽莽蒼猶郛邑然﹔苟由乎匡﹑宋﹐𨿽郛邑猶莽蒼然。是一日之途﹐天與人交相勝矣。吾固曰﹕是非存焉﹐𨿽在野﹐人理勝也﹔是非亡焉﹐𨿽在邦﹐天理勝也。然則天非務勝乎人者也。何哉﹖人不幸則歸乎天也﹐人誠務勝乎天者也。何哉﹖天無私﹐故人可務乎勝也。吾於一日之途而明乎天人﹐取諸近也已。」

或者曰「若是﹐則天之不相預乎人也信矣﹐古之人曷引天爲﹖」答曰「若知操舟乎﹖夫舟行乎濰﹑淄﹑伊﹑洛者﹐疾徐存乎人﹐次捨存乎人。風之怒號﹐不能鼓爲濤也﹔流之溯洄﹐不能峭爲魁也。適有迅而安﹐亦人也﹔適有覆而膠﹐亦人也。舟中之人未嘗有言天者﹐何哉﹖理明故也。彼行乎江﹑河﹑淮﹑海者﹐疾徐不可得而知也﹐次捨不可得而必也。鳴條之風﹐可以沃日﹔車蓋之云﹐可以見怪。恬然濟﹐亦天也﹔黯然沈﹐亦天也。阽危而僅存﹐亦天也。舟中之人未嘗有言人者﹐何哉﹖理昧故也。」

問者曰「吾見其駢焉而濟者﹐風水等耳。而有沈有不沈﹐非天曷司歟﹖」答曰「水與舟﹐二物也。夫物之合並﹐必有數存乎其間焉。數存﹐然後勢形乎其間焉。一以沈﹐一以濟﹐適當其數乘其勢耳。彼勢之附乎物而生﹐猶影響也。本乎徐者其勢緩﹐故人得以曉也﹔本乎疾者其勢遽﹐故難得以曉也。彼江﹑海之覆﹐猶伊﹑淄之覆也。勢有疾徐﹐故有不曉耳。」

問者曰「子之言數存而勢生﹐非天也﹐天果狹於勢邪﹖」答曰「天形恆圓而色恆靑﹐周回可以度得﹐晝夜可以表候﹐非數之存乎﹖恆髙而不卑﹐恆動而不已﹐非勢之乘乎﹖今夫蒼蒼然者﹐一受其形於髙大﹐而不能自還於卑小﹔一乘其勢於動用﹐而不能自休於俄頃﹐又惡能逃乎數而越乎勢耶﹖吾固曰﹕萬物之所以爲無窮者﹐交相勝而已矣﹐還相用而已矣。天與人﹐萬物之尢者耳。」

問者曰「天果以有形而不能逃乎數﹐彼無形者﹐子安所寓其數邪﹖」答曰「若所謂無形者﹐非空乎﹖空者﹐形之希微者也。爲體也不妨乎物﹐而爲用也恆資乎有﹐必依於物而後形焉。今爲室廬﹐而髙厚之形藏乎內也﹔爲器用﹐而規矩之形起乎內也。音之作也有大小﹐而響不能逾﹔表之立也有曲直﹐而影不能逾。非空之數歟﹖夫目之視﹐非能有光也﹐必因乎日月火炎而後光存焉。所謂晦而幽者﹐目有所不能燭耳。彼貍﹑犭生﹑犬﹑鼠之目﹐庸謂晦爲幽邪﹖吾固曰﹕以目而視﹐得形之粗者也﹔以智而視﹐得形之微者也。烏有天地之內有無形者耶﹖古所謂無形﹐蓋無常形耳﹐必因物而後見耳。烏能逃乎數耶﹖」○天論下劉禹錫

或曰「古之言天之歷象﹐有宣夜﹑渾天﹑《周髀》之書﹔言天之髙遠卓詭﹐有鄒子。今子之言﹐有自乎﹖」

答曰「吾非斯人之徒也。大凡入乎數者﹐由小而推大必合﹐由人而推天亦合。以理揆之﹐萬物一貫也。今夫人之有顏﹑目﹑耳﹑鼻﹑齒﹑毛﹑頤﹑口﹐百骸之粹美者也。然而其本在夫腎﹑腸﹑心﹑腹﹔天之有三光懸寓﹐萬象之神明者也。然而其本在乎山川五行。濁爲淸母﹐重爲輕始。兩位旣儀﹐還相爲庸。噓爲雨露﹐噫爲雷風。乘气而生﹐羣分匯從。植類曰生﹐﹝按《尙書》傳云﹕海隅蒼生﹐謂艸木也。﹞動類曰虫。倮虫之長﹐爲智最大﹐能執人理﹐與天交勝﹐用天之利﹐立人之紀。紀綱或壞﹐復歸其始。堯﹑舜之書﹐首曰『稽古』﹐不曰稽天﹔幽﹑厲之詩﹐首曰『上帝』﹐不言人事。在舜之廷﹐元凱舉焉﹐曰『舜用之」﹐不曰天授﹔在殷髙宗﹐襲亂而興﹐心知說賢﹐乃曰『帝賚』。堯民知余﹐難以神誣﹔商俗以訛﹐引天而驅。由是而言﹐天預人乎﹖」

○鶻說﹝唐之中世﹐酷吏羅織﹐姦臣擅權﹐朋黨相軋者四十年﹐藩鎭跋扈者二百載﹐腥風逆气﹐彌漫宇內﹐仁人君子爲之慟哭。巴蜀不臣﹐子美所以賦《杜鵑》之詩﹔眷屬虛名﹐白樂天所以有江魚﹑塞雁之嘆。貓或相乳﹐韓吏部喜而序其事﹐以見斯人無慈幼之恩﹔鶻能縱鳥﹐柳子從而爲之說﹐以見斯人多害物之忍。數子皆有激而云。退之志公墓﹐謂子厚旣退﹐無相知有气力得位者推挽﹐故卒厄於窮裔。觀公此說﹐必有當途者資子厚之气力而不知報﹐其篇末意昭然。鶻﹐胡骨切。﹞

有鷙曰鶻者﹐穴於長安薦福浮圖有年矣。浮圖之人﹐室宇於其下者﹐伺之甚熟﹐爲余說之曰﹕『冬日之夕﹐是鶻也﹐必取鳥之盈握者完而致之。以燠其爪掌。﹝燠﹐乙六切﹐熱气。﹞左右而易之。旦則執而上浮圖之焉﹐﹝浮圖之﹐塔之最髙處。《詩﹟斯幹》﹕如斯翼。注﹕如人之﹐竦翼爾。﹐丘弭﹑去智二切。﹞縱之﹐延其首以望﹐極其所如往﹐必背而去焉。苟東矣﹐則是日也不東逐﹐南北西亦然。」

嗚呼﹐孰謂爪吻毛翮之物而不爲仁義器耶﹖﹝翮﹐下革切﹐羽莖也。﹞是固無號位爵祿之欲﹐裏閭親戚朋友之愛也﹐出乎っ卵﹐﹝鳥子生而須哺曰っ﹐自食曰雛。っ﹐古候切。﹞而知攫食決裂之事爾﹐﹝攫字下﹐一有「搏」字。﹞一不爲其他。凡食類之饑﹐惟旦爲甚﹐今忍而釋之﹐以有報也。是不亦卓然有立者乎﹖用其力而愛其死﹐以忘其饑﹐又遠而違之﹐非仁義之道耶﹖恆其道﹐一其志﹐不欺其心﹐斯固世之所難得也。

余又疾夫今之說曰﹕以ゑゑ而嘿﹐﹝ゑ﹐吁遇﹑況羽﹑匈於三切﹐蒸也。﹞徐徐而俯者﹐善之徒﹔以翹翹而厲﹐炳炳而白者﹐暴之徒。今夫梟鵂﹐晦於晝而神於夜﹔﹝梟﹐不孝鳥。鵂﹐《博雅》云﹕怪鵂也。《莊子》﹕鴟﹑鵂夜撮蚤察毫末﹐晝不見丘山。梟﹐堅堯切。鵂﹐音休。﹞鼠不穴寢廟﹐﹝《左傳》襄二十三年﹕臧武仲曰「夫鼠晝伏夜動﹐不穴於寢廟﹐畏人故也。」﹞循墻而走。﹝《左傳》僖七年﹕正考父鼎銘曰﹕三命而俯﹐循墻而走。﹞是不近於ゑゑ者耶﹖今夫鶻﹐其立然﹐﹝﹐音逖﹐跳也。﹞其動砉然﹐﹝砉﹐皮骨相離聲。《莊子》﹕砉然向然。砉﹐呼虢切。﹞其視的然﹐其鳴革然﹐是不亦近於翹翹者耶﹖由是而觀其所爲﹐則今之說爲未得也。孰若鶻者﹐吾願從之。毛耶翮耶﹐胡不我施﹖寂寥太淸﹐樂以忘饑。

○祀朝日說﹝公時爲監察禦史作。《禮記﹟玉藻》﹕天子玄端而朝日於東門之外。﹞

柳子爲禦史﹐主祀事﹐將朝日﹐﹝唐﹐二分朝日夕月於國城東西﹐各用方色犢。朝﹐音潮﹐下同。﹞其僚問曰「古之名曰朝日而已﹐今而曰祀朝日何也﹖」余曰「古之記者﹐則朝拜之云也。今而加祀焉者﹐則朝旦之云也。﹝朝﹐音昭。﹞今之所云非也。」

問者曰「以夕而偶諸朝﹐或者今之是乎﹖」余曰「夕之名﹐則朝拜之偶也。古者旦見曰朝﹐暮見曰夕﹐故《詩》曰﹕『邦君諸侯﹐莫肯朝夕』。﹝《詩﹟雨無正》之文。﹞《左氏傳》曰﹕『百官承事﹐朝而不夕。』《禮記》曰﹕『日入而夕』又曰﹕『朝不廢朝﹐暮不廢夕。』晉侯將殺豎襄﹐叔向夕。﹝《國語》﹕平公射不死﹐使豎襄搏之﹐失。公怒﹐將殺之。叔向聞之夕以諫﹐平公乃趣赦之。注﹕豎﹐內豎。襄﹐名也。聞之夕﹐謂夕至於朝也。﹞楚子之畱乾﹐右尹子革夕。﹝《左傳》昭十二年﹕楚子次於乾﹐析父從。右尹子革夕﹐王見之。注﹐子革﹐鄭丹。夕﹐莫見也。﹞齊之亂﹐子我夕。﹝《史記》﹕齊簡公四年﹐初﹐簡公與父陽生之在魯也﹐闞止有寵。及卽位﹐使爲政﹐田成子憚之。禦鞅言諸簡公曰「田﹑闞不可並也﹐君其擇焉。」弗聽。子我夕。注﹕闞止﹐子我也。夕﹐省事也。﹞趙文子礱其椽﹐張老夕。﹝《國語》﹕趙文子爲室﹐斫其椽而礱之。張老夕焉而見之。礱﹐盧紅切。﹞智襄子爲室美﹐士茁夕。﹝《國語》﹕襄子爲室美﹐士茁夕。注﹕襄子﹐智伯瑤也。士茁﹐智伯家臣。茁﹐側劣切。﹞皆暮見也。《漢儀》﹕夕﹐則兩郎向瑣闈拜﹐謂之夕郎。亦出是名也。﹝《漢官儀》﹕故事﹐黃門郎每日暮向靑瑣門拜﹐謂之夕郎。蓋卽今之給事中云。﹞故曰大采朝日﹐小采夕月。﹝《周禮》﹕王大圭﹐執鎭圭﹐繅藉五采五就以朝日。則大采謂此。朝日以五采﹐則夕月以三采可知也。《國語》﹕天子大采朝日﹐與三公九卿祖習地徳。小采夕月﹐與太史司載糾虔天刑。﹞又曰春朝朝日﹐秋夕夕月。若是其類足矣。﹝一無「其類」字。﹞又加祀焉﹐蓋不學者爲之也。」

僚曰「欲子之書其說﹐吾將施於世﹐可乎﹖」余從之。

○捕蛇者說﹝公謫永州時作。唐都長安﹐零陵相去三千五百里﹐見唐賦所及者遠也。是時唐之賦可謂毒矣。﹞

永州之野產異蛇﹐黑質而白章﹐﹝章﹐文也。﹞觸艸木盡死﹐以嚙人﹐無禦之者。然得而臘之以爲餌﹐可以已大風﹑攣﹑瘻﹑癘﹐﹝﹐曲腳也﹐足疾也。瘻﹐頸腫也。一曰久創。癘﹐疫癘也。攣﹐閭緣切。﹐音宛﹐又於遠切。瘻﹐音漏。癘﹐音厲。﹞去死肌﹐殺三虫。其始﹐太醫以王命聚之﹐歲賦其二﹐募有能捕之者﹐當其租入﹐永之人爭奔走焉。

有蔣氏者﹐專其利三世矣。問之﹐則曰「吾祖死於是﹐吾父死於是﹐今吾嗣爲之十二年﹐幾死者數矣。」言之﹐貌若甚戚者。餘悲之﹐且曰「若毒之乎﹖﹝若﹐汝也。﹞余將告於蒞事者﹐更若役﹐復若賦﹐則何如﹖」

蔣氏大戚﹐汪然出涕曰「君將哀而生之乎﹖則吾斯役之不幸﹐未若復吾賦不幸之甚也。向吾不爲斯役﹐則久已病矣。自吾氏三世居是鄕﹐積於今六十歲矣﹐而鄕鄰之生日蹙。殫其地之出﹐﹝殫﹐音單﹐盡也。﹞竭其廬之入﹐號呼而轉徙﹐饑渴而頓踣﹐﹝音匐﹐僵也。﹞觸風雨﹐犯寒暑﹐呼噓毒癘﹐往往而死者相藉也。﹝藉﹐但夜切。﹞曩與吾祖居者﹐今其室十無一焉﹔與吾父居者﹐今其室十無二三焉﹔與吾居十二年者﹐今其室十無四五焉﹐非死卽徙爾。而吾以捕蛇獨存。悍吏之來吾鄕﹐﹝悍﹐音旱。﹞叫囂乎東西﹐﹝囂﹐虛嬌切。一音敖。囂﹐一作「へ」。﹞隳突乎南北﹐﹝突﹐他沒切。﹞嘩然而駭者﹐﹝嘩﹐音華。駭﹐下楷切。﹞𨿽雞狗不得寧焉。吾恂恂而起。﹝恂﹐音荀。﹞視其缶﹐而吾蛇尙存﹐則弛然而臥。﹝弛﹐施氏切。﹞謹食之﹐﹝食﹐音飠人。﹞時而獻焉。退而甘食其土之有﹐以盡吾齒。蓋一歲之犯死者二焉﹐其餘則熙熙而樂﹐豈若吾鄕鄰之旦旦有是哉﹗今𨿽死乎此﹐比吾鄕鄰之死則已後矣﹐又安敢毒耶﹗」

余聞而愈悲。孔子曰「苛政猛於虎也。」﹝孔子過泰山側﹐有婦人哭於墓而哀。夫子式而聽之﹐使子路問之﹐曰「子之哭也﹐一似重有憂者。」而曰「然。昔者吾舅死於虎﹐吾夫又死焉﹐今吾子又死焉。」夫子曰「何爲不去也﹖」曰「無苛政。」夫子曰「小子識之﹐苛政猛於虎也。」﹞吾嘗疑乎是﹐今以蔣氏觀之﹐猶信。嗚呼﹗孰知賦斂之毒﹐有甚是蛇者乎﹗故爲之說﹐以俟夫觀人風者得焉。

○礻昔說

柳子爲禦史﹐主祀事﹐將礻昔﹐﹝礻昔﹐祭名也。夏曰嘉平﹐殷曰淸祀﹐周曰大礻昔﹐漢曰臘。《禮記》曰﹕礻昔者﹐索也。歲十二月﹐合聚萬物而索饗之也。礻昔﹐音乍﹐或從虫。﹞進有司以問礻昔之說﹐則曰「合百神於南郊﹐以爲歲報者也。先有事必質於戶部﹐戶部之詞曰『旱於某﹐水於某﹐虫蝗於某﹐癘疫於某』﹐則黜其方守之神﹐不及以祭。」﹝唐制﹐礻昔祭﹐凡一百八十七坐方﹐當年谷不登﹐則闕其祀。﹞余嘗學《禮》﹐蓋思而得之﹐則曰「『順成之方﹐其蠟乃通』﹐﹝《禮記》﹕﹕八蠟以記四方。四方年不順成﹐八蠟不通﹐以謹民財也。順成之方﹐其蠟乃通﹐以移民也。鄭注云﹕其方谷不熟﹐則不通於蠟焉。﹞若是﹐古矣。」繼而嘆曰「神之貌乎﹐吾不可得而見也﹔祭之饗乎﹐吾不可得而知也。是其誕漫忄敞﹐﹝誕﹐音但。漫﹐莫官切﹐又莫半切。忄敞﹐齒兩切。﹐許兩切。忄敞﹐驚貌。﹞冥冥焉不可執取者。夫聖人之爲心也﹐﹝一無「心也」字。﹞必有道而已矣﹐非於神也﹐蓋於人也。以其誕漫忄敞﹐冥冥焉不可執取﹐而猶誅削若此﹐況其貌言動作之塊然者乎﹖是設乎彼而戒乎此者也。其旨大矣。」

或曰「若子之言﹐則旱乎﹑水乎﹑虫蝗乎﹑癘疫乎﹐未有黜其吏者﹐而神黜焉﹐而曰『蓋於人者』﹐何也﹖」予曰「若子之云﹐旱乎﹑水乎﹑虫蝗乎﹑癘疫乎﹐﹝一本無「旱乎至疫乎」十字。﹞豈人之爲耶﹖故其黜在神。暴乎﹑毛乎﹑沓貪乎﹑罷弱乎﹐﹝罷﹐音疲﹐下同。﹞非神之爲耶﹐故其罰在人。今夫在人之道﹐則吾不知也。不明斯之道﹐而存乎古之數﹐其名則存﹐而教之實則隱。以爲非聖人之意﹐故嘆而云也。」

曰「然則至雨反風﹐﹝《金》﹕周公居東﹐天大雷電以風。王出郊﹐天乃雨﹐反風﹐禾則盡起。﹞蝗不爲災﹐虎負子而趨﹐﹝劉昆爲弘農守﹐崤﹑澠多虎災。昆爲政三年﹐虎皆負子渡河。宋均爲九江守﹐郡多虎﹐均下令去其陷阱﹐後傳虎相與渡河。又山陽﹑楚﹑沛多蝗﹐其飛至九江界者﹐輒東西散去。﹞是非人之爲則何以﹖」余曰「子欲知其以乎﹖所謂偶然者信矣。必若人之爲﹐則十年九潦﹑﹝郎到切。﹞八年七旱者﹐﹝此二句﹐《莊子﹟秋水》之文。﹞獨何如人哉﹖其黜之也﹐苟明乎教之道﹐𨿽去古之數可矣。反是﹐則誕漫之說勝﹐而名實之事喪﹐亦足悲乎﹗」

○乘桴說﹝韓退之說《論語》﹐與世之學者大異。如「子在﹐回何敢死」﹐而曰「回何敢先」﹐「子所雅言﹐詩書執禮﹐皆雅言也」﹐而曰「子所雅言」之類﹐皆自出新意﹐不同諸子。柳子於《論語》﹐其語不多異。而《乘桴》一說﹐亦出於諸儒言意之外。桴﹐芳無切。﹞

子曰「道不行﹐乘桴浮於海﹐﹝桴﹐編竹木以渡。大者曰筏﹐小者曰桴。﹞從我者其由歟﹗」子路聞之喜。子曰「由也好勇過我﹐無所取材。」說曰﹕海與桴與材﹐皆諭也。海者﹐聖人至道之本﹐所以浩然而遊息者也。桴者﹐所以遊息之具也。材者﹐所以爲桴者也。《易》曰「復其見天地之心乎﹖」則天地之心者﹐聖人之海也。復者﹐聖人之桴也。所以復者﹐桴之材也。孔子自以極生人之道﹐﹝「極」﹐一作「拯」。﹞不得行乎其時﹐將復於至道而遊息焉。謂由也勇於聞義﹐果於避世﹐故許其從之也。其終曰「無所取材」云者﹐言子路徒勇於聞義﹐果於避世﹐而未得所以爲復也。此以退子路兼人之气﹐而明復之難耳。然則有其材以爲其桴﹐﹝一作「以爲桴」﹐無「其」字。﹞而遊息於海﹐其聖人乎﹖子謂顏淵曰「用之則行﹐捨之則藏﹐惟我與爾有是夫﹗」由是而言﹐以此追庶幾之說﹐﹝「追」﹐一作「迨」。﹞則回近得矣。而曰「其由也歟」者﹐當是嘆也回死矣夫。

或問曰「子必聖人之云爾乎﹖」曰「吾何敢。以廣異聞﹐且使遁世者得吾言以爲學﹐其於無悶也﹐扌建焉而已矣」。﹝扌建﹐一作「捷」。﹞

○說車贈楊誨之﹝誨之﹐楊憑之子也。憑自京兆尹眨臨賀尉。臨賀在嶺南﹐屬賀州。公時在永﹐誨之道永之賀﹐公作是說以送。然誨之猶以爲柔外剛中﹐未必不爲獘車﹐柔外剛中﹐未必不爲常人。公反復論辯﹐有二書﹐見於集之別捲。﹞

楊誨之將行﹐柳子起而送之門﹐有車過焉﹐指焉而告之曰「若知是之所以任重而行於世乎﹖材良而器攻﹐圓其外而方其中然也。材而不良﹐則速壞。工之爲功也﹐不攻則速敗。﹝攻﹐牢也。﹞中不方﹐則不能以載﹐外不圓﹐則窒拒而滯。方之所謂者箱也﹐﹝箱所以載。﹞圓之所謂者輪也。匪箱不居﹐匪輪不途。﹝途﹐謂行於途。﹞吾子其務法焉者乎﹖」曰「然。」

曰「是一車之說也﹐非眾車之說也﹐吾將告子乎眾車之說。澤而杼﹐山而侔﹐﹝《考工記》﹕凡爲輪﹐行澤欲杼﹐行山欲侔。注﹕杼﹐謂削薄其踐地者。侔﹐上下等。杼﹐直呂切。﹞上而輊﹐下而軒且曳。﹝《詩》﹕戎車旣安﹐如輊如軒。輊﹐俯也。軒﹐仰也。「且曳」字本《易》「曳其輪」。輊﹐音致。﹞祥而曠左﹐﹝《禮記》﹕祥車曠左。注﹕葬之乘車也。﹞革而長轂以戟﹐﹝革﹐謂革車。《左氏》曰﹕長轂九百。注﹕長轂﹐戎車也。轂﹐音谷。﹞巢焉而以望﹐﹝兵髙車加巢以望敵也。《左傳》成十六年﹕楚子登巢車以望晉師。「巢」﹐本作巢﹐省作「巢」。﹞安以愛老﹐﹝安﹐安車也。《禮記》﹕大夫七十而致仕﹐乘安車﹐自稱曰老夫。漢武帝以安車迎枚乘。﹞輜以蔽內﹐﹝輜﹐《說文》云﹕車前衣車後也。《字林》﹕載衣物車﹐前後皆蔽﹐若今庫車。輜﹐音。﹞垂綏而以畋﹐﹝《禮記》﹕武車綏旌。綏﹐宣佳切。﹞載十二旒﹐而以廟以郊以陳於庭﹐﹝《周官﹟巾車》﹕王之五輅﹐一曰玉輅﹐建太常﹐十有二旒﹐以祀。旒﹐音流。﹞其類眾也。然而其要﹐存乎材良而器攻﹐圓其外而方其中也。是故任而安之者箱﹐﹝《詩》疏﹕車內容物之處爲箱。﹞達而行之者輪﹐恆中者軸﹐﹝音逐。﹞扌局而固者蚤﹐﹝扌局﹐戟持也。「蚤」﹐當爲「爪」﹐《考工記》注﹕謂輻入牙中者也。扌局﹐音局﹐又拘玉切。蚤﹐音爪。﹞長而撓﹐﹝「撓」﹐一作「橈」。﹞進不罪乎馬﹐退不罪乎人者轅﹐﹝《考工記》﹕大車之轅摯﹐其登又難﹐旣克其登﹐其覆車也必易。此無故﹐惟轅直且無撓也。轅﹐音袁。﹞卻暑與雨者蓋﹐﹝《考工記》﹕輪人爲蓋。注﹕蓋﹐主爲雨設也。﹞敬而可伏者軾﹐﹝軾﹐車前橫板隆起者也。﹞服而制者馬若牛﹐然後眾車之用具。

今楊氏﹐仁義之林也﹐其產材良。誨之學古道﹐爲古辭﹐衝然而有光﹐其爲工也攻。果能恢其量若箱﹐周而通之若輪﹐守大中以動乎外而不變乎內若軸﹐攝之以剛健若蚤﹐引焉而宜禦乎物若轅﹐髙以遠乎污若蓋﹐下以成乎禮若軾﹐險而安﹐易而利﹐動而法﹐則庶乎車之全也。《詩》之言曰﹕四牡﹐六轡如琴。孔氏語曰﹕左爲六官﹐右爲執法。此其以達於大政也。凡人之質不良﹐莫能方且恆。質良矣﹐用不周﹐莫能以圓遂。孔子於鄕黨﹐恂恂如也﹐遇陽虎必曰諾﹐而其在夾谷也﹐視叱齊侯類蓄狗。﹝魯定公十年﹐會齊侯於夾谷﹐孔丘相。﹞不震乎其內。後之學孔子者﹐不志於是﹐則吾無望焉耳矣。」

誨之﹐吾戚也﹐長而益良﹐方其中矣。吾固欲其任重而行於世﹐懼圓其外者未至﹐故說車以贈。﹝唐世士風敝甚矣﹐其相戒約曰「君欲求權﹐須方須圓。」元次山嫉之﹐欲毀小兒轉圜之器﹐以謂寧方爲皂隸﹐不圓爲公卿。柳子說車以贈楊生者盡矣。其末篇曰﹕誨之方其中﹐懼圓其外者未至。愚謂楊生誠能方其中﹐則其外當濟以圓﹐不害乎時中也。使其自得也未至﹐而更以圓教之﹐則不同乎流俗者幾希。﹞

○謫龍說﹝當在貶謫後作﹐蓋有激而然者也。﹞

扶風馬孺子言﹕年十五六時﹐在澤州﹐與羣兒戲郊亭上。頃然﹐有奇女墜地﹐有光曄然﹐﹝曄﹐目動也﹐光也。﹞被糸取裘白紋之裹﹐﹝糸取﹐將侯切﹐又側鳩切﹐帛靑赤色。﹞首步搖之冠。﹝步搖﹐冠名﹐言行步則搖﹐自漢時有之。﹞貴遊少年駭且悅之﹐稍狎焉。奇女﹤並頁﹥爾怒曰﹕﹝《楚辭》﹕﹤並頁﹥薄怒以自持。又《博雅》云﹐艴﹑﹤並頁﹥﹐色也。﹤並頁﹥﹐普名切﹐又普冷切。﹞「不可。吾故居鈞天帝宮﹐下上星辰﹐呼噓陰陽﹐薄蓬萊﹐羞昆侖﹐而不卽者。帝以吾心侈大﹐怒而謫來﹐七日當復。今吾𨿽辱塵土中﹐非若儷也。﹝若﹐汝也。儷﹐偶也。儷﹐郎計切。﹞吾復﹐且害若。」眾恐而退。遂入居佛寺講室焉。及期﹐進取杯水飲之﹐噓成雲气﹐五色也。﹝﹐音宵。﹞因取裘反之﹐化爲白龍﹐徊翔登天﹐莫知其所終。亦怪甚矣。

嗚呼﹐非其類而狎其謫不可哉。孺子不妄人也﹐故記其說。

○復吳子松說﹝吳子﹐卽吳武陵。﹞

子之疑木膚有怪文﹐與人之賢不肖﹑壽夭﹑貴賤﹐果气之寓歟﹖爲物者裁而爲之歟﹖余固以爲寓也。子不見夫云之始作乎﹖孛攵怒衝湧﹐﹝孛攵﹐蒲沒切。﹞擊石薄木﹐而肆乎空中﹐偃然爲人﹐拳然爲禽﹐敷舒爲林木﹐曷蘗爲宮室﹐﹝曷蘗﹐山髙貌﹐上苦曷﹑丘葛二切﹐下魚列﹑牙葛二切。「曷」﹐或作「尊」。﹞誰其搏而斫之者﹖﹝斫﹐音卓。﹞風出洞窟﹐流離百物﹐經淸觸濁﹐呼召竅穴。﹝「竅」﹐一作「核」﹐非。﹞與夫艸木之儷偶紛羅﹐雕葩剡芒﹐﹝葩﹐披巴切。﹞臭朽馨香﹐采色之赤碧白黃﹐皆寓也﹐無裁而爲之者。﹝一無「之」字。﹞又何獨疑玆膚之奇詭﹐﹝古委切。﹞與人之賢不肖﹑壽夭﹑貴賤﹐參差不齊者哉﹖是固無情﹐不足窮也。

然有可恨者﹐人或權褒貶黜陟爲天子求士者﹐皆學於聖人之道﹐皆又以仁義爲的﹐皆曰我知人﹐我知人。披辭窺貌﹐逐其聲而核其所蹈者﹐以升而降。其所升﹐常多蒙瞀禍賊僻邪﹐﹝瞀﹐音務﹐又莫候切﹐目不明也。﹞罔人以自利者﹔其所降﹐率恆多淸明衝淳﹝一無「恆」字。﹞不爲害者。彼非無情物也﹐非不欲得其升降也﹐然猶反戾若此。逾千百年乃一二人﹐幸不出於此者。徵之﹐猶無以爲告。今子不是病﹐而木膚之問爲物者有無之疑﹐子胡橫訊過詰擾擾焉如此哉﹗

○羆說

鹿畏ァ﹐﹝敕俱切﹐獸名。《說文》﹕ァ﹐劉也。似貍﹐能捕獸祭天。﹞ァ畏虎﹐虎畏羆。﹝《說文》﹕羆如熊﹐黃白色。﹞羆之狀﹐被髮人立﹐絕有力而甚害人焉。楚之南有獵者﹐能吹竹爲百獸之音。昔云﹝昔云﹐一作「寂寂」。﹞持弓矢罌火﹝罌﹐音鶯﹐瓦缶也。﹞而卽之山﹐爲鹿鳴以感其類﹐伺其至﹐發火而射之。ァ聞其鹿也﹐趨而至。其人恐﹐因爲虎而駭之。ァ走而虎至﹐愈恐﹐則又爲羆。虎亦亡去。羆聞而求其類﹐至則人也﹐ㄏ搏挽裂而食之。﹝ㄏ﹐昨沒切﹐持頭髮也。﹞今夫不善內而恃外者﹐未有不爲羆之食也。

○觀八駿圖說﹝晉王嘉《拾遺記》﹕八駿之名﹐一曰絕地﹐二曰翻羽﹐三曰奔霄﹐四曰越影﹐五曰逾暉﹐六曰超光﹐七曰騰霧﹐八曰挾翼﹐圖必本諸此云。﹞

古之書有記周穆王馳八駿升昆侖之墟者﹐﹝《列子》云﹕周穆王不卹國事﹐不樂臣妾﹐肆意遠遊。命駕八駿之乘﹐右服驊驑而左耳﹐右驂赤驥而左白羲。次車之乘﹐右服渠黃而左逾輪﹐左驂盜驪而右山子。馳驅千里﹐至於巨搜氏之國﹐遂宿昆侖之阿﹐赤水之陽。古書記穆王馳八駿者﹐莫此爲詳。﹞後之好事者爲之圖﹐宋﹑齊以下傳之。﹝「下」﹐一作「來」。﹞觀其狀甚怪﹐咸若騫若翔﹐若龍鳳麒麟﹐若螳螂然。﹝螳螂﹐螵母。《方言》曰﹕譚﹑魯以南謂之當襄﹐三河之間謂之螳螂。﹞其書尢不經﹐世多有﹐然不足采。世聞其駿也﹐因以異形求之。則其言聖人者﹐亦類是矣。故傳伏羲曰牛首﹐女蝸曰其形類蛇﹐﹝《帝王世紀》﹕伏羲﹑女蝸﹐蛇身人首。神農﹐人身牛首。蝸﹐公蛙切。﹞孔子如亻其頭﹐﹝《荀子》云﹕仲尼之狀﹐面如蒙亻其﹐頭者﹐蒙亻其之頭。亻其﹐音欺﹐方相也。﹞若是者甚眾。孟子曰「何以異於人哉﹖堯舜與人同耳﹗」

今夫馬者﹐駕而乘之﹐或一里而汗﹐或十里而汗﹐或千百里而不汗者﹐﹝一無「百」字﹐一作「數十里」。﹞視之﹐毛物尾鬣﹐四足而蹄﹐艸飲水。﹝﹐下沒切﹐嚙也。﹞一也。推是而至於駿﹐亦類也。今夫人﹐有不足爲負販者﹐有不足爲吏者﹐有不足爲士大夫者﹐有足爲者﹐視之圓首橫目﹐﹝《莊子》﹕橫目之民。﹞食穀而飽肉﹐而淸﹐裘而燠﹐一也。推是而至於聖﹐亦類也。然則伏羲氏﹑女蝸氏﹑孔子氏﹐是亦人而已矣。驊驑﹑白羲﹑﹝音蟻﹐一本作「蟻」。﹞山子之類﹐若果有之﹐是亦馬而已矣。又烏得爲牛﹐爲蛇﹐爲亻其頭﹐爲龍鳳麒麟螳螂然也哉﹖

然而世之慕駿者﹐不求之馬﹐而必是圖之似﹐故終不能有得於駿也。慕聖人者﹐不求之人﹐而必若牛﹑若蛇﹑若亻其頭之問。﹝一作「間」。﹞故終不能有得於聖人也。誠使天下有是圖者﹐舉而焚之﹐則駿馬與聖人出矣。﹝古之聖人﹐有若牛﹑蛇﹑鳥喙﹑蒙亻其者﹐貌似而心不同﹐不可謂之非人。此所以嘆鶴言之爲怪。柳子曰﹕慕聖人者﹐不求之人﹐而必若牛﹑若蛇﹑若蒙亻其之問﹐終不能有得。此所以欲焚八駿之圖。文公之於聖人﹐信其有形貌之似﹐而重求其心﹔子厚之於聖人﹐槪之以人﹐而不信其爲禽獸虫魚之怪。二子之意﹐蓋大同而小異。﹞

●卷十七﹟傳○宋淸傳﹝公此文﹐當在謫永州後作﹐蓋有激云。﹞

宋淸﹐長安西部藥市人也。居善藥。﹝居﹐謂積也。﹞有自山澤來者﹐必歸宋淸氏﹐淸優主之。長安醫工得淸藥輔其方﹐輒易讎﹐﹝音售﹐賣也。易﹐以豉切。﹞咸譽淸。疾病﹤疒匕﹥瘍者。﹝﹤疒匕﹥﹐卑履切﹐一本作「咸譽淸﹐信能療病﹐故病者」。﹞亦皆樂就淸求藥﹐冀速已。淸皆樂然響應。﹝「皆」﹐一作「咸」。﹞𨿽不持錢者﹐皆與善藥﹐積券如山﹐未嘗詣取直。或不識遙與券﹐淸不爲辭。歲終﹐度不能報﹐輒焚券﹐﹝《漢髙紀》折券注﹕以簡牘爲契券。《戰國策》﹕馮使吏召諸民悉來合券﹐券徧合﹐因燒其券。﹞終不復言。市人以其異﹐皆笑之﹐曰「淸﹐蚩妄人也。」或曰「淸其有道者歟﹖」淸聞之曰「淸逐利以活妻子耳﹐非有道也﹐然謂我蚩妄者亦謬。」

淸居藥四十年﹐所焚券者百數十人﹐或至大官﹐或連數州﹐受俸博﹐其饋遺淸者﹐相屬於戶。𨿽不能立報﹐而以賒死者千百﹐﹝「賒」﹐一作「賤」。﹞不害淸之爲富也。淸之取利遠﹐遠故大﹐豈若小市人哉﹖一不得直﹐則怫然怒﹐﹝怫﹐音佛。﹞再則罵而仇耳。﹝「耳」﹐一作「取」。﹞彼之爲利﹐不亦翦翦乎﹗﹝翦﹐子賤切。﹞吾見蚩之有在也。淸誠以是得大利﹐又不爲妄﹐執其道不廢﹐卒以富。求者益眾﹐其應益廣。或斥棄沈廢﹐親與交﹔視之落然者﹐淸不以怠遇其人﹐必與善藥如故。一旦復柄用﹐益厚報淸。其遠取利皆類此。

吾觀今之交乎人者﹐炎而附﹐寒而棄﹐鮮有能類淸之爲者。世之言﹐徒曰「市道交」。嗚呼﹗淸﹐市人也﹐今之交有能望報如淸之遠者乎﹖幸而庶幾﹐則天下之窮困廢辱得不死亡者眾矣﹐「市道交」豈可少耶﹖或曰「淸﹐非市道人也。」柳先生曰「淸居市不爲市之道﹐然而居朝廷﹑居官府﹑居庠塾鄕黨以士大夫自名者﹐反爭爲之不已﹐悲夫﹐然則淸非獨異於市人也。」

○種樹郭橐駝傳﹝駝﹐馬類也。背肉似橐﹐故以名之。橐﹐音托。駝﹐徒何切。﹞

郭橐駝﹐不知始何名。﹝《史記》﹕荊王劉賈﹐諸劉者不知其何屬。《漢史》﹕荊王劉賈﹐不知其初起時。劉屈﹐不知其始所以進。公文法本此。﹞病瘻﹐﹝隴主切﹐傴疾也﹐一作「僂」。﹞隆然伏行﹐有類橐駝者﹐故鄕人號之「駝」。駝聞之曰「甚善﹐名我固當。」﹝《史記》﹕陳勝敗固當﹐見《項羽本紀》。《漢書》亦同。公語法本此。﹞因捨其名﹐亦自謂橐駝云。其鄕曰丰樂鄕﹐在長安西。駝業種樹﹐凡長安豪富人﹝「豪」下一有「家」字。﹞爲觀遊及賣果者﹐皆爭迎取養。視駝所種樹﹐或移徙﹐無不活﹐且碩茂蚤實以蕃。他植者𨿽窺伺效慕﹐莫能如也。

有問之﹐對曰「橐駝非能使木壽且孳也﹐﹝《漢書》﹕萬物孳萌於子。孳﹐音玆。一有「以」字。﹞能順木之天﹐以致其性焉爾。凡植木之性﹐其本欲舒﹐其培欲平﹐其土欲故﹐其築欲密。旣然已﹐勿動勿慮﹐去不復顧。﹝去﹐一作「亦」。﹞其蒔也若子﹐﹝蒔﹐音侍﹐種也。﹞其置也若棄﹐則其天者全而其性得矣。故吾不害其長而已﹐非有能碩茂之也﹔不抑耗其實而已﹐非有能蚤而蕃之也。他植者則不然﹐根拳而土易﹐其培之也﹐若不過焉則不及。﹝一有「焉」字。﹞苟有能反是者﹐則又愛之太殷﹐憂之太勤﹐旦視而暮撫﹐已去而復顧。甚者爪其膚以驗其生枯﹐搖其本以觀其疏密﹐而木之性日以離矣。𨿽曰愛之﹐其實害之﹔𨿽曰憂之﹐其實仇之﹐故不我若也。吾又何能爲哉﹗」﹝一本作「矣哉」。﹞

問者曰「以子之道﹐移之官理可乎﹖」駝曰「我知種樹而已﹐理非吾業也。然吾居鄕﹐﹝「吾」﹐一作「而」。﹞見長人者好煩其令﹐若甚憐焉﹐而卒以禍。旦暮吏來而呼曰﹕『官命促爾耕﹐勗爾植﹐﹝勗﹐呼玉切﹐勉也。﹞督爾獲。蚤繅而緒﹐﹝繅﹐謂繹繭爲絲。繅﹐蘇曹切。﹞蚤織而縷﹐字而幼孩﹐遂而雞豚。』鳴鼓而聚之﹐擊木而召之。吾小人輟飧饔以勞吏者﹐﹝「輟」﹐一作「具」﹐一無「者」字。﹞且不得暇﹐又何以蕃吾生而安吾性耶﹖故病且怠。若是﹐則與吾業者其亦有類乎﹖」

問者嘻﹕曰﹕﹝「嘻」﹐一作「喜」。﹞不亦善夫﹗吾問養樹﹐得養人術。」傳其事以爲官戒。﹝一有「也」字。﹞

○童區寄傳﹝其文曰「桂部從事爲餘言之」﹐當在柳州作。東坡有《劉醜廝詩》曰「此可名區寄﹐追配郴之蕘﹔恨我非柳子﹐擊節爲爾謠。」謂此。﹞

柳先生曰﹕越人少恩﹐生男女﹐必貨視之。﹝「必」﹐一作「以」。﹞自毀齒已上﹐﹝《說文》﹕男八月齒生﹐八歲而齒﹐女七月齒生﹐七歲而齒。齒﹐毀齒也。﹞父兄鬻賣﹐﹝鬻﹐音育。﹞以覬其利。不足﹐則取他室﹐﹝「則」下有「盜」字。﹞束縛鉗梏之。﹝鉗者﹐以鐵束之。梏﹐手械。鉗﹐其廉切。梏﹐姑沃切。﹞至有須鬣者﹐﹝鬣﹐音獵﹐長須也。﹞力不勝﹐皆屈爲僮。當道相賊殺以爲俗。幸得壯大﹐則縛取麼弱者。﹝麼﹐小也。﹞漢官因以爲己利﹐苟得僮﹐恣所爲不問。以是越中戶口滋耗。少得自脫﹐惟童區寄以十一歲勝﹐斯亦奇矣。﹝此用太史公《與任安書》斯已奇矣語法﹐公凡數用之。﹞桂部從事杜周士﹝周士貞元十七年第進士﹐元和中﹐從事桂管。﹞爲餘言之。

童寄者﹐柳州蕘牧兒也。行牧且蕘﹐﹝蕘﹐采薪也。﹞二豪賊劫持反接﹐布囊其口﹐去逾四十里之虛所賣之。﹝南越中謂野市曰虛。﹞寄僞兒啼﹐恐爲兒恆狀。賊易之﹐對飲﹐酒醉。一人去爲市﹐一人臥﹐植刃道上。童微伺其睡﹐以縛背刃﹐力下上﹐得絕﹐因取刃殺之。逃未及遠﹐市者還﹐得童大駭。將殺童﹐遽曰「爲兩郎僮﹐孰若爲一郎僮耶﹖彼不我恩也。郎誠見完與恩﹐無所不可。」市者良久計曰「與其殺是僮﹐孰若賣之﹔與其賣而分﹐孰若吾得專焉。﹝一有「然」字。﹞幸而殺彼﹐甚善。」卽藏其屍﹐持童抵主人所﹐愈束縛牢甚。夜半﹐童自轉﹐以縛卽鑪火燒絕之﹐𨿽瘡手勿憚﹐復取刃殺市者。因大號﹐一虛皆驚。童曰「我區氏兒也﹐不當爲僮。賊二人得我﹐我幸皆殺之矣﹐願以聞於官。」

虛吏白州﹐州白大府﹐大府召視﹐兒幼願耳。刺史顏證奇之﹐﹝證﹐杲卿之孫﹐元和初爲桂管刺史觀察使。證﹐音徵﹐又之盛切。﹞畱爲小吏﹐不肯。與衣裳﹐吏護還之鄕。鄕之行劫縛者﹐側目莫敢過其門。皆曰「是兒少秦武陽二歲﹐﹝《戰國策》﹕燕太子丹欲以匕首刺秦王﹐燕國有勇士秦武陽﹐年十三﹐殺人﹐人不敢忤視﹐乃令爲荊軻副而往。《史記》作舞陽。﹞而討殺二豪﹐﹝「討」一作「計」。﹞豈可近耶﹗」

○梓人傳﹝王承福﹐虧者﹐而得傳於韓。

楊潛﹐梓人﹐而得傳於柳。﹞

裴封叔之第﹐﹝名堇﹐公之姊夫。﹞在光徳裏。有梓人款其門﹐願傭巢宇而處焉。﹝《說文》﹕巢﹐厄塞也﹐當作「隙」﹐寫轉作「巢」﹐去逆切﹐詳注第九卷

。﹞所職尋引﹑規矩﹑繩墨﹐﹝尋八尺。引﹐十丈。尋引﹐所以度長短也。﹞家不居礱斫之器。﹝礱﹐音聾。斫﹐音卓。﹞問其能﹐曰「吾善度材﹐視棟宇之制﹐髙深﹑圓方﹑短長之宜﹐吾指使而羣工役焉。捨我﹐眾莫能就一宇﹐故食於官府﹐吾受祿三倍﹔作於私家﹐吾收其直太半焉。」他日﹐入其室﹐其牀闕足而不能理﹐曰「將求他工。」余甚笑之﹐謂其無能而貪祿嗜貨者。

其後京兆尹將飾官署﹐余往過焉。委羣材﹐會眾工。或執斧斤﹐或執刀鋸﹐皆環立向之。梓人左持引﹑右執杖而中處焉。量棟宇之任﹐視木之能﹐舉揮其杖曰「斧彼﹗」﹝或曰「斧」爲句絕。﹞執斧者奔而右﹔顧而指曰「鋸彼」﹗﹝或曰「鋸」爲句絕。﹞執鋸者趨而左。俄而斤者斫﹐刀者削﹐皆視其色﹐俟其言﹐莫敢自斷者。其不勝任者﹐怒而退之﹐亦莫敢慍焉。畫宮於堵﹐盈尺而曲盡其制﹐計其毫釐而構大廈﹐無進退焉。旣成﹐書於上棟﹐﹝《易》﹕上棟下宇﹐以避風雨。﹞曰「某年某月某日某建」﹐則其姓字也。凡執用之工不在列。余圜視大駭﹐﹝《賈誼傳》﹕天下圜視而起。注云﹕驚愕也。﹞然後知其術之工大矣。

繼而嘆曰﹕彼將捨其手藝﹐專其心智﹐而能知體要者歟﹖吾聞勞心者役人﹐勞力者役於人﹐彼其勞心者歟﹖能者用而智者謀﹐彼其智者歟﹖是足爲佐天子﹑相天下法矣﹗物莫近乎此也。彼爲天下者本於人。其執役者﹐爲徒隸﹐爲鄕師﹑裏胥﹔﹝徒隸﹐給徭役者。鄕師﹐一鄕之長。裏胥﹐一里之長。胥﹐有才智者﹐平上二聲通。﹞其上爲下士﹔又其上爲中士﹑爲上士﹔又其上爲大夫﹑爲卿﹑爲公。離而爲六職﹐判而爲百役。外薄四海﹐有方伯﹑連率。﹝《記﹟王制》﹕千里之外設方伯。又曰﹕十國以爲連﹐連有帥。二百一十國以爲州﹐州有伯。「帥」﹐與「率」同。﹞郡有守﹐邑有宰﹐皆有佐政。其下有胥吏﹐又其下皆有嗇夫﹑版尹﹐﹝漢制﹕鄕小者﹐置嗇夫一人。版尹﹐掌戶版者。﹞以就役焉﹐猶眾工之各有執伎以食力也。彼佐天子相天下者﹐舉而加焉﹐指而使焉﹐條其綱紀而盈縮焉﹐齊其法制而整頓焉﹐猶梓人之有規矩﹑繩墨以定制也。擇天下之士﹐使稱其職﹔居天下之人﹐使安其業。視都知野﹐視野知國﹐視國知天下﹐其遠邇細大﹐可手據其圖而究焉﹐猶梓人畫宮於堵而績於成也。能者進而由之﹐使無所徳﹔不能者退而休之﹐亦莫敢慍。不炫能﹐﹝炫﹐音縣﹐行且賣也。﹞不矜名﹐不親小勞﹐不侵眾官﹐日與天下之英材討論其大經﹐猶梓人之善運眾工而不伐藝也。夫然後相道得而萬國理矣。相道旣得﹐萬國旣理﹐天下舉首而望曰「吾相之功也。」後之人循迹而慕曰「彼相之才也。」士或談殷﹑周之理者﹐曰伊﹑傅﹑周﹑召﹐其百執事之勤勞而不得紀焉﹐猶梓人自名其功而執用者不列也。大哉相乎﹗通是道者﹐所謂相而已矣。其不知體要者反此﹕以恪勤爲公﹐以簿書爲尊﹐炫能矜名﹐親小勞﹐侵眾官﹐竊取六職百役之事﹐聽聽於府廷﹐﹝聽﹐魚隱切﹐笑也。﹞而遺其大者遠者焉﹐所謂不通是道者也。猶梓人而不知繩墨之曲直﹑規矩之方圓﹑尋引之短長﹐姑奪眾工之斧斤刀鋸以佐其藝﹐又不能備其工﹐以至敗績用而無所成也。不亦謬歟﹖

或曰「彼主爲室者﹐儻或發其私智﹐牽制梓人之慮﹐奪其世守而道謀是用﹐﹝《詩﹟小》﹕如彼築室於道謀。﹞𨿽不能成功﹐豈其罪耶﹖亦在任之而已。」余曰﹕不然。夫繩墨誠陳﹐規矩誠設﹐髙者不可抑而下也﹐狹者不可張而廣也。由我則固﹐不由我則圮。﹝部鄙切﹐毀也。﹞彼將樂去固而就圮也﹐則捲其術﹐默其智﹐悠爾而去﹐不屈吾道﹐是誠良梓人耳。其或嗜其貨利﹐忍而不能捨也﹐喪其制量﹐屈而不能守也﹐棟撓屋壞﹐則曰「非我罪也」﹐可乎哉﹐可乎哉﹖

余謂梓人之道類於相﹐故書而藏之。梓人﹐蓋古之審曲面勢者﹐﹝《周禮﹟考工記》之文。﹞今謂之都料匠云。余所遇者﹐楊氏﹐潛其名。

○李赤傳﹝赤自謂歌詩類李白﹐而赤其名﹐狂士也。其所養可知。司馬長卿名相如﹐以名慕藺相如者也。不效其全璧之髙風﹐而佞諛之辭有藺氏所不爲。牛僧孺字思黯﹐以字慕汲黯者也。不效其好諫之髙節﹐而市人之行有汲直所不齒。李太白以神仙風姿﹐布衣入翰苑﹐使髙力士脫靴﹐眼空四海。而李赤惑於妖鬼﹐以世爲混﹐以混爲帝居淸都﹐白固如是耶﹖﹞

李赤﹐江湖浪人也。嘗曰「吾善爲歌詩﹐詩類李白。」故自號曰李赤。遊宣州﹐州人館之。﹝一本﹐無「州人」二字。﹞其友與俱遊者有姻焉。間累日﹐乃從之館。赤方與婦人言﹐其友戲之。赤曰「是媒我也﹐吾將娶乎是。」友大駭﹐曰「足下妻固無恙﹐﹝《漢書﹟李陵傳》﹕霍與上官無恙乎。師古注﹕恙﹐憂病也。﹞太夫人在堂﹐安得有是﹖豈狂易病惑耶﹖」﹝易﹐音亦。﹞取絳雪餌之﹐赤不肯。有間﹐婦人至﹐又與赤言﹐卽取巾經其ㄕ。﹝音豆﹐項也。經﹐縊也。﹞赤兩手助之﹐舌盡出。其友號而救之﹐婦人解其巾走去。赤怒曰「汝無道﹐吾將從吾妻﹐汝何爲者﹖」赤乃就牖間爲書﹐輾而圓封之。﹝臥不闔口曰輾。音展﹐又尼展﹑女箭二切。﹞又爲書﹐博封之。訖﹐如廁。久﹐﹝一有「而」字。﹞其友從之﹐見赤軒廁抱甕詭笑而側視﹐勢且下。入﹐乃倒曳得之。又大怒曰「吾已升堂面吾妻。吾妻之容﹐世固無有﹐堂之飾﹐宏大富麗﹐椒蘭之气﹐油然而起。顧視汝之世猶混廁也﹐﹝混﹐胡困切。﹞而吾妻之居﹐與帝居鈞天﹑淸都無以異﹝《史記》﹕趙簡子夢遊鈞天﹑廣樂。﹞若何苦余至此哉﹖」然後其友知赤之所遭﹐乃廁鬼也。聚僕謀曰「亟去是廁。」遂行宿三十里。夜﹐赤又如廁。久﹐從之﹐且復入矣。持出﹐洗其污﹐眾環之以至旦。去抵他縣﹐縣之吏方宴﹐赤拜揖跪起無異者。酒行﹐友未及言﹐已飲而顧赤﹐則已去矣。走從之。赤入廁﹐舉其牀捍門﹐門堅不可入﹐其友叫且言之。眾發墻以入﹐赤之面陷不潔者半矣﹐又出洗之。縣之吏更召巫師善咒術者守赤﹐赤自若也。夜半﹐守者怠﹐皆睡。及覺﹐更呼而求之﹐見其足於廁外﹐赤死久矣﹐獨得屍歸其家。取其所爲書讀之﹐蓋與其母妻訣﹐其言辭猶人也。

柳先生曰﹐李赤之傳不誣矣。是其病心而爲是耶﹖抑固有廁鬼耶﹖赤之名聞江湖間﹐其始爲士﹐無以異於人也。一惑於怪﹐而所爲若是﹐乃反以世爲混﹐混爲帝居淸都﹐其屬意明白。今世皆知笑赤之惑也﹐及至是非取與向背決不爲赤者﹐幾何人耶﹖反修而身﹐無以欲利好惡遷其神而不返﹐則幸矣﹐﹝一作「耳」。﹞又何暇赤之笑哉﹖﹝東坡有《李赤詩》並題跋﹐見本集。﹞

○負版傳﹝公之所言﹐蓋指當時用事貪取滋甚者。負﹐音負﹐又扶缶切。版﹐音板。﹞

負版者﹐﹝負版﹐《爾雅》作負版。﹞善負小虫也。行遇物﹐輒持取﹐其首負之。﹝﹐音昂﹐亦作「仰」。﹞背愈重﹐𨿽困劇不止也。其背甚澀﹐物積因不散﹐﹝「因」﹐一作「固」。﹞卒躓僕不能起。﹝躓﹐知利切。﹐音赴﹐又音匐。﹞人或憐之﹐爲去其負。苟能行﹐又持取如故。又好上髙﹐極其力不已﹐至墜地死。

今世之嗜取者﹐遇貨不避﹐以厚其室﹐不知爲己累也﹐惟恐其不積。及其怠而躓也﹐黜棄之﹐遷徙之﹐亦以病矣。苟能起﹐又不艾。日思髙其位﹐大其祿﹐而貪取滋甚﹐以近於危墜﹐觀前之死亡﹝一本有「曾」也。﹞不知戒。𨿽其形魁然大者也﹐其名人也﹐而智則小虫也。亦足哀夫﹗﹝「哀」﹐一作「悲」。﹞

○曹文洽韋道安傳﹝元闕﹞

﹝曹文洽﹐本義成軍牙將也。貞元十六年﹐監軍薛盈珍遣小吏程務盈誣奏節度使姚南仲罪﹐文洽亦奏事長安﹐知之﹐追及務盈於長樂驛﹐中夜殺之﹐沈盈珍表於廁中﹐自作表雪南仲之冤﹐且首專殺之罪﹐亦作狀白南仲﹐遂自殺。明旦﹐門不啟﹐驛吏排之入﹐得表狀於文洽屍旁。上聞而異之。又是歲五月庚戌﹐徐州節度使張建封卒。壬子﹐軍亂﹐殺判官鄭通誠﹐建封子知軍事﹐以抗王命﹐韋道安死之。二公傳﹐諸本皆闕﹐然集中有《韋道安》詩﹐言其事甚詳。觀其詩﹐則傳之意可見矣。題云《曹文洽韋道安傳》﹐則事必相關﹐豈詩所謂自言故刺史者耶﹖或與道安同救刺史之急者也。﹞

●卷十八﹟騷○乞巧文﹝《荊楚歲時記》﹕七夕﹐婦人以彩縷穿七孔鍼﹐陳幾筵酒脯瓜果於庭中以乞巧。或云﹕見天漢中奕奕白气﹐有光五色﹐以爲徵應﹐見者得福。此乞巧之所自也。然公爲此文﹐假是以見其拙於謀己耳。晁無咎取之於《變騷》﹐而系以辭曰﹕周鼎鑄亻垂而使喫其指﹐先王以見大巧之不可爲也。故子貢教抱甕者爲桔橰﹐用力少而見功多﹐而抱甕者羞之。夫鳩不巢﹐拙莫比焉。而屈原乃曰「雄鳩之鳴逝兮﹐吾獨惡其佻巧。」原誠傷世澆僞﹐故詆拙以爲巧﹐意昔之不然者﹐今皆然矣﹐甚之也。宗元之作﹐𨿽亦閔時奔騖﹐要歸諸厚﹐然宗元愧拙矣。﹞

柳子夜歸自外庭﹐有設祠者﹐﹛衍食﹜餌馨香﹐﹝《周禮》﹕籩人﹐羞籩之實﹐糗餌粉﹛衍食﹜﹐注﹕謂以黍稻豆屑合蒸之曰餌。醢人﹐羞豆之實﹐酏食糝食。注﹐酏﹐﹛衍食﹜也﹐以狼蜀膏與稻米爲﹛衍食﹜。﹛衍食﹜﹐諸延切。餌﹐仍吏切。﹞蔬果交羅﹐插竹垂綏﹐﹝而追切﹐與「」同。﹞剖瓜犬牙﹐且拜且祈。怪而問焉。女隸進曰「今玆秋孟七夕﹐天女之孫將嬪於河鼓。﹝《漢﹟天文志》云﹕織女﹐天孫女。嬪﹐婦也。《爾雅》云﹕河鼓謂之牽牛。﹞邀而祠者﹐幸而與之巧﹐驅去蹇拙﹐手目開利﹐組糸任縫制﹐﹝組﹐補縫也。糸任﹐機縷也。上總古切﹐下女鴆切。﹞將無滯於心焉。爲是禱也。」

柳子曰「苟然歟﹖吾亦有所大拙﹐儻可因是以求去之。」乃纓弁束衽﹐﹝弁﹐冠也。衽﹐衣衿也。﹞促武縮气﹐旁趨曲折﹐傴僂將事。﹝傴﹐委羽切。僂﹐隴主切。﹞再拜稽首稱臣而進曰「下土之臣﹐竊聞天孫﹐專巧於天﹐葛璇璣﹐﹝葛﹐猶交加也。《書》﹕在璇璣玉衡。璣﹐正天之器。璇﹐美玉。葛﹐音交葛。﹞經緯星辰﹐能成文章﹐黼黻帝躬﹐以臨下民。欽聖靈﹑仰光耀之日久矣。今聞天孫不樂其獨得﹐貞卜於玄龜﹐將蹈石梁﹐款天津﹐﹝天津﹐九星橫河中﹐主四瀆津梁。﹞儷於神夫﹐﹝儷﹐伉儷也。﹞於漢之濱。兩旗開張﹐中星耀芒。﹝《晉﹟天文志》﹕左旗九星在天河鼓左旁。右旗亦如之。而河鼓居其中。﹞靈气翕﹐﹝呼勿切。﹞玆辰之良。幸而弭節﹐﹝弭﹐徐行也。﹞薄遊民間﹐臨臣之庭﹐曲聽臣言﹕臣有大拙﹐智所不化﹐醫所不攻﹐威不能遷﹐寬不能容。乾坤之量﹐包含海嶽﹐臣身甚微﹐無所投足。蟻適於垤﹐蝸休於殼。﹝殼合作﹤吉殳﹥﹐字書本不從幾。﹞龜黿螺奉﹐﹝上音騾﹐下音蚌。﹞皆有所伏。臣物之靈﹐進退惟辱。仿佯爲狂﹐﹝仿佯﹐音房羊﹐徙倚也。﹞局束爲謅﹐吁吁爲詐﹐坦坦爲忝。他人有身﹐動必得宜﹐周旋獲笑﹐顚倒逢嘻。己所尊暱﹐人或怒之。變情徇勢﹐射利抵。﹝音羲﹐山險貌。﹞中心甚憎﹐爲彼所奇。忍仇佯喜﹐悅譽遷隨。胡執臣心﹐常使不移﹖反人是己﹐曾不惕疑。貶名絕命﹐不負所知。嘲似傲﹐貴者啟齒。臣旁震驚﹐彼且不恥。叩稽匍匐﹐言語譎詭。令臣縮恧﹐﹝女六切﹐下同。﹞彼則大喜。臣若效之﹐怒叢己。彼誠大巧﹐臣拙無比。王侯之門﹐狂吠狴犴。﹝狴﹐音陛﹐又邊迷切。犴﹐音岸。﹞臣到百步﹐喉喘顚汗。睢盱逆走﹐魄遁神叛。欣欣巧夫﹐徐入縱誕。毛羣掉尾﹐百怒一散。世途昏險﹐擬步如漆﹐﹝《漢書﹟揚雄傳》﹕欲行者擬足而投迹。公用此意。﹞左低右昂﹐斗冒衝突。鬼神恐悸﹐聖智危栗。泯焉直透﹐﹝「透」﹐一作「遂」。﹞所至如一。是獨何工﹐縱橫不卹。非天所假﹐彼智焉出﹖獨嗇於臣﹐恆使玷黜。沓沓騫騫﹐恣口所言。迎知喜惡﹐默測憎憐。搖唇一發﹐徑中心原。膠加鉗夾﹐誓死無遷。探心扼膽﹐踴躍拘牽。彼𨿽佯退﹐胡可得旃﹗獨結臣舌﹐喑抑銜冤。﹝喑﹐音陰。﹞擘眥流血﹐﹝眥﹐音劑。﹞一辭莫宣。胡爲賦授﹐有此奇偏﹖眩耀爲文﹐瑣碎排偶。抽黃對白﹐ミ飛走。﹝ミ﹐鳥聲也。音弄弄。﹐吾含切。《列子》﹕眠中囈呻吟。﹞駢四儷六﹐錦心繡口。宮沈羽振﹐笙簧觸手。觀者舞悅﹐誇談雷吼。獨溺臣心﹐使甘老醜。へ昏莽鹵﹐朴鈍枯朽。不期一時﹐以俟悠久。旁羅萬金﹐不鬻獘帚。﹝《文選》﹕家有獘帚﹐享之千金。﹞跪呈豪傑﹐投棄不有。眉臏蹙﹐﹝臏﹐音頻﹐目恨張也。﹐音遏。﹞喙唾胸歐。﹝啄﹐呼惠切。唾﹐吐臥切。歐﹐音嘔。﹞大赧而歸﹐塡恨低首。天孫司巧﹐而窮臣若是﹐卒不余畀﹐﹝《左傳》﹕是區區者而不余畀。﹞獨何酷歟﹖敢願聖靈悔禍﹐矜臣獨艱。付與姿媚﹐易臣頑顏。鑿臣方心﹐規以大圓。拔去吶舌﹐﹝「吶」﹐與「訥」同。﹞納以工言。文詞婉軟﹐步武輕便。﹝平聲。﹞齒牙饒美﹐眉睫增妍。突梯捲臠﹐﹝《楚詞﹟卜居》云﹕將突梯滑稽以挈楹乎。突梯﹐隨俗貌。《莊子》﹕臠捲傖囊而亂天下。捲臠﹐不申舒貌。音拳攣﹐又捲勉﹑力轉二切。﹞爲世所賢。公侯卿士﹐五屬十連。﹝《王制》﹕五國以爲屬﹐屬有長﹔十國以爲連﹐連有帥。屬﹐如玉切。﹞彼獨何人﹐長享終天﹗」

言訖﹐又再拜稽首﹐俯伏以俟。至夜半﹐不得命﹐疲極而睡﹐見有靑朱裳﹐﹝﹐衣袂也。袖同。﹞手持絳節而來告曰「天孫告汝﹐汝詞良苦﹐凡汝之言﹐吾所極知。汝擇而行﹐嫉彼不爲。汝之所欲﹐汝自可期。胡不爲之﹐而誑我爲﹗汝惟知恥﹐諂貌淫詞﹐寧辱不貴﹐自適其宜。中心已定﹐胡妄而祈﹖堅汝之心﹐密汝所持﹐得之爲大﹐失不污卑。凡吾所有﹐不敢汝施﹐﹝「敢」﹐一作「安」。﹞致命而升﹐汝愼勿疑。」

嗚呼﹗天之所命﹐不可中革。泣拜欣受﹐初悲後懌。抱拙終身﹐以死誰惕﹗

○罵屍虫文﹝並序公此文蓋有所寓耳。永貞季﹐公以黨累貶永州司馬。宰相惜其才﹐欲澡濯用之﹐詔補袁州刺史。其後諫官頗言不可用﹐遂罷。當時之讒公者眾矣﹐假此以嫉其惡也。當是謫永州後作。﹞

有道士言「人皆有屍虫三﹐處腹中﹐伺人隱微失誤﹐輒籍記。日庚申﹐幸其人之昏睡﹐出讒於帝以求饗。﹝《酉陽雜俎》云﹕人有三尸﹐上尸淸姑﹐伐人眼﹔中尸白姑﹐伐人五臟﹔下尸血姑﹐伐人胃命。凡庚申日﹐言人過於帝。古語云﹕三守庚申三尸伏﹐七守庚申三尸滅。按《道書》﹕上尸彭琚﹐中尸彭質﹐下尸彭矯。﹞以是人多謫過﹑疾癘﹑夭死。」柳子特不信﹐﹝一無「特」字。﹞曰「吾聞聰明正直者爲神。﹝《左傳》﹕神﹐聰明正直而壹者也。﹞帝﹐神之尢者﹐﹝一無「者」字。﹞其爲聰明正直宜大也。安有下比陰穢小虫﹐縱其狙詭﹐延其變詐﹐以害於物﹐而又悅之以饗﹖其爲不宜也殊甚﹗吾意斯虫若果爲是﹐則帝必將怒而戮之﹐投於下土﹐以殄其類﹐俾夫人咸得安其性命而苛慝不作﹐然後爲帝也。」余旣處卑﹐不得質之於帝﹐而嫉斯虫之說﹐爲文而罵之﹕

來﹐屍虫﹗汝曷不自形其形﹖陰幽跪側而寓乎人﹐﹝「跪」﹐一作「詭」。﹞以賊厥靈。膏肓是處兮﹐﹝成十年《左傳》﹕晉侯求醫於秦﹐秦伯使醫緩爲之。未至﹐公夢疾爲二豎子﹐曰﹕彼良醫也﹐懼傷我焉﹐逃之。其一曰﹕居肓之上﹐膏之下﹐若我何﹖醫曰﹕疾不可爲也。在肓之上﹐膏之下﹐攻之不可﹐達之不及。肓﹐音荒﹐心上鬲下也。﹞不擇穢卑﹔潛窺默聽兮﹐﹝「窺」﹐一作「覷」。﹞導人爲非﹔冥持札牘兮﹐搖動禍機﹔卑陬拳縮兮﹐宅體險微。﹝陬﹐走侯﹑側畱二切。《莊子》﹕卑陬失色。注﹐愧懼貌﹐顏色不自得也。﹞以曲爲形﹐以邪爲質﹔以仁爲凶﹐以僭爲吉﹔以淫諛諂誣爲族類﹐以中正和平爲罪疾﹔以通行直遂爲顚蹶﹐以逆施反斗爲安佚。譖下謾上﹐﹝謾﹐莫官切。《漢史》﹕面謾。注﹐謾﹐欺也。﹞恆其心術﹐妒人之能﹐幸人之失。利昏伺睡﹐旁睨竊出﹐走讒於帝﹐遽入自屈。冪然無聲﹐﹝冪﹐音覓。﹞其意乃畢。求味己口﹐胡人之卹﹗彼修有恙心﹐﹝有﹐胡枚切。尢蛔並同音回﹐腹中長虫也。他本﹐「有」作「蛸」。﹞短蟯穴胃﹐﹝蟯﹐如消﹑去消二切﹐亦腹中之虫也。﹞外搜疥癘﹐﹝疥﹐瘙癢也。癘﹐疫气也。﹞下索瘻痔﹐﹝瘻﹐瘡也。痔﹐後病。瘻﹐力斗切。痔﹐直裏切。﹞侵人肌膚﹐爲己得味。世皆禍之﹐則惟汝類。良醫刮殺﹐聚毒攻餌。旋死無餘﹐乃行正气。汝𨿽巧能﹐未必爲利。帝之聰明﹐宜好正直﹐寧懸嘉饗﹐答汝讒慝﹖叱付九關﹐貽虎豹食。﹝《楚詞》﹕宋玉《招魂》﹕虎豹九關﹐啄害下人。言天門九重﹐使神虎豹執其關閉。﹞下民舞蹈﹐荷帝之力。是則宜然﹐何利之得﹗速收汝之生﹐速滅汝之精。蓐收震怒。﹝蓐收﹐天之刑神。《禮記》﹕孟秋之月﹐其神蓐收。﹞將敕雷霆﹐擊汝酆都﹐﹝酆﹐音丰。﹞糜爛縱橫。俟帝之命﹐乃施於刑。羣邪殄夷﹐大道顯明﹐害气永革﹐厚人之生﹐豈不聖且神歟﹗

祝曰﹕﹝祝﹐七救切。﹞屍虫逐﹐禍無所伏﹐下民百祿。惟帝之功﹐以受景福。屍虫誅﹐禍無所廬﹐下民其蘇。惟帝之徳﹐萬福來符。臣拜稽首﹐敢告於玄都。

○斬曲幾文﹝其文蓋指當時以諂曲獲用者。又謂上之人不明﹐棄直而用曲﹐則不才者進。其旨微矣。皆貶謫後作﹐與前篇相先後云。﹞

後皇植物﹐﹝《楚詞﹟九章》﹕後皇嘉樹﹐橘徠服兮。注﹕后土﹑皇天也。﹞所貴乎直。聖主取焉﹐﹝「主」﹐一作「王」。﹞以建家國。亙爲棟楹﹐齊爲閫閾。外隅平端﹐中室謹飭。﹝「飭」﹐一作「飾」。﹞度焉以幾﹐﹝《周禮》﹕室中度以幾。幾﹐三尺。度﹐待洛切。﹞維量之則。君子憑之﹐以輔其徳。末代淫巧﹐不師古式。斷玆揉木﹐﹝揉﹐屈伸木也。﹞以限肘腋。欹形詭狀﹐曲程詐力。制類奇邪﹐用絕繩墨。勾身陋狹﹐危足僻側。支不得舒﹐脇不遑息。余胡斯蓄﹐以亂人極﹗

追咎厥始﹐惟物之殘。稟气失中﹐遭生不完。托地磽垤。﹝何休曰﹕磽角不生五穀曰不毛。垤﹐蟻冢也。上苦交切﹐下徒結切。﹞反時燠寒。鬱悶結澀﹐﹝「悶」﹐一作「閉」。﹞癃蹇艱難。﹝癃﹐音隆。「蹇」﹐一作「塞」。﹞不可以遂﹐遂虧其端。離奇詰屈﹐﹝離奇﹐力爾﹑於綺二切﹐一讀各如本字﹐鄒陽上書云﹕蟠木根柢﹐輪離奇﹐而爲萬乘器者﹐以左右先爲之容也。﹞縮恧Лヴ。﹝Л﹐音攢。ヴ﹐五官切。銳上也﹐髙也。﹞含蠍孕蠹﹐﹝蠍﹐胡葛切﹐木中蠹虫也。﹞外邪中乾。﹝音幹。﹞或因先容﹐以售其蟠。﹝解見上。售﹐賣也。﹞病夫甘焉﹐制器以安。彼風毒敗形﹐陰遷魄。﹝﹐閭計切﹐相傷謂之。﹞禍气侵骨﹐淫神化脈。體仄筋倦﹐榮乖衛逆。乃喜玆物﹐以爲己適。器之不祥﹐莫是爲敵。烏可暱近﹐以招禍癖。

且人道甚惡﹐惟曲爲先。在心爲賊﹐在口爲愆。在肩爲僂﹐在膝爲攣。戚施﹐﹝《詩》﹕得此戚施。注云﹕戚施﹐不能仰者。﹐曲也。﹐有踵國﹐其人行﹐腳跟不著地。﹐舉綺切。﹐丘弭切。﹞匐匐拘拳。古皆斥遠﹐莫致於前。問誰其類﹐惡木盜泉。﹝《選》陸士衡《猛虎行》﹕渴不飲盜泉水﹐熱不息惡木陰。《管子》云﹕士懷耿介之心﹐不蔭惡木之枝。惡木尙猶恥之﹐況與惡人同處。《尸子》云﹕孔子至於盜泉﹐渴矣而不飲﹐惡其名也。﹞朝歌回車﹐﹝漢鄒陽書云﹕裏名勝母﹐曾子不入。邑號朝歌﹐墨子回車。晉灼云﹕紂作朝歌之音。朝歌者﹐不時也。﹞簡牘載焉。﹝「載」﹐一作「稱」。﹞昭王市骨﹐樂毅歸燕。﹝燕昭王厚幣以招賢者。郭隗曰﹕古之人君﹐有使涓人求千里馬者﹐馬已死﹐買其首而返。君王大怒。涓人曰「死馬且買﹐況生者乎﹖」不期年﹐千里馬至者三焉。今王致士﹐先從隗始﹐況賢於隗者哉﹗昭王爲隗築宮而師之。於是士爭趨燕。樂毅自魏往﹐以爲亞卿。﹞今我斬此﹐以希古賢。諂諛宜惕﹐正直宜宣。道焉是達﹐法焉是專。咨爾君子﹐曷不乾乾﹗﹝《易》﹕君子終日乾乾。﹞旣和且平﹐獲佑於天。去惡在微﹐愼保其傳。

○宥蝮蛇文﹝並序晁無咎取《罵屍虫》《憎王孫》並此《宥蝮蛇文》﹐以附《變騷》﹐系之曰﹕《離騷》以虯龍鸞鳳托君子﹐以惡禽臭物指讒佞。王孫屍虫蝮蛇﹐小人讒佞之類也﹐其憎之也﹐罵之也﹐投畀有北之意也﹔其宥之也﹐以遠小人不惡而嚴之意也。蓋《離騷》備此義﹐而宗元放之焉。蝮﹐音覆。﹞

家有僮﹐善執蛇。晨持一蛇來謁曰「是謂蝮蛇。﹝蝮﹐毒蛇名﹐色如綬文﹐鼻上有鍼﹐大者長七八尺﹐一名反鼻﹐出南方。﹞犯於人﹐死不治。又善伺人﹐聞人咳喘步驟﹐輒不勝其毒﹐捷取巧噬肆其害。然或慊不得於人﹐則愈怒﹐﹝慊﹐苦簟切﹐恨也。﹞反嚙艸木﹐艸木立死。後人來觸死莖﹐猶墮指﹑攣腕﹑腫足﹐﹝攣﹐力緣切。腕﹐烏貫切。腫﹐時勇切﹐一本作「」。﹞爲廢病。必殺之﹐是不可畱。」余曰「汝惡得之﹖」曰「得之榛中。」曰「榛中若是者可旣乎﹖」曰「不可﹐其類甚博。」余謂僮曰「彼居榛中﹐汝居宮內﹐彼不卽汝﹐而汝卽彼﹐犯而鬥死以執而謁者﹐汝實健且險﹐以輕近是物。然而殺之﹐汝益暴矣。彼耕獲者﹐求薪蘇者﹐﹝《漢書》﹕樵蘇後爨。蘇﹐艸也。﹞皆土其鄕﹐知防而入焉﹐執耒﹑操鞭﹑持芟﹐撲以遠其害。汝今非有求於榛者也﹐密汝居﹐易汝庭﹐﹝易﹐謂芟治艸木。﹞不淩奧﹐不步暗﹐是惡能得而害汝﹖且彼非樂爲此態也﹐造物者賦之形﹐陰與陽命之气﹐形甚怪僻﹐气甚禍賊﹐𨿽欲不爲是不可得也。是獨可悲憐者﹐又孰能罪而加怒焉﹖汝勿殺也。」餘悲其不得已而所爲若是﹐叩其脊﹐諭而宥之。其辭曰﹕

吾悲夫天形汝軀﹐﹝「夫」﹐一作「乎」。﹞絕翼去足﹐無以自扶﹐曲膂屈脇﹐惟行之紆。目兼蜂蠆﹐﹝《左傳》﹕蜂蠆有毒﹐而況國乎。蜂音峯﹐蠆﹐醜邁切。﹞色混泥塗﹐其頸蹙恧﹐﹝「頸」﹐一作「頭」。﹞其腹次且﹐﹝《易﹟妒》﹕﹐其行次且。次﹐七私切。且﹐七餘切。﹞褰鼻鉤牙﹐穴出榛居。蓄怒而蟠﹐銜毒而趨﹐志蘄害物﹐陰妒潛狙。﹝子余切﹐謂密伺之。﹞汝之稟受若是﹐𨿽欲爲﹛圭黽﹜爲寅﹐﹝﹛圭黽﹜﹐蝦蟆。寅反行﹐卽寒蚓也。﹛圭黽﹜﹐音蛙。寅﹐女忍切。﹞焉可得已﹖凡汝之爲惡﹐非樂乎此﹐緣形役性﹐不可自止。艸搖風動﹐百毒齊起﹐首拳脊努﹐冉舌搖尾。﹝冉﹐音冉﹐噍貌。﹞不逞其凶﹐若病乎己。世皆寒心﹐我獨悲爾。吾將吾庭。﹝﹐音替﹐又文幾切﹐除也。﹞葺吾楹﹐窖吾垣﹐﹝窖﹐音教﹐一作「窒」。﹞嚴吾扃﹐俾奧艸不植﹐而穴巢不萌。﹝巢﹐乞逆切﹐字當作隙。﹞與汝異途﹐不相交爭。𨿽汝之惡﹐焉得而行﹖

嘻﹗造物者胡甚不仁﹐而巧成汝質。旣稟乎此﹐能無危物﹖賊害無辜﹐惟汝之實。陰陽爲戾﹐假汝忿疾。余胡汝尢﹐是戮是扌失。﹝敕栗切﹐擊也。﹞宥汝於野﹐自求終吉。彼樵豎持芟﹐農夫執耒﹐不幸而遇﹐將除其害﹐餘力一揮﹐應手糜碎。我𨿽汝活﹐其惠實大。他人異心﹐誰釋汝罪﹖形旣不化﹐中焉能悔﹖嗚呼悲乎﹗汝必死乎﹗毒而不知﹐反訟其內。今𨿽寬焉﹐後則誰賚﹖﹝一作「賴」。﹞陰陽爾﹐造化爾﹐道烏乎在﹖可不悲歟﹗

○憎王孫文﹝並序漢王延壽嘗爲《王孫賦》﹐有云﹕顏狀類乎老翁﹐軀體似乎小兒。王孫﹐蓋猴類而小者也。陳長方云﹕余嘗疑《宥蝮蛇》《憎王孫文》﹐序已述其意﹐詞又述之。閭丘鑄曰﹕柳子晚年學佛書﹐先述其義﹐乃作偈曰﹐柳子熟之﹐下筆遂爾。余爲一笑。﹞

猿﹑王孫居異山﹐徳異性﹐不能相容。猿之徳靜以恆﹐類仁讓孝慈。居相愛﹐食相先﹐行有列﹐飲有序。不幸乖離﹐則其鳴哀。有難﹐則內其柔弱者。﹝難﹐乃旦切。﹞不踐稼蔬。木實未熟﹐相與視之謹﹔旣熟﹐嘯呼羣萃﹐然後食﹐ぅぅ焉。山之小艸木﹐必環而行遂其植。故猿之居山恆郁然。王孫之徳躁以囂﹐﹝虛驕切。﹞勃諍號呶﹐﹝號﹐音豪。呶﹐尼交切。﹞彊彊。﹝﹐大聲也。彊彊﹐相隨貌。《詩》﹕鵲之彊彊﹐﹐音責﹐又子夜切。﹞𨿽羣不相善也。食相噬嚙﹐行無列﹐飲無序。乖離而不思。有難﹐推其柔弱者以免。好踐稼﹐所過狼藉披攘。木實未熟﹐輒咬投注。﹝﹐下沒切。咬﹐五狡切。﹞竊取人食﹐皆實其兼。﹝以頰貯食﹐蓋謂猴藏食也。兼﹐苦蕈切。﹞山之小艸木﹐必淩挫折挽﹐使之瘁然後已。故王孫之居山恆蒿。然以是猿羣眾則逐王孫﹐王孫羣眾亦﹤齒乍﹥猿。﹝﹤齒乍﹥﹐仁革切﹐一作「」﹐嚙也。﹞猿棄去﹐終不與抗﹐然則物之甚可憎﹐莫王孫若也﹐余棄山間久﹐見其趣如是﹐作《憎王孫》云。

湘水之氵攸氵攸兮。﹝一本作「悠兮」﹐湘水出零陵郡。﹞其上羣山。胡玆郁而彼瘁兮﹐善惡異居其間。惡者王孫兮善者猿﹐環行遂植兮止暴殘。王孫兮甚可憎﹗噫﹐山之靈兮﹐胡不賊旃﹖跳踉叫囂兮﹐﹝跳﹐徒雕切。踉﹐呂唐切。﹞衝目宣。﹝魚巾切。齒根肉。﹞外以敗物兮﹐內以爭羣。排斗善類兮﹐嘩駭披紛。盜取民食兮﹐私己不分。充兼果腹兮﹐﹝《莊子》﹕三飧而返﹐腹猶果然。果如字﹐又苦火切﹐飽貌。﹞驕傲歡欣。嘉華美木兮碩而繁﹐羣披競嚙兮枯株根。毀成敗實兮更怒喧﹐居民怨苦兮號穹。﹝號﹐音豪。﹞王孫兮甚可憎﹗噫﹐山之靈兮﹐胡獨不聞﹖

猿之仁兮﹐受逐不校。退優遊兮﹐惟徳是效。廉﹑來同兮聖囚﹐﹝飛廉﹑惡來﹐紂臣也。聖囚﹐謂文王囚於裏。﹞禹﹑稷合兮凶誅。﹝謂舜用禹﹑稷去四凶。﹞羣小遂兮君子違﹐﹝「小」字下﹐一本有「人」字。﹞大人聚兮蘗無餘。善與惡不同鄕兮﹐否泰旣兆其盈虛。伊細大之固然兮﹐乃禍福之攸趨。王孫兮甚可憎﹗噫﹐山之靈兮﹐胡逸而居﹖

○逐畢方文﹝並序﹞

永州元和七年夏﹐多火災。日夜數十發﹐少尙五六發﹐過三月乃止。八年夏﹐又如之。人咸無安處﹐老弱燔死﹐﹝燔﹐音煩。﹞晨不爨。﹝取亂切。﹞夜不燭﹐﹝「夜」﹐一作「暝」。﹞皆列坐屋上﹐左右視﹐罷不得休。﹝罷﹐音疲。﹞蓋類物爲之者。﹝物﹐鬼物也。﹞訛言相驚﹐云有怪鳥﹐莫實其狀。《山海經》云﹕章莪之山﹐有鳥如鶴﹐一足﹐赤文白喙﹐其名曰畢方﹐見則其邑有訁爲火。﹝妖言曰訁爲﹐「訁爲」與「訛」同﹐五禾切。《山海經》﹕漢武帝時﹐有獻獨足鶴﹐東方朔奏曰﹕所謂畢方鳥也。《淮南子》﹕木生畢方。注﹕木之精也﹐狀如鳥﹐靑色﹐赤腳一足﹐不食五穀。﹞若今火者﹐其可謂訁爲歟﹖而人有以鳥傳者﹐其畢方歟﹖遂邑中狀而圖之﹐禳而磔之﹐﹝磔﹐陟格切﹐裂也。﹞爲之文而逐之﹕

後皇庇人兮﹐敬授羣材。大施棟宇兮﹐小蔽艸萊。各有攸宅兮﹐時闔而開。火炎爲用兮﹐化食生財。胡今玆之怪戾兮﹐日十而窮災。﹝﹐如劣切。﹞朝儲淸以聯邃兮﹐夕蕩覆而爲灰。焚傷羸老兮﹐炭死童孩。叫號隳突兮﹐戶駭人哀。袒夫狂走兮﹐﹝袒﹐謂肉袒。﹞倏忽往來。郁攸孽暴兮﹐﹝《左傳》哀三年﹕濟濡帷幕﹐郁攸從之。注﹕火气也。暴﹐音剝。﹞混合恢臺。﹝《楚辭﹟九辯》云﹕攸恢炱之孟夏兮。炱﹐音臺。﹞民气不舒兮﹐僵踣顚頹。﹝僵﹐音姜。踣﹐匹候﹑蒲北二切。﹞休炊息燎兮﹐仄伏煨煤。門甍晦黑兮﹐啟伺姦回。若墜之天兮﹐﹝「墜」﹐一作「墮」。﹞若生之鬼。令行不訛兮﹐國恐盍已。問之禹書﹐畢方是祟。﹝《山海經》乃禹所撰﹐故云。﹞

嗟爾畢方兮﹐胡肆其志﹖皇聰明兮﹐﹝《書》﹕聰明作元後。﹐信也。﹞念此下地。災皇所愛兮﹐﹃死無貳。幽形扇毒兮﹐陰險詭異。汝今不懲兮﹐眾訴咸至﹐皇斯震怒兮﹐殄絕汝類。祝融悔禍兮﹐﹝祝融﹐火神。《晉語》﹕黎爲髙辛氏火正﹐光照四海﹐命之曰祝融。注﹕祝﹐始也。融﹐明也。﹞回祿屏气。﹝《左傳》﹕禳火於玄冥﹑回祿。玄冥﹐水神。回祿﹐火神。﹞大陰施威兮﹐玄冥行事。﹝《楚辭》﹕考玄冥於空桑。注﹕玄冥﹐太陰之神。﹞汝𨿽赤其文﹐只其趾﹐逞工炫巧﹐莫救汝死。黠﹐知急去兮﹐﹝黠﹐下八切。﹞愚乃止此。髙飛兮翺翔﹐遠伏兮無傷。海之南兮天之裔﹐汝優遊兮可卒歲。皇不怒兮永汝世﹐日之良兮今速逝。急急如律令﹗

○辧伏神文﹝並序﹞

余病痞且悸﹐﹝公又嘗與李建書云﹕僕自去年八月末﹐痞疾稍已。又與楊憑書云﹕一二年來﹐痞气尢甚。又云﹕每人大言﹐則蹶气震怖﹐撫心而按膽﹐不能自止。痞﹐部鄙切。﹞謁醫視之。曰「惟伏神爲宜。」明日﹐買諸市﹐烹而餌之﹐病加甚。召醫而尢其故﹐醫求觀其滓。﹝壯士切﹐澱也。﹞曰「吁﹗盡老芋也。彼鬻藥者欺子而獲售。子之懵也﹐而反尢於余﹐不以過乎﹖」余戍然慚﹐愾然憂。﹝愾﹐口槪切。﹞推是類也以往﹐則世之以芋自售而病乎人者眾矣﹐又誰辧焉﹗申以詞云﹕

伏神之神兮﹐惟餌之良。愉心舒肝兮﹐魂平志康。驅開滯結兮﹐﹝驅﹐音區。﹞調護柔剛。和寧悅懌兮﹐復彼恆常。休嘉欣合兮﹐﹝欣﹐音忻。﹞邪怪遁藏。君子食之兮﹐﹝《左傳》﹕君子食之以平其心。﹞其樂揚揚。余殆於理兮﹐榮衛蹇極。伏杯積塊兮﹐﹝《史記﹟倉公傳》﹕陽虛侯病Φ﹐根在右脇下﹐大如覆杯。﹞悸不得息。有醫導余兮﹐求是以食。往沽之市兮﹐﹝沽﹐買也。﹞欣然有得。滌濯爨烹兮﹐專恃爾力。反增餘疾兮﹐昏憒馮塞。﹝馮﹐音憑。﹞余駭其狀兮﹐往尢於醫。徵滓以觀兮﹐旣笑而嘻。曰子胡昧愚兮﹐玆謂蹲鴟。﹝《史記》﹕汶山之下沃野有蹲鴟。注﹕蹲鴟﹐芋魁也。蹲﹐音存。鴟﹐處之切。﹞處身猥大兮﹐喜植圩卑。﹝圩卑﹐謂下濕之地。﹞受气頑昏兮﹐陰僻欹危。﹝「欹」﹐亦作「危」。﹞累積星紀兮﹐以老爲奇。潛苞水土兮﹐混雜彖氐。﹝彖﹐蝗子也。氐﹐蟻卵也。彖﹐惟船切。氐﹐文饑切。﹞不幸充腹兮﹐惟痼之宜。野夫忮害兮﹐﹝忮﹐音塡﹐狠也。﹞假是以欺。刮肌刻貌兮﹐觀者勿疑。中虛以脆兮﹐外澤而夷。誤而爲餌兮﹐命或殆而。今無以追兮﹐後愼觀之。

嗚呼﹗物固多僞兮﹐知者蓋寡。考之不良兮﹐求福得禍。書而爲詞兮﹐願寤來者。

○訴螭文﹝並序﹞

零陵城西有螭﹐室於江。﹝零陵﹐永州郡名。《說文》﹕螭若龍而黃。一說無角曰螭。螭﹐醜支切。﹞法曹史唐登浴其涯。﹝音沂。﹞螭牽以入。一夕﹐﹝一作「昔」。﹞浮水上。吾聞凡山川必有神司之﹐抑有是耶﹖於是作《訴螭》﹐投之江曰﹕

天明地幽﹐孰主之兮﹖﹝《莊子》﹕天其運乎﹐地其處乎﹐孰主張是﹖﹞壽善夭殤﹐終何爲兮﹖堆山釃江﹐﹝釃﹐山宜切﹐又所綺切。﹞司者誰兮﹖突然爲人﹐使有知兮。畏危慮害﹐趨走祗兮。父母孔愛﹐妻子嬉兮。出入公門﹐不獲非兮。氵攸氵攸湘流﹐﹝氵攸氵攸﹐水流貌﹐音攸。﹞淸且微兮。陰幽洞石﹐蓄怪螭兮。胡濯玆熱﹐卒無歸兮。親戚叫號﹐閭裏思兮。魂其安遊﹐覲湘累兮。﹝揚雄《反離騷》﹕因江潭而淮記兮﹐欽弔楚之湘累。注﹐諸不以犯罪死曰累。屈原赴湘死﹐故曰湘累。累﹐力追切。﹞嗟爾怪螭﹐害江湄兮。﹝湄﹐音眉。﹞涎泳重淵﹐﹝涎﹐徐連切﹐字當作「次」。重﹐平聲。「淵」﹐一作「瀾」。﹞物莫威兮。形決目﹐﹝﹐力幽﹑巨糾二切。﹞潛伺窺兮。膏血是利﹐私自肥兮。歲旣大旱﹐澤莫施兮。妖猾下民﹐使顚危兮。充心飽腹﹐肆敖嬉兮。洋洋往復﹐流逶迆兮。﹝逶﹐於危切。迆﹐音移﹐又夷爾切﹐亦作「﹤辶也﹥」。﹞惟神髙明﹐胡縱斯兮﹖蔑棄無辜﹐逞怪姿兮。胡不降罰﹐肅川坻兮。舟者欣欣﹐遊者熙兮。蒲魚浸用﹐吉無疑兮。牲﹝《左傳》﹕牲肥盾。注﹕﹐純色完全也。﹞玉帛﹐人是依兮。匪神之訴﹐將安期兮﹗神之有亡﹐於是推兮。投之北流﹐心孔悲兮。

○哀溺文﹝並序文蓋指事寓意﹐與《招海賈》之說同。﹞

永之氓咸善遊。﹝「永」﹐一作「零陵」。遊﹐泅也。《說文》﹕行水也。﹞一日﹐水暴甚﹐有五六氓乘小船絕湘水。中濟﹐船破﹐皆遊。﹝一作皆「浮游」。﹞其一氓盡力而不能尋常。﹝八尺曰尋﹐倍尋曰常。﹞其侶曰「汝善遊最也﹐今何后爲﹖」曰「吾腰千錢﹐重﹐是以後。」曰「何不去之﹖」不應﹐搖其首。有頃﹐益怠。已濟者立岸上﹐呼且號曰「汝愚之甚﹗蔽之甚﹗身且死﹐何以貨爲﹖」又搖其首﹐遂溺死。吾哀之。且若是﹐得不有大貨之溺大氓者乎﹖於是作《哀溺》。

吾哀溺者之死貨兮﹐惟大氓之爲憂。世濤鼓以風湧兮﹐浩蕩而無舟。﹝﹐戶廣切。﹞不讓祿以辭富兮﹐又旁窺而詭求。手足亂而無如兮﹐負重逾乎崇丘。旣浮頤而滅膂兮﹐不忍釋利而離尢。﹝《離騷》﹕進不入以離尢兮。注﹕離尢﹐遭禍也。「忍」﹐一作「欲」。﹞呼號者之莫救兮﹐﹝號﹐音豪。﹞愈搖首以沈流。發披﹛髟襄﹜以舞瀾兮﹐﹝《楚詞﹟大招》﹕豕首縱目﹐被髮﹛髟襄﹜。﹛髟襄﹜﹐如陽切﹐發亂也。﹞魂倀倀而焉遊﹖﹝倀﹐醜良切﹐又音棖。﹞龜黿互進以爭食兮﹐魚鮪族而爲羞。始貪贏以嗇厚兮﹐終負禍而懷仇。前旣沒而後不知懲兮﹐更攬取而無時休。哀玆氓之蔽愚兮﹐反賊己而從仇。不量多以自諫兮﹐姑指幸者而爲謀。

夫人固靈於鳥魚兮﹐胡昧而蒙鉤﹗﹝﹐音熨﹐羅也。﹞大者死大兮﹐小者死小。善遊𨿽最兮﹐﹝《莊子》﹕善游者數能。﹞卒以道夭。與害偕行兮﹐以死自繞。推今而鑑古兮﹐鮮克以保其生。衣寶焚紂兮﹐﹝《史記》﹕紂兵敗﹐走入鹿臺﹐衣其寶玉衣﹐赴火而死。﹞專利滅榮。﹝《國語》﹕周厲王好利﹐近榮夷公。芮良夫諫曰﹐王室其將卑乎﹗夫榮公好專利﹐而不知大難。﹞豺狼死而猶餓兮﹐牛腹屍而不盈。﹝屍﹐亦死也﹐牛至死﹐腹猶未滿。﹞民旣貿貿而無知兮﹐﹝貿﹐音茂﹐一無「民」字。﹞故與彼咸謚爲氓。死者不足哀兮﹐冀中人爲余再更。噫﹗

○招海賈文﹝此文﹐晁無咎取以續《楚辭》﹐系之曰﹕昔屈原不遇於楚﹐傍徨無所依﹐欲乘雲騎龍﹐遨遊八極﹐以從己志而不可﹐猶怛然念其故國。至於將死﹐精神離散﹐四方上下﹐無所不往。又有眾鬼虎豹怪物之害﹐故大招其魂而復之﹐言皆不若楚國之樂者。《招海賈文》𨿽變其義﹐蓋取諸此也。宗元以謂崎嶇冒利﹐遠而不復﹐不如己故鄕常產之樂﹐亦以諷世之士行險僥幸﹐不如居易以俟命云。賈﹐音古。﹞

咨海賈兮﹐君胡以利易生而卒離其形﹖大海﹛湯皿﹜泊兮﹐﹝﹛湯皿﹜﹐音蕩。晏本「泊」作「汩」。﹞顚倒日月。龍魚傾側兮﹐神怪隳突。﹝隳﹐還規切。突﹐ヌ沒切。﹞滄茫無形兮﹐往來遽卒。﹝子忽切。﹞陰陽開闔兮﹐气霧氵翁渤。﹝氵翁﹐烏孔切。渤﹐蒲末切。﹞君不返兮逝惚。﹝一無「逝」字﹐﹐與「恍」同。﹞舟航軒昂兮﹐下上飄鼓。騰磽や兮﹐﹝磽や﹐危髙也。﹐敕角切。磽﹐音堯﹐或書作。や﹐魚列切。﹞萬里一睹。入泓坳兮﹐﹝﹐才律﹑昨沒二切。峯巖也。泓﹐烏宏切。坳﹐於交切。﹞視天若■A41。﹝《說文》﹕六尺爲步﹐步百爲■A41。與每﹑畝同。﹞奔螭出兮﹐翔鵬振舞。天吳九首兮﹐﹝《山海經》云﹕朝陽之谷神曰天吳﹐是爲水伯。其爲獸也﹐八首﹑八足﹑八尾﹐背靑黃﹐人面。此作「九首」﹐恐誤。﹞更笑疊怒。垂涎閃舌兮﹐揮霍旁午。﹝《漢書》﹕使者旁午。注﹕分布也。師古曰﹕一從一橫爲旁午。﹞君不返兮終爲虜。黑齒﹤齒戔﹥﹤齒彥﹥鱗文肌﹐﹝木元虛《海賦》﹕或泛泛悠悠於黑齒之邦。注﹕黑齒﹐海外國名。﹤齒戔﹥﹐齒不正。﹤齒彥﹥﹐齒露也。﹤齒戔﹥﹐士眼切。﹤齒彥﹥﹐魚蹇切。﹞三角駢列耳離披。﹝《山海經》﹕鯪魚﹐背腹皆有刺﹐如三角菱。鯪﹐音陵。﹞反叉牙踔崖﹐﹝﹐齒根肉。踔﹐是也。﹐山髙險也。﹐魚斤切。踔﹐敕教切。又尺約﹑敕角切。﹐音欽。﹞蛇首犭希鬣虎豹皮。﹝沈懷遠《南越志》﹕鯪魚﹐鯉也﹐形如蛇而四足。沈瑩《臨海異物志》﹕虎昔﹐長五尺﹐黃黑斑文﹐耳目齒牙有似虎形﹐或變乃成虎。犭希﹐音希﹐豕也。﹞羣沒互出歡遨嬉﹐臭腥百里霧雨彌。君不返兮以充饑﹐弱水蓄縮﹐﹝張衡《思玄賦》﹕亂弱水之潺兮。《楚詞﹟大招》﹕東有大海﹐溺水氵攸氵攸只。注﹕東海﹐其水淖溺﹐沈沒萬物也。「弱」﹐一作「溺」。﹞其下不極。投之必沈﹐負羽無力。﹝《山海經》云﹕昆侖之丘﹐其下有弱水環之。不能載鴻毛。﹞鯨鯢疑畏﹐﹝鯨鯢﹐大魚也。﹞淫淫嶷嶷。﹝魚力﹑魚其二切。﹞君不返兮卒自賊。怪石森立涵重淵﹐髙下置滔危顚﹐﹝﹐呂結切﹐遮也。﹞崩濤搜疏剡戈鋌。﹝時連切﹐小矛。﹞君不返兮砉沈顚。其外大泊﹛曰山﹜ち淪﹐﹝氵平﹐水名﹐谷也。氵平淪﹐水深廣貌﹐氵平﹐音平。ち﹐於傖切。﹞終古回薄旋天垠﹐八方易位更錯陳。君不返兮亂星辰。東極傾海流不屬﹐泯泯超忽紛蕩沃。殆而一跌兮﹐﹝跌﹐徒結切。﹞沸入湯谷﹐﹝《淮南子》云﹕日出湯谷入虞淵。《離騷﹟遠遊》﹕朝濯髮於湯谷。注﹕湯谷在東方少陽之位。﹞舳艫霏解梢若木。﹝《楚辭》注﹕若木﹐在昆侖西極。其華照下地。《淮南子》云﹕建木在廣都﹐若木在建木西。舳﹐音軸。艫﹐音盧。﹞君不返兮魂焉薄﹖海若嗇貨號風雷﹐﹝海神名曰海若。﹞巨鰲頷首丘山頹﹐﹝《列子》﹕渤海之東﹐有大壑焉﹐其中有五穀﹕一曰岱輿﹐二曰員嶠﹐三曰方壺﹐四曰瀛洲﹐五曰蓬萊。而山根無所著﹐隨波上下﹐不得暫峙。仙聖訴於帝﹐使巨鰲十五舉首而戴之﹐疊爲三番﹐六萬歲一交焉。《天問》云﹕鰲戴山﹐何以安之﹖頷﹐戶敢反。﹞猖狂震翻九垓。﹝《易》﹕震雷。﹐許逆切。﹞君不返兮糜以摧。咨海賈兮君胡樂﹐出幽險而疾平夷﹖忄匈駭愁苦﹐﹝忄匈音凶。﹞而以忘其歸。上黨易野恬以舒﹐﹝《周禮》﹕險野以人爲主﹐易野以車爲主。易﹐平也。上黨﹐潞州也。言天下平陸之地﹐足以爲賈而無虞也。﹞蹈蹂厚土堅無虞。﹝蹂﹐忍久切﹐踐也。﹞歧路脈布彌九區﹐出無入有百貨俱。周遊傲睨神自如﹐撞鐘擊鮮恣歡娛。﹝《陸賈傳》﹕數擊鮮。注﹕鮮﹐新殺之肉。﹞君不返兮欲誰須﹖膠鬲得聖捐鹽魚﹐﹝《孟子》﹕膠鬲舉於魚鹽之中。﹞範子去相安陶朱﹐﹝範蠡旣雪會稽之恥﹐乃乘扁舟﹐浮江湖﹐變姓名﹐適齊﹐爲鴟夷子﹐之陶﹐爲朱公﹐治產積居與時逐。言富者﹐皆稱陶朱公。﹞呂氏行賈南面孤﹐﹝呂不韋﹐陽翟大賈人也。往來販賤賣貴﹐家累千金。後事秦莊襄王以爲相﹐封文信侯。﹞弘羊心計登謀謨﹐﹝桑弘羊﹐洛陽賈人子。以心計言利﹐事析秋毫﹐領大司農﹐盡管天下鹽鐵﹐作平準之法﹐盡籠天下之貨。﹞煮鹽大冶九卿居。﹝東郭咸陽﹐齊之大煮鹽。孔僅﹐南陽大冶。武帝時﹐二人皆爲大司農丞。﹞祿秩山委收國租﹐賢智走諾爭下車﹐逍遙縱傲世所趨。君不返兮謚爲愚。﹝《漢書﹟司馬相如傳》﹕身死無名﹐謚爲至愚。﹞

咨海賈兮﹐賈尙不可爲﹐而又海是圖。死爲險魄兮﹐生爲貪夫。亦獨何樂哉﹖歸來兮﹐寧君軀。

●卷十九﹟弔贊箴戒○弔萇弘文﹝晁無咎取此文於《變騷》曰﹕《弔萇弘文》者﹐宗元之所作也。萇弘﹐字叔﹐周靈王之賢臣﹐爲劉文公之屬大夫。敬王十年﹐劉文公與弘欲城成周﹐使告於晉。魏獻子蒞政﹐悅萇弘而與之合諸侯於狄泉。衛彪曰﹕萇弘其不歿乎﹗周《詩》有之曰﹕天之所壞﹐不可支也。及範﹑中行之難﹐周人殺萇弘。莊周云﹕萇弘死﹐藏其血﹐三年而化爲碧。蓋語其忠誠然也。宗元哀弘以忠死﹐故弔云。﹞

有周之羸兮﹐﹝羸﹐力追切。﹞邦國異圖。臣乘君則兮﹐王易爲侯。威彊逆制兮﹐郁命轉幽。﹝「轉」﹐一作「輔」。﹞疹蠱膠密兮﹐﹝疹﹐恥忍切﹐又音軫。字當作「」。蠱﹐音古﹐毒也。﹞肝膽爲仇。﹝一作「尢」。﹞姦權蒙貨兮﹐忠勇以劉。伊時云幸兮﹐大夫之羞。嗚呼危哉﹗河﹑渭潰溢兮﹐橫軀以抑。嵩髙坼多兮﹐﹝多﹐文爾切﹐山崩﹐一曰山摧。﹞舉手排直。壓溺之不慮兮﹐堅剛以爲式。知死不可撓兮﹐明章人極。

夫何大夫之炳烈兮﹐王不寤夫讒賊。卒施快於剽狡兮﹐怛就制乎彊國。﹝謂範﹑中行之難﹐萇弘與之﹐晉以爲討﹐周人殺萇弘。﹞松柏之斬刈兮﹐蓊茸欣植。﹝蓊﹐烏孔切。茸﹐如容﹑而隴二切。﹞盜驪折足兮﹐﹝周穆王八駿﹐其一曰盜驪。驪﹐音離。﹞罷駑抗臆。﹝罷﹐音皮。﹞鷙鳥之髙翔兮﹐孽孤惴而不食。﹝惴﹐之瑞切。﹞竊畏忌以羣朋兮﹐夫孰病百而伸一。挺寡以校眾兮﹐古聖人之所難。矧援羸以威忄敖兮﹐玆固蹈殆而違安。殺身之匪予戚兮﹐閔宗周之不完。豈成城以誇功兮﹐哀淸廟之將殘。嫉彪子之肆誕兮﹐彌皇覽以爲謾。﹝《騷》云﹕皇覽揆予初度兮。謾﹐平聲。﹞姑捨道以從世兮﹐焉用夫考古而登賢。

指白日以致憤兮﹐卒頹幽而不列。版上帝以飛精兮﹐ホ廖廓而殄絕。﹝ホ﹐徒敢切。﹞馮云以Р訴兮﹐﹝Р﹐音貢﹐一音紅﹐飛聲。﹞終冥冥以鬱結。欲登山以號辭兮﹐愈洋洋以超忽。心Ё涸其不化兮﹐﹝Ё﹐音互。涸﹐音鶴﹐又胡故切。﹞形凝冰而自栗。圖始而慮末兮﹐非大夫之操。陷瑕委厄兮﹐固衰世之道。知不可而愈進兮﹐誓不偸以自好。陳誠以定命兮﹐侔貞臣與爲友。﹝「臣」下﹐一有「以」字。﹞比干之以仁義兮﹐﹝《論語》﹕微子去之﹐箕子爲之奴﹐比干諫而死。孔子曰「殷有三仁焉。」一本作「比干之仁義兮」﹐一作「比干之以仁義類兮」﹐一無「義」字。﹞緬遼絕以不羣。伯夷殉潔以莫怨兮﹐﹝子貢曰「伯夷﹑叔齊何人也﹖」曰「古之賢人也。」曰「怨乎﹖」曰「求仁而得仁﹐又何怨。」﹞孰克軌其遺塵﹖苟端誠之內虧兮﹐𨿽耆老其誰珍﹖古固有一死兮﹐賢者樂得其所。大夫死忠兮﹐君子所與。嗚呼哀哉﹗﹝「哉」下﹐一有「兮」字。﹞敬余忠甫。﹝一作「敬弔忠甫」﹐一作「敬弔予忠甫」。﹞

○弔屈原文﹝晁無咎序此文於《變騷》曰﹕《弔屈原文》者﹐柳宗元之所作也。原沒﹐賈誼過湘﹐初爲賦以弔原。至揚雄﹐亦爲文﹐而頗反其辭﹐自山投諸江以弔之。誼湣原忠﹐逢時不祥﹐以比鸞鳳﹑周鼎之竄棄﹔雄則以義責原﹐何必沈身﹖二人者不同﹐亦各從志也。及子厚得罪﹐與昔人離讒去國者異﹐太史公所謂虞卿非窮愁﹐亦不能著書以自見於世者。故補之論宗元之弔原﹐殆困而知悔者﹐其辭慚矣。﹞

後先生蓋千祀兮﹐余再逐而浮湘。﹝永貞元年九月﹐公初貶邵州刺史﹐十一月﹐再貶永州司馬。湘﹐水名﹐出零陵縣陽海山﹐北入江。﹞求先生之汨羅兮﹐﹝屈原爲楚懷王左徒﹐以上官大夫讒於頃襄王﹐王怒﹐遷之。屈原至江濱﹐被髮行吟澤畔﹐乃作《懷沙賦》﹐於是懷石自投汨羅以死。汨﹐音覓﹐水名﹐在長沙汨羅縣。﹞攬蘅若以薦芳。﹝《離騷》﹕雜杜蘅與芳芷。攬﹐持也。蘅﹐杜蘅。若﹐杜若。並香艸也。攬﹐魯敢切。蘅﹐音行。﹞願荒忽之顧懷兮﹐冀陳詞而有光。﹝一作「明」。﹞

先生之不從世兮﹐惟道是就。支離搶攘兮﹐﹝《賈誼傳》云﹕國制搶攘。搶﹐千羊切。攘﹐如羊切。﹞遭世孔疚。﹝孔﹐甚也。疚﹐病也。《詩》﹕我心孔疚﹐疚﹐音究。﹞華虫薦壤兮﹐進禦羔。﹝《書》﹕日月星辰﹑山龍華虫﹐作會宗彜。注﹕華﹐象也。虫﹐雉也。宗廟彜樽﹐以艸虫等爲飾。壤﹐土壤也。羊小者曰羔。﹐衣袂。《左傳》襄十四年﹕衛右宰谷曰「余狐裘而羔袖。」先生之意﹐蓋以言貴者不獲用﹐而賤者反得以進禦云耳。與「袖」同。﹞牝雞咿兮﹐孤雄束朱。﹝《書》﹕牝雞之晨﹐惟家之索。朱﹐喙也。蓋亦以諭賢者不獲伸其喙﹐而小人反肆其說耳﹐咿﹐音伊憂。朱﹐與蜀同﹐陟救切。﹞哇咬環觀兮﹐蒙耳大呂。﹝哇咬﹐淫聲也。《梁元帝纂要》﹕淫歌曰哇歌。謂淫聲﹐乃環而觀之﹐聞黃鐘﹑大呂之聲﹐則蒙耳而不聽也。大呂﹐六呂之一。蒙﹐蔽也。哇﹐烏瓜切。咬﹐於交切。﹞堇喙以爲羞兮﹐﹝堇﹐烏頭。喙﹐烏喙。皆有毒者。羞﹐膳羞也。堇﹐音覲。﹞焚棄稷黍。犴獄之不知避兮﹐﹝《詩》﹕宜岸宜獄。注﹕鄕亭之系曰犴﹐朝廷曰獄。﹞宮庭之不處。陷塗藉穢兮﹐﹝藉﹐慈夜切。﹞榮若繡黼。榱折火烈兮﹐﹝榱﹐室椽。周謂之榱﹐齊﹑魯謂之桷。榱﹐音衰。﹞娛娛笑舞。﹝「娛娛」﹐一作「矣矣」。﹞讒巧之嘵嘵兮﹐﹝嘵嘵﹐懼也。《詩》﹕予維音嘵嘵。嘵﹐欣麼切﹐與「忄堯」同。﹞惑以爲《咸池》。﹝咸池﹐黃帝樂名。﹞便媚鞠恧兮﹐﹝恧﹐女六切。﹞美逾西施。﹝《離騷》﹕有西施之美容。﹞謂謨言之怪誕兮﹐反置而遠違。﹝者﹐以玉充耳。﹐他甸切。﹞匿重痼以諱避兮﹐進兪﹑緩之不可爲。﹝兪﹑緩﹐謂兪跗﹑秦緩也﹐二人古之良醫。﹞

何先生之凜凜兮﹐厲釒咸石而從之。﹝「釒咸」﹐與「鍼」同。﹞但仲尼之去魯兮﹐﹝「去」下﹐一有「捨」字。﹞曰吾行之遲遲。﹝孔子去齊﹐接淅而行。去魯﹐曰「遲遲吾行也﹐去父母國之道也。」﹞柳下惠之直道兮﹐又焉往而可施﹖﹝柳下惠爲士師﹐三黜而不去﹐且曰「直道而事人﹐焉往而不三黜。」﹞今夫世之議夫子兮﹐曰胡隱忍而懷斯﹖惟達人之卓軌兮﹐固僻陋之所疑。委故都以從利兮﹐吾知先生之不忍﹔立而視其覆墜兮﹐又非先生之所志。窮與達固不渝兮﹐夫惟服道以守義。矧先生之悃忄兮﹐﹝悃﹐苦本切。忄﹐迫逼切。﹞滔大故而不貳。沈璜瘞佩兮。﹝瘞﹐於計切。﹞孰幽而不光﹖荃蕙蔽匿兮﹐胡久而不芳﹖﹝荃﹑蕙﹐皆香艸。《離騷》﹕蘭芷變而不芳兮﹐荃蕙化而爲茅。荃﹐音孫。﹞

先生之貌不可得兮﹐猶仿佛其文章。托遺編而嘆喟兮﹐渙余涕之盈眶。﹝眶﹐音匡﹐目。﹞呵星辰而驅詭怪兮﹐﹝謂屈原放逐﹐見楚廟圖畫天地山川神靈譎詭﹐及古聖賢怪物行事﹐書其壁﹐呵而問之﹐作《天問》﹐假以稽疑而渫憤悶也。﹞夫孰救於崩亡﹖何揮霍夫雷霆兮﹐﹝一無「夫」字。﹞苟爲是之荒茫。耀誇辭之黨朗兮﹐﹝誇﹐好也﹐又奢貌。黨﹐目無睛直視也﹐又不明。誇﹐音誇。黨﹐音儻。﹞世果以是之爲狂。哀余衷之坎坎兮﹐獨蘊憤而增傷。諒先生之不言兮﹐後之人又何望。﹝平聲。﹞忠誠之旣內激兮﹐抑銜忍而不長。羋爲屈之幾何兮﹐﹝《國語》﹕融之興者﹐其在羋姓乎﹖羋﹐楚姓。屈楚同姓。羋﹐音弭。﹞胡獨焚其中腸。

吾哀今之爲仕兮﹐庸有慮時之否臧﹗食君之祿畏不厚兮﹐悼得位之不昌。退自服以默默兮﹐曰吾言之不行。旣兪風之不可去兮﹐﹝兪﹐音偸。﹞懷先生之可忘﹗

○弔樂毅文﹝晁無咎曰﹕《弔樂毅文》者﹐宗元之所作也。樂毅﹐其先曰樂羊。燕昭王以子之之亂﹐而齊大敗燕﹐昭王怨之﹐未嘗一日而忘報齊也。乃先禮郭隗﹐而毅往委質焉﹐以爲上將軍﹐下齊七十餘城。田單間之﹐毅畏誅﹐遂降趙。以書遺燕惠王曰「臣聞聖賢之君﹐功立而不廢﹐故著於《春秋》﹔勇知之士﹐名成而不毀﹐故稱於後世。」公傷毅之有功而不見知而以讒廢也﹐故弔云。是以附諸《變騷》﹐一本作《弔樂生》文。﹞

許縱自燕來﹐曰﹕燕之南有墓焉﹐其志曰﹝志謂石刻。﹞「樂生之墓」。余聞而哀之。其返也﹐與之文使弔焉。

大廈之騫兮﹐風雨萃之。﹝騫﹐壞也。﹞車亡其軸兮﹐﹝大廈與軸﹐皆以諭毅。﹞乘者棄之。嗚呼夫子兮﹐不幸類之。尙何爲哉﹖昭不可畱兮﹐道不可常。畏死疾走兮﹐﹝此卽上所謂畏誅降趙之意。﹞狂顧傍徨。燕復爲齊兮﹐﹝趙封毅於觀津﹐號望諸君﹐尊寵毅以警動燕。齊田單與燕軍戰﹐逐燕北至河上﹐盡復齊地。﹞東海洋洋。嗟夫子之專直兮﹐不慮後而爲防。胡去規而就矩兮﹐卒陷滯以流亡。惜功美之不就兮﹐俾愚昧之周章。豈夫子之不能兮﹐無亦惡是之遑遑。仁夫﹝《記﹟檀弓》﹕穆公曰「仁夫公子重耳」。字本此。﹞對趙之悃款兮﹐﹝樂毅奔趙﹐趙與之謀伐燕。毅曰「臣嘗事燕﹐不敢聞命。」﹞誠不忍其故邦。君子之容與兮﹐﹝《離騷》﹕聊逍遙兮容與。﹞彌億載而愈光。諒遭時之不然兮﹐匪謀慮之不長。跽陳辭以隕涕兮﹐﹝《離騷》﹕扌監茹蕙以掩涕兮﹐沾余襟之浪浪。跪敷衽以陳辭兮﹐耿吾旣得此中正。跽﹐長跪也。﹞仰視天之茫茫。苟偸世之謂何兮﹐言余心之不臧﹗﹝「言」﹐一作「信」。﹞

○伊尹五就桀贊﹝蘇氏曰﹕湯之當王久矣﹐伊尹何疑焉﹖桀能攺過而免於討﹐可庶幾也。能用伊尹而得志於天下﹐𨿽至愚知其不然。宗元意欲以此自解說其從二王之罪也。﹞

伊尹五就桀。或疑曰「湯之仁聞且見矣﹐桀之不仁聞且見矣﹐夫胡去就之亟也﹖」柳子曰「惡﹐是吾所以見伊尹之大者也。彼伊尹﹐聖人也。聖人出於天下﹐不夏﹑商其心﹐心乎生民而已。曰﹕『孰能由吾言﹖由吾言者爲堯﹑舜﹐而吾生人堯﹑舜人矣﹖』退而思曰﹕『湯誠仁﹐其功遲﹔桀誠不仁﹐朝吾從而暮及於天下可也。』於是就桀。桀果不可得﹐反而從湯。旣而又思曰﹕『尙可十一乎﹖使斯人蚤被其澤也。』又往就桀。桀不可﹐而又從湯。以至於百一﹑千一﹑萬一﹐卒不可﹐乃相湯伐桀。俾湯爲堯﹑舜﹐而人爲堯﹑舜之人﹐是吾所以見伊尹之大者也。仁至於湯矣﹐四去之﹔不仁至於桀矣﹐五就之。大人之欲速其功如此。不然﹐湯﹑桀之辧﹐一恆人盡之矣﹐又奚以憧憧聖人之足觀乎﹖﹝《易》﹕憧憧往來。憧﹐赤容切。﹞吾觀聖人之急生人﹐莫若伊尹﹔伊尹之大﹐莫若於五就桀。」作《伊尹五就桀贊》﹕

聖有伊尹﹐思徳於民。往歸湯之仁﹐曰仁則仁矣﹐非久不親。退思其速之道﹐宜夏是因。就焉不可﹐復反亳殷。猶不忍其遲﹐亟往以觀。﹝「觀」﹐一作「親」﹞庶狂作聖﹐﹝《書》﹕惟聖罔念作狂﹐惟狂克念作聖。「庶」﹐一作「度」。﹞一日勝殘。﹝《論語》﹕善人爲邦百年﹐亦可以勝殘去殺。﹞至千萬冀一﹐卒無其端。五往不疲﹐其心乃安。遂升自而﹐﹝音而。﹞黜桀尊湯﹐遺民以完。大人無形﹐與道爲偶。道之爲大﹐爲人父母。大矣伊尹﹐惟聖之首。旣得其仁﹐猶病其久。恆人所疑﹐我之所大。嗚呼遠哉﹗志以爲誨。

○梁丘據贊﹝公逐遠方﹐而近臣無一人爲之地者﹐故曰激贊梁丘。﹞

齊景有嬖﹐曰梁丘子﹐﹝梁丘據﹐字子猶﹐齊之嬖大夫。﹞同君不爭﹐古號媚士。﹝《左傳》昭二十年﹕齊侯曰「惟據與我和夫﹖」晏子曰「據亦同也﹐焉得爲和﹖君所謂可﹐據亦曰可﹔君所謂否﹐據亦曰否。」﹞君悲亦悲﹐君喜亦喜。﹝《列子》云﹕齊景公遊於牛山﹐北臨其國城而流涕曰「使古無死者﹐寡人將去斯而之何﹖」據從而泣。﹞曷賢不贊﹖卒贊於此。媚余所仇﹐激贊有以。梁丘之媚﹐順心狎耳﹐終不撓厥政﹐不嫉反己。晏子躬相﹐梁丘不毀。恣其爲政﹐政實允理。時睹晏子食﹐寡肉缺味。愛其不飽﹐告君使賜。中心樂焉﹐國用不墜。後之嬖君﹐罕或師是。導君以諛﹐聞正則忌。讒賢協惡﹐民蠹國圮。﹝部鄙切。﹞嗚呼﹗豈惟賢不逮古﹐嬖亦莫類。梁丘可思﹐又況晏氏﹖激贊梁丘﹐﹝「激贊」﹐一作「贊是」。﹞心焉孔瘁﹗

○霹靂琴贊引

霹靂琴﹐零陵湘水西震余枯桐之爲也。﹝雷之甚者爲震。﹞始枯桐生石上﹐說者言有蛟龍伏其﹐﹝音款﹐空也。﹞一夕暴震﹐爲火之焚﹐至旦乃已﹐其餘空然﹐倒臥道上。﹝空﹐苦東﹑戶宋二切﹐石聲。﹞震旁之民﹐稍柴薪之。超道人聞﹐取以爲三琴。琴莫良於桐﹐桐之良﹐莫良於生石上﹐石上之枯﹐又加良焉﹐火之餘又加良焉﹐震之於火爲異。是琴也﹐旣良且異﹐合而爲美﹐天下將不可載焉。﹝不可載﹐言美之至也。「載」﹐一作「再」。﹞微道人﹐天下之美幾喪。余作贊辭﹐識其越之左與右﹐﹝《禮記》﹕朱弦而疏越。注云﹕越﹐琴底孔也﹐如字。﹞以著其事﹐又益以序﹐以爲他傳。辭曰﹕

惟湘之涯﹐惟石之危。龍伏之靈﹐震焚之奇。旣良而異﹐爰合其美。超實爲之﹐贊者柳子。

○尊勝幢贊﹝並序﹞

以佛之爲尊而尊是法﹐嚴之於頂﹐其爲最勝宜也。旣尊而勝矣﹐其爲拔濟尢大。塵飛而災去﹐影及而福至﹐睦州於是誠焉不疑。﹝睦州﹐謂李睦州也。以李之叛得罪﹐貶循州。元和三年正月﹐以赦﹐量移永州。﹞礱石六觚﹐﹝《漢書》﹕破觚爲圜﹐斫雕爲朴﹐觚﹐謂方也。觚﹐音孤。﹞其長半尋﹐乃篆乃刻﹐立之爲福﹝一本無「爲福」二字。﹞馬孺人之墓。﹝馬孺人﹐睦州外婦。元和五年五月卒於永﹐因葬焉。公有《太府李卿外婦馬淑志》﹐見《外集》。﹞孺人之生﹐奉佛道未嘗敢怠。今旣沒﹐睦州又成其志﹐擇最勝且尊之道文之於石﹐﹝「文」﹐一作「石」。﹞以延其休。則其生佛所得佛道﹐宜無疑也。贊曰﹕

世所尊兮又尊道﹐勝無上兮以爲寶。拔大苦兮升至眞﹐靈合贊兮神而神。駕元气兮濟玄津﹐誰爲友兮上品人。徳無已兮石無燐﹐﹝音﹐鄰。﹞延永世兮奠坤垠。靈受福兮公之勤。

○龍馬圖贊﹝並序公嘗欲焚八駿之圖﹐而獨於此贊龍馬之圖﹐豈可信而不誣者耶﹖﹞

始吾聞明皇帝在位﹐靈昌郡﹝靈昌﹐滑州郡名。﹞得異馬於河﹐而莫知其形。﹝開元二十九年三月﹐滑州刺史李邕獻馬﹐肉鬣龍鱗臆﹐嘶不類馬﹐日行三百里。﹞好事者涿人盧遵﹝遵﹐涿人﹐公之內弟。﹞以其圖來示余。其狀龍鱗﹑虺尾﹑﹝虺﹐許尾切。﹞拳髦﹑環目﹑肉鬣﹐﹝音獵。﹞馬之靈怪有是耶﹖居帝閒﹐爲馬幾二十年﹐從封禪郊籍﹐﹝開元十三年十一月﹐玄宗封泰山。二十三年正月﹐耕籍田。﹞鳴和鑾者數十事。遇禍亂﹐帝西幸﹐﹝天寶十五年﹐玄宗幸蜀。﹞馬至咸陽西入渭水﹐化爲龍泳去﹐不知所終。且其來也宜於時﹐其去也存其神﹐是全徳也。旣睹其形﹐不可以不贊﹕

靈和粹異﹐孕至神兮。倮尾童鬣﹐﹝倮﹐力果切。﹞疏紫鱗兮。巍然特出﹐瑞聖人兮。﹝顏延年《赭白馬賦》﹕實有勝光吐圖﹑疇徳瑞聖之符焉。﹞理平和樂﹐百樂陳兮。﹝「百」﹐一作「禮」。﹞鳴鑾在禦﹐大路遵兮。﹝《詩》﹕遵大路兮。﹞世道悖﹐﹝﹐莫江切。﹞還吾眞兮。哀鳴延首﹐渭水濱兮。沛焉潛泳﹐旋ち淪兮。﹝ち淪﹐水深廣貌。ち﹐於倫切。﹞淵居海逝﹐靈無鄰兮。出處孔時﹐類至仁兮。嗟爾眾類﹐孰是倫兮。進昏死亂﹐阽厥身兮。﹝阽﹐音鹽﹐又都念切﹐猶危也。﹞匪馬之慕﹐吾誰親兮﹖贊之斯圖﹐宜世珍兮﹗

○誡懼箴﹝或謂公憂﹑懼二箴﹐當王叔文將敗時作﹐恐未必然。觀其辭意﹐亦貶謫後作也。﹞

人不知懼﹐惡可有爲﹖知之爲美﹐莫若去之。非曰童昏﹐昧昧忽思。禍至後懼﹐﹝「後」﹐一作「而」。﹞是誠不知。君子之懼﹐懼乎未始。幾動乎微﹐事遷乎理。將言以思﹐將行以止。中決道符﹐乃順而起。起而獲禍﹐君子不恥。非道之愆﹐非中之詭。懼而爲懼﹐𨿽懼焉如﹖君子不懼﹐爲懼之初。

○憂箴

憂可無乎﹖無誰以寧﹗子如不憂﹐憂日以生。憂不可常﹐﹝一作「憂可常乎」。﹞常則誰懌﹖子常其憂﹐乃小人戚。敢問憂方﹐吾將告子﹕有聞不行﹐有過不徙﹔宜言不言﹐不宜而煩﹔宜退而勇﹐不宜而恐。中之誠懇﹐過又不及。憂之大方﹐惟是焉急﹗內不自得﹐甚泰爲憂。省而不疚﹐𨿽死優遊。所憂在道﹐不在乎禍。吉之先見﹐﹝《易》﹕幾者動之微﹐吉之先見者也。﹞乃可無過。告子如斯﹐守之勿墮﹗

○師友箴﹝並序﹞

今之世﹐爲人師者眾笑之﹐舉世不師﹐故道益離﹔爲人友者﹐不以道而以利﹐舉世無友﹐故道益棄。嗚呼﹗生於是病矣﹐歌以爲箴。旣以儆己﹐又以誡人。

不師如之何﹐吾何以成﹗不友如之何﹐吾何以增﹗吾欲從師﹐可從者誰﹖借有可從﹐舉世笑之。吾欲取友﹐誰可取者﹖﹝《孟子》﹕尹公之他﹐端人也﹐其取友必端矣。﹞借有可取﹐中道或捨。仲尼不生﹐牙也久死﹐﹝鮑叔牙與管仲爲友﹐後薦仲於桓公以爲相。杜甫詩云﹕君不見管鮑貧時交﹐此道今人棄如土。﹞二人可作﹐懼吾不似。﹝「似」﹐一作「以」﹐韓作「不吾以」。﹞中焉可師﹐恥焉可友﹐謹是二物﹐用惕爾後。道苟在焉﹐傭丐爲偶﹔道之反是﹐公侯以走。內考諸古﹐外考諸物﹐師乎友乎﹐敬爾毋忽﹗

○敵戒

皆知敵之仇﹐而不知爲益之尢﹔皆知敵之害﹐而不知爲利之大。秦有六國﹐兢兢以彊﹐六國旣除﹐訁訁乃亡。﹝謂秦滅齊﹑楚﹑燕﹑趙﹑韓﹑魏六國後﹐不二世而亡。訁訁﹐自得貌﹐又淺意。《說文》云﹕欺也。《孟子》﹕訁訁之聲音顏色。訁﹐音怡﹐又湯何切。﹞晉敗楚鄢﹐﹝音偃。﹞範文爲患﹔﹝《左傳》成十六年﹕晉師敗楚於鄢陵。範文子曰「君幼﹐諸臣不佞﹐何以及此﹐君其戒之﹗」﹞厲之不圖﹐舉國造怨。﹝《左傳》成十七年﹕晉厲公侈﹐多外嬖﹐反自鄢陵﹐欲盡去羣大夫而立其左右。﹞孟孫惡臧﹐孟死臧卹﹔藥石去矣﹐吾亡無日。﹝《左氏》二十三年﹕孟孫惡臧孫﹐季孫愛之。孟孫卒﹐臧孫入哭﹐甚哀多涕﹐曰「季孫之愛我﹐疾擺也﹔孟孫之惡我﹐藥石也。美不如藥石﹐孟孫死﹐吾亡無日矣。」﹞智能知之﹐猶卒以危﹔矧今之人﹐曾不是思﹗敵存而懼﹐敵去而舞﹐廢備自盈﹐祗益爲愈。﹝音庾﹐又音臾﹐病也。﹞敵存滅禍﹐敵去召過。有能知此﹐道大名播。懲病克壽﹐矜壯死暴。縱欲不戒﹐匪愚伊耄。我作戒詩﹐思者無咎。

○三戒﹝並序東坡曰﹕予讀柳子厚《三戒》而愛之﹐乃擬作《河豚魚》《烏賊魚》二說﹐並序以自警。﹞

吾恆惡世之人﹐不知推己之本﹐而乘物以逞﹐或依勢以干非其類﹐出技以怒彊﹐竊時以肆暴﹐然卒迨於禍。有客談麋﹑驢﹑鼠三物﹐似其事﹐作《三戒》。

△臨江之麋

臨江之人﹐畋得麋﹐﹝音眉倪﹐鹿子也。﹞畜之。入門﹐羣犬垂涎﹐揚尾皆來。其人怒﹐怛之。自是日抱就犬﹐習示之﹐使勿動﹐稍使與之戲。積久﹐犬皆如人意。麋稍大﹐忘己之麋也﹐以爲犬良我友﹐抵觸偃僕﹐益狎。犬畏主人﹐與之俯仰甚善﹐然時啖其舌。﹝啖﹐音淡。﹞三年﹐麋出門﹐見外犬在道甚眾﹐走欲與爲戲。外犬見而喜且怒﹐共殺食之﹐狼藉道上﹐麋至死不悟。

△黔之驢

黔無驢﹐有好事者船載以入。至則無可用﹐放之山下。虎見之﹐龐然大物也﹐以爲神。蔽林間窺之﹐稍出近之﹐然莫相知。﹝﹐魚僅切。﹐恭敬也﹐又張怒。﹞他日﹐驢一鳴﹐虎大駭遠遁﹐以爲且噬己也﹐甚恐。然往來視之﹐覺無異能者。益習其聲﹐又近出前後﹐終不敢搏。稍近﹐益狎﹐蕩倚衝冒﹐驢不勝怒﹐蹄之。虎因喜﹐計之曰「技止此耳﹗』因跳踉大﹐﹝虎檻切。﹞斷其喉﹐盡其肉﹐乃去。噫﹗形之ζ也類有徳﹐聲之宏也類有能。向不出其技﹐虎𨿽猛﹐疑畏﹐卒不敢取。今若是焉﹐悲夫﹗

△永某氏之鼠

永有某氏者﹐畏日﹐拘忌異甚。以爲己生歲直子﹐鼠﹐子神也。因愛鼠﹐不畜貓犬﹐﹝「犬」﹐一作「又」。﹞禁僮勿擊鼠。倉廩庖廚﹐悉以恣鼠不問。由是鼠相告﹐皆來某氏﹐飽食而無禍。某氏室無完器﹐施無完衣﹐﹝《方言》﹕榻前幾﹐趙﹑魏之間謂之施。一曰衣架。《禮記》﹕男女不同施架。施﹐音移。﹞飲食大率鼠之餘也。晝累累與人兼行﹐﹝累﹐倫追切。﹞夜則竊嚙斗暴﹐其聲萬狀﹐不可以寢﹐終不厭。數歲﹐某氏徙居他州。後人來居﹐鼠爲態如故。其人曰「是陰類惡物也﹐盜暴尢甚﹐且何以至是乎哉﹗」假五六貓﹐闔門撤瓦﹐灌穴﹐購僮羅捕之。殺鼠如丘﹐棄之隱處﹐﹛自死﹜數月乃已。﹝﹛自死﹜﹐尺救切﹐與「臭」同。﹞嗚呼﹗彼以其飽食無禍爲可恆也哉﹗

●卷二十﹟銘雜題○沛國漢原廟銘﹝並序漢惠帝詔有司爲髙帝立原廟﹐至唐尙存﹐載在祀典。﹞

昔在帝堯﹐光有四海﹐元首萬邦。時則舜﹑禹﹑稷﹑Ι﹐﹝音薛﹐與「契」同﹐髙辛氏之子。﹞佐命垂統﹐股肱天下。﹝《書》﹕元首明哉﹐股肱良哉。一本作「天子」。﹞聖徳未衰而內禪﹐﹝音擅。﹞元臣繼天而受命。四姓承休﹐疊有中邦﹔﹝舜﹐嬀氏。禹﹐姒氏。后稷﹐姬氏。契﹐子氏。皆堯之元臣﹐其後疊有天下。﹞五神環運﹐炎徳復起。﹝五神﹐五徳也﹐至漢爲火徳。﹞周道削滅﹐秦徳暴戾﹐皇天疇庸﹐審厥保承﹐乃命唐帝之後振而興之。﹝《春秋》﹕晉史蔡墨有言﹐陶唐氏旣衰﹐其後有劉累。班固《髙祖贊》及之。﹞又俾九臣之後﹐﹝九臣﹐九官也。謂禹作司空﹐棄爲后稷﹐契爲司徒﹐臯陶爲士﹐垂爲共工﹐益爲虞伯﹐夷爲秩宗﹐夔典樂﹐龍爲納言。「九」﹐一作「元」。﹞翊而登之。所以紹復丕績﹐不墜厥祀。故曲逆起爲策士﹐﹝周封舜後於陳﹐陳之子孫以國爲氏。至漢陳平佐髙祖﹐封曲逆侯。曲逆﹐音去遇。﹞輔成帝圖﹐吐謀洞靈﹐奮奇如神﹐舜之冑也。汝陰﹝汝陰﹐夏侯嬰所封。嬰之先﹐出自姒姓﹐杞簡公爲楚所滅﹐弟佗奔魯﹐悼公以其夏禹之後﹐給以采地﹐爵爲侯。後因以爲夏侯氏。﹞脫帝密网﹐﹝嬰爲沛縣吏﹐與髙祖相愛﹐髙祖戲而傷嬰。人有告髙祖。髙祖時爲亭長﹐重坐傷人﹐告故不傷嬰﹐嬰証之。移獄覆﹐嬰坐髙祖系歲餘﹐笞掠數百﹐終脫髙祖。﹞摧虜暴气﹐扶乘天休﹐運行嘉謀﹐禹之苗也。ガ侯﹝ガ﹐蕭何所封。何之先出自子姓﹐宋戴公裔孫蕭叔大心﹐平南宮長萬有功﹐封於蕭﹐後因以爲氏。ガ﹐音贊。﹞保綏三秦﹐控引漢中﹐﹝項羽立沛公爲漢王﹐都南鄭﹐以何爲丞相。還定三秦﹐東爭天下﹐常命何畱守。﹞宏器廓度﹐以大帝業﹐Ι之裔也。淮陰﹝淮陰﹐韓信所封。信之先﹐出自姬氏。《左傳》曰﹕邗﹑晉﹑應﹑韓﹐武之穆也。曲沃桓叔之子萬﹐食采於韓﹐因以爲氏。﹞整齊天兵﹐導揚靈威﹐覆趙夷魏﹐拔齊殄楚﹔﹝覆趙﹐謂斬趙王成安君陳余。夷魏﹐謂虜魏王豹﹐定河東。拔齊﹐謂虜齊王廣。殄楚﹐謂會垓下﹐平項羽。﹞平陽﹝平陽﹐曹參所封。參之先封曹﹐以國爲姓﹐「陽」下或有「夏」字﹐非是。﹞破三秦﹐虜魏王﹔﹝髙祖至漢中﹐以參爲將軍﹐還定三秦﹐與韓信攻魏﹐獲魏王豹。﹞絳侯﹝后稷封於邰﹐七世孫古公父徙居岐山之周原﹐後因爲氏曰周。至於勃﹐事漢﹐封於絳。﹞定楚地﹐固劉氏﹐皆稷之裔也。克復堯緒﹐昭哉甚明。天意若曰﹕建火徳者﹐必唐帝之冑﹐故漢氏興焉﹔﹝《髙祖紀》贊云﹕漢承堯運﹐徳祚日盛﹐斷蛇著符﹐旗幟尙赤﹐協於火徳﹐自然之應﹐得天統矣。﹞翼炎運者﹐必唐臣之孫﹐故羣雄登焉。是以髙帝誕膺聖祚﹐以垂徳厚﹐﹝一作厚徳。﹞探昊穹之奧旨﹐載幽明之休佑。殺白帝於大澤﹐以承其靈。﹝髙祖夜徑澤中﹐有大蛇當徑﹐帝斬之。後人至蛇所﹐有老嫗哭曰「吾子白帝子也﹐化爲蛇當道﹐今赤帝子斬之。」﹞建赤於沛邑﹐以昭其神。﹝髙祖爲沛公﹐旗幟尙赤。﹞假手於嬴﹐以混諸侯﹔﹝秦嬴姓﹐謂秦並六國而復歸於漢。﹞憑力於項﹐以離關東。﹝謂項羽剽悍﹐而關東心離。﹞奉纂堯之元命﹐而四代之後﹐咸獻其用﹐得乘木之大統﹐﹝謂周木徳也。﹞而秦楚之盛﹐不保其位。旣建皇極﹐設都咸陽﹐撫徵四方﹐訓齊天下。乃樂沛宮﹐以追造邦之本﹔乃歌《大風》﹐以昭武成之徳﹔﹝髙祖十二年﹐過沛﹐歌曰「大風起兮雲飛揚﹐威加海內兮歸故鄕﹐安得猛士兮守四方﹗」﹞乃尊舊都﹐﹝「尊」﹐或作「奠」。「都」﹐一作「邦」。﹞以壯王業之基。生爲湯沐之邑﹐沒爲思樂之地。且曰﹕萬歲之下﹐魂遊於此。﹝髙祖謂沛父兄曰「遊子悲故鄕﹐吾𨿽都關中﹐萬歲之後﹐吾魂魄猶思沛﹐其以沛爲朕湯沐邑。」﹞

惟玆原廟﹐沛宮之舊也。﹝惠帝詔郡國立原廟。原﹐重也﹐謂先已有廟。﹞祭蚩尢於是庭而赤精降﹐﹝髙祖旣爲沛公﹐祠黃帝祭蚩尢於沛庭。﹞導靈命於是邦而羣雄至。登布衣於萬乘﹐而子孫得以纘其緒﹔化環堵爲四海﹐而黎元得以安其業。基岱嶽之髙﹐源洪河之長﹐蓄靈擁休﹐此焉發迹。蓋以道備於是﹐而後行之天下﹔制成於是﹐而後廣之宇內。天下備其道﹐而神復乎本﹔宇內成其制﹐而心懷於舊。宜其正名以表功﹐用成其始﹐俾生靈盡其敬焉﹔陳本以宅神﹐用成其終﹐俾生靈盡其慕焉。故髙帝定位﹐建玆宮﹐﹝《詩》﹕宮有亻血。建玆宮﹐卽上云沛宮也。﹐音祕。﹞惠皇嗣服﹐爰立淸廟﹐﹝見上注。﹞綿越千祀﹐至今血食﹐此所以成終而成始也。

且夫以斷蛇之威﹐安知不運其密﹐用佐歲功以流澤歟﹖以約法之仁﹐﹝髙祖入關﹐與父老約法三章耳。﹞安知不流其神﹐捲相舊邦之遺黎歟﹖以紹唐之餘慶﹐統天之遺烈﹐安知不奮其聖化大佑於下土歟﹖然則展慶乞靈﹐烏可已也。銘於舊邑﹐以迪天命。其辭曰﹕

蕩蕩明徳﹐時惟放勛。揖讓而退﹐祚於後昆。羣蛇輔龍﹐﹝《晉世家》﹕文公卽位﹐賞從亡者﹐未至介子推﹐子推入綿上山中﹐至死不見。子推從者憐之﹐懸書宮門曰﹕龍欲上天﹐五蛇爲輔﹐龍已乘雲﹐四蛇各入其宇﹐一蛇獨怒﹐終不見其處所。﹞以翊天門。﹝「翊」﹐一作「Р」﹐音貢﹐飛也。《漢書》﹕登椽欒而Р天門。﹞登翼炎運﹐唐臣之孫。秦綱旣離﹐鹿駭東夏。長蛇封豕﹐﹝《左傳》﹕封豕長蛇﹐以薦食上國。封豕﹐大豬也。﹞蹈躍中野。天復堯緒﹐鐘佑於劉。赫矣漢祖﹐播玆皇猷。揚沛廷﹐約從諸侯。﹝從﹐將容切。﹞豪暴震疊﹐威聲布流。總制虎臣﹐委成良籌。剿殄霸楚﹐﹝剿﹐子小切。﹞遂荒神州。﹝《詩》﹕遂荒大東。﹞區宇懷濡﹐黔黎輯柔。表正萬國﹐炎靈用休。定宅咸陽﹐以都上游。﹝《項羽傳》﹕古之王者﹐地方千里﹐必居上游。注﹕遊﹐卽流也。﹞畱觀本邦﹐﹝「觀」﹐一作「歡」。﹞在鎬如周。﹝《詩》﹕王在丰鎬。文王都丰﹐武王都鎬。﹞穆穆惠皇﹐宗克承。崇崇沛宮﹐淸廟是憑。原念大業﹐肇經玆地﹐乃專元命﹐亦舉嚴祀。建釁鼓﹐﹝釁﹐許僅切。「」﹐一作「旆」。﹞遂據天位﹐魂遊故都﹐永介丕祉。煥列唐典﹐﹝「列」﹐一作「若」﹐見題注。﹞嚴恭罔墜。勒此休銘﹐以昭本始。

○劍門銘﹝並序﹞

惟蜀都重險多貨﹐混同戎蠻﹐人ζ俗剽﹐﹝ζ﹐雜也。﹞嗜爲寇亂。皇帝元年八月﹐帥喪眾暴﹐﹝永貞元年八月﹐劍南西川節度使韋臯卒。﹞羣疑不制﹐﹝《易》﹕羣疑亡也。《漢書》﹕羣疑滿腹。﹞妖孽扇行。﹝孽﹐魚列切﹐亦作﹛薛虫﹜。﹞怙恃富彊﹐滔天阻兵﹐﹝《書》﹕象恭滔天。《左傳》﹕阻兵安忍。臯旣卒﹐度支副使劉辟自爲畱後﹐諷諸將徼旄節。時帝卽位﹐欲靜鎭四方﹐卽拜檢校工部尙書西川節度使。辟意帝可動﹐益驁蹇吐不臣語﹐求統三川。﹞攻陷他部﹐北包劍門﹐﹝辟欲以所善盧文若節度東川﹐卽以兵取梓州。﹞憑負丘陵﹐以張驁猛﹐堅利鋒鏑﹐以拒大順﹐謂雷霆之誅莫己加也。

惟梁守臣﹝山南西道節度治梁。﹞禮部尙書嚴公﹐以國害爲私仇﹐﹝《漢書﹟司馬相如傳》﹕人懷怒心﹐如報私仇。﹞以天討爲己任。﹝宰相杜黃裳薦神策軍使髙崇文勇略可用。元和元年正月﹐以崇文爲行營節度使﹐將步兵五千爲前鋒﹐率京西兵馬使李元奕﹑東川節度使李康﹑山南西道節度使嚴礪同討辟。嚴公﹐嚴礪也。《新唐史》曰﹕礪輕躁多謀﹐以便佞自將。又曰﹕礪在位﹐貪沓苟得﹐士民不勝其苦。擅沒吏民田宅百餘所﹐稅外加斂錢及芻粟數十萬。史載礪行事如此﹐而子厚寄東川啟曰「以仁厚蓄生人﹐以勇義平國難。」又曰「累受顧念﹐踴躍盛徳。」又作《劍門銘》稱頌之若此﹐何哉﹖﹞推仁仗信﹐不待司死﹐﹝《孟子》﹕有司死之士。﹞而人致其命﹔立義抗憤﹐不待喋血﹐﹝《漢文紀》﹕今已誅諸呂﹐新喋血京師。喋﹐大頰切﹐字當作「蹀」。蹀﹐謂履涉之。﹞而士一其心。悉師出次﹐祗俟明詔。凡諸侯之師﹐必出於是。儲亻待饗賚﹐﹝亻待﹐直裏切。﹞取其丰穰。乃遣前軍嚴秦﹐奉揚王誅﹐誕告南土。十一月﹐﹝當作二月。﹞右師逾利州﹐蹈寇地﹐乘山斬虜﹐以遏奔衝。左師出於劍門﹐大攘頑へ﹐諭引劫脇﹐蟻潰鼠駭﹐險無以固﹐﹝「以」下﹐一有「爲」字。﹞收奪利地﹐以須王師。﹝礪命嚴秦自漢原至神泉﹐凡數十合﹐下劍門﹐覆蕩口﹐收劍州﹐命契丹之裨將可提彌珠斬賊之特將文徳昭。﹞封刳腎腸﹐振拔根柢﹐﹝根柢﹐見前注。﹞俾無以肆毒﹐用集我勛力。﹛鼓賁﹜鼓一振﹐﹝﹛鼓賁﹜鼓﹐《周禮》﹕鼓人以﹛鼓賁﹜鼓鼓軍事。﹛鼓賁﹜﹐扶云切﹐大鼓也。﹞元戎啟行﹐﹝《詩》﹐元戎十乘﹐以先啟行。﹞取其渠魁﹐以爲大戮。﹝九月﹐崇文克成都﹐擒辟﹐送長安。《左傳》﹕取其鯨鯢以爲大戮。﹞由公忠勇憤悱﹐授任堅明﹐謀猷弘長﹐用能啟辟險厄﹐夷爲大塗﹐衰沮害气﹐對乎天意。致用休嘉﹐﹝致﹐一作帝。﹞議功居首﹐增秩師長﹐﹝本傳云﹕劉辟反﹐以儲備有素﹐檢校尙書左僕射。﹞進爲大藩﹐宅是南服。﹝十月﹐以礪爲東川節度。﹞將校羣吏﹐願刊山石﹐昭著公之功﹐垂號無窮。銘曰﹕

井絡坤垠﹐﹝蜀在星分野爲井絡﹐在卦爲坤維﹐《河圖括地象》曰﹕岷山之地﹐上爲井絡。﹞時惟外區。﹝張載《劍閣銘》云﹕矧玆狹隘﹐土之外區。外區﹐謂在區域之外。﹞界山爲門﹐環於蜀都。叢險積貨﹐混並羌﹑﹛髟矛﹜。﹝《書﹟牧誓》﹕及庸﹑蜀﹑羌﹑﹛髟矛﹜﹑微﹑廬﹑彭﹑濮人。八國﹐皆戎狄國名。羌在西蜀﹐﹛髟矛﹜微在巴蜀。﹛髟矛﹜﹐音矛。﹞狂猾窺隙﹐狺狺嘯呼。﹝狺狺﹐犬吠聲。《楚辭》﹕猛犬狺狺。狺﹐魚斤切﹐「犭斤」同。﹞憑據勢勝﹐厚其凶徒。皇帝之仁﹐宥而不誅。暴非徳馴﹐害及巴﹑渝。﹝巴﹑渝﹐在唐屬劍南道。﹞乃出王旅﹐乃咨列嶽。牧臣司梁﹐當其要束。器備攸積﹐糗糧是蓄。﹝《書》﹕峙乃糗糧。糗﹐漧飯。﹞人無增賦﹐師以饒足。喋血誓士﹐玄機在握。分命貔貅﹐陳爲掎角。﹝《左傳》﹕譬如捕鹿﹐晉人角之﹐諸戎掎之。掎﹐居綺切﹐偏引也。﹞右逾岷山﹐左直劍門。攻出九地﹐﹝《孫子》云﹕善守者藏於九地之下﹐善攻者動乎九天之上。﹞上披重云。攀天蹈空﹐夷視阻艱。破裂層壘﹐殄殲羣頑。內獲固圉﹐﹝《左傳》﹕亦聊以固吾圉也。﹞外臨平原。天兵徐驅﹐卒乘單單。﹝《詩》﹕王旅單單。單單﹐眾也。又單單駱馬。他丹切。﹞大憝囚戮﹐﹝大憝﹐謂辟也。《書》﹕元惡大憝。憝﹐徒對切。﹞戎夏咸歡。帝圖厥功﹐惟梁是先。開國進位﹐南服於藩。邦之淸夷﹐人以完安。銘功鑑亂﹐永代是觀。

○塗山銘﹝並序﹞

惟夏后氏建大功﹐定大位﹐立大政﹐勤勞萬邦﹐和寧四極﹐威懷之道﹐儀刑後王。﹝《詩》﹕儀刑文王。刑﹐法也。﹞當乎洪流方割﹐﹝《書》﹕湯湯洪水方割。﹞災被下土﹐自壺口而導百川﹐﹝《書》﹕冀州﹐旣載壺口﹐治梁及岐。此是治水自壺口始也。﹞大功建焉。虞帝耄期﹐承順天﹐﹝《書》﹕舜宅帝位﹐三十有三載﹐耄期倦於勤。又曰﹕天之數在汝躬﹐汝終陟元後。﹞自南河而受四海﹐﹝《孟子》云﹕舜避堯之子於南河之南﹐訟獄謳歌者﹐不之堯之子而之舜﹐然後之中國踐天子位焉。今以爲禹﹐恐誤。﹞大位定焉。萬國旣同﹐宣省風教﹐自塗山而會諸侯﹐﹝《左傳》哀七年﹕禹會諸侯於塗山﹐執玉帛者萬國。注﹕塗山在壽春東北﹐《書》云﹕娶於塗山。孔安國云﹕塗山﹐國名。皇甫謐云﹕今九江當塗有禹廟﹐則塗山在淮南。﹞大政立焉。功莫崇乎禦大災﹐﹝《禮記》﹕能禦大災則祀之。言禹有治水之功。﹞乃賜玄圭﹐以承帝命﹔﹝《書》﹕禹錫玄圭﹐告厥成功。﹞位莫崇乎執大象﹐﹝《老子》﹕執大象﹐天下往。﹞乃輯五瑞﹐以建皇極﹔﹝五瑞﹐卽五玉也。﹞政莫先乎齊大統﹐乃朝玉帛﹐以混經制。是所以承唐﹑虞之後﹐垂子孫之丕業﹐立商﹑周之前﹐樹帝王之洪範者也。

嗚呼﹐天地之道尙徳而右功﹐﹝右亦尊也。﹞帝王之政崇徳而賞功。故堯﹑舜至徳﹐而位不及嗣﹐湯﹑武大功﹐而祚延於世。有夏徳配於二聖﹐而唐﹑虞讓功焉﹔功冠於三代﹐而商﹑周讓徳焉。宜乎立極垂統﹐貽於後裔﹐當位作聖﹐著爲世準。則塗山者﹐功之所由定﹐徳之所由濟﹐政之所由立﹐有天下者宜取於此。追惟大號旣發﹐華蓋旣狩﹐方嶽列位﹐奔走來同﹐山川守神﹐莫敢遑寧﹐﹝吳伐越﹐墮會稽﹐獲骨焉﹐節專車。吳子使來聘﹐問之仲尼。仲尼曰「禹致羣神於會稽之山﹐防風氏後至﹐禹殺而戮之﹐其骨節專車﹐此爲大矣。」客曰「敢問誰守爲神﹖」仲尼曰「山川之守﹐足以紀綱天下者﹐其守爲神﹐社稷之守爲公侯者也。」﹞羽旄四合﹐﹝《左傳》定四年﹕晉人假羽旄於鄭﹐鄭人與之。《周禮》﹕全羽爲旄﹐析羽爲旌。旄﹐一作毛。﹞衣裳咸會﹐﹝莊二十七年﹐《谷梁傳》﹕衣裳之會十有一﹐未嘗有歃血之盟。﹞虔恭就列﹐俯僂聽命。然後示之以禮樂﹐和气周洽﹔申之以徳刑﹐天威震耀。制立謨訓﹐宜在長久。厥後啟徵有扈﹐而夏徳始衰﹔羿距太康﹐而帝業不守。﹝啟﹐禹之子。太康﹐啟之子。《書﹟甘誓》﹕啟與有扈戰於甘之野﹐作《甘誓》。《五子之歌》注﹕太康盤於遊田﹐不卹民事﹐爲羿所逐﹐不得反國。﹞皇祖之訓不由﹐﹝《書》﹕皇祖有訓。皇祖﹐謂禹。﹞人亡政墜﹐卒就陵替。向使繼代守文之君﹐又有紹其功徳﹐修其政統﹐卑宮室﹐惡衣服﹐拜昌言﹐平均賦入﹐制定朝會﹐則諸侯常至﹐而天命不去矣。玆山之會﹐安得獨光於後歟﹖是以周穆遐追遺法﹐復會於是山﹐﹝《左傳》昭四年﹔椒舉言於楚子曰﹕康有酆宮之朝﹐穆有塗山之會也。﹞聲垂天下﹐迹紹前軌﹐用此道也。故余爲之銘﹐庶後代朝諸侯制天下者﹐仰則於此。辭曰﹕

惟禹體道﹐功厚徳茂。會朝侯衛﹐﹝侯衛﹐五等之諸侯。﹞統壹憲度。省方宣教﹐化制殊類。咸會壇位﹐承奉儀矩。禮具樂備﹐徳容旣孚。乃舉明刑﹐以弼聖謨。則戮防風﹐﹝一本明刑作明則﹐則戮作刑戮。﹞遺骨專車。﹝見上注。﹞克明克威﹐疇敢以渝。宣昭黎憲﹐﹝一作獻。﹞耆定混區。﹝《詩》﹕耆定爾功。注﹕耆﹐致也。耆﹐音旨。﹞傳祚後胤﹐丕承帝圖。塗山巖巖﹐界彼東國。惟禹之徳﹐配天無極。卽山刊碑﹐貽後訓則。

○壽州安丰縣孝門銘﹝並序《唐﹟孝友傳》曰﹕壽州永丰李興﹐亦有志行﹐柳宗元爲作《孝門銘》﹐云云。全載於傳。﹞

壽州刺史臣承思言﹕九月丁亥﹐安丰縣令臣某﹐上所部編戶氓﹝與同。﹞李興﹐父被惡疾﹐歲月就亟﹐﹝「就」﹐一作「疾」。﹞興自刃股肉﹐假托饋獻。其父老病﹐已不能啖啜﹐﹝啖﹐音淡。啜﹐姝悅切﹐正作「ヱ」。﹞經宿而死。興號呼撫臆﹐﹝撫﹐一作扌。﹞口鼻垂血﹐捧土就墳﹐沾漬涕Д﹐﹝漬﹐疾智切。Д﹐音夷。﹞墳左作小廬﹐蒙以苫茨﹐﹝苫茨﹐謂以艸覆屋。﹞伏匿其中﹐扶服頓踴﹐﹝扶服﹐音匍匐。頓踴﹐謂踴也。﹞晝夜哭訴。孝誠幽達﹐神爲見異﹐廬上產紫芝白芝二本﹐各長一寸﹐廬中醴泉湧出﹐奇形異狀﹐﹝異﹐一作瑞。﹞應驗圖記。此皆陛下孝理神化﹐陰中其心﹐而克致斯事。

謹案﹕興庶賤陋﹐循習淺下﹐性非文字所導﹐生與耨耒爲業﹐﹝一作「伍」。﹞而能鐘彼醇孝﹐超出古列﹐天意神道﹐猶錫瑞物﹐以表殊異。伏惟陛下有唐堯如天如神之徳﹐﹝《史記》稱堯﹕「其仁如天﹐其智如神。」﹞宜加旌褒﹐合於上下﹐請表其裏閭﹐刻石明白﹐宣延風美﹐觀示後祀﹐永永無極。臣昧死上請。制曰「可」。其銘云﹕﹝一本無上三字﹐一本於制可側注云﹕此一段在銘後﹐又標云﹐當先寫銘﹐又塗去其銘云三字。﹞

懿厥孝思﹐﹝《詩》﹕永言孝思。﹞惟玆淑靈。稟承粹和﹐篤守天經。﹝天經﹐孝也。﹞泣侍羸疾﹐默禱隱冥。引刃自向﹐殘肌敗形。羞膳奉進﹐憂勞孝誠。惟時髙髙﹐﹝《詩》﹕髙髙在上。﹞曾不是聽。創巨痛仍﹐號於穹。捧土濡涕﹐頓首成墳。隱膺腐眥﹐寒暑在廬。艸木悴死﹐鳥默踟躕。﹝踟﹐音馳。躕﹐重株切。﹞殊類異族﹐亦相其哀。肇有二位﹐﹝二位﹐天地也。﹞孝道爰興。克修厥猷﹐載籍是登。在帝有虞﹐以孝。﹝舜﹐克諧以孝﹐﹐不格姦。﹞仲尼述經﹐以教於曾。﹝孔子《孝經》爲曾參而作。﹞惟昔魯侯﹐見命夷宮。﹝《國語》﹕周宣王欲得國子之能導訓諸侯者。穆仲曰「魯侯孝。」王曰「然則能治其民矣。」乃命魯孝公於夷宮。《史記﹟魯世家》﹕周宣王伐魯﹐殺其君伯禦﹐立稱於夷宮﹐是爲孝公。注云﹕夷宮﹐宣王祖父夷王之廟。古者爵命必於祖廟。﹞亦有考叔﹐寤莊稱純。﹝《左傳》﹕鄭莊公置姜氏於城潁。潁考叔聞之﹐有獻於公。公從之﹐遂爲母子如初。君子曰﹕潁孝叔﹐純孝也﹐愛其母﹐施及莊公。﹞顯顯李氏﹐實與之倫。哀嗟道路﹐涕慕裏鄰。邦伯章奏﹐稽首殷勤。上動帝心﹐旁達明神。神錫祕祉﹐三秀靈泉。﹝三秀﹐芝艸也。《楚詞﹟山鬼章》云﹕采三秀於山間。靈泉﹐卽上所云醴泉湧出也。﹞帝命薦嘉﹐亦表其門。統合上下﹐交贊天人。建此碑號﹐億齡揚芬。﹝十萬曰億。億齡﹐言其無窮也。﹞

○武岡銘﹝並序﹞

元和七年四月﹐黔巫東鄙﹐﹝黔音琴。﹞蠻獠雜擾﹐﹝蠻獠﹐西南夷名。獠﹐音老﹐又竹絞切﹐亦作「﹤豸﹥」。﹞盜弄庫兵﹐﹝元和六年﹐辰漵蠻酋張伯靖﹐嫉黔中觀察使督斂苛刻﹐因聚眾叛﹐殺長史﹐劫據辰﹑錦諸州﹐連九洞以自固。九月﹐以蜀州刺史崔能爲黔中觀察使﹐貶前使竇羣爲開州刺史。盜弄兵字﹐出《漢﹟龔遂傳》。﹞賊脇守帥﹐南鉤﹐外誘西原﹐﹝漢定西南夷﹐置郡。西原﹐唐黃洞蠻地。﹞置魁立帥﹐﹝一作「伍」。﹞殺牲盟誓﹐洞窟林麓﹐嘯呼成羣。皇帝下銅獸符﹐﹝漢制﹕郡守置銅虎符﹑竹使符﹐發兵遣至郡合符﹐符合﹐乃聽發兵也。符者﹐謂各分其半﹐右畱京師﹐左以與之。﹞發庸﹑蜀﹑荊﹑漢﹑南越﹑東甌之師﹐﹝庸﹐卽上庸縣。庸﹑蜀﹐謂劍南東西節度。荊﹐謂荊南節度。漢﹐謂山南東道節度。南越﹐謂廣州節度。東甌﹐謂福建觀察。﹞四面討問。畏罪憑阻﹐遁逃不卽誅。

時惟潭部戎帥﹝湖南觀察使﹐治潭州也。﹞禦史中丞柳公綽﹐練立將校﹐提卒五百﹐屯於武岡。﹝武岡﹐邵州縣名。﹞不震不騫﹐如山如林﹐告天子威命﹐明白信順。亂人大恐﹐視公之師如百萬﹐視公之令如風雷﹐怨號呻吟﹐喜有攸訴﹐投刃頓伏﹐﹝時黔中觀察使崔能﹑荊南節度使嚴綬及公綽討之﹐三歲不能定。綬上言曰「臣今謹以便宜﹐先遣所部將李志烈賫書諭旨﹐俟其悛心。」伯靖亦上表請隸荊南﹐乃降。乃獨詔綬招伯靖。伯靖果以隸黔六州之地乞降。綬命志烈復往﹐伯靖遂以其家屬舒秀和等詣江陵就戮。詔綬皆授麾下將以撫之﹐以伯靖爲右威衛翊府中郎將。六州平。﹞願完父子﹐卒爲忠信﹐奉職輸賦﹐進比華人﹐無敢不龔。母弟生婿﹐繼來於潭﹐咸致天庭。皇帝休嘉﹐式新厥命。凶渠同惡﹐革面向化﹐如醉之醒﹐如狂之寧。公爲藥石﹐俾復其性。詔書顯異﹐進臨江漢﹐﹝以公綽爲鄂嶽觀察使。考《公綽傳》﹐不書其平伯靖之功﹐豈史逸之耶﹖﹞益兵三倍﹐爲時碩臣﹐殿於大邦。﹝詩﹕殿天子之邦。﹞文儒申申﹐有此武功。於是夷人始復。聞公之去﹐相與髙蹈涕呼﹐﹝《左傳》哀二十一年﹕齊人歌曰﹕魯人之臯﹐數年不覺﹐使我髙蹈。注﹐髙蹈﹐猶遠行。﹞若寒去裘。昔公不誇首級爲己能力﹐專務教誨﹐俾邦斯平。我老洎幼﹐由公之仁﹐小不爲虺蜮﹐﹝虺﹐蝮虫也。蜮﹐短狐也﹐似鱉三足。虺﹐許偉切。蜮﹐音惑﹐又越逼切。﹞大不爲鯨鯢﹐﹝《左傳》宣十二年﹕古者明王伐不敬﹐取其鯨鯢而封之﹐以爲大戮。鯨鯢﹐以諭不義之人。﹞恩重事特﹐不邇而遠﹐莫可追已。願銘武岡首﹐以慰我思﹐以昭我鄰﹐﹝一作「類」。﹞以示我子孫。﹝一有「彌」字。﹞億萬年﹐俾我奉國﹐如今之誠。鄰之我懷﹐如公之勤。其辭曰﹕

黔山之Л﹐﹝音攢﹐髙也。﹞巫水之﹐﹝巫水﹐五溪也。﹐曲也。﹞魚駭而離﹐獸犯而殘。戶恐谷竄﹐披攘仍亂﹐王師來誅﹐﹝「來」﹐一作「未」。﹞期死以緩。公明不疑﹐公信不欺﹐援師定命﹐﹝「援」﹐一作「授」。﹞俾邦克正。皇仁天施﹐我反其性。我塗四闔﹐公示之門﹔我愚抵死﹐公示之恩。旣骨而完﹐﹝此用《左傳》所謂「生死而肉骨也」之意。骨﹐一作「定」﹐非。﹞旣亡而存。奉公之訓﹐貽我子孫。我始蝥賊﹐﹝《詩》﹕去其螟﹐及其蝥賊。《釋虫》云﹕蝥﹐食根曰蝥﹐食節曰賊。蝥﹐音矛。﹞由公而仁﹔我始寇仇﹐由公而親。山畋澤﹝QPXJ﹞﹐﹝《周禮》有《﹝QPXJ﹞人》。「﹝QPXJ﹞」與「魚」同。畋﹐音田。﹞輸賦於都﹐陶穴刊木﹐﹝《詩》﹕陶復陶穴。《書》﹕隨山刊木。﹞室我姻族。烹牲是祀﹐公受介福。揲著以占﹐﹝揲﹐舌牒切。「揲蓍」﹐一作「折■A23」。﹞公宜百祿。皇懋公功﹐陟於大邦。﹝謂遷鄂嶽。﹞遠哉去我﹐誰嗣其良。有穴之丹﹐﹝辰州有丹穴。﹞有犀之顚﹐匪曰余固﹐公不可賂。祝鄰之徳﹐恆遵公則﹔勗余之世﹐永謹邦制。﹝一作「以永邦制」。﹞南夷作詩﹐刻示來裔。

○井銘﹝並序﹞

始州之人﹐﹝謂柳州人。﹞各以罌﹤臬瓦﹥負江水﹐﹝罌﹐瓶類﹐大腹小口。《爾雅》云﹕康瓠謂之﹤臬瓦﹥。瓠﹐壺也。舊注﹕﹤臬瓦﹥﹐破罌也。罌﹐音鶯。﹤臬瓦﹥﹐五計切。﹞莫克井飲。崖岸峻厚﹐旱則水益遠﹐人陟降大艱。雨多﹐塗則滑而顚。恆爲咨嗟﹐怨惑訛言﹐終不能就。元和十一年三月朔﹐命爲井城北隍上。﹝隍﹐城池。﹞未晦﹐果寒冽而多泉﹐﹝《易》﹕井冽寒泉食。冽﹐淸也。﹞邑人以灌。其土堅﹐﹝巨至切﹐堅土也。一本作「堅壯」。﹞其利悠久。其相者﹐浮圖談康﹑諸軍事牙將米景。鑿者蔣晏。凡用罰布六千三百﹐﹝《周禮》﹕廛人﹐掌斂市之罰布。注﹕罰布者﹐犯市令者之泉。錢﹐行之曰布﹐藏之曰泉。﹞役庸三十六﹐大磚千七百﹐其深八尋有二尺。﹝八尺爲尋。﹞銘曰﹕

盈以其神﹐其來不窮﹐惠我後之人。噫﹗疇肯似於政﹐﹝似﹐續也。﹞其來日新。﹝一作「盈以神」。﹞

○舜禹之事﹝晏元獻曰﹕此文與下《謗譽》《咸宜》等篇﹐恐是博士韋籌所作。﹞

魏公子丕﹐由其父得漢禪。﹝音擅。﹞還自南郊﹐謂其人曰「舜﹑禹之事﹐吾知之矣。」﹝魏黃初元年十一月﹐文帝升壇卽祚。《魏氏春秋》曰﹕禮畢﹐帝顧謂羣臣曰「舜﹑禹之事﹐吾知之矣。」﹞由丕以來皆笑之。

柳先生曰﹕丕之言若是可也。向者丕若曰「舜﹑禹之道﹐吾知之矣。」丕罪也。其事則信。吾見笑者之不知言﹐未見丕之可笑者也。

凡易姓授位﹐公與私﹐仁與彊﹐其道不同﹔而前者忘﹐後者系﹐其事同。使以堯之聖﹐一日得舜而與之天下﹐能乎﹖吾見小爭於朝﹐大爭於野﹐其爲亂﹐堯無以已之。何也﹖堯未忘於人﹐舜未系於人也。堯之得於舜也以聖﹐舜之得於堯也以聖﹐兩聖獨得於天下之上﹐柰愚人何﹖其立於朝者﹐放齊猶曰「朱啟明」﹐﹝猶﹐一作「獨」。﹞而況在野者乎﹖堯知其道不可﹐退而自忘﹔舜知堯之忘己而系舜於人也﹐進而自系。舜舉十六族﹐去四凶族﹐使天下咸得其人﹔﹝一作「仁」。﹞命二十二人﹐興五教﹐立禮刑﹐使天下咸得其理﹔合時月﹐正歷數﹐齊律﹑度﹑量﹑權衡﹐使天下咸得其用。積十餘年﹐人曰「明我者舜也﹐齊我者舜也﹐資我者舜也。」天下之在位者﹐皆舜之人也。而堯ㄨ然﹐﹝ㄨ﹐徒回切。﹞聾其聰﹐昏其明﹐愚其聖。人曰「往之所謂堯者果烏在哉﹖」或曰「耄矣」﹐曰「匿矣」。又十餘年﹐其思而問者加少矣。至於堯死﹐天下曰「久矣﹐舜之君我也。」夫然後能揖讓受終於文祖。舜之與禹也亦然。禹旁行天下﹐功系於人者多﹐而自忘也晚。益之自系猶是也﹐而啟賢聞於人﹐故不能。夫其始系於人也厚﹐則其忘之也遲。不然﹐反是。

漢之失徳久矣﹐其不系而忘也甚矣。宦﹑董﹑袁﹑陶之賊生人盈矣﹐﹝宦﹐曹節﹑王甫﹔董卓﹑袁紹﹑袁術﹑陶謙也。﹞丕之父攘禍以立彊﹐積三十餘年﹐天下之主﹐曹氏而已﹐無漢之思也。丕嗣而禪﹐天下得之以爲晚﹐何以異夫舜﹑禹之事耶﹖然則漢非能自忘也﹐其事自忘也﹔曹氏非能自系也﹐其事自系也。公與私﹐仁與彊﹐其道不同﹐其忘而系者﹐無以異也。堯﹑舜之忘﹐不使如漢﹐不能授舜﹑禹﹔舜﹑禹之系﹐不使如曹氏﹐不能受之堯﹑舜。然而世徒探其情而笑之﹐故曰﹕笑其言者非也。

問者曰﹕堯崩﹐天下若喪考妣﹐四海遏密八音三載。子之言忘若甚然﹐是可不可歟﹖」曰﹕是舜歸徳於堯﹐史尊堯之徳之辭者也。堯之老更一世矣﹐徳乎堯者﹐蓋已死矣﹐其幼而存者﹐堯不使之思也。不若是﹐不能與人天下。

○謗譽

凡人之獲謗譽於人者﹐亦各有道。君子在下位則多謗﹐在上位則多譽﹔小人在下位則多譽﹐在上位則多謗。何也﹖君子宜於上不宜於下﹐小人宜於下不宜於上﹐得其宜則譽至﹐不得其宜則謗亦至。此其凡也。然而君子遭亂世﹐不得已而在於上位﹐則道必合於君﹐而利必及於人﹐由是謗行於上而不及於下﹐故可殺可辱﹐而人猶譽之。小人遭亂世而後得居於上位﹐則道必合於君﹐而害必及於人﹐由是譽行於上而不及於下﹐故可寵可富﹐而人猶謗之。君子之譽﹐非所謂譽也﹐其善顯焉爾。小人之謗﹐非所謂謗也﹐其不善彰焉爾。

然則在下而多謗者﹐豈盡愚而狡也哉﹖在上而多譽者﹐豈盡仁而智也哉﹖其謗且譽者﹐豈盡明而善褒貶也哉﹖然而世之人聞而大惑﹐出一庸人之口﹐則羣而郵之﹐﹝郵﹐謂如置郵之傳也。﹞且置於遠邇﹐莫不以爲信也。豈惟不能褒貶而已﹐則又蔽於好惡﹐奪於利害﹐吾又何從而得之耶﹖孔子曰「不如鄕人之善者好之﹐其不善者惡之。」善人者之難見也﹐則其謗君子者爲不少矣﹐其謗孔子者亦爲不少矣。傳之記者﹐叔孫武叔﹐時之貴顯者也。其不可記者又不少矣。是以在下而必困也。及乎遭時得君而處乎人上﹐功利及於天下﹐天下之人皆歡而戴之﹐向之謗之者﹐今從而譽之矣。是以在上而必彰也。

或曰「然則聞謗譽於上者﹐反而求之﹐可乎﹖」曰「是惡可﹐無亦徵其所自而已矣﹗其所自善人也﹐則信之﹔不善人也﹐則勿信之矣。苟吾不能分於善不善也﹐則已耳。如有謗譽乎人者﹐吾必徵其所自﹐未敢以其言之多而舉且信之也。其有及乎我者﹐未敢以其言之多而榮且懼也。苟不知我而謂我盜跖﹐﹝之石切。﹞吾又安取懼焉﹖﹝「取」﹐一作「敢」。﹞苟不知我而謂我仲尼﹐吾又安取榮焉﹖知我者之善不善﹐非吾果能明之也﹐要必自善而已矣。」

○咸宜

興王之臣﹐多起污賤﹐人曰「幸也」﹔亡王之臣﹐多死寇盜﹐人曰「禍也」。余咸宜之。當兩漢氏之始﹐屠販徒隸出以爲公侯卿相﹐無他焉﹐彼固公侯卿相器也。遭時之非是以詘﹐獨其始之不幸﹐非遭髙﹑光而以爲幸也。漢﹑晉之末﹐公侯卿相劫戮困餓伏墻壁間以死﹐無他焉﹐彼固劫戮困餓器也。遭時之非是以出﹐獨其始之幸﹐非遭卓﹑曜而爲禍也。﹝卓﹑曜﹐謂董卓﹑劉曜。﹞彼困於錯亂﹐伏志气﹐屈身體﹐以下奴虜﹐平難澤物之徳不施於人﹐一得適其亻素﹐﹝亻素﹐向也。﹞其進晚爾﹐而人猶幸之。彼伸於昏亂﹐抗志气﹐肆身體﹐以傲豪傑﹐殘民興亂之技行於天下﹐一得適其亻素﹐其死後耳﹐而人猶禍之。悲夫﹗余是以咸宜之。

○鞭賈﹝此篇端以諷空空於內者﹐賈技於朝﹐求過其分﹐而實不足賴云。﹞

市之鬻鞭者﹐人問之﹐其賈宜五十﹐﹝《孟子》﹕布帛長短同﹐則賈相若。賈﹐音嫁。﹞必曰五萬。復之以五十﹐則伏而笑﹔以五百﹐則小怒﹔五千﹐則大怒﹔必以五萬而後可。有富者子﹐適市買鞭﹐出五萬﹐持以誇余。視其首﹐則拳蹙而不遂﹔視其握﹐則蹇仄而不植﹔其行水者﹐一去一來不相承﹔其節朽墨而無文﹐﹝一本有「材」字。﹞掐之滅爪﹐而不得其所窮﹔﹝爪按曰掐。掐﹐乞洽切。﹞舉之﹤票羽﹥然若揮虛焉。﹝﹤票羽﹥﹐紕招切﹐飛也。﹞余曰「子何取於是而不愛五萬﹖」曰「吾愛其黃而澤。且賈者云。」余乃召僮湯以濯之。﹝﹐音﹐溫也。﹞則然枯﹐﹝﹐音速。﹞蒼然白﹐向之黃者梔也﹐﹝梔﹐音支﹐實可以染黃。﹞澤者蠟也。富者不悅。然猶持之三年。後出東郊﹐爭道長樂阪下﹐﹝阪﹐坡也。﹞馬相是﹐﹝徒計切﹐蹋也。《莊子》﹕怒則分背相是。﹞因大擊﹐鞭折而爲五六。馬是不已﹐墜於地﹐傷焉。視其內則空空然﹐其理若糞壤﹐無所賴者。

今之梔其貌﹐蠟其言﹐以求賈技於朝﹐﹝一有「者」字。賈﹐音古。﹞當其分則善。﹝一本無「當其分則善」五字。﹞一誤而過其分﹐則喜﹔當其分﹐則反怒﹐曰「余曷不至於公卿﹖」然而至焉者亦良多矣。居無事﹐𨿽過三年不害。當其有事﹐驅之於陳力之列以禦乎物﹐以夫空空之內﹐糞壤之理﹐而責其大擊之效﹐惡有不折其用而獲墜傷之患者乎﹖﹝一無「者」字。﹞

○吏商

吏而商也﹐污吏之爲商﹐不若廉吏之商﹐其爲利也博。污吏以貨商﹐資同惡與之爲曹﹐﹝資﹐藉也。﹞大率多減耗﹐役傭工﹐費舟車﹐射時有得失﹐取貨有苦良﹐﹝《周禮》﹕辧其苦良。﹞盜賊水火殺焚溺之爲患﹐﹝「」﹐與「奪」同。﹞幸而得利﹐不能什一二﹐身敗祿﹐大者死﹐次貶廢﹐小者惡﹐終不遂。﹝「者」﹐一作「名」。﹞污吏惡能商矣哉﹖廉吏以行商﹐﹝行﹐下孟切﹐下「其行」並同。﹞不役傭工﹐不費舟車﹐無資同惡減耗﹐時無得失﹐貨無良苦﹐盜賊不得殺﹐水火不得焚溺﹐利愈多﹐名愈尊﹐身富而家彊﹐子孫葆光。﹝葆﹐音保﹐大也。﹞是故廉吏之商博也。苟修嚴潔白以理政﹐由小吏得爲縣﹐由小縣得大縣﹐由大縣得刺小州﹐其利月益各倍。其行不攺﹐又由小州得大州﹐其利月益三之一。其行又不攺﹐又由大州得廉一道﹐﹝廉﹐察也。﹞其利月益之三倍﹐不勝富矣。苟其行又不攺﹐則其爲得也﹐夫可量哉﹖𨿽赭山以爲章﹐﹝赭﹐音者﹐赤也。章﹐猶枚也。《史記》﹕山居千章之材是也。﹞涸海以爲鹽﹐﹝涸﹐竭也。﹞未有利大能若是者。然而舉世爭爲貨商﹐以故貶吏相逐於道﹐百不能一遂。人之知謀﹐好邇富而近禍如此﹐悲夫﹗

或曰「君子謀道不謀富﹐子見孟子之對宋乎﹐﹝﹐口莖切。﹞何以利爲也。」﹝孟子謂宋曰「爲人臣者懷利以事其君﹐爲人子者懷利以事其父﹐是君臣父子兄弟﹐終去仁義﹐懷利以相接﹐然而不亡者未之有也。」﹞柳子曰﹕君子有二道﹐誠而明者﹐不可教以利﹔明而誠者﹐利進而害退焉。吾爲是言﹐爲利而爲之者設也。或安而行之﹐或利而行之﹐及其成功﹐一也。﹝《禮記﹟中庸》。﹞吾哀夫沒於利者﹐以亂人而自敗也﹐姑設是﹐庶由利之小大登進其志﹐幸而不撓乎下﹐﹝撓﹐女巧切。﹞以成其政﹐交得其大利。吾言不得已爾﹐何暇從容若孟子乎﹖孟子好道而無情﹐其功緩以疏﹐未若孔子之急民也。

○東海若

東海若陸遊﹐登孟豬之阿﹐﹝東海若﹐東海神名。孟豬﹐澤名。按《書》﹕導荷澤﹐被孟豬。注﹕在菏東北。《漢﹟地理誌》﹕孟豬在梁國睢陽縣東北。《周禮》作「望諸」。﹞得二瓠焉﹐﹝瓠﹐胡故切﹐匏也。﹞刳而振其犀以嬉﹐﹝犀﹐瓜瓣。《詩》「齒如瓠犀」是也。刳﹐丘胡切。﹞取海水雜糞壤蟯蛔而實之﹐﹝蟯蛔﹐人腹中虫。蟯﹐如消切。蛔﹐音尢﹐又音回。﹞臭不可當也。窒以密石﹐舉而投之海。逾時焉而過之﹐曰「是故棄糞耶﹖」其一徹聲而呼曰「我大海也。」東海若呀然笑曰﹕﹝呀然﹐笑貌。呀﹐虛牙切。﹞「怪矣﹐今夫大海﹐其東無東﹐其西無西﹐其北無北﹐其南無南﹐旦則浴日而出之﹐夜則滔列星﹐涵太陰﹐﹝太陰﹐月也。﹞揚陰火珠寶之光以爲明﹐其塵霾之雜不處也﹐﹝霾﹐音埋。﹞必泊之西ㄛ﹐故其大也深也潔也光明也﹐無我若者。今汝海之棄滴也﹐而與糞壤同體﹐臭朽之與曹﹐蟯蛔之與居﹐其狹咫也﹐﹝八寸曰咫。﹞又冥暗若是﹐而同之海﹐不亦羞而可憐哉﹗子欲之乎﹖吾將爲汝抉石破瓠﹐蕩羣穢於大荒之島﹐而同子於向之所陳者可乎﹖」糞水泊然不悅曰「我固同矣﹐吾又何求於若﹖吾之性也﹐亦若是而已矣。穢者自穢﹐不足以害吾潔﹔狹者自狹﹐不足以害吾廣﹔幽者自幽﹐不足以害吾明。而穢亦海也﹐狹亦海也﹐幽亦海也﹐突然而往﹐於然而來﹐孰非海者﹖子去矣﹐無亂我。」其一聞若之言﹐號而祈曰「吾毒是久矣﹗吾以爲是固然不可異也。今子告我以海之大﹐又目我以故海之棄糞也﹐吾愈急焉。湧吾沫不足以發其窒﹐旋吾波不足以穴瓠之腹也﹐就能之﹐窮歲月耳﹐願若幸而哀我哉﹗」東海若乃抉石破瓠﹐投之孟豬之陸﹐蕩其穢於大荒之島﹐而水復於海﹐盡得向之所陳者焉。而向之一者﹐終與臭腐處而不變也。

今有爲佛者二人﹐同出於毗盧遮那之海﹐而汨於五濁之糞﹐而幽於三有之瓠﹐而窒於無明之石﹐而雜於十二類之蟯尢。﹝十二類﹐謂子爲鼠﹑丑爲牛之類。﹞人有問焉﹐其一人曰「我佛也﹐毗盧遮那﹑五濁﹑三有﹑無明﹑十二類﹐皆空也﹐一也﹐無善無惡﹐無因無果﹐無修無證﹐無佛無眾生﹐皆無焉﹐吾何求也﹗」問者曰「子之所言﹐性也﹐有事焉。夫性與事﹐一而二﹑二而一者也﹐子守而一定﹐﹝一有「則」字。﹞大患者至矣。」其人曰「子去矣﹐無亂我。」其一人曰「嘻﹐吾毒之久矣﹗吾盡吾力而不足以去無明﹐窮吾智而不足以超三有﹑離五濁﹐而異夫十二類也。就能之﹐其大小劫之多不可知也﹐若之何﹖」問者乃爲陳西方之事﹐使修念佛三昧一空有之說。於是聖人憐之﹐﹝周昭王時﹐釋伽生﹐西方有聖人出世。﹞接而致之極樂之境﹐而得以去羣惡﹐集萬行﹐居聖者之地﹐同佛知見矣。向之一人者﹐終與十二類同而不變也。夫二人之相遠也﹐﹝「遠」﹐一作「違」。﹞不若二瓠之水哉﹗今不知去一而取一﹐甚矣。

●卷二十一﹟題序○讀韓愈所著毛穎傳後題﹝元和五年十一月﹐公與楊誨之書云﹕足下所持韓生《毛穎傳》來﹐僕甚奇其書﹐恐世人非之﹐今作數百言﹐知前聖不必罪俳也。﹞

自吾居夷﹐﹝謂爲永州司馬。﹞不與中州人通書。有來南者﹐時言韓愈爲《毛穎傳》﹐不能舉其辭﹐而獨大笑以爲怪﹐而吾久不克見。楊子誨之來﹐﹝誨之﹐楊憑之子。﹞始持其書﹐索而讀之﹐若捕龍蛇﹐搏虎豹﹐﹝搏﹐擊也。﹞急與之角而力不敢暇﹐信韓子之怪於文也。世之模擬竄竊﹐取靑媲白﹐﹝媲﹐匹詣切。《爾雅》云﹕配也。﹞肥皮厚肉﹐柔筋脆骨﹐而以爲辭者之讀之也﹐其大笑固宜。

且世人笑之也﹐不以其俳乎﹖﹝俳﹐音排﹐戲也。﹞而俳又非聖人之所棄者。《詩》曰「善戲謔兮﹐不爲虐兮。」﹝《詩﹟淇奧》之辭。﹞《太史公書》有《滑稽列傳》﹐﹝滑﹐亂也。稽﹐同也。言辧捷之人﹐言非若是﹐言是若非﹐言能亂同異也。滑﹐音骨。稽﹐音雞。﹞皆取乎有益於世者也。故學者終日討說答問﹐呻吟習復﹐應對進退﹐掬澑播灑﹐﹝掬﹐音菊。澑﹐力救切。﹞則罷憊而廢亂﹐﹝罷﹐音疲。憊﹐蒲拜切。﹞故有「息焉遊焉」之說。不學操縵﹐不能安玄。﹝以上並系《禮記﹟學記》之文。注﹕操縵﹐雜弄也。操﹐七刀切﹐玄﹐一作弦。﹞有所拘者﹐有所縱也。大羹玄酒﹐﹝《禮記》﹕大羹不和。注云﹕大羹﹐肉汁也﹐不加鹽梅。玄酒在室。注云﹕玄酒﹐明水﹐蓋陰鑑所取之水也。﹞體節之薦﹐﹝《左傳》﹕享年體薦﹐宴有折俎。注﹕體﹐謂半解其體而薦之﹐體有折節﹐升之於俎。﹞味之至者。而又設以奇異小虫﹑水艸﹑梨﹑橘柚﹐﹝﹐似梨而酢。橘柚﹐似橙而酢。﹐音查。﹞苦鹹酸辛﹐𨿽蜇吻裂鼻﹐﹝蜇﹐音哲﹐虫螫也。吻﹐武粉切。﹞縮舌澀齒﹐而咸有篤好之者。文王之昌蒲菹﹐﹝《呂氏春秋》云﹕文王嗜昌蒲菹﹐孔子聞而效之﹐縮頸而食之。三年﹐然後勝之。菹﹐側魚切﹐亦作菹。﹞屈到之芰﹐﹝楚屈到嗜芰。有疾﹐召宗老屬之曰「祭我必以芰。」見《國語》。﹞曾之羊棗﹐﹝《孟子》﹕曾嗜羊棗﹐而曾子不忍食羊棗。﹐曾點字。﹞然後盡天下之味以足於口。﹝一本「之」字下有「奇」字。﹞獨文異乎﹖韓子之爲也﹐亦將弛焉而不爲虐歟﹗﹝《禮記》﹕張而不弛﹐文武不爲也。《詩》﹕不爲虐兮。﹞息焉遊焉而有所縱歟﹗盡六藝之奇味以足其口歟﹗而不若是﹐則韓子之辭﹐若壅大川焉﹐其必決而放諸陸﹐﹝《國語》﹕防民之口﹐甚於防川﹔川壅而潰﹐傷人必多。﹞不可以不陳也。

且凡古今是非六藝百家﹐大細穿穴用而不遺者﹐毛穎之功也。韓子窮古書﹐好斯文﹐嘉穎之能盡其意﹐故奮而爲之傳﹐以發其郁積﹐而學者得之勵﹐其有益於世歟﹗是其言也﹐固與異世者語﹐而貪常嗜瑣者﹐﹝瑣﹐細也。﹞猶占占然動其喙。﹝占﹐他協切。占占﹐多言貌。喙﹐呼惠切。﹞彼亦甚勞矣乎﹗﹝一本無「彼」字。﹞

○裴堇崇丰二陵集禮後序﹝志嘗爲萬年令。公亦志其墓碣﹐謂其《崇丰二陵集禮》藏之南閣﹐如序所言。堇﹐音僅﹐又渠巾切。﹞

傳曰﹕《詩》《書》執禮﹐﹝《論語》之文。﹞禮不執﹐則不行。﹝一無「執禮」二字。﹞自開元制禮﹐大臣諱避去《國卹》章﹐而山陵之禮遂無所執。世之不學者﹐乃妄取豫凶事之說﹐而大典闕焉。﹝《周禮》五禮﹐吉﹑凶﹑賓﹑軍﹑嘉也。唐初﹐徙凶禮第五。顯慶三年正月﹐許敬宗﹑李義府上所修新禮﹐以爲凶事非臣子所宜言﹐去《國卹》一篇﹐自是天子凶禮遂闕。國有大故﹐則臨時采掇附比以從事。事已﹐則諱而不傳﹐故後世無考。﹞由是累聖山陵﹐皆摭拾殘缺﹐附比倫類﹐已乃斥去﹐其後莫能徵。永貞﹑元和間﹐天禍仍遘﹐﹝貞元二十一年正月﹐徳宗崩﹐元和元年正月﹐順宗崩。﹞自崇陵至於丰陵﹐不能周歲。﹝永貞元年十月﹐徳宗葬崇陵﹐元和元年七月﹐順宗葬丰陵。﹞司空杜公﹐由太常相天子﹐﹝貞元二十年﹐杜黃裳相﹐元和二年罷﹐其後檢校司空。﹞連爲禮儀使﹐擇其僚以備損益﹐於是河東裴堇﹐﹝裴堇﹐字封叔﹐河東聞喜人。﹞以太常丞﹐隴西辛祕以博士用焉。﹝祕﹐貞元中擢明經第﹐其學﹐於禮家尢洽。髙郢爲太常卿﹐奏爲主簿﹐再辟禮儀使屬。﹞內之則攢塗祕器﹐﹝攢﹐積木以殯也。《漢舊儀》云﹕東園祕器作棺梓﹐素木長二丈﹐崇廣四尺。攢﹐䢐丸切﹐通作「」。﹞象物之宜﹔﹝謂塗車芻靈之屬。﹞外之則復土斥上﹐﹝《漢﹟文紀》﹕張武爲復土將軍。復土﹐謂穿壙下棺﹐已而塡之﹐卽以爲墳﹐故云復土。復﹐反也。《漢﹟惠紀》﹕賜視作斥上者﹐將軍四十金。服虔云﹕斥上﹐壙上。如淳曰﹕斥﹐開也﹐開土地爲冢壙﹐故以開斥言之。﹞因山之制。﹝《漢﹟文贊》﹕治霸陵﹐因其山﹐不起墳。﹞上之則顧命典冊﹐﹝顧命﹐臨終之命﹐謂遺詔也。﹞與文物以受方國﹔﹝方﹐一作「萬」。﹞下之則制服節文﹐頒憲則以示四方。由其肅恭﹐禮無不備。﹝晏本下「且」字作「具」字。﹞且苞並總統﹐千載之盈縮﹔羅絡旁午﹐﹝旁午﹐注見前﹐猶言交橫也。﹞百氏之異同。搜揚翦截﹐而畢得其中﹔顧問關決﹐而不悖於事。議者以爲司空公得其人﹐而邦典不墜。裴氏乃悉取其所刊定﹐及奏復於上﹐辧列於下﹐聯百執事之儀﹐以爲《崇丰二陵集禮》﹐藏之於太常書閣﹐君子以爲愛禮而近古焉者。﹝或無「近」字﹐或無「者」字。﹞

昔韋孟以《詩》《禮》傅楚﹐而郊廟之制﹐卒正於玄成﹔﹝韋孟﹐彭城人﹐爲楚元王傅﹐作詩諷諫。自孟至賢五世﹐賢子玄成﹐字少翁﹐以父任爲郎。元帝時﹐奏罷郡國廟。﹞鄭玄以箋注師漢﹐而禪代之儀﹐卒集於小同。﹝玄﹐字康成﹐北海髙密人。注《周易》《尙書》《毛詩》《儀禮》《禮記》《論語》《孝經》《尙書﹟大傳》《中候》《乾象歷》等。孫小同仕魏﹐髙貴鄕公崇三老五更﹐以小同爲五更﹐車駕躬行古禮焉。﹞賈誼以經術起﹐而嘉最好學﹔﹝賈誼年少﹐頗通諸家之書﹐文帝召爲博士。後爲梁王太傅死。漢武初立﹐舉誼孫二人至郡守﹐嘉最好學﹐能世其家。﹞盧植以儒學用﹐而諶爲祭法﹐﹝植﹐字子幹﹐涿郡人。事後漢﹐爲北中郎將﹐作《尙書章句》《禮記解詁》。五世孫諶﹐字子諒﹐事晉﹐爲中書侍郎﹐撰《祭法》﹐注《莊子》﹐行於世。﹞舊史咸以爲榮。今裴氏太尉公﹐﹝謂堇之髙祖行儉也。﹞以禮匡義﹐嗣侍中公以禮議封禪﹐﹝謂堇之曾祖光庭也。開元十三年﹐玄宗將封泰山﹐恐突厥入寇﹐光庭爲兵部侍郎﹐言於宰相張說云云﹐說奏行之。﹞祠部公以禮承大事﹐﹝謂堇之祖稹也﹐累官起居郎。開元末﹐玄宗以壽王瑁母寵﹐欲立爲太子﹐稹陳申生﹑戾園之禍以諫﹐上謝之。遷祠部員外郎。﹞大理公﹝謂堇之父儆也﹐字九思﹐官至大理卿。﹞以禮輔東宮﹐而堇也以禮奉二陵﹐又能成書以充其闕﹐其爲愛禮而近古也﹐源遠乎哉﹗

堇字封叔﹐其伯仲咸以文學顯於世。﹝儆四子﹐堅﹑堇﹑愼﹑塤﹐皆有文學。﹞大理之兄正平節公﹐﹝稹子倩﹐字容卿。﹞以儀範成家道﹐以文雅經邦政﹐﹝倩代第五琦爲度支郎中。﹞今相國郇公﹐其宗子也。﹝倩子均﹐字君齊﹐元和三年九月﹐同平章事﹐封郇國公。﹞郇公以孝友勤勞揚於家邦﹐﹝一無「揚」字。﹞遊其門若聞《韶》《﹤音﹥》﹐﹝《韶》﹐舜樂。《﹤音﹥》﹐湯樂。﹞入其廟如至鄒﹑魯。恩溢乎九族﹐禮儀乎他門。則封叔之習禮也﹐其出於孝悌歟﹖成書也﹐其本於忠敬歟﹖由於家而達於邦國﹐其取榮於史氏也果矣﹗

○柳宗直西漢文類序﹝公嘗志宗直殯﹐謂其撰《漢書》文章爲四十卷﹐歌謠言議﹐纖悉備具﹐連累貫統﹐好文者以爲工。此序蓋公在永未召時作。﹞

左右史混久矣﹐言事駁亂﹐﹝《禮記﹟玉藻》﹕動則左史書之﹐言則右史書之。事﹐卽動也。駁﹐音剝。﹞《尙書》《春秋》之旨不立。﹝《書》以紀言﹐《春秋》以紀事。﹞自左丘明傳孔氏﹐﹝謂左氏爲《春秋傳》也。﹞太史公述歷古今﹐合而爲史。﹝司馬遷《自序》曰﹕卒述陶唐以來﹐至於麟止。自黃帝始﹐著十二本紀﹐作十表﹑八書﹑三十世家﹑七十列傳﹐凡百三十篇﹐五十二萬六千五百字﹐爲《太史公書》。一有「記」字。﹞迄於今交錯相糸﹐﹝音糾。﹞莫能離其說。獨《左氏》《國語》紀言﹐不參於事。《戰國策》《春秋後語》﹐﹝晉孔衍﹐字舒元﹐以《戰國策》所書爲未盡善﹐乃引太史公所紀﹐參其異同﹐刪彼二家﹐聚爲一錄﹐號《春秋後語》。﹞頗本右史《尙書》之制。然無古人蔚然之道﹐大抵促數耗矣﹐﹝據公文法﹐用《漢功臣表》﹐靡有孓遺耗矣。師古注﹐音毛。今俗語猶謂無爲耗﹐舊注謂耗不明﹐莫報切﹐非矣。﹞而後之文者寵之。﹝寵﹐一作襲。﹞文之近古而尢壯麗﹐莫若漢之《西京》。班固書傳之﹐吾嘗病其畔散不屬﹐﹝之欲切。﹞無以考其變。欲采比義﹐會年長疾作﹐駑墮愈日甚﹐未能勝也。幸吾弟宗直﹐﹝宗直﹐字正夫﹐公之從父弟也。元和十一年﹐從公至柳而卒﹐年三十三。﹞愛古書﹐樂而成之。搜討礫裂﹐﹝礫﹐涉格切。﹞捃摭融結﹐﹝拾也。《博雅》云﹕取也。捃﹐俱運切。摭﹐之石切。﹞離而同之﹐與類推移﹐不易時月﹐而咸得從其條貫。森然炳然﹐若開羣玉之府。﹝《穆天子傳》﹕癸巳﹐至於羣玉之山﹐先王之所謂策府。注云﹕言往古帝王以藏書策之府。﹞指揮聯累﹐圭璋琮璜之狀﹐﹝《周禮》﹕六幣﹐圭以馬﹐璋以皮﹐璧以帛﹐琮以錦﹐琥以繡﹐璜以黼。《說文》﹕圭﹐瑞玉也。上圓下方﹐剡上爲圭﹐半圭爲璋。琮大八寸﹐似車。璜半璧。﹞各有列位﹐不失其序﹐𨿽第其價可也。以文觀之﹐則賦﹑頌﹑詩﹑歌﹑書﹑奏﹑詔﹑策﹑議﹑論之辭畢具。以語觀之﹐則右史記言﹐《尙書》《戰國策》成敗興壞之說大備﹐無不苞也。噫﹗是可以爲學者之端耶。﹝一無「之」字。﹞

始吾少時﹐有路子者﹐自贊爲是書﹐吾嘉而敍其意﹐而其書終莫能具﹐卒俟宗直也。故刪取其敍﹐系於左﹐以爲《西漢文類》首紀。殷﹑周之前﹐其文簡而野﹐魏﹑晉以降﹐則蕩而靡﹐得其中者漢氏。漢氏之東﹐則旣衰矣。當文帝時﹐始得賈生明儒術﹐武帝尢好焉。而公孫弘﹑董仲舒﹑司馬遷﹑相如之徒作﹐風雅益盛﹐敷施天下﹐自天子至公卿大夫士庶人咸通焉。於是宣於詔策﹐達於奏議﹐諷於辭賦﹐傳於歌謠﹐由髙帝迄於哀﹑平﹐王莽之誅﹐四方之文章蓋爛然矣。史臣班孟堅修其書﹐拔其尢者﹐充於簡冊﹐則二百三十年間﹐列辟之達道﹐﹝列辟﹐人主也。﹞名臣之大範﹐賢能之志業﹐黔黎之風美列焉。若乃合其英精﹐﹝一作「菁」。﹞離其變通﹐論次其敍位﹐必俟學古者興行之。唐興﹐用文理。﹝一作章。﹞貞元間﹐文章特盛。本之三代﹐浹於漢氏﹐與之相準。於是有能者﹐取孟堅書﹐類其文﹐次其先後﹐爲四十卷。

○楊評事文集後序﹝楊君﹐淩也。《先友記》云﹕楊氏兄弟者﹐弘農人。憑由江南西道入爲散騎常侍。凝以兵部郎中卒﹐淩以大理評事卒。用知評事之爲淩也﹐審矣。《唐書》云﹕淩終侍禦史﹐誤也。﹞

贊曰﹕文之用﹐辭令褒貶﹐導揚諷諭而已。𨿽其言鄙野﹐足以備於用。然而闕其文采﹐固不足以竦動時聽﹐誇示後學。立言而朽﹐﹝采用《左傳》「立徳立功立言」﹐此之謂不朽。﹞君子不由也。故作者抱其根源﹐而必由是假道焉。作於聖﹐故曰經﹔述於才﹐故曰文。文有二道﹐辭令褒貶﹐本乎著述者也﹔導揚諷諭﹐本乎比興者也﹔著述者流﹐蓋出於《書》之謨﹑訓﹐《易》之象﹑系﹐《春秋》之筆削﹐其要在於髙壯廣厚﹐詞正而理備﹐謂宜藏於簡冊也。比興者流﹐蓋出於虞﹑夏之詠歌﹐殷﹑周之風雅﹐其要在於麗則淸越﹐﹝揚子﹕詩人之賦麗以則。謂靡麗而有法則。《禮記》﹕其聲淸越而長。﹞言暢而意美﹐謂宜流於謠誦也。玆二者﹐考其旨義﹐乖離不合。故秉筆之士﹐恆偏勝獨得﹐而罕有兼者焉。厥有能而專美﹐命之曰藝成。﹝《禮記﹟樂記》云﹕徳成而上﹐藝成而下。﹞𨿽古文雅之盛世﹐不能並肩而生。

唐興以來﹐稱是選而不怍者﹐梓潼陳拾遺。﹝陳子昂﹐梓州射洪人﹐嘗爲右拾遺。唐興﹐文章承徐﹑庾余風﹐天下祖尙﹐子昂始變正風雅。﹞其後燕文貞以著述之餘﹐攻比興而莫能極﹔﹝張說﹐封燕國公﹐謚文貞。朝廷大述作多出其手﹐其文屬思精壯﹐世所不逮。說歿後﹐帝使就家錄其文行於世。﹞張曲江以比興之巢﹐﹝與「隙」同。﹞窮著述而不克備。﹝張九齡﹐韶州曲江人。開元後﹐天下稱曲江公而不名云。一本窮字下有「作者」二字。﹞其餘各探一隅﹐相與背馳於道者﹐其去彌遠。文之難兼﹐斯亦甚矣。若楊君者﹐少以篇什著聲於時﹐其炳耀尢異之詞﹐諷誦於文人﹐盈滿於江湖﹐達於京師。晚節徧悟文體﹐尢邃敍述。學富識遠﹐才湧未已﹐其雄傑老成之風﹐與時增加。旣獲是﹐不數年而夭。其季年所作尢善﹐其爲《鄂州新城頌》《諸葛武侯傳論》﹑餞送梓潼陳眾甫﹑汝南周願﹑河東裴泰﹑﹝貞元十八年﹐泰爲安南都護。﹞武都符義府﹑﹝符﹐一作「何」。﹞泰山羊士諤﹑﹝元和三年﹐士諤貶資州刺史。﹞隴西李練凡六《序》《廬山禪居記》《辭李常侍啟》《遠遊賦》《七夕賦》﹐皆人文之選已。用是陪陳君之後﹐其可謂具體者歟﹖嗚呼﹗公旣悟文而疾﹐旣卽功而廢﹐廢不逾年﹐大病及之﹐卒不得窮其工﹑竟其才﹐遺文未克流於世﹐休聲未克充於時。凡我從事於文者﹐所宜追惜而悼慕也﹗宗元以通家修好﹐幼獲省謁﹐故得奉公元兄命﹐論次篇簡。遂述其制作之所詣﹐以系於後。

○濮陽吳君文集序﹝據傳﹐吳武陵﹐信州人﹐元和初﹐擢進士第。不書其父之名與文﹐惟載初柳宗元謫永州﹐而武陵亦坐他事流永﹐宗元賢其才。與序所言皆合。﹞

博陵崔成務﹐嘗爲信州從事。爲餘言﹕邑有聞人濮陽吳君﹐﹝吳君系本濮陽﹐後居信州。﹞弱齡長鬣而廣顙﹐﹝《春秋傳》﹕使長鬣者。謂長須也。﹞好學而善文。居鄕黨﹐未嘗不以信義交於物﹔教子弟﹐未嘗不以忠孝端其本。以是卿相賢士﹐率與亢禮。﹝《漢》﹕令丞與亢禮。師古注﹕亢﹐當也。﹞余嘗聞而志乎心。會其子亻品﹐﹝與「侃」同。﹞更名武陵﹐升進士﹐﹝元和二年﹐武陵登第。﹞得罪來永州﹐﹝元和三年﹐武陵坐事流永州。﹞因奉其先人文集十卷﹐再拜請余以文冠其首﹐余得徧觀焉。其爲詞賦﹐有戒苟冒陵僭之志﹔其爲詩歌﹐有交王公大人之義﹔其爲誄志弔祭﹐有孝恭慈仁之誠。而多舉六經聖人之大旨﹐發言成章﹐有可觀者。

古之司徒﹐必求秀士﹐由鄕而升之天官。﹝《禮記﹟王制》﹕命鄕論秀士﹐升之司徒﹐曰選士。論選士之秀者而升之學﹐曰俊士。《周禮》﹕卿大夫獻賢能之書於王﹐王拜而受之﹐登於天府。﹞古之太史﹐必求人風﹐陳詩以獻於法宮。﹝《王制》﹕命太師陳詩以觀民風。﹞然後材不遺而志可見。近世之居位者﹐或未能盡用古道﹐故吳君之行不昭﹐而其辭不薦﹐𨿽一命於王﹐而終伏其志。﹝「伏」﹐一作「夭」。﹞嗚呼﹐有可惜哉﹗﹝一無「有」字。﹞

武陵又論次志傳三卷繼於末﹐其官氏﹝「其」下有「志」字。﹞及他才行甚具云。﹝武陵終韶州刺史﹐無子﹐女﹑湘。﹞

○王氏伯仲唱和詩序

僕聞之﹐世其家業不隕者﹐𨿽古猶今也﹐﹝「今」﹐一作「乏」。﹞求之於今而有獲焉。王氏子某﹐與余通家﹐﹝《後漢﹟孔融傳》﹕我是李君通家子弟。﹞代爲文儒。自先天以來。﹝先天﹐睿宗年號。元年﹐歲在壬子。﹞策名聞達﹐秉毫翰而踐文昌。﹝武后光宅元年九月﹐以尙書省爲文昌臺﹐一本無「毫」字。﹞登禁掖者﹐紛綸華耀﹐﹝一作「紛華榮耀」。﹞繼武而起。士大夫掉鞅於文囿者﹐﹝《左傳》宣十二年﹕禦下兩馬﹐掉鞅而還。注﹕掉﹐正也。鞅﹐羈也。掉﹐徒弔切。鞅﹐音養。﹞咸不得攀而倫之。乙亥歲﹐﹝貞元十一年也。﹞某自南徐來﹐﹝南徐﹐潤州﹐宋置南徐州。﹞執文貺予﹐詞有遠致。又著論非班超不能讀父兄之書﹐﹝「讀」﹐一作「續」。﹞而乃徼狂疾之功以爲名。﹝徼﹐古堯切。﹞吾知其奉儒素之道專矣。間以兄弟嗣來京師﹐會於舊裏。若璩﹑在魏﹐﹝《後漢》﹕應奉﹐字世叔﹐有子﹐爲司空掾。子璩﹐字休璉。璩兄﹐字徳璉。《魏書》﹕應﹐弟璩﹐咸以文章顯。璩﹐音渠。﹐徒朗切。《集韻》﹕仗梗切﹐又醜亮切。﹞機﹑云入洛。﹝吳大司馬陸抗二子﹐機字士衡﹐云字士龍﹐晉太康末﹐俱入洛﹐造司空張華。華曰「伐吳之役﹐利在二雋。」《晉書》﹕二陸入洛﹐三張減價。﹞由是正聲疊奏﹐雅引更和﹐播塤篪之音韻﹐調律呂之气候﹐穆然淸風﹐﹝《詩》﹕吉甫作頌﹐穆如淸風。﹞發在簡素。非文章之冑﹐曷能及玆﹖況宗兄握炳然之文﹐以贊關石﹐﹝貞元十年十一月﹐以浙西觀察使王緯爲諸道鹽鐵轉運使。《書》﹕關石和鈞。《漢書》﹕三十斤爲鈞﹐四鈞爲石。﹞薦冠銀章﹐榮映江湖﹐則向時之美談﹐必復其始。﹝《左傳》﹕公侯之子孫﹐必復其始。﹞

某也謂余傳卜氏之學﹐宜敍於首章。﹝卜子夏作《詩序》。﹞操斧於班﹑郢之門﹐﹝班﹐公輸班也。郢﹐《莊子》云運斤成風者。﹞斯彊顏耳。詩凡若干首。

●卷二十二﹟序○送楊凝郎中使還汴宋詩後序﹝楊凝﹐字茂功﹐虢州弘農人﹐大歷十三年進士。初以吏部郎中爲宣武軍判官。貞元十二年﹐自汴朝正於京師。昌黎嘗作《天星行》以送其來﹐今自京還汴﹐公作此序以送其往云。﹞

談者謂大梁﹝宣武軍﹐古大梁之地。﹞多悍將勁卒﹐亟就滑亂﹐﹝滑﹐音骨﹐亦亂也。亟﹐去吏切。﹞而未嘗底寧。控制之術﹐難乎中道。蓋以將驕卒暴﹐則近憂且至﹐非所以和眾而民也﹔將誅卒削﹐則外虞實生﹐非所以城而固圉也。﹝《詩》﹕公侯幹城。幹﹐也。《左傳》﹕亦聊以固吾圉也。圉﹐邊陲也。﹞是宜慰薦ゑ諭﹐﹝ゑ﹐火羽﹑吁句二切。﹞納爲腹心﹐然後威懷之道備。聖上於是撫以表臣﹐贊以藝人﹐﹝《書》﹕大都小伯﹐藝人表臣。表臣﹐表幹之臣。藝人﹐道藝之人。貞元十一年七月﹐以董晉爲宣武軍節度﹐是撫以表臣也。八月﹐以楊凝檢校吏部﹐汴﹑宋﹑亳﹑潁觀察判官﹐是贊以藝人也。﹞參剛柔而兩用﹐化逆順而同道。旣去大憝﹐﹝《書》﹕元惡大憝。憝﹐惡也。﹞遂安有眾。

故楊公以謀議之巢﹐﹝與「隙」同。﹞對揚王庭﹐﹝貞元十四年冬﹐凝朝正京師。﹞不逾時而承詔復命﹐﹝貞元十五年春﹐凝還汴。﹞示信於外諸侯。﹝「示」﹐一作「出」。﹞時當朝之羽儀﹐凡同官之寮屬﹐皆餞焉。容受童孺﹐﹝公時年二十七。﹞使在末位。禮部郎中許公﹝許孟容﹐字公範。﹞以宏才奧學﹐已任文字﹐顧唱在席﹐咸斷章而賦焉。謂工部郎中崔公﹐﹝崔羣﹐字惇詩。﹞文爲時雄﹐允宜首序。謂小子預離觴之餘瀝﹐俾撰後序﹐編以繼之。大凡軍旅之制﹐贊佐之重﹐崔公序之備矣。膺命受簡﹐欲默不敢﹐故書談者之辭﹐拜手以獻﹐用充余篇云。

○送崔羣序﹝羣﹐字惇詩。《唐史》有傳。﹞

貞松產於巖嶺﹐﹝貞﹐正也。﹞髙直聳秀﹐條暢碩茂﹐粹然立於千仞之表。﹝八尺曰仞。﹞和气之發也﹐稟至和之至者﹐必合以正性。於是有貞心勁質﹐用固其本﹐禦攘冰霜﹐以貫歲寒﹐﹝《論語》﹕「歲寒然後知松柏之後凋也。」貫字用禮器貫四時字。﹞故君子儀之。﹝儀﹐法也。﹞淸河崔惇詩﹐﹝惇詩﹐系出淸河。﹞有柔儒溫文之道﹐以和其气﹐近仁復禮﹐﹝子曰「克己復禮爲仁。」﹞物議歸厚﹐其有稟者歟﹖有雅厚直方之誠﹐以正其性﹐愨論忠告﹐交道甚直﹐其有合者歟﹖是故日章之聲﹐﹝《禮記》﹕君子之道﹐暗然而日章。﹞振於京師。嘗與隴西李杓直﹑﹝李建﹐字杓直。﹞南陽韓安平﹝韓泰﹐字安平﹐﹞洎予交友。杓直惇柔深明﹐衝曠坦夷﹐慕崔君之和﹔安平厲莊端毅﹐髙朗振邁﹐說崔君之正﹔余以剛柔不常﹐造次爽宜﹐﹝爽﹐差也。﹞求正於韓﹐襲和於李﹐就崔君而考其中焉。忘言相視﹐默與道合。今將寧覲東周﹐﹝東周﹐謂洛陽。﹞振策於邁﹐﹝《詩》﹕無小無大﹐從公於邁。﹞且餞於野﹐或命爲之序。

余於崔君有通家之舊﹐外黨之睦﹐然吾不以是合之。崔君以文學登於儀曹﹐﹝貞元八年﹐羣試禮部﹐中其科。﹞易攵於王庭。﹝易攵﹐與揚同。﹞甲俊造之選﹐首讎校之列﹐﹝貞元十年﹐羣舉賢良方正﹐授祕書郎。﹞然吾不以是視之。於其序也﹐載之其末云。

○送寧獨孤書記赴辟命序

僕間歲﹝間﹐如字﹐近也。﹞驟遊。﹝﹐州之界。音彬。﹐與疆同。﹞今戎帥楊大夫時爲候奄﹐﹝楊朝晟﹐字叔明﹐爲寧節度使韓遊瑰都虞候。《左傳》成十八年﹕張老爲候奄。﹞盡護羣校。﹝《漢﹟陳平傳》﹕盡護諸將。校者﹐以木爲欄格﹐軍部用之。故軍尉皆以校爲名。﹞用笞法令。﹝漢景帝詔有司減笞法﹐定令。﹞不吐彊禦﹐﹝《詩》﹕柔亦不茹﹐剛亦不吐。不侮鰥寡﹐不畏彊禦。﹞下莫有逗撓﹝《前漢》﹕廷尉當恢逗撓當斬。注﹐逗﹐畱止也。撓﹐屈弱也。﹞淩暴而犯令者。沈斷壯勇﹐專志武力﹐出麾下﹐﹝麾﹐大將之旗﹐《漢書》多作「戲」。﹞取主公之節鉞而代之位﹐﹝遊瑰禦士寬﹐軍驕。張獻甫來代﹐軍遂亂。眾脇監軍﹐請以範希朝爲節度。朝晟斬首惡者百餘人﹐獻甫遂入﹐朝晟加禦史大夫。貞元九年﹐獻甫卒﹐以朝晟爲寧節度使。﹞冠者仰而榮之。﹝冠﹐武士冠也。﹐勇雉也。其斗一對死乃止。趙武靈王以表武士﹐漢虎賁服之。徐廣云「似黑雉﹐出上黨。」﹞今又能旁貴文雅﹐以符召文士之秀者河南獨孤宓﹐﹝貞元十一年登第。﹞署爲記室﹐俾職文翰﹐翕然致得士之稱於談者之口。蓋朝廷以勇爵論將帥﹐﹝《左傳》襄二十一年﹕齊莊公爲勇爵﹐殖綽﹑郭最欲與焉。﹞豈濫也哉﹖獨孤生與仲兄連舉進士﹐﹝貞元七年﹐舉進士。﹞並時管記於漢中﹑新平二連帥府﹐﹝爲山南西道節度嚴震掌書記。新平郡﹐卽州。﹞俱以筆硯承荷舊徳﹐位未達而榮如貴仕﹐其難乎哉﹗

噫﹐自犬戎陷河右﹐逼西鄙﹐﹝廣徳元年七月﹐吐蕃入大震關﹐取河西﹑隴右之地。﹞積兵備虞﹐﹝《左傳》﹕不備不虞。注﹐虞﹐度也。﹞縣道告勞﹐內匱中府太倉之蓄﹐僅而獲饜﹐投石而賈勇者﹐﹝《左傳》﹕齊髙固入晉師﹐桀石以投入﹐禽之﹐曰﹕欲勇者賈余餘勇。﹞思所以奮力。論者以爲天子且復河ヂ故疆﹐﹝ヂ﹐而宣切。﹞拓達西戎﹐﹝拓﹐音托。﹞而罷諸侯之兵。則曳裾戎幕之下﹐﹝《漢﹟鄒陽傳》﹕何王之門﹐不可曳長裾乎。﹞專弄文墨﹐爲壯夫捧腹﹐甚未可也﹗吾子歷覽古今之變﹐而通其得失﹐是將植密畫於借箸之宴﹐發羣謀於章奏之筆﹐上爲明天子論列熟計﹐而導揚威命。然後談笑樽俎﹐賦從軍之樂。﹝魏建安二十年﹐曹公西徵張魯﹐降之。王粲作詩美其事﹐略云﹕從軍有苦樂﹐但問所從誰﹖﹞移書飛文﹐諭告西土劫脇之伍﹐俾其簞食壺漿﹐犒迎王師﹐在吾子而已﹗往愼辭令﹐使諭蜀之書。﹝漢武帝時﹐唐蒙通夜郎﹐中民大驚恐﹐上使司馬相如責蒙﹐因以文告諭巴蜀民﹐以非上意。﹞燕然之文﹐﹝漢和帝時﹐竇憲破北匈奴﹐登燕然山﹐刻石勒功﹐紀漢威徳﹐令班固作銘。﹞炳列於漢史﹐眞可慕也。不然﹐是瑣瑣者﹐惡足置齒牙間而榮吾子哉﹖

○同吳武陵送前桂州杜畱後詩序﹝公謫永州時﹐吳武陵亦坐事流永﹐此序云同吳武陵﹐當作於永也。﹞

觀室者﹐觀其隅。﹝廉隅也。﹞隅之巍然﹐直方以固﹐則其中必端莊宏達可居者也。人孰異夫是﹖今若杜君之隅可觀﹐﹝杜君﹐名周士﹐貞元十七年中進士第。﹞而中可居﹐居之者徳也。贊南方之理﹐理是以大﹔總畱府之政﹐﹝爲桂管觀察畱後。﹞政是以光。其道不撓﹐好古書百家言﹐洋洋滿車﹐行則與俱﹐止則相對﹐積爲義府﹐﹝《左傳》﹕《詩》《書》﹐義之府。﹞溢爲髙文。愨而和﹐肆而信﹐豈《詩》所謂「抑抑威儀﹐惟徳之隅」者耶﹖﹝《大雅﹟抑》之詩。﹞今往也﹐有以其道聞於天子。天子惟士之求爲急﹐杜君欲辭爭臣侍從之位﹐其可得乎﹖濮陽吳武陵﹐直而甚文﹐樂杜君之道﹐作詩以言。余猶吳也﹐故於是乎序焉。

○送寧國範明府詩序

近制﹐凡得仕於王者﹐歲登名於吏部﹐吏部則必參其等列﹐分而合之﹐率三十人以爲曹﹐謂之甲。名書爲三﹐其一藏之有司﹐其二藏之中書洎門下。每大選置大考績﹐必關決會驗而視其成。﹝成﹐謂成事品式。﹞有不合者﹐下有司﹐罷去甚眾。由是吏得爲姦以立威﹐賊知以弄權﹐詭竊竄易﹐﹝詭﹐古委切。竄﹐取亂切。﹞而莫示其實。必求端愨而習於事﹑辯達而勤其務者﹐命之官而掌之。居三年﹐則又益其官而後去其職。﹝益﹐遷也。﹞

有範氏傳眞者﹐始來京師﹐近臣多言其美。宰相聞之﹐用以爲是職。在門下﹐甚獲休問。初命京兆武功尉。旣有成績﹐復於有司﹐爲宣州寧國令。咸曰﹕由邦畿而調者﹐命東西部尉以爲美仕。範生曰「不然。夫仕之爲美﹐利乎人之謂也。與其給於供備﹐孰若安於化導。故求發吾所學者﹐施於物而已矣。夫爲吏者﹐人役也。役於人而食其力﹐可無報耶﹖今吾將致其慈愛禮節﹐而去其欺僞淩暴﹐以惠斯人﹐而後有其祿﹐庶可平吾心而不愧於色。苟獲是焉﹐足矣。」季弟爲殿中侍禦史﹐﹝《舊史﹟範傳正傳》﹕言自渭南尉拜監察殿中侍禦史。時又有範傳式﹑傳規皆中第。﹞以是言也告於其僚﹐﹝公時爲監察禦史﹐與傳正爲僚。﹞咸悅而尙之。故爲詩以重其去﹐而使余爲序。

○送幸南容歸使聯句詩序﹝南容﹐洪州人。﹞

昔漢室方盛﹐文章之徒合於京師﹐亦旣充金馬﹑﹝一有「盈」字。﹞石渠﹐﹝《公孫弘傳》﹕待詔金馬門。《揚雄傳》﹕歷金門﹐上玉堂。顏師古云﹕金門﹐金馬門也。《施讎傳》﹕與五經諸儒雜論同異於石渠閣。顏師古云﹕石渠﹐在未央殿北﹐以此藏祕書也。《史記》﹕金馬門﹐宦者署門﹐旁有銅馬﹐故曰金馬門。漢時﹐賢良待詔於此。《三輔故事》曰﹕石渠閣﹐在大祕殿北﹐以閣祕書﹐蕭何所造。班固作《西都賦》云﹕內設金馬﹑石渠之署。﹞則又溢於諸侯﹐求達其道。故枚乘客於吳﹐﹝枚乘﹐字叔﹐淮陰人﹐爲吳王濞郎中。﹞相如遊於梁﹐﹝司馬相如﹐字長卿﹐景帝時﹐以貲爲郎。梁孝王來朝﹐從遊說之士鄒陽﹑枚乘﹑嚴忌之徒﹐相如見而說之﹐因病免﹐客遊梁。﹞其或致書匡主﹐用極其志﹐節之大者也﹔﹝謂濞謀逆﹐乘奏書諫。﹞適時觀變﹐以成其性﹐道之茂者也。﹝謂相如也。﹞

渤海幸君﹐旣登於太常之籍﹐﹝貞元元年﹐南容中進士第。﹞又膺邯鄲之召﹐﹝邯鄲﹐趙故都﹐蓋本而言之。﹞北會元戎﹐直道自達﹐吾儕器其略﹔南聘天朝﹐相禮述職﹐﹝《孟子》﹕諸侯朝於天子曰述職。﹞公卿多其儀。合度於易於之間﹐﹝《禮記﹟檀弓》﹕諸侯之來辱敝邑者﹐易則易﹐於則於﹐易於雜者﹐未之有也。注﹕易謂君禮﹐於謂臣禮。﹞𨿽枚生之節﹐長卿之道﹐無以尙也。冬十有二月﹐朝右禮備﹐復於轅門﹐﹝《項羽紀》﹕諸侯將入轅門。張晏注云﹕軍行以車爲陣﹐轅相向爲門﹐故曰轅門。﹞我同升之友﹐﹝南容與公同登進士第。﹞是用榮其趣捨﹐惜其離曠﹐卜玆良夜﹐詠嘆其美。比詞聯韻﹐奇藻遞發。爛若編貝﹐﹝《東方朔傳》﹕齒若編貝。﹞粲如貫珠。﹝《禮記》﹕累累乎﹐端如貫珠。﹞瑯瑯淸響﹐交動左右。羣公以侍禦之往也﹐予闕其述﹐命系而序焉。

○送李判官往桂州序

士之習爲吏者﹐恆病於少文。﹝《漢﹟周勃傳》﹕其椎少文如此。﹞故給而不肆﹔飾於華者﹐嘗病於無斷﹐故放而不制。今李生學於詩有年矣﹐吟詠風賦﹐頗聞於人。至於是州﹐﹝永州。﹞惟州之牧咨焉。以贊戎事而糸羣吏﹐甚直且武﹐豈所謂吏而華者耶﹖以府喪罷去﹐﹝謂刺史崔君敏卒。﹞擇而之乎有禮之邦。推是道也以往﹐然而不際於禮﹐則吾不知也。

○送苑論登第後歸覲詩序

八年冬﹐﹝貞元八年。﹞余與馬邑苑言揚﹝論字言揚﹐齊大夫苑何忌之後。﹞聯貢於京師。自時而後﹐車必掛慧﹐﹝於歲切﹐又音彗﹐車輔也。﹞席必交衽。量其志﹐知其達於昭代﹔究其文﹐辯其勝於太常。探而討之﹐則明韜於厚之質﹐行浮於休顯之聞。遊公卿之間﹐質直而不犯﹐恪謹而不懾。交同列之羣﹐以誠信聞。余拜而兄之﹐以爲執誼而固。臨節不奪﹐在兄而已。

是歲小司徒顧公守春官之缺﹐而權擇士之柄。﹝戶部侍郎顧少連權禮部侍郎﹐知貢舉。﹞明年春﹐﹝貞元九年。﹞同趨權衡之下﹐並就重輕之試。觀其掉鞅於術藝之場﹐﹝掉鞅字﹐出《左傳》宣十二年﹐公凡兩用之。﹞遊刃乎文翰之林﹐﹝《莊子》﹕恢恢乎遊刃有餘地矣。﹞風雨生於筆札﹐﹝「生」﹐一作「交」。﹞雲霞發於簡牘﹐左右圜視﹐﹝賈誼言﹕動一親戚﹐天下圜視而起。圜視﹐謂圜睛正視也。﹞朋儕拱手﹐甚可壯也。二月丙子﹐有司題甲乙之科﹐﹝《漢﹟儒林傳》﹕歲課甲科爲郎中﹐乙科爲太子舍人﹐丙科補文學掌故。﹞揭於南宮﹐﹝南宮﹐禮部。﹞余與兄又聯登焉。余不厚顏懷愧而陪其遊久矣。

夏四月﹐告歸荊﹑衡﹐拜手行邁﹐輪移都門之轍﹐轅指秦嶺之路。﹝秦嶺﹐南山。﹞方將髙堂稱慶﹐裏更賀﹐﹝﹐音翰﹐閭也。﹞曳裾峨冠﹐榮南諸侯之邦﹐遐登王粲之樓﹐髙視劉表之榻﹐﹝董卓作亂﹐王粲避難荊州依劉表﹐遂登江陵城樓﹐因懷歸而作賦。﹞桂枝片玉﹐﹝《晉書》﹕郤詵爲雍州刺史﹐武帝於東堂會送﹐問詵曰「卿自以爲何如」﹖詵曰「臣舉賢良對策爲天下第一﹐猶桂林之一枝﹐昆山之片玉。」﹞光生於家。是宜砥商﹑雒之阻艱﹐﹝《詩》﹕周道如砥。砥﹐礪石﹐言其平也。﹞帶江﹑漢之浩蕩﹐﹝《漢史》﹕黃河如帶。帶江﹑漢者﹐視之如帶也。﹞以談笑顧眄﹐超越千里而無倦極也。﹝《漢書》﹕《上林賦》﹕窮極倦■A45。﹞然而景熾气燠﹐往卽南方﹐乘陵炎云﹐呼吸溫風。可無敬乎﹖愼進藥石﹐保安其躬﹐是亦非兄之所宜私也。羣公追餞於霸陵﹐列筵而觴﹐送遠之賦﹐圭璋交映。或授首簡於余曰「子得非知言揚者乎。﹝一無「得」字。﹞安得而默耶﹖」余受而書之﹐編於羣玉之右﹐非不知讓﹐貴傳信焉爾。

○送蕭煉登第後南歸序

始余幼時﹐拜兄於九江郡﹐﹝漢九江郡﹐在唐屬淮南道。自唐以來﹐以江州爲九江。﹞睹其樂嗜經書﹐慕山藪﹐凝和抱質﹐气象甚茂﹐𨿽在綺紈﹐﹝《漢書》﹕班伯在綺襦紈之間。綺﹐細綾。紈﹐素也。﹞而私心慕焉。厥後竊理文字﹐先禮而冠﹐﹝《禮記》﹕二十曰弱冠。﹞遇兄於澤宮之中。﹝《禮記》﹕天子將祭﹐必先習射於澤。澤者﹐所以擇士也。注云﹕澤﹐宮名。﹞觀其徳如九江之拜﹐蓋世俗所不能移也。自是戰藝三北﹐﹝《史記》﹕管仲三戰三走﹐鮑叔不以爲怯。《漢﹟髙祖紀》「追北」字注﹐韋昭曰﹕北﹐右臂字也﹐背去而走也。師古曰﹕北﹐陰幽之處﹐故謂退敗奔走者爲北。《老子》曰﹕萬物向陽而負陰。《說文》﹕北﹐乖也。《史記》曰﹕紂爲朝歌北鄙之音。北﹐敗也。鄙﹐陋也。是知北卽訓乖訓敗﹐無勞借音。﹞左次陋巷。﹝《易》﹕師左次無咎。﹞余亟會於其居﹐﹝亟﹐去易切。﹞視其道如澤宮之遇﹐亦挫抑所不能屈也。逾時而名擢太常﹐﹝貞元十二年﹐禮部侍郎呂渭知貢舉﹐試《日五色賦》《春臺晴望詩》﹐煉中第。﹞聲動京國﹐士輩仰慕﹐顧眄有耀。余獲賀於蔡通儒氏﹐窺其志﹐如陋巷之會﹐又得意所不能遷也。君子志正而气一﹐誠純而分定﹐未嘗В出處爲二道﹐判屈伸於異門也。固其本﹐養其正﹐如斯而已矣。

吾兄先覺而守道﹐獨立而全和﹐貞確端懿﹐雅不羈俗﹐君子之素也。亦旣升名天官﹐﹝天官﹐吏部也。﹞告余東遊﹐是將乘商於﹐﹝商於﹐卽今之商州。其西二百里﹐有古於城﹐張儀獻商於之地﹐卽此。﹞浮漢池﹐歷郢城﹐下武昌﹐復於我始見之地。則朋舊之徒﹐含喜來迎﹔宗姻之列﹐加禮以待﹔舟輿所略﹐賀聲盈耳﹔離羣之思﹐﹝《禮記》﹕離羣而索居亦已久矣。﹞行益少矣。僕不腆﹐﹝腆﹐善也。﹞見邀爲序。狂夫之言﹐非所以志君子也﹐自達而已。

○送班孝廉擢第歸東川覲省序

隴西辛殆庶﹐﹝殆庶與班肅同年進士﹐公亦嘗有序送之。﹞猥稱吾文宜敍事﹐晨持縑素﹐以班孝廉之行爲請。﹝貞元十七年﹐禮部侍郎髙郢知貢舉﹐班肅第一。﹞且曰「夫人殆所謂吉士也。願而信﹐質而禮。言不黷慢﹐行不進越。其先兩漢間繼修文儒﹐世其家業。﹝班固自序﹐言之詳矣。﹞其風流後胤﹐耽學篤志之士﹐﹝耽﹐都含切。﹞往往出於其門。今夫人研精典墳﹐不告劬。﹝劬﹐勞也。﹐羊至切。﹞屬者舉鄕裏﹐登春官﹐獲居其甲焉。家於蜀之東道﹐其嚴君以客卿之位﹐贊是方嶽﹐﹝《書》﹕諸侯朝於方嶽。此言方嶽﹐謂東川節度使。﹞爲大夫良。今將拜慶寧覲﹐光耀族屬﹐是其可歌也。道出於南鄭﹐外王父以將相之重﹐九命赤社﹐爲諸侯師。﹝嚴震﹐字遐聞﹐梓州鹽亭人。貞元中﹐爲山南西道節度使。《周禮﹟大宗伯》云﹕九命作伯。《韓詩外傳》﹕將封諸侯﹐各取其方色土﹐苴以白茅爲社。《左傳》﹕寡君中此﹐爲諸侯師。﹞今又將亟駕省謁﹐從容燕喜﹐﹝《詩》﹕魯侯燕喜。﹞是又可歌也。故我與河南獨孤申叔﹑﹝申叔字子重。﹞趙郡李行純﹑行敏等﹝行敏字中明。﹞若干人皆歌之矣。若乃序者﹐固吾子宜之。」柳子曰「吾嘗讀《王命論》﹝班彪所作。﹞及《漢書》﹐嘉其立言。彼生彪﹑固之冑歟﹖相國馮翊王公﹐﹝徳宗幸奉天﹐進封嚴震馮翊郡王﹑中書門下。貞元十三年卒。見震本傳。晏元獻曰﹕宜去「王」字。﹞功在社稷﹐徳在生人。其門子弟遊文章之府者﹐吾嘗與之齒。﹝震子忄戒﹑協﹑公弼﹑公貺。﹞彼生嚴氏之出歟﹖承世家之儒風﹐沐外族之休光。彼生專聖人之書﹐而趨君子之林﹐宜矣哉﹗」遂如辛氏之談﹐濡翰於素﹐因寓於辭曰﹕爲我謝子之舅氏﹐珠玉將至﹐得無修容乎﹗﹝《禮記》曰﹕入於其廏而修容焉。注﹕更莊飾也。﹞

○送獨孤申叔侍親往河東序

河東﹐古吾土也﹐﹝《左傳》﹕溫吾故也。語法本此。柳氏本河東人也。﹞家世遷徙﹐莫能就緒。聞其間有大河﹑條山﹐气蓋關左﹐文士往往彷徉臨望﹐﹝彷徉﹐音旁羊﹐徘徊也。﹞坐得勝槪焉。吾固翹翹褰裳﹐奮懷舊都﹐﹝《離騷》﹕又何懷乎故都。﹞日以滋甚。獨孤生﹐周人也﹐﹝獨孤生﹐名申叔﹐字子重﹐貞元十三年中第。﹞往而先我。且又愛慕文雅﹐甚達經要﹐才與身長﹐﹝上聲。﹞志益彊力。挾是而東﹐夫豈徒往乎﹖溫淸奉引之巢﹐﹝與「隙」同。﹞必有美制。倘飛以示我﹐我將易觀而待﹐所不敢忽。

古之序者﹐期以申導志義﹐不爲富厚﹐而今也反是。生至於晉﹐出吾斯文於筆硯之伍﹐其有評我太簡者﹐愼勿以知文許之。

○送豆盧膺秀才南遊序

君子病無乎內而飾乎外﹐有乎內而不飾乎外者。無乎內而飾乎外﹐則是設覆爲阱也﹐禍孰大焉﹔有乎內而不飾乎外﹐則是焚梓毀璞也﹐詬孰甚焉﹗﹝詬﹐古候切。﹞於是有切磋琢磨鏃礪栝羽之道﹐﹝《家語》﹕子路曰「南山有竹﹐不揉自直﹐斬而用之﹐達乎犀甲。如此言之﹐何學之有﹖」孔子曰「栝而羽之﹐鏃而礪之﹐其入之不亦深乎﹖」鏃﹐作木切。﹞聖人以爲重。豆盧生﹐內之有者也﹐余是以好之﹐而欲其遂焉。而恆以幼孤羸餒爲懼﹐卹卹焉遊諸侯求給乎是﹐是固所以有乎內者也。然而不克專志於學﹐飾乎外者未大﹐吾願子以《詩》《禮》爲冠屨﹐以《春秋》爲襟帶﹐以圖史爲佩服﹐瑯乎ギ璜衝牙之響發焉﹐﹝《詩》「雜佩」注﹐謂珩璜琚衝牙之類。又《記》﹕佩玉有衝牙。注﹕衝牙居中﹐以前後觸也。ギ﹐美玉名﹐出昆侖。ギ﹐渠幽切。﹞煌乎山龍華虫之采列焉﹐﹝華虫﹐雉也。﹞則揖讓周旋乎宗廟朝廷斯可也。惜乎余無祿食於世﹐不克稱其欲﹐成其志﹐而姑欲其速反也﹐故詩而序云。

○送趙大秀才往江陵謁趙尙書序﹝在永州作﹐序自可見。﹞

士之知感激許與﹐常欲以有報爲志者﹐則凡志乎道者﹐咸願爲之。如趙生﹐庶乎哉﹗來謂余曰「宗人尙書以碩徳崇功﹐由交﹑廣臨荊州﹐﹝宗人﹐指趙宗儒也。元和初﹐檢校禮部尙書﹑東都畱守﹐三遷爲吏部尙書﹑荊南節度使。一曰﹕趙昌﹐字洪祚﹐天水人。貞元二十年三月﹐自國子司業爲安南都護。安南﹐卽交州。元和元年四月﹐轉戶部尙書﹐爲嶺南節度使。三年四月﹐遷荊南節度使。﹞仁我若子姓﹐﹝《漢書﹟田傳》﹕跪起如子姓。《史記﹟外戚世家》﹕或不能成子姓。注云﹕鄭玄注《禮記》云﹕姓者子姓﹐謂眾孫也。﹞恩禮重厚。有賢子爲禦史﹐好學而甚文﹐友我若同生﹐歡欣交通﹐我誠樂爲之用﹐甚不辭也。不幸遭重痼﹐六旬而後知人。方其急也﹐大懼不克報尙書公之恩﹐又懼無以當禦史君之心以沒。每念於是﹐未嘗不■A28然內傷﹐﹝■A28﹐許力切﹐傷痛也。﹞若受鋒刃。自是而後﹐調藥石﹐時飲食﹐生血補气﹐彊筋植骨﹐榮衛之和﹐膂力之剛﹐迨今玆始全。然爲人﹝一無「玆」字。﹞舒幹抗首﹐文翰端麗﹐﹝一有「其」字。﹞材足以用﹐敢辭而往﹐以效於戲下。」﹝《漢書﹟韓信傳》﹕居戲下。注﹕旌戲之下也。戲﹐大將之旗。戲﹐亦作「麾」。﹞其言云爾。

自吾竄永州三年﹐﹝一作四年。﹞趙生亟見。視其狀﹐恭謹願愨﹔﹝「恭」﹐一作「專」。﹞觀其迹﹐溫密簡靜﹔聞其言﹐徑直端誠。自尙書之爲荊州﹐﹝「之爲」﹐一本止作「理」字。﹞異政日至。至則趙生喜起立﹐﹝「喜」﹐或作「震」。﹞伸目四顧﹐不啻若自己而爲之者。誠宜有報知己之道﹐又誠宜有大賢而爲之知也。是行也﹐趙生其將奮六翮﹐翔千里﹐以爲轅門大府之重。﹝轅門﹐謂以車爲門。﹞增羽儀之盛﹐其道美矣。故余繼之以辭。

●卷二十三﹟序別○同吳武陵贈李睦州詩序﹝李睦州坐李而貶。後以赦﹐始移永州。公時同武陵皆謫於永。序在李睦州至永後作。﹞

潤之盜﹐﹝魚倚切﹐又音奇。﹞竊貨財﹐聚徒黨﹐爲反謀十年。﹝李者﹐淄川王孝同五世孫。以父蔭﹐累遷杭﹑湖二州刺史﹐貞元十五年二月﹐遷潤州刺史﹑浙西觀察諸道鹽鐵轉運使﹐天下榷酒漕運﹐得專之﹐乃增置兵額。二十一年三月於潤州置鎭海軍﹐以爲節度使﹐而罷其鹽鐵使務。﹞今天子卽位三年﹐大立制度。於是盜恐且奮﹐將遂其不善。﹝憲宗卽位﹐不假借方鎭﹐故倔彊者稍入朝。元和二年﹐三表請覲﹐上許之﹐實無行意﹐殺畱後王澹等。﹞視部中良守不爲己用者﹐誣陷去之﹐睦州由是得罪。天子使禦史按問﹐館於睦。自門及堂﹐皆其私卒爲衛。天子之衛不得搖手﹐辭卒致具。有間﹐盜遂作。﹝元和二年十月﹐詔徵爲左僕射﹐以禦史大夫李元素代之﹐據潤州叛。﹞而庭臣猶用其文﹐斥睦州南海上。﹝初貶循州。﹞旣上道﹐盜以徒百人遮於楚﹑越之郊﹐戰且走﹐乃得完爲左官吏。﹝左官﹐猶左遷。﹞無幾﹐盜就擒﹐斬之於社垣之外。﹝潤州大將張子良等執以獻﹐斬於獨柳樹。《書》﹕不用命戮於社。社爲陰﹐陰主殺也。﹞論者謂宜還睦州﹐以明其誣。旣更大赦﹐﹝元和三年正月﹐大赦天下。﹞始移永州﹐去長安尙四千里﹐睦州未嘗自言。

吳武陵﹐剛健士也。懷不能忍﹐於是踴躍其誠﹐鏗鏘其聲﹐出而爲之詩﹐然後慊於內。﹝慊﹐苦簟切﹐愜也。﹞余固知睦州之道也熟﹐銜匿而未發且久﹐聞吳之先焉者。﹝「焉」﹐一作「言」。﹞激於心﹐若鐘鼓之考﹐﹝考﹐擊也。﹞不知聲之發也﹐遂系之而重以序。

○送南涪州量移澧州序﹝南涪州﹐卽南霽云之子承嗣也。傳載承嗣爲涪州刺史。劉辟反﹐以無備謫永州﹐後以赦移澧州。涪﹐音浮。﹞

越有納官之令以勝大敵﹐﹝《越語》﹕王令軍中有能助寡人謀而退吳者﹐吾與之共政。孤子寡婦疾疚貧病者納官其子。注云﹕官﹐仕也。仕其子而教之﹐廩以食之也。﹞漢有羽林之制以威四夷。﹝漢武太初元年﹐初置羽林騎﹐取以從軍死事之子孫養羽林﹐官教以五兵﹐號羽林孤兒。﹞國家寵先中丞﹐﹝禦史中丞南霽云死節睢陽。﹞邁古人之烈﹐﹝邁﹐過。烈﹐業也。﹞故君自未成童﹐﹝霽云死事﹐其子承嗣七歲﹐卽授婺州別駕﹐歷刺施﹑涪二州。成童﹐十五以上。﹞品常第四﹐人猶曰於古爲薄。漢北地都尉﹐﹝音昂。﹞以不勝任陷匈奴﹐而子單侯於瓶。﹝漢文十四年﹐匈奴寇邊﹐殺都尉孫。其子單以父力戰死事﹐封瓶侯。班彪《北徵賦》﹕弔尉於朝那。﹞濟北相韓千秋以匹夫之諒﹐奮觸南越﹐而子延年侯於成安。﹝《西漢﹟功臣表》﹕韓延年以其父千秋擊南越死事﹐封爲成安侯。﹞君之土田之錫﹐猶挫於有司之手﹐始由施州爲涪州﹐蜀道寇﹐﹝永貞元年八月﹐西川節度行軍司馬劉辟反。﹐其京切。﹞晝不釋刃﹐夜不釋甲﹐曰「我忠烈胤也﹐﹝忠烈﹐霽云謚也。﹞期死待敵。」敵亦曰「彼忠烈胤也﹐盡力致命﹐是不可犯。」然而筆削之吏﹐以簿書校討贏縮﹐受譴玆郡﹐﹝玆郡﹐卽永州。﹞凡二歲。

朝廷建大本﹐貞萬邦﹐﹝《書》﹕一人元良﹐萬邦以貞。謂元和四年閏三月﹐立鄧王寧爲太子。﹞慶澤之濡﹐洗濯生植。又況涪州家聲之大﹐裕蠱之志﹐﹝《易》﹕裕父之蠱。音古。﹞宜尢被顯寵者也。自漢而南﹐州之美者十七八﹐莫若澧。澧之佐理﹐莫逾於長史。以是進秩﹐人猶曰且有後命。永州多謫吏﹐而君侯惠和溫良﹐故其歡愉異於他部。優詔旣至﹐而君適讎於文。﹝讎﹐合也。文﹐詔令也。謂合於詔令當量移也。讎﹐是周切。﹞其往也獨﹐故凡羨慕之辭﹐無不加等。

噫﹗以君承荷之重﹐恭肅之美﹐四方之求忠壯義烈者﹐將於君是觀。凡君子之志﹐欲其優柔而益固﹐憤悱而不忘﹐以增太史世家之籍﹐用是爲貺﹐則拱璧大鼎﹐﹝《老子》﹕𨿽有拱璧﹐以先駟馬。《春秋》﹕取郜大鼎。﹞烏可以言重乎﹖

○送薛存義序﹝一本有「之任」二字﹐非。﹞

河東薛存義將行﹐柳子載肉於俎﹐崇酒於觴。﹝觶﹐實曰觴﹐虛曰觶﹐皆酒器。﹞追而送之江之滸﹐﹝一本「江」下無「之」字。《詩》﹕在河之滸。滸﹐音虎﹐水涯。﹞飲食之。﹝《詩》﹕飲之食之。皆去聲。﹞且告曰「凡吏於土者﹐若知其職乎﹖﹝若﹐汝也。其下「受若」﹑「怠若」﹑「盜若」﹐並同義。﹞蓋民之役﹐非以役民而已也。凡民之食於土者﹐出其十一傭乎吏﹐使司平於我也。今受其直怠其事者﹐天下皆然。豈惟怠之﹐又從而盜之。向使傭一夫於家﹐受若直﹐怠若事﹐又盜若貨器﹐則必甚怒而黜罰之矣。以今天下多類此﹐﹝一本無「以」字。﹞而民莫敢肆其怒與黜罰者何哉﹗勢不同也。勢不同而理同﹐如吾民何﹖﹝一本無「如吾民何」四字。﹞有達於理者﹐得不恐而畏乎﹗」

存義假令零陵二年矣﹐﹝零陵﹐永州縣名。﹞蚤作而夜思﹐勤力而勞心﹐訟者平﹐賦者均﹐老弱無懷詐暴憎。﹝一本作「老弱寧懷詐暴弭忄。」﹞其爲不虛取直也的矣﹐其知恐而畏也審矣。

吾賤且辱﹐不得與考績幽明之說﹔﹝《書》﹕三載考績﹐三考黜陟幽明。與﹐去聲。﹞於其往也﹐故賞以酒肉而重之以辭。

○送薛判官量移序﹝薛判官﹐名巽。自連州量移朗州。朗州﹐卽今鼎州也。連與永相接﹐永又鼎之經途﹐故公送以序。﹞

仕於世﹐有勞而見罪﹐凡人處是﹐鮮不怨懟忿憤﹐﹝懟﹐音隊﹐忿﹐房吻切。﹞列於上﹐訴於下﹐此恆狀也。﹝恆﹐胡登切。﹞異於恆者﹐其道宜顯。薛生司貨賄於軍興之際﹐兵亂不去﹐然得以不犯﹐由太行以東皆傳道之﹐可以爲勞矣。而竟連大獄﹐以至於放。﹝巽始佐河北軍﹐有勞未及錄。會其長子臯謨及董溪以罪聞﹐巽坐貶。﹞不戚於貌﹐不悱於心﹐樂以自肥﹐而未嘗尢於物﹐其有異於恆矣哉。

朝廷施恩澤﹐﹝一有「大」字。﹞凡受謫者﹐罪得而未薄﹐﹝「未」﹐一作「末」。﹞乃命以近壤。薛君去連而吏於朗﹐是其漸於顯歟﹖君子學以植其志﹐信以篤其道﹐有異於恆者﹐充而大之。苟推是以往﹐𨿽欲辭顯難矣。

○送李渭赴京師序﹝渭﹐唐宗室子。此序﹐公作於柳州。﹞

過洞庭﹐上湘江﹐﹝湘﹐水名﹐《漢志》云﹕出零陵郡陽海山﹐北入江。﹞非有罪左遷者罕至。又況逾臨源嶺﹐下漓水。﹝漓水﹐今之桂江﹐水出零陵。漓﹐力支切。﹞出荔浦﹐﹝荔浦﹐縣名。﹞名不在刑部﹐而來吏者﹐其加少也固宜。前余逐居永州﹐李君至﹐固怪其棄美仕就丑地﹐無所束縛﹐自取瘴癘。後余斥刺柳州﹐﹝元和十年﹐公刺柳州。﹞至於桂﹐君又在焉﹐方屑屑爲吏。噫﹗何自苦如是耶﹖﹝「如」﹐一作「爲」。﹞

明時宗室屬子當尉畿縣﹐今王師連徵不貢﹐二府方汲汲求士。李君讀書爲詩有幹局﹐久遊燕﹑魏﹑趙﹑代間﹐知人情﹐識地利﹐能言其故。以是入都幹丞相﹐益國事﹐不求獲乎己﹐而己以有獲。﹝蜀本無「乎己」二字﹐或作「不求獲而己有獲。」﹞予嫉其不爲是久矣。今而曰將行﹐請余以言。行哉行哉﹗言止是而已。

○送嚴公貺下第歸興元覲省詩序

嚴氏之子有公貺者。﹝嚴震﹐字遐聞。建中二年十二月﹐拜梁州刺史﹑山南西道節度使﹐封馮翊郡王。四子﹕忄戒﹑協﹑公弼﹑公貺。﹞退自有司﹐踵門而告柳子曰「吾獻藝不售於儀曹之賈﹐﹝儀曹﹐禮部。﹞貨不中度﹐敢逃其咎﹗詰朝將行﹐願聞所以去我者﹐其可乎哉﹖」余諭之曰「吾子以衝退之志﹐端其趣向﹔以淬礪之誠﹐﹝淬﹐音ヘ。礪﹐音厲。﹞修其文雅。行當承教戒於獨立之下﹐﹝《論語》﹕嘗獨立﹐鯉趨而過庭。﹞發淸源﹐﹝﹐音浚。﹞激揚洪音。沛哉﹗鏗鏗乎充於四體之不暇﹐吾何敢去子﹗」

恭惟相國馮翊公﹐﹝貞元十二年﹐震同平章事。﹞有大勛力盈於常。﹝《周禮》﹕凡有功者書於王之太常。太常﹐名也。日月爲常﹐交龍爲。﹞極人臣之尊﹐分天下之憂。殿邦坤隅﹐﹝《詩》﹕殿天子之邦。漢中在西﹐爲坤隅。﹞柄是文武。若子者﹐生而有黼繢粱肉之美﹐﹝黼繢﹐命服也。「繢」﹐卽「繪」字。﹞不知耕農之勤勞﹐物役之艱難。趨其庭﹐有魏絳之金石焉﹔﹝《左傳》襄十一年﹕鄭人賂晉侯以歌鐘二肆﹐及其磬﹐女樂二八。晉侯以半賜魏絳﹐絳始有金石之樂。﹞候其門﹐有亞夫之戟焉。﹝漢制﹐假戟以代斧鋮。戟﹐前驅之器。又《匈奴傳》注﹕戟﹐有衣之戟。唐制﹐王公門設戟。﹐音啟。﹞中人處之﹐不能無傲。而子之伯仲﹐皆脫略貴美﹐服勤儒素﹐退托於布衣韋帶之任﹐如少習然。故繼登上科。﹝貞元五年﹐公弼登第。﹞以及於子。是可舉嚴氏之教﹐誦乎他門﹐使有矜式也。而吾子又引慝內訟﹐﹝《書》﹕負罪引慝。注﹕慝﹐惡也。《論語》﹕吾未見能見其過而內自訟者也。﹞謙如此﹐其何患乎賈之不售而自薄哉﹗於是文行之達﹐﹝一有「者」字。﹞若髙陽齊據者﹐﹝據貞元二年中第。﹞偕賦命余序引。余朴不曉文﹐故書嚴子之嘉言﹐編於右簡﹐竊褒貶之義以贈。

○送元秀才下第東歸序﹝元秀才﹐公瑾也。集有《答貢士元公瑾書》﹐亦謂其有文行而不能薦於有司。﹞

周乎志者﹐﹝周﹐至也。﹞窮躓不能變其操﹔﹝躓﹐音致﹐合也﹐又礙也。操﹐去聲。﹞周乎藝者﹐屈抑不能貶其名。其或處心定气﹐居斯二者﹐𨿽有窮屈之患﹐則君子不患矣。元氏之子﹐其殆庶周乎。言恭而信﹐行端而靜﹐勇於講學﹐急於進業。旣遊京師﹐寓居仄陋﹐無使令之童﹐闕交易之財﹐可謂窮躓矣。而操逾厲﹐志之周也。才浚而淸﹐詞簡而備﹐工於言理﹐長於應卒。﹝倉忽切。﹞從計京師﹐受丙科之薦。﹝丙科﹐見《漢﹟儒林傳》。﹞獻藝春卿﹐當三黜之辱﹐﹝柳下惠爲士師﹐三黜。﹞可謂屈抑矣。而名益茂﹐藝之周也。苟非處心定气﹐則曷能如此哉﹗

余聞其欲退家殷墟﹐﹝《左傳》定四年﹕命以《康誥》而封於殷墟。殷墟﹐朝歌﹐今衛州也。﹞修志增藝﹐懼其沈鬱傷气﹐懷憤而不達﹐乃往送而諭焉。夫有湛盧豪曹之器者﹐﹝越句踐有寶劍五﹕純鉤﹑湛盧﹑鏌鋣﹑豪曹﹑巨闕。《吳越春秋》﹕越王允常使歐冶子造劍三﹕魚腸﹑豪曹﹑湛盧。《吳都賦》﹕純鉤﹐湛盧。注﹕二劍名。﹞患不得犀兕而之﹐﹝﹐旨兗﹑之轉二切﹐細剖也。﹞不患其不利也。今子有其器﹐宣其利﹐乘其時﹐夫何患焉﹖磨礪而坐待之可也。遂欣欣而去。

○送辛殆庶下第遊南鄭序

朝廷用文字求士﹐每歲布衣束帶﹐﹝孔子曰﹕束帶立於朝。﹞偕計吏而造有司者﹐﹝漢武元光三年﹐徵吏民有明當世之務者﹐令與計偕。注云﹐計者﹐上計簿使也。偕﹐俱也。﹞僅半孔徒之數。﹝孔門有三千之徒﹐今半其數。﹞春官上大夫﹐﹝謂禮部侍郎。﹞擢甲乙﹝出《漢﹟儒林傳》。﹞而升司徒者﹐﹝《禮記﹟王制》﹕命鄕論秀士﹐升之司徒﹐曰選士。﹞於孔氏髙第亦再倍焉。僕在京師﹐﹝貞元六年﹐公至京師。﹞凡九年於今﹐其間得意者﹐二百有六十人。其果以文克者﹐十不能一二。嘗從俊造之後﹐﹝《王制》﹕司徒論選士之秀者而升之學﹐曰俊士。升於司徒者﹐不徵於鄕。升於學者﹐不徵於司徒﹐曰造士。﹞頗涉藝文之事﹐四貢鄕裏﹐而後獲焉。﹝貞元九年﹐公始中進士第。﹞方之於釣者﹐絲綸不屬﹐﹝之欲切。﹞鉤喙甚直﹐懷有美餌﹐﹝「懷」﹐一作「嗜」。﹞而觖望獲魚之暮﹐﹝觖望﹐怨望也。觖﹐音決﹐又窺瑞切。﹞則善取者皆指而笑之。

今辛生固窮而未達﹐遲久而不試﹐褒衣之徒﹐﹝褒衣博帶﹐見《漢﹟雋不疑傳》。褒﹐大裾也。﹞視子而捧腹者﹐蓋不之知焉。﹝一作「蓋不乏焉」。﹞辛生嘗南依蠻楚﹐﹝謂荊州也。﹞專志於學﹐爲文無謬悠迂誣之談﹐鍛煉翦截﹐動可觀采。故相國齊公﹐﹝貞元二年正月﹐齊映同平章事。﹞接禮加等﹐常爲右客﹐﹝謝惠連《雪賦》﹕相如末至﹐居客之右。﹞且佐其策名之願。﹝《左傳》僖二十三年﹕策名委質。注云﹕名書於所臣之策。﹞遂笈典墳﹐﹝笈﹐負書箱也。笈﹐極曄切﹐又音及。﹞袖文章﹐北來王都﹐笑揖羣伍。文昌下大夫﹝文昌﹐尙書省也。﹞上士之列﹐見而器異﹐爭爲鼓譽﹐由是爲聞人。戰術藝之場﹐莫與爭鋒。然而遷延三北﹐躑躅不振﹐豈其直鉤而釣﹐懷美餌而羨魚者耶﹖若辛生者﹐有司抑之則已﹐不然﹐身都甲乙之籍﹐其果以文克歟﹗

今則囊如懸罄。﹝齊孝公伐魯﹐謂展喜曰「魯國恐乎﹖室如懸罄﹐野無靑艸。」﹞傭室寓食﹐方將適千里﹐求仁人﹐被冒畏景﹐陟降棧道。﹝殆庶往南鄭﹐謁山南西道節度使嚴震。《史記》﹕張良說漢王燒絕棧道。謂今之閣道也。﹞吾欲抑而不嘆﹐其若心胸何﹖然吾聞焚舟而克﹐﹝《左傳》文三年﹕秦伯伐晉﹐濟河焚舟。﹞手劍而盟者﹐﹝《公羊傳》莊十三年﹕公會齊侯﹐盟於柯﹐莊公升壇﹐曹子手劍而從之。﹞皆敗北之餘也。子之厄困而往﹐霸心勇气﹐無乃發於是行乎﹖成拜賜之信﹐﹝《左傳》僖三十三年﹕孟明謂晉人曰「若從君惠而免之﹐三年將拜君賜。」﹞刷壓境之恥﹐﹝《公羊傳》莊十三年﹕曹子曰「城壞壓境﹐君不圖與。」﹞無乃果於是舉乎﹗往愼所履﹐如志遄返﹐﹝遄﹐淳緣切﹐速也。﹞勉自固植﹐以遂子之欲。姑使談者謂我言而中﹐﹝「而」﹐一作「爾」。﹞不猶愈乎﹗

○送崔子符罷舉詩序﹝崔九﹐名策﹐字子符。公嘗有《與策登西山詩》。﹞

世有病進士科者﹐思易以孝悌經術兵農﹐曰「庶幾厚於俗﹐而國得以爲理乎﹖」柳子曰「否。以今世尙進士﹐故凡天下家推其良﹐公卿大夫之名子弟﹑國之秀民舉歸之。且而更其科﹐以爲得異人乎﹖無也。惟其所尙文學﹐﹝一作「又舉」。﹞移而從之﹐尙之以孝悌﹐孝悌猶是人也﹔尙之以經術﹐經術猶是人也。𨿽兵與農皆然。」曰「然則宜如之何﹖」曰「卽其辭﹐觀其行﹐考其智﹐以爲可化人及物者﹐隆之。文勝質﹐行無觀﹐智無考者﹐下之。俗其以厚﹐國其以理﹐科不俟易也。」

今有博陵崔策子符者﹐少讀經書﹐爲文辭﹐本於孝悌﹐理道多容﹐以善別時﹐剛以知柔。進於有司﹐六選而不獲。家有冤連﹐伏闕下者累月不解。﹝音懈。﹞仕將晚矣﹐而戚其幼孤﹐往復不憚萬里﹐再歲不就選。世皆曰孝悌人也。﹝「孝」﹐一作「仁」。﹞如是且不見隆﹐𨿽百易科﹐其可厚而理乎﹖今夫天下已理﹐民風已厚﹐欲繼之於無窮﹐其在愼是而已。朝廷未命有司﹐旣命而果得有道者﹐則是術也宜用。崔子之仕﹐又何晚乎﹖

僕智不足而獨爲文﹐故始見進而卒以廢。居艸野八年﹐麗澤之益﹐﹝《易》﹕麗澤兌﹐君子以朋友講習。﹞鏃礪之事﹐﹝注見《豆盧膺序》。﹞空於耳而荒於心。崔子幸來而親余﹐﹝「親」﹐一作「覿」。﹞讀其書﹐聽其言﹐發余始志﹐若寤而言夢﹐醒而問醉。未及悉﹐而告余以行。余懼其悼時之往而不得於內也﹐獻之酒﹐賦之詩而歌之﹐坐者從而和之﹐旣和而敍之。﹝「敍」﹐一作「序」。﹞

○送蔡秀才下第歸覲序

僕之始貢於京師﹐蓍者卦之曰﹕是所謂望而未睹﹐﹝「而」﹐一作「之」。﹞隱而未見﹐﹝《易》﹕隱而未見﹐行而未成。﹞黨乎遠而有榮者也。﹝黨﹐他曩切﹐日無光也﹐不明也。﹞今玆歲在鶉首﹐若合於壽星﹐其果合乎﹖﹝歲在未曰鶉首。貞元七年辛未﹐公在京師﹐壽星屬辰﹐酉與辰合﹐故至九年癸酉﹐公登第焉。﹞僕時悒然遲之﹐謂其誕慢怪迂﹐是將不然﹐然而僅置於懷耳﹐未克決而忘之也。後果依違遷就﹐四進而獲﹐卒如其言云。噫﹗彼莫莫者﹐其有宰於人乎﹖不然﹐何其應前定若是之章明也。今蔡君馳聲耀譽﹐聞於公卿﹐戰藝之徒﹐推爲先登﹐﹝《左傳》隱十一年﹕潁考叔取鄭伯之旗以先登。﹞而五就鄕舉﹐往則見罷﹐意者前定之期殆未及歟﹖故君子之居易俟命﹐﹝《禮記》﹕君子居易以俟命。﹞樂天不憂者﹐﹝《易》﹕樂天知命﹐故不憂。一本無上五字。﹞果於自是也。君其勵文學焉﹗丈人牧人南邦﹐君展覲承顏婆娑愉樂之暇﹐則充其經笥﹐茂是文苑﹐時焉逃哉﹖﹝焉﹐於虔切。﹞遲速之事﹐則瞽史之任﹐吾不及知。

○送韋七秀才下第求益友序﹝一本無「求益友」三字。﹞

所謂先聲後實者﹐豈惟兵用之﹐﹝《漢書》﹕廣武君說韓信曰「兵有先聲而後實。」一本「用」之下有「然」字﹐非。﹞𨿽士亦然。若今由州郡抵有司求進士者﹐歲數百人﹐咸多爲文辭﹐道今語古﹐角誇麗﹐務富厚。有司一朝而受者幾千萬言﹐讀不能十一﹐卽偃仰疲耗﹐﹝音冒﹐亂也。按韻﹐耗﹐虛到切﹐滅也﹐虛也﹐字從耗﹐不音冒。目字從毛﹐未詳孰是﹐當考。﹞目眩而不欲視﹐心廢而不欲營﹐如此而曰吾能不遺士者﹐僞也。惟聲先焉者﹐讀至其文辭﹐心目必專﹐﹝「目」﹐一作「耳」。﹞以故少不勝。

京兆韋中立﹐其文懿且髙﹐其行願以恆﹐試其藝益工﹐久與居﹐益見其賢﹐然而進三年連不勝﹐是豈拙於爲聲者歟﹖或以韋生之不勝﹐爲有司罪。余曰﹕非也。谷梁子曰「心志旣通﹐而名譽不聞﹐友之過也﹔名譽旣聞﹐而有司不以告﹐﹝「不以告」﹐或作「不取者」。﹞有司之過也。」﹝《谷梁傳》昭十九年﹕子旣生﹐不免乎水火﹐母之罪也。羈貫成童﹐不就師傅﹐父之罪也。就師學問無方﹐心志不通﹐身之罪也。心志旣通﹐名譽不聞﹐友之罪也。名譽旣聞﹐有司不舉﹐有司之罪也。﹞人之視聽有所止﹐神志有所不及。﹝卽上云有司疲耗事。﹞古之道﹐名譽未至﹐不以罪有司﹐而況今乎﹖今韋生樂植乎內﹐不欲揚乎外﹐其志非也。孔子不避名譽以致其道﹐今韋生仗其文﹐簡其友﹐思自得於有司﹐抑非古人之道歟﹖將行也﹐余爲之言﹐旣以遷其人﹐又以移其友﹐且使惑者知釋有司也。

○送辛生下第序略

自命鄕論士之制﹐﹝命鄕論秀士﹐升之司徒﹐曰選士。出《禮記﹟王制篇》。﹞壞而不復﹐士莫有就緒﹐故叢於京師。京兆尹歲貢秀才﹐常與百郡相抗。登賢能之書﹐或半天下。取其殊尢以爲舉首者﹐﹝舉首字出《漢書》。﹞仍歲皆上第﹐過而就黜﹐時謂怪事﹐有司或不問能否而成就之。

中書髙舍人﹐備位於禮部﹐攘袂矯枉﹐痛抑華耀。﹝《髙郢傳》﹕貞元中﹐遷中書舍人﹐進禮部侍郎﹐知貢舉。時四方士務朋比﹐更相譽薦﹐以動有司﹐徇名亡實﹐郢患之﹐乃謝絕請謁﹐專取行藝。司貢部凡三歲﹐甄幽獨﹐抑浮華﹐流競之俗爲衰。﹞首京師之貢者﹐﹝「首」﹐一作「會」。﹞再歲連黜﹐辛生以是不在議甲乙伍中。其沈沒厄困之士﹐闔戶塞竇﹝《記﹟儒行》﹕儒有蓽門圭竇。竇﹐穴也。﹞而得榮名者﹐連畛而起﹐﹝畛﹐止刃切﹐井田間陌也。﹞談者果以至公稱焉﹐其能否也﹐世莫知也。若辛生﹐其文簡而有制﹐其行直而無犯﹐向使不聞於公卿﹐不揚於交遊﹐又不爲京師貢首﹐則其甲乙可曲肱而有也。嗚呼﹐名之果爲不祥也有是夫﹗旣受退﹐告歸長沙。﹝長沙﹐潭州。﹞以辛生之文行﹐八年無就﹐如其初而退返﹐吾甚憤焉。孟子曰「位卑而言髙者﹐罪也。」於辛生又不能已﹐故略。

●卷二十四﹟序○送從兄罷選歸江淮詩序﹝史傳《年表》﹐公從兄無見焉。其曰從侄立﹐貞元十一年中進士第者也。﹐一本作稱﹐序謂「自淮陽從調抵於京師」﹐罷選而歸﹐當在貞元十七八年在京時作。﹞

伯氏自淮陽從調﹐﹝淮陽﹐陳州。調﹐選也。﹞抵於京師。冬十月﹐牒計不至﹐攝衽而退﹐﹝攝衽﹐謂斂襟也。﹞顧謂宗元曰「昔吾祖士師﹐﹝柳下惠爲士師。﹞生於衰周﹐與道同波﹐爲世儀表。故直道而仕﹐三黜不去﹐孔氏稱之。遺佚而不怨﹐厄窮而不憫﹐孟子贊之。今吾遑遑末路﹐寡偶希合﹐進不知向﹐退不知守﹐所不敢折其志﹐戚其心﹐遵祖訓也。然而闕氵之養﹐﹝氵﹐謂泔滑也。《禮﹟內則》﹕氵氵隨以滑之。注﹕秦人溲曰氵﹐齊人滑曰氵隨。氵﹐息有切。氵隨﹐音髓。﹞乏庾釜之畜﹐﹝《論語》﹕子華使於齊﹐冉子爲其母請粟。子曰「與之釜。」請益。曰「與之庾。」注﹕六斗四升曰釜。十六斗曰庾。﹞逼迸無成﹐﹝逼﹐筆力切﹐迫也。迸﹐北諍切﹐走也。﹞東轅淮湖。𨿽欲脫細故於胸中﹐味道腴於舌端。勉修厥志﹐懼不恆久。﹝恆﹐胡登切。﹞子當慰我窮局之懷﹐祛我行役之憤﹐博之以文﹐發於詠歌。吾非子之望將誰望焉﹖」宗元再拜曰「夫聞善不慕﹐與聾聵同﹔見善不敬﹐與昏瞽同﹔知善不言﹐與へ同﹐則聞之先達久矣。矧吾兄有柔儒之茂質﹐恢曠之弘量﹐敢無敬乎﹖有述祖之美談﹐安道之貞節﹐敢無慕乎﹖睹徽容而敬﹐聞嘉話而慕﹐敢無言乎﹖言不稱徳﹐文不盡志﹐適爲累而已矣﹗」於是賦而序之﹐繼其聲者列於左﹐凡五十七首。遂命從侄立﹐編爲後序終篇。

○送從弟謀歸江陵序﹝公髙祖諱子夏﹐徐州長史。此序首云﹕吾與謀由髙祖王父而異﹐其別蓋自此。然謀之父祖﹐《年表》譜系皆闕﹐無所稽。序言「吾觸罪屏擯越﹑楚間六年」﹐此元和五年間作。﹞

吾與謀﹐由髙祖王父而異。謀少吾二歲﹐往時在長安﹐居相邇也。與謀皆甚少﹐獨見謀在眾少言﹐好經書﹐心異之。其後吾爲京兆從事﹐﹝公爲尉。﹞謀來舉進士﹐復相得﹐益知謀盛爲文詞﹐﹝一本作「辭」。﹞通外家書。一再不勝﹐懼祿養之緩﹐棄去﹐爲廣州從事。復佐邕州﹐連得薦舉至禦史﹐後以智免﹐歸家江陵。有宅一區﹐環之以桑﹐有僮指三百﹐有田五百畝﹐樹之谷﹐藝之麻﹐養有牲﹐出有車﹐無求於人。日率諸弟具滑甘丰柔﹐視寒燠之宜﹐其巢則讀書﹐﹝巢﹐與隙同。﹞講古人所謂求其道之至者以相勵也。過永州﹐爲吾畱信次。﹝《左傳》莊三年﹕凡師一宿爲捨﹐再宿爲信﹐過信爲次。﹞具道其所爲者。

凡士人居家孝悌恭儉﹐爲吏祗肅。出則信﹐入則厚。足其家﹐不以非道﹔進其身﹐不以苟得。時退則退﹐尊老無井臼之勞。﹝井臼﹐見《後漢﹟馮衍傳》。﹞和安而益壽﹐﹝「和安」﹐一作「安和」。﹞兄弟ぅぅ以相友。﹝ぅぅ﹐空旱切﹐樂也。﹞不謀食而食給﹐不謀道而道顯。則謀之去進士爲從事於遠﹐始也吾疑焉﹐今也吾是焉。別九歲而會於此﹐視其貌益偉﹐問其業益習﹐叩其志益堅。於﹗吾宗不振久矣。識者曰﹕今之世稍有人焉。若謀之出處﹐庸非所謂人歟﹖或問管仲﹐孔子曰「人也。」謀𨿽不識於管仲﹐其爲道無悖﹐亦可以有是名也。抑又聞聖人之道﹐學焉而必至﹐謀之業良矣﹐而又增焉﹔志專矣﹐而又若不足焉。孔子之門﹐不道管﹑晏﹐﹝《孟子》﹕公孫丑問曰「夫子當路於齊﹐管仲﹑晏子之功﹐可復許乎﹖」孟子曰「管仲﹐曾西之所不爲也﹐而子爲我願之乎﹗」﹞則謀之爲人也﹐﹝「人」下﹐一有「志」字。﹞其可度哉﹗

吾不智﹐觸罪擯越﹑楚間六年﹐﹝謂永州時。﹞築室茨艸﹐爲圃乎湘之西﹐穿池可以漁﹐種黍可以酒﹐甘終爲永州民﹐又恨徒費祿食而無所答﹐下愧農夫﹐上慚王官。追計往時咎過﹐日夜反覆﹐無一食而安於口平於心。若是者﹐豈不以少好名譽﹐嗜味得毒﹐﹝《國語》﹕單襄公謂魯成公曰「髙位實疾顚﹐厚味實臘毒」。﹞而至於是耶﹗用是愈賢謀之去進士爲從事以足其家﹐終始孝悌﹐今𨿽欲羨之﹐豈復可得﹖謀在南方有令名﹐其所爲日聞於人﹐吾恐謀不幸又爲吾之所悔者﹐﹝「悔」﹐一作「悟」。﹞將已之而不能得﹐可若何﹖然謀以信厚少言﹐蓄其志以周於事﹐𨿽履吾迹﹐將不至乎吾之禍﹐則謀何悔之有﹖苟能是﹐𨿽至於大富貴﹐又何栗耶﹖振吾宗者﹐其惟望乎爾﹗

○送序﹝﹐公之族屬也﹐以《新史﹟年表》考之﹐柳氏自晉侍中景猷生二子耆﹑純﹐耆太守號西眷﹐耆之子恭﹐四傳而爲方與公。其下五子﹐皆有傳。純又別而爲二。子卓有子四人﹐號東眷。六世孫懿﹐三傳而至道茂﹐又別爲二﹐各有傳。子厚﹐耆之裔也。登﹐卽芳之子。公綽﹐溫之子。皆有傳可考。公曰「終老於夷」﹐序當在永州作。﹐音邂。﹞

人咸言吾宗宜碩大﹐有積徳焉。在髙宗時﹐並居尙書省二十二人。﹝永徽二年﹐柳同平章事。﹞遭諸武﹐以故衰耗。﹝﹐爲武后所惡﹐貶愛州刺史﹐尋殺之﹐籍沒其家。﹞武氏敗﹐猶不能興。﹝一無「武氏敗猶興」五字。﹞爲尙書吏者﹐間十數歲乃一人。永貞年﹐吾與族兄登﹝登﹐字伯成。﹞並爲禮部屬。﹝公爲禮部員外郎﹐登爲膳部郎中。﹞吾黜﹐而季父公綽更爲刑部郎﹐﹝公綽﹐字起之﹐以吏部員外郎爲西川武元衡判官﹐復入爲吏部郎中。「刑」下﹐一有「吏」字。﹞則加稠焉。又觀宗中爲文雅者﹐炳炳然以十數﹐仁義固其素也。意者其復興乎﹖﹝一無「其」字。﹞

自吾爲﹃人﹐﹝﹃﹐與「戮」同。﹞居南鄕﹐後之穎然出者﹐吾不見之也。其在道路幸而過餘者﹐獨得。質厚不諂﹐惇朴有裕﹐若器焉﹐必隆然大而後可以有受﹐擇所以入之者而已矣。其文蓄積甚富﹐好慕甚正﹐若墻焉﹐必基之廣而後可以有蔽﹐擇其所以出之者而已矣。勤聖人之道﹐輔以孝悌﹐復向時之美﹐吾於焉是望。汝往哉﹐見諸宗人﹐爲我謝而勉焉。無若太山之麓﹐止而不得升也﹐其惟川之不已乎﹗吾去子﹐終老於夷矣﹗

○送內弟盧遵遊桂州序﹝昌黎銘公墓云「舅弟盧遵﹐涿人。性謹順﹐學問不厭。自子厚之斥﹐遵從而家﹐逮其死不去。」觀公此序信然矣。序云「以余於南服﹐來從余居五年矣。」卽銘之意。時當在元和四年作。﹞

外氏之世徳﹐存乎古史﹐揚乎人言﹐其惇大朴厚尢異乎他族。由遵而上﹐五世爲大儒﹐兄弟三人咸爲帝者師。﹝盧植﹐涿人﹐後漢時爲尙書。植子毓﹐魏司空。毓子﹐晉侍中。子志﹐中書監。志子諶﹐司空從事中郎。四代有傳。諶子偃。偃子昭。昭曾孫靖。靖三子﹕景裕﹑辯﹑光﹐皆爲帝者師﹐號帝師房。景裕﹐魏國子博士﹐齊文襄帝師。辯﹐西魏侍中﹑尙書令﹐周武帝師。光﹐西魏侍中﹑將作大匠﹐恭帝師。詳見《元和姓纂》。﹞其風之流者﹐皆好學而質重。

遵﹐余弟也。﹝遵﹐公舅之子﹐又一本作「余弟子也」。﹞廣而不肆﹐巽而不懾。孝敬忠信之道﹐拳拳然﹝《禮記》﹕得一善則拳拳服膺﹐而不失之矣。﹞未嘗去乎其中﹐蓋由其中出者也。浸潤以《詩》《易》﹐動搖以文采。以余棄於南服﹐來從余居五年矣。未嘗見其行有悖乎義﹐﹝悖﹐音佩﹐又蒲沒切。﹞言有異乎行者。則余之棄也﹐適累斯人焉。以愛余而慰其憂思﹐故不爲京師遊﹐以取名當世。以桂之邇也﹐而中丞之道光大﹐﹝時禦史中丞裴行立爲桂管觀察使。﹞多容賢者﹐故洋洋焉樂附而趨﹐以出其中之有。夫如是﹐則宜奮翼鱗﹐﹝一無「則」字。﹞乘風波﹐以遊乎無倪。﹝倪﹐分也。﹞往哉﹗其漸乎是行也。

○送表弟呂讓將仕進序﹝呂渭﹐字君載﹐河中人。貞元中﹐爲湖南觀察使。四子﹕溫﹑恭﹑儉﹑讓。﹞

吾觀古豪賢士﹐能知生人艱饑羸寒﹑蒙難抵暴﹑ㄏ抑無告﹐﹝ㄏ﹐昨沒切﹐持頭髮也。﹞以吁而憐者﹐皆飽窮厄﹐恆孤危﹐訁訁忡忡﹐﹝訁﹐音怡。忡﹐敕中切。﹞東西南北無所歸﹐然後至於此也。今有呂氏子名讓﹐生而食肉﹐厭粱稻﹐欺紈﹐幼專靖﹐不好遊﹐不踐郊牧野﹐﹝《爾雅》﹕邑外謂之郊﹐郊外謂之牧﹐牧外謂之野﹐野外謂之林﹐林外謂之。﹞不目小民農夫耕築之倦苦﹐不耳呼怨﹐而獨粹然憐天下之窮。﹝與「氓」同﹐田民也。﹞坐而言﹐未嘗不至焉。此孰告之而孰示之耶﹖積於中﹐得於誠﹐往而復﹐咸在其內者也。彼告而後知﹐示而後哀﹐由外以鑠己﹐﹝鑠﹐式灼切。﹞因物以激志者也。中之積﹐誠之得﹐其爲賢也莫尙焉。呂氏子得賢人之上資﹐增以嗜儒書﹐多文辭﹐上下古今﹐左程右準﹐﹝程﹐式也。﹞以爲直道﹐﹝「直」﹐一作「其」。﹞其於遠且大﹐若稼而谷﹐圃而蔬﹐不丐買而有也。今來言曰「道不可特出﹐功不可徒成﹐必由仕以登﹐假辭以通﹐然後及乎物也。吾將通其辭﹐幹於仕﹐庶施吾道﹐願一決其可不可於子何如﹖」

余曰「志存焉﹐﹝「存」﹐一作「好」。﹞學不至焉﹐不可也﹔學存焉﹐辭不至焉﹐不可也﹔辭存焉﹐時不至焉﹐不可也。今以子之志﹐且學而文之﹐﹝「而」下﹐一本又有「且」字。﹞又當主上興太平﹐賢士大夫爲宰相卿士﹐吾子以其道從容以行﹐由於下﹐達於上﹐旁施其事業﹐若健者之升梯﹐舉足愈多﹐身愈髙﹐人愈仰之耳。道不誤矣﹐勤而不忘﹐斯可也﹔怠而忘﹐斯不可也。捨是﹐吾無以爲決。子其行焉。」﹝元和十年﹐讓中第。﹞

○陪永州崔使君遊宴南池序﹝使君﹐崔敏也。刺永而卒﹐公嘗志其墓及以文祭之。有云「某等咸以罪戾﹐謫玆炎方。公垂惠和﹐枯槁以光。鳴鑾適野﹐泛沿湘。廣筵命樂﹐華燭飛觴。」與此序意同。序云於暮之春﹐當在元和五年春也。﹞

零陵城南﹐環以羣山﹐延以林麓。其崖谷之委會﹐﹝委會﹐水聚處。﹞則泓然爲池﹐﹝泓﹐下深貌。﹞灣然爲溪。﹝灣﹐水曲也。﹞其上多楓楠竹箭﹑哀鳴之禽﹐其下多芡芰蒲蕖﹑騰波之魚﹐韜涵太虛﹐澹灩裏閭﹐﹝澹灩﹐搖動也。澹﹐音淡。﹞誠遊觀之佳麗者已。

崔公旣來﹐﹝元和中﹐以禦史中丞崔公爲永州刺史。﹞其政寬以肆﹐其風和以廉﹐旣樂其人﹐又樂其身。於暮之春﹐徵賢合姻﹐登舟於玆水之津。連山倒垂﹐萬象在下﹐浮空泛景﹐蕩若無外。橫碧落以中貫﹐陵太虛而徑度。羽觴飛翔﹐匏竹激越。﹝匏﹐瓠也﹐可以爲笙。﹞熙然而歌﹐婆然而舞﹐﹝婆然﹐舞貌。﹞持頤而笑﹐瞪目而倨﹐﹝瞪﹐澄應切。目直視也。﹞不知日之將暮﹐則於向之物者可謂無負矣。

昔之人知樂之不可常﹐會之不可必也﹐當歡而悲者有之。況公之理行﹐宜去受厚錫﹐而席之賢者﹐率皆左官蒙澤﹐﹝「左官」﹐或作「在官」。﹞方將脫鱗介﹐生羽翮﹐夫豈趑趄湘中﹝趑﹐千資切。趄﹐千餘切。﹞爲憔客耶﹖﹝﹤焦頁﹥﹐音憔。﹐音悴。﹞余旣委廢於世﹐恆得與是山水爲伍﹐而悼玆會不可再也﹐故爲文志之。

○愚溪詩序﹝公嘗與楊誨之書云「方築愚溪東南爲室。」而此言丘泉溝池堂溪亭島皆具。序當作於書之後。所謂《八愚詩》﹐今逸之。可惜也已。﹞

灌水之陽﹝羅含《湘中記》﹕有灌水﹐有蒸水﹐皆注湘。﹞有溪焉﹐東流入於瀟水。或曰﹕冉氏嘗居也﹐故姓是溪爲冉溪。﹝「爲」﹐一作「曰」。﹞或曰﹕可以染也﹐名之以其能﹐故謂之染溪。余以愚觸罪﹐謫瀟水上﹐愛是溪﹐入二三里﹐得其尢絕者家焉。古有愚公谷﹐﹝《說苑》﹕齊桓公出獵﹐入山谷中﹐見一老公﹐問曰「是爲何谷﹖」對曰「爲愚公之谷。」桓公曰「何故﹖」對曰「以臣名之。」﹞今予家是溪﹐而名莫能定﹐土之居者猶然。﹝《孔子世家》﹕洙泗之間﹐如也。﹐魚斤切﹐爭貌。﹞不可以不更也﹐故更之爲愚溪。愚溪之上﹐買小丘爲愚丘。自愚丘東北行六十步﹐得泉焉﹐又買居之爲愚泉。愚泉凡六穴﹐皆出山下平地﹐蓋上出也。合流屈曲而南﹐爲愚溝。遂負土累石﹐塞其隘爲愚池。愚池之東爲愚堂。其南爲愚亭。池之中爲愚島。嘉木異石錯置﹐皆山水之奇者﹐以余故﹐咸以愚辱焉。

夫水﹐智者樂也。﹝樂﹐五教切。﹞今是溪獨見辱於愚﹐何哉﹖蓋其流甚下﹐不可以漑灌﹔又峻急﹐多坻石﹐﹝坻﹐音遲﹐小渚。﹞大舟不可入也﹔幽邃淺狹﹐蛟龍不屑﹐不能興雲雨。無以利世﹐而適類於余﹐然則𨿽辱而愚之﹐可也。寧武子「邦無道則愚」﹐智而爲愚者也﹔顏子「終日不違如愚」﹐睿而爲愚者也﹐﹝二事並見《論語》。﹞皆不得爲眞愚。今余遭有道﹐而違於理﹐悖於事﹐故凡爲愚者莫我若也夫。然則天下莫能爭是溪﹐余專得而名焉。溪𨿽莫利於世﹐而善鑑萬類﹐淸瑩秀澈﹐鏘鳴金石﹐能使愚者喜笑眷慕﹐樂而不能去也。余𨿽不合於俗﹐亦頗以文墨自慰﹐漱滌萬物﹐牢籠百態﹐而無所避之。以愚辭歌愚溪﹐則茫然而不違﹐昏然而同歸﹐超鴻蒙﹑混希夷﹐寂寥而莫我知也。於是作《八愚詩》﹐紀於溪石上。

○婁二十四秀才花下對酒唱和詩序﹝婁秀才﹐名圖南。公集有《酬婁秀才病中見寄詩》﹐有《酬婁秀才將之淮南見贈詩》﹐有《送圖南遊淮南將入道序》。今又有此序。婁去永而之淮南﹐在元和三年﹐則此《詩序》必其未如淮南之前作云。﹞

君子遭世之理﹐則呻呼踴躍以求知於世﹐而遁隱之志息焉。於是感激憤悱﹐思奮其誌略以效於當世﹐故形於文字﹐﹝「故」﹐一作「以」﹐又作「必」。﹞伸於歌詠﹐是有其具﹝「是」下﹐一有「故」字﹐或作「是故有濟世之具」。﹞而未得行其道者之爲之也。婁君志乎道﹐而遭乎理之世﹐其道宜行﹐而其術未用﹐故爲文而歌之﹐有求知之辭。以余弟同志而偕未達﹐故爲贈詩﹐﹝一無「以」字。﹞以悼時之往也。余旣困辱﹐不得預睹世之光明﹐而幽乎楚﹑越之間﹐故合文士以申其致﹐將俟夫木鐸以間於金石。大凡編辭於斯者﹐皆太平之不遇人也。

○法華寺西亭夜飲賦詩序﹝寺在永州。公嘗爲作《西亭記》﹐其詩亦具於集。以記考之﹐亭已作於元和四年﹐詩序當繼作。﹞

余旣謫永州﹐以法華浮圖之西臨陂池丘陵﹐大江連山﹐其髙可以上﹐其遠可以望﹐遂伐木爲亭﹐以臨風雨﹐觀物初﹐而遊乎顥气之始。﹝「气」﹐一作「氛」。﹞間歲﹐元克己由柱下史﹝周藏書室史之柱下也﹐因以爲官名。老聃嘗爲柱下史。此云由柱下史﹐禦史也。﹞亦謫焉而來。無幾何﹐以文從餘者多萃焉。是夜﹐會玆亭者凡八人。旣醉﹐克己欲志是會以貽於後﹐咸命爲詩﹐而授余序。

昔趙孟至於鄭﹐賦七子以觀鄭志。﹝《左傳》襄二十七年﹕鄭伯享趙孟於垂隴﹐子展﹑伯有﹑子西﹑子產﹑子太叔﹑二子石從。趙孟曰「七子從君﹐以寵武也。請皆賦以卒君貺。武亦以觀七子之志。」﹞克己其慕趙者歟﹖卜子夏爲《詩序》﹐使後世知風雅之道﹐余其慕卜者歟﹖誠使斯文也而傳於世﹐庶乎其近於古矣。﹝一無「於」字。﹞

○序飲﹝《小丘記》作於元和四年﹐此序當作於記後。晏元獻本題曰﹕《序飲》《序棋》二篇﹐古本或有或無。﹞

買小丘﹐﹝卽愚丘也。﹞一日鋤理﹐二日洗滌﹐遂置酒溪石上。向之爲記所謂牛馬之飲者﹐﹝《鈷釒母潭西小丘記》云﹕其石之突怒偃蹇爭爲奇怪者﹐不可勝數。其然相累而下者﹐若牛馬之飲於溪。﹞離坐其背。﹝《禮記》﹕離坐離立。注云﹕離﹐兩也。今此「離坐」與記不同。﹞實觴而流之﹐接取以飲。乃置監史而令曰﹕﹝《詩﹟賓之初筵》﹕旣立之監﹐或佐之史。注云﹕立監以視之﹐又助以史﹐使督酒。﹞當飲者舉籌之十寸者三﹐逆而投之﹐能不洄於γ。﹝洄﹐■A46洄也。γ﹐伏流也﹐洄﹐胡雷切。γ﹐房六切。﹞不止於互﹐﹝音遲﹐小渚﹐與「坻」同。﹞不沈於底者﹐過不飲。﹝「過」下﹐一有「至」字。﹞而洄而止而沈者﹐飲如籌之數。旣或投之﹐則旋眩滑汩。﹝眩﹐熒絹切。﹞若舞若躍﹐速者遲者﹐去者住者﹐﹝「住」﹐一作「畱」。﹞眾皆據石﹝一有「位」字。﹞注視﹐歡以助其勢。突然而逝﹐﹝突﹐ヌ沒切。﹞乃得無事。於是或一飲﹐或再飲。客有婁生圖南者﹐其投之也﹐一洄一止一沈﹐﹝或作「洄一止一沈一」。﹞獨三飲﹐眾乃大笑歡甚。﹝婁生未必拙﹐眾人未必巧。或飲或不飲者﹐溪流不可必﹐而人事有幸不幸也。士有操名宦之籌以角勝負於世途之風波者﹐其爲幸不幸又可勝計耶﹗﹞余病痞﹐﹝部鄙切﹐腹內結痛也。﹞不能食酒﹐﹝《漢》﹕於定國食酒至數石不亂。注云﹕食酒者﹐謂能多飲﹐費盡其酒﹐猶云食言焉。﹞至是醉焉。遂損益其令﹐以窮日夜而不知歸。

吾聞昔之飲酒者﹐有揖讓酬酢百拜以爲禮者﹐有叫號屢舞﹝《詩》﹕或不知叫號。又曰﹕屢舞亻欺亻欺。﹞如沸如羹以爲極者﹐﹝《詩》﹕文王曰咨﹐咨汝殷商。如蜩如螗﹐如沸如羹。﹞有裸裎袒裼以爲達者﹐﹝《孟子》﹕𨿽袒裼裸裎於我側﹐爾焉能浼我哉。公意蓋謂嵇﹑阮之類也。裸﹐魯果切。裎﹐音呈。袒裼﹐音但錫。﹞有資絲竹金石之樂以爲和者﹐有以促數糸逖而爲密者﹐﹝數﹐音朔。﹞今則舉異是焉。故捨百拜而禮﹐無叫號而極﹐不袒裼而達﹐非金石而和﹐去糸逖而密。簡而同﹐肆而恭﹐ぅぅ而從容﹐於以合山水之樂﹐成君子之心﹐宜也。作《序飲》以貽後之人。

序棋﹝棋出公之新意﹐然觀其末曰「余墨者徒也﹐觀其始與末﹐有似棋者。」故敍其謫居零陵時間有以寓意焉耳。﹞

房生直溫﹐與予二弟遊﹐﹝公二弟﹐宗直﹑宗一。﹞皆好學。予病其確也﹐思所以休息之者。得木局﹐隆其中而規焉﹐其下方以直﹐置棋二十有四。﹝《西京雜記》﹕漢元帝好擊鞠﹐爲勞﹐求相類而不勞者﹐遂爲彈棋之戲。今人罕爲之。有譜一卷﹐盡唐人所爲。其局方二尺﹐中心髙﹐如覆盂﹐其巓爲小壺﹐四角微隆起。李商隱詩云﹕玉作彈棋局﹐中心最不平。謂其中髙也。白樂天詩云﹕彈棋局上事﹐最妙是長斜。今譜中具有此法。子厚《序棋》用二十四棋者﹐卽此戲也。﹞貴者半﹐賤者半﹐貴曰上﹐賤曰下﹐咸自第一至十二﹐下者二乃敵一﹐用朱墨以別焉。房於是取二毫﹐如其第書之。旣而抵﹝一無「抵」字。﹞戲者二人﹐則視其賤者而賤之﹐貴者而貴之。其使之擊觸也﹐必先賤者﹐不得已而使貴者﹐則皆忄栗焉忄昏焉﹐﹝「忄栗」﹐一作「標」。﹞亦鮮克以中。其獲也﹐得朱焉則若有餘﹐得墨焉則若不足。

余諦睨之﹐以思其始﹐則皆類也﹐房子一書之而輕重若是。適近其手而先焉﹐非能擇者其善而朱之﹐﹝一無「之」字。﹞否而墨之也。然而上焉而上﹐下焉而下﹐貴焉而貴﹐賤焉而賤﹐其易彼而敬此﹐﹝易﹐以豉切。﹞遂以遠焉。然則若世之所以貴賤人者﹐有異房之貴賤玆棋者歟﹖無亦近而先之耳﹗有果能擇其善否者歟﹖其敬而易者﹐亦從而動心矣﹐﹝「心」﹐一作「止」。﹞有敢議其善否者歟﹖其得於貴者﹐有不气揚而志蕩者歟﹖﹝一本作「有气不揚而志不蕩者歟」。﹞其得於賤者﹐有不貌慢而心肆者歟﹖其所謂貴者﹐有敢輕而使之者歟﹖其所謂賤者﹐有敢避其使之擊觸者歟﹖彼朱而墨者﹐相去千萬不啻﹐有敢以二敵其一者歟﹖余墨者徒也﹐觀其始與末﹐有似棋者﹐故敍。

●卷二十五﹟序隱遁道儒釋○淩助教蓬屋題詩序﹝淩助教士燮﹐蘇州吳人。觀序辭﹐公尙在京師時作。﹞

儒有蓬戶甕牖而自立者﹐﹝《禮記》﹕儒有蓽門圭窬﹐蓬戶甕牖。﹞河間淩士燮窮討六籍﹐皆有著述﹐而尢邃《春秋》。爲儒官﹐守道端莊﹐植志不回。在京師十二年﹐家本吳也﹐﹝用漢楊惲「家本秦也」文法。﹞欲歸而不可得﹐遂構蓬室﹐以備揖讓之位。棟宇簡易﹐僅除風雨﹐﹝《詩》﹕風雨攸除。除﹐去也。﹞蓋大江之南﹐其舊俗也。由是不出環堵﹐﹝《禮記》﹕儒有一畝之宮﹐環堵之室。方丈曰堵。﹞坐入吳甸﹐包山震澤﹐﹝震澤中有包山。包山亦曰椒山﹐卽《春秋》所謂「夫椒」是也。震澤亦曰具區﹐卽今之太湖是也。在吳縣南。﹞若在牖外。所謂求仁而得﹐﹝《論語》﹕求仁而得仁﹐又何怨﹖﹞斯固然歟﹗與夫南音越吟﹐﹝《左傳》成八年﹕晉人以楚大夫鐘儀歸﹐囚諸軍府﹐九年﹐晉侯使與之琴﹐操南音。《史記》﹕越人莊舄仕楚而病。楚王曰「舄﹐越之鄙細人也﹐今仕執圭﹐亦思越否﹖」中謝曰「彼思越則越聲﹐不思則楚聲。」使人聽之﹐猶越聲也。﹞慕望而不獲者﹐異日道也。夫厚人倫﹐懷舊俗﹐﹝《詩序》﹕先王以是經夫婦﹐成孝敬﹐厚人倫﹐美教化。又曰﹕國史吟詠情性﹐以諷其上﹐達於事變﹐而懷其舊俗者也。﹞因六義之本。﹝《詩序》﹕故詩有六義焉。﹞羣公是以有發徳之什﹐書在屋壁﹐余敍而引之。

○送韓丰羣公詩後序﹝一無「羣公詩」字。萬州刺史韓某﹐子三人﹕愼﹑丰﹑泰。愼爲溫縣主簿。公有志。丰字茂實。泰字安平。此送茂實也。《新史》附《王叔文傳》﹕貞元二十年﹐與公同爲監察禦史。故云遇於上京﹐蓋在京師時作。﹞

春秋時﹐晉有叔向者﹐﹝晉大夫羊舌職之子曰﹐字叔向﹐一字叔譽﹐伯華之弟也。﹞垂聲邁烈﹐顯白當世。而其兄銅伯華﹐﹝魯襄公三年﹐伯華爲銅大夫﹐代其父爲中軍尉。《家語》﹕孔子閒處﹐嘆曰「向使銅伯華無死﹐天下其有定矣。」《春秋》注﹕銅﹐晉別縣﹐在上黨。﹐音題。﹞匿徳藏光﹐退居保和﹐士大夫其不與叔向遊者﹐罕知伯華矣。然仲尼稱叔向曰「遺直」「由義」。﹝《左傳》昭十四年﹕仲尼曰「叔向﹐古之遺直也。治國制刑﹐不隱其親。」又曰「殺親益榮﹐猶義也夫。」《左氏》作「猶義」﹐《家語》作「由義」。﹞又稱伯華曰「多聞」「內植」。﹝《家語》﹕其爲人之淵源也﹐多聞而難誕﹐內植足以沒其世﹐蓋銅伯華之行也。﹞進退兩尊﹐榮於策書﹐故羊舌氏之美﹐至於今不廢。

宗元常與韓安平遇於上京﹐﹝貞元九年﹐公中進士。十一年﹐泰中進士。﹞追用古道﹐交於今世﹐以是知吾兄矣。兄字茂實﹐惇朴而知變﹐弘和而守節﹐溫淳重厚﹐與直道爲伍。常績文著書﹐﹝一作「嘗又著書」。﹞言禮家之事﹐條綜今古。﹝綜﹐作弄切。﹞大備制量﹐遺名居實﹐澹泊如也。﹝澹﹐音淡。﹞他日當爲達者稱焉﹐﹝連上文意。達者謂孔子也。《史記》﹕吾聞聖人之後﹐𨿽不當世﹐必有達者。今孔丘年少好禮﹐其達者與﹖「達」﹐一作「識」。﹞在吾儕乎﹖則韓氏之美﹐亦將耀於後矣。﹝﹐胡本切。耀﹐弋笑切。﹞今將浮游淮湖﹐觀藝諸侯﹐凡知兄者﹐咸出祖於外。天水趙佶秉翰序事﹐殷勤宣備﹐詞旨甚當。余謂《春秋》之道﹐或始事﹐或終義。﹝一本有「先經以後經以」六字。杜預《左氏傳》﹕或先經以始事﹐或後經以終義。﹞大《易》之制﹐《序卦》處末。然則後序之設﹐不爲非經也。於是編其餞詩若干篇﹐記於末簡﹐以貺行李﹐遂抗手而別。﹝一本有「丰之季弟泰知名與余善」十字。﹞

○送婁圖南秀才遊淮南將入道序﹝一本無「將入道」三字。﹞

僕未冠﹐求進士﹐﹝貞元六年﹐公求進士﹐年十八﹐故曰未冠。﹞聞婁君名甚熟。其所爲歌詩﹐傳詠都中。﹝一作「中都」。﹞通數經及羣書。當時爲文章﹐若崔比部﹑﹝崔鵬﹐字元翰﹐貞元六年﹐自知制誥罷爲比部郎中。﹞於衛尉﹐﹝於邵﹐字相門。﹞相與稱其文。眾皆曰納言曾孫也。﹝婁師徳﹐武后時以撫定河北﹐進納言﹐世稱爲長者。﹞而又有是﹐咸推讓爲先登。後十餘年﹐僕自尙書郎謫來零陵﹐﹝永貞元年﹐公自禮部員外郎貶永州司馬。零陵﹐永州。﹞覯婁君﹐﹝覯﹐遇見也。﹞猶爲白衣﹐居無室宇﹐出無僮禦。僕深異而訊之﹐乃曰「今夫取科者﹐交貴勢﹐倚親戚﹐合則插羽翮﹐生風濤﹐沛焉而有餘﹐吾無有也。不則饜飲食﹐馳堅良﹐﹝堅車良馬。﹞以歡於朋徒﹐相貿爲資﹐﹝貿﹐以貨易財也。﹞相易爲名﹐有不諾者﹐以气排之﹐吾無有也。不則多筋力﹐善造請﹐朝夕屈折於恆人之前﹐走髙門﹐邀大車﹐矯笑而僞言﹐卑陬而句兪。﹝《莊子》云﹕卑陬失色。句﹐音虛。兪﹐音兪﹐美也。﹞偸一旦之容以售其伎﹐吾無有也。自度卒不能堪其勞﹐故捨之而遊﹐逾湖﹑江﹐出豫章﹐至南海﹐﹝今洪州卽豫章﹐廣州卽南海也。﹞復由桂而下也。少好道士言﹐餌藥爲壽﹐未盡其術﹐故往且求之。」﹝往﹐一作「行」。﹞僕聞而愈疑。往時觀得進士者﹐不必若婁君之言﹐又少能類婁君之文學﹐﹝「少」﹐一作「不」。﹞又無納言之大徳以爲之祖﹐無比部﹑衛尉以爲之知﹐而升名者百數十人。今婁君非不足也﹐顧不樂而遁耳。因爲余畱三年。他日﹐又曰「吾所以求於心者未克﹐今其行也。」余旣異其遁於名﹐而又徳其久畱於我也﹐故爲之言。

夫君子之出﹐以行道也﹔其處﹐以獨善其身也。今天下理平﹐主上亟下求士之詔﹐﹝亟﹐丘吏切。﹞婁君智可以任職用事﹐文可以宣風歌徳﹐行於世﹐必有合其道而進薦之者。遽而爲處士﹐吾以爲非時。將曰老而就休耶﹖則甚少且銳﹔羸而自養耶﹖則甚碩且武。問其所以處﹐咸無名焉。若苟焉以圖壽爲道﹐又非吾之所謂道也。夫形軀之寓於土﹐非吾能私之。幸而好求堯﹑舜﹑孔子之志﹐惟恐不得﹔幸而遇行堯﹑舜﹑孔子之道﹐惟恐不慊﹐若是而壽可也。求之而得﹐行之而慊﹐﹝苦簟切﹐愜也。﹞𨿽夭其誰悲﹖今將以呼噓爲食﹐咀嚼爲神﹐﹝咀﹐子與切。嚼﹐疾爵切。﹞無事爲閒﹐不死爲生﹐則深山之木石﹐大澤之龜蛇﹐皆老而久﹐其於道何如也﹖

僕嘗學於儒﹐持之不得﹐以陷於是。以出則窮﹐以處則乖﹐其不宜言道也審矣。以吾子見私於僕﹐而又重其去﹐故竊言而書之而密授焉。

○送易師楊君序

世之學《易》者﹐率不能窮究師說﹐本承孔氏﹐而妄意乎物表﹐爭伉乎理外﹐﹝伉﹐苦浪切﹐敵也。「伉」﹐一作「能」。﹞務新以爲名﹐縱辯以爲髙﹐離其原﹐振其末﹐故羲﹑文﹑周﹑孔之奧﹐詆冒混亂﹐人罕由而通焉。不違古師以入道妙﹐若弘農楊君者其鮮矣。禦史中丞崔公。﹝時崔能爲永州刺史。﹞博而守儒﹐達而好禮﹐故楊君之來也﹐館於燕堂﹐饋之侯食﹐﹝一作「饋以侯食」。﹞日命合邦之學者﹐論說辯問﹐貫穿上下﹐﹝《漢書》﹕司馬遷貫穿上下數千載間。﹞揮散而咸同﹐幽昏而大明﹐言若誕而不乖於聖﹐理若肆而不失於正﹐不爲他奇以立名氏﹐姑務達其旨而已。古人謂駕孔子之說者﹐﹝《揚子》﹕仲尼駕說者也﹐不在玆儒乎﹖如將復駕其所說﹐則莫若使諸儒金口而木舌。駕﹐猶傳也。﹞楊君固其徒歟﹖

宗元以爲太學立儒官﹐傳儒業﹐宜求專而通﹑新而一者﹐以爲冑子師。﹝《書》﹕命夔典樂﹐教冑子。﹞昔嘗遊焉而未得其人。今天下外多賢連帥﹑方伯﹐朝廷立槐棘之下﹐﹝《周禮﹟秋官》﹕朝士掌建邦外朝之法﹐左九棘﹐孤卿﹑大夫位焉。右九棘﹐公﹑侯﹑伯﹑子﹑男位焉。面三槐﹐三公位焉。﹞皆用儒先﹐﹝先﹐猶言先生也﹐漢有鄧先。﹞而楊君之道未列於博士﹐則誰咎歟﹖無乃隱其聲﹐含其美﹐以自窮歟﹖夫以退讓自窮於丰富之世﹐以貽有位者羞﹐是習《易》之說而廢其道也。於將行而問以言﹐敢以變君之志。

○送徐從事北遊序﹝「徐從事」﹐一本作「徐生」。﹞

讀《詩》《禮》《春秋》﹐莫能言說﹐其容貌充充然﹐而聲名不聞傳於世﹐豈天下廣大多儒而使然歟﹖將晦其說﹐諱其讀﹐不使世得聞傳其名歟﹖抑處於遠﹐仕於遠﹐不與通都大邑豪傑角其伎而至於是歟﹖不然﹐無顯者爲之倡﹐以振動其聲歟﹖今之世﹐不能多儒可以蓋生者﹐觀生亦非晦諱其說讀者﹐然則餘二者爲之決矣。生北遊﹐必至通都大邑﹐通都大邑必有顯者﹐由是其果聞傳於世歟﹖苟聞傳必得位﹐得位而以《詩》《禮》《春秋》之道施於事﹐及於物﹐思不負孔子之筆舌。能如是﹐然後可以爲儒。儒可以說讀爲哉﹗

○送詩人廖有方序﹝公嘗有《答貢士廖有方論文書》﹐云「今不自料而序秀才」﹐卽謂此也。公此序與昌黎《送廖道士序》大意一同。﹞

交州﹝漢交州統南海等九郡﹐吳分置廣州﹐而交州治交趾﹐唐爲安南都護治所。﹞多南金﹑﹝《詩》﹕大賂南金。張華見紀瞻等曰「皆南金也。」﹞珠璣﹑﹝音幾﹐珠不圓者爲璣。﹞玳瑁﹑﹝《異物志》云﹕玳瑁如龜﹐生南海﹐大者如﹐背上有鱗﹐鱗大如扇﹐有文章。將作器﹐則煮其鱗如柔皮。玳﹐音代。瑁﹐音昧。﹞象犀﹐其產皆奇怪﹐至於艸木亦殊異。吾嘗怪陽徳之炳耀﹐獨發於粉葩瑰麗﹐﹝葩﹐披巴切。瑰﹐姑回切。﹞而罕鐘乎人。﹝鐘﹐聚也。﹞

今廖生剛健重厚﹐孝悌信讓﹐以質乎中而文乎外。﹝「中」﹐一作「內」。﹞爲唐詩有大雅之道﹐夫固鐘於陽徳者邪﹖是世之所罕也。今之世﹐恆人其於粉葩瑰麗﹐則凡知貴之矣﹐其亦有貴廖生者耶﹖果能是﹐則吾不謂之恆人也﹐﹝一作「矣」。﹞實亦世之所罕也。

○送元十八山人南遊序﹝《昌黎集》有《贈元十八協律詩》﹐云「吾友柳子厚﹐其人藝且賢。吾未識子時﹐已覽贈子篇。」公嘗有《送浩初序》云「退之寓書罪余﹐見《送元生序》﹐不斥浮圖。」皆謂此序也。元十八﹐未詳其名﹐惟白樂天《遊大林寺序》有河南元集虛者﹐疑卽其人也。﹞

太史公嘗言﹐世之學孔氏者﹐則黜老子﹐學老子者﹐則黜孔氏﹐道不同不相爲謀。﹝《史記﹟老子傳》﹕世之學老子者則絀儒學﹐儒學亦絀老子。道不同不相爲謀者﹐豈謂是耶﹖﹞余觀老子﹐亦孔氏之異流也﹐不得以相抗﹐又況楊﹑墨﹑申﹑商﹐﹝楊朱﹑墨翟﹑申不害﹑商鞅也。﹞刑名縱橫之說﹐﹝《漢﹟藝文志》﹕九流有刑﹑名﹑縱橫家。﹞其疊相訾毀﹑抵捂而不合者﹐可勝言耶﹖然皆有以佐世。太史公沒﹐其後有釋氏﹐固學者之所怪駭舛逆其尢者也。

今有河南元生者﹐其人閎曠而質直﹐物無以挫其志﹔其爲學恢博而貫統﹐數無以躓其道。﹝一有「而」字。躓﹐音致。﹞悉取向之所以異者﹐通而同之﹐搜擇融液﹐與道大適﹐咸伸其所長﹐而黜其奇■A12﹐﹝奇■A12﹐不正也。「■A12」﹐與「斜」同。﹞要之與孔子同道﹐皆有以會其趣﹐而其器足以守之﹐其气足以行之。不以是道求合於世﹐常有意乎古之「守雌」者。﹝老聃云﹕知其雄﹐守其雌﹐爲天下。知其白﹐守其辱﹐爲天下谷。「守雌」﹐一本作「存雄」。﹞

及至是邦﹐以余道窮多憂﹐而嘗好斯文﹐畱三旬有六日﹐陳其大方﹐勤以爲諭﹐余始得其爲人。今又將去余而南﹐歷營道﹐﹝營道﹐漢縣名﹐屬零陵郡。﹞觀九疑﹐﹝《郡國志》﹕營道南有九疑山。《山海經注》云﹕其山九溪皆相似﹐故曰九疑也。﹞下漓水﹐﹝注﹕漓水出零陵﹐漓﹐力支切。《漢書》作「離」字。﹞窮南越﹐以臨大海﹐則吾未知其還也。黃鵠一去﹐靑冥無極﹐安得不馮丰隆﹑﹝丰隆﹐云師。《楚辭》「吾令丰隆乘雲兮」是也。﹞訴蜚廉﹐﹝《呂氏春秋》曰﹕蜚廉﹐風伯名。﹞以寄聲於寥廓耶﹗

○送賈山人南遊序

傳所謂學以爲己者﹐﹝《論語》﹕古之學者爲己。﹞是果有其人乎﹖吾長京師三十三年﹐﹝公生於代宗大歷八年﹐至徳宗貞元五年﹐年十七﹐舉進士。九年﹐登第。十四年﹐中博學宏詞科﹐爲集賢正字。十七年﹐調藍田尉。十九年﹐拜監察禦史。二十一年﹐順宗立﹐遷禮部員外郎。是爲三十三年。﹞遊鄕黨﹐入太學﹐取禮部吏部科﹐校集賢祕書﹐出入去來﹐凡所與言﹐無非學者﹐蓋不啻百數﹐然而莫知所謂學而爲己者。及見逐於尙書﹐居永州﹐﹝憲宗卽位﹐公以附王叔文﹐出爲邵州刺史。十一月﹐貶永州司馬﹐在永凡十載。﹞刺柳州﹐﹝元和十年正月﹐始召公至京師﹐三月﹐復出爲柳州刺史。﹞所見學者益稀少﹐常以爲今之世無是決也。

居數月﹐長樂賈景伯來﹐﹝「景」﹐一作「宣」。﹞與之言﹐邃於經書﹐博取諸史羣子昔之爲文章者﹐畢貫統﹐﹝「畢」﹐一作「必」。﹞言未嘗訁皮﹐﹝《孟子》﹕訁皮辭知其所蔽。訁皮﹐彼義切﹐險陂也。﹞行未嘗怪。其居室然不欲出門﹐﹝﹐於今切﹐靜也。﹞其見人侃侃而肅。﹝侃侃﹐和樂之貌。﹞召之仕﹐怏然不喜﹔導之還中國﹐視其意﹐夷夏若均﹐莫取其是非﹐曰「姑爲道而已爾」。若然者﹐其實爲己乎﹖非己乎﹖使吾取乎今之世﹐賈君果其人乎﹖其足也則居﹐其匱也則行﹐行不苟之﹐居不苟容﹐以是之於今世﹐其果逃於匱乎﹖

吾名逐祿貶﹐言見疵於世﹐柰賈君何﹖於其之也﹐卽其舟與之酒﹐侑之以歌。歌曰「充乎己居﹐或以匱己之虛﹐﹝一作「或躓其途﹐匱乎己之虛」。蜀本云﹕或「以」字下疑脫兩字。﹞或盈其廬﹐孰匱孰充﹖爲泰爲窮﹐君子烏乎取﹖以寧其躬。」若君者之於道而已爾﹐世孰知其從容者耶﹖

○送方及師序

代之遊民﹐﹝遊民﹐閒民無職事者。﹞學文章不能秀發者﹐則假浮屠之形以爲髙﹔其學浮屠不能願愨者﹐則又托文章之流以爲放。以故爲文章浮屠﹐率皆縱誕亂雜﹐世亦寬而不誅。今有方及師者獨不然。處其伍﹐介然不逾節﹔交於物﹐衝然不苟狎。遇達士述作﹐手輒繕錄﹐復習而不懈。行其法﹐不以自怠。至於踐靑折萌﹐泛席灌手﹐𨿽小教戒﹐未嘗肆其心﹐是固異夫假托爲者也。薛道州﹑劉連州﹐文儒之擇也﹐館焉而備其敬﹐歌焉而致其辭﹐﹝薛道州﹐伯髙也。劉連州﹐禹錫也。公有《道州文宣王廟碑》﹐云「河東薛公伯髙﹐由尙書刑部郎中爲道州」。禹錫亦有《送僧方及南謁柳員外詩》﹐序云「予爲連州﹐居無何﹐而方及至﹐出衤戒中詩一篇以貺予﹐其詞甚富。畱一歲﹐觀其行﹐結矩如教﹐益多之。」此序所云「館焉而備其敬﹐歌焉而致其辭」﹐蓋謂此也。﹞夫豈貸而濫歟﹖余用是得不系其說﹐以告於他好事者。

○送文暢上人登五臺遂遊河朔序﹝《昌黎集》有《送浮屠文暢序》云「喜爲文章﹐其周遊天下﹐凡有所行﹐必請於縉紳先生﹐以求詠歌其志。貞元十九年春﹐將行東南﹐柳君宗元爲之詩。」然公之詩﹐今無傳矣。韓又有《送文暢師北遊詩》﹐意與公此序同時作。﹞

昔之桑門上首﹐﹝桑門﹐沙門也。袁宏云﹕沙門﹐漢言息也。蓋息意去欲而歸於無爲也。東漢楚王英奉黃縑白紈﹐詣相國曰「以贖愆罪。」詔報曰「其還贖﹐以助伊蒲塞﹑桑門之盛饌。」﹞好與賢士大夫遊。晉﹑宋以來﹐有道林﹑﹝支遁﹐字道林﹐《晉史﹟王羲之傳》﹕會稽有佳山水﹐名士多居之﹐謝安未仕時亦居焉。孫綽﹑許詢﹑支遁等﹐皆以文義冠世﹐並築室東土﹐與羲之同好。嘗與同宴集於會稽山陰之蘭亭。《謝安傳》﹕安寓居會稽﹐與王羲之及髙陽許詢﹑桑門支遁遊處﹐出則漁弋山水﹐入則言詠屬文﹐無處世意。﹞道安﹑﹝《習鑿齒傳》﹕時有桑門釋道安﹐俊辯有髙才﹐自北至荊州﹐與鑿齒初相見﹐道安曰「彌天釋道安。」鑿齒曰「四海習鑿齒。」時人以爲佳對。﹞遠法師﹑﹝東晉釋慧遠也。住廬山。《廬山記》云﹕遠法師送陶元亮﹑陸修靜﹐不覺過虎溪﹐因相與大笑。﹞休上人﹐﹝宋桑門惠休﹐姓湯氏。《宋書》﹕謝靈運孫超宗﹐隨父嶺南。元嘉末得還﹐與惠休道人來往。又《文選》有休上人詩﹐與鮑照明遠詩相接。意明遠亦當時與之遊從者。﹞其所與遊﹐則謝安石﹑王逸少﹑習鑿齒﹑謝靈運﹑鮑照之徒﹐﹝解並見上。﹞皆時之選。由是眞乘法印﹐﹝宗門有三印﹐謂印空﹑印水﹑印泥。﹞與儒典並用﹐而人知向方。今有釋文暢者﹐道源生知﹐善根宿植﹐深嗜法語﹐忘甘露之味﹐﹝《蓮經》偈云﹕世尊慧燈我聞受記意歡喜充滿﹐如甘露見灌。《華嚴經》頌云﹕蒙十方一切佛手以甘露灌其頂。味字﹐則《維摩經》所謂𨿽復飲食而以禪悅爲味。《涅盤經》所謂「出家味讀誦味坐禪味」。「忘」﹐一作「志」。﹞服道江表﹐蓋三十年。謂王城雄都﹐宜有大士﹐遂躡虛而西﹐驅錫逾紀﹐﹝紀﹐十二年也。﹞而秦人蒙利者益眾。﹝秦﹐謂長安。﹞云﹑代之間。﹝云﹑代﹐二州名。﹞有靈山焉﹐﹝靈山﹐卽謂五臺也﹐在代州﹐屬河東道。﹞與竺乾鷲嶺﹝竺乾﹑鷲嶺﹐二山名。﹞角立相望﹐而往解脫者﹐去來回復﹐如在步武。則勤求祕寶﹐作禮大聖﹐非此地莫可。故又捨筏西土﹐振塵朔陲﹐﹝音垂。﹞將欲與文殊不二之會﹐﹝與﹐音預。﹞脫去穢累﹐超詣覺路﹐吾徒不得而畱也。

天官顧公﹑﹝貞元十八年﹐顧少連爲吏部侍郎。吏部乃天官也。﹞夏官韓公﹑﹝韓臯爲兵部侍郎。﹞廷尉鄭公﹑吏部郎中楊公﹑劉公﹐﹝一無「劉公」二字。﹞有安石之徳﹐逸少之髙﹐﹝一有「習」字。﹞鑿齒之才﹐皆厚於上人﹐而襲其道風﹐佇立瞻望﹐﹝《詩》﹕佇立以泣。﹞懼往而不返也。吾輩常希靈運﹑明遠之文雅﹐故詩而序之。又從而諭之曰「今燕﹑魏﹑趙﹑代之間﹐天子分命重臣﹐典司方嶽﹐辟用文儒之士﹐以緣飾政令。服勤聖人之教﹐尊禮浮屠之事者﹐比比有焉。﹝比﹐薄必切﹐次也。﹞上人之往也﹐將統合儒釋﹐宣滌疑滯﹐然後蔑衣衤戒之贈﹐﹝釋典有衣衤戒。衤戒﹐古待切。﹞委財施之會不顧矣。其來也﹐盍亦徵其歌詩﹐以耀﹤辶向﹥躅。﹝廚玉切。「﹤辶向﹥」一作「迥」。﹞偉長﹑徳璉之述作﹐﹝偉長﹑徳璉﹐以比燕﹑趙﹑魏幕僚也。《魏志》云﹕文帝爲五官將﹐山陽王粲字仲宣﹐北海徐幹字偉長﹐汝南應字徳璉﹐並相友善。璉﹐音輦。﹞豈擅重千祀哉﹗庶欲竊觀風之職﹐而知鄭志耳。﹝見《左傳》襄二十七年。一作「知鄭重耳」。﹞

○送巽上人赴中丞叔父召序﹝重巽居永州龍興寺﹐公嘗有《酬巽上人贈新茶詩》﹐又有《題巽公院五韻》。﹞

或問宗元曰﹕悉矣﹗子之得於巽上人也﹐其道果何如哉﹖對曰﹕吾自幼好佛﹐﹝「好」﹐一作「學」。﹞求其道﹐積三十年。世之言者罕能通其說﹐於零陵﹐﹝卽永州。﹞吾獨有得焉。且佛之言﹐吾不可得而聞之矣。其存於世者﹐獨遺其書。不於其書而求之﹐則無以得其言。言且不可得﹐況其意乎﹖今是上人窮其書﹐得其言﹐論其意。﹝「論」﹐一作「諭」。﹞推而大之﹐逾萬言而不煩﹔總而括之﹐立片辭而不遺。與夫世之析章句﹐徵文字﹐言至虛之極則蕩而失守﹐辯羣有之夥﹝胡可切﹐齊謂多爲夥。﹞則泥而皆存者﹐﹝泥﹐去聲。﹞其不以遠乎﹖以吾所聞知﹐凡世之善言佛者﹐於吳則惠誠師﹐荊則海云師﹐楚之南則重巽師。師之言存﹐則佛之道不遠矣。惠誠師已死﹐今之言佛者加少。其由儒而通者﹐鄭中書﹝鄭中書﹐不詳其人。以時考之﹐當是鄭也。《舊史﹟傳》﹕憲宗卽位﹐遷中書舍人﹐俄拜中書侍郎﹐與杜黃裳同秉國政。﹞洎孟常州。﹝孟簡﹐字幾道。元和中拜諫議大夫﹐以幸直出爲常州刺史。晚路殊躁急﹐佞佛過甚﹐爲時所誚。嘗與劉伯芻﹑歸登﹑蕭亻免﹐譯次梵音。﹞中書見上人﹐執經而師受﹐且曰「於中道吾得以益達。」常州之言曰「從佛法生﹐得佛法分。」皆以師友命之。今連帥中丞公﹐﹝柳公綽﹐拜禦史中丞﹐李吉甫當國﹐出爲湖南觀察使。﹞具舟來迎﹐飾館而俟﹐欲其道之行於遠也﹐夫豈徒然哉﹗以中丞公之直淸嚴重﹐中書之辯博﹐常州之敏達﹐且猶宗重其道﹐況若吾之昧者乎﹗

夫眾人之和﹐﹝胡臥切。﹞由大人之倡。洞庭之南﹐竟南海﹐﹝「竟」﹐一作「競」。﹞其士汪汪也﹐﹝「士」﹐一作「土」。﹞求道者多半天下。﹝一有「而」字。﹞一唱而大行於遠者﹐﹝一作「焉」字﹐一作「大遂」﹐一作「大行乎遠」。﹞是行有之﹐則和焉者﹐將若羣蟄之有雷﹐﹝《月令》﹕仲春之月﹐雷乃發聲﹐始電﹐蟄虫咸動。「羣」﹐一作「居」。﹞不可止也。於是書以爲《巽上人赴中丞叔父召序》。

○送僧浩初序﹝浩初﹐龍安海禪師弟子也。陳長方曰「子厚作序皆平平﹐惟送浩初一序﹐眞文章之法。」乃柳州時作。﹞

儒者韓退之與余善﹐嘗病餘嗜浮圖言﹐訾余與浮圖遊。﹝訾﹐音紫﹐毀也。﹞近隴西李生礎自東都來﹐﹝礎爲湖南從事﹐元和六年請告省其父東都。﹞退之又寓書罪余﹐﹝時退之官東都﹐今《韓集》逸此書矣。﹞且曰「見《送元生序》﹐﹝謂《送元十八山人序》。﹞不斥浮圖。」浮圖誠有不可斥者﹐往往與《易》《論語》合﹐誠樂之﹐其於性情然﹐﹝「」﹐一作「■A28」。﹞不與孔子異道。退之好儒未能過揚子﹐揚子之書於莊﹑墨﹑申﹑韓皆有取焉。﹝揚子曰「莊周蕩而不法﹐墨﹑晏儉而廢禮﹐申﹑韓險而無化。」是揚子嘗取之矣。「皆」﹐一作「亦」。﹞浮圖者﹐反不及莊﹑墨﹑申﹑韓之怪僻險賊耶﹖曰「以其夷也。」果不信道而斥焉以夷﹐則將友惡來﹑盜跖﹐﹝《史記》﹕飛廉生惡來﹐多力。李奇注《漢書》云﹕跖﹐秦之大盜也。﹞而賤季札﹑由余乎﹖﹝季札﹐吳王闔廬之少子。《漢書﹟鄒陽傳》曰﹕秦用戎人由余而伯中國。由余﹐晉人也。亡入戎﹐能晉言。﹞非所謂去名求實者矣。吾之所取者與《易》《論語》合﹐𨿽聖人復生不可得而斥也。

退之所罪者其迹也﹐曰「髡而緇﹐無夫婦父子﹐不爲耕農蠶桑而活乎人。」若是﹐𨿽吾亦不樂也。退之忿其外而遺其中﹐是知石而不知韞玉也。﹝韞﹐音蘊。﹞吾之所以嗜浮圖之言以此。與其人遊者﹐未必能通其言也。且凡爲其道者﹐不愛官﹐﹝「愛」﹐一作「受」。﹞不爭能﹐樂山水而嗜閒安者爲多。吾病世之逐逐然惟印組爲務以相軋也﹐﹝組﹐綬屬﹐所以系印。軋﹐乙黠切。﹞則捨是其焉從﹖﹝焉﹐於虔切。﹞吾之好與浮圖遊以此。

今浩初閒其性﹐安其情﹐讀其書﹐通《易》《論語》﹐惟山水之樂﹐有文而文之﹔又父子咸爲其道﹐以養而居﹐泊焉而無求﹐則其賢於爲莊﹑墨﹑申﹑韓之言﹐而逐逐然惟印組爲務以相軋者﹐其亦遠矣。

李生礎與浩初又善﹐今之往也﹐以吾言示之。因北人寓退之﹐視何如也。○送元南遊序﹝並引﹞劉禹錫

予策名二十年﹐百慮而無一得﹐然後知世所謂道﹐無非畏途﹐惟出世間法可盡心爾。繇是在席硯者﹐多旁行四句之書﹔備將迎者﹐皆赤髭白足之侶。﹝《髙僧傳》﹕佛陀耶捨爲人赤髭﹐善解毗婆沙﹐時人號曰赤髭毗耶沙。又釋曇始足白於面﹐𨿽跣涉泥水﹐未嘗沾濕﹐天下咸稱白足和尙。﹞深入智地﹐靜通還源。客塵觀盡﹐妙气來宅。內視胸中﹐猶煎煉然。開士元﹐姓陶氏﹐本丹陽居家﹐世有人爵﹐不藉其資。於毗尼禪那﹐極細牢之義﹐於中後日﹐習總持之門。妙音奮迅﹐願力昭答﹐雅聞予事佛而佞﹐亟來相從。或問師隳形之自﹐對曰「少失怙恃﹐推棘心以求上乘。積四十年﹐身羸老將至而不懈。始悲浚泉之有洌﹐今痛防墓之未遷。塗芻莫備﹐薪火恐滅﹐﹝莊子老聃死云云﹐指窮於爲薪火傳也。﹞諸相皆離﹐此心長懸。𨿽萬姓歸佛﹐盡爲釋種﹐如河入海﹐無復水名。然具一切智者﹐豈遺百行﹔求無量義者﹐寧容斷思。今聞南諸侯雅多大士﹐思叩以苦調﹐而希其末光。無容至前﹐有足悲者。」予聞是說已﹐力不足而悲有餘﹐因爲詩以送之﹐庶幾踐霜露者聆之有惻。詩曰﹕

寶書翻譯學初成﹐振錫如飛白足輕。彭澤因家凡幾世﹖靈山預會是前生。傳燈已悟無爲理﹐濡露猶懷罔極情。從此多逢大居士﹐何人不願解珠瓔。

○送元師序﹝﹐古老切。韓本《送玄舉師歸幽泉寺序》在此下﹐序云「元持劉禹錫詩引來﹐今故附禹錫詩引於此篇前」。禹錫與公﹐永貞元年同貶員外司馬﹐劉爲朗州﹐公爲永州。此序永州作也。次前篇﹐當元和六年。﹞

中山劉禹錫﹐明信人也。不知人之實﹐未嘗言﹐言未嘗不讎。﹝讎﹐猶中也。﹞元師居武陵﹝武陵﹐鼎州。﹞有年數矣。與劉遊久且暱。持其詩與引而來﹐﹝劉夢得與公永貞元年同貶員外司馬﹐劉朗州﹐公永州﹐元時自朗來永。暱﹐音匿。﹞余視之﹐申申其言﹐勤勤其思﹐其爲知而言也信矣。

余觀世之爲釋者﹐﹝「世」字﹐或作「近世」二字。﹞或不知其道﹐則去孝以爲達﹐遺情以貴虛。今元衣粗而食菲﹐﹝粗﹐七胡切。﹞病心而墨貌。以其先人之葬未返其土﹐無族屬以移其哀﹐﹝「無」下﹐有「他」字。﹞行求仁者﹐以冀終其心。勤而爲逸﹐遠而爲近﹐斯蓋釋之知道者歟﹖釋之書有《大報恩》七篇﹐咸言由孝而極其業。世之蕩誕慢訁者。﹝慢﹐武半切。訁﹐徒旦切。訁﹐縱意。《莊子》﹕天知予僻陋慢訁。一無「世之」二字。﹞𨿽爲其道而好違其書﹐於元師﹐吾見其不違且與儒合也。

元陶氏子。﹝元﹐本丹陽人。﹞其上爲通侯﹐﹝通侯﹐本徹侯﹐避武帝諱攺爲通侯。陶侃事晉﹐封長沙郡公﹐是爲通侯也。﹞爲髙士﹐﹝侃曾孫潛﹐東晉末棄官不仕。﹞爲儒先生。﹝一無「生」字﹐一本「生」作「賢」。要之儒先爲正﹐漢有鄧先是已。﹞資其儒﹐﹝「資」﹐一作「見」。﹞故不敢忘孝﹔迹其髙﹐故爲釋﹔承其侯﹐故能與達者遊。其來而從吾也﹐觀其爲人﹐益見劉之明且信﹐故又與之言﹐重敍其事。

○送琛上人南遊序﹝在永州作。﹞

佛之迹﹐去乎世久矣﹔其畱而存者﹐佛之言也。言之著者爲經﹐翼而成之者爲論﹐其流而來者﹐﹝謂流入中國也。﹞百不能一焉﹐然而其道則備矣。法之至莫尙乎「般若」﹐﹝般﹐波末切。若﹐而也切。﹞經之大﹝「經」﹐一作「道」。﹞莫極乎「涅」。﹝涅﹐乃結切。《涅經》云﹕昔佛示滅於雙林樹下﹐入般涅﹐爲母摩耶夫人說法。﹞世之上士﹐將欲由是以入者﹐非取乎經論則悖矣。而今之言禪者﹐有流蕩舛誤﹐疊相師用﹐妄取空語﹐而脫略方便﹐顚倒眞實﹐以陷乎己﹐而又陷乎人。又有能言體而不及用者﹐不知二者之不可斯須離也。離之外矣﹐是世之所大患也。

吾琛則不然﹐觀經得「般若」之義﹐讀論悅「三觀」之理﹐﹝觀﹐古玩切。《圓覺經》云﹕三種淨觀﹐一云色﹑受﹑想﹐乃觀此三空﹐名之三觀。﹞晝夜服習而身行之。有來求者﹐則爲講說。從而化者﹐皆知佛之爲大﹐法之爲廣﹐菩薩大士之爲雄﹐修而行者之爲空﹐﹝「行」﹐一作「得」。﹞蕩而無者之爲礙。夫然﹐則與夫增上慢者異矣。異乎是而免斯名者﹐吾無有也。將以廣其道而被於遠﹐故好遊。自京師而來﹐又南出乎桂林﹐﹝桂林﹐卽桂州。﹞未知其極也。吾病世之傲逸者﹐嗜乎彼而不求此﹐故爲之言。

○送文郁師序﹝文郁師﹐公之族。序云「挾海溯江﹐獨行山水間。」蓋公時在永州而師來也。「序」﹐一作「引」。﹞

柳氏以文雅髙於前代﹐近歲頗乏其人﹐百年間無爲書命者。登禮部科﹐數年乃一人。後學小童﹐以文儒自業者又益寡。今有文郁師者﹐讀孔氏書﹐爲詩歌逾百篇﹐其爲有意乎文儒事矣。﹝「事」﹐一作「士」。﹞又遁而之釋﹐背笈篋﹐﹝笈﹐及業切﹐負書箱。﹞懷筆牘﹐﹝牘﹐書版也。﹞挾海溯江﹐獨行山水間。然模狀物態﹐搜伺隱巢。﹝與「隙」同﹐巢﹐厄塞也。﹞登髙遠望﹐淒愴超忽﹐遊其心以求勝語﹐若有程督之者。己則被緇艾﹐﹝緇艾﹐衣如艾色也。﹞茹蒿芹﹐志終其驅。吾誠怪而譏焉。對曰「力不任奔競﹐志不任煩。﹝女加﹑女居二切。《楚詞》注﹕擾亂也。﹞苟以其所好﹐行而求之而已爾。」終不可變化。

吾思當世以文儒取名聲﹐爲顯官﹐入朝受憎娼訕黜摧伏﹐不得守其土者﹐十恆八九。若師者﹐其可訕而黜耶﹖用是不復譏其行﹐返退而自譏。於其辭而去也﹐則書以畀之。

○送玄舉歸幽泉寺序﹝作之年月未詳。﹞

佛之道﹐大而多容﹐凡有志乎物外而恥制於世者﹐則思入焉。故有貌而不心﹐名而異行﹐剛狷以離偶﹐﹝狷﹐古顯﹑古縣二切。﹞紆舒以縱獨﹐其狀類不一﹐﹝或有「也」字。﹞而皆童發毀服以遊於世﹐其孰能知之﹗

今所謂玄舉者﹐其視瞻容體﹐未必盡思迹佛﹐而持詩句以來求余﹐夫豈恥制於世而有志乎物外者耶﹖夫道獨而迹狎則怨﹐志遠而形羈則泥。幽泉山﹐山之幽也。閒其志而由其道﹐以遁而樂﹐足以去二患﹐捨是又何爲耶﹖旣曰爲予來﹐故於其去﹐不可以不告也。

○送上人歸淮南覲省序﹝序云「退使孺子執簡而序之」﹐與前《送楊郎中使還汴州序》稱童孺同意。員外郎劉公﹐其名未詳。「」﹐一本作「」。﹞

金仙氏之道﹐蓋本於孝敬﹐而後積以眾徳﹐歸於空無。其敷演教戒於中國者﹐離爲異門﹐曰禪﹐曰法﹐曰律﹐以誘掖迷濁﹐世用宗奉。其有修整觀行﹐尊嚴法容﹐以儀範於後學者﹐以爲持律之宗焉。上人窮討祕義﹐發明上乘﹐奉威儀三千﹐𨿽造次必備。嘗以此道宣於江湖之人﹐江湖之人悅其風而愛其賜﹐攀慈航望彼岸者﹐蓋千百計。天子聞之﹐徵至闕下﹐禦大明祕殿以問焉。導揚本教﹐頗甚稱旨。京師士眾﹐方且翹然仰大云之澤﹐以植徳本﹐﹝《佛經》曰﹕慈意妙大云。﹞而上人不勝顧復之恩﹐﹝《詩》﹕顧我復我。﹞退懷省侍之禮﹐懇迫上乞﹐遂無以奪。由是杖錫東顧﹐振衣晨徵。

右司員外郎劉公﹐深明世典﹐通達釋教﹐與上人爲方外遊。始榮其至﹐今惜其去﹐於是合郎署之友﹐詩以貺之。退使孺子執簡而序之﹐因系其辭曰﹕

上人專於律行﹐恆久彌固﹐其儀刑後學者歟﹖誨於生靈﹐觸類蒙福﹐其積眾徳者歟﹖覲於髙堂﹐視遠如邇﹐其本孝敬者歟﹖若然者﹐是將心歸空無﹐捨筏登地﹐固何從而識之乎﹖古之贈禮﹐必以輕先重﹐故鄭商之犒先乘韋﹐﹝《左傳》僖三十三年﹕秦人襲鄭﹐及滑﹐鄭商人弦髙將市於周﹐遇之﹐以乘韋先﹐牛十二犒師。注﹕乘四韋﹐先韋乃入牛。古者將獻遺於人﹐必有以先之。﹞魯侯之贈後吳鼎。﹝《左傳》魯襄公十九年﹕諸侯盟於督揚﹐晉人執邾悼公﹐以其伐我故。晉侯先歸。公享晉六卿於蒲圃。贈荀偃束錦﹐加璧﹐乘馬﹐先吳壽夢之鼎。注﹕壽夢﹐吳子乘也﹐獻鼎於魯﹐因以爲名。﹞今餞詩之重﹐皆眾吳鼎也。﹝「眾」﹐一作「後」。﹞故乘韋之比﹐得序而先之。且曰﹐由禮而不敢讓焉。

●卷二十六﹟記官署○監祭使壁記﹝注具本篇。﹞

《禮﹟檀弓》曰﹕祭禮﹐與其敬不足而禮有餘也﹐不若禮不足而敬有餘也。﹝《檀弓》上篇之文。禮謂俎豆牲牢之屬。﹞是必禮與敬皆足﹐而後祭之義行焉。

《周禮》﹕祭僕視祭祀有司百官之戒具﹐誅其不敬者。﹝《周禮》﹕祭僕掌受命於王﹐以氏祭祀﹐而警戒祭祀有司﹐糾百官之戒具。旣祭﹐率羣有司而反命。以王命勞之﹐誅其不敬者。戒具﹐牲物。﹞漢以侍禦史監祠。﹝《漢﹟百官志》﹕侍禦史﹐凡郊廟之祠及大朝會﹑大封拜﹐則一人監威儀。有違失﹐則劾奏之。﹞《唐開元禮》﹕﹝明皇開元中﹐張說以《顯慶禮》注前後不同﹐宜加折衷﹐以爲唐禮﹐乃詔蕭嵩等撰定﹐號《大唐開元禮》。﹞凡大祠若干﹐中祠若干﹐咸以禦史監視﹐祠官有不如儀者以聞。﹝《舊史﹟職官志》﹕監察禦史監祭禮﹐則閱牲牢省器服﹐不敬﹐則劾祭官。《新史﹟志》云﹕監察禦史蒞宴射習射及大祠中祠﹐視不如儀者以聞。﹞其刻印移書﹐則曰監祭使。寶應中﹐﹝肅宗上元二年﹐攺元寶應。﹞尢異其禮﹐更號祠祭使﹐俄復其初。﹝興元元年號監祭使。﹞又制﹐凡供祠之吏﹐𨿽當齋戒﹐得以決罰﹐由是禮與敬無不足者。

聖人之於祭祀﹐非必神之也﹐蓋亦附之教焉。事於天地﹐示有尊也﹐不肅則無以教敬﹔事於宗廟﹐示廣孝也﹐不肅則無以教愛﹔事於有功烈者﹐示報徳也﹐﹝《禮記》﹕法施於民則祀之﹐以死勤事則祀之﹐以勞定國則祀之﹐能禦大則祀之﹐能捍大患則祀之。﹞不肅則無以勸善。凡肅之道﹐自法制始。奉法守制﹐由禦史出者也。故將有事焉﹐則祠部上其日﹐吏部上其官﹐奉制書以來告﹐然後頒於有司﹐以謹百事。太常修其禮﹐光祿合其物﹐﹝《唐﹟志》﹕光祿卿一人﹐凡祭祀省牲鑊濯漑。﹞百工之役﹐先一日咸至於祠而考閱焉。禦史會公卿有司﹐執簡而臨之﹐﹝《左氏》云﹕南史聞太史盡死﹐執簡以往。簡﹐謂簡策。﹞故其粢盛牲牢酒醴菜果之饌﹐﹝粢盛﹐音咨成。﹞必實於庖廚﹔鐘鼓笙竽琴瑟戛擊之樂﹐﹝《書》﹕戛擊鳴球。注﹕戛擊﹐卽﹐所以止樂。戛﹐訖黠切。韓本無「笙竽」二字。﹞иね綴兆之數﹐﹝《釋名》﹕所以懸鼓者﹐橫曰и﹐縱曰ね。《禮記》﹕綴兆舒疾﹐樂之文也。綴﹐謂舞者行列相連綴也。兆﹐謂位外之營兆也。иね﹐音筍巨。﹞必具於庭內﹔樽彜洗﹝洗﹐音雷蘚。﹞俎豆之器﹐﹝﹐郁鬯樽﹐又玉爵名。﹐音盞。﹐音賈﹐音駕。﹞必於壇堂之上。奉奠之士﹐贊禮之童﹐樂工舞師洎執役而衛者﹐﹝「役」﹐一作「殳」。﹞咸引數其實﹐﹝「引數」﹐一本作「列若」。﹞設朴於堂下﹐以修官刑。﹝《書》﹕鞭作官刑。﹞而羣吏莫敢不備物﹔羅奏牘於幾上﹐以嚴天憲﹐而眾官莫敢不盡誠。而祭之日﹐先升立於西階之上﹐以待卒事。其禮之周旋﹐樂之節奏﹐必周知之﹐退而視其燔燎瘞埋﹐﹝瘞﹐亦埋也。燔﹐音煩。燎﹐音了。瘞﹐於例切。﹞終之以敬也。居常則飭四方祀貢之物﹐﹝飭﹐整也。《周禮》﹕以九貢致邦國之用﹐一曰祀貢。注﹕祀貢﹐犧牲包茅之屬。﹞以時登於王府。服器之修具﹐祠宇之繕理﹐牛羊毛滌之節﹐﹝《周禮》﹕凡陽祀﹐用も牲毛之。陰祀﹐用黝牲毛之。望祀﹐各以方之色牲毛之。毛之﹐取純毛也。《禮記》﹕帝牛必在滌三月﹐稷牛惟具。滌﹐牢中所搜除處也。﹞三宮禦廩之實﹐﹝《谷梁傳》桓十四年﹕甸栗﹐而納之三宮﹐三宮米﹐而藏之禦廩。甸﹐甸師﹐掌田之官。三宮﹐三夫人。﹞畢備而聽命焉。

舊以監察禦史之長居是職﹐貞元十九年十二月﹐禦史多缺﹐﹝《舊史》﹕貞元十九年十一月﹐監察禦史崔入臺近不練故事﹐違式﹐流崖州。十二月﹐監察禦史韓愈﹑李方叔皆得罪。﹞予班在三人之下﹐進而領焉。明年﹐中山劉禹錫﹝禹錫亦拜監察禦史。﹞始復舊制。由禮與敬以臨其人﹐而官事益理﹐制令有不宜於時者﹐必復於上﹐革而正之。於是始爲記﹐求簿書﹐得爲是職者若干人書焉。

○四門助教廳壁記﹝四門學者﹐始於後魏時。以周人四郊之制遼遠﹐故置四門。而唐又合之於太學。至是柳立﹑武儒衡﹑歐陽詹爲之。按韓文有《歐陽生哀詞》﹐序云「貞元十五年冬﹐詹爲國子四門助教。」則記之作﹐當在十五﹑六年間也。﹞

周人置虞庠於四郊﹐以養國老﹐教冑子。《祭統》曰﹕天子設四學。蓋其制也。﹝《禮記﹟祭義》﹕天子設四學。注﹕四學﹐謂四郊之虞庠。周人養國老於東膠﹐養庶老於虞庠。《書》﹕命夔典樂教冑子。冑子﹐國子也。今云「祭統」﹐誤。﹞《易傳﹟太初篇》曰﹕天子旦入東學﹐晝入南學﹐夕入西學﹐暮入北學。蔡邕引之﹐以定明堂之位焉。﹝《東漢﹟志》﹕蔡邕《明堂論》云﹕明堂者﹐天子太廟﹐所以崇禮其祖﹐配上帝者也。謹承天隨時之令﹐昭令徳宗祀之禮﹐明前功百辟之勞﹐起尊老敬長之義﹐顯教幼誨稚之學。朝諸侯選造士於其中﹐故爲大教之宮﹐而四學具焉。云云。凡此皆明堂﹑太室﹑辟雍﹑太學事通合之義也。﹞《大戴禮﹟保傅篇》曰﹕帝入東學以貴仁﹐入南學以貴信﹐入西學以貴徳﹐入北學以貴爵。﹝「貴」﹐一作「尊」。《大戴禮﹟保傅篇》曰﹕帝入東學﹐尙親而貴仁﹔帝入南學﹐尙齒而貴信﹔帝入西學﹐尙賢而貴徳﹔帝入北學﹐尙貴而尊爵。﹞賈生述之﹐以明太子之教焉。﹝賈誼舉《大戴禮﹟保傅篇》﹕帝入學之教於時政書曰﹕及太子少長﹐知妃色﹐則入於學。學者﹐所學之宮也﹐學禮曰云云。此五學者旣成於上﹐則百姓黎民化輯於下矣。﹞故曰爲大教之宮﹐而四學具焉。參明堂之政﹐原大教之極﹐其建置之道弘也。

後魏太和中﹐立學於四門﹐置助教二十人。﹝《北史﹟劉芳傳》﹕太和二十年﹐發敕立四門博士﹐於四門置學。古之四學﹐本在四郊﹐至是以其遼遠﹐故始置於四門。﹞隋氏始隸於國子﹐而降置五人。皇朝始合於太學﹐又省至三人。員位彌簡﹐其官尢難﹐非儒之通者不列也。四門學之制﹐掌國之上士﹑中士﹑下士凡三等﹐侯﹑伯﹑子﹑男凡四等。其子孫之爲冑子者﹐﹝《舊史﹟志》﹕四門博士三人﹐助教三人。四門博士掌教文武七品以上及侯﹑伯﹑子﹑男之子爲生者。﹞及庶士﹑庶人之子爲俊士者﹐﹝《舊史》又云﹕若庶人之子爲俊士生者﹐教法如太學。通四經業成﹐上於尙書吏部試登第者﹐加階放選也。﹞使執其業而居其次﹐就師儒之官而考正焉。助教之職﹐佐博士以掌鼓篋夏楚之政令。﹝《學記》﹕入學鼓篋﹐孫其業也。夏楚二物﹐收其威也。注﹕鼓篋﹐擊鼓警眾﹐乃發篋出所治經業。夏﹐賈也。楚﹐荊也。二者所以朴撻犯禮者﹐夏﹐古雅切。﹞令分其人﹝一本無「令」字。﹞而教育之﹐其有通經力學者﹐必於歲之杪﹐升於禮部﹐聽簡試焉。課生徒之進退﹐必酌於中道﹐非博雅莊敬之流﹐固不得臨於是﹐故有去而升於朝者。賀祕書由是爲博士﹐﹝《舊史》﹕賀知章舉進士﹐初授國子四門博士﹐遷太常博士﹐攺太子賓客﹐授祕書監。﹞歸散騎由是爲左拾遺。﹝歸崇敬﹐天寶中舉博通墳典科﹐對策第一﹐遷四門博士。有詔舉才可宰百里者﹐復策髙等﹐授左拾遺。徳宗時﹐遷翰林學士﹑左散騎常侍。﹞舊制以拾遺爲八品淸官﹐故必以名實者居於其位。

貞元中﹐王化旣成﹐經籍少間﹐有司命太學之官﹐頗以爲易。專名譽﹑好文章者﹐咸恥爲學官。至是﹐河東柳立始以前進士﹝貞元十年﹐立中進士。﹞求署玆職﹐天水武儒衡﹑閩中歐陽詹又繼之。是歲爲四門助教凡三人﹐皆文士﹐京師以爲異。余與立同祖於方輿公﹐﹝方輿公﹐諱僧習﹐後魏時爲揚州大中正﹑尙書右丞。方輿公蓋公之八世祖。一本無「於方輿公」四字。﹞與武公同升於禮部﹐﹝貞元九年﹐公與儒衡同舉進士﹐一本「武公」作「武君」。﹞與歐陽生同志於文。四門助教署未嘗紀前人名氏﹐余故爲之記﹐而由夫三子者始。

○武功縣丞廳壁記﹝武功縣﹐屬京兆。序言貞元十五年丞廳壁壞﹐官署舊記皆逸。後三年﹐陳南仲居是官﹐乃因其族子存持地圖求爲記﹐蓋十八年也。公時爲藍田尉。﹞

《殷頌》曰「邦畿千里。」﹝《商頌﹟玄鳥》之文。﹞周制﹐千里之內曰甸服。﹝《王制》﹕千里之內曰甸﹐千里之外曰采﹐曰流。﹞《谷梁》謂之寰內諸侯﹐爲王內臣﹐﹝《谷梁傳》隱元年﹕祭伯來。寰內諸侯﹐非有天子命﹐不得出會諸侯。不正其外交﹐故弗與朝也。﹞其制甚重。今京兆尹理京師部二十有三縣﹐﹝唐之京師﹐古雍州之地﹐秦之咸陽﹐而漢之長安也。唐屬關內道。云京兆尹理京師﹐在隋時﹐領大興﹑長安﹑新丰﹑渭南﹑鄭﹑華陰﹑藍田﹑﹑﹑始平﹑武功﹑上宜﹑醴泉﹑涇陽﹑云陽﹑三原﹑宜君﹑同官﹑華原﹑富平﹑萬年﹑髙陵二十二縣。唐初﹐攺爲雍州﹐而縣之廢置亦不一。﹞幅員之廣﹐其猶古也。﹝《詩﹟商頌》﹕幅員旣長。注﹕幅﹐廣也。員﹐均也。﹞縣吏之長曰令﹑曰丞。丞之位正八品下﹐﹝唐制﹐畿縣丞二人﹐正八品下。﹞蓋丞述六職以輔其令也。秦﹑漢有丞相﹐﹝《漢﹟表》﹕丞相﹐秦官﹐有左右。髙祖置一丞相﹐後更名相國。﹞今尙書有左右丞﹐﹝唐制﹕尙書省﹐令一員﹐左右丞各一員。﹞禦史有中丞﹐至於九卿之列﹐亦皆有丞﹐下以達天下之縣。政有小大﹐其旨同也。

武功爲甸內大縣﹐按其圖﹐古后稷封有之地。﹝﹐后稷所封之地﹐《周紀》所謂「封棄於邰」是也。﹐與邰同﹐音胎。﹞秦作四十一縣﹐﹑美陽﹑武功各異﹐至是合焉。﹝《漢﹟志》﹕右扶風有﹑美陽﹑武功三縣。至是合而爲一﹐故武功爲甸內縣﹐最大。﹞蓋嘗爲稷州﹐已而復縣。﹝武徳三年﹐以武功﹑好﹑﹑扶風四縣置稷州。蓋因后稷所封爲名。貞觀元年﹐州廢﹐縣皆屬京兆。天授中﹐復置稷州。大足元年﹐又廢如初。﹞其土疆沃美髙厚﹐有丘陵墳衍之大﹔﹝《周禮》﹕大司徒辧其山陵川澤丘陵墳衍原隰之名物。注﹕土髙曰丘。大阜曰陵。水崖曰墳﹐下土曰衍。﹞其植物丰暢茂遂﹐有丕藿菽之宜。﹝《詩﹟生民》﹕之荏菽﹐荏菽旆旆。又曰﹕誕降嘉種﹐維維丕。注﹕荏菽﹐戎豆。﹐黑黍。丕﹐一稃二米。﹐音巨。丕﹐音丕。藿﹐胡各切。﹞其人善樹。﹝《孟子》﹕后稷樹五穀。﹞其俗有禮讓﹐宜乎其《大雅》之遺烈焉。﹝上所云丕藿菽﹐見《詩﹟生民》。《生民》《大雅》之文也。﹞

貞元十五年﹐攺邑於南裏﹐旣成新城﹐凡官署舊記﹐壁壞文逸﹐而未克繼之者。後三年﹐而潁川陳南仲居是官﹐邑人宜之﹐號爲簡靖﹐因其族子存持地圖以來謁余爲記。夫以武功疆理之大﹐人徒之多﹐而陳生以簡靖輔其理﹐斯固難矣。漢髙帝嘗詔天下﹐凡以戰得爵﹐七大夫公乘以上﹐﹝「七」﹐一作「士」。﹞令丞與抗禮﹐故爲吏益難。﹝漢髙五年﹐詔曰﹕七大夫公乘以上﹐皆髙爵也。異日秦民爵五大夫以上﹐令丞與亢禮。七大夫﹐公大夫也。爵第七﹐故謂之七大夫。公乘﹐爵第八。﹞今天子崇武念功﹐與漢初相類﹐分禁旅以守縣﹐道武功爲多。陳生爲丞於是﹐而又職盜賊。其爲理無敗事﹐吾庸可度哉﹗﹝一作「吾庸可以度哉」。﹞爲之記云。

○縣新食堂記﹝水曲曰﹐山曲曰。縣屬鳳翔府。﹐音舟。﹐音窒。﹞

貞元十八年五月某日﹐新作食堂於縣內之右﹐始會食也。

自兵興以來﹐西郊捍戎﹐﹝唐自天寶亂後﹐兵政紊蕩。肅宗時﹐京畿之西﹐以神策軍鎭之﹐皆有屯營。軍司之人﹐散處畿內﹐皆恃勢淩暴﹐民間苦之。此公謂「西郊捍戎」者也。﹞縣爲軍壘二十有六年﹐﹝肅宗乾元元年﹐至徳宗建中四年﹐爲二十六年。是歲李希烈反。十月﹐涇原節度使姚令言反﹐犯京師﹐徳宗如奉天。西郊之屯﹐至是去矣。﹞羣吏咸寓於外。兵去邑荒﹐棟宇傾圮﹐又十有九年。﹝自建中四年至貞元十七年﹐爲十九年。﹞不克以居。由是縣之聯事﹐﹝《周禮》﹕祭祀之聯事。賓客之聯事。聯事﹐謂通職也。﹞離散而不屬﹐﹝之欲切﹐連也。﹞凡其官僚﹐罕或覿見。及是﹐主簿某病之。於是且掌功役之任﹐﹝「功」﹐一作「工」。﹞俾復其邑居。廩庫旣成﹐學校旣修﹐取其餘財﹐以構斯堂。其上棟﹝《易》﹕上棟下宇﹐以避風雨。﹞自南而北者﹐二十有二尺。周阿峻嚴﹐﹝周﹐謂四周。﹞列楹齊同。其飾之文質﹐階之髙下﹐視邑之大小與羣吏之秩﹐不陋不盈。髙山在前﹐流水在下﹐可以俯仰﹐可以宴樂。旣成﹐得羨財﹐可以爲食本﹐月權其贏﹐羞膳以充。乃合羣吏於玆新堂﹐升降坐起﹐以班先後﹐始正位秩之敍﹔禮儀笑語﹐講議往復﹐始會政事之要﹔筵席肅莊﹐樽俎靜嘉﹐﹝一作「籩豆靜嘉」。﹞燔炮烹﹤食任﹥﹐﹝炮﹐與い同。﹤食任﹥﹐與飪同。﹞益以酒醴﹐始獲僚友之樂。

卒事而退﹐舉欣欣焉﹐曰﹕惟禮食之來古也﹐﹝《晉語》﹕悼公使魏絳反役﹐與之禮食。﹞今京師百官﹐咸有斯制。甸服亦王之內邑﹐且官有聯屬﹐﹝一本無「聯」字。﹞則宜統會以齊之也。向之離而今之合﹐其得失也遠甚。我是以肅焉而莊﹐ぅ焉而和﹐羣疑以亡﹐嘉言以彰﹐旨乎其在此堂也。不惟其馨香醉飽之謂﹐某之力也。夫宜伐石以志﹐使是道也不替於後。乃列其事來告﹐使余書之。

○諸使兼禦史中丞壁記﹝貞元二十年作。﹞

古者﹐交政於四方謂之使。今之制﹐受命臨戎﹐﹝一本無「戎」字。﹞職無所統屬者﹐亦謂之使。凡使之號﹐蓋專焉而行其道者也。開元以來﹐其制愈重﹐故取禦史之名而加焉。至於今若干年﹐其兼中丞者若干人。﹝唐初﹐諸使未嘗加禦史之名﹐自明皇開元以來﹐使之制愈重﹐故有兼禦史者。徳宗時﹐置東都畿觀察﹐而以畱臺禦史中丞爲之。建中間﹐又以禦史中丞一員爲理匭使﹐故兼禦史中丞爲使者不一。嘗自開元初考之﹐至貞元二十年間﹐其有兼中丞爲節度使者﹐曰楊國忠﹐曰令狐彰﹐曰宗正卿琬﹐曰盧羣。有爲節度觀察處置使者﹐曰蕭華。有爲團練觀察使者﹐曰李棲筠﹐曰李道昌。有爲節度觀察使者﹐曰張獻恭。有爲觀察使者﹐曰杜亞﹐曰衛晏﹐曰楊頊。有爲都團練使者﹐曰吳希光﹐曰張。有爲經略使者﹐曰戴叔倫﹐曰張正元。有爲冊南詔使者﹐曰袁滋。有爲節度畱後者﹐曰田悅。明皇幸蜀﹐有爲置頓閣道使者﹐曰韋諤﹐曰宋若思。是皆兼中丞者也。外又有自爲中丞出爲使者﹐或疏決囚徒﹐或賑卹水旱﹐或黜陟官吏。又有兼禦史大夫而使者﹐或爲節度﹐或爲轉運度支鹽鐵﹐或爲防禦諸使。﹞其使絕域﹐統兵戎﹐按州部﹐專貨食﹐而柔遠人﹐﹝一本「而」下有「能」字。﹞固王略﹐﹝《左傳》﹕侵敗王略。略﹐封境也。﹞齊風俗﹐和關石。大者戡復於內﹐﹝戡﹐音堪。﹞拓定於外。﹝拓﹐音托。﹞皆得以莊其威﹐張其聲﹐其用遠矣。假是名以蒞厥職﹐而尊嚴若是﹐況乎總憲度於朝端﹐樹風聲於天下﹐其所以翼於君﹑正於人者﹐尢可以知也。﹝一無「以」字。﹞

武公以厚徳在位﹐﹝貞元二十年﹐武元衡遷禦史中丞﹐時以詳整稱重。﹞甚宜其官。視其署﹐有記諸使中丞者而多闕漏﹐於是求其故於詔制﹐而又質於史氏﹐增益備具﹐遂命其屬書之。﹝公時爲監察禦史﹐故云其屬。﹞且曰﹕由其號﹝「號」﹐一作「名」。﹞而觀其實﹐後之居於斯者﹐有以敬於事。

○館驛使壁記﹝唐都長安﹐屬關內道﹐管州三十七﹐縣百三十五。華﹑同﹑鳳翔﹑﹑坊﹑商在京畿之四維﹐洋𨿽屬山南道﹐而與京兆接﹐故關驛在焉。《新史﹟百官志》﹕駕部掌傳驛﹐驛有長﹐舉天下四方之所達﹐爲驛千六百三十九。今記所載驛凡四十七﹐蓋邦畿之內者也。大歷以來﹐始命禦史爲之使﹐而印未刻。至是韓泰始鑄印﹐而公爲之記。次前篇﹐亦貞元二十年作也。﹞

凡萬國之會﹐四夷之來﹐天下之道途畢出於邦畿之內。﹝「畢」﹐一作「必」。﹞奉貢輸賦﹐修職於王都者﹐入於近關﹐﹝一作「入覲於闕」。﹞則皆重足錯轂﹐﹝錯﹐交錯。重﹐平聲。﹞以聽有司之命。徵令賜予﹐﹝徵﹐召也。﹞布政於下國者﹐出於甸服﹐﹝《王制》云﹕千里曰甸服。﹞而後按行成列﹐﹝行﹐乎剛切。﹞以就諸侯之館。故館驛之制﹐於千里之內尢重。

自萬年至於渭南﹐﹝萬年﹑渭南﹐皆屬京兆府。﹞其驛六﹐其蔽曰華州﹐其關曰潼關。﹝用《周官》文法。潼關在華州華陰。﹞自華而北界於櫟陽﹐﹝櫟陽﹐屬華州。﹞其驛六﹐其蔽曰同州﹐其關曰蒲津。自灞而南至於藍田﹐﹝灞水出藍田谷﹐西北入於渭。藍田﹐京兆府縣。﹞其驛六﹐其蔽曰商州﹐其關曰武關。自長安至於﹐﹝長安屬京兆府。初屬京兆﹐後屬鳳翔府。﹞其驛十有一﹐其蔽曰洋州﹐其關曰華陽。自武功而西﹝一無「而」字。﹞至於好﹐﹝武功﹑好﹐皆京兆府縣。﹐音止。﹞其驛三﹐其蔽曰鳳翔府﹐其關曰隴關。自渭而北至於華原﹐﹝渭水出京兆。華原﹐京兆府縣。﹞其驛九﹐其蔽曰坊州。自咸陽而西至於奉天﹐﹝咸陽﹑奉天﹐皆京兆府縣。﹞其驛六﹐其蔽曰州。由四海之內﹐總而合之﹐以至於關﹔由關之內﹐束而會之﹐以至於王都。華人夷人往復而授館者﹐﹝《周語》﹕司裏不授館。﹞旁午而至﹐傳吏奉符而閱其數﹐﹝傳吏﹐謂驛吏。古者﹐出入關皆合符而去。﹞縣吏執牘而書其物。告至告去之役﹐不絕於道﹐寓望迎勞之禮﹐﹝《周禮》﹕有寓望。注﹕境界之上﹐有寄寓之舍﹐候望之人。﹞無曠於日。而春秋朝陵之邑﹐皆有傳館。其飲飫餼饋﹐﹝飫﹐於據切﹐燕食也。﹞咸出於丰給﹔繕完築復﹐必歸於整頓。列其田租﹐布其貨利﹐權其入而用其積﹐﹝一作「列其貨利權入」。﹞於是有出納奇贏之數﹐勾會考校之政。

大歷十四年﹐始命禦史爲之使﹐﹝大歷十四年﹐兩京以禦史一人知驛﹐號館驛使。﹞俾考其成﹐以質於尙書。季月之晦﹐必合其簿書﹐以視其等列﹐而校其信宿﹐﹝一作「校之絕句」。﹞必稱其制。有不當者﹐反之於官。屍其事者有勞焉﹐﹝一無「者」字。﹞則復於天子而優升之。勞大者增其官﹐其次者降其調之數﹐又其次猶異其考績。官有不職﹐則以告而罪之﹐故月受俸二萬於太府。史五人﹐承符者二人﹐皆有食焉。

先是假廢官之印而用之﹐貞元十九年﹐南陽韓泰告於上﹐﹝泰﹐字安平﹐貞元二十年﹐與公同爲監察禦史。﹞始鑄使印而正其名。然其嗣當斯職﹐未嘗有記之者。追而求之﹐蓋數歲而往則失之矣。今余爲之記﹐遂以韓氏爲首。且曰修其職﹐故首之也。

○嶺南節度饗軍堂記﹝一本有「使」字。公時爲永州司馬﹐記是時作。﹞

唐制﹐嶺南爲五府﹐﹝五府﹐謂廣州﹑安南﹑桂管﹑邕管﹑容管。嶺南節度治廣州。﹞府部州以十數。﹝部﹐猶管也。﹞其大小之戎﹐﹝大戎小戎﹐皆兵車也。《詩》﹕元戎十乘﹐以先啟行。又曰﹕小戎亻戔收﹐五梁舟。元戎所乘之車﹐謂之大戎。從後行者﹐謂之小戎。﹞號令之用﹐﹝號令﹐一作「名」字。﹞則聽於節度使焉。其外大海多蠻夷﹐由流求﹑訶陵﹐﹝流求﹑訶陵二國﹐皆南番。﹞西抵大夏﹑康居﹐﹝大夏﹑康居﹐西域二國名﹐見《西漢》。﹞環水而國以百數﹐則統於押蕃舶使焉。﹝嶺南節度兼押蕃舶使。舶﹐音白﹐大舟也。﹞內之幅員萬里﹐﹝幅員﹐注見前。﹞以執秩拱稽﹐時聽教命﹝《左傳》僖二十七年﹕作執秩以正其官。執秩﹐主爵秩之名。《吳語》曰﹕擁鐸拱稽。注云﹕拱﹐執也。稽﹐計兵名籍也。一本作「以就執秩拱玉稽」。﹞外之羈屬數萬里﹐﹝「外」下﹐一有「境」字﹐謂所管羈糜州。﹞以譯言贄寶﹐歲帥貢職。合二使之重﹐﹝「合」下﹐一有「外」字。﹞以治於廣州﹐故賓軍之事﹐﹝《周官》五禮﹐吉﹑凶﹑賓﹑軍﹑嘉。﹞宜無與校大。且賓有牲牢饔餼﹐﹝《詩》﹕𨿽有牲牢饔餼﹐不肯用也。注﹕牛羊豕爲牲。系養者曰牢。熟曰饔。腥曰餼。一曰饔﹐熟食也。餼﹐饋餉也。﹞嘉樂好禮﹐﹝《左傳》﹕嘉樂不野合。﹞以同遠合疏﹔軍有犒饋宴饗﹐勞旋勤歸﹐﹝《詩》﹕《出車》以勞還﹐《大杜》以勤歸。﹞以羣力一心。於是治也﹐閎階序﹐﹝﹐閭也。《爾雅》﹕╉門謂之閎﹐東西墻謂之序。﹐音旰。╉﹐卽巷字。﹞不可與他邦類﹐必厚棟大梁。﹝一作﹛亡木﹜﹐屋棟。﹞夷庭髙門﹐然後可以上充於揖讓﹐下周於步武。

今禦史大夫扶風公廉廣州﹐﹝元和四年﹐馬總兼禦史中丞﹐充嶺南都護本管經略使。八年﹐自桂管觀察使爲廣州刺史﹑嶺南節度使。﹞且專二使﹐增徳以來遠人﹐申威以修戎政。大饗宴合樂﹐從其丰盈。先是爲堂於治城西北陬﹐﹝子侯切﹐隅也。﹞其位﹐公北向﹐賓眾南向﹐﹝一作「公北向面賓﹐眾賓南向」。﹞奏部伎於其西﹐視泉池於其東。隅奧庳側﹐﹝《爾雅》﹕西南隅謂之奧。﹞庭廡下陋﹐﹝一作「漏」。﹞日未及晡﹐﹝日加申時曰晡。晡﹐音逋。一作「昃」。﹞則赫炎當目﹐汗眩更起﹐而禮莫克終。故凡大宴饗﹑大賓旅﹐則寓於外壘﹐儀形不稱。公於是始斥其制﹐爲堂南面﹐橫八楹﹐從十楹﹐向之宴位﹐化爲東序﹐西又如之。其外更衣之次﹐膳食之宇﹐列觀以遊目﹐偶亭以展聲﹐彌望極顧﹐莫究其往。泉池之舊﹐增浚益植﹐以暇以息﹐如在林壑。問工焉取﹐則師輿是供﹔﹝輿﹐眾也。﹞問役焉取﹐則蠻隸是徵﹔問材焉取﹐則隙宇是遷。或益其闕﹐伐山浮海﹐農賈拱手﹐張目視具。乃十月甲子克成﹐公命饗於新堂。幢牙茸纛﹐﹝幢﹐幡。牙﹐旗纛﹐古用犁牛尾﹐今軍中大皂旗名纛。幢﹐傳江切。﹞金節析羽﹐﹝《周禮》﹕山國用虎節﹐澤國用龍節﹐皆以金爲之。﹞旆旗┸﹐﹝《周禮》﹕軍吏載旗﹐百官載﹔。又曰﹕熊虎爲旗﹐鳥隼爲﹐全羽爲﹐析羽爲旌。┸﹐音遂。「旆」﹐一作「」。﹞咸飾於下。鼓以﹛卉鼓﹜晉﹐﹝﹛卉鼓﹜﹐音墳。﹞金以鐸鐃。﹝《周禮﹟夏官》﹕諸侯執賁鼓﹐軍將執晉鼓﹐卒長執鐃﹐兩司馬執鐸。《鼓人》曰﹕以賁鼓鼓軍事﹐以晉鼓鼓金奏﹐以金鐃止鼓﹐以金鐸通鼓。注﹕大鼓謂之賁﹐長八尺。晉鼓長六尺六寸。鐃如鈴﹐無舌有秉﹐執而鳴之﹐以止擊鼓。﹞公與監軍使﹐肅上賓﹐延郡僚﹐將校士吏﹐咸次於位。卉裳衣﹐﹝卉﹐皆蠻夷所服。《書》﹕島夷卉服。卉﹐艸也。﹐氈類﹐織毛爲之。蓋西胡毳布﹐若今及氍毹皆是。﹐音計。﹞胡夷蠻﹐﹝﹐音誕﹐南方夷曰。﹞睢盱就列者﹐﹝睢盱﹐張目貌。《字林》﹕睢﹐仰目。盱﹐張目。睢﹐火佳切。﹞千人以上。鼎體節﹐﹝﹐盛羹之器。體﹐謂全體。節﹐謂支節。﹐音刑。﹞燔炮炙﹐﹝﹐大臠也。炙﹐炙肉。﹐側吏切。炙﹐之夜切。﹞羽鱗貍互之物﹐沈泛醍盎之齊﹐﹝《周禮》﹕酒正辧五齊之名﹐一曰泛齊﹐二曰醴齊﹐三曰盎齊﹐四曰緹齊﹐五曰沈齊。注云﹕泛者﹐泛泛然。盎﹐猶翁也﹐成而翁翁然。醍者﹐色紅赤。又云﹕沈者﹐成而滓沈。醍﹐他禮切。齊﹐才詣切。﹞均飫於卒士。興王之舞﹐﹝謂《七徳舞》《九功舞》之類。﹞服夷之伎﹐﹝唐有西涼伎﹑天竺伎﹑龜玆伎﹑安國伎﹑疏勒伎﹑康國伎之類。﹞擊吹鼓之音﹐﹝﹐先結切。亦作「戛」。吹﹐去聲。﹞飛騰幻怪之容﹐﹝幻怪﹐如魚龍曼延之戲。「幻」﹐一作「眩」。﹞寰觀於遠邇。禮成樂徧﹐以敍而賀﹐且曰「是邦臨護之大﹐五人合之﹐﹝嶺南節度兼五府討擊使。﹞非是堂之制不可以備物﹐非公之徳不可以容眾。曠於往初﹐肇自今玆﹐大和有人﹐以觀遠方﹐古之戎政﹐其曷用加此﹗」

華元﹐名大夫也﹐殺羊而禦者不及﹔﹝《左傳》宣二年﹕宋華元禦鄭。將戰﹐華元殺羊食士﹐其禦羊斟不與。及戰﹐曰「疇昔之羊﹐子爲政﹐今日之事﹐我爲政。」與入鄭師﹐故敗。﹞霍去病﹐良將軍也﹐余肉而士有饑色。﹝漢霍去病爲侍中﹐貴不省士。其從軍﹐上爲遣太官賫數十乘。旣還﹐重車余棄粱肉﹐而士有饑色。﹞猶克稱能﹐以垂到今。矧玆具美﹐其道不廢﹐願訪於金石﹐﹝「訪」﹐一作「勒」。﹞以永示後祀。遂相與來告﹐且乞辭。某讓不獲﹐乃刻於玆石云。﹝一無「云」字。﹞

○寧進奏院記﹝作之年月﹐具見本篇。﹞

凡諸侯述職之禮﹐﹝《孟子》﹕諸侯朝於天子曰述職。述職者﹐述所職也。﹞必有棟宇建於京師。朝覲爲修容之地﹐﹝《周禮》﹕春見曰朝﹐秋見曰覲。修容﹐謂修其儀容也。﹞會計爲交政之所。﹝《孟子》曰﹕孔子嘗爲委吏矣﹐曰會計當而已矣。﹞其在周典﹐則皆邑以具湯沐﹔﹝《王制》﹕方伯爲朝天子者﹐皆有湯沐之邑於天子之縣內﹐視元士。注﹕給齋戒自潔淸之用﹐浴用湯﹐沐用潘。﹞其在漢制﹐則皆互阝以奉朝請。﹝漢法﹐諸侯春見曰朝﹐秋見曰請。《文帝紀》云﹕至互阝而議之。顏師古注云﹕郡國朝宿之舍在京師者﹐率名曰互阝。丁禮切﹐與「邸」同﹐至也。﹞唐興因之﹐則皆院以備進奏﹐﹝大歷十二年五月﹐諸道互阝移在上都者﹐攺爲進奏院﹐吏曰畱後。﹞政以之成﹐禮於是具﹐由舊章也。﹝《詩》﹕率由舊章。章﹐典章也。﹞皇帝宅位十一載﹐﹝《書》﹕朕宅帝位三十有三載。徳宗大歷十四年卽位﹐至貞元五年﹐十一載。﹞悼邊氓之未﹐惡凶虜之猶阻﹐博求羣臣﹐以朗寧王張公爲能。﹝貞元四年﹐吐蕃三萬騎寇涇﹑等州。七月﹐授河中節度使渾寧慶副元帥﹐以左金吾將軍張獻甫檢校刑部尙書兼州刺史﹑寧節度觀察使﹐代韓遊瑰。史不載獻甫封朗寧王。﹞俾其建節剖符﹐守股肱之郡﹐﹝漢文帝謂季布曰「河東吾股肱郡﹐故特召君耳。」﹞統爪牙之職﹐﹝《詩》﹕祈父予王之爪牙。﹞董制三軍﹐撫柔萬人。乃新斯院﹐弘我舊規。﹝一作「制」。﹞髙其閎﹐﹝《左傳》襄三十一年﹕髙其閎。﹞壯其門閭。以奉王制﹐以修古典﹐至敬也﹔以尊朝覲﹐以率貢職﹐至忠也。執忠與敬﹐臣道畢矣。公嘗鳴佩執玉﹐展禮天朝。又嘗伐叛獲醜﹐獻功魏闕。﹝四年九月﹐吐蕃寇寧州﹐獻甫率眾禦之﹐斬首百餘級。﹞其餘歸時事﹐修常職﹐賓屬受辭而來使﹐旅賁奉章而上謁。﹝《周禮》﹕旅賁氏﹐凡祭祀會同賓客﹐則服而。﹞稽疑於太宰﹐質政於有司﹐下及奔走之臣﹐傳遽之役﹐川流環運﹐以達教令。大凡展采於中都﹐率由是焉。故領斯院者﹐必獲歷閶闔﹐﹝《楚辭》﹕排閶闔而望予。薛綜注《西京賦》﹕紫微宮門﹐名曰閶闔。﹞登太淸﹐仰萬乘之威﹐而通內外之事。王宮九關而不間﹐﹝《楚辭》云﹕魂兮歸來﹐君無上天些。虎豹九關﹐啄害下人些。注﹕天門九重﹐使虎豹執其關閉。﹞轅門十捨而如近﹐斯乃軍府之要樞﹐﹝一作「會」。﹞寧之能政也。

惟公端明而厚﹐溫裕而肅﹐宏略特出﹐大志髙邁。施徳下邑﹐而黎人咸懷﹔設險西陲﹐﹝一作「捍敵西陲」。﹞而戎虜伏息。﹝獻甫至鎭﹐斷山爲塹﹐選巖要地築烽堡。請復鹽州及洪門﹑洛原鎭屯兵﹐詔可。尋又遣兵馬使魏光逐吐蕃﹐築鹽﹑夏二城﹐虜眾畏﹐不敢入寇。﹞茂功溢於太常﹐﹝「茂」﹐一作「戎」。﹞盛烈動於人聽﹐則斯院之設﹐乃他政之末者也。贊公於他政之末﹐故詞不周徳﹔稱公於天子之都﹐故禮不稱位﹐斯古道也。貞元十二年十月六日﹐河東柳宗元爲記。

○興州江運記﹝事具本篇。﹞

禦史大夫嚴公﹐﹝貞元十五年﹐以興州刺史嚴礪兼禦史大夫﹐爲山南西道節度使。礪本梓州鹽亭縣人。﹞牧於梁﹝《書》﹕華陽黑水惟梁州。梁﹐卽唐山南西道。﹞五年。﹝自貞元十六年至二十一年﹐爲五年。﹞嗣天子﹝貞元二十一年﹐順宗卽位﹐攺元永貞。﹞舉周﹑漢進律增秩之典﹐﹝「舉」﹐一作「用」。《王制》﹕諸有功於民者加地進律。《漢書﹟循吏傳》﹕二千石有治理效﹐輒以璽書勉勵﹐增秩賜金。﹞以親諸侯。謂公有功徳理行﹐就加禮部尙書。﹝新舊《傳》皆不載加禮部尙書。﹞是年四月﹐使中謁者﹝《漢書﹟百官表》﹕謁者掌賓贊受事。灌嬰爲中謁者﹐後常以閹人爲之。﹞來錫公命。﹝《左傳》文公元年﹐天王使毛伯來錫公命。﹞賓僚吏屬﹐將校卒士﹐黧老童孺﹐塡溢公門﹐﹝「公」﹐一作「於」。﹞舞躍歡呼﹐願建碑紀徳﹐垂億萬祀。公固不許﹐而相與怨咨﹐﹝「而」字上有「退」字。﹞遑遑如不飲食。於是西鄙之人﹐﹝「西」﹐一作「四」。﹞密以公刊山導江之事﹐﹝「密」﹐一作「私」。或無「公」字。﹞願刻巖石。曰﹕維梁之西﹐其蔽曰某山﹐其守曰興州。興州之西爲戎居﹐歲備亭障﹐實以精卒。以道之險隘﹐兵困於食﹐守用不固。公患之﹝一無「患之」二字。﹞曰「吾嘗爲興州﹐凡其土人之故﹐﹝一無「土」字。﹞吾能知之。自長舉北至於靑泥山﹐又西抵於成州﹐過栗亭川﹐逾寶井堡﹐崖谷峻隘﹐十里百折﹐負重而上﹐若蹈利刃。盛秋水潦﹐﹝郎到切。﹞窮冬雨雪﹐﹝一作「水潦於秋﹐雨雪於冬」。﹞深泥積水﹐相輔爲害。顚踣騰藉﹐﹝踣﹐音匐﹐僵也。藉﹐慈夜切。《漢書》﹕相枕藉死。在下曰藉。﹞血流棧道。糗糧芻槁﹐塡谷委山﹔馬牛羣畜﹐相藉物故。﹝「藉」﹐一作「枕」。﹞飠軍夫畢力﹐﹝飠軍﹐音運﹐野饋也。﹞守卒延頸﹐嗷嗷之聲﹐其可哀也。若是者﹐綿三百里而余。自長舉之西﹐﹝「之」﹐一作「而」。﹞可以導江而下﹐二百里而至﹐昔之人莫得知也。吾受命於君而育斯人﹐其可已乎﹖」乃出軍府之幣﹐以備器用﹐卽山僦功。﹝僦﹐卽又切。﹞由是轉巨石﹐僕大木﹐焚以炎火﹐沃以食醯﹐﹝馨兮切。﹞摧其堅剛﹐化爲灰燼。畚鍤之下﹐﹝畚﹐音本。鍤﹐側洽切。﹞易甚朽壤﹐﹝《新史﹟地理誌》﹕興州長舉縣﹐元和中﹐節度使嚴礪自縣而西疏嘉陵江二百里﹐焚巨石﹐沃醯以碎之﹐通溝以饋成州戍兵。﹞乃辟乃墾﹐乃宣乃理。隨山之曲直以休人力﹐順地之髙下以殺湍悍。﹝殺﹐所界切﹐衰小之也。﹞厥功旣成﹐咸如其素。於是決去壅土﹐疏導江濤﹐萬夫呼﹐莫不如志。雷騰雲奔﹐百里一瞬﹐旣會旣遠﹐澹爲安流。﹝「澹」﹐一作「淡」。﹞徒謳歌﹐﹝《詩》﹕徒楫之。﹐眾也。﹞枕臥而至﹐戍人無虞﹐專力待寇。

惟我公之功﹐疇可侔也﹗而無以酬徳﹐致其大願﹐又不可得命。﹝一無「可」字。﹞矧公之始來﹐屬當惡歲﹐府庾甚虛﹐器備甚殫﹐﹝音單。﹞饑饉昏札﹐﹝《左傳》昭十九年﹕札瘥夭昏。注﹕夭死曰札﹐小疫曰瘥﹐短折曰夭﹐未名曰昏。﹞死徙充路。賴公節用愛人﹐克安而生﹐老窮有養﹐幼乳以遂﹐不問不使﹐咸得其志。公命鼓鑄﹐庫有利兵﹔公命屯田﹐師有餘糧﹔﹝一本自「師有餘糧」下無四十字﹐便與「杠梁以成」相接。﹞選徒練旅﹐有眾孔武﹔平刑議獄﹐有眾不黷﹔﹝音瀆。﹞增石爲防﹐膏我稻粱﹔歲無凶災﹐家有積倉﹔傳館是飾﹐﹝傳﹐直戀切。﹞旅忘其歸﹔杠梁以成﹐﹝「杠」﹐一作「虹」。﹞人不履危。若是者﹐皆以戎隙帥士而爲之﹐不出四方之力﹐﹝「方」﹐一作「人」。﹞而百役已就。且我西鄙之職官﹐﹝「且」字下﹐一有「非」字。﹞故不能具舉。惟公和恆直方﹐廉毅信讓﹐惇尙儒學﹐挹損貴位﹐率忠與仁﹐以厚其誠。其有可以安利於人者﹐行之堅勇﹐不俟終日﹐其興功濟物宜如此其大也。

昔之爲國者﹐惟水事爲重。故有障大澤﹐﹝《左傳》昭元年﹕臺駘宣汾﹑洮﹐障大澤﹐顓帝嘉之﹐封諸汾川。﹞勤其官而受封國者矣。﹝一作「焉」。《禮記》﹕冥勤其官而水死。﹞西門遺利﹐史起興嘆。﹝《史記》﹕西門豹爲鄴令﹐發民鑿十二渠﹐引河水灌民田﹐田皆漑﹐名聞天下﹐澤流後世。《漢書﹟溝洫志》﹕魏文侯時﹐西門豹爲鄴令﹐有令名。至文侯曾孫襄王時﹐與羣臣飲酒﹐王祝曰「令吾臣皆如西門豹之爲人臣也﹗」史起進曰「魏氏之行田也以百畝﹐鄴獨二百畝﹐是惡田也。漳水在其旁﹐西門豹不知用﹐是不智也。」於是以起爲鄴令。﹞白圭壑鄰﹐孟子不與。﹝《孟子》﹕白圭曰「丹之治水也愈於禹。」孟子曰「子過矣。禹之治水﹐水之道也﹐是故禹以四海爲壑。今吾子以鄰國爲壑﹐吾子過矣。」﹞公能夷險休勞﹐以惠萬代﹐其功烈尢章章焉不可蓋也。是用假辭謁工﹐勒而存之﹐用永憲於後祀。

○全義縣復北門記﹝全義﹐本名臨源﹐大歷四年更名﹐屬桂州。集有《送盧遵序》云「以余棄於南服﹐來從餘五年矣。」蓋遵遊桂在元和四年﹐其爲全義﹐四年後也。﹞

賢者之興﹐而愚者之廢﹐廢而復之爲是﹐循而習之爲非。﹝一作「賢之興而愚之廢﹐復之爲是﹐循之爲非」。﹞恆人猶且知之﹐不足乎列也。然而復其事必由乎賢者﹐推是類以從於政﹐其事可少哉﹖

賢莫大於成功﹐愚莫大於■A47且誣。﹝■A47﹐音吝。﹞桂之中嶺而邑者曰全義﹐衛公城之﹐南越以平。盧遵爲全義﹐﹝盧遵﹐涿人﹐公之內弟也。﹞視其城﹐塞北門﹐鑿他雉以出。問之﹐其門人﹝一無「門」字。﹞曰「餘百年矣。或曰﹕『巫言是不利於令﹐故塞之。』或曰﹕『以賓旅之多﹐有懼竭其餼饋者﹐欲回其途﹐故塞之。』」﹝一本回字下作「去聲」二字。﹞遵曰「是非■A47且誣歟﹖賢者之作﹐思利乎人。﹝「思」下﹐一有「以」字。﹞反是﹐罪也。余其復之。」

詢於羣吏﹐﹝一有「羣」字。﹞吏葉厥謀﹔上於大府﹐大府以兪﹔邑人便焉﹐歡舞裏閭。居者思正其家﹐行者樂出其途。由道廢邪﹐﹝一作「由是道以廢邪」。﹞用賢棄愚﹐推以革物﹐宜民之蘇。若是而不列﹐殆非孔子徒也。爲之記云。

●卷二十七﹟記亭池○潭州楊中丞作東池戴氏堂記﹝一本無「楊中丞」三字。永貞元年﹐公謫永州司馬﹐過潭而作。﹞

弘農公刺潭三年﹐﹝楊憑﹐字嗣仁﹐虢州弘農人。貞元十八年九月﹐自太常少卿爲潭州刺史﹑湖南觀察使。﹞因東泉爲池﹐環之九里。﹝或作「三里」。﹞丘陵林麓距其涯﹐﹝丘﹐土之髙者。林屬於山爲麓。大陸曰阜﹐大阜曰陵。牧外謂之野﹐野外謂之林。﹞互島渚洲交其中。﹝互﹐小渚。海中有山可依止曰島。水中可居者曰洲。又小洲曰渚。互﹐音遲﹐與「坻」同。﹞其岸之突而出者﹐水縈之若焉。﹝﹐如環而缺。﹞池之勝於是爲最。公曰「是非離世樂道者不宜有此。」卒授賓客之選者﹐譙國戴氏曰簡。﹝《晉史》﹕戴逵﹐譙國人。簡﹐其裔也。﹞爲堂而居之。﹝「而」下一有「令」字。﹞堂成而勝益奇﹐望之若連艫縻艦﹐﹝音檻﹐艫﹐船後持棹處。艦﹐今戰船也。一本「艫」作「艦」﹐「艦」作「艫」。﹞與波上下。就之顚倒萬物﹐遼廓眇忽。樹之松柏杉櫧﹐﹝音諸﹐杉﹑櫧﹐皆木名。櫧似柃﹐葉冬不凋落。﹞被之菱芡芙蕖﹐﹝菱﹐芰也。﹞郁然而陰﹐粲然而榮。凡觀望浮游之美﹐專於戴氏矣。

戴氏嘗以文行﹐累爲連率所賓禮﹐﹝謂爲方鎭所辟也。﹞貢之澤宮﹐﹝《禮記﹟射義》﹕天子將祭﹐必先習射於澤。澤者﹐所以擇士也。注﹕澤﹐澤宮。﹞而志不願仕。與人交﹐取其退讓﹐受諸侯之寵﹐不以自大﹐其離世歟﹖好孔氏書﹐旁及莊﹑文﹐﹝謂《莊子》《文子》也﹐《漢書﹟藝文志》﹕《文子》九篇。注﹕老子弟子。﹞莫不總統。以至虛爲極﹐得受益之道﹐﹝《書》﹕謙受益。﹞其樂道歟﹖賢者之舉也必以類。當弘農公之選﹐而專玆地之勝﹐豈易而得哉﹗地𨿽勝﹐得人焉而居之﹐則山若增而髙﹐水若辟而廣﹐堂不待飾而已奐矣。﹝奐﹐明奐。《禮記》﹕美哉輪焉﹐美哉奐焉。﹞戴氏以泉池爲宅居﹐以云物爲朋徒﹐攄幽發粹﹐﹝攄﹐抽居切。﹞日與之娛﹐則行宜益髙﹐文宜益峻﹐道宜益懋﹐交相贊者也。旣碩其內﹐又揚於時﹐吾懼其離世之志不果矣。

君子謂弘農公刺潭得其政﹐爲東池得其勝﹐授之得其人﹐豈非動而時中者歟﹗於戴氏堂也﹐見公之徳﹐不可以不記。﹝一有「之」字。﹞

○桂州裴中丞作訾家洲亭記﹝公刺柳時爲桂州裴中丞行立作。訾﹐姓也﹐音紫﹐又卽移切。一無「裴中丞」三字。《姓苑》曰﹐訾﹐今齊人﹐本姓蔡氏。《漢元帝功臣表》有樓虛侯訾順。﹞

大凡以觀遊名於代者﹐不過視於一方﹐其或傍達左右﹐則以爲特異。至若不騖遠﹐﹝騖﹐音務﹐馳也。﹞不陵危﹐環山洄江﹐四出如一﹐誇奇競秀﹐咸不相讓﹐徧行天下者﹐惟是得之。桂州多靈山﹐發地峭堅﹐林立四野。署之左曰漓水﹐﹝署﹐州署也。漓水出零陵。漓﹐音離。﹞水之中曰訾氏之洲。凡嶠南之山川﹐﹝嶠﹐渠妙切。越人謂山銳而髙曰嶠。﹞達於海上﹐於是畢出﹐而古今莫能知。元和十二年﹐禦史中丞裴公來蒞玆邦﹐﹝裴行立﹐元和十二年徙爲桂州刺史﹑桂管觀察使。﹞都督二十七州諸軍州事。盜遁姦革﹐徳惠敷施﹐期年政成﹐而富且庶。當天子平淮夷﹐定河朔﹐告於諸侯﹐公旣施慶於下﹐﹝元和十二年冬十月﹐克淮蔡。十三年春正月﹐赦天下。﹞乃合僚吏﹐登玆以嬉。觀望悠長﹐﹝「悠」﹐一作「攸」。﹞悼前之遺。於是厚貨居氓﹐移於閒壤﹐伐惡木﹐弗刂奧艸﹐﹝弗刂﹐扶勿切﹐斫也。﹞前指後畫﹐心舒目行。忽然若飄浮上騰﹐以臨雲气﹐﹝《莊子》﹕乘雲气﹐禦飛龍。﹞萬山面內﹐重江束隘﹐﹝鳥懈切﹐亦作「厄」。﹞聯嵐含輝﹐﹝嵐﹐盧含切。﹞旋視具宜﹐﹝「具」﹐一作「其」。﹞常所未睹﹐■A9然■A9見﹐﹝「■A9」﹐與「互」同。﹞以爲飛舞奔走﹐與遊者偕來。乃經工化材﹐考極相方。﹝《周禮》﹕夜考諸極星。﹞南爲燕亭﹐延宇垂阿﹐步檐更衣﹐﹝司馬相如賦﹕步閻周流。步閻者﹐言其下可以行步﹐卽今之步廊。「閻」﹐與「檐」同。﹞周若一捨。北有崇軒﹐以臨千里。左浮飛閣﹐右列閒館。比舟爲梁﹐﹝比﹐聯也。﹞與波降。﹝「」﹐一作「升」。﹞苞漓山﹐涵龍宮﹐﹝「涵」﹐一作「含」。﹞昔之所大﹐蓄在亭內。﹝「亭」﹐一作「廷」。﹞日出扶桑﹐﹝《淮南子》﹕日出於谷﹐拂於扶桑。扶桑﹐東夷地名。﹞雲飛蒼梧﹐﹝在今梧州。﹞海霞島霧﹐來助遊物。其隙則抗月檻於回溪﹐出風榭於篁中。晝極其美﹐又益以夜。列星下布﹐顥气回合﹐﹝班固《西都賦》﹕鮮顥气之淸英。顥﹐音浩﹐白也。﹞邃然萬變﹐若與安期﹑羨門﹝安期﹑羨門﹐古仙人也。《列仙傳》曰﹕安期生﹐瑯琊阜鄕人。《史記》﹕始皇之碣石﹐使燕人盧生求羨門。﹞接於物外。則凡名觀遊於天下者﹐有不屈伏退讓以推髙是亭者乎﹖

旣成以燕﹐歡極而賀。咸曰﹕昔之遺勝槪者﹐必於深山窮谷﹐人罕能至﹐而好事者後得以爲己功﹐未有直治城﹐挾﹐﹝音環潰﹐市墻曰﹐市門曰。﹞車輿步騎﹐朝過夕視﹐訖千百年﹐莫或異顧﹐一旦得之﹐遂出於他邦﹐𨿽博物辯口﹐莫能舉其上者。然則人之心目﹐其果有遼絕特殊而不可至者耶﹖蓋非桂山之靈﹐不足以瑰觀﹔﹝瑰﹐一作環。環﹐姑回切。觀﹐音灌。﹞非是洲之曠﹐不足以極視﹔非公之鑑﹐不能以獨得。噫﹗造物者之設是久矣﹐而盡之於今﹐余其可以無藉乎﹗﹝「藉」﹐或作「籍」。籍﹐謂記也。﹞

○邕州柳中丞作馬退山茅亭記

冬十月﹐作新亭於馬退山之陽。因髙丘之阻以面勢﹐﹝面勢﹐謂方面形勢﹐事本《周禮》。﹞無薄櫨節之華。﹝薄﹐柱也。櫨﹐柱上跗也。《語》﹕山節藻。注﹕節者﹐而。刻鏤爲山。者﹐梁上楹﹐畫爲藻文。薄﹐音薄。櫨﹐音盧。﹐音拙。﹞不斫椽﹐不翦茨﹐不列墻﹐以白雲爲藩籬﹐碧山爲屏風﹐昭其儉也。﹝《左傳》桓二年﹐臧哀伯之辭。﹞

是山然起於莽蒼之中﹐﹝《莊子﹟逍遙遊篇》﹕適莽蒼者三飧而返。莽蒼﹐艸野之色。並作上聲。﹐慈卹切﹐謂突出也。﹞馳奔云矗﹐﹝初六切﹐直也。﹞亙數十百里﹐尾蟠荒陬﹐首注大溪﹐諸山來朝﹐勢若星拱﹐蒼翠詭狀﹐綺綰繡錯。蓋天鐘秀於是﹐不限於遐裔也。然以壤接荒服﹐﹝《國語》﹕戎翟荒服﹐在九州之外。荒忽無常﹐故曰荒服。言此以見邕州遐遠。﹞俗參夷徼﹐﹝音叫﹐境也。﹞周王之馬迹不至﹐﹝謂周穆王駕八駿之乘﹐肆意遠遊﹐宿於昆侖之阿﹐賓於西王母﹐觴於瑤池之上﹐而不至此也。《左傳》昭十二年穆王欲肆其心﹐周行天下﹐將皆必有車轍馬迹焉。﹞謝公之屐齒不及﹐﹝《南史》﹕謝靈運登躡﹐常著木屐﹐上山則去其前齒﹐下山則去其後齒。﹞巖徑蕭條﹐登探者以爲嘆。

歲在辛卯﹐﹝元和六年。﹞我仲兄以方牧之命﹐試於是邦。﹝公從兄名寬﹐字存諒。公嘗有祭文﹐云「從事諸侯﹐假於郡藩」﹐卽謂此也。﹞夫其徳及故信孚﹐信孚故人和﹐人和故政多暇。由是嘗徘徊此山﹐以寄勝槪。乃乃塗﹐﹝《書》﹕若作室家﹐旣勤垣墉﹐惟其塗茨。﹐音洎。仰塗也。﹞作我攸宇﹐於是不崇朝而木工告成。每風止雨收﹐煙霞澄鮮﹐輒角巾鹿裘﹐率昆弟友生冠者五六人﹐步山椒而登焉。﹝椒﹐山顚也。「椒」﹐一作「極」。﹞於是手揮絲桐﹐目送還云﹐西山爽气﹐在我襟袖﹐八極萬類﹐攬不盈掌。

夫美不自美﹐因人而彰。蘭亭也﹐不遭右軍﹐則淸湍修竹﹐蕪沒於空山矣。﹝王羲之嘗與同志宴集於會稽山陰之蘭亭﹐自爲序﹐有云﹕此地有崇山峻嶺﹐茂林修竹﹐又有淸流激湍﹐映帶左右﹐引以爲流觴曲水。﹞是亭也﹐僻介閩嶺﹐佳境罕到﹐不書所作﹐使盛迹郁堙﹐﹝一作堙。﹞是貽林澗之愧。故志之。

○永州韋使君新堂記﹝一無「韋使君」三字。公貶永州十年﹐其州刺史見公集者六。元和元年﹐刺史韋公﹐見《賀攺元表》。二﹑三年﹐刺史馮公﹐見《修淨土院記》。五年以前﹐刺史崔君敏﹐見《南池宴集序》及《墓志》。後又有崔簡者﹐未上﹐以罪去。見《簡墓志》等文。十年﹐刺史崔能﹐見《湘源二妃廟碑》《萬石亭記》。所謂韋公﹐蓋在七﹑八年間者也。見《上嶺南鄭相公啟》及《黃溪祈雨》詩。﹞

將爲穹谷甚巖淵池於郊邑之中﹐則必輦山石﹐溝澗壑﹐淩絕險阻﹐疲極人力﹐乃可以有爲也。然而求天作地生之狀﹐咸無得焉。逸其人﹐因其地﹐全其天﹐昔之所難﹐今於是乎在。

永州實惟九疑之麓﹐﹝九疑﹐山名。在零陵。麓﹐山足也。﹞其始度土者﹐﹝《書》﹕惟荒度土功。﹞環山爲城。有石焉﹐翳於奧艸﹔﹝「於」﹐一作「乎」。﹞有泉焉﹐伏於土塗。蛇虺之所蟠﹐貍鼠之所遊﹐茂樹惡木﹐嘉葩毒卉﹐亂雜而爭植﹐號爲穢墟。韋公之來旣逾月﹐理甚無事﹐望其地﹐且異之。始命芟其蕪﹐行其塗﹐積之丘如﹐蠲之瀏如。﹝瀏﹐音瀏﹐音澑。水淸貌。﹞旣焚旣釃﹐﹝山宜切。﹞奇勢疊出﹐淸濁辧質﹐美惡異位。視其植﹐則淸秀敷舒﹔視其蓄﹐則溶漾紆余。怪石森然﹐周於四隅﹐或列或跪﹐或立或僕﹐竅穴逶邃﹐堆阜突怒。乃作棟宇﹐以爲觀遊。凡其物類﹐無不合形輔勢﹐效伎於堂廡之下。外之連山髙原﹐林麓之崖﹐間廁隱顯。邇延野綠﹐遠混天碧﹐咸會於譙門之外。﹝《漢書》﹕陳勝攻陳﹐守丞與戰譙門中。譙門﹐謂門上爲髙樓以望也。樓亦名譙﹐故謂美麗之樓爲麗譙。﹞

已乃延客入觀﹐繼以宴娛。或贊且賀﹐曰「見公之作﹐知公之志。公之因土而得勝﹐豈不欲因俗以成化﹖公之擇惡而取美﹐豈不欲除殘而佑仁﹖公之蠲濁而流淸﹐豈不欲廢貪而立廉﹖公之居髙以望遠﹐豈不欲家撫而戶曉﹖夫然﹐則是堂也﹐豈獨艸木土石水泉之適歟﹖山原林麓之觀歟﹖將使繼公之理者﹐視其細﹐知其大也。」宗元請志諸石﹐措諸屋漏﹐﹝西南隅謂之奧﹐西北隅謂之屋漏。一作「措諸壁徧」。﹞以爲二千石楷法。

○永州崔中丞萬石亭記

禦史中丞淸河男崔公﹐﹝崔公﹐名能。公嘗作《湘源二妃廟碑》﹐云「州刺史禦史中丞崔公」﹐卽此。﹞來蒞永州。閒日﹐登城北墉﹐﹝「閒」﹐一作「百」。墉﹐垣也。﹞臨於荒野翳之隙﹐﹝﹐與「叢」同﹐聚也。﹞見怪石特出﹐度其下必有殊勝。步自西門﹐以求其墟。伐竹披奧﹐欹側以入。﹝「側」﹐一作「仄」。﹞綿谷跨溪﹐皆大石林立﹐渙若奔云﹐錯若置棋﹐怒者虎鬥﹐企者鳥厲。抉其穴則鼻口相呀﹐﹝虛加切。﹞搜其根則蹄股交峙﹐﹝「股」﹐一作「肱」。﹞環行卒愕﹐﹝上七沒切。﹞疑若搏噬。於是刳辟朽壤﹐翦焚榛﹐﹝於廢切﹐與穢同﹐荒蕪也。﹞決澮溝﹐導伏流﹐散爲疏林﹐洄爲淸池。寥廓泓氵亭﹐若造物者始判淸濁﹐效奇於玆地﹐非人力也。乃立遊亭﹐以宅厥中。直亭之西﹐石若掖分﹐﹝掖﹐肘掖﹐臂下也。﹞可以眺望。其上靑壁斗絕﹐沈於淵源﹐莫究其極。自下而望﹐則合乎攢巒﹐﹝「攢」﹐當作「Л」﹐Лヴ﹐小山貌。巒﹐小山而銳也。Л﹐在官切。﹞與山無窮。

明日﹐州邑耋老﹐﹝年八十曰耋。﹞雜然而至﹐曰「吾儕生是州﹐是野﹐眉齒鯢。﹝﹐黑白雜也。《詩》﹕黃髮鯢齒。注﹕鯢齒壽徵。鯢﹐音倪。齒落更生細者。﹞未嘗知此。豈天墜地出﹐設玆神物﹐以彰我公之徳歟﹖」旣賀而請名。公曰「是石之數﹐不可知也。以其多﹐而命之曰萬石亭。」耋老又言曰「懿夫公之名亭也﹐豈專狀物而已哉﹗公嘗六爲二千石﹐旣盈其數。﹝「盈」﹐一作「贏」。﹞然而有道之士﹐咸恨公之嘉績未洽於人。敢頌休聲﹐祝於明神。﹝「祝」下﹐一有「公」字。﹞漢之三公﹐秩號萬石﹐﹝漢制﹐三公號稱萬石。其俸月各三百五十斛。﹞我公之徳﹐宜受玆錫。漢有禮臣﹐惟萬石君。﹝孝景時﹐以石奮爲諸侯相。奮長子建﹑次甲﹑次乙﹑次慶﹐皆以馴行孝謹﹐官至二千石。於是景帝曰「石君及四子皆二千石﹐人臣尊寵﹐乃舉集其門。」且號奮爲萬石君。﹞我公之化﹐始於閨門。道合於古﹐佑之自天。﹝《易》﹕自天佑之吉無不利。﹞野夫獻辭﹐公壽萬年。」

宗元嘗以箋奏隸尙書﹐敢專筆削﹐以附零陵故事。時元和十年正月五日記。

○零陵三亭記﹝一有「薛令作」三字。零陵﹐永州縣。集有《送薛存義之任序》﹐云「假令零陵二年矣」﹐然月日不可考﹐要皆在永州作。﹞

邑之有觀遊﹐或者以爲非政﹐是大不然。夫气煩則慮亂﹐視壅則志滯。君子必有遊息之物﹐髙明之具﹐使之淸寧平夷﹐恆若有餘﹐然後理達而事成。

零陵縣東有山麓﹐泉出石中﹐沮洳污塗﹐﹝《詩》﹕彼汾沮洳。沮洳﹐陷濕地也。沮﹐將預切。洳﹐人恕切。﹞羣畜食焉﹐墻藩以蔽之﹐爲縣者積數十人﹐莫知發視。河東薛存義﹐以吏能聞荊﹑楚間﹐潭部舉之﹐﹝潭部﹐謂湖南觀察使。﹞假湘源令。﹝湘源縣﹐屬永州。﹞會零陵政賦擾﹐民訟於牧﹐推能濟獘﹐來蒞玆邑。遁逃復還﹐愁痛笑歌﹐逋租匿役﹐期月辧理。﹝辧﹐音瓣。﹞宿蠹藏姦﹐披露首服。﹝首﹐音狩。﹞民旣卒稅﹐相與歡歸道途﹐迎賀裏閭。門不施胥吏之席﹐耳不聞鼓之召。﹝《周禮》﹕以鼓鼓役事。﹐音臯﹐大鼓也。一本作鼓﹐徒宗切﹐鼓聲也。﹞雞豚糗醑﹐﹝糗﹐丘救﹑去九二切﹐熬米麥也。醑﹐司呂切﹐漉酒也。﹞得及宗族。州牧尙焉﹐旁邑仿焉。然而未嘗以劇自撓﹐山水鳥魚之樂﹐澹然自若也。﹝澹﹐音淡。﹞乃發墻藩﹐驅羣畜﹐決疏沮洳﹐搜剔山麓﹐﹝音鹿。﹞萬石如林﹐積坳爲池。﹝坳﹐於交切﹐時窳下也。﹞爰有嘉木美卉﹐垂水峯﹐瓏靈蕭條﹐﹝瓏﹐音籠。靈﹐卽玲。音零。﹞淸風自生﹐翠煙自畱﹐不植而遂。魚樂廣閒﹐鳥慕靜深﹐別孕巢穴﹐沈浮嘯萃﹐不畜而富。伐木墜江﹐流於邑門。陶土以埴﹐亦在署側。人無勞力﹐工得以利。﹝「工」﹐一作「土」。﹞乃作三亭﹐陟降晦明﹐髙者冠山巓﹐下者俯淸池。更衣膳饔﹐﹝饔﹐於恭切﹐熟食也。﹞列置備具﹐賓以燕好﹐旅以館捨。髙明遊息之道﹐具於是邑﹐由薛爲首。

在昔裨諶謀野而獲﹐﹝《左傳》襄三十一年﹕裨諶能謀﹐謀於野則獲﹐謀於邑則否。諶﹐鄭大夫也。鄭國將有諸侯之事﹐則必使乘車以適野﹐謀作盟會之辭。諶﹐音忱。﹞宓子彈琴而理。﹝宓不齊﹐字子賤﹐爲單父宰。鳴琴不下堂﹐而單父治。巫馬期爲單父﹐戴星而入﹐以身親之﹐單父亦治。子賤曰「彼任力﹐我任人。任力者勞﹐任人者逸。」宓﹐音伏。﹞亂慮滯志﹐無所容入。則夫觀遊者﹐果爲政之具歟﹖薛之志﹐其果出於是歟﹖及其獘也﹐則以玩替政﹐以荒去理。使繼是者咸有薛之志﹐則邑民之福﹐其可旣乎﹖余愛其始﹐而欲久其道﹐乃撰其事以書於石。薛拜手曰「吾志也。」遂刻之。

●卷二十八﹟記祠廟○零陵郡復乳穴記﹝題作「零陵」﹐字之誤也。據《地理誌》﹐零陵乃永州郡名。今言石鐘乳「連之人告盡者五年」﹐而題以零陵何也﹖唐《地理誌》載連州連山郡貢鐘乳。《本艸》唐注亦載其次出連州﹐未嘗言永州出。以年考之﹐元和四年﹐永州刺史崔簡﹐連州刺史乃崔君敏。二太守之姓同﹐故題亦從而差耳。題以《連山郡復乳穴記》﹐則於文爲合。﹞

石鐘乳﹐餌之最良者也。楚﹑越之山多產焉﹐於連於韶者﹐獨名於世。連之人告盡焉者五載矣﹐以貢﹐則買諸他部。今刺史崔公至﹐逾月﹐穴人來以乳復告。邦人悅是祥也﹐雜然謠曰「氓之熙熙﹐崔公之來。公化所徹﹐土石蒙烈。以爲不信﹐起視乳穴。」穴人笑之曰「是惡知所謂祥耶﹖向吾以刺史之貪戾嗜利﹐徒吾役而不吾貨也﹐吾是以病而紿焉。﹝紿﹐徒亥切。欺也。﹞今吾刺史令明而志潔﹐先賴而後力﹐﹝賴﹐利也。﹞欺誣屏息﹐信順休洽﹐吾以是誠告焉。且夫乳穴必在深山窮林﹐冰雪之所儲﹐豺虎之所廬。由而入者﹐觸昏霧﹐龍蛇。束火以知其物﹐縻繩以志其返。其勤若是﹐出又不得吾直﹐吾用是安得不以盡告﹖今而乃誠﹐﹝一本作「今令人而乃誠」。﹞吾告故也。何祥之爲﹗」

士聞之曰「謠者之祥也﹐乃其所謂怪者也﹔笑者之非祥也﹐乃其所謂眞祥者也。君子之祥也﹐以政不以怪﹐誠乎物而信乎道﹐人樂用命﹐熙熙然以效其力。斯其爲政也﹐而獨非祥也歟﹗」

○道州毀鼻亭神記﹝一本「毀」作「斥」。《道州圖經》曰「昔舜封象有鼻國」﹐卽其地。按集有《道州文宣王廟記》﹐薛伯髙以十年二月用牲幣於廟﹐而此云九年來刺道州「旣底於理」﹐似非始至之事。公以明年正月召﹐其曰「某謫永州」﹐記必將召時作。﹞

鼻亭神﹐象祠也。﹝《昌邑王賀傳》云﹕舜封象於有鼻。注﹕在零陵﹐今此是也。「鼻」﹐與「庳」同。﹞不知何自始立﹐因而勿除﹐完而恆新﹐相傳且千歲。

元和九年﹐河東薛公﹝伯髙也。﹞由刑部郎中刺道州﹐除穢革邪﹐敷和於下。州之罷人﹐﹝罷﹐音疲。﹞去亂卽治﹐變呻爲謠﹐若痿而起﹐﹝《漢書》﹕如痿人不忘起。痿﹐於危﹑人佳二切﹐風庳病。﹞若蒙而﹐﹝蒙﹐音蒙。﹐力小切。﹞騰踴相視﹐歡愛克順。旣底於理﹐公乃考民風﹐披地圖﹐得是祠。駭曰「象之道﹐以爲子則傲﹐以爲弟則賊﹐君有鼻而天子之吏實理﹐﹝《孟子》﹕象不得有爲於其國。天子使吏治其國﹐而納其貢稅焉。﹞以惡徳而專世祀﹐殆非化吾人之意哉﹗」命亟去之。於是撤其屋﹐墟其地﹐沈其主於江。﹝主﹐謂神主。﹞公又懼楚俗之尙鬼而難諭也﹐﹝一無「尙」字﹐一無於江以下至諭也十四字。﹞乃徧告於人曰「吾聞『鬼神不歆非類』﹐﹝《左傳》僖十年﹐晉狐突曰「神不歆非類﹐民不祀非族。」歆﹐饗也。﹞又曰『淫祀無福』。﹝《禮》曰﹕非其所祭而祭之﹐名曰淫祀。淫祀無福。﹞凡天子命刺史於下﹐非以專土疆﹑督貨賄而已也。蓋將教孝悌﹐﹝「教」﹐一作「崇」。﹞去奇邪﹐﹝奇﹐居宜切。﹞俾斯人惇忠睦友﹐祗肅信讓﹐﹝「肅」﹐一作「庸」。﹞以順於道。吾之斥是祠﹐﹝祠下有也字。﹞以明教也。苟離於正﹐𨿽千載之違﹐吾得而更之﹐況今玆乎﹖苟有不善﹐﹝一無「有」字。﹞𨿽異代之鬼﹐吾得而攘之﹐況斯人乎﹖」州民旣諭﹐相與歌曰「我有老﹐公燠其肌。﹝燠﹐於六切。﹞我有病癃﹐﹝音隆。﹞公起其羸。髫童之へ﹐﹝髫﹐音苕。﹞公實智之。鰥孤孔艱﹐公實遂之。孰尊惡徳﹖遠矣自古。孰羨淫昏﹖﹝「羨」﹐一作「恣」。﹞俾我斯瞽。千歲之冥﹐公辟其戶。我子洎孫﹐延世有慕。」

宗元時謫永州﹐邇公之邦。聞其歌詩﹐以爲古道罕用﹐賴公而存﹐斥一祠而二教興焉。明罰行於鬼神﹐﹝一無「明」字。﹞愷悌達於蠻夷﹐﹝一無「愷」字。﹞不惟禁淫祀﹑黜非類而已。願爲記以刻山石﹐俾知教之首。

○永州龍興寺息壤記

永州龍興寺東北陬﹝子侯切﹐隅也。﹞有堂﹐堂之地隆然負磚甓而起者﹐﹝甓﹐蒲歷切﹐瓴甓也。﹞廣四步﹐髙一尺五寸。始之爲堂也﹐夷之而又髙﹐凡持鍤者盡死。﹝鍤﹐則洽切。﹞永州居楚越間﹐其人鬼且礻幾。﹝音幾。《呂氏春秋》云﹕荊人鬼﹐越人礻幾。礻幾﹐鬼俗也。《列子》﹕「楚人鬼﹐越人礻幾」。注曰﹕信鬼神與礻幾祥也。﹞由是寺之人皆神之﹐人莫敢夷。

《史記﹟天官書》及《漢﹟志》有地長之占﹐而亡其說。﹝《史記﹟天官書》載﹐水澹澤竭地長。《西漢﹟天文志》所載一同。實不原其說。長﹐臻兩切。﹞甘茂盟息壤﹐﹝《甘茂傳》﹕秦王迎甘茂於息壤﹐因與之盟。《索隱》曰﹕《山海經》啟筮云﹕玄竊帝之息壤以湮洪水。或是此也。﹞蓋其地有是類也。昔之異書﹐有記洪水滔天﹐玄竊帝之息壤以湮洪水﹐帝乃令祝融殺玄於羽郊﹐﹝事出《淮南子》。玄﹐與鯀同。﹞其言不經見。今是土也﹐夷之者不幸而死﹐豈帝之所愛耶﹖南方多疫﹐勞者先死﹐則彼持鍤者﹐其死於勞且疫也﹐土烏能神﹖

余恐學者之至於斯﹐徵是言﹐而惟異書之信﹐故記於堂上。

○永州龍興寺東丘記﹝公謫永州十年﹐凡爲記序其年月有不可得而考者﹐此其一也。﹞

遊之適﹐大率有二﹕曠如也﹐奧如也﹐如斯而已。其地之淩阻峭﹐出幽郁﹐廖廓悠長﹐則於曠宜﹔抵丘垤﹐﹝垤﹐蟻封也。﹞伏灌莽﹐﹝《詩》﹕集於灌木。灌木叢生。莽﹐宿艸也。莽﹐莫補切。﹞迫遽回合﹐則於奧宜。因其曠﹐𨿽增以崇臺延閣﹐回環日星﹐臨瞰風雨﹐﹝瞰﹐苦浪切。﹞不可病其敞也﹔因其奧﹐𨿽增以茂樹石﹐﹝﹐與「叢」同﹐聚也。﹞穹若洞谷﹐蓊若林麓﹐﹝蓊﹐翁孔切。﹞不可病其邃也。

今所謂東丘者﹐奧之宜者也。其始龕之外棄地﹐﹝龕﹐音堪。﹞余得而合焉﹐﹝「合」﹐一作「發」。﹞以屬於堂之北陲。﹝屬﹐之欲切﹐連也。北陲﹐謂北邊也。﹞凡坳窪坻岸之狀﹐﹝窪﹐淸水也。坻﹐小渚。窪﹐鳥瓜切。坳﹐於交切。坻﹐陳尼切。﹞無廢其故。屏以密竹﹐聯以曲梁。桂檜松杉便冉之植﹐﹝便﹐音駢﹐木似豫章。﹞幾三百本﹐嘉卉美石﹐又經緯之。俯入綠縟﹐幽蔭薈蔚。﹝薈﹐音檜。﹞步武錯迕﹐﹝阮古切﹐過也。﹞不知所出。溫風不爍﹐﹝式灼切。﹞淸气自至。水亭ɑ室﹐﹝ɑ﹐胡夾切﹐隘也。「水」﹐一作「小」。﹞曲有奧趣﹐然而至焉者﹐往往以邃爲病。

噫﹗龍興﹐永之佳寺也。登髙殿可以望南極﹐辟大門可以瞰湘流﹐若是其曠也。而於是小丘﹐又將披而攘之。則吾所謂遊有二者﹐無乃闕焉而喪其地之宜乎﹖丘之幽幽﹐可以處休。丘之﹐﹝伊鳥切。﹞可以觀妙。溽暑遁去﹐玆丘之下。﹝協韻﹐音戶。﹞大和不遷﹐玆丘之巓。奧乎玆丘﹐孰從我遊﹖余無召公之徳﹐懼翦伐之及也﹐故書以祈後之君子。

○永州法華寺新作西亭記﹝集中《西山宴遊記》云「因坐法華西亭。」時元和四年九月﹐則此記當在前作。﹞

法華寺居永州﹐地最髙。有僧曰覺照﹐照居寺西廡下。廡之外有大竹數萬﹐又其外山形下絕。然而薪蒸筱﹐﹝粗曰薪﹐細曰蒸。《書》﹕筱旣敷。筱﹐小竹。﹐大竹。筱﹐音小﹐竹箭。﹐徒黨切。﹞蒙雜擁蔽﹐吾意伐而除之﹐必將有見焉。照謂余曰「是其下有陂池芙蕖﹐申以湘水之流﹐眾山之會﹐果去是﹐其見遠矣。」遂命僕人持刀斧﹐羣而翦焉。叢莽下頹﹐萬類皆出﹐曠焉茫焉﹐天爲之益髙﹐地爲之加辟﹐丘陵山谷之峻﹐江湖池澤之大﹐咸若有而增廣之者。夫其地之奇﹐必以遺乎後﹐不可曠也。余時謫爲州司馬﹐官外乎常員﹐﹝永貞元年十一月﹐貶永州司馬員外置同正員。一無「乎」字。﹞而心得無事。乃取官之祿秩﹐以爲其亭﹐其髙且廣﹐蓋方丈者二焉。或異照之居於斯﹐而不蚤爲是也。余謂昔之上人者﹐不起宴坐﹐足以觀於空色之實﹐而遊乎物之終始。其照也逾寂﹐其覺也逾有。然則向之礙之者爲果礙耶﹖今之辟之者爲果辟耶﹖彼所謂覺而照者﹐吾詎知其不由是道也﹖豈若吾族之挈挈於通塞有無之方﹝「塞」下一有「乎」字。﹞以自狹耶﹖或曰﹕然則宜書之。乃書於石。

○永州龍興寺西軒記﹝記作於到永之初元和攺元時。﹞

永貞年﹐﹝永貞元年。﹞余名在黨人﹐不容於尙書省。﹝公時爲尙書禮部員外郎。﹞出爲邵州﹐﹝九月﹐貶邵州刺史。﹞道貶永州司馬。至則無以爲居﹐居龍興寺西序之下。余知釋氏之道且久﹐固所願也。然余所庇之屋甚隱蔽﹐其戶北向﹐居昧昧也。寺之居﹐於是州爲髙。西序之西﹐屬當大江之流﹔江之外﹐山谷林麓甚眾。於是鑿西墉以爲戶﹐戶之外爲軒﹐以臨羣木之杪﹐無不矚焉。﹝一本無下有「所」字。﹞不徙席﹐不運幾﹐而得大觀。夫室﹐向者之室也﹔席與幾﹐向者之處也。向也昧而今也顯﹐豈異物耶﹖因悟夫佛之道﹐可以轉惑見爲眞智﹐卽羣迷爲正覺﹐捨大暗爲光明。夫性豈羣物耶﹖孰能爲余鑿大昏之墉﹐辟靈照之戶﹐廣應物之軒者﹐吾將與爲徒。遂書爲二﹕其一志諸戶外﹐其一以貽巽上人焉。

○柳州復大云寺記﹝元和十二年作。﹞

越人信祥而易殺﹐﹝祥﹐謂祥怪。﹞傲化而亻面仁。﹝亻面﹐音面﹐背也。﹞病且憂﹐則聚巫師﹐用雞卜。﹝漢武帝元封二年﹐初令越巫祠上帝百鬼而用雞卜。李奇曰﹕持雞骨卜﹐如鼠卜。﹞始則殺小牲﹔不可﹐則殺中牲﹔又不可﹐則殺大牲﹔而又不可﹐則訣親戚飭死事﹐曰「神不置我已矣」﹐因不食﹐蔽面死。以故戶易耗﹐田易荒﹐而畜字不孳。董之禮則頑﹐束之刑則逃﹐惟浮圖事神而語大﹐可因而入焉﹐﹝一作「可用入焉」。﹞有以佐教化。

柳州始以邦命置四寺﹐其三在水北﹐而大雲在水南。﹝武後天授元年七月﹐有東魏國寺僧法明等十人﹐僞撰《大云經》四卷﹐表上之﹐言太后乃彌勒下生﹐當代唐爲閻浮提主。制頒於天下﹐令諸州各置大云寺﹐總度僧千人。﹞水北環治城六百室﹐水南三百室。俄而水南火﹐大云寺焚而不復且百年。三百室之人失其所依歸﹐復立神而殺焉。元和十年﹐刺史柳宗元始至﹐逐神於隱遠而取其地。其傍有小僧捨﹐辟之廣大﹐逵達橫術﹐﹝九達謂之逵。邑中道曰術。《月令》曰﹕審端經術。術﹐音遂。﹞北屬之江。告於大府﹐﹝大府﹐謂觀察府。﹞取寺之故名﹐作大門﹐以字揭之。立東西序﹐崇佛廟﹐爲學者居。會其徒而委之食﹐使擊磬鼓鐘﹐以嚴其道而傳其言。而人始復去鬼息殺﹐而務趣於仁愛。病且憂﹐其有告焉而順之﹐﹝一無其字。﹞庶乎教夷之宜也。凡立屋大小若干楹﹐凡辟地南北東西若干畝﹐凡樹木若干本﹐竹三萬竿﹐圃百畦﹐﹝畦﹐菜畦也。「圃」﹐一作「囿」。﹞田若干塍。﹝音乘﹐稻中畦。﹞治事僧曰退思﹑曰令寰﹑曰道堅。後二年十月某日﹐寺皆復就。

○永州龍興寺修淨土院記﹝一作「巽上人修淨土院記」﹐記云「今刺史馮公作大門」。馮刺永州﹐在元和二三年﹐記當在是時作。﹞

中州之西數萬里﹐有國曰身毒﹐﹝音篤﹐天竺國一名身毒。﹞釋迦牟尼如來示現之地。﹝釋迦牟尼者﹐迦維衛國淨飯王太子。﹞彼佛言曰「西方過十萬億佛土﹐有世界曰極樂﹐佛號無量壽如來﹐其國無有三惡八難﹐﹝去聲。﹞眾寶以爲飾﹔其人無有十纏九惱﹐羣聖以爲友。有能誠心大願﹐歸心是土者﹐苟念力具足﹐則往生彼國﹐然後出三界之外。其於佛道無退轉者﹐其言無所欺也。」晉時廬山遠法師﹐﹝謂慧遠也。﹞作《念佛三昧詠》﹐大勸於時。其後天臺ダ大師﹝ダ﹐語豈切。﹞著《釋淨土十疑論》﹐弘宣其教。周密微妙﹐迷者咸賴焉﹐蓋其畱異迹而去者甚眾。

永州龍興寺﹐前刺史李承至﹝職日切。﹞及僧法林﹐置淨土堂於寺之東偏﹐常奉斯事。逮今餘二十年﹐廉隅毀頓﹐圖像崩墜。會巽上人﹝巽上人﹐名重巽。﹞居其宇下﹐始復理焉。上人者﹐修最上乘﹐解第一義。無體空折色之迹﹐而造乎眞源﹐通假有借無之名﹐而入於實相。境與智合﹐事與理並。故𨿽往生之因﹐亦相用不捨。誓葺玆宇﹐以開後學。有信士圖爲佛像﹐法相甚具焉。今刺史馮公作大門以表其位﹐余遂周延四阿﹐環以廊廡﹐繢二大士之像﹐﹝繢﹐胡對切。﹞繒蓋幢幡﹐﹝繒﹐疾陵切。﹞以成就之。嗚呼﹗有能求無生之生者﹐知舟筏之存乎是。﹝筏﹐音伐﹐水中大。﹞遂以《天臺十疑論》書於墻宇﹐使觀者起信焉。

○永州鐵鑪步志﹝附志云「余乘舟來﹐居九年。」此當作於元和八年。古者姓氏﹐特以別生分類﹐賢否之涇渭﹐初不由此。尊尙姓氏﹐始於魏之太和。齊據河北﹐推重崔﹑盧。梁﹑陳在江南﹐首先王﹑謝。至江東士人﹐爭尙閥閱﹐賣婚求財﹐汩喪廉恥。唐家一統﹐當一洗而新之﹐柰何文皇帝以隴西舊族矜誇其臣﹐以房﹑魏之賢﹐英公之功﹐且區區結婚於山東之世家。貞觀之世﹐冠冕髙下﹐𨿽稍序定﹐然許敬宗以不敍武后世﹐李義府恥其家無名﹐復從而紊亂。黜陟廢置﹐皆不由於賢否﹐但以姓氏升降去畱﹐定爲榮辱。衰宗落譜﹐昭穆所不齒者﹐皆稱禁婚﹐民俗安知禮義忠信爲何物耶﹖子厚憫時俗之未革﹐故以子孫冒昧者﹐取況於鐵鑪步之失實﹐誠有功於名教歟﹗﹞

江之滸﹐﹝謂江濱。﹞凡舟可縻而上下者曰步。﹝吳人呼水際爲步。韓文《羅池廟碑》云﹕步有新船。若瓜步之類是也。﹞永州北郭有步﹐曰鐵鑪步。余乘舟來﹐居九年﹐往來求其所以爲鐵鑪者無有。問之人﹐曰「蓋嘗有鍛者居﹐﹝鍛﹐都玩切。小冶也﹐一本「鍛」下有「鐵」字。﹞其人去而鑪毀者不知年矣﹐獨有其號冒而存。」

余曰「嘻﹗世固有事去名存而冒焉若是耶﹖」步之人曰「子何獨怪是﹖今世有負其姓而立於天下者﹐曰﹕『吾門大﹐他不我敵也。』問其位與徳﹐曰﹕『久矣其先也』。然而彼猶曰『我大』﹐世亦曰『某氏大』。其冒於號有以異於玆步者乎﹖向使有聞玆步之號﹐而不足釜﹑錢﹑刀者﹐﹝《左傳》﹕筐釜之器。注﹕有足曰﹐無足曰釜。《詩﹟臣工》﹕﹤廠寺﹥乃錢。《周禮》﹕鍛氏爲器﹐注﹕錢﹐田器。刀﹐兵器也。﹐斫刀。﹐奇豈二音。錢﹐音翦。﹐音博。﹐膚甫二音。﹞懷價而來﹐能有得其欲乎﹖則求位與徳於彼﹐其不可得亦猶是也。位存焉而徳無有﹐猶不足大其門﹐然世且樂爲之下。子胡不怪彼而獨怪於是﹖大者桀冒禹﹐紂冒湯﹐幽﹑厲冒文﹑武﹐以傲天下。由不知推其本而姑大其故號﹐以至於敗﹐爲世笑﹃﹐﹝音戮。﹞斯可以甚懼。若求玆步之實﹐而不得釜﹑錢﹑刀者﹐則去而之他﹐又何害乎﹖子之驚於是﹐末矣。」

余以爲古有太史﹐觀民風﹐采民言。﹝《禮記﹟王制》﹐命太師陳詩以觀民風。命市納賈以觀民之所好惡。漢時亦分八使﹐周適四方。巡行風俗﹐觀采方言。﹞若是者﹐則有得矣。嘉其言可采﹐書以爲志。

●卷二十九﹟記山水○遊黃溪記

﹝自《遊黃溪》至《小石城山》﹐爲記凡九﹐皆記永州山水之勝。年月或記或不記﹐皆次第而作耳。﹞

北之晉﹐西適豳﹐東極吳﹐南至楚﹑越之交﹐其間名山水而州者以百數﹐永最善。﹝《漢書﹟西南夷傳》﹕南夷君以十數﹐夜郎最雙。此下凡用滇最大﹐邛都最大﹐徙都冉ζ最大﹐公文勢本此。邵太史曰﹕子厚此記。﹞環永之治百里﹐北至於浯溪﹐﹝○浯﹐音吾。水名浯溪﹐在湘水南﹐北匯於湘。元結之曰浯溪。﹞西至於湘之源﹐南至於瀧泉﹐﹝○瀧﹐音雙﹐水名。瀧朱﹐奔湍也。一作「南至於龍東門」。﹞東至於黃溪東屯﹐﹝徒門切﹐一無「黃溪」二字。﹞其間樂山水而村者以百數﹐黃溪最善。黃溪距州治七十里﹐由東屯南行六百步﹐﹝百﹐一作裏。﹞至黃神祠。﹝一無神祠二字。﹞祠之上兩山墻立。如丹碧之葉駢植。﹝一無如字。﹞與山升降。其缺者爲崖峭巖窟。水之中皆小石。﹝一無小字。﹞平布黃神之上。揭水八十步。﹝論語。深則厲。淺則揭。注﹕以衣涉水爲厲。揭﹐揭衣也。○揭﹐丘列切。﹞至初潭﹐最奇麗﹐殆不可狀。其略若剖大甕﹐側立千盡﹐溪水積焉。﹝「積」﹐一作「卽」。﹞黛蓄膏氵亭﹐﹝黛﹐畫眉也。氵亭﹐水止也。﹞來若白虹﹐﹝「來」﹐一作「采」。﹞沈沈無聲﹐﹝沈沈﹐一作「沈之」。﹞有魚數百尾﹐方來會石下。﹝楚﹑越之人﹐數魚以尾﹐不以頭也。﹞南去又行百步﹐至第二潭。石皆巍然﹐臨峻流﹐若頦領。﹝頦﹐頤下也﹐﹐齒根肉也。○頦﹐胡來﹑古海二爭。領﹐戶感切﹐又音含。﹐魚斤切。﹐音諤。﹞其下大石雜列﹐﹝「雜」﹐一作「離」。﹞可坐飲食。有鳥赤首烏翼﹐大如鵠﹐方東向立。自是又南數里﹐地皆一狀﹐樹益狀﹐石益瘦﹐水鳴皆鏘然。﹝○鏘﹐七羊切。﹞又南一里﹐至大冥之川﹐山舒水緩﹐有土田。始黃神爲人時﹐居其地。傳者曰「黃神王姓﹐莽之世也。﹝《漢書》﹕王莽自謂黃﹑虞之後﹐姚﹑嬀﹑東﹑田﹑王氏凡五姓者﹐皆黃﹑虞苗裔﹐其令天下尙此五姓﹐名藉於秩宗﹐以爲宗室。黃神王姓﹐蓋取諸此。﹞莽旣死﹐神更號黃氏﹐逃來﹐擇其深峭者氵焉。」始莽嘗曰「余黃虞之後也」﹐故號其女曰「黃皇室主」。﹝莽號其女定安公太后爲黃皇室主﹐絕之於漢。﹞黃與王聲相邇﹐而又有本﹐其所以傳言者益驗。神旣居是﹐民咸安焉。以爲有道﹐死乃俎豆之﹐﹝《莊子》﹕畏壘之民﹐欲俎豆予賢人之間。俎豆﹐謂禮之爲主。﹞爲立祠。後稍徙近乎民﹐今祠在山陰溪水上。無和八年五朋十六日﹐旣歸爲記﹐以啟後之媽遊者。

○始得西山宴遊記

自余爲﹃人﹐﹝﹃﹐音戮。﹞居是州﹐恆惴忄栗。其巢也﹐﹝○「巢」﹐與「隙」同。﹞則施施而行﹐﹝○施如字﹐行貌﹐又音怡。﹞漫漫而遊。﹝○漫﹐莫半切。﹞日與其徒上髙山﹐入深林﹐窮回﹐幽泉怪石﹐無還不到。到則披艸而坐﹐傾壺而醉。醉則更相枕以臥﹐﹝一本無「以臥」二字。﹞臥而夢。﹝一無「臥而夢」三字。﹞意有所極﹐夢亦同趣。覺而起﹐起而歸。以爲凡是州之山水有異態者﹐﹝「態」﹐一作「勝」。﹞皆我有也﹐而未始知西山之怪特。

今年九朋二十八日﹐因坐法華西亭﹐﹝法華﹐寺名。﹞望西山﹐始指異之。﹝「指」﹐一作「抵」。﹞遂命僕人過湘江﹐緣染溪﹐﹝「染」﹐一作「冉」。﹞斫榛莽﹐焚茅﹛艸伐﹜。﹝符廢切。艸葉多也。﹞窮山之髙而止。攀援而登﹐箕踞而遊。則凡數州之土壤﹐皆在衽席之下。其髙下之勢﹐岈然窪然﹐﹝含岈﹐山深之狀。窪﹐水也﹐也。○岈﹐火加切。窪﹐烏瓜切。﹞若垤若穴﹐尺寸千里﹐攢蹙累積﹐莫得Т隱。縈靑繚白﹐外與天際﹐﹝「外」﹐一作「水」。﹞四望如一。然後知是山之特立﹐不與培婁爲類﹐﹝《方言》﹕冢﹐或謂之培。關而東﹐小冢謂之婁。○培﹐薄口切。婁﹐力口切。﹞悠悠科與顥气俱﹐﹝○顥﹐音浩。﹞而莫得其涯﹔洋洋乎與造物者遊﹐而不知其所窮。引觴滿酌﹐頹然就醉﹐不知日之入。蒼然暮色﹐自遠而至﹐至無所見﹐而猶不欲歸。心凝形釋﹐與萬化冥合。﹝「冥」﹐一作「俱」﹐又作「與物不異」。﹞然後知吾向之未始遊﹐遊於是首始﹐故爲之文以志。是歲﹐無和四年也。

○鈷釒母潭記﹝○鈷﹐音古。釒母字﹐諸韻皆無從「母」者。《唐韻》作「釒莽」。下注云﹕鈷釒莽﹐也。「釒母」﹐疑是「釒莽」﹐莫浦﹑莫朗二切。並注云鈷﹐釒莽也。鈷釒莽乃鼎具。據《小丘記》云﹕得西山後八日﹐又得鈷釒母潭﹐則此記在前記後作﹐亦元和四年文云﹐下二記當繼此也。﹞

鈷釒母潭在西山西﹐其始蓋冉水自南奔注﹐抵山石﹐屈折東流﹐其顚委勢峻﹐蕩勢益暴﹐其涯﹐故旁廣而中深﹐畢至石乃止﹐流沫成輪﹐﹝○沫﹐音末。水沫也。﹞然後徐行﹐其淸而平者且十畝餘﹐有樹環焉﹐有泉懸焉。其上有居者﹐以予之亟遊也﹐﹝○亟﹐丘異切。﹞一旦款門來告曰﹕﹝款﹐叩也。﹞「不勝官租私券之委積﹐旣芟山而更居﹐願以潭上田貿財以緩禍。」﹝○貿﹐音茂﹐交易也。﹞予樂而如其言。則崇其臺﹐延其檻﹐行其泉於髙者而墜之潭﹐﹝一無「者」字﹐一無「而」字。﹞有聲氵眾然。﹝氵眾﹐在公切﹐水會也。﹞尢與中秋觀月爲宜﹐於以見天之髙﹐气之回。孰使予樂居夷而忘故土者﹐非玆潭也歟﹖

○鈷釒母潭西小丘記﹝注見前記。﹞

得西山後八日﹐尋山口西北道二百步﹐又得鈷釒母潭。潭西二十五步﹐當湍而浚者﹝「而」﹐一作「之」。﹞爲魚梁。梁之上有丘焉﹐生竹樹。其石之突怒偃蹇﹐負土而出﹐爭爲奇狀才﹐﹝「狀」﹐一作「壯」。﹞殆不可數。其然相累而下者﹐﹝金﹐山險貌。○﹐音欽。與欽同。累﹐力追切。﹞若牛馬之飲於溪﹔其衝然角列而上者﹐若熊羆之登於山。丘之小不能一畝﹐可以籠而有之。問其主﹐曰「唐氏之棄地﹐貨而不售。」問其價﹐曰「止四百。」余憐而售之。李深源﹑元克已時同遊﹐皆大喜﹐出自意外。卽更取器用﹐鏟刈穢艸。﹝○鏟﹐音產。諸韻玉篇皆無此字﹐義當作﹐平也。﹞伐去惡木﹐烈火而焚之。嘉木立﹐美竹露﹐奇石頭。由其中以望﹐則山之髙﹐支云之浮﹐溪之流﹐鳥獸之遨遊﹐﹝一本﹐獸下有「魚鱉」字。﹞舉熙熙然回巧獻技﹐以效玆丘之下。枕席而臥﹐則淸冷之狀與目謀﹐瀠瀠之聲與耳謀﹐﹝瀠瀠﹐水回也。﹞悠然而虛者與神謀﹐﹝一作「悠悠然而虛者與神謀」。﹞淵然而靜者與心謀。不匝旬而得異地者二﹐𨿽古好事之士﹐或未能至焉。

噫﹗以玆丘之勝﹐致之淵﹑鎬﹑﹑杜﹐﹝○﹐音戶。﹞則貴遊之士﹝一無「之士」二字。﹞爭賣者﹐日增千金而愈不可得。今棄是州也﹐農無漁父過而陋之﹐賈四百﹐連歲不能售。而我與深源﹑克己獨喜得之﹐是其果有遭乎﹗﹝「是」﹐一作「晨」。﹞書於石﹐所以賀玆丘之遭也。

○至小丘西小石潭記

從小丘西行百二十步﹐隔篁竹﹐﹝篁﹐竹田也﹐一曰竹石。﹞聞水聲﹐﹝「聞」﹐一作「間」﹐絕句。﹞如鳴環﹐心樂之。伐竹取道﹐下見小潭﹐水尢淸冽。全石以爲底﹐近岸捲石底以出﹐爲坻爲嶼﹐﹝坻﹑嶼﹐皆小洲也。﹞爲甚爲巖。﹝○甚﹐五男﹑苦男切。﹞靑樹翠蔓﹐蒙絡搖綴﹐參差披拂。潭中魚可百許頭﹐皆若空遊無所依。﹝一云「披拂潭中﹐俯禮遊魚﹐類若乘空」。﹞日光下澈﹐﹝音徹。﹞影布石上﹐怡然不動﹔ㄈ爾遠逝﹐﹝○ㄈ﹐昌六切。﹞往來翕忽﹐似與遊者相樂。

潭西南而望﹐斗折蛇行﹐﹝斗﹐謂北斗。《史記》﹕枉夫﹐類流星﹐蛇行而蒼黑。﹞明滅可見。其岸勢犬牙差互﹐不可知其源。坐潭上﹐四面竹樹環合﹐寂寥無人﹐淒神寒骨﹐悄愴幽遂。以其境過淸﹐不可久居﹐乃記之而去。同遊者吳武陵﹑龔古﹐﹝「龔」﹐一作「襲」。﹞余弟宗玄﹔隸而從者﹐崔氏二小生﹐曰恕己﹐曰奉壹。﹝崔簡之子也。﹞

○袁家渴記﹝自《袁家渴》至《小石城山》四記﹐皆同時作﹐《石渠記》所謂「惜其未始有傳焉」﹐故累記其所屬遣之其人者也。《石渠記》云元和七年十月十九日云云﹐則四記可以類矣。﹞

由冉溪西南水行十里﹐山水之可取者五﹐莫若鈷釒母潭。由溪口而西﹐陸行﹐可取者八九﹐莫若西山。由朝陽巖東南﹝大歷元年﹐元結以此巖東向﹐故名之曰朝陽。﹞水行﹐至蕪江﹐可取者三﹐莫若袁家渴。皆永中幽麗奇處也。楚﹑越之間方言﹐謂水之支流者爲「渴」。﹝「支」﹐一作「反」。﹞音若「衣褐」之「褐」﹐渴上與南館髙嶂合。﹝「髙」﹐一作「西」。﹞下與百家瀨合。其中重洲小溪﹐澄潭淺渚﹐間廁曲折﹐平者深墨﹐峻者沸白。舟行若窮﹐忽又無際。有小山出水中﹐山皆美石﹐﹝一有「石」字。﹞上生靑叢﹐冬夏常蔚然。其旁多巖洞﹐其下多白礫﹐﹝音歷﹐石也。﹞其樹多楓冉石楠﹐﹝○冉﹐如占切。石楠﹐亦木名。﹞便櫧樟柚﹐﹝便木似豫章。柚﹐橘類也。○便﹐毗連切。櫧﹐音諸。柚﹐余救切。﹞艸則蘭芷。又有異卉﹐類合歡而蔓生﹐﹝合歡﹐艸名。﹞葛水石。﹝○葛﹐音交葛。猶交加也。﹞每風自四山而下﹐振動大木﹐掩苒眾艸﹐紛紅駭綠﹐蓊﹛艸勃﹜香气。﹝東坡曰﹕子厚記云「每風自四山而下﹐振動大木﹐掩苒眾艸﹐紛紅駭綠﹐蓊﹛艸勃﹜薌气。」子厚善造語﹐若此句殆入妙矣﹗蓊﹛艸勃﹜﹐艸茂貌。○蓊﹐烏公爲烏孔二切。﹛艸勃﹜﹐音勃。﹞衝濤旋瀨﹐退貯谷﹐搖葳蕤﹐﹝○葳﹐音威。蕤﹐儒佳切﹐艸木華盛貌。﹞與時推移。其大都如此﹐余無以窮其狀。永之人未嘗遊焉﹐余得之不敢專也﹐出而傳於世。其地主袁氏﹐故以名焉。

○石渠記

自渴西南行﹐不能百步﹐得石渠﹐民橋其上。有泉幽幽然﹐其鳴乍大乍細。渠之廣﹐或咫盡﹐﹝賈逵云﹕八寸曰咫。﹞或倍盡﹐其長可十許步。其流抵大石﹐伏出其下。逾石而往﹐有石泓﹐昌蒲被之﹐靑鮮環周。﹝鮮﹐苔蘚也。﹞又折西行﹐旁陷巖石下﹐北墮小潭。潭幅員減百盡﹐淸深多魚。﹝《爾雅》﹕﹐黑玆。郭注﹕卽白。○﹐音條﹐又直畱切。﹞又北曲行紆余﹐睨若無窮﹐然卒入於渴。其側皆詭石怪木﹐奇卉美箭﹐可列坐而庥焉。風搖其巓﹐韻動崖谷。視之旣靜﹐其聽始遠。予從州牧得之﹐攬去翳朽﹐決疏土石﹐旣崇而焚﹐旣釃而盈。﹝○釃﹐山宜切。﹞惜其未始有傳焉者﹐故累記其所屬﹐遺之其人﹐書之其陽﹐俾後好事者求之得以易。元行七年正月八日﹐蠲渠至大石。十月十九日﹐逾石得石泓小潭。渠之美於是始窮也。

○石澗記

石渠之事旣窮﹐上由橋西北﹐下土山之陰﹐民又橋焉。其水之大﹐倍石渠三之一。亙石爲底﹐﹝他本或無「一」字﹐或無「亙」字。﹞達於兩涯。若牀若堂﹐若陳筵席﹐若限閫奧。水平布其上﹐流若織文﹐響若操琴。揭跣而往﹐﹝○揭﹐丘列切﹐音憩﹐褰衣也。﹞折竹掃陳葉﹐排腐木﹐可羅胡牀十八九居之。交絡之流﹐觸激之音﹐皆在牀下﹔翠羽之木﹐龍鱗之石﹐均蔭其上。古之人其有樂乎此耶﹖後之來者﹐有能追予之踐履耶﹖得意之日﹐﹝一無「意」字。﹞與石渠同。由渴而來者﹐先石渠﹐後石澗﹔由百家瀨上而來者﹐先石澗﹐後石渠。澗之可窮者﹐皆出石城村東南﹐其間可樂者數焉。其上深山幽林﹐逾峭險﹐道狹不可窮也。

○小石城山記

自西山道口徑北﹐逾黃茅嶺而下﹐有二道﹕其一西出﹐尋之無所得﹔其一少北而東﹐不過四十丈﹐土斷而川分﹐有積石橫當其垠。其上爲睥睨梁麗之形﹐﹝睥睨﹐通作「埤霓」。《莊子》云﹕梁麗可以衝城。梁麗﹐屋棟。麗﹐與麗同。○睥﹐匹計切。睨﹐五計切。麗﹐音麗。睥睨﹐或從土。《廣韻》引《博雅》﹕埤﹐土墻。《集韻》「城上垣」。杜預注《左傳》﹐又作僻倪﹐音義同。麗﹐一音禮﹐司馬云﹐小舡也。﹞其旁出堡塢﹐﹝安石切﹐小障也。堡﹐小城也。﹞有若門焉。窮之正黑﹐投以小石﹐洞然有水聲﹐其響之激越﹐良久乃已。環之可上﹐望甚遠﹐無土壤而生嘉樹美箭﹐益奇而堅﹐其疏數偃仰﹐類智者所施設也。噫﹗吾疑造物者之有無久矣。及是﹐愈以爲誠者。又怪其不爲之中州﹐而列是夷狄﹐更千百年不得一售其伎﹐是固勞而無用﹐神者倘不宜如是﹐則其果無乎﹖或曰「以慰夫賢而辱於此者。」或曰「其气之靈不爲偉人﹐而獨爲是物﹐故楚之南少人而多石。」是二者﹐余未信之。

○柳州東亭記﹝元和十年正月﹐公自永州召至京師。三月﹐復出刺柳州。此記作於刺柳州日﹐篇末自可見。﹞

出州南譙門﹐﹝譙﹐城上樓也。﹞左行二十六步﹐有棄地在道南。南值江﹐西際垂楊﹝垂楊﹐地名也。﹞傳置﹐﹝○傳﹐音轉。傳置﹐謂驛也﹐﹞東曰東館。其內艸木猥奧﹐有崖谷﹐傾亞缺圮。﹝部鄙切。「亞」一作「凸」。﹞豕得以爲囿﹐蛇得以爲藪﹐人莫能居。至是始命披弗刂蠲疏﹐﹝○弗刂﹐音指。疏﹐音疏。﹞樹以竹箭松檉﹝醜成切。﹞桂檜柏杉。易爲堂亭﹐﹝○易﹐以豉切。﹞峭爲杠梁。﹝《孟子》﹕十一月﹐徒杠成。十二月﹐輿梁成。杠梁﹐皆橋也。○杠﹐音江﹐林間橫木。﹞下上徊翔﹐前出兩翼。憑空拒江﹐﹝「憑」﹐一作「馮」。﹞江化爲湖。眾山橫環﹐闊氵嬰灣。﹝○﹐音聊﹐與﹛山﹜同。氵嬰﹐伊盈切。水絕遠貌。灣﹐烏環切﹐一本﹐「」作「崦」。﹞當邑居之劇﹐而忘乎人間﹐斯亦奇矣。乃取館之北宇﹐右辟之以爲夕室﹔取傳置之東宇﹐左辟之以爲朝室﹔又北辟之以爲陰室﹔作屋於北牖下以爲陽室﹔作斯亭於中以爲中室。朝室以夕居之﹐夕室以朝居之﹐中室日中而居之﹐陰室以違溫風焉﹐陽室以違淒風焉。若無寒暑也﹐則朝夕復其號。旣成﹐作石於中室﹐書以告後之人﹐庶勿壞。元和十二年九月某日﹐柳宗元記。

○柳州山水近治可遊者記﹝記不書其年月﹐然當與前記先後作。公刺柳五年﹐卒於元和十四年之十月云。﹞

古之州治﹐在潯水南山石間。今從大水北﹐直平四十里﹐南北東西皆水匯。﹝音潰。水回合也。﹞北有雙山﹐夾道嶄然﹐﹝○嶄﹐Θ咸﹑仕咸二切﹐髙貌。﹞曰背石山。有支川﹐東流入於潯水。潯水因是北而東﹐盡大壁下。其壁曰龍壁。其下多秀石﹐可硯。南絕水﹐有山無麓﹐廣百尋﹐髙五丈﹐下上若一﹐曰甑山。﹝○甑﹐子孕切。﹞山之南﹐皆大山﹐多奇。又南且西﹐曰駕鶴山﹐壯聳環立﹐古州治負焉。有泉在坎下﹐恆盈而不流。南有山﹐正方而崇﹐類屏者﹐﹝○屏﹐蒲並切。﹞曰屏山﹐其西曰姥山﹐﹝○姥﹐莫補切。﹞皆獨立不倚。北沈潯水瀨下。﹝「沈」﹐一作「流」。﹞又西曰仙弈之山。山之西可上。其上有穴﹐穴有屏﹐有室﹐有宇。其宇下有流石成形﹐如肺肝﹐如茄房﹐﹝○茄﹐音加。荷莖﹐一本作「茹房」。﹞或積於下﹐如人﹐如禽﹐如器物﹐甚眾。東西九十盡﹐南北少半。東登入小穴﹐常有四盡﹐﹝六盡爲尋﹐倍尋曰常。﹞則廓然甚大。無窮﹐正黑。燭之﹐髙僅見其宇﹐皆流石怪狀。由屏南室中入小穴﹐倍常而上﹐始黑﹐已而大明﹐爲上室。由上室而上﹐有穴﹐北出之﹐乃臨大野﹐飛鳥皆視其背。其始登者﹐得石枰於上﹐﹝○枰﹐薄明切﹐又音平。博局。﹞黑肌而赤脈﹐十有八道﹐可弈﹐故以云。其山多檉﹐多櫧﹐﹝檉﹐河柳。郭璞云﹕今河旁赤莖小楊。櫧﹐木名。○檉﹐醜呈切。櫧﹐音諸。﹞多之竹﹐﹝﹐竹名﹐節間相去數盡。○﹐音云。﹐都郎切。﹞多橐吾。其鳥﹐多秭歸。﹝○秭﹐音子﹐又咨李切。秭歸﹐或作「子規」。﹞石魚之山﹐全石﹐無大艸森﹐山小而髙﹐其形如立魚﹐在多秭露。西有穴﹐類仙弈。入其穴﹐東出﹐其西北靈泉在東趾下﹐有麓環之。泉大類轂雷鳴﹐西奔二十盡﹐有洄﹐在石澗﹐﹝洄﹐回流也。﹞因伏無所見﹐多綠靑之魚﹐多石鯽﹐﹝「多」﹐一作「及」。﹞多。雷山﹐兩崖皆東西﹐雷水出焉﹐蓄崖中曰雷塘﹐能也雲气﹐作雷雨﹐變見有光。禱用俎魚﹑豆彘﹑形﹑﹝﹐脯也。﹞糈余﹑﹝○糈﹐音所﹐又音胥﹐祭神竈。余字﹐諸韻皆從「禾」﹐音徒﹐音土。沛國呼稻曰余。﹞陰酒﹐﹝一作「酒陰」。﹞虔則應。﹝公集有《雷塘禱雨文》。﹞在立魚南﹐其間多美山﹐無名而深。峨山在野中﹐無麓﹐峨水出焉﹐東流入於潯水。

●卷三十﹟書明謗責躬○寄許京兆孟容書﹝許孟容﹐字公範。元和初﹐再遷尙書右丞﹑京兆尹。公謫永州已五年﹐與京兆書﹐望其與之爲地﹐一除罪籍耳。時當在元和四年云。

宗元再拜五丈座前﹕伏蒙賜書誨諭﹐微悉重厚﹐欣躍恍惚﹐﹝失意也。﹞疑若夢寐﹐捧書叩頭﹐悸不自定。﹝悸﹐心動也。﹞伏念得罪來五年﹐未嘗有故舊大臣肯以書見及者。何則﹖罪謗交積﹐羣疑當道﹐誠可怪而畏也。以是兀兀忘行﹐尢召重憂﹐殘骸余魂﹐百病所集﹐痞結伏積﹐﹝○痞﹐部鄙切﹐腹中結痛。﹞不食自飽。或時寒熱﹐水火互至﹐內消肌骨﹐﹝一作「肉」。﹞非獨瘴癘爲也。忽捧教命﹐﹝「捧」﹐一作「奉」。﹞乃知幸爲大君子所宥﹐欲使膏肓沈沒﹐﹝《左傳》成十年﹐晉侯夢疾爲二豎子﹐其一曰「居肓之上﹐膏之下﹐若我何﹖」膏﹐謂連心之脂膏。肓﹐心下鬲上。○肓﹐音荒。﹞復起爲人。夫何素望﹐敢以及此。宗元早歲﹐與負罪者親善﹐始奇其能﹐謂可以共立仁義﹐裨教化。過不自料﹐勤勤勉勵﹐惟以中正信義爲志﹐以興堯﹑舜﹑孔子之道﹐利安元元爲務﹐不知愚陋﹐不可力︹﹐其素意如此也。末路孤危﹐厄塞О﹐﹝О﹐不安貌。○О﹐五結切。﹐音兀。一作「末路厄塞О」。﹞凡事壅隔﹐﹝一作「事旣壅隔」。﹞很忤貴近﹐狂疏繆戾﹐蹈不測之辜﹐羣言沸騰﹐鬼神交怒。加以素卑賤﹐暴起領事﹐人所不信。射利求進者﹐塡門排戶﹐百不一得﹐一旦快意﹐更造怨ゥ。﹝音讀。﹞以此大罪之外﹐訁互訶萬端﹐﹝○訁互﹐與「詆」同。﹞旁午構扇﹐盡爲敵仇﹐﹝「盡」﹐一作「便」。﹞協心同攻﹐外連彊暴失職者以致其事。此皆丈人所聞見﹐不敢爲他人道說。懷不能已﹐復載簡牘。此人𨿽萬被誅戮﹐不足塞責﹐而豈有賞哉﹖﹝一無「豈有賞哉」四字。﹞今其黨與﹐幸獲寬貸﹐各得善地﹐無分毫事﹐﹝一作「無公事」。﹞坐食俸祿﹐明徳至渥也﹐尙何敢更俟除棄廢痼﹐﹝一無「更」字。﹞以希望外之澤哉﹖年少气盛﹐不謖幾微﹐不知當否﹐但欲一心直遂﹐果陷刑法﹐皆自所求取得之﹐﹝一無「得之」二字﹐一無「求」字。﹞又何怪也﹖

宗元於眾黨人中﹐罪狀最甚。神理降罰﹐又不能卽死。﹝元和元年五月十七日﹐公母盧史卒。﹞猶對人言語﹐求食自活﹐迷不知恥﹐日復一日。然亦有大故。自以得姓來二千五百年﹐代爲冢嗣。今抱非常之罪﹐居夷獠之鄕﹐﹝○獠﹐音潦﹐夷名。﹞卑濕昏霧﹐恐一日塡委溝壑﹐曠墜先緒﹐以是怛然痛恨﹐﹝○怛﹐當割切。﹞心腸沸熱。﹝「腸」﹐一作「骨」。﹞煢煢孤立﹐未有子息。荒陬中少士人女子﹐﹝「陬」﹐一作「隅」﹐無「少」字及「女子」字。﹞無與爲婚﹐世亦不肯與罪大者親暱﹐﹝「罪大」﹐一作「罪人」。﹞以是嗣續之重﹐不絕如縷。每當春秋時饗﹐﹝「當」﹐一作「常」。﹞孑立捧奠﹐顧眄無後繼者﹐然﹝一作「忄栗々然」﹐或「懍懍然」。﹞欷惴惕﹐恐此事便已﹐摧心傷骨﹐若受鋒刃。此誠丈人所共憫惜也。先墓所在城南﹐﹝一無「所」字。﹞無異子北爲主﹐獨托村鄰。自譴逐來﹐消息存亡不一至鄕閭﹐主守者固以益怠。晝夜哀憤﹐懼便毀傷松柏﹐芻牧不禁﹐以成大戾。近世禮重拜掃﹐今已闕者四年矣。每遇寒食﹐則北身長號﹐以首頓地。想田野道路﹐士女徧滿﹐皂隸傭丐﹐皆得上父母丘墓﹐馬醫夏畦之鬼﹐﹝《列子》云﹕路遇气兒馬醫﹐弗敢辱也﹐必下車而揖之。《孟子》﹕脇戶詔笑﹐病於夏畦。夏畦﹐夏月治畦之人。○畦﹐音攜。﹞無不受子孫追養者。然此已息望﹐又何以云哉﹗城西有數田﹐樹果數百株﹐多先人手自封植﹐今已荒穢﹐恐便斬伐﹐無復愛惜。家有賜書三千卷﹐尙在善和裏舊宅﹐宅今已三易主﹐書存亡不可知。皆付受所重﹐常系心腑﹐立身一敗﹐萬事瓦裂﹐身殘家破﹐爲世大﹃。﹝音戮。﹞復何敢更望大君子撫慰收卹﹐尙置人數中耶﹗是以當食不知辛鹹節適﹐洗沐盥漱﹐﹝○盥﹐音管﹐又古玩切。﹞動逾歲時﹐一搔皮膚﹐塵垢滿爪。誠憂恐悲傷﹐無所告﹐以至此也。

自古賢人才士﹐秉志遵分﹐被謗議不能自明者﹐﹝一本作「被謗」﹐無「議」字。﹞僅以百數。故有無兄盜嫂﹐﹝《漢書》﹐人或毀直不疑曰﹕不疑狀貌甚美﹐然特毋柰其善盜嫂何也﹖」不疑問﹐曰「我乃無兄。」終不自明。﹞娶孤女云撾婦翁者﹔﹝《後漢﹟第五倫》﹕建武二十九年﹐從淮陽王朝京師﹐帝戲謂倫曰「聞卿爲吏﹐婦翁﹐寧有之邪﹖」倫曰「臣三娶妻﹐皆無父。」○撾﹐陟瓜切。﹞然賴當世豪傑﹐分明辧別。卒光史籍。﹝一作「冊」。﹞管仲遇盜﹐升爲功臣﹔﹝《禮記》﹕管仲遇盜﹐取二人焉。上以爲公臣﹐曰「其所遊辟也可人也。」注云﹕言此人可也。﹞匡章被不孝之名﹐孟子禮之。﹝《孟子》﹕公都子曰「匡章﹐通國皆稱不孝焉﹐夫子與之遊﹐又從而禮貌之﹐敢問何也﹖」孟子曰「世俗所謂不孝者五」云云「章子有一於是乎﹖」﹞今已無古人之實﹐﹝一「爲」字。﹞而有其詬﹐欲望世人之明己﹐不可得也。直不疑買金以償同捨﹔﹝《漢書》﹕直不疑爲郎﹐事文帝。其同捨有告歸﹐誤持其同捨郎金去。已而同捨郎覺亡﹐意不疑。不疑謝有之﹐買金償。後告歸者至而歸金﹐亡金郎大慚。﹞劉寬下車﹐歸牛鄕人。﹝《東漢》﹕劉寬﹐字文饒﹐嘗行﹐有人失牛者﹐乃就寬車中認之。寬無所言﹐下駕步歸。有頃﹐認牛者愧而送還。﹞此誠知疑似之不可辯﹐非口舌所能勝也。鄭詹束縛於晉﹐終以無死﹔﹝《國語》﹕文公伐鄭﹐欲得詹而師還。鄭人以詹與晉﹐晉人將烹之﹐詹據鼎耳而疾號﹐乃命弗殺﹐厚爲禮而歸之。﹞鐘儀南音﹐卒獲反國﹔﹝《左傳》﹕成九年﹐晉侯觀於軍府﹐見鐘儀﹐與之琴﹐操南音。範文子曰「樂操土音﹐不忘舊也﹐君動歸之。」公從之﹐使歸求成。南音﹐楚聲。﹞步向囚虜﹐自期必免﹔﹝《左傳》﹐襄王二十一年﹐欒盈出奔楚。晉囚叔向﹐樂王鮒風叔向曰「吾爲子請。」叔向弗應﹐其人皆咎叔向。叔向曰﹕必祁大夫。」﹞範痤騎危﹐﹝○痤﹐才戈切。騎﹐音奇。危﹐棟上也。﹞以生易死﹔﹝《史記﹟魏世家》﹕趙使人謂魏王﹕「爲我殺範痤﹐吾獻地。」王使捕之﹐痤因上屋騎危﹐謂使者曰「與其以死痤市﹐不如以生痤市。有如痤死﹐趙不與王地﹐則柰何﹖」王出之。﹞蒯通據鼎耳﹐﹝○蒯﹐苦怪切。﹞爲齊上客﹔﹝髙帝誅韓信﹐信曰「悔不用蒯通之言。」帝召通﹐欲烹之。通曰「犬和吠非其主。」上乃赦之。據鼎耳﹐言將烹也。至齊悼惠王時﹐曹參爲相﹐請通爲客。﹞張蒼﹑韓信伏斧﹐﹝○﹐音質。鐵釒甚也。﹞終取將相﹔﹝《西漢》﹕張蒼從沛公攻南陽﹐當斬﹐解衣伏質﹐王陵乃言沛公﹐赦勿斬﹐後至孝文時爲相。韓信亡楚歸漢﹐爲連敖﹐坐法學斬﹐適見滕公。公奇其言﹐釋勿斬。其後拜大將。﹞鄒陽獄中﹐以書自活﹔﹝《西漢》﹕鄒陽從梁孝王遊﹐羊勝﹐公孫詭等疾陽﹐惡之。孝王怒﹐下陽吏。陽從獄中上書奏王﹐出之。﹞賈生斥逐﹐復召宣室﹔﹝《西漢》﹕賈誼﹐洛陽人。絳﹑灌之屬害之﹐出爲長沙王傳。歲餘﹐文帝思誼﹐徵之﹐入見宣室。﹞倪寬擯死﹐﹝《新唐書》作「擯厄」。﹞後至禦大夫﹔﹝《西漢》﹕倪寬爲廷尉文學卒史﹐以儒生不習事﹐不署曹﹐除爲從史﹐之北地視畜。其後議封禪事﹐拜禦史大夫。﹞董仲舒﹑劉向下獄當誅﹐爲漢儒宗。﹝《西漢》﹕董仲舒﹐廣川人。先是遼東髙廟﹑長陵髙園殿災﹐仲舒居家﹐推說其意﹐未上。主父偃竊其書奏焉。於是下仲舒吏﹐當死﹐詔赦之。劉向﹐字子政﹐事宣帝﹐爲諫大夫﹐獻言黃金可成。上領典尙方鑄作事﹐後不驗﹐下吏當死。上奇其才﹐得逾冬令以減死論。﹞此皆瑰偉傳辯奇壯之士﹐能自解脫。今以忄匡怯氵典氵忍﹐﹝○忄匡﹐音匡﹐怯也。氵典氵忍﹐音腆忍﹐垢氵蜀也。《楚辭》﹕切典氵忍之流俗。﹞下才末技﹐又嬰恐懼痼病﹐﹝一作「病痼」。﹞𨿽欲慷慨攘臂﹐自同昔人﹐愈疏闊矣﹗

賢者不得志於今﹐必取貴於後﹐古之著書者皆是也。宗元近欲務此﹐然力薄才劣﹐無異能解﹐𨿽欲秉筆縷﹐﹝○﹐力禾切。縷﹐音呂﹐好視也﹐一曰委曲。當從爾﹐俗作「爾」﹐非。﹞神志荒耗﹐前後遺忘﹐﹝音妄。《漢書﹟楊惲傳》﹕以陪輔朝廷之遺忘。作平聲。﹞終不能成章。往時讀書﹐自以不至滯﹐﹝﹐一作觸。﹞今皆頑然無復省錄。每讀古人一傳﹐數紙已後﹐則再三伸捲﹐復觀姓氏﹐旋又廢失。假令萬一除刑部囚籍﹐復爲士列﹐﹝「士」﹐一作「上」。﹞亦不堪當世用矣﹗伏惟興哀無用之地﹐垂徳於不報之報﹐但以存通家宗禮爲念﹐﹝一無「存」字。﹞有可動心者﹐操之勿失。𨿽不敢望歸掃塋域﹐﹝一無「𨿽」字。﹞退托先人之廬﹐以盡余齒﹐姑遂少北﹐益輕瘴癘﹐就婚娶﹐求胤嗣﹐有可付托﹐卽冥然長乎﹐如得甘寢﹐﹝「甘」﹐與「酣」同﹐出《莊子》。﹞無復恨矣﹗書辭繁委﹐無以自道。然卽文以求其志﹐君子固得其肺肝焉。無任墾戀之至﹗﹝一本「戀」亦作「墾」。﹞不宣。宗元再拜。

○與楊京兆憑書﹝楊憑拜京兆尹﹐與李夷簡素有隙。李因劾憑江西姦賊﹐憲宗貶爲臨賀悻﹐時元和四年也。公嘗遺憑子誨之書云「今日有北人來﹐示將籍田劾﹐是舉數十年之墜典﹐必有大恩澤。丈人之冤聞於朝﹐今是舉也必復大任。」此亦云「丈人旦夕歸朝廷﹐復爲大僚」。考《憲宗紀》﹐元和五年﹐詔以來嵊籍田﹐則此書必五年冬作。﹞

月日﹐宗元再拜﹐獻書丈人座前﹕﹝○丈人字﹐俗以爲婦翁答﹐然字則遠矣。大抵亦尊者之稱。《吳越春秋》載伍子胥謂漁父曰「性命屬天﹐今屬丈人。」﹞役人胡要返命﹐奉教雍﹐壯厲感發﹐﹝「壯」﹐一作「莊」﹐﹞鋪陳廣大。上言推延賢雋之道﹐難於今之世﹐次及文章﹐末以愚蒙剝喪頓瘁﹐無以守宗族復田畝爲念﹐憂憫備極。不惟其親密舊故是與﹐復有﹝一作「是乃爲若」。﹞公言顯賞﹐許某素尙﹐﹝「許」﹐一作「取」。﹞而激其忠誠者。﹝「忠」﹐一作「中」。﹞是用踴躍敬懼﹐類響時所被簡牘﹐萬萬有加焉。故敢悉其愚﹐以獻左右。

大凡舉之道﹐古人之所謂難者﹐﹝「古」下﹐一無「人」字。﹞其𨿽非苟一而已也。知之難﹐言之難﹐聽信之難。夫人有有之而恥言之者﹐有有之而樂言之者﹐有無之而工言之者﹐有無之而不言似有之者﹐有之而恥言之者﹐上也。𨿽舜猶難於知之。﹝見《書﹟臯陶謨》。﹞孔子亦曰「失之子羽」。﹝《史記》﹕孔子曰「以言取人﹐失之宰予。以貌取人﹐失之子羽。」《家語》﹕子羽有君子之容﹐而行不勝其貌。孔子曰「以容取人﹐失之子羽。」子羽﹐乃澹臺滅明也。﹞下斯而言知而不失者﹐妄矣。有之而言之者﹐次也。徳如漢光武﹐馮衍不用﹔﹝馮衍﹐字敬通﹐京兆杜陵人。世祖卽位﹐論功當封﹐將召見之。爲令孤略等讒之﹐竟不獲用。﹞才如王景略﹐以尹緯爲令史。﹝《晉﹟史載記》﹕尹緯﹐天水人。先爲秦吏部令史﹐後事姚萇爲佐命元功。萇旣敗蔡堅﹐遣用尹說堅求禪代﹐堅問緯曰﹕卿於朕何可官﹖」緯曰「尙書令史。」堅曰「卿宰相才也。王景略之儔﹐而朕不知﹐其亡也不亦宜乎﹗」王景略﹐猛字。﹞是皆終日號鳴大吒﹐﹝吒﹐陟駕切﹐嘆也。﹞而卒莫之省。無之而工言者﹐賊也。趙括得以代廉頗﹐﹝《史記﹟趙奢傳》﹐趙孝成王使廉頗將兵拒秦﹐秦遣間言曰「秦之所患﹐獨畏馬服君趙奢之子趙括爲將耳。」王以括代頗﹐括之母諫王﹕「括徒能讀父書﹐而父子異心。」王不聽﹐果敗。﹞馬謖得以惑孔明也。﹝《蜀志》﹕馬謖好論軍計﹐諸葛亮深加器異。先主謂亮曰「謖言過其實﹐不可大用。」亮謂不然﹐以謖爲參軍﹐戰於街亭﹐爲張所破。○謖﹐音縮。﹞今之若此類者﹐不乏於世。將相大臣聞其言﹐而必能辧之者﹐亦妄矣。無之而不言者﹐土木類也﹐周仁以重臣二千石﹐﹝西漢﹐周仁。武帝立﹐以先帝臣重之。仁乃病免﹐以二千石祿歸老。﹞許靖以人譽而致三公。﹝「致」下﹐一有「位」字﹐先主圍成都﹐許靖逾城降﹐先主以此薄靖不用。法正曰「靖之浮稱﹐播流四海﹐若其不禮﹐天下之人謂公爲賤賢也。」於是以靖爲司徒。﹞近世尢好此類﹐以爲長者﹐最得寵。﹝《史記》﹐灌夫寵下輩﹐士亦以此多之﹐見武安傳。﹞夫言朴愚無害者﹐﹝蕭何以文毋害爲沛主吏掾。無害﹐謂不刻害也。﹞其於田野鄕閭爲匹夫﹐𨿽稱爲長者可也。自抱關擊柝以往﹐﹝《孟子》﹕惡乎宜乎﹐抱關擊柝。柝﹐他各切。夜所擊之木也。﹞則必敬其事﹐﹝《論語》﹕事君敬其事﹐而後其食。﹞愈上則及物者愈大﹐何事無用之朴哉﹖今之言曰「某子長者﹐可以爲大官。」類非古之所謂長者也﹐則必土木而已矣。夫捧土揭木而致之巖廊之上﹐﹝○揭﹐去謁切﹐舉也。﹞蒙以紱冕﹐翼以徒隸﹐而趨走其左右﹐﹝一無「而」字。﹞豈有補於萬民之勞苦哉﹗聖人之道﹐不益於世用﹐﹝「不」字下﹐一有「盡」字。﹞凡以此也﹐故曰知之難。孔子曰「仁者其言也訁刃」﹐「孟子病未同而言」。然則彼未吾信﹐而吾告之以士﹐必有三章。是將曰「彼誠知士歟﹖知文歟﹖」疑之而未重﹐一間也。又曰「彼無乃私好歟﹖交以利歟﹖」二間也。又曰「彼不足我﹐而我哉﹖﹝○﹐渠記切。毒也。﹞玆弗吾事。」三間也。畏是而不言﹐故曰言之難。言而有是患﹐故曰聽信之難。惟明者爲能得其所以﹐得其所以言﹐得其所以聽﹐一不至則不可冀矣。然而君子不以言聽之難﹐而不務取士。士﹐理之本也。苟有司之不吾信﹐吾知之而不捨﹐其必有信吾者矣。苟知之﹐𨿽無有司﹐而士可以顯﹐則吾一旦操用人之柄﹐其必有施矣。故公卿之大任﹐莫若索士。士不預備而熟講之﹐卒然君有問焉﹐宰相有咨焉﹐有司有求焉﹐其無所以應之﹐則大臣之道闕﹐故不可憚煩。

今之世言士者﹐先文章。文章﹐士之末也。然立言存乎其中﹐卽末而操其本﹐﹝「操」﹐一作「探」。﹞可十七八﹐未易忽也。自古文士之多莫如今﹐今之後生爲文﹐希屈﹑馬者﹐可得數人﹔﹝屈﹐屈原。馬﹐司馬遷。○屈﹐其勿切。﹞希王﹑劉向之徒者﹐又可得十人﹔至陸機﹑潘嶽之比﹐累累相望。﹝○累﹐萬追切。﹞若皆爲之不已﹐則文章之大盛﹐古未有也。後代乃可知之。今之俗耳庸目﹐無所取信﹐傑然特異者﹐乃見此耳。丈人以文律通流當世﹐叔仲鼎列﹐﹝大歷九年﹐憑中進士﹔十三年﹐凝中進士﹔十二年﹐淩中進十。皆有名﹐時號三楊。﹞天下號爲文章家。今又生敬之。﹝敬之﹐淩子﹐元和二年中進士。敬之﹐字茂孝﹐嘗爲《華山賦》示韓愈﹐愈稱之。﹞敬之﹐希屈﹑馬者之一也。天下方理平﹐今之文士咸能先理。理不一﹐斷於古書老生﹐直趣堯﹑舜之道﹑﹝一作「大道」。﹞孔氏之志﹐明而出之﹐又古之所難有也。然則文章未必爲士之末﹐獨采取何如爾﹗宗元自小學爲文章﹐中間幸聯得甲乙科第﹐﹝一無「乙」﹑「第」二字。﹞至尙書郎﹐專百家章奏﹐然未能究知爲文之道。自貶官來無事﹐讀百家書﹐上下馳騁﹐乃少得知文章利病。﹝一無「知」字。﹞去年吳武陵來﹐﹝武陵﹐元和二年中進士﹐三年謫永州。﹞美其齒少﹐才气壯健﹐可以興西漢之文章﹐日與之言﹐因爲之出十數篇書。﹝一無「書」字。﹞庶幾鏗鏘陶冶﹐時時得見古人情狀。然彼古人亦人耳﹐﹝一無「古人」字。﹞夫何遠哉﹗凡人可以言古﹐不可言今。﹝一本﹐二「以」字並作「與」。﹞桓譚亦云﹕親見揚子云﹐容貌不能動人﹐安肯傳其書﹖﹝《揚雄贊》﹕桓譚曰「凡人賤近而貴遠﹔親見揚子云﹐祿位容貌﹐不能動人﹐故輕其書。」﹞誠使博如莊周﹐哀如屈原﹐奧如孟軻﹐壯如李斯﹐峻如馬遷﹐富如相如﹐明如賈誼﹐專如揚雄﹐猶爲今之人﹐﹝一有「笑」字。﹞則世之髙者至少矣。由此觀之﹐古之人未始不薄於當世﹐而榮於後世也。若吳子之文﹐非丈人無以知之。獨恐世人之才髙者﹐不肯久學﹐無以盡訓詁風雅之道﹐以爲一世甚盛。若宗元者﹐才力缺敗﹐不能遠騁髙厲﹐與諸生摩九霄﹐撫四海﹐誇耀於後之人矣。﹝一作「世人」。﹞何也﹖凡爲文﹐以神志爲主。自遭責逐﹐繼以大故﹐荒亂耗竭﹐又常積憂恐﹐神志少矣﹐所讀書隨又遺忘。一二年來。﹝一無「來」字。﹞痞气尢甚﹐加以眾疾﹐動作不常。毛毛然﹝一無「然」字。○毛﹐音冒﹐目少睛。﹞騷擾內生﹐霾霧塡擁慘沮﹐﹝「沮」﹐一作「怛」。霾﹐音埋﹐風雨土也。《詩》﹕終風且霾。﹞𨿽有意窮文章﹐而病奪其志矣。每聞人大言﹐則蹶气震怖﹐撫心按膽﹐不能自止。又永州多火災﹐﹝一本無「又」字。﹞五年之間﹐四爲天火所迫。﹝「天」﹐一作「大」。﹞徒跣走出﹐壞墻穴牖﹐僅免燔灼。書籍散亂毀裂﹐不知所往。一遇火恐﹐累日茫洋﹐不能出言﹐又安能盡意於筆硯﹐﹝「意」﹐一作「志」。﹞自苦﹐﹝○﹐丘八切﹐與「吉」同。堅也﹐突也﹐石狀﹐一云口骨切﹐勞極貌﹐又健作貌。﹞以危傷敗之魂哉﹖

中心之悃忄鬱結﹐﹝○悃﹐口本切﹐誠也。忄﹐平力切﹐糸致密也。﹞具載所獻《許京兆丈人書》﹐﹝許京兆﹐孟容。﹞不能重煩於陳列。凡人之黜棄﹐皆望望思得效用﹐而宗元獨以無有是念。自以罪大不可解﹐才質無所入﹐苟焉以敍憂忄栗爲幸﹐敢有他志﹖伏以先君稟孝徳﹐秉直道﹐髙於天下。仕再登朝﹐至六品官。﹝「至」﹐一作「止」。﹞宗元無似﹐亦嘗再登朝至六品矣﹗何以堪此﹖且柳氏號爲大族﹐五六從以來無爲朝士者﹐豈愚蒙獨出數百人右哉﹖以是自忖﹐官已過矣﹐寵已厚矣。夫知足與知止異﹐宗元知足矣。若便止不受祿位﹐亦所未能。今復得好官﹐猶不辭讓﹐何也﹖以人望人﹐尙足自進。如其不至﹐則故無憾﹐進取之志息矣。身世孑然﹐無可以爲家﹐𨿽甚崇寵之﹐孰與爲榮﹖獨恨不幸獲托姻好﹐而早凋落﹐﹝公娶凝女﹐貞元十五年八月一日卒﹐年二十三。﹞寡居十餘年。嘗有一男子﹐﹝一本無「一」字。﹞然無一日之命﹐﹝楊氏孕而不育。﹞至今無以托嗣續﹐恨痛常在心目。孟子稱「不孝有三﹐無後爲大」。今之汲汲於世者﹐惟懼此而已矣﹗天若不棄先君之徳﹐使有世嗣﹐﹝一作「祀」。﹞或者猶望延壽命﹐以及大宥﹐得歸鄕閭﹐立家室﹐則子道畢矣。過是而猶競於寵利者﹐天厭之﹗天厭之﹗﹝厭﹐棄也。﹞丈人旦夕歸朝廷﹐復爲大僚﹐伏惟以此爲念。流涕頓顙﹐﹝寫曩切。﹞布之座右﹐﹝一作「下」。﹞不任感激之至。宗元再拜。

○與裴塤書﹝裴塤﹐堇之弟﹐字行具此書﹐惟不詳其爵位。公時在永﹐其書曰「河北之師﹐當已平奚虜吉語矣」。考其時﹐蓋當吐突承璀誅王承宗之時﹐事在元和四年﹐書必此年作。﹞應叔十四兄足下﹕比得書示勤勤﹐不以僕罪過爲大故﹐有動止相憫者﹐僕望已矣。世所共棄﹐惟應叔輩一二公獨未耳。﹝一作「獨未下耳」。﹞僕之罪﹐在年少好事﹐進而不能止。儔輩恨怒﹐以先得官。又不幸早嘗與遊者﹐居權衡之地﹐十賢幸乃一售﹐不得者張排扌艮﹐﹝《書》﹕人乃可張爲幻。張﹐欺詐也。○﹐音。扌艮﹐胡根切﹐一本作恨﹐見《漢書﹟灌夫傳》。﹞僕可出而辯之哉﹗性又倨裏﹐不能摧折﹐以故名益惡﹐勢益險﹐有喙有耳者﹐相郵傳作醜語耳﹐﹝一無「耳」字。﹞不知其卒云何。中心之愆尢﹐若此而已。旣受禁錮而不能卽死者﹐以爲久嘗自明。今亦久矣﹐而嗔罵者尙不肯已﹐堅然相白者無數人。

聖上日興太平之理﹐不貢不王者悉以誅討﹐而制度大立﹐長使僕輩爲匪人耶﹖其終無以見明﹐而不得擊壞鼓腹樂堯﹑舜之道耶﹖且天下熙熙﹐﹝「天下熙熙」﹐見《史記﹟貨殖傳》。﹞而獨呻吟者四五人﹐何其優裕者博﹐而局束者寡﹐其爲不一徵也何哉﹖大和蒸物﹐燕谷不被其煦﹐一鄒子尙能恥之﹐﹝劉向《別錄》云﹕方士傳言﹐鄒衍在燕﹐燕有谷﹐地美而寒﹐不生五穀。鄒子居﹐吹律而溫气至﹐五穀生﹐今名黍谷。﹞今若應叔輩知我﹐豈下鄒子哉﹗然而不恥者何也﹖河北之師﹐當已平奚虜﹐聞吉語矣。﹝時吐突承璀計鎭冀王承宗。鎭冀自李賓臣﹐本範陽內屬奚。承宗之先武俊﹐亦本契丹部落﹐故曰奚虜。﹞然若僕者﹐承大慶之後﹐必有殊澤﹐流言飛文之罪﹐﹝流文飛文﹐出《劉向傳》。﹞或者其可以已乎﹖幸致數百里之北﹐使天下之人﹐不謂僕爲明時異物﹐死不慨矣。

金州考績已久﹐獨蔑然不遷者何耶﹖十二兄宜當更轉右職。十四兄嘗得數書﹐無恙。﹝余亮切﹐憂也。一無「嘗得」二字。﹞兄顧惟僕之窮途﹐得無意乎﹖北當大守﹐人愈平和﹐惟楚南極海﹐玄冥所不統﹐炎昏多疾﹐气力益劣﹐昧昧然人事百不記一﹐捨憂忄栗﹐則怠而睡耳。偶書如此﹐不宣。宗元再拜。

○與蕭翰林亻免書﹝一作「勉」。《新唐史》﹐蕭亻免書在許孟容書前。按亻免本傳﹐貞元中及第﹐又以賢良方正對策異等﹐拜右拾遺。元和六年﹐召爲翰林學士﹐凡三年﹐進知制誥。公在永州﹐此書當在亻免學翰林時作。﹞

思謙兄足下﹕昨祁縣王師範過永州﹐爲僕言得張左司書﹐道思謙蹇然有當官之心﹐乃誠助太平者也。僕聞之喜甚﹐然微王生之說﹐僕豈不素知耶﹖所喜者耳與心葉﹐果於不謬焉爾。﹝子京《新唐史》自思謙兄止焉爾並刪去。﹞

僕不幸﹐﹝《唐史》刪「不幸」二字。﹞響者進當О不安之勢﹐平居閉門﹐口舌無數﹐況又有久與遊者﹐乃岌岌而造其門哉。﹝《唐史》刪「乃」字。○岌﹐魚及切。「門」﹐一作「間」﹐下無「哉」字。﹞其求進而退者﹐皆聚爲仇怨﹐造作粉飾﹐蔓延益肆。非的然昭晰﹐自斷於內﹐則孰能了僕於冥冥之間哉﹖﹝《史》刪則字之字。﹞然僕當時年三十三﹐﹝永元貞年。﹞甚少。﹝《唐史》刪甚少字。﹞自禦史裹行得禮部員外郎﹐超取顯美﹐欲免世之求進者怪怒娼嫉﹐﹝○冒﹐音冒。﹞其可得乎﹖﹝《唐史》刪其字。﹞凡人皆欲自達﹐僕先得顯處﹐才不能逾同列﹐聲不能壓當世﹐﹝「聲」﹐一作「名」。﹞世之怒僕宜也。﹝《唐史》自凡人止宜也並刪去。﹞與罪人交十年﹐官又以是進﹐﹝《唐史》刪又字。﹞辱在附會。聖朝弘大﹐﹝「弘」﹐一作「寬」。﹞貶黜甚薄﹐不能塞眾人之怒﹐﹝《唐史》刪能字。﹞謗語轉侈﹐囂囂嗷嗷﹐﹝囂﹐虛驕切。嗷﹐音敖。﹞漸成怪民。﹝「民」﹐一作「人」。﹞飾智求仕者﹐更詈僕以悅讎人之心﹐﹝「詈」﹐一作「言」﹐「讎」﹐一作「仇」。﹞日爲新奇﹐務相喜可﹐﹝「喜」﹐一作「悅」。﹞自以速援引之路。而僕輩坐益困辱﹐﹝《唐史》刪而字。﹞萬罪橫生﹐不知其端。伏自思今﹐過大恩甚﹐乃以至此。﹝《唐史》自伏自止致此並刪去。﹞悲夫﹗人生少得六七十者﹐今已三十七矣。﹝《唐史》刪六七二字及已字。﹞長來覺日月益促﹐歲歲更甚﹐大都不過數十寒暑﹐則無此身矣。﹝《唐史》刪則字。﹞是非榮辱﹐又何足道﹗云云不已﹐祗益爲罪。兄知之勿爲他人言也。﹝《唐史》自兄字至也字刪去。﹞

居蠻夷中久﹐慣習炎毒﹐昏毛重追﹐﹝馳僞切﹐足腫也。重﹐上聲。﹞意以爲常。忽遇北風晨起﹐薄寒中體﹐則肌革﹤疒參﹥懍﹐﹝○﹤疒參﹥﹐山錦切﹐寒病﹐一作「慘」﹐七感切。懍﹐來感切。陰寒貌﹐薄寒中人﹐見《楚辭》。﹞毛蕭條﹐瞿然﹝○瞿﹐音句。﹞注視﹐怵惕以爲異候﹐意緒殆非中國人。﹝「人」下﹐有「也」字。﹞楚﹑越間聲音特異﹐舌ㄋ訁﹝《孟子》﹕南蠻舌之人。○﹐音決。鳥名﹐卽也。ㄋ﹐音卓。﹞今聽之怡然不怪﹐﹝「怡」﹐一作「恬」。﹞已與爲類矣。家生小童﹐皆自然嘵嘵﹐﹝許堯切。﹞晝夜滿耳﹐聞北人言﹐則啼呼走匿﹐𨿽病夫亦怛然駭之。出門見適州閭市井者﹐其十有八九﹐杖而後興。自料居此尙復幾何﹐豈可更不知止﹐言說長短﹐重爲一世非笑哉﹖讀《周易﹟困卦》。﹝《唐史》刪周字。﹞至「有言不信尙口乃窮」也﹐﹝《唐史》刪也字。﹞往復益喜﹐曰「嗟乎﹗余𨿽家置一喙以自稱道﹐詬益甚耳。」用是更樂默﹐﹝○﹐音陰﹐不能言也。﹞思與木石爲徒﹐﹝《唐史》刪思字。﹞不復致意。

今天子興教化﹐定邪正﹐海內皆欣欣怡愉﹐而僕與四五子者獨淪陷如此﹐﹝《唐史》刪獨字。﹞豈非命歟﹖命乃天也﹐非云云者所制﹐又何恨﹖余﹝《唐史》刪余字。﹞獨喜思謙這徒﹐遭時言道。道之行﹐物得其利。僕誠有罪﹐然豈不在一物之數耶﹖身被之﹐目睹之﹐足矣。何必攘袂用力﹐﹝○裾﹐彌蔽切。﹞而矜自我出耶﹖果矜之﹐又非道也。事誠如此。﹝《唐史》自獨喜至如此並刪去。﹞然居理平之世﹐﹝髙宗諱治避爲理。﹞終身爲頑人之類﹐猶有少恥﹐未能盡忘。倘因賊平慶賞之際﹐得以見白﹐使受天澤餘潤﹐﹝是時吐突承璀討王承宗﹐公有望於賊平﹐慶宥及罪謫耳。﹞𨿽朽腐敗﹐﹝○﹐牙割﹑牙結二切﹐伐木余也。「」﹐一作「株」。﹞不能生植﹐猶足蒸出芝菌﹐以爲瑞物。﹝○菌﹐九隕切。﹞一釋廢痼﹐移數縣之地﹐則世必曰罪稍解矣。然後收召魂魄﹐買土一廛爲耕﹐﹝一廛﹐二畝半也﹐一家之居也。﹞朝夕歌謠﹐使成文章。庶木鐸者采取﹐﹝木鐸者﹐金鈴木舌。武事振金鐸﹐文事振木鐸﹐以徇於道路。﹞獻之法官﹐﹝法官﹐路寢正殿也。﹞增聖唐大雅之什﹐𨿽不得位﹐亦不虛爲太平之人矣。﹝《唐史》刪之字。﹞此在望外﹐然終欲爲兄一言焉。﹝《唐史》自此在止言焉刪去。﹞宗元再拜。

○與李翰林建書﹝按建本傳﹐貞元中﹐補校書郎。徳宗思得文學者﹐或以建聞。帝問左右﹐宰相鄭餘慶曰「臣爲吏部時﹐當補校書八人﹐他皆藉貴勢以請﹐建獨無有。」帝喜﹐擢左拾遺翰林學士。此書在永時作也。書云前過三十七年﹐當在元和四年。﹞

杓直足下﹕﹝建﹐字杓直﹐遜之弟也。○杓﹐音標。﹞州傳遽至﹐﹝○傳﹐云聲﹐驛也。﹞得足下書﹐又於夢得處﹝夢得﹐劉禹錫字。﹞得足下前次一書﹐意皆勤厚。莊周言﹐逃蓬ワ者﹐﹝○ワ﹐徒弔切。﹞聞人足音﹐則跫然喜。﹝《莊子》﹕逃虛空者﹐藜ワ柱乎﹤鼠生﹥鼬之徑﹐踉位其空﹐聞人足音﹐跫然而喜矣。○跫﹐巨恭切﹐喜貌﹐本注云人行貌。﹞僕在蠻夷在﹐比得足下二書﹐及致樂餌﹐喜復何言﹗僕自去年八月來﹐痞疾稍已。往時間一二日作﹐今一月乃二三作。用南人檳榔餘甘﹐破決壅隔大過﹐﹝「隔」﹐一作「塞」。﹞陰邪𨿽敗﹐已傷正气。行則膝顫﹐﹝音戰﹐寒動也。﹞坐則髀Φ。﹝○髀﹐部禮切﹐股也。Φ﹐卑利切﹐足气不生也﹐濕病。﹞所欲者補氯丰血﹐︹筋骨﹐輔心力﹐有與此宜者﹐更致數物。忽得良方偕至﹐益善。

永州於楚爲最南﹐狀與越相類。僕悶卽出遊﹐遊復多恐。涉野有蝮虺大蜂﹐﹝蝮蛇﹐細頸大頭焦尾﹐色如綏文﹐文間有毛﹐似豬鬣﹐鼻上有鍼﹐大者長七八尺﹐一名反鼻。虺﹐色如土﹐俗呼土虺。○虺﹐許偉切。蝮﹐芳六切。﹞仰空視地﹐寸步勞倦﹔近水卽畏射工沙虱﹐﹝《詩》﹕爲鬼爲蜮。蜮在水旁能射人﹐甚者至死﹐亦謂之短狐﹐卽射工也﹐亦名水弩。﹞含怒竊發﹐中人形影﹐動成瘡。﹝羽鬼切。一作「疣」。﹞時到幽樹好石﹐得一笑﹐已復不樂。何者﹖譬如囚拘圜土﹐﹝《周禮》﹕三罰而歸於圜土。注﹐圜土﹐獄城也。﹞一遇和景﹐﹝一有「出」字。﹞負墻搔摩﹐伸展支體。當此之時﹐亦以爲適﹐然顧地窺天﹐不過尋丈﹐﹝六尺曰尋。﹞終不得出﹐豈復能久爲舒暢哉﹖明時百姓﹐皆獲歡樂﹔僕士人﹐頗識古今理道﹐獨愴愴如此。誠不足爲理世下執事﹐至比愚夫愚婦又不可得﹐竊自悼也。

僕曩時所犯﹐足下適在禁中﹐時建爲翰林學士。備觀本末﹐不復一一言之。今僕癃殘頑鄙﹐不死幸甚。苟爲堯人﹐﹝避民爲人。﹞不必立事程功﹐惟欲爲量移官﹐差輕罪累﹐卽便耕田藝麻﹐取老農女爲妻﹐生男育孫﹐以供力役﹐時時作文﹐以詠太平。摧傷之餘﹐气力可想。假令病盡己﹐身復壯﹐悠悠人世﹐越不過爲三十年客耳。﹝「三」﹐或作「四」。﹞前過三十七年﹐與瞬息無異。復所得者﹐其不足把玩﹐亦已審矣。杓直以爲誠然乎﹖

僕近求得經史諸子數百卷﹐常候戰悸稍定﹐時卽伏讀﹐頗見聖人用心﹑賢士君子立志之分。著書亦數十篇﹐心病﹐言少次第﹐不足遠寄﹐但用自釋。貧者士之常﹐﹝《列子》﹕榮啟期曰「貧者士之常﹐死者人之終。」﹞今僕𨿽羸餒﹐亦甘如飴矣。足下言已白常州煦僕﹐﹝○煦﹐吁句﹑況羽二切。﹞僕豈敢眾人待常州耶﹗若眾人﹐﹝一作「若卽人」。﹞卽不復煦僕矣。然常州未嘗有書遺僕﹐僕安敢先焉﹖裴應叔﹑蕭思謙﹝裴塤﹑蕭亻免也。﹞僕各有書﹐足下求取觀之﹐相戒勿示人。惇詩在近地﹐﹝惇詩﹐崔羣。﹞簡人事﹐今不能致書﹐足下默以此書見之。勉盡志慮﹐﹝或誤作「免盡」﹐非。﹞輔成一王之法﹐以宥罪戾。不悉。宗元白。

○與顧十郎書﹝觀集中《送苑論序》﹐謂初與論同薦於京師。是歲小司徒顧公守春官之缺﹐而權擇士之柄。明年春﹐同權衡之下﹐並就重輕之試。顧公﹐蓋少連也。今以門生具官致書於顧君﹐意者必少連子也。《少連傳》云﹕始少連攜少子師閔奔行在﹐有詔同止翰林院。則顧氏子豈師閔耶﹖「十郎」﹐一本作「十一郎」。公時謫永州作。﹞

四月五日﹐﹝一作「月日」。﹞門生守永州司馬員外置同正員柳宗元﹐謹致書十郎執事﹕凡號門生而不知恩之所自者﹐非人也。纓冠束衽而趨以進者﹐咸曰我知恩。知恩則惡乎辧﹖然而辧之亦非難也。大抵當隆赫柄用﹐而蜂附蟻合﹐ゑゑ趄趄﹐﹝○ゑ﹐吁句切﹐吹也。趄﹐千餘切﹐趑趄也。﹞便僻匍匐﹐以非乎人﹐而售乎己。若是者﹐一旦勢異﹐則雷滅飆逝﹐﹝飆﹐卑遙切。﹞不爲門下用矣。其或少知恥懼﹐恐世人之非己也﹐﹝一作「世之人」。﹞則矯於中以貌於外﹐其實亦莫能至焉。然則當其時而確固自守﹐蓄力秉志﹐不爲響者之態﹐則於勢之異也固有望焉。

大凡以文出門下﹐由庶士而登司徒者﹐七十有九人。﹝貞元九年﹑十年﹐顧少連以禮部侍郎知貢舉﹐取進士六十人﹐諸科十九人。﹞執事試追狀其態﹐則果能效用者出矣。然而中間招眾口飛語﹐嘩然張者﹐豈他人耶﹖夫固出自門下。賴中山劉禹錫等﹐﹝禹錫﹐貞元九年中第。﹞遑遑惕憂﹐無日不在信臣之門﹐以務白大徳。順宗時﹐顯贈榮謚﹐揚於天官﹐敷於天下﹐以爲親戚門生光寵。﹝少連贈尙書左僕射﹐謚曰敬﹐則謚贈之榮亦諸門生之力歟。﹞不意巢々者﹐﹝《晉書﹟習臨齒傳》﹕巢々常流﹐碌碌凡士。○巢﹐音瑣﹐當作瑣。瑣﹐碎也。﹞復以病執事﹐此誠私心痛之﹐堙郁洶湧﹐不知所發﹐常以自憾﹐在朝不能有奇節宏議﹐以立於當世﹐卒就廢逐﹐居窮厄﹐又不能著書﹐斷往古﹐明聖法﹐以致無窮之名。進退無以異於眾人。不克顯明門下得士之大。今抱徳厚﹐蓄憤悱﹐思有以效於前者﹐則旣乖謬於時﹐離散擯抑﹐﹝○擯﹐必刃切。﹞而無所施用。長爲孤囚﹐不能自明。恐執事終以不知其始﹝「始」下﹐一有「之」字。﹞偃蹇退匿者﹐將以有爲也﹔猶流於響時求進者之言﹐而下情無以通﹐盛徳無以酬﹐用爲大恨﹐固嘗不欲言之。今懼老死瘴土﹐﹝一有「中」字。﹞而他人無以辧其志﹐故爲執事一出之。古之人恥躬之不逮﹐﹝《論語》﹕古者言之不出﹐恥躬之不逮也。﹞倘或萬萬有一可冀﹐﹝一本作「幾」﹐與「冀」通。﹞復得處人間﹐則斯言幾乎踐矣。因言感激﹐浪然出涕﹐﹝○浪﹐音郎。﹞書不能旣。﹝一作「就」。﹞宗元謹再拜。

●卷三十一﹟書○與韓愈史官書﹝《韓文公集》中﹐不見與公論史書﹐惟有《答劉秀才書》﹐其言爲史者不有人禍﹐必有天刑。公此書皆與韓公辧﹐以爲不然。觀韓與劉秀才書﹐則公所以答之之意昭然矣。韓元和八年六月爲史館修撰﹐此書云正月﹐其作於九年之春歟﹖退之《答劉秀才論史書》﹐見《韓文》外集第二卷

。

正月二十一日﹐﹝元和九年。﹞某頓首十八丈退之侍者前﹕獲書言史事﹐云具《與劉秀才》書﹐及今乃見書槁﹐私心甚水喜﹐與退之往年言史事大謬。

若書中言﹐退之不宜一日在館下﹐安有探宰相意﹐以爲苟以史榮一韓退之耶﹖若果爾﹐退之豈宜虛受宰相榮己﹐而冒居館下﹐近密地﹐食奉養﹐役使掌固﹐﹝《漢書》作「故」﹐令史之屬。應劭云﹕掌故事。「固」字一本作「故」。﹞利紙筆爲私書﹐取以供子弟費﹖古之志於道者﹐﹝「於」下﹐一有「有」字。﹞不若是。﹝「不」下﹐一有「宜」字。﹞

且退之以爲紀錄者有刑禍﹐避不肯就﹐尢非也。史以名爲褒貶﹐猶且恐懼不敢爲﹔設使退之爲禦史中丞大夫﹐其褒貶成敗人愈益顯﹐其宜恐懼尢大也﹐則又揚揚入壽府﹐美食安坐﹐行呼唱於朝廷而已耶﹖在禦史猶爾﹐設使退之爲宰相﹐生殺出入升黜天下士﹐其敵益眾﹐則又將揚揚入政事堂﹐美食安坐﹐行呼唱於內庭外衢而已耶﹖何以異不爲史而榮其號﹑利其錄也﹖﹝一無者字。﹞

又言「不有人禍﹐則有天利」。﹝則﹐一作必。﹞若以罪夫前古之爲史者﹐然亦甚惑。凡居其位﹐思直共道。道苟直﹐𨿽死不可回也﹔如回之﹐莫若亟去其位。孔子之困於魯﹑衛﹑東﹑宋﹑蔡﹑齊﹑楚者﹐其時暗﹐﹝一無「暗」字。﹞諸侯不能行也。﹝一作「其時諸侯不能以也。」以﹐一作用。﹞其不遇而死﹐不以作《春秋》故也。當其時﹐𨿽不作《春秋》﹐孔子猶不遇而死也。若周公﹑史佚﹐﹝史佚﹐謂周太史也。﹞𨿽紀言書事﹐猶遇且顯也。又不得以《春秋》爲孔子累。範曄悖亂﹐𨿽不爲史﹐其宗族亦赤。﹝赤﹐一作誅。曄刪眾家《後漢書》爲一家之作。宋文帝元嘉二十二年﹐謀反﹐族誅。﹞司馬遷獨天子喜怒﹐﹝司馬遷盛言李陵。武帝以遷欲沮貳師﹐下之蠶室。﹞班固不檢下﹐﹝漢和帝永元初﹐洛陽令種競以事捕固﹐固死獄中。﹞崔浩沽其直以半暴虜﹐﹝崔浩事魏太武帝﹐太平眞君十一年﹐以罪族誅。﹞皆非中道。左丘明以疾盲﹐出於不幸。子夏不爲史亦盲﹐﹝《禮記》﹕子夏哭其子而喪其明。﹞不可以是爲戒。其餘皆不出此。是退之宜守中道﹐不忘其直﹐無以他事自恐。退之之恐﹐惟在不直﹑不得中道﹐刑禍非所恐也。

凡言二丰年文武士殉有誠如此者。今退之曰﹕我一人也﹐何能明﹖則同職者又所云若是﹐後來繼今者又所云若是﹐人人皆曰我一人﹐則卒誰能紀傳之耶﹖如退之但以所聞知孜孜不敢怠﹐同職者﹑後來繼今者﹐亦各以所聞知孜孜不敢怠﹐則庶幾不墜﹐使卒有明也。不然﹐徒信人口語﹐每每異辭﹐日以滋久﹐則所云「磊磊軒天地」者。﹝磊﹐魯猥切。﹞決必沈沒﹐且乎雜無可考﹐非有志者所忍恣也。果有志﹐豈當待人督責迫蹙然後爲官守耶﹖

又凡鬼神事﹐眇茫荒惑無可準﹐明者所不道﹐退之之智而猶懼於此﹖今學如退之﹐辭如退之﹐好議論如退之﹐慷慨自謂正直行行焉如退之﹐﹝○行﹐胡浪切。《論語》﹕行行如也。注﹕剛彊之貌。﹞猶所云若是﹐則唐之史述其卒無可托乎﹖明天子賢宰相得史才如此﹐而又不果﹐甚可痛哉﹗退之宜更思﹐可爲速爲﹐果卒以爲恐懼不敢﹐則一日可引去﹐又何以云「行且謀」也﹖今人當爲而不爲﹐又誘﹝誘﹐一作諉。﹞館中他人及後生者﹐此大惑已。不勉己而欲勉人﹐難矣哉﹗

○與史官韓愈致段秀實太悻逸事書﹝公自狀公段秀實逸事甚悉﹐又有上逸事於史包袱太﹐此又與韓昌黎書﹐使書之勿墜。時元和九年也。《新史﹟段太尉》傳﹐皆取公所爲狀具載之。《贊》又載公所上史館狀中語﹐曰「宗元不妄許人﹐諒其然耶。」其益於名師多矣。﹞

退之館下﹕前者書進退之力史事﹐﹝卽謂前書。﹞奉答誠中吾病﹐若疑不得實未卽籍者﹐﹝籍﹐謂記錄。「者」字﹐一作「有諸」。﹞諸皆是也。﹝皆﹐一作誠。﹞退之平生不以不信見遇。竊自冠好注遊邊上﹐問故老卒吏﹐得段太尉事最詳。今所趨走州刺史崔公﹐﹝元和九年﹐禦史中丞崔能來蒞永州。﹞時賜言事﹐又具得太尉實迹﹐參校備具。太尉大節﹐古固無有。然人以爲偶一奮﹐遂名無窮﹐今大不然。太尉自有難在軍中﹐其處心未嘗虧側﹐其蒞事無一不可紀﹐會在下名未達﹐以故不聞﹐非直以一時取笏爲諒也。﹝《論語》﹕匹夫匹婦之爲諒也。諒﹐信也。﹞

太史遷死﹐﹝一無「太」字。﹞退之復以史道在職﹐宜不苟過日時。昔與退之期爲史﹐志甚壯﹐今孤囚廢錮﹐連遭瘴癘羸頓﹐朝夕就死﹐無能爲也。第不能竟其業。若太尉者﹐宜使勿墜。太史遷言荊軻徵夏無且﹐﹝《史記﹟荊軻贊》曰﹕始公孫季功﹑董生與夏無且遊﹐具知其事﹐爲余道之如是。且﹐卽余切。﹞言大將軍徵蘇建﹐﹝《衛將軍列傳》﹕蘇建語余曰「吾嘗責大將軍至尊重﹐而天下之賢大夫無稱焉。」﹞言畱侯徵畫容貌。﹝《張良贊》﹕至見其圖﹐狀貌如婦人好女。﹞今孤囚賤辱﹐𨿽不及無且﹑建等﹐然比畫工傳容貌尙差勝。《春秋傳》所謂傳信傳者﹐﹝《梁傳》﹕莊七年﹐著以傳著﹐疑以傳疑。﹞𨿽孔子亦猶是也。竊自以爲信且著。其逸事有狀。

○與劉禹錫論周易九六書﹝一本「論九六書」在後。《劉夢得集》有《與董生言易》《辧易九六論》二篇﹐有曰「乾之爻皆九﹐而刊六﹐何也﹖世之儒曰「吾聞諸孔穎達云﹐陽尊得兼乎陰﹐陰不得兼乎陽也。」他日﹐與董生言及《易》﹐生曰「吾聞諸畢中和云「舉老而稱也。」因舉揲蓍變之所遇多少﹐以明老陰老陽之數﹐以明二篇之策。復取《左氏》《國語》昔人之筮以爲證。且曰﹕余與董生九六之義﹐信與理會爲不誣矣。又於《左氏》二書參焉。若合形影。而世人往往攘臂於其間﹐曰「生之名孰與穎達著邪﹗而才孰與元凱賢邪﹖歷載曠日﹐未嘗有聞人用是說者。𨿽余憤然用口舌爭﹐特貌從者十一二焉。余獨悲而志之﹐以俟夫後覺。此夢得所言《易》大槪也。﹞

見與董生論《周易》九六義﹐取老而變﹐以爲畢中和承一行僧得此說﹐﹝董生言本畢中和﹐中和本其師﹐師之學本一行。﹞異孔穎達《疏》﹐而以爲新奇。彼畢子﹑董子何膚末於學而遽云云也﹖都不知一行僧承韓氏﹑孔氏說﹐而果以爲新奇﹐不亦可笑矣哉﹗

韓氏﹝謂韓康伯。﹞注「《乾》之策二百一十有六」曰「《乾》一爻三十有六策」﹐則是取其遇揲四分而九也。「《坤》之策一百四十有四」﹐曰「《坤》一爻二十四策」﹐則是取其遇揲四分而六也﹐孔穎達等作《正義》﹐論云﹕九六有二義。其一者曰「陽得兼陰﹐陰不得兼陽。」其二者曰「老陽數九﹐老陰數六。」二者皆變用﹐《周易》以變者占。」鄭玄注《易》﹐亦稱以變者占﹐故云九六也。所以老陽九﹑老陰六者﹐九遇揲得老陽﹐六遇揲得老陰。此具在《正義﹟乾篇》中﹐周簡子之說亦若此﹐而又詳備。何畢子董子之不視其書﹐而妄以口承之也﹖君子之學﹐將有以異也﹐必先究究其書﹐究窮而不得焉﹐乃可以立而正也。今二子尙未能讀韓氏《注》﹑孔氏《正義》﹐是見其道聽途說者﹐又何能知所謂《易》者哉﹖足下取二家言觀之﹐則見畢子﹑董子膚末於學而遽云云也。

足下所爲書﹐非元凱兼三《易》者則諾。若曰孰與穎達著﹐則此說乃穎達說也﹐非一行僧﹑畢子﹑董子能有異者也。﹝異下一有「說」字。﹞無乃卽其謬而承之者歟﹖觀足下出入筮數﹐考校《左氏》﹐今之世罕有如足下求《易》之悉者也。然務先窮昔人書﹐有不可者而後革之﹐則大善。謹之勿遽。宗元白。

○答劉禹錫天論書﹝一本﹐《答劉禹錫天論》在前。○公嘗作《天說》﹐禹錫以爲未盡﹐作《天論》以辧之。公反覆以書問辧。觀禹錫《天論》﹐參以書意﹐則其義自昭然。余詳解在禹錫《天論及公天說》下。見十六卷。﹞

宗元白﹕發書得《天論》三篇﹐以僕所爲《天說》爲未究﹐欲畢其言。始得之﹐大喜﹐謂有以開吾志慮。﹝開下﹐一有「明」字。﹞及詳讀五六日﹐求其所以異吾說﹐卒不可得。其歸要曰﹕非天預夫乎人也。凡子之論﹐乃吾《天說》傳疏耳﹐無異道焉。諄諄佐吾言﹐而曰有以異﹐不識何以爲異也。

子之所以爲異者﹐豈不以贊天之能生植也歟﹖夫天之能生植久矣﹐不待贊而顯。且子以天之生植也﹐爲天耶﹖爲人耶﹖抑自生而植乎﹖若以爲爲人﹐則吾愈不識也。若果以爲自生而植﹐則彼自生而植耳﹐何以異天果之自爲果。﹝魯果切。有核曰果﹐無核曰。﹞癰痔之自爲癰痔﹐艸木之自爲艸木耶﹖是非爲謀明矣﹐猶天之不謀乎人也。﹝乎﹐一作於。﹞彼不我謀﹐而何爲務勝之耶﹖子所謂交勝者﹐若天恆爲惡﹐﹝「若」下﹐一有「知」字。﹞人恆爲害﹐人勝天則善者行。是又過徳乎人﹐過罪乎大也。又曰﹕天之能者生植也﹐人之能者法制也。﹝夢得《論》云﹕天之道在生植﹐其用在彊弱﹔人之道在法制﹐其用在是非。﹞是判天與人爲四而言之者也。余則曰﹕生植與災荒﹐皆天也﹔法制與悖亂﹐皆人也﹐二之而已。其事各行不相預﹐而凶丰理亂出焉﹐究之矣。凡子之辭﹐枝葉甚美﹐而根不直取以遂焉。

又子之諭乎旅者﹐﹝「又」下﹐一有「曰」字。﹞皆人也﹐而一曰天勝焉﹐一曰人勝焉﹐何哉﹖蒼蒼之先者﹐力勝也﹔﹝蒼蒼﹐一作莽蒼。﹞邑郛之先者﹐智勝也。虞﹑芮﹐力窮也﹐匡﹑宋﹐籍窮也。是非﹝一有「之」字。﹞存亡﹐皆未見其可以諭乎天者。若子之說﹐要以亂爲天理﹑理爲人理耶﹖謬矣。若操舟之言人與天者﹐愚民恆說耳。幽﹑厲之云爲上帝者﹐無所歸怨之辭爾﹐﹝一有皆字。﹞不足諭乎道。子其熟之﹐無羨言侈論﹐﹝○羨﹐涎面切。余也。﹞以益其枝葉﹐姑務本之爲得﹐不亦裕乎﹖獨所謂無形爲無常形者甚善。宗元白。

○答無饒州論春秋書

辱復書﹐教以《報張生書》及《答衢州書》言《春秋》﹐此誠世所希聞﹐兄之學爲不負孔氏矣。

往年曾記裴封叔宅﹐﹝封叔名堇。﹞聞兄與裴太常言晉人及姜戎敗秦師於ゾ一義﹐﹝事見《左傳》僖三十三年。﹞常諷習之。又聞韓宣英及亡友呂和叔輩言他義﹐﹝胥山沈公謂當去「亡友」二字﹐遷在「呂和叔」上﹐今從之。蓋韓宣項﹐元和十年自饒州司馬召回﹐與公例出爲汀州刺史也。宣英﹐名曄。呂和叔﹐名溫﹐元和六年八月卒﹐公有誄。﹞知《春秋》之道久隱﹐而近乃出焉。京中於韓安平處﹐﹝安平﹐名泰。﹞始得《微指》﹐和叔處始見《集注》﹐﹝陸質﹐一名淳﹐嘗著《春秋微指》二篇﹑《集注》二篇。﹞恆願掃於陸先生之門。及先生爲給事中﹐﹝貞元二十年二月﹐以質爲給事中。﹞與宗元入尙書同日﹐居又與先生同巷﹐始得執弟子禮。未及講討﹐會先生病﹐時聞要論﹐嘗以易教誨見寵。不幸先生疾彌甚﹐﹝貞元二十年九月﹐質卒﹐門人私謚曰文通先生﹐公嘗有《墓表》。﹞宗元又出邵州﹐﹝九月﹐公出刺邵州。﹞乃大乖謬﹐不克卒業。復於以淩生處﹐﹝淩準﹐字宗一﹐元和三年卒。公有《志》。﹞盡得《宗指》《辯疑》《集注》等一通。﹝質又有《春秋辯疑》七篇。﹞伏而讀之﹐於「紀侯大去其國」﹐﹝事見《左傳》莊四年。﹞見聖人之道與堯﹑舜合﹐不惟文王﹑周公之志獨取其法耳﹔於「夫人姜氏會齊侯於禚」﹐﹝音灼﹐齊地名。事見《左傳》莊二年。﹞見聖人立孝經之大端﹐所以明其分也﹔於「楚人殺陳夏徵舒﹐丁亥﹐楚子入陳﹐納公孫寧﹑儀行父於陳」﹐﹝事見《左傳》宣十一年。﹞見聖人褒貶予奪﹐惟當之所在﹐所謂瑕瑜不掩也。﹝《禮記》﹕瑕不掩瑜﹐瑜不掩瑕。○瑕﹐音遐。瑜﹐音兪。﹞反覆甚喜。若吾生前距此數十年﹐則不得是學矣。今後之﹐不爲不遇也。

兄書中所陳﹐皆孔氏大趣﹐無得逾焉。其言書荀自﹐貶立卓之意也。﹝《左傳》﹐僖公十年《經》書「裏克弒其君卓及其大夫荀息」。先是晉獻公寵驪姬﹐殺太子申生﹐逐夷吾﹑重耳而立奚齊。前年獻公卒﹐裏克弒奚齊。荀息又立卓子。至是裏克又弒﹐而荀息死之。﹞頃嘗怪荀息奉君之邪心以立嬖子﹐不務正義﹐棄重耳於外而專其寵﹐孔子同於仇﹑牧孔父爲之辭。﹝《左傳》桓公二年《經》書「宋督弒其君與夷及其大夫孔父」。莊公十二年《經》書「宋萬弒其君捷及其大夫仇牧」。與前書裏克事書法皆同。﹞今兄言貶息﹐大善。息固當貶也﹐然則《春秋》與仇﹑孔辭不異﹐仇﹑孔亦有貶歟﹖宗元嘗著《非國語》六十餘篇﹐其一篇爲息發也﹐今錄以往﹐可知愚之所謂者乎﹖《微指》中明「鄭人來渝平」﹐﹝事見《左傳》隱六年。﹞量力而退﹐告而後絕﹐固先同後異者也。今檢此前無與鄭同之文﹐後無與鄭異之據﹐獨疑此一義﹐理甚精而事有不合﹐兄亦當指教焉。﹝「指」下﹐一有「而」字。﹞往年又聞和叔言兄論楚商臣一義﹐﹝事見《左傳》文元年。﹞𨿽啖﹑趙﹑陸氏﹐﹝啖氏﹐助也。趙氏﹐匡也。○啖﹐音淡。﹞皆所未及﹐請具錄﹐當疏《微指》下﹐以傳末學。蕭﹑張前書﹐亦請見及。至之日﹐勒爲一卷﹐以垂將來。

宗元始至是州﹐作《陸先生墓表》﹐今以奉獻﹐與定宣英讀之。﹝時曄爲饒州刺史。﹞《春秋》之道如日月﹐不可贊也﹔若贊焉﹐必同於孔﹑跖優劣之說﹐故直舉其一二﹐不宣。宗元再拜。

○與呂道州溫論非國語書﹝溫﹐字和叔﹐一字化光。元和三年十月爲道州刺史﹐六年八月卒﹐公嘗爲之誄。此書作於六年前。﹞

四月三日﹐宗元白化光足下﹕近世之言理道者眾矣﹐率由大中而出者咸無焉。其言本儒術。則迂回茫洋而不知其﹔其或切於事﹐則苛峭刻﹐﹝○峭﹐七肖切。﹐下革切。﹞不能從容﹐卒泥乎大道。﹝○泥﹐乃計切。﹞甚者好怪而妄言﹐推天引神﹐以爲靈奇﹐恍惚若化﹐而終不可逐。故道不明於天下﹐而學者之至少也。

吾自得友君子。而後知中庸門戶階室﹐漸染砥礪﹐幾乎道直。然而常欲立言垂文﹐則恐而不敢。今動作悖謬﹐以爲﹃於世﹐身編夷人﹐名列囚籍。以道之窮也﹐而施乎事者無日﹐故乃挽引﹐彊爲小書﹐以志乎中之所得焉。

嘗讀《國語》﹐病其文勝而言ζ﹐好詭以反倫﹐其道舛逆。而學者以其文也﹐咸嗜悅焉﹐伏膺呻吟者﹐至比六經﹐則溺其文必信其實﹐是聖人之道翳也。餘勇不自制﹐以當後世之訕怒﹐輒乃黜其不臧﹐救世之謬。﹝救﹐一作究。﹞凡爲六十七篇﹐命之曰《非國語》。旣就﹐累日怏怏然不喜﹐以道之難明而習俗之不可變也﹐如其知我者困誰歟﹖凡今之及道者﹐果可知也已。後之來者﹐則吾未之見﹐其可忽耶﹖故思欲盡其瑕﹐﹝盧對切。﹞以別白中正。﹝一無「別」字。﹞度成吾書者﹐非化光而誰﹖輒令往一通﹐﹝一作「今往一通」﹐一作「今輒往一通」。﹞惟少畱視役慮﹐以卒相之也。

往時致用作《孟子評》﹐﹝李景儉﹐字致用。﹞有韋詞者﹝詞﹐亦字致用。﹞告余曰﹕吾以致用書示路子﹐路子曰﹕『善則善矣﹐然昔人爲書者﹐豈若是摭前人耶﹖』」韋子賢斯言也。余曰﹕致用之志以明道也﹐非以摭《孟子》﹐蓋求諸中而表乎世爲爾。」今余爲是書﹐﹝余﹐一作吾。﹞非左氏尢甚。若二子者﹐固世之好言者也﹐而猶出乎是﹐況不及是者滋眾﹐則余之望乎世也愈狹矣﹐卒如之何﹖苟不悖於聖道﹐而有以啟明者之慮﹐則用是罪餘者﹐𨿽累百世滋不憾而恧焉﹗﹝○恧﹐慚也。女六切。﹞於化光何如哉﹖激乎中必厲乎外﹐想不思而得也。宗元白。

○答吳武陵論非國語書

濮陽吳君足下﹕僕之爲文久矣﹐然心少之﹐不務也﹐以爲是特博弈之雄耳。故在長安時﹐不以是取名譽﹐意欲施之事實﹐以輔時及物爲道。自爲罪人﹐捨恐懼則閒無事﹐故聊復爲之。然而輔時及物之道﹐不可陳於今﹐則宜垂於後。言而不文則泥﹐﹝乃計切。﹞然則文者固不可少耶﹗

拘囚以來﹐無所發明﹐蒙覆幽獨﹐會足下至﹐﹝元和三年﹐武陵謫永州﹐與公文字往來爲多。﹞然後有助多之道。一觀其文﹐心朗目舒﹐炯若深井之下﹐﹝○炯﹐古迥切。明也。﹞仰視白日之正中也。足下以超軼如此之才﹐﹝○軼﹐夷秩切。﹞每以師道命僕﹐僕滋不敢。每爲一書﹐足下必大光耀以明之﹐固又非僕之所安處也。若《非國語》之說﹐僕病之久﹐嘗難言於世俗。今因其閒也而書之﹐恆恐後世之知言者用是詬病﹐﹝○詬﹐古候切。﹞狐疑猶豫﹐﹝○猶﹐去聲。﹞伏而不出累月方示足下。足下乃以爲當﹐僕然後敢自是也。呂道州善言道﹐亦若吾子之言﹐意者斯文殆可取乎﹖夫爲一書﹐務富文采﹐不顧事實﹐而益之以誣怪﹐張之以闊誕﹐以炳然誘後生﹐而終之以僻﹐是猶用文錦覆陷井也。不明而出之﹐則顚者眾矣。僕故爲之標表﹐以告夫遊乎中道者焉。

僕無聞而甚陋﹐又在黜辱﹐居泥塗若寅蛭然﹐﹝寅﹐與蚓同。○蛭﹐音質﹐水虫也。﹞𨿽鳴其音聲﹐誰爲聽之﹖﹝爲﹐一作或。﹞獨賴世之知言者爲準﹔﹝一無「獨」字。﹞其不知言而罪我者﹐﹝一無「其」字。﹞吾不有也。僕又安敢期如漢時列官以立學﹐故爲天下笑耶﹖是足下之愛我厚﹐始言之也。前一通如來言以污篋牘﹐此在明聖人之道﹐微足下僕又何托焉﹖不悉。宗元頓首。

○與呂恭論墓中石書書﹝一本此書在《論九六書》前。﹞

宗元白﹕元生至﹐得弟書﹐甚善﹐﹝呂恭﹐字敬叔﹐一名宗禮。﹞諸所稱道具之。元生又持部中廬父墓者﹝恭爲桂管防禦副使。﹞所得石書﹐模其文示余﹐云若將聞於上﹐余故恐而疑焉。僕早好觀古書﹐家所蓄晉﹑魏時尺牘甚具﹔又二十年來﹐徧觀長安貴人好事者所蓄﹐殆無遺焉。以是善知書﹐𨿽未嘗見名氏﹐亦望而識其時也。又文章之形狀﹐古今特異。弟之精敏通達﹐夫豈不究於此﹗今視石文﹐署其年曰「永嘉」﹐﹝晉懷帝年號。﹞其書則今田野人所作也。𨿽支離其字﹐猶不能近古。爲其「永」字等頗效王氏變法﹐皆永嘉所未有。辭尢鄙近﹐若今所謂律詩者﹐晉時蓋未嘗爲此聲。大謬妄矣﹗又言植松鳥擢之怪﹐﹝擢﹐一作摧。﹞而掘其土得石﹐尢不經﹐難信。或者得無姦爲之乎﹖

且古之言「葬者﹐藏也」。「壤樹之」﹐而君子以爲議。﹝《禮記》﹕國子髙曰「葬者﹐藏也。藏也者﹐欲人之弗得見也。反壞樹之哉。」﹞況廬而居者﹐其足尙之哉﹖聖人有制度﹐有法令﹐過則爲辟。﹝音辟。罪也。﹞故立大中者不尙異﹐教人者欲其誠﹐是故惡夫飾且僞也。過制而不除喪﹐宜廬於庭﹔而矯於墓者﹐大中之罪人也。況又出怪物﹐詭神道﹐以姦大法﹐﹝○姦﹐音幹。﹞而因以爲利乎﹖夫僞孝以姦利﹐誠仁者不忍レ過。﹝○レ﹐陟革切﹐又他歷切。﹞恐傷於教也。然使僞可爲而利可冒﹐則教益壞。若然者﹐勿與知焉可也﹐伏而不出之可也。

以大夫之政良﹐﹝大夫﹐桂管觀察。﹞而吾子贊焉﹐﹝恭嘗以監察禦史參江南西道軍事。時韋丹爲觀察使。﹞固無闕遺矣。作東郛﹐攺市ㄩ﹐去比竹茨艸之室﹐而土﹑大木﹑﹝﹐音曁。﹞陶甄﹑梓匠之工備﹐孽火不得作﹔﹝韋丹觀察江南西道﹐教人爲瓦屋﹐別置南北市營。退之志丹墓備書之。公之所云﹐亦此事也。﹞化墮窳之俗﹐﹝○窳﹐以主切。亦墮也。器空中病也。﹞絕偸浮之源﹐而條桑﹑浴種﹑﹝《詩》﹕蠶月條桑。注﹕條桑﹐披落之采其葉也。《禮記﹟祭義》﹕大昕之朝﹐奉種浴於川。﹞深耕﹑易耨之力用﹐寬徭﹑嗇貨﹑均賦之政起﹐其道美矣﹗於斯也﹐慮善善之過而莫之省﹐誠愨之道少損﹐故敢私言之。夫以淮﹑濟之淸﹐有玷焉若秋毫﹐固不爲病﹔然而萬一離婁子眇然睨之﹐不若無者之快也。想默已其事﹐無出所置書﹐幸甚。宗元白。

○與友人論爲文書﹝一作《答友人求文章書》。﹞

古今號文章爲難﹐足下知其所以難乎﹖非謂此興之不足﹐恢拓之不遠﹐鉆礪之不工﹐﹝○鉆﹐䢐官切。﹞頗之不除也。得之爲難﹐知之愈難耳。苟或得共髙朗。﹝一作明。﹞探其深賾﹐𨿽有蕪敗﹐則爲日月之蝕也﹐大圭之瑕也﹐曷足傷其明黜其寶哉﹖

且自孔氏以來﹐玆道大闡。家人勵﹐元刂精竭慮者﹐﹝○元刂﹐五官切。﹞幾千年矣。其間耗費簡札﹐役用心神者﹐其可數乎﹖登文章之﹐波及後代﹐越不過數十人耳。其餘誰不欲爭裂綺繡﹐互攀日月﹐髙視於萬物之中﹐雄峙於百代之下乎﹖率皆縱臾而不克﹐﹝眾臾﹐獎歡也。《前漢﹟衡山王傳》﹕候星气者﹐日夜縱臾王謀反事。注﹕縱臾﹐勉彊也。○縱﹐子勇切。臾﹐音勇。﹞躑躅而不進﹐﹝○躑﹐直炙切。躅﹐除玉切。﹞力戚勢窮。﹝戚﹐子六切。迫也。與蹙同。﹞吞志而沒。故曰得之爲難。

嗟乎﹗道之顯晦﹐幸不幸系焉﹔談之辯訥﹐升降系焉﹔鑑之頗正﹐好惡系焉﹔交之廣狹﹐屈伸系焉。則彼卓然自得以奮其間者﹐合乎否乎﹖是未可知也。而又榮古虐今者﹐﹝虐﹐一作陋。﹞比肩疊迹。大抵生則不遇﹐死而垂聲者眾焉。揚雄沒而《法言》大興﹐馬遷生而《史記》未振。彼之二才﹐﹝才﹐一作子。﹞且猶若是﹐況乎未甚聞者哉﹗固有文不傳於後祀﹐聲遂絕於天下者矣。故在之愈難。而爲文之士﹐亦多漁獵前作﹐戕賊文史﹐抉其意﹐抽其華﹐置齒牙間﹐遇事蜂起﹐金聲玉耀﹐誑聾瞽之人﹐徼一時之聲。﹝○徼﹐古堯切。﹞𨿽終淪棄﹐而其奪朱亂雅﹐﹝《論語》﹕惡紫之奪朱也﹐惡鄭聲之亂雅樂也。﹞爲害已甚。是其所以難也。

間聞足下欲觀僕文章﹐退發囊笥﹐編其蕪穢﹐心悸气動﹐交於胸中﹐未知孰勝﹐故久滯而不往也。今往僕所著賦頌碑碣文記議論書序之文﹐凡四十八篇﹐合爲一通﹐想令治書蒼頭吟諷之也。擊轅拊缶﹐﹝《漢書﹟楊惲傳》﹕仰天拊缶而歌嗚嗚。﹞必有所擇﹐顧鑑視其如何耳﹐﹝一無「其」字。﹞還以一字示褒貶焉。

◎卷三十二﹟書

○答元饒州論政理書﹝考《新﹑舊史》﹐元姓不見其爲饒州者。《新史﹟年表》有元洪者﹐嘗爲饒州刺史﹐而時不可考﹐元和間﹐惟有元稹﹐而傳不載其爲饒州。公此書所與元饒州﹐未詳其人。劉禹錫集中亦有《答元饒州論政理書》﹐大率其意與公此書同﹐﹞

奉書﹐辱示以政理之說及劉夢得書﹐往復甚善。類非今之長人者之志。﹝長﹐辰兩切。﹞不惟充賦稅養祿秩足己而已﹐獨以富庶且教爲大任。﹝《論語》﹕子適衛﹐冉有僕。子曰「庶矣哉﹗」冉有曰「旣庶矣﹐又何加焉﹖」曰「富之。」冉有曰「旣富矣﹐又何加焉﹖」曰「教之。」﹞甚盛甚盛﹗

孔子曰「吾與回言終日﹐不違如愚。」然則蒙者固難曉﹐必勞申諭﹐乃得悅服。用是尙有一疑焉。兄所言免貧病者﹐﹝一無「病」字﹐一無「貧」字。﹞而不益富者稅﹐此誠當也。﹝「也」﹐一作「是」。﹞乘理政之後﹐固非若此不可﹔不幸乘獘政之後﹐其可爾邪﹖夫獘政之大﹐莫若賄賂行而徵賦亂。苟然﹐則貧者無貲以求於吏。﹝貲﹐音髭。﹞所謂有貧之實﹐﹝「謂」下﹐一有「則」字。﹞而不得貧之名﹔富者操其贏以市於吏﹐﹝贏﹐音盈。﹞則無富之名而有富之實。貧者愈困餓死亡而莫之省﹐富者愈恣橫侈泰而無所忌。﹝橫﹐去聲。﹞兄若所遇如是﹐則將信其故乎﹖是不可懼撓人而終不問也﹐固必問其實。問其實﹐則貧者固免而富者固增賦矣﹐安得持一定之諭哉﹗若曰止免貧者而富者不問﹐則僥幸者眾﹐皆挾重利以邀﹐貧者猶若不免焉。若曰檢富者懼不得實﹐而不可增焉﹐則貧者亦不得實﹐不可免矣。若皆得實而故縱以爲不均﹐何哉﹖孔子曰「不患寡而患不均﹐不患貧而患不安。」今富者稅益少﹐貧者不免於捃拾﹝捃﹐俱運切。﹞以輸縣官﹐其爲不均大矣。然﹝一無「然」字。﹞非惟此而已﹐必將服役而奴使之﹐多與之田而取其半﹐或乃出其一而收其二三。主上思人之勞苦﹐﹝一無「之」字﹐「勞」作「勤」。﹞或減除其稅﹐則富者以戶獨免﹐而貧者以受役﹐卒輸其二三與半焉。是澤不下流﹐而人無所告訴﹐﹝一無所字。﹞其爲不安亦大矣。夫如是﹐不一定經界﹑核名實﹐而姑重攺作﹐其可理乎﹖

夫富室﹐貧之母也﹐誠不可破壞。然使其大幸而役於下﹐則又不可。兄云懼富人流爲工商浮窳﹐﹝音庾。﹞蓋甚急而不均﹐則有此爾。若富者𨿽益賦﹐而其實輸當其十一﹐猶足安其堵﹐𨿽驅之不肯易也。檢之逾精﹐則下逾巧。誠如兄之言。管子亦不欲以民產爲徵﹐故有「殺畜伐木」之說。今若非市井之徵﹐則捨其產而惟丁田之問﹐推以誠質﹐示以恩惠﹐嚴責吏以法﹐如所陳一社一村之制﹐遞以信相考﹐安有不得其實﹖不得其實﹐則一社一村之制﹝一無一社二字。﹞亦不可行矣。是故乘獘政必須一定制﹐而後兄之說乃得行焉。蒙之所見﹐及此而已。永州以僻隅﹐少知人事。兄之所代者誰耶﹖理歟﹐獘歟﹖理﹐則其說行矣﹔若其獘也﹐蒙之說其在可用之數乎﹖

因南人來﹐重曉之。其他皆善﹐愚不足以議﹐願同夢得之云者。兄通《春秋》﹐取聖人大中之法以爲理。饒之理﹐小也﹐不足費其慮。無所論刺﹐故獨舉均賦之事﹐以求往復而除其惑焉。不習吏職而彊言之﹐宜爲長者所笑弄。然不如是﹐則無以來至當之言﹐蓋明而教之﹐君子所以開後學也。

又聞兄之蒞政三日﹐舉韓宣英以代己。﹝永貞元年十一月﹐貶韓曄爲饒州司馬﹐亦坐王叔文之黨也。曄﹐字宣英。﹞宣英達識多聞而習於事﹐宜當賢者類舉。今負罪屏棄﹐凡人不敢稱道其善﹐又況聞之於大君以二千石薦之哉﹗是乃希世拔俗﹐果於直道﹐斯古人之所難﹐而兄行之。宗元與宣英同罪﹐皆世所背馳者也﹐兄一舉而徳皆及焉。祁大夫不見叔向。﹝《左傳》﹕襄二十一年﹐晉囚叔向。祁大夫以言諸公而免之﹐不見叔向而歸。叔向亦不告免焉而朝。﹞今而預知斯舉﹐下走之大過矣。﹝一本作「過大矣」。﹞書𨿽多﹐言不足導意﹐故止於此。不宣。宗元再拜。

○與崔饒州論石鐘乳書﹝饒﹐當作連。饒州諱簡﹐字子敬﹐公之姊夫。先刺連州﹐後移永﹐未上而卒於元和七年。公嘗爲作《權厝志》。又有《祭簡文》﹐云「悍石是餌﹐元精以渝」﹐是簡卒以鐘乳敗也。此書多作於七年之前云。﹞

宗元白﹕前以所致石鐘乳非良﹐聞子敬所餌與此類﹐﹝「類」下﹐一有異字。﹞又聞子敬時憒悶動作﹐﹝憒﹐古對切。心亂也。﹞宜以爲未得其粹美﹐而爲粗礦慘悍所中﹐﹝礦﹐古猛切﹐銅鐵朴石也。慘﹐七感切。據此文言鐘乳粗礦慘悍。疑「慘」當作「燥」字。﹞懼傷子敬醇懿﹐仍習謬誤﹐故勤勤以云也。再獲書辭﹐辱徵引地理證驗﹐多過數百言﹐以爲土之所出乃良﹐無不可者。是將不然。夫言土之出者﹐固多良而少不可﹐不謂其咸無不可也。艸木之生也依於土﹐然卽其類也﹐而有居山之陰陽﹐或近水﹐或附石﹐其性移焉。又況鐘乳直產於石﹐石之精粗疏密﹐尋尺特異。而穴之上下﹐其土之薄厚﹐石之髙下不可知﹐則其依而產者﹐固不一性。然由其精密而出者﹐則油然而淸﹐炯然而輝﹐﹝炯﹐古茗切。光也。﹞其竅滑以夷﹐其肌廉以微。食之使人榮華溫柔﹐其气宣流﹐生胃通腸﹐壽善康寧﹐心平意舒﹐其樂愉愉。由其粗疏而下者﹐則奔突結澀﹐乍大乍小﹐色如枯骨﹐或類死灰﹐淹不發﹐﹝﹐音悴。﹞叢齒積﹐﹝力對切。﹞重濁頑璞。食之使人偃蹇壅郁﹐泄火生風﹐戟喉癢肺﹐幽關不聰﹐心煩喜怒﹐肝舉气剛﹐不能和平。故君子愼焉。取其色之美﹐而不必惟土之信﹐以求其至精﹐凡爲此也。幸子敬餌之近不至於是﹐故可止禦也。

必若土之出無不可者﹐則東南之竹箭﹐﹝《爾雅》﹕東南之美者﹐有會稽之竹箭焉。﹞𨿽旁岐揉曲﹐皆可以貫犀革﹔﹝貫﹐穿也。犀﹑革皆以爲甲。﹞北山之木﹐𨿽離奇液瞞﹐﹝《漢書》﹕蟠木根柢﹐輪離奇。注﹕委曲盤戾也。《莊子》﹕以爲門戶則液瞞。注﹕液﹐津也。瞞﹐謂脂出然也。奇﹐音羈。瞞﹐謨官切。或從木﹐母奔切。﹞空中立枯者﹐皆可以梁百尺之觀﹐﹝古玩切。﹞航千仞之淵﹔冀之北土﹐馬之所生﹐﹝《左傳》﹕昭四年﹐晉大夫司馬侯之言。﹞凡其大耳短ㄕ﹐﹝音ㄕ﹐項也。﹞拘攣攣跌﹐﹝﹐足跌也﹐曲腳也。跌﹐差跌也。蜿﹐於遠切。跌﹐徒結切。﹞薄蹄而曳者﹐﹝《易》曰﹕坎於馬也﹐爲薄蹄﹐爲曳。﹞皆可以勝百鈞。﹝勝﹐舉也。三十斤曰鈞。﹞馳千里﹔雍之塊璞﹐﹝匹角切。﹞皆可以備砥礪﹔﹝《書》﹕黑水西河惟雍州。厥貢球琳瑯。注﹕球琳﹐玉名。瑯﹐石而似珠。砥礪﹐卽礪砥丹。注﹕砥﹐細於礪﹐皆磨石也。《禹貢》﹕荊州﹐礪砥丹。非雍州也。﹞徐之糞壤﹐皆可以封太社﹔﹝《書》﹕海岱及淮惟徐州。厥貢惟土五色。注﹕王者封五色土爲社。建諸侯﹐則各割其方色土與之﹐使立社。﹞荊之茅﹐皆可以縮酒﹔﹝《禹貢》﹕荊及衡陽惟荊州。包匭菁茅。注﹕茅以縮酒。﹞九江之元龜﹐皆可以卜﹔﹝《禹貢》﹕荊州﹐九江納錫大龜。﹞泗濱之石﹐皆可以擊考﹐﹝《禹貢》﹕徐州﹐泗濱浮磬。﹞若是而不大謬者少矣。其在人也﹐則魯之晨飲其羊﹐﹝《家語》﹕魯之販羊有沈猶氏者﹐常朝飲其羊﹐以詐市人。及孔子爲政﹐沈猶氏不敢朝飲其羊。﹞關轂而果輪者﹐﹝《禮記》﹕叔孫武叔朝﹐見輪人以其杖關轂而果輪者。關﹐穿也。果﹐回也。謂作輪之人﹐以扶病之杖﹐關穿車轂中﹐而回轉其輪。果﹐音禍。﹞皆可以爲師儒﹔﹝孔子﹐魯人也﹐故言之。﹞盧之沽名者﹐皆可以爲太醫﹔﹝《揚子》﹕扁鵲﹐盧人也﹐而醫多盧。﹞西子之裏﹐惡而賓者﹐﹝賓﹐音賓。蹙也。按韻無此賓字﹐《玉篇》作裨巾切﹐恨張目也。眉蹙乃是顰字﹐音頻。當考。﹞皆可以當侯王﹔﹝《莊子》﹕西施病心而賓其裏。其裏之醜人見而美之﹐歸亦捧心而賓其裏。其裏之富人見之﹐閒門而不出﹔貧人見之﹐挈妻子而去之走。﹞山西之冒沒輕亻﹐﹝音讒。貪也。﹞沓貪而忍者﹐﹝《漢書》﹕秦﹑漢以來﹐山西出將山東出相。見《趙充國贊》。﹞皆可以鑿凶門。﹝《淮南子》﹕國有難﹐君召將﹐親授以鉞﹐鑿凶門而出。﹞制閫外﹔﹝《漢書》﹕馮唐曰﹕上古王者遣將﹐跪而推轂﹐曰「閫以外將軍制之。」﹞山東之稚朴鄙。﹝﹐語駭切。﹞力農桑﹐啖棗栗者﹐﹝山東有棗栗之饒。﹞皆可以謀謨於廟堂之上。若是則反倫悖道甚矣﹐何以異於是物哉﹖

是故《經》中言丹砂者﹐﹝《經》﹐謂《本艸》云。﹞以類芙蓉而有光﹔﹝唐注《本艸》云﹕光明砂﹐生石龕內﹐似芙蓉。破之如雲母﹐光明照徹。在龕中石臺上。﹞言當歸者﹐以類馬尾蠶首﹔﹝《本艸》有云﹕當歸有二種﹕細葉者名蠶頭當歸﹐大葉者名馬尾當歸。蠶頭者世不復用。﹞言人參者﹐以人形﹔﹝《本艸》云﹕人參如人形者有神。﹞黃芩以腐腸﹔﹝陶隱居云﹕黃芩﹐圓者名子芩﹐破者名宿芩﹐其內皆爛﹐故曰腐腸。﹞附子八角﹔﹝陶隱居云﹕附子﹐以八月上旬采八角者良。﹞甘遂赤膚。﹝陶隱居云﹕甘遂出中山﹐赤皮者勝﹐白皮者下。﹞類不可悉數。若果土宜乃善﹐則云生某所﹐不當又云某者良也。又《經》注曰﹕始興爲上﹐次乃廣﹑連。﹝《本艸》云﹕鐘乳第一始興﹐其次廣﹑連﹑澧﹑朗﹑郴等州。﹞則不必服﹐正爲始興也。﹝「則」下﹐一有「連」字。﹞今再三爲言者﹐惟欲得其英精﹐以固子敬之壽﹐非以知藥石﹑角技能也。若以服餌﹐不必利己﹐姑務勝人而誇辯博﹐素不望此於子敬﹐其不然明矣﹐故畢其說。﹝簡始以文雅淸秀見稱﹐後餌玉石﹐藥易且亂﹐故不承於初。自連移永﹐得罪貶州。元和七年正月二十六日卒。﹞宗元再拜。

○答周君巢餌藥久壽書﹝書月日而不年﹐然觀其書辭云「罪大擯棄」﹐蓋當在永州時作。﹞

奉二月九日書﹐所以撫教甚具﹐無以加焉。丈人用文雅﹐從知己﹐日以大府之政。﹝君巢時爲幕府從事。﹞甚適。東西來者﹐皆曰「海上多君子﹐周爲倡焉。」﹝一作「首」。﹞敢再拜稱賀。

宗元以罪大擯廢﹐﹝擯﹐必刃切。﹞居小州﹐與囚徒爲朋﹐行則若帶糸墨索﹐﹝《易》﹕系用徽糸墨。徽﹑糸墨﹐皆繩也。糸墨﹐音墨。一本作「徽糸墨」。﹞處則若關桎梏﹐彳亍而無所趨﹐﹝彳﹐醜亦切。亍﹐音觸。《說文》﹕步止也。《選》﹕彳亍中輟。﹞拳拘而不能肆﹐槁然若﹐﹝音蘗。伐木余也。﹞ㄨ然若璞。﹝ㄨ﹐徒回切。璞﹐塊也。普角切。﹞其形固若是﹐則其中者可得矣﹐然猶未嘗肯道鬼神等事。今丈人乃盛譽山澤之瞿者﹐﹝司馬相如以爲列仙之儒居山澤間﹐形容甚瞿﹐非帝王之仙意﹐乃奏《大人賦》。瞿﹐權居切。瘠也。﹞以爲壽且神﹐其道若與堯﹑舜﹑孔子似不相類焉﹐何哉﹖又曰﹕餌藥可以久壽﹐將分以見與﹐固小子之所不欲得也。﹝「子」﹐一作「人」。﹞嘗以君子之道﹐處焉則外愚而內益智﹐外訥而內益辯﹐外柔而內益剛﹔出焉則外內若一﹐而時動以取其宜當﹐而生人之性得以安﹐聖人之道得以光。獲是而中﹐𨿽不至老﹐其道壽矣。今夫山澤之瞿﹐於我無有焉。視世之亂若理﹐視人之害若利﹐視道之悖若義﹔我壽而生﹐彼夭而死﹐固無能動其肺肝焉。昧昧而趨﹐屯屯而居﹐﹝屯﹐音諄。一云屯當作忄屯﹐徒昆切。《楚辭》﹕中悶瞀之忄屯忄屯。注﹕憂也。﹞浩然若有餘﹐掘艸烹石﹐﹝石﹐謂藥石。﹞以私其筋骨而日以益愚﹐他人莫利﹐己獨以愉。若是者愈千百年﹐滋所謂夭也﹐又何以爲髙明之圖哉﹖

宗元始者講道不篤﹐以蒙世顯利﹐動獲大﹃﹐用是奔竄禁錮﹐爲世之所詬病。﹝詬﹐古候切。﹞凡所設施﹐皆以爲戾﹐從而吠者成羣。﹝《楚辭》﹕邑犬羣吠﹐吠所怪也。﹞己不能明﹐而況人乎﹖然苟守先聖之道﹐由大中以出﹐𨿽萬受擯棄﹐不更乎其內。大都類往時京城西與丈人言者﹐愚不能攺。亦欲丈人固往時所執﹐推而大之﹐不爲方士所惑。仕𨿽未達﹐無忘生人之患﹐則聖人之道幸甚﹐其必有陳矣。不宣。宗元再拜。

○與李睦州論服气書﹝愚溪作於元和之五年﹐吳武陵謫來永州﹐在元和之三年。今書云﹕愚溪之遊間一日﹐武陵先作書。則此書當在五年後作。公又有《同武陵送李睦州詩序》﹐睦州﹐亦永之遷客也。﹞

二十六日﹐宗元再拜。前四五日﹐與邑中可與遊者遊愚溪﹐上池西小丘﹐坐柳下﹐酒行甚歡。坐者咸望兄不能俱。﹝元和二年﹐睦州爲李所誣﹐斥南海上﹐更赦﹐量移永州。﹞以爲兄由服气以來﹐貌加老﹐而心少歡愉﹐不若前去年時。旣言﹐皆沮然ツ睞。﹝ツ睞﹐斜視也。睞﹐目瞳子不正。ツ﹐莫見切。睞﹐落代切。﹞思有以已兄用斯術﹐而未得路。一無路字。間一日﹐濮陽吳武陵最輕健﹐先作書﹐道天地﹑日月﹑黃帝等﹐下及列仙﹑方士皆死狀。出千餘字﹐頗甚快辯。伏睹兄貌笑口順而神不偕來﹐及食時﹐竊睨和糅燥濕﹐﹝糅﹐女救切。順也。﹞與啖飲多寡猶自若。是兄陽徳其言﹐而陰黜其忠也。若古之彊大諸侯然﹐負固怙力。﹝《周禮》﹕負固不服則侵之。負﹐恃也。固﹐險也。﹞敵至則諾﹐去則肆﹐是不可變之尢者也。攻之不得﹐則宜濟師﹐今吳子之師已遭諾而退矣。愚敢厲銳擐堅。﹝堅﹐謂堅甲。擐﹐音患。﹞鳴鐘鼓以進﹐決於城下﹐惟兄明聽之。

兄凡服气之大不可者﹐吳子已悉陳矣。悉陳而不變者無他﹐以服气書多美言﹐以爲得恆久大利﹐則又安能棄吾美言大利﹐而從他人苦言哉﹖今愚甚吶﹐﹝與「訥」同。﹞不能多言。大凡服气之可不死歟﹐不可歟﹖壽歟﹐夭歟﹖康寧歟﹐疾病歟﹖﹝「病」﹐一作「癘」。﹞若是者﹐愚皆不言。但以世之兩事己所經見者類之﹐以明兄所信書必無可用。愚幼時嘗嗜音﹐見有學操琴者﹐不能得碩師﹐﹝《莊子》﹕無碩師而能言。碩﹐大也。﹞而偶傳其譜﹐讀其聲﹐以布其爪指。蚤起則以逮夜﹐﹝﹐音交。訁堯﹐馨麼切。﹞又增以脂燭﹐燭不足則諷而鼓諸席。如是十年﹐以爲極工。出至大都邑﹐操於眾人之坐﹐則皆得大笑曰「嘻﹐何淸濁之亂﹐而疾舒之乖歟﹖」卒大慚而歸。及年已長﹐則嗜書﹐﹝「已」﹐一作「少」。﹞又見有學書者﹐亦不得碩師﹐獨得國故書﹐伏而攻之﹐﹝一無「國」字。作工﹞其勤若向之爲琴者﹐而年又倍焉。出曰「吾書之工﹐能爲若是。」知書者又大笑曰「是形縱而理逆。」卒爲天下棄﹐又大慚而歸。是二者皆極工而反棄者﹐何哉﹖無所師而徒狀其文也。其所不可傳者﹐卒不能得﹐故𨿽窮日夜﹐獘歲紀﹐愈遠而不近也。今兄之所以爲服气者﹐果誰師耶﹖始者獨見兄傳得气書於盧遵所﹐﹝遵﹐公之舅弟。﹞伏讀三兩日﹐遂用之﹔其次得气訣於李計所﹐又參取而大施行焉。是書是訣﹐遵與計皆不能知﹐然則兄之所以學者無碩師矣﹐是與向之兩事者無毫末差矣。宋人有得遺契者﹐密數其齒曰「吾富可待矣。」﹝出《列子﹟說符篇》。注﹕遺﹐棄也。齒﹐謂刻處似齒。﹞兄之術﹐或者其類是歟﹖

兄之不信﹐今使號於天下曰「孰爲李睦州友者﹖今欲已睦州气術者左袒﹐不欲者右袒。」﹝《漢書》﹕周勃入北軍﹐令軍中曰「爲呂氏右袒﹐爲劉氏左袒。」注﹕袒﹐脫衣袖而肉袒也。左右者﹐謂止偏脫其一耳。﹞則凡兄之友皆左袒矣﹔則又號曰「執爲李睦州客者﹖今欲已睦州气術者左袒﹐不欲者右袒。」則凡兄之客皆左袒矣﹔則又以是號於兄之宗族﹐皆左袒矣﹔﹝一本族下有則字。﹞號姻婭則左袒矣﹔﹝號下有於字﹐則下有皆字。《詩》﹕瑣瑣姻婭。《爾雅》云﹕婿之父爲姻﹐婦之父爲婚﹐兩婿相謂爲婭。﹞入而號之閨門之內子姓親暱﹐則子姓親暱皆左袒矣﹔下之號於臧獲僕妾﹐﹝《方言》﹕燕﹑齊之間罵奴曰臧﹐罵婢曰獲。﹞則臧獲僕妾皆左袒矣﹔出而號於素爲將率胥吏者。﹝「率」﹐一作「卒」。﹞則將率胥吏皆左袒矣﹔則又之天下號曰「孰爲李睦州仇者﹐今欲已睦州气術者左袒﹐不欲者右袒﹐則凡兄之仇者皆右袒矣。然則利害之源不可知也。﹝一無「不」字。﹞友者欲久存其道﹐客者欲久存其利﹐宗族姻婭欲久存其戚﹐閨門之內子姓親暱欲久存其恩﹐臧獲僕妾欲久存其生﹐將率胥吏欲久存其勢﹐仇欲速去其害。﹝文勢機軸﹐從《戰國策》鄒忌謂其妻妾與客﹐我孰與城北徐公美數語來。﹞兄之爲是術﹐凡今天下欲兄久存者皆懼﹐而欲兄速去者獨喜。兄爲而不已﹐則是背親而與仇。夫背親而與仇﹐不及中人者皆知其爲大戾﹐而兄安焉﹐固小子之所懍懍也。﹝懍﹐音廩。﹞

兄其有意乎卓然自更﹐﹝平聲。﹞使仇者失望而栗﹐親者得欲而。則愚願椎肥牛﹑擊大豕﹑羣羊﹐以爲兄餼﹔﹝許旣切。﹞窮隴西之麥﹑殫江南之稻﹐以爲兄壽。鹽東海之水以爲咸﹐醯敖倉之粟以爲酸﹐極五味之適﹐致五藏之安﹐心恬而志逸﹐貌美而身胖﹐﹝蒲潘切。﹞醉飽謳歌﹐愉懌欣歡﹐流聲譽於無窮﹐垂功烈而不刊﹐不亦旨哉﹖孰與去味以卽淡﹐去樂以卽愁﹐悴悴然膚日皺﹐﹝側救切。﹞肌日虛﹐守無所師之術﹐尊不可傳之書﹐悲所愛而慶所憎﹐徒曰我能堅壁拒境﹐以爲彊大﹐是豈所謂彊而大也哉﹖無任疑懼之甚。謹再拜。﹝謹一作某。﹞

●卷三十三﹟書○與楊誨之書﹝一云「與楊誨之再說車惇勉用和書」。誨之。憑之子也。公集有與憑書。此元和五年作。﹞

足下幼時﹐﹝公楊氏婿﹐故識誨之幼時。﹞未有以異於眾童﹐僕未始知足下。及至潭州﹐﹝貞元十八年九月﹐以太常卿楊憑爲潭州刺史﹑湖南觀察使。﹞乃見足下气益和﹐業益專﹐端重而少言﹐私心乃喜﹐﹝永貞元年九月﹐公貶邵州刺史﹐十一月﹐再貶永州司馬﹐過潭州﹐見誨之。﹞知舜之陶器不苦窳爲信然。﹝《史記》﹕舜陶河濱﹐器皆不苦窳。窳﹐音庾。病也。﹞然而舜之徳﹐可以及土泥﹐而不化其子﹐﹝《孟子》﹕舜之子亦不肖。﹞何哉﹖是又不可信也。則足下本有異質﹐而開發之不早耳。然開發之要在陶煦﹐﹝呼句切。溫也。﹞然後不失其道。則足下亦教諭之至﹐固其進如此也﹐自今者再見足下﹐文益奇﹐藝益工﹐而气質不更於潭州時﹐乃信知其良也。中之正不惑於外﹐君子之道也。然而顯然翹然﹐秉其正以抗於世﹐世必爲敵仇﹐何也﹖善人少﹐不善人多﹐故愛足下者少﹐而害足下者多。吾固欲其方其中﹐圓其外﹐今爲足下作《說車》﹐﹝《說》在集中。﹞可詳觀之。車之說﹐其有益乎行於世也。

足下所持韓生《毛穎傳》來﹐僕甚奇其書﹐恐世人非之﹐今作數百言﹐知前聖不必罪俳也。﹝公有題《毛穎傳》。﹞及賀州﹐所未有者文又三篇。﹝元和四年七月﹐憑自京兆尹貶臨賀尉。﹞此言皆不欲出於世者﹐足下默觀之﹐藏焉﹐無或傳焉﹐吾望之至也。

今日有北人來﹐示將籍田敕。﹝按《憲宗紀》﹕元和五年十月﹐詔以來年正月十六日東郊籍田。﹞是舉數十年之墜典﹐必有大恩澤。丈人之冤聞於朝﹐﹝先是禦史中丞李夷簡彈憑爲江西觀察使時贓罪﹐以是貶。﹞今是舉也﹐必復大任﹐醜正者莫敢肆其吻矣。甚賀甚賀﹗僕罪大不得與於恩澤﹐然其喜不減之足下者﹐﹝「然」下﹐無「其」字﹐「減」下﹐無「之」字。﹞何也﹖喜聖朝舉數十年墜典﹐太平之路果辟﹐﹝音辟。﹞則吾之昧昧之罪。﹝「吾」下﹐無「之」字。﹞亦將有時而明也。方築愚溪東南爲室﹐耕野田﹐圃堂下﹐以詠至理﹐吾有足樂也。﹝一無吾字。﹞足下過今年﹐當侍從北下﹐僕得掃溪上﹐設肴酒﹐以俟趨拜。足下發南州﹐當先示僕﹐得與獵夫漁老﹐上下水陸﹐擇味以給膳羞﹐𨿽不得久﹐亦一時之大願也。過是無可道。

福來辭行急﹐﹝福來﹐誨之之隸。﹞不可畱。言不盡所發﹐不具。宗元頓首。

○與楊誨之第二書﹝一云「與楊誨之疏解車義第二書」。此元和六年作。﹞

張操來﹐致足下四月十八日書﹐始復去年十一月書﹐﹝復前書也。﹞言《說車》之說及親戚相知之道。是二道﹐吾於足下固具焉不疑﹐又何逾歲時而乃克也﹖﹝一無「而」字。﹞徒親戚﹐不過欲其勤讀書﹐決科求仕﹐不爲大過﹐如斯已矣。告之而不更則憂﹐憂則思復之﹔﹝「思」﹐一作「冀」。﹞復之而又不更則悲﹐悲則憐之。何也﹖戚也。安有以堯﹑舜﹑孔子所傳者而往責焉者哉﹖徒相知﹐則思責以堯﹑舜﹑孔子所傳者﹐就其道﹐施於物﹐斯已矣。告之而不更則疑﹐疑則思復之﹐復之而又不更﹐則去之。何也﹖外也。安有以憂悲且憐之之志而彊役焉者哉﹖吾於足下固具是二道﹐﹝公娶憑弟凝之女。﹞𨿽百復之亦將不已﹐況一二敢怠於言乎﹖

僕之言車也﹐以內可以守﹐外可以行其道。今子之說曰「柔外剛中」﹐子何取於車之疏耶﹖果爲車柔外剛中﹐則未必不爲獘車﹔﹝「獘」﹐一作「敗」。﹞果爲人柔外剛中﹐則未必不爲恆人。夫剛柔無恆位﹐皆宜存乎中﹐有召焉者在外﹐則出應之。應之咸宜﹐謂之時中﹐﹝《記﹟中庸》曰﹕君子而時中。﹞然後得名爲君子。必曰外恆柔﹐則遭夾谷武子之臺。﹝《左傳》定公十年﹐公會齊侯於夾谷﹐孔子相。齊侯使萊人以兵劫魯侯。孔丘以公退﹐曰「士兵之。兩君合好﹐而裔夷之俘以兵亂之﹐非齊君所以命諸侯也。」齊侯聞之﹐遽避之。又十二年﹐仲由爲季氏宰﹐將墮三都﹐公山不狃﹑叔孫輒帥費人以襲魯。公與三子入於季氏之宮﹐登武子之臺。仲尼命申句須﹑樂頎下伐之﹐費人北﹐二子奔齊。﹞及爲蹇蹇匪躬﹐﹝《易》﹕王臣蹇蹇﹐匪躬之故。﹞以革君心之非。﹝《孟子》﹕大人格君心之非。﹞莊以蒞乎人﹐﹝《語》﹕知及之﹐仁能守之﹐不莊以蒞之﹐則民不敬。﹞君子其不克歟﹖中恆剛﹐則當下气怡色﹐﹝《禮記》﹕子事父母﹐婦事舅姑﹐下气怡聲。﹞濟濟切切。﹝《禮記﹟祭義》﹕子之言祭﹐濟濟漆漆然。今子之祭﹐無濟濟漆漆﹐何也﹖注﹕漆漆﹐讀如「朋友切切」。濟濟﹑切切﹐皆容貌。﹞哀矜﹑淑問之事﹐﹝《書》﹕皇帝哀矜﹐庶戮之不辜。《詩》﹕淑問如臯陶。﹞君子其卒病歟﹖吾以爲剛柔同體﹐應變若化﹐然後能志乎道也。今子之意近是也﹐其號非也。﹝號﹐名也。﹞內可以守﹐外可以行其道﹐吾以爲至矣﹐而子不欲焉﹐是吾所以惕惕然憂且疑也。

今將申告子以古聖人之道﹕「﹝聖」﹐一作「賢」。﹞《書》之言堯﹐曰「允恭克讓」﹔言舜﹐曰「溫恭允塞」﹔禹聞善言則拜﹔﹝出《孟子》。﹞湯乃攺過不吝﹔﹝與吝同。﹞髙宗曰﹐啟乃心﹐沃朕心」﹔惟此文王﹐小心翼翼﹐﹝《詩﹟大明》之文。翼翼﹐恭謹貌。﹞日昃不暇食﹐﹝《書》﹕文王自朝至於日中昃﹐不遑暇食。﹞坐以待旦﹔﹝《孟子》﹕周公思兼三王﹐以施四事﹐仰而思之﹐夜以繼日﹐幸而得之﹐坐以待旦。﹞武王引天下誅紂﹐而代之位﹐其意宜肆﹐而曰「予小子﹐不敢荒寧」﹔﹝《書》﹕髙宗諒陰﹐三年不言﹔言乃雍﹐不敢荒寧。非武王也。﹞周公踐天子之位﹐捉發吐哺﹔孔子曰「言忠信﹐行篤敬」﹔其弟子言曰「夫子溫良恭儉讓以得之。」今吾子曰「自度不可能也。」然則自堯﹑舜以下﹐與子果異類耶﹖樂放弛而愁檢局﹐𨿽聖人與子同。聖人能求諸中﹐以厲乎己﹐久則安樂之矣﹐子則肆之。其所以異乎聖者﹐﹝一作「聖人者」。﹞在是決也。若果以聖與我異類﹐則自堯﹑舜以下﹐皆宜縱目騫鼻﹐﹝縱目﹐謂非橫目。鼻﹐謂鼻向上。「」﹐卽「仰」字。又五剛切。﹞四手八足﹐鱗毛羽鬣﹐飛走變化﹐然後乃可。苟不爲是﹐則亦人耳﹐而子舉將外之耶﹖若然者﹐聖自聖﹐賢自賢﹐眾人自眾人﹐咸任其意﹐又何以作言語立道理﹐千百年天下傳道之﹖是皆無益於世﹐﹝一有「間」字。﹞獨遺好事者藻繢文字﹐以矜世取譽﹐聖人不足重也。﹝「重」﹐一作「道」。﹞故曰「中人以上﹐可以語上﹐惟上智與下愚不移。」吾以子近上智﹐今其言曰「自度不可能也」﹐則子果不能爲中人以上耶﹖吾之憂且疑者以此。

凡儒者之所取﹐大莫尙孔子。孔子七十而縱心。彼其縱之也﹐度不逾矩而後縱之。今子年有幾﹖自度果能不逾矩乎﹖而遽樂於縱也﹗傅說曰「惟狂克念作聖。」﹝《書﹟多方》之辭﹐非傅說之言也。﹞今夫狙猴之處山﹐叫呼跳梁﹐其輕躁狠戾異甚﹐然得而縶之﹐未半日則定坐求食﹐惟人之爲制。其或優人得之﹐加鞭﹐狎而擾焉﹐跪起趨走﹐咸能爲人所爲者。未有一焉﹐狂奔掣頓﹐﹝掣﹐尺列切。﹞踣獘自絕﹐﹝踣﹐滿北切﹐僕也﹞故吾信夫狂之爲聖也。﹝一無「故」字。﹞今子有賢人之資﹐反不肯爲狂之克念者﹐而曰我不能我不能。﹝一本無下三字。﹞捨子其孰能乎﹖是孟子之所謂不爲也﹐非不能也。

凡吾之致書﹐爲《說車》﹐皆聖道也。今子曰「我不能爲車之說﹐但當則法聖道而內無愧﹐乃可長久。」嗚呼﹗吾車之說﹐果不能爲聖道耶﹖吾以內可以守﹐外可以行其道告子。今子曰「我不能翦翦拘拘﹐以同世取榮。」吾豈教子爲翦翦拘拘者哉﹖子何考吾車說之不詳也﹖吾之所云者﹐其道自堯﹑舜﹑禹﹑湯﹑髙宗﹑文王﹑武王﹑周公﹑孔子皆由之﹐而子不謂聖道﹐抑以吾爲與世同波﹐工爲翦翦拘拘者﹖﹝一無「者」字。﹞以是教己﹐固迷吾文﹐而懸定吾意﹐甚不然也。聖人不以人廢言。吾𨿽少時與世同波﹐然未嘗翦翦拘拘也。又子自言「處眾中Τ側擾攘﹐欲棄去不敢﹐猶勉彊與之居。」苟能是﹐何以不克爲車之說耶﹖﹝一無「克」字。﹞忍污雜囂嘩﹐尙可恭其體貌﹐﹝「可」﹐一作「能」。﹞遜其言辭﹐何故不可吾之說﹖吾未嘗爲佞且僞﹐其旨在於恭寬退讓﹐以售聖人之道﹐及乎人﹐﹝一作「及乎生人」。﹞如斯而已矣。堯﹑舜之讓﹐禹﹑湯﹑髙宗之戒﹐文王之小心﹐武王之不敢荒寧﹐周公之吐握﹐孔子之六十九未嘗縱心﹐彼七八聖人者所爲若是﹐豈恆愧於心乎﹖慢其貌﹐肆其志﹐﹝一作「支」。﹞茫洋而後言﹐偃蹇而後行﹐道人是非﹐不顧齒類﹐人皆心非之﹐曰「是禮不足者」﹐甚且見罵。如是而心反不愧耶﹖聖人之禮讓﹐其且爲僞乎﹖爲佞乎﹖

今子又以行險爲車之罪。夫車之爲道﹐豈樂行於險耶﹖度不得已而至乎險﹐期勿敗而已耳。﹝一作「矣」。﹞夫君子亦然﹐不求險而利也﹐故曰「危邦不入﹐亂邦不居」。「國無道﹐其默足以容」。﹝《禮記﹟中庸》之文。﹞不幸而及於危亂﹐期勿禍而已耳。且子以及物行道爲是耶﹐非耶﹖伊尹以生人爲己任﹐﹝《孟子》﹕伊尹曰「天之生斯民也﹐使先知覺後知﹐使先覺覺後覺﹐予天民之先覺者也。」孟子曰「其自任以天下之重如此。」﹞管仲浴以伯濟天下﹐﹝「」﹐通作「釁」。《國語》﹕齊桓公使人請管仲於魯﹐比至﹐三釁三浴之。注云﹕以香塗身曰釁。《論語》﹕管仲相桓公﹐伯諸侯﹐一匡天下。﹞孔子仁之。﹝《論語》﹕桓公九合諸侯﹐不以兵車﹐管仲之力也。如其仁﹐如其仁。﹞凡君子爲道﹐捨是宜無以爲大者也。今子之書數千言﹐﹝「子」下一無「之」字﹐﹞皆未及此﹐則學古道﹐爲古辭。ζ然而措於世﹐其卒果何爲乎﹖是之不爲﹐而甘羅﹑終軍以爲慕﹐棄大而錄小﹐賤本而貴末﹐誇世而釣奇﹐苟求知於後世﹐以聖人之道爲不若二子﹐僕以爲過矣。彼甘羅者﹐左右反覆﹐得利棄信﹐使秦背燕之親己而反與趙合﹐以致危於燕。﹝《史記》﹕甘羅年十二﹐事秦相文信侯呂不韋。時燕王喜使太子丹入質於秦﹐秦使張唐往相燕﹐欲與燕共伐趙以廣河間之地。甘羅使趙﹐說趙王曰「王聞燕太子入質秦歟﹖」曰「聞之。」曰「聞張唐相燕歟﹖」曰「聞之」。「燕太子丹入秦﹐張唐相燕者﹐燕﹑秦不相欺也﹔燕﹑秦不相欺者﹐伐趙危矣。王不如賫臣五城﹐以廣河間﹐請歸燕太子﹐與彊趙攻弱燕。」趙王立割五城以廣河間。秦歸燕太子。趙攻燕﹐得上谷三十城﹐令秦有十一。﹞天下以是益知秦無禮不信﹐視函谷關若虎豹之窟﹐羅之徒實使然也。子而慕之﹐非誇世歟﹖彼終軍者﹐﹝《漢書》﹕終軍﹐字子云﹐濟南人﹐武帝時爲諫議大夫。﹞誕譎險薄﹐﹝譎﹐古穴切。﹞不能以道匡漢主好戰之志﹐視天下之勞﹐若觀蟻之移穴﹐玩而不戚﹔人之死於胡越者﹐赫然千里﹐不能諫而又聳踴之。﹝縱踴﹐獎勸也。﹞己則決起奮怒﹐掉彊越﹐挾淫夫﹐以媒老婦﹐﹝初﹐南越文王遣其太子嬰齊入宿衛﹐取邯鄲つ氏女﹐生子興。文王卒﹐嬰齊立。嬰齊卒﹐興立﹐尊其母爲太后。太后自未爲嬰齊姬時﹐嘗與霸陵人安國少季通。元鼎四年﹐武帝使少季往諭興﹐令入朝﹐比內諸侯﹐而令終軍等宣其辭﹐勇士魏臣等輔其決。少季往﹐復與太后私通。國人多不附太后。五年﹐南越相呂嘉反﹐攻殺興﹑太后及軍等。﹞欲蠱奪人之國﹐智不能斷﹐而俱死焉。是無異盧狗之遇嗾﹐﹝盧﹐田犬。《詩》有《盧令》是也。冀﹑隴間謂使犬曰嗾。《左傳》宣二年﹐公嗾夫獒﹐音叟。﹞呀呀而走﹐不顧險阻﹐惟嗾者之從﹐何無已之心也﹖子而慕之﹐非釣奇歟﹖二小子之道﹐吾不欲吾子言之。孔子曰「是聞也﹐非達也。」使二小子及孔子氏﹐﹝一孔下無「氏」字。﹞曾不得與於琴張﹑牧皮狂者之列﹐﹝《孟子》﹕「敢問何如斯可謂狂矣﹖」曰「如琴張﹑曾皙﹑牧皮者﹐孔子之所謂狂矣。」琴張﹐琴牢也。﹞是固不宜以爲的也。

且吾子之要於世者﹐處耶﹐出耶﹖主上以明聖﹐﹝一作「聖明」。一無「以」字。﹞進有道﹐興大化﹐枯槁伏匿縲錮之士﹐﹝縲﹐倫追切。﹞皆思踴躍洗沐﹐期輔堯﹑舜。萬一有所不及﹐丈人方用徳藝達於邦家﹐爲大官﹐以立於天下。吾子𨿽欲爲處﹐何可得也﹖則固出而已矣。將出於世而仕﹐﹝一無「而仕」二字。﹞未二十而任其心﹐吾爲子不取也。馮婦好搏虎﹐卒爲善士﹔﹝《孟子》﹕晉人有馮婦者﹐善搏虎﹐卒爲善士。﹞周處狂橫﹐一旦攺節﹐﹝《晉書》﹕周處﹐字子隱﹐義興人﹐縱情肆欲﹐州裏患之。處自知爲人所惡﹐謂父老曰「何苦不樂﹖」父老曰「三害未除。」處曰「何也﹖」答曰「南山白額虎﹐長橋下蛟﹐並子爲三矣。」處乃入山射猛虎﹐投水搏蛟﹐勵志好學﹐志存義烈克己。期年﹐州府交辟。﹞皆老而自克。今子素善士﹐年又甚少﹐血气未定﹐而忽欲爲阮咸﹑嵇康之所爲﹐守而不化﹐不肯入堯﹑舜之道﹐此甚未可也。

吾意足下所以云云者﹐惡佞之尢﹐而不悅於恭耳。觀過而知仁﹐彌見吾子之方其中也﹐其乏者獨外之圓耳。屈子曰「懲於羹者而吹齏。」﹝屈原《九章》﹕懲於羹者而吹齏兮﹐何不變此之志也。﹞吾子其類是歟﹖佞之惡而恭反得罪。聖人所貴乎中者﹐能時其時也。苟不適其道﹐則肆與佞同。山𨿽髙﹐水𨿽下﹐其爲險而害也﹐要之不異。足下當取吾《說車》申而復之﹐非爲佞而利於險也明矣。吾子惡乎佞﹐而恭且不欲﹐今吾又以圓告子﹐則圓之爲號﹐固子之所宜甚惡。方於恭也﹐又將千百焉。﹝「千」﹐一作「十」。﹞然吾所謂圓者﹐不如世之突梯苟冒﹐﹝屈原《卜居》﹕突梯滑稽。王逸云﹕轉隨俗也。﹞以矜利乎己者也。﹝「矜」﹐一作「務」。﹞固若輪焉﹕非特於可進也﹐銳而不滯﹐亦將於可退也﹐安而不挫﹔欲如循環之無窮﹐不欲如轉丸之走下也。乾健而運﹐離麗而行﹐夫豈不以圓克乎﹖而惡之也﹖

吾年十七﹝貞元五年﹐公年十七。﹞求進士﹐四年乃得舉。﹝貞元九年﹐公中進士第。﹞二十四求博學宏詞科﹐﹝貞元十二年﹐公年二十四。﹞二年乃得仕。﹝貞元十四年﹐公得集賢正字。﹞其間與常人爲羣輩數十百人。當時志气類足下﹐時遭訕罵詬辱﹐不爲之面﹐則爲之背。積八九年﹐日思摧其形﹐鋤其气﹐𨿽甚自折挫﹐然已得號爲狂疏人矣。及爲藍田尉﹐畱府庭﹐旦暮走謁於大官堂下﹐與卒伍無別。居曹則俗吏滿前﹐更說買賣﹐商算贏縮﹐又二年爲此﹐度不能去﹐益學《老子》﹐﹝一無老子二字。﹞「和其光﹐同其塵」﹐𨿽自以爲得﹐然已得號爲輕薄人矣。及爲禦史郎官﹐自以登朝廷﹐利害益大﹐愈恐懼﹐思欲不失色於人。𨿽戒勵加切﹐然卒不免爲連累廢逐。猶以前時遭狂疏輕薄之號旣聞於人﹐爲恭讓未洽﹐故罪至而無所明之。至永州七年矣﹐﹝「至」﹐一作「到」。﹞早夜惶惶﹐追思咎過﹐往來甚熟﹐講堯﹑舜﹑孔子之道亦熟﹐益知出於世者之難自任也。今足下未爲僕向所陳者﹐宜乎欲任己之志﹐此與僕少時何異﹖然循吾向所陳者而由之﹐然後知難耳。今吾先盡陳者﹐不欲足下如吾更訕辱﹐被稱號﹐已不信於世﹐而後知慕中道﹐費力而多害﹐故勤勤焉云爾而不已也。子其詳之熟之﹐無徒爲煩言往復﹐幸甚﹗

又所言書意有不可者﹐令僕專專爲掩匿覆蓋之﹐愼勿與不知者道﹐此又非也。凡吾與子往復﹐皆爲言道。道固公物﹐非可私而有。假令子之言非是﹐則子當自求暴揚之﹐﹝一無「揚」字。﹞使人皆得刺列﹐﹝一無「得」字。﹞卒采其可者﹐以正乎己﹐然後道可顯達也。﹝一無「可」字。﹞今乃專欲覆蓋掩匿﹐是固自任其志﹐而不求益者之爲也。士傳言﹐庶人謗於道﹐﹝《左傳》襄十四年所載師曠之言。﹞子產之鄕校不毀﹐﹝《左傳》襄三十一年﹐鄭人遊於鄕校﹐以論執政。然明曰「毀鄕校何如﹖」子產曰「何爲﹖夫人朝夕退而遊焉﹐以議執政之善否﹐其所善者吾則行之﹐其所惡者吾則攺之﹐是吾師也﹐若之何毀之﹖」﹞獨何如哉﹖君子之過﹐如日月之蝕﹐又何蓋乎﹖是事﹐吾不能奉子之教矣﹗幸悉之。

足下所爲書﹐言文章極正﹐其辭奧雅﹐後來之馳於是道者﹐吾子且爲蒲捎﹑是﹐﹝《史記》﹕武帝伐大宛﹐得千里馬﹐號蒲捎。《漢書》﹕蘇秦相燕﹐人惡之燕王﹐燕王食以是。孟康云﹕駿馬也﹐生七日而超其母。捎﹐所交切。是﹐音決題。﹞何可當也﹖其說韓愈處甚好。其他但用《莊子》《國語》文字太多﹐反累正气﹐果能遺是﹐則大善矣。

憂憫廢錮﹐悼籍田之罷﹐﹝元和五年十一月九日﹐敕罷來歲籍田。﹞意思懇懇﹐誠愛我厚者﹐吾自度罪大﹐敢以是爲欣且戚耶﹖但當把鋤荷鍤﹐﹝一本作「」﹐同「鍬」也。﹞決溪泉爲圃以給茹﹐其巢﹝與「隙」同。﹞則浚溝池﹐藝樹木﹐行歌坐釣﹐望靑天白雲﹐以此爲適﹐亦足老死無戚戚者。時時讀書﹐不忘聖人之道﹐己不能用﹐有我信者﹐則以告之。朝廷更宰相來﹐﹝元和六年正月﹐以李吉甫爲相。﹞政令益修。丈人日夕還北闕﹐吾待子郭南亭上﹐期口言不久矣。至是﹐當盡吾說。今因道人行﹐粗道大旨如此。宗元白。

○答貢士沈起書﹝沈不詳其何所人﹐所謂見於興化裏﹐當是貞元末年在京時作。﹞

九月﹐某白﹕沈侯足下無恙。蒼頭至﹐﹝《蕭望之傳》﹕出入從蒼頭廬兒。顏師古曰﹕官府給賤役者也。﹞得所來問﹐志气盈牘﹐博我以風賦比興之旨。﹝《論語》﹕謂「博我以文」也。一有「甚厚」二字。﹞僕之朴專魯﹐﹝朴﹐音朴。﹐語駭切。﹞而當惠施﹑鐘期之位。﹝《莊子》﹕惠施多方﹐其書五車。《列子》﹕伯牙鼓琴﹐意在山。鐘子期曰「巍巍乎。」意在水。子期曰「湯湯乎。」子期死﹐伯牙遂絕弦﹐以世無知言也。﹞深自恧也。﹝恧﹐女六切。﹞又覽所著文﹐宏博中正﹐富我以琳瑯璧之寶甚厚。僕之狹陋蚩鄙﹐而膺東阿﹑昭明之任﹐﹝《魏志》﹕曹植﹐字子建﹐武帝第三子﹐初封東阿王。左太衝《魏都賦》﹕才若東阿。昭明﹐謂梁昭明太子統﹐梁武帝之子﹐嘗集《文選》三十卷。東阿﹑昭明﹐皆善論文。﹞又自懼也。烏可取識者歡笑﹐以爲知己羞﹖進越髙視﹐僕所不敢。然特枉將命﹐猥承厚貺﹐豈得固拒雅志默默而已哉﹗謹以所示﹐布露於聞人﹐羅列乎坐隅﹐﹝「乎」﹐一作「於」。﹞使識者動目﹐聞者傾耳﹐幾於萬一﹐用以爲報也。

嗟乎﹗僕嘗病興寄之作﹐堙郁於世﹐辭有枝葉。﹝《禮記》﹕天下有道﹐行有枝葉﹔天下無道﹐辭有枝葉﹐﹞蕩而成風﹐益用慨然。﹝慨﹐口蓋切。﹞間歲興化裏蕭氏之廬﹐睹足下《詠懷》五篇﹐僕乃拊掌愜心﹐吟玩爲娛。告之能者﹐誠亦響應。今乃有五十篇之贈﹐其數相什﹐﹝與「十」同。﹞其功相百。覽者嘆息﹐謂予知文。此又足下之賜也﹐幸甚幸甚﹗勉懋厥志﹐以取榮盛時。若夫古今相變之道﹐質文相生之本﹐髙下丰約之所自﹐長短小大之所出﹐子之言云又何訊焉﹖

來使告遽﹐不獲申盡﹐輒奉艸具﹐以備還答。不悉。宗元白。

○賀進士王參元失火書﹝王參元﹐史不得而祥。書云「吳武陵謫永」﹐在元和四年。此書當四年後永州作。﹞

得楊八書﹐知足下遇火災﹐家無餘儲。僕始聞而駭﹐中而疑﹐終乃大喜﹐蓋將弔而更以賀也。﹝《左傳》﹕其可弔也而又賀之。公采其語。﹞道遠言略﹐猶未能究知其狀﹐若果蕩焉泯焉﹐﹝一無「泯焉」字。﹞而悉無有﹐乃吾所以尢賀者也。

足下勤奉養﹐寧朝夕﹐惟恬安無事是望也。﹝「望」下﹐一無「也」字。﹞乃今有焚煬赫烈之虞﹐﹝煬﹐音漾。暴也。﹞以震駭左右﹐﹝一無「駭」字。﹞而脂膏氵氵隨之具。﹝氵﹑氵隨以滑之﹐脂﹑膏以膏之。見《禮記﹟內則篇》。氵﹐息有切。氵隨﹐息委切。﹞或以不給﹐吾是以始而駭也。凡人之言﹐皆曰盈虛倚伏﹐﹝《老子》﹕禍兮福所倚﹐福兮禍所伏。﹞去來之不可常。或將大有爲也﹐乃始厄困震悸﹐於是有水火之孽﹐﹝衣服歌謠艸木之怪謂之妖﹐禽獸虫蝗之怪謂之孽。孽﹐魚列切。﹞有羣小之慍﹐﹝《詩》﹕憂心悄悄﹐慍於羣小。﹞勞苦變動﹐而後能光明﹐古之人皆然。斯道遼闊誕漫﹐𨿽聖人不能以是必信﹐是故中而疑也。以足下讀古人書﹐爲文章﹐善小學﹐其爲多能若是﹐而進不能出羣士之上﹐以取顯貴者﹐無他故焉。京城人多言足下家有積貨﹐士之好廉名者﹐皆畏忌﹐不敢道足下之善﹐獨自得之﹐心蓄之﹐銜忍而不出諸口﹐以公道之難明﹐而世之多嫌也。一出口﹐則嗤嗤者以爲得重賂。﹝嗤﹐音蚩。﹞僕自貞元十五年見足下之文章﹐蓄之者蓋六七年未嘗言。是僕私一身而負公道久矣﹐﹝「身」﹐一作「己」。﹞非特負足下也。及爲禦史尙書郎﹐自以幸爲天子近臣﹐得奮其舌﹐思以發明天下之郁塞。然時稱道於行列﹐猶有顧視而竊笑者﹐僕良恨修己之不亮﹐素譽之不立﹐而爲世嫌之所加﹐常與孟幾道言而痛之。﹝幾道﹐名簡。﹞乃今幸爲天火之所滌﹛湯皿﹜﹐﹝音蕩。「天」﹐一作「大」。﹞凡眾之疑慮﹐﹝「疑」﹐一作「所」。﹞舉爲灰埃。黔其廬﹐﹝黔﹐音鈐。﹞赭其垣﹐﹝「赭」﹐一作「赫」。﹞以示其無有﹐而足下之才能乃可顯白而不污。﹝「可」下﹐一有「以」字。﹞其實出矣﹐是祝融回錄之相吾子也。﹝《左傳》﹕昭二十九年﹐顓頊氏有子黎﹐爲祝融﹐是爲火正。又十八年﹐禳火於玄冥﹑回錄。注﹕回錄﹐火神。﹞則僕與幾道十年之相知﹐﹝一無「相」字。﹞不若玆火一夕之爲足下譽也。宥而彰之﹐使夫蓄於心者﹐咸得開其喙﹐﹝許穢切。﹞發策決科者﹐﹝《揚子》﹕須以發策決科。漢之明經﹐必爲問難疑義﹐書之於策﹐量其大小﹐署爲甲乙之科﹐列而置之﹐不使彰顯。有欲射之﹐隨其所取得而釋之。故云。﹞授子而不栗﹐𨿽欲如向之蓄縮受侮﹐其可得乎﹖於玆吾有望乎爾﹗﹝一作「於子」。﹞是以終乃大喜也。古者列國有災﹐同位者皆相弔﹔許不弔災﹐君子惡之。﹝《左傳》昭十八年﹕宋﹑衛﹑陳﹑鄭災﹐陳不救火﹐許不弔災﹐君子是以知陳﹑許之亡也。﹞今吾之所陳若是﹐有以異乎古﹐故將弔而更以賀也。﹝元和二年﹐參元中第。「更」下一無「以」字。﹞顏﹑曾之養﹐其爲樂也大矣﹐又何闕焉﹖

足下前章要僕文章古書﹐﹝一本﹐「文章」二字作「學」字。﹞極不忘﹐候得數十篇乃並往耳。吳二十一武陵來﹐言足下爲《醉賦》及《對問》﹐大善﹐可寄一本。僕近亦好作文﹐﹝一無亦字。﹞與在京城時頗異。思與足下輩言之﹐桎梏甚固﹐未可得也。因人南來﹐致書訪死生。不悉。宗元白。

●卷三十四﹟書○與太學諸生喜詣闕畱陽城司業書﹝城字亢宗﹐自諫議大夫遷國子司業﹐以事出爲道州刺史。太學諸生詣闕請畱之﹐公遺諸生書﹐勉勵其志。時公作集賢正字云。﹞

二十六日﹐﹝貞元十四年九月也。﹞集賢殿正字柳宗元敬致尺牘﹐﹝《說文》﹕牘﹐書版也。長一尺﹐故云尺牘。﹞太學諸生足下﹕始朝廷用諫議大夫陽公爲司業﹐﹝《陽城傳》﹕徳宗召城爲諫議大夫。及裴延齡誣逐陸贄﹑張滂﹑李充等﹐城乃約拾遺王仲舒﹐守延英閣﹐上疏極論延齡罪﹐且顯語曰「延齡爲相﹐吾當取白麻壞之。」貞元十一年七月﹐坐是下遷國子司業。﹞諸生陶煦醇懿﹐熙然大洽﹐於玆四祀而已﹐詔書出爲道州。﹝貞元十四年﹐太學生薛約言事得罪﹐謫連州﹐城送之郊外。帝惡城黨有罪﹐出爲道州刺史。﹞僕時通籍光範門﹐﹝通籍者﹐按《漢書》注﹐爲二尺竹牒﹐記其年紀﹑名字﹑物色﹐懸之宮門﹐按省相應乃得入﹐是爲通籍。﹞就職書府﹐聞之悒然不喜。非特爲諸生戚戚也﹐乃僕亦失其師表﹐而莫有所矜式焉。﹝一有「旣」字。﹞而署吏有傳致詔艸者﹐僕得觀之。蓋主上知陽公甚熟﹐嘉美顯寵﹐勤至備厚﹐乃知欲煩陽公宣風裔土﹐﹝一無「知」字。﹞覃布美化於黎獻也。遂寬然少喜﹐如獲慰薦於天子休命。然而退自感悼﹐幸生明聖不諱之代﹐不能布露所蓄﹐論列大體﹐聞於下執事﹐冀少見采取﹐而還陽公之南也。翌日﹐退自書府﹐就車於司馬門外﹐聞之於抱關掌管者﹐道諸生愛慕陽公之徳教﹐不忍其去﹐頓首西闕下﹐懇悃至願乞畱如故者百數十人。﹝城之出﹐太學諸生何蕃﹑李儻﹑王魯卿﹑李譚等二百人﹐頓首闕下﹐請畱城。守闕下數日﹐爲吏遮抑不得上。﹞輒用撫手喜甚﹐震不寧﹐不意古道復形於今。僕嘗讀李元禮﹑﹝李元禮﹐李膺也。傳云﹕太學諸生三萬餘人﹐郭林宗﹑賈偉節爲之冠﹐並與李膺﹑陳蕃﹑王暢更相褒重。學中語曰﹕天下模楷李元禮。﹞嵇叔夜傳﹐﹝《晉書》﹕嵇叔夜名康﹐坐呂安事﹐將刑東市﹐太學生三千人請以爲師﹐不許。﹞觀其言太學生徒仰闕赴訴者﹐僕謂訖千百年不可睹聞﹐乃今日聞而睹之﹐誠諸生見賜甚盛。

於戲﹗﹝音烏希。﹞始僕少時﹐嘗有意遊太學﹐受師說﹐以植志持身焉。當時說者咸曰「太學生聚爲朋曹﹐侮老慢賢﹐有墮窳敗業﹝窳﹐音庾。﹞而利口食者﹐有崇飾惡言而肆鬥訟者﹐﹝《左傳》﹕文十八年﹐毀信廢忠﹐崇飾惡言。﹞有淩傲長上而誶罵有司者。﹝《漢書》﹕立而誶語。誶﹐蘇內切。責讓也。﹞其退然自克﹐特殊於眾人者無幾耳。」僕聞之﹐忄匈駭怛悸。﹝忄匈﹐許勇﹑虛容二切。怛﹐當割切。悸﹐其季切。﹞良痛其遊聖人之門﹐而眾爲是沓沓也。﹝《孟子》﹕事君無義﹐進退無禮﹐言則非先王之道者﹐猶沓沓也。沓﹐徒合切。與沓同。﹞遂退托鄕閭家塾﹐考厲志業﹐過太學之門而不敢顧﹐尙何能仰視其學徒者哉﹗今乃奮志厲義﹐出乎千百年之表﹐何聞見之乖剌歟﹖﹝剌﹐盧達切。﹞豈說者過也﹐將亦時異人異﹐無向時之桀害者耶﹖其無乃陽公之漸漬導訓﹐﹝漸﹐子廉切。漬﹐疾智切。﹞明效所致乎﹖未如是﹐服聖人遺教﹐居天子太學﹐可無愧矣。

於戲﹗陽公有博厚恢弘之徳﹐能並容善僞﹐﹝一無「並」字。﹞來者不拒。曩聞有狂惑小生﹐﹝謂薛約也。﹞依托門下﹐或乃飛文陳愚﹐醜行無賴﹐而論者以爲言﹐謂陽公過於納污﹐﹝《左傳》﹕川澤納污。﹞無人師之道。是大不然。仲尼吾黨狂狷﹐﹝《論語》﹕吾黨之小子狂簡﹐斐然成章﹐不知所以裁之。狷﹐古顯切﹐又古縣切。﹞南郭獻譏﹔﹝《荀子﹟法行》篇﹕南郭惠子問於子貢曰「夫子之門何其雜也﹖」子貢曰「君子正身以俟﹐欲來者不拒﹐欲去者不止。良醫之門多病人。隱栝之側多枉材﹐是以雜也。」﹞曾參徒七十二人﹐致禍負芻﹔﹝《孟子》﹕曾子居武城﹐有越寇。曾子曰「無寓人於我室﹐毀傷其薪木。」寇退﹐則曰「修我墻屋﹐我將反。」左右曰「寇至﹐則先去以爲民望﹔寇退則反﹐殆於不可。」沈猶行曰「是非汝所知也。昔沈猶有負芻之禍﹐從先生者七十人﹐未有與焉。」﹞孟軻館齊﹐從者竊屨。﹝孟子之滕﹐館於上宮。有業屨於牖上﹐館人求之不得。或曰「若是乎從者之也。」曰「子以是爲竊屨來歟﹖」曰「殆非也。」﹞彼一聖兩賢人﹐繼爲大儒﹐然猶不免﹐如之何其拒人也﹖﹝見《論語﹟子張》篇。﹞兪﹑扁之門。﹝兪跗﹑扁鵲﹐皆良醫也。﹞不拒病夫﹔繩墨之側﹐不拒枉材﹔師儒之席﹐不拒曲士﹐理固然也。且陽公之在於朝﹐四方聞風﹐仰而尊之﹐貪冒苟進邪薄之夫﹐庶得少沮其志﹐不遂其惡﹐𨿽微師尹之位﹐而人實具瞻焉。與其宣風一方﹐覃化一州﹐其功之遠近﹐又可量哉﹗諸生之言非獨爲己也﹐於國體實甚宜﹐願諸生勿得私之。﹝一無「得」字。﹞想復再上﹐故少佐筆端耳。勗此良志。﹝勗﹐音旭。﹞俾爲史者有以紀述也。努力多賀。﹝努﹐奴古切﹐勉也。﹞柳宗元白。

○答韋中立論師道書﹝中立﹐史無傳。《新史﹟年表》云﹕潭州刺史彪之孫。不書爵位。觀其求師好學之志﹐公答以數千言﹐盡以平生爲文眞訣告之﹐必當時佳士也。書中謂「余居南中九年」﹐此書元和八年在永作。集有《送韋七秀才下第序》﹐言中立文髙行願﹐而不錄於有司﹐當在此書後作。中立於元和十四年中第。﹞

二十一日﹐宗元白﹕辱書云欲相師﹐僕道不篤﹐業甚淺近﹐環顧其中﹐未見可師者。𨿽常好言論﹐爲文章﹐甚不自是也。不意吾子自京師來蠻夷間﹐乃幸見取。僕自卜固無取﹐假令有取﹐亦不敢爲人師。爲眾人師且不敢﹐況敢爲吾子師乎﹖

孟子稱「人之患在好爲人師」。由魏﹑晉氏以下﹐人益不事師。今之世﹐不聞有師﹐有輒嘩笑之﹐以爲狂人。獨韓愈奮不顧流俗﹐犯笑侮﹐收召後學﹐作《師說》﹐因抗顏而爲師。世果羣怪聚罵﹐指目牽引﹐而增與爲言辭。愈以是得狂名﹐居長安﹐炊不暇熟﹐又挈挈而東﹐如是者數矣。屈子賦曰「邑犬羣吠﹐吠所怪也。」﹝出《懷沙賦》。﹞僕往聞庸蜀之南﹐恆雨少日﹐日出則犬吠﹐余以爲過言。前六七年﹐僕來南﹐二年冬﹐幸大雪﹐逾嶺被南越中數州﹐數州之犬﹐皆蒼黃吠噬狂走者累日﹐至無雪乃已﹐然後始信前所聞者。今韓愈旣自以爲蜀之日﹐而吾子又欲使吾爲越之雪﹐不以病乎﹖非獨見病﹐亦以病吾子。然雪與日豈有過哉﹖顧吠者犬耳。﹝樓曰﹕此子厚薄處。﹞度今天下不吠者幾人﹐而誰敢怪於羣目﹐以召鬧取怒乎﹖

僕自謫過以來﹐益少志慮。居南中九年﹐增腳气病﹐漸不喜鬧﹐豈可使呶呶者﹝呶﹐尼交切。﹞早暮弗吾耳﹐﹝弗﹐音佛。戾也。﹞騷吾心﹖則固僵僕煩憒﹐﹝乎外切。﹞愈不可過矣。平居望外﹐遭齒舌不少﹐獨欠爲人師耳。

抑又聞之﹐古者重冠禮﹐將以責成人之道﹐是聖人所尢用心者也。數百年來﹐人不復行。近有孫昌胤者﹐獨發憤行之。旣成禮﹐明日造朝至外庭﹐薦笏﹝薦﹐也。﹞言於卿士曰「某子冠畢。」應之者咸憮然。﹝《孟子》﹕憮然爲間。憮﹐音武。攺容也。﹞京兆尹鄭叔則﹝貞元初﹐鄭叔則爲京兆尹。五年二月﹐貶永州刺史。﹞怫然曳笏卻立﹐﹝怫﹐音佛。﹞曰「何預我耶﹖」廷中皆大笑。天下不以非鄭尹而快孫子﹐何哉﹖獨爲所不爲也。今之命師者大類此。

吾子行厚而辭深﹐凡所作皆恢恢然有古人形貌﹐𨿽僕敢爲師﹐亦何所增加也﹖假而以僕年先吾子﹐聞道著書之日不後﹐誠欲往來言所聞﹐則僕固願悉陳中所得者。吾子苟自擇之﹐取某事去某事﹐則可矣。若定是非以教吾子﹐僕材不足﹐而又畏前所陳者﹐其爲不敢也決矣。吾子前所欲見吾文﹐旣悉以陳之﹐非以耀明於子﹐聊欲以觀子气色誠好惡何如也。今書來﹐言者皆大過。吾子誠非佞譽誣諛之徒﹐直見愛甚故然耳。

始吾幼且少﹐爲文章﹐以辭爲工。及長﹐乃知文者以明道﹐是固不苟爲炳炳良々﹐﹝音朗﹐又音郎。火明貌﹐一本作「炳炳燁燁」。﹞務采色﹑誇聲音而以爲能也。凡吾所陳﹐皆自謂近道﹐而不知道之果近乎﹐遠乎﹖吾子好道而可吾文﹐或者其於道不遠矣。故吾每爲文章﹐未嘗敢以輕心掉之﹐﹝掉﹐徒弔切。﹞懼其剽而不畱也﹔﹝剽﹐匹妙切。﹞未嘗敢以怠心易之﹐懼其馳而不嚴也﹔未嘗敢以昏气出之﹐懼其昧沒而雜也﹔未嘗敢以矜气作之﹐懼其偃蹇而驕也。抑之欲其奧﹐揚之欲其明﹐疏之欲其通﹐廉之欲其節﹐激而發之欲其淸﹐固而存之欲其重﹐此吾所以羽翼夫道也。本之《書》以求其質﹐本之《詩》以求其恆﹐本之《禮》以求其宜﹐本之《春秋》以求其斷﹐本之《易》以求其動﹐此吾所以取道之原也。參之谷梁氏以厲其气﹐參之《孟》《荀》以暢其支﹐參之《莊》《老》以肆其端﹐參之《國語》以博其趣﹐參之《離騷》以致其幽﹐參之太史公以著其潔﹐﹝太史公﹐謂司馬遷也。梁劉勰《辧騷》云﹕唐韓﹑柳爲後世辭宗﹐未嘗極道原﹐而間見於詩文若書。愈《進學解》云﹕下逮《莊》《騷》﹐太史所錄﹔子云﹑相如﹐同工異曲。是以原介莊周﹑司馬遷之間也。宗元與韋中立《書》曰﹕參之《莊》《老》以肆其端﹐參之《國語》以博其趣﹐參之《離騷》以致其幽﹐參之太史以著其潔。亦以其辭配莊﹑老﹑太史﹐與愈同。﹞此吾所以旁推交通而以爲之文也。凡若此者﹐果是耶﹐非耶﹖有取乎﹐抑其無取乎﹖吾子幸觀焉擇焉﹐有餘以告焉。苟亟來以廣是道﹐子不有得焉﹐則我得矣﹐又何以師云爾哉﹖取其實而去其名﹐無招越﹑蜀吠怪﹐而爲外廷所笑﹐則幸矣﹗宗元白。﹝一作「復白」。﹞

○答貢士元公瑾論仕進書﹝公嘗有《送元秀才下第東歸序》﹐卽公瑾也。序所謂「從計京師﹐受丙科之薦﹐獻藝春卿﹐當三黜之辱」﹐與書所謂「深寡和之憤﹐積無徒之嘆」之意同。書當在序之前。貞元十七八年尉藍田時作。﹞

二十八日宗元白﹕前時所枉文章﹐諷讀累日﹐辱致來簡﹐受賜無量。然竊觀足下所以殷勤其文旨者﹐豈非深寡和之憤﹐﹝宋玉《對楚王問》﹕其曲彌髙﹐其和彌寡。﹞積無徒之嘆﹐懷不能已﹐赴訴於僕乎﹖如僕尙何爲者哉﹗且士之求售於有司﹐或以文進﹐或以行達者﹐稱之不患無成。足下之文﹐左馮翊崔公先唱之矣﹐秉筆之徒由是增敬﹔足下之行﹐汝南周潁客又先唱之矣﹐逢掖之列。﹝《禮記》﹕孔子少居魯﹐衣逢掖之衣。注﹕逢﹐大也。大掖之衣﹐大袂禪衣也。﹞亦以加慕。夫如是﹐致隆隆之譽不久矣﹐又何戚焉﹖

古之道﹐上延乎下﹐下倍乎上﹐上下洽通﹐而薦能之功行焉。故天子得宜爲天子者﹐薦之於天﹔諸侯得宜爲諸侯者﹐薦之於王﹔大夫得宜爲大夫者﹐薦之於君﹔士得宜爲士者﹐薦之於有司。薦於天﹐堯﹑舜是也﹔﹝《孟子》﹕堯薦舜於天。舜薦禹於天。﹞薦於王﹐周公之徒是也﹔薦於君﹐鮑叔牙﹑子罕﹑子皮是也﹔﹝《說苑》﹕子貢問孔子﹕「今之人臣孰賢﹖」孔子曰﹕齊有鮑叔﹐鄭有子皮。」子貢曰「齊無管仲﹐鄭無子產乎﹖」子曰「吾聞鮑叔之進管仲﹐子皮之進子產﹐未聞管仲﹑子產有所進也。」﹞薦於有司而專其美者﹐則僕未之聞也﹐是誠難矣。古猶難之﹐而況今乎﹖獨不得與足下偕生中古之間﹐進相援也﹐退相拯也﹐已乃出乎今世﹐𨿽王林國﹑韓長孺復生﹐﹝《說苑》﹕魯哀公問於孔子曰「當今之時﹐君子誰賢﹖」對曰「衛靈公有士曰王林國﹐有賢人必進而任之﹐無不達也﹔不能達﹐退而與分其祿。而靈公尊之。」韓安國字長孺﹐所推舉皆廉士賢於己者﹐於梁舉壺遂﹑臧固﹐至它皆天下名士﹐士亦以此稱慕之。﹞不能爲足下抗手而進﹐以取﹃笑﹐矧僕之齷齪者哉﹗﹝齷﹐音渥。齪﹐側角切。小節也﹐《史記》作握﹐《前漢》作握齒。注﹐局狹也。﹞若將致僕於奔走先後之地﹝《詩》﹕予曰有奔走﹐予曰有先後。先後﹐並去聲。﹞而役使之﹐則勉充雅素﹐不敢告憊。﹝步拜切。﹞

嗚呼﹗始僕之志學也﹐甚自尊大﹐頗慕古之大有爲者。汨沒至今﹐自視缺然﹐知其不盈素望久矣。上之不能交誠明﹐達徳行﹐延孔氏之光燭於後來﹔次之未能勵材能﹐興功力﹐致大康於民﹐垂不滅之聲。退乃倀倀於下列﹐﹝倀倀﹐無見貌。失道貌。《禮記》﹕治國而無禮﹐猶瞽者之無目。倀﹐音棖﹐又醜良切。﹞占占於末位。﹝占﹐他協切。﹞偃仰驕矜﹐道人短長﹐不亦冒先聖之誅乎﹖固吾不得已耳﹐樹勢使然也。﹝一無「使」字。﹞谷梁子曰「心志旣通﹐而名譽不聞﹐友之過也。」﹝《谷梁傳》昭十九年之文。﹞蓋舉知揚善﹐聖人不非。況足下有文行﹐唱之者有其人矣﹐繼其聲者﹐吾敢闕焉﹗其餘去就之說﹐則足下觀時而已。不悉。宗元白。

○答嚴厚輿秀才論爲師道書﹝公嘗有《答韋中立書》《答袁君陳書》﹐與此書意皆合。大抵皆避爲師之名﹐而不敢當。集又有《送嚴公貺下第序》﹐厚輿豈卽公貺耶﹖答韋書在元和八年﹐則此書又在後云。﹞

二十五日某白﹐馮翊嚴生足下﹕得生書﹐言爲師之說﹐怪僕所作《師友箴》﹝見集中。﹞與《答韋中立書》﹐欲變僕不爲師之志﹐而屈己爲弟子。﹝「屈」上﹐一有「而」字。﹞凡僕所爲二文﹐其卒果不異﹐僕之所避者名也﹐所憂者其實也﹐實不可一日忘。僕聊歌以爲箴﹐行且求中以益己﹐栗栗不敢暇﹐又不敢自謂有可師乎人者耳。若乃名者﹐方爲薄世笑罵﹐僕脆怯﹐尢不足當也。內不足爲﹐外不足當﹐眾口𨿽懇懇見迫﹐其若吾子何﹖實之要﹐二文中皆是也﹐吾子其詳讀之﹐僕見解不出此。

吾子所云仲尼之說﹐豈易耶﹖仲尼可學不可爲也。學之至﹐斯則仲尼矣﹔未至而欲行仲尼之事﹐若宋襄公好霸而敗國﹐卒中矢而死。﹝《左傳》僖二十二年﹐宋公及楚人戰於泓。宋師敗績﹐公傷股。二十三年五月卒﹐傷於泓故也。﹞仲尼豈易言耶﹖馬融﹑鄭玄者﹐二子獨章句師耳。今世固不少章句師﹐僕幸非其人﹐吾子欲之﹐其有樂而望吾子者矣。言道﹑講古﹑窮文辭以爲師﹐則固吾屬事。僕才能勇敢不如韓退之﹐故又不爲人師。人之所見有同異﹐吾子無以韓責我。若曰僕拒千百人﹐又非也。僕之所拒﹐拒爲師弟子名﹐而不敢當其禮者也。若言道﹑講古﹑窮文辭﹐有來問我者﹐吾豈嘗目閉口耶﹗

敬叔吾所信愛﹐﹝呂恭﹐字敬叔。﹞今不得見其人﹐又不敢廢其言。﹝一作「又敢廢其言哉。」﹞吾子文甚暢遠﹐恢恢乎其辟大路將疾馳也。攻其車﹐肥其馬﹐長其﹐﹝音策。﹞調其六轡﹐﹝《詩》﹕六轡在手。注﹕駟馬六轡。﹞中道之行大都﹐捨是又奚師歟﹖亟謀於知道者而考諸古﹐師不乏矣。幸而亟來﹐﹝亟﹐丘異切。﹞終日與吾子言﹐不敢倦﹐不敢愛﹐不敢肆。苟去其名﹐全其實﹐以其餘易其不足﹐亦可交以爲師矣。如此﹐無世俗累而有益乎己﹐古今未有好道而避是者。宗元白。

○報袁君陳秀才避師名書﹝袁君﹐集不他見。以書考之﹐時在永與韋嚴書相後云。﹞

秀才足下﹕僕避師名久矣。往在京都﹐後學之士到僕門﹐日或數十人﹐僕不敢虛其來意﹐有長必出之﹐有不至必之。﹝﹐渠記切。教也。﹞𨿽若是﹐當時無師弟子之說。其所不樂爲者﹐非以師爲非﹐弟子爲罪也。有兩事﹐故不能﹕自視以爲不足爲﹐一也﹔世久無師弟子﹐決爲之﹐且見非﹐且見罪﹐懼而不爲﹐二也。其大說具《答韋中立書》﹐今以往﹐可觀之。

秀才貌甚堅﹐辭甚彊﹐僕自始覿﹐固奇秀才﹐及見兩文﹐愈益奇。𨿽在京都﹐日數十人到門者﹐誰出秀才右耶﹖前已畢秀才可爲成人﹐﹝「畢」﹐一作「必」。﹞僕之心固虛矣﹐又何鯤鵬互鄕於尺牘哉﹗﹝《論語》﹕互鄕難與言﹐童子見。「何」下一有「辱」字。﹞秋風益髙﹐﹝「風」﹐一作「色」。﹞暑气益衰﹐可偶居卒談。秀才時見咨﹐﹝「咨」﹐一作「客」。﹞僕有諸內者不敢愛惜。﹝一無「惜」字。﹞

大都﹝一有「爲」字。﹞文以行爲本﹐在先誠其中。其外者當先讀六經﹐次《論語》﹑孟軻書皆經言﹔《左氏》《國語》﹑莊周﹑屈原之辭﹐稍采取之﹔﹝一無「取」字。﹞谷梁子﹑太史公甚峻潔﹐可以出入﹔余書俟文成異日討也。﹝「討」下﹐一有「可」字。﹞其歸在不出孔子﹐此其古人賢士所懍懍者。求孔子之道﹐不於異書。﹝「於」一作「於」。﹞秀才志於道﹐愼勿怪﹑勿雜﹑勿務速顯。道苟成﹐則愨然爾﹐﹝「愨」﹐一作「勃」。﹞久則蔚然爾。源而流者歲旱不涸﹐蓄谷者不病凶年﹐蓄珠玉者不虞殍死矣。﹝殍﹐彼表切。﹞然則成而久者﹐其術可見。𨿽孔子在﹐爲秀才計﹐未必過此。不具。宗元白。﹝一本﹐無「不具」字。﹞

○答韋珩示韓愈相推以文墨事書﹝退之書不見於集﹐而其略粗見於此。韋珩﹐夏卿之侄﹐正卿之子。夏卿﹐史有傳。正卿﹐附見於傳。珩﹐載於《年表》﹐公謂馬遷於退之固相上下﹐而揚雄不若退之﹐其相推遜亦至矣。集又有寄珩詩﹐在別捲。據書云﹐封示退之書﹐此當與論史書相後先﹐元和八九年間也。﹞

足下所封示退之書﹐云欲推避僕以文墨事﹐且以勵足下。若退之之才﹐過僕數等﹐尙不宜推避於僕﹐非其實可知﹐﹝一無「可知」二字。﹞固相假借爲之辭耳。退之所敬者﹐司馬遷﹑揚雄。遷於退之固相上下。若雄者﹐如《太玄》《法言》及《四愁賦》﹐﹝《揚雄贊》﹕以爲經莫大於《易》﹐作《太玄》﹔傳莫大於《論語》﹐作《法言》﹔詞莫麗於相如﹐作《四賦》。而此云《四愁賦》﹐後人妄加之也。一作《四賦》。﹞退之獨未作耳﹐決作之﹐加恢奇﹐至他文過揚雄遠甚。雄之遣言措意﹐﹝「之」﹐一作「文」。﹞頗短局滯澀﹐不若退之猖狂恣睢﹐肆意有所作。﹝一作「猖狂恣肆﹐寓意有所作」。﹞若然者﹐使雄來尙不宜推避﹐而況僕耶﹖彼好獎人善﹐以爲不屈己﹐善不可獎﹐故慊慊云爾也。﹝慊﹐音歉。恨也。一無「也」字。﹞足下幸勿信之。

且足下志气髙﹐好讀《南》《北》史書﹐通國朝事﹐穿穴﹝一作「牢籠」。﹞古今﹐後來無能和。﹝一作「加」。﹞而僕稚﹐﹝語駭切。﹞卒無所爲﹐但趑趄文墨筆硯淺事。今退之不以吾子勵僕﹐而反以僕勵吾子﹐愈非所宜。然卒篇欲足下自挫抑﹐合當世事以固當﹐﹝丁浪切。一無「以」字。﹞𨿽僕亦知無出此。吾子年甚少﹐知己者如麻﹐﹝一無「者」字。﹞不患不顯﹐﹝貞元二十一年﹐珩中進士第。﹞患道不立爾。此僕以自勵﹐亦以佐退之勵足下。不宣。宗元頓首再拜。

○答貢士廖有方論文書﹝廖生書欲求公爲序﹐其端見於此。公旣許之﹐故集有《送詩人廖有方序》﹐見別捲。書在永州時作。﹞

三日﹐宗元白﹕自得秀才書﹐知欲僕爲序。然吾爲文﹐非苟然易也。於秀才﹐則吾不敢愛。吾在京都時﹐好以文寵後輩﹐後輩由吾文知名者﹐亦爲不少焉。自遭斥逐禁錮﹐益爲輕薄小兒嘩囂﹐羣朋增飾無狀﹐當途人率謂僕垢污重厚﹐舉將去而遠之。今不自料而序秀才﹐秀才無乃未得向時之益﹐而受後事之累﹐吾是以懼。潔然盛服而與負塗者處﹐﹝《易﹟睽》﹕見豕負塗。塗﹐謂泥塗也。﹞而又何賴焉﹖然觀秀才勤懇﹐意甚久遠﹐不爲頃刻私利﹐欲以就文雅﹐則吾曷敢以讓﹖當爲秀才言之。然而無顯出於今之世﹐視不爲流俗所扇動者﹐乃以示之。旣無以累秀才﹐亦不增僕之詬罵也﹐計無宜於此。若果能是﹐則吾之荒言出矣。﹝元和十一年﹐有方中進士第﹐攺名遊卿。﹞宗元白。

○答貢士蕭纂欲相師書﹝一云《求爲師書》。蕭生不詳其何許人。書云始退迹野廬﹐必未尉藍田時作。﹞

十二日宗元白﹕始者負戴經籍﹐退迹野廬﹐塊守蒙陋﹐坐自壅塞。﹝「壅」﹐一作「擁」。﹞不意足下曲見記憶﹐遠辱書訊﹐貺以髙文﹐開其知思。﹝二字並去聲。﹞而又超僕以宗師之位﹐貸僕以丘山之號﹐流汗伏地﹐不知逃匿﹐幸過厚也。

前時獲足下《灌鐘城銘》﹐竊用唱導於聞人﹐僕常赧然﹐﹝赧﹐乃板切。﹞羞其僭逾。今覽足下尺牘﹐殷勤備厚﹐似欲僕贊譽者﹐此固所願也。詳視所貺﹐曠然以喜﹐是何旨趣之博大﹐詞采之蔚然乎﹗鼓行於秀造之列﹐此其戈矛矣。舉以見投﹐爲賜甚大。俯用忖度﹐不自謂宜﹐顧視何徳而克堪哉﹗且又教以蕓其蕪穢﹐甚非所宜﹐僕不敢聞也。其他惟命。宗元白。

○報崔黯秀才論爲文書﹝崔黯﹐《新史》有傳﹐寧季弟密之孫也﹐後擢進士第。一本作崔剪。剪﹐《新史》《舊史》皆無傳。此書在永州作。﹞

崔生足下﹕辱書及文章﹐辭意良髙﹐所向慕不凡近﹐誠有意乎聖人之言。然聖人之言﹐期以明道﹐學者務求諸道而遺其辭。辭之傳於世者﹐必由於書。﹝書﹐謂字書。﹞道假辭而明﹐辭假書而傳﹐要之﹐之道而已耳。﹝之道﹐謂適道也。﹞道之及﹐及乎物而已耳﹐斯取道之內者也。今世因貴辭而矜書﹐粉澤以爲工﹐遒密以爲能﹐﹝遒﹐音酋。﹞不亦外乎﹖吾子之所言道﹐匪辭而書﹐其所望於僕﹐亦匪辭而書﹐是不亦去及物之道愈以遠乎﹖僕嘗學聖人之道﹐身𨿽窮﹐志求之不已﹐庶幾可以語於古﹐恨與吾子不同州部﹐閉口無所發明。觀吾子文章﹐自秀士可通聖人之說。今吾子求於道也外﹐而望於余也愈外﹐是其可惜歟﹗吾且不言﹐是負吾子數千里不棄朽廢者之意﹐故復云爾也。

凡人好辭工書﹐皆病癖也。﹝癖﹐音僻。腹病也。﹞吾不幸蚤得二病。學道以來﹐日思砭釒咸攻熨﹐﹝砭﹐彼驗切﹐以石刺病也。釒咸﹐與鍼同。熨﹐火熨也。﹞卒不能去﹐纏結心腑牢甚﹐願斯須忘之而不克﹐竊嘗自毒。今吾子乃始欽欽思易吾病﹐不亦惑乎﹖斯固有潛塊積瘕﹐﹝居牙切。久病也。腹中病也。﹞中子之內藏﹐﹝中藏﹐並去聲。﹞恬而不悟﹐可憐哉﹗其卒與我何異﹖均之二病﹐書字益下﹐﹝「字」﹐一作「示」。﹞而子之意又益下﹐則子之病又益篤﹐甚矣﹐子癖於伎也。

吾嘗見病心腹人﹐有思土炭﹑嗜酸鹹者﹐﹝﹐徒濫切﹐與「啖」同。﹞不得則大戚。其親愛之者不忍其戚﹐因探而與之。﹝東坡《醉墨堂》詩云﹕乃知柳子語不妄﹐病嗜土炭如珍羞。用此事。﹞觀吾子之意﹐亦已戚矣。吾𨿽未得親愛吾子﹐然亦重來意之勤﹐有不忍矣。誠欲分吾土炭酸鹹﹐吾不敢愛﹐但遠言其證不可也﹐俟面乃悉陳吾狀。未相見﹐且試求良醫爲方已之。苟能已﹐大善﹐則及物之道﹐專而易通。若積結旣定﹐醫無所能已﹐幸期相見時﹐吾決分子其嗜者。不具。宗元白。

○答吳秀才謝示新文書﹝吳秀才﹐當是武陵族子。﹞

某白﹕向得秀才書及文章﹐類前時所辱遠甚﹐多賀多賀。秀才志爲文章﹐又在族父處﹐﹝族父﹐言武陵。一曰﹕族父﹐公自言其族父也。豈吳生隨柳公綽在湖南耶﹖其時元和七年也。一無「多賀」二字﹐並無「又在族父處」五字。﹞早夜孜孜﹐何畏不日日新又日新也。𨿽間不奉對﹐苟文益日新﹐則若亟見矣。夫觀文章﹐宜若懸衡然﹐增之銖兩則俯﹐反是則仰﹐無可私者。秀才誠欲令吾俯乎﹖則莫若增重其文。今觀秀才所增益者﹐不啻銖兩﹐吾固伏膺而俯矣。﹝《禮記》﹕得一善則拳拳服膺﹐而弗失之。謂奉持之也。一無「膺」字。﹞愈重﹐則吾俯滋甚﹐秀才其懋焉﹗苟增而不已﹐則吾首懼至地耳﹐又何間疏之患乎﹖還答不悉。宗元白。

○復杜溫夫書﹝一云「復杜溫夫所用乎歟耶哉已耳焉也八字書」。溫夫集不他見。按韓愈以元和十四年謫潮州﹐書中及之﹐此書必十四年春作。﹞

二十五日﹐宗元白﹕兩月來﹐三辱生書﹐書皆逾千言﹐意若相望僕以不對答引譽者。﹝望﹐怨也。﹞然僕誠過也。而生與吾文又十卷﹐噫﹗亦多矣。文多而書頻﹐吾不對答引譽﹐宜可自反。而來徵不肯相見﹐﹝「肯」﹐一作「日」。﹞亟拜亟問﹐﹝亟﹐丘異切﹞其得終無辭乎﹖

凡生十卷之文﹐吾已略觀之矣。吾性滯﹐多所未甚諭﹐安敢懸斷是且非耶﹖書抵吾必曰周﹑孔﹐周﹑孔安可當也﹖語人必於其倫﹐﹝倫﹐類也。出《禮記》。﹞生以直躬見抵﹐﹝《論語》﹕吾黨有直躬者。直躬﹐謂直道也。﹞宜無所諛道﹐而不幸乃曰周﹑孔﹐吾豈得無駭怪﹖﹝一本﹐「吾」下又有「吾」字。﹞且疑生悖亂浮誕﹐無所取幅尺﹐以故愈不對答。來柳州﹐見一刺史﹐卽周﹑孔之﹔﹝元和十年﹐公自永召至京﹐尋復謫柳州刺史。﹞今而去我﹐道連﹝元和十年三月﹐以劉禹錫爲連州刺史。﹞而謁於潮﹐﹝元和十四年正月﹐韓愈貶潮州刺史。﹞之二邦﹐又得二周﹑孔﹔去之京師﹐京師顯人爲文詞﹑立聲名以千數﹐又宜得周﹑孔千百﹐何吾生胸中擾擾焉多周﹑孔哉﹗

吾𨿽少爲文﹐不能自雕斫﹐引筆行墨﹐快意累累﹐﹝倫追切。﹞意盡便止﹐亦何所師法﹖立言狀物﹐未嘗求過人﹐亦不能明辯生之才致。但見生用助字﹐不當律令﹐惟以此奉答。所謂乎﹑歟﹑耶﹑哉﹑夫者﹐疑辭也﹔矣﹑耳﹑焉﹑也者﹐決辭也。今生則一之。宜考前聞人所使用﹐與吾言類且異﹐愼思之則一益也。庚桑子言藿鵠卵者﹐﹝《莊子》﹕庚桑子曰「奔蜂不能化藿﹐越雞不能伏鵠卵﹐魯雞固能矣。」藿﹐豆藿中大靑虫。越雞﹐水雞。「」﹐一作「雞」。﹞吾取焉。道連而謁於潮﹐其卒可化乎﹖然世之求知音者﹐一遇其人﹐或爲十數文﹐卽務往京師﹐急日月﹐犯風雨﹐走謁門戶﹐以冀苟得。今生年非甚少﹐而自荊來柳﹐自柳將道連而謁於潮﹐途遠而深矣﹐﹝「途」下一有「愈」字。﹞則其志果有異乎﹖又狀貌嶷然類丈夫﹐﹝「嶷」﹐鄂力切。﹞視端形直﹐心無岐徑﹐其質气誠可也﹐獨要謹充之爾。謹充之﹐則非吾獨能﹐生勿怨。﹝「生」下一有「宜」字。﹞亟之二邦以取法﹐時思吾言﹐非固拒生者。孟子曰「余不屑之教誨之也者﹐是亦教誨而已矣。」宗元白。

○上門下李夷簡相公陳情書﹝《新史﹟夷簡傳》﹕元和十三年﹐召爲禦史大夫﹐進門下侍郎同中書門下平章事﹐書當是在柳州時作。﹞

月日﹐使持節柳州諸軍事守柳州刺史柳宗元﹐謹再拜獻書於相公閣下﹕宗元聞有行三塗之艱﹐﹝一有「難」字。﹞而墜千仞之下者﹐﹝《左傳》昭四年﹐晉司馬侯曰「四嶽﹑三塗﹑陽城﹑太室﹑荊山﹑終南﹐九州之險也。」杜氏注云﹕三塗﹐在河南陸渾縣南。﹞仰望於道﹐號以求出。過之者日千百人﹐皆去而不顧。就令哀而顧之者﹐不過攀木俯首﹐深賓太息﹐﹝賓﹐毗眞切﹐又音賓。張目也。恨視也。﹞良久而去耳﹐其卒無可柰何。然其人猶望而不止也。俄而有若烏獲者﹐﹝烏獲﹐秦武王時有力人也。﹞持長綆千尋﹐﹝綆﹐古杏切。汲井繩也。﹞徐而過焉﹐其力足爲也﹐其器足施也﹐號之而不顧﹐顧而曰不能力﹐則其人知必死於大壑矣。何也﹖是時不可遇而幸遇焉﹐而又不逮乎己﹐然後知命之窮﹐勢之極﹐其卒呼憤自斃﹐﹝音獘。﹞不復望於上矣。

宗元曩者齒少心銳﹐徑行髙步﹐不知道之艱以陷於大厄﹐窮躓殞墜﹐﹝躓﹐職利切。殞﹐羽敏切。﹞廢爲孤囚。日號而望者十四年矣﹐﹝永貞元年至是元和十三年﹐爲十四年矣。﹞其不顧而去與顧而深賓者﹐俱不乏焉。然猶仰首伸吭﹐﹝下浪﹑居郎二切。咽也。﹞張目而視曰﹕庶幾乎其有異俗之心﹐非常之力﹐當路而垂仁者耶﹖及今閣下以仁義正直﹐入居相位﹐宗元實拊心自慶﹐以爲獲其所望﹐故敢致其辭以聲其哀﹐若又捨而不顧﹐則知沈埋踣斃無復振矣﹐伏惟動心焉。

宗元得罪之由﹐致謗之自﹐以閣下之明﹐其知之久矣。繁言蔓辭﹐只益爲黷。伏惟念墜者之至窮﹐錫烏獲之餘力﹐舒千尋之綆﹐垂千仞之艱﹐致其不可遇之遇﹐以卒成其幸。庶號而望者得畢其誠﹐無使呼憤自斃﹐沒有餘恨﹐則士之死於門下者宜無先焉。生之通塞﹐決在此舉﹐無任戰汗隕越之至。不宣。宗元惶恐再拜。

●卷三十五﹟啟○上廣州趙宗儒尙書陳情啟﹝一本無「廣州」字。宗儒﹐字秉文﹐鄧州穰人﹐按《新史》﹐未嘗爲廣州節度使。此啟云「天罰深重」﹐當元和初公喪母之時。元和元年四月﹐以安南都護趙昌爲廣州刺史﹑嶺南節度使﹐則此啟當是與昌。然公《送趙大秀才序》亦云﹐尙書「由交﹑廣爲荊州」﹐必有所據也。﹞

某啟。某天罰深重﹐餘息苟存﹐﹝元和元年五月﹐公母盧氏卒於永州。﹞沈竄俟罪﹐朝不圖夕﹐伏謁無路﹐不任荒戀之誠。伏念宗元初授禦史之日﹐﹝貞元十九年閏十二月﹐以公爲監察禦史。﹞尙書與杜司空﹝杜黃裳也。﹞先賜臨顧﹐光耀裏閭﹐下情至今尙增惶惕。頃以黨與進退﹐投竄零陵﹐囚系所迫﹐不得歸奉松賈。﹝古雅切。﹞哀荒窮毒﹐人理所極﹐親故遺忘﹐﹝音望。﹞況於他人。朝夕之急﹐飠粥難繼﹐﹝飠﹐諸延切。亦作「﹛衍食﹜」。﹞宗祀所重﹐不敢死亡﹐偸視累息﹐已逾歲月。

伏以尙書徳量弘納﹐義風遠揚﹐收撫之恩﹐始於枯朽﹐敢以余喘﹐上累深仁。伏惟惻然見哀﹐使得存濟﹐荒懇﹐﹝﹐音婁﹐恭謹貌。一曰勤也。﹞叩顙南望。竊以動心於無情之地﹐施惠於不報之人﹐古烈尙難﹐況在今日﹖而率然干冒﹐決不自疑者﹐蓋以聞風之日久﹐向徳之誠至﹐振髙義於流俗之外﹐合大度於古人之中﹐獨有望於閣下而已﹐非敢以尋常祈向之禮﹐當大賢匍匐之仁。﹝《詩》﹕匍匐救之。匍﹐音扶﹐又音蒲。匐﹐音伏﹐又蒲墨切。﹞夙夜忖度﹐果於自卜﹐方在困辱﹐不敢多言。伏紙惶恐﹐不勝戰越﹐謹啟。

○上西川武元衡相公謝撫問啟﹝元衡﹐字伯蒼。憲宗卽位﹐蜀新定﹐詔元衡檢校吏部尙書兼門下侍郎同平章事﹐爲劍南西川節度使。元和八年﹐至自西川。啟云「伏匿嶺下﹐於今七年。」元和六年作也。﹞

某啟﹕某愚陋狂簡﹐不知周防﹐失於夷途﹐陷在大罪﹐伏匿嶺下﹐於今七年。追念往愆﹐寒心飛魄﹐幸蒙在宥﹐﹝《莊子》﹕聞在宥天下。不聞治天下。在宥﹐謂寬宥也。﹞得自循省。豈敢徹聞於廊廟之上﹐見志於樽俎之際﹐以求必於萬一者哉﹗

相公以含弘光大之徳﹐﹝《易﹟坤卦》之辭。﹞廣博淵泉之量。﹝《禮記》﹕溥博淵泉﹐而時出之。﹞不遺垢污﹐先賜榮示。奉讀流涕﹐以懼以悲﹐屏營舞躍﹐﹝屏營﹐恐懼之貌。屏﹐步丁切。﹞不敢寧處。是將收孟明於三敗﹐﹝《左傳》僖三十三年﹐秦繆公使孟明視將兵伐鄭﹐至滑﹐孟明曰「鄭有備矣。」滅滑而還。晉人興師﹐敗孟明於ゾ。及三年﹐孟明帥師伐晉﹐報雕之役。戰於彭衙﹐孟明敗績。繆公猶用孟明﹐增修國政。次年﹐孟明伐晉﹐繆公遂伯西戎。﹞責曹氵未於一舉。﹝《史記》﹕曹氵未﹐魯人也。爲魯將﹐與齊戰﹐三敗北。莊公十三年﹐與齊桓公盟於柯。氵未執匕首劫桓公﹐曰「齊彊魯弱﹐大國侵魯﹐亦以甚矣﹗」桓公乃許盡歸魯之侵地。《左傳》作曹劌。氵未﹐莫佩切。﹞俾折脇臏腳之倫。﹝《鄒陽書》﹕司馬喜臏腳於宋﹐卒相中山。範睢拉脇折齒於魏﹐卒爲應侯。臏﹐音牝﹐刖刑也。脇﹐迄業切。﹞得自拂飾﹐以期效命於鞭策之下﹐此誠大君子並容廣覽﹑棄瑕錄用之道也。自顧孱鈍﹐﹝孱﹐助山切。﹞無以克堪﹐祗受大賜﹐豈任負戴﹖精誠之至﹐炯然如日。﹝炯﹐古迥切。﹞拜伏無路﹐不勝惶惕﹗輕冒威重﹐戰汗交深。

○謝襄陽李夷簡尙書委曲撫問啟﹝元和六年四月﹐以戶部侍郎李夷簡檢校禮部尙書﹐爲山南東道節度使。啟云襄州﹐卽此時也。公在永州。﹞

某啟﹐當州﹝謂永州也。﹞員外司馬李幼淸傳示尙書委曲﹐﹝委曲﹐書也。﹞特賜記憶﹐過蒙存問。捧讀喜懼﹐浪然涕流﹐﹝浪﹐音郎。﹞慶幸之深﹐出自望外。

伏惟尙書鶚立朝端﹐風行天下﹐入統邦憲﹐出分主憂﹐控此上游﹐﹝上游﹐猶言重地也。見《漢書﹟項羽傳》。﹞式是南服。﹝《詩》﹕式是南服。式﹐法式也。﹞凡海內奔走之士﹐思欲修容於轅門之外﹐﹝季孫之母死﹐曾子與子貢弔焉。閽人弗納﹐曾子與子貢入於其廏而修容焉。注云﹕修容﹐更莊飾也。轅門﹐以車爲門。﹞躡履於油幢之前﹐﹝幢﹐麾也。躡﹐音聶。﹞譬之涉蓬瀛﹐﹝海中三山﹐曰方丈﹑蓬萊﹑瀛洲﹐皆神仙所居。﹞登昆閬﹐﹝昆侖﹑閬風﹐二山名。《十洲記》﹐昆侖山有三角﹐一角正北﹐名閬風巓。一角正西北﹐名玄圃堂。一角正東﹐名昆侖宮。閬﹐音浪。﹞不可得而進也。

某負罪淪伏﹐聲銷迹滅﹐固世俗之所棄﹐親友之所遺﹐敢希大賢﹐曲見存念。是以展轉欷﹐﹝音虛希。﹞晝詠宵興﹐願爲廝役﹐以報恩遇。瞻仰霄漢﹐邈然無由。网羅未解﹐縱羽翼而何施﹖囊檻方堅﹐𨿽虎豹其焉往﹖不任踴躍懇戀之至。謹奉啟起居﹐輕黷威嚴﹐倍增戰越。

○賀趙江陵宗儒辟符載啟﹝宗儒履歷﹐已具注前啟。作之時日﹐當先後也。符載﹐字厚之﹐蜀都人。有奇才﹐以王霸自許。﹞

某啟﹕伏聞以武都符載爲記室﹐天下立志之士﹐雜然相顧﹐繼以嘆息﹐知爲善者得其歸向﹐流言者有所間執。﹝《左傳》﹕顧以間執讒慝之口。﹞直道之所行﹐義風之所揚﹐堂堂焉實在荊山之南矣。幸甚幸甚﹗夫以符君之藝術志气﹐爲時聞人﹐才位未會﹐盤桓固久﹐中間因緣﹐陷在危邦﹐與時偃仰﹐不廢其道﹐﹝韋臯鎭蜀﹐以載爲支使。劉辟時爲倉曹參軍。載爲辟眞贊﹐略云「行義則固﹐輔仁乃通。它年良覿﹐麟閣之中。」及臯卒﹐辟擅總畱務﹐載亦在幕中。」辟敗﹐載素服請罪﹐髙崇文以其贊有「行義」﹑「輔仁」之語﹐禮而釋之。﹞而爲見忌嫉者橫致唇吻。房給事以髙節特立﹐明之於朝﹔王吏部以淸議自任﹐辧之於外。然猶小人浮議﹐困在交戟。﹝《劉向傳》﹕今佞邪與賢臣並在交戟之內。注﹕交戟﹐謂宿衛者。與此意同。﹞凡諸侯之欲得符君者﹐城聯壤接﹐而惑於騰沸﹐環視相讓﹐莫敢先舉。及受署之日﹐則皆開口垂臂﹐悵望悼悔﹐譬之求珠於海﹐而徑寸先得。﹝《廣雅》云﹕有大珠徑寸﹐幾圍二寸已上。﹞則眾皆怏然罷去﹐知奇寶之有所歸也。

嗚呼﹗巧言難明﹐下流多訕﹐﹝一作謗。司馬遷《書》云﹕負下未易居﹐下流多謗議。﹞自非大君子出世之气﹐則何望焉﹗瞻望淸風﹐若在天外﹐無任感激欣躍之至。輕黷陳賀﹐不勝戰越。不宣。謹啟。

○與邕州李域中丞論陸卓啟﹝公集中有《邕州李中丞墓志》﹐然非域也﹐陸卓事亦不之見。﹞

某啟﹕伏以至公之道﹐施恩而不求報﹐獎善而不爲功﹐所以振宣幽光﹐激勵頹俗﹐誠大君子所蓄積也。﹝司馬遷《報任安書》﹐其素所蓄積也。﹞竊見故招討判官﹑試右衛冑曹參軍陸卓﹐生稟淸操﹐長於吏理﹐累仕所至﹐﹝「至」﹐一作「隸」。﹞必獲休聲﹐﹝「獲」﹐一作「有」。﹞再舉府曹﹐績用茂著。頃以狂賊李元慶劫取畱後﹐擅樹凶徒﹐構災扇禍﹐期在旦夕﹐一夫見刃﹐莫爲己用。而卓以此時特立不懼﹐終翦彊暴﹐以寧師人。旣而不幸﹐嬰疾物故﹐不獲一日趨事﹐以受其職﹐有功未報﹐有善未錄。

伏承閣下言論之餘﹐每所嗟異﹐優給家屬﹐恩禮特殊﹐行道之人﹐皆所欽伏。倘錄其事迹﹐奏一贈官﹐使懷憤之魂知感恩於地下﹐秉志之士思受命於門庭﹐足以勸獎三軍﹐﹝諸葛孔明《出師表》﹕獎帥三軍。﹞豈止光榮一族。伏惟不棄狂瞽﹐特賜裁量。幸甚幸甚﹗

某與卓未嘗相識﹐敢率愚直﹐以期至公。輕黷威嚴﹐伏增戰悚。謹啟。

○謝李中丞安撫崔簡戚屬啟﹝此非前邕州李中丞﹐乃以下湖南李中丞。集凡有《湖南李中丞啟》三﹐此卷有其二﹐後卷有其一。公在永州﹐正隸湖南道﹐故云「凡在巡屬」﹐蓋其所部﹐明矣。公作《崔簡墓志》﹐卒在元和七年正月。書又當前云。﹞

某啟﹕伏見四月六日敕﹐刺史崔簡以前任贓罪﹐決一百﹐長流州。﹝簡﹐字子敬﹐公之姊夫。元和初﹐爲連州刺史﹐徙永州﹐未至永而連之人訴簡﹐禦史按章具獄﹐坐流州。﹞伏奉去月二十三日牒﹐崔簡家口﹐牒州安存﹐並借官宅什器﹐差人與驅使。

伏惟中丞以直淸去敗政﹐以惻隱撫窮人。罪迹暴著﹐則按之以至公﹔家屬流離﹐則施之以大惠。各由其道﹐咸適於中。威懷並行﹐仁義齊立。繩愆糾繆。﹝《書﹟ぁ命》之辭。﹞列郡肅澄淸之風﹔匡困資無﹐闔境知噢咻之徳。﹝噢﹐威遇切﹐又音郁。咻﹐吁尢切﹐又音煦。《左傳》作燠休。注﹕痛念之聲。﹞凡在巡屬﹐慶懼交深。

伏見崔簡兒女十人﹐皆柳氏之出﹐簡之所犯﹐首末知之。蓋以風毒所加﹐漸成狂易﹐﹝音亦。簡餌五石﹐病瘍且亂。﹞不知畏法﹐坐自抵刑。名爲贓賄﹐卒無儲蓄﹐得罪之日﹐﹝《簡權厝志》云﹕坐流州﹐幼弟訟於朝﹐天子黜連帥﹐罷禦史﹐云云。連帥﹐卽此中丞。﹞百口熬然﹐叫號羸頓﹐不知所赴。倘非至仁厚徳﹐深加憫卹﹐則流散轉死﹐期在須臾。某幸被縲囚﹐﹝縲﹐倫追切。﹞久沐恩造﹐至於骨肉﹐又荷哀矜﹐循念始終﹐感懼無地。謹勒祗承人沈澹﹐奉啟陳謝﹐下情輕黷。﹝一本作瀆。﹞

○上湖南李中丞幹廩食啟﹝卽前啟李中丞也。公謫在永﹐故以廩食告之。又在前書之前也。一無「幹廩食」三字。﹞

某啟﹕某嘗讀列子書﹐有言於鄭子陽者曰「列禦寇﹐蓋有道之士也。居君之地而窮﹐君不好士﹝若﹐一作居。﹞使之然乎﹖」子陽於是以君命輸粟於列子﹐列子不受。﹝《列子﹟說符》之文。﹞固常髙其志。又讀孟子書﹐言諸侯之於士曰﹐使之窮於吾地則之﹐之亦可受也。又怪孟子以希聖之才﹐命代而出﹐不卓然自異以潔白其徳﹐取食於諸侯不以爲非。斷而言之﹐則列子獨任之士﹐惟己一毛之爲愛﹐﹝《孟子》﹕揚子取爲我﹐拔一毛而利天下﹐不爲也。﹞故遁以自免﹔孟子兼愛之士﹐惟利萬物之爲謀﹐故當而不辭。

今宗元處則無列子之道﹐出則無孟子之謀﹐窮則去讓而自求﹐﹝定公《谷梁傳》﹐求者請也。古之人重請﹐何重乎請﹐人之所以爲人者讓也。請道去讓也﹐則是舍其所以爲人也。二字本此。﹞至則捧受而不慚﹐﹝「不」﹐一作「無」。﹞斯固爲貪淩苟冒人矣。董生曰「明明求財利﹐惟恐困乏者﹐庶人之事也。」﹝董仲舒答武帝之策。﹞是皆詬恥之大者﹐而無所避之﹐何也﹖以爲士則黜辱﹐爲農則斥遠﹐無伎不可以爲工﹐無貲不可以爲商﹐抱大罪﹐處窮徼﹐﹝音叫。﹞以當惡歲而無廩食﹐又不自列於閣下﹐則非所以待君子之意也。﹝「待」﹐一作「侍」﹐又轉作「示」。﹞伏惟覽子陽孟子之說﹐以垂徳惠﹐無使惶惶然控於他邦﹐﹝《詩》﹕控於大邦。注﹕控﹐引也。箋云﹕欲求援引之力﹐助於大國之諸侯。﹞重爲董生所笑﹐則縲囚之幸大矣。

○上桂州李中丞薦盧遵啟﹝盧遵﹐公之內弟也。公嘗有序送遵遊桂州﹐在元和四年﹐當與此書同時作。﹞

凡士之當顯寵貴劇﹐則其受賜於人也﹐無徳心焉﹐何也﹖彼將曰﹐吾勢能得之。是其所出者大﹐而其報也必細。居窮厄困辱﹐則感慨捧戴﹐萬萬有加焉。是其所出者小﹐而其報也必巨﹐審矣。故凡明智之君子﹐務其巨以遺其細﹐則功業光乎當時﹐聲名流乎無窮﹐其所以激之於中者異也。

若宗元者﹐可謂窮厄困辱者矣。世皆背去﹐憔悴曠野﹐獨賴大君子以明智垂仁﹐問訊如平生﹐光耀囚錮﹐若被文繡。嗚呼﹗世之知止足者鮮矣。旣受厚遇﹐則又有不已之求﹐以黷閣下之嚴威﹐然而亦欲出其感慨捧戴而效其巨者。伏惟閣下畱意裁擇﹐幸甚幸甚。

伏以外族積徳儒厚﹐以爲家風。周﹑齊之間﹐兄弟三人﹐咸爲帝者師﹐﹝解在二十四卷《送內弟廬遵序》。﹞孝仁之譽﹐髙於他門。伯舅叔仲﹐咸以孝徳通於鬼神﹐爲文士所紀述。相國彭城公嘗號於天下﹐名其孝以求其類﹐則其後咸宜碩大光寵﹐以充神明之心。乃今凋喪淪落﹐莫有達者﹐豈與善之道。﹝《老子》﹕天道無親﹐常與善人。﹞無可取耶﹖獨內弟盧遵﹐其行類諸父﹐靜專溫雅﹐好禮而信﹐飾以文墨﹐達於政事。今所以聞於閣下者﹐無怍於心﹐無愧於色焉。以宗元棄逐枯槁﹐故不求達仕﹑務顯名﹐而又難乎其進也。竊髙閣下之舉賢容眾﹐故願委心焉。則施澤於遵﹐過於厚賜小人也遠矣。以今日之形勢﹐而不廢其言﹐﹝《論語》﹕君子不以言舉人﹐不以人廢言。﹞使遵也有籍名於天官﹐﹝天官﹐謂吏部。﹞獲祿食以奉養﹐用成其志﹐一舉而有知恩之士二焉﹐可不﹝謂﹞務其巨者乎﹖伏惟試詳擇焉。言而無實﹐罪也。其敢逃大譴﹖﹝一本止作「言而無實﹐罪其敢逃。」﹞進退恐懼﹐不知所裁。不宣。謹啟。

●卷三十六﹟啟○上權徳輿補闕溫捲決進退啟﹝時年十八。權徳輿﹐《史》有傳。初﹐徳宗聞其才﹐召爲太常博士﹐攺左補闕。貞元中﹐知禮部貢舉﹐眞拜侍郎﹐凡三歲﹐甄品詳諦﹐所得士相繼爲公卿宰相。取明經﹐初不限員。《史》所載如此。韓昌黎有《燕河南府秀才詩》云「昨聞詔書下﹐權公作邦楨﹐丈人得其職﹐文道當大行。」以此觀之﹐則徳輿之在當時﹐誠多士之龍門也。公上書﹐求馳聲成名之資基﹐宜矣。﹞

補闕執事﹕宗元聞之﹐重遠輕邇﹐賤視貴聽﹐所由古矣。竊以宗元幼不知恥﹐少又躁進﹐拜揖長者﹐自於幼年。是以俊造之末迹﹐﹝﹐初救切。﹞廁牒計之下列﹐﹝廁﹐初吏切。﹞賈藝求售﹐﹝賈﹐音古。﹞闃無善價。﹝闃﹐苦壁﹑苦覓二切。﹞載文筆而都儒林者﹐匪親乃舊﹐率皆攜撫相示﹐談笑見暱﹐﹝尼質切。﹞喔咿逡巡﹐﹝《楚辭》﹕寧喔咿嚅而。於祗切。逡﹐七倫切。﹞爲達者嗤。﹝音蚩。﹞無乃睹其朴者鄙其成﹐狎其幼者薄其長耶﹖將行不拔異﹐操不砥礪﹐學不該廣﹐文不炳耀﹐實可鄙而薄耶﹖今鴛鷺充朝﹐而獨幹執事者﹐特以顧下念舊﹐收接儒素﹐異乎他人耳。敢問厥由﹐庶幾告之﹐俾識去就﹐幸甚幸甚。

今將慷慨激昂﹐奮攘布衣﹐縱談作者之筵﹐曳裾名卿之門﹐抵掌峨弁﹐﹝弁﹐冠也。﹞厚自潤澤。進越無恧﹐污達者之視聽﹐狂狷愚妄﹐固不可爲也。復欲亻免默惕息﹐疊足蹋翼﹐拜祈公侯之閽﹐跪邀賢達之車﹐竦魂栗股﹐兢格危懼﹐榮者倦之﹐彌忿厥心﹐又不可爲也。若愼守其常﹐確執厥中﹐固其所矣。則又色平气柔﹐言訥性魯﹐無特達之節﹐無推擇之行。﹝《漢書》﹕以貧無行﹐不得推擇爲吏。﹞瑣瑣碌碌﹐﹝音祿。《晉書》﹕瑣瑣常人﹐碌碌凡士。﹞一孺子耳。孰謂其可進﹖孰謂其可退﹖抑又聞之﹐不鼓踴無以超泥塗﹐不曲促無以由險艱﹐不守常無以處明分﹐不執中無以趨夷軌。今則鼓踴乎﹖曲促乎﹖守其常而執厥中乎﹖浩不知其宜矣。

進退無倚﹐宵不遑寐﹐乃訪於故人而咨度之。其人曰「補闕權君﹐著名逾紀﹐行爲人髙﹐言爲人信﹐力學文﹐﹝﹐以冉切。﹞時儕稱雄。﹝儕﹐牀皆切。﹞子亟拜之﹐足以發揚。」對曰「衷燕石而履玄圃﹐﹝荀子云﹕宋之愚人﹐得燕石於梧桐臺之東﹐歸而藏之以爲寶。周客觀之﹐掩口而笑曰「此燕石也﹐與瓦甓不殊。」《十洲記》﹕昆侖山有玄圃臺。衷﹐懷也。《葛仙公傳》﹕昆侖﹐一名曰玄圃。《爾雅》﹕西北之美者﹐有昆侖之墟ギ琳瑯焉。﹞帶魚目而遊漲海﹐﹝《文選》盧諶《贈劉琨詩序》云﹕所謂咸池酬於北裏﹐夜光報於魚目。注﹕夜光﹐寶珠也。魚目﹐亂眞珠也。言琨能酬詩﹐是以寶珠而報魚目也。《雒書》云﹕秦失金鏡﹐魚目入珠。﹞祗取誚耳﹐曷予補乎﹖」其人曰「迹之勤者﹐情必生焉﹔心之恭者﹐禮必報焉。況子之文﹐不甚鄙薄者乎﹖苟或勤以奉之﹐恭以下之﹐則必勗勵爾行﹐輝耀爾能。言爲建瓴﹐﹝《漢﹟髙紀》﹕田肯賀上曰「陛下治秦中﹐地勢便利﹐其以下兵於諸侯﹐譬猶居髙屋之上建瓴水也。」瓴﹐盛水瓶。建﹐音謇。瓴﹐音零。﹞晨發夕被﹐聲馳而響溢﹐風振而艸靡。可使尺澤之鯢﹐﹝研奚切。刺魚也。郭璞云﹐似鮎四足。﹞奮鱗而縱海﹐密网之鳥﹐舉羽而翔霄。子之一名﹐何足就矣﹐庶爲終身之遇乎﹖曷不舉馳聲之資﹐挈成名之基﹐授之權君﹐然後退行守常執中之道﹐斯可也。」愚不敏﹐以爲信然﹐是以有前日之拜。又以爲色取象恭﹐﹝《論語》﹕色取仁而行違。《書》﹕象恭滔天。象﹐貌也。﹞大賢所飫﹔﹝依據切。﹞朝造夕謁﹐大賢所倦。性頗疏野﹐竊又不能﹐是以有今玆之問﹐仰惟覽其鄙心而去就之。潔誠齋慮﹐不勝至願。謹再拜。

○上大理崔大卿應制舉不敏啟﹝《新史﹟年表》﹕崔同嘗爲大理少卿﹐崔銳嘗爲大理少卿﹐然皆不見於傳。公此書蓋未中博學宏詞時作爾。﹞

古之知己者﹐不待來求而後施徳﹐舉能而已。其受徳者﹐不待成身而後拜賜﹐感知而已。故不叩而響﹐不介而合﹐則其舉必至﹐而其感亦甚。斯道遁去﹐遼闊千祀﹐何爲乎今之世哉﹗

若宗元者﹐智不能經大務﹑斷大事﹐非有恢傑之才﹔學不能探奧義﹑窮章句﹐爲腐爛之儒。𨿽或力於文學﹐勤勤懇懇於歲時﹐然而未能極聖人之規矩﹐恢作者之聞見﹐勞費翰墨﹐徒爾拖逢掖﹑﹝掖音亦。逢﹐大也。掖﹐袂也。﹞曳大帶﹐遊於朋齒﹐且有愧色﹐豈有能乎哉﹖閣下何見待之厚也。始者自謂抱無用之文﹐戴不肖之容﹐𨿽振身泥塵﹐仰希雲霄﹐何由而能哉﹖遂用收視內顧﹐ぽ首絕望﹐﹝「ぽ」﹐與「俯」同。﹞甘以沒沒也。今者果不自意﹐他日瑣瑣之著述﹐幸得流於衽席﹐接在視聽﹐閣下乃謂可以蹈遠大之途﹐及制作之門﹐決然而不疑﹐介然而獨徳﹐是何收采之特達﹐而顧念之勤備乎﹖且閣下知其爲人何如哉﹖其貌之美陋﹐質之細大﹐心之賢不肖﹐閣下固未知也。而一遇文字﹐志在濟拔﹐斯蓋古之知己者已。故曰﹕古之知己者﹐不待來求而後施徳者也。然則亟來而求者﹐誠下科也。

宗元向以應博學宏詞之舉﹐會閣下辱臨考第﹐司其升降。當此之時﹐意謂運合事並﹐適丁厥時﹐其私心日以自負也。無何﹐閣下以鯤鱗之勢﹐不容尺澤﹐悠爾而自放﹐廓然而髙邁﹐其不我知者﹐遂排逐而委之。委之﹐誠當也﹐使古之知己猶在﹐豈若是求多乎哉﹗夫仕進之路﹐昔者竊聞於師矣。太上有專達之能﹐﹝《周禮》﹕小事則專達。﹞乘時得君﹐不由乎表著之列﹐﹝《左傳》昭十一年﹐叔向曰「朝有著定﹐會有表。會朝之言﹐必聞於表著之位。」注云﹕著定﹐朝內外列位常處﹐謂之表著。表者﹐野會設表以爲位。﹞而取將相﹐行其政焉。其次﹐有文行之美﹐積能累勞﹐不由乎舉甲乙﹑歷科第﹐登乎表著之列﹐顯其名焉。又其次﹐則曰吾未嘗舉甲乙也﹐未嘗歷科第也﹐彼朝廷之位﹐吾何修而可以登之乎﹖必求舉是科也﹐然後得而登之。其下﹐不能知其利﹐又不能務其往﹐則曰﹕舉天下而好之﹐吾何爲獨不然﹖由是觀之﹐有愛錐刀者﹐以舉是科爲悅者也﹔有爭尋常者﹐﹝《左傳》﹕爭尋常以盡其民。﹞以登乎朝廷爲悅者也﹔有慕權貴之位者﹐以將相爲悅者也﹔有樂行乎其政者﹐以理天下爲悅者也。然則舉甲乙﹑歷科第﹐固爲末而已矣。得之不加榮﹐喪之不加憂﹐苟成其名﹐於遠大者何補焉﹖然而至於感知之道﹐則細大一矣﹐成敗亦一矣﹐故曰﹕其受徳者﹐不待成身而後拜賜。然則幸成其身者﹐固末節也。蓋不知來求之下者﹐不足以收特達之士﹔而不知成身之末者﹐不足以承賢達之遇﹐審矣。

伏以閣下徳足以儀世﹐才足以輔聖﹐文足以當宗師之位﹐學足以冠儒術之首﹐誠爲賢達之表也。顧視下輩﹐﹝下輩字﹐出《灌夫傳》﹕薦寵下輩。﹞豈容易而收哉﹗而宗元朴野昧劣﹐進不知退﹐不可以言乎徳﹔不能植志於義﹐而必以文字求達﹐不可以言乎才﹔秉翰執簡﹐敗北而歸﹐不可以言乎文﹔登場應對﹐剌繆經旨﹐﹝刺﹐力葛切。乖剌也。﹞不可以言乎學﹐固非特達之器也。忖省陋質﹐豈容易而承之哉﹗叨冒大遇﹐穢累髙鑑﹐喜懼交爭﹐不克寧居。竊感荀如實出己之徳﹐﹝《左傳》成三年﹐荀之在楚也﹐鄭賈人有將塡諸褚中以出﹐旣謀之﹐未行﹐而楚人歸之。賈人如晉﹐荀善視之﹐如實出己。﹐音貝。﹞敢希豫讓國士遇我之報。﹝《史記》﹕豫讓事智伯﹐趙襄子滅智伯﹐豫讓欲刺襄子﹐曰「智伯國士遇我﹐故我國士報之。」﹞伏候門屏﹐敢俟招納。謹奉啟以代投刺之禮﹐伏惟以知己之道終撫薦焉。不宣﹐宗元謹啟。

○上裴晉公度獻唐雅詩啟﹝《詩》﹕雅者﹐正也。言王政之所由廢興也。政有小大﹐故有《小雅》焉﹐有《大雅》焉。公所作《唐雅》﹐見第一卷

。﹞

宗元啟﹕伏以周﹑漢二宣中興之業﹐歌於《大雅》﹐載於史官。然而申﹑甫作輔﹐﹝《詩》﹕維申及甫﹐維周之翰。申謂申伯﹐甫謂甫侯。﹞方﹑召專淮夷之功。﹝方﹐謂方叔﹔召﹐謂召虎也。《詩﹟江漢》﹕尹吉甫美宣王也。能興衰撥亂﹐命召公平淮夷。又曰﹕方叔元老﹐克莊其猷。﹞魏﹑邴謀謨﹐﹝魏﹑邴﹐謂魏相﹑邴吉也。﹞辛﹑趙致罕羌之績。﹝辛﹑趙﹐謂辛武賢﹑趙充國﹐同爲破羌將軍﹐有平先零之功。﹞文武所注﹐中外莫同。

伏惟相公天授皇家﹐聖賢克合﹐謀協徳一﹐以致太平。入有申﹑甫﹑魏﹑邴之勤﹐出兼方﹑召﹑辛﹑趙之事。東取淮右﹐﹝謂平吳元濟也。﹞北服恆陽。﹝謂成徳節度使王承宗獻徳﹑棣二州﹐遣子入侍。恆陽﹐謂恆州也。﹞略不代出﹐功無與讓。故天下文士﹐皆願秉筆牘﹐勤思慮﹐以贊述洪烈﹐闡揚大勛。宗元𨿽敗辱斥逐﹐守在蠻裔﹐﹝時公爲柳州刺史。﹞猶欲振發枯槁﹐決疏潢污﹐﹝潢﹐音黃。﹞罄效蚩鄙﹐少佐毫髮。謹撰《平淮夷雅》二篇﹐﹝一曰《皇武》﹐爲晉公作﹔一曰《方城》﹐爲李作。﹞恐懼不敢進獻﹐私願徹聲聞於下執事﹐庶宥罪戾﹐以明其心。出位僭言﹐惶戰交積﹐無任踴躍屏營之至。不宣。宗元謹啟。

○上襄陽李僕射獻唐雅詩啟﹝﹐字元直。旣平淮右﹐元和十二年十一月﹐有詔檢校尙書左僕射﹑襄州刺史﹐充山南東道節度﹑襄鄧隨唐復郢均房等州觀察使﹐賜爵涼國公。山南東道﹐其鎭在襄陽。﹞

宗元啟﹕昔周宣中興﹐得賢臣召虎﹐師出江﹑漢﹐以平淮夷。故其詩曰「江﹑漢之滸﹝音虎。謂江岸也。﹞王命召虎。」﹝召穆公名虎。﹞其卒章曰「於周受命﹐自召祖命。」﹝已上並《詩﹟江漢》之文。﹞以明虎者召公之孫﹐﹝《世本》云﹕虎﹐康公十六世孫。﹞克承其先也。今天子中興﹐而得閣下﹐亦出江﹑漢﹐以平淮夷﹐克承於先西平王﹐﹝李晟封西平王﹐卽之父。﹞其事正類。然而未有嗣《大雅》之說﹐以布天下﹐以施後代﹐豈聖唐之文雅﹐獨後於周室哉﹖

宗元身𨿽陷敗﹐而其論著往往不爲世屈﹐意者殆不可自薄自匿以墜斯時﹐苟有輔萬分之一﹐𨿽死不憾。謹撰《平淮夷雅》二篇﹐齋沐上獻。誠醜言淫聲﹐不足以當金石﹐庶繼代洪烈﹐稗官里人﹝《漢﹟藝文志》﹕小說家流﹐出於稗官。注云﹕稗官﹐小官也。街談巷語﹐道聽途說所造也。如淳曰﹕王者欲知閭巷風俗﹐故立稗官使稱說之。師古曰﹕稗﹐音ㄗ稗之稗。《國語》﹕爲里人所命次。注﹕裏﹐宰也。稗﹐旁卦切。﹞得采而歌之﹐不勝憤踴之至。輕黷威嚴﹐戰越交深。謹啟。

○上揚州李吉甫相公獻所著文啟﹝吉甫罷相﹐爲淮南節度使﹐公時在永州﹐上此啟。揚州﹐卽謂淮南。﹞

宗元啟﹕始閣下爲尙書郎﹐﹝貞元初﹐吉甫爲尙書屯田﹑駕部二員外郎。﹞薦寵下輩﹐﹝注見前。﹞士之顯於門闥者以十數﹐而某尙幼﹐不得與於廝役。及閣下遭讒妒﹐在外十餘年﹐﹝貞元七年四月﹐陸贄爲相﹐出吉甫明州刺史﹐歷忠﹑郴﹑饒三州。﹞又不得效薄伎於前﹐以希一字之褒貶。公道之行也﹐閣下乃始爲贊書訓辭﹐擅文雅於朝﹐以宗天下。﹝永貞元年八月﹐以吉甫爲考功郎中﹑知制誥。十二月﹐爲中書舍人﹑翰林學士。﹞而某又以此時去表著之位﹐﹝野會則有表﹐朝會則有著位也。﹞受放逐之罰﹝永貞元年九月﹐公自禮部員外郎責刺邵州。未至﹐十一月﹐再貶永州司馬﹐員外置。﹞薦仍囚錮﹐視日請命。﹝命﹐謂死命也。﹞進退違背﹐思欲一日伏在門下而不可得﹐常恐抱斯志以沒﹐卒無以知於門下﹐冥冥長懷﹐魂魄幽憤。故敢及其能言﹐貢書編文﹐冒昧嚴威﹐以畢其志﹐伏惟觀覽焉﹐幸甚幸甚。

閣下相天子﹐致太平﹐用之郊報﹐﹝報﹐謂報本反始。﹞則天神降﹐地出﹔用之經邦﹐則百貨殖﹐萬物成﹔用之文教﹐則經術興行﹔用之武事﹐則暴亂翦滅。依倚而冒榮者盡去﹐幽隱而懷道者畢出﹐然後中分主憂﹐以臨東諸侯﹐﹝元和三年九月﹐罷爲淮南節度使。﹞而天下無患。盛徳大業﹐光明如此﹐而又有周公接下之道﹐斯宗元所以廢錮濱死﹐而猶欲致其志焉。閣下倘以一言而揚舉之﹐則畢命荒裔﹐固不恨矣。謹以雜文十首上獻。縲囚而幹丞相﹐大罪也。寧爲有聞而死﹐不爲無聞而生。去就乖野﹐不勝大懼﹐謹啟。

○謝李吉甫相公示手札啟

宗元啟﹕六月二十九日﹐﹝元和五年。﹞衡州刺史呂溫道過永州﹐辱示相公手札﹐省錄狂瞽﹐收撫羈縲﹐沐以含弘之仁﹐忘其進越之罪。感深益懼﹐喜極增悲﹐五情交戰﹐不知所措。

宗元性質庸塞﹐行能無取﹐著書每成於廢疾﹐﹝《鄭玄別傳》云﹕任城何休好《公羊》學﹐遂著《公羊墨守》《左氏膏肓》《谷梁廢疾》﹐玄乃發《墨守》﹐釒咸《膏肓》﹐起《廢疾》云。﹞進徳且乏其馨香。﹝《書》﹕黍稷非馨﹐明徳惟馨。﹞常願操醫門﹐﹝《莊子》﹕醫門多疾﹐願以所聞思其則﹐庶幾國有瘳乎﹖又﹕良醫之門﹐不棄眾疾。﹐音遂。﹞掬澑蘭室﹐﹝《家語》﹕與善人居﹐如入芝蘭之室。﹞良辰不與﹐夙志多違。昨者踴躍殘魂﹐奮揚蓄念﹐激以死灰之气。﹝漢韓安國云「死灰獨不復然乎﹖」田甲曰「然卽溺之。」﹞陳其獘﹛帚﹜之辭﹐﹝曹子建書云﹕家有獘﹛帚﹜﹐享之千金。「﹛帚﹜」﹐與「帚」同。﹞致之煙霄﹐分絕流眄。今則垂露在手﹐淸風入懷﹐華衮濫褒於赭衣﹐﹝範寧《谷梁序》云﹕一字之褒﹐寵逾華衮之贈。赭衣﹐罪人之衣。顏師古云﹕罪犯則衣赭衣。《賈山傳》﹕赭衣半道。﹞龍門俯收於井。﹝龍門﹐河流所下之口﹐在今絳州龍門縣。辛氏《三秦記》曰﹕河津﹐一名龍門﹐水險不通﹐魚鱉之屬莫能上。江海大魚﹐薄集龍門下數千﹐不得上﹐上則爲龍也。井﹐壞井也。《莊子》﹕井之蛙﹐休於缺之崖。﹐苦覽切。﹞藻鏡洞開﹐而秋毫在照﹔﹝藻﹐謂文藻也。﹞文律傍暢﹐而寒谷生輝。﹝寒谷生輝﹐借鄒子吹律之義﹐見上注。﹞化幽郁之志﹐若覿淸明﹔換兢危之心﹐如承撫薦﹐非常之幸﹐豈獨此生﹖伏以淮海劇九天之遙﹐﹝《淮南子》﹕何謂九天﹖中央曰鈞天﹐東方曰蒼天﹐東北曰變天﹐北方曰玄天﹐西北曰幽天﹐西方曰昊天﹐西南曰朱天﹐南方曰炎天﹐東南曰陽天。﹞瀟湘參百越之俗。傾心積念﹐長懸星漢之上﹔流形委骨﹐永倫魑魅之羣。﹝魑﹐抽支切。魅﹐音寐。﹞何以報恩﹖惟當結艸。﹝結艸事出《左氏傳》。﹞無任喜懼感戀之至。

○上江陵趙相公寄所著文啟﹝趙宗儒﹐字秉文﹐鄧州穰人。元和三年﹐自東都畱守遷荊南節度使。公前後與宗儒啟凡三。﹞

宗元啟﹕往者嘗侍坐於崔比部﹐﹝比部名鵬﹐字元翰。﹞聞其言曰「今之爲文﹐莫有居趙司勛右者。」﹝宗儒﹐貞元中自翰林學士再遷司勛員外郎。﹞自是恆欲飾其所論著﹐薦之閣下﹐病其未就﹐將進且退者殆十數焉。幸以廢逐伏匿﹐獲伸其業﹐類於響者﹐若有可觀。然又以罪惡顯大﹐甘死荒野﹐不能出其固陋﹐以求知於閣下﹐則固昧昧徒生於世矣。謹獻雜文十首。倘還以數字﹐定其是非﹐使得存於世﹐則𨿽生與蠻夷居﹐魂與魑魅遊﹐所不辭也。輕瀆威重﹐伏增戰惶。謹啟。﹝「戰惶」﹐一作「戰灼」。﹞

○上嚴東川寄劍門銘啟﹝嚴礪﹐字元明﹐震之從祖弟也﹐元和元年﹐劉辟反﹐自山南西道節度使討辟﹐以儲備有素﹐檢校尙書左僕射﹐節度東川。公作銘以紀其事。詳注《劍門銘》。﹞

宗元啟﹕伏惟僕射以仁厚蓄生人﹐以勇義平國難﹐而劍門用兵之事﹐最爲天下倡首。取其險固﹐爲我要衝﹐﹝礪與髙崇文同徵劉辟﹐拔劍州﹐斬其刺史文徳昭。因分守險阻﹐潰其腹心。﹞王師得以由其門而入﹐彷徉布﹐﹝布﹐散也。徉﹐音羊。﹐戶故切。﹞遂無畱滯。是閣下之勛力﹐宜著於萬祀而不已也。

宗元負罪俟命﹐晷刻觀望﹐道裏深遠﹐不得悉聞當時之威聲。然而竊以累受顧念﹐踴躍盛徳﹐恐沒身炎瘴﹐卒無以少報於閣下。是以晝夜忄匈忄匈﹐﹝許拱切。﹞不克自寧。今身𨿽敗棄﹐庶幾其文猶或傳於世﹐又焉知非因閣下之功烈﹐所以爲不朽之一端也﹐敢默默而已乎﹖謹撰《劍門銘》一首﹐惶恐獻上。誠無以稱宏大之略﹐亦足以發平生之心。不勝慚懼戰越之至。

○上江陵嚴司空獻所著文啟﹝嚴綬﹐華州華陰人﹐挺之從孫也。元和六年三月﹐以授檢校司空﹐出爲荊南節度﹑觀察﹑度支等使﹐兼江陵尹。﹞

宗元啟﹕伏念往歲司空由尙書郎出貳太原﹐﹝貞元中﹐綬自刑部員外郎爲太原少尹﹐尋加北都副畱守﹐又加行軍司馬。﹞宗元獲於天長﹝天長﹐驛名。﹞專用候謁﹐伏蒙敍以世舊﹐許造門闌。自後司空累膺寵榮﹐位極公輔。﹝綬累遷尙書右僕射﹐檢校司空。﹞宗元得罪朝列﹐竄身湘南。﹝湘南謂永州。﹞霄漢益髙﹐泥塵永棄﹐瞻仰遼絕﹐陳露無由。司空統臨舊荊﹐控制南服﹐道路非遠﹐徳化所覃﹐是敢奮起幽淪﹐仰希光耀。伏惟憫憐孤賤﹐特賜撫存﹐則縲紲之辱﹐有望蠲除﹐鳴吠之能﹐猶希效用。謹獻雜文七首﹐伏惟以一字定其褒貶﹐終身之幸﹐無以加焉。輕黷威嚴﹐伏增戰越。

○上嶺南鄭相公獻所著文啟﹝憲宗初﹐以鄭同平章事。繼出爲嶺南節度使﹑廣州刺史。﹞

宗元啟﹕伏見與當州韋使君書﹐﹝韋使君﹐永州刺史。﹞猥賜存問﹐驚怍悼懼﹐交動於中。循念竟日﹐若無容措。幸甚幸甚。宗元素乏智能﹐復闕周愼﹐一自得罪﹐八年於今。﹝時元和七年也。﹞兢愧弔影﹐追咎旣往﹐自以終身沈廢﹐無迹自明﹐不意相國垂湣﹐特記名姓。守﹛穴夭﹜奧者。﹝一作奧﹛穴夭﹜。﹛穴夭﹜﹐音要。﹞忽仰希於白日﹔負泥塗者﹐遂自濯於淸源。快心暢目﹐不知所諭。伏以聖人之道﹐與其進也不保其往﹐故敢藻飾文字﹐洗滌心神﹐致之門下﹐祗俟嚴命。伏惟收撫獎勵﹐以成其終。謹獻雜文三十六首﹐冒昧上黷﹐無任踴躍惶恐之至。

○上李中丞獻所著文啟﹝卽湖南李中丞也﹐與前卷二啟同其人。此啟又與前卷啟中之意同。﹞

宗元啟﹕宗元無異能﹐獨好爲文章﹐始用此以進﹐終用此以退。今者畏罪悔咎﹐伏匿惴栗﹐猶未能去之。時時舉首﹐長吟哀歌﹐舒泄幽郁﹐因取筆以書﹐紉韋而編﹐﹝紉﹐女陳切。結也。﹞略成數卷。伏念閣下以文章升大僚﹐統方隅﹐而宗元幸緣罪辜﹐得與編人齒於部內﹐﹝永州在湖南管內。﹞不以此時露其所爲﹐以希大君子顧視﹐則爲陋劣而自棄也。敢飾近文﹐及在京師官命所艸者﹐凡三卷﹐合四十三篇﹐不敢繁故也。倘或以爲有可采者﹐當繕錄其餘﹐以增幾席之污。去就鄙野﹐伏用兢惶。謹啟。

○上裴行立中丞撰訾家洲亭記啟﹝元和十二年﹐以禦史中丞裴行立爲桂管觀察使﹐故以《桂州訾家州亭記》屬公。公至是移書獻記﹐當在十二年後柳州時所作。訾﹐卽移切。又音紫。﹞

右伏奉處分令撰《訾家洲亭記》。伏以境之殊尢者﹐必待才之絕妙以極其詞。今是亭之勝﹐甲於天下﹐而猥顧鄙陋﹐使爲之記。伏受嚴命﹐不敢固讓﹐退自揣度﹐惕然汗流。累奉遊宴﹐竊觀物象﹐涉旬模擬﹐不得萬一。竊復詳忖﹐進退若墜。久稽篆刻﹐則有違慢之辜﹔速課空薄﹐又見疏蕪之累。■A20期廢事。﹝「■A20」﹐與「愆」同。﹞尢所戰栗。謹修撰訖﹐﹝記在集中。﹞上獻。退自﹐﹝音局脊。﹞不知所裁。無任隕越惶恐之至。

○上河陽烏尙書啟﹝一本題云「上河陽烏尙書重胤欲獻文啟」。﹞

宗元啟﹕伏以尙書以碩徳偉才﹐代著勛烈。﹝重胤父承比﹐事平廬軍有功。﹞兩河定亂﹐﹝重胤少爲潞州牙將﹐兼左司馬。節度使盧從史奉詔討王承宗﹐陰與賊連。吐突承璀將圖之﹐以告重胤。元和五年四月﹐重胤縛從史以獻。帳下士持兵合歡﹐重胤叱曰「天子有命﹐從者賞﹐違者斬。」士斂手還部﹐無敢動。﹞三城建功﹐﹝憲宗嘉重胤功﹐擢帥河陽。河陽有三城﹐故曰河陽三城節度使。元和九年﹐帝討淮蔡﹐詔重胤以兵壓賊境。﹞鼎彜竹帛﹐未足云紀﹐進臨汝上﹐控制東方﹐﹝元和九年閏八月﹐以重胤爲汝州刺史﹐充河陽﹑淮﹑汝節度使﹐徙治汝州。﹞隱然長城﹐朝野倚賴。宗元𨿽屏棄遐壤﹐而飽聞徳聲。所恨不獲親執鞭弭﹐﹝《左傳》僖二十三年﹐晉公子重耳曰「左執鞭弭﹐右屬。」《爾雅》﹕弓有緣者爲弓﹐無者爲弭。緣﹐骨飾首末。﹞以備戎伍﹐夙夜踴躍﹐不克寧居。伏以威稜所加﹐狂狡已震﹐﹝狂狡﹐謂吳元濟也。﹞莫大之績﹐重復增崇。小子久以文字進身﹐嘗好古人事業﹐專當具筆札﹐拂縑緗﹐﹝縑﹐音兼。緗﹐音相。﹞贊揚大功﹐垂之不朽。瞻望霄漢﹐戀慕交深。冒黷威嚴﹐伏增戰越。

●卷三十七﹟表慶賀○禮部爲百官上尊號表﹝尊號﹐古所無有。自唐髙宗始稱天皇﹐中宗稱應天﹐至明皇﹐遂有開元聖文神武之號﹐自是以爲法。肅宗卽位次年正月﹐遂加冊號。代宗卽位次年七月﹐羣臣遂上尊號。至徳宗卽位次年正月﹐卽上尊號。至憲宗立於永貞元年八月﹐禮部百官當復遵此議。公是時尙爲禮部員外郎﹐故預作此表。然公是年九月黜爲邵州刺史﹐繼貶永州司馬。至元和三年﹐憲宗方上尊號。﹞

臣某言﹕伏以聖王之纂承天位也﹐臣子必竭懇誠﹐獻尊號﹐安敢爲佞﹐禮在其中。一則以告天地神﹐二則以奉宗廟社稷﹐三則以安華夏蠻貊﹐巍巍大稱﹐其可廢乎﹖臣等誠歡誠望﹐頓首頓首。

伏惟皇帝陛下﹐協周文之孝徳﹐﹝《禮記》﹕「文王之爲世子﹐朝於王季日三」云云﹐是其孝徳也。﹞齊大禹之約身﹐﹝孔子言禹菲飲食﹐惡衣服﹐卑宮室﹐是其約也。﹞弘帝堯之法天﹐﹝《論語》﹕惟天爲大﹐惟堯則之。﹞過殷湯之解网。﹝《史記》﹕湯出﹐見野張网四面﹐祝曰「自天下四方皆入吾网。」湯曰「嘻﹐盡之矣﹗」乃去其三面。﹞未逾周月﹐四海將致於時雍﹔俯及元正﹐率土更欣於再造。然神人之願﹐儀兆之情﹐有所不安﹐率謂未盡善者﹐以爲帝徳廣運而尊號猶缺。郊廟備禮而祝嘏無詞﹐﹝嘏﹐古雅切。受福曰嘏。﹞凡百兢懷﹐華夷屬望。

臣謹按昔臯陶之頌舜﹐伊尹之頌湯﹐皆臣子至公﹐面揚君父﹐以敷於當代﹐以播於無窮﹐夫豈飾哉﹗率由事實﹐帝王尊號蓋漸於此。皇家光被四表﹐祖宗烈文﹐﹝《詩》﹕烈文辟公。﹞時當大和﹐尊號表徳﹐耳目所接﹐簡牘斯存。稽之於前典則如彼﹐考之於聖朝則又如此。﹝一無「則」字。﹞今龜筮習吉﹐﹝《書》﹕龜筮協從﹐卜不習吉。注云﹕習﹐固也。﹞元正戒期﹐當品物維新之時﹐乃皇天大禮之日。陛下郊天地﹐饗宗祧﹐﹝音挑。還祖廟也。﹞陰陽協和﹐動植交暢﹐不建至尊之稱﹐﹝尺證切。﹞恐違列聖之心。所以臣等冒死陳聞﹐請上徽號。伏惟陛下小謙讓之節﹐安延企之情﹐特詔名儒禮官﹐百僚庶尹﹐詳明故實﹐議崇聖徳﹐則人望允厭﹐神心獲安。山川效靈﹐光贊無疆之壽﹔祝史陳信﹐﹝《左傳》昭二十年﹐其祝史祭祀陳信不愧。﹞永彰不朽之功。臣等蒙國寵榮﹐備位班列﹐無任懇望之至。

○第二表

臣某等言﹕臣等再陳丹懇﹐謹獻鴻名﹐天意未從﹐﹝「意」﹐一作「心」。﹞隕越無措。臣某誠惶誠恐﹐頓首頓首。

謹按﹕堯曰「咨爾舜」﹐舜曰「格爾禹」﹐湯曰「吾自甚武」﹐自號曰武王。﹝出《史記》。﹞則堯﹑舜﹑禹﹑湯皆當時王者之號也。考皇帝之故實﹐徵往聖之憲章﹐允協禮經﹐煥乎圖牒。伏惟皇帝陛下﹐允恭克讓﹐約己謙尊﹐參天兩地之功﹐﹝《易》﹕參天兩地而倚數。﹞爲而不有﹐安上理人之徳﹐﹝《孝經》﹕安上治民﹐莫善於禮。﹞置而不論。至哉王言﹐非羣下所仰望也。然臣等伏以爲尊號者﹐所以類上帝﹐﹝《書》﹕肆類於上帝。類﹐祭名。﹞饗祖宗﹐萬人所稱﹐百蠻所仰﹐表聖徳於率土﹐播天聲於無疆。臣下請之之謂禮﹐帝王承之之謂孝﹐孝大於讓﹐禮先於謙﹐百王不刊之典﹐安可得而廢也﹖

臣等又以《春秋》本於五始﹐﹝五始者﹐謂元年春王正月﹐公卽位是也。《漢書﹟王褒傳》又記曰﹕共惟《春秋》法五始之要。﹞元者﹐一歲之首﹔春者﹐四時之首﹔王者﹐受命之首﹔正月者﹐政教之首﹔郊天大禮者﹐立極之首。今天地交泰﹐俯臨元辰﹐正始之美﹐正當其運。陛下確違羣願﹐固守謙沖﹐此臣等所以兢惕失圖﹐忄回惶無措﹐上冒嚴憲﹐敢逃厚責。伏乞俯垂天聽﹐察納微誠﹐詔禮官議臣所請﹐揆日推禮﹐﹝《詩》﹕揆之以日﹐作於楚室。揆﹐擇也。﹞虔奉鴻休﹐盡敬於此。猶恐天光未照﹐三獻無徵﹐彷徨闕庭﹐伏待斧。無任聳望之至。

○禮部賀冊尊號表﹝一本無禮部字。古今序中皆題云《禮部賀冊尊號表》﹐非也。憲宗元和三年﹐初加尊號「睿聖文武皇帝。」至元和十四年七月﹐再上「元和聖文神武法天應道皇帝」。公是時已爲柳州刺史﹐表疏可見非禮部表也。當題云﹕《柳州賀冊尊號表》。﹞

臣某﹐伏奉月日制﹐﹝元和十四年七月己丑﹐羣臣上尊號。﹞陛下膺受尊號﹐率土臣子﹐慶無窮。臣聞立極之大﹐四海無以報神功﹔配天之尊﹐萬物不能崇聖徳。惟有徽號﹐是彰中興﹐所以上探天心﹐下極人欲。

伏惟「元和聖文神武法天應道皇帝」陛下﹐統承千載﹐光被六幽﹐蟊賊盡除﹐﹝蟊賊﹐並食苗虫。蟊﹐音矛。﹞福應皆集。有首有趾﹐咸識太平。勛臣增爵祿之榮﹐戎士加賞延之寵﹐片善必錄﹐微功盡升。獨惟聖謨﹐事絕酬答﹐萬國觖望﹐﹝觖望﹐怨望也。觖﹐古穴﹑窺睡二切。﹞百功怨思。﹝「百功」﹐合作「百工」。﹞是以啟元和之盛典﹐延穹昊之景祚﹐理歷凝命﹐實曰聖文﹔和眾定功﹐時惟神武﹔運行有法天之用﹐變化乃應道之方。鬼神協謀﹐夷夏同志﹐大禮旣建﹐鴻恩遂行。歡呼遠匝於九圍﹐﹝一作幣。帝命式於九圍。﹞滲漉普周於八裔﹐﹝滲﹐所禁﹑所錦二切。漉﹐音鹿。﹞慶超遂古﹐美冠將來。

臣獲守蠻荒﹝公時爲柳州刺史。﹞遠承大典。潢污比陋﹐河淸幸遂於千年﹔﹝《文選﹟運命論》﹕黃河淸而聖人生。注﹕黃河千年一淸。﹞塵壤均微﹐山呼願同於萬歲。﹝漢武帝元封元年﹐禮祭中嶽太室﹐吏卒咸聞呼萬歲者三。﹞無任屏營之至。

○爲京兆府請復尊號表三首﹝此爲徳宗作也。下《爲耆老等請復尊號表》﹐二首皆同。蓋公爲藍田尉時作。﹞

臣某言﹕某月日諸縣耆老某等若干人詣臣陳狀﹐辭意迫切﹐以陛下尊號未復﹐請詣闕上表者。人心已郁﹐安可久違﹔天意實勤﹐諒難固拒。撫狀感悅﹐深契微誠。臣某誠懇誠迫﹐頓首頓首。

伏惟皇帝陛下﹐聖神之功﹐貫於天地﹔文武之道﹐超乎古今。﹝建中元年正月丁卯朔﹐羣臣上尊號曰「聖文神武皇帝」。興元元年正月癸酉朔﹐詔中外書奏不得言「聖神文武」之號。﹞盛徳愈大﹐而謙光益深﹐玄化已成﹐而徽號未復。遂使神觖望﹐﹝觖﹐音決。﹞人庶怨思。﹝一作「深」。﹞沐浴鴻澤者﹐敢懷晷刻之安﹔捧戴皇恩者﹐不知寢食之適。負愧懷憤﹐萬方一心﹐日日以冀﹐﹝一作「日月」。﹞遂淹星歲。況今地不愛寶﹐﹝《禮記》﹕地不愛其寶。﹞致百谷之丰穰﹔天惟降衷﹐﹝《書》﹕惟皇上帝﹐降衷於下民。衷﹐善也。﹞呈眾瑞而繁委。污萊瘠鹵之地﹐﹝鹵﹐咸地。﹞混成大田﹔﹝《詩》﹕大田多稼。﹞艸木虫獸之微﹐﹝一作「鳥獸」﹐一作「虫魚」。﹞化爲神貺。萬靈垂鑑﹐昭然甚明。此而不從﹐臣所大惑。矧又兵戎永戢﹐夷狄咸懷﹐﹝一作「夷夏懷柔」。﹞昭然長春﹐﹝「昭」﹐一作「煦」。﹞樂以終目。﹝「以」﹐一作「只」。﹞是以耆老等深感聖育﹐踴躍不寧﹐上奉天恩﹐知懼。﹝﹐音局脊。﹞頓顙闕下﹐﹝「頓」﹐一作「啟」。﹞願復鴻名﹐不謀而同﹐無期而至。此皆上玄幽贊以誘其衷﹐列聖垂靈以悟其意。臣以爲陛下當敬於斯旨﹐不可忽也。

臣又伏以陛下賞功與能﹐舉賢出滯﹐小言不廢﹐片善是褒。豈可使臣子之效﹐𨿽微而必旌﹔君父之徳﹐盡美而無稱﹗凡在覆載﹐﹝一有「孰不兢懼」四字。﹞不勝懇禱惶恐之至。﹝「惶恐」﹐一作「恐懼」﹐一作「恐悚」。﹞謹封耆老等狀﹐奉表昧死陳請以聞。謹言。

○第二表﹝一本云﹐此第二表闕。此表乃下《爲耆老等請復尊號第三表》也。﹞

京兆府長安縣耆老臣石靈等言﹕﹝「靈」﹐一作Щ﹐徒濫切。﹞伏奉墨詔﹐批臣所請復尊號﹝一作「批答臣等」云云。﹞未蒙允許者。捧對惶遽﹐不知所裁。天實命之﹐於臣何有﹗臣等誠懇誠懼﹐頓首頓首。

臣聞聖君以奉天爲心﹐不以執謙爲徳﹔以順人爲大﹐不以崇讓爲優。今陛下深拒天人之誠﹐猶懷謙讓之道﹐臣等愚惑﹐未知所歸。且百祥薦臻﹐特表昊穹之捲﹔五穀蕃熟﹐用彰后土之勤。億兆嗷嗷﹐吁天請命﹐﹝《書》﹕無辜吁天。注﹕吁﹐呼也。﹞上下交應﹐幽明同心。舉而違之﹐臣所未識﹐況臣等共被仁育﹐同臻大和。陛下徳達上玄﹐以丰臣之衣食﹔道躋壽域﹐以延臣之歲年。沐浴皇風﹐二十餘載﹐兒童感化﹐鰥寡知恩。故臣等出鄕之時﹐歡呼徧野﹐閭裏勉臣以不進不止﹐妻孥誓臣以不遂不歸。惟竭血誠﹐退無面目﹐便當隕首闕下﹐終不徒還。伏惟陛下照臣懇迫之情﹐﹝一作「誠」。﹞哀臣羸老之命。臣等不勝嗚咽慚恨之至。謹奉表陳請以聞。

○第三表

臣某言﹕臣伏以耆老等並皆發丹誠﹐﹝一無「皆」字。﹞將貫白日﹐請復徽號﹐以光聖謨。臣以其懇款自中﹐不可禁止﹐遂抗表陳請﹐備述微誠。伏奉墨詔批答未蒙允許者﹐眾心尙阻﹐天意未從﹐懇迫逾深﹐兢惶無措。

臣某伏惟皇帝陛下道大益謙﹐化成彌損。𨿽江海善下﹐﹝《老子》﹕江海所以能爲百谷王者﹐以其善下之也。﹞每應朝宗之心﹐﹝《書》﹕江﹑漢朝宗於海。﹞而日月居髙﹐久稱照臨之位。況復上承天命﹐下睹人誠﹐若然辭之﹐理有不可。伏以陛下功參造化﹐政體乾坤﹐萬邦宅心﹐百靈效職﹐此聖之至也。明並兩曜﹐信如四時﹐先天不違﹐窮神知化﹐此神之極也。道徳純備﹐禮樂興行﹐宸翰動於三光﹐睿藻窮於六義﹐﹝《詩序》﹕故詩有六義焉。﹞此文之備也。五兵不試﹐﹝《周禮》﹕司兵掌五兵。注云﹕戈﹑殳﹑戟﹑酋矛﹑夷矛。不試﹐不用也。﹞七徳咸宣﹐﹝《左傳》宣十二年﹕武﹐禁暴﹑戢兵﹑保大﹑定功﹑安民﹑和眾﹑丰財者也。武有七徳﹐我無一焉。﹞殊方者知歸﹐負固者率服﹐此武之成也。黃龍皓兔﹐甘露慶雲﹐神禾嘉瓜﹐祥蓮瑞木﹐萬物暢遂﹐百谷茂滋﹐此天之至靈也。黎老班白﹐伏守闕庭﹐鰥嫠童幼﹐﹝嫠﹐力之切。謂無夫也。﹞謠歌道路﹐此人之至誠也。有其徳而無其號﹐拒乎天而違乎人﹐𨿽陛下謙讓之至美﹐抑非臣心之所安也。伏以賤志難明﹐微誠莫達﹐戴天彌懼﹐履地益慚﹐不任懇迫屏營之至。伏願早建大號﹐以稱天人之心。謹再奉表昧死陳請以聞。

○爲耆老等請復尊號表﹝一本題云二首。卽以前《爲京兆府請復尊號第二表》爲次篇。﹞

京兆府長安縣耆老臣石靈等言﹕﹝「靈」﹐一作Щ﹐一作臣某等。﹞臣伏以陛下尊號未復一十九年﹐﹝時貞元十八年﹐徳宗興元元年﹐去聖神文武號﹐至是一十九年。﹞盛徳光大﹐玄化益被。﹝一作「盛徳彌光﹐大化益被」。﹞加以休徵咸集﹐福應具臻﹐至於今歲﹐紛綸尢盛。風雨必順﹐生長以時﹐五稼盡登﹐萬方皆稔。神意人事﹐正在於斯﹐天不可違﹐時不可棄。臣等懇誠迫﹐頓首頓首。

臣聞恩深必報﹐徳盛必崇。以陛下九重之尊﹐推崇無上﹔以陛下四海之大﹐報效何施﹖惟有尊名﹐用光聖理﹐闕然未復﹐誰所敢安﹖臣心則微﹐天意甚重。伏惟皇帝陛下體昊穹以施化﹐虔上帝以致誠。今卽萬祥應期﹐百神奉職﹐飛走之物皆已效靈﹐艸木之類咸能應聖。天命降於上﹐人誠發於中﹐此而可辭﹐孰云有奉﹖況復野多滯穗﹐﹝《詩》﹕此有滯穗﹐伊寡婦之利。﹞畝有餘糧﹐足食之慶﹐充溢於京坻﹐﹝直饑切。俗作「互」﹐小丘也。水中可居曰坻。《方言》云﹕坻﹐場也。梁宋間蚍蜉犁鼠之場謂之坻。《詩》﹕曾孫之庾﹐如坻如京。﹞阜財之謠﹐歡呼於道路。盡非人力﹐皆是天成。神之望旣勤﹐遐邇之心又迫。況臣等得生邦甸﹐幸遇盛明。身體發膚﹐盡歸於聖育﹔﹝「盡」﹐一作「咸」。﹞衣服飲食﹐悉自於皇恩。被玄化而益深﹐望鴻名而未睹﹐懇倒之至﹐夙夜不寧。謹詣光順門﹐昧死請復「聖神文武」之號﹐以副天地宗社之心﹐使海內赤子得安其所。臣等不勝懇倒迫切之至。謹奉表以聞。

○禮部爲文武百寮請聽政表三首﹝此爲順宗作也。徳宗崩﹐順宗卽位﹐百寮請聽政。公是時爲禮部郎官作。﹞

臣某等言﹕臣聞大道必體於至公﹐大孝莫髙於善繼。﹝《禮記》﹕善繼人之志。﹞上觀列聖﹐旁考前王﹐罔不俯就禮文﹐仰承大事﹐嚴奉宗廟﹐慰安元元。然後徳教惟新﹐邦家永固。

伏惟皇帝陛下寢苫泣血﹐﹝苫﹐艸也﹐居喪以爲覆席。貞元二十一年正月癸已﹐徳宗崩。丙申﹐順宗卽位。﹞號慕無時﹐貫於神明﹐動於天地。未臨庶政﹐猶徇至誠﹐凡在人臣﹐孰不哀懼。伏惟先聖遺旨﹐俾陛下抑哀而聽政。本朝乏人﹐使臣等竭忠以奉上。非敢懼死﹐輒布懇詞﹐期於必從﹐以慰寰宇。且王業至重﹐軍國方殷﹐一日萬機﹐不可暫闕。伏願追遵顧命﹐蹈履成規﹐恢王者華夷之望﹐順上帝乃眷之懷。臣等不勝哀迫誠懇之至。

○第二表﹝晏之獻本﹐據《文苑英華》﹐此表乃是林逢《請聽政第三表》。別有子厚第二表﹐今載於後。﹞

伏奉大行皇帝知陛下至性自天﹐恐陛下執哀過毀﹐上惟九廟之重﹐下念萬務之殷﹐故遺詔丁寧﹐俾遵舊典。今百辟卿士﹐然在庭﹐瞻望淸光﹐已七日矣。﹝貞元二十一年正月庚子。﹞固陳誠請﹐猶未允從﹐內外憂惶﹐莫知所出。臣聞大者之本﹐繼志爲難﹔酌禮之情﹐得中爲貴。是以哀迷期數﹐哭泣有常。俯而就之﹐﹝《禮記﹟檀弓上》﹕賢者可使俯而就之。﹞聖人所重﹔知難繼也﹐﹝買道而葬﹐後難繼也。﹞君子不爲。伏願少抑哀懷﹐仰遵理命﹐以副神之望﹐以安億兆之心。光祖業於無窮﹐流徳化於天下﹐凡在臣子﹐孰不悲戴﹗

○又﹝此《文苑英華》所載子厚表也。﹞

臣某等言﹕臣聞聖凡殊途﹐邦家異禮。故王者捨己從物﹐用身許天﹐𨿽居達喪﹐﹝孔子曰「三年之喪﹐天下之通喪也。」通﹐達也。﹞猶以事奪。伏以大行皇帝道成鑄鼎﹐仙等禦龍﹐﹝黃帝采首山銅﹐鑄鼎於荊山下。鼎旣成﹐有龍垂胡髯下迎。黃帝上騎﹐羣臣後宮從上龍者七十餘人﹐名其處曰「鼎湖」。﹞萬姓長號﹐九有望。陛下以聰明睿聖﹐嗣守寶圖﹐爰及宅憂﹐﹝《書》﹕王宅憂諒陰三祀。宅﹐居也。﹞迨玆累日。而孝思罔極﹐﹝《詩》﹕永言孝思。又曰﹕昊天罔極。﹞尙輟乃歡之言﹔﹝《記》﹕髙宗諒陰﹐三年不言﹐言乃歡。﹞庶政未﹐頗闕如絲之命。﹝《禮記》﹕王言如絲。﹞臣等嘗覽載籍﹐粗知喪紀﹐若成周《顧命》﹐﹝成王將崩﹐命召公﹑畢公率諸侯相康王﹐作《顧命》。﹞歷代猶遵﹔西漢詔音﹐﹝漢文帝將崩﹐有遺詔以令天下﹐以日易月。一本云「西漢遺詔」。﹞前王所奉。我國家以孝理天下﹐文明應期﹐上用此法﹐胥以傳授。蓋事歸至當﹐則不可不遵﹐禮貴從宜﹐﹝《禮記》﹕禮從宜。﹞則不得不守﹐理固然也。臣等是以上陳愚懇﹐輕瀆宸嚴﹐冀遂血誠﹐俯親國政。而陛下執喪逾切﹐聽理未聞﹐億兆嗷嗷﹐不知所訴。臣以爲天子之孝﹐在於保安社稷﹐司牧黎﹐功超百王﹐慶流萬代。亦何必守臣下之小節﹐蔑皇王之大猷﹐固阻羣情﹐務成謙徳。伏願以遺詔爲念﹐奪在疚之懷﹐就臨軒之制﹐天下幸甚。

○第三表

伏以萬機至重﹐遺旨難違﹐再獻表章﹐上塵旒。﹝旒﹐謂冕旒。﹐謂斧。﹞精誠徒竭﹐天意未回﹐內外遑遑﹐人神企望。臣聞王者之孝﹐異於匹夫﹐禮不相沿﹐道資適變。當承平之代﹐故殷帝宅憂而不言﹔遇有事之時﹐則周王未葬而誓眾。﹝周王﹐謂武王也。﹞況今戎車猶駕﹐邊候多虞﹐兩河之寇盜難除﹐百姓之瘡痍未合。亂者思理﹐危者求安﹐天下嗷嗷﹐正在今日。誠宜抑其至性﹐以副羣心﹐成先帝之大功﹐繼中興之盛業。豈可寢苫啜泣。﹝《詩》﹕啜其泣矣。﹞庶政闕然﹖九廟之靈何報﹐萬方之望何塞﹖臣等職參樞近﹐誠切邦家﹐若陛下未忍臨軒﹐尙持前志﹐臣等有死而已。不敢奉詔。不勝哀迫懇切之至。

○賀踐祚表﹝此表﹐順宗卽位之日﹐公代一節鎭作也。﹞

臣某言﹕太子中捨嚴公弼至﹐﹝嚴公弼﹐山南西道節度使震之子﹐貞元五年中第。﹞奉某月日敕書慰諭。伏承陛下以某月日虔奉典冊﹐允升寶位﹐﹝貞元廿一年正月癸巳﹐徳宗崩。丙申﹐順宗卽位。﹞凡在羣生﹐孰不慶幸。臣某誠歡誠﹐頓首頓首。

臣聞天地泰而聖人出﹐雷雨解而品物榮。﹝解﹐乎買切。﹞是以五行疊用﹐木火更其位﹔十葉重光﹐宗廟輔其徳。殷宗龔默﹐再開成湯之業﹔漢文聰明﹐克承髙祖之緒。陛下重離出曜﹐體乾繼統﹐主鬯彰孝恭之美﹐撫軍著神武之功。﹝《左傳》﹕行曰撫軍﹐守曰監國。﹞欽奉遺訓﹐﹝「奉」﹐一作「承」。﹞永保鴻業。遏密之中﹐施雨露以被物﹔遐邇之地﹐睹日月之繼明。則四維之外﹐八極之表﹐人神胥悅﹐艸木皆春﹐煦嫗生成﹐﹝以气曰煦﹐以體曰嫗。煦呼句印。嫗﹐於武切。﹞不失覆載。況臣謬膺藩守﹐累受國恩。爰自出身﹐洎乎領鎭﹐沐浴聖澤﹐優遊昌時﹐不獲睹闕庭之禮﹐展臣庶之分。戴天賀聖﹐倍萬恆情。

○禮部賀攺永貞元年表﹝此憲宗卽位攺元表也。貞元二十一年正月﹐順宗卽位。八月﹐立皇太子爲皇帝﹐是爲憲宗﹐攺元永貞。公是時爲禮部郎官作。﹞

臣某等言﹕伏奉今日誥﹐今月九日冊皇帝﹐攺貞元二十一年爲永貞元年。自貞元二十一年八月五日昧爽以前﹐應犯死罪特降從流﹐流已下遞降一等者。﹝貞元二十一年八月庚子﹐順宗制令太子卽皇帝位﹐朕稱太上皇﹐制敕稱誥。辛丑﹐誥攺元永貞元年。﹞寶命方始﹐聖歷用彰﹐載宣臨照之明﹐遂施渙汗之澤。臣某等誠慶誠賀﹐頓首頓首。

伏以重光下濟﹐積慶旁行﹐漢祖推奉教之尊﹐﹝漢髙帝六年五月丙午詔曰﹕父有天下﹐傳歸於子。子有天下﹐尊歸於父。朕被堅執銳﹐平暴亂﹐立諸侯﹐皆太公教誨也。今尊太公曰太上皇。﹞文王遂無憂之志。﹝《禮記》﹕無憂者其惟文王乎﹖以王季爲父﹐以武王爲子。﹞正名紀歷﹐﹝「名」﹐一作「明」。﹞表運行於萬方﹔宥過輕刑﹐流汪於四海。﹝﹐音穢。﹞歡呼蹈﹐遐邇攸同。臣某等親奉聖謨﹐仰承大化﹐踴躍之至﹐倍萬恆情。無任蹈舞欣慶之至。

○禮部太上皇誥宜令皇帝卽位賀表﹝順宗立皇太子爲皇帝﹐自稱曰太上皇。皇帝卽憲宗也。公在禮部作此表。﹞

臣某等言﹕伏奉今日﹝《順宗本紀》﹕永貞元年八月庚子。﹞太上皇制命﹐陛下卽皇帝位。光奉寶圖﹐丕承鴻業﹐溥天率土﹐慶躍難勝。臣某等誠喜誠﹐頓首頓首。

臣聞皇建其極﹐存諸大訓﹐帝出於《震》﹐著在《易經》。繼明以照於四方﹐﹝《易》﹕大人以繼明照於四方。﹞重熙以臨於萬國。動植品匯﹐永賴昭蘇﹐山川鬼神﹐咸用欣戴。臣某等獲備班列﹐親仰聖明﹐踴躍之誠﹐倍萬恆品。無任躍喜慶之至。

○禮部賀立皇太子表﹝公爲禮部郎官時作。﹞

臣某等言﹕伏奉今月二十四日制﹐廣陵郡王宜冊爲皇太子﹐攺名某。﹝順宗貞元二十一年三月二十四日﹐立子廣陵王淳爲太子﹐攺名純﹐卽憲宗也。﹞仍令所司擇日備禮冊命者﹐天序有奉﹐皇圖載寧﹐臣某等誠慶誠賀﹐頓首頓首。

臣聞《尙書》載「以貞」之文﹐﹝《書》﹕一人元良﹐萬邦以貞。﹞漢史傳早建之義﹐﹝漢文帝元年﹐有司請早建太子。﹞不惟立愛﹐﹝《書》﹕立愛惟親。﹞其在繼明。﹝「其」﹐一作「期」。注見前。﹞陛下奉率前規﹐敷揚盛典﹐顧玆守器之重﹐﹝《易》﹕守器者莫若長子。﹞爰正承華之位。﹝承華﹐太子宮名。﹞尊義方之教﹐﹝《左傳》﹕愛子﹐教之以義方。「尊」﹐一作「遵」。﹞載錫嘉名﹔﹝《離騷》﹕皇覽揆予於初度兮﹐肇錫余以嘉名。此謂攺名爲純也。﹞崇建樹之禮﹐式光典命。以長而立﹐﹝《左傳》﹕立嫡以長不以賢。﹞自符於愼擇﹔必子之選﹐遂合於至公。邦本不搖﹐王業彌固。此皆宗社垂祉﹐啟佑皇心﹐乾坤合謀﹐保安聖運﹐足以播休气於四海﹐洽大和於萬靈﹐食毛含齒﹐所同歡慶。臣等奉承制命﹐蹈舞周行﹐踴躍之誠﹐倍百恆品。無任慶感悅之至。謹奉表陳賀以聞。

○禮部賀皇太子冊禮畢徳音表﹝公爲禮部郎官時作。﹞

臣某等言﹕伏奉今日制﹐皇太子冊禮云畢﹐思與萬方﹐同其惠澤者。﹝貞元二十一年四月戊申﹐詔曰﹕冊禮云畢﹐感慶交懷﹐思與萬方同其惠澤。赦京城系囚﹐大辟降從流﹐流已下減一等。﹞盛典斯舉﹐鴻恩遂行﹐凡在率土﹐不勝躍。臣某等誠喜誠賀﹐頓首頓首。

伏惟皇帝陛下克奉神休﹐以正邦統。建天下之本﹐宗廟以安﹔致萬國之貞﹐兆人攸賴。典冊旣備﹐慶澤載流。旣廣愛而推恩﹐亦好生而布徳。緩刑而囹圄知感﹐進勛而嗣續增榮。﹝詔云﹕文武常參並州府縣官子爲父後者﹐賜勛兩轉。﹞崇教諭之方﹐忠良是舉﹔﹝詔云﹕古之所以教太子﹐必茂選師傳以翼輔之﹐法於訓辭而行其典禮。左右前後﹐罔匪正人﹐是以教諭而成徳也。給事中陸質﹑中書舍人崔樞﹐積學懿文﹐守經據古﹐夙夜講習﹐庶葉於中﹐並充皇太子侍讀。﹞嚴贊襄之禮﹐﹝「襄」﹐一作「相」。﹞賜與有加。旌孝悌以厚於人倫﹐﹝詔云﹕天下孝子順孫先旌表門閭者﹐委所管州縣各加存卹。﹞敬鬼神而修其祀事。況行禮之日﹐則屏翳收迹﹐﹝屏翳﹐云師也。﹞太陽宣精。用彰出震之休﹐﹝《易》帝出乎震。﹞更表重離之曜。神化旁暢﹐皇風遠揚﹐自華及夷﹐異俗同慶。臣等謬參著定﹐﹝著定﹐位序也。﹞倍百恆情。無任歡慶踴躍之至。

○爲王京兆皇帝卽位禮畢賀表﹝王京兆名權。貞元二十一年二月﹐自鴻臚卿爲京兆尹。憲宗卽位﹐公爲代作賀表。下又有代作賀表﹐凡五首。﹞

臣某等言﹕臣聞大人繼明﹐百神所以受職﹔天子有道﹐﹝《左傳》﹕天子有道﹐守在四夷。﹞萬國由是承風。伏以皇帝陛下纘聖垂休﹐順時禦極﹐負而外朝夷夏﹐﹝《禮記﹟明堂位》﹕天子負斧南面而立。注云﹕負﹐背也。﹐戶牖間也。﹐隱豈切。﹞踐祚而統和天人。﹝班固《東都賦》﹕靈臺明堂﹐統和天人。﹞幽明感通。遐邇昭泰﹐遂使祥光下燭﹐嘉气旁通﹐周王謝流火之符﹐﹝《書》﹕周武王渡孟津﹐白魚入於王舟﹐有火復於王屋﹐流而爲烏。﹞《魯史》愧書云之典﹐﹝《左傳》僖五年﹐凡分至啟閉必書云物﹐爲備故也。﹞食毛含齒﹐﹝食毛者﹐食土之毛也。﹞歡無窮。臣某等幸睹昌時﹐獲奉大慶﹐踴躍之至﹐倍萬恆情。無任蹈舞欣躍之至。

○代韋中丞賀元和大赦表﹝憲宗卽位之明年﹐攺元大赦。公到永之初﹐與刺史韋君作也。公在永凡十年﹐歷刺史者六人﹐韋其姓者二﹐而其名不可考。﹞

臣某言﹕伏奉正月二日制﹐大赦天下﹐永貞二年宜攺元和元年。太陽旣升﹐煦育資始﹐霈澤斯降﹐膏潤無遺。臣某誠慶誠賀﹐頓首頓首。

伏惟皇帝陛下仁化旁流﹐孝理弘闡﹐紀元示布和之令﹐﹝《周禮》﹕正月之吉﹐始和﹐布政於邦國都鄙。﹞肆眚見卹人之心。﹝《書》﹕眚災肆赦。《左傳》莊二十二年正月﹐肆大眚。﹞曠然滌瑕﹐得以遷善﹐渙發大號﹐申明舊章。農有薄徵﹐﹝《周禮》﹕薄徵緩刑﹐施捨已責。﹞市無彊價。﹝《左傳》「價」作「賈」﹐賈﹐買也。﹞勛勤是錄﹐爵秩以班。寵寧間於幽明﹐澤必周於夷夏﹐近甸輕榷酤之入﹐遠人忘水旱之災。旣行慶於官僚﹐亦推恩於天屬﹐諸生喜黌塾之廣﹐庶老加絮帛之優。量入所以備凶﹐興廉期於變俗。爰褒有客。﹝《詩﹟周頌﹟有客》﹐謂二王之後爲客。﹞尊賢之典惟新﹔載奉素王﹐宗予之道斯在。﹝《禮戶﹟檀弓》﹕孔子曰「天下孰能宗予。」﹞綸言一降﹐庶政畢行﹐懷生之倫﹐感悅無量。臣某等守在遐遠﹐親奉詔條﹐踴躍之誠﹐倍百恆品。無任感恩舞屏營之至。

○禮部賀冊太上皇后表﹝永貞元年八月﹐順宗立皇太子爲皇帝﹐自稱太上皇。立良娣王氏爲太上皇后。今表所賀卽此也。董氏冊太上徳妃﹐《本紀》不載。公時尙在禮部云。﹞

臣某等言﹕伏奉今月日誥﹐良娣王氏冊太上皇后﹐良媛董氏冊太上皇徳妃﹐宜令所司備禮冊命者。﹝永貞元年八月辛丑﹐太上皇誥曰﹕良娣王氏﹐家承茂族﹐徳冠中宮﹐雅修彤管之規﹐克佩姆師之訓。自服勤蘋藻﹐祗奉宗祧﹐令範益彰﹐母儀斯著。宜正長秋之位﹐以明繼體之尊。良媛董氏﹐備位後庭﹐素稱淑愼﹐進升號位﹐禮亦宜之。良娣可冊爲太上皇后﹐良媛宜冊爲太上皇徳妃。仍令所司備禮﹐擇日冊命。娣﹐音弟。太子有妃﹐有良娣。媛﹐於眷切。﹞母儀有光﹐坤道克順﹐陰教方行於萬國﹐內理克和於六宮。﹝《周禮﹟內宰》﹕以陰禮教六宮﹐以陰禮教九嬪。《禮記》﹕天子後立六宮﹑三夫人﹑九嬪﹑二十七世婦﹑八十一禦妻﹑以聽天下之內治。一本「克」字作「已」。﹞臣某等誠慶誠賀﹐頓首頓首。

伏惟皇帝陛下對若天休﹐奉揚睿旨﹐長秋旣登其正位﹐﹝長秋﹐皇后宮名。﹞楡狄亦被於恩光。﹝內司服掌王后之六服﹕衣﹑楡狄﹑闕狄﹑鞠衣﹑展衣﹑緣衣﹑素沙。﹞奉養見三朝之安﹐﹝《禮記》﹕文王之爲世子﹐朝於王季﹐日三。雞初鳴而衣服﹐至於寢門外﹐問內豎之禦者曰「今日安否﹖何如﹖」內豎曰「安。」文王乃喜。及日中﹐又至﹐亦如之。及暮﹐又至﹐亦如之。﹞周旋有四星之輔。﹝《史記﹟天官書》﹕後宮四星﹐末大星﹐正妃﹔餘三星﹐後宮之屬。﹞豈獨配乾稱大。﹝一本作「大」。﹞助日爲明﹐所以表王化之源﹐知孝悌之本﹐冠映千古﹐儀刑四方。臣某等捧戴施行﹐踴躍無地。無任蹈舞欣喜之至。

○禮部賀太上皇后冊畢賀表

臣某等言﹕今月日太上皇后冊禮云畢﹐率土臣妾﹐慶無窮。臣某等誠慶誠賀﹐頓首頓首。

伏以太上皇后著虞嬪之至徳﹐﹝《書》﹐釐降二女於嬀﹐嬪於虞。嬪﹐婦也。﹞嗣周母之徽音。﹝《詩》﹕大姒嗣徽音。徽﹐美也。﹞表率六宮﹐明彰萬國。陛下克修理本﹐以暢化源﹐神道知事地之方﹐人倫識尊親之大。豈惟婦順斯備﹐﹝《禮記》﹕成婦禮﹐明婦順﹐又申之以著代﹐所以重責婦順焉者也。﹞陰禮用修﹐足以播正始於王風﹐﹝《詩》﹕《周南》《召南》﹐正始之道﹐王化之基。一本作「國風」。﹞致時雍於帝典。臣某等謬塵榮位﹐獲睹盛儀﹐踴躍之誠﹐倍百恆品。﹝「百」﹐一作「萬」。﹞

○賀皇太子箋﹝皇太子﹐憲宗也。時公尙在南宮﹐代一藩臣作。﹞

某言﹕伏奉日月制書﹐﹝貞元二十一年四月癸卯﹐立廣陵王爲皇太子。﹞殿下祗膺茂典﹐位副靑宮﹐﹝靑宮﹐東宮也。《神異經》曰﹕東方有宮﹐靑石爲墻﹐髙三仞﹐門有銀榜﹐以靑石碧鏤﹐題曰天地長男之宮。﹞溫文光三善之名﹐﹝《禮記》﹕行一物而三善皆得者﹐惟世子而已。其齒於學之謂也。其一﹐知父子之禮﹔其二﹐知君臣之義﹔其三﹐知長幼之節。﹞繼照協重離之慶。﹝《易》﹕明兩作離﹐大人以繼明照於四方。﹞萬葉固本﹐羣方宅心﹐含生之徒﹐孰不欣戴﹗況某夙蒙期獎﹐職在藩方﹐歡之誠﹐倍萬恆品。

○禦史臺賀嘉禾表﹝公貞元十九年尙爲監察禦史﹐至二十一年方遷禮部員外郎﹐當是爲禦史時作也。﹞

臣某言﹕今月日宰臣以幽州﹝一有「華州」字。﹞所進《嘉禾圖》各一軸﹝幽州節度使劉濟所進。﹞示百僚者。伏以嘉谷順成﹐靈貺昭格﹐天人合應﹐遐邇同風。臣某誠歡誠慶﹐頓首頓首。

伏惟皇帝陛下睿謀廣運﹐神化旁行﹐植物知仁﹐祥圖應聖。靈嶽不愆於贊﹐﹝靈嶽﹐謂北嶽也。﹞燕谷用遂於生成。﹝劉向《別錄》曰﹕鄒衍在燕﹐燕有谷﹐地美而寒﹐不生五穀。鄒子居之﹐吹律而溫气至﹐百谷生。今名爲黍谷。﹞丰稔旣均﹐知朔南之被澤﹔﹝《書》﹕朔南曁聲教。﹞休嘉克協﹐見天地之同和。六穗慚稱於漢臣﹐﹝司馬相如《封禪書》﹕導一莖六穗於庖。注﹕導﹐擇也。一莖六穗﹐謂嘉禾之米﹐於庖廚以供祭祀也。﹞異畝恥書於周典﹐﹝《書》﹕唐叔得禾﹐異畝同穎﹐獻諸天子。﹞自中形外﹐均慶同歡。臣某謬職憲司﹐獲睹休瑞﹐無任躍之至。

○禮部賀嘉禾及芝艸表﹝公爲禮部員外郎時作。時貞元二十一年。史不書。﹞

臣某等言﹕伏見今月某日內出劍南所進《嘉禾圖》﹝劍南西川節度使韋臯所進。﹞及陜州所進紫芝艸﹝虢陜觀察使崔宗所進。﹞示百寮者。珍圖煥開﹐瑞彩交映﹐遐邇偕至﹐福應攸同。臣某等誠慶誠賀﹐頓首頓首。

伏惟皇帝陛下緝熙至道﹐保合大和﹐﹝《易》﹕保合大和。﹞天惟發祥﹐﹝《詩》﹕長髮其祥。﹞地不愛寶﹐嘉禾擢質﹐靈艸抽英。獻於王庭﹐唐叔慚同穎之異﹔﹝見上注。﹞薦諸郊廟﹐《班史》謝連葉之奇。﹝《漢書﹟武帝紀》﹕甘泉宮生芝艸﹐九莖連葉。乃作《芝房之歌》﹐以薦郊廟。﹞旣呈之祥﹐﹝《詩》﹕黍稷。﹐魚紀﹑魚力二切﹐盛貌。﹞更睹煌煌之秀。丰年斯著﹐聖壽用彰﹐飲和之人﹐歡無極。臣某等優遊至化﹐披玩殊姿﹐慶之誠﹐倍百恆品。

○京兆府賀嘉瓜白兔連理棠樹等表﹝當是貞元十八年﹐公在藍田縣尉時作。史不書。﹞

臣某言﹕今月日﹐中使王自寧出徐州刺史張所進《嘉瓜圖》﹝貞元十六年六月﹐以徐泗濠節度使張建封之子爲徐州刺史﹑節度觀察畱後。﹞及白兔兒一﹐並出陳﹑許等州觀察使上官說所進許州《連理棠樹圖》﹝貞元十五年八月﹐以上官說爲陳﹑許等州觀察使。﹞示百寮者。惟天眷命﹐是降百祥﹐﹝《書》﹕作善降之百祥。﹞惟聖欽承﹐用膺多福。臣某誠慶誠賀﹐頓首頓首。

臣伏以大和所蒸﹐至徳斯應﹐圖物獻瑞﹐周於遠方。神瓜合形﹐式表綿綿之慶﹔﹝《詩》﹕綿綿瓜瓞。﹞異棠連質﹐用彰燁燁之榮。﹝燁﹐音叶。「榮」字一作「休」。﹞況金風發祥﹐白兔來擾﹐﹝擾﹐馴也。﹞告有秋之嘉應﹐著成歲於神功。雜Ш紛綸﹐﹝Ш﹐音沓。﹞如山斯委。人盡登於壽域﹐物咸暢於薰風。況臣特感深恩﹐欣逢眾瑞﹐踴躍之至﹐倍萬恆情。

○禮部賀甘露表﹝已下四表﹐皆公貞元二十一年二月遷禮部員外郎掌尙書箋表時作。﹞

臣某言﹕中使王自寧至﹐伏奉宣聖旨﹐出延和殿前丁香樹甘露一大合示宰臣﹔未時﹐又出一大合﹐令明日示百寮﹐甘露見降未止者。玄化升聞﹐靈貺昭答﹐必呈尢畢之應﹐以告天地之和。臣某誠歡誠慶﹐頓首頓首。

伏惟皇帝陛下均煦育之功﹐敷滲漉之澤。﹝司馬相如《封禪頌》﹕滋液滲漉﹐何生不育。滲漉﹐謂潤澤下究也。﹞大和潛達﹐瑞克彰﹐發於天霄﹐特降宮樹。朝光初燭﹐方湛湛而不希﹔﹝《詩》﹕湛湛露斯﹐匪陽不希。﹞畏景轉炎﹐更而未已。﹝《詩》﹕零露。﹞綴葉而珠璣積耀﹐盈器而冰玉呈姿﹐芳襲椒蘭﹐味兼飴醴。﹝飴﹐音怡。餳也。﹞然則零其庭而著異﹐﹝揚雄云﹕昔二帝三王﹐國家殷富﹐上下交足﹐故有甘露零其庭。﹞紀於年以標奇﹐﹝漢宣帝元康元年﹐甘露降未央宮﹐大赦。於是以紀其年。﹞徒矜往辰﹐孰並玆日。況樹有丁香之珍﹐殿卽延和之號﹐所以著芳風之遠播﹐期聖壽於無疆。事絕古今﹐慶傳遐邇。臣謬承渥澤﹐獲睹殊祥﹐躍之誠﹐倍萬恆品。

○禮部賀白龍並靑蓮花合歡蓮子黃瓜等表﹝或注云「京兆」﹐恐非是。﹞

臣某言﹕伏見今月日﹐內出滄洲所進《白龍見圖》﹐又出西內定禮池中靑蓮花﹐並神龍寺前合歡蓮子示百僚。二十三日﹐又出鹽州所進《合歡黃瓜圖》者。二气交泰﹐萬國同和﹐動植思協於殊祥﹐遐邇畢呈其嘉應﹐披圖按牒﹐聖理彰明。臣誠歡誠慶﹐頓首頓首。

伏以天道非遠﹐睿感必通﹐疊瑞重祥﹐累集宮禁﹐池蓮表異﹐靈化非常。敷彼靑光﹐徵佛書而尢絕﹔成其嘉實﹐驗祥經而甚稀。積慶旁流﹐自中䢐外。遂使龍騰白質﹐乘秋果應於金行﹔瓜合黃中﹐表聖更彰於土徳。遠通邊徼﹐﹝邊徼﹐謂滄鹽也。﹞近出苑園﹐﹝謂定禮池也。﹞合慶同歡﹐周於億兆。況復邦畿之內﹐雨霽必時﹐宿麥大穰﹐嘉谷滋茂﹐和風孕育﹐靈气陶蒸。是皆發自帝心﹐達於天意﹐周流升降﹐成此歲功﹐惠彼羣生﹐自爲嘉瑞。臣某深惟多幸﹐獲遇斯時﹐觀靈貺之備臻﹐知人和之溥洽。無任慶躍蹈之至。

○禮部賀白鵲表

臣某言﹕伏奉進旨宣示前件白鵲者。霜毛皎潔﹐玉羽鮮明﹐色實殊常﹐性惟馴狎。臣聞聖王之徳﹐無所不至﹐有感則應﹐無幽不通。伏惟陛下恩沾動植﹐仁洽飛翔﹐故得玆禽﹐呈休效質。伏以白者正色﹐實表金方﹐鵲以知來﹐﹝《淮南子》﹕乾鵲知來而不知往。﹞式彰寇服。用符歸化之兆﹐克耀太平之階。臣職參禁垣﹐獲睹嘉瑞﹐無任慶之至。

○禮部賀嘉瓜表

臣某等﹐今日內出浙東觀察使賈全﹝貞元十八年正月﹐以常州刺史賈全爲浙東觀察使。﹞所進越州山陰縣移風鄕百姓王獻朝園內《產嘉瓜二實同蒂圖》示百寮者。寶祚惟新﹐﹝貞元二十一年正月丙申﹐順宗卽位。﹞嘉瑞來應﹐式彰聖徳﹐更表天心。臣某等誠慶誠賀﹐頓首頓首。

伏惟皇帝陛下﹐保合大和﹐緝熙庶類﹐徳馨上達﹐﹝《書》﹕黍稷非馨﹐明徳惟馨。﹞神化旁行。嘉瓜發祥﹐來自侯服。質惟同蒂﹐見車書之永均﹔地則移風﹐知化育之方始。𨿽七月而食﹐豳土歌王業之難﹔﹝《詩﹟七月》陳王業也。周公遭變﹐故陳后稷先公風化之所由﹐致王業之艱難也。七月食瓜﹐八月斷壺。又《大戴禮》﹕五月治瓜﹐七月食瓜。﹞五色稱珍﹐東陵詠嘉賓之會﹐﹝漢邵平故爲秦東陵侯﹐秦破﹐爲布衣﹐種瓜長安城東﹐瓜美﹐世號東陵瓜。阮嗣宗詩﹕昔聞東陵瓜﹐近在靑門外。連畛距阡陌﹐子母相鉤帶。五色曜朝日﹐嘉賓四面會。﹞未聞感通若斯昭著者也。臣某等遭逢聖運﹐親仰珍圖﹐躍之誠﹐倍百恆品。無任慶悅之至。

○爲王京兆賀嘉蓮表﹝王京兆﹐權也。已見上賀《皇帝卽位表》題注。公尙爲禮部員外郎時作﹐永貞元年也。是年九月﹐公出刺邵州﹐十一月﹐權亦貶矣。﹞

臣某言﹕今日某時﹐中使某奉宣聖旨﹐出西內神龍寺前水渠內《合歡蓮花圖》一軸示百寮者。祥圖煥開﹐異彩交映﹐贊天地之合徳﹐表神人之同歡﹐臣某誠歡誠慶﹐頓首頓首。

伏惟皇帝陛下道協重華﹐﹝《書》﹕重華協於帝。﹞慶傳種徳。﹝《書》﹕臯陶邁種徳。李氏﹐臯陶之後﹐故云。﹞陶陰陽之粹美﹐孕造化之精英。吉慶每見於天心﹐發祥必自於禁掖。是使雙華擢秀﹐連蒂垂芳﹐香激大王之風﹐﹝宋玉云﹕此獨大王之雄風也。﹞影耀天泉之水。﹝沈約《宋書》﹕文帝永嘉二十一年﹐天淵池二蓮同幹。﹞煥開宮沼﹐旁映給園﹐﹝謂給孤獨園﹐指言神龍寺也。﹞靈貺應期﹐天龍護聖。寶歷超於小劫﹐神功允洽於大千。臣某獲睹升平﹐濫居榮寵﹐聞瑞應而稱慶﹐仰繢事而增歡。﹝《論語》﹕繪事後素。「繪」或作「繢」。﹞無任蹈喜躍之至。

○爲王京兆賀雨表一

臣某言﹕臣昨日面奉進旨﹐以近日少雨﹐今月內無雨﹐卽須祈禱﹐今日便降甘雨者。天且不違﹐神必有據﹐密雲與綸言繼發﹐時雨將天澤並流。臣某誠歡誠慶﹐頓首頓首。

伏惟皇帝陛下憂切蒸黎﹐慮深稼穡﹐思彼未兆﹐防於無形。滲漉每出於湛恩﹐變化亦隨於廣運。宸衷暫惕﹐已矯禦天之龍﹔﹝《易》﹕時乘六龍以禦天。﹞聖謨旣宣﹐遂洽漏泉之澤。﹝吾丘壽王曰「徳澤上昭﹐天下漏泉。」﹞ЩЪ周布﹐﹝Щ。上徒感切﹐Ъ音隊。黑雲也。﹞霏微四施﹐黍稷盡成﹐公私皆及。﹝《詩》﹕雨我公田﹐遂及我私。﹞野夫鼓舞﹐知帝力之玄通﹔官吏歡呼﹐見天心之默諭。臣某牧人京邑﹐動仰皇靈﹐渥澤徒加﹐涓滴無助。無任感悅屏營之至。

○王京兆賀雨表二

臣某言﹕伏見今月二十四日﹐時雨溥降。伏以聖心積念﹐天意遽回﹐移造化之玄功﹐革陰陽之常數。臣某誠慶誠﹐頓首頓首。

皇帝陛下仁育蒼生﹐恩同赤子。自頃天雨未降﹐時稼或愆﹐貶食齋戒﹐至誠幽達。又慮宿麥無備﹐播種失時﹐出於宸衷﹐特令賑貸。睿謨潛運﹐甘雨遂周。布垂陰﹐﹝司馬相如《封禪書》﹕匪惟雨之﹐又潤澤之﹔匪惟偏我﹐汜布之。布﹐布徧也。﹞隨聖澤而俱遠﹔滂沱積潤﹐與恩波而共深。臣某才術無聞﹐謬司邦甸﹐生成必資於帝力﹐進退何補於天工。沐浴大和﹐慚荷無極﹐無任慶躍屏營之至。

○王京兆賀雨表三

臣某言﹕今月十三日面奉進旨﹐緣自春來少雨﹐宜卽差官精誠祈禱者。十四日﹐臣便差官分赴靈迹﹐其日云陰四合﹐至十五日﹐甘雨遂降。

伏惟皇帝陛下言爲神化﹐動合天心﹐未成旱之虞﹐已積憂勤之慮。眾靈受職﹐薈蔚且躋於南山﹐﹝《詩》﹕薈兮蔚兮﹐南山朝齊。薈﹐烏外切。蔚﹐於貴切。﹞百谷仰榮﹐﹝《左傳》﹕猶百谷之仰膏雨也。﹞滂霈遂沾於東作。睿謨朝降﹐膏澤夕周﹐知天人之已交﹐識陰陽之不測。然則周王徒勤於方社﹐﹝《詩》﹕以社以方﹐我田旣臧。謂有事於山川也。一本作「方嶽」。﹞殷帝虛美於桑林。﹝《呂氏春秋》﹕昔殷湯克夏﹐五年不雨。湯乃以身禱於桑林﹐剪其發﹐割其爪﹐以爲犧﹐用祈福於上帝。﹞豈若無災而早圖﹐未禱而先應。化超前聖﹐道貫重玄﹐徧野同歡﹐傾都相慶。臣之欣躍﹐倍萬恆情。

○王京兆賀雨表四

臣某言﹕臣於三月二十九日奉進旨於諸靈迹處祈雨﹐至三十日甘雨遂降者。臣聞惟聖有作﹐先天不違﹐發令而祥風已興。﹝《班固傳》云﹕習習祥風﹐祁祁甘雨。﹞致誠而玄液旋被。臣某誠歡誠賀﹐頓首頓首。

伏惟皇帝陛下側身防患﹐道邁周王﹐﹝《詩﹟江漢》﹕側身修行﹐欲銷去之。﹞盡力勤人﹐功超夏后。﹝《論語》﹕禹卑宮室而盡力乎溝洫。﹞聖謨廣運﹐驅百靈以從風﹔神化旁行﹐滋五稼而流澤。﹝五稼﹐五穀也。﹞油云四合﹐﹝《孟子》﹕天油然作云。﹞膏雨溥周﹐﹝《詩》﹕黍苗﹐陰雨膏之。﹞農壤遂一於肥磽﹐﹝丘交切。與「堯」同。「農壤」﹐一作「丰穰」。﹞滲漉盡沾於遐邇。蒸黎詠徳﹐知必自於聖心﹔艸木欣榮﹐如有感於皇化。有年之慶﹐實在於斯。臣以無能﹐謬領京邑﹐上勞宸慮﹐運此歲功。無任喜懼屏營之至。

○賀親自祈雨有應表五﹝或亦以爲代王京兆。然觀表言得上都院官金部員外郎韓述狀報﹐必代外州刺史所上。在永時代人作也。﹞

臣某言﹕臣得上都院官金部員外郎韓述狀報﹐以時雨未降﹐親自於龍堂祈禱﹐有靈禽羣翔﹐自成行列﹐如隨威鳳。﹝漢宣帝神爵元年﹐詔曰﹕南郡獲白虎威鳳爲寶。晉灼曰﹕威鳳﹐鳳之有威儀者。﹞以翼龍舟﹐其日降雨者。

伏以時或愆陽﹐﹝《左傳》﹕冬無愆陽﹐夏無伏陰。﹞歲之常候﹐式當聖日﹐無害丰年。陛下惇本務農﹐憂人閔雨﹐宸慮所至﹐天心自通。故得瑞鳥迎舟﹐掩商羊之舞﹔﹝《家語》﹕齊有一足之鳥﹐舒翅而跳。齊侯遣使訪孔子﹐孔子曰「此鳥名商羊。昔童謠云﹕天將大雨﹐商羊鼓舞。其應至矣﹐將有水災。」﹞仙雲覆水﹐協從龍之徵。﹝《易》﹕雲從龍﹐風從虎。﹞初泛灑於上宮﹐遂滂霈於率土。自中䢐外﹐皆荷生成﹐雨公及私﹐﹝《詩》﹕雨我公田﹐遂及我私。﹞靡不碩茂。殷後徒勤於自翦﹐﹝見上注。﹞周公空愧於舞雩。﹝《周禮﹟春官》﹕女巫掌歲旱則舞雩。﹞臣下庸虛﹐謬司垣翰﹐有年之慶﹐惟聖之功。臣不任﹝云云。﹞

●卷三十八﹟表○爲裴中丞賀克東平赦表﹝裴中丞﹐桂管觀察使裴行立也。﹞

臣某言﹕伏奉月日徳音﹐以淄靑蕩平﹐褒功宥罪﹐布告遐邇者。﹝元和十四年二月﹐淄靑都知兵馬使劉悟﹐斬其節度使李師道以降。詔天下系囚死罪降從流﹐流已下放。﹞臣聞肅殺之後﹐每致陽和﹔雷霆旣施﹐必聞膏澤。伏惟陛下體乾剛以運行﹐協坤元之翕。﹝《易》﹕至哉坤元。又曰﹕坤﹐其靜也翕﹐其動也辟﹐是以廣生焉。﹞百靈受職﹐六合從風。﹝天地四方曰六合。﹞阻兵怙亂者﹐﹝《左氏傳》云﹕州吁阻兵而安忍。阻﹐恃也。﹞必就梟擒﹔懷忠抱義者﹐無不甄錄。﹝甄﹐居延切。陶甄也。﹞激其效順﹐特加旄節之榮﹔﹝是月﹐以悟爲義成軍節度使。﹞寵以元功﹐遂兼鼎鉉之任。﹝癸丑﹐魏博節度使田弘正加檢校司徒﹑同中書門下平章事。弘正亦討師道者﹐故有是命。《易》曰﹕鼎玉鉉。鉉﹐胡犬切。扛鼎耳也。﹞戎行窮賞賫之重﹐﹝行﹐胡剛切。﹞死事極褒卹之優﹐劫脇之役盡除﹐聚斂之名皆去。傷痍受煦﹐老疾加恩﹐丰財已復其徵徭﹐﹝復其徵徭﹐謂復除徭役也。﹞賜種更盈於種種。﹝《詩》﹕黍稷種。先種後熟曰種﹐後種先熟曰﹐種﹐音童。﹐音陸。﹞嚴山川之祀﹐神必有依﹔申義烈之家﹐物無不感。周王推忠厚之化﹐﹝《詩》﹕周家忠厚﹐仁及艸木。﹞漢帝慚愷悌之風﹐太平之徳﹐斯爲至盛。﹝一作「太平之業旣崇﹐中興之徳斯至」。﹞然則虞巡可復﹐告成將慶於岱宗﹔﹝《書》﹕歲二月東巡守﹐至於岱宗﹐柴。岱宗在兗州﹐而兗屬淄靑﹐今兗州旣復﹐故及之。﹞漢典方行。﹝漢武帝元封元年﹐登封太山﹐應劭云﹕功成治定﹐告成於天。漢典謂此也。﹞講禮再榮於闕裏。﹝漢章帝元和二年﹐東巡守﹐過魯﹐幸闕裏﹐以太牢祠孔子。兗州﹐魯地。﹞臣謬膺重寄﹐獲睹大和﹐蹈之誠﹐倍萬恆品。謹已施行郡邑﹐宣示軍戎﹐莫不動地歡呼﹐若醉千鍾之酒﹔﹝孔融《與魏武書》曰﹕堯非千鐘﹐無以建太平﹔孔非百觚﹐無以堪上聖。﹞騰天鼓舞﹐如聞九奏之音。﹝《周禮﹟鍾師》注云﹕王出入﹐奏王夏﹔屍出入﹐秦肆夏﹔牲出入﹐奏昭夏﹔四方賓來﹐奏納夏﹔臣有功﹐奏章夏﹔夫人祭﹐奏齊夏﹔族人侍﹐奏族夏﹔客醉而出﹐奏陔夏﹔公出入﹐奏驁夏。是爲九奏。《史記》﹐鈞天廣樂﹐九奏萬舞。﹞無任慶賀踴躍之至。

○柳州賀破東平表

臣某言﹕卽日被觀察使牒。﹝桂管觀察使牒也﹐﹞李師道以月日克就梟戮者。帝徳廣運﹐唐命惟新﹐﹝《詩》﹕周𨿽舊邦﹐其命惟新。﹞霾а廓淸﹐﹝《詩》﹐終風且霾。終風且а。霾﹐雨土。а﹐陰而風也。霾﹐音埋﹐又莫拜切。а﹐音翳。﹞天地貞觀﹐﹝《易》﹕天地之道﹐貞觀者也。﹞率土臣庶﹐慶無涯。

伏惟睿聖文武皇帝陛下﹐威使百神﹐徳消六。﹝《五行傳》云﹕凡六之作。說曰﹕气之相傷謂之。六﹐六事之也。﹐音戾。俗作氵爾。﹞天降寶運﹐時歸太平。自克夏擒吳。﹝夏﹐謂夏綏銀節度使楊惠琳。吳﹐謂鎭海節度使李。﹞剪蜀平蔡﹐﹝蜀﹐謂西川節度畱後劉辟。蔡﹐謂淮西節度吳元濟。﹞殊類稽顙﹐羣疑革心。惟此凶妖﹐尙聞悖慢﹐庭議旣得﹐廟謨必臧。﹝「謨」﹐一作「謀」。﹞旌旗燭耀於洪河﹐金鼓震驚於靈嶽。﹝靈嶽﹐太山。﹞鄆城自潰﹐寧同莒﹑魯之爭﹔﹝《左傳》昭元年﹐莒魯爭鄆﹐爲日久矣。二十九年十月﹐鄆潰。子厚蓋謂師道初治鄆州城塹﹐修守備﹐而其將劉悟﹐乃與諸軍捲旗束甲﹐還取鄆州﹐以求效順故也。﹞齊地悉平﹐無俟耿﹑陳之戰。﹝漢光武初興﹐時長安政亂﹐張步起瑯邪。五年﹐帝乃遣耿率劉歆陳俊二將軍討之﹐戰於臨淄﹐步眾大敗﹐步乃斬蘇茂以降。復引兵至城陽﹐降五校餘黨﹐齊地悉平。瑯邪﹑臨淄﹐卽靑﹑沂海二州之屬邑也。﹞五兵永戢﹐﹝《周禮》﹕司兵掌五兵五盾。﹞七徳無虧﹐﹝《左傳》﹕武有七徳﹐我無一焉。﹞含生比堯﹑舜之仁﹐﹝董仲舒《策》﹕堯﹑舜行徳﹐則民仁壽。﹞率土陋成﹑康之俗。﹝晏本更有「伏以舜念克勤﹐禹思受益。無疆惟卹﹐旣聞致理之方﹔靡不有初﹐願獻持盈之誡」六句。﹞介丘霧息﹐已望翠華之來﹔﹝介丘﹐太山。《選﹟南都賦》﹕望翠華之葳蕤。注﹕翠華﹐車蓋也。﹞沂水風生﹐更起舞雩之詠。﹝沂水﹐屬沂州﹐亦淄﹑靑十二州之一也。《論語》﹕浴乎沂﹐風乎舞雩﹐詠而歸。﹞千歲之統﹐﹝司馬遷《自序》曰﹕今天子接千歲之統﹐封太山﹐而余不得從行。﹞實在於斯﹐臣守在蠻荒﹐獲承大慶﹐蹈之至﹐倍萬恆情。

○代裴中丞賀分淄靑爲三道節度表

臣某言﹕伏見某月日制﹐分淄靑諸州爲三道節度﹑都團練﹑觀察等使者。﹝元和十四年二月﹐命戶部侍郎楊於陵爲淄靑宣撫使﹐令分師道所管十二州爲三道。於陵按圖籍﹐視土地遠近﹐計士馬眾寡﹐校倉庫虛實﹐使之適均﹐以鄆﹑曹﹑濮爲一道﹐淄﹑靑﹑齊﹑登﹑萊爲一道﹐兗﹑海﹑沂﹑密爲一道﹐此三道之所以分也。﹞蛇豕之穴﹐﹝《左傳》﹕吳爲封豕長蛇﹐薦食上國。﹞忽爲樂郊﹐﹝《詩》﹕適彼樂郊。﹞氛之餘﹐盡成和气。

伏惟皇帝陛下﹐天付昌期﹐神開寶歷﹐復升平之土宇﹐拔妖孽之根源。自西自東﹐不違於指顧﹔我疆我理﹐﹝《詩》﹕我疆我理﹐南東其畝。﹞咸得其區分。山川備臨制之形﹐道途適徵徭之便﹐俾侯旣定﹐﹝《詩》﹕俾侯於魯﹐大啟爾宇。﹞賜履以寧。﹝《左傳》僖四年﹐管仲曰「昔召康公命我先君太公曰﹕五侯九伯﹐汝實徵之﹐以夾輔周室﹐賜我先君履﹐東至於海﹐西至於河﹐南至於穆陵﹐北至於無棣。」﹞異靑﹑兗之封﹐爰從古制﹔解曹﹑衛之地﹐實契雅謀。﹝《左傳》僖二十八年﹐晉文公分曹衛之地以畀宋人。一作「新謀」﹞車甲永藏﹐馬牛勿用﹐俗被雍熙之化﹐代知仁壽之期。農事載盛於耨芟﹐儒風重興於俎豆。足使季札觀魯﹐更陳南之儀﹔﹝《左傳》襄公二十九年﹐吳季札聘魯﹐請觀周樂。見舞象Ω南者﹐曰「美哉﹗猶有憾。」按注云﹕南﹐以舞也﹐文王之樂。此言魯地自是有禮之可觀也。﹞山甫䢐齊﹐復正東方之賦。﹝《詩﹟民》﹕王命仲山甫﹐城彼東方。仲山甫䢐齊﹐式遄其歸。注﹕東方﹐齊也。蓋去薄姑而遷於臨淄。臨淄﹐已見上注。﹞臣總戎遠地﹐不獲陪賀闕庭。﹝云云。﹞

○爲韋侍郎賀布衣竇羣除右拾遺表﹝《新﹑舊史》皆云擢羣爲左拾遺﹐而諸本皆題云右拾遺﹐未知孰是。據《竇羣傳》﹐韋夏卿爲京兆尹時薦羣。《夏卿傳》﹐先爲吏部侍郎﹐後轉京兆尹太子賓客以至於卒。恐不當作韋侍郎﹐公時爲集賢正字。﹞

臣某伏見今月日制﹐除布衣竇羣右拾遺者。﹝羣﹐字丹列﹐京兆金城人。以處士隱於毗陵﹐蘇州刺史韋夏卿薦之朝﹐並表其所爲書數十篇﹐不召。貞元十六年十一月﹐夏卿爲京兆尹﹐復言之。十八年三月﹐召羣爲左拾遺。按《羣傳》云﹕陛下卽位二十年﹐始自艸茅擢臣爲拾遺。蓋自大歷十四年己未﹐至貞元十四年戊寅﹐徳宗卽位﹐爲二十年。﹞臣聞直道之行﹐﹝《論語》﹕三代之所以直道而行也。﹞四方向徳﹐逸人是舉﹐天下歸心。﹝《論語》﹕舉逸民﹐天下之民歸心焉。﹞

臣伏以竇羣肥遁居貞﹐﹝《易》﹕肥遁無不利。又曰﹕遁﹐亨﹐小利貞。肥﹐優也。﹞包蒙養正﹐﹝《易》﹕包蒙吉。又曰﹕蒙以養正﹐聖功也。﹞學術精果﹐操行堅明﹐贊詠道眞﹐以求其志。臣頃守藩服﹐﹝謂在蘇州。﹞特所委知﹐及歸朝廷﹐輒有聞薦。庶逃竊位之責。﹝孔子曰「臧文仲其竊位者歟﹖知柳下惠之賢而不與立也。」﹞以塞曠官之尢。﹝《書》﹕無曠庶官。曠﹐廢也。﹞豈謂天聽曲從﹐瞽言無廢﹐況諫諍之職﹐政化是參。擢於布衣﹐久無其比﹐周行慶。﹝《詩》﹕嗟我懷人﹐置彼周行。周行﹐列位也。﹞林藪震驚。晦迹寧慮於遺賢﹐懷才盡思於展效。臣以性本庸疏﹐動無裨益﹐惟思進拔﹐以報恩榮。區區懇誠﹐實貫金石。言而不廢﹐﹝孔子曰「君子不以言舉人﹐不以人廢言。」﹞微臣敢竊於薦雄﹔﹝《揚雄傳贊》﹕雄年四十餘﹐自蜀來京師。大司馬車騎將軍王音奇其文雅﹐召以爲門下吏﹐薦雄待詔。﹞徳必有鄰﹐﹝《論語》﹕徳不孤﹐必有鄰。﹞聖代式光於尊隗。﹝《史記》﹕燕昭王欲厚幣以招賢者﹐謂郭隗曰「誠欲得賢士與共國﹐以雪先王之恥。」隗曰「王必欲致士﹐先從隗始。況賢於隗者﹐豈遠千里哉﹗」「代」﹐一作「政」。﹞自羣受命﹐冀復面陳﹐迫以疾病﹐接於休假。注心蓄念﹐寤寐兢惶。無任喜躍屏營之至。

○爲樊左丞讓官表﹝樊左丞﹐或作韋左丞﹐其名字年月未詳﹐然當在京師時作。附次貞元十五﹑六年之文後。﹞

臣某言﹕伏奉今月二十八日制﹐除臣尙書左丞。寵命俯臨﹐慚顏自失。泛大鯨之海﹐但覺魂搖﹐戴巨鰲之山﹐﹝《列子》﹕渤海之東﹐有無底之谷﹐其中有五山焉﹐常隨潮波上下﹐帶恐流於西極﹐乃命禺︹﹐使巨鰲十五舉首而戴之﹐五山始峙而不動。﹞未如恩重。

臣聞尙書百揆﹐翊亮萬機﹐故天上尊北斗中樞﹐﹝天上﹐作太上。﹞陛下有南宮左轄。﹝李固《策》曰﹕陛下之有尙書﹐猶天之有北斗也。北斗爲天喉舌﹐尙書亦爲陛下喉舌。左轄﹐卽左丞。﹞晉升孔坦﹐諒直當時﹔﹝孔坦﹐字君平。咸和初﹐爲尙書左丞﹐深爲臺中之所敬憚。卒贈光祿勛﹐謚曰簡諒。﹞漢拜楊喬﹐閒練故事。﹝後漢楊喬﹐桓帝時爲尙書﹐後以黨錮坐獄。竇武上疏曰「尙書郎楊喬等﹐文質彬彬﹐建明國典。陛下乃委任近習﹐專任饕餮﹐宜以次貶黜﹐信任忠良。」於是帝意稍解。﹞庶得百僚有憚於會府﹐諸侯取法於京師。臣實訁叟才﹐﹝訁叟﹐先烏切。小也。《禮記》﹕足以訁叟聞。﹞謬登淸貫。握蘭起艸﹐﹝《漢官儀》﹕尙書郎主作文書起艸﹐直於建禮門內﹐懷香握蘭﹐趨走於丹墀。﹞昔紊朝經﹔剖竹頒條﹐﹝漢文帝初與郡守爲竹使符。以竹箭五枚﹐長五寸﹐鐫刻篆書第一至第五。各分其半﹐右畱京師﹐左以與之﹐故云剖竹。又武帝初置部刺史﹐掌奉詔六條察州。﹞近貽人瘼。備歷中外﹐無聞聲彩。版圖再緝﹐貢賦未均於九州﹔﹝謂爲戶部尙書。﹞銅印更操﹐威儀不檢於三署。﹝蔡質《漢儀》曰﹕尙書郎初從三署試﹐初上臺稱守尙書郎中﹐歲滿稱尙書郎﹐三年稱侍郎。又漢中郎將分掌三署郎﹐有議郎中郎比六百石﹐侍郎比三百石﹐郎中比二百石。﹞次郎補闕﹐豈易其人﹖聖主求才﹐宜難此受。竊謂旁求俊﹐﹝《書》﹕旁求俊﹐啟迪後人。﹞側訪瑰奇﹐﹝瑰﹐古回切。﹞必使徳合準繩﹐言成綱紀﹐興化致理﹐時無間言。況安上必在於薦賢﹐危身莫逾於曠職。倘蒙垂收紫渙﹐﹝舊傳武都紫泥用封璽﹐故詔有紫泥之名。今階州故武都山水皆赤﹐爲泥正紫色。然泥安能作封﹖當是用爲印色耳。渙者﹐取《易》「渙汗其大號」之意。今本作「紫綬」﹐非。﹞俯矜丹誠﹐愚臣保陳力之言﹐﹝孔子曰「陳力就列﹐不能者止。」﹞聖鑑有責成之地。無任冒惶悚之極。﹝﹐他典切。﹞謹詣朝堂﹐奉表陳讓以聞。臣所讓人﹐別狀封進。

○爲王戶部薦李諒表﹝貞元二十一年五月﹐以王叔文爲戶部侍郎﹐職如故﹐表是時作。﹞

臣某言﹕臣聞知賢必進﹐忠臣之大方﹔擇善而居﹐﹝一作「舉」。﹞明主之要道。況臣特受恩遇﹐超絕古今﹐報國之誠﹐寤寐深切。﹝「深」﹐一作「斯」。﹞是敢竭愚臣之微分﹐助陛下之至明﹐恢張羽儀﹐弘輔治化。﹝「治」﹐一作「理」。﹞臣某誠惶誠恐﹐頓首頓首。

竊見新授某官李諒﹐淸明直方﹐柔惠端信﹐彊以有禮﹐敏而甚文﹐﹝「敏」﹐一作「幹」。﹞求之後來﹐略無其比。臣自任度支等副使﹐﹝貞元二十一年三月﹐以叔文爲度支﹑鹽鐵副使。﹞以諒爲巡官﹐未及薦聞﹐至某月日荊南奏官敕下赴本道。諒實國器﹐合在朝行﹐臣之所知﹐尢惜其去。伏望天恩授以諫官﹐使備獻納﹐冀它日公卿之任﹐斯焉取斯。則聖朝無乏士之名﹐微臣緩蔽賢之罰。﹝漢武帝詔﹕進賢受上賞﹐蔽賢蒙顯戮。﹞無任誠懇屏營之至。

○爲戶部王叔文陳情表﹝叔文本傳﹐言叔文母死﹐匿喪不發﹐置酒翰林﹐自稱親疾病﹐今當請急。左右竊語曰「母死已腐﹐方畱此﹐將何爲﹖」此表卽爲叔文請急也。﹞

臣某言﹕臣母劉氏﹐今月十三日﹐﹝貞元二十一年六月庚戌。﹞忽患風發動﹐﹝「」﹐一作「喑」。﹞狀候非常﹐今𨿽似退﹐猶甚虛忄。﹝都活切。﹞驚惶憂苦﹐不知所圖。臣惟一身﹐更無兄弟﹐侍疾嘗藥﹐難闕須臾。伏乞聖恩﹐停臣所職。今臣見在家扶侍﹐其官吏等並已發遣訖。

臣以庸微﹐特承顧遇﹐拔自卑品﹐委以劇司。夙夜兢惶﹐惟思答效﹐至誠至懇﹐天捲所知。豈慮未效涓塵﹐遽迫方寸﹐﹝蜀先主南奔﹐諸葛亮﹑徐庶並從﹐爲曹公所追﹐獲庶母。庶辭先主而指其心曰「本欲與將軍共圖伯業者﹐以此方寸之地也。今失老母﹐方寸亂矣。」﹞以開塞重輕之務﹐﹝謂爲度支﹑鹽鐵轉運副使。﹞加焦勞憂灼之懷﹐𨿽欲徇公﹐無由枉志。況忠孝同道﹐臣子之心﹐許國誠切於死生﹐報親忍忘於顧復﹖﹝《詩》﹕顧我復我。﹞進退窮蹙﹐昧死上陳。候母劉氏疾小瘳﹐冀微臣駑蹇再效。﹝一本無此兩句。﹞無任惶懼懇倒嗚咽之至。﹝是月丁巳﹐叔文以母喪去位。﹞

○代裴中丞謝討黃少卿賊表﹝按史﹕貞元十年﹐黃洞首領黃少卿攻邕管等州﹐經略使孫公器請發嶺南兵討之﹐徳宗不許。元和間﹐曰黃承慶﹐曰黃少度﹐曰黃昌沔昌﹐皆疊起爲患。桂管觀察使裴行立與容管經略使陽爭欲攻討﹐憲宗許之﹐實元和十四年也﹐表是時作。《新史﹟行立傳》謂黃家洞賊叛﹐行立討平之。而《資治通鑑》則曰行立﹑竟無功。其抵牾如此。韓文公嘗有《論黃家賊事宜狀》﹐其別白利害﹐正罪裴陽之輕用兵﹐誠得之矣。﹞

臣某﹝云云﹕﹞旣日奏事官米蘭回伏奉手詔﹝云云﹞者。﹝元和十四年﹐詔桂管觀察使裴行立討黃洞蠻黃少卿。﹞臣聞膚革卽平﹐𨿽疥癬而必去﹔﹝《國語》﹕伍胥諫吳王夫差曰「今王非越是圖﹐而齊﹑魯以爲憂。夫齊﹑魯譬諸疾﹐疥癬也。」﹞豺狼已斃﹐在狐鼠而宜除。﹝《漢書﹟孫寶傳》﹕侯文曰「豺狼當道﹐安問狐貍。」﹞臣某。﹝中謝。﹞

伏惟元和聖文神武法天應道皇帝陛下﹐受命上玄﹐底寧下土﹐凶渠盡殄﹐威武載揚。蠢爾鮏羴﹐尙聞淩暴﹐靈旗斜指﹐﹝漢武帝爲伐南越﹐告禱太一﹐以牡荊畫幡日月北斗登龍﹐以象天一三星﹐爲泰一鋒﹐名曰靈旗。爲兵禱﹐則太史奉以指所伐國。﹞銅獸俯臨。﹝漢文帝二年﹐初與郡國爲銅虎符第一至第五。國家當發兵遣使者至郡合符﹐符合﹐乃聽受之。﹞三軍知必勝之方﹐萬姓喜永淸之路﹐﹝《書》曰﹕永淸四海。﹞微臣忝司戎律﹐親列顏行﹐﹝《漢﹟嚴助傳》﹕如使越人蒙死徼幸﹐以逆執事之顏行。注云﹕顏行﹐猶雁行﹐在前行﹐故曰顏也。行﹐戶郎切。﹞躡伏波之舊規﹐﹝漢光武建武十八年﹐遣伏波將軍馬援擊交趾賊徵側等。﹞乘下瀨之故事。﹝漢武徵南越﹑東甌﹐有伏波﹑樓船﹑下瀨﹑橫海之號。元鼎五年﹐遣伏波將軍路博徳出桂陽﹐下湟水。甲爲下瀨將軍﹐下蒼梧。服虔曰﹕甲﹐故越人歸漢者也。臣瓚曰﹕瀨﹐湍也﹐吳﹑越謂之瀨。桂陽﹑蒼梧皆隸嶺南﹐所謂黃賊﹐正爲患於嶺南耳。﹞盡瘁事國﹐﹝《詩》﹕或燕燕居息﹐或盡瘁事國。﹞期畢命於戈矛﹔不宿於家﹐思奮身於原野。卽以今日某時出師就道﹐便披榛蹶石﹐摩壘陷堅﹐﹝《左傳》宣十二年﹕楚許伯曰「吾聞致師者﹐禦靡旌﹐摩壘而還。」注云﹕摩﹐近也。﹞蕩淸海隅﹐永息邊徼。﹝吉弔切﹐境也。﹞竊以材非充國﹐敢自贊於無逾﹔﹝漢神爵元年﹐西羌犯塞﹐時充國年七十餘﹐上老之﹐使禦史大夫邴吉問誰可將者。充國曰「無逾於老臣者矣。」﹞志慕孟公﹐庶追縱於不伐。﹝《論語》﹕孟之反不伐﹐奔而殿。注﹕魯大夫孟之側與齊戰﹐軍大敗。不自伐其功﹐故獨殿後也。﹞謬承重委﹐寤寐兢惶。無任感恩隕越之至。

○爲裴中丞舉人自代伐黃賊表

伏以某官器宇端方﹐風姿詳雅﹐謙虛內敏﹐籌略共推。前佐湖南﹐悉心匡佐﹔後歷郡掾﹐深負政聲。惠愛在人﹐姦邪屏息﹐勤勞已著﹐蠱無倫。﹝蠱﹐事也。《易》﹕父之蠱。﹞今黃賊尙據荒陬﹐犬巢未覆﹐倘以某代某之任﹐必能掃蕩氛。﹝子鴆切。妖气也。﹞廓淸海濱﹐竊惟斯人﹐雅堪厥職。﹝云云。﹞

○爲崔中丞請朝覲表﹝代桂管觀察崔詠作也。或本以爲崔能﹐非是。據《能傳》﹐元和六年﹐爲黔中觀察使。長慶四年﹐爲嶺南節度使。初不爲臨桂﹐而長慶初﹐則公已死矣。當是崔詠無疑。元和十一年作也。﹞

臣歷刺三州﹐﹝詠累遷鄧州刺史詠﹞連總二府﹐﹝《舊史》﹕憲宗元和五年八月﹐以鄧州刺史崔詠爲邕管經略使。八年十二月﹐復自邕管移桂管。﹞外任逾紀﹐入覲無階﹐就日望云﹐魂飛心注。

伏惟睿聖文武皇帝陛下覆載無私﹐邇遐同致﹐復升平之故事﹐繼前聖之髙蹤﹐中外踐更﹐出入疊用。臣以虛薄﹐叨受恩榮﹐徒竭夙夜之心﹐未申朝夕之敬。﹝傳曰﹕朝不廢朝﹐暮不廢夕。﹞天威咫尺﹐﹝《左傳》僖九年﹕王使宰孔賜齊侯胙。孔曰「天子以伯舅耋老﹐無下拜。」對曰「天威不違顏咫尺﹐小白余敢貪天子之命﹐無下拜﹖」﹞誠寤寐而無違﹔云漢昭回﹐﹝《詩》﹕倬彼云漢﹐昭回於天。﹞固瞻仰而何及。是以前在朗寧﹐﹝朗寧﹐邕州。﹞封章累上﹐及移臨桂﹐﹝臨桂﹐桂州。﹞星紀屢周。﹝下卷有《代上中書門下狀》云﹕理戎典郡﹐十有四年。頃在邕州﹐累陳誠懇。又云﹕自領桂管﹐又逾再周。卽謂此也。蓋自八年十二月至十年是月﹐爲再周矣。﹞微衷尙隔於戴盆﹐﹝《司馬遷書》云﹕僕以爲戴盆何以望天。﹞積望徒懸於窺管﹐﹝《莊子》﹕用管窺天﹐用錐指地。《東方朔傳》﹕以管窺天﹐以蠡測海。﹞葵藿之誠彌切﹐犬馬之戀逾深。人欲天從﹐於玆未驗﹐下情上達﹐終冀不誣。敢黷宸嚴﹐罄陳丹懇。伏乞賜臣除替﹐許至闕庭﹐廁蹈舞於羣僚﹐備班行於散地﹐足趨中禁﹐目睹大明。俾成九族之榮﹐以盡百生之幸。非敢竊國賓五獻之禮﹐希康侯三接之恩﹐﹝《易》﹕晉康侯﹐用錫馬蕃庶﹐晝日三接也。﹞一覿龍顏﹐萬死爲足。無任懇迫激切之至。﹝至十一年﹐方以裴行立代詠爲桂管觀察使。﹞

○代柳公綽謝上任表﹝公綽﹐字起之﹐京兆華原人﹐史有傳。元和六年作。﹞

肅恭休命﹐晨夜趨程﹐祗荷寵私﹐不遑寢食﹐以月日到所部上訖。﹝憲宗元和六年六月﹐公綽自禦史中丞爲潭州刺史﹐兼禦史中丞﹐充湖南觀察使。﹞

臣聞古之制爵祿者﹐爵以居有徳﹐祿以養有功。臣本書生﹐﹝貞元元年四月﹐公綽再中賢良方正直言極諫科。﹞官不期達﹐值某皇帝﹐﹝睿聖文武皇帝。﹞文明撫運﹐大闡玄猷﹐搜采眾材﹐幸忝甄錄。﹝甄﹐居延切。察也。﹞歷踐中外﹐星霜屢移﹐曾無涓塵﹐上答鴻造。忘其薄陋﹐委以雄藩。顧無綏馭之能﹐謬忝澄淸之寄﹐﹝公綽先爲西川節度判官﹐召爲吏部郎中﹐逾月拜禦史中丞。今又兼中丞﹐爲觀察﹐故云。﹞將何以敷宣皇澤﹐普諭天慈﹖惟當察慝以爲防﹐視俗而爲教﹐蠲除細故﹐務安黎獻﹐庶幾淸靜無擾﹐以慰遠人。臣不勝忝冒荷恩之至。

○代李襄州謝上任表﹝﹐隴右臨洮人。元和十二年﹐夜入蔡州﹐擒吳元濟。十一月。有詔進檢校尙書右僕射﹐爲襄州刺史﹑山南東道節度使。然襄州與嶺表遼絕﹐而公自柳州爲作謝上表﹐恐非公之文。﹞

捧對絲綸﹐﹝《禮記》﹕王言如絲﹐其出如綸。﹞慚悸無地﹐拜命兢悚﹐不知所裁。臣凡賤瑣材﹐智略無取﹐幸賴先臣緒業﹐﹝卽西平王晟之子。晟有大功於唐。﹞累忝國恩。天澤曲流﹐遂司節制﹐﹝元和十一年十二月﹐自宮苑閒廏使﹐拜檢校左散騎常侍兼鄧州刺史﹐充隨唐鄧節度使。﹞寄深分閫﹐任重專徵。顧無將領之才﹐謬處眾人之上。豈謂宸私軫念﹐仁育爲心﹐霈澤無涯﹐徳音屢降﹐士眾感悅﹐咸思竭忠﹐遂得潛師﹐暗入賊境﹐不意凶渠就戮。此皆聖謨﹐豈敢叨天以爲己力﹖﹝《左傳》僖二十四年﹕介之推曰「竊人之財﹐猶謂之盜。況貪天之功以爲己力乎﹖」﹞仰荷殊造﹐重於丘山。臣以月日上訖。謹當敷宣皇化﹐普諭聖慈﹐綏撫三軍﹐安百姓。冀以塵露﹐上答鴻私。臣﹝云云。﹞

○代節使謝遷鎭表﹝節使不可考﹐表謂「率勵遠人」。此在永州作﹐次元和九年文後。﹞

鴻私曲臨﹐獨越夷等﹐祗荷明命﹐寤寐不遑。臣才非器能﹐謬膺仕進﹐𨿽竭盡駑劣﹐力效忠勤﹐冀寡愆尢﹐敢望宦達﹖某宗皇帝﹝徳宗。﹞不以臣儒術淺薄﹐超授禮官﹐尋遷正郎﹐遂忝符郡。某皇帝﹝順宗。﹞不遺臣小善﹐擢處諫曹﹐叨承厚恩﹐備職藩翰。顧惟瑣劣﹐多慚負恩。伏遇陛下﹝憲宗。﹞徳紹唐﹑虞﹐無私庶政。臣屍素歲久﹐譴謫宜加﹐豈冀褒升﹐更遷重鎭﹖再忝澄淸之寄﹐仍同獻替之榮﹐將何以上答天慈﹐下安氓庶﹖臣當務修農稼﹐率勵遠人﹐鋤其姦慝﹐以副勤卹。無任﹝云云。﹞

○爲劉同州謝上表﹝劉同州未詳。徳宗貞元十八年﹐以同州刺史劉公濟爲州刺史﹑坊丹延節度使。豈卽此人耶﹖當在京師時作﹐次貞元十六年文後。﹞

臣某言﹕伏奉某月日制﹐除臣同州刺史兼本州防禦﹑營田﹑長春宮使﹐某月日到州上任訖。臣初奉綸言﹐震無極﹐及臨所部﹐驚懼逾深。投軀莫報於乾坤﹐陳力無稗於造化。臣某誠惶誠恐﹐頓首頓首。

臣出自諸生﹐不習爲吏﹐有忄匡懦之質﹐﹝忄匡﹐音匡。懦﹐弱也。﹞無區處之能。托忄匡儒門﹐乏仲弓南面之徳﹔﹝《論語》﹕雍也可使南面。雍﹐字仲弓。﹞委身郎署﹐闕馮唐論將之對。﹝《漢書》﹕馮唐以孝著﹐爲郎中署長。文帝曰「吾居代時﹐吾尙食監髙祛數爲我言趙將李齊之賢﹐戰於鉅鹿下。吾每飲食﹐未嘗不在鉅鹿也。父老知之乎﹖」唐曰「齊尙不如廉頗﹑李牧之爲將也。」云云。﹞嘗懼叨冒淸列﹐蕪穢聖朝。豈意天聽忽臨﹐鴻恩薦及﹐八命作牧﹐﹝《周禮》﹕一命受職﹐再命受服﹐三命受位﹐四命受器﹐五命賜則﹐六命賜官﹐七命賜國﹐八命作牧﹐九命作伯。﹞一麾出守。﹝顏延之《五君詠》曰﹕屢薦不入官﹐一麾乃出守。﹞拔自下位﹐寄之雄藩﹐非臣庸瑣﹐所宜膺據。況馮翊密邇王都﹐古稱三輔﹐﹝漢世左馮翊﹑右扶風﹑京兆﹐謂之三輔。馮翊﹐卽同州郡名。﹞爰自近代﹐命秩逾崇。有兵食之虞﹐有宮室之制﹐﹝同州防禦﹑長春宮使﹐同州刺史領之。﹞皆公卿將相出入由之。仰徵甲令﹐﹝《漢書﹟吳芮贊》﹕著於甲令而稱忠也。注﹕甲者﹐令篇之次也。﹞俯窺圖記﹐無地﹐以兢以惶﹐恩重命輕﹐不知所效。庶當刻精運力﹐﹝一本作「元刂精畢力」。﹞夙夜祗勤﹐上奉雍熙﹐旁流愷悌。以日擊月。倘或有成﹐庶幾之心﹐懍懍增惕。徒望云而就日﹐﹝《史記》﹕放勛其仁如天﹐其智如神。就之如日﹐望之如雲。﹞喜近帝鄕﹔﹝《後漢》﹕南陽帝鄕﹐多近親。﹞將擊壤以成風﹐共歌堯代。天威咫尺﹐敢布丹誠。無任悃懇屏營之至。

○代裴行立謝移鎭表﹝行立移鎭﹐在公卒後﹐表蓋他人之文﹐誤編在此。﹞

星言卽駕﹐﹝《詩》﹕星言夙駕。﹞便道之藩﹐祗荷寵榮﹐不敢寧息。臣某爰自弱齡﹐卽忝推擇﹐階緣試吏﹐累忝淸資。先聖以臣粗知兵要﹐俾統師徒。交蠻ㄈ擾﹐黃賊不馴﹐奉詔俾臣﹐撲滅氛。﹝元和八年八月。以蘄州刺史裴行立爲安南都護。安南﹐漢交趾郡也。十二年﹐遷桂管觀察使。十四年﹐令行立討黃少卿。﹞士眾賈勇﹐﹝《左氏傳》﹕髙固曰「欲勇者賈予餘勇。」﹞思酬渥恩﹐冀因此時﹐得立微效。豈謂時多疫癘﹐不副憂勤。知臣特深﹐復洗瑕責。夙夜感戴。捐軀有期﹔徒增憤勇﹐力未從願。微臣不幸﹐釁故重重﹐泣血摧肝﹐載崩載咽。陛下龍興禦極﹐﹝元和十五年正月庚子﹐憲宗崩。閏月丙午﹐穆宗卽位。﹞寰海永淸﹐道暢八埏﹐﹝地有八埏。八埏﹐八際也。相如《封禪書》曰﹕上暢九垓﹐下溯八埏。埏﹐音延。﹞威加九域﹐鴻和普洽﹐靡不周泰。伏蒙累垂休命﹐遂越等夷﹐循省何人﹐過膺抽擢。﹝是歲二月﹐行立自桂管復徙安南。﹞況臣比臨此鎭﹐備更夷險﹐故材舊壤﹐宛在目前。﹝蓋言前爲安南經略﹐今復爲都護也。﹞𨿽則殊鄕﹐還同衣錦。量巨鰲之力﹐未足負恩﹔猶蚊蚋之微﹐焉能報徳﹗將何以宣揚聖造﹐撫慰疲羸﹖惟當遵守詔條﹐貶棄姦慝﹐平勻徭賦﹐示以義方﹔持淸靜以臨人﹐守無私以奉國﹔重修前志﹐再礪戈矛﹐展駑駘之效﹐申鷹犬之用。庶荒陬夷獠﹐盡沐皇風﹔率土生靈﹐備聞斯慶。微臣之志也。限以﹝云云。﹞

○代韋永州謝上表﹝公謫佐永州﹐州刺史之見本集者六人﹕元和元年﹐刺史韋公﹐見《賀攺元表》二﹔三年﹐刺史馮公﹐見《修淨土院記》﹔元和五年以前﹐刺史崔君敏﹐見《南池宴集序》及《墓後志》﹔又有刺史崔簡﹐未上﹐被罪﹐見《簡墓志》集文等篇﹔元和七年八月﹐刺史卽此所謂韋永州也。表云「曠牧守於再秋」﹐正言簡以罪去後無其人耳。表當作於七年云。﹞

臣某言﹕伏奉月日制書﹐除臣永州刺史﹐以月日到州上訖。﹝「州」﹐一作「任」。﹞受命若驚﹐臨職彌懼。

臣以無能﹐累更事任﹐神州赤縣﹐﹝《史記》﹕鄒衍﹕「中國名曰赤縣神州。赤縣神州內自有九州﹐禹之序九州是也﹐不得爲州數。中國外如赤縣神州者九﹐乃所謂九州也。」神﹑赤﹐皆美言之。﹞實所備嘗﹐過量逾涯﹐每深兢惕。不謂聖恩推擇﹐濫駕朱輪。﹝《漢志》﹕中二千石﹑二千石﹐皆皂蓋兩朱幡。﹞祿秩徒增﹐詎施乳哺之惠﹔服命虛受﹐寧興襦之謠﹖況此州地極三湘﹐俗參百越﹐左衽居椎髻之半﹐﹝孔子曰「微管仲﹐吾其被髮左衽矣。」陸賈使南越﹐南越王尉佗結箕倨見賈。﹐卽「椎」。結﹐卽「髻」。古字通用耳。﹞可墾乃石田之餘。﹝《左傳》哀十一年﹕子胥曰「得志於齊﹐猶石田﹐無所用之。」﹞曠牧守於再秋﹐彌驕獷俗﹔﹝獷﹐古猛切。﹞代徵賦於三郡﹐重困疲人。分災本出於一時﹐﹝《左傳》﹕凡侯伯﹐救患﹑分災﹑討罪﹐禮也。﹞積獘遂逾於十稔。撫安未易﹐知法出而姦生。﹝董仲舒《策》曰﹕法出而姦生﹐令下而詐起。﹞子育誠難﹐懼力勞而功寡。夙夜憂切﹐不敢遑寧。庶當宣布天慈﹐奉揚神化。以日系月﹐倘或有成﹐少裨愷悌之風﹐用答生成之造。無任感恩隕越之至。

○謝除柳州刺史表﹝諸本表首云「伏奉三月十三日制﹐除臣使持節柳州諸軍事﹑守柳州刺史﹐六月二十七日到任上訖。」惟《通鑑》云﹕三月乙酉除命﹐而長歷乙酉爲十四日﹐此云十三日﹐字誤。﹞

早以文律﹐參於士林﹐徳宗選於眾流﹐擢列禦史。﹝貞元十九年。爲監察禦史。﹞陛下嗣登寶位﹐微臣官在禮司。﹝憲宗卽位時﹐爲禮部郎官。﹞百寮稱賀﹐皆臣艸奏。臣以不愼交友﹐旋及禍誣﹐聖恩弘貸﹐謫在善地。累更大赦﹐獲奉詔追﹐違離十年﹐一見宮闕。親受朝命﹐牧人遠方﹐漸輕不宥之辜﹐特奉分憂之寄。銘心鏤骨﹐無報上天﹐謹當宣布詔條﹐竭盡駑蹇﹐皇風不異於遐邇﹐聖澤無間於華夷﹐庶答鴻私﹐以塞餘罪。﹝云云。﹞

○柳州謝上表﹝貞元中代人作。此表恐僞。﹞

臣某言﹕伏奉詔書﹐授臣柳州刺史﹐以今月二日至部上訖。

臣前歲以久停官秩﹐去年蒙聖恩除替﹐便欲裂裳裹足﹐趨赴京師。﹝公爲柳州﹐正月已召至京師﹐三月方出。表謂「蒙恩除替」﹐乃在去年﹐非公作明矣。﹞以舊疾所嬰﹐彌年未愈﹐逮及今夏﹐始就歸途。襄陽節度使於ν﹐﹝貞元十四年九月﹐以ν爲襄陽節度使。﹞與臣早歲同官﹐見臣當暑在道﹐懇畱在館﹐尋假職名。意欲厚臣﹐非臣所願。伏惟陛下光被之徳﹐道已洽於區中﹔憂濟之勤﹐心每徧於天下。常以萬邦共理﹐必藉於循良﹔一物不遺﹐尙延於愚藐。﹝莫角切。遠也。﹐病也。「」﹐一作「痛」。﹞某皇帝以某威惠茂著﹐自某州刺史俾之撫臨。﹝是月﹐憲宗以唐州刺史桂仲武爲安南都護。﹞夙夜經行﹐盡除兵器﹐賊徒識恩﹐黨種歸義﹐炎荒之俗﹐靡不底寧。﹝仲武至安南﹐楊淸距境不納。淸用刑慘虐﹐其下離心﹐仲武遣人說其酋豪﹐數月間﹐降者相繼﹐得兵七千餘人。﹞後攺鎭容州﹐﹝長慶二年十一月﹐以仲武爲容管經略使。﹞勛效彌顯﹐澄淸庶類﹐邁徳前修﹐深負能名﹐合遷重鎭。臣自惟凡懦﹐不逮前人。伏乞天恩回授某﹐非惟旌徳﹐是亦飾能。庶微臣免屍祿之憂﹐某獲無私之舉。

○奏薦從事表

某績茂戎軒﹐才優管記。操刀必割﹐﹝《賈誼傳》﹕日中必﹛火﹜﹐操刀必割。﹞豈謝犀﹖﹝王褒《聖主得賢臣頌》曰﹕巧冶鑄幹將之朴﹐淸水其鋒﹐越砥斂其Ф。水斷蛟龍﹐陸犀革。王粲《刀銘》云﹕陸犀兕﹐水截鯨鯢。﹞落筆不休﹐﹝傅毅﹐字武仲﹐爲文下筆不休。﹞寧慚倚馬﹖﹝《世說》﹕桓宣武北徵﹐袁虎從行﹐時被責免。會艸露布文﹐喚袁倚馬前令作﹐手不輟筆﹐俄得七紙﹐殊可觀。李白《與韓荊州書》﹕請日試萬言﹐倚馬可待。﹞況早登科選﹐夙洽時譚。匪惟詞藝雙美﹐抑亦器能多適。比於流輩﹐頗爲滯淹。輒敢薦陳﹐伏希獎錄。

○代廣南節度使謝出鎭表﹝《鄭傳》﹕初拜中書侍郎﹑加集賢殿大學士﹐轉門下侍郎。憲宗初﹐勵精求理﹐與杜黃裳同當國柄。黃裳多所關決﹐首建議誅惠琳﹐斬劉辟﹐及它制置。謙默多無所事﹐由是出爲嶺南節度觀察使﹑廣州刺史。﹞

鴻霈曲臨﹐惶駭交集﹐捧對綸﹐﹝音紼。﹞不知所圖。

臣聞蕭﹑曹佐漢﹐六合爲家﹔﹑望匡周﹐萬方同軌。﹝《記》曰﹕書同文﹐車同軌。﹞臣幸以芻賤﹐累忝殊榮。天徳薦臨﹐遂加臺政。不能翊宣明聖﹐增日月之光﹐俾凶渠剿絕﹐﹝《書》﹕天用剿絕其命。剿﹐子小切。﹞人用康寧。實由臣不稱職﹐使此艱患。﹝「使」﹐一作「役」。﹞《伐檀》興議﹐﹝《詩﹟伐檀》﹐刺貪也。在位貪鄙﹐無功而受祿﹐君子不得進仕耳。﹞負乘招譏﹐﹝《易》曰﹕負且乘﹐致寇至。負也者﹐小人之事也。乘也者﹐君子之器也。小人而乘君子之器﹐盜斯奪之矣。﹞常懷覆飠束之虞﹐﹝《易》﹕鼎折足﹐覆公飠束。飠束﹐鼎實也。飠束﹐音速。﹞敢望專徵之寄。﹝元和四年二月。罷爲太子賓客。五年二月﹐除嶺南。﹞

獻俘未遠﹐展效有期﹐希此微功﹐上答殊造。無任。﹝云云。﹞

爲楊湖南謝設表﹝徳宗貞元十八年九月﹐以太常少卿楊憑爲潭州刺史﹑湖南觀察使。癸亥﹐宴羣臣於馬山池﹐上賦《九日賜宴詩》六韻﹐賜之敕設。豈亦此時耶﹖﹞

臣某言﹕中使某乙至﹐奉宣聖旨﹐賜臣長樂驛設者。恩榮特殊﹐宴飲斯及﹐顧玆厚禮﹐猥集微躬。臣某誠歡誠慶﹐頓首頓首。

臣以多幸﹐屬此昌時﹐任重方隅﹐職忝文武。甘受素餐之刺﹐﹝《詩》﹕彼君子兮﹐不素餐兮。「餐」﹐一作「冫食」。﹞知無肉食之謀﹐﹝《左傳》莊十年﹕齊師伐我﹐莊公將戰﹐曹劌請見﹐其鄕人曰「肉食者謀之﹐又何間焉﹖」劌曰「肉食者鄙﹐未能遠謀。」﹞以憂以惶﹐寤寐無措。豈謂鴻恩繼至﹐丰膳爰來﹐陸海兼陳﹐﹝陸海﹐卽水陸也。﹞飴醴皆設。﹝飴﹐米蘗煎也。醴﹐酒名。飴﹐音怡。一作「酒」。﹞庶當奉揚聖澤﹐覃布遠人﹐流愷悌於皇風﹐均乳哺於赤子。少陳微效﹐上答殊私。無任感恩欣躍之至。

○爲武中丞謝賜櫻桃表﹝武元衡﹐貞元二十年遷禦史中丞。公集有《諸使兼禦史中丞壁記》﹐曰「武公以厚徳在位﹐甚宜其職」。遂命其屬書之。明年二月﹐公已遷禮部﹐元衡亦罷爲右庶子。此表當在二十年夏作。﹞

臣某言﹕中使某乙至﹐奉宣聖旨﹐賜臣櫻桃若干者。天捲特深﹐時珍薦降﹐寵驚里巷﹐恩溢圓方。﹝圓方。謂俎豆。﹞臣某誠喜誠懼﹐頓首頓首。

伏以含桃之羞﹐時令攸貴﹐﹝《禮記﹟月令》﹕仲夏之月﹐天子羞以含桃﹐先薦寢廟。﹞況今采因禦苑﹐分自天廚。使發九霄﹐集繁星而積耀﹔味調六气﹐承湛露而不。﹝《詩》﹕湛湛露斯﹐匪陽不。﹐乾也。﹞盈眥而外被恩光﹐﹝眥﹐疾智﹑才詣二切。目也。﹞適口而中含渥澤。顧慚素食﹐﹝《詩》﹕彼君子兮﹐不素食兮。﹞彌切自公﹐﹝《詩》﹕委蛇委蛇﹐自公退食。﹞豈圖君子所先﹐遂厭小人之腹。﹝《左傳》昭二十八年﹕願以小人之腹﹐爲君子之心﹐屬厭而已。﹞無任。﹝云云。﹞

○謝賜時服表﹝此表代人作。當是在京師時也。﹞

祗荷寵私﹐啟處無地。﹝《詩》﹕不遑啟處。﹞臣久忝朝行﹐歷職無效﹐荏苒星紀﹐偸榮歲時。不能少益聖猷﹐以副深奇﹐致使賊遺君父﹐﹝《後漢》耿徵張步﹐帝在魯﹐聞爲步所攻﹐自往救之。未至﹐副將陳俊謂曰「劇虜兵盛﹐可且閉營休士﹐以須上來。」曰「乘輿且到﹐臣子當擊牛釃酒以待百官﹐反欲以賊虜遺君父耶﹖」﹞艱難未息﹐合處嚴憲﹐以正國章。伏以陛下恢天覆之恩﹐廣地載之厚﹐不循彜典﹐俾同冕紱﹐重劇丘山。捧戴以入閨門﹐空知夕惕﹐﹝《易》﹕夕惕若厲。﹞裁縫而爲衣服﹐固可晝行。﹝項羽曰「富貴不歸故鄕﹐如衣錦夜行。」﹞內省疲駑﹐將何答效。

○謝賜端午綾帛衣服表﹝公在柳州。亦代它人作﹐﹞

綸言曲臨﹐寵服薦至。跪捧殊錫﹐慶耀交並。臣謬典方州﹐效微涓滴﹐叨承大貺﹐榮重丘山﹐非才忝恩﹐俯伏慚荷。朱明啟節﹐﹝《爾雅》﹕夏爲朱明。﹞禦府賜衣﹐沐聖澤而溟海方深﹐被仙衣而鶴龜齊壽。馳心向闕。影望天﹐慚分五嶺之憂﹐﹝裴氏《廣州記》云﹕大庾﹑始安﹑臨賀﹑桂陽﹑揭陽﹐是爲五嶺。五嶺者﹐西自衡山之南﹐東窮於海﹐一山之限耳﹐而別標名﹐則自五焉。﹞莫副九重之詔。臣無任。﹝云云。﹞

●卷三十九﹟奏狀○爲廣南鄭相公奏百姓產三男狀﹝鄭相公﹐鄭也。元和五年出爲廣南﹐九年爲工部尙書。此狀當六七年作。﹞

右臣所部貞節坊百姓某妻產三男者。臣詳究往例﹐實謂休徵。﹝《洪範》﹕曰休徵。徵﹐驗也。﹞已量事給絹三十疋﹐充其乳養者。

伏以陛下勤卹黎元﹐感通天地﹐靈心昭答﹐景福已興。﹝《詩》﹕介爾景福。介﹐大也。﹞方使億兆繁滋﹐區夏充刃﹐﹝音刃。滿也。﹞故表祥於字育﹐是啟運於升平。事杳化源﹐慶延邦本﹐鱗羽之瑞﹐曾何足云。臣幸列藩維﹐嘗叨樞近﹐私賀之至﹗

○爲薛中丞浙東奏五色云狀﹝元和三年正月﹐以湖南觀察薛蘋爲浙東觀察。韓文。元和十二年﹐薛戎拜越州刺史﹐兼禦史中丞﹑浙東觀察使。未詳孰是。此狀當在柳州作。然兩地相去遼絕﹐亦可疑云。﹞

右臣得管內臺州奏﹐﹝浙東管越﹑睦﹑衢﹑臺﹑明﹑處﹑溫七州。﹞月日五色云見者。一州官吏僧道耆老悉皆瞻睹﹐已具奏聞﹐並寫圖奉進者。

伏以景云上瑞﹐﹝景云﹐慶雲也。孫氏《瑞應圖》曰﹕景云者﹐太平之應也。一曰慶雲。﹞王者祉符﹐﹝「祉」﹐一作「禎」。﹞煥彩彰之在天﹐知聖徳之昭感。伏惟陛下化孚有截﹐﹝《詩》﹕相士烈烈﹐海外有截。《注》﹕截﹐整齊也。﹞道洽無垠。承天地之貞明﹐﹝《易》﹕天地之道﹐貞明者也。﹞導陰陽之和气。遂使紛紛鬱鬱﹐﹝《史記》﹕若煙非煙﹐若云非云。鬱鬱紛紛﹐蕭索輪﹐是謂卿云。﹞自東而䢐西﹔若煙非煙﹐一旬而再至。徵諸古諜﹐﹝音牒。﹞事罕前聞。伏乞宣付史官﹐以昭簡冊。

○爲裴中丞奏邕管黃家賊事宜狀﹝裴中丞﹐桂管觀察使裴行立也。前卷有《代裴中丞謝討黃賊表》。﹞

右今月四日﹐邕管奏事官嚴訓過﹐﹝謂過桂州。﹞稱押衙譚叔向等與黃家賊五千餘人﹐謀爲翻動﹐𨿽已誅斬﹐猶未淸寧。當時差本道同十將某至邕管界首賓州以來﹐迎探事宜﹐兼爲聲援。昨得十四日狀﹐並嚴訓狀報同﹐其黃家賊並已退散﹐各歸洞穴訖。

伏以鼠竊狗偸﹐非足爲患。陛下威靈遠被﹐神化旁行﹐遂使姦猾之謀﹐﹝「猾」﹐一作「狡」。﹞先期而自露﹔回邪之黨﹐不戮而盡夷。伏恐飛章已達﹐吉語未聞﹐尙軫天心﹐猶煩廟算。臣謬居方鎭﹐忝接疆界﹐所得事宜﹐不敢不奏。

○讓監察禦史狀﹝公拜監察禦史裏行﹐諸本於此狀首尾或載名銜﹐無「裏行」字﹐後人妄削之耳。﹞

右臣伏準名例律﹐諸官與父祖諱同者﹐不合冒榮居之。﹝《律》十二篇﹐《名例律》其第一也。節文諸府號官稱犯父祖名而冒榮居之者﹐免所居官。﹞臣祖名察躬。今臣蒙恩授前件官﹐以幼年逮事王父﹐禮律之制﹐所不敢逾﹐臣不勝進退惶恐之至。謹詣光順門奉狀以聞﹐伏聽敕旨。貞元十九年閏十月日﹐承議郎新除監察禦史臣柳宗元奏。﹝一本無「承議郎」止「宗元」十三字﹐只作「具位臣某奏」。又一本「議」作「奉」。﹞

奉敕新除監察禦史柳宗元﹐祖名察躬﹐準禮﹐二名不偏諱﹐不合辭讓。年月日檢校司空同中書門下平章事杜佑宣。

○爲京兆府昭應等九縣訴夏苗旱損狀﹝或曰﹕貞元十九年自正月不雨至於七月﹐時京兆尹李實也。然史傳謂「關中大歉﹐而實爲政猛﹐顧百姓所訴﹐一不介意」﹐其說恐未必然。按貞元二十一年二月﹐以鴻臚卿王權爲京兆尹。此狀訴夏苗旱損﹐而首云「謬領京畿﹐已逾兩月」﹐疑與此合耳。﹞

右臣謬領京畿﹐已逾兩月﹐政術無取﹐誠懇莫申﹐遂使雨澤愆時﹐田苗微損﹐夙夜兢懼﹐寢食靡遑。今長安一十四縣﹐﹝當作二十四縣。﹞並準常年例全徵。﹝「並」﹐一作「皆」。﹞其昭應等九縣﹐臣各得狀﹐並令詳審﹐各絕隱欺﹐謹具別狀封進。臣當府夏稅﹐通計約二十九萬石已上﹐據所損矜免﹐只當三萬石有餘。卹人則深﹐減數非廣。伏以聖慈弘貸﹐憫念蒸黎﹐臣忝職司﹐不敢不奏。無任慚懼之至。謹錄奏聞﹐伏聽敕旨。

○爲南承嗣請從軍狀故某官贈某官南霽云男某官承嗣﹝一作「故某官贈某官某乙男某乙」。按承嗣以元和元年謫永﹐至三年量移澧州﹐集有《送承嗣序》﹐王承宗事在四年﹐此狀必四年以後作。﹞

右臣亡父至徳之歲﹐死節睢陽﹐﹝至徳二載十月﹐安祿山陷睢陽﹐霽云死之。﹞陛下每降鴻恩﹐必加褒寵。﹝霽云初贈開府儀同三司﹐再贈揚州大都督。﹞臣自七歲﹐卽忝班榮﹐﹝承嗣七歲爲婺州別駕。﹞垂五十年。常居祿秩﹐再守遐郡﹐﹝歷刺施﹑涪二州。﹞績用無成﹐終貽官謗﹐甘就嚴譴。﹝承嗣爲涪州﹐劉辟反。承嗣以無備謫永州。集有《送南涪州量移澧州序》云﹕始由施州爲涪州﹐捍蜀道寇。敵畏不敢犯。然而刀筆之吏﹐以簿書計校盈縮﹐受譴玆郡。蓋謂永州也。﹞無以負荷先志﹐﹝《左傳》﹕其父析薪﹐其子不克負荷。荷﹐音河。﹞報效殊私﹐以慚以懼﹐隕越無地。

伏見某月日敕﹐以王承宗負恩干紀﹐命將䢐徵﹐﹝元和四年十月﹐制削奪成徳軍節度使王承宗官爵﹐以神策左軍中尉吐突承璀爲招討處置使﹐討王承宗。﹞雷霆所加﹐殄滅在近。臣竊不自揆﹐思竭忠誠﹐﹝「誠」﹐一作「效」。﹞願預一卒之任﹐以答百生之幸。庶得摧鋒觸刃﹐摩壘搴旗﹐冀獲盡於微誠﹐倘不墜於遺烈。踴躍之至﹐夙夜不寧。敢希皇明﹐俯鑑丹懇。

臣聞周官考藝﹐國子置車甲之司﹔﹝《王制》﹕有發﹐則命大司徒教士以甲車。﹞漢道推恩﹐孤兒備羽林之用。﹝事詳注《南府君睢陽廟碑》及《送南涪州量移澧州序》內。﹞千秋思奮於事越﹐﹝《漢﹟南越傳》﹕粵至武帝時﹐獨其相呂嘉不欲附從。韓千秋奮曰「以區區粵﹐又有王應﹐獨相嘉爲害﹐願得勇士三百人﹐必斬嘉以報。」﹞仲孺期死於奔吳﹐﹝《史記》﹕灌夫﹐字仲孺。張孟嘗爲潁陰侯灌嬰舍人﹐得幸﹐故蒙灌氏姓爲灌孟。吳﹑楚反﹐灌何爲將軍﹐屬太尉﹐請孟爲校尉。夫以千人與父俱。孟年老﹐死吳軍中。夫奮曰「願取吳王若將軍頭﹐以報父仇。」夫募軍中壯士所善願從者數十人﹐馳入吳軍。﹞義激君親﹐名髙竹帛。臣𨿽無似﹐有慕昔人﹐𨿽身塗艸野﹐死而不朽。披肝瀝血﹐昧死上陳。無任懇迫忠憤之至。謹錄奏聞﹐伏候敕旨。

○進農書狀﹝《農書》三卷。﹞

右伏奉某月日敕﹐宜以二月一日爲中和節﹐所司進《農書》﹐永以爲恆式者。臣伏以平秩東作﹐《虞書》立制﹔ㄈ載南畝﹐周《雅》垂文。此皆奉天時以授人﹐盡地力而丰食。﹝「而」﹐一作「於」。﹞自陛下惟新令節﹐益勵農功﹐旣立典於可傳﹐每陳書而作則。耕鑿之利﹐敷帝力於嘉謨﹔稼穡之難﹐動天心於睿覽。勤勞率下﹐超邁古先。凡在率土﹐不勝幸甚。前件《農書》﹐謹函封進。謹奏。

○代人進瓷器狀﹝瓷﹐才資切。陶器之致堅者。公集有《元饒州書》﹐在元和八年。饒州嘗貢瓷器﹐此必爲元作也。﹞

瓷器若干事。﹝一無此句。﹞右件瓷器等﹐並藝精埏埴﹐﹝埏﹐和土也。埴﹐黏土也。《老子》﹕埏埴以爲器。埏﹐式延切。﹞制合規模。稟至徳之陶蒸﹐自無苦窳﹔﹝音愈﹐病也。舜陶河濱﹐器不苦窳。﹞合大和以融結﹐克保堅貞。且無瓦釜之鳴﹐﹝《賈誼賦》﹕黃鐘毀棄﹐瓦釜雷鳴。﹞是稱土之徳。﹝土﹐瓦器也﹐以盛羹。《韓非子》曰﹕堯﹑舜飯土畱﹐啜土。又《司馬遷傳》﹕堯﹑舜飯土簋﹐ヱ土。﹐音刑。﹞器慚瑚璉﹐﹝力展切。瑚璉﹐祭宗廟之器。夏曰瑚﹐殷曰璉。﹞貢異丹。﹝《書》﹕礪砥丹。﹐音奴。﹞旣尙質而爲先﹐﹝《禮記》﹕器用陶匏。尙質也。﹞亦當無而有用。﹝《老子》﹕當其無有器之。﹞謹遣某官某乙隨狀封進。謹奏。

○柳州舉監察禦史柳漢自代狀﹝公元和十年三月﹐出爲柳州﹐六月二十七日到任後作。﹞

右伏準從前赦文﹐﹝元和六年十月十七日敕。﹞常參官上後﹐﹝上三日後。﹞舉一人自代者。伏見前件官﹐頗有才行﹐長於政術﹐久歷嶺南使職。臣之所知﹐敢舉自代。無任懇迫之至。

○上戶部狀﹝元注云﹕左降官員外置同正員俸料﹐舊用戶部省員缺官錢充﹐今請攺授正官﹐占缺不用上件錢﹐每年約計數萬貫。柳州作。﹞

右伏以左降官是受責之人﹐都不釐務﹐戶部錢是準敕收貯﹐不合別支。又所授員外官﹐亦非舊制。宗元在永州日﹐見百姓莊宅公驗﹐有司戶李邕判給處﹐足明皆是正官。今請悉依故事爲準﹐並廢員外所置。凡在貶黜﹐授以正員﹐責其成功﹐俾無虛授。貯錢旣免﹐支用加數﹐足應軍須﹐實冀貨不濫分﹐官無曠職。謹狀。

○柳州上本府狀﹝元注云﹕莫誠救兄莫蕩﹐以竹刺莫果右臂﹐經十一日身死﹐莫誠禁在龍城縣。準律﹐以它物毆傷二十日保辜內死者﹐依殺人論。本府﹐謂桂管觀察府也。﹞

右奉牒準律文處分者﹐已帖縣準牒待秋分後舉處分訖。﹝「舉」﹐一作「與」。﹞伏以中丞﹝謂裴行立。﹞慈惠化人﹐孝悌成俗﹐屬吏所見﹐皆許申明。至公之下﹐敢竭愚慮。竊以莫誠赴急而動﹐事出一時﹐解難爲心﹐豈思他物。救兄有急難之戚﹐﹝《詩》﹕兄弟急難。﹞中臂非必死之瘡﹐不幸致殂﹐揣非本意。按文固當恭守﹐撫事亦可哀矜。斷手方迫於深哀﹐﹝漢王修諫袁譚曰「兄弟左右手也。將斗而斷其右手﹐可乎﹖」﹞周身不遑於遠慮。﹝周﹐防也。﹞律宜無赦﹐使司明至當之心﹔情或未安﹐守吏切惟輕之願。﹝《書》﹕罪疑惟輕。﹞況俟期尙遠﹐稟命不遙。伏乞俯賜興哀﹐特從屈法﹐幸全微命﹐以慰遠黎。則必闔境荷慈育之恩﹐豈惟一夫受生成之賜。儻以律文難變﹐使牒已行﹐則伏望此狀便令廢格。﹝音閣。﹞輕肆塵黷﹐惶戰交深。謹錄狀上﹐奉聽處分。

○爲裴中丞伐黃賊轉牒﹝裴中丞﹐行立也。次前《謝表》作。﹞

當管奉詔﹐﹝當管﹐桂管。﹞與諸管齊進﹐﹝諸管﹐謂容管﹑邕管﹑廣南等路。﹞誅討邕管艸賊黃少卿。漢軍馬步等若干人﹐各具兵馬數及軍將若干﹐前牒奉處分。

竊以天啟昌期﹐大功畢集﹐神開興運﹐微惡盡除。黃少卿等歷稔逋誅﹐舉宗肆暴﹐﹝注見前表。﹞恃狡兔之穴﹐﹝《戰國策》﹕狡兔有三窟﹐僅得免其死耳。窟﹐穴也。﹞ㄣ伏偸安﹔﹝王文考《魯靈光殿賦》曰﹕狡兔ㄣ伏於付側。ㄣ﹐䢐頑﹑莊緣二切。﹞憑孽狐之丘﹐﹝《莊子》﹕步仞之丘陵﹐巨獸無所隱其軀﹐而孽狐爲之祥。孽﹐妖孽。祥﹐怪也。﹞跳踉見怪。﹝跳﹐音迢。踉﹐音良﹐走也。﹞以爲威弧不射﹐﹝《易》﹕弧矢之利﹐以威天下。﹞天网可逃。﹝《老子》﹕天网恢恢﹐疏而不失。﹞侵逼使臣﹐隳犯王略﹐恣其毒虐﹐速我誅鋤。敵國盡在於舟中﹐﹝《史記》﹕吳起謂武侯曰「君不修徳﹐舟中之人皆敵國也。」﹞還師已期於席上。﹝趙充國上屯田十二事﹐其一事曰﹕治隍ɑ中道橋﹐令可至鮮水﹐以制西域﹐信威千里﹐從枕席上過師。﹞謂宜投戈頓顙﹐面縛乞身﹐﹝《左傳》僖六年﹕許男面縛銜璧。面縛者﹐謂縛手於後﹐惟見其面。﹞歸郡邑於王官﹐效黎獻於天吏。﹝《書》﹕黎獻﹐黎民之賢者。又曰﹕天吏逸徳﹐烈於猛火。﹞而乃繕兵補卒﹐增壘閉途﹐正當天討之辰﹐﹝《書》﹕天討有罪。﹞更積鬼誅之罪。﹝《莊子》﹕爲不善於幽暗之中者﹐鬼得而誅之。﹞眾輕斗蟻﹐﹝晉殷仲堪父嘗患耳聰﹐聞牀下蟻動﹐謂之牛斗。﹞勇劣怒蛙。﹝《韓非子》云﹕越王伐吳﹐欲人之輕死也﹐出見怒蛙﹐乃爲之軾。從者曰「奚敬於此﹖」王曰「爲其有气故也。」事亦見《吳越春秋》。﹞纖縞當彊弩之初﹐﹝《韓安國傳》﹕彊弩之末﹐不能入魯縞。縞﹐素也。﹞孤豚僨肥牛之下。﹝《左傳》昭公十三年﹕牛𨿽瘠﹐僨於豚上。僨﹐僕也。僨﹐佛問切﹐又音憤。﹞事同拾芥﹐力易摧枯。杪忽蜂腰﹐虛見辱於齊斧﹔﹝《易﹟旅卦》﹕旅於處﹐得其資斧。子夏傳及眾家並作「齊斧」。張軌云﹕齊斧﹐蓋黃鋮斧也。張晏云﹕整齊也。齊﹐側皆切。﹞突梯鼠首﹐濫欲寄於旄頭。﹝旄頭﹐胡星也。天子前驅。﹞剿絕有時﹐﹝《書》﹕天用剿絕其命。剿﹐子小切。﹞不索何獲﹖﹝《左傳》﹕吳光云上國有言曰﹕不索何獲。﹞

某﹝行立。﹞拱稽致命﹐﹝《吳語》﹕擁鐸拱稽。注云﹕拱﹐持也。稽﹐戟也。或云﹕稽﹐計兵名籍。﹞執銳忘生。﹝被堅執銳。銳﹐兵也。﹞車甲旣備於小戎﹐﹝《詩﹟秦風》﹕小戎﹐美襄公也﹐備其兵甲以討西戎。注云﹕小戎﹐兵車也。﹞鯨鯢豈逃於誅戮﹗﹝《左傳》宣十二年﹕古者明王伐不敬﹐取其鯨鯢而封之﹐以爲大戮。鯨鯢﹐大魚名。以諭不義之人吞食小國。﹞竊觀上略﹐﹝兵法有上中下三略。﹞總制中權。﹝「制」﹐一作「帥」。《左傳》宣十二年﹕前茅慮無﹐中權後勁。權﹐謀也。中權者﹐謂中軍制謀。﹞戰士義激於身心﹐列校勢成於臂指。蹶張之技﹐﹝《漢﹟申屠嘉傳》﹕申屠嘉以材官蹶張﹐從髙祖擊頂羽。如淳曰﹕材官之多力﹐能腳踏彊弩張之﹐故曰蹶張。師古曰﹕弩以手張之曰擘張﹐以足踏曰蹶張。蹶﹐音厥。﹞盡出於山林﹔拔距之材﹐﹝《漢﹟甘延壽傳》﹕投石拔距﹐絕於等倫。顏師古曰﹕拔距者﹐有人連坐相把據地距以爲堅﹐而能拔取之。﹞徧徵於川洞。﹝南夷皆居洞穴﹐故曰川洞。﹞賞懸香餌﹐﹝《黃石公記》曰﹕芳餌之下﹐必有懸魚﹔重賞之下﹐必有死夫。﹞令布疾雷﹐莫不鼓舞戎行﹐虔恭師律。﹝《易》﹕師出以律。律﹐法也。﹞投軀不愆於羽檄﹐﹝漢髙祖曰「吾以羽檄徵天下兵﹐未有至者。」注﹕檄﹐木簡﹐長尺二寸。用徵召﹐急則插以鳥羽﹐示急也。﹞足惟俟於牙璋。﹝《周禮﹟典瑞》云﹕牙璋以起軍旅﹐以治兵守。注﹕牙璋﹐彖以爲牙。牙齒﹐兵象﹐故以牙璋發兵也。﹐舉踵也。﹐去智切。﹞

今月某日﹐奏事官米蘭回捧受詔命﹐神飛首勇﹐足蹈心馳﹐歡聲洽於萬夫﹐勝气橫於千里。國容不入﹐﹝《司馬法》曰﹕古者國容不入軍﹐軍容不入國。﹞屨且及於寢門﹔﹝《左傳》宣十四年﹕楚使申舟聘於齊。及宋﹐宋人殺之。楚子聞之﹐投袂而起﹐屨及於窒皇﹐劍及於寢門之外。窒皇。寢門闕也。﹞家事勿關﹐土已塡於左闔。﹝《國語》﹕勾越伐吳。入命夫人﹐自今日以後﹐內政無出﹐外政無入。內有辱﹐是子也。外有辱﹐是我也。王出﹐夫人送王不出屏﹐乃闔左闔﹐塡之以土。﹞卽以月日全軍出次﹐﹝《左傳》莊三年﹕凡師一宿爲捨﹐再宿爲信﹐過信爲次。﹞分道並進﹐所期戮力﹐敢告同心。孔大夫﹝禦史大夫嶺南節度使孔。﹞貞直冠時﹐淸明格物﹐﹝《禮記》﹕淸明在躬。又曰﹕致知在格物。注云﹕格﹐來也。物﹐猶事也。﹞全體許國﹐一心在公﹐兵精食浮﹐﹝浮﹐足也。﹞爲日固久。容府楊中丞﹝禦史中丞容管經略使陽。本誤作「楊」耳。﹞以義烈爲己任﹐勛襲太常﹔﹝太常﹐以紀成績。﹞安南李中丞﹝禦史中丞安南都護李象古。﹞以英武爲家風﹐﹝象古﹐嗣曹王臯之子。﹞業傳彜器。﹝彜﹐謂宗彜。﹞並膺邦寄﹐克達皇威。南則浮海濟師﹐共集堂堂之陣﹔﹝《孫子》﹕勿擊堂堂之陣。﹞東則橫江誓眾﹐用成善善之功。﹝《孫子》﹕見勝不過眾人之所知﹐非善之善者也。《詩﹟緇衣》﹕以明有國善善之功焉。公此語﹐義取《孫子》﹐而句取《緇衣》。﹞以此鼓行﹐坐觀盡敵。刑惟勿喜﹐誅有可哀。徵側之勇冠一方﹐竟就伏波之戮﹔﹝《馬援傳》﹕交趾女子徵側及徵貳反。於是璽書拜援伏波將軍﹐南擊之。軍至浪泊上與賊戰﹐遂大破之。援追徵側等﹐斬其首﹐傳洛陽。﹞呂嘉之威行五嶺﹐終摧下瀨之師。﹝漢武帝時﹐南越王願欲內附﹐獨其相呂嘉建徳反。朝廷於是命路博徳爲伏波將軍﹐楊僕爲樓船將軍﹐及歸義粵侯二人爲下瀨將軍﹐共討之。嘉遂與其屬數百人亡入海﹐尋復追斬之。南粵乃平。見《南粵傳》。﹞嗟此陋微﹐自貽擒滅﹐勉成良畫﹐速致殊勛。𨿽荒徼之地﹐固不勞於有徵﹔而升平之年﹐將自此而何事。書之竹帛﹐實謂揚名。事須移牒鄰管﹐以成犄角。﹝《左傳》﹕譬諸捕鹿﹐晉人角之﹐戎人掎之。﹞舉牒者。

○賀誅淄靑逆賊李師道狀﹝一作「賀中書門下」﹐下同。次前《柳州賀破東平表》作。﹞

右今月三日﹐﹝元和十四年三月初三日。﹞得知進奏官某報前件﹐賊以前月九日﹝二月九日斬李師道。﹞克就梟戮者。

伏以天啟聖期﹐神資良弼﹐﹝《書》﹕夢帝賚予良弼。﹞必有懲討﹐以致升平。蠢爾凶渠﹐﹝《詩》﹕蠢爾蠻荊。蠢爾﹐動貌。﹞敢行悖亂﹐締交於雷霆之下﹐﹝締﹐音帝﹐結也。時憲宗討吳元濟﹐李師道﹑王承宗陰黨援﹐乃伏盜京師﹐刺用事大臣。﹞效逆於化育之辰﹐逞豺聲以欺天﹐﹝《左傳》﹕蜂目而豺聲﹐忍人也。﹞恣狼心而犯上。﹝《左傳》﹕狼子野心。﹞嘉謨克協﹐威命旁行﹐破竹寧比其發機﹐﹝杜預伐吳曰「今兵威已振﹐譬如破竹﹐數節之後﹐迎刃而解。」﹞走丸未諭於乘勝。﹝《孫子序》﹕如丸之走盤。﹞濁河淸濟﹐﹝濁河﹐黃河。﹞曾無溝洫之虞﹔大峴瑯邪﹐﹝劉裕伐南燕慕容超﹐公孫五樓請據大峴﹐超不從﹐遂敗。河﹑濟﹑大峴﹑瑯邪皆淄﹑靑間山水名。峴﹐胡典切。﹞不聞崖岸之阻。天兵四合﹐賊眾屢摧。然後赦劫脇之辜﹐許其歸復﹔寬詿誤之典﹐﹝《漢﹟文帝紀》﹕濟北王反﹐詿誤吏民。詿﹐古賣切。﹞期以撫循。外怛皇威﹐中感聖徳﹐𨿽在梟鏡﹐﹝《郊祀志》﹕古者天子祠黃帝﹐用一梟﹑破鏡。孟康曰﹕梟﹐鳥名﹐食母。破鏡﹐獸名﹐食父。梟﹐堅堯切。﹞豈不知歸。是以未極誅鋤﹐遽聞內潰。鯨鯢已戮﹐見東海之無波﹔氛盡消﹐﹝﹐音戾。﹞仰太陽之普照。功格於天地﹐化合於陰陽。一徳方繼於《商書》﹐﹝《書》﹕咸有一徳。﹞降神自同於周《雅》。﹝《詩》﹕維嶽降神﹐生甫及申。﹞遂使垂白遺老﹐再逢大寶之安﹔﹝「大寶」﹐一作「天寶」。﹞紳諸生﹐遠期貞觀之理。

某特承朝獎﹐謬列藩臣﹐常以突刃觸鋒﹐未爲效節﹐膏原潤艸﹐豈足酬恩﹐寤寐撫心﹐不遑寧處。今則削平之際﹐慚無尺寸之功﹔開泰方初﹐徒受丘山之寵。無任憤激屏營之至。舞歡慶﹐倍百恆情。

○賀平淄靑後肆赦狀﹝注見上。﹞

右伏奉二月日徳音﹐﹝一本云二十二日。﹞以淄﹑靑削平﹐慶賜大洽﹐率土之內﹐躍無窮。

伏以周滅三監﹐俱明誅放之罰﹔﹝《書》﹕武王崩﹐三監及淮夷叛。《漢書﹟地理誌》﹕周旣滅殷﹐分其地爲三國﹐《詩﹟風》邶﹑﹑衛是也。邶﹐以封紂子武庚﹔﹐管叔尹之﹔衛﹐蔡叔尹之。以監殷民﹐謂之三監。﹞漢平七國﹐更嚴斬殺之科。﹝《景帝紀》﹕七國反﹐太尉周亞夫﹑將軍竇嬰將兵擊破之。斬首十餘萬級﹐追斬吳王濞於丹徒﹐膠西王等皆自殺。六月﹐詔曰﹕今濞等已滅﹐吏民當坐濞等及逋逃亡軍者皆赦之。楚元王子藝等﹐與濞等爲逆﹐朕不忍加法﹐除其籍﹐毋令污宗室。﹞未有翦覆凶渠﹐撫存疑類﹐威暫行而徳洽﹐誅才及而恩加。操兵者悉獲歸休﹐秉耒者更聞優復。與之種食﹐分以貨財﹐疾苦盡除﹐鰥孤咸育。葬戰死之骨﹐增以賞延﹔憐刃傷之肌﹐存其廩給。滌山川之舊污﹐申節義之餘冤。功多受三事之榮﹐﹝《詩》﹕三事大夫﹐莫肯夙夜。注云﹕三事﹐謂三公也。元和十四年二月丁巳﹐斬李師道。壬戌﹐田弘正奏捷到。癸酉﹐加弘正檢校司徒同平章事﹐故云。﹞節著有十連之寵﹐﹝《禮記》﹕十國以爲連﹐連有帥。是月庚午﹐以淄靑都知兵馬使劉悟爲義成軍節度使﹐故云。﹞較然逆順﹐益以彰明。和气遠周﹐罷七旬之干羽﹔﹝《書》﹕舞干羽於兩階。七旬﹐有苗格。﹞仁風溥暢﹐收六月之車徒。﹝《詩》﹕六月棲棲﹐戎車旣飭。﹞寰海永康﹐夷夏均慶。

某忝司戎旅﹐獲奉升平﹐當伊尹無恥之辰﹐﹝《書》﹕伊尹曰﹕予弗克俾厥後爲堯舜﹐其心愧恥﹐若撻於市。﹞見咎繇惟輕之徳。﹝《書》﹕罪疑惟輕。﹞躍之至﹐倍萬恆情。無任慶賀之至。

○賀分淄靑諸州爲三道節度狀﹝一作「使」。注見前卷《賀分淄靑三道表》。﹞

右某伏見某月日制﹐分淄靑諸州爲三道節度﹑都團練﹑觀察等使者。﹝元和十四年二月﹐命戶部楊於陵爲淄靑宣撫使﹐並分師道地。於陵按圖籍﹐視土地遠近﹐計士馬眾寡﹐校倉庫虛實﹐分爲三道﹐使之適均。以鄆﹑曹﹑濮爲一道﹐淄﹑靑﹑齊﹑登﹑萊爲一道﹐兗﹑海﹑沂﹑密爲一道。﹞

害气盡除﹐和風溥暢。﹝一作「遠暢」。﹞裂壤旣分其形勝﹐經野必正其提封﹐﹝《周禮》﹕體國經野。注云﹕經﹐謂爲之里數。﹞河﹑濟異宜﹐﹝《書》﹕濟﹑河惟兗州。﹞海﹑岱殊服。﹝《書》﹕海﹑岱惟靑州。﹞八命作牧﹐﹝《周禮》﹕八命作牧﹐九命作伯。﹞無聞威福之源﹔十國爲連﹐﹝見前篇注。﹞已肅澄淸之政。鼠無夜動﹐﹝《左傳》襄二十三年﹕夫鼠晝伏夜動﹐不穴於寢廟﹐畏人故也。﹞變好音﹐﹝《詩》﹕翩彼飛﹐集於泮林。食我桑椹﹐懷我好音。﹞惠澤豈俟於崇朝﹐仁化寧期於必代。﹝孔子曰﹕如有王者。必世而後仁。﹞遂使瑯邪卽墨﹐田生無慮其異謀﹔﹝漢髙祖六年﹐田肯賀上曰「齊有瑯邪﹑卽墨之饒﹐南有泰山之固﹐西有濁河之限﹐非親王子弟莫可王齊者。﹞聊﹑攝﹑姑﹑尢﹐晏子但聞其善祝。﹝《左傳》昭二十年﹕晏子曰「祝有益也﹐詛亦有損。聊﹑攝以東﹐姑﹑尢以西﹐爲人也多矣﹐𨿽其善祝﹐豈能勝億兆之詛﹖」聊﹑攝﹐齊西界也。平原聊城縣東北有攝城。姑﹑尢﹐齊東界也。姑水﹑尢水皆在城陽郡南入海。﹞

恭以相公謨參禹績﹐﹝《詩》云﹕丰水東注﹐維禹之績。﹞制出蕭規﹐﹝《揚子》﹕蕭也規﹐曹也隨。﹞光輔聖神﹐永康黎獻。某獲逢開泰﹐忝守方隅﹐躍之誠﹐倍百恆品。

○爲裴中丞上裴相賀破東平狀﹝裴中丞﹐行立。裴相﹐度。亦次《表》作。﹞

右伏以逆賊李師道克就梟擒﹐已具中書門下狀賀訖。某忝居末屬﹐﹝行立與度同族。﹞特受深恩﹐踴躍不寧﹐輒復披露。竊以自古中興之主﹐必有命代之臣﹐一徳同功﹐以葉休運。故申﹑甫﹑方﹑召﹐﹝邵﹐當作召。謂申伯﹑尹吉甫﹑方叔﹑召虎。﹞成宣王復古之勛﹔﹝《詩﹟車攻》﹐宣王復古也。﹞吳﹑鄧﹑寇﹑耿﹐﹝謂吳漢﹑鄧禹﹑寇恂﹑耿恂。一作「寇﹑鄧﹑耿﹑吳」。﹞致光武配天之業。此皆上下齊志﹐中外悉心。𨿽成功則多﹐而陳力甚易。豈若閣下挺拔英气﹐邁越常流﹐獨契聖謨﹐以昌鴻業。廟略初定﹐異議紛然﹐詆訕盈朝﹐萋斐成市。﹝《詩》﹕萋兮斐兮﹐成是貝錦。﹞閣下秉心不惑﹐定命彌堅。﹝《詩》﹕︳謨定命。﹞討淮右之凶﹐則下車而授首﹔﹝淮右﹐謂吳元濟。﹞服恆陽之虜﹐則馳使而革心。﹝恆陽﹐謂王承宗。度在淮西﹐布衣柏耆以策說度曰「元濟就擒﹐王承宗破膽矣。願得書往說之﹐可不煩兵而服。」度遣之。承宗懼﹐請以二子爲質﹐及獻徳﹑棣二州。﹞況師道惡稔禍盈﹐鬼怨神怒﹐恣行悖慢﹐敢肆欺誣。天兵四臨﹐所至皆捷。次又捨其將校﹐許以歸還﹐罪止一夫﹐恩加百姓﹐豺狼感化﹐梟鏡懷仁。﹝梟﹑鏡﹐注已見上。﹞自致誅夷﹐以成開泰﹐萬方有慶﹐四海無虞﹐遂令率土之人﹐盡識太平之理。盛徳大業﹐振古莫儔。然則布政明堂﹐勒功東嶽﹐光垂後祀﹐輝映前王。神化永屬於聖君﹐崇勛實歸於宗衮。慶賀之至﹐倍萬恆情。

○爲裴中丞上裴相乞討黃賊狀﹝韓本標曰「趙本與上裴相狀合爲一篇」。次前《謝討賊表》作。﹞

某材質無堪﹐授任非次。當有事之日﹐忠懇莫施﹔遇成功之辰﹐慚憤空積。陳力之志﹐誓死不渝﹐伏惟仁恩﹐終賜展效。

今者中華寧謐﹐異類服從﹐惟此南方﹐尙餘寇孽。伏以黃少卿等﹐憑培婁以自固﹐﹝自關而東﹐小冢謂之培婁。又云﹕小阜也。培﹐薄口切。婁﹐郎口切。﹞合脆以爲彊。﹝﹐寸臥切﹐斬芻也。脆﹐此芮切﹐易斷也。一曰「」當作「辶」﹐七戈切。《選》﹕稟質﹤辶﹥脆。《廣雅曰》﹕﹤辶﹥﹐亦脆也。﹞劫脇使臣﹐侵暴列郡。𨿽狐鼠之陋﹐無足示威﹐而蜂蠆之微﹐﹝蠆﹐醜邁切。﹞猶能害物。必資翦伐﹐方致和平。庶盡駑蹇之勞﹐以答恩榮之重。撫心踴躍﹐夙夜不寧﹐私布丹誠﹐敢期明鑑。無任感激屏營之至。

○爲桂州崔中丞上中書門下乞朝覲狀﹝中丞﹐崔詠。一本作「上宰相狀」。次前《請朝覲表》作。﹞

右某幸遇文明﹐叨承委寄﹐理戎典郡﹐十有四年﹐瞻戀闕廷﹐神魂飛越。頃在邕州﹐﹝注見前表。﹞累陳誠懇﹐謬屍進律之寵﹐﹝《禮記》﹕有功徳於民者﹐加地進律。﹞未遂執之願。﹝《左傳》﹕朝聘有圭。《詩》﹕以其介圭﹐入覲於王。﹞相公膺賢輔聖﹐大敍彜倫﹐﹝《書》﹕彜倫攸敍。﹞中外之臣﹐出入更踐。某自領桂管﹐﹝元和八年十二月﹐詠遷桂管。﹞又逾再周。﹝注並見前。﹞企鸞鷺於紫霄﹐獨無羽翼﹔仰星辰於黃道﹐﹝《渾天圖》﹕天有黃赤二道。《禮記》疏﹕日月四時遊於黃道﹐其方不同。﹞徒竭丹誠。﹝「丹」一作「精」。﹞況正月會朝﹐遠夷皆至﹐六歲來見﹐要服有期。﹝《書》﹕六年﹐五服一朝。《國語》﹕要服者貢。注云﹕要服﹐六歲一見。﹞豈使班超之望長懸﹐﹝《東漢﹟班超傳》﹕超以久在絕域﹐年老思歸。十二年上疏曰﹕太公封齊﹐五世葬周。狐死首丘﹐代馬依風。夫周﹑齊同在中土千里之間﹐況於遠處絕域﹐小臣能無首丘依風之思哉﹗﹞子牟之戀空積。﹝《莊子》﹕魏公子牟曰「身居江湖之上﹐心馳乎魏闕之下。」﹞伏乞特申微願﹐錄受冗員﹐徵故事而不遺﹐揆夙志而斯畢。入天子之國﹐願附禮於小侯﹔拜丞相之車﹐﹝袁盎爲吳相﹐告歸﹐道逢丞相申屠嘉﹐下車拜謁。﹞敢希榮於下客。﹝「下」﹐一作「上」。﹞無任懇禱屏營之至。輕瀆威重﹐戰汗伏深。謹狀。﹝一本止於「下客」﹐無後數句。﹞

○爲南承嗣上中書門下乞兩河效用狀﹝次前《請從軍狀》作。﹞

右伏以越敗夫差﹐多會稽納宦之子﹔﹝《越語》﹕孤子寡婦疾疹貧病者﹐納宦其子。注云﹕宦﹐仕也。仕其子而教之。﹞趙摧栗腹﹐卽長平死事之孤。﹝《趙世家》﹕武成王十五年﹐燕王喜使丞相栗腹約歡於趙。還報燕王曰「趙壯者皆死長平﹐其孤未壯﹐可伐也。」燕師至趙﹐廉頗逆擊之﹐破殺栗腹。﹞何者﹖義烈之餘﹐色气猛厲﹐上將效於國用﹐下欲濟其家聲﹐所以憤激淒愴﹐常思致命者也。

某先父死難睢陽﹐﹝事見集中《南霽云廟碑》。﹞事存簡冊﹐累降優詔﹐榮及子孫。爰自糸彊糸保﹐超升品秩﹐﹝注﹕見前《狀》。﹞肉食廩給﹐未嘗暫停。頃守涪州。屬西蜀遘逆。﹝永貞元年八月﹐劍南度支副使劉辟自爲節度畱後。﹞將致死命﹐以盡夙心。寢戈嘗膽﹐志願未究。會刀筆之吏﹐置以深文﹐﹝事見集中《送南涪州序》。﹞首級之差﹐﹝馮唐對文帝曰「雲中守魏尙﹐坐上功首虜差六級﹐陛下下之吏﹐削其爵。」﹞今復誰辯﹖薏苡之謗﹐﹝馬援徵交趾﹐常餌薏苡﹐欲以爲種。軍還﹐載之一車。後有上書譖之者﹐以爲前所載還﹐皆明珠文犀﹐光武大怒。﹞不能自明﹐猶賴舊勛﹐謫居樂土。﹝時承嗣謫永州。﹞食人力之粟﹐守無事之官﹐拳拳血誠﹐無所陳露。伏見明制興師﹐討伐恆﹑冀﹐﹝注見前狀。﹞蔑爾小醜。尙欲逋誅。某材非古人﹐志慕前烈﹐願得身當一隊﹐﹝李陵曰「臣所將屯邊者﹐皆荊楚勇士奇才劍客﹐願得自當一隊。」﹞效死戎行。竭平生之忠懇﹐申幽明之冤痛﹐撫劍心往﹐發言涕零。

嘗聞漢法﹐有奮擊匈奴者﹐諸侯不得擁遏。又況丞相總軍國之重﹐定廊廟之謀﹐固當弘獎﹐無所棄捐。伏乞哀憫收撫﹐以成其心。無任懇迫惶恐之至。

○柳州上中書門下舉柳漢自代狀﹝與前《舉監察禦史柳漢自代表》同作。﹞

右伏準元和六年十月十七日敕﹐常參官授上後﹐三日內舉一人以自代。便具所舉人兼狀上中書門下者。今奏請前件官自代﹐謹連狀。

○爲長安等縣耆壽詣相府乞奏復尊號狀﹝注已具三十七卷《請復尊號表》。﹞

長安縣耆壽某乙若干人。﹝一本無上文。﹞右某等伏以生長明時﹐游泳皇澤﹐鼓腹且知於帝力﹐食毛敢忘於君恩。﹝《左傳》﹕食土之毛。誰非君臣。﹞竊見近者祥瑞所陳﹐周於百郡﹐丰稔之報﹐均於四方。有以知上玄降靈﹐誕告嘉應﹐彰我君文明之化﹐仁育之恩。大道旣行﹐鴻名未舉﹐是以殷勤昭著﹐如斯而不已者也。某皆陶煦純仁﹐﹝煦﹐吁具切。溫也。﹞成此老﹐生旣無補﹐死而何求﹗惟願上聞帝閽﹐復建尊號﹐用彰聖徳﹐以報皇慈。披露血誠﹐伏守天闕﹐糜軀碎骨﹐猶生之年。謹以今日詣光順門輒進表訖。﹝「表」﹐一作奏。﹞

伏惟相公贊翊明主﹐﹝「贊翊」﹐一作「協贊」。﹞共致太平﹐而使名號尙郁﹐天人失望﹐艸野愚鄙﹐竊有惑焉﹗伏望敷奏之際﹐開陳其要﹐俾下情允達﹐大願克從﹐退就泉壤﹐樂而無恨。輕黷相國﹐伏待典刑。謹狀。

○爲京畿父老上府尹乞奏復尊號狀﹝此當在前《狀》前作。﹞

長安縣耆老某乙等若干人。﹝上本無上文。﹞右某等幸以羸老﹐獲睹升平﹐蹈舞薰風﹐謳歌壽域。譬之艸木﹐何以報天﹖寤寐焦勞﹐不知所措。

伏見聖君臨禦﹐玄化升聞﹐瑞應匝於萬方﹐﹝匝﹐作答切。與「幣」同。﹞丰報窮於四海。神注意﹐天地傾心﹐覺悟生人﹐必有爲者。﹝一作「必將有爲」。﹞蓋以挹損徽號﹐近二十年﹐﹝興元元年罷尊號。﹞盛徳益光﹐大名未復﹐致遠邇積慮﹐幽明憤懷。故自古以來﹐嘉瑞之至﹐未有如今歲之盛也。斯乃上玄深旨﹐下人懇誠﹐勤勤相符﹐正在於此。某等眷戀明時﹐朝夕是切﹐惟願早復大號﹐以契天心。庶得聖政益光﹐鴻化彌遠﹐少遂踴躍之甚。今請詣光順門進表﹐昧死上陳。

伏以侍郎﹝貞元十七年十月﹐以吏部侍郎韋夏卿爲京兆尹。﹞道合君臣﹐惠敷黎庶﹐倘遂收采愚慮﹐致貢天庭﹐俾艸萊微誠﹐得達萬乘﹐非所敢望﹐惶懼伏深。謹狀。

●卷四十﹟祭文○祭楊憑詹事文﹝憑﹐字虛受﹐一字嗣仁。弘農人。公娶楊凝女﹐爲憑從子婿。據楊氏志﹐父禮部郎中凝﹐則子厚凝婿也。然楊凝墓碣曰﹕若宗元者﹐以姻舊獲愛﹐若凝婿不應曰姻舊。楊氏志恐誤以憑爲凝。此文元和十二年柳州作。﹞

年月子婿﹝一本有「使持節柳州諸軍事守柳州刺史柳某」一十五字。﹞謹以淸酌庶羞之奠﹐昭祭於丈人之靈。卿雲輪﹐﹝《史記﹟天官書》﹕鬱鬱紛紛﹐蕭索輪﹐是謂慶雲。慶雲﹐卽卿云﹐蓋五色云也。﹞天漢昭回﹐﹝《詩》﹕倬彼云漢﹐昭回於天。昭回﹐明也。﹞自然物外﹐寧雜塵埃﹖公稟閒气﹐﹝閒﹐居莧切。﹞心靈洞開﹐翺翔自得﹐誰屑羣猜﹖﹝屑﹐顧也。﹞孝友忠信﹐﹝憑工文詞﹐尙气節﹐與母弟凝﹑淩相友愛。﹞聞於九垓﹐﹝垓﹐重也﹐天有九重。﹞ゼ華發藻﹐﹝ゼ﹐抽知切﹐又音離。張也。﹞其動如雷。世榮甲科﹐﹝大歷九年﹐憑舉進士甲科。﹞亦務顯處﹐﹝「務」﹐一作「矜」。﹞公之俊徳﹐有而不顧。禦史之選﹐朝之所注﹐公勤於養﹐投劾引去。﹝憑累事節度府﹐召爲監察禦史﹐不樂檢束﹐輒自免去。﹞時任方隅﹐威刑是務﹐公施其惠﹐﹝貞元十八年九月﹐自太常少卿出爲湖南觀察使。永貞元年十月﹐遷江西。﹞亦莫有■A48。﹝五故切。逆也。與「迕」同。﹞京兆之難﹐下多怨怒﹐或由以黜﹐瓦石盈路。﹝貞元二十二年二月﹐京兆尹李實貶通州長史﹐市裏歡呼﹐皆袖瓦礫遮道伺之﹐實由間道獲免。﹞公捍其彊﹐仁及童孺﹐﹝元和四年﹐憑自江西入爲京兆尹。﹞左遷而出﹐擁道牽慕。道峻多謗﹐徳優見憎﹐煩言旣詆﹐﹝《左傳》﹕嘖有煩言。﹞倚法斯繩。﹝《書》﹕無倚法以削。憑與禦史中丞李夷簡素有隙。是歲七月﹐夷簡劾憑江西姦贓及它不法。詔刑部尙書李﹑大理卿趙昌卽臺參訊。時憑治第永寧裏﹐功役叢煩﹐又幽妓妾於永樂別捨﹐謗議頗ん﹐故夷簡藉之痛摘發﹐欲抵以死。旣置對﹐未得狀﹐卽逮捕故官屬推攝﹐籍憑家貲。翰林學士李絳奏﹕「憑所坐髒﹐不當同逆人法。」乃止。憲宗以憑治京兆有績﹐丁卯﹐但貶賀州臨賀尉。﹞南過九疑﹐﹝九疑﹐山名﹐在永州界。謂謫臨賀。﹞東逾秣陵﹐﹝秣陵﹐江寧。謂自臨賀徙杭州長史也。﹞顚沛三載﹐天書乃徵。入傅王國﹐﹝自杭州入爲王傅。﹞嘉聲聿興﹐詹事東宮﹐﹝自王傅徙太子詹事。﹞致政是膺。年惟始至﹐道則彌勵﹐頡頏今古﹐﹝飛而上曰頡﹐飛而下曰頏。﹞優遊徳藝。實期發﹐再光文陛﹐誰謂昊天﹐遽玆降厲。﹝厲﹐惡也。《詩》﹕降此大厲。﹞嗚呼哀哉﹗

某以通家承徳﹐夙奉良姻﹐莫成子姓﹐﹝《史記﹟外戚世家》﹕或不能成子姓。注﹕謂趙飛燕等。楊氏無子﹐故云。﹞早喪淑人。﹝貞元十五年八月一日﹐公之夫人楊氏卒﹐年二十二。﹞恩禮斯重﹐眷撫惟新﹐綢繆其志﹐實敬實勤。迨今挈然﹐十月八祀﹐﹝自貞元十五年己卯﹐至元和十二年丁酉﹐爲十八年。﹞家缺主婦﹐身遷萬里。謗言未明﹐黜伏逾紀﹐﹝十二年曰紀。﹞徳輝間絕﹐音塵莫俟。歲首發函﹐視遠如邇﹐𨿽當沈痼﹐心術猶治。撫膺頓首﹐流泣瞪視﹐﹝瞪﹐丈證切。直視。﹞旣歙而還﹐莫傳音旨。鄕風長慟﹐於玆已矣。嗚呼哀哉﹗

承訃之始﹐卜兆旣逾﹐載馳斯文﹐出拜路隅。哀從海ㄛ﹐﹝視裔切。﹞禮致皇都﹐寸誠相續﹐終歲不渝。天道悠遠﹐人世多虞﹐寄心雙表﹐﹝表﹐謂墓闕。﹞長恨囚拘。嗚呼哀哉﹗

○祭穆質給事文﹝質﹐河內人。祕書監寧之子。一作《祭穆撫州文》。據傳﹕質自給事中出爲開州﹐卒。然此文謂「黜刺南荒﹐義言盈口」﹔又云「王命南下﹐郡符東剖。畱滯湮淪﹐殲此遐壽。」必是自開移撫﹐未及行而卒耳。此文柳州作﹐豈質元和十二三年間﹐方自開遷撫故耶﹖﹞

昭祭於給事五丈之靈。自古直道﹐鮮不顚危﹐禍之重輕﹐則系盛衰。矯矯明靈﹐克丁聖時﹐﹝「丁」﹐一作「生」。﹞形軀獲宥﹐三黜無虧。﹝《論語》﹕孔子曰「直道而事人﹐焉往而不三黜﹖」﹞賢良發策﹐始振其儀﹐天子動容﹐敬我直辭。﹝貞元元年九月﹐徳宗策賢良方正﹑能直言極諫科﹐問以天旱。質言兩漢故事﹐三公當免﹐卜式著議﹐弘羊可烹。徳宗深嘉之﹐擢第三等。﹞載之冊府﹐命以諫司﹐﹝質以制舉﹐自畿尉擢左補闕。﹞抗姦替否﹐與正爲期。奏書百上﹐知無不爲﹐誰謂劉﹑賈﹐﹝劉向﹑賈誼。﹞英風莫追﹖給事黃門﹐奉職樞機﹐封還付外﹐動獲其宜﹐無曠爾位﹐惟公在斯。﹝質累遷給事中﹐政事得失﹐未嘗不盡言。元和初﹐鹽鐵﹑轉運諸院擅系囚﹐笞掠嚴楚﹐人多死。質奏請與州縣參決﹐自是不冤。王承宗反﹐用內官吐突承璀爲招討使。四年十月﹐質與度支使李元素極言其不可。明日﹐削承璀四道兵馬使﹐帝頗不悅﹐以質爲太子左庶子。﹞達道之行﹐實惟交友﹐患難相死﹐其廢自久。公實毅然﹐誓均悔咎﹐挺身立气。不攺其守。黜刺南荒﹐﹝元和四年七月﹐京兆尹楊憑貶臨賀尉﹐質坐與憑善﹐貶開州刺史。﹞義言盈口﹐封章致命﹐志期隕首。邈矣髙標﹐誰嗣於後﹖王命南下﹐郡符東剖﹐﹝見題注。﹞畱滯湮淪﹐殲此遐壽。嗚呼哀哉﹗

公之伯仲﹐信惟先執﹐﹝穆質﹑穆員﹑穆賞﹐皆見於公之《先友碑陰記》。﹞感激之風﹐道同義立。中司守直﹐姦權是襲﹐致之徽糸墨﹐﹝音墨。索也。《易》﹕系用徽糸墨。﹞誣以賄入。瑣瑣其徒﹐榜訊愈急﹐﹝贊﹐字相明﹐累擢侍禦史﹐分司東都。陜虢觀察使盧嶽妻分財不及妾子﹐妾訴之﹐贊鞠其事﹐禦史中丞盧亻召欲重妾罪﹐贊持平不許。亻召與宰相竇參共誣贊受金﹐捕送獄。侍禦史杜倫希其意﹐鍛煉甚急。榜﹐音彭。訊﹐音信。﹞詔下三司﹐議於洛邑。噫我先君﹐邦憲是輯﹐平反羣枉﹐﹝反﹐孕袁切。《漢書》平反注﹕幡罪人辭使從輕也。﹞大忤三揖。﹝《左傳》襄三年﹕三揖在下。注﹕卿大夫士。﹞危法旋加﹐譖言俄及﹐左官夔國﹐﹝贊弟賞詣闕﹐撾登聞鼓訟冤﹐詔三司使柳鎭﹑李覿﹑楊覆治﹐無之。然猶出爲郴州刺史。鎭亦坐貶夔州司馬。﹞義夫掩泣。邪臣旣黜﹐乃進其級﹐﹝貞元八年﹐竇參貶﹐召質爲刑部郎中。﹞端於庶僚﹐直聲允集。虔虔小子﹐夙奉遺則﹐公在郎位﹐再罹擯抑。時忝憲司﹐竊分枉直﹐抗詞犯長﹐有志無力。惟韓洎劉﹐﹝謂監察禦史韓泰﹑劉禹錫也。﹞同憤г臆﹐道之不行。銜愧罔極。公在左掖﹐議登秋官﹐先定於志﹐將發其難。決白無狀﹐以申禍端﹐秉心撰詞﹐義不可幹。﹝謂將白公之枉。﹞會逢友累﹐﹝謂其坐楊憑遷斥。﹞曾莫自安﹐感於褚中﹐﹝褚﹐展呂切。絮裝衣也。事見《左傳》成公三年。﹞有涕ォ瀾。嗚呼哀哉﹗

壽宮久翳﹐狼荒萬里﹐禮不可違﹐誠不可弭。抽哀泄憤﹐舒文致美﹐願溯海風﹐以窮洛。淸明如在﹐神鑑何已﹐嗚呼格思﹐以慰勤止。

○祭呂衡州溫文﹝溫﹐字和叔﹐一字化光﹐河東人。溫之生平﹐公嘗爲之誄﹐極所稱道﹐蓋不獨見之此文也。作之年月具本篇。﹞

維元和六年﹐歲次辛卯﹐九月癸巳朔某日﹐友人守永州司馬員外置同正員柳宗元﹐謹遣書吏同曹﹑﹝同曹﹐人名﹐爲曹吏。﹞家人襄兒﹐奉淸酌庶羞之奠﹐敬祭於呂八兄化光之靈。

嗚呼天乎﹗君子何厲﹖﹝厲﹐惡也。﹞天實仇之﹔生人何罪﹖天實仇之。聰明正直﹐行爲君子﹐天則必速其死。道徳仁義﹐志存生人﹐天則必夭其身。吾固知蒼蒼之無信﹐﹝《莊子》﹕天之蒼蒼﹐其正色耶﹖﹞莫莫之無神﹐今於化光之歿﹐怨逾深而毒逾甚﹐故復呼天以云云。

天乎痛哉﹗堯﹑舜之道﹐至大以簡﹔仲尼之文﹐至幽以默。千載紛爭﹐或失或得﹐倬乎吾兄﹐獨取其直。貫於化始﹐與道咸極。推而下之﹐法度不忒。旁而肆之﹐中和允塞。道大藝備﹐斯爲全徳。﹝溫從陸質治《春秋》﹐梁肅爲文章﹐勇於藝能﹐咸有所祖。﹞而官止刺一州﹐﹝元和三年十月﹐貶溫均州刺史。議者不厭﹐再貶道州刺史。五年﹐移守衡州。﹞年不逾四十﹐佐王之志﹐沒而不立﹐豈非修正直以召災﹐﹝「修」﹐一作「循」。﹞好仁義以速咎者耶﹖

宗元幼𨿽好學﹐晚未聞道﹐洎乎獲友君子﹐乃知適於中庸﹐削去邪雜﹐顯陳直正﹐而爲道不謬﹐兄實使然。嗚呼﹗積乎中不必施於外﹐裕乎古不必諧於今﹐二事相期﹐從古至少﹐至於化光﹐最爲太甚。理行第一﹐﹝溫在衡州﹐治有善狀。﹞尙非所長﹐文章過人﹐略而不有﹐素志所蓄﹐巍然可知。貪愚皆貴﹐險很皆老﹐則化光之夭厄﹐反不榮歟﹖所慟者志不得行﹐功不得施﹐蚩蚩之民﹐不被化光之徳﹔庸庸之俗﹐不知化光之心。斯言一出﹐內若焚裂。海內甚廣﹐知音幾人﹖自友朋凋喪﹐志業殆絕﹐惟望化光伸其宏略﹐震耀昌大﹐興行於時﹐使斯人徒﹐﹝一無「徒」字。﹞知我所立。今復往矣﹐吾道息矣﹗𨿽其存者﹐志亦死矣﹗臨江大哭﹐萬事已矣﹗﹝六年八月﹐溫卒於衡州。十二月十四日﹐槁葬江陵。﹞窮天之英﹐貫古之識﹐一朝去此﹐終復何適﹖

嗚呼化光﹗今復何爲乎﹖止乎行乎﹖昧乎明乎。豈蕩爲太空與化無窮乎﹖將結爲光耀以助臨照乎﹖豈爲雨爲露以澤下土乎﹖將爲雷爲霆以泄怨怒乎﹖豈爲鳳爲麟﹑爲景星爲卿云以寓其神乎﹖將爲金爲錫﹑爲圭爲璧以棲其魄乎﹖豈復爲賢人以續其志乎﹖將奮爲神明以遂其義乎﹖不然﹐是昭昭者其得已乎﹐其不得已乎﹖抑有知乎﹐其無知乎﹖彼且有知﹐其可使吾知之乎﹖幽明茫然﹐一慟腸絕。嗚呼化光﹗庶或聽之。

○祭李中丞文﹝中丞名字未詳。作之年月具本篇。﹞

維貞元二十年﹐歲次甲申﹐五月某朔﹐﹝五月甲戌朔。﹞二十二日﹐故吏儒林郎守侍禦史王播﹑將仕郎守殿中侍禦史穆贄﹑﹝穆質﹐誤作「贄」字。﹞奉議郎行殿中侍禦史馮邈﹑承奉郎守監察禦史韓泰﹑﹝泰﹐字安平。﹞宣徳郎行監察禦史範傳正﹑﹝傳正﹐字西老﹐貞元十年舉進士。﹞文林郎守監察禦史劉禹錫﹑承務郎監察禦史裏行柳宗元﹑承務郎監察禦史裏行李程等﹐﹝程﹐字表臣。﹞謹以淸酌之奠﹐敬祭於故中丞贈刑部侍郎李公之靈。

惟公堅貞守道﹐潔廉成徳﹐當官秉彜﹐卓爾孤直。髙節外峻﹐純誠內植﹐臨事不回﹐執心無惑。矯矯勁質﹐﹝一本作「節」。﹞擢於天枝﹐﹝中丞﹐宗室。﹞式是邦族﹐粲其羽儀。發迹內史﹐﹝右內史﹐今鳳翔府。﹞參其軍事﹐自下靡刂上﹐﹝《漢書﹟贊》﹕賈山自下靡刂上。孟康曰﹕靡刂﹐謂割切之也。靡刂﹐音磨。﹞直詞屢至。於後受邑﹐歷撫疲人﹐公去逾久﹐人滋詠呻﹐﹝詠呻﹐歌詠。﹞復從京邑﹐辟署司錄﹐振其綱條﹐端我甸服﹐﹝甸服﹐謂畿甸也。﹞黠吏屏气﹐貪官窒欲。﹝《易》﹕君子以懲忿窒欲。﹞赫赫有命﹐登於王庭﹐邦賦以修﹐國用是經。實抗其長﹐以奉準程。﹝準程﹐法令。﹞校其簿書﹐無失奇贏。﹝奇﹐音羈﹐與畸同﹐殘田也。贏﹐音盈。﹞進爲正郎﹐勾會是專。﹝會﹐古外切。總合也。﹞乃刺於商﹐﹝出爲商州刺史。﹞虎節登山。﹝《周禮》﹕山國用虎節。﹞化脊爲沃﹐﹝脊﹐音脊。薄土也。﹞致夷於艱﹐道途謳歌﹐有詔徵還。丞我禦史﹐﹝自商州召爲禦史中丞。﹞執其憲矩﹐糾逖之志﹐直淸是舉﹐愼擇寮史﹐必薪之楚。﹝《詩》﹕翹翹錯薪﹐言刈其楚。注云﹕楚﹐雜薪之中﹐尢翹翹者。﹞終始七載﹐不忘祗勤﹐事無觀瞻﹐道有屈伸﹐皂囊密啟﹐﹝見上「屢皂其囊」注。﹞忠懇屢陳。令望逾重﹐名卿是屬。拖紳遽聞﹐﹝《論語》﹕疾﹐君視之﹐東首﹐加朝服拖紳。拖﹐徒可切。﹞捲衣已復。﹝復﹐招魂也。《禮﹟喪大記》曰﹕復者朝服﹐君以捲﹐夫人以屈狄﹐大夫以玄﹐世婦以衤衣﹐士以爵弁﹐士妻以稅衣﹐皆升自東榮﹐中屋履危﹐北面三號﹐扌捲衣投於前。﹞禮備贈﹐﹝《谷梁傳》隱元年﹕乘馬曰。一曰贈﹐一作賻。《公羊》曰﹕車馬曰﹐財貨曰賻。注﹕符遇切。皆助生送死之禮。﹐方鳳切。﹞恩加命服。窀穸有時﹐﹝窀﹐株倫切。穸﹐音夕。窀﹐厚也。穸﹐夜也。《左傳》﹕窀穸之事。注﹕猶長夜也。﹞歲月逾蹙。

播等猥備官屬﹐況當薦延﹐承其規模﹐奉以周旋﹐近或逾月﹐遠則累年。咸承至公﹐官守獲全。故事盡在﹐遺風藹然。俯仰庭除﹐顧慕潺。﹝潺﹐Θ山切。﹐音爰。﹞致誠一觴﹐拜訣堂筵。嗚呼哀哉﹗

○爲韋京兆祭杜河中文﹝注具本篇。﹞

維年月日甲子﹐京兆尹韋夏卿﹐﹝夏卿﹐字云客﹐京兆萬年人。貞元十七年十月﹐自吏部侍郎爲京兆尹。﹞謹以淸酌之奠﹐敬祭於故河中節度贈禮部尙書杜公之靈。﹝貞元十五年十二月﹐以同州刺史杜確爲河中尹﹑河中晉絳觀察使。﹞自古謀帥﹐恆在諸儒﹐晉登卻﹐亦以《詩》《書》。﹝《左傳》僖公二十七年﹕晉作三軍﹐謀元帥。趙衰曰「卻可。臣亟聞其言矣﹐說《禮》《樂》而惇《詩》《書》。」﹞爰及近代﹐二柄殊途﹐授鉞之臣﹐率由武夫。時惟明靈﹐道冠學徒﹐天子有命﹐總其戎車。何以邦之﹖維絳及蒲。﹝卽謂河中。﹞有山有河﹐殿此大都。耀昌時﹐﹝﹐音混。耀﹐音耀。﹞振宣後學﹐命服之盛﹐光於列嶽。謂保丰福﹐永縻王爵﹐壽如何期﹐神不可度。嗚呼哀哉﹗

大歷之歲﹐詔徵茂才﹐時忝同道﹐﹝一作「科」。﹞俱起艸萊。懷策旣陳﹐綸言煥開﹐考第居甲﹐﹝大歷二年﹐夏卿與弟正卿及確﹐同舉賢良方正髙弟。﹞自天昭回。分命邦畿。﹝夏卿爲髙陵主簿。﹞步武獲陪﹐同志爲友﹐星霜屢回。長我十年﹐禮宜兄事﹐周遊歡洽﹐莫不如志。於後多幸﹐謬列周行﹐﹝戶剛切。《詩》﹕彼周行。注﹕行﹐列也﹐置周之列位。箋﹕謂朝廷臣也。《左傳》襄十五年注﹕周﹐徧也﹐言徧於列位。「周」﹐一作「同」。﹞又同制書﹐並命文昌。及余稍遷﹐吏部爲郎﹐公屬中兵﹐此焉分行。﹝夏卿爲吏部員外郎。確爲兵部員外郎。﹞再獲聯事﹐東西相望﹐﹝音忘。﹞出處同道﹐樂惟其常。﹝「惟」﹐一作「謹」。﹞後余出刺﹐九載南服﹐﹝夏卿自給事中出爲常﹑蘇二州刺史﹐前後九年。﹞公自左輔﹐遂膺推轂。﹝左輔﹐謂同州。自同帥河中﹐故云遂膺推轂也。馮唐曰「王者遣將﹐跪而推轂。」﹞我勤魏闕﹐﹝「勤」﹐一作「覲」。﹞爰總九流。﹝貞元十六年﹐夏卿爲吏部侍郎。九流﹐謂九品也。﹞誰謂河廣﹖願言莫由。﹝《詩》﹕誰謂河廣﹖一葦杭之。言自京至河中甚近﹐欲往而不能也。﹞烹魚之問﹐往復相壽﹐﹝《文選》古詩﹕客從遠方來﹐遺我雙鯉魚。呼兒烹鯉魚﹐中有尺素書。﹞惠好斯厚﹐惟以綢繆。余弟宗卿﹐獲芘仁宇﹐命佐廉問﹐﹝宗卿爲河中從事。﹞忘其愚魯。﹝《論語》﹕柴也愚﹐參也魯。﹞假以羽翼﹐俾之騫翥﹐﹝章恕切。飛舉也。﹞惠文峨峨﹐﹝惠文﹐冠也。《漢﹟張敞傳》﹕秦時法吏﹐冠柱後惠文。峨峨﹐髙貌。﹞赤紱在股。﹝《詩》作「芾」。《小雅》﹕赤芾在股﹐邪幅在下。注云﹕芾﹐赤韋爲之﹐古蔽膝之象也。﹞榮映斯極﹐從容何補﹖承慶惟深﹐報恩無所。嗚呼哀哉﹗

天子震悼﹐哀我良臣﹐密印追贈﹐尙書禮殷。﹝殷﹐盛也。﹞四方興嗟﹐況此故人﹐循念平昔﹐徘徊悲辛。卜葬斯及﹐禮儀畢陳﹐敬薦行潦﹐﹝《左傳》﹕潢污潦之水﹐可薦於鬼神。﹞泄哀玆辰。嗚呼哀哉﹗

○爲韋京兆祭太常崔少卿文﹝崔少卿﹐考之史傳未詳。惟摭諸表系﹐有崔隱甫之孫漑者一人爲太常少卿﹐當卽此也。貞元十八年作。﹞

維年月日甲子﹐京兆尹韋夏卿﹐謹以淸酌庶羞之奠﹐敬祭於亡友故太常少卿崔公之靈。

惟靈率是良志﹐蹈其吉徳﹐﹝《左傳》﹕孝敬忠信爲吉徳。﹞炳蔚文彩﹐周流學殖。孔氏之訓﹐專其傳釋﹐黃﹑老之言﹐探乎幽賾。六書奧祕﹐﹝《周禮》﹕五曰六書。六書者﹐一曰象形。二曰指事﹐三曰會意﹐四曰假借﹐五曰形聲﹐六曰轉注。﹞是究是索﹐叩爾玄關﹐保其眞宅。藝成行備﹐披云騁迹﹐康莊未窮﹐﹝康莊﹐大道也。《爾雅》﹕五達謂之康﹐六達謂之莊。《史記》﹕有康莊之衢。﹞汜已極。﹝汜﹐日入之處。《淮南子》﹕淪於谷﹐是謂定昏。汜已極﹐言將死也。《楚詞﹟天問》﹕出自湯谷﹐次於汜。注云﹕汜﹐水涯。言出東方湯谷之中﹐暮入西極水之涯也。汜﹐音蒙似。﹞嗚呼哀哉﹗

夙歲同道﹐從容洛師﹐﹝謂在東都。﹞接袂交襟﹐以遨以嬉。策駕嵩﹑少﹐﹝嵩髙﹑少室﹐二山名。在河南府登封縣。﹞沂舟﹑伊﹐﹝《書》﹕伊﹑洛﹑﹑澗。伊﹑﹐二水名。在河南府河南縣﹐皆本洛州也。﹞笑詠周星﹐﹝周星﹐謂十二年也。《左傳》﹕一星終矣。﹞其樂熙熙。丹霄何望﹐靑雲可期﹐洛中十友﹐談者榮之。﹝據《夏卿傳》﹕始在東都﹐傾心辟士﹐頗得才彥﹐其後多至卿相﹐世謂之知人。﹞惟鄭洎齊﹐各登鼎司﹐﹝鄭餘慶﹑齊映﹐並仕至宰相。﹞或喪或存﹐山川是違。ム我夫子﹐宜相淸時﹐命之不遐﹐孰不淒悲﹖嗚呼哀哉﹗

往佐居守﹐﹝謂佐東都畱守。﹞及爾同寮﹐笑遨交歡﹐﹝「遨」﹐一作「傲」。﹞匪夕則朝。入同其室﹐﹝一作「入有同室」。﹞出聯其鑣﹐投文報章﹐旣歌且謠。及我爲郎﹐優遊吏部﹐﹝夏卿自長安令入爲吏部員外郎。﹞公爲禦史﹐持憲天路。文陛徐趨﹐眷戀相顧﹐歡愛之分﹐有加於素。自我於邁﹐﹝邁﹐往也。《詩》「從公於邁。」﹞歷刺東吳﹐﹝夏卿自給事中出刺常﹑蘇二州。﹞離憂十年﹐﹝離憂﹐謂離別之憂。夏卿在二州凡九年。﹞復會名都。余爲侍郎﹐銓總攸居﹐﹝夏卿自蘇州召爲吏部侍郎。銓﹐謂詮次也。﹞實得茂彥﹐奉其規模﹐聯事合情﹐又倍其初。我尹京兆﹐﹝貞元十七年十月﹐以夏卿爲京兆尹。﹞公亞奉常﹐﹝謂爲太常少卿。﹞步武相望﹐佩玉以鏘。謂保愉樂﹐長此翺翔﹐抱疾幾何﹖忽焉其亡。嗚呼痛哉﹗

原念往昔﹐愛均骨肉﹐我有書笥﹐盈君尺牘。寤言在耳﹐今古何速﹐失涕興哀﹐匍匐往哭。﹝《詩》﹕凡民有喪﹐匍匐救之。﹞撫筵一呼﹐心焉摧剝﹐﹝普木切。﹞日月逾邁﹐﹝《書》﹕日月逾邁﹐若弗云來。﹞佳城遽卜。﹝《西京雜記》﹕佳城鬱鬱﹐三千年見白日﹐吁嗟滕公居此室。﹞素車千里﹐逶迆山谷﹐﹝逶。於危切。迆﹐音夷。委曲也。﹞晦爾精靈﹐藏之斧屋。﹝《禮記》﹕孔子曰「吾見封之若堂者矣﹐見若覆夏屋者矣﹐見若斧者矣﹐吾從若斧者焉﹐馬鬣封之謂也。」注﹕斧形旁殺刃上而長。﹞嗚呼哀哉﹗丹旌卽路﹐祖奠在庭﹐去此昭昭﹐就爾冥冥。敬陳酌﹐﹝《詩》﹕酌彼行潦。注云﹕﹐遠也。行潦﹐流潦﹐水之薄者。遠酌取之。﹞以告明靈﹐臨觴永慟﹐庶寫哀誠。嗚呼哀哉﹗伏惟尙饗。

○爲李京兆祭楊凝郎中文﹝時爲藍田尉作。﹞

維貞元十九年﹐歲次癸未﹐四月辛巳朔﹐某日﹐檢校工部尙書﹑京兆尹﹑司農卿李實﹐﹝貞元十五年三月﹐以司農卿李實爲京兆尹。﹞謹以淸酌庶羞之奠﹐敬祭於故兵部郎中楊公之靈。﹝楊凝﹐字茂功﹐弘農人。是歲正月卒。公嘗爲《凝墓碣》。﹞

惟靈淸標霜潔﹐馨徳蘭薰﹐﹝馨徳﹐《書》所謂明徳惟馨。﹞沖和茂著﹐孝友彰聞。發洪緒﹐激揚淸芬﹐﹝芬﹐謂芬芳。﹞思侔徳祖。﹝楊修﹐字徳祖。思﹐蘇恣切。﹞學紹子云。瑩彼靈府﹐彬其英文﹐吐論冠時﹐舒華軼羣。百氏之奧﹐一言可分﹐旁貫釋﹑老﹐豈伊典﹑墳﹖謂躡公相﹐贊揚聖君﹐髙山安仰﹖﹝《詩》﹕髙山仰止。《禮記》﹕夫子歌曰「泰山其頹乎﹖梁木其壤乎﹖哲人其萎乎﹖」子貢曰「泰山其頹﹐則吾將安仰﹖梁木其壞﹐哲人其萎﹐則吾將安放﹖夫子殆將病也。」﹞逝水氵氵。﹝《論語》﹕子在川上曰「逝者如斯夫﹗」﹞嗚呼哀哉﹗

惟是伯仲﹐並爲士則﹐﹝凝兄憑﹑弟淩﹐皆有名於時。《陳碑》云﹕言爲世範﹐行爲士則。﹞連擢首科﹐﹝大歷九年﹐憑中進士第一。十三年﹐凝中第一。﹞疊居顯職。公之懿美﹐發自朋僚﹐播於四方﹐令聞克昭。炯然獨識﹐卓爾孤標﹐翼翼其容﹐羽儀淸朝。載筆東掖。動無不紀﹐﹝《禮記》﹕史載筆﹐士載言。東掖﹐謂爲起居郎。《禮記》又曰﹕言則左史書之﹐動則右史書之。凝爲右史﹐書事不回﹐故云動無不紀。﹞起艸南宮﹐時論增美。﹝遷尙書司封員外郎﹐革正封邑﹐申明嫡媵﹐事連權右﹐斥退勿憚﹐直聲彰聞。﹞大梁有艱﹐天子是使﹐﹝貞元十二年八月﹐凝自右司郎中﹑檢校吏部郎中﹐爲宣武軍節度判官。是時﹐宣武帥李萬榮卒﹐其子乃擅領軍務﹐故云大梁有艱。﹞密勿之謀﹐﹝《詩》﹕密勿從事﹐不敢告勞。﹞惟道是履。復歸郎署﹐﹝一作「歸復郎署」。﹞職玆中兵﹐﹝十八年﹐凝起家爲兵部郎中。﹞簡稽無撓﹐﹝《周禮》﹕以八式經邦治﹐二曰聽師田以簡稽。《遂人》云﹕稽其人民﹐簡其兵器。簡稽士卒兵器簿書。簡﹐猶閱也。稽。猶計也﹐合也。合計其士之卒伍﹐閱其兵器﹐爲之要簿也。﹞以考其成。英風未攄﹐沈こ遽嬰﹐熟云積善﹐降以促齡。昔歲江表﹐獲同宴語﹐﹝嗣曹王臯爲江西觀察使﹐以實爲判官。﹞謬爲好仁﹐不我遐阻。公之元兄﹐﹝凝之兄憑。﹞復惠徳音﹐優遊多暇﹐眷眄逾深。﹝眄。音面。﹞情言盈耳﹐尺素相尋﹐冀玆競爽﹐﹝《左傳》﹕二惠競爽。﹞耀儒林。及此凋落﹐祗摧我心。嗚呼哀哉﹗

遣車就引﹐﹝《禮記》﹕遣車視牢具。視牢具者﹐言遣車多少﹐各如遣奠所包牲體之數也。又見集《戶部郎中魏府君墓志》注。遣﹐去聲。﹞哀挽先路﹐迅風淒悲﹐頹景幽暮。傾都殄瘁﹐﹝《詩》﹕人之云亡﹐邦國殄瘁。﹞揮涕相顧﹐矧玆故人﹐誰任痛慕﹗潢污一觴﹐詎寫平素﹖尙饗。

○爲安南楊侍禦祭張都護文﹝張都護﹐安南都護﹑禦史中丞張舟也。公嘗爲之志﹐所載與此文皆合。楊侍禦未詳。﹞

維年月日﹐故吏某職官某﹐敬祭於故都護﹑禦史中丞張公之靈。交州之大﹐南極天際﹐禹績無施﹐﹝禹績﹐謂禹治水之功。﹞秦彊莫制﹐或賓或叛﹐越自漢世。﹝漢武帝元鼎六年﹐平南越﹐置交趾郡。﹞聖唐宣風﹐初鮮寧歲﹐稍臣卉服﹐﹝《書》﹕島夷卉服。卉服﹐以艸木爲衣。﹞漸化椎髻﹐卒爲華人﹐流我愷悌。士燮之理﹐﹝《吳志》﹕士燮﹐字彥威﹐漢末爲交趾太守﹐在郡二十餘年﹐疆埸無事。﹞惟公克繼﹐勤勞遠圖﹐敷贊嘉惠。銅柱南表﹐前功載修﹐﹝事見舟《墓志》。﹞空道北出﹐﹝《張騫傳》云﹕樓蘭﹑姑師小國﹐當空道。空﹐孔也。﹞式遏蠻陬。﹝將侯切﹐聚居也。﹞梯航連連﹐旌旆悠悠﹐輻湊都會﹐﹝輻﹐音福。湊﹐千候切。﹞皇威以流。方荷天寵﹐宜公宜侯﹐聲馳帝鄕﹐魄降炎州。嗚呼哀哉﹗

公昔試吏﹐﹝謂舟初爲蘄州蘄春縣主簿時也。﹞時推淸能。公昔乘軺﹐﹝軺﹐音搖﹐使者車。謂舟以左領軍衛兵曹爲安南經略巡官也。﹞人知準繩﹐鰥嫠以安﹐徵賦用登。柱史稍遷﹐﹝謂舟三歷禦史。﹞郎曹繼升﹐﹝謂舟檢校尙書禮部員外郎。﹞程功佐理﹐海裔斯澄。﹝謂轉禮部郎中﹐爲安南副都護﹐充經略副使。﹞乃紀南方﹐專任是憑﹐﹝謂遷檢校太子右庶子﹐兼安南都護兼禦史中丞﹑充本管經略招討處置等使也。﹞禮分五玉﹐﹝《書》﹕修五禮五玉。五玉﹐謂公執桓圭﹑侯執信圭﹑伯執躬圭﹑子執谷璧﹑男執蒲璧。分﹐賜也。﹞恩錫百朋。﹝《詩》﹕錫我百朋。箋云﹕古者貨貝﹐五貝爲朋。百朋﹐言得祿之多。﹞開府辟掾﹐羣英攸屬﹐顧玆陋微﹐敢廁甄錄。﹝甄﹐稽延切。﹞旣受筐篚﹐載加命服﹐賜有楚冠﹐用慚豸角。﹝胡廣曰﹕《左傳》有「南冠而縶者」﹐則楚冠也。或謂之獬豸冠﹐一曰柱後惠文冠﹐執法者服之。《續漢志》云﹕獬豸﹐神羊﹐能別曲直﹐王嘗獲之﹐故以爲冠。﹞星言赴命﹐注望帷幄﹐視險如夷﹐瞻程非邈。伯氏左宦﹐﹝伯氏﹐謂侍禦之兄也。﹞爰滯中途﹐流連隱憂﹐言念涕濡﹐子侄莫在﹐使命頓殊。﹝「命」﹐一作「令」。﹞兢魂弔影﹐敢廢斯須﹐情畱江徼﹐﹝音叫。﹞夢結天隅。恩切有裕﹐義乖從役﹐顧慕長慟﹐展轉增惕。膂力猶在﹐﹝膂﹐音呂﹐脊骨也。字或從肉﹐此宜作旅。《詩》﹕旅力方剛。注﹕旅﹐眾也。﹞中腸屢激﹐方俟銷憂﹐永期投迹。謙徳不福﹐﹝《易》﹕鬼神害盈而福謙。言舟有謙徳而神不福也。﹞法星降災。﹝法星﹐熒惑。﹞庭懸遽徹﹐﹝《禮記》﹕大夫無故不徹懸。注云﹕懸﹐樂器鐘磬之屬。《正義》曰﹕無災變則不去樂也。﹞ㄞ訃爰來。﹝ㄞ﹐音日。驛傳也。﹞撫躬益恨﹐循顧增哀﹐瞻容莫及﹐報徳何階﹖靑車北轅﹐﹝靑﹐載柩之車蓋。大夫以布﹐士以葦席。靑﹐七見切。﹞申奠克諧﹐望拜徒至﹐音塵永乖。南州鬥酒﹐﹝《後漢﹟橋玄傳》﹕曹操祭玄墓文曰﹕鬥酒只雞﹐過相沃酹。﹞庶寫幽懷﹗

○祭萬年裴令文﹝萬年令裴堇。公嘗爲《堇墓碣》云﹕元和十二年七月卒。文必是時作。﹞

惟靈孝友之性﹐實惟天與﹐飾以儒書﹐洽其譽處。﹝《詩》﹕是以有譽處兮。注云﹕遠國之君﹐稱揚徳美﹐使聲譽常處於天子也。﹞枵然其量﹐﹝「枵」﹐當作「號」。《莊子》﹕非不號然大也。號然﹐虛大貌。枵﹐許驕切。﹞廓爾其宇﹐人以義來﹐我以身許。褰裳赴急﹐不避寒暑﹐交半域中﹐多容鮮拒。賢於博弈﹐﹝孔子曰﹕不有博弈者乎﹖爲之猶賢乎已。堇喜博弈﹐故云。﹞媚玆燕語﹐或泛或沈﹐兩得其所。考禮成文﹐墜章克舉﹐展樂承職﹐音官式序。﹝事並見《堇墓碣》。﹞旣聯奏復﹐﹝奏復﹐謂集禮。﹞亦圖┺ね﹐﹝圖﹐畫也。┺ね﹐所以懸鐘磬者﹐橫曰┺﹐植曰ね。┺﹐思允切。ね﹐其呂切。﹞播在奉常﹐永傳儀矩。脫略細微﹐傲忽煩言﹐坦然自居﹐無顧仇怨。﹝於元切。《文選》﹕空負百年怨。﹞卒成官謗﹐莫究禍源﹐坐黜中徙﹐再期騰騫。﹝音軒﹐飛貌﹐下從鳥。﹞孰云蓄憤﹐遽此歸魂。﹝並見《墓碣》。﹞嗚呼哀哉﹗

世稱姻黨﹐鮮克終吉﹐惟我與君﹐久而逾密。追惟淑徳﹐嬪於君室﹐﹝《堇墓碣》云﹕後夫人柳氏。﹞上順尊卑﹐下歡儔匹。致其孝敬﹐式是仁卹﹐爰友童孩﹐處心勿失。君之仲季﹐﹝堇兄弟四人﹕堅﹑堇﹑埴﹑塤。﹞茂於文術﹐遊藝相從﹐操觚散帙。﹝操﹐平聲。觚﹐音孤。木之方者﹐古人用之以書﹐猶今之簡。﹞顧余蹇劣﹐廁迹奔逸﹐二紀於今﹐交情若一。屢聞凋缺﹐互見遷黜﹐契闊伶俜﹐﹝契﹐詰結切。契闊﹐勤苦也。伶﹐音零。俜﹐普丁切﹐行不正貌。一云﹕猶零丁也﹐流落貌。﹞分形間質。方期末路﹐稍追曩日﹐時不我謀﹐於焉斯畢。營營衛尉﹐﹝衛尉﹐堇之兄弟。﹞獨守邦秩﹐想其永哀﹐淮海蕭索。嗚呼哀哉﹗

聞疾馳簡﹐其命未返﹐翩其訃書﹐來自番禺。﹝番﹑禺﹐二山名﹐在南海﹐今廣州。與循爲近。番﹐音潘﹐禺﹐音魚﹐又魚容切。﹞塊守窮荒﹐山夔與居﹐﹝山夔﹐獸名﹐如龍而一足。《國語》﹕木石之怪夔魍魎﹐越人謂之山犭﹐人面猴身﹐能言獨足。﹞有眉不申﹐有志不舒。況逢零悴﹐當此囚拘﹐拊膺長慟﹐長慟何如﹖﹝一作「天道何如」。﹞菲禮無取﹐沈哀有餘。嗚呼哀哉﹗

○祭呂敬叔文﹝呂敬叔﹐名恭﹐公嘗爲《呂侍禦恭墓志》﹐卒以元和八年六月﹐年止三十有七。此公所以重惜之也。﹞

維年月日朔﹐﹝當是朔日。﹞友人從內兄守永州司馬員外置同正員柳宗元﹐謹以酒肉之奠﹐致祭於亡友呂敬叔之魂。嗚呼﹗鞠躬歷聘﹐﹝《論語》﹕入公門﹐鞠躬如也。歷聘﹐謂歷聘諸侯之國。﹞或以不答﹐屠漁乖離﹐﹝謂太公也。《楚詞》﹕呂望之鼓刀兮﹐遭文王而得舉。注云﹕太公屠於朝歌﹐釣於渭濱﹐文王舉以爲師。﹞夫何克合﹖大或不容﹐小或見遺﹐往來逢迎﹐今古參差。惟子之中﹐忠勇充之﹐以誠與物﹐退受其疵。智謀宏長﹐辯論恢奇﹐巖峨博大﹐﹝「巖」﹐一作「巍」。﹞與世異姿。何付之器。而躓於時﹖﹝躓﹐知利切。合也。﹞嘗曰余武﹐王功是期﹐誓耆其力﹐﹝《詩》﹕耆定爾功。耆﹐音指。﹞以達皇威。邊鄙不靖﹐俾供輿師﹐﹝《左傳》﹕無令輿師﹐陷入君地。輿﹐眾也。﹞諸侯順道﹐戎貊咸宜。﹝事見墓志。﹞今其沒矣﹐哀志之違﹐知之無補﹐世又罕知。嗚呼哀哉﹗

昔與子遊﹐尙疑其志﹐及觀其長﹐誠任其事。日異其能﹐歲增其智﹐進如川行﹐浩浩而遂。天乎有亡﹐中道是棄。余愼取友﹐惟心之虔﹐周遊人間﹐餘二十年。擯辱非恥﹐升揚非賢﹐一貫於道﹐無四五焉。子之我知﹐不以事遷﹐言而見信﹐貌阻心傳。我黜終世﹐子夭於前﹐徒稱子志﹐誰信我言﹖與子俱已﹐孰云我先﹗惟子之兄﹐﹝恭兄溫字化光﹐﹞志同義比。﹝《論語》﹕義之與比。﹞官刺一州﹐四十而死。﹝元和六年八月﹐溫卒於衡州﹐年四十有一。﹞子仕方初﹐百年有幾﹖如何默默﹐去我遄已﹗﹝遄﹐淳沿切。往來數也。﹞有稚之妻﹐有弱之子﹐﹝並見《墓志》。﹞海ヂ東周﹐﹝海ヂ﹐謂循州。東周﹐謂洛陽。言恭死﹐其妻子以柩如洛陽﹐附葬於大墓。ヂ﹐而宣切。﹞號哭萬里。葬糸引之行﹐﹝《記》﹐葬引至於恆。注﹕在棺曰﹐行道曰引。引﹑糸引同音。﹞獲出於此﹐爰陳酒肉﹐式嘉且旨。讀玆哀辭﹐以奠而誄﹐嗚呼敬叔﹗吾道已矣。尙饗。

○祭崔君敏文﹝崔君敏﹐卽朝散大夫永州刺史崔公也。公嘗爲之志。元和五年九月﹐在永州卒。文是時作。﹞

夫產昆侖者難爲玉﹐﹝《爾雅》﹕西方之美者﹐有昆侖墟之ギ琳瑯焉。﹞植鄧林者難爲木。﹝《列子》﹕誇父道渴而死﹐生鄧林﹐鄧林彌廣數千里焉。﹞公以令望﹐顯於華族。藝邃六書﹐﹝六書﹐見上祭崔少卿文注。﹞學該七錄。﹝梁普通中﹐有處士阮孝緒﹐字士宗﹐博采宋﹑齊以來王公之家﹐凡有書記﹐參校官簿﹐更爲七錄﹕一曰經典錄﹐紀六藝﹔二曰紀傳錄﹐紀史傳﹔三曰子兵錄﹐紀子書﹔四曰文集錄﹐紀詩賦﹔五曰伎術錄﹐紀數術﹔六曰佛錄﹔七曰道錄。﹞耽此黃﹑老﹐﹝耽﹐丁酣切。﹞恬於寵辱。入補黑衣﹐﹝謂敏以千牛備身佐環衛也。《戰國策》﹕左師觸龍言於趙太后曰「老臣賤息舒祺最少﹐不肖﹐願令得補黑衣之數﹐以衛王宮。」﹞出參甸服。﹝敏更﹑三原﹑藍田尉﹐三邑皆屬京兆﹐故云甸服。﹞紀綱淮海﹐政令惟肅。﹝事具墓志。《書》曰﹕淮海惟揚州。紀綱卽謂錄事參軍也。﹞宰制嶽濱﹐周於仁育。﹝謂敏爲許州臨潁﹑汝州龍興令。﹞儲闈典議﹐直淸攸屬。﹝之欲切。自揚州入爲太子司議郎。典﹐卽司也。《書》曰﹕直哉惟淸。﹞久次推能﹐二州繼牧。﹝謂爲歸州刺史﹐遷永州。﹞至於是邦﹐率由舊俗﹐和易勿亟﹐優遊自足。旣有少吏﹐勤於庶獄﹐妖誣殄除﹐淫祠翦覆。﹝事祥見志。﹞出令三歲﹐人無怨ゥ﹐進律未行﹐﹝《禮記﹟王制》﹕有功徳於民者﹐加地進律。律﹐法也。﹞歸神何速﹖

某咸以罪戾﹐﹝「咸」﹐一作「頃」。﹞謫玆炎方﹐公垂惠和﹐枯槁以光。鳴鑾適野﹐﹝鑾﹐鈴也。嗚鑾﹐謂驅馬而鑾鳴。﹞泛沿湘﹐﹝首﹐船名。其首畫﹐因以爲稱。沿﹐順流也。﹐倪益切﹐亦作「鴆」字。﹞廣筵命樂﹐華燭飛觴。髙歌屢舞﹐﹝《詩》﹕屢舞亻欺亻欺。﹞終以無荒﹐﹝《詩》﹕好樂無荒。﹞紛慮斯屏﹐憂懷暫忘。良時不再﹐斯樂難常﹐今其柰何﹖顧慕感傷。嗚呼﹗室有疊去﹐川無息流﹐追懷曩辰﹐若夢遊。奠徹中寢﹐﹝徹﹐去也。中寢﹐路寢也。﹞魂遷乘舟﹐﹝謂遷神於舟﹐歸葬故里。﹞邦人永思﹐匍匐隱憂。況我懷徳﹐心焉若抽﹐潔誠可鑑﹐蘋藻非羞。

○祭段弘古文﹝公嘗作《段弘古墓志》﹐載之《外集》。云段以元和九年卒於桂州﹐其喪來永。此文必過永時作。﹞

世病乎直﹐人悅其和﹐行而不容﹐𨿽聖柰何﹖提其信義﹐誰與同波﹖以終﹐﹝孔子曰「言必信﹐行必果﹐然小人哉。﹐苦行切。﹞堅不可磨。﹝孔子曰「不曰堅乎﹖磨而不燐。」﹞遊得其仁﹐友擇其益﹐始如可進﹐終會於厄。﹝事見《志》中。﹞精誠介然﹐將貫金石﹐追恩懷舊﹐興詞憤激。

君昔來辱﹐﹝謂初過永州。﹞備聞嘉言﹐宵會北堂﹐晝宴南軒。去適於越﹐﹝謂往容州。﹞不日其旋﹐載除我居﹐望爾北轅。今者之來﹐丹有翩﹐玆英志﹐限此中年。嗚呼哀哉﹗

居實斯貧﹐有子而幼﹐孰云履信﹐惟天所。﹝《易》﹕履信思乎順﹐又以尙賢也﹐是以自天之﹐吉無不利。﹞道途之資﹐敢廢於舊﹐志君之行﹐銘石斯授。﹝並見公所志銘。﹞有潔其觴﹐有楚其豆﹐庶鑑於誠﹐臨玆饗侑。

○哭張后余辭﹝此篇一本在「祭李中明」文後。作之年月未詳。辭謂「旣得進士明年卒」﹐當在京師時。附次貞元十八年文。﹞

後余常山張氏﹐孝其家﹐忠其友﹐爲經術甚邃而文。少餘七年﹐頗弟畜之。與之居﹐終日衝然﹐﹝衝﹐和也。持﹐中也。﹞忘其有﹐人與之言﹐鏗爾而厲﹐﹝厲﹐嚴正也。鏗﹐兵耕切。﹞辯而歸乎中。凡人有道而不顯於世﹐則曰非其世也﹐﹝一無「則曰」二字。﹞道而得乎世﹐然而不顯﹐則曰命。﹝「然而」﹐一作「然猶」。﹞命之微不可知﹐知而索乎外者﹐曰性與貌﹐後余之性可謂良矣﹐其貌可謂肅矣。﹝一無「可謂肅矣」。﹞博實弘裕﹐宜爲大官老﹐求其所以夭賤﹐無可得焉。旣得進士﹐﹝元和二年﹐中進士第。﹞明年﹐疽發髀卒。﹝髀﹐音陛。股也。﹞

後余之死﹐人咸痛之﹐曰﹕天之佑善人而殺是子﹐何也﹖激者曰「天之殺﹐恆在善人﹐而佑不肖。莊周之說﹐以爲人之君子﹐天之小人﹐張君豈天所謂小人者耶﹖」是二者﹐又非論之適也。吾謂善與惡﹑夭與壽﹑貴與賤﹐異道而出者也﹐無取喜怒於其中。道之出者多﹐﹝一作「道之出其離焉者固多」。﹞其合焉者固少﹐是以君子之難貴且壽也。後余母老而喪良子﹐東西行者﹐﹝一無「行」字。﹞助之哭焉﹐況其知者耶﹖然後余不與諂冒者同貴﹐不與悖亂者同壽﹐歸潔乎身﹐﹝《孟子》﹕或遠或近﹐或去或不去﹐歸潔其身而已。﹞聞道而死﹐﹝《論語》﹕朝聞道﹐夕死可矣。﹞𨿽勿哭焉可也。嗚呼﹗向使﹝一本無「向」字。﹞其聞道而且貴且壽﹐則其顯庸也遠矣﹐又烏能勿痛乎﹖遂哭之以辭。

嗟嗟張君﹗善不必壽﹐惟道之聞﹐一日爲老。人皆反是﹐百稔猶幼﹐﹝百稔﹐百歲也。﹞子之優遊﹐是亦黃。﹝《詩》﹕內尊事黃。黃﹐老者之稱。﹞嗟嗟張君﹗寵不必貴﹐尊嚴爲人﹐早服髙位。淫諛肆欲﹐銀艾淪棄﹐﹝銀﹐銀印。艾﹐艾綬。言𨿽服銀艾﹐猶爲淪棄也。﹞子之崇髙﹐無愧三事。吾見皤皤而童﹐﹝皤﹐老人白貌。皤﹐博禾切。﹞赫赫而辱﹐進襦於幾杖。負泥塗於冕服﹐己𨿽有餘﹐人視不足。子之迹不混乎其間者幸也﹐宜賀而弔﹐宜歌而哭﹐吾其過乎﹖與其寵而加貴﹐善而加壽﹐道施於人﹐慶及其母﹐﹝一作「於母」。﹞從容邦家﹐樂我朋友﹐豈不光裕顯大歟﹖而不克也。則弔而哭者﹐其無過乎﹖嗚呼﹗

○祭李中明文﹝李行敏﹐字中明﹐趙郡贊皇人。一本此篇在「哭張后余辭」前。公嘗答韋中立書云﹕來南六七年﹐二年冬大雪。文謂水之綿綿山萬層兮﹐又淫以雨雪。此必在永時作也。﹞

致祭於亡友中明之靈。夫子之道﹐邈以恆兮。﹝恆﹐胡登切。﹞夫子之志﹐勵以兢兮。求中慊末﹐如履冰兮。惇仁以孝﹐實兮。﹝《書》﹕克諧以孝﹐。﹐孝貌。﹞惟毀死虧禮﹐其他莫懲兮。﹝《左傳》襄三十一年﹕公薨﹐立公子野爲嗣﹐九月癸巳卒﹐毀也。注﹕過哀毀瘠以致滅性。一本作「帷毀無虧﹐禮莫懲兮」。韓「死」作「無」﹐余並同。﹞秉端守一﹐信厥明兮。月兪歲長﹐行若登兮。外溫其顏﹐內類直繩兮。謾言來加﹐不遽陵兮。舉世羣非﹐自視弘兮。庶優遊於道﹐大賚是承兮。﹝《論語》﹕周有大賚﹐善人是富。﹞掩冤舒抑﹐與類升兮。胡茫茫其不信﹐卒以禍仍兮﹖豈韜忠裒信﹐﹝「裒」﹐一作「裏」。「裒信」﹐又作「履誼」﹐又作「履信」。﹞鬼所憎兮﹖將教言吾欺﹐終不可徵兮﹐﹝徵﹐考也﹐成也。﹞吾方期子於暮﹐冀有興兮。今而棄余﹐志若崩兮。若將援而上﹐﹝援﹐於涓切。﹞喪厥肱兮。怛其隕心﹐交背膺兮。

水之綿綿﹐山萬層兮。又淫以雨雪﹐紆委困兮。﹝困﹐綺兢切。蹭﹐子登切。石貌。﹞互鵂夜啼﹐﹝《莊子》﹕互鵂夜撮蚤﹐察豪末﹔晝出暝目而不見丘山。鴟與鵂畱﹐二鳥名﹐皆惡鳥也。互﹐與鴟同﹐鳶屬。鵂﹐音休。﹞羣暝凝兮。魂鬼以行﹐﹝「鬼」﹐一作「思」。﹞中道克兮。﹝克﹐鬼出貌。﹐力升切﹐又魯蹬切。克﹐巨興切。《唐韻》﹕其矜切。又﹐克克﹐欲死貌。其極切。﹞魑魅呵﹐﹝魅﹐音寐。魑﹐鬼屬。魅﹐老精物。呵﹐與訶同﹐責也。﹞曷可憑兮。聊致吾愼﹐﹝「愼」﹐當作「憤」。﹞斯言孰稱兮。

○楊氏子承之哀辭﹝考之表系﹐楊憑子侄皆以「之」字命名﹐曰渾之﹐曰後之﹐曰敬之是也。獨未詳承之所出﹐然必憑諸侄耳。辭謂「世父孔艱兮﹐湘水滔滔」。據《水經》﹐馮水出臨賀﹐下注湘水。此必元和四五年憑謫臨賀時作。﹞

楊氏子承之﹐旣冠﹐有成人之道。其明年四月﹐不幸而夭。其外姻﹝《左傳》﹕天子七月而葬﹐同軌畢至。士兪月﹐外姻至。﹞解人柳宗元。﹝公娶楊凝女﹐而承之﹐凝諸子也。﹞爲之慟且出涕。噫﹗是子也﹐气淳以願﹐志專以勤﹐確然而直方﹐吾未知其止也。作辭賦書論﹐其言甚偉﹐余方愛之﹐謂可以爲器者﹐故不知慟且出涕﹐況其親戚者乎﹖凡天之生物也﹐不類﹐精粗紛﹐﹝﹐雜也。一作「精粗亂。」﹞賢愚混同﹐或遠而合﹐或親而殊﹐然則𨿽人﹝一作「聖人」﹞親戚﹐亦將有不克知其美者。若楊氏子者﹐其親戚皆賢﹐咸得知之者也﹔使知之﹐徒以增其悲愁怨號之聲﹐無爲也。用是爲之辭﹐以相其哀焉。

葆醇熙兮﹝葆﹐守也。﹞承貞則﹐懿文章兮好循直。誠耿介兮又綽寬﹐學之勤兮行彌專。質圭璋兮文虎豹﹐超淩厲兮馳聖道。力未具兮志求通﹐道之遠兮足先窮。有母敫敫兮﹐﹝敫﹐音叫。﹞有弟哀號﹔世父孔悲兮﹐﹝父之兄弟﹐先生爲世父﹐後生爲叔父。孔﹐甚也。世父當是楊憑。﹞湘水滔滔。去昭曠兮沈幽寞﹐魂冥冥兮竟難托。﹝「難」。一作「誰」。﹞死者靜兮生者愁﹐子之淑兮徒增憂。志甚良兮命甚蹙﹐子之生兮又何欲﹗悲吾耳兮動吾神﹐﹝「吾耳」﹐一作「於身」。﹞誰使子兮淑且仁﹖嗚呼已乎不可追﹐終怨苦兮徒何爲﹗﹝「徒」﹐一作「獨」。﹞

●卷四十一﹟祭文○舜廟祈晴文﹝《史記》﹕舜南巡狩﹐崩於蒼梧之野﹐葬於江南﹐是爲零陵。零陵﹐永州治也。公在永州代其州刺史作。﹞

年月日﹐某官某﹐敢用牲牢之奠﹐昭祭於虞帝之神。帝入大麓﹐雷雨不迷。﹝《書》﹕納於大麓﹐烈風雷雨弗迷。《說文》云﹕林屬於山爲麓。﹞帝在璣﹐七政以齊。﹝《書》﹕在璣玉衡﹐以齊七政。注云﹕在﹐察也。璣﹑衡﹐王者正天文之器。七政﹐日月五星。﹞九澤旣陂﹐錫禹玄圭﹐﹝《禹貢》﹕九澤﹐謂九州之澤。陂﹐障也。又曰﹕禹錫玄圭﹐告厥成功。注云﹕禹功加於四海﹐故堯錫之玄圭以彰聞之。﹞至徳神化﹐後誰與稽﹖勤事南巡﹐祀典以躋﹐此焉告終﹐﹝見題注。﹞宜福遺黎。廟貌如在﹐精誠不睽。今陽徳愆候﹐有氵淒淒﹐﹝《詩﹟大田》﹕有氵淒淒。氵﹐云興貌。﹞降是水潦﹐混爲塗泥。岸有善崩﹐﹝《史記﹟河渠書》﹕自徵引洛水至商顏下﹐岸善崩。注云﹕善崩﹐喜崩也。﹞流或斷堤﹐泛濫疇隴﹐陂ヌ圃畦。恆雨獲戾﹐﹝陂﹐讀與「坡」同。﹞循咎增淒﹐忍玆嘉生﹐﹝《楚語》﹕神降之嘉生。注云﹕嘉生﹐善物。﹞均彼蓬藜﹖敢望誅黑戾﹐﹝《淮南子》﹕黑戾神虯﹐潛泉中而居﹐天將雨則躍。戾﹐音戾。一本作「侖」。﹞扌失陰﹝《春秋元命包》云﹕虹﹐陰陽之精。又《月令章句》云﹕陰陽不和﹐卽生此气。見有靑赤色﹐常依陰雲而晝見於日衝。扌失﹐擊也。扌失﹐音秩。﹞式乾后土﹐﹝宋玉《九辧》﹕皇天淫溢而秋霖兮﹐后土何時兮得乾。﹞以廓天倪。﹝字出《莊子》。﹞粢盛不害﹐﹝桓六年《左傳》﹕奉盛以告曰﹐潔粢丰盛。謂其三時不害﹐而民和年丰也。﹞餘糧可棲﹐﹝棲﹐猶委也。﹞或簸或溲﹐﹝《詩﹟生民》﹕誕我祀如何﹖或舂或揄﹐或簸或蹂﹐釋之叟叟﹐之浮浮。叟叟﹐聲也。﹞爲酒爲■A50。﹝卽醯字。﹞釒倉々笙鏞﹐﹝《書》﹕笙鏞以間﹐鳥獸蹌蹌。﹞坎坎鼓鼙﹐﹝坎坎﹐鼓聲。鼙﹐小鼓也。﹞百代祀徳﹐﹝《左氏傳》曰﹕盛徳必百世祀。﹞心不攜。﹝攜﹐貳也。﹞豈觸蘋藻﹐徵諸澗溪﹖﹝《左傳》﹕澗溪沼之毛﹐蘋蘩蘊藻之菜﹐可薦於鬼神﹐可羞於王公。﹞帝其聽之﹐無作神羞﹗

○雷塘禱雨文﹝公集有《弟宗直殯志》﹐謂元和十年十月﹐公至柳州數日﹐同其弟宗直謁雨雷塘﹐故有此文。或載之於韓《集》﹐非是。事見志中。﹞

惟神之居﹐爲坎爲雷﹐﹝坎﹐北方。震﹐東方。雷﹐卽震也。震爲雷。﹞專此二象。﹝一作「狀」。﹞宅於巖隈。風馬云車﹐﹝「馬」﹐一作「」。﹞肅焉徘徊﹐﹝「焉」﹐一作「然」。﹞能澤地產﹐﹝「澤」﹐潤澤也。《周禮》﹕以地產作陰徳。澤﹐一作「宅」。﹞以祛人災。﹝「祛」﹐一作「扌失」。﹞神惟智知﹐﹝一作「誠爲致敬」。﹞我以誠往。﹝「我」﹐一作「敬」。﹞欽玆有靈﹐爰以廟饗。﹝「饗」﹐一作「享」。一本﹐「神惟智知」二句在此下。﹞苟失其應﹐人將安仰﹖﹝「將」。一作「神」。﹞歲旣旱﹐﹝﹐音罕﹐又音漢﹐乾也。﹞害玆生長﹐敢用昭告﹐期於兮。﹝兮﹐猶冥漠也。《說文》﹕知聲虫。兮﹐黑乙切。又許訖切。﹐音享。﹞某自朝受命﹐﹝「朝」﹐一作「從」。﹞臨玆裔壤。蒞政方初﹐﹝或作「一方」。﹞庶無淫枉。廉潔自持﹐忠信是仗。﹝「是」﹐一作「猶」。﹞苟有獲戾﹐神其可罔﹗擢擢嘉生﹐﹝嘉生﹐見上注。﹞惟天之養。豈使粢盛﹐夷於艸莽﹗騰波通气﹐﹝《易》﹕山澤通气。﹞出地奮響。﹝《易》﹕雷出地奮豫。﹞欽若成功﹐﹝「成」﹐一作「神」。﹞惟神是獎。

○祭纛文﹝元和十四年﹐裴中丞行立討黃賊時﹐公代之作。纛﹐音道﹐又音毒。﹞

維年月日﹐某官以牲牢之奠﹐祭於纛神。﹝纛﹐羽葆幢也﹐軍行則有之。纛﹐以旄牛尾爲之﹐在左馬首。﹞惟昔灃有大特﹐﹝灃﹐音丰。﹞化爲巨梓﹐秦人憑神﹐乃建茸頭﹐﹝《史記》﹕秦文公二十七年﹐伐南山大梓﹐丰大特。徐廣曰﹕今武都故道有怒特祠。圖大牛﹐上生樹本﹐有牛從木中出﹐後見於丰水之中。《列異傳》曰﹕秦文公時﹐梓樹化爲牛。以騎擊之﹐不勝。或墮地發解﹐被髮﹐牛畏之﹐入水。故秦因是置旄頭騎以先驅。與公所記﹐少有不同﹐未知孰是。旄頭﹐卽纛也。《漢官儀》曰﹕舊選羽林爲旄頭﹐被髮先驅﹐蓋起於此。茸﹐謂茸﹐亂也。﹞是爲兵主﹐用以行師。漢宗蚩尢﹐﹝《史記》﹕髙帝立爲沛公﹐祠黃帝﹑祭蚩尢於沛庭。應劭曰﹕蚩尢﹐古天子﹐好五兵﹐故祠祭之﹐求福祥也。﹞亦作靈旗。﹝《史記》﹕漢武帝爲伐南越﹐以牡荊畫幡日月北斗登龍﹐以象天一三星﹐爲太一鋒﹐名曰「靈旗」。爲兵禱﹐則太史奉以指所伐國。﹞旣類旣﹐﹝《詩﹟皇矣》曰﹕是類是﹐是致是附。《禮﹟王制》曰﹕天子將出徵﹐類於上帝﹐於所徵之地。類﹐祭天。﹐師祭也。﹐音罵。﹞指於有罪﹐北面詔盟﹐抗侯以射。﹝《詩》﹕賓之初筵﹐大侯旣抗。注﹕抗﹐舉也。舉鵠而棲之於侯也。﹞𨿽有古典﹐今棄不用﹐惟玆之制﹐神實守祀。有蠢黃孽﹐﹝蠢﹐動也。黃﹐謂黃少卿。孽﹐妖孽也。﹞保固虐人。﹝固﹐險固也。﹞俾玆太平﹐猶用戎律。天子有命﹐施威於下﹐惟守臣某﹐﹝桂管觀察使裴行立也。﹞董眾撫師。﹝董﹐督也。﹞秉羽先刃﹐﹝《莊子》﹕叔孫敖甘寢秉羽﹐而郢人投兵。或云﹕羽﹐た也。﹞出用玆日﹐敢修外事﹐﹝《禮記》﹕外事以剛日。外事﹐卽謂兵事。﹞爰薦求牛。﹝《周禮﹟牛人》﹕祭祀供其享牛求牛。求牛者﹐禱祀求福之牛。﹞庶無畱行﹐以殄有罪﹐國有祀典﹐屬於神明。傷夷大命﹐﹝傷夷大命﹐謂死也。﹞無敢私顧﹐惟克勝敵﹐以全天兵。去玆蟊﹛賊虫﹜﹐﹝《詩》﹕去其螟﹐及其蟊賊。《爾雅》云﹕食苗心曰螟﹐食葉曰﹐食節曰蟊﹐食根曰蟊。皆食禾之虫也。蟊﹐音矛。﹛賊虫﹜﹐音賊。﹞達我涵育﹐收厥﹝W231﹞圉﹐﹝W231﹞﹐奴隸。《左氏傳》﹕馬有圉﹐牛有牧。圉﹐養馬者也。﹞役於校人。﹝《周禮》﹕校人掌王之馬政﹐言收黃孽以養馬者也。﹞海隅黎獻﹐永底於理。無或頓刃﹐﹝頓﹐徒困切﹐《左傳》襄公五年﹐甲兵不頓。注﹕頓﹐壤也。﹞以爲神恥。急急如律令。

○牙文﹝與前篇同作。﹞

維年月日﹐某官某以淸酌少牢之奠﹐於軍牙之神。﹝﹐師祭也。《周官》﹕典瑞掌牙璋以起軍旅﹐以治兵守。注云﹕牙璋﹐彖以爲牙。牙齒﹐兵象﹐故以牙璋起兵。又《兵書》曰﹕牙旗者﹐將軍之精。凡始堅牙﹐必以剛日。剛日者﹐謂上克也。兵牙之日﹐吉气來應﹐大勝之徵。﹞秦定百越﹐﹝《史記》﹕秦始皇三十三年﹐取百越之地﹐以爲南海﹑桂林﹑象郡。﹞漢開九郡。﹝《漢書》﹕武帝元鼎六年定越地﹐以爲南海﹑蒼梧﹑郁林﹑合浦﹑交趾﹑九眞﹑日南﹑朱崖﹑儋耳郡。﹞自玆編列﹐同於諸華。天寶兆亂﹐北方薦役﹐惟是南方﹐﹝方﹐一作「荒」。﹞久稽討伐。藩蠻怙險﹐乳字生聚﹐悖傲威命﹐虐夷齊人。黃姓陋孽﹐﹝孽﹐魚列切﹐「﹛薛虫﹜」﹐通用。﹞實恣盜暴﹐僮壯殺老﹐掠使臣﹐﹝﹐古「奪」字。﹞梟視洞窟﹐以逃大戮。今皇帝受天景命﹐﹝《詩》﹕景命有僕。明命也。﹞敷於有仁﹐凡百凶毒﹐罔不震伐。齊﹑魯誼殄﹐﹝或作「靑﹑齊旣殄」。《書》﹕我乃劓殄滅之。絕也。齊﹑魯﹐謂東平李師道。一作「齊﹑靑」。﹞趙﹑魏顯化。﹝「顯」﹐或作「亦」。趙﹐謂成徳節度使王承宗﹐以徳﹑棣二州歸於有司。魏﹐謂魏博節度使田弘正﹐以所管六州歸於有司。故云顯化。﹞溥天之下﹐咸順帝理。惟是瑣眇﹐﹝小貌。﹞尙恣昏頑﹐致天震怒﹐命底於罰。﹝《書》﹕底商之罰。底﹐致也。﹞官臣某﹝「官」﹐一作「守」。襄十八年《左傳》﹕官臣偃實先後之。注云﹕官臣﹐守官之臣也。﹞欽率邦典﹐統戎於徵。﹝於﹐往也。﹞惟爾有神﹐懋揚乃職。敢告無縱詭類﹐﹝《詩》﹕無縱詭隨。詭類﹐謂凶醜。﹞無劉我徒。﹝劉﹐克也﹐殺也。﹞鏃刃鋒鍔﹐﹝鏃﹐《說文》﹕矢末也。鍔﹐劍也。鏃﹐作木切。﹞畢集於凶躬﹔鎧甲幹盾﹐﹝鎧﹐可亥切﹐亦甲也。盾﹐亦幹也。﹞咸完於義軀。焚煬蕩沃﹐往如行虛。俾人懷於安﹐以靖離之隅﹐﹝離﹐南方之卦。﹞在是舉也。往﹐欽哉﹗無作神羞。急急如律令。

○祭井文﹝元和十一年﹐刺柳州作﹐公集有《井銘》﹐必同時也。﹞

致祭於水土之神。惟神蓄是玄徳﹐﹝玄﹐幽也。﹞演爲人用﹐﹝演﹐溢也。《國語》曰﹕夫水土演而民用也。﹞不窮之養﹐﹝《易﹟井》彖曰﹕井養而不窮也。﹞功齊乳氵重。﹝氵重﹐睹勇切﹐又多貢切﹐乳汗也。﹞惟古有制﹐八家所共。﹝《孟子》曰﹕方裏而井﹐井九百畝。其中爲公田﹐八家皆私百畝。是八家共一井也。﹞是邦闕焉﹐官守斯恐。蘊利滋久﹐靈則深﹐爰告有神﹐惟測我心。卜玆利兆﹐於彼城陰﹐神斯有仁﹐是鑑是臨。惟昔善崩﹐﹝善崩﹐見上注。﹞今則堅好﹐惟昔遞石﹐﹝「遞」﹐一作「匝」。﹞今則順道。終古所無﹐聿從心禱﹐非神是與﹐人力焉保﹖發自玄冥﹐﹝水神號曰玄冥。﹞成於富媼。﹝《禮樂志》﹕后土富媼。張晏注云﹕媼﹐老母稱也。坤爲母﹐故稱媼。﹞克長厥靈﹐不愛其寶。敬修報禮﹐式薦蘋藻。

○門文﹝《周禮﹟鬯人》﹕門用瓢賫。注云﹕謂營贊阝所祭。門﹐國門也。《春秋傳》曰﹕日月星辰之神﹐則雪霜風雨之不時﹐於是乎之。山川之神﹐則水旱癘疫之不時﹐於是乎之。《禮記》﹕雩ガ﹐祭水旱也。ガ﹐音詠。﹞

ガ於城門之神。惟神配陰含徳﹐司其翕辟﹐能收水﹐﹝﹐音戾﹐妖也。﹞以佑成績。淫雨斯降﹐害於麥。﹝《左傳》﹕天作淫雨﹐害於粢盛。﹐亦麥也。﹞野夫興憂﹐官守增惕。諸陰旣閉﹐﹝《漢書》﹕董仲舒治國﹐以《春秋》災異之變﹐推陰陽所以錯行。故求雨閉諸陽﹐縱諸陰﹐其止雨反是。謂若閉南門禁舉火﹐及開北門水灑人之類。﹞休徵未獲﹐﹝《洪範》﹕八庶徵﹐曰休徵。﹞敬用瓢齊﹐﹝事見題注。瓢齊者﹐謂取甘瓠割去柢以齊爲尊。瓢﹐婢遙切。齊﹐在西切﹐或音咨。﹞以展周索。﹝定四年《左傳》﹕疆以周索。索﹐法也。﹞納其雲气﹐復我川澤。惟神是依﹐式佇來格。

○祭六伯母文﹝淸河令從裕子二人﹕察躬爲徳淸令﹐某爲臨邛令。六伯母﹐臨邛之夫人李氏也。﹞

維貞元十七年﹐歲次辛巳﹐二月癸巳朔﹐二十五日丁巳﹐侄男華州華陰縣主簿﹐﹝公叔父四﹐居其次。﹞謹以淸酌庶羞之奠﹐敬祭於六伯母之靈。伏惟天錫壽考﹐﹝貞元十六年六月二十九日﹐李氏卒﹐年八十一。﹞神資淑徳﹐髙明而和﹐柔惠且直。敬長慈幼﹐宗姻仰則﹐不偕貴位。﹝「偕」﹐一作「階」。﹞孰不淒惻﹖嗚呼哀哉﹗

移天夙喪﹐丁此閔凶﹐﹝移天﹐謂夫也。言臨邛令早卒。《左傳》云﹕少遭閔凶。﹞主器繼夭﹐莫承於宗。﹝《易》﹕主器者莫若長子。李氏子終於宣州旌徳尉。﹞懿彼賢女﹐﹝「懿」﹐一作「粲」。﹞孝誠自中﹐溫溫良人﹐竟揚徳風。承順必敬﹐滑甘則丰﹐致養有榮﹐其道克終。﹝李氏三女﹐皆得良婿。隴西李伯和爲楊子丞﹐太原王紓爲右補闕﹐潁川陳萇爲校書郎﹑渭南尉。貞元十六年﹐王氏女定省扶侍﹐自揚州至於京師﹐道路遇疾﹐遂館於陳氏。以諸婿之良﹐諸女之養﹐無不得志焉。﹞天禍獘族﹐遠承哀訃﹐纏牽官事﹐﹝「纏」﹐一作「仕」﹐一作「糸墨」。﹞奔哭無路。亦旣請告﹐聿來京師﹐以號以呼﹐祗拜堂帷。子姓凋落﹐﹝鄭玄注《禮記》﹕姓﹐子姓也﹐謂眾孫。﹞宗門日衰﹐托於外姻﹐陳此靈儀。﹝李氏卒於平康裏陳氏之第。自小斂至於大斂﹐二婿實參主之。有孫二人﹐長曰曹郎﹐奉之以而正於位。﹞幼女號戀﹐﹝幼女﹐卽陳萇之室也。﹞誓言固之﹐仁賢見容﹐曲遂其私。內顧孱眇﹐祗益摧悲﹐誠愧於人﹐豈曰得宜。今歲調選﹐獲參士林﹐主其簿書﹐於華之陰。受祿𨿽微﹐莫遂曩心。夙駕東徵﹐﹝謂將往於華陰也。﹞祖將臨。﹝﹐音跋﹐道祭也。﹞朔望是違﹐哀懷豈任﹖嗚呼哀哉﹗

○祭獨孤氏丈母文﹝注具本篇﹐﹞

維年月日﹐﹝元和年。﹞某以淸酌之奠﹐祭於獨孤氏丈母之靈。惟靈育徳涵仁﹐克生賢子﹐生而不淑﹐未壯而死。﹝獨孤申叔﹐字子重。貞元十八年四月五日卒﹐年二十七。﹞名播九圍﹐﹝九圍﹐九州。﹞望髙羣士﹐𨿽微祿位﹐人羨其美。在抱無孫﹐﹝《漢書》﹕於今抱孫焉。﹞承家乏祀﹐孝女良婿﹐式遵燕喜。﹝《詩》﹕魯侯燕喜。﹞某曩與子重﹐道契義均﹐知心爲貴﹐實在斯人。奉養宜繼﹐將致其勤﹐﹝公言將致其勤於獨孤母也。﹞竟罹禍謫﹐逾紀漂淪。﹝公謫永﹑柳二州﹐自貞元乙酉謫官﹐至元和十一年丙申﹐爲一紀矣。﹞夙志斯阻﹐微衷莫申﹐冀榮末路﹐私願獲陳。遽此承訃﹐天乎不仁﹖嗚呼哀哉﹗昔也髙堂﹐世悲其獨。今玆玄室﹐孝道當復。﹝言申叔將孝於地下也。﹞神感昭融﹐不疾而速﹐靈識逾﹐承歡載穆。式致其安﹐寧塡其毒﹗願言有知﹐以慰幽躅。

○祭從兄文﹝公從兄名寬﹐字存諒。唐濟﹑房﹑蘭﹑廓四州刺史楷﹐生夏縣令繹﹐繹生司議郎遺愛﹐遺愛生禦史開。開葬鄧州。生寬。公嘗作《大理評事柳君墓志》﹐卽寬也。﹞

嗚呼﹗我姓嬋嫣﹐﹝揚雄《賦》﹕有周氏之嬋嫣。注云﹕嬋嫣﹐連也。嬋﹐音嬋。嫣﹐於連切。﹞由古而蕃﹐鍾鼎世紹﹐圭茅並分。至於有國﹐爵列加尊﹐聯事尙書﹐十有八人。中遭諸武﹐抑壓仇冤﹐踣獘不振﹐﹝踣﹐蒲北切。﹞數逾百年。近者紛紛﹐稍出能賢﹐族屬ユ耀﹐﹝ユ﹐與「旌」同。旌﹐旗也。耀﹐與「曜」同﹐照耀光也。﹞期復於前。君修其辭﹐楚越猶傳。從事諸侯﹐假乎郡藩。﹝假乎﹐疑作「假守」。﹞人謠吏畏﹐威惠咸宣。神乎我欺﹐命返不延﹐﹝並見《墓志》。﹞興起之望﹐是越是愆。歲首去我﹐將濱海Й﹐畱遊歡娛﹐涉月彌旬。夜膏炬﹐晝淩風煙﹐理策嶇﹐﹝嶇﹐髙險貌。嶇﹐音區。﹐音欽。﹞縻舟潺。﹝潺﹐流水貌。上Θ山切﹐下於權切。﹞將辭又醉﹐旣往而旋。今者之來﹐徒禦淒然﹐垂帷﹐﹝﹐蚩占切﹐垂貌。又衣蔽前也。﹞飛翻翻。升拜無形﹐合哭誰聞﹖﹝「合」﹐一作「洽」。﹞逝歸從﹐於鄧之原。銘墓有詞﹐發我狂言﹐祗陳其悲﹐匪暇於文。觴有旨酒﹐豆有犭屯肩﹐﹝犭屯﹐音豚。《禮記》﹕晏子豚肩不掩豆。﹞伊奠之菲﹐而誠孔繁。靈耶罔邪﹖有涕漣漣。

○祭弟宗直文﹝公同祖弟宗直﹐字正夫。集有《志宗直殯》云﹐元和十年七月卒。祭文亦同是時作。﹞

維年月日。﹝維元和十年七月二十四日。﹞八哥以淸酌之奠﹐祭於亡弟十郎之靈。吾門凋喪﹐歲月已久﹐﹝「已」﹐一作「自」。﹞但見禍謫﹐未聞昌延﹐使爾有志﹐不得存立。延陵已上﹐四房子姓﹐各爲單孑﹐﹝一作「各有單緒」。﹞忄造忄造早夭﹐﹝忄造﹐七到切。﹞汝又繼終﹐兩房祭祀﹐今已無主。吾又未有男子﹐爾曹則𨿽有如無。一門嗣續﹐不絕如綫。仁義正直﹐天竟不知﹐理極道乖﹐無所告訴。

汝生有志气﹐好善嫉邪﹐勤學成癖﹐攻文致病﹐年才三十﹐不祿命盡。﹝並見墓志﹐一作「年過三十﹐不掛命書」。﹞蒼天蒼天﹐豈有眞宰﹖如汝徳業﹐尙早合出身﹐由吾被謗年深﹐使汝負才自棄。志願不就﹐罪非他人﹐死喪之中﹐益復爲愧。汝墨法絕代﹐知音尙稀﹐﹝一本云「識者尙希」。﹞及所著文﹐不令沈沒﹐吾皆收錄﹐以授知音。《文類》之功﹐更亦廣布﹐使傳於世人﹐﹝並見《墓志》。﹞以慰汝靈。知在永州﹐私有孕婦﹐吾專優卹﹐以俟其期。男爲小宗﹐女亦當愛﹐延子長大﹐必使有歸。撫育教示﹐使如己子﹐吾身未死﹐如汝存焉。炎荒萬里﹐毒瘴充塞﹐汝已久病﹐來此伴吾。到未數日﹐自云小差﹐雷塘靈泉﹐言笑如故。一寐不覺﹐便爲古人。﹝見志。﹞茫茫上天﹐豈知此痛﹗郡城之隅﹐佛寺之北﹐飾以殯糸引﹐﹝注見上《祭呂敬叔文》。﹞寄於髙原。死生同歸﹐誓不相棄﹐庶幾有靈﹐知我哀懇。

○祭姊夫崔使君簡文﹝簡﹐字子敬﹐博陵安平人﹐中書令仁師五世孫。娶柳氏﹐公之伯姊也。公集有《永州刺史流配州崔君權厝志》﹐卽簡志也。元和七年作。﹞

永州刺史博陵崔公之靈。天之生人﹐或哲或愚﹐君取其英﹐爰曜於初。譽動京邑﹐﹝事具志中。﹞施於方隅﹐密勿書奏﹐元侯是兪。﹝《詩》﹕密勿從事。密勿書奏。卽謂爲掌書記。兪﹐允也。﹞蜀寇內侮﹐禍聯羌﹛髟矛﹜。﹝音矛。﹞君出顯畫﹐披攘其徒﹐南平劍門﹐西獲戎俘。﹝《書》曰﹕及庸﹑蜀﹑羌﹑﹛髟矛﹜﹑微﹑盧﹑彭﹑濮人。注云﹕羌在西蜀﹐﹛髟矛﹜在巴﹐皆夷狄名。﹞超受刑曹﹐畱總南都﹐移刺連州﹐下民其蘇。道不可常﹐病惑中途﹐悍石是餌﹐元精以渝。雷謗爰興﹐按驗增誣﹐始𨿽進律﹐終以論辜。﹝以上並見墓志。﹞溟海浩浩﹐而君是逾﹔嵩山茫茫﹐﹝「嵩山」﹐當作「崇山」。《書》曰﹕放兜於崇山。在州界。﹞而君是居。厥弟抗憤﹐叫於康衢﹐﹝四達爲衢﹐五達爲康﹐六達爲莊。﹞天子憫焉﹐訊以文書。禦史旣斥﹐連帥是除﹐期復中壤﹐遽淪別區。﹝元和七年正月二十六日﹐死於州。﹞喪還大浸﹐又溺二孤﹐﹝《莊子》﹕大浸稽天而不沒。大浸﹐謂漲潦也。﹞痛毒薦仍﹐振古所無。何謫於天﹐降此翦屠﹖柩不及歸﹐寓葬荒墟﹐﹝簡柩至永州﹐八月甲子﹐宗元槁葬於社之北四百步。﹞將葺將就﹐誓還裏閭。嗚呼哀哉﹗君之子姓﹐惟自我出﹐母儀先虧﹐父訓又失。■A52■A52相視﹐﹝■A52﹐渠營切﹐憂也。與「」同。﹞撫掉增卹﹐咸冀其才﹐以大家室。惟昔與君﹐年殊志匹﹐書咨夕討﹐期正文律。實契師友﹐豈伊親暱﹐誰謂斯人﹐變易成疾。良志莫踐﹐乖離永訣﹐嗚呼哀哉﹗永山之西﹐湘水之東﹐殯糸引以出﹐斧屋爰封。﹝殯糸引﹑斧屋﹐注並見上。﹞神非久畱﹐息駕於中﹐書石爲志﹐世徳斯崇。﹝見題注。﹞手以酹﹐﹝﹐音拘﹐挹也﹐酌也。﹞涕出焉窮﹗

○又祭崔簡旅櫬歸上都文﹝據簡元和七年槁葬於永﹐公謂三年將復故葬。自七年至十年爲三年﹐然公十年正月已召至京﹐而此文謂「我生而畱」﹐則當是九年作。一本無「旅櫬歸上都」字。﹞

嘻乎崔公之柩﹗嘻乎崔公﹗楚之南﹐其土不可以室。或分而頹﹐﹝分﹐扶吻切。﹞或確而。﹝確﹐音愨﹐山多大石也。﹐昨沒切﹐又昨律切。﹞陰流泄漏﹐氵沒渝溢。﹝《爾雅》﹕泉一見一否爲氵。氵﹐思廉切。﹞碩鼠大蟻﹐傍穿側出﹐虧疏脆薄﹐久乃自窒。不如君之鄕﹐式堅且密。嘻乎崔公﹗楚之南﹐其鬼不可與友﹐躁戾佻險﹐﹝佻﹐音超﹐兪也。﹞ㄦ申欺苟﹐﹝ㄦ﹐音閃﹐暫視也。申﹐書刃切﹐張目。﹞脞賤暗﹛勿目﹜﹐﹝脞﹐坐果切。﹛勿目﹜﹐古文「忽」字。﹞輕へ妄走﹐﹝へ﹐音銀。﹞不思己類﹐好是羣醜。不如君之鄕﹐式和且偶。日月甚良﹐子姓甚勤。﹝子姓﹐見前注。﹞具是舟﹐﹝﹐音預﹐舁車也。﹞寧君之神。去爾夷方﹐返爾故鄰﹐﹝簡歸葬長安少陵北。﹞奕奕其歸﹐宜樂且欣。君死而還﹐我生而畱﹐遠矣殊世﹐曷從之遊﹖酹觴於座﹐與涕俱流。

○祭崔氏外甥文﹝崔氏外甥﹐卽簡之子處道﹑守訥也。奉簡喪﹐逾海水﹐遇暴風溺死﹐詳見上注。一本作《崔君筵側祭二甥文》。﹞

年月日﹐八舅﹑十舅以酒肉之奠﹐敬祭外甥韋六﹑小卿之魂。﹝一本﹐無此上文。﹞嗚呼﹗生有孝姿﹐淑且茂兮。謂吉其終﹐道克就兮。胡典而喪﹖﹝典﹐主也。﹞離厥咎兮。蹈道而違﹐死誰兮﹖豈汝之昧﹐不能究兮﹖將奪之鑑﹐使昏兮﹖﹝﹐武賦切﹐與「霧」同。﹞反復攪予﹐哀何救兮﹖骨肉無從﹐魂焉覯兮﹖庶幾來歸﹐以侑兮。﹝﹐熟食。食餘曰﹐言祭簡之餘以祭二甥也。﹞酒實於觴﹐肉盈豆兮。豈伊異人﹖余所授兮。來耶否耶﹖歆气臭兮。

○祭崔氏外甥女文﹝崔氏﹐卽簡之女﹐諱媛﹐嫁朗州員外司戶河東薛巽﹐元和十二年六月二十八日卒。公集有志。﹞

叔舅宗元祭於二十六娘子之靈。﹝一作「維年月日﹐叔舅宗元以酒肉之奠﹐祭於蔡氏婦崔氏二十六娘子之靈」。﹞凡我諸甥﹐惟爾爲首﹐甥於我氏﹐﹝「甥」﹐一作生。﹞恩顧彌厚。惠明貞淑﹐仁愛孝友﹐女徳之全﹐素風斯守﹐播於族屬﹐芬馨自久。﹝「芬」﹐一作「」。﹞恭惟伯姊﹐﹝崔氏之母﹐子厚姊也。﹞道茂行髙﹐上承下訓﹐克敬能勞。夙有儀則﹐刑於汝曹﹐𨿽云性善﹐抑自良陶。汝之先君﹐以文誨我﹐周流辯論﹐有疑必果。恆革其非﹐以成其可﹐孰云具美﹐易以生禍﹗汝及諸弟﹐流離莫從﹐幸獲我依﹐以慰困窮。歸之令族﹐有蔚其容﹐方冀榮壽﹐遽罹災凶。嗚呼哀哉﹗

汝自艱酷﹐二弟繼終﹐海門之哀﹐今古罕同。駢也英文﹐敷暢洽通﹐實期振耀﹐弘我儒風。又玆夭閼﹐﹝夭﹐於表切。閼﹐音遏。《莊子》﹕莫之夭閼。此謂崔氏二子溺死﹐駢亦死也。﹞神理何蒙﹖盛徳餘慶﹐宜福其丰﹐胡然降戾﹐惟禍之逢。嗚呼哀哉﹗

前歲詔追﹐廷授遠牧﹐﹝元和十年三月十三日﹐以公爲柳州刺史。﹞武陵便道﹐往來信宿﹐﹝武陵﹐朗州。去柳最近。﹞幸玆再見﹐緩我心曲。猶且輕別﹐瞻程務速﹐孰知自此﹐遂間幽躅﹖﹝躅﹐除玉切。﹞臨視無路﹐溯風慟哭﹐怛焉自中﹐如刃之觸。邙阜有位﹐﹝墓在北邙山南﹐洛水東。﹞靑烏載卜﹐﹝《相冢書》曰﹕靑烏子稱﹐山三重相連﹐名蓮華山﹐葬出二千石。﹞道途尙艱﹐歲月逾蹙。方俟歸糸引﹐﹝棺索也。﹞再期奠沃﹐寄哀斯文﹐心焉往復。嗚呼哀哉﹗

○祭外甥崔駢文﹝駢﹐疑是處道﹑守訥之昆弟。此在永時作。﹞

祭於卿郎之魂。嗚呼﹗天■A47靈奇﹐﹝■A47﹐音吝。﹞取不可貪﹐旣睿又力﹐神誰以堪﹖汝不是思﹐而縱其志。盜其管﹐褰其篋匱﹐抽深抉密﹐擔重揭貴。﹝「擔」﹐都甘切。或作﹐蚩占切。重或平聲。揭﹐丘桀切。舉也﹐負也。﹞守吏失職﹐訴帝行事。果殄爾躬﹐以寧其位﹐豈不信耶﹖不然﹐無鬼誅之行﹐﹝鬼誅字出《莊子》﹐見上注。﹞而中道夭死﹔有拔萃之材﹐而三見廢委。仁充其軀﹐毒中骨髓﹐其何以爲累也﹖

兄弟逾十﹐我出惟八﹐﹝《左傳》成十四年﹕我之自出。注﹕外甥也。謂柳氏所生八子。﹞旣孤數祀﹐中分存沒。我爲汝舅﹐汝爲我甥﹐求仁具得﹐爲藝繼成。天下莫倫﹐古罕並行﹐人而思之﹐幾不欲生﹐嗚呼哀哉﹗﹝一本無「哀哉」字。﹞旣致其愛﹐祗極其哀﹐秦﹑越萬里﹐﹝秦﹐長安。﹞心魂徘徊。念與汝別﹐桓公之臺﹐顧余猶壯﹐視爾如孩。戲抽佛﹐﹝與「策」同。﹞前次沲隈﹐﹝沲隈﹐水曲也。沲﹐徒何切。隈﹐烏回切。﹞笑頷卽路﹐鳴鞘不回。﹝鞘﹐音筲﹐鞭也。﹞豈云古今﹐自此而乖﹗孰爲鬼神﹐忍是陰誅﹖得疾之日﹐兄弟莫在﹐謁醫問巫﹐卒以幽昧。葬之東野﹐誰誰會﹖﹝《谷梁傳》﹕車馬曰。﹞旣虞以奠﹐﹝虞﹐祭名。《禮記》﹕豈若速反而虞乎﹖疏曰﹕葬旣已竟﹐神靈須安﹐豈若速反虞祭安神乎﹖﹞誰主誰酹﹖孤魂冥冥﹐何托何逝﹖嗚呼哀哉﹗刑曹繼之﹐以病告余﹐銜憂驅使﹐裹藥操書。𨿽驚狀劇﹐猶恃神扶﹐豈知所賴﹐終以誤吾。我自得罪﹐無望還都。想爾新墓﹐少陵之隅﹐何時歸﹐圮土下呼。﹝圮﹐被美切﹐毀也。﹞漬淚徹壙﹐以沾以塗﹐此心未慊﹐祗益摧紆。累見於夢﹐寧知有無﹖寄之哀辭﹐惟俎及壺。嗚呼哀哉﹗

●卷四十二﹟古今詩○同劉二十八院長述舊言懷感時書事奉寄澧州張員外使君五十二韻之作因其韻增至八十通贈二君子﹝劉二十八﹐禹錫也。初與公同爲監察禦史﹐故曰院長。張員外﹐署也。貞元十九年﹐與韓吏部﹑李方叔三人爲幸臣所讒﹐俱爲縣令南方﹐後至澧州刺史。公此詩貞元二十一年貶永州司馬后作也。﹞

弱歲遊玄圃﹐﹝東方朔《十洲記》曰﹕昆侖山有三角﹐一角正西北﹐名玄圃臺。弱歲﹐謂弱冠也。增城﹑懸圃﹑閬風﹐昆侖之山三重也。縣圃出美玉﹐以諭京城多賢才也。﹞先容幸棄瑕。﹝《漢﹟鄒陽傳》﹕以左右先爲之容也。容﹐文采也。《禮記》﹕瑜不掩瑕。﹞名勞長者記﹐﹝陳平門多長者車。﹞文許後生誇。翼嘗披隼﹐﹝《莊子》曰﹕斥﹐小鳥也。《說文》云﹕隼﹐祝鳩也。《傳》云﹕披隼翼。﹐音晏。隼﹐息尹切。﹞蓬心類倚麻。﹝《莊子》﹕夫子猶有蓬之心也夫﹗注云﹕蓬非直達者也。《荀子﹟勸學篇》﹕蓬生麻中﹐不扶而直。﹞繼酬天祿署﹐﹝天祿﹐閣名。漢世以藏祕書。天祿﹐獸也﹐因以爲名。張署貞元中舉進士博學宏詞﹐爲校書郎。公亦爲集賢殿正字。酬﹐當作讎﹐謂校讎也。揚雄校讎天祿閣。﹞俱尉甸侯家。﹝甸侯﹐謂甸服﹑侯服也。署爲京兆武功尉﹐公亦爲藍田懸尉。﹞憲府初收迹。﹝《晉書》﹕漢官尙書爲中臺﹐禦史爲憲臺﹐謁者爲外臺﹐是爲三臺。又禦史所居之地﹐漢謂之禦史府。署至武功﹐拜監察禦史。公亦自集賢殿正字爲監察禦史。﹞丹墀共拜嘉。﹝張衡《西京賦》﹕靑瑣丹墀。注﹕丹墀﹐階也﹐以丹塗之。《左傳》云﹕敢不拜嘉。﹞分行參瑞獸﹐﹝參﹐間也。瑞獸﹐獬豸。﹞傳點亂宮鴉。執簡寧循枉﹐﹝《左傳》﹕齊南史聞太史盡死﹐執簡以往。簡﹐謂簡策。任爲禦史中丞﹐彈曹景宗﹐亦云﹕謹奉白簡。又崔篆《禦史箴》曰﹕簡上霜凝。蓋禦史劾奏以簡也。﹞持書每去邪。﹝漢有治書侍禦史﹐後曰持書。《後漢書》﹕蔡邕舉髙第﹐補侍禦史﹐又轉持書禦史﹐遷尙書。持書﹐亦禦史職也。﹞鸞凰標魏闕﹐﹝《周禮》﹕乃縣治象之法於象魏。鄭司農注云﹕象魏﹐闕也。《莊子》﹕身在江湖之上﹐心遊魏闕之下。﹞熊武負崇牙。﹝《詩》﹕設業設ね﹐崇牙樹羽。注﹕崇牙上飾。《周禮》﹕者以爲筍ね﹐注﹕﹐虎屬﹐唐諱虎﹐攺作武。﹞辧色宜相顧﹐傾心自不嘩。金鑪仄流月﹐紫殿啟晨﹤赤﹥。﹝﹤赤﹥﹐赤色﹐謂曉起日光射殿宇也。《漢紀》云﹕神光降集紫殿。言金鑪之仄﹐如流月之狀﹔紫殿之啟﹐如晨﹤赤﹥之色。﹤赤﹥﹐音遐。自「弱歲遊玄圃」至此﹐皆敍其與張歷仕及同爲禦史之意。﹞未竟遷喬樂﹐﹝未竟﹐未終也。《詩》曰﹕遷於喬木。﹞俄成失路嗟。﹝貞元十九年﹐署自監察禦史貶爲郴州臨武縣令。﹞還如渡遼水﹐﹝李白詩﹕屈平憔悴滯江潭﹐亭伯流離放遼海。﹞更似謫長沙。﹝漢賈誼事文帝﹐爲絳﹑灌﹑馮敬之屬妒害之﹐謫長沙王太傅。﹞別怨秦城暮﹐﹝言別於長安。﹞途窮越嶺斜。﹝越嶺﹐卽謂郴州。﹞訟庭閒枳棘﹐﹝後漢仇香爲考城主簿﹐縣令王渙謂曰「枳棘非鸞凰所棲﹐百里豈大賢之路。」﹞候吏逐麋。﹝﹐音加﹐牝鹿。麋﹐音眉。一作の﹐の﹐居云切﹐獐也。﹞三載皇恩暢﹐千年聖歷遐。﹝張自貞元十九年癸未貶官﹐至元和元年乙酉憲宗卽位﹐爲三年矣﹐故云。﹞朝宗延架海﹐﹝「朝宗」字見《禹貢》。駕海﹐猶航海也。﹞師役罷梁氵差。﹝氵差﹐水名。莊四年《左傳》﹕楚令尹斗祁除道梁氵差﹐營軍臨隨。梁氵差﹐作橋於氵差水上。氵差﹐側加切。﹞京邑搜貞幹﹐﹝署自臨武量移江陵掾﹐自江陵掾入爲京兆府司錄參軍。﹞南宮步渥窪。﹝署自司錄遷尙書刑部員外郎。漢武帝元鼎四年秋﹐馬生渥窪水中﹐因以名馬。窪﹐音蛙。﹞世推材是梓﹐﹝梓﹐良木。《書》﹕若作梓材。一本作「是杼」。﹞人仰驥中驊。﹝驊謂驊驑﹐駿馬也。﹞刺苗人地﹐仍逾贛石崖。﹝署自員外出爲虔州刺史﹐虔屬江南道﹐古三苗之地。贛﹐縣名﹐屬虔州。有章﹑貢二水合流﹐有三百里贛石。贛﹐音紺。﹞禮容垂畢奉﹐﹝《詩》﹕畢奉容刀。畢﹐佩刀下飾。奉﹐上飾。畢﹐音必。奉﹐莫孔切。一作並奉﹐玉也。並﹐必郢切。﹞戍備響鍛。﹝《說文》云﹕鍛﹐頭鎧也。﹐音鴉。鍛﹐音遐。﹞寵卽郎官舊﹐威從太守加。﹝張以刑曹爲郡守。﹞建翻鷙鳥﹐﹝《周禮﹟司常》云﹕州裏建。又云﹕鳥隼爲。剝鳥皮毛置之竿頭爲之也。鷙鳥﹐卽謂鳥隼也。署爲州刺史﹐故建﹔。音余。﹞負弩繞文蛇。﹝《漢書》﹕司馬相如奉使西南夷﹐至蜀﹐縣令負弩矢先驅。文蛇﹐謂畫爲蛇文也。﹞冊府榮八命﹐﹝八﹐一作三。《周禮﹟宗伯》﹕以九儀正邦國﹐八命作牧。注﹕謂侯伯有功者﹐加命得專徵伐於諸侯。鄭司農云﹕一州之牧。王之三公亦八命。﹞中闈盛六珈。﹝《詩》云﹕君子偕老﹐副笄六珈。珈﹐婦人首飾之盛者也。韓吏部作《張公墓志》云﹕娶河東柳氏子。則公蓋與張爲親﹐故言及中闈也。珈﹐音加。闈﹐一作闌字。﹞肯隨胡質矯﹐﹝《晉陽秋》曰﹕胡質爲荊州刺史﹐其子威自京都來省之。告歸﹐質賜其絹一疋﹐威跪曰「大人淸白﹐不審於何得此絹﹖」質曰「是吾俸祿之餘﹐以爲汝資耳。」其父子淸愼如此。﹞方惡馬融奢。﹝後漢馬融﹐達生任性﹐不拘儒者之節。居宇器服﹐多存侈飾。常坐髙堂﹐施絳紗帳﹐前授生徒﹐後列女樂。爲南郡太守﹐大將軍梁冀奏融在郡貪濁﹐免官。﹞褒徳符新換﹐﹝漢文帝二年九月﹐初與郡守爲銅虎符﹑竹使符。師古曰﹕與郡守爲符者﹐謂各分其半﹐右畱京師﹐左以與之。今郡守多用分符﹑合符事﹐謂此。署自虔州遷澧州刺史﹐故曰「符新換」。﹞懷仁道並遮。﹝寇恂嘗爲潁川太守﹐後從車駕擊潁川賊﹐旣平﹐百姓遮道曰「願復借寇君一年。」乃畱恂。謂署赴澧州﹐虔人懷其仁惠﹐遮道畱之。﹞俗嫌龍節晚﹐﹝《周禮﹟掌節》﹕凡邦國之使節﹐山國用虎節﹐土國用人節﹐澤國用龍節﹐皆以金爲之。使節者﹐卿大夫聘於天子諸侯﹐行道所執之信也。﹞朝訝介圭賒。﹝《詩》﹕以其介圭﹐入覲於王。介圭﹐大圭也。賒﹐遠也。言其入覲之晚。﹞禹貢輸苞匭﹐﹝《禹貢》﹕苞匭菁茅。苞﹐橘柚也。匭﹐匣也。荊州所貢。澧屬山南道﹐卽荊州之地。﹞周官賦秉乇。﹝《周禮﹟秋官﹟掌客》﹕凡諸侯之禮﹐上公﹐車米氐生牢﹐牢十車﹐車秉有五﹛數﹜。車禾氐死牢﹐牢十車﹐車三乇。注引《聘禮》曰﹕十斗曰斛﹐十六斗曰﹛數﹜﹐十﹛數﹜曰秉。秉有五﹛數﹜﹐則二十四斛也。四秉曰﹐十曰﹐十曰乇。每車三乇﹐則三十。乇﹐宅加切。﹞雄風吞七澤﹐﹝《楚詞》﹕宋玉曰「此特大王之雄風也。」司馬相如《子虛賦》﹕楚有七澤﹐嘗見其一曰云夢。﹞異產控三巴。﹝《華陽國誌》曰﹕武王克商﹐封其子宗姬於巴﹐故漢末益州牧劉璋以墊江以上爲巴郡﹐江州至臨江爲永寧郡﹐朐忍至魚復爲固陵郡﹐巴遂分矣。璋復攺永寧爲巴郡﹐以固陵爲巴東郡﹐徙龐羲爲巴西太守﹐是爲三巴。又樂史《寰宇記》於《渝州記》云﹕閬﹑白二水東西流﹐三曲如「巴」字﹐是謂三巴。其說不同。然詩意則謂張所治澧州屬山南東道﹐而劉璋所分三巴之地﹐屬山南西道及劍南道﹐山南﹑劍南二道相接﹐故曰控三巴也。﹞卽事觀農稼﹐因時展物華。秋原被蘭葉﹐春渚漲桃花。令肅軍無擾﹐程懸市禁貰。﹝程﹐法也。貰﹐音奢﹐貸也。﹞不應虞竭澤﹐﹝《史記》﹕孔子曰「竭澤涸魚﹐則蛟龍不合陰陽。」虞﹐防也。﹞寧復嘆棲苴。﹝《詩》﹕如彼歲旱﹐艸不潰茂﹐如彼棲苴。注云﹕苴﹐水中浮艸。言天下之人﹐如旱歲之艸﹐皆枯槁無潤澤﹐如樹上之棲苴。苴﹐Θ加切﹐今作「﹛艸租﹜」字。﹞蹀躞騶先駕﹐﹝蹀躞﹐馬行貌。《說文》云﹕騶﹐廏禦。蹀﹐音牒。躞﹐音燮。騶﹐音鄒。﹞籠銅鼓報衙。﹝籠銅﹐鼓聲。﹞染毫東國素﹐﹝韋誕﹕非紈素不下筆。素﹐帛也。﹞濡印錦溪砂。﹝砂﹐丹砂也。《本艸》﹕丹砂多出蠻洞錦州界。﹞貨積舟難泊﹐人歸山倍畬。﹝畬﹐音賒﹐火種田也。﹞吳兪工折柳。﹝《梁元帝纂要》曰﹕齊歌曰謳﹐吳歌曰兪。宋玉《招魂》云﹕吳兪蔡謳﹐秦大呂。古樂府有《折楊柳》曲。桓伊善笛﹐撰《折楊柳》﹐尢爲奇妙﹐後人不能盡傳其指訣。兪音兪。﹞楚舞舊傳芭。﹝《文選》﹕越艷楚舞。後漢傅毅《舞賦》云﹕宋玉曰﹕《激楚﹟結風》﹐陽阿之舞﹐材人之窮觀﹐天下之至藝。《楚辭﹟禮魂》曰﹕盛禮兮會鼓﹐傳芭兮代舞。芭﹐巫者所持香艸。﹞隱幾松爲曲。﹝《孟子》﹕隱幾而臥。隱﹐據也。松爲曲者﹐以松爲曲幾。隱﹐於靳切。﹞傾樽石作。﹝《禮記》﹕樽而杯飲。鑿地曰﹐石作者﹐以石爲樽也。﹐音蛙。今作「お」字。﹞寒初榮橘柚。﹝橘小者曰柚。﹞夏首薦枇杷﹐祀變荊巫禱﹐﹝《史記﹟封禪書》﹕荊巫﹐祠堂下﹑巫先﹑司命﹑施糜之屬。蓋荊楚之俗好巫也。﹞風移魯婦ヮ。﹝《禮記﹟檀弓》﹕魯婦人之ヮ而弔也﹐自敗於臺駘始也。魯襄公四年《左傳》﹕邾人伐曾阝﹐臧紇救曾阝﹐侵邾﹐敗於狐駘。國人逆喪者皆ヮ﹐魯於是乎始ヮ。《說文》云﹕ヮ﹐喪髻也。ヮ﹐側瓜切。﹞已聞施愷悌﹐還睹正奇■A12。﹝《周禮》﹕比長各掌其比之治﹐視有罪奇■A12則相及。注﹕■A12﹐猶惡也。音邪。自「未竟遷喬樂」至此﹐皆敍張出爲南方令及攺刺二州之意。﹞慕友慚連璧。﹝《晉書》﹕夏侯湛幼有盛才而美容觀﹐與潘嶽友善。每行止﹐同輿接茵﹐京都謂之連璧。﹞言姻喜附葭。﹝《漢書﹟中山靖王傳》﹕今羣臣非有葭莩之親。顏師古曰﹕葭﹐蘆也。莩者﹐其中白皮至薄者也。張婿於柳氏﹐見前「中闈盛六珈」注。﹞沈埋全死地﹐流落半生涯﹐入郡腰恆折。﹝陶潛曰﹕吾不能爲五斗米折腰﹐拳拳事鄕裏小人。﹞逢人手盡叉。﹝《馬援傳》曰﹕豈有知其無成﹐而但萎委咋舌叉手從戮乎。﹞敢辭親恥污﹐惟恐長疵瘕。﹝瘕﹐古牙切。病也。﹞善幻迷冰火。﹝幻﹐怪也。《列子》﹕窮數達變因形移易者﹐謂之化﹐謂之幻。幻﹐胡辦切。﹞《齊諧》笑柏塗。﹝《莊子》﹕《齊諧》者﹐誌怪者也。注云﹕齊國俳諧之書。《東方朔傳》﹕時有幸倡郭舍人問朔隱語﹐有曰「老柏塗」。朔曰﹕老者﹐人所敬也﹔柏者﹐鬼之庭也﹔塗者﹐漸沮徑也。塗﹐音荼。﹞東門牛屢飯。﹝王逸《楚辭注》云﹕寧戚修徳不用﹐退而商賈齊東門外。桓公夜出﹐寧戚方飯牛﹐叩角而商歌。桓公聞之﹐知其賢﹐舉爲客卿。出《淮南子》。﹞中散虱空爬。﹝晉嵇康爲中散大夫﹐山濤爲吏部郎﹐舉康自代。康遺濤《絕交書》曰﹕性復多虱﹐爬搔無已。﹞逸戲看猿斗﹐殊音辧馬撾。﹝馬撾﹐馬也。《左傳》﹕繞朝贈士會以策。注﹐撾也。撾﹐張瓜切。﹞渚行狐作孽。﹝孽﹐妖孽﹐《說文》﹕魚獸虫蝗之怪謂之孽。《莊子》﹕孽狐爲之祥。孽﹐魚列切。﹞林宿鳥爲差。﹝差﹐音嗟。本作瘥﹐病也。﹞同病憂能老﹐新聲厲似誇。﹝誇﹐苦瓜切。好貌。﹞豈知千刃墜﹐只爲一毫差。守道甘長絕﹐明心欲自亞刂。﹝自亞刂﹐自刎也﹐見《吳語》。亞刂﹐音鴉。﹞貯悉聽夜雨﹐隔淚數殘葩。梟族音常聒﹐﹝梟﹐堅堯切﹐妖鳥也。﹞豺羣喙競呀。﹝呀﹐虛牙切。張口貌。一本「喙」作「啄」。﹞岸蘆翻毒蜃﹐奚竹斗狂麻。﹝麻牛﹐獸名。重千斤﹐出巴中。奚﹐音奚。﹞野鶩行看弋﹐江魚或共扌叉。瘴氛恆積潤﹐﹝氛﹐祥气。﹞訛火亟生。﹝訛火﹐野火也。﹐虛加切﹐火气。﹞耳靜煩喧蟻。﹝《晉﹟殷仲堪傳》﹕父師嘗患耳聰﹐聞牀下蟻動﹐謂之牛斗。﹞魂驚怯怒蛙。﹝《韓非子》﹕越王伐吳。欲人之輕死也﹐出見怒蛙﹐乃爲之式。從者曰「奚欽於此﹖」王曰「爲其有气故也。」﹞風枝散陳葉﹐霜蔓糸延寒瓜。﹝「糸延」﹐一作「縋」。﹞霧密前山桂﹐冰枯曲沼﹛艸遐﹜。﹝﹛艸遐﹜﹐荷葉。《爾雅》﹕芙渠﹐其葉﹛艸遐﹜。﹛艸遐﹜﹐音遐。﹞思鄕比莊舄﹐﹝《史記﹟陳軫傳》﹕越人莊舄仕楚執圭﹐有頃而病。楚王曰﹕舄故越人﹐今仕楚執圭﹐富貴矣﹐亦思越不﹖」中謝對曰「凡人之思故﹐在其病也。彼思越則越聲。」使人往聽之﹐猶尙越聲也。﹞遁世遇眭誇。﹝《北史﹟隱逸傳》﹕眭誇﹐趙郡髙邑人﹐髙尙不仕﹐寄情丘壑。眭﹐息隨切。「遇」﹐一作「慕」。﹞漁捨茨荒章﹐﹝茨﹐覆也。﹞村橋臥古槎。﹝槎﹐Θ加切﹐水中浮木。﹞禦寒衾用。﹝《說文》云﹕﹐西胡毳布﹐蓋氈類也﹐織毛爲之。﹐音計。﹞挹水勺仍椰。﹝挹﹐酌也。《異物志》云﹕椰子﹐木名﹐出交州。樹髙五六丈﹐無枝條﹐其葉如東蒲﹐背面相似。在其上﹐實如瓠﹐橫破之可作宛。或微長如括蔞子﹐從破之可爲爵。椰﹐於遮切。﹞窗蠹惟潛蠍﹐甍涎競綴蝸。﹝甍﹐莫耕切。屋棟。﹞引泉開故竇﹐護藥插新笆。﹝笆﹐音巴﹐竹籬也。﹞樹怪花因槲﹐﹝木槲花﹐南方所有﹐多生於古樹朽壤中。槲﹐胡谷切。﹞虫憐目待蝦。﹝《嶺表錄異》﹕海鏡﹐蟹爲腹。水母﹐暇爲目。水母者﹐閩人謂之蛇。渾然凝潔﹐大如覆帽﹐腹如懸絮﹐有口而無目。常有蝦隨之﹐食其涎﹐浮涎水上。人或取之﹐則然而沒。乃蝦有所見耳。﹞驟歌喉易嗄﹐﹝嗄﹐聲敗也。《老子》曰﹕號而不嗄。所嫁﹑於介二切。﹞饒醉鼻成﹤皮﹥。﹝﹤皮﹥﹐音查﹐鼻上皰也。﹞曳捶牽羸馬﹐﹝捶﹐卽也。﹞垂蓑牧艾犭。﹝《左氏傳》﹕盍歸吾艾犭。犭﹐音加﹐豕也。﹞已看能類鱉﹐﹝《爾雅》﹕鱉三足曰能。能﹐奴來切。﹞猶訝雉爲華。﹝華﹐音華。鳥名﹐似雉。﹞誰采中原菽﹐﹝《詩》﹕中原有菽﹐庶民采之。﹞徒巾下澤車。﹝《周禮》有《巾車》。《陶淵明詞》﹕或命巾車。《馬援傳》曰﹕吾從弟少遊﹐嘗哀吾多大志﹐曰「士生一世﹐但取衣食裁足﹐乘下澤車﹐馭款馬。」注﹕車人爲車﹐行澤者欲短轂﹐短轂則利也。﹞俚兒供苦筍﹐傖父饋酸。﹝傖父﹐楚人別種也。又《晉陽秋》有云﹕楚人謂中國人爲傖。﹐果也。《說文》云﹕似梨而酢。傖﹐士行切。﹐音查。﹞勸策扶危杖﹐邀持當酒茶。道流徵衤豆褐﹐禪客會袈裟。香飯舂菇米﹐﹝菇﹐艸名。《廣雅》云﹕蔣菇﹐其米謂之雕胡﹐可炊以爲飯。菇﹐音孤。﹞珍蔬折五茄。﹝五茄﹐藥名。《本艸》云﹕葉可作蔬菜食。補注﹐《筆墨閒錄》云﹕子厚長韻﹐屬對最精。如以「死地」對「生涯」﹐「中原菽」對「下澤車」﹐「右言」對「左轄」﹐皆的對。至於「香飯炊菇米﹐珍蔬折五茄」﹐假「菇」爲孤獨之「孤」﹐以對「五」也。﹞方期飲甘露。﹝《宋錄》曰﹕新安王子鸞﹑豫章王子尙詣曇濟道人於八公山。濟設茶茗﹐尙味之﹐曰「此甘露也﹐何言茶茗﹖」﹞更欲吸流霞。﹝《抱朴子》﹕項曼都修道山中﹐忽遊紫府﹐飲流霞一杯。忽思家﹐爲上帝所斥﹐河東呼爲斥仙人。﹞屋鼠從穿穴﹐林狙任攫。﹝狙﹐七餘切。猿狙也。﹞春衫裁白﹐朝帽掛烏紗。屢嘆恢恢网﹐﹝《老子》﹕天网恢恢。恢﹐音魁。﹞頻搖肅肅。﹝﹐亦网也。《詩》﹕肅肅兔。﹞衰榮困莢﹐﹝《帝王世紀》曰﹕堯時有艸﹐夾階而生﹐每月朔日生一莢。至望日落一莢﹐月小則餘一莢﹐王者以是占歷﹐名曰莢。﹞盈缺幾蝦蟆。﹝《禮記﹟禮運》曰﹕月三五而盈﹐三五而缺。《五經通義》曰﹕月中有兔與蟾蜍。蟾蜍﹐卽蝦蟆也。﹞路識溝邊柳﹐城聞隴上笳。﹝茄﹐謂捲蘆葉吹之。﹞共思捐處﹐﹝《楚辭﹟湘君》篇曰﹕捐余兮江中﹐遺余兮澧浦。王逸注云﹕屈原旣放逐﹐常思念君﹐設欲遠去﹐猶捐置於水涯﹐冀君求己﹐示有還意。澧浦﹐今澧州也。署爲其州刺史﹐故及之。﹞千騎擁靑綬。﹝綬﹐綬也。東郭先生拜二千石﹐佩靑綬﹐出宮門﹐行謝主人。綬﹐古華切。自「慕友慚聯璧」至此﹐皆自敍其貶黜之意。﹞

○弘農公以碩徳偉材屈於誣枉左官三歲復爲大僚天監昭明人心感悅宗元竄伏湘浦拜賀末由謹獻詩五十韻以畢微志﹝弘農公﹐楊憑也﹐字虛受﹐一字嗣仁﹐虢州弘農人。先是禦史中丞李夷簡彈憑前爲江西觀察貪污僭侈﹐貶臨賀尉。其後自外入爲

王傅。公是時爲永州司馬﹐作詩以獻之。﹞

知命儒爲貴﹐時中聖所臧。﹝《禮記》﹕君子之中庸也﹐君子而時中。臧﹐善也。﹞處心齊寵辱﹐遇物任行藏。關識新安地﹐﹝《漢﹟武帝紀》﹕元鼎三年冬﹐徙函谷關於新安。應劭曰﹕時樓船將軍楊僕﹐數有大功﹐恥爲關外民﹐上書乞徙東關﹐以家財給其用度。武帝亦好廣闊﹐於是徙關於新安﹐去弘農三百里。﹞封傳臨晉鄕。﹝《楊氏譜》﹕楊朗爲秦將﹐有功﹐封臨晉君。臨晉縣屬河中府。﹞挺生推豹蔚﹐﹝《易》﹕君子豹變﹐其文蔚也。蔚然有文章貌。﹞遐步仰龍驤。﹝《魏書》﹕陳琳曰「今將軍龍驤虎步﹐髙下在心。」驤﹐躍也。﹞有千尋竦﹐精聞百煉鋼。﹝鋼﹐堅鐵也。《文選》﹕誰知百煉鋼﹐化作繞指柔。﹞茂功期舜﹑禹。﹝《書》﹕時乃功﹐懋哉。「懋」﹐與「茂」同。﹞髙韻狀羲﹑黃。﹝「狀」﹐一作「上」﹐又作「扌失」。﹞足逸詩書囿﹐鋒搖翰墨場。雅歌張仲徳﹐﹝《詩》﹕侯誰在矣﹐張仲孝友。﹞頌祝魯侯昌。﹝《魯頌》四篇﹐皆頌僖公也﹐其《必宮》云﹕俾爾熾而昌。俾爾昌而熾。俾爾昌而大。﹞憲府初騰價﹐﹝貞元中﹐憑爲監察禦史﹐故云。﹞神州轉耀。﹝神州﹐謂京師也。﹞右言盈簡策﹐﹝起居舍人一曰右史﹐卽《禮記》所謂「言則右史書之」者也。唐制﹐起居郎掌錄天子起居法度。天子禦正殿﹐則郎居左﹐舍人居右﹐有命﹐俯陛以聽﹐退而書之﹐季終以授史官。此言憑嘗爲起居舍人也。﹞左轄備條綱。﹝唐制﹐左丞掌管轄諸司﹐糾正省內﹐通判都省事。左司員外﹐掌副左丞所管諸司事者也。故亦稱左轄。此謂憑嘗爲左司員外郎也。﹞響切晨趨佩﹐煙濃近侍香。司儀六禮洽﹐﹝《周禮》﹕司徒修六禮以節民性。此謂憑嘗爲禮部郎中。﹞論將七兵揚。﹝《周禮》﹕司徒掌五兵。至魏﹐置五兵尙書﹐謂中兵﹑外兵﹑騎兵﹑別兵﹑都兵爲五。晉太康中﹐乃分中兵﹑外兵各爲左右﹐與舊五兵爲七曹。後魏遂爲七兵尙書。此謂憑嘗爲兵部郎中。﹞合樂來儀鳳﹐﹝《書》﹕簫韻九成﹐鳳凰來儀。儀﹐匹也。﹞尊祠重餼羊。﹝《論語》﹕子貢欲去告朔之餼羊。二句皆以謂憑嘗爲太常少卿。﹞卿材優柱石﹐﹝襄二十六年《左傳》﹕晉卿不如楚﹐其大夫則賢﹐皆卿材也。﹞公器擅巖廓。﹝見《漢書》。晉灼曰﹕巖廊﹐巖峻之廓。﹞峻節臨衡嶠。﹝貞元十八年九月﹐憑自太常少卿爲湖南觀察使。衡嶠﹐衡山也。﹞和風滿豫章。﹝永貞元年十一月﹐憑自湖南遷江西觀察使。江西觀察使治洪州。﹞人歸父母育﹐郡得股肱良。﹝《漢書﹟季布傳》﹕河東﹐吾股肱郡﹐故特召君爾。﹞細故誰畱念﹖煩言肯過防。﹝《左傳》﹕嘖有煩言。﹞璧非眞盜客﹐﹝《史記》﹕張儀嘗從楚相飲﹐已而楚相亡璧﹐門下意張儀﹐曰「儀貧無行﹐必此盜相君之璧。」共執儀﹐掠笞數百﹐不服﹐釋之。﹞金有誤持郎。﹝《史記》﹕直不疑爲郎﹐事文帝。其同捨有告歸﹐誤持同捨郎金去。已而金主覺﹐妄意不疑。不疑謝有之﹐買金償。後告歸者至而歸金﹐亡金郎大慚﹐憑性素簡傲﹐接下脫略﹐人多怨之。及歷二鎭﹐尢事奢侈。﹞龜虎休前寄﹐﹝龜﹐印也。衛宏《漢舊儀》﹕列侯﹑丞相﹑將軍﹐皆黃金印﹑龜鈕。中二千石﹐亦銀印﹑龜鈕。虎﹐符也。漢文帝初與郡守爲銅虎符。曰「休前寄」者﹐謂憑解江西觀察使。﹞貂蟬冠舊行。﹝貂蟬﹐冠也。晉太始中﹐通直散騎常侍亦武冠。右貂蟬二句﹐謂憑元和初解江西觀察使﹐召還爲左散騎常侍也。﹞訓刑方命呂﹐﹝謂憑自散騎爲刑部侍郎也。《周書﹟呂刑》﹕穆王訓夏贖刑﹐作《呂刑》。﹞理劇復推張。﹝謂憑元和四年自刑部爲京兆尹也。張謂張敞﹐漢宣帝時爲京兆尹。京兆典京師﹐長安中浩穰﹐於三輔尢爲劇﹐入守者皆以罪過罷﹐惟趙廣漢及敞爲久任。﹞直用明銷惡﹐還將道勝剛。敬逾齊國社﹐﹝《史記》﹕漢石慶爲齊相﹐齊國慕其家行﹐大治﹐爲立石相社。﹞恩比《召南》棠。﹝《詩﹟甘棠》﹐蓋國人被其徳﹐故思其人而愛其樹也。﹞希怨猶逢怒﹐﹝《論語》﹕怨是用希。《詩》﹕逢彼之怒。謂憑𨿽能希怨﹐而猶不免逢人之怒。﹞多容競忤彊。火炎侵琬琰﹐﹝《書》﹕火炎昆岡。琬琰﹐圭名也。﹞鷹擊謬鸞凰。﹝言憑誤遭彈擊也。憑爲京尹﹐其年七月﹐禦史中丞李夷簡奏憑前在江西日贓罪及他不法事。詔刑部尙書李﹑大理卿趙昌卽臺參訊﹐貶臨賀尉。先是夷簡自禦史出﹐官在巡屬﹐憑頗疏縱﹐不顧接之﹐夷簡切齒。及憑歸朝﹐修第於永寧裏﹐功作並興﹐又廣畜妓妾於永樂裏之別宅。謗議頗ん﹐故夷簡舉劾﹐將欲殺之。及下獄﹐置對數日﹐未得其事。夷簡持之益急﹐上聞之﹐且貶焉。﹞刻木終難對﹐﹝《漢書﹟路溫舒傳》﹕俗語曰﹕畫地爲獄議不入﹐刻木爲吏期不對。顏師古注曰﹕畫獄木吏尙不入對﹐況眞實乎。又司馬遷《報任少卿書》曰﹕士有畫地爲牢誓不入﹐刻木爲吏議不對﹐定計於鮮也。﹞焚芝未攺芳。﹝《抱朴子》曰﹕慮巫山之失火﹐恐芝艾之並焚。﹞遠遷逾桂嶺。﹝謂憑自京尹貶臨賀尉也。臨賀屬賀州﹐隸廣南道。桂嶺﹐賀州山名。﹞中徙滯余杭﹐﹝謂憑繼徙余杭長史也。杭州﹐爲余杭郡。﹞顧土𨿽懷趙﹐﹝《史記》﹐廉頗一爲楚將無功﹐曰「我思用趙人。」廉頗本趙將故也。﹞知天詎畏匡。﹝《論語》﹕子畏於匡。曰「天之未喪斯文也﹐匡人其如予何﹖」﹞論嫌《齊物》誕﹐﹝《莊子》有《齊物篇》。﹞騷愛《遠遊》傷。﹝《楚詞》有《遠遊章》。﹞麗澤周羣品﹐﹝《易》﹕麗澤兌。注﹕麗﹐猶連也。澤﹐謂徳澤。﹞重明照萬方。﹝《易》﹕重明以麗乎正。篇首題云「三歲復爲大僚」。蓋憑自元和四年己丑貶﹐至七年壬辰爲三歲。是歲立遂王宥爲皇太子﹐肆赦。故此又有「重明照萬方」之句。﹞鬥間收紫气﹐﹝《晉書》﹕吳之未滅也﹐斗﹑牛之間常有紫气。吳平之後﹐紫气愈明。豫章人雷煥曰「此實劍之精﹐上徹於天耳。在豫章丰城。」煥爲丰城令﹐掘獄中﹐果得雙劍。﹞臺上掛淸光。﹝淸光﹐鏡也。﹞福爲深仁集﹐妖從盛徳禳。秦民啼畎畝﹐﹝謂秦民思之也。﹞周士舞康莊。﹝康莊﹐大道。《爾雅》﹕四達謂之衢﹐五達謂之康﹐六達謂之莊。﹞采綬還垂艾﹐﹝晉灼注《漢書》﹕「綬」。﹐艸名﹐出瑯邪平昌縣。似艾﹐可染綠﹐因以爲綬名。又據焦贛《易林》曰﹕二千石官﹐白艾綬也。﹞華簪更截肪。﹝魏文帝《與鐘繇書》曰﹕竊見玉書﹐稱美玉白如截肪。謂以玉爲簪也。肪﹐音方。﹞髙居遷鼎邑﹐﹝《左氏》﹕武王克商﹐遷九鼎於洛邑。「遷鼎邑」﹐卽謂洛陽也。﹞遙傅好書王。﹝《史記》﹕賈誼爲梁懷王太傅。梁懷王﹐文帝之少子﹐愛而好書﹐故令賈誼傅之。又《漢書》﹕景帝子河間獻王﹐修學好古﹐實事求是。從民得善書﹐必爲好寫與之﹐畱其眞。故得書與漢朝等。是時﹐淮南王安亦好書。二句謂憑自杭州召還﹐遷諸王傅﹐居洛陽也。集有《祭憑文》云「入傅王國﹐嘉聲聿興。」謂此。﹞碧樹環金穀﹐﹝《晉書》﹕石崇有別館在河陽之金穀。﹞丹霞映上陽。﹝上陽﹐宮名。﹞畱歡唱容與﹐要醉對淸涼。﹝謂憑爲王傅﹐「畱歡」﹑「要醉」﹐與之爲好也。﹞故友仍同裏﹐常僚每合堂。淵龍過許劭﹐冰鯉弔王祥。﹝公自注云﹕許侍郎尹河南﹐許司業分司東都﹐王舍人居憂在洛﹐皆弘農公平生親友。後漢許邵﹐汝南平輿人。兄虔﹐亦知名。汝南人稱平輿淵有二龍焉。此諭許孟容及許司業也。《晉書》﹕王祥性至孝。後母朱氏﹐嘗欲生魚﹐時天寒冰凍﹐祥解衣割冰求之﹐冰忽自解﹐雙鯉躍出﹐持之以歸。此以謂王仲舒也。﹞玉漏天門靜﹐﹝張衡《漏水轉渾天儀制》云﹕以銅爲器﹐再疊差置。實以淸水﹐下各開孔﹐以玉虯吐漏﹐水入兩壺﹐左爲晝﹐右爲夜。﹞銅駝禦路荒。﹝華延雋《洛陽記》曰﹕兩銅駝在宮之南街﹐東西相同﹐髙九尺﹐洛陽謂之銅駝陌。又據《筆墨閒錄》云﹕此對妙同於老杜矣。﹞澗秋瀲灩﹐﹝《書》﹕我乃卜澗水東水西。瀲﹐力驗切。灩﹐音艷。水動貌。﹞嵩少暮微茫。﹝戴延之《西徵記》曰﹕嵩山﹐其東謂太室﹐西謂少室。嵩﹐其總名﹐卽中嶽也﹐在洛州界。﹞遵渚徒云樂﹐﹝《詩》﹕鴻飛遵渚。注云﹕鴻﹐大鳥﹐不宜與鳧之屬飛而遵渚。以謂周公今與凡人處東都之邑﹐失其所也。憑今亦居東都﹐故公又引此詩以諭之。﹞衝天自不遑。﹝淳於髡說齊威王曰「國中有大鳥﹐三年不飛又不鳴。」王曰「此鳥不飛則已﹐一飛衝天。」﹞降神終入輔﹐﹝《詩》﹕維嶽降神﹐生甫及申。﹞種徳會明易攵。﹝《書》﹕臯陶邁種徳。又曰﹕明明揚側陋。「揚」﹐亦作易攵。﹞獨棄傖人國﹐﹝傖人﹐注見前詩。﹞難窺夫子墻。﹝《論語》﹕夫子之墻數仞。﹞通家殊孔李﹐﹝後漢孔融﹐年十歲﹐隨父詣京師。時河南尹李膺﹐以簡重自居﹐不妄接士﹐敕外非通家不得白。融造門﹐語門者曰「我是李君通家子弟。」膺見之﹐問曰「髙明祖父嘗與僕有恩舊乎﹖」融曰「先君孔子與公先人李老君﹐同徳比義而相師友﹐則融與君累世通家。」眾坐莫不嘆息。﹞舊好卽潘楊。﹝潘嶽《懷舊賦》曰﹕餘十二而獲見於父友東武戴侯楊君﹐始見知名﹐遂申之以姻好。楊君名肇﹐以女妻嶽。公娶憑弟凝之女﹐故及之。﹞世議排張摯﹐﹝《史記》﹕張摯﹐字長公﹐釋之之子﹐官至大夫﹐免。以不能取容當世﹐故終身不仕。﹞時情棄仲翔。﹝《吳志》﹕虞翻﹐字仲翔﹐孫權以爲騎都尉。數犯顏諫諍﹐權不悅。又性不協俗﹐多見謗毀﹐坐徙丹陽縣尉。﹞不言縲紲枉﹐﹝《論語》﹕𨿽在縲紲之中﹐非其罪也。﹞徒恨糸墨牽長。﹝糸墨牽長﹐出《戰國策》。一本以「牽」爲「徽」﹐非。﹞賈賦愁單閼﹐﹝賈誼貶長沙﹐作《賦》曰﹕單閼之歲﹐集予捨。單閼﹐太歲在卯也。閼﹐烏曷切。﹞鄒書怯大梁。﹝鄒陽事梁孝王﹐介於羊勝﹑公孫詭之間。勝等疾陽﹐惡之﹐孝王怒﹐下陽吏﹐將殺之。陽乃從獄中上書﹐梁王立出之。﹞炯心那自是﹖昭世懶佯狂。﹝《史記》﹕箕子乃佯狂爲奴。﹞鳴玉機全息﹐﹝玉﹐謂佩也。﹞懷沙事不忘。﹝屈原旣放逐﹐乃作《懷沙》之賦﹐自投汨羅而死。﹞戀恩何敢死﹖垂淚對淸湘。﹝公在永州﹐州有湘水。自「獨棄傖人國」已下﹐皆公自敍己意。﹞

○酬韶州裴曹長使君寄道州呂八大使因以見示二十韻一首﹝並序裴韶州﹐名字未詳。題云曹長﹐必嘗與公同在禮部者。呂道州名溫﹐字化光﹐元和三年十月﹐自禦史知雜貶均州刺史﹐再貶道州刺史。公此詩永州作。《筆墨閒錄》云﹕《酬韶州裴使君二十韻》尢見奇險之功﹐蓋「山」字不比「遐」字之多也。﹞

韶州幸以詩見及﹐往復奇麗﹐邈不可慕﹐用韻尢爲髙絕﹐余因拾其餘韻酬焉。凡爲韶州所用者置不取﹐其聲律言數如之。

金馬嘗齊入﹐﹝漢武時﹐有東門京者﹐善相馬﹐鑄作銅馬法獻之。有詔立於魯班門外﹐因號曰金馬門﹐賢才待詔於此。﹞銅魚亦共頒。﹝《唐﹟志》云﹕髙祖入長安﹐罷隋竹使符﹐頒銀菟符﹐其後攺爲銅魚符﹐易守令則給之。共頒﹐言溫與裴同出爲刺史也。﹞疑山看積翠﹐﹝疑山﹐謂九疑山也。在道州。﹞湞水想澄灣。﹝湞﹐水名。《說文》﹕水出南海龍川﹐西入溱。在今韶州界。灣﹐水曲也。湞﹐涉盈切。﹞標榜同驚俗﹐﹝《後漢書》﹕海內希風之流﹐共相標榜。注云﹕標榜﹐猶相稱揚也。﹞淸明兩照姦。乘軺參孔僅﹐﹝公自注曰﹕韶州嘗隨潘戶部出徵賦。《漢書﹟食貨志》﹕孔僅﹐南陽大冶。武帝時﹐鄭當時進言之﹐爲大農丞。貞元二十一年七月﹐以戶部侍郎潘孟陽爲度支鹽鐵副使﹐以裴爲屬。孔僅以諭孟陽也。﹞按節服侯犭冊。﹝公自注云﹕道州昔使絕域﹐遂無猾夏之虞。按節﹐持節也。節以竹爲之﹐柄長八尺﹐以髦牛尾爲毛三重﹐取象竹節﹐因以爲名。《漢書﹟匈奴傳》﹕虛閭權渠單於子稽侯犭冊號呼韓邪單於。貞元二十年五月﹐以史館修撰祕書監張薦入爲吐蕃弔祭使﹐以溫爲副。犭冊﹐所姦切。﹞賈傅辭寧切﹐﹝賈誼爲長沙王太傅﹐過湘水﹐以文弔屈原。﹞虞童發未﹛髟般﹜。﹝虞童﹐虞翻也。翻年十二﹐客有候其兄﹐不過翻﹐翻追與之書﹐客奇之。﹛髟般﹜﹐音班。發半白也。﹞秉心方的的﹐騰口任顏顏。﹝韓子云﹕其斗顏顏。顏﹐音顏。爭貌。﹞聖理髙懸象﹐﹝《易》﹕懸象著明﹐莫大乎日月。﹞爰書降罰鍰。﹝《史記》﹕張湯掘燻得鼠及余肉﹐劾鼠掠治﹐傳爰書﹐訊鞫論報。注云﹕爰﹐換也。謂以文書代換其口詞。《書》﹕其罰百鍰。注云﹕六兩曰鍰。鍰﹐黃鐵也﹐一曰錢也。謂溫得罪貶斥。﹞徳風流海外﹐和气滿人寰。禦魅恩猶貸﹐﹝《左傳》﹕投之四裔﹐以禦魑魅。「恩猶代」﹐公自言𨿽被竄謫﹐猶未至死﹐是爲寬貸也。﹞思賢淚自潸。﹝思賢﹐謂思裴呂也。《詩》﹕潸然出涕。潸﹐所班切。淚流貌。﹞存亡均寂寞﹐零落間鰥。﹝﹐獨也。《孟子》﹕老而無妻曰鰥。﹐渠云切。鰥﹐姑頑切。﹞夙志隨憂盡﹐殘饑觸瘴■A53。﹝■A53﹐五還切﹐痺也。﹞月光搖淺瀨﹐﹝「月」﹐一作「日」。﹞風韻碎枯菅。﹝菅﹐茅也。﹞海俗衣猶卉﹐﹝《書》﹕島夷卉服﹐注﹕南海島夷艸服﹐葛越﹐南方布名。﹞山夷髻不鬟。﹝鬟﹐謂曲發爲髻也。﹞泥沙潛虺蜮﹐﹝《詩》﹕爲鬼爲蜮。蜮﹐水弩。﹞榛莽斗豺犭曼。﹝犭曼﹐音蠻。狼屬﹐似貍。﹞循省誠知懼﹐安排祗自忄閒。﹝《說文》云﹕忄閒﹐愉也。忄閒﹐音閒。﹞食貧甘莽鹵﹐﹝《詩》﹕自我䢐爾﹐三歲食貧。﹞被褐謝斕ょ。﹝斕ょ﹐色不純貌。《後漢書》﹕「衣裳闌班﹐語言侏離」是也。斕﹐逋閒切﹐ょ﹐離閒切。﹞遠物裁靑﹐﹝﹐居麗切﹐織毛爲之。﹞時珍饌白鷴。長捐楚客﹐﹝見前詩注。﹞未賜大夫環。﹝《說文》云﹕環﹐璧也。肉好若一謂之環。宣二年《谷梁傳》注﹕禮三諫不聽則去﹐待放於境。三年﹐君賜之環則還﹐賜之則往。《荀子》﹕召人以瑗﹐絕人以﹐反絕以環。注亦云﹕古者臣有罪﹐待放於境﹐三年不敢去。與之環則還﹐與之則絕。﹞異政徒云仰﹐髙縱不可攀。空勞慰鷦卒﹐妍唱劇妖嫻。﹝妖嫻﹐謂閒雅。嫻﹐音閒。﹞

○酬婁秀才將之淮南見贈之什﹝婁秀才﹐圖南也﹐侍中師徳之後。集有送其之淮南序。二詩與序﹐當同時作。﹞

遠棄甘幽獨﹐﹝公自言得罪遷斥也。﹞誰言值故人﹖好音憐鎩羽﹐﹝《詩》﹕載好其音。又﹕懷我好音。鎩﹐殘也。《選》﹕鎩翮由時至。好音以諭圖南﹐鎩羽以自諭。鎩﹐音殺。又所介切。﹞濡沫慰窮鱗。﹝《莊子》﹕魚相與處於陸﹐相煦以濕﹐相濡以沫。﹞困志情惟舊﹐﹝「困」﹐一作「同」。﹞相知樂更新。﹝《楚辭﹟九歌》﹕樂莫樂兮新相知。﹞浪遊輕費日﹐醉舞詎傷春﹖風月歡寧間﹐星霜分益親。已將名是患﹐還用道爲鄰。機事齊飄瓦﹐﹝《莊子》﹕有機事者﹐必有機心。又曰﹕𨿽有忮心﹐不怨飄瓦。﹞嫌猜比拾塵。﹝《家語》﹕孔子窮於陳﹑蔡之間﹐顏回得米而爨之。孔子望見回攫甑中飯而食之。飯熟﹐進孔子。孔子曰「今夢見先君﹐食潔欲饋。」回曰「不可。向者炱煤入甑中﹐棄食不祥﹐因攫而食之。」孔子嘆曰「所信者目﹐所恃者心。今以目不足信而恃矣。」煤﹐煙塵也。因拾煙塵﹐孔子疑惑也。﹞髙冠余肯賦。﹝《楚詞》﹕髙余冠之岌岌兮﹐長余之陸離。﹞長鋏子忘貧。﹝《史記》﹕馮ん聞孟嘗君好士﹐躡ハ而歸之。孟嘗置傳捨﹐十日﹐問傳捨長曰「客何爲﹖」長答曰「馮先生甚貧﹐猶有一劍耳﹐又蒯緱。彈其劍而歌曰﹕長鋏歸來乎﹐食無魚。」鋏﹐古協切。﹞δ晚驚移律﹐﹝δ晚﹐日失。δ﹐音宛。﹞睽攜忽此辰。開顏時不再﹐絆足去何因﹖﹝絆﹐音半﹐羈絆也。﹞海上銷魂別﹐﹝江淹《賦》﹔黯然銷魂﹐惟別而已。﹞天邊弔影身。只應西澗水﹐﹝西澗﹐永州水名。﹞寂寞但垂綸。

○酬婁秀才寓居開元寺早秋月夜病中見寄

客有故園思﹐﹝客謂秀才圖南也。﹞瀟湘生夜愁。﹝蕭﹑湘﹐二水名﹐在永州界。﹞病依居士室﹐﹝維摩居士丈室。﹞夢繞羽人丘。﹝《楚詞﹟遠遊》云﹕仍羽人於丹丘兮﹐畱不死之舊鄕﹐注云﹕《山海經》曰﹕有羽人之國﹐不死之民。或人得道身生羽毛也。丹丘﹐晝夜常明。﹞味道憐知止﹐﹝《老子》﹕知足不辱﹐知止不殆。﹞遺名得自求。壁空殘月曙﹐﹝曙﹐音樹。「署」同。﹞門掩候虫秋。﹝張文潛嘗論公此聯爲集中第一。洪駒父則云﹕明月江山夜﹐候虫天地秋﹐最爲奇警。﹞謬委雙金重﹐﹝《文選﹟擬四愁》曰﹕美人遺我綠綺琴﹐何以贈之雙南金。﹞難徵雜酬。﹝《詩》﹕知子之好之﹐雜以報之。注﹕雜佩﹐珩﹑璜﹑琚﹑﹑衝牙之屬。﹞碧霄無枉路﹐﹝「枉」﹐一作「往」。孫曰﹕枉路﹐猶徑路也。﹞徒此助離憂。

○初秋夜坐贈吳武陵﹝武陵﹐永州流人﹐來永州在元和三年。公有此贈﹐下又有《簡武陵詩》。﹞

稍稍雨侵竹﹐翻翻鵲驚叢。美人隔湘浦﹐﹝美人﹐謂吳武陵。﹞一夕生秋風。積霧杳難極﹐滄波浩無窮。相思豈雲遠﹐卽席莫與同。若人抱奇音﹐朱弦ㄌ枯桐。﹝《禮記》﹕淸廟之瑟﹐朱弦而疏越。朱弦﹐謂以朱絲爲糸玄也。《楚詞》﹕ㄌ瑟兮交鼓。ㄌ﹐急張也。枯桐﹐謂瑟也。ㄌ﹐古鄧切。亦作糸亙。﹞淸商激《西顥》﹐泛灩淩長空。自得本無作﹐天成諒非功。希聲大朴﹐﹝《老子》﹕大音希聲。﹞聾俗何由聰﹗

○晨詣超師院讀禪經﹝《詩眼》云﹕子厚《晨詣超師院讀禪經》詩﹐一段至誠潔淸之意﹐參然在前。「眞源了無取﹐妄迹世所逐。遺言冀可冥﹐繕性何由熟」﹐眞妄以諭佛理﹐言行以盡燻修﹐外此亦無詞矣。「道人庭宇靜﹐苔色連深竹」﹐蓋遠勝「竹逕通幽處﹐禪房花木深」。「日出霧露余﹐靑松如膏沐」。予家舊有大松﹐偶見露洗而霧披﹐眞如洗沐未乾﹐染以翠色﹐然後知此語能傳造化之妙。「澹然離言說﹐悟悅心自足」﹐蓋言因指而見月﹐遺經而得道﹐於是終焉。其本末立意遣詞﹐可謂曲盡其妙﹐無毫髮遺恨耳。﹞

汲井漱寒齒﹐淸心拂塵服。閒持貝葉書﹐﹝西域有貝多樹﹐國人以其葉寫經。﹞步出東齋讀。眞源了無取﹐妄迹世所逐。遺言冀可冥﹐﹝「遺」﹐一作「遣」。﹞繕性何由熟﹖﹝《莊子》﹕繕性於俗。注云﹕繕﹐治也。﹞道人庭宇靜﹐﹝道人﹐卽謂超師。﹞苔色連深竹。﹝《筆墨閒錄》云﹕山谷學徒筆此詩於扇﹐作「翠色連深竹」。「翠色」語好﹐而「苔色」義是。﹞日出霧露余﹐靑松如膏沐。﹝《詩》﹕豈無膏沐﹐誰適爲容﹖﹞澹然離言說﹐悟悅心自足。

○贈江華長老﹝江華﹐道州縣名。﹞

老僧道機熟﹐默語心皆寂。去歲別舂陵﹐沿流此投迹。﹝道州﹐卽古舂陵。﹞室空無侍者﹐巾屨惟掛壁。一飯不願余﹐跏趺便終夕。風窗疏竹響﹐露井寒松滴。偶地卽安居﹐滿庭芳艸積。

○巽上人以竹間自采新茶見贈酬之以詩﹝巽上人﹐重巽也﹐時居永州龍興寺。此詩公在永州作。﹞

芳叢翳湘竹﹐﹝芳叢﹐茶樹也。﹞零露凝淸華。復此雪山客﹐晨朝掇靈芽。﹝掇﹐丁活切﹐采也。﹞蒸煙俯石瀨﹐﹝瀨﹐音賴。水流石上也。「石」﹐一作「古」。﹞咫尺淩丹崖。圓方麗奇色﹐圭璧無纖瑕。﹝「璧」﹐一作「玉」。﹞呼兒爨金鼎﹐餘馥延幽遐。滌慮發眞照﹐還源蕩昏邪。猶同甘露飯﹐佛事薰毗耶。﹝《維摩詰經》﹕時化菩薩以滿缽飯與維摩詰﹐飯香普薰毗耶離城﹐及三千大千世界。時維摩詰語舍利弗等﹐諸大聲聞仁者可食如來甘露味飯。大悲所薰﹐無以限意食之﹐使不消也。﹞咄此蓬瀛侶﹐﹝蓬萊﹑方丈﹑瀛洲﹐海中三神山。蓬瀛侶﹐謂仙人也。﹞無乃貴流霞。﹝流霞事見前第一詩注矣。﹞

○零陵贈李卿元侍禦簡吳武陵﹝吳武陵﹐公前有詩贈之矣。集又有《小丘記》云﹕李深源﹑元克己同遊。深源﹑克己﹐李卿﹑元侍禦也。時在元和四年九月。此詩有「朔云」﹑「窮秋」之語﹐意亦是時作矣。﹞

理世固輕士﹐棄捐湘之湄。陽光竟四溟﹐﹝陽光﹐謂日。竟﹐滿也。「竟」﹐一作「競」。﹞敲石安所施﹖﹝敲石﹐擊石出火也。《選》潘安仁詩﹕如敲石火﹐瞥若截道飆。敲﹐口交切。飆﹐音標。﹞鎩羽集枯﹐低昂互鳴悲。朔云吐風寒﹐寂歷窮秋時。君子尙容與﹐小人守兢危。慘淒日相視﹐離憂坐自滋。樽酒聊可酌﹐放歌諒徒爲﹗惜無協律者﹐窈眇弦吾詩。﹝窈眇﹐琴聲。﹞

○界圍巖水簾﹝公自永州召還﹐經巖下作。《筆墨閒錄》云﹕此詩奇麗工壯﹐始言水簾之狀﹐但發二語云「忽如朝玉皇﹐天冕垂前旒」﹐簡而工矣。﹞

界圍匯湘曲。﹝匯﹐胡對切﹐又上聲﹐回也。﹞靑壁環澄流。﹝《選﹟琴賦》﹕丹崖險﹐靑壁萬尋。﹞懸泉粲成簾﹐羅注無時休。韻磬叩疑碧﹐鏘鏘徹巖幽。丹霞冠其巓﹐想象淩虛遊。靈境不可狀﹐鬼工諒難求。忽如朝玉皇﹐天冕垂前旒。﹝言水簾之狀﹐如冕旒之垂。﹞楚臣昔南逐﹐有意仍丹丘。﹝《楚詞》屈原《遠遊章》﹕仍羽人於丹丘。﹞今我始北旋﹐新詔釋縲囚。﹝元和十年﹐詔追公等赴上都。﹞采眞誠眷戀﹐﹝《莊子》﹕古者謂是采眞之遊。﹞許國無淹畱。再來寄幽夢﹐遺貯催行舟。

○古東門行﹝鮑明遠樂府詩嘗有《東門行》。東門﹐謂長安城門也。觀詩意﹐蓋以諷當時盜

殺武元衡事。元衡爲相﹐宅在京師靜安裏。元和十年六月﹐將朝﹐出裏東門﹐有賊自暗中突出射之﹐從者散走﹐遂遇害。詳本篇注。﹞

漢家三十六將軍﹐﹝漢景帝三年﹐七國反。上乃拜中尉周亞夫爲太尉﹐將三十六將軍往擊吳﹑楚。﹞東方雷動橫陣云。﹝《史記﹟天官書》﹕陣云如立垣。先是王承宗拒命﹐上怒﹐削其官爵﹐討之。會淄靑﹑盧龍數表請赦﹐乃詔浣雪﹐畀以故地。及元濟反﹐承宗與李師道上書請宥﹐使人白事中書﹐元衡叱去。承宗怒﹐與師道謀殺元衡。故此詩首引七國事﹐謂元衡之變亦起於削地也。﹞雞鳴函谷客如霧﹐﹝《史記》﹕孟嘗君夜半至函谷關﹐關法﹐雞鳴而出客。孟嘗君恐秦追至﹐客有爲雞鳴而雞盡鳴﹐遂得出。函谷﹐秦關也。﹞貌同心異不可數。赤丸夜語飛電光﹐﹝《前漢﹟尹賞傳》﹕長安中姦猾浸多﹐閭裏少年羣輩殺吏﹐受贓報仇。相與探丸爲彈﹐得赤丸者斫武吏﹐得黑者斫文吏﹐白者主治喪。﹞徼巡司隸眠如羊。﹝《漢﹟百官表》﹕中尉掌徼巡。注云﹕徼﹐遮徼。司隸﹐謂司隸校尉﹐掌察三輔徼巡。司隸不舉職而眠如羊﹐故不知有變。四皓謂「太子將兵﹐無異以羊將狼。」蓋弱不能以敵彊﹐況又眠耶﹖此謂元衡入朝﹐出靖安裏第﹐夜漏未盡﹐賊乘暗呼曰「滅燭﹗」射殺元衡﹐而邏司傳噪﹐莫知主名也。「眠」﹐一作「眼」﹐一作「很」﹐皆非是。﹞當街一叱百吏走﹐馮敬胸中函匕首。﹝《賈誼傳》﹕陛下之臣﹐𨿽有悍如馮敬者﹐適啟其口﹐匕首已陷其胸中矣。如淳云﹕馮敬﹐無擇子﹐名忠直﹐爲禦史大夫﹐奏淮南厲王誅之。《通俗文》曰﹐匕首﹐劍屬。此謂賊始一呼﹐而徒禦格鬥不勝﹐皆駭走﹐遂害元衡也。﹞凶徒側耳潛愜心﹐悍臣破膽皆吐口。魏王臥內藏兵符﹐﹝《史記》﹕魏安釐王使將軍晉鄙將十萬眾救趙﹐實持兩端。王弟信陵君無忌之客侯生曰「嬴聞晉鄙之兵符在王臥內﹐而如姬最幸﹐力能竊之。公子誠一開口請如姬﹐如姬必許諾﹐則得虎符﹐奪晉鄙軍﹐北救趙而西卻秦﹐此五伯之伐也。」「臣客朱亥﹐力士﹐可與俱。晉鄙不聽﹐可使擊殺之。」﹞子西掩袂眞無辜。﹝《左傳》哀十六年﹐白公殺子西﹑子期於朝而劫惠王﹐子西以袂掩面而死。此謂盜殺武元衡﹐而朝堂不知也。﹞羌胡轂下一朝起﹐﹝司馬相如諫疏曰﹕陛下好陵阻險﹐射猛獸﹐卒然遇軼材之獸﹐駭不存之地﹐是胡越起於轂下﹐而羌夷接軫也。﹞敵國舟中非所擬。﹝吳起諫武侯曰「君不修徳﹐舟中之人盡爲敵國也。」﹞安陵誰辧削礪功﹖﹝《史記﹟袁盎傳》﹕梁孝王欲求爲嗣﹐袁盎進說﹐其後語塞。以此怨盎﹐使人刺盎安陵郭門外。《梁孝王世家》﹕太史公曰﹕王使人殺盎刺之。刺者置其劍﹐劍著身。視其劍﹐新治。問長安中削礪工﹐工曰「梁孝王子某來治此劍。」以此知而發覺之。「功」﹐當作「工」。﹞韓國詎明深井裏﹖﹝《史記﹟刺客傳》﹕聶政﹐河內軹縣深井里人。嚴仲子事韓哀侯﹐與韓相俠累有﹐請政爲之報仇。政刺殺俠累﹐因自皮面抉眼﹐自屠出腸。韓取屍暴於市而問﹐莫知誰子。其姊聞而往哭之﹐曰「是軹深井裏聶政也。以妾在﹐自刑以絕從﹐妾柰何畏歿身之誅﹐終滅賢弟之名。」遂死於屍旁。此謂當時元衡爲賊所殺﹐初不知主名﹐吏卒不敢窮捕。後下詔積錢東西市以募告者﹐而王士則﹑王士平始以賊聞也。﹞絕襄斷骨那下補﹐﹝秦﹑晉謂肌曰襄﹐「下」字一作「可」﹐「可」﹐一作「暇」。襄音穰。或作「燕」﹐《唐韻》作「咽」﹐項也。﹞萬金寵贈不如土。

○寄韋珩﹝珩﹐正卿之子。集有《答珩示韓愈相推以文墨事書》。﹞

初拜柳州出東郊﹐道旁相送皆賢豪。回眸炫晃別羣玉﹐﹝羣玉﹐羣賢也。﹞獨赴異域穿蓬蒿。炎煙六月咽口鼻﹐胸鳴肩舉不可逃。桂州西南又千里﹐漓水斗石麻蘭髙。﹝漓水﹐水名。出陽海山﹐卽桂江也。蘭麻﹐山名﹐在今桂州理定縣﹐今本「麻蘭」恐誤﹐漓﹐音離。﹞陰森野葛交蔽日﹐懸蛇結虺如蒲萄。到官數宿賊滿野﹐縛壯殺老啼且號。饑行夜坐設方略﹐籠銅包鼓手所操。﹝籠銅﹐鼓聲。包﹐音膚﹐擊鼓杖也。﹞奇瘡釘骨狀如箭﹐﹝「奇」﹐一作「剜」。﹞鬼手脫命爭纖毫。今年噬毒得霍疾﹐﹝謂霍亂。﹞支心攪腹戟與刀。邇來气少筋骨露﹐蒼白氵節汨盈顚毛。﹝氵節汨﹐水流貌。《國語》﹕班序顚毛﹐以爲民統紀。注云﹕顚﹐頂。毛﹐發也。氵節﹐則瑟切。汩﹐越筆切。﹞君今又竄逐﹐﹝﹐口黠切﹐又口骨切。《爾雅》﹕固也﹐石堅也。﹞辭賦已復窮詩騷。神兵廟略頻破虜﹐﹝時用兵討淮蔡﹐故云。﹞四溟不日淸風濤。聖恩儻忽念行葦﹐十年踐踏久已勞。﹝《詩》﹕惇彼行葦﹐牛羊勿踐履。注云﹕行﹐道也。公得罪至是十餘年矣。﹞幸因解网入鳥獸﹐﹝《史記》﹕湯出﹐見野張网四面。祝曰「自天下四方皆入吾网。」湯曰「嘻﹐盡之矣﹗」乃去其三面。《莊子》曰﹕入鳥不亂羣﹐入獸不亂行。﹞畢命江海終遊遨。願言未果身益老﹐起望東北心滔滔。﹝東北﹐珩所謫處。﹞

○奉和楊尙書郴州追和故李中書夏日登北樓十韻之作依本詩韻次用﹝尙書﹐名於陵﹐字達夫﹐元和十一年四月﹐自戶部侍郎判度支貶郴州刺史﹐坐供軍有闕也。先是貞元中﹐李吉甫爲郴州刺史﹐有《北樓詩十韻》﹐至是於陵和之﹐公亦和焉。郴﹐音琛。﹞

郡樓有遺唱﹐新和敵南金。﹝《選》詩﹕美人贈我綠綺琴﹐何以報之雙南金。南金﹐良金也。﹞境以道情得﹐人期幽夢尋。層軒隔炎暑﹐迥野恣窺臨。鳳去徽音續﹐﹝徽﹐美也。﹞芝焚芳意深。﹝芝焚﹐見上《獻弘農公詩》注。所謂鳳去﹐以比吉甫﹐芝焚﹐以比楊尙書也。﹞遊鱗出陷浦﹐唳鶴繞仙岑。風起三湘浪﹐云生萬里陰。宏規齊徳宇﹐麗藻競詞林。靜契分憂術﹐閒同遲客心。﹝遲﹐除吏切。待也。﹞驊驑當遠步﹐莫相侵。﹝《離騷》曰﹕恐鵜之先鳴兮﹐使夫百艸爲之不芳。「鵜」﹐一作「」。「」﹐一曰「杜鵑」﹐常以立夏鳴﹐鳴則眾芳皆歇。張平子《思玄賦》云﹕恃己知而華予兮﹐鳴而不芳。謂恃己之芳華﹐冀時知我﹐而之鳴﹐使眾艸不芳﹐猶讒邪所蔽不得進也。﹐音題。又火系切。﹐古穴切。﹞今日登髙處﹐還聞《梁父吟》。﹝陸士衡《雜擬詩》﹕齊僮《梁父吟》。注﹕《梁父吟》﹐樂府曲名也。諸葛亮躬耕隴畝﹐好爲《梁父吟》。﹞

○楊尙書寄郴筆知是小生本樣令更商榷使盡其功輒獻長句

截玉錐作妙形﹐﹝截玉錐﹐謂錐之可截玉者。﹐音纖﹐利也。﹞貯雲含霧到南溟。尙書舊用裁天詔﹐﹝本注﹕漢以尙書郎作詔文。《漢官儀》曰﹕尙書郎主作文書起艸﹐夜更直五日於建禮門內。﹞內使新將寫《道經》。﹝《晉書》﹕王羲之爲會稽內史﹐山陰有道士好養鵝﹐羲之往觀﹐意甚悅﹐固求市之。道士云「爲寫《道徳經》﹐當舉羣相贈。」羲之欣然寫畢﹐籠鵝而歸。﹞曲藝豈能裨損益﹐﹝曲藝﹐小藝﹐謂書學也。﹞微辭只欲播芳馨。﹝芳馨﹐謂楊尙書治行。﹞桂陽卿月光輝徧﹐毫末應傳顧兔靈。﹝《楚詞》﹕夜光何徳﹐死則又育。厥利維何﹐而顧兔在腹。言月中有兔﹐居月之腹。顧﹐望也。詩意謂此筆當是顧兔之毫。﹞

○南省轉牒欲具江國圖令盡通風俗故事﹝「江」字﹐一本作「注」。﹞

聖代提封盡海ヂ﹐﹝《漢書﹟食貨志》﹕提封萬井。李奇注曰﹕提﹐舉也。舉四封之內也。海ヂ者﹐海邊地。ヂ﹐而緣切。﹞狼荒猶得紀山川。﹝狼荒﹐荒遠之境。﹞《華夷圖》上應初錄﹐《風土記》中殊未傳。﹝《晉書》﹕周處有《風土記》十卷。﹞椎髻老人難借問﹐﹝《前漢書﹟西南夷傳》﹕自滇以北﹐此皆椎髻。注﹕謂髻如椎之形也。椎﹐直追切。﹞黃茆深峒敢畱連﹖﹝峒﹐山穴也。下有《柳州峒氓》詩﹐蓋柳州之民多有居巖峒間者。﹞南宮有意求遺俗﹐﹝南宮﹐南省也。﹞試檢《周書﹟王會篇》。﹝周武王時﹐遠國歸款﹐周史集其事爲《王會篇》。見今《汲冢周書》第五十九篇

。﹞

○與浩初上人同看山寄京華親故﹝浩初﹐潭州人﹐龍安海禪師弟子﹐自臨賀至柳州謁公。集又有《浩初上人欲登仙人山》詩及《送浩初序》。﹞

海畔尖山似劍﹐秋來處處割愁腸。﹝東坡曰﹕退之詩﹕水作靑羅帶﹐山爲碧玉簪。子厚詩﹕海畔尖山似劍﹐秋來處處割愁腸。陸道士云﹕二公當時不相計﹐會好做成一屬對。子瞻爲之對曰﹕系懣豈無羅帶水﹐割愁還有劍山。又曰﹕僕自東武適文登﹐並海行數日﹐道傍諸峯眞若劍。誦子厚詩﹐知海山多奇峯也。﹞若爲化得身千億﹐散上峯頭望故鄕。

○再至界圍巖水簾遂宿巖下

發春念長違﹐中夏欣再睹。﹝公元和十年春正月﹐自永召還﹐過巖下﹐故云「發春念長違」。是年三月﹐出刺柳州﹐五月復經從﹐故云「中夏欣再睹」。﹞是時植物秀﹐杳若臨玄圃。﹝東方朔《十洲記》﹕昆侖有三角﹐一角正西北﹐名玄圃臺。層城﹑閬風﹑玄圃皆在昆侖。﹞陽訝垂冰﹐﹝﹐許驕切。熱气出貌。﹞白日驚雷雨。笙簧潭際起﹐鸛鶴雲間舞。﹝《詩》﹕鸛鳴於垤。鸛鶴﹐水鳥﹐皆見此水簾而舞。鸛﹐古玩切。﹞古苔凝靑枝﹐陰艸濕翠羽。蔽空素彩列﹐激浪寒光聚。的沈珠淵﹐﹝的﹐白貌﹐班孟堅《東都賦》﹕賤奇麗而不珍﹐捐金於山﹐沈珠於淵。的﹐丁歷切。﹐音歷。﹞鏘鳴捐佩浦。﹝《楚詞》﹕捐余佩兮澧浦。﹞幽巖畫屏倚﹐新月玉鉤吐。夜涼星滿川﹐忽疑眠洞府。﹝一本作「恍惚迷洞府」。﹞

○詔追赴都回寄零陵親故﹝自此篇下至《灞亭上》詩﹐皆元和十年北還道中作。﹞

每憶纖鱗遊尺澤﹐翻愁弱羽上丹霄。岸傍古堠應無數﹐次第行看別路遙。

○過衡山見新花開卻寄弟

故國名園久別離﹐今朝楚樹發南枝。﹝大庾嶺上梅﹐南枝落﹐北枝開。﹞晴天歸路好相逐﹐正是峯前回雁時。﹝衡山有五峯﹐紫蓋﹑天柱﹑芙蓉﹑石廩﹑祝融等。孔安國《尙書注》﹕鴻雁之屬﹐九月而南﹐正月而北。左思《蜀都賦》曰﹕木落南翔﹐冰泮北䢐。﹞

○汨羅遇風﹝《說文》云﹕長沙汨羅淵﹐屈平所沈之水。汨﹐莫歷切。﹞

南來不作楚臣悲﹐﹝屈原投汨羅而死。公方召回﹐故云「不作楚臣悲。」﹞重入修門自有期。﹝《楚詞﹟招魂》曰﹕魂兮來歸﹐入修門些。注云﹕修門﹐郢城門。﹞爲報春風汨羅道﹐莫將波浪枉明時。

○朗州竇常員外寄劉二十八詩見促行騎走筆酬贈﹝竇常﹐字中行﹐元和七年冬﹐自水部員外郎爲朗州刺史。先是劉禹錫與公同貶﹐今例召至京師﹐常有此寄﹐公因酬贈。呂本有「因以奉呈」四字。﹞

投荒垂一紀﹐﹝公自永貞元年謫永州司馬﹐至是元和十年爲十一年﹐故云「垂一紀」。﹞新詔下荊扉。疑比莊周夢﹐﹝莊周夢爲胡蝶。栩栩然胡蝶也﹐自諭適志而不知周也﹐俄然覺﹐則蘧蘧然周也。不知周之夢爲胡蝶與﹖胡蝶之夢爲周與﹖﹞情如蘇武歸。﹝蘇武使匈奴﹐畱十九年不遣﹐至昭帝立﹐乃得歸。﹞賜環畱逸響﹐﹝賜環﹐見上《酬裴韶州詩》注。﹞五馬助徵。﹝《墨客揮犀》云﹕世謂太守爲五馬﹐或云《詩》曰「素絲組之﹐良馬五之。」鄭注謂《周禮》「州長建。」漢太守比州長﹐法禦五馬﹐故云。或曰﹕古乘駟馬車﹐至漢太守出﹐則增一馬﹐見《漢官儀》也。又《古今風俗通》曰﹕王逸少出守永嘉﹐庭列五馬﹐繡鞍金勒﹐出則控之﹐故永嘉有五馬坊。《古樂府》﹕使君從南來﹐五馬立踟躕。五馬﹐言常也。﹑驂﹐旁馬也。助徵﹐卽謂促其行騎。音非。﹞不羨衡陽雁﹐春來前後飛。

○離觴不醉至驛卻寄相送諸公

無限居人送獨醒﹐﹝《楚詞》﹕屈原曰﹕眾人皆醉而我獨醒。﹞可憐寂寞到長亭。﹝庾子山《江南賦》﹕十里五里﹐長亭短亭。五里一短亭﹐十里一長亭也。長亭短亭﹐傳捨也。﹞荊州不遇髙陽侶﹐﹝《漢書》﹕酈食其曰﹕吾髙陽酒徒也﹐非儒人也。﹞一夜春寒滿下廳。﹝下廳﹐猶下捨也。﹞

○北還登漢陽北原題臨川驛﹝漢陽﹐在唐屬郢州。﹞

驅車方向闕﹐回首一臨川。多壘非余恥﹐﹝《禮記》﹕四郊多壘﹐卿大夫之辱也。﹞無謀終自憐。亂松知野寺﹐余雪記山田。惆悵樵漁事﹐今還又落然。

○題淳於﹝劉禹錫﹞

生爲齊贅婿﹐死作楚先賢。應以客卿葬﹐故臨官道邊。寓言本多興﹐放意能合權。我有一石酒﹐置君墳樹前。

○善謔驛和劉夢得酹淳於先生﹝驛在襄州之南﹐卽淳於髡放鵠之所﹐今訛爲善謔驛。﹞

水上鵠已去﹐﹝《史記》﹕齊王使淳於髡獻鵠於楚。出邑門﹐道飛其鵠﹐徒揭空籠﹐造詐成詞﹐往見楚王曰「齊王使臣來獻鵠﹐過水上﹐不忍鵠之渴﹐出而飲之﹐去我飛亡。吾欲刺腹而死﹐恐人議王以鳥獸之故令士自殺。吾欲買而代之﹐是不信而欺吾王也。」楚王曰「齊有信士若此哉。」厚賜之﹐財倍鵠在也。﹞亭中鳥又鳴。﹝《史記》又曰﹕齊威王喜隱﹐髡說之以隱曰「國中有大鳥﹐止王之庭﹐三年不飛又不鳴。王知此鳥何也﹖」王曰「不飛則已﹐一飛衝天﹔不鳴則已﹐一鳴驚人。」﹞辭因使楚重﹐﹝見上注。﹞名爲救齊成。﹝威王八年﹐楚大發兵加齊。齊王使髡之趙請救。趙王與之精兵十萬﹐革車千乘﹐楚聞之﹐夜引兵而去。﹞荒壠遽千古﹐羽觴難再傾。﹝宋玉《招魂》﹕瑤漿蜜酌實羽觴。注﹕觴﹐酒器也。插羽於其上。﹞劉伶今日意﹐﹝劉伶以譬禹錫。﹞異代是同聲。﹝《易》﹕同聲相應。﹞

○詔追赴都二月至灞亭上﹝灞水在京城之左。此將入京時作也。灞﹐音霸。﹞

十一年前南渡客﹐四千里外北歸人。詔書許逐陽和至﹐驛路開花處處新。

○李西川薦琴石﹝元和八年正月﹐以山南東道節度使李夷簡爲西川節度使。薦﹐藉也。﹞

遠師騶忌鼓鳴琴﹐﹝《史記﹟田敬仲世家》﹕「騶忌子以鼓琴見威王。﹞去和《南風》愜舜心。﹝《家語》﹕舜作五弦之琴以歌《南風》。《文中子》曰﹕子驟而歌《南風》。釣者云﹕噫﹗非今日事也。其有虞氏之心乎。﹞從此他山千古重﹐殷勤曾是奉徽音。﹝徽音﹐美音也。﹞

○同劉二十八哭呂衡州兼寄江陵李元二侍禦﹝元和六年九月﹐衡州刺史呂溫卒。元侍禦名稹﹐是時稹自東臺監察禦史﹐貶江陵士曹參軍。或云李﹑元二侍禦﹐卽前李深源﹑元克己也。﹞

衡嶽新摧天柱峯﹐﹝衡山﹐南嶽也。天柱﹐乃衡山諸峯之一。公意借以諭衡州也。﹞士林憔泣相逢。只令文字傳靑簡﹐﹝上古以竹簡寫書。《後漢﹟吳傳》﹐父恢欲殺靑簡寫經書。注云﹕殺靑簡者﹐以火炙簡令汗﹐蓋取其易書﹐復不蠹﹐謂之殺靑﹐亦謂之汗簡。﹞不使功名上景鐘。﹝《周禮》﹕鳧氏爲鐘﹐鐘帶謂之篆﹐篆間謂之枚﹐枚謂之景。景鐘﹐大鐘也。襄十九年《左傳》﹐季武子「作林鐘而銘魯功」是也。﹞三畝空畱懸罄室﹐﹝僖二十六年《左傳》﹕齊侯謂展喜曰﹕室如懸罄。﹞九原猶寄若堂封。﹝《禮記﹟檀弓》﹕文子曰「武也得從先大夫於九原。」注﹕晉卿大夫之墓地在九原。又夫子曰「吾見封之有若堂者矣。」注﹕封﹐築士爲壠﹐堂形﹐四方而髙。﹞遙想荊州人物論﹐幾回中夜惜元龍。﹝《魏志》﹕陳登﹐字元龍﹐爲廣陵太守﹐年三十九卒。後許汜﹑劉備並在荊州牧劉表坐﹐表與共論天下人。汜曰「陳元龍﹐湖海之士﹐豪气不除。」備曰「元龍文武膽志﹐當求之於古耳﹐造次難得此也。」時李﹑元二侍禦皆在江陵﹐故用此事。﹞

○劉二十八詩

一夜霜風凋玉芝﹐蒼生望絕士林悲。空懷濟世安人略﹐不見男婚女嫁時。遺艸一函歸太史﹐旅墳三尺近要離。朔方徙歲行將滿﹐欲爲君刊第二碑。

○奉酬楊侍郎丈因送八叔拾遺戲贈詔追南來諸賓二首﹝楊侍郎﹐名於陵。﹞

貞一來時送彩箋﹐﹝彩箋﹐卽楊侍郎戲贈之什也。﹞一行歸雁慰驚弦。﹝一行歸雁﹐以況南來諸賓。驚弦﹐言初自遷謫而歸。﹞翰林寂寞誰爲主﹐﹝潘嶽詩﹕如彼翰林鳥﹐雙飛一朝只。翰林﹐鳥棲之林。﹞鳴鳳應須早上天。﹝鳴鳳﹐以諭楊侍郎﹐言早上天爲翰林眾鳥之主。﹞

○六言

一生判卻歸休﹐謂著南冠到頭。﹝《左傳》﹕有南冠而縶者誰歟。南冠﹐楚冠也。坡翁嘗用此。﹞冶長𨿽解縲紲﹐﹝《論語》﹕子謂公冶長可妻也﹐𨿽在縲紲之中﹐非其罪也。﹞無由得見東周。﹝見﹐猶至也。東周﹐洛陽也。言不得至洛陽也。﹞

○商山臨路有孤松往來斫以爲明好事者憐之編竹成援遂其生植感而賦詩﹝公赴柳州道中作﹐蓋有自況之意。援﹐音爰﹐籬也。﹞

孤松停翠蓋﹐托根臨廣路。不以險自防﹐遂爲明所誤。幸逢仁惠意﹐重此藩籬護。猶有半心存﹐時將承雨露。

○衡陽與夢得分路贈別﹝《劉夢得集》﹐有《重至衡陽傷柳儀曹》詩﹐引云﹕元和乙未歲﹐與故人柳子厚臨湘水爲別﹐柳浮舟適柳州﹐余登陸赴連州。後五年﹐予從故道出桂嶺﹐至前別處﹐而君歿於南中﹐因賦詩以投弔。詩云﹕憶昔與故人﹐湘江岸頭別。我馬映林嘶﹐君帆轉山滅。馬嘶循故道﹐帆滅如流電。千里江蘺春﹐故人今不見。元和乙未﹐卽十年也。﹞

十年憔悴到秦京﹐誰料翻爲嶺外行。﹝元和十年二月﹐公召至京師﹐三月﹐出爲柳州刺史。﹞伏波故道風煙在﹐﹝《漢武帝紀》﹕南越相呂嘉反﹐遣伏波將軍路博徳出桂陽﹐下湟水。公適柳﹐劉適連﹐皆過桂嶺而去。故所經乃伏波故道。《後漢》﹕伏波將軍馬援南徵交趾。﹞翁仲遺墟艸樹平。﹝《魏志》﹕明帝鑄銅人二﹐號曰翁仲。又《水經注》﹕髙阝南千秋亭壇廟之東﹐枕道有兩石翁仲﹐南北相對。此言翁仲﹐謂墓前石人也。﹞直以慵疏招物議﹐休將文字占時名。今朝不用臨河別﹐垂淚千行便濯纓。﹝《孟子》﹕滄浪之水淸兮﹐可以濯我纓。﹞

○再授連州至衡陽酬贈別﹝公前有《衡陽與夢得分路贈別》詩﹐此夢得所以酬之。﹞劉夢得

去國十年同赴召﹐渡湘千里又分岐。重臨事異黃丞相﹐﹝《漢書》﹕黃霸爲潁川太守﹐徵守京兆尹。坐發民治馳道乏軍興﹐有詔歸潁川太守官。夢得初貶連州﹐今又出刺連州﹐故曰重臨。﹞三黜名慚柳士師。﹝《論語》﹕柳下惠爲士師﹐三黜。禹錫初貶連州刺史﹐再貶朗州司馬﹐又除連州﹐是爲三黜耳。﹞歸目並隨回雁盡﹐愁腸正遇斷猿時。桂江東過連山下﹐﹝桂江﹐卽漢時號漓水﹐在柳州城外。連山﹐卽連州。﹞相望長吟有所思。﹝《選》詩有《君子有所思》篇。﹞

○重別夢得﹝此公再與夢得別詩。﹞

二十年來萬事同﹐﹝貞元九年﹐公與禹錫同舉進士﹐其後出處略同﹐至是二十三年矣。﹞今朝岐路忽西東。皇恩若許歸田去﹐晚歲當爲鄰捨翁。

○答﹝此夢得答公前詩。﹞劉夢得

弱冠同懷長者憂﹐臨岐回想盡悠悠。耦耕若便遺身世﹐﹝《論語》「長沮桀溺耦而耕」﹐並耕也。﹞黃髮相看萬事休。

○三贈劉員外﹝此公復贈夢得。﹞

信書成自誤﹐經事漸知非。今日臨岐別﹐﹝一作「臨湘別」。﹞何年待汝歸。

○答﹝此夢得答公前詩。﹞劉夢得

年方伯玉早﹐﹝蘧瑗﹐字伯玉。《莊子》曰﹕蘧伯玉行年六十而六十化。﹞恨比《四愁》多。﹝張衡出爲河間相﹐鬱鬱不得志﹐爲《四愁詩》。詩見《文選》。﹞會待休車騎﹐﹝《文選》謝《休沐重還道中詩》曰﹕還邛歌賦似﹐休汝車騎非。﹞相隨出羅。﹝《禮記﹟王制》﹕鳩化爲鷹﹐然後設羅。注﹕﹐小网。﹞

○再上湘江﹝湘水出零陵陽海山﹐至巴丘入江。﹞

好在湘江水﹐今朝又上來。不知從此去﹐更遣幾年回﹖

○靑水驛叢竹天水趙雲﹝呂本云作公。﹞余手種一十二莖﹝別本此詩次《善謔驛》後。﹞

檐下疏篁十二莖﹐襄陽從事寄幽情。﹝襄陽從事﹐卽謂天水趙也。﹞只應更使伶倫見﹐寫盡雌雄雙鳳鳴。﹝《漢書﹟律曆志》﹕黃帝使伶倫取竹ㄍ谷﹐制十二﹐以聽鳳之鳴。其雄鳴爲六﹐其雌鳴亦六。﹞

○長沙驛前南樓感舊﹝公自注云﹕昔與徳公別於此。﹞

海鶴一爲別。﹝海鶴﹐以譬徳公。﹞存亡三十秋。﹝貞元初至此。﹞今來數行淚﹐獨上驛南樓。

○桂州北望秦驛手開竹逕至釣磯畱待徐容州﹝《舊史》﹕元和十年﹐以長安令徐俊爲容管經略使。公是年三月出爲柳州﹐而徐之除在公後。故公先至桂州﹐畱詩以待之。﹞

幽徑爲誰開﹖美人城北來。﹝美人﹐謂徐容州。﹞王程倘餘暇﹐﹝王程﹐王事也。﹞一上子陵臺。﹝《後漢》﹕嚴光﹐字子陵﹐隱於釣臺。今嚴州﹐後人名其釣處爲嚴陵瀨焉。﹞

○登柳州城樓寄漳汀封連四州﹝永貞元年﹐公與韓泰﹑韓曄﹑劉禹錫﹑陳諫﹑淩準﹑程異﹑韋執誼﹐皆以附王叔文貶﹐號八司馬。淩準﹑執誼皆卒貶所﹐異先用。餘四人﹐元和十年與公皆例召至京師﹐又皆出爲刺史。公爲柳州﹐泰爲漳州﹐曄爲汀州﹐禹錫爲連州﹐諫爲封州。公六月到柳州﹐此詩是年夏所寄也。﹞

城上髙樓接大荒﹐﹝《山海經》有《大荒經》。﹞海天愁思正茫茫。驚風亂芙蓉水﹐﹝芙蓉﹐荷花。﹐式冉切。﹞密雨斜侵薜荔墻。﹝《楚辭》﹕貫薜荔之落蕊。注云﹕薜荔﹐香艸也﹐緣木而生。薜﹐莆計切。荔﹐郎計切。﹞嶺樹重遮千里月﹐﹝「月」﹐一作「目」。﹞江流曲似九回腸。﹝司馬遷《與任安書》﹕腸一日而九回。劉亻閒雲﹕一本作「云去如千里馬﹐江流曲似九回腸。」未知孰是。﹞共來百越文身地﹐﹝《莊子》﹕越人斷髮文身。《越世家》﹕文身斷髮﹐披艸萊而邑焉。﹞猶自音書滯一鄕。

○柳州寄丈人周韶州

越絕孤城千萬峯﹐﹝《越絕》﹐書名。言越之絕境。﹞空齋不語坐髙舂。﹝《淮南子》曰﹕經於泉隅﹐是謂髙舂﹔損於連石﹐是謂小舂。髙舂﹐日晏也。《淮南子﹟天文訓》曰﹕日出於易谷﹐至於淵隅﹐是謂髙舂。注﹕淵隅﹐地名。髙舂﹐時加戍民碓舂時也。﹞印文生綠經旬合﹐硯匣畱塵盡日封。﹝「畱」﹐呂本作「流」。﹞梅嶺寒煙藏翡翠﹐﹝梅嶺﹐今大庾嶺是也。﹞桂江秋水露禺鱅。﹝《楚詞﹟大招》曰﹕禺鱅短狐﹐王虺騫只。《說文》云﹕狀如犁牛。禺﹐音娛﹐魚皮有文。鱅﹐音庸﹐魚名。﹞丈人本自忘機事﹐﹝《莊子》﹕漢陰丈人曰﹕有機事者﹐必有機心。﹞爲想年來憔悴容。

○登柳州峨山﹝峨山﹐山名﹐見公柳州山水諸記。一本作「岷山」﹐非是。﹞

荒山秋日午﹐獨上意悠悠。如何望鄕處﹐西北是融州。

○得盧衡州書因以詩寄

臨蒸且莫嘆炎方﹐﹝臨蒸﹐衡州縣名﹐後攺爲衡陽。﹞爲報秋來雁幾行。林邑東回山似戟﹐﹝林邑﹐漢象林縣﹐馬援鑄銅柱處。﹞南下水如湯。﹝﹐系船戈也。《華陽國誌》云﹕楚頃襄王時﹐遣莊喬伐夜郎﹐至且蘭﹐船於岸而步戰。旣滅夜郎﹐以且蘭有船處﹐乃攺其名曰。《史記》云﹕江廣數里﹐出番禺城下。﹞蒹葭淅瀝含秋霧﹐﹝《詩》﹕蒹葭蒼蒼﹐白露爲霜。陸機《艸木疏》云﹕蒹﹐水艸。葭﹐蘆葦。﹞橘柚玲瓏透夕陽。非是白蘋州畔客﹐﹝《南史》﹕柳惲爲吳興太守﹐嘗爲《江南曲》云﹕汀洲采白蘋﹐落日江南春。﹞還將遠意問瀟湘。

○答劉連州邦字﹝連州刺史劉禹錫。﹞

連璧本難雙﹐﹝潘嶽﹑夏侯湛﹐號爲連璧。詳見上詩注。﹞分符刺小邦。崩云下漓水﹐﹝漓水出零陵。﹞劈箭上潯江。﹝柳州州治﹐在潯江北。﹞負弩啼寒﹐﹝《漢﹟司馬相如傳》﹕縣令負弩矢先驅。﹐獸名﹐似猿。﹐鼠屬﹐善旋。﹐余救切。﹞鳴包驚夜犭ζ。﹝包﹐擊鼓杖。《說文》云﹕犭ζ﹐犬多毛也。包﹐音膚。犭ζ﹐音。﹞遙憐郡山好﹐謝守但臨窗。

○嶺南江行

瘴江南去入雲煙﹐望盡黃茆是海邊。山腹雨晴添象迹﹐潭心日暖長蛟涎。射工巧伺遊人影﹐﹝《博物志》﹕江南有射工虫﹐長一二寸﹐有弩形﹐气射人﹐不治則殺人。《毛詩》﹕爲鬼爲蜮。陸機疏云﹕蜮﹐一名射影。南人將入水﹐先以瓦石投水中令水濁﹐然後入。又《春秋》莊公十八年﹐有蜮。疏云﹕含沙射人影也。﹞颶母偏驚旅客船。﹝《嶺表志》云﹕南海秋風雲物有暈如虹者﹐謂之颶母﹐必有颶風。《嶺南錄異記》云﹕嶺嶠夏秋雄風曰颶﹐發日﹐午至夜半止﹐僕屋僵樹﹐屋瓦若飛蝶。累年一發﹐或一歲再三。颶﹐音具。﹞從此憂來非一事﹐豈容華發待流年。

○柳州峒氓

郡城南下接通津﹐異服殊音不可親。靑篛裹鹽歸峒客﹐﹝楚人謂竹皮曰篛﹐可以茨舟。峒﹐山穴也。篛﹐而灼切。﹞綠荷包飯趁虛人。﹝嶺南人呼市爲虛。蓋市之所在﹐有人則滿﹐無人則虛。而嶺南村市滿時少﹐虛時多﹐故謂之虛。出《靑箱紀錄》。﹞鵝毛禦臘縫山﹐﹝邕管溪洞﹐不產絲纊﹐民多以木綿﹑茆花﹑鵝毛爲被﹐家家養鵝﹐二月至十月擘取Й毳﹐積以禦寒。﹐居例切。﹞雞骨占年拜水神。﹝《漢書﹟郊祀志》﹕粵祠雞卜自此始。李奇曰﹕持雞骨如鼠卜。﹞愁向公庭問重譯﹐﹝《前漢﹟紀》﹕越裳氏重譯獻白雉。譯﹐音亦。﹞欲投章甫作文身。﹝《禮記﹟儒行》﹕孔子居魯﹐冠章甫之冠。《莊子》﹕宋人資章甫而適越﹐越人斷髮文身﹐無所用之。﹞

○酬徐二中丞普寧郡內池館卽事見寄﹝徐中丞﹐卽前《望秦驛》詩云徐容州者也。按《地理誌》﹐容州普寧郡防禦經略。而徐俊爲容管經略﹐當是俊也。然題云「中丞」﹐考之史不載。﹞

鴻念舊行﹐﹝鴻﹐公自諭。﹞虛館對芳塘。﹝「芳」﹐一作「方」。﹞落日明朱檻﹐繁花照羽觴。﹝羽觴﹐見上詩注。﹞泉歸滄海近﹐樹入楚山長。榮賤俱爲累﹐相期在故鄕。

○酬賈鵬山人郡內新栽松寓興見贈二首﹝郡內﹐謂柳州也﹞

芳朽自爲別﹐﹝朽﹐枯也。別﹐異也。言芳朽各異耳。﹞無心乃玄功。﹝玄功﹐天功。﹞夭夭日放花﹐﹝《詩》﹕桃之夭夭。﹞榮耀將安窮﹖靑松遺澗底﹐﹝《文選》古詩﹕離離山上苗﹐鬱鬱澗底松。﹞擢蒔玆庭中。﹝蒔﹐時吏切﹐別種也。﹞積雪表明秀﹐寒花助蔥蘢。﹝蔥蘢﹐翠色。蘢﹐力工切。﹞幽貞夙有慕﹐﹝《易》﹕幽人貞吉。《文選》顏延年詩﹕幼壯困孤介﹐末暮謝幽貞。謂幽靜貞吉之道也。夙﹐素也。﹞持以延淸風。

無能常閉閣﹐偶以靜見名。奇姿來遠山﹐﹝奇姿﹐謂所栽松。﹞忽似人家生。勁色不攺舊﹐芳心與誰榮﹖喧卑豈所安﹐任物非我情。淸韻動竽瑟﹐諧此風中聲。

○種柳戲題

柳州柳刺史﹐種柳柳江邊。談笑爲故事﹐推移成昔年。垂蔭當覆地﹐聳幹會參天。好作思人樹﹐﹝定九年《左傳》﹕思其人猶愛其樹。﹞慚無惠化傳。

○柳州二月榕葉落盡偶題﹝《藝苑雌黃》云﹕閩廣有木名榕。子厚集有《柳州二月榕葉落盡》詩云「榕葉滿庭鶯亂啼。」坡詩「臥聞榕葉響長廊」﹐又云「卽今榕葉下亭臯」﹐卽此木也。其木大而多陰﹐可蔽百牛﹐故字書有「寬庇廣容」之說。﹞

宦情羈思共淒淒﹐春半如秋意轉迷。山城過雨百花盡﹐榕葉滿庭鶯亂啼。﹝《嶺物錄異》﹕榕樹﹐葉如冬靑﹐秋冬不凋﹐根須繚繞﹐枝榦屈盤。﹞

○浩初上人見貽絕句欲登仙人山因以酬之﹝仙人山﹐在柳州。﹞

珠樹玲瓏隔翠微﹐﹝珠樹﹐亦言樹木之美耳。﹞病來方外事多違。﹝方外﹐謂遊方之外。﹞仙山不屬分符客﹐一任淩空錫杖飛。

○雨中贈仙人山賈山人﹝賈山人﹐卽前賈鵬也。此山在柳州。﹞

寒江夜雨聲潺潺﹐﹝Θ山切﹐流水聲。﹞曉雲遮盡仙人山。遙知玄豹在深處﹐﹝《列女傳》﹕陶答子妻曰﹕南山有玄豹﹐霧雨十日不下食。﹞下笑羈絆泥塗間。

○別捨弟宗一﹝公之從兄弟見於集者﹐有宗一﹑宗玄﹑宗直。﹞

零落殘魂倍黯然﹐﹝江淹賦曰﹕黯然銷魂﹐惟別而已。﹞雙垂別淚越江邊。一身去國六千里﹐萬死投荒十二年。﹝自永貞元年乙酉﹐至元和十一年丙申也。﹞桂嶺瘴來云似墨﹐洞庭春盡水如天。欲知此後相思夢﹐長在荊門郢樹煙。﹝荊郢﹐宗一將遊之處。﹞

○奉和周二十二丈酬郴州侍郎衡江夜泊得韶州書並附當州生黃茶一封率然成篇代意之作﹝郴州侍郎﹐楊於陵也。韶州﹐卽周二十二丈。﹞

丘山仰徳耀﹐天路下徵。﹝馬行貌。﹞夢喜三刀近﹐﹝《晉書》﹕王爲廣漢太守﹐夢懸三刀於其屋梁上﹐驚覺﹐意甚惡之。主簿李毅曰「三刀爲州字﹐明府其臨州乎﹖」﹞書嫌五載違。凝情江月落﹐屬思嶺雲飛。會入司徒府﹐還邀周掾歸。﹝後漢袁安爲司徒﹐辟周榮爲掾。﹞

○殷賢戲批書後寄劉連州並示孟侖二童﹝公自注云﹕家有右軍書﹐每紙背庾翼題云﹕王會稽六紙﹐二月三十日。按《晉書》﹕王羲之字逸少﹐咸康中爲右軍將軍﹑會稽內史。庚翼爲安西將軍。《因話錄》云﹕柳柳州書﹐後生多師效﹐就中尢長於章艸﹐爲時所寶﹐湖湘以南童稚悉學其書﹐頗有能者。以此觀之﹐蓋有之矣。公與夢得聞問最數﹐殷賢戲題其書後﹐故舉庾翼事爲寄。蓋劉家子弟當有學其書者。孟﹑侖二童必夢得之子。殷賢𨿽不能詳﹐亦必夢得家子弟也。﹞

書成欲寄庾安西﹐紙背應勞手自題。聞道近來諸子弟﹐臨池尋已厭家雞。﹝王羲之曾與人書云﹕張芝臨池書﹐池水盡黑﹐使人耽之若是﹐未必後之也。王僧虔論書云﹕庾徵西翼書﹐少時與右軍齊名﹐右軍後進﹐庚猶不分。在荊州﹐與都下人書曰﹕小兒輩賤家雞﹐皆學逸少書﹐須吾還叱之。後山亦嘗用此事作詩云﹕不解徵西諸子弟﹐卻憐野鶩厭家雞。﹞

○酬家雞之贈﹝此夢得酬公前寄劉連州並示孟﹑侖二童詩也。﹞劉夢得

日日臨池弄小雛﹐﹝諭孟﹑侖也。﹞還思寫論付官奴。﹝褚遂良撰《右軍書目》正書五卷﹐第一《樂毅論》四十四行﹐書賜官奴。行書五十八卷﹐其第十九有與官奴小女書。官奴﹐羲之女。是時柳未有子﹐故夢得以此戲之。﹞柳家新樣元和腳﹐﹝柳公權﹐元和間有書名。「元和腳」者﹐指公權也。補注﹕《復齋漫錄》云﹕夢得此句﹐人竟不曉。髙子勉舉以問山谷﹐山谷曰﹕取其制字之新。昔元丰中﹐晁無咎詩文極有聲﹐陳無己戲之曰﹕聞道新詞能入樣﹐相州紅衤頡鄂州花。蓋相州衤頡鄂州花也。則柳家新樣元和腳者﹐其亦類此。﹞且盡姜芽斂手徒。

○重贈二首﹝此篇公答禹錫前所酬詩也。﹞

聞道將雛向墨池﹐劉家還有異同詞。﹝《漢書》﹕劉向父子俱好古﹐博見彊志﹐過絕於人。歆以爲左丘明親見夫子﹐而《公羊》《谷梁》在七十子後﹐傳聞之與親見﹐其詳略不同。歆數以難向﹐向不能非間也。﹞如今試遣隈墻問﹐已道世人那得知。﹝《晉史》﹕謝安問王獻之曰「君書何如君家尊﹖」答曰「固當不同。」安曰「外論不爾。」答曰「人那得知。」﹞

世上悠悠不識眞﹐姜芽盡是捧心人。﹝《莊子》﹕西施病心而賓其裏﹐其裏之醜人見而美之﹐歸亦捧其心而賓其裏。裏之富人見之﹐閉門而不出。賓﹐扶眞切﹐蹙也。﹞若道柳家無子弟﹐往年何事乞西賓﹖﹝班固《西都賦》﹕有西都賓問於東都主人。﹞

○答前篇﹝此夢得答公前詩也。﹞劉夢得

小兒弄筆不能嗔﹐ネ壁書窗且賞勤。﹝羲之爲會稽內史﹐子敬七八歲﹐羲之從後掣其筆不脫﹐嘆曰「此兒書後當有大名。」子敬出戲﹐見北館新白土壁白淨﹐子敬取帚沾泥汁﹐書方丈二字﹐觀者如堵。ネ壁事本此﹐ネ﹐烏臥切。﹞聞彼夢熊猶未兆﹐﹝《詩》﹕維熊維羆﹐男子之祥。﹞女中誰是衛夫人﹖﹝衛夫人﹐名鑠﹐字茂猗﹐隸書尢善。右軍少師之﹐在書法入妙品。按公墓志云﹕子男二人﹐長曰周六﹐始四歲。蓋生於元和十一年。此詩作於周六未生時﹐柳未有子﹐故夢得又戲之以衛夫人也。﹞

○答後篇﹝劉夢得﹞

昔日慵工記姓名﹐﹝項籍少時﹐學書不成﹐季父梁怒之。籍曰「書足以記姓名而已。」﹞遠勞辛苦寫《西京》。﹝謂寫班固《西都賦》也。﹞近來漸有臨池興﹐﹝臨池事見上。﹞爲報元常欲抗行。﹝王右軍云「吾書比之鐘繇﹐當抗行。比張芝﹐猶雁行也。」繇﹐字元常。﹞

○疊前﹝公又答夢得前所答二詩也。呂﹑韓本疊前作「重答」。﹞

小學新翻墨沼波﹐羨君瓊樹散枝柯。﹝瓊樹枝柯﹐意以諭夢得子弟。﹞在家弄土惟嬌女﹐﹝左思《嬌女》詩曰﹕吾家有嬌女﹐皎皎頗白皙。握筆刊彤管﹐篆刻未期益。執書愛綈素﹐誦習矜所獲。﹞空覺庭前鳥迹多。﹝蒼頡觀鳥迹﹐因而遂滋﹐則謂之字。詩意謂小女學書﹐其紙散落庭中﹐覺鳥迹之多也。﹞

○疊後

事業無成恥藝成﹐﹝《禮記》﹕徳成而上﹐藝成而下。﹞南宮起艸舊連名。﹝公與夢得嘗同爲禮部員外郎。﹞勸君火急添功用﹐趁取當時二妙聲。﹝《晉書》﹕衛爲尙書令﹐與尙書郎索靖俱善艸書﹐時人號爲一臺二妙。「時」字﹐一本作「初」。﹞

○銅魚使赴都寄親友﹝公自注云﹕嶺南支郡無綱官﹐考典帳典等﹐悉附都府至京。柳州作。﹞

行盡關山萬里餘﹐到時閭井是荒墟。附庸惟有銅魚使﹐﹝《禮記﹟王制》注﹕附庸﹐小城也。附庸者﹐以國事附於大國。唐武徳初﹐攺太守爲刺史﹐加號爲使持節﹐而實無節﹐但頒銅魚而已。﹞此後無因寄遠書。

○韓漳州書報徹上人亡因寄二絕﹝韓漳州﹐名泰。靈徹﹐字澄源﹐會稽人。貞元中遊京師﹐名振輦下。緇流疾之﹐造飛語﹐因得罪﹐貶汀州。會赦歸東越﹐吳﹑楚間諸侯多賓禮招延之。﹞

早歲京華聽越吟﹐﹝越吟事始見上注。劉夢得嘗爲《靈徹文集序》﹐紀其行曰﹕好篇什﹐從越客嚴維學爲詩。﹞聞君江海分逾深。他時若寫蘭亭會﹐莫畫髙僧支道林。﹝王羲之爲會稽內史﹐會稽有佳山水﹐名士多居之。孫綽﹑李充﹑許詢﹑支遁等皆以文義冠世﹐並築室東土﹐與羲之同好。道林﹐支遁字也。蘭亭在會稽山陰縣。蘭亭修禊﹐遁與焉﹐故後人寫《修禊圖》﹐遁亦在其列。﹞

頻把瓊書出袖中﹐﹝《選》詩﹕置之懷袖中﹐三歲字不滅。﹞獨吟遺句立秋風。﹝遺句﹐謂靈徹詩。﹞桂江日夜流千里﹐揮淚何時到甬東。﹝甬東﹐地名﹐在會稽句章縣東海洲中。﹞

○柳州城西北隅種甘樹

手種黃甘二百株﹐春秋新葉徧城隅。﹝「新」﹐一本作「枝」。﹞方同楚客憐皇樹﹐﹝《楚詞》﹐屈原《橘頌》﹕後皇嘉樹﹐橘來服兮﹔受命不遷﹐生南國兮。王逸注云﹕言皇天后土﹐生美橘樹﹐異於眾木。來服習南土﹐便其性也。屈原自諭材徳如橘樹﹐亦異於眾也。﹞不學荊門利木奴。﹝襄陽李衡﹐種甘橘千株。臨死﹐敕兒曰「汝母惡吾治家﹐故窮﹐然吾州裏有千頭木奴﹐不責汝衣食﹐歲止一匹絹﹐亦可足用爾。」吳末橘成﹐歲得絹數千匹。﹞幾歲開花聞噴雪﹐何人摘實見垂珠﹖若教坐待成林日﹐滋味還堪養老夫。

○聞徹上人亡寄侍郎楊丈﹝徹上人﹐靈徹也。見上《韓漳州報徹上人亡》詩題注。楊侍郎﹐於陵也。﹞

東越髙僧還姓湯﹐﹝《文選》﹐惠休上人姓湯。今靈徹亦姓湯﹐故云還姓湯也。﹞幾時瓊觸鳴。空花一散不知處﹐誰采金英與侍郎。﹝休上人贈鮑照侍郎詩曰﹕玳枝兮金英﹐綠葉兮紫莖。不入金玉杯﹐低采還自榮。想君不相艷﹐酒上視塵生。當令芳意重﹐無使盛年傾。﹞

○段九秀才處見亡友呂衡州書迹﹝呂衡州﹐名溫。集有《呂衡州誄》云﹕元和六年八月卒。段九秀才﹐弘古也。《呂衡州集》亦有《贈段九秀才》詩。公集又有《祭段弘古文》及《墓志》﹐亦云與呂溫遊﹐一本止題作段秀才云云。﹞

交侶平生意最親﹐衡陽往事似分身。袖中忽見三行字﹐﹝《選》詩﹕「置之懷袖中﹐三歲字不滅。」﹞拭淚相看是故人。

○柳州寄京中親故

林邑山聯瘴海秋﹐水向郡前流。﹝林邑﹑﹐並見上注。﹞勞君遠問龍城地﹐﹝龍城﹐柳州郡名。﹞正北三千到錦州。﹝錦州﹐屬江南西道﹐至長安三千五百里。﹞

○種木槲花

上苑年年重物華﹐飄零今日在天涯。只應長作龍城守﹐剩種庭前木槲花。

○摘櫻桃贈元居士時在望仙亭南樓與朱道士同處﹝韓﹑呂﹑謝本「時在」已下﹐並作小字注寫。﹞

海上朱櫻贈所思﹐﹝《古樂府》有《君子有所思》篇。﹞樓居況是望仙時。﹝《史記﹟封禪書》﹕公孫卿曰「仙人好樓居。」「是」呂作「植」。﹞蓬萊羽客如相訪﹐﹝蓬萊﹑方丈﹑瀛洲﹐海中三山﹐仙人居之。﹞不是偸桃一小兒。﹝《漢武帝內傳》﹕帝好長生﹐七夕﹐西王母降其宮。有頃﹐索桃七枚﹐以四枚與帝﹐自食三枚。時東方朔從殿東廂朱鳥牖中窺母﹐母謂帝曰「此窺牖兒嘗三來偸吾桃者。」《漢武故事》又云﹕東都郡獻短人。帝呼東方朔﹐朔至﹐短人相朔﹐謂上曰「西王母種桃﹐三千年一著子﹐此兒不良﹐已三過偸之矣。」言仙人若訪元﹑朱二士﹐見此櫻桃﹐固非如東方朔偸桃者也。﹞

○酬曹侍禦過象縣見寄﹝象縣﹐柳州縣名。﹞

破額山前碧玉流﹐騷人遙駐木蘭舟。春風無限瀟湘意﹐欲采蘋花不自由。﹝柳惲詩﹕汀洲采白蘋。﹞

●卷四十三﹟古今詩○法華寺石門精室三十韻﹝集有《永州法華寺新作西亭記》﹐云﹕寺居永州﹐地最髙。﹞

拘情病幽郁﹐曠志寄髙爽。願言懷名緇﹐東峯旦夕仰。始欣雲雨霽﹐尢悅艸木長。道同有愛弟﹐﹝愛弟﹐公之弟也。﹞披拂恣心賞。松溪﹛穴叫﹜﹛穴條﹜入﹐﹝﹛穴叫﹜﹛穴條﹜﹐深邃貌。《詩》作「窈窕」。﹛穴叫﹜﹐胡了切。﹛穴條﹜﹐他弔切。﹞石棧夤緣上。蘿葛綿層甍﹐﹝蘿﹐女蘿﹐今兔絲是也。甍﹐謨耕切﹐屋棟。「葛」一作「蔦」﹐音鳥。《詩》﹕蔦與女蘿。﹞莓苔侵標榜。密林互對聳﹐絕壁儼雙敞。塹峭出蒙籠﹐墟臨氵養。﹝﹐髙峻貌。氵養﹐水貌。﹐爲檢切﹐﹐胡廣切﹐氵養﹐余兩切。又古文漾字。﹞稍疑地脈斷﹐悠若天梯往。結構罩羣崖﹐回環驅萬象。小劫不逾瞬﹐﹝《維摩經》﹕或有眾生樂久住世而可度者﹐菩薩卽演七日爲一劫。又云﹕世尊世界名大莊嚴劫曰莊嚴﹐佛壽二十小劫。﹞大千若在掌。﹝《維摩經》又云﹕菩薩斷取三千大千世界﹐如陶家輪﹐著右掌中﹐擲過恆河沙世界之外。﹞體空得化元﹐觀有遺細想。喧煩困蠛蠓﹐﹝蠛蠓﹐小虫也。蠛﹐音蔑。蠓﹐母總切。﹞疲魍魎。﹝魍﹐音罔。魎﹐音兩。﹞寸進諒何營﹐尋直非所枉。﹝《孟子》﹕枉尺直尋者﹐以利言也。﹞探奇極遙矚﹐窮妙閱淸響。理會方在今﹐神開庶殊曩。玆遊苟不嗣﹐浩气竟誰養﹖道異誠所希﹐名賓匪余仗。超攄藉外獎﹐亻免默有內朗。鑑爾揖古風﹐﹝「鑑」﹐一作「鏗」。﹞終焉乃吾黨。潛軀委韁鎖﹐﹝班固《自敍》曰﹕貫仁義之羈絆﹐系系利名之韁鎖。韁﹐音姜﹐馬羈也。﹞髙步謝塵央。﹝央﹐倚朗切﹐亦塵也。﹞蓄志徒爲勞﹐追蹤將焉仿﹖淹畱值頹暮﹐眷戀睇遐壤﹐映日雁聯軒﹐翻云波泱漭。﹝泱漭﹐大水貌﹐泱﹐於黨切﹐漭﹐莫朗切。﹞殊風紛已萃﹐鄕路悠且廣。羈木畏漂浮﹐離旌倦搖蕩。昔人嘆違志﹐出處今已兩。何用期所歸﹐浮圖有遺像。幽蹊不盈尺﹐虛室有函丈。﹝《禮記》﹕席間函丈。函﹐猶容也。﹞微言信可傳﹐申旦稽吾顙。﹝申旦﹐謂旦暮也。﹞

○遊朝陽巖遂登西亭二十韻﹝永泰元年﹐元結自道州以事至永州﹐愛其郭中有水石之異﹐泊舟尋之﹐得巖與洞﹐以其東向﹐遂以朝陽命名焉。西亭﹐卽法華寺西亭。按《始得西山宴遊記》云﹕元和四年九月二十八日登法華西亭。詩是時作。﹞

謫棄殊隱淪。﹝桓譚《新論》曰﹕天下神人五﹐一曰神仙﹐二曰隱淪。﹞登陟非遠郊。所懷緩伊郁﹐詎欲肩夷巢﹖﹝伯夷﹑巢父﹐皆遁世者。﹞髙巖瞰淸江﹐幽窟潛神蛟。開曠延陽景﹐回薄攢林梢。﹝攢﹐䢐丸切。﹞西亭構其巓。﹝巓﹐音顚。﹞反宇臨呀﹤廣孝﹥。﹝呀﹐張口貌。﹤廣孝﹥﹐宮室髙貌。呀﹐虛加切。﹤廣孝﹥﹐虛交切。他本或作「呀哮」。﹞背瞻星辰興﹐下見雲雨交。惜非吾鄕土﹐得以蔭菁茆。﹝《詩》﹕苞匭菁茆。蔭菁茆﹐謂爲此西亭也。﹞羈貫去江介﹐﹝昭十九年﹐《谷梁傳》﹕羈貫成童。注﹕羈貫﹐謂交午翦發以爲飾。「貫」﹐與「」同。《西都賦》﹕與江介之湫湄。江介﹐江之左也。﹞世仕尙函崤。﹝《西都賦》﹕左據函谷二崤之間。函﹐函谷關。崤﹐山名也。今俗呼爲土崤﹑石崤﹐在虢州界。﹞故墅卽灃川﹐﹝灃﹐長安水名﹐《詩》所謂灃水東注者也。﹞數畝均肥磽。臺館集荒丘﹐﹝「集」一作「葺」。﹞池塘疏沈坳。﹝坳﹐於交切。地不平也。﹞會有圭組戀﹐遂貽山林嘲。﹝《北山移文》﹕南嶽獻嘲。﹞薄軀信無庸﹐瑣屑劇斗筲。﹝《論語》﹕斗筲之人﹐何足算也。﹞囚居固其宜﹐厚羞久已包。庭除植蓬艾﹐巢牖懸蕭蛸。﹝《東山》詩注云﹕蕭蛸﹐長也。疏云﹐河內人謂之喜母﹐俗云喜子是也。﹞所賴山水客﹐扁舟柱長梢。﹝梢﹐船尾木。﹞挹流敵淸觴﹐掇野代嘉肴。適道有髙言﹐取樂非弦匏。逍遙屏幽昧﹐澹薄辭喧呶。﹝呶﹐女交切。﹞晨雞不余欺﹐風雨聞。﹝《詩》﹕風雨瀟瀟﹐雞鳴。﹐音膠。﹞再期永日閒﹐提挈移中庖。

○湘口館瀟湘二水所會﹝《九域志》﹐瀟水湘水﹐在祁陽﹐皆永州縣。此館當在永州也。﹞

九疑浚傾奔﹐﹝九疑﹐山名在永州界。﹞臨源委縈回。﹝臨源嶺﹐名九疑臨源﹐瀟湘所出。﹞會合屬空曠﹐﹝會合﹐謂合流於湘口館也。﹞泓澄停風雷。髙館軒霞表﹐危樓臨山隈。玆辰始霽﹐﹝﹐淸也。與「澄」同。﹞纖雲盡褰開。天秋日正中﹐水碧無塵埃。杳杳漁父吟﹐叫叫羈鴻哀。境勝豈不豫﹐慮分固難裁。升髙欲自舒﹐彌使遠念來。歸流駛且廣﹐﹝駛﹐音史﹐疾也。﹞泛舟絕沿洄。

○登蒲洲石磯望橫江口潭島深迥斜對香零山﹝香零山﹐在永州。﹞

隱憂倦永夜﹐淩霧臨江津。猿鳴稍已疏﹐登石娛淸淪。日出洲渚靜﹐澄明晶無垠。﹝晶﹐精光也。﹞浮暉翻髙禽﹐沈景照文鱗。雙江匯西奔﹐詭怪潛坤珍。孤山乃北﹐﹝孤山﹐謂香零山。「」﹐當作「峙」字。﹞森爽淒靈神。洄潭或動容﹐島嶼疑搖振。陶埴玆擇土﹐﹝埴﹐謂土黏﹐可作瓦器。﹞蒲魚相與鄰。信美非所安﹐﹝王粲《登樓賦》﹕𨿽信美而非吾土兮﹐曾何足以少畱。﹞羈心屢逡巡。糸結良可解﹐紆郁亦已伸。﹝「已」﹐一作「以」。﹞髙歌返故室﹐自訁罔非所欣。﹝訁罔﹐音网。﹞

○南澗中題﹝公永州諸記﹐自朝陽巖東南水行至袁家渴﹐自渴西南行不能百步﹐得石渠﹐石渠旣窮﹐爲石澗。石澗在南。集又有《石澗記》﹐卽此詩所題者也。補注﹕《筆墨閒錄》云﹕《南澗》詩平淡有天工﹐在《與崔策登西山》詩上﹐奇語故也。﹞

秋气集南間﹐獨遊亭午時。回風一蕭瑟。林影久參差。始至若有得﹐稍深遂忘疲。羈禽響幽谷﹐寒藻舞淪漪。﹝《詩》﹕河水淸且淪漪。注云﹕小風水成文轉如輪﹐其狀漪然也。﹞去國魂已遊﹐懷人淚空垂。孤生易爲感﹐失路少所宜。索寞竟何事﹖徘徊只自知。誰爲後來者﹐當與此心期。﹝東坡嘗題此詩後云﹐柳子厚南遷後詩﹐淸勁紆徐﹐大率類此。又云﹕柳儀曹《南澗》詩﹐憂中有樂﹐樂中有憂﹐蓋絕妙古今矣。然老杜云﹕王侯與螻蟻﹐同盡隨丘墟。儀曹何憂之深也。﹞

○遊石角過小嶺至長烏村﹝在永州作。﹞

志適不期貴﹐道存豈偸生﹖久忘上封事﹐﹝《漢﹟光武紀》﹕詔百寮並上封事。注云﹕宣帝始令羣臣得奏封事﹐以知下情。﹞復笑升天行。﹝《古樂府》有《升天行》﹐謂學仙也。﹞竄逐宦湘浦﹐搖心劇懸旌。﹝《史記﹟蘇秦傳》﹕心搖搖然如懸旌。﹞始驚陷世議﹐終欲逃天刑。歲月殺憂栗﹐慵疏寡將迎。追遊疑所愛﹐﹝「疑」﹐一作「款」。﹞且復舒吾情。石角恣幽步﹐長烏遂遐徵。磴回茂樹斷﹐﹝磴﹐丁鄧切﹐磴道也。﹞景晏寒川明。曠望少行人﹐時聞田鸛鳴。﹝《詩》﹕鸛鳴於垤。注﹕鸛﹐致雨之鳥。﹞風篁冒水遠﹐﹝「冒」﹐一作「映」。﹞霜稻侵山平。稍與人事間﹐益知身世輕。爲農信可樂﹐居寵眞虛榮。喬木余故國﹐﹝「余」﹐一作「望」﹐《孟子》﹕所謂故國者﹐非有喬木之謂也。﹞願言果丹誠。四支反田畝﹐釋志東臯耕。﹝隋末﹐王績字無功﹐至唐貞觀中﹐爲大樂丞﹐掛冠歸田﹐葛巾聯牛﹐躬耕東臯。每著書﹐自稱東臯子。見呂才《東臯子集序》。「釋志」﹐一本作「澤志」。﹞

○與崔策登西山﹝策﹐字子符﹐集有《送崔九序》﹐卽此人也。序云﹕廢居八年﹐崔子幸來覿余。詩蓋是時作。﹞

鶴鳴楚山靜﹐露白秋江曉。連袂度危橋﹐縈回出林杪。西岑極遠目﹐毫末皆可了。重疊九疑髙﹐微茫洞庭小。迥窮兩儀際﹐髙出萬象表。馳景泛頹波﹐遙風遞寒┠。﹝音小﹐竹名﹐可以爲箭也。﹞謫居安所習﹖稍厭從紛擾。生同胥靡遺﹐﹝《莊子》﹕胥靡登髙而不懼﹐遺死生也。﹞壽等彭鏗夭。﹝彭祖﹐姓﹐名鏗﹐壽八百歲。﹞蹇連困顚踣﹐愚蒙怯幽眇。非令親愛疏﹐誰使心神悄﹖偶玆遁山水﹐得以觀魚鳥。吾子幸淹畱﹐緩我愁腸繞。

○構法華寺西亭﹝集有《永州法華寺新作西亭記》﹐云﹕余時謫爲永州司馬外常員﹐而心得無事﹐乃取官之祿秩以爲亭。其髙且廣﹐蓋方丈者二焉。﹞

竄身楚南極﹐山水窮險艱。步登最髙寺﹐蕭散任疏頑。西垂下斗絕﹐欲似窺人寰。反如在幽谷﹐榛翳不可攀。命童恣披翦﹐葺宇橫斷山。割如判淸濁﹐飄若升雲間。遠岫攢眾頂﹐﹝攢﹐䢐丸切﹐聚也。﹞澄江抱淸灣。夕照臨軒墮﹐﹝「照」﹐一作「陽」。﹞棲鳥當我還。菡萏溢嘉色﹐遺淸斑。﹝﹐竹名。《異物志》曰﹐﹐生於水邊﹐長數丈﹐圍一尺五六寸﹐一節相去六七尺或一丈。廬陵界有之﹐始興以南又多。﹐音云。﹐音當﹐「淸」﹐一作「漬」。﹞神舒屏羈鎖﹐志適忘幽潺。棄逐久枯槁﹐迨今始開顏。賞心難久畱﹐離念來相關。北望間親愛﹐南瞻雜夷蠻。置之勿復道﹐且寄須臾閒。

○夏夜苦熱登西樓

苦熱中夜起﹐登樓獨褰衣。山澤凝暑气﹐星漢甚光輝。火晶燥露滋﹐野靜停風威。探湯汲陰井﹐﹝《論語》﹕見不善如探湯。﹞煬竈開重扉。﹝《莊子》﹕煬者避竈。﹞憑欄久徨﹐流汗不可揮。莫辧亭毒意﹐仰訴與璣。﹝《筆墨閒錄》曰﹕此以刺當時之政也。﹞諒非姑射子﹐靜勝安能希﹖﹝《莊子》﹕藐姑射之山﹐有神人居焉。大浸稽天而不溺﹐大旱金石流火﹐山焦而不熱。希﹐望也。《列子》﹕姑射山在海河洲中﹐山上有神人焉﹐吸風飲露﹐不食五穀。射音亦。﹞

○覺衰

久知老會至﹐不謂便見侵。今年宜未衰﹐稍已來相尋。齒疏髮就種﹐﹝《左傳》﹕盧蒲曰「餘發如此種種﹐余奚能爲﹖」種種﹐發短也。種﹐音踵。﹞奔走力不任。咄此可柰何﹐未必傷我心。彭﹑聃安在哉﹖周﹑孔亦已沈。古稱壽聖人﹐曾不畱至今。但願得美酒﹐朋友常共斟。是時春向暮﹐桃李生繁陰。日照天正綠﹐杳杳歸鴻吟。出門呼所親﹐扶杖登西林。髙歌足自快﹐《商頌》有遺音。﹝《莊子》曰﹕曳縱而歌《商頌》﹐聲滿天地﹐若出金石。﹞

○遊南亭夜還敍志七十韻﹝詩云「岷凶旣云捕」﹐元和元年擒西川劉辟也。又云「喘虜亦已鏖」﹐二年誅浙西李也。浙西平在十二月﹐而此詩有「秋月髙」之語﹐其三年秋歟﹖﹞

夙抱丘壑尙﹐率性恣遊遨。中爲吏役牽﹐十祀空ぉ勞。﹝ぉ﹐音淵﹐又音絹﹐忿也﹐憂悒也。﹞外曲徇塵轍﹐私心寄英髦。進乏廊廟器﹐退非鄕曲豪。天命斯不易﹐鬼責將安逃﹖屯難果見淩﹐剝喪宜所遭。神明固浩浩﹐眾口徒嗷嗷。投迹山水地﹐﹝謂永州也。﹞放情詠《離騷》。﹝屈原《離騷》也。《賈誼傳》曰﹕離﹐遭也。憂勤曰騷。遭憂而作是辭。﹞再懷曩歲期﹐容與馳輕ザ。﹝音刀﹐小舟也。﹞虛館背山郭﹐前軒面江臯。重疊間浦漵﹐﹝「浦漵」出《楚辭》。漵﹐音敍﹐水浦也。﹞邐迆驅巖﹛山敖﹜。﹝音敖﹐山多小石也。﹞積翠浮澹灩﹐始疑負靈鰲。﹝《楚辭﹟天問》﹕鰲戴山﹐何以安之﹖﹞叢林畱衝飈﹐石礫迎飛濤。曠朗天景霽﹐樵蘇遠相號。﹝樵﹐取薪也。蘇﹐取艸也。《漢書》﹕樵蘇後爨﹐師不宿飽。左太衝《魏都賦》﹕樵蘇往而無忌。﹞澄潭湧沈鷗﹐半壁跳懸猱。﹝奴刀切﹐猴屬。﹞鹿鳴驗食野﹐﹝《詩》﹕呦呦鹿鳴﹐食野之蘋。﹞魚樂知觀濠。﹝莊子與惠子遊於濠梁之上﹐莊子曰﹕魚出遊從容﹐是魚樂也。﹞孤賞誠所悼﹐暫欣良足褒。畱連俯欞檻﹐﹝欞﹐窗欞。檻﹐闌也。﹞注我壺中醪。朵頤進芰實﹐﹝《易》﹕觀我朵頤。朵頤﹐爵也。芰﹐奇寄切﹐菱也。﹞擢手持蟹螯。﹝《晉書﹟畢卓傳》﹕左手持蟹螯﹐右手持酒杯。﹞炊稻視爨鼎﹐鮮聞操刀。﹝「聞」﹐一作「閔」。﹞野蔬盈頃筐﹐﹝《詩》﹕采采捲耳﹐不盈頃筐。頃筐﹐畚屬﹐易盈之器。﹞頗雜池沼Ρ。﹝《左氏》﹕澗溪沼之毛﹐Ρ﹐艸也。Ρ﹐音毛﹐又去聲。﹞緬慕鼓翁﹐嘯詠哺其糟。﹝《楚辭﹟漁父》章﹕屈原曰「眾人皆醉﹐惟我獨醒。」漁父曰「眾人皆醉﹐何不其糟而啜其ㄤ﹖」屈原曰云云。漁父莞爾而笑﹐鼓而去。鼓櫃者﹐叩船鳴也。﹐楫也。﹐音曳。﹞退想於陵子﹐三咽資李螬。﹝《孟子》曰﹕陳仲子豈不誠廉士哉﹗處於於陵﹐三日不食。井上有李﹐螬食實者過半矣﹐匍匐往將食之﹐三咽﹐然後耳有聞﹐目有見也。螬﹐虫名﹐音曹。﹞斯道難爲偕﹐沈憂安所韜﹖曲渚怨鴻鵠﹐﹝怨﹐哀鳴也。﹞環洲蘭﹛艸臯﹜。﹝音髙﹐葛之白花也。﹞暮景回西岑﹐北流逝滔滔。徘徊遂昏黑﹐遠火明連艘。﹝音騷﹐船之總名也。﹞木落寒山靜﹐江空秋月髙。斂袂戒還徒﹐善遊矜所操。﹝《列子》曰﹕吾嘗濟乎觴深之淵﹐津人操舟若神﹐吾問焉﹐曰「操舟可學耶﹖」曰「善游者數能」。﹞趣淺戢長﹐﹝戢﹐斂也。﹞乘深屏輕篙。曠望援深竿﹐哀歌叩鳴艚。﹝才榮切﹐船也。﹞中川恣超忽﹐漫若翔且翺。淹泊遂所止﹐野風自﹤風蚤﹥々。﹝蘇曹切。﹞澗急驚鱗奔﹐蹊荒饑獸嗥。入門守拘縶﹐淒戚憎郁陶。慕士情未忘﹐懷人首徒搔。內顧乃無有﹐徳甚鴻毛。﹝《詩》﹕徳如毛。﹐輕也。﹞名竊久自欺﹐食浮固云叨。﹝《坊記》﹕君子與其使食浮於人也﹐寧使人浮於食。食﹐謂祿也。﹞問牛悲釁鐘﹐﹝齊宣王坐於堂上﹐有牽牛而過堂下者﹐曰「將以釁鐘。」釁者﹐殺牲以血塗其釁隙。﹞說彘驚臨牢。﹝《莊子》﹕祝宗人玄端以臨牢﹐說彘曰「汝奚惡死﹐吾將三月豢汝﹐十日戒﹐三日齋﹐藉白茆﹐加汝肩尻乎雕俎之上﹐則汝爲之乎﹖」爲彘謀曰「不如食以糟糠﹐而錯之牢之中。」說﹐音稅。﹞永遁刀筆吏﹐﹝《曹參傳》﹕蕭何﹑曹參皆起秦刀筆吏。師古曰﹕刀所以削書。古者用簡牒﹐故吏皆以刀筆自隨。﹞寧期簿書曹﹖中興遂羣物﹐裂壤分。﹝《左傳》﹕右屬。﹐盛弓矢之器。﹐居言切。﹐音臯。﹞岷凶旣云捕﹐﹝岷﹐蜀山名。謂元和元年十月劉辟伏誅。﹞吳虜亦已鏖。﹝謂二年十一月李伏誅。《霍去病傳》﹕合短兵﹐鏖蘭臯下。師古曰﹕鏖﹐謂苦擊而多殺也。鏖﹐於刀切。﹞禦盛方﹑虎﹐﹝方叔﹑召虎﹐周宣王二臣名。﹞謨明富伊﹑咎。﹝謂伊尹﹑臯陶也。「咎」﹐與「臯」同。﹞披山窮木禾﹐﹝《山海經》云﹕昆侖山上有木禾﹐長五尋﹐大五圍。郭璞云﹕木禾﹐馨類者也。﹞駕海逾蟠桃。﹝《史記》﹕東至於蟠木。注﹕《海外經》曰﹕東海中有山焉﹐名曰度索。上有大桃樹﹐蟠屈三千里。﹞重來越裳雉﹐﹝周成王時﹐越裳氏獻白雉﹐重九譯而至。﹞再返西旅獒。﹝《書》﹕西旅獻獒。﹞左右抗槐棘﹐﹝《周禮》﹕左九棘﹐孤卿大夫位焉。右九棘﹐公侯伯子男位焉。面三槐﹐三公位焉。﹞縱橫羅雁羔。﹝《周禮》﹕卿執羔﹐大夫執雁。﹞三辟咸肆宥﹐﹝《左傳》﹕夏有亂政而作《禹刑》﹐商有亂政而作《湯刑》﹐周有亂政而作《九刑》。三辟之興﹐皆叔世也。肆宥﹐赦也。《春秋》「肆大眚」是也。﹞眾生均覆燾。﹝徒刀切﹐協韻。﹞安得奉皇靈﹐在宥解天。﹝《莊子》﹕聞在宥天下﹐不聞治天下。又曰﹕解其天﹐墮其天。﹐音叨。﹞歸誠慰松梓﹐陳力開蓬蒿﹐卜室有杜﹐﹝漢宣帝尢樂杜﹑之間。杜﹑﹐長安上邑。﹐音戶。﹞名田占灃澇。﹝灃水出南。澇水出北。公與許孟容書云「先墓在城南。」又「城西有數頃田。」其此耶﹖澇﹐音勞。﹞溪近余基﹐﹝溪﹐在鳳翔界。﹞阿城連故濠。﹝一作「壕」。﹞螟蛑願親燎﹐﹝《詩》﹕去其螟﹐及其蟊賊﹐無害我田稚。田祖有神﹐秉畀炎火。﹞荼堇甘自薅。﹝《詩》﹕周原無無﹐堇荼如飴。荼﹑堇﹐艸名。薅﹐除艸也。薅﹐呼豪切。﹞饑食期農耕﹐寒衣俟蠶繰﹐及足爲溫﹐﹝寧戚歌曰「短布單衣﹐才至。」﹐脛骨﹐或曰脇也。﹐音旰。﹞滿腹寧復饕﹖﹝《莊子》﹕偃鼠飲河﹐不過滿腹。饕﹐貪財也。饕﹐音叨。﹞安將蒯及菅。﹝《左傳》云﹕𨿽有絲麻﹐無棄菅蒯。蒯﹐古怪切。菅﹐音姦。﹞誰慕梁與膏﹖戈林驅雀﹐漁澤從酋。﹝酋﹐魚名﹐飲而不食。酋﹐音囚。﹐音刀。﹞觀象嘉素履﹐﹝《易﹟履卦》﹕素履﹐往無咎。﹞陳詩謝幹旄。﹝《詩》﹕幹旄﹐美好善也。﹞方托麋鹿羣﹐敢同騏驥槽﹖處賤無混濁﹐固窮匪淫忄舀。﹝《書》﹕無卽忄舀淫。忄舀﹐慢也。﹞踉蹌辭束縛﹐悅懌換煎熬。登年徒負版﹐﹝《語》﹕式負版者。注﹕負版者﹐持邦國之圖籍。﹞興役趨伐。﹝《周禮》﹕以鼓鼓役事。﹐音臯。大鼓也﹐長丈五尺。﹞目眩絕渾渾﹐耳喧息嘈嘈。﹝音曹﹐《廣雅》云﹕嘈﹐卉聲也。﹞玆焉畢余命﹐富貴非吾曹。長沙哀糾糸墨﹐﹝賈誼爲長沙王太傅﹐作《賦》曰﹕禍之與福﹐何異糾糸墨。﹞漢陰嗤桔橰。﹝《莊子》﹕南遊於楚﹐過漢陰﹐見一丈人﹐方將爲圃畦﹐鑿隧而入井﹐抱甕而出灌。子貢曰「有械於此﹐鑿木爲機﹐後重前輕﹐挈水若抽﹐其名爲橰。」爲圃者忿然而笑曰「吾非不知﹐羞而不爲也。」﹞苟伸擊壤情﹐﹝《逸士傳》曰﹕堯時有壤父﹐擊於康衢。王充《論衡》曰﹕堯時百姓無事﹐有五十之民﹐擊壤於途﹐觀者曰「大哉﹗堯之徳也。」擊壤者曰「堯何力於我也﹖」﹞機事息秋毫。﹝《莊子》﹕漢陰丈人曰「有機械者﹐必有機事。」﹞海霧多蓊郁﹐越風饒腥臊。寧惟迫魑魅﹐所懼齊。﹝本注﹕「」﹐與「蒿」同﹐《禮記》﹕蒿淒愴。注云﹕气也。﹐音勛。﹐悲嬌切。﹞知懷褚中﹐﹝《左氏傳》﹕知在楚﹐鄭賈人有欲置諸褚中以出旣謀之未行﹐而楚人歸之。賈人如晉﹐知善視之﹐如實出己。知﹐音作智鶯。﹞範叔戀綈袍。﹝《史記》﹕範睢﹐字叔﹐變姓名入秦爲相。魏須賈使秦﹐睢敝衣見賈﹐賈取一綈袍賜之。及見﹐睢數其罪﹐王曰「公之所以得無死者﹐以綈袍戀戀﹐有故人之意﹐故釋公。」綈﹐音題。﹞伊人不可期﹐﹝伊人﹐謂褚中﹑綈袍者。﹞慷慨徒忉忉。﹝《詩》﹕無思遠人﹐勞心忉忉。忉忉﹐憂心貌。﹞

○韋道安﹝公嘗爲《韋道安傳》﹐集載其題而亡其文今觀此詩﹐則公所以爲之傳者﹐亦必指是事無疑也。﹞

道安本儒士﹐頗擅弓劍名。二十遊太行﹐暮聞號哭聲。疾驅前致問﹐有叟垂華纓。﹝《說文》云﹕纓﹐冠系也。﹞言「我故刺史﹐失職還西京。偶爲羣盜得﹐毫縷無餘贏。貨財足非吝﹐二女皆娉婷。﹝娉婷﹐並平聲。﹞蒼皇見驅逐﹐誰識死與生﹖便當此殞命﹐休復事晨徵」。一聞激髙義﹐眥裂肝膽橫。掛弓問所往﹐し捷超崢嶸。﹝し﹐善走。崢嶸﹐山峻貌。し﹐音喬。「し」﹐一作「趨」。﹞見盜寒間陰﹐羅列方忿爭。一矢斃酋帥﹐餘黨號且驚。麾令遞束縛﹐糸墨索相拄撐。﹝糸墨﹐黑索。﹞彼姝久褫魄﹐﹝《詩》﹕彼姝者子。謂二女也。張平子《西京賦》﹕奪气褫魄。褫﹐驚也。褫﹐音雉。﹞刃下俟誅刑。卻立不親授﹐﹝《孟子》男女授受不親﹐禮也。﹞諭以從父行。捃收自擔肩﹐轉道趨前程。夜發敲石火﹐山林如晝明。父子更抱持﹐涕血紛交零。頓首願歸貨﹐納女稱舅甥。﹝甥﹐婿也。《孟子》﹕「帝館甥於貳室」是也。﹞道安奮衣去﹐義重利固輕。師婚古所病﹐﹝桓六年《左傳》﹕齊侯欲以文姜妻鄭太子忽﹐忽辭。及其敗戎師也﹐又請妻之。忽曰「今以君命﹐奔齊之急而受室以歸﹐是以師婚也﹐民其謂我何﹖」遂辭諸鄭伯。﹞合姓非用兵。來事儒術﹐十載所能逞。﹝「十」﹐一作「千」。「逞」﹐一作「呈」。﹞慷慨張徐州﹐﹝徐泗濠節度使張建封。﹞朱邸揚前旌。﹝《選》﹕朱邸方開。注﹕朱戶。﹞投軀獲所願﹐前馬出王城。﹝貞元十三年十月﹐建封來朝﹐道安從之。﹞轅門立奇士﹐﹝《項籍傳》﹕羽見諸侯﹐將入轅門。張晏曰﹕軍行以車爲陳﹐轅相向爲門。顏師古曰﹕《周禮﹟掌捨》﹕王行則設車宮轅門也。﹞淮水秋風生。君侯旣卽世﹐﹝十六年六月﹐建封卒。﹞麾下相欹傾。﹝《項籍傳》﹕戲下騎從者八百餘人。師古曰﹕戲﹐大將之旗也。麾﹐許宜切﹐又許爲切。《漢書》通以戲爲旌麾﹐指麾字。﹞立孤抗王命﹐鐘鼓四野鳴。橫潰非所壅﹐逆節非所嬰。舉頭自引刃﹐顧義誰顧形。﹝是月﹐軍中立建封子爲兵馬畱後。觀詩意﹐建封死﹐軍亂﹐立爲畱後﹐而道安自殺。﹞烈士不忘死﹐﹝「忘」﹐一作「妄」。﹞所死在忠貞。咄嗟徇權子﹐翕習猶趨榮。我歌非悼死﹐所悼時世情﹗

○哭連州淩員外司馬﹝淩準﹐字宗一﹐杭州富陽人。永貞元年十一月﹐謫連州司馬員外置同正員﹐元和三年卒。注詳於志矣。﹞

廢逐人所棄﹐遂爲鬼神欺。才難不其然﹐﹝子曰﹕才難﹐不其然乎﹖﹞卒與大患期。淩人古受氏﹐﹝《周官》﹕淩人爲掌冰之官。後因以爲氏。﹞吳世誇雄姿。﹝《吳志》﹕淩統﹐字公績﹐事孫權爲偏將軍。二子列﹑封。﹞寂寞富春水﹐﹝寂寞﹐謂統後無其人也。富春﹐晉世攺曰富陽。「寞」﹐一作「寥」。﹞英气方在斯。﹝在斯﹐謂在準也。「方在斯」﹐一作「何凋衰也」。﹞六學誠一貫﹐﹝六學﹐六藝也。﹞精義窮發揮。﹝《易﹟系》﹕精義入神﹐以致用也。又曰﹕發揮於剛柔而生爻。﹞著書逾十年﹐幽賾靡不推。﹝賾﹐深也。志云﹕著《後漢春秋》三十餘萬言﹐又著《六經解圍人文集》。﹞天庭髙文﹐萬字若波馳。﹝準年三十﹐以書幹丞相﹐丞相以聞。試其文﹐日萬言﹐擢爲崇文館校書郎。﹞記室徵西府﹐宏謀耀其奇。﹝建中初﹐準以金吾兵曹爲寧節度使掌書記。涇原之亂﹐以謀畫佐節度使韓遊瑰﹐嘗有大功。﹞軒下東越﹐列郡蘇疲羸。﹝軒﹐輕車。寧府喪﹐準罷職爲浙東觀察判官﹐撫循疲人﹐按驗污吏﹐吏人敬愛。東越﹐卽謂浙東也。﹐音由。﹞宛宛淩江羽﹐來棲翰林枝。﹝準在浙東﹐治名聞於上﹐召爲翰林學士。﹞孝文畱弓劍﹐中外方危疑。抗聲促遺詔﹐定命由陳辭。﹝貞元二十一年正月﹐徳宗崩﹐邇臣議祕五日乃下遺詔﹐準獨抗危辭以語同列王亻丕﹐畫其不可者十七八﹐乃以旦日發喪。﹞徒隸肅曹官﹐﹝「曹」﹐一作「都」。﹞徵賦參有司。﹝準自翰林參度支﹐調發出納﹐姦利衰止。﹞出守烏江滸﹐﹝永貞元年九月﹐準坐王叔文黨﹐出爲和州刺史。烏江﹐卽和州也。滸﹐水涯。﹞老遷湟水湄。﹝準由和州降連州司馬。湟水﹐連州也。「老」﹐一作「左」。﹞髙堂傾故國﹐葬祭限囚羈。仲叔繼幽淪﹐狂叫惟童兒。﹝髙堂﹐北堂也。準母卒於家﹐準不得歸。二弟繼死。準二子曰夷仲﹑永仲。﹞一門旣無主﹐焉用徒生爲﹗舉聲但呼天﹐孰知神者誰﹖泣盡目無見﹐﹝準母死哭泣﹐遂喪其明。﹞腎傷足不持。溘死委炎荒﹐﹝溘﹐渴答切﹐奄忽也。﹞臧獲守靈帷。平生負國譴﹐﹝「負」﹐一作「罹」。﹞骸骨非敢私。蓋棺未塞責﹐﹝劉毅云﹕丈夫兒蹤迹﹐不可尋常使混羣小中﹐蓋棺事方定矣。﹞孤凝寒ざ。﹝音思﹐輕風也。《選》﹐音ゼ。﹞念昔始相遇﹐腑腸爲君知。﹝「腑」﹐一作「肺」。﹞進身齊選擇﹐失路同瑕疵。本期濟仁義﹐今爲眾所嗤。滅名竟不試﹐﹝「竟」﹐今本作「競」﹐誤。﹞世義安可支﹗﹝「義」﹐一作「議」。﹞恬死百憂盡﹐苟生萬慮滋。顧餘九逝魂﹐與子各何之﹖我歌誠自慟﹐非獨爲君悲﹗

○旦攜謝山人至愚池﹝《愚溪詩序》雲溪有愚池﹐卽此也。﹞

新沐換輕幘﹐﹝《楚詞﹐漁父》篇﹕新沐者必彈冠。﹞曉池風露淸。自諧塵外意﹐況與幽人行。霞散眾山迥﹐天髙數雁鳴。機心付當路﹐﹝《莊子》﹕有機事者必有機心。《孟子》﹕夫子當路於齊。﹞聊適羲皇情。﹝陶淵明髙臥北窗﹐自號羲皇上人。﹞

○獨覺

覺來窗牖空﹐寥落雨聲曉。良遊怨遲暮﹐末事驚紛擾。爲問經世心﹐﹝「世」﹐一作「濟」。﹞古人誰盡了﹖

○首春逢耕者

南楚春候早﹐餘寒已滋榮。土膏釋原野﹐﹝《國語》﹕陽气俱蒸﹐土膏其動。膏﹐土潤也。﹞百蟄競所營。﹝蟄﹐直立切﹐藏也。《莊子》﹕蟄虫始作。﹞綴景未及郊﹐﹝「綴」﹐一作「掇」。﹞穡人先偶耕。園林幽鳥囀﹐渚澤新泉淸。農事誠素務﹐羈囚阻平生。故池想蕪沒﹐遺畝當榛荊。慕隱旣有系﹐圖功遂無成。聊從田父言﹐款曲陳此情。眷然撫耒耜﹐回首煙雲橫。

○溪居

久爲簪組累﹐幸此南夷謫。閒依農圃鄰﹐偶似山林客。曉耕翻露艸﹐夜榜響溪石。﹝榜﹐孔孟切﹐進船也。一作「旁」﹐池畔也﹐蒲浪切。﹞來往不逢人﹐長歌楚天碧。

○夏初雨後尋愚溪﹝觀公前後諸詩序﹐溪居之勝可見矣。公歿未幾﹐而故址廢焉。《劉夢得集》有《傷愚溪》詩三首﹐其引云「子厚之謫永州﹐得勝地﹐結茆樹蔬﹐爲沼﹐爲臺榭﹐目曰愚溪。子厚歿三年﹐有僧遊零陵﹐告余曰﹕愚溪無復曩時矣。一聞僧言﹐悲不能自勝﹐遂以所聞爲七言以寄恨。」附於後。﹞

悠悠雨初霽﹐獨繞淸溪曲。引杖試荒泉﹐解帶圍新竹。沈吟亦何事﹖寂寞固所欲。幸此息營營﹐嘯歌靜炎燠。

○傷愚溪三首﹝劉禹錫﹞

溪水悠悠春自來﹐艸堂無主燕飛回。隔簾惟見中庭艸﹐一樹山橊依舊開。○其二

艸聖數行畱斷壁﹐木奴千樹屬鄰家。惟見裏門通徳榜﹐殘陽寂歷出樵車。○其三

柳門竹巷依依在﹐野艸靑苔日日多。縱有鄰人解吹笛﹐山陽舊侶更誰過﹗

○入黃溪聞猿﹝黃溪在永州。下有《從韋使君黃溪祈雨》詩﹐此篇豈亦其時作耶﹖﹞

溪路千里曲﹐哀猿何處鳴﹖孤臣淚已盡﹐虛作斷腸聲。

○韋使君黃溪祈雨見召從行至祠下口號﹝時永州刺史韋中丞。《黃溪記》云﹕溪距州治七十里﹐由東屯南行六百步至黃神祠。卽此也。祠所從來﹐記具之矣。﹞

驕陽愆歲事﹐良牧念畬。﹝《易》曰﹕不耕獲﹐不畬。《詩》注﹕田一歲曰﹐二歲曰新田﹐三歲曰畬。﹞列騎低殘月﹐鳴笳度碧虛。稍窮樵客路﹐遙駐野人居。谷口寒流淨﹐叢祠古木疏。﹝《史記》﹕吳廣之次近所傍叢祠中。張晏云﹕叢﹐鬼所憑焉。﹞焚香秋霧濕﹐奠玉曉光初。巫言報﹐﹝﹐出《禮記》。﹐思乙切﹐又許旋切。﹐音享﹐又音向。﹞精誠禮物余。惠風仍偃艸﹐靈雨會隨車。﹝《詩》﹕靈雨旣零。《注》曰﹕靈﹐善也。《後漢》﹕鄭弘爲淮陰太守﹐政不煩苛。天旱行春﹐隨車致雨。﹞俟罪非眞吏﹐﹝賈誼謫長沙王太傅﹐爲賦弔屈原﹐其詞曰﹕恭承嘉惠兮﹐俟罪長沙。公爲永州員外司馬﹐故曰「非眞吏」。﹞翻慚奉簡書。﹝《詩》﹕豈不懷歸﹐畏此簡書。簡書﹐謂韋使君之召。﹞

○郊居歲暮

屏居負山郭﹐歲暮驚離索。野迥樵唱來﹐庭空燒燼落。世紛因事遠﹐心賞隨年薄。默默諒何爲﹐徒成今與昨。

○秋曉行南谷經荒村

杪秋霜露重﹐晨起行幽谷。黃葉覆溪橋﹐荒村惟古木。寒花疏寂歷﹐幽泉微斷續。機心久已忘﹐何事驚麋鹿﹖

○雨後曉行獨至愚溪北池

宿雲散洲渚﹐曉日明村塢。髙樹臨淸池﹐風驚夜來雨。予心適無事﹐偶此成賓主。

○中夜起望西園值月上

覺聞繁露墜﹐開戶臨西園。寒月上東嶺﹐泠泠疏竹根。石泉遠逾響﹐山鳥時一喧。倚楹遂至旦﹐﹝「至」﹐一作「達」。﹞寂寞將何言﹖

○零陵春望﹝零陵﹐永州郡名。﹞

平野春艸綠﹐曉鶯啼遠林。日晴瀟湘渚﹐云斷岣嶁岑。﹝岣﹐古右切。嶁﹐九後切﹐又音矩縷。衡山別名。﹞仙駕不可望﹐世途非所任。凝情空景慕﹐萬里蒼梧陰。﹝舜崩蒼梧之野﹐葬於江南九疑﹐是爲零陵。﹞

○從崔中丞過盧少府郊居﹝中丞崔公﹐永州刺史也。﹞

寓居湘岸四無鄰﹐世网難嬰每自珍。﹝《選》﹕世网嬰我身。﹞蒔藥閒庭延國老﹐﹝《本艸》﹐甘艸名國老﹐謂其於諸藥眾中爲君也。﹞開樽虛室值賢人。﹝《魏志﹟徐邈傳》﹕鮮於輔云﹕醉客謂酒淸爲聖人﹐濁者爲賢人。﹞泉回淺石依髙柳﹐逕轉垂藤間綠筠。聞道偏爲五禽戲﹐﹝後漢華佗言﹕吾有一術﹐名五禽之戲﹐一曰虎﹐二曰鹿﹐三曰熊﹐四曰猿﹐五曰鳳。體有不快﹐起作一禽之戲﹐以當導引。﹞出門鷗鳥更相親。﹝《列子》﹕海上之人有好鷗鳥者﹐每旦之海上﹐從鷗鳥遊﹐鷗鳥之至者﹐往而不止。﹞

○夏晝偶作

南州溽暑醉如酒﹐隱機熟眠開北牖。日午獨覺無餘聲﹐山童隔竹敲茶臼。

○雨晴至江渡

江雨初晴思遠步﹐日西獨向愚溪渡。渡頭水落村逕成﹐撩亂浮槎在髙樹。﹝槎﹐Θ加切﹐水中浮木。﹞

○江雪

千山鳥飛絕﹐萬逕人蹤滅。孤舟蓑笠翁﹐獨釣寒江雪。﹝《洪駒父詩話》云﹕東坡曰﹕鄭谷詩「江上晚來堪畫處﹐漁人披得一蓑歸」。此村學中詩也。子厚云「孤舟蓑笠翁﹐獨釣寒江雪。」信有格哉﹗殆天所賦﹐不可及也。﹞

○冉溪﹝冉溪﹐卽愚溪也。元和五年﹐公易其名爲愚溪。﹞

少時陳力希公侯﹐﹝《論語》﹕陳力就列。﹞許國不復爲身謀。風波一跌逝萬里﹐﹝跌﹐徒結切﹐失足也。﹞壯心瓦解空縲囚。﹝《漢書》﹕徐樂曰「天下之患﹐在於土崩﹐不在瓦解。」﹞縲囚於老無餘事﹐願卜湘西冉溪地。卻學壽張樊敬侯﹐種漆南園待成器。﹝《後漢》﹕樊重字君云﹐嘗欲作器物﹐先種梓漆﹐時人嗤之。然積以歲月﹐皆得其用。重封壽張侯﹐謚曰敬。﹞

○法華寺西亭夜飲﹝賦得酒字。集有《法華寺西亭夜飲詩序》﹐此其詩也。序見二十四卷。﹞

樹夕陽亭﹐﹝樹﹐取諸經中樹給孤獨園者也。﹞共傾三昧酒。霧暗水連階﹐月明花覆牖。﹝《筆墨閒錄》云「平野靑艸綠﹐曉鶯啼遠林。日晴瀟湘渚﹐云斷岣嶁岑」﹔又云「菡萏溢嘉色﹐遺淸斑」﹔又﹐「霧暗水連階﹐月明花覆牖」。其句律全似謝臨川。﹞莫厭樽前醉﹐相看未白首。

○戲題石門長老東軒﹝前有《法華寺石門精室》詩﹐又《法華寺西亭記》云「有僧曰覺照」﹐豈卽此長老耶﹖﹞

石門長老身如夢﹐旃檀成林手所種。﹝旃檀﹐香名。﹞坐來念念非昔人﹐萬徧蓮花爲誰用﹖如今七十自忘機﹐貪愛都忘筋力微。莫向東軒春野望﹐花開日出雉皆飛。﹝《古樂府》有《雉朝飛操》﹐吳兢《古題解》云﹕牧犢子所作也。牧犢子年七十﹐無妻﹐出野見雉雄雌相隨﹐因援琴而歌以自傷。長老亦年七十﹐公豈以是戲之耶﹖﹞

○茆檐下始栽竹

瘴茆葺爲宇﹐溽暑恆侵肌。適有重追疾﹐﹝成六年《左傳》﹕有沈溺重追之疾。追﹐直類切﹐足腫也。﹞蒸鬱寧所宜﹖東鄰幸導我﹐樹竹邀涼ざ。欣然愜吾志﹐荷鍤西巖垂。楚壤多怪石﹐墾鑿力已疲。江風忽雲暮﹐輿曳還相追。蕭瑟過極浦﹐旖旎附幽墀。﹝旖旎﹐旌旗從風貌。旖﹐音倚。旎﹐乃倚切。﹞貞根期永固﹐﹝「期」﹐一作「旣」。﹞貽爾寒泉滋。夜窗遂不掩﹐羽扇寧復持﹖﹝諸葛亮乘素輿葛巾﹐持白羽扇。﹞淸泠集濃露﹐枕簟淒已知。网虫依密葉﹐﹝《選》沈休文詩﹕网虫垂戶織﹐夕鳥傍檐飛。「网」﹐一作「細」。﹞曉禽棲迥枝。豈伊紛囂間﹐重以心慮怡﹖嘉爾亭亭質﹐﹝「嘉」﹐一作「喜」。﹞自遠棄幽期。﹝「棄」﹐一作「契」。﹞不見野蔓艸﹐﹝《詩》﹕野有蔓艸。﹞蓊蔚有華姿。諒無淩寒色﹐﹝一作「雲气」。﹞豈與靑山辭﹖

○種仙靈毗﹝藥名﹐《本艸》所謂淫羊霍者是也。﹞

窮陋闕自養﹐癘气劇囂煩。﹝癘﹐謂疾疫。﹞隆冬乏霜霰﹐﹝先見切﹐稷雪也。﹞日夕南風溫。杖藜下庭際﹐曳踵不及門。門有野田吏﹐慰我飄零魂。「及言有靈藥﹐近在湘西原。﹝湘西原﹐永州地。﹞服之不盈旬﹐蹩薛皆騰騫。﹝蹩薛﹐跛也。《說文》云﹕旋行貌。字出《莊子》﹐云「蹩薛爲仁」。騰騫﹐猶飛騰也。蹩﹐蒲結切。薛﹐音薛。﹞笑前卽吏﹐爲我擢其根。蔚蔚遂充庭﹐英翹忽已繁。﹝英﹐華也。翹﹐髙貌。﹞晨起自采曝﹐杵臼通夜喧。靈和理內藏﹐攻疾貴自源。壅覆逃積霧﹐伸舒委余暄。奇功苟可徵﹐寧復資蘭蓀﹖﹝音孫﹐香艸也。亦作荃。﹞我聞畸人術。﹝《莊子》﹕子貢問孔子曰「敢問畸人﹖」曰「畸人者﹐畸於人而侔於天。」畸﹐謂不耦於人﹐闕於禮教也。又云﹕奇異也。畸﹐居宜切。﹞一气中夜存。﹝《孟子》﹕梏之反覆﹐則其夜气不足以存。﹞能令深深息﹐呼吸還歸跟。﹝《莊子》﹕其息深深。又曰﹕眞人之息以踵。跟﹐踵也。跟﹐音根。一作「根」。﹞疏放固難效﹐且以藥餌論。痿者不忘起﹐﹝《韓王信傳》﹕如痿者不忘起﹐盲者不忘視。痿﹐儒隹切。風痺病也。﹞窮者寧復言﹖神哉輔吾足﹐幸及兒女奔。

○種

守閒事服餌﹐采東山阿。東山幽且阻﹐疲ぃ煩經過。﹝ぃ﹐乃結切。﹞戒徒靈根﹐﹝﹐陟玉切。斫也。﹞封植天和。違爾澗底石﹐徹我庭中莎。土膏滋玄液﹐﹝《國語》﹕土膏其動。膏﹐潤澤之气。﹞松露墜繁柯。南東自成畝﹐﹝《詩》﹕南東其畝。﹞繚繞紛相羅。晨步佳色媚﹐夜眠幽气多。離憂苟可怡﹐孰能知其他﹖爨竹茹芳葉﹐寧慮瘵與瘥﹖﹝瘵瘥﹐病也。瘵﹐側界切。瘥﹐才何切。﹞畱連樹蕙辭﹐﹝《楚詞》﹐屈原《離騷經》﹕余旣滋蘭之九畹兮﹐又樹蕙之百畝。﹞婉娩采薇歌。﹝伯夷﹑叔齊隱於首陽山﹐作歌曰﹕登彼西山兮﹐采其薇矣。以暴易暴兮﹐不知其非矣。﹞悟拙甘自足﹐激淸愧同波。﹝《莊子》﹕與道同波。﹞單豹且理內﹐髙門復如何﹖﹝《莊子》﹕魯有單豹者﹐巖居而水飲﹐不與民共利﹐行年七十﹐而有嬰孩之色。不幸遇餓虎﹐餓虎殺而食之。有張毅者﹐髙門縣薄﹐無不走也﹐行年四十﹐而有內熱之病以死。豹養其內而虎食其外﹐毅養其外而病攻其內。單﹐音善。﹞

○種白荷﹝白荷﹐蒓苴也。春初生葉﹐似甘焦﹐根似姜而肥﹐其根莖堪爲菹﹐治蠱毒。﹐人羊切。﹞

皿虫化爲癘﹐﹝昭元年《左傳》﹕於文﹐皿虫爲蠱。注云﹕皿﹐器也。器受虫害者爲蠱。﹞夷俗多所神。銜猜每臘毒﹐﹝《國語》﹕嗜味厚臘毒。臘﹐幹肉。﹞謀富不爲仁。﹝《孟子》﹕陽虎曰「爲富不仁矣﹐爲仁不富矣。」﹞蔬果自遠至﹐杯酒盈肆陳。言甘中必苦﹐何用知其眞﹖華潔事外飾﹐尢病中州人。錢刀恐賈害﹐﹝《漢書﹟食貨志》﹕王莽造大錢並契刀﹑錯刀。錢名爲刀﹐以其利於民也。賈﹐音古。﹞饑至益逡巡。竄伏常戰栗﹐懷故逾悲辛。庶氏有嘉艸﹐﹝「氏」﹐一作「民」﹐誤。《本艸》﹕白荷圖經引《周禮》庶氏以嘉艸除毒蠱﹐宗懍以嘉艸卽荷是也。《本艸》﹕性好陰﹐在木下生者尢美。﹞攻礻會事久泯。﹝《周禮》﹕庶氏掌除毒蠱﹐以攻說礻會之﹐嘉艸攻之。礻會﹐古外切﹐又音會。泯﹐音民。《山海經》﹕空桑之山﹐西望泯澤。﹞炎帝垂靈編﹐﹝今《本艸》也。按《本艸》﹐白荷主中蠱。注云﹕中蠱者服其汁並臥其葉﹐卽呼蠱主姓名。﹞言此殊足珍。崎嶇乃有得﹐托以全余身。紛敷碧樹陰﹐眄睞心所親。﹝眄﹐音﹤麥丐﹥。睞﹐洛代切。﹞

○新植海石橊

弱植不盈尺﹐遠意駐蓬瀛。﹝蓬萊﹑瀛洲﹐海中山名。此海石橊也﹐故有蓬瀛之句。﹞月寒空階曙﹐幽夢采云生。糞壤擢珠樹﹐﹝《列子》﹕渤海之東﹐有大壑焉。其中有五山﹐珠之樹叢生。《博物志》﹕三珠樹生赤水之上。﹞莓笞插瓊英。﹝《詩》﹕尙之以瓊英乎而。注云﹕石似玉者﹐此言瓊英﹐則瓊玉之英華也。﹞芳根顏色﹐䢐歲爲誰榮﹖

○戲題階前芍藥

凡卉與時謝﹐妍華麗玆晨。欹紅醉濃露﹐窈窕畱餘春。孤賞白日暮﹐暄風動搖頻。夜窗藹芳气﹐幽臥知相親。願致溱洧贈﹐﹝《詩》﹕溱與洧方渙渙兮﹐維士與女﹐伊共相謔﹐贈之以芍藥。洧﹐榮美切。﹞悠悠南國人。

○始見白髮題所植海石橊樹

幾年封植愛芳叢﹐韶艷朱顏竟不同。從此休論上春事﹐看成古木對衰翁。

○植靈壽木。﹝《漢書》﹕孔光﹐平帝時爲太師﹐賜靈壽杖。孟康曰﹕扶老杖也。服虔曰﹕靈壽﹐木名。師古曰﹕木似竹﹐有枝節﹐長不過八九尺﹐圍三四寸﹐自合杖制﹐不須削治。﹞

白華鑑寒水﹐怡我適野情。前趨問長老﹐重復欣嘉名﹐蹇連易衰朽﹐﹝《易》﹕往蹇來連。連﹐力善切。難也。﹞方剛謝經營。﹝《詩》﹕旅力方剛﹐經營四方。﹞敢期齒杖賜﹐﹝《周禮》﹕共王之齒杖。注云﹕王所以賜老者之杖。﹞聊且移孤莖。叢萼中競秀﹐分房外舒英。柔條乍反植﹐勁節常對生。循玩足忘疲﹐稍覺步武輕。安能事翦伐﹐﹝《詩》﹕蔽芾甘棠﹐勿翦勿伐。﹞持用資徒行。﹝《論語》﹕以吾從大夫之後﹐不可徒行也。﹞

○自衡陽移桂十餘本植零陵所住精舍﹝精舍﹐謂永州龍興寺也。公至永州時﹐卽居此寺。後四五年﹐則居愚溪矣。﹞

謫官去南裔﹐﹝裔﹐邊也。「官」﹐一作「宦」。﹞淸湘繞靈嶽。﹝靈嶽﹐謂衡山也。﹞晨登兼葭岸﹐霜景霽紛濁。離披得幽桂﹐芳本欣盈握。火耕困煙燼﹐﹝火耕﹐卽畬田也。《漢﹟武帝紀》﹕江南之地﹐火耕水耨。應劭曰﹕燒艸下水種稻。艸與稻並生﹐髙七八寸﹐因芟去﹐復下水灌﹐艸死﹐獨稻長﹐所謂火耕水耨。﹞薪采久摧剝。道旁且不願﹐岑嶺況悠邈。傾筐壅故壞﹐棲息期鸞。﹝鸞與也。﹐仕角切。﹞路遠淸涼宮﹐﹝「路遠」﹐一作「遠植」。﹞一雨悟無學。﹝「雨悟」。一作「悟兩」﹐月中名廣寒淸虛之府。淸涼宮﹐指月而言也。謂月中有仙桂而淸涼﹐此桂樹得一雨而沾澤之﹐則亦敷榮矣﹐何用學月中耶﹖﹞南人始珍重﹐﹝「始」﹐一作「喜」。﹞微我誰先覺﹖芳意不可傳﹐丹心徒自渥。

○湘岸移木芙蓉植龍興精舍

有美不自蔽﹐安能守孤根﹗盈盈湘西岸﹐秋至風露繁。麗影別寒水﹐芳委前軒。芰荷諒難雜﹐反此生髙原。﹝此詩所謂木芙蓉﹐則今之拒霜花﹐生於岸際﹐非《楚詞》所謂芙容也﹐故云「芰荷諒難雜﹐反此生髙原」。﹞

○早梅

早梅發髙樹﹐迥映楚天碧。朔吹飄夜香﹐繁霜滋曉白。欲爲萬里贈﹐﹝「贈」字﹐本陸凱詩「江南無所有﹐聊贈一枝春」。﹞杳杳山水隔。寒英坐銷落﹐何用慰遠客﹖

○南中榮橘柚﹝謝玄暉詩云﹕南中榮橘柚﹐寧知鴻雁飛。﹞

橘柚懷貞質﹐受命此炎方。﹝《楚詞》﹐屈原《橘頌》﹕後皇嘉樹﹐橘徠服兮。受命不遷﹐生南國兮。王逸曰﹕南國﹐謂江南也。橘受命於江南﹐不可移徙。種於北地﹐則化而爲枳。永州在唐屬江南道﹐故云。﹞密林耀朱綠﹐晚歲有餘芳。殊風限淸漢﹐飛雪滯故鄕。攀條何所嘆﹖北望熊與湘。﹝熊與湘﹐二山名。﹞

○紅蕉﹝《廣志》曰﹕芭蕉﹐一曰芭菹﹐或曰甘蕉。﹞

晚英值窮節﹐綠潤含朱光。以玆正陽色﹐﹝「陽」﹐一作「陰」。﹞窈窕淩淸霜。遠物世所重﹐旅人心獨傷。回暉眺林際﹐戚戚無遺芳。﹝「戚戚」﹐一作ベベ。﹞

○巽公院五詠﹝巽公﹐重巽也﹐居永州龍興寺。集有《送巽上人序》。補注《筆墨閒錄》云﹕退之《虢州三堂二十一詠》﹐子厚《巽公院五詠》﹐取韻各精切﹐非復縱肆而作。隨其題觀之﹐其工可知也。﹞

○淨土堂

結習自無始﹐淪溺窮苦源。﹝「淪溺」﹐一作「論極」。﹞流形及玆世﹐始悟三空門。華堂開淨域﹐﹝「華堂」﹐一作「龍華」。﹞圖像煥且繁。淸泠焚眾香﹐微妙歌法言。稽首愧導師﹐超遙謝塵昏。

○曲講堂

寂滅本非斷﹐文字安可離﹗曲堂何爲設﹖髙士方在斯。聖默寄言宣﹐分別乃無知。趣中卽空假﹐名相誰與期﹖﹝一作「與誰」﹞願言絕聞得﹐忘意聊思惟。

○禪堂

發地結菁茆。﹝《書》﹕包匭菁茆。此云「結菁茆」﹐謂以菁茆茨屋。﹞團團抱虛白。﹝《莊子》﹕虛室生白。﹞山花落幽戶﹐中有忘機客。﹝《筆墨閒錄》云﹕此聯不觀名篇﹐知是禪室也。﹞涉有本非取﹐照空不待析。萬籟俱緣生﹐然喧中寂。﹝﹐音杳﹐深也。﹞心境本同如﹐﹝「境」﹐一作「鏡」。﹞鳥飛無遺迹。

○芙蓉亭

新亭俯朱檻﹐嘉木開芙蓉。淸香晨風遠﹐溽彩寒露濃。瀟灑出人世﹐低昂多異容。嘗聞色空諭﹐﹝《多心經》云。﹞造物誰爲工﹖畱連秋月晏﹐﹝「月」﹐一作「日」。﹞迢遞來山鐘。

○苦竹橋

危橋屬幽徑﹐﹝「橋」﹐一作「梁」。﹞繚繞穿疏林。﹝「疏」﹐一作「空」。﹞迸籜分苦節﹐輕筠抱虛心。俯瞰涓涓流﹐仰聆蕭蕭吟。差池下煙日﹐嘲哲鳴山禽。﹝嘲﹐陟交切。哲﹐陟轄切。一本作「哳」。﹞諒無要津用﹐棲息有餘陰。

○梅雨﹝《四時纂要》云﹕梅熟而雨曰梅雨﹐江東呼爲黃梅雨。《筆墨閒錄》云「此詩不減老杜。」﹞

梅實迎時雨﹐蒼茫值晚春。愁深楚猿夜﹐夢斷越雞晨。﹝《莊子》﹕越雞不能伏鵠卵。越雞﹐小雞。﹞海霧連南極﹐江云暗北津。素衣今盡化﹐非爲帝京塵。﹝陸士衡詩﹕京洛多風塵﹐素衣化爲緇。謝詩云﹕誰能久京洛﹐緇塵染素衣。﹞

○零陵早春

問春從此去﹐幾日到秦原﹖憑寄還鄕夢﹐殷勤入故園。

○田家三首﹝邵武本作春懷故園。《筆墨閒錄》云﹕《田家詩》「雞鳴村巷白」云云﹐絕有淵明風味。﹞

蓐食徇所務﹐﹝《左氏》﹕秣馬蓐食。蓐食﹐晨炊。蓐﹐音辱。﹞驅牛向東阡。﹝阡﹐謂阡陌。南北曰阡﹐東西曰陌。﹞雞鳴村巷白﹐夜色歸暮田。札札耒耜聲﹐飛飛來烏鳶。竭玆筋力事﹐持用窮歲年。盡輸助徭役﹐﹝「徭役」﹐一作「淫侈」。徭﹐音搖。﹞聊就空自眠。﹝「自」﹐一作「捨」。﹞子孫日以長﹐世世還復然。○其二

籬落隔煙火﹐農談四鄰夕。庭際秋虫鳴﹐疏麻方寂歷。﹝「寂」﹐一作「析」。﹞蠶絲盡輸稅﹐機杼空倚壁。裏胥夜經過﹐雞黍事筵席。各言官長峻﹐文字多督責。東鄕後租期﹐車轂陷泥澤。公門少推恕﹐﹝「少」﹐一作「日」。「恕」﹐作「問」。﹞鞭朴恣狼籍。努力愼經營﹐肌膚眞可惜。迎新在此歲﹐﹝「此」﹐一作「今」。﹞惟恐踵前迹。○其三

古道饒蒺黎﹐縈回古城曲。蓼花被堤岸﹐陂水寒更淥。﹝「淥」﹐一作「綠」。﹞是時收獲竟﹐落日多樵牧。風髙楡柳疏﹐霜重梨棗熟。行人迷去住﹐野鳥競棲宿。田翁笑相念﹐昏黑愼原陸。今年幸少丰﹐無厭飠與粥。﹝飠﹐諸延切。﹞

○行路難三首﹝三詩意皆有所諷﹐上篇謂志大如誇父者﹐竟不免渴死﹐反不若北方之短人﹐亦足終天年。蓋自謂也。中篇謂人才眾多﹐則國家不能愛養﹐逮天下多事﹐則狼顧而嘆無可用之才。蓋言同輩諸公一時貶黜之意也。下篇謂物適其時﹐則無有不貴﹐及時異事遷﹐則貴者反賤。蓋言其前日居朝行而今日貶黜之意也。當是貶永州後作。﹞

君不見﹐誇父逐日窺虞淵。﹝《列子》﹕誇父不量力﹐欲追日景﹐逐之於隅谷之際。注曰﹕隅谷虞淵﹐日所入處。﹞跳踉北海超昆侖。﹝跳﹐徒凋切。踉﹐呂唐切。﹞披霄決漢出沆漭﹐﹝沆﹐下黨切。漭﹐母黨切。﹞瞥裂左右遺星辰。﹝杜子美云﹕千騎常瞥裂。瞥﹐匹蔑切。﹞須臾力盡道渴死﹐﹝誇父渴欲飲﹐走飲河渭。河渭不足﹐將北走飲大澤﹐未至﹐道渴而死。棄其杖﹐屍膏肉所浸﹐生鄧林。鄧林彌廣數千里。﹞狐鼠蜂蟻爭噬吞。﹝「蜂」﹐一作「螻」。﹞北方人長九寸﹐﹝《列子》﹕東北極有人﹐名人﹐長九寸。《山海經》曰﹕東海之外﹐有小人國﹐名人。﹐疾郢切﹐又音爭。《廣韻》音停。﹞開口抵掌更笑喧。啾啾飲食滴與粒﹐﹝一作「嘍啾」。﹞生死亦足終天年。睢盱大志小成遂﹐﹝睢﹐許規切。盱﹐音吁。一作「天志」﹐一作「失志」﹐一作「志大」。﹞坐使兒女相悲憐。○其二

虞衡斤斧羅千山﹐﹝《周禮》﹕虞衡作山澤之材。注云﹕虞衡﹐掌山林之官。掌山澤者謂之虞﹐掌川林者謂之衡。《周禮》又云﹕山虞掌山澤之禁令。林衡﹐掌巡林麓之禁令。﹞工命采斫戈與椽。﹝弋﹐音弋。「弋與」﹐一作「戕爲」。﹞深林土剪十取一﹐百牛連鞅摧雙轅。﹝鞅﹐牛羈也。﹞萬圍千尋妨道路﹐﹝圍﹐繞也。﹞東西蹶倒山火焚。遺余毫末不見保﹐躪躒間壑何當存﹖﹝躪﹐音吝。躒﹐音歷。﹞羣材未成質已夭﹐突兀孝豁空巖巒。﹝孝﹐許交切。諸韻無從山旁者﹐惟《集韻》有「孝」字云。﹤廣孝﹥豁﹐宮殿髙貌。﹞柏梁天災武庫火﹐﹝漢武帝太初元年十一月﹐柏梁臺災。晉惠帝元康五年閏十月﹐武庫火。累代異寶﹐一時蕩盡。《左傳》﹕人火曰火﹐天火曰災。﹞匠石狼顧相愁冤。君不見南山棟梁益稀少﹐愛材養育誰復論﹗○其三

飛雪斷道冰成梁﹐侯家熾炭雕玉房。﹝雕玉房﹐以雕玉飾房也。﹞蟠龍吐耀虎喙張﹐熊蹲豹躑爭低昂。﹝古者屑炭和作獸形。龍虎熊豹﹐皆言炭之形也。蹲﹐音存。躑﹐直炙切。﹞攢巒叢射朱光﹐﹝﹐五各切。﹞丹霞翠霧飄奇香。美人四向回明﹐﹝﹐耳珠。﹞雪山冰谷太陽。星躔奔走不得止﹐奄忽雙燕棲虹梁。風臺露榭生光飾﹐死灰棄置參與商。﹝《莊子》﹕心若死灰。韓安國曰﹕死灰獨不然乎﹖《左傳》﹕辰爲商星參爲晉星﹐參商相去之遠也。揚子曰﹕吾不睹參辰之相比也。王志長《雜詩》﹕王事離我志﹐殊隔過商參。﹞盛時一去貴反賤﹐桃笙葵扇安可當﹗﹝「當」﹐一作「常」。集注﹕東坡云﹕不知桃笙爲何物﹐偶閱《方言》﹐簟﹐宋﹑魏之間謂之笙﹐乃悟桃笙以桃竹爲簟也。梁簡文帝《答湘南王獻簟書》云﹕五離九折﹐出桃枝之翠筍。乃謂桃枝竹簟也。桃竹出巴﹑渝間﹐杜子美有《桃竹杖歌》。《詩話》云﹕余按唐萬年尉段公路《北戶錄》云﹕瓊州紅藤簟﹐《方言》謂之笙﹐或曰﹐亦曰行唐。沈約奏彈歙令仲文秀恣橫云﹕令吏輸六尺笙四十領。何東坡忘此耶﹖又左思太衝《吳都賦》云﹕桃笙象簟﹐韜於筒中。注云﹕桃笙﹐桃枝簟也。吳人謂簟爲笙。劉夢得亦有詩云﹕蕙風香麈尾﹐月露濡桃笙。葵扇﹐出《晉﹟謝安傳》﹕安鄕人有蒲葵扇五萬﹐安乃取其中者捉之。京師士庶競市﹐價增數倍。﹞

○聞籍田有感﹝元和五年十月﹐憲宗詔來年正月十六日東郊籍田﹐敕有司修撰儀注。﹞

天田不日降皇輿﹐﹝張衡《東京賦》云﹕躬三推於天田﹐修帝籍之千畝。《楚詞》﹕恐皇輿之敗績。皇輿﹐天子車也。﹞畱滯長沙歲又除。﹝賈誼貶長沙王傅﹐公以誼況己也。﹞宣室無由問釐事﹐﹝後歲餘﹐文帝思賈誼﹐徵之﹐至。入見﹐上方受釐﹐坐宣室。上因感鬼神事而問鬼神之本。誼具道所以然之故。釐﹐音禧。祭余肉也。﹞周南何處托成書﹖﹝司馬遷《自敍》﹕太史公畱滯周南﹐執遷手泣曰「今天子封泰山﹐而余不得從行﹐是命也夫﹗汝爲太史﹐無忘吾所欲論著矣﹗」元和五年十月﹐憲宗詔來年正月十六日東郊籍田﹐敕有司修撰儀注。公自言畱滯永州﹐如太史公﹐不得從行。﹞

○烏詞﹝一作《跛烏詞》。﹐舉一足也。此詞及下《籠鷹》《放鷓鴣》﹐皆以自況。﹐音企。《山海經》云﹕有踵國人﹐行腳不著地﹐如人之足。烏﹐病一足﹐而行也。作跛非。﹞

城上日出羣烏飛﹐鴉鴉爭赴朝陽枝。﹝鴉鴉﹐烏聲。《詩》﹐梧桐生矣﹐於彼朝陽。朝陽﹐日初出處。﹞刷毛伸翼和且樂﹐爾獨落魄今何爲﹖﹝落魄﹐不檢也﹐又不得志貌。魄﹐音托﹐又旁各切。﹞無乃慕髙近白日﹐三足妒爾令爾疾。﹝《五經通義》《春秋元命苞》皆云﹕日中有三足烏。﹞無乃饑啼走路旁﹐貪鮮攫肉人所傷﹖﹝《漢書》﹕黃霸爲潁川太守﹐嘗欲有所伺察﹐擇長年吏遣行。吏出﹐不敢捨郵亭﹐食於道旁﹐烏攫其肉。﹞翹肖獨足下叢薄﹐﹝《莊子》﹕肖翹之物。獨足﹐一足也。﹞口銜低枝始能躍。還顧泥塗備螻蟻﹐仰看棟梁防燕雀。左右六翮利如刀﹐﹝揚子﹕鷦鵬衝天﹐不在六翮乎﹖﹞踴身失勢不得髙。支離無趾猶自免。﹝《莊子》﹕支離疏者。上有大役﹐則支離以有常疾不受功﹔上與病者粟﹐則受三鐘與十束薪。夫支離其形者﹐猶足以養生。又魯有兀者叔山無趾﹐見仲尼曰「吾惟不知務而輕用吾身﹐吾是以亡足。今吾來也﹐猶有尊足者存﹐吾是以務全之也。」﹞努力低飛逃後患。

○籠鷹詞

淒風淅瀝飛嚴霜﹐﹝秋風曰淒風。淅瀝﹐風聲。﹞蒼鷹上擊翻曙光。雲披霧裂虹斷﹐霹靂掣電捎平岡。﹝傅玄《蜀都賦》曰﹕鷹則流星曜景﹐奔電飛光。掣﹐音徹。﹞砉然勁翮翦荊棘﹐﹝砉然﹐羽翮之聲。《莊子》﹕砉然響然。砉﹐呼切。﹞下攫狐兔騰蒼茫。爪毛吻血百鳥逝﹐獨立四顧時激昂。炎風溽暑忽然至﹐﹝《月令》﹐季夏之月﹐上潤溽暑。﹞羽翼脫落自摧藏。艸中貍鼠足爲患﹐一夕十顧驚且傷。但願淸商復爲假﹐﹝孟秋之月﹐涼風至﹐則鷹乃祭鳥也。﹞拔去萬累雲間翔。﹝「累」﹐一作「裏」。﹞

○放鷓鴣詞

楚越有鳥甘且腴﹐嘲嘲自名爲鷓鴣。﹝鷓鴣﹐鳥名。出南越。其鳴自呼﹐南飛不北。﹞徇媒得食不復慮﹐﹝媒﹐謂所以致鷓鴣者。﹞機械潛發罹﹛孚﹜。﹝﹐音嗟。﹛孚﹜﹐音孚﹐网也。﹞羽毛摧折觸籠﹐﹝偶許切。﹞煙火煽赫驚庖廚。鼎前芍藥調五味﹐﹝司馬相如賦﹕芍藥之和﹐具而後禦。芍藥﹐香藥。﹞膳夫攘腕左右視。齊王不忍觳觫牛﹐﹝《孟子》﹕齊宣王坐於堂上﹐有牽牛而過堂下者﹐曰「將以釁鐘。」王曰「吾不忍其觳觫。」﹞簡子亦放邯鄲鳩。﹝《列子》﹕邯鄲之民獻鳩於簡子﹐簡子厚賞之。客問其故﹐簡子曰「正旦放生﹐示有恩也。」《孔叢子》亦曰「元日有人獻鳩於簡子﹐簡子厚賞之﹐而放其鳩。」邯鄣﹐趙地。﹞二子得意猶念此﹐﹝「二子」﹐他本作「二君」﹐或又作「二臣」。﹞況我萬里爲孤囚﹖破籠展翅當遠去﹐同類相呼莫相顧。﹝《筆墨閒錄》云﹕蓋以自況其欲遠儔類也。﹞

○龜背戲﹝其制不可詳﹐觀詩意﹐乃亦博棋之類爾。狀如龜背﹐因以爲名。﹞

長安新技出宮掖﹐喧喧初徧王侯宅。玉盤滴瀝黃金錢﹐皎如文龜麗秋天。﹝麗﹐著也。《易》云﹕月日麗乎天。﹞八方定位開神卦﹐六甲離離齊上下。投變轉動玄機卑﹐星流霞破相參差。四分五裂勢未已﹐出無入有誰能知﹖乍驚散漫無處所﹐須臾羅列已如故。徒言萬事有盈虛﹐終朝一擲知勝負。﹝劉毅家無儋石之儲﹐樗蒲一擲百萬。﹞修門象棋不復貴﹐﹝《楚詞﹟招魂》章﹕魂兮歸來﹐入修門些。又云﹕﹛艸昆﹜蔽象棋﹐有六博些。注﹕修門﹐郢城門。﹞魏宮妝奩世所棄。﹝《世說》﹕彈棋始自魏宮內妝奩之戲﹐文帝於此技特妙﹐能用手巾角拂之。﹞豈如瑞質耀奇文﹐願持千歲壽吾君。﹝《史記》﹕龜千年遊蓮葉之上。﹞廟堂巾笥非余慕﹐﹝《莊子》﹕楚有神龜﹐死已三千歲矣﹐王巾笥而藏之廟堂之上。﹞錢刀兒女徒紛紛。﹝錢刀﹐見上《白荷》詩注。﹞

○聞黃鸝﹝黃鸝﹐卽倉庚也。一名搏黍。﹞

倦聞子規朝暮聲﹐﹝子規﹐卽鵜デ。﹞不意忽有黃鸝鳴。一聲夢斷楚江曲﹐滿眼故園春意生。﹝《苕溪詩話》云﹕感物懷土﹐不盡之意備見於此兩句中﹐不在多也。一本﹐「意生」作「艸綠」。﹞目極千里無山河﹐﹝一本﹐「目極」作「故園」。﹞麥芒際天搖靑波。王畿優本少賦役﹐務閒酒熟饒經過。此時晴煙最深處﹐捨南巷北遙相語。翻日迥度昆明飛﹐﹝昆明﹐池名。﹞淩風邪看細柳翥。﹝章恕切。飛舉也。﹞我今誤落千萬山﹐身同傖人不思還。﹝傖﹐助耕切。楚人別種。﹞鄕禽何事亦來此﹐令我生心憶桑梓。﹝《詩》﹕維桑與梓。﹞閉聲回翅歸務速﹐西林紫椹行當熟。﹝《說文》﹕椹﹐桑實也。《詩》﹕食我桑椹﹐懷我好音。椹﹐食荏切。﹞

○渾鴻臚宅聞歌效白。﹝《白》﹐古歌詞名。起於吳地﹐疑爲吳曲。﹞

翠帷雙捲出傾城﹐﹝《漢書》﹕李延年歌曰﹕北方有佳人﹐絕世而獨立。一顧傾人城﹐再顧傾人國。﹞龍劍破匣霜月明。﹝龍泉﹑太阿﹐皆劍名也。晉雷煥得寶劍﹐入水﹐化爲龍而去。﹞朱唇掩抑悄無聲﹐金簧玉磬宮中生。﹝笙有十三簧﹐象鳳之身。《呂氏春秋》曰﹕堯命夔拊石擊石﹐象上帝玉磬之音﹐以舞百獸。﹞下沈秋火激太淸﹐天髙地迥凝日晶。羽觴蕩漾何事傾﹖﹝宋玉《招魂》﹕瑤漿蜜勺實羽觴。﹞

○楊白花﹝《南史》﹕楊白花﹐武都仇池人。少有勇才﹐容貌瑰偉﹐胡太后逼幸之。白花懼禍﹐會父大眼卒﹐白花擁部曲南奔於梁。太后追思不已﹐爲作《楊白花歌》﹐使宮人晝夜連臂蹋蹄歌之﹐聲甚淒斷。楊白花位至太子左衛率。《許彥周詩話》曰﹕子厚樂府《楊白花》﹐言婉而情深﹐古今絕唱也。﹞

楊白花﹐風吹渡江水。坐令宮樹無顏色﹐搖蕩春光千萬里。茫茫曉日下長秋。﹝長秋﹐皇后宮。﹞哀歌未斷城鴉起。

○漁翁﹝東坡云﹕詩以奇趣爲宗﹐反常合道爲趣。熟味此詩有奇趣。然其尾兩句﹐𨿽不必亦可。﹞

漁翁夜傍西巖宿﹐﹝集中有《西山宴遊記》。﹞曉汲淸湘燃楚竹。煙銷日出不見人﹐Ы乃一聲山水綠。﹝山谷嘗書元次山《Ы乃曲》云﹐Ы﹐烏好切。乃﹐音靄。湘中棹歌聲。子厚《漁父》詞有「Ы乃一聲山水綠」之句﹐誤書「Ы欠」﹐後生多承誤﹐妄用之﹐可笑。《苕溪漁隱》曰﹕按《元次山集》《Ы乃曲》注云﹕Ы﹐音襖。乃﹐音靄。棹船之聲。《洪駒父詩話》﹐謂Ы﹐音靄。乃﹐音襖。遂反其音﹐是不曾看《次山集》及《山谷碑》而妄爲之音耳。﹞回看天際下中流﹐巖上無心云相逐。﹝陶淵明《歸去來詞》﹕云無心而出岫。﹞

○飲酒﹝《筆墨閒錄》曰﹕《飲酒》詩絕似淵明。﹞

今旦少愉樂﹐起坐開淸樽。舉觴酹先酒﹐﹝本注云﹕始爲酒者也。酹﹐音耒。先﹐息見切。﹞遺我驅憂煩。須臾心自殊﹐頓覺天地喧。連山變幽晦﹐綠水函晏溫。藹藹南郭門﹐﹝集有《與楊誨之書》云「吾待子郭南亭上」﹐而此云「南郭門」﹐亦永州也。﹞樹木一何繁。淸陰可自庇﹐竟夕聞佳言。盡醉無復辭﹐偃臥有芳蓀。彼哉晉楚富﹐﹝《孟子》﹕晉楚之富﹐不可及也﹐彼以其富﹐我以吾仁。﹞此道未必存。

○讀書

幽沈謝世事﹐亻免默窺唐虞。上下觀古今﹐起伏千萬途。遇欣或自笑﹐感戚亦以吁。縹帙各舒散﹐﹝縹﹐疋沼切。帛靑白色。本作「縹帙各散後」。﹞前後互相逾。﹝「前後」一作「得失」。﹞瘴こ擾靈府﹐日與往昔殊﹐臨文乍了了﹐徹捲兀若無。﹝集有《與許京兆書》云「往時讀書﹐自以不至底滯﹐今皆頑然無復省錄。每讀古人一傳﹐數紙已後﹐則再三伸捲﹐復觀姓氏﹐旋又廢失。」卽此所謂「徹捲兀若無」者。﹞竟夕誰與言﹖﹝「竟」字﹐今本多誤作「競」。﹞但與竹素俱。﹝《選》張景陽《雜詩》﹕遊思竹素園﹐注﹕竹素﹐皆古人所用書﹐文言「遊思」﹐古人典籍也。﹞倦極更倒臥﹐﹝「更」﹐一作「便」。﹞熟寐乃一蘇。欠伸展肢體﹐﹝《禮記》﹕君子欠伸撰杖屨。﹞吟詠心自愉。得意適其適﹐非願爲世儒。道盡卽閉口﹐蕭散捐囚拘。巧者爲我拙﹐智者爲我愚。書史足自悅﹐安用勤與劬﹖貴爾六尺軀﹐勿爲名所驅﹗

○感遇二首﹝永州作。﹞

西陸動涼气﹐﹝昭四年《左傳》﹕日在北陸而藏冰﹐西陸朝覿而出之。陸﹐道也。﹞驚鳥號北林。棲息豈殊性﹐集枯安可任﹗﹝《晉語》云﹕暇豫之吾吾﹐不如鳥烏。人皆集於苑﹐己獨集於枯。「集」﹐一作「榮」。﹞鴻鵠去不返﹐勾吳阻且深。﹝《吳越春秋》﹐太伯逃之荊蠻﹐號爲勾吳。「吳」﹐或作昊。﹞徒嗟日沈湎﹐丸鼓鶩奇音。﹝《漢書﹟史丹傳》﹕元帝畱好音樂﹐或置鼙鼓殿下﹐天子自臨軒檻上﹐ㄨ銅丸以レ鼓﹐聲中嚴鼓之節。﹞東海久搖蕩﹐南風已。﹝七林切。馬行疾。﹞坐使靑天暮﹐小星愁太陰。﹝《詩》﹐ィ彼小星。太陰﹐月也。﹞眾情嗜姦利﹐居貨捐千金。﹝《史記﹟呂不韋傳》﹕奇貨可居。﹞危根一以振﹐齊斧來相尋。﹝《漢書》引《易》﹕喪其齊斧。齊斧﹐利斧。齊﹐側皆切。﹞攬衣中夜起。﹝攬﹐音覽。一作﹛臨手﹜。﹞感物涕盈襟。微霜眾所踐﹐誰念歲寒心﹖○其二

旭日照寒野。興斯起蒿萊。﹝《詩》﹕弁彼興斯﹐歸飛提提。注云﹐興﹐卑居。鳥鴉也﹐小而多羣﹐腹下白。興﹐音豫。﹞啁啾有餘樂﹐飛舞西陵隈﹐回風旦夕至﹐﹝《爾雅》﹕回風曰飄。﹞零葉委陳ぼ。﹝音垓。﹞所棲不足恃﹐鷹隼縱橫來。

○詠史

燕有黃金臺﹐﹝《上谷郡圖經》曰﹕黃金臺﹐在易水東南十八里。燕昭王置千金於臺上﹐以延天下之士。﹞遠致望諸君。﹝望諸君﹐樂毅也。﹞兼兼事彊怨。﹝《晉語》﹕兼兼之徳﹐不足就也。兼兼之食﹐不足狃也。注云﹐兼兼﹐猶小小。兼﹐音歉。﹞三歲有奇勛。﹝《史記》﹕燕昭王以子之之亂而齊大敗燕﹐昭王怨齊﹐未嘗一日而忘報齊也。樂毅爲魏使燕﹐因委質爲臣。昭王以毅爲上將軍伐齊﹐下齊七十餘城﹐皆爲郡縣。﹞悠哉辟疆理﹐東海漫浮雲。寧知世情異﹐嘉谷坐髙焚。﹝昭王卒﹐子王惠立。齊田單縱反間於燕曰「齊之所忌﹐惟患他將之來。」惠王乃使騎劫代將﹐而召樂毅。毅畏誅﹐遂西降趙。趙封毅於觀津﹐號曰望諸君。髙﹐呼堯切。﹞致令委金石﹐誰顧蠢蠕羣。﹝蠢﹐尺尹切。蠕﹐而尹切。﹞風波潛構﹐﹝﹐許勿切。﹞遺恨意紛紜。豈不善圖後﹐交私非所聞。爲忠不內顧﹐晏子亦垂文。

○詠三良﹝文六年《左傳》﹕秦伯任好卒﹐以子車氏之三子奄息﹑仲行﹑釒咸虎爲殉﹐皆秦之良也。《詩﹟黃鳥》﹐哀三良也。國人刺穆公以人從死而作是詩。疏云﹕《秦本紀》云﹐穆公卒﹐葬於雍﹐從死者百七十人。然則死者多矣。主傷善人﹐故言哀三良也。﹞

束帶值明後﹐顧盼流輝光。一心在陳力﹐鼎列誇四方。﹝鼎列﹐鼎足而列也。﹞款款效忠信﹐恩義皎如霜。生時亮同體﹐死沒寧分張﹖壯軀閉幽隧﹐猛志塡黃腸。﹝《漢書﹟霍光傳》﹕賜光黃腸題湊各一具。蘇林曰﹕以柏木黃心致累棺﹐故曰黃腸。﹞殉死禮所非﹐﹝《禮記》﹕子車死於衛﹐其妻與其家大夫謀以殉葬。陳子亢曰「以殉葬﹐非禮也」。﹞況乃用其良﹖﹝東坡作《秦穆公墓》篇則云「昔公生不誅孟明﹐豈有死之日而忍用其良﹖乃知三子殉公﹐意亦猶齊之二子從田橫。古人感一飯尙能殺其身﹐今人不復見此等﹐乃以所見疑古人。」云云。﹞霸基獘不振﹐晉楚更張皇。疾病命固亂﹐魏氏言有章。﹝宣十五年《左傳》﹕魏武子有嬖妾﹐無子。武子疾﹐命其子顆必嫁是。疾病﹐則必以爲殉。及卒﹐顆嫁之﹐曰「疾病則亂﹐吾從其治也。」﹞從邪陷厥父﹐吾欲討彼狂。﹝彼狂﹐謂穆公子康公也。一作﹐「彼康」。﹞

○詠荊軻

燕秦不兩立﹐太子已爲虞。﹝燕太子丹謂其太傅鞠武曰「且燕﹑秦不兩立﹐願太傅圖之。」鞠武乃薦田光於太子。光言荊軻可用。﹞千金奉短計﹐﹝一本﹐「計」作「策」。﹞匕首荊卿趨。﹝荊軻曰「樊將軍﹐秦購之金千斤﹐邑萬家﹐誠得樊將軍首獻秦王﹐秦王必悅﹐臣乃得有以報。」太子豫求天下之利匕首﹐得趙人徐夫人匕首﹐取之百金﹐裝爲遣荊軻。﹞窮年徇所欲﹐兵勢且見屠。微言激幽憤﹐怒目辭燕都。朔風動易水﹐揮爵前長驅。﹝荊軻將入秦﹐至易水之上﹐爲歌曰﹕風蕭蕭兮易水寒﹐壯士一去兮不復還。﹞函首致宿怨﹐獻田開版圖。﹝荊軻斬樊於期之首﹐及獻燕督亢之地圖﹐函封以入於秦。﹞炯然耀電光﹐掌握罔正夫。﹝「正」﹐一作「匹」。﹞造端何其銳﹐臨事竟趑趄。長虹吐白日﹐﹝《漢書》﹕鄒陽曰「荊軻慕燕丹之義﹐白虹貫日﹐太子畏之。」﹞蒼卒反受誅。﹝「反」﹐一作「乃」。秦王見燕使者咸陽宮﹐發圖﹐圖窮而匕首見。荊軻因左手把其袖﹐而右手持匕首扌甚之。秦王驚﹐自引起﹐軻逐秦王。時侍醫夏無且以其所奉藥囊提荊軻﹐秦王拔劍斬之﹐斷其右股﹐於是左右前斬軻。﹞按劍赫憑怒﹐風雷助號呼。慈父斷子首﹐狂走無容軀。﹝荊軻旣死﹐秦王大怒﹐詔王翦伐燕﹐代王嘉乃遺燕王喜書曰﹕秦所以追尢燕急者﹐以太子丹故也。今誠殺丹獻之秦王﹐秦兵必解。其後秦將李信追丹﹐丹匿衍水中﹐燕王乃斬丹獻之。後五年﹐秦卒滅燕。﹞夷城芟七族﹐﹝鄒陽又云﹐荊軻扌甚七族﹐要離燔妻子。﹞臺觀皆焚污。﹝「焚」﹐一作「瀦」。﹞始期憂患弭﹐卒動災禍樞。秦皇本詐力﹐事與桓公殊。柰何效曹子﹐﹝曹沫事見《佩韋賦》注。﹞實謂勇且愚。世傳故多謬﹐太史徵無且。﹝太史公曰「世言荊軻傷秦王﹐非也。始公孫季功﹑董生與夏無且遊﹐具知其事。爲余道之如是」。且﹐子余切。﹞

○掩役夫張進骸﹝《詩眼》云﹕公《哭呂衡州》詩﹐足以發明呂溫之俊偉﹔《哭淩員外》詩﹐書盡淩準平生﹔《掩役夫張進骸》﹐旣盡役夫之事﹐又反覆自明其意。此一篇筆力規模﹐不減莊周﹑左丘明。﹞

生死悠悠爾﹐一气聚散之。偶來紛喜怒﹐奄忽已復辭。爲役孰賤辱﹖爲貴非神奇。一朝纊息定﹐﹝《喪大記》﹕屬纊以俟絕气。纊﹐今之新綿﹐易動搖﹐置之口鼻之上﹐以爲候。﹞枯朽無妍媸。生平勤皂櫪﹐М秣不告疲。﹝「М」﹐一作「」。《詩》﹕乘馬在廏﹐М之秣之。﹞旣死給櫝﹐﹝《髙祖紀》﹕士卒從軍者爲。服虔曰﹕音衛。應劭曰﹕小棺也。今謂之櫝。舊本皆作「彗櫝」。彗﹐乃車軸頭也﹐非是。﹞葬之東山基。柰何值崩湍﹐蕩析臨路垂。然暴百骸﹐﹝﹐古堯切﹐髑髏貌。「骸」﹐一作「體」。﹞散亂不復支。從者幸告余﹐﹝從﹐才用切。﹞捲之涓然悲。貓虎獲迎祭﹐﹝《禮記》﹕古之君子﹐使之必報之。迎貓﹐爲其食田鼠也﹔迎虎﹐爲其食田豕也﹐迎而祭之也。﹞犬馬有蓋帷。﹝《禮記》﹕仲尼之畜狗死﹐使子貢埋之﹐曰「吾聞之也﹐敝帷不棄﹐爲埋馬也﹐敝蓋不棄﹐爲埋狗也。」﹞佇立唁爾魂﹐豈復識此爲﹖畚鍤載埋瘞﹐﹝於計切。亦埋也。﹞溝瀆護其危。我心得所安﹐不謂爾有知。掩骼著春令﹐﹝《月令》﹕孟春之月﹐掩骼埋。骼﹐各百切。﹞玆焉適其時。及物非吾輩﹐﹝一作「事」。﹞聊且顧爾私。

○省試觀慶雲圖詩﹝晏元獻家本有此詩﹐今附於此。公貞元五年舉進士登第﹐此詩九年所作也。﹞

設色初成像﹐卿云示國都。﹝卿云﹐一曰慶雲。見《西京雜記》。﹞九天開祕祉﹐百辟贊嘉謨。抱日依龍衮﹐非煙近禦鑪。﹝《史記﹟天官書》﹕若煙非煙﹐若云非云﹐鬱鬱紛紛﹐蕭索輪﹐是謂慶雲。又《瑞應圖》曰﹕非气非煙﹐五色氛氳﹐謂之慶雲。﹞髙標連汗漫﹐向望接虛無。裂素榮光發﹐舒華瑞色敷。恆將配堯徳﹐﹝《史記》稱堯曰﹕就之如日﹐望之如雲。﹞垂慶代《河圖》。

○春懷故園

九扈鳴已晚﹐﹝昭十七年《左傳》﹕郯子曰﹕少昊之立﹐九扈爲九農正。《說文》曰﹕九扈﹐農桑候鳥。扈民無淫者也。春扈分盾﹐夏扈竊玄﹐秋扈竊藍﹐冬扈竊黃﹐棘扈竊丹﹐行扈﹐宵扈嘖嘖﹐桑扈竊脂﹐老扈。崔豹《古今注》云﹕春扈氏趣民耕種﹐夏扈趣民耘除﹐秋扈趣民收斂﹐冬扈趣民蓋藏﹐棘扈掌民百藥﹐行扈晝爲民驅鳥﹐宵扈夜爲民除獸﹐桑扈爲蠶驅雀﹐老扈趣民收麥。扈﹐一作。﹞楚鄕農事春。悠悠故池水﹐空待灌園人。﹝於陵子辭卿相而桔橰灌園。戴宏爲河間相﹐自免歸而灌蔬﹐以經教授。向秀與呂安灌園山陽﹐收餘利以供酒食之費。範丹學通三經﹐嘗自賃灌園。﹞

●卷四十四﹟非國語上○非國語序﹝集中有與呂道州書論《非國語》云「身編夷人﹐名列囚籍﹐以道之窮也﹐而施乎事者無日﹐故乃挽引彊爲小書﹐以志乎中之所得焉。」又與吳武陵書云「若《非國語》之說﹐僕病之久﹐嘗難言於世俗﹐今因其閒也而書之。」又云「伏而不出者累月﹐方示足下書。」書當元和三四年間﹐公時在永州作。其間載《國語》斷截不可考﹐輒附益之﹐庶其理易見焉。﹞

左氏《國語》﹐其文深閎傑異﹐固世之所耽嗜而不已也。而其說多誣淫﹐不槪於聖。﹝《揚子》﹐參差不齊﹐一槪諸聖。注云﹕一以聖人之道槪平之。﹞余懼世之學者溺其文采而淪於是非﹐是不得由中庸﹝一作「是不知得由中庸」。﹞以入堯﹑舜之道。本諸理﹐作《非國語》。

◎非國語上﹝三十一篇。﹞

○滅密﹝此已下《周語》。﹞

恭王遊於涇上﹐﹝「恭王」﹐諸本皆作「昭王」﹐以《國語》諸本考之﹐皆作「恭王」﹐且周之世系﹐恭王在穆王之後﹐而昭王在穆王之前﹐《國語》之敍亦止自穆王以來﹐則爲恭王無疑矣。恭﹐《史記》作共。﹞密康公從﹐有三女奔之。其母曰「必致之王。眾以美物歸汝﹐何徳以堪之﹖小醜備物﹐終必亡。」康公不獻。一年﹐王滅密。

非曰﹕康公之母誠賢耶﹖則宜以淫荒失度命其子﹐焉用懼之以數﹖且以徳大而後堪﹐則納三女之奔者﹐徳果何如﹖若曰「勿受之」﹐則可矣。教子而媚王以女﹐非正也。左氏以滅密徵之﹐無足取者。

○不藉

宣王不藉千畝﹐虢文公諫曰「﹝云云。﹞將何以求福用人﹖」王不聽。三十九年﹐戰於千畝﹐王師敗績於姜氏之戎。﹝藉﹐借也﹐借民力以爲之。天子藉田千畝﹐諸侯百畝﹐自厲王流於彘﹐藉田禮廢。宣王卽位﹐不復遵古﹐故虢文公諫之。文王母弟虢仲虢叔﹐始封於虢﹐文公蓋其後也。﹞

非曰﹕古之必藉千畝者﹐禮之飾也。其道若曰﹕吾猶耕云爾。﹝一作「吾猶耕乎云爾」。﹞又曰﹕吾以奉天地宗廟。則存其禮誠善矣。然而存其禮之爲勸乎農也﹐則未若時使而不奪其力﹐節用而不殫其財﹐通其有無﹐和其鄕閭﹐則食固人之大急﹐不勸而勸矣。啟蟄也得其耕﹐﹝《左傳》﹐啟蟄而郊。注云﹐啟蟄﹐建寅之月。﹞時雨也得其種﹐苗之猥大也得其耘﹐﹝《漢書》﹐江臯河濱﹐𨿽有惡種﹐無不猥大。猥﹐盛也。﹞實之堅好也得其獲﹐﹝《詩》﹕旣堅旣好﹐不稂不莠。﹞京庾得其貯﹐﹝《詩》﹕曾孫之庾﹐如坻如京。京﹐髙丘也。「京庾」﹐一作「爾庾」。﹞老幼得其養﹐取之也均以薄﹐藏之也優以固﹐則三推之道﹝推﹐進也﹐《禮記》﹕天子三推。推﹐徒回切。﹞存乎亡乎﹐皆可以爲國矣。彼之不圖﹐而曰我特以是勸﹐則固不可。今爲書者曰「將何以求福用人﹖」夫福之求﹐不若行吾言之大徳也﹔﹝「徳」﹐一作「福」。﹞人之用﹐不若行吾言之和樂以死也。敗於戎而引是以合焉﹐夫何怪而不屬也﹖又曰「戰於千畝」者﹐吾益羞之。

○三川震

幽王二年﹐西周三川皆震。伯陽父﹝周大夫也。﹞曰「周將亡矣﹗夫天地之气﹐不失其序﹔若過其序﹐民亂之也。陽伏而不能出﹐陰迫而不能蒸﹐於是有地震。今三川實震﹐是陽失其所而鎭陰也。陽失而在陰﹐源必塞。源塞﹐國必亡。若國亡﹐不過十年﹐數之紀也。夫天之所棄﹐不過其紀。」是歲也﹐三川竭﹐岐山崩﹐幽王乃滅﹐周乃東遷。﹝自「天地之气」已下新附。﹞

非曰﹕山川者﹐特天地之物也。陰與陽者﹐气而遊乎其間者也。自動自休﹐自峙自流﹐是惡乎與我謀﹖自斗自竭﹐自崩自缺﹐是惡乎爲我設﹖彼固有所逼引﹐而認之者不塞則惑。夫釜鬲而爨者﹐﹝《爾雅》﹕鼎款足者謂之鬲。款足﹐曲腳也。鬲﹐音肓。﹞必湧溢蒸鬱以糜百物﹔﹝糜﹐爛也。﹞畦汲而灌者﹐必衝蕩激以敗土石。是特老圃者之爲也﹐﹝一本云「是特老婦老圃者之爲也」。﹞猶足動乎物﹐又況天地之無倪﹐﹝倪﹐端倪。﹞陰陽之無窮﹐以Е洞葛乎其中﹐﹝Е﹐音汞﹐諸韻皆胡洞切﹐並雲水銀也﹐無別義。今獨孤及《觀海詩》﹕Е洞吞百谷。杜子美詩﹕Е洞不可掇。杜詩中用Е洞不一。《淮南子》﹐Е蒙鴻洞﹐莫知其門。許愼注﹕Е﹐讀如項羽之「項」。鴻﹐讀如子贛之「贛」。洞﹐讀如同遊之「同」。今按唐人用「Е洞」二字﹐若出於《淮南子》﹐音合依本處注。葛﹐音膠葛。﹞或會或離﹐或吸或吹﹐如輪如機﹐其孰能知之﹖且曰「源塞﹐國必亡。」「人乏財用﹐不亡何待﹖」則又吾所不識也。且所謂者天事乎﹖抑人事乎﹖若曰天者﹐則吾旣陳於前矣﹔人也﹐則乏財用而取亡者﹐不有他術乎﹖而曰是川之爲尢﹗又曰「天之所棄﹐不過其紀」﹐愈甚乎哉﹗吾無取乎爾也。

○料民

宣王料民於太原﹐仲山父諫曰「民不可料也。夫古者不料民而知其少多。王治農於藉﹐搜於農隙﹐耨獲亦於藉﹐於旣蒸﹐狩於畢時﹐是皆習民數也﹐又何料焉﹗不謂其少而大料之﹐是示少而惡事也﹐臨政示少﹐諸侯避之。治民惡事﹐無以賦令。且無故而料民﹐天之所惡也﹐害於政而妨於嗣。」﹝一作「後嗣」。﹞王卒料之﹐及幽王﹐乃廢滅。﹝《國語》無「廢」字。料﹐數也。自「民不可料」至「無以賦令」﹐新附。﹞

非曰﹕吾嘗言﹐聖人之道﹐﹝「言」﹐一作「聞」。﹞不窮異以爲神﹐不引天以爲髙﹐故孔子不語怪與神。君子之諫其君也﹐以道不以誣﹐務明其君﹐非務愚其君也。誣以愚其君則不臣。﹝一作「罔不拒」。﹞仲山氏果以職有所協﹐﹝協﹐合也。﹞不待料而具﹐而料之者政之ζ也﹐姑云爾而已矣﹐又何以示少惡事爲哉﹖﹝示少﹐示以寡也。惡事﹐厭惡政事﹐不能修之之意。﹞況爲大妄以諉乎後嗣﹗﹝《賈誼傳》﹕尙有可諉者。《胡建傳》﹕執事以諉上。諉﹐累也。諉﹐女恚切。﹞惑於神怪愚誣之說﹐而以是徵幽之廢滅﹐則是幽之悖亂不足以取滅﹐而料民者以禍之也。仲山氏其至於是乎﹖蓋左氏之嗜誣斯人也已﹗何取乎爾也﹖

○神降於莘﹝莘﹐虢地。﹞

周惠王十五年﹐有神降於莘。王問於內史過曰「今是何神也﹖」對曰「昔昭王娶於房﹐曰房後﹐實有爽徳﹐協於丹朱。丹朱馮身以儀之﹐生穆王焉。實臨周之子孫而禍福之。夫神壹﹐不遠徙遷。若由是觀之﹐其丹朱之神乎﹖」王曰「其誰受之﹖」對曰「在虢土。」王曰「然則何爲﹖」對曰「臣聞之﹐道而得神﹐是謂逢福﹔淫而得神﹐是謂貪禍。今虢少荒﹐其亡乎﹗」王曰「吾其若之何﹖」對曰「使太宰以祝史帥貍姓﹐奉犧牲粢盛玉帛往獻焉﹐無有祈也。」王曰「虢其幾何﹖」對曰「昔堯臨民以五。﹝五年一巡狩。﹞今其冑見﹐神之見也﹐不過其物。若由是觀之﹐不過五年。」﹝貍姓﹐丹朱之裔。謂神不歆非類﹐故帥以往。舊本止載「有神降於莘﹐使帥貍姓以獻焉」兩句。今如前附益之﹐庶可見非之之意也。﹞

非曰﹕力足者取乎人﹐力不足者取乎神。所謂足﹐足乎道之謂也﹐堯﹑舜是矣。周之始﹐固以神矣﹐況其徵乎﹖彼鳴乎莘者﹐以蒿淒愴。﹝﹐音薰﹐香气。蒿淒愴﹐見《禮記》。﹞妖之淺者也。天子以是問﹐卿以是言﹐則固已陋矣。而其甚者﹐乃妄取時日﹐莽浪無狀﹐而寓之丹朱。﹝莽浪﹐無根源也。並如字。﹞則又以房後之惡徳與丹朱協﹐而憑以生穆王﹐而降於虢﹐以臨周之子孫﹐於是遂師丹朱之裔以奉祠焉。又曰堯臨人以五﹐今其冑見﹐﹝冑﹐後也。﹞虢之亡﹐不過五年。斯其爲書也﹐不待片言而迂誕彰矣﹗

○聘魯

定王八年﹐使劉康公聘於魯。發幣於大夫﹐季文子﹑孟獻子皆儉﹐叔孫宣子﹑東門子家皆侈。歸﹐王問魯大夫孰賢﹖對曰「季﹑孟其長處魯乎﹖叔孫﹑東門其亡乎﹖若家不亡﹐身必不免。」王曰「幾何﹖」對曰「東門之位不若叔孫而泰侈焉﹐不可以事二君。叔孫之位﹐不若季孟而亦泰侈焉﹐不可以事三君。若皆早世﹐猶可﹐若登年以載其毒﹐必亡。」﹝登年﹐多歷年也。載﹐行也。毒﹐害也。必亡﹐家必亡也。自「發幣於大夫」至「身不免」﹐及「登年以載其毒﹐必亡」﹐皆新附。﹞

非曰﹕泰侈之徳惡矣﹐其死亡也有之矣﹐而孰能必其時之早暮耶﹖設令時之可必﹐又孰能必其君之壽夭耶﹖若二君而壽﹐三君而夭﹐則登年載毒之數如之何而準﹖

○叔孫僑如

簡王八年﹐魯成公來朝﹐使叔孫僑如先聘且告。見王孫說﹐與之語。﹝王孫說﹐周大夫也。﹞說言於王曰「魯叔孫之來也﹐必有異焉。其享覲之幣薄而言諂﹐殆請之也。若請之﹐必欲賜也。魯執政惟彊﹐故不忄焉﹐而後遣之。且其狀方上而銳下﹐宜觸冒人﹐王其勿賜。若貪陵之人來而盈其願﹐是不賞善也。」﹝自「簡王」至「來朝」﹐自「魯叔孫來」至「後遣之」皆新附。﹞

非曰﹕諸侯之來﹐王有賜予﹐非以貨其人也﹐以禮其國也。苟叔孫之來﹐不度於禮﹐不儀於物﹐則罪也。王而刑之﹐誰曰不可﹖若力之不能而姑勿賜﹐未足以懲夫貪陵者也﹐不若與之。今使王逆詐諸侯而蔑其卿﹐苟興怨於魯﹐未必周之福也。且夫惡叔孫者﹐泰侈貪陵則可矣﹐方上而銳下﹐非所以得罪於天子。

○郤至﹝郤﹐亦作「」。郤﹐乞逆切。﹞

晉旣克楚於鄢﹐使郤至告慶於周。﹝「告慶」﹐舊本作「獻捷」。﹞未將事﹐王叔簡公飲之酒﹐相說也。明日﹐王叔子譽諸朝。郤至見邵桓公﹐與之語。邵公以告單襄公曰「王叔子譽溫季﹐以爲必相晉國﹐相晉國必大得諸侯﹐勸二三君子必先導焉﹐可以樹。」襄公曰「人有言曰『兵在其頸』﹐其郤至之謂乎﹗君子不自稱也。﹝云云。﹞在《太誓》曰﹕『民之所欲﹐天必從之。』王叔欲郤至﹐能勿從乎﹖」郤至歸﹐明年死難。及伯輿之獄﹐王叔陳生出奔晉。﹝自「晉克楚」至「可以樹」﹐新附。﹞

非曰﹕單子罪郤至之伐當矣。因以列數捨鄭伯﹑下楚子﹑逐楚卒﹐咸以爲姦﹐則是後之人乘其敗追合之也。﹝邵公初告單襄公﹐謂「郤至曰﹕『吾有三伐﹕勇而有禮﹐反之以仁。吾三逐楚軍之卒﹐勇也﹔見其君必下而趨﹐禮也﹔能獲鄭伯而赦之﹐仁也。若是而知晉國之政﹐楚﹑越必朝。』」襄公曰「且至何三伐之有﹖夫仁﹑禮﹑勇﹐皆民之爲也。以義死用謂之勇﹔奉義順則謂之禮﹔畜義丰功謂之仁。姦仁爲佻﹐姦禮爲羞﹐姦勇爲賊。有三姦以求替其上﹐遠於徳政矣。」公謂三姦之說﹐自至死難後﹐後人追合之也。﹞左氏在《晉語》言免冑之事﹐則曰「勇以知禮。」於此焉而異﹐吾何取乎﹖﹝《晉語》﹕厲公六年﹐鄢之戰﹐至以韋之跗注﹐三逐楚共王卒﹐見王必下奔。退戰﹐王使工尹襄問之以弓﹐曰「方事之殷也﹐有韋之跗注﹐君子也。屬見不谷而下﹐無乃傷乎﹖」至甲冑而見客﹐免冑而聽命﹐曰「君子之外臣至﹐以寡君之靈﹐間蒙甲冑﹐不敢當拜君命之辱﹐爲使者故﹐敢三肅之。」君子曰「勇而知禮。」公謂左丘明前日旣載其三姦之事﹐而於此所書又如此﹐固已自異也。﹞郤氏誠良大夫﹐不幸其宗侈而亢﹐兄弟之不令﹐而智不能周﹐彊不能制﹐遭晉厲之淫暴﹐讒嬖竊構以利其室﹐卒及於禍。吾嘗憐焉。今夫執筆者以其及也﹐而必求其惡以播於後世﹐然則有大惡幸而得終者﹐則固掩矣。世俗之情固然耶﹖其終曰「王叔欲郤至﹐能勿從乎﹖」斯固不足譏也已。

○柯陵之會﹝柯陵﹐鄭西地名。﹞

柯陵之會﹐﹝《春秋》魯成公十七年書﹕公會尹子﹑單子﹑晉侯﹑齊侯﹑宋公﹑衛侯﹑曹伯﹑邾人伐鄭。六月乙酉﹐同盟於柯陵。﹞單襄公見晉厲公視遠步髙。﹝單﹐音善。﹞晉郤見﹐其語犯﹔﹝﹐音倚﹐又音奇。﹞郤見﹐其語迂﹔﹝﹐嗤周切。﹞郤至見﹐其語伐﹔齊國佐見﹐其語盡。魯成公見﹐言及晉難及郤之譖。單子曰「晉將有亂﹐其君與三郤其當之乎﹖」魯侯曰「敢問天道乎﹐抑人故也﹖」對曰「夫合諸侯﹐民之大事也。其君在會﹐步言視聽必皆無謫﹐則可以知徳矣。晉侯爽二﹐吾是以云。﹝視與步也。﹞今郤伯之語犯﹐叔迂﹐季伐。犯則陵人﹐迂則誣人﹐伐則掩人﹐其誰能忍之﹖𨿽齊國子亦將與焉。立於淫亂之國﹐而好盡言以招人過﹐﹝招﹐音搖。﹞怨之本也。」簡王十二年﹐晉殺三郤。十三年﹐晉侯弒。齊人殺國武子。﹝自「魯侯曰」至「能忍之」﹐自「立於淫亂」至「國武子」﹐皆新附。﹞

非曰﹕是五子者﹐𨿽皆見殺﹐非單子之所宜必也。而曰合諸侯﹐人之大事﹐於是乎觀存亡。若是﹐則單子果巫史矣。視遠步髙﹑犯﹑迂﹑伐﹑盡者﹐皆必乎死也﹐則宜死者眾矣﹗夫以語之迂而曰宜死﹐則單子之語﹐迂之大者﹐獨無謫邪﹖

○晉孫周

晉孫談之子周適周。單襄公以告頃公曰「必善晉周﹐將得晉國。其行也文﹐能文則得天地。天地所祚﹐小而後國。夫敬﹐文之恭也﹔忠﹐文之實也﹔信﹐文之孚也﹔仁﹐文之愛也﹔義﹐文之制也﹔智﹐文之輿也﹔勇﹐文之帥也﹔教﹐文之施也﹔孝﹐文之本也﹔惠﹐文之慈也﹔讓﹐文之材也。此十一者﹐夫子皆有焉。天六地五﹐﹝《國語》注﹕天有六气﹕陰﹑陽﹑風﹑雨﹑晦﹑明。地有五行﹕金﹑木﹑水﹑火﹑土也。舊本皆作「天五地六」﹐非是。﹞數之常也。﹝云云。﹞成公之歸也﹐吾聞晉之筮之也﹐遇《乾》之《否》﹐曰『配而不終』。君三出焉。一旣往矣﹐後之不知﹐其次必此。且成公之生也﹐其母夢神規其臀以黑﹐曰﹕『使有晉國﹐三而畀之孫。』故名之曰黑臀。於今再矣。晉襄公曰﹐此其孫也﹐而今徳孝恭﹐非此而誰﹖必早善晉子﹐其當之也。」頃公許諾。﹝自「晉孫談」至「適周」﹐自「將得晉國」至「文之材也」﹐自「成公之歸」至「許諾」﹐皆新附。﹞

非曰﹕單子數晉周之徳十一﹐而曰合天地之數﹐豈徳義之言耶﹐又徵卦﹑夢以附合之﹐皆不足取也。

○谷洛斗

靈王二十二年﹐谷﹑洛斗﹐將毀王宮。﹝谷﹑洛﹐二水名也。斗者﹐兩水激﹐有似於斗也。﹞王欲壅之﹐太子晉諫。﹝云云。﹞王卒壅之。及景王﹐多寵人﹐亂於是乎始生。景王崩﹐王室大亂。及定王﹐王室遂卑。

非曰﹕谷﹑洛之說﹐與三川震同。天將毀王宮而勿壅﹐則王罪大矣﹐奚以守先王之國﹖壅之誠是也。彼小子之訁堯訁堯者﹐又足記耶﹖王室之亂且卑﹐在徳﹐而又奚谷﹑洛之斗而徵之也﹖

○大錢

景王將鑄大錢﹐單穆公曰「不可。﹝云云。﹞可先而不備﹐謂之怠﹔可後而先之﹐謂之召災。」

非曰﹕古今之言泉幣者多矣。﹝錢者﹐金幣之名。古曰泉﹐後轉曰錢。﹞是不可一貫﹐以其時之升降輕重也。幣輕則物價騰踴﹐物價騰踴則農無所售﹐皆害也。就而言之﹐孰爲利﹖曰﹕幣重則利。曰﹕柰害農何﹖曰﹕賦不以錢﹐而制其布帛之數﹐則農不害﹔以錢﹐則多出布帛而賈﹐則害矣。今夫病大錢者﹐吾不知周之時何如哉﹖其曰「召災」﹐則未之聞也。左氏又於《內傳》曰「王其心疾死乎﹖」其爲書皆類此矣。

○無射

王將鑄無射﹐單襄公曰「不可。」﹝據《國語》﹐乃單穆公。﹞

非曰﹕鐘之大不和於律﹐樂之所無用﹐則王妄作矣。單子詞曰「口內味﹐耳內聲﹐﹝內﹐諾答切。﹞聲味生气。气在口爲言﹐在目爲明。言以信名﹐明以時動。名以成政﹐動以殖生。政成生殖﹐樂之至也。若視聽不和﹐而有震眩﹐則味入不精。不精則气佚﹐气佚則不和。於是有狂悖之言﹐有眩惑之明﹐有轉易之名﹐有過慝之度。出令不信﹐刑政放紛。」﹝《左傳》昭十六年﹐子產曰「獄之放紛。」﹞而伶州鳩﹐﹝伶﹐司樂官。州鳩﹐其名也。﹞又曰「樂以殖財。」又曰「離人怒神。」嗚呼﹗是何取於鐘之備也﹖吾以是怪而不信。或曰﹕移風易俗則何如﹖曰﹕聖人旣理定﹐知風俗和恆而由吾教﹐於是乎作樂以象之。後之學者述焉﹐則移風易俗之象可見﹐非樂能移風易俗也。曰﹕樂之不能化人也﹐則聖人何作焉﹖曰﹕樂之來﹐由人情出者也。其始非聖人作也﹐聖人以爲人情之所不能免﹐因而象政令之美﹐使之存乎其中﹐是聖人飾乎樂也。所以明乎物無非道﹐而政之不可忘耳。孟子曰「今之樂猶古之樂也。」「與人同樂﹐則王矣。」吾獨以孟子爲知樂。

○律

王問律於伶州鳩﹐對曰。﹝云云。﹞

非曰﹕律者﹐樂之本也﹐而气達乎物﹐凡音之起者本焉。而州鳩之辭曰「律呂不易﹐無姦物也。和平則久﹐久固則純﹐純明則終﹐終復則樂﹐所以成政。」吾無取乎爾。又曰「姬氏出自天黿﹐大姜之侄﹝徒結切﹐又直質切。﹞所憑神也。歲在周之分野。月在農祥﹐后稷之所經緯也。武王欲合是而用之。」斯爲誣聖人亦大矣。﹝《國語》云﹕王問七律者何﹖州鳩曰﹕我姬出自天黿﹐及析木者有建星及牽牛焉﹐則我皇妣大姜之侄﹑伯陵之後﹑逢公之所憑神也。歲之所在﹐則我有周之分野也。月之所在﹐辰馬農祥也﹐我太祖后稷之所經緯也。王欲合是五位三所而用之。注﹕天黿﹐卽玄枵星﹐齊之分野。周之皇妣王季之母大姜者﹐逢伯陵之後﹐齊女也﹐故言出自天黿。歲星在鶉火。鶉火﹐周之分野也。辰馬﹐房心星也﹐房星晨正而農事起﹐故謂之農祥。稷播百谷﹐故農祥后稷之經緯。謂武王欲合是五位﹕歲﹑月﹑日﹑星﹑辰﹐三所﹔逢公所憑神﹐周分野所在﹐后稷所經緯而用之。公非之以爲誣。﹞又曰「王以夷則畢陳﹐黃鐘布戎﹐太蔟布令﹐無射布憲﹐施捨於百姓。」吾知其來之自矣﹐﹝《語》又云﹐故以七同其數﹐而以律和其聲﹐於是乎有七律。王以二月癸亥夜陳未畢而雨﹐以夷則之上宮畢之﹐以黃鐘之下宮布戎於牧之野﹐以太蔟之下宮布令於商﹐以無射之上宮布憲施捨於百姓。﹞是《大武》之聲也。州鳩之愚﹐信其傳﹐而以爲武用律也。孔子語賓牟賈之言《大武》也﹐曰「《武》始自北出﹐再成而滅商﹐三成而南﹐四成而南國是疆﹐五成而分周公左﹑召公右﹐六成復綴﹐以崇天子﹐夾振之而四伐﹐盛威於中國。」則是《大武》之象也。「致右憲左」﹐「久立於綴」﹐皆《大武》之形也。夷則﹑黃鐘﹑太蔟﹑無射﹐《大武》之律變也。﹝憲﹐按記讀爲軒。﹞

○城成周

劉文公與萇弘﹝萇﹐音長。﹞欲城成周﹐告晉。魏獻子爲政﹐將合諸侯。衛彪見單穆公曰「萇弘其不沒乎﹗萇叔必速及﹐魏子亦將及焉。若得天福﹐其當身乎﹖﹐若劉氏﹐則子孫實有禍。」是歲﹐魏獻子焚死。二十八年﹐殺萇弘。及定王﹐劉氏亡。﹝在敬王十年。劉文公﹐王卿士。萇弘﹐周大夫萇叔也。衛彪﹐衛大夫也。魏獻子﹐晉正卿魏舒也。﹞

非曰﹕彪天所壞之說﹐吾友化光銘城周﹐﹝《呂溫集》有《古東周城銘》。﹞其後牛思黯作《頌忠》﹐﹝一作《訟忠》。﹞萇弘之忠悉矣﹐學者求焉。若夫「當身」「速及」之說﹐巫之無恆者之言也﹐追爲之耳。﹝吾友化光﹐呂溫也。溫﹐字和叔﹐一字化光。思黯﹐牛僧孺之字也。化光《古東周城銘》並序云﹕魯昭公三十二年﹐萇叔合諸侯之大夫城成周。衛彪曰「天之所壞﹐不可支也﹐萇弘違天﹐必受其咎。」異歲﹐周人殺萇弘﹐左氏明證以爲世規﹐俾持顚之臣沮其勝气﹐非所以勵尊王﹑垂大訓也。予經其地而作是銘。銘曰﹕文﹑武受命﹐肇興西土﹐周公作洛﹐始會風雨。居中本正﹐拓關開祚﹐盛則駿奔﹐衰則夾輔。平王東遷﹐九鼎已輕﹐二伯之後﹐時無義聲。大夫萇弘﹐言抗其傾﹐坐致諸侯﹐廓崇王城。𨿽微遠猷﹐實被令名﹐宜福而禍﹐何傷於明﹖立臣之本﹐委質定分﹐爲仁不卜﹐臨義不問。無天無神﹐惟道是信。國危必扶﹐國威必振。求而不獲﹐乃以死殉。興亡治亂﹐在徳非運。罪之違天﹐不可以訓。升虛覽古﹐慨然遐憤。勒名頹隅﹐以勸大順。﹞

○問戰﹝此已下《魯語》。﹞

長勺之役﹐曹劌﹝姑衛切。﹞問所以戰於嚴公。﹝避莊諱爲嚴。﹞公曰「小大之獄﹐必以情斷之。」劌曰「可以一戰。」﹝嚴公﹐《國語》作莊公。﹞

非曰﹕劌之問洎嚴公之對﹐皆庶乎知戰之本矣。而曰夫「神求優裕於饗」﹐「不優﹐神不福也」。是大不可。方斗二國之存亡﹐以決民命﹐不務乎實﹐而神道焉是問﹐則事機殆矣。旣問公之言獄也﹐﹝旣「問」﹐一作「聞」。﹞則率然曰「可以一戰」﹐亦問略之尢也。苟公之徳可懷諸侯。﹝「問略」。一作「闊略」﹐一作「略之尢公也﹐苟公之徳可以懷諸侯」。﹞而不事乎戰則已耳﹔旣至於戰矣﹐徒以斷獄爲戰之具﹐則吾未之信也。劌之辭宜曰﹕君之臣謀而可制敵者誰也﹖將而死國難者幾何人﹖﹝難﹐乃旦切。﹞士卒之熟練者眾寡﹖器械之堅利者何若﹖趨地形得上游以延敵者何所﹖然後可以言戰。若獨用公之言而恃以戰﹐則其不誤國之社稷無幾矣。申包胥之言戰得之﹐語在《吳篇》中。﹝子厚非魯公君臣不知治人﹐而求卜於神﹐是矣﹐謂斷獄爲不足以戰﹐則未必然。僂者怒於一笑而齊侯辱﹐禦者忿於一羹而華元敗﹐赦食馬者足以出秦繆公﹐遺翳桑者足以救趙宣子﹐事以一端起﹐則言亦因之。使治獄者不由公道﹐戮及非辜﹐怨結士卒﹐一戰取衄﹐安知無如羊斟之類乎﹖東萊呂伯恭曰﹕子羔爲衛政﹐刖人之足。衛亂﹐子羔走郭門﹐刖者守門曰「於此有室。」子羔入﹐追者罷。子羔將去﹐謂刖者曰「吾親刖子之足﹐此乃子報我之時也﹐何足逃我﹖」刖者曰「君之治臣也先﹐後臣以法﹐欲臣之免於法也﹐臣知之。獄決罪定﹐臨當論刑﹐君愀然不樂見於顏色﹐臣又知之。此臣之所以脫君也。」子羔一有司耳﹐有哀矜之意﹐人猶報之若是﹐況莊公君臨一國﹐獄必以情﹐人之思報﹐豈子羔比耶﹖宗元乃曰「以斷獄爲戰之具﹐吾未之信」﹐歷舉將臣﹑士卒﹑地形之屬﹐宗元之言﹐皆所謂戰﹐而非所以戰也。﹞

○躋僖公

夏父弗忌爲宗﹐﹐將躋僖公。﹝云云。﹞展禽曰「夏父弗忌必有殃。」「若血气彊固﹐將壽寵得沒。𨿽壽而沒﹐不爲無殃。」其葬也﹐焚﹐煙徹其上。﹝弗忌﹐魯大夫。宗﹐宗伯﹐掌國祭祀之禮也。蒸﹐祭也﹐躋者﹐升也。弗忌欲升僖公於閔公之上也﹐謂明者爲昭﹐其次爲穆﹐而不以次。宗有司皆曰非昭穆而不聽。柳下惠以爲必有殃﹐而其言近誣﹐故公謂非所宜云。﹞

非曰﹕由「有殃」以下﹐非士師所宜云者﹐誣吾祖矣。

○莒僕

莒太子僕殺紀公﹐﹝紀公生僕及季佗﹐旣立僕﹐而又愛季佗而黜僕﹐故弒之。﹞以其寶來奔。宣公使僕人以書命季文子﹐裏革遇之而更其書。明日﹐有司復命﹐公詰之﹐僕人以裏革對。公執之﹐裏革對曰「毀則者爲賊﹐掩賊者爲藏﹐竊寶者爲宄﹐用宄之財者爲姦。使君爲藏姦者﹐不可不去也﹔臣違君命者﹐不可不殺也。」公曰「寡人實貪﹐非子之罪也。」乃捨之。﹝裏革﹐魯大夫克也﹐自「明日」以下﹐新附。﹞

非曰﹕裏革其直矣﹗曷若授僕人以入諫之爲善﹖公之舍革也美矣﹗而僕人將君命以行﹐遇一夫而受其更﹐釋是而勿誅﹐則無以行令矣。若君命以道而遇姦臣更之﹐則何如﹖

○仲孫它﹝徒何切。﹞

季文子無衣帛之妾﹐無食粟之馬﹐仲孫它諫。﹝云云。﹞文子以告孟獻子﹐孟獻子囚之七日。自是子服之妾﹐衣不過七升之布﹐馬餼不過稂莠。﹝季文子﹐季孫行父也﹐相魯宣公﹑成公。仲孫它﹐孟獻子之子子服它也。布八十縷爲升。﹞

非曰﹕它可謂能攺過矣。然而父在焉﹐而儉侈專乎己﹐何也﹖七升之布﹐大功之也﹐居然而用之﹐未適乎中庸也已。

○賁羊﹝賁﹐音墳。﹞

季桓子穿井﹐得土缶﹐中有羊焉。使人問仲尼曰「吾穿井獲狗﹐何也﹖」仲尼曰「以丘所聞者﹐羊也。」

非曰﹕君子於所不知﹐蓋闕如也。孔氏惡能窮物怪之形也﹖是必誣聖人矣。史之記地坼犬出者有之矣。﹝《晉﹟五行志》﹕隆安初﹐輔國將軍孫無終家於曁陽﹐地中聞犬子聲﹐尋而地坼﹐有二犬子﹐皆白色﹐一雄一雌﹐取而養之﹐皆死﹐後無終爲桓玄所滅。﹞近世京兆杜濟穿井獲土缶﹐中有狗焉﹐投之於河﹐化爲龍。

○骨節專車苦矢

吳伐越﹐隳會稽﹐﹝「隳」﹐《國語》作「墮」。﹞獲骨節專車。吳子使好來聘﹐且問之仲尼。仲尼曰「丘聞之﹐昔禹致羣臣於會稽之山﹐防風氏後至﹐禹殺而戮之。其骨節專車﹐此爲大矣。」﹝骨一節﹐其長專車。專﹐擅也。﹞仲尼在陳﹐有隼集於陳侯之庭而死。苦矢貫之﹐石﹐其長尺有咫。﹝苦﹐音戶。﹞陳惠公使人以隼如仲尼之館問之﹐仲尼曰「隼之來也遠矣﹐此肅愼氏之矢也。」﹝肅愼﹐北夷之國﹐﹐石中矢鏃也。自「吳子」已下新附﹐﹐乃乎切。﹞

非曰﹕左氏﹐魯人也﹐或言事孔子﹐宜乎聞聖人之嘉言﹐爲《魯語》也﹐盍亦徵其大者﹐書以爲世法﹖今乃取辯大骨﹑石以爲異。其知聖人也亦外矣。言固聖人之恥也﹐孔子曰「丘少也賤﹐故多能鄙事。」

○輕幣﹝《齊語》。﹞

天下諸侯知桓公之非爲己動也﹐是故諸侯歸之。桓公知諸侯之歸己也﹐故使輕其幣而重其禮。故天下諸侯罷馬以爲幣﹐﹝罷﹐音疲。﹞縷綦以爲奉﹐﹝注云﹕奉﹐藉也﹐所以藉玉之藻也。縷綦﹐以縷織綦﹐不用絲﹐取易共也。﹞鹿皮四个。﹝《國語》作「分」﹐諸本皆作「个」。﹞諸侯之使﹐垂橐而入﹐載而歸。﹝﹐苦隕切。自「天下」至「歸己也」新附。﹞

非曰﹕桓公之苟能弔天下之敗﹐衛諸侯之地﹐貪彊忌服﹐戎狄縮匿﹔君得以有其國﹐人得以安其堵﹐𨿽受賦於諸侯﹐樂而歸之矣﹐又奚控焉﹖悉國之貨以利交天下﹐若是耶﹐則區區齊人﹐惡足以奉天下﹖己之人且不堪矣﹐又奚利天下之能得﹖若竭其國﹐勞其人﹐抗其兵﹐以市伯名於天下﹐又奚仁義之有﹖予以謂桓公之伯不如是之獘也。﹝「謂」﹐一作「爲」。桓公之不王而伯﹐惟其假仁義之名﹐其實則爲利耳。考《管子》之書﹐若通魚鹽﹔若賦金鐵﹔若作錢幣﹔若殺商賈﹔欲實京﹐則式璧也﹔欲傾魯﹑梁﹐則服綈也﹔欲致諸侯之寶﹐則多具石璧也﹔欲下代王之眾﹐則貴買狐白也。朝夕汲汲﹐惟利爲謀。其用厚禮以交諸侯﹐蓋市四鄰之歡心﹐亦僞而不誠也。子厚乃以爲公之仁義﹐必無利交之事﹐子厚固誠齊人乎﹖﹞

○卜﹝此已下《晉語》。﹞

獻公卜伐驪戎﹐史蘇占之曰「勝而不吉。」

非曰﹕卜者﹐世之餘伎也﹐道之所無用也。聖人用之﹐吾未之敢非。然而聖人之用也﹐蓋以驅陋民也﹐非恆用而徵信矣。爾後之昏邪者神之﹐恆用而徵信焉﹐反以阻大事。要言﹐卜史之害於道也多﹐而益於道也少﹐𨿽勿用之可也。左氏惑於巫而尢神怪之﹐乃始遷就附益以成其說﹐𨿽勿信之可也。

○郭偃﹝與前伐驪戎事相屬。﹞

郭偃曰「夫口﹐三五之門也。﹝口以紀三辰﹐言以宣五行。﹞是以讒口之亂﹐不過三五。」﹝少則三﹐若多則五也。﹞

非曰﹕舉斯言而觀之﹐則愚誣可見矣。

○公子申生

申生曰「棄命不敬﹔作令不孝﹔間父之愛而嘉其貺﹐有不忠焉﹔廢人以自成﹐有不貞焉。」﹝申生﹐晉獻公太子也。獻公將黜之而立奚齊﹐諸臣使圖之﹐申生曰﹐云云。「吾其止也」。﹞

非曰﹕申生於是四者咸得焉。昔之儒者﹐有能明之矣﹐故予之辭也略。

○狐突

公使太子伐東山﹐﹝獻公十七年。太子﹐申生也﹐獻公欲黜之﹐欲使爲此行而觀之。﹞狐突禦戎。至於稷桑﹐翟人出逆。申生欲戰﹐狐突諫曰「不可。」申生曰「君之使我非歡也﹐抑欲測吾心也。不戰而反﹐我罪玆厚﹔我戰𨿽死﹐猶有名焉。」果戰﹐敗翟於稷桑而反﹐讒言益起。狐突杜門不出。君子曰「善深謀。」﹝自「公使太子」至「果戰」新附。﹞

非曰﹕古之所謂善深謀﹐居乎親戚輔佐之位﹐則納君於道﹔否則繼之以死﹐惟己之義所在莫之失之謂也。今狐突﹐以位﹐則戎禦也﹔以親﹐則外王父也。申生之出﹐未嘗不從﹐睹其將敗而杜其門﹐則姦矣﹗而曰「善深謀」﹐則無以勸乎事君也已。丕鄭曰「君爲我心。」裏克曰「中立。」﹝裏克曰「吾秉君以殺太子﹐吾不忍﹐中立其免乎。」詳見《晉語》。﹞晉無良臣﹐故申生終以不免。

○虢夢

虢公夢在廟﹐有神面白毛﹑虎爪﹐執鉞立於西阿之下。﹝云云。﹞公覺﹐且使國人賀夢。舟之僑告諸其族曰「眾謂虢不久﹐吾今知之。」以其族行﹐適晉。﹝自「公覺」至「知之」新附。﹞

非曰﹕虢﹐小國也而泰﹐以招大國之怒﹐政荒人亂﹐亡夏陽而不懼﹐而猶用兵窮武以增其仇怨﹐所謂自拔其本者。亡﹐孰曰不宜﹖又惡在乎夢也﹖舟之僑誠賢者歟﹖則觀其政可以去焉。由夢而去﹐則吾笑之矣。

○童謠

獻公問於卜偃曰「攻虢何月也﹖」對曰「童謠有之﹐曰丙之辰﹐﹝云云﹞。」

非曰﹕童謠無足取者﹐君子不道也。

○宰周公

葵丘之會﹐獻公將如會﹐﹝魯僖公九年﹐齊桓公盟諸侯於葵丘。﹞遇宰周公﹐曰「君可無會也。夫齊侯將施惠出責﹐是之不果﹐而暇晉是皇。」公乃還。宰孔曰「晉侯將死矣。景霍以爲城﹐而汾﹑河﹑涑﹑澮以爲淵﹐戎狄之民實環之﹐汪是土也﹐苟違其違﹐誰能懼之﹖」﹝上違﹐違去也。其違﹐違道也。﹞是歲﹐獻公卒。﹝自「君可無會」至「是皇」﹐自「景霍」至「懼之」新附。﹞

非曰﹕凡諸侯之會霸主﹐小國﹐則固畏其力而望其庥焉者也﹔大國﹐則宜觀乎義﹐義在焉則往﹐以尊天子﹐以和百姓。今孔之還晉侯也﹐曰「而暇晉是皇」﹐則非吾所陳者矣。又曰「汪是土也﹐苟違其違﹐誰能懼之﹖」則是恃乎力而不務乎義﹐非中國之道也。假令一失其道以出﹐而以必其死﹐爲書者又從而徵之﹐其可取乎﹖

○荀息

裏克欲殺奚齊﹐﹝晉獻公寵驪姬﹐旣殺太子申生而立奚齊﹐公子重耳奔狄﹐夷吾奔秦。至是獻公卒﹐裏克欲殺奚齊而逆重耳。﹞荀息曰「吾有死而已。先君問臣於我﹐我對以忠貞。」旣殺奚齊﹐荀息將死之﹐人曰「不如立其弟而輔之。」荀息立卓子。裏克又殺卓子﹐荀息死之。君子曰「不食其言矣。」﹝自「旣殺」至「卓子」新附。﹞

非曰﹕夫「忠」之爲言﹐中也﹔「貞」之爲言﹐正也。息之所以爲者有是夫﹖間君之惑﹐排長嗣而擁非正﹐其於中正也遠矣。或曰「夫己死之不愛﹐死君之不欺也。抑其有是﹐而子非之耶﹖」曰「子以自經於溝瀆者舉爲忠貞也歟﹖」或者﹕「左氏﹑谷梁子皆以不食其言﹐然則爲信可乎﹖」曰「又不可。不得中正而復其言﹐亂也﹐惡得爲信﹖」曰「孔父﹑仇牧﹐是二子類耶﹖」曰「不類﹐則如《春秋》何﹖」曰「春秋之類也﹐以激不能死者耳。﹝《春秋》桓公二年﹐書宋督弒其君與夷及其大夫孔父。莊公十二年﹐書宋萬弒其君捷及其大夫仇牧。至僖公十年﹐書裏克弒其君卓及其大夫荀息。其法皆同。﹞孔子曰﹕『與其進不保其往也。』《春秋》之罪許止也﹐隱忍焉耳。﹝昭公十九年﹐許世子止弒其君買。《左氏》云﹕許悼公瘧。五月﹐飲太子之藥而卒。太子奔晉﹐書曰「弒其君」。君子曰「盡心力以事君﹐捨藥物可也。」﹞其類荀息也亦然﹐皆非聖人之情也。枉許止以懲不子之禍﹐進荀息以甚苟免之惡﹐忍之也。吾言《春秋》之情﹐而子懲其文﹐不亦外乎﹖故凡得《春秋》者﹐宜是乎我也。此之謂信道哉﹗」﹝公集中有《與元饒州論春秋書》﹐亦及《春秋》書荀息之事﹐云「某嘗著《非國語》六十餘篇﹐其一篇爲息發也﹐今錄以往」。卽此也﹐書意皆與此篇同。﹞

●卷四十五﹟非國語下◎非國語下﹝三十六篇﹞

○狐偃

裏克旣殺卓子﹐使屠岸夷告重耳曰「子盍入乎﹖」﹝屠岸夷﹐晉大夫也。﹞舅犯曰「不可。」﹝云云。﹞秦穆公使公子縶弔重耳曰「時不可失。」舅犯曰「不可。」﹝云云。﹞

非曰﹕狐偃之爲重耳謀者﹐亦迂矣。國虛而不知入﹐以縱夷吾之昏殆﹐而社稷幾喪。徒爲多言﹐無足采者。且重耳﹐兄也﹔夷吾﹐弟也。重耳﹐賢也﹔夷吾﹐昧也。弟而昧﹐入猶可終也﹔兄而賢者﹐又何栗焉﹖﹝「栗」一作「怯」。﹞使晉國不順而多敗﹐百姓之不蒙福﹐兄弟爲豺狼以相避於天下﹐由偃之策失也。而重耳乃始倀倀焉遊諸侯﹐﹝倀﹐醜良切。﹞陰蓄重利﹐以幸其弟死﹐獨何心歟﹖僅能入﹐而國以霸﹐斯福偶然耳﹐﹝「偶」﹐一作「禍」。﹞非計之得也。若重耳早從裏克﹑秦伯之言而入﹐則國可以無向者之禍﹐而兄弟之愛可全﹐而有分定焉故也。夫如是﹐﹝一有「足」字。﹞以爲諸侯之孝﹐又何戮笑於天下哉﹖﹝初﹐裏克及秦穆公旣告重耳﹐又使告公子夷吾於梁。重耳以舅犯之言不入﹐夷吾以冀芮之言而入﹐是爲惠公。惠公之惡﹐後篇可見矣。﹞

○輿人誦

惠公入而背內外之賂。輿人誦之曰「﹝云云。﹞得之而狃﹐﹝音紐。﹞終逢其咎﹔喪田不懲﹐禍亂其興。」旣﹐裏﹑ぶ死﹐﹝ぶ﹐音丕。一云「死禍」。﹞公隕於韓。郭偃曰「善哉﹗夫眾口﹐禍福之門也。」

非曰﹕惠公﹑裏﹑ぶ之爲也﹐則宜咎禍及之矣﹐又何以神眾口哉﹖其曰「禍福之門」﹐則愈陋矣。

○葬恭世子

惠公出恭世子而攺葬之﹐﹛自死﹜達於外。﹝「﹛自死﹜」﹐與「臭」同。﹞國人頌之曰「﹝云云。﹞歲之二七﹐其靡有徵兮。﹝一作「無有徵者」。﹞若翟公子﹐吾是之依兮﹔安撫國家﹐爲王妃兮。」郭偃曰「十四年﹐君之冢嗣其替乎﹖其數告於人矣。公子重耳其入乎﹖其魄兆於人矣。若入﹐必霸於諸侯﹐其光耿於民矣。」﹝恭世子﹐申生也。翟公子﹐重耳也。「翟」與「狄」同。耿﹐猶照也。耿﹐古迥切﹐與「炯」同。﹞

非曰﹕眾人者言政之善惡﹐則有可采者﹐以其利害也﹐又何以知君嗣二七之數與重耳之伯﹖是好事者追而爲之﹐未必偃能徵之也﹐況以是故發耶﹗﹝「是」﹐一作「臭」。﹞

○殺裏克

惠公旣殺裏克而悔之﹐曰「芮也使寡人過殺社稷之鎭。」﹝芮﹐冀芮也。鎭者﹐重也。﹞郭偃聞之曰「不謀而諫者﹐冀芮也﹐不圖而殺者﹐君也。不謀而諫不忠﹐不圖而殺不祥。不忠受君之罰﹐不祥罹天之禍。受君之罰死戮﹐罹天之禍無後。」﹝文公殺懷公於髙梁。秦人殺冀芮而施之。﹞

非曰﹕芮之陷殺克也﹐其不祥宜大於惠公。而異其辭﹐以配君罰天禍﹐皆所謂遷就而附益之者也。

○獲晉侯

秦穆公歸﹐至於王城﹐﹝晉惠公五年﹐秦帥師伐晉﹐獲晉侯以歸。王城﹐秦地。﹞合大夫而謀曰「殺晉君與逐出之﹐與以歸與復之﹐孰利﹖」公子縶曰「殺之利。」﹝縶﹐丁立切。﹞公孫枝曰「不可。」公子縶曰「吾將以重耳代之。晉君之無道莫不聞﹐重耳之仁莫不知。殺無道﹐立有道﹐仁也。」公孫枝曰「恥一國之士﹐又曰『余納有道以臨汝』﹐無乃不可乎﹖不若以歸﹐要晉國之成﹐復其君而質其嫡子﹐﹝質﹐脂利切。﹞使父子代處秦﹐國可以無害。」

非曰﹕秦伯之不霸天下也﹐以枝之言也。且曰「納有道以臨汝」﹐何故不可﹖縶之言殺之也﹐則果而不仁﹔其言立重耳﹐則義而順。當是時﹐天下之人君莫能宗周﹐而能宗周者則大國之霸基也。向使穆公旣執晉侯﹐以告於王曰「晉夷吾之無道莫不聞﹐重耳之仁莫不知﹐且又不順﹐旣討而執之矣。」於是以王命黜夷吾而立重耳﹐咸告於諸侯曰「吾討惡而進仁﹐旣得命於天子矣﹐吾將達公道於天下。」則天下諸侯無道者畏﹐有徳者莫不皆知嚴恭欣戴而霸秦矣。﹝「莫不」﹐一本作「慕」字。﹞周室𨿽卑﹐猶是王命﹐命穆公以爲侯伯﹐則誰敢不服﹖夫如是﹐秦之所恥者亦大矣。﹝「恥」﹐一作「集」。﹞棄至公之道。﹝一作「至公大中之道」。﹞而不知求﹐姑欲離人父子﹐而要河東之賂。﹝是役也﹐秦取晉河東之地而置官司。﹞其捨大務小﹑違義從利也甚矣。霸之不能也以是夫。

○慶鄭

丁丑﹐斬慶鄭﹐乃入絳。﹝初﹐秦侵晉﹐晉師潰﹐惠公號慶鄭曰「載我。」慶鄭曰「忘善而背徳﹐又廢吉卜﹐何我之載﹖」君遂止於秦。秦旣歸惠公﹐惠公歸﹐故斬之。止﹐獲也。﹞

非曰﹕慶鄭誤止公﹐罪死可也﹐而其志有可用者。坐以待刑﹐而能捨之﹐﹝惠公未至﹐蛾謂慶鄭曰「君之止﹐子之罪也。今君將來﹐子何俟﹖」慶鄭曰「君若來﹐將待刑以快君志。」及惠公入﹐蛾欲捨之﹐惠公不可。﹞則獲其用亦大矣。晉君不能由是道也﹐悲夫﹗若夷吾者﹐又何誅焉﹖

○乞食於野人

文公在狄十二年﹐將適齊﹐行過五鹿﹐﹝五鹿﹐衛邑。﹞野人舉塊以與之。公子怒﹐欲鞭之。子犯曰「天賜也。人以土服﹐又何求焉﹖十有二年﹐必獲此土。有此其以戊申云乎﹖」﹝「人」﹐《國語》作「民」。﹞

非曰﹕是非子犯之言也﹐後之好事者爲之。若五鹿之人獻塊﹐十二年以有衛土﹐則涓人疇枕楚子以塊﹐﹝《吳語》﹕楚靈王彷徨於山林之中﹐乃見其涓人疇﹐王枕其股以寢於地。王寐﹐疇枕王以塊而去之。﹞後十二年其復得楚乎﹖何沒而不云也﹐而獨載乎是﹖戊申之云﹐尢足怪乎﹗

○懷贏

秦伯歸女五人﹐懷贏與焉。﹝晉文公重耳過秦﹐而秦歸之女也。懷贏﹐故子圉妻。子圉﹐惠公夷吾子也﹐質於秦﹐逃歸而立爲懷公﹐故曰懷贏。﹞

非曰﹕重耳之受懷贏﹐不得已也。其志將以守宗廟社稷﹐阻焉﹐則懼其不克也。其取者大﹐故容爲權可也。秦伯以大國行仁義交諸侯﹐而乃行非禮以彊乎人﹐豈習西戎之遺風歟﹖

○筮

公子親筮之﹐曰「尙有晉國。」得貞《屯》﹑悔《豫》皆八。筮史占之﹐皆曰「不吉。」司空季子曰「吉。」﹝云云。﹞

非曰﹕重耳𨿽在外﹐晉國固戴而君焉﹔又況夷吾死﹐圉也童昏以守內﹐秦﹑楚之大以翼之﹐大夫之彊族皆啟之﹐而又筮焉是問﹐則末矣。季子博而多言﹐皆不及道者也﹐又何載焉﹗

○董因

董因迎公於河﹐公問焉﹐曰「吾其濟乎﹖」對曰「歲在大梁。」﹝云云。﹞

非曰﹕晉侯之入﹐取於人事備矣﹐因之云可略也。大火﹑實沈之說贅矣。﹝大梁﹑大火﹐實沈﹐皆星名也。﹞

○命官

胥﹑籍﹑狐﹑箕﹑欒﹑郤﹑柏﹑先﹑羊舌﹑韓﹐實掌近官。﹝十一族﹐晉之舊姓近官朝廷者。﹞諸姬之良﹐掌其中官。﹝諸姬﹐同姓。中官﹐內官。﹞異姓之能﹐掌其遠官。﹝遠官﹐縣鄙也。﹞

非曰﹕官之命﹐宜以材耶﹖抑以姓乎﹖文公將行霸﹐而不知變是獘俗﹐以登天下之士﹐而舉族以命乎遠近﹐則陋矣。若將軍﹑大夫必出舊族﹐或無可焉﹐猶用之耶﹖必不出乎異族﹐或有可焉﹐猶棄之耶﹖則晉國之政可見矣。

○倉葛

周襄王避昭叔之難﹐居於鄭地汜。晉文公迎王入於成周﹐遂定之於郟。王賜公南陽陽樊﹑溫﹑原﹑州﹑陘﹑﹑Θ﹑攢﹑茅之田。陽人不服﹐公圍之﹐將殘其民。倉葛呼曰「君補王闕﹐以順禮也。陽人未狎君徳而未敢承命﹐君將殘之﹐無乃非禮乎﹖」公曰「是君子之言也。」乃出陽人。﹝自「周襄王」至「之田」﹐自「君補」以下﹐新附。﹞

非曰﹕於《周語》旣言之矣﹐又辱再告而異其文﹐抑有異旨耶﹖其無乎﹐則耄者乎﹖

○觀狀

文公誅觀狀以伐鄭。鄭人以名寶行成﹐公弗許。鄭人以瞻與晉。﹝瞻﹐鄭卿叔詹伯也。﹞晉人將烹之﹐瞻曰「天降禍鄭﹐使淫觀狀﹐棄禮遺親。」﹝云云。晉文公過曹﹐曹共公不禮焉。聞其駢脇﹐欲觀其狀。則觀狀是曹﹐非鄭也。而注云﹕鄭復效曹觀公駢脇之狀﹐故伐之。是又從而爲之辭也﹐此公所以非之。﹞

非曰﹕觀晉侯之狀者﹐曹也。今於鄭胡言之﹐則是多爲誣者且耄﹐故以至乎是。其說者云「鄭效曹也」﹐是乃私爲之辭﹐不足以蓋其誤。

○救饑

晉饑﹐公問於箕鄭曰「救饑何以﹖」對曰「信。」公曰「安信﹖」對曰「信於君心﹐信於名﹐信於令﹐信於事。」

非曰﹕信﹐政之常﹐不可須臾去之也﹐奚獨救饑耶﹖其言則遠矣。夫人之困在朝夕之內﹐而信之行在歲月之外。是道之常﹐非知變之權也。其曰「藏出如入」則可矣﹐﹝鄭又云「於是乎民知君心﹐貧而不懼﹐藏出如入﹐何匱之有﹖」﹞而致之言若是遠焉﹐何哉﹖或曰「時之信未洽﹐故云以激之也。信之速於置郵﹐子何遠之耶﹖」曰﹕夫大信去令﹐故曰信如四時恆也﹐恆固在久。若爲一切之信﹐則所謂未孚者也。彼有激乎則可也﹐而以爲救饑之道﹐則未盡乎術。

○趙宣子

趙宣子言韓獻子於靈公。﹝「獻子」﹐諸本多誤作「宣子」。﹞以爲司馬。河曲之役﹐趙孟使人以其乘車干行﹐獻子執而戮之。﹝宣子﹐趙衰之子宣孟盾也。韓獻子﹐韓厥也。干行﹐犯其軍列也。趙孟﹐卽宣子。一作「宣子執而戮之」﹐據《國語》﹐獻子是。﹞

非曰﹕趙宣子不怒韓獻子而又褒其能也﹐誠當。然而使人以其乘車干行﹐陷而至乎戮﹐是輕人之死甚矣﹗彼何罪而獲是討也﹖孟子曰「殺一不辜而得天下﹐君子不爲。」是所謂無辜也歟﹖或曰「戮﹐辱也﹐非必爲死。」曰﹕𨿽就爲辱﹐猶不可以爲君子之道。捨是其無以觀乎﹖吾懼司馬之以死討也。

○伐宋

宋人殺昭公﹐趙宣子請師以伐宋。﹝云云。﹞曰「是反天地而逆民則也﹐天必誅焉。晉爲盟主而不修天罰﹐將懼及焉。」

非曰﹕盟主之討殺君也﹐宜矣。若乃天者﹐則吾焉知其好惡而暇徵之耶﹖古之殺奪有大於宋人者﹐而壽考佚樂不可勝道﹐天之誅何如也﹖宣子之事則是矣﹐而其言無可用者。

○Θ﹝舊本此篇「賢可書乎」之後﹐有「今左氏多爲文辭」一節﹐嘗怪其意不相屬。以別本考﹐乃脫《祈死》《長魚矯》二篇。而「左氏多爲文辭」者﹐乃公非《長魚矯》後辭也。益此二篇﹐然後公六十七篇文方足矣。﹞

靈公虐﹐趙宣子驟諫。公患之﹐使Θ賊之。﹝Θ﹐力士也。賊﹐殺也。﹞晨往﹐則寢門辟矣﹐盛服將朝﹐早而假寐。退而嘆曰「趙孟敬哉﹗夫不忘恭敬﹐社稷之鎭也。賊國之鎭不忠﹐受命而廢之不信。」觸庭之槐而死。

非曰﹕之死善矣。然而趙宣子爲政之良﹐諫君之直﹐其爲社稷之衛也久矣﹐胡不聞之﹐乃以假寐爲賢耶﹖不知其大而賢其小歟﹗﹝一有「向」字。﹞使不及其假寐也﹐則固以殺之矣。是宣子大徳不見赦﹐而以小敬免也。固賊之悔過者﹐賢可書乎﹖﹝一本其下更有二十六字云「今左氏多爲文辭以著其言而徵其效﹐若曰矯知機者然﹐則惑甚也。」﹞

○祈死

及自鄢﹐範文子請其宗祝曰「君驕泰而有烈﹐吾恐及焉。凡吾宗祝爲我祈死﹐先難爲免。」七年夏﹐範文子卒。﹝自「君驕」而下﹐新附﹐範文子﹐範燮也。鄢之役﹐晉伐鄭﹐楚救之﹐大夫欲戰﹐文子不欲。欒武不聽﹐遂與戰﹐大勝之。此文子自鄢歸﹐懼難而祈其死。﹞

非曰﹕死之長短而在宗祝﹐則誰不擇良宗祝而祈壽焉﹖文子祈死而得﹐亦妄之大者。

○長魚矯

長魚矯旣殺三﹐乃脇欒﹑中行﹐﹝云云。﹞公曰「一旦而屍三卿﹐不可益也。」對曰「亂在內爲宄﹐在外爲姦。禦宄以徳﹐禦姦以刑。今治政而內亂﹐不可謂徳﹔除鯁而避彊﹐不可謂刑。徳刑不立﹐姦宄並至。臣脆弱﹐不能忍俟也。」乃奔狄。三月﹐厲公殺。﹝自「對曰」至「不忍俟也」﹐新附。三﹐至﹑﹑也。欒﹐欒書。中行﹐中行偃也。﹞

非曰﹕厲公﹐亂君也﹔矯﹐亂臣也。假如殺欒書﹑中行偃﹐則厲公之敵益眾﹐其尢可盡乎﹖今左氏多爲文辭﹐以著其言而徵其效﹐若曰矯知幾者然﹐則惑甚也。

○戮僕

晉悼公四年﹐會諸侯於雞丘。魏絳爲中軍司馬。公子揚幹亂行於曲梁﹐魏絳斬其僕。﹝自「晉悼」至「司馬」﹐新附。揚幹﹐悼公弟也。﹞

非曰﹕僕﹐稟命者也。亂行之罪在公子。公子貴﹐﹝一無「貴」字﹐一無「公子貴」三字﹐而作兩「貢」字﹐非是。﹞不能討﹐而稟命者死﹐非能刑也。使後世多爲是以害無罪﹐問之﹐則曰魏絳故事﹐不亦甚乎﹗然則絳宜柰何﹖止公子以請君之命。﹝「止」﹐一作「正」﹐非是﹔當作「止」﹐止﹐執也。﹞

○叔魚生

叔魚生﹐其母視之曰「﹝云云。﹞必以賄死。」楊食我生﹐﹝食﹐音異。我﹐音俄。﹞叔向之母聞其號也﹐曰「終滅羊舌氏之宗。」

非曰﹕君子之於人也﹐聽其言而觀其行﹐猶不足以言其禍福﹐以其有幸有不幸也。今取赤子之形聲﹐以命其死亡﹐則何耶﹖或者以其鬼事知之乎﹖則知之未必賢也。是不足書以示後世。

○逐欒盈

平公六年﹐箕遺及黃淵﹑嘉父作亂﹐不克而死﹐公遂逐羣賊。﹝云云。﹞陽畢曰「君掄賢人之後。﹝掄﹐擇也。﹞有常位於國者而立之﹔亦掄逞志虧君以亂國者之後而去之」。﹝云云。去﹐羌呂切。﹞使祁午﹑陽畢適曲沃﹐逐欒盈。﹝箕遺﹑黃淵﹑嘉父﹐皆晉大夫﹐欒盈之黨。欒盈﹐之子﹐書之孫也。欒書﹐厲公十年弒厲公﹐卽立悼公﹐故陽畢以盈爲亂國者之後而去之。畢者﹐大夫也。﹞

非曰﹕當其時不能討﹐後之人何罪﹖盈之始﹐良大夫也﹐有功焉﹐而無所獲其罪。陽畢以其父殺君而罪其宗﹐一朝而逐之﹐激而使至乎亂也。且君將懼禍懲亂耶﹖則增其徳而修其政﹐賊斯順矣。反是﹐順斯賊矣﹐況其胤之無罪乎﹖

○新聲

平公說新聲﹐師曠曰「公室其將卑乎﹖君之明兆於衰矣。」

非曰﹕耳之於聲也﹐猶口之餘味也。苟說新味﹐亦將卑乎﹖樂之說﹐吾於《無射》旣言之矣。

○射﹝射﹐食亦切﹐﹐於諫切。﹞

平公射不死﹐使豎襄搏之﹐失。公怒﹐拘將殺之。叔向曰「君必殺之。昔吾先君唐叔射兕於徒林﹐殪﹐以爲大甲。今君嗣吾先君﹐射不死﹐搏之不得﹐是揚吾君之恥者也。君其必速殺之﹐勿令遠聞。」君忸怩於顏﹐乃趣捨之。﹝自「昔吾先君」至「殺之」﹐新附。叔向﹐羊舌也。趣﹐音娶。﹞

非曰﹕羊舌子以其君明暗何如哉﹖若果暗也﹐則從其言﹐斯殺人矣。明者固可以理諭﹐胡乃反徵先君以恥之耶﹖是使平公滋不欲人諫己也。

○趙文子

秦後子來奔﹐趙文子曰「公子辱於敝邑﹐必避不道也﹖」對曰「有焉。」文子曰「猶可以久乎﹖」對曰「國無道而年谷和熟﹐鮮不五稔。」文子視日﹐曰「朝不及夕﹐誰能俟五﹖」後子曰「趙孟將死矣。怠偸甚矣。﹝偸﹐苟也。﹞非死逮之﹐必有大咎。」﹝自「秦後子」至「五稔」﹐新附。﹞

非曰﹐死與大咎﹐非偸之能必乎爾也。偸者自偸﹐死者自死﹐若夫大咎者﹐非有罪惡﹐則不幸及之﹐偸不與也。左氏於《內傳》曰「人主偸必死。」亦陋矣。

○醫和

平公有疾﹐秦景公使醫和視之。趙文子曰「醫及國家乎﹖」對曰「上醫醫國﹐其次疾人﹐固醫官也。」文子曰「君其幾何﹖」對曰「若諸侯服﹐不過三年﹔不服﹐不過十年。過是﹐晉之殃也。」﹝自「平公」至「視之」﹐自「文子曰君其幾何」已下﹐新附。﹞

非曰﹐和﹐妄人也。非診視攻熨之專﹐而苟及國家﹐去其守以施大言﹐誠不足聞也。其言晉君曰「諸侯服﹐不過三年﹔不服﹐不過十年。」凡醫之所取﹐在榮衛合脈理也﹐然則諸侯服﹐則榮衛離﹑脈理亂﹐以速其死﹔不服﹐則榮衛和﹑脈理平﹐以延其年耶﹖

○黃熊

晉侯夢黃熊入於寢門﹐子產曰「玄殛於羽山﹐化爲黃熊以入於羽淵﹐實爲夏郊。﹝云云。﹞

非曰﹕玄之爲夏郊也﹐禹之父也﹐非爲熊也。熊之說﹐好事者爲之。凡人之疾﹐魄動而气蕩﹐視聽離散﹐於是寐而有怪夢﹐罔不爲也﹐夫何神奇之有﹖

○韓宣子憂貧

韓宣子憂貧﹐叔向賀之曰「欒武子無一卒之田﹐﹝云云﹐上大夫一卒之田。﹞行刑不疚﹐以免於難。及桓子驕泰奢侈。﹝云云。﹞宜及於難﹐而賴武子之徳﹐以沒其身。及懷子攺桓之行﹐修武子之徳﹐而離桓子之罪﹐以亡於楚。﹝云云。」﹞

非曰﹕叔向言貧之可以安﹐則誠然﹔其言欒書之徳﹐則悖而不信。以下逆上﹐亦可謂行刑耶﹖﹝謂欒書殺厲公也。﹞前之言曰﹕欒書「殺厲公以厚其家」﹐今而曰「無一卒之田」﹔前之言曰「欒氏之誣晉國久矣」﹐用書之罪以逐盈﹐今而曰「離桓之罪﹐以亡於楚」﹐則吾惡乎信﹖且人之善惡﹐咸系其先人﹐己無可力者﹐以是存乎簡策﹐是替教也﹗

○圍鼓

中行穆子﹝中行穆子﹐荀吳也。﹞帥師伐翟﹐圍鼓。鼓人或請以城畔﹐穆子不受﹐曰「夫以城來者﹐必將求利於我。夫守而二心﹐姦之大者也。」﹝自「以城來」以下﹐新附。鼓﹐白翟別邑。﹞

非曰﹕城之畔而歸己者有三﹕有逃暴而附徳者﹐有力屈而愛死者﹐有反常以求利者。逃暴而附徳者庥之﹐曰﹕徳能致之也﹔力屈而愛死者﹐與之以不死﹐曰﹕力能加之也。皆受之。反常以求利者﹐徳力無及焉﹐君子不受也。穆子曰「夫以城來者﹐必將求利於我。」是焉知非向之二者耶﹖

○具敖

範獻子聘於魯。﹝範獻子﹐士鞅也。﹞問具山﹑敖山﹐魯人以其鄕對。曰「不爲具﹑敖乎﹖」曰「先君獻﹑武之諱也。」﹝獻公名具﹐伯禽之曾孫。武公名敖﹐獻公之子。﹞獻子歸﹐曰「人不可以不學。吾適魯而名其二諱﹐爲笑焉﹐惟不學也。」

非曰﹕諸侯之諱﹐國有數十焉﹐尙不行於其國﹐他國之大夫名之﹐無慚焉可也。魯有大夫公孫敖﹐魯之君臣莫罪而更也﹐又何鄙野之不云具﹑敖﹖

○董安於

下邑之役。﹝下邑﹐晉之邑也。﹞董安於多。簡子賞之﹐辭曰「﹝云云。﹞今一旦爲狂疾﹐而曰必賞汝﹐是以狂疾賞也﹐不如亡。」趣而出﹐乃釋之。﹝戰功曰多﹐安於﹐趙簡子家臣。﹞

非曰﹐功之受賞也﹐可傳繼之道也。君子𨿽不欲﹐亦必將受之。今乃遁逃以自潔也﹐則受賞者必恥。受賞者恥﹐則立功者怠﹐國斯弱矣。君子之爲也﹐動以謀國。吾固不悅董子之潔也。其言若懟焉﹐則滋不可。﹝懟﹐徒對﹑杜罪二切。﹞

○祝融﹝已下《鄭語》。﹞

史伯曰「夫黎﹐爲髙辛氏火正﹐以淳耀惇大﹐天明地徳﹐光照四海﹐故命之曰祝融。其功大矣﹗夫成天地之大功者﹐其子孫未嘗不彰﹐虞﹑夏﹑商﹑周是也。其後皆爲王公侯伯。祝融亦能昭顯天地之光明﹐以生柔嘉材者也。其後八姓﹐於周未有侯伯。佐制物於前代者﹐昆吾爲夏伯矣﹐﹝昆吾﹐祝融之孫。陸終第一子名樊﹐爲己姓﹐封於昆吾。昆吾﹐衛也。夏衰﹐昆吾爲夏伯。﹞大彭﹑豕韋爲商伯矣。﹝大彭﹐陸終第三子﹐曰﹐爲彭姓﹐封於大彭﹐謂之彭祖。豕韋﹐彭姓之別封豕韋彭者也。商衰﹐二國相繼爲商伯。﹞當周未有﹐融之興者﹐其在羋姓乎﹖」﹝羋﹐音弭﹐楚姓也。史伯﹐周太史也。自「黎爲髙辛」至「功大矣」﹐自「虞夏商周」已下﹐新附。﹞

非曰﹕以虞﹑舜之至也﹐又重之以幕﹐能聽協風以成樂物生﹐﹝《左氏》﹕「自幕至於瞽瞍無違命。」注﹕幕﹐舜之先﹐與《國語》不同。《鄭語》﹕「虞幕能聽協風以成樂生物。」注﹕虞幕﹐舜後。虞﹐思也。協﹐和也。﹞而其後卒以殄滅﹐武王繼之以陳﹐覆墜之不暇。堯之時﹐祝融無聞焉。祝融之後﹐昆吾﹑大彭﹑豕韋﹐世伯夏﹑商。今史伯又曰「於周未有侯伯」﹐必在楚也。則堯﹑舜反不足耶﹖故凡言盛之及後嗣者皆勿取。

○褒神

桓公曰「周其獘乎﹖」史伯對曰「殆於必獘者也。﹝《國語》與坊本「殆於共獘」。﹞今王棄髙明昭顯﹐而好讒慝暗昧﹐惡角犀丰盈﹐而近頑童窮固。﹝云云。﹞訓語有之﹐曰﹕『夏之衰也﹐褒人之神化爲二龍﹐以伺於王庭。﹝云云。﹞天之生此久矣﹐其爲毒也大矣。申﹑繒﹑西戎方彊﹐王欲殺太子以成伯服﹐必求之申﹐申人弗畀﹐必伐之。若伐申而繒與西戎會以伐周﹐周不守矣。﹝申﹐姜姓﹐太子宜臼之舅也。繒﹐姒姓。申之與國也。西戎亦黨於申。王﹐幽王也。自「今王」已下﹐新附。繒﹐慈陵切。﹞

非曰﹕史伯以幽王棄髙明顯昭﹐而好讒慝暗昧﹐近頑へ窮固﹐黜太子以怒西戎﹑申﹑繒﹐於彼以取其必獘焉可也﹔而言褒神之流禍﹐是好怪者之爲焉﹐非君子之所宜言也。

○嗜芰﹝已下《楚語》。芰﹐音枝﹐菱也。一作「艾」﹐非是。﹞

屈到嗜芰。﹝屈﹐居勿切。﹞將死﹐戒其宗老曰﹕﹝家臣曰老。宗老﹐爲宗人者。﹞「苟祭我﹐必以芰。」及祥﹐宗老將薦芰﹐屈建命去之﹐﹝去﹐羌呂切。﹞曰「國君有牛享﹐大夫有羊饋﹐士有豚犬之奠﹐庶人有魚炙之薦。籩豆脯醢﹐則上下共之。不羞珍異﹐不陳庶侈﹐夫子其以私欲干國之典﹖」遂不用。﹝屈到﹐楚卿。屈建﹐到之子。自「國君」已下﹐新附。﹞

非曰﹐門內之理恩掩義。父子﹐恩之至也﹐而芰之薦不爲愆義。屈子以禮之末﹐忍絕其父將死之言﹐吾未敢賢乎爾也。苟薦其羊饋﹐而進芰於籩﹐是固不爲非。《禮》之言齋也﹐曰「思其所嗜。」屈建曾無思乎﹖且曰違而道﹐吾以爲逆也。

○祀

王曰「祀不可已乎﹖」對曰「祀所以昭孝﹑息民﹑撫國家﹑定百姓﹐不可以已。夫民气縱則底﹐﹝底﹐著也。﹞底則滯﹐滯久不振﹐生乃不殖。」﹝王﹐楚昭王。對﹐楚平王之子子期之對也。﹞

非曰﹕夫祀﹐先王所以佐教也﹐未必神之。今其曰「昭孝」焉﹐則可也﹔自「息民」以下﹐咸無足取焉爾。

○左史倚相

王孫圉聘於晉﹐定公饗之。趙簡子鳴玉以相﹐問於王孫圉曰「楚之白珩猶在乎﹖其爲寶也幾何矣﹖」對曰「未嘗爲寶。楚之所寶者﹐曰觀射父﹐又有左史倚相﹐能使上下說於鬼神﹐順道其欲惡﹐使神無有怨痛於楚國。」﹝自「聘於晉」至「觀射父」﹐新附。﹞

非曰﹕圉之言楚國之寶﹐使知君子之貴於白珩可矣﹐而其云倚相之徳者則何如哉﹖誠倚相之道若此﹐則覡之妄者﹐﹝女巫曰覡。﹞又何以爲寶﹖非可以誇於敵國。

○伍員﹝《吳語》。員﹐音云。﹞

伍員伏劍而死。﹝魯哀十一年死。伍員﹐伍奢之子子胥也﹐名員﹐事吳王夫差。夫差起師以伐越王勾踐﹐勾踐起師逆之﹐夫差將許越成﹐申胥諫之﹐不聽。夫差乃大戒師伐齊。申胥又諫曰「昔天以越授吳﹐而王弗受。今伐齊﹐越人恐來襲我。」不聽﹐遂伐齊﹐敗齊師於艾陵。旣勝﹐乃訊申胥。申胥釋劍而對曰「員不忍稱疾辟易﹐以見王之親爲越之擒也﹐員請先死。」遂自殺。其後越果滅吳。﹞

非曰﹕伍子胥者﹐非吳之匿親也。其始交闔閭以道﹐故由其謀。今於嗣君已不合﹐言見進則讒者勝﹐國無可救者。於是焉去之可也。出則以孥累於人﹐而又入以卽死﹐是固非吾之所知也。然則員者果很人也歟﹖

柳先生曰「宋﹑衛﹑秦﹐皆諸侯之豪傑也。左氏忽棄不錄其語﹐其謬耶﹖﹝謬耶﹐一作「何也」。﹞吳﹑越之事無他焉﹐舉一國足以盡之﹐而反分爲二篇﹐務以相乘﹐凡其繁蕪曼衍者甚眾﹐背理去道﹐以務富其語。凡讀吾書者﹐可以類取之也。《越》之下篇尢奇峻﹐而其事多雜﹐蓋非出於《左氏》。﹝「雜蓋」字一本作「反」。﹞吾乃今知文之可以行於遠也。以彼庸蔽奇怪之語﹐而黼黻之﹐金石之﹐用震曜後世之耳目﹐而讀者莫之或非﹐反謂之近經﹐則知文者可不愼耶﹖嗚呼﹗余黜其不臧﹐以救世之謬﹐凡六十七篇。﹝東坡報江季恭書云﹕《非國語》﹐鄙意不然之﹐但未暇著論耳。子厚之學﹐大率以禮樂爲虛器﹐以天人爲不相知云云。𨿽多﹐皆此類也。至於《時令》《斷刑》《貞符》皆非是﹐予謂學者不可不知。﹞

●外集卷上﹟賦文志○披沙揀金賦﹝求寶之道﹐同乎選才。劉義慶《世說》﹕陸士衡文如披沙揀金﹐往往見寶。又見鐘嶸《詩品》。公外集賦三首﹐皆貞元五年以後舉進士時作。﹞

沙之爲物兮﹐視污若浮﹐金之爲寶兮﹐恥居下流。沈其質兮﹐五才或闕﹐﹝《左氏》﹕天生五才﹐民並用之﹐闕一不可。﹞耀其光兮﹐六府以修。﹝《書》﹕六府孔修。﹞然則抱成器之珍﹐必將有待﹐當愼擇之日﹐則又何求﹖配圭璋而取貴﹐豈泥滓而爲儔﹗﹝滓﹐壯仕切。﹞披而擇之﹐斯焉見寶。蕩浸淫而顧眄﹐指炫晃而探討。﹝炫﹐熒絹切。晃﹐戶廣切。探﹐音貪。﹞動而愈出﹐幽以卽明﹐涅而不緇﹐﹝《論語》﹕不曰白乎﹖涅而不緇。緇﹐墨色。﹞旣堅且好。﹝《詩》﹕旣堅旣好。﹞潛𨿽伏矣﹐﹝《詩》﹕潛𨿽伏矣﹐亦孔之昭。﹞獲則取之。翻混混之濁質﹐見熠熠之殊姿。﹝熠﹐弋入切。﹞久暗未彰﹐固亦將君是望﹔﹝《左氏》﹕寡君將君是望﹐敢不稽首﹗﹞先迷後得﹐﹝《易》﹕先迷﹐後得主利。﹞孰謂棄予如遺﹗﹝《詩》﹕將安將樂﹐棄予如遺。﹞其隱也﹐則雜昏昏﹐淪浩浩﹐晦英姿兮自保﹐和光同塵兮﹐合於至道﹔其遇也﹐則散弈弈﹐動融融﹐煥美質兮其中﹐明道若昧兮﹐契彼玄同。

倘俯拾而不棄﹐諒致美於無窮。欲蓋而彰﹐﹝出《春秋左氏傳》序。﹞將炯爾而見素﹔不索何獲﹐﹝昭二十七年《左氏》﹕上國有言曰﹐不索何獲。﹞遂昭然而發蒙。觀其振拔污塗﹐積以錙銖﹐碎淸光而競出﹐耀直質而特殊。錐處囊而纖光乍比﹐﹝趙平原君曰「賢者之處世也﹐譬如錐之處囊中﹐其末立見。」﹞劍拭土而異彩相符。﹝雷煥得丰城劍﹐取南昌西山下土拭之﹐送一劍並土與張華。華以南昌土不如華陰土﹐報雷煥書兼華陰土一斤致煥﹐煥將拭劍﹐轉精明也。﹞用之則行﹐斯爲美矣﹔求而必得﹐不亦說乎﹗

豈獨媚旭日以晶熒﹐帶長川之淸淺。皎如珠吐﹐疑剖蚌之乍分﹔粲若星繁﹐似流云之初捲。是以周徳思比﹐而歧昌卽詠﹔陸文可侔﹐﹝陸機事見題注。﹞而昭明是選。﹝梁昭明太子集《文選》。﹞若然者﹐可以議披沙之所托﹐明揀金之所裁。良工何遠﹐善價爰來。拂以增光﹐寧謝滿ぷ之學﹔﹝漢韋賢曰﹕遺子黃金滿ぷ﹐不如教子一經。﹞汰之愈朗﹐詎慚擲地之才。﹝晉孫綽字興公﹐作《天臺山賦》﹐示範榮期曰「此賦擲地﹐必爲金聲也。」﹞客有希采掇於求寶之際﹐庶斯文之在哉﹗

○迎長日賦﹝三王迎日﹐禮用夏郊。出《禮﹟郊特牲》。天子適四方﹐先柴。郊之祭也﹐迎長日之至也。注云﹕《易﹟說》曰﹕三王之郊﹐一用夏正。夏正﹐建寅之月也。此言迎長日者﹐建卯而晝夜分﹐分而日長也。故賦謂「寅方」﹑「卯位」以此焉。﹞

惟饗帝以事天﹐必推策而迎日。﹝策﹐蓍也。﹞寅方肇建﹐俟啟蟄以展儀。﹝桓九年《左傳》﹕凡祀﹐啟蟄而郊。啟蟄﹐謂建寅之月。﹞卯位將初﹐爰用牲而協吉。送烈烈之凝气﹐﹝《詩》﹕仲冬送烈烈。﹞導遲遲之陽律。﹝《詩》﹕春日遲遲。﹞猶分可愛之輝。﹝文九年。《左傳》﹕賈季曰﹕趙衰﹐冬之日。趙盾﹐夏之日。注云﹕冬日可愛﹐夏日可畏。﹞式佇寅賓之質。﹝《書》﹕寅賓出日。注云﹕寅敬賓導秩序也。﹞稽之虞典﹐期匪疾而匪徐﹔行以夏時﹐﹝《論語》﹕行夏之時。﹞契惟精而惟一。職在馮相﹐﹝《禮﹟春官﹟馮相氏》﹕冬夏致日﹐春秋致月﹐以辧四時之序。﹞事傳《小正》。﹝《禮記﹟禮運》﹕孔子曰﹕我欲觀夏道﹐是故之杞﹐而不足徵也﹐吾得夏時焉。注云﹕得夏四時之書。其書存者有《小正》。﹞符上春以備儀﹐必修其始﹔先仲春而有事﹐故謂之迎。時也淑景初延﹐幽陽潛啟。當四時之首位﹐用三代之達禮。探賾索隱﹐得郊祀之元辰﹔極往知來﹐正邦家之大體。事冠前古﹐儀標後王。皮弁乍臨﹐﹝《郊特牲》﹕祭之日﹐王皮弁以聽祭報﹐示民尊上也。﹞土圭之影猶積﹔﹝《周禮》﹕土方氏掌土圭之法﹐以致日景。﹞泰壇旣罷﹐﹝《禮記》﹕燔柴於泰壇﹐祭天也。﹞玉漏之聲漸長。﹝張衡《漏水轉渾天儀制》曰﹕以銅爲器﹐再疊差置﹐實以淸水﹐下各開孔﹐以玉虯吐漏水入兩壺﹐右爲夜﹐左爲晝。﹞變熙熙之純曜﹐流杲杲之晴光。﹝《詩》﹕杲杲出日。﹞璧影始融﹐麗景才凝於城闕﹔輪形尙疾﹐斜暉未駐於康莊。是知迎長日之儀﹐實王心之所共﹔兆南郊之位﹐乃陽事之所用。

故可以知上下之際﹐見天人之交﹐動浮光於俎豆﹐散微照於苞茅。周流金石﹐暉照陶匏。﹝《禮記》﹕器用陶匏﹐以象天地之性也。﹞異乎天紀不修﹐﹝《書》﹕ㄈ擾天紀。﹞秦伯尙矜其泰疇﹔﹝以《秦本紀》及《封禪書》考之﹐秦襄公作西﹐祠白帝。至文公作﹐宣公作密﹐靈公作吳陽上祭黃帝﹐下祭炎帝﹐獻公作畦﹐祀白帝。皆未嘗立泰。至漢武元鼎中始立泰﹐祠太一﹐則泰乃漢立也﹐賦云「秦矜泰」恐誤。﹞日官失職﹐﹝《左傳》﹕天子有日官﹐諸侯有日禦。﹞晉侯徒繼乎夏郊。﹝《左傳》﹕昭公七年﹐鄭子產聘於晉﹐晉侯有疾。韓宣子逆客﹐曰「寡君疾今三月矣﹐今夢黃熊入於寢門﹐其何厲鬼也﹖」對曰「昔堯殛鯀於羽山﹐其神化爲黃熊﹐以入於羽淵﹐實爲夏郊﹐三代祀之。晉爲盟主﹐其或未之祀也乎﹖」韓子祀夏郊﹐晉侯有間。﹞於以迎之﹐則無爲者。委照將久﹐豈三捨之足憑﹔﹝《淮南子》﹕魯陽公與韓戰﹐酣﹐日暮﹐援戈揮之﹐日反三捨。﹞延光可期﹐胡再中之云假﹗﹝《漢書》﹕文帝時﹐新垣平言「臣候日再中。」居頃之﹐日卻復中﹐乃更以十七年爲元年。《風俗通》曰﹕成帝問劉向﹕「俗說文帝及後徵到期不得立﹐日爲再中。」向曰「文帝少卽位﹐不容再中。」﹞自然應以繁祉﹐錫之純嘏。﹝《詩》﹕天錫公純嘏。﹞禮儀允洽於人神﹐正朔克周於戎夏。今我後再新古禮﹐與天地相參。應戩谷之宜。﹝《詩》﹐俾爾戩谷。﹞受之千億﹔奉郊祀之報﹐至於再三。然則迎長日恭祀事﹐並虞夏而何慚﹗

○記裏鼓賦﹝聖人立制﹐智者研精。題見《晉書﹟輿服志》。記裏鼓車駕四馬﹐制如司南車。又見葛洪所集《西京雜記》。崔豹《古今注》曰﹕大章車﹐所以識道裏也﹐起於西京﹐亦曰記裏車。車上有二層﹐皆有木人﹐行一里﹐下層擊鼓﹐行十里﹐上層擊鐲。尙方故事﹐有作車法。﹞

異哉鼓之設也﹐恢制度於天邑。佐大禮於時行卽行﹐贊盛容而立之斯立。觀其象﹐可以守威儀之三千﹔﹝《禮記》﹕禮儀三百﹐威儀三千。﹞節其音﹐可以表吉行之五十。﹝《賈捐之傳》﹕鸞旗在前﹐屬車在後﹐吉行日五十里。﹞配和鸞以入用﹐﹝桓二年﹐《左傳》﹕錫鸞和鈴﹐昭其聲也。注云﹕鈴在馬額﹐鸞在鑣﹐和在衡。﹞並司南而爲急。﹝取車制如司南之義﹐詳見題注。﹞若乃郊薦之儀旣陳﹐封禪之禮攸執﹐經千里之分寸可候﹐度四方而禮容是集。施五擊於華山之野﹐知霧气已籠﹔用百發乎南山之陽﹐﹝《詩》﹕殷其雷﹐在南山之陽。﹞識雷聲所及。先聖有作﹐後王式遵。啟玄機以求舊﹐運巧智而攸新。相彼良工﹐自殊昧道之士﹔眷玆木偶﹐應異迷途之人。齊步武而無佚﹐差遠近而有倫。遵大路﹐罔愆乎禮典﹔聽希聲﹐﹝《老子》﹕大音希聲。﹞克正於時巡。𨿽道有環回﹐地分險易﹐固善應而莫實﹐諒知幾而有爲。﹝於僞切。﹞載考載擊﹐所辧於長亭短亭﹔﹝庾子山《哀江南賦》﹕十里五里﹐長亭短亭。﹞匪疾匪徐﹐足分乎有智無智。﹝《世說》﹕魏武帝過曹娥碑﹐碑背上題作「黃絹幼婦外孫齏臼。」楊修便解﹐魏武行三十里方悟。魏武嘆曰﹕我才不如卿。有智無智﹐較三十里。﹞觀其妙矣﹐孰測其微細﹖觀其徼矣﹐﹝《老子》﹕常無欲以觀其妙﹐常有欲以觀其徼。﹞詎知其啟閉﹗音不衰而得度﹐響其鏜而有制。﹝鏜﹐音湯。《詩》曰﹕擊鼓其鏜。﹞於以翊龍禦﹐於以引天旋。異銅渾之儀﹐亦可敍紫微之星次﹔殊玉漏之制﹐而能涉黃道之日躔。周物之智斯設﹐極深之幾是研。﹝《易》曰﹕夫《易》﹐聖人所以極深而研幾也。﹞鄙繁音之坎坎﹐﹝坎坎﹐鼓聲。《詩》﹐坎其擊鼓﹐宛丘之下。﹞陋促節之闐闐。妙出人謀﹐思由神假。時然後擊﹐贊賞典於今玆﹔動惟其常﹐契同文於古者。由是皇衢以正﹐帝道斯盛。恭出震以成威﹐膺禦乾而啟聖。我後得以昭文物﹐展聲明﹐不■於素﹐﹝■A20﹐音愆。﹞可舉而行。宜乎騁墨妙﹐呈筆精﹐固敢先三雅而獻賦﹐庶將開萬國之頌聲。

○吾子

曰「吾子來也﹐以有餘而欲及人乎﹖」曰「然。」「若用子而能使竭忠孝乎﹖」曰「否。夫無忠而忠見﹐無孝而孝聞﹐曷若使不見而忠﹐無聞而孝﹐肅然已出﹐熙然已及﹐夫已也渾然矣乎﹗」

○劉叟傳

魯有劉叟者﹐嘗以禦龍術進於魯公。﹝云云。﹞劉叟曰「歲不雨﹐無以出終無以入。民枯然視天﹐卿士大夫絕智﹐謀山川﹑禱神以祈﹐咸不應。臣投是龍於尺地之內﹐不逾晷﹐雷孚上下﹐雷孚東西﹐於是先之以風﹐騰之以云﹐從之以雨。如君之意﹐欲一邑足之﹐欲一國足之﹐欲天下足之。」魯公曰「斯龍也其神乎﹖是則寡人之國非敢用。」劉叟曰「臣聞避風雨﹐禦寒暑﹐當在未寒暑乎﹖是故事至而後求﹐曷若未至而先備。」於是魯公止劉叟而內龍。明年﹐果大旱﹐命劉叟出龍﹐果大雨。

○河間傳

河間﹐淫婦人也﹐不欲言其姓﹐故以邑稱。始婦人居戚裏﹐﹝前漢﹐《萬石君傳》注﹕於上有姻戚者﹐則皆居之﹐故名其裏爲戚裏。﹞有賢操。﹝七到切。節操也。﹞自未嫁﹐固已惡羣戚之亂ζ﹐羞與爲類﹐獨深居爲翦制縷結。旣嫁﹐不及其舅﹐獨養姑﹐謹甚﹐未嘗言門外事。又禮敬夫賓友之相與爲肺腑者。其族類醜行者謀曰「若河間何﹖」其甚者曰「必壞之。」乃謀以車眾造門﹐﹝造﹐七到切﹐至也。﹞邀之遨嬉﹐且美其辭曰「自吾裏有河間﹐戚裏之人日夜爲飭厲﹐一有小不善﹐惟恐聞焉。今欲更其故﹐以相效爲禮節﹐願朝夕望若儀狀以自惕也。」河間固謝不欲。姑怒曰「今人好辭來﹐以一接新婦來爲得師﹐何拒之堅也﹖」辭曰「聞婦人之道﹐以貞順靜專爲禮。若夫矜車服﹐耀首飾﹐族出歡鬧﹐以飲食觀遊﹐非婦人宜也。」姑彊之﹐乃從之遊。過市﹐或曰﹕市少南入浮圖﹐有國工吳叟始圖東南壁﹐甚怪。可使奚官先壁道乃入觀。觀已﹐延及客位﹐具食帷牀之側。聞男子者﹐﹝﹐口漑切。逆气。﹞河間驚﹐跣走出﹐召從者馳車歸。泣數日﹐愈自閉﹐不與眾戚通。戚裏乃更來謝曰「河間之遽也﹐猶以前故﹐得無罪吾屬耶﹖向之者﹐爲膳奴耳。」曰「數人笑於門﹐如是何耶﹖」羣戚聞且退。

期年﹐乃敢復召﹐邀於姑﹐必致之﹐與偕行﹐遂入■A54豈州西浮圖兩池間。﹝■A54﹐《篇》《韻》無此字﹐未詳。豈﹐或口漑﹑柯開二切。江南人呼梯爲■A54﹐按《集韻》﹐沂祈二音﹐曲岸也﹐又魚開切﹐修長也。《前漢﹟相如傳》﹕「臨曲江之豈州兮。」注﹕曲﹐岸頭也。巨衣切。﹞叩檻出魚鱉食之﹐河間爲一笑﹐眾乃歡。俄而﹐又引至食所﹐空無帷幕﹐廊廡廓然﹐河間乃肯入。先﹐壁羣惡少於北牖下﹐降簾﹐使女子爲秦聲﹐倨坐觀之。有頃﹐壁者出宿選貌美陰大者主河間。乃便抱持河間。河間號且泣﹐婢夾持之﹐或諭以利﹐或罵且笑之。河間竊顧視持己者甚美﹐左右爲不善者已更得適意﹐鼻息弗然﹐意不能無動﹐力稍縱﹐主者幸一遂焉。因擁致之房﹐河間收泣甚適﹐自慶未始得也。至日仄﹐食具﹐其類呼之食。曰「吾不食矣。」且暮﹐駕車相戒歸﹐河間曰「吾不歸矣﹐必與是人俱死。」羣戚反大悶﹐不得已﹐俱宿焉。夫騎來迎﹐莫得見﹐左右力制﹐明日乃肯歸。持淫夫大泣﹐嚙臂相與盟而後就車。

旣歸﹐不忍視其夫﹐閉目曰「吾病。」與之百物﹐卒不食。餌以善藥﹐揮去。心怦怦﹝披耕切﹐心急貌。﹞恆若危柱之弦。夫來﹐輒大罵﹐終不一開目﹐愈益惡之﹐夫不勝其憂。數日﹐乃曰「吾病且死﹐非藥餌能已﹐爲吾召鬼解除之﹐然必以夜。」其夫自河間病﹐言如狂人﹐思所以悅其心﹐度無不爲。時上惡夜祠甚﹐夫無所避﹐旣張具﹐﹝張﹐音帳。﹞河間命邑臣告其夫召鬼祝詛﹐上下吏訊驗﹐笞殺之。將死﹐猶曰「吾負夫人﹗吾負夫人﹗」河間大喜﹐不爲服﹐辟門召所與淫者﹐倮逐爲荒淫。﹝倮﹐力果切。﹞

居一歲﹐所淫者衰﹐益厭﹐乃出之。召長安無賴男子﹐晨夜交於門﹐猶不慊。﹝苦簟切。﹞又爲酒壚西南隅﹐己居樓上﹐微觀之﹐鑿小門﹐以女侍餌焉。凡來飲酒﹐大鼻者﹐少且壯者﹐美顏色者﹐善爲酒戲者﹐皆上與合。且合且窺﹐恐失一男子也﹐猶日呻呼懵懵以爲不足。﹝懵﹐音蒙。又母總﹑彌登﹑母亙三切。﹞積十餘年﹐病髓竭而死。自是𨿽戚裏爲邪行者﹐聞河間之名﹐則掩鼻戚皆不欲道也。﹝戚﹐與蹙同﹐促也﹐急也。﹐音遏﹐鼻也。﹞

柳先生曰﹕天下之士爲修潔者﹐有如河間之始爲妻婦者乎﹖天下之言朋友相慕望﹐有如河間與其夫之切密者乎﹖河間一自敗於彊暴﹐誠服其利﹐歸敵其夫猶盜賊仇讎﹐不忍一視其面﹐卒計以殺之﹐無須臾之戚。則凡以懷愛相戀結者﹐得不有邪利之猾其中耶﹖亦足知恩之難恃矣﹗朋友固如此﹐況君臣之際﹐尢可畏哉﹗余故私自列云。

○箏郭師墓志﹝郭師﹐時之善箏者﹐故以是稱焉。公時在柳州﹐《劉夢得集》有與公書云「發書﹐得《箏郭師墓志》一篇﹐以爲其工獨得於天姿﹐使木聲絲聲均其所自出﹐抑折愉繹﹐學者無能知。」又云「郭師與不可傳者死矣﹐弦張柱差﹐枵然貌存。中有至音﹐含糊弗聞。噫﹗人亡而器存﹐布在方冊者是已。余之伊郁也﹐豈獨爲郭師發耶﹖想足下因僕書﹐重有慨耳。」蓋睹郭師之事﹐觀公之文而有感也。﹞

郭師名無名﹐無字。父爽﹐雲中大將。無名生善音﹐能鼓十三弦。﹝阮弦《箏賦》曰﹕箏長六尺以應律﹐弦十有二象十二時﹐柱髙三寸象三才。《唐史﹟音樂志》云﹕箏本秦聲也。制與瑟同而弦少。案﹕京房造五音準﹐惟此瑟十三弦﹐此乃箏也。今雅樂淸樂箏並十有二弦﹐他樂皆十有三弦。郭師所能者﹐蓋十三弦者也。﹞其爲事天姿獨得﹐推七律三十五調﹐切密邃靡﹐布爪指﹐運掌。﹝﹐於煥切。舊作「緊」﹐胥山沈公謂當作「」。《儀禮》曰﹕鉤中指﹐結於﹐掌後節中也。又音牽﹐音慳。擊也牽也。﹞使木聲絲聲均其所自出﹐屈折愉繹。﹝屈﹐一作「抑」﹐知﹐一作「如」。﹞學者無能知。自去乳﹐不近葷肉﹐以是慕浮圖道。旣失父母﹐卽棄去兄弟﹐自髡緇入代淸涼山﹐﹝代﹐謂代州。﹞又南來楚中﹐然遇其故器﹐不能無撫弄。

吳王宙刺復州﹐﹝太宗子吳王恪﹑恪子琨﹑琨子﹑子﹐子宙﹐皆嗣爲王。﹞或以告﹐乃延入﹐彊之﹐宙號知聲音﹐蹈以爲神奇。會宙貶賀州﹐遂以來。性愛酒﹐不能已﹐因縱發爲黃老術。薛道州伯髙抵宙以書﹐必致之﹐至與坐起。伯髙﹐褒斜人也﹐嗜其音﹐至善處﹐輒自爲擊節。教閽管謹視出入。餌仄柏﹐不食穀。三年﹐變服遁逃九疑叢祠中﹐﹝《史記》﹐神之依叢木者﹐謂之「叢祠」。﹞披取之益善﹐親遇﹐終不屑。卒乘暴水入小船﹐下岣嶁山﹐﹝岣嶁﹐山名。嶁﹐力主反。﹞求道﹐會歐陽師死﹐不果受。張誡副嶺南﹐又彊與偕。誡死﹐至是抵余。時已得骨髓病﹐日猶鼓音四五行。居數日﹐益篤。旣病﹐自爲歌。死三日﹐葬州北崗西。志其詞曰﹕

云州生﹐柳州死﹐年五十﹐病骨髓﹐天與之音今止矣。丁酉之年秋旣季﹐﹝元和十二年季秋也。﹞月闕其團於是始。﹝謂九月十六日也。﹞心爲浮圖形道士﹐仁人我哀埋勿棄。

○趙秀才羣墓志

嬰﹑臼死信孤乃立﹐﹝《史記﹟趙世家》曰「晉至景公三年﹐大夫屠岸賈殺趙朔﹑趙同﹑趙括﹑趙嬰齊﹐滅其族。趙朔妻﹐成公姊﹐有遺腹﹐走公宮匿趙朔客曰公孫杵臼﹐杵臼謂朔友人程嬰曰「胡不死﹖」嬰曰「朔婦有遺腹﹐若幸而男﹐吾奉之。」後果生男。屠岸賈索之﹐嬰與杵臼謀﹐乃取他人子﹐使杵臼負而匿。諸將遂索杵臼殺之。程嬰與趙氏眞孤俱匿山中。居十五年﹐景公疾﹐卜云﹕大業之後不遂者爲祟。於是召趙孤及程嬰﹐復與趙田邑如故。﹞王侯世家天水邑。羣字容成系是襲﹐祖某父某仕相及。﹝一本﹐止作「祖仕相及」。一作考某。﹞嗟然秀才胡﹖體貌之恭藝始習。娶於赤水禮猶執﹐南浮合浦遽遠集。元和庚寅神永戢﹐﹝庚寅﹐元和五年。﹞問年二紀益以十。﹝年三十四也。﹞僕夫返柩當啟蟄﹐﹝《左氏》﹕啟蟄而郊。啟蟄﹐建寅之月﹐蓋正月也。﹞瀟湘之交瘞原隰。稚妻號叫幼女泣﹐和者淒欷行路悒。追初憫夭銘玆什。

○太府李卿外婦馬淑志﹝公集有《與李睦州書》﹐名字皆不得而詳。然公志及其私﹐必與公相厚者。元和五年﹐公時與李俱在永州﹐故云卒於湘水之東。志是時作也。《漢書》﹕齊悼惠王﹐其母﹐髙祖微時外婦也。顏師古曰﹕謂與旁通者。其云外婦﹐本此。﹞

氏曰馬﹐字曰淑﹐生廣陵。﹝揚州。﹞母曰劉﹐客倡也。淑之父曰總﹐旣孕而卒﹐故淑爲南康謳者。李君爲睦州﹐詆狂寇見誣﹐左官爲循州錄﹐過而慕焉﹐﹝李爲睦州刺史﹐元和二年﹐爲李所誣﹐得罪﹐貶循州。﹞納爲外婦﹐偕竄南海上。及移永州﹐﹝更大赦﹐李量移永州。﹞州之騷人多李之舊﹐日載酒往焉。聞其操鳴弦爲新聲﹐撫節而歌﹐莫不感動其音﹐美其容﹐以忘其居之遠而名之辱﹐方幸其若是也。元和五年五月十九日﹐積疾卒於湘水之東﹐葬東崗之北垂﹐年二十四。銘曰﹕

容之丰兮藝之功﹐隱憂以舒和樂雍。佳冶雕殞逝安窮﹗諧鼓瑟兮湘之滸﹐﹝謂湘靈鼓瑟也。﹞嗣靈音兮永終古。﹝湘靈鼓瑟。今淑之死﹐能嗣其音也。﹞

●外集卷下﹟表啟○爲文武百官請復尊號表六首﹝公正集中有《爲京兆府請復尊號表》三﹐又有《爲耆老請復尊號表》二﹐皆在貞元十九年間﹐蓋爲徳宗復聖神文武之號作也。其事已詳於正集之注﹐今又有表六﹐蓋在正集之表前作。﹞

臣等言﹕臣竊觀前代之盛﹐列辟之英﹐﹝司馬相如曰﹕歷選列辟﹐以迄於今。﹞咸保鴻名而崇明號﹐或配其徳﹐或昭其功﹐蓋所以揚耿光﹐﹝《書》﹕以覲文王之耿光﹐以揚武王之大烈。耿光﹐光明也。﹞彰淳懿而示遠也。其有暗然不耀﹐後嗣何觀﹖﹝《左傳》﹕書而不法﹐後嗣何觀。﹞蔽而不揚﹐羣臣之罪。伏惟皇帝陛下由正統而臨祚﹐承聖緒而受圖﹐稟髙明之姿於天﹐侔博厚之徳於地。﹝《禮記》﹕博厚配地﹐髙明配天。﹞端教化之本﹐制刑禮之中﹐聲震八區﹐威加六合。運玄造之化﹐靡有不通﹔成陰騭之功﹐莫之能測﹐是用光膺聖神文武之號。﹝建中元年正月﹐羣臣上尊號曰聖神文武皇帝。﹞其後𨿽逢厄運。﹝興元元年正月﹐以朱Г之亂去尊號。﹞今睹昌期﹐誠我武之掃淸﹐﹝《書》﹕我武惟揚。﹞猶自咎而抑損﹐同罪己之義﹐﹝《左傳》﹕禹﹑湯罪己﹐其興也勃焉。﹞明愛人之仁。羣臣等上順聖心﹐以成恭徳﹐而退懷大懼﹐謂掩全功﹐五年於玆﹐﹝自興元元年甲子﹐至貞元四年戊辰﹐爲五年矣。﹞若墜冰谷。﹝貞元五年十月﹐百寮請復尊號﹐不允。﹞方今百職皆理﹐庶績其凝﹐﹝《書﹟臯陶謨》。﹞人用咸和﹐﹝《書》﹕用咸和於萬民。﹞俗惟丕變。陳師鞠旅﹐﹝兵法﹐二千五百人爲師﹐五百人爲旅。﹞無犯塞之虞﹔畫界封疆﹐﹝一本﹐「封疆」在「畫界」上。﹞無專地之患。四海寧一﹐萬類蕃滋﹐薄刑溢不冤之聲﹐﹝《漢書》﹕於定國爲廷尉﹐民自以爲不冤。﹞逋賦蒙勿收之惠。﹝一本﹐「逋」作「通」。﹞西成有穰歲之報﹐南極見壽星之祥﹐靈貺屢加﹐天恩允答。豈宜固爲非薄﹐﹝菲薄﹐見孔明《出師表》﹕不宜妄自菲薄。﹞以掩盛明﹖尊號之崇﹐原復如舊。況臣等親奉平明之理﹐久蒙覆露之恩﹐恥徳美之不彰﹐憂罪戾之將及。伏惟陛下復循舊典﹐俯徇羣情﹐誠天地神內外臣庶之所望也。臣等無任屏營悃懇之至。

○第二表

臣等言﹕臣等前詣朝堂上表﹐伏請復加尊號﹐奉被還旨﹐未遂懇誠﹐拳拳﹐不勝大願。臣等伏以崇明號﹐昭盛徳﹐爰自中古﹐實爲上儀﹐以至於我祖宗﹐莫不膺玆典禮。

伏惟皇帝陛下有廣運之徳﹐弘照微之仁﹐燭幽以明﹐威遠以武。惠澤之被﹐誠浹洽於八方﹔﹝浹﹐卽協切。﹞英聲之揚﹐宜越軼於千古。﹝軼﹐徒結切。﹞而乃久爲抑損﹐以守謙恭﹐事有曠而不遵﹐禮有缺而未備。臣等又以爲不私與己﹐是謂至公。有美之而莫敢辭﹐有非之而莫敢隱﹐必推於物﹐而順於人。旣以徇於羣心﹐又思葉於中典﹐此皆聖人之事也。且夫虛而失實﹐則誇耀而誣﹔質而不華﹐則朴略而固。所以王度資於潤飾﹐﹝昭十二年《左傳》﹕思我王度﹐式如玉﹐式如金。﹞帝者務於恢崇。將以法日月之昭明﹐配天地之廣大﹐﹝《易》﹕廣大配天地。﹞聳遠方之觀聽﹐兼前代之規模。然後表其全功﹐謂之盡善。不可以方當陛下臨位﹐羣臣在庭﹐而使鴻名不彰﹐盛典猶闕。旣無以光昭眾美﹐又無以丕承舊儀﹐則臣等蒙恥於今﹐獲罪於後﹐實爲大懼﹐敢忘盡規﹖尊號之崇﹐願從羣議。伏惟陛下俯回宸眷﹐察納愚誠﹐不惟臣等受恩﹐天下幸甚。無任區區懇迫之至。謹昧死重詣朝堂﹐奉表固請以聞。臣等誠懇誠勤﹐頓首頓首﹐謹言。

○第三表

臣等言﹕前再上表﹐請加尊號﹐實以功徳俱茂﹐典禮宜崇﹐然而不能鋪陳﹐無以動寤﹐﹝《漢書》﹕動寤萬乘。﹞愚誠𨿽竭﹐天鑑未回。臣某等誠恐誠懼﹐頓首頓首。

臣等謹按《白虎通》曰「號者﹐功之表也。」神農有教田事之勤﹐燧人有興火食之利﹐伏羲正五始﹐﹝《白虎通》云﹕正五行。」﹞祝融績三皇﹐﹝《白虎通》曰﹕謂之祝融何﹖祝者﹐屬也。融者﹐續也。言能屬續三皇之道而行之﹐故謂之祝融也。﹞人爲之名﹐以美其事。其後帝王之盛﹐洎我祖宗之明﹐鹹因人心而順古道﹐𨿽損益咸異﹐而表功明徳一也。臣等是以遵有國之令典﹐采上古之遺文﹐察人心於謳謠﹐觀天意於符瑞﹐敢以爲請﹐累表陳誠。曩者運丁艱難﹐時或順動﹐陛下思成湯之罪己。﹝《左傳》﹕禹﹑湯罪己﹐其興也勃焉。﹞念周宣之側身﹐﹝《詩﹟云漢》宣王遇災而懼﹐側身修行。﹞去徽號而不稱﹐垂炯戒而自儆。﹝炯﹐古迥切。﹞應天以徳﹐示人以恭﹐聞於蠻貊戎夷﹐告於天地宗廟。是故咸知陛下之志﹐慕義而歸仁﹔潛感陛下之誠﹐通靈而助順。今者君臣同徳﹐上下葉心﹐百職畢修﹐庶官以序﹐禮法明具﹐教化流行﹐方內歡康。天下寧一﹐四人遵業﹐萬類樂生﹐嘉應休徵﹐神物靈貺﹐形於艸木﹐著於星辰。而辭之以仁壽未臻﹐至化猶郁﹐遂使徳誠可紀﹐名號未崇。不告於明神﹐不示於殊俗﹐將何以知陛下之戡難﹖將何以表陛下之致平﹖下無以威於四方﹐上無以報於九廟﹐其不可一也。淳古之至化﹐邈而不追﹐烈祖之盛儀﹐廢而不續﹐﹝「續」﹐一作「纘」﹐又一作「績」。﹞其不可二也。庶正羣官﹐宗室支屬﹐西土耆長﹐太學諸生﹐黃冠之倫﹐緇衣之侶﹐萬眾伏闕﹐彌旬織路。而乃不從人心﹐以違公議﹐其不可三也。守謙恭卑讓之志﹐忽光大弘遠之圖﹐臣等誠𨿽至愚﹐以爲大謬。伏以常久之徳﹐貞夫一也﹔﹝《易》﹕天下之動﹐貞夫一者也。﹞元始之義﹐善之長也﹔﹝《易》﹕元者﹐善之長也。﹞並包覆露﹐天之大也﹔淸淨玄默﹐道之妙也。睿智之周物﹐不可以不稱夫聖也﹔妙算之無方﹐不可以不稱夫神也﹔行仁義﹐修典法﹐歌詩頌﹐考文章﹐不可以不稱夫文也﹔卻戎狄﹐翦暴逆﹐邊兵之整﹐禁衛以嚴﹐不可以不稱夫武也﹐而合於唐堯乃神乃武乃文之徳。臣等謹稽之榦符﹐葉於古典﹐侔徳澤之廣﹐配功業之崇﹐昧冒萬死﹐伏請上尊號曰貞元大道聖神文武皇帝。臣等竭其精誠﹐發於交感﹐無以回日﹐其能動天。無任屏營悃懇之至。謹復詣朝堂﹐奉表固請以聞。臣某等誠惶誠恐﹐頓首頓首。

○第四表

臣等言﹕去年﹝貞元五年。﹞九月﹐三度詣闕上表﹐﹝卽前所上三表。﹞請復上尊號﹐悃懇𨿽竭﹐精誠莫通。又懼於累塵聖聽﹐是用中輟﹐大願未畢﹐羣心靡寧。臣某等誠勤誠懇﹐頓首頓首。

臣等生逢昌運﹐早列淸朝﹐獲睹文明﹐繼迹聖俊。﹝「聖」﹐一作「賢」。﹞亦嘗考前載於史氏﹐訪遺儀於禮官﹐至於保鴻名尊號之榮﹐昭茂功盛徳之美﹐皆烈祖之垂法﹐爲累代之成規﹐子孫之所宜丕承﹐臣下之所宜崇奉。陛下纂聖緒而臨下﹐遵令典以制中﹐則亦俯從公卿大夫之請﹐光膺聖神文武之號。間者陛下以禍亂之故﹐特貶損以自儆﹐以從一時之宜﹐信爲恭也。今乃欲遂變更而不復﹐以廢先祖之典﹐則若專焉。豈陛下或未之思﹖然臣等實以爲懼﹐𨿽欲行陛下之志﹐柰先祖之典法何﹖

伏惟陛下因於憂勞﹐深自咎責﹐命祝史告於天地﹐陳圭幣祠於祖宗﹐布於羣臣﹐聞於兆庶。固能降開之福﹐致感悅之誠﹐鹹和以葉心﹐盡瘁而畢力。弼成神造﹐康濟艱難﹐寇逆掃除﹐暴彊擾順。侯衛奉守屏之職﹐夷狄爲來庭之賓﹐兵戎不興﹐邊鄙不聳﹐文軌同於四海﹐貢賦修於九州。至若時候將愆﹐必惟思而內省﹔皇情微軫﹐遂交感而潛通。陰陽和而風雨時﹐年谷熟而財用足﹐休祥數見﹐福應屢臻。此皆天地祖宗垂靈錫祉﹐以成陛下之志﹐明無不答不享之咎也。陛下宜承天意﹐以悅神心﹐增修盛儀﹐再加明號﹐﹝「明」﹐一作「名」。﹞崇昭報之禮﹐表恢復之功。而辭以仁壽未臻﹐至化猶郁﹐則若尙懷不足﹐以要天地祖宗﹐𨿽有固讓之勤﹐而非重請之義。且夫號者其來尙矣﹐燧人﹑神農各旌其事﹐湯以其武而曰武王﹐迨我祖宗崇尙古道﹐垂著新法。陛下獨爲辭讓﹐以守謙沖﹐則皇王將有愧於前﹐祖宗將不悅於後﹐而帝徳是非之辯﹐固有所歸﹔國典異同之文﹐後難以守。且陛下本爲炯誡﹐﹝炯﹐古迥切﹐一作「鑑誡」。﹞以示敬恭﹐誠謙徳也。今以先王之道而不敢不法﹐烈祖之訓而不敢不承﹐又謙徳之大也。若乃守獨善而遺公議﹐執小讓而忽宏規﹐違臣庶之心﹐廢祖宗之典﹐乃所以失陛下之恭徳﹐又徒以掩陛下之全功。臣等𨿽誠至愚﹐竊所不取。輒敢徵之國典﹐酌於經義﹐取夫貞者事之幹﹐元者善之長﹐以配聖謨神化之盛﹐文徳武功之崇﹐葉紀年之嘉名﹐遵舊號之美稱﹐以如開元故事。謹冒萬死﹐請上尊號曰貞元聖神文武皇帝。

伏惟陛下沛然回慮﹐俯徇羣情﹐然後聖徳之光昭﹐玄功之茂著﹐後代得揚盛美而鑑至淸﹐是羣臣之願也。不勝懇迫之至。謹奉表詣闕﹐固請以聞。臣等誠勤誠懇﹐頓首頓首。

○第五表

臣頎等言﹕﹝頎﹐於頎。﹞臣等伏以尊號未復﹐累具陳請﹐﹝「具」﹐一作「表」。﹞伏奉詔旨﹐固守謙恭。臣等上授天地神靈﹐次奉祖宗典法﹐列經義而順古﹐因人心以從時。詞繁而不能陳明﹐誠竭而未蒙察納﹐徳美盛而猶蔽﹐憲度缺而莫修﹐罪戾是憂﹐冰炭交集。臣等誠惶誠恐﹐頓首頓首。

臣某等伏以先王之道﹐由大中而可久﹔近古之化﹐以彌文而益彰。然則守謹而爲恭﹐不如立中而垂法﹔表朴而略禮﹐不如文明而化光。況於文質異時﹐而國家自有制度。豈直爲一王之法﹖固以遇三代之文。其於規模﹐信爲弘遠。陛下嗣訓先祖﹐貽謀後聖﹐當踐修以纂承﹐寧變更而廢墜﹖臣等又伏讀詔書曰「遐想哲王﹐則自燧人﹑神農﹑殷湯之時﹐有其事也。」又曰「欽若典訓﹐則自代宗﹑肅宗﹑玄宗而上﹐有其儀也。」又曰「所誡者滿﹐所尙者謙﹐守之以誠﹐期於終始。」臣等以爲﹐去鴻名而貶損﹐謙之始也﹔遵舊典而奉承﹐謙之終也。造次而未嘗違於禮﹐守之以誠也﹔敬恭而無或陷於專﹐所誡者滿也。又曰「虛美崇飾﹐所不敢當。」伏惟皇帝陛下卹人之心﹐動天之徳﹐致理之文教﹐戡難之武功﹐著於頌聲﹐光於史氏。上有其實﹐無虛美之嫌﹔下盡其誠﹐非崇飾之僞。又曰「勉一乃心﹐共康庶政。」曩者公卿大夫侍禦攜僕﹐﹝《書》﹕左右攜僕。攜僕者﹐謂左右攜持器物之僕。﹞或從牧圉﹐﹝僖二十八年《左傳》﹕寧武子曰「不有行者﹐誰牧圉﹖」注﹕牛曰牧﹐馬曰圉。﹞或備持戈矛﹐蓋有同力之誠﹐而無離徳之間。今者四嶽羣後﹐九土庶邦﹐外自藩維﹐內及宗室﹐黃髮耆老﹐靑衿諸儒﹐或僉以同辭﹐或遠而抗疏﹐一心之效也。羣材序進﹐百職交修﹐烽燧不驚﹐兵戎以息﹐鉆鑿不用﹐獄訟以衰﹐六气和而風雨時﹐五穀昌而倉廩實﹐庶政之康也。誠由教化﹐以致雍熙﹐自當冠於皇王﹐寧復謝於堯﹑禹﹖宜加明號﹐以表成功。陛下𨿽以爲辭﹐臣等未知其說。

又伏奉詔旨﹐令臣等斷表。伏以君親一致﹐臣子一例﹐而《春秋》之義﹐不以父命辭王父命﹐臣某等得遵先帝之典﹐以違陛下之詔。謹昧冒萬死﹐伏請復上尊號如前。不勝惶懼懇迫之至。

○第六表﹝一本﹐以上六表在前集。﹞

臣頎等言﹕臣等今月七日所上表﹐昨十五日下詔旨﹐加辭讓愈固。臣等感謙沖於盛徳﹐而私有舊典隳廢之憂﹔懼煩瀆於聖聽﹐而內懷微誠懇迫之切。進退兢惕﹐不知所措。臣某等誠惶誠恐﹐頓首頓首。

臣某等伏以爲事貴舉其中﹐立名惡浮於實。﹝他本無爲立二字。﹞得其中﹐不宜變之而失正﹔有其實﹐不必避之以爲恭。況於祖宗之矩儀﹐國家之典制﹐陛下教尊道備﹐徳博化光﹐辭取於貶損而自卑﹐朴略而太簡者也﹖昔漢宣帝謂元帝曰「我漢家亦自有制度。」﹝見《漢﹟元帝紀》。﹞諸葛孔明誡其主曰「不宜妄自非薄。」前史載之詳矣﹐幸陛下思之。臣等又以爲執小讓之賢﹐不足以方得宜合度之善﹔去鴻名之敬﹐不足以補變法攺作之專。陛下行之﹐將何所守﹖伏以髙祖受其明命﹐歷代承以聖徳﹐至陛下又有下武繼文重熙累盛之美﹐不可謂徳之不嗣也﹔躬上聖之姿﹐合至神之化﹐有戡禍亂﹑制夷狄之武﹐﹝一無「有」字。﹞修禮樂﹑垂憲度之文﹐不可謂實之不孚也。比年以來﹐俗化斯厚﹐人少犯法﹐吏無舞文﹐獄犴將空﹐梏不用﹐可謂人皆遷善﹐豈曰俗未勝殘﹖然若辭之﹐所未寤也。況於尊號之美﹐陛下已受於初﹐去之卽由於艱虞﹐復之宜因於康靖。徒示其罰﹐不旌其功﹐何以知區宇之削平﹖何以知宗廟之興復﹖似非陛下之本意﹐但自欲攺先祖之遺儀耳。內之臣庶﹐跋履山川﹐思報主恩﹐誓雪國恥﹐亦欲攄其宿憤﹐表其成勞。陛下猶掩鴻名﹐罔窮其事﹐則此等如有未盡﹐不以爲歡。倘陛下以自咎責之心﹐尙或未弭﹐則羣臣不能匡輔之罪﹐﹝「匡」﹐一作「莊」。﹞亦當未除。將何以蒙陛下之恩私﹖將何以受陛下之爵賞﹖君猶含垢﹐臣以偸榮﹐羣下之情﹐必深反側。又無以示於萬古﹐無以威於四夷﹐皆非遠圖﹐且乖大體。

臣等懷此數者﹐恨恨而不能自安﹐謹昧冒萬死﹐重違詔旨﹐伏請復上尊號﹐以如前表。伏惟皇帝陛下思聿修無忝之言﹐﹝《詩》﹕無忝爾祖﹐聿修厥徳。﹞顧屈己從人之義﹐再膺大典﹐俯徇羣心﹐因來月謁太淸宮太廟﹐郊祀上帝﹐﹝貞元六年十月﹐百僚請復尊號﹐上曰「春夏亢旱﹐宿麥不登。朕精誠祈禱﹐獲降甘雨。旣致丰穰﹐告謝郊廟。倘因祀而受尊號﹐是有爲爲之。勿煩固請。」十一月庚午﹐祀南郊。﹞遂以告祠﹐實臣等之至誠﹐實臣等之厚幸。不勝惶懼懇迫之至。謹復詣朝堂﹐奉表固請以聞。

○及大會議戶部尙書班宏又請攺所上尊號加奉道字故其文如後表﹝宏﹐衛州汲人。貞元五年二月﹐自戶部侍郎遷本部尙書。﹞

伏以睿智之周物而靡不通﹐不可以不稱夫聖也﹔妙算之無方而莫能測﹐不可以不稱夫神也﹔行仁義﹐修典法﹐歌詩頌﹐考文章﹐不可以不稱夫文也﹔攘卻戎夷﹐戡翦暴逆﹐邊兵以整﹐禁衛以嚴﹐不可以不稱夫武也﹐而合於唐堯乃聖乃神乃武乃文之徳。博施不息﹐而萬物以生﹔推功不宰﹐而萬化以成﹐合於《書》之「奉若天道」之義。臣等謹稽之榦符﹐葉於古典﹐侔徳澤之廣﹐配功業之崇﹐昧冒萬死﹐伏請上尊號曰聖神文武奉道皇帝。﹝此是攺第三表。﹞

○及大會議國子祭酒韓洄請歷數近日徵應祥瑞故又攺其文如後表﹝貞元七年﹐以韓洄爲國子祭酒。﹞

又伏見陛下以今年四月以來﹐方當雩祭之修﹐而有旱備之請。才愆期而未害於物﹐深軫念而將卹其人﹐气潛通而交感以和﹐澤旋流而滂霈思遠。﹝「思」﹐本作「斯」。﹞由是風雨時而霜雹不降﹐稼穡茂而蝗螟不生﹐農功以成﹐年谷大熟。休祥數見﹐福應屢臻。仁木連理而垂陰﹐嘉禾同穎而挺秀。壽星舒景炎之盛﹐芝艸布葩英之重。白獐凝彩而雪暉﹐蒼烏取象於天色。將徧於郡國﹐相繼於歲時。右具如表。

○爲崔中丞賀平李懷光表﹝懷光謀反﹐貞元元年爲其部將牛名俊斬首以獻﹐則公之表﹐當是時作也。然公時年十三﹐不應有此文。中丞者﹐不詳其人矣。文又闕不全云。﹞

臣某言﹕伏奉某月日敕﹐逆賊李懷光輿臺末人﹐﹝《方言》﹕南楚凡罵庸賤曰臺。﹞奚虜遺醜。﹝懷光﹐渤海人﹐醜類也。﹞備聞凶險之行﹐頗有殘暴之名。陛下略其細微﹐假以符節﹐盡委朔方之地﹐﹝建中元年七月﹐以懷光爲朔方節度使。﹞猶分禁衛之兵。﹝二年五月﹐詔懷光率神策及朔方軍討李惟嶽。﹞不感殊私﹐乃懷異望。間者饋貢不入﹐王師問罪。尋令舉軍赴敵﹐而乃終歲無功。﹝時馬燧﹑李抱眞同討魏城未拔﹐朱滔﹑王武俊連兵救田悅。詔懷光統朔方兵一萬三千同討悅。懷光勇而無謀﹐爲滔等所敗。﹞洎駕幸近郊﹐﹝建中四年十月丁末﹐車駕至咸陽。戊申﹐幸奉天。﹞敕還舊鎭﹐將掃猾夏之盜﹐因解奉天之圍﹐﹝十一月﹐懷光引兵敗朱Г兵於醴泉。Г聞之﹐懼﹐引兵歸長安﹐由是奉天之圍解。﹞豈伊人謀﹐蓋是天意。陛下但嘉其排難﹐不省其由﹐列爲上公﹐命作元帥﹐及躡寇滑﹐頓軍咸陽。﹝闕。﹞

○爲裴令公舉裴冕表﹝大歷四年十二月戊戌﹐裴冕卒。八年﹐公始生﹐當無此表。裴令公﹐蓋裴遵慶也。按《冕傳》云﹕大歷中﹐郭子儀言於代宗曰「冕首佐先帝﹐驅馳靈武﹐有社稷勛。程元振忌其賢﹐遂加誣罔﹐海內冤之。」與此表合。然此表當爲郭令公作﹐其云爲裴令公﹐非也。又傳云﹕時元載秉政﹐冕早所甄引﹐載徳之。又貪其衰瘵﹐且下己﹐遂拜左僕射同中書門下平章事﹐不逾月卒。據元載之誅﹐在大歷十二年﹐而柳生於大歷八年﹐是時方五歲﹐而此表文當在載未誅之前﹐時公未生。或謂公集《先侍禦府君神道表》云「汾陽王居朔方﹐備禮延望」﹐恐此表乃其先人之作。然亦不可得而考。此決非公之文也明矣。﹞

臣某言﹕聞忠邪不可以並立﹐善惡不可以同道。吳任宰而伍胥誅夷﹐﹝吳王夫差元年﹐以大夫伯爲太宰﹐嘗以報越爲志。二年﹐悉精兵以伐越﹐敗越之夫椒。越王勾踐使大夫種因太宰而行成。吳王將許之﹐伍子胥諫﹐不聽﹐遂自殺﹐吳王以鴟夷盛其屍﹐投之於江。﹐普鄙切。﹞楚任靳尙而屈平放逐﹐﹝屈原﹐名平﹐事楚懷王爲三閭大夫。同列上官靳尙共毀譖之﹐王乃疏原﹐原旣放逐﹐遂投於汨羅江而死。﹞遠惟前事﹐孰不痛心﹗伏見澧州刺史裴冕忠肅﹐﹝一作「忠肅明允」﹐一作「明允忠肅」。﹞道髙徳厚﹐匪躬無忌﹐有蹇諤之風。﹝《易》曰﹕王臣蹇蹇﹐匪躬之故。﹞道佐先帝﹐﹝道﹐一作首。﹞驅馳靈武﹐贊云雷之業﹐成社稷之勛。﹝至徳元載﹐玄宗幸蜀﹐至益昌﹐遙詔太子充天下兵馬元帥﹐以冕爲禦史中丞兼左庶子﹐爲之副。是時冕爲河西行軍司馬﹐授禦史中丞﹐詔赴朝廷﹐遇太子於平涼﹐具陳事勢﹐勸之朔方。七月﹐太子入靈武﹐冕與杜鴻漸﹑崔漪等勸進。甲子﹐以定策功﹐以冕爲中書侍郎平章事。﹞程元振忌其直方﹐遂加誣構﹐投謫荒裔﹐天下稱冤。﹝寶應元年四月﹐肅宗崩﹐以冕爲山陵使﹐冕以亻幸臣李輔國權盛﹐將附之﹐乃表輔國親暱術士中書舍人劉ピ充山陵判官。ピ坐法免﹐冕亦以議事與程元振相違﹐貶施州刺史﹐移澧州刺史。﹞空懷醜正之悲﹐莫雪增嫌之恥。今姦邪屏退﹐聖政大明。﹝廣徳元年十一月﹐削元振官爵﹐放歸田裏。﹞百度惟貞﹐﹝諸本作「大度」﹐誤。﹞四門以穆。寰海之內﹐元元之人﹐莫不延首徳音﹐思聞至化。願特令追冕列在天朝﹐俾之端揆庶寮﹐平章百姓。處詢謀之任﹐當燮理之權﹐必能協和萬邦﹐致君堯舜。臣位兼將相﹐職忝股肱﹐思進賢傑﹐共熙帝載。﹝二年二月﹐以冕爲右僕射兼禦史大夫﹐充東都﹑河南﹑江南﹑淮南諸路轉運使。﹞臣無任懇願之至。

○爲武中丞謝賜新茶表﹝武元衡﹐字伯蒼﹐貞元二十年遷禦史中丞。公時爲監察禦史﹐乃其屬也。正集有爲《武中丞謝賜櫻桃表》﹐此當次其後。﹞

臣某言﹕中使竇某至﹐奉宣旨﹐賜臣新茶一斤者。天捲忽臨﹐時珍俯及﹐捧戴驚﹐以喜以惶。臣以無能﹐謬司邦憲。大明首出﹐﹝貞元二十一年正月﹐徳宗崩﹐順宗卽位﹐《易》﹕首出庶物﹐萬國咸寧。﹞得親仰於雲霄﹔渥澤遂行﹐忽先沾於艸木。況玆靈味﹐成自遐方﹐照臨而甲拆惟新﹐煦嫗而芬芳可襲﹐調六气而成美﹐扶萬壽以效珍。豈可賤微﹐膺此殊錫﹖銜恩敢同於嘗酒﹐滌慮方切於飲冰。﹝《莊子》曰﹕朝受命而夕飲冰﹐我其內熱歟﹖﹞撫事循涯﹐隕越無地。臣不任感戴欣之至。

○爲裴中丞賀破東平表﹝元和十二年二月﹐李師道誅﹐東平盡平。時禦史中丞裴行立爲桂管觀察使。﹞

臣某言﹕月日得進奏官狀報﹐逆賊李師道以某月日克就梟戮﹐率土臣子慶無涯。臣聞負恩干紀者﹐鬼得而誅﹔﹝《莊子》﹕爲不善乎幽暗之中者﹐鬼得而誅之。﹞犯順窮凶者﹐天奪其魄。﹝《左傳》﹕襄公二十九年﹐鄭伯有使公孫黑如楚﹐辭曰﹕楚﹑鄭方惡﹐而使余往﹐是殺余也。伯有彊使之﹐子怒﹐將伐伯有氏﹐大夫和之。十二月﹐鄭大夫盟於伯有氏﹐裨諶曰「善之代不善﹐天命也﹐其焉辟﹖子產舉不逾等﹐則位班也﹔擇善而舉﹐則世隆也﹔天又除之﹐奪伯有魄。」﹞不自妖孽﹐曷彰聖功﹖

伏惟陛下先天不違﹐與神合契﹐掩周宣中興之業﹐陋漢光再造之勛。靈旗四臨﹐氛﹖皆散﹐凡在臣庶﹐盡睹升平。伏以師道席父祖以作威﹐﹝大歷中﹐以李正己爲平盧﹑淄靑節度使。傳其子納。師古﹐納次子。﹞苞海嶽而專祿﹐恃東秦十二之險﹐﹝漢髙帝六年﹐田肯賀上曰「秦形勝之國也﹐帶河阻山﹐縣隔千里﹐持戟百萬﹐秦得百二焉。齊地方二千里﹐持戟百萬﹐縣隔千里之外﹐齊得十二焉。此東﹑西秦也。」百二者﹐謂秦地險固﹐二萬人足以當諸侯百萬人。十二者﹐謂二十萬人﹐足當諸侯百萬人。言齊𨿽固﹐不如秦二萬乃當百萬人。﹞誘臨淄三七之兵﹐﹝《史記》﹕蘇秦說齊宣王曰﹕臨淄之中七萬戶﹐不下戶三男子﹐三七二十一萬﹐不待發於遠縣﹐而臨淄之卒﹐固已二十一萬矣。﹞竊據一方﹐歲逾五紀。朝宗之地﹐曠若外區﹔﹝《禹貢》﹕海岱爲靑州。靑州東北據海﹐西南距岱也。又云﹕海岱及淮爲徐州。東至海﹐北至岱﹐南至淮也。以其淮海之所在﹐故曰朝宗。此言東海爲師道所據也。﹞封祀之山﹐隔成異域。﹝謂東封泰山也。在兗州。﹞累聖垂徳﹐曾未悛心。﹝《書》﹕惟受罔有悛心。悛﹐攺也。﹞餘孽滔天﹐果聞折首。﹝《易》﹕有嘉折首﹐獲匪其醜。﹞遂使云亭有主﹐知玉牒之將封﹔﹝《封禪書》﹕炎帝封秦山﹐禪云云。黃帝封泰山﹐禪亭亭。《後漢﹟志》曰﹕云云﹑亭亭﹐皆泰山下小山也。《風俗通》曰﹕封泰山﹐封廣二丈﹐髙九尺﹐下有玉牒書。﹞遼海無虞﹐見石之已至。﹝《國語》﹕武王克商﹐通道於九夷八蠻﹐使各以其方賄來貢﹐使無忘職業。於是肅愼氏貢苦矢石﹐長尺有咫。﹐矢鏃也﹐以石爲之。﹐音奴。﹞此是陛下神籌獨得﹐﹝「籌」﹐一作「算」。﹞廟略無遺﹐授任推盡力之威﹐縱捨有感心之化。金石可貫﹐龜筮必從﹐克成不戰之功﹐遂洽無爲之理。臣謬司戎旅﹐遠守方隅﹐愧無橫艸之功﹐﹝漢終軍當發使匈奴﹐軍自請曰「軍無橫艸之功。」師古曰﹕言行艸中﹐使艸偃臥﹐故曰橫艸也。﹞坐見覆盂之泰。﹝東方朔《客難》﹕連四海之外以爲帶﹐安於覆盂。﹞蹈歡慶﹐倍萬恆情。

○賀赦表﹝此謂順宗時。蓋當公之世﹐人主嗣位肆赦﹐惟順宗一人耳。又云「謬當任用﹐職在藩維」﹐此必代桂﹑廣帥臣作。﹞

臣某伏奉某月日恩制﹐大赦天下。一人有慶﹐百度惟新﹐戴天履土﹐罔不欣。某聞天地成功﹐施雨露而育物﹔帝王繼統﹐升日月以垂曜。羣品資始﹐萬方文明。

伏惟陛下嗣守鴻業﹐光膺駿命﹐淳化均於四序﹐大徳合於二儀。保寧社稷﹐光宅區宇﹐弘孝慈以禦下﹐崇恭儉以垂休﹐恩覃溪洞﹐事冠千古。況乃順時布政﹐乘春導和﹐敷作解之澤﹐宣在宥之典。九族旣睦﹐四門廣辟。而又洗滌幽縶﹐雷雨之施也﹔歸還流竄﹐羅网之釋也﹔移敍貶黜﹐覆載之仁也﹔蠲除逋債﹐政理之源也﹔褒寵勛賢﹐激勸之方也。廢金寶之貢﹐有以彰儉徳﹔搜遺逸之士﹐有以表至公。元勛宿將﹐賞延子孫﹐庶尹卿士﹐榮周存歿﹐廣直言之路﹐啟進善之門﹐徳超虞﹑夏﹐道掩軒﹑頊。必將平一殊俗﹐發揮大猷﹐億萬斯年﹐永荷天緒。

臣謬當任用﹐守職藩維﹐不獲奔赴闕庭﹐親睹盛禮。感悅歡﹐倍萬恆情。

○賀皇太子箋﹝皇太子﹐乃元和七年所立遂王宥。旣立﹐更名恆﹐憲宗第三子。﹞

宗元惶恐言﹕伏奉六月七日制﹐元和聖文神武法天應道皇帝光受徽號﹐﹝元和十四年七月﹐羣臣上尊號曰元和聖文神武法天應道皇帝。﹞率土臣子﹐歡無涯。

伏惟皇太子殿下麗正居中﹐輔成昌運﹐消伏孽﹐贊揚輝光。鴻名允升﹐大慶周洽﹐表文武之經緯﹐著天道之運行。瑞景照臨﹐示重輪之發耀﹔﹝崔豹《古今注》曰﹕漢明帝爲太子﹐樂人作四歌贊徳﹐其二曰《月重輪》。﹞恩波下濟﹐見少海之增瀾。﹝《山海經》曰﹕無臯之山﹐南望幼海。郭璞注曰﹕卽少海也。昔天子比大海﹐太子爲少海。﹞宗元忝守遐方。﹝公時在柳州﹐其年十月﹐卒於柳。﹞獲聞盛禮﹐踴躍之至﹐倍萬恆情。謹附箋賀。宗元惶恐﹐死罪死罪。

○賀裴桂州啟﹝裴桂州﹐卽前中丞公行立也。行立爲桂管觀察使﹐在元和十三﹑四年間﹐時淮西已平﹐公前有《爲賀淮西平赦表》﹐此豈赦後有所封贈﹐故公以啟賀之歟﹖﹞

宗元啟﹕伏承天恩﹐榮加寵贈﹐伏惟增感﹐慶罔極。某聞揚名以顯﹐孔聖於是作經﹔﹝孔子曰「揚名於後世﹐以顯父母。」﹞大孝所尊﹐曾子以之垂訓。﹝《禮記》﹐曾子曰「大孝尊親。」﹞雨露敷澤﹐日月垂光﹐盛徳果驗於達人﹐﹝《左傳》﹕昭七年﹐聖人有明徳者﹐若不當世﹐其後必有達人。﹞積善必徵於餘慶。﹝《易》﹕積善之家﹐必有餘慶。﹞天下人子﹐羨慕無階。某特承恩眷﹐倍百恆品。恨以守官﹐不獲奔走拜賀﹐無任展轉惶灼之至。

○與衛淮南石琴薦啟﹝衛淮南﹐次公也。以檢校工部尙書爲淮南節度使﹐在元和十二年淮﹑蔡平後。傳云﹕次公本善琴﹐方未顯時﹐京兆尹李齊運使子與之遊﹐請授之法﹐次公拒絕﹐因終身不復鼓琴。而公此文在柳州作﹐則衛時尙鼓琴也。史傳之載﹐過乎實矣。一作「狀」﹐在前集。﹞

疊石琴薦一。﹝出當州龍壁灘下。﹞右件琴薦﹐躬往采獲﹐稍以珍奇﹐特表殊形﹐自然古色。

伏惟ト下稟夔﹑旦之至徳﹐蘊牙﹑曠之玄蹤﹐人文合宮徵之深﹐國器專瑚璉之重。﹝《論語》﹕子謂子貢﹕「汝﹐器也﹐瑚璉也。」﹞藝深攫﹐﹝《史記﹟田完世家》﹕鄒忌子曰「大弦濁以春溫者﹐君也﹔小弦廉折以淸者﹐相也﹔攫之深﹑弦之愉者﹐政令也。」攫﹐厥縛切。弦﹐音釋﹐舒也。﹞將成玉燭之調﹔﹝《爾雅》﹕四時和謂之玉燭。﹞思葉歌謠﹐足助薰風之化。﹝舜作五弦之琴﹐以歌南風。曰﹕南風之薰兮﹐可以解吾民之慍兮。﹞願以頑璞﹐上奉徽音﹐增響亮於五弦﹐應鏗鏘於六律。沈淪𨿽久﹐提拂未忘﹐倘垂不徹之恩﹐﹝《禮記》﹕士無故不徹琴瑟。﹞敢效彌堅之用。

○答鄭員外賀啟﹝一作「狀」﹐在前集。﹞

李師道三代受恩﹐﹝代宗永泰元年七月﹐以李正己爲平盧﹑淄靑節度使。徳宗建中二年七月卒﹐子納領軍務。貞元八年五月卒﹐子師古領畱務。憲宗元和元年閏六月卒﹐弟師道領畱務。是爲三代受恩。﹞四凶負徳。﹝四凶﹐卽謂正己﹑納﹑師古﹑師道。﹞聖朝含育﹐務在安人。不知覆載之寬弘﹐更縱豺狼之姦蠹。王師一發﹐凶首已來﹐萬姓稱歡﹐四方無事。﹝一本有「伏惟同增慰慶」六字。﹞

○答諸州賀啟﹝一作「狀」在前集。﹞

李師道累代負恩﹐不起悛革﹐餘孽怙亂﹐﹝孽﹐魚列切。本作「■A29」。﹞更肆猖狂。王師暫勞﹐已致梟戮﹐率土歡﹐慶賀難勝。太平之功﹐自此而畢。﹝一本有「勞致書問悚息增深」八字。﹞

●外集﹟補遺○萬年縣丞柳君墓志﹝並序。《史﹟表》載﹕虯﹐後周中書侍郎美陽孝公﹐與志稍戾﹐豈史誤耶﹖萬年公﹐貞元十二年卒﹐是年葬﹐志是時作。﹞

惟貞元十二年龍集景子﹝景龍太歲也。﹞三月日﹐前萬年縣丞柳君﹐終於長安升平裏之私第﹐享年五十。長子弘禮﹐承家當位﹐次曰傳禮﹐幼曰好禮﹐奉夫人洎仲父之命﹐考時定制﹐動合古道﹐三日而殯﹐三月而葬。﹝《禮記﹟王制》﹕大夫﹑士﹑庶人三日而殯﹐三月而葬。﹞粵五月十九日甲子﹐克開長安縣髙陽原﹐於先塋﹐禮也。先時撰辰酌禮﹐﹝撰﹐擇也。﹞稱義備物﹐外姻畢至﹐﹝《左氏傳》云﹕士逾月﹐外姻至。﹞宗人來會。從弟宗元受族屬之教﹐泣涕濡翰﹐書辭紀行。曰﹕

君諱元方﹐字某﹐解人也。系自周﹑魯﹐後得柳姓。﹝《魯世家》﹕孝公子展之孫﹐以王父字爲謚﹐至展禽食采於柳下﹐因爲氏。魯爲楚滅﹐柳氏入楚。楚爲秦滅﹐柳氏遷晉之解縣。故柳氏爲河東解人。﹞七代祖虯﹐後魏中書令﹐封美陽公。﹝虯﹐字仲盤﹐西魏大統中﹐爲中書侍郎。﹞四葉至皇考﹐皇朝散大夫﹐資陽令。祖初﹐延州司馬。考頤﹐宣州寧國丞。濟徳克紹厥類﹐藏聰晦明﹐粹爲淑和。少孤﹐季父建﹐﹝頤有三子﹕長曰元方﹐季卽建。建爲金部郎中。﹞撫字訓道﹐通《左氏春秋》﹐貫歷代史﹐旨畫羅列﹐接在視聽﹐嗜爲文章﹐辭富理精。以門蔭出身﹐調補宣州溧水尉。綱簿貢賦﹐入於天府﹐特授同州馮翊尉。攺京兆府云陽主簿﹐轉長安主簿﹐遷萬年丞。端靖守貞﹐處劇不撓。秩滿﹐居養﹐素食貧﹐常好竺乾之道﹐自搌塵昏之外﹐﹝搌﹐音展﹐極也。「外」﹐一作「表」。﹞泊如也。旣而嬰被沈疾﹐不克永壽。姻戚動懷﹐朋友道傷﹐僉曰「天之報施善人﹐何如哉﹗」

君前娶河南獨孤氏﹐左司郎中緬之女﹐﹝緬之子三人﹕﹑寂﹑密也。﹞無子﹐早世。繼室以裴夫人﹐諫議大夫虯之女﹐﹝虯﹐河東人。代宗時﹐擢爲諫議大夫。﹞陰教內則﹐著於閨闈﹐有女三人焉。嗚呼﹐銘志之來古矣﹐是不可闕﹐遂勒玄石﹐措於陰堂。﹝陰堂﹐謂壙中也。﹞銘曰﹕

振振吾宗﹐徳之宅耶﹖惟君之徳﹐至其賾耶﹖徳而不壽﹐命旣厄耶﹖松柏蒼耶﹖不朽石耶﹖

○處士段弘古墓志﹝並序禦史中丞﹐崔公能也。時爲永州刺史。公元和九年尙在永州﹐故薦弘古於崔﹔迨其死﹐崔猶爲經紀其喪﹐可謂賢矣。公正集有《祭弘古文》﹐當其喪過永州時作﹐志亦作於是時也。﹞

段處士弘古﹐讀縱橫書﹐﹝《漢﹟志》﹕有縱橫十二家。蓋戰國蘇秦﹑張儀之書也。﹞剛峭少合﹐尢落﹐﹝落﹐大貌。《莊子》作爲「瓠落」﹐意與「落」同。﹞不事產。人或交之﹐度非義﹐輒去﹐以故年五十﹐不就祿。嘗以法家言﹐﹝《漢﹟志》有法家者流之言。﹞抵禦史大夫何士幹﹐延以上座﹐將用之。會士幹死﹐聞襄陽節度使於ν愛人大言﹐遂幹以兵畫﹐一見喜甚。居月餘﹐視ν終不可與立功﹐又遁去。﹝ν之字曰允元。貞元十四年九月﹐以ν爲襄州刺史﹑山南東道節度使。﹞隴西李景儉﹑﹝景儉之字曰致用。﹞東平呂溫﹐﹝溫之字曰化光。﹞髙气節﹐尙道藝﹐聞其名﹐求見﹐大歡。畱門下﹐或一歲﹐或半歲﹐與言﹐不知日出。溫卒﹐﹝溫卒於元和六年。﹞景儉逐﹐﹝元和三年十月﹐景儉貶黜爲江陵戶曹參軍。﹞前右拾遺張宿﹝一作「道」。﹞與然諾﹐南見中山劉禹錫﹑河東柳宗元﹐二人者言於禦史中丞崔公。公時降治永州﹐知其信賢﹐徼其去。﹝徼﹐音邀﹐通遮也。﹞又南抵好義容州扶風竇羣﹐﹝是時元和八年四月﹐以羣爲容管經略使。﹞途過桂﹐桂守舊知君﹐拒不爲禮。君憤怒﹐發病﹐不肯治﹐曰「平生見大人﹐未嘗相下。今窮於此﹐年加老﹐接接無所容入也﹐益困於俗笑﹐吾安用生爲﹖埋道邊耳﹗」居六月﹐死逆旅中。崔公爲出涕﹐命特贈賻﹐致其喪來永州﹐哭爲祭之。與喪具道裏費﹐歸葬澧州安鄕縣黃山南麓上。君之死﹐元和九年八月十六日﹐後某月日葬。祖某官。父某官﹐妻彭城劉氏。子知微﹑知章﹐皆未冠。銘曰﹕

廉不貪﹐直不倚。困者吾之﹐﹝困者﹐蓋謂己及劉禹錫之屬皆窮困也。﹞通者不以。﹝以﹐用也。言通達者則不用也。﹞不懲其躓﹐卒以亢死。觀遊非類﹐有賤非鄙。何以葬之﹖黃山南趾。

○潞州兵馬曹柳君墓志﹝志云貞元二十一年七月葬﹐志當是時作。﹞

柳氏子某爲平陸丞﹐王父母之喪﹐寓於外﹐貞元二十一年﹐始葬於虢之閿鄕。窆﹝《說文》﹕窆﹐葬下棺也。窆﹐保驗切。﹞墨遇食﹐乃貽書其族尙書禮部員外郎宗元﹐使爲其志。且曰「吾之先﹐自魏已來﹐爲宰相者累世。﹝慶爲魏之侍中。自後四世爲宰相﹐﹞我髙祖諱萬齒﹐爲伊闕令﹐襲其先河間郡公曾祖諱某﹐浙州刺史﹐咸有懿徳。洎於兵曹府君諱某﹐勤身惠志﹐好義能讓而同﹐故交者固﹔直而敬﹐故親者睦。凡舉明經者四﹐皆獲美仕。初爲陸渾主簿﹐次吳縣尉﹐次上黨丞﹐次潞州兵曹參軍。其勾稽摘發﹐毗贊關決﹐無不勝職﹐加朝散大夫。某年月日﹐終於官次﹐殯於州若干裏。會世多難﹐家又貧窶﹐故不及夫事。嗚呼﹗我曾祖﹑王父葬於潁陽﹐我伯祖﹑叔祖洎伯父皆葬閿鄕皇天原望壽裏。潁陽北臨澗﹐其地陰狹﹐岸又數壞﹐大懼不克久安神居。是以從他兆於玆﹐卜用七月六日甲子﹐將以具於玄堂之下﹐固故有望乎爾也。」於是刪其書爲文﹐置於郵中﹐俾移於石上。

○永州司功參軍譚隨亡母毛氏志文﹝年月志皆不載﹐據題云永州﹐公在永時作。﹞

毛氏夫人﹐父曰儀禹﹐丰州別駕。祖弘義﹐濟州戶曹。夫人歸譚氏﹐曰損﹐爲鄧州司倉參軍。損父昌﹐爲常州錄事參軍。祖曰元愛﹐爲左羽林大將軍﹑弘農男。惟譚洎毛氏﹐於周咸爲諸侯﹐譚入於莒﹐毛及魏爲後族﹐千歲復合。

夫人生丈夫子曰隨。隨謹願好禮。始克於裴﹑柳爲姻。隨娶裴氏﹐今中書舍人次元之族弟也。女子嫁柳氏﹐曰從肇﹐曰余族兄也。余早承族兄之教﹐聞夫人之徳﹐且曰隨之所以能立﹐洎吾嫂之所以令﹐皆夫人之訓。則宜有以文其聲詩﹐刻而措諸墓。夫人諱某﹐壽若干﹐某年月日終﹐某月日於此﹐志曰﹕

周之列國﹐譚子﹑毛伯。合是二姓﹐從其匹敵。夫人有訓﹐乃策厥族。惟時善良﹐不享丰福。懿厥子姓﹐追號憲徳。內言不出﹐孰表貞節。願垂休銘﹐永志幽谷。

○上宰相啟

宗元啟﹕自古遭時立功﹐事或容易﹔至於今日﹐尢見其難。

伏惟相公秉鈞見以覺羣迷﹐杓持操以祛眾惑﹐橫議雷動﹐執心彌堅。𨿽石柱之當洪流﹐燭龍之照朔土﹐未足以爲諭也。自天寶之亂﹐六十餘年﹐侯伯多繼代之人﹐卒伍有要君之志﹐累聖含育﹐未議削平。夙居相位﹐動逾百數﹐各務固守﹐以保安寧。藏疾日滋﹐稔禍彌長﹐四海之內﹐敢望淸夷﹖閣下奮忠勇之誠﹐挺貞明之志﹐以中興爲己任﹐視羣寇爲私仇。五年之間﹐六合無事。不圖至是﹐獲睹太平。

某罪責未明﹐拘守荒服﹐慶徒至﹐稱賀無階。將盡力於縑糸由﹐冀流芳於遐邇。報效之至﹐捨此無由。無任感激欣躍之至。

宋乾道本《柳柳州外集》

○上裴桂州狀

使持節柳州諸軍事守柳州刺史柳宗元。

右宗元伏事旌恭守﹐條章安淸﹐因酒喧呼﹐吐於和協﹐輒敢塵黷﹐惶懼伏深。伏蒙仁恩﹐特賜處置下情﹐不任悚戴屏營之至。限以守官﹐不獲奔走拜謝﹐伏增戰越。謹狀。

同上

○送元師詩

侯門辭必服﹐忍位取悲增。去魯心猶在﹐從周力未能。家山餘五柳﹐人世徧千燈。莫讓金錢施﹐無生道自弘。

同上

○永字八法頌

側不愧臥﹐勒常患平。努過直而力敗﹐宜峻而勢生。策仰收而暗揭﹐掠左出而鋒輕。啄倉皇而疾罨﹐磔﹤走歷﹥以開撐。

《全唐文》卷五八三

○揚子新注﹝五則﹞﹝《揚子》﹐漢揚雄所著《法言》也。序云﹕諸子各以其知舛馳﹐是非頗謬於經﹐故人時有問雄者﹐常用聖人之法應之。撰以爲十三卷﹐象《論語》﹐號曰《法言》。蔣之翹按﹕《法言》﹐東晉李軌已爲之注﹐甚略。子厚刪定﹐𨿽增釋一二﹐而亦不能盡補其亡誤。故宋咸云﹕中有義易決者反疏之理﹐尙祕者則虛焉﹐闕文者弗能正﹐訁爲字者乃無辧﹐至於言不詁而事不屬﹐議失旨而舉失類﹐則其言無足取也。但以爲舊本所存﹐又果爲子厚之筆﹐姑存之。乃或者謂昌黎舊有《論語筆解》﹐而集亦弗錄﹐此注不可以己矣乎﹖蓋《論語》諸解﹐大略亦見《韓集﹟遺文﹟答侯生書》中﹐故不贅。弗可例也。﹞

○學行篇

如將復駕其所說﹐則莫若使諸儒金口而木舌。

注云﹕金口木舌﹐鐸也。使諸儒駕孔子之說如木鐸也。﹝鐸所以宣教令者也。文事木鐸﹐武事金鐸。《法言》之意﹐猶言使諸儒揚宣之爾。﹞

○修身篇

熒魂曠枯﹐糟莩曠沈。レ埴索塗﹐冥行而已矣。

注云﹕熒﹐明也。熒魂﹐司目之用者也。「糟」當爲「精」﹐莩如葭莩之莩﹐目精之表也。言魂之熒明﹐曠久則枯﹔精之輕浮﹐曠久則沈。不目日月﹐目之用廢矣﹐以至於索塗冥行而已矣。﹝司馬光曰﹕修身而不由聖人﹐則爲棄人矣﹔視物而不見日月﹐則爲棄目矣。﹞

又云「糟」當爲「精」﹐言盲蒙之患﹐神光久曠則枯﹐目精久曠則沈﹐於是以杖レ地而求路﹐冥冥然行矣。﹝此卽面墻之論。﹞

○孝至篇

勤勞則過於阿衡。

注云﹕阿衡之事﹐不可過也。過則反。﹝謂王莽。﹞

漢興二百一十載﹐而中天其庶矣乎﹗

注云﹕揚子極陰陽之數﹐此言知漢祚之方半耳。﹝宋咸曰﹕柳子之論非也。蓋子云觀新莽之彊篡而立﹐復暴桀如是﹐天下思漢未已﹐知劉氏之運未去﹐必有中興而王者。言庶幾乎近也。﹞

明蔣之翹本《柳河東集﹟遺文》

●附錄○舊唐書本傳﹝劉句﹞

柳宗元﹐字子厚﹐河東人。後魏侍中濟陰公之系孫。曾伯祖﹐髙祖朝宰相。父鎭﹐太常博士﹐終侍禦史。宗元少聰警絕眾﹐尢精西漢詩騷﹐下筆構想﹐與古爲侔。精裁密致﹐璨若珠貝。當時流輩咸推之。登進士第﹐應舉宏辭﹐授校書郎﹑藍田尉。貞元十九年﹐爲監察禦史。

順宗卽位﹐王叔文﹑韋執誼用事﹐尢奇待宗元﹐與監察呂溫密引禁中﹐與之圖事。轉尙書禮部員外郎。叔文欲大用之﹐會居位不久﹐叔文敗﹐與同輩七人俱貶。宗元爲邵州刺史﹐在道﹐再貶永州司馬。旣罹竄逐﹐涉履蠻瘴﹐崎嶇堙厄﹐蘊騷人之郁悼﹐寫情敍事﹐動必以文。爲騷文十數篇﹐覽之者爲之淒惻。

元和十年﹐例移爲柳州刺史。時朗州司馬劉禹錫得播州刺史﹐制書下﹐宗元謂所親曰「禹錫有母年髙﹐今爲郡蠻方﹐西南絕域﹐往復萬里﹐如何與母偕行﹖如母子異方﹐便爲永訣。吾於禹錫爲執友﹐胡忍見其若是﹖」卽艸章奏﹐請以柳州授禹錫﹐自往播州。會裴度亦奏其事﹐禹錫終易連州。

柳州土俗﹐以男女質錢﹐過期則沒入錢主。宗元革其鄕法﹐其已沒者﹐仍出私錢贖之﹐歸其父母。江﹑嶺間爲進士者﹐不遠數千里﹐皆隨宗元師法﹔凡經其門﹐必爲名士。著述之盛﹐名動於時﹐時號柳州云。有文集四十卷。元和十四年十月五日卒﹐時年四十七。子周六﹑周七﹐才三四歲。觀察使裴行立爲營護其喪及妻子還於京師﹐時人義之。

○新唐書本傳﹝宋祁﹞

柳宗元﹐字子厚﹐其先蓋河東人。從曾祖爲中書令﹐得罪武后﹐死髙宗時。父鎭﹐天寶末遇亂﹐奉母隱王屋山﹐常閒行求養﹐後徙於吳。肅宗平賊﹐鎭上書言事﹐擢左衛率府兵曹參軍。佐郭子儀朔方府﹐三遷殿中侍禦史。以事觸竇參﹐貶夔州司馬。還﹐終侍禦史。宗元少精敏絕倫﹐爲文章卓偉精致﹐一時輩行推仰。﹝行﹐胡浪切。﹞第進士﹑博學宏詞科﹐授校書郎﹐調藍田尉。貞元十九年﹐爲監察禦史裏行。善王叔文﹑韋執誼。二人者奇其才。及得政﹐引內禁近﹐與計事﹐擢禮部員外郎﹐欲大進用。俄而叔文敗﹐貶邵州刺史﹐不半道﹐貶永州司馬。旣竄斥﹐地又荒癘﹐因自放山澤間﹐其堙厄感郁﹐一寓諸文﹐仿《離騷》數十篇﹐讀者咸悲惻。雅善蕭亻免﹐詒書言情。又詒京兆尹許孟容。然眾畏其才髙﹐懲刈復進。﹝「刈」﹐與「艾」同。﹞故無用力者。宗元久汩振﹐其爲文﹐思益深。嘗著書一篇﹐號《貞符》。宗元不得召﹐內閔悼﹐悔念往吝﹐作賦自儆﹐曰《懲咎》。元和十年﹐徙柳州刺史。時劉禹錫得播州﹐宗元曰「播非人所居﹐而禹錫親在堂﹐吾不忍其窮﹐無辭以白其大人﹐如不往﹐便爲母子永決。」卽具奏﹐欲以柳州授禹錫而自往播州。會大臣亦爲禹錫請﹐因攺連州。柳人以男女質錢﹐過期不贖﹐子本均﹐則沒爲奴婢。宗元設方計﹐悉贖歸之。尢貧者﹐令書傭﹐視直足相當﹐還其質。已沒者﹐出己錢助贖。南方爲進士者﹐走數千里從宗元遊﹐經指授者﹐爲文辭皆有法。世號柳柳州。十四年卒﹐年四十七。宗元少時嗜進﹐謂功業可就。旣坐廢﹐遂不振。然其才實髙﹐名蓋一時。韓愈評其文曰「雄深雅健似司馬子長﹐崔﹑蔡不足多也。」﹝司馬遷﹑崔る﹑蔡邕。﹞旣沒﹐柳人懷之﹐托言降於州之堂﹐人有慢者輒死。廟於羅池﹐愈因碑以實之云。

○柳子厚墓志銘﹝韓愈﹞

子厚諱宗元。七世祖慶﹐爲拓跋魏侍中﹐封濟陰公。曾伯祖﹐爲唐宰相﹐與褚遂良﹑韓瑗俱得罪武后﹐死髙宗朝。皇考諱鎭﹐以事母﹐棄太常博士﹐求爲縣令江南。其後﹐以不能媚權貴﹐失禦史。權貴人死﹐乃復拜侍禦史﹐號爲剛直。所與遊皆當世名人。

子厚少精敏﹐無不通達。逮其父時﹐𨿽少年﹐已自成人﹐能取進士第﹐嶄然見頭角﹐眾謂柳氏有子矣。其後以博學宏詞授集賢殿正字﹐俊傑廉悍﹐議論證據今古﹐出入經史百子﹐踔厲風發﹐率常屈其座人﹐名聲大振﹐一時皆慕與之交。諸公要人爭欲令出我門下﹐交口薦譽之。貞元十九年﹐由藍田尉拜監察禦史。順宗卽位﹐拜禮部員外郎。遇用事者得罪﹐例出爲刺史。未至﹐又例貶州司馬。居間﹐益自刻苦﹐務記覽﹐爲詞章﹐泛濫停蓄﹐爲深博無涯﹐而自肆於山水間。元和中﹐嘗例召至京師。又偕出爲刺史﹐而子厚得柳州。旣至﹐嘆曰﹕是豈不足爲政邪﹖因其土俗﹐爲設教禁﹐州人順賴。其俗以男女質錢﹐約不時贖﹐子本相侔﹐則沒爲奴婢。子厚與設方計﹐悉令贖歸。其尢貧力不能者﹐令書其傭﹐足相當﹐則使歸其質。觀察使下其法於他州﹐比一歲﹐免而歸者且千人。衡湘以南﹐爲進士者﹐皆以子厚爲師。其經承子厚口講指畫﹐爲文詞者悉有法度可觀。其召至京師而復爲刺史也﹐中山劉夢得禹錫亦在遣中﹐當詣播州。子厚泣曰「播州非人所居﹐而夢得親在堂﹐吾不忍夢得之窮﹐無辭以白其大人﹐且萬無母子俱往理。」請於朝﹐將拜疏願以柳易播﹐𨿽重得罪﹐死不恨。遇有以夢得事白上者﹐夢得於是攺刺連州。

嗚呼﹗士窮乃見節義。今夫平居里巷相慕悅﹐酒食遊戲相徵逐﹐詡詡彊笑語以相取下﹐握手出肺肝相示﹐指天日涕泣﹐誓生死不相背負﹐眞若可信﹐一旦臨小利害﹐僅如毛髮比﹐反眼若不相識﹐落陷井不一引手救﹐反擠之﹐又下石焉者﹐皆是也。此宜禽獸夷狄所不忍爲﹐而其人自視以爲得計﹐聞子厚之風﹐亦可以少愧矣。

子厚前時少年﹐勇於爲人﹐不自貴重顧藉﹐謂功業可立就﹐故坐廢退。旣退﹐又無相知有气力得位者推挽﹐故卒死於窮裔﹐材不爲世用﹐道不行於時也。使子厚在臺省時﹐自持其身已能如司馬﹑刺史時﹐亦自不斥。斥時﹐有人力能舉之﹐且必復用不窮。然子厚斥不久﹐窮不極﹐𨿽有出於人﹐其文學辭章﹐必不能自力以致必傳於後如今無疑也。𨿽使子厚得所願﹐爲將相於一時﹐以彼易此﹐孰得孰失﹐必有能辧之者。

子厚以元和十四年十一月八日卒﹐年四十七﹐以十五年七月十日歸葬萬年先人墓側。子厚有子男二人﹕長曰周六﹐始四歲﹔季曰周七﹐子厚卒乃生。女子二人﹐皆幼。其得歸葬也﹐費皆出觀察使河東裴君行立。行立有節槪﹐重然諾﹐與子厚結交﹐子厚亦爲之盡﹐竟賴其力。葬子厚於萬年之墓者﹐舅弟盧遵。遵﹐涿人﹐性謹愼﹐學問不厭。自子厚之斥﹐遵從而家焉﹐逮其死不去。旣往葬子厚﹐又將經紀其家﹐庶幾有始終者。銘曰﹕

是惟子厚之室。旣固旣安﹐以利其嗣人。

○祭柳子厚文

維年月日﹐韓愈謹以淸酌庶羞之奠﹐祭於亡友柳子厚之靈。

嗟嗟子厚﹐而至然邪﹗自古莫不然﹐我又何嗟﹖人之生世﹐如夢一覺。其間利害﹐竟亦何校﹖當其夢時﹐有樂有悲。及其旣覺﹐豈足追惟﹖凡物之生﹐不願爲材。犧﹤缶尊﹥靑黃﹐乃木之災。子之中棄﹐天脫羈。玉佩瓊琚﹐大放厥辭。富貴無能﹐磨滅誰紀﹖子之自著﹐表表愈偉。不善爲斫﹐血指汗顏。巧匠旁觀﹐縮手袖間。子之文章﹐而不用世。乃令吾徒﹐掌帝之制。子之視人﹐自以無前。一斥不復﹐羣飛刺天。

嗟嗟子厚﹐今也則亡。臨絕之音﹐一何瑯瑯﹖彳扁告諸友﹐以寄厥子。不鄙謂余﹐亦以死。凡今之交﹐觀勢厚薄。余豈可保﹐能承子。非我知子﹐子實命我。猶有鬼神﹐寧敢遺墮﹖念子永歸﹐無復來期。設祭棺前﹐矢心以辭。嗚乎哀哉﹗尙饗。

○柳州羅池廟碑﹝韓愈﹞

羅池廟者﹐故刺史柳侯廟也。

柳侯爲州﹐不鄙夷其民﹐動以禮法。三年﹐民各自矜奮﹐曰「玆土𨿽遠京師﹐吾等亦天氓﹐今天幸惠仁侯﹐若不化服﹐則我非人。」於是老少相教語﹐莫違侯令。凡有所爲﹐於其鄕閭﹐及於其家﹐皆曰「吾侯聞之﹐得無不可於意否﹖」莫不忖度而後從事。凡令之期﹐民勸趨之﹐無或後先﹐必以其時。於是民業有經﹐公無負租﹐流逋四歸﹐樂生興事﹐宅有新屋﹐步有新船﹐池園潔修﹐豬牛鴨雞﹐肥大蕃息。子嚴父詔﹐婦順夫指﹐嫁娶葬送﹐各有條法﹐出相弟長﹐入相慈孝。先時﹐民貧以男女相質﹐久不得贖﹐盡沒爲隸。我侯之至﹐按國之故﹐以傭除本﹐悉奪歸之。大修孔子廟﹐城郭巷道﹐皆治使端正﹐樹以名木﹐柳民旣皆悅喜。

嘗與其部將魏忠﹑謝寧﹑歐陽翼飲酒驛亭﹐謂曰「吾棄於時﹐而寄於此﹐與若等好也。明年吾將死﹐死而爲神。後三年﹐爲廟祀我。」及期而死。三年孟秋辛卯﹐侯降於州之後堂﹐歐陽翼等見而拜之。其夕﹐夢翼而告曰「館我於羅池。」其月景辰﹐廟成。大祭﹐過客李儀醉酒﹐慢侮堂上﹐得疾﹐扶出廟門卽死。明年春﹐魏忠﹑歐陽翼使謝寧來京師﹐請書其事於石。余謂柳侯生能澤其民﹐死能驚動福禍之﹐以食其土﹐可謂靈也已。作迎享送神詩遺柳民﹐俾歌以祀焉﹐而並刻之。

柳侯﹐河東人﹐諱宗元﹐字子厚。賢而有文章﹐嘗位於朝﹐光顯矣﹐已而擯不用。其辭曰﹕

荔子丹兮蕉黃﹐雜肴蔬兮進侯堂。侯之船兮兩旗﹐度中流兮風泊之﹐待侯不來兮不知我悲。侯乘駒兮入廟﹐慰我民兮不以笑。鵝之山兮柳之水﹐桂樹團團兮白石齒齒。侯朝出遊兮暮來歸﹐春與犭爰吟兮秋鶴與飛。北方之人兮爲侯是非﹐千秋萬歲兮侯無我違。福我兮壽我﹐驅厲鬼兮山之左。下無苦濕兮髙無干亢充羨兮蛇蛟結蟠。我民報事兮無怠其始﹐自今兮欽於世世。

○祭柳柳州文﹝皇甫﹞

嗚呼柳州﹐秀气孤稟。弱冠遊學﹐聲華籍甚。肆意文章﹐秋濤瑞錦。吹回虫濫﹐王風凜凜。連收甲科﹐驟閱班品。靑衿縉紳﹐屬目斂衽。公卿之祿﹐若在倉廩。至駿難馭﹐太白易慘。華鐘始撞﹐一頓聲寢。梧山恨望﹐桂水愁飲。鬱鬱羣議﹐悠悠積稔。竟奄荒獐﹐遂絕羈枕。

嗚呼柳州﹐命實在天。賢不必貴﹐壽不必賢。𨿽聖與神﹐無如命何。自古以然﹐相視咨嗟。歸葬秦原﹐卽路江臯。聲容蔑然﹐相嘆增勞。惟有令名﹐日遠日髙。式薦誠詞﹐以佐羞醪。尙饗。

○祭柳員外文﹝劉禹錫﹞

維元和十五年歲次庚子正月戊戌朔日﹐孤子劉禹錫銜哀扶力﹐謹遣所使黃孟萇具淸酌庶羞之奠﹐敬祭於亡友柳君之靈。

嗚呼子厚﹗我有一言﹐君其聞否﹖惟君平昔﹐聰明絕人﹔今𨿽化去﹐夫豈無物﹖意君所死﹐乃形質耳﹔魂气何托﹖聽余哀詞。嗚呼痛哉﹗嗟余不天﹐甫遭閔凶。未離所部﹐三使來弔。憂我衰病﹐諭以苦言。情深禮至﹐款密重復。期以中路﹐更申願言。途次衡陽﹐云有柳使。謂復前約﹐忽承訃書。驚號大叫﹐如得狂病。良久問故﹐百哀攻中。涕淚迸落﹐魂魄震越。伸紙窮竟﹐得羣遺書。絕弦之音﹐淒愴徹骨。初托遺嗣﹐知其不孤。末言歸靑﹐﹝靑﹐音茜﹐載柩車。﹞從先域。凡此數事﹐職在吾徒。永言素交﹐索居多遠。鄂渚差近﹐表臣分深﹐想其聞訃﹐必勇於義。已命所使﹐持書徑行﹐友道尙終﹐當必加厚。退之成命﹐攺牧宜陽。亦馳一函﹐候於便道。勒石垂後﹐屬於伊人。安平﹑宣英﹐﹝韓泰﹐字安平。韓曄﹐字宣英。﹞會有還使。悉已如禮﹐形於具書。嗚呼子厚﹗此是何事﹖朋友凋落﹐從古所悲。不圖此言﹐乃爲君發。自君失意﹐沈伏遠郡。近遇國士﹐方伸眉頭。亦見遺艸﹐恭辭舊府。志气相感﹐必逾常倫。顧余負釁﹐營奉方重。猶冀前路﹐望君銘旌。古之達人﹐朋友則服。今有所厭﹐其禮莫申。朝晡臨後﹐出就別次。南望桂水﹐哭我故人。孰云宿艸﹐此慟何極﹗﹝《禮記》云﹕朋友之墓有宿艸則不哭。﹞嗚呼子厚﹐卿眞死矣﹗終我此生﹐無相見矣﹗何人不達﹖使君終否。何人不老﹖使君夭死。皇天后土﹐胡寧忍此﹖知悲無益﹐柰恨無已。君之不聞﹐余心不理。含酸執筆﹐輒復中止。誓使周六﹐﹝子厚之子。﹞同於己子。魂兮來思﹐知我深旨。嗚呼哀哉﹗尙饗。

○重祭柳員外文﹝劉禹錫﹞

嗚呼﹐自君之沒﹐行已八月。每一念至﹐忽忽猶疑。今以喪來﹐使我臨哭。安知世上﹐眞有此事﹖旣不可贖﹐翻哀獨生。嗚呼﹗出人之才﹐竟無施爲。炯炯之气﹐戢於一木。形與人等﹐今旣如斯。識與人殊﹐今復何托﹖生有髙名﹐沒爲眾悲。異服同志﹐異音同嘆。惟我之哭﹐非弔非傷。來與君言﹐不言成哭。千哀萬恨﹐寄以一聲。惟識眞者﹐乃相知耳。庶幾倘聞﹐君倘聞乎﹖嗚呼痛哉﹗君有遺美﹐其事多梗。桂林舊府﹐感激主持。俾君內弟﹐得以義勝。平昔所念﹐今則無違。旅魂克歸﹐崔生實主。幼稚在側﹐故人撫之。惇詩﹑退之﹐各展其分。﹝崔羣﹐字惇詩。韓愈﹐字退之。﹞安平來﹐禮成而歸。其它赴告﹐咸復於素。一以誠告﹐君倘聞乎﹖嗚呼痛哉﹗君爲已矣﹐余爲苟生。何以言別﹐長號數聲。冀乎異日﹐展我哀誠。嗚呼痛哉﹗尙饗。

○爲鄂州李大夫祭柳員外文﹝劉禹錫﹞

嗚呼﹗至人以在生爲傳捨﹐﹝傳﹐音轉﹐驛也。﹞以軒冕爲倘來。達於理者﹐未嘗惑此。昔余與君﹐諭之詳熟。孔子四科﹐罕能相備。惟公特立秀出﹐幾於全器。才之何丰﹐運之何否。大川未濟﹐乃失巨鑑。長途始半﹐而喪良驥。紳之倫﹐孰不墮淚﹖昔者與君﹐交臂相得。一言一笑﹐未始有極。馳聲日下﹐騖名天衢。射策差池﹐髙科齊驅。攜手書殿﹐分曹藍曲。心志諧同﹐追歡相續。或秋月銜觴﹐或春日馳轂。甸服載期﹐同升憲府。察視之列﹐斯焉接武。君遷外郎﹐予侍內闈。出處𨿽間﹐音塵不虧。勢變時移﹐遭罹多故。中復賜環﹐上京良遇。曾不逾月﹐君又卽路。遠持郡符﹐柳水之ヂ。居陋行道﹐疲人歌焉。予來夏口﹐忽復三年。離索則久﹐音貺屢傳。篋盈艸隸﹐架滿文篇。鐘﹑索繼美﹐班﹑揚差肩。﹝鐘隸﹑索靖善書﹐班固﹑揚雄善文。﹞賈誼賦﹐屈原問天。自古有死﹐奚論後先﹖痛君未老﹐美志莫宣。回世路﹐奄忽下泉。嗚呼哀哉﹗令妻蚤謝﹐稚子四歲。天喪斯文﹐而君永逝。翩翩丹﹐來自遐裔。聞君旅櫬﹐旣及嶽陽。寢門一慟﹐貫裂衷腸。執紼禮乖﹐出疆路阻。故人奠觴﹐莫克親舉。馳神假夢﹐冀動晤語。平生密懷﹐願君遣吐。遺孤之才與不才﹐敢同己子之相許。嗚呼哀哉﹗尙饗。

○祭柳侯文﹝曹輔﹞

維紹聖二年歲次乙亥十有一月癸巳朔十二日甲辰﹐朝奉郎﹑權提點廣南西路刑獄公事兼本路勸農提舉河渠公事﹑飛騎尉﹑借紫曹輔﹐謹以淸酌時羞之奠﹐敬祭於柳侯子厚靈文之祀。惟三元之默運兮﹐初渾淪而。惟萬生之並騖兮﹐悉坯陶乎一鈞。物有大小之不齊兮﹐人亦智愚之莫倫。何夫子之毓質兮﹐獨爽邁秀發而不羣。其學也囊括今古而該百氏兮﹐或參之駁雜而取之粹純。若大田之揪斂兮﹐莫知其千倉與萬。其文也若秋濤之鼓雷風兮﹐洶湧澎湃而無垠。若八駿之騁通衢兮﹐王良執策而造父挾輪。老韓駭汗以縮手兮﹐翺喪气而噤唇。﹝韓愈﹑李翺﹑皇甫。﹞夫何天命之不畀兮﹖遇蹇而罹屯。三湘一斥之十年兮﹐悵遠符之再分。意冥冥以卽夜兮﹐志鬱鬱而不伸。彼髙爵厚祿以誇耀於一時之人兮﹐皆泯沒而無聞。惟夫子之名不可以旣兮﹐愈遠而彌新。柳江演漾以淸Г兮﹐鵝山奇秀而嶙峋。惟夫子血食於此千祀兮﹐民至今而懷仁。余幼服夫子之遺言兮﹐不足以追逸軌而襲遊塵。刺嶺嶠之荒服兮﹐弔蒼梧之愁雲。奠桂酒之旨潔兮﹐薦蘭肴之芬。物𨿽至薄兮﹐吾誠甚勤。嗚其來享兮靈文。尙饗。

○祭柳侯文﹝黃翰﹞

世傳不朽﹐文學辭章。惟公之文﹐駕韓蹴張。﹝韓愈﹑張籍。﹞雄深雅健﹐實比子長。﹝司馬遷﹐字子長。﹞民思無ル﹐政事循良。惟公之政﹐祖龔述黃。﹝龔遂﹑黃霸。﹞深仁遺愛﹐實比甘棠。孔門四科﹐達者升堂。公兼得之﹐光於有唐。天才俊偉﹐議論慨慷。交口薦譽﹐名聲益彰。要路立登﹐臺省翺翔。擢列禦史﹐拜尙書郎。時將大用﹐器博難量。譬如八駿﹐奔逸康莊。追風掣電﹐萬里騰驤。亦如利器﹐鏌釒耶幹將。直視無前﹐其鋒孰當。不愼交友﹐玷於韋王。﹝韋執誼﹑王叔文。﹞羣飛刺天﹐讒口如簧。一斥不復﹐困於三湘。譬如鸞鳳﹐不巢髙岡。棲之枳棘﹐六翮摧傷。亦如巧匠﹐睥睨觀旁。縮手袖間﹐善刀以藏。一麾出守﹐惠此南方。龍城𨿽遠﹐﹝龍城﹐柳州也。﹞毋敢怠荒。動以禮法﹐率由典常。公無負租﹐私有積倉。居處有屋﹐濟川有航。黃柑綠柳﹐至今滿鄕。修夫子廟﹐次治城隍。農歌於野﹐士歌於庠。孝弟怡怡﹐弦誦洋洋。生能澤民﹐死且不亡。春秋享祀﹐旱潦祈禳。四百餘年﹐血食不忘。翰幼學公文﹐久服餘芳。遺風善政﹐凜若冰霜。日想英靈﹐如在其傍。桂酒淸旨﹐肴蔬雜香。拜獻蕪詞﹐公其來饗。

○祭柳侯文﹝許尹﹞

惟先生徳厚而位不稱﹐仁深而年不長。斂此大惠﹐施於一方。終焉廟食﹐如古桐鄕。﹝前漢循吏朱邑病且死﹐屬其子曰「我故桐鄕吏﹐其民愛我﹐必葬桐鄕。」桐鄕民立祠祀祭﹐至今不絕。﹞𨿽去此幾於千祀﹐而至今猶有耿光。尹以不才﹐嗣守封疆。顧取法於何有﹐賴先生之循良。蒞事之始﹐奠酒一觴。神兮歸來﹐鑑玆不忘。

○永州柳先生祠堂記﹝汪藻﹞

先生以永貞元年冬﹐自尙書郎出爲邵州刺史﹐道貶永州司馬。至元和九年十二月﹐詔追赴都﹐復出爲柳州刺史。蓋先生居零陵者十年﹐至今言先生者必曰零陵﹐言零陵者亦必曰先生。零陵去長安四千餘里﹐極南窮陋之區也﹐而先生辱居之。零陵徒以先生居之之故﹐遂名聞天下。先生爲之不幸可也﹐而零陵獨非幸歟﹖先生始居龍興寺西序之下﹐間坐法華西亭﹐見西山愛之﹐命僕夫過瀟水﹐翦榛蕪﹐﹝﹐他計切﹐芟艸也。﹞搜奇選勝﹐自放於山水之間。入冉溪二三里﹐得其尢絕者家焉。因結茅樹蔬﹐爲沼﹐爲臺榭﹐目曰「愚溪」﹐而刻《八愚詩》於溪石之上。其謂之鈷釒母潭﹑西小丘﹑小石潭者﹐循愚溪而出也。其謂之南澗﹑朝陽巖﹑袁家渴﹝音褐。﹞蕪江﹑百家瀨者﹐溯瀟水而上也﹐皆在愚溪數里間﹐爲先生杖屨徜徉之地。惟黃溪爲最遠﹐去郡城七十餘里﹐遊者未嘗到﹐豈先生好奇如謝康樂﹐伐木開徑﹐窮山水之趣﹐而亦遊之不數耶﹖﹝數﹐所角切。﹞紹興十四年﹐予來零陵﹐距先生三百餘年﹐求先生遺迹﹐如愚溪﹑鈷釒母潭﹑南澗﹑朝陽巖之類皆在﹐獨龍興寺並先生故居曰「愚堂」﹑「愚亭」者﹐已湮蕪不可復識。《八愚詩》石亦訪之無有﹐黃溪則爲峒獠侵耕﹐嶝危徑塞﹐無自而入。郡人指髙山寺曰「此法華寺故處。」而龍興者﹐今太平寺西瞰大江者是也。其果然歟﹖周衰﹐言文章之盛者﹐莫如漢唐。賈誼馳騁於孝文之初﹐時漢興才三十餘年耳。其談治道﹐述騷辭﹐已追還三代之風如此﹐自是踵相躡有之。末而至於劉向﹑揚雄﹐益精深不可及﹐去古未遠故也。唐承貞觀﹑開元習治之餘﹐以文章顯者﹐如陳子昂﹑蕭穎士﹑李邕﹑燕﹑許之徒﹐﹝燕公張說﹐許公蘇。﹞固不爲無人。而東漢以來猥並之气未除也。至元和﹐始粹然一返於正。其所以臻此者﹐非先生及昌黎韓公之力歟﹖故以唐三百年所以推尊者﹐曰韓柳而已﹐豈非盛哉﹗先生𨿽坐貞元黨與劉夢得同﹐夢得會昌時猶尊顯於朝﹐先生未及爲時君所省﹐而遽歿於元和之世﹐事業遂不大見於時﹐可深惜哉。然零陵一泉石﹑一艸木﹐經先生品題者﹐莫不爲後世所慕﹐想見其風流。而先生之文載集中﹐凡瑰奇絕特者﹐皆居零陵時所作﹐則予所謂幸不幸者豈不然哉﹗零陵人祠先生於學﹑於愚溪之上﹐更郡守不知其幾﹐而莫之敢廢﹐顧未有求其遺迹而紀之者。余於是采先生之集﹐與劉夢得之詩可見者﹐書而置之祠中﹐附零陵圖志之末﹐庶幾來者有考焉。

○柳先生年譜﹝文安禮﹞

柳氏之先﹐自黃帝歷周魯孝公子夷伯展孫無駭生禽﹐爲魯士師﹐謚曰惠。食采於柳下﹐遂姓柳氏。楚滅魯﹐仕楚。秦並天下﹐柳氏遷於河東。秦末﹐柳下惠裔孫安﹐始居解縣。安孫隗﹐漢齊相。六世孫丰﹐後漢光祿勛。六世孫軌﹐晉吏部尙書。生景猷﹐晉侍中。二子耆﹑純。﹝耆號西眷﹐純號東眷。﹞耆﹐汝南太守。二子恭﹑璩。恭﹐後魏河東郡守﹐南徙汝﹑潁﹐遂仕江表。曾孫緝﹐宋州別駕﹐宋安郡守。生僧習﹐與豫州刺史裴叔業據州歸於後魏﹐爲揚州大中正﹑尙書右丞﹑方與公。五子﹕﹑慶﹑虯﹑檜﹑。慶﹐後魏侍中﹑左僕射﹑平齊公。﹝於子厚爲七代祖。﹞三子﹕機﹑旦﹑肅。旦﹐隋黃門侍郎﹑新城男。﹝於子厚爲六代祖。﹞五子﹕燮﹑則﹑綽﹑楷﹑亨。則﹐隋左衛騎曹參軍。生﹐唐中書令。﹝《新唐史﹟宰相世系表》云﹕字子燕。而《列傳》則云字子邵。按子厚有《先侍禦史府君神道表》﹐云曾伯祖諱﹐字子燕。則當以《世系表》爲正。然於侍禦史爲曾伯祖﹐則於子厚爲髙伯祖矣。而《新史﹟子厚傳》及韓退之《子厚墓志》皆云曾伯祖﹐恐誤。﹞楷﹐隋濟﹑房﹑蘭﹑廓四州刺史。﹝於子厚爲五代祖。﹞三子﹕融﹑子敬﹑子夏。子夏﹐徐州長史。﹝於子厚爲髙祖。﹞

△大歷八年癸丑

子厚生。代宗之十一年也。

△大歷十一年丙辰

《集》有《先太夫人盧氏歸志》﹐云「宗元始四歲﹐居京城西田廬中﹐先君在吳﹐家無書﹐太夫人教古賦十四首﹐皆諷傳之。」卽此年也。

△貞元元年乙丑

按《唐﹟本紀》﹕徳宗興元元年二月甲子﹐李懷光反。貞元元年八月甲戌﹐伏誅。是年有《爲崔中丞賀平李懷光表》。劉夢得作《集序》云「子厚始以童子有奇名於貞元初。」貞元五年己巳

《與楊誨之書》云「吾年十七﹐求進士。」卽此年也。有《爲文武百官請復尊號表三首》。貞元六年庚午

是年有《與權補闕書》﹐注云「時年十八。」《爲文武百官請復尊號表三首》﹐又《大會議表二首》。﹝並見《外集》。﹞

△貞元八年壬申

是年﹐貢於京師。有《送苑論詩序》﹐云「八年冬﹐余與馬邑苑言揚聯貢於京師。……是歲小司徒顧公守春官之缺﹐而權擇士之柄。明年春﹐同趨權衡之下。並就重輕之試。……二月丙子。有司題甲乙之科﹐揭於南宮﹐余與兄又聯登焉。」

△貞元九年癸酉

是年登進士第。《集》有《先侍禦史府君神道表》﹐云「貞元九年﹐宗元得進士第。上問有司曰﹕『得無以朝士子冒進者乎﹖』有司以聞。上曰﹕『是故抗姦臣竇參者邪﹖吾知其不爲子求舉矣﹗』」是年﹐有《送苑論詩序》。

△貞元十二年丙子

按《唐史》言「宗元少精敏絕倫﹐爲文章卓偉精致﹐一時輩行推仰。第進士博學宏辭科﹐授校書郎﹐調藍田尉。」其《與楊誨之書》云「吾年二十四﹐求博學宏辭科。」卽貞元十二年也。是歲﹐有《終南山祠堂碑》《太白山祠堂碑》《寧進奏院記》《與大理崔少卿啟》《叔父殿中侍禦史墓版文》《殿中侍禦史柳公墓表》《叔妣陸氏夫人遷志》《萬年縣丞柳君墓志》《監察禦史周君墓表》。

△貞元十四年戊寅

《與楊誨之書》云「二十四﹐求博學宏辭﹐二年乃得仕。」蓋此年也。

△貞元十五年己卯

是年﹐有《柳常侍行狀》《亡妻弘農楊氏志》《國子司業陽城遺愛碣》《與太學諸生書》。《書》之首云「二十六日﹐集賢殿正字柳宗元。」則子厚是時蓋在書府也。有《辯侵伐論》﹐注云「在集賢院﹐爲徵天下兵討淮西作。」

△貞元十六年庚辰

是年﹐有《賀嘉瓜白兔等表》《溫縣主簿韓君墓志》《伯祖妣李夫人墓志》《亡姊裴氏夫人墓志》。

△貞元十七年辛巳

是年﹐有《南嶽雲峯寺和尙碑》《叔父祭六伯母文》《亡姑陳氏夫人墓志》。

△貞元十八年壬午

是年﹐有《武功縣丞廳壁記》《縣新食堂記》《京兆府請復尊號表三首》《爲耆老等請復尊號表》《爲京畿父老上宰相狀》《爲京畿父老上尹狀》《亡友校書郎獨孤君墓志》。

△貞元十九年癸未

是年﹐爲監察禦史裏行。劉夢得《集序》云「十有九年﹐爲材禦史」是也。有《讓監察禦史狀》《礻昔說》《朝日說》《爲李京兆祭楊郎中文》《兵部楊君墓碣》《弘農令柳府君墳前石表》《送文暢上人序》。

△貞元二十年甲申

是年﹐有《監祭使壁記》《南嶽般舟和尙第二碑》《祭李中丞文》《尙書戶部郎中魏府君墓志》。

△永貞元年乙酉

順宗以貞元二十一年正月丙申卽位。三月癸巳﹐立廣陵郡王爲皇太子。有《賀立皇太子表》。八月庚子﹐立皇太子爲皇帝﹐自稱太上皇。有《百寮賀表》。辛丑﹐攺元永貞。有《賀攺元赦表》。乙巳﹐憲宗卽位。有《卽位禮畢賀表》《賀冊太上皇后及禮畢表》《請聽政表三首》。是年﹐入尙書爲禮部員外郎。《與蕭亻免書》云「僕當時年三十三﹐甚少﹐自禦史裏行得禮部員外郎﹐超取顯美﹐欲免世之求進者怪怒冒嫉﹐其可得乎﹖」蓋是年子厚年三十三也。以王叔文黨貶邵州刺史﹐又貶永州司馬。有《陳給事行狀》《戶部侍郎王公太夫人劉氏墓志》《潞州兵曹柳君墓志》。

△元和元年丙戌

正月丁卯﹐大赦﹐攺元。有《賀攺元赦表》《劍門銘》《嚴東川啟》《先侍禦史府君神道表》《東明張先生墓志》《陸文通先生墓表》《連州司馬淩君權厝志》《哭連州淩司馬詩》。

△元和二年丁亥

有《懲咎賦》《送趙大秀才往江陵序》《先太夫人盧氏歸志》。

△元和三年戊子

有《貞符》《非國語》《與呂道州書》《與王參元書》《答吳武陵書》《同吳秀才贈李睦州詩序》。《貞符》序言「臣所貶州﹐有流人吳武陵爲臣言董仲舒對三代受命之符。」而元和四年﹐有《與楊京兆書》云「去年吳武陵來﹐美其齒少﹐才气壯健﹐可以興西漢之文章。」則吳武陵之來永州﹐蓋在是年也。有《龍安海禪師碑》《淩君墓後志》《送婁圖南遊淮南序》《酬婁秀才早秋月夜病中見寄》《酬婁秀才將之淮南見贈之作》《遊南亭夜還敍志七十韻》《特進南公睢陽廟碑》。

△元和四年己丑

是年﹐子厚年三十七﹐在永州。有與裴塤﹑蕭亻免﹑李建﹑楊京兆﹑許京兆等書﹐與蕭書云「人生少得六七十者﹐今已三十七矣。」與李書云「前過三十七年﹐與瞬息無異。」又云「裴應叔﹑蕭思謙﹐各有書﹐足下求取觀之。」應叔﹐塤也。思謙﹐亻免也。與楊京兆書云「永州多火災﹐五年之間﹐四爲大火所迫。」答許京兆書云「伏念得罪來五年﹐未嘗有故舊肯以書見及者。」則子厚自永貞元年貶﹐至是五年也。又有《爲南承嗣請從軍狀》《送南涪州量移澧州序》《送內弟盧遵遊桂州序》《寄桂州李中丞薦盧遵啟》《新作法華寺西亭記》《始得西山宴遊記》《鈷釒母潭記》《鈷釒母潭西小丘記》《丘西小石潭記》《小侄女子墓磚記》。

△元和五年庚寅

是年﹐有《與揚州李相公第二啟》《與楊誨之書》《說車贈楊誨之》《送從弟謀序》《讀韓愈所作毛穎傳後題》《太府李卿外婦馬淑志》《趙秀才羣墓志》《下殤女子墓磚記》《聞籍田有感詩》。

△元和六年辛卯

有《上西川武相公啟》《再與楊誨之書》《爲柳公綽謝上表》《祭呂化光文》《衡州刺史東平呂君誄》《試大理評事柳君墓志》《同劉二十八哭呂衡州詩》。

△元和七年壬辰

有《賀皇太子箋》《上嶺南鄭相公啟》《弘農公左官三歲復爲大僚獻詩五十韻》《送崔策序》《武岡銘》《袁家渴記》《石渠記》《石澗記》《小石城山記》《永州刺史崔君權厝志》《祭崔使君文》。

△元和八年癸巳

有《逐畢方文》《黃溪記》《鐵鑪步志》《答韋中立書》《呂侍禦墓志》《祭呂敬叔文》。

△元和九年甲午

有《囚山賦》《起廢答》《段太尉逸事狀》《與韓愈書》《上河陽烏尙書啟》《斥鼻亭神記》《文宣王道州廟碑》《南嶽大明寺律和尙碑》《湘源二妃廟碑》《處士段弘古墓志》《詔追赴都回寄零陵親故詩》《過衡山見新花開卻寄弟詩》《汨羅遇風詩》《北還登漢陽北原題臨川驛詩》《界圍巖水簾詩》《戲贈詔追南來諸賓詩》。

△元和十年乙未

有《詔追赴都二月至灞亭上詩》﹐云「十一年前南渡客﹐四千里外北歸人。」又《酬竇員外見促行騎詩》云「投荒垂一紀﹐新詔下荊扉。」蓋子厚之貶﹐至是十一年也。退之《墓志》云「元和中﹐嘗例召至京師。又皆出爲刺史﹐而子厚得柳州。」有《衡陽與夢得分路贈別詩》《重別夢得詩》《三贈詩》《再上湘江詩》。其《贈別詩》云「十年憔悴到秦京﹐誰料翻爲嶺外行﹖」而夢得《酬贈詩》云「去國十年同赴召﹐渡湘千里又分歧。重臨事異黃丞相﹐三黜名慚柳士師。」蓋夢得初貶連州﹐後赴召﹐例授播州。子厚以播地遠﹐夢得親老﹐欲拜疏以柳易播﹐會大臣亦有爲夢得言者﹐遂攺授連州﹐故《詩》有「重臨」之語。子厚以是年三月徙柳州﹐六月到任。有《柳州謝上表》《柳州舉自代狀》《柳州上中書門下狀》《雷塘禱雨文》《萬石亭記》《記柳州山水近治可遊者》《志從父弟宗直殯》《祭弟宗直文》《先聖文宣王柳州廟碑》《大鑑禪師碑》。大鑑者﹐佛氏之第六祖也。東坡居士云「柳子厚南遷﹐始究佛法。作《曹溪》《南嶽》諸碑﹐妙絕古今。……長老重辧師﹐儒釋兼通﹐道學純備。以謂自唐至今﹐頌述祖師者多矣﹐未有通亮簡正如子厚者。《唐史》﹕元和中﹐馬總自虔州刺史遷安南都護﹐徙桂管經略觀察使。……以碑考之﹐蓋自安南遷南海﹐非桂管也﹐可以正《唐史》之誤。」

△元和十一年丙申

有《井銘》《祭井文》《寄韋珩詩》《別捨弟宗一詩》《韓漳州書報徹上人亡因寄詩》《聞徹上人亡寄楊侍郎丈詩》﹐按劉夢得《靈徹集序》云「元和十一年﹐終於宣州開元寺。」卽此年也。《別宗一詩》云「一身去國六千里﹐萬死投荒十二年。」自永貞元年至是﹐十二年矣。

△元和十二年丁酉

有《代李朔襄州謝上表》《復大云寺記》《東亭記》《祭楊詹事文》《朗州司戶薛君妻崔氏墓志》《箏郭師墓志》。其志云「丁酉之年秋旣季。」卽是年九月也。

△元和十三年戊戌

有《平淮夷雅》《上裴門下啟》《上襄陽李僕射啟》《與邕管李中丞啟》《爲裴中丞乞討黃賊上裴相狀》《爲裴中丞伐黃賊轉牒》《上李夷簡書》《答杜溫夫書》《萬年令裴府君墓碣》《襄陽丞趙君墓志》。《上夷簡書》云「宗元曩者齒少心銳﹐徑行髙步﹐不知道之艱以陷乎大厄。窮躓隕墜﹐廢爲孤囚﹐日號而望﹐十四年矣。」《獻淮夷雅表》曰「臣負罪竄伏﹐違尙書箋奏十有四年。」蓋自始貶至今﹐十四年也。韓退之《羅池碑》云「侯爲州三年﹐……柳民旣皆喜悅。嘗與其部將魏忠﹑謝寧﹑歐陽翼飲酒驛亭。謂曰﹕『吾棄於時而寄於此﹐與若等好也。明年吾將死﹐死而爲神。後二年﹐爲廟祀我。』及期而死。」其與部將飲酒驛亭﹐蓋此年也。

△元和十四年己亥

是年﹐李師道伏誅。有《賀破東平表》《爲裴中丞賀破東平表》《賀東平赦表》《賀分淄靑爲三道表》《禮部賀冊尊號表》《爲裴中丞謝討黃賊表》《答鄭員外賀啟》《答諸州賀啟》《上中書門下狀》《上裴相狀》《上裴中丞狀》《訾家洲亭記》《韋夫人墳記》《嶺南鹽鐵李侍禦墓志》《邕管李中丞墓志》《處士裴君墓志》《試大理評事裴君墓志》《祕書郎姜君墓志》。按《唐史﹟吳武陵傳》云「初宗元謫永州﹐而武陵亦坐事流永州﹐宗元賢其人。及爲柳州刺史﹐武陵北還﹐大爲裴度器遇。每言宗元無子﹐說度曰﹕『西原蠻未平﹐柳州與賊犬牙﹐宜用武人以代宗元﹐使得優遊江湖。』又遺工部孟簡書曰﹕『古稱一世三十年﹐子厚之斥十二年﹐殆半世矣。霆砰電射﹐天怒也﹐不能終朝。聖人在上﹐安有畢世而怒人臣耶﹖且程﹑劉﹑二韓皆已拔拭﹐或處大州劇職﹐獨子厚與猿鳥爲伍﹐誠恐霧露所嬰﹐則柳氏無後矣。』度未及用﹐而宗元死。」武陵此書﹐蓋在元和十一年。又三年﹐而子厚死矣。墓志云「子厚以元和十四年十月五日卒﹐年四十七。明年七月十日﹐歸葬萬年先人墓側。」

○柳文年譜後序

昔之論文者﹐或謂文章以气爲主﹐或謂文窮而益工。先生與楊憑書亦曰「凡爲文﹐以神志爲主。」又云「自貶官來無事﹐讀百家書﹐上下馳騁﹐乃少得知文章利病。」先生自妙齡秀發﹐連中異科﹐繼登臺省﹐旋遭斥逐﹐故予以先生《文集》與《唐史》參考﹐爲詩年譜﹐庶可知其出處﹐與夫作文之歲月﹐得以究其辭力之如何也。紹興五年六月甲子﹐知柳州軍州事潞國文安禮序。

《柳集》久逸《年譜》﹐獨存其序。廣陵馬君ㄍ谷涉江購《韓譜》後未久﹐復收宋槧《柳集》殘帙﹐其中年譜完好﹐乃諸本所無﹐因與《韓譜》同梓。是《譜》辧柳爲柳子髙伯祖﹐非曾伯祖﹐足訂前賢之疏。又陽城自國子司業出刺道州﹐《唐史》無年月﹐《通鑑考異》據柳子所作《司業遺愛碣》﹐謂在貞元十四年﹐《譜》則以《遺愛碣》及《與太學諸生書》並系貞元十五年﹐與《通鑑》異。然諦觀《碣》文﹐則《譜》爲是也。《集》中《與太學諸生書》題下注「貞元十四年」﹐乃後人承《通鑑》之文而失之﹐當據《譜》釐正。至於《譜》文甚簡﹐蓋仿呂汲公《韓譜》體例﹐略具作者出處梗槪﹐讀者更詳考之可也。雍正庚戌春日﹐長洲陳景云識。

○河東先生集序﹝劉禹錫﹞

八音與政通﹐而文章與時髙下。三代之文﹐至戰國而病﹐涉秦﹑漢復起。漢之文﹐至列國而病﹐唐興復起。夫政而土裂﹐三光五嶽之气分。﹝扶問切。《羣經音辯》﹕分﹐限也。﹞大音不完﹐故必混一而後大振。初﹐貞元中﹐上方向文章﹐昭回之光﹐下飾萬物。天下文士﹐爭執所長﹐與時而奮﹐粲焉如繁星麗天﹐而芒寒色正﹐人望而敬者﹐五行而已。河東柳子厚﹐斯人望而敬者歟﹗子厚始以童子有奇名於貞元初﹐至九年﹐爲名進士。十有九年﹐爲材禦史。二十有一年﹐以文章稱首﹐入尙書﹐爲禮部員外郎。是歲﹐以疏雋少檢獲訕﹐出牧邵州。又謫佐永州。居十年﹐詔書徵﹐不用。遂爲柳州刺史。五歲﹐不得召歸。病且革﹐﹝音亟﹐急也。﹞畱書抵其友中山劉禹錫曰「我不幸﹐卒以謫死﹐以遺艸累故人。」禹錫執書以泣﹐遂編次爲四十五通﹐行於世。子厚之喪﹐昌黎韓退之志其墓﹐且以書來弔曰「哀哉﹗若人之不淑。吾嘗評其文﹐雄深雅健似司馬子長﹐崔﹑蔡不足多也。」安定皇甫﹝視力切。﹞於文章少所推讓﹐亦以退之言爲然。凡子厚名氏與仕與年曁行己之大方﹐﹝曁﹐其冀切﹐及也。﹞有退之之志若祭文在。今附於第一通之末云。

○題柳柳州集後﹝司空圖﹞

金之精粗﹐考其聲皆可辧也﹐豈淸於磬而渾於鐘哉﹗然則作者爲文﹑爲詩﹐格亦可見﹐豈當善於彼而不善於此邪﹖愚觀文人之爲詩﹐詩人之爲文﹐始皆系其所尙﹐旣專則搜研愈至﹐故能炫其工於不朽。亦猶力巨而斗者﹐所持之器各異﹐而皆能濟勝以爲敵也。愚嘗覽韓吏部歌詩數百首﹐其驅駕气勢﹐若掀雷扶電﹐撐抉於天地之間﹐物狀奇怪﹐不得不鼓舞而徇其呼吸也。其次皇甫祠部文集所作﹐亦爲遒逸﹐非無意於淵密﹐蓋或未遑耳。今於華下方得柳詩﹐味其探搜之致﹐亦深遠矣。俾其窮而克壽﹐玩精極思﹐則固非瑣瑣者輕可擬議其優劣。又嘗觀杜子美祭太尉房公文﹑李太白佛寺碑贊﹐宏拔淸歷﹐乃其歌詩也。張曲江五言沈鬱﹐亦其文筆也。豈相傷哉﹖噫﹗後之學者褊淺﹐片詞只句﹐不能自辧﹐已側目相詆訾矣。痛哉﹗因題《柳集》之末﹐庶俾後之詮評者﹐無或偏說﹐以蓋其全工。

○河東先生文集後序

唐之文章﹐初未去周﹑隋五代之气。中間稱得李﹑杜﹐其才始用爲勝﹐而號專雄歌詩﹐道未極其渾備。至韓﹑柳氏起﹐然後能大吐古人之文﹐其言與仁義相華實而不雜。如韓《元和聖徳》《平淮西》﹑柳《雅章》之類﹐皆辭嚴義偉﹐制述如經。能然聳唐徳於盛漢之表﹐﹝﹐倉沒切。﹞蔑愧讓者﹐非二先生之文則誰與﹖予少嗜觀二家之文﹐常病柳不全見於世﹐出人間者﹐殘落才百餘篇﹔韓則𨿽目其全﹐至所缺墜﹐亡字失句﹐獨於集家爲甚。志欲補得其正而傳之﹐多從好事訪善本﹐前後累數十﹐得所長﹐輒加注竄。遇行四方遠道﹐或他書不暇持﹐獨賫韓以自隨。﹝「賫」﹐或作「齊」﹐箋西切。﹞幸會人所寶有﹐就假取正。凡用力於斯﹐已蹈二紀外﹐文始幾定。久惟柳之道﹐疑其末克光明於時﹐何故伏其文而不大耀也﹖求索之莫獲﹐則旣已矣於懷。不圖晚節﹐遂見其書﹐聯爲八九大編﹐夔州前序其首﹐以捲別者凡四十有五。眞配韓之鉅文歟﹗書字甚朴﹐不類今迹。蓋往昔之藏書也。從考覽之﹐或卒捲莫迎其誤﹐脫有一二廢字﹐由其陳故靡刂滅。﹝靡刂﹐音「磨」。﹞讀無甚害﹐更資研證就眞耳。因按其舊﹐錄爲別本﹐與隴西李之才參讀累月﹐詳而後止。嗚呼﹗天厚予嗜多矣﹐始而饜我以韓﹐旣而飫我以柳﹐謂天不吾厚﹐不誣也哉﹖世之學者﹐如不志於古則已﹔苟志於古﹐求踐立言之域﹐捨二先生而不由﹐𨿽曰能之﹐非予所敢知也。天聖元年秋九月﹐河南穆修伯長後序。

○柳州舊本河東先生集後序

柳侯子厚﹐實唐巨儒。文章光艷﹐爲萬世法。是猶景星慶雲之在天﹐無不欽而仰之。粵惟柳州﹐乃侯舊治。其如生爲利澤﹐歿爲福壽﹐以遺此土之民者﹐可謂博厚無窮。然自唐迄今﹐垂四百年﹐此邦寂未有以侯文刊而爲集者﹐殆非欽侯英靈而慰侯惠愛﹐覬其顰笑降鑑而廟食於柳人也。紹興載歲﹐殿院常公子正﹐被命守邦﹐至謁祠下。退而訪侯遺文﹐則茫然無有﹐獨得石刻三四﹐存於州治。自余𨿽詩章記事﹐所以藻飾柳邦者﹐亦蔑如爾﹐又安得所謂全文備集者哉﹗因喟嘆久之﹐出舊所藏及旁搜善本﹐手自校正﹐俾鳩良工﹐創刊此集。其編次首尾﹐門類後先﹐文理差舛﹐字畫訛謬﹐無不畢理。且委僚屬助成其事﹐未克就﹐促召公對﹐眷眷相囑焉。褫𨿽不才﹐實獲躡蹤繼軌於公之後塵﹐而喜公樂善之心﹐付托之語﹐乃督余工﹐助成一簣。豈惟不墜侯之偉文﹐抑亦成公之雅志焉。紹興四年三月初一日﹐右朝奉郎﹑特差權發遣柳州軍州兼管內勸農事﹑借紫金魚袋李褫序。

○河東先生集題後

石所得柳文凡四本﹕其一得之於鄕人蕭憲甫﹐云京師閻氏本﹔其一得之於範衷甫﹐云晏氏本﹔其一得之於臨安富氏子﹐云連州本﹔其一得之於範才叔之家傳舊本。閻氏本最善﹐爲好事者竊去。晏氏本﹐蓋衷甫手校以授其兄偃刊之﹐今蜀本是也。才叔家本﹐似未經校正篇次﹐大不類富氏連州本﹐朴野尢甚。今合三本校之﹐以取正焉。如劉賓客序云﹐有退之之志並祭文附於第一通之末﹐蓋以退之重子厚敍之意云爾也。蜀本往往只作「並祭文」﹐其他有率意攺竄字句以害義理者尙多。此類或作字﹑一作字﹑衍字﹑去字﹐此三本之相爲用也。然亦未敢以爲全書﹐尙冀復得如閻氏本者而取正焉。方舟李石書。

○河東先生集記後

世所傳昌黎文公文﹐𨿽屢經名儒手﹐余昔校以家集﹐其舛誤尙多有之﹐用爲之訓詁。柳柳州文﹐胥山沈公謂其參考互證﹐是正漫乙﹐若無遺者。余糸由繹旣久﹐稽之史籍﹐蓋亦有所未盡﹕《南嶽律和尙碑》以廣徳先乾元﹐《禦史周君碣》以開元爲天寶﹐則時日差矣。竇羣除左拾遺而《表》賀爲右拾遺﹔連山復乳穴而《記》題爲零陵郡﹐則名稱差矣。《代令公舉裴冕狀》﹐時柳州蓋未生﹔《賀冊尊號表》﹐時已刺柳﹐而云禮部作。其他舛誤﹐類是不一。用各疏於篇﹐視《文公集》益詳。諸本所餘﹐復編爲一卷﹐附於《外集》之末﹐如胥山之識云。淳熙丁酉秋八月中瀚﹐臨邛韓醇記。

○跋柳柳州集﹝陸遊﹞

「此一卷《集外文》﹐其中多後人妄取他人之文冒柳州之名者﹐聊且裒類於此。子京。」

右三十一字﹐宋景文公手書﹐藏其從孫家。然所謂集外文者﹐今往往分入卷中矣。淳熙乙巳五月十七日﹐務觀校畢。

○郡齋讀書志﹝晁公武﹞

《柳宗元集》三十卷﹑《集外文》一卷右唐柳宗元子厚也。後魏濟陰公某之裔。貞元九年進士﹐中博學宏詞科﹐授校書郎﹐終於柳州刺史。宗元少精敏絕倫﹐爲文章﹐卓偉精微。旣竄斥﹐堙厄感郁一寓諸文﹐仿《離騷》數十篇﹐讀者悲惻。在柳州﹐進士走數千里從學﹐經指授者﹐文辭皆有法﹐世號柳柳州。韓愈評其文曰「雄深雅健似司馬子長﹐崔﹑蔡不足多也。」集中有《禦史周君碣》﹐司馬溫公《考異》以此碣爲周子諒碣﹐實開元二十五年﹐宗元作天寶時﹐誤。按﹕子諒以彈牛仙客杖流州﹐死藍田。《舊唐書﹟紀》《牛仙客傳》及《玄宗實錄》皆載之﹐而此碣殊疏略。

○直齋書錄解題﹝陳振孫﹞

《柳柳州集》四十五卷﹑《外集》二卷唐禮部員外郎﹑柳州刺史河東柳宗元子厚撰。劉禹錫作序﹐言編次其文爲三十二通﹐退之之志若祭文﹐附第一通之末。今世所行本皆四十五卷﹐又不附志文﹐非當時本也。或云﹐沈元用所傳穆伯長本。

《柳先生集》四十五卷﹑《外集》二卷﹑《別錄》一卷﹑﹝按《文獻通考》作二卷。﹞《摭異》一卷﹑《音釋》一卷﹑《附錄》二卷﹑《事迹本末》一卷。方崧卿旣刻《韓集》於南安軍﹐其後江陰葛嶠爲守﹐復刊《柳集》以配之。《別錄》而下﹐皆嶠所裒集也。《別錄》者﹐《龍城錄》及《法言注》五則。《龍城》﹐近世人僞作。

《重校添注柳文》四十五卷﹑《外集》二卷姑蘇鄭定刊於嘉興﹐以諸家所注﹐輯爲一編。曰《集注》﹐曰《補注》﹐曰章﹐曰孫﹐曰韓﹐曰張﹐曰董氏﹐而皆不著其名。其曰重校﹐曰添注﹐則其所附益也。

○四庫全書總目提要﹝紀昀﹞

《詁訓柳先生文集》四十五卷﹑《外集》二卷﹑《新編外集》一卷﹐唐柳宗元撰﹔宋韓醇音釋。醇字仲韶﹐臨邛人﹐其始末未詳。《宗元集》爲劉禹錫所編﹐其後卷目增損﹐在宋時已有四本﹕一則三十三卷﹐爲元符間京師開行本﹔一則曾丞相家本﹔一則晏元獻家本﹔一則此四十五卷之本﹐出自穆修家﹐云卽禹錫原本。案陳振孫《書錄解題》曰「劉禹錫作序﹐稱編次其文爲三十二通﹐退之之志若祭文﹐附第一通之末。今世所行本皆四十五卷﹐又不附志文﹐非當時本也。」考今本所載禹錫序﹐實作四十五通﹐不作三十二通﹐與振孫所說不符。或後人追攺禹錫之序以合見行之卷數﹐亦未可知。要之﹐刻韓﹑柳集者自穆修始﹐𨿽非禹錫之舊﹐第諸家之本﹐亦無更古於是者矣。政和中﹐胥山沈晦﹐取各本參校﹐獨據此本爲正﹐而以諸本所餘者﹐別作《外集》二卷﹐附之於後﹐蓋以此也。至淳熙中﹐醇因沈氏之本﹐爲之箋注﹐又搜葺遺佚﹐別成一卷﹐附於《外集》之末﹐權知珍州事王咨爲之序。醇先作《韓集全解》﹐及是又注柳文﹐其書蓋與張惇頤《韓柳音辯》同時並出﹐而詳博實過之。魏仲舉《五百家注》﹐亦多引其說。明唐覲《延州筆記》嘗摘其注《南霽云碑》﹐不知「穴之奇」句﹐本潘嶽《馬督誄》。是誠一失﹐然不以害其全書也。

《增廣注釋音辯柳集》四十三卷舊本題宋童宗說注釋﹑張惇頤音辯﹑潘緯音義。宗說﹐南城人﹐始末未詳。惇頤有《六朝事迹》﹐已著錄。緯字仲寶﹐雲間人。據乾道三年吳郡陸之淵序﹐稱爲乙丑年甲科﹐官山廣文﹐亦不知其終於何官也。之淵序﹐但題《柳文音義》。序中所述﹐亦僅及韓仿祝充《韓文音義》傳柳氏《釋音》﹐不及宗說與惇頤。書中所注﹐各以童云﹑張云﹑潘云別之﹐亦不似緯自撰之體例。蓋宗說之注釋﹑惇頤之音辯﹐本各自爲書﹐坊賈合緯之《音義》﹐刊爲一編﹐故書首不以《柳文音義》標目﹐而別題曰《增廣注釋音辯唐柳先生集》也。其本以宗元《本集》《外集》﹐合而爲一﹐分類排次﹐已非劉禹錫所編之舊。而不收王釒至僞《龍城錄》之類﹐則尙爲謹嚴。其音釋﹐𨿽隨文詮解﹐無大考證﹐而於僻音難字﹐一一疏通﹐以云詳博則不足﹐以云簡明易曉﹐以省檢閱篇韻之煩﹐則於讀柳文者﹐亦不爲無益矣。舊有明代刊本﹐頗多訛字。此本爲麻沙小字版﹐尙不失其眞云。

《五百家注音辯柳先生文集》二十卷﹑《外集》二卷﹑《新編外集》一卷﹑《龍城錄》二卷﹑《附錄》八卷宋魏仲舉編。其版式廣狹﹐字書肥瘠﹐與所刻《五百家注昌黎集》纖毫不爽﹐蓋二集一時並出也。前有評論詁訓諸儒姓氏﹐檢核亦不足五百家。書中所引﹐僅有《集注》﹐有《補注》﹐有《音釋》﹐有《解義》﹐及孫氏﹑童氏﹑張氏﹑韓氏諸解﹐此外罕所徵引﹐又不及《韓集》之博。蓋諸家論韓者多﹐論柳者較少﹐故所取不過如此。特姑以五百家之名﹐與《韓集》相配云爾。書後《外集》加封誥詞之類﹐而《法言注》五則﹐亦在其中。又附以《龍城錄》二卷﹐序傳碑記共一卷﹐後序一卷。而《柳文綱目》﹐文安禮《年譜》﹐則俱冠之卷首。其中如《封建論》後附載程惇夫論一篇﹐又揚雄《酒箴》﹑李華《徳銘》﹑屈原《天問》﹑劉禹錫《天論》之類﹐亦俱采掇附入。其體例與《韓集》稍異。𨿽編次叢雜﹐不無繁贅﹐而旁搜遠引﹐寧冗毋漏﹐亦有足資考訂者。且其本槧鍥精工﹐在宋板中亦稱善本。今流傳五六百年﹐而紙墨如新﹐神明煥發﹐復得與《昌黎集注》先後同歸祕府﹐有類乎珠還合浦﹐劍會延津﹐是尢可爲寶貴矣。

○楹書隅錄﹝楊紹和﹞

宋刊《添注重校音辯唐柳先生文集》四十五卷﹑《外集》二卷﹐二十四冊﹑四函此本題《添注重校音辧唐柳先生文集》﹐每半葉九行﹐行十七字。按何義門《讀書記》云「康熙丙戌﹐假吳子誠所收宋槧大字本《柳集》﹐緣失序文﹑目錄﹐不知出於

