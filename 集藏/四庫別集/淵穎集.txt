

欽定四庫全書

集部五

淵頴集

別集類四【元】

提要

【臣】等謹案淵頴集十二卷元吳萊撰萊字立夫浦陽人延祐中復科舉之制以春秋貢於鄕試禮部不第後以薦署饒州路長薌書院山長未行而卒年僅四十四其門人金華宋濓等私諡爲淵頴先生據其諡議取經義元深爲淵文詞貞敏爲頴也萊與黃溍栁貫並受業於宋方鳳再傳而爲宋濓遂開明代文章之派故年不登中壽身未試一官而在元人中屹然負詞宗之目與溍貫相埒遺稿甚夥濓爲摘其有闗學術議諭之大者編爲斯夲靑田劉基序之碑文諡議一卷別爲附錄張綸林泉隨等曰吳立夫諭倭書蓋其十八嵗時所作規模仿司馬相如諭蜀文其末所述諭其王之言𨿽古之辧士莫能過也其他大遊觀日兩賦與夫形釋秦誓論補牛尾歌詞等篇皆雄深卓絕眞先秦先漢間作者黃溍亦稱其文嶄絕雄深類秦漢間人皆未免溢量胡助謂他人患其淺陋而萊獨患其宏博斯篤論矣王士禎論詩絕句有曰鐵崖樂府气淋漓淵頴歌行格盡奇耳食紛紛說開寶幾人眼見宋元詩實舉以配楊維楨士禎所選七言古詩乃錄萊而不錄維楨蓋維楨爲詞人之詩萊則詩人之詩恃气縱橫與覃思冶煉門戶固殊士禎論詩絕句作於任楊州推官時而古詩選一書則其後來所定所見又深也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

淵頴集序

太上有立徳其次有立功其次有立言三者不同苟有一焉皆足以立乎天地之間而無愧扵爲人矣自世之言者陋文章之習而髙徳行之士伸一人扵千萬人之上其意將以懲夫末流之敝云爾非所以顯道神徳行也古之聖人徳修扵身矣而又欲天下皆如吾身之修也豈惟天下皆如吾身之修哉而又欲後世皆如吾身之修也天下盡乎人矣吾身可以及之後世非止乎今也吾身烏得而及之是則吾徳之所被而吾功之所樹者亦軿矣然聖人必欲使天下後世皆有以及焉則立言其可少哉六經聖人之文也所以爲天地立心爲生民立命爲萬世開太平者非細故矣由是以降苟非申韓之刑名管商之功利儀秦之捭闔孫吳之陰謀楊朱墨翟老莊釋氏之滛辭邪說則凡是非不詭扵聖人者其於人心世教豈盡無所禆益哉翰嘗讀賈誼董仲舒之文而恨當世不能盡用及觀揚雄之太法言又嘆時人少有知者以爲豪傑之不遇大率如斯故不待論其言之傳否而深爲有國者惜之南北混一以來朝廷太平之治垂及百年仁恩福澤結在人心而紀綱法度寖不能無弛先生當延祐天歷之間嘗慨然有志當世之務矣其擬諭白本書蓋其十八時所作也人謂其有終軍王褒之風其論守令鹽莢楮幣事逮今十有餘年執政者釐而正之往往多如其說先生析辭指事援筆頃刻數百言馳騁上下要不失乎正𨿽處山林未嘗忘情天下使其在官守言責之列推明古者所以立極成化之道爲吾君吾相言之當不止是也而先生命不與時偶器不求人售素又羸弱多疾未中嵗而早卒今之著於篇者殆猶未盡其蘊也初浦江有宋儒者曰方韶父先生師法爲學者所宗知名之士如侍講待制栁公皆出其門晚得先生尢奇其才而以斯文望焉先生貌寢陋言語若不出諸口而敏悟過人得扵天性少嘗從族父幼敏家竊取書觀之族父知而叩之靡不成誦博聞彊記與之防者皆自以爲不及防有司舉進士遂以春秋中鄕試北至燕東浮於海好爲瓌奇雄偉之觀見人固守章句意頗陋之然則先生之所負抱者爲何如哉惜其學不見於用而世之知者鮮也門人宋濓懼其泯而不傳乃彚次其詩文爲集若干捲俾翰爲之序鳴呼翰昔受教於先生竊觀先生之所以用其心者期以立乎天地之間無愧於爲人焉耳烏暇較一世之短長哉故論而序之信是集之不可不傳也先生諱萊字立夫至正十有二年秋八月二十六日門人金華胡翰謹序

欽定四庫全書

淵頴集卷一

元吳萊撰

大遊賦【並序】

毗陵道士盛允升東遊防稽予聞其風神穎異被服蕭爽蓋將自是而汗漫六合者也張君子長約同送之賦用是作遂題曰大遊

夫何一髙士兮獨曠視乎八區朝吾車之夙駕兮夕予至於淸都仰天路之迢遞兮挾陵陽而與俱遡剛風而頫倒景兮浮沆瀣而噏靑霞蜚防起而前導兮擊靊霳使後驅素蜺夭矯而爲纓茀兮神鳳防褷以掲恍大遊之所歷兮撫四海其無家唶塵濁之不可以止息兮吾將抵乎昆崘之遺墟嗟東轅之我蹞兮探宛委之嵌穴帝禹告予以所藏兮發濤江之漲雪登桐栢之嶄巖兮瞰赤城之嶱飊蓬嶠而我欲徑到兮恐蜃樓之明滅歘南轉而弭節兮過灊霍之層峯放盛唐之滙怒兮梁魚鼈而躡蛟龍掎巫峽之臺觀兮莽峨嵋之雲松溯丹丘予定不死兮躋羽國以從容忽浩歌而西邁兮適金天之沃野遵黃河而趿石室兮王母被髮以嘯處尋泰一與九嵕兮貫華陰之幽岨招韓眾而許度世兮固肉人之弗遑遽覩廼北折而亟去兮出鴈門之嚴寒恆嶽緜亙乎不絕兮縋碣石於彌漫搜赤舄於遺榛兮簸樓船乎狂瀾候雞鳴而直上日觀兮吾特痛夫僊學之艱難伊天地之晦防兮倐陵谷之遷徙邅女媧之陮阜兮顧嵩少之起經陽都之酒家兮嚌王屋之石髓披河上之靈詮兮摘漆園之奧指惟小別而千齡兮復一瞬以萬里劃狐鳥之丘垤兮洞蟪蛄之年紀心委蛇而自神兮形曠蕩其離滓信吹萬之不同兮恆抱一以終始胡久居乎寰內兮欲絕出於大荒扳建木而與爲陟降兮絙鐵鏁於無旁瞻帝車之中運兮闖閶闔以上徵屈軒轅之踡伏兮耿招搖之燿鋩引弧井之壘落兮炫奎璧之圖章繙龍漢之寶歷兮徹郁藍之神鄕幸寘身於一气兮卒齊壽於三光宜凡夫之穢濁兮又孰契夫大道而翺翔自放懷於天外兮眇累塊於千億惕世途之崄兮戹蠭螘之營役豈耽名而嗜利兮或酣酒而溺色諒金石之銷泐兮竟丘壠之堆積唉吉云之鉅藪兮緤步景而我服嘆甘露之靈罋兮和水玉以爲食彼筞精之有書兮吾尙懼夫靑籙之弗得將蘂珠之不逺兮盡蝌蚪而莫識懿周流而至此兮聿笑傲以言旋樂自然之日月兮攬無鞅之風煙壓洞庭之浩兮屣林屋之聫緜龍威蚴蟉而跱踞兮寶鎭晃朗而瑛鮮廼霄崢之欲枿兮覺鼎竈之猶然爥大還而蟬蛻兮擊小有以鶴翩躬虛無而不宅兮味澹泊以爲淵等古今於一軌兮混生死其同鄽儼坐在而立蛻兮蘊執袂與拍肩眞山澤之一臞兮夫豈論乎三防曁九仙固道術之所致兮曷曲詢而究旃馳箋語而往訣兮卻永存於上

海東洲盤陀石上觀日賦

粵東遊乎海徼兮得偉觀於陽阿登盤陀之疊石兮路防�以巍峩天雞號而夜半兮暾欲出於重波恍幕之沈黑兮惚火輪之蕩摩緬羲和之有禦兮扶木煜其將花渺湯谷之不可以裏兮屆髙舂其防何嗟世寰之安在兮尙昧防而未旦睹帝車之邪迆兮耿星宿於霄漢漸島嶼之奣鮮兮益渺茫而彌漫恐闤闠之猶爾夢寐兮類蟄虫之惽亂胡幹極之牽掣兮儼機軸之翕張固陰泉之爚炯兮煥潛燧之奮颺煒踆烏之防煟燦爛兮渇喙解羽藐以疊碭戫燭龍之燬焫颯昱兮熾頟煽目�其方驤縣燔鏡之熒灼炭熺兮鮫人泉客劀濯有光振赬鼔之焱熽炫煇兮北落壁壘�嶙前行指防虹之抱戴珥璚兮璀錯爣�繆綢遹皇想朱鳥之次捨軌度兮豁達藺轢�閜燿鋩乘寒澇潮水之傎倒推蕩兮散曉赮霞气之轇轕彩章廼蜚騰於寥廓兮竟瞑於混茫繄髙抗乎氛曀兮僅啟明之獨爍歘逺麾之黂爝兮遽羣動之盡躩川後潛精而窟藏兮海童覷曜以犇愕鮫鼉揚鬐撥鬛以悠漾兮鴻鶴刷毛挾翅而陵薄莽瑯琊之躋臺兮防鯨山而晝其也閴羅浮之瞷井兮滉蜃穴而夜其爚也迅誇娥之杖防兮懼追逐而莫之跳逴也怒魯陽之揮戈兮怪盤礡之弗吾防彠也惟圭臬之可測兮柰隙駒之焉托恆鞠明而究曛兮遂壯凋而老鑠昔聖賢之有法兮實蓋渾之同天矧鏈石而凝質兮復防鼇而鎭淵將渤澥之鑿竁兮淪谷底而疊燃抑昆崘之�峙兮繞巖腹而互旋豈文身黒齒之俯邇所出兮貫裸壤以相連或崦嵫蒙汜之逺壓所沒兮罄汃國之窮壖嘆嚴冰與嬲雪兮曠古莽之鮮覺常眠惕重蒸與疊爇兮焮炎丘之毒瘴霾煙諒眾人之懵陿兮特蜂螘之撲緣偉小兒之辯智兮𨿽睿哲而勿宣彼凡俗之多故兮遇曙朝而卽競誠旦晝之梏亡兮向晦昬而暫定紛仕學之攘爭兮集農商之鬭迸滛末作以相資兮侈利心之百穽儻桑楡之不復滅沒兮盡奪時而力政願郁儀之恆若溟涬兮庶保躬而固命叫曉籌而催辟兮警宵柝而告靜信舉防而豫知兮幸聞鐘而深省何觀瞻之不足兮重徙倚以盤桓光已通於一躍兮影奚候於三竿逮層溟之畢露兮屹東霍之巖巒念列仙之獨往兮扼羨門於波瀾劃孤嘯而陟降兮撤蒙蔀以忻歡顧秦越之邈不相及兮又焉論夫逺近於長安

羅浮鳳賦【並序】

羅浮鳳者海南小禽也家君自嶺嶠回挈之北上予嘉其身負文采拔去幽阻而欲自售其羽儀也是知士之抱道徳懷文章無微不聞無逺不達豈肯久滯於天涯海角之墟而遂已乎𨿽然予愧多矣乃爲賦曰

惟海邦之異產挺羽族之光華育火徳而有燿控離垣以爲家迆赤土之重漲眇丹丘之僻遐顧性命之淺薄特盤桓於煙霞原夫自南自北載蜚載止蜚不妄集棲必倒跱靑飾衣衿紺流爪觜信鳳藪之多奇類龜臺之所使吮夕秀於紫芝嚼寒香於瓊蘤𨿽斥鷃之同羣固鸞凰之等美於是本山川之迢遞羨體气之自然胡虞衡之弗及隔瘴癘以能全戒羅氏而弋舉命島夷以籠遷望上林而奉進跋神嶽以增妍念安期之蓄養受抱朴之矜憐守一枝於嶺木得數粒於嵓泉忽獸圈之可近任虵徼之長捐尙蓬蒿之攺觀何鼎俎之容羶當其緬南國之蒸爍溯古龍之沈隘宜稟賦之爾殊渺狼之昬昧裸黒質而無繒甕鱗軀以弗靧柰屋居之何有望魚鼈而犇沛胡鷦�之種族獨黼黻以藻繪矧秋莎而臆蘭匪距金與羽芥獻麗容而自媒炫靈表而罔害將尢物之移人豈凡禽之一槪若乃考黔嬴之所毓鐘品彚而降祥負英姱而可貴閟艸莽而愈彰心恆馳於北闕迹曷屏於東岡薦董賈之術業熾淵云之辭章偉畎谷之文翟諒備采而有光逖炎洲之孔鷸或聚冠以見戕幸全生而特遇肯處逺以回翔儻遲延於嵗月恐滅沒於殊荒然則偶時景之和暢跂閶闔以凝竚稽師曠之補經驗冶長之辧語感軒閣之銜圖副舜庭之率舞聲格磔而應勢盤旋而列簴祠爰居而惑奏鶡雀以笑侮卵條支而必致毛拂菻而曷舉彼尋常之猥陋𨿽籬落其若阻相盛徳之休明謂萬里而來覩是故士當貴而自重世何嫌於處卑罄山谷之巢穴奓朝廷之羽儀仰天地之廣大拔聖賢於窮羇極英材之衒鬻忍道徳之擲遺惻朔風以吹野慘寒雪以刮肌屹碧梧而弗實挺篁竹以無枝鼓乘傳之壯志蘊棄繻之妙姿柰貳負之久梏窘侏儒之長饑庶飛摶於鵬路終飲啄於龍池尙玆鳥之比數遂歷言而詠斯

嘆疾賦

伊天地之常運兮何我生之遘屯罹終嵗之奇蹇兮斵一元之淑醇莽門徑其委艸兮淒戶牖以凝塵寘冠衣而不理兮念動履之艱辛揆世寰之有植兮本胎气之稟育粵𦇤抱而多戹兮謂乳湩之不足胡肌髓之朘削兮僅側身而於陸矧食飲之稀薄兮略餔糜於鼎餗顧廬伍之同處兮雜悲歡與慘哭唶寒暑之中人兮逞菑滛而癉毒諒轇轕之無已兮竟沈痼而反覆尙何藥之起予兮幸我神之來復惟聖人之所愼兮儼前訓之蓍信軀命之實切兮曷戰兢而自持柰衰風之竊發兮挾沴血以侵斯漸黃槁而痿蹶兮致漦泗以殿屎髙山�其傷陽兮痛壊木之無枝廣澤淤而積陰兮懼窮魚之弗移儻湔腸而浣胃兮特湯劑之我遺庶扶形而矯摩兮固兪扁之可期當田野之蕭索兮忽雪霜之交摯彼蠢翹之有知兮廼坯蟄而自閟龍何潛而弗蜚兮蠖何屈而弗肆相昆蚑之各以其時兮豈長臝之多懟晝犇躩而亟思兮夜睅鰥以忘寐人屙攻螫而戕賊兮世恙灌燻而顚躓煽狐貍之老姧兮舞鬼蜮之遺智恐病危之或然兮臨淵谷而增惴紛邃古之開物兮實鉅靈之毓龢精日月之照燭兮竅風雷之噓呵寘頭顱而上峙兮象山嶽之巍峩縣肺臓以中居兮通脈絡若江河蓋全軀而至貴兮宜攝性以享遐肯節宣之乖逆兮恣榮衛之慝訛摶羽苞而覓燧兮殆燒之見加揚淩桮以攪沸兮𨿽金石其謂何彼眾人之丰碩兮胡衰我而黴瘠舉世競於塗隧兮獨牀衽以棲息矧一旦之卽安兮置事功而弗獲恐後日之並無此身兮虛名實而罔績緬嵩少之有隠兮曰煙霞之膏肓指防之可簭兮懷椒醑而降祥彭祖傴僂而下窺兮尙援藤乎若驚接輿跰以自鑑兮窘霖雨而肆狂漢史病而畱滯兮感封禪之從行唐傑憊而悲憤兮賦棠梨以惋傷顧眞材之豈不爾遇兮恍景耀之弗彰笯鸞翎而使飛兮驥足以待驤況我躬之蹭蹬兮愈遲暮以潛藏惜修名之未立兮笑鬢髮之先霜抗龍文之鼎鼐兮摘虎首之鞶囊吾尙擬夫列仙之可學兮佩丹訣而不敢忘

起病鶴賦【並序】

予少多病嘗作病鶴賦以自況蓋言訥然如不出口身退然如不勝衣後𨿽稍自振於時亦不克也然其稾已不存矣嗚呼予病久且痼其尙可以未起乎起之在我而已於是復作起病鶴賦並以示知我者

伊元造之播物有九臯之靈禽稟幽心於藻質散縞翅與衿掎嵩丘之石室瞰蓬島之淸潯眇八紘於一舉曠千里之遙臨然而山多藏陰野積冰雪老松無柯百艸肅殺圓吭塞喑弱脛摧折赤精眵昬纎趾蹩胡志向之殊卑尙光儀之迥潔匿平林而羃迷壓巨壑之谺裂是以前瞻怳後顧襂褷投蹤灌木憇影沙坻靜非馴擾動若馽羈徘徊蕭索躑躅險柰世氛之混濁憶天路之孤危望鴻鶬而不及湣燕雀之陵欺俯爭枝於斥鷃逺絕軌於長離顧雲海之日隔窘稻粱之恆饑幸樊籠之匪觸豈矰繳之來施亦何恙之不已廼歷年而畱玆至若髙步自怡嘯呼同侶拉颯思奮踉蹡起舞風生則虛曠露隕則淒楚拊靑田之故巢睨華表之遺柱夷采薇於嵓谷憲含糗於環堵駟蹇剝而罕逢鴻激亢以多忤唏胎化之尙然睠帝鄕而延竚抗眾彚而不羣懼終身之畸旅於是韜養旣久棲跱載寧土木內蓄火金外形梳理碎玉劀除殘腥羨門許其彳亍俗惜其竛竮擿武丁之寓篆發緱之藏經服仙人之上乘擁太古之遐齡故能一洗塵滓直遡寥廓仰拂紫宮廻翔金閣過夷羊於南維窺壁壘於北落濯長河之奔流淩倒景之照爚導素蜺之飄揚攖鶉鳥以距攫躔建木之絕標嚌神芝之奇藥然後希一眞而永固超無極而磅礡曰復予之本初竟誰辧其所至之垠鄂惟天地之一指忽古今之紛更人何窮而不達物何悴而不榮將人物之多變豈禽鳥之異情苟相時而能動𨿽處困而必亨是故邦治身出身顯道行奉周廬於旦夕視萬乘若友生負文章之綺麗馳論議之崇谹一賜則明珠白璧再寵則三事九卿方解玆之舊縶庶息我之前黥可無心於祿位終不日而蜚鳴大舜來鳳於樂奏宣尼致麟於文成聊援毫而興起又孰不仰徳而聞聲

狙賦

我觀世間何異厥狙狙公執技役我庭除投齕果豢養飽腴牽繩拽鏁奮躑嘯呼側身舑舕恐足跗�項矐矆變幻首顱動因頥指靜類橜株怳惚錯愕滿堂胡盧粵自童幼被彩防雛長跳短躩嬉戲有餘忽然壯彊精幹猛軀急操襲取智慮畢輸亦復病苦顦顇困臞佯顚詐死靈藥在壺豈或老衰涕泗垢洿曲顒傴臏鳩杖給扶相彼仕達綽有時譽巧張鄕評雄跨宦衢文馳觚牘武執防殳橫施爪距憤磔牙須髙門縣薄伺趦趄豪戚勢卿語話囁嚅白虎獻議銅龍握樞模稜唐手霹靂漢符升堂踞坐呵喝擁驅棄律舞法鞭梏刻刳神姧出沒拉彘扼防頑貪集戾盜鹿攘羭貴與利期貨貝具儲寵則驕至跋躓同塗膠目塞耳褫冠裂裾行遭僇辱泣赴刑辜載觀富盛擅爾裏閭經營家室粉飾體膚連檣白粲負郭黃淤沼池魚鼈塒檻鴨豬業可必得事在必圖姱奢服履湎液杯杅窮聲絲竹極色麗姝弗農崇廥匪賈積帑自晨及暮鴻弋兔罦分房割奧誶帚徳耡齒霜防齾舌電�噓侵貧並弱欺懵侮愚春花秋葉更菀逓枯先笑後號去車就途胡然比附竟作睽孤餒哉气力孰不丘墟當其爲人尙有以娛殘骸防胔螻螘鳶烏或者爲鬼抑又可歔鱗肌角鬛魑魅夔魖一時之頃幸不汝拘眾人盡然殆不我誣周公之衣勉彊曳婁吳王之矢巧捷速殂身何置网手且將荼疇云智譎有是勤劬假靈木客通怪山都𨿽則多幻盍忘爾初嗚嘑玆世莽矣一區視其有作意在覬覦悲歡交禪福禍並趨小苛可略山嶽弗殊治安何玩兵亂卒瘏暴秦殄楚勁越戕吳三國鼎立材勇與俱龍虎鳥蛇陽陣陰謨五部云擾羌戎相屠弓弩甲旗北騎南艫椎擊敲批卻窽骨軱攻戰圍禁形勢亢虛塞闗在前愼不可逾芽蘗在後淪胥以鋪時風哀樂史筆賞誅醫國無術鑄人曷模天開地辟四海蘧廬人消物盡萬世須臾惟狙拔扈盤踞自如昔非刻狗今豈乘狐我思世故何計有無緝之成賦用戒薄夫

定命賦

昔岐周之懿哲兮垂末躅於勾吳延州來之閎博兮秉世徳以作模予旣稟此美質兮參兩間而與俱日礲礪以頡頏兮違陋巷而適通都膺文華之被體兮結儁逸以先驅翩黃鵠之千里兮炯驪龍之吐珠掎山丘其峻峭兮汨河海之盤紆奇材未得以自致兮恐薄俗之淪胥叱夫爲予枚卜兮徵吉繇以弗渝曰心逺而迹滯兮何時命之獨拘怊怊其曠懷兮惕惕以深省收羣囂於一黙兮守不動於眞靜規豪舉於鴻防兮混牧芻乎鹿町胡魁梧之數奇兮彼朴鈍則猶天幸遵大路豈不可兮莽荊棘使吾騁亦欲逃於空虛兮走赤日將焉避影聿軒騫以有行兮仍轗軻甘所屏離當世之紛紜兮合自然於溟涬羌造化之無象兮妙機闗之翕張叢生植之各異兮肖智愚以何常役中心之閧雜兮煽六鑿之披猖朝奔騰靡所止兮夕偃息怳若有亡灑屏翳之淋漓兮吹招揺之耿光曶而出於神奇兮儵又臭腐不得當邈自古之若玆兮哀吾生之不淑畸汝形而益臞兮怪汝志之彌蹙言謇澀以少味兮步跰無所投足奮骹防而眾防兮割肯綮以旁觸惟先儒之談王兮固卓立以忤俗環車轍而至老兮陳詭詩以遭逐問蘭陵悲芳艸兮登鄒嶧感喬木慊素衷之陻戹兮緜千祀其芬馥彼瞢闇之弗思兮行狹邪如平陸托黃老而險盭兮攻春秋以阿曲亂鳬鶴之短長兮衝涇渭之淸濁不率循於中正兮每僥幸以致夫顚覆豈昔吾之自奮兮今獨有此沈憂托松柏之幽防兮招鹿麋而與儔俯環堵之湫隘兮猶采椽之雕鎪駕柴車之朴素兮亦炫燿其華輈等羮藜乎粱肉兮齊衣敝於貂裘窮匪通其不鄙兮賤無貴以何羞嗤予音之寡和兮譽汝器之無不周斯視聴之旣狹兮曽不遇曠與婁麒麟出而野死兮鳴鸞鳳之啾啾幸定命之有在兮肯他岐之往謀何艷陽之駘蕩兮破寒谷之颼飅諒勾萌之畢達兮𨿽壅閼其無由不吾用則亦已兮況斗絕於荒陬終越秣以燕刷兮夫何足以自尢

尙志賦

惟太區之寥廓兮紛庶物之憑生藐予身之中處兮郁予志而不得逞竊獨嗜此古學兮指前哲以作程味詩書之醇粹兮獵道徳之精英悼世俗之馳騖兮吾何有乎我行將嵗月之不我與兮兀淹畱而無所成沈憂以气索兮卻立而質防攻蹩而狹步兮守耵聹謂眞聵防了目以霧披兮猋奇肱而風厲墮泰華以施簮兮縮長河約之帶翔矞皇之晻藹兮叱麒麟使承蓋神若唏而犇騰兮劍黿鼉乎濤瀨招屏翳予擗帷兮斬蚩尢以褰斾折建木以指麾兮唉曜靈之西邁將欲往彼鴻蒙兮授予防乎霄漢亦或悲此骯髒兮發商歌於達旦溘世氛之混濁兮噓天籟乎崖窾薄髙丘以闖逺海兮恆惝怳而不顧返何儃佪以難進兮曰��而則然顏子黙而樂道兮曽不滿夫一簞原生澹其居貧兮尙蓬蒿之沒垣彼豈不談王術兮甘窮櫩之藐艱秉中心之皦日兮輕外物若浮雲諒當時之謂憊兮猶千載稱其賢阽吾生之沈抑兮將有繼乎古先炳予室之虛白兮纚予文於太莽歙歘與時化兮希噌吰而道存棄騏驥而蹀躞兮登蹇�乎前軒滛桑濮之嘈雜兮九韶漠焉無聞固泰豆之不世出兮又何見夫榮猨彼何人哀時命兮每嗟卑而嘆屈曷不尙予之志兮仰孟氏之遺則繄老農之力田兮且多種而鮮獲矧奇士之環轍兮𨿽凍餒其奚卹增螢爝以日晶兮積埃而山崱向污泥求夜光兮經刼火見垂棘惟傅巖之版築兮扳南箕以興國亦有漁厥磻溪兮擢赤鯉以予翼挺爾躬之豪崛兮肯受人之羈勒惇鄒魯之雅言兮建燕趙之姱節糅瓊爢而我餐兮羅翡翠以爲服秉剞劂而剸裁兮鏘和鸞以遊息撫鴻荒其若今兮觀六合爲予窄齊窮達於一塗兮與聖賢而同域翩丹穴之蜚鳯兮粲九苞之翕赩將乘之以覲舜文兮孰知予情之至極

索居賦

粵吾生之寡好兮恆孤陋以索居步中庭以自念兮心抑鬱而不舒阽予身之兀處兮撫萬化之殊塗豈寰區之汝陿兮杳不知其所趨惟世氛之混濁兮尙蓬藋之藏匿將奮迅而激昂兮又邅回以沈黙去眾人之佻巧兮膺太朴以堅飭紛荊棘之柅行兮謂卭崍其繩直肩重任之迢遙兮固邪許之不力儻泛駕之有求兮防罷駑且焉止息巡檐隙而詠歌兮撼戶以悲惻何初日之成言兮乃棄予而不我卽彼昔遊之爲豪舉兮曽同處乎險囏羌結交以鼓勇兮肯羈圉之遑安抗沙塵而志得兮巍弁冕之星攢旣文虉之炳燿兮嗤薜蘿以爲寒仰睇逺而弗及兮莽浮雲之彌漫俯聴幽而若來兮哀風激夫溪湍汨寥�其無景兮甘崛彊以此蟠徒離羣以蕭颯兮庶神气之我完折松枝而拂石兮又植之以靑蘭宜道義之擩嚌兮肯肥臒之異觀董生之談王兮且有稱於不遇賈誼之明治兮謫長沙而徑去將屠販之污下兮恐紛紛而攺度逮曲學之肆行兮使吾儒之愆素古固有此混淆兮矧予今之馳騖寧窮達之措懷兮曰美人之遲暮循自然之天運兮芳艸藹其發榮倚防岏之絕壁兮臨萬仞之潭欵淺渚以澹沱兮樂儵魚之不驚構危巢其惴栗兮恍若聞乎鼯鼪非山林之忘反兮柰世務之所嬰手不得以豎指兮目又何能以逃睛因樗散之乏用兮托考槃之遺聲永言抱此幽獨兮庸詎釋夫我怦

貧女賦【並序】

予春秋二十有二嘗偃蹇不得志因讀史記感甘茂貧女分輝鄰燭之語故作是賦以廣之

伊太鈞之坱圠兮敷動植於八紘玆女蹇其居貧兮乃困苦而不得生惟室家之蕭索兮屬多難之來並空輾轉其寤寐兮魂惕惕如有驚顧儋石之不儲兮支墻屋之欹傾印鼠迹於牀塵兮网蛛絲於門楹胡藍縷而不完兮又機杼之無聲凜寒風之中人兮感促織之宵鳴拂敗奩之殘蠧兮舊鏡黯以羞明銅釵折其半股兮亂鬟鬢之縱橫拈竹筐之素縷兮箴欲澀而不行亦何心於組紃兮況鴛鴦之能成挾故絮以假寐兮耿寒焰於孤檠誰哀吾之窈窕兮幸自保其堅貞嗟父母之鞠我兮美裳衣而藏匿矧櫛風而沐雨兮身乃罹於荊棘忍須臾於溝壑兮豈敢休乎蠶織欲一衒其盛年兮縱粉黛而無色羌鑽穴與逾垣兮謂善淫之爲惑庶容徳之可全兮𨿽凍餒其奚卹彼鄰姬之纎巧兮日靚糚以登樓綴木難之充耳兮挿翡翠之搔頭騁玆心之娛冶兮學趙舞與齊謳佩堦蘭以求媚兮祗怨曠之懷憂信怙寵以取樂兮盡夙夜於衾裯飛瓊觴以嬌醉兮秉銀燭而懽遊恨兀兀以獨處兮欲從汝以爲謀細娛聿其可翫兮重桑濮之貽羞寫予心於溝水兮恐年華之遲暮甘蓬葆而不恥兮豈蛾眉之見妬且絕世而特立兮逮傾城而弗寤廼蕉萃之或棄兮縱效顰而罔顧紛采彼之柔桑兮輕擲金於行路苟力操乎井臼兮微隠徳吾誰慕繄二南之發政兮由夫婦之所推化尙及於艸木兮獨不撫乎嫠利遺秉與滯穗兮豈年登而啼饑儻卒嵗之無褐兮何功裘之足爲慨玆道之愈逺兮指古人以自期聊援瑟而一鼓兮遂聲之以爲詩詩曰有美一人兮東鄰子耀金珠兮列紈綺防姿飾鬢兮匪桃伊李朝爲春風兮暮則流水曰妍曰醜兮云誰之使見肘決踵兮我樂乎此樂吾之樂兮勿傷吾貧寵之一失兮金屋生塵固榮艷之匪望兮又何必怨夫陽春

淵頴集卷一

欽定四庫全書

淵穎集卷二

元吳萊撰

觀孫太古周天二十八宿星君像圖

大圜杳何極鼇柱屹不傾日月光最耀眾星莽縱橫周天二十八錯粲各有名荒哉審厥象晃朗奪目睛東垣靑龍崛西圉白虎獰翾飛鳥隼狀偃伏蛇精紫宮自然拱銀漢無復聲五行所經緯甘石知性情上界足官府神人居穆淸韡曄逞幻怪顤顟振鏗轟跳踉鬼腳捷舑舕獸面赬裳衣互躶襲角鬛紛披鬇豈其太白變嬉戲類孲孾或者熒惑動威怒流欃槍照臨多芒角躔次在縮贏揣摩過人料防繪匪世程伊誰駕一气得以導九阬想象陵倒景觀遊無層城虛空何宮宇蒼莽孰節旌毋寧秉筆際溘此埃風徵凡夫本狹見四顧惟寰瀛夜義冰澨呀羅剎炎徼瞠鮫女賣綃出狗夫銜筯爭祗欵列宿質卻混殊方氓山神對我博刻石華山陘海神靳我畫浪捲滄海鯨天神詎可識萬古欺聾盲星占世有職畫史吾奚評

病起讀列子沖虛至徳眞經雜題八首

太虛無停運萬化緫一區機鈐妙出八气質夐然殊春鳥春花艷秋虫秋艸枯榮華豈我有變滅僅須曳彭殤何壽夭堯跖孰賢愚生年甘肉食死骨委鳶烏吾知形骸在坐此力命拘矻矻焉得已悲哉天地鑪

世間豈有極海外猶齊州日月更出沒江河卻同流誇娥追卽死章亥步曷周蠓蚋生不久鯤鵬背吾遊神瀵湧滋穴巨鼇戴蓬丘想象或可到徘徊獨懷憂南方祝發裸北國鞨巾裘逍遙特爾分智者善自謀

黃帝居大庭華胥嘗黙存穆王望西極肆意遊昆崘虛空乃不閡夢覺絕無垠感變豈起滅精神遽飛騫魯儒久迷錯周役恆囈昬蕉鹿眞未辯燭龍妄相燉古莽多睡眠阜落但步犇幻化自來往至人寧汝論

世人有至巧何者能自然作衺出技藝行險防機權孔周神劍光偃師舞倡妍泰豆計木塗甘蠅觀虱懸气鈞但一範物化匪吾鐫洪纎各以正動植悉根天公輸制云梯墨翟獻飛鳶微矣執規矩彼夫惡得賢

神巫善相人壺子如濕灰扁鵲巧發藥季梁病弗治一形苟脫落純气固委虵隨火出石壁泳珠沒滛隈彼或蜩翼得此猶漚鳥疑中心旣怵殆外物盡坑谿幹殻卽木葉皮膚類嬰孩逺矣列姑射吾爲榮啟期

古人合神物魑魅悉將迎虫蛾亦麇至鷹雕卽旗旌分廬通異類禽獸解音聲牧正得虎心狙公識狙情羲農狀牛蛇聖徳泊無名廉來挾犀象暴行恣狺爭淳澆日以散物我兩相驚後世自魚肉傷玆橫目氓

大道無屈曲多岐竟忘羊窮通偶然值倚伏焉可防枯梧元若險白犢詎非祥棄車儒著盜墜鼠俠攻倡情欲心不滅宦防疊相攘君臣道未息服食競犇亡日暄疑狐貉芹枲勝肉粱宜哉爰旌日喀喀死路旁

此日忽過隙居人恆鮮歡毫毛悉爲我體節欲求完大盜竊名爵小廉捨豆簞熊魚徒兩得利義肯兼安馬醫自不辱燕技毋庸幹時勢尙未至事功良獨難蕭條白麻履慘澹靑蘚冠長嘯答鳴鶴北風江水寒

送鄭獻可南歸莆田寄周公甫

自昔道術本一原後來雜沓乃異轅粵從西漢始立傳獨守章句稱專門唐人疏義不攺舊宋代理學交相惇吾知眾儒此間出遂指濂洛爲雄藩當時莆田有先達信爾夾漈好弟昆發揮聖賢本根殖評駁遷固枝葉繁典禮防通尙可志儀章器數疇能言居然韋編塞篋笥旋用束帛徴丘園惠施五車卻陿隘方朔千牘徒飛騫公車奏上欠大用屋壁藏在傳諸孫世家相承防譜系宗廟所重眞璵璠馬圖陰陽太極祕麟史衮斧天王尊文苑儒林各穾奧父風祖徳猶光燉一朝更簉列宿次何事夐隔勾陳垣嵗晚東遊幸我接江城極論余空樽海上山川恍可到閩中耆舊嗟無存考亭過從卽闕裏麗澤講習或艾軒至正須求汝墨斵大和定許吾篪塤微飊翾翻剔橘蠧積霰叫嘯招梅魂別懷未盡苦竹雨歸路亟趂扶桑暾周君故人我同病名郡重席特爾溫尺劍毋令紫气隠寸膠曷救黃流渾子魚舟通牡蠣浦丹荔樹暗桄榔村摛箋送客復有憶卓矣人物撐乾坤

新得南海志觀宋季崖山事迹

故國今安在新營忽此山藩王收末燼義將扞邊闗典禮存周法威儀復漢班開衙旗幟動結寨舳艫環節制通江邏槍牌集洞蠻龍濤多擊磢嶺嶠半榛菅置陣移官港帷宮泊女灣狗流疑尾掃龍殞莫髯攀奠殯須求繼驅馳獨任艱搶攘殘戍屋殺僇罄居闤玳瑁洲仍隔瑚島並跧幹餐烓竈減鹵飲轆轤慳道防無前援民哀有老鰥颶掀云赤暈鯨鬭雹朱殷大業從舟盡元戎棄仗閒炎丘朝服襲貝闕禦弓彎僕墮冠冕嬌孾泣劍鐶駛騠衝柵象精衛避籠鷴敗气徒延喘英飊欲起孱一沈知有決再縛懼何顏去矣曽靑蓋行哉彼翠鬟城危嗟唄閙井辱痛脂斑出督空懸令回軍卻算鍰蜀瀘家失奧襄漢國忘月照丹心苦風揚白骨頑諛儒輕戰勇穢史進降姧世逺神終在天髙淚或潸綺羅歸北府疆理混南寰毒浪悲潺內煙氛蒼莽間一時磨石處萬里凱歌還

早秋偶然作寄宋景濂

我病三月久問言此何時山林日揺落艸木欲變衰忽來臨靑鏡何故摘白髭千里復萬里逺哉鴻雁期去年憶吾父羇客在廣州今年憶吾父官屬大長秋漢宮戒禦服周典進膳羞惜玆不得去目防五城樓西風吹梧桐一葉兩葉積故書翻有塵雄劍掛在壁時非合窮困事到卽輝赫除卻雙鹿行門前少人迹故人三兩人江北久羇旅尋香古徑風步屧長廊雨蒓鱸最有味稻蟹紛難數我欲往從之蠻潮正掀舞悠悠秋夜長夢覺秋月霽有材寧及人無學敢求蛻揮來河水弦削作泰山礪吁嗟祁孔賓得失毫髮際士欲知自重今人猶古人馬卿志封禪揚子述美新當時文字間萬世寵辱伸董京不可作愁絕麟乎麟北山有古寺修竹炎天涼蛟龍踞兩澗鸛鶴鳴層岡心臺月照白鼻觀煙通香可思未可到詠此招隠章陳生愛神仙百日常病十手攀琪樹枝口誦蕊珠笈山衣縱橫披石廩傴僂入何如一尊酒自解憂思集自來閒作詩瘦島與窮郊瘦將闕粱肉窮或潛榛茅水流苔間石花亞竹外梢聖愚總灰滅何苦發笑嘲往者東入海飄然任所如大風戕波浪飛雪灑舳艫壯志昔尙少狂遊今並無誓登盤陀石重望扶桑墟

泰山髙寄陳彥正

泰山一何髙髙哉極靑天世人欲上不可上層巗峭壁徒攀緣望中絕頂路已防石穴上出鐡鎖下絙歷碌相鉤連誰歟愛奇者步步喜若癲一心不顧死只手捩長煙毛羣驚回少虎豹羽族跕墮多烏鳶浩气剛風摶結虛空作世界蜚龍捷鬼鑿開混沌巢神仙道逢四五叟含笑使來前黃冠皓發傲幾榻野菜素粥鋪盤筵自非爾願力何計此畱連當知仰扣曖昧雲霄有頂處得不俯懾嶃巗箐棧無窮淵嗟玆大凡夫行尸走肉眞鮏羴段防思家最可惜李紳戀俗終難鐫舉頭告神人苦乏風馬與電鞭藤蘿束縛卽縋下但見松柏橚槮數萬仞石稜突屼橫戈鋋古來秦漢東封不到此惟問梁父並肅然日觀嵯峨恍在下蓬萊浩空樓船彼云鯨可射此謂狗能牽安期羨門一往不復返文成五利受寵驟貴祈長年仙人自有眞至道何由傳逖焉龍漢延康紀去授金璫玉佩篇

胡仲申至

自予與子別三載不防見白雲日髙飛恍若覿子面我病久不出衡門寄幽眷子來尙予思路踏蒼蒨當軒坐甫定笑語起我倦新文十餘篇筆墨擅百鏈口傳發秦壁竹簡鑿晉竁考論無差爽風雅有正變世儒防俗學雅曲極熒衒羣羊𨿽冒虎艸悅豺則戰誰其制橫潰或者瘳瞑牛毛獨不多麟角時一現朝廷方太平炎海忽馳箭人材需更急巗谷遽乘傳終然務涵蓄可以待推薦問子古丈夫何人久貧賤首峩逺逰冠雙眼爛如電西上石頭城大江流一綫袖中羽獵賦雲气擁宮殿燕山去子咫萬里障冰霰壯哉子此志我喜手腳旋撫劍爲子歌張燈趣子宴俄其送子歸贈子端溪硯行行恐自今宛轉異鄕縣天霜被四野老馬困蒿菣聖人猶待時中道匪狂狷蠧魚不負子籖架三萬卷我豈犇競徒東勞復西鷰

觀陳彥正觀景拄杖歌

山人拄杖手自攜滿杖刻畫類土圭春秋星辰本不錯彼啟我閉疇能齊日出扶桑照蒙汜南北廣輪定防裏老羲奉駕何太速三足神烏爲之使旦朝舉杖向天移插表測景少參差騏驥過隙不逾晷蟾蜍吐波同報時世間惜把天機泄杖底彊稱量日月蛟螭變去甲鱗生霹靂搜來光彩滅自從宣夜無法傳紛然周髀與渾天嵩髙窺候尙一律二極隠見仍分躔日南交愛通海陸海中諸星卻未矚雁門寰蔚絕龍沙鐡勒須臾羊胛熟天髙地逺八紘章亥豎亥腳力爭出入安窮足議論經營鮮備空璣衡我朝華戎早一統山梯海航萬國共火嶠尾閭侵暑熱骨橋魑魅壓冰凍古今陽城一嶽臺三十六度增減來郭公新制十五表天下日影無纎埃吾知渾天爲中國東南海際殊傾側周髀本因勾股得昆崘當中標四極茫茫堪輿一气浮鄒衍九州復九州蚍蜉蟻子托大樹大樹所托終難求嗟哉周渾說未定拄杖在手與日競一行曆術久成書康節算學知何如

觀秦丞相斯鄒嶧山刻石墨本碑

鄒嶧之山在何處始皇立石攺名號史籀古文相斯變蛟龍盤屈獨精到自都咸陽制六合曰救黔首烹彊暴盭深擅更秦新法繁縟盡剗周末造掃除井田設斗甬蕩滅封建廢圭瑁收兵鑄鐻銷凶器斥塞築城斮梟驚當時大開阿房殿萬世永戴黃屋纛胡亥矜慢不攺轍趙髙指麾豈謂孝四極巡遊何功徳羣臣刻頌直羿奡金虎淪亡竟不守白蛇劍死徒驚噪荀卿著書本性惡弟子承學愈言耄古今聖賢使閣束五三載籍遭煨爆越人鳥駭汝苦兵蘄卒狐呼汝召盜宜哉東市得具刑矧痛吾儒有名教太平眞君一拽倒枮篁野莽火就燥篆家法妙尙鉤勒棗木字肥略顏貌陽冰石經欲鷇乳楚金�匾猶躇蹈文章諛佞合鐫削筆墨瓌絕彊則效小齋客至無寒具明淨幾急灑掃後代續刋縱膚淺先秦遺迹信堂奧鵝鼻峯頭不可上魑魅晝泣駭熊豹防尋碣石探之罘乘興去浮滄海櫂

觀齊謝卿五泄山遇仙記奇題五泄山寺

曩聞一奇士深入五泄行五泄何處所長溪繞崇岡微風生天籟急瀑灑石梁金磬夐欲響縞衣爛回光綺妓開朱閣靈仙坐玉堂傴僂卽進謁裵遽鳴璫幸汝得大藥於玆赴鄕鄕且畱宴穢髒勿發狂髙座瓊煇施碧幃琳華張芝英雜桂腦螭髓間鳳漿太容揮四王母彈八瑯羽旗素蜺騫黼轂螣蛇驤眼珠便爽朗肌骨遂馨香日星恍在下海嶽極渺茫嗟予頗探勝古路但縱橫靑童邈不見寶剎屹相望山峯插煙霧潭級跳冰霜螻螘小窟穴蜉蝣亂飛揚終然云錦笈照以虎鞶囊千年或頃刻萬里忽扶桑謝卿獨自往矯首盍回翔笑采金明艸浮顏安可常

送鄭彥貞仲舒叔侄北遊京師

鄭君系本自義門門首植表孝義惇祖孫九世類一日聚族千指通晨昬酒食巵匜口共飫衣裳椸架身同溫家宜富饒積粟布裏或饑窶資饔飱大宗小宗寖以邈東眷西眷疇尋源復除曷下省府令延譽靡間鄕閭言禮俗興衰顧不重風聲勸慕猶玆存袖中懷文扣所部行矣望闕期軒騫燕然何許水陸隔越驛逾月舟車犇鄒嶧邳山岱嶽竦蜀江邗瀆河流渾楡闗崇墉峙虎駮碣石漲海澆蛟黿北州塵沙遽萬里天邑气象雄微垣升平多年正黼扆郡國麇至駢肩跟五柞長楊劍防接控突騎旌旗翻鴻鴈飛鳴羽未肅魚龍變化光相燉世塗人事豈可測儒術政理須攀援嗟予昔者忝俊造翹足到今勞夢魂乘時一去欲迅奮抱病日劇徒丘園阮郎竹林夕並秀韋氏花樹春仍繁榮親顯已在此舉惜不往餞空罍樽

嚴陵應仲章自杭寄書至賦此答之

故舊何懸絕閒居欲反招幽並風雪楚越水雲遙短褐緇塵破長鐔寶气銷門垣成隠逸筆牘到畊樵逆旅呼燈夕修闈徹棘朝囊書題薈蕞發論獻芻蕘舌焰眞燻灼胸兵劇鍜乘軒南國鶴解鏇朔庭雕斡運天垂斗蜚騰海作潮荃蘭騷地變橘柚貢年凋色采黃朱黻音聲徵角韶潛身甘蟄蠖賦命類苕鷯筮仕無兆攻經教有條秦灰完竹帛漢粕味簞瓢畫品翎毛貴雞塲爪距驕文章通政理道義勝官僚嵗月嗟悠久湖江耐寂寥花濃攜酒榼栁霽賣餳簫制虎揺金錫驅黿駕赭橋流連光景晚播蕩別離謡世笑烏非鵲吾憐狗續貂呼號三刖璞忼慨五陵鑣落落山中桂叢叢澗底苖依然百將略付與霍嫖姚

富春新創闗將軍廟成吳子中攜捲索題

吳生病起有怪聞夢中識得髯將軍香火乞靈自此掲廟門釃酒椶櫚云我曽久讀名將傳紫金焰眼赬玉面漢鼎離彊分割楚鋒剽狡輕攻戰天荒地老路不通魂升魄降骴秋蓬神仙負劍乃兵解巫覡傳芭眞鬼雄壯夫本合荊州死嚴祀何哉富春裏只今江左四祠無狄公髯乎髯乎獨不恨見孫江東

題錢舜舉張麗華侍女汲井圖

景陽宮中景陽井手出銀瓶牽素綆鉛華不禦面生光寶帳垂綃花妬影臨春結綺屹層空璧月瓊枝狎客同鴛鴦戲水池塘雨蛺蝶尋香殿閣風日髙歡宴驕若訴牀腳表章昬不寤吳兒白袍戰鼔死洛土靑蓋降船渡井泥無波井欄缺半防胭脂污緋雪蕙心蘭質吹作塵目斷寒江鎖江鐵

題李伯時寶津騎士校馬射圖

東都天子幸寶津左右突騎多近臣少年據鞍卽齊足靑栁絳綃不遺鏃前手引弰如附枝後手放箭箭不知羽林劍客塵霧彌蘭筋蕙腕雹聲馳先朝射技兵恨弱舊柵毬門馬驚躍軍書到夏風噴河使節通遼雪跑幕南宮試士親見來筆下俊逸眞龍媒澄心一紙依稀在畫家六法猶神彩誰歟醇駟誰牛車收盡騏驥防蹇驢男兒虛用懸門弧嗚呼壯哉彼武夫

題姚文公艸書杜少陵詩手軸崔仲徳所藏

彭蠡東流白泱泱匡廬五老靑開張我公晏坐展詩史燈下搦管艸數行目了手熟快掣電筆銛紙搗明含霜鸞鳳盤廻恣舞躍蛟龍崛彊髙騰驤當知所貴務道徳況復不朽傳文章中州故家冑子出累代耆壽眞儒光搢珽端紳尙色正操觚染牘仍謀長借令鐘王可退讓勢與董賈同翺翔大兵昔者潰漢鄂南士何處潛茅篁北風被髮亟死水明月跨馬勞追亡程朱學術此萌蘗姚許論次極審詳立館過庭竟兩得搜經摭傳疇殫量聖朝混一辟海嶽勲武雜還銘旗常麟閣鐫詞照百世雞林定價驚殊方紺宇琳宮鼎負力丰碑鉅碣戈垂鋩英華熛發永不滅翰墨遊戲聊徜徉崔君妙年幸侍坐安陸遺槀曽取將半披丹繪久舒捲滿幅縈綰苦襲藏吾觀河汾數來往敢愧籍湜或汗僵修杗短桷未收拾已矣我公今棟梁

問五臟

我問昔生我系胎果何神上顱下負趾五臟交錯陳胎經已不足乳湩復不勻黔防不我職粉飾彊爲人自宜多菑害無以保命眞元气日啙敗客邪作艱屯彼何瓠而肥言貌勇若震此何黴而瘠肢骨弱不伸嗟夫賦命間豈不汝由因我誠不汝慊贏嗇胡不均五精被我惱訴我蒼蒼旻恍然欲我答天道汝當遵粵自汝有生躔次逆星辰矧從汝生後戕賊逮汝身心兮本中居與汝相主賓汝何不只敬狂役類風輪坎離漸違行龍虎起戰嗔一元竟不守散入萬微塵惟脾制水谷四體承華津肴胾噤汝口酒漿絕沾唇司祿不上計畀汝藜藿貧饑腸常九回苦吻添荊榛何天不汝錫服用無箱囷抑汝弗事天寢食失鼎茵天本不病汝汝實使病臻汝仍不耐病虛躁復善顰內虧但外養眾藥聚毒芬金石艸木虫亂投劇斧五精恆不寧乖沴積相燻寒增熱或壯頃刻異冰薪當知汝五臟獨不與汝親何庸汝反詰鬭我似越秦吁哉一臟損五臟遽不醇齒牙漸凋防膚肉還削皴汝徒職汝職軀殻有君臣天曽盡賦汝造化匪不仁我聞五精言鑿鑿緫有倫曰人本之天辟若泥在鈞一時巧相值萬物混無垠聖愚且同臝毛介與角鱗我惟有心肝是號橫目民心肝旣屬我榮衛盍絪緼徧歷燥濕滑備嘗酸醎辛虐汝重役汝汝得我緇燐蚯蚓尙無髒靜夜解唱呻蝴蝶亦復然翾飛媚陽春彼寧心肝具物性各有循蜉蝣或土化死生僅昬晨自今我卽安無往不寵珍忍令百嵗後銷變爲煙燐曲肱便莞簟就口取膮臐五精速歸髒大宅集靈氛張毅喜犇走熱中果如焚單豹好容顏饑虎特汝鄰二者乃天道我將何所云作詩示同黨聊以博笑忻

題永嘉唐氏淸節處士捲

永嘉古郡控海隈東望萬里連蓬萊龍湫噴天作雪下雁蕩拔地穿雲開自宜逸人此遁迹表以淸節無畱埃吾知出處本一軌肯使物我長相猜昔人可仕最解隠圭竇不掃藏崔嵬醉閬騎驢或市過吟逋放鶴終船回今人可隠獨願仕駑馬並駕驅喧豗蘭臺文章與世變梓澤賓客隨塵來就中好髙欲逺引否則希進將難媒路途九折足險惡巖壑千疊多風雷直従黃流屹砥柱淨洗黑月收炲煤道義榮華果異趣夷齊跖蹻徒驚錘於焉防心混標鹿況復曠眼窮紘垓春秋栽花色擁砌伏臘釀黍香浮杯何山樵蘇采茷蒨某水釣泳航灣洄平居苟求食飲遂至樂奚問容顏摧伊予頗讀隠逸傳恨不徑躡煙霞堆素行傳家卽政令虛名掩實須根荄晴撫捲盡達者禿筆落紙誰詩材人生大節要礌礌愼勿枉築懷淸臺

白髮辭寄答陳時父

昔予頭燥發未茁今我頭枯發先折童心尙在顏貌攺滿鬢蒼華防霜雪朝來抱鏡看未眞鏡裏相逢類兩人東都貧孟嘆孤劍西丘老康悲故茵烏髭每怕不得素素櫛何庸問衰暮楓林葉底變風煙藥艸莖邊虛雨露自非神仙劉阮儔世間容有防春秋情知鸛鶴長朱頂得見鴛鴦防白頭

黑海靑歌

越山山有黑海靑長拳快眼健羽翎三年籠養未得飽萬里驍俊猶飛星黃蘆老葦日摧折白鷺文鶬看磔裂腥沾石磧吹逺風髓擊寒岡散輕雪伊人脫手本凡禽嵗晚連絳到上林鉗奴素賤多奇骨騎士虛豪卽俠心晉宮邸廢身欲死燕國云銷艸如砥嗟非鸞鳳髙杳防望盡狐貍眾披靡當時奉使探逺巢兩徼馳兵聞勇鏖南土誰知此鷙猛北州驟見爭驚號天鵞薄天垂兩翼海靑𨿽黑打可得太平八極無不通函谷何問闗西東

小至日觀三山林霆致日經作

昔在江左國閩人有林霆白衣召上殿口誦致日經卦爻遽可驗聲樂洞杳燮調久不職民物將何寧前朝百喪亂四鄙長羶腥辟王眞贅旒兵釁劇建瓴蓍彊占決福極矧兆形一元不汝體萬蟄安能醒自今發孔壁玆欲論漢廷春秋紀菑害河洛推奧靈日星本照燿川嶽恆流停犇騰狗吠野播蕩鯨翻溟於世或間有匪天誰所令天功巧旋斡聖造務徳刑勾萌艸荄甲毨鳥羽翎和風足气運化景多年齡私疑彼磬錯否者此鐘莛徵冬卽花綻羽夏因雪零陰陽特揮霍律呂暫聽熒毋庸緹室琯便葉茅堦蓂嗟予偶撫捲黙坐但空防亞嵗肇歷數祥雲滿郊坰羲和不可作蠧簡猶餘靑董生尙爾溺霆也吾鐫銘

大食缾

西南有大食國自波斯傳玆人最解寶厥土善陶埏素缾一二尺金碧燦相鮮晶熒龍宮獻錯落鬼斧鐫粟紋起防綴花穟蟠蜿蜒定州讓巧薄邛邑鬭淸堅脫指滑欲墮凝瞳冷將穿逖哉賈胡力直致鮫鱷淵常嗟古器物頗爲世所捐襆衫易冠衮盤盎攺豆籩禮圖日以變戎索豈其然在時苟適用重譯悉來前大寰幸混一四海際幅員縣度縛繩絙娑夷航革船鑿空發使節隨俗混民編漢玉堆櫝笥蕃羅塞鞍韉城池信不隔服食柰渠遷輪囷卽上據鼎釜疇能肩挿葩奪艷冶盛酪添馨羶當筵特見異博識無庸詮藏之或論價裹此猶吾氈瑚尙可擊磧路徒飛煙彼還彼互市我且我桮圈角貒獨不出記取徵西年

時儺

古人重儺疫時俗事禬禳嵗陽欲攺律輿鬼寖耀鋩厲神乃恣肆魃並猖狂侲僮幸成列巫覡陳禁方虎頭金目制炳赤裳桃弧敺菑沴豆礫斃癉剛八靈悉震慴六合髙褰張淸寧信不害動靜維吾常世塗頗險盭人魅更跳梁狐鼠戴巾幘防魖竊香囊煎熬到膏髓擊剝成痏瘍乘風作國蠧抵隙爲民殃自從九鼎沒誰使百怪藏瘃寒服褫帛饑窶食閉糧蘆花蔽汝體橡栗饞吾腸地膚竟捲去天孽俱凋傷神荼欲呀啖蟠木蔓不長防倛彊顏貌枯竹無耿光聖言謂近戲五祀徒驚惶惜防六典廢述此時儺章

嵗初喜大人回自嶺南遂攜兒諤北行送之

乍喜吾親返還攜稚子行風沙千里道雨露九重城舊帆江潮逺新裝嶺瘴淸長秋官屬盛去可接簮纓此去知何處飄然惜爾年塵飛馳馬埓雪擁讀書氈日觀躋攀外雲臺獻納邊文園寧久病要奏上林篇

溪行望故友黃明逺槐塘新墓

往代衣冠日已賒故山棺槨此爲家經詮義辟中州魯樂調辭譏下裏巴涕淚無從余宿艸文章可惜等風花嗟玆便欲酬雞絮目駐前溪有落霞

南宜蒙子解渇水歌

廣州園官進渇水天風夏熱宜蒙子百花醖作甘露漿南國烹成赤龍髓棕櫚亭髙內撤餐梧桐井壓滄江幹栢觀金莖擎未濕藍橋玉臼搗空寒小甖封出香覆錦古鼎貢餘聲撼寢酒客心情辟酒兵茶僧手段侵茶品阿瞞口酸那得梅茂陵肺消誰賜桮液奪胡酥有气味波凝海椹無塵埃向來暑殿評湯物沈木紫蘇聞第一嶺南六祖禪師菩提樹下藏發甕子圖歌

蘄州黃梅峙佛塲新州獦獠識水香菩提樹間好晏坐五色頭髮騰毫光金刀剔落受法戒瓦甕瘞藏傳不壊捩廻萬夫矗梁棟陶冶千聖掀鑪韝南海標來剎十圍北宗望斷六銖衣塵鏡本空空卽本風幡非動動還非山僧禮拜山鬼防一花五葉開如故寶縷靑懸雪嶺煙神珠紺結丹丘露世人長物合剃除謝公枉矣施髭須唐年畫筆石未泐大鑑壇經誰讀得

夜聴李仲宏說廣州石門貪泉

大粵控南海茫然天地陬石門屹有限巗瀑蓄爲湫何哉淸潔名坐與貪濁侔使軺一杯飲蠻賄卽繭抽金珠混寶蛤孔翠爛相繆烏文暎呿陀器物窮雕鎪防鬐蛟龍悚織毳虎豹愁島嶼刮欲竭民夷起爭仇聖王不忘逺姧暴合汝郵靈若尙嗇貨惡風無時休饞波半桮杓渇沫萬防矛气機乃日變掊克非人謀私疑勢至極實爾釁所由妖巫挾左道峒獠稱豪酋支祁妄解鏁蝘蜓怒翻舟人鮓或並命吏商豈良籌逝將尋泉源纎滓忽不畱復思漱泉瀨麄穢悉以瘳洗除昆崘窟防淪渤澥流一塵了不動六合嚴如秋嗟吾此身小幸獨爲國憂従玆斥聚斂矧彼畜羊牛馬援空薏苡王陽但衣裘百世不易操嗚呼我賢侯

北方巫者降神歌

天深洞房月漆黑巫女擊鼓唱歌發髙梁鐵鐙懸半空塞向墐戶迹不通酒肉滂沱靜幾席箏琶朋摘淒霜風暗中鏗然那敢觸塞外祅神喚來速隴坻水艸肥馬羣門巷光輝燿狼纛舉家側耳聴語言出無入有淩昆崘妖狐聲音共叫嘯健鶻影勢同飛翻甌脫故王大獵處燕支廢磧黃沙樹休屠收像接秦宮於闐請騧開漢路古今世事一渺茫楚禨越鬼防災祥是邪非邪降靈塲麒麟被髮跨地荒

天臺山花蕊石筆架歌

天臺髙山屹蒼空山神染石塡靑紅良工琢之手運風閣我防筆虛玲瓏勾芒香動土膏發蓬萊髓流花作骨一雙粉蝶迷宿魂五色斑龍蛻幽窟古硯南披黯淡灘摩挲鴝眼映豬肝低窺墨池渤澥碧仰視書鎭嵩峯寒滿案層巒何處所宛陵老兔論功緒錦繡心膓吐有云莓苔面貌凝爲雨翰林學士生花筆京洛新來花樣出浮花浪蕊一掃間嘆息揚雄白我

題南平王鐘傅醉搏虎圖

南平酒行山險日暮猛虎相抱持僕夫辟易不敢近雙手現出十狻猊口漧大喊眼光爍腰無寸鐵起徒搏沙飛石走風爪牙艸折林摧雪齦齶人彊獸勇盡力爭形格勢禁過用兵英雄變化動霹靂富貴偪拶收欃槍老罷當路叱貉子指揮六州稱刺史摩挲虎須淮甸鬭啖嚼虎膽閩城靡少年本是貧少年狂卒成功等醉癲盜應有道幸竊柄王竟不死還橫鋋一時豪特誰與畫千古畫圖專足戒投弓棄箭浪紛紛馬上愧殺裴將軍

題袁子仁所藏巴船出峽圖

巴山一帶髙崔嵬巴江萬里從天來前夫疾挽後夫催黃牛白狗遽船開曉風東回水西上淫澦堆頭伏如象盤旋鳥道怕張帆汨沒龍淵驚掉槳世人性命重濤波吳鹽蜀麻得利多怪石急流須勇退貪夫險魄漫悲歌神禹釃江江更惡五丁鑿路空巗崿舟船可坐尙發危棧閣能行終淚落嗟玆舉目無不然直愁平地卽山川至喜亭邊聊酹酒長年三老好攤錢

觀唐明皇羯鼓錄後賦歌

上皇天寶全盛年花奴抱鼔踏禦筵頭如靑山屹不動手似白雨敲圓棬大聲嘈嘈忽放肆都曇答臘矧敢前小聲籠籠復嘌殺耶婆色雞最可憐風吹宮墻欲罷笛月照邏逤徒揮弦纎蘿不起見秋爽萬杏爭發催春妍雅琴淸商卻爾叱蕃部坐伎還相宣招來燕薊有巨盜打破河渭無人煙古先聖人本淡薄堂上堂下俱宿縣音和气順遽感召鳥獸率舞殊蹁蹮後世辟王寖靡靡朝歌北裏因師延迷魂淫思苦宛轉鐘磬散亂終沈淵吁嗟西京正宸極騁望兩海際幅員金甌一缺遂不補寶鼎大震防於遷心貪音技日蝕甚坐鏟藩限空茫然一時戎夷共衽席滿耳鼓樂皆戈鋋宋公守正好宰相魯山花甆聞獻豜百年治亂總由天羯鼓遺聲傳不傳

觀隋王度古鏡記後題

王家有古鏡軒氏昔鑄成太一來防冶防與儲精日月鐘璀璨蛇助威獰萬靈吐眞水全體洞泰淸防奩出未半冰片防光晶寶匣收不動玉鱗聞呴聲有身尙變化無翼欲飛行恍然百世後流落汾陰城髙士觀卽賞胡僧識還驚金鈆拭膏澤絳碧穿屋楹墻垣照可徹臟腑燭能瑩涕泣念鸚鵡悲酸逢豹生一朝忽屏迹六幕黯不明狐貍遞隠現魑魅莽縱橫皮膚峻刮削骨髓窮敲榜雷風儻有作厲虐敢紛更嗟吾幸居山猿鹿與我爭嗟吾願渡海鮫鱷恐並迎楊氏雀環在張公龍劍並因玆訪洞穴得不振冠纓

葉天師松陽卯山石螺子歌

松陽夘山屹嵯峨滿山靈蜯攢蜂窠化生形模但土石融結渾沌空江河天髙地老忽古色海漲桑淪千載黑蝸兒捨窄雨含漿螺女泉枯風隕翼岷峨刼灰本島湄上黨亂殻寧流澌依稀巗妖弄伎倆想象洞乳堆蛟螭元造出生還入死百萬臝虫那得似神仙道術徒銷解螻螘烏鳶盡殘骴嗚呼靈蜯定終天葉師法筵尙防傳問何不種丹丘不死艸人世食之無死槁

觀淮陰龔翠巗所修古棋經

淮陰老人古棋經廣陵大幕靑油防一江對壘靜晝日三楚結陣鏗流星東南賓客少馳檄白黑紋楸卽彊敵坐隠縈廻建旌斾手談劈防藏矛防世間風雨長百變身佩安危知幾戰昆河割破半藩籬漲海掃空全局面樂矣軍中有此娛攻城掠野類兵書宮殿寢園終艸莽冕旒章服到鮫魚君不見蜀山婦姑三十六破屋數間昬不燭夜來教得王積薪滿眼長安胡馬塵

觀唐薛調劉無雙傳戲作劉無雙歌

劉家無雙妙春華雙眉楊栁臉蓮花父母衣裳惜不嫁黃銀蹙繡鴛鴦紗涇原軍動霜刃起灞滻塵揚奔騎止宮闕廻兵掃荊棘掖庭數罪輸桃李富平押衙老有心句曲道士藥如金氈車開幕望陵樹防筆擘牋聴苑禽一時刎頸空來送中路贖骸還掩慟收魂召魄秦地愁詭姓藏身楚鄕夢古今俠者天下聞當風瀝血卽功勲手摽長劍重死許薄命佳人淚零雨

東夷倭人小折疊畫扇子歌

東夷小扇來東溟粉箋折疊類鳯翎微飇出入揮不停素繪巧艷含光熒銀泥蚌淚移杳冥錦屏罨畫散紅靑皓月半割蟾蜍靈紫雲暗惹鮫魚鮏徐市子孫附飛舲奝然家世雜梵經文身戴弁舊儀形對馬絕景兩浮萍殊方異物須陳廷富賈巨舶窺天星祝融噓火時所丁島濱賣箑送淸泠白龍浸皮暑欲醒玉階涵水夜撲螢蓬萊僊人降輜軿扶桑繭絲結防綎祖洲芝艸釀緑醽穹巨黿動遭刑海神惜寶轟雷霆鄙夫臥病臨虛扃蒲葵百柄稱使令冰漿蔗液但滿瓶石榻被髮气自寧新羅一念終飄零塗修雉尾吾何銘

題晉劉琨雞鳴舞劍圖

我行洛陽大道邊一雙蒼鵝飛上天惜哉春水禦溝去化作胡兒飲馬泉前山雞鳴夜欲半古劍隨身舞淩亂白光虎躍騰雪霜神气龍蟠貫星漢望中沙漠衣正寒舉手顚倒發衝冠鹿盧蹻動卽千里蘭子戲成徒七盤人生豈無志事往僅有淚疲兵獨困守劇虜翻彊鷙孔融才疏不足多袁紹眾盛空黃河代公土地仍同患段國風塵漫助戈世間壯士但老死凍鐵沈埋何處使千秋萬嵗靑金虯恨不鑄得劉並州

讀書

我病久不出滿牀攤我書困仍枕書臥醒卽味道腴上下千百載累然猶貫珠夏商旣相因秦漢漸不如辭華日已勝理義防精麄但要務眞實何心成蠧魚古人有精力常欲開廣塗聖文尙埃滅鉛槧寧復余誰歟志气鋭或者事功趨數行史家紙隨作黃土墟吾誠不及此矯首嘆以歔撥書寘牀上所愧爲世儒

飲酒

昔我不解飲病來持一觥一觥亦已醉二豎敢相攖忽然秋毫大況乃泰華輕豈其陰陽足妄使龍虎爭冰蠶冰爲山火鼠火烘城一元本同气萬物卻異情機闗有大運稟受通羣氓轉移苟不定顚倒尙何營百年定幾時愁賦空餘聲跰起自鑑面目吁可驚試攀松樹枝復攬芝艸莖但當盡此酒不在學長生

黃布幬歌

吳中女兒工治莎織成黃布輕綺羅裁爲黃幬四角起覆我病體淸涼多平生受用白木枕人參艸席圑花錦長吟或似閒攻戰大隠全勝好官品上天下地我中央昆崘海水瀉四旁南通炎丘日色熾北委寒壑凝冰霜彼哉寒凍此炎燬穿透皮膚蒸骨髓招徠獨鶴風有聲掃退羣蚊月如水流金爍石況可逃磨牙吮血尙呶呶心煩欲待竹奴熨背癢詎得麻姑搔我曽無術防天下天如穹廬蓋四野困來一覺少行人夢過十洲猶走馬君不見黃布幬昨日夏去今日秋珍重少陵詩語在微軀此外更何求

夜觀古樂府詞憶故友黃明逺明逺曽作樂府考錄漢魏晉宋以來樂歌古詞

憶昔黃君美如玉老屋靑燈雨間宿起翻案上奇詭詞前後千年樂家曲予方弱冠學謳歌去問詩騷法若何偉玆欲繼三百五佗盡蝦蟹此蛟鼉就中齊代及秦楚巾拂鞞鐸爭傳譜淸商雅部粲然文騎吹簫鐃雄者武心力涵泳到手力抄撮來口力有白醭目力無纎埃時時弄筆便著句花木禽魚古今趣北岸垂綸楊栁枝東鄰著屐櫻桃樹自此相逢二十春一朝門巷閴生塵淺殯蓬虆凍螘嘬荒廬寂寞妖狐嚬人世本無金石壽簡編零落安能久藝文著錄數百家一二僅存誰不朽一二不朽終崢嶸嵗逺寖恐山淵平嗟君尙愛古樂府夜半枌風知此聲

觀唐沈玢續仙傳

手展仙書向此朝起予俗病對芭蕉室間半夜云璈動嵓縫千年雪髓消閒說茅龍騎太白賸聞木鶴降仁嬌秦車漢輦窮天下望斷蓬萊並寂寥

華山仙子紫絲盛露囊歌

華山西望屹蒼空甘露曉降栢葉中紅繡絲囊挹在手赤松鶴馭翩長風太平天子千秋節花萼樓前百撤黳珀含光映凍酒紫霜結液涵甜雪問囊經緯何所成桑洲蠶繭五色明問囊噓吸何所似栢觀銅掌抗髙莖誰歟獻螢弄煇防或者貢云合溟漠神仙可學僅沾濡壽祿無期還笑樂古來服食乃若玆一掃穢濁余肝脾啖蛤踞何處覓伐毛洗髓到今疑秋月露泚泚華山玉漿起人死彼哉醉胡彼渇羌朱顏緑發安得常諸曁張敬仲家有太一眞人蓮葉舟及海上人槎二畫軸胡允文題予亦效作二首寄之

華山靑蓮揺上淸白玉巨藕浸碧太一眞人來降精黃須紺髮浮滄瀛手披素書悄無聲坐喝明月逆云行蓬萊駕羽飇風輕宛渠乘螺島雪縈芰荷裳衣挾仙瓊魚鼈媵禦神媧迎大遊小遊按層城君棊臣棊鎭威獰九宮五福莽縱橫祠官修爼靈爽呈閟殿畱鏁光嶽爭欃槍遁芒天路平蛟龍捧趺溘上徵夘金校讎郁萬嶸藜杖吹焌奪目睛扶桑暘谷曉曜赬臺石室暮飛霙東公西母擁廻旌望中滅沒忽若驚海只稽首西南傾曷不從之學長生

瑯琊臺上望海門西厭澒洞尋河源神濤八月吐復吞靈槎萬里擁蛟黿風號雨蝕硬輪囷苔封枝節虫蟻根海人愛奇踏飛掀瓊纓玉弁秋繽繙幹糒熟脯嵗饔飱黃龍叱作蝘蜓犇天吳拔首懼卻蹲前竀倒景放光燉髙攀鐡鎖拓藩垣彼牽者牛孰烏犍彼織有女孰嬋媛箕斗鼈蕩若噴雷公霹靂慘無魂老石支機類瑤琨客星犯漢極怪惛周伯蓬芮歷劫存剛飇浩气蕩爾痕上帝馮怒罪厥閽叱下直瞰扶桑暾蜀荘大笑手欲捫及早來歸到昆崘

憶寄方子淸時子淸久畱吳中

一別嗟何處相思撫舊蹊月明施瀨北雲起蠡巗西跋涉舟車動過従笈篋攜鄰光因借燭道味肯吹虀好學螢分照論交雁擇棲丘園心薜荔海國气鯨鯢卷帙籖翻蠧謳吟硯發黳經筌參老易樂府錄鐃鼙治法推周稼淳風仰漢綈談知野馬考字守家雞土域標鞮象天圖辧煇防遺文多廢墜妙契極端倪獨樹盤桓久平蕪眺望低霜林紅玳瑁霧雨碧玻瓈屏迹依狐兔銷愁對鷺鷖塵書投梵夾美餉挈童觿槲葉時遮峒藤梢或罥谿龍居瞡雪瀑虎路躡霞梯出入恆聯袂追隨幾杖藜竹山香�嶠花島繡湖隄尙義開黌始延儒振席齊生徒修棗脯祭品授葅臡錦石看還數蒼松倚卻題吾伊朝屢集渾灝夜同稽自謂菖爲歜人疑谷似稊中悁眞抑鬱外物總筌蹄嵗序空流邁濤波益慘淒故袍寒擘繭雄劍滑膏鵜緑映牽帆水紅黏曳屧泥娃宮釵鈿拾甫裏筆牀賫鶴市歌喉引鱸鄕鱠手�吳趨誇粉黛越產購珠犀富業連橙圃菑霖滿稻畦占歸仍浩渺結客重酸嘶彼此身如寄參商夢欲迷蓬飛甘掃軌桂落得通閨俠眼收丹電仙襟化素霓貧期金埒騁賤許玉階躋病矣長憂痼閒哉敢恨睽剪除須爾鑷磨刮更予篦本欲睎王貢玆猶慕阮嵇猖狂防奏牘輭弱謝畊犁習靜求神悟超羣畏俗擠淸琴乘有鯉鉅弩蹠非鼷教駕傳銜轡觀隅識橑枅鋤芝黧受謫抱璞刖聞啼性命緣窮鬼功名屬嬖奚悠悠鸞與鳯泯泯鹿將麑白谷今安駟靑霄古執珪毋寧枉隠逸辛苦等黔黎

椀珠伎

椀珠聞自宮掖來長竿寶椀手中廻日光正髙竿影直風力旋空珠勢側當時想象鼻生蔥宛轉向額栽芙蓉筯頭交筯忽神駭矛葉舞矛憂技窮昔人因戲存戒懼後人忘戒但戲豫漢朝索橦險還愁晉世桮柈危不寤徘徘徊徊奪目睛欹欹傾傾獻玉瓔滑涎器從龍堂出煇命與鬼骨爭君不見王家大娘材藝絕勤政樓前戴竿折市人讙笑便喧城驚動金吾白梃聲

宋度宗禦書福王慶壽宮扇

漢家諸侯奉大統會稽故邸王封重嵗周甲子壽筵開賓客滿堂宮扇來掖庭嬪禦侍圖史聖筆逡巡鸞鳳似淸風外撲龍阜花明月中涵鏡湖水南國爲家日已微禮官考禮是邪非前殿君臣朝玉笏後宮父子曳珠衣火徳盛時尙有扇金商振處無兵戰兵頭老鐵化降云扇底生綃沾淚霰自從一息婦原恨身不見孝崇園越州司戶眉勝雪舊篋淒涼那忍說

方景賢宋景濂夜坐觀吳中雜詩遂及宣和博古圖爲賦此

壯嵗何心老一儒東遊飽食有江鱸詩宗鶴膝蜂腰體禮象龍頭豕腹圖三士操琴知爾達八公遺藥忍吾臞吳中勝處多朋故話盡寒宵燎葉鑪

寒夜憶吳伯雍摘阮寄歌

錢唐吳肅善四弦始平太守舊曲傳晉人風流百世後鏗我手指抱膝前鄒嶧孤桐斵美玉神螭拔首蟾嵌腹檿桑繭韌冰色絲孔翠翎敷錦香褥一摘再摘秋風微三摘四摘秋月頭輝五摘徘徊南國泣楚女嘆湘妃六摘揄揚古調韶咸象箾聴來稀七摘八摘復九摘乾旋坤回羣龍百怪盡屏迹髙如海門潮水飛霹靂逺似天河瀉出大荒零數滴驟如昆陽戰鬭犀象虎豹股栗亂投橶緩似句曲燕飲云璈洞簧宛轉降瑤席恍兮淸角惚流徵騶虞伐檀鏘以起淒兮號鐘憀韻泉折楊黃荂空嗑然信哉阮咸出入琴琶造此法豈用蓬萊海上艤棹萬里求成連妙得伶倫律呂中粵從東都官大予洛陽焚燒到鐘簴杜夔柴玉各有主宋識擊節餘歌舞西朝荀朂親校來杜夔舊律多不諧阮咸卻趨太樂論新律樂節髙厲民風哀當時謂咸神解朂暗解土中玉尺短一米古來成均雅樂竟沈沈幸爾故冢阮琴傳到今嗚呼今樂與古樂辟雍老儒悲絕學桑濮巴渝日已繁翕純皦繹俱緜邈南風久不生鳳凰久不鳴斂君四弦我耳淸天下耳根無正聲

淵頴集卷二

欽定四庫全書

淵頴集卷三

元吳萊撰

蜂分

白日照我牖羣蜂亂飛颺胡然立國邑意各擅侯王細腰峙窟宅修股負餱糧搜尋百花叢吸飲靈露漿長雄據要劇孫子孕蕃昌班茅寕建社促隊欲殊疆秦年賤親戚彊壯遽分張唐朝富丁口寛狹或徙鄕嗟玆大寰內壹是爭鬩塲物生豈不防翾擾廼其常龍伯數千丈巨軀果何藏鵠人僅三尺麼麼具冠裳肖翹本殊異性命可比方中心苦見役外患復難防當時一割裂在處幾披猖桮棬寘酖毒窔與發刀槍龍號聲殷雷虎鬭齒嚙霜紛紜彼楚漢彷佛此燕涼螻螘尙有知槐檀互相攘蜾臝祝它虫銜泥穴枯桑天機久已泄世网孰爲綱委形混眾萬觀物詎能詳歳寒野艸死寒菊弄餘芳羣蜂我爾卹矯首慨以慷

客夜聞琵琶彈白翎鵲

白翎鵲東海來十里五里何摧穨一飛飛上靑雲際再飛飛墮黃沙堆少年臂名鷹齊出駿馬放鷹一馳躍與鵲相上下身佩木弓射必命中中曡雙蹀血芟毛天欲雪摩云壓艸地多風衝突三邊有意气指揮八極無英雄白翎鵲西海去千里萬里何軒翥一飛飛上賀蘭山再飛飛過鐵門闗少年領彊兵乘勝卽轉戰防頭吹火光旗幟舞秋練手持生鐡刀空城鳥雀盡死鏖麋鹿瘡痍無處避角貒躑躅向人號收拾廣輪奠郡邑肅淸星嶽靜波濤白翎鵲東海西海都驅廓太常召見日月出治定禮行功成樂作大雅淸商久寂寥鵾雞邏逤多索上林花開早浮艶楡塞葉落終回薄一聲髙一聲低一聲懾懦百虎豹一聲束縛千鯨鯢白頭漢士聞先拍靑眼邊人聽卻啼君不見康昆崘羅黒黒開元絕藝傾一國若還睹我白翎辭二十四弦彈不得

陳彥理昨以漢石經見遺今承寄詩索石鼓文答以此作

橫山先生多古玩太學石經分我半魏公世藏資州本金石錄中還散亂當時愛奇巧收拾筆畫昭回映云漢流傳到我乃不逺虯甲鳯毛眞可惋自從得此未有報岐右石鼓天下觀昔則敲火今斷臼駱駝載歸石盡爛倉沮以後卽史籀先代遺寶列圭瓉中郎變篆生八分二者不敵何足算先生嗜書出法帖靑桐琧璧手脫掔漆書蝌蚪不通俗蛇蚓蟠結彊塗竄先生博學抱聖經焚膏繼晷日耽翫韋編鐵擿只紙傳鄒魯精髓合淹貫國子門開塵沒城蓬萊閣廢艸堆岸春秋徒聞璧可假道徳詎信鵝能換古今所重在周典周史面目極��聖心不死不在石日月行天旦復旦吾家故紙本不惜驪頷有珠吾欲鍛向來見辱亦云然焦尾之餘爭免爨先生安坐幸勿躁歲晚相逢笑拍案屏除許事不須說好與吾儒峙楨幹

小園見園丁縛花

我嗟眾艸木髙出陵云端叢生或滿地品彚可不完山園我栽蒔作此小屈蟠龍頭何其蠢鳯翼乃若干胡然贊化育任意騁雕剜勾萌欲旁達莭目終液樠縈回挾煙彩刻剝獻雨瘢立身旣不直生理寖凋殘春陽彼一時花發黃白丹歌謳雜舞吹酒炙盈桮柈歳晚忽焉至北風吹汝寒皮膚早蠍蝕骨髓愳枯漧聖人治天下萬國無不讙視民本如傷動植緫相安刑名威雪雹劍防血波瀾廟堂苟失防閭裏轉窮殫異哉彼園丁此況儒爾冠人生但心勤若處得體胖我方卽移汝前有蒼蘚壇世非郭槖駞何以垂鑑觀

題錢君輔紫芝圗

我聞錢子古丈夫早歳喪親伏墓廬血淚迸空百艸枯神芝挺發黃土壚一莖三秀以敷圓釘寶蓋屹相扶醴泉灌注含膏腴紫雲覆防連根株山靈地媼侈厥符鳥啁獸躅助號呼削杖苴絰麻布襦毀容惡服絕復蘇孝悌有王貫斗樞卉木榮華孝之餘裏閭耉長起嘆吁痛心疾首矧可摹夫孰非親堂上居日嚴祗敬本一軀夫孰非子膝下娯風樹悲撓弗待予愛生戚死自古初徳鉏誶帚俗易趨刳分防奧類向隅較計絲粟遽異儲被薪委壑餧鳶烏酣酒嗜炙酗桮杅衰𨿽在身孝已渝天薦厥祉天亦誣信哉純孝與世殊史筆值此合特書素冠所刺今不無朱艸有神錫爾孤瑯玕玉樹豈得如岱衡恆華五嶽都黃赤白擁趾髗列仙山澤或療臞瑞不爲孝徒區區天寒歳晚霜霰疏愼終追逺在我儒匪丹伊靑繪此圖後有過者尙式車

題天臺山張節婦捲

古人重首教夫婦系民彞自從初禦輪禮有親結縭百年主家室中饋務倡隨溘先苟不待從一幸無虧世途日趨下貞節誰肯持於焉見菅蒯早歳哭繐帷荼毒守幾席惡笄毀容儀旦夕執酳奠春秋動悲思病姑坐堂上躬養我巵匜稚孩倚牀側慈訓我書詩奉老當以終撫孤敢如遺白頭誓不爽黃土詎有知我生何惻惻我死廼吾期惜哉歡娯際捐我少艾時鸞鏡塵已蝕錦衾淚還緇史管獨不煒春裳忍爲私因之念三季似此實女師谷風或棄背行露且陵欺詠歌可勸諷開卷益嘆咨從來桑濮地不廢柏舟辭

題彭雲溪南安軍新建東坡載酒堂

南粵故墟篁竹鄕東坡舊逰海渺茫蠻山蜑水環爲疆生黎熟獠共翺翔良辰勝日銜桮觴踐虵茹蠱盤腥薌前列荔丹與蕉黃峨眉英气壓四方自來金馬與玉堂豪邁絕俗觚牘將雄九州若毫芒唾視一世孰雁行顏駟蹇剝白首郎趙壹坎抱饑腸天欲勞爾使望洋一身去國不得藏山川煙霧與耿光詩名道價極焜煌有美一人婉淸揚俛仰陳迹辟新堂歳時桂酒酳椒漿飇輪羽蓋顧蒸嘗和丘鳯鳥翼方驤汪野龍魚負鞶囊嗚呼使君漢循良嗚呼使君唐辭章髙山景行屹相望一時短矣千載長超然被髮下大荒

貞女引記予所聞於蘭溪錢彥明者

北方有達者官守托閩壖一笑侍盥櫛千金得嬋姢晨歌雲母幌夜舞荔枝筵春桃獨不艶秋栁遽無年於焉榛笄毀遂以檟櫬遷音容詎可睹涕泣空餘漣墓埏但未殉牀第更誰妍越鸞悲掩鏡齊雉痛鳴人子當盡道妾生敢移天手澤尙不忍家風豈其愆吾何惜吾軀汝懼辱爾先郡庭給過所江驛逓歸船郵兵卽前防纜卒復後牽時時數釵珥處處閱槖饘心堅務玉白鼻截愧瓦全指波著重誓抗節脫饑涎世故日已下民彛孰能然狹邪情比絮桑濮步安蓮閼氏弄琵琶靑冢俗曷鐫昭儀出感業椒壁孽多羶況玆大丈夫自許古聖賢百行偶一敗反經欲稱權疇知生死間便見粲與淵吁嗟此貞女儻或繼史編

得大人書喜聞自賽音布拉克復回大都賦寄宣彥髙

一紙江南到屋扉髙秋漠北奉宮闈金防駐蹕逾唐塞鐵勒鳴弰接漢畿緜蕞行朝因防玉蹛林望祭類遊衣明年艸賦呈親去想象汾陰扈從歸

次韻栁博士五泄山紀逰

首路東岡幾屈蟠靑天束峽望來慳林多鹿豕山爲國瀑有蛟龍海共寰客子杖藜依樹石神仙樓閣幻茅菅吾知此處宜招隱詎減淮南大小山

日曉行呼野鶴羣山溪五級洗巗氛虹霓射壁從空現霹靂搜潭到地聞桑薴茶鐺遺凍雪偓佺藥杵落晴雲飄然早已同仙術老我會探嶽瀆文

一防剛風削玉蓉仙山肺腑閟重重眼穿上界成官府舌捲西江得祖宗鷲雞峯渾未到龍湫雁蕩豈多逢年來臥病吾環堵負卻詩家九節笻

百越名山最阻修遙空縛下紫金虯孫生隱在聞長嘯屈子騷成賦逺逰魚鳥從容還自得龍蛇混雜不同流自今便欲鐫嵓石俗駕能來尙掩羞

方景賢回聞吳中水澇甚效方子淸儂言

客來自吳土示我吳儂言吳儂歳苦水謂是太湖翻太湖四萬頃三江下流泄防瀹久無人淤污與海絕東風一鼓蕩暴雪如頽城屋扉蚌蛤上畦畎魚龍爭嘉種不得入種亦悉爛死民事何所成食天俱在水富豪僅蔵蓄官府更急糧貧窶徒囏餒妻子易徙鄕散行向淮壖隨處拾穭粟𨿽然逺鄕土庶可完骨肉東吳本富盛數歳偶凋殘世非欲繭絲官曷任虎冠國家自充實財賦有淵藪給復當我及安寧到雞狗何人講平凖何人議河渠荒政固有典水利復有書龍蛇方未敺鴻雁尙在澤縱令可還定何計免溝壑何時水幸退我得列稻禾水退泥盡出艸屫更撈蝦我思告朝廷來歳不可待毋庸水爭地便放江達海客今聽我言我欲觧儂憂所爭但一水民气庶今瘳自從唐季來吳越無兵嵗至於宋南徙淮蜀此都會大田連阡陌居第擬侯王錦衣照車騎玉食溢酒漿居然甲東南遂以侈濟侈掊克自此多凋瘵亦以起天寧不汝卹有此水潦淫要令沃土瘠民得生善心豈惟生善心且用戒掊克采詩觀民風願踵太史職

題毗陵承氏家藏古錢

我觀泉志頗識錢古今錢品不一傳歷山鑄金史靡紀泉府職幣開其前五銖半兩日以變楡莢鵝眼爭相緣重輕子母信有制周郭肉好俱完全吾知聖人利世用要在百貨得懋遷農夫紅女致不易尺布斗粟儲爲淵嗟哉後王獘自此竟使匹庶握利權剪皮鑿鍱僞莫禁執籖障簏慳稱賢國儲何當調度乏民食矧是鹽先潛交鬼神欲著論臭衒富貴仍開鄽冶卒銅工各皷韝偏壚盜鑄多煙烻一朝變通別攺獘余盡沈朽徒埋船承君好古此收拾寶玩有若編埒然大貝南金特嗇厚圭博璧同瑛鮮漢官受一潔簠簋晉士掛百酣桮棬白水眞人笑有防上淸童子猜非僊古錢勿用幸久聚古貨難賫空精甄時能撫摩卻穢夢坐與饕濁收饞涎世間萬楮畏可盡牀腳一甕踏欲癲試看營室鏁星處何似揚州騎鶴年

送宣彥昭北赴京師

去年春風來我已送子兄今年春風來我復送子行大江多波浪雨雪塞路程老河貫梁楚汴泗割濁淸梁山匯爲濼荷藕欲抽莖漳流直達海葭菼莽縱橫飲饌去鄕異市逢寒食遊從到處闊騎聽上林鶯帝都示四方賔客聚百城白獸耀防紅鸞擁旗旌乍見須璧馬再談遽公卿終然鳯鵷集恥作鰕蟹並況子昔我學自期可俊英平時撫硯匣盡夜對燈檠古今更成敗舉舌卽深評北南幾水陸肆意勿遐徵子兄特精幹胸次有甲兵被服抗俠窟躋攀接侯鯖笑披鷹鶻論絳縼手所擎錯金琵琶槽弦索發奇聲二難苟若此何地不鏗轟貢生彈冠待王粲倒屣迎上書合自衒趣召使眾驚尙期施展間歸作閭巷榮嗟吾久抱疢望子但目瞠因之念吾兒遲子謁國黌吾兒早失學所至類孩嬰幸令得好友庶免諡愚氓前園川海棠紫蔓亂垂瓔起揮雙玉壺暢此孤劍情當知子願欲本不慕肥輕行哉自此逺谷口吾躬耕

白鼻騧

白鼻騧白鼻騧當軒迥立噴風沙名驥畱良定北土蹇索價猶東家靑松縛栁曉安皁紅錦裁韀春暎艸支遁心機愛神駿伏波骨力輕衰老去年禁馬無馬騎天下括馬數馬皮浮湛鄕閭萬事足笑傲品秩千金羈幸哉漢武重政往矣劉聰眞覆鏡立防戰備要馬稀蔵冨民寰須馬盛向來河隴色爲羣目極川原亂若云庶人徒行未足卹世間醇駟何由得

宋景濂鄭仲舒同遊龍湫五泄予病不能往爲賦此

知爾能攜一短笻寺前突屼定何峯九天管籥來飛鶴三島樓臺守蟄龍閒欲嘯歌先目往病嫌登陟轉身慵西源山石東源水豈但渠家有赤松

諸曁北郭潘莭婦捲後題

天地昔立極聖人本有防辟之制洪水瀦蓄以爲常不然遽汜溢隨處恣披猖終將大節撓寖我彜倫傷南州彼何人北郭得新孀盛年喪所天臨鏡毀舊糚春秋奉饋祀暇乃治蠶桑豈惟育稚防抑且禮尊嫜尊嫜日已老稚防儼成行托孤生當盡從一死則藏乘時或棄背促嫁更衣裳疇悲膏沐容畢命松栢岡世人如輕塵風至卽飄揚我身類完玉火烈愈燿光自來菅蒯姿曽不異姫姜毋寧窈窕者化敬著一鄕一鄕尙謂狹千載頋不長吾其撫野艸可但感嚴霜起操膝間琴彈作雙鳯凰鳯凰不再下寒月照屋梁

送鄭浚常北防京師【浚常浦江人其家自衝素處士綺至今九世同居人以一家三代稱焉】

治世日少事朝廷正求賢信哉男兒志觀此萬里天一行本不易當路卽翩翩親朋送糗精傔從戒舟船自裁適時服年貌逞餘妍起吟俠防傳賔客務相先功名抗云表气槪貫斗躔心馳上谷塞望極黃河壖向來全燕地碣石逺相連只今帝王都閶闔儼在前嗟峨廣寒殿嶱神嶽巓金陂水流雪翠嶼花滿煙楊栁十二街人家競秋千騏驥八尺龍官曹燿鞍韉熒煌許霍勢燦爛春甞權傾身漸風動炙手遽電烻奉書善衒鬻希寵巧攀緣匪文說禮律伊武學兵鋋牛毛豈不多麟角獨爾專屠狗或隱市探驪盍沈淵世方重孝義瓞況綿延家規旣建立門榜復旌蠲族居且百口僮指亦及千迹玆乃政令得不遺貂蟬吾知魯儒生文物但炳然美哉萬石君惇朴最可傳須令便繻棄勿直待硯穿歸乘使者傳踏卻別時筵嗟予日以倦一夕三四遷病餘兩足弱無異防憐蚿沼田徒欲防服賈特肇牽裏閭不過此磨滅疇能鐫

諭東泉學道止酒自書止酒詩座右寄

何故欲止酒自吟止酒詞酒何負於人杯杓遽不持我𨿽不觧飲見飲輙喜之何疑酒亂性屏去無醇醨乃言執道要危坐息犇馳行思駕羽輪久矣夢肉芝鳯鸞守鑪鼎龍虎擅崛奇狂酲不我毒痛飲非吾師終然彼先酒昔者祀狄儀笑揮金叵羅倒著白接防常人溺妄境世慮動棼絲爭如醉酩酊得以混希夷神仙矧多幻狡獪無不爲遨逰市捨長調謔酒家姬唱歌便爛漫冠佩任傾欹吾知麻姑過觧與陽都期惕哉學仙侶身若槁木枝云胡千瓢量政類斷乳兒歡伯卻恨訴麯生亦嗟咨丹室尙恍惚醉鄕終棄遺萬一君上天酒星恐君疑抑且君得封酒泉並須移竹溪淸風處栗裏落照時二子豈不飲千秋長若斯

栁博士寄詩張如心朱仲山方壽父蓋憫鄕枌之凋瘁而嘆友道之寂寥也借韻和呈

憶昔獻賦蓬萊宮蓬萊聖人日月容𨿽隨賢材集北闕竟與隱逸歸東蒙朝耕暮耘但力穡羮藿飯菽空尸饔俗方同流見踽踽國有歷騁聞沨沨遨逰自知喜俠行學業何得親儒宗多年僅守薜荔雨昨夜寖感梧桐風私嗟泮芹幸可采況復鄕梓宜吾恭齗然秖覺洙泗異巋爾孰謂靈光同略誌皮毛馬埒貴賈余角距雞塲雄似公講明特造理愧我篆刻眞雕虫前賢近曽數粵謝大耋逺或傳淮龔典冑終推道徳富銘功更許辭章丰惟其艸志凖易肻以乞巧比送窮孫康雪檠敢我廢雷煥星劍須相從當今耆英詎幾在獨不數載繄吾逢千里黃河屹砥柱一聲霹靂鞭羣龍

韓吉父座上觀漢陽大別山禹栢圖

大別名山如伏鼇大別古栢如立猱舊聞夏后手所植直軋南國無蓬蒿洪水曽當洚洞極聖躬乃此胼胝勞乘舟荊衡地可盡作貢云夢天爭髙一時栽榯托所歷千載摩撫繄其遭本根盤拏屹屓屭枝葉挺防森旌旄礙日吟風聳楚阻欺霜傲雪鏖秦饕夜行夏首影弄月曉艤鄂渚聲吹濤信哉冥靈欲等壽材比杶幹終稱豪屏除菑翳虎豹泣鎭斷防魍蛟龍逃匠石徘徊卻喪斧篙工睥睨寧維舠吾知嘉木辧爾雅但惜芳艸遺離騷平生環轍苦未到幸此畫筆何從操豈非神明防正直使在方漢雄城壕樓桑出墻尙久特巨櫟蔽社猶堅牢惟玆所重有聖徳坐見餘物眞秋毫自來劉李富宮室命下荊蜀刮土毛一榮一枯驗世道勿翦勿伐臨江臯穆滿蒼茫黃竹詠重華慘澹蒼梧號逖然萬古萬萬古西望嘆息同霑袍

寄吳正傳

日晚天寒攬敝裘西南目盡瀫江流養生有論空成嬾招隱無騷卻好防雁鵠吟風燈照幾蛟龍躍雪劍鳴韝平生自笑飛騰暮幸矣心猶與道謀

觀莆田劉公掖垣日記後題

炎正昔中潰王者遂南服四明有史氏三世秉國軸人君恩稠疊祖父勢燻熇傾家幾攀附快意卽誅戮幸玆遭大變何苦圖起復𨿽然承天寵得不覆公餗諫官奏防上冑子伏闕哭所當終衰絰弗許覲黃屋時惟我劉公艸制方儤宿掖垣備日記宸聽煩再瀆相門恆出相耕釣亦可卜國事非家事孝忠同一躅北風吹天地滄海翻嶽瀆浩也議不戰長江境彌防彼嵩乃張名閫將鹿逐夾攻旣通使恢算豈遺鏃指麾及燕晉洗蕩到瀍谷兵威偶小振相業竟難續晏安爾江沱顓擅我姑孰人材遽如此王气合終籙從來論國是獨不懼國覆蓋棺久自定荊棘忽蔽目望斷八公山功髙九州督回首百年間逺哉遷固錄

樓彥珍北防京師予病不及往餞歳晚有懷並寄彥昭浚常

日晚北風起少年方逺防徘徊上谷塞眺望黃河流崢嶸十月冰朔色壓九州熒煌大明殿禦道接龍樓時巡向灤水臘雪擁薊丘前驅鸞鳯旗後乘貂鼠裘尙食丰宴飫教坊樂箜篌百官散城邑駝馬盡歸休自今帝王都想爾觀覽周卻疑書傳間不謂秦漢優何家非許史無客不枚鄒投輪卽雨集揮袂遽云浮東航扶桑隅西笮昆崘陬變化指頋異芻蕘立言收文物彼洛禊土音吾越謳私將竊祿志勇赴隨陽謀隨陽卽澤雁竊祿豈梁鶖美玉獻劍佩精金鏤帣韝出門亟裝束行路肻滯畱布韋漫老耋鄕裏惟田疇功名幸一遇螻螘尙公侯學問敢彊飾黍稷待耡耰當令竹帛上直與先達侔毋使螢爝光蕭然寸艸秋嗟予久抱疢餞酒弗及篘念爾忽萬里徵夢或見求宣生頗俊逸鄭子復綢繆趾髙有防步胸正無昬眸早看拜家慶共許動宸旒傳車定不礙闗鑰便若抽杏花開如錦楊栁滿陌頭去時小兒女來詫眞驊驑

偶閱昌國志賦得補怛洛迦山圖

甬東東際控東荒蓬萊北界石梁天風吹來黒水國海雨灑過靑龍洋寶陀山髙此孤絕善財洞近爭巉裂黃金沙土結香雲白玉樹花飄瘴雪扶桑島上接鯷人棋子灣頭望馬秦安期先生脫赤舄羲和女子扶朱輪晨雞鳴聲日觀立老蜃樓臺潮候急釋迦方域舶船通娑竭世家宮殿濕君不見海人稽首扣海磯鮫鼉不動防仙衣紫竹栴檀何處所毗陵頻伽獨飛舞

送兪觀光學正赴調京師

昆崘東南禹九州山髙海闊峙以流齊秦相龔一分丘梁魏何有眞浮漚天邑當中控四陬先生去矣不可畱二十起家今白頭獨騎麒麟誦春秋我無糧食無車舟出門笑看雙吳鉤神气化作靑金虯大江有路通淮州汴河急下蛟黿愁呂梁犇谼壓黃樓故墟荒艸項與劉澤蛇臺馬一戰收東連鉅野荷花稠泰山鳬繹倚魯鄒北溯衡漳冰淩浮滹沱碣石帶白溝田光荊軻尙夷猶擲鼃屠狗何煩求天門蕩蕩開長楸日暮道逺吾驊驑誰歟遇者多公侯眼中勞苦問所由南土有客非常儔百年文獻尙汝優公車奏牘幸早投孔姬禮樂正旁搜齊楚辧智虛前籌佐朝肉藿豈異謀庾信詩賦但雕鎪朔風吹塵織卉裘炕牀煤炭手足柔韭虀豆粥卻滿甌眞珠滴槽酒或篘伐狐燖兔進庶羞妖歌漫舞陳箜篌老當益壯在此防選曺已似執劵酬皂雕一飛卽掣韝先生去矣聴我謳悠然獨酌更馬周長安索米毋庸憂

送宋景濂樓彥珍二生歸裏

我生本孤陋偶到越江頭如何彼二子直溯越江流子來我欲去子去我仍畱畱子子不住送子使人愁我且與子酒西風吹子裘問子何所學將通魯春秋聖心久不白聖髓空旁搜聖經但至正賢傳相戈矛晉臣忠如預漢士防有休發揮一王法褒絀五等侯經筌未可棄墨守或爲讎我今豈謂能子幸與經謀嗟哉我何學半世成倦遊焚膏正自苦奏牘不見收我迂世所誚我病我難瘳子何不卽達說我東家丘我寧不及子請子更歸求毋徒挺岧嶤亦莫變浮漚山雞伏鵠防我尙與此侔勗哉敢不力前路無停騶

同陳櫪壽登臥龍山望海亭卻觀賈相故宅或云越大夫種墓在山上

昨日新雨已行登臥龍岡徵衣忽我薄絕頂極寒涼鑑湖水自涸蓬島屹相望神鴉弄落景海蜃連扶桑前朝尙未逺列甸或稱疆王孫只艸綠相府空蓮香髙明豈有瞰土木竟爲�興衰一以變貴富何能常山靈司羈轍古隧閟兵防毋寧甲楯棲卒使良弓藏哀哉大夫種直不脫劍鋩荒云但墓穴烏喙卻悲傷功成偶不退苦膽不思嘗炙手旣可熱重奎果何光史文幸明白忠死期不亡蕭然北風樹爲攪鐵石腸

脈望

天地常育物爾何爲蠧魚魚形不在澤蠧我萬卷書於玆亥豕間偶值神仙字咀穿以百餘變化何容易多應直如髮亦或圜中防天星必降气仰望固不移惟人萬物靈耳目鼻口具曽不如彼虫正由不學故童年便有習白首尙難精人書兩無涉物我每相爭誰其希聖賢竟自雜部伍聖人不汝藥使作聾與瞽太虛但一理造豈停機竹蜩因雨蛻橘蠧得風飛神仙非凡人物化乃罔測何哉我瀛蓬獨不挿羽翼張郎不解事彊欲學神仙醉生且不悟夢死更茫然起看蠧魚形明月秋滿幾汝毋聽我歌笑倒抱朴子

同吳正傳詠龔巖叟小兒髙馬圖

北平猨臂久不侯伏波矍鑠空持矛並州小兒十歲許雙足捷走眞驊驑金鞍玉勒絲轡絡肉鬛風雪齗齶郊衢一躍自矜驕血气未完先躪躒漢皇神武駕英雄西極飛來八尺龍城東鬭雞爾尙可磧外鳴劍吾無功初陽卻照長楸道白髮奚官泣枯艸悠悠翠蓋與鸞旗老矣驊驑那得知

浦陽十景

仙華巖雪

手倚晨扃一渺漫山神擁出玉防岏光侵道者祠星室迹破樵家斵藥壇石筍撐空穿宿暝天機織素掛餘寒俄然喚醒西南夢怕作松州徼外看

白石湫云

獨上南山最上頭朝隮一防便成湫巖腰動石風初起海眼輸泉雨欲流蜥蜴含珠光照夜靊霳捲鐵黑沈秋明當去挾騎龍叟直到扶桑第幾洲

龍峯孤塔

老眼前頭尺五天眞龍角上正攀緣防撫白馬防經過想象鰻防塔眠梵唄將回知磬絕神珠欲隕見燈懸何妨晏坐初禪界蠛蠓紛飛卽大千

寶掌冷泉

乍撥山亭木葉堆老僧千歲喝巗開天從白石云根出地帶靑泥雪髓來竹影自深斜映月魚鮏不到半凝苔世間夢渇知多少可待金莖露一杯

月泉春誦

古木樷中息世諠老生力學掩溪門危弦未絕人須聽蠧簡多忘我欲溫白兔流光分石色蒼龍擁沫驗沙痕從今更浚源頭水莫待投膠與救渾

潮溪夜漁

昨夜寒潮與此通荒溪尙趂百川東行依桕樹林頭月釣拂蘆花嶼畔風挿竹侵沙魚槴短篝燈映艸蟹碕空太公逺矣吾將隱赤鯉何書在腹中

南江夕照

偶出官橋倚落曛詩家觸景漫紛紛彈琴在峽驚聞瀑罨畫爲溪喜得云竹篠晚深樵弛儋莎根秋短牧歸羣道旁更有枌楡樹欲脫荷衣借酒醺

東嶺秋陰

幾防晴雲著樹梢寒山蒼莽類城壕雞豚日落聲相接鸛鶴風涼勢自髙小徑殘榛分嶺脊平疇淨綠帶溪毛朝來雨足多秋意井上無人事桔橰

深褭江源

半繞山根但一窪眞源鑿破杳無涯淸澄灌或於陵圃窈窕尋猶博望槎積雨衝隄蝸自國防煙羃渚鷺専沙欲行復坐皆雲水只屬騷人與釣家

昭陵仙迹

一掌嵯峨是玉京連峯欲向鼎湖傾髙張黼座龍隨下靜擁珠軿虎獨行白雪松扉雙立影淸風藥井倒吹聲長歌爲問西王母卻把荷花與送迎

雨晴

久雨雨不絕長嗟春暮時棃花一片雪楊栁但靑枝日出散我步閒雲結幽姿山嵐撲小牖澗水激中坻對景且歡樂逢年須軫饑蕭條並日食嘆息東門糜救菑幸亟救移粟將疇移吏商自有計錢虜渠何私物情正懍懍淫潦乃見欺空甔本汝舊美麥尙今玆我生頗好古當務獨不知毋寧坐復起得誦書與詩古人不我待去矣安能追我不識古人陳言果爲誰撥書旣自笑撫席更深思逖逖千載後此心誰我期

盜發亞父塜

楚王昔尊楚亞父楚人今發亞父墓南山鑿石下懸棺寶气燭天知劍處當年奉劍重瞳光左右膝走諸侯王劍鋒掃秦柄奪漢梁楚辟作馳兵塲起撞玉斗唉豎子戰肉烏鳶骨螻蟻烏江得死不得憤膽寃腸終不死東陵老盜曽膾肝丞相摸金仍置官大儒揮椎小儒唱奇寶拔窆蛟龍寒君不見秦皇一死驪山攺亞父猶能數千載我今豈識亞父誰鳬雁秋風散銀海

劉龍子歌

劉龍子龍子出山龍母死一雙赤鯉媵來多黿獨戰翻天河山頭種楓髙不得楓葉落波秋正黒潛遊蟹斷島無人飽啖蝦須作國巢湖眼看欲紅邛都魚頭辟爲宮絕磴懸梁但一勺雲綃霧縠余長風劉龍子龍子爲龍猶念母桮江沼海歸何所硯中墨水吾乞汝昨夜虵醫送飛雨

劉仲卿上升歌

金華山金華山有古洞天遙問射聲何校尉憶從修煉得神仙神仙之人本英傑老弱移家家洞穴乘軿曉結芝艸云擊莭秋飛鶴翎雪溪間白石齒齒嶺畔赤松無枝呼鹿不逢玉女收羊乃見小兒嗟洞髙兮髙若崖嗟洞深兮深若井中心一念能滅情夾脊雙闗遽朝頂七月十五神仙來天樂自響石廩開風伯吹塵萬萬里月光幻出瓊瑤臺霜寶露防一杯麒麟鳯凰兩徘徊上壽等天地下壽直到耉與臺翩然被髮遊蓬萊

檐下曝背聽客話呂安撫夏貴雜事

老翁曝日坐頭髮亂如絲歷言前朝事恍似震業時東南立國久天子重西陲長江一戶限鉅敵千熊羆呂家好兄弟身擁襄漢危圍深救不至望絕但孤師戈兵空鶴膝部伍尙魚麗居民並習戰結束類鮮卑炮車燒樓櫓斤斧遽已施榷塲漫互市軍壘竟登陴夏貴本小校戎行早驅馳當街苦醉酒袒跣受鞕笞雙瞳夜照路面刺鬭鋒旗積功到大閫綾誥疊若坻沐薰乃得見感激有涕洟英雄頗用術血死矧敢辭上流忽以潰淮楚屹不支終同祖約走恨比劉琨罹蕪湖十三萬鉦鼓且棄之人力不至此百年知者誰

衛將軍歌聞有得漢衛靑玉印者賦之

昔聞衛將軍起自衛子夫姊爲皇后弟爲奴親提漢兵北擊邊旌旗劍防羅熊防指麾六郡良家子輸給三邊幕府租血流余吾斷斥堠魂駭老上燒穹廬天子召見錫印符鐃歌騎吹凱入都推牛釃酒啟鞠室饗士論功懸箭箶平陽故侯丈二殳寡主忸怩膝走趨兩兒佩綬光耀軀外虓內煽絕代無荊玉寸方溫且腴古文繆篆姓名俱虎螭壓紐巧盤拏楯鼻磨墨急檄書史傳數紙丘山如王侯螻蟻但須臾土花苔葉空糢糊何人手曾秉鈞樞何人身已返頴孥昔貧今富鼠作虎昔富今貧鵠化鳬感時撫舊嘆以吁淮陰鐘室彭越葅良弓猛狗諺不誣衛靑玉印千載余珍重漢皇宏逺模

五泄東源有地度可十數畝後負山前則石河如帶幽敻深窈蓋隱居學道者可築室偶賦一詩屬陳彥正

越中五泄古名山東源峻嶺空雲間老石崚嶒欲見骨天河防破莓苔灣蛟龍縮身似蜥蜴魑魅出沒司神姦雷公一聲忽下擊鳥迹不到猶重闗靑華仙眞舊治所碧落侍從登淸班穴疑防狻據一柱戶想銅獸銜雙鐶鳯馭鸞鞭白羽耀芝樓菌閣朱莖殷梯梁未絕或可值洞府寖逺多愁顏向曽褰衣得揭渉別擬鑿徑通茅菅寛頗占十數畝夐靜粗覺非人寰澗流帶綰玉繚繞巒翠髻擁花斕斒截斷塵埃與世隔構成棟宇寧吾慳陳君尋常有道力況此跬步臨幽潺虛室光明白不動寶鑪溫養丹將還丈夫出處我已定馳字早寄孤飛鷴休拘昆侖並漲海遇有勝處同躋攀

樓光逺家觀宋綬景徳鹵簿圖

東朝盛文物四海極丰富粉飾郊祀間馳驅漢唐舊奉常夙有掌鹵簿列前後車軨麾飛黃防盾服錯繡胠龍虎動扈衛鴛鷺簉嵯峨屹丘嶽灼爚羅星宿陳兵金吾隊擇馬騊駼廐嚴須呵八神喜欲抃百獸祖宗所繼承宇宙徧包覆上公敬執籩天子親獻酎靈光旍旗林縟典禮樂囿威儀一以整碎無不究時惟正垂拱國幸息戰鬭玉防恐人聞帛書疑鬼授紛紜務欺阿制作窮刻鏤老幼咸駿犇穹示揔歆臭中誠廼根本外貎特膚腠封寧重防繩饗或貴型餾居安昧危機致治亂竇文華終耗財武弱益招冦𨿽然喧一朝孰得燕末冑五輅忽已沒三京杳難救惜其初討論盍不返朴陋臨風披此圗嘆息我臣綬

雙林寺觀傅大士頂相舍利及耕具故物

古稠大山趨古原古寺突兀倚山根小溪前流未及渡白塔岋起髙蹲蹲傳公故宅奉香火廈屋萬間周四垣梁朝到今數百載兜率說法天中尊世曽出世役妻子家或漁槴隨犂犍道冠儒履忽一變胡膜梵唄爭駿犇蕭衍老公坐玉殿捨身建剎開只園花幡亂飛欲滿席拍板歌唱聞槌門雲光靈異竟何有仉防怪神寧復言藕絲袈裟上所賜奇錦照耀扶桑暾龍宮四萬八千卷寶藏一轉百鬼掀貝多遺文白防像經律論防洪其源黃羅繡褥裹頂骨舍利五色摩尼燉一牛眠云已化石雙鶴覆雨仍軒騫刼風吹地日漸壊樓閣樹林無半存靑檮並聳碧宇上落葉散到人家村浮屠仁祠始自漢文罽華蓋何翻翻梁時佞佛特太甚宗祀斷血徒饔飱父兄子弟且學佛絕滅恩愛生讎寃臺城矗天或死守邊騎乘釁眞遊魂幸災樂禍卻環視入室操戈攻嚙吞蠟鵞厭埋家難逺烏幔囚辱兵氛昬人天小果豈不有宇宙缺齾疇能藩一朝佛出救不得滄海攪作黃河渾傅公家居自天屬時復耕耨不憚煩朝廷聰明頋不及塔廟湧出如雲屯長幹空迎佛爪發滿國欲飽民膏腱羣僧無功並仰食我佛獨不憂黎元惜哉後王永不寤前後喪亂同一轅後民皈向復未已拱手禮跪駢肩跟咒口波瀾豈祝蟒禪心寂黙猶拘猿終然百欺幾一遇世俗吾何論

題方景賢防法寺壁枯木竹石

山從昆崘西北來北經黃河積石到碣石南亙靑城峨嵋幾萬里南嶽山頭夜見日緜聨崛起惟天臺絕頂下視東海如一杯仙奕壇開纎篁掃雨嫋嫋碧神丹鼎冷老檜防出號風叱雷就中片頑皮凍骨老石塊勢若千百歲後突兀偃蹇角起相磓山人前身本在南嶽祝融峯下住踏上天臺石橋看瀑布東峯月上學冩影山精野魅哀號涕泣愛惜枯樹白道猷拄杖拄開蛇口起不得蛟子龍孫盤旋糾結塞滿行路硯一滴淡墨水漲作雲黒雨歸無處槎槎枒枒蒙蒙茸茸蜻蜓翼薄但如縠螳蜋臂硬欲張弓盤根錯節蝕倒千尋樗櫟麤枝大葉蔽殺三尺蒿蓬昆崘山前回龍頋祖有此勝絕景蔚藍天上天光照著下土境界缺缺齾齾不辧西東東海老仙笑上面桑田海水海水桑田翻翻覆覆眼曽親見秦皇漢武宮廣室盡冩巴蜀材大如梁柱小似薪槱何嘗識徧帝令混沌七日死天下盲聾見艸恱見豺戰未聞神龍有力時飛入長安城中戴宮殿

金華山遊雙龍冰壺二洞欲往朝眞洞晚不可到

金華三十六洞天髙崖巨壑多風煙老石斗甕寒鳴泉蠻花鐵樹森戈鋋鳥獸絕迹鬼魅淸境防窱巢神仙虛齧趾蟇頥然怪鑿霩落辟屋櫋涼飇倒韝噏欲穿凍乳冰髓傴就船熒光爥竹炬防積蘚躂屩跣卻防危棟結宇深扃鍵曲房宻閤極邃延囷倉斂穧列町防椸架韣捲冠裳懸鐘欒鼓簴屹不遷彩霞寶蓋爛瑛鮮蜚幢舞莭恍後前乖龍夭矯角鬣全穹絡蛇白以狻頭象腳伏防猭蟾蜍蝕月囚重潫霙霜霰雪凝眞鉛靈溪流潺截中邊祕穴漆黒局背肩神閽峻拒亟我旋暗井瞰腹抱豁圎仰竅斷繘矚或顚妖蛟產滑吐涎冰簾灑空萬琲聮馮夷海國瀦爲淵窺覘欲下手足拳悔懼咋舌恐有愆谽其奧室別據巓蔦蘿藤蔓亂糾纒蝙蝠翅股掛復翾蜥蜴弄雹窟宅専梵質蕃飾垂蹁蹮寶纓珠珞窮雕鐫精英象物得气先上踞下伏総一甄齾磴陟絕愁攀緣嗟予學道苦未堅起搴昌陽望延年乾堪坤輿自方寰稟生受有吾拘攣羽毛鱗介正或偏飛潛動植過百千宮居竈食類螘蝝酸醎淡澁朽臭羶揭鑑照面益削朘運劍剖腹猛滌湔貪贏嗇厚務死權息黥補劓吁誰賢我疑神仙住渺緜黃庭欝璘內景烻芙蓉城闕麒麟軿蓬萊樓閣魚龍鞭服閭賣俗骨痊道華啖棗彭仇捐白河炤燿踏斗躔滄海攪碎觀桑田盍獨閟此使世癲我卜我筮還筳篿喝開二洞薄八埏翩然直駕鶴與鳶

景陽宮登初陽臺謁抱朴子墓

人生擾擾間頗覺天地窄我憶抱朴子髙臺睨空碧初陽出山上照破萬古石丹光動鼎鐺霧气浮冠舄遺書上下卷道妙或黃白老衰及病瘦辛苦爲形役豈伊鳳鸞姿終以狐兔宅尸解本無形肉飛寧復迹鄭君曽有傳勾漏恍所歷降子倘可問稚川特未隔幽林來魍魎缺井守蜥蜴神仙果何人海嶽長戱劇世傳老耼死吾謂方朔謫虛墳誰所爲怪樹獨悲激滿前湖與山秋色落幾席因玆些爾魂目送云邊翮

大佛寺問秦皇系纜石

手撫一片石昔爲滄海漘始皇或系纜萬里浩無津世間本妖妄何處有仙眞蓬萊不可到弱水空飆輪徐生忽以去方士先避秦童男繼童女五穀雜貨珍島嶼止不返蛟龍化其民非惟長年藥永隔戰馬塵人君卻未悟望望轉東巡山鬼覺將死海魚祠作神侯生奉圖籙譏諌極所陳驪山閟鳬雁金槨竟沈淪惜玆鑑不逺遺迹畱千春經營大屋覆刻斵靑蓮身漢唐幾英主覆轍猶爾遵我恐石有語神仙多誤人

湖北岸小寺問參寥泉

古寺湖水上寺門但菇蒲一泉湛如玉巖骨旱不枯粵從參寥鑿得與蓋壤俱東坡或茗宴西嶺猶松竽人誰問詩侶世頗笑酪奴瓦甃縱然在木瓢知已無汲古宜汲深塵心非轆轤別禪勝別味俗舌空醍醐老僧久不識香灺冷宿盂卓哉郡太守遺像擁眉須閒來試我酌霧雨變須防尙持金芙蓉便踏赤鯶魚

戒珠寺後登蕺山謁王右軍遺像

小立天地窄前登萬山阻越王采蕺處秋緑空榛莽古祠復何人遺像寄梵宇栁老題扇橋荷香弄鵞浦典午當衰亂神州渺淮楚經略欲馳兵保障期按堵姦溫多大志誕浩卻浪許防軍曽參綜牋防極心膂廟謀不可勝野戰徒爭武內外未協和英雄豈豪舉泗口聊進屯譙城遽犇沮事勢日趨異朝廷孰撐拄去官寧忤違誓墓獨酸苦父子但法書功勲緫塵土靑緗每收拾防筆余圖譜艸俱入妙雲龍競掀舞崔蔡須抗行羊殷特奴虜一鷖或有識野鶩紛難數平生破布被漫以指畫肚起扣故墨池長鯤戰風雨

射的山龍瑞宮問陽明洞天洞蓋是禹穴

意行得古洞忽到陽明天人傳是禹穴愧我匪史遷上摩靑防出湧作芙蓉巓下開巨石窟欝以藤蘿纒自昔乘四載於玆理百川嶽瀆通脈絡蛟螭被拘攣眞長或可待宛委空風煙衣冠竟一窆簡札猶遺編世間後百世龍鬼巧相挻安能洗滌盡卻見鴻荒前惜哉不可及恐此復偶然黃庭或祕景絳府尙靈仙精英倚怪木狡獪戱神泉無論鳯文舄肯降狐鳥筵長嘯望天末白雲年復年

次韻胡仲申雲門紀行

會稽多名山乘興我欲去忽攜一日糧便踏靑蘿路前峯如鴻鶱後嶺類鵠舉吾知杖藜間肯負鞋韈句有湖但一曲天影餘秋宇有涇曽載樵石齒亂蠭午紺花吹澹香琪樹動幽慕何哉廓落洞得不精靈聚長吟空人我曠視渺今古候神軒轅久藏簡宛委暮老檐云倚龍丹甃雪凝乳詩亭了如初筆冢將化土閒挑苔窟泉靜爇栢鑪霧荒涼相劍客錯寞賣扇姥紛其塵迹攺恍爾煙霏防起追千載懷髙縱太遐步私嗟勾踐世保國深且阻膽薪苦或嘗犀練勇如赴復疑始皇時刻頌岑絕處鮑臭尙求僊蛇妖徒泣嫗沈埋九寶鼎笑傲兩芒屨交子支道林侶我許度興亡鳥呼風富貴鬼嘯雨穢墟幸有遭盤谷誰爭所行從篔簹徑坐泊菡萏浦白鶴杳未攀紫驑驕可伍搜奇本自玆濟勝吾已屢秦崦或西枝郢江猶北渚鏡虛忘往來輪轉系成住平生幾心期終夜眞夢語桂榛方招隱芝蕋不藥痼身尢出處難地以窮通悟一目須見羅四鍭竟如樹推材宜鄕裏選徳因庠序修名實之賔愼動靜有主人思佛可佞我謂儒非腐山嶽何屹然事功急先務執輿且周流沮溺卻問渡信玆我孔孟直不老鄒魯逺遊吾爾俱滄海極東溯

韓蘄王花園老卒歌

蘄王手種紅錦花十載不掛鐵錏鍜花園老卒守花樹睡著花磚聞曙鴉白頭白盡身無事古塞沙塵戰餘騎多士如雲足健兒一奇在腹終憔悴靑銅萬緡滿地光寶函矯節賜夷王宮糚粉去酣酒海貨珠賝歸壓檣王家捨兒驚吐舌禦府珊瑚碎飛雪口猶乳臭卻帳前矍鑠一翁嗟棄捐君不見天下英雄本卒伍左鼻成龍右鼻虎頸血淋漓思釁鼓史傳沈埋誰比數花落花開幾風雨

觀姚文公集記趙江漢舊事

江左一丸國北兵臨鄂城鄂城小不敵圍塹泣孤趙公本儒士皓首困欃槍老身念未死勢肯舉降旌坐隨淸野民虜入驃騎營淒其盡忠義憤使釁鼓鉦長揖上堂階五偶鏗鍧黃須何鮮卑指下尙正聲中原眞有人大將世豪英幕府喜致汝軍師豈徒驚終然類脫兔夜卽鯈鯨兩目嗔欲裂汨羅我同貞和門遽出令邏卒復縱橫扶持返舊路慰勞賜冠纓古今多分潰光嶽極戰爭干戈自有責黼合祼京演疇庶不憚經瀆孰重輕從知道在己詎用死易生汴土久不守金源遂交撐紛紛戎馬間務以儒術鳴遺經益南徙義理卻後瞠繁章僅北往禮樂要抗衡平陽賣叟立教繪國黌詩書得箋防江漢畀律程當時乃世運何士非我楨楚材仍與晉漢學特逃嬴藏斂或徵气鼓篋須播精熒煌一王事卓犖千載成陸機但辧語庾信空衰情我且用我法吁嗟我仁卿

讀穆天子傳

我聞昔日穆天子身騎八駿走萬里左驂右服疾風起盜驪山子爲之使巨搜鵠血飲至齒王母戴勝被奇詭海山爥銀爛光燬赤水瑤池望盈咫白雲歌謡樂忘死西極化人形慮徙淸都帝居騰廼止日月河海逺邇變幻疾徐過一指積蘇累塊怳不峙室宮狐鳥饌螻蟻夢虛覺實知者幾局天蹐地焉可恃嗟哉穆王造厥理詩人祈招著本紀秦皇漢武睎逸軌燕齊術士從風靡目熒耳聹狹聽視攻齧皮膚遺骨髓蟠桃花開照海水生不諧樂死空誄稟生受質鼻口耳揷牙戴發肩股趾織毛緝纑防薴枲馳騁快意恣遊履明瓊防魚發笑喜彈箏酌酒鏗角徵天眞自然絕增毀上摩靑冥蕩若砥剛風倒景列星晷下臨厚壤疊若壘桑麻冠帶際龍鬼一身防孑等粟秕四維上下劇迆邐圉居縶處奴比束貧縛病動牽掎蜚揚恨不鳥兩翅跐蹈恨不百足豸浮湛裏閈曷時已頋瞻形骸吁可鄙我披我書我欲褫思爲穆王執鞭弭泰山滄海步我跬嵗月邁矣我博髀遊俠者非仙者是流蕩忘返獨不恥長笻化龍幾化麂芝艸瑯玕森茷我來丹臺述仙史泛觀八極從此始滿天白月無塵滓

題畫墨梅

北風吹倒人古木化爲鐵一花天下春萬里江南雪

題趙大年林塘秋晚圖

老景靑黃筆底收晴鳬冷鴈共汀洲王孫畫學空花竹惆悵銅駝陌上秋

淵頴集卷三

欽定四庫全書

淵頴集卷四

元吳萊撰

古屏上宮人戱嬰圖

我愛古宮掖岧嶤淩碧空美人拂旦起殘月愁簾櫳小鬟捧香立飄作煙霧蒙弄嬰偶一笑舞鶴遽來同新花正炫晝側手碎繁紅亦有雙蛺蝶踉蹡撲深叢豈其聖賢書行墨曾未通儼然袍笏具意气早稱雄云胡歉汝內但取華厥躬塵凝孔鸞扇繡鸚鵡籠紛紜爭旗鼓出入雜冠童凡諸戲玩物色色各論功太平忽已久天地逥春風能羣禮序鴈絕妬詩歌螽常嗟汝齒壯得不苦乃公卻令十六院弗及少從戎心知一以痼鼻息徒長虹世故多變易家居果癡聾惜哉歳月老千里吹蒿蓬爲撫腰下玦烏啼洛城東

粵山白鵲陳彥理同賦

粵山白鵲何毿毿今所驟見古所談滿地蓬蒿出復沒凡禽豈或同鳩防如何天然有此防直以日浴無餘黔金精煉成向月窟縞夜飛過淩霜潭靈須駕河恍若一靜欲繞樹驚能三玉臼藍橋質已蛻霓裳水殿神猶酣休徵不使畢弋得異羽未許樊籠諳耿終隨處士傳音和盍趂彌陀龕鴻雁塞門但鄕北鷓鴣裸壤空思南晉人禽經此或載蕭氏瑞志吾將參情知太古至徳世謂巢可俯可探投詩與君且一笑勿緇涅令渠慙

夜聽楊元度說宣和內宴雜事

北風吹庭柯秋士慘不恱頗懷炎徳衰一旦幅貟裂當思付畀重但孕驕淫孽中宮日沈湎內伎增舞列聖人自鳴箏丞相齊按節奇花入綱運法酒從流歠畫圖恍有見帷薄知甚防亂寧逥波奉賦豈好色設君心旣已蕩國步驚欲蹶妖狐空獻顰幸防不塞穴坐令汴河冰變作燕塞雪玉鉉乃一震金甌可無缺由來治亂間一是興亾轍丰侯早著戒褒姒竟爲厲乹坤獨不大甕盎相起滅於玆聞十愆得不仰前哲

寄諭國輔張宜之

手挾殘編只蠧塵山林著我最閒身槁梧可據瞑須熟華黍𨿽亡補欲眞危坐但看燈作暈逺遊還覺臉生鱗相思正是多風雨滄海無涯可問津

檢故庋得故洪貴叔所書李鐵槍本末寄洪徳器

天地昔未一朔南遂分疆中原久喪亂白刃皎如霜李全本崛彊手挾但鐵槍山東數十城叱作古戰場茫然卽斷指設誓如刳羊一朝與旌節正面將假王云何引盜賊遽爾升堂隍豈其弱能立當彼驕則亡日落山海暗羣龍血黃陳安偶從晉侯景徒禍梁於人欲使詐在國須謀長大福豈無妄佳兵終不祥誰令送死處竟以抱甲僵漢盤忽已折周鼎那能常吁玆撫舊墨我涕徒爲滂俛仰千古意悲風嘯枯桑

讀漢武內傳寄戴仲遊

我問學仙子神仙何所求翩然王母使特降五城樓白雲起復防丹掖戒涼秋黃麟雜赤虎旌幟欝蚴蟉上元三角髻聞命亦來遊玉女列左右容眸眄如流神光乃上爥眾樂發空謳益易尙可化奢淫直難抽從知扶廣受或用栢梁收五嶽形已祕靈飛籙仍幽毋將刳爾命但欲返諸柔一洗狐鳥爼長辭蟪蛄丘向時恍有見方士殊悠悠平凖暴海內發兵困遐陬琪花棲倒景瑤艸徧洲終成泄道要寖使增愆尢鄙夫忽自笑頽俗奚其媮機闗出鬼蜮利欲生螟蟊昆崘一萬里得去那能畱爲爾遣此什塵簮早須投

同諭國輔題人溫日觀蒲萄

佛者本西域蒲萄亦來西柰何此善畫無或渠所攜我曾考其故初與漢使偕上林乃有館蔥嶺何須梯天時自不同地气忽以迷結子且磊磊縣藤更髙低先幾日已露薄徳不及稽終令白防像逺從雙狻猊從玆故國木伴爾禪家棲幽心恍有得爛墨研爲泥宜哉一揮灑遽若無町畦依稀可少辧變作天投蜺萬古空朔色南山竟朝躋畫工尙逸品遊戲徒筌蹄豈伊吾無人何往非耄倪豈伊吾無物桃李緫成蹊此皆外所產敢與中州齊爲爾撫此卷長歌欲驚嘶

歲晚懷戴子壽就寄翁君授

東南大海吹長波亂山幾曡堆嵯峨我所思兮欲如何戴子謂我不我過四明學官列象儀書則稽古詩猗那六經聖髓工漸摩倉頡字林考科靑燈掛壁豈有他黃虀苦澁余醎鹺平湖沆漺足芰荷目力可及發詠歌慈溪先生雙鬢皤小出乃爲禮所羅曲臺淹中卻不頗擩嚌道眞得者多先生昔曾舉漢科我亦同往超江河仰窺天門光可劘豁然叱落千丈坡就中乖龍臥爲梭掀云噴雹輸蛟鼉呂梁懸水無盤渦況肯遽數蟹與蠃彼哉貧女凝秋蛾地窄袖短空傞傞郤鐘毀釡不必和靈談鬼嘯眾所呵北行何有塵沒靴南歸詎可夢駱駞一朝竟撤碼碯珂獨立吾今衣薜蘿芝飱竹飲皆沈屙十載未復仍委蛇先生一再來揮戈坐將挾箸嘗其膰大松偃蹇徒髙歌小艸樂育尙菁莪淸廟梁柱可堊磨萬世學術從丘軻文風自振祛煩苛士論況辧仡與番分正句讀嗟吾訛丘園歲暮猶婆娑明當沐髮陽之阿從公共飽天山禾更不去理墻頭莎

浦陽舊有明月泉久而不應今乃防道其源似頗與望晦朔之間相爲消長者遂作是詩

大區何渾淪元气乃潛泄忽然爲山水無往不融結遙天偶一照厚地空餘冽盈將光共生涸與魄同滅機自消長至理誰圎缺發揮𨿽有在窺測尙未決枯查曾幾棲斷洑遽中裂半倚嵐翠云防通海潮雪昔人來推求於此得表蕝虛亭奚其敞靜甃獨不齧歳年竟悠逺沙石漸塡咽寧加防瀹功肯使見聞褻恍疑合圖經環坐到稚耋倘非蟹投碕幾類鮒處轍纎纎浮晶彩湛湛浸寥泬舊觀方爾還眞源可吾爭言彼月行豈爲玆泉設蕭丘胡長寒漢井或再熱逝尋白兔公直探神龍穴狂歌水仙詞擊碎如意折

吉祥寺

一昔逢寒食行吟采物華風生敲檻竹雨濕墮船花曲塢靑龍樹長灘白鷺沙回看江上水直去到吾家

病齒

我生本多病一瘦恆踽踽試問玉隴君何爲忍吾苦自其初齔時排次已不伍每聞編貝如方朔僅虛語信哉骨之餘所托車與輔舌神乃中居猶賴汝疆圉有身竟攻殘元气徒啙窳毋庸蠧斯蝕尙謂剛可吐尋常薄滋味勢不勞吞咀麄殽及硬餅錯列空匕爼豈伊門樞不動固先腐軟糜幸能飱梨栗稀復睹我思天地間民物總胞與爾自本屬吾安能遽秦楚齟齬或更生華池仍發乳常摐眞我師爲說養生主今年吾壯彊三十逾六五更後三十年零落何足數起呼白驢公堇酒且酌取誰歟劉師服髙詠聊戲侮

王滹南太山石室

我將呼巨鼇滄海欲掀播於玆玉鼎淪遽使金甌破兵氛塞中原卦气協大過誰封函谷闗便掃太微座長矛左右盤勁矢五十个歌鳯幾能來跨騾吾得莝當其一手麾豈止千夫和力須坼老拳事且居奇貨眞儒𨿽有材用武竟無佐靑雲飛遐心白羽灑寶唾撫時乃紛綸結客仍轗軻人生足窮通世故更弔賀熒然凍霧中仰見明星大宜哉泰階平返汝云壑臥專門尙吾醇致獘徒爾蓌旣爲梁鴻逃復戹龔勝餓從知大耋嗟肯以淫威挫抆淚且泣岐聞風猶起懦滹河自波濤石室今堀堁寥寥紓我哀苦語不成些

樓光逺出示先賢圖像及漢季石本雜碑

世人不好古我獨思古先居然圖像間得見古聖賢逺之或千載近亦數百年精神果何在面貌猶爾妍凡民一其生覆幬乃同天紛紜日就滅委棄隨烏鳶矧玆丹靑筆巧類造化甄惟心卻不死匪繪尙能傳豈伊來玉壘仍似畫淩煙衣冠從代攺爼豆與周旋前人後所哀後者復爲前輾轉哀未盡蒼茫但長川我今已後古古碣空餘鐫水石久欲泐蛟虯起相纒當風遽墮淚詎減峴山巓庶以名徳在終爲日星懸

寄陳生

落日未落山我所思兮抗嶄巖豈其徒行固不可亦有健馬可著銜胡然獨處不我卽坐以魯史攻詀諵更疑弄筆發古帖先漢廢碣求鐫劖於玆孰不我傾倒但或嗜好殊酸醎結交似子乃有得肯使系屬非斿縿今年一出本浪戰滿地揷棘疇能監鹿盧大劍區冶鑄靈鬼夜泣蛟龍函早是鉛銛不我辧彎弧底用窺熒欃縱爾奇文聚怪鷸正如絕力鞭神羬邯鄲道上尙故步我要我襋空餘纎毋寧容刀與墨水枉使眾口相爲讒秋風吹江晚正急薄暮徑去懸蒲帆自期共作制勝防酷類田父收盧毚杏花一色直不逺繡綫巧蹙行春衫黃精苗枯不足惜白木敢負吾長鑱嗟哉鹵莽又滅裂但有荑稗無人芟待教將投乃壺哨猶恐未陳卽鼓儳參乎賜也必貫一曰啖曰陸俱通凡尋常可力自不力不畏天顯兼民嵓子來不來我亦別深褭深處多松檆臨篇艸艸遽報我愁思滿臆何庸緘

寄相仲積求觀鄭北山雪竹賦並畫卷

古人不可作雪竹有奇思鄭公詠騷詞或者攻繪事向來拈筆間才士巧相值誰從歲寒窺便得瑚璉器東國正擾攘靖康更無二上天忽同云大地惟朔吹陰知已凝積羽忍不墜狂曾鵝炙求困及蟻漿饋離明乃煌煌勁節特一致秦關收甲兵蜀閫擁旗幟每疑一寸心長挺千畝翠學行尙吾時窮達等墨戱相君本彌甥年耄常拭眥自應守遺文重襲在篋笥滿山蒼竹林凡本緫顦顇因之寄君詩爲灑懷古淚

西域種羊皮書褥歌寄李仲羽

波斯谷中神夜語波斯牧羊供別部當道剚刃羊可食土城畱種羊脛骨四圍築垣聞杵聲羊子還從脛骨生靑艸叢抽臍來斷馬蹄踣鐵繞垣行羊子跳踉卻在艸鼠王如拳不同老飫肉筵開塞饌肥裁皮褥作書林寶南州俠客遇西人昔得手褥今無倫君不見冰蠶之錦欲盈尺康洽年來貧不貧

同方子淸觀管子內業

之人東鄰居爲發架上篋吁嗟管夷吾遺我以內業古書本少見古道給不跲遺文久灰燼瑣語特枝葉爲儒每更端務學多渉獵逺馳盍求心近將失睫紛綸諸子間變亂聖王法百家各爲主一理寧足攝彼哉所施教何得不我協士鄕自宜然伯政吾甚捷當其解而囚豈謂射中脇利源魚鹽開兵武劍防接私疑聃荘言或混孔孟牒鬼神通幽奧詩禮借光操存性情常食飲精气浹於焉覈天人不獨滕齒頰楊朱說力命列子道已雜管氏役權謀聖門詎容躐茫茫大江流可望不可楫朝來有防云卻倚靑岌嶪

陳彥理有漢一字石經云是王魏公家故物予得其六紙蓋石文剝落者太半紙尾猶存蔡邕馬日防字

先聖去已久世傳惟六籍後儒各専門穿鑿多變易蔡邕在季漢章句正指擿八分自爲書刋定乃勒石太學諸老生講論頗充斥逺方競來觀摹仿無不獲東京忽喪亂盜賊恣跳躑古碑四十六兵火空餘迹熹平歷正始洛土重求索衛侯師邯鄲三體精筆畫煌然立其西學者常嘖嘖史書竟差舛一字幾不覿北都如遷鼎西國類藏璧砥柱或淪亡隋宮猶作磶於玆特科早已等瓦礫寧知一字遺不與中郎隔唐人試書學小學發光賾魏公蓄紙本六紙忍捐釋糢糊千莓苔糾結萬蜥蜴聖文空往燼聖髓尙餘瀝粵從秦以來儒術經五厄到今厄者幾日月愈輝赫甚哉石爲經爭似經在壁此石不獨存吾心竟誰惕

和陶淵明詠貧士

長吟望天地宛轉無所依豈不有達者窮櫩少光輝此心未能信何力求奮飛生𨿽百夫特死共一貉歸行尋靈芝艸不救歲晚饑去矣甔石竭焉知溝壑悲

大道忽巳喪翻然念羲軒今我去之久十年躬灌園存者耿日月餘如飄風煙身名易汨沒文字勤磨研磨研何所事先覺有遺言楊朱談力命列子亦稱賢

山日淒以夕起彈緑綺琴淸哉積雪曲自昔無知音世間紛且擾貧與憊相尋春江變作酒野鳥令人斟敝衣時所棄華駟眾爭欽不有丈夫气徒爲行路心

上天無停曜日月防降婁山林少過轍二鳥鳴相酬亦有五采鳯飛來爲岐周姬公世不作白屋多懷憂逢時倘一用華士非吾儔函谷空逐客傅巖乃旁求

人生自沈靜豈得非意幹宜哉揚執防三世不徙官窮冬無完褐盡日止一餐美芹終不獻晨曝尙餘寒手種老松樹蒼然霜雪顏正爾有佳思淸風吾掩闗

舉世尙馳騖飄如風中蓬上書爭鬻言語自稱工誰歟持淸節乃見楚兩龔黃塵隨手掃白月與心同有榮方覺辱無屈豈求通誓追遼海鶴揷翅以相從

少小負奇志常思觀九州垂成捨冠冕去結巢許儔朝餐秋柏實夕漱醴泉流長貧士之常獨往非我憂求馬但得骨尙能千金酬日望芳艸長毋煩怨靈

望防稽山

自我行至越因之成越吟會稽乃巨鎭雄拔天東南東南誰開辟大禹世所欽外夷島嶼接支子祧廟臨磬鞀或聲諫欙橇惟力任收功黃能化畫道應龍深衣冠千年窆玉帛萬國沈荒煙専車骨落日望狩心盛徳蔑以過遺祠尙玆歆渤澥斂余漲蒼梧分逺陰前迎蓮花渚後擁竹箭林猶逥剡曲棹肯鼓玉門琴秦皇舊時輦散亂何可尋欲去不忍去追逰更表今

次定海候濤山

悲歌忽無柰天海何渺茫放舟桃花渡回首不可量南條山斷脈北界水畫疆居然淸泠淵枕彼黃茅岡朝滲日星黒夜淒金碧光蹲虎巖掎伏鬭雞石乖張磨礱越湛盧蕩汨吳余艎函波視若畝巨壑深扶桑招徠或外域貿易叢玆鄕嗢咿燕國語傎倒龍文裳方物抽所寶水犀警非常驅防作旗幟駕鼈爲橋梁似子萬里眼徒倚千尺檣稍疑性命輕終覺意气彊寄言漆園叟此去眞望洋便攜學仙子被髮窮大荒

登岸泊道隆觀觀有金人闖海時斫柱刀迹因聽客話蓬萊山紫霞洞

客舟半夜發舉目流滔滔倏然風萬里誰謂水一篙幽島不可辧亂嶕出如鼇侵晨始登岸身靜心實勞小徑連沮洳扃閟蓬蒿彈塗爭走穴傑步擁朱怪花絡璀璨陰木森蕭騷東都昔奔潰南海紛戰艘檐楹偶潛伏部伍爭遁逃將施攻城火尙見斫柱刀黃屋祛曉祲翠華濕秋濤運往龍蛻久人來鶴飛髙曲巒迷丹鼎淸沼燭鬢毛毋煩踞殻自此辭盧敖

起行海東洲重險忽已渡由來產神奇正爲孤絕故幽芳岝峉搜蟄髙嶅赴荒煙淒暗潮旭日照晴樹似聞蓬萊山去此特跬步蟠根屹中立發乳森外防紫气蒸作霞浪激爲霧古穴通若輿靈文讀不句赤玉舄者誰黃金闕何處常疑方士說未省仙子遇芝艸空漢廷鯨魚壓秦路彼猶莫能得今我獨何據馮夷開水宮禦冦控風馭從渠指虛無此計恐遲暮

次韻姚思得

日予北渡黃河淵春秋大法孰敢姦讀書未成復學劍徑去有若脫兔然少年結束多紈綺酒酣擊築忘宮徵浩歌揮淚望諸墳千載玉龍吟不死中州小住交遊絕夢落蓬萊天海闊乖螭倚石气猶云老蚌淩波光亦月逢人浪說文字塲久矣相馬悲驪黃薜荔紉衣白谷裏蒹葭拂棹滄洲旁荒塵滿眼誰知己子獨來看能徙倚試裁五色絺繪紋機杼無聲幾寒女涼風雕鶚髙復髙力掃培塿增岧嶤仙槎一往劃河漢肯踏人間金背鼇夕泛海東尋梅岑山觀音大士洞遂登盤陀石望日出處及東霍山回過翁浦問徐偃王舊城

山月出天末水風生晚寒扁舟劃然往萬頃相渺漫星河白搖撼島嶼靑屈盤逺應壺嶠接深已云夢吞蟠木系予纜扶桑纓我冠寸心役兩目少試鯨魚竿

起尋千步少穹石塞行路怒濤所摐擊徒以頑險故卓哉梅子眞與世良不遇上書空雪衣燒藥廼煙樹螭時側行縞鶴一逥頋從之招羨門滄海晝多霧

茫茫瀛海間海岸此孤絕飛泉亂垂纓險峒森削鐵天香固遙聞梵相俄一瞥魚龍互圍繞仙鬼驚變滅舟航來旅遊鐘磬聚禪恱笑撚小白花秋潮落如雪

長嘯山石裂我今在東溟遊目出重徼搴衣窮絕陘奇氛抱珥赤逺影摩空靑想象晹谷水徘徊燭龍形晨昬相經絡稚耋不得寧豈若柯斧爛看棊了千齡

遙觀杳無極宛與東霍鄰悲夫童男女去作魚鼈民紵嶼尙餘聚蓬山寧爾神古棹苔駐迹仙枰竹祛塵裋褐徒爲拂飛槎邈難親好攜支機石去躍織女津

笑揮百川流東赴無底壑靑天分極邊白浪屹爲郭卉裳或時來椎髻亦不惡投珠鮫人泣淬劍龍子愕海宮鱗纕商舶丰貝錯盍不呼巨鵬因風溯寥廓

老篙逥我舟沙嶼晚煙起蒼茫魚鹽塲寂歷鼓吹里人民悲舊主嵗月祀遺址終損玉几研不救朱弓矢東西八駿馬今古萬螻螘此事如或然須湔會稽水

我行半天下始到東海隅水落嶕石出中飛兩鵜鶘情知瓌奇產勢與險阻俱在夷豈必陋𨿽聖猶乘桴吭風丹穴鳯尾雨靑丘狐隨任公子不愧七尺軀

初海食

乍秋冒重險增我愁恨端故人喜我來爲我具杯盤盤中何所有海族紛攢攢盲風吹衣慘蜑雨灑席寒春魚白如刀小棹淩碧湍淡菜類山結互鐝就石剜水母或潮捲蝤蛑乃泥蟠蛟鼉惜不得況問與黿其餘亦瑣碎充此一日歡洗濯煙瘴气磨礱沙淤瘢非歟嗜土炭否則殊醎酸珍須壓防臠異且輕馬肝防味分罩网腥涎雜瓢簞柰何齊魯邦徒設邾莒餐對之輙棄置誰謂吾腹寛川澤禮當爾勿云行路難

望馬秦桃花諸山問安期生隱處

此去何可極中心忽傷悲亂山揷滄海千疊壯且奇信哉神仙宅而養雲霧姿雕鎪鬼斧缺刮濯龍湫移坎窞森立劍槎枒割靈旗防涵赤岸水暗產瓊田芝老生今安在方士不我欺經過燕齊靡出沒楚漢危挾山作書鎭分海爲硯池殘花錦石爛淡墨珠巗披柬溟地涵蓄北極天干維玉舄投已逺桑田變難期誓追淩波步行折拂日枝羽丘杳如夢圃深更疑豈無抱朴子去我廼若遺空餘煉藥鼎尙有樵人知

次髙橋觀張循王戰處

日落見煙火江流秋漸淸髙橋足舟楫小浦連茭菁尙聞父老語前此盜縱橫悲心北嶽狩灑淚南海徵疲民挈衣避義士嚼血爭叫囂無人境隳突七十城磨楯掃急檄擊銅持短兵病巡魚麗陣窮防伏弩營水犀怒且武風鶴遙傳聲發揮鐃鼓曲申畫帶礪盟文石班不紊黃金鼎重撐漢儀整以暇唐室尢光晶搜箭已林薙泊帆仍陸行舊廟凋細栁新田滿香秔豺狼久息鬭罔兩空餘驚奇哉第一戰永激萬古情

還捨後人來問海上事詩以答之

去家才五旬恍若度一嵗豈不道路艱周流東海防故人喜我返來問海何如所經何城邑相去幾里餘我言始戒塗尙在越西鄙隨波到勾章滿目但積水人云古翁洲遙隔水中央一夜三百里猛風吹倒檣初從蛟門入極是險與惡白浪髙於山神龍曶以躍似雪復非雪倚檣欲上看舟子禁不可使入舟中蟠尋常重命今特類兒戱信哉昌黎言有海無天地掀掀終達岸鹽鹵間黃蘆人煙寄島嶼官府猶村墟水族紛異嗜魚蟹及螊我寧不忍餐救爾相吐沬荒塵棲予發旭日照我身似聞六國港東壓扶桑津或稱列仙居去此亦不逺蟠木秋更花蓬萊辟眞館我非不願往此險何可當天吳有牙爪出沒黒水洋於奇豈易得似足直一死方去徒自驚旣歸亦云喜珍重故人言勿以險爲奇玆行已僥幸愼勿疾乎夷𨿽然此異鄕固是難久客聖出風且恬時淸海如席我猶愛其然恨不少淹畱爾毋爲我懼遭此千丈虯試看塵世間甚彼大瀛海衣裳日沈溺篙艣相奔潰奔潰孰能救沈溺將柰何口呿舌不下聊爲故人歌

夜讀魏伯陽參同契

大道如大鎛人誰撞寸莛奇音一以振俗耳焉能聆伯陽崛且異眞契垂光熒文詞信博瞻緯候兼通靈收功水火鼎泄祕龍虎經象旣自育化機那得停金砂漸合質玉液初流形鴻蒙鑿巨竅太一臨扃易系本覆謬闗雎仍丁寧孔子或屍假文王猶夢齡庶聖𨿽不語神仙豈徒防下愚等蠕動塵骨多羶腥彼殊不我卽異學遂蝗螟夜寐恍一接晝思轉拘囹八石搜燥烈胡麻擷芳馨漢祀窮五畤秦遊俯滄溟非麟尙絆足類鳯甘笯翎似此期不死哀哉幾時醒鄙夫亦素隱妙語思黃庭勿爲兩髙弟傎倒迷日星徘徊化鶴柱想象屠牛硎茯苓儻可煮笑倚長松靑

去歲畱杭徳興傅子建夢得句云黿鼉滄海賦龍馬赤文書間以語予及其鄕人董與幾山空歳晚恍然有懷爲續此詩卻寄董

觸目懷招隱興歌托遂初俗塵多汨沒天籟幾吹噓晚景翻蒙汜秋潮泄尾閭祥雲旗鳯鳥瘴雨弩鯨魚灑淚鮫人室漂魂建木墟黿鼉滄海賦龍馬赤文書上谷空豪舉西河久索居蠻琛遺翡翠魯價掩璠璵逺矣鳴箭悠哉薄笨車影搖靑薜荔光璨白芙蕖自昔攻占嗶於今載耒耡彈冠身有待鑄硯志非虛蘇子從橫術韓生內外儲乾坤瞻魏闕日月夢周廬炫燿螭雕佩蹁蹮隼建旟裂衣騰朔漠膠棹入黃淤趙女弦鴻鵠奚兒駕駏驉詞林應聘汝俠窟肯愁予結騎幽並窄論交楚越疏奇功生鼎鼐猛气死籧篨藥物金鵞采兵鈐赤鯉漁中條分雍豫四序出堪輿小榻琴心展長纓劍膽舒按圖稽獬豸酒笑鶢鶋野屐偏求蠟山巾尙著綀貧猶思祿仕老不廢畊畬卓踔才終用猖狂習未除文章同一黙歳月或三餘榮竹登圃然藜問石渠定須追樂毅端爲謝曺蜍

得杭州書聞虞紹宗新爲文學掾歸建安

起紓千里懷云物轉寥邈想象閩嶠間虞生寔超卓自云後雍公光彩動南朔昔曾郎孝防今乃掾文學私悲窘時命念欲從先覺詞章竟韜晦意气終堅確栽培信梁柱剪截徒楹桷凖繩縱不頗斤斧虛加斵大將比伊周小或希管樂毋然櫟社散亦勿牛山濯猶思浪奔走豈料俱屯剝搜林防鳯毛掠野防麟角舂撞航大河犖確屐喬嶽麻衣半塵土防筆紛電雹驥馬恆苦饑蛾眉復謡諑心迷燕士金淚盡楚臣璞彼賢猶簞瓢𨿽聖且獵較長疑返舊隱稍見蒙新渥泰壇禮尊彞淸廟歌籥箾行乘徳輝下遽忍雞鶩啄貧居予薜蘿友道爾蘭藥靑燈供繆悠白屋許惇朴才疏世不用達者譏數數有暇姑治田相看在帷幄

杜防行

南山北山啼杜防杜防花發山欲然千枝萬朶惜未得中有一抺巴陵煙休說銅梁並玉壘搖蕩春光余淚水五丁鑿路少人行石鏡生塵妖骨死東風靑鳥來何處中宮移植銷魂樹不如歸去便歸家誰其友者揚州花

題韓蘄王湖上騎驢圖

秋風泗水沈周鼎淚濕吳天荊棘冷黃河北岸旌節回信誓如城打不開沿撤備無人守蟣虱塵埃生甲冑散盡千兵只童騎餐來鬥飯空壺酒西湖楊栁煙波寒照見從前刀劍瘢宮中孰與論頗牧塞上寧知無範韓事去英雄甘老死此手猶能爲公起勸人莫問故將軍身是淸涼一居士

夢巗南老人

文章余耿光耆舊日僵臥晝思見其人夜夢如識路恍惚疑尙存蒼茫沓難據靑山眞隱淪縞發老韋素名可千秋狹世空旦暮何哉白玉埋肯有黃金鑄從知蕭散姿已是神仙具閶闔摩日月蓬萊拂雲霧鶴來頡頏赤虯下馳騖車輿淸泠風糧食沆瀣露憐予此流落愛我終遊豫云胡縈苦心曷不縱遐步巖香返梅魂嶺物輸桂蠧鏗其弄琴書儼若陪杖屨淒涼枳棘叢寂歷芭蕉樹我淚無處傾荒江自東注

山中人

白日出復沒胡獨勞我生所務在卒歲朝夕彊營營當春治農器土脈亦癉盈薄言藝黍稷庶以觀其成涼風一披拂塲圃如坁京凍戶猶畝首康衢或歌聲於玆尙不給野有菜色氓毋寧拾橡栗起視牀頭缾

貧賤素所有豈辭辛與勤淸晨腰我斧往伐西山薪髙巖屹巨壑蛇虎气逼人衣裳旣不完出入在荊榛日日一接淅釜甑恆生塵白石幾時爛靑煙空滿鄰家徒四立壁冬令方行春亦有偓佺子翛然爲世珍

歲晚筋力倦長歌守窮廬塵函散縹帙且復少囁嚅文章信小技世故交相驅撥書置牀上我豈爲蠧魚自從童習之白首愈紛如卓彼先聖人欲開後世愚文繡豈不佳輿臺同一軀但當樂道義肻卹吾身臒

去經十數里霜露淒枯田蓑笠旣掛壁桔橰亦倚垣相從盡鄰曲言笑仍喧喧惟此老瓦盆酒漿稍羅前柰何不解飲而喜鯨吸川有如善泅人觀者乃在船寸心久已醉雙眼方醒然世俗正馳騖悲哉東西阡

仙華巖麓尋釋子若空不遇

仙華山髙髙岌峩峭壁攢峯飛欲墮之人辟世此結廬林末蕭然見煙火來穿綫路一何危擁出蓮宮玆亦夥靑鮮生堦本不芟白雲著戶元無鏁麋鹿能遊侶豈非鷦鷯易足巢應可泉經巨石沼分聲花亞篁檐映朶屈伏心機入幽險安排位置歸平妥私鄰海鶴相頡頏竟類春蠶自纒裹鄙夫多病每棲遲奔走十年增坎坷徒思一枕學吐納甚似同川譏袒裸紫芝舊曲歌尙憤黃獨長鑱種仍惰功名欲達擬烹鮮道路𨿽遙寧駟跛晚彩凝霞谷倚筠朝光出日潮移柁信哉神仙最疏曠悲矣習俗眞叢脞當今大隱招已久或者居到還頗云胡虛室卻棲塵矧肻縱談能炙輠糾結蛇蛟翠走根熒煌火齊香懸果假饒人境不相闗題破芭蕉知有我

畫馬行

涼秋八月霜皓皓白鴈驚飛散蓬葆川原蓄牧萬馬來揚鬛攢蹄齕枯艸漁陽突騎自有眞奚官翦拭傾城闉素絲結轡美無價繡罽披韉驕向人當塗奮擲森崛壯一旦紛騰入天仗父老東城接鬭雞稚兒內苑隨調象煌煌京洛鳴和鈴犇走萬里如流星筋力追風烏鵲厲精神噴霧蛟龍防往年踴躍將一寂寞而今空見畫黃金鑄式猶崢嶸多少地上騏驎行

秋夜效梁簡文宮體

無柰涼夜永起登樓上頭鵲翻金殿宿螢近玉階流梧桐老葉恨芙蓉新蕊愁婕妤團扇上那得不驚秋曾是昔年寵如今誰與同秋獵長楊苑夜幸猗蘭宮瓊杯香露翠袖薄禁風將心與明月流入君帷中栁博士自太常出提舉江西儒學來訪宿山中

一掃空山鹿豕蹤車如流水馬如龍黃麾法仗知宸輦靑史勲名問景鐘宣室受釐端有召曲臺傳禮尙爲容少年作賦將投獻東北孤云是岱宗

尙有歐曾舊典刑森然人物照靑防身從北闕攀燕桂夢壓西江食楚萍萬里毳袍春值雪千年龍劍夜占星此身恨不輕簦笈的的根源在一經

送兪子琦赴鄱陽卻寄董與幾髙駿良李仲羽

昔予泊京都逆旅無所館栁侯教國子予實同裏閈洎君中外姻辛苦托螢案希邯鄲步共灑臨淄汗北風吹老楡靑莢落零亂流來金水河一春波渙上林始罷獵萬姓方縱觀畫車挾緹騎衝突何可算故人我董生曾是秋闈冠相攜髙李徒往往妙辭翰當塲許英俊與國峙楨幹雍容講都兪防淨稽象彖心懷有道徵迹逐交遊散豈非泛駕材中路乃羈絆去矣江上居兼葭渺無岸幸君捧省檄而此蒞侯頖尙應念爾祖文采殊煥爛儒科旣裒然閣職仍宣贊直將逺猶告愼勿細娯翫焉能尊瓦缶反不用圭瓉卓彼九臯鶴長鳴知夜半毰毸吾羽毛踴躍在云漢

柳博士出示太原郁金江陵三脊茅汝寧蓍艸

栁侯往京國十載卻歸沐自言守奉常朝夕近黃屋乾包曁坤涵上下俱滲漉從知敬神人豈止蕃艸木郁鬯本晉產始祼已芬馥菁茅楚所貢旣奠酒以縮靈蓍上蔡來五十備一束九疇乃稽疑初筮曾不凟恭惟當寧聖永錫中國福廟堂有垂紳境無折鏃禮經官並舉宗祀物皆足陟降儼如在馨香薦惟肅夏后列包匭周家用圭玉方四時祭定取柔日卜八佾陳羽籥鸞刀割騂犢郊丘遞云講柴望隨可復幸玆惇孝理久則變風俗似渠不世見焜燿驚我目猗那特不墜綿蕞何煩錄太平此其符有暇發汝櫝

江南曲寄周公甫

東風吹人千萬里靑蘋花發前湖水江南女子木蘭舟卻采蘋花泛流水水流花發春光好失時不采花應老年少吳儂歌懊惱白晳容顏半枯槁倏然來矣雙彩鳬化作汝舄穿雲衢汝佩復解江妃珠龍宮蛟室本不隔相期更有瀟湘客

秋千行寄趙季良時趙畱京邑

京城寒食來沽酒城北城南暎楊栁人家歡笑踏秋千杏板絲繩相對懸宮錦翻衣眞富貴俗軀走肉盡神仙徘徊宛轉當風立春晚多風吹汝急秋千已墜蹴踘空華鑣翠鞁擁靑騘軒轅臺前日月近無終國裏山川同逺方羇旅紛馳逐燕趙佳人美如玉燕歌趙舞歡未足去年芳艸今年緑

讀諸子

嗟嗟文後師下及周公政豈待戰無爲戎衣天下定【鬻子】何年守藏吏默黙與道居牝儻不死靑牛空著書【老子】大道終自然王家始多難益人不在賢卜鼎年已半【文子】不仁爲人害仁反愁我身毋爲小尭舜有愧猖狂民【亢倉子】不忘中帶鉤解縛堂阜下徒知領一鄕劍防試狗馬【管子】徒聞處士議未有救時功爲賢倘不尙淪沒艸萊中【愼子】同異旣莫辧堅白何由分徒將臧三耳驚倒平原君【公孫龍子】眞夢本非夢萬事蕉下鹿力命每相持禦風身乃足【列子】其書𨿽瓌瑋其言乃參差自齒百家學仲尼何可欺【荘子】用兵捷如神四國莫予侮宮中斬愛姬取勝在柏舉【孫子】勒兵旣有令處戰豈無權事功不見世徒說尉秦年【尉繚子】儒服說兵機愛兵如愛子能勸魏侯徳終隨楚王死【吳子】人仁國無功人勇國無法名實兩俱存何從操賞罰【尹文子】節用禮益奢非攻戰愈多尭舜病博施其如兼愛何【墨子】陰陽或爲菑天地豈無厚身殺道不行竹刑果何有【鄧析子】稷下三祭酒蘭陵陳詭詩剛道人性惡坑儒將自玆【荀子】小夫太多端秦法日已變咄哉文武都在徳不在戰【商子】羇臣用宻防身死不得保意將取邯鄲宗國已如掃【韓非子】子思言仁義不愧素王孫王風委戰國賴有壁書存【孔叢子】淮南招九流好道不能一空讀方士書寧知左官律【淮南子】法言凖論語三世不徙官艸固自好美新良獨難【揚子】三光正分裂世士有不遇𨿽通百家言尙著六合賦【劉子】續書不到秦元經猶數魏徒操虞氏琴孰識河汾意【文中子】瑣微論之妙欷歔哀之深五代干戈際千年鄒魯心【聱隅子】

荔枝行寄王善父

炎云六月光陸離人在閩南餐荔枝荔支日餐三百顆紅緑亞林欺眾果絳羅系梱蠟封蔕尙食擎盤獻靑瑣涪州歲貢與此同意欲移根來漢宮天生尢物不用世沾灑蜑雨吹蠻風蠻風蜑雨振林藪西域蒲萄秋壓酒勸君莫近楊太眞傳說驪山塵污人

明月行寄傅嘉父

上天有明月來自滄海東蠻潮夜捲馮夷宮海門一綫驚欲射江面樓臺聳千尺冰岸雪崖屹不動水犀組練皆勍敵越人喜泅技已癢明月光中吾得賞飛來白鶴晉淸角跳出長魚漢疏网北風吹起蘆花秋笑撫錢王鐵箭頭襆衣枕斧此何處烏鵲無枝空繞樹

寄張子長

世豈無推挽人誰有典刑稍懷南國彥恆愧北山靈萬里麻衣敝千年竹簡靑羲文先索象魯頌或歌駉杞梓儒林挺魚龍俠窟鯹塵埃蒙結緑粉黛飾娉婷脫略蘇張穽漸摩管樂硎道途余雪屫巗穴但云扃本擬陳三防吁嗟守一經蹤卑淪燕雀蹤逺及榛梃種菊行荒援看松俯絕陘仙棋閒度日旅劍懶占星故里靑桐巷雙溪白鷺汀交防多握手嵗月此忘形志气需來哲才華壓妙齡秦坑收末燼漢粕浸奇馨正器陳籩豆専門識鼎鉶犇騰鞭用駿袒裼割分腥卓立撐喬嶽孤流混濁涇鵲飛時或布鯨吼扣非莛別袂逢秋怯鄰燈入夜熒沈沈猶在野憲憲欲揚廷舜殿瞻儀鳯尭階數歷蓂螭坳文錦褥獸闥紫金釘列徼環霄漢遊車發震霆防書官命史吹律樂求伶迅奮君須競棲遲我未寧檐風欹警枕井雨泣羸缾古陌垂楊栁空山老茯苓只今馳尺楮何所問南溟

二月六日雨書都城舊事

燕南趙北吹黃塵九天宮闕生紫雲十二門開衢路直畫輪騘馬多行客嵗寒殿外栁才靑金水河冰尙白雞人傳漏放曉朝文石分班押百僚南陽近親最舞蹈京兆耆舊爭歌謡教坊供奉飾玉女鐘能鐘聲鼔能鼓錦來西蜀被駝肉出太官飱猛虎初日扶桑稍照人內筵錫宴杏花春沐犢騂牲泰畤祀鸞旗翠蓋驪山巡東風萬里飄寒雨我昔所聞今不睹快然呼酒傾一壺茂陵徐生曽上書

姑蘇臺歌寄方養心

姑蘇臺南閶闔開姑蘇臺北鴻鴈來春花秋月幾時好步尋芳去如掃寃胥憤血空海潮老濞妖糚又煙艸少年爲客誰我令千里汝猶談一經黃龍挾舟夜有雨白虎司劍天無星山中菖蒲十二節未肯落盡靑頭髮姑蘇防上愁殺人身在勾吳望於越

遣兒諤初就學

起攀靑桂枝髙蹈素所仰嘗言天下事歷歷指諸掌滄海杳無波泰堦眞有象辛勤餘十年盍不愧吾黨童髫向予曾稚齒已在𦇤儒術云世傳聖功要蒙養丰芑務詒謀宋苖寧揠長逺遊且或非多學肯汝彊薜蘿衣相結沙石劍可磢於心苟深造舉世獨不賞薰風昨夜至韶樂鏘遺響邈然懷古人我豈久榛莽

觀梁四公記

奇士自古有我聞梁四公來從何處所遂到大江東舉朝無畱難當扆亦動容胸襟狹海嶽舌頰翻雷風發揮眾女國充拓扶桑宮巨鶩產駿逸靈貂披蒙茸非歟沈淵鼎或者射日弓至人倘可遇天地那能窮孔姬著禮法嬴漢流橫縱淫辭一以詖幻術紛如蠭齊人頗誌怪晉室余談空豈其羈狂猘猶謂得象龍洞冥久不作神異將無同咄哉眾耳目千載多盲聾

書宗簡忠公家傳及部曲記

勢極崇必圮天方獵元元兵甲暴艸野大河爲塞垣猗歟我宗公往作汴北門蕃戎斜曳防盜賊望風犇老羆尙當道力攫气欲吞四頋萬騎集中嚴一旗尊吳越僻且遐梁宋仍垕完誓逥龍頭幰身屬豹尾鞬周鼎沒未獲魯戈揮轉昏居巢有死憤駱谷無畱屯一二遺部曲東南卻軒鶱猶撐半天下少救千丈渾雞鳴夜舞劍邈矣逖與琨扵玆讀公傳義士古所惇

瓊花引重寄方養心

揚州瓊花天下無揚州明月照江都靑鸞縞鳯何趐翅神仙司花不委地瑤宮玉色空彩侍十里殊簾搵春淚東風半夜吹城郭梁宋山川一盤礡冰懸雪積不攺柯二十四橋餘水波揚州瓊花人不睹揚州明月來無所世上繁華我不知揚州芍藥猶傳譜

哭妙觀上人

試續髙僧傳之人又寂寥降婁星野近印度雪山遙頗憶連牀夜相逢補衲朝名詮披梵庋妙趣挹詩瓢鹿苑千年振龍宮一念超舐齗看上界收涕隱南條玉塵懸靑壁金環攪素潮松花香雨熟栢子縷煙消入觀占流注持齋洗血膋慧刀中寶劍禪樂裏云韶日月蓮珠轉塵埃防像飄交穿秦嶺屐夢壓楚江橈榮竹曾幽石煎茶或墮樵病從天海窄愁向嵗寒凋古澗猶泉水荒園但藥苗黔婁衾不足靈運笠空挑土淨隨心得池灰付刼燒斷磚開士塔飛瀑應眞橋巳矣成長往悲哉擬大招向來吟息處秋气日蕭蕭

婁約禪師玻瓈瓶子歌秋晚寄一公

玻瓈瓶子西國來顏色紺碧量容桮老婁禪師澡身處秋水浸空菱葉開大身無小無礙天地山河等塵壒收藏霹靂歸泬寥束縛蛟龍作澎湃浮屠善幻本犂靬同泰佞佛多衣冠壺公樓宇猶魂夢媚兒綱運絕胝瘢北山杉檜定湢室梁皇肉眼徒屈膝松花玉露洗還香栢子金煙燻欲漆靈璨閣前逢一師手親傳玩到今疑尙箴膏肓起廢病稽首乞師楊栁枝

昭華琯歌

咸陽宮昭華琯白玉琢成三尺短美人南國遙輦來齊謳趙瑟巧盤逥洞房更衣待月上音伎逐色穿雲開天光搖地勢動山林防海水湧犇騰萬騎壓城破錯愕雙矛鏖敵悚臨洮舉杵送役夫碣石挾弩射鯨魚泗亭夜行老嫗泣蘄澤秋戍妖狐呼一吹吹向樂中變再吹吹作寰內戰天教漢祖見還驚可惜秦皇驚不見豈伊伶倫嶰谷法鳯鳴節節足足久無聲豈伊後庭伴侶戒亡國璧月瓊枝樂不得自時厥後日淫荒立部坐部陳絲簧花奴羯鼓打漁陽祿山舞馬登舞牀昭華吹秦不吹唐嗚呼昭華落何鄕宋沇尙及萬寶常何如聴風聴水奏伊涼悔不去問玆王

古俠客行

長安天闕制九州河北列鎭類諸侯私劍縱橫常滿路錦袍結束耀珠韝初月三更動千里紅綫女郎勝男子金合書名斗柄髙繡幃被髮心神死使臣單騎急叩城唇齒兩河休用兵帳前盜賊在鄰道陴外旌旗無硬營浩歌置酒紅綫去夜義飛天何處昔日驕鸎曉雨花今朝脫兔秋風樹當筵一笑卻生塵累賜千金豈頋身磨勒踏垣獒犬伏水精縋海蟄龍嗔世上出沒幾紅綫纎夫細兒徒股戰不盡英雄艸澤間教人恨殺虯須傳

觀唐昭陵六駿石像圖

汾陽帝子天下雄起乘六駿卽六龍掃除闗河玉腕雪芟刈隴阪花鬛風長安渭水開前殿梟摧獍殄聞酣戰芻料登槽徹鼓鉦陣瘢著體傳弓箭人馬驍矜一代豪治功防定聖躬勞羽林旌旗曉色靜沙苑監牧秋云髙磊磈拳毛犇騰特勒驃武周金剛驚走趠熒煌颯霧紫錯愕什伐赤建徳世充愁辟易最好靑騅骨相殊魁奇更得白蹄烏千官盡堋山溝域萬騎齊瘖石像圖九嵕寢園壓幽阻太子率更題贊語形容迅奮銀甲鬭汗雨沾濡鐵衣舉周王八駿但周流王母樂防昆崘丘漢家九駿空逸軌神駒逺產余吾水壯哉六駿古今稀金粟堆南又一時後代子孫曾不鑑詩人膓斷望云騅

東吳行

我懷天地開辟初幹動神靜焉能逾女媧斷鼇立四極鼇足峙峙交相扶窮山絕谷緫一水千里萬里澆歸墟就中積陰不得泄日劑月蕩淫爲瀦似聞東吳薄海際天欲少畀蛟龍居驚飇捲浪類鶻沒漲霧磢石疑鯨呿大田黍稻一以盡寧獨岸葦兼汀蘆規橅西方失塔廟想象北裏移笙竽甚哉善崩不可築哀爾民物空號呼碣石苞淪豈或有淇園下楗渾如無人言白圭過夏禹嵗晚多凍猶徵夫爰居避風亦已久精衛銜木徒區區又聞杭睦二州境前者淫潦忍見屠秪憐吾嫗視眼孰使汝頭眞戴魚洪範五行竟不講春秋災異何其愚從來妖徳不相勝幸爲泰階陳六符

女殺虎行

山深日落猛虎行長風振木威鬇鬡父樵未歸女在室心已與虎同死生揚睛掉尾腥滿地狹路殘榛苦遭噬豈非一气通呼吸徒以柔軀扼彊鷙君不見馮婦來下車眾中無人尙負嵎又不見裴將軍出鳴鏑一時鞍馬俱辟易丈夫英雄卻不武臨事趦趄汗流雨闗東賢女不足數孝女千年傳殺虎

揚子江頭遇仙行

晴沙獵獵吹林莽日晚南犇命如縷延秋門上烏更啼揚子江頭暗風雨就中五馬一馬龍獨據滄海超河宗塵侵犀筯不復飫鬼瞰寶玦難爲容蓬萊仙人按城堡蕭國芎防何足道民族無憑指素波刀圭不用挼靈艸萬里蒼茫豈所聞須防變滅但荒云東南王气今冥漠夢入三山見樓閣

送楊文仲典史歸余姚

楊君東去山巃嵸白髮三年餘種種我來相送出江郊飛絮撲舟煙霧重回思始見色可挹豈恨屢往門能踵芙蓉映幕雲气生苜蓿分盤日光動信知邑捨頗淸淨疇謂民防極單覂芳春有景僅桑麻儉嵗無秋徒稭徴科得考寧敢問案牘持平終不擁間因武具治鍜恆啟刑書蘇梏拲惟其巽入混瑕垢直以優遊傲榮寵素鷴久蓄衣共防瘦焉多騎骨尢聳香凝圖畫居自閒味絕葷羶食非冗且將厚本植根莖何況推仁完毨嗟哉世事更變化眼識兒郎盡珪珙臯比擁座早私淑筆墨專場乃眞勇劍馳梁宋或操鐔擊邳郯行繳鸗交遊已定肯論心學習相符須貫統曩曾大海溯空闊聊擬翁洲覓鉛澒蠟屐穿林艸木愁蒲帆壓島鯨鼉悚每令故友役吟夢猶笑靑年伏畊隴道途窅窅身更逺勲業悠悠志仍鞏送君便欲東過越龍井泉頭看晴湧山杯一釂復愴然古曲何能效羅嗊

烈婦行

落日沈海云壓城官軍多載婦女行大弓勁箭自山下顏色如灰愁上馬我生不慣生馬駒存者吾子亡吾夫毋寧完身吐玉雪忍使餒肉當熊防靑楓嶺頭回浦血指畫巖心獨苦老螭叩地救未及芳艸迷天淚零雨卓哉一死可百年此事已過永泰前黃沙野塞多降骨忠義傳中收不得

月出東林客窻上疑梅花影

朔風何處寒梅發江水悠悠路超忽逢花不語疑見人對影非眞卻因月縱使無花意自同誰知有影色俱空回頭不見東林樹猶勝羅浮是夢中

秋月雜詩六首和黃明逺

涼露幾時白朔風吹鴈寒遊俠豈不樂山林已摧殘晶熒龍尾劍錯落虎皮冠寄謝五陵子焉知竹路難明月出東山流光射窻牖美人曼聲歌翠袖拂南斗別離終不常歡樂詎能久笑折靑桂枝涼風吹我手黃塵滿天地滄海悲鶻沒從來學仙人不在豪俠窟豹舄旣飄颻蜺旌何翕忽因之把酒杯坐嘯靑山月西風披白蘋楚客自枯槁扳龍思上天勲業苦不早遐心隨落鴻短髮等衰艸亦有芙蓉花嫣然爲誰好寂歷林下扉莓苔日應積少年非隱淪南陌事行役書劍稍猖狂衣冠多烜赫何用擊樹枝空山歌白石代有逺遊子出門獨徘徊自托羽林籍誰傾鸚鵡杯塵生走馬埒艸上呼鷹臺極目渺滄海聊紓千里懷

次�吳正傳觀栁林罷獵

又見天星動羽林東風罷獵総駸駸麒麟剪罽雕鞍宻翡翠翻裙彩仗深三月宜春多別館百年正始自遺音相如縱有千金賦未必君王肯幸臨

次韻吳正傳都城寒食

悠然獨酌舞春衫千障黃塵客未諳鐵騎引駝沙艸北雕弧驚鴈塞雲南太平天子回中望齊國先生稷下談猶有七香車幾兩曉來風雨定誰驂

從丞相花園入慶壽寺

我來燕山遊俠場九衢飛沙白日黃大車髙馬紛騰驤賔客追逐如風狂丞相花園雕玉房杏枅枌橑相低昻雪崖冰谷寒不僵土脈癉盈芒樹長美人素手行瓊觴淸歌艷舞調絲簧鸎金蝶粉醉有香燕丹遺俗今則常倚城孤塔屹寶坊天仙夕降飄鳴鐺靑旗絳節狻猊牀淩冬翠栢列兩行下引碧竇跨虹梁誰歟造者完顏王衰年上壽面生光第一齋僧厭諫章九州四海遂不康寒煙蔓艸吁可傷蕭然極目捎平岡燕南趙北天茫茫快騎黃鵠歸故鄕

漷州

四月一日尙緜衣知是故鄕花片飛白頭慈母倚門久目斷天南無鴈歸

數株楊栁弄輕煙舟泊漷州河水牛羊散野春艸短敕勒老公方醉眠

滄州

荒亭貰酒壯心違目極東州霧雨微百里齊封滄海接千年禹迹濁河非暗塵掉馬呈金轡衰艸看羊著錦衣猶記上年鳴鼓夜滿船燈火越歌歸

次韻傅適道虎陂閘舟中

少年解唱邯鄲曲惟有埀楊夾堤緑夜來誰弄焦尾琴彈作東風雉登木虎陂閘裏水生煙荊門山頭星照船爭似揚州春十里一雙鸞信待君傳

方養心欲遊泰山用前韻作思仙詞復和之

浩歌起作遊仙曲黃鶴無期瑤艸緑神人結屋泰山顚手拂浮雲扳建木一笑齊州九防煙天風吹斷蓬萊船還上髙丘看逺海有書莫遣麻姑傳

夕乘月渡荊門閘

初更渡荊門觸眼舟楫亂堤吏時一呼舉篙類魚貫野雞悄無聲行子空扼腕緑樹煙靄沈淸波月光爛分涼短衣披習靜單幘岸羇愁本難祛美景聊此翫荒荒東原平泯泯魯濟斷嵗儉菅蒯繁時康萑苻散秋槎別星河曉夢窺日觀懸知平生奇歷覽天下半長衢紅塵腥古調白石粲徒聚幾州鐵肯餐三斗炭人生空自憐嵗序忽已換出門更呼車春淺冰未泮

新開河口同方養心望東嶽

羣山突兀來昆侖緜亙萬里如兒孫云何泰山壓東魯峭立獨作羣山尊髙摩蒼穹幾千仞倒入巨海相吐吞風雲欱納制水旱日月隱見開晨昏嘗思一舉小天下俯視人世爭諠諠鄒嶧如錐掎逺翠黃河若帶澆余渾自從無懷講封禪金繩石防半不存文園艸文亦已死漢帝需禮終難論朝馳蒲輪木石老夜弭玉節虯龍翻世今極治四海謐事有未舉羣臣奔伊予逺遊困羇旅復此翹望愁攀援偏憐靈芝太古邑不到上界勾陳垣浮雲微茫數尺樹落日慘澹三家村寧知東巡頌功徳但祝南面安黎元之人素謝域中戀誰遣巫陽招爾魂平生空持赤玉舄此去恐負靑霞言苦吟夢入太白雪長嘯衣帶扶桑暾居然飄零斷地脈久矣倘怳談天根我還呼酒酹蒼蘚笑挾服閭驂羨門醉中同駕六鼇去何用回首悲乾坤

皂角林觀劉錡戰處

東都何慘澹南土劇蕭騷往往隳戰鬭於焉出英髦爲君竟如寄立國已不髙家供敵人賂嵗奉使客艘乾坤忽掀簸城郭皆動搖狡兔手可攫長蛇心更饕精熒金鎖甲翕赩橘紅袍厲矛終抉腕投鞭遽塡壕云何大兵壓尙謂和好牢白波橫天險淸野捲地毛將營皂林斫軍艦采石鏖大星遽崩殞滄海爭遁逃向非伊人在久矣淒煙蒿龍虎空野競狐貍遂寒嘷信史獨未著奇功果誰褒因之懷舊迹一弔楚江臯

風雨渡揚子江

大江西來自巴蜀直下萬里澆吳楚我從揚子指蒜山舊讀水經今始睹平生壯志此最奇一葉輕舟傲煙雨怒風皷浪屹於城滄海輸潮開水府淒迷灔澦恍如見漭滉扶桑杳何所須防艸樹皆動搖稍稍黿鼉欲掀舞黒云鯨漲頗心掉明月貝宮終色侮吟倚金山有暮鐘望窮采石無朝艣誰歟敲齒況能神或有傴身言莫吐向來天塹如有限日夜軍書費傳羽三楚羇民類魚鱉兩淮大將猶羆虎錦帆十里徒映空鐵鎖千尋竟然炬桑麻夾岸收戰塵蘆葦成林出漁戶寧知造物揔兒戱且攬長川入樽爼悲哉險阻惟白波往矣英雄幾黃土獨思萬載防鑿功吾欲持觴酹神禹

送方養心歸余姚

切切復切切行子慘不恱嗟此四方誌出門彌激烈孤蹤眇泗沂逺眼窮恆碣急吹半天來曾冰千尺裂髙車少停輪健馬空嚼雪雄劍彈無聲敝衣不得結魯鄒誰學經齊趙幾奇節商歌敲樹枝漢禮表茅蕝向時曽買舟一往脫羈紲汴流入汪洋廬阜陵嵽嵲棄家洗塵埃求道希老耋微煙錦囊解宿露瑤艸茁故國尙遺雉前王多覆轍夷門迷戰區艮嶽守狐孽輕鞍小駟殘勁矢天狼折肯動箕子歌虛貽晉人吷從來識時務往往在俊傑神仙眞繆悠民物正騷屑玆遊固云佳所學終不竭縞發寧恕人寒燈遽明滅歸尋赤城幽坐視滄海泄遙空飛胥濤厚地坼禹穴窮冬息山樊長夏仍擉鼈那能事輕舉但可容疏拙一笑同越吟毋煩用燕說爲君看白雲還記此時別

至杭聞胡汲仲先生沒去秋奉柩建昌

我舟東至杭直下追落鶻悲風吹白蘋胡子聞已卒昨秋載柩去素紼照揚粵卜玆建昌城無地可埋骨上天果何心耆舊半已沒英豪气俱凋蓋壤名獨兀斯文西漢來大防六朝刼其間𨿽振之與世每摩窣紛拏曲學阿磔裂淫辭淈獰飇劍蒯緱幻彩衣繡聖經黯日晶賢傳防煙防終無萌蘗生就此斷菑蹷嘻公追古先曠視窮發陳言去如遺至理昭若揭逺唳翀泬寥孤撐植摧杌舜韶資搏拊般斧賴剞劂以玆白谷遺而有金鑾謁調琴空緇帷掞賦止鎩瞂徵塵恆碣蒙教雨淮海浡守儒終勦剛從仕類熛發漉鹽數泥銼飛檄招島筏幸焉櫛民垢殊莫裨主闕平時負韋素晚節老占畢佳友將米醪野僧獻衣襪耵矃耳鶴泉防目鯨月生爲列仙臞立謝豪俠窟似子本疏庸爲士非詭崛持衡乃藻鑑泛駕略銜橜同門溢江漢共道耀參伐將令異蚖肆肯使增獸狘於今我多慚固已遭一刖悁結餘舊氊軒鶱豈黔突將來杳微茫逝者眞咄咄宜哉貞耀諡稱彼甘棠笏公往知我誰翻然采螊怊悵西北雲從以泛溟渤

寄栁博士

試續儒林傳南州定幾人淸標騰鳯翼素手截鯨鱗卓犖初觀國軒騰早致身燕秦爭騁俠鄒魯共稱醇旅劍渾如淬家氈在一振於焉徵有道自此教成均學術諸生識才名六館親土牀然燭夜茸帳給餐晨上下笙鏞間縱橫爼豆陳岐原周鼓老闕裏魏碑眞白日需前席靑雲仰後塵山林稽猛駮文字到祥麟豈獨呻占畢猶應逐縉紳討論抽祕典扈從得良臣絕漠幽洲暗滄波碣石鄰鸞旗飛旖旎革輅壓輪囷禦苑材官集離宮突騎巡赤狐翻逺譯黃鼠割時珍法酒蒲萄熟天花芍藥春遡風沙鶻健衝雪野駞馴北海誰求隱東都或對賓三闗寧設險八極防歸仁悵望懷今古賡歌邁等倫短衣曽見寵長鋏每忘貧共往仍聨駟同吟更接茵玉山森巨石金水濯芳津本擬追枚乘終然愧郤詵鹿鳴來已再鵬擊去何因色挺淮王桂香生楚客蘋聖朝初薦士江漢有垂綸

寄吳正傳

自昔攜手燕南門長風灑雪衣不溫向來所見夢一覺今縱欲語舌復吞日斜忼慨與子別班馬跳躍東西奔色摩中州翠嶽聳波濯列壤黃河渾指麾齊秦擊快鶻淩厲楚漢抽枯黿彼𨿽失矣幸得此英气挾酒猶飛鶱常憶仲春大羽獵九衢弦直歸乘轅防女紛行引樂伎材官夾道羅弓鞬須防紛騰一萬騎足所未及塵爲昬中使計功促筵秩昆侖圃惟目存威鳯文章倐能集祥麟郊藪將不諠信知天邑自壯麗誰使遊士爭扳援悲哉小艸有逺志隨卽大挫棲丘樊恢奇俊偉莫子若便可上拂勾陳垣來乘東楚又一載此地聞舊稱雄藩居民雜作他郡劇治道小試平生言秋行荒壖翠稻實夜艤巨濼明珠燉定應矯首謂予懶靑桂無花能返魂幽屐穿林鸞鵠唳大瓢挹海魚龍掀達須出仕窮且隱肯以一腐終乾坤

一笑

一笑長竿折徒憐大海魚文章猶醤瓿塵土只鹽車白日燕防劍淸風禹穴書上林誰獻賦愁絕馬相如

範蠡宅

淡淡寒云鸛影荒山故宅忽千年大夫已賜平吳劍西子還隨去越船白石撐空畱罔象靑松落井化蜿蜒徒憐此地無章甫只解區區學計然

烏震古錢

烏震何年自鑄錢偏鑪發冶光燭天方圜肉好本不變百萬戍卒橫戈鋋鎭州城南塵霧起𨿽有忠臣無孝子殘膚毀鼻遣還軍老母孱妻傾淚水一時富貴千載凶摹爲騎將空英雄天子眞傳內藏竭小臣別賜銅山銅似此頗期邦國活卻因貨利専生殺但能擲地作金聲九府終存太公法

聽客話熊野山徐市廟

大瀛海岸古紀州山石萬仞挿海流徐市求仙乃得死紫芝老盡令人愁就中滿載童男女南面稱王自民伍蒼劍淩天化曉云鐵船赴壑沈秋雨瑯琊防上望欲空日出未出扶桑紅魂漂三神入夢幻淚灑萬鬼爭英雄眞人獨見阜鄕舄奉使遙傳鎬池璧桃源艸樹同一春紵嶼蛟龍散無迹古往今來亦可憐世間何處有神仙文成五利猶騰說不惜秦年惜漢年

題米元暉靑山白雲圗

一簇空蒙杳靄間嵓花冗葉鬭斕斑若爲看盡云生滅還我靑然萬古山

題李西防眞迹

去矣昭陵瘞帖空西防茟力到江東知渠尙賴毛錐力气壓長槍大劍中

淵頴集卷四

欽定四庫全書

淵頴集卷五

元吳萊撰

論倭

臣愚不佞揆今之丗提封萬里東西止日所出入南北皆底於海徼無烽燧之警士卒無矢鏃之費外夷重譯鄕風效順梯山航海莫不來獻方物漢唐之盛所未有也然以倭奴海東蕞爾之區獨違朝化三十餘年奉使無禮恃險弄兵當翦其鯨鯢以爲誅首可也而迄今未卽誅意者其有說乎臣竊卽前事觀之海東之地爲國無慮百數北起拘耶韓南至耶馬防而止旁又有夷洲紵嶼人莫非倭種度皆與防稽臨海相望大者戶數萬小者僅一二百里無城郭以自固無米粟以爲資徒居山林捕海錯以爲活漢魏之際已通中國其人弱而易制慕容廆曽掠其男女數千捕魚以給軍食其後種類繁殖稍知用兵唐攻百濟百濟借其兵敗扵白江口乃逡巡斂甲而退今之倭奴非昔之倭奴也昔𨿽至弱猶敢拒中國之兵況今之恃險且十此者乎鄕自慶元航海而來艨艟數十戈矛劍防莫不畢具銛鋒淬鍔天下無利鐵出其重貨公然貿易卽不滿所欲燔焫城郭抄掠居民海道之兵猝無以應追至大洋且戰且卻戕風鼓濤洶湧前後失扵指顧相去不啻數十百里遂無柰何防士气虧國體莫大扵此然取其地不能以益國掠其人不可以彊兵徒以中國之大而使見侮扵小夷則四方何所觀仰哉唐太宗擒頡利而靺鞨來朝太宗曰靺鞨逺來突厥旣服也今倭奴不及扵突厥逺甚若其內屬如靺鞨者又多臣恐其有效尢扵後也以臣度之倭奴之國去髙麗眈羅不逺今戍髙麗眈羅者當不下數百萬戍慶元海道者當亦不下數百萬比嵗水教以作士卒之气大艦數百薄海上下然迄未能以兵服之者地絕大海險故之以間往徵之三軍之士感激嗚咽誓不再見父母妻子颶風連晝夜大魚防扈驚觸篙柂勁弩不暇發囓舌相視不幸而有覆艦之虞衣衿結聮溺死枕藉幸而一存防刀斫舷手指可掬𨿽親戚不相救援生死尙未能保何暇較勝負哉昔者隋人統五十二萬人伐髙麗髙麗終拒守不下所恃者鴨緑一小江耳今倭奴之彊固不如髙麗而大海之險甚扵鴨緑水者奚啻幾十倍其人率多輕悍其兵又多銛利性習扵水若鳬鴈然又能以攻擊爲事而吾海道之兵擐甲而重戍無日不東面望洋而嘆使其恃彊不服𨿽盡得而之摧朽拉腐也而彼乃肆然未甞一懼非恃險也何敢若是吳甞浮海伐夷洲矣獲其人三千而兵不助彊隋甞浮海伐畱仇矣防其城數十而國不加益何也人非同我嗜欲弗能生也地非接我疆土弗能有也爲今之計果出兵以擊小小之倭奴猶無益也古之聖王務修其徳不敢勤兵扵逺當其不服則有告命之詞而已今又往往遣使臣奉朝防飛舶浮海以與外夷互市是有利扵逺物也逺人何能格哉魏文帝謂辛毘曰昨張掖獻徑寸大珠今欲求之曷若辛毘對曰聖王惟徳之務四夷畢獻方物求而得之不足貴也今不若罷我互市從彼貿易中國免徼利之名外夷知效順之實計莫便扵此彼倭奴者心嗜利甚我苟不以利徼之𨿽不煩兵猶服也何以知其然也漢建安中鮮卑軻比能稍冦遼東三郡其後來朝則詰之曰我𨿽外裔亦人也禽獸猶知擇美水艸以居況我人乎哉前者守臣數徼我以利使吾不得畜牧吾故叛去今反其法吾故來又況倭奴之人稍知文字豈反不及軻比能耶而獨不知效順者此臣所以日夜扼腕切齒爲朝廷惜也臣年長矣每思傅介子班超之所爲慨然嘆息使二子不自奮扵絕域未免爲田裏之匹夫功或不成扵漢朝至老死亦無聞扵後世臣自揆不能如二子之智而欲有二子之功罪不容扵死幸而朝廷假臣一命奉其告辭得往諭之亦一奇也議者必曰鄕曽數遣使猶不得要領近自對馬絕景等島渡大海徑趨太宰府髙麗眈羅沮撓百出畱使臣不使遽見中夜守防排垣破戶喧呶叫號兵燧交舉後𨿽僅得其使介來廷終至渝平而不服意者一泛使之遣未足以服之乎自臣觀之今則髙麗眈羅已服所未服者倭奴而已然亦不勝其懼矣故今遣使不可與鄕遣使並論也臣必謂其王曰海東之地曽不能當中國一大州其兵眾之多寡可料而知也以今中國之盛不卽加誅扵海東者天子之徳不忍煩兵扵逺非有愛扵海東也鄕者王之眾航海而來驚我海道之兵且戰且卻王之輜重防失者太半而我曽不損一毫三軍之士忿然含怒甚惟寐忘之當慶元海道者莫不被堅甲蹠勁弩帶利劍飛艦蔽海而東超足距躍輕風濤萬里之險決死生以問罪扵王兼之髙麗眈羅之眾其識海道習水性與王國同是王數面受敵也然迄今未卽加兵者意王猶有人心欲以禮義服之又不忍煩兵以苦王以故遣使臣來今朝廷攻王之土地非如伐夜郎略朝鮮可以置城守也𨿽得之越海弗能有也寶珠金帛積如丘山不恃外夷之貢獻也殊方異物來獻於廷又不假王之重貨也罷我之互市從王之貿易是吾土地之所產王反得而用之也然王之名物不譯於舌人也久隙一開市易且有禁非王之利也旦夕大兵且來王必悔之王若聽使臣是得效順之美名而免受敵之實患也此臣諭之之說也

形釋

客有問曰生故倦防也頗有聞於今之世乎泰階旣平滄海不波仁漸八荒徳被邇遐東陬蟠木西紀溯流沙麒麟鳯凰襂褷翕赩徴瑞乎山谷神芝朱艸勾萌甲拆納祥於水涯上又招賢良選防茂訪遺逸舉孝弟開承明廣內之廷設金馬石渠之署髙者登公卿大夫次猶補文學掌故逺方鄙人瞻望歌詠以需進用之日者久矣又豈有卑污連蹇局縮齷齪不少遇乎生嘗竊志於是少始知學長又益加義理析秋毫辭章掞春華亦旣絕江河略靑徐東掎齊魯之郊北睨燕趙之都英豪間出俊造交驅指南文苑擩嚌道腴蓋將追蹤乎三五而方駕乎羲蘧然且名不躋仕版身不離樵蘇口不攻辯智足不利走趨誠不能與世之丰博碩輕便侈汰者比數乃若此之拘也是何昔者造肖形之過乎予則應曰唯唯否否若客所謂知其一未知其二者也乾淸坤濁交錯紛絪吹陰煦陽坱圠無垠洪纎髙庳肥瘠異倫抽機掣鍵斡化陶鈞則且或入於堯禹之聖與夫桀跖之不仁轇轕气運雜遝形質鳬短鶴長烏黔鵠白卒不可變已尙能復逃其眞乎然則大有所不及小有所不取材有所不任力有所不負��防傎倒鹵莽明足以察錐末或者泰山之不睹魁壘卓犖精悍壯武勇足以敵千鈞或者蟬翼之不舉王良扶輿造父執轡必將驂蜚黃馭騕褭犇騰追逐過都歷國然後知滇僮僰騎曽不得以供騶防易牙調羮屠蒯侍酒必將截肥胾湛淸醥淋淫酺醊式歌且舞然後知瓦缶防味曽不得以厠鼎爼鄼侯定律稷嗣制禮必將考圖籍列茅蕝奇瑋特逹危談抗論然後知窮鄕曲學曽不得以施廊廟子猶以是病也盍獨不觀夫世之務進而不已者乎峨髙弁曳長佩從容而逰豫尭行而舜步摉古文摘奇字穿鑿以附儷周情而孔思屈原宋玉王揚司馬支離輪囷綺繢艶冶言文辭者則或蜀而或楚詩書禮樂雕龍炙輠公平正大浮淫奓詡言道術者則或齊而或魯喑嗚則雷震指顧則云聚立談則谷風發條遄怒則秋雨流潦頎然而長厖然而厚博然其肩背哆然其顴輔出材於山野升俊乎天府窮足憫黎民逹足事聖主猶欲發乎汪罔之封守敺乎昭如之海濵軺車尙有所不能載三馬尙有所不能勝若是乎恢梧倜儻包容庨豁有異於恆人者乃足爲國家之用稱天下之珍則予之不足也知已甚矣今夫予志气不剛筋力不彊容貌不通扵世俗衣冠不合於康荘空洞坌塞而無統繆悠迂誣而不得當處闤闠則心勦形瘵望山林則獸駭鳥�忼慨而長嘯跰以自鑑且謂夫造肖形之過也則客將閔宋人之苗而揠之使長乎不然世固有足者矣竦肩而千技攘臂而百變拏棹則淩冰霜膏車則犯雪霰蓋已前鼓金張之虛譽後攀許史之宻援王貢彈冠而肯慶蕭朱結綬以互薦是固先聲之所及無論乎麼麼眇小血肉之軀而上不許之見也客乃逌然笑惕然謝曰古之人不云乎形之厖也有徳聲之宏也類有能然卒以是致敗而不復振予不敢復相天下士矣是故鯨鯢蕩而失水𨿽螻螘之細防或爲之制麋鹿介而離山𨿽文豹之拳捷或肆其噬晏嬰知而臨菑安趙武吶而故絳理沈尹瘠而屈折白公孟嘗眇而招徠多士斯豈非其人乎姑欲激生而使進於此也生今上希道徳中效儒墨巧匠之手無曲木而惟其器之用聖人之門無棄人而惟其材之得不究其學之是非乃徒汝形之爲惑是且輕詩人之忠厚掩說士之噤吟捨茈葫桔梗於戰國之澤而不收榛楛棫朴於成周之林也不亦左乎

攺元論上

先王之始得天下也必明一代之好尙以新斯民之耳目聞攺正朔矣未嘗聞攺元也然則商訓稱元祀春秋書元年者何以哉曰是直史官紀述之常體耳將以志人君之在位久近者也非王者以是爲重事也後之說春秋者乃欲以攺元爲重春秋之初周平王立四十有九年而魯隱公又攺稱元年借令重在攺元何不襲稱王者之年累數而明詔於人哉抑魯以周公之裔且僣攺之也苟或僣攺必冝誅絕於夫子之筆削又反從書之獨非撥亂反正之道乎蓋自古未嘗有攺元爲是說者特出於戰國秦漢之間周之旣衰秦與列國爭稱王其初卽位時猶以諸侯之爵行國中國人皆稱之曰公及後以王自稱史官欲少異之明其稱王之始故曰某王攺元是豈班班然播告於其國者哉徒以書之載籍而已耳何則秦恵文王孝公之子也立十三年矣十四年乃稱王而秦史攺元魏恵王武侯之子也立三十六年矣三十七年乃稱王而汲冡竹書亦攺元又十六年而後恵王卒非攺元也明泰魏之始稱王也此殆爲史官者自志其國之事猶春秋之於魯史也求其說而弗得又大惑焉且謂西伯在商紂世亦嘗稱王亦嘗攺元其兆特因戰國之秦魏秦魏豈果以攺元爲王者之重事哉說者恆曰爲國君者卽位之明年必告廟以臨羣臣然後攺元然以之言告廟則可臨羣臣則可以之言攺元則未可國君嗣位定於初喪先君之終卽嗣君之始若曰緣終始之義一年不二君特臣子之情不忍遽死君父故居喪自稱曰子國內民人之心系之久矣將爲史官者以先君之薨年不得便爲嗣君之始年始待其明年告廟之際乃次第以書之如太甲只見厥祖而元祀之文著於商訓也以事系日以日系月以月系時以時系年書之以年則又系於一國之君是皆有不得不然者也故曰直史官紀述之常體耳然則何以變一爲元杜預曰人君卽位欲其體元而居正故不言一年一月此說善也而後之說春秋者自異焉亦不合於春秋矣

攺元論下

爲春秋者曰惟王者然後攺元東周之遷王政不行諸侯亦皆攺元近而宋魯逺而晉楚下及邾莒滕薛雜小國莫不皆然魯或以是而攺歷晉或以是而攺正朔秦或以是而創閏月此又似是而實非者也太史公三代本紀有三代世表徵尙書尙書無年故年不可載乃以世紀之十二諸侯世家有十二諸侯年表六國年表共和以下徵春秋左氏內外傳秦始皇以上徴戰國防皆有年故旣以世紀之又以年實之然或已失其世系失其年代失其名爵矣且先王之世有小史外史以掌邦國四方之志諸侯無私史也晉之乘楚之檮杌魯之春秋至東周而後有是故二十諸侯之年始可得譜然不可得譜者亦多矣燕至惠侯而始有君秦至穆公而始有名楚至若敖而始有年滕薛鄒𨿽文武之褒大封小不足齒他大國當西周之盛亦徒紀之世數而已近者詳逺者略也非必曰以周之衰而諸侯各自攺元推春秋之義此尙得爲大一統乎蓋古之王者無攺元惟用舊嵗季冬頒來嵗十二月朔於諸侯諸侯受而藏之祖廟至則以特羊告廟請而行之東周旣不頒歷故魯亦作私歷猶私史也若諸侯固自有日禦矣秦以僻陋之國在裔夷於是始有史官始創閏月則猶魯歷也然三王之正不同而獨夏數得天商周革命且攺正朔以示不相沿襲巡狩烝享兵農田獵猶自夏焉故周官有正月有正嵗正月夏正正嵗周正三正之通於民俗尙矣汲冡竹書𨿽用夏正以紀晉事抑何嘗有攺元之說哉若曰東周諸侯皆攺元則此晉事上起殤叔殤叔晉穆侯少子成師也別封曲沃是時文侯昭侯猶在殤叔比晉一大夫耳無緣攺元特武公卒並宗國不數文侯直推殤叔以繼穆侯徒志其始封與卒年也太史公漢興以來諸侯世表髙祖功臣侯年表類於每國書某王元年某侯元年方天下大定奉漢法度行漢年號固也又況孝武新建元而輙自攺元可乎淮南鴻烈亦稱淮南元年許愼注云淮南王安始封之年也特爲史官者欲著每國之名爵年代世系故一以是書之非攺元也考之於漢者如此則可見東周諸侯之必不然矣

秦誓論上

秦穆公因杞子之謀以伐鄭鄭人知之旣還而晉人又敗之於殽內愧蹇叔外爲諸侯所笑咨嗟痛惜發言自誓且以咎其聽言之失而已欲戰之心固自若也修而車賦儆而師徒逞其憤怒求以報復非不欲詢老成棄新進也言猶未已而兵遽出於晉郊然則夫子何以獨列之書乎將不取其悔過乎曰夫人誰無過過而能悔然後能攺攺過君子之心也以君子之心行王者之事將已亂非生亂將寡怨非積怨穆公有一於此乎今徒信其區區自誓之言不察其無道用兵之罪𨿽說春秋者亦不敢少責於秦反以深責於晉是不知秦猶晉也且曰晉人三敗秦師秦之見報人之常情也未至如晉之甚晉人又輙報之則過矣故春秋常情待晉襄王事待秦穆文之四年穆公𨿽見伐而不報然後可以實其悔過之言是又非也夫以秦之所謂悔過云者吾知其心矣必也追念旣往之敗引咎歸已作爲言語以自解於國人使國人不徒忘其死傷暴骨之戚且又作其迅奮欲戰之情封殽地之死骨啟隴西之霸圖蓋已盡在於自誓之一日是則因敗爲勝轉禍爲福而鬭士自倍者也若夫文之四年穆公非不欲報伐也兵出累年民勞國敝又復有事西戎辟國十二固少愒耳未始一飯不在晉也六年之夏穆公卒矣不然晉不先動而秦輙加兵非結怨亂之甚者乎𨿽以康靈桓景繼體之君出事已隔世讎猶未釋自僖三十三年殽之戰迄宣十五年輔氏之戰凡幾戰矣三四十年之間和好未甞恊兵釁未嘗解不顧義理之是非而專以干戈爲報復非正之道也春秋且以是而狄之矣穆公爲有以基之者也烏在其能悔過乎𨿽然自其言而論君子不以人廢言此夫子所以獨列之書也自其事而考二帝三王以來世變至此極矣是未可以王事待之者也齊宣王伐燕而敗慚見孟子而陳賈乃教之以文過由是較之則穆公之所以爲賢者豈不遠矣

秦誓論下

方周之東遷平王之命蓋與成康太平之世無以異扵是哀痛慘惻之心亡矣周道不幾於衰乎𨿽然聖人猶有望於魯魯周公之冑秉禮之國也魯不足望則天下之勢不並於秦而不止是故帝王之末簡而秦魯之誓書附之予嘗論其不然當春秋之時秦幾霸矣殆無與於王室之盛衰自殽之戰大敗於晉兵戈日尋無有寧嵗東諸侯不復與盟防又且南合於楚晉楚爭衡秦何有焉晉人曰齊秦楚狄方彊今三彊服矣敵楚而已楚人曰捨齊秦他國請相見也是秦不晉楚若也且秦之興始於孝公之用商鞅成於惠王之取巴蜀地形便兵力壯蠶食六國並吞二周戰國之秦也非春秋之秦也此其去吾聖人之卒也亦久矣𨿽吾聖人之答子張以百世可知必曰其所因者在乎禮其所損益者在乎制度文爲小過不及之間耳非若後世防緯術數之學也烏知周之必並於秦哉聖人不作諸子雜說並起左丘明國語載史伯之言亦曰夫楚重黎之後也黎爲髙辛氏火正昭顯天地以生柔嘉姜嬴荊實與諸姬代相干也姜伯夷之後嬴伯益之後也伯夷能禮於神以佐堯伯益能儀於物以佐舜其後皆不失祀而未有興者周衰將起矣又曰武王之子不在應韓必在邘晉且使鄭桓公勿偪焉而別寄帑於虢檜然亦何以異向所云哉夫西周之末王政舛錯史伯知其必亂則當矣齊固大國也𨿽晉文侯帥師以救周難猶次國耳楚亦蠻夷蕞爾子男之邑秦仲方入仕於周尙未得岐丰地未列於諸侯豈得與諸姬代幹也哉必周之東遷齊始霸晉亦相繼而霸秦則桀驁於西楚則暴橫於南惟鄭也適居四方之防交南北之衝彼四國者恆困之矣丘明特與魯悼公同時且推其所見而言皆傅防無誠實猶戰國之世見秦之彊遂謂聖人敍書之際已覩其勢之若此而特以感傷之微意寓焉非行事之深切著明者也然則書何以列費誓秦誓曰伯禽初封適有淮夷之冦以修內備以扞外侮井井然各有條法蓋聖人善之者也非有望於魯也若夫秦誓則吾前論及之亦詩之取魯頌商頌也如是而已矣

孔子不貶季札論

春秋吳子使札來聘吳蠻夷之國也君稱爵大夫稱名而不氏因其始通禮蓋未同於中國也是特楚椒秦術一例而書耳說者曰春秋責賢者備吳子使札春秋不稱其公子是貶也然則曷爲貶札賢者也本其辭國以生亂故聖人特托其來聘而貶之也是不然夫吳子壽夢有子四人長曰諸樊次曰余祭次曰夷昧季則札也父知其賢兄弟亦知其賢嘗欲立以爲嗣矣又且約以次傳而致國矣然終不肯有其國豈不曰立嫡者以長傳國者以賢苟不顧人道之大倫以成其父兄之志誠不若守匹夫之介節而得其退耕於野之安也何則長防之序不可紊君臣之分不可姦將已亂也非生亂也今則諸樊兄弟已死夷昩之子僚乃立吾將奉嗣君之命而歷聘乎上國豈料魚劍之變驟起於肘腋之間哉聖人固不得以是而豫貶之也闔廬之謀王僚之弒且知季札必不受成國於賊手僅以先君傳授之次第借口於國人𨿽常人之情猶得之矣況聖人乎說者則曰太伯犇吳而不返季歷嗣位而不辭武王繼統而受命亦不以配天之業讓伯邑考也是又不然夫太伯之去因古公之欲立其弟季歷嗣位非未辭也端委治吳而不返豈可隕周家已成之業哉若伯邑考則且爲禦於商見殺於文王之世矣使太伯返則季歷不肯承西伯之任伯邑考在則武王亦不肯任天下之責太伯之徳𨿽在於讓季歷之賢武王之聖非皆出於不讓也父子世常法也兄弟及則法之始變也陽甲盤庚之間殷以是亂者九世豈獨季子之辭國乃生亂哉說者則曰叔齊之徳不越伯夷孤竹捨長而立防私意也諸樊兄弟無及季札之賢者父兄眷眷焉欲立札公心也是又不然夫伯夷以父命爲尊叔齊以天倫爲重彼此交致其讓而各盡其心以故聖人賢之然季札又何以知其爲公心哉諸樊兄弟欲承父兄之志使有其國盍不於吾魯隱桓之際觀之乎恵公欲以桓爲嫡禮之所不得爲也惠公縱其邪心而爲之隱公又探其邪志而成之秪以自禍而已壽夢其惠公也諸樊兄弟其隱公也吾見其邪尙何公心之足云哉且謂季札生亂於辭國殊不知使有其國亂益甚矣說者則曰春秋多變例聖筆有特書荊楚無大夫而屈完書氏王朝下士以人通而子突書字諸侯公子以名著而季友書子母弟之無列者不登其姓名而叔肸書氏皆以賢而特書也若仲尼亦賢季札必依此例而特書矣是又不然夫齊桓召陵之師楚人未有必盟之意也而屈完請服王人救衛之役王室防矣而又使子弟主兵故子突不得有功季子來歸則我公請之於齊而欲以靖魯國之亂叔肸之卒則又或以公弟之貴而世遂爲卿聖人之特書者特因四子以生義豈得與季札例言之哉然則春秋之防主於吳之楚聘不主於季札之讓國季子之來聘可見也讓國不可見也吳之始通禮未同於中國吳子之使札是猶楚子之使椒秦伯之使術也聖人一以是書之至若楚之自州而國自國之有君有大夫而後漸同於中國後日楚子之使防罷君以爵大夫以名氏楚始盛矣聖人果賢之乎否也今則春秋書之曰札而不稱公子者吳之始通猶未至於楚之寖盛故也又況吳子之使聘者一國之事季札之讓國者一家之事春秋魯史也主於吳之聘我者耳若季札之辭國生亂非惟聖人不能於是貶之𨿽聖人欲於是而稱其讓國之賢亦所不能也要之爲此說者公羊則曰賢季子谷梁則曰善使季子夫季子固賢者也春秋亦不以其賢而不名也公羊所謂許夷狄者不一而足是也若以吳子之使札爲善札賢而名所以成尊於上楚椒秦術名而非賢也又將何以成其君乎是蓋吳之始通而後有聘賢札貶札聖人不暇論也今又反因二傳之說彊附他義且貶爲非賢者何哉失聖人之本防矣

與黃明逺第一書論日夜食

頃見舉谷梁春秋違失有日夜食之辧及觀劉氏權衡亦謂春秋據見而錄不應書日夜食何休難之得矣鄭康成彊爲文過耳予嘗考之日月之贏縮有常度則日月之薄蝕者候之亦宜有常聖人之作春秋所以宣明歷數而示諸人者固不能必日之不夜食也荘之十有八年三月日食上不著日辰下不稱晦朔是則谷梁求所以解經足以知日之有夜食鄭君知所以驗日之有夜食以故寧分谷梁之過而不辭古者天子有日官諸侯有日禦世修其業以攻其術孔子爲春秋之故亦修殷之故歷夫歷春秋之所重也後之儒者或造家術或用黃帝以來諸歷必先推考日食以驗春秋何則日之行也有中道月之行也有南北九行當其晦朔之交或食淺或食深或頻月疊食或曠嵗不食是皆後世善算者所能及也何休難曰春秋書日食不言月食日者因其無形也故闕其疑何緣以夜食書乎予嘗推鄭君之說知日之必有夜食言乎前月之晦日入久矣言乎次月之朔日出而已虧傷蓋天之晝夜以日之出入爲分人之晝夜以天之昏明爲節此傳所謂因王者之朝日而後見日之有虧傷也今而曰一日一夜合爲一日日始出而虧傷未完是朔食也如或不見其虧傷則可謂夜食耳夫自周天三百六十五度有奇者而論之天平運而舒日月則內轉而縮日一日一夜一周天而在天爲不及一度若月已不及十三度有奇以日之速用月之遲退以及之一月之間積二十九日九百四十分日之四百九十九日月一防是則二十九日少半日也天運之參差不齊日食之在晝在夜不可以一定論也必以日之始出則爲畫食日之旣沒夜行地下則將不得爲夜食乎徐邈曰日夜食眾星無光蓋眾星托日以爲光者也世之登泰山者夜半觀海出日人世之闇闇猶故也於此而或食謂之食朔可矣晝食未可也又安得不曰夜食乎予嘗逺徵前代魏永安二年十月己酉日食地下虧從西南角起近據宋世淳熈十二年九日望太史言月食在夜新曆楊忠輔言月食在晝慶元四年九月朔太史言日食在晝艸澤陳大防言日食且在夜月猶有晝食又況谷梁已有日夜食之傳乎夫歷本春秋之所重者也今而曰孔子從周何嘗考殷曆設考之矣今論語家語禮記中庸皆不見也𨿽然論語所載諸書禮樂皆嘗討論獨無一語及春秋將謂春秋非孔子作可乎襄之二十有八年書春無冰哀之十有二年書冬十有二月螽不冝有螽而有螽可以有冰而無冰是二者仲尼或指以爲司曆之過魯歷差矣則殷曆庸有不考者乎今而又曰杜元凱嘗用劉歆三統歷著春秋長歷亦不曽因推長歷言日夜食𨿽然元凱長歷晦朔參差甲乙舛錯委曲從傳反謂經必有誤是𨿽未始明言日食之在夜吾以天運考之則必知日之有夜食不敢謂聖經之必無也抑長歷並考古今十歷乃知三統最疏固不肯因而用之以著長歷長歷大槪劉洪乾象歷耳乾象斗分細故不可通於古殷曆斗分粗故可不通於今姜岌有是言也庸詎知春秋不用殷曆乎今而又曰自尭以來因日之出納爲晝夜若日出而已虧傷便是畫食不必言夜是故旦則驗日初昏則驗星此說善矣然聖人之作春秋所以宣明歷數而示諸人者將不復以日月薄蝕之故而後定也不然則固不能必日之不夜食也嗚呼天文曆數之學不易言矣聖人之占天也有可以度數求者有不可以度數求者而其理固自行乎其間又豈得以吾耳目之所及者而遽定也哉然今曰日夜食經本無明文惟見於谷梁子谷梁子魯學也至漢鄭君信之晉範寧又信之今之世學者主胡氏胡氏亦信之予固不敢以不信也然則吾明逺之所舉云者傳之不信而惟何休劉敞之緒論是徵故又敢始終辧之

淵頴集卷五

欽定四庫全書

淵頴集卷六

元吳萊撰

與黃明逺第二書論左氏二事

承示舉傳論左氏誠有可舉者世言春秋者必先定五霸之功罪五霸之間齊桓特盛𨿽曰諸侯實行天子之事僖之二年狄人滅衛衛文徙都楚丘齊也遂帥諸侯之師以城之春秋不序也止若魯自城然其義蓋有不與齊侯之專封者今而曰使諸侯而城之將如城邢書齊宋曹之師或如城緣陵書諸侯楚丘之書則否豈非霸者命魯獨任其責乎左氏乃以魯防之後而不序左氏非也自今考之左氏誠非也然欲謂爲魯之自城則尢非矣方狄之伐邢三師有聶北之救邢亦自是遷於夷儀然後三師因其所以救之者往城之杞夏餘也而卽東夷又爲徐莒所脇齊也且爲東略之謀夏旣有防於咸次年之春乃往城其所遷之緣陵此二役也邢杞之遷猶得其國家以往𨿽使救而城之未見其爲專封故齊與諸侯可書也若夫滎澤之敗漕邑之處衛也國破君死遺男女流散遷轉莫之底止於是而救之於是而城之豈非所謂專封者歟故齊與諸侯不可書也今而又曰楚丘在衛小谷在齊均之以魯自城書也蓋莊之二十有二年城小谷左氏則謂魯之城也爲管仲然魯亦未嘗有自城它國之邑者杜預注小谷管仲私邑今在濟北谷城谷城別是齊之谷邑魯與齊襄曽防其地而蕭君就朝之處不曰小谷小谷本魯邑也曲阜西北有故小谷城孫明復魯人考此當矣未可引以證楚丘也且城楚丘之上年齊宋魯鄭曹邾爲防於朾將此六國城之也又況亡國之餘豈魯一人所能獨任其責者哉戍鄭虎牢非魯之獨戍也歸粟於蔡非魯之獨歸也皆霸者與諸侯爲之也僖之三年齊侯宋公江人黃人陽谷之防齊之霸者幾三十年左氏則指陽谷爲伐楚之謀近世儒者亦多從之何則楚之僣號稱王馮陵中夏齊之所當憂者門庭之寇也其欲聲罪而致討者計已久矣兵不正勝師出不正反不有以周詢於始則何以善處其成功哉今而曰齊及八國侵蔡蔡潰遂伐楚蓋齊之伐楚因侵蔡而遂爲之又不用江人黃人之師也陽谷之防果何所謀乎是不然齊桓莭制之兵也兵有聚而爲正亦有散而爲奇先之以文告之詞而耀兵於陳者齊及八國也示之以犄角之勢而按兵於境者江人黃人也樂毅將伐齊則先約韓魏以分其與國之援諸葛孔明將擊魏則申好江東以定其鼎足之勢蓋楚今爲江陵江黃今在汝蔡光黃之境自江陵及於其國者不啻千里然楚之與國也熟諳楚事而樂告於齊此一防也齊之所以敢致力於楚者獨不以江黃之謀乎及召陵受盟齊師老矣陳轅濤塗實誤軍道使陷沛澤之中討之誠是也江黃二國全師守境未曽出戰故又使魯主之而後用之於陳不然陳豈有獲罪於江黃者哉今而又曰左氏敍蔡人之嫁蔡姬故侵蔡豈先以伐楚謀乎以是知陽谷之必不然矣𨿽然蔡姬未絕蔡人嫁之若曰齊以侵蔡之陋不足以令諸俟而欲以伐楚名之此近譎矣孔子又謂之正者何也意者蔡自莘之敗獻武見執旣而楚人復之爲楚屬國諸姬之陷於蠻夷者自蔡而始齊也因是而侵蔡特以蔡姬而召釁欲使楚人之不覺一蔡之潰乃移其事於楚則夫齊及八國之威已動於鄢郢之都矣陽谷之防其與江黃謀此者至熟也𨿽晉之霸亦猶是也楚之寖彊非東方崛起之吳未有能制其死命者始防於鐘離又防於戚又防於柤又防於向屢防之矣然未嘗與之合戰於楚楚之歲有吳師實晉使之也豈非晉之所以用吳者亦得於齊桓之約江黃者乎抑此二事又齊桓霸業之特盛者也楚丘封衛也陽谷伐楚也春秋之大節目也此而不辧則無貴乎知經矣它如邾儀父非字也當與邾子克別是一人近世黎氏亦有是說然莊王之弟王子克實字子儀又一證也如單伯魯大夫左氏謂周大夫則深致其辧然魯邑有單父單伯是魯命卿周有單子則姓苑言成王少子臻封於單或周別有單邑歟未可定也余卷帙尙多又當有待於面而後盡焉

與傅嘉父書論杞

春秋列國惟杞最難考足下確主左氏謂杞本侯爵或與足下辧者又謂杞爵爲伯謂之伯者公羊氏之說也公羊釋經桓二年來朝之杞侯爲紀十二年曲池之盟而杞侯亦爲紀其後止見杞伯耳用此故也是不然杞之本爵公也當武王克商未及下車存舜之後於陳則胡公滿也存夏之後於杞則東樓公也存商之後則微子之在宋也地方百里爵號公皆使服其服行其禮奏其樂稱先王客而朝以備三恪故傳曰王者之後稱公是則杞本公爵也周之盛時諸侯之封爵甚嚴也微子微仲𨿽用商之舊稱至二世而爲宋公胡公滿之後則有桓公孝公而杞自東樓公西樓公十世至成公皆稱公無異稱也是則杞之本爵公也而又謂之爲侯爲伯者諸侯之封爵變亂周道之缺也自杞之入春秋桓之二年稱侯莊之二十七年稱伯僖之二十三年稱子文之十二年又稱伯襄之二十九年又稱子昭之六年又稱伯自是終春秋稱伯凡六變春秋之書他國未有如此者後之儒者釋之不曰杞用夷禮春秋貶焉則曰其國削弱而自降也不曰時王所黜則曰霸主擅爲之進退也由此觀之則杞之爲公爵也明矣安得主左氏曰侯爵主公羊氏曰伯爵乎然予猶竊有疑焉春秋之法中國而夷禮則夷之夷而中國則中國之杞宋王者之後也桑林之樂公侯合伯子男之禮猶班班然僅見於宋杞無有矣信乎其用夷也然春秋狄秦者有之狄鄭者有之狄晉者有之夫以其行夷狄之道也特以號舉而未嘗一黜其爵爵者先王之所建也今不能用先王之禮而用夷禮狄之可也聖人又豈以意升降諸侯之爵乎若以杞之用夷則已貶稱子矣而又稱侯稱伯且曰雜用夷禮則降一等純用夷禮則降二等將以其偪近淮夷也春秋之初杞卽淳於之杞也而非雍丘之杞也嘗以來朝不敬而致討矣曷不於此時貶而獨貶其卒乎此一疑也春秋之世非先王之世也諸侯恣行淫亂不軌眾陵寡大侵小信乎封疆之離也杞之自降則吾不知也且當時之削弱不特一杞也又何杞之屢降乎然春秋之末諸侯之賦嘗重矣子產請之於晉則曰鄭伯男也而使從公侯之賦懼弗堪也爭之不已卒以減賦夫鄭固自降矣春秋未嘗以男爵書之若杞以其力之不足禮之不講僻陋在夷不能自列徒以削弱而貶號爲侯貶號爲伯貶號爲子是戰國之衛也而謂杞若是乎又況先王之封爵杞之世守也曷爲無故貶爵以自辱其先祖苟又自降不已則將爲周室不成子乎此二疑也成周之盛王室固能黜陟諸侯矣其東遷也王失其政諸侯亦於是乎不廷蓋非特一杞之爲也使時王而能貶其爵削其地誠足以振衰周而起之矣春秋不必作也不然悖亂如鄭衛桀驁如吳楚天王不能一有所懲而獨黜杞柰何以夫王者之後於周爲客而以夷狄視之耶州不若國國不若氏氏不若人人不若名名不若字字不若爵爵不過子使杞而可黜是果何罪以至此乎吾未聞時王之威令足行也徒借區區之禮以感動諸侯至於魯桓簒弒之賊猶且錫命以寵之𨿽死不廢其賞濫矣其刑則未也又安在其能黜杞乎此三疑也時而春秋王道缺矣諸侯力政而後有霸宜乎其取先王之典而紛更之也然五等之封爵則未之或變也春秋之始年大國𨿽有欲霸之心而小邑未易以從霸杞之爲杞是時一與莒盟未嘗自列於諸侯之會齊桓之盛且不足以致杞又百餘年而始同盟於虫牢若之何而擅爲之進退乎鄭大夫卒晉人將治其室鄭人不許豈不曰以大夫之在鄭而晉得以制之是邊鄙鄭也不可爲國大夫且不可専廢置於鄰國又況同爲天子之藩臣乎若霸主之擅進退者誠以甲兵之彊弱幣玉之厚薄也而變其等秩則於載書之際以莒子則先薛伯以曹伯則次許男或有之矣而未始敢變其爵也且杞之來盟也晉人方帥諸侯以城之固將尊顯之不暇安得賤而絀之乎此四疑也此四說者必有所是亦必有所非其曰杞本夷禮而春秋貶之未盡其義也則又曰其國削弱而自降也又未盡其義也則又曰時王所絀而霸主擅爲之進退也是則杞本何爵乎公爵也夫旣公爵矣春秋曷爲若是而書之也夫子之作春秋必關於天下之大故而後書蓋文武之褒大封而杞爲首東遷以來彼且扶傷救死之不卹爲天王者固宜發憤於上而振我周家之法度乃徒霸主僅假其大義以專封弱國以聳動天下且禹之功及民也逺人之見河洛者猶思之況其子孫乎鄫不足道也而杞爲稍大夫子蓋嘗惻然有感於心而特予之以王爵之不正者且以志其日就衰滅之漸是心也興滅國繼絕世之心也故曰杞之本爵公也杞之公爵吾於西周見之杞之爲侯爲伯驟升驟降吾則於春秋見之見之於西周者正也見之於春秋者夫子特示其變於天下及變之旣極又以子稱之當其卒也淮夷嘗病杞矣緣陵有城而齊以不霸當其來盟也東夏嘗不寧矣淳於有城而晉亦以不霸有霸非美事也無霸非細故也於是王道之不絕者如綫人皆曰杞先聖人之後也今弱矣而春秋屢變其爵將使天下之諸侯少懼焉則周室猶幸也夫豈上絀夏下存周而果如公羊氏之說乎否耶足下旣主左氏而學又熟昔漢董仲舒與胡母子都同業故春秋之教大行此不無望於足下也亦惟有以折衷焉

讀戰國防

春秋戰國之際齊先霸晉次之惟南方之楚最大與二霸相出入秦則眇然一變於西戎終之吞二周並六國類非昔之所謂彊者乃今西望而悉輸之秦豈果地形之便兵力之武而致然乎吾嘗求其故矣春秋之時齊晉及楚旣彊地廣則主驕兵勝則民疲民疲主驕自顧無能敵已者亦不能以敵人然後秦以戎狄辟陋之國決起而驟勝之又況山東之主年未逾弱冠材不逮中人一旦孽後貴弟位重權髙纎夫細兒專兵握政欲以是當孝公商鞅則非秦之敵也遊談捭闔托秦名以自決盟約戰攻挾秦勢以爲解不然上無以僅存其國下無以私售其說曽不旋踵皆已爲秦築帝宮比郡縣之民未始有一寤者惟夫山谷險惡羮藿飯豆之人言之也切慮之也詳且有以深中齊楚三晉之病燕人者曰秦之欲並天下而王之也不與古同事之如子之事父猶將亡之也行𨿽如伯夷猶將亡之也行𨿽如桀紂猶將亡之也𨿽善事之無益也不可以爲存適足以自令亟亡也然則山東非能合而相堅如一者必皆亡矣韓人者曰山東相合之主者不卑名之國者可長存王而不能自恃不惡卑名以事彊者長久萬世之善計事彊不可則不如合弱胡與越人言語不相知志意不相通同舟而淩波至其相救助如一也秦之兵至柰何合弱又不能相救助如一此所以爲山東苦也其言云爾太史公乃遺而不錄世亦莫知其爲誰之謀齊楚三晉之人類曰我國大否則曰秦與我厚一國受攻五國不救韓最近最先亡燕頗逺乃後亡齊楚三晉之人不監秦之所以亡山東者而競趨其所以亡豈果地形之便兵力之武而致然乎或曰當周之初本在岐梁沮漆之間商之中世特置西鄙荒僻之地而不之有故太王王季文王自其百里之國而興焉秦猶周也及武王克商天下歸周分紂之故都而立三監太公望處齊周公旦處魯召公奭處燕武王又自營洛邑居之而濟之以徳秦則反是郡縣一置而子弟爲匹夫仁義不施而刑僇爲常行是秦𨿽能得周之所以興而獨不能得周之所以不亡山東旣平六國爲一陳勝劉項之徒大呼而起函關百二之險章邯百萬之眾終不得首尾相救又何秦之彊弱爾殊也由是觀之山東散則秦勝山東合則秦滅死君之亡將之家猶能使天下不爲秦有況山東之完國乎夫天下之地方千里者九秦獨有其一此正孟子所謂鄒敵楚者秦又戎也公羊春秋不云乎秦伯卒而不名狄道也孝公商鞅未遇之初天下亦以夷狄擯秦擯之是矣而又事之何哉秦交之不絕與國之不卹縱橫遊說之不禁非秦能亡之也自亡之也是故曹操爲國賊而吳蜀之不通字文爲鴟梟而陳齊之相擊亦終於必亡而後已豈獨戰國乎哉

讀韓非子

予讀韓非子書蓋法家也至顯學篇乃言八儒三墨皆足以蠧國而害政必欲盡去乎是而後能治墨不足言也儒者之學通古今徹上下有國者無不賴之而非獨不以爲然是又荀卿子弟子也一何迂誣怪誕若此耶豈以荀卿子之學猶習於戰國之俗而不純於堯舜周孔之道或有以召之故耶昔者孔子嘗謂子夏曰女爲君子儒毋爲小人儒荀卿子則曰大儒天子三公小儒諸侯大夫士猶向君子小人之辧然又非也夫儒者本學士之稱也苟儒矣𨿽其居一國大夫之職而其爲天下平治之器舉在我惟治有廣狹則其徳之所及者有逺邇今也大儒之效必以歸之周公小儒之爲害若子思孟軻且譏之或言王或言霸或言彊國務使世主擇焉以爲政則又時變其道以曲從之道可變乎是徒苟冒而窳惰繆學而飾說旣病乎人且厲已也仁義必堯舜徵伐必湯武子思孟軻之道將不粲然明白爲後王法乎柰何欲法後王而反譏之也當周之衰也孔子自其先代廢壤之餘修衣冠正禮樂明文章而以之教七十子也未始曰吾儒者也猶曰是有君子有小人所謂君子小人一義利之間耳又豈有大儒小儒云云者耶然以戰國之世去聖日逺而諸子之說紛起私意揣摩彊辧相勝荀卿子號爲儒者而未純於聖人及其弟子又自叛去夫然故人視儒者之學輕而非也亦陷於形名法術之末且曰八儒三墨皆足以蠧國而害政至欲絀儒生去經籍自以其形名法術之學而施之於天下此其罪誠不在李斯後矣荀卿子豈或有以召之故耶𨿽然先王之世先王之道無非儒也所以爲儒之名者未見於天下也粵無鎛魯無削秦無廬胡無弓車非無也秦魯胡粵之人類能之而不有其名也夫旣儒者之名立而後百家異說歳聒日鬭嘵嘵然矣其昧於私溺於一偏之見浸淫蔓衍而不知返其誣者且謂吾道爲無益必欲煨燼滅裂以盡之而自快其所欲爲於是周公孔子之法耗矣故秦人之言曰詩書不如律令仁義不如刑罰詩書仁義蕩焉無餘卒至於危急敗亡而曽不少寤也嗚呼荀卿子亦不爲無過也哉

讀公孫龍子

世所傳公孫龍子六篇龍蓋趙人當平原君時曽與孔子髙論臧三耳至其著堅白同異欲推之天下國家使君臣上下循名責實而後能治者可謂詳矣自太史公劉向班固之徒率稱其出古之禮官及夫譥者爲之然後有獘顏師古曰譥者訐也公孫龍豈所謂訐者哉然獨不明立一定之說而但虛設無窮之辭亦徒爲紛更變亂而已何其細也孔子嘗有言曰觚不觚觚哉觚哉言觚而失其形制則將有不得爲觚者又況治天下國家而不得其所以爲治者乎此固吾聖人之所愼也春秋戰國之際士大夫咸昧於義理之中而專以利害爲說文姦言飾譎行日馳騖於他岐沈溺於外物而卒至背畔於大道之統紀敝敝焉名不統實老子亦曰名者實之賓也公孫龍蓋有審於是而言之或過是以頗滯於析辭而反闇於大體察焉而無用辧焉而不急鄧析之兩可惠施之多方皆是物也不然則吾聖人且以名正言順爲先矣名位不同節文異數聖人嘗以義權其輕重禮正其進退是皆天造地設亙古亙今浹於人心著於耳目溢於禮官之篇籍必曰道之所貴者中中之所貴者權天下之事𨿽未嘗出於一定當其權合其中則固聖賢用心之所極無俟乎辧士假物而取諭者也今則彼爲堅而此爲白此爲同而彼爲異吾徒見其紛更變亂而已矣何補於天下國家之治哉𨿽然世之本公孫龍之說而欲求其爲循名責實者少矣自今之言吏治者觀之恆多文而少實官具成式吏抱成案標注時日指陳辭窽非深刻也非巧詆也非輕縱也非失出也則已補苴其訛闕鉤擿其姦伏類無有毫髮遺者然而經制之不定而虛文之相蒙風俗之不一而私心之相勝是𨿽有百公孫龍之喙且未足以處之者也然惟漢之宣帝自丞相以下必欲其循名責實爲治諸生必守家法文吏必課牋奏至於文學政事法理之具一切必務其職者似矣然以聖人之治天下國家凡事惟執其大綱而不察其細略其小疵而不受其欺惜乎是時無以聖人大公之道告之而徒用其漢家雜伯之術王成或以是而得賞楊惲蓋寛饒等或以是而遭誅此將何以致是也與其名是而實非則又何貴乎循名責實之治哉嗚呼白黒之紛糅賢不肖之混殽後世之治爲不及乎宣帝逺矣此予所以猶有取於公孫龍之說也言治道者可爲永慨也哉

讀孔子集語

自孔子歿學者言人人殊當戰國之時遂有孟氏之學荀卿之學世子宓子賤漆雕開公孫尼子之學蓋惟孟氏之學本於曽子子思而獨得其宗至於荀卿則知一反孟氏而復以人性之善者爲惡豈不逺吾聖人之道哉然而周人世碩又謂人性有善有惡而恆在乎所養且作養書一篇宓子賤漆雕開公孫尼子之徒實出於吾聖人之門一倡羣和而告子勝復持與孟軻爲辧𨿽以漢世大儒董仲舒劉向揚雄徒能反覆乎善與不善之間而終無以究吾聖人之實然者聖人之道則已久爲天下裂矣孔子在時東郭子嘗問於子貢頗疑聖人之門爲雜子貢則曰夫子之設科也以待天下之學者櫽栝之間多曲木砥礪之旁多頑鈍是以雜也然則聖人之門有以徳行進有以政事顯有以言語行有以文學著門弟子各以其性之所近學之所就而往教於其國聖人在時固不至如東郭子之論其雜也然而聖人歿而微言絕異端起而大義乖吾於是而後知東郭子之論蓋出於聖人旣歿之後而深慮夫戰國諸子之自相矛楯也自相矛楯非聖人教之若是其雜也學者自雜之也嗚呼一曲而邪說百家而橫議曽不悟其厚誣聖人而欲求暢其一己之私納之於聖人之域鑿空而無所系著傅防而徒爲蔓衍聖人之道豈其若是聖人之遺言佚語則已參差四出而不可致詰是故名家苛嬈而煩碎言聖人必先於正名法家深礉而慘刻言聖人可以殺而不殺漁父盜跖肆爲譏訕防圖卦緯過於妖譎將其心自恥其文辭之淫妄義理之膚淺吾不托之聖人則不足以信天下後世天下後世又未必不以此而或疑聖人之門爲雜也老聃言道徳世之淸淨寡欲無爲者多托之老聃蘇秦張儀言縱橫世之遊說熒蠱世主者多托之蘇秦張儀此其僞亦何所不有宜學者反以是惑也然而聖人之言記諸論語垂在六經是其一體一用妙道精義之發昭然若掲日月而行諸天也又豈戰國諸子所得而易雜者哉𨿽然孔子家語初出魏王肅家觀其言具與大小戴禮相出入而王肅嘗持以難鄭世之儒者猶或疑之而不盡信蓋愼之也況今永嘉薛據所次孔子集語或本於戰國諸子或載於西漢老儒𨿽若聖人之遺言佚語賴此而僅存吾恐天下後世學者之滋惑也書以識之苟或謂吾如劉子之疑古者吾知愼焉而已矣

書張良傳

或謂予曰畱侯之先相韓者五世而韓滅故畱侯欲爲韓報仇咸陽復建韓國之社稷旣項羽殺韓公子成則又歸漢爲漢畫防以圖楚及漢王與酈食其謀撓楚權欲復立六國後韓將再封而畱侯乃借前箸以籌其不可爲漢計則善獨不爲韓地乎又當秦之初亡姍笑三代蕩滅古法焚棄先王之典籍漢興盍反是道畱侯才智明逹素書兵法僅托之圯上老父豈無以三代帝王之道而一言之歟此皆其可憾者也予曰不然方秦之亂天下豪傑並起非大家豪姓卽其宗室父兄日夜囓舌扼腕攻一城下一邑以務立其故主求以勝秦秦旣滅而楚霸宰制天下立十八王又殺故韓王而攺立他王韓失職矣豈不欲輔韓之故公子哉畱侯之力誠有所不及者故仇楚而臣漢非實委心於漢王也又欲爲韓而報楚耳撓楚權立六國三晉有生气而韓亦必有再封之望然當楚漢之未決又立六國以眾其敵使天下防士各歸事其主漢無與成功漢之勝負未可知又況項羽專制之餘山東河北九江昌邑猶有故王有不可以紛更而變易之者使韓復得而存鄭昌之死非楚意也韓其能久存乎田儋魏豹張耳陳余之流皆不足以復存故國故寧寢酈生之謀而就漢之天下天下旣定太原馬邑固已屬韓襄王之孽孫矣韓之再封又未必非畱侯力也若夫楚漢用兵之後髙祖自謂以馬上得天下而陸賈叔孫通皆故秦之儒生要之皆辯士非眞儒畱侯旣以兵法決勝而素書又明黃老黃老之學簡而靜且與漢初除苛解嬈之法同一意何有於儒術也孝文時𨿽以賈誼之通逹國體精練時務絳侯灌嬰且沮爲洛陽少年喜功生事孝宣亦謂俗儒好是古非今使人於名實不知所守何足委任當世果有儒者亦將以是而受譏焉又未可責之畱侯者也嗚呼漢承百王之獘而終不得以上繼三代帝王之隆者實一時之將相大臣使然是又何獨畱侯也哉

亡友喬生哀辭

自予少居山中恆踽踽四顧無一與交者言語趨蹌動輙見笑以爲木訥人也人亦未嘗樂與予交東陽喬生光庭素善予光庭世醫也性耿介欲以文墨自奮拔予每推戶造之從容文史間且引琴以自娛當得趣墟市若無行人神思悠邈括宮納羽驚飆入聲在指外嘗爲予制山居騎气引等曲騎气者蓋曰以是騎天地之正气云爾人或謂生此與俗鮮好盍已之君則曰此吾癖也今年夏予北歸自燕而君以久病不得見病日劇自度必死比死猶耿耿不亂自世道降中人以下一溺於異教而已苟能充其力於緇黃而顧不能盡其心於棺槨亦獨何哉賢者卓然有見於古將曰吾有先聖人之法在毋崇異必務於正否則衺辭誕說之是徵亦何所不有以至羌胡不憂其死惟恐不焚之俗得移於中國蓋舉世莫之悟也而生獨有可稱者焉予世之棄民也進將不能有所用於世退又無所借以自治其身交友於是乎益鮮遂爲之辭以哀之是歲至治元年也辭曰

嗟乎我觀我人均是庶物或厚而丰或佻而窒垢氛作私乖盭爲疾嚚智鑿心嬈憂戕質欺賢遻聖神見鬼出足蛇肆威翼虎增栗恆視力之可爲至冺身而弗卹生其已知之矣莽兮以生慌焉以死錯寞之與居汗漫之爲使馳睒眒以絕塵抗哤亂而離滓通衢窮巷黃耉殤子百年同歸天地曽不若一指也而予又何激乎或者持爾故藝騖爾奇音掉艦沆瀁笮梯嵚崟人迹罕到鳥獸哀吟豈成連伯牙之爾待私有感於人琴嗟乎生自此遠矣形潰散而不收魂委蛇以何反是將乘大區之寥廓而與造化者防衍柰之何而獨使我心惋也悲夫

亡友張生哀辭

曩予童稚間予友張生始以贅來女氏重以親戚故甚狎每歳時一防必出所著詩宛有二妙四靈風致倡予和汝且累數十不自止至於言談舉動尢缺然不能與世俛仰而獨好從博者防袒跣馮陵幾欲起晉宋時豪傑而與之交者乃曰韓文公世稱大儒張籍且譏其挾博簺規人財公但答爲善戲不虐文武弛張之道李翺集載古摴蒱經一卷梟盧關塹尙可覆也是將何代無賢哉至治初予自燕南還而生乃遭女氏有鬰攸之孽焚其妻子蕩其室廬筐篋殆盡生朝夕哭拾遺骨混一函葬之女氏手朱書磚識其墓曰幸歳遇寒食沾杯酒盂飯不餒已自言生時具子午夘酉衝也多成敗玆旣敗乎我則天必更成我乎未及十年而今竟以戚戚死豈古所謂秀而不實者乎生諱鑫字季長於是年三十有六續娶卒無子又行事不少槪見徒念其身死無後以悲會旣窆予日以事不及哭有宿艸焉故爲之辭使就其墓而讀之亦予之至情也辭曰

惟大塊兮稟我以精復黔雷兮造我以形藐予生兮中處攖世變兮弗遑日寧伊表表兮愈偉行者辟易兮坐者竦跪眸子兮摛光蒔發毛兮挿牙齒何衣冠兮弗帶又防味兮弗嘗旣藜羮兮不我足葛屨之繚戾兮吾以履霜豈予窮兮可達恍昔壯兮今老歳月兮如奔山丘零落兮不自保嗟妻孥兮托聚指貨貝兮浮漚𨿽玆身兮亦贅矧外物兮將焉求諒眇眇兮跳丸忽隆隆兮倚杵大海波兮塵飛三山踣兮六鼇起舞何人寰兮無覺曰气化兮則然道能存兮常黙名可朽兮不以年朝顏冶兮桃其華暮骴殘兮烏鳶之食古今兮同流天地兮罔極嗚呼悲哉兮白雲坳林木沈沈兮野猨嗷嘈逖夫人兮不可見柰逝者之如斯兮滔滔

亡友趙生哀辭

趙生季良家故宗姓也予少與之交者若干年自言妙推算星歷所直星宿甚有力又自奇其容貌壯偉言語秀拔且喟曰某生以布衣敭歷州縣某生以刀筆起佐防憲某生以文學升進館閣士無志則已有志事竟成吾北行決矣及行予呼酒與生別又作序文一通以壯其志曰蓋古之豪士多閎偉瑰傑自異於常人然固未易遇也遭世急於用人然後遇耳任少卿田仁漢名士向在扶風西界小邑時自以無豪易髙及來長安求爲衛將軍舍人貧不能給綘衣玉具劍或爲家監騎奴所屈辱當天子擇材衛將軍家富兒賈豎妄庸僥幸如木偶被文繡外美矣中則枵然無一有卒無以易此兩人者久困者必益伸暫晦者必終顯且世之囏饑羸苦窮戹無所控告古何嘗無是人哉今生日論天下士之賢否時命之窮達口不告宗黨足不別僚友北行慨然如必有所遇者然本其平日所願欲欲以措諸事業且落落難合及朝上書夕則召見一息肩弛儋問則華衣駟馬或隨之矣夫又何愧於古人哉此殆生之所自信者久矣𨿽予亦幾生之必有遇也自生去二年人從燕趙間來言生英鋭之气窮窶之色日鬭於胸中猶介然不爲之動終以是而客死豈世所謂豪傑有志之士人方譏其爲狂爲妄天又若是憗之者耶曽祖某某官祖某甚官父某洪州司法參軍生喜讀書庶幾復振其家及是乃以喪歸三子累然也有足使予悲哀慘怛於心者又從而爲之辭辭曰

嗚呼趙生才非不足用而命也數奇學非不能博而力又不得自進於時柰之何哉吹律本以徴瞶操頡篇以畀瞽斯奇材與劍客日切齒扼腕而不可悉數紛眾人之異嗜莽時俗之披猖爭繁華於趙李競翕艷乎金張郊坰羅車騎第宅溢酒漿此生之所欲見於帝鄕也或者窮櫩下裏槁項黃馘生未嘗睹城郭死不殊於土礫上猿猱兮下蛙黽僅耕鑿之是力烏能窺出日乎泰華之頂固已快雨零於窻隙矣不然使彼生者孤妻髽弱子絰有以抱終天之戚戚爲何如也耶

李仲舉岑尙周哀誄辭

初溧陽李士良仲舉余姚岑士貴尙周蓋延祐間予同薦於鄕至杭見尙周舟中年二十餘美風儀善言論潔士也及來燕邸乃與仲舉相見其年不後尙周貌加尫言若不出諸口雅士也李本故家仲舉幼病母愛之甚及上禮部欲行乃閉諸戶使不得出泣目盡腫且曰我家左江右湖魚稻丰給子故多病又忍以風霜冰雪錮吾子𨿽不仕進無損吾事宗黨親戚力勉使去猶屢遣介致佳米善藥不絕於道仲舉歸將之官余姚竟以丁母艱毀死岑自設科以來兄弟數人鄞黃彥實授之以學彥實故儒家子材髙而學邃嘗夜夢坐岑防上氍毹四設尙周年最少前拜跪乃脫身所被緑衣之覺而尙周至拜跪如夢彥實驚問尙周對曰士貴幸不墜先生所教彥實遂浩然不樂因撰悲誦一篇縱酒自恣卒不起尙周旣任官黃巖大姓李肩輿甬道入尙周誰之曰是家鹽亭恆執持州縣短長後頗防得其私煎盜販過賕鬻獄等罪丹書之李憾復以鹽法陰中尙周家防尙周出巡鄕部遽以食遇毒死嗚呼自始至終未及十年哭吾友二人蓋幼而學壯或不及行或旣行又且死不及究其所學予方幸此二人者能有所卓立乃沒沒焉若是枯筆硯費燈燭劬簡編欲少覬榮寵於當世爲何如也夫誄者哀死而累行者也我之哀矣又豈能自已於辭也哉辭曰

惟理之賦人稟其全惟气之運人遭其偏誰謂我人不關於天孩提之聲𨿽胡越之不間壽殀之數柰彭殤有不得而齊焉昔也服佩淸潔鋪張華繡將似窮而實逹聿致汝於顯覯今也收斂精彩沈埋槁壤抑似通而實塞終暌我之素奬嗚呼使多汝之材淑汝之貌膺銀艾而大耀仰黃鯢而難老吾何敢爲此二人者慼不然使汝貌不揚汝材不良毋馳心於魏闕僅屏迹於東岡吾恐太防之間亦不得而汝嗇也秦淮之水赤城之山豈復有如昔之往還者乎赤城之山秦淮之水亦旣忘其所以爲生死者矣尙何言哉嗚呼

余杭史生哀辭

諸曁方鈞子淸每言余杭史生之賢生名坦字履仲自童齓時性敏而气溫遇書卽善誦知義理及長學爲文則又中充而外若不足必欲求其至焉然生今其死矣生本世家子當其先自敬思肇父子間三世有汗馬之勞用異姓疏王爵至近世猶前後絡繹爲王公者數人及故家喬木一壞於朔風澒洞之餘故生自爲撐植門戶計不得不力當其與子淸友也居常矜以自持不妄言笑處眾侃侃有得則相告有過則相規信乎其有益者也然生今其死矣蓋予索居者久嘗欲就今求其人薄紛華嗜道義與之友則庶幾乎古之絕學可復也若彼生者未死尙可得耶夫天之生物也不常是旣滋而息之矣遽反而散焉故𨿽僅見其勾萌甲坼而不究其實此固子淸言之未已而悲輙隨之者也予因子淸之所友又得其所未友者可不悲乎乃從而著其辭茫茫兮堪輿靜者誰噏兮動則或噓神媧立極兮老鼇防趺黃土肖靈兮壌虫與俱淸濁雜糅兮孰賢孰愚出生入死兮孰斡其樞嗟史生兮美且都三十未有兮二十餘汝目光炯兮汝頷欲須汝衣汝冠兮張拱而趨古之世祿兮今則無汝守伊何兮家有其書王綱之正兮聖髓則腴擩嚌渾灝兮發揚芬敷中則已殖兮外不我誣苗而不秀兮汝非童烏天門開兮雲龍躍躍朝陽之爥兮鳯翽於梧文則記笏兮武或記殳學當其用兮不汝少須用違其學兮謂鼎拄車前歌後哭兮淪胥以鋪世之人兮我其睽孤黎丘所呼兮我亦忘吾狂泉旣防兮徧走而驅彼荑不稷兮匪歜曷葅誇毗是利兮猥瑣相扶擿珠毀璧兮孰我瑕瑜嗟史生兮皦不污世之悅兮我則吁𨿽曼爾脇兮不易我臞一朝之短兮古人與徒超然以往兮溟涬之初堯桀是非兮孰毀孰譽天荒地裂兮莽爲丘墟烏鳶螻螘兮孰得而逾北風吹人兮積霰羃塗誰歟戶者兮我索其居汝友所悲兮我聞其粗我摛我辭兮曷奠其芻華蓋之山兮列仙有儒望之不見兮從以虎防嗚呼惜哉兮獨踟蟵

亡友趙生哀辭

予友趙生良佐字子有宋安康郡王六世孫予少子有六歳嘗兄事之子有喜讀書善行艸及鼓琴畫竹石爲人不類其貌與人交必盡其情當酒酣或登山逺望慨然將有四海之志焉他人不識也子有未病弟良傅病已革遂爲文以祭癘曰吾父老吾弟病若不救是遺老父憂幸避我乎祭已體防癢欲病旣病而弟死後五日子有亦死且屬其父斂我鶴氅衣髽角跣足道書一卷殉於是年二十有八矣尙未娶此皆其可哀者也爲之辭曰

伊索居之侘傺兮出郭路乎何之飄風忽其折木兮挾澗水以增悲自童丱之相得兮謂吾子之瓌奇短衣襜其掩骭兮耿長劍之參差諒先民之是若兮曽流俗之不汝知何舉世之無似兮復降年之若玆嗚呼哀哉兮行道爲之淒惻淚雨下以霑纓兮面死灰而失色矧載形之如贅兮將反眞而爲息疑有日之來歸兮邈窮天而可得紛後生之輩出兮務華藻而修飾嗤沐猴之文繡兮負小兒之岐嶷爭從俗以售名兮遂違古而非則何縱彼之不恚兮反奪君之甚力信造物之不仁兮汝父得以爲仇夭汝弟其亦已兮又使汝之不瘳唶夫人之有生兮惟賢智之是求何賢智之不憖兮不愚魯之能侔炯天星之易曙兮肅野莽之將秋殆自古之皆死兮等遺骸於山丘恐爾化之有怛兮忍吾私而不哭逢陌上之花開兮見城南之艸緑知異物之終歸兮恨幹觴之不足庸救汝於匍匐兮復吞聲而躑躅於是歌而弔之曰未始有物何委蛇兮爾生爾死逢百罹兮修短隨化天何私兮彭鏗殤子世所疑兮羽衣髽跣黠且癡兮決癰潰疣仙可期兮睠言往昔我心之哀兮臨文嗟悼孰諭汝懷兮

新安朱氏新注黃帝陰符經後序

予聞隴西李筌嘗得黃帝陰符經讀之數千徧竟不能略通後遇驪山姥始章句解釋蓋甚怪矣自言神農氏衰蚩尢暴橫黃帝三年百戰而未及有功天命女教以兵機賜以九天六甲兵信之符皆出自天機合乎神智者筌又別著太白陰經閫外春秋以輔行其說彊兵勝敵豈必務貫於此經而後能然耶廣漢鄭山古曽語蜀黃承眞蜀宮大火甲申乙酉則殺人無數我授汝祕術庶幾少滅於殺伐幸汝詣朝堂陳之陳而不受汝當死泄天祕也已而蜀王不聽而承眞死孫光憲竊窺其書題曰黃帝陰符然與今經本實不同不知此又何書也若乃筌務用兵而山古又欲務禁兵此果何耶夫老聃本道家之祖而其書多寓於術自其一心之靜天旋地轉陽噓陰噏而世故之萬變者縱橫錯豎恫疑禁格悉出於其彀而莫能逃乎是也是故世之言兵者考諸道術流於防記洞乎飛伏孤虛察夫龍虎鳥蛇此殆孫吳韓白韜略機謀之所尙者然非儒者之正論也新安朱安國當光堯南渡之際毎咎當世用兵講武之失故注是經𨿽然天下之時勢日殊而兵難隃度苟取古人之糟粕而彊謂我知兵是卽趙括之不知變也自太祖始得天下太宗卽懲五代藩鎭跋扈之亂急於偃武而修文降及數世搢紳逢掖之士寖恥言兵兵日弱矣遂至故都淪喪三鎭隳沒君臣將相跳犇潰散夷夏盜賊蟠踞糾結卒使王業偏安於山海﨑嶇之間不復自振此誠有可憾者然而撫摩疲民收合遺燼猶足以守此三百餘年之命脈而不遽至於泯滅者豈在兵耶是故承桑氏以文事而衰有扈氏以武功而敗文武二途要皆可以亡國踣家而天下時勢之所在不以兵彊而存不以兵寡而亡者抑可睹矣凡吾儒者之言兵本以仁義言兵而深不欲以孫吳韓白韜略機權而言兵孟子請罷秦楚之兵則曰去利而懷仁義荀卿論兵於趙孝成王前則亦曰魏氏之技擊秦人之武力桓文之節制咸不敵湯武之仁義是蓋仁義云者實當世用兵講武之本也𨿽使黃帝女誠有所謂陰符則上篇演道中篇演法下篇演術千變萬化出無入有要之亦不能有外乎此者又況李筌鄭山古道家狡獪之流耶惜乎安國儒者自有正論何獨用是而後爲言兵者耶

淵頴集卷六

欽定四庫全書

淵穎集卷七

元吳萊撰

與黃明逺第三書論樂府雜說

昨出古詩考錄自漢魏以下迄於陳隋上下千有餘年正聲微茫雅韻廢絕未有慨然致力於古學者但所言樂家所采者爲樂府不爲樂家所采者爲古詩遂合樂府古詩爲一通以定作詩之法不無疑焉竊意古者樂府之說樂家未必專取其辭特以其聲爲主聲之徐者爲本疾者爲解解者何樂之將徹聲必疾猶今所謂闋也漢書云樂家有制氏以雅樂世世在大樂官第能識其鐘鼓鏗鏘而已不能言其義此則豈無其辭乎辭者特聲之寓耳故𨿽不究其義獨存其聲也漢初因秦樂人以制樂韶爲文始武爲五行房中有壽人壽人後易名安世其辭十有七章乃出於唐山夫人之手文始五行有聲無辭後世又皆變名易服以示不相沿襲其聲實不全殊也及武帝定郊祀立樂府舉司馬相如等數十人作爲詩賦又采秦楚燕代之謳使李延年稍協律呂以合八音之調如以辭而已矣何待協哉必其聲與樂家抵牾者多然孝惠二年夏侯寛已爲樂府令則樂府之立又未必始於武帝也豈武帝之世特爲新聲不用舊樂耶自漢世古辭號爲樂府沈約樂志王僧防技錄則具載其辭後世已不能悉得其聲矣漢魏以降大樂官一皆賤爲之魏三祖所作及夫歌章古調率在江左𨿽若淫哇綺靡猶或從容閒雅有士君子之風隋文聽之以爲華夏正聲當時所有者六十四曲及鞞鐸巾拂等四舞皆存唐長安中工技漸缺其能合於管弦去吳音寖逺議者謂宜取之吳人使之傳習開元以後北方歌工僅能歌其一曲耳時俗所知多西涼玆樂倘其辭之淪缺未必止存一曲豈其聲之散漫已久不可復知耶柰何后世擬古之作曽不能倚其聲以造辭而徒欲以其辭勝齊梁之際一切見之新辭無復古意至於唐世又以古體爲今體宮中樂河滿子特五言而四句耳豈果論其聲耶他若朱鷺雉子斑等曲古者以爲標題下則皆述別事今返形容二禽之美以爲辭果論其聲則已不及乎漢世兒童巷陌之相和者矣尙何以樂府爲哉傳有之興於詩立於禮成於樂蓋詩之與樂固爲二事詩以其辭言者也樂府以其聲言者也今則欲毀樂府而盡爲古詩以爲旣不能歌徒與古詩均耳殆不可令樂府從此而遂廢也又聞學琴者言琴操多出乎楚漢或有聲無辭其意趣髙逺可喜而有辭者反不逮是則樂家未必專取其辭而特以其聲爲主者又明矣嘻今之言樂府者得無類越人之歌而楚人之說乎昔者鄂君子晳之泛舟新波之中也榜枻越人歌之曰濫兮抃艸濫予昌�澤予昌州州州焉乎秦胥胥縵予乎昭澶秦逾慘惿隨河湖鄂君子晳曰吾不知越歌子試爲我楚說之乃召越譯而楚說之曰今夕何夕兮搴洲中流今日何日兮得與王子同舟防羞被好兮不訾詬恥心幾煩而不絕兮得知王子山有木兮木有枝心說君兮君不知其聲則越其辭則楚楚越之相去也不逺猶不能辧又況自今距古千有餘年而欲究其孰非孰是不亦難乎昔唐史臣吳兢有樂府解題近世莆田鄭樵又爲樂府正聲遺聲然性愛奇卒無所去取兢則列敍古樂而復引吳均輩新曲均豈可與漢魏比倫哉若樵又以天時人事鳥獸艸木各附其類無時世先後而欲以當聖人所刪之逸詩是亦無異乎文中子之續詩也今欲一定作詩之法且以考古自名古樂府之名不可以不存存之則其辭是也擬之則其聲非也不然吾願以李杜爲法太白有樂府又必摹擬古人已成之辭要之或其聲之有似者少陵則不聞有樂府矣幸悉以教我毋多讓焉

三墳辧

三墳書近出僞書也世或傳大抵言伏羲本山墳而作連山神農本气墳而作歸藏黃帝本形墳而作坤乾無卦爻有卦象文鄙而義陋與周官太卜所掌三易異焉三易者一曰連山二曰歸藏三曰周易周易古矣天地定位山澤通气雷風相薄水火不相射此先天之易伏羲之所畫者也文王修之伏羲豈以連山爲易又首艮乎夫連山蓋列山也列山本神農之舊國首艮又有重山之象連山非屬之神農而誰乎歸藏本黃帝之別號初坤初乾初離初坎初兌初艮初震初巽乃歸藏之初經歸藏非他易也坤乾是已又何析而爲二乎唐藝文志連山十卷唐始出今亡歸藏三卷晉薛貞注今或雜見他書頗類焦贛易林非古易也世之說曰易占以變故其數但用九六而尙老連山歸藏占以不變故其數但用七或用八而尙少乾一兌二離三震四巽五坎六艮七坤八是先天之易也連山七而首艮歸藏八而初坤亦不過踵吾伏羲之舊及推其所用之防連山三十有六歸藏四十有五易則四十有九又若不相爲用者而今三墳書獨不聞焉方孔子未刪書之先周官外史掌三皇五帝之書楚左史倚相又能讀三墳五典矣太史公所謂搢紳先生難言之者也孔安國尙書序始以伏羲神農黃帝之書謂之三墳墳者大也言大道也苟言大道孔子不刪孔子刪之此其文誠不雅馴矣東漢以來說者所指三皇之號又不一劉恕乃謂古無三皇五帝而周官特出於漢儒之手耳此其書果何賴乎嗚呼三墳自三墳三易自三易亦無緣合而爲一也外有紀姓者敍上古帝王之世襄陽羅泌頗加采用以著路史泌乃據丹壼名山記呂梁碑及輶軒使者方言卻疑三墳書膚淺不可徴亦但差錯其世次攺易其名號而已紀者何非括提合雒連通敍命之類乎姓者何非三姓六姓四姓二十二姓之類乎大率與路史合也泌又雜引春秋河洛圖緯及山海經等書亦已博矣然亦何異三墳之膚淺乎莆田鄭樵且謂東漢諸儒尙喜防三墳書𨿽近出庸不猶愈於防乎乃引柴霖之傳而上寘諸古易經之列以爲非後世所可及終亦不能掩其僞也嗚呼孔子歿天下言人人殊荀卿子激焉至言性出於聖人之僞卒並詩書六藝之正者一畀秦火而雜燒之又豈不以其僞之勝乎古人嘗有言曰食肉不食馬肝未爲不知味是則稽古而不究鴻荒標鹿之世亦未爲不知學也哉

伯夷辧

予讀呂氏春秋伯夷自北海而歸周至岐陽文王已卒武王卽位使召公奭盟微子使周公旦盟膠鬲由是伯夷去之以自潔隱焉而餓死豈其然乎當紂之世天下紛亂伯夷之欲爲聖人氓者久矣聞善養老而往就養岐梁之間固不在文王將卒之秋也且武王初政又豈果有勝殷殺紂之心哉膠鬲紂賢臣也嘗與之約戰矣𨿽天甚雨猶不欲失期往救其死況先使周公要之以加富就官之盟乎將已有簒弒一定之謀必陷賢臣於死地乎不然膠鬲非賢者乎又微子遭時之變猶念念不忘宗國𨿽不得已而去未肯自通於周以爲己他日利世爲長侯守殷祭祀召公亦何以有是盟乎武王克殷復立武庚不幸三監之流言共爲王室之不靖成王周公然後起而殺之也不然則請後七廟世守天子之禮樂豈有待於東夏之別封乎夫如是微子膠鬲二盟皆非也二盟旣非則伯夷嘗至周而就養矣孟子曰天下之大老歸之文王蓋未卒也借令武王繼之紂而攺行將先天下率諸侯修朝事未嘗欲推亂而易暴也殺牲埋書而煩防鬼神行貨要利而離間天子左右伯夷當聞其風不入其境豈暇到岐陽而後去哉去之以自潔隱焉而餓死扣馬諌伐之後也然則𨿽受文王之養亦且必受武王之養矣太史公迷於文王受命攺元作伯夷列傳有曰父死不葬爰及干戈此又以爲不見文王而遽去胥失之矣

樂正子徴鼎辧

齊伐魯魯平齊索岑鼎魯以其贗往齊人曰贗也盍使樂正子徴之使樂正子樂正子曰必以岑鼎往魯君曰吾愛吾鼎樂正子曰臣亦愛臣之信予謂樂正子未知信者也夫信者本一夫之私行而欲以應天下之變天下之變萬不同且使其拘一曲執小諒者以應之鮮不自賊者矣蓋此有所謂權焉權者何義是也行苟合義𨿽言不徴不害爲信義一不合徒務徑情以直行是則尾生之抱柱也今夫齊魯相攻擊危急旦暮耳一鼎豈敵一國家哉然而宗廟之重器不敢輕以與人也彼方以不義徼吾信吾則以贗奪眞亦兩相當者何必若是憗憗然哉設或求鼎不已又求割地與求斬大將首與求太子爲質而後退師於是使樂正子徴之且一一徇之乎抑違之也夫不能裁度事理以適於義而欲徒以執一行之是則用吾拘滯膠固之見而徴夫無所稽考之器且不可又況欲以聖人體道之大權而維持天下之變故失之跬步則憂在千里之外矣故曰大人者言不必信行不必果惟義所在此孟子之言也彼樂正子非孟子之徒歟其相魯也孟子喜而不寐人問之則曰善人也信人也嗚呼是亦信之小者耳今也不信一國之信而惟信樂正子之信則樂正子見重於齊魯也久夫旣自信其信而君又愛鼎不若以實告齊曰鼎固贗也然是鼎吾先君之分器將以是奉犧牲供祭祀而周公太公實與享之不然則二公之盟不云乎世世子孫毋相害也吾先大夫展禽嘗以是言卻君師矣夫吾國不能下人以禮而至用其世守之器君亦不能以禮服人而欲奪人之所有皆君之所惡者也爲此計者內不失鼎而我之信義加於鄰國彼必悅服而去之信之大者也夫又何取乎一夫之私行爲哉然樂正子儒者其爲人也好善且善攺過惟他書載徴鼎一事不類故深辧之否則戰國傾危險詐之士踵相接也孰謂樂正子者非賢哉

甬東山水古迹記

昌國古防稽海東洲也東控三韓日本北抵登萊海泗南到今慶元城三百五里泰定元年夏六月自慶元桃葉渡覓舟而東海際山童無艸木或小僅如筯輙刈以鬻鹽東偪海有招寶山或云他處見山有異气疑下有寶或云東夷以海貨來互市必泊此山山故有炮臺曽就臺蹠弩射夷人矢洞船猶入地尺又別作大筒曵鐵鏁江水夷舟猝不得入前至峽口惟石嵌險離立南曰金雞北曰虎蹲又前則爲蛟門峽束浪激或大如五石斗甕躍入空中卻墮下碎爲雰雨或逺如雪山冰岸挾風力作聲勢崩擁舟蕩漾與上下一僧云此特其小小者耳秋風一作海水又壯排空觸岸杳不辧舟楫所在獨帆檣上指潮東上風西來水相鬭舟不能尺咫一撞嶕石且糜解不可支持又前則爲三山大洋山多磁石舟板釘鐡或近山則膠制不動昌國境也昌國中多大山四面皆海人家頗居篁竹蘆葦間或散在沙墺非舟不相往來田種少類入海中捕魚蝤蛑防母彈塗傑步腥涎防味逆人鼻口歲或仰谷他郡東從舟山過赤嶼轉入外洋望岝峉山山出白艾地多蛇東到梅岑山梅子眞煉藥處山梵書所謂補怛洛迦山也唐言小白花山自山東行西折爲觀音洞洞瞰海外巉中裂大石壁紫黒旁罅而兩岐亂石如防圭積伏蟠結怒潮摐擊晝夜作魚龍嘯吼聲又西則爲善財洞峭石囓足泉流滲滴懸纓不斷前入海數百步有洞土人云曽有老僧秉燭行洞穴且半里山石合一竅有光大如盤盂側首睨之寛潔白非水非土逺不辧涯際又自山北轉得盤陀石山麤怪益髙壘石如垤東望窅窅想象髙麗日本界如在雲霧蒼莽中日初出大如米簁海盡赤跳踴出天末六合奣然鮮明及日光照海薄雲掩蔽空水弄影恍類鋪僧伽黎衣或現或滅南望桃花馬秦諸山嵌空刻露屹立巨浸如世疊太湖靈壁不著寸土尺樹天然可愛東南望東霍山山多大樹徐市蓋駐舟此土人云自東霍轉而北行盡昌國北界有蓬萊山眾山四圍峙立旋繞小嶼屹如千尺樓臺而中處又有紫霞洞與山爲鄰中畔通明方如大車之輿潮水一退人可入或云人不可到隱隱有神仙題墨漫不能辧又有沙山細沙所積海日照之有芒手攫則霏屑下漸成窪穴潮過又補終不少損旁有石龍蒼白角爪鱗鬛具蜿蜒跨空長三十里舟徑其下西轉別爲洋山中多大魚又北則爲朐山岱山石蘭山魚鹽者所聚又自北而南則爲徐偃王戰洋世言偃王旣敗不之彭城而之越棄玉几硯防稽之水又南則爲黃公墓黃公赤刀厭虎厭不行爲虎所食者也夫昌國本禹貢島夷後乃屬越曰甬句東越王句踐欲使故吳王夫差居之然不至也海中三山安期羨門之屬或避秦亂至此方士特未始深入或云三山在水底或雲山近則風引舟去蓋妄說也東晉人士每愛防稽山水故稱入防稽者爲入東抱朴子亦云古仙者之藥登名山爲上海中大島嶼如防稽之東翁洲者次之今昌國也是年秋八月自昌國回姑防山海奇絕處明晉人之不妄時一展翫宗少文臥逰不是過矣

周正如傳考序

予每觀左氏春秋王周正月釋者曰言周以別夏殷也及尋公羊谷梁二傳又雜引諸經防緯孔子初無明說後之儒者頗用黃帝以來七歷求春秋時歷卒不盡合杜徵南長歷反謂經必有誤經未嘗有誤也是豈夏正周正之果異哉蓋曰王者受命受之於天不受之於人故徙居處易服色殊徽號變犧牲異器械而攺正朔其一也此固然也董仲舒曰道之大原出於天天不變道亦不變堯舜禹本一揆也何獨至於湯武而遽革之哉世之說者嘗謂當周之世春秋必用周正春秋尊王之書也隠公元年之正月是卽平王四十九年之正月也然而前徴乎商則元祀爲十二月而月不攺後據乎秦則元年爲冬十月而時不易春王正月似乎冬十有一月也而聖人易之以證其行夏之言程子所謂正月非春假天時以立義也自程子之意則曰夏正寅春也周正子非春也是攺正者必攺月也故曰假天時而已自今學者之說則攺正者又不攺月不獨假天時也𨿽王月亦假矣當又自異於程子也至其所自爲說且謂夏數得天百王所同商周革命特示不相沿襲巡守烝享兵農田獵猶自夏焉果是則聖人又何必以是爲顏淵告哉或者又謂古之攺正者必攺月商周之正月非春也伊訓元祀太甲三祀下不紀時泰誓一月召誥二月上亦不系時將以時自天時月自王月故也然而秦漢之際每年之首必以冬書十月之上顏師古漢書注且以爲孝武時攺太初歷後乃追正前代正月爲冬十月者抑難信矣至若孔安國之於書鄭康成之於詩禮且言古之攺正攺月者年首必系之以正正月必系之於春天開於子地辟於丑人生於寅三代蓋疊建之皆可以爲正則皆可以爲春矣豈不以子丑二月陽气萌動𨿽謂之爲春也亦可矣魏景初時楊偉造新曆請復用商正且以是年十二月爲孟春次年三月爲孟夏本鄭說也然則奉若天道敬授民時又不嘗有一月二月之參差哉今之說書者蔡氏父子亦謂如孔鄭之說則四時攺易尢爲無藝三代之攺正者必不攺月商周之革命者特不過用其子丑之月以爲歲首耳周官正歲周正建子歲首也正月夏正建寅月數也春秋之正𨿽用周正而月數不攺每年之首截前兩月以屬之上年之尾誠若是則隠公之元年魯史必書之曰冬十有一月而聖人自削之也蔡氏父子以之言書則或可從以之言春秋則猶未可從也或者又謂三代之世三正之通於民俗尙矣魯用周正吾於春秋魯史見之曲沃用夏正吾於汲冡竹書見之是故左氏雜采諸國之史以爲傳或用夏正或用周正互有不同昭公之三十三年十月晉人會諸侯之大夫於狄泉定公之元年正月又曰防於狄泉是重出也魯太史辧火出之候亦曰於夏爲三月於商爲四月於周爲五月又一證也𨿽然王者之大政必葉時月而正日是豈容以一代之間而三正之並用者哉世之說者或曰易有之帝出乎震自伏羲神農之世蓋異建矣次而數之堯建子舜建丑夏建寅而甘誓且載其怠棄三正之文者本此也然自顓頊以來始以民事命官而歲月自當以人爲紀先王爲是推防迎日治歷明時民之析因夷隩鳥獸之孳革毨氄無一不得其居之宜與其气之順者堯舜禹三聖輙因之而不敢變也意者秦漢之際鄒衍張蒼五徳相生相勝之緒論歟或又曰天地人三統子丑寅三正古無有聖人所不道三代之攺正特攺人君卽位之初年爲元而已𨿽然此謂攺元非攺正也而攺元者又非春秋之重事也將是數說吾亦孰信而孰從之哉番陽董生始出夏時考正二卷云此巴川陽恪先生作也恪之先君從涪陵防淵而淵又受業於朱子蓋嘗舉朱子之言曰三王之正不同周用天正豳風之詩又皆以人爲紀是則攺正者攺歲首也未嘗攺月數也上卷專論春秋下卷雜論他經及傳一切附著已說最爲明了考正之作實朱子意也然而朱子四書集注詩集傳自用周正周月臨江張洽朱門髙弟春秋集注且謂周正建子卽以爲春聖人𨿽欲行夏之時而春秋因史作經方尊周而一天下不可遽攺之也朱子之意豈果考正之意哉予蓋歸而質之黃君景昌君則曰左氏魯人也使其不與孔子同時亦當近在孔子後左氏信矣若夫豳風之詩周公所作是固追述公劉居豳之事當夏世用夏正者也未可以說春秋乃作周正如傳考二卷以辧考正之不然今兩書具在予故並識異說者以復於董生爲何如

古職方錄序

鄕予嘗治春秋左氏傳及太史公書稍觀黃帝以來王者都邑及春秋諸國交爭時分地山川城邑較之禹貢已多乖盭不可徴自孔子作春秋魯君子左丘明爲之傳丘明魯人也尢識周魯典故莊僖以前特言齊鄭襄昭之後特舉晉楚余大國頗及宋衛陳蔡若燕秦又以絕逺無赴告甚略太史公采世本戰國防作三代本紀十二諸侯世家其云舜稷契陶伯夷栢翳之裔詳矣垂益防龍則曰其後不知所封又曰膝薛騶小不足齒周武王時侯邑尙千餘江黃胡沈之屬不可勝計故弗采著然則周制害己諸侯悉去其籍𨿽曰頒爵與祿孟子猶不能詳況他人乎方堯遭洪水使禹平治州分爲九及舜攝位冀分爲三靑分爲二至禹而後合堯之舊班固云黃帝方制萬里畫野分州得百里之國萬區然以禹貢九州計之五服相距方五千里僅得黃帝之半說者且疑九州之外黃帝亦嘗畫野分州舜之十有二州亦猶此也然周禮自王畿而次之別有九服服別五百里方而計者則爲萬里漢地理誌亦云漢之境土東西九千三百二里南北一萬三千三百六十八里其所紀山川大抵與禹貢不異何其里數若是之縣絕哉或曰尙書據虛空窵路方直而取之漢志乃因著地人迹屈曲而量之或曰禹之聲教所及地盡四海其疆理所治制止五服若夫荒服之外則又有區畫者存非若周漢且盡其地之所及者而疆理之也何以言之王制四海之內截長補短方三千里是天子壤地之實也故周禮𨿽稱九服周官止曰六服羣辟又曰六年五服一朝是則侯衛以降聖人𨿽制之服而不必其來若職方氏掌天下之圖辧其邦國都鄙必兼夷衛之初封人民氏族土田分器至詳至悉未有一言及附庸者宋仲幾嘗言滕薛郳爲宋役而薛宰竟不從焉況附庸者朝從於衛夕入於鄭西通於秦南屈於楚蓋有之矣當世曷嘗以此爲疆界之離者哉然又有一說焉夫冀禹之所都冀之北境自雲中九原二千五百里且至於沙漠不毛之地周之東遷洛陽爲土中曹去王城八百里猶在甸服鄭在河南宻縣百七十里已爲男服蓋曹順流極便而鄭則成虎牢之險夫豈五服之制非若畫棋局然以定逺邇也是故幽州邇於竭石而共工流蒼梧逺於衡山而虞舜狩若謂周之斥大土疆又皆不出於蒼梧碣石之外不然夏后塗山之會執玉帛者萬國至周僅千八百國毋乃夏后之盛猶愈於成周之盛乎將此萬國者特舉成數而言非實至萬也然鄕所言黃帝方制萬里而得百里之國萬區者夫苟一國而方百里矣至於萬區則不止方制萬里以爲方制萬里則萬區之國每國以開方之法計是亦不過每國四里而已何有百里哉且國猶邑也鄭取十邑河南卽虢檜等小國楚敗四邑郊郢卽隨絞等小國方裏而井井四爲邑故小曰邑大曰都萬區猶萬邑也舉不及百里之數者凡以一邑四里也齊魯之初封也孟子亦稱儉於百里儉者不足也不足於百里也戰國時乃方百里者五必曰當在所損以復於先王之舊若明堂位言魯七百里出於成王之特賜是徒漢儒習見戰國之魯非成周之魯也漢儒所以言此者由周禮公地方五百里之說誤之也然周之西都僅四百里東得洛陽六百里乃合千里三公公爵也采地將不方五百里乎苟方五百里則天子亦無地以自容魯一侯爵耳借令成王未賜亦當得四百里以一州千里計僅封侯國二而有餘三而不足將以何地而給千八百國之君乎是豈魯之侯爵百里而止非七百里也周禮又討論於漢儒之手故以其封國之誤者攙入之遂變而爲斥大土疆廣爲封建之說殊不知禹服猶周服也黃帝之萬國舜之十有二州亦猶周服也若謂盡其地之所及而疆畫之者恐不可以論周止可以論漢漢之盛時東置莵樂浪北度陰山西盡西域南窮交廣儋耳且有非古九州之域者故予每謂封國當從王制百里之國不加多也州域當從禹貢五服之地不加廣也如是而已耳昔者晉陳壽嘗撰古國志五十篇世逺書無可徴於是本禹貢采周職方用敍前古帝王公侯名氏都邑之不同者余及四夷種類亦繁夥矣合之以秦漢以來郡縣且志其成敗興滅之端知者詳之否則或闕使後之博古君子覽觀焉

後序

自古者帝王公侯都邑名氏興滅之故紛乎夥矣子少時嘗疏其一二曰古職方錄且序之然猶有可疑者蓋孔子之序書也自唐虞始荀卿曰五帝以前無傳人其文野及孔安國書序又言古有三墳五典八索九丘徴楚左史倚相吾誰信哉信聖人而已矣夏后氏承唐虞之盛塗山之防執玉帛者萬國殷湯革命存者三千武王克殷大封同姓余蓋一千八百是果何以驗其然耶又曰湯資三千諸侯以絀夏武王資八百諸侯以伐殷何不思之甚也湯始徵自葛十一徵而無敵於天下及有事於桀𨿽亳眾尙憚於徵役且諭之以弔伐之不得已又況其他文王三分天下有其二猶率殷之叛國以事紂武王豈得因六州之眾以往脇於君哉及大會盟津陳牧野率用西人不曰西土有眾必曰我西土君子下及庸蜀八小國耳他無見也要之是說又因王制周禮之異妄言之耳王制公侯田方百里伯七十里子男五十里禮大司徒公侯之田則以一男當之推而極於五百里之廣及緫天子寰內與八州所建之國無地可容鄭康成云自周公攝政致太平斥大九州增加諸國之地故禮與王制不合王制又殷制也春秋變周之文從南之質合伯子男爲一公侯伯三等而已至周乃更立五等然禹貢所設男爵小邦已在侯服之內實有出於殷人之先者春秋亦未嘗不書五等之爵也孔穎逹云馬融依周禮包咸依王制各有所據難以質其是非𨿽然王制豈殷制哉坊記曰制國不過千乘左氏傳曰列國一同或攤算或紐算自實其所載九州千八百國之數比之王制地又加倍者說禮家紙上文耳近世說者知禮與王制不可合言自夏商以來分土無過三等班爵則必立五等至周而封疆少異而實不異公五百里其所食者二百五十里侯四百里其所食者百三十里有奇伯三百里其所食者一百里子二百里其所食者五十里男一百里其所食者二十五里自其所食者求合王制獨侯爵之百里子爵之五十里公則贏而男則不足者半又謂終周之世此爵往往設而不封公爵一宋是已男爵二許宿是已虞虢則三公之公也驪戎男則夷狄之長也𨿽然陳舜之後杞禹之後周之初封當與宋並爵爲公胡公東樓公猶班班然見於史陳之爲侯杞之爲伯後世之自降也任宿須句顓臾風姓濟水上小國微乎微者也與盟於宋來訃於魯亦得托於春秋餘豈無類宿者爵之以男乎天子三公之田視公侯𨿽虞虢以外諸侯入仕王朝旣曰公矣未有不受公爵者驪戎固夷狄也推其地必在西周畿內豈自夏而變夷者耶且姬姓也曲禮曰其在東夷北狄西戎南蠻𨿽大曰子無稱男者然又曰職方之制邦國千里封公則四封男則百特建國之率也予於是始有悟焉王制九州千七百七十三國亦總數也意若曰州方千里建國若干九州之內則以之建若干國也不然天子之寰內公卿大夫與王之子弟咸食采其中所餘之地亦幾何哉春秋之初王政廢壞侯度放紛非西周比也公侯列國猶可見者一百一十七國求其大者才十一二附庸小邑夷狄雜種悉充其數齊負東海楚據方城之南晉雄其北而秦又崛起於西獨未至流沙之極大抵自號曰霸朝聘盟防侵伐之所及者比之千八百國之數十八分之一也何大相遼絕如此耶然則九州所建未必實有千八百國或封或未封封則實有是國未封則虛是國以待可封之人如宣王之封申伯封則曰申國未封則猶曰謝邑或卽以其虛國爲諸國之加地如宋鄭之間有六邑不屬諸侯則自掌於天子之吏是故公爵自百里而加至五百里男爵自五十里而加至百里非盡然也特以是而爲建國之率不得過也鄭康成不察於此乃謂周實有千八百國每國實有五百里至一百里之地非斥大九州之界則亦不能容是若干國也此其失也蓋惟子朱子嘗謂孟子班爵祿之言已與周禮王制不合而王制又自與周禮不合近世說者乃曰馬融之本周禮者自其軍賦而言之也包咸之依王制者自其田賦而言之也制田制軍縱橫準算必使周禮王制之不合者而必合於一也然以孟子當赧王之際周禮已不復存王制之作本出於漢之博士而周官又出於劉歆𨿽朱子亦固不能無疑矣闕之可也予故特附其臆說於是錄之後並以俟夫知者而就正焉

關子明易傳後序

予始讀文中子中說頗載關朗子明事後得天水趙蕤所注關子易傳十有一篇大槪易上下系之義疏耳首述其出處本末次分卜百年數別爲一篇似皆出之王氏或曰王氏中說本於阮逸關氏易傳肇於戴師愈師愈江東老儒也觀其傳統言消息盈虛爻象防數之類獨與張彜相問答彜嘗薦之魏孝文而王氏之贊易世傳關氏學也是又豈盡假托而後成書歟夫易之道大矣世之言易者往往不求其道之一卒使其學鑿焉而各不同是故談理致者多溺於空虛守象數者或流於防緯此豈聖人之意哉蓋天地之初未始有物也聖人特因其自然之理故推而爲七八九六之數非苟畫焉將以著其未畫之妙而已後之儒者苟造其理而過爲其畫之求太準易者也洞極則又擬者也之數起於三而洞極之數亦起於三生以配天育以配地資以配人猶易所謂三極之道也故凡三體九變三九二十有七始於萌而實訖於幾正且通焉今其書世見之者亦少中說所載殆未嘗及此然而王氏每尊其學之所自且欲自當逹者以爲聖人復出王道復行而洙泗禮樂之教復明於斯世毋乃徒托於此而侈言之歟至於考之以典禮稽之以防卽人事以申天命懸歷數以示將來關氏之學蓋深於易者也𨿽然昔者子張嘗欲知來聖人但言其旣往者以告之是故三代常因其禮之大體而或損益其制非謂王者有是禮也必過其所卜之數夏以金王得數之生商以水王周以木王得數之成聖人不敢知也爲其說者尊周漢廢介酅且以明眞主正統之所歸後世防緯之流耳楚靈欲並天下旣不得卜則投而詬天孫皓亦命尙廣卜焉且曰庚子之歲靑蓋入洛彼二君者曽不悟其已之不修而徒欲惟天之決也故天命吉凶命歷年必以其類應亦可見其防耳元魏以下爭奪擾攘乃若灼然親睹其事無有少差忒者張彜之殺亂端見矣曽不告之以辟禍者何也其數也耶銓削選格排沮武人不可謂之數也果其理有以召之故耶𨿽然法自此立命由此出聖人人而合天者也關氏每拳拳於天人相與之際今之言天者類曰是莫之爲而爲者終至於廢人事而不之講嗚呼關氏之學殆孤矣吾故欲削其不合者而著其合者且書此以質夫人焉

妄箴

我相我心圜中竅外一身之主百骸之會孰心弗眞乃以妄害孰心弗正不與妄對倐而气盈忽以質防衝爲機張湧作鼓韝貧將急富粱肉觕糲賤欲速貴姬姜菅蒯窮思何益巧算何賴本根不守萌蘗徒汰擫目出光螢爝猶沬塞耳有聲暴若雷礚一眞尙迷眾妄弗退卒與妄居毋俾正敗我曰不然職用自劾勗言敬玆永佩妄戒

躁箴

昔我先哲有理無欲後民多欲理返不足當其躁起熾彼炎熇不躁則藏積爲酖毒豈心爾恬念在奔逐豈貌爾夷陷若谿谷狐貍叫呼防鱔跳曲匪飇薄天匪浪豗陸何能爾動動則相觸豈不或靜拯爾迷復內省邪幾童牛之牿外惇正行羸豕弗躅繄沈與不自表襮𨿽躁勿躁敢不斂束昭然陽明窒爾陰濁惟是躁心我告匪瀆

敖箴

人可敖乎敖不可長孰使子敖敖其焉往惟昔孔孟豈不或然敖其所可乃人之愆旣辭以疾又皷予瑟畱亦不止予隠予幾哀今之人欲一以敖詆欺窮陋矜說華好狂歟黠歟自謂過人過猶不及迄喪其身毋謂人言無足去取吉人之辭不在頰輔毋謂人行無足是非守之以正動與俗違人寧敖予予必自省彼何人斯敖焉是逞

惰箴

惟我之惰我何以生我生之微曷敢荒寧莫健匪天晝夜不息系之星辰厥有贏縮人之一身從防及老疢疾憂患惕焉以保人寧幾何開口笑言曽不儆戒日趨宴安周公作書是曰無逸求其艱難務在稼穡糞墻朽木嘗責宰我聖人尙云夫豈我可念慮之萌惰或弭之事爲之著惰或弛之我告子惰惰乃不攺習與性成後愼毋悔

鹽官箴

廓惟東南瀛海之府幹靈輸波坤奧孕鹵燉之炎上瀉以潤下五味之長百殽之主豈伊廣斥禹服有貢物因天產利許民共豈伊虎形周官有職禮存國容咸佐王食時惟管生乃始之圖霸何急奪民所資秦益其侈漢承其醨將眾是濟豈我之私舟車交載水陸間道牢盆斯給漕挽斯考口稽饔人家具竈媼苛碎已甚惕焉不保卓哉漢昭亦或罷云何可徴議在文學法如張弓利若防刃刃銛則傷弓滿則窘貧以近寶寶不可卽富以斂怨怨何能克吁今之人汔可小息敢告所司敬之毋慝

庸田箴

惟林其生亦夥斯植凡厥庶民我藝黍稷祗命農父飭是稻人井田之畫溝洫以均均以其流畫以其絡仁施暵幹利化磽埆在山者激過顙斯搏寧順其行勿私汝鑿胡水之洚微禹其魚胡水之污陸海以腴曰漳曰涇克釃汝渠曰史曰白史不絕書胡可滅裂胡可鹵莽田畯之功水庸與享厥有墻屋汝謂撤之厥有田汝謂割之愼毋輕民民乃邦本生養必遂務在藨蓘愼毋去食食乃民天儲蓄必贏否則瘠捐自利利民豈止川瀆非汝之苛我民之足我民不足其何能谷世無召父誰踵其躅

韶石銘

逖矣上古帝在有虞時巡於南曰至蒼梧有巉者石岌彼海隅我奏我韶耆定爾區或搏或拊或戛或撃從之則純成也以繹明哉惟人幽哉惟神我祖我考我臣我鄰來汝之舞我功之敍勸汝之歌我政之和前瞻無前後顧無後出三代上居百王首孰彊非嬴式訛人心孰淫非鄭卒聵古音泠泠斯深潏潏斯廣魚龍不波鳯鳥焉往有巉者石雙闕之峨誰使洞庭不張咸池丘曰盡善札云蔑加非帝之思我銘謂何

秦坑銘

惟嬴之虐自任不儒彼哉坑者曰焚我書書日以壞嬴日以跌竹帛煙起干戈流血邈矣上古無書可徴所徴者何刻木結繩神羲繼天肇造書契智如倉頡文字轉熾啟我混沌闓陽闔陰天愁鬼哭喪厥人心孰墳而三孰典而五素王不作萬世一瞽微言如綫橫議溢鉤鈲析亂不撲益烻出王入霸儒墨相駮徒兩業之何有禮學豈曰不焚動相詆譏收合遺燼顚倒是非汝塗汝塞拘汝奔走還我古初匪愚黔首有書無人與無書同激銘嬴氏我將適從

春秋臺銘

惟汶之東古稱中都其西匯如鉅野所瀦於昭魯侯言出於狩曽不登厥聖聖應在藪彼車者子乃獲斯丑繄聖是惻愚者以走嗟嗟宗周岌岌嶪嶪禮墜樂壊兵戈日接齊彊而據晉悍而詟頑夷相陵弱邑就壓惟理與欲夫旣析之惟亂與賊不其戚而其褒伊何畀以絺繢其貶伊何齊斧弗貸彼瞽左生史編是徴惟髙及赤口說相承一之弗恊式用沸騰誇矛譽盾孰鼓以興屹與者臺繄聖是處豈圓蹄肉角復出榛莽徘徊顧瞻逖矣中土嗚呼吾銘永鎭鄒魯

磻溪銘

有瀏斯溪惟石之磻誰歟漁者伯夷之孫自彼東海曰䢐周原我志非魚我人之完天錫有周君臣相懽爰底於牧爰取厥殘我咨我謀皇旅嘽嘽旣定周鼎卻開齊藩方韜汝光【闕】

延州來季子觀周樂頌

我之懷矣惟我季札來從勾吳歷聘上國王綱隳壊侯度傾側日尋干戈不徳以力大音惰窳二气苛慝禮樂不興繄誰之則我奉我幣我車北東懿彼諸姬曰至魯邦魯侯賓之自郊䢐宮魯侯享之式命瞽宗首以二南繼以國風載雅載頌商魯攸同申以象箾文徳之容亦有大武允奏武功淵乎蕩乎泱泱沨沨或秉以籥或綴以崇上際湯禹虞舜之隆曰濩曰夏韶箾以終嗚呼四代一日備舉參聲知政閎覽博古或登或降踧踖傴僂夫何自鄶乃不及魯公卑私彊寖棄厥緒或僣以佾或雍或旅襄磬武鞀方叔之鼔逾河蹈海散亂無所先王之盛究彼始基器之尙存去道逺而仲尼有云周公其衰豈獨郯子學在四夷邈矣千載詩亡樂缺設而不禦蒙瞍失列日趨淫哇恆用鴂吶宣榭旣焚本實先撥我之懷矣心焉孔怛作此頌章昭示來哲

漢武帝南巡射蛟頌

惟漢六世大展巡狩於南服自尋陽浮江而出親射蛟江中獲之猗歟壯哉蓋夫荊揚之域水土墊隘淫虵行風雨怒作掀艫蕩繂睒瞪愕莫之敢攖上乃禦黃間挾剛掛朱韘闓體而騰白羽應以砰防霜批鱗頰霧�鬐鬛肉淵髓硤披角劙耳於是海童辟路川後淸宮神靈恪防耋老懽抃信帝王之英略天下之奇觀已人莫不曰齊臣驂擊呂梁雷轟楚士劍揮江水血變彼一材官直制其死命烏足以動萬乘也哉夫豈區宇寧謐四夷犇竄掩沙漠之貪鷙刜篁竹之炎郁彊無有不弱堅無有不瑕拒之者如撓沸劘之者如拉朽將信威乎鞮譯又何獨快意於鱗介嗚呼材之尙气之勁邇之悅逺之懾云鳥之散沒魚鼈之顓顓殆有不必勞弓而挫鏑者臣乘臣朔臣助臣壽王躬睹盛美獨闕歌頌千載之下黙黙不文予故特迹史氏之舊作是頌頌曰大漢之興兮世繼其烈言巡東南兮略彼揚越一江橫匯兮陂障險隘有蛟崛起兮中路洶絕驚拏齚攫兮渤潏作上之頩怒兮發我獷厲起施猛彀兮鬐角盡被九嶷曉出兮矯立嶻舳艫暮拔兮波濤疊雪上神且武兮瞻仰桓撥功負不世兮威振有截舟車所通兮職貢用戾龍沙不揚兮瘴海枯竭上飛無所逃兮下走無所脫嗚呼漢之廣大兮古未之埒

百里奚贊

我思古人惟百里子自其知學亦聿旣仕出於宋防弗克離祉移事周頽復柅我軌我告我蹇我從於虞蹇謂不可我遄其驅鄍門不啟虢道是輸孰云我智我諌我愚豈伊一身終顯西土我肥我牛庸竢五羖相業辟霸圖超距國中行防童叟笑舞勿曰我耄耄無壯時勿曰我賤賤者貴基勾萌甲坼穉好之姿幹霄合抱貴有宜施嗟哉時命萬世一阨矧玆白徒曽罔黃馘太公屠釣何晚弗獲繄我人斯老死誰惕

接輿贊

古有狂者曰惟接輿辟世不仕裸身以趨放言嵬行神則內居鳥驚獸駭𨿽聖弗徒聖人於行荊楚是屆救時斯亟從政者殆矧麟未躨何鳯之翽曷違我眞迄受世害繄聖所可彼猶不然曰父曰母曰人曰天執心旣一抱道弗權視玆犬彘獨不天淵夫何山谷卒遁名姓蕪菁是食駟鎰枉聘聿和其光克性爾性髙飇不羣隠徳之鏡我友者扈曽弗服裳豈無污濁譏我踽涼旣馳且騖滿國若狂古狂不作俾也可忘

古碣石辭

古碣石者本禹貢冀州之域蓋今東南海運自海而北逹漳河實出乎此予喜其上符唐虞之舊制也勒之以辭

惟聖建國寔曰冀都北極之運萬邦作孚宮廷彤赫峙彼中居士女和會溢郭塞郛江檣白粲淮楫黃淤聿官有漕竟海其艫偉哉碣石枕我海隅表此水道長爲委輸上蟠幹奧下結坤區割流貕養披秀醫閭日月播蕩星辰盤紆怪神罔象鼉鱷龍魚颿扶防守翼奮鱗驅悉輦國用來通帝家自國有貢或河而渠或砥斯鑿或絕或逾繭絲紈帛金寶象珠搜毫竭縷滿捆壓車矧玆米粟誠系藏儲得一圭撮懸萬命軀漢苦轉挽唐戹徵需於穆我後仰承唐虞按之圖籍實以徳符普天率土瞻戴罔渝偉哉碣石厥狀屹如若柱斯植若甬斯【闕】溟漲如席濁漳以趨削巉勒辭永代是模

白雲先生許君哀頌辭

古之學者必有師世之說者嘗曰經師易遇人師難得嗚呼經師豈易得哉自嬴秦焚滅經籍之餘漢以來老師宿儒失其本經不惟口以傳授則或新出於風雨壊屋之所藏是以惟傳經久而不差者爲最難至於人之所以爲人示之以徳義道之以言語則之以動作威儀是將使人觀感興起而易至於不自覺者無非教也𨿽然捨經則又何以爲人師哉然以古今經訓學術之變疊興而師道之所自來者寖逺蓋惟伊洛諸老先生實始倡爲道統而後知有所謂義理之學已而考亭繼之古今經訓學術之變至此而遂定必也誠明兩盡知行並進可以深造夫三代聖賢之�域不然則經有傳之益久而愈差者矣是故古之學者常得其師傳每因經以明道後之學者旣失其師傳苟非明道則固不能以知經經旣明矣吾則又知人之所以爲人之道不外乎此也嗚呼經師豈易得哉惟我許君昔從蘭溪金君履祥學金君本於王文憲公柏何文定公基而王何二公則又本於黃文肅公幹蓋此實朱學也然君天資深厚學力純至手抄口誦志行彌篤而且樂與人爲善家故貧常僦屋以居逹人大官踵門候謁交剡論薦而曽不爲之少動山東兩河江淮閩海之間賓客弟子儋簦負笈執經請業又必爲之搜擿明白斟酌飽滿而後去初未嘗見其有惰容是以終日危坐學徒環列無憮無敖無嬉笑無訾謷昬瞀者革心浮躁者易貌而日就於漸摩變化之歸嗚呼考其師友淵源之所自來君信可謂得夫師道之重矣此蓋世之所共見而無間言者也君諱謙字益之世爲婺之金華人家居教授凡若干年年六十八以沒予適以事不及哭而君平日遇予極厚於是特疏哀頌一篇以泄予情此予所以深痛夫人師之難遇而經師之尢不易得也嗚呼悲夫頌曰

夫天下之生也眾矣其生如醉而未醒其死若夢而弗蛻何經籍之可聞豈聖賢之能對倐焉蠛蠓之起滅曶爾蠅蚋之攢嘬將一歸於澌盡卒無怪其龎昧惟古之大儒君子涵養省察戰兢惕厲道不逺人則天理民彜之所存經以載道則王綱聖髓之攸賴宜身名之並立獨不與年壽而俱壊嗚呼許君博學無方篤志不懈上追洙泗之本原前溯伊洛之宗派昭日星之訓則理全而無疵辟荊棘之途則辭逹而罔礙矧肅容而正襟恆睟面而盎背學徒麇來賓客滿座咸曰吾見其人矣吾聞其語矣是其車轍之同門戶之正者發之於難疑答問之頃形之於動作威儀之際實足使人心悟而神防吾固知其人物之標表經學之沾漑誠亦可以閎其中而肆其外矣已而天不憖遺曽不使之多有壽考而奄然長逝庭巷兮虛闃書防兮塵壒防稽先賢失予砥柱襄陽耆舊奪我蔡宋屈轂之瓠剖而無竅則渡者日溺鄭昭文之琴彈而無聲則聽者斯聵此蓋我許君之所以警新學鎭末俗者遼乎邈矣自不可求之於一時而欲罄之於千載者也嗚呼靑山如屏流水如帶惜哉遺烈閟此幽隧死而不朽炯然若在死而可作則已莽兮黃土白雲之蕪穢矣柰之何哉其亦有可悲也夫其亦有可慨也夫

張定傳

張定者諸曁人初以武學優等賜第從軍建康歷淸流潛江令端平間史嵩之制置荊湖孟珙帥軍夾攻蔡州奉香朝謁八陵定以受給錢糧從守鄧州時河南始通豪傑義士歳食官廩者僅萬人及兩淮進兵攺湖北制置司計議官出江陵措置邊防團結水寨權守峽州將羸卒萬餘對壘生擒回紇頭目夷梓公奪馬五十四騎俘數千人遂以功換閤門宣贊舎人知泰州累疏論淸野利害不報去職復江東總管建康駐札兼沿江制置司計議官召守融州廣西經略司言左右江有警融據其衝欲調外軍定曰本土自有峒丁欵丁耳目便防器械鋭利若能團糾調用皆精兵也可以應敵外軍懸入不諳水土惡弱不熟谿洞險阻無適於用坐受罷獘乃大置酒教塲亭上鳴鼓一呼萬甲蟻集經略司聞而大驚遂劾罷定吳潛當國起知通州攺守徳安府開慶間賈似道開都督府定往謁曰徳安地小不足展布四體勢須假吾一命圖得要領歸報幕下會北兵十萬越閩嶺而東別屯黃陂陽臺定亟言徳安城壁單阤合盡徙居民保漢陽都統制劉炎遽引所部禦之陽臺矢下如雨兵猝不得進似道命移徳安治吳王磯頭定曰兵法先發者制人後發者制於人今幕府無先發之兵而徳安移治彼進我退異日將無地投足遂單騎詣轉運使趙葵稟議曰夫南人貴舟北人貴騎今聞北兵更用舟師鄂漢兵單弱不敵宜亟團捕魚湖船虛張旗幟部令不測使出沒炫燿江北洲渚間則大江徑渡之謀可少戢也不然一旦渡江復以鐡騎蹂我鄂漢必危葵怒曰長江天塹北兵豈易渡哉君郡守知不離徳安一步言及鄂漢何脇也定曰徳安小郡鄂漢荊閫要害今則北兵破沙洋泊陽羅洑掠取漁船斵攺秋幫旦暮斧斤不絕整兵練眾意在渡江萬一舉鞭徑渡東南閧動吾豈能獨受誤國罪哉葵怒愈厲曰漁舟如葉江濤然我轉運使也毋欺我定力爭不已曰事勢至此謀議不信嘻吾死矣已而北兵渡滸潢洲葵遂殺定定死鄂漢大抵陷沒如定言

爲說者曰予嘗到諸曁過定所居處得墓隧間故碑刪爲傳方史孟之夾攻蔡州蔡下故所失地歸我子女玉帛悉輦而趨北朝廷持其議曰今幸得一空城是徒有受地之名而又無兵無糧以實其地終亦不守史與孟皆報罷北兵復起於是趙葵許戡等出軍河南大兵迎敵我軍隨潰遂割唐鄧海泗以請和當是時定守鄧州竟無與成功者已而襄樊破鄂漢有警磨些善闡之兵又搗貴象奪辰沅抵長沙取滸潢北渡與鄂漢兵合丞相賈懼開督進戰遣使乞解而定復爲之用且欲彷佛乎荊軻秦武陽之遺風非其道矣自是北兵南下由郢之沙洋攻陽羅洑直渡江至鄂南門丞相賈統兵扼蕪湖孫虎臣前鋒對陣夏貴挾戰船二千五百橫亙江中丞相賈將後軍殿亂射北船執縛邏騎且挑戰北兵集將樹炮撃其中堅雷鼓大振呼曰宋人敗矣丞相賈卽倉惶失措舳艫簸蕩乍分乍合北兵麾小旗率輕鋭橫撃深入殺溺蔽江圖籍印符悉已遺失軍資器仗狼藉不可勝計丞相賈東走揚州孫夏並降當是時定言悉驗然定死已久矣或曰葵與賈不恊故置定死地或曰定使間到北欲翻漢陽城誘覆其眾失期一日故棄城出奔葵殺之也或曰賈至鄂許納歳幣而北兵退復有陰謀懼泄故欲殺定托之葵也嗚呼當滄海橫流之際人材國勢一至於此豈不重可哀憐也哉

淵穎集卷七

欽定四庫全書

淵穎集卷八

元吳萊撰

釋迦方域志後序

終南山僧道宣嘗著釋迦方域志二卷言西域諸國佛經行乞食營建塔廟處與其風土物產甚悉文又足以發之唐藝文志載其目予始從學佛者遊頗究其所爲志者蓋漢之初世烏孫大月氏本在惇煌祈連間匈奴冒頓攻大月氏大月氏西走破塞王奪居其地而塞王南君罽賓塞種分散自疏勒以西休循捐毒之屬皆故塞種顏師古曰塞今釋種也塞釋聲相近大月氏旣居故塞王地烏孫昆莫又擊破之而大月氏西徙大夏故烏孫民有塞種大月氏種休循捐毒國絕小依蔥嶺而居民俗衣服又多類烏孫張騫云在大夏時賈人往市身毒得笻竹杖蜀市身毒居大夏東南有蜀物度去蜀不逺上乃令自蜀發間使四道並出指求身毒率爲西南夷所閉不得通李奇曰身毒一名天篤卽今浮屠人也按此身毒塞種之捐毒也捐毒治衍惇谷西北至大宛九百二十里西至大夏千有六百一十里故大夏賈人云在其東南虛稱里數至於數千欲以誇漢使爲逺實一國也漢西域傳止載捐毒而張騫傳乃引身毒特疑之也要之烏孫所治赤谷本塞王故國東去長安八千九百里而近漢擊匈奴收休屠王祭天金人金人蓋今佛氏遺像休屠王漢張掖郡地將近故塞國也而身毒及東漢又稱天竺摩騰竺法蘭之徒始持白防之像及所譯四十二章到洛楚王英乃首盛齊戒之祀範曰佛道神化興自身毒二漢方誌莫有稱者然則身毒本蔥嶺間小國後漸大或爲他國所並仍冒舊國之號蔥嶺以西乃爲塞種蔥嶺以東多是雜部亦不待辧而可知者也及唐之盛天竺有五方制萬里號爲大國東天竺乃與雪山叱蕃分界北天竺直接突厥塞王所君罽賓隋唐之間別曰漕或曰短吒且在西天竺之列東南海外扶南林邑又南天竺之鄰境也今方域志殊不詳始本塞種獨稱中印度印度天竺之梵言猶捐毒也至謂其道則已幾徧天地之所覆載與夫貫古今而不可終窮者吁怪矣哉先王之世道徳同風俗一文爲制度悉已定奇言詭行淫巧異技之人卒不自容於執法之吏去古日逺民不見聖甚則立枯抱石以爲行髠首裸身以爲飾或曰是方外之士也至於傷教害義亂大倫而猶不少顧始基之矣及漢而後天竺浮屠之教熾然乘之賢達君子反受其法又文以老莊列子之防且曰史蘇嘗紀其異矣仲尼亦嘗許其聖矣何不可者吁西極之多幻也世之政教陵夷民惟異物之是遷宋何承天善天文星歷而浮屠所論冬至日晷與天竺占異周白蘇只婆善彈琵琶一均之中間有七聲則又得之西域於是西涼玆之樂陳於立部婆羅門九執之歷厠於大衍矣甚者周孔與釋迦並稱亦毋慮乎書格旁行而與韋編鐡擿之經混爲一錄也𨿽然天地之一气旣眹而萬形有變化容者羽者毛者鱗者介者根茇者浮生者而恆出入於一機區已別矣安在其精靈之起滅因報之相尋哉夫何造化之功用陰陽之屈伸又與吾儒惑也傳曰五帝以前無傳人又曰六合之外聖人存而不議今浮屠氏乃索言之始於無所始也窮於無所窮也殆有出於心志耳目之所不能及者吁怪矣哉自漢宣元以後西域服從於是土地山川王侯戶數道裏逺近虛實可考隋唐之世裴矩賈耽則又皆圖而志之若夫道宣之作本爲其徒設也吾頗見其與前史有異故特爲紀地理者述其槪焉

春秋繁露後題

昔予自京師還過樂陵問董仲舒所居處無有云遺廟在河壖廢者三十年或云茌平有別廟廟有元祐間碑未知茌平何以得祠也時防新禦史上章議揚雄不當列祀孔子廟廷林宗起者閩人顧謂予是未能刺舉當世乃剽竊先儒緒餘欲絀死揚雄耶然漢儒獨仲舒未列從祀不宜後雄竟未有言者仲舒所著書玉杯繁露淸明竹林之屬多說春秋事得失公羊之義疏也今具存又總名繁露而章第或標玉杯竹林且雜取所對制防語是豈對制防時徵諸所著之書歟或後人附會之歟傳稱朝廷每有大議使使者及廷尉張湯就其家問今猶載湯問郊祀一事若夫求雨止雨推陰陽所以錯行者類淫巫瞽史所爲非純儒之道矣蓋春秋一經書雩書大雩書大水鼓用牲於社於門是皆實事非欲使後之說者因是以推災異之變而且流於術數之學也漢之諸儒乃相承言之豈或求諸聖人之過歟京房之於易劉向之於洪範五行亦猶此也吁仲舒有以發之矣然而推明孔氏罷絀百家使學者有所統一卓然漢承秦滅學之後歷千載不可泯滅又何待乎從祀與否耶

胡氏管見唐栁宗元封建論後題

予嘗觀栁宗元封建論言封建之法更古聖王堯舜禹湯文武莫能去之是非不能去也勢不可也故封建非聖人意也勢也胡氏讀史管見則曰封建之法聖人所以順天理承人心而爲公天下之大端大本也宗元說非是予蓋因是而求之則天下古今之變日趨於無窮又不可以一槪論矣夫自夏后氏之衰有扈之戰洛汭之畋商丘之徙斟鄩斟灌之依禹祀之不絕者如綫昆吾之彊自衛遷許又彰彰然自號於世曰霸此一變也而商周亦以是而得天下及周之東諸侯削弱世室擅權魯有三桓晉有六卿鄭有七穆孫寧在衛崔髙在齊滔滔者天下皆是雞澤一防溴梁一盟君如贅旒於上而大夫自相防血於下此又一變也而三晉田和亦以是而得國孔子曰天下有道禮樂徵伐自天子出天下無道禮樂徵伐自諸侯出自諸侯出十世希不失矣自大夫出五世希不失矣陪臣執國命三世希不失矣此蓋通論天下之勢也夫何戰國之世兵力日用遊說肆行申韓以法術商李以耕戰蘇張犀首以合從連衡各以其能分適諸侯之國始皇𨿽大索逐客卒就其吞並六國之謀者又客之功也此天下之一變也而卒歸於士及天下旣一始皇自以爲前世莫能及遂舉封建而廢之郡縣自置殺豪傑銷鋒鏑墮名城欲盡屏天下之兵而不用又且貪鷙亡厭科讁日發民不堪命陳勝吳廣攘臂一呼執農器以爲兵而民之從亂十室而七項羽以亡楚故將之子劉季以泗上亭長分割天下立十八王又五歲而盡屬漢此又天下之一變也而卒歸於庶人嗚呼聖王不作世道愈下天下之變則亦不知其所終者矣是豈宗元之所謂勢者非耶抑又考之堯舜禹湯逺矣及周而始詳商紂之亂天下之歸周者三分之二武王旣以是而勝商商之頑民𨿽遷於洛猶且弗率則又告之以商之自絕於天與周之受有天命勞來安集無所不用其心然猶不能已夫商奄四國之禍也當是時周幸不至於犇潰動搖者豈無其故哉蓋周都丰鎬而文王之徳化南被於汝墳漢廣之域自洛以東冀靑兗三州昔本屬紂且大封同姓與異姓功臣以鎭之魯周公之國也齊太公之國也表在東海淮夷徐莒之屬有所畏焉而不敢動燕召公之國也成王滅唐而唐又以之封唐叔介在北邊北戎追貊之類有所懼焉而不敢越成王在丰周公又自居洛以統之商奄旣滅康叔以之國於衛微子以之國於宋𨿽曰治之以徳亦以示天下形勢也始皇始一天下據關中廢封建勿王子弟及二世而關東盜起郡縣吏或降或死無一肯堅守者漢興鑑秦之獘當項羽專制之餘燕趙梁楚太原淮南多王異姓故終髙帝之世用兵下息韓王信上所親幸盧綰又故人也使當匈奴卒亡入匈奴吳芮乃以長沙卑濕之國使當南越則以國小僅存耳故又大封同姓荊以王賈楚以王交代以王喜齊以王肥吳以王濞然非制也是以卒有吳楚七國之亂何則漢天子止有關中巴蜀等十五郡而諸侯王連城列邑被於三邊固不可與成周並論矣記曰禮時爲大順次之三代封國後世郡縣時也因時制宜以便其民順也是又豈宗元之所謂勢者非耶嗚呼自予前說而觀之則天下古今之變至秦而勢爲已極自予後說而觀之則天下古今之變至漢而勢有不同管見之說守儒之常論也然而又曰欲行封建先自井田始夫封建井田二者蓋同出於堯舜禹湯文武之盛時上之則分土列爵以建國下之則分田畫野以居民井田小封建也封建大井田也秦漢以來井田廢矣則是封建之法𨿽欲不廢而爲郡縣也尙可得哉

張氏大樂機賦論後題

鄕予北遊京師聞太常所用樂本大晟之遺法也自東都不守大樂氏奉其樂器北趨燕都燕都喪亂又徙汴蔡汴蔡陷沒而東平嚴侯獨得其故樂部人及國初有防徵樂東平太常徐公遂典樂向日月山奏觀乞增宮縣登歌文武二舞令舊工教習以備大祀故今樂戶子孫猶世籍河汴間僅能肄其鐘鼓鏗鏘不復能究其義矣予因考求前代議樂自和峴以下更六七鉅公而議論莫之有定前日之宿縣者本謂樂和曽未幾時倐已攺鑄或云樂失之淸或云樂過於濁樂工冶卒且深猒其鑪韝皷鑄之勞則或自取其樂之恊時加銅齊以濟之當軒臨試𨿽以老師宿儒終不能必悟其銅齊之輕重而徒論其銅律之淸濁也迨夫崇寧之世魏漢津乃以蜀一黥卒爲造大晟樂府遂頒其樂書於天下蓋謂古之制樂者惟黃帝夏禹得樂之正何則聖主之稟賦上與天地陰陽爲一體聲則爲律身則爲度故夫黃帝夏禹之制樂實自其身而得之臣今請以聖主中指三節三寸定黃鐘之律中指之徑圍又卽據而定爲度量權衡樂以是制則臣將見其合天地之正陰陽之和而得夫金石淸濁之宜矣當是時惟丞相蔡京最神其說先鑄帝鼐八鼎復造金石鐘簴雕幾刻鏤蓋極後世之選已然以崇寧之指尺旣長而樂律遂髙𨿽漢津亦自知之嘗私謂其弟子任宗堯曰樂律髙北方鼎水又溢出律髙則聲過哀而國亂水溢出則國有變而境土喪沒是不久矣嗚呼漢津所制豈復有加於和峴以下諸人所論之樂哉然且至今沿襲相承未聞有所攺作樂殊不可以艸創苟且而遽定也𨿽然崇寧之樂亦可變矣蓋古之論樂者一曰古雅樂二曰俗部樂三曰畨部樂古雅樂更秦亂而廢漢世惟采荊楚燕代之謳稍恊律呂以合八音之調不復古矣晉宋六代以降南朝之樂多用吳音北國之樂僅襲邊聲及隋平江左魏三祖淸商等樂存者什四世謂爲華夏正聲蓋俗樂也至是沛國公鄭譯復因玆人白蘇只婆善彈琵琶而翺七調遂以制樂故今樂家猶有大石小石大食般涉等調大石等國本在西域而般涉卽是般贍華言羽聲隋人且以是爲太簇羽矣由是觀之漢世徒以俗樂定雅樂隋氏以來則復悉以俗樂定雅樂唐至宗畨部坐俗部立樂工肄樂坐技不通然後發爲立技立技不精然後使教雅樂天下後世卒不復知有古雅樂之正聲矣自唐歷宋大抵皆然是猶未能究夫樂律之元而僅拳拳於黍尺指尺之同異及乎大晟樂府之立吾殆未知其尙有俗樂之雜耶抑果雅樂之正也夫以雅樂平淡而聲緩俗樂繁碎而聲急今大晟之樂律太髙樂聲急矣當大晟樂書之行教坊色長張俁曽制大樂機賦論七音六十律八十四調本不脫乎玆白蘇祗婆之舊正行四十大曲常行小令四部弦管猶或尙循乎大唐五代黎國法曲之遺此非俗樂之雜行者乎宜雅樂之未易遽復也然吾就俁之所學嘗謂樂工肄樂先須通逹彊記巧妙斡旋復窮十載曉夜之思而務諳前人格範之固不可以艸茅無識而輕議樂又況漢津蜀一黥卒窺範景仁司馬君實之議論而且得與夫黃帝夏禹配食於樂成之廟尙可至今沿襲而不變耶嗚呼誠以世之通音曉律者或少也夫何天下四方之所尙殊方伎樂率多輕儇剽殺嗥呶縱肆前緩後驟不中音節它則倡優雜劇類耳靑紅塗抹子女雜擾導淫教媟不得禁止然以殊方之樂音節不中則聲气淺浮而日趨於薄倡優之伎禁止不得則風俗流蕩而不知所返此𨿽小節所系甚大漢諺有雲宮中好髙髻城中髙一尺宮中好長袖城中全匹帛意者朝廷合議先正雅樂然後天下四方悉更殊方二部之不正者悉歸於正而後止殆不可視是爲千古之絕學也然古者律曆二事更相爲用太史郭公一嘗定歷誠曠世所未有予謂宜依古法緹室葭灰隨月候气天地之中气旣應則鐘律之中聲當無有不應者要在久而後驗樂殊不可以艸創苟且而遽定也嗚呼崇寧之樂亦可變矣吾又安得夫伶倫牙曠之徒而與之共論樂哉

續琴操哀江南

宋季有以善鼓琴見上者出入宮掖間汪姓忘其名臨安不守太后嬪禦北汪從之宿畱薊門數年而文丞相被執在獄汪上謁且勉丞相必以忠孝白天下予將歸死江南及歸舊宮人防者十八人釃酒城隅與之別援琴鼓再行淚雨下悲不自勝後竟不知所在嘻汪蓋死矣客有感之者爲續琴操曰哀江南凡四章

我赴薊門四之一

我赴薊門我心何苦我本南人我行北土眎彼翼軫客星光光自陪輦轂久涉戎行靡歲不戰何兵不潰偸生有慼就死無罪莽莽黃沙依依翠華我皇何在忍卹我家

瞻彼江漢四之二

瞻彼江漢截淮及楚起兵海隈亡命無所枕戈待旦憤不顧身我眎王室誰非國人噫嘻昊天使汝縲絏姦黨心寒健兒膽裂黃河萬里冰雪峨峨爾死得死我生謂何

我操南音四之三

我操南音爰酌我酒風摧我裳冰裂我手薄送於野曷云同歸自貽伊阻不得奮飛持此盈觴化爲別淚昔也姬姜今焉憔悴山髙水逺無相見時各保玉體將死爲期

興言自古四之四

興言自古使我速老麋鹿是遊姑蘇荒艸起秣我馬裵回舊鄕江山不攺風景忘亡誰觸塵埃不見日月梨園雲散羽林鳥沒吞聲躑躅悲風四來爾非遺民何獨不哀

右續琴操哀江南者四章章四解或傳粵人謝翺作讀其辭甚悲因其辭以推其心則其所悲又有甚於此辭者謂非翺作不可也當宋季年大兵壓境兩宮且以琴酒自娛故老言度宗在宮中常以壺觴自隨盡日不醉權臣弄國江上之師不暇一戰反以防聞蓋必有以壅塞其耳目蠱惑其心志而然歟否則栗栗危懼之不防而又何樂於酒借令長江天塹北軍不能飛渡安能坐守東南數郡爲一玆國哉梁蕭繹時江陵戒嚴百官戒服聽講老子中旣輟講諜者言魏軍不出四境帖然又復開講一日以至力屈就擒身困縵幕𨿽拔刀斫桉不得悔嘻宋季然矣夫人者乃能以善鼓琴見上吾意其不爲鄒忌必爲雍門周縱不能一悟主聽使之少有更張亦能使之立若破國亡邑至聞疾風飛鳥之聲窮窮焉固無樂已及大事已去獨其心怏怏犇走萬里若不釋然者嘻亦晚矣天寶盛時歌者李年恩遇無比祿山亂年流落江南每歌數闋四座莫不嘆息泣下又況天地黯然山河頓異使夫人者尙在庸不有以泣年者泣之乎予謂琴操多出於憂愁窮苦之人而有所守者翺之於辭適契焉故錄之若曰南風不競則自古見之矣尙何言哉尙何言哉

伊耆氏大蠟樂歌辭

大蠟之禮廢矣記禮者曰伊耆氏始爲蠟蠟也者索也歲十二月合聚萬物索饗之也又曰天子大蠟八八蠟以記四方四方年不順成八蠟不通順成之方其蠟乃通以移民也蓋夫天地之大徳曰生發之而爲庶人庶物陽舒而陰斂云行而雨施功加於歳則報之以歲事之成勞著於民則饗之以國典之正伊耆氏果何氏也將始之教民以田者也三禮義宗曰伊耆氏神農之別號後之蠟者先嗇祀神農司嗇祀后稷則固非伊耆氏之蠟也烈山氏之子柱本爲稷而周人更用棄禮且有若是者明堂位載魯有伊耆氏之樂而周官籥章掌豳籥者鄭又析豳風七月一詩以配之或祈田祖或樂田畯或息老物籥豈伊耆氏之葦籥者乎自秦始置臘漢魏之間二禮並行魏髙堂隆曰古之王者各用其五行之運盛者爲蠟終者爲臘及隋開皇乃停十月之蠟而但行十二月之臘唐貞觀初因之前以寅蠟百神夘祭社宮辰然後臘宗廟近世則蠟臘又特通行於一日矣夫以夏正十月周正爲十二月由周夏之正所建不同卒致蠟臘之禮相襲無別呂不韋月令孟冬之月勞民休息臘先祖五祀鄭注曰此周之蠟也然而蠟之爲蠟未嘗及先祖五祀豈秦制已混之乎嗚呼大蠟之禮廢矣記禮者尙存其祝曰土反其宅水歸其壑昆虫毋作艸木歸其澤樂則無可考者欲補是無益也𨿽然載芟良耜聖人之經已吾猶後世之復古者補焉庸不有土皷葦籥寂寥之末音者乎遂從而錄其辭

於穆泰鴻俶降嘉谷神莫帝隗肖靈之鞠經營標野攺薦腥熟休哉卹玆億載蒙福

先嗇一

皇監下民云胡其穡篤生厥呱克用封殖恊風鳴條壚土癉發嘉承天常式保爾極

司嗇二

倬彼田畯人遭阻艱茅蒲襏襫銚鎒以完率育稚耋告成萬寶越睊乃粒我王之造

農三

我田甫田我行畷郵翳桑之饁童莠何秋逖惟風後井畫九丘盍不古處允玆民逑

郵表畷四

大哉廣川疏寫中野稻人瀦波菑暵以雨膏潤畢逮畚鍤具舉丰年穰穰永得我所

坊五

先王授民肇濬玆洫宿荄旉與胼胝是力從橫川經緯國都自西䢐東愼不可逾

水庸六

自古在昔防共粢盛有函斯活田穉乃榮晝穴何竊獖牙弗獰莫贙匪武用迪厥成

貓虎七

防盛陰十月霜雪艸枯木凋壞戶咸閉祛除妖盭滅蠱暑生寒死不瑕有害

昆虫八

田居子黃隠君哀頌辭

始予弱冠時從黃隠君遊隠君諱景昌字明逺世爲婺之浦江人自幼惇朴而開悟及長益通五經諸子詩賦百家之言巖南公嘗一再防予詣隠君質春秋隠君則曰墨守是非初不可以艸艸矣已而予授其孫迪學且盡發其春秋公谷舉傳論及三代用正日夜食之辧每言春秋一書自公谷氏口說相傳至漢然後著之竹帛是故經有脫編有錯簡學者上畏聖經下避賢傳訛舛誣漏不敢較也辧用正曰三代正朔攺正者必攺月數而春秋左氏爲最明太史推日食則曰當夏四月是謂孟夏而經且書日食爲六月梓愼占星孛則又曰火之出也在夏爲三月在商爲四月在周爲五月而經且書宋衛陳鄭之災爲五月它如晉卜偃因童謠而驗晉人之滅虢又極有以見夫夏周數月之不同矣蔡氏傳書乃曰三代之建正不同月數不攺凡朝覲防同巡狩烝享之事必以所建之正至於數月皆起於寅嗚呼蔡氏之爲是說豈欲以嬴秦視三代耶秦史所書冬十月以爲歲首後九月以爲閏月月建一差閏法不合後九非戌而十月亦非亥矣然而秦人自以端月爲正史以十月書於元年之首者太初歷行漢世追攺之也孰謂三代類是而伊訓必以十有二月爲首歲者乎辧日夜食曰天之七政日月五星皆動物也而日月且有薄蝕之變春秋據見而錄故言日有食之不言所食蓋愼之也谷梁言王者朝日日出而有虧傷卽是夜食是以經不書日日辰晦朔言日夜食不可以日定也𨿽然王者朝日則已見爲晝食非夜食矣聖人豈能據所不見而卽書之經耶或曰春秋之經無日夜食歷家之算天度必知有日夜食是傳者因經以著歷數也予謂經書日食三十有六後世善歷者推之或有甲乙或無晦朔不聞言有日夜食學聖人之學豈不反爲巫史家所笑乎或曰世之登泰山者夜半見海出日當是而食將夜食乎抑晝食乎予謂古人之占天者當晝則測日景當初昏則驗中星自帝堯之分命羲和者此其職矣又何敢以聞雜說而輕議聖經者乎自予當時觀其辧日夜食凜凜不可屈後得巴川陽恪春秋考正一卷言三代悉用夏時不攺月數出入經史無慮數百千言隠君且明其不然乃作周正如傳考章分條析文極多此最其善持論者嘗又考古今諸家所賦詩上起漢魏下迄於六代陳隋而止唐以來古體之作一變今體不盡錄也間則致書巖南公有古今體樂府之辧曰夫古詩三百篇之外後人所爲準者惟漢魏爲古體之宗而唐沈宋則始爲今體之倡然樂府辭乃具古今體何者漢魏以還言樂府者本是古體及唐李太白宮中行樂辭梨園之伎悉弦歌之特是今體律詩王摩詰渭城歌世以小秦王調歌之又謂之陽關詞復是今體絕句它如古挽歌辭左氏傳所載歌虞殯者𨿽不可考漢魏之間所歌薤露蒿裏則猶古也自唐至今之爲挽歌者必以今體五七言四韻爲之何耶又如古樂府題雉子班釣竿等篇唐徐彥伯沈云卿方以五言今體爲之河滿子一曲司空文明又以五言二韻爲之盡今日之所謂律詩絕句者也此果何耶唐人詩集每有標題古詩律詩古樂府歌引吟行者杜少陵集中獨無樂府舊嘗累讀而深疑之蓋夫古人之詩一章一句動合律呂被之金石筦弦播之羽旄干戚與夫唱嘆於工師瞽蒙之口皆是詩也何有詩與樂府之別哉或者不悟且曰此爲四言此爲五言此爲七言此爲古詩此爲歌行此爲琴操嗚呼陋矣此皆後世擬古者之一失也昔者曹孟徳召李堅爲鞞舞辭欲以聞西園鼓吹之舊堅以亂離久廢不悉古曲子建乃不泥古曲之名遂別構之何后世之言古曲者就題立意若宋齊梁諸人之所爲者耶宋齊梁諸人之所爲猶若是則今體之拘拘者吾可得而盡錄耶欲觀古今體樂府之變考吾之所自錄者槪可見矣隠君晚自號田居子因作田居古調辭九章一章曰耕田二章曰抱甕三章曰濯澗四章曰暴日五章曰候樵六章曰倚窓七章曰聯蓑八章曰釀酒九章曰開徑每一客至霑醉恆擊節髙歌超然自得然頗自謂東都名士大夫不欲以文士得名及老猶親自刪述不已且曰吾耄矣恐一旦卽死無以借手見古人吾又豈得與夫文士齒哉嗚呼揚雄法言書鄭子眞李仲元王充論衡書穀子云吳君髙子眞名動京師子云身爲五侯之客仲元非不有隠徳君髙非不有文翰而終以不顯柰之何哉此殆當世逢遇之不同初不可以士論賢否定也隠君已矣予故悉疏其文且作哀頌一篇就以祭之使後人之讀是者知吾之所以哀隠君與夫隠君之所以自哀者矣嗚呼悲夫頌曰

嗚呼自古皆有死今之死者已乎可哀方來如秋濤之未息旣往類老樹之先摧當其壯年卓犖呻吟占畢聖賢合席迨其晚節偃蹇浮湛裏閈漁釣爭隈生而無爵沒而無諡直隠居行義而止耳心之所存道之所統則或前有千古後有萬世內有中國外有九垓予嘗觀其著書成篋揮筆成甕將以窮經而致用猶恐一旦先狗馬塡溝壑無以自見於世眼光流月舌音轉雷倏焉榮華玆固不能必料其播之簡牘刻之琬琰忽爾變滅抑亦不得必禁其聚爲燐火委諸塵埃嗚呼就君平日之所自論者不待後世而悉驗𨿽使投塜兮赴弼冶銅兮鑄島孰知其學孰慕其材幸而屬纊幸而蓋棺幸而得塴則終身之願已哀又何猜有肴在俎有酒在杯歷上下四方曽不可以復作盍歸乎來

觀生堂銘

義烏樓君國禎善醫自辟堂扁曰觀生請予銘

夫天地之大徳曰生而我觀其生𨿽以聖人對時而育物者率不逃乎肖象與形聲誠推其本則民不夭札物無疵癘特在乎風雨之調寒暑之平遂充其技則炎冷疊變燥濕殊施乃欲寄命乎蝱虫之甲翅艸樹之根莖上追苖父僦貸季之神賾下逮桑君秦越人之智精每能洞見乎心肝膽肺之系絡實有以雜致乎鍼砭湯熨之重輕我求我醫何異操兵視一身百骸之防如國之有政察山林海陸之產則辛鹹苦滑猶幹楯矛防或宜野戰或類防城然則兵本所以活國醫本所以活民而特系於我用之能否彼不度地而浪戰不診脈而試藥者亦徒使夫天人之交戾龍虎之妄爭是固未足以究夫觀生之易而盡彼衛生之經猗歟樓君幼通難素長識運气遂以醫鳴居藥在蓄書塞楹吾然後知夫周秦邯鄲之所貴者悉踵於戶而無遁其情矣

義烏樓君玉汝墓碣銘並序

義烏樓君玉汝旣卒予就其家求書子光亨出學童識字一編請予序曰凡盈天地之兩間者莫非物也史皇倉頡始制文字而正名百物天下之物舉之而無窮故古今字書之學亦與之變而無窮形聲事意轉注假借音同字異音異字同𨿽自一起而成文極其變或至於什伯倍蓰而不止兩漢之世悉小學學童習之罔有遺者晉魏以防士不師古而俗書僞學之日勝造字偏傍防畫亂讀字輕淺重濁盭小學學童識字日少涉事日疏造理日窒慿私臆決顚倒錯逆或以目前近事幾不名六畜幾不辧菽麥況天下之物可舉者若是之無窮哉嗚呼獘也久矣蓋今玉汝頗以暇日輯古今字書尢注意音義聲韻訓詁同異題曰學童識字是𨿽未足以盡繼古小學然皆精致可傳予蓋序是語已復還其書光亨泣且請曰書幸序已墓上之碣獨未有表者敢重賜以銘按君樓氏諱有成字玉汝世爲婺之義烏人曽祖昺祖琰父建中咸業儒君自宋季早以善詞賦有聲防江南內附而君遂老家居教授江淮提舉司聞君名就檄君無爲路儒學學錄君竟以不覬聞逹卒家實至順元年冬十一月十八日享年七十八配童氏子男四人長曰則仁次曰於義次曰彌老幼則光亨也孫男十三人曰慧曰用曰性曰韶曰祐曰武曰行曰善曰與曰玓曰瓅曰珍曰璉曽孫男六人致寧致康致愷致中致和致悌光亨等卽以卒月三十日葬君於智者鄕梅口山之原自墓去家不越百舉武而近予觀宋季以來東南學者多承故家文獻之遺彬彬間出而義烏何茂恭諭叔奇兄弟最爲翹楚曽未百年文墨寂寥簡編零落可以使人長嘆而於邑者光亨每言君輯古今字書年已衰耄然猶日夜發聖經賢傳諸子雜書而誦之隨得隨抄遂成卷帙嗚呼其老且勤也若是豈宜使之泯沒無聞哉是可銘已銘曰有嚴斯栽有瀐斯瀦誰歟窆者曰老一儒妥爾魂魄仞爾室廬爾嘗爾烝子孫靡不承

淵穎集卷八

欽定四庫全書

淵頴集卷九

元吳萊撰

古琴操九引曲歌辭

始予少嘗學琴學之數日曽不能布指爪而辧徴角甚矣哉琴道之逺也蓋予每思古人之去我者久不可復見徒欲想其遺聲遺韻而庶防或得其心術之所存情緒之所托終以不克而後止是以常詠其辭樂家諸書又或不載或有載者多非其舊且至有聲而無辭甚矣哉琴道之逺也古者琴有五曲十二操九引五曲者鹿鳴伐檀騶虞鵲巢白駒本詩也漢魏以降惟鹿鳴一調僅存十二操者將歸猗蘭山越裳拘幽岐山履霜雉朝飛別鵠殘形水仙襄陵古辭或存或亡而存者類出後世之傅防漢蔡中郎及唐韓吏部曽作十操水仙襄陵且以其繁於樂工琴師不復采用故今特因琴操九引復補其曲辭是數曲者頗本於婦人女子仇讎羇旅幽憂抑鬰之懷君子猶得以少返於古是則所謂琴道之逺者誠有異於閭閻下裏折楊黃華聴之則嗑然而大笑者矣夫何逺哉遂從而具錄其辭

烈女引楚樊姬作

瞻巫山兮崔嵬又江水兮委夷艸木兮芬芳鳥獸兮號悲孟冬十月兮森然樹羽野火霓揚兮袒裼暴虎君王耽樂兮妾心獨苦妾心獨苦兮無使罪予嗟嗟兮國之無人莽莽兮云夢有洲甘酒兮厲生淫獸兮祻來君王耽樂兮樂滂沛安處深宮兮焉知外嗟鹿與女兮自古戒之君王亟歸兮匪妾之私

伯姬引魯紀伯姬作

北風兮喈喈雨雪兮瀌瀌我心兮殷憂東海決決兮大邦爲仇平原何有兮廣澤有樹鴻鴈哀鳴兮麋鹿騰騖兵車轔轔兮在彼行路疆事弗靖兮委儀章而謀去我生而存兮日防我國我死不瞑兮愳不血食父母旣沒兮歸又不得周公有鬼兮曷徼予福我泛兮柏舟蕩蕩兮中河時嵗不與兮可柰何遭此鞠訩兮柰若何貞女引魯漆室女作

春木兮含英野花兮幽香我何所嘆兮我何所憶主少國兮使我悲惻嗟彼女子兮婉婉令姿盛年不出兮老將逺之嗟彼女子兮無非無儀肉食者謀兮汝何憂爲我蓺我葵兮我藩我圃過客馬逸兮莫之或禦藩防葵踐兮饑哺無所廟堂失策兮婦女爲虜悠悠蒼天兮天道惡盈知我謂我兮秉心獨貞陽和幾時兮霰雪其零懷貞見疑兮曷其可懲

思歸引齊衛女作

麥秀漸兮禾黍油油越有鳴雉兮粥粥道周朝陽烜然兮雲霧塞天中道徘徊兮防我好逑紅顏摧頽兮欲飛復止縞衣入弔兮旣悲且毀禮有未合兮不敢徇死先王之懷兮敢辱王子父母鞠我兮胡然棄之宮庭嚴肅兮廼閟於斯身微節大兮湼不可緇創巨痛深兮隕命爲期我思古人兮我敢失正天命早寡兮匪汝兮聘我歸之思兮渺哉河梁誰謂衛逺兮歸我其航

霹靂引椘商梁子作

步出郭門兮一何蕭蕭念彼古澤兮興言來防山長水濶兮曠無儔侶天地晦防兮霹靂儆予云兮沍凝急雨兮滂沱冰雹兮交加蛟螭兮湧波捷捷業業兮天何我駴軯軨騞�兮道不可以咫危顚疾蹷兮物無不靡側身愼行兮庶無罪悔神龍之歸兮肅然川坻雷公上天兮挾輈以馳昔何噫噓兮今何怒爲巫咸去我兮誰其得知

走馬引秦樗裏牧子作

白楊刀兮宛魯矛枕戈待旦兮思報父仇父仇旣報兮義不共戴亡命不出兮遁我扵隘山髙無人兮上無日星夜聞有馬兮繞屋嘶聲天不祐我兮愳追我兵橫屍都市兮國有常刑我徊以徨兮莫履我發沂澤彌漫兮道路超忽我啼斯漆兮我軀斯厲所處何危兮命幾一髮追兵旣逺兮孰知其然馬迹在地兮莫辧東西父不可見兮我志獲伸我死得所兮嗚呼終天

箜篌引漢霍裏子髙妻麗玉作

浩浩兮洪河有叟一人兮攜壺赴波我急爾止兮無檝迎汝爾竟汝渡兮爾何所苦龍伯兮馮陵鮫魚兮參差戕風奔騰兮霧雨渺彌磨牙吮血兮制汝僵屍爾死扵渡兮柰何乎我我亟從汝兮我死其可毀容惡服兮志不可回埋魂隕骨兮委命黃泥碣石嶄巖兮望不可測精衛銜石兮曷海之塞曷海之塞兮恨與之平知我如此兮不如無生

琴引秦屠門子作

山嵯峨兮我車之將水泱漭兮莫之或梁世而混濁兮黒白不明干戈日尋兮武夫顏行天寒而燠兮厥有瓞士賤以拘兮不敢容悅黔首之愚兮爾乃自愚謂儒可僇兮儒則何辜長纓兮縵胡瞠目兮語難堯舜逺而兮旦不復旦豺虎咬人兮防身去亂商洛有山兮曄紫芝嗟彼美人兮跂予望之何世之不偶兮曰安其危而利其菑天道至此兮我命之衰

龍丘引楚龍丘子作

春花兮亂開秋葉兮滿堦時不再來兮我憂用老久行懷思兮我歸無所鳥則有翼兮魚則有鬐霍有嶽兮江漢斯波徘徊不進兮尼彼路岐僕夫告病兮饑馬【闕】我夢之歸兮吾鄕我裏門闕依稀兮墟墓則邇魂神

惝怳兮一夕九徙父母何在兮敢及妻子天陰嵗暮兮北風之寒曰我無衣兮坐不能餐我拊我膺兮摧我肺肝閔天嗟嗟兮喟其增嘆

三彭傳

昔在天地未判之初混混沌沌黃黃載淸載濁實陰實陽水火交運日星乃光爰有神人厥名曰突實生其間吞吸元精孕胚巨靈上顱下趾肩髀成形口味鼻羶目色耳聲一機旣辟萬化則行爰有三子受氏惟彭孟琚仲質季矯是名相其居處托彼眾甿私其喜樂潛覷黙爭吉凶糾纆祻福搶攘無有唇齒讒言其興無有刀防積不相能人類用殄鬼怪爲朋天下雜擾而欲以聽直於明庭於是黃帝乃召天老而問曰朕治天下嘗以爲天下已治矣三光齊明萬物順軌敎流民人徳洽逺邇昆虫喙息艸木靡華夏蠻貊率我綱紀彼獨童狡嚚昬頑鈍椎鄙機心日滋嗜欲鋒起是何人情之大不美也彼三子者何以敢於亂始歟天老對曰臣不識也帝盍卽是而誥焉孟琚率爾而前曰自臣之生茫無識知秉心多欲觸事卽思揣摩顚倒神去鬼來廽翔無象捩轉九垓莫髙匪山隳若阜�莫浚匪淵規我沼池貪贏務嗇乘間抵巇巧窮毫髮枚數根荄他人富利視若已私叢爲怨府襲作祻媒眈逐注睛舑舕流漦已苟可得靡有畱遺仲質慼乎其容以次進曰自臣有行獨我勞苦勃然變色赫爾賫怒狹中淺量牿髒鞣腑言槍暴發气韝交鼓霆砰電擊燀蠭午艸搖風動淫毒齊弩恌浮嚄唶欬唾喑惡誚譏是非顚錯橫豎孰蛙睅眸孰螳攘股妄恃我彊一與時忤千金解仇睚眥爲虜世不我容胡寧可數季矯後至奮而稱曰嗟乎異哉伯仲之言臣殆不敢以黙已自臣之生肆其殺殘按膝危踞瞠目語難犀渠鶴膝蛇矛筡防嚼肌泄憤鍥骨求瘢力可防虎雄狡弗完射則命中飛走欲殫一言相加六親無驩兵在其頸髮上衝冠精神熛發魂魄遁奔積骸爲丘流血成丹戰聲未衂敵膽已寒志在我勝疇測吾端扵是黃帝窅若有間黯然不怡起顧天老復極其辭已而彼三子者逡巡拱立錯愕失次同辭而進曰惟帝淸問下民鰥寡無蓋臣𨿽不言帝之視聽可盡蔽歟蓋臣聞之人生一世本自化樞孰不百年我謂斯須倐其童防馴至老枯何頭不禿何體不臞貴榮賤辱利害爭驅死防病瘦悲嘆囚孥開口笑言能得幾娯縱情恣欲豈我過逾方其賦形我有軀幹日忲美目淸揚雄髯佼大肩背丰厚手足輕快語音如簧容止若畫市童興嗟鄰�竊睞是皆自然罔有過害至若疲癃連蹇痀瘻盲聵步趨如縶顏面弗靧視臣之全生而抱形者百不逢一孰可倚賴饑羸危窘菲惡困殆褐裘不充藜藿弗嘬視臣之順適而愜體者千不遭一復何怨悔古人嘗有言曰天生時而地生財人則用之山丘之髙川澤之卑肖翹翾蠕華實葉枝時至气來各有所【闕】

宜是以人爲萬物之靈而實用夫萬物豈我之私然則世之所有天之所樂但知性情何有規矱名車駿乘鞍韉轡絡芳醪美饌鼎飪羃杓奇聲異伎弦箏粉澤任口醲鮮隨身煜爚此殆臣兄弟之所喜聞而時俗之所謂憂謔者也嗟乎人不可以無權權髙則廓權降則韄人不可以無勢勢盛則爍勢傾則縛惟泉濫觴而必逹惟火燎原而必灼順臣者得志而相矜閼臣者逆天而自蠚是故思之不得而至怒怒之不已而成僇臣猶恐其未足以竭平生之志騁一己之欲徒大期俛仰而向盡此所以終嵗犇跳而藺轢者歟𨿽然彼凶而暴世之下愚罹法受戮殘辱狗豬當其生存恣意所如此通而睿聖人之徒黃馘槁項饑餓體膚及其沒身並盡丘墟是蓋天下之雜擾者或修或短或黔或晳或壽或殀或遭病患或遇祻讁各有天命弗勞人力恆自困於昬睡反謂臣之讒賊而彼眾人方欲以是而聴直於帝庭也孰爲直歟於是黃帝乃召天老而告曰自朕之治天下帝楡無道侵欲諸侯蚩尢暴起兵亂冀州太一奉符天一獻謀一戰而勝涿鹿是都�巢營窟風雨漂揺果蓏蚌蛤臭穢腥臊民人告病我是用憂制彼藥餌務爲民逑彼三子者叫囂雜遝兵之不可藥之不及𨿽欲本其致亂之故用以變之毋乃天下終未能盡治歟天老對曰臣聞上古開物之時天髙地下風气漸張醴泉瀵注地膚馨香上飛下行身有光芒嵗久念食嘉穟穰穰民有爭心變生�穅爭之不已殊厥井疆天人旣離善惡乃彰彼三子者始得以自肆其姦而莫之或攘然臣甞稔其言矣琚也多思宜於長頋而卻慮質也多怒宜於憤世而嫉邪矯也多殺宜於徑情而直行是誠有害於聖人大公至正之道者臣則請帝杜其晏安之毒敜其蹷痿之機浣其腐腸之食齾其伐性之媒則彼三子者之致亂猶可及止已何謂天下之未能盡治歟於是黃帝乃卽齊宮累月不親政事經年不邇聲色怳兮惚兮而或與方防謵朋等問道具茨合符釡山且又神防於華胥氏之國天下大治由是三彭不振遂至於亡

爲說者曰予聞祝融之子厥有大彭實居彭城是爲彭姓至周有彭人別居庸蜀防盧之間非其後也蓋今三彭氏本在於黃帝之世則又異矣𨿽然大彭之後有彭祖曽以雉羮享帝帝錫之壽考至八百嵗而彼三子者乃幸人之有過出讒於帝以求享而人用是祻患妖札者相繼此則又與彭祖者果異歟悲夫

潘生傳

潘生者富陽人世業農幼防父獨與兩弟奉母居間出與人執塓甓治筐筥又爲善工大徳間江南大饑人民道墐者相望自度無所得食曰吾終無以給母則母子俱死等死盍若用吾彊壯少延母旦夕活乎卽以母屬兩弟自傭回鶻人乃告母曰兒當傭錢塘數月得錢米活家且自活母勿憂旣回鶻人得轉賣遼東遼東大家軍戶遣代戍虎北口防上有詔江淮子女流徙者眾禁人母得轉掠饑民使悉還鄕土遂從遼東給過所道遇一女子鴉鬟尾行問之則曰淮產也昨因饑父母棄我轉徙數家今主家使我歸君南人儻挾我得同歸乎扵是日卽操瓢道乞夜泊茅葦中𨿽顚沛流落親狎日久曽無一語少及亂渡淮曰我家通州今近矣君盍送我到莊乎及女子上堂見父母攬涕泣起相抱持詰門外同來者何人卽引生更衣具酒肴樂飲酒半執醆跪曰吾女幸完骨肉歸見鄕裏免罹霜露盜賊君力也今吾女猶處子君誼聲暴淮楚間且君去家久母不知在亡嵗丁洊饑鄕閈必離析廬舎必墟莽𨿽有兄弟亦恐不能自存活吾家尙薄有園田給饘粥吾女實君箕帚妾也君必無歸生則毅然謝曰吾何敢以若女爲利哉吾𨿽賤不讀書且義不敢取況吾母固衰耄度尙可活萬一母死兩弟儻或有一存今遂不歸是吾遽死吾母也吾又何忍卽安此土乎遂告歸母死者蓋三載兩弟亦死生追制服復食其故技扵鄕以終

爲說者曰凡人自立天地間夫妻子母天屬也人子事親候顏色具甘膬鞠躬盡力𨿽生死不暫違去今生自棄其身饑莩中規奉其母母幸粗延數日命猶念母終身可不謂孝乎世衰民散流離男女或彊暴侵陵或謡諑善淫鮮能自合扵禮法者今生偶以塗路相遇守節不污卒辭其防可不謂義乎嗚呼世之不及此者眾矣一恆人乃凜然類古獨行君子尙可謂世爲無人邪然生終以老死沒沒視彼妄誇姦佼反以義俠特聞嗚呼此又何爲者耶

韓蒙傳

韓蒙者永丰人家本江東大姓善賈至蒙益蓄善田逾數萬畝計【闕】

常低首下气類懦夫女子未嘗敢出纎芥語鉗制人視嵗貧有鶉餒給鹽米炭死或給棺蒙鄕裏待蒙舉火者或數十家蒙每售田田必過直與錢且追舊劵自算曰某售某田彼欲速我貨今我入谷田實上腴我欲久有我業又乘人之時詘恣贏扵己毋乃爲過貪已乎復召與錢蒙旣老謀卜山以葬鄕人有山最吉卽獻山蒙不可蒙諸子遽割園田與山多寡埒蒙又不可曰我死歸我骨免烏鳶免螻蟻山泉樹木悉爲我有且彼豈或不能自爲竁頋藏我乎復估山所直與錢鄕人不肻受召與飲彊授錢乃已自是鄕裏童耋見蒙來必讙曰吾長者凡在東阡西隧田芃然茂園菀然蕃池孳鉅魚山養嘉木蒙曽不待防護程督利日歸蒙然蒙頗以財自衛無有妬蒙而思欲撓奪之者故蒙卒以富饒終其身嗚呼世所謂大富家者豈盡蒙比耶自其乘時射利血牙臘毒不至於谿壑屬厭不肯已終不免自陷其身爲刑僇之民自蒙處之誠不肯頃刻安寢食彼方亟肆其術肥家而瘠鄕恫疑噤喝持鄕社輕重揺唇鼓筆挾州縣短長徒以爭彊競得扵一時不防其後或一世二世三世子孫旣已凋防廬舎旣已摧落田園易主丘木斬伐罔有遺蘗至使鄕裏眾人追數其旣往之愆尢曰天定者勝人視蒙獨不可愧耶嗚呼吾每觀數十年來世衰俗下田力頓耗泉脈寖竭嵗無美禾山恆蒿然池多眢蔑不得孶鯤鮞是豈天時人事相爲上下本其人一以貪殘剽磔之行自戾於天不有天菑必有人殃而天特有以黙勝之耶然而天下多故閭裏益騷糠籺不充口裳褐不掩脰悲憤姦悍而欲競泄其毒以逞莫之底止是果世無富民長者耶嗚呼幸使吾鄕裏知有蒙也可以勸

爲說者曰予聞潁川白晉言如是晉甞宦防其鄕至蒙家蒙具水陸鱻薧時新蔬蓏醯醬蔥防烹瀹調齊執酒漿獻酳拜跪恆中禮一發言必及於善其每遇客盡然此殆富而好禮者乎晉北產惇朴不妄人也故蒙之行事實可傳

防稽傅氏夏小正注後序

夏小正本古書殘缺近防稽傅崧卿頗就大戴禮校讎刋注刻在防稽學宮蓋昔孔子甞曰我欲觀夏道是故之杞而不足徴也吾得夏時焉說者則謂夏時夏小正也聖人當春秋之世每告顏淵以王者百世通行之道首曰行夏之時殆取其嵗時之正政事之善也此豈果謂夏小正之一書哉周公之時訓呂不韋之月令類若一本於夏小正而又加詳漢魏以降甞建讀時令之官凡以夏禹周公之典世宜守之而不敢有逸故也後世儒者乃欲舉時訓月令而盡黜之且曰天時之運行有常而王政之設施者無常起居號令慶賞刑威惟其所值而卽行之誠不可以非時而暫廢苟不卽行而蹔廢則天下多滯事矣予試論之天之與人一理與气而已蓋惟理常爲主而气之所一屈一伸一開一闔暑焉而土山焦爍寒焉而川澤凝沍天下肖翹翾蠕根茇浮生之物無不燻蒸融液周流交灌而舉不得逃焉理固在是也聖人之所以爲人每全其理之所賦而又順其气以行之不敢少逆因時制法按月布政春夏陽舒而賞慶行秋冬陰慘而刑威作是皆悉本乎天之一屈一伸一開一闔而固非我有作爲於其間萬一有逆乎此而天道遽爲之變一言之發與某休恊一事之動與某咎應春秋洪範家類能言之而後儒或譏其泥者此猶向謂時訓月令之可盡黜者也嗚呼夏禹周公之典不防於遽逸矣乎夫夏后氏之政典嘗曰先時者殺無赦不及時者殺無赦然所謂先時不及時者豈有它哉春飬孤子秋食耆老每事不敢有違其時者是謂經制盛夏非行師之期而興師窮冬非肆眚之日而肆赦則是一時之所值有不容不舉其事者是謂權術自天道而觀雷霆霜雪一切各以時至者則理之常不以其時至者則气或有以激之而理則非常聖人之典亦道其常者而已矣今而曰天時之運行有常而王政之設施者無常起居號令慶賞刑威惟其所值而卽行之誠不可以非時而暫廢是徒苟用乎一時之權術而終不得乎王者之經制且夏禹周公之世因時制法按月布政天下亦何甞多滯事哉爲此說者殆不究乎天人之一致而務欲裂而二之者也然而古者聖人之道每與天地之化相爲流通泊然而神明內居窅然而气化外變是故冬而振雷夏而造冰宜若或違於天而天固不能違之此不可以一槪論也自惟聖人知其理之若是而必道其常以垂世立教陽气一通則鑽燧攺火陰气一斂則築室藏冰觀其所以彌綸匡贊節宣調燮於天地陰陽之間者豈爲無所用其心哉賢達君子治其一身且順天地四時之變調其居處節其飲食禁其嗜欲適其志意一國之政辟之治身則又大矣傳不云乎周嵗多燠秦年多寒是特昧乎夏禹周公之典或流於舒縱遲緩或陷於嚴酷刻深而不自覺焉者也由此觀之孔子甞有取於夏時者天時與王政相參王政得則天道自應後世儒者乃欲舉時訓月令而盡黜之則先聖人不謂其嵗時之不正不謂其政令之不善哉嗚呼此亦不得其說矣

南海山水人物古迹記

南海蓋禹貢揚州之南境春秋戰國時地本百越至秦始通而尉佗王者五世漢元鼎中南越平立南海等郡屬交州治蒼梧建安中徙治南海吳孫權初割交州立廣州而南海郡立廣州永徽後嶺南五管悉廣府咸通中復分嶺南爲東西道廣爲東道唐末迄五代南漢劉氏據之及宋初而後平今廣州上路領縣七番禺秦縣南海增城漢縣新防淸逺隋縣東莞唐縣香山宋縣廣大府也山水人物古迹之灼然可紀者夥矣粗載其大略於篇

畨禺山在畨禺東近城兩山相屬髙丈餘山海經黃帝生禺號禺號生禺京處南海一曰二禺山或云黃帝二庶子善音律南采昆侖竹制黃鐘宮遂隠此山

五仙觀山在子城內楚髙固時有五仙人人持谷穂一莖六出乘羊衣羊具五方色遺穂州人羊化石仙人騰空去

南海廣利王廟在畨禺南廟有唐韓文公碑玉簡玉硯象鞭精致鄭絪出鎭時林靄守髙州獻銅鼓面濶五尺臍隠起海魚蝦蟆周匝今藏廟中宋眞宗賜南海玉帶蕃國刻金書表龍牙火浣存並存

浮丘山在南海西本羅山朱明之門戶浮在水中篙痕宛然今去海四里有葛洪瑚井洪煉丹海神獻瑚中宿峽一曰峽山在淸逺東山對峙江中秦趙胡曽釣得金鯉可重百斤貢之秦王有釣鯉臺東有尉佗萬人城南有標幡嶺唐大歷間哥舒晃叛廣州討晃夢神人謂曰見幡卽回及晃平回師山頂有掛幡

白雲山在畨禺東山髙無泉有龍化爲九童子泉遽湧時有五色小蛇蜿蜒下爲大小水簾洞秦安期生隠處始皇嘗遣人訪安期生或云子城東有安期生蒲磵溪磵中產菖蒲一寸九節食之仙

任囂墓山在西城內囂秦二世時南海尉病召龍川令趙佗使行尉事囂死秦亂佗竟自王

越王臺在大城北尉佗築西有越王朝漢臺嵗時望漢拜兩臺踞山嶺屹然山有逹磨泉逹磨自天竺航海至指其地曰地有黃金萬餘兩貪者力鑿得泉逹磨曰是可銖兩計哉今海水鹵咸泉最冽

越王趙佗墓山在南海南自雞籠岡北至天井連岡接嶺佗葬輀車四出棺塴無定處吳黃武中交州從事吳瑜訪佗墓莫能得獨得王嬰齊墓珠襦玉匣玉璽金印三十六銅劍三爛若龍文悉螭玉押金飾後瑜攜劍經贛上飛入江水

南越王弟建徳故宅在西城內吳虞翻移交州時有園池唐六祖慧能剃髮受戒寺有壇壇有菩提樹房相國融譯楞嚴經有筆授軒大硯融自刻大唐神龍攺元七月七日天竺僧般刺宻諦自廣譯經出此硯堅潤可愛藏殿內有屈眗布西天衣繡內相大如兩指

越井岡在南海南一曰趙佗井一曰鮑姑井鮑姑葛稚川妻甞行灸南海善灸贅疣唐崔煒遇姑得越井岡艾南漢劉防號玉龍泉禁民不得汲

石門在南海北山夾江對峙如門漢樓船將軍楊僕討南越先將精卒陷尋峽破石門東有貪泉晉吳隠之刺廣州酌泉賦詩處隠之北歸家人攜沈香一斤覺投香江中

漢徴士董正墓山在畨禺東正州人淸白不羣晉隆和中太守袁彥伯求其後旌之

馬鞍山在畨禺北秦時望气者言南海有王气發卒千人鑿山狀如馬鞍漢伏波將軍馬援甞駐兵山岡每風雨晦防聽之若有軍聲殷然

盧循故城在畨禺南城南水洲狀如方壺蓋循故居處今盧亭夷人男女椎髻俗采魚蠣藤竹又有龍戶一曰蜑戶舊傳循字元龍此恐循遺種五月一日禁水蜑戶不設綱罟

石鼓山在東莞南山有石如鼓鼓鳴世亂兵起盧循東冦隠隠有聲

金牛潭在增城南本增江水潭有金牛晉羅公釣得金繂牛從繂出見人復沒斷其繂得一尺義熈中周靈甫勇掣得三尺唐韓文公宿增江口有詩示侄湘

甘溪在南海東晉廣州刺史陸自西北百餘里築堤瀦水給城南漢劉氏辟甘泉苑泛杯池南有陸公亭故基夾溪種刺桐木綿花開殷艶如畫

愽大山在畨禺東山有盧循母檀氏墓東南有盧堠循浮海與吳隠之戰立烽堠處山下溪有神鼎唐劉道錫刺廣州遣人系鼎耳出鼎耳斷鼎沒執紖者耳盡痛馮盎墓山在新防北盎世爲南越首領祖父寶守髙源聘譙國夫人洗氏寶死洗懷集百越斬歐陽紇陳給洗鼓吹麾幢至盎三世武徳中盎將南越眾附唐

赤石岡在畨禺西南山色赤如火然唐有扶南人請以黃金萬鎰市山發寶藏刺史韋明曰南州鎭山也弗許景泰山在番禺東北山巍然聳防下爲越溪唐景奉禪師卓錫處古有七仙人守山後發得石履二古鏡一紹興間風雨山裂又得唐天寶時銅鐘並藏寺中

黃雲山在新防北唐一行禪師來防此山黃雲自山出如金輝映衣袖遂卓庵山巓弟子至者五百餘人寶莊嚴舎利塔在西城內梁大同間曇俗法師奉武帝命求釋迦舎利創千佛塔唐髙宗時廣州都督李重建王勃記有古井九繞塔內有古時藏劍一鏡一銛瑩下發得佛牙舎利似是梁代故物

金芝巖在淸逺北唐天寶間望气者言南海東南內有靈山發金艸遣使得金芝二十四莖錚然作金鐵聲黃巢磯在淸逺南黃巢寇廣州殺李佋覆舟處

西樵巖在南海西南巖有石室石珠飛瀑如防下爲玉女淘沙灘漉梨泉龍九眞洞嵗時恆禱雨龍占風雨雲气南漢時有烏利仙迹

鎭象塔在東莞西南漢禹余宮使邵廷琄造廷琄劉氏愛將甞告劉鋹曰漢承唐亂幸天下有故干戈弗及漢寖驕今諸國悉珍寶奉中國漢不可後否則宜斂兵自守已而宋師至廷琄將舟師出洗口鋹疑廷琄必叛殺廷防禹余宮漢離宮九曜石在西城內城有湖長百餘丈水凝緑列石嵌奇突兀類太湖靈壁者九南漢劉氏集方士煉丹處

蘇文忠公古舎利塔在東莞西資福寺羅漢閣狀若覆盂文理類芭蕉五色備具蓋古佛腦骨也比丘祖堂夜夢赤蛇�珠白壁上旦果得舎利建塔公自作銘以實之

東坡泉在西城內天慶觀蘇文忠公初鑿得一石狀如泉湧出號泉淸冽亞達摩泉淳祐間經略使方大琮浚泉護以定林廢寺鐵井欄大琮有鐵井欄銘仙女灣在香山南海中宋益王昰南遷泊仙女灣丞相陳宜中欲奉昰犇占城颶作昰殂塟香山宜中遁殿帥蘇劉義追宜中不及夜有火燒仙女灣舟艫防盡崖山在新防南山有兩崖對峙海潮出入宋紹興間甞置戍衛王昺南遷結營崖山海中海水咸汲道斷天狗墮海聲隆隆如雷丞相陸秀夫朝服抱衛王沈海文武嬪禦從死者萬數

大溪山在束莞南大海中一曰碙州山有三十六嶼山民業魚鹽不農宋紹興間招其少壯置水軍嘯聚遂墟其地今有數百家徙來種藷芋射麋鹿時載所有至城易醯米去

爲說者曰東陽李生自海上回爲言南越事山川風土悉有可考者夫南越本一州地自秦漢以來始通尉佗之自王劉防之専制亦甞自同中州崛彊數代至扵天下盡一而後能有定豈不以其山海之險逺故哉當今廣爲大府自江嶺而上經大庾闗隘之髙峻自閩徼而入過潮陽嵐路之稀逺自防牱而下則又將歷漓江湟水瀧石之嵓崿黃茅靑艸炎瘴襲人毒蛇猛虎山谷盤踞是故世之仕者恆未嘗願至至則常數期日而或不足以償其苟且塞責之心然而晴天勝景山霾開而海气伏珍禽嚶鳴異艸叢生花有素馨朱槿果有荔枝龍眼防榔蒟醬之屬芬香艶冶鮮甜爽脆魚雞蜆菜堆積於市酒支數年苟能順其風气時其調適宜若無間於中州至於控制山獠壓服海外大蠻夷嵗時蕃舶金珠犀象香藥雜產之富充溢耳目抽賦帑藏蓋不下鉅萬計又必賴夫涕泣還金之吏而後有以愧夫輕生好貨之俗厥任至重故常劇於他郡而必欲其稱職是又豈得以其險逺之故毒瘴乘之而或略於民事者哉然則世之仕者勿以其險逺可忘必圖其政山海之氓勿以其險逺自恃必奉其法度此則天子堂陛之間卽爲廣府誠不可以不愼也𨿽然自秦漢通路以還南越幅員數千里莫不自歸於經理撫綏之中至唐而後列爲五府廣府實大山深峒惡民頑俗獷艸揺風動常必徳懷而威懾之然後自已間者一時山峒顓顓無所覺知之氓弄兵潢池假息湯釡至使父兄子弟修城柵繕壕塹晝夜鉦皷凜焉若鉅敵之壓境訛言相驚繼之朝廷以是而厲法令儆盜賊修馬政禁兵器是𨿽一指疥痬之微而徧身猶或爲之不寧者蓋久而後克有定此豈可以輕視南越一區之地而不深戒其山海之險逺者哉嗚呼今之所紀者山川故在人物則悉已往而不可復追矣遂因及其風土政事之槪者著於末簡苟有觀者曽可謂爲晉宗少文之臥防云爾哉予故得以具論之

淵頴集卷九

欽定四庫全書

淵頴集卷十

元吳萊撰

讀唐太宗帝範

初唐太宗帝範一卷十有二篇太宗甞手撰以教太子五代防亂書有錄而遂闕曁今上徵雲南僰夷始出以獻而舊十有二篇復完予聞古今欲治之主不世出甞必立爲治天下之法使其後嗣子孫有以世守之而不敢失墜不幸而一旦昬庸懦弱之主或繼其後亦得有所扶持憑藉不至於甚亂而僅存此𨿽三代聖人創基垂統立經陳紀而務欲定爲法度典章者然亦不過數傳則已自棄其先祖之訓防國敗家接踵而有夏之太康商之帝甲武乙周之幽厲宜若無異於漢唐之季世然猶幸賴其法度典章之炳然播於宗廟布在有司賢聖之君復有赫然而振起者有此具也自是以來漢承秦亂而髙祖立漢家之法唐受隋亂而太宗設唐室之制嗚呼漢法逺矣蓋惟唐制傳之未久而天下多事邊徼侵淩藩鎭防扈盜賊相挺而起莫之能救此其故何哉當隋氏大壊太宗始鋭然盡舉天下於盜手卽議立國法粉飾朝章誠欲創其基業於前而特垂其統緒於後使後嗣子孫得以繼續而行且將有恃於此而不害於無所守者是故職官之任定以常員師徒之備設以府衛用以授田則口分世業之法均度以斂財役民則田租身庸戶調之制不紊自古者聖賢之道不作而一切霸彊苟簡之術用大宗乃能慨然庶防乎先王仁義之意而務成貞觀二十餘年治平之功自漢以來可謂古今欲治不世出之主矣然而太宗每知太子之仁孝慈懦恐不足以任國而僅述古昔聖賢之遺訓帝王之常法彊而敎之謂爲帝範及至太子卽位曽不防時內則惑於嬖後外則斥逐賢相則夫天下國家紛紜變故之疊至曽不可以思患而預防者卒至於易姓攺號殺僇宗姓而後已然猶幸其有所扶持憑藉且不至於盡亂而僅存者賴有法也惜乎當時太宗立法之際身教則從言教則訟每求其所以致然者自其法度典章之中或不能自免其瑕釁間隙之可議書有之曰丕顯哉文王謨丕承哉武王烈佑啟我後人咸以正罔缺太宗之爲治無乃文謨武烈一本於正又能無缺者豈或猶有可憾者耶何則太宗親定宇內蓋因隋氏髙麗防師之後而得之自其卽位北防突厥薛延陀西制髙昌徙其種人編置沿邊州郡而蕩然無有蕃漢內外之防及其晚年又且東徵髙麗瀕死而弗已是𨿽髙宗之慈懦猶襲其故深異乎漢孝元之議罷珠崖者降及數世而明皇繼之君臣晏安邊隙數動至竭天下之兵委之西北付以藩臣中國空虛大盜承之而遽起由是天下多故藩鎭盤錯奚契丹深入河北吐蕃回鶻連陷秦隴震驚都邑師徒撓敗土境日防而唐室之號令所及曽不出淮浙巴廣數十郡地而遂已職官之任師徒之備授田之法斂財役民之制大抵悉攺於其舊此豈非當世邊境用兵之或過遂致蔓延於中國而不少熄哉然以唐之子孫昬庸懦弱或危或微不絕若綫是𨿽太宗之法守之有未盡替得以扶持憑藉不至於甚亂而僅存誠求其所以致是亦由太宗平日貪勝好名之過瑕釁間隙實有以先開其源而漸熾其禍是則太宗前者包括四海指麾羣夷適足以爲當今屈己和親敗軍卻境之效不可救已夫然故唐之一代天下之致治莫如太宗天下之致亂亦或自於太宗而後世議者不之覺也嗚呼予觀太宗之志嘗欲法三代欲行周禮遂絀封徳彛之說而専用魏徴之仁義貞觀之治夫豈近世所可遽及使其當時立法之際而其身之所行者一本於正無復可議則𨿽三代聖人創基垂統立經陳紀之道何異於是然而太宗終以不能逺及者是亦貪勝好名之一過也詎不信夫

詰玉靈辭

予少嘗有四方誌旣長而益病且惜其志之或不我遂也於是假爾泰用以卜其出處行藏之決者而玉靈無所徴𨿽然古之書則久而不傳於世矣作詰玉靈辭

予昔日之有事兮曽端防乎元防揭我以吉繇兮曰逺行之不疑志因循而弗立兮年偃蹇以失時祗自奮而復蹶兮豈玉靈之獨吾欺惟玉靈之神聖兮諒天道之秉爲練時日之臧否兮佩國家之安危何嘉林之飬壽兮撫芳苓以敖嬉遽淸江之授節兮竟豫且之見羈將靈繹其果獵兮爰眡髙乎卜師矧梁卵及夫焍黃兮幸鑽灼而無遺眞古今之至寶兮實誠敬以自持曷玉兆之罔信兮匪巫咸其孰能詰斯嗟童耆之我恪兮展素書以延竚歷壯志之未及少試兮迄環堵之恆處彼周路之砥平兮喜掉鞭而騰翥此嵓谷之險幽兮閟蓬蒿以羇旅況卑污而蹇淺兮久屈蟠於泥土廼虛誇而誕慢兮謂音節之恊夫宮羽言無徴而悉合兮行無實而畢舉用靜作之在人兮何防頑之不吾告語緬天髙而地下兮聿依附以相成尙祁寒與暑雨兮或怨咨以爲聲當耘耨而務植兮迨負儋則資贏每叫號而衒鬻兮競馳騖以交爭紛燕南而越北兮特踡局而不行頋秦肥而楚瘠兮恍肝膽之相攖窮心思其恣橫兮罄利欲之搶攘使太虛之日以百變兮曽不足以應夫萬有之異情粵陰陽之雜糅兮肇品庶之憑生宜洪纎動植之散殊兮實豫定其翅足與根莖何自知之不徹兮卻釁祓乎厥靈苟厥靈之伊赫兮僅枯骨之我鏗胡文章之不鼓汝譽兮抑智慮之不竭汝精信乎不內而務外兮故卒與俗而咸諡爲氓自玉靈之有言兮庸一泯於至黙𨿽吹菙而我瀆兮恐告猶而弗食孰方功而義弓兮孰體色而墨坼楚靈投詬而終不汝畀兮闗朗豫占而任徳玆一息之尙存兮幸五官之識職諒用舎之無與於已兮庶藏修之是力柰自治之不勇兮敢罔稼而欲穡母謂防之不能以知事兮極神靈之不可測

竄宜辭

予自一二年來病旣久而日以嗜睡睡又多夢或謂予古有善睡者其神名曰宜盍竄之乎予每怪夫病之亟矣惟睡爲能少息夫病也然而晝之所思夜夢見之紛拏膠擾不遑少止是則甚非學道者之所宜有也作竄宜辭

伊我生之多病兮廼獨處而上隅爰有托扵假寐兮僅身心之舒愉幸世紛之刋落兮寄吾夢之晏如等百年爲一指兮謂八極其蘧廬昔宰予之在聖門兮曽譏斥其不可雕杇何儆戒之遽忘兮恐宴安之或逾豈宜之每爲我祟兮竟淫荒昬其逃誅予誠與汝而並世兮敢自陷扵非夫惟枯瘠之若玆兮卒戰兢而自勵凜形骸之欽肅兮召魂魄之迷潰竦志矛而汝擊兮充气楯以爲衛據槁梧之不復瞑兮麾狂藥而弗齊防妄華之根撥兮敜邪壘之譏試屍虫穢雜而不黨兮病骨纒綿而何瘵天地之一淸兮赫聖賢之吾對湛靈扃之寂然兮蘊妙賾之無外精思慮其若一兮致事爲之弗閡信玆魔之釁逐以不返兮吾益見其通明而罔害嗟早嵗之我痼兮柰平居之鮮懽固精神之耗蝕兮漸榮衛之疲殘迄旦爲之見梏兮何夜寢之能安曷畀我以窅漠兮思濟身之艱難當日用之不遑少息兮紛俗變之相干頋嗒然而欲一隠其幾兮懼純素之弗完文儒或弛其名譽兮劍士寖喪其怒瞠尙喧豗拏攫之盡去兮寧呻吟啽囈而增昬信黙黙而時化兮直緜緜而道存吾何負而我逺兮𨿽自訟其奚殫彼陰陽之交防兮特感變之所起宜正噩之有占兮實祲煇之相倚緬古莽之睡蒙兮復阜落之跳防豈幻化之往來兮孰夢覺之非是吹爇乎死灰兮恍撓淆於止水𨿽形接而謂夫皮膚兮竟神通於骨髓何今魚而昔烏兮且我蝶而彼蟻方雲霧之倐爲飛滅兮又雷霆之鳴燬貧何患而或盈倉庾兮賤何辱而遽躋朱紫信苦樂之相乘兮罔動靜之可弭謂靜定之可以自勝兮卒勦勞而弗已誠道眞之不至兮故徒與世妄而同軌自我病而益病兮匪宜其誰尢肆操存而不舎兮収視聴而與謀儼聰明之不我壅蔽兮愈泮奐而優遊要虛懵之盡黜兮俾菑孽之日瘳惟眞人之無夢兮在一黙而何求縱我夢之或可少徴兮吾又何得乎黃帝與孔丘盼晴牕而笑傲兮發簡以謳歌冀宜之一竄以不復兮用稽首於都

葛天氏牛尾八闋樂歌辭

古者葛天氏之世世道治矣而人民康乂樂是用作始敎人操牛尾投足而歌之是亦天地之間自然之至音也然而樂辭不傳後有愽古閎覽者惜古樂之日閟不顯托而補其辭凡八章

載民一

於赫顯穹降厥生民生民如何羣物與淪俗無上下親孰父子爾騃爾狉孰綱孰紀泊乎無名澹乎無聲天地無作聖人化成我民自化帝不汝得是曰載民我民之則

鳥二

鳥來矣我民其興气以陽發質以陰凝鳥歸矣我民曰息靜安其性動職是職爾居爾巢禽獸虫蛇爾食爾火蚌蛤果蓏我利我養相時制宜匪政匪教尙安所施

遂艸木三

邈矣上古元气肇萌彼浮斯茇庶艸彚生孰辟我區孰丰爾茁樏山砅川皮采實火無爁炎水無浩洋狡虫斯伏鷙鳥弗翔允哉樂玆艸木蕃廡嗟吾何思維聖之緒

奮五穀四

孟春正月我出於田矧我勞勩愳我瘠損揉木耒之剡鐡耜之天雨澮之時風耔之維穈維芑維稻維粱弗爾穢莠亦弗菑蝗五穀告熟民人率育育焉熟焉自古有年

敬天常五

太伊始風气日開天有常道生養死埋犬雞巷中麻麥畝首貨財旣來什器孔有臥則呿呿食則吁吁饑則求食飽則棄余於乎不顯孰不念聴日監在玆柰何不敬

達帝功六

昔在泰皇君臣道生君有五期輔有三名上昭天光鳥獸文章下恊地符馬圖書一人在位萬邦順軌無幽弗燭無險弗砥黎獻共臣蚑蠕畢從匪帝之功伊誰之功

依地徳七

我望兩海中有昆崘天靈被迹乾曜合元孰來蜚龍孰度七囿人禽並擾庶品蕃毓幹以易知坤以簡能甲歷旣正機矩疊乘帝予何言天地之徳我民之依俾民弗忒

總萬物之極八

自有聖人我革鴻荒何毛何血曷弁弗裳維聖人富維聖人壽聖人之厚萬物之阜熈熈乎和皥皥乎大道有自然徳無疆界爰命樂師投足握犛欽玆念哉天下攸歸

右葛天氏八闋樂歌辭凡八章蓋予嘗讀呂氏春秋頗載葛天氏之樂名而不聞其樂辭予故本其樂名特補其缺樂則古矣樂辭今也古今之樂殆不可以遽同者也然今之天下猶古之天下是𨿽邈乎逺在數千百載之下何獨不如葛天氏之世乎古之說者每稱上古之世代歷紀者尙矣自羲軒以來柏皇受禪迄於葛天氏十有餘傳歷年之久近都邑之建徙要皆不能以必得其實者況其樂哉然以古之王者道合乎上徳依乎下恬澹而神明內顯恭黙而政教四逹煦焉而春發凜焉而秋肅陰陽之气畜積而舒布民物之俗優防而康樂由是天地自然之音出之於口而成歌天地自然之節動之於手足而成舞舞必三人歌必八闋操之必以牛尾播之必及於帝功民事吾知其節八音行八風屈伸綴兆俯仰參錯而具有其容矣吾又知其沐浴膏澤歌詠勤苦聲文音律安徐和緩而務合乎法矣皇羲之琴女媧之笙朱襄之瑟伊耆之籥前後相耀彼此相襲是蓋近而英咸韶濩逺而巾拂鞞鐸之所自出者也近古以降大樂官失職古樂日廢然而五音七音六律六十律四淸聲八十四正調之法度猶有賴乎西域玆之所傳唐末五代之亂又從而殘缺不備訛謬失莭至使蜀一賤卒而欲立一代之樂府鎔金鏤石崇牙列虡足以極眾工之選𨿽若名儒鉅子學不聞古樂無其師竟無有一舉口議其可否而請以更張者於是古之所以吟詠其性情動蕩其血脈消融其渣滓者無復可見而淫藝邪僻驕慢輕剽之風日競月增靦不之卹子女獶優舉聲號器杯盤狼籍頓足跳踴則已雜出扵鄕邦聚防賔客防飲之間矣嗚呼古今之樂其信不可以遽同者耶此予重有取乎葛天氏之樂名而特補其樂辭者也後有聞者得而歌之且將惕然有感於古樂之不作矣又何愧乎樂辭之今也哉然以黃帝以下六代之樂與夫成周之九夏唐元結皮日休乃得而盡補其缺鼚乎鼓之軒乎舞之或者當百王之末造而猶可以得返太古之遺聲乎嗚呼逺矣予是以特錄其辭而又論之尙庶防乎大樂官之采擇

嚴陵馬君仲珍父誄辭

維元統二年月日嚴陵馬君仲珍父卒於家凡歷六期始克於新亭裏先人墓側我二三子追湣其遺行之不昭於時乃作玆誄用相其哀誄曰

於嗟馬君厥姓維羸是曰造父別封趙城趙之旣王奢也善兵爰邑馬服開國秩卿世降炎劉北州籍名援分戚裏融振儒聲逖焉鉅唐重績治經孰揚天朝燧握節旌信玆苗裔何代弗榮播爾宗譜百世一程故汴之遷視杭作京靖念爾祖防科騰英敭歷州縣執持憲刑鴻蹌鳯翥玉防冰淸徑躋法從領袖明廷端紳搢珽實棟國傾維言維行流風盛行曰孫曰子夥有簮纓世祿日逺家氊相承如何君子異我編氓維君自防鐘厥丰偉長而好學耽翫書史昭玆六經卓有根柢老儒後先搜擿章指孰王非綱孰聖弗髓發揮義殊談論蠭起恣觀百家渉獵眾技儒墨交防徳刑疊燬鴻荒迄今王霸臧否薄海內外華戎遐邇孰詩孰賦鏗合宮徴或或竺彪別邪詖我常謂多君謂道咫涵浸潤岋�峢�君不自能蔚爲秀士立辭摛藻聞者風靡自君旣壯聿有時譽矧學之谹弗據要路緬爾祖徳敢懵我故熾爾學業肻墮我素名場大開百郡充賦匪閩伊楚矜犇騖彼晳此黧揮霍吞吐聚焉風雨散若雲霧孰玉弗雕孰金弗鑄匠般何人文梓弗遇唶哉數奇得此遲暮誰非退鷁誓不脫兔我儋我簦爰告我渡我吏其儒律我章句彼賢非賢孰妬弗嫮菇城甫裏雪浪煙樹人皆儒顯我獨儒誤君何不淑復奪君遽豈無文學尙寐無寤千載一朝畀彼丘墓伊昔大化乃形爾身旣具四體孰儲爾神何言何黙旣笑旣顰何冠何履被服褼褼孰贏爾學使爾有聞孰嗇爾仕忍不少延維其生之夭閼弗完豈如無生窅漠自然我問宰孰司其權紛綸變易渺是天淵愚蒙者壽智勇則顚卑污者寵藻麗弗宣顏駟剝至老乃遷劉晝擯斥厥有詆言言念君子過彼二賢嗟嗟奄迫命不可攀蓋予羈丱曽奉顏色爰受君詩僅識防墨君不鄙夷忘我年徳我心爾諧略我儀飾我來自東我病殊極君若我畱撫玆衽席陳薦酒肴翻倒琴防一年一集歌詠忘食云何遽離久不我卽我邸於西遇君逼側大江作潮我溝我洫鸒鳩搶地我覆我翼曽是玆秋嘉節是逼柰以賞心彊欲登陟滿天陰雨被蓑著屐故交何有獨不遑息剨然長嘯嵓谷罔覿慘淒中人輾轉病極君生窮窶君死豪特新亭之裏痛此窀穸我今誄玆石弗泐嗚呼珍父是用哀惻

春秋胡傳補說序

春秋之學自近世本河南程氏程氏曽有春秋傳序而傳未完武夷胡公安國蓋又特出扵程門之後而私淑艾之故今胡傳多與程說相爲出入吾固知胡氏之傳春秋本程氏學也然而隠桓之際訓釋頗詳襄昭以降遺漏甚眾又況光堯南渡而胡氏以經筵進講至於王業偏安父讎未報則猶或未免乎矯枉而過正也宗人正傳間者甞讀胡傳乃因傳說之未備從而補之此誠有益於學者曩余甞論春秋之大凡欲以發明胡傳之一二而正傳先之故敢私序其說於正傳所論次之後曰夫春秋者魯史爾自魯史而爲春秋則春秋乃史外傳心之要典而特爲聖人命徳討罪之書矣然自唐虞以來典禮教化有人心感發之妙爵賞刑罰有政事勸懲之嚴伯夷之降典播刑臯陶之明刑弼教何莫而非此道也惜也春秋之世文武周公之舊典禮經曽不復赫然振起於天下而天下公侯五等之國亦莫能考禮正刑一徳以尊事天子惟吾聖人蓋有聰明睿知之徳而無其位於是獨持其命徳討罪之筆而欲以定天下之邪正也吾賞焉而賞非私與邪也吾罰焉而罰非私怒此其陽舒陰慘舉直錯枉之間先後有倫眾體有要是謂經制持循凖的不容少紊人情之輕重不同世故之治亂亦異是謂權義洊移前卻必得其冝要之堯舜文武之治未墜於地而吾聖人所以務盡其祖述憲章之道者至矣實聖人時中之大法也夫然故春秋聖人之法書世之學者猶議法之吏惟其知聖人之道揆而宅心忠恕然後可以通聖人之法守而立說坦夷𨿽然學者徒以其一曲支離淺中狹量之資求之未易以及此也或曰春秋尊王聖人因之枌飾太平而多褒至治之世曽無姦暴之俗而惟以徳化者或曰春秋衰世聖人且以爲舉國不可勝誅而多貶始亂之俗𨿽以微小之罪而必舉其法者也是故舒之而遂縱者陵遲廢弛無法而益亂操之而愈亟者煩苛刻戾得不至於秦人恃法而寖濫乎嗚呼二或之論誠非所以識吾聖人時中體道之大權者矣又將何以窮經而致用哉自王安石以丞相說經春秋乃廢詆不用世之學者往往多自爲說至於意有穿鑿巧爲傳防分裂聖人大體乖異先儒成說漫有精義至當之論一說之外不知其復有一說也蓋惟程氏爲能通乎制事之權衡揆道之模範又無完書世之盛行胡傳而已胡傳本乎程氏之學程氏之學又信乎聖人時中之大法也然而猶有所未備者焉今也正傳乃從而補之誠是也正傳其眞議法之吏哉𨿽然前王之律昭然甚明後王之令紛然雜出宏綱大指旣無其統微辭碎義蓋浩乎多若參商矛盾之不相合者吾益懼焉卒以待吾正傳而後定也昔孟氏使陽膚爲士師問於曽子曽子曰上失其道民散久矣如得其情則哀矜而勿喜善哉言乎學者又當自是而求之此其必有合於春秋者矣

吳氏戰國防正誤序

戰國防十有一卷凡言周秦六國宋衛中山之事古有髙誘注最爲疏略近世縉雲鮑彪乃復分析章數竄易字文悉今可讀而不致有噤口敝舌之虞𨿽然古意寖已失矣要之古今之字義曽不一同南北之方言或隨以異而彪欲以後世窮鄕曲學而盡通之吾知其必至於穿鑿粉飾而彊其所不可通則反不若誘之疏略也宗人正傳嗜古書甞以國防之多誤暇日則取太史公史記及戰國諸子所自著書前後比較旣又考夫近世劉攽錢藻姚宏等本參伍錯綜然後有以見其語言之殊異傳冩之缺訛而是正之蓋頗貴乎誘之近古而深惜乎彪之妄作也於是世之讀國防者文從字順不失其眞戰國君臣從橫防說之事並可得而極論矣蓋夫古者先王之世道徳同敎化行而風俗一士之有賢材學業者修之於身著於其國或以徳舉或以言敭要皆可以考名覈實而趨事赴功無或敢爲熒惑變亂而懵乎是非黒白之混淆也然而聖人當夫天下極治之世每有慮焉蓋曰朕堲讒說殄行震驚朕師豈不以世之讒人傷絕善人之事震駭眾人之聴邪僻自此焉而進用矯僞自此焉而假托出入起居發號施今將無所往而不盭於道苟謂世爲極治而慮不及此吾恐其漸爲始亂之基矣是故聖人深以讒邪之說有未易化而且有以敎之必使其遷善攺過而後承之庸之否則威之夫然後士之有徳有言者各稱其任而天下之欲趨事赴功者亦皆實有所稽而無歉矣自戰國以來先王之治日以逺甚聖人之教若罔聞知士之紛騰馳驟於天下者曽無常有之善心而惟磨厲其舌肆爲讒說莫之能卹析言則離於理破律則懷於法亂名則喪其實攺作則反其常此固先聖王之所必誅而不以聴者而戰國之世乃安然而行之孱君弱將纎兒佞妾刼之以敗降殺戮之苦誘之以聲色狗馬之好情知非是巧爲文飾勢欲離合彊相傾陷卒使上世元徳顯功之冑日就淪亡而後已嗚呼讒邪之說有可畏哉蓋昔孔子曽用於魯未防而卽有少正卯之誅徒謂其言行之僞而不由於誠學順之非而不由於是𨿽吾孟子亦甚惡夫處士之橫議異端之並起詖淫邪遁不可勝窮惜乎孔孟之道久矣不明於世戰國之士不復知有義理之當然而惟以利害相勝故今斷斷然悉以爲古之讒說可堲者也然今誘也注之彪也釋之吾正傳乃從而是正其誤又豈不以國防之言爲不可廢歟𨿽然正傳學孔孟之學者也自先王道徳教化之治本諸人心播於簡冊充衍洋溢逺而未斬是故春秋之世鄭之賢大夫且能善於辭令應對諸侯鮮有敗事聖門言語之學逹如子貢亦或一出於魯而彼齊晉吳越等國爲之有變至於排難解紛成彊取霸而後定焉前乎此矣於是而後公孫衍張儀陳軫樓綏蘇秦秦弟代厲之流揣摩捭闔權謀術數浩乎若江海之浸恍乎若鬼神之不可端倪𨿽其讒邪之說罔知義理而傎倒錯繆之一時口頰之移人固有非後世膚見謏聞者之所可遽及嗚呼先聖王道徳教化之澤一旦而遂至於此言之可爲於邑矣然自其文辭言語而觀之惟楚漢戰爭之世尙爲近焉已不能盡及它則曹魏鼎足而割據李唐參布而分藩交兵之際奉使往來權術相傾議臣蠭起曽無異於戰國楚漢紛紜之時者竟未甞有一言語之動一文辭之譎勝𨿽以當世史臣極力摹擬而爲之亦且羞澁畏懦衰耗促數無復有昔時辯士說客之遺風矣是故世之讀國防者卓然視爲先秦之古書不可廢也必也本之以心術之公約之以義理之正謹之以辭令之發戰國其文而非欲戰國其學也此則正傳之志也又在乎世之學者善讀焉而已矣

石陵先生倪氏雜著序

自東都文獻之餘天下士大夫之學日趨於南或推皇帝王霸之略或談道徳性命之理彬彬然一時人材學術之盛不可勝紀蓋東萊呂公本其伊洛義理之學且精於史永康陳公同父方與之上下頡頑其議論而獨貴於事功夫以國家兵戈離析之久王業偏安人心不固紀綱廢壊風俗蕩焉而失防意將自有酌古凖今知時識務之士雄豪智勇闓爽頴茂而出於其間或者猶慮其古方新病之不能以救亟也當此之時同父甞陳徵討大計石陵倪先生朴實先後同父艸書萬言欲以兵戰自效不下同父然同父因其才力气岸之豪中陷於罪釁至老才得髙第終以不得馳騁於中原而遂至淪沒先生方自以其學勝亦且不能於鄕裏至以罪廢徙筠陽故𨿽有志焉而終以寒窶而老死蓋予每觀先生之書則爲之沈吟痛惜而不能自已先生甞本其兵戰之所自出備知天下山川險要戶口虛實著爲輿地防元四十卷又推古今華夷內外境土徼塞之逺近繪以爲圖張之屋壁而預定其計防逆料其戰守者不一而足是將願出爲當世有用之學而不欲僅爲儒者陳腐無實之空言當時之士惟同父爲能知之先生亦惟寄示同父而不遑以他及者也然使先生之志且與同父獲用於世天下之兵蜂集蟻聚勝負𨿽未可知必也人心國論之旣定於一力守東南以爲保障専意西北以謀進討江淮襄漢日以寜謐秦鳯陜虢之間遺民𦇤負義士壺簞尙不爲無補於萬一者是則後世所以深有取乎樂毅之常生而重恨曹蜍之淹淹待盡也夫自南北分裂士之學者方守於一偶而禹迹之所被者率不能以徧歷黃河之源出於昆崘黒水之流播於南海而近世地理之家茫無據依逺相億度蓋今海內混一重譯萬里黃河自星宿海發源歷九渡河而後北防於臨洮積石之西黒水復流其西界而徑趨於滇越之外境若可以燭照而數計者譬如談天文者每以洛陽居天地之中然而南至比景比逾鐡勒斗極出沒髙下之度殊不可以常度凖又豈得徒溺乎羲和渾天之器而獨不少究乎周髀勾股之法哉是故先生輿地防元之書玆旣不能以復見至於華夷內外境土徼塞之圖則猶未免乎參差矛盾而未盡善者此殆古今祖述編類之一疵也𨿽然先生之學誠可謂慱而有用者矣當呂公云亡先生貽書同父謂宜力學以紹呂公後而同父咈然不悅是其一時人材學術之盛卒不肯俯首以隨人下而欲自表表於世自今觀之前軰老成凋喪俱盡新學小生鹵莽不學是以一切墮於黃茅白葦而欲以爲同竊其殘膏剰馥而不敢有異至其立言防口結舌而無所發明臨事則亦玩時愒日偸懦憚事而不足以赴其鼓舞作興之機者此皆見棄於先生者也借令先生之學本之以伊洛之義理而又無貴乎永康之事功則其所就且將不止於此𨿽然今之學者尙可及耶吾固未易以王道霸術之並行而遽少之也初武夷謝翺臯羽甞因先生之書選爲一編今始得其全帙號曰雜著者觀之又甞過其所居則山洞湮塞棟宇傾蕩蕘兒牧豎悲歌躑躅猶能示其故墟而亦不能詳也況其所著之書耶嗚呼士無當世之功業而徒務於有言不至於此不極也是又古今文士著錄藝文者之一嘆也悲夫

淵頴集卷十

欽定四庫全書

淵頴集卷十一

元吳萊撰

石塘先生胡氏文抄後序

鄕予甞見永康先生胡公錢塘寓捨每嘆古今道術之異及今覽其所論著則尢得其父兄淵源師友講習是非取舎之或不同者蓋自近世周邵二程始推聖賢理數之學以淑諸人然而學者祕之則謂其學之所出者逺有端緒不言師承而今說者乃稱濓溪之所授受實本於壽崕佛者之徒先生至爲論辧以著明之曽不容喙是殆當世士君子之所深感者也夫以周程理學之盛而邵之數學且不能以並傳於是朱子乃以東都文獻之餘一傳於閩之延平而又兼講於楚之嶽麓誠可謂集濓洛諸儒之大成矣當是時也二陸復自奮於撫之金溪欲踵孟子曽不以循序漸進爲階梯而特以一超頓悟爲究意今則至謂朱爲支離陸爲簡易必使其直見人心之妙而義理自明然後爲學自謂爲陸實卽禪也故曰世之學者知禪不知學知學不知禪是豈深溺乎異端外學之故而遂誣其祖乃舉堯舜以來七聖相授洙泗以降四子所傳道而悉謂之禪耶惜乎予年甚少僅得一再見焉而不得親叩其詳也𨿽然春秋戰國之世聖人不作處士橫議天下之雜治方術者不爲不多是故老與易並稱儒與墨並譽世之學者或欲援儒而入扵彼推彼而附於儒卒無益也然亦用是而日雜矣流及後世秦謂方士儒漢謂治黃老者儒晉王弼遂用老氏之說以注易唐韓愈至謂孔墨之道同道不同則不足以爲孔墨然而佛者徒以西方之化人暴入中國言語之不逹被服之不合趨向之不正而今乃欲一混而大同之不防於蕩然而無辧矣哉必也天下人心之義理無古今無彼我無華夷無內外𨿽欲一混而大同之亦可也此其道術之所在苟或不契於古之聖賢則其所以召夫後世之嘵辧讙咋者不能遽已先生曽不此憚而直以此道爲己任又著明之予殆不可得而妄測者也夫自江左始平上卽遣使重選南士之賢者士之一時幸脫兵燹擾攘城郭墟莽之後當天下大定懷才抱藝不肯一出而少試焉是亦終於防身亂倫而已矣先生蓋自宋季爲渝州人因得陪四川大幕府末議號稱南中八士及宋內附或以先生姓名薦遂召見意謂先生且大用復出而教授廣陵凡歷數任僅爾沒沒於州縣之下僚不至甚顯然觀其所至教士也必曰嚴恭寅畏其教民也必曰孝弟忠信此其道術之正仕處之合文章之懿政事之著誠有大勝於今人而且不後於古人是豈苟然之故而遂已者哉當予初見先生時先生甞語予面膚黒而多防唇齶掀而不閉防則無澤不閉將失气無澤而又失气匪壽徵也爾曷不閉汝气而後瞑且爾獨不見爾家甕之盛酒者乎夜甕或不覆則酒旦失味而不中飲汝之失气亦猶是也予固疑先生或得乎攝生養气之道者及予自燕南還予又與鄱陽董仲可防稽方九思福唐髙驥生建安虞光祖及金谿傅斯正五六人者再見先生先生則且指語予曰世之觀人者自夫出處進退用舎得防之際有定論矣爾等得無頗有怨尢者乎傅之曽祖父本學於陸亦喜談陸者自近年科舉行朱學盛矣而陸學殆絕世之學者玩常襲故尋行擿墨益見其爲學術之獘意者其幸發金谿之故櫝而少濯其心耶曽不數年而先生竟以衣冠沐浴端坐嗒然而逝泣不能自已嗚呼臨長川而後嘆逝者尙可得耶尙可得耶

範氏莛篿卜法序

莛篿卜法者本楚越間小術也自楚屈原始稱有莛篿之卜越相範蠡頗有其書然今特類後世術者所托要之亦必古有此法矣當卜時自其所向得艸木枝初不計多寡左右手一縱一橫揲之以三而數用其仂然後一時之吉凶從違休咎福旤立可見者逹賢君子或棄之而不道或時有可采是豈所謂楚人鬼而越人禨者乎蓋昔越相範蠡曽與大夫文種事濮上計然計然世所號文子者也而蠡種實爲楚人而往仕越悉通天地陰陽之紀察日月星宿之防明鬼神幽顯之理逹筮鈐決之奧治國臨政謀敵用武莫不如其所願欲越以霸彊何蠡種之能有以盡乎其術也予甞考之大抵本出於太一六壬女遁甲風鳥雲气之道越王勾踐宦吳吳將赦越蠡占則曰王問喜時日加戊時加卯功曹爲螣蛇靑龍在勝先是謂時尅其日用又助之事不利而有傷已而子胥諌不果赦及越王勾踐歸國越旣沼吳而蠡去種占則曰王勿追蠡蠡去時陰畫六陽畫三後入天一前翳神光是謂武天空無有止者言則死視則狂已而蠡去勿復追吳越春秋具載其事而史記特推蠡種之術乃出於計然然自越王勾踐之還臨明堂悉練時日又類後世五行堪輿叢辰等家脫有不合則指爲事犯玉門初未審所謂玉門者果何術也吳越春秋蓋輯於東漢趙或時漢季頗以天文防緯九宮八卦占候之書爲內學而自以說勦入之歟不然史記之言陰陽多忌諱而太詳者蠡種毋乃酷似之歟是故世之學爲天目計神孤單閉杜奄迫闗格制客主別勝負之術者每托於蠡而行之莛篿之卜特其細也然則陽至而陰陰至而陽陽節剛彊而力疾陰節安徐而重固又且防觀乎天地四時贏縮進退以爲常是豈但古之善用兵者爲然哉𨿽一恆人之欲卜其動作云爲亦不過此而已夫然故微而思慮之所形著而言行之所發至以天地之靈變鬼神之幽賾而吉凶悔吝來若有應焉誠有不容揜其僞者𨿽微端正防旋式布棊人心之皎然常足以先知而預定矣又況逹賢君子出入起居浩乎與天同運發號施令窅乎與神俱化然且不能不假是以示諸人也莛篿之細時有可采豈謂其果足以盡乎天人之道者哉𨿽然越王勾踐之陰謀譎術苟他無所徴纎毫末類出於陰陽時日之占而後用事吾猶恐其未必致霸必也五穀蓄金銀實府庫滿兵甲利然後用是以定王心之疑動越民之所欲報讎而威敵者則庶防焉是故今一恆人之所卜𨿽以民俗間小事亦必天地之气應與人事相參乃可以見其成功不然則爲枯骨蓍爲朽幹猶不必泥況莛篿之細者哉予具錄之又足以通知古之多異術矣

唐律刪要序

予甞讀唐律每患其繁賾難省故頗刪其要且務觀乎古今立法之淺深用刑之輕重又從而序論之曰夫古者先王之治人也以徳而輔之以刑後世之治人也徳則不足而惟刑辟之是用春秋傳所謂三代之衰然後制刑者也自戰國之世魏李悝始造法經商君受之以相秦及漢悉踵秦故歷代相因至唐則又承隋開皇之律是蓋唐律本隋漢律本秦其實一出於戰國李悝盜賊囚捕之緒餘而已不復二帝三王忠厚哀怛刑期無刑之本意矣然以秦之爲秦焚滅先代之典籍坑僇儒生猜鷙彊暴嚴戾刻深而詔天下學法令而師吏惟隋則亦庶防近之而任法者也蓋當秦之時孔子沒而異端起處士橫議而說客妄售其所自爲術是非矛盾紛盭相勝然秦方遺仁恩尙首功而儒者又不入冝其一意任法用吏以爲治若夫隋氏之初江左齊梁貴淫靡代北周齊習蕃夷天下幸歸於一而風俗未淳朝廷議政之臣類皆俗吏米鹽之徒苛刻煩碎未甚有紀故隋且惡其連篇風雲滿篋月露華而不實者而猶未甞識夫儒者之眞亦冝其一意任法用吏以爲治孟子蓋曰言非禮義謂之自暴吾身不能居仁由義謂之自棄秦則不知儒而不用非自暴歟隋則不知眞儒而不得用非自棄歟是殆秦之任法𨿽暴於隋而隋之任律則猶襲秦之故智而或過焉者也夫以秦隋惟吏之是師法之是徇自謂其法律之宻督責之峻可以肆其鉗制束縛之術於朝廷之上故甞以一人狙詐猜忌之心而盡疑天下至於衡石程書衛士傳餐而日有不給及觀其所以爲效秦則始皇東巡西狩而郡縣之供調不聞不足隋則文帝黎陽洛口倉庾丰盈而其後猶足以聚數百萬之盜賊而不盡誠可謂極其盛者𨿽然闗東之祻至有土崩瓦解之勢而一切誘爲防竊狗偸之盜而不欲聞曽不旋踵而二代之亡若出一轍是何徳化之不足而刑辟之是用者遂致然哉然而漢以寛仁攟秦法唐以仁義變隋律蓋欲一返乎秦隋之所爲是故漸仁摩義淪肌浹髓必也儒者爲能究之誠有不在乎俗吏持簿書急期防務筐篋者之所能測識此其創立國法粉飾朝章𨿽若有媿於二帝三王忠厚哀怛刑期無刑之本意至於後世杜張之深刻來侯之羅織戕民命傷蹶國脈無所不至然猶幸其本根節目之正者尙足以維持調護乎天下之故而不極於亂於是馬鄭諸儒曽以文律而章句之長孫無忌等十九人亦已因律文而作疏義或從或蘋或損或益且酌其中要非苟然而遂已者故漢嘗引經以斷獄而深得夫法律之本唐則每以書判防萃取士則猶使之知有法律之實而不爲空言此殆儒者用世之功天下致治之效將萬一乎先王明刑弼教之餘而固非秦隋任法用吏之世可遽及也嗚呼古今立法之淺深用刑之輕重悉已具見乎此儒者何甞不知吏而吏則不可不通儒尙徳化者何嘗不任刑辟任刑辟則不可不務乎徳化者也是蓋漢唐之所以得秦隋之所以失誠可爲後世之鑑矣

儉解

史有言周髙祖儉者髙祖常服布袍寢布被詔天下庶民以上惟聽衣綢綿絲布圓綾紗絹綃葛布九種余悉禁之予謂髙祖未甞知儉未甞知禁者也夫古之長民者欲齊其民於是國有異服之禁必使其衣服之不貳而從容有常然而齊王之衣紫鄒君之長纓舉國皆從而效之且至去衣紫斷長纓而後止髙祖之意固是也乃以人主之至尊至貴布袍布被自同於庶民而矯誣於當世乎然自元魏周齊之際兵戈日尋民物虛耗髙祖且欲以一儉率先天下使凡奢侈過度者皆有厲禁則國家之經費民庶之藏蓄可以日趨於富盛而無有不足可謂善矣誠求其如王者之政是猶未得其本之說也夫以天下九州之廣生齒之眾今之世去古逺甚然而國家經費之務常若不給民庻藏蓄之資亦或蕩然無所贏餘上固不容不以儉化其民而民亦當以儉而自化𨿽然未也當國初時始得河北卽議宣課銀絹之數河南猶未下及下河南而江淮吳楚實爲財賦貢輸之淵藪猶未能度支命將出師運芻餽粟宜若晝夜馳驅民人困戹不能供億然亦未聞上下以是而不足天下一統六十餘載經費藏蓄兩無其實又何獨異乎國初之時哉夫漢自文景富庶之餘孝武承之而益以侈大東徵西伐則有費修郊祀求神仙則有費興土木造宮室則有費巡防般樂則有費卒使言利用事之臣疲民蠧國海內空虛及其末年始欲務農重谷以救之亦幸而有此爾當今之世一遵祖宗之成法邊境無矢鏃之警宮庭無丹雘之飾嵗時常祀亦未始欲講封禪而虛務般防也然而山林藪澤土力之所產茶鹽酒醋民業之所資一皆日增月羨絲分縷析而悉輸於上西域之羊馬雲南之氈罽靑齊之絲纊江淮之粳稻又皆畢入於天府而無所闕夫何大家亡資中戶破產小民嗸嗸曽無衣食之所國家上下終未得如文景之富庶豈或猶有類夫孝武之空虛者乎當是之時上欲常服布袍寢布被以一儉而化之且未能化又從而務明上下服色之禁自以爲髙祖之良法善意得行於天下孰禁之哉譚大夫之詩曰西人之子粲粲衣服舟人之子熊羆是裘是故奢侈不法每形於上杼柚其空日困於下人主不是之思乃欲自若其身而往惇天下之俗且曰吾以一儉率先天下是墨子之道也墨子之道是豈聖人君子之所得爲哉吾故謂髙祖未嘗知儉未嘗知禁者是猶未得其本之說也世之議者每究其本蓋曰國家經費之務必在於抑橫政而節用民庶藏蓄之資必在於修農事而重谷君民上下貴賤一體貧冨相因感之而民不徒於從化制之而民不徒於知禁者盍亦反其本矣昔者齊宣王出獵於社山父老十三人勞王王曰父老苦矣謂左右賜父老田不租賜父老無徭役閭丘生獨不拜宣王怪之閭丘生曰臣聞大王來防來勞大王願得所欲於大王今大王賜臣田不租是倉廩空虛賜臣無徭役是官府無使非臣所敢望也臣願大王選良富家子有修行者以爲吏平其法度春秋冬夏振之以時無煩擾百姓則臣可以少得所欲焉嗚呼自髙祖之良法善意行於天下又必實之以閭丘生之一言則天下郡縣之間選防絀貪平法薄賦且將以是爲抑橫政修農事之本焉是謂知本是卽孟子所謂無仁政不能平治天下者也是卽吾所謂王者之政也作儉觧以通之

春秋傳授譜序

春秋之道本於一離爲三家之傳又析而爲數十百家之學學日夥傳日鑿道益散天下後世豈或不有全經乎亦在其人而已矣自孔子沒七十子言人人殊公谷自謂本之子夏最先出左氏又謂古學冝立諸儒生從史文傳口說相授受彼此若矛盾然自是學一變主公羊者何休主谷梁者範寧主左氏服防杜元凱或抒已意或愽采眾家蓋累數十萬言自是學再變公谷微左氏乃孤行不絕說者曽不求決於傳遂専意於訓詁江左則元凱河洛則防自是學三變間有一二欲考三家之短長列朱墨之同異力破前代専門之學以求復於先聖人義理之極致咸曰唐啖趙氏自是學四變嗚呼言春秋者至於四變可以少定矣予嘗觀漢初傳公羊者先顯自胡母子都以下得二十四人次傳谷梁自申培公而下得十五人左氏本於國師劉歆未立博士故傳之尙少而東漢爲盛東漢以降學者分散師說離析非徒捨經而任傳甚則背傳而從訓詁嘵嘵讙咋靡然趨下夫學本非不同本非不一而末異乃若是此其欲抱十二公之遺經悲千古之絕學發明三家之傳而去取之者誰歟然予悉得而譜是者四變之極也四變之極必有能反其初者唐啖趙氏蓋甞有是志矣繼之者又誰歟古之人不云乎東海西海有聖人出焉此心同此理同也南海北海有聖人出焉此心同此理同也自其此心此理而諗之古之人有與予同者乎不同者乎同者然乎不同者然乎此其沒世而無聞者多矣顯焉者譜於此也蓋昔唐韋表微曽著九經師授之譜且以譏學者之無師嗚呼人師難逢經師易遇然今經師猶有不可得而遽見者矣則吾是譜之作又豈徒在表微之後乎

春秋世變圖序

古之言春秋者自漢至今亡慮數十百家大道之行天下爲公一以理斷之而已猶未足究當世盛衰離合之變而權之者也𨿽然孔子嘗論之矣天下有道禮樂徵伐自天子出天下無道然後諸侯大夫得以専而用焉逆理愈甚則其失之世數愈速此非通論天下之勢也春秋之勢也然而欲論春秋之理者不外此矣公羊子蓋深有得於理勢之相須且曰所見異辭所聞異辭所傳聞異辭而漢之學者特昧昧焉乃設孔子髙曽祖父之三世以制所見所聞所傳聞之治亂春秋非孔子家牒也特以是究當世盛衰離合之變而權之者也蓋昔陳恆之弒君孔子請討之左氏記其言曰陳恆弒其君民之不與者半以魯之眾加齊之半可克也程子非之蓋謂孔子之志必將正名其罪上告天子下告方伯乃率與國以討之至於所以勝齊者孔子之餘事耳豈計魯人之眾寡哉夫以理言魯爲齊弱久矣孔子非不知魯之未必勝也務明君臣之大義以討天下弒逆之大惡因是足以正之周其復興乎若以勢言周室衰矣晉霸微矣魯又弱國也陳氏世掌齊政民私其徳必處人倫之大變天理之所不容於是舉吾全魯以繼之則齊之罪人斯得矣是故弒君之賊法所必討者正也専國之姦勢亦有所未易討者然必有以權之者矣人孰不曰事求可功求成是取必於智謀之末也聖人不如是也嗚呼自王政之不綱而後有霸自霸圖之無統而後無霸人情事變𨿽未甞出於一定惟理則無有不定此古之學春秋者所以率論理而不論勢也自今觀之天下之勢在是春秋之理則亦隨其勢之所在者而見之春秋之初世去西周未逺王室猶欲自用焉下及中世齊晉二霸相繼而起則霸主從而托之耳至其末年王不王霸不霸秦楚弄兵大夫専政是戰國之萌也而世變亦於是乎極公羊子所見異辭所聞異辭所傳聞異辭蓋深有得於理勢之相須者此也漢之學者且曰隠桓逺矣孔子則立乎定哀之間耳逺者亂近者治聖人所以成一王之法也此豈求其說不得而彊爲此論者哉又幸因其有是而後世得以推其當世盛衰離合之變與夫聖人之權者先儒蓋曰有隠桓莊閔僖之春秋有文宣成之春秋有襄昭定哀之春秋此三者豈非公羊子之遺說哉然則予之所以圖是者非私見也非鑿說也公羊子意也孔子意也

春秋舉傳論序

黃子讀春秋者四十年老而不倦嘗著春秋舉傳論一編屏除専門搜剔傳疏使之一歸於是然後止蓋昔者聖人之作春秋也筆則筆削則削咸斷之於聖心髙弟如防夏且不能以一辭贊焉公羊谷梁乃謂得之子夏文多碎語又齟齬要之二氏皆未成書特相授受於一時講師之口說者謂孔子當定哀世多微婉其辭復祕不以教人故諸弟子言人人殊異然自孔子後一廢於戰國嬴秦之亂漢初學者區區収補意其焚殘亡脫之餘不藏之屋壁必載之簡冊非徒出口入耳而已又況春秋之文數萬獨以口相授受庸詎知不有訛謬者乎濟南伏生治尙書上使掌故晁錯往受之僅一女子述其老耄之語世謂生齊語齊語多艱澁故今書文亦難屬讀然古人之作書者非齊人也柰何若是是則公羊齊學谷梁魯學非二氏誤也學二氏者誤也且孔子又何甞當定哀世多微辭哉苟曰微辭以辟祻春秋不必作矣況定哀又孔子所見之世也自所聞所傳聞之世一切褒之貶之且及其父祖當世而輒微之吾恐非聖人意也聖人豈避嫌者防不然亂臣賊子僅誅其旣死篡弒奪攘無懼於當世是又豈吾聖人之意哉必也春秋之作未始祕不以教人西狩之二年孔子卒矣論語禮記諸弟子之問答殆無一言以及之得其義者蓋寡矣然而左氏約經以作傳下訖魯悼知伯之誅在春秋後孔子卒已久或曰左氏魯人也或曰左氏楚左史倚相後也若其說晉王接則謂別是一書意者當西漢末與公谷二家爭立慱士故又雜立凡例廣采它說以附於經是豈左氏舊哉今黃子舉之皆是也昔者晉劉兆嘗以春秋一經而三家殊塗乃取周官調人之義作春秋調人七萬餘言夫調人之職掌司萬民之讐而諧和之爲春秋者亦欲令三家勿讐將天下之理不恊於克一而後世之議且容其潛藏隠伏於胸中也何以調人爲哉故唐啖助趙匡近世劉敞於傳有所去取咸自作書而今黃子又嗣爲之可謂聞風而興起者矣非必曰此有所短彼有所長去其所短則見其所長者固可取也不然盡去三家之傳而獨抱聖人之經且自以爲必得聖人之心者吾又不信也此則黃子之意也

孟子弟子列傳序

太史公孟子列傳首孟軻繼鄒衍奭淳於髠愼到荀卿墨翟屍佼長盧子曰皆在孔子後荀卿可言也彼數子者不同道柰何同傳將以孟子寘諸戰國辯士之流乎是又非不知孟子者也一則曰述唐虞三代之徳二則曰述仲尼之意彼數子者亦有一於此乎當戰國之時士多以防說縱橫攻戰刑法之說行而時君猶欲好儒自飾吳起戰士也乃以儒服見魏武侯武侯之子恵王與齊宣王皆卑辭厚幣以聘孟子然徒切於事功卒以迂緩不合人且謂其好辯而已儒墨並稱百家雜說渾淆之矣豈太史公狃見而溺聞若是乎方其敍孔子世家進之與十二諸侯同列周本紀十二諸侯世家則又皆書曰孔丘卒尊之也至矣及所載多左氏國語雜事欲以明聖人多能聖人豈果以多能稱哉又作七十弟子列傳則徒分裂論語問答以實之餘徴家語弟子解他悉無所徵是亦孟子列傳類也東漢趙岐始注孟子其序曰孟子防被慈母三遷之教史不載今猶見故列女傳且言孟子將去齊母老擁楹而嘆有憂色毋乃引詩易詔之似與充虞路問時意同岐又曰有外書四篇文不能深今猶略見劉向說苑所謂人知糞其田而不知糞其心者疑卽性善辧中語若他事之逸者𨿽太史公不能具知況後世乎蓋戰國以儒自名者八家而四家最顯子防氏子夏氏荀氏孟氏孟子學出於曽子子思荀卿猶從而譏之曰世俗之溝愚瞀儒嚾嚾然略法先王案往舊造說而不知其統我則異焉治則法後王而已矣至於子防子夏亦曰是儒之賤者所重必仲尼子弓子弓未審何人韓子曰仲尼弟子有馯臂子弓漢儒林傳商瞿受易仲尼瞿傳魯橋庇子庸子庸傳江東馯臂子弓子弓與仲尼不同時又行事無大卓卓不足以配孔子邢昺論語疏引王弼說逸民朱張字子弓然弼說又不見有他據也要之孔子甞稱冉雍可使南面且在徳行之科雍字仲弓蓋與子弓同是一人如季路又稱子路然也將荀卿之學實出於子弓之門人故尊其師之所自出與聖人同列亦已浸淫於異端矣於是孟子之沒者久所謂溝愚瞀儒正指萬章公孫丑之徒也荀卿在戰國號稱大儒猶同門異戶者如此又況鄒衍奭淳於髠墨翟以下諸子違離怪誕者甚矣何可與同傳哉荀卿旣死李斯用事孟子之徒黨盡矣悲夫予故本太史公孟子列傳刪去諸子且益以髙第弟子萬章公孫丑之徒凡十有九人云

宋鐃歌騎吹曲序

自宋之南遷說者常欲復中原地蓋謂大江之南東至滄海西兼巴蜀而北以淮河爲外屏然而禹迹所及但自蜀江而下文王之化亦且止行江漢汝墳之域不及江南春秋列國無慮百數江南惟吳越楚三國楚之始封蓽路藍縷以啟山林吳越亦斷髮文身披艸萊以立國大江以南半爲山海險阻無人之地此天地之气化所以極衰於古而並盛於今也嗚呼世之迂者果不諳國勢逹時務哉春秋之世吳最彊越乘其敝而蹙吳越王勾踐乃能無事於霸而自安於蠻夷及王無疆方聽戰國防士之說而欲霸楚遂擊越而走之東盡吳故地北接齊韓魏之邊西壓巫黔中固大國也曽不旋踵又一折而盡輸於秦子女玉帛犀兕材木終不足以抗秦人天府陸海之饒矣當漢氏盛時江西一境人民戶口不滿六萬唐之中世江淮遂爲財賦之淵嵗奉朝廷而度支經費猶不能給自今觀之魚鹽米粟及牧飬灌漑之利過於古乎抑不及也謀不審力不蓄兵不練財不阜欲以空言復中原地不亦難乎蓋昔景徳澶淵之變上方以北兵深入兩河震動而不以嵗幣講和爲虞是固欲捐銀絹數十萬匹兩而棄之苟安而已宣和京城受圍未暇一戰已請和而納幣紹興再造不思其祻之已成復踵而行之馴至完顏氏之大壊可以監矣開慶鄂渚之虞且欲遵其覆轍卒以不及踐言而致滅宋之祻自祖宗之世兵弱而不修於內財匱而復割於外此其實已久敝矣當完顏氏大壊人孰不曰時可爲機可乘大河東北彼已委而去之闗輔以西隨以陷沒山東十數郡奄爲盜有宋之設施號令防若可行於靑齊然彼以旣衰就盡之國猶能遣使來督嵗幣遣兵直窺江淮且不得以必勝之也況欲以是當西北方王之气哉當東都盛時每以天下貢賦之全而憂不足三司條例靑苗保甲害民國曽不之卹紹興以後國愈防財愈匱山林原隰陂澤之所出一切毫計而縷數之至不足自給東南民物之凋者極矣買公田造闗子亦猶三司條例之遺也𨿽然亦何補哉此蓋自守不能難與言戰宋亦不復知有中原地矣故老云理宗在宮中甞被酒上芙蓉閣見淮上有黒祲十有餘年不散南偪江淒然淚下已而彗星竟天災異若此徒論春秋戰國時事以鼓其說何世之迃也是豈國勢之不諳時務之不逹者歟非耶武夷謝臯羽故廬陵文公客也於是本其造基立極親徵遣將東討西伐作爲鐃歌騎吹等曲文句炫煌音韻雄壯如使人親在短簫鼓吹間斯亦足以盡孤臣孽子之心已嗚呼尙何言哉初漢曲二十二篇魏晉又更造新曲十二篇但頌國家功徳不言別事大樂氏失職唐栁宗元﨑嶇龍城山谷之間亦擬魏晉未及肄樂府今翺又擬夫宗元者也鐃歌自日出至上之回凡十二篇騎吹曲自親徵至邸吏謁故主凡十篇云

淵頴集卷十一

欽定四庫全書

淵頴集卷十二

元吳萊撰

桑海遺錄序

頃予嘗從鄕先生學見福唐劉汝鈞貽書栝蒼吳思齊子善論文丞相宋瑞事云自江西初起時﨑嶇山谷購募義徒畊甿洞丁造轅門請甲防不啻數萬而尹玉實爲驍將大衣冠指麾眾皆詣闕感泣求效死已而當國二揆交沮用兵帥無宣諭卒無犒賞盤桓月餘僅令守姑蘇一路張彥提重兵居毗陵且有叛志尹玉竟以絕太湖弔橋首尾不救而溺死未防獨松告急朝廷四詔政府六書趣棄聊攝援根本一日一夜倉惶就道及至行都而獨松隨以破陷復令駐兵余杭守獨松朝議不一眾心離散防有尹京之命餘慶遽奪其印不予漢輔遁徳剛遁北軍入城與權又絕江遁乃卽日拜樞使又拜右揆補與權處且令往軍前講解毅然請行及被拘以北中道奔迸收集亡散無兵無糧天下大勢去矣帝霸交馳正僞更作是不一姓當世之爲大臣元老者視易姓如閱傳郵況當滄海橫流之際而彼乃以異姓未深得朝廷事權欲只手障之至死不屈微箕二子且有愧色於宗國矣其書大略如此予後又獲見淮陰龔開所作文宋瑞陸秀夫二傳蓋益詳焉方五代之季藩鎭防扈武臣驕矜君臣父子之義不明而土地甲兵之彊類無不欲黃屋左纛自爲者先宋知其然一旦踐大位卽罷諸節度兵符遽用儒臣以爲治終不足以盡復乎石晉所割之境土迨乎宣和衰亂北兵南下急若建瓴曽不得乘一障設一堠而遂至奔亡不守後宋再造東南區區山海之間內政不修外猶恃夫江淮以爲固久之南北夾攻而汴蔡之藩籬自撤其蔽荊襄受圍鄂渚有警巴蜀侵陷廣西之烽燧亦不絕此其國勢垂盡受兵處多殆如囊中探丸圍中逐鹿無復有潛藏隠伏地矣所可幸者天下學士大夫二三百年祖宗培飬作成之澤薰蒸者久忠臣義子或死節或死事蓋無媿焉卒之宋瑞秀夫前後死國精忠激烈誠有在於天地而不在於古今者嗚呼吳晉陳隋之變豈復有一人若是哉龔開者字聖予少嘗與秀夫同居廣陵幕府及世已攺多往來故京家益貧故人賔客候問日至立則沮洳坐無幾席一子名浚每俯伏榻上就其背按紙作唐馬圖風騣霧鬛豪骭蘭筋備盡諸態一持出人輙以數十金易得之借是故不饑然竟無所求於人而死志節旣峻儀觀甚偉文章議論愈髙古至爲此二傳大率類司馬遷班固所爲陳壽以下不及也此其人殆亦無負於秀夫者哉予故私列二傳以發其端詢之故老徵之雜記題曰桑海遺錄且以待太史氏之采擇

古詩考錄後序

予嘗從黃子學詩黃子集漢魏以來古詩凡數十百篇詩之作尙矣蓋古今之言詩者異焉古之言詩主於聲今之言詩主於辭辭者聲之寓也昔者孔子自衛反魯乃與魯太師言樂樂旣正矣而後雅頌各得其所史遷則曰古詩三百餘篇聖人特取其三百而被之歌所謂洋洋盈耳者不獨主於聲也或因其斷章取義而欲以導其言語之所發或本其直指全體而務以約其性情之無邪是又不以其辭哉制氏世世在大樂官蓋頗識其鐘鼓之鏗鏘而不能言其義鹿鳴騶虞伐檀文王四調猶得爲漢雅樂之所肄且混於趙燕楚代之謳者無防自其辭言古今義理之極致一也自其聲言則樂師蒙瞍之任未必能勝夫齊魯韓毛四家之訓詁者也𨿽然古之安樂怨怒哀思之音蓋將因其辭之所寓者而盡見之故當時之聞韶者則從容和緩觀武者則發揚蹈厲是獨非以其聲辭之俱備然哉自漢魏以來誠不可以望古三百篇至於上下千有餘載作者間出如以其聲則沈休文之樂志王僧防之技錄自能辧之苟以其辭則今無越乎黃子之所集者吾猶恐古之言詩不専主於聲而今之言詩亦不専主於辭也何則古之言詩本無定聲亦無定韻聲取其諧韻取其恊平固未始嘗爲平仄固未始嘗爲仄淸固未始不葉爲濁濁固未始不葉爲淸自近世王元長沈休文之徒始著四聲定八病無復古人深意新安吳棫材老乃用是而補音補韻先儒亦嘗取是而葉詩葉離騷蓋古今之字文不同南北之語言或異而音韻隨之是𨿽不待於葉而自能葉焉者也故當觀其辭然則古之言詩者辭而言樂者則聲也采詩之官不置樂府之署不設吾無以聲爲也若夫今之言詩旣曰古近二體古體吾不敢知而近體乃謂之爲律者何也又安得不求夫聲辭之俱備而後爲至哉考乎古者考此足矣試以是而復之黃子序於末編

陳氏大衍易數後序

凡天下之物必有理而後有象有象而後有數數始於一有一而後有二一者奇二者耦而後有陰陽老少之變七八九六之防防三變而成爻爻六變而成位此聖人所以觀變而立卦考象數而建卜筮者也易曰大衍之數五十其用四十有九自其大衍之五十者總之則又合於太極之一是皆天地自然之運又豈待乎人力之彊爲者哉何則一定者理也𨿽其體甚實所該無形未始有定者事也𨿽其迹本虛因應乃有理在是數亦不外乎是欲求其極則天地之開辟人物之消盡且可以數莖之蓍參兩而盡決之者吾聖人固未肯輕爲之說也是何世之喋喋者然哉自秦滅六經易以卜筮故存漢儒林傳孔子六傳至菑川田何易道大興魏郡太守京房則又受學外黃焦延壽不與何同漢初河內女子始獻易說卦蓋與老子同藏於風雨屋墻之間京房之說互相出入故世之稽吉凶刺休咎者徵焉是果吾聖人之遺意哉它則進退以防而爲一卦之主者爲世對待以世而爲其主之相者爲應世之所位而陰陽之所肆者爲飛肇乎所配而陰陽終不脫其本者爲伏起乎世應周乎內外終終始始而後動爻互體五行納甲之變無不具者人自以爲能探河洛圖書之頥家自以爲能發周孔爻象之蘊余則或入於淫瞽方技之流與易大相逺矣先正蓋有見焉必以名理論易而或不以象數論易𨿽然是又可得而盡廢者哉栝蒼陳生嘗出大衍易數一卷間爲予占考其法則曰聖人之立卦者八故天下之物苟合於數者亦不過八吾則本其所值之數輒以八乘除之或以身之所處定其坐作動靜之殊或以字之所畫測其向背俯仰之異八而已矣自八而六十有四自六十有四而四千九十有六用此道也嗚呼生之於易勤矣要之特京房之法耳生則又曰是固本之希夷氏者也豈彼生者希夷氏之遺裔歟先天四圖吾聖人之學也生盍歸而務求其要歟一中造化心上經綸盡在是矣

泰階六符經後序

泰階六符經者本黃帝有熊氏世不傳當漢建元之間東方朔始陳其說欲以觀天表之變定上心之侈者應劭仲逺又疏其文頗類甘石諸人所爲托之者也蓋古昔聖人之論陰陽五行者尙矣幽贊乎神道發揮乎天理是豈無其故乎特未甞膠於多忌之學欲肆其一定之說也苟曰乾坤開闔莫非一造化亭毒之妙某言必有某徵某事必有某應喜樂好惡出於人之情丰饑華泄雹興於天之治天人兩間似皆有以潛回其機宻運其軸而無難者是管窺蠡測而已矣自劉向言皇極之建不建京房又推易卦直日用事董仲舒眭孟之徒又分春秋二百四十二年災異之驗或身遽以死或國隨以防迄不少救然而天文月令防緯術數百家雜起不曰龍河洛洞幽靈之府必曰鈐決防奧覈祻福之源蠭談而湧辧唘穴而鑿牖秪足以長姦僞而甚不足以祛邪惑者大率欺世世主以是論政儒生以是論學何其泥也子不語怪力亂神又曰性與天道不可得而聞也庸詎有若是云云者乎當東方朔陳是說時上始爲微行行暴肆侈越制亡度舉盩厔鄠杜陸海之饒廣上林苑東徵西伐軍旅數起黎民失業父子相食斯其爲人禍也酷矣天人一理也吾知修吾事以畏天可也日蝕地震冬雷夏霜蒙气還風早幹水溢天之爲也人何與焉天豈若世之小丈夫然哉沾然喜頩然怒人人而欲應之以吉凶妖孽之決也一日之頃𨿽千技百變而爲之亦不足矣要之天爲天人爲人母相瀆也至其所以兼統而一貫之者昭昭冥冥理無變气有變也然上初卽位天表已多變闗東大饑風赤如血齊楚二十九山同日崩考之人事則猶未有可感者變何自作哉將人子未嘗有過父母乃先作色以待其有過固不可也使朝廷多欲之心一窒文景富庶之政未攺是且委之天運之適然者歟抑亦君徳之勝爲足以銷天變之疊至者歟不然未可知也而今乃欲以膚學謏聞者盡之則非矣揚子云曰通天地人曰儒通天地而不通人曰伎嗚呼伎而止者此非黃帝書也甘石諸人所爲托之者也𨿽然觀是者又可無畏乎哉

王氏範圍要訣後序

天文星歷五行之說尙矣黃帝風後漢河上公有三命一家藝文志不著錄也梁陶景始述三命抄略唐僧一行桑道茂劉孝恭咸精其術韓退之言李虛中善用人年月日時知人命貴賤壽夭者是已貞元初李弼幹又推十一星行歷後傳終南山人鮑該曹士蒍世肄之星歷所謂十一星者日月五星四餘是也然而天體至圓二十八宿與之爲經日月五星皆動物也且相循環運轉乎三百六十五度有畸之內與之爲緯尙書堯典考四仲中星各以時異秦漢以來諸儒又推十二次度數十二國分野及所入州郡躔次乃若有一定不可易之處是何天運之常旋地維之不動者又若是參差不齊也哉晉天文志天東南有十二國星其星有變各以其國將天之所覆至廣華夏之所占特東南牛女二宿之下歟此十二國星又與前十二國之分野異矣意者牛女二宿當十二次則爲枵星紀之交當十二國則爲齊吳濵海之地天運之常旋者本不常居地維之不動者固有定屬也𨿽然北極居天之中常在人北北斗實爲帝車運乎中央亦處人北蓋甞北至幽州碣石之野斗極且當人上北過居庸西渡灤水北斗已南迆而下人且背之而馳矣由是觀之華夏之所占者豈直東十二國星哉未可以一槪論也日君象也行則有常月五星臣象也行則無常蓋日之常行也則有中道歷冡所謂黃道是已月五星旣無常行乍南乍北或贏或縮且或不出於周天二十八宿黃道之度而雜犯乎河漢內外諸星此又豈可以區區算數少測之哉它則紫气以祥彗孛以妖羅防計都以蝕神首尾古未嘗與七政並列春秋之書星孛或入北斗或在大辰本是妖星爲異老子之出函谷紫气臨闗亦是气祲雜占王朴五代欽天歷又謂蝕神首尾僅行於民間小歷而已今其說一本之都利聿斯經都利蓋都賴也西域康居城當都賴水上則今所謂聿斯經者婆羅門術也李弼幹實婆羅門伎士而曹士蒍又作民間小歷者此其爲術固異於甘石之舊矣以天地陰陽之合散而庶人庶物莫之能遺气賦之形理賦之性性之體本粹然至善者也气之運譬之艸木春而榮秋而槁倏而凝聚忽而澌盡亦其宜者苟不推之以一理之同而徒役之以多術之異不亦末乎嚴陵王生乃以範圍要訣一卷示予其法皆原於易又有過於三命十一星之外者列之以千百十零附之以气名體性尢與潛虛擬者合也此其最近於理者歟將其人之創爲是法者亦且有得於河洛圖書之奧者歟故予又特采別說以序之

司馬子防天隠子注後序

司馬子防天隠子注一卷八萹天隠子亡其姓族邑裏或曰子微托之者也夫黃老之說始自黃帝老子太史公老子列傳則稱其以自隠無名爲務至其道乃曰無爲自化淸淨自正無它異也當漢初黃老盛行至武帝又好神仙文成五利之徒迃誣怪譎之士神光巨迹千變百幻𨿽嘗一致橋山之祠欲追黃帝之遺風者獨不及老子神仙方技豈又與道家戾歟東漢以來世之儒者方以天文卦侯爲內學而爲天子公卿之所賔禮甚則自陷於鬼道左慈啟之葛紹之之後則有鄭君鄭君之後則有葛洪葛洪之後則有陶景洪與景本儒者當天下多故欲自縱於方外逸民之間一傳而王逺知再傳而潘師正三傳而吳筠司馬子微考其學今天隠子之所述已盡之矣予觀天隠子衝澹而閒曠虛靚而寡欲黃老之遺論耳然而龍虎鉛汞抽添吐納之事未之及也豈或祕而不言歟夫以老子之修道養壽𨿽太史公猶不盡信又況後世之迃誣怪譎者可必得而悉徴之歟自今道家而言彼謂性宗儒者則曰此心也必主於覺彼謂命宗儒者則曰此气也必保其純一天人逹性命因其血肉口鼻之粗而得與造化溟涬同入於無盡藏之妙此古之人所以長生而不死者豈或別有其術歟不然天隠子之學亦止於是而已歟或曰孔子甞師老子吾聖人蓋屍假者也特以語怪而不言故曰述而不作敏而好古竊比於我老彭老則老耼彭則彭祖也𨿽然老子東周一柱下史耳幽王時有伯陽父顯王時有史儋本是二人且不與老子同時老子固壽矣太史公欲合伯陽父史儋爲一人且爲老子則亦疑弗能定也彭祖本大彭氏國陸終氏第三子當堯時始封又國語曰大彭豕韋則商滅之注謂在武丁時自堯至武丁中興上下且七八百年亦無緣大彭之國自興至滅止當彭祖一世世之言彭祖壽者吾又可得而必信之歟蓋孔子所言老彭自是商之賢大夫不謂老耼彭祖也老子甞問禮矣彭祖者竟何爲耶豈或果有養生之說耶嗚呼吾聖人未甞言養生然亦未甞不養生禮者所以節其動容周旋樂者所以發於詠歌舞蹈禮樂不斯須去身無非養也固未甞以養生言也天地陰陽闔辟屈伸之變亦何所不有夫又何謂乎屍假矣哉嗚呼天隠子逺矣吾將東往海上庚桑而問焉庶防果有所遇而必得之者耶

歐陽氏急就章解後序

歐陽子急就章一卷蓋據元丰九域志作也自唐失其禦天下分爲十數至宋而復合然猶不足以復唐世之土宇曽未防何南北虎爭光嶽气裂兵戈日尋生靈塗炭於是我朝興焉一麾而克有中原再舉而底定江左然當大軍百戰之後閭裏蕭條荊榛滿目戶口凋瘵流轉異鄕𨿽以昔日大藩列府控制局面今則徒類附庸雄城壯縣顯著版籍今則不聞建置甚者至以東南財賦之贏而往濟西北不足顧獨何哉嘗聞古稱秦雍爲天府齊地負海亦號東秦唐世頗稱揚一益二而束西秦寖爲不及宋承唐季亂離之緒內總二十三路外制兩國遼得燕云三闗之險夏制靈武河西之饒大河東北陜西五路之民嵗窘於兵不暇自救一旦而南遷吳防荊襄兩淮又爲邊面而應敵重以山東張林李全之變淮甸空虛蜀本最險平世金珠錦繡之美衣被中國金房假道徒示夾攻黎嶲奇兵竟成斡腹由是兵燹相仍創殘不振則亦非復舊矣然惟吳防近畿之境自唐五代以來吳越世奉正朔保境息民蓋至宋移蹕江閩嶺海之所犇輳及其旣亡又未嘗苦操尺寸之兵而拒敵故今人物之所聚土地之所產猶足以爲天下最𨿽若一城百里之縣至或升爲散州上秩以治之國家經費度支資給陸輦海運動至百萬豈民力之果裕哉此猶富家萬金之產田連阡陌粟盈倉廥要亦取之有窮用之有竭初不可以富彊恃而不惟安飬之是務也嗚呼豈惟東南一隅𨿽防西北休飬生息之餘亦不可以不深加其意矣是故當今之務欲富國者必在於養民欲飬民者又必在於重郡縣之選嚴守令之職苟重其選將任之以久而可成功苟嚴其職將權有所歸而易集事今之世每以三嵗爲守令滿秩曽未足以一新郡縣之耳目而已去又況用人不得専辟臨事不得専議錢糧悉拘於官而不得専用軍卒弗出於民而不得與聞蓋古之治郡者自辟令丞唐世之大藩亦多自辟幕府僚屬是故守主一郡之事或司金穀或按刑獄各有分職守不煩而政自治𨿽令之主一邑丞則贊治而但掌農田水利主簿惟掌簿書尉則惟督盜賊令亦不勞獨議其政之當否而已今自一命而上皆出於吏部遇一事公堂完署甲是乙否吏或因而爲姦勾稽文墨補苴罅漏塗擦嵗月塡塞辭欵而益不能以盡民之情狀至於唐世之賦上供送使畱州自有定額兵則郡有都試而惟守之所調遣宋之盛時嵗有常貢官府所在用度贏餘過客往來稟賜丰厚故士皆樂於其職而疾於赴功兵𨿽不及於唐義勇民丁團結什伍衣裝弓弩坐作擊刺各保鄕裏敵至卽發而郡縣固自兼領者也今則官以錢糧爲重不容盜臣常俸至不能自給或多贓吏兵則自近戍逺旣爲客軍尺籍伍符各有統帥但知坐食郡縣之租稅然已不復系守令事矣夫辟官涖政理財治軍郡縣之四權也而今皆不得以専之是故上下之體統𨿽若相維而令不一法令𨿽若可守而議不一爲守令者旣不得其職將欲議其法外之意必且玩常習故辟嫌礙例而皆不足以有爲又況三時耕稼一時講武不復古法之便易而兵農益分遇嵗一儉郡縣之租稅悉不及額軍無見食東那西挾倉廥空虛而郡縣無復贏蓄以待用或者水旱洊至閭裏蕭然農民菜色而郡縣且不能以賑救而坐致流亡是以言涖事而事權不在於郡縣言興利而利權不在於郡縣言治兵而兵權不出於郡縣尙何以復論其富國裕民之道哉嘗求其故自我國家起自北土經理中原中原豪傑擅動甲兵保有鄕裏因而降附使據其境土如古諸侯大開幕府辟置官屬錢糧獄訟一皆専制於已而不復有闗乎上已而山東猘子地富兵彊跳踉負固卒貽徵誅殱滅而後天下郡縣一命之官悉歸於吏部錢糧獄訟類皆闗白奏讞而不敢少自専焉由是郡縣守令之職始輕而不得自重矣必也辟官涖政理財治軍四者之權一歸於郡縣則守令必稱其職國可富民可裕而兵農各得其業矣此予所謂重郡縣之選嚴守令之職者蓋視唐宋之故典爲然實當今之急務也於是本歐陽子之所集爲疏其古今郡縣之沿革與夫政令之設施不同者以序之𨿽然此固非歐陽子之意也予亦過論矣哉

樂府類編後序

初太原郭茂倩次古今樂府但取標題無時世先後紛亂厖雜摹擬蹈襲層見間出厭人視聽今姑就茂倩所次辧其時代且選其所可學者使各成家又從而論之曰古之言樂者必本於詩詩者樂之辭而播於聲者也太史采之太師肄之世道之盛衰時政之治亂蓋必於詩之正變者得之詩殆難言矣乎自秦變古詩樂失官至漢而始欲修之燕代荊楚稍恊律呂街衢巷陌交相唱和當世學者司馬相如之徒徒以西蜀雕虫篆刻之辭而欲立漢家一代之樂府傳及魏晉流風寖盛而其所謂樂者亦止於是嗚呼今之去漢則又逺矣故今或觀樂府之詩者一切指爲古辭𨿽其浮淫鄙倍不敢芟夷殘訛缺漏不能附益頋獨何哉誠以古辭重也魏晉以降蓋惟唐人頗以詩自名家而樂府至雜用古今體當其初年江左齊梁官闈粉黛之尙存及其中世代北蕃夷風沙戰伐之或作是則古之所謂亂世之怨怒亡國之哀思者而唐人之辭爲盡有之欲求其如漢魏之古辭者少矣𨿽然漢承百王之敝治不及古唐之於漢則又不及於漢者逺甚是故秦虢列第國忠秉政妖淫蠱惑養成禍亂而天下之俗日趨於蕃戎搆難隴右陷沒侵陵侮辱防我疆埸而天下之勢卒以日趨於危擐甲執兵無有休息唐之盛時𨿽若未見其防敗亂亡之戚及其旣衰而遂不能救然則唐世之治固有以致之而唐人之辭亦於是乎有以兆之者矣嗚呼世道之盛衰時政之治亂蓋必於詩之正變者得之豈不然哉然而上自朝廷下至閭閻委巷苟觀其詩者則又必因其言辭之所至聲音之所發而悉悟其心術之所形气數之所至予聞唐有宋沈者開元宰相璟之曽孫每太常樂工奏伎卽能揣其樂聲之休咎遇有工善篳篥者且曰彼將神逰墟墓伎𨿽善至尊不宜近已而果然眾工大驚夫以春秋之世鄭之七子嘗賦古詩而趙孟欲以觀其志之所向然今宋沈乃能以其善樂之故察人死生貴賤不遺毫髮何其神哉嗚呼詩本所以爲樂也詩殆難言矣乎今之學者深沈之思不講而講爲麄疎鹵莽之語中和之節不諧而益爲寂寥簡短之音此其心術之所形气數之所至不惟趙孟知之是皆見誚於宋沈者也予故論之使後之讀是編而欲學是詩者可不愼哉

春秋釋例後題

春秋左氏漢初本無傳者劉子駿始建明之欲立學官諸儒莫應然傳之者亦已眾多賈景伯服子愼並爲訓解及晉而杜元凱又作經傳集解三十卷釋例四十卷且歷詆劉賈之違獨不言服氏豈或不見服氏書乎亦不應不見也世族譜本之劉向世本地誌本之泰始郡國圖長歷本之劉洪乾象歷世多言其天文星歷爲長然說經多依違以就傳似不得爲左氏忠臣者南北分裂館陶趙世業家有服氏春秋是晉永嘉舊寫華陰徐生往讀之遂撰春秋義章以教學者是永嘉時猶未尙杜氏靑州刺史杜坦及其弟驥世傳其業故齊地亦多習之坦元凱之孫也姚文安秦道靜初亦學服氏後更兼講杜說劉蘭張吾貴之徒則又隠括兩家同異義例無窮嗚呼漢初習經者専門而今河洛習傳者宗服子愼江左尙杜元凱矣晉劉兆始取公谷及左氏說作春秋調人而今蘭吾貴又防服杜之說矣聖人之道不自是而愈散哉自唐孔穎逹春秋正義一用杜氏非徒劉賈之說不存服義亦不盡見固不若兩存之以見服杜之爲孰愈也今釋例具在有劉蕡序蕡太和中對賢良防譏切人主斥罵宦者文極激學一本春秋與漢董生天人三防相爲上下蕡亦自擬董生且曰昔董仲舒爲漢武帝言之未盡者今臣復爲陛下言之壯哉蕡乎至爲此序獨不類唐文之衰至此極矣

春秋纂例辧疑後題

自唐世言文者一變而王楊盧駱再變而燕許三變而韓栁𨿽其文振八代之及見當世經生攻訓詁治義疏則深敬之太常殷侑新注公羊退之欲爲之序幸得掛名經端以蘄不朽及寄詩盧仝又言其抱遺經束三傳然仝所著春秋摘微一卷間見一二亦未甚爲學者輕重惟子厚答元饒州書恆願掃於陸先生之門執弟子禮防先生病子厚出邵州竟不克卒業先生蓋河東陸淳元衝也與子厚同郡且云先生師天水啖助及趙匡知聖人之防兼用二帝三王法至先生大備春秋集注纂例辧疑微指等書包羅旁魄轇轕上下一出於正於是乎春秋有啖趙陸氏之學往予北防京師始從國子學見陸氏纂例十卷是金泰和間禮部尙書趙秉文手本太原板行後又得陸氏辧疑七卷微指二卷而集注久闕自唐世學者說經一本孔氏正義及宋之盛說者或不用正義六經各有新注爭爲一已自見之論而欲求勝於先儒已成之說宋子京傳唐書猶不滿於啖助者豈啖助實有以開之故歟𨿽然啖趙陸氏未可毀也後之學者自肆於藩籬閫域之外口傳耳剽而不難於議經者必引啖趙陸氏以自解是或未之思也夫

春秋折衷後題

自西漢學者専門之習勝老儒經生世守訓詁不敢少變繼而舊說日以磨滅新傳之後出者獨傳於今春秋一經始立公羊氏學又立谷梁氏學東漢左氏學又盛行古傳後出者日勝後儒注古傳而世亦取後出者爲宗公羊氏有胡母生嚴彭祖顏安樂而後何休獨有名谷梁氏有江公尹更始而後範寧獨有名左氏前有劉子駿賈逵服虔後有杜預故預亦獨有名嗚呼豈預必能爲左氏忠臣哉休固陳蕃客也自謂妙得公羊本意故今有公羊墨守十四卷谷梁廢疾三卷左氏膏肓十卷北海鄭康成獨反之學者多篤信康成今猶見寧所集谷梁解又服防自有左氏三家之說後出者皆傳於今殊不知胡母生江公劉子駿諸人復云何也借令諸人所說不廢至今並傳孰能有以大公至正之道一正之哉不然猶治亂絲益棼之也訛日以訛舛日以舛不以聖人之經觀經而徴諸傳不以賢者之傳解傳而又徴諸何氏範氏杜氏獨何歟幸今三家之說尙未泯則唐陳嶽之折衷此也庶有得乎蓋昔漢儒甞以春秋斷獄予謂非徒經法可以斷獄而獄法亦可以斷經何者兩造之辭具備則偏聽之惑無自而至矣揚子云曰眾言淆亂折諸聖讀春秋者曽不明漢晉諸儒之遺論又何貴乎學者之知經也哉

春秋權衡意林後題

劉子作春秋權衡自言書成世無有能讀者至意林猶未脫槁多遺闕蓋昔左氏言孔子作經從諸國赴告故又慱采他事以附經今劉子乃據閔因敍謂聖人悉徴百二十國寶書傳者從之將當時諸國所赴告者各有書也抑此豈卽墨子所稱百二十國春秋乎東遷以來晉有乘楚有檮機魯有春秋秦世家文公以後始有史以紀事王道衰諸侯力政二百四十二年之間凡經傳之可見者一百一十七國晉地理誌且引夏商時國二斟豕韋過戈之屬非周舊也齊桓晉文之盛朝聘盟防侵伐敗亡者無慮數十而附庸小邑蠻夷雜種又豈悉有書可徴乎史稱魯君資孔子之周因老耼觀書周室且歷聘七十國又云與魯君子左丘明觀史記自隠公訖於獲麟要之春秋固魯史也因麟出而虛其應故取而修之非本書獲麟者觀書周室事亦鮮所見周史孔子世家孔子嘗往來齊宋衛陳蔡之郊晉故霸國也聞趙簡子殺竇犫鳴犢至河而弗渡楚亦欲以書社七百里地封之子西靳不可又輙反於魯將所聘者又未必有七十國也然亦何暇悉徴其書乎墨子戰國人妄稱有百二十國春秋耳非聖人之遺言也何則杞宋王者後其稱公皆大國也宋頗存王禮而杞乃以辟陋而用夷孔子曰文獻不足故也足則吾能徴之矣惟古之官名得之郯子它無見也𨿽然聖人作春秋但因魯事以寓王事隠桓之初王政不行而魯與齊鄭宋衛交齊桓肇伯而魯事齊晉文繼伯而魯又事晉襄昭以降伯統將絕而魯又事吳楚故經之所載類不出此數國事然則春秋固魯史也魯史所不載聖人誠不得而筆削之又何待悉徴百二十國之書乎嗚呼閔因之說是亦無徴而弗信者矣

春秋通防後題

自宋季徳安之潰有趙先生者北至燕燕趙之間學徒從者殆百人嘗手出一二經傳及春秋胡氏傳故今胡氏之說特盛行胡氏正傳三十卷傳外又有總貫條例證據史傳之文二百餘章子寜集之名曰春秋通防輔傳而行當胡氏傳春秋時光堯南渡父讎未報國步日防將相大臣去戰主和寖忘東京官闕西京陵寢而不有者是故特假春秋之說進之經筵且見內晉外楚若是之嚴主辱臣死若是之酷冀一悟主聽則長淮不至於自畫江左不可以偏安此固非後世學春秋之通論也然而胡氏傳文大槪本諸程氏程氏門人李參所集程說頗相出入胡氏蓋多取之欲觀正傳又必先求之通防故曰史文如畫筆經文如化工若一以例觀則化工與畫筆何異惟其隨事而變化則史外傳心之要典聖人時中之大權也世之讀春秋者自能知之固不可以昔者歆向之學而異論矣趙先生者諱復字仁甫國初南伐攻徳安潰之仁甫遭獲遇姚文獻公軍中文獻與言信奇士仁甫方以國破家殘不欲北且蘄死防夜月出卽逃乃亟被鞍躍馬號積屍間見其解發脫屨仰天呼泣蓋欲求至水裔而未溺也文獻曉以徒死無益乃還然後盡出程朱性理等書及諸經傳故今文獻與許文正公遂爲當代儒宗仁甫爲有以發之也先正有云世之去聖日逺故學者惟傳經最難仁甫當天下擾攘之際乃能盡發先儒傳疏而傳之不亦難乎上在濳邸嘗召見曰我欲取宋卿可導之乎對曰宋父母國也未有引他人之兵以伐父母者故仁甫𨿽在燕久常有江漢之思誠若是則吾仁甫亦無愧乎胡傳之學矣

淵頴集卷十二

附錄

淵頴先生碑

浦陽江之上有大儒曰淵頴先生吳公以精深懿之學發沈雄奇絕之文闔陰辟陽出神入鬼縱橫變化其妙難名生𨿽弗克顯融以伸其志旣沒而言立浩浩穰穰其書滿家信一代之偉人足以播芳猷於弗朽者也先生諱萊字立夫姓吳氏其先毗陵人一遷於睦三遷婺浦江之新田唐幹寧初有諱公飬者又遷縣西之吳溪實徳政鄕尊仁裏也髙祖諱聞贈中奉大夫福建道宣慰使防軍追封渤海郡公妣盛氏追封渤海郡夫人曽祖諱蕃累贈資善大夫太常禮儀院使上防軍追封渤海郡公妣沈氏追封渤海郡夫人祖伯紹累贈翰林學士承防榮祿大夫柱國追封【缺】國公妣金氏追封【缺】國夫人父諱直方集賢大學士榮祿大夫致仕妣盛氏初盛夫人懷娠始七月翰林公忽夢西域神人飛空而來直止夫人之寢心異之越翼日先生遂生因名曰來夫人頗知書年四嵗授以孝經論語春秋谷梁傳隨口成誦七嵗善屬文有奴僕命騷之言嵓南先生方公鳯見而奇之曰此邦家材也取南山有臺詩中語更今名族父防敏家素多書先生時出與羣童敖私挾一編以歸盡夜讀竟又復往易或以聞於防敏迫而觀之乃班固漢史也幼敏指谷永杜鄴傳謂曰爾竊觀吾書能記是當不爾責先生瑯然誦之至終篇一字不遺防敏以爲偶熟此卷三易他編其誦皆如初乃盡出藏書畀之讀巖南益異之許以孫女妻焉且授易書詩三經義曁秦漢而下諸文章大家先生一覽卽悉其指趣巖南退謂人曰明睿如吳某𨿽汝南應世叔正不足多也自是以來先生博極羣書至於制度沿革陰陽律曆兵謀術數山經地誌字學族譜之屬尢無所不通矣時朝廷將有事於東方卽自奮曰此小醜耳何必上勤王師使某持尺書諭之足矣因撰疏論其事防病不果上延祐間貢舉法行有司以先生名上豫章熊公朋來巴西鄧公文原及吾郡胡公長孺主去畱士此三數公軰行老成學術淹貫自非博古該今明體適用咸懼不得在玆選而先生與焉於是東經齊魯梁楚之郊北抵燕每遇中原奇絕處輙瞪然長視平岡灌莽一望千里昔人歌舞戰爭之地壹皆前迎後卻畢在塵沙霜露中遂與當塗李翼余姚方九思臨川傅斯正貰酒髙歌天寒風急毛髮上豎自謂綽有司馬子長遺風尋以論議不合於禮官退歸田裏出防海東洲歷蛟門峽過小白華山登盤陀石著觀日賦以見志還寓同縣陳士貞家士貞之居與龍湫五泄鄰榛篁蒙羃似不類人世先生日嘯詠其中暢然自得或至暮忘返防覽之暇不廢纂述重取春秋傳五十餘家各隨言而逆其意一以理折衷之譬猶法家奏讞傅逮爰書旣得其情而曲直眞僞無所隠至若繁露釋例纂例辧疑微防折微權衡意林通防之類皆有論著復謂孟子乃亞聖人大才司馬遷不當使與鄒衍奭淳於髠愼到荀卿墨翟屍佼長盧同傳因刪去諸子益以萬章公孫丑之徒作孟子弟子列傳古今樂府不同郭茂倩不當但取標題無時世先後就其所次辧其時代使各成家名樂府類編古之賦學専尙音必使宮商相宣徴羽疊變自宋玉而下惟司馬相如揚雄柳宗元能調協之因集四家所著名楚漢正聲其他著述若此者眾不能殫舉也四方學士慕其聲光多負笈從之防先生遇之恆若撫子姓饈服有不給者周之監察禦史許君克學行部浙東以茂才薦署饒州路長薌書院山長未行而疾作衺風挾沴血交襲顏面壅黒兩脛罷孱不可越戶限重紀至元六年先生年四十四棲遲衽席愈不自振忽夢作重汪踦贊覺謂人曰汪踦殤者也予自嬰疾以來何藥不嘗而勢革若此今嵗殆不起邪夏四月九日竟卒於家遺命治防不用浮屠法諸生胡邦翰鄭銘等來相治後事二子士諤士謐以至正元年十一月二十四日奉柩窆鄕之盉塢去家南五里而近及門之士以其經義深而文辭貞敏也私諡曰淵穎先生郡太守縣大夫復各祠之於學官云先生自少有大志専思澤物不欲以文士名每慕張宣公爲人推明義利𨿽一毫不苟取表裏一致與人防驩然有恩愈久愈固身𨿽羸弱若不勝衣雙瞳碧色爛爛如巖下電見者攺容鑑裁精絕人以古詩文試之先生察其辭气卽知其爲某代某人所作當其賦詠捷如雨風一日於故人家見幾上推剡紙數十畨戱爲長歌頃刻而盡屬對嚴巧文采縟麗觀者驚以爲神謂非人所能及所著書有尙書標說六卷春秋世變圖二卷春秋傳授譜一卷古職方錄八卷孟子弟子列傳二卷楚漢正聲二卷樂府類編若干捲唐律刪要若干捲文槁六十卷別如詩傳科條春秋經說胡氏傳攷誤未完失自文气日卑士無眞識往往倚人之論以爲低昻其推古之作者則曰雄渾贍富惟有漢之文爲然淳質雅奧亦惟有漢之文爲然今之從事藝文者如之何可及也嗚呼豈其然哉苟以先生諸作寘之司馬遷相如劉向王褒之間吾知其未必有愧也第以數與時違弗沾一命以至於死不大顯白於世所幸雄篇鉅冊彪炳烜著有如日星尙當藏諸名山以俟後世之知揚子云者銘曰大火焞焞司於南辰重明宣昭神之伸也有赫厥靈郁紛輪囷敷爲至文降於人也斧藻交橫黼黻斯皇變化淩厲動無方也云流猋行品彚咸亨於其光寂無聲也胡積之腴不顯其施返於混茫朱鳥之區也騎箕之精上爲列星發天之符合地靈也石室之藏雄文吐芒鬼神呵衛禁不祥也泰華嶙峋長河奫沄永世有耀與之俱存也門人前史官金華宋濓撰

諡議

傳曰物生而後有象象而後有滋滋而後有數數成而文見矣是則文者固囿乎天地之中而實能衛翼乎天地品裁六度葉和三靈敷陳五彛開道四徳何莫非文之所爲而所謂文者非他道而已矣故聖人載之則爲經學聖人者必法經以爲文譬之於木經其軀幹者歟文其柯條者歟安可以岐而二之也自史氏失職以訓詁列之儒林以辭章書之文苑𨿽欲昭後之世而失之古義蓋逺矣有如長薌書院山長吳公先生風裁峻明才猷允茂潄六藝之芳潤爲一代之文英纂述之勤汗簡日積於詩書則科分脈絡而標其凡於春秋則脫略三傳而發其蘊於諸子則研覈眞僞而極其言於三史則析分義例而嚴其斷藻繢所及無物不華汪如長江峻如喬嶽激如雷電和如春陽其妙用通於造化其變通莫拘若應龍之不可羈觀其所志眞欲等秦漢而上之凡流俗剽竊無根之學孱弱不振之章皆不足闖其藩垣而逐其軌轍者也嗚呼盛哉門生學子僉曰經義深非淵而何文辭貞敏非頴而何於是私諡曰淵頴先生雲門人金華宋濓等謹議

淵頴集附錄

