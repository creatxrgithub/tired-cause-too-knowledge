

欽定四庫全書

集部五

閒居叢稿

別集類四【元】

提要

【臣】等謹案閒居叢稿二十六卷元蒲道源撰道源字得之號順齋世居眉州之靑神徙居興元初爲郡學正罷歸皇慶中徴爲國史院編修官進國子博士年六十矣越嵗復引疾去後十年召爲陜西儒學提舉不就迹其生平恬於仕宦大扺間居之日爲多故其子機裒輯遺文題曰間居叢稿凡詩賦八卷雜文樂府十八卷詩文俱平實顯易不尙華藻黃溍爲之序稱國家統一海宇士俗醇美一時鴻生碩儒所爲文皆雄深渾厚而無靡麗之習承平滋久風流未墜皇慶延祐間公以性理之學施於臺閣之文譬如良金羙玉不假鍜鏈雕琢而光耀自不掩云云亦言其文之眞朴也蓋元大徳以後亦如明宣徳正統以後其文大扺雍容不迫淺顯不支𨿽流獘所滋庸沓在所不免而不謂之盛時則不可顧嗣立元詩選引溍此文謂當時風尙如此可以觀世運焉斯言允矣乾隆四十一年十二月恭校上

總纂官【臣】紀昀【臣】陸鍚熊【臣】孫士毅

總校

官【臣】陸費墀

欽定四庫全書

集部五

閒居叢稿

別集類四【元】

目錄

卷一

古賦

四言古詩

五言古詩

卷二

七言古詩

雜言

卷三

五言律詩

卷四

七言律詩上

卷五

七言律詩中

卷六

七言律詩下

卷七

四言絕句

五言絕句

六言絕句

七言絕句上

卷八

七言絕句下

卷九

銘

箴

贊

解

辯

樂語

壽詞

春帖

疏

卷十

跋

卷十一

齋醮文

祝詞

節辰致語

上梁文

詩聯

卷十二

樂府

卷十三

經防

防

卷十四

傳

記

卷十五

制

表牋

卷十六

碑

卷十七

書

啟

卷十八

序上

卷十九

序中

卷二十

序下

卷二十一

字說

卷二十二

祝文

卷二十三

祭文

哀辭

卷二十四

墓志銘上

卷二十五

墓志銘下

墓表

卷二十六

行狀

欽定四庫全書卷

閒居叢稿卷一

元蒲道源撰古賦

雪軒賦【並序】

延祐四年餘與牛君楚臣同官於翰林國史院始獲相識君京師人宰相知其賢而有文以白衣辟用授國史院編修官未幾求去余私謂從君遊者檢閱宋文郁曰第語牛先生云今司文柄者徒欲得君之賢以爲此職非責以朝夕奔走期防姑少畱得俸金以給饘粥可乎文郁以告君曰蒲之意甚厚然吾以早衰不能勉彊非不樂此職也但食人之食而不事其事吾不爲也遂決辭余聞之深有愧其言曁余承乏國學君使人持雪軒捲求余序引余竊思君之取義於雪其必有深意焉今試以君平昔觀之則夫雪之皓然一色皎而不污者庸非君之潔乎其掩穢覆瑕者庸非君之有容乎其倐然而集忽爾而釋與時變化者庸非君之出處乎若夫爲防麰之瑞則君之孜孜講學以善及人者可知矣至如天葩繽紛匪雕匪刻作止疎密飛舞之態而其文章之妙天機所到非有意而爲之者似焉宜君之以雪名軒而識者亦以爲然也向所謂賢而有文與其翻然而去不以窮達累其心者於玆而益信噫君子樂道人之善而欲播於歌詠者觀此有以識其大方云旣以爲之序又從而賦之

牛君楚臣以雪名軒太常陳子悉著於篇而又徵文於余也余掇取陳子之所棄者以爲言方其防用事白晝將夕嚴風乍止同云坌集天花散墜彌望如一飄然而入吾之戶忽爾而縞吾之室余乃掩關退處蟄壞其居蕭蕭騷騷鳴吾竹牕之紙皎皎潔潔映吾棐幾之書怳虛白之漸生俗慮之絕無當此時也或倚蒲團以聽其聲或據槁梧以觀其色神魂灑然而昭蘇肝膽以之而瑩徹如生乎鴻蒙之世與澆風之懸隔如獨立萬物之表脫垢氛而超邈此伯夷采薇於西山求仁而有得而顏子躬四勿之訓已私之盡克之時也歟噫微斯人而與言啜茗飲以衝黙

四言古詩

贈宗石泉相士

石以爲甃泉居其中塵滓莫染渟滀涵空粵有道人了然雙瞳覽物無遁與泉則同气色顯晦骨相窮通我亦何心爾賦斯容挾術見訪柰予已翁水落石出一笑相逢

五言古詩

送鄧明仲之察司書吏

鄧生鄕曲英行業雅修整遇事膽輪囷折言骨鯁匹馬走京師載筆上臺省櫝玉正求沽囊錐初脫穎相望五千里寄聲問幽屏去秋鮮鞍馬過我情味永誰知離別久復此遊從幸一朝忽徵詩遽以行期請云承憲司檄欲往親簿領靑雲有餘地白日無停景滿意取功名歸來娛定省

張教授盆池石山種梅

曲江安靜退閉門但卻掃精心砭�余頗復事幽討巉嵓一拳石愛惜如至寶種梅於其巓磽確費天巧慇懃十二冬要看花實好傍人笑我癡我意眞自保南枝冰的皪今果慰懷抱無勞嘆春遲似比蟠桃早吾聞橘中樂不減商山皓況此大觀中覿面卽蓬島何須窮弱水墊沒死枯槁持酒壽先生一醉洗衰老

次王仲禮九日感懷韻

佳節成虛擲悵如損百金秋菊夕可飡徒爲楚騷吟獨有淵明家足以供幽尋淵明家所愛興同無古今眼中人豈乏然各懷其心所以子期沒伯牙應輟琴東籬景依舊白衣奚再臨無酒須謀賖滌此塵埃襟誰能起廢防庻令朋盍簪

九月十五日李子文席上佳節若爲酬分韻得節若

書生時時愁富家日日節乘此閒暇時不飲何怡悅樽前三四友年少文愈傑新詩落筆成句句皆淸絕酒來不須辭要使頳吾頰

菊節過六日友人邀小酌我時適無事來意已不卻賓主情況熟笑談應自若欣然具肴核不丰亦不約沿溪共徘徊秋景正蕭索畱連興未闌野鴉啼日落

逸題

駃騠千里心奔馳追電掣一朝羈維中不能前跛鼈士生天地間出語比稷契豈知與世謬舉足便差跌當途爛羊封空谷白駒潔胡弗事諂諛苦自完气節曲肱陋巷貧炙手權門熱行藏道所系去取今已決倘佯復何爲歌詠自怡悅惟知詩語工遑卹生涯拙

閒居紀事二首

客從長安回敍濶訪鄰里貌悴於去時因而問所以客悲向我言此行幸脫死長安遭饑荒食盡到糠粃升合貴不貲珠金何足恃淩晨出求糴於於如櫛比暮歸持空囊菜色皆相似老弱困且羸行隨墻壁倚邨墟向昏黑剽掠羣凶起咸云田中麥苗枯無雨水今年如弗收炊爨當易子予聞重嘆嗟禍及乃至此八政食爲先周書寓微防天下苟有饑稷思若由已梁惠戰國時民粟知移徙一夫不獲所古人心愧恥如何塡溝壑遽忍立而視此邦麤偸生唇亡寒及齒嗷嗷食口眾身不親耒耜今朝聽此言徒增驚悸耳

古人制昏禮所貴在人倫冠笄年旣邁受幣方交親後世𨿽偸薄十中五猶遵如何至今日彛典俱湮淪男癡已合配女幼皆成姻安知慮夭壽奚暇占吉辰媒妁走市井鼓吹喧城闉百年祗倉卒大事爲因循問之何遽然詔云選佳人傳聞至太甚意失非本眞正道難化俗訛言易惑民於初苟不愼其末獘將臻寄聲秉鈞者風俗何時淳

送齊府判北行

北風天欲雪欵樞君話別袖出諸公篇意不容我缺蹇余適丁艱離況轉悲咽情深詎可辭政美難悉說君才信更綀民瘼亦究徹正論當風霜始怒終見恱侯邦居末僚用未盡施設頗聞求閒局此行計已決謀此行雲善許國奚自潔況今訪落初求治正急切肯將棟梁具小用爲扂楔秉鈞方得人此語宜中節

送府史竇彥立遷奉元

藹藹府中英夫誰可屈指竇君長安人眾論共推美气和更敏才志銳方壯齒畱胸無芥蔕出語有綱紀一朝過我辭試問其所以廟堂新立法爲吏互遷徙簡書迫程期信宿不容止門當道途旁所幸還鄕裏聞之心惘然別緒紛莫理一杯送歸韉一言贈吾子人生重名節不義深可恥靑雲路𨿽髙欲致由踐履去去宜勉旃好音行洗耳

次徳衡弟韻五首

古道不可作轉覺澆風長人心所去就但與時炎涼燕石藏十襲連城遺路傍汝賢乃迂濶汝直成狂徉世味鼎一臠人爭染指嘗伊我澹無慮簞瓢身世忘處污奚害潔視變皆爲常彼哉聲利徒末路空皇皇

羲和破凜冽可愛固其宜晨興盥漱罷茅檐與相期晴光亂錦繡口有難言詩溫然寓天理令人蕩邪思苦恨白晝短忽忽光陰移冬者歳之餘爲學當及時禮樂三千字他年對丹墀

萬物長養極歸根以成冬四時只如此鬱鬱南山松猶人內主敬外貌嚴而恭肯隨桃李花嬌靚爲君容澗壑老不悔工師非願逢

用心欲剛明爲學貴專靜人之不已知於吾奚所病風月自淸閒篇章足歌詠鐘鼎與山林從來各天性其肯枉尺尋獲罪於前聖蓍無庸決去取予能定

古人進道心如水朝東勢滔滔晝夜間欲已而不已明徳與新民顚沛必於是吁嗟朱子沒道統誰能嗣年馳志弗立豈不增驚悸學而徒爲人固非分內事區區斗筲才恃彼詞鋒利

簡徳衡弟戒飲

人生有秉彛尢物害之極麯蘗本致和爲禍亦云劇夏后防其源遂見疎儀狄周公戒淫湎作誥何諄悉大則國政隳小則家業失甚則遭戮辱否則成痼疾書傳之所載歷歷記疇昔如何後來者乃循覆車迹吾弟頗涉獵豈不增夕愓憶余自童幼杯杓素所嫉無何人彊勉頗亦開涓滴當其下喉時惡藥與沙礫方知酩酊中特賴扶持力苟若輕放肆野馬恣奔逸聞汝以此戒令我喜折屐𨿽能勇於始其末烏可必莫學醉伯倫婦言非所卹

餞杜仲正經歷美解東歸

脫屣蘭省掾曵裾蓮幕賓胸中自水鏡筆底皆陽春麵無喜慍色口不臧否人餘事及文翰出語淸絕塵佳篇屢貽我玉唾光猶新寒齋坐移晷傾冩見情眞期遽云代歸意浩無垠關山路皚皚霜雪晨畱之不肯住握手但酸辛後防知何時別離宜自珍

題竹雀圖

昔聞丹穴雛棲梧而食竹要看五色羽輝映森森玉歳晚不一逢黃雀乃見辱此君初無心汝得暫棲宿

壽甫教授徵余文漫成二首

人生天地間分定不可移得亦胡爲喜失亦胡爲悲我今兩俱置順適了無疑惟餘樂善心蚤夜以孳孳我本空疎人虛名謾驚俗外誇實未充內省恆自恧已然知柰何勤學補不足庶用期寡過慕榮非所欲

贈雪梅相者

天爵人不修妄意希富貴縱然貌可取其中復何謂道人愼許可更當窮本原子遊裴行儉予乃無間言

贈月軒日者

月軒挾術防言論非剽竊星防相命書一理皆貫徹爲人推禍福脗若合符節豈比浮誇徒枯中但饒舌

寄太子賓客王山木

公昔解郡紱漢中久盤桓江山發令姿艸木有榮觀逸興超物表淸辭落毫端而予等燕雀何幸隨鳳鸞閒居侍函丈議論驚層瀾或時舉玉趾乘興看藥欄優哉聊卒歲俯仰天地寛胡爲召檄至去住處尢難義有不可辭促裝對金鑾儲君得正士學問資甘盤固知神明相獲遂寢食安恨無飛仙藥使我生羽翰一往見顏色晨昏奉淸歡

題田氏壽母詩卷

啜菽胡可樂列鼎胡可悲蓋以親爲心貧富安足移田君偉男子母老鶴髮垂立身掾冬官祿養諧心期金巵獻壽祉防服爲兒嬉慈顏自怡悅堂上春熙熙八秩又四稔康寧殊未衰晚福方川增防當慶期頥

題袁氏忍恕堂

袁氏敞華構而以忍恕名求詩發其義爲子且細評治家苟不忍觸事成乖爭待人苟不恕施捨違常情癡聾可作翁和順無操兵立心務寛綽絜矩皆方平同族歡弗問在邦怨奚生朂哉事斯語千古垂芳聲

陜州盧知事服闋從仕

忠孝欲俱立在人良亦難歸養失委質出仕曠問安進退求一可重輕察兩端見危當致命處常易休官盧君佐戎幕陟岵時長嘆豈以升斗祿而忘菽水歡掛冠奉甘防具衣適燠寒愛日旣云久號天復吞酸終制始從調國光再來觀識面詢所履敢爲武弁看資爾事父敬葵傾寸心丹庶完終始節令名垂不刋

額森特穆爾承防先塋樹碑

堂堂開府公接士如不及天教長詞林聲譽何洋溢收羅得英彥燦若瑚璉質載筆登鑾坡贊助誠有益念切知己報此身寧自惜矧玆武穆王帝室勲業岌詔許樹丰碑文章爛星日君行從所主光彩動鄕邑便私非素心相事無遺力歲晚期斾還扶搖看摶翼

題泣麟圖

孔子不得位麟出非其時感而作春秋絕筆亦在玆拭面固無取心亦含深悲麟名自此著聖爲百世師彼皆艸木腐此獨日星垂仰徳罄終古不冺惟民彛

萱春堂

寸艸至微物發生待春暉惟人有此身豈不感慈闈育我顧復我須臾無暫違教誨至成立獲此食與衣罔極恩難報竭力猶庶幾三復郊也句餘情重依依緋衣兩昆季純孝知所希有賴憲幕賢扁堂乃發揮令我撫捲嘆遙瞻白雲飛噫歟微斯人吾誰與同歸

題雍氏通類證續編

爲醫本濟世不善或費人弗學亦云已學則窮本眞有生羅眾疾傷寒最危身陰陽及虛實務要識所因毫釐少差失生死分夕晨雍君業難素授若岐黃親類證著續編張門有忠臣百問指諸掌條理細敷陳刋之使行世信無夭折民斯人用心溥奚問越與秦始知天地間通貫乃爲仁撫捲重嘆息我志何時伸

送翰林沙知印之武州倅

沙君西域英言動安且詳久矣被推擇登玆白玉堂日與羣彥集職恭持印章年滿當補外五馬分輝光豈惟我志得要覩斯民康異時樹風猷無愧漢循良

題何氏孝友義士詩卷

人生天地間萬殊一本原由親洎疎逺施有隆殺恩我觀曹溪何衮衮來慶源相承盡積徳仁念心所根四世弗異爨一家無間言孝養厥父母友愛於弟昆波及顚連者爲義勇勝賁平糶救荒歉出貲周嫁婚黔敖食餓者翳桑命能存病藥死給櫬眾善難具論餘力宇仙釋並列孔聖尊上表祝釐懇敢隨俗趨奔聲名達淵聰褒詔如春溫彼哉嗜利徒欲蔽靈臺昏旣自厚封植復思窮並吞私吝守愈固豈思同化元題詩重嘆息不覺辭已繁要期引勿替傳之子若孫

題林氏義井詩卷

寒泉天一生苦惡其性死譬諸人之身涕汗棄物耳惟餘玉池液潄咽內充美海濱斥鹵田鹺司所經紀民聚井味惡逺汲汗流泚林君丞於斯人渇視猶已積誠致懇祈濬地泉湧起冽寒異尋常烹餁倍甘防捐金具塼甓砌甃防崩圮綆罌四駢集老稚悉驚喜滿慰塵土心挹彼仍注此昔君因歳荒施粟救鄕裏乃今興惠利陰徳重積累旣收勿幕功名記千百祀

題僧石隱詩卷

道本費而隱似無乃眞實放則彌六合卷則退藏密求其所以然了不見形迹師從讀書來此理諒能識身行京塵中名隱聊自適天地如許寛豈求石罅隙蚩人莫說夢不必深致詰

題許魯齋慰狄子昭亡子書

聖學繼者誰本朝許文正詵詵門人中修短孰非命向來慰亡書今日深起敬細觀遺翰墨滿紙皆情性

送逸姓氏還奉元

憶昔寓京日所接罕可人裒然有奇士充賦來西秦金鍼五色綫黼黻期補紉知者喜收錄如磬獲泗濱當年行輩中齒髮尢靑春天馬不受羈海犀能辟塵九載此重覯喜色含津津贈我移蘭篇辭翰俱足珍臭味旣云同千里猶比鄰還歸有公論主人方肅賓

謝蔡參政惠寄甘州枸杞

來自酒泉郡殷紅色尙新去家不食此逺寄住家人住家人老矣獨愛芳甘味欣然親解包咀嚼感珍惠

春晚山茶始開示徳衡弟

山茶本冬花憔悴遂開晚儕輩鬭芬芳已獨尙息偃及玆春事深渥丹始赫烜參列姚魏前正色無婉娩因之觀我生平昔匪驕蹇衡門自棲遲臨老遇摧挽朱紫皆少年迹親心自逺華顚豈懷榮田裏幸得返功名船上灘歳月輪下阪撫樹三嘆息歳寒同繾綣

壬戌五月一日題所贈扇

小惠乃人爲等此一扇材大徳天地功及物無邊涯搖時熱暫去停手熱還來早晚秋風至灑然心目開

爲扇解嘲次前韻

朱明天地鑪得此解慍材知君力所及如我生有涯但當錄小善勿遽期方來朂爾竹帛功相玆橐籥開

菊欄邊金錢盛開

黃菊未開時金錢爲前驅顏色頗同調節操乃爾殊地產富百鎰天質成五銖鮮明宜露洗黯淡愁霜枯芳姿甚可愛藥品時亦須連茹多或厭滋蔓久難圖不以時湔沸恐隨凡艸俱體弱𨿽自植頭重還相扶

閒居叢稿卷一

欽定四庫全書卷

閒居叢稿卷二

元蒲道源撰七言古詩

爲西軒先生賦冬日葵花【並引】

丁亥歳十月西軒先生園中葵花忽開諸君子皆有詩愚謂葵𨿽凡卉然詩人尙其有傾日之義且常開於盛夏今反見於冬何耶抑亦爲主人負堯舜君民之志而處於幽閒之地其畎畆不忘之意未始少衰爲發此祥或庶幾其理可得而推也因爲詩以獻諸先生且以識一時之事云

飛霜萬瓦方皚皚西園蜀葵何爲開余愛此花當盛夏滿眼旌節森亭臺芳心見日常傾向依依有類朝君狀古來風雅托艸木屢遣詩人勞意匠窮陰閉塞成嚴冬忽驚散火冰雪中世間萬物凍欲死獨許凝笑依墻東旁人省見皆咨愕余將以理解其惑西軒先生花主人此祥有爲非虛得主人抱負經濟才合居鼎鼐調鹽梅祗今白髮置散地瀹彼伊洛傳將來樂天知命年七十豈以用捨爲憂懌惟餘堯舜君民心至老不衰猶宿昔對花洗盞壽先生先生有意須當傾愚𨿽不敏亦非諂作詩聊頌肺肝情

賀白良甫兵後再聚【並引】

白良甫子善卿兵後四十年死生契濶今復再聚作詩以賀並錢善卿之行善卿家屬在忠州欲先挈之錦城然後迎其父爲莵裘之計

香山先生已華顚老去無兒眞可憐一朝有客拜牀前顧之不識誰使然慇懃欲語聲哽噎眼睫淚迸如流泉忍悲細爲剖根原自昔普疑飛兵煙子南父北各分散屈指經過四十年但知骨肉成死別豈意今日皆生全我初聞之玉堂仙撫膺擊節宵不眠鄧攸陰徳竟無報仲孺遺體知有緣趨庭詩禮絕復傳事出意表寧非天問君忠州盍言還云挈妻孥錦水邊迎我雙親歸老焉甘防奉養俱團圓感君純孝眞可賢終始更願心常堅因合墨卿書之牋會有三嘆讀此篇

送周羽士

仙翁出塵貌奇古紫陽眞人應乃祖功徳方升居下土亦知上界多官府神遊八極隘崆峒一雙靑鳬翔漢中都笑指心怱怱萬里還隨鶴駕風

仲春十三日大風雪

兩日東風何作惡橫將桃李花吹落陽和歘忽變寒威曉來陡覺春衫薄紛紛撲面飛虫亂細防六花驚雪作須臾眼界失舊觀玉殿瓊林起沙漠細思節物恐差謬始信化工難測度初遷喬木悔新鶯久屈重泉愁尺蠖仰天致詰不我酬運會果誰司橐籥便當努力戰客陰一掃晴空開六幕

與漢中道尙書吏

古人世利莫能誘千駟萬鐘不屑受至今凜然有生气名字烜赫垂星斗彼𨿽富貴徳匪稱一死眞同艸木朽尙君結髮從簿書妙選已居風憲久持身信若璧無瑕遇事何妨衣浣垢朅來漢中兩見之循視初終自撡守願言此去加勉旃仰止前賢期尙友

題南褒艸亭圖手卷【並序】

褒邑之東宮曰玉虛旁有溪園地形爽塏仲巖道錄取乾坤一艸亭語意誅茅搆其上西鄕令防齋先生李進臣爲寫此圖大尹山木公及名士品題成巨軸故並及之

君知上界足官府故葺衡茅在江滸離喧气象接鴻蒙昭儉規模存簡古玉虛連延淸境同勝地雅屬仙主東西日月自縈繞髙下乾坤時仰俯晚山蒼翠鳥知還秋水空明魚可數沈香富貴走太白浣花岑寂畱工部神遊八極初不羈稅駕聊須憇玆宇防齋一見心目舒老筆淋漓注風雨流傳文士爭品題短韻長篇聨繡組牛腰詩卷固不惡尙惜奇觀墮塵土

送廖通判亨甫解職歸秦

廖君𨿽曰黃冠流頎然特出眾罕儔踐履道行淸而修姓名久已登瀛洲宗師令作漢中遊掌判羽借三年畱平心待人不忮求衝徳應務知剛柔一家無間誰操矛九折弗歷何摧輈鶴長鳬短非我謀孰居無事生贅疣以此繕性諸緣瘳愛君不置況爲仇一朝告別催行騶黃鵠髙舉攀莫畱浩歌把酒紓離憂他日有懷元丹丘

贈龍巖上人艸書

韓云浮屠多技能祗今復見龍巖僧髙閒懷素去已久肯向死灰求續燈手追心慕忽有得筆底渙然無滯凝雲煙結暝鬼神泣雷電索怪蛟龍騰懸崖百尋防瀑布老樹千歳垂寒藤鐵爲門限自玆始但恐紙價相仍增我聞雪庵亦工此好事往往輸縑繒都城顏扁妙天下驟得榮寵非階升龍巖更須追三昧無俾斯人專美稱賀董宜卿得子又得乃尊拜漢州太守之信

丹山鳳凰五色雛渥窪龍馬千里駒春風年少董公子入掌英物初何殊閭裏相傳眞盛事玉菓犀錢供利市蘭湯浴罷錦防濡頥頰丰盈胎發膩自慙湯餅先得嘗續補新詩書弄璋君家好事重並至此兒賦命尢宜良查查幹鵲噪庭止一幅親書來萬里開緘預報得官歸到家便有添孫喜玉牙珠顆嬌嚶咿乃翁開顏笑熙熙飛騰它日姑置之萬金難博此一時

壽徳衡弟

春風來處元無迹但見梅梢冰的皪臘醅沽得亦自醲滿注梨花浮重碧眼明見此兩淸奇便欲一醉哦新詩側聞鴒原傳好語借此爲君稱壽祺

題赫舎哩總管夫人貞節捲

柏舟淸風能啟予世𨿽相後如合符平生不失歳寒節健婦果勝大丈夫繁華一洗脂粉气蕭閒自有琴書事國家恩澤不負人已見門楣刋大字

送瓜爾佳多羅臺同知

守能淸白行無礙肥馬輕裘亦何害內實空疎外示優褒衣博帶良足羞人知翩翩貴公子誰料胸中蘊經史倅州出手聊小試律已知人俱可紀

國初忠靖爲功臣其子作牧龔黃倫孫今卓然乃如此世澤旣久彌光新願君植志不少屈洗眼靑天看橫翼我窮無錐有此筆能爲諸公聲偉績

送吳閒閒眞人

天風吹衣雨浥塵盧溝曉別詩境新石梁雄據天下津羣峯迆邐西北垠艸未防綴生精神驕馬駐足車停輪紛紛追逐皆朝紳相與祖餞爲何人閒閒嗣師方外臣貌𨿽老氏心儒珍恩許還家壽乃親翁媼年皆八十春饒國啟封降絲綸上尊分賜光祿醇道旁見者咨嗟頻此行豈爲思鱸蒓觚稜逺瞻戀巖宸靑雲我亦忝致身先世贈典蒙深仁但恨不及生存辰因君此圖淚霑巾

送巨徳新郎中之蜀省

白頭相見又分襟遙指坤維出禁林依水泛蓮三省幕飲冰餐蘗一生心行裝𨿽謝糢糊錦束帶猶橫錯落金撫蜀贊襄謀素定過家榮耀渥殊深鄕民戴白歡爭迓先隴焚黃愴曷禁報國不將知己累如君合向古人尋前驅負弩初何效逺慮籌邊夙所欽賢似嚴揚懷曩昔學同齊魯勸方今裏中試采王褒頌溪上聊追子美吟倘有北來馳馹使丁寧佳信莫浮沈

再送巨郎中

官歷三省幕家無一囊錢玉堂方少憇趣裝又西川憶昔從遊童稚年別時靑鬢今華顚相逢京輦傾肺腑恍若隔世俱茫然愛君眞淳復通敏韓國援引同周旋帝心簡在自潛邸呼以姓名稱其賢此行贊畫制全蜀迹未及到聲先傳劍關無險錦城樂憂歡分卻西南天職思第一固邦本要使民庶沈屙蠲綏懷蠻徼得安靜百廢具舉綱維聨興學與薦士當務尢所先不羨十萬矜腰纏不願一日官九遷但期報國兼不負知己石有可泐心彌堅

題凖提菩薩詩卷

東坡當年笑羅什臨死徒然求咒術豈如姑也得神授一念只已眾生疾莫非補陁誓深借口勝出方千金我𨿽未解浮屠法且喜能施濟物心

盧溝橋苻氏雅集亭

盧溝石梁天下雄正當京師來往衝紛紛行旅半英彥掉鞅振策無停蹤苻家介側敞亭搆坐對奇趣供醇醲𨿽云好客成雅集問孰車騎眞從容

題承慶堂詩卷【孫宣慰家】

祖宗神武定九圍先正以勤耀皇威於時善敇犀兕衣惟恐傷人與仁依一念若此福所歸紀功三葉照常旂爵皆錫公世云稀他姓子孫或已微君家猶光煇顏堂承慶要發揮開卷爛然盈珠璣如松栢茂充前徽籍用白茅其庶幾

贈傳神李肖巖

人生天地洪鑪中形色散殊俱不同畫師筆底要眞似妙想乃與天機通肖巖後出獨超詣睥睨眾史如兒童京師摹冩富箱篋奇龎福艾多王公神情所賦各臻極千變萬化無終窮遂爲當代顧陸手足配向來褒鄂雄明牕副本得寓目起敬毛髮森寒風祗今聲價愈增重姓字已徹明光宮塵容俗狀亦何者年齒未及先成翁旣無開朗謫仙韻又無圖畫淩煙功君胡惠然肯相過坐對熟視心神融煤黳紙上略防畫稍類雲月猶朦朧須臾壁間出幻影恍若面映新磨銅人能肖吾不自肖內發感愧顏生紅聖賢體貌等人爾所貴踐履惟能充作詩答謝肖巖貺但恨意逺辭難工

題苗氏孝義旌表

昆季易世親疎分祖宗視之均子孫譬猶樹木散枝葉气脈由來同本根集寧苗止心悟此和睦族黨懷深恩父與仲季生異居季沒生理難爲存代償逋負猶未已綴離合異仍相屯迎歸仲父撫諸弟一家生意春溫溫賢王嗟賞爲旌表煌煌大書孝義門作詩稱頌徧寰宇從今庶化薄夫惇

題雲中郝克謙君讓孝義捲

雲中習俗尙豪武執徳君無愧鄒魯事親曲盡愛敬心送死何堪茹荼苦三年衰絰廬墓余化被鄕閭非小補復辭旌表恥徼名誰道今人不如古

題孝則衛奉常詩卷

日衛尊公畱漠北千里孝思初不隔一朝白首果來歸俱慶送終情兩獲庭闈天許壽康寧子佐南省官詳刑問安博得平安笑回顧頎然四寧馨

長庚書院

謫仙讀書桃花巖人去已逺余松杉李侯宦遊憇此地絕愛境勝超塵凡買田意欲成卜築墾辟蒼莽觀空嵌偶隨計偕到京國塵土滿馬緇素衫白雲老人雅相厚導以良策出至諴謂宜仙隱置書院名字不朽蒼崖劖侯聞其言卽許諾義气勇往先風防割田四百充廩餼內視炯炯神明監要令菁莪助樂育豈憚艸棘勞薙芟太羮酒知正味一洗舊嗜偏酸鹹行看誦殷山谷有似春意開機緘千秋有客訪遺迹刮剔苔蘚尋書銜九日翰林薛學士出舊寄李述之長句次韻

翰林寓捨無往還所幸侍公函丈間日聞淸論已足慰意外得失何相干玆辰雄篇肯見示要使詩社盟無寒憶昔在家逢九日聊應故事登髙山菊萸且復繼桓景絲竹豈能希謝安只今節物若無有但和佳句消餘閒去家非同迫宛葉山川相繆工障隔曉來搔首望西南長風吹我蕭蕭發一杯莫爲老親壽良愧尙作京師客羈愁眼底可柰何忍防明日黃花蝶

題錢舜舉畫煙江疊嶂圖

江山奇絕吳楚鄕畫史又與生錢郎錢郎下筆得天趣意象髣髴開衡湘浮空水光接巨波隔岸嵐翠摩穹蒼幽巖梵宮半隱見老樹樵捨相迷藏中流一葉泛小艇逺澗千尺橫修梁山居熈熈自太古下視擾擾徒奔忙我來京國行九軌塵土瞇目須眉黃困余偶作林壑夢歸計未遂驚彷徨明牕豁然防此畫便覺胸次生淸涼何時拏舟徑成往長嘯振衣千仭岡

題中書掾王景先祖母八十詩卷【景先母與其祖母兩世早寡】

孀居兩世茹荼毒惟善處之能受福王家祖母八十餘眼見孤孫今食祿蘭省歸來日未斜防衣三釡淸歡足人生榮親固已稀何況詩書繼芳躅

題吳城廟

維人依神神依人吳城之廟宜明禋禳禬祈禱不汝嗔水旱疾疫方顰呻應若桴鼓臂屈伸屍其祝者惟張君修完祠宇囊資貧金碧煥爛還一新爲君徼福非爲身黃冠濟世知無因庶幾以此爲求仁

中秋日寄四川王克紹憲僉

秋風索索吹庭梧有美一人西南隅我欲致之路云逺延頸搔首空長吁若人溫粹天球質少日挾策遊京都家庭詩禮固有自師友磨琢誠不誣紫芝眉宇消鄙吝黃憲度量難澄污聲名籍甚滿璧水羽翼還起飛雲衢蠶叢持憲乏指使烏府遷秩勞馳驅鷹鸇擊彊𨿽所職麟鳯化惡尢良圖劍關連云固天險目可隔斷心能逾今朝有客索詩寄老筆信手慚糊塗況當中秋月色好兩地光彩初何殊舉杯屬君不可得夢寐倘能相見無

和薛秉彛冬菊二首

貞心自與竹梅友正色不知桃李妍孤芳後殿復誰右眾卉前驅從汝先天道循環純不已生意幾行霜雪裏欲將此理指示人思我親友看停雲

花中惟菊存晚節不比凡蘂分媸妍可憐一種更傑出霜雪貿貿誰敢先先生愛花心未已妙選都入詩囊裏分付此事今得人薛家有收詞如雲

三用韻和前冬菊

黃衣綠裳秉貞徳天地閉塞無妖妍正如陶翁當晉季五斗棄擲知幾先諸君佐命我獨已酌酒嗅英三徑裏大書徵士乃斯人可惜美新揚子云

題李右丞明之孝感捲

君不見王祥昔日孝純至魚雀供養皆可致又不見董生召南孝且慈狗乳雞來哺其兒李公視昔孝尢大瑞鶴翔檐亦可怪父誤當誅請代之聖恩憐憫俱全貸無何母亦晦雙瞳以舌防之昭發蒙方其勇救豈復計一念誠實能感通天與其壽登九秩帝與其爵右丞弼惟天惟帝庸可報但守此志同金石祥曽有傳董有行至今煒存勞迹翰林諸公詩已多畱待他年垂史筆

聞木犀香示徳衡弟

木犀淸芬何所似有如浩气塞天地羣芳馥鬱𨿽可憐差等猶爲一國士四時已愛碧團團著蘂黃金萬粟攢天與世間香十日西風收拾上髙寒

老人星壽徳衡弟

煌煌南極老人星精气下降爲仙靈儼然被服淸臒形盤石兀坐松蓋靑金童玉女供使令神曵尾鶴梳翎鹿亦闖首如諦聽隨緣分貺裕齋庭裕齋起敬嚴中扃防檀一炷兼徳馨錫以上壽仍康寧不用保嗇飡芝苓黙存內景黃庭經翁兄放言如建瓴拊掌大笑三千齡

題米孝亷詩卷

米君孝亷節獨完教授鄕裏不求官養似曽參必有肉淸如閔叔寧無肝玉潔制行風俗化柴毀執防天性安髙門何必事旌表錫類要使人人觀

新麯米酒歌【梅隱先生命作就爲壽】

驕陽行空勢方烈刈麥農夫寧憚熱天旋雷動飛玉塵霧渤云蒸成麯蘗麥秋方罷還揷秧防防西風千頃黃腰防肩擔行相逐共趂晴色催登塲碓舂糠粃光如雪汲泉淅米令淸潔炊糜糝麯同糅和元气絪緼未分裂甕中小沸微有聲魚沫吐盡秋江淸脫巾且漉仍且飲陶然自覺春風生君不見淵明有田惟種秫醉裏作詩聊自述又不見豳風十月獲稻忙春酒介壽俱徜徉但願年年遇丰稔更須三萬六千場

雜言

題鄧州宣差射虎圖【時貢虎晴】

猛虎在深山藜藿爲不采編須履尾非人能托諭而言至危殆況欲決眼取其晴無乃未得先葅醢伻來責貢將何如南陽太守膽滿軀山間勇往搜索見馬上注矢彎雕弧一聲霹靂射命中怒踴卽僕挾乙無雙珠入手電光滅獻於公所供藥需願侯無狃此一舉褒鄂龔黃當自許用之敵愾與除苛立收奇勲報明主

觀王維畫

摩詰本詩人精思詣元化緒餘臻畫妙遂方吳子駕冩成髙士奕棊圖意態蕭然各閒暇儒冠羽服對紋楸老僧傍睨誠可詫形如槁木心死灰豈識枰子有機擭抑亦至人聊自適肯效澆風生變詐歷庚黙計五百年一著指間猶未下樵丁不獨爛斧柯閱世紛爭幾王覇乃知非人防畫畫防人今古滔滔等晨夜陳迹眞成俯仰間如掣電光明隙罅宣和殿中曽寶玩品題愈重千金價當時內府收欲觀誰敢借流落長存天地間在在防持宜有神物爲慿借

送李文鼎教授兼簡侯伯正

關中耆宿儒比嵗多不幸惟餘侯奉常今始識文鼎靑山匹馬度崔嵬白髮蕭蕭已垂領問其所事笑不言但云此行特造請政猶欲水沃渇焦不赴源泉目眢井欵曲詢知盤谷孫文獻風流尙修整春宵不寐聞鵑聲曉起理裝趣歸程到家會我奉常兄莫將涇渭分濁淸要期健飯保修齡九十傳經如伏生

重陽被酒戲書多金謡

麤衣糲食畱汝到華顚厚味美姝催汝歸黃泉人言多金可治生我道多金只買死君不見兒孫笑擁老田翁姬妾悲啼貴公子

閒居叢稿卷二

欽定四庫全書

閒居叢稿卷三

元蒲道源撰五言律詩

壽趙經歷

崧洛居中土人才自間生星躔動芒角金气與髙明芹泮規模好蓮帷議論淸黑頭長健在洗眼望雲程

贈韓知事

近喜紅蓮幕人才又一新靑春能奮達素節豈緇燐自恨摳趨緩多慙邂逅頻詩成供莞爾聊欲話情眞

餞洋州長官

監郡初交篆洋人遽索詩以玆無厭斁知昔有施爲喬木百年在甘棠再世思靑雲前步濶穏駕未爲遲

將至中山

中山何處是隱隱望孤城逺靄靑林暗斜陽白塔明韓蘇名不朽遼宋恨應平策馬長途晚風沙老客情

題禇鑑先明逺亭

危亭擇奇勝登賞寄遐觀隱幾月華入出門天宇寛面墻嗟壅塞坐井笑欺謾表裏須同致休成兩樣防

餞禇鑑先

臨行方識面未暇細論心但見求詩切從知好徳深宦防應已久鄕思自難禁莫把牛腰捲歸裝當槖金

偶書

入樹秋風早驚心節序遷晚云兼去鶴涼雨靜鳴蟬得句因新意耽書是宿緣平生愛衝澹何事亦華顚

閏七月十五夜月

玉宇明如洗銀盤爛不收今年非閏月此夜卽中秋名實難相副陰晴豈豫謀及玆淸景好且爲一樽酬

中秋雨次前韻

掛鏡光何在懸麻雨未收不成千里共虛度一年秋剪紙無仙術藏樽有婦謀卻將前日句飲罷自賡酬

幹州學正牟中行訪叔於蜀

勤子闖幽石欣然識面初蜀天畱季父秦地敢寧居正想成歡際應忘歷險余明年歸有約還爲赴新除

月蝕詩次晏耕叟教授韻

滿盈不可恃消鑠暫成昏人心一時懼天眼萬古存妖蟇尙逋劍餓虎方守閽言髙無乃罪括囊取諸坤

不寐

不寐情尢耿聞更夜向深撫牀驚鼠嚙欹枕厭蛩吟擾擾無窮事悠悠未了心華胥眞樂國合眼試追尋

挽鳳翔馬氏賢母【馬嘗出粟濟大徳荒】

明徳服大練文淵生女賢至今𨿽已逺末裔尙依然子訓嚴逾愛閨儀後若先嵗荒蒙惠者灑淚徧新阡

洋州儒學正劉敏道得代歸

設科時未暇學校餼羊存亦以循資例聊爲入仕門羨君由此進求贈尙奚言勿以筌蹄防頻將舊業溫

題人慶八十詩卷

身是七朝民年登八袠春伴行鳩杖瘦介壽蟻醅新祿養孫能逮家居志得伸遙持玉堂詠歸詫晉州人

題國子生張行修歸養捲

不待陽城告歸心勇決余祗緣親向老豈爲士懷居此是眞知學應勝謾讀書朂哉儒事業天報定無虛

送拜特穆爾之天臺治中

西域雄豪逺南州惠愛多繭絲非雅志襦袴聽新歌仙境閒追訪民情自浹和會因龎驥展回轡接朝珂

和秋谷平章上都寄示韻

公論何嘗冺浮言枉自侵明公之出處善類以升沈導日功非淺回天力尙任於昭有神鑑偏燭老臣心獨樂今司馬忠誠世所推帝心元簡在史事實優爲此自陰存數余非我敢知願公攄素志黽勉答明時

晉寧房秀才下第

近閱賓興士多君气質淳鷁飛𨿽暫退蠖屈定求伸勿羨囊中穎還輕席上珍三年姑少待鳴卽看驚人

題漢州多勝亭

金雁亭邊景難將一字褒江山𨿽眾美人境亦相髙解紱栽籬菊開樽擷澗毛令人生逺思聲利等秋毫

題王仲寛餘慶堂捲

諼艸開偏耐蘭芽植已稠安榮欣此日積累繼前修惠迪宜逢吉勤耕乃有秋堂名非溢美微意要深求

送滎澤張縣令

人說張明府胸襟自八牕脫身曹史局試手子男邦樂易民情悅公亷物議降防聞滎澤政前後號無雙

題陜省都事薛君英好古軒捲

聖賢去已逺義理存諸言篤信有斯人簡冊開明軒食寐或忘廢朝夕恆討論好而至於樂踐履尢可尊

題莊氏見山樓

白眼憎俗物紅塵逺市廛髙居得如此雅興自悠然翠挹慿欄外吟成拄笏邊相看兩無斁誰似主賓賢

題劉孝子捲【生喪明業陰陽失母有父】

人說劉君孝供需只五行可憐書月蝕何害性天明血淚旣哀死甘腴惟養生淸時公論在門表足光榮

送劉宰之官溫縣

昔日亷能簿曽聞去後思懸知溫縣政不負冷官師制錦心優解鳴琴化易施民安卽循吏何用更求奇

送胥秀才赴雲南教授

詔下開文治君歸得教官讀書酬雅志旋斾詫榮觀勿以居夷陋當思稱職難方知誤身者初不在儒冠

送人赴教官【逸姓氏】

學職無卑小能亦在人升髙須自下溫故可知新勿慕囊中穎還輕席上珍他時看成就一振舊衣塵

送劉彥讓山北憲史

俗吏固不可腐儒良足嗤明經先植本讀律貴知時還自士林秀陞從憲府宜更將淸愼字座右作箴規

送人之憲史【逸姓氏】

讀書期有用出仕愧無名擢自儒林秀陞陪憲府英持身先玉潔用法貴衡平萬里雲霄路權輿在此行

山西宣慰司紮巴經歷辭禦史不就

顏色未頗識聲華今藹聞栢臺辭要職蓮幕贊奇勲惠及山西道才空冀北羣更兼忠義節仰答聖明君

題江南醫者王道人捲

荊國來芳裔艸廬爲序文淸修眞不忝許可固宜云玉筯臻神妙金丹脫垢氛地行仙亦樂何必躡靑雲

題節婦賈氏傳

刲股已親病髧髦垂我儀九原如可作百歳以爲期皦日言猶在秋霜節不虧子成門有表天道豈無知九月十八日黃菊始開時且禁釀謾成示徳衡弟

苒苒秋事杪幽叢花始黃直須凋眾卉才許見孤芳重露洗金質嚴風吹綠裳陶翁如有酒何日不重陽

走筆與徳衡弟

茗椀忘言處相防俱白頭情知天下樂各向意中求鳥語彼能解花開春自謀寓形霄壤內俯仰亦何憂

陽月十日旦起示薛生

深得閒中趣何求身外名晨香生淨想午茗滌餘酲習气書難捨風光句偶成天公於我厚自用豈宜輕

食苦蕎糕

谷中偏早熟濟歉未渠厭農捨勤相饋盤食得共霑羊肝堪比色蜂蜜已輸甜苦盡甘來語於玆亦可占

偶記少時小年能綴文詩

彼美誰歟子嶄然早見稱綴文當世有惟汝小年能稚齒爲星鳳淸姿秀玉冰聨章成脈絡緝句合規繩穎悟過長吉推揚自少陵可憐東魯客頭白短檠燈

閒居叢稿卷三

欽定四庫全書

閒居叢稿卷四

元蒲道源撰

七言律詩

上察司亷使二首

栢臺聲望久聞亷驄馬西來得具瞻正笏垂紳存大體奮髯扺幾走羣纎官無饕濫威風凜物有生成化雨霑勲業共推家世舊鳳池平地不須占

自任當今捨我誰敢將直道進匡時事來肯避風波惡判重寧聞海嶽移相漢韋賢眞有子興周姬旦豈無兒赤心報國遵家訓忠孝方能兩不虧

憲副王公重到興元

驄馬西巡又隔年袖詩兩度得趨前翰林風月文章手憲府冰霜政事權出語無疵皆白璧消閒何物止靑編聲名霹靂驚天上已聽喧騰萬古傳

送梁君章【梁因兵失姑後得於興元景氏團聚後復回臨洮】

最憐姑侄鬢俱華兵後相望道路賖幾載睽離應有數一朝團聚喜無涯歸心又逐秋風起別後那堪晚日斜樽酒平安須滿飲馬頭西向是君家

代送梁君章【去嵗君章子先見姑】

賢郎去歳省姑還今日親行冒險難覿面共嗟成白髮認聲無復識朱顏瀟瀟牕外鳴疎雨歷歷燈前話故山終擬移家居漢上暫歸不用唱陽關

史繼甫錄事司典史

千載明時獲遇遭丰姿挺秀气尢豪華峯秋隼精神溟海風鵬羽翮髙政美自寛煙火禁才長聊屈簿書勞期君騰達興門閱不愧春秋一字褒

趙和之壽

慶源初發自玻瓈流深長未可涯教子義方無愧怍待人和气亦謙卑良辰又際懸弧旦佳境渾如食蔗時五福壽惟仁者得垂蓮千嵗飲芳巵

丁錄事之仕

白髮參軍赴任新歡聲喜气滿城闉老成練事明三尺煙爨安居樂四民宴室香凝松入夢公庭訟簡棘生春寒儒共作斯文賀釋奠今秋已得人

座上壽鄧明仲

汗血權奇志已遒駸駸殆欲度驊驑可人玉樹丰姿秀與我金蘭气味投一脈斯文知有永寸心天爵在能修祝君具慶年年好直著班衣到白頭

閒居讀四將傳有感

宋鼎中遷僅未亡奮然四傑擅鷹揚江東已幸開新主河朔終期復舊疆時相姦邪工沮撓中興事業竟淒涼至今凜凜有生气三復遺編爲感傷

亢府判宅落成

美哉輪奐照康莊盛事爭誇晝錦堂魏證枉教移帝殿姚崇何苦住僧房靑雲路穩鶯遷好畫防門深燕寢香不特新居爲可賀克家猶喜見諸郎

覺和尙庵賞白蓮

冰雪肌膚出淤泥伶俜寒影照漣漪曉風浮冷夢初醒夜月嬋娟淸更宜未要露濃垂別淚先防水滑洗凝脂陶詩近體驚兒女大笑廬山逺法師

壽鄧載之

深喜安居托裏仁獲從賓客賀佳辰眼前秀發班衣子堂上康寧白髮親和气自應浮壽斚行年更爲數靈椿直須釀取如澠酒剰醉梅花十月春

郭某席間賦

喔喔晨雞喚夢醒牕啣好月壁啣燈宦情嚼蠟淡無味世路登天吁可憎十載飄零都是客一廛寂寞靜於僧調羮事業無勞說深謝諸公愧不能

察司陳知事【次翁斫云陳先生之子】

生遲不見斫云翁嵇紹昻昻有父風設榻憲臺爲上客揚旗詩壘作元戎讀書素負匡時志正已應多及物功今日朝廷用賢急早聞催赴大明宮

和史儒首重九韻二首

籬菊花開卻爲誰最憐不負九秋時興來惟用詩篇遣吟就喜將塵硯吹但有金英浮蟻醁從無玉斚捧蛾眉猶勝杜老傷流落謾憶茱萸賜一枝

龍山故事始於誰歳歳登髙定此時菊朶滿將頭上揷秋風從向鬢邊吹酒狂不管欹烏帽詩好還須讓白眉寂寞東籬兩寒蝶翩翩猶戀可憐枝

餞蜀憲僉王元亨

一柱西南盡力扶已教餘子愧非夫歸來衰絰終憂制豈料絲綸到倚廬疇昔憲綱曽整頓此行蜀道不﨑嶇春風驄馬經過處父老遙知識故吾

餞曹侯之憲使任

稅駕侯藩尙未遑已聞西憲促提綱眼前逕路從來濶度外功名不用忙麟鳯固知非搏擊豺狐未信敢跳踉旁人莫訝春風過凜凜威稜防肅將

與學士劉希載二首【時爲采訪司至興元】

照人丰度絕纎埃黼黻皇猷得異才簡拔正爲今日用巡行快覩使星來勝栽桃李淸英滿力剗荊榛公道開願借飛仙一丸藥不憂弱水隔蓬萊

向歆經術自淵源召入承明借討論已爲文盟執牛耳肯容晚學造龍門異時但慕聲名重此日能陪笑語溫尊主庇民知有策更將諮訪答明恩

和耶律奉使寄山木公詩韻

兩公姓字徹穹蒼隨處棠陰蔽芾涼許國肺肝同皦日憂時鬢髮各微霜徳星共喜來京國太史應占聚古梁更有翰林同唱和鼎分文陣各堂堂

上耶律左丞二首

掃退陰霾日正中天心方責太平功臨軒遣使非常例爲國披肝乃至忠萬里遼東驚鶴至一朝冀北見羣空豈容閒袖調元手黃閣還歸眷倚隆

昨宵李郃候星躔此日軺車入漢川烏府舊曾稱鐵面鳳池到底是靑氊霜髯憂國遽如此月眼看書尙了然六轡諮詢有餘暇錦囊定賦紀行篇

送馬教授美解東歸

學與時行不悖差況兼才器出名家太羮酒有眞味璞玉渾金無防瑕一再話間官秩滿四千里外客程賖晚成看取文淵器莫對秋風重嘆嗟

賀瓜爾佳副使弄璋二首

忠靖公家世澤存況君積善更培根相承自合緜瓜瓞必復行防在子孫豈爲中情憐絡秀已將英物許桓溫北堂盼徹今初見肯避含飴哺育恩

一念初萌病涉憂天教熊夢稱心求海中仙果原遲結掌上明珠豈暗投丹穴有雛還得鳳靑渠畱語果騎牛【君以嗣故出錢爲橋王靑渠臨終以騎牛祝故及之】君家湯餅初開局衮衮從今莫厭稠

總判覩佛光於雞頭山次韻

雞頭孤聳翠連空雌伏羣山獨讓雄須信地靈光有異定應人到意先通幽微更出三綱外眞妄端生一念中懶我無由防奇特曉牕擁被月華東

送趙君錫之秦州吏目

十年爲吏困無貲平昔操存便可知精悍不妨身短小笑談足了郡支持宗資主諾應多暇儀狄裁書且暫辭贈別一言君記取莫教人作腐儒嗤

壽任壽之

淸逺堂中酒泛巵森森蘭玉照階除論年孰與諸任齒尙徳優爲一縣師芹藻漪漪春澤滿桑楡戀戀夕陽遲相望兩捨難趨賀謾遣書奴爲致辭

贈月軒日者

胸中珠緯自分明月滿秋軒夜气淸靜處要將身體驗說時奚尙口縱橫立爻演畫皆臻妙候色占年亦造精知我生辰宿南斗一詩何惜送行程

送王茂先赴憲府選擢

臨事剛明接物和眼中如子豈能多淸流已許優充選公論方知久不磨疇昔稔聞仙注籍此行何異士登科離腸飲罷宜催發不用驪駒更緩歌

挽任壽之

前輩凋零嘆曉星可憐配月獨長庚梓州家世余文獻華屋丘山隔死生年及耄期夫復憾葬從古禮足爲榮緬懷淸逺堂中像東望潸然欠一行

餞楊同知任滿西歸

道傍笳鼓記迎新又作長亭惜別人千里畏途成雅俗一言寒谷變陽春朝廷有意歸楊震父老無從借冦恂金印此行如斗大西還遙望使君塵

寄張允濟憲史

脫身府史簿書叢榮選西臺得鉅公立已立人施有漸讀書讀律用無窮髙風舉翮孤騫逺何日掀髯一笑同莫惜橫霜案頭筆常題數字寄徵鴻

挽趙伯範亷副

一門卿相自蟬聨攬轡君方誌慨然忍見黃泉埋白璧不教淸廟奏朱弦霜寒鴻雁行新斷日暮驊驑路莫前絮酒只雞何處奠西風哀挽寄靈筵

餞太子賓客王山木赴召三首

龍飛天表廓羣陰小毖求賢正自今已分引年無仕志何勞新貴有知音詢諮國論須黃髮報答君恩亦素心休沐歸來宴私第免教手足嘆商參

星馳使傳趣曹裝北望觚稜上帝鄕豈爲一身辭溽暑要令萬國變淸涼燮和正借鹽梅味事業終歸汗簡香疎傅功成還有疏桑楡畱取日餘光

大經大法幾能知愚陋從公稍質疑餘事從旁觀灑翰有時乘間獲聞詩寵恩固與人同喜別恨情知我獨私此去藥欄誰枉顧碧雲凝睇暮秋時

和竹軒道錄見贈

綆短何由望汲深淸詩爲我滌塵襟𨿽披風袂投仙借時吐天葩照士林偶爾笑談成撫掌淡然黙久忘心南褒自謂棲遲客誰識希聲是太音

冬菊開於盛寒簡仲章益友

陳迹東籬一片荒歳寒驚喜見鮮黃叢依徑竹分將翠蘂鬭江梅讓與香只道卓爲霜下傑豈知更有雪中芳陶公已逺名尢著可是玆花節愈剛

次竹軒道錄桃接梅韻二首

曽是都舊日栽半生夢斷卻爲梅蒸霞方艷依稀帶傲雪淸姿取次開佳實要期和鼎鼐瘦株安忍伐條枚老仙月下頻吟繞豈爲升章步斗魁

奪胎換骨雪中開尙有妖紅淺暈腮芳樹合供和靖繞仙根原自武陵來風過幽戶傳香信月掛橫枝作鏡臺褒拂好花須好語主人況是足淸才

寄挽李宅馬氏賢母

半生自號未亡人素節髙風孰與鄰教子不將恩掩義推財能以富周貧風霜共嘆庭萱悴雨露空餘宰木春挺挺諸郎如玉立向來懿範更光新

節婦劉氏挽章二首

栢舟髙表照城闉素節孤風久更新雅羨松筠堅晚歳陋嗤桃李再陽春敬姜慟哭深知禮謝蘊淸言自絕塵今日九原同穴處我知應不愧良人

夫天不幸早爲憂白璧持身反見尢簪服從權期取信琴書適意復何求可憐桂逐秋風殞又嘆萱隨夜雨休畱在蘭孫一芽好莫將天道付悠悠

次韻答竹軒道錄見寄二首

其一褒莊卽事

稻梁饒足水邊莊竹樹因依野外堂詩老歸來尢鄭重鄰翁歡慰絕厖涼犬能識主還相迓鳥解知名祗自揚久矣城居厭塵土解纓欲擬濯滄浪

其二冬日卽事

消息應從日下來姓名知己徹丹臺門前朝士爭投刺鑪畔麻衣但畫灰白髮莫言疎世味黃冠元自隱珍才閒中袖手搜佳句野馬誰知本是埃

九月八日賦二種芙蓉二首

其一紅芙蓉

丰肌弱骨與秋宜宿酒酣來不自持豈爲嚴霜成槁質要慿初日發妍姿燕姬入畫猶嫌陋蜀錦團窠未足奇獨對芳叢寄幽興子髙眞是遇仙時

其二轉觀芙蓉

露涼風冷見溫柔誰挽春還九月秋午醉未醒全帶艷晨妝初罷尙含羞未甘白紵居寒素也著緋衣入品流若信牡丹南面貴此花應是合封侯

贈杜亷訪

豸冠諤諤盡英賢時論尢推尺五天身正豈容姦在側法行能自內爲先迅雷掩耳嗟何及明月當頭照不偏正際元貞求治日可能持祿但圖全

錄事司廨宇新成

不費公帑不斂民眼中輪奐一時新編氓亦喜司存定胥吏何憂轉徙頻戒石有銘槐共古公庭無訟艸畱春從今宴坐觀心處余庇須教溥及人

賀楊世英治中新除

兩省聲華著望郎歸來未許便韜藏靑天寶墨下新寵白日錦衣行故鄕曽捋虎須非苟合得伸驥足更奚量四書盡有工夫在仕學從玆道愈光

送李道錄

徳業淸髙體性純門三載博施仁祖庭稔聽聲名舊漢郡欣瞻气宇新識量不同凡俗客襟懷還是謫仙人明朝跨鶴乘風去日月壺中且自珍

壽李推官

愛重寒儒禮蔑加情知孔李是通家精金百鏈元存性美玉重磨本不瑕眼底云仍天有報樽中風味日無涯期君壽考如松茂老幹蒼髯閱歳華

餞王某入省椽

晉產英奇見若人紫髯鬱鬱照靑春脂韋豈羨常情悅骨鯁須教正論伸不負相君平日顧坐令田賦此時均回轅早慰梁民望一簣誰能繼後塵

餞齊節使入蜀

去歳如京乞水衡歸來遷秩便專城自甘進取輸英妙天遣功名屬老成坐看蠶叢皆樂土肯教烏喙毒窮氓漢中遺愛人猶說更要西風送好聲

餞王同知美解東歸

眼中防熟幾楸枰出貳侯邦信老成悃幅無華忘吏巧設施有道合人情歸心梓裏胡爲切彈指期已及更筋力未衰時任舊且須黽勉助升平

和李之晦

書齋兀兀度朝曛載酒相過賴有君自爲凡禽難比鳳更慙蕕艸敢同薰七年旱渇逢甘雨萬里風淸破宿云芝宇瞻依慰平昔情知所見勝於聞

贈康案牘之任

年來案牘閱人多一見知君气宇和久向蘭臺推俊爽且教蓮幕暫經過簿書事了無煩冗官長心閒得嘯歌休嘆功名尙卑薄爲山覆簣卽嵯峨

臘月八日王縣尹壽【時監修文廟】

遺愛曽歌令尹賢未容投劾徑歸田泮宮宣力猶如已吾道諸公肯結緣晚景桑楡春尙好嵗寒松栢老彌堅吉人爲善天昌後兩地云仍慶壽筵

贈張亷訪回漢中時張見過

騶從傳呼陋巷中忽驚禦史駐靑驄便教蔀屋光相照始信韋編道不窮感激肝腸明皦日笑談牙頰潄淸風今朝攬轡人應去漫刺何緣再一通

色目亷訪與張亷訪見過

繡衣將指到梁庭丰采峩峩見典刑白簡久嚴晨案事靑燈不廢夜傳經忽聞聨轡來卿月深愧衡門聚徳星吾道自今增九鼎詩奴聊爲表中扃

次張亷訪見寄

事君無意復還鄕此日明堂要棟梁鸞鳳豈能稱鷙鳥蟾蜍安敢望飛黃人欣霽月三秋滿目送歸云萬里長更有新詩壓元白章程未可議張蒼

題開成路晚景亭

西邸葭莩意自闌不求榮利眾稱難靈椿丹桂皆天理古栢蒼松閱歳寒蔗本有甘因倒啖蕓編無蠧爲長防未能杖屨相從樂遙爲先生賦考槃

與蒙古教授馬良卿

澶淵名族伏波孫時務通明气質溫兄弟白眉推秀傑公卿靑眼合量論冷官隨分三年滿大器成名異日存未得相從見顏色寄詩徵取友人言

雨中走筆書

四集云容鐵騎來俄然空際黶煤炱滂沱幾陣江湖合霹靂一聲天地開生意豈惟回艸木煩襟亦爲洗塵埃化工神妙𨿽難測也要調元得上才

宋錄判仁卿祈雨有感

潔齋徒步陟云岑【一作穿雲徒步陟﨑嵚】閔雨知君用意深旱挹靈泉淸似玉澤均農畆勝於金他年定卜爲霖手此日端能簡帝心禾秀秧齊成樂歳民將歌舞替呻吟

次王仲禮韻【仲禮生朝大雪次日詩來答之】

惠我新詩見至情風檐披讀眼增明祗知大雪袁安臥誰料長庚李白生先施固慙今日報後凋元有嵗寒盟知君賸有如川酒定爲來遲舉罸觥

贈王秀才歸葬二親

秋風兩鬢已華顚兵後鄕書涕然桑梓歸期寒復暑松楸寸念日如年滯畱莫訝來何暮拜掃誰知夢獨先親舊此行成防語巴渝江上月應圓

耶律總管自西蜀還漢中

儒館丹靑气象雄諸生咸詠浴沂風永懷昔日成功最如見賢侯在眼中未問甘棠思召伯且先泮水頌僖公舊轅蜀道重趨謁滿慰塵心喜曷窮

賀何提領開惠民局

岐黃至蓺久精研霄漢飛騰正妙年深羨一朝膺寵渥豈知三世得眞傳民沾實惠仁應博親及光榮孝克全從此大施醫國手陰功陽報理昭然

代題賀延安李氏八十二卷

皇元七葉太平民八秩康寧見在身神理要教全五福妙齡稔說孝雙親【曽刲臂巳父疾又防母目二載復明】桑楡門巷偏畱景蘭玉階庭更可人遙想鄜延萬家邑誰如李氏一堂春

閒居叢稿卷四

欽定四庫全書

閒居叢稿卷五

元蒲道源撰七言律詩

與蒙古經歷

幕中郁有古風還畫諾須教刺史閒但得胸襟淸似水何憂簿領疊如山四書至味沈潛外三嘆遺音雅淡間大器晚成天意在不勞驚訝鬢毛斑

與金州唐節使

少年交結盡名流气壓元龍百尺樓曽出奇謀淸朔漠更教遺愛及西州百篇囊有珠璣積一話胸無芥蔕畱早晚漢城催報政定將興學占先籌

餞張南發兵後求侄孫

淚灑鴒原惟一息魂消鳯嶺更諸孫昆山焚玉刼灰冷合浦還珠天理存防渉可能嗟嵗暮欒猶及見春溫當途果有成人美愛助須教薄俗惇

賀扈宰樂山亭

面對終南第一亭光芒時動少防星心閒老去稀華髮眼淨朝來望翠屛拄笏雅知多爽气移文何用托山靈欲參靜壽無言答萬古相看只麼靑

晉卿參軍美解

悃幅無華語最眞慈祥融作滿城春官期已代寧堪客鄕思難裁正爲親秦嶺雲寒凝別恨鄜州月滿望歸人談曽美玆風土傾蓋他年定有因

送謝書吏入察院

年來覿面記凡三傾寫今回得細談吏習豈容甘窘束聖經似欲苦奇探置身淸要期無負著迹廉能自不慙擬托梅花泥行色驛胥門外報徵

與張彥雄典史

簿領生平已白頭漫漫宦海嘆沈浮久拚袖手閒中過未肯馳心分外求自昔事人惟直道祗今起廢得賢侯不虧公賦舒民力贊畫須看第一籌

白須一莖戲示徳衡

世間白成緇易髭鬢還能黒變皤萬事塵埃常作惱一莖霜雪總嫌多倩人欵鑷眞堪笑顧我耽吟已被魔五五靑春猶見此不知衰老更如何

和雲南張參政韻

一止水湛天君妍醜須教物自分明月照開蠻徼地淸風吹破瘴江云絲綸方重當今選竹帛終垂異日勲擬借墨卿修刺謁自慙庸陋豈能文

盤盤襟量見夫君涇渭淸渾次第分道徳餘光禆日月才名晚節際風雲救時雅負姚崇志奉使曽奇陸賈勲防看徳星明絕徼不妨淸夜候天文

𨿽居畎畆不忘君行止難將一語分貧陋自甘門掛席明光誰奏賦淩雲宦防海內寧容迹翰墨塲中擬防勲函丈今朝接餘論我知天未防斯文

同知禱雨殊應

去冬新歲旱堪憂賢倅精誠力禱求設次致齋先防己出郊徒步爲迎湫一犁甘澤應無負萬頃來麰看有秋老弱免爲溝壑慮定將何物報吾侯

麥鍼塊底渇春膏旱暵經時土不毛致此精神何愧怍沛然甘防解焦勞寸心巳自孚天意一飽端能及我曹欲贊賢侯霖雨手賦詩自笑乏風騷

石節使漢中攺二親

子平情事未能忘得告歸來辦斂藏問具直須如古制興哀猶得似初防便教閣雨深知孝不待移辰始克襄明日宦程又回首聲詩聊爲發幽光

與徐伯廉使

柏臺蘭省見淸規廉問西來未及期憲府宏綱方日舉秋官召節已星馳寸心天地殊無愧千載風雲自有時山澤臒儒𨿽乏用尙能歌詠得賢詩

身退明時重挽畱肯將富貴自爲謀才名應是世間傑心志當先天下憂雕鶚擊彊猶易見鳯麟呈瑞更難求此行臺斗終須踐海內沈屙庶有瘳

與郝僉事

人物當今比數中故家喬木迥難同釋寃正得眞卿雨疾惡方驚伯厚風忠義至誠知不負文章餘事亦能工此行足慰斯民望但惜匆匆馬首東

小齋容膝爲誰開防喜分司使者來此日寵光生白屋他年盛事記烏臺淸風亹亹聞餘論霽月溶溶絕防埃甚欲搜枯伸謝臆斐然成句不知裁

仲章分送雙鴨以詩爲謝

飼雛分食顧防盤黒白成花見羽翰作對恍疑王令舄能言新出陸家闌穿籬正恐比鄰惱蒸瓠寧供好客餐思我且寛庖宰限堦前短足任蹣跚

次耶律奉使鎭南樓詩韻

雄視坤維有此樓恍疑八表繼神防山連秦蜀相鄰際水接襄樊不盡頭陰闔陽開增偉觀月明風冷怯淸秋百年豪傑登臨處詩興飄飄隘九州

壽西軒王先生七十

當代聲名重泰山天教後學見衣冠老來已向從心悟閒裏何憂致仕難松栢交陰同種徳子孫承候數傳安一杯滿爲先生壽宗主文盟閱歲寒

金州王節使惠茶【王因論鹽法至府】

一緘云翰識謙和紫餅相兼厚意多惠我喜從金郡牧報辭愧乏玉川歌風生曉鼎淸詩興日永晴戰睡魔豈止吾儕得眞況更期良法論咸鹺

趙參政寄墨

子墨客卿新見歸尙書賢相舊曽依人間鈞寵憐寒陋天上台光接少防九鼎鴻毛眞借重一珪玉爛生輝情知造物畱椽筆勲業猶能爲發揮

壽山木王國賓時縂尹興元

早擅雄文直禁林晚年隨處種棠陰一言恕得聖賢印萬物生同天地心華髮元惟舊徳紫丹詔聼新音道山日月春長在且爲梅花滿意斟

與曹總管

魯齋授受得精防已際風雲見發揮平昔功夫該體用只今事業信光暉吏民與我傾心久人物如公屈指稀前日泮宮聆一話情知吾道有依歸

餞雷豫

鼎湖龍去已逾年聖徳神功付史編四海遺文須紀錄一時妙選及英賢才華合起明光艸聲價曽依幕府蓮東閣官梅春正好肯稽王事少畱連

送金州宣差

當代雄豪磊落人一州蕞爾豈容身恩懷甿俗猶親子禮貌儒生若大賓飽看江山三載滿促歸勲業一時新我言有證非諛頌曽問甘棠戴白民

餞趙總管之蜀省參政

江漢承流近五年榮陞執政入西川三朝再世忠誠著雙相一門昆弟賢徳量廟堂應不負勲名鐘鼎更須傳春風到處隨旌斾坐覺坤維已晏然

賀大參趙公榮陞蜀省

先公忠孝有天知昆仲靑氊復鳯池榮捧白麻瞻北闕前驅畫防鎭西陲賓僚共仰今朝賀父老難忘後日思收拾五年寛惠政忍教冩入送行詩

鞏昌城隍廟古槐【樛枝壓屋修葺莫可郡同知禱於神次日樛枝已剪移置地了無聲聞郡人美其誠感徴詩文以識之遂求予作因賦以寄】

古廟庭槐已十圍樛枝壓屋礙修治公輸𨿽巧技莫展別駕至誠神自知靜夜不聞聲與平明忽見剪還移威靈豈但驚凡目要索詩人爲賦詩

禦香至文廟

莫將灰冷嘆斯文星使來添寶鼎薰晉邸祝釐皆有謂泮宮行事未前聞要慿明徳通三聖已見祥煙結五云但說天功非已力二君不解代慇懃

贈武康楊吏目茂卿

簿領邅回兩鬢絲三年州幕嘆衰遲耽書癖於左氏傳覓語工似唐人詩休憚朔風行役苦要看晚節復榮時寧馨好在長安久想爲親來出董帷

送桂時可教授

排云閶闔叩天聰名動朝紳一日中旅困五年非敗北水流萬折竟朝東喜聞鱣序恩初沛須信麟經道未窮卻似當年新及第馬前惟欠杏園紅

劉君舉迎母陜西就養

鶴髮慈闈暮景長豈辭王事不遑將簿書曉出趨西省髓時歸奉北堂餘日固知當愛惜孤云無用更彷徨他年厚祿回鄕裏要著萊衣捧壽觴

贈日者朱月潭

朱子胸中五緯學古潭霜後一輪秋談天有口逢淸賞印月無心異濁流淅玉不堪江漢住挑囊又作錦城遊臨行苦要新詩句爲問饑來煮得不

題趙秀才鳩錢贖伯團聚捲

父兮生我已歸泉伯也爲俘未出樊地下有知寧瞑目天涯無柰只銷魂可憐孝子能承志所幸東人不寡恩故里欒燈火夜此行眞足慰亡存

寄徳衡弟同僚子安賢友

我亦聞解賞音未瞻眉宇識君心脂韋肯與時情混鐵石應知歲月深千里神交同晤語三年吾弟辱良箴得朋久向西南望何日相逢話續今

九月同李子文羅壽甫行城南溪上

溪水泠泠玉佩聲沿溪路轉忽川平襟懷鬰滯得開豁腰足痺頑時散行防樹霜紅明夕照數峯煙碧倚寒晴玆逰勝友相酬和殆與秋光欲鬭淸

與阿齊同知【時任興元】

气如【闕】貌惇龎胸次玲瓏三八曽盡小心參禁闥合膺髙爵貳侯邦民知愷悌情先得吏見廉明气已降宣化承流何所似溶溶新緑漲春江

送瓜爾佳權府赴幷州同知

平生踐履用功深中歲名塲見陸沈萬事已拚閒不問一官能與老相尋涇源盼盼勞望漢水悠悠去住心後日徵杳西北更期珍重保千金

送張知事任滿回奉元

蓮花幕下盡儒珍談笑風流獨數君歸路不妨乘欵段簿書何足較紛紜與人有約泉邊月同我無心嶺上云此去終南定髙臥好音時遣數相聞

送經歷王元亨赴憲幕任

西軒老子笑顏開喜見鵷雛眼底來可是官程還有限又教行色苦相催刀圭小試趨蓮幕書檄旋聞赴柏臺淸譽如今塞朝野誰云吾道乏人才

賀張尹新除【舊西鄕簿】

除書捧讀謝恩歸脫卻荷衣便著緋百里陽春能煦物九霄郎宿更增輝徴科有道追胥少聼決無私訟牒稀食祿固知男子事可能榮養及庭闈

與張錄事【先任平涼經歷】

吏能曽試幕中賓此日參軍姓字新百雉肅淸應奠枕九衢生聚少防民政寛定使徵徭薄公退何妨笑語頻近歲疲氓遭歉惡可無奇術弭吟呻

李子文得雄【子文集名南溪類槀】

掌上嬌嚶玉雪肌怪來黃色喜生眉固知仙李盤根大卻笑蟠桃結子遲稿類南溪應有托樽開北海更何疑他年擬賦髙軒過定說君家緫角兒

次韻張仁甫見贈

窺竊陳編苦肺膓何殊鼠雀解偸倉自知日計成鳩拙況與時賢敢鴈行推激過髙增愧怍陪從未久見循良泮宮鳴道須前軰如我空疏分括囊

與李緫管時之興元任

卿月分輝領郡章手持天誥出鵷行五云佳气觚稜逺萬里先聲姓字香宻勿久參經國務慈祥小試治民方他年史筆標循吏未信龔黃獨有光

次韻王仲禮【上已約出郊雨不果】

朋友如君气味投相尋一笑果何由暇中值雨惟思睡貧裏逢春只辦愁行樂忍令佳節負光陰不爲少年畱且看明日開晴霽拄杖從公到處防

徳衡弟久患目疾昨送決明因有詩謝用韻以答

久厭虀酸滑帶涎此花功效敵黃連槐芽細細初供摘菊蕾靑靑未鬭妍風味更宜濃煮茗醺酣休說內裝綿我今唱和須畱著付與他時小侄編

與汪同知【汪左丞子防興元同知】

三葉勲臣秉節麾生來官爵不憂遲貳車豈是淹畱地弱冠聊爲仕進基未報君親心最急正當民社學兼資更期養就淩雲翮復取靑氊占鳯池

獸炭

山林斤斧日童顚陶穴還將烈炬然已許寒鑪供歲計更遭豪客損天全火牛爇尾終難遁霧豹焚身亦可憐爭似繡簾金鴨好晝閒長吐一絲煙

題王提學曲肱亭

八詠南褒意未厭又看新榜照危檐不嫌疏食供淸淡時復華胥寄黒甜霽月光風非俗物仁山智水得珍潛夢周老我今無復希聖工夫敢自謙

呈王西軒先生

耆舊風流不數人喜於函丈接淸塵只應賀監知前世肯倚王維認後身萬古長庚常配月一言寒谷便生春割雞已枉庖丁具聞有禎祥到渭濵

送趙經歷美解東歸

蓮幕雍容六見春簿書叢裏得抽身筆端有藥醫民瘼囊底無金濟客貧事與向時嗟勢異誰於吾道最情眞一詩不盡暌違意側聼除音入耳新

送陳洪道【有序在第十九卷

】

風骨翛然野鶴孤逺防應笑泣窮途藩籬不限終聞道冠服𨿽殊內本儒曉揖淸風趨孔裏晴占紫气入殷都歸來胸次應瓌瑋未敢相看作故吾

上張僉事

面目春風鐵石心堂堂人物重當今久聞珥筆司彈劾喜見登車出按臨白璧溫純無少玷朱疏越有遺音不徒汗簡畱名字淸譽先傳滿士林

送劉載叔歸鄕親

天涯陟岵斂兵余淚眼驚看季父書二老重泉成夢後孤兒萬里得歸初欲封抔土心尢切難報終天痛曷如愛莫助之應重感一詩何惜送徵車

別緫判忠翊任侯

悃愊無華更老成恬然隨分卽功名太羮酒有眞味古磬朱絲非俗聲漢郡每懷深仰徳燕城不意趨程再瞻芝宇知何日聊借荒詩敍別情

彥實道錄職教漢中滿代

剝落浮華一味眞三年道侶敬如新此時正際棊收局平日方知徳服人已辦內丹輕歲月更將外物等埃塵歸歟重訪師門舊閉戶蕭然說養神

劉邢公慶九十應制

父子華顚一品崇古今四海罕能同賢良不羨齊轅固齒爵兼儕衛武公羊出太官嘉防腆鳩蹲靈壽眷恩隆小臣應制詩何取但願年年拜下風

養老優賢聖主心三槐劉氏慶源深邢公黃髮封宗國萊子斑衣長禁林珍從忽聞恩有及寵驚自謂福何任定將拜賜宮壺酒壽斝今朝滿意斟

壽秋谷平章

碩材扶防賴功已與明堂作棟隆江漢炳靈𨿽借重乾坤間气自難同勲名眞似韓忠獻壽考當逾郭令公更爲皇家建邦本異時緑野樂無窮

此日慇懃薦壽尊祝辭富貴不須論春融定見叢稊發陽復端由碩果存臧逹忠言宜有後棲筠相業防傳孫桑蓬準備爲弧矢佳气蔥蔥集慶門

周南翁待制奉母歸鄱焚黃

仙路瀛洲已快登兩封一贈死生榮庭闈垂白康寧福丘壠焚黃感愴情鄱郡江山如有待潘輿里巷共歡迎告歸莫作懷安計逺大須期異日程

贈茶劉先生【東海人有疾者飲以茶愈故名】

安期曽授棗如更有通靈石鼎茶能使膏肓奔防子卻愁名姓動京華新泉活火隨緣計明月淸風到處家仙道由來先濟物豈甘朝市博煙霞

題曹溪應眞圖

妄身當日已成空幻影誰教落畫工折葦浮杯皆佛事降龍伏虎盡神通朋儕十六緣塵外世界三千變現中我亦逢塲聊戲墨何須直待嗣宗風

挽天師畱國公

畱侯華冑復封畱學貫天人孰與儔爵以上公膺寵數年違中壽返仙逰百靈長防家傳劍一代空驚壑徙舟耿耿輔元心未巳宮應共祖師謀

妙齡驚悟讀儒書正一宗傳不怪迂感雪呈祥銀錫印退潮爲害鐵書符無心更欲居浮世有子還能嗣逺圖玉仙翁成約在夢中騎鶴上淸都

題祖生求母詩卷

盜起黃華發禍防祖生五歲失慈闈淚如積雨幾時盡目斷孤云何處飛三十年中勞徧訪數千里外喜同歸始知天理符人事孝感曽無間顯防

題某氏生封母

明時盛典世難逢慶集慈闈喜气濃子歷官榮供祿養天教壽嘏及生封鸞書優渥頒恩數象服尊嚴稱徳容積厚報丰知未已嗣今申錫看重重

送李元章赴縣宰任

東溪玉潤見名郎稔住京華仕太常已慣在庭觀禮樂仍須試邑課農桑持身有道廉爲本卹眾無他惠是方陜服古來稱召伯異時遺愛似甘棠

閒居叢稿卷五

欽定四庫全書

閒居叢稿卷六

元蒲道源撰七言律詩

題曲阜張善甫隱君八十卷

年𨿽及耄气精明杖屨逍遙享太平九老圖中新行輩一編圮下舊家聲裏仁幸自依先聖鄕飲應多拜後生況是堦庭映蘭玉世間此樂足爲榮

送客省副使豫章冷敬先

楚材晉用昔曽誇況復車書正一家有服在僚瞻日月何心歸隱老煙霞髙桅緑漲行期近喬木蒼煙故國賒文獻風流知未冺江西宗浩無涯

題胡景淸求母辭官歸養捲

母子天性磁石鍼可憐海北與海南弱齡已爲值兵散此日應勞泣血尋萬里雙親徐氏鏡百年一片壽昌心辭官詔許榮歸養孝行從玆照古今

壽豫齋王大學士

淸時名徳細推排海內於今數豫齋官歷聖朝凡四葉澤流家世自三槐人間勝日居仙府天上文星近泰階紅頰霜髯眞壽相川增坐見福無涯

政府曽聞力懇辭瀛洲雅志得逶迆正人一指爲公屈吾道寸心惟上知智若深自晦壽兼松鶴逺難期瓣香袖裏仍畱在不爲南丰更有誰

送秦巖卿雲中遷安令

妙齡秀發入詞林載筆優防歲月深人謂祕書爲有子我知美邑得無心折腰且就陶潛米試手須調子賤琴戢吏愛民爲急務京畿咫尺聽佳音

題關中某壽母八旬捲

今代還推孟母賢天教無恙得長年八旬更數身逾健五福能全壽最先晚景天書加寵錫諸郎雲路盡聨翩慇懃朝貴題詩什與作關中盛事傳

趙待制求贈梓人髙天祜

前代公輸孰與儔髙生匠手擅名流斧斤如向風中運規矩還從法外求天上寶宮時幻出人間金帛價爭酬文章老我知何用休說能修五鳯樓

赴召過益門鎭望寶雞

數程危棧束蒼崖漸喜峯巒兩翼開人語乍驚成巷陌馬蹄方試踏塵埃隱如城郭周原峙渾帶泥沙渭水來借問寶雞何處是居氓遙指鬭雞臺

初至京城寓居言懷

道途奔走四千餘憔悴京城僦屋居曉逐時英登館閣夜因羇夢到鄕閭將衰敢望功名顯臨用應慚學術疏落月孤雲天一角眼穿誰爲附來書

題孔邦彥妻趙氏節行捲

早年艱苦百罹逢夫也云亡子憫凶但有誓言維我特豈無膏沐爲誰容天畱歲紀今逾七春滿孫枝又見重素志初非望旌表要期無愧若堂封

題達實特穆爾大夫所藏王維畫寒林曉行圖

野景荒寒霜意邊疏林僵立勢參天定應畫妙王摩詰故著詩淸孟浩然驢怯小橋鞭不動風掀危防整還偏官閒老我叨君賜紅日三竿尙晝眠

題某氏壽母八十卷

鶴髮慈闈八十春眼明紩綫自能紉賢郎秀發五枝竇家法嚴齊三相陳金母年齡天上籍玉堂人物坐中賓都城盛事皆傳說亭育端由聖世仁

題節婦某氏捲

閨門雍睦禮無虧婦徳鄕閭足可師一旦我儀天遽奪百年心事死爲期養姑親爨尸饔日教子挑燈旋績時晚歲雙珠盡光耀華旌不負柏舟詩

和秋谷平章示內弟韻

自攜書劍出茅齋納納乾坤入壯懷雷電龍淵隨變化君臣魚水諭和諧闡明公道皆誠服杜絕私門勝力排卻是人間要霖雨山中未許去藏乖

又

治民敬事凜如齋先聖防言要永懷異議只從三尺謹同僚休失八音諧官閒農務宜惇勸訟簡衙兵勿用排自此修程無滯礙端由輪轍不相乖

送李彥長西臺禦史【閻靖軒壻】

來遲欠拜靖軒翁欲識翁甥復燕鴻偶爾臺評能見用翕然士論快稱公騰章防聽言時獘攬轡行看振古風秦蜀瘡痍一昭洗始爲不負讀書功

送孫和伯西京宣慰副使

度外功名本不忙忽傳有詔拜龍光一門爵邑神川郡兩世春風晝錦堂此去條章宣上意向來父老識文莊渾源喬木人曽說難似君家得久長

送京師學正鄭棐下第還家

博帶褒衣气吐虹褎然欲試讀書功禹門方逐魚掀浪宋國俄驚鷁退風不見色間形喜慍果能度外置窮通請看赴海源泉水曲折𨿽多勢必東

和國子博士劉損齋喜雪韻

謝庭桞絮起因風模寫𨿽工恐未雄三白兆祥皆帝力六花施巧竟誰功仙家迥出塵囂外治世都歸粉餙中莫謾相撩吹入鬢秪今衰颯已成翁

題具樂堂捲【爲陳尙賔修撰賦】

金昆玉季樂如何恭友相承意不他旣識天倫爲最重應知日用莫非和堂中我自塤箎奏世上誰猶布粟歌試看春風紫荊樹今年花比去年多

題祁眞人寫眞捲

神觀超凡本是仙一塵猶有世間緣聖君賢相逢嘉防教宗師嗣正傳他石屢攻增瑩防洪罏百煉愈精堅虛中已悟無爲理歸路松風正灑然

贈醫官靳善長

術精能獲十全功名列賢王薦剡中爲相爲醫分職異活人活國用心同逶迆禁籞追先逹度越時流齒上功莫作區區方技看似聞吾道亦深通

壽額森特穆爾承防

分茅胙土世臣家開府門崇纛與牙曽歷紫樞參宥宻復居玉署占淸華棣聨芳萼輝相映梅趂和羮味已嘉擬頌岱宗稱壽祉向來魯頌不須誇

送河南省檢校某之任

聲譽喧傳表著間暫辭東閣未容閒傾心汴省來何暮分手都門去莫攀但得胸襟淸似水寧憂簿領疊如山防看檢校成功了早晚絲綸聽召還

賀秋谷平章得子

玉作隆顱貫伏犀天教後得且先迷慶源固合來玆計外族何殊出自齊子姓防能知指李軒名今已驗生稊直須辦取如川酒要爲明珠洗卻泥

天上麟兒入眼奇怳然記昔夢熊羆始知仙李流芳逺不恨蟠桃結子遲積善在公宜有後助歡於我可無詩肯堂气質𨿽云美養正工夫在此時

送文璋甫陜省都事之任

華冑遙遙潞國來照人儀表亦雄哉文章自昔𨿽能事勲業於今要碩材陜省謀謨資宻畫秦民瘡痏重堪哀知君胸次多奇防和气春風力挽回

壽程雪樓學士

天生元是玉堂仙防戲人間五百年南斗文星應合避北方學者未能先燕毛鄕飲當居上鷺序朝儀合在前多幸不才防薦引斐章爲壽得夤緣

挽忠庵劉萬戶【嘗竊父於獄戰歿於雲南】

仁不遺親義急君公兼勇知膽輪囷挺囚竊負誰無子防陣先登我有臣瘴雨蠻煙𨿽戰歿秋霜烈日與爭新立身大節惟忠孝豈意頺波得此人

挽集賢文學士【文天祥子字學山】

忠節前人著大名天教有子嗣家聲集賢聞望期他日過隙光陰了此生痛惜朝中余舊友還歸江左但銘旌嗟予𨿽未瞻芝宇聞說風猷亦愴情

題溫州宣差徳政捲【名拜特穆爾】

溫郡賢侯識未曽剸繁治劇有奇稱撫摩凋瘵恩尢厚搏擊豪彊气益增君繼龔黃知不忝我非元白頌焉能政聲今已聞京闕防聽天書早晚徴

賀王國元新屋

官資富潤了生涯新敞髙閎气象嘉棟宇已看施藻繪階庭正欲植蘭芽肯堂肯構知賢嗣聞禮聞詩亦故家善頌願師張老祝長教人屋兩俱華

賀秋谷公贈崇徳應奉詩韻

趙子能詩雪滿簮知言秋谷最爲深便教價重連城璧更覺聲如擲地金味向靜中時自得境逢佳處獨幽尋晴展讀興三嘆不意還聞正始音

次張子文韻

故人尺素嘆沈魚久客常情念秣駒五畆防知歸計好一生元向宦情疏近因信自鄕關至又報冬來雨雪無我亦悵然懷舊隱不須更待和詩餘

挽龍虎山提防張滄州

鳯凰詔下始霑恩龍虎山遙已斷魂人事限成今古域神防跳出死生門定知紫府功應滿空憶滄洲號獨存好去江南一函玉翠崖深處斸云根

應制壽趙公王彥舉八秩二首

四朝人物數耆英八秩開祥薦壽觥詩賀仰承天子命身閒仍占地仙名松椿定副齊年祝桑梓誰如趙國榮玉立賢郎亦卿列公生不枉得長生

素履秪勤孝與忠靑宮羽翼記前功年登八秩家居樂祿視三公帝眷隆內使宣恩同湛露詞臣作頌擬淸風一時富貴知多少晚節能全孰似公

追憶山木王文貞公【因公初度有感】

憶公昔歲尹興元此日賔僚盛綺筵曽領梅華添壽斚更磨松劑寫吟牋音容已作今生隔言行終貽後世傳飽食卻慚忘所自偶因欹枕淚澘然

張編修子文年五十得子

蓐方擇吉問醫師已獲驪珠慰渇思助慶將開湯餅防得官正趣簡書時年迎周易大衍數夢應斯幹小雅詩客裏值兒初度日無菑長命祝嘉辭

送白雲平章致仕歸白雲山

道明國體學宗儒接武防龍贊廟謨日昃退休黃閣早雨餘歸去白雲孤千金趣賣爲供具八詠流傳入畫圖命氏進階隆寵數常人出處似公無

壽趙總管

漢郡年前舉壽巵天教此日防京師容顏視昔初無異精力方今尙有爲稟徳我知眞宰輔增光誰似好門楣四朝耆舊康寧在國論諮詢未可辭

送吳閒閒眞人

徳眞人領教宗一時淸貴齒羣公問安日報雙親健上壽天教八袠同饒國並封榮莫及莊椿齊歲福兼隆一門盛事誠堪賀不惜題詩在下風

題梁恊親後得子詩卷

梁生昔未雙親夜淚漣漣腐席茵馬鬛成封泉下穩驪珠呈瑞掌中新子平旣已申情事伯道何勞慮後人遙想成陰多宰木賢郎楚楚一時春

送王某之千戶任

古來名將盡儒流右選君今得與儔況際武功皆帖服何妨文雅恣優遊官資奚啻千夫長骨相終封萬戶侯莫爲此行增感慨貂蟬元自出兜鍪

送田修甫甘肅省照磨

識君倒指十年餘一味淸貧宛若初自陜至京懷舊曆出臺入省喜新除一鞭明日催飛騎尺素何時定得魚客裏自憐還送客不妨握手暫躊躇

賈致道監修京師廟學詩卷

聖朝天下一戎衣文治方隆萬世基巳集大成新廟學更崇首善自京師元臣力贊應誰似工部賢勞不巳私欲識賈君奚取信後人請讀辟雝碑

送郭幹卿歸葬

與君齠齔漢中居入學聨翩共挾書一別到都談話際細思隔世夢魂余松阡馬鬛封應切蘭省鵷行迹暫疏歲晚遲回傾肺腑我歸亦已卜春初

題王世賢旌表捲

死事兩函忠義骨零丁萬里負歸來泥行露宿悲寒野雨泣風號掩夜臺事母至終尢盡禮聞兄已乏復通財若人此日能章顯端使民彛啟廸開

送謝敬叔之雲南教官

知君文獻有淵源豈獨風流晉宋間積徳百年根自逺登科兩世桂曽攀冷官乘傳方南邁溫室頒恩看北還吾愛吾廬欲歸去少畱遲子道家山

挽夏可軒【夏眞人父以子恩封學士拜命而卒】

鄕裏閒居七十年曽經海水變桑田諸郎儒業俱傳素一子仙科獨悟文館有光興白屋可軒無憾及黃泉秪知門外方來賀誰謂堂中已然

題延安李氏賀八十二詩卷

富貴康寧畀自天君能好徳更爲賢幾人如此享全福八秩豈惟多二年倒指鄕中稀行輩牽衣堂上見曽詞林有筆難輕許敬老何妨贈一篇

壽秋谷李平章【延祐五年十一月一日】

胸中浩浩無垠智數何如一味淳貝錦縱成萋菲巧珠旒難是非眞吉人壽考惟天相盛徳光煇與日新底事勤拳苦祈祝斯文元气在公身

送趙子敬平章之蜀省

耿耿孤忠結聖明羣言力詆不能傾方參國論還持憲旣掌綸言復鎭京分省新加金虎重去程舊識碧雞名腹心一旦勞宸慮召節旋聞到錦城

向曽赤手掣鯨鯢桃李何言下自蹊帝座正期星拱北蜀天還見月生西琴無餘蓄師淸憲錦不爲榮慕稚圭誰果畱行深愛惜酸鹹異嗜固難齊

和霍思齊接駕

六軍嚴衛抱珠璠曉發衝開宿霧寒象輦塵淸千里至龍顏喜動萬人看踐禾屢戒畋秋騎獻果爭迎住夏官自愧涓埃無以報敢辭奔走候儀鑾

揚厲鋪張大雅詩紀功頌徳不求奇兩都全盛有今日千載遭逢無此時龍駕逺同虞夏狩羽林雜用漢唐儀近臣防從歸來喜飲至滿斟金屈巵

送光州成知州

聞說光州太守賢寧辭朝籍撫民編𨿽云有祿二千石肯取無功三百防燕市春隨行色動淮流日共政聲傳恫瘝正望龔黃藥莫惜圭刀使盡痊

寄陜省蔡逢原參政

禁林風采動羣英國學師模藹盛名蘇子文章妙天下陽城忠孝誨諸生蒹葭倚玉吾何敢舟楫杭川孰與京厚祿故人書不斷十年滿慰別離情

蔡見和前詩至復用韻寄之

明時西顧倚耆英實惠非求赫赫名但願人皆簞食樂寧教我獨甑塵生九天寶墨欣分陜一旦徴車恐赴京矯首淒然東北望無因傾寫向來情

題敬山詩卷

北窓自作山中夢南國眞逢夢裏山不比楚防因嗜欲擬隨謝守共躋攀奇峯已隔江湖外拳石長陪几案間敬字終歸仁者壽公年𨿽老尙童顏

寄鹽運使王君貢

京師分袂閱年深不意榮除送好音調鼎定爲他日兆生財且盡此時心舜城風物供新眺漢郡煙花入舊吟兩地相望難晤語空齋鬱鬱抱塵襟

題王士敏副運時省齋

敬能直內此心存不逐紛華向外奔政要惺惺明理欲豈容兀兀度朝昏反身固【闕】希曽氏篤力情知過孟賁頃刻工夫無間斷修途端造聖人門

題呂氏火後屋存手卷

儀眞有客近傳聞佐部廉平昔呂君親老便爲萊子養屋成不負退之勤譆譆出出災難避黙黙冥冥理自分可道祝融無具眼從教玉石與俱焚

題紫陽先生故居詩卷

當年吾亦愛吾廬身後寧容老氏居精爽自今還舊觀斯文終古見遺書𨿽無嗣世能傳業賴有當途爲表閭【闕】是中行眞義勇我知過者但欷歔

挽秋谷李平章二首

往來徒步走神京導日天教作啟明朱邸旣升黃屋貴蒼生始識白衣名兩封大國𨿽爲重三入中書未足榮定難崇文相眞主甘盤舊學獨崢嶸

一舟也防弄煙波事有難爲可若何涕淚仰頭瞻北極夢魂開眼悟南柯用人誰解當年意取士仍循舊日科磊落勲庸無復紀令人憤懣寄哀歌

寄和運使王君貢

久矣斯文嘆陸沈邇來不意聴韶音兩篇都是淸新語一片深知故舊心華髮殘年良足慰靑燈永夜獨防吟海鵬東去雙飛翼對坐瑯瑯寫我襟

己巳何茂實山莊

天開地辟有佳處須待智人方見幾一把茅茨眞得要四周風物總知歸雨晴巒嶂名工畫霜晚溝塍衲子衣林表云端煩指防不妨極目到殘暉

南岡勝處結團茅四面峯巒湧翠濤坐臥都教收好景往來不復厭長郊心田樂爲塵囂靜眼界寛因地步髙況有主人偏好事更能置酒具山肴

丁卯賦杏花

旭日東墻老樹新一枝迸出許多春嬌兒稚女生來好袨服妍妝聚不勻紫蠟光凝初防蔕丹砂力盡恐成塵詩家自有如神筆安用徐熈更寫眞

與徳衡弟論詩書以贈之

松姿鶴相兩臞仙閱世都過七十年得意江山元有助放懷風月自無邊古今膏馥奚從匄伯仲塤箎孰使然天與吾宗眞樂在大家心防口難傳

病起示徳衡弟

兩顴髙聳目眶深短髮蓬如不受簮博帶褒衣惟我甚陳編墜簡復誰尋瓠肥可愛難同昔松瘦能堅繼自今血气已衰余習气曉來欹枕尙防吟

辭陜西儒學提舉閒居言志

布谷聲中雨散絲曉窓濃睡正炊時春來暖透黃防被老去甜歸白粲糜仕及引年何況病官𨿽閒局亦當辭爲予多謝門前客莫怪慵夫應接遲

宋待制父子璋年八十二封京兆伯

積善由來獲報丰吉人方寸與天通賢郎已陟烏臺貴神理應憐鶴髮翁五爵登三榮亦至八旬逾二壽兼隆世間孰是無親者泚筆題詩喜意同

詠雪三首

臘後春前正欲求天心人意似相謀六花半夜將平尺二麥明年占上籌神理定償憂國願聖明眞得富民侯作詩紀實非虛美誰爲傳聞逹冕旒

斯民一飽復何求三白能爲久逺謀簌簌寒聲隨晚籟蒙蒙陰气暗更籌麥肥是處遮黃壌人足豪家比素侯寛得九重宵旰慮逺方無路獻前旒

貽我來麰副夙求天教滕六預先謀夜聴響初鳴紙曉砌探深已沒籌客寓吾鄕稱樂土農歌此瑞屬賢侯須臾見睍還消鑠檐澑淙淙若綴旒

題雙峯王氏捲

家學淵源久益醇緒餘才出便驚人雙峯自號存丘首兩辟皆辭重席珍身已歸全無愧怍子能嗣業更光新芳名合載連城錄秉筆伊誰繼後塵

題西鄕張明府佚老堂

明府辭榮樂道眞防山題扁見情親忘言秋水心無累屬望晴嵐徳有鄰座上一樽今日計門前五柳舊時春慇懃爲報升堂客料擬西風滿袖塵

徳衡弟餽石橊三枚

遺我盤中碩果三累累多子出包含光搖鏡面丹砂碎冷結金莖瑞露甘一本同胞吾有感逺條盈匊彼無堪夏花歲歲開時節莫忘重拈助笑談

仙桃千歲又三三此果初花孕已含勻顆看來無防擇異根嘗處有酸甘蔗漿縱美色難比芡實𨿽多味不堪舌本幹時防嚼破對君應不倦髙談

賦防扇三首

夜義獰惡挾飛廉驅逐蚊蠅號令嚴更得此君遭柄用少寛其帝正司炎爽邦自可詢黃髮除虐何妨奮紫髯髠首剝膚依見笑庶令人免汗流沾

剪葉裁綃價亦廉面𨿽窪橢性方嚴謖然綺席風生細忘卻昆山火勢炎無事笑談勝麈尾有時驚詫捋龍髯髮皆上指君知否恨殺靑蠅到處沾

淸臞仙相伯夷廉火正聞風自解嚴倒著漁簑能禦濕傴爲鮐背肯趨炎相看似隔年前面一笑還掀尺許髯伴我納涼供雅具不妨席上雨來沾

題鄜州張使君漢臣母貞節詩卷

孀親凜凜柏舟風自幼嶄然已不同涵養果能成令器激揚應亦待諸公在官美績傳身後頌徳佳章滿軸中有子佐州還嗣業情知世澤尙無窮

題沁鄕諸公同樂防捲後

鄕裏歸休防故人卻尋野服脫朝紳歡情不厭詩兼酒笑語奚分主與賔洛社流風今未減沁鄕同樂意尢眞畫圖題詠閒披翫俯仰還驚迹已陳

送何審道之韶州巡檢任

爲士安居不可懷出門前步盡無涯傳家醫術經三世發軔官程始一階防順好風通澤國書應何日到山齋九齡生處休言逺有志飛騰亦與儕

寶雞縣與雷縣令值中秋

寶雞濡滯阻湍流喜識賢明百里侯學道愛人君可紀樂天知命我何憂兩家各有根原自一話都無芥蔕畱別後相思何許年年須記此中秋

次素巖賈文起秋闈同考試見贈韻【陜省】

朅來秦地豈優防要試朱衣暗防頭力主斯文惟舊徳情知元气在中州淸宵忽起家山夢何日還陪杖屨遊別後有書能寄否碧天無際雁橫秋

棘闈淸論浣塵襟掃退淫哇奏雅音不卹從違諠俗議要期取捨合天心鼎彛陳列瞻淸廟矛防森嚴見羽林考閱已從公借重歸歟三徑復幽尋

九天充賦破天慳漸覺斯文古意還多幸長須爲座主更驚偉節在人間得材應共掀髯笑爲國難甘袖手閒數日陪從重倒指管中文豹僅窺斑

羅道錄以事詿誤至鳯翔得解而回

玉虛人羨地行仙陽九相遭不偶然官府久知辭上界風波何事起平田向時公冶元非罪此日王駘幸獲全益信聖朝寛大意更勤香火祝堯年

金釵剪燭【幼作】

歌舞蘭堂夜色深燭花輕剪試釵金分開小鳯防飛翼撥盡寒灰一寸心玉淚亂隨紅袖落蠟香畱得碧雲簮短檠二尺挑寒雨頭白書生正苦吟

題李行簡憲使錦城西墅

錦城西墅類槃阿釀酒琴適意多軒冕浮雲莊夢蝶桑楡斜日魯陽戈門無定客來同飲兒有新詞許再歌老我漢南忘寵辱碧江煙景侶漁簑

槐芽

樛枝屈曲走龍形無數新荑已茁靑嫩色逺看浮古陌淸陰漸欲蔽閒庭蟻根初入封侯夢卵椀涼挑煮餅馨種徳曽聞興相業願從萌蘗乞余靈

閒居叢稿卷六

欽定四庫全書

閒居叢稿卷七

元蒲道源撰四言絕句

題鈍訥軒卷二首

銛鋒不露鈆刀豈類盤錯儻逢方知利器

文子吶吶嗇夫喋喋勿觀其言觀其事業

五言

題太原郭宅張節婦

哭晝矢靡他撫孤勤亦至庶卽此心安門旌非所事

題息亭詩卷後

靜中含動意息處已生機寄語名亭者功夫在謹防

題東坡用蔗滓畫小丘寒木

寒柯凋落盡斷壠剝蝕余無心蔗滓畫有象橊皮書

曉起偶書

血肉軀誰主惟心要在腔難求還易放非敬莫能降

題八景

古塔摽峯

亭亭古浮圖誰識山藏寺逺目見孤尖路阻無由至

憨泉灌園

泉有灌漑功憨名固不可主人智若愚辱汝暫同我

棠店霜晴

蔽芾逆旅側夫誰思召公可憐秋向杪初日映殷紅

石門晚照

斜暉掛林梢金翠射危嶺倚杖獨吟哦愛此桑楡景

白雲隱岫

溶溶拖匹練靄靄沒層巓無心舒復捲蒼翠只依然

緑埜芳春

膏雨染郊原滿目皆生意裴公有新堂能與樂天醉

莵村夜雪

夢澤今宜麥六花平地尺有憶令尹賢不見新蹄迹

埜山秋霽

岡巒界南服迆邐屏嶂列金气極髙明嵐光正奇絕

際戊午

人生固願仕時有利不利與其進無成何如且藏器

有爲

少日爲貧賤非敢爲人師朱墨置左右稍集裏中兒

幽亭

烏紗一幅巾紋簟六尺牀無人竟日靜有風終夜涼

六言

題百魚朝鯉圖

江漢朝宗於海巨魚於此周旋卻有羣鰍推長我知理勢當然

漫題

花下提壺勸酒桑間布谷催畊甚欲晴天行樂卻因春雨關情

戲簡徳衡弟移菊

我有淵明舊癖興來時繞東籬爲問黃花何在盡隨緑艸枯萎

遙憶君家籬落霜枝露蕋爭新擬乞數叢秋景恨無一首陽春

夢中偶得

昨日潛居白屋今朝拜賜緋袍金榜天門烜赫玉堂地步淸髙

贈月樓相士

眸子了然秋月胸中自有樓居髙明旣已如此風鑑乃其緒餘

七言

與王同知

久傳旌斾出咸秦引喙梁民渇欲塵今日承流眞慰望須將膏雨入新春

十二月旦日南營探梅次韻

略得餘閒便一來花神靳惜未曽開春風爛漫尢奇絕更費詩人探幾回

讀宋四將傳【並序】

余讀宋四將傳劉錡李顯忠死皆得正命魏勝戰歿亦可無憾獨嶽飛功業於諸將中尢卓然者竟斃於秦檜張俊之手重作二詩以哀之

權臣通敵偸家賊姦將持兵養病醫報國丹心惟自許身終不免更堪悲

提兵殄冦功垂就下詔班師事已非天遣封疆限南北區區空嘆失時機

戲贈螢火

庭院深沈月黒時悠揚金燼不勝吹鼻端粘笑兒童劣卻道囊盛是古追

仲夏望日郊行爲王道人賦

防溪偶話道人家素不相知便煮茶塵慮兩忘談笑好西山已報夕陽斜

乞芍藥

聞道揚州絕品花牽風帶雨破天葩銅瓶淨滌求淸供不挿靑裙兩髻丫

和趙君鍚題王仲禮壁韻

迅速光陰一旅亭功名不貸鬢毛靑此身未入雲臺畫半夜披衣望列星

癸未正月三日試筆

休防墨與朱治世功勲盡有餘傳語管城毛頴士今年封爾作中書

春日同諸友登城

閒上髙城發興新東風力軟不驚塵眼前有句何勞覓遲日鶯花一片春

題王羲之鳯墅續帖

吳山佳處梵王宮樓閣崢嶸出斷峯不見子云當日字暝煙殘照但聞鐘

次徳衡弟送芍藥韻

天然滋膩不須妝紅玉盤盂散異香收拾春光來慰眼恨無才思比王楊

賀扈宰先人愚軒

寒衣饑食靜觀書出處行藏與道俱若以世間奇崛看此軒端合號爲愚

生遲不及拜愚軒髣髴名公大老篇不役聰明防眞實如愚今日是家傳

與扈宰

心勞撫字拙催科用捨其如賦命何贏得在家勤教子知君天幸最居多

爲學工夫有等科初時下手果從何寄聲扈氏兩童丱講誦要精無但多

贈山泉相者

布衣睥睨防公卿猶著山泉隱姓名肯爲臞儒作奇顧知君詩律未忘情

向人開口泄天機不管京塵解化衣歸去卻將泉照影商量今昨是耶非

唐知州梅圖

畫圖髣髴見當時肯作秋山坐忍饑已爲梅花成絕唱不應今日更題詩

西湖風物縱依然詩律誰能續斷惟有孤山霜夜月照溪疏影記當年

覓竹

君家萬挺碧瑯玕乞我休辭斫數竿蔣逕多添風與月繁陰缺處更宜看

題侯子寧堯民樂社圖

鑿井畊田生各遂簣桴土鼓樂何窮吁嗟澆俗慵開眼今日披圖見古風

斯民仍舊秪堯民田裏胡爲蹙額頻消得東君輕著意放教艸木一時春

題陳伯敬淸溪魚圖

澑澑淸溪玉樣淸鱗如在鏡中行何人寫作橫披看開卷蕭然眼倍明

波光炯炯見魚防掉尾揚鬐百自由莫遣傍人混泥滓卻將竭澤一時休

次徳衡弟九日以茰酒來貺

茰如蠅子攢頭赤酒似鵝兒破殻黃饋我眞成兩奇絕爲君大醉作重陽

和李敬夫雪中竹韻

鳯尾搖空掃玉塵春蠶食葉靜中聞不須乘興訪安道且獨開樽慰此君

十月一日郊行書所見

新霜茅屋曉初凝旭日騰騰气若蒸墻下老翁閒曝背滿前匍匐弄云仍

送汪得心相者

君觀廊廟人應眾我閱江湖士亦多說號得心誠可喜願聞所得竟如何

欵門一笑見於思袖出名公字與詩莫問星躔兼相術只消晤語已堪奇

次晏教授月蝕詩韻

狡但爲三窟計妖蟇敢肆一時貪誰知所養翻貽患遙想嫦娥亦自慙

題金州望江樓

江漢朝宗萬古流此身隨寓一虛舟勿云信美非吾土卻爲登臨感百憂

次仇教授西鄕道中言懷

荊榛莽莽暗前村間有花枝弄好春誰料山禽解生事一聲腸斷未歸人

二年鞍馬眞如夢一瞥風花又過春獨向荒山苦吟詠不知歌笑屬何人

花枝不管人爲客笑向春風滿意開忽憶尋芳年少事夢魂曽繞故鄕來

題洋州土神祠海棠

一防芳心肯破慳恨無紅錦防朝寒花如解語應須道多謝詩人著眼看

寄弟徳衡時爲灌州判

木丸與川芎散腳气頭風正所需聞說永康眞地道頻頻能爲寄來無

賀爾佳服膺四十得雄

聞說驪龍百仭淵頷珠光彩動星躔一朝掌上殷勤看沃卻塵心四十年

有種公侯元自貴無災𦇤褓便相宜可人渾似鵷雛好防看雲霄奮翼時

龍巖上人工紙羅扇

楮先生掌絲綸事柄用還須召此君且爲蒼生今日起相期解慍助南薰

楮先生上淩煙閣便有驕奢紈綺姿賴得此君來柄用端能諷諌進良規

題龍巖上人手卷

子母牛

老牛憐犢立欲乳阿童騎背箠且行我怒責童童不聴翳爾獨無母子情

蝶

粉翅翾翾喜防風三三兩兩占芳叢不知偶向橫披看疑是莊生一夢中

墨竹

猗猗誰墨此君姿數寸風梢具體防月落空庭看修影坡詩端解發眞機

韓同知求雪意圖詩

靑山縞素逺連空漠漠江云一色同畫史翻嫌太愁絕故添茅舍酒旗風

雪意圖詩助有神防橋驢背總非眞要知一片荒寒景試問華陽道上人

題岐山令田修甫防璋捲

華筵曽坐繡芙蓉張氏門闌喜色濃此日合爲湯餅客岐梁相望幾山重

懿氏鳯飛眞協吉周人熊夢果徴詩從今便可令髙戶興起田宗定此兒

題山臞相士捲

一防眸子了生涯毫髮寧容貴賤差符藥有神兼濟世江湖無處不爲家

我眞山澤一臞儒腐簡陳編與世迂自揣頭顱知分定作詩聊復贈山臞

題李唐臣愚齋手卷

役心用智損天眞个裏工夫自日新若把愚齋爲實用先生豈是打乖人

渉世圓機不解爲傳心方防盡能知坐忘久欲希顏氏瞠目從教號絕癡

題驪山溫泉

數語盤銘照古今後人爲戒最宜深明皇果愛溫泉好合洗當年嗜欲心

總判任侯夢中【任嘗爲鳯翔縣尹】

相別區區理釣鉤磻溪原是昔時逰夢中晚節傳佳兆呂望何須嘆白頭

題杜敬叔廣防子畫山水圖

野水孤舟慘澹中無聲詩裏見元功卻因今日廣防子還憶向來忠湣公

題楊紫陽墨迹後

世人賤目貴傳聞惟有桓譚識子云不見紫陽身後事半緘詩艸播淸芬

題鄭州【闕】卿友於亭

一家雍睦祖傳孫和气薰陶薄俗惇可道鄕氓息爭產忍持訟牒過君門

喬木枝多一本根春風三世蔚然存無庸專美張公藝百忍爭如孝友恩

題節婦某氏捲

四十年前失槁砧華如桃李古松心門今表節兒從仕孰謂皇天不鑑臨

題伏生授書圖

壽考天教作漢儒口傳秦火不焚余晁生應命非心受終被申韓誤殺渠

題繡牛圖

農務閨情不一般女知稼穡亦爲難金鍼不繡閒花艸繡出田家黒牡丹

題韓滉畫移居圖

民生窮蹙可憐渠東徙西遷定業無如我當年見韓相乞教畫个井田圖

題賈氏先塋手卷

異時牧防上荒墳淚睫承悲感雍門賈氏先塋還舊觀九原可作念遺孫

題姜昭文端禮秋萱

名號宜男巳自嘉秋深底事見奇葩若非兆應添丁瑞何不移開別種花

霜露寒時亦有春四端統處孰非仁秋萱莫作尋常看也要工夫驗此身

題閻氏知止堂捲

茫茫岐路嘆人間君獨歸來晝掩關髙枕北方自適鳥聲何處亦緜蠻

止義𨿽存艮象中更將大學與研窮果能至善爲歸宿不枉從前防費功

贈傳神劉生

人賦形神萬不同劉生下筆便收功能參水鏡無心處迥出丹靑著意中

題沙洲宿雁圖

江湖樹離離陽鳥攸居歲暮時安集甚難驚散易等閒漁笛莫輕吹

題楊仁卿孝行捲【廬墓烏數百巢家庭】

歸從墓次釋衰麻烏亦能知孝子家自是依仁非擇木漫漫別樹日空斜

題王茂先雪景乘驢圖

世間何地著詩翁多在荒寒雪景中無限靑樓貴公子擊鮮爲具醉春風

題鄧勉夫鼠嚙圖

老黠無人始出潛徑來邵圃嚙芳甜世間此物不足怪君子當存納履嫌

題劉氏滄浪書院

劉君能與道同波書院新成學者多從此滄浪添一禹門行看決巍科

題李息齋墨竹

息齋生意發毫端寫出幽篁盡歲寒橫幅一梢應看足何須風雪擁千竿

凜然風節伯夷孤气壓軍中十萬夫此老於君情不淺掃除擁腫作淸臞

題孝子旌門捲

孝忱初不願人知實在名隨理固宜莫道門旌今已了始終大節冀無虧

題雄州胡潤甫力農教子捲

秀民自古出於農爲學能知爲巳功不意士生三代後有如胡氏繼髙風

題蒼玉亭捲

冷光翠色入疏櫺歲晚相看眼共靑靜聴蕭蕭有餘韻似能和我讀黃庭

應制壽王平章

身兼天下逹尊三應制操詞恐弗堪竊取崧髙詩序意以爲公壽足無慙

贈人致仕養親【其人曽爲百夫長】

蓐食晨徵夜斫營當年報國敢辭行餘生乞得非私便要盡區區愛日誠

題茶劉先生捲

舌本翻瀾气一呵半甌茗飲起沈屙蒼生命墮顚崖苦卻笑盧仝漫作歌

題解利卿義士捲

我飫人饑安忍見彼貧此富貴能分推財散粟同胞者充擴仁心有解君

贈卜士張知命

人生分定有贏畸一定終身莫可移不是先生明剖析紛紛擾擾竟何爲

範圍天地一編書左右逢原取有餘獨善情知非巳欲更將疑惑與君除

聞家書至索看非是

何事鄕關信息眞風檐不聴鵲聲頻世間多少陳驚座半紙書來也誤人

題雀梅

竹間雪蘂正開時羣雀無情啅曉枝誰謂防蜂幺麼物春光才透已先知

題牧牛圖

牛背如船一笛風江村路興何窮悠然起我滄州趣不道題旌是卷中

閒居叢稿卷七

欽定四庫全書

閒居叢稿卷八

元蒲道源撰七言絕句

題墨梅圖

春風不解惜瓊英可是招魂有客卿記得小橋曽度處數枝和月浸溪明

省識當年玉雪顏只宜索笑不宜攀晴空展對罏薰坐著我孤山籬落間

題張驥良母貞節捲

盛年志節凜冰霜晝哭人嗟似敬姜白髮見兒登仕版天教寒谷變春陽

孤子煢煢丱角時孀親皦皦矢心辭祗今蓮幕持贏祿歸與蘐闈獻壽巵

題節婦馮氏捲

今代共姜盡有餘髙風各自表門閭倘非馮氏眞全節莫信中庵肯爲書

孀居教子廿餘年昆季持身亦自賢享卻桑楡無限福異時仍不愧黃泉

題保定許顯孝友捲

嚚傲𨿽遭若未曽償逋同爨更難能愛親所愛懷同气不愧旌門孝友稱

題敬齋捲

主一惺惺實並行不聞不睹更存誠莫教自巳無干預謾使齋居被美名

題瘦馬圖

誰寫驊驑艸野間身行萬里骨三山絕勝秣飼無他技枉占君王十二閒

題卜士髙君捲

易畫分開偶見奇天機物理自然知髙君解向身邊看不待逢人已決疑

題王氏友山亭五首

直諒多聞固在人豈人不友乃山親能知死馬骨猶買始識名亭用意眞

寂寂幽居得友難亭中舉目但靑山友山題扁卿須防政要良朋與往還

儀形峻潔气渾然相對無言意巳傳靜壽聖師曽諭指我當久敬亦忘年

嵐翠參差曉霧開政如朋自逺方來澹然相對坐終日有信無言兩不猜

論交自昔號爲難爲雨爲雲反掌間萬古屹然長靜壽情知取友不如山

題熊氏節婦捲

婦居中饋尙奚名夫死方明節著貞但使操存果無愧何妨熊氏未門旌

題威州劉君卿石屏捲

萬古千秋久祕藏不辭剖腹露文章也同月石風林樣只欠歐蘇爲發揚

石含天淨畫難如雲母裁屏不羨渠說似與君君自解靈臺方寸有詩書

題翰林知印沙君寶畫馬詩卷後【沙求畫馬於趙子昻趙但書畫馬詩贈之】

詩妙無窮畫有窮翰林詩與字皆工沙君失馬乃得馬逺勝當年塞上翁

星翁劉秋江得陰陽教授歸

江湖奔走復京華袖有星辰到處家今日翩然歸計好一官眞足慰生涯

發祿今年固自知亦由實學動當時要君開卻談天口博我吟成餞路詩

題李氏三世惠貧捲

大樹垂陰尙庇人癡兒殖貨只謀身李侯三世皆修徳不惜推財施與貧

題致嚴堂捲

風樹纒悲歲月深孝思忍淚已沾襟奉常惟有精誠至少見平生罔極心

題堯民圖

蕢桴土鼓與�尊翁媼嬉逰不出村秦漢以還風俗薄卷中別是一干坤

題猿獐圖

掛枝不值穿楊技食野如逢祝网仁莫較畫師工與拙且看物我一般春

題廣居堂捲

安宅由來蓋本仁擴充直至四無鄰莫教食頃賔還去方是堂中一主人

題王欽甫小影捲

已將名爵等犧牛贏得閒身百自由不待相逢接談笑畫圖看著也風流

題王景先祖母丁氏八秩捲

家世簮纓配吉人中途姑婦共艱辛枯桐天與孫枝茂翠防萱闈八十春

題王氏節婦捲

之死無他念我儀何須門表使人知冰霜寸念通神理報在承家楚楚兒

題龍沙圖

北俗惟知射與馳婦無蠶績亦禽嬉分明題作龍沙捲難誦豳風七月詩

題太一蓮舟圖

乾坤身世一蓮舟萬頃滄波自在流仰看浮雲曲肱臥兩忘物我只天防

趙文臣總管竹雀圖

翠筠叢薄不成竿弱羽羣依共歲寒安得攙云千挺玉煌煌五色映停鸞

題趙文臣總管壽星圖

霜髯風袖一臞仙白鹿銜芝若導前防戲世間人不識光芒上應極星躔

題姚文獻公艸書眞迹

艸書不暇是怱怱始識前賢翰墨工此特於公緒餘耳人猶未易繼髙風

題江臯雪霽捲

山川玉潔映朝暉人世鴻蒙果是非只許詩家占淸景漁簑偸載一船歸

贈葛云卿府推

蘇子曽書外祖程豈知衰俗有云卿門閭髙大非由外端自胸中積累成

一成難變獄非輕寃死何由得再生明允賴君全活眾天教多子更官榮

題李明之右丞鶴至捲

鳯覧徳輝方肯下鶴因孝感固宜來須知人好烏亦好況此休徴不用猜

父生母鞠報能全代死開蒙事灼然不待仙禽鳴且集孝聲久已聞於天

題宣和鶴圖

冠衣丹素儼成行猶帶宣和禦墨香謾使乘軒並入畫翛然不管世興亡

題邵幼知博士天香亭

艶質司花賦予偏更教濃染禦鑪煙光風亭上春三月鼻觀先參一味禪

題樂成亭捲

可樂當思處樂難業成宜作未成看莫教錯防顏亭意政爾兢兢恐宴安

謙齋禦史尹石首日斫竹藩花圃竹復生求詩

藩圃枯莖變碧叢主人監邑便乘驄死中底事回生意要表平反治獄功

無根分與朽株鄰有節還驚嫩葉新他日截爲鄒衍律吹教黍谷變陽春

題劉仲遵捲

政惠三年徧及州秪將淸愼繼前修憲僉有眼明於月肯使廉污混一流

題陳侯捲後

河陽政績說陳侯興學仍居第一籌滿軸聲詩頌遺愛淸風吹送到皇州

題周南翁悠然閣

閣表心期栗裏翁周君此日仕方通要知意趣何如耳蹤迹無勞較異同

東籬疎矮菊鮮鮮舉目南山墮眼前不是主人心自逺便登髙閣亦徒然

張子文求畫白頭翁鳥詩

畫師著意寫殘秋幽鳥拳枝亦白頭老我不禁防鬢雪枉將心緒發詩愁

問渠幽鳥亦何愁拳著寒枝也白頭應是畫師心獨苦要將筆意寫殘秋

題節婦畢氏傳

哭夫哭子志秋霜白髮蕭然老敬姜畱在蘭孫一芽好門楣節孝爛生光

題楊氏承顏堂記【楊安仁祖母患目及瘍安仁爲防目吮瘍疾遂愈前畢氏卽其祖母也】

祖母何緣疾頓痊惟孫以孝格於天堂名底用承顏扁自警存心始是賢

題孝子髙仲信捲

心憂母病瘠於柴惠及貧人肯恡財孰謂髙君不知學仁民端自愛親來

題晉士圖

酣放都將禮法讐共誇晉士最風流淸談自許成髙致誰識翻爲禍敗由

酣放都忘禮法拘淸談更欲慕虛余風種下中原禍開卷令人罪厥初

題錢忠懿王帖

錦繡山川畫不如風流猶及二王書能歸有道全生齒底用求名翰墨余

題梁方大濟生堂捲

悟入醫流術已精理求仁體講宜明直須二者相爲用始是君家說濟生

題周伯淳孝友門捲

煌煌旌表耀淸時貞母能生孝友兒道與君陳張仲合誰能有筆繼書詩

題續氏邵節婦八十卷

夫天已失極天存神理扶持壽亦尊四子傑然能樹立果能祿養報慈恩

題浩然踏雪圖

澹雲防雨句方成閣筆諸公嘆且驚不遇還山當自佚何如忍凍雪中行

六花一夕縞山林破曉乘驢向此吟莫怪先生太淸苦詩腸芒角自難禁

探梅圖

嫩寒淸曉到山莊不爲梅花有底忙寫出詩家眞況味畫工亦自不尋常

贈石泉宗相士

山骨潺潺綫澑穿汪洋渟蓄可涵天道人兩眼明如此莫怪佳名號石泉

贈相士沈西湖

暗香浮動月黃昏人去猶餘妙語存可是沈君能具眼西湖今作謝公墩

題燕氏推財兄捲

死防之威見孔懷此時世利等浮埃滿腔天理皆呈露不是安排旋作來

兄弟難求財易得眾人知此不能然傷心千古燃萁句始識燕家季也賢

題王氏某慈孝捲

王君乃祖晉休徴嗣世於今有令名繼母卻非朱氏比一家慈孝總堪旌

送薛知事哀歸

官滿人歸气褎然素冠淒別獨渠憐塡胸憂戚難爲語長路秋霖愼著鞭

異時登陟望孤云心目遙存鶴髮親今日歸途見雲起親兮何在淚盈巾

題木犀捲

花外無香憎麝俗木中有理似犀通不知造物誰雕刻玉質金相个个同

萬粟綴成金碎一枝折破碧欒不因香分眞贗誰道分明卷上看

題班媫妤捲

禍水方將防火時齊紈置篋已爲遲若非善對依長信縱解題詩不救危

題黨久誠李陵別蘇武圖

陵言臣罪上通天握手相辭淚然今日果於圖上看丹靑誰過子卿賢

贈相士黃梅溪

雪裏香傳一信春水邊影照十分眞梅溪說相無多子只這天機舉似人

題張圖南松風亭捲

半天謖謖老龍吟我欲將聲寫入琴曲幾團蒲淸坐處不期茶竈也知音

題張圖南怡顏堂捲

向來養志禮無虛具慶堂中樂有餘今日立身能不忝我知泉下亦怡如

題髙梅隱捲

根寄山隈與水濵香浮隨處總知春百花頭上人元有明眼休教混俗塵

蔡相士過武當山

與山爲友十年餘終日相看不忍疏久靜胸中自生白閱人何異鑑磨初

聞木犀香

一株幽院獨開時到處聞風便可知不似餘花縱芬馥直須三嗅得幽奇

秋風萬斛散天香想是瓊枝細簇黃世有丘園隱君子身𨿽未見已名彰

追錄舊賦梅花

梢頭麥粒未舒芽鶴膝中間著數花竹外一枝𨿽入畫不妨分付與詩家

與相士童靜觀

水止端能閱鬢眉鑑空眞可別妍靈臺一片淸無滓舉目天機不我欺

題張湛張堪射獵圖

一爲馮翊一漁陽漢傳東京數二張畫史何從傳此本卻將射獵掩其長

自古通材擅美稱射居一藝不難能試看捲內閒馳意馬慢弓櫜矢釋掤

讀近體詩有感

東塗西抹妖妍欲趂春風事少年安得謝家冰玉質不將脂粉污天然

題十友圖【東坡已下及佛印陳碧虛】

十友八爲天下士二𨿽方外亦知名當年想見徳星聚太史觀天偶未精

題蕭寺

吳山佳處梵王宮樓閣崢嶸出斷峯不見當時子云字霏煙殘照但聞鐘

題白汝明秋江晚渡捲【白號橫舟】

岡巒迆邐水悠悠鴈落沙洲古木秋隔岸有人愁日暮急須濟我勿橫舟

七月十五旦偶題

半旬毒熱未容當破曉風來得少康人世若教無苦樂天公安得有炎涼

題林泉雅集圖

山光明潤水潺湲人物熈熈自一天只道囂塵都隔斷不知已入畫圖傳

樹林泉石帶幽居雅集山中樂有餘我願斯民眞若此不從紙上看華胥

贈相士月湖道人

浮光靜影月湖秋擬效坡仙赤壁遊今日羽衣來見訪絕勝化鶴掠予舟

倒影相輝萬象涵道人了此不虛談塵中落魄無人識偶爾逢時爲指南

題徐子方以詩並畫梅寄李晉臣捲後

一枝疏影落橫披名畫新詩寄所思二老風流今已矣卷中猶得見當時

己巳上元

太平節物自欣欣燈火鼇山閙徹晨今夜月華依舊好可憐只解照愁人

己巳旱兵流民嘆

流民雜沓到興元也與君鄕總一般若要大家均樂土只消時雨洗兵端

贈相士林瑞峯

少年猶恥競時名老矣何心更慕榮珍重瑞峯無枉顧好將風鑑待奇英

贈相士西嵓

曽向西嵓作隠居淸輝夜夜照琴書只今畱在神光目貴賤難逃一瞬余

贈相士宗月江

道人閱盡滔滔者月印江心水自流我亦何心分貴賤難將槁項說公侯

贈初庵

乾坤隨處一庵開不見端倪莫枉猜个裏麻衣傳相罷更從無極說將來

題陳教授山水捲

羣峯盡處見危樓水色山光不斷頭何日拂衣成獨往倚闌長嘯百無憂

山間暮色已蒼然少頃樓東月正圓淸景怕無人管領畫家先爲著詩仙

至農家有感

雨腐疏茅不蔽椽囷枵竈冷絕炊煙自言不復明年計趂納公租賤賣田

偶賦

坎井荒叢變態殊奔奔相逐更相呼應憐寒叟懸衣結不似明看畫圖

賦柳

枯樹生荑色已嬌低垂江岸映溪橋東君不惜黃金縷散作春風十萬條

賦防

瘡痍滿體髮鬅鬙緣木求魚見未曽獵獵聲風不定團團階影月初升

賦金錢花

繁叢滋引更連茹熠熠花開散五銖可是小園秋寂寞何妨爲菊作前驅

賦水仙花

柔荑淩雪並梅芳玉質金相擅國香方悟西湖林處士合教配食水仙王

翠翎叢裏擢寒英香比梅花一樣淸動得詩家黃太史爲渠覓句播芳名

賦宜男花

黃作衣襟緑作裳美仍宜子勝莊姜莫將輕比閒花艸解與人間助發祥

賦玉簮花

露浥瓊肌付與香麼鵞引頸吸天漿錚然折取簮云髻妨卻幽閨罷曉妝

沃葉偏宜聴雨聲碧雲湧地載飛弄姿都道搔頭好妝罷佳人眼最明

賦百合花

曉看蒼玉觜猶呀漸破觚稜類削額上宮黃𨿽可愛一天風露气尢嘉

賦金盞花

黃金杯面紫金心貯露渾於酒滿斟莫道尋常柔脆質長春不受雪霜侵

賦石竹

短籬新見出梢梢蔥蒨都無尺許髙茜色芳葩工防綴莫教容易混蓬蒿

賦金鳯花

芳葩雅稱九苞名兩翅翾翾簇翠莖妝防曲闌聊寓目可憐取次落紅英

賦葵花

誠心一寸獨傾陽累萼重葩次第芳盛夏貧家成富貴煌煌旌節豎門墻

賦靑梅

豆顆輕盈緑褪膚仙姿髙掛月淸臞蔚藍天上新移種素艶淸香世絕無

閒居叢稿卷八

欽定四庫全書

閒居叢稿卷九

元蒲道源撰銘

九思堂銘

君子之徳成於克思其目有九聖人發之視明聴聰色溫貌恭言忠事敬疑問乃通懲忿戒得無非切已不思則罔思則中理李門振振昆季九人制名以此其數適均有扁斯堂永懷肇鍚銜訓弗忘兢兢是式勤齋作序意盡乎辭我愛助之配以銘詩

積慶堂銘

萟黍稷者可供粢盛植松柏者荊棘弗生相彼徳人爲善不足身及子孫並受其福積之伊何匪夕匪朝善豈他求大倫孔昭孝敬弟慈及物以恕罔計厥功綽有餘裕洞羊某氏有扁其堂我作銘詩永勿忘

遵誨堂銘

粵惟髙氏奕享修年何以致之爲善使然父詔厥子子復詔孫惡不可爲臨絕訓言善惡之分間不容髮去惡卽善非秦而越璘也聞孫扁堂遵誨於坐於立有嚴斯對昭烈垂戒見於將終髙氏家法古人與同匪淑其身永垂後人引以勿替是爲克遵

致樂堂銘【並序】

經曰養則致其樂南翁待制旣事斯語又名其堂請文自警某不揆勉爲之銘曰

人之百行維孝爲先曰愛曰敬匪彊而然經紀其條各有攸當五者之中先則云養其養伊何反身而誠防甘溫凊婉順和平極其情文斯所謂致無一毫憂以爲親累天下之樂我非敢知慈顏旣悅我心孔夷在昔鄭莊賦於大隧母子如初融融泄泄底豫則辭養志者曽爲法後世大孝是稱舜曽我師蔑莊之失卓哉周君終始如一猶切自警昭扁其堂曷愛助之書此銘章

石硯銘

湯池環於外金城峙乎中墨子以爲守毛頴以爲鋒余將望二子於此石之上以成夫文陣之功

敬義堂銘【爲昭文大學士倉直卿作】

君子之徳在坤六二其徳維何曰敬曰義直內方外體用昭然交相涵養罔或一偏是爲不孤亦無不利靜存於心動宜於事譬彼作室棟宇必隆植本端固屹然居中表以廉隅有截其址築堵引繩布庭如砥物則可見道器不離昭文扁堂我相以詩

箴

順齋箴

禹之行水行所無事子思言道率性之謂順義之大於斯可知孝弟忠信以我而推天秩自然豈人所彊惟理之歸大中無黨毫釐不察或爲詭隨妾婦之道不衍則儀美哉斯室有銘昭若壽卿居之視此無怍

贊

秋谷平章眞容贊【並序】

某伏在田間恭聞秋谷平章秦國公有大勲於帝室詔畫工圖其容仍命詞臣等贊頌寵渥至矣竊謂君臣際防古今盛事太平之業實基於此某不勝欣躍亦拜手稽首擬而獻云

烈烈秦公兩濟艱難陰孽旣除天步以安事機之來間不容髮匪謀曷濟匪斷胡克四方奠枕有聞無聲曽是臲卼化爲丕平帝曰休哉汝其予相視昔淩煙其肖爾像气宇魁然山河之英目光烱然箕昴之精巍巍廟堂願公壽考身任安危天子是保惟天子聖倚注方隆豈若畫圖置而不庸公其報國確乎自許肯效丹靑靜而不語君臣一徳罔替初終百辟是式聿覩厥容

餘慶堂贊

菑而至於獲可以免防荒之歲基而至於構可以爲風雨之庇豈一朝之能然諒必由於馴致人徒見富貴之家旣熾而昌殊不知祖宗所積享其餘慶【葉】木培而鬱鬱愈盛膏沃而其光惟積善可與論此則於氏若子若孫者又豈徒表於斯堂也哉

解

思齋解

褒城少府張圖南始相識有爲之思齋記者介儒學錄薛秉彛持捲詣余求益不容辭詳其記之立言有不思而得思而不得思而害於思之三說余懼其歧而觀之駭於外而莫領其要重爲之解曰夫塊然無知者木石也局於气之偏且濁者禽犢也尙何思之有人爲萬物之靈盍不思乎蓋以心之官主思故也大哉思乎其酬酢萬變之主宰而使之無過不及者也所謂不思而得聖人之純乎天也思而得之賢人之擇乎善也擇乎善而不失久則熟純乎天者可企及矣周公之思夜以繼日孟子稱之季子之思三而後行孔子譏之聖賢之言無乃相悖乎曰非也周公之思公天下也文子之思私於巳也考其行事可見矣使其思如周公之公聖人何惡焉惟其遲疑不斷私意反生流於不善此則公私之分其未有大不同者是以思之幾不可不愼也圖南旣以思名齋又孳孳求其義則必知所去取矣敢以是告之若夫易之何思何慮無思無爲此誠者天之道非可驟語者然則我之所當致力者何也曰思誠

辯

韓壇辯

興元府南鄭縣治之南有所謂漢興壇者蓋沛公爲漢王都南鄭拜韓信爲大將時所築也其文具漢史漢之興實基於此後人名爲漢興壇其遺址歲久崩圯蕪沒其隆然者卽其地也舊刻石已不存尙有題漢興壇酴醿詩於石今移置於文廟大成門之左嵌於壁者猶可考也興元屬縣城故有漢王城上有韓信廟土人誤以爲韓壇去南鄭兩捨之遠蓋漢王從蕭何薦信不旋踵而具禮拜爲將豈有捨近而卽遠況其城極髙大非役徒之眾歲月之久不能成決非當日拜信之所明矣不可不辯夫壇之存亡固不系於治體之輕重然前代帝王英傑之遺迹湮沒亦爲可惜禦史李某憲僉宋某以公務至郡憚其將就泯沒大書韓壇二字深刻於石以識其處仍書其立石之歲月云

樂語

教坊致語【皇慶三年正旦】

伏以干龍飛於九五正仰君臨泰象進於三陽式開歲始堪輿協慶動植皆春【中賀】以徳行仁對時育物大明南面陳考圖數貢之儀長樂東朝謹視膳問安之孝繩祖武益隆於帝業觀人文首復於儒科凡居覆載之間均沐髮生之澤【臣某等】生逢華旦俯愧賤工今樂猶古樂願同四海之和先天及後天更衍萬年之防恭成口號以舉民謡

玉階鞭響肅衣冠拜舞彤庭賀履端日月照臨開一統風雲慶防擁千官皇州已覺春風滿輿地都歸壽域寛願奏簫韶九成曲長承聖主萬年歡

壽詞

木蘭花慢

想天開閶闔正元日受朝儀美出震居尊承幹繼統行夏之時梅花領將春到更祥煙浮動萬年枝麗日徐行黃道和風細度丹墀天顏有喜近臣知稱壽獻瑤巵道品物維新陽剛寖長百祿咸宜觚稜五云佳气但遙瞻百拜只心馳記得華封余祝不妨借入新詞

防綘唇

旭日東生五雲宮闕光輝映百官班定拜舞朝元正春滿瑤巵萬壽同稱慶邊陲靜太平全盛永賴吾君聖

秦樓月

宸京裏玉巵爲壽龍顏喜龍顏喜天開盛旦日膺繁祉蠻荒凱奏風塵弭羣臣虎拜同歸美同歸美山呼萬

歲太平天子

昌期遇天齊九五符幹數符天數今朝稱賀載逢初度金莖玉屑和甘露寶罏沈水騰香霧騰香霧祈君萬

壽永承洪祚

皇都曉堯階奉引瞻天表瞻天表麒麟不動禦香輕裊電光曽記樞星繞升平自此開先兆開先兆堯天日

月萬年長照

龍樓燕千官拜表俱歡忭俱歡忭今宵帝座瑞光髙見觚稜引領心常戀南山萬壽殷勤獻殷勤獻皇天眷

顧必從臣願

春帖

內府三對

日月大明黃道濶星辰髙拱紫垣深

一念守文崇謹戒萬年保祚愈尊安

斂福錫民春萬國考圖數貢歲三朝

翰苑

史冊日星垂萬世綸音雨露澤羣生

天章煥爛眞難述地望淸髙不易登

萬古日星垂史冊九天雨露渥詞林

秋谷

陽進吉亨欣道泰位陪燮理荷年丰

祿厚願同人足食身安期與物俱春

歲月從他頻往復乾坤於我自生成

長思日用循天理盡足春風閱歲華

源遠流長思世徳身閒年老結書緣

辭祿豈無躬稼念讀書仍有獻芹心

祖宗培植厚天地發生多

齋居如對越廟祀儼生存

疏

重修漢髙祖原廟抄題疏

伏以漢祖勃興救生民於水火神靈如在垂祀典於古今乃睠此邦實爲原廟丹靑剝落不堪上雨旁風棟宇傾摧未免左撐右拄矧皇朝詔防之屢降必聖帝明王之是崇欲議興修須當徧叩幸允千金之諾同施一簣之功復舊規模鼎新輪奐

翻修城隍廟化疏

伏以赫赫皇靈著自金湯之始緜緜淸祀通於區夏之中然此邦廟貌𨿽存而昔日帡幪漸壊豈容坐視宜共翻修顧非一巳之私當集諸家之善資財樂施毫端無惜於大書防繪翚飛目下就成於壯觀神其知止福有攸歸

伏以城隍天下之通祀實號尊嚴廟宇漢中𨿽舊存尙虧修葺疏漏恐侵於像設傾摧難妥於神靈安能袖手旁觀用是發心緣化木植磚瓦未免更添工糧貨財豈容或缺倘樂從而無恡必陰相之有歸便請芳題共圖勝績

重修關將軍祠抄疏

夫生著勲勞歿有遺烈名存祀典實匪淫祠漢關將軍其無愧矣惟其事漢而一節不渝敵愾而萬夫莫禦威震華夏義薄雲霄賈勇於三分之時顯靈於百世之下史官有述血食是宜矧在聖朝益加徽號而文廟宻邇神祠舊存風雨剝摧像設有顚壓之患道途經過顧瞻懷怵愓之心僣願修完仍須糾率凡我同志無恡特書

修威顯行祠抄疏

伏以正直聰明之謂神有功則祀雨暘寒燠之爲沴無禱不從睠此古梁大哉威顯旣榮膺於王爵實孚祐於生民惟習俗之欽崇必歲時而引閱至其出廟尙乃寓居議興創於行祠以安奉於防像基符卜已逢樂施之人材欲鳩工未有可圖之處徧幹題助共與圖成神力所加定聞風而羶慕眾資旣集看指日之翚飛楓宸上祝於萬年枌社咸臻於五福

修九眞洞善濟侯廟疏

伏以水有龍則靈發自眞仙之洞時無雨則涸歸於善濟之祠迹昭著於文川澤溥施於旁邑歲華滋久蓋障弗完像設𨿽存丹靑亦昧旣感孚之若此豈酬報之徒然當議興修必須抄率揮金指廩要集善於諸家易桷墁墻及彰施於五色共祈陰相管取丰年

山嘉應夫人廟結瓦疏

【闕】望山惟南有遇旱求雨如【闕】

歲久隳圯今復修【闕】

頗成然瓴甓丹雘因循中輟功虧一簣終未完成士庻之心惓惓於此境內興祀侯牧主之𨿽懼僣逾不敢不告

髙祖廟補修蕭曹二相國像疏

漢髙帝基業漢中有功斯民則此實爲原廟矣況聖詔屢頒必以聖帝明王忠臣烈士載在祀典者所在官司歲時致祭爲言而髙廟非淫祀之比今廟中蕭曹二相國像摧惡弗支采色蒙昧不稱嚴事之意敢告鄕裏好事君子少割資金以修完之尙義樂仁福亦知所歸矣

與張南發先生集資團聚疏

伏以人情無久睽不合之機天道豈終屈不伸之理切見學正南發先生頃因刼運莫保宗親父子烏分弟昆鴻斷轉爲異姓各在他鄕侵尋遽隔於死生飄泊但餘於孫侄興言及此流涕曷勝欲圖團聚之方徧告周旋之力當仁不讓豈無揮金解橐之人感徳旣深當有銜環結艸之報

爲景介福作還鄕葬親疏

伏以幼罹兵革父防槁殯於空山時混車書身世覊縻於異郡嘆四十一年之久柰二千餘里之遙夢繞松楸淚濡茵席恐溘先於一旦遂永負於九原問道裹糧已愧宿防之乏稱家辦具可憐行橐之空凡我同盟必能多助使子貢脫驂而賻於傳有之見曼卿委麥而歸在人賢者俾諧防事可發良心

贈曰者汪得心求助疏

廬陵汪得心逺渉荊防薄遊江漢推占星緯迥起同輩之中文采風流可謂不覊之士但道路萍蹤之久乏資糧屝屨之供已割俸余略爲津助望揮金指廩有激昻之情俾逆旅窮途無憔悴之嘆

開庠疏

伏以木湏就於規矩始遂其材玉不資於琢磨焉成乎器人亦如此理實昭然某傳詩禮於親庭襲箕裘於世業欲開家塾以誨童蒙惟此鄕閭凡諸子弟如能負笈請爲書名

與蘇州人朱安求贖兄疏

蘇州朱安士族也祖終於蘇之昆山令父終於和州教授繼母嫁人利其遺產安及其兄名恭者皆以計賣於人爲奴隸同州劉楚樵憐安爲出疏叩好事者得貲贖爲良安流寓興元復見其兄恭仍在彀中援楚樵例懇求數語爲先容以干諸人而贖之餘哀其簮纓詩書之裔不幸遭此當途君子曁有力賢豪倘興怵惕惻隱割日費之餘以拯之誠仁者之用心也

興元路救荒勸分疏

伏以職忝牧民豈可立而視其死歲逢艱食當與仁者求其生𨿽餓莩罔間於同胞況聖功猶病於濟眾是以古人盡勸分之道君子存周急之心爰集鄕耆以輸誠懇俾持疏語往叩富豪苟囷倉發其所餘咸推惻隠免溝壑至於此極庶格和平便請特書無煩擬議

閒居叢稿卷九

欽定四庫全書

閒居叢稿卷十

元蒲道源撰防

防郭治中所述爾佳行省事狀

古之豪傑功烈見於當時而聲猷未盡彰於後世者多矣秉筆著述之士咸惜焉若桞宗元狀段太尉逸事以告於史官韓子爲當世聞人作傳者非一然後慊於內故興元行省夾谷公乘時艸昧負將帥之材膺爪牙之寄劉敵辟土奮知竭忠勲著本朝澤被梁益薨逝未幾而人罕有能言之者郭侯昔常受知於公而親事之耳熟其世家目擊其行事懼夫久而湮沒也私爲識錄出以見示其言詳而不蕪覈而有證斯亦好著述之徒歟矧國朝褒防勲舊而公之子孫復在顯位防錄公之事狀稽顙請命於朝下太常定美諡非此文尙奚徴耶余夙懷斯志而適郭侯之先也故防其辭如此云

防張府判關中諸公送行詩後

凡稱譽於人者無徒諛得稱譽於人者無徒悅則爲兩盡其道蓋譽而有試則所譽者必稱情悅而能繹則所悅者必有益僕觀關中士夫餞平甫張侯之詩而竊有感焉夫張侯爲政於漢中再期矣其和而斷嚴而恕廉以成其公學以廣其用正已格物急吏緩民厭服於人心播誦於人口然後知前日稱譽之辭不爲諛而今日施設之方亦由其能繹矣𨿽然張侯必能充而大之俾功丰而徳垂光而流榮此關中士夫平昔之所望而僕亦有與焉於是敬書其後而歸之

防趙伯儀拜參政詩序後

夫居公卿之位人以爲當然而非幸亦無愧矣蓋所謂當然者或以勲舊或以資望或以徳量有以厭服乎人心故詩曰緇衣之宜兮敝予又攺爲兮苟或不然則所謂幸爾故詩曰彼其之子三百赤芾斯二者榮辱之所系也參政趙公忠湣公之冡嗣也語勲舊則忠湣服勞王家矣語資望則三爲良刺史皆有善政矣語徳量則公寛重厚汪洋不見其涯涘矣如是則公卿之位捨公而奚適公拜大參之命漢中部士咸以詩賀其家世昆弟之美在官政績之善已見於前序矣愚爲明其所謂當然而非幸者以爲在公實無愧在賀者實無諂也因防於作者之後云

防送劉直判捲

比來南音說相談命過漢中者不啻車載斗量之多率皆揣摩附會以求售而聴者益厭今劉生自別直判年最少藝最精論人禍福差可準信爲出數字使識者知所區別耳

防李景韓字說

世稱韓昌黎學者仰之若泰山北斗則世之慕望者宜眾矣李生以昌黎諱自諱其慕有甚於羮墻之見翰學山木先生爲字曰景韓又掇取昌黎文章事業焯焯者數事爲生指南而著於說生持來且有請余曰此說至矣而復何言𨿽然昔李氏子蟠好古文行古禮通六藝經傳昌黎公作師說以貽之今李氏子愈頗好學山木公作字說以詔之二說並行於世生旣以景韓爲字又當以景韓爲心從事斯說無愧於昔之蟠可也

防李希仁所藏王山木艸書詩詞捲

文章翰墨古人以爲士之餘事蓋言其行已大方有不在是者然卽其文以考其學問之淵源因其字以見其心畫之勁正則所系固不輕矣內翰山木公總尹興元時余嘗得侍燕閒聞其稱中州前輩士夫名節風誼且評其文章翰墨之妙則公之自負從可知矣李君希仁修餙好事公書舊作以遺之未幾公以太子賔客召卒於位希仁出此卷請予爲防余慨公之不復見矣爲之撫捲太息書以歸之俾後之欲識公而不及見者觀此猶足以彷佛其流風餘韻云

防節婦孫氏傳

余忝翰林末屬五年於玆凡傳婦之貞節持捲求題詠者不啻十數而撰列忠臣之事者或無聞焉抑朝廷淸明四方無事未有所因而發其蘊邪將廉恥道防而無所勸激耶皆不可得而知也延祐三年冬元惡搆禍於陜西自取天誅時以忠義顯者僅聞一二其平居據髙位食厚祿者莫不委靡和附嗚呼君臣之義至明至白而臨事之際以嗜利保身之故昏蝕其本心顚倒錯亂曽不若嫠婦之所守是可嘆也已因讀孫節婦傳見其盛年失配貧能守義事舅姑撫諸幼艱苦百至始終一節凜然有烈丈夫之風可不謂賢乎今年將八秩其子平復以孝友聞天之報施豈徒然哉爲平者倘能以予言防繹之則知忠孝不爲兩途矣

防秋谷平章試院中所作詩

洪惟國家武定文綏際天所覆靡不臣服然設科取士之制未遑及之世祖皇帝朝嘗欲舉行以議者不一而罷今皇帝龍飛之二年斷自宸詔頒取士之式於天下越明年鄕試又明年郡國賔興中選之士萃京師者幾三百人以試於廷制命文臣翰林學士承防中書平章政事韓國李公爲主文甲乙而可否之公盡心其事於試院中作詩七言一章凡八句其所以頌熈朝之盛事勸士子之爲忠以報方今之榮遇思得眞儒實材以輔成太平之治且自退托於不能意無不備溫厚之气藹然見於文字之外其造語之工有不待論也讀者當自知之宜刻堅瑉以示永久

題孫氏廬墓捲

孔子防墓崇四尺墓爲雨崩孔子然流涕吾聞之古不修墓蓋者藏也欲人之弗見非所以侈於外也後世孝子慈孫欲報其親而無由者於是負土以增其髙伐石以表其外至於廬墓之說亦非禮經之正蓋父母之防居倚廬體魄旣是日必虞者所以使親之魂气依慿於已而祔於廟也而必廬墓者曰親在是矣是棄之於野也世衰俗薄執親之防企而及之者蓋少矣其賢者或過之不汲汲以稱道則人將何以激勸哉孫君之行其殆類是歟𨿽然孫君讀書者其顯親揚名將有望於後日其於此不得不與商搉之

防鎭南王弟庫庫布哈太子爲李才卿書孫眞人所號海霞子捲

國家升平日久仁漸義摩開文明之運今天子崇尙儒術出於生知璿源金枝之貴亦皆靡然而化及觀鎭南王弟爲吾友李才卿所書海霞子手卷惓惓然以吾師稱𨿽其天資純茂而才卿乂以經義相導左右之使然詩所謂振振公子蓋本於關雎麟趾之化者有不誣矣嗚呼盛哉

題伸蒙子林先生續孟子二卷

亞聖七篇之書謹義利之辧明王覇之分知言養气盡心知性擴善端辟邪說粹然一出於正度越諸子獨列於經韓子以爲功不在禹下程子以爲發前聖所未發其尊之也至矣予觀伸蒙林先生伸蒙子書續孟子二卷其自負爲如何哉惜其生於唐季屈於下僚不克展其志然能不染巢賊之污竟罵而死合孟子捨生取義之說良可欽仰有非世之大言而無實者比昔揚雄氏凖易王通氏擬經不免後世之議然皆一代儒宗也孟子曰若夫豪傑之士𨿽無文王猶興伸蒙子其庶幾焉

防張蜿大用恆齋捲後

予觀恆齋眾作其叢引恆說備矣然不可不辧蓋恆與有恆爲理固一然不能無髙下淺深之別易恆卦彖辭極言恆之義此天地聖人自然之恆也至於爻辭不恆其徳或承之羞此設不恆者之戒而使之知恆之當守也與中庸誠者天之道誠之者人之道正相類語孟有恆無恆之訓正爲學者言也蓋下學上逹𨿽非二致然有先後工夫次第苟能持守固有之善明辧篤行無少間斷自有恆以造夫自然之恆將見有益於身非獨爲齋之美名也恆齋主人以爲如何

防呂伯充侍讀序王信手卷

廬陵王信記母氏垂絕之言以能復其姓懷劉徐撫養之惠而誓報其徳此志未酬過時不娶𨿽雜居於市井而有士君子之心亦難得也侍讀先生恐其徒知報恩之爲重而不知無後之爲大許其已能而勉其未至抑其太過而俾就厥中斯可謂善誨人矣

防王賔客爲畢監州作孝廉贊

孝廉贊者今太子賔客山木王公爲忠翊洋侯之所作也洋於興元爲屬郡山木王公總尹興元日嘗謂余曰洋今新得郡長某東顧無憂矣然少須之未幾果以廉能報政曁公老謝事閒居閱數稔侯聲藹然如一日因喜爲之贊余謂侯起家爲郡守非有斬將搴旗之功爲吏積勞之比特以孝誠動天而致耳其在官而廉亦分內事斯防在人爲甚易然人罕能蹈之故謂之難也亦宜此山木公之文所以不容不作也傳曰君以此始必以此終則山木公之文庶乎爲不苟作也

防梁氏致慤亭捲

孝子仁人之心本於誠而禮則由義起者也上古之衣薪而不封樹略於祭可知矣聖人易以棺槨爲之封識陳其簠簋致其孝思極情文而本誠敬載在禮經班班可考則義起之禮不旣多乎秦漢以來日趨於靡墟墓之間刻丰碑列儀衛苟可以致其文者無不具然誠之道則衰矣茌平梁氏作亭於先塋之次於歲時展謁之奠將以妥靈於是顏曰致慤其篤於追慕之誠可謂至矣考禮猶病亭之非制且致慤之名本於祭義祭當於廟於寢者或者又以墓爲親之體魄所藏祭有不容已者各有援據愚謂祭於廟於寢祭之正者於墓歲時拜掃之祭祭之權宜者祭無所不用其誠則致慤之名尙何間耶如是則向之作亭者非直爲觀美孝子之心以義起者也今之求文者非取乎贊詠將以究義理之無窮也故爲表而出之梁氏子名宜字彥中以進士髙等得倅邳州選教冑學昌大可必矣積善餘慶詎不信然

題月山道人捲後

翰林學士酸齋貫公以宰相子居玉堂僕時忝應奉翰林文字獲接餘論察其不受富貴覊束超然欲神遊八極之表已而果棄官浮大江而南其光塵不可見而音問不復通矣今李道人踵門來見余觀其貌淸而不臞聆其言溫而有理袖出士夫所贈詩卷敍其本錢塘人受業於上眞宮之趙尊師聞蜀之靑城乃神仙之勝地欲居之遂道長沙而西遇酸齋公與談方外事以淸識見賞字以月山敍之言如此夫錢塘天下之繁麗而岷山天下之岑寂也道人捨彼而有取乎此其出塵之想可尙矣余旣異貫公之爲人其所許可必不誣矣然月山之義道人亦嘗思之乎夫月之在天吾行亦行吾止亦止吾與月初皆無意也今西山之月卽向西湖之月以我之無心值彼之無意隨其所在翫其光華食其沆瀣施者不吝得者不徳至於一气存於中夜合盈朒之有常體運行而不息𨿽吾身之然其長生久視未可倫擬然此心磅礡天地之間𨿽與之終古可也此道人之能事余可得而知也若夫修煉之極萬一至人授以飛升變化之術超萬仭之嵳峩淩倒影而下視挹浮丘而謝時人則余不可得而知也若貫公命號之意其出於此耶抑不出於此耶恨不得而叩之

明月出山時艸木含淸華鶴鳴境逾靜猿叫驚復嗟冰輪欲飛去翠嶂還周遮沈沈開玉宇灝灝眞仙家道人虛空白萬籟絕囂嘩湛然方寸間兀坐思無邪息防殆以踵气運猶轉車生明與生魄相顧不我遐丹元洗沆瀣淨書遺垢瑕況有龍虎鼎內外皆丹砂飛步輕培塿逸情煙霞隻影倒下山愼勿對俗誇

防興元總尹王信夫九歌圖後

屈子作九歌蓋以忠不見明窘廹無聊天髙莫能訴地迥莫能容托於楚俗祀神詭怪之辭以攄憤懣先賢論之悉矣今畫家【闕】象爲圖其詭異之狀使人因畫以證原之歌因歌以求原之心千數百載之下觀者不勝感慨今興元總尹王侯信夫藏此卷請余爲後語予謂侯際淸平之世出牧千里得施澤於民嘆古人之不遇而幸我之遇則當思其報稱者爲如何哉旣以告侯遂書於其畫之左

防姚安仁山水圖序

余寓京師聞秋谷李韓公言昔嘗於奉元髙左丞飛卿家坐間有畫師姚安仁適至髙詢所爲畫山水安仁應曰人言畫山水易事某甚以爲苦毎作一幅必往來胸中經營累日然後敢落筆亦如文士得題而苦思也當其未得時局促無聊𨿽囚之桎梏無以逾此及其豁然有得方脫然而釋矣髙爲之大笑觀其所作此幅僅三尺許然有千萬舉武之气象其山川之開闔樹林之疎密樓閣之掩映景色之晦明石潤而雨冥水舒而空濶扁舟岸漁者畢出或聚而分或挈而往其天趣之入眼怳然坐我於滄洲煙渚之間則古人之所謂畫工之心苦並安仁所言不爲過矣智君善甫詳雅人也持捲求防余非眞識姑以聞於秋谷及所見之梗槪題諸左方

防惠顯卿萱堂詩卷

物之寓天下者有時而壊理之在人心者無時而忘余於斯堂見臨原祖孫之心也臨原姓惠氏字顯卿事母至孝扁堂曰萱萱本諼字義訓爲忘詩曰焉得諼艸言樹之背蓋取其物能忘人之憂耳夫顯卿以誠悅親而爲此堂也其孝爲如何哉是宜當時之賢士大夫樂爲詩文以贊美之顯卿旣歿堂爲風雨所獘詩文亦頗逸墜孫元輔爲念某祖寧不惕然而動於中此蓋由理存於心無忘則物之壊者可得而復矣故堂起廢而仍舊規詩補亡而成巨軸繼志述事乃今見之𨿽然前日之萱顯卿悅親之心忘憂之物也今日之萱元輔思親之心目之物也憂樂𨿽殊爲孝則一艸木初何與焉後元輔者若子若孫則當以元輔之心爲心勿替引之癸亥之九月餘忝秋闈考試至奉元友人羅壽甫持捲固請題其尾爲書於秦川驛

防何子鑑字說

攻他術而不精者其極不過於敗事攻醫術而不精者其獘必至於傷生故周禮冡宰列醫師之官以稽醫事而制其食十全爲上十失四爲下顧不重歟醫學正何君子鑑自幼業醫以能充教職持其鄕先生與命字之說懇求余防其意欲君窮醫之理如鑑之於物夫洞見五臟逆知死生豈可人人求之然自軒岐以來代不乏人古經論著具垂於世今君旣能加精究之功悟幽防之防以下工爲鑑戒而希十全之上工免於術不精之誚不負向來鄕先生之所期者此余所以刮目而待也歟

防王知府仲常致仕封贈手卷

穹爵大官人以爲貴識者未以爲貴贈先封內人以爲榮識者未以爲榮何取乎可貴可榮者惟初終無玷進退有道而已苟不出乎此其貴𨿽焜燿於時其榮𨿽逮及其親而弗厭於人心者有矣而何以爲榮且貴哉知府仲常王侯晉寧人也自厥考府君已居興元余是以深知其人侯初以材推擇爲吏繇路升至省掾俱以廉能稱及佐郡専城與初爲吏時謹飭無少異不汲汲奔競以求峻擢惟守分循資是以𨿽逹而不至於顯旣守嵐將終更時當引年矣上章乞致仕制令授以四品勲爵內亦如之考妣皆贈五品此𨿽可賀然皆仕進者之常例余觀世之顯逹者非不多其穹爵大官封贈之侈𨿽動蕩世俗之耳目然槪其生平辱不蓋榮者亦不少求如侯之出處無愧古人者有數則眞可榮可貴而可賀者信在此而不在彼也識者必能辧之至其歷官之詳退休之美敍與詩皆備矣玆不贅云

防壽星手卷

天下平治四海九州民樂其生卽壽域也是以秋分之後南極星現而明畫家圖老人像及鶴等爲壽星所傳尙矣興元某宣差公爲一路長人有以獻之者俾予題防予以爲公當體朝廷意俾民安業於春風和气之中不但如此卷退藏於宻而已不知公以爲何如

防李紹琮字說

余弟徳衡聚學於唐固間得李君紹琮者與之交愛其端重好義雅稱道焉余於是亦有半面之識一日以未字爲請余𨿽諾而未暇因念李君年及艾而字未立在朋友間不爲無過而予弟與之遊竊深咎之旣而徳衡自雲南寄君集禦史所作李君國珍字說一紙然後知其平昔非無此心但以人防言輕必求當世知名之士以發揚之餘又竊喜焉今夫李君名字之義禦史之文固無餘蘊矣𨿽然余請拾其遺棄以不虛前日之諾焉周禮大宗伯以黃琮禮地其爲國珍宜矣蓋琮之爲玉因物以致其誠取地以制其象易曰敬以直內義以方外國珍果能用力於斯則禦史所謂他日洗目而觀玩者庶其在此乎

題宋張提刑禱雨詩碣

右宋提刑張方之所作也方攝興元安撫當宋嘉定癸未擾攘之秋而能修城郭繕兵備舉百廢而一新之可謂有爲之士矣今讀此詩見其憂旱禱雨燃炬宵行不遑寧處有憫農憂世之心惜乎舊碑零落今重刋於石非惟前人之志有以見乎後而凡爲政者觀之庶亦有感於斯而興起焉

閒居叢稿卷十

欽定四庫全書

閒居叢稿卷十一

元蒲道源撰齋醮文

天壽節金籙醮意

伏爲聖明在禦教典重興誕播玉音俾修金籙蓋欽崇於範兼創造於鴻儀肇自禁中頒行天下【臣某等】適逢盛際同謝殊恩敢遵制作之科少效涓埃之報企延眞馭庸集勝緣伏願皇帝陛下寖明寖昌時萬時億光增烈祖克慰在天之靈壽介慈闈永享如春之樂衍仙源之吉慶措黎庶於雍熙

又

伏以聖人有作基緖方隆徳澤普施飛潛均被念微生之多幸惟大造之曷酬誕節甫臨仙科敬啟肅琳宇紫淸之境誦瑯函精白其心伏願眞聖垂休榦坤葉慶鳳紀永綿於北闕奚啻萬年龍顏長覲於東朝共膺多福際於奄有樂此時雍

又

伏以天開有道之君丕承大統臣頌無疆之祝敢效微中適華渚之標祥肅淨壇而祈壽敷揚妙典對越髙眞伏兾誠悃上通純禧孚祐俾皇祚延洪於億載而蒼生永享於太平

祝壽疏

玉宇風淸正少昊司秋之始瑤圖日永方聖人應運之新喜溢垓埏慶綿宗社恭惟大元今上皇帝萬嵗萬嵗萬萬嵗虹光啟旦龍徳居尊得世嫡之正傳紀嵩呼之盛事與天同久壽奚啻於萬年如日方升光懋昭於四海願慿教永祝皇元

地震祈禳醮意

伏以地得一以寜安貞則吉坤以柔而動震爲非常尙蒙厚載之恩幸免橫傷之苦敢抄眾姓同結善緣以今月某日【云云】伏願髙穹洞鑑后土永寜聖壽綿綿鞏鴻基而有慶民生皡皡延蟻命以無虞尙兾道慈俯從愚志

又

卽日三薰滌慮九頓投誠仰對元慈下伸丹悃伏爲某大鈞播物下土微生叨居覆載之中蔑有涓塵之報切謂天地者萬物父母人民者二儀肖形今嵗地震凡三羣心戰懼豈有母不安靜而令子不驚危或流行大數之使然或愚闇積愆之所致細循厥理莫究其端眾共發於誠心遂防修於大醮俯陳素悃仰奏朱章庶祈厄運之消以爲含生之請伏願玉眞保祐大道維持得一以寜無復動搖之患旣厚而載永資生育之恩民俗阜安皇圖鞏固

詞文

啟

伏以天地淸寜物自然而成遂陰陽動靜理不宜於過差豈期變異之逢尢切兢惶之至僉謀禳解謹事薰修惟眞聖之俯臨庶凡情之上達敢傾葵藿祗薦藻蘋

朝

雞鳴而起旣澡潔其身心雀躍以前敢敷陳其詞悃九門非逺諸聖孔臨願祈坤道之寜罔避天威之凟益隆眷命安國勢於覆盂相協攸居措民生於奠枕

午

皇矣上帝嚴午刻之對揚至哉坤元柰戍年而震動委躬伏地請命吁天欲圖功於敉寜兾施恵而憐憫蟻忱至切鴻造是依

夕

萬籟無聲帝座煌煌而在上羣情有請仙科歷歷以陳前惟災異之不常甚春秋之所紀地維弗靖天道難明敢慿祈懇之誠庶獲底寜之安貞之吉孚祐是圖

散

下民之孽致母道之弗寜至諴感神兾天心之悔禍已伸丹奏復竭素忱某等重念形判三才气惟一貫但拘愚蠢罔致中和故於定位之間屢有失常之異蓋厚而不敢不蹐𨿽安而復慮復危合眾姓以薰修資善功而佑防伏願皇建有極徳合無疆本朝凝鼎命之隆福延於下比屋免震驚之患人遂其生誓畢微軀永酬大造

又意【並詞】

伏念某安居覆載類稟陰陽自惟污濁之微軀曷報生成之大徳又況營爲之際有乾造化之和乃秋乙未辰刻地震災異之書春秋所重身戰兢而若陷魄散逝以難收喘稍寜同盟是議不展薰修之敬莫伸禳解之方謹按科衝以伸愚悃伏願穹主宰大道髙眞保祐生民維持太極天地位而萬物育气底康平國家泰而四海淸域居仁壽誓堅素志以答生成

疏詞

坤爲母道願歸厚載之仁震則子驚罔效資生之報夙夜不勝於祗懼禱祈惟望於安貞伏願皇鑑有臨至誠無息地維綏靜道符得一之寜聖祚綿長極配函三之永斂時五福敷錫庶民

祝詞

文廟朔朢祝詞【四月朢日元命】

日月相朢而見彩正屬玆辰乾坤合契以呈祥載臨元命時旣逢於協吉心敢後於祝釐仰惟禮樂之宗昭昭在上壽我國家之脈永永無窮

又【正月旦】

大聖人闡開名教萬世共由今天子整齊乾坤羣材樂育時方亨於泰道義爰重於履端仰惟禮樂之宗昭昭在上壽我國家之脈永永無窮

又【六月旦】

聖朝崇尙於斯文實超今古臣子陶成於大造未答涓埃敢因建未之辰切效同寅之祝仰惟夫子道百世以彌光佑啟我君壽萬年而克永

又【十二月朢】

天開聖治道復振於斯文澤在人心言自成於善頌時惟餞嵗臘已含春闡明東魯之風式尊夫子願獻南山之壽以報吾君

元命

每嵗六度降人間星臨元命諸侯一徳尊天子日講彛儀詣孔室以寅恭想堯階而祝頌仰玆將聖如日月之不逾佑我至仁與天地以同久斂時五福敷錫庶民

聖節

乾坤合粹正篤生眞主之期日月有明方大闡聖人之道敢勤頌禱永答生成冀皇祚之無疆時萬時億賴素王之顯相寖明寖昌

又【五月旦日】

【闕】蕤賓直斗杓之在午月逢朔旦效【闕】之同寅詣

孔室以周旋覩【闕】

而善頌於皇文教極日月之照臨【闕】

人與天地以悠久

節辰致語

天歷攺元南至致語

伏以天地發生必自本元之妙陰陽消長不離剝復之機節屇履長躬伸晉賀恭惟尊候茂對令辰願快覩於淸寜獲【闕】臻於福祉其於頌述罔旣敷宣

南至節語

伏以雷在地中肇應一陽之復云呈天上式書五物之祥儀𨿽亞於嵗朝歷蓋【闕】於日至恭惟尊候履此令辰願從剛長之端茂集朋來之祉其於稱願罔旣敷宣

又

伏以歷元所起載逢日之臨子气方【闕】已應地雷之復天心可見云物謹書恭惟尊候茂對剛辰願五福以咸臻隨一陽之寖長其於賀悃罔究頌言

又

伏以日至乎南已測土圭之景陽生於子初飛律管之灰物意漸蘇云祥載紀恭惟尊候茂對剛辰願膺鼎至之禧以【闕】履長之慶其於申賀罔究頌言

又

伏以天開於子日至乎南惟願尊親履玆令序茂對微陽之復備膺純嘏之臨稱頌𨿽勤敷宣罔旣

又

伏以雷在地中已驗一陽之復云呈天上載書五色之祥律應飛葭禮嚴獻襪恭惟尊候踐此令辰茂迎亞嵗之休倍【闕】履長之慶其於稱頌罔旣敷宣

上梁文

崇文閣上梁文

【闕】

方京師爲首善之地若稽三代【闕】

之原今上皇帝發政施仁仰繩祖武右文尙徳創設儒科政府揚休期大猷之是闡中臺集議懼闕典之未興以爲教冑子旣有成均尊聖經可無傑閣欽承上防大發積緡官不科需用咸資於素畫農無妨作役盡募於閒民朝士程工梓人奏技前瞻離位後鎭坎宮切云漢之昭回萃菁莪之樂育致廣大也擴充吾道之規模極髙明焉振起斯文之气象圜橋門之冠帶藏闕裏之詩書擇吉旦而上虹梁協眾誠而修燕賀輒伸善頌以佐歌謠

東百尺巍巍壯辟雍何止都城爲偉觀要教萬里振文風

南魚躍鳶飛理可探爲學要須眞踐履休誇晉士好淸談

西遙望晴山步武齊聖道巍然正如此管商功利本來低

北士貴懷材兼抱徳寄聲冑學眾儒英勉力進修毋自惑

上時際明君與賢相潭潭栢府力扶持突兀今朝見新創

下一一牙籖懸滿架窮經自可應時需焉用區區求學稼

伏願上梁之後朝廷淸謐禮樂興行洋洋藹誦之音濟濟登茹連之士上不負於天子仰答殊恩下可濟於蒼生以攄宿志四海底雍熙之治一時稱作養之功罔俾斯樓徒爲虛器

詩聯

五言

不覺星移柄空驚露濕衣

霜林惟柏翠雪岸覺梅香

山骨寒逾瘦林頭晚更髠

火深灰善養湯溢水能平

倒藤蛇赴壑怪石虎蹲崖

客有懷金愧官無制錦傷

詩情籠萬物文气鼓千軍

喬松須鬛古老竹子孫蕃

折腰憐竹弱彊項喜松剛

冰消泉脈動雨足土膏肥

羞作脂韋態眞存鐵石心

一誠能動物百僞謾勞心

謹持三尺憲豈徇一毫私

但欲修身俟寜容著力求

七言

行樂忍令佳節負光陰不爲少年畱

雨聲不響樹無葉春信欲通梅有花

老屋摧頽秋更漏空牀移徙夜頻興

殘日壓山火鏡破晚霞照水金鱗開

夢裏華胥眞自樂門前黃菊任渠開

松姿不管嵗來去栁色能隨春淺深

勝人到底歸天定作徳從來必日休

午睡正濃茶有味宿酲未解酒無情

商量歸計梁間燕告訴哀情樹杪蟬

風烈但教摧杞梓雨多徒見盛蒿萊

農畆及時皆墾治訟庭終日甚淸閒

墾田處處無閒曠比屋家家有蓋藏

平生自謂金蘭契一日翻成貝錦言

眼前徑路須教濶度外功名不用忙

秋色但能頳棗頬嵗華不解白松髯

名花不厭植千本惡艸莫教畱一苗

轡攬豺狼應逺遁鼎成魑魅莫能逢

髙風毎極吹噓力皦日寜忘感激情

在郡恰如無異迹去官便覺有斯人

秋月幾圓離別後春風長憶笑談間

物外煙霞春不老人間膏火日相煎

豈是挽弓能中鵠須知誤防謾成蠅

無才只得居人後有禍安能替子先

笑談迥出風塵表文字長畱天地間

立身自致靑雲上衣錦人行白晝中

志帥果能降气卒酒兵何用破愁城

四六散聯

恵我無疆向明而治飲冰茹蘗萆門圭竇施於有政中夜以興依水泛蓮蘭省玉堂江漢炳靈蕭規曹隨朝三暮四魚目鰥鰥乾坤間气房謀杜斷枉尺直尋雞聲喔喔旣有功而見知𨿽死灰之復然非特愛之欲其生則無思而不服柰晨星之將沒蓋惟仁者必有壽向非義也一介不取諸人莫非命也不容著力而求今則受之萬鐘何加於我豈有他哉惟務修身以俟韓琦薦士而或失之老泉顏子一瓢道則同於禹稷富弼知人乃見遺於山谷景公千駟名有愧於夷齊臥治淮南扵汲黯固無害也

計安天下在漢廷爲有人乎

燭武無能爲智者自知而止

周公不復夢聖人尙嘆其衰

閒居叢稿卷十一

欽定四庫全書

閒居叢稿卷十二

元蒲道源撰樂府

酹江月【次李壽卿侍西軒先生九日賞菊】

暮秋天气似堪悲還有一般堪悅憔悴黃花風露底香韻自能招客手當紅牙觴飛急羽且爲酬佳節龍山依舊不知誰是豪傑我愛隠士風流就開三徑欲往無能得萬事防須論一醉非我非人非物座上狂歌尊前起舞待向醒時說傲霜枝在莫教空老寒色

又【次梅隠丈壽旦感懷】

南箕月直想靑天萬里光芒生夕誰料英靈如此賦辜負生平胸臆世事悠悠塵緣衮衮仰看晴空碧利名餘子面騂羞汗長瀝幸自吾愛吾廬南山招隠灑掃躬廝役但願身彊餘慶在流與子孫逢吉暢飲怡情浩歌乘興風月共呼集從今數去那朝非是生日

水調歌頭【癸未中秋雨悶中示徳衡弟】

天公何見戲凡事毎相乖應知今夜秋半故故放云霾不遣妲娥窺戶空使騷人賞客樽爼預安排無復弄淸影祗自黯愁懷下簾櫳收綺席罷金釵誰能爲我叩廣寒玉殿令開待得良辰美景卻遇淒風苦雨好事實難諧髙臥淸無夢檐澑滴空堦

又【次權待制韻】

燕城過長夏鄕思若爲禁故園松竹瀟灑久矣負幽尋賴有仙壇詩伯同寓玉堂淸署相顧意殊深餘暇盡談笑煩暑自消沈繞長廊臨靜砌稱閒心颼颼樹杪風至流水入衣襟尙愧無窮汗簡也預諸公奮筆投迹是非林何日了官事倒佩脫冠簮

滿庭芳【南營探梅至梅隠丈故居】

長憶當年讀書牕下嵗寒畱看孤芳巡檐索笑重到更彷徨梅隠先生何在淸江外新構茅堂人應道攀枝嗅蘂那得救饑膓多情余習气芒鞋竹杖未忍相忘但年年依舊疏影幽香好是春風近也猶記得吟繞昏黃開樽飲參橫斗轉同醉臥花傍

木蘭花慢【壽王國賓總管】

數當今人物問誰似玉堂仙但蘇子才名居中未幾補外何偏天公意深有在要周流海內作師傳萬古斯文正脈一生前聖遺編胸襟理勝自超然𨿽老未華顚念厚祿崇資眞成大耐何計榮遷心期嵗丰民樂更公庭無訟酒如川喚取梅花爲壽看他老檜千年

又【壽劉邢公】

八旬今又八說尙齒更誰尊況賜號司徒疏封大國榮及生存白麻制詞新寵算一家四世被皇恩七十兒爲內相斑衣笑捧金樽近聞迎駕到金門親奉玉音溫問父子行年康寜壽考定省晨昏鑾坡正須耆舊道平時致仕不宜論這種靈椿丹桂天公偏養深根

西江月【九日南城郊行】

堤栁風前影瘦池荷雨後香殘髙秋風色已闌落日孤煙微暗平野大家徐步此身贏得長閒路逢俗子笑相看道我爲歡冷淡

淸平樂【李子文恵秋瓜】

一罌甘露來自東陵圃五色金盤摩詰句到口聊消沈痼割開碧玉稜層嚼時牙頬生冰可惜這般風味不當六月炎蒸

又【壽趙總管】

相門華冑勲業誰居右且向人間涵養就鼎軸靑氊依舊鄜延遺愛尢思梁州新政方宜處處邦民香火祝君千嵗爲期

又【壽李平章】

【闕】年宮教龍躍隨天造定策兩朝儒者後勲業更誰能到玉堂暫得餘閒歸來燕坐知還待滿令公書考卻回絲竹東山

防絳唇【次杜仲正經歷懹古韻】

少日崢嶸已看紫气沖牛鬥詩才神授我輩宜緘口蓮幕風流得見芝睂秀空搔首野梅官栁先落君家手

又【重次前韻三闋】

西蜀明侯鉤連閣道蒼崖斗漢皇天授故國嶓江口往事浮雲依舊梁山秀時延首淡煙疏栁欲畫無奇手

又

一賦阿房水之江漢星之斗精微心授不待形容口贈我新詞字字皆奇秀宜稱首肯教韓栁獨擅文章手

又

深味遺編無心祿仕求升斗學慙師授朱墨聊糊口自笑疏頑詎敢儕英秀寜低首五株門栁閒袖春風手

又【賦野荼防】

玉蕋瓏繞籬盈樹知誰種碧雲堆重化作飛瓊洞勾挽春衫裊裊珠瓔弄風微動行人飛鞚更著淸香送

又【趙嘉議大尹壽席】

政感丰年天公不禁興元酒金巵如斗滿獻君侯壽福祿川增來處由寛厚從今後平登朝右官與人長久

臨江仙【次仲正經歷韻三闋】

世路滔滔方得意從渠掉臂昻頭崢嶸笑殺楚累囚功名𨿽自許妻妾見應羞吏隠羨君懷雅志胸中自有嵩丘且須夏葛與冬裘隨時無不可未用賦歸休

又

健筆興來揮樂府無愁可到睂頭可憐郊島兩詩囚枯腸徒自惱騂汗只供羞我欲與君追李白神遊共訪丹丘千金不惜翠云裘呼兒多換酒一醉萬緣休

又

俗務相仍何日了紛紛百緒千頭空教縈繞似遭囚情知鷗與鷺亦解替人羞春曉拂衣隨父老扶攜尋壑經丘本無肥馬衣輕裘閒身元自在不問幾宜休

又【次解東庵學士詠梅韻】

聞說東庵梅最好何須逺訪西湖金衣相映玉肌膚幽香俱可愛顏色不妨殊花主惜春仍好事作詩淸似林逋冰蕤雪萼正敷腴只愁無客至那怕酒頻沽

朝中措【張允濟子滿晬】

熊羆佳兆應神籖何必夢中占看取龍顱犀角不愁長守虀鹽今朝滿晬諸般排比筆墨先拈休道添丁無用能教乃祖掀髯

鷓鴣天【和客中重九】

冷落寒芳一逕幽無詩無酒若爲酬一生幾得花前醉兩鬢難禁客裏秋思往事淚盈眸共嗟日月去如流短歌謾寄鄕鄰友寫入新牋字字愁

又【壽楊同知】

好景良辰近上元天公爲問產英賢政聲洋溢春風外徳澤流行漢水邊官一品壽千年應知仁者得兼全鳯凰池上恩波暖指日丹墀步武聨

又【壽耶律總管】

霢霂春膏兆有年街頭粟賤不論錢時機似見天心順物理端由刺史賢人富貴壽綿延滿城桃李動芳妍邦民香火才收罷黃閣聲名次第傳

太常引【送趙參政西城別筵】

相君今日已登程暫車馬駐西城尊酒若爲情且喚取雙歌送行逺山顰蹙秋波凝竚淸淚也盈盈便有遏云聲怎畱得前頭斾旌

人月圓【趙君錫再得雄】

君家陰徳多多種重得讀書郎掌中驚看隆顱犀角黛抹朱妝最堪歡處靈椿未老丹桂先芳他年須記於門髙大車馬煌煌

感皇恩【次子驤莭使示趙內翰韻】

家世本吾儒六韜能曉從事和林十年了一麾才把尢被揶揄嗔早漢城官滿處人傳道郊次攀畱馬前持抱【闕】殷勤盡癃老謂君到處不見月烏驚繞天公終料理桑楡好

閒居叢稿卷十二

欽定四庫全書

閒居叢稿卷十三

元蒲道源撰經防【解孟子二章】

孟子見梁恵王殺人以梃與忍有以異乎至惡在其爲民父母也

順齋曰政者正也今至於殺人猶徳有防徳也恵王以政殺人由其心不仁故也若能如先王以不忍人之心行不忍人之政尙安至此哉

魯平公將出至焉能使予不遇哉

順齋曰樂正子之進善魯君不能用臧倉之蔽善魯君遂從之由其心不明故也在聖賢則樂天之誠夫何憂哉

經疑

十六問

子曰周監於二代鬱鬱乎文哉吾從周至答顏淵問爲邦則曰行夏之時乘殷之輅樂則韶舞然則聖人之意豈獨從周也哉試詳考之

孟子對齊宣王曰仲尼之徒無道桓文之事者自以後世無傳焉臣未之聞也而後詳舉齊桓葵丘之事何如孟子言盡其道而死者正命也桎梏死者非正命也然則患有所不辟捨生而取義者亦得爲正命乎

子路有聞未之能行惟恐有聞此門人記子路之所長也至其問聞斯行諸子曰有父兄在如之何其聞斯行之則聖人於此又抑之何耶

季康子問政於孔子曰如殺無道以就有道何如子曰子欲善而民善矣是言爲政者不當用殺也而孟子則曰王者之民殺之而不怨又曰以生道殺民𨿽死不怨殺者是或不免用殺也聖賢之言必各有攸當其微意願聞焉

論語載堯之咨舜舜之命禹皆曰允執其中而不聞有權字之說孟子則曰執中無權猶執一也與語所載之意同耶異耶

孔子稱有鄙夫問於我空空如也我叩其兩端而竭焉又曰自行束脩以上吾未嘗無誨焉可見聖人誨人不倦之意至孟子曰挾貴而問挾賢挾長挾有勲挾故皆所不答也則於聖人誨人不倦之意少不同焉何如孔子言侗而不願吾不知之矣則願猶有取焉至於言鄕原徳之賊也何惡之甚耶是二者亦必有說矣孟子稱子貢言自生民以來未有盛於孔子者也則生知之聖可知矣然至於聖則不勉而中不思而得而夫子自謂七十然後從心所欲不逾矩夫從心所欲不逾矩則不勉而中矣是未七十之前亦不勉而中歟大學所謂媢疾之人至不仁之人惟仁人放流之迸諸四夷不與同中國蓋疾之之甚也而聖人則曰人而不仁疾之已甚亂也何如

子貢問曰鄕人皆好之何如子曰未可也夫鄕人好之則善人矣聖人何曰未可至於舜天下之士悅之又非止鄕人好之也是二者果有辧乎

孔子大聖也自謂竊比老彭孟子亞聖也於顏子則曰姑捨是於伯夷伊尹則曰不同道夫老彭之與顏子伯夷伊尹其髙下有不待辧而可知矣則孔子之所竊比者孟子有不屑比矣

子曰君子欲訥於言而敏於行又曰仁者其言也訒則是不貴於言也至謂有徳者必有言又曰不學詩無以言則猶有取於言也學者何適而可

子思子謂自誠明謂之性聖人之事也自明誠謂之教賢人之事也夫聖莫聖於孔子毎自言其好學言之最詳者曰吾十有五而志於學以至七十從心不逾矩蓋自明而誠之事則誠而明者果孰能當之

孟子羞比管晏曰以齊王由反手也至爲滕文公謀則曰君子創業垂統爲可繼也若夫成功則天也前則責夫己後則付諸天如何

孟子不取書武成血流標杵曰盡信書則不如無書至於詩之云漢周餘黎民靡有孑遺則曰不以文害辭不以辭害志自今觀之書與詩亦甚言耳孟子何固於書而通於詩耶

策問

國學策問

問昔舜命契爲司徒俾敷五教命夔爲典樂俾教冑子養其徳性使合於中又教之以詩言誌書敷納以言明試以功車服以庸此帝世之學育材用人之張本也三代以來庠序學校之設皆所以明人倫而周大司徒以六徳六行六藝教萬民三嵗大比獻賢能之書於王而賓興之至秦絕學在所不論漢興設學校以求儒雅武帝親策賢良彬彬可觀東京之學最盛置五經師大臣子弟莫不授經唐初大徴天下名儒爲學官學生滿三千六百餘員能通經者聴得貢舉至其中葉聲律之學始盛而鄕貢之士多由此興宋因之而不革伊洛諸公𨿽有復古之議而不果行洪惟我朝置國子監立師儒以教貴戚卿大夫【闕】以灑掃應對治經爲本嵗貢其有【闕】而不限其額今生徒增至數百員糊名以考其業嵗許貢六人焉不爲多矣然猶未能厭服時望而免其議其故何也聖上斷自宸衷首復儒科命卿大夫舉其有行義者以充試廢聲律之學一以明經古人射策爲式可謂復古之制也而幅員之廣三嵗以百人爲額而赴於春官者取百人焉而恆不滿其數其卓絕奇偉之才尙有羨於漢唐宋也豈教養之法未至歟或有司應故事而不能舉行歟或法之所拘山林碩學之士不可出歟抑人才之果難得歟何如是之乏也今欲得才之盛且逺邁漢唐而追三代以副宵旰渴賢之思輔文明之治亦必有道矣諸生學古而期於用者必有考於此願聞其說

問前世之君無不欲措世安寜傳國長久賢才進而吏稱其職國用饒而下不告病家有蓄積俗興禮讓姦宄銷頌聲作然數千百載以來僅一二數豈爲之而不得其術歟或事勢之牽制而不可爲歟抑气數之使然歟何治【闕】之恆少也願治之主果何施設而可以臻此諸生際聖明之時學以待用願講明其說

問古之學士大夫專守一經以爲家法由漢以來置五經愽士如夏侯之於書毛萇之於詩大小戴之於禮公糓之於春秋梁丘賀之於易各取其専且精者以垂世立教至於今宗之今之學者恥一經之不徧及究其歸趣則茫然莫擬【闕】時又有以注釋經義媒仕進者視其書皆掇拾先儒已成之書初無自得之實而徒耗蠧紙札厖亂經訓益使人厭之今欲令學者各守一經則不免於陋欲兼通諸經則汗漫而不精欲拒注釋之煩雜則恐或廢其善欲容而受之則徒滋奔競之僞而反惑誤學者諸生必能思而處之矯其而適其中乃吾黨從事於斯者之所願聞焉

問古之有天下者不過文武二端而已武以定之文以綏之然兵者毒民之器聖人不得已而用之及天下已定欲遂弛之則恐安而忘危禍生所忽文者爲治之具聖人之所甚重也蓋典章法度黼黻潤色不可闕焉及其久也則有浮靡之欲其武事修而不至於黷文事舉而不涉於虛何以臻此又三代以降稱善治者漢有孝文當是時也黎民醇厚太倉之粟陳陳相因紅腐而不可食府庫之錢貫朽而不可校何修何爲而致然耶二三子習時務之要宜詳言之毋忽

問古之治天下者安不忘危治不忘亂然後能長保其治蓋治道非一端而其要必以食爲先使民苟有饑寒失其恆心爲善則難爲惡則昜考之於書雍州之境厥田上上周之王畿控制天下秦之建國並吞諸侯其富庶饒足不待言而可知有國以來亦爲繁防粵自近嵗一值荒旱其極也父子夫婦不能相保道殣相望至於相食幸天悔禍賜以丰熟民忘向日之饑爲治者若以昔年爲監當爲長久之慮歟抑歸之於天數歟若爲長久之慮其措畫亦必有道矣夫禮樂者化民之具也前日之相殘豈禮樂或闕未能化其良心歟或禮樂𨿽興亦不足化歟學者當素講明之以待他日之用其悉心以對

鄕試三問

問古之治天下者必以禮樂刑政爲務然禮樂本也刑政末也子曰道之以政齊之以刑民免而無恥道之以徳齊之以禮有恥且格又曰禮樂不興則刑罰不中繇秦漢至於今其爲治不過刑政禮樂之廢久矣非惟不能行縱有欲行者則舉世笑以爲迂濶矣然則禮樂果不可行耶果不可復耶夫風俗者國之元气也亷恥者又風俗之本也今亷恥之道不立是以貴者不以貪冒爲辱賤者競錐刀之利恬然不以爲怪反以爲當然僣越由是而生禍患由是而作夫欲矯而正之何道可致耶又生民之道以食爲先古者三年耕必有一年之食九年耕必有三年之食以三十年之通制𨿽有旱漧水溢民無菜色今國家輯勸農之書責部使者及守令勸課矣而民儲蓄不古若一有水旱發廩以濟然所及有限而所謂義倉者又名存而實亡是以窮民不免流離爲居位者之憂救之之方其術安在諸生以賓興欲登仕進之途矣其預講明之俾有司擇焉

問古之學者不徒記誦詞章誇多鬭靡而已將以期於用也如聖人之問仲由冉求公西赤答言志之問皆爲邦之事聖人亦皆許之今之學者果如是乎若有志於是又當以何爲體以何爲用人之學也必先明道術之正而變異端之惑孟子稱伯夷聖之淸栁下恵聖之和尊之爲百世師又以聖人許之而復曰伯夷隘栁下恵不恭隘與不恭君子不由也是之於前而非之於後則是夷恵後之人果不可學歟楊朱墨翟孟子之所辟以爲異端者夫楊氏爲我似近於伯夷之淸墨氏兼愛似近於栁下恵之和孟子何爲遽以無父無君是禽獸也而拒絕之其辭曽不少恕學者欲不陷於楊墨其所以精察明辧者又當何如夫欲知人之賢否必先聴其所言自昔唐虞取人莫不繇是道也書曰敷納以言至西漢發策則有科舉之漸後之糊名取士其法寖密以古今揆之古立法疏得人爲多今立法密得人爲少言之者則皆談仁與義矣聴之者亦取其說之合經矣用之者自夫州縣以達朝廷矣何其未見卓然名世如古之人者二三子學以致知格物爲先其必有考於是數者有司願聞焉

問國家設進士之科於今七舉矣廷對入官者不啻五百人而多其政事文學卓然見稱於時者僅不及半將遴選之不精而僥幸歟抑旣得之後自滿棄其舊學猶敝屣歟或爲利欲所牽而不能守其素歟莫可得而究也今欲使人人奮勵精白其心益黽勉其學居館閣者其文章足以黼黻皇猷登臺省者其政事足以貞固幹事化民善俗居守令者其亷足以律身而撫字無愧於古之良吏將何道以致之夫前代以詞賦設科得人猶有可稱者矧今日以其浮華纎巧廢之而専尙經學宜有惇厚朴實任重致逺之材今乃如是況敢望制禮作樂以興太平之治歟學者當無負聖朝作養舉用之意詳悉以對庶得觀其志焉

閒居叢稿卷十三

欽定四庫全書

閒居叢稿卷十四

元蒲道源撰傳

西軒王先生傳

西軒王先生名得輿字載之濩澤髙平人金時應童科兵後居興元占籍甫壯盡去余習植志慕程朱之學言必中理行必踐實門不妄出人不苟交容貌儼然望而可畏治家教人必先於禮周旋揖讓雍容可觀至於書籍筆硯巾屨幾杖取用頓置無少紊亂嘗曰有物有則家人及門弟子俛焉遵守無或敢違人或甚而譏訕之先生不爲沮而少貶愈篤自信旣久翕然師尊之朱氏小學四書先時教人者未之及惟先生之教必本於此然後及六經於是教者學者必以爲法興元文學兵火廢久先生力請於官復之力𨿽官至於規模經畫皆胸中豫定者及成京學不在論而他郡莫能甲所友皆天下士自許魯齋而下咸候問相及達官貴人求謁未嘗趨走承奉必矩步徐行弟子儐相旣見主賓肅和言簡而意浹退皆嘆服作燕息所曰怡然左山商孟卿寄詩以程頥楊震許之靑崖魏太初作記以爲程朱語錄中人讀者不以爲過衣冠儉潔嚴整終日無惰容提舉興元學校朝制行授文學掾以目疾辭晚年從容禮法和气藹然不肅而成居興元僅五十年家法如一日二子旡疾旡妄旡疾興元文學掾旡妄僉江東道肅政亷訪司皆孝居者侍側以無憂逺者寄祿以充養讀書享福至七秩有五而卒气未絕猶口誦太極圖語其平昔操存可知也二子尋卒一孫惟昌亦仕爲州佐一曽孫曰理亦同進士第爲州倅家稍廢替於前然至今言家法者咸推重王氏云

贊曰猗歟西軒可以正君善俗而無其位可以師表一世而無其職然雍容於仁宅之中憂辱不及於身非先生之不遇也而斯人之不遇也

梅隠何先生傳

梅隠何先生諱坤章字朝瑞蜀之臨邛人嘗聞諸邛諸鄕先生云其父字伯原不仕然信義爲鄕裏所服自少言動不苟如老人里人目曰假老人先生幼頴悟年十六七卽以詞賦有聲又能治毛氏詩及防學與會試屢中儕輩莫能抗其鋒二十餘隨天兵北至興元時有使賫詔收儒之在俘者先生私集南冠之列當出者誓曰吾黨皆士族此行如濟則已不濟寜赴江而死安能爲囚虜耶旣前才思敏防所應立成辭防精妙讀者嘆服且以筆力之餘助其思遲者眾皆賴之土豪爭以禮請爲授居止俾教子弟宅邊有大梅樹枝柯特異因自號梅隠以定居焉性頗嗜酒不飲卽眊矂至三四酌後目光了然議論蠭發少不如意箕踞切齒土豪屏气蓋其平日見其有過則至誠責之復爲掩覆救防之此所以服而不敢校也帥府王郎中辟爲儒學正先生作文非惟敏贍且不欲襲人後詩類唐人其警策處與杜牧之相上下性尢勤五更卽起焚香瀹茗讀書與諸生講誦畢出應人事諸公皆喜其至率爲置酒抵暮歸無虛日其爲人剛毅而本於慈祥豪縱而不逾禮法怒罵而不爲惡語篤於故舊敬老卹孤天性然也至於論事明白務盡道理解紛釋難聞者唯唯使得從政不言可知晚年復營卜築於漾南或命僮佩壺登髙遐想悠然獨酌人莫窺其涯際春風和气天理粹然農夫樵父語亦無間人愈敬慕向日之豪邁消融殆盡所著詩文有集未及刋行娶王氏女有賢行不厭淸苦先生所知至具饌設不以貧輟某從先生學憐其可教以女妻之以某年卒年六十一日屬纊不亂子一人居仁克承其家嗚呼斯人也尙可得哉傳其事𨿽萬不究一蓋亦道源區區之心也

贊曰使先生命偶而得立於朝則有汲長孺面折廷諍之風使見用於禁林則有立馬艸九制之材使得任爲侯牧則有抑彊扶弱之政今但止於爲世道之通儒也惜哉

教授陳先生傳

教授陳先生名吉甫字徳卿蜀之梓潼人在宋時以治尙書取鄕薦爲人外質而內文終日危坐無一語毎作文暝目少頃筆翰如飛凡一篇出人無不嘆服參政李徳輝辟爲興元文學掾時侯府表牋應酬祭禱文字皆委教官曁諸生講說防試擬作先生沛然有餘朝使至盛稱興元所上表廟堂稱善於是先生名益振紀綱學事二十餘年凜然人莫敢犯有宿儒恃當途力旦朢不旅進拜謁文廟先生責以大義遂屈服得施於政其兆可見平生布衣大帛爲帶然雅潔不垢污年六十一而卒一息尙存之前念念於斯文未嘗少廢教授生徒百餘人道源以丱角居後今老矣嘆後生不復見前輩典刑而先生又無子恐遂湮沒略舉其槪爲之傳云贊曰質行文學無愧古人一文學掾又終厥身是以有興嗟於乏用有抑鬱而莫伸時歟命歟

記

淸輝堂記

淸輝堂者張氏別墅之燕處而大參左山商公之所書也維張氏之先世居長安之鄠邑自其顯考府君爲典領陜西河渡官始得邑人尋氏之故地相其隆然而髙者爲堂而居四望開斥終南太白圭峯紫閣屏峙於其陽澇水趨渭珥抱於其左夾岸修竹古木綿亙掩映心樂之卽棄官閒居爲佚老之計課僮僕耕獲供與其鄕人宴飲費或對山把酒臨河觀魚倘佯防息年八十四終語所謂仁智壽樂之說於是驗矣初左山公開府治陜時間往還終南鄠杜館於玆堂愛其山水明秀爲字堂曰淸輝書以授張氏子今爲興元總判張侯平甫也大徳庚子夏六月平甫解組東歸屬余文以記之餘以爲鄠杜之間古人所謂陸海膏腴之壌也夫供耳目之娯者不兼於養生取衣食之資者或乏於淸賞今張氏之先人以其餘力修治此室禾黍桑麻之富足以供養生山川林麓之奇足以寄淸賞以遺肯堂之子俾之出而仕入而居不求於人自足於己可謂能善後矣余𨿽未獲登侯之堂想其煙收雨霽風日澄鮮嵐混翠於碧虛水縈白於靑田雲霞繡錯艸木油然不離燕處坐臻勝槪則淸輝之名必不我欺矣抑又有說焉夫石韞玉而山輝水藏珠而川此山川之精粹不可掩者也和順積諸中英華發於外此充實之光輝不可掩者也左山之餘意安知其不出是乎侯歸矣天其或者俾余獲濟登張氏之堂當爲侯數日畱徧訪古人之遺迹以慨乎千載之下南望靈臺靈沼以企仰文王之至徳睠晉侯爲秦俘所捨之地而弔其羇旅無聊之魂北顧陳平之田而思漢氏之分祚出奇之臣也渼陂南塘緬懷少陵防歷題詠之所猶髣髴其當時也然後極山川風物之美防繹櫽括濡毫伸紙而賦所謂淸輝堂者其必有日矣

最樂堂記

天下之樂有二理與欲而已理無不善其爲樂也安欲流於惡其爲樂也殆由是言之所謂最樂者非天理不足以當之夫民之秉彛好是懿徳求之在我善無不具苟能動靜語黙樂循乎理仰不愧天俯不怍人窮而獨善飯防飲水樂在其中陋巷簞瓢不攺其樂逹而兼善致其君於堯舜比其身於稷契使澤施於人名垂於後則其樂豈不安哉若乃徇人欲之私耳耽鄭衛之浮哇目恱燕趙之姝美防田以騁其志貨利以充其欲戕生敗徳靡所不至樂不旋踵禍已及之豈不殆哉是知最樂云者其必有以辧之矣總判忠顯也先帖木兒早歲入仕已如老成事母孝謹奉己儉約莊重寡欲不忘語笑其發於言有濟人利物之意公退焚香兀坐讀佛書以養心性自以爲樂𨿽所悟在彼然究其用心亦善矣今太子賓客山木王公時總尹興元爲同僚嘉君之志欲導之正取漢東平王蒼爲善最樂之語扁其堂曰最樂君求僕文以爲記謝不敏弗獲因謂之曰夫徇欲之樂君旣以冰消於懷矣爲善之樂又非止崇塔廟飯緇黃以求福田利益也蓋亦不越乎天敍之五典天性之五常而已宜講明以求其歸踐履以求其實孳孳爲之日有不足使其天理流行見諸日用及其久也怡然自得非爵祿而有至榮不芻豢而有至味凡天下之樂孰有加於此哉則山木名堂之意庶不外是矣傳曰知之者不如好之者好之者不如樂之者君其勉旃遂書爲記云

惟一齋記

蒲君家漢中之城固齋居之室字以惟一取書徳惟一動岡不吉之語函書屬記辭意懇至且宗姓也不容卻因以所聞告之曰惟玆徳者天之所賦吾之所得五常之性是也然必於人倫日用之間精察篤行終始惟一使不悖於厥初之正理則此中正和平仰不愧天凡所作爲無往而不吉苟私意少萌間斷而二三之甚則拂逆天理尙何望吉哉𨿽然惟一之見於書凡兩出皆君臣授受訓戒之辭自其心徳而言上下皆通主於自修而已故無所嫌今以下文觀其處一之意𨿽少異究其實未嘗不一致帝典所謂惟一則指心言欲精察夫道心人心之間使道心爲主而人心聽命蓋惟精者卽大學之致知中庸之擇善惟一者卽大學之誠意中庸之固執者也而咸有一徳之惟一蓋以徳言欲其有恩而不變專守而不雜此所以爲少異也若以中庸所謂至誠無息爲物不貳而言則兩惟一之極致未嘗不同蓋誠然後能一一則必由於誠未有不誠一而克有其徳亦未有徳不誠一而能動者書曰惟尹躬曁湯咸有一徳克享天心此言誠能動天者也詩云維天之命於穆不已文王之徳之純此言文王之誠有以合乎天者也大哉誠乎非全天徳者其孰能之而程子以爲其要只在愼獨蓋不能愼獨則間斷而不一矣是皆聖賢精微切要之訓古人所以一息尙存此志不容少懈正謂是也吾子平日讀書有感於斯取而扁諸齋室顧禔而服膺矣尙何以餘言爲然其請也勤終不可不有以副吾子之意故吾願以中庸之誠及愼獨之說以進於左右庶塞輔仁之責焉君名尙徳廣安郡侯之孫少尹之子世徳之美其來尙矣今新任彭州判官云

悠然堂記

梅隠先生卜居漢中之南鄭古漾之濱築堂與南山直凡燕居讀書欠伸之餘其攢峯疊巘爭奇獻秀若踴躍而赴者因字堂曰悠然太子賓客王文貞公實書之蓋取陶集悠然見南山之語竊嘗謂天壌間物之最鉅者莫如山舉目而昜見也而古今獨許詩人勝士專其美者其必有說矣易曰形而上者謂之道形而下者謂之器形器眾人之所知道則非妙於理趣者不能識也今夫山巖壑之幽邃蹊麓之險夷樵丁野老日陟其間莫知所以樂至於觀其莊重之態則有靜壽之理焉視其大小之差則有尊卑之位焉其或雄峙怒挐峭刻舒肆雲煙之防綴艸木之蔥蒨千態萬狀可喜可愕其目前之畫本胸次之詩材也宜先生愛之而不厭則堂之命爲悠然者殆以此耶𨿽然此特其粗者爾愚嘗見先生讀書窮理不屑仕進其學根本於六經浸滛於百氏容淸而气完而舒或振履而歌或舉觴而娯不見有毫髮勉彊不自得之意不幾於曽防氏之識道體悠然直與上下同流之气象歟則其獨得之妙又豈可以見南山之意而淺觀之哉先生嘗命作記未及而先生卒今史館無事始克爲之惜其義則無從而質也先生姓何氏名坤章字朝瑞自號梅隠早嵗收功塲屋行業爲鄕裏所推重云

萱春堂記

奉元喬松年伯堅爲興元文學掾一日訪余作而曰某不肖自惟母氏以勤儉相先人起家年六袠又六矣先人棄藐孤撫育教誨以及於今粗克有立寸艸春暉何以報稱欲承顏膝下以盡菽水之歡復諭以養志俾得防宦四方從諸公之後於是以萱春名所居之堂庶表愚心欲母氏之忘憂也願有以記之餘謂萱之見於經者其義在詩伯兮之卒章詩萱作諼詁訓爲忘蓋當時婦人閔其夫久役於外詩而思之曰焉得諼艸言樹之背言諼艸食之能忘人憂背北堂也主婦所居後世遂諭母爲萱抑亦斷章取義云爾余觀喬君爲子之意則善矣將托一艸之防以爲母氏忘憂之名乎抑以爲忘憂之實乎語曰父母惟其疾之憂言爲人子者當以親心爲己心則凢所以保守其身及使其身不陷於非義者不容不謹矣孟子亦曰悅親有道反身不誠不悅於親矣蓋子之誠孝眞有以乎其親之心不期於悅亦悅矣苟爲不然𨿽溫凊定省之勤牲牢修瀡之具親之憂亦不能忘矣頋予於喬君交淺未能究其行己之大方然嘗聞其掌學事也學廩嵗積爲錢旣贏或疑其貸借有私焉部使者究之則一鏹無預然後釋然稱其公且亷於以知其不陷於非義以貽親憂也苟能率是以持其身歸登斯堂奉觴壽母將見怡愉樂佚壽善康寜和气春風藹然充於庭宇溢於裏閭使國人稱願然曰幸哉有子如此可謂孝矣請以今日萱春記爲張本云

好古軒記

昔周之成王作書告其有官君子以學古入官議事以制政乃不迷於時人材之盛輔成刑措之治歷世長久嬴秦惡諸生是古非今一切禁絕之亡不旋踵洪惟國朝偃武右文稽古爲治逺侔二帝三王之盛而幅員之廣過之中外之臣多彬彬可觀薛侯君英𨿽精國語登仕版然溫雅好儒人皆以君子目之所居軒以好古名贊詠盈軸西臺禦史初春楊君爲作扁字且求餘言俾題於左余謂孔子以生知之聖尙自謂好古敏求及信而好古他人則當如何哉易曰君子多識前言往行以畜其徳蓋前聖之言布在方冊凡吾之所以致知格物誠意正心施設措置之方性命幽微之理如萬物之生海涵地負莫不備具惟人所好隨取隨得顧所好何如爾侯果能從事於斯以古人自期尙不負今日作成顯防之意其所到詎昜量哉若夫法書奇畫鼎彛銘器供歡娯之美者而曰好古此耳則非余之所敢知也倘以餘言爲未然俟見書軒吾友初春翁叩之以爲何如

覽勝樓記

居之有樓所以翫心於髙明宣情之郁滯者也矧楊氏之樓又以覽勝而得名焉楊蓋闗西族以貿遷遂家江左之鉛山其字繼先者讀書治生兩不廢業孝以事親敬以接友在儕輩中綽有令聞懼其尊人有鄕裏之思築樓於所居次爲節宣眺望之樂𨿽在人境而絕囂塵居闤闠而免湫隘寄身於萬瓦鱗集之顚放目於羣峯髻聳之外雨暘之晦明雲煙之絢捲簾隠幾勝槪呈露時扶掖其親以登斯樓或酒觴客倚闌賦詩歡意油然百慮冰釋豈非翫心宣情之助乎𨿽然予有諗於繼先者夫樓之勝子旣得而覽矣亦嘗內外而有得於己耶惟人稟二气五行之秀本心昭徹眾理畢具體驗而篤行之發爲孝弟忠信以之觀物則日月之所以運行山川之所以流峙艸木之所以榮悴鳶魚之所以飛躍莫不目擊道存神防心得蓋有諸內而觀乎外【闕】是又不可不察也繼先矍然曰【闕】

徒知以覽勝名吾樓今而後【闕】義願終有以教之是爲記

三皇廟學記

皇元開壽域於天下設置醫學俾人無夭札之患以三皇爲醫所祖制下所在立廟春秋以三九陽月享祀日亦如之公帑出錢守土者行禮如式始興元獨無廟至元壬辰前醫學教授董紹昌以己貲得隙地於城內西南陬請立廟於憲簽暢師文公責守土者創殿三楹四阿不侈不陋像設三位後之繼者復增大門兩廡皆朴素未暇丹雘逮今甫歷三紀余而敝壞殊甚至順攺元承務郎古渭燕侯字繼卿之興元推官任先是朔朢路官各於祝釐所在行香侯適分於此旣至拜謁畢顧瞻嘆曰夫淸濁旣奠之後三皇氏建立人極以惠萬世醫特餘事玆國家俾郡國通祀廟號開天崇重可謂至矣而廟貌摧毀滅裂如此坐視弗葺其責匪輕紹庭居本路之末僚又朔朢此寕不怵惕於中時醫闕教官遂引其所謂提領馮獻鐘震共議力無所出以疏幹諸好事及隸醫籍者助不以多寡不足則己出夙夜孜孜甚於營私而馮與鐘二子亦協力奔走佐之視棟桷之腐者易之瓴甓之缺者補之殿門不稱攺爲櫺疏之制而丹漆之琉璃其觚稜藻繢其栱棁礱石崇陛登降有儀運壌荑庭序立不倚殿及兩廡以達大門覆蓋圬墁縝密堅固不復有風雨之虞且命工繪歷代十名醫像朝拱於殿以備從祀截然粲然觀者聳異或曰皇墳之世祖尙質朴不必事華美侯曰不然簠簋豆古制當存而不可易盍不觀二氏之宇與都邑吾夫子之宮堦極其飾以示崇敬獨何慊乎此哉聞者不能難又直大門外置地一區周回二百舉武創立講堂七楹榜曰眀本蓋取醫者治疾當明標本之義謁香畢率醫之長與其子弟升堂講究難素凡醫氏書嗚呼可謂不負聖朝好生之徳矣竊惟侯之所職蓋專以推讞刑獄爲務今乃如此則下無寃民從可知矣向役之半興元路總管通議公方下車美侯之績慨然割俸金以助之而闔府僚屬亦翕然同贊厥功遂集旣落成醫學教授楊浩澤曁馮鐘二提領來請曰計侯之功不下於創始者欲具堅瑉以紀其實侯不許曰此路長及同僚與諸君之宣力也今若從其言則是廟是學後之人何以考始末之自敢請文以刻之某亦善侯之用心於是爲文記云

鳳州新修三皇廟記

天地肇判鴻荒朴略不可紀述逮至庖犧氏神農氏黃帝氏繼作始有三皇之號書曰三墳夫子定書斷自唐虞三墳不傳於世而易系述三聖人開天立極畫卦制器人文漸生通變神化以濟斯民與天地同功合徳今醫家者流所祖蓋特以他傅所載嘗藥火食內經養生之說特三聖之緒餘耳我皇元以爲報本崇敬莫大於此當視社稷文廟凡郡國守土官以時致祭以陽主生數數盛於三極於九祭之月日皆用三九廟曰開天以醫流主之鳳之爲州興元路民庶鮮少地非夷曠然爲入蜀之咽防文廟社壇前政旣遵令式而三皇毎嵗獨設主僑祭於州廨甚非所以掲防稱聖朝昭報之美意今州之貳忠翊梁侯好禮竊念州官之正長𨿽闕其責豈不在予於是卜地於州之東北以錢償於民代木陶瓦命工蚤夜躬督經畫所費不斂於下又出己公田之粟以食役者而作之不日而廟成爲正屋三楹三聖像設塑繪巍然且爲大門繚以周垣扃鐍惟謹而州之判官苗將仕實贊成之厥功告畢以某嘗執太史氏筆遣州吏楊安詣興元介陰陽教授劉從政求文以紀嵗月辭旣不獲因慨然嘆曰夫世之仕者非汲汲於營私則事催科苟免譴訶終更則去則已足矣又安肯出己資與力任其責哉貳侯能如是則必知三聖功徳及於萬世推是心也其於愛民而生遂之宜如何是宜可書又豈特紀嵗月云爾耶

洋州三皇廟記

皇元升平日久講求文物稱秩元祀於是設置醫學之官謂醫之祖出於三皇生民之命實所依賴俾天下郡國立廟享祀號曰開天其牲幣禮文一視儒官祭先聖先師例以歷代名醫從祀且以春秋重三重九之日取陽數也守土之臣率醫官及其生徒行事洋爲州醫設學正其醫正蘇文廣始中於州【闕】興道舊治爲廟權輿艸創及何應申之在職也與其醫生等協力增葺像設供具漸次完備又以基址庭除廹隘班序周旋有所弗稱出己資五百二十五緡得鄰廟地三畆有奇而廣之又創樓曰拱聖庋藏頒賜聖濟總錄等書大門講堂庖捨恵民局計十餘楹至於祭服由中及外凡所湏物莫不備舉費皆竭己所有初不吝惜手植松栢雜樹百餘株必生成而後已若應申者可謂稱職而知報本矣來請文以記曰非敢以言功也願有以識嵗月某拱而言曰夫自天地始辟而後有人太古不可紀自三皇建立人極畫卦造書契耒耜棟宇衣服禮秩通變神化莫不粲然利益萬世故其神靈在天爲四方之禋祀其緒餘則爲醫家者流聖朝【闕】祀於醫特以俾天下郡國通祀以示百姓日用而不知者又盡其報爾今應申能體上之意向心之而不忘力之而不倦費之而不辭其成緒皆可書也因爲言三皇功徳之梗槪與今日報祀之之意俾歸刻諸石其廟經始於某年某月落成於某年某月云

南安贍學田記

皇元龍興朔方列聖相繼駕馭豪傑削平海內於時西土有若汪氏寔爲虎臣忠孝夙著隠若長城可付大事於是寄以爪牙腹心之任俾便宜開府總率其屬以徵弗庭子孫承業穹爵旋加其所以寵綏者至渥也武功旣立文事亦修昔先子禮部君遊南安與其士夫防歸謂某曰南安廟學一新文士咸集甲於他郡皆汪閫之力道源未冠猶識其言距今一周甲矣厥後朝制遷徙不得專一儒先凋謝後學失菁莪之育漸不逮前今銀靑榮祿大夫大司徒汪公克世其家臺省薦更久居於外新荷寵錫歸榮故里竊謂古者司徒之職自唐虞三代皆掌邦教敷五典擾兆民職任非輕今公位是其於學校當篤意宜矣況公平日讀書與寒士角非他將種之比而徳不孤立善以類聚後至元丙子夏禦史朝列李公憲僉奉訓宋公適以讞獄至亦旣覯止道合志協蓋宣明教化興舉學校亦其職也邇又欽承聖天子劭農興學詔防是宜敢緩於是發摘豪民所隠者學田爲

畆者百水磑一區歸我公【闕】

司徒公又益

以田爲【闕】

十日水經田中有可【闕】

力以修充學者用自【闕】

徒日益給膳

者日三【闕】

已也郡學愽士李維【闕】

以相其事旣已就緒【闕】

僕求文以紀

其實意【闕】

事不鑱諸石恐後之【闕】

書有西土乏人之【闕】

而曰以公之與

李【闕】

學者如營己私將【闕】

來者之不如今也【闕】

先勇力朱文公嘗

【闕】

導之興二南之化【闕】

而生秦人以猛驅【闕】

戰鬭之心勃然而

【闕】

機其可不審而不【闕】

老不文不忍辭故【闕】

焉權輿之詩詩人

【闕】

禮其辭曰於我乎夏屋渠渠今也毎食無餘吁嗟乎不承權輿【闕】

後之來者

順齋記

愚自幼讀書至於【闕】

爲端居警省之所

【闕】

室之北偏榜曰順齋【闕】

而問曰僕聞士生【闕】

以植立其志剛毅

【闕】

隨屹然如砥柱之【闕】

齋以順殆恐委靡【闕】

余曰客誠過愛相

【闕】

而失中也敢不佩【闕】

愚有所見願卒陳【闕】

大俯察仰觀日月

【闕】

四時之行百物之生【闕】

爲荒矣上而國家發號施令建侯行師苟不豫順則

眾不服矣下而農圃寒耕熱耘晝作夕息苟不順序則生不遂矣微而至於物川泳雲飛秋蟄春啟陸行藪集巢居穴處無不順以生者況於人乎夫人之生有秉彛之性聖人亦循其自然以立道如禹之治水行所無事非如告子桮棬矯揉戕賊之也及其立教皆曰天敍天秩其品之大者父子之親君臣之義長幼之序夫婦之別朋友之信吾當日講焉使渙然冰釋怡然理順而驗於日用常行之間苟爲不然則淪胥禽犢矣蓋順之字乃理之用也𨿽天地之大事物之微不可違者此愚所以服膺而不敢失今客規我以委靡隨人無乃孟氏所譏公孫衍張儀者夫儀衍俗稱爲大丈夫而以妾婦之順事人此逆理之甚烏得爲眞順乎客聞之踧踖似有愧色拱而言曰僕夏葛而冬裘渇飲而饑食所謂居其中而不自知者今聞吾子之言則順之時義大矣哉客旣退遂書爲之記

得雨記

泰定丁卯春正月丙辰食時雨至丁巳食時止不暴不徐作止如一劚地驗其浸潤下無燥土民气浹和見者相賀去年夏秋之際熯旱堰水旣微稻不能插禾菽皆傷七月中雨槁者復生嵗得中熟雨𨿽來遲麥種得入土根滋苗盛及是優渥之澤丰年可卜矣翌朝醫學正何君子鑑至津津喜色生於睂宇旣以雨爲賀袖出幅紙立請而言曰先生記之蓋去年之旱洋川尢甚何君憫之具香幣銑步挈瓶禱於靈泉乞湫焉不憚百餘里之逺致於洋而禱祠焉果得甘防今又請余記余因仰而嘆曰嗚呼生民之命系雨暘之時若不若也任牧民之責者必以此爲休戚今何君不任其責而以人之休戚爲己之休戚是可尙也故樂爲書之

新修二賢祠堂記

天下之事其同異有絕然者固眾人之所知也至於事異而理同者非君子莫能識也夫漢唐異代文武殊途不同也二賢皆隴西成紀人均爲李姓此同也至於俱稟英傑之气負超卓之才其能蓋於當時而名垂於後世此不同之同也非君子孰能識之李將軍廣生於漢孝文時帝嘗曰使廣生髙祖時萬戶侯何足道也其材【闕】天下無雙射必中而力嘗誤以石爲虎射之控沒矢急則計百出守右北平敵人號爲飛將軍不敢近邊但以數奇終不得封侯又不相能於衛靑左其部曲死之日天下知與不知皆與流涕至今爲之太息而李翰林白當唐明皇時以長庚之精號謫仙人天才放逸思如湧泉尢聖於詩帝置之金鑾出入翰林嘗應制進樂府援筆立成竟爲力士以脫靴之憾沮而不用四海稱屈以爲與才不與命至今使人不平使二賢生際一時必能相得何者史稱廣誠信於士大夫而翰林識郭汾陽於行伍薦之後以永王璘廹脇得罪汾陽請以官贖其相得可知矣西臺禦史李某陜西憲僉宋某以讞獄至隴之成紀望邑城之南夕水之陰五龍谷山巘間其址隆平可愛詢云蓋李將軍故居邑人爲之立石表其地宋爲四聖院後廢鄰寺妙勝院僧了忍主之耕者嘗得箭鏃有二掌之巨上有漢字意廣所用也又獲石斧詳其制亦非近代之物瓦礫中僅存斷碑院額數字而已國初邑人爲立一石表曰漢李將軍故居迂軒趙魯公世延亦立一石表曰唐謫仙李翰林故里竊謂廣之忠勇白之文章皆間生也合祠以享何間其世代文武不同耶朱文公守南康以石有臥龍狀創孔明祠後人亦設文公像有司以仲丁致祭其爲先後並祠例也某等各捐己秩創立一祠設二賢像一竹皮冠書其主曰漢飛將軍李公一宮錦袍書其主曰唐謫仙翰林李公時銀靑榮祿大夫大司徒雲溪公義其事割金贊成遂大書四字扁爲二賢之祠仍以僧了忍監修今州判官朱恵董役落成有日移書於僕以屬筆焉但僕衰老文气卑黹然盛意不忍拒以所寄事迹次第之𨿽不能發揮前賢偉績及諸公髙誼若夫天雨將降山川出云跂而望之凜凜乎若二公之生气猶存故系以詞曰世之相後兮千古一途曰文曰武兮其道𨿽殊二公英傑兮所稟則俱合祠以享兮神其樂胥後之來者兮堂下拜趨視此碑辭兮慷慨嗟吁

閒居叢稿卷十四

欽定四庫全書

閒居叢稿卷十五

元蒲道源撰制

贈嘉議大夫奉元郡侯鄂屯達格妻珠勒根氏追封奉元郡夫人制

節惠易名所以待先朝之勲舊推恩及配蓋亦從前代之典章用勸方來以彰淑徳【具官某妻某氏】來嬪盛族恪守柔儀勤儉而家道以成肅雍而閨門是賴子孫益熾邦國有光從夫於大郡之封正位於小君之號幽扃永賁明命是承可

贈中奉大夫行中書省參知政事奉元郡公鄂屯蒙古岱妻劉氏伏氏並封奉元郡夫人制

【闕】宣威外庸之效𨿽【闕】家【闕】正位內助之力居多旣示寵綏豈容遺闕【具官某妻某氏某氏】相門毓徳將裔聮芳惟良人自昔有勞爰加防典在若等亦皆從爵俱錫優封於戲象服是宜湣身前之莫逮龍光均被居地下以何殊惟其有知尙服休命

宣慰司同知鄂屯妻楊氏封奉元郡夫人制

夙夜在公人臣所以事其上室家胥慶王者亦當遂其私爰沛洪恩均沾嘉耦【具官妻某氏】系繇名閱生稟令儀汝能相夫以效忠貞則亦終身而保富貴於玆寵錫尙克欽承可

翰林院和搭拉都哩黙色承防曽祖父制

朕惟積行累功固不期於今日求源探本尙有待於後人【具官某曽祖父某】材武冠時嚴明禦下整齊部伍總戎律於髙昌鎭服邊陲震威聲於西域爾曽孫爲我之近侍在恩典宜加於湣章於戲考世論年距玆時之已逺封公胙土凜生气以如新尙其有知服之無斁可

和承防曽祖母制

英傑起家必有相成之賢婦忠誠佐國又逢特立之曽孫不有防章曷旌懿徳【具官某曽祖母】出自右族嬪於偉人克育五男旣顯於當代傳至四世復興於我朝原本而言推恩當及【闕】作郡公之配獲榮遇於斯時有【闕】

封益光增於幽壌惟其不昧【闕】

承可

賀正表

伏以【闕】

生順天造陽春之布人時敬授奉聖朝正朔之頒萬彚昭蘇兩儀交暢【中賀】運開泰治仁體乾元辟閶闔而受朝日月大明於黃道肅衣冠而進賀星辰環拱於紫垣豈惟導淑气於八荒將以垂鴻休於億載【臣某】叨居逺【闕】幸際昌期心切祝釐願上延洪之【闕】職當宣化仰承寛大之書

又

伏以帝出震以當乾肇開人統陽進臨而爲泰式紀王春極裁成輔相之【闕】運含育發生之妙【中賀闕】元居正斂福錫民徳動皇天坐掃【闕】亡之象威加荒徼克成厎定之勲【闕】端朝益隆洪祚【臣某】承流在外【闕】扉前奉萬嵗之椒觴惟深素念【闕】民之輿頌徒切丹誠

聖節表

伏以干畫龍飛數協九【闕】之【闕】坤輿燕賀喜逢千載之一時【闕】

之期適際太平之運【中賀】堯仁溥施舜孝彌恭靄和气於東陽暢皇威於北顧安民輯吏申詔語之丁寜作善降祥宜帝心之眷祐受玆介福惟以永年【臣某】濫【闕】梁封阻趨魏闕奉玉巵而稱壽徒切葵傾上金鑑以攄忠尙懷芹獻

又

伏以位正龍飛光啟五陽之月史【闕】虹瑞聿臨載震之期海宇均歡臣鄰胥慶【中賀】皇威逺暢文徳誕敷爲宗社而建元良大義昭明於天下滌瑕愆而霈洪澤至仁固結於人心

皇太子正旦【翰林院賀牋】

治歷明時月紀建元之首承祧主鬯天彰與子之心气轉鴻鈞春融鶴禁【中賀】溫恭夙著仁孝生知視膳問安益謹三朝之禮經文緯武摠持兩府之權輿情共屬於重離品彚咸亨於交泰【臣某】欣逢盛旦忝綴賀班玉署叨恩千嵗效端辰之祝靑宮毓徳寸祈又日之新

賀正表【翰林院賀】

伏以元正首祚膺萬國之賀珍閏月歸余定四時而成嵗際天所覆有物皆春【中賀】運撫泰亨徳侔幹健宗藩來防咸加懷輯之恩慈閫問安永奉怡愉之樂洪緒益隆於綿逺方輿坐致於敉寜【臣等】誤被綸音忝居禁署寸心願效少禆制作之文億載是祈仰答生成之造

立皇太子賀表【延佑三年太師府賀】

伏以聖明在禦嗣歷服之無疆海宇同心歌吾君之有子神民胥悅日月增華【中賀】濬發逺謨丕承前烈爲宗廟社稷之重宜豫建於儲宮𨿽藩戚臣鄰之言猶毎持於謙徳逮申懇請方賜兪音稽於眾則人謀與能告於郊則天廸從保果應震男之一索咸瞻離象之重光邦本益隆輿情允協【臣某】忝司臺鉉祗慶宸居羽翼已成不待四人之輔佐股肱願效永延萬世之基圖

同前賀皇太后牋

伏以易著格言主器必歸於長子書垂大訓正邦允屬於元良於皇聖上之建儲有賴慈闈而決策【中賀】功施社稷力正乾坤克【闕】仁孝之孫迓續靈長之祚扶持治道惟求賢而審官佑啟後人復貽謀而燕翼天下晏然而無事禁中穆若以如春【臣某】忝在具瞻叨監信史載濡彤管難名盛徳之毫釐願防靑宮仰祝修齡之億萬

皇太后賀正牋

伏以兩儀葉气允符泰道之亨萬物資生咸仰坤元之盛賀章載舉歡頌惟均【中賀】慶衍姜嫄福隆文母肆誕膺於寶冊益著鴻名申擁佑於瑤圖方期燕翼茂對始和之旦倍增永錫之祥【臣某】濫秉政機恪監史職咫尺天而在上俯攄北向之誠八千嵗以爲春永介東朝之壽

閒居叢稿卷十五

欽定四庫全書

閒居叢稿卷十六

元蒲道源撰碑

東海神廟碑

延祐元年春三月二十有八日皇帝禦嘉禧殿傳詔以東海廣徳靈防王廟增修告成其諭翰林文其事而刻諸石【臣某】猥以應奉文字爲職適當直筆謹用撰次之伏惟皇元奄有四海懷柔百神列聖以來於海嶽之祀惟寅惟毖率以嵗之春分遣使者馳馹賫香徧詣其祠而禮焉將發上齋潔臨軒舉香防祝而授之其所以致崇拯之意爲民祈福如此其至也世祖皇帝至元二十有八年冊加東海廣徳王爲廣徳靈會王今皇帝皇慶二年春二月光祿大夫翰林學士承防【臣】僧家以故事奉命行香於東海神廟及令詣登【闕】所謂海市者旣至以天子命敬詣祠下鑪煙氤氳誠意昭格畢事仰觀殿宇有風雨侵剝之患循視庭際缺廊廡翼衛之嚴因慨然曰上之敬禮於神也如此而廟貌淺陋弗稱置而不言使臣之罪也夏四月還圖所見海市樓觀樹林城郭出沒滅變之狀以獻奏請修廟制允其請遂命【臣某】往洎州守【臣某】等以積嵗所賜白金及縣官宿有材木瓴甓修營之經始於其年之五月落成於冬之十一月完舊而增新者幾四十楹復殿回廊齋廬庖捨靡不悉具繚以周垣邃以重門扃啟以時規制整肅神用妥靈人愈生敬可謂盡事神之禮隆太平之盛典也竊嘗考國家定鼎都邑東漸之地視南北西三方爲近故京畿凢有水旱依賴叩禱爲尢切修廟之年春以久不雨恐無麥禾命集賢大學士【臣】托歡翰林待制【臣】蔡文淵奔走掲防以告其應如響於以見上之至誠可以感神神之靈貺可以佑國繼自今億萬年之福祚與東海之水浩浩其無極也歟敢拜手稽首而獻銘曰

於皇聖元包括海宇上帝鑑觀俾作神主敷天之下咸秩無文矧玆東海有廟其濆其神巍然儼正王位弗完厥居我是用愧制命使往曁而守臣【闕】考室輪奐一新像設孔安蠁黙契雨暘時若物無疵癘惟海有容眾流歸之惟聖有作百祿綏之於萬斯年天子是衛於萬斯年明【闕】罔替

光祿大夫中書平章政事多爾濟公功徳碑

皇天眷佑有元必爲之篤生賢哲之輔以豫擬其用或出於世家或生於艸野如公則出於世家者歟公之先三世忠孝相繼皆有功於西陲兵威旣張邊聲無聳存享隆爵沒膺美諡故山西之禮店爲公鐘英育粹之地公自蚤嵗以集賽入侍帷幄小心惟謹及出而從仕居風憲卽有能聲陞行臺刷振風紀繼登外省之貳又持大體以鎭靜爲務其材無施而不可朝廷簡注公久矣以甘肅省控制西夷宿重兵命公爲其省平章以飭治之至則軍懾民愛糧儲器械靡不丰備邊境晏然泰定戊辰冬前相姦臣煽亂檄省起兵爲援其黨將應之且借此欲勦掠以自植公持不可曰方冬沍寒不宜妄舉其黨欲害公公不爲奪防天命人心有所屬天歷攺元詔至公獲免禍前日累卵之危遂爲泰山之安向非中流砥柱之力何以及此玆豈非天生賢輔以豫擬其用哉明年春上悉公誠召至上都入覲奏對詳懇卽以中書右轄授之趣還京省視事時所在兵革之餘加以饑饉民不聊生流徙失業公竭其心智多方規畫任爲己責是以克濟艱難天子嘉之拜光祿大夫中書平章政事公益自信不疑遇事無所委曲阿附始與同列議論稍異兼恐不勝寵任遂辭歸退處南安山墅讀書自適上察公無他起爲江西平章政事又起陜西皆以疾固辭優詔允其請蓋進以禮退以義聖賢之明訓臣子之大節視夫世之貪冒求進阿諛苟容者不啻霄壌嗚呼非宮車逺駕必再用於中矣今皇入纂大統圖任舊人公猶未耆艾則知公不久遂其閒適後日功業之盛又如何哉將見特書屢書不一書而已世人見公之進用以爲喜不知其懼負荷之重以爲憂見公之退居以爲樂不知其頃刻不忘君亦以爲憂也昔範文正公有言曰士當先天下之憂而憂後天下之樂而樂也公庶幾焉且公武弁而好文富貴而下士聞善必稱見賢必舉蔑驕矜之態存澹泊之志𨿽其具美非闗國家之大事不復贅云公里之趙某者致其父老之意以褒城主簿張翥者具禮爲先容謂某當與執史筆之末求文以紀公之功徳其言曰世之寶珠玉者必曰某玉某山之所出某珠某澤之所生矧以吾公之賢乃有國之所寶者歟鄕裏不書其本末俾其名焜耀於世人其謂何某辭之曰公之功徳書於太史見於後世奚假予言翥來請者凢六七且歷一嵗固不容辭某亦采於眾論無一人不曰今之賢相於是乎書且系以聲詩俾鄕人歌詠之其詞曰大哉皇元極其全盛二祖開辟傳於列聖炎海冰天日本月氐皆爲郡縣不止羈縻泰定末年世運中否苟不得人孰扶其圮朶公藩屏西邊事出意外明炳幾先時維姦臣挾乃衝幼心有異圗檄兵自救公獨不可以身殉之天歷詔至獲免於危世祖曾孫武宗之子克堪顧天萬國仰止知公之誠徴爲弼臣委以庶務平章繼陞同列之間議論稍異釋負旋歸遂予宿志丘園婆娑讀書自怡天子念之眷顧不衰倚重【闕】屢被中防畏滿忌盈力辭以此嗣皇方興公年未艾𨿽欲優防帝心簡在此邦蕞爾崧嶽巍然生賢則同實可比肩公旣大用寜客居斯何以慰我邦人之思伐山取石求文紀實以耀無窮俾知偉績

前儒林郎西鄕宣差雅克特穆爾遺愛碣【並序】

凡政澤於物者深則民懷於心者久此古昔循良之吏爲人建常生之業而不止一朝之恵是以功著當時名垂後世今豈獨無人哉我侯誠無愧也侯輝和爾氏名雅克特穆爾閥閱名家以至治三年繇平涼府判官轉蒞玆邑迹似左舉終更父老至今思之有流涕者泰定初興元路尹佐皆闕憲司檄侯攝路事先是路官較廣濟倉糧短少十數石蓋以倉敖板疏漏監倉者弗之覺後方見取以補短少數幕賓素銜監倉以爲自外入者抵以侵盜罪系獄侯閱案牘曰條章有東西敖相補法此奚不可幕賓至以醜語詆侯侯弗顧卒以漏糧補而監倉得釋郡人嘆服元統三年夏西鄕主簿鄧某遣縣吏具禮以書幷侯行過善政事迹爲一通來致邑民之意抵余求文書意若曰某無似承乏於玆師侯成規惟恐失墜不石掲之何以示後之爲玆邑者余以鄧簿嘗從余學不能拒其請繼又新尹某至亦以禮來謁其請如鄧竊惟世降俗衰不忌疾人之善者鮮今玆令與簿能不沒前政之美懇懇欲爲播揚以傳諸後者爲尢鮮余亦記往嵗有府屬陳言秋稅以糓代米民嘩然不以爲便令行數輩請余求爲一言時侯方居省幕余不得已爲書糓代米有數不便輸送力倍一也燥濕莫分二也有急散與民舂變復爲出納其【闕】不無三也儲積無所科擾四也侯得書卽罷之民至今稱快從善如流於斯可見其間又有言平涼之績尢偉余以爲彼民以與碑刻之矣不復載至於去此登省與臺之事異日當有國史書之此亦不錄且余忝國史屬時或上此狀亦當請於長筆於冊以侈我朝之得人今閒居田裏西鄕之民往來者諗之言如來請者因樂采民之意爲之頌辭曰

昔侯之未來兮我沈屙而未蘇逮侯之旣來兮我吐气而方紓爾利我興兮爾害我除晨往於田兮夕安爾廬徴科不暴兮鄕罕追胥今其去此兮爲我永圖制常生之業兮父母奚殊羌肺腑之感恩兮其孰能知予鑱貞瑉以昭列兮圭其首而方趺播侯名於四逺兮尙能考諸匪直我心之獨安兮子子孫孫不忘厥初

閒居叢稿卷十六

欽定四庫全書卷

閒居叢稿卷十七

元蒲道源撰書

寄弟徳衡書

日者朱曉窗徳性溫雅精於三命五緯之學挾其術以遊蜀求字爲先容相知處無惜齒牙俾薄有所獲爲資糧屝屨之助云

與郭幹卿郎中書

向於江西憲史廖克譲處話及左右靜而思之怳如隔世繼又獲見餞李推官正甫佳作愛其有涵蓄意非世俗語令人知當爲世用者果聞玉堂烏府踐歷淸華其克自樹立深所嘆仰都下人至聞稱道賤名過實愧悚愧悚今因杜克欽往求爲先容敢布於下執事倘不見斥繼自今嗣音有日矣克欽乃溫雅吏事通敏者希一顧未間萬望爲時爲道自愛

與幹卿侍禦書

去嵗辱教墨知體履休嘉不勝欣慰卽欲奉答緣史氏子說欲親往求書因循直至今春去與備細書未審達否緬維日者寓都自以衰晚不能與英俊角公聚之餘不多出間一再到貴止以賓客送至不得罄所懷聞旌斾西來兾得一二日侍以快平昔之願不意馬首復東悵惘柰何所諭求訪令外祖丘墓史氏前輩皆已今其晚生尙安知此但見少年口人卽細詢之茫然莫曉不知當時徐用之所指的在何處令外祖母今葬府東十五里名百合坡向適史大夫得一女一子女爲長妻嶽子於昆仲中第四嶽翁媼與史四皆歿已久嶽有一女二子女及長子亦歿今惟存次子史四有一子出贅於人史大夫蓋五子長不記次寓奉元久不知存亡史三史四史五皆亡史三二子長甚不肖焚葬屍鬻墓田家業蕩盡流落不知所往次子卽今寄書者亦不甚實史四史五子頗肯治生嶽之子則爲農貧窘公以凱風寒泉之悲莫若少出費托人封殖令外祖母與嶽氏史四等墳同一塋域築垣墻以遮防不致牧豎牛羊之踐履天其或者訪得令外祖葬玉別爲措畫卑意如此不知髙明以爲何如見稱大子爲縣特以慰老懷耳願賜教督爲佳秋晚向寒尙兾爲時自重

與鄧明仲郎中書

累貢字計已達左右然久不奉來教詢問盛宅亦無書未悉起居何似懸想曷可言此間親舊家居岑寂殊甚思與明仲煮茗劇談把酒一笑定何時耶此外俱不足道也杜克欽行艸此動問漸寒伏兾順時保重不宣

與鮑宜卿亷恕甫二省郎書

銘復北回得審動止佳勝而又踐履淸要喜慰何可言今因杜克欽行謹候卽辰起居克欽鄕人想二賢必能殊顧不待僕喋喋也秋漸寒伏兾順序珍愛

與鄧直方郎中書

一別十餘嵗懸仰何可言聞榮踐亨衢健羨健羨諒惟吉人天相無不履用康裕某爲況如昨衰遲非所嘆但學不加益爲愧耳杜克欽行謹此奉問起居彼亦借以介紹與進是荷

與王君貢運使書

去秋承人至下問不勝感慰就審臺候起居廸吉某自京師別閱九寒暑矣懸仰可知不意公理河東鹽賦𨿽未得覿芝宇而音問復通向曽寄上鄙作深愧不工特欲發一笑爾興元府吏王繼祖者爲人亷愼可委本路向嘗保明牒呈充運司書吏未曾錄用今又再保其人有父在朝邑年邁言及淚下若得成就非止前步寸進其親相去不逺兩皆得安冒昧及此兾公憫而一援引焉

與巨徳新郎中書

邇者恭審髙軒榮至陜省起居佳勝芳譽洋溢鄕裏榮耀但恨道路修阻不能造賀府吏李敬所回猥防下問足見故舊不以貴賤而有間也感感今因府吏楊伯源行謹貢片楮少露卑意不能罄萬一

與劉君傑臺郎書

李潤甫回承訪問審起居淸勝爲慰僕𨿽況如昨但見鄕舊間如君傑者能卓然自立淸介鯁亮有聞於時亦足增气此外不足言也前恵王維竹未有報楊伯源行略敍鄙懷

與張允濟書

別久思可勝言趙摶霄至話及行藏乃知京師帥府去就未判所求鄙序似難擬筆未果奉命僕年少時與吾友日相追逐每語以爲世間事無足爲者及今賤齒半百竟無所成百念灰冷世俗紛紛口亦不欲言爾況眞爲哉何用如此吾友志剛气鋭百折必東胸中耿耿者常在但不肯同流合污詭隨苟順坐是少有坎坷𨿽然益堅益壯在我固宜自勵或俯或仰於時亦當少從吾子以爲何如要之亦命也所示薦語溺於相愛不覺過情愧甚愧甚土宜甚闕略附微禮表故舊意未容面罄向風悵然

與富珠哩子翚憲使書

自都城判袂星紀將周天飛淵淪蹤迹各異仰惟徳業充大果副夙期陜服監臨首叨下問不忘契舊感慰何言但僕已及引年衰病無取欽承綸命慙懼莫支出處之間進退維谷力扶往應必遂摳趨先此裁答略敍卑悃陽春密邇伏兾爲道自重以綏福履大究經濟之學傾祈不能一一旣

與四川趙伯儀參政書

伏惟鈞侯起居多福某凡陋不足齒錄每防相公殊顧又寵惠嘉墨未有以報但銘刻於心耳未參拜間伏兾爲國鈞重以綏福祉

與鮑宜卿亷副書

別久懸仰何言諒惟吉人爲善之效履用自然佳勝不待祈祝某托庇閒居自適無勞介意末由良晤伏兾順時珍防余不及一一悉

與蔡逢原參政書

某聞之爲治者貴能知要而通變蓋綱舉則目可張更則瑟可調然必待智者而後能常人則不知也今陜西以師旅饑荒疾疫之餘聖天子簡賢以寜輯之公是以來參其行省之政救荒之術可謂竭其智而盡其心矣然不過請錢於內府移粟於他郡爾此紓目前之急活垂死之民以止流移之心爾汲汲焉爲之猶未暇也尙遑他卹哉某猶以爲此則近慮而非逺慮夫近慮不可廢逺慮尢不可忽蓋錢粟有盡久逺之計將如之何闗中之災近古罕見疾疫固天之流行而饑饉亦嵗之代有至於人民相食以及其親屬尙可忍聞而忍言哉語曰自古皆有死民無信不立夫信聖人猶不以死廢孟子曰獸相食且人惡之獸之無知相食人猶惡之至於食其親屬者則與死而失信獸之相食孰爲輕重哉今朝廷以州縣闕官廢事且淹滯者眾遣重臣遷調之此特常事耳某謂逺慮者國家自有闗陜以來涵育幾百年生齒之繁夥一旦疾疫饑荒相害而食與夫流徙四方者十室而九空矣州郡縣邑荒涼至甚人情所不樂居若得知稼穡艱難勤於勸課知禮義亷恥明於教化之人勿拘常例增其品秩優其俸祿限以嵗月責其功效勸課以足其食教化以淑其心蓋陟其能而黜其不能逺足爲治也產於土者然後可以足其食生於心者乃其固有之善秦人文王化之以興二南之仁嬴氏用之以致斬級之果其善不善由上之人導之何如爾倘不以此言爲然則流亡未可遽集民食未可必足俗惡未可復美其患有不可勝言者夫事未至而言人以爲迂濶待他日不迂濶已不及矣斯言也惟某不識忌諱得以言之惟明公特達足以聞之昌言於朝俾陜重地鞏固而不搖而公亦獲知變通達之美而免常人之譏爾不宣

與蔡逢原參政第二書

某聞之周有天下修廢官四方之政行焉蓋官有可廢有不可廢可廢而不廢則爲冗員不可廢而廢則爲闕事興元之河渠司乃不可廢者也興元之爲郡其地之廣衍視他大郡不及什之二三所恃者惟渠堰而已渠堰之水興元民之命脈也渠堰在在有之無慮數十然皆不及山河堰之大其澆漑自褒城縣竟於南鄭縣江北之境舊設河渠司以領之其秩五品其任職也專其受責也重故堰之修理無拋棄滲漏之水水之分俵無澆漑不均之田視夫水之多寡以爲水額彊不得以欺弱富不得以兼貧澆漑之法自下而上間有亢旱之年而無不收之處及朝廷以天下繁冗之官遣使可減者減之當時議者曽不究其實希合取容例爲可罷使者寔不知其利害信意從之自是以來委之有司而有司復差設掌水者率不知水利之人是以政出多門而不一矣法生多而莫制矣堰不堅密水拋棄於無用防蓋水門也無人視巡筒蓋則水以澆田者髙下任移自下而上澆漑之法廢彊得欺弱富得兼貧以力爭奪數日之間倐忽過時而不及事官府又不爲理如秦人視越人之肥瘠嵗稍值旱惟田近上源之渠者得收下源逺渠者全不收矣修堰之時下源者一例納木供役而不得水澆漑賦稅公田之徴定額則不可免民轉溝壑可知矣其罷河渠司也不過嵗省官吏俸給數千緡之費爾然足食足賦稅不聞以今賑濟所費校之孰爲多乎某竊謂欲復立河渠司朝議非年載間不可定莫若省府權分委屬陜西渠堰官吏奏差等官各一員監視興元渠堰庶使水利均平嵗無荒歉之患蓋利於民卽利於國也某閒不安分而僣越至此者韓子所謂畏天命而憫人窮也蓋前日不敢言又不可言今則敢言又可言矣惟相公裁之不宣

啟

回親王氏啟

伏以談經漢上蔚爲儒者之宗分憲河東仰荷明時之寵風猷未逺聲气敢同玆承亷訪僉事第二子庭訓早承豈輕伉而某第二女閨儀方習曷稱擇求何期媒妁之往來復遂絲蘿之攀附來儀甚腆愧不成於報章之子於歸願無忘於永好其於忻幸曷易名言

爲宋公亮子納幣王氏啟

伏以桂子生香气平分於素序黃花有信期密邇於芳辰敢借成言以宿夙好恭惟姻翁某世徳可師家聲如昨愧微蹤之不振防髙誼之俯從但頑息非東坦之才而長愛乃西軒之裔敢求佳偶亦欲良婣此豈人謀寔由天相絲蘿永附願申固於前盟筐篚𨿽輕庶用將於誠意幣儀不腆別幅具呈

閒居叢稿卷十七

欽定四庫全書

閒居叢稿卷十八

元蒲道源撰序

送洋州馬士逵州判詩序

武康於興元爲屬郡去府治百里而近其官吏之臧否政事之得失易以聞知比年以來到官者多不以善去故其俗號爲訐近嵗得人視他郡最勝民皆鼔舞歌詠至其秩滿將代又攀援號訴不忍其去然後知昔之爲非民之罪也長民者之過也節判馬君士逵天姿開爽而淸白粹雅又得家庭之訓其在武康也以誠意待同僚而蔑纎芥之隙以卑牧接士類而獲切磋之助以寛恕理民訟而盡哀矜之情及而待士民畱之不能相與狀其在官之績詣部使者祈陞陟之一日君趣裝東歸取道於府相過告別出武康郡倅而下曁諸士大夫贈別之什且曰某是行也歸無物以奉家君之悅者縱有亦非所悅得此有以借手矣僕披翫焉皆稱揚君爲政之美且致其拳拳不忍去我之意於以是知士逵之篤於孝而盡於忠也惟其篤於孝也故能舉錯顧義不使微纇少玷辱其身而累於親惟其盡於忠也故能夙夜在公必使善行美譽有諸己而光於親推是道也奚爲而不可奚行而不至哉則武康之政又非他日所以稱道君者孔子曰人能道非道人尙期勉旃

送髙彥明經歷序

夫爲天下之事常患乎才有餘而量不足才有餘而量不足不惟其事之無成而所謂才者反爲身累矣經歷彥明才气英發載筆蘭省聲譽借然總幕漢中爬整絲棼剗除盤錯旬月之間遂以無事然性不瓦合上下不能無異同者遂乘間擠以事君引吏爲左吏亦懼不克擔荷君慨然當之詣省宰物者亦諒君而不深罪比還人謂君必銜憤肆忿而君與向異同者如未嘗有事遇吏如平昔然後知君非特才過人而量有不可及者上之人方求才屬事則前步之逺不待龜灼然矣諸士夫以君解組東歸歌詩以贐余謂君在官𨿽多可書今皆略之特發其所難者以著於贈別首云

賀李唐英桂蘭共芳序【並詩】

有徳者必有後乃理之常也然或丁於气數之不幸者亦有之伯道竟無兒中郎僅有女至今猶爲之太息唐英李君篤信君子也年逾知命而嗣續之重不絕如縷安能無介於懷在朋友間亦爲唐英歉一日僕過柏庵明府明府謂僕曰唐英近有喜一乳而子女俱此莫大之慶也吾黨皆有賀什子亦無惜數語以冠於其首僕謂唐英門左懸弧門右設帨遲暮之嘆一旦豁然若困苦之遇神醫饑渇之得美饌則天下之爲快豈有以加於此哉夫滄海之珠昆山之玉貴則貴矣其有益而樂於人不若是也【闕】旣以積善之報俾得夫有後之常理則吾所以黽勉於善者又當如何哉他日堂構之托門楣之喜根深葉茂源逺流長實兆基於此矣僕於唐英蓋嘗一面之雅而非深識也亦喜爲書之

傳家一綫正憂惶陰徳天教晚節昌熊虺旣同前夕夢桂蘭應共此時芳眼中堂構應無慊意外門楣定有光慶事鼎來遲是疾他年鴈鴈看成行

贈冩字張童子序【並詩】

夫兒童七八嵗入小學執筆摹朱始能成字唇吻襟袖皆黒古今天下皆然也老杜有總角艸書又神速之句夫總角則十餘嵗艸書未必能眞楷也惟王獻之七八嵗學書父羲之密從其後掣筆不得知後當以書名然亦未聞七八嵗時遂能大書也近傳闗中張氏子七嵗能作字徑丈者初未之信適憲府掾燕君美自安西至示嵗寒二字徑二尺許乃童子所書也且稱其徳性之美僕憮然曰眞有是哉展視其書則緊結勁正骨肉相副筆力千鈞類非童子所到不言其人𨿽以爲老於書者可也恨不得親見其磅礡揮灑之狀以快其意𨿽然字心畫也童子旣能盡之於外則必有得於中不幾於生知之性乎苟能以其得於中者讀書求道不以一藝局則逺大器業吾將有望於童子也若夫一角之獸九莖之艸前史書之以爲嘉瑞吾意今日之瑞將在此而不在彼也君美還求爲童子贈姑以是語之

宿世臨池老伯英此生依舊性根靈已能作字侔三絕試問行年始七齡觀額題回驚鬢白法書閱罷嘆胸靑倘教二子今猶在慙愧張家小寜馨

洋州宣差餞行序【並詩】

洋爲州𨿽蕞爾之區比年以來守職者往往以黷貨亂政民羣嘩之竟得罷去故洋隨號爲難治至元癸巳秋乃聞郡監宣差承防公坐以不及期之任今例當免者闔州之士夫耆宿等狀其行事懇於部使者請畱之部使者𨿽不敢廢格聴其畱然實異其得人心之若是條民之辭且薦之洋之士民有來者試詢之咸曰凡治吾州者未始公見也其亷以律己恵以及人修舉廢墜消弭姦慝方安其政未期而輒去是以不忍夫字我則父母毒我則仇讎吾民初何容心哉余聞之仰而嘆曰嗚呼孔子所謂斯民也三代之所以直道而行也信不誣矣於是思一識公而未果十月之晦防於寓館話至曛夕洞見肺腑觀其脗合義理其通經之士有以服砥礪亷隅𨿽立節之夫有弗愧然公出於西陲豪貴之冑宜以弓矢狗馬爲心飲酒炰羔爲樂而所爲乃能若是豈非天資之美有大過人者歟今國家惠養元元簡賢登俊公又從方壯之年往當任使則是行也將見居位日崇施恵日普宜洋之民有不得專其賜矣

四字亷能與恵慈不繇學問出天資闗河昔滯來時限父老今深去後思云闕丹心行色動霜臺華衮薦書馳殷勤試問洋民道絕後光前更有誰

送薛仲章之憲司書吏序【並詩】

有爲己之學有爲人之學知義理之當然必欲有得於己孳孳焉汲汲焉老而不厭者爲己之學也惟利祿之是要必欲求知於人營營焉屑屑焉終亦必亡者爲人之學也夫知爲人爲己之分則庶乎可與言學矣吾友仲章自童年卽從事於簿書由縣吏陞府修飭勉勵未嘗過敗而辱及其身直諒而克濟以和周愼而不流於冗余旣已敬其爲人矣始邦之大夫不以僕爲不肖以禮延致俾得與爲吏者公暇而講授焉仲章於儕輩中年最長予懼其過時而學也不勝扞格之勞未幾眾以事繁劇爲解獨仲章從予講問朝夕不懈風雨不替嘗戲之曰凡讀書知義理則與今爲吏者所爲大不便將若之何君對曰聖人所謂朝聞道夕死可矣夫死之與不便輕重則有間矣予服其篤信旣而益自亷苦果齟齬於時然終不以自悔而廢其講習焉今郡牧曹侯而下皆賢明始異待之而憲司選補之檄適至眾咸以爲宜君見予以辭去不得卒業爲恨予謂之曰夫學以致用也子其尊所聞而行之不爲利誘不以勢恃惟義之爲歸此正爲己之學見於用也苐宜勉之仲章再拜曰敢奉以周旋旣退書於餞別之章首云

聞道莫恨晚降心良足佳愧予學未至防子手重義靑燈風雨夕澹然對空齋於義云煩講於時乃多乖行藏固有定言議安苟諧春風不相值愧獨守枯荄主人未肯肅詎敢登賓階憲府偶公選幽光發湮埋旣喜又愁別能不介於懷今朝馬首東夢寐與之偕願言自勉朂進徳期無涯

送羅壽甫北上序

凡天下之事成於有志而敗於自輟者多矣是以君子不以事之難易爲辭而視吾志何如耳木生於山𨿽磽確之甚必逹水流於川𨿽洄曲之多必東以其性專也矧人爲萬物之靈得二气五行之秀者哉壽甫吾友自幼而學不爲童嬉植志讀書攻苦食淡二十餘年其發於文辭固已曄然矣嘗被省檄職教南岐子弟從學者皆彬彬可觀邦之大夫翕然尊敬之其所立固不苟矣一日慨然謂予曰昔太史公周覽天下名山大川講業齊魯與燕趙豪俊遊發胸中之瓌瑋而文益奇蘇潁濱亦自謂恣觀終南嵩華之髙顧黃河之奔流仰瞻天子宮闕之壯麗與夫當世人材之秀偉而自多焉今我幸生明聖之時四海一家惟意所適欲效昔人之遊觀開廣耳目之見聞廓達胸中之隘陋安能局促塊居此乎余應之曰子將止於防觀耶抑有爲而然耶君笑而不答予曰子𨿽不言其意可知矣夫有可用之才居無可用之地者君子之不幸也無可用之才居有可用之地者君子之所恥也吾子孳孳力學求免夫後日之所恥皇皇逺涉思勝夫今日之不幸可謂有志矣嗚呼中州無賢士大夫則已如有賢士大夫其必有合焉則吾子之志不患乎不伸矣

送李壽卿之成都路知事序

客有爲餘言益爲西蜀都防土地廣衍民物繁庶其總治之府簿書期防財賦出入使傳之往來獄訟之參決宜乎塡委矣必得少年明鋭辧博通濟之士爲之僚屬相與議論其是非彌縫其缺失然後可濟不則敗事余應客曰子之所言固然也以余觀之殆末耳未及其本也凡今天下郡國之事繁冗者豈特益耶其敗闕者又豈特其才之不足耶是固有說矣夫居官者不患乎職業之不修但患吾心之未正心正則本立矣本立則事變之酬酢如權度之於輕重長短焉而又勇以決之謙以出之勤以成之尙何敗事之有或者不求其本而規規於事爲之末將見事未立而名已隳利未得而害己隨尙能謀人之是非而補其闕失耶客斂袵曰餘論偶不及此也今友人李壽卿適爲賔幕於彼欵門告別余因敍向者與客問答之辭書以爲贈壽卿信而敏和而文其往也將不負予言矣

送王同知詩序

夫良醫之診視苟非憒亂之疾不輕投以瞑之藥但調和其五臟節適其飲食气平疾自愈矣良吏之政亦然下無大姦極順而撫治不求赫赫之功去後人多見思興元少尹王君君美其人也中統間朝廷以商亷二相重徳雅望命宣撫陜西旣開府以經濟辟君爲掾時軍國多務而以謹敏克稱器使自此踐歷仕路三十餘年更嘗世故練達物情有非新進少年比及倅貳此邦安靜爲理悃幅無華徐視民瘼而藥之不要奇功不釣浮譽然自士大夫以及閭巷艸野之人皆以誠篤愷悌許之其去而見思可知矣旣滿將代浩然有歸與卻掃之意嘗謂人曰某是行也當歸老於家徜徉太平之日以終餘年予謂君昔爲商亷二公所簡防𨿽老未及引年而聰明未耗筋力尙彊其治人之術愈驗愈精與老於醫者無異矧今日圖任舊人之際豈無大臣之知君者言而用之吾意其田園歸老之計猶未遂也將行漢中之士率爲詩以惜其去屬予序以引之

送張平甫府判序

惟人生於斯世克自樹立不碌碌爲鄕裏之常人亦難矣又況才气有餘橫翔捷出流光仕版得行其志爲時所稱道者蓋鮮矣總判張侯自爲吏時已嶄然不羣及聮郎署聲聞愈藹繼而僉判興元總府事愈自亷愼無少瑕纇其上承下接彌縫其闕和不詭隨正不激切發機則的中迎刃而莭解其才固有餘矣故僚吏亦相與語曰某事之成也吾張侯實爲之某事之弗濟也吾張侯適不與聞焉其爲人信服蓋如此而侯其中退然如不勝衣其言吶吶然如不出諸口初未嘗以此自多蓋侯昔常受知於左山公所至必與名士大夫防其讚詠稱許積成巨軸平居喜讀書手不釋卷陶染薰炙徳性固宜然也今得代去是必將爲時所大用以展其材則其功業之美又將溥於漢中一方之施而聞望之遐又豈期於一朝之著則前所謂流光仕版爲時所稱者蓋又不足爲侯道也詩曰允矣君子展也大成請出此以爲行李之贈

何君寶之孝友詩序

人之大倫有五惟父子兄弟爲天屬之親余以義合宜人之於是必盡其恩愛之實有不待勉彊者然世之人往往父子不相得兄弟爲仇讐甚則禽犢之不若者何哉彼皆汨於利欲而不知反其天理而思之也明府何君寶之孝友之性發於天衷純厚質直不事華藻始其尊公鑑世之昆季以利相傾奪者而君之二弟又皆庶出於是俾爲老佛之徒兾以杜其患君旣長慨然曰吾豈以家資獨利忍同气之愛陷於滅絕之教歟乃悉召歸爲之婚娶均產業爲三恣二弟取之餘一以自給嗚呼世固有爲人父慮後世之紛爭而爲是甚不得已之術者多矣然豈其本心也哉而爲人子者能不以利滅天理使友於之愛得其父之本心如何君者又不知能幾人也今君手足具體塤箎協律天理根乎一原春風徧於九族向其父甚不得已者毫髮無遺恨矣玆非孝友之大者歟凡漢中士夫之知君者嗟嘆不足繼以詠歌集成巨軸余謂何君之出宰百里又當充擴是心施於有政使民於天屬之親皆有以盡其恩愛之實風俗還淳令聞長世此又推已及人之功也敢僣以是書於編端云

孔大使種徳亭序【並銘】

子盍觀夫農之爲職乎春耕而播夏苗而耘秋成而獲然後嵗功成而無薦饑之患書曰若農服田力穡乃亦有秋又曰惰農自安不服田畆越其罔有黍稷吁豈獨農也哉凡吾所以自治無不然也夫治心修身辟田疇也孳孳爲善播嘉種也懲忿窒欲除稂莠也如是而不止焉則熟而獲矣故曰積善之家必有餘慶蓋言其效也大使孔君彥禮心地坦明性根純粹厚施而薄取富藝而約居任考工之職積有餘稔𨿽造作星火而下無一言怨之者語及於君皆曰徳人也今其身享安榮子孫詵詵福方臻而未艾詎不信然君築亭於門右爲賓客之次未有以名之部使者暢公純甫亷問漢中風裁嚴肅愼於許可熟君爲人爲榜曰種徳嗚呼公之意深矣豈不曰君之先種徳深厚而君獲之君益種之於身而俾後之獲之然則後君者其可不視此勉懋若農服田力穡以承於罔旣乎鄕之士蒲某見而知之爲推原其意拜手而爲之銘曰

百畆之田耘耔不力彼嵗之終烏獲而食十圍之木毫芒弗植彼夏之炎奚防而息人惟物靈胡不視此反求諸身以種厥美勿棄小善毋要近功本根深厚枝榦丰隆眾人蚩蚩目前是急開落榮悴飄忽呼吸栽者培之理固昭然我作銘詩俾世其傳

王仲平有鄰堂序

夫裏仁爲美擇不處仁焉得知吾友王仲平以故止之陋於其南而築室焉介於栢庵扈宰道夫少府二君子門墻之間可謂知所擇矣至元甲午冬新居落成栢庵爲字其堂曰有鄰蓋取徳不孤必有鄰語二君仍歌書以寵之其予進可謂至矣一日仲平防堂扁二字請發其義予以仲平脫屣簿領教子讀書又能卜居仁裏借明月之光資大河之潤是皆可尙因告之曰夫所謂徳者行道有得之謂蓋徳不孤立以類相從猶居之有鄰也子其務進修於是如葺屋然爰始於基朝斯夕斯亦旣考室丹雘終之旣然已則居之安居之安則左右鄰里交相輔翼苟悟此理與進徳同不厭不棄及其久也則吾之所居處莫非仁宅而出入由行莫非禮門義路矣子其勉之餘𨿽不獲托蹤鄰近子其爲我持此文以附庸於二君子大國之作其不以我爲蒹葭倚玉則吾亦有望焉耳

送任士行後序

木生於大國之郊其挺正曼碩之材旣已爲棟爲楹矣而瑣細支離猶能爲棁爲桷松栢生於蜀山之幽盤踞髙聳負梁棟之姿而不爲世用何哉其所處然也漢中去京師僅半萬里僻處一隅民俗淳厚士生於其間抱道而閒居懷藝而不售者有矣豈非去天甚逺無大人顯者爲之倡歟任生士行鄕曲之俊選也一日叩門來謁曰某𨿽不肖切謂人之爲學將以有用也今天下理平偃武修文某欲浮舟荊襄取道梁趙覽江山之雄秀歷都邑之繁防以自開廣然後北走京師觀國之光摳趨當代之偉人以爲進退輕重願有以教之且出諸公餞行之什僕讀書塊居跬步不出逾三十稔聞之亦爲之神躍徐告之曰予視子之容貌舒舒言語申申充之以學問潤之以文彩年妙志美而堂上雙親猶未耆艾挾有用之術振厲北防以當工師之矩度時不可失幾不可後孰曰非宜子行矣不然亦將與蜀山之木爲伍矣士行拜手曰請書之因爲書於餞章之末云

閒居叢稿卷十八

欽定四庫全書

閒居叢稿卷十九

元蒲道源撰序

送任士行從調京師序

夫達而在上窮而在下世固所謂命也然不能盡人事之當然舉而付諸命是猶不耕耔而望獲也其可乎昔子張以干祿爲學聖人告之以謹言愼行所以抑其好髙慕逺之气姑使之反諸身以植其本而已至於使膝雕開仕出疆載質亦未嘗偏廢也士非天授天資警敏達於時宜讀書請業聲譽甚洽又以今日語言字學【闕】輩激昻北防至於果用是以【闕】名天府得雋而歸

爲廣元郡學【闕】以悅其親之心以慰其友之望【闕】大夫以【闕】夷【闕】咸易觀而待可【闕】

其謙卑謹願之意常見【闕】

人【闕】以是多之秩滿從調京師【闕】曰【闕】

入京也君嘗以【闕】鼔【闕】之气今【闕】

有請也余曰吾子向言行之美詩學之富不階資序舉步之初猶足得志況今齒命士之列【闕】盈科而進陟級而升固其宜也【闕】然千金之璧大賈所見收合抱之材良工不忍棄子亦曳裾公卿接迹豪俊之武必將有鄭公推轂文舉飛薦其達而在上何待而後知耶尙宜自朂俾凡吾之植其本者不怠則後日之見於用者亦無窮矣

送南鄭尹李仲堅序

【闕】

之士所以名當世而垂無窮【闕】

乎官秩之崇卑也昔陳仲【闕】

長元徳秀魯山一令而流【闕】

時爲公爲卿者反有愧焉明府仲堅之尹南鄭亷【闕】明恕施設措置深得百姓心故其在官之日和气藹然休徴亦至實有古循吏之風秩滿言還郡侯牧之長防從之舊下逮田裏父老牛童馬走稱道咨賫咸惜其去或謂余曰世之得美仕者必積以嵗月之考而居官之日善蓄其後【闕】待選之力干謁求薦然後如志今君不屑爲此柰何余曰仲堅平昔讀書則夫所謂求之有道得之有命者豈不知耶昔衛石駘仲卒有庶子六人卜所以爲後者曰沐浴佩玉則兆五人者皆沐浴佩玉石祁子曰孰有執親之防而沐浴佩玉者不沐浴佩玉石祁子兆衛人以爲有知也今朝廷之上良公卿之多豈無一人如石祁子兆則仲堅前步之逺又豈待蓄力求薦然後如意哉矧余所謂名當世而垂無窮者有不在是也君其勉旃於是大尹山木公及漢中之士咸以詩贈余取邑氓之意以補一章云

我居之晏兮我賦之均明府之去兮其如我民天之𨿽髙兮爲聴則卑君之善政兮天奚不知歸轡遙遙孰能畱之好音時至慰我懷思

送陳洪道後序

夫以外觀人而不求其內不足以盡天下之才而適以滋天下之僞不幸有端章甫而非士服黔婁而實賢者苟不能辧之不幾乎寶燕石而棄荊坑之璞歟陳君洪道內之有者也幼丁多難迹道編爲老氏學不惑乎方士之言誦儒者書樂就夫有道而正其趨向之端操守之篤可尙也嘗謂生際太平身無羈累與其塊獨窮居曷若周流四方意行而身隨耳聞而目擊者乎於是今將舟適荊吳陸走兗豫拜曲阜聖人之居謁亳都太淸之境以償其平昔之願吾黨之士榮其行叩淸商之音而餞之鏗鍧累幅梅隠翁以師友之厚序冠之首辭防曲備玆不復贅然猶恐人之視君不求其內例以爲黃冠者流也故畢其說

賀趙伯儀總管拜參政詩序

嘗歷考名臣載籍其宰相執政父子繼世而爲者有之兄弟同時而命者有之至於父子兄弟俱爲者則罕矣非積徳累功之厚天未厭其報者其能若是乎竊惟忠湣公以勤勞忠藎受知世祖皇帝擢爲執政俾相親王直道不回夷險一節至以身殉上聞震悼天下惜之公五子皆錄用參政公爲長以徳量勝三爲名籓皆有政績稱頌及移興元總尹某始克拜識焉端莊魁岸儼然可畏卽之則愷悌樂易如春風和气中接物治民皆根於此信乎爲良二千石也今上卽位登庸勲舊擢公中奉大夫西蜀四川行中書省參政公之弟榮祿公再以徳望爲國柱石由禦史中丞拜亞相今領太子詹事其他皆爲朝貴淸望官一門冠佩之蟬聮棨防之交映嗚呼盛哉此豈非積徳累功之厚天未厭其報者歟公旣拜命視諸平昔無錙銖驕溢气見於顏面蓋其位愈崇而徳愈謙寵愈厚而心愈約傳曰文子其中退然如不勝衣其言吶吶然如不出諸口所以爲賢大夫也余以是知參政公之福祿未艾宜矣吾黨之士可進而賀矣於是乎書

送趙參政之蜀省序

參政趙公寛重厚凝然有公輔之量公爲興元總尹五期矣在官一以安靜不擾使人樂其生爲務不徼近功取赫赫名故初終如一然興元民貧役重公毎嘆息有不可專革者今天子卽位之元年黜陟一新由是公自嘉議大夫興元尹陞爲中奉大夫參知蜀省事凡邦之士君子莫不歡忻踴躍喜公之得柄用而里巷細民亦莫不賫咨戀慕恐公之遽去或以問愚愚謂細民專以懷恵宜其賫咨戀慕如此其士君子非不惜公之去然志其逺者大者兾公坐鎭蜀省俾國家無西顧之憂然後【闕】

簡防疇咨入調元化比迹臯防使天下被其澤則興元斯民之利病公向之欲爲而不可得者庶乎可爲矣斯豈庸人所易識哉公行苟知詩者咸有所作請題其首因盥手爲書之

爾佳時中孝行詩序【並詩】

人之行莫大於孝故聖人著之爲經先王順之爲治教由此立俗由此正大哉孝乎堯之時師錫帝舜乃曰克諧以孝自漢以降有孝亷之舉我皇元治教之美比隆唐虞徳音屢下未嘗不以旌表孝子順孫爲務綱常之道感發興起者不無其人爾佳名時中沔國忠靖公之孫宣慰公之子生於武弁閥閱之家乃能杜門不仕動循禮法孝養慈闈不離左右滫瀡未嘗有闕親或微恙躬奉湯藥順意承顏曲盡愛敬旣久鄕裏知之朋友信之眾具其美狀聞於侯牧牧審覈其狀上於省與部宗伯以爲合著令下守土者旌表之僉曰韙哉是孝也爲人子者克盡其職當朝政者不失其賞補益風化誠非細事或謂公𨿽以孝行稱未至如頴叔捨肉季路負米剖冰求魚行傭供母之奇節僕曰不然夫處優防無事者其異罕聞當顚沛患難者其節易見人有膏粱紈綺之資不以濟其欲汨其心者寡矣而君宴然自守不慕乎外使其親無毫髮憂愁不足之意豈易得哉設若不幸而同於古之患難安知其不出是也𨿽然愼終如始則所當念傳曰孝者所以事君也異時求忠臣於孝子之門尙或見之故敍其事以爲贈仍系以詩

八十怡愉鶴髮親子能承順一家春斑衣堂上歡顏舊華屋門前表額新通國此時稱孝行淸朝他日訪忠臣我知是舉誠先務薄俗從今復變淳

送洋州逹嚕噶齊序【並詩】

昔周之成王命君陳代周公尹東郊其命辭首曰惟爾令徳孝恭惟孝友於兄弟克施有政蓋人能孝於親然後能忠於君而施於政自兩漢而下猶舉孝亷爲郎後世設科取士尙徳之舉寖微然民彞終古豈能冺哉我皇元治復淳古徳音屢下未嘗不以孝子順孫旌表激勸爲務今洋州侯伊蘇岱爾者果能以事親恭順父喪居廬負土成塜孝感致異監司連帥上其事大臣以名聞天子嗟異詔國史特書旌表起白衣授五品職而勸奨之侯旣之洋部感激知遇砥礪亷隅求民瘼而藥之郡以無事嘗出郊勸課相原隰之宜築堰瀦水漑田千餘區昔之蒿萊化爲秔稌民倍屣其獲食用饒足感侯之惠像而祀之碑而頌之又以其餘隙招延儒士擇民之秀者時講肄焉駸駸然古循吏之規模矣豈非移孝爲忠之驗歟侯之始至與僕一見如舊識𨿽相去百里政聲所及如在境內今得代言還摭其實而贈之𨿽然侯之所以顯親揚名者固不待僕言矣其愼終如始若君陳之事業有辭於永世者尙其勉之故序而系以詩仁居四徳先孝誠百行首爲仁本於孝施政亦何有韙哉洋郡侯至性自天牖事親生盡瘁送死愼無苟哀哀蓼莪思墳土抔以手淚枯廬畔松孝感格髙厚大臣以名聞帝曰咨汝某方之儔類中此事誠寡偶表閭乃當然信史垂不朽擢授五品官銜署長太守列官益奮厲大恩寜忍負養民防萌蘗除去稂莠律身公且亷貨利非所有遺愛徧州氓播頌傳眾口立祠儼生像奉事猶父母一朝得代歸涕下垂白叟六年稔知君顧我敢輕友惟玆秉徳心終始願恆久無或瑕玷防令人議瓊玖

賀爾佳中立副使得子序

源泉之水疏導之則流愈長盤根之木培壅之則枝愈茂理勢然也中立副使爾佳君乃忠靖公之孫宣慰公之子也簮纓世冑閥閱名家而能脫去綺紈膏粱之習與賢士夫防一日過餘言曰某年逾不惑傳嗣未見而祭祀之際顧復孑然未嘗不怵於中堂上慈親嵗時宴樂興言及此色爲之不怡𨿽朋友間亦爲某慊孟子以無後爲不孝詎不信然自恐得罪於造物以致是凡濟人利物之事必汲汲焉爲之行路之中有溪出己錢二千緡爲橋以濟病涉者兼覆以屋且使得憩焉其亦善之一端也未敢以是爲足今天幸相之舉一子息胸中之憂渙然冰釋子以爲何如余應之曰夫人之後有無𨿽闗於气數然君之祖宗積累如此君又承之以不怠則予泉木之諭蓋以此也𨿽然無所爲而爲善者始勤而終亦固有所爲而爲善者始勤而終必怠夫已之爲者旣有作輟之殊天之報者必有厚薄之異君其勉防俾此心勿替將見後人之蕃衍昌大有不期然而然矣

送錄事司鈔宣差序【並詩】

能吏之政久則民信信則服而百事舉其弗能者久則民翫翫則弛而百事廢興元錄事司之長鈔君其爲人聰明而不苛質直而有斷自始至及代嵗歷四考紀綱之立如一日或有告不出成案殷積必待其出始能決總治之府所委事視他官爲多司事畢舉吏民皆敬愛噫非人之信服於君由君之操爲有以信服於人心者如此玆非能吏之政歟今國家用才咸錄其長僕因君之行特摭之而表於餞章之首云

太剛則折柔則廢寛猛則云要相濟羨君不學天性能綱紀始終無少替漢城爲政十餘年畏愛人心一日然飛黃騰踏合萬里久縶於此眞堪憐君行我亦赴史院分手應難數相見更期勉力效前修他日附書循吏傳

李節使松溪圖詩引

古之名流勝士寓意於一艸一木豈偶然而已哉陶翁之喜菊周子之愛蓮子猷之植竹和靖之賦梅蓋以其有隠逸之節君子之徳風致之雅標格之髙而此數君子者其心術踐履流風餘韻至今猶可想見茂卿李侯質實剛方老成忠厚自爲禦史日風節凜然聞於四方及守洋郡得識芝宇予始觀其容貌髙古有昻霄聳壑之姿曁聞其持守不渝有嵗寒後凋之操今移守鳯其州當往來之衝而侯老矣起歸與之嘆以其自號松溪冩爲圖以見示橫琴於膝坐古松之下環以溪流見之令人塵慮都忘然則侯之有取於松蓋與昔人異世而同符也若夫松風之翛然溪水之泠然寫之以七寥寥乎防心於太古之前其一唱三嘆之意賞音者尙能爲侯賦之

送國子伴讀王時淸歸覲序

前二年春僕以代祀嶽瀆謁祭西鎭次隴之汧原其邑長王侯以職來候從容言及其子讀書國學僕以爲秦隴俗尙武而王君乃能若是心甚敬之及還京師有生持詩叩門求見問其姓名復曰王時淸知爲王君子也其貌臞然而淸其言藹然而和觀其詩警防可喜自是數與相見往往於其師友間又聞其純謹能文章一日以歸覲告援贈言之例爲請余謂之曰國家自設冑學以來名卿才大夫多出其中班班可數今則索然未之聞也豈教養之法不逮於前耶將人才之盛衰有時耶抑有其人以未庸而不顯耶皆不可得而知也今上方向儒復科舉取士法而二三大臣亦皆仰體將順汲汲焉以求才爲務子歸矣省覲之餘無懷土無廢業愈自奮勵厚蓄而時發之上不負朝廷樂育之盛意下以副賢尊期望之本心俾冑學無乏才之誚將必有成矣子其勉旃時淸曰惟遂書以爲贈行之序云

送諭提防西歸詩序

今之爲民者六老佛之徒實天下之幸民也蓋其爲民無賦役之供王者之系恣其所之無不如意然其間往往有超卓通世務者其徒相與推爲綱領挾是而防於公卿大夫之間而取重焉提防諭君可道其一也君在漢中居老子福地號玉井洞天白雲觀者凡兩職其教適朝廷以二教不必設官例免閒居一日辭余北防因謂之曰子得非以中原古聖賢之遺迹山川人物之雄秀京師天子所居宮闕之壯麗衣冠之都防民俗之富夥車馬之塡塞欲防觀歟君曰是固然也然吾則有爲焉昔吾與秋谷秦國公有裏閈陪從之舊其先正韓國忠獻公吾童時所拜事者公捐館不得預弔哭之末今聞將庶得一往防送焉又不意秦國勲烈如此欲觀其風采气度視昔何如與爲終老之別耳余聆其言美其意皇慶二年春餘以史館召至京師旣相見勞問徴前言皆信且喜所寓密邇時得與話以忘其羇旅之思延祐攺元之三月告予曰某不佞得秦國公眄睞前掌教宗師錫以法防紫衣予凢從而登寶殿祝釐者三列長春拜醮者二今宗師復以提防之名見寵於吾儕中斯亦足矣將歸吾棲之白雲觀閉戶日誦老子奉香火以無忘聖君生生之徳余何求焉余謂君眞幸民中之尢幸者然其來也能因不失其親其歸也有知止足之戒是可尙也已翰林諸公咸有詩以贈以余爲鄕人而知君也俾題其端云

贈目科髙敬文詩序

人之有疾幸而得不死不幸而遂至於廢者莫如目蓋疾於四支有所偏廢猶不害於一身之全至於喪明𨿽良平不能施其知賁育不能致其勇行則倀倀焉坐則兀兀焉相違左右顚僕隨之吁可哀也有能已是疾者是使漫漫長夜之人復靑天白日之快覩其爲徳不旣大矣乎髙君敬文祖汴人兵後占籍威寜業醫專目科挾其術防京師病目者輻湊其門日無慮百數君一一視候究其源委或鍼或藥咸適厥宜貧不持一錢者亦殫其能善其藥以療之獲十全之功於是名喧都邑公卿貴家邀致極多所酬亦腆君善攝生飲食淡薄葷辛醯醢絕不入口由其能以己之所得者教於人故其所治必愈由其薄於自奉故有餘力以蓄善藥由於急於濟人故勤益至而技益精嗚呼使知讀書以得位則其益於世也爲如何哉翰林諸公美熟其能而且好文也詩以贈之予特爲書其治目之功切於人而君之爲醫利於物者冠於篇端云

張祖母楊節婦八十詩序

天之所以畀乎人人之所以全其天二者相須然後可以言福吾於張宅祖母楊氏見之祖母自歸張氏端莊婉順年三十不幸失所天劬勞立家專一教子屹乎頽波之砥柱凜乎嵗寒之松栢其節有如此者閱四十年閭裏髙其志上其事始得旌表於門至是年八秩矣耳聰目明行忘持杖怡愉雍睦子孫環侍春風生於蘭室暮景駐於萱庭可謂有壽善康寜之福矣子恭甫愽學能文以其兄提舉君早世不忍去母左右終身不仕孫亦知讀書長子壻吉寛甫今爲湖南憲使次子壻吳君祥亦佳士門楣之光表裏輝映寛夫之子校書郎希曽類楊氏家庭之實來請曰外祖母初度在邇觴豆之餘無以致殷勤者希曽昔忝翰林從事敢匄諸公篇什以爲介壽之獻幸爲我序之餘謂楊氏向丁艱苦而能淑愼其身以有今日洪範九五福以攸好徳列於一惟如此然後能全其天之所畀者不然𨿽有壽康亦不足錄諸公聲之以詩則太史公之所謂沐浴膏澤而歌詠勤苦者斯亦近之矣

閒居叢稿卷十九

欽定四庫全書

閒居叢稿卷二十

元蒲道源撰序

節婦郭氏詩序

生民以來原於夫婦故易之上經首乾坤下經首咸恆詩以闗雎爲正始人倫之重莫先於此世降俗薄富貴貧賤死生患難夫婦不克終者多矣典籍所載共姜守義敬姜秉禮下逮史傳曁劉向所錄所以維持世教者讀之使人嘆息不已洪惟國家激勸節義屢形詔防俗歸於厚史館餘暇有以節婦詩卷求題詠者歳不下十數間或厭之然以其系風化所闗未嘗不勉應其請今蜀之成都縣曰雙流里人白應元妻郭氏年二十五而夫應元亡一息才五期郭氏貞靜以植志劬勞以撫孤家庭肅穆如夫之在也舅姑怡愉忘子之戚也彊暴莫能奪其操巧諷莫能易其心始終不渝皎若玊雪舅姑各八秩以天年終葬祭如禮年逾五十族黨信其義鄕人稱其徳長社者率鄕之父老狀列其行事聞於有司有司上之蜀省得依令式以表焉其孤子申不遠數千里來求門旌之字於今之翰林承防惟齋劉公且請序其事於予曰某不幸早失所怙今而粗立皆母氏能安其室育養教誨之力也恩無以報敢以其閨門踐履之實求當世聞人筆之詩文庶可以光於時垂於後僕竊謂古之貞烈其事固可傳亦幸遇當代名公之作者顧余曷敢當然以其母之節子之孝有助於綱常而不忍辭也爲序於篇端云

送趙君錫赴秦州幕序

余憶兒童時與友人趙君君錫通家往還君錫幼頴悟屬對應聲滿座稱善旣而又以詞賦有聲流輩推譲莫敢與角貨𨿽奇然時方不售年及彊仕翰林學士暢公純甫以憲僉蒞漢中愛其才防爲府史以年勞被省檄遷徳順州幕職延祐二年餘自京師以代祀嶽瀆馳馹過家時君亦以秩滿歸漢中相見握手道舊而別今年春餘由國學得告歸不幸丁艱屢見君其老態益新貧則無異於昔嘗慨史傳中士多不遇於時乃今於君錫見之君錫齒方壯工文藝時從仕者惟以吏進以是齟齬今設科取士之法旣行則君錫老矣不肯俯首就場屋與少年者較一日之長其自徳順歸閒已數年不復有仕進意充然無少戚容眞無愧古人之不遇者日余爲翰林屬翰長有知君者力欲奏用以去位不果噫非命歟今復有秦幕之招貧與老防欲不行復不能不行且徵餘言以憂戚辭不可余謂君平日讀書其於贊助州政療已民瘼奚待餘言直書其所抱負出處以告夫未知君者愼無以碌碌州從事遇焉斯可矣

雲溪艸堂序

古之人無時無處而不學亦何暇居安之求哉然學湏靜也苟鄰於闤闠塵囂之間則視蔽而聽壅心煩而慮亂亦無以理其業矣陳君舜叟陜士之翹楚者客防江漢持闗中諸老書來訪余愛其容止舒徐辭令溫雅及一再見作而曰某不佞竊有志於學出陜城之西不數百舉武有田槖水之上構屋以爲讀書之所旦暮之變其气藹然目之曰雲溪艸堂堂之前後左右樹蘭於畹種梅於崗菊以徑竹以軒取其艸木之幽香隱徳者而又瀕溪有觀瀾之石積土爲舒嘯之臺研究之隙周行而登覽焉大河經其北太華中條雄峙環擁其翠可挹實天施地設之偉觀非敢以自誇詡也請爲序引得以開發焉予謂山水之樂仁智者有以取浴沂之樂言志者所不及蓋非以事防觀而資佚樂也抑以察夫天理之流行而外物不可移奪也今舜叟雲溪之構動息有處節宣以時於以潛心焉於以放懷焉其視闤闠塵囂不可與居者則其所學或由是以進益與若夫天理之流行而外物不可移奪者將有得矣於是乎書

義士李徳鄰序引

周禮大司徒以六徳六行六藝教萬民所謂徳者行道有得於己之謂行則驗諸行事之實而藝又有餘力而後學者也蓋古之秀民皆出於農必教之以是三物其成者以賔興之禮薦而用之故詩曰攸介攸止烝我髦士夫徳則尙矣藝則居其末故觀人之法於六行尢切焉謂孝友睦婣任卹乃日用當行之理苟於是而或悖則有刑以糾之此古昔人材之盛後世所不能及然天理民彛終不可得而冺者奉元之屬縣曰臨潼鄕曰好義李姓徳鄰其名者乃今見之其爲人也亦殆庶乎母王氏年逾八秩甘防瀡之養定省溫淸之節無少廢缺其終也廬墓毀瘠哀戚稱其服宗族鄕黨目以孝弟人無間言歳饑散所蓄粟麥千二百斛折貸劵二千五百餘緡周卹之多有不可計里人上其事有司覈其實旌門曰義士旣又創驪山書院爲屋若干楹延師以誨凢弟子之從學者割田二頃給其廩餼由是觀之所謂六行者顧不彰彰明甚矣乎今詔條設取士之科以行實爲首則君爲無愧矣惜猶拘於時文之末習弗得登仕版以展其蘊推其有諸己者以及於人然天與我之良貴又豈以用捨爲輕重哉余於君蓋未嘗識奉元周君文振以府史調興元見余極口稱道君之善匄序引欲求當世諸公之作贊詠其美越二歳徵其言信始克爲之且以明夫古之士出於農而必考其實行雲

題牛參政秋日桃花詩序

物有反常而當論其妖祥者有不必論其妖祥者蓋視其多寡輕重之差耳如隕霜不殺艸李梅實聖人筆之於春秋是論其妖祥者及夫一物之少異不必論耳今參政牛公所賦秋日桃花是也夫桃之爲物其始華見紀於中春之候其色夭夭其葉蓁蓁其實蕡然見詠於詩人之辭此其常也若乃嚴霜肅殺之秋或一二見於搖落之株其造物機緘呈露發泄𨿽不可詰猶老人之兒齒復生烏可人人而求之哉觀其如降謫之仙姝流離之姬妾使人疑似於武林之遊彷佛乎天臺之遇政可供樽爼間一笑云耳蓋公於寓捨得此逰戱翰墨於詩其淸新艶麗正如昔人論宋廣平鐡石肝腸而吐婉媚之詞者命余序之餘謂天下之事有正有權又非特若此一艸一木而已顧處之何如耳並以此書於篇端

農桑輯要序

虞書六府一乃谷洪範八政首曰食蓋生民以爲天有國之所先務不可一日而後也宣尼語冉有以富之而教言上之人使人勤力田畆是以仰事俯育無至饑寒然後暇治禮義風化可行由此觀之誠乃王道之始三代之盛曷嘗不以養民爲致治之本與皇元建極神聖相承一以仁覆天下聖上欽明無逸尢知稼穡之艱以農桑委大司農丁寧勉飭猶恐行之未至爰命宰執擇能吏楷正農書溥覃率土教以種養之方期於家給人足與堯舜命后稷以播植其揆一也主者頒於郡縣城固達嚕噶齊赫嚕公時領農事謂同署曰此聖天子惠養元元之善政天日煥然使民家有是書則耕者盡地利蠶者富繭絲不待春秋巡督而勸課之效已具於目前矣豈非事簡而功著者乎縣尹康公簿尉文竇二宰共成其志資以俸金鳩工鏤梓不逾月而告畢僕忝聞議論之餘輙序於後作牧之良有司皆以誕敷帝徳左右斯民爲念則於萬世太平之治未爲無小補云

薛景仲梅坡詩序

夫大鈞之播物貴而爲人微而艸木其間美惡未始有異也故屈子之蘭周子之蓮皆以比君子良有以哉薛君景仲世本儒素隠老子法中天師畱國公甚愛重之書梅坡二大字嘉寵其號蓋梅之爲物儕蘭蓮之气味友松栢之歳寒西湖之詩以咀其華商巖之以取其實疏影暗香之妙語有非凢艸木之所可承當者今景仲淸標凜若道气藹然畱國贈之非溢美景仲受之無慙徳當其風月之夕霜雪之辰曵杖梅坡集古人詠梅之作擇其尢者譜其聲而歌之其於神仙何逺之有景仲以爲如何梅坡手軸諸士夫多系以詩且求予文俾題其首

送學正王秉彜詩序

歐陽公謂胡先生門人皆循循雅飭其言談舉止遇之不問可知爲先生弟子識者以爲知言而程子亦云安定之門人往往知稽古愛民矣則於爲政也何有夫胡先生之誨人固爲有法而爲其弟子者亦可謂善學矣矩庵先生教授闗中士夫翕然從之其名徳雅望著於朝端播於當世而愈自謙抑退然如不勝衣見之者無不心服興元儒學正王君秉彜佐學職於玆三年矣恭恪巽順形於辭色始終如一詩所謂溫溫恭人惟徳之基者余因以異其爲人及詢之乃出矩庵之門信矩庵之教無愧於胡先生而秉彜亦有肖於胡之門人也𨿽然余猶有望焉夫秉彜之發於門者旣已如此而存諸中者余固不敢以蠡測蓋學之爲道必表裏交修本末備舉不可偏廢則願以歐程之言合而觀之若夫循循雅飭不問可知者秉彜之所已能學問思辧以爲稽古之實舉而措之愛民從政使如有源之泉有根之木流長而葉茂則庶乎得矩庵之全體矣泰定丙寅七月初吉告予有奉元之行求以言贈書此遺之以待他日之徵也遂以爲餞章之序云

送防古楊天立序

士之所以得行於天下者惟忠信篤敬而已蓋能盡己之心以實無僞厚而不薄恭而有禮以此接物以此處事何適而不可哉聖門教人亦本於是而已捨此則必爲詡詡彊笑語沾沾而取容初未必不悅而合也久則眞態呈露不復可掩人鄙賤之不齒於正人端士之流矣天立楊君以國語字學貳其教官於漢中五年於玆無谷祿可守不見其有戚戚容路侯委以事不亟不徐辦集得冝所至無一人怨之形於言貎非忠信篤敬能如是乎其遠大器業從可卜矣一日辭歸以贈言例爲請僕謂如君所操守尙何以言爲然不欲虛其請姑以其所能者爲贈願益加勉焉又以告夫未識君者試以斯言驗之然後知余之不妄許云

送總尹王信夫東歸序【並詩】

古之循吏至今首龔黃及觀其傳初不求赫赫名但民便安其政而已興元總尹王君信夫下車之始首來訪餘言發軔於國子生以余嘗爲國子博士𨿽前後不相值執禮如師生久而觀其爲人不立崖岸不設城府一於誠而無他其治民也如良醫之療貧子之疾惟審諦其脈證弗衒鬻其藥劑疾已無所求可謂古之純篤君子今之循良之吏者歟同僚有掣肘齟齬侯不與校旁人視若不滿意侯曰我若爭胥吏必受困但和以濟吾事可也歳旱侯視堰水湍駛不能措手乃相傍地開渠以殺其怒有一役者於土空避役適土崩不救遂借此欲搖動侯卒無所得至今修堰因所開故道以成功他類此不可枚舉及各終更彼則气焰銷鑠手足呈露或遵指斥隠忍不敢喘侯則澹然如平日百姓皆曰吾之父母也其古之龔黃亞匹歟余素不喜溢美諛辭必試而後稱今稱也不於侯其誰歸遂詩而序之

下車首相訪執禮甚卑謙布政國恩渥持身家法嚴細民歌愷悌黠吏服淸亷掣肘𨿽遭忌公心不避嫌方安千里寄已作四年淹舟送歸程遠杯兼別恨添交遊分去住蹤迹異飛潛矯首天南北書來慰我瞻

題憲使李行簡樂閒堂詩卷後序【並詩】

憲使李公行簡與余有鄕曲之雅故余知公爲深始公起身卽踐淸要繼爲侯牧理財賦其善政良算無愧古人逮陞憲使則能鎭靜南服未及引年一旦謝仕而歸杜門卻掃以蜀爲樂土遂定居爲終焉計去城一捨而近買田營墅防息其間自號樂閒天歷戊辰遭時弗靖蜀帥張兵威脇眾令附已凢浮沈宦海者多爲詿誤獨公澹然與世相忘已久無毫染污此眞樂閒之驗也公又有佳子弟養志之餘蒔花植竹築亭引流以廣其樂閒之趣則斯樂斯閒天實相之公得專之交舊又信而紀述之以成巨軸命其子不逺千里寄示意欲尋樂閒之盟於我可無言以與君同好也哉獨恨未得陪杖屨以渉樂閒之境姑賦其中所有四詠以供杯酒間掀髯一笑云

九折流杯池

九折我流觴九折彼叱馭勞佚𨿽不同亦各有天趣淸眞王防稽命客賦詩句不如醉忘歸天下何思慮

翠香亭

幽塘首夏時田田疊新翠不用薰水沈淸香自入鼻髙辭鵷鷺行來看魚戱𨿽知子非我其樂初無異

晚香亭

霜風正搖落金質緑爲裳繞籬三嗅之掇英泛我觴主人與此花歳晚節愈昌陶翁已千載尙友不相望

曲肱亭

聖師樂何事富貴浮雲同君今解組歸寤寐思所從怳然若有得臥聽竹牕風狗苟蠅營者知誰是夢中題興元路長桑嘉依家蔵樵枯子所畵羅漢捲

浮屠氏之阿羅漢蓋學佛而未者故其降龍伏虎浮杯擲錫入定觀想積精之至皆得佛之粗猶孔門之有七十子余寓京時於祕省得觀唐僧貫休所畵十六相詭異殊甚今興元路侯牧之長宣差公事佛甚謹僧樵枯子遂作手卷以獻之𨿽非貫休比亦得其彷佛公俾余題其左予於浮屠書罕讀不盡究其說爲下一轉語曰過去未來非我知開卷觀之卽見在主人彈指起敬心便是應眞無掛礙旣題復歸於公使蔵之

李錄事祈雨有感詩序

誠者眞實無妄之謂非有甚髙難行之事而人鮮能之興元錄事參軍李從仕蒞職於玆其應變防給承奉委曲皆所長至於不督責而政行不話言而民信拙於表襮守其慤實蓋質之近乎誠者然也元統乙亥夏五月旱气蘊隆吁嗟求者未臻感應丰凶之決近在旬日君聞南山之陽幾及絕頂有靈泉焉於是齋素囚首徒步陟其所而懇於神乞升勺水貯於罌迎歸城中安置道宇寢食不復歸夙夜爲百姓請命精誠之至翼日雨至始則霢霂旣而滂沛越三日逺邇饒洽稻之秧者可挿禾之槁者復興種之播者悉出土之埆者可耕化饑饉成飽飫攺愁嘆爲歡娛上分侯牧之憂下慰黎元之望四民鼓舞美君之功𨿽充滿勃郁於心不能形容發揚於口假能詩之士以贊君之萬一仍請予爲序引余謂至誠可以通神明貫金石全體於誠者固不得而見至於一事之誠而能動者苟非君之篤實其孰能之可不謂誠乎眾曰然遂以此序書於篇端云

洋州太守周子仁送行詩序

日余伏田裏教誨童稚𨿽無干仕祿意然天下凢名公鉅儒必問其家世及行已大方與所著述文章於人於是知金源末庭試爲首冠王公百一者我世祖隆盛時寘諸翰林爲學士承旨鴻文大多出其手厥後其子字子維者亦繼直禁林父子輝光焜耀相照余以皇慶癸丑忝被驛召爲翰林末屬去公時已二十餘年得觀所謂視艸者於是公父子聯珠合璧之文皆在焉得寓於目所恨不獲望見眉宇侍執幾杖延祐庚申余以母老得告歸繼丁重哀閒居十餘年不復出一旦於興元總尹王君信夫座間始見武康守周君子仁觀其言動容止有故家流風餘韻心竊異之未暇詢焉君他日詣府計事執禮來訪酒一再行遂傾底蘊道宿昔然後知王公承防乃其先世之姻婭子維則周出也自洋之士夫來訪者語及君咸曰君非獨此而其守身淸愼撫民愷悌天性使然余益嘆服焉屢防情愈宻忽告曰某期已廹將歸矣可無言以相贈歸裝𨿽輕倘獲不啻爲九鼎大呂之重矣蓋余自識君所與談絕無塵俗利欲語非論京師衣冠之世族卽商確文章行實之源委或繼以憂民困窮而自嘆其莫之能卹也嘗謂若人譬猶太廟之琴瑟𨿽不作而拂拭其徽亦可以適人意如三代之鼎彛𨿽不用而辧別其欵識猶可以慰人心君之歸並挈以往寧不使人惜之而悵然於懷耶諸士夫咸有奉餞之作旣成以余冝題其首

秋江競渡詩序

秋水時至百川灌河雲濤際天望而可駭於斯時也非決性命而饕聲利者孰肯寄身於一葉之危以僥幸於萬一哉庸詎知不有超世獨立之士憫笑於其旁耶今觀秋江競渡橫幅𨿽畵師所作意未必出此然感於予心者不能自已河東陳君某喜讀書恬於勢利以貧而仕老爲興元總幕職不汲汲求進蓋非競渡輩之伍以此卷求題評謾書數語以歸當公餘無事明淨幾披翫防繹想亦有所合於其心也夫

閒居叢稿卷二十

欽定四庫全書

閒居叢稿卷二十一

元蒲道源撰字說

王思進字說

王生旣冠婚猶從余學一日具禮前請曰某以幼命名不合於義類願先生與易之庶幾緣名求義以自勉是亦教誨之一端也余嘉其意謂之曰汝以我一日之長而揭揭然以從我也惡得不以所聞告子語曰譬如爲山未成一簣止吾止也譬如平地𨿽覆一簣進吾往也夫爲山九仭以一簣之虧則前之功俱廢矣𨿽坦然平地自一簣而往則後之功可望矣此非由乎人哉易曰君子以自彊不息記曰有弗學學之弗能弗措也故聖人惜顏子之能進責冉求之自畫其意亦可見矣子其早夜思之必先立其志由學問思辧篤行以求至於至善如居偏方欲適中國問道所由行而不已安有不到之理若營營於競名躍躍於趨利苟目前之快自以爲得進之冝則非余之所望也生能以是思之則他日成就詎易量哉生曰惟遂以簣爲名思進爲字云

劉徳用字說

劉氏之子始從學於余惟以小字稱近欲載筆習吏業具禮前請曰某幼防先生訓誨今年及弱冠而名字未立同儕稱呼者以爲慊願有以進而教之餘觀此生於其伯仲間頗醇謹可教爲名曰懋以徳用字之蓋取商書徳懋懋官之語懋者何勉之之謂也勉者何勉於徳也人能勉於徳則上之人亦以官勉之也昔子張學幹祿孔子告以言寡尢行寡悔祿在其中矣人孝於親弟於長忠於君信於友行是數者以類而推修治勉勵必使有得於己則實行無愧令聞藹然求爲時棄得乎徳用名字之意如此尙勉之哉

解推官四子字說

府推解君四子曰榮宗榮祖榮徳榮仁長與次則壯有室矣榮徳以下年且弱冠從余問學一日府推君過余請曰某四子名而未字敢請余不容辭敬奉其字榮宗曰伯華榮祖曰仲顯蓋取古人所謂增光祖宗孝經立身揚名以顯父母之義榮徳曰叔章榮仁曰季元蓋取書天命有徳五服五章哉易元亨利貞元爲仁而居首之義夫字者所以尊成人之道而美其稱也能不恃所稱之美思惟其義以充其實則善矣榮宗更曰伯敬取禮大傳尊祖故敬宗榮祖一字曰仲修取詩無念爾祖聿修厥徳榮仁一曰季從取孟子仁義忠信此天爵也修其天爵而人爵從之

譙徳操字說

凡物之至堅者莫如金石金之堅火能鑠之石之堅水能泐之如是則堅果不可得而恃耶曰然也質之堅如金石者猶不可得而恃矧吾所謂道心惟微而物欲之熾有以害之歟譙生名堅從余學以未字來請爲奉字曰徳操且告之曰子誠能於日用動靜之間誠敬以爲主求放心而操存之克去已私不爲物誘講明義理固執力行及其久也徳性堅定向之不可恃者至是而可恃矣古之聖賢匹夫不可奪其志千駟不足動其心確乎不防磨而不燐亦非苟然矣生懋敬之毋忽

王克承字說

執器不恪或墜而毀舉足不審或跌而傷況其大者乎是以君子無所不用其敬也王生學於余說語孟頗知向方年駸駸弱冠矣猶以小字行於夷等稱呼誠慊一日以名字爲請乃取書說命中式克欽承語名之曰欽奉字曰克承且誨之曰夫欽之爲言敬也書中言欽者極多堯舜訓飭其臣止以欽哉二字則其義可謂博矣蓋人能欽必恐懼修省收斂持循內以承順其親外以奉承其上接承其友以至於一事一物之承無不克者生其勉之若夫美其名而醜其實者君子不爲也非今日命名之意也可不謹乎

劉伯受字說

劉福自幼時其長者亦令從學今年逾弱冠鄊裏之先輩共與進之欲美其稱呼請字於余取士冠禮永受胡福之語字之曰伯受蓋受之爲義如器之受物隨其大小而爲之量人之修身以受福亦若是爾居家孝弟則得父兄之愛出門敬譲則致鄊裏之和勤儉則饒財謹愼則遠辱凡此皆物之應其他可以類推矣伯受勉之哉

宋宏舉字說

亙萬古而不可易者三綱五常之道天地位人極立以是而已國非是不治家非是不齊身非是不修𨿽名曰人實何以異於物所謂三綱君爲臣綱父爲子綱夫爲妻綱五常則仁義禮智信是也朱子小學題辭亦曰仁義禮智人性之綱綱者何維网大繩也蓋綱舉則萬目畢張矣猶人綱常之道旣立則百善萬行皆從此出矣書曰若网在綱有條而不紊信哉斯言宋生當冠字之年猶以小字行其尊人公亮以爲請余以師道不可辭爲名曰綱奉字曰宏舉宏者大之義蓋取孔氏書傳序舉其宏綱之語其命字之意則在此而不在彼也生懋敬之哉

周子敬字說

周生防時嘗從予學年及冠猶以小字行介其同學友譙生來請名與字余以恭名之奉字曰子敬周生請聞其義余謂主一無適曰敬致敬於外曰恭體用相須表裏交正曲禮三千始諸無不敬洪範五事先於貎曰恭蓋敬以直內則非虛敬矣恭而中節則非足恭矣自生所急者言之事親從兄持守謹乎孝弟待人接物一惇篤於誠信以至言動必恪有戰兢惕厲之心居處必荘無怠慢邪僻之气使敬以直內涵飬於未發之前恭而中節周旋乎從事之際能如是則由家而達於邦國之乎蠻貊無往而不可行矣生旣以是爲稱呼之美又當充爲踐履之實云

蒲蕃仲植字說

侄蕃字仲植其父徳衡所命也余爲申其義以告之蕃爲滋多之義詩騶虞小序有庶類蕃殖書洪範有庶艸蕃廡植字與殖同用然有二義栽植也生植也合而言之惟其培擁栽植然後生意油然而蕃息滋多矣如人之涵飬有素和順積中英華自發於外韓子曰根之茂者其實繁膏之沃者其光仁義之人其言藹如也汝試以是思之

樞機二子字說

樞機物之動者也言行身之動者也動而中節無往而不善矣易傳曰言行君子之樞機樞機之發榮辱之主也書曰若虞機張往省括於度則釋蓋動則吉凶悔吝系焉聖人答子張幹祿之問亦不過言行之寡尢悔耳可不愼乎余故爲二子立名曰樞者以思發字之曰機者以思度字之俱曰思者庶其時省而不忽也噫予旣以是名而字汝矣又筆其義以示汝矣汝其思惟服行責之於身耶抑將仰人耶則吾不可得而知也

鄭文質字說

記曰夏尙忠殷尙質周尙文夫三代之俗所尙𨿽不同亦世變之降自忠質而至文猶四時之運不能不然也夫子生於周衰悼時文之勝嘆史之闕文至有文質彬彬然後君子及吾從周之語夫聖賢之於季世末俗之獘如砥柱之於頽波蓋有確乎不防者自常人則爲習俗所移而不覺悟夫質勝則失於野文勝則失於僞二者不偏勝而得中則彬彬然君子矣鄭生名文質余以允中字之欲生本以忠信篤敬末以威儀辭章本末兩端無過不及以成其徳所謂君子哉若人之語將見其所歸矣

胡昌齡字說

胡宰伯充之子名禧字昌齡請其說於余余謂禧之訓福也漢書受禧祝禧齡齒也記所謂古者謂年齡齒亦齡也洪範五福一曰壽則壽爲福之先者也壽𨿽天之所賦然能全其所賦則在乎人焉攸好徳居其一禧果能知此則戰兢惕厲始於身體髮膚之不敢毀傷終之以修身俟天而立命將見如士冠禮所祝眉壽以受胡福黃耉以受天慶蓋不期然而然矣

李思永思齊字說

李氏二生一曰寧一曰�家嘗從余學一旣冠一將及矣俱未字其尊人倅君銘甫來請爲字寧者曰思永取書其寧惟永之辭蓋寧而至於永其爲寧也大矣致永之道無他顧吾所以自修者何如耳書曰愼厥身修思永修身之要其目甚備臯陶所陳之九徳思惟而服行可也家者曰思齊取大學身修而後家齊之語夫修身然後可以齊家而修身之要不外乎窮理正心家旣能齊則凢所以事上治人推之無適而不然其詳具乎朱子集注講明而力行之可也二生來前汝之伯父秋谷公起自儒素以功勲徳業爲時名相爲世聞人汝父倅君亦克樹立以振風猷又非若他人比生等是冝緣名求義勉彊不怠繼繼承承俾不墜其家聲庶余今日命字之意矣二生曰惟遂書以授之

王克新字說

明徳無聖愚之分气稟有淸濁之異中庸曰自誠明謂之性自明誠謂之教夫誠而明之性之也明而誠復其性者也惟聖人气質淸明純粹不假修爲如良玊美珠非塵泥所能污其餘則不能無物欲之累善學者致力於克復及其成功一也故湯之盤銘曰苟日新日日新又日新而朱夫子釋之曰銘者名其器以自警之辭湯以人之洗濯其心以去惡如沐浴其身以去垢誠能一日有以滌其舊染之污而自新則當因其已新者日日新之不可略有間斷也至哉斯言予讀書至此未嘗不三復警省焉今王生爲學頗知向方易其小字曰銘以克新字之生能以盤銘而銘諸心思惟朱夫子之訓以爲力行之方惟日孜孜無少懈怠則庶乎有日新之功矣

李恕行字說

學明乎體用然後可以言學蓋有體而無用則道爲虛器而不可行有用而無體則道爲無本而不能立二者豈容偏廢也哉欲明體用之一源無若忠恕之二字故曽子指此以明吾道一貫之理子思引此以申道不逺人之義其立言𨿽不同然所謂盡已之謂忠推已之謂恕忠者體恕者用則不異矣嘗謂此心眞實無妄推之以及於人近而事父兄接交友達而致君澤民無所不用其極矣夫子以是答子貢終身行之之問蔽以恕之一言豈欺我哉李生自入小學以思忠名今冠而求字以恕行字之生曽授讀朱子四書果能求書中所謂忠恕者講貫思惟以致其體用相須之義則不徒名字之美又將有以服行而有益於身矣

龎士先字說

文質不可相勝夫子旣以先進於禮樂爲野人何爲復有吾從之語耶蓋周衰文勝時人不之覺反以先進文質彬彬之君子爲野人冝夫子發之以示訓耳蓋質者本也文者末也有質然後文可得而施人誠能以忠信爲本文之以禮樂猶甘可受和白可受采則彬彬然斯爲君子之歸矣龎生名進字士先生方從余授業冝取語中如此條者熟讀審思庶知用力之方云

劉元禮字說

禮者天理之節文人事之儀則其行之也有尊卑貴賤等級之異揖譲進退威儀之節𨿽皆出於人爲莫非天然一定之理各有次序存焉故書曰天秩有禮其此之謂歟劉氏子生溫厚之家從余授學其尊人切切欲其有成也余亦懼其放逸而不循禮名之以秩以元禮字之生來前余聞聖賢格言曰夫禮者敬而已矣曲禮首言毋不敬敬則心有所主而禮可行禮行則事皆有序無往而不冝矣捨禮則何以爲人故詩有相鼠茅鴟之譏生能從事於此居家以事父母出門以事長上接朋友又推而至於克去已私以復天理如顏氏所聞於夫子者斯乃下學上達之極致生敬之哉毋忽

樂仲宣字說

漢中職醫之長樂義卿家世詩書而業醫著名其子詣於黌宮執弟子禮旣冠名以周翰而字以仲宣蓋詩之崧髙有爲周之翰四方於宣之語詩之義以申伯吉甫爲周之楨榦而宣其徳澤於四方也或者曰以是名樂氏子而取訓無乃不可乎余應之曰夫古之人命名字不必拘拘取義於身也亦隨寓以爲稱呼而立訓耳蓋子能世其醫而立其身爲家之楨榦以施其衛生之術於人亦吾夫子所謂是亦爲政之意耳又安知不能立志如周之申甫耶顏淵曰舜何人也予何人也有爲者亦若是或者曰然遂書以爲字

闗彥修字說

書曰愼厥身修思永愼者何敬謹之謂也夫修身而加之以愼者蓋非愼則修身何所主哉闗生請名與字余旣以克愼名之復以彥修字之修身之道𨿽散出於經書然大學致知格物誠意正心以及修身井井有序而修身之前先之以數者修身則其愼可知也至誠意章於愼獨之說尢致謹焉吁聖賢格言具在方防闗生能愼思而篤行之吾將見其身修爲闗氏克家之子又豈特稱呼之美而已哉

趙肯播字說

興元醫官趙君奉先之二子長曰肯堂字克繩次猶以小字呼請更名與字名曰肯播字以克紹蓋取書厥父菑厥子乃弗肯播矧肯獲使與其兄名及字義類相比而書中克紹字不止一見此蓋以爲子者因父菑而肯播則能繼紹前人之業矣無逸之篇不云乎厥父母勤勞稼穡厥子乃不知稼穡之艱難乃逸乃諺旣誕否則侮厥父母曰昔之人無聞知趙生未至此不可不以此告生能以父母之心爲心知所以謹戒則凢所以持身【闕】不墜前人之基業而愈光大之者生尙其勉旃

王伯循字說

子思子曰天命之謂性率性之謂道程子曰性卽理也蓋陰陽五行有理有气人得其气以爲形必得其理以爲性率循也人能循其性之自然無所往而不善矣惟其梏於形气徇於情欲誘於外物昧焉而入於惡者多矣苟不致力於學反躬以求之則又安能具夫天理之可循哉王生名理年弱冠求字於余拜而且曰某非徒欲美稱也將以爲終身之訓故爲表其字曰伯循書其義以授之生西軒王先生之曾孫肅僉元亨之孫也誠能深惟其義而篤行之尙弗忝於世徳云

趙時雍字說

趙公濟之次子壻醫鐘氏逾冠稱呼無異於閭閻細民其友善者以爲慊請名與字余以其居同裏爲命名與字且詢其兄之名字曰時敏字彥修因求其比類者名以時雍字彥和蓋雍之爲義和也書曰黎民於變時雍夫堯舜之時仁義浹民民從其化是以致時雍之美今子幸生太平之世何異於唐虞之時苟能從化而畏禁使宗族稱孝鄕黨稱弟昔周公曰爾室不睦爾惟和哉身行之於家推之於國人莫不皆然以協乎時雍之俗如是則不徒時雍之名彥和之字以爲美稱也又當思其義而服行之然後爲有益矣

袁士貞字說

袁生名順福從予學介其同門友來求字余字曰士貞取易坤象彖辭柔順利貞君子攸行語蓋順之爲義不咈逆之謂也坤豫備論之矣六經之中不可徧舉自其切於己者言之率性之謂道惠廸斯爲吉不順乎親不可爲子忠順不失足以事上至於接物處事莫非是理人果能此福將安歸故士冠禮始加祝曰棄爾幼志順爾成徳壽考維祺介爾景福𨿽然要不失貞固而已不如是則坤道旣以順矣又奚待牝馬之貞安貞利貞可貞之贅耶苟不以貞而固則儀秦妾婦之道矣生讀書亦嘗講明其說尙敬之哉

陳逢吉字說

君子之獲福於天也非假祝史以求之惟盡夫已之所爲而已故易經大有之上九曰自天祐之吉無不利聖人於系辭復贊之曰天之所助者順也人之所助者信也履信思乎順又以尙賢也是以自天祐之吉無不利也今觀大有上九之爻履六五虛中之信而能謙退不居志從於五得履信思順尙賢之實自然爲天所祐夫人能踐履誠信謙恭巽順尊敬賢者而親之其獲吉冝矣書曰作善降之百祥詎不信哉陳提舉之子名祐夙防父克自樹立葬其祖以下十餘喪可謂孝而有志矣今冠而未字鄕人以爲闕典來請奉字曰逢吉且申其義云

李伯修季安二子字說

李君善甫家世業儒其子永與寧從余學性皆穎悟篤實可教冠而求字永字以伯修臯陶謨曰愼厥身修思永蓋求永長之道必自修身始先儒謂修身則無言行之失思永則非淺近之謨伯修之義蓋取諸此寧字以季安召公奭所謂志以道寧寧與靜同義大學之知止而定定而靜靜而安安而得其所止則善有諸己而爲學之次第至此無以復加矣季安則取是義焉夫伯修之修身思永季安之止於至善立言𨿽殊義則一貫蓋修身必欲止於至善而至善必本於修身故曰一是皆以修身爲本二子果能一是思之則兄弟之間相與講明而力行之則無愧命名與字之意異日卓然見稱於人使皆曰善甫有子矣

李彥修字說

李生從余學旣冠矣猶以小字行爲名曰敏字以彥修且告之曰若知名與字之義乎蓋取諸商書說命之辭惟學遜志務時敏厥修乃來夫天之降才於民初非有殊特由學與不學而後分爾學之道必先遜志虛心以爲受學之地苟不如此則孰樂告以善哉又務時敏孜孜而不捨則其所修者源源而來矣故論語首章聖人以時習爲訓又曰我非生而知之者好古敏以求之者也至謂學如不及猶恐失之其義愈切矣夫口誦心維眞履實踐多識前言往行以畜其徳以之爲文辭則據經義之言也以之爲徳行則合倫理之正也此厥修乃來之效也若夫綴葺剽竊爲人而不爲己若無根之木無源之水是豈厥修乃來之事耶今予旣以此命而名若字又從爲之說彥修其服膺焉

鉉鐸二生字說

鉉舉鼎之器也鼎之用大亨饗帝養賢聖人取象尢重焉虛以受實以出非鉉莫能舉曰玊曰金其貴可知鐸宣揚號令之具也金口木舌金剛木柔以相濟其聲和而不怒用而能久振必以時書曰遒人以木鐸徇於路語曰天將以夫子爲木鐸是也王侯思進新除廣元路總尹來訪坐定作而曰簣也幼從先生學名與字皆先生所命逮子銘等亦然今晚得二稚亦累教席下懼旦夕從於任所不能長侍左右𨿽未及冠而字似爲太早計非欲速成蓋願有以誨之俾服膺不忘也余不敢辭取與其兄銘類曰鉉字克舉曰鐸字克振呼來前謂之曰鉉汝當荘敬篤厚使有任重之質以成克舉之功曰鐸汝當謹信自持必時而動以收克振之效余老矣殘喘苟在尙見汝異日有成矣詩曰未幾見兮突而弁兮若等其懋敬之哉

閒居叢稿卷二十一

欽定四庫全書

閒居叢稿卷二十二

元蒲道源撰祝文

祀三皇祝文

黃旣判疊生聖神立極立命萬化陶鈞嘗藥制疾以壽斯民徳絕言象功無擬倫世免橫夭天地同仁施及歷代名醫是遵討論推衍得其本眞遺經具在惠我後人春秋防祀牲酒畢陳報徳不腆誠意惟臻

伏羲

開天立極畫卦造書人文始陳實爲醫祖

神農

耒耜之利民乃粒食嘗藥之功萬世永賴

軒轅

神化通變儼垂衣裳問答著經醫教肇立

三聖祭文

宣聖

祖堯述舜師文宗武充塞堪輿照映今古如日斯明如雨斯普萬世王祀斯文宗主

顏子

聞一知十服膺博約簞瓢陋巷不攺其樂三千之徒公爲其魁才爲王佐舜何人哉

孟子

大亂之時列國分爭邪說並作楊墨肆行排斥異端扶持周孔巖巖太山萬仭髙聳

春勾芒神祝文

天連循環時維立春盛徳在木發生之仁乃出土牛送故卽新式表東作爰屬玆辰敢設菲薦昭告於神願祈丰稔以福斯民

風師祝文

鼓動宣暢行巽之權有坼甲觧凍之功無防木偃禾之愆孟春上醜牲酒揭防願神孚祐以致丰年

祀社稷祝文

主社

昔平水土萬世有功凡有國家祀典當隆仲春上戊詣壇致恭血牲釃酒以告神聰神其相之年谷願丰

后土

助平水土氏著勾龍有國有家報本則同功崇往古祀典則丰潔牲淸酌以薦誠願神垂貺祐我三農

主稷

教人稼穡創始於神萬世粒食有功在民報本之禮率土攸均仲春上戊血牲薦誠願神孚祐百谷用成

后稷

爲農之師百谷首植萬民至今賴以足食功配於社祀以爲稷春中上戊牲酒報徳願賜丰年俾民富實

祀雨師祝文

膏潤萬物浹於寰區沛然而來枯槁昭蘇聖明之世澤不【闕】釃酒割牲惟神是祈秋不作澇旱不愆期控此微忱神其鑑知

祀雷神祝文

復於地中主陽之機壯乎天上行震之威虩虩其聲物無不應上帝是臨實爲號令首夏上申祀事孔明神其昭鑑宣滯發生

祈晴禜城東門神祝文

間者陽徳愆候雨泄雲蒸蠶老且簇麥秀將登衣食所系夙夜兢兢收獲倘失饑寒曷勝翳尹土者徳惠莫承致玆天怒降此咎徵災於厥躬庶俾自懲奚爲罪罸枉及黎蒸雕瘵困苦天胡不矜願掃陰沴陽精皦升農桑有望歳功以興敬舉禜禮心齋意澄匪神昭鑑孰可依慿

又

天作霪雨害於嘉谷狼籍畎畆不能收獲大懼斯民上無以供粢盛供賦稅下無以畜妻子具饘粥惟是政或乖戾甘受其罸無延及於我民賜以晴曦俾成歳事則守土之大幸也

又

陰陽闔辟惟神所司或水或旱呼吸由斯霪雨爲沴歷旬於玆農旣力穡成熟有期實堅實好秋暘是資泥蟠水漬恐致年饑秕政所召甘罸何辭民實無辜神怒忍移願冀哀恫云霾劃蠡太空無滓皜皜晴曦惠我丰歳俾民用嬉感佩神賜何日忘之

又

嗚呼天哀生人之饑貧是用賜之以麰麥亦旣成熟矣而淫雨爲沴不得收獲以食是𨿽賜之而不終惠之則生人之饑貧竟不免矣維神辟陽闔陰實所闗系敢齋沐防告望屏除陰翳俾太陽宣精麰麥得收以成天之所賜則惟神是依

祈雨羣望祝文

東嶽

峩峩岱宗作鎭於東大生之號配以其東祠於天下誠無不通今玆之夏蘊隆虫虫苗旣枯槁民食將終維政之秕願災厥躬下民無辜實可哀恫維神之仁上與天同願躋膚寸澤徧寰中槁苗勃興變凶爲丰報神之徳罄以丹

崇徳

惟王顯靈岷江正位王爵聖烈博濟徽號克稱能伏龍而弭災豈不能興龍而致雨耶今以歳旱苗稼將槁敬詣神祠誠以懇請惟神賜以甘澤俾其有秋

文昌

忠孝大節奕世著靈惟玆漢中廟貎儼若歳逢旱災徧走羣望是用齋沐揭防以告於神恭惟濟物之仁幽明豈間願惠甘澤俾民無饑而吏亦得以免責也惟神其相之

梁洋土主

常陽之沴月已再更粟將秀而莫能成稻旣挿而莫能榮菽可種而莫能耕倘十日之不雨則民無以爲生慮將轉乎溝壑況能奉其粢盛惟神血食玆土正直聰明將與守土之吏同責任而非輕我今懇告以罄其誠神亦當請命於上帝沛甘澤以活斯氓

城隍

敬爲天子於玆牧民城隍所依屬於有神幽明不同其責維均旱旣太甚稻隰揚塵丰凶之決在此浹旬災自我召勿移斯人錫以甘澤賴神之仁

山河顯靈公

維公佐漢祖以開基駐梁川而興利豈收功於一時蓋施澤於萬世嗟政拙而術淺視明神而有愧𨿽決渠而爲雨柰旱魃之爲祟俾漑灌之不足致良苗之枯悴惟堂堂之英烈貫古今而無異願力沛爲膏澤惠我民之丰歳

玊泉

西山之麓泉湧碧玊神龍所蟠雲雨斯蓄粵惟我農旣植嘉谷旱魃爲虐如焚之熇丰凶之決浹旬可卜秕政召災及民何酷我實有愧尫非可暴哀吁於神無厭其凟沛以甘霖庶俾沾足

山

巍巍山爲鎭梁州呼吸雷雨應民所求今玆之夏挿秧未周值玆旱暵圻田疇秋種不入爲歳之憂政之不徳民則奚尢願神垂憫沛澤旁流吏旣免責農則有秋

木馬神女

歳丰民飽神祀丰好歳荒民饑神祀曷保今玆旱災害我畦稻神忍坐視待其焦槁願降甘霖應此祈禱

社稷

於惟社稷民命所依今玆旱漧陽亢其威秋種不入秧挿而腓前頗得雨其澤甚微杯水車薪收功則稀我實不徳維神是祈願沛甘霖俾民無饑春秋以報醑潔牲肥

風師

秧旣挿矣陽則焊之雨欲作矣風則散之敢告於神願徐按之待雨之來則同贊之哀民無辜勿久旱之

雷雨師

天之號令職夫宣震天之恩澤主夫膏潤旱槁我苗憂此田畯失今不雨俯仰將盡政有不徳厥罸冝峻反移於民逆而弗順求哀於神庶可救振砰然而催沛然勿吝

祈雨山神祝文

惟神開闔陰陽手執化機常暘之沴厥月於玆農欲挿秧田皆圻數日不雨必失農時失時無谷歳且薦饑粃政所召罸其敢辭民實無辜災禍忍罹齋心致誠敬謁神祠拜乞靈明鑑俯垂一勺之水甘雨是隨尙期丰報以答恩慈

謝雨

巍巍山作鎭梁川曰雨曰暘靈徳昭然惟歳夏旱秧不挿田我用是懼亟往揭防焚此心香挹彼原泉朝叩夕應日不再還一勺之水散爲敷天憫農之窮恕吏之愆施丰報薄心實愧焉願神終惠書此有年

王侯謁文廟文

玆辱君言畀以郡寄視事之始祗見學宮惟我先師臨之在上不負所學陰相是祈謹告

祀文昌聖父文

惟王乾坤毓粹神妙難名慈裕溫恭聰明正直篤生聖嗣簡在帝心畀以文昌陰隲下土越惟某等允荷生成報蔑涓埃愧深俯仰幸逢華旦謹率同盟爰舉舊章式陳明薦神其昭格介以繁禧

祀文昌文

越惟玆日載逢聖誕體神之孝謹延聖父聖母於正殿式昭具慶之禮焉洋洋格思鑑此誠意

七曲聖父祝文

惟王精粹降靈中和毓秀神功不宰至徳難名積慶累仁篤生聖子忠孝大節奕世顯靈簡在帝心文昌是主永扶洪祚陰隲下民時屆仲春恭逢睿誕某等祗循彛典式薦明馨尙冀同盟永綏福祉

又

惟王道妙凝成神功不宰篤生聖嗣養極尊崇睿誕載臨式陳明薦仰祈昭格允副凡情【闕】以【闕】聖母太后家慶配祀尙饗

又

惟王慈仁惠和克配化育聖嗣光啟益大前猷敬父之誠導廸民性春序將半初度載臨謹率彛章式陳明薦尙其顯相斯文寖昌及此同盟以介景福肅共昭事永永無窮

又

惟王乾坤純粹降毓元精篤生聖人尊爲神父奉觴上壽明祀有常某等謹率同盟敢伸燕賀願因家慶錫福我人

祀七曲帝君祝文

惟王乃聖乃神允文允武忠孝大節功被生民桂祿攸司文昌宗主血食西蜀靈應昭然某等謹率同盟恭修明祀洋洋如在錫以純禧

又

兩儀毓粹百行備躬乃聖乃神允文允武七十四世忠孝一心英靈在天輔弼文教桂祿二籍陰隲下民某等實囿鈞陶敬共昭事載逢初度式薦明蠲洋洋格思鑑此誠意

又

聖不可加功難擬議文昌是主桂祿攸司忠孝炳然萬世儀軌某等夙知欽仰俱囿生成遵用舊章式陳明薦尙祈陰隲敷錫我人

梁洋土主祝文

惟王正直聰明血食玆土顯自唐世以及於今冊號稱王威靈赫若捍災禦患民所憑依某等謹率同盟少伸報本割牲釃酒薦此芬芳洋洋格思尙期顯相國安人樂神化益彰敢不欽承緜緜罔替

解府推祀土主祝文

惟王聰明正直血食梁洋福善禍淫奉若天道某忝司推讞防慮未周致玆重囚逸出囹圄追捕靡獲乞靈於神未逾月旬繼踵就執惟彼大憝不逃天誅幸此庸疏得免吏責陰相所曁我其敢忘釃酒割牲再拜祠下洋洋在上鑑此微誠

秋谷平章遷葬祭文二

后土

惟韓國太夫人王氏之柩權厝於此歳月滋深樵牧無虞賴神保佑今玆攺卜擇吉啟攢不震不驚尙祈終惠

渭川大河

欽承朝防典防韓國太夫人王氏靈柩遷祔潞之祖塋經渉渭川大河賴神保佑俾波濤不驚晏然而濟

國朝醮事預祭風雨師

風師

天地槖籥行巽之權玆因醮事香幣揭防停颷止烈休徵應焉以介皇福成此勝緣

雨師

潤澤萬物助天發生國有薰修是用薦誠願祈陰相勝事圓成肅則時若永祐皇明

又

玆者國有祈禳大修淸供雲行雨施維神是司恐值陰雨行事或妨敢告明靈願祈孚佑時若之應尙無爽期

白塔寺翻修正殿興工祭文

紺殿重修齋廚創搆興作之始恐幹神只畚鍤方陳先事而告願祈陰相俾無震驚

穿井祭神文

禁籞之中卜鑿雙井旣差谷旦畚鍤肇功用汲寒泉依神受福

祭通惠河神文

維神主司靈源不溢不竭安其波濤利我舟楫何以報之牲酒肥潔神其鑑玆永永無斁

謝雨祭金華五龍神文

維神珠宮貝闕水府沈沈無求於世金華之陰我以災旱吁嗟往尋罌負勺水幸神肯臨應不旋踵惠以甘霖祈哀乞憐罄我之忱濟人利物乃神之心有牲旣刲有酒旣斟匪以報徳尙冀時歆官民餞送旛纛鐃音倘有懇請願賜如今

祈雨祀金華五龍

升潛以時雨暘隨禱今歳夏旱不能藝稻下濕頗苗隨亦焦槁徧走羣望日愈杲杲金華五龍深淵自寶靈應昭然傳聞父老挈瓶求泉敢計逺道安置琳宮預期灑埽惟神克誠豈薄蘋藻嗟我邦民殍死莫保望沛甘霖天瓢傾倒滿集溝塍路余潢潦我民送神旛幢華好繼自於今敢忘洪造

雨師

某奉天子命牧於玆土夙夜思所以遂民之生而才智不及又加以旱災境內之麥槁而耕者有之苗而不秀者有之春種之物入土不生者有之稻亦待雨而秧而旱勢愈隆並走百神未之有感抑某有罪而當罸耶抑誠之未至耶某若有罪民則無辜誠之未至今則再懇願爲三日之霖大慰羣生之望敢不精潔其心以報洪造

風師

歳以旱烖並走羣望雲集气交雨欲下降而風伯奮怒吹使離散大懼獲罪於神小民耕種失業是用懇告惟冀息威虛徐之力不至鳴條俾甘防得施而有丰年之望敢不丰潔以答神庥

雷師

掌天之號令震驚百里助靈雨之勢今以旱災祈懇百神未有感應亦由誠之不至而罪之不自知也是以有叩於神願震旱魃之妖助雨師之施俾民生獲遂丰歳可期敢不敬修祀事以答嘉貺

謝雨祭文

近以暵旱禱於有神舉意云初卽獲嘉應優渥旣足枯槁勃興哀此窮氓捨予有罪敢不答謝以表微忱釃酒割牲仰祈昭格尙冀雨暘時若錫以丰年終始生成永依大造

祭太歳諸神文

惟神執天之符持地之紀愼守方土各值干支某伏爲祖先未有祠室夙夜思念不遑寧居乃於東北相厥攸止方白日吉立柱上梁伏願不震不驚介以景福維陰有以相之

閒居叢稿卷二十二

欽定四庫全書

閒居叢稿卷二十三

元蒲道源撰祭文

祭僉憲王元亨文

嗚呼西軒夫子倡道漢中天畀二子若憐此翁長職教以克承次遊宦而亦通夫子厭世歳星一終方哀伯也之奄逝豈意叔兮之遽從何吾道之不幸而一至於此窮耶惟公克家之孝報國之忠交友之信事兄之恭守學之正蒞事之公明白洞達表裏昭融由淸愼而選中臺之吏以剛直而乘禦史之驄繼分憲於蜀西復攺斾於江東不畏彊禦也負埋輪之意气慨欲澄淸也凜攬轡之威風至於約已祿秩之奉爲親甘防之供在鄊黨有愈自卑之意斥姦惡有不可犯之鋒具此全能方期於大用夫何一旦遽聞於告凶嗚呼哀哉以賢勞而得疾兮擠奇志於九原之下淩浩蕩而逺歸兮斂英气於一木之中從西軒與伯氏往胥防於幽宮酌祖觴而一酹冩予等之哀恫

祭興元路宣差文

惟侯性無忤物量足包荒坦白眞淳不見一毫之僞雍容謙遜弗知三品之尊徳旣如斯誰人不服又況祿至二千石而無擔石之私儲壽逾六十年而有百年之遺愛去歳小君之薨逝尙切痛傷祗今嗣子之孤防未能成立興言及此隕涕無從某等托在下風久塵淸接目睹輀車之邁耳聆笳鼓之悲天亦興哀雨如助泣聊申薄奠以冩卑情

祭路宣差夫人文

懿哉夫人配我元侯惟此元侯徳量優不忮不克不貪不求相彼侯徳可知內助何嗇其年竟至大故淒風寒行路嗟咨一觴祖奠侑以哀辭

祭史拱之先生文

嗚呼始予讀書於明善齋先生實助夫訓防【闕】朱墨以流汗鬢斑白而成翁余癡幼以何知時問疑於下風【闕】四十有二歳可知夫先生壽考之隆食再生於兒齒視了然於方瞳蓋淸心而寡欲惟安分以固窮有以全夫天之所畀凜然如傲歳之長松昔漢伏生及衞武公皆九十而彌劭而先生則與之同慨余先子眉山之鄊人耿長庚臨旦而將終今則已矣胡不哀恫柩前哭而致奠尙舉予之一鐘

爲杜克欽祭母文

嗚呼鞠育顧復恩惟罔極嗟我爲子報蔑涓埃違親逺遊亦冀有立今則已矣痛悔何追湯藥弗嘗窀穸弗視聞訃奔喪幸得還家哀慕不寧音容如在謹以潔牲柔毛粢盛醴齊哀薦成事尙饗

祖祭薛宅崔氏文

惟靈安靜柔嘉閨儀肅兮儉素勤助婦功篤兮克相厥良盡雍睦兮𨿽益其子能勉朂兮徳旣如斯壽胡不【闕】兮知者嘆嗟淚陸續兮我作祭辭以奠以讀兮

祖祭北溪老人李天錫文

醫學成家靖重老成拙於競利工於衛生不忮不求安分知止徳丰慶隆天錫二子長登仕版次領醫流田畆杖屨歳晚優遊七十古稀壽已逾【闕】屬纊精明得正而逝猶有可憾胡不期頤北溪之原遽成永歸不鄙晚學忘年相好祖奠涕流誄文以告

祭李子文文

嗚呼子文而遽止於斯昔君防涉乎雲南萬里之逺謂功名之可期握予手而不忍別淚承睫而莫持予彊笑以寛勉然此心之孔悲謂暫暌之終合復談笑以熙熙如長庚與殘月耿相望於天涯我憶君而不置君思我而可知屢升堂而問信聞遲歸而有時昨因訪乎令弟同佇立於門西報君來而不見僕牽騎而含淒予私心之已怪才入門而果啼噫進前而問故死瘴癘於蠻夷嗟道路之迢遙但函骨而致之神惝恍而若失淚縱橫而交頤此眞耶而夢耶久瞪目而若癡嗚呼子文君眞死矣中國之人異域之鬼惟君聰敏好學不墜世美富於經術旁貫方技切磋之益言論亹亹暇日相尋不彼卽此某情合義同蘭臭可比孰謂數人獨君夭死注目南溪悠悠逝水防從之地不復見爾嗚呼垂白之親未齔之子相對長號孰究天理惟故鄊之一念魂歸來兮庭止懷我故人設奠讀誄惟君聞乎不聞慨一慟而永已

爲李子直祭兄文

嗚呼先君之歿我兄弟三人不幸伯氏亡於外惟我仲兄勤勞恭儉用稍充給亦欲奮厲以光大先緒是以有雲南之行今年之春聞兄歸信不意到家乃函骨耳嗚呼天不佑善而至此極耶手足旣斷肝腸欲裂堂上之親復何望耶昔成都之別誨言在耳當服膺拳拳斯不負我兄之托謹擇吉辰從吾先君於北原之塋侄男方幼當教養成就俾奉主後皇天后土實聞此言卒哭是期潔蠲以告兄其有知實鑑臨之

爲何茂實祭李氏父執文

噫先君之存日蓋與君而爲友惟義气之激揚殆志同而心偶曁相約以比鄰又忘情於杯酒有言話以相尋分始終而逾厚痛我親之先逝喜夫君之得壽惟君剛毅果敢明白洞達柔不侵淩彊不懼怯能禦侮於鄊社才實近夫豪傑況家資之日厚與貴防之交結每供具於鮮濃時憇息於林樾忽二防之爲殃嘆百醫之無防享年過於七秩壽不爲之夭折承家得夫五子祀不憂於乏絕蓋在公爲何憾於我心而悲噎悼先人之執友如曉星之俱防致薄奠以陳辭拜柩前而永訣

祭梓人王提控

惟靈流江漢名擅工師方者中矩圓者中防深得不傳之巧大木爲杗細木爲桷殊無可棄之材血指汗顏羣工拱聽引尋執杖大廈立成運郢人之斤成孔聖之宇不計其直克成厥功用能享壽考之多有子孫之眾或聞凶訃益重嘆嗟愧非栁子之才爲述梓人之傳聊陳祖奠以答勤勞

秋谷平章攺葬祭顯妣韓國太夫人文

嗚呼旻天不弔早失所恃幸承遺訓遭遇明時榮寵洊加忝聞大政祿弗及養哀隕曷勝請告未兪展掃遂闕越惟顯考旅殯覃懷夙夜憂惶欲謀合葬玆因餘慶仰荷天恩啟國錫稱光賁泉壌命官治具遷祔祖塋舉柩之初敢以誠告恩靈如在捨舊圖新無震無虞對此休命待營域從我先公永奠攸居緜祀罔極

興元路祭韓國太夫人文

玆者朝使防輿發自漢中言歸祖兆忝牧於此敢不欽承上命以佐治具恭惟太夫人冡嗣爲國名臣光輔元聖忠嘉顯著表前日之義方福祿鼎來發向時之潛徳柔儀慤範愈久彌新薨逝歳深莫遂升堂之拜啟行路逺徒伸祖奠之誠仰冀淑靈俯垂昭鑑

祭考君焚黃文

某偶承乏使獲供奉於翰林今天子與賜封贈之恩考君得贈七品官從仕郎母趙氏封冝人此皆祖宗以及考君積慶之所致而某等幸防成爾生育教誨哀慕兢業惟恐有負惟尊靈其相之謹命次男承事郎雲南諸路肅政亷訪司知事蒲道銓以柔毛粢盛醴齊祗薦於墓舉焚黃之典謹告

祭顯妣文

某仰承積慶忝仕於朝初匪忘親貪戀微祿實以家世簮纓所傳黽勉庶幾用光遺緒旣防封贈子忝世科先徳致然自惟何力因循於外覲省曠時得告言還行及鄊裏始聞凶訃慟哭何追嗚呼養生旣乖送終弗及負此大罪天地曷容小祥倐臨設此菲祭不勝哀慕如見慈顏尙饗

祭辛伯遷文

嗚呼伯遷明敏達時儒以爲質吏以行之推擇進用升於憲司如車發軔如驥方馳按事至鄊賀者熙熙云胡俄頃變故如斯前日眷聚今作孤嫠前日笑語今作悲啼車僨驥踣行路嗟咨子於我門執經訂疑重以子侄婚媾維持視子屬纊痛徹心脾往歸兆域覿晤無期文以告哀侑以酒巵

祖奠董教授紹昌文

維靈眉山盛族家世詩書壯歳北徙以儒業醫老成忠厚心無自欺唾面自漧不校雄雌捐金報本開天有基天道不僭報獲其冝晚膺一命爲醫之師癘气所染吉門可疑造化終相痛苦莫施起居如常屬纊弗迷七秩有五恨不期頤惟我先子共飲玻瓈繼以締姻夫豈人爲亦遽逝矣重我淒悲祖奠永別靈其鑑知

代王思進都事祭禰焚黃文

維某仰被生育訓誨之恩資給之惠俾讀書從吏粗有成立通名仕版今聖朝推恩於下以勵臣子爲忠爲孝顧某庸愚何以及此考妣得以六品官贈光賁九泉皆先世陰徳之報敢不益自勉勵服行遺訓以答至渥之徳但以身縻職守遙望松楸不能展掃曷勝悲愴惟尊靈其鑑之

祭董仁亮文

嗚呼昔我顯考與君先人共飲玻瓈气味相親黙契天合果獲締姻嗟嗟仁亮慤實溫純好逾二紀敬愛如新不意遘疾有百其晨醫殫厥技祝禱於神暫已復作竟殞厥身謂之弗壽世罕七旬謂之【闕】姓類我斯眞處置無憾死與生均我迷我悟聚散屈伸所恨永訣能不悲辛有酒斯酌有肴旣陳欲君一舉勸侑無因撫棺慟哭奚止霑巾

又

嗟哉仁亮壻我蒲宗先君晚歳情愛所鐘有齊季女未知適從曁於垂絕付囑申重奉以擇對惟君乃逢質直愼言罔愧南容親宻旣久欵接彌恭曽是遘疾荏苒去冬幸然少差遽爾變凶西郊有墅馬鬛爲封郭門祖餞哀痛塡胸一杯永逝無復廻蹤

祭妹文

嗚呼我妹遽至於斯我兄弟俱已衰老歳時伏臘祠祭祖先望汝來歸今不復然矣汝病時我等及良醫救而不能汝𨿽不及囑我後事我等處置如汝之心汝之聰明亦當知之惟棺斂送葬盡心無慊今又百日以汝平生好善爲汝修設明眞大齋超度汝夫婦亦如汝之心終此生矣痛毒柰何幽冥之中想如平日

祭姻翁王福臣大使文

惟靈外發謙沖內根淳質謹身無玷亦旣克於保家教子有方尙不墮於前志宴賔惟恐其怠交友能盡其誠較之同儕具此眾美胡止中壽未享修齡常人猶共嘆嗟況我久惇姻好今扶靈柩歸葬先塋敢卽路隅略陳祖祭舉觴一酹與涕俱零

祭子

年月日孝子燧以祖父命謹告於考隠君之靈父歿周期喪曽祖母適隔翼日哀痛何勝今值大祥同伸奠獻

代蜀省郎中巨徳新祭考妣焚黃文

某自惟生鞠之恩欲報罔極向因遊宦墳墓逺離今閱歳時汛掃莫及先世積徳慶集某躬進位朝班獲防恩贈官守所限祭告未遑玆因備員往佐蜀省過家上塜榮耀裏閭顧瞻松楸曷勝悲愴謹錄宣副禮具焚黃尊靈有知尙祈昭鑑佩服寵命保佑後人

哀辭

挽王復亨母

惟大鈞之播物兮數各乘夫耦奇其不然而或然兮亦視人之所爲噫夫人之淑懿兮乃百福之攸基偉覀軒之倡導兮爲學者之宗師自結縭以相敬兮其徳實能配之蚤丁時之孔棘兮初未聞乎燐緇洎晚節之熾昌兮仍儉勤而自持慈和以爲膏沐兮曽脂鉛之不施丰潔以供祭祀兮但菲薄而隨冝篤二子以成材兮然有聞於時撫諸孫以怡老兮秀茝蘭於瓊荑何衰疾之遽垂兮中荏苒而求醫七秩不爲不壽恨不至乎期頤以正禮而送終兮絕浮屠之蠱疑棺槨衣衾之華美兮畵翣盛夫威儀齊衰哭而僻踴兮行道之人亦悲俾夫人之名沒世而不朽兮或有見余之哀辭

題李教授父誄辭

惟大鈞之播物兮初何有於愛憎其窮達與修短兮亦气數之相乘嗟若人之𨿽逝兮念素行之可稱孝弟行於家庭兮信義著於友朋矧賙卹於貧乏兮奚彊畏而弱陵彼屢變而莫定兮我則固而有恆壽胡不副其徳兮用又不充其能蓋彀滿而必發兮豈抑久而弗興有諸子之力學兮皆全器而克承但未識而遂已兮賴誄辭之足徵

何氏冝人哀辭

猗與夫人兮生而靜專於士族以毓粹兮習如自然旣在家而孝於父母兮罔或微愆笄而歸於蒲宗兮奉以周旋惟服飾之儉素不事華妍𨿽汲爨之弗辭兮養舅姑以勤拳有桓少君之風兮夫自慙非鮑宣羌祠祭於祖先兮躬灌滌而潔蠲見諸叔之胥防兮具飲食之芳鮮補紉尊幼而弗輟兮雞旣鳴而未眠教子而不溺於愛兮屢以言而勉旃果儒科以祿養兮人謂光前獲從夫而受封恩兮報豈非天校桑楡之享福兮斯可爲全年七秩而終於正寢兮亦得中年自侯牧以下皆送終兮觀者駢闐作哀辭以書素旗兮庸述其賢

閒居叢稿卷二十三

欽定四庫全書

閒居叢稿卷二十四

元蒲道源撰墓志銘

靑渠王先生墓志銘

先生諱無疾字復亨西軒先生諱得輿字載之之長子世爲獲澤髙平人辛亥侍親防漢中因家焉曽祖諱璧字潤夫祖諱仁政字道亨皆隠徳不仕西軒始以伊洛之學倡道漢中創立廟學作成士類前編類世祖皇帝實錄時於髙人逸士科已附上矣其平昔行誼櫽括備見門人李孟與夫防省請諡之文見奉中書省判送禮部議擬得王西軒生前𨿽曽勑授儒學教授以目疾力辭退處於家終身不仕其髙風實行與許魯齋同稱卽系蘊徳丘園聲實名著之人也擬合遵依故典聞奏贈以美諡相應今已附奏事房祖妣張氏勤儉雍肅以母死兵亂終身不事華飾先生天資粹美又得家庭之訓少力學爲養故時至田畆未嘗不挾經自隨及長學成博而不雜約而不陋亦以性命道徳爲說總府屢辟俾攝教官以養親懇辭不就諸生等相率狀其文行上憲庭願得爲師表憲司以茂才異等不求聞達薦之勑授興元路儒學教授先生嗣前人建學之規完所未備修講堂齋捨更衣等屋數十楹孜孜焉忘寒暑朝夕日進諸生講觧其間以朱子四書爲入徳之門旣通然後及余經若史循循有序後生程式之文一長可取者稱奨激厲以是翕然尊敬之大徳攺元聖天子詔興學養士田屬官而閒者撥充瞻學先生詢訪田之合詔格者累申覆上司乞撥付旣得請然多爲權豪陰據嘗曰此職分所當爲也詣公庭爭之得田千餘畆置簿稽其租出入設司計一人掌之以供春秋旦望祭奠及修補廟學之費余給士之老而貧及士子之幼而孤者已無一粒之入焉人咸服其公西軒家法嚴肅先生極孝承顏養志未嘗少拂甘旨之奉不以貧而或闕始丁母憂水漿不入口者七日柴毀骨立父有嘻其甚矣之嘆作詩勸之及丁父憂年幾五十矣其哀毀有過自初喪至葬祭一遵文公家禮𨿽期功之喪亦必自盡而不苟親黨及鄊裏有喪者必就正而取法焉外舅母孀居嘗病惟一息在逺方先生躬自延醫嘗藥視膳及卒室如懸磬爲率其諸壻持服哀臨且貸錢舉喪與外舅合葬於已地焉至於親戚知舊之喪無力者助之無地者畀之未嘗有恡惜之色其無後者親視其棺斂深窽竁葬之尢切戒人焚毀喪者眞得古人匍匐救之及於我殯之義其於昆弟友愛尢篤弟某宦遊四方或奉使及告歸入裏門趨至家祿俸餘資不入私室則奉獻之旦夕聚子侄行定省之禮相事有如父子先生經理家務仰事俯畜俾無內顧之憂晚年以空言無益絕筆不作築亭家塾之南字曰四勿箴以自警有千載而下顏跖異同勿兮勿兮一字之功我思古人敢曰倫擬恐因斯築工夫斯始闗中蕭徵君維斗爲書扁及銘以寄之大哉乾元萬物所資至哉聖傳曰仁是爲元統天道雲行雨施仁專心徳著而禮儀伊何未仁形气有私勝私復禮渾然秉彛昔在顏子聞諸聖師明睿大勇請目靡疑視聽言動有禮與非凡厥非禮一勿是治黃間在機六師在縻三千三百循循罔差玆約禮初博文自來心過不貳三月不違欲盡理粹具體而微千載凖的如日星垂矯矯王君蚤聞禮詩講道漢褒多士景隨於理於欲明析毫釐學顏所學四勿題楣造次顚沛念玆在玆以多問寡興起懦衰敬內有範制外有規努力相望死生以之先生惟寛厚樂易平居與人言如不忤物者洎臨事確乎不移及觧教職卽不復從調澹乎以經史自娛而疾不起矣疾革時忽夢中語曰子從何來及覺子惟田侍問之曰適有嘉客自程夫子至蓋其平昔景慕程朱之學形於夢寐然也易簀曰吾於西軒垂範躬行不逮汝曹勉旃享年五十有八時親賔及門人在旁者皆慟哭曰世寧復有斯人耶配劉氏甚賢佐先生養親能得歡心閨門雍睦殊無間言先卒翁媼制服哭之慟生男五人曰惟昌惟輝惟同惟田惟康女二人曰純曰緩繼氏景氏生男三人曰惟擴惟宏惟寅女二人曰薰曰蕓孫男一人曰孔孫女五人曰巽曰順曰瓊曰憲曰蕙以其年夏五月丙午奉柩歸葬於褒城縣麓堂鄕西臯之先塋

三務提領崔君墓志銘

君諱某字某世爲平陽洪洞人壬辰兵後譜牒逸墜不可考然崔氏歷代以來爲顯姓大父諱堅父諱善娶某氏君弱冠克自樹立時平陽始附國朝事皆艸創守【闕】冀氏縣尉陞爲尹縣事以【闕】

管軍千

戶並奧魯官後隨軍至興元因家焉屢更錢谷之任以能稱君性剛直人有一毫拂於已必求伸理𨿽彊禦不畏或以爲訐實非也以大徳五年正月六日卒享年七十有五初娶翟氏卒繼觧氏卒繼蘇氏子男五人長天祐翟氏出娶王氏次天祥觧氏出娶楊氏次天輔天麟天禮皆蘇氏出婦喬氏王氏張氏孫男五人孫女六人皆幼以是年三月壬寅卜葬於興元府南鄭縣開化邨西莊壬捨其妻蘇氏與天輔等來請銘銘曰惟若人兮直匪頗年旣修兮子孫多瞑目幽堂憾復何勒銘玆碣永弗磨

孺人鄧氏墓志銘

孺人鄧氏今漢中處士任君元善字東鄊之配也其先滄州人金末播遷譜系逸墜父諱某國朝之壬寅年從先鋒帥禿薛公徵蜀以功爲興元招撫因家焉孺人自幼聰慧未出房闥已閒儀則勤於蠶織工於剪制任君之母趙氏選以配子旣歸任宗已不逮其舅事姑以孝睦親以和禦下以慈處家以儉姑甚憐惜呼爲愛女然未嘗恃愛少有違懈執姑之喪哀戚尢甚任君讀書行古道冠婚喪祭一遵文公家禮孺人相之克協儀軌其於薦享戒具滌漑必躬必親或有故則中心缺然不寧始於家道未充織緝之外專業蠶桑蟻飼蠒簇風寒燠節適法無不得冝歳獲甚丰遂致完美漢中治生者取以爲法性端慤秉義族人以事不平來質者必以理諭之不顧其怨後皆感服任君內事一以諉之然未嘗專制必參決而後行子出仕戒之曰汝從學西軒王先生之門其人朝野推重搢紳以爲模楷今當景仰踐履勿使愧辱庶不負汝父母之望可謂慈而能教恩不掩義者也以大徳甲辰八月十一日辛夘以疾終於正寢享年六十有五將以次年正月十四日葬於南鄭縣味溪村黎園之吉兆子一人曰輗爲防古教授娶前興元行省詳議官苗君仲平之季女女二人長適巴州尹雷承務之子仲威次適前南鄭縣尹王從仕之孫瑾孫一人曰侗以善狀一通來請銘某鄕邑晚進視任君先輩又與其子輗遊雅知孺人之徳爲婦爲母始終無憾訂其狀不誣銘曰噫猗淑姿嫓有徳順姑心修婦職奉粢盛躬蠶織家旣丰子能飭得中壽歸域惟北原玊靈食無壞傷詔罔極

提領杜君墓志銘

杜君諱和字義夫其先平陽之防陵人兵後逸譜牒不克記其先世父諱海國初爲河東南京等路徵行先鋒總管領兵渡河直抵洛陽西南攻破亡金禦城山寨有功都元帥塔海嘉其勇敢聞於朝錫以銀符洛陽之役俘百餘人歸以歳饑悉縱之有感恩而不忍去者歳壬寅八月從帥塔海西徵蜀師次長安之灞河九月十日以疾卒於軍年四十有二母陳氏澄城縣陳氏之長女誓死守節君時甫五歳兩目幾喪明陳氏竊憂之日夕露香祝於神曰妾旣守寡子復失明將何所依神其聽之願垂哀憫若此子目復明自願爲黃冠以答神貺庶子母得以相保未浹旬君目如初由是參禮掌教洞明祈眞人爲師眞人親書妙安名以授之遂至同州依父母家建庵爲棲息之所不禦葷酒淸淨持戒凡三十四年未嘗少替歳甲寅君年十有七母陳氏語之曰汝父早喪汝叔父煥自丁未歳任興元鎭守百夫長汝盍往問安焉君應曰諾乃卽日趣裝來漢中省侍叔煥同防以居興元防城總管王逸之納爲長女贅君痛念母老獨居不得終養言輙涕下哽噎不自勝壬申臭馬乘至同州載母至興元以養凡滫瀡溫凊如禮至元丁丑除充興元路都牙場副使克稱所委居無何興元金州等處安撫司知事髙安建言規辦課程事行中書省就擬髙安爲金州茶場酒醋都稅使司大使君以才擇充副使果辦最辛巳母陳氏卒年七十有三君居憂畢復授興元路梔茶提領之職以母喪未葬不就歳丁亥親負母之遺玊合葬於防陵之先塋累石爲塔髙一引有半並刻石以志戊子省檄除充興元路洋州都酒醋稅使司大使旣復任興元路山河等堰提領修葺有方堰固水足農民便之晚年不復仕進於南鄭之北五里而近卜築爲終焉計其治生用具皆有法度故能化奇爲贏直居之西有堂西溪王禮部子勉字以適安又有亭曰思齊亷水全禦史君集爲書其扁君生於多故繼不及學然天資孝愛所居立祠堂亦遵朱文公家禮設主四時致祭其才力精敏有思未盡其能以大徳甲辰九月五日卒壽六十有七以是月某日奉柩葬於南鄭縣召村之塋配王氏先君卒繼周氏歐陽氏一子曰伯恭前受省除南陽府郟縣酒醋都稅使司提領女一人壻張淸前興元路應辦副使伯恭等旣以禮葬君後二歳來請曰伯恭之先人生於晉卒於漢中不有紀述恐後之人迷厥初辭不獲銘曰惟杜之先出祈姓戴侯而降族逾盛君𨿽中微所傳正才气明銳可從政生於防陵葬南鄭子孫繩繩襲餘慶

守素大師女冠錢善道墓志銘

善道姓錢氏杭之錢塘人吳越王鏐之後也在南宋理宗時生十有三年入侍宮掖至元丙子宋滅隨其君來朝畱京師奉睿聖皇后懿旨於其年之九月望日俾居昭應宮禮其宮提舉通妙大師某爲師度爲女冠賜紫衣愈恭謹守道齋心奉香火朝夕課經祝聖壽以報答恩遇爲務餘力則經紀宮事繕葺琳宮無少懈怠賜號守素大師以至大己酉三月五日卒享年六十有六其徒陳守中李惠淸等以其年某月某日葬於某所求銘以志之惟師以亡國之餘被維新之澤洗滌塵垢享淸福三十有三年之久亦可謂瞑目無憾矣銘曰吳越王歸於宋氏孫曰自然命爲道士有淑其裔歸我聖元隨被中防【闕】黃冠惟表忠觀與昭應宮三百【闕】異世同風錢氏有徳緜緜其澤【闕】素師允蹈前則爰淸爰靜以終【闕】何以臻斯繄我皇仁

嚴子詠墓志銘

君諱沂字子詠建昌南城縣人也始祖長源公徙城西父仁【闕】字周卿母【闕】氏由周卿而上六世讀書皆潛徳不耀君爲人質實矻矻自守不喜嬰【闕】務勤儉治生閉門教子孫書曽一【闕】盱江書院掌書輙自棄去終身不【闕】祿仕然篤於爲善睦姻族鄊黨稱其信義至元癸未某月日卒享年五十有八娶李氏生男二人曰履祥曰徳輝長娶吳氏次娶宥氏女一人壻石山章孫男四人曰子班曰士光曰壽逸曰平逸以儒業醫壽逸充南丰州學正平逸撫州金川教諭孫女六人俱適人曾孫男八人女二人以至元戊子某月日葬於南鄭縣古塘之陽先塋嘗謂士之處世𨿽無功業見稱於時然知分自守不失爲鄊裏之善人視世之不度徳量力而冒沒奔競者亦賢矣況久畜必發久塞必通固物理之循環者安知不在後人乎冝君之子孫詵詵其多也越葬二十有九年其孫壽逸致其父命托鄊友左祥求銘墓碣余時供奉翰林文字詳職書冩懇請不容辭銘曰【闕】焉不怠於善學焉不志於祿人處之而弗堪已泰然而自足紹先世之菑畬猶未逢於歳熟閟幽宮而永寧福慶綿於嗣續

劉君墓志銘

劉氏本顯姓中微業農君諱成無字以質朴不能紀錄由曾祖而下至君之父俱不記名諱所可記者曾祖始居趙之寧晉縣娶某氏生君之祖祖娶劇氏生三子仲子乃君之父值金亂祖奉曾祖攜其子等遷於曹州之成武縣因定居焉三世皆葬於其縣之寶閨鄊君父娶傅氏生君君性純實勤勞稼穡自奉甚約家以優裕克孝二親教其子以成人鄊黨敬慕配王氏生男二人女二人長曰毅娶某氏次曰某娶某氏女俱適人長孫氏次朱氏孫男三人君以某年月日疾卒享年六十有四男毅克自樹立以仕易農得推擇爲禮部繼掾畱守司滿考勑授承務郎廬州陸安縣尹政績可稱母王氏猶及祿養壽今七十有七子毅等卜以某年月日奉君之柩葬於先塋將葬毅來請曰先世不幸絕無譜牒可考毅不孝喪父葬又不能志爲罪甚矣敢固請某不獲辭因喟然曰古之卿大夫起家農畆者多矣今劉氏之祖先劬勞積徳以遺其後人安知不自是而昌大乎爲次序其事而銘之曰孝弟力田在漢有科今𨿽未遑天理不磨從事於斯粵惟劉君謹身則孝不匱由勤父菑子獲有卓惟毅克承其休邑長之貴於葬於祭視前有丰幽靈不昧奚憾於終

閒居叢稿卷二十四

欽定四庫全書

閒居叢稿卷二十五

元蒲道源撰墓志銘表

節婦曹氏墓志銘

泰定乙丑春興元府史黨復初持其亡祖母節婦曹氏永終堂詩卷來求詩於某其堂顏及記皆勤齋蕭徵君所作詩則當世名公之所贊詠也旣已異之爲題卷尾歸之其秋復具禮幣及節婦行狀致其尊人世榮之命求葬銘辭不許乃敍之曰節婦曹姓諱崇善世爲蒲城良族金源末譜逸不可紀節婦其生也幼而明慧長閒禮則年十六歸黨氏爲諱豫字仲和之配克相其夫事舅姑承顏順意得其歡心姑𨿽嚴以是愛猶己子至元己巳七月八日不幸仲和卒遺孤二子一女節婦哀毀幾斃鄊族嗟異時甫三十五歳旣以盛年守義黨氏族大力薄節婦刻苦治生持門戶內外資給不闕又取人負其夫積債貧不能償之劵稟於舅姑悉焚之篤教其孤二子舅姑繼沒罄家之有以辦喪具大徳攺元十二月有司以鄊裏狀曹氏貞節上之朝旌表其閭裏安西王妃懿防寵錫纁帛優渥重疊榮耀一時時年六十五矣康寧之福在於晚歳子孫詵詵歳時上壽輝映家庭若曹氏之積善慶可謂無歉矣以延祐丁巳十一月十二日終於正寢享年八十有三女適元氏先歿二子長名逸字彥才爲安西邸實資居積庫提舉年四十二先卒娶屈氏亦卒生孫男克誠娶竇氏曽孫男橘實孫女一人適郭周卿先生之孫惟聰次子名榮字茂之亦嘗提舉塌房尋不仕凡二娶先趙氏生孫男二人女一人長復初娶蔡氏生曾孫男移興冝兄梁山崇山次泰初娶楊氏生曽孫男孝孫孫女適鄭萬戶之孫思復繼元氏生孫女一人適孫氏初以二子之從事於安西邸遂挈家寓奉元之咸寧縣遂以曹氏之喪權厝於奉元之裏仁裏子世榮欲得銘以某年月日歸蒲城合祔於先塋禮也余謂婦從一而終固爲常禮然書傳記所載卓然可紀者亦無幾矧世降俗薄如曹氏冰霜之操事舅姑治家教子無愧於古人無負於死者耶某嘗職太史是冝書銘曰無非無儀爲婦之常至於患難其節乃彰始也不幸終也彌光含飴哺孫旣壽而康瞑目無愧與夫同蔵刻辭幽宮庶久不忘

彊君妻程氏墓志銘

致和元年秋八月興元路儒學教授程從道來請曰某不幸有姊之喪自惟兄弟逺離病不克奉其湯藥沒不得見其屬纊送不能與於執紼悲痛莫贖僅有求文以志其墓少伸此志願有以寵綏之餘亦哀其請弗克固辭視其狀序之曰程氏故鳯翔隠士程載之之長女也防慧而婉善適父母意又睦於昆季冝於家人年二十有一歸同郡彊氏彊先世居洛陽厥祖諱堅者值金亂徙鳯翔占籍焉二子曰寧曰順寧先卒順字和甫力農不仕年七十二而卒配楊氏亦二子長先卒次諱文寶字君玊卽程氏所適也君玊爲人聰明篤實頗渉書史亦不願仕孝悌力田惇睦宗族信接朋友好周人急又得程氏相之撫育兄子如己生及長爲婚娶以祖遺業及己所殖產中分無所吝彊氏姊卒女數人無依皆厚資給歸名族氏至於他人之婚喪不給者亦往往助之君玊以此見稱於鄊里程氏無不力焉君玊一日置酒饌防親舊酒旣行言曰某命當終望諸親善自愛不復久相見矣因徧拜泣下座皆驚惑翼日復各詣門告別又後數日具衣冠與妻子訣囑以後事卽寢良久不聞息就視之已逝矣眾異以爲奇男子時至治三年九月十六日也年四十有六始程氏歸君玊時舅姑具在以事父母之孝事之俱得其歡心娣姒無間言敬事其夫未嘗忤其顏色教育諸子治理家務內外整飭婦道母儀可謂克備以致和元年七月十有七日病卒年五十有六凡六子曰允忠允恭允敬允道允徳允謙女適本郡張某次未笄孫女三人俱幼侄孫男二人兄子時中之子允敬漢中道亷訪司保爲四川道亷訪司書吏以其年某月日合祔於鳯翔府北裏仁鄊之先塋夫君玊之墓禮也弟從道來速銘曰葬有日矣敢請銘曰貞靜以爲質婉順以爲容相其夫以勤儉凜其志於初終子孫蕃衍閨門肅雍歳方閱五伉儷相從徳則多矣壽胡不融以摭其實以銘其封

太原郡侯王公神道碑銘

聖朝廣仁孝於天下凡內外官皆得視所受爵秩之崇卑以及其親於是中憲大夫興元路總管兼管本路諸軍奧魯總管管內勸農事王忠得以三品秩追贈其考亞中大夫懷慶路總管輕車都尉太原郡侯妣闗氏太原郡夫人嗚呼可謂幽顯皆有光矣先是忠繇國學生史戶部徽政及都事章慶使司勑授公承務郎闗氏追贈恭人公拜受已蹙然曰嘻我何功而至此哉後忠擢徽政院檢校覆料官進公承直忠自奉直大夫經歷章慶又升奉議繕珍司丞秩正四品公已卒制贈中順大夫知河中府上騎都尉追封太原郡伯闗氏太原郡君忠繼授朝列大夫都提舉萬億賦源庫提舉洎遷尹興元公得贈三品進侯爵蓋王氏太原之望世居晉寧之防陵公諱誠字子敬曽大父樞大父譲父伸皆潛徳不仕伸娶張氏子男三人長貞次泰季卽公也性醇慤而恕力田爲業不服華美居裏閈以義聞子孫營生者嘗諭之曰爲人貴心術端正無或自欺吾見世之競利者於出入之際權衡之低昻槪量之盈縮尺度之短長欲欺於人先欺於已害天理傷陰隲誠爲可畏汝等得已則已無如治田力食無愧儉約省浮費自可以給故公治家有法亦贍足嘗見遺粒於地則以暴殄天物責家人鄕裏子弟之從學煢獨窮居親戚之婚娶喪葬行道之流離乞丐匱乏艱棘目之所睹力之所及率惠助之或得遺物必歸其主不得卽榜於路以須其人其克己安分如此𨿽天性之美而家法亦有自來矣旦望宴集親友談論相朂以善嘗遇異人授以道術年甫四十夜靜坐達旦享壽七十有五子男三人伯蚤卒次曰忠曰徳忠娶謝氏繼續氏以忠貴皆封郡夫人孫男四人質亨施元曽孫男燕山善慶女孫二人公之配夫人闗氏亦克相夫子閨門雍肅衣儉以潔祭祀必躬奉尊長動止以禮大小衣服裁紉不倦每炊宻減米抄合歳久積多遇荒歉給家之餘尙可及人妯娌親鄰睦無間言𨿽卑幼責無惡語嘗誡新婦等相義譲毋妬致昆仲不協勿私蔵奇外家各勤苦率先勿稱已勞不幸先公卒合葬從祖塋禮也於總尹興元三年篤實愷悌民愛慕之則其能服公平昔之訓而施於政事可知矣與道源居相邇且久一日以善狀禮幣再拜請曰先公積徳於身而不顯以遺我後之人墓道之碑未樹蓋有待也今旣侯斯可矣敢求文以刻諸石固辭請益堅道源自惟嘗執筆太史氏之後法所當書不書是不能成孝子之志也謹敍而銘之曰允矣王公徳積於身其徳維何篤守眞純欺不萌心惠存及人以訓諸子亦克書紳仲也宦達恩得顯親公歉何功不笑而顰晉疆侯爵歿贈繼臻象服襜然兼賁其嬪維孫及曽魚貫詵詵其福未艾若時方春銘鑱墓石愈久彌新

何氏冝人墓銘

何氏某梅隠先生名坤章字朝瑞之長女母王氏冝人生而淑懿願慤性極孝不勞教誨循於禮法善女工夫道源年十四五時從其父先生學先生憐其頗可教遂妻之及歸蒲氏克執婦道盡將其纂組舊習棄而弗治一意於紡績蠶桑之業時道源家貧至於二親甘防有所不充冝人布衣菲食躬汲與防勉力供養𨿽淡薄鹹得歡心一家之縫紉補綴燈火達旦不以爲苦後數年道源以教授鄕裏生徒翕集家頗溫舅姑怡樂冝人眉亦舒平生寡言笑不事妝飾簡出入𨿽其弟家相距不越數里十餘年不一二至從可知也嫁時衣白首猶如新娣姒等無隙之嫌歳時相祀惟謹歳癸丑道源被召命爲翰林國史院編修官又三年以應奉翰林文字同知制誥以七品例防封贈父母妻何氏遂受冝人之命從姑與宗族閭裏之慶今道源又受五品職冝人當封縣君未及而卒生二子三女閨門恩不掩義長子曰樞先卒時年三十有一娶千夫長王氏孫女次機擢戊午舉同進士出身爲芮城縣令娶陳氏長女歸景氏夫大全爲城固縣主簿卒次歸江東肅政亷訪僉事次男王惟祥先卒次歸杜氏次子彥禮攻進士業今爲洋州儒學正孫男二人牧奴開奴孫女三人冝人病荏苒歳余次男婦陳氏以辛未年正月十有五日風中卒宜人驚憂至十九日乙未亦卒其生也歳壬戌秋七月二十有六日至辛未年七十歳殯於家次男機自芮城歸以是年十有一月某甲子葬於興元之東甕池村之先塋夫道源以婦人之行不出門人無知者自拭淚以銘之銘曰士之修行猶不望知況婦人兮其歸我也舅姑有怡愉之色宗族無間異之辭又克勤以成家不溺愛而教子咸得其冝銘而刻諸室以致余之哀思

鞏氏先塋之表

古之士大夫家嚴宗子詳譜系而世次不紊俗降法廢爲人後者懵不知其祖先之所自同宗昆弟甚至不相識間有超流俗登仕版卓卓自樹溯流求源以昭示來世其賢於人亦遠矣此鞏氏墓表之所由作也鞏得姓自周卿士鞏簡公以邑爲氏晉有鞏朔歷代譜佚不可考至曾祖府君諱孝章大同路朔州人也世掌戎行金時爲監軍以忠厚傳家子二人長曰子固於今爲伯祖行驍勇絕人金末領軍民元帥迨歸我聖元仍職戍太原今爲冀寧路及卒葬於彼之楡次縣鞏村之兆次諱安實爲祖考性衝澹不喜奔競從事於秦樂終南甘水之秀因卜築焉壽六十有二祖妣侯氏勤儉起家克相夫子生子六人溫英天瑞仁義希文壽六十有八以至元六年八月某日合葬於奉元路盩厔縣珍蔵鄊姚村之塋溫字仲和行爲伯父研究經史潛徳不耀以逸齋自號有四子伯泰伯誼伯昌騂革顯考諱英府君字仲榮爲人材武曉師律起授千夫長方朝廷加兵於蜀也君率所部從蜀旣定立家於成都以至元十三年四月二十七日卒享年五十歳妣李氏後君十一年四月十七日卒享年六十歳以元貞元年二月某日合葬於華陽縣之新塋子男三人伯康伯平世傑天瑞以下皆叔父也天瑞字仲祥仕至彭山主簿有三子仁字仲信生文毅革文郁思忠思恭思茂凡六子義字仲禮一子【闕】美嗣希文字仲章一子伯諧嗣皆不仕蓋自監軍而下伯祖房皆居冀寧祖房皆居奉元惟考君及叔天瑞房皆居蜀嗣孫世傑與道源有舊從調京師訪余於史館懇請曰世傑幸承餘慶獲祿不及養顧惟先世隨所寓地而葬子孫因亦散居而墓隧皆未有銘志以表顯於後大懼傳世久逺邑裏夐隔末裔不復知鞏氏一源此而弗圖厥罪何所逃耶余感其誠意不忍辭爲視來狀次第之世傑今爲奉議大夫新知劍州讀書有吏材其官業之進家門之盛猶未可量也銘曰惟鞏受氏爰自邑封裔徙朔邊世以武雄金社旣墟挈族來冀復葬鞏鄕事若符契仲也至秦子孫詵詵又於蜀聚居曷因

太原郡伯王公墓表

元統二年春興元路總管王忠以事狀一通備述其丘瓏因革祖父實迹拜請於某求文以表墓道辭不獲視狀直敍其事曰惟王氏世居晉寧之防陵爲望族金季譜逸莫考縣之西南村曰齊勝有王氏逺祖塋內存三大塜俱無志石又東北六十舉武亦王氏塋三大塜又一小塜無志不能別地狹穴滿遂直東北五十舉武創塋祖居中伯父二及考君敍葬孝孫忠至順二年在興元任制下贈祖爲中順大夫中山府知府上騎都尉太原郡伯祖母張氏太原郡君祖諱伸忠年十有三歳時已老健嘗聞其訓誡子孫曰汝等勿欺暗室勿陷害人妨徳損福莫此爲甚我遇兵難挈負三子避於山中艱苦不可勝言幸際平定得保餘生麄衣糲食自以爲安勤儉積粟及棗實甚於金玊自給之餘周給貧困救助凶喪不施勞於人不矜已長而言人短侵田畔者不與爭訟屈已遜言彼自感動復歸所侵人有紛競勸各忍忿悅從者眾吾平日以此存心宜志之又誡諸婦孝親治生惇義譲絕妬忌子孫及諸婦俯首聽命永爲家法至元十七年五月十七日終於正寢享壽八十有三葬於新塋立表以志惟伯父諱字子孫世次則具見於考君神道碑玆不重出孫忠自惟無以逺承祖考餘慶備員侯牧而祖得以四品伯爵焚黃蓋其陰徳有自來矣某述其事旣系以銘曰黃潦稽天涸可立待王氏源深流達於海宗之傳緜億萬載

閒居叢稿卷二十五

欽定四庫全書

閒居叢稿卷二十六

元蒲道源撰行狀

西軒王先生行實

先生姓王氏諱得輿字載之世爲濩澤髙平人其先有仕至郡守者有云出於文中子之裔但以世涉多故家譜逸墜無可考徵父諱仁政潛徳不耀能守先法母陳氏通孝經論孟及女誡等篇先生生於己夘四月初五日髫齔穎悟彊記過人九歳中經童然性荘重如老成人母曰興王氏者其此子乎金末壬辰之變怙恃俱失時年十有四能自立𨿽顚沛流離之際未嘗廢學所至必交有識之士辛亥從戍蜀時夾谷公行興元西川省事駐重兵漢中尙書楊徳新郎中夾谷君玊識先生行伍間薦於公辟用先生雅不欲遂相與招延之使教諸子先生因畱家焉癸丑李忠宣公以從冝行府興元一見深器重之以邊鄙俗尙獷悍起先生充三教提領視事未幾卽以興修廟學爲請南冠之在俘縶者皆百計振防俾復儒編先生早工詩文丙辰過長安聞魯齋許氏以道學鳴遂悔其少作而火其槁慨然曰吾儒自有可學事奚用是爲於是絕去俗學聚周程張朱氏書而探討之得其義理之精微尢以踐履躬行爲實務中統建元商亷二公行川陜省院事陞充興元路提舉學校兼本路勸農事先生嘗曰農桑者學校之所資學校者人才所自出而人才又風化所系也於是復以廟學請於樞院行府得報營於城內西南先生親督其事搆簣進齋於大成殿之東爲諸儒講授之所書伊川四箴及白鹿洞齋規以示教人及爲學之方至元乙亥先生將攺葬其先於濩澤時歳艱盜剽或有止其行者先生曰是念一萌幽明無間余何避焉遂決意行過秦歷魏抵髙平冒暑復下河南詣登封故居求祖考妣之遺玊陵谷變遷茫然莫擬先生齋宿黙禱致其精誠夢寐有徵求而果獲遂一遵文公家禮而合葬焉觀者如堵僉曰昔所未見也登封令杜某拜且泣曰某以先世靈櫬在玆表請於朝得宰是邑求訪百至而情事竟不獲伸先生孝感豈偶然哉歸自覃懷過魯齋先生畱止旬日魯齋深嘆贊之明年至漢中以目疾力辭提舉職怡然退處覃按察彥淸雷禦史彥正遊平章子明王大參彥才俱以按治過郡交章薦聞朝論亦以先生宿儒徳人所儀表勑授興元路儒學教授竟以前辭不就所居庭宇幽深竹樹茂美東偏爲家塾號曰習齊中奠先聖顏孟左右周程張朱邵司馬六先生像朔望率子孫而拜奠之四周積經史子集及前賢墨迹石刻今士大夫詩文𨿽後生小子片言隻字略無所遺以文公敬箴標第其號俾易尋取不致散失一器一物置之用之各有常處嘗曰有物有則人自不察爾有齋曰西軒先生自號也其燕處之室曰愼獨蓋其戒愼恐懼無所不用其力焉南有園園有亭字曰怡然記者謂先生二字友愛有怡怡之怡孝養有怡聲之怡先生俯仰無愧一順於理有怡然之怡凡賔客及名卿鉅公至漢中者則必登先生門升此亭聞義理性命之論冠婚喪祭之說異端詭怪縱橫利祿一言不得與也又南褒有別墅築亭龍江之滸榜曰曲肱得山水之秀目以八詠誦之暇徜佯乎其間有浴沂詠歸之樂先生居常正襟危坐肩背竦直無少欹側𨿽僮僕卑幼不冠不見未嘗見有惰容至是屬疾二十餘月猶無異平日論語一書與餌藥方無時釋卷家人勸之乃曰一息尙存此志不容少懈我自樂之無所苦也疾革誦詠不絕座客問讀何書先生曰序卦屬纊無別語抗聲曰無極之眞二五之精妙合而凝良久徐曰存吾順事沒吾寧也以至元二十九年壬辰十二月望日壬寅卒於正寢壽七十有四葬褒城縣麓堂鄊之西臯娶張氏勤儉雍肅以母死兵亂中終身不事容飾鄊裏歆慕焉先生學術之正實承伊洛考亭之後於書無不讀禮樂名物節文度數洞究淵微亮析縷觧然純一不雜窮理以致其知反躬以踐其實四書未嘗去手集注或問皆黙成誦尢粹於易訓蒙以小學書爲切務曰此古人教人爲人樣子𨿽大學不是過也初年郡人多不知小學之教而有譏之者曰自有六經在奚用是爲先生莫之辧也久而學者信讀之由是而有成者眾矣嘗曰學不貴乎博貴乎適用爲學而不適用則亦何以爲學哉海內之士道同心契者魯齋許氏潛齋楊氏有疑不憚逺而相與訂正焉先生家法之嚴尢謹於內外男女之別諸婦送其子女止於中門男賔未有輙至中門者有事擇書童幼而謹願者以將命子壻同居二十年未嘗一至其寢室毎旦夙興詣祠堂拜謁畢子孫於其所在行晨省之禮先生問以所習事業而責其成功婦女羣下皆然昏定亦如之正至朔望敍拜如儀先生必以平昔所歷患難今日所以爲樂者諭之且警戒曰惟孝友於兄弟又曰孝衰於妻子又曰異姓之婦或能賊同气之愛人之所以爲人者孝弟而已一日復視易傳諸書凡三十五部計一百七十三帙共九百三十三卷旣畢召其子及諸婦諸孫序立堂下示之曰吾見人家昆季往往不義皆因父祖積財以啟爭端吾幼罹大變骨肉離散惟餘此身艱險百至𨿽欲積財何可得也縱使得之亦匪我心惟於六經書籍必存心懇懇以求之近所得書籍類皆散亂甚可惜也余𨿽盛暑日以雞鳴而起手自料理如是者兩逾晦朔殊不知勞自以爲樂爾庶幾若輩領觧吾意也他日觀是書者必不忍鬻墜之就能明乎聖經賢傳之奧日行乎孝弟忠信之實則一家之中父父子子兄兄弟弟夫夫婦婦上下和睦和气藹然𨿽欲致爭亦無自而得也或私畜財貨敢言異居者子放婦出非我宗嗣子子孫孫永爲家範皆再拜於堂下壻劉天祿舉杯爲慶先生因書以爲記趙總判徳元因謁先生覩其家雍睦气象不覺嘆曰先生一家其堯舜之民乎鄰母楊尙書夫人在興元最名有家法者其家人少有喧嘩卽禁止之曰獨不畏王先生聞之耶郡人有某兄弟爭財役訟者歷年不決先生諭以孝弟之義天倫之重翼日二人感泣相謝同防如初廼弟文以紀其實先生爲書其後曰某門勝事先生守禮之篤冠婚喪祭一以朱氏書爲本行之惟恐未至異言喧豗弗顧也長婦之喪一遵禮制子無疾猶疑以請先生曰禮如此吾獨何爲後因閱朱子格言見文公喪其長子於寒泉用是禮先生曰文公以是喪其長子吾以是喪吾長婦之爲後者又何過乎其有義起而因時制冝者如父在妻亡而有子而主祭者父也夫祭妻亦禮也題其主則當如之何先生以宗子之法斷之俾題曰亡室某氏冡婦某氐神主祭則使其夫若子奉父祖之命而祭之後考禮有舅夫若子爲之主之文又家禮婦人無腰絰先生則以儀禮爲主而用之但視男子之制爲小耳童穉則絰而不冠先生之意不惟與禮意黙契而所以處之者又得其冝焉郡人治喪不但一二人家化之尢重於追逺奉祀則變常盡敬以致其如在之誠少不如意則愀然累日如有求而弗得者月朔薦新𨿽貧必備嘗曰吾於考妣皆不及養惟此庶少盡此心也生朝則深居靜處或出避野次誦蓼莪及書文公新舊說仍識其歳次於後是日也不飲酒食肉語輙流涕聞有歌則起而避之明日子孫方上壽焉先生教人之方自灑掃應對進退之節禮樂射禦書數之習日用常行無非至理所寓講誦則必欲字眞句絕習舊通新日有程式本末先後莫不有序學者逺近歸之童稚侍立必義手端拱行或蹶而手不敢失故其門人皆能以禮自牧不問可知爲先生弟子至有未遊先生之門而聞其風者亦必詳詢備錄以爲矜式先生師道之嚴竊有慕於伊川進不以禮未嘗輕受門人受業者至於貴且皓首見先生猶凜然畏敬伏拜牀下來去不迎送其以師道自重如此先生遇物之誠其於詐與不信𨿽不逆不億而未嘗不先覺之亦未嘗見防於理之所無也惡人之惡能攺卽止於所當言不少假貸而不能不忤於人久而後知先生之言爲有益於己未有不慙且服者交友則久而益敬不以盛衰存亡有異友人王君厚使絕域沒於王事遺孤甫六歳獨與母居貧乏不能自存先生教育之均於己子弱冠則授以室又爲之請祿爵俾得以奉先養母其於取捨有非義不受者有以義而不受者嘗曰與其取之而傷亷曷若與之而傷惠寧失於我無負於彼先生風化之念不少釋於懷寓漢中四十年其始至也庶事艸創人惟知有二家不復知有吾儒先生嘆曰斯責其在我乎遂懇請公卿創修廟學經始洎落成朝夕孜孜甚於貪夫之營私者𨿽祈寒暑不一日少弛其勞爲屋近百楹手植槐柏皆方列成陰至元丙戌始克大備先生又以魯齋所定釋奠儀參以文公蜀本凡七家禮而折之是秋之祭觀者大悅皆以爲內郡文物之盛蔑有加也次子無妄拜雲南監察禦史受命之日以親老辭先生曰君命不可違也汝身向已屬官吾得而子之哉將行授以四書家禮釋奠儀曰使逺人知此以爲學知此以爲禮知聖人之教爲可尊而王化由是可行則是行也其庶矣乎吾老何卹焉先生字畫之微亦不苟簡必正色凝神一防一畫而勁正結類其爲人有求書者必擇名教切已之言書之莫不因其人之善而勉之因其失而救之先生資稟極髙涵養有素精思力行自幼至老敬義夾持體用該備明白洞達表裏輝映晚年道尊徳盛元气混融卽之如陽春之溫徐而察之蓋有凜然不可犯者噫使見用於世正大則有格君之術剛毅則有諌諍之風平易則有循良之政其不用命也然道徳之盛𨿽處於下猶足以淑諸人焉參政左山商孟卿贈詩云漢中有髙士王姓字載之簞瓢陋巷居怡然榜門楣妻子不戚戚生徒亦熙熙名教非無樂紛華羞外馳橫流嘆湯湯砥柱非君誰又云閉門不求知實在名自隨闗中昔楊震漢上今程頤江流不可蠍思君無盡期中丞靑崖魏太初記先生怡然亭自謂無愧辭其略曰先生巍冠博褐進止舒徐其容荘其辭溫藹然程朱家語錄中人也又曰先生之怡油然自得於義理涵泳之中日用體踐之實故爲識者景仰如此尙書西溪王子冕贊云有諸中形諸外識與不識望而知其爲有道之賢其爲名流所推重如此其他不可具述先生二子長曰無疾興元路儒學教授次曰無妄四川亷訪司僉事事親俱以孝聞居喪毀瘠逾禮蓋能世其家法云

訥庵處士任君行狀

處士諱某字東卿姓任氏其先世居太原之汾州孝義縣仁智村得姓自顓頊少子湯封於任夏更封於薛周威烈王時有名座者以直言見稱於魏文侯居西河郡卽今之汾州也後有寧州刺史諱溫濮州刺史諱徳基大理評事諱政譜牒逸墜故不知爲幾代祖也髙祖諱某以孝行稱隠徳不耀曾祖諱文明字大有爲防陵尉遂家防陵學問該博政有能聲善於天文圖緯之學祖諱潤字天澤父防陵君令業醫不使之仕人怪之莫測其意病革私謂之曰天象示變久矣不十年北方兵起汝莫求聞逹明醫足以逃世難活人足以積陰功一家可保也祖天澤遂不仕以醫名於世歳之壬申天兵南下其言果驗父諱志愈字時泰醫得家傳之妙其道大行貧者施以藥資以米所活甚眾一日聞逆旅有呻吟垂絕者往視之乃病旅也狀貎雄偉遺藥給粥月餘獲愈其人拜謝曰生我者父母也活我者君也吾𨿽貧志則有之他日當以死報摩合羅之名者我也再拜而去其後金兵復冦平陽邏騎得君防使前導指蔵金寶之地君恐遇害乃紿之以延頃刻之命且行見甲馬百餘突前者連呼曰住令釋其防眾軍皆驚不知其故前者下馬卻兜鍪謂君曰汝識我乎我卽汝所活摩合羅也吾今爲帥求君相報已三日矣欲呼與去辭不從乃指避兵之方與白金百兩仍贈弓矢曰有人來擾以此示之遂舉家獲全於難後與平陽安某者俱以醫事睿宗凢湯藥悉經其手以謹願得幸未嘗一日離左右嘗賜錦貂防以拜掃丘壠乞歸又賜良馬一白金五十兩旣歸散餘資於所親之貧者築亭防陵之城南榜曰種徳裏之老者皆曰吾司命來矣病乞藥者如市旣愈酬以金帛一無所取曰非種徳之意也乙未太宗詔都元帥塔海紺卜徵蜀病股訪名醫皆以君爲言乃請於太宗授以都元帥行軍太醫提領之職月給銀一十兩至漢中興元行省沔國公畱止遂卒時辛丑之十二月八日也娶某氏先卒生子二人曰和曰睦再娶趙氏生訥庵己亥五月二十六日也晬日母趙氏寘書筆錢三物試其所愛但取書與筆而已或以錢握於其手輙擲於地人驚異之辛丑父卒甫三歳晨昏匍匐求父甚哀髫齔不遂兒嬉凜然有成人之狀母趙氏性嚴有法教以義方五歳聞講觧孝經旣曉大義旣長穎悟防萃母有疾則輟食求醫鄰捨趙翁戱之曰汝能割股乎曰能又曰孝經云不敢毀傷如何對曰不敢毀傷聖人之法也割股愈疾孝子之心也翁奇之是夜焚香稽顙北辰言曰某三歳失父賴母鞠育甫十歳矣今而有疾豈敢自愛其身不以愈我母之疾乎遂剪其肉以饋其母卽愈鄊裏稱之母卒號痛嘔血絕而復蘇水漿不入於口者五日哀毀柴立終身不復擇葬親拘忌陰陽者皆曰年月不利答以司馬溫公論葬一節力主行之後卒無事皆嘆服焉凡冠婚喪祭一遵禮制君郊居二十年不喜入城府然祠堂舊在城中居四時朔望必躬詣薦新未薦不先嘗至期𨿽風或微疾亦力以往未嘗少怠也舅氏趙某者兵後相失偶於人彀中得之竭資以贖仍爲娶侍同居二十年甘防供養始終一日也卒爲制服以禮葬焉間嘗謂其二兄曰某見人家以戶役財物紛訟不已者甚眾某安忍爲是且國家南徵北討軍事爲重我自應役於此鄊裏田園足以資給子侄諸孫足以奉侍二兄但當娛樂自適某悉無所取自是四十餘年二兄絕不以軍役介意旣卒子侄間亦未嘗及之來告乏者資之使還𨿽數輩不輟郡人有馬氏者嘗以白金百兩爲寄且死君詣其家見其母問曰知我與令郎有約否其母以爲負債來索也驚哭曰君勿言我兒死矣百事我無與焉君曰非也我處寄白金百兩今持以還無驚憂也遂遺之其母叩頭拜謝君先考之嬖人劉氏頗知經史善醫藥父卒爲黃冠別屋以居醫道大行於漢中家用饒足劉氏病篤呼君謂曰我出汝家三十餘年賴令先君之餘庇有中人之產諸養子無足托者我死汝盡收之勿爲諸子所破君辭之曰無是理也劉曰我死任氏鬼也不歸任氏將安之乎君固辭劉曰得無憚歳時一奠我君曰祭祀之事終身不忘止受一銀合以免其意後諸養子果盡蕩其產君至今不忘祭祀云君性剛正負奇志少頗喜孫吳術一日讀孟子至論王道之際慨然曰吾儒自有可學事刮去舊習折節讀書聞【闕】峯陳先生精於易圖緯術數之學曲盡其妙卽往受易焉先生嘗曰吾閱人多如任子者鮮矣君師慕交友皆有識之士西軒王先生字其所居之齋曰求己王西溪子冕書以揭其楣一時名公若靑崕魏中丞山木王內翰寓軒張集賢濟南姜中丞太原馮參政輩皆以按治過郡深禮敬之褒詠題贊盈縑滿軸且交薦於朝因北上至汴偶有不慊於意嘆曰夫學將以致用而伸吾志堯舜其君民使無愧於心可也不然豈可碌碌隨人後校升斗之祿哉吾不爲也卽日西歸爲終焉之計卜築於無憂灣之南朝夕逰詠於其間名其室曰訥庵且歌之有不夷亦不惠非樵亦非漁之句園中所植花木必成行列曰置物如養心不可使亂去艸必務盡曰去此如去惡不盡必將復萌不可圖也爲政亦猶是爾庭中有古山茶一株蒼柯怪節盤錯如石常呼爲歳寒友嘗自題云世教衰微日更深今人誰復古人心試看亭下蒼蒼木一日猶移三面陰其寓意如此亭北畦蘭數十本南開二徑兩旁皆菊淸溝環匝植以白蓮常曰左右前後皆正人又曰使居位者親賢若是豈不有庇於民哉君襟韻灑落無塵俗之气所居又有淸致幅巾杖履逍遙其間庵壁掛大易十圖燕坐瞻對其胸中造詣又非他人所得知也每佳客至必出酒共飲談笑終日使人亹亹忘倦常愛古語題其門曰舉世盡從愁裏過誰人肯向死前休又云不用閉門防俗客愛閒能有幾人來山木王公往歳奉使入蜀一見愛重如平生歡公後按察漢中爲銘求已齋有矯矯任子中立不倚之句後十餘年公復來總興元治暇卽往候之相與徜徉於水光林影之中俗事一言不及也或把酒浩歌或對牀淸話賔主兩忘常云農桑者衣食之本風化之原乃力農桑以率遊惰又漢中風土之冝寒暄之節與古法有異者別集爲一書名蠶桑輯要取爲法者賴給足焉又云達而爲相固可活人窮而爲醫亦可活人分殊而志同者也乃搜閱家傳凡平日經驗藥方爲一書名曰任氏集驗方一十卷樂周人之急士之貧而請謁者寒衣饑食有甚於已死喪患難尢著意焉見窮獨者必遺之食曰此無告之民也不可不卹與人言是是非非務盡道理不固執不詭隨親戚有紛訟者正言以諭之不顧其怨其人始𨿽懷念終則悅服鄊裏子弟有可進者隨其才之髙下勉勵之气和言忠聽者不厭𨿽居畆以天下之愛樂爲心聞時政之善者則喜形於色反是則鬱鬱終日夏五月疾作謂其子曰吾生登明今而衝於太一涒灘來角於此木之絕也吾其死於七八月之交乎子輗應曰昨筮得臨之泰吉也君笑曰非爾所知也易樂必多憂泰者幹反居下乾父道也父失位矣子爲父占吉從何來臨不曰至於八月有凶至者其在月之首乎吾死必矣命具棺槨衣衾凢喪葬之須曰吾歸矣夫復何憂又曰有負吾債者想貧也我死勿難於人悉還其劵疾革憑幾而坐神愈精明戒其子曰吾以勤儉起家未嘗少懈𨿽居散地念不忘君汝出仕𨿽居下僚不可苟也當汲汲自勵以父母之心爲心可謂孝矣釋老二家吾無與焉命紙筆大字書曰予生無益於時者安忍勞人動眾盈塞街衢取觀於人吾未見其榮也東野艸堂實予防息之所我必止於斯歳時祀我於此再命紙書畱別山木公一絕云云就寢少頃復正襟危坐命其子誦濓溪太極圖說一篇畢屢肯其首曰大哉易矣其反吾之始乎遂卒實乙巳歳八月壬午也配鄧氏前興元招撫鄧君之次女有賢行前一年卒子男一人曰輗任蒙古教授娶苗氏女二人長適前巴州尹雷成務之子仲威次適前南鄭縣尹王從仕之孫瑾孫一人曰桐以其年九月某日葬於南鄭縣味溪村梨園之先塋其子輗一以朱文公家禮行事且紀君平生行實泣拜以授道源使狀次之道源以鄊裏晚進視君爲先輩不敢固辭竊謂君早孤克自樹立勉勵得聞先生長者餘論及與賢士大夫遊其學識醇正踐履篤實𨿽不用於時觀其行己治家綽有餘矣按其所紀序述爲狀未暇約其辭以待當世名公鉅儒采擇爲志以發其潛徳焉

閒居叢稿卷二十六

