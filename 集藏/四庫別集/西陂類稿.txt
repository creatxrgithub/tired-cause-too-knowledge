

欽定四庫全書

集部七

西陂類稿

別集類六【國朝】提要

臣等謹案西陂類稿三十九卷

國朝宋犖撰犖有滄浪小志已著錄是編凡詩二十二卷詞一卷雜文八卷奏疏六卷其詩之目曰古竹圃稿曰嘉禾堂稿曰栁湖艸曰將母樓稿曰古竹圃續稿曰都官艸曰雙江倡和集曰回中集曰西山倡和詩曰續都官艸曰海上雜詩曰漫堂艸曰漫堂倡和艸曰嘯雪集曰廬山詩曰述鹿軒詩曰滄浪亭詩曰迎

鑾集曰紅橋集曰迎

鑾二集曰淸徳堂詩曰迎

鑾三集曰藤陰倡和集曰樂春閣詩曰聫句集凡二十有五其初本各自爲集晚年致仕居西陂乃手自訂定彚爲玆帙惟初刻綿津山人詩集刪除不載蓋以早年所作格調稍殊故別爲一編不欲使之相混也犖𨿽以任子入官不由科目而淹通典籍練習掌故詩文亦爲當代所推名亞於新城王士禎其官蘇州巡撫時長洲邵長蘅選士禎及犖詩爲王宋二家集一時頗以獻媚大吏爲疑趙執信尢持異論並士禎而掎軋之平心而論犖詩大抵縱橫奔放刻意生新其淵源出於蘇軾王士禎池北偶談記其嘗繪軾像而已侍立其側後謁選果得黃州通判爲軾舊防地又施元之蘇詩注久無傳本犖在蘇州重價得殘缺爲校讐補綴刋板以行其宗法可以槪見故其詩𨿽不及士禎之超逸而淸剛雋上亦拔防自成一隊其序記奏議等作亦皆疏暢條達有眉山軌度士禎寄犖詩有曰尙書北闕霜侵鬢開府江南雪滿頭當日朱顏兩年少王揚州與宋黃州言二人少爲卑官卽已齊名不自長蘅合刻始所以釋趙執信之疑也然則士禎亦未嘗不引爲同調矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

西陂類稿序

吾友商丘先生所爲詠歌風雅之文曰某稿某集者數之凡三十有四而書奏序記辭令之文稱是焉於是綜其條貫列其敍位次其時月別其遊處臚其向所名者匯爲全編名西陂類稿西陂者舊廬也是時先生居西陂以書來謂余曰吾愛子之爲文幸序而述之予發書慚汗歷旬涉月坐臥誦之行道則戒僮禦持載以從蓋予之能卒業於先生之文大抵在車馬馳遂徒侶雜沓之時而習復呻吟忘其罷憊廢亂而有息焉防焉之樂者此心則在西陂煙水之間也山水之樂亦恆人之常情而予之息焉遊焉以西陂煙水之間者凢以先生之文之美矣夫世之彯華纓曳髙裾駕輕防肥以防於名利失得之塲飄忽震蕩而不知止者蓋其所樂在彼而不在此也先生有道而能文得之於心行之於已澤加於天下其達於制述徴於比興者西陂之樂蓋無時而忘之故能興感於人心學者隨其所見皆有以自得於塵之表忘其所憂而樂其所樂也歟先生恬澹寡欲有超然逺覽之志自其服膺文獻紹美前光學成而仕遊歷中外常以書卷自隨晚而彌篤故其文閎深雋永尢長於諷諭之言以予之思雜風塵樂而不倦則亦豈徒耽文辭翫耳目而已哉其得於先生者亦已多矣𨿽然今歸老故山白首學道而茫然如故吾也先生有道而能文其何以教我哉客有言者曰先生之文先生之道之所存也子旣樂之道在是已予嗒然移時曰敢不勉乎公教我矣並書之以爲西陂類稿序康熈五十年辛卯三月澤州陳廷敬撰

欽定四庫全書

西陂類稿卷一

吏部尙書宋犖撰

古竹圃稿

齋居

窮秋風雨積茫茫失昏曉擁被臥匡牀檐前囀孤鳥披衣啟蓬戶幹林忽如掃黃葉滿階除菊華亦已槁紫蘭落其英飛蘿尙嫋嫋顧此歲云晏抑鬱傷懷抱空簾閉幽獨遺編恣探討今古兩難名寒牕蕩叢篠

空城雀

空城雀聲啾啾羣飛往來求其儔蓬科有子壕有水朝夕飲啄樂無已愼勿飛向人家裏少年挾彈子兒童把黏竿人家待爾供盤餐嗟哉爾雀百憂攢

賜宴

執防趨丹陛雲霄侍禁鑾仗前朝賜坐苑裏晝傳餐醽醁黃金椀櫻桃赤玉盤承恩歌湛露獨有近臣歡

大獵

講武

天王事觀風

聖主心三驅寛肅殺八駿鄙荒淫龍幄畱中野霓旌出上林佽飛隨衛士夙昔荷恩深

古廟

崚嶒古廟坐荒岑神鬼森羅玉座深畫壁旌旗閒自動雕檐松柏晝長陰行人十里聞鐘至怪鳥三更入戶吟欲問何王香火地螭碑零落土華侵

天河

萬古秋霄上迢遙一水橫光星宿小影帶月華淸灝气通滄海餘波洗甲兵年年鵲橋渡牛女可憐情

送里人南歸

幾日烽煙息天涯君獨歸且消今夜酒去掩故園扉臺圮黃河逼村荒紫蕨肥吟詩倍惆悵心逐片雲飛

戚家堰

逺樹重重雜暮煙荒灘流水自潺湲漫言此地行人少解甲歸農始二年

東村刈麥

五月東村麥芃芃沒壠髙因風翻廢圃過雨亂平臯官帖儲胥急田歌銍艾勞永言勤力作庶此慰嗷嗷

過北莊四首

淩晨天气佳防馬荒城下一徑度陂塘泉源自傾瀉菱葉靜如拭荷花秀堪把回溪鳥語多近岸人蹤寡縱目碧煙深嘉禾盈四野

雨意有無間隨風倐以至喜玆土气香何惜霑衣袂捎捎林表疎灑灑田間細云腳指頽岡雷聲出古寺白鷺逺更明黃鸝濕欲墜道旁有孤槐枝葉相虧蔽下馬雜地坐斑白與童穉話言固無倫朴直亦可對所願歲功成一朝償積稅

雨後耳目淸幾處鳴蟬聒逶迆到荒村田園慰饑渴我屋八九間軒楹對空闊臥起遂移時憑幾進粗糲俯仰愜初懷吟詠得開豁朱槿綴籬邊靑藤纒木末桃李何離離瓜實亦堪掇地偏勝事收心逺塵緣割寄語市防人樊籠自可脫

振衣陟林丘曲徑任吾取有廟峙其巓蕭然見環堵鳥雀聚幾筵牛羊散廊廡碑坼古篆文年代誰能數再拜一眺望防陽正亭午豆葉碧連云黍苗靑映土農事信可悅躬耕詎云苦攘攘走兒童前村喧社鼓

落花

昨日花簌簌今日落如掃反怨盛開時不及未開好嘉禾堂稿

蚤過東村

淩晨發逸興策馬背荒城平原何膴膴秋色殊空明疎雨夜來過林壑被餘淸茅茨相因依薈蔚藏柴荊已喜塵鞅隔況聞好鳥鳴披襟話野老愉悅蕩心情攘攘市廛內無乃喪吾生緬彼桃花源永言羨躬耕

曉起

曉起兀坐南軒前物華滿目相新鮮海棠斑斑紅防地栝柏鬱鬱靑參天屋上鳴鳩亦何意籬邊戲蝶眞堪憐十日五日望雨急喜爾雲气來飄然

宿州道中【相傳州有盜蹠祠】

故國辭梁苑孤城問宿州驅車岐路遠到眼亂山稠塔廢巢雙鸛渠荒下片鷗東陵香火在試問欲何求

過鳳陽

廢殿今猶在祠官久不供牧牛來竪子棲鳥失長松日抱蒼崖遠云流碧澗重

興朝忠厚意隧道有人封

夜發大山鋪至關山作

夜發大山鋪西南陟諸嶺崖谷將萬轉山木相與永殘月在林端層層散淸影漱流趣不稀躋險心猶逞白芷映紅橊靑蒲交翠荇行矣復停輿晨光忽耿耿何處子規啼回頭得深省

瑯琊寺

數里環蒼翠山門轉折多佛樓橫澗底講席峙巖阿細雨斜侵竹長虹晚入河到來淸興發絕頂自髙歌

歸云洞

不盡登臨興新晴肯遽還側身山谷裏捫葛洞門邊石乳時時雨松陰處處煙黃昏仍倚杖片月向人懸

楚江曲

楚江來湯湯瞬息已千里明月在遙天淸光散江水揚舲鼓枻欲何之今夜鄕心只自知側身北望風吹袂江水東流明月西

詠史二首

吾觀曹參相英偉有奇抱攻城與野戰气象淩蒼昊一聞蓋公言刻意遵黃老去齊語代者獄市並容好及其登朝後酣飲忘昏早歌呼和羣吏中懷何浩浩守成無異術淸淨以爲寶史遷贊匪誣極言能合道寄語功名人鋒稜亟須掃

古之恭謹士乃推萬石君躬行感人主舉家盡欣欣惟建稱克肖遇事展殷勤退朝入子捨手浣親中裙慶也稍簡易數馬有令聞𨿽曰天姿厚亦惟和气燻千秋讀遺史藹然接淸芬嗟哉世儒輩務華徒虛文

夏日同杜於皇康小範陳伯璣董文友倪闇公過髙座寺訪無可大師復至萬松庵訪張爾公吳漢若卽事有作

淩晨結伴出長干云白山靑野望寛花雨髙臺聞逺磬松陰曲徑覓幽蘭六朝興廢從誰問一代風流接席防欲刻新篁畱姓字茶煙輕裊夕陽殘

烏江

落日烏江繋小船防山气勢想當年一間古廟荒煙外野鼠銜髭上幾筵

題胡循蜚畫石

素壁陰森翠幾重捲然削出玉芙蓉知君不盡西湖興特冩飛來第一峯

贈汪孟初山人

石耳山中七十翁往來梁苑鬢如蓬可憐大有吟詩癖一日新篇滿一筒

武城道中

小邑名元著蕭條戰伐余河流環廢堞茅屋枕荒墟日午行人少天空過雁疎明農方下

詔誰爲勸耕鋤

西風

一夜西風急閒門落葉稠靑煙收曠野白日媚窮秋鴻雁歸應盡芙蓉晚故畱無端悲節序惆悵向林丘

寄胡循蜚

忽憶西湖客端居歲月淹波光連小苑山色滿虛檐鬭箸蒓絲滑彈箏玉指纖何時能過訪賦筆許同拈

送胡去驕七十四韻

先子晉綸扉乃在丙戌歲賤子借余防觀光太學內時維童子年碌碌隨流軰君家先學士適踐司成位師道煥然明端居垂訓誨講學似昌黎斯文未終廢諸生荷鈞陶賤子破愚昧正如艸木生因人得灌漑持此感至徳終身矢不匱無何歲月遷彼此忽異地回首嘆猶龍中心徒憒憒辛卯夏五月先子遂勇退未成緑野遊已見墓門閉嘆我失怙兒常懷負笈志嗚呼壬辰冬師也復長逝造物何冥冥吾道任淩替痛哭向昊天形容日顦顇狂與阮籍同貧豈原憲愧去去向京華孤身歷幽薊官闕郁嵯峨遠近相虧蔽桂棟映蘭橑臨風何綺麗奔走九陌中詞賦成嫚戲丁酉孟秋月與爾倐然值夙昔未相逢一朝快把臂不遑問出處先自述家世四目如湧波各灑終天淚泣罷乃還歌鬥酒竟沈醉俯仰天地間身名貴自致鸞鳯卽雞鶩駑駘亦騏驥萬事無端倪誰能辧軒輊所幸有吾徒先猷未失墜一嘯暫揮手蹤迹兩捐棄西山新雨後何人挹蒼翠淹忽逾二年中懷郁以積梁苑有薄田日夕甘負耒善病類文園殷憂恆惴惴每詠蒹葭篇秋水無際山寒桂花落幾日幽盟遂徘徊歲雲暮霜雪凋蘭蕙蓬蒿滿院宇直如張仲蔚客自廣陵來停驂叩我第連宵夢見之失喜故人至入戶坐我牀張燈解君佩酌酒話艱辛山廚薦霜菜酒闌各就寢誰能便安寐更起坐月明蕭蕭朔風吹轉盼和气回春事自玆始平臺峙沃野晴雲浮靉霴登髙望四海樽酒尋常載黃河浩蕩流鄒枚竟安在懷古發奇情髙吟屏塵態鴻雁競嗷嗷飛鳴向邊塞城市隱鱗鱗人煙何碎時從竹圃遊還向鶴洲憩平原十日飲盛事應難再此日最風流前徽幸可逮論文宗馬遷詠詩追曹植正聲變衰靡明堂尊鼎鼐敢言身後名且快吾徒意門掩卷常披杯空酒更貰情親見肺肝意洽呼兄弟捨弟炘與炌頗亦稱解事圍棊展戲謔染翰叨陪侍徐子【恭士】與葉君【荃伯】十載甘蘿薜時來共盤桓妙論焉能計君言親未塟此地敢畱滯中夜忽徬徨淚下霑衣袂將命邗江舟兼鼓洞庭枻言辭何凜凜所貴在大義靑眼更誰開白駒難爾繋且復立須臾顏色暫相對風前逺樹齊云外晴巒出顧景倍惆悵折栁起長喟再拜贈芻蕘明徳須砥礪

城西陂泛舟二首

萬頃琉璃外城樓似畫圖危橋憑浪逺野艇帶云孤渚淨花堪摘沙明鳥自呼歌頭傳水調髙興滿江湖柁響蛙聲歇舟停露气防渚煙閒泛泛汀栁故依依白破晴沙遠靑抽亂葦肥羣鷗吾共汝莫漫拂波飛

牽牛織女

夜靜河漢明迢迢流中渚鼎足三星間盈盈者織女彷佛是牽牛相對還自阻抱此萬古情悵望不能語惟有左右旗每夜伴機杼

出郭

出郭行未遠林壑相因依散步發逸興茅茨帶斜暉牛羊下前坡一一望柴扉徑轉桃李熟溪平魴鱮肥翠荇牽且流小燕止復飛時見村中人持竿坐漁磯卽此堪怡悅攘攘竟安歸

秋日過秦虞桓艸堂

借得山僧杖來尋處士家一丘森竹樹半畞足煙霞路轉寒潭靜堂開斷嶺斜漁舟時復至溪上有桃花

杖防

杖防城西路涼風八月天林深喧老鸛澗窄湧淸泉雨气秋原外人家夕照邊桃源眞可覿吟眺未能還

登廢城

荒城亙數里形勢自森布秋艸碧參差閒雲莽回互停車陟其巓披榛得徐步白日忽西馳乾坤入薄暮行潦接洪流歸人喧野渡逺村蚤稷收近岸寒鴉聚縱覽感孤懷含淒倚獨樹往者全盛日玆城稱虎踞城中十萬家歌舞不知數野騎來縱橫蹂躪失險固燐火照郊原通衢走狐遺鏃樵夫拾廢堡山僧住回頭市井間人煙已非故淒涼二十年小康猶未賦暫此息鼓鼙遙天看飛鶩

稍晴

久雨苦泥滓瘦日見亦稀稍晴气象好繞屋鳥雀飛朱杞搖壞壁翠竹倚頽扉岸幘步秋艸云影落人衣蕭散有如此合取五弦揮

過盧溝橋

盧溝橋畔雪霜多今日衝寒又一過不道鄕心南去急只疑波浪似黃河

涿州道中

暫喜風霾息還愁道路長蚩尢傳戰鬭獨鹿見靑蒼地迥城依水天寒樹帶霜忽聞吹觱篥獵騎出長楊

宿金隄驛有感步申鳧盟壁上韻

晚飯依童僕燈前粗糲香窮途驚歲序好友惜淪亡【謂邢臺黃更生臨洺李臺辰】月暗寒云重風淒畫角長鄭防雙白鬢何異魯靈光【時丁野鶴爲容城廣文】

淸風店口號【店有西泠難女宋娟遺筆】

淒風苦雨不勝悲獨宿淸風店裏時一夜幾番添蠟燭墻頭細讀宋娟詩

邯鄲道上

邯鄲道上起秋聲古木荒祠野潦淸多少往來名利客滿身塵土拜盧生

山齋

庭隅危石競巉巉石上蒼松映碧杉登眺無煩尋五嶽晨昏長此對千巖風前雲气來書幌雨後苔痕照客衫一卷南華堪累月滿階秋艸不須芟

送李艸樓太守之官黎平

五溪南下擁輕後夜思君倍寂寥定有功名酬虎竹何妨詞賦繼龍標山盤銅鼓愁陰洞江繞牂牁指暮潮回首中原飛鳥外嶺梅好寄一枝遙

沐浴子

澡身濁井泉沐髮渾水溝本欲求光澤翻貽七尺羞所以濯足者須乘萬里流

飲酒

日暮山色紫池水深且淸園花半欲落宿鳥向人鳴浩歌酌春酒蕭然適此生明月如故友相對坐南榮栁湖艸

秋日栁湖僧捨二首

西風吹澹蕩秋色晝陰陰古寺塵喧隔空庭煙雨沈寒蛩啼壞壁淸磬落疎林獨坐披圖史悠哉愜素心秋花開石砌散步挹淸芬山色當門見鐘聲帶月聞短衣添敗絮晚飯憶香芹何限京華客眞同涇渭分

劉鴻臚歌

宣城劉公名光揚年過六十鬢髮蒼一身落拓僅三尺雙瞳如水分毫芒十年海內盛翰墨短碣丰碑盡鐫刻瑯華館與快雪堂至今處處生顏色憶昔

先皇天縱才臨池學書何勤哉

宸翰精妙古無比上與云漢同昭回猶云絕技必古人窮搜墨寶前具陳眞迹雙鉤上文石揚也奉詔無逡巡祕塔九成宮經年摹勒何其工縱橫波磔無遺憾本來靣目將無同搨成匍匐瀛臺奏

至尊含笑當淸晝賜金賜絹皆固辭賜官拜受誠希覯官列鴻臚承

帝眷從玆出入文華殿退朝常得奉

宸遊日下人爭識君靣無何龍馭忽升遐薄俸𨿽存罷曉衙疲驢漫走長安道手持

禦墨賣誰家歲雲暮矣臥茅廬車馬蕭條故舊疎無限傷心堪灑淚柴門猶自署鴻臚

過沈仁伯寓

同是他鄕客看君倍可憐柴門寒背日土竈靜無煙車馬交遊少丹靑歲月遷騎驢暫相訪談笑得悠然

長安曲二首

滿目飛沙十月天名王新唱凱歌旋燈前解卻黃金甲兩隊吳姬奏管弦

中和大樂類咸英九奏瀛臺悅

聖情昨日金鰲橋上過天風吹落鳯凰聲

和唐人姚倫感秋林作

霜滿空庭樹芳菲事已殊葉隨千陌迥影落四鄰孤蕭摵來秋月槎枒集夜烏東皇消息近何必怨雕枯

雁

萬里憑雙翼三秋乍一聲影隨霜月落陣帶野雲橫絕塞眠孤戍深閨倚繡楹淒淸偏入耳何限暮愁生

雨餘

雨餘片月上光彩晶然開靑松防幽徑白露霑荒臺攬衣恣閒步忽見飛鴻來浩歌感流景郁思難爲裁

題女郎畫梅

竹外香飄艷雪姿多情翠羽哢疎枝掃眉才子無雙筆貌得羅浮夢醒時

聞砧

一片空中響閨人萬里情夜深時斷續聽久忽分明韻起霜階冷風傳逺巷淸搔頭添客恨不待峽猿聲

題雪景畫

層巖防杖立從容積素凝寒千萬峯老樹攲斜飛鳥絕寺門深掩一聲鐘

道中遇雨

目斷鄕闗杳陰雲萬里生春衣逢暮雨疲馬望孤城壠麥參差秀村煙斷續明懸思歸舍日嫩竹滿前楹

荒村

霽色催徵騎荒煙望戍樓斷雲寒繞樹殘雪曉盈疇菽水經時缺風塵幾日休歸心同塞雁迢遞下河洲

將抵裏門途中苦雨二首

咫尺淹歸騎荒村暮雨聲愁眠曹叔邑夢繞宋王城野店牛羊聚虛檐鳥雀爭出門泥滑滑翻羨雪中行入夜響滂沱空房水气多也知田父喜其柰客愁何紅燭消殘夜淸樽發浩歌橫流前路滿聞說漲黃河

西陂類稿卷一

欽定四庫全書

西陂類稿卷二

吏部尙書宋犖撰

將母樓稿

秋日赤壁公防用徐亦史令君韻

飛蓋眞成爛熳遊孤亭如笠俯黃州褰衣盡有滄洲興對酒寧無白雪謳斷岸霜風吹艸樹寒江煙雨凍鳧鷗中宵漸吐東山月揮手還登百尺樓

破額山前碧玉流歌

破額之山何崔嵬雙峯對峙雲中開上有靑松萬樹相糾結下有飛泉一道相縈回乘風直下一千丈石魚磯上如奔雷石魚映日鱗甲動噴波幾欲揚其顋我從塵中來選勝此徘徊釋氏遺迹樵人說山腰殿閣生蒿萊何必窮巖穴此際宜銜杯長橋如蝀跨瀑布顧盼忽已離塵埃橋邊三大字云是栁河東石崩水激苔紋紫其書彷佛如驚龍摩挲發髙興吟眺淩長風安得攜家誅茅此中住潄流枕石歡無窮

食黿羮作

介虫之元勢最豪如輪穹脊來江濤盤餐誰使窮水族滋味直欲分太牢犀箸交錯亦何忍鸞刀縷切隨所遭嗟爾子公竟染指須知口腹難爲操

曉起

朝陽欲上雲气寒江湖一望波濤寛哀鴈去樓不盈尺疎竹搖風才數竿天涯嵗暮倍惆悵孤身小院仍盤桓樽中有酒須盡醉昨日菊花今日殘

種松

一片靑蔥色移來歷萬峯數枝初伴鶴孤幹已猶龍日痩陰還薄風多響自重嵗寒堪寄傲何必大夫封

卽事六首

兩年宦況一囊詩盡日都爲嘯詠時欲向前防了公事二三老吏正圍棊

危樓百尺向江開把酒登臨日幾回隔岸樊山能好我故將靑翠入牕來

東齋不復似官衙竹徑松扉興自賒最是園丁能解事黃昏時節課澆花

土定盤中堆茉莉漢銅壺內侵荷花垂簾靜對郭熙畫散髮頻傾陽羨茶

雨過山光翠且重一輪新月掛長松吏人散盡家僮睡坐聽寒溪古寺鐘

聚寶山頭日已曛閒尋怪石踏飛雲牧童樵子相傳說拾得應來獻使君

江上行送陳義扶

籬邊黃菊如金錢與君對菊當秋天樽中有酒如流泉與君對酒吟新篇盤桓十日樂不極如何忽泛湘江船湘江之水流潺湲靑山兩岸相連綿送君南浦日將夕髙歌一曲扣其舷一曲未終帆已揚臨風分袂徒徬徨蘆花楓葉皆愁色況復猿聲堪斷腸

秋興四首

楚中形勝說黃州亂後依然江水流到眼雪堂紅樹老傷心赤壁白雲秋官閒射虎時驅馬嵗晚看山幾上樓俯仰天涯蕭瑟甚叢篁寒雀暮啾啾

侍從當年向

紫宸天街走馬錦袍新門開左翼貂璫聚樂奏中和豹尾陳西苑射生叨宴飲南郊饗帝仰明禋鼎湖龍去辭丹闕淚灑滄江把釣緡

昨日聞人說洞庭滄波浩渺接云汀遲回煙艇空中見斷續漁歌浦外聴柳毅廟深飛素月湘妃墓冷閃秋螢何時鼓柁乘流去遙識君山一防靑

公庭吏散快閒身茗椀詩筒發興新春水得鰣晨獻母秋風剪韭夜畱賔三年偃仰江湖闊數子追隨笑語親忽復冥鴻天外去蘆花鷗鳥正愁人【時何道岑王俟齊同罷官】葛殿卿雨中見過卽席賦贈用彭禹峯先生韻

吳楚風煙入望寛嗟君嵗晚未能安半生遊宦功名薄四海依人道路難赤壁孤舟楓葉冷臨臯古寺雨聲寒何妨十日衙齋坐碧酒黃花取次看

陽邏大士閣

陽邏江邊赤石磯崢嶸髙閣帶斜暉千帆風雨當牕過萬頃煙波傍檻圍白鳥銜魚棲佛座紅桃映水出禪扉宋元戰伐傳來久弔古悲歌幾振衣

寄徐恭士

海內文章伯還推徐穉優多時成白首何日到黃州鴻鴈三春少雲山四望稠臨風聊寄訊遲爾月波樓

瓶梅

愛爾菲菲艷雪姿髙齋淸案最相宜故園千樹開還落卻向黃州借一枝

秋日江上送曹吉玉入粵胡去驕入吳

二子乘秋發扁舟泛大江別離知有約懷抱詎能降庾嶺梅千樹吳天鴈一雙山樓相憶處明月正窺牕

秋雨

淅瀝來虛閣蕭疎動逺林雨添官舍靜云入大江深客思消樽酒勞歌托玉琴一簾寒气逼惟有艸虫吟

雨後

雨後月倍明淸光散秋圃魚躍幽澗水鳥墜空亭樹我來忽感此披衣驚四顧含淒誰復言悠然成冥悟

望龍蟠磯

孤嶼排空起波濤萬頃連蛟龍畱窟宅殿閣自江天法鼓聞山縣神鴉送客船沙頭閒極目斜日起蒼煙

過寒溪寺二首

曉起泛澄江寒溪尋古寺捨櫂越崇岡遙山送靑翠稻畦逺近看窈窕垂新穗流泉活活通白鳥翩然至伊余耳目淸已快平生志矧乃澗壑幽咫尺藏初地杖策望山門雙幢樹間出

琳宮盤谷口喬木帶飛蘿到門聞啼鳥幽意亦何多褰衣入淨域樓閣森嵯峨老僧禪誦罷洗甕插新荷見客競前進禮數謝煩苛茶瓜列方丈談笑對巖阿淹畱遂日夕齋鼓喧靈鼉

東齋作

官衙類荒村髙齋莽寥廓幾席控江湖軒楹帶巖壑往往山水音泠然座中作墻隅竹與蕉枝葉相參錯靑黃麗可觀如對三春萼嚴霜旦夕來霑灑將零落燦燦東籬花顏色已非昨臨風步廣除徙倚聞寒雀眷言盛歳淹顧念修名薄撫衷抱郁陶任運甘蕭索載詠素餐詩於焉發內作

春日偶成同張長人用王雪洲給諫韻

城荒官舍靜晨夕聴江聲春晚煙波闊風髙鸛鶴鳴三年京國夢萬古楚騷情樽酒修篁下窺人片月淸程石門覲畢歸滇舟過江上以新篇見寄依韻奉答

虎拜新從鵷鷺班雲霄髙躅未能攀才來別浦風前櫂又隔寒溪雪後山一代雄文傳諭蜀十年薄宦佐徵蠻相思況接瑤華贈目極歸鴻落照間

黃州除夕三首

歳除官愈閒不復親文牒長嘯向髙齋磨墨冩門帖弟作燕山客兄爲漢水遊髙堂當此夕兩地思悠悠何限鄕闗思天涯獨倚樓最憐小兒女談笑說黃州

大別山謁禹廟

古廟崚嶒霄漢閒紆回石磴曉躋攀庭前碑勒岣嶁字棟裏云生大別山浩蕩神功崇報祀蒼茫江水送潺湲自憐浪迹同漁父風雨孤舟數往還

樓上望江南諸山用太白韻

登樓望南山千峯秀無限朶朶靑芙蓉嵯峨常在眼山根界大江驚濤如雪捲坐來移我情髙歌興不淺薄暮白雲生茫茫失絕巘

月夜用韋蘓州韻

春風澹蕩吹階艸參差發晚晴林靄收步此階前月徙倚望南山連天靑未歇

樊口二首

地接滄江逺波連曲港深人煙環近渚雞犬散疎林水落魚初出山髙日易陰只應同釣叟來往得幽尋落日荒江畔停橈處處船人閒沽酒地風冷賣魚天逺水菇蒲接空林橘柚懸坐看新月上長嘯破蒼煙

感遇七首

涼秋丰暇豫齋居對空林微雨長苔蘚院宇晝陰沈仰睇鴻鴈翔俯聽蟋蟀吟撫時惻物變感嘆勞余心江湖浩漫漫名山郁嶇嵚只應遊寂寞沮溺相追尋

北牕數武地蔓艸不復除中有傲霜花枝葉何扶疎繁英冒煙靄爛然照吾廬采采欲盈把馨香襲衣裾晚成有餘美奚事艷陽初艷陽桃李開歲暮將焉如

漢代重外戚田蚡與竇嬰灌夫豪俠徒爵位各崢嶸大業旣已定气勢還相傾如何杯酒地遂使荊棘生竇氏稍退讓亦多偏黨行凶徳適參防稽福安能平徒令千載後史冊有譏評

斜陽在庭戶忽已至夜分空齋燒短燭耳目淨塵氛蕭條風落木澹蕩月穿雲緬彼同懷子千里隔淸芬願言采瑤艸寄爾將殷勤闗山何許鴈影徒紛紜中心惄如搗惆悵楚江濆

昔者郭令公英風擅八區功髙名亦重豪奢爲歡娛誰知歌舞場乃爲恬淡圖後世齷齪輩致身多岐途一朝遂富貴金紫耀其軀堂上錦繡圍堂下劍防趨有時明月落酣飲臥氍毹百事盡荒廢四顧殊睢盱翻笑讀書子自守何其愚嗟哉孰與辯頫首起長吁

巫山女粗醜乃有王明君峽中寡俊才屈原撰奇文靈芝出糞壤所自安足云胡爲紈袴子家世誇令聞俯視蓬蒿士宛如河漢分貴者擅其貴雞鶩徒紛紜賤者守其賤蘭蕙同芳芬

太上有立徳其次有立功文章亦末事自古薄雕虫安能恆誦讀皓首敝帷中奮起擊長劍斗室生雄風髙歌命樽酒气欲淩蒼穹歲月不我待江上雕靑楓欲濟恨無梁俯仰心忡忡徬徨日終夕羨彼雙飛鴻

小孤篇

小孤之山孤且髙干云矗漢何雄豪﨑嵚磊落逺難辧惟見千尋玉筍穿江濤我來探奇乘漁舠長歌直上如猿猱攀蘿捫葛踏陰磴耳邊恆聽風怒號大江浩浩何處來排空倒峽岷山開洞庭彭蠡相灌注此山不動眞崔嵬馬當橫其下彭郎跨其旁匡廬五老拱而立雲煙出沒遙相望山腰有飛閣繡柱映雕甍金支翠旗光閃爍神之座兮何崢嶸臨風倚杖興無窮振衣直欲淩蒼穹孤亭如笠峙峯頂俯視吳楚靑蒙蒙夜靜黿鼉觸石壁秋髙鸛鶴鳴霜楓白鷗鳥鬼不知數銜魚哺子懸崖中小孤勝如此大孤復何如江天空闊看不極白日西江月初吾生願此老樵漁采山釣水歌歸歟安能奔走風塵朝復暮令人摧眉折腰有志不得舒

舟泊老鸛口與邱署戒登岸小飲

曲港危檣密空江落日圓故人初邂逅野岸共畱連筍摘新防嫩魚烹小鯽鮮村醪容易醉好傍白鷗眠

望太子磯

路轉樅陽口遙看太子磯小山橫碧浪古廟冷朱扉曝日靈鼉上銜魚水鳥飛何當佩笭箵一櫂此中歸

板子磯望蕪湖有感二首

云影悠悠浪影微呢喃紫燕傍船飛春風桃栁增人恨又到江南板子磯

乘風一櫂向鳩玆獨倚船牕憶往時多少故人零落盡識舟亭上又題詩【謂唐祖命陳伯璣諸子】

春夜舟泊蕪湖飲識舟亭

岸幘空江上登臨有廢亭檻邊看夜市杯裏落春星故友渾雕謝漁歌半杳冥淒其遊子意明發又揚舲

江上望九華山

太白古豪士名比靑瑯玕常爲江南客九子得奇觀坐愛蓮花峯排空何巑岏嘉名此肇錫洵足重煙巒我行訪巖壑鼓柁淩江湍蕭晨懷勝賞敧枕未能安須叟共舟子指顧天際看巃嵸羣岫出秀色良可餐嵐光殊縹緲頓令江空寒𨿽未窮靈境已發中心歡如同所思友一旦相盤桓悵望恐卽過捨櫂步回灘亭午獨延佇願假髙飛翰

雨中同友人過松濤庵小飲

共有尋幽興招提冒雨過雲飛深院靜松響暮山多古殿聞淸磬芳樽對碧蘿莫愁歸路滑吾欲臥巖阿

舟泊天門登梁山

水宿苦縈回維舟步江滸天門劃然開並峙雄千古梁山巖壑幽突兀若廊廡穿雲一逕遙林薄靄春煦峯腰棠棣繁磵側朱櫻嫵芬菲表雜花采擷欣儔伍崚增殿閣懸飛梯裊相拄登臨力屢疲嘯傲气還鼓乘風淩絕巓浩蕩江天俯博望咫尺間嵐影晴吞吐題詩憶謫仙斯人邈難覩日暮憺忘歸漁歌發煙浦【博望山名】

晚泊江上

蘆葉蕭蕭響東風暮未停船多成小市浪闊湧疎星土俗從人問江湖倚櫂經最憐明月照千里亂山靑

牛渚風雪歌

牛渚孤舟三日泊浩浩狂飇天外作驚濤巨浪若奔雷岸栁汀花俱寂寞曉起篷牕望冥漠雪花如掌紛紛落三月翻如臘月時急解春衣換狐貉雲气蒼茫波上飛山村蕭瑟扄柴扉蛾眉亭畔鷗鷺集水府祠中煙火稀采石之山盡長松盤旋磊落千虯龍枝柯戴云靑且白天然圖畫何其工此地由來號靈窟逸興登臨莽超越然犀照水事徒傳開國英雄亦倏忽只應喚起謫仙人把酒江天問明月

謫仙樓觀蕭尺木畫壁歌

謫仙樓外長江流謫仙樓內煙雲浮懸崖峭壁欲崩落虯松怪樹風颼飅泉聲山色宛然在漁翁樵子紛遨遊細觀始知是圖畫捫壁惝怳淩滄洲古來畫手傾王侯筆墨恆令神鬼愁毎入勝地亦揮灑元气直向空墻流嗚呼維摩眞迹不可得通泉羣鶴無顏色當今畫壁數何人鳩玆蕭叟稱奇特前年掛帆牛渚來登樓一望胸懷開解衣盤礡使其气倏忽四壁騰風雷畫出靑蓮防賞處千年魂魄應來去匡廬雲海泰山松華嶽三峯防秋樹朦朧細景不知數一一生成出毫素雜花窈窕溪磵深野水逶迆洲渚露危橋壊磴荒村連多少林蠻莽回互橫塗亂抹總精神河泊山靈不敢怒我聞畫苑有本源北宋董巨品格尊後來大癡與黃鶴气韻超脫同法門叟也涉筆非徒爾黃王如在稱弟昆此畫此樓並不朽殘山剰水奚足言我家賜畫舊滿箱年來卷軸多淪亡毎與名流講繪事輒思鴻寶爲徬徨今也見此心飛揚眾山皆響殊尋常不用幷州快刀剪秋水但願十日寢食坐臥畱其旁

露筋祠次王阮亭儀部韻

細艸平湖岸斜陽烈女祠扁舟人共系懷古淚空垂小院畱殘碣回廊閃畫旗坐聞修竹響蕭瑟佩聲疑重遊北固山甘露寺從磵道過放生池慨然有作

淩晨訪名山細艸芳洲路崒嵂亙江天樓臺出煙霧盤紆叢篠深淅瀝淸泉注探奇憶疇昔如駛流年度玆遊气象殊初地添新戍嵯峨舊講堂列防老兵住當時飯僧釜刀劍久鎔鑄雕楹梁帝書摧折等林樹遊人偶經過踧踖生恐怖山巓古石亭曠覽欣如故依稀揚州塔突兀雲閒露洪濤萬里來蕩潏朝還暮孰知人事遷抑鬱傷情愫老僧三四人幾載禪房寓較余爲後來安能話平素山陰放生池礀道莽回互防茸荊棘生樵牧不復顧我行曳短笻石磴屢停步旣至殿宇頽誰氏新加堊曩者三尺魚防泳生意足臨流倚曲檻朱鬛不知數一旦化爲田牟麥靑靑布惟餘蘿洞存絕壁斜陽駐三嘆共僧徒俛仰得深悟望望野薔薇微香風際吐

金山二首

不盡滄江水中流湧一峯雲霄開殿閣鐘鼓震蛟龍海逼風濤壯波翻紫翠重山腰添斥堠寥落幾遊蹤妙髙臺上月郭璞墓邊濤今古傳靈境登臨倒濁醪楚天雙過鳥吳苑一秋毫漁父煙波裏吾將共汝曹同譚長益周廣庵玉叔兄遊焦山暮宿海云堂四首

不負名山約登臨快此時片帆投斷岸斜日到荒祠江俯盤龍窟人尋瘞鶴碑長風來萬里倚杖步遲遲三詔髙風在千秋詎可攀煙霞畱古洞江海蕩空山絕壁飛蘿掛深林暮鳥還振衣峯頂上漁唱起沙灣竹響參差發松陰逺近舒長歌傳澗壑歸路俯空虛梵放云堂靜樽開海嶠孤坐閒饒古迹風調辧才殊【寺有周宣王鼎宋眞宗明仁宗勅楊文襄公玉帶寺僧古樵能詩】

一榻山房靜燈光四壁開驚濤天外轉殘月夜深來極目塵喧隔驚心歲序催白蓮期結社禪誦傍香臺

焦山次王阮亭韻三首

山勢何崚嶒江流自平逺坐向海云堂聞鐘日將晚山下有殘碑千年傳瘞鶴側足向荒崖奔濤幾時落洞壑不可識披云共山樵夜深松響發疑是海門潮

第二泉同計甫艸賦

寂歷空山裏涓涓第二泉來遊新雨後正值采茶天古甃莓苔積虛亭磵壑偏風鑪松樹下石鼎句堪聫

濟寺訪蒲庵道人次杜於皇韻

一櫂破江光捫蘿到上方巖深石作屋地僻水爲鄕鳥雀空林靜茶夏日長吟詩偕老衲淸磬下回廊

秋日入楚舟中漫賦二首

江晚碧鱗鱗輕舟下逺津吳牛穿葦出鷗鳥傍人馴打鼓催田父焚香賽水神土風俱在眼頓使客愁伸向晚張帆去中流一葉輕吳山隨鳥過楚水劃天明風雨王程逺波濤旅恨生烹葵還剝棗淸絕故園情

江行

秋風防防涼吹衣舟行逺望靑山微銅陵縣前煙沒郭樅陽渡口蘆攢磯一聲兩聲沙鳥叫千種萬種江魚肥掛席飄然入圖畫扣舷髙詠當斜暉

賦得他鄕逢七夕卽次孟襄陽韻

他鄕逢七夕獨生愁月照江潭櫂煙消水國樓靑山當赤岸白袷快淸秋天上佳期在還應妒女牛

馬當阻風歌

初唐才子瑯琊客棲泊荒江幾晨夕馬當相助一帆風倏忽洪都走七百到時髙閣綺筵張如椽之筆樽前擲吳家小兒气阻消千載風流照簡冊我今入楚淹孤舟淸秋浩渺江天碧石尢風起櫓難開鴈影蘆花共蕭摵名山咫尺淩飛濤崒嵂千尋動魂魄臨流把酒酬山靈願借樵風慰於役夜闌不寐倚篷牕瀲灎長空霜月白舟過小孤次友人韻寄彭澤令李襄水二首

雨後江山气象蘓白魚如劍躍菇蒲勞勞半載嗟行役兩次徵帆過小孤

煙波無際日髙舂崒嵂孤峯紫翠重羨爾風流彭澤宰彈琴長對玉芙蓉

團風鎭避風用少陵萬丈潭韻

北風江上急濃陰忽如晦孤帆隨鷗鳥蕩洪濤內繋防向洲渚一水投煙靄咫尺見鄰舟突兀柁樓大小船如蟻虱絡繹兩岸對港深波復平陽气浮澹瀩雪花逺近飛著地明璣碎荒村盡掩扉漁翁不在外驚心列戍多到處懸旌斾江樓駐雄師聲名傳下瀬乾坤浩茫茫萍梗偕流輩百年境遇繁適意誰能最緬懷川路紆顧景篷牕礙悵然念去春遊賞欣吳防

解纜二首

解纜滄江上乘風過逺汀樹畱殘雪白雲斂亂山靑歳月慚萍梗鄕園念艸亭閒闗沙際鳥倚櫂幾回聽岸柳欹還立江云斷且隨樓臺三楚麗巖壑九峯奇戍逺聞霜角天寒狎酒卮孤舟何處泊落日水中坻

西陂類稿卷二

欽定四庫全書

西陂類稿卷三

吏部尙書宋犖撰

古竹圃續稿

齋中賞芍藥歌

東風澹蕩吹芍藥幾日閒園開婥約重跗累萼相鮮新獨殿春光破寂寞曉起園丁爭送花竹筐絡繹當門遮一筐千朶朶千瓣挿來屏幛生雲霞俯仰髙齋花世界傾城傾國誰能畫餘花還浸老瓦盆分送鄰翁償酒債嗟我當年江漢遊花開不見迥生愁今也對此堪痛飲如澠之酒樽中浮酒闌獨把花枝齅小史淸歌停復奏春殘無計惜將離惆悵宵來風雨驟

磁州道上

夾道淸泉湧單車趁曉行魚苗穿荇亂燕子掠波輕風景如江國雲山接

帝京邯鄲前路近身世問盧生

過內丘圓津庵遊印庭上人園林

別業連方丈飛蘿滿院靑花深藏亂水山小帶孤亭斸筍晨炊潔聽鸝午夢醒愁腸難遽洗俯仰近沙汀【地近佛圖澄洗腸河】

山店用沈繹堂太史壁間韻

防馬來山店臨風坐酒家陰輕槐漸葉香逺麥初花赤日空林外黃塵古道賒西湄無恙在秋水憶蒹葭

米紫來見訪栁湖寺

有客曳孤笻禪扉扣晚鐘風騷初地話茗粥老僧供借艸邀新月吹簫傍古松西山還有約明發入雲峯

僧房卽事同周魚服使君

雨過莓苔淨禪房暑气䢐髙林翻乳燕盆小簇新蒲畫識吳裝妙詩傳楚調孤故人遊屐遠山水話蒼梧【周宦粵西】聖安寺觀大內佛像有感【寺在栁湖村栴檀佛嘗飛至寺中元學士程鉅夫有記】

先帝十八載垂衣坐明堂聖徳嫓堯舜鴻功邁三王猶恐機智儔未盡返混茫爰資象教力感化徧遐荒黃金範古佛寶座森開張慈悲溢眉宇縹緲白毫光諸天左右侍神彩何飛揚瑚間木難衣甲相輝煌信非九重命兼之歲月長安能窮冥搜法象傳上方何期

先皇帝鼎湖驂龍翔金粟出大內輿送栁湖莊如同栴檀降古剎飄奇香僧徒肅鐘鼓旛幢紛兩行嗟哉都人士來觀競趨蹌維余越一紀棲托到禪房晨昏遂瞻拜寸心起徬徨嗚呼

先皇帝髙深難比量卽此善俗懷千載恆彰彰抱弓有遺痛淚下霑衣裳非徒向此地覺道覓津梁長吟望霄漢薄暮林煙蒼踟躕誰與說杖防入回廊

寓寺晚步王阮亭以西山詩見投走筆奉答次集中臥佛寺韻

禪房睡初足微颸灑空林縹緲落幽磬泠然哀玉音支笻步苔徑拂石坐槐陰故人枉髙唱乃自西山岑吟詠當日夕萬象森沈沈冰雪色在手蘭蕙气盈襟始知簪紱客獨抱雲霞心操弦將屬和愧此淸廟琴

沙河旅夜用髙蘇門先生韻二首

殘陽下逺山車馬行俱罷張燈飯始畢跂足身方暇荒城槐葉疎新月分茅舍緬想賦梅人商歌起中夜中夜不能寐擁被念疇昔幾年漢水舟往日金門防歲月忽推遷闗山走晨夕三嘆惻餘懷霜風撼空壁

次韻詶陳其年

歲暮相逢掩竹扉林丘同著薜蘿衣天將賦艸催枚乘才到梁園雪已飛

冬夜寄懷汪苕文民部

夫君江左彥郎署久棲遲傲骨今人少雄文後世知別離驚節序京國憶追隨搔首寒宵裏梅花正滿枝陳其年同雪公早春雪後飲徐恭士齋中以新詩見示依韻奉和兼訂元夕之遊

憐君髙臥旅懷增滑滑輕軺霽後乘小院寒梅尋故友一樽殘雪共詩僧相思竟阻山陰櫂後防應看苑燈七字新篇遙屬和傳柑淸興已飛騰

答一無道人時歸自西湖

南屏山下路孤櫂繋靑楓瓢笠尋西子風騷屬逺公去當霜月白歸及杏花紅莫漫詢遊記浮蹤等塞鴻

淇水

數里聞淸響荒原一水流過橋噴亂石捲雪下空洲岸竹何年盡沙鷗幾隊遊永言君子慕斜日更淹畱

夏日栁湖僧捨用王西樵吏部韻

向夕微風起遙天片月斜禪宮添闃寂

帝裏得煙霞小院搖淸磬長楸落晚花西山還對我空翠浩無涯

聞蟬

雨過招提靜新蟬幾處吟乍從空院落翻入亂雲深蕭瑟驚秋气孤髙托逺林誰憐羈旅客愁思正難禁

送友人下第還昆山

憐君不得意歲晚放舟行風雨燕臺別離騷楚客情故山經虎阜逺水入婁城後夜相思處霜天過雁聲過溶縣訪李梅臣程箕山二使君不遇

淸樽綺席舊曽攀十載相思尺素艱往事共傳梁苑賦故人今訪大伾山云深別墅蹤難問雪滿前溪櫂獨還向夕不堪回首望朦朧煙樹閉重闗

晚次黎陽村捨

幾載驅馳鬢欲斑單車歲晚又南還路回漸入長丰泊云斂橫看善化山野店晚風畱客早柴門新月放歌閒連朝只覺歸心急夢繞黃河水一灣

旅夜

歲晚嗟萍梗闗山防馬行戴星才一飽聞雁忽三更燈影兼人靜霜華逼戶淸寒梅開欲徧迢遞故園情

仲秋送僧還金陵

幾載南湖上開池種白蓮又飛梁苑錫去泛秣陵船茅店淸齋晚楓林野興偏中秋應到寺趺坐月明天

介子弟重葺西湄別墅漫賦

已辟臺邊徑還開水面堂滄波當檻繞白鳥傍人翔歲月消漁艇雲山借女墻啁啾絲竹在感舊淚霑裳

遊呂公堂

野艇晴波漾荒祠夕照殘林棲燒藥客門挿釣魚竿劍气橫仙幄苔文繡古壇淹畱新月上好取玉琴彈

緑牡丹二首

小院名葩絕代無雨餘新翠出叢孤芳姿防染勞靑帝媚態依稀見緑珠色借苔紋春自占影分竹葉望來殊徐熙好倩閨中黛別寫雕闌富貴圖

異種遙分洛下春靑霞碧水鬭精神香傳蘿逕花難辧蕊映蕉牕色並新翠被鄂君元獨擁黛眉西子正宜顰何當倒掛來幺鳯防綴風光谷雨辰

泛舟南湖訪雪笠道人

過雨南湖去澄波照夕暉破船雙鷺浴疎栁一鴉歸鼓枻聞煙磬尋僧扣竹扉甘泉隨意煮眞息漢陰機

從石公覓寫洛神圖詩以代簡

開士丹靑妙入神應知顧陸是前身澄心片紙收藏久乞冩陳思賦里人

周將軍邀同劉山蔚田梁紫南湖泛舟

過雨南湖浪拍天扁舟載酒興悠然魚莊蠏捨晴沙繞岸栁汀蒲暮靄連鷗鷺不驚塵外客笙歌眞作水中仙漁陽老將顚狂甚倚櫂髙吟未許還

挽周元亮先生四首

梁木秋風一夜雕江闗紫气黯然消虛傳謝傅耽髙臥絲竹東山已寂寥

舟移夜壑事難知孔李通門涕泗埀多少招賢廊廟客千秋還讓鄭當時

博雅爭推張茂先秦淮書畫載盈船卽今舊物俱零落遺艸猶傳祭墨篇

令子長安比捨居南歸曽寄數行書何期生死須臾判欲賦招魂淚滿裾

答雪公南湖寺見懷

羨爾南湖上煙霞與結鄰荒城斜抱屋秋水澹迎人掛錫元無著抽毫迥絕倫不煩邀入社擬共采芳蘋

雨中西湄防集

衝泥騎馬到林丘坐向空堂俯碧流烽燧滿天飛羽檄菇蘆此地隱漁舟開樽饒有淸狂興散發眞成汗漫遊簫鼓橋東喧作社太平風景尙能畱

次韻答葉元禮三首

抱病經春掩敝廬閒看紅藥步階除臨風正憶人如玉忽接雲霄尺素書

別後嗟余鬢欲霜閒閒十畞足相羊舊時歌管驅除盡獨把殘編坐艸堂

新篇吟罷倚庭梧長嘯如逢舊酒徒疎狂最惱汪員外魚雁頻來一字無【謂苕文】

都官艸

同周屺公過楊士佳艸堂因尋黃茅岡放鶴亭諸勝和酬士佳見贈元韻

爲看君家竹同擕勝友過門前尋古迹山頂瞰長河鶴去空亭在岡回怪石多一樽興廢感俯仰醉顏酡

春日同二客遊唐口山三首

偶作邾城客來尋唐口山雨添花爛漫風送水潺湲怪石環岡立殘云度嶺還趣途偕二妙衣濕更躋攀霽後春光好山椒杖策過逕紆封碧蘚洞古隱靑蘿嵐翠侵衣袂樵聲答嘯歌斷虹天外掛流影入巖阿絕頂窮幽勝盤旋入畫圖花垂千磵滿峯抱一庵孤傍竈泉堪酌窺檐鳥自呼嶧山看不厭回首日將晡

橊花嘆用昌黎杏花韻

芍藥已盡丰臺空階前橊花亦自紅乍開還落炎日裏狼藉其柰掀天風京師習俗好花樹中庭羅列家家同瓦盆矯屈作壽字數枝才發無全功憶昔梁園掩關臥閒閒十畞東郊中名花千本竹千个海橊百尺抽芳叢三逕逶迆向別圃幾間茅屋環靑楓花時觴詠恣盤礡淸香披拂情何窮年來作客廢幽賞風塵奔走隨西東猶對殘英起長嘆抱甕擬作村居翁

題畫爲王阮亭作二首

稻獲荻花殘空江橫舴艋蠏捨寂無人柴門夕陽冷軒開幽磵濱亭峙荒岡上來往茹芝翁楓林曳鳩杖

秋泛圖歌爲田子綸員外賦

田子磊落天人姿一官郎署聊棲遲太倉之粟轉輸急城隅坐閱舟車馳東南民力正紆策唱籌河上恆攢眉岸栁汀花漸蕭瑟俯仰正值淸秋時樽酒招尋展懷抱輕容與浮漣漪授簡應劉賦公防南溪不數昌黎詩生綃誰爲冩秋泛丹靑直欲淩和之【宋馬和之】繄余臥屙掩蓬戶國門咫尺如天涯傳來卷軸嘆奇絕摩挲三日右手胝長安冠蓋少閒暇公等獨與煙波期淹畱觴詠狎鷗鳥風流還可千年垂但願普天洗兵馬曲江選勝長追隨

同葉子吉張素存二太史王阮亭民部遊安親王園時王南徵閉門不得入還過韋公寺和阮亭作

竟阻尋幽興空擕作賦才開樽思苑杖防過香臺畫棟秋云隔松關暮雨催南徵聞奏防飛蓋防追陪

賦得荷枯雨滴聞

秋雨溟蒙水一殘荷幾處向波橫田田頓攺風前色灑灑偏傳葉上聲傍岸蛩吟爭斷續眠云鶴夢助淒淸初衣欲制嗟零落側耳方塘百感生

晏子披裘圖爲魏環溪先生題

文勝末俗奢紛靡不知止鏤簋而朱紘仲父猶爲此勳業誠爛然噐小盈易爾何如示儉徳劑世齊晏子一裘三十年敝之而後已身不滿六尺衣裼最約矣尙懼怙侈生況乃大於是觀其相三君顯名炳良史深知越石賢解驂脫絏縲嗇已以施人士爭樂爲死千載慕髙躅願同執鞭士

讀新安呂氏家乘奉弔大司馬忠節公

有明當末造盜氛徧梁園澠池與伊闕衝斥黃巾繁偉哉大司馬裏居作屏藩家資散不惜義士盈閭門保障匪一朝誓死報國恩崇禎辛巳秋洛城被鯨吞城中十萬戶殺戮到雞豚而公罹凶鋒罵賊類平原精誠貫白日生气凜然存昔公避璫焰七載臥荒村講學紹濂洛將使薄夫惇何期丁喪亂天柱摧昆侖嘉號易忠節代逺名愈尊睢陽張與許惟公足弟昆紛紛冠蓋者偸生安足論招魂一以誦哀怨流乾坤

夜霽書懷

連旬陰曀忽晴霽雲气盡掃遙天靑月影娟娟掛樓角螢光閃閃穿牕櫺松濤忽動鳥驚起鄰笛橫飄人臥聽浪逐塵囂豈吾事詰朝擬斸嵩山苓

曹子有緑水送春帆之句一時艷稱之偶占絕句以贈用阮亭韻

公子髙歌緑水篇淸新五字劇堪傳如聞疎雨梧桐句心折襄陽孟浩然

遊祖園雜詩七首

春光偏向客中催選勝城南並馬來多少閒愁消欲盡路旁茅屋絳桃開

挿天髙栁碧絲絲一片東風澹蕩吹彷佛隋家堤上過露條煙葉叫黃鸝

園林晴日散芳菲曲逕藤梢欲罥衣愛殺水亭風景好蒲芽才吐燕雙飛

亭北名葩取次看一枝將放倚雕闌梁園記得春深日斗大花開緑牡丹

髙臺突兀俯紅亭樹杪西山一抺靑誰繋斑騅花塢外故吹長笛使人聽

名園自昔追隨數回首俄驚二十年最是夕陽花底坐遊絲依舊落尊前

折得風前赤玉枝帽檐斜挿醉歸時重遊好待將離放還唱旗亭絕妙詞

王北山給諫謝方山秋部招同諸公摩訶庵看丁香因訪慈壽寺元福宮釣魚臺諸勝三首

古寺花成幄霏霏過雨天穿林隨老衲捫葛上荒阡雙闕晴雲外千峯夕照邊幸同江左彥觴詠足陶然鄰寺看碑入仙居載酒行荒涼前代迹憑弔此時情塔院饑鼯竄丹房野蕨生松陰畱小憩格磔暮禽鳴欲訪垂綸處長歌驀塢來澄波飛野鴨斷岸失孤臺正喜靑藤共寜愁畫角催勝遊應再續計日牡丹開

奉送髙念東先生

予告還山六首

香山今日詠歸歟眞見髙風漢二疏回首東華塵十丈此中豈是賦閒居

獨向丘中弄玉琴滿園修竹舊淸陰松巢結就聞竽籟靜掩雙扉戲五禽

自昔登臨說侍郎黌山萌水足相羊撈鰕淺水花明渚提榼空山雪滿岡

幾載勞山入夢賖荷衣今訪赤松家春風自唱遊仙曲采采溪頭巨勝花

秋官讀律心常苦冬夜聨吟興轉豪最是舊遊忘不得一樽赤壁月明髙

京國淹畱衣化緇煙霞骨相辱公知靑鞵布襪追隨去不待恆河照鬢絲

康二十年七月二十一日

上禦瀛臺召滿漢諸臣泛舟賜宴兼頒彩幣有差宴

畢仍賜菱藕紀

恩二十韻

聖主埀衣日遐荒貢雉年挽輸方濟晉凱奏又平滇世際唐虞盛酺宜苑囿前

翠華臨太液白露肅髙天西嶺雲霞入南臺晀賞偏千官來絡繹一水渡潺湲櫂撥靑蒲偃魚跳碧浪濺牙檣驚屬玉龍斾映秋蓮路轉蓬瀛接樓開象緯連鋪茵依灌木張幄對晴川文綺

殊恩及重霄

睿命宣珍羞傳大內蘭蕙簇芳筵當坐淸談許行觴跪飲防勸酬元老洽感激小臣先旣醉頒嘉果言歸壓錦韉遭逢眞幸矣報稱豈徒然執防防

先寵分曹荷世延屬車懷夙昔執法愧班聨身漸馮唐老心希定國賢慶同洛都宴漫續柏梁篇

西陂類稿卷三

欽定四庫全書

西陂類稿卷四

吏部尙書宋犖撰

雙江唱和集

聞蟬

淒切空庭外新蟬作意吟數聲殘雨後一樹碧煙深物他鄕得羇愁薄暮侵柴門髙桞下幾日許披襟

和前韻

【華亭】錢柏齡【介維】

薄暮虛堂外新蟬嘒嘒吟好音傳院靜嘉樹逼檐深過雨聼偏切臨風感易侵故園何處所林際想開襟

秋日同錢介維遊東勝山

畱滯雙江上招尋一壑閒老僧何處去初地任躋攀浥雨佛桑落窺人山鷓閒風流錢翊在吟罷月中還

和前韻

柏齡

望去招提境悠然林壑閒使君愛幽賞羣從樂追攀【時其崇維徳錦含皆從】苔色入秋淨禽聲薄暮閒小山有明月畱醉不知還

詠庭蕉用松陵集新竹韻

蕉林髙十丈櫛比羅前楹白日不能下綠天杳冥冥色割鴨頭水葉矗爰居翎好移靑玉案就此碧雲屏雨至眾響激風定防煙生但苦三秋夜月不徧閒庭疎衣鹿可覆甘露酒能醒何須美人號紅蕚發淸馨炎州寡霜雪庶同松柏零

和前韻

柏齡

甘蕉環數抱森綠浮軒楹苞固若義竹聳矗連蒼冥何來垂天翼委此靑雲翎兀然樓閣表突起芙蓉屏翻風碧靄動過雨飛流生炎威熾西陸廣防月中庭揮毫事已邈覆鹿夢未醒偃仰髙林下襟袖余幽馨終古飽霜霰蒼翠無時零

防州雜詩用子瞻八境臺韻八首

縹緲江城百尺樓羣公飛蓋此銷憂星槎到日追隨數逺泛應憐博望侯

鉤輈鳥語去仍還雲樹雙江起暮寒自笑遊蹤逐坡老十年前亦宦齊安

崆峒山畔暮云堆風起芙蓉次第開向夕空庭堪拄笏連天積翠月中來

誓師江上憶陽明讀罷遺編客夢醒惆悵斯人今不見荒祠落日影亭亭

何日還參馬祖禪花宮巖際自巋然捫蘿擬搨題名字嗜古從人笑茂先

江闗烽火幾年中壯士今歌零雨蒙防影蕭條鴻在野雙流嗚咽自西東

無復當年章貢臺郁孤荒阜素馨開殷勤獨有悲秋客倚杖看云到艸萊

雨餘竹樹影參差耿耿孤懷明月知且喜尋常了公事木蘭花下任題詩

和前韻

柏齡

千雉層城霞作樓烽煙初罷四郊憂憑髙漫擬休文詠幾見揮毫博徹侯

檐前越燕乍飛還滚滚雙流到檻寒檻外去防輕似葉臨風不獨憶長安

天南無限翠螺堆一徑梅花五嶺開不是炎州消戰伐春防那得佛桑來

蘭臺奉使號神明飛蓋登臨幾醉醒遲日紅牙敲欲徧寄情塵外一閒亭【時牧庵使君選詩餘塵外集】

競說當年馬祖禪層崖松柏自森然等閒閱盡塵中客孰是能持半偈先

縹緲金精出望中洞天雲气日空蒙佳人已共風塵絕采采蒹葭一水東【謂魏徵君兄弟】

千秋李勉已無臺贏得幽襟此地開乘興復尋淸獻迹女墻髙處有荒萊

靑峯紺宇互參差暮靄凝來杳不知遲得金波湧江畔一天澄碧照題詩

和前韻

【宣城】袁啟旭【士旦】

突兀城闉起畫樓西風憑眺一增憂三湘百粵多烽火辛苦專徵盡列侯

何處漁竿釣月還東來煙水上衣寒驚心最是新巢鵲三匝初歸夢未安

十八灘頭蔓艸堆疎林破屋晚煙開誰家解唱邊庭曲玉篴風中過枕來

深松掩映夕陽明亂罷山川似夢醒一自眉山人去後江聲冷落到旗亭

獨客齋心似老禪亂山秋水坐蒼然登臨且酌他鄕酒愛有橙香入座先

吳楚闗山暮靄中一行煙艓破冥蒙銷魂怕及賔鴻風雨驅人五嶺東

百戰經過賸此臺秋風吹動木蘭開孤云明滅雙江外莫遣新愁到艸萊

回岡雉堞吐參差石徑荒涼野老知昨日使君天上至醉捫髙壁共題詩

宋牧仲使君邀集城南精舍【寜都】魏禮【和公】

愛避繁華境招提作勝遊髙僧殊磊落名士足風流地僻難消暑心閒易得秋使君饒逸興不減庾公樓

次韻酬魏和公處士

花宮逢魏野如向易堂遊【易堂爲處士兄弟讀書處】人靜苔堪借林深翠欲流髙言驚法侶勝地得淸秋擬識崆峒面長吟上小樓

同集奉和

柏齡

初地一何僻相將得勝遊眞同蓮社約不愧竹溪流白袷宜殘日黃橙報晚秋翠防云臥處百尺有髙樓

使院池上構小橋待和公漫賦一絕

秋水蒹葭極望遙新成略彴一相邀他時應有閒人說使院墻東處士橋

次韻奉酬二首

禮

編木橫池逕未遙閒來不待主人邀使君風度眞曠夜踏靑莎送板橋

麋鹿生成世事遙幽情偏愛使君邀蘇堤湖上稱名勝雙水千秋有宋橋

和公以榠樝見貽口占爲謝

客從山中來贈我山中果蠻樝名最佳入手何磊砢登盤十二枚所得亦已夥瀟灑風味殊豈在哀梨左一片世外香逺自翠防墮珍重處士遺惠而眞好我題詩謝殷勤永言懷袖裹

次韻奉酬

禮

味澀不諧時榠樝類諫果其枝能連理其幹癭磊砢聊用物土宜袖攜未能夥顧邀使君珍置之玉盤左自慙謇諤姿行恐家聲墮使君云好之非果而以我敢效行衝言願得存藥裹

和前韻

柏齡

南國秋气佳涼風薦百果處士投使君榠樝絕磊砢數顆良已防方欣所得夥顧玆髙賢貽味與塵中左珍重閱圖經茗語燭花墮咄嗟成報章才盡獨慙我詩人感木桃行當什襲裹

佛桑

殷紅朶朶閒輕黃花起重樓葉是桑過嶺定知梅遜色殢人何必蕣生香鷓鴣啼處紛愁態瘴癘開時爛曉妝珍重炎州來異種休將玉蕊說唐昌

和前韻

柏齡

瑪瑙殷紅淺赭黃朝暉映處見扶桑當筵自共霞爭麗辟惡寜須麝比香戴勝降應驚別艷羅敷攀合妒新妝木棉嶺上開無數難向重樓擬樂昌

郁孤臺歌

郁孤臺迥寒云浮城中坐見雙江流酸風一道射眸子我來正値天涯秋李公遺構已塵土碧艸芊緜沒殘礎側身北望魏闕遙野日荒荒照前浦奔濤蕩潏山嵯峨千年霸气何其多誰是姚江後來者蒼茫倚杖徒悲歌

和前韻

柏齡

郁孤之臺鼇背浮江波回合煙雲流飛梯十丈拔空起想見輪奐淩千秋今我來遊但荒土無復方花列古礎仰天長嘯淸風生防蝀在東日南浦城頭雉堞何嵯峨周遭削出芙蓉多山中木客不可見月明彷佛來髙歌

使院卽事示介維

雙江如箭聒斜陽一髮中原是故鄕狼藉芭蕉堆逕綠分明橘柚飽霜黃杯酬木客山中句衣染黎人海外香好趁瘴消秋雨後幽巖振策共錢郎

次韻奉酬

柏齡

官舍秋陰淡夕陽鱸魚消息渺江鄕紛披楚畹蘭叢秀冷落淮南桂蕊黃載酒幾過池上彴檢書頻拂篋中香髙唐麗藻元無敵此日風流屬省郎

題畫

楓林瑟瑟水泠泠望裏千尋石壁靑誰寫子瞻當日句防州城外古螺亭

和前韻

柏齡

溪山一曲似西泠落落修林望裏靑應是迂髙絕處更無人倚竹間亭

秋日用李義山韻

題詩同魯望客況未應如章貢容浮梗崆峒待采芝地幽行藥徧瘴暖得秋遲矯矯池邊鶴江湖有素期

和前韻

柏齡

秋气渾無賴羇懷只自知聨吟惟宋玉染翰憶張芝木竹分甘逺扶桑競艷遲【木竹子翠防山果和公處士攜來扶桑卽佛桑】翠防峯頂屐應待小春期

【附】步前韻

男基

南樓終日坐客思竟誰知風急時聞杵山空憶采芝芭蕉經雨大橘柚待霜遲白袷新涼悠然塵外期山呼

嶺外禽名喚亦奇蒼衣素頰性多知漫將翠羽誇鸚鵡只覺淸音奪畫眉瘴海舊林歸夢逺朱籠斜日向人悲一聲婉轉西風冷玉輦空山有所思

和前韻

柏齡

炎方珍鳥見來奇閱徧禽經未得知金屋漫憐同翠羽雪顋渾欲妒蛾眉喚殘碧海三更夢吟動蒼梧萬古悲誰把玉笯籠致爾異鄕飲啄起人思

丸藥示介維用皮日休夏首病愈因招魯望韻

丸藥晨披白袷衣在公何異臥巖扉漫言防影橫江少且喜花香入座防檻舞一雙仙蝶麗廚烹尺半鯉魚肥連朝拚得吟詩痩只要風流鬭陸機

次韻奉酬

柏齡

秋老防南正葛衣披襟遙憶舊荊扉連宵月來花外幾日攀蘿到翠防【謂魏徵君隠處】曲沼网歸魚婢小雕盤剝出荔奴肥仙郎座上惟酬和相對眞堪息世機

宋牧仲使君畱飲書齋卽席有作【正韻】

【寜都】魏禧【冰叔】

秋晚尋醫過贑江使君遲我讀書堂風吹北院淸歌隔雨灑東牕夜話長蘭簿交新渾似故橘盤坐久不聞香最憐出語闗民瘼手把醇醪未忍嘗

奉酬

歳晚相思隔贑江何期聼雨共蕉牕人驚世外來籃轝病起宵深對酒缸道徳願畱闗尹喜風流眞接鹿門龎最憐萬石洪鐘在一寸孤莛未許撞

蕉花追和葉元禮韻

綠天但說濃陰好吐秀涼秋見未曽宻蕊暗依花瓣瓣孤芳倒壓葉層層香從暖發宜炎徼露喜晨流慰茂陵采采正憐同菡萏何須修竹苦相繩

和前韻

柏齡

秋來綠防看逾好花發閒牕得未曽傲竹暗抽莖幾丈比蓮難盡瓣千層露深不借銅盤受風至愁將綘節陵一種甘香眞絕異楚騷空復美胡繩

遊通天巖作【宋陽行先隠此號玉巖翁】

淩晨越章波杖防遵江徼野日破煙霏心閒展遊眺稍窮林薄紆遂歷岡陵峭千巖如蹲鴟突兀藏靈奧旣至儼堂隍通天維一竅雕鎪信鬼工曲折存遺廟山根洞穴穿傴僂僧徒導豁然世界殊飛空巨石倒﨑崯難具陳盤礡發狂叫伊余厭塵囂探奇慰所好緬彼玉巖翁彷佛聞淸嘯諸賢相繼來忘歸領其妙觸目多遐蹤眷言托同調夕陽猿鳥鳴移情此云嶠磨墨搨題名千年碧苔掃

和前韻

柏齡

蘭檝亂奔流筍輿出幽徼礀路淩髙寒晴空恣雄眺越彼停雲岡石勢愈巉峭仙源湛水木萬古藏僻奧鬼斧亦何工玲瓏鑿一竅碩人此盤礡千秋儼遺廟仰瞻愧後塵冥搜托前導更窮防洞紆忽訝懸崖倒羣山靑蒙蒙惟聞猿狖叫旣異少文遊良慰康樂好想見開辟初矯首發長嘯憑弔多古音歷覽收眾妙詎惜下裏歌上擬白雪調待緝薜荔裳來臥芙蓉嶠爲問巖棲僧荒蘿幾人掃

月夜同介維曁子基至著飲東勝山精舍

雙江風土連炎州歳暮那復披羊裘放衙行藥防藤杖長歌還向招提遊城隅一徑入蒼靄花闗竹塢藏層丘講堂開處碧苔滿余曽題作山之幽斜陽欲墮眾鳥集鷓鴣呼伴聲鉤輈俄驚紫燕舞墻角社日已過仍淹畱僧言此地少霜雪臘月時或開桃橊我有嘉賔盛才調崢嶸賦手追應劉同來命酒待明月興酣落筆雲煙浮兒曹識字彊學步防吟彷佛巴人謳玉盤漸見湧林樾松篁影亂紛蛟虯仰天大叫發狂態杯傾不盡章波流今夕何夕樂無極盤桓叢桂簪堪抽參橫月落下山去臨風徙倚空搔頭

和前韻

柏齡

仙郎奉使來防州倏忽夏葛還冬裘雙江政平日無事放衙常作花宮遊此山突兀傍城角禪闗曲折隨林丘白頭老僧意瀟灑手植百果耽淸幽使君過此雨初霽山門寂歷停華輈擔壺挈榼踵相繼日雲暮矣仍淹畱木奴滿前香未了山茶欲傲炎天橊卽此一壑足盤礡招隠何必淮南劉使君興至發髙詠硬黃紙上松煙浮居然天庭振大呂非徒瑣細工吟謳羣從意气盡磊落下筆恍見騰蛟虯須臾暝煙淡叢薄中庭忽覩金波流新篘滿酌那辭醉狂來聊復殘毫抽沈沈銀箭催不起濡墨擬黒張顚頭

寄懷牧仲防州

【新城】王士禎【阮亭】

防州界閩湘蘭蕙賤於艸復有寶珠香玉雪映淸曉江城防雨過炎瘴淨如掃髙齋開八牕豁達涼風早方牀黃琉璃臥起日杲杲淸芬惱魂夢仙膚愛綦縞嶺外陸郎花未敢鬭娟好昨嵗在京國冠蓋苦紛擾朱門多林塘無由聼啼鳥今年八境臺雙江入登眺閒注詩楚騷多識不爲少遙憶書到時贑石風嫋嫋

次韻奉答

繄余別京畿嚴霜雕百艸故人相祖送駐馬桑幹曉回首嵗月遷舊迹忽如掃江山信阻修坐驚白髮早瘴癘積晨昏鮮見日杲杲素心寄瑤華不數延陵縞爲言章貢佳佩紉秋蘭好豈意當闗勞羽檄嗟紛擾那窮云壑幽聊復親花鳥時登八境臺側身中原眺迢迢霄漢閒古道如君少心同訟閣鈴臨風恆嫋嫋

移寓四絕句寄宋牧仲員外【宣城】施閏章【愚山】

新移客捨面朝陽容膝攤書卽艸堂向夕疎簾從半捲好教明月到匡牀

書聲不敵市聲喧恨少蓬蒿且閉門此地棲遲曽宋玉蘚墻零落舊題防

葡萄霜際葉蕭森物色兼催遲暮心好處爭誇在三伏桃笙烏幾綠陰深

年侵出處自嫌身望逺間關入夢頻嶺樹江云秋未冷鷓鴣聲裏獨吟人

次韻奉答

防州風土困驕陽上客堪誇有易堂安得宣城老詞伯翠防峯頂共匡牀

我居京國壓塵喧手種葡萄綠滿門此日棲遲君亦得行吟應破舊苔痕

廬陵百戰气蕭森疇昔耕桑節使心白鷺講堂何處覓空洲燐火亂宵深【愚山觀察廬陵日建白鷺書院】

孤臺北望杖隨身迢遞雲霄尺素頻三案是非從此定乍聞館閣得斯人

嵗暮集亦蘇堂卽席限韻

握算眞何補霜華點鬢新山僧初薦果官閣正畱賔心逺江湖狎時艱嵗序頻自憐余賦筆收拾嶺頭春

【附】步前韻

男至

逺道趨庭子雙江入望新銜杯酬勝地作賦擁嘉賔籠鳥窺人靜檐蕉過雨頻離歌猶未發覽眺及芳春己未除夕喜吳逺度見過席上有作

今年元日畱江東與君醉臥扁舟中今年除夕章水上與君又泛椒花紅人生邂逅亦難得吾徒令節誇奇逢當筵一笑快胸臆羇愁消遣隨春風何以贈我雙錦軸道子圖畫嗟神工更有華燈妙翦刻五枝靑玉將無同張燈懸畫但鯨飲照耀使院驚兒童此邦暄暖盛花竹庭梅久已開芳叢素馨蘭蕙相繼發正宜登眺窮崆峒君言明發趨嶺嶠丹靑貌取羅浮峯我亦江頭命短櫂乘春謁

帝蓬萊宮賦詩守嵗永今夕無令良防徒悤悤千門爆竹喧未了沈沈忽聼遙天鐘

和前韻

柏齡

吳君潑墨雄江東气格不落丹靑中得名海內三十載素防欲攺朱顏紅今年使君駐白下元辰柏酒曽相逢周郎題詩殊敏捷【時雪客有作】嵯峨靑翰生條風春防送我贑江去妙迹常憶梅花工逡巡流景三百六聨吟竊幸仙郎同只今除夕日初夕雙江爆竹喧兒童喜君至此正匝嵗中庭蘭蕙開芳叢贈有淋漓雙畫幅煙嵐彷佛淩崆峒九防佳制更殊絕舉酌勝對鼇山峯頓使蘭臺動詞賦髙吟聲協黃鐘宮佳辰勝事良未易羅浮防杖嗟悤悤明年聚首向何處還期同聼臺城鐘

題逺度畫三絕句

溪堂秋色佳楓葉空階亂相對兩詩翁長歌竹裏館攤書兩忘言林閒適煮茗門外獨何人沿溪曳煙艇小閣面前山紫翠當牕入看雲歸未歸長使樵童立

和前韻

柏齡

小築溪山幽秋色莽零亂若非瀼西堂定是柴桑館楓老欲作花竹煙知煮茗一編靜對余目送回溪艇艸閣云邊開松濤空際入閣上復何人看山閒竚立喜彭躬庵處士過訪卽席賦贈兼送往江南

千仞金精不可攀荷衣今喜接江闗林巒采藥文章老湖海盟鷗嵗月閒暮雨淸樽畱贑石春風孤櫂過廬山南中耆舊雕零甚誰與天涯數往還

和前韻

柏齡

野服雙江喜乍攀追陪彷佛到松闗不緣令尹冰心迥那識眞人紫气閒官舍梅花同一榻春防樽酒度千山分攜最羨冥鴻逺梗泛何由得共還

題逺度畫竹

柏齡

幽篠宻復疎蒼然倚捲石春風坐彈琴一嘯湘煙碧

和前韻

何來柏水翁翛然寫筠石秋風便面生一段瀟湘碧舟下十八灘用林澹亭戶部遊南華寺韻

章貢此交流水石驚千變虎牙激奔濤未許褰裳踐鼓櫂念乘危亭午忘朝膳盤旋百折遙象馬瞿塘見搖搖三板船逺下疾於箭靑山兩岸佳咫尺不及盻長年倚舵樓目注心還戰羨彼水上鷗容與隨風便才經洄洑艱又逐嵚防轉楓林送啼鵑沙渚竄野狿暮過惶恐灘漸覩江如練蘋藻薦文山斜月浮波面

和前韻

柏齡

贑水束萬山湍激紛詭變積雨添春波畫鷁喜初踐駛流挾防風泠然忘寢膳倐忽龍淵翻崚嶒虎牙見危埓駟注坡撇若弩送箭曲折爭毫芒瞬息不及盻縱有長年師心悸股亦戰所嗟萍梗蹤難假羽翼便徒訝崖壁奇篷牕互回轉深林聞鷓鴣洞穴愁獌狿行行薄五云坐詠澄江練千里信輕防快覩廬嶽面

舟過彭蠡望匡廬用澹亭遊懸空寺韻

昔我東遊登泰岱天下名山皆兒孫今從舟中望廬阜始知嶽外玆山尊排空拔地幾萬仞身𨿽未至搖心魂香鑪崒嵂插霄漢橫峯側嶺相崩奔虎溪何處鹿洞杳五老俯瞰南康門雨餘瀑布瀉眾壑閒雲不蔽飛流痕俄驚野燒起防谷照燿石筍紛髙蹲篷牕坐對嵐气重湖光吞吐忘朝昏屛風九疊莽回互神仙窟宅通昆侖匡生結廬已千載後來頻駐幽人軒林巒咫尺不可卽生平防尙將誰論臨風三嘆廢眠食山靈知我愁懷繁願同白鶴鼓雙翅飄然獨向蒼巖翻

和前韻

柏齡

惟敷淺原見禹貢千秋嘉遁遊王孫蔚然靈秀甲天下職方羣嶽難稱尊夙從圖史艷名勝望見未得搖精魂春防適過彭蠡渚積翠忽共洪濤奔側身仰望不可極橫壓地軸排天門是日日霽湖气淨白雲斂盡無纎痕鑪峯劍峯總霄漢其下列阜如鴟蹲玉龍隠見掛千尺金波欲上白日昏虎溪鹿洞發幽想恍渉瑤海瞻昆侖斯時夜色淡天宇舵樓縹緲開層軒酌酒試揖五老飲飄然逸興誰堪論吁嗟匡君竟何許芙蓉自碧明星繁狂吟欲就風乍起篷牕臥聼驚濤翻

【附】步前韻

至

匡廬之山鎭南服峯如苞竹抽龍孫我來扁舟出其下巍然勢壓鄱湖尊屏風九疊散層翠一一突兀驚心魂千巖萬壑競趨赴玆山屹立看崩奔螺旋瓠剖望不極窅略辧山之門煙嵐斂盡雨初霽匹練猶掛飛流痕獨有五老更奇絕嵯峨各向晴空蹲東林開先邈何許鐘聲恍聼來黃昏須臾野燒起山半北燭碣石西昆侖髣髴綘節防羣帝定有白鹿隨飛軒吁嗟靈異幻今古紛紛俗子誰堪論洞天咫尺渺難卽愁吟徒使胸懷繁夜深風急云似墨蛟龍欲起湖波翻

遊石鐘山次晦山大師韻二首

維舟依洞壑振防向孤峯吞吐江湖水崟防上下鐘巖危蹲虎豹樹老走蛟龍目極風防渺雲濤正蕩胸勝地水經著髙文蘇子畱嵐光侵縣市鐘響答江流鷗許尊前狎人驚戰後遊贊公今寂寞遺唱付滄洲

和前韻

柏齡

天地來雙屐江湖壯此峯怒濤從齧石幽澗欲聞鐘徑轉迷荒雉巖虛凜蟄龍云防看不極萬里拓心胸舟楫三春至江山百戰畱孤城依疊嶂禪室枕奔流共防盧敖杖閒追蘇子遊倚欄漁唱起落照滿前洲

【附】步前韻

基

匡廬猶在望更此歷危峯突兀松盤磴匉訇壑起鐘波光殿閣石勢走蛟龍搔首江天迥開玆曠蕩胸烽火三年後孤亭此尙畱湍從深磵落石枕大江流畫舫乘春至花闗逐伴遊萋萋芳艸綠鷗鷺滿汀洲

【附】步前韻

至

已盡匡廬勝登臨更此峯湍飛穿釣石風急悞僧鐘過眼防隨鴈驚心樹化龍春波逾浩蕩極望一開胸蹋徧尋山展徵防喜暫畱風傳深谷響聲入大江流倚檻當斜日捫蘿憶舊遊坡公饒逸興長嘯滿滄洲江行

船尾紅旗獵獵斜江天遙度幾雲沙風輕日暖篷牕啟穩坐中流看九華

【附】步前韻

男著

駘蕩輕風日欲斜雲煙縹緲接平沙舟人指防江天外朶朶芙蓉是九華

野泊

濤聲當暮急防影落平沙白鳥窺魚网靑山出菜花江湖行欲徧京國望還賖閒共篙師語汀洲片月斜

和前韻

柏齡

落日來秋浦徵橈駐淺沙煙生欹岸桞香送逺村花片月依人近三山入望賒誰憐未歸鴈江上數行斜

【附】步前韻

至

荒陂朝雨過淺水浴明沙小泊隨漁舫防香送菜花春深江勢濶鄕逺客愁賒矯首煙汀外峯髙片月斜荻港避風二首

石尢風急舞江豚悵望中流落照昏逺岫連云迷九子驚濤捲雪下天門煙生曲港輕防集潮打危磯廢壘存多少齊梁遺恨在漁歌欸乃自沙村

春風小市賣河豚薄暮津亭水气昏不住江濤崩荻岸俄驚山月照松門漁樵有侶靑山住鐘磬無聲古廟存明發揚舲更東下杜鵑啼處幾家村

和前韻

柏齡

無邊雪浪捲江豚風際收防日欲昏夾岸人家喧水市半山佛剎隠松門鳩玆路隔春云杳板子磯髙古戍存明月舵樓閒對酒數聲社鼓起遙村

【附】步前韻

至

人家籬落散雞豚板子磯頭日已昏一簇雲沙明荻港無邊雪浪走天門停橈野岸輕煙合吹角江樓古戍存篷底瓦甌堪獨酌朦朧斜月照孤村

登謫仙樓

危樓獨眺大江隈落日雲煙杖底開鞭撻風騷人不見憑陵樽酒月仍來松門曲檻飄淸籟碑僕空廊繡碧苔欲賦迎神還閣筆千秋慚對謫仙才

和前韻

柏齡

輕風斜日到江隈江上飛樓四望開萬古人同明月在三春客逐野鷗來丹靑滿壁畱云嶠煙雨空庭積翠苔曠代風流誰繼起祗今獨羨出羣才

二老嘆【有序】

余行大江以南見二老焉其行事有足異者爰著於篇命爲二老嘆竊比於白樂天之秦中吟云

維漢二千石爵髙權亦專龔黃有遺烈千載揚簡編我行見太守名郡儼神仙出入擁旌斾道路恆喧闐簿書委官閣日午猶宴眠萬金設僧飯百金開歌筵遂將惟正供揮霍如流泉昨奉大府牒責算庫藏錢漏卮其何補稱貸及市廛百端索屬吏湯火相熬煎稍稍囊橐充又復事管弦元宵觀火樹一樹値十千旁人爲太息座上方陶然嗟哉此一老霜華已盈顚但恣己所欲不問民顚連朝廷有功令煌煌日麗天何事位邦伯褎如充耳焉爰爲一老嘆用代相防篇

徵商維古制本抑逐末人豈意當闗者竟同虎豹蹲朝出楚江道防檣蔽通津正値節使出冠蓋如雲屯僕從何赫奕登舟來算緡爰有吳地賈絲絮前具陳苛計溢銖兩遂攖節使嗔敲撲等劇盜仍責贖罪銀稅一罰乃百敢不俛首遵揚揚方得意歸誇筵上賔嗟哉此一老貴遊名譽振胡爲遲暮年惟與阿堵親倒行而逆施覩此愴心神再爲一老嘆願勿效其顰

讀雙江倡和集作

閏章

坡公遊處路重經訝許詩人共客亭畱得板橋長好在使星曽伴少防星

荔子桑花勸客杯匡云東送片防回郁孤臺畔休回首早捲雙江雪浪來

【宜興】陳維崧【其年】

君昔射虎蘄黃州虎腥亂濺靑貂裘年來不作卞莊子慣逐我曹爲雅遊長安十子最籍籍格律妥帖推商丘雙江一編歘駴幻奇而不詭蒼然幽孟韓相値亦退舍萬牛觳觫回其輈乃識使筆若使弩猛气一撇誰能畱朝士昨聞槎使到競詢蒟醤和安橊那知蕭然百無賸只有吟捲追曹劉郁孤臺下聨水驛髙檣如薺煙中浮淸吟半入黎母唱一半散作珠娘謳日余楗闗擁獨樹壽藤怪蔓纒蒼虯配君此編兩疎豁樹根仰讀嗟風流秋光連日劇無賴野籬菊蕊行將抽何能與汝出城去倒騎烏牸西山頭【用集中月夜飲東勝山精舍原韻】

【莆田】林堯英【澹亭】

屋背神鵲喧晴朝石根老柏垂勁條望子晨星久落落忽喜稅鞅塵聲消左停鞭弭右鞬屬有若迸水回赤蛟竹寮炯炯好圍坐【時牧仲同阮亭實庵漪亭峨嵋蛟門方山集余寓齋】自言淸興窮遊遨防州二月春如海雜花結障篁抽苞更躡郁孤臺眺聽崩云千丈迎飛潮砰訇雷鼓日奔吼崆峒天竺疑動搖城南官閣靜無事不辭佳客頻招邀共翦谿藤命虎僕江風吹字成靑瑤顧我經遊已十載螺亭入夢眞湫漻把君此卷轉自失恨無傑句畱山椒投以小詩當杜舉徑須痛飲訶陵醪

【安丘】曹貞言【實庵】

浩思臨風不易裁振衣獨上郁孤臺扁舟誰破澄江色白板橋頭處士來

納納溪聲走白沙魚牀蟹捨兩三家唫安主客圖中句輸爾靑山出菜花

吹浪船頭豚拜趨峭防如鶩下彭湖一雙斑管淩江去玉立分明大小孤

雛鳯聲隨老鳯哦中原文筆宋家多他年名字雞壇上爭許人閒喚小坡

【江陰】曹禾【峨嵋】

曾侍髙唐賦筆奇重來楚澤騁新辭無端十八灘頭水流出雙江倡和詩

賔從風流一代才淸吟同上郁孤臺金精山裏髙眠客披著荷衣入座來

我望廬山二十年至今塵土隔靑天輸君行役能相訪幾首新詩眾口傳

【江都】汪懋麟【蛟門】

橫江館外大江秋八境臺前月滿樓句子怪多湖海气黃州曾歷又防州

【徳州】謝重輝【方山】

抹麗芳蘭次第開使君花底放船回尋常苦抱名山癖便爲雙江也合來

臥閣閒吟日欲斜尋幽時過野人家極知覽眺多佳句偏愛靑山出菜花

西陂類稿卷四

欽定四庫全書

西陂類稿卷五

吏部尙書宋犖撰

回中集

望居庸關

羣山回合來逺向都城壓千峯直北奇儼如劍騰匣支笻走山麓紫翠落衣袷巉巖居庸關虎踞不可狎似聞瀑布喧何處彈琴峽顧此險要區疇昔屯兵甲祗今帝徳遙僻壤皆淪洽矧在郊圻間奚用旌旗插擊柝良足爲棄襦應未乏春風林際吹嬌鶯啼恰恰躋攀咫尺艱心同兕閉柙長歌羨向平村醪且須呷

鞏華城請

仁孝

孝昭兩皇后梓宮旋有事前驅聞同官謝方山將至畱

此示之用東坡送陳睦知潭州韻

鞏華別殿云浮棟北眺層巒如覆甕山陵巨典走千官羽林雜踏聨飛鞚嗚呼

兩後徳孔彰出祖靈輿

帝悲痛周廬迆枕長河水淺沙明宛流汞微雨灑道鹵簿陳風捲旌旗閃雙鳯故人幾日阻同遊頓使中宵托幽夢維余只役效前驅回首春林暝煙重聞君肅肅逐鵷班匍匐郊坰來哭送詩畱店壁待和歌坐聼城樓角聲動欲知何處最相思歸途明月盤山弄

仁孝皇后挽詩

曳綈傳大內駕鳯忽層霄天付

儲君重人思壼範遙霑襟勞

聖主執紼走官僚忍見芳春日陵花帶恨飄

孝昭皇后挽詩

淑徳傳聞久

中宮繼位初未成編女則俄見舁靈輿旌斾行相引風雲慘不舒小臣歌薤露隕涕望周廬

鞏華城北新得溫泉

上命濬源甃池聼人往浴賦詩恭紀

鞏華城北碧峯前新甃湯池勝地偏不比離宮開繡嶺偶來駐蹕得甘泉氤氳气接嵐光吐蕭瑟聲同佩響傳從此祓除歌

帝徳眞成寒谷變溫年

孤山三首

突起孤峯曠野閒崚嶒亂石出榛菅

翠華縹緲曾經此好錫嘉名駐蹕山

前朝風物有花宮山脊紆廻窄徑通尋得石幢無一字浮圖依舊冷煙中

巖畔褰衣落照明潞河兩岸見春耕遙思大小孤山在觸迕江湖捩柁情

薊州崆峒山用放翁臨別成都帳飲萬里橋韻【山有府君廟祀唐崔子玉相傳子玉乘白馬來此】

薊門以北遵溪橋靑松夾道風蕭蕭亂石犖確艸痕碧霜蹄騰蹋我馬驕崆峒咫尺足遊眺壁立千仞眞岧嶤於役得從方外樂扶笻載酒非無聊是日乍霽陽气盛盤礡頓擬拋狐貂捫蘿攀葛穿磵壑健如牛犢陵山椒黃帝問道或此地遺蹤莫辧千年遙府君舊騎白馬至其神何處不可招

孝陵東望連碣海峯巒合沓幹雲霄鬱蔥佳气龍虎抱晴霞一道儼絳綃行逐佽飛隨我

後匍匐逺向幽宮朝杯傾絕頂霑僕禦斜陽回首橫山腰防當解綬窮五嶽靑鞵布韈分漁樵如猿離檻魚脫餌長歌起舞憂懷消

獨樂寺二首【寺有李太曰書觀音之閣四字及元防哥帝爲賽典赤所立賢牧碑先公開府漁陽日曾擕犖來遊今三十六年矣】

雙林尋獨樂攬轡薊門過殿閣諸天迥登臨往迹多署書傳太白遺碣有蒙哥坐聼晨鐘響將余念薜蘿在昔趨庭至於今扈蹕遊感時同過鳥灑淚自登樓節鉞風前邈雲山檻外収故人余老衲相對雪盈頭

望

孝陵用少陵九成宮韻【其中主山原名丰臺今更名壽臺遵化城去此咫尺爲先臣駐

節地】

夙聞華山巓淸泉貯石臼未若橋陵奇一水龍門口壽臺擁羣峯蒼崖儼戶牖禁籞環林巒神宮逼牛斗嗚呼先皇帝至徳及飛走執防感疇昔灑淚來原藪開創仰聖功天壤同不朽迄今二十年歌頌徧九有王气信郁盤隧道熊羆守展謁阻末僚難附公卿後寢殿閟以寥竚立徘徊久節鉞懷先臣臨風更翹首

石門望石將軍用放翁風雨中望峽口諸山韻【漢漁陽太守張純叛靈帝遣中郎將孟溢率公孫純往伐之大破於石門卽此地也】

石門之山幽薊雄兩崖對峙淩蒼穹石人屹立撫長劍猛气凜烈橫秋容傳聞漢代伐叛守六師此地成奇功其人已歿迹已泯此石恆矗煙嵐中昔我經過嘆靈異桓桓之勢來空蒙重遊忽復三紀後形貌還與當年同苔蝕兜鍪雨淋甲山隅蕭颯鳴悲風

馬上見新燕

山逕逶迆繡碧苔薊門煙樹望中開春風策馬桃花寺乍見雙雙燕子來

盤山詩六首

冒雨訪名山旣至雨忽霽巉巖盡刻露歸云曉溶防五峯互低昻靑翠落幽薊初途得感化碑紀保大歲法象最淒涼遺構荊榛翳旭日照山椒石磴盤天際嘉遊方自玆小向精廬憩【自感化寺歷少林中盤古中盤諸勝】

發興窮林巒賴此孤笻拄威紆循澗濵曲折穿山塢礧礧亂石堆逺近無纎土時見巖穴中幾防桃含雨路旁晾甲石上有淸泉吐遺迹恐荒唐姑聼樵夫語行經少林寺宗風緬初祖咫尺望中盤對啟靑蓮宇微聞仙梵幽寂歷日亭午塔院近可尋池愛紅龍古誰從峭壁間貌得錢塘怒想象香臺側震蕩風雷鼓淹畱酌澄碧遊鯈粲可數當春雄雉鳴似應丁丁斧髙矚淩晴空遙探偕法侶舒嘯振叢薄寧畏豺與虎【晾甲石傳爲唐太宗東徵時遺迹】玆山最佳處實維古中盤幽磴幾登頓怪石驚巑岏或如屋宇疊或如象馬攢或拱如野叟或矯如翔鸞花宮忽仰覿瑯璫響云端精舍連邃洞詰曲施朱欄突兀五松樹正防說法壇長風一披拂白晝濤聲寒道人南國秀十載此盤桓

至尊昔臨幸

宸翰畱層巒昭回倬云漢丰碑宜雕剜皇矣

聖人作欲和良獨難【寺僧佛藏維揚人】

萱芽芼作蔬松花采作餅一飽不願余斜陽掛西嶺左踏屋角梯萬松如列屏嵯峨紫蓋峯望去不見頂石窟千年樹榦作三尺挺撫之詎忍去長歌扣其癭右尋談經石陂陀更幽回虯枝少拘束老此無人境有句不能道嗟如喉有骾嚶嚶谷鳥鳴徘徊步淸影天外九華髙直擬驂螭騁

空山正寂寥何處人語響遙見故人來臨風披鶴氅洪厓許拍肩一笑穿雲上【王宮詹昊廬洪子昉思後至】聊啜僧廚粥旋防山隅杖看松訝作龍拜石呼爲丈願結煙霞鄰拾此栗與橡嗟余王事迫返駕意悵惘絕頂舍利塔崒嵂不得往佛牙走樵牧聖燈驚魍魎勝迹匪自今逺望但合掌其餘棲隱地一一托遐想寄語靑溝僧終期共幽賞【舍利塔頂以地震墮內有小金棺貯定光佛牙及舍利子聖燈恆於除夕見之靑溝僧拙庵也】

朝望白雲來暮移靑松歸石逕屢延佇餘情實依依返景帶山杏夕磬響巖扉弄泉聊盥潄寒色上人衣道逄八十翁談笑共忘機此中事事佳豈獨娛淸暉退尋入村捨燈下蝙蝠飛賦詩興不淺濁酒杯堪揮五更望殘月流光破煙霏倚馬語僮僕我心仍翠微

將至都門寄阮亭祭酒

曠望長安道春風嘯詠還故人如問訊袖裏有盤山扈送

梓宮瞻望

陵寢情易蒼涼遊賞之篇風尢遐散拔其五言雋永不獨步武蘇陸卽謝客之警句蘇州之逸響尙泠泠未歇也牧仲官在法曹擅能政事而性癖苦吟雙江扇美於和歌回中抒懷於登望鄴下梁園於玆復秀矣宣城施閏章跋

西山倡和詩

將遊西山謝方山送酒

結伴看山待詰朝故人新釀寄來遙全椒道士眞輸我不得蘇州酒一瓢

【附】前題

至

春來花雨頻勞夢芒屩閒尋破旅愁卻喜宣城眞好事一缾羅酒餞山遊

由髙梁橋往西山經眞覺萬壽諸寺用阮亭祭酒西山道中韻

曉渡髙梁橋迆邐遵晴波千峯來馬首寸心淩嵯峨深林莽回互路轉紛陂陀初地尋五塔方臺俯層阿番華爛寶座儼從兜率過鄰寺饒古栢壞砌淸陰羅巨鐘鑄法藏字比春蠶多殘英作鞓紅故衣憐邢娥提擕一笻杖此外遑卹他

【附】西山道中

至

鶯花三月漾春暉杏子開殘桑葉肥廢寺尋來碑半僕斷橋行處柳成圍抽芒小麥翻靑浪掠水輕鷗鬭素衣望裏諸峯圖畫好吟鞭早喜謝塵鞿

玉泉

淸泉噴薄散驪珠咫尺流爲裂帛湖常送寒淙穿大內新開水殿仿三吳煙霞窟宅天畱勝楊桞汀洲畫不殊渺渺恩波閒極目願同黃鵠一霑濡

自玉泉至臥佛寺宿用東坡次正輔同遊白水山韻

西山之麓湖之涯玉泉亭榭開

天家訪古已入華巖洞徘徊敢駐巾柴車耶律孤墳竟何在荒煙一抹宮人斜樵夫導客遊臥佛蒼巖抱處雲林嘉其旁咫尺維退谷其巓古寺有五華尋幽無事相迫促入門且看山桃花桫欏夾殿作虯舞油油新葉濃陰加披襟跂腳送落日斗大樹癭輿徒誇故人命酒餘戒飲淸泉一勺煎三椏墻隅小丘啟紺宇盤桓直欲淩丹霞微風不動萬籟靜何來聒耳紛鳴蛙方塘防灔鑿山趾一不異樽罍窪黃昏待月坐精舍跏趺豈與維摩差夜闌耿耿增感觸繕性未熟同蒸沙詩成題壁字攲側懸知他日無籠紗錢翊屬和意良厚我詩尙望攻其瑕參橫月落重呼酒倦僕相顧生咨嗟空階倚杖望碧漢迢遙不見纎雲遮明朝結伴窮礀壑山靈知我不我遐晨鐘忽動掉頭去松梢肅肅盤飛鴉

【附】步前韻

至

太行迢遞橫天涯西山之麓堪爲家良辰選勝欣就道擔簦提榼隨牛車蒼崖邃洞恣搜剔裂帛湖水漾日斜爾雅所載信非妄甘泉時降萬物嘉行行爲詢耶律墓竚聞野寺演法華大師之墳繞榛莽不封不樹憐鶯花委蛇一徑達山腹森森竹栢相交加荒涼古剎起何代桫欏樹老人驚誇山櫻欲熟鳥先啄新葉防砌紛枝椏殿宇無人帚掛壁飛鼯棲竄屯煙霞須叟暝色冠林薄艸根時復鳴春蛙杯行到手一仰眺跏趺恰喜當山窪老僧導予看臥佛諸天羅列肩相差村煙鬼火兩明滅微聞巖澑濺溪沙雨墻題句勞屬和迷離醉眼如籠紗四山明月靜萬籟玉盤卻愛無纎瑕披襟殿角匝獨樹行吟聲苦同咨嗟五華鐘磬下天際傾耳未許岡巒遮夜來塔燈光焰焰香山可望知非遐明朝跨馬躡險去蒼松夾路喧啼鴉遊退谷尋水盡頭次阮亭韻

如笠亭開退谷前四山積翠落層巓花圍曲檻宜呼酒木架荒崖任引泉蹋石尋源聞淅瀝臨溪濯足愛淪漣蘿陰窈窕苔磯靜坐聼樵歌勝賞偏

廣泉寺用阮亭題鈍庵洞庭詩卷韻

山椒旭日哢春禽破寺何妨振策尋荒逕有人挑筍蕨殘碑無字紀遼金禪房疊石吳中手別院看花世外心雅愛僧雛能解事硬黃一幅索淸吟

和前韻

栢齡

松逕斜穿逐野禽數椽新構足幽尋興來欲訪彌天釋山好何須布地金樹外渾河能極目前花雨了無心泉聲只在香臺畔傾耳閒庭起越吟

碧雲寺二首【寺後有魏忠賢墓】

放眼來靑嶂齋心入碧雲樓臺當磵起鐘磬隔花聞初地惟流水空山又夕曛寄言猿鶴侶何日許爲羣刑余開黨禍國運遂迍邅何事窮奇骨仍埋大梵天林烏催落日石馬臥荒煙一種松楸地應無牧豎憐

和前韻

栢齡

一寺皆流水諸天迥碧雲到門森木合過磵逺鐘聞洞壑畱

宸藻樓臺麗夕曛貂璫丘壠在狐貉自爲羣

宿香山來靑軒懷愚山侍講阮亭祭酒卽用愚山蘇門山韻

碧雲赫敞我意不再踐玆山荒而幽林壑見亦鮮磴道噴淸泉松門積蒼蘚香臺花吐苞姚魏略可辧殿側訪崇軒開襟興不淺宮闕迥明滅煙嵐互舒捲煌煌宸翰畱千秋重絕巘張燈聞放梵對酒思摘阮呼兒此題名廿年懷抱展臨巖望故人春衣露華

【附】步前韻

至

初地跨山腹細路羊牛踐門荒匝春流剝啄人來鮮捫蘿快夕遊跏趺借苔蘚土花蝕殘碣時代誰能辧想象

翠華畱揮毫興不淺僧徒止予宿風簾始一卷坐起揖纎阿酹酒西山巘覽眺企向禽歌嘯緬嵇阮聊息登頓疲漸覺懷抱展夜闌風景佳露下淸雨中由磴道上洪光寺二首

我遊得一奇維此招提徑紆回十八盤老栢夾危磴霏霏小雨來蕭晨作輕暝樹色雜煙嵐到眼殊幽勝衣袂霑古香竚立發淸興林隙望山門天風送孤磬

辟地自中使規模仿朝鮮毘盧繞千佛法像窮諸天旛幢盡奇麗照耀蒼崖巓胡爲名勝區僧徒散如煙影堂弔山鬼松防竄幾筵荒寒不可畱亭午風淒然卻顧階除上游蹤破苔錢

和前韻

栢齡

未窮香山遊已穿洪光徑盤道何迂回九折淩幽磴微雨生遙空萬栢翠欲暝紺宮迥寂寥宛轉造其勝欲訪支公禪不減康樂興春風吹我衣隔煙數聲磬

【附】步前韻

至

朝來野日昏微雨灑幽徑穿藤濕芒鞵杖策破苔磴松杉交上頭作意弄煙暝未窮佛閣奇已訝山路勝小憩據石牀狂叫發淸興遙聞山鳥呼依俙答僧磬入門何闃寂樹古苔色鮮禮佛啟中殿屋老通靑天月鏡與云旗羅照華座巓僧徒去已久竈冷無炊煙饑烏下階砌鬭鼠登幾筵回望香山閣栝栢郁蒼然稍恨春遊晚落盡楡莢錢

盧師山歌用東坡遊徑山韻

塵迹卻掃尋名山渾如涸鮒投長川特訪盧師徑榛莽欣從法界相周旋惟師初自江南至扁舟容與淩重淵舟所止處便趺坐卓錫辟地玆山巓至今古洞畱短柏還看繞坐開靑蓮左右二龍爲弟子行雨想象騰蜿蜒始知是物具佛性豈有達士譏禪孤亭俯磵樹森立黃楝初發楡飄錢我來駐展一長嘯鋪茵愛聼松風眠遠望麥畦作翠毯空天明滅飛烏鳶人生有涯樂且樂奚取白髮恆憂煎況我少無適俗韻每於丘壑求安便竟須誅茅隨衲子挹泉嚼蕊心陶然那能苦戀太倉米局蹐轅下嗟年年

和前韻

柏齡

盧溝之北盧師山山勢回合如輞川磵道屈曲不易到一路行迹同螺旋巨石鎭壓是何物或言下乃蛟龍淵吾聞師來自江介破船欲拂蓬山巓從風蕩漾任所止一朝此地開靑蓮師乎兀坐洞壑畔小靑大靑隨蜿蜒毒龍一制了無事祕魔從此畱安禪我來暮春春日霽楊柳飛絮楡飛錢披襟策杖歷重險脫帽直向幽崖眠仰天長嘯激淸響白日欲下髙飛鳶龍團一餠出行橐林間石鼎手自煎恣意盤礡此亦得靑松白日良靜便洞門古栢不三尺遺迹一覩心茫然師乎掉船竟何處滄桑倐忽驚千年

【附】步前韻

至

盧師結宇環靑山谷深崖迥如斜川微雨才過景色霽短笻與我相周旋桑幹故道蔽叢木下瞰不見蛟龍淵羅雀童子來日暮収拾媒翳當層巓須防顧湧林樾照耀佛座開靑蓮眼前洞壑盡詭異咫尺想見騰蜿蜒繄余何事雜塵迹到來忽復思逃禪夜深僧防共麤飯芼以澗蔬蒸楡錢靑松濤起聒兩耳髙枕直欲淩風眠幽鳥棲定人迹絕仰靣驚墮雙飛鳶新詩佶屈愧韓孟推敲字句心熬煎俯臨翠微不五里此去沙路殊安便香臺坐久露華重停杯四望天茫然吁嗟盧師歸何處手植短栢榮千年

祕魔崖晚坐

向夕蒼崖訪祕魔孤亭微雨對煙蘿長松自作驚濤響不見扁舟泊磵阿

和前韻

栢齡

逸事千秋說祕魔斷崖流水映松蘿春風小憩孤亭晚山鬼依稀嘯磵阿

雨後過翠微寺

一徑穿林樾看山向翠微松門過宿雨塔院得淸暉絕壁蒼藤掛閒階碧篠圍老僧辦粗糲知我憺忘歸

和前韻

栢齡

十里到松扉花宮隱翠微逺山澄宿霧小院澹春暉夭矯蘿千尺扶疎樹幾圍未須窮絕頂只此足忘歸

皇姑寺

扣馬名髙巾幗中斜陽幽寺帶芳叢黃沙翠輦當時恨畫幔云旗異代崇流水若敎能納諫奪門奚事更論功淒涼尼子迎神曲不少人間烈士風

同介維至兒丰臺看芍藥遲梁藥亭蔣京少不至用東坡定惠院寓居月夜偶出韻

殿春花發作勝遊折簡邀賓自前夜微雨才過曉風輕一路看松馬頻下出城正値分秧天田類僧衣暗泉防緑楊橋外小塢幽林隙遙憐一枝亞亭開爛漫云錦堆竹幾繩牀許相借深杯防灩那忍辭到眼花開又花謝蓬蒿二仲悵莫同錢起吟鞭來隔捨和詩髣髴雙江濱但少黃柑與紅蔗盤空硬句擊鉢催櫜鞬周旋吁可怕淋漓醉墨寫短墻野老來看任嘲罵

和前韻

栢齡

看花有約去恐遲中宵攬衣起問夜平明連騎出城南一逕斜穿柳陰下曲渚回塘趁馬蹄紅魚撥剌驚湍瀉花林漸入東丰臺欄紆萬字墻低亞司馬園林蘭若邊閒亭喜得從容借開尊促坐香盈襟婪尾春光未雕謝羲輪欲轉西山靑倚醉尋芳過鄰捨吟鞭逼逐遊蜂狂咀嚙英華如啗蔗撲面蘋風日夕髙惜花還爲花生怕梁鴻蔣詡期不來勝事已偏從笑罵

【附】步前韻

至

昨日慈仁買花歸插滿銅甁香徹夜今日丰臺賞花來鋪茵更坐芳叢下漙漙朝露猶未晞東風吹過珠還防瑚成堆玉作盤殷紅膩白紛低亞晴郊士女如雲屯野老孤亭容我借南國羙人悵望遙賦手空懷鮑與謝適情無事張華筵白酒黃雞供村捨側帽狂歌驚四鄰醉來欲啗昆侖蔗長安貴遊盡奢豪雜沓讙呶猶夢怕只應此地任棲遲手斧腰鎌遠訕罵宋比部牧仲招同蔣京少錢介維曁次公山言丰臺看芍藥予與京少先至不得相値遂入中頂登九蓮臺而還牧仲柬以詩依韻奉答其四章則專

贈京少也

梁佩蘭

右安城頭霜照瓦官街鼓打憐長夜晨雞吚喔人始行早出城門赴花下宋公有約胡不來獨繞紅泉竹根瀉蔣侯騎馬忽相値髙揖金鞭立林亞天生我輩長閒人日車容易羲和借且就花前仰花色花神喜我我拜謝白玉爲盤列雉田紅雲如蓋銜僧捨飽看勝啗杏花粥渴解無用江東蔗鳥雀窺人恣往還蝴蝶黏衫少驚怕此中樂事難具陳霸陵醉尉那能罵

東丰西丰踏花路馬蹄自曉行入夜長安卿相空滿城無有一人至其下先生好遊獨早出松風夾道驚濤防邀予賓客蔣與錢有男好手推流亞瑚筆架翡翠牀準擬分題不須借愛花我欲就花死摹花公等眞陶謝誰知花林竟相失執鞭我似避三舍自來大將張大旗小技材官徒舞蔗側聞詩成呵寺壁風雨颯颯鬼神怕取紅取白原女兒百徧桃花咒成罵

名花有似傾國人相對恨不連日夜繡袷初臨綺日前寶鞍擬解華星下鉛華井汲者誰子琥珀轆轤隔花瀉道花無語卻有情扶須抱萼交頭亞春光九十逾八十今日何惜一日借不見艷李與穠桃前蹊早已紛紛謝花開香鬘散天女復湧金輪訝耶舍气味眞成薝卜林根株好是瞿曇蔗潦倒花前我不辭斜風吹去當誰怕翠袖紅筵舞鳯皇不値黃鸝數聲罵

君家愛花眞大雅相過花龕竟三夜花晴花雨總不言秖布氍毹坐林下香气空蒙錦繖圍露華的歷金莖瀉黃衫少年那比數紫玉佳人差同亞世人賞花秖任耳君有兩目非人借牢籠花態寫入詩一字花翁一稱謝九疊芙蓉眺玉臺一條冰防穿山捨猶自髙吟不離口滋味沙糖本霜蔗碧霞仙宮眾只肅龍象蹴踏驢所怕金犢車回細馬來羅裙畏見春風罵

和前韻

蔣景祁

人生行樂須及時秉燭看花每卜夜西郊十里爛如錦我曾三日臥其下丹砂畫焰金鼎燒珠露朝擎玉盤瀉文采風流宋大夫雛鳯聲淸允堪亞折簡邀我爲再遊防筆江淹許誰借揚鞭出門嗟路岐長吟無計追顏謝巡畦穿逕各馬蹄茗椀鑪煙不同捨先生險韻詩早成諷之娓娓如啗蔗遙知揮灑方丈壁龍蛇淋漓燕雀怕花穠酒香日已晡豎儒不前乃公罵

西陂類稿卷五

欽定四庫全書

西陂類稿卷六

吏部尙書宋犖撰

續都官艸

席上送袁士旦還蕪湖同朱悔人洪昉思賦二首

寒宵樽酒送將歸霜月朧朧照掩扉明發江鄕尋舊隠一間茅屋傍蟂磯

梅花香冷下風簾對此翻將客思添多少故人裁別賦消魂今夜過江淹

冬夜示弟介山兒至用放翁同子坦子聿遊湖中諸山韻

曠懷托張融我屋儼舴艋案頭仇沼石崒嵂作峯嶺休日嵗雲暮小憩無人境側身望故園南湖渺千頃拍波羨鳬鴨漸樂春晝永未遂汗漫逰聊得塵鞿屏觀梅設茗宴逺汲天壇井地鑪添榾柮念此幽花冷骨肉共情話壁閃孤燈影空階積殘雪中夜光炯炯淸詩和放翁工拙心自領置筆落二毛還期踐箕潁

東坡先生畫竹歌

我家畫竹亦云夥昔有與可今東坡到眼素練不三尺瑯玕幾个臨滄波疎枝宻葉總生動荒汀一抹蒼煙多根下奇石得位置遺籜滿地蒙靑莎金山老衲【佛印】舊題句荊公振筆來和歌詩淸字痩畫增重四角朱印森遮羅憶防道場寫風篠掀舞之勢曽自哦醉墨吐作蒼蒼石涪翁擊節無差訛千秋妙迹落吾手寶惜豈啻隋珠過堂上忽辟梁王圃淸陰一片堪婆娑竟須散發尋畫去緇塵十丈柰我何

白鸚鵡

奇禽寧並隴頭看南海攜來雪色寒珠樹流音藏縞袂雕籠刷羽側黃冠殷勤妃子呼娘舊刻畫王維作賦難鎭日依然紅豆飼誰教言語憑朱闌【舊爲亡妾薛娘所養】

嵗暮絕句八首

捷書萬里奏明光吳濞余氛掃夜郎

詔下金雞恩似海西曹三日縱囚忙

松聲不敵市聲嘩古寺回廊百貨奢一樹蠟梅開磬口他鄕還買故園花

石塘新稻雪翻匙北海鰉魚斫玉脂更有老饕堪賦處熊肪和蜜貯宣瓷

雕弓羽箭拜

天家曽獵甘泉遂

翠華老冉冉來懷抱攺焚香掃地是生涯

蟹爪樹枝看郭畫藏經紙色辧宣鑪漫言好事囊羞澀明嵗新捐宦戶租

不分輕霜上鬢絲逼除風景羨兒嬉黃昏燈火仍多事徧和鄰翁嵗暮詩

莫爲亷吏世爭談大廈誰知要杞楠不信但看於定國承

恩制府又江南

令弟公車早著鞭中男詩句效斜川提攜不淺天涯興況是升平獻頌年

熊肪

猛獸曽占吉夢來深膏截出色皚皚人傳方法調蜂蜜品愛珍奇過豹胎映燭共誇和氏璧摛文誰並孝威才盤餐點綴三冬候一片霑唇酒一杯

同弟介山兒至守嵗用放翁夜聞湖中漁歌韻

堂上煜煜然松明千家爆竹同一聲地鑪暄暖共守嵗門帖爛漫香煙縈嗟餘幾年逢此夕風雪僵臥長安城天涯骨肉今在眼有酒奚用琵琶箏中夜盤餐逮僮僕勞以大斗談鄕情行騎痩馬謁閶闔干戈才罷滇南徵太史正議

郊廟樂鳯來阿閣卿雲橫座右忽覩浯溪頌愧無此筆歌升平

過永慶寺懷文然道人【道人閉闗三十餘年本朝定鼎三役始知】

小別二十年依然磬聲冷不見白頭僧閒階踏松影

題沈石田畫冊次韻十二首

一曲溪山興不疎幽人自惜愛吾廬韓公曽取莊騷配把讀應知是此書【韓公論文嘗以騷配莊】

參差竹樹短墻遮有客來尋溪友家恰似放翁居蜀日頻拖藤杖訪梅花

艸堂幽絕似成都幾席何妨卽五湖鎭日詩翁相對坐桐陰滿地角巾烏

杖策回溪上雲山許獨知斜川有髙詠想見義熙時兩岸蒼煙暮靄一江細雨斜風波上輕鷗迥白林間古寺防紅

風栁捎船水作鱗网來白小色如銀何須髙臥幽窗下始號羲皇以上人

水蹙鞾紋瀲灩淸長林巨壑送猿聲依然敷淺原中見觸迕篷窗夜詠情

叢篁臨水碧老桕點霜新破帽攜琴叟前村訪酒民羨爾髙人作意逰松間磐石任淹畱淸琴橫膝渾忘弄坐看飛泉百道流

湖山入手是樵漁艇子遙尋水竹居斷岸空林堪小泊樹根還讀道元書

江村籬落接平沙野菊斑斑欲放花更愛一天好秋色爛紅楓葉作朝霞

野岸梅花雪滿條空江風色晚蕭蕭漁翁詩思淸寒甚誰寄燒春一癭瓢

春日紀事二首

祈谷當開嵗張燈逼上元旌旗諸道撤簫鼓萬家喧逺島輸蕉布深宮啟獸樽升平新有

詔歌舞徧荒村

八載神功著銷兵見此時獻囚符眾論考樂飭專司上壽徽稱備

元儲典學宜爲郎𨿽白首鳥獸共恬熙

水仙

海國名花冰雪姿叢叢冷艷浸漣漪黃冠乍識仙壇返玉體橫陳小閣宜雙蝶不侵香寂歷孤梅相伴影淒其開門無復澄江在惆悵涪翁一首詩

上元前一夜畱錢介維小飲用梅聖兪答吳長文內翰遺石器八十八件韻

冠蓋紛長安我心仍樵牧寒梅如佳人愛此顏如玊花間賦新詩古調恆自朂令節逼上元傳柑有遺俗故友乘夜來蕙帶淸我目小齋縱髙談欠伸頭抵屋壁掛舊嵗燈一盞已云足瓶罄易水醪繼之燒春酷奚必烹熊蹯剪韭亦防蓄中酒讀宛陵髣髴金石錄

上元過慈仁寺買書【買得十六國春秋天下名山記】

華燈九陌掛春風獨買殘編古寺中蠟屐久懷康樂好防書今識彥鸞工牕間冰雪歸堪把月下笙歌興不同明日又愁公事擾西曹讀律技偏窮【十六國春秋崔鴻著彥鸞其字也】

元夕口號

紙燈掛壁酒盈杯艸艸元宵又一回觧道流年隨手過梅花如豆已全開【放翁有流年隨手過句】

正月十六日送葉慕廬歸樊口

雪浥輕塵霽色開送行還借上元杯旗亭艸發東西路歸櫂人尋大小洄十子詩名容我附二毛郎署望君來不須苦愛松風好只向空山臥碧苔

春日同湯潛庵介山弟至兒過聖安寺小飲有懷髙念東先生

艸色才靑放馬蹄春風隨意過招提栴檀又拜諸天像楊栁兼尋幾曲堤精舍閒花畱對酌空墻醉墨和前題曠懷不見香山老回首雙林落日低

吳漢槎歸自塞外邀同王阮亭祭酒毛防侯大令錢介維小集作歌以贈用東坡海市詩韻

塞外長白橫長空吳質卄載冰天中豈意玉闗得生入雲霄重望蓬萊宮哀笳聽罷鬢毛攺縱橫老筆偏能工魚皮之衣捕貂防曽披榛莽尋黃龍計倪寓書感生別【謂甫艸】題詩慘絕梅村翁歸來兩公已宿艸惟君懷抱猶豪雄時平好獻大禮賦少陵遇合寧終窮相逢一笑快今日俯仰況復當春融談詩命酒皆老輩何惜頻倒玻瓈鐘楛矢石砮誇創見君之所得亦已丰夜防醉眼望天漢恍疑鴨緑磨靑銅世間萬事一海市且看梅蕚開東風

和藝圃雜詠十二首【有序】

藝圃爲吳郡文文肅公別墅崇禎時萊陽姜貞毅先生以言事獲罪流寓江南得是圃而終老焉今先生之子學在讀書其中鈍翁阮亭諸公皆有圃內雜詠伏而讀之如見文肅貞毅之髙風暇日聊爲屬和用志向往云爾

南村

墟裏何莽蒼人煙疑谷口疎林帶茅茨空山對戶牖緬彼荷鋤翁春風事南畝

鶴柴

縞衣海上來結此煙霞侶警露失孤眠唳月思遐舉放去效雲龍蹁躚何處所

紅鵝館

虛館面碧流雙任容漾斜日薲花開梳羽空洲上想見晉代人臨池鎭相向

乳魚亭

閒居種魚苖一開碧沼噞喁亂淪漪倏忽穿荇藻徙倚向空亭濠梁趣不少

香艸居

幽芳羅戶庭萋萋蘭與杜采摘紉余襟髣髴瀟湘浦持贈念佳人風前獨延佇

朝爽臺

朝逰上崇臺吳山何突兀雨餘嵐气生氤氳徧城闕白鳥去翻然相看坐超忽

浴鷗池

濯濯野岸鷗慣與髙人狎𨿽逰曲沼中終不逐鳬鴨湖海共忘機幽盟詎須歃

度香橋

遙川迥空明紅橋列鴈齒淙潺響佩環荷香滿中沚溪翁曵杖來陣陣防風起

響月廊

竹煙翳修廊寂寥非人境月華浩然開寫出檀欒影靈籟颯空林徘徊夜方永

垂雲峯

孤峯擢片雲誰截洞庭秀菱溪謝防嵚雪浪愧比耦靑天揖丈人咫尺風雷走

六松軒

六叟盡支離老作蒼虯舞盤空翠蓋停淸陰散廊廡側耳聆驚濤幽琴正堪譜

繡佛閣

居士多防防焚香坐小閣倚檻讀楞嚴孤懷寄寥廓時有林棲僧同來聽檐鐸

乾淸門奏事用王維早朝韻

鴉盤宮樹鳴月落金門曙啟事逐上卿迆邐層霄去氤氳接禦香咫尺

垂衣處佽飛感昔年執防隨騶馭

余家東齋椶櫚一株花開最盛偶讀岑嘉州對酒椶花香之句悵然有作

三徑當年興不疎幽花簇簇愛椶櫚晴牕偶讀嘉州句一倍春風憶艸廬

端午夜示兒至用東坡與邁聨句韻

客散雨忽晴如眉月初吐庭橊千葉明風枝捎半戶逼檻振斯螽張燈走黠防小啜頭綱茶徘徊步廊廡嵐影落遙峯露華霑絺紵生平耽勝遊屢結登山屨句喜得斜川冠將掛神武悵然念汨羅一弔風騷祖

題阮亭祭酒讀書圖

紅葉蕭蕭下短楹幽人如鵠坐秋聲吟成五字茱茰沜好並溪流徹底淸

秋林我有讀書圖寂歷空亭碧磵隅今日題詩還一笑兩人風調不曽殊

夢中得起結二句醒而足成之

槐葉蕭蕭菊蕊黃傷心嵗晚又他鄕夢回寂歷風開戶一縷蛩音月滿牀

張水部晴峯雷琴歌

絙桑以來紛制作國工好手不記名有唐雷氏起蜀郡妙合變化通神明時代悠悠已千載遺制猶復傳冰淸所嗟賞音杳難覯塵埃碌碌埋精英景州張公僻好古焦尾適遇中心驚徽軫脫落弦斷絕世人那觧無弦聲司空淸俸不復惜觧囊買得千金輕吳門奇士善髹洗疏剔空竅勞經營鳯池乍啟露款識大唐雷氏刻畫精修治完好一再鼔泠然肘後松風生勝日髙堂防嘉客賦詠題徧名公卿平原馮君擅八法【馮進士大木】更合眾作驅墨兵松雪妙楷入神化一物數絕相兼並余也嗜痂亦有癖論辧古器甘如餳矧玆七弦具妙理搏拊可使心和平幾時從君滄海岸流水一曲移吾情

戴氏鼎

烹飪著羲爻象物垂夏紀時代旣杳茫制作紛變詭魯贗或亂眞泗淪未易起曠望千秋間鴻寶存有幾戴逵博雅宗古器藏累累胡來玊鉉珍光怪動神鬼馬防聊記年饕餮不見尾體格云是周秦漢匪所擬萬緡未足酬百朋豈但已圖繪振希聲詠歌集繁綺劣眼昩蒼黃什襲未敢啟耳食拱璧名亦復辴然喜紀甑無遺形籀鼓徒屢徙何如法物傳想見淸廟禮遙羨棐幾供摩弄移日晷

海上雜詩

康熙癸亥秋餘以通永僉事奉檄偕部使按海濱地自鹽山抵山海闗紆回將三千里爲日三十有八得詩二十四首率於馬上口占授兒至使書之用代紀事云

雲濤翻萬疊曠覽到天涯野岸懸鷹网鹽池引浪花艸痕消斥鹵颿影落攲斜漢武荒臺畔愁聞日暮笳畫角傳荒戍徵旗指大沽雲沙看不極疆理辧全無茅屋行彭越天風送海鳬晚潮吹地至想象百靈趨到面霜威凜驚鴻報晚秋鹽花疑雪積海气似城浮野飯難求井居人盡狎鷗神山何處所天水共悠悠訪舊津門道聊停倦客車樽前嗟鬢髮燈下出圖書展帖驚狂艸看山擬卜居寶章余有錄珍重劫灰餘【爲同年孫茂先作時觀張長史墨迹文待詔畫】

雙林仍小憩花藥徑才通古鐵珍髙邑【寺有趙儕鶴先生如意】匡牀借贊公妙香淸夜得圓月碧山同魚麥勞鄕思搔頭磬響中

在昔新河口曽漂海大魚然脂分異縣遺骨尙專車風物聞皆別農桑望轉虛自慚鞭算拙辟土定何如鬼蟹蹲沙惡狼魚出网腥海翁瞻使節竈戶作郵亭岸隔闗門紫波防島色靑輸渠張木筆臨眺賦滄溟客路偏增感西風況海陀重泉添骨肉【謂炌弟陸著兩兒】故里曠煙蘿斑駁三年鬢蒼茫萬里波佩萱徒浪語腸斷黒洋河

十子成髙防【葉井叔林蜚伯曹升六田子綸王幼華曹頌嘉顏修來汪季甪謝方山及余也】千秋有素期況從王祭酒風雅得宗師熊白雪中賦仙巖花下披【余藏董文敏仙巖圖】幾多離索感暮雨聽潮時

小船如鴨觜荒步號蟶頭所見詎曽見言愁眞欲愁危旌沒亂葦霜月照空洲晚飯知何地鏖風鴈影稠沃焦秋更熱噴薄下灤河眺望蛟龍窟防茫十九陀【相傳唐太宗徵髙麗住此十九日】地憐楡塞近人說釣臺多【海上多有太公釣臺】侍側中男在雙江續舊歌

眞欲窮荒外追隨節使行朝朝觀日出夜夜聽潮生浩蕩求僊志艱難徹土情何時沙磧裏提榼餉春耕七里亦名海寒潭作鏡平數峯當岸秀雙鷺照波明魚艇通蒲泊村煙接栁城因思靜修句世累一蓑輕【七里海蒲泊栁城皆在昌黎】

千里惟遵渚連峯又見山石林開鳥道雲海對禪闗濤拍牛頭響巖畱話石閒秦碑淪沒久鷗泛自沙灣【連峯山牛頭崖話石皆在撫寧】

傑閣從前代【山海闗城樓】平看碧海流千年畱碣石一發辧登州潮送斜陽落風傳絕塞秋倚闌聊詠志俊鶻下荒洲

峯逼楡闗起巉巖振策尋路危緣石齒寺古抱山心【角山寺】泉滴苔紋綻猿啼槲葉深暮天飛鳥外海色碧沈沈看松越孤嶺大壑啟山庭荒塞一痕白遙峯千疊靑流泉靜宛宛伐木逺丁丁安得金鵶觜提攜斸茯苓聞說懸陽洞秋云隔幾重千層垂石乳四靣繞蓮峯疏沼養飛瀑推牕揖古松老僧年九十塞外自鳴鐘【洞在闗外】回車肥子國涉水憶兪兒過雨空山路斜陽落葉時明刑傳父老開府系安危灑淚還加勉寧惟愧

主知【先莊敏司李永平先文康開府畿左迨犖來三世矣】

大小經沮水靑黃看栗林村孤煙窈窕邊近气蕭森攬轡當秋霽聨牀感舊吟【憶炌弟也】中年幾哀樂那禁二毛侵髙臥香山老家藏寒食詩涪翁原自重褉帖未云奇宣示來村店摩挱埒鼎彜春江欲入戶還憶寓黃時【遷安劉魯一先生以東坡寒食詩眞迹見示黃州余舊逰地也】

啟聖傳孤竹淸風異代存渚蘋田父薦社鼓廢祠喧虛榭慿云壑方舟次水門聽松斜日裏疑是海濤翻桂楫擊空明斯人共一淸如何禋祀地偏洽嘯歌情舉网素鱗活當杯纎月生因風寄錢起早使報章成【謂介維】楸峪看云過溫泉策馬還依然趨潞水無計入盤山夢穏風濤外愁添簿領間新詩如束筍燈下手頻刪【楸子峪溫泉皆在玉田】

讀海上雜詩偶成

王士禎

不見宋生久詩來海上峯振衣臨勃碣長嘯動魚龍孤竹瞻髙節烏丸指舊封聼潮相憶處吟盡角山鐘讀海上雜詩次牧仲用山谷韻周斯盛

江州嘆車中閉置何其拘使君獨淸曠官舍得疎疎轇轕豈不殷未嘗廢讀書策馬歷山海浩蕩足自娛遐哉孤竹蹤荒矣秦皇墟萬象入新句奇懷一以舒暇尋招提宿飽食僧廚蔬洪濤送涼月毛髮濯冰壺庶幾赤石遊謝公乃其徒

西陂類稿卷六

欽定四庫全書

西陂類稿卷七

吏部尙書宋犖撰

漫堂艸

秋日望盤山用山谷二月二日曉夢會於廬陵西齋寄陳適用韻

隨牒作馬牛兒女鎖房闥朝來稍蕭防快值涼秋月庭槐垂陰濃不厭蟬響聒蔬畦聊支笻曠望城闕盤山排空來千巖迥秀發浩然遊興生輒欲著布韤五峯儼芙蕖靑蒼樹如髮往者此林巒臥云得怡悅棲遲古中盤飽餐僧防蕨髙吟答松濤岸幘擊銅鉢連篇鏤肝腎誰能狀毫末還經晾甲石愛聽泉活活今我蒞此邦一俗直到骨吏事有程期曾不失圭撮埋頭簿書間風騷謝鞭撻何期行樂余忽覿煙嵐窟妙句佇英遊庶無三獻刖薄宦𨿽漫爾終愧厠簪笏他時紫蓋巓長歌采野葛

冬夜畱周屺公漫堂小飲用山谷答秦少章乞酒韻

我本湖海客苦爲吏事拘眠食簿領內漸與文翰疎牙簽不觸手空羅千卷書之子逺見過寒夜畱淸娛新篇气浩瀚如水奔歸墟故疾逢蝦蟹使我嘯詠舒起步霜砌月更翦官園蔬漫歌驥伏櫪且爲傾百壺緬同蘇州宴還招騷雅徒【約與錢介維相晤】

擬韋蘇州郡齋雨中與諸文士防集用屺公韻

恭承大藩地奔走靡餘閒一雨鈴閣靜小類丘壑間華池帶叢薄曲折堪躋攀賓從盡時彥文酒相往還招邀賦公防藻思應劉班觴至輒復傾嘯傲開心顏經時掃地坐有如馬在閒鴻鵠天外慕簿領座上環疇能減獄訟髙臥寧市闤煩襟滌流水淸響來淙潺友聲余有求況聞鳥閒關申章聊詠志寄迹懷空山

秦皇島望海歌用子瞻題王定國所藏王晉卿煙江疊嶂圖韻

渤海之岸聳斷山橫截巨浪排雲煙人言此是秦皇島廻岡輦道畱依然白頭山僧葺古屋晨炊遠汲荒村泉危磯犖確帶沙石蕩胸萬里開長川天吳出沒老蛟舞百靈彷佛驚濤前我來楡塞正秋晚蒼鷹叫侶摩靑天鞾紋波細風忽止白鷗容與殊淸姸俄頃變幻不可測歸墟豈必非桑田秦皇已去漢帝至孤臺野岸空千年蓬萊方丈在何許一睂新月來娟娟解鞍脫帽便此住斫松煮蔌容髙眠移情愛鼓伯牙操無須恍惚求神仙秦碑磨滅蘚花繡誰能與結翰墨緣欲鞭蟄龍作海市良慚玉局登州篇

觀子瞻寒食詩墨迹次其答舒教授觀所藏墨韻【董文敏曽摹刻戲鴻堂帖中今在劉魯一先生處】

書家三昧貴偶然右軍戲筆畱棐幾蘭亭再書便不佳千載風流傳片紙睂山人物岷峨髙興至揮毫亦可喜剡藤半幅寒食詩玉環艷態眞自比同時四家盡崢嶸不衫不履端讓此公惟意寄筆墨先瓦池柿葉皆不鄙蛇蟠醉帖好事求敲門幾煩中夜起況玆春江入戶篇價敵元龜與象齒憶公困頓黃州年破竈濕葦輿隸恥誰知禁錮徒爾爲一字一金固其理涪翁心折跋語公書則平原詩則李想當掀髯奮袂時元气淋漓任驅使北平亞相博物才什襲𨿽多此最美寒宵遠道許借觀展捲光芒拱璧委戲鴻摹勒良苦心僅得皮毛遺骨髓起磨隃糜學雙鉤雪打牕櫺冰硯水

題錢舜舉畫牡丹次阮亭祭酒韻二首

一笑嫣然大小姑魏姚姿態未應殊春風吹起西京恨頭白溪翁寫舊株

紙上分明兩折枝雕欄浥露晚春時殷勤欲向朝云寄愧少西昆艷體詩

蠟梅次阮亭韻

孤山幽韻出新妝瞥向深宮見靨黃解道能春冰雪窟何須攔入百花場

遊夾山寺用放翁瑞艸橋道中韻

埋頭簿領無少暇奉檄東行馬一跨夾山之寺得得來曉望林巒郭熙畫老僧出戶驚龍鐘天女窺人儼婭奼全家避難憶曩時晨炊蕨麪然山柘重遊忽復四十年依舊寶坊艸可借彭亨槐腹倚斷碑欲墮雕甍一木架大靑小靑蜿蜒畱尙畏春寒藏石罅余昔弱嵗今二毛於役盤桓信天借雲峯丈室擬躋攀已抗前旌難稅駕臨風感舊詩易成寫向黃茅裏捨【寺有大小靑二蛇】

過明月山

冰冸回溪響佩環煙林一簇鳥閒闗春風斜日小燕峽又見天邊明月山

龍泉亭恭步先文康原韻二首

何限低徊駐馬心方塘無復舊泉音蒼松怪石能相待向夕空亭取次吟

鼔櫂難酬醉月心張琴且爲和松音微聞父老殷勤語還似先公擁鼻吟

春日寓遵化有感

燕塞重來感鬢絲斜陽衰柳動春姿嚴城擁節懷親日古寺桃燈哭弟時【時聞弟炘之變】父老有情相慰藉雲山無恙但淒其驅車愧作觀風使勉和龍泉一首詩

從寺僧借楞嚴經

經時俗韻得鍼砭白板禪扉月影纖三尺文書且髙閣卻從老衲借楞嚴

龍山寺

寂歷龍山寺山形似擺旗門開黃石亂殿倚碧峯攲逬砌樹空腹撩人花滿枝春風正駘蕩蠟屐任吾之

遊五峯寺二首

刻意作勝遊蕭晨斂晴靄五峯逼窮邊丘壑莽奔防無終固擅名玆山足兩大首路緣礀唇水石相映帶靑松膏沐新延望殊蔚薈層巒抱花宮不異營丘繪檐楹肅而幽崒嵂壓紫蓋鴨腳輪囷奇直上虯松最何物淸客心長空響竽籟虎嵓有遺蹤雞石迥荒昧登探無限佳小憩飽粗糲振策淩絕巓人影落塞外山鷓戛然鳴踟躕發深嘅【無終山名紫蓋峯虎嵓雞鳴石俱五峯之勝】

披榛下防崟塔院尋古屋曲磴作蛇盤咫尺迷林麓姚秦碑版亡石幢字堪錄金元彈指間摧折如斷轂栗殻刺芒鞵扶持困童僕脫帽槲葉庵四顧軒牕朴山僧不出山見客同驚鹿萬松足怡情徑不種花竹淹畱聞磬聲還爲設茗粥憶昔棨防臨題詩愛幽獨趨庭余稚齡左右奉巾幅今疑隔世遊有子相追逐飲酒大父風和歌頗能速人事幾推遷繕性嗟難熟彌勒願同龕丈室那更築一燈對楞嚴妙香來空谷【子至侍行】

桃花寺弔李光四處士用宋趙師李壁間韻

幽絕招提境嘉名自昔云陽崖疎樹映大壑亂淙聞日暖催紅杏堂空養白雲鹿裘邈何許猿鶴尙思君【處士名孔昭薊州人明進士髙隠常往來此寺】

重遊盤山七首

盤山如盤龍舊名爲四正幽燕之奧區百里勢奇橫五峯揷碧天羣岫如奔命我行越薊丘曠望迥生敬趣途隨山樵短笻喜孤勁千像淩晨經樹石莽疎映矮墖儼眾僧導客來相競靈椿學虯松法界殊淸淨澤鉢失淪漪搖石具情性登攀忘渇饑亦未暇吟詠頫首紫蓋峯防當持其柄【千像寺有澤鉢泉搖動石】

去去遵山麓溪谷何威遲芒鞵鬭石齒竚立宜輕颸回岡穿老屋零落余罘罳艾而張网羅禍機嗟虞師盤泉響佩環隔嶺聽愈奇旣至得舊觀太息水之涯照影驚皺面仍不攺漣洏中盤白墖院少林紅龍池停屐還振防胸已無險巇山心探初地

天藻仰穹碑道人知我來爲我掃茅茨松石知我來爲我發幽姿所恨春尙早杏萼閟華滋經壇少淹泊東榛還披月明嘯髙閣願與上靈期

萬壑激松濤空山黯將夕失道困蒙茸蒼耳時一摘谽谺勢搏人卻步憐局蹐稍循迮逕紆未怕層巒隔人語驚棲禽老鸛聲格格聞鐘投寶坊片月檐際白登臺撫長松天畔畱岸幘鄰僧邂逅逢茶話意良適河漢手可摩猿掛看林隙靈境淸心魂欲臥不安席頭陀催閉門云有虎行迹【此首謂慧業庵】

遊山如噉蔗佳處得以漸崒嵂掛月峯磴道一何險孤墖入云汀殿閣聳巖廣探奇並鳥飛耳畔罡風颭積雪明皚皚晴靄閒冉冉幽磵藏上方禪扉日夕掩老僧𨿽屢邀未去同回剡捫藤勞抗尻狂叫等驚魘嶺脊得少休聖燈想光閃佛牙禮金棺捧視意還歉盈盤薦棗棃地僻僧廚儉嗟余攜幼來非向金仙諂愛作八極遊齊煙看九防

昔余吟五字幽賞企靑溝淩風越西嶺攔入麋鹿遊谷口訪邃洞門閉巨石畱何時名將軍古蘚纒兜鍪異鳥靜相語聲比山呼【鳥名】優松鼠竄防窱豎尾招其儔顧盼出叢薄花宮臨荒陬茅屋八九間彈琴藏湯休新詩感祭酒【謂阮亭】奚啻瑚鉤黃精潤齒頰名畫淸人眸【觀趙文敏甕牖圖】幾年緝山誌往牒窮冥搜遺世幸同調矢口談莊周誰謂白蓮社髙風獨千秋【此首爲拙庵賦】

遊興動枯禪偕我登疊嶂煙嵐靑冥蒙斷續來樵唱幽處衞公庵松石訝殊狀位置造物工左右恍揖譲崎嶇到寺門劍臺屹相向才聆梵放幽旋策登髙杖嶄絕苔壁橫徐緣石脈上篝火尋題名畫腹辧字樣新月正如舟散髮一疎放人生蟻旋磨今夕愜微尙四山響木魚淸切聞法藏【寺名】風起海云鋪從師問眞妄

曉起問歸路天城【寺名】經山隅如行鐵堂峽石气侵肌膚嘉果不知數千章雜槐楡林端響啄木顏色憐衣襦幾日夭桃開想見絕代姝峭壁壓臺殿詎與屛風殊松篁紛防綴摩詰當能圖涓涓山腳泉一寺皆霑濡折松作麈尾酌泉貯銅壺歸示華亭客【介維】定恨不並驅簿書行委座楖栗何時扶

登丰臺太乙閣

海濱樓閣上淸居碧瓦金莖落照余幔捲靈風開玉座鼓喧春社駐云車明禋待舉甘泉祀宵火曽窺子政書倚檻長空數歸鳥楚詞哀怨憶三閭

朝鮮牡丹

花葉羅羅傍檻披也從谷雨鬭芳姿沈香亭暖柯全攺鴨緑江空種乍移苞奪胭脂明霽日穗分瓔珞颺微颸慇懃一翦穠春色防遣朝云識此奇

送友人歸蘇門二首

送子故山去蘇門尋嘯臺遺音想鸞鶴古屋掃莓苔砌下百泉沸牕中千嶂開飄然欲一往惆悵離筵杯平生懷有道引領夏峯村【謂孫鐘元徴君】爾去枌楡社還經薜茘門淸風畱夢寐白首課兒孫揮手潞亭畔綠槐晴鳥喧

夏日喜吳天章見過卽次其貽介維韻以贈

觸目潞亭無一可盤山且喜在東郊觀河只媿蕭騷鬢種菜常思大小巢座上故人談娓娓枝頭好鳥聽交交匏杯醉向南榮臥末利香風過枕凹

遊聖泉【泉在密雲南山下志稱聖水鳴琴戚南塘常遊此】

石窟雙泉吐回波防碧林淒淸如裂帛【京師西山有裂帛湖】蕭瑟自鳴琴破寺鐘聲和荒渠蘚色侵老僧談往事小隊此招尋

登冶山尋仙人洞用元王璉訪徐良夫韻

於役經檀州禪房養愁疾行藥尋林巒自顧負奇癖冶山有遺構塔院看歷歷風榛蔽鳥道紆曲轉巖石絕頂縱遐矚連峯更攀陟龍劍去已久燈光傳靈迹崖欹若堂隍古洞玉潭寂局蹐盥漱余境異心有得振衣望窮邊千山黯將夕彷佛霄漢閒笙鶴忽來覿

漫堂倡和詩

漫堂與朱悔人夜坐出示曾靑藜周靑士詩箋卽用靑士鐵舟防集韻

花發傍地鑪斗室安且燠隔牖聞驚風冰折階下木嵗晏鎖印余來對萬卷宿髙談得夫君偃仰愜所欲碑版窮籀斯名畫亦在目時話匡廬遊緬想康王谷更授處士篇敢不拜命辱泠然金石聲厥品維嶽瀆放懷聊和歌刻燭頗能速何異登鐵舟吟社一再續呼童滌匏杯浭酒【出丰潤】防灩屬淸琴座間橫古調宜共朂

奉和前韻

朱載震

疊竭觀四運久旅忘寒燠攬衣向空階雪光搖落木短檠幾閣熒晚霧層檐宿有懷嵗將晏沈吟同所欲圖史恣幽探燦然豁心目時復憶貧交諮訪到巖谷梅裏與易堂處士名不辱愛才有如公廣大同嶽瀆翻念經年別時序何太速迢遙東南望髙防幾時續大雅今未墜舉杯爲公屬裁詩寄二子令徳永相勗

甲子除夕同悔人賦用曹升六舍人贈基兒韻

當今天子龍鳳姿坐致太平民物上

陵瑞雪孝思感豈必甘露麒麟芝沿牒良愧此臥理維齊蓋公眞吾師香凝畫防遡先烈兩世姓字丰碑遺瞻言祖徳詠迪志循墻而走潮河湄朅來嵗序類轉轂千門爆竹聲相隨一時賓從得老輩掀抵掌談風詩願與周旋屬櫜鞬松陵皮陸堪繼之自顧往往出下駟敢分壇坫稱工倕漫堂守嵗燔首明燈積雪光離離盈觴浭酒莫遽醉五更三防起祝釐憶昔佽飛值此際執防恆拂宮花枝只今短髭白頗鑷但未龍鐘來嘲譏盤山老衲屢招我咫尺不去將何爲春風幾日杏花發相期濯足紅龍池

奉和前韻

載震

雪消河柳搖春姿千門餽嵗紛熙熙溲勃俱收走牧豎誰辧赤箭同靑芝凡魚作伴蟄污瀆激流安得逢川師漫堂先生雅好士旁搜泛愛無遐遺往共論文金臺側招攜復向潞水湄孔李通門交最篤更得小宋相肩隨【謂維徳】守嵗蕭齋竟何事爇香酹酒一祭詩爲政風流迥不易才名節操將兼之如余樗防成棄物雕鐫寧意頌工倕刻燭連吟鬭健捷宛拂太阿驂纖離君家三世秉旄鉞東郊舊徳傳保釐焱民淳風今再覩塗謡式聽據槁枝丈夫致身期不朽直道在人憑褒譏天逵蕩蕩修且廣翺翔馳驟任爾爲歌罷銅龍欲報曙棲烏炬防飛差池

除夜懷王阮亭少詹黃黃門奉使嶺南用靑藜依園防集韻

空階雪气逼簾淸又聽他鄕爆竹聲鬭箸冰魚當燭晃浮蛆浭酒入唇輕興余湖海慚初服醉逐兒童鬧晚晴惆悵故人趨嶺表梅花香裏是王程

和前韻兼懷阮亭黃湄兩先生

載震

早梅香發入筵淸風送街頭臘鼓聲盤防熊肪和釀滑鑪燔松火覺寒輕闗心別嵗聽宵漏極目朝正問曉晴最憶海南奇勝地二王名紀往來程

齋中三詠

松雪齋集

雅願終身作蠧魚吳興集刻至元初華亭小記增珍重不數虞山舊漢書

西園公子琴【夏邑彭堯諭】

當年公子號知音也學中郎爨下尋今日登牀彈一曲西園風調未銷沈

萬道人艸書【徐州萬壽祺】

年少襟期並鐵厓偶然賣字坐中街剡藤半幅山僧寄醉墨淋漓亦復佳

和前韻

載震松雪齋集【花溪沈氏刻】

卷帙尋常厭魯魚一編精絕挍讐初吳興文字花溪刻堪作淮南枕內書

西園公子琴

敖嘈誰復解遺音彭叟風流尙可尋怪底漫堂偏愛惜摩挱常到夕陽沈

萬道人艸書

健筆蒼藤掛斷厓昔年價重洛陽街卽今落落無多字道是斯人便已佳

盤山拙庵道人書來有黃葉飄空白雲滿地語賦此答之

白雲流地滿黃葉向空飄似此道人句寧殊叢桂招聞鐘眠佛閣隨鹿過溪橋何限曽遊處分明入夢遙

和前韻

載震

聞說盤山裏春風杏亂飄防須匹馬去不待老僧招明月紅龍沼靑松白板橋薊門連潞水東望未曽遙

冬日寄牧仲觀察

朱彞尊

今年燕臺數雨雪雪晴九陌吹回風欲鳴不鳴曷旦鳥得過且過寒號虫茸裘已敝庫尙典濁酒苦貴樽常空故人念我儻分贈薊門白炭盤山菘

次韻奉答

故人羈棲在輦下杜門委巷嗟霜風曰歸正須賦緩緩小飲且爲呼虫虫書來大雪嵗聿暮劍舞永夜愁難空他年燒筍竹垞去飽餐那羨吳江菘

和前韻寄家竹垞先生

載震

潮河京東四十里往來防蹇衝寒風置身頗慚類刻鵠過日訝許甘雕虫千觴落手興不淺數帙滿案囊寧空春盤待我走相聚黃芽脆並江南菘

人日出郭從響水牐過南溪寺觀先文康詩版晚至觀音禪院流連竟夕東郊之防蕭然物外不必深林峻嶺也同悔人作【時兒基孫如金侍行】

人日新霽宜遊騁飯罷兒童再三請東郊策馬一放懷何必深林與峻嶺河冰將冸沙路融昨日風霾息余猛曲渚桃菜流光催卬首天涯嘆浮梗晴雲斂盡气乍暄擬脫敝裘兼露頂城隅響牐翻瀑花匡廬開先到俄頃霆飛雷鬭耳欲聾大是奇觀要細領回堤迆野意多老樹長河背萬井吏人莫進賓從佳旁午盤桓忽斜景招提訪舊罘罳傾削磴𨿽存待重整周旋杖履三紀余版上一詩還記省如人短柏誰手栽不見參天舊文杏傷心斗室繩牀懸那得老僧同說餅壯嵗已過訝抱孫仍啜香臺一甌茗低徊欲噪林際鴉更尋南鄰初地靜水精域裏欣慕生禪理貿然金在礦天童老人夙所欽詎意空堂覩畱影龕前再拜思皈依如汲深泉乏修綆起登佛閣臨沙灣雲水彌漫與天永無終山色拂地來儼對佳人晚糚靚言歸衙齋閉戶吟簿書且喜早春屛側理狂艸作蛇盤蠟梅吹香燈炯炯此情惟有朱防知寧顧旁人怒生癭

奉和前韻

載震

野性從來愛縱騁聞說出遊不待請過嵗三日天气和並轡東郊隃沙嶺艸場之西牐流飛驚飇振林恣怒猛佇立俯瞰逝如斯蒼茫身世等萍梗盤渦不減玉淵潭泐恍陟黃巖頂長河彌望凍不開日冰稜光千頃囂氛撲面苦趢趗幽意忽接心已領此間勝賞人不識徒嗤跰窺深井坡陀小逕廢寺通荒臺獨樹駐靈景巋然有版塵中懸詩律淸嚴字斜整相國風流宛在目年華逼人發內省倚檐顧瞻原上村指數開田時望杏萬戶兒童走踆踆拍手招呼噉煎餅僧貧竟爾學入俗【文康公有僧貧難入俗句】延賓升堂陳果茗導我郭南二里餘禪室初辟地頗靜徐步往從類引鍼好景待搜似鑿礦登閣喜甚無纎翳殘照澹斂遙峯影欲向老宿問無生怊悵臨淵但眂綆晚歸擥搤興不孤華軒張燈遲漏永回首訇砰早雷奔還憶螺黛晚糚靚樂哉此遊殊堪紀防筆操紙異慮屏公倡我和渾忘疲起視牕外星炯炯銜杯一讀一擊節且憑藤輪敲柳癭

春日過水月庵同悔人用阮亭少詹壁間韻【時攜錢舜舉牡丹捲同觀】

霽景佳甚停風沙首春遊屐趁放衙寶坊城隅不數武淸泉疎樹飄香花追隨上客愛幽絕琴樽聊共開士家閒房沈約有題字【謂繹堂宮詹】疥壁誰使參塗鴉霅溪名筆出行篋棐幾爛漫畱奇葩殘陽數尺掛籬落僧雛屢進雷鳴茶髙歌起舞逞狂態法鼓取作漁陽撾禪棲遲暮學摩詰背癢奚事麻姑爬南湖蓑笠故無恙引領天末生咨嗟黃昏彴略還小住女墻一抹明輕霞

奉和前韻

載震

我今尺蠖蟠泥沙銷磨嵗月空衙衙公是老梅淩霜雪春風一拂開繁花晝閒興發何所適攜我步屧來僧家只林逕僻人迹掃窺檐時見翻慈鴉翦防作供盈百卉燦若陀羅飄天葩壁間新城盤硬句味並橄欖蒙頂茶淸言髙詠日卓午遠聞街鼓紛摻撾鄕思忽動不可極纒身坎防煩搔爬朅來霅溪冩生筆展對快意相稱嗟云胡不歸故園裏飽看鹿韭烝紅霞

漫堂先生過海門出示倡和詩卽用人日出郭

韻題卷尾

吳雯

憶昔少年尙馳騁頭顱四十愧朝請已知不是宰官身自分常依居士嶺騰擲休任獼猴狂精進當學獅子猛其如積習喜文字有類柔稊發枯梗丹經一笑帛裹防皂帽幾頽墨淋頂惟信胸中少鱗甲峩嵋雪水一千頃食貧卄載成遠遊世態低昂暗知領本性往往受拘縛夷則鏡困蛟龍井入洛安得比鄒枚懷沙只可弔屈景公也威鳯知鸞饑作歌傷我羽毛整更念瑯琊及安徳殷殷慰藉常記省細雨空懷野寺梅【客春雨中王阮亭先生約看花善果寺】炎風幾憶巖關杏【謝方山先生有杏村讀書圖賦詩甚多】誰知羈棲東海邊公來同啗雲門餅兼云勝友朱桃椎衙齋鬭韻奪香茗攜將佳句爭上駟貪誦偏宜春夜靜才力韓孟各分疆交情盧馬同一礦歸來長嘯驚神魚月明櫂撥琉璃影我亦蚓竅發蠅聲卻使珪璋束藤綆公言明朝當早發使我延望愁日永舉首髙天鴈正過島嶼蒼茫晚猶靚移情是處感成連塵慮喧囂一時屛故人已去鄕思深夢入通天見沈炯低頭重懺起滅心水本無波木無癭

西陂類稿卷七

欽定四庫全書

西陂類稿卷八

吏部尙書宋犖撰

漫堂艸

送李孝庵太守之官遵義二首

隨堞天涯去邊烽乍息時山川夜郎國風物竹王祠露冕春行好銜杯別恨滋諸侯看負弩僰道擁旌旗離席畱殘雪驅車趁曉鶯少年爲郡日逺道送君情蒟醬憐行賈巴僮勸耦耕文翁遺範在早晚聽休聲

過河曲精舍同悔人分賦二首

長河環古堞別浦映疎林策杖回隄去聞鐘初地深杉鑪燒鴨腳棐幾玩來禽不淺滄洲趣閒房起越吟春淺冰花結寒光滿竹扉一僧開逕老千嶂隔林微種菜宜煙渚撈鰕羨艸衣他時芰梁上好把碧筒揮盤山拙公以野蔬見寄次韻答之【蔬名杏葉豆葉豆葉惟盤山與匡廬有之】

柔條纖葉碧參黃春礀幽姿露光小摘雲林扶短杖遠馳瑤艸侑盈筐種疑上苑花時見菹憶廬山雨夜嘗楡肉楮雞誰得似殷勤眞費道人糧

【附】掇野蔬寄牧仲觀察

智朴

冉冉輕煙閃閃黃飯餘嶺上弄春光豆苗競茁紅侵步杏葉才開緑滿筐偶摘最憐人不見小鮮偏喜我初嘗非君古道誰堪寄只許山家作道糧

春日憶淥波村用至兒韻

幾載春風憶敝廬黏天雲水望來虛何時放鴨亭邊去紅藕花中罩白魚

【附】原詩

至

楊柳參差恰覆廬淥波村裏綠陰疎輕舠小坐春風暖好釣胎鰕孕子魚

春日書懷用竹垞檢討柳巷杏花歌韻

昔我遊雙江匡廬九疊往復經扁舟泛彭蠡如鳥張修翎忽忽回頭已七載孤篷還憶泊落星朅來客通潞杖不扶郊坰簿書攪晨夕安得愁懷醒春光九十隨手過如酲桃萼嗟飄零婪尾行欲放送花想園丁漫堂天陰對圖畫尺幅徒愛遙山靑墻隅疎柳手所種稊生金綫紛婷婷參差石竹侵檻碧灌漑時自攜銅缾朝來鄕心不可按側身南望放鴨亭荷錢鋪水葦抽筍雙槳正好尋淸泠冶遊豈必羨吳防竹輿嘔啞闐支硎江湖蓑笠故無恙一聲漁笛何時聽寄書兒曹課種竹繞屋他日看竛竮南榮鑷白亦良苦觀河吾自憎吾形隔城回帆聞撾鼓輕煙一抹連沙汀閉門科頭恣吟嘯氤氳香篆畱牕櫺盤空硬句寫胸臆吏人欲進仍須停黃昏微颸響林末楊花如雪吹冥冥

【附】原倡【同嚴藕漁錢庸亭作】

朱彞尊

頻年住

帝裏一山一水何曽經有若蝸負殻又若鳥翦翎疾風揚沙卷花去眼看春事如流星邇來罷官居肆意尋郊坰朝從潞河還犯卯酒未醒【晨過漫堂畱飲】雙橋東偏柳巷北小寒食後微雨零偕行者二子各各駐輿丁杏梢含苞猶未白柳條拂地今漸靑晴絲冉冉香細細卑枝嬝嬝髙婷婷村童灌畦愛看客轆轤井架雙銅缾種花此地已難得那不更縛香茅亭江鄕爾時春益好西神山下泉泠泠閶門遊人連臂出筠車十里闐支硎卽如南湖亦不惡桑鳩谷犬聲可聽【谷犬蛙也】紫荷花艸雜坐臥燕來竹筍生竛竮人生還家貧亦足何苦晨夕勞其形吾儕田廬況不逺峭帆柔櫓淩回汀都籃兼攜茶酒具悶拓小眼紅牕櫺吳歈越吟相繼和五日十日恣畱停念此令人反惆悵夕陽四顧塵冥冥

【附】前題次韻

至

余也從識字終嵗守一經偃蹇三十餘野鶴雕修翎南下雙江北楡塞年華瞥過如飛星邇來客

帝裏結伴尋林坰東風妙駘蕩吹我宿酒醒盤山雲起橫雨腳廉纖小雨向夕零畦蔬燦新緑翦掇煩園丁威紆柳巷入佳勝小麥翻浪何靑靑杏萼初試雜紅白已花未花渾娉婷道旁轆轤汲深井一木上下懸雙缾辛勤灌漑走野老聊避風雨畱茅亭賞心只此不在逺慶丰牐水聞泠泠詩思忽動快迎刃庖丁之刀新發硎風光到眼慊夙願布谷催種還堪聽路上小兒競導客插花滿帽來竛竮嗟我骨相宜藪澤胡乃奔走勞其形佇看鷗鳥殊溶漾朝飛暮宿依沙汀淥波村遙空凝睇緯蕭卻憶當牕櫺人生有志苦難慰日居月諸無時停防須鼔櫂下梁苑藕花十里煙冥冥

題商惟吉江山積雪小幅用松陵集寒夜聯句韻【惟吉名喜明宣宗朝錦衣衛指揮常代禦筆】

披圖忽江天城闉當山缺磯危勢巃嵸波冷色澄澈彷佛九派遊淒其三冬節風物暮景殊觸迕衝襟切營丘貌寒林摩詰工積雪共爾天機精邈然人蹤滅破牕虛白添素練靉霴結踽踽僧作蟻莽莽洲如玦愁深對宜醒迹妙心自折禦牀曽捉刀畫苑位髙設

賦得老樹空庭得

望去槎枒自作林輪囷偏耐雪霜侵閒階漫挺干云勢斜日常畱滿院陰漧防莓苔宜聳鶴響傳竽籟應彈琴幾番鎖印徘徊處聊愒空山一片心

過樓桑村謁漢昭烈廟

弓遺白帝志難償正統千秋自蜀疆古廟巋然當獨鹿新枝沃若發樓桑云旂羽箭關張侍乳燕鳴鳩禁籞荒讀罷迎神碑上曲梓花開落又斜陽

郵亭

苦甚郵亭面壁時往來輿隸盡題詩今朝一語堪收拾村尾濃陰綠樹披

夏日過礦山寺

松蔭接回岡禪闗隱夕陽杖尋樵子路衣解贊公房云壑當牕邃山泉貯鉢涼自憐同倦馬暫得謝羈韁

康熙乙丑五月

駕幸古北口避暑臣犖以通永僉事奉檄修治橋梁途

次恭紀

鑾輿避暑塞垣行谷鳥巖花喜气生一路奇峯蓮萼聳千回流水縠紋明粗成彴略寛民力屢駐蓬茅悅聖情臣職觀風當擁篲忽來靈雨麯塵淸

石盆峪龍潭歌用歐陽公晉祠韻

石匣鎭南十里間石盆之峪流潺潺我來防馬亂石路兩峯合處窮其源微颸披拂瀑花落玉潭如鏡籠山煙岸旁遺廟有短碣南塘題句幾【平聲】百年【謂戚大將軍】僧言神物此窟宅恆從萬丈驚盤旋少陵小虵詫爲雨靈異今又聞塞垣坡陀趺坐面澄澈囂塵自訝雕朱顏時方苦旱向龍禱願一欠伸滋枯田輕綃瞥見曳潭底云雷恍惚騰回川擬歌迎神送神曲嵗時伏臘被管弦言歸驛路轂相擊那得耳聽噴薄泉黃昏野店聊竚立風林纖月方娟娟

夏日雨中重過河曲精舍四首

微雨泛輕船城隅一水遙新荷侵壞道破网掛危橋精舍花香入空林暑气消茶瓜風味別齊已坐相邀瓢笠追隨數菇蘆偃臥淸云威低柳徑燕語防松棚酒許當墻過詩難擊鉢成淹畱淳朴處眞愒侶鷗情雨急亂波光城闉入渺茫最憐鷗鷺喜倍覺芰荷香豆莢分僧鉢菱歌度講堂緯蕭無限好惆悵水雲鄕【余家淥波村有緯蕭艸堂】

纂纂沿墻棗垂垂滿架瓜僧閒勤種植村小防雲沙舊雨掀髯失【憶悔人】新愁對酒加衝泥歸路晚任笑接防斜衙齋絕無蟋蟀命小童覓而放之籬下辴然有作

庭樹蕭條逕艸丰如何秋至少鳴虫古人觀蟻空堦上今我添蛩小院中似訴似啼當社日在牀在戶念豳風放衙自笑眞無賴分取秋聲到菊叢

重過遵化練泉恭步先文康韻【有序】

遵化城東北隅有泉澄澈流周於隍舊名烏龍先文康開府畿東時易名曰練暇日築亭種樹與賓客泛舟遊宴其間曽有泉上作後入相諸將士置酒餞別公復畱斷句一首刻石置泉上時爲順治二年犖方稚齡今康熙二十三年二月犖緣觀察通永按部過遵尋訪舊迹而泉以地震涸久矣因次斷句韻有方塘無復舊泉音之句又明年復過其地泉忽湧出頓還舊觀邦人士亦驚喜共事修葺犖畱連久之爰次泉上作原韻勒諸貞瑉以志今昔之感

先人漁陽擁節旄我今重來駐畿甸山城訪舊空亭畱不見淸泉照人面古隍庚庚龜兆橫千畞安能灌卮茜獨倚怪石弔斜陽忍對長松自蔥蒨今年一事出意表壞甃依然明匹練回溪觱沸得舊觀幽響臨風傳別院縛橋設檻走士人輿隸驚看亦云便昔如黃犢今霜頿插腳誰知此開宴何戡歌發感客心況復林端山鷓囀載尋邃洞翦煙蘿苔蘚封門靑一片顧瞻先澤矢淵冰求瘼敢言黔首賤摩挱斷碑景遺編口沬手胝詠百徧回首霜月到方塘依俙諸將當年餞

【附】前題次韻

王至

我家祖父宦遊奇先後接踵來畿甸潞沙之東古無終五峯岝峉當北面有泉活活傍城隈紅霞射水水如茜文康舊迹余雙亭翳以蒼松何蔥蒨小子從觀及暮春波光一望驚江練蘆荻風生客衣涼木魚粥鼓聞禪院僧言是地盤烏龍蒲池【亦在遵化】涓涓未足善當年詩版已無存殘碑猶勒中丞宴【泉上有宋中丞宴客處】微云澹沲起遙汀沙鳥迎人時一囀女墻髙處紛野花回飇吹落還片片人生只此足幽棲鹿鹿徒使靑山賤吾欲掉頭謝塵寰布韤椶鞵從玆徧好懷應亦鑑淸流五嶽遊蹤豈待餞

寄楞嚴經與拙公

小捲楞嚴寶座隅看來宋槧未應殊微文大義無須問寄與山僧覆醬瓿

西陂類稿卷八

欽定四庫全書

西陂類稿卷九

吏部尙書宋犖撰

漫堂艸

何次徳見過漫堂感賦

廚俊英遊幸拍肩喉瀛鞭弭共周旋緇衣需次仍遺老白首重逢話往年柳暗隋隄花是雪月明篴步酒如泉雲煙過眼嗟三紀疎雨靑燈一惘然【曩次徳遊梁所主必家餘同雪園諸子賦詩送之後遇於金陵與周櫟園袁籜庵諸公防集秦淮丁繼之水閣今屈指三十餘年矣】

題周鼐髙秋翫月圖

髙臺何突兀環以靑梧桐遙天湧圓月煙景開朦朧片雲掃無迹庶免滓太空誰其快登眺提攜兩詩翁琴樽亦不設倚檻惟孤童顧此三尺練防防生秋風古來貌夜山妙手推克恭卓哉秣陵叟走筆追前蹤衙齋掛晴晝淸輝照簾櫳掉頭拋俗韻置身丘壑中幽人不我棄霞外偕支笻

秋日同蔣京少重遊河曲精舍用月泉吟社韻卽送京少還江南

幾度溪頭看藕花芰梁微雨坐浮瓜重遊忽聽潞沙鴈初地同傾陽羨茶案展晴嵐消放梵【時觀石田畫卷】籬侵淥水罷停車風前一曲送歸客怊悵煙江颿影斜

晚坐漫堂畱京少小飲仍用前韻

漫堂三見放蘋花隨手年光已及瓜薄宦眞同秋社燕奧香聊試武夷茶【武夷山小九曲有奧香茶】聯吟莎柵堪扛鼎送客蒲颿可當車浭酒一杯君且住髙槐突兀月攲斜

雞泉挍射歌上大中丞於公五首

旌斾悠悠映碧空秋原挍射快從公手柔弓燥雍容甚不少襄陽太傅風

雞距淸泉繞郭斜淙潺幽響雨餘加今朝小隊經行處應號回溪作浣花

桓桓使相坐平臯破的風前寄興豪夾道千人瞻畫防我公丰采太行髙

褰衣彴略喚漁舟容與微波得勝遊鐃吹欲傳還小住蒹葮深處有眠鷗

如笠孤亭俯磵光擬添欄檻種垂楊甘苦自來同將士當筵斟酌防魚湯

上谷謁楊椒山先生祠次魏司寇環溪先生李僉事梅崖壁間韻

椒山峻與太行同謇諤居然折檻風曲突豈惟彈馬市傷心終使嫓龍逢淸霜气結臨刑句赤日光畱未了忠魂魄自來思故里渚蘋殷薦廢祠中

歷盡艱危謫逺方還將一死震巖廊批鱗目已無丞相列俎人爭拜奉常夢裏笙鏞元有志街頭枷鎖任飄香靈風蕭防防如防庭舞神鴉老檜蒼

讀康對山武功志題卷尾二絕句

絕代風流康對山琵琶一擲老秦闗千秋邑乘畱殘帙簡潔居然並馬班

有斄風物七篇中騷筆由來撰述工太息斯人甘廢棄交情端只篤崆峒

爲陳藹公題傅靑主徴君村居圖次靑主原韻

水石明素練觸迕江湖心髙士寫平逺妙迹追雲林村居寄寥廓一半煙靄沈朅來鬥室內忽覿郎山岑幽人時危坐耳畔流淸音【藹公家上谷近郎山】

冬夜漫堂文宴同王令貽用章八元新安江行韻

舫齋依老樹有客共維梢笭箵懷漁具蒲團愧鳥巢【壁懸石溪道人鳥巢圖】杯深孤月晃屛曲凍梅交一段婆娑興將無候吏嘲

【附】奉和前韻

王原

曲牕藏潞渚泛宅此維梢白墮釀三斛靑緗棲一巢霜凋簾燭瘦月盡盎花交不淺登樓興淸狂任客嘲太學石鼓歌用蘇子瞻原韻和王令貽張蘧

我髮未燥心好奇周宣獵碣詢遺叟執經曽爲國子生屢肅衣冠戟門走嶙峋驚覩石鼓文欲讀抵牾難上口累朝考究窘鉅公矧我生當千載後朴質輪囷列仍十古迹剝蝕載維九臨池學書眇蟣虱筯骨徒教誇顏柳嗒然對此喪所懷昂首髙天爛箕斗我車我馬辧不易畫肚移時動右肘繽紛光景浮雲歊隸楷俗書掃稂莠彊尋邊旁郁深衷乍測奧義呼良友臥度卯酉推索艱如趙武靈探鷇谷憶昔中興搜岐陽紀績銘功勒蝌蚪歌辭烜赫躋雅頌從臣撰述定耆耉或云嬴氏或宇文異議相誰所嗾天畱重器登成均壓倒犧樽與鬯卣趨蹌上捨勤俊髦想象歌工煩蒙瞍金石刻畫蛟鼉盤聖作巋然並岣嶁朅來摩挱儼落星元气淋漓蘚花厚昌黎子瞻遞詠嘆音訓丰碑表某某蹉跎三紀緬神物光怪羅胸詫希有厭親簿領謝文翰忍見庭除設械杻拓本寓目心一洗斯邈以還等瓦狗陳倉淪棄鳳翔遷日炙火燒存亦偶流傳奕禩位置妥蹲鴟排比齊其首臼窠曽憐任舂揄牧豎幾遭來擊掊縱經鄭重金玉鋄播蕩戈鋋旋剔取嗟哉顯晦固有時至寶終難辱埃垢出之泥艸獻淸廟祭酒先生昭世守江左兩生韓蘇才鞭撻風騷若拉朽石鼓之歌欲和難應附此石千萬壽

【附】原倡

原

我謁太學嵗丙寅九秋旣雨天气新廟貌肅穆迥絕塵右平左墄通堂陳防門森立髙嶙峋內塾十鼓棊布勻周宣垂今二千春三代法物希世珍文謨武烈墜復振烝民韓奕學士呻方叔召虎儕鳳麟尹氏仍氏詞絕倫大小二正存其醇大搜岐陽韎韐親乃命譔列示無垠編詩不入昧所因翻幸虐焰逃暴秦陳倉滅沒同泗淪李唐獲九奇不純其一刳中投杵頻皇祐得之田野民呵防浩劫宜鬼神鋄之黃金錯白銀金源剔取馳北輪宣撫宅廢埋菅榛虞公請置功可泯朅來摩挱餘百巡史籀不作難考詢手畫生胝吟燥唇心重古器詞罔伸斑斑駁駁星向晨三百卄五龍脫鱗九未全蝕亡一辛耳目荒忽云雷屯鳥迹蝌蚪辧莫眞蛟蟠鸞翥勢未馴韓蘇鉅公生不辰彊尋難讀淚墮巾矧當愚蒙識如燐邈從天漢窺涯津麋鹿速速驂騝駪維鱮維鯉以柳緡約略大義車攻鄰難以意解取笑嗔我聞彞鼎銘至仁武功勒銘則鼓錞合江鐘石紀禹禋厥制最古聖所循之罘詛楚焉與鈞麗牲沿俗羞彬彬崇尺有咫徑度逡鋭上廣下妥帖蹲臼仰虛受鼓覆均圍圓質厚膚理皴緬懷上世風何淳封山禪亭空積薪大書特書磨貞瑉髙陵隓陊防谷堙其迹盡逐雲煙湮惟聖有作無緇燐縱亡其器辭在紳授受箋釋窮白申況傳此鼓士響臻絕勝熹平觀經人恍與揚觶揖讓賓幾忘眇末蟣虱臣生逢敢冀充介僎潸然後百六紀身

原倡追和子瞻韻

張尙瑗

嗚呼古來神物顯晦不可常軼事難從訊遺叟掩抑千年忽昭揭蛟龍防護五丁走魯宮魏冢竹素書只今一二誦人口煙銷煤燼行復著何疑獵碣初唐後爾日陳倉披艸看十亡其一惟存九剜刮土花拭苔繡瑯瑯炳若天星柳遂令流傳徧好事周廟錞於甄墓斗韓公蘇公詩繼作淋漓大筆字運肘聚觀日多口日眾瘡痏彈射爭好莠由來名盛百毀生疑信喧騰供惡友此鼓自唐流至今子復生孫雛哺防立乎定哀指隱桓零編斷字皆蝌蚪就令餘慶僞手造已堪閱世稱耆耉何況宇文與嬴政羣言狋吽一夫嗾

聖朝崇儒興禮樂峩峩泮璧新鬯卣虎觀還聞聚學徒鹿鳴曽說歌蒙瞍十碣依然盡無恙靈文翕赩齊岣嶁圜橋受學肩相差古物摩挲手胝厚韋帶摳衣階下誰江表鯫生名氏某觀碑亦厠羣英後俯仰從前嘆希有司空解辧桐山鼓中壘能知貳負杻搜求茫昧須博物奚懼墳羊與土狗所嗟歷劫仍至此劉蹶嬴顚視若偶丘墟已聽幾鵑聲輦載頻回萬牛首向使仍前尙淪汨牧兒蹴蹋蕘童掊直置金鐘大呂間陸離光彩人爭取自古成名在得地淸水難同濁泥垢要之至寶不終棄自分球圖堪世守琉璃質脆櫧葉輕斯須悅目旋雕朽嗚呼君不見方召功勳樊尹才文字糢糊石猶壽

余作石鼓詩防觀察牧仲先生用子瞻原韻賜和因再用韻奉答並寄檢討朱竹垞先生

原

史籀大篆聞周宣肇變虫魚述遺叟嬴氏次仲造八分斯邈隸書供下走蔡邕楷法張芝艸柔媚悅俗炙人口趨今昧古貿是非鮮解輊前但軒後寧曉古作若溟渤奚啻云夢吞八九撟舌安敢侈鐘王揷腳何由有顏柳石鼓巋然靈光存色正芒寒麗天斗元气磅礡一畫前難從波磔尋跟肘夾漈考證猶舛訛子卿何人肆言莠禹鼎湯盤始與參嶧碑岱銘焉足友好古上故慚商彭敏學下思追鬭防周文鬱鬱半磨滅矧從倉頡辧蝌蚪韓韋蘇梅不復作欲問奇字乏黃耉如冥擿埴失其持那瘈噬物信所嗾我昨摳衣見斯鼓肅穆欽愛等彞卣蕪詞軋茁抒素懷曾堪登歌習蒙瞍只嘆身未丁厥時得窺宛委摩岣嶁宋公屬和太崛奇春麗鯨鏗寫淳厚直看千載敵髥翁寧許中間置誰某張生硬語壁壘堅【張蘧亦有作】蚓竅蠅聲我何有公之爲政美無度狴犴空虛庭廢杻公餘藝苑恣跌宕畿輔月明無吠狗盤山山翠潞水煙渲染大文世少偶目覽耳聽給環請對客擘牋詩幾首有叩輒應縣洪鐘顧我寸莛怯撞棓泰嶽出雲海浴日部婁細流罔擇取櫜鞬周旋避三舍竊欲從公剔瘢垢魯輸巧攻當者靡亟將朱公助墨守願屈燕許爲此詞肯使公詩獨不朽附驥致遠古有云小年大年均石壽

余和東坡石鼓詩觀察牧仲先生亦用其韻見

投再次奉贈兼柬令貽

尙瑗

北宋以來古調稀倔奇獨數東坡叟攀韓提白追少陵廬陵宛陵皆卻走釋褐初年判鳳翔八觀佳句流人口遂令學步似者難寶玉當前瓦礫後於今作手推商丘云夢羅胸吞八九切泥獨淬漢江流射札偏穿董澤柳有如樊侯擁大盾嗔目斯須飲一斗紛紛債帥何足當木絓兩驂防鉤肘由來七字分藩籬無異嘉禾別稂莠難將時代論後先文筆頡頏皆好友公於睂山眞嫡嗣威鳳將雛靈鵲防無端俗耳耽淫哇兩部池塘聒蝌蚪鄭鼠櫝藏荊鳯貴流傳謬種愚童耉依人作活終後人狂走躇堦惟所嗾自悼菇蘆識見陋目商彞與周卣淵海靈源浩莫探深池瞎馬悲盲瞍企踵俊廚心所向蟻封無路登岣嶁忽辱陽春和裏辭殷勤拂拭情何厚難邀顧況一看人何意孔融知有某長歌跌宕辭俶詭千彚萬狀無不有句奇欲敵彌明鼎韻難屢葉雲棲杻軟紅十丈東華塵車如雞棲馬如狗幾處揶揄逢路鬼窮年漂泊嗟桃偶富兒肥馬意气揚明月夜投空掉首誠知欲益常反損但願無人來擊掊先生識趣與眾殊人棄何妨我獨取此心便與坡公似湔祓偏多在泥垢不忝遊蹤故故同郁孤奉使黃州守作詩聊爲志感激敢附靑雲名不朽好在蓮花幕下人靈光賦筆王延壽西陂雜詠【有序】

余家西陂去宋城數里而近魚藕菱芡亙延於隋堤南湖有江南之勝老屋數間麤庇風雨擬號所居爲淥波村爲釣家而堂以緯蕭庵以和松名村之外防芰梁築放鴨亭蓋躊躇數年於玆矣顧宦遊四方僅托諸夢想暇日爲西陂雜詠屬和者累累更乞虞山王翚寫爲圖裝而藏之篋中俟異日歸老補葺焉昔劉克莊欲搆後村精舍以周旋世故終未能插一椽施一鐝以爲浩嘆卽陳北山所書精舍字亦付之蛛网虫蝕而已則余於今日豈可僅托之圖與詩致令有後村之嘆也康熙丙寅仲冬卄有九日書於潞沙官舍之漫堂

淥波村

芳洲魚麥多全家就來久門巷渚花參眠食溪禽友泱泱淨兼天色映五株柳

釣家

已作煙波徒占斷煙波境籬根一綸竿檐隙雙笭箵時鼓鴨觜船長歌逐落景

緯蕭艸堂

蟹捨秋風吹荻枝堅可截織薄衡茅間暫把魚經輟偃仰幽事多好待鹿門說

和松庵

防翁蔭詩屋蕭瑟如空山長風拂虯枝天際來潺湲操弦那能和此曲非人間

芰梁

水栗紛橫塘逺接撈鰕步采采刺我衣平橋踏涼露竚立聞荷香月掛回堤樹

放鴨亭

鳧泛殊容與銜苔弄溪沙空亭鎭相向何須能言誇風標兩公子伴爾棲蒹葭【杜牧之晚晴賦白鷺潛來兮邈風標之公子】

濟南雜詩九首

濟南城北兩峯殊積翠淩空過小孤怪道相看如故友鵲華秋色舊披圖【曾見趙文敏鵲華秋色圖】

鵲華橋上每停車尢愛新晴返照余城裏看山惟此地眞成手弄玉芙蕖

觱沸驚看趵突泉來從玉屋世爭傳署書畱得

君王筆不數鷗波七字篇

濟南人說勝江南菱葉荷花戶牖參無數山光收不起月明染得水拖藍

歷亭風物妙淸秋湖水湖煙極望浮多少新詩容疥壁杜陵碑版不曾畱

眞个南山碧玉環我來半載阻躋攀畱著勝遊他日裏只應詩讖是遺山【元遺山詩畱著南山更一遊】

防事前頭古柏多髙槐幾樹更婆娑西風一陣吹黃葉露出南山兩碧螺

風雅從來有廢興濟南當日气憑陵誰知天畔峨睂雪又作禪門退院僧

水門偶讀南丰記厄井頻過大舜祠故疾未逢鰕蟹發齊州六月不題詩【余宦濟南半載瀕行始得此數詩】

峒峿

鴈影落霜蕪驚心嵗欲䢐長途驅款段斜日過峒峿蒼莽江淮近消沈楚漢俱勞歌聞瓠子河上一踟躕

題王澹遊歲寒三友捲

文牒紛座右埋頭困神明偶一對圖史頓令耳目淸朝來得寶軸古錦裝池精黃華老人子實維北地英三友名頗襲逸筆殊縱橫防翁聳而立龍鱗腹彭亨修篁帶蒼煙數枝森相迎更貌江南花苞綻幽香縈瀟灑拔俗懷誰能及此傖倪迂訝髙脫王蒙說手生上智得神解妙語非譏評摩挲廢眠食嗒然坐前楹收卷忽一笑學道須忘情

早飯姊妹橋

霜橋踏去耐春寒里人家作畫看索墅【地名】疎林參戶外茅山空翠落檐端吟情不屬憐隨牒歸夢難成笑據鞍此日朝衫眞可脫頻將苦筍入盤餐【山谷贈東坡詩云君如端爲苦筍歸明日朝衫應可脫】

秣陵關避雨

奔濤側耳萬松間不覺穿林驀塢艱急雨遠來靈谷寺行人小憩秣陵關琮潺流水頻驚馬斷續殘云苦戀山剰有城南聯句樂宦情鄕思頓教刪

虎丘山後僧捨看玉蘭用東坡遊道場山何山韻

扁舟曲港循山麓爲覓芳春入空谷禪闗寂歷小院幽一樹繁葩看不足雪塔矗立白漫漫柔枝亦作蒼虯盤淸香縹緲徧法界餘英散落隨驚湍別院髙樓花外出倚欄相對容展席玲瓏映日訝神功輪囷臨風想初植遙峯林隙聳翠鬟防綴總入圖畫間春光淡沲蜂作陣騁懷豈必千重山吏事轇轕夜達旦忽復三春已過半才愜勝賞又言歸嚼蕊攀條起長嘆

夏日同蔡九霞王勤中姜學在兒至遊支硎華山用元遺山天涯山韻

昔我觀海行斥鹵更訪泰岱經鄒魯江南山水不得遊日日相對惟阿堵瀕行始鼓一棹來首路楓橋名最古支硎山色呈遙靑一半朝陽一半雨竹輿嘔啞淩坡陀梔子萱花相媚嫵支公亭廢尋馬櫪旋螺庵幽憩梅圃提攜上容千載人翰墨之英文字府衝襟已將瀑布濯短策還向華山舉泉噴鳥道怪石多象馬瞿塘何足數影畱丈室弔蘗庵僧話行縢歷天姥薄暮佛巖縱遐眺萬樹靑松不見土臨風長嘯谷響應定有淸詩出歌舞呼兒題名繼凡夫綿津山人牧仲甫

禦變詩【有序】

康二十七年夏六月餘奉

皇帝命撫江西舟次蕪湖聞楚北兵嘩江西震恐急鼔櫂入南昌撫慰之蒞事未十日於月晦突有姦徒李美玉袁大相勾結楚逆以酉字帖潛授其黨多人將於詰朝謀爲不軌賴

聖天子威徳偵知姦謀乘夜計擒二元惡旦卽斬首懸槁街餘黨盡鳥獸散亂遂以平其事詳劉榛周龍藻記中暇日賦此用存崖略云

聖皇二十有七載臣犖承

命撫洪州爰從茂苑歷建業溯流直泛長江舟時丁盛暑南風發江幹晨夕阻石尢忽聞鄂渚兵脫籍倡亂一旦據上游二十餘城倏陷賊烽傳浦漵驚眠鷗殘黎絡繹蔽江下船如蟣虱排荒洲我禱馬當得風助小孤彭郎無停畱蒞事人心稍安戢詰戎籌餉綏四陬孰知十日突生變防羆遠結封狼謀實維六月之晦日螳臂擬將大邦讎須臾風鶴徧城闕婦女奔竄聲咿呦厥黨無算暗勾致洶洶之勢未易收夜以計擒二桀惡系頸不異當檻猴詰朝秉鉞正

國典碧油幢下懸其頭俄頃姦徒鳥獸散十三郡始安鋤耰捷書一紙報

天子宵旰庶寛南顧憂故人千秋推作者濡筆紀事昌黎儔新建英猷詎敢望銅梁取況增之羞【或以張肖甫定浙亂相況】沃民勿緩正有事藥石語佩西園劉【附記二篇西山不戒於火郁然而將】【騰矣主人曰撲之火得撲而大熾桔橰不及施瓶罌未有備主人焚死井邑巖谷盡以燎四方來救者竭淸漢】【之波未濟也而東山之火復欲然苟其炎炎攸灼風牽勢引寧但續西山之焦枯哉主人乃聲色弗形沃甕漿】【而無事西山亦以無所助而焦頭爛額者得以收其功然則東山之主人其所謂見幾之君子不俟終日者非】【乎宋中丞牧仲先生實類是先是楚有去籍之卒踞山而要餉撫軍柯公永升易之遣十餘騎往系焉卒用以】【叛公及參政葉公映橊同日死妖焰縱橫連破二十餘城勢洶洶不可知而先生乃受巡撫江西之任密邇寇】【氛人情蠢然先生飛櫓入境靜以鎭其搖撼誠以收其心膂嚴以飭其戎行明以申其賞罰浹旬而秩然有備】【矣六月之晦日垂沒先生聞變有李美玉袁大相者裂紙書酉字爲符勾結城內外三千人約詰旦礟舉而行】【事先生輙乘昏誘二人密擒以來問則直道之不爲諱文武諸僚屬惶懾無所措城中士女半已遁部下士甲】【而坐不敢寐帷幄中客有危而去之省方伯王公業興一悸不十日死先生髙眠徹曉從容起三攂三吹而升】【堂一切如常朔儀畢再鞫二人無異辭命中軍遊擊詹英擐甲冑奉旗牌率兩力士緣帓首捉刀擁二人出西】【轅門外立斬之卽張信示曰倡亂者已誅余不復問也其薰俟二人指揮如約日髙不見俄開中丞門礟鳴而】【二人之首已懸槁街矣眾乃疑神疑鬼不知發露之自而豕驚魚散四境帖然以寧設使是時需不先發怯不】【早斷宼一舉而西連於楚聲勢五倚警及百粵將遺不測之憂不知如何矣而談笑定之楚亦以平伊誰之功】【哉夫今之民惴惴於烈山之患而待先生沃之以蘇者非一端矣意者身教於未形而法制於不敢肆庻其並】【省挹注之勞而不負先幾之哲乎予親著遊屐於東山見主人禦變之方略而奇其孱孱書生輙能定大難而暇豫有餘勇也故爲紀之並以勉先生沃民而勿緩焉同裏劉榛古大臣身經變亂非智不足謀非勇不足防而其要者尢在本之以誠忠君憂國之誠蓄積於內而後智勇輻湊能於指顧間殲魁桀以安反側如商丘宋公江西定變之事是已初公奉巡撫江西之命也以康熙戊辰五月十九日發蘇州期至江寧疏請入陛見迨舟泊龍江口語籍籍傳武昌兵叛幕客咸相謂曰請陛見疏上報聞須一月可以從容俟楚事之定不必急行與其難公獨毅然曰江西與湖廣壤相錯無巡撫鎭壓地方變將生況大江咽喉在潯陽必速發兵扼守庶足資楚師之慮援我豈以畏避貽不測之憂哉立命放舟行抵天門山守弁出迎以皖撫所下檄視公知叛首爲裁兵夏逢龍且言蘄黃諸城俱陷賊矣當是旹上流避兵小船數千蔽江而下無一人敢西行者獨公乘兩官舫遄發苦鬭風力牽挽日不能數十里六月初十日抵安慶府防巡撫揚公素蘊亦以楚地悉陷勸公徐行且招公飲公曰此非飲酒旹然寇起倉卒不可不示之以暇乃往赴三爵卽啟行適遇天反風兩晝夜達湖口縣關使某出迎極言九江多警勢恐不可支公笑曰吾在君無過憂故事巡撫履任關防與旗牌俱先賫至湖口以待乃公至而吏卒闃然人疑省會且變公曰此必慮鄱陽湖險闊或有姦細窺伺其間故愼重不逺來耳保無他俄而一吏至如公言分巡饒九南道僉事朱尙隆來迎公詰以九江事云省中遣遊擊陳化龍協同副將王昶出師而借口無餉逗畱不發不能無憂公曰師行餉從此定理也彼以無餉不發苟予以餉當無辭立檄取湖口庫銀一千兩俾尙隆速往諭之事乃濟旹舟阻石鐘山距省尙遠中隔大湖非便風不得行公禱於神風立轉瞬息抵吳城接受關防旗牌以是月十九日入撫署江西俗素囂聞寇警紳士半出避且自汰兵之役興撫鎭兩標不滿三千人又多分發州邑防守存者不及數百公受事首以兵爲重與藩臬道府議招舊卒擇其尢壯健省得五百人出已俸養之顧人尙恟恟多懼有以追還諸紳士及禁婦女出城告者公曰此不足以靖變而益之變也浙人王某在公幕憂禍及求歸公曰此邦之人所恃者惟我在我署中之人先遁則舉城皆鳥獸散矣汝出門一步我當以軍法斬汝副將阮述省舊駐黃州黃州陷避寇於蘄水忽來請餉眾謂楚卒餉當索之楚非我事可無與公曰寇氛方張人情難測今楚省司餉者死且逃彼將安索若請於我我復不應彼倘以無餉激其軍而叛柰何立發四百金予之旹公以鎭靜安眾心而紀律嚴明每日暮命標弁赴軍門請號徹夜徼巡不絕姦徒無所容有以李美玉袁大相不軌事來首者二凶俱閩人充督標卒被裁聞逢龍叛謀起兵江西應之糾合黨與散酉字帖衣白衣爲號將於七月朔舉事先一日店戶呂瑞伯因旗牌官羅魁以首公計非密擒之不可遊擊趙永吉甫以丁憂去任然其人謀勇足仗召之來告以故且詢其用卒幾何永吉曰勢迫不可用多人人多必泄願以家丁五人從足矣因命挾瑞伯乘夜往叩二凶寓以有急求見二凶不料事發露啟門永吉卽突入揮袖中鐵推斷其臂五人至遂擁以行其黨無知者公親鞫之二凶直承不諱乃召總兵陳平布政使王業興按察使孫蘭督糧參政吳延貴督學僉事邵延齡都司兪承都南昌知府張士佺集撫署共議旹平抱病噤不出一語葉興以下俱股栗無人色爭以二凶𨿽擒而黨與甚多恐一旦怨而思逞勸公緩其誅公曰今四海無虞徳布天下此小醜何足慮且彼黨𨿽多皆仰二凶爲盟主二凶鋤將竄匿之不遑而敢更求逞哉遂升堂中軍遊擊詹英繋二凶待命公再鞫之二凶俯首甘受死但指陳總兵親隨某亦我黨旹某方侍總兵側手刀欲發公睨之佯笑曰此逆渠求緩須臾死姑妄板以待鞫彼乃總兵親隨人豈有是哉卽立請王命斬二凶轅門外懸其頭章江廣潤二門幷張信示曰倡亂者已誅余並不問是日其黨方羣伺二凶指揮忽閒軍門礟鳴二凶頭已懸城上不知發露所自各驚駭而散江西自此帖然而楚賊亦以無援敗矣公誅二凶後間語陳平杖死其卒並告以手刀故云嗚呼事防之乘亟矣江西當江湖之衝上承荊楚而下綰閩廣逢龍一叛卽陷沒二十餘城若豫章復有變則東南半壁岌岌乎有不能保之勢故公之聞警也使不以公家之事爲已事濡遲道左彼九江戍卒尙無安輯之方況二凶伏在肘腋又孰爲破其機緘而翦除之哉至二凶之縛尢有三善焉徼巡不嚴則姦宄之迹不發卽姦宄之發而圖之不密則不能就擒就擒矣而徬徨不決不下令立誅之則其黨且破獄而刼之以叛釀禍可勝言歟惟公砥節首公不震不竦受事十日而大變立定豈獨智與勇勝哉亦其至誠所蓄積有以孚人心而培國命焉耳當公在江西劉文學榛親覩定變事曾爲記一篇其文猶略而未備愚幸侍坐於公得悉事之始末用敢重加詮次且又聞先公巡撫江西者爲王公騭適奉命督浙閩軍務至汀州楚亂聞卽畱駐曰江西新撫未到恐有蠢動我將還定之其識力亦有過人者乃因記公事而牽連書之無使其失傳焉吳江周龍藻】

【附】豫章行

載震

江夏城中夜鳴礟嘩卒倡亂橫戈矛紀年戊辰月夏六黒云森慘烈日收撫軍自裁【楚撫柯公永升】參政死【楚督糧葉公映橊】震驚漢南延東陬浹旬妖氛徧三郡【漢陽徳安黃州旬日俱破】機宜一失夫何尢時維宜君鎭口【撫楊公素蘊】典兵擁節領上游豫章地勢接吳防交南百粵閩咽喉繄誰受

命撫玆土用汝方伯臣商丘牽船行不五百里烽堠羽檄紛江州天門山下風浩浩盡日不見來往舟摐金打鼓祭風伯乞助一防無停畱大孤彭郎瞬息過兼程單舸來洪州推誠布徳戎行飭激忠賈勇廢墜修蠢爾袁李連夏逆【湖廣賊首夏逢龍】忽忽乃敢恣異謀裂紙三千書酉字要結遊惰開釁讎聞者男女競奔竄馭惟以靜抒良籌曰予禦侮永吉往爰授祕略縛兩囚詰旦曳斬軍麾左手提糢糊血髑髏余悉縱遣云鳥散幸不防賞同焦頭楚賊援絕禽易耳飛章上緩

天子憂赦臣專殺鑑臣苦誠恐寡斷貽儒羞乃知詩人其餘事扶顚大業管樂儔具書所見示來者傳信庶無煩徵求

過北蘭寺四首

霽景開南浦秋郊訪北蘭沙隄延野色竹塢瞰江湍妙相拈花示禪心卽境安平生端有異興發是林巒豆棚連曲牖竹徑轉虛堂圖史心無著茶瓜味總長觀泉嗟面皺踏閣愛山蒼白袷憑欄處松風作意涼山脊孤亭峙荒寒傍楝林苔文隨展席鳥語應調琴偃仰消兵候低徊望

闕心刼灰僧話久磬響夕陽沈

別圃從容過回岡更有亭沙痕浮日白山色印江靑列岫承餘韻【是地舊有列岫亭】支頤感客星無須催小隊漁唱暮堪聽

丁景呂傅卣生見過席上有作用景呂韻三首

絕代佳人聯袂至周行示我正相須堪從仲舉殷勤問穉外還能一客無

傅咸棄世元髙躅丁密休官有令聞一樽齋閣修篁下不少淸風似此君

指揮定亂尋常事敢向文成步後塵剩喜素心相對處焚香掃地作閒人

別張長人十九年矣逺道新篇見贈依韻奉答

蝶夢蘧蘧感嵗年每逢秋雁望書傳梅川丰格誰堪擬魯壁靈光世共憐品墨雪堂疎雨夜捫碑赤晚風前詩來又得題襟樂依舊低頭願執鞭

秋日雜興疊北蘭寺韻寄示侄起四首

帶露收園橘臨風徙盎蘭庭空餘豆架籟逺殺江湍退食初心在聞鐘噩夢安何當乘暇日取次問煙巒鈴閣幽閒地依然號漫堂節旄肩不易饘粥味何長帖訝漏痕古圖披松鬛蒼尋常分俸得宦況未蕭涼【偶得吳說手簡王蒙畫】

鞭弭憐廝養風騷拜士林撫時思害馬行藥偶攜琴懷古江濱閣餐英嵗暮心浦鷗閒似我元不問升沈昨日東湖曲行歌孺子亭汀煙涵月白梁芰入秋靑輦路疎書遞霜波照鬢星題詩寄小阮賓鴈幾回聽

漫堂詠物

小靈璧研山

磬石黝以奇崒嵂傍硯匣髹幾發翠嵐盈咫羅巫峽方之小九華幽賞未云乏

宣銅鹿書鎭

小物鑪之餘厥質十二鏈攸伏貌來殊寶色朱櫻絢風牀罷攤書應同辟邪薦

大食索耳茶杯

愛玆海國陶彷佛卵色天索耳朴愈妙官哥寧比肩奧香泛永夜詩思來悠然【武夷有奧香茶】

小華道人一池春綠墨

隃麋媚分宜萬杵光奕奕春綠象曲池品欲加尺璧冰壺秋月胸磨啜亦何惜

何雪漁凍章【鐫無非佛事字】

雪漁運鐵筆邈焉追嬴政片石栗以溫摩挱得繕性玉局昔有言玩之足去病【東坡與元章云臥閱四印奇古失病所在】

倭漆桃香盒

鵶翎騰鑑光匳具肖有蕡金泥映螺彩遙從海嶠分龍涎宜爾貯果園奚足云

賦得江月滿江城

防灩雲間月淒其江上城淸輝連極浦灝气逼虛楹竹露時滴林鳥棲復驚衝襟黙相對申旦浩歌生

題陸包山梅鳩次原韻

好鳥坐春枝刷羽未成哢暗香襲襲來正結羅浮夢

題王勤中畫用兒至韻

堂上三尺練鞾紋漾晴波垂楊生新稊因風掃圓荷何來兩黃鳥相喚如和歌彷佛放鴨亭欲佩笭箵過

【附】原詩

至

老桞發金綫絲絲掃晴波白小驚復定唼水藏圓荷樹頭兩黃鳥相視調淸歌隋家堤邊景納涼記曾過題錢舜舉三蔬圖三首

幾年燕京擁地鑪黃芽之羮薦中廚朅來南州食單減大巢無味薯蕷麤披圖新翠嫩可摘爲葅擬備三冬需中夜酒罷相如渴先生端只期冰壺

右白菜

古煙一抹春雨注嶰谷蟄龍想騰翥靑苔迸地生竛竮千尺瑯玕錦繃防金鵶觜斸平臺東風味殊佳懷舊圃好趁江國爛朱櫻上座聊參玉版去

右筍

詩人昔賦采葑菲土酥𨿽賤味則良囓根萬事皆可就英雄種菜知何妨霅溪遺老寫生手紙上如拳淨堪剖深衷抑鬱待爾舒一飽怡然更奚取

右蘿卜

梅仙祠二首

梅尉棲眞處山坳半畞塘閒雲開鶴圃修竹防丹房籙祕三天字花傳七里香【花名】到來心一洗琴韻滿廽廊垂釣磯難問橫橋水自流樓臺懸綘節林壑駐華輈地近洪厓子居宜帛道猷髙風聞賣藥吟望思悠悠

除夕次劉山蔚韻

朅來俗韻喜全拋鶴伴人閒似在郊吐纈分明花映燭浮蛆防灩酒盈匏春回霜鬢慚持節夢繞雲峯擬結巢逺札殷勤傳泃水始知冰雪有深交【時接三河令彭無山書】

元曰疊前韻

鄕心昨夜醉能拋曉色雲山媚近郊幾載承明違伏謁九天仙樂憶懸匏印生綠字閒鈴閣架引紅薔綴鳥巢怪道輕裘還欲脫西江風物接南交

宣銅琴鑪三十韻

焚香購雅制厥品貴而狹郜鼎貎太莊博山韻殊乏宣廟冶最良文房用維甲質當百鏈精式與七弦合形縮難動操工巧煩撥蠟欵識逼鐘王雕鐫勞目睫【葉】陋嗤朝冠聳色允栗殻雜誚擁祥雲麤奚貝多葉壓逺矚體匪佻近撫瓜欲掐中翠含瓜皮外斑防僧衲柔物帝京紀贗器吳門法磨洗此僅免匳盂容狎摩挱鑑避光細膩肉偏洽潤媲端溪珍秀奪美人頰【葉】亡蓋爇愈便疑杯酒將呷特薦選倭盤防觸愼火防滃水沈若嵐貯榾柮如匣寶惜元禁籞拂拭經繡袷𨿽下彼天球詎儕乎睡鴨傍鐙气熊熊並硯位恰恰刻論尙愧乳別種自登閤穎師緬抱攜荀令藏周匝削足朴有稜側耳鑿以插微薰愛氤氳急響失鏜鞳炷幸謝閨闈供還逺禪榻偶冷怕深宵常溫宜殘臘聊取膝上橫莫更櫝中納賺或蘭亭同價終連城答吟興弄處增鼻觀悟來嗒句擬石鼎聯盟共彌明歃

【附】前題用韻

至

宣廟貴薰翫錘鏈戒纖雜出冶擅奇珍制器邁古法入目璧逢卞驚心兕離柙桐君號許分朝冠耳嗤插足撐貎頗莊口方手僅匝百金價詎昻七弦蓋惜乏夙癖愛收藏索看厭紛沓柴汝脃羞媲鼐鼒蠢媿狎色冷埋土璞質膩醉姬頰【葉】薄紅卵膚天硬黃僧子衲幽焰常蘊腹堅彩時徹睫【葉】離陸靡定觀珊瑚攪梔蠟撥灰爇龍涎調絲遜山峽巾頻就以烘經莫借此壓聲久騰

帝京寶喜歸余匣制未滿一斤中可容三合有字欵屬鐫無酒唇欲呷倘遇蔡中郎焦否指應掐淸誇傍文史俗幸免閨閤鬭雞缸名齊沈泥硯品洽髹盤奉宜倭錦囊裹用裌鼔鑄匪爲遙鑑別此云甲淫雨勤自拭活火促僮夾避塵須施籠位幾恆防磕左輔漢玉匙右配果園合諦眎訝爛光欣賞餞殘臘撫之不成音鏗爾空希答張燈刻畫吟拈韻次第押風簾靜垂垂煙篆裊恰恰小物薦明禋升香足大祫

西陂類稿卷九

欽定四庫全書

西陂類稿卷十

吏部尙書宋犖撰

漫堂艸

雪中登滕王閣次多玉巖孝廉韻

章江西望山爲界風急奔濤響砰湃雪中登閣信一奇水闊云深迷九派昔年僅過石亭寺未訪滕王恆介介朅來持節繼閻公天畔褰衣意良快瑯琊吟魂儼可招俗韻憑欄掃芥歌舞已防野鶩畱畫棟朱簾幾成敗徙倚看雪雪愈狂那許羇人堅酒戒臨風怊悵覓遺篇斷碣消沈失倒薤薄暮蒲颿駛如馬南浦蒼茫去疑隘逢逢鼉鼓何處鳴震起魚龍驚百怪新詩題壁得未曾讀罷眞成爪爬疥繄余微尙契雲山擬駕籃輿謝機械匡廬面目霽後看次第閒吟償夙債

【附】原倡

多時珍

舟人報入洪州界雉堞臨江俯澎湃崔巍傑閣冠雲霄坐鎭章流朝百派滕王昔日駐旌旄閻督當時盛賓介座中年少有王郎一賦才成眾稱快憐才自見古人眞意气文章鍼引芥古今勝迹幾荒丘此閣千年疊成敗捲飛雲雨朝暮愁出沒風濤舟楫戒遙峯隱隱淡於煙逺樹蒙蒙紛若薤登臨不獨憑弔多放眼已覺塵寰隘落霞孤鶩景依然筆有化工吁可怪莫將駢語薄前人我欲題詩羞壁疥此際眞成曠逺觀半生悔被詩書械靑鞵布襪興有餘此行尙了匡廬債

疊前韻呈中丞公

時珍

放舟已下章江界雪虐風饕舞澎湃長須追我捧一圅開卷波濤洶百派龍文萬斛獨能扛斫陣神兵馳不介自然元气力排奡寧止齒牙誦淸快子安昔日賦稱工較此須彌納一芥古今世事亦何常文筆才名有成敗詞章一道根性靈布鼓雷門從此戒況公徳業炳霄壤淸若冰霜嚴防薤行看爕理坐明堂節鉞江湖誠覺隘何期瓦缶觸黃鐘滿幅蛟螭森百怪珍也生平好文史如遇枯楊便馬疥盤空硬語啟蓬心一脫騷壇詩律械願公吟嘯有餘情未敢築臺思避債

雪同山蔚賦【效歐陽體不以鹽玉月梨梅練絮銀鶴鵝鷗鷺蝶飛舞之類爲比仍不使皓潔白素等字卽次原韻】

曉起忽訝樹添萼怪道中宵錦衾薄從來南雪不到地如掌漫空卻大作支派章江歸混茫面目廬山失寥廓防門畫角吹劇澀竹屋紙窻光乍爍空階跂足對灑灑破帽蒙頭殊落落捎欄蕭摵爬沙蟹埋蹤寂寞藏丘貉幽人閉戶或晏眠稚子忍凍時競攫輪囷壓折嗟古松啁啾道饑憐寒雀故人平臺舊賦客逺路看山踏芒屩冰衙那阻鼔枻興地鑪聊共傾杯樂坡老櫜鞬與周旋醉翁號令嚴洗瀹擊鉢快意傾泉源聳肩旁搜窮冥漠三徑滅沒手欲龜一舞縱橫蔗當槊來麰𨿽慶吟太苦門外吏人聞而噱

【附】前題

劉榛

入春三日雲气揚一夜滕六過章江幕府淸寒冰堪結霏霏況復三尺彊家住梁園舊與狎風流文雅【臺名】還未荒搖筆一弄郢人曲敢叱司馬驚鄒陽於今志气甘消歇徒擁破被髙眠僵公念故人下折簡聿來南浦同寒光淩曉山郊莽四顧繽紛直似平臺鄕不逺廬陵存遺令白戰旗鼔期相當寸鐵尺箠毋容假一往眞勇空拳張睂山遵之如蕭律我亦三申懸罰觴莫盡掃烹蠏眼銚且須畱充驢背囊我聞此地二十載陰蝕寒剝羣生傷但知三時剜肉赤誰聽一聲歌竹黃公吹葭灰溫百物又感麥瑞來千倉喜極頻將穿履踏團取還作解酲嘗嘗似嵰山甜且香願賦旣飽十三邦

再次歐公韻

劉榛

五出試驗春來萼鴛瓦初承紙樣薄疎疎枯葉零亂鳴灑灑空城次第作漸凝逕竹彊撐持不辧雲山莽寥廓深壑偏容風去塡淸江更比日能爍身若栩栩在廣寒世已漫漫連碧落何處覓得三窟防果然混作一丘貉佳人自防茶鐺掃小兒戲爲粉餈攫累積有時折凍松翔回無地啄饑雀謝莊原不在鮮衣東郭何妨少完屩惟我來分銷金暖與公堪鬭拈髭樂天地精華足探搜兒女塗抹盡滌瀹老興雪時愈騫騰本色風光歸澹漠堅陣要防攻偏師對壘不容持短槊孫武徒將粉黛驅不堪白戰將軍發一噱

【附】前題

至

江鄕澤水當堅腹北風吹徹元陰酷濺濺才驚落瓦溝灑灑還看敲庭竹饑鳥攫食帀樹鳴凍雀引伴緣牕宿街頭酒價知應昂江邊魚网想當束來牟根深快借培狐迹顯愁難伏幽人閉戶抱醉眠舟子推篷祝晴旭喚醒平臺老鄒枚判出匡廬眞面目蘆汀畫手不復傳【惠崇有蘆汀密雪捲】睂山戰筆誰能續【東坡有效歐陽體作白戰詩】且喜眼界頓空明獨立髙樓恣遐矚

春日遊翠巖寺四首【寺後傳有洪厓子丹井】

渉江遵野岸策馬望層巒物候芳春好招尋法界寛衣桃色嫩心洗磵聲寒多謝田家子殷勤夾道看地自蕭梁辟千年幾廢興斷幢隨洞失傑閣入云登樹簇喧黃鳥檐虛掛紫藤晨昏孤磬裏羨殺白頭僧別院黃茅屋淒淸洗盋泉淙緣刳木走響並素琴傳玉版參初地繩牀借晏眠疎籬蕉影下步屧惜苔錢越嶺更披榛厓荒古甃堙危橋容坐嘯纎月快迎人燒藥懷髙躅支笻了勝因退尋還有句瑞不負嘉辰春夜雨後同袁士旦劉山蔚小飲士旦談黃山之勝出紀遊詩共讀之卽席有作用範石湖登姑蘇臺避暑韻

紅薔防幽砌快值餘春閏渉江羣屐臨閉閣壺觴進聽殘丰澑激坐翦孤檠燼曰余擁節旄百事惟任運曠懷托莊騷虛聲薄廚俊客談天都奇恍已淩千仞心折五字篇直斫康樂陣味憐啗蔗佳興同舞鶴振宿霧林際收纎月籬根印屢看頭觸屏那顧山童慍星芒晄酒鱗卬首河漢近墨探豹囊祕硯拭鵒眼暈聊罄良夜歡待發逺遊軔髙風挹彩鸞遺軒訪寫韻

【附】和前韻

啟旭

今春勝事賖三已欣逢閏霜臺鼓角閒蓮幕賓僚進髙館玉琴橫芳筵銀防燼名理有劇談魁柄看斜運巍巍川嶽崇濯濯風儀俊詞源沛砰磅如瀑下飛仞短力易啙窳沈吟怖堅陣漸酣胸臆豁作使雙睂振憑將金石心出與明哲印荷錫淸晏嘉足破窮居慍俯仰神自超憑陵天欲近沾沾露气濃漠漠花光暈軫玆幸捨遷稍息徵途軔千秋柏府中著此髙閒韻送劉山蔚歸裏四首

子捨君頻夢歸期敢重違山將五老別潮挾片颿飛野岸搴芳艸長河訪舊磯天涯明月在相對共依依昨嵗滄江上煩君艸捷書幽探偕亂後白戰愜公餘【山蔚曾仿歐公作白戰體詩】金石畱音徧河梁結恨初南州今日榻猶接故人裾

染翰從花外銜杯每夜分空亭看鶴乳曲牖挹蘭薰俯仰成陳迹湖山隔暮云袛余雙孔雀聯句未同君掉頭君竟去閉閣我仍畱老愧施行馬心搖逐泛舟樂箴情不淺【山蔚以樂箴見贈】初服願終酬怊悵西園防明朝欠老劉

題柳愚谷畫寄北蘭澹公

愚谷秋容寫北蘭茅亭疎樹訝髙寒衙齋不合長畱此送與山僧壁上看

題愚谷畫四首

舊時名畫說丹臺丘壑何妨又別開地下王蒙應一笑後生咄咄逼人來【次韻叔明有丹臺春曉圖】

煙艇戛溪來竹閣緣云上佳句憶蘇州天秋百泉響藤纏老樹欹云斂孤峯峙羨殺結茅僧泉聲鎭盈耳黃王遺法此偏優不與金陵八子儔彷佛輞川詩意在鶴巢松樹蓽門幽

臘月十七夜衙齋小集同柳愚谷用陳子文丰臺看花韻二首

捎檐梅萼雪爭新鎖印俄驚又一巡終歲艱虞持節地幾時端的罷官人隔江云岫遙相媚攬鏡霜髭漸欲勻何物好醫詩思澀麻姑名酒貰來頻【時買得麻姑酒】

薺菜登盤逼早春靑熒燈火酒千巡分題每愛詩中畫入座偏宜世外人南浦疎鐘催短景西陂孤櫂待閒身淸輝恰送江天月頓洗胸中十斛塵

盆梅

素盎疎枝嶺外傳幽香歲晚挹來偏貯從官閣風簾下韻奪山橋野店前映雪淸寒渾欲笑張燈的皪倍增妍故園回首無消息每到花時幾悵然

偶得黃魯直遊靑原山寺詩石刻後有施愚山跋同愚谷次韻

雪霽天宇肅南榮絕纎埃俯摘菜甲嫩仰睇斗柄回適得涪翁碑逺自靑原隈衝襟有深契懸玩耳目開太史玉局亞曠代稱瓌材遷謫被黨禍所遇良足哀結伴遊寶坊振筆題荒崖髙風畱至今攀附無梯階遺碑嵌堊壁千年覆華榱好事宛陵叟慇懃滌塵埋磨墨榻萬本泛覽徧九垓鳴呼此詞翰下士恆嫌猜繄余晚篤嗜披尋到根荄寒夜集勝友法鑑傾深杯官樣脫已盡狂叫忘形骸緬當揮灑時气將磵壑摧宜與顏平原名山相追陪【寺有魯公碑】我輩今且樂鼓角消喧豗發揚西江派眼底驅淫哇須知元和腳翻與鐘張偕捲持入宦橐西陂歸去來對作駱駝坐吟同轆轤催漏殘缺月上庭鶴雙徘徊

錢塘顧啟姬鄂子幼輿室人也曩於京師有花憐昨夜雨茶憶故山泉之句一時艷稱之玆幼輿逺道見訪口占以贈

花憐昨夜雨茶憶故山泉似此驚人句難爲贈婦篇畫睂君暫輟下榻我相延賦就滕王閣靈風促轉船賦贈憩云庵心壁上人用虞道園題旦景初僉司畫韻

東湖之東蘇浦南荒岡古栁垂毿毿把茅蓋頭來衲子晨夕甕牖得勝探西山對面作屏幛江城不隔浮空嵐澹臺墓近梵度壠百花洲迥鐘搖潭昨者雪片如掌落曾一過訪駐兩驂化鹿拂子畱幾席【木陳大師別號化鹿山長上人其法嗣也】石溪畫本藏幐緘【石溪金陵髙僧善畫】幸未凍死聳肩坐詩懷禪理相交參繞籬且種幾行菜庇車那羨千章楠我官烜赫居以冷邂逅法侶知無慚生平眠食願學道況復衰病百不堪好聽粥鼓伴彌勒何須海岸方投簪嵗暮放歌用元遺山遊黃華山韻示諸友

小兒燈下笑挽須阿爺眞个成衰翁曉對厭原起嘆息芒鞵那躡靑芙蓉此間發願信天耳虛無因應余何功朅來

詔蠲租之半冰雪已過開春容簿領朱墨紛且卻逼除庭戶披和風年年鎖印一酬倡還以酒澆磊隗胸愚谷【金陵桞子】𨿽老熊豹姿眾賔意气淩長虹錢塘少君【謂顧啟姬】傳賦艸疇昔驚倒新城公【謂王阮亭宮詹】嗚呼終嵗困轅下髙談今並焦遂雄食單頗訝備方物龍豬【龍南產】遼菌放箸空自顧一飽亦良易西陂魚麥況未窮搔頭忽憶篋中句次第杏子櫻桃紅【元次山選同時人詩爲篋中集髙念東先生有作云故園小圃又東風杏子櫻桃次第紅明日春明門外路淸明消遣馬蹄中】

早春燕射六首

首春挍射灌嬰城肅肅官僚待倚旌不比當年宴滕閣僅將詞賦博虛聲

堂下桓桓將士雄左支右屈技何工須知氛祲全消曰都在雍容旅進中

破的將軍矢不虛連槌畫鼓一軒渠行觴就席無矜色似熟顏公論座書【謂趙總戎】

彘肩生啗酒淋漓彷佛趨庭薊北時旂常功業慚家學只肖先公兩鬢絲

又見東風入豫章衰遲無補起徬徨甘泉倘更從遊獵難挽雕弓射兩狼

斜景天開落酒卮檐花逕柳防芳姿吟鞭擬向郊坰指試手先成燕射詩

秋日夢葉荃伯以菊花卷索題醒而作歌奉寄

涼秋一別十載余每逢秋日嗟離居今年聞鴈向江國夢君不與平生殊手持畫卷索題句迫促但願急就書鵝溪乍展艷秋色黃華翠葉何蕭疎振筆一笑殘夢破窺人片月當牕虛句不能記意則省餐英嵗晏幽懷攄聞君目盲類張籍行階恆用楖栗扶顧我朝衫苦未脫眼有黒花霜生防幾時親戚共情話閒閒十畝眞歸歟君盲雄談尙驚座我老吟興吞江湖東籬鬥酒足娛樂還堪寫作二老圖天涯此際漫矯首宮亭雲樹愁糢糊題詩寄君待回鴈寸心飄比風中旟

秋日重過北蘭寺六首

簿書煙海坐相仍秋日羇愁一倍增何處空林堪脫帽只應還訪北蘭僧

竹逕茅堂蘚色滋芭蕉葉大防方池到來空緑生衣袂恰好詩翁著句時

荒阜孤亭緩步躋棟花坪好故人題香篝茗椀才料【平聲】理苦被蟬聲趲日西【楝花坪爲邵子湘題】

煙江疊嶂曾防畫列岫亭邊畫意賖奇絕廬山飛鳥外一防晴碧落檐牙【宋王晉卿有煙江疊嶂圖】

澹雪泉開碧篠籠酌來眞與錫山同太平寺裏誇牛乳傖父應知是杜公【泉舊名俗甚亦子湘仿參寥泉例以澹雪名之】

偃仰禪關愜素心黃昏待月向風林騶人莫漫催歸騎且聽莎雞自在吟

鎖闈卽事二首

豫章鎖院傍東湖試日秋髙气象殊蕉葉風防江籟靜薲花雨過月明孤縱橫文陣來天馬逺近華燈散夜烏獻賦幾回思輦下少年餘興未全無

羣賢將事盡從容簾靜堂虛气愈恭使者定推冰作鑑老夫先識劍爲龍煙雲匡嶽開生面文字廬陵有正宗畫角無聲公防罷庾樓淸嘯答霜鐘

題唐解元墨杏花二首

度雨籠煙帶淺嚬芳園曉日貌來眞始知落墨徐熙格別具嫣然一段春

見緇塵攺艷妝胭脂何必防窺墻依稀谷雨長洲苑疋袖風流鬭女郎【唐題句雲谷雨長洲苑旗亭賣酒家女郎全疋袖杏子一林花】嘯雪集

歲暮對雪用王元之除夜寄羅評事韻二首

何處厭原山江城一皓然殘蕉當徑矗孤鶴背風眠蕭摵公餘地崢嶸歲暮天欲將新熟酒分給釣魚船幾曰卽朝正寒威凜劍稜云深南浦驛煙斷北蘭僧社鼔喧江舫官梅簇畫燈長歌容鍵戶雙防結輕冰

破硯

誰令端明體不全應從洗墨墮池邊良工巧致雙符合尢物寧慚片月圓文字發皇還借爾溪巖靈秀固依然花鈿貼處饒丰韻俯足昂唇詎可憐

竹屏

竹屏朴以華鞈匝畫堂遮玉版淚防結金絲蟬翅加靑蒼仍篠簜縹緲帶煙霞何必神臺上琉璃始足誇

同兒至聯句後戲成一絕

解道能文是虎兒天涯歲暮共深卮三年宦況惟今樂雪夜聯吟孔雀詩

【附】步前韻

至

投老心情喜譽兒聯吟又把歲寒卮極知學語多生澀不類斜川集裏詩

題沈石田所作米不米黃不黃小畫

米不米黃不黃淋漓水墨餘淸蒼觀此石田題畫句便知其畫神妙不可當昔爲王子石谷所寶惜後爲歸叟希之所祕藏今也等閒落吾手不啻稚子得珍果連噉不輟出入懷袖神飛揚朅來掛之髙齋之素壁橫峯側嶺斷雲疎樹一一生動發奇光漁舟儼瓢小萬頃淩渺茫舉似宋代晉卿煙江疊嶂捲各自光焰萬丈不減李白杜甫之文章精神所注足不朽卽此偶然片紙豈比尋常粉墨雲煙過眼旋消亡嗚呼畫之妙也如此安得驚人句題向畫之旁坐臥其下者三日推敲不定空徬徨今日雪中太醉忽然振筆直寫所欲吐滔滔如決江河之隄防世間萬事非彊致投筆一笑且齅瓶內凍梅香

檐冰

雪晴檐霤忽無聲寒逼琉璃寸寸生列處疑簪將取戴看來似筍漸抽萌消須門戶和風入墮恐兒童爆竹驚笑我頭銜今轉大依然不愧一條淸

鱸魚

食指連朝動幾回銀鱗分自泖湖隈逺同黃雀馳孤櫂急倒淸樽醉四顋風物蒓羮堪顧惜煙波篛笠重徘徊一官不直由來是抹煞張翰亦辯哉【放翁有千載虛名笑張翰一官元不直蒓鱸句】

得梁曰緝侍禦報書卻寄

鄢陵先生梁曰緝風格崧髙並嵬岌年未五十解組歸勇退誰能似此急庵結老學不窺園剝啄何人許攔入昔余需次金明門冷炙殘杯每霑及君方嶽嶽冠惠文邸捨一樽將我揖晨夕廚俊快追陪堯峯之叟手頻執【謂汪鈍翁】貴遊車馬不暫停我輩閉關類虫蟄有時雄談到五更僮觸屏風蛬語澀別來忽忽三十年舊雨相思只於邑前一寄書恐莫達千里報章如取給中閒引諭詎敢承人物王【東臯】湯【潛庵】邈階級計日笑謝碧油幢同向煙波著蓑笠講解孝經君語謙【來書引放翁欲爲鄕鄰講孝經句】鉆研知徧經史集曰余𨿽老願執鞭遙望陶城幾竚立

嵗暮喜周屺公過訪卽畱小飲次日同至北蘭寺看雪次見贈原韻二首

天寒山稜削嵗晏江流淸蕭辰坐滕閣懷抱何崢嶸故人千里來颿與孤鶩爭相見嗟我老君顏仍玉英讀君贈我句如露霑金莖拂拭漫堂榻傾杯話平生梅花爛然開無限冰雪情

朔風吹倒人江徼忽凜冽相攜防馬去飽看北蘭雪竹屋壓欲摧池冰迥澂澈嘯歌雜詼嘲頓慰七載別髙文晚愈妙堪追韓杜傑品泉滌俗韻論研得怡悅禪語叩參寥君優我維劣

林檎

嘉果名元著芳鮮出上林蘋婆同似玉霜橘愧將金擘自憐珍味收應奪眾禽濟南開館處遺帖大王欽【邢子願有來禽館】

早春新霽有感用梅宛陵和景彛閏臘省宿韻

循墻幾載抱淩兢隨手年光又解冰綠竹風聲傳細細碧天云葉捲層層閒從簾外移花盎鬧說街頭賣紙燈禪榻鬢絲何限意誰云不是入山僧

雪夜飲酒二首

我官一何熱我心一何冷【同邑沈文端相國家書中語】卓哉前輩言其味佳且永自我來江國頗厭煩囂境衙齋類僧居冷味快獨領三載冰雪窟今嵗雪更猛入春徧霑灑西山玉作屏梅花凍不開何處覓紅杏寂寥燒燈前文案恰稍省繙書駱駝坐鑪篆兼燈影相伴鶴與鷼羽毛殊修整詼嘲誦歐詩風騷羨馳騁

我素不飲酒飲只一蕉葉嚴冬因臂痛遂與樽罍接一杯霑枯腸芒角不可攝兩杯磊隗消起舞亦何捷三杯變朱顏春色入雙頰譬彼枵腹子文史聊渉獵不輟日勉旃聲名頓超躐深夜更傾倒霜笛小童擫大雪漫天來屋隙飄蝴蝶吟情邈空山不復知沿牒呼兒寫硬句凍硯急磨歙

喜得彭無山黃門報書

彭侯磊落襟懷孤歐陽四門堪爲徒孝廉鄕舉自蚤嵗英名直與烏石俱昔當閩亂托疾臥三年身上無完膚時平筮仕得泃水局蹐何異轅下駒勸農講學比家事按治豪右矜無辜時余持節向通潞薦揚曾上大府書彊項之號舉以贈開心寫意欣相於我官於南灑淚別轉燭不覺五載余西江建牙愧濫寄臨事迂拙手口瘏十三郡人少休息旦晚自劾歸田廬聞君畿東久閱歷姜桂爲性終如初議鐫議罷考功法賜金仍復停鑾輿盤錯屢試望愈峻大臣推轂

帝曰兪黃門給事荷

寵命聲價不啻璠與璵臨風短札聊寄訊雜以規諷伸區區不圖作答二千字委曲盡將肝膈舒嘉猷誓矢告我

後焚艸敢將虛名沽紙尾數語頗細添丁笑作三河呼似此交情足千古方之金石良非殊回環莊誦口流沫中夜起舞傾杯壺再拜擬作王褒誦扢揚鳳鳥鳴髙梧

寄黃棃洲徵君

文獻南雷尙未湮望從郤聘愈嶙峋忠端气節傳先世頗及交遊號黨人大業名山驚乍拜暮年撰杖擬相親中原前輩風流在已自垂髫向往頻

防子

異果分來自嶺南椶皮剝盡殻中含白膚盈寸驚初剖淸液霑唇得半酣葉少林髙傳載籍品奇味別帶煙嵐非同蒟子徒爲醬畱作詩瓢掛艸庵

燈夕用韓持國韻

雪晴丰霤驚閒牕詩懷似海筆似杠聯句兀奡效韓孟角勝不待金鼔摐向夕治具酬令節艸艸何必烹羊腔畫屏匼匝妙翦刻空堂照耀開明釭琉璃掛定灩秋水當檐只恐風擊撞自我此忽三載守拙頗宜民俗厖有時策馬出北郭褰衣列岫【亭名】臨長江今也淸興復不淺嘯歌那許南樓降喧闐街鼔雜爆竹旗門深閉森矛鏦起踏明月偕賓從蹁蹮鶴舞當階雙轟飲無算到酒腳呼童仍進大食缸

西陂類稿卷十

欽定四庫全書

西陂類稿卷十一

吏部尙書宋犖撰

漫堂艸

春日雨中用至韻

溟蒙江上雨正是插秧時種樹催辛秀聯吟擬退之濤應翻古井柳欲暗叢祠惆悵遨頭阻空餘弄酒卮

雨

去冬十日雪今春十日雨端居丰暇豫衝襟快容與霑灑徧江界淒淸逼廨宇懸麻急陣催驚湍空階聚雲濃儼潑墨雷殷過撾鼓秧鍼戰逺塍浪花翻別浦巖崖遲芳眺花藥探深塢翠憐椶扇欹紅訝櫻唇嫵照水聳海鶴望晴叫鸚鵡巡檐腰髀便閉閣樽罍舉畫展江南春思入古竹圃燒筍願莫酬束帶情何苦且好讀漢書因之教兒炬

偶讀江湖長翁詩有西江米防絲作窩之句適午飯有此欣然爲長句用原韻

天陰對畫向霜壁嗒然移情忘午食西江米防絲作窩妙句偶檢長翁冊朅來廚娘適進此風味殊佳驚創得我家西陂十頃麥芃芃每愛沒牛膝餅盤麨碟飽農夫至老不見長腰粒況此粉之復縷之蠒緒遜工玉遜徳芼以姜橙防醯醬放箸縈回定千尺飯罷江樓望江甸如毯新秧風防防

雨中示朱朴士時朴士將遊齊州

旗靜門閒防自交雨中饑鶴上堂坳花枝檻列春秋桂【山礬一名春桂】菜把園供大小巢雙屐輕拋苔欲涴三杯軟飽句從敲暢遊擬共修之去免使山靈逺獻嘲

采芑作用陳簡齋村西買山藥韻

曉起向射防偶試登山腳鶴邊送遙靑紛披足花藥芑從故鄕移生意恐小卻孰知春風吹新苗映叢薄采采念雅詩淸露衣上落我今困塵鞅如鳥雙翅防野飯偕村農幾時踐夙約芳嵗委江濤搔頭聽姑惡

起侄出守威寧將取道豫章詩以遲之三首

蠻煙瘴雨自遐陬年少何妨萬里遊此去當官須鄭重道傍負弩是諸侯

過家上冢淸明後取道西江慰老懷風雨連旬縱畱滯也應擁傳度臨淮

矯首江天耿寸心月明還惱蔽層陰鰣魚將到紅薔發遲爾衙齋次第吟

詠庭前花木五首

誰傍疏籬種小桃亂藤惡竹苦相交年來手爲芟除卻墻角椶櫚得並髙

架上紅薔錦段張惱人顏色殢人香簿書叢裏抽身去獨憑欄幹到夕陽

叢桂連蜷色可餐淩晨淸露更漙漙白頭翁亦知憐此故把新巢葉底安

西江昨嵗兼旬雪末利芳蘭晚吐芽一事最爲殺風景佛桑兩樹不開花

山櫻矯作盆中景輪囷離奇亦可觀不道如珠才數子朝來已被鳥銜殘

別院二首

別院如山靜旗門鼓不撾往來行樂地開徧蜀葵花搗醬收梅子移欄避筍芽也知公事少淸課近來加朱悔人雨中見過畱飲衙齋同吳志上兒至分賦用湯西崖簡張蘧韻

潞沙一別五年彊猶未抽身返芰梁何意宦途容建節無多家法只循墻故人偶過同聽雨好句分題各據牀瑞酒依俙浭酒洌醉餘消受竹風涼【端酒出金陵味類丰潤浭酒

附】次前韻

載震

風流不減昔年彊五載相思月照梁久許心香師宋艷誰搖健筆短曹墻操卮憶往東西路跋燭論文上下牀最是防門淸似水幽花滿院雨蒼涼

次前韻

吳允嘉

夜分索句興偏彊爭似新泥落燕梁戶外雨聲多在竹燈前花影自窺墻官宜老鶴同三徑客許淸琴共一牀嬴得宋家冰雪詠頓教五月座生涼

孔雀雛

炎方珍鳥得佳雛飲啄風前本自孤棲桀何妨從奮迹吮毫肯爲寫新圖【趙松雪有錦石雙雛圖】微聞格磔呼都防已訝斑斕類鷓鴣待到屏開倍馴擾靑蓮閒客頓教輸【白鷴號間客太白有詩亦稱爲雞所伏】

辛未夏五月過北蘭寺時煙江疊嶂堂初成漫賦五首

茅堂一到一番幽碧筍如簪傍檻抽得得山僧扶杖出楮袍蒻笠總風流

楝花坪子最荒涼逕轉籬開石幾張好處花時還記取繽紛紫雪防衣裳

小閣秋屏竹樹團蕭森五月欲生寒推牕又攺山川面不與空亭一例看

煙江疊嶂堂中坐流覽煙江疊嶂圖莫把淸光浪摹寫且須長句誦髥蘇

斷雨殘雲止復行蒲颿十幅往來輕斜陽忽放山根出江外重湖一綫明

【附】次前韻

載震

堂通野阜轉淸幽壓戶藤梢帶葉抽最好江洲浮逺緑孤懸塔影漾中流

領取空庭五月涼煙生粉壁畫髙張【羅牧畫壁】何來萬个靑鸞尾翠滴層欄欲染裳

歷落村坳碧幾團隔江遙睇動深寒云嵐橫側紛成態載酒頻來不厭看

晴檐對景閒披捲松雪翁書文沈圖不是漫堂雅好事阿誰舉似到王蘇【宋王晉卿煙江疊嶂圖東坡題詩眞迹今不可得公有趙承防書蘇詩沈啟南文衡山補圖捲是日攜至同觀】

短柵逶蛇曳履行晚颸搖颺葛衣輕老僧送客煙江外一鳥啼殘落照明

【附】前題次韻

至

北蘭曲逕入淸幽蕉葉藤梢次第抽行至空亭一翹首稻花雨足漲江流

波光防灩栁陰涼白版爲牀小閣張長日聽鸝同老衲浮嵐暖翠撲衣裳

棟影蕭疎竹影團山泉一酌訝淸寒毗陵題後人爭品未許參寥兩樣看【澹雪泉爲卲子湘題】

眼底江山眞是畫堂中水石有新圖【羅飯牛畫壁】分題爭羨髥翁句風調居然似大蘇【謂悔人】

蹋徧平沙未肯行心隨鷗鷺泛波輕蕭閒更愛江天寺一尺斜陽塔頂明

題祝京兆髮書二首

迸出驪珠濡墨時縱橫眞欲逼遊絲香鬟防鬌盤鴉色翦付枝山也不辭

小蘸烏雲向研池中書君老未應奇仁宗飛白看云字【爲余家舊藏】三昧均將造化師

雨中用至韻

近得西陂信荒寒比舊加空亭浮積水茅屋映疎麻鄕國愁何劇江城晚不嘩射堂閒對酒冒雨摘新瓜

次韻答朱悔人四首

鬢上繁霜逐嵗增風雲眞自愧依乘姚江姓字瞻巖谷【時得陽明廬山紀功碑】滕閣登臨感廢興小艸也知人共薄髙文何綺老無能天涯喜接掀髥客梅雨庭蕉緑幾層堆案文書撥不開敢言胸次絕纎埃事當鑿枘新愁結詩別源流舊雨來江上鰣魚才出网幕間乳燕乍翻雷臨觴古迹無勞問已妥先賢辟艸萊【新建理學忠節二祠】

河曲勾畱憶潞沙鈴齋防合興還賖經旬眠食都添味何處林巒不是家古寺扶笻行竹色方塘展席對薲花匡廬傲我曾遊眺指防空亭帽影斜

防燭分題共防勲深衷湖海托鷗羣家人雜遝求書扇裨將追隨解好文小別西江浮蔑舫言歸東浦臥溪云只應嵗晚寒梅發明月幽牕好遲君

漫興六首

稀疎梅子墮階黃雨過椶櫚葉有光末利蘭花相鬭發髙齋長日罷焚香

吳下楊梅未結緣嶺南茘子倩誰傳眼前一事差彊意頓頓鰣魚六十天

盆內荷花靜且妍愛他新葉更田田幽牕夢醒聞疎雨只欠西陂打鴨船

曲逕斜陽艷艸花幾枝紅蓼奪明霞蜂房偶過堪成笑我放衙時爾報衙

連日北蘭閒看竹全拋俗韻得相羊依俙東圃笆籬下二十年前一段香

庭敞檐虛對逺天桃笙烏幾晚風前小兒下學來相揖左氏喃喃誦一篇

送羅飯牛入廬山歌

子以牧爲名我以牧爲字二牧生平偶不同各於詩畫有深寄我詩苦吟四十年得小三昧嗟華顚子亦行年平七十一生供養惟雲煙昨於北蘭寺中煙江疊嶂堂見子所作煙江疊嶂畫堊壁才數尺意興何瀟灑一掩一重出肺腑彴略茅亭總光怪猶雲此水石規摹董巨而爲之更有粉本迥出董巨外匡廬五老崢嶸霄漢皆吾師子攜畫筆往我寫詩篇送如澠之酒壯子行何惜傾倒畢卓甕酒酣一櫂浮章江恰值梅雨初晴山鳥哢

題石田翁虎丘圖次原韻

櫂弭禪關路舊知可中亭畔步威遲誰憐奉使三春住只辦看花一首詩【余官平江時僅有虎丘看玉蘭一詩】塔影山光心獨系茶香歌韻老偏宜披圖愈切誅茅願惆悵鑪煙裊細絲

浯溪磨崖碑

驪珠顆顆照荒厓元頌顏書一色佳大業當時勞紀述後人持論苦擠排秦碑周鼓寧須詫雨防苔花詎可埋墨本看來頻下拜浯溪還擬蹋靑鞵

以方竹杖贈悔人作短歌

寧州方竹亦一奇截以爲杖良所宜四稜獨異碧篠簜七尺誰琢黃琉璃杖兮我把朱髥餉相扶直到廬山上勸君愼勿規而圓本色一攺不值錢

【附】前題

允嘉

方竹杖子長七尺產於寧州積雪石觚稜節節削不成竹色渾如一條碧朱髥性好名山遊贈之濟勝應不惜聞君新制方山冠更著方袍躡方舄玆遊將訪廬山松手扶此杖凝方瞳由來圭角世所妒須入白雲峯外峯

答詩

載震

明日別公廬山去贈我竹杖隨行縢體方節堅色滑淨一條碧玉丰稜稜側聞分寧邃巖谷狼虎部曲蒙茸藤截致頗難形甚古大朴不雕囊以繒世閒圓柔易爲好直方誰解堪依憑我老懶拙無一可捨藏信宜行未能大布一領書一簏漫遊得此眞良朋匡君舊識不我棄招手髙峯穿崚嶒扶攜萬仞觀天地大笑齊物無鯤鵬拜公嘉錫感公意知已名言永服膺何當杖頭書嵗月幽尋衡岱嵩崋恆

北蘭僧房半閒餘題詩處也悔人仿曹峨睂司成爲王阮亭司馬題漁洋詩屋例署爲綿津詩屋系以斷句余愧不敢承漫爲賦答

綿津三捨避漁洋詩屋新題詎敢當只好罷官詩也戒蒲團分據已公房

【附】原詩

載震

茶罏筆格日橫陳一榻蕭然對綠筠風味漁洋眞可比此中也合署綿津

白槿

舜華自昔艷新妝皎皎風姿獨擅塲一樹籠煙閒倚檻幾枝如雪澹窺墻唐昌品格從教異檐卜霏微只遜香習靜朝來相對處分明姑射共徜徉

秋日示介維

扁舟羨爾全無系倦鳥嗟予尙未還不少雙江風味在兩翁相對聳吟肩

天都峯勢迥孱顏摹寫輸君倚杖閒今夜老夫有淸夢暫拋廬阜向黃山

曹【實庵】靳【熊封】年來共酬倡鹿牕句子訝偏淸何妨鼓吹西江派也學涪翁作主盟

送介維還歙兼寄靳熊封

楓葉飄蕭動夕吹送君南浦意淒其小畱黃篾鷗邊舫共吸淸光月下卮求研那辭開古井【相傳歙硏出獄中古井者佳】搗煙須爲寄西陂【托介維制西陂墨】鴈堂令尹如相問報道殘年只辦詩

介維將解纜爲風雨畱一日再賦送

江上驚飇起徵颿未許揚幽蘭畱閉戶疎雨對持觴怊悵秋屏閣逢迎問政堂【熊封堂名】月明修翫事千里望佳章

早秋雜興五首

豫章兵火苦侵尋何限

朝廷眷顧心三載蠲租三十萬江流難並

湛恩深

武陽陶瓦教當時碑版煌煌紀牧之報稱愧臣無一可也從天上荷

殊知

劉楨禦變有遺篇此事當初亦偶然敢效文成磨石壁大書深刻向開先

讀法仙宮月吉趨先賢祠宇辟東湖千牛習气都驅遣甘作乾坤一腐儒

北蘭寺裏看山罷種菜亭邊校射歸一事夜來徴左氏靑熒燈火坐書幃

夢中得句醒而足成之

戶外靑山扶杖得隴頭明月吒牛還【夢中得】何須此景親消受夢裏題詩亦灑然

奉酬阮亭司馬見懷之作次原韻

淸詩逺道寄南州正值天涯獨倚樓

聖代史才借司馬老夫心事付閒鷗雲煙鎭日分洪井魚麥何年慰白頭欲答鐘鏞慚瓦缶坐看孤月下江洲

【附】原倡

王士禎

中丞持節鎭洪州滕閣重開勝庾樓淸簟疎簾過暮雨隠囊紗帽對江鷗曾來弭櫂悲前劫未許題詩到上頭安得乘風度彭蠡與君吹笛坐滄洲

又奉答題煙江疊嶂堂絕句二首次原韻

茅堂樹色隱重湖堪入營丘水墨圖編籬開逕年來事卻恨漁洋志裏無【司馬數年前使粵有南來志】

勾畱初地對江湖功業韓【襄毅公雍】林【貞肅公俊】敢浪圖詩罷老僧同啜茗風流龍井未全無

【附】原倡

王士禎

東湖勝事擬西湖幻出煙江疊嶂圖也似坡公憩龍井不知曾有辧才無

題友人寒林曵杖圗

孤岫聳天外寒林參路旁秋風寫平逺老筆追河陽懸我漫堂壁當暑生風霜踽踽曳杖叟定向華子岡

空庭

空庭明月共徘徊偶試玻瓈海外杯石谷新圖阮亭句恰從京國一時來

雨中同心壁上人集煙江疊嶂堂

雨過江幹寺尊開樹下牕花香齊已共詩格阮亭降【時誦阮亭司馬見贈詩】斜照山全出沿波鳥自雙淸光費摹寫回首暮鐘撞

羅浮仙蝶歌寄至兒

有客贈我羅浮繭狀如槲繭大二三甕形𨿽非扶桑敵土色良與赤埴參筠笯逺致自海嶠依俙尙帶靑羊嵐南榮髙縣淸明兒童周視恆眈眈恐遭陰翳傷獨蛹黙加愛防祈先蠶昨者蠕蠕忽蠢動化生彷佛縑箱蟫輪囷翅展折疊扇五色渲染畫史慙勻圓四防儼雲母奇光異彩紛相涵文身只宜花底活纎睂卻令閨中耽紅薔正吐摘蕊飼移置美防選石楠三日戢翼蟬抱葉栩栩倐爾薄蔚藍恨不維縶作佳玩祕篋聊記資淸譚今夜月明晃流汞空庭佇立當微酣一蝶翩然拂檻落絳霞幾縷從天南殊常綺麗奪人目風前略辧睂毿毿或云其母實覓子藥畦苔逕恣幽探漆園偶夢情不極滕閣欲搨誰能諳俄驚霄漢去無迹神仙窟宅隨鸞驂葛洪遺衣迥茫昧此理揣測余何堪夜闌髙詠誠一快千里屬和催中男

鄭谷口寄隸書韓詩喜而賦此

云陽遺法邈難窺谷口農今擅此奇寄自臨池呼酒後快同駐馬看碑時縱橫似出崋山格排奡宜書韓愈詩舞女插花人始愛那從老櫟覓鐘期【谷口與周元亮先生最善】壬申四月十九夜夢阮亭司馬屬詠瀟湘鴈醒而急錄之一字不遺

岸濶水無際月明春鴈翔徘徊念儔侶淸影落瀟湘

暇日治圃志上以詩美之次韻奉酬

荷鍤腰鎌命老奴射堂種菜學髥蘇初心只許親藜莧勝事還教理竹梧雨後靑蔥人罷灌畦邊吟嘯杖堪扶多情上客來佳句石谷他年待補圖

【附】原倡

允嘉

放衙無事課花奴翦竹移蕉土气蘇淸味盤供鶯宿菜濃陰牕借鳯棲梧練帬亦可居官著藤杖何妨未老扶安得虞山揮老筆爲公寫作灌園圖

玉茗花

雙樹連蜷傍檻斜園丁喚作白山茶種疑后土廟中得名自臨川堂畔嘉灌漑每同檐卜惜陰森還借海橊遮春前看取開如雪細詠西江第一花

題倪髙士幽磵寒松小幅次畫上原韻

松色與磵幽依俙寒溪路珍圖傳江南三日畱閉戶雲煙拂幾席流覽慰遲暮寥寥此筆墨深合荊關度俗韻吾庶免永言髙士晤【江南人家以有無倪畫分雅俗】

西城別墅詩爲王淸逺賦十二首

石帆亭

苦竹截爲檻香茅縛作亭宛同一艑泛憶向雙江停不掛五兩去聊愛羣峯靑

樵唱軒

返照轉樹腰微風坐來歇是時開南軒可以望明月我愛孟襄陽呼與掘詩窟

半偈閣

小閣不數級香鐙閣上俱亦有和松庵不去嗤我迂防時持半偈來共參文殊

大椿軒

鼠姑色太妍栗畱聲太滑獨有薜茘裳風髥自摩戛何如漆園椿曽閱千春八

雙松書塢

粲粲列宿迥謖謖輕濤生秋陰落滿地雞犬亦未驚但聞深塢裏夜牕出書聲

小華子岡

柴門鏁松筠林麓何窈窕有時出西莊村火動林杪指防華子岡比似輞川小

小善捲

藏書萬卷余置身百尺樓不若緩步閒洞屋得淸幽試問髙臥者樂亦有此不

春艸池

何用遙相遺煙艸不堪翦池塘佳句抽康樂夢徒褊別後思靑靑帬腰更應展

三峯

三峯出羣早磊落秀削成寧使米顚拜我見亦乍驚下有萬斛泉鳴玉長琮琤

嘯防

長嘯臨髙防防目入歸翼安得塵鞅紓來此借肩息終無防筆幹所恐萬象逼

石丈

嵚﨑故有意離立長如人環以羣木古況乃蘚繞身誰謂石無語亦貴气象伸

竹逕

夾逕千瑯玕新詩上頭刻彈琴不見人衣染靑蒼色豈知王逸少亦向竹中匿

西陂類稿卷十一

欽定四庫全書

西陂類稿卷十二

吏部尙書宋犖撰

廬山詩

壬申七月餘自江右移節三吳放舟彭蠡抵南康初十日謁白鹿洞禮成遂過三峽橋遊棲賢觀玉淵潭明日經萬杉至開先坐漱玉亭觀瀑布就宿寺中又明日登舟往返三日得古詩六章同遊者南昌廣文楚材諸生塗居璁錢唐太學吳允嘉釋宿應超淵寧都山人羅牧兒基筠族孫鈖凡九人

自我來豫章便結匡廬想顧爲塵网羈不得掉頭往今晨泊落星篷牕晴嵐蕩巖厓擬攀躋懷抱輒蕭爽初途背城闉肅然五老仰陂陀屢登陟耳畔淸泉響小住傍松根山疏時在掌鹿洞千年蹤弦誦欣吾黨行行促輿夫樂地兼幽賞

洞古之國學肇興自南唐考亭昔主此垂訓何周詳適際堯舜世大化九域翔

宸翰與

賜書照燭畱山岡繄余沗秉鉞咫尺恆相望學規借文敬【余曾頒胡文敬學規】愧末親敷揚移鎭荷

新命來謁夫子堂諸生肅奔走特達咸圭璋勸勉亦云切廩餼聊薄將【余置洞田少許】象山講義利令人泣霑裳大哉子朱子錄取置座旁斯人不可見後學徒徬徨洞壑蘚花積橋亭松風長欲去仍頓軛願此抽篇章

久曠山澤遊衝襟欝以積出洞偕衲子展眺意良適溪攢芋葉靑籬綴豆花白村農遮道周兒童窺門隙酒漿競跪進誰忍去爾廹俄驚三峽橋截磵臥千尺斷岸儼瞿塘奔濤撼怪石亭午炎威熾橋下任投幘飇回難久畱更振崖畔策玉淵得一奇深潭注寒碧葉落鳥應救中藏蛟龍宅林際開寶坊鐘魚震幽僻講堂倍寂寥緬懷讀書客連蜷雙桂樹攀條足晨夕解帶鎭山門佳話傳自昔我匪蘇楊儔一笑踵其迹【楊文襄效坡公畱玉帶於焦山余復繼楊畱玉帶於此】題名倩山人顚米爲辟易須臾纎月明松抄翻宿翮呼酒勞徒侶流螢防絺綌趁曉催遊伴竹輿嘔啞喧削壁望五乳隱隱辧寺門緣壁出汲僧騰擲疑孤猿誰繼憨大師妙義闡風旛三嘆捨之去萬杉停短轅當逕排古礎驚並石鼓捫法界啟北宋丈室殊軒昭陵禦筆失潁濱長句存香飯分一盂杉影淸心魂僧誇槐京字導我過荒園【寺後有槐京包帚書龍虎字】俗書那足貴乃比璵與璠盤礡楓樹下嘯詠石上蹲野翁笆籬外擁瞰頭如黿秋暑酷未退何時雨翻盆行將挹飛瀑庶滌胸中煩

精藍首開先欲到心甚渇望見鶴鳴峯已覺俗韻割迨至招隠橋一旦詩意豁千松夾道迎虯龍鬭空闊苕華放翠蓋可玩不可掇路轉殿閣雄欲並山嶻嶭紆回軒檻幽經營元宗末浮慕世外遊忍將民財括轉瞬幾滄桑書臺蒙野葛石眼聰明泉畱洗水精盋煌煌紀功碑聲施何達嘉靖防良異觀者恆咄咄【王文成刻石在正徳庚辰明年世宗卽位碑中有嘉靖我邦國語觀者異之】涪翁七佛偈顏柳受鞭撻墨本舊已藏苔石今一抹披尋榛莽中何處萬雷聒西偏沿磵唇引澑來活活忽入靑玉峽奇勝千山奪絕壁瀑花翻箭急雪色潑潭曲神物蟠靜對戒嗔喝移情海岸同衣袂霑跳沫孤亭坐忘歸朝衫此回脫

月落潭上回入寺月仍見始知玉峽髙直遮天之半【葉】香臺敞宜步禪室靜堪戀老桂當檐盤美防周一院雪公【雪嶠大師】遺額縣筆勢鐘張擅古秀奪華亭洵足光紺殿解衣投繩牀聲送莎雞亂【葉】炎官繖未收經旬苦揮汗【葉】異哉今夕涼不待秋風薦空山气候殊卽次眠食便曉起覓歸路不禁再三嘆【葉】玆山燦往牒云岫夙健羨三日走山麓聊識匡君面何當謝圭組千峯探欲徧拾松煮瀑水息我雙翮倦捨舟復登舟惆悵猿就檻【葉】回頭眺黃巖飛淙掛匹練

述鹿軒詩

春日過靈巖元墓看梅同吳志上心壁道人兒至六首

花事盛江南看宜蕊半含春風吹小艇逺岫送晴嵐野店經行好精廬取次探提攜雙蠟屐謝客未應慚千載吳宮迹靑山未陸沈廊空傳響屧臺聳罷調琴懷抱江湖入登臨感慨深迢迢香逕在白鳥下波心斜陽照山麓鼓枻向長河崦裏梅花放人家酒斾多溪橋聊待月畫舫忽聞歌煙水迷蒙際幽香幾陣過小泊太湖尾髙眠領眾香淩晨扶竹杖結伴入僧房仙梵雲霄落宸遊磵壑光相思今一寫倚檻對漁洋【謂王阮亭侍郎】

未嚼銅坑蕊還看隧道花【董潯陽墓】山瓢挹冰雪風袂罥槎枒危石閒堪憑遊人靜不嘩誰將補之筆貌取此幽葩最是吾家山千林一望間淺深花逺近上下鳥綿蠻勝友此爲別【時志上還錢唐心壁還廬山】官衙仍獨還呼兒編蒲艸將句寫孱顏

【附】前題

至

過雨梅花放春來得共探一江煙漠漠十里柳毿毿胥口帆初掛橫塘路舊諳不須山寺近出郭接晴嵐硯山髙不極亭午訪禪林磬響雲煙外湖明竹樹深美人長寂寞霸業總銷沈小立空臺望春風憶鼔琴落日下船去防風蕩碧波帆飛急於箭帶月泊山阿漸覺梅花近時聞香气過一尊村捨酒徙倚聽吳歌太湖三萬頃遙望上漁梁一葉淩空闊千山接眇茫松風喧急雨溪月冷鳴榔坐久回船臥梅花入夢香晨興扶短防數里到山窪夾道竹千个橫門梅半花漁洋浮翠靄梵唄出煙霞搔首空廊坐吟深日欲斜吾家山畔望林壑倍幽閒春雪忽爲海香風又一灣夕陽花綽約歸路鳥綿蠻不淺登臨興誰當共往還送心壁道人還廬山次邵子湘韻二首

送爾半塘上飄然廬阜歸肩挑桃竹杖身掛水田衣詩有江行作帆同燕子飛到時春欲盡開徧野薔薇我昔開先寺曾爲竟曰遊看碑緣石磴覓句坐僧樓瀑響晴疑雨山空夏亦秋卻因贈別處惆悵桂叢幽

題吳孟舉黃葉村莊圖二首

黃葉村莊結夢思披圖略彴帶疎籬磵壑幽幽鎭相對合教唱出菜花詩【孟舉有菜花詩】

溪堂髙話者誰子風味裴王差不殊我亦西陂有別業幾時放鴨入菇蘆

後園六絕句

官事自棼如我懷何容與斜日後園中閒關聽鳥語牡丹故園種防鬌香鬟開【花名雕鬟輕醉】傳呼吏人至共我看花來

阿段荷鍤來開畦花臺右老翁一飽余小試種菜手幾日春欲老空林新緑加乍驚殘雪在零落繡毬花種藕向淸池來看日幾帀新葉小如錢呼童打花鴨西軒幾席幽砌上苔防畱焚香此獨坐偶似韋蘇州

【附】和前韻

吳之振

舟車南北路出處愼所與髙人有幽期披襟得深語小艸不知名繞砌當春開紛披遮老眼不看牡丹來廿年種菜把防勲老圃右小詩盡波瀾讓公泉石手昔人譜花事未蒙寵命加自公唫賞後品格並瑒花春半飛柳花小池萍匼帀爲愛兩鴛鴦竹弓休打鴨掃地靜焚香淸風千載畱擾擾彼何人鑄錯窮九州秋日池上遣興六絕句

夭矯驚看龍掛湖漫天雨气白糢糊【龍掛湖白糢糊吳中農諺也】桔橰費盡千村力龜坼山田始一蘇

此日監門已繪圖忍教一雨便追呼比來枘鑿不稱意獨繞淸池數鴨雛

日過西軒始放衙厭聞鼉鼓防門撾卹人悶悶渾無計號作韋庵也不差【韋蘇州傳有悶悶卹人語】

荷花娟淨水平池疎柳空亭韻細颸坐久忽疑乘小艇淸香無際入西陂

每逢衲子喜追攀瓢笠何當遂我閒世外因緣知有在北蘭書到又盤山【近得澹雪拙庵二公書】

肺病秋來劇可憐詩腸枯比旱時泉偶和故人池上句坐殘淸漏廢髙眠【子湘亦有池上詩】

題王令貽垂竿小照二截句

幾株疎柳蘸淸漪秋日柴門把釣時間放釣竿君防不溪山滿眼恰催詩

老去煙波憶釣家曾攜笭箵上漁艖披圖大有西陂景只少黏天白藕花

曉發句曲望茅山

於役全將俗韻消曉風殘月望來遙淒淸行潦侵山腳明滅輕煙界樹腰飯進老農新獲稻詩尋野店舊題橋【余舊有經姊妹橋詩】茅君咫尺無由覿空挹晴嵐向碧霄

恵山紀遊寄子湘

毗陵掛颿得快風恵山迎人媚如許老夫遊興忽勃發藤杖芒鞵勇可賈初從曲港破澄碧俄近招提聞粥鼓入門鴨腳葉亂飛防防晴空來急雨蕭閒法界帶巖壑抖擻衝襟絕塵土肅瞻祠宇憩杉逕【華孝子祠】爰探泉源歷磵戶一古甃酌淸泠香美應知勝牛乳竹鑪遺制爭摩挲【鑪爲明初僧性海制王孟端諸公圖詠】鹿柴鄰園任容與【鄒園】荒寒僻境難久畱展眺東山趁亭午丹房禪室半荊榛獨有浮圖峙今古九龍峯迥阻霄漢五里湖明辧洲渚防茫云外是具區聖姑毛公堪爾汝下山餘興不可遏別苑重過瘦笻拄【秦園】良防屢到嘉樹堂新構偏愛梅花塢卽次思欲委符節局促人間亦何苦還舟命酒寫所見回首林巒幾延佇屬和好待靑門翁定笑頽唐劍南語

【附】和前韻

邵長蘅

九龍天上耕芝田月明下飲梁溪渚繞溪幻出九芙蓉攫霧挐煙秀如許一龍弄珠吐淸泠滑如雲母甘勝乳山空有時響琴築水遞處處走甖甒谷簾中泠無定評第二之名獨千古子瞻一去六百年品題恨少驚人語綿津先生宋夫子輟櫂幽探勇能賈籃輿仄逕緣靑蒼小隊朱旗隔山塢僧徒松下著袈裟薝卜林間叫鸚鵡鄒園秦園試遊屐山鳥山花共爾汝還登絕頂望太湖天半一鈴鳴窣堵三萬六千頃銀濤捲向硯凹灑秋雨新詩句句神骨淸好與九峯鬭睂嫵我家違山不百里竹榼芒鞵昔遊數五年不蹋漪瀾堂雙腳卻嫌涴塵土【蘇詩還將塵土足一蹋漪瀾堂】公詩玉局行驂驔我媿秦黃失跬武龍頭菌蠢驚軒轅吟吻聲悲空自苦老病況欲師維摩漸懴綺語劓應補山靈丐我十笏閒擬向松庵聽粥鼓

題朱竹垞小長蘆圖捲遙和阮亭三首

誰寫水村圖蘆汀秋色冷詩翁脫帽來懷抱江湖永愛此雨蓑煙笠相將更有佳兒我亦何時攜幼拏船直入西陂

斜陽裊裊釣絲風蟹捨魚莊野岸通此際披圖心一洗解人卻憶米南宮【米有寶軸時開心一洗句】

寄題曹子淸戶部楝亭三首【有序】

子淸之尊人於白門使院手植楝樹數株綠陰紛披可愛因結亭其間顏曰楝亭子淸追念手澤屬諸名人賦之詩盈帙矣未幾子淸復移節白門十年中父子相繼持節一時士大夫傳爲盛事題詠愈多予與子淸雅相善也乃賦三截句以附諸公之後云

燕山老桂蠧不靑三槐堂前槐亦零惟有白門揀樹好六朝山色一茅亭

婆娑老幹已成圍記得靑靑拱把時繞樹千回淸淚墮楝亭可是峴山碑

楝亭好景白門稀楝亭新詩不敢揮只向誠齋乞一句南風紫雪棟花飛【楊誠齋詩只怪南風吹紫雪不知屋角楝花飛】

題沈客子林屋山居圖

林屋知名第九天洞庭南望隔秋煙羨君獨占仙靈窟采采瑯花酌紫泉

尹山書酒間舉杯向余曰僕明年五十矣請從髙達夫五十學詩餘聞而壯之口占以贈

有唐髙達夫五十而學詩玆事傳說久人每艷稱之餘友和靖裔皎皎冰雪姿雄談耳熱後霜髥當肩披今年四十九願效達夫爲我聞君此語曠哉懷抱奇非同齷齪子只從流俗期朝吟花一朶暮吟酒一卮風騷供鞭撻終以詩名垂始𨿽淪一尉旄節行可揮三吳山水窟是處畱淸暉卽目得詩本摹寫良所宜請君振髙唱畢願復奚疑

髙江村詹事以乍浦秋鳥見貽兼索題句賦此答之【鳥產海外似黃雀而大每冬風吹落乍浦屠康僖墓木上土人以竹竿黏取味最美當湖方物也】

吳越食品風味饒當筵往往羅珍錯嵗宴齋廚有餽遺園官菜把嫌澹泊江村先生眞好事方物逺貽資大嚼乍浦秋鳥信一奇防甒泥封驚創獲【葉】書言此鳥產海外朔風吹向屠墳落黏竿巧取送飲流腹腴項臠皆可卻薦而後嘗美無度鬭箸小兒來霍霍欲證注疏失羽毛但憐觜爪同鋒鍔輪囷不數刺毛鷹【亦吳中名產】肥澤殊勝披綿雀深杯屢倒慰老饕燈下盤空剩糟粕新詩昨始賦了哥【近同竹垞子湘賦秦吉了】險句今還續鐵腳【向於京邸有聯鐵腳句】毋煩使者火急催此際枯膓幾回索【葉】

【附】和前韻

長蘅

十洲兩兩羽衣客帔裁黃雲稱身著誤隨罡風渡海來化爲小鳥翳林薄毰毸毛羽體披緜鸜鵒汝兄弟黃雀茴香胡椒腹猶果艾而張羅遭急防解衣遊戲請入罋爲築糟丘此間樂骨醉十日不願醒薦以雕俎閒羮白泥紅印充餽遺不論江珍與海錯先生鎖印官事閒掃地焚香坐簾閣詹事尺書扣防門遣百輩來佐匕酌開封十步鼻觀殊亟呼歡伯傾鑿落鱟醬鰕鮓眞婢才柿貍竹只懷怍腐儒畜眼見未曾官廚也似屠門嚼銀盤只愁放箸空詩債未怕隔嵗索三更吟作蒼蠅聲滑稽聊爾資嗢噱

和前韻

髙士奇

海壖屏迹無束絡土俗鄕風閒領略馬臯入夏壓网多【當湖海捕有馬臯魚最美出重午前後不過半月家家烘臘供一嵗之用兼以寄逺】秋鳥交冬因風落溫經近每絕羔烹【近年書經常累旬蔬食戒烹宰】盤饌惟玆稱大嚼嵗寒懷友思餽將妄謂小物味珍錯鹽炙醬臡置雙瓶不學邯鄲五彩縛【孔叢子邯鄲民以正月日獻雀於趙王而綴以五彩】尺素還述土人云此鳥產處隔蓬弱平時飛息在三山飽食椒茴與芷若泠泠戲作禦風行翮倦爭棲望林壑乍浦東南灌木深脇翼羣投欣有托幸不化蛤入大海何辭登俎供杯杓饑丰骨嫩饒腴滋色非丹翠羽成削中曰花雞小鉆籬【土人雲中者名花雞小曰鉆籬有三種】山經埤雅堪恢廓廣平肝腸𨿽鐵石亦賦梅花粲齒齶逼除卻值公務閒官齋翛潔止琴鶴不緣麤野鄙牛唇翻許吟詩美鹿藿長篇偉句气奡兀逺走鮮卑慰寥寞湖幹年新人事斷書來展讀快以樂枉比山平玉糝羮頓指筵前黃頷臛病防雙鳥本尋常昌黎有詩髙品格老髥妙詠我更妒好主嘉賓鬭奇作【兼示邵子湘和詩】想見張燈甲煎時【來詩成於除夕】席上揮毫精且博艸堂歸後五逢春自守柴桑同尺蠖故人相信絕干請往往郵詩叩鈴閣才盡江淹布絮無勉彊摛詞究貧薄【樂府蠻彛貧薄無所報詞】

好雨知時節

快哉好雨知時節入春三日陰雲結初聞淅瀝動官閣旋見飄蕭徧林樾气象定復兆丰登到手應多十斛麥去嵗正當六七月江南苦旱田龜坼長江之北魚大上補救無能愧迂拙黃紙尺一天上來發賑蠲租此邦活三冬以來雪又無顧瞻南畝憂方切歘忽雨師戒號令東郊優渥桑麻茁繄余駑馬皁櫪中也得一飽藖與麧後園峭蒨竹樹幽當階浸漬莓苔滑巡檐索笑樂何如縞袂佳人對髙潔泥濘尙爾阻遨頭懷抱翛然已巖穴臨風載詠少陵詩快哉好雨知時節

早春過支硎趙凡夫丙捨用婁子柔訪凡夫韻

出遊趁新霽嚶嚶山鳥音篾舫系野岸籃轝緣荒岑石門歷曲折花塢窮幽深徵士髙蹈流遺構傳至今松風激天際彷佛聞淸吟僧徒設茗供自昔君所歆梅開小宛居想見此盍簪展墓芳艸積隕涕浮雲陰載過千尺雪灑然淸人心

春日過韓慕廬學士支硎別業不值二首

攜得一雙屐來尋半畝園春風開小逕啼鳥靜髙軒迹喜支公接花同鄧尉繁林間畱茗具何客此淸言主人不相見斜日獨淹畱巢入雲煙結【園有雲煙巢】春廻防壑幽折花應惜手借艸任科頭何日城南防聨吟願許酬

【附】綿津先生探梅山中至荒園闕於陪從防人城市使節山林深竊愧嘆辱詩及之輙次奉答

韓菼

小逕不曾掃西莊鎖故園藥欄欹剩水蛛网綴層軒忽滿春風坐而無騎吹繁野梅迎气味相與澹忘言林鴉低欲防花外小車畱老樹人孤立斜陽山更幽吟成雪苑句報與瀼西頭應訝如逋客移文幸許酬贈太僕卿髙公挽詩【髙名天爵以建昌守殉難閩中】

烏石峯髙穴防虎赤狐跳踉黃狨舞血牙臠炙气益麤紅帕帓首錦纏股妖氛一夜連汀漳旴黎城邊波沸湯太守弓刀夜乘障不識眞卿作何狀七尺誓與孤城俱變生肘腋誰周防【去聲】嗚呼南八眞男兒壯士隱忍欲有爲不成死耳肯作賊銜防茹刃甘如飴璽書褒忠主恩厚汗靑煌煌行不朽顏舌段笏今有無杏山鐵漢建昌守

題澹雪道人小照次子湘韻

扁舟一道人超然古尊宿斜陽泊斷岸靈籟響喬木何人貌得之胸映澄江淥白鶴招不來閒雲伴幽獨

題韓慕廬閣學松溪洗研圖【禹尙基筆】

蒼虯挐煙上空碧千年古藤絡崩石淸泉瀉珠跳的皪誰歟松根坐禿幘儒林丈人文章伯小奚抱研弄潺湲肩髙於頂髻指天蠻溪石卵紫玉堅供以諸葛鼠防廷珪煙何妨一揮百番玉版箋廣陵禹生眞好手此畫此人兩不朽我亦乞作西陂魚麥圖禹生禹生許我否

深淨軒落成用深淨字爲韻二首

有池鄰庖湢委棄嵗月深屏除小結構開軒臨碧潯古柳忽生色怪石增嶇種荷荷有花種竹竹成陰何意咫尺間渺然江湖心幸非池館華聊繼韋公吟

述鹿【軒名】稍荒僻來鶴【樓名】覽易竟惟有此軒中水石兩幽映穿藻素鱗跳裛露紅糚靚勝友肯過從逍遙共觴詠恍疑淥波村髙臥謝朝請三復蓋公言庶幾得淸淨夏日池上爲梅耦長孝廉題阮亭侍郎吟捲

池上幽幽得勝尋荷花窈窕竹陰森偶來深淨軒中坐好把漁洋句子吟大海窅冥驚逝楫破牕風雨憶題襟【余嘗撫元人破窻風雨四字贈阮亭】和歌剩有都官裔並與勞人洗片心夢女郎以畫蘭一朶索題口占二句醒戱成之

三湘一朶貌來幽綺閣深情未易酬堪笑鬢絲禪榻畔又從前夢得風流

懷西湖次東坡原韻

西湖東南美遊眺多髙賢白蘇兩寓公領略得其全繄余愛山水出郭疾病捐譬彼蜂就蜜所性良由天盤山與廬阜入手自往年西湖咫尺耳徒聞好事傳今夏六月中緬想荷花鮮秋憐湖上峯娟秀縈雲煙何待段橋畔桃柳爭芳妍晴空每矯首淸夜或廢眠幾日冷泉亭佳茗手自煎一枝老藤杖須趁腰腳便勝地如勝友堪結嵗暮緣鴨觜船易買已辦囊中錢

西陂類稿卷十二

欽定四庫全書

西陂類稿卷十三

吏部尙書宋犖撰

述鹿軒詩

重陽日天嶽禪師以詩集見寄聞師已來吳門卽用集中贈孟舉原韻奉答二首

當官自許世情疏霽景髙軒落木初上客前宵才賦別【謂孟舉】道人九日有來書從名嶽機鋒迥句並寒花气格殊聞道半塘畱拄杖隔城隱隱聽鐘魚

園官節物薦香橙發興翛然已洞庭幾日快乘黃篾舫與公遙入白雲層因緣晚嵗知非偶瓶拂空山愧未能待得新詩同賦後寄聲廬阜打包僧【時髙足心壁方住開先】

九日池上示子湘

秋色連朝攬最多霜威欲倒半池荷乍憐黃菊窺人在未返靑山柰老何舊雨每來方外札新詩偶向水邊哦相看一笑淸如鵠惟有韋庵與亦窩【子湘別號】

【附】和前韻

邵長蘅

芙蓉颭雨風折荷池上淅瀝秋聲多鬑鬑霜髭從作客寂寂寒花聊放歌靑山城外晚逾翠白鴈燈前影乍過賴是謝公吟興好詩成屬和許羊何

秋日泛舟橫塘遇晝公藻上人同過雙橋庵卽事有作

臥聞孔雀叫喜玆秋日晴淩晨喚艓子隨意橫塘行雙橋背城郭山水相映淸刈稻時未了極目黃雲平穟重風乍拂入耳瑟瑟聲道遇兩禪客髙話懷抱傾矮屋就破寺野飯惟蔓菁晝公天童裔法海呿長鯨餘事作詩老座與石門爭【謂孟舉】藻師後來秀頗號琴理精爲我皷一曲幽韻流茅楹落日催返櫂霜月當頭明緩緩歌水調無使宿鷺驚

寄查梅壑

誰擅書畫塲元明兩文敏華亭得天授筆墨絕畦畛梅壑黃山翁老向竹西隱崛起藝苑中華亭許接軫昨摹平原帖丰骨何遒緊更圖獅子林嬾瓚韻未泯只今年八十抵掌談牝興發自淸夜深杯每獨引當其揮灑余卷軸如束筍破紙及斷縑求乞無逺返聞君初生嵗上與華亭凖印鐫後乙邜好事供一聽【梅壑與華亭同干支嘗鐫一章曰後乙邜生】維余托同調思君憂心慇一官坐束縛欲往愁靽靷因風寄此篇望气等闗尹

示族子

莊敏山頽後於今已百年何人復其始維爾得諸天守口三緘在窮經一榻穿白頭竹林叟嵗晚借周旋髙江村詹事舟過吳閶得縱觀所藏書畫臨別以董文敏江山秋霽捲見贈作歌紀事錄捲尾

昭代鑑賞誰第一棠村已歿推江村五年當湖暫休沐摩挲卷軸窮朝昏昨嵗寄我銷夏錄雲煙過眼實弟罤今年奉

召北赴

闕書畫船泊胥江濱相見不暇作絮語珊瑚之网出異珍金題玉躞得未有傾囊倒篋縱橫陳捲舒寧辭胝我手聳肩靜對不欠伸三日眠食爲之廢有時大叫忘主賓富春山圖袁生帖無上妙迹欣相親楓橋祖席興不極華亭畫卷許更捫煙江【煙江疉嶂圖】秋霽兩奇絕气韻生動眞天人秋霽長不滿三尺髙麗表紙光如銀一重一掩師造化一樹一石絕防塵從來詩理卽畫理芙蓉朝日相鮮新跋云古人不我見大癡心折定九原朱印燦燦色奪目【朝鮮國王印】點綴更足重璵璠先生好我舉相贈題識數語情彌惇欲辭不得拜命辱包裹脫我衣與巾要我長歌記勝事報辭良愧薄且貧歸來重展燭屢跋缺月光射莓墻根苦吟攢睂作山字句𨿽不警事則眞錄入捲尾更寄似此詩此畫爭千春

嵗暮池上用韓子蒼次胡元茂館中直宿韻

文書撥不開幾廢食與眠鎖印揩老眼擬向山水看東軒坐朝霽小池風生瀾偶折鄧尉花載泛堯峯泉吟懷忽跌蕩咫尺煙波寛惟有池上鶴刷羽同淸寒

論畫絕句二十六首

眞贗何須苦辧之邢夫人至尹能知夜無燈火分明在此語𨿽誇理未奇【余嘗云黑夜以畫畫至摩挲而嗅之可別眞贗】

退谷先生【孫侍郎承澤】許數過髙齋三雅共摩挲偶披五石瓠中目始恨當年未見多【侍郎以楊補之竹趙子固水仙王元章梅爲三雅因以名齋五石瓠爲劉織著】

棠村【眞定梁相國】座上見聞新好古應知自有眞一語殷勤忘不得別來長嘆巷無人【眞定札中語】

坡於摩詰無間言山村小幅曽拜觀天水【徽宗】對題有斷句憶之日午忘朝餐

宣和供奉王希孟天子親傳筆法精進得一圖身便死空教腸斷太師京【希孟天姿髙妙得徽宗祕傳經年作設色山水一卷進禦未幾死年二十餘其遺迹只此耳徽宗以賜蔡京京跋云希孟親得上筆法故其畫之佳如此天下事豈不在乎上之作之哉今希孟已死上以玆捲賜太師臣京展閱深爲悼惜云】

夏山待渡客爭談未覩令余抱此慚龍宿郊民典型在長虹貫月自江南【皆北苑名迹】

李成闗仝兩巨手少年曽見長安中名家掩映數十輩彷佛大海當廻風

蟹樹枝鬼面石河陽大幅太行圖掛起淋漓元气濕眞成驚倒倩人扶【小米自題瀟湘圖云壁張此畫定驚倒先請倩人扶箸君】

密雪煙嵐畱寶軸【蘆汀密雪煙嵐欲雨二圖】惠崇僧及巨然僧漫言筆墨尋常事此際同參最上乘

鐡网珊瑚鑑賞眞淸河氏亦有心人鈔來祕冊珊瑚网耳目連朝總一新【朱存理著鐡网珊瑚張醜著淸河書畫舫砢玉著瑚网】徽鷹韓馬戴嵩牛學語小兒也妄收誰知別有句龍爽已向公麟踞上頭

平生不識洪穀子餘子丹靑各有長卻訝華亭眞放膽竟從酒肆貶長康【董文敏云余從檇李項氏見顧長康畫直酒肆中物耳】

坡仙十指縣槌後怪石枯槎爾許奇涪翁句子君知不海內文章非畫師

二米落筆天機到元暉得意圖雲山【元暉有雲山得意捲】畫本何處任橅取金焦煙雨空蒙間

中丞撰述寄吳門【卞中丞永譽著書畫考】書畫源流費討論今日快披消夏錄一時雅尙又江村【髙詹事士奇】

南宗老筆一峯孤貌得虞山气韻殊屏幛邇來橅仿徧何曽夢見富春圖【子久有富春山圖】

梅沙彌得巨公傳竹石蕭疏也可憐偶吟一片江南雨淸絕襄陽孟浩然【梅道人自題畫竹雲涼風起研池葉葉秋可數京華客夢醒一片江南雨】黃鶴山樵吾最許風流不愧鷗波甥靑弁一圖文敏拜【董華亭】誰其繼者虞山生【王翚】

倪畫有無分雅俗江南好事重雲林獅子林圖最烜赫橅本猶抵雙南金【查士標臨本最佳】

國初以來推具眼櫟下【周公亮工】禾中【曹公溶】兩侍郎鵲華秋色看題識更爲禾中一瓣香【曹防松雪捲云畫似輞川圖書似黃庭經此卷實傳書畫衣鉢】

崋原雪景特雄奇筆底全將造化窺韓碑杜句取相況解道文人卽畫師【靑門邵長蘅曰余曾見範寛雪圖博大雄奇譬之詩文則杜之北徵韓之準西碑也宋鄧公壽畫繼云畫者文之極也其爲人也多文𨿽有不曉畫者寡矣其爲人也無文𨿽有曉畫者寡矣】

畫手吳中舊擅塲衡山大雅石田蒼解元眞迹今寥落片紙猶生琬琰光

辛苦仇生學大李畫時鼓吹不聞喧【見董文敏畫旨】怪他小冊臨摹好風致超超又宋元

一對珍圖一洗心个中大是少知音偶拈舊話成新句風雨空窻細細吟【一貴官語余曰骨董中鏡與劍差足取以有用也最無用者惟畫乎余笑曰公好官請以官諭凡抱闗擊柝各有所司所謂有用也若宰相無專職而百官之職皆其職如公言則宰相最無用矣世間衣服飲食宮室皆用之適吾身獨畫用之適吾心當塵坱勞勞中忽展名畫便如置身長林巨壑心爲一洗或對古名賢髙士則肅然起敬畫𨿽一藝其用最大願公勿輕議也】

華亭天授非人力六法何妨有未工多少畫家三昧語畱題斷紙故麻中

不薄今人愛古人眼前誰渉宋元津畫中九友王翚在【吳祭酒偉業有畫中九友歌】白首多年奉

紫宸

近世畫家專尙南宗而置華原營丘洪谷河陽諸大家是特樂其秀潤憚其雄奇余未敢以爲定論也不思史中遷固文中韓桞詩中甫愈【子美河南鞏縣人也】近日之空同大復不皆北宗乎中丞論畫最推北宋數大家眞得祭川先河之義足破聾瞽予深服之其詩之工又無論已士禎評

孫紹逺輯聲畫集分題畫觀畫門而無論畫之作竊謂杜子美鄭公粉繪曹霸丹靑一絕卽論畫之倡矣商丘中丞於簿書堆案之日作論畫絕句詩才二十六首而古今畫家雅俗工拙髙下之殊流派之別盡括其要中丞鑑賞妙天下暗中摩挲縑楮能別僞眞余嘗叩其故中丞笑而不言今論畫詩出未免以金鍼度人矣彛尊防

以詩論詩濫觴於少陵六絕句金源元遺山廣之爲論詩三十首頗傳於世明人轉相橅仿作者愈多畫苑一途自唐至今有題畫而無論畫漫堂先生倡爲論畫絕句如乾首理矜創獲致標新雋譬之逹摩西來獨開禪宗矣那得不傳詩格疏老故自得浣花神韻在遺山上也詩成命蘅防次因題其後長蘅防乙亥元日雪同子湘山書試手爲長句

去嵗春雨兆有年長句曽冩述鹿軒今年元日更快意開門大雪來漫天五更的皪晃冠佩向曉飄瞥迷市廛朝正已罷掩戟戶平鋪曲徑添靜便登樓一望飛鳥絕穹窿防岝何處邊方塘波溢石欲沒小梅濕重香微傅打麥獲稻事可必田租之半況已蠲靑門客園兩詩老競呵凍筆吟聳肩吾山香海待臨眺歐公白戰聊周旋詩成呼酒澆利市我醉欲枕印簏眠黃昏檐澑滴不止風吹街鼓聲闐闐

【附】前題同賦

邵長蘅

王正元日斗挿寅夜半跌蕩開天門眞官羣帝朝正散驂龍猋歘周八垠太皥執規挾冥呵噓滕六供駿奔下視人世桑田萬萬頃要栽玉禾成瓊田天明啟扉目花園林琪樹紛便娟池塘冰開已綠淨鵝毛片片銷無痕沿池拳足立雙鶴縞翅映色增鮮妍田夫三白笑嚇嚇傳聞吉語占丰年元公祝釐歸未旰牙門扃鑰屏囂喧歐蘇白戰郤寸鐡聚星堂客繼者難公詩先成得好句小梅濕重香微傳【卽先生句】從以鮫珠一百五逬圓顆顆光照盤亟傾鑿落澆凍筆羊角燈射晶光寒印瓿赤泥壓重碧飣餖海物兼鹹酸我老倔彊怯大敵防旛欲豎仍逡巡開春風日晴卽佳梅花爛漫不隔旬茶山吾山千萬樹待公褰帷來行春此時從公勇當賈錭防玉雪酬冰魂

黃山松石歌寄金仁叔將軍兼索子湘和

黃山松石天下無好事往往繪作圖千巖萬樹不到眼刻意摹冩徒區區茸城將軍胸次別逺道移取來﨑嶇石一拳耳儼千仞松不滿尺盤兩株盛以巨盎置鈴閣珍比七尺紅珊瑚今年移鎭向閩海臨行輟贈及老夫鴨觜船載入廨捨賓客咋舌兒童呼吟窩得此良不俗大笑今我官豈麤南榮相對坐竟日看山讀畫同歡娛石也以松爲毛髮松亦以石爲肌膚芙蓉一片忽墮地陵巒宛轉秀色殊擾龍雙幹雙麈尾幹霄之勢當前俱晉卿倘見定豪奪柴桑或撫還驚吁叢桂疏梅助淸致何煩命駕窮天都將軍雅意應有報幾廻欲賦還踟躕今晨鼓興了此債屬和火急催髯蘇

【附】前題奉和

邵長蘅

我吟李白黃山詩四千仞削金芙蕖傳聞軒轅煉丹處靑鸞朱砂拱天都山中靈異孰究悉松奇石怪可駴呼擾龍松撐峯頂裂作其鱗而旁攫挐蒲團倒掛【皆松名】幻奇古髙二尺幹千嵗余滿山龍子以萬數盡吸石髓蟠根株石骨磊砢作松幹松毛鬖髿作石防輪囷防砈鬭詭狀爪鬛定與凡松殊茸城將軍好事者鐫鑿山骨雙松俱誇娥夜半負而走洗剔貯之玉盎盂吟狖嘯閟不得短後健兒尺一書餉商丘公激珍賞選寘吟窩東南隅一拳石松一尺耳三十六峯蒼翠移於斯【葉】公來巡檐日百帀寵以篇什鏘珩琚少見多怪得未曽賓從獻疑紛詫吁或云軒轅當年鑄丹鼎丹成遺此一片雲碧腴或云猿公擲劍刺石罅化作靑虵抉尾鋩蠕須商丘公自笑咍爾拍容成肩呼浮丘【葉】兩老禿翁汝知不松卽擾龍峯天都漆園小生齊物何足道獨不見芥孔納得須彌無和子湘春雪後夜坐效韋左司

梅花半將開媚此雪後月空庭耐春寒坐到昏鐘歇池光明檐楹鶴唳激林樾幽人默相對詩思淸到骨

【附】原唱

邵長蘅

池上明殘雪檐端得新月寒釭閃疏櫺街鼓坐來歇凍竹響稍稍饑鶴唳防防【鳥沒切】新節攪鄕思山牕蚤梅發

正月十四日雪中登瑞光寺浮圖

靑帝作意驅滕六大雪江南壓倒屋自從元日到今日不見昏星與朝旭人言南雪不到地異事爭詫今年獨閉門兀坐殊無憀如鶴翦翎驥維足玆辰冒雪鄰寺遊不怕泥深沒雙轂到門鴨腳帶鴉楓輪囷離奇結寒玉厭聞殿閣閙鐘魚直上浮圖散心曲欄攲磴滑幾登頓扶持左右資童僕侍行諸幼气食牛【謂兒筠孫韋金崋金】笑我老翁何局促當檐四顧云蕩胸七堰八門辧隈隩亂山晶瑩朔气凝萬井蕭摵炊煙矗胥江彌彌吹東風鱗次徵颿靜相逐懷古擬葺滄浪亭開宴未踵香山躅下從別院訪梅花眞訝佳人在空谷黃昏雪急耐荒寒還走後園看凍竹狂夫自笑老更狂有胸不貯塵十斛言歸路出吳趨坊萬點華燈燦奪目

廬州張見陽太守以倪髙士秋亭嘉樹圖見貽卽用畫上韻走筆答之

秋亭嘉樹气蒼涼小幅摩挱向霽牕新寄雲煙勞太守舊分雅俗說吳邦【江南以有無倪畫分雅俗】哦詩讀畫堪終日望逺臨風悵隔江珍重篋中橅本在蕭疏手韻也無雙【見陽曽以撫本贈余】

題袁中江小照兼送入長安

袁生江湖客气吞江與湖好詩更好劍七尺昻藏軀誰將片赫蹏貌出鬑鬑防長嘯竹林下捧劍隨童奴似此熊豹姿寧終老菇蘆春風吹遊屐又欲入

帝都故人有延譽馬周當齊驅莫漫斫地歌但醉妖姬罏

春日同葉公霖遊支硎華山五首

溪漲橋難越輕舠野岸停晴光迎瘦策曲徑入支硎馬迹侵苔碧【支公遺迹】僧廬蔭竹靑一翁年八十長嘯振巖扃【謂公霖】

無復寒山主荒涼小宛居畱云空閣在臥礀老梅疏古墓人誰到飛泉雪自如淸詩傳祭酒吟罷一欷歔【吳梅村先生有題趙凡夫丙捨詩】

春半法螺庵梅花蕊尙含幹盤驚戶牖香冷雜煙嵐看竹憐幽夢【一僧題壁有竹深僧夢緑句】登樓作小參幾多飛動意還向翠微探

石隙泉流逬松陰磬響傳峯圍深殿肅花覆斷墻妍初地畱

天藻【寺有禦制詩】空山閟沼蓮所嗟三十載法席幾回遷【余初遊華山時蘗庵主席繼之者爲僧鑑今亦化去】

石佛巖邊坐千峯落照間未能邀月上聊此放歌還羇旅又新嵗煙波空舊灣一燈官閣下覓句似僧閒婦翁葉司馬公【廷桂】爲文文肅榜進士公從子公霖偶來吳門於華山精舍遇一僧自言文肅族子也公霖坐間因談文肅經筵進講春秋及爰立時奏罷鎭守中官二事余慨然爲賦二首

一老閒身一老僧空山解後揖紅藤通門子弟前朝話共對梅花涕滿膺

文肅登朝有古風春秋大義講筵中觀軍容罷公閒住信史還徴八十翁

虎丘看玉蘭二首

名花傳虎阜輪囷不知年爛漫春風裏慿陵玉樹前香能尋小閣雪欲幛遙天共道今番盛沼溪簇畫船花光滿幽谷苔色映髙墻細雨一來灑空山不斷香佳人曽對舞【用楊太眞事】初地任持觴七字天隨句風流獨擅塲

久雨忽晴喜子湘心壁道人同日至援筆賦此

一春積雨徑生苔池館今晨霽色開髙士靑門行藥至道人廬阜打包來禪牀吟筆須料理蟹捨漁莊好溯洄莫問政成鐺腳否【唐河北三郡相鄰皆有善政號鐺腳刺史】山桃花下且銜杯

自題八年前小照送開先寺方丈二首

看云坐石西陂臾雙鬢依然嵗月更今日披圖堪一笑圖中爲弟我爲兄

鶴鳴峯下摩苔碣漱玉亭中聽瀑泉世出世間緣有在且將小照寄開先

題尢悔庵萬峯探梅圖二首

昻藏海鶴鬭精神長嘯空山作好春眞才子與老名士又署新銜梅道人

八十老翁一壺酒梅花萬樹興飛揚香山句子取相贈從此無多二十塲

題述鹿軒詩二絕句

王士禎

七十二峯充下陳漁洋一防具區濱胸吞云夢君何有郤對漁洋憶故人

燕寢凝香畫戟枝放衙花底鶴相隨羨君五字風流甚實有文章替左司【白樂天詩敢有文章替左司】

西陂類稿卷十三

欽定四庫全書

西陂類稿卷十四

吏部尙書宋犖撰

滄浪亭詩

滄浪亭

滄浪之水淸且漣亭子結向滄浪邊滄浪之亭幾興廢滄浪之水今依然蘇州南國最幽曠池館創自武肅年厥後踵事非一姓轉眼變滅隨雲煙湖州長史昔貶謫愛此卜築將終焉輕舟野服恣嘯傲援琴命酒樂靜便長史作記歐公賦金鐘大鏞聲相宣斯亭遂與人不朽買得只用四萬錢曰余向往自弱嵗今宦於此嗟華顚手捉孤篁徧探歷荒岡突兀臨長川方花古礎纏蔓艸幾株喬木仍參天都官園空接斷壠蘄王廟在餘數椽老夫顧此願修復勝事肯令他人專伐石作亭懸舊額【衡山書】爰餙祠宇肅豆籩蘄王英魂定來此防與長史相周旋觀魚處敞儼對鏡自勝軒小疑乘船隔城山色落衣袂步碕矯首聊遲延回廊略彴紛防綴管領風月淩平泉山僧野老共登眺央央旂旐卻勿前官熱心冷每自笑山林痼疾良難湔左司文章久避席白傅遊宴或比肩綿津滄浪忽對舉西堂【尢悔庵】意厚語則偏吳人好事更好我任教畫作屏風傳

臘月十六夜虎丘看月四絕句

放衙忽憶虎丘月來到空山月可中一叚新聞任傳說愛閒無過使君公

鐘磬不聞僧閉關池光樹影共蕭閒掃盡笙歌與羅綺而今眞識虎丘山

千人石上一杯酒望古情深獨慨然滄浪亭子結才就又欲搜尋到五賢

剔蘚辧出題名字敲門買得水仙花歸來與兒作詩話直到嚴城鼓四撾

早春送顧俠君應試入都兼寄阮亭侍郎慕廬閣學二首

爾去賦長楊年才二十彊聲名動京國特達自圭璋江雨徵颿濕梅花祖席香老夫惆悵處未與泛滄浪【時滄浪亭初成】

正值芳春候長歌向國門元詩攜在篋【俠君有元詩選】易酒快盈樽遊屐碧雲寺鄕心紅杏村故人樂奬遙想過髙軒

望九龍山積雪弔王孟端

每過九龍山竟日得怡悅況玆淸景殊晴峯戴殘雪積素嵌翠微圖畫造物設維舟獨延佇時時叫奇絕舍人煙霞胸雲巢舊曾結妙筆黃王閒得力此巖穴遺蹤欲相訪好待芳菲節

妙髙臺拜東坡佛印銅像

誰鑄二銅像曰東坡佛印相對儼問答气宇一何俊坡翁長不死【東坡詩云請學長不死】望並雲峯峻髙興畱玉帶永作山門鎭印公霹靂舌觸處機鋒迅與髥相周旋其人已千仞我來妙髙臺天畔防一振肅然仰二公再拜瓣香進捫壁讀札子【壁勒東坡小札】江風吹短鬢黃昏月東升鐘鼓蛟宮震

丙子正月丁卯日過丁卯橋

我讀丁卯集輒思丁卯橋佳話偶然耳流傳年代遙訪古潤城南曲港通江潮夾岸幾家住煙火晨蕭條石梁跨其上來往惟漁樵欹欄與壊柱風物仍前朝吟魂不可接緑水空迢迢酹爾一杯酒爲爾賦大招是日又丁卯一笑羇愁消登舟對新月掉頭起長謡

舟夜風雨聞吳歌二絕句

望亭南下水迢迢孤舟風雨寒飄蕭攪人一夜不成寐時有吳歌入耳遙

十三女兒雛鶯聲宛宛轉轉淸復淸楓橋燈火半明滅羇人此際難爲情

登華山絕頂望太湖歌

十年六作華山遊未暇一蹋華山巓石佛巖邊小探討便同棲翼尋歸船今日風日大晴好遊興勃發勇無前招提才到不住腳搘笻負笠淩蒼煙寺東曲徑稍可辧僧徒導我相夤緣礀唇延佇跂野鹿嶺脊騰上追飛鳶松風送我到絕頂境忽坦堪受廛乾坤之勢盡在望北固題句知良然【北固山有乾坤勢盡來題句】三萬六千頃震澤濤山浪屋當空旋七十二峯互掩映晴雲破碎爭綿聨蜺旌芝蓋紛來下毛公聖姑如覿焉俯視天池翳榛莽晶瑩一勺餘寒泉昆山虞山兩螺耳岝防拾取湏米顚道人【謂自求上人】繼至把杖揖相與長嘯驚髙天峯西巨石半僵立攢成蓮瓣磨星躔蹙踏犇峭气屢鼓攀附藤葛手欲胼漸下蓮華歷蓮子碨礧幾簇蒼苔纏聞古尊宿曾住此吾擬結茅食且眠九年靣壁或有待一官嚼蠟何難捐入寺飯罷日垂沒靈鼉催客聲鼘鼘登舟覓句卻鼓吹燈下獨聳彌明肩

題心壁師萬里一歸人捲

父母恩難報經云右肩負父左負母是知方袍禿頂身未便二人等敝帚邇來靈巖繼老人禪室定省意獨厚心師繼公之猶子家本滇池住廬阜經營開先自打柴夢庭闈每頫首今秋瓢笠去飄然萬里歸人爲親壽緇侶贈詩山人圖【羅飯牛筆】玆事流傳堪不朽寄來卷軸到吳江展閱數過卯及酉堂上有佛師徑尋捲尾無句余良忸南陔白華亡其辭欲賦踟躕難下手防蒼洱海渺南天想見扶笻此中走

【附】和前韻

【長洲】尢侗【悔庵】我佛說盂蘭盆大目犍連爲尋母云何末劫鴦崛

羅剖折骨肉掃如帚廬山道人出世間眷戀庭闈意偏厚遙望防蒼多白雲拄杖飄然去香阜千佛名經總不持獨寫維摩詩一首蓮華煮飯甘露漿萬里扶攜爲親壽始知四大等虛空惟有孝思堪不朽他日歸期定浹辰此月行程方指酉回看大眾滿伽藍無地報恩眞怩忸綿津山人善防法新詩彈丸才脫手泥牛解吼木馬嘶我亦願隨牛馬走

題髙謖園太常山水小幅

太常丰格儼神仙翰墨塲中老鄭防流傳片紙雲煙在感舊題詩一惘然

春日雨中同靳熊封兒至過滄浪亭二首

客有來南國亭因問北碕三人同防杖一雨恰霑衣溪水春全漲梅花濕不飛觀魚髙韻在臨眺獨依依尙有蘄王廟難尋梅氏園回廊聊聽雨小院一開尊繡嶺生遙慨【熊封來自秦中述驪山甚悉】滄浪且避喧胡爲君又去愁思滿川原

【附】步前韻

至

客問滄浪勝相將過北碕林光初度雨水气欲侵衣失卻靑山色翛然白鷺飛最憐新插栁春淺早依依步向亭南望人傳梅氏園風流總銷歇覽眺自琴尊野寺昏鐘發淸溪急雨喧願言停短櫂花事訪郊原春晚過滄浪亭四絕句

遊魚雨後撇波聲宛轉溪橋拄杖行一叚斜陽明野岸菜花時節正宜晴

荒岡野水無人境亭外閒花次第開卻笑吳儂眞好事送春都向此中來

逶迆石磴坐淸陰數罷魚兒聽鳥吟五年白首姑蘇客一樣輕舟野服心

虎丘歌板中秋夜元墓梅花驚蟄時不似此亭多古意到來先辦一篇詩

初冬過滄浪亭寄尢悔庵

滄浪亭畔刈稻了倚杖看山又此回野水鴈飛荷葉爛故鄕花送牡丹來經營是處宦情別歌板古人生面開【時有滄浪亭傳奇】寄語西堂八十叟石欄防筆待追陪

遙題江陰顧山寺茶花三斷句

野寺山茶信一奇春風遲日動遐思幹蔽七樓紅十里【傳聞如此】招提端合喚花之【靑州有花之寺見周櫟園侍郎集】

老幹雕枯已百年孫枝合抱復嫣然笑他拙政園中樹浪得梅村賦一篇【吳梅村祭酒有拙政圉山茶歌】

虎丘玉蘭不一賞滄浪桃花也欠詩山茶句子山僧乞恰值新年發興時

【附】和前韻

【髙郵】李必恆【百藥】

顧山山寺寺淸幽都勝花開照眼稠不是祗園淸淨地定應署作小紅樓【花色深者名都勝】

八寶珠光耀蚌胎鄂君繡被擁成堆忽然十里無顏色袖裏中丞錦字來

題吳闡思畫四首

空山喧瀑布老樹隠柴門一徑靑苔色幽人不出村溪水自淙潺溪堂永日閒莊騷讀未了林際暮鴉還山人寫夏山尺幅煙嵐起逺追鶴山樵近並石穀子波影遙空接雲光疊嶂含岡頭有茅屋知是米家庵【海嶽庵也】

詠日本山茶二首

淺紅朶朶小盤盂顏色翻憐過寶珠欲把鵝溪圖異種徐手筆此時無

海舶春風初到時空簾微雨挹芳姿從來邢尹多相妒吩咐牡丹開小遲

雨後由滄浪亭過南禪寺慨然有作【寺爲白樂天舊逰地曾貯文集寺中刻碑紀事】

鳩鳴宿雨收日出輕煙泮寓公不暇嬾踏屐滄浪畔沿波沙鳥明侵橋菜花亂逺岫列空亭濃翠撲人靣境幽環矚佳彷佛茱萸沜偶謝纓佩羈頓使腰腳便訪古過南禪逕曲苔紋徧老屋但鐘魚危樓尙霄漢鉢插零落桃龕舞呢喃燕往者香山翁招攜此遊宴風流不可及玉局舊曾嘆忽忽數百年不異卯酉換藏書委蔓艸勝事逐激電惟餘千个竹淸陰滿別院繄余景前修坐迨昏鴉返【葉】生平鹵莽性擬就初地繕栴檀熱惱除饘粥殘僧伴還同老居士刻碑記發願

遊黃山

新安黃山不得遊姑蘇黃山聊一訪開門鼓罷命輕舠防灩橫塘水新漲夾岸菜花黃到天防地雲峯碧如障老夫癖好過康樂系纜攀藤覺神王伐石野翁連袂迎牧牛小兒折花餉稚松巨石相參錯鳥道紆廻頻倚杖寶坊址在費追尋貴主墳空足悲愴【山中舊有法云寺及陳國長公主墓今俱無】有僧導我虎洞憩意頗慇懃語全妄顧玆巖壑了無奇卻有湖山得彌望洞庭波白眾山靑應接不暇旅懷暢相看伯仲是橫山岝防一卷敢相抗歸舟摹寫掉頭吟自笑今朝脫官樣

春日過訪葉星期二棄艸堂不值二首

柴門寂歷豆花香【蠶豆】一曲淸池對艸堂常日觀魚人似鵠也應喚作小滄浪【余署中有小滄浪】

別浦幽幽境愈奇春風籃轝爾何之小山桂淸陰下想見蒼茫獨立時【書室題蒼茫獨立處】

韋庵閒興示百藥兼寄子湘

聽罷旗門鼓二撾深沈庭院靜無嘩鞾紋碧沼飛新燕亞字朱欄防好花老興自憐追白傅驚才近喜得劉叉韋庵聨句湏髥急悵望蓉湖日又斜【子湘家芙蓉湖】

題李工部竹村小照四首

窈窕溪山到眼淸蕭疎無復世閒情阿誰踞石披襟坐盡日松聲與澗聲

不事瞿曇不學僊臨流把卷意翛然溪云過樹溪鳥寂坐讀南華秋水篇

篔簹萬个防淸淪冷艷秋花幾簇新解道忘機同海岸飛來鸂也依人

屏除騶從愛菇蘆風度何人貌得殊旦晚頭銜知又換合將泉石讓狂夫

香嚴寺看菜花畱贈紺池上人二首

爲赴山僧約南村看菜花黃雲晴野布緑樹道塲遮入院惟聞磬隨緣且喫茶西堂誰貌取鶴骨聳煙霞【寺有尢悔庵小照】

開軒仍在野讀畫卻通禪【時攜畫卷共玩】偃仰香如此林丘靜渺然竹雞喧暝色江月破春煙詠罷淹歸騎從師促和篇

池上作次樂天韻

韋庵之南竹森森深淨軒東波沈沈小滄浪只一勺耳此閒跌蕩江湖心午衙放罷必周覽夜案了卻或靜臨洞庭三萬六千頃雲濤那用扁舟尋怪石欹柳得位置階庭寥廓橫古今鬭茶逺道致日鑄翫畫小幅縣雲林棲遲已過五寒食手栽桐桂淸陰深緯蕭目斷渦河渚飯僧心切嵩山岑撥悶聊和池上作悠然手弄無弦琴樂天是處有眞樂何湏海岸方投簪

髙江村詹事以龍井茶見餉賦此答謝

江南春半茶事動老夫幽夢掛碧巖虎丘舊種鏟已盡陽羨佳品心所忺小峴春作梅花片【六安茶名小峴春近制梅花片最佳】年來羅致余能兼谷雨已過山塢曉焙香幾處吹茅檐江村詹事抱茶癖龍井手制馳郵籖銀絲冰芽並珍重白甀靑篛勞封緘山瓢急取酌惠水折腳石鼎安風簾松濤響罷注縹盞淸芬拂拂浮晴嵐笑他七椀眞水厄小啜已令俗韻砭緬玆嘉木出勝地辧才玉局曾遙探性芳味永正可錄中郎何事相譏讒【袁宏道評龍井茶作艸气】包裹那許鉆權幸唐突未敢加姜鹽滄浪一杯澆子美酬和七字促邵髥【子湘】從此漫堂開湯社舌本不彊容髙談

【附】和前韻

邵長蘅

古人品茶例烝碾團龍矞云誇芳甘縷金屑餅失本性有如玉環脂粉嫌今人品茶重烘焙揀芽抽葉勞摻摻土銼松薪夜火活三更煙白月掛檐焙成靑篛旋包裹韻香色味百不嗛滄浪寓公【先生自號】今詞伯琢詩戰茗嗜頗兼棊盤北苑小峴春品題甲乙排幖籖我來偶值谷雨過櫻桃映盌燕入簾邀我啜茗坐石上渇羌鼓嚨驚胡貪公言此茗出龍井石乳雲液叢幽嵒論文舊遊得髙適武林逺寄分緗匳呼酪蒼頭不肯受禿管城子聊戲拈公詩堅壘提一律艸木臭味供鐫劖野夫欲和愁險韻霜須斷莖口銜箝且放退之教獨步何如玉川六椀七椀余黒甜

和前韻

必恆

龍井之泉出天目一石罅流瀐瀐禪老辧才劇風雅汲泉湖上供子瞻何年產茗入包貢名與顧渚誇東南江村先生好事者先春采擷窮林嵒揀制揉焙出新意雀兒鬭語開萌尖鍼芒微粗麥顆小一兩直可抵一縑商丘公雅同臭味逺道裹致題紅籖是時愁霖罨春曉公憂無麥心如惔開椷破悶忽色喜石鼎活火吹風檐惠山水遞況新到烹魚恰得熊蹯兼湏臾浮碧官字盞色香味勝淸而甘餘瀝分霑及賓從未到口覺華池甜一椀兩椀唫興發靑門逸叟來掀髥競拈新句霏玉屑我詩蹇澀空詀諵忽憶武林巖壑天下勝對此佳味心彌耽布韤靑鞵他日到酌泉煮茗尋僧龕

和前韻

髙士奇

雨中石花長云竇春半明月生松巖【國史補石花明月皆茶名】浮氳不入將軍腹潔色長得詩人忺吳中開府季卿匹淸事每許常陸兼【語林常伯熊因陸羽著茶論李季卿宣慰江南召伯熊又有薦羽者兼召之】義興秋片六安蕊開籠老翠浮晴檐西湖佳種數龍井火前鴉觜如排籖野夫摘香手自焙翦絹穿篾親包緘靑猿急遣致鈴閣花陰晝靜蝦須簾石銚火活湯鼔浪竹廊風定煙凝嵐非獨雪煩且破睡嘔酸滯冷何勞砭【東坡詩艸茶無賴空有名性滯偏工嘔酸冷】座閒嘉客我未與案頭險韻公先探解人自謂獨知味君子由來不信讒【中丞詩雲中郎何事相譏讒袁中郎言龍井茶時作艸气也】品題堪破毀茶論音節如歌疎勒鹽何時紫甌得共坐紅蓮幕下攜蒼髥【謂子湘】各搜文字五千卷【玉川詩云三椀捜枯腸惟有文字五千卷】滄浪亭際資淸談

步前韻

至

經旬病酒苦肺熱頗思啜茗當山巖日鑄半甌聊止渇隔年香味惜不兼昨者蠻牋來吳防字帶龍井之煙嵐曰髙江村饒茶癖筠籠小摘周林嵒雨前雨後分甲乙旗槍烘焙矜親拈長於雀舌細於粒霏霏玉屑何尖纎筍繃包束快持贈爰博酬倡詩篇三盤空硬句得未有風韻與荈還相參逺道莫能惠煎瀹屬和箭急催中男遙憶芳鮮餽春暮牡丹花正開韋庵一吟一臭總淸絕舉頭明月凝湘簾佳品固應供佳客左攜短李右邵髥梁溪水遞不少缺膩白如乳盈瓶甔蟹眼才過松濤起瓦鑪活火湏頻添六安梅片豈娣姒敬亭緑雪同封緘卻笑古人非知味或舂或碾勞窮檐龍團鳳餅失本性況復猥加姜鹽我昔秧鞵踏靈隠咫尺龍井未獲探坡老辧才化已久誰識此種淸而甘讀詩疑茶霑齒頰今宵幽夢縈江南題王勤中柳塘聚禽圖

疎柳殘荷弄細颸野塘斜日聚禽時等閒寫出無人態都是王維畫裏詩

戊寅七月一日夢入山亭看竹旁一人曰此堯峯老人故居也愴然有作醒而僅記末句因足成之

堯峯遺老不可見夢入空山舊艸亭風梢月影無人迹賸有秋陰一片靑

黃海山花圖詠二十首【有序】

楚州雪莊悟公住黃山之皮篷性孤髙有花癖尢擅繪事時時含丹吮粉於幽厓邃壑中貌人間未見花久之成帙新安吳生綺園箋其名寄余平江官舍戊寅七夕攜過滄浪亭流覽一再過各卽其名狀而疏之並系以詩用補山誌之未備其中數種不可名亦不能詩姑闕之

金縷梅似蠟梅而瓣如縷春日開時翩翩欲舞

春林發異香縷縷雕黃玉已將寫作圖還擬制爲曲撚蠟亦似蠟梅一包四五朶其開也以春杪

丰格儼蠟梅一苞四五葩月明林下時幽香應倍加旌節花老藤上作花行行垂如旌節色淺碧黎州漢源縣亦有之

老藤作碧花鬖髿如旌節嵗嵗春風時長聽花神挈

春桂似桂而五出三月開

連蜷淮南叢山礬應弟畜惟有七里香髙韻同空谷【山礬亦名春桂七里香江右最多】

海罽花生雲海春日徧厓谷紅色深淺相錯至鋪海時爛然云錦矣彷佛睡香而差大

海罽奪蜀錦爛漫雲海張大似廬山谷春深放睡香瓔珞花色黃碧幽倩澹冶淸香雋永有垂柳之態

瓔珞何澹冶香在眾花右憐渠窈窕姿還過永丰柳

蕡桃與桃無異但花跌先實耳

蕡桃跌先實折來自樵叟借問武陵人舊曾見此不山櫻木本竹葉初夏作花實如含桃

朱顆類含桃瑣瑣摘盈把趙昌化工筆好並靑梅寫【趙昌有靑梅含桃圖】

紫雲花花深紫曰光下燭皛然凝望

紫雲花卽雲光彩不可狀想見白頭僧含毫向千嶂木蓮花在慈光寺前髙柯成圍蜜葉蔽日冬不雕花肖白芙蕖惟房菂不類四五月開香聞數里山中無二本

木蓮千載花香光照禪席記取謫仙詩五月雪中白玉鈴花樹髙大蘢蔥夏月碧陰中白花串串有類雕刻香甚

長夏碧陰中白花綴串串分明追琢成縹緲沈水薦香杜鵑杜鵑處處有之此則髙幹濃香迥異凡種

髙幹盤云上濃香浮谷來問他殷七七頃刻可能開石蘭一莖一葉一花色紫生峭壁上

石蘭種大奇莖葉花皆一彤潁賦左思其爲此物必查葡花木有芒刺四月開小黃花如丁香其結實也如丹砂

查葡丁香同實則丹砂似煌煌北徵篇摩寫曾到此覆杯花攢生葉底空中下垂似鏤竹髹朱而成

覆杯花空中垂垂葉底積鏤竹而髹朱天公劇遊戲仙都花生仙都峯下古幹屈曲花一苞七八朶望之如芙蓉而特香緑心如拳三年一放放則葉下披如相讓然

色借秋江逺林開仙境深老猿偏愛此三嵗一來吟傲云花形色似木蓮自夏䢐秋香不斷葉亦微馨悟公云舫四圍皆此樹

云舫周遭樹依稀菡萏香暢師相對處晴雪落繩牀鵝羣花藤屬葉似菇蔣秋日著花宛然鵝也

山花多奇狀尢奇此鵝羣誰向淸秋日拆遺王右軍疊雪花花如翦雪中含一壺盧九月開

霏霏疊雪花中有一壺韞巧疑滕六裁幻許長房隠

紫綺玉環艸花也頗肖二物

艸花殊狡獪刻畫閨幃閒旣吐一片綺復配一防環

西陂類稿卷十四

欽定四庫全書

西陂類稿卷十五

吏部尙書宋犖撰

迎

鑾集

康熙己卯三月十有六日恭紀

聖恩詩仿柏梁體

皇帝聖徳媲陶唐三十八載大化翔邊徼寧謐樂時康曰厪咨警維河防周巡淮甸區畫詳無勞璧馬沈宣房省方勵俗來吳閶賜租肆赦濊澤滂廣搜巖穴寛徵商湖山增勝衢歌揚臣犖承乏職封疆瞻覲蹈舞屬車旁拜賜

禦書恩浩洋仁惠諴民額臣堂懷抱淸朗褒殊常臨米芾書繚綾光天馬賦卷五丈彊謙徳末署仿其昌墨搨淵鑑龍劑香淳化閣帖難頡頏耕織圖冊勤農桑豳風七月將無同【葉】載拜箑書聞鴈章驪珠的皪驚奉將解推寵渥方未央紫貂狐白分

禦裳東珠之防光熒煌羔皮之鞾出玉牀鹿脯雞臘珍上方駢攽羅列酮與羊是時觀者如堵墻盛事傳播到八荒史臣紀載久愈彰防埃何以答

聖皇中心屏營臨淵冰【葉】末路刻勵詎敢忘拯救災患除莠稂稍酬髙厚歸故鄕白鷗浩蕩浮滄浪

【附】前題

邵長蘅

皇帝三十有八載乘春出震巡南陲河菑衍溢齧淮泗自臨揵石拯阻饑遂浮大江下吳防駕六蒼虯翳華芝吳有賢撫臣曰某地大物奫誠難治

帝曰汝某予汝嘉仁惠諴民有褒辭

禦書四字字徑尺榮光休彩天昭回淵鑑齋帖攽一束

宸章駢羅尢瓌奇五緯埀芒峙五嶽【賜書共五種】龍騰天門鳯翽岐耕織繪圖詎遊戲邠風無逸厪民依傳

詔又賜袍與帽帽珠熉黃光煇煇袍織蟠龍龍五爪貴從

聖躬親解衣鹿脯麂尾分玉饌上尊黃封苞縹瓷奉擎稠疉恩數渥跪拜九叩

天顏怡是日百僚盡陪位虞廷肅穆班臯防

帝念臣亷賜予渥烺烺

天語臣聞之從官橐筆書諸冊得賢臣頌千秋埀鯫生幕下偶欣覯典盛得不傳歌詩如公十輩布中外宣

上徳意普澤施賜租復繇歲屢穣

帝埀衣裳萬福來中和樂職應有賦王褒筆札生能爲

三月十九日

上駐蹕吳門

命【臣】犖恭進詩集並防

天語埀問【臣】子至紀

恩二首

性耽嘯詠自髫年寒食春城句浪傳今日防

恩宣索去好將

禦覽署殘編

準敕偏教進惡詩生平遭際算來奇麤傳家學田間子又向雲霄荷

主知【李肇國史補曰唐淮南進崔叔淸詩百篇徳宗曰此惡詩何用進時謂準敕惡詩】

鶯脰湖二絕句

埀虹亭畔峭颿開鶯脰湖中激箭來我是滄浪濯纓客寄聲鷗鳥莫相猜

孤舟落日漾波心湖樹湖煙四望深空際一聲聞欸乃釣徒何處許追尋

扈

蹕西湖紀事

平生慕西湖聞說便神王吳越咫尺耳七載勞悵望何意奉

宸遊夙懷得一暢朝出湧金門耳目忽淸曠水潑葡萄醅山矗翡翠障白蘓勾畱處西子譬允當追隨豹尾間未敢策笻杖

聖情厪民依物外聊探訪

禦墨灑湖亭勾陳入云嶂

召許侍從臣小憩就畫舫亭午獨徘徊迢遞聞漁唱六橋宛沿緣兩峯屹相向指點從山僧脫帽廻堤上瞻拜武穆墳酹酒發悲愴還過冷泉亭兀坐茶煙颺奇峯眞飛來驚嘆莫能狀勝地難久停歸趁湖波漲道人索題詩畱待後來償殘陽掛斷塔古色落檥榜薄暮趨行宮劍佩依仙仗

登吳山過紫陽洞二首【洞側有橐駝峯亦名小飛來峯】

名山今入手長嘯向孱顏城闕煙中出江湖杖底環亭開瞻

睿藻路轉得禪闗吳越當年恨消沈磬響間

峯亦飛來號耽幽訪洞宮﨑嵚藏結構曲折入冥防遺像閒雲外【洞有元丁野鶴像】疏花斷檻中林鴉催客去馬首月如弓

滄浪亭詩

防昌九老圖歌

香山老仙風流客致政歸來洛陽宅合罇尙齒招六賢拖紫紆朱盡頭白後來方外兩令威年貌絕倫並幾席九老八百十六嵗此防人間信創獲賦詩紀事繪作圖頓使千秋仰髙躅【葉】或琴於榭棊於舟或展圖書互探索衣冠嵬峨防睂古童僕淸妍戶庭寂一亭林際更幽閒落葉頻掃莓苔積畫畫者誰天機精冩出衝襟洽泉石流傳妙迹到紹興宸翰揮灑生顏色吳興【趙松雪】巴蜀【鄧善之】競題名祕翫棠村【梁相國】抵荊玉【葉】老夫何幸得拜觀一段零縑神奕奕防昌典刑令人欽豈獨寶此粉與墨我膺旄節近縣車撫捲歸歟念轉迫幾時結社淥波邨也效耆英踵其迹

遊攝山棲霞寺二首【寺有隋文帝塔江總唐髙宗碑寺後有千佛巖】

江臯尋勝地谷口望疏林藤杖逶迆入香樓梵唱深丰碑畱蘚砌湧塔冠云岑世界人天接眞教洗客心攝級向山巓神淸忽悚然巖花千佛繞松響半空傳僧老初成志【楚云禪師方輯山誌】機忘共品泉題詩良自愧江令有名篇

靈谷寺

搘笻循鐘山曲徑投靈谷法界幾劫灰紺殿防新築鐘魚迥深沈是處妙香獨瞻禮寶公塔遺像何穆穆風鈴語一聲相戒莫敢黷此地富松梅蒼髯映寒玉今來總如掃晴嵐但迎目荒涼琵琶街鼓掌駭童僕琤琮功徳水潄齒淸心曲載過贊公房雜花媚幽獨卽境熱惱除跏趺願良足詩元不礙禪得句刻牕竹

以文休承定園禪定圖贈開先淵公因題二絕句

文家畫手數休承幾筆秋山得未曽黃茅龕子空林下此際誰參最上乘

老僧愛畫入骨髓小幅攜歸敷淺原拾松煮瀑生涯在解道淵公卽定園

題石谷畫

浮嵐暖翠元劇迹天池石壁亦一奇烏目山人今子久兩圖髙韻此兼之

夢中詠茶得首二句醒而足成之

采摘煙霞窟神韻金石含【袁中郎評岕有金石气】桐陰間啜罷三昧此中參

送馮山公歸試錢唐次畱別元韻

湖上驚看未易才炎天冰雪好懷開談深科跣同疏放注罷虫魚羨博該【山公方注蘇詩】歸櫂六橋秋色裏橫江八月晚潮來公車待送滄浪畔重倒玻瓈瀲灩杯

宿寶應人家

落日照窮巷茅堂靜如許梧葉紛庭階蕉衣被牕戶而我此停車抖擻衣上土聊取濁酒傾還將素琴鼓永夜耿無眠蕭蕭聽秋雨

過喬石林侍讀縱櫂園感賦

城隅一徑入深陂秋老荒園振策宜野水廻環山映帶殘荷飄防桞低埀溪堂賸掛東坡字【栁矦廟碑】漁具堪吟魯望詩采采白蘋斜照裏十年興廢使人悲

淮揚賑饑示官吏

淮揚咽喉郡相望江海邊三紀河伯驕沃野徧淪漣繄余移鎭來適丁災祲年四載勞補救奔走洪流前蠲租二百萬兼糜水衡錢【賑過銀米百五十萬】屢請被吏議獨荷聖主憐【余以災田請作版荒停免部議罷斥防思薄譴】今春

翠華臨加意謀安全防瀹懋禹績畱漕惠顚連【詔畱漕米十萬平糶惠民】防防此孑遺相率擬力田河魚忽大上千里仍長川危隄棲婦子茅茨斷炊煙村墟何處所泛泛惟漁船漂波嗟麰麥臨風羨烏鳶重臣躬負薪手胝足復腁臣犖承

明詔駐節向海壖輕裝鼓短櫂來往狎深淵州邑十七八擘畫廢夜眠薄俸分已盡倉廩更蕩然何以答任使俯仰憂懷煎

九重實洞燭轉粟

恩命宣【上諭江右撫臣運米十萬賑濟淮揚】眾商方戴徳秔稻來委闐【時鹽商方蒙減課時思輸米五萬助賑】羣公競佽助【各官皆有賑米】稍稍給粥饘余家幸接壤致禾三百廛【余倡捐米麥】眼底饑溺儔庶幾免播遷作詩示官吏相期共勉旃無使滋中飽哀鴻慰迍邅富公賑靑齊盛事史冊傳豈敢希古人但願寡尢諐漫郎委符節我志久拳拳嵗晏公事了好賦歸來篇

【附】和前韻

馮景

大浸困淮揚薫風來日邊

命公殿南服河潤同淪漣憶自髙堰決川後驕頻年四載厄秋霖耕耘功棄前民室盡懸罄身不名一錢蕩析將離居公心惻然憐哀彼鴻鴈鳴保此家室全請蠲復請賑封事常牽連

天鑑兪孤忠農得事春田今玆望有秋秋水灌千川盲風挾淫雨產鼃突無煙廬舍齧洪濤民棲半在船飄泊隨西東有似乘風鳶乞食滿道路面黧兩足騈州縣十七八春郵迄淮壖

帝命往撫饑公心凜冰淵日昃不遑食宵中屢廢眠聚米無成謀仰屋徒茫然賴有西江粟泛舟消憂煎矍鑠馬中丞轉輸恩亟宣公首捐鄕麥運致何闐闐鹽防防諸商五萬佐施饘感激羣有司佽助盈囷廛父母方孔邇井邑何忍遷水涸掃牀蘚安於臥細旃恩濃樂更生痛定悲前邅汲黯矯發粟仁心千古傳損余補不足天道平不愆公眞社稷臣開誠何拳拳作詩示官吏气壓舂陵篇

寄懷彭無山中丞【老友邵靑門嘗稱無山爲鐡漢】

鐡漢髙名久屬公幾番愛防

主恩隆孤蹤已致層霄上羣望方殷末路中獨秀晴峯當幕府碧潯秋瘴掃霜風天涯嵗晚相思切欲寄音書少塞鴻

九月十三夜夢舟泊江上大雪中與故人周侍郎櫟園杜處士茶邨分韻賦詩餘得句云故人同野岸急雪灑船牕旣寤於枕上續成篝燈趣錄漏下五鼔矣

夢入滄波裏重云壓大江故人同野岸急雪灑船牕詩得荒寒助心將老宿防五更趣追冩殘燭影幢幢月夜過天笠庵訪無弦上人時約上人住滄浪亭

纖月長河岸禪闗獨叩時竹傳當徑籟梅拗隔墻枝觀畫懷漁隱【是日觀王孟端溪山漁隱圖】彈琴接穎師滄浪還有約髙詠牡丹詩

含淸亭賞芍藥同邵子湘馮山公吳荊山次梅聖兪楊樂道畱飲置芍藥韻

花事故鄕盛嘉名錫紅藥每當婪尾春平臺展防樂老夫客震澤芳姿想累萼逺致勞園丁種植依林薄昱昱含顰嬌【故園名種】風致宛如昨壓倒金昌城不數廣陵郭招邀澹蕩人共此花前酌況我雙戟門翛然可羅雀脫帽苔任借佐酒筍競斫經時偪仄懷偃仰得開廓浩態與狂香怳疑天上落雅宜明月來生憎寒雨作觴行儼捲波矯首聞城柝折枝惜旖旎張幄添灼爍翻階鬭新句豈同士女謔司花何狡獪舊譜武仲略載把都官詩髙吟向鈴閣

【附】前題奉和用韻

邵長蘅

中州盛牡丹邇又誇芍藥瑪瑙盈尺槃樓子十重萼紅白爭繽紛一一標名各種詎止三十翻笑花譜略風雅得元公移根自宛洛種近含淸亭防畦借鉏鐝立夏三日晴名葩披灼爍枝枝風嫵媚朶朶露娟嫋亭空映紅闌樹密張翠幕公爲文字飲餖飣閒杯酌櫻桃筠籠冩鮮筍淸泉瀹甌香日注嘉釀淥玻瓈薄半酣徴故事髙談展懽謔廣陵金帶圍魏公久寂寞東武玉盤盂髯蘇迹成昨髙韻繼者誰公應躡前屩詩篇餘事耳雅音振韶濩大馮況詩豪解衣臝盤礡季重亦可人一鼓气堪作笑拍都官肩君筆眞可閣【思拙筆屢閣卽聖兪句】

前題奉和次韻

馮景

鄭國溱洧間士女贈芍藥後來修禊遊流觴傳至樂麗艸殿餘春翠莖吐丰萼雪色含顰嬌心染胭脂薄揚州三十種繁英已成昨吳苑栽灌肥疑種橐駝郭鹿韭悵陳迹鳧花酣晚酌方塘斂夕陽前林集歸雀愛玆婪尾春寧謝不忍斫芳園寄幽賞暫畱慰寥廓好待纖月臨防受微風落紅藥當階翻佳句誰繼作促坐未奏陔繚垣已鳴柝寓公興不淺今古互銷鑠懸河三尺喙髙談雜諧謔作詩駕宛陵使我步崖略何必賦梅花淸才壓官閣

前題奉和用韻

吳士玉

使院饒名花奇種來東洛牡丹最超羣驂驔乃芍藥入夏畱餘春窈窕殿羣萼明公步屐來賓從攜蓮幕風迎香冉冉日照光灼灼公言故園中此花如繡錯大者盈一尺瓊彛玊盤托其餘復善幻五色粉淖約髙下滋百畆本本埀瓔珞折來挿作屛步障季倫若花時相經過朋好雜歌咢髙人旣瀟灑才士

亦落拓徑造花下醉灌漏塡巨壑雪苑風流盛俛仰猶如昨【公劇談梁園花事之盛友朋之樂】四座聽公語興酣添杯酌把火繞露叢妍姿倍姌嫋憐此婪尾春感彼都官作公詩發髙倡邵馮鬭奇博逡巡怯大敵坐令小巫卻一鼓偶試手鷇音還自怍

延熹崋嶽廟碑歌

迢遙太崋參金天虞周巡幸禋祀防集靈宮建炎漢代飾闕載紀延熹年望仙門下聳贔屭書壯偉蛟螭纒經始者誰袁太守【袁逢】市石者誰從事遷【杜遷】郭香察書義莫辧徐洪考究終茫然【徐浩古迹記以爲蔡中郎書洪適釋云郭香察書者察蒞他人之書也】端嚴自可配白帝奇古直欲追周宣無論史晨與韓勅撇畫巴開光和先桓靈秕政令人恨斯文頗盛千秋傳片石不隨鐘簴攺精光奕奕射嶽蓮後來好事錄金石上絜斯邈邕隨肩有明中葉遭掊擊神物消滅同飛煙闗中祕藏或一二剝落那得驪珠全此本宋搨缺僅十一字可博一金錢河北金吾【王文蓀鵬衝】老愛此摩挲珍比瓊琚璇何幸鴻寶入我篋虹光頓壓書畫船寄語郭防趙崡二子道於今好古應讓西陂專

【附】前題奉和

邵長蘅

崋山作鎭帝所宮防地削成三芙蓉明星玊女並娟嫮天神博處鉤梯通少昊金天斡元化虞巡周望秩祀崇茂陵劉郎蘄不死集靈宮築山之趾松喬芝蓋紛往來子仙茅龍大憰恑亡新變亂迨東京文字磨滅余荒戺此碑紀年延熹八四月維夏日廿九勒石者誰農守袁逢開先孫璆後郭香察書恐臆說曰蔡中郎亦無考【葉】或云漢魏古碑今猶有例不書名著誰某紛紜辧駮姑置之法第一眞瓌奇公此石本得何所點畫完好無瑕疵圎方古匾體皆備挑拔勁如折刀鈹斯邈故是丈人行冰潮呼作大小兒光和以前得有此岣嶁石鼓肩相隨我思桓靈秕政吁可詫嘆息痛恨誰能那鉤黨橫塡北寺獄儥官更諧西園賈太學石經空騈塡鴻都鳥篆資詈唾雒陽鐘簴俄銷燼飛亷銅馬亦推破嶽碑贔屭巋然存千五百年安帖妥明嘉靖間始遭掊有如嶧碑焚野火紅豆老人作長歌缺百卄字相矜誇何況此本缺僅十紙新墨古神不磨虎爪攫拏气郁倔蒼虯鐡屈枯枝柯知公鑑賞有眞識棐幾一日三摩挲

前題奉和

馮景

太崋山髙五千仞金嶽克配旻天峻虞巡周狩省方同中間纂以嬴秦閏芒碭風雲起赤龍山川祠祭攽秩宗茂陵轍迹徧天下集靈宮築崤圅封亡新矯誣神不享露盤零落仙人掌建武以還珪璧防勒銘實自農昉河南山鎭冠雍梁時巡禮與恆岱方觸石興雨蕃農桑有年祈報神歆香碑建延熹紀年八四月卄九日逢甲袁逢經始孫璆成贔屭嵯峨聳軒豁石從霸陵杜遷市書遣新丰郭香察慨自蒼頡籀變丞相斯文龍鱗迷前規小篆程邈攺爲六體又雜甄丰爲李陽冰潮遞擅奇八分由權輿之要知漢之妙在龍舉戈波撇畫如錐土此帖鷹峙骨力彊方璧圓珠鼎彛古【朱竹垞云漢三種一方整一流麗一奇古此帖兼之】徐浩以爲蔡邕書邕時稱疾方閒居固辭五侯鼓琴召肯上三峯倒薤披浩之所記殆訛繆獨惜嶽碑名氏漏或云漢刻例不名我隘見聞向誰究此事掎摭無短長桓靈時事闗大綱賣官黨錮奄人猖靑虹墮殿星孛狼兒生兩頭四臂妖非祥三十六萬黃巾黃可憐帝子逃螢光獨有玆碑崨嶪不隨炎劉亡世事都從駒隙過千五百年陵谷墮每嘆滄桑變幻多方知文字因緣大嘉靖年間令不才碎爲砌石委蒿萊六丁假手一何毒詎殊轟擊靊霳防烏嘑有成必壊循環理萬事紛綸盡如此商丘公耽集舌錄剜苔剔蘚皆標目何處購此最古本字皆可識摩挲讀舊搨已苦缺百卄此但漫漶十五六嶧山岣嶁不可求此帖寶之同圖球集靈宮亦易詳攷未湏更駮歐陽修

前題奉和

吳士玉

崋碑漢推第一芒奪少昊金天晶東追嶧碑南岣嶁光賈鼎立齊崢嶸商丘先生雅好古得此善本識鑑精紙新字完少缺畫嗟餘一見心魂驚此碑刻自農守袁孫接迹勞經營延熹八年斗建已月卄九日告厥成郭香察書紛聚訟古碑謂不署姓名或雲中郎亦罕據筆蹤驚絕要莫京虎螭攫拏鳯飄舉長翎修鬛摩鵬鯨規連珠樹矩泄玉圓流方折隨縱橫按以法兼眾妙欲名一體誠難評祖禰上溯籀斯派苖裔下傳潮陽冰熹平石經尙晚出堪與追逐稱弟兄桓靈敗徳不足數摩挲墨玅聊娛情吾聞太崋削成五千仞河神手擘垠崖崩雲泉天磴閟金液乘龍戲博多仙靈此碑歷千五百載呵護應煩勅六丁有明嘉靖遭掊棄可惜神物歸杳冥成毀相因固其理世事反覆誰能慿不見嶧山之碑焚野火岣嶁迹祕涕泗零公得此本眞希有一字便足輕連城

前題奉和

王戩

往嵗行經崋陰道嶽廟肅肅金天開老樹陰森夾階戺古碑寥落纒莓苔摳衣爰登最髙閣三峯咫尺髙崔巍雲气蒼茫衣袂接夕陽明滅眾皺堆藕船大片不肯喫搖鞭西向趨黃埃公作崋嶽廟碑詩寄我【句】讀之口中流沫字裏轟風雷金鐘大鏞自撞擊韓蘇石鼓從胚胎和詩兩篇盤硬語牽連紀載能別裁論文人【馮山公昌黎有與馮宿論文書】聲出燥吻種瓜者【邵靑門】手掀於防屬予作和恐蛇足力薄气索難瑋瓌惟雍州古帝王宅柴望上自虞周推嬴顚劉熾盛祠祀茂陵仙客秋風才承露銅盤切霄漢西母爲乞蟠桃栽甲帳珠簾忽零落初明腸斷通天臺洎乎東京際衰亂黃門北寺吁可哀甘陵南北兆鉤黨豺虎遘患遂令廟闕陵墓成飛灰集靈宮不可復見延熹碑碣畱蒿萊千五百年尙無恙有明中葉方隳隤宋代摸搨聿近古譬如湯孔辭器兼而該公從金吾得此本聖所貴重逾瓊瑰詩中縷述信譎詭察蒞書冩其誰哉筯埀薤倒體奕奕龍拏鳯躍形恢恢卽非髠邕奏妙技總依邈窮初荄爰歷凡將未遐逺八分三體供瀠洄天丁抉取字僅十北斗增色連三臺太學苦縣盡澌滅護持完好惟玆才好之有力竟克致集古序就長昭回我猶未見摹擬澀一似有物橫頤頦新秋旗門懷刺往小滄浪畔聊追陪借觀亦不求甚解何妨傳示同提孩摩挲不將寒具污【去】當其得意且須捲還什襲放膽傾金罍

六境圖詠【有序】

康熙甲辰予以侍衞出判黃州地故有子瞻洗墨池從荊榛瓦礫中搜剔而修復之是爲予宦遊之始忘歸巖者防州山水最幽處得名自陽明先生予奉使經年過此亦每忘歸後予觀察通州咫尺京華最爲紛沓賴潞河一水綠浪紅蕖風颿沙鳥時可怡情因葺潞亭以存舊迹趙文敏有鵲華秋色圖爲齊州周公謹作也予以額亷訪官署夕陽紫翠恆於坐臥間得之不數月移藩吳防簿書旁午聞有蘇子美滄浪亭未及探歷忽有江右之役江右近郭有北蘭寺據江山勝槪因建煙江疉嶂堂與賓從遊眺其中頗擅一時之盛壬申移節平江政心閒滄浪亭近在署側取次修葺遂成名勝酬夙願也今嵗夏烏目山人王翚過我俾作六境圖敍述其事各系五言詩一章要一二故人和之庚辰立秋日

洗墨池

疇昔判黃州一官同泛梗江山樂淸曠俯仰客懷永東坡洗墨池蕪沒無人境爬剔出神瀵一浮翠荇豈惟存舊迹兼可逐淸景好風澹蕩吹幾席淪漣影幽人對如鵠甌香時啜茗蛙口食墨黒【楚故載池蛙食墨口黒】臆說堪笑屛別來三紀餘幾思駕煙艇

忘歸巖

姚江千載人看山有癖好棨戟防州時遊屐徧云嶠幽巖傍通天【亦巖名】幾度展孤眺大書刻石壁公懷何浩浩我來追髙躅一杖淩奔峭修篁被邃谷森聳千幢纛水窮雲起處默坐領其要夕陽促棲翼靈籟發防窱而我亦忘歸蘇門繼淸嘯

潞亭

觀察通潞日奔走苦近畿束帶欲大叫如馬困韁鞿偶值公事了一水防煙霏縛亭延古意四顧來淸暉紅蕖防白鳥到眼趣不稀誰言塞垣近江鄕此庶防遂多酬倡什賓從有光輝湖莊淸夏圖【趙大年】奪取惟王翚孤山云外塔相望仍依依

鵲華秋色堂

濟南山水佳城郭煙嵐環鵲華好秋色鷗波貌雙鬟我官日兩衙盡在紫翠間故人額我堂【朱竹垞】見者爲怡顏擬攜紅藤杖刻意窮躋攀無何置之去欲賦詩思艱冷云與殘照幽夢恆相闗髙吟溝笥篋千年妒遺山

煙江疉嶂堂

晉卿有珍圖曰煙江疉嶂玉局最心折品在李郭上朅來章江濱放眼得畫狀滄波帶翠巘千里列屛嶂堂開古寺中佳處快所向三日一登臨五日一酬唱嵯峨滕王閣較此遜奇創白鷗閒似我來往隨蕩漾瑯琊老尙書節督詫別樣【阮亭常目余爲別樣節督】

滄浪亭

移節來三吳我還用我法所願風俗淳坐許泉石狎訪古得滄浪澄明比苕霅空亭復舊觀屋宇施版鍤牡丹儼風鬟荷葉展羅箑故物補棊盤韻事添琴匣遊人聫袂來名勝虎丘壓英英子美魂吟嘯定不乏圖成當年譜畫手頗稱甲他日歸西陂還倩冩放鴨

喜雨

初伏已過中伏來日日南風吹不息炎帝火作意張低田車水髙田坼淮揚災祲已連年此地那堪罹小厄卹人悶悶同左司悵望髙天頻蹙額池館桞黃荷不花滿堂賓客皆愁色日斜忽報風陣轉門前旗腳皆南擲黃昏雨點如菽大乍停乍作耿胸臆三更已後遂滂沱憂思千邨一朝滌縣知防防翠罽舒嘗稻翻匙定雪白狂吟喜雨邀和章賦手如雲不待迫曉煙未泮好作圖烏目山人起潑墨

西陂類稿卷十五

欽定四庫全書

西陂類稿卷十六

吏部尙書宋犖撰

紅橋集

九峯曲二首

才過靑浦望松江渺渺澄波白鳥雙九朶芙蓉相並出一天晴翠撲船牕

雨過斜陽入趣途羣峯參錯水縈紆看山怪道如相識往日曽披雪霽圖【黃子久有九峯雪霽圖】

【附】次前韻

馮景

九朶芙蓉出泖江空明蕩槳自雙雙諸峯聳翠如相送倚徧雕航四靣牕

殘澍初收濕逺途夕虹猶掛九峯紆不須更覩黃癡畫此是天成雨霽圗

賑饑淮揚寓江都範公祠作

五年河決淮揚郡拯救偏當力絀時千里飛鴻連海岸二分明月對叢祠看碑廡下莓苔掃行藥畦邊楖栗隨幾日滄浪催刈稻並州風物使人思

【附】前題

至

鴨腳蕭蕭防短垣範公祠下復停軒經旬轉粟煩飛檄何日哀鴻返故園極望平山云作陣還愁海岸雨傾盆趨庭小住刊江上向夕憑欄酒一尊

平山堂二首

路出紅橋畔秋原問蜀岡穿林尋曲徑拾級到髙堂逺岫平襟帶長江得渺茫呼童掃黃葉好煮石泉香昔賢良防防玆事遂千秋勝地幾興廢閒雲此去畱樓開歌舞外塔入海天浮何處雷塘路蕭騷起暮愁秋日由範公祠後圃過天笠庵二首【時滄浪亭方構碕西艸堂】

古祠棲泊處幾日遂深秋野岸霜風緊殘陽廢圃幽團茒収末利老樹叫班鳩何意膺符節翻同世外遊曾向南園裏碕西構艸堂大江隔吳防秋水憶滄浪行菜從公暇投竿引興長聞鐘催步屧又到贊公房

鄰家竹園

客捨傍荒園相去不數武修篁聳天畔參差展鳯羽淸陰隔院來羅羅徧庭戶時循麂眼籬逕造無人處遺籜與蒼苔委積盈尺許呼童爲掃除坐待明月舉千纛萬夫閒葉葉秋可數翛然坐忘歸直待鄰鐘杵風至靈籟生俗韻洗肺腑因之念故鄕寄書葺舊圃【子家竹圃梁孝王故址也

附】前題

至

立秋六十天暑气時作惡祠南美修篁連日出行藥竹根蔓艸纒蕪穢侵茫屩呼童加翦除耳目得一廓譬如嬰塵坌忽被淸泉瀹徘徊日欲昏嘲哳羅歸雀廣陌起秋風榦葉蕭蕭落

答朱愼人駕部二絕句

小別俄看菊有花滄江渺渺隔天涯八十老翁偏好我一封遙寄水精鰕

髙蹤世外自菇蘆鶴格昂藏老興孤靑鞵布韤蛇條杖待爾滄浪作畫圗

九日用至韻

乍晴乍雨當重九笠屐風前緩緩行傍水閒園畱野鶴戛天髙栁接荒城宦途偪仄誰停手秋鬢滄浪愛落英此際呼兒問鄕國和松茅屋葺初成

【附】原詩

至

江風吹雨又吹晴蕭瑟郊原獲稻聲走馬空林防落帽窺墻小婦訝前旌愁分鴻雁三秋夢醉倒茱萸九日情怊悵雷塘何處是夕陽西下隠層城

秋日廣陵雜興八首

已過重陽雨不休叢祠古木響颼飅誰知聴雨無聊賴名畫還披聴雨樓【黃鶴山樵有聴雨樓捲】

買得秋英碧玉枝一庭疏雨澹相宜二三文士成髙防獨有麤官愧左司

墻東菉竹一千个墻西鴨腳大十圍公事一了卽世外誰能局束爲人鞿

淮揚蠲賑自年年一老輕舟遡大川岸上偶然成小住窺人霜月兩回圓

去年畱漕二十萬今年轉粟又海濱明年定擬塞瓠子太倉髙廩應陳陳

獨扣禪扉破碧苔雞冠五色滿庭開老僧背上筠籠重打得街頭盞飯來

回颿鼓急隔墻聞不礙哦詩向夜分一陣南風又霪雨妬他涼月白紛紛

落葉聲中與鶴閒竹西歌吹總教刪寫望朝來定何處衝泥還擬上平山

【附】前題

顧圗河

雪葉風花續續吹城南官舍破閒時雨師多謝勤來往一日催成一卷詩

空天忽注雨三尺空囊忽辦米千鐘飽飫江淮人萬億可知談笑有神通

朝朝堆案壓邱山秋籜隨風頃刻間不是乃公工判事十分淸得十分閒

千夫執防趨衙鼔十手研煤供寫書髙竹萬竿雙酒榼門生數輩一臒儒

綿津說詩惟一眞綿津鑑畫如有神畫眞畫贗吾不辧天下眞詩復幾人

屬和多來那易工小坡端不讓家翁巖巓一滴獅兒乳猛接千尋絕壑中

跛驢滑防不受騎破屋牀牀無了期咫尺城南渺河漢擬將雅鄭叩臯比

今朝舊說展重陽拗轉雲光漏日光扶起菊枝溫雪酒料公無計柰詩狂

前題用韻

郭元釪

九旻霖雨濕殘秋小駟柴車阻勝遊卻有水關紅葉岸庾公髙興欲登樓

日影霜紋滿防枝水濱閒建白雲司韓瞻新句冬郎和未許門前橫笏知

苔展重茵鞠打圍髙庭寒色試秋衣放衙不用凡胥吏一陣檀欒擁綠扉

檐聲送到催詩雨野色營成命酒天筍脯橘幹隨意酌筆牀茶竈自牽船

浮山下格尙通津去住宣防負土人不有江南醫國手釣魚何處穏閒身

秋城如練水如苔沙鳥汀鷗日日來九日淮南有佳處蟹螯肥足酒無灰

老雨欺秋入夜分竹墻松院益紛紛荒涼逆旅三閒月觸撥牀頭一甕云【宋人詩詩人例合三閒月】

竹輿軋軋秋山間松聲欲落襟帶間不教呵殿惱林樾詩心全在隔江山

前題次韻

繆沅

銅斗洸洋唱未休雨聲篷背響颼飅劇憐聽雨孤篷客冷醉閒吟倚柁樓

靑霜陣陣糝楊枝搖落秋心與客宜不道鬢絲禪榻畔重賡好句杜分司

遙山幾防如潑墨螺髻碧玉交相圍定攜蓑笠造絕頂孤鶴傲岸誰能鞿

江湖載酒憶當年一葉漁舟舞巨川曾向邗溝賦秋月銷魂少此一回圓

木霜後碧初勻滿樹累累江水濱小摘靑甆聊位置湘簾不捲防橫陳

滄浪亭子堆蒼苔秋花籬落千叢開碕西艸堂昨夜雨更有何人問菊來

瓦盆送酒隔籬聞銀蠟裁詩賸五分吟罷吳楓冷江上滿城落葉正繽紛

香凝燕寢意閒閒公事麤酬塵事刪畫手不教寒具涴溪山雨霽看衡山【時觀文待詔畫】

前題

至

雨檻風牀數笏寛蝸牛負殼轉身難晚來小立門前望竹影修修塔影寒

麂眼籬根秋艸芟一叢苦竹對松杉京江云作邗江雨水驛鳴鐃促落帆

稻熟田家風雨連捨前捨後水平川不緣兩月揚州住誰信淮南是漏天

眠鳧翹鷺驚人起行飯溪南曳短藜獨對斜陽懷杜牧竹西亭子艸萋萋

半規月照玉鉤斜此地曾經葬落花一種風流消不得香車寶馬又天涯

蛟門【汪懋麟】墓已纒秋艸梅壑【查士標】梅岑【宗元鼎】兩慘淒屈指故人零落盡欄幹倚徧日平西

采采茱萸落照微農家大半上漁磯酒旗歌板平山路驚起哀鴻何處飛

秋老江鄕霜倒蒲漁莊蟹捨日提壺歸時還倩琴川叟【王翚】貌我金焦放櫂圗

晴

野館秋陰徧四圍晴光才放啟園扉牽牛羞澀當籬綴鳯子伶仃貼地飛鄰寺經聲聞老衲隔江畫本送元暉修修竹徑寅緣處直似平臺舊圃歸

玉帶生歌【有序】

楊鐵崖有七客者之寮以貯所藏笛琴管胡琴古甕與研並已爲七六客各錫以嘉名而硏舊寶於文丞相紫質玉紋所謂玉帶生也丞相殉國硏歸謝臯羽轉歸鐵崖鐵崖作志命門生張憲作玉帶生歌餘幸覯奇寶亦贈以歌

有客有客端州生家住下巖之老阬質溫以栗靜以正紅光燭燭搖日星紫衣玉帶端人相聲價倐然來連城景炎丞相宿友善周旋幾席儕墨卿防州露布曾視艸寶惜不數瓊瑤英柴市殉國客散走西防血淚同吞聲冬靑樹罷歸何處抱遺老鐵邀作朋幽寮七客數晨夕文章之職惟汝承門人作歌寫遺烈隠然五嶽方寸橫古心古貌儼舊服守那絢鴝鵒睛腰間驪珠四十四煒煌丞相所賜銘余也師事寧敢友如圭如璧親典型安得七客忽邂逅得余而八重結盟

【附】前題

朱彞尊

玉帶生吾語汝汝產自端州汝來自橫浦幸免事降表僉名謝道淸亦不識大都承旨趙孟頫能令信公喜辟汝置幕府當年文墨賓代汝一一數參軍誰謝臯羽寮佐誰鄧中甫弟子誰王炎午獨汝形軀短小風貌朴古步不能趨口不能語旣無鸜之鵒之活眼睛兼少犀紋彪紋好睂嫵賴有忠信存波濤孰敢侮是時丞相气尙豪可憐一舟之外無尺土共汝艸檄飛書意良苦四十四字銘厥背愛汝心堅剛不吐自從轉戰屢防師天之所壊不可支驚心柴市日慷慨且誦臨終詩疾風蓬勃揚沙時傳有十義士表以石塔藏公屍生也亡命何所之或云西臺上晞髮一叟涕漣洏手擊鐵如意生時亦相隨冬靑成陰陵骨朽百年蹤迹人莫知防稽張思廉逢生賦長句抱遺老人閣筆看七客寮中敢防怒吾今遇汝滄浪亭漆匣初開紫衣露海桑陵谷三百秋以手摩挱尙如故洗汝池上之寒泉漂汝林端之霏霧俾汝長畱天地間墨花恣灑鵝毛素

前題

宮友鹿

胥江潮落白雁飛誰斮鰲足支坤維文山獨抱硯田出奮筆屑涕揮雄詞蛟龍不合掛网罟虎口自脫非人爲三宮銜璧水怒立正气只欠天扶持臯父得硯不小用用代鉛築沙中椎魯連蹈海慶卿死女貞花葉空萎防百年汐社客才散【宋遺民社名】起輦谷暗陰風吹此硯閱人傳捨耳鐵笛老仙欣得之紫袍玉帶稱上客玉笥長句尢恢奇赤城霞起瀑水隔白虹影貫彤雲垂至寶縱復有晦顯神物要自無成虧漫堂夫子方晏坐一方軟玉磨隃麋時平幕府罷艸檄不須更替廬陵悲虫鰕艸木待箋注門生問字來褰帷相與聯韻效鐵體踏歌先和嬉春詩

前題

至

玉帶先生品端潔夙昔曾托文山契紫袍掛體不復變襟期磊落懷冰雪初疑巨璞禹鑿余否卽女媧搗鏈結闊才寸許長手耳波濤澒洞墨花凸龍尾鳯咮何足云況爾唇全額弗缺緜緜燐燐復【研銘中語】四十四字光昭掲一從供灑零丁辭當心忠義磨不滅文山頽後嘆孑遺頑石堅貞誰見悅尢物原來恥受憐握手那肯便成熱嗣偕臯羽拜諸陵冬靑樹罷分嗚咽流傳異代落巨手用翻樂府隨老鐵六客之中名第一卻嗤焦氏秋【鐵崖琴名爲賈似道故物】非埒丞相𨿽同有賢姦一薰一蕕手澤別袍笏拜之方許觀天陰只恐蛟龍掣玉笥題句何凜凜小儒屬和空咋舌

題王叔明聽雨樓圗

淸溪送客罷江天黯將夕秋林碧煙生寒雨稀疎滴茅樓跂腳人傾耳意何適妙義悟風旛耳雨兩無迹山樵貌作圗筆自塵外得張【伯雨】倪【雲林】發髙唱屬和皆奇特故人幸持示一覽心一滌覽竟步夜分簾掛霜月白

【附】前題

至

作客嵗已久夜來鄕思生夢回西陂裏聽雨當茅亭曉起展圗畫寓目心忽驚恍如夢中見瑣細何分明千章映楊栁沙白水荇靑邨逺堤壓岸孤舟浮煙汀披蓑戴篛笠款乃衝風行幾時賦歸去小樓坐深更綠波罨霮防漁火看星星倩彼白描手貌我聽雨情何事撫卷軸空憶聲

灣口二首

秋云壓斷堤寒雨濕衰栁不見茱萸邨孤舟泊灣口咫尺露筋祠相望隔雲樹中夜倚篷牕長吟白蓮句【阮亭尙書詩云行人解纜月初墮門外野風開白蓮】

白田雨夜次顧黃公貰酒不得韻示王方若喬無功諸子

如舟茅屋當官閣小牕夜雨冷莞蒻吏案山橫差排盡幾簏殘書此閒著濺濺檐澑入夜急恍向波濤耳噴薄五更捲地來霜風晴光願放前日同招邀數子文字飲周旋擬接昆吾鋒災祲已過當大有嘉谷防見如墉崇老夫飽喫蘇州飯滄浪射鴨彎竹弓

【附】次前韻

王式丹

云拂簾旌香浮閣蕉屋秋霖濕枯蒻淸閟便似寫倪迂心與篆煙無系著繞檐琴築不聞聲【放翁夜雨詩繞檐防滴如琴築】逗漏新晴日光薄從容談防披淸風讀畫卻許生徒同精能神逸有妙理無上證入禪機鋒剎那塵眼豁天外瑯霄宮闕仙山崇臥遊何處意惝怳階前落日余半弓

懷陶季二首

白田遺老推陶季衰病難邀共酒缸此際淸燈寒雨夜懷人端屬鹿門龎

文酒昔同賈靜子【開宗】舟車屢接顧黃公【景星】眼底風流亦無數誰曾橫槊建安中

登文遊臺【臺在秦郵城東爲蘇子瞻王定國孫莘老秦少遊防集處】

髙臺傍盂城環繞盡湖水僻地得嘉名實自四賢始孫秦邦之彥別駕騷雅士文遊奉坡公淸芬灑千祀伊余搘防來小雪風日美嘯傲仰遺蹤幾席薦芳芷孤桐依檻畱衰艸當階委名畫不可求【李龍眠曾有圗】太息漁洋子【阮亭尙書有弔古詩】俯仰五百年風流誰繼軌湖樹迥微茫湖云澹迆邐悵望迨黃昏鷗邊霜月起

雨中舟次仙女廟示靑門

芒稻河邊路寒云竟日畱荒祠問仙女疎雨滯行舟村隠敧斜竹童驅子母牛篷牕對詩老頓覺破離憂

【附】前題用韻

邵長蘅

野廟泊官舟蕭條江上秋西風吹急雨木葉灑船頭枯葑【芳用切】依扉落殘罾掛樹畱元公憂國淚五載不曾收

前題步韻

至

灣口東頭去荒祠得暫畱野風吟落木殘照冷孤舟生計憐投釣人家合賣牛飛飛淮海鴈何日慰離憂

前題步韻

男致

灣口曾經過荒祠那可畱水平涵逺樹風疾送孤舟有戶皆沈竈無田不用牛哀鴻何處集未釋稻粱憂舟次寧鄕二首【屬泰州爲隋縣治】

水气白泱泱扁舟逐鴈行傷心元沃野懷古到寧鄕逺岸蒹葭沒孤村网罟張老翁垂涕語五載罷耕桑邨邨魚換稻在在樹生苔拯救

恩誠渥丰穰運合開宣房沈璧馬海岸辟蒿萊多少關心事停橈首重回

夢遊山水作

夙好山澤遊至老興不卻幽夢招素心水石踏芒屩雅追修禊風共摛飛蓋作何以樂嘉賓淸暉映杯酌

題徐學人雲溪艸堂圗

之子江東秀風流小杜齊人傳秋栁句家住白雲溪鰕菜供調膳煙波入杖藜幾時共明月披豁艸堂西

題梅雪坪畫卽送歸宣城

詩是都官裔畫追淸閟蹤霜風吹旅館幽磵寫寒松【倪迂有幽磵寒松圗】流覽移情劇煙嵐到眼重敬亭歸去好粉本得搘笻

紅橋【命名自阮亭】

最是揚州勝紅橋帶緑楊著名同卄四佳話自漁洋去住笙歌接空蒙煙水長幾回憑弔處詩思寄斜陽

松花江緑石硯歌【卽鴨緑江】

聖武孔昭大文洽寶物千年忽騰蟄松花江逺銀濤翻綠玉英英此中拾

天家妙選職端明佽飛或取歸鞍壓故人輟贈意良厚入手波紋翠猶濕靑花蕉葉潤徳同髙出鼉磯與洮歙捲荷雅制凹有容毛頴托契墨卿狎老輩更有玉帶生墳典發皇共幾榻

【附】前題

至

鴨綠江深鼉窟冷云根截斷光炯炯碧煙一片入手寒腹作團荷背盤梗隃麋沈灑松花香咫尺波濤蕩晴景摩挲雅愛含風漪好仗濡毫聯石鼎【山谷詩贈君洮州綠石含風漪】

刋補施注蘇詩竟於臘月十九坡公生日率諸生致祭

文章气節睂山蘇髙名嶽嶽驚凡夫七百餘年餘欣慕夢中恆接鬑鬑須公厄一時死不朽遺編學者多霑濡詩注吳興最稱善梅溪舊本徒區區斷簡搜得費補綴邵【長蘅】馮【景】顧【嗣立】李【必恆】兒至俱刋成恰當公生日嵗暮霽景堪歡娯招邀名士肅下拜小滄浪掛笠屐圗黃雞花豬薦夙好亦有蜜酒盈杯盂左圗右書歊寶气霓旌髣髴來云衢顧余江湖久放浪長安餽嵗毎嵗無似聞家僮相竊笑媚玆一老毋乃迂麤官自審亦良怪行事動與今人殊且同我輩永今夕缺月皎皎縣墻隅短札急報漁洋老應有好句酬狂奴

【附】前題

馮景

七百年前宋景祐天生名世睂山秀臘月十九乙卯時嵗維丙子降奎宿後賢神契商邱公篤好先生表至忠玉局詩篇廣箋注刋成懸像東軒中恰逢先生生此日玉糝羮薦花豬白蜜酒新斟藥玉船爰率淸流拜前哲命宮磨蠍等昌黎身在鬥牛復簸箕一生遭謗被口語譬彼攻石成完瑜願進先生一杯酒日星河嶽千秋壽髣髴肸蠁笑掀赤壁黃樓生戶牖孤鶴南飛俯鵲巢笛吹江上聲嘐嘐穿雲裂石復三弄靑巾紫裘人亦豪吾儕豈必皆李委甘心禦車執鞭弭馬齒偶與先生同四十九年窮不死【先生送沈逵詩云嗟我與君皆丙子四十九年窮不死】平生未到九江東誰和太白詩句潯陽宮【先生到九江和李太白潯陽宮詩序云今余亦四十九】只今奠斚仰笠屐且醉小滄浪畔玻瓈紅

前題

吳士玉

冬十二月日十九商邱公爲睂山壽異代稱觴神所契風流韻事昔未有飄然畫像垂中堂紛紛墨迹陳左右詩卷新雕並在禦箋注完好無瑕垢彞器斑斕銀燭光花豨亦薦明粢後奠斚各擬奏新詩筦鞀不用煩蒙瞍恍若先生臨幾席議論懸河開笑口憶昔置酒赤壁磯笛聲嘹亮穿林藪連珠更和王郎句片片雲腴報瓊玖【公生日事】勝迹於今七百年何異朝昏換夘酉先生身命等韓公三星什伍嗟牛斗南箕簸揚不肯停屈指生平多謗咎【公嘗云吾生遭口語無數蓋生時與退之相似吾命在鬥牛間而身宮亦復在焉】孤忠排蕩激頽波百折不回堅有守嗚呼世事盡浮雲頃刻白衣變蒼狗黨錮頻仍何太勞羣小今在否先生風烈儼生存亮節雄文壽永久嗟余小子生苦晚玉局一編時在手拜公遺貌思執鞭幸陪羣彥駿奔走男兒墮地七尺軀立名會須期不朽不見小滄浪中笠屐圗玆辰競獻東坡酒

前題

至

前年才葺子美祠去年又刻東坡詩祠成得以奉爼豆詩成尙未陳明粢今年臘月十有九月日適當公生時我家舊藏笠屐像摳衣冒雨行逶遲懸小滄浪防致祭邀諸同人羅拜之髣髴先生開顏笑長須飄肩何嬉嬉緬維景祐嵗丙子奎宿照耀臨峨嵋大儒崛起司文枋縱衡上下天人姿無端黨錮來姦忌百折不死神扶持公之詩歌炳星日光焰萬丈無時虧吁嗟乎不見四十二卷復完好何必景繁顧子吳興施

西陂類稿卷十六

欽定四庫全書

西陂類稿卷十七

吏部尙書宋犖撰

滄浪亭詩

雨中元墓探梅【余於吾家山題香雪海三字】

探梅冒雨興還生石逕鏗然杖有聲云影花光乍吞吐松濤巖澑互喧爭韻宜禪榻閒中領幽愛園扉破處行望去茫茫香雪海吾家山畔好題名

又絕句

好遊吳下從來說元墓看梅半月忙頭白老翁公事了也教闌入散花塲

天平山四首

白雲泉

迢迢白雲泉一綫吐巖腹涓淨莓苔淒淸韻琴築時有白頭僧持瓢到幽谷

蓮花洞

嵯峨蓮花峯中有蓮花洞撲人蝙蝠飛霑袂煙嵐重斜陽倚洞門淸嘯山猿共

大小二石屋

石屋藏碧巖戶牖天然具谽谺大小殊幾席總堪布好署燕子龕來學無生住

望湖鏡

山巓望湖鏡團圞疑明月風來勢欲傾雨過光逾發茫茫太湖波鏡中望超忽

送超侄歸裏二首

卄載離懷結相逢感慨多江湖余遂老患難爾才過放眼誇登眺遐心托薜蘿況當櫻筍容易醉顏酡鄧尉花前屐滄浪月下琴言歸仍繋纜無計是抽簪永日披圗坐全家擊鉢吟預愁相送罷後圃聴幽禽

送心壁道人遊黃山二絕句

黃山拔地萬峯攢蠟屐空拋坐一官羨殺道人瓢笠去天都雲海盡情看

迎客乍聞仙樂鳥盤空驚撫擾龍松幽尋好問皮篷老貌得山花又幾峯【僧雪莊住皮篷嘗寫山花圗】

【附】前題

男筠

才共滄浪話言尋六六峯鶯歌當祖席嵐影入支笻水挹砂泉潔松憐晚翠重匡廬舊隠處誰扣白雲鐘

前題

孫韋金

小住滄浪正閉闗探幽又欲向黃山橫肩瓢笠平頭杖一綫天中自往還

木蓮花發緑陰深山樂迎人弄好音安得抽身隨老衲洋湖雲海共淸吟

雨

太湖澒洞胥江平風吹梅雨驚如繩衣裳霑濕戶生菌步檐倚杖气鬱蒸匡牀簟紋琉璃滑永晝偃臥聊曲肱池水防灩上階砌轆轤旋汲旋復增朱魚戢戢羅扇底投以餅餌波閒騰斯時插蒔正旁午秧馬蹀躞來相仍勸農且駕撅頭舫鬥酒慰勞循畦塍黏天雲水決皆入村歌嘔啞得未曽西陂魚麥亦大好側身北望歸懷興

竹院

綠竹如綠玊葉葉森開張小院蔽白日靑苔延石牀炎天急雨過撲鼻來濕香振觸念疇昔防筆當筠廊

【附】前題

韋金

霽色明修篁羅羅展鳯羽行飯小院中脫繃紛可數綠陰生晚涼幽香滿庭戶東風時一吹枝頭滴殘露夏日於役毗陵舟中雜詠六首

市颿風送穏暑气曉來蘇稻發坡陀隠雲開岝防孤三時快靈雨十載狎川途望子亭邊望晴波亂浴鳧向夕長河外靑來是九龍炎天坐隨牒靈境失支笻僧寶舍人筆【王孟端】泉畱坡老蹤秪今淸夜裏懷古意重重園林秦氏好眞趣甲江南澗曲泉聲聒池平松影涵天書仰騰翥古屋閟煙嵐擬挈桃笙去蘧蘧一夢酣彼美靑門子【子湘】經時抱病歸蓉湖棲處近錦字到來稀藥物分官閣文章拜布衣似聞牡丹觴詠興無違系纜毗陵郡褰衣烈婦祠采風余入告

賜表爾應知曲幾香蘋薦孤墳杜宇悲允宜稱鐵漢千載勵須眉【烈婦徐州海氏遭彊暴不辱死三十年後以余疏請得旌祠有香閨鐵漢額】吳歌何處發歸櫂晚徐徐波上邀明月罾邊買活魚尋常詩老共【山公】容易世情疏思潁歐陽句沈吟獨悵如

結習二首

舊書探取幾回溫結習應知老尙存靜聴旗門三弄鼔偶來竹逕一開尊浮雲頃刻看生滅歸計商量共子孫漫道犂頭蒼蘚積防須鏟削向西村

禪衣剪就買蒲鞵藜杖提攜興頗佳不怕炎官張火似移冰壑到衙齋新蕉舒捲從遮戶鬭蟻憑陵欲上階明月淸池相對處詩成體自號俳諧

題畫二首

董北苑半幅溪山行旅

詩中聖人杜少陵畫中聖人董北苑上承荊關得渾厚下啟倪黃入蕭散慣寫雨後江南山海嶽房山支派衍山口待渡屢掛夢龍宿郊民舊過眼【俱北苑畫】半幅溪山行旅圗曽向春明一再展流傳有緒寶華亭題字如蠶意欵欵往來懷抱二十年今日重披興非淺連天鐵壁開崚嶒穿石楓林列偃蹇山麓茅店走筆成人物艸艸生趣滿巒容樹色漲檐楹神韻兒曹頗能辧譬之大令十三行無須完璧始稱善悠然靜對小滄浪神明升輔虛妄遣【東坡語】畫理詩理好同參俯仰臨風快何限

黃大癡陡壑宻林

一峯畫畫師虞山有元四家推第一人間摹寫莽煙海誰見超超塵外筆浮嵐暖翠蝴蝶飛雨意【溪山雨意圗】𨿽存非佳絕惟玆陡壑與密林簡逺蕭疏脫軌轍片紙展處發幽光想見衝襟滿冰雪大癡非癡句曲【張伯雨】雲精進直入巨然室文敏敬跋奉常【王煙客】藏癡亦自愛此生活更有長卷富春山相配巋然兩神物淸鑑邇日歸達夫流覽容余共披豁个中眞趣解人難一笑栁塘來皓月

夢云

幽夢入髙峯雲气吐縷縷蕩胸忽彌漫散作人間雨

九日逰寒山五首

稻黃山碧水淙潺九日風光破客顏不逐遊人治平寺獨乘筍轝入寒山

回環川色與巒容畫本初驚此地逢【沈石田有巒容川色圗】空谷庵中一延佇老僧才打午時鐘

別從初地恣攀躋【法螺庵】赤幘紅英【見山谷詩】冷色齊欲同彌勒龕中住省得幽香是木犀

螺頂由來絕防塵危樓嵐翠染衣巾殷勤小摘籬邊菊一薦寒山舊主人

漫同樵子問歸途片月迎人興不孤新詩寫就兒孫和白傅當年似此無

閒情二首

庭院桂香中閒情老鶴同南田【惲正叔】遂已矣誰寫雁來紅

霜下荷全倒風吹栁愈疏往來小池上不覺十年餘

天平山看紅葉

五載爲拯饑嵗晚駐河曲吳門好秋色不得一寓目今幸書大有穏坐願良足飫聞紅葉佳爛熳天平獨蕭辰發孤興牽藤入確犖時向野田中荈花摘寒玉驀塢到白雲【寺名】千林蔽隈隩連蜷雅桕攢夭矯霜楓矗或絢如赬虯或燦如黃菊參錯靑松間一一媚晴旭勝接車箱嶺逺嫓虞山谷【車箱嶺與虞山吾谷址以紅葉名】崖壑徧登頓石眼探飛瀑樵逕息腰腳禪牀設茗粥斯遊愜微尙哦詩屢畫腹幽尋更何處蠟屐望林屋

辛巳十月十日夢一巢居老人出示古琴云制自禿髮烏孤明日客以琴餉因記二絕

枯桐得自巢叟夢裏攜向山隅淸並一秋水傳來禿髮烏孤

明日故人過我七特地相遺滄浪一曲彈罷勝事匪夷所思

題宋徽宗竹禽圗

春風艮嶽罷朝時蕞爾微禽費睿思膓斷燕山亭子畔杏花新燕又題詞

春日雨後遊華山伍氏隆池山堂因過合流庵感舊有作【已酉夏同亡友計甫艸遊此庵已三十三年矣】

山行雨後佳是處泉聲作千巖若膏沐石磴松花落誰家丙捨傍柴扉隠叢薄桂枝低罥衣蘚色碧迎屩堂開崦裏幽署書蛟龍攫【範長白筆】位置得眞趣總不事雕鑿谷雨爛天香風景緬嵩洛玊茗雜紫藤趙昌筆難著何須問主人園丁頗不惡矢口詩種樹直壓橐駝郭古迹諳隆池逺岫指蓮蕚跪言木犀開灑掃待觴酌一笑捨之去淸興更踴躍鄰寺訪舊遊振防入寥廓門敧栁半存欄敗花偏灼鐘魚晝無聲驚湍自噴壑年光等飛埃三紀恍猶昨老僧如野鹿見客不住腳防合念朋好風流悵寂寞向夕命歸艫沈吟返鈴閣

盤山靑溝拙道人逺道見訪畱住滄浪亭二首

靑溝辟就老煙霞瓢笠相過道路賒攜得一瓶豆苗菜來看三月牡丹花因緣大事公能了潦倒麤官我自嗟好向滄浪亭子上栴檀香裏奉袈裟

經行斜日且觀魚黃鳥緜蠻入耳初接席金風舊亭長【竹垞】懷人蠶尾老尙書【阮亭】春深玊版容參悟嵗晚花宮待掃除拂子一揮仍小住空林明月暮鐘余

【附】次韻奉酬

智朴

暫別靑溝一片霞南來不怕路途賒爲尋澹蕩題襟客得看滄浪出格花世事從知都是幻人生任運莫須嗟拜賜金襴𨿽愛惜隨身敢棄舊袈裟

客有談康對山墳被髮者慨然賦此

盛明七子交最篤康對山與李崆峒李在羅网康營救惡名何惜當時蒙此心久久益昭著千秋髙義傳無窮誰知兩公歸地下先後俱不保殯宮往者大陽【禹州山名崆峒葬處】遭椎發遺骸委棄荊榛叢盧龍義士爲哭葬【韓子新鼎業】哀憤幾欲呼蒼穹爾聞武功亦被禍黃膓拋擲郊原中身後畫鼔三百面那有長物煩剽攻控頤別頰眞慘絕口珠不見來悲風嗟哉七尺已消化雙目掣電驚村翁咄咄怪事類陳武【陳覇先】須生白骨如飛蓬英雄才士兩不朽豈與泉路萬鬼同達人觀化有深省無須懷抱恆忡忡酒邊記事有振筆回首圓月升天東

錄歐公思潁詩爲一帙諷而賦之

歐公宦遊每思潁集中備載思潁詩坐憐纓佩久羈束擬尋漁釣浮漣漪南都中書歷多載十有三首瓊琚詞迨亳及靑三年耳中間吟詠實過之年益加老心益迫千秋想見公風期我官於南將二紀淸夢往往落西陂縛橋結屋野岸闊撈鰕打鴨扁舟宜縣車以屆願未遂以今視昔增悵而滄浪亭上月照席述鹿軒畔花盈枝是處取公詩再讀口爲流沫情爲移防須請急賦歸去耆英幾輩相追隨此詩此志諭者少只應輦下漁洋知題吳荊山吹劍集兼寄韓慕廬王阮亭兩尙書

昔人論彈琴但視第一指一指苟不合終身無合理吳子三吳彥文壇樹髙軌風行徧海內制義振骫骳兒孫幸得師余接金玉美幾載不窺園坐伏烏皮幾前年紅藥翻髙防官齋裏羣賢發新詠彊韻分之子出口如景宗直抉騷人髓爾後衮衮來杜韓無堅壘一卷冰雪文把誦每移晷吹劍何言謙雅音實在是元晏得靑門【邵子湘】餘言遂可已秋風奮健翮天池看一徙攜琴向長安尙書扣知己願子愼所操勿恱箏琶耳

偶閱梁書陳伯之傳雲暮春三月江南艸長雜花生樹羣鶯亂飛櫽括其詞作絕句一首

三月江南正好春水如碧玊艸如茵雜花生樹鶯飛亂一段風光惱殺人

題顧俠君噉荔集二絕句

迢遙歸櫂自閩疆六月登臨興太狂添得新詩佳絕處武夷山色荔支香

炎官赫赫苦相仍栁下池邊尙鬱蒸尋幽想象天逰宿【集中有宿天逰觀詩】胸次眞同萬壑冰

題朱悔人廬山觀三疊泉圖

仰睇飛泉寄興孤石梁天半老僧俱若教添入滄浪叟便是當年三笑圖

冬日小滄浪同朱竹垞送張超然馮文子汪武曺右衡韓祖語張日容顧俠君馮孟容吳衞猗蔣揚孫慕蒼玉公車北上兒至筠同行用方千寄吳磻韻

茂苑才欣接天臺賦已成諸生方振翮一老待歸耕鄧尉傳梅信胥江雜雨聲颿檣乘漲發冠佩切云行好赴春官驗無煩別恨生須知齊稷契莫止羨科名凍月窺檐白滄溪映酒淸闗山雙轂轉京國一軍驚杏蕊當春日音書望

帝城騰驤隨驥騄何限囑兒情

【附】前題次韻

朱彛尊

問業龍門近聫華鳳防成齊浮渡淮舫並輟有莘耕騏驥爭先路壎篪恰應聲井東星偶聚河朔計偕行葭琯迎陽動梅花破臘生五云邀驛傳千佛注經名入廨冬猶暖臨池水至淸別筵容我共佳句使人驚送喜中丞座馳書北斗城非徒慰公望兼協野夫情悔人之官石泉過吳見訪以江上圖索題蓋取義太白江上吟寓豪舉也漫題二絕

木蘭之枻沙棠舟太白髙風萬古畱羨爾畫圖輕奪取也從江上載花逰

蜀道迢迢向石泉楓橋祖席正霜天峭颿欲發不肯發苦索故人詩一篇

吟窩小集賦贈悔人用楊鐵崖在彞齋試新制鐵潁韻

髯也嵚嵜有髙格談風不讓過江賢气吞云夢九百里名著風騷三十年此去石泉容嘯傲何須勾漏學神仙吟窩酒熟梅初放且艤橫塘鴨觜船

【附】次韻奉酬

載震

霜月窺檐鈴閣靜花前展席列羣賢何期深坐當今夕不減豪吟憶往年籓觸羝羊空有角字餐脈望未能仙感公惆悵分攜意緩刺歸途入峽船

題李營邱古柏圗邀悔人山公同賦

屏開防防飄霜風誰移老柏髙堂中幾枝掩映接邃合千尋挺拔當晴空韻流戶牖香滿席衣袂霑翠淸陰重畫手似此刮造化令人一見心神融龍腰紐結繡蒼蘚鶴蓋蔥蒨淩長松其下叢棘紛防綴坡陀迆泉淙淙營邱劇迹壓範【寛】郭【熈】零縑寶與琬琰同孔明廟中少陵賦太室山下武帝封一旦放筆巧摹取離奇臬兀驚兒童近代文沈頗能事七星古檜貌洞宮只向元人得气韻那許哲匠爭巃嵸嵗晏張圗鎭靣壁儼探林壑搘吟笻詩句排奡與畫敵急請二客來交鋒

【附】次韻奉和

載震

淸晝柏影回長風鬰蒼挺立生綃中根纒礧砢枝屯霧驚怪逺勢摩層空水墨通神眞奇絕葉柯交錯寧嫌重昔聞畫師非俗士興與理防象外融肪含芝術隕叢艸容歷冰雪抗五松屈鐵皮紐靑苔古黑陰垂防大壑淙信非營邱無此手咨嗟滿座心賞同疑是當年植新甫龍姿鶴骨煙霞封不爾曲筋絡榛蔓野燒難免來樵童材大身全亦可貴何必定入明光宮靑牛化去將焉往且飽雨露臨嵱嵸樽開華屋一相對宛陟崇岡扶孤笻李圗宋詠斡元化更誰劘壘能銛鋒

次韻奉和

馮景

崇岡古柏搖天風如何屹立髙齋中磥砢孤撐壓萬木楩楠杞梓椅梧空奇姿屈鐵龍骨死數圍不計蒼云重黒入太陰含雨气蛟鼉翻浪流膠融蒼皮駮如孔林楷碧蘚斑似秦時松忽聞天籟起毫末髣髴四壁泉淙淙乃知畫手逞神妙畢宏韋偃經營同作者擅塲營邱李祗疑放筆圗登封黛色參天踞地勢何止車蓋張童童黃鸝猶在孔明廟白牡未薦奚斯宮園桃夭夭棗纂纂蔥蒨那得標巃嵸斯材足任棟梁重詎比篠簜聊支笻珍圗好句兩不朽把筆欲賦難爭鋒

和前題

朱彛尊

毗陵董啞子不畫山畫水淮陰龔髙士不畫人畫鬼乃知負絕藝落筆恆自矜獨立萬古意恥與時爭能試觀營邱畫中柏宛似靑牛道士井邊植一株足敵一百株數尺看成數千尺樹根有泉亦有石樹旁有艸亦有棘當時畫柏不畫松檜葉樅身更奇特商邱副相寶之久是日從容出娯客滿堂觀者齊動色濃香亟就棐幾薰韋偃畢宏妒不得此樹不知壽幾千或與黃帝兄同年吟窩東北池西偏玊丫叉掛逾淸妍彷佛素壁生蒼煙公乃體物賦長篇格髙調逸信可傳我見近來文官惟公不要錢寄興自有瑚鐵网珍珠船往年文康公晚爲

孝陵輔君臣相悅邁曩古龢調文武致太平

賜予圖書出內府郭熙範寛眞迹存猶載香廚舊時譜公今鑑賞多愈精暗中以手摸絹可別宋元明得閒論詩兼論畫過庭才子疊品評三吳開府近一紀盡收江表詩人作弟子只如二客【謂朱馮二子】亦是詩中豪惜我和歌今老矣

次韻答阮亭尙書

停雲賦罷思悠悠三紀論交已白頭記得與君初見日一樽松下說黃州【嵗丁未余以黃州倅入覲寓報國寺】

【附】原唱

王士禎

尙書北闕霜侵鬢開府江南雪滿頭誰識朱顏兩年少王揚州與宋黃州

犇牛道中二首

一片濃陰壓大河翻盆急雨打船過水車不響農歌歇但聽飛泉落磵阿

斜陽開處稻油油坐向篷牕對浴鷗自笑眞同蟻旋磨一年六次過犇牛

迎

鑾二集

康熙癸未春河工告成

上親臨閱視臣犖趨迎境上途次恭賦二首

幾度

宸遊問濬川平成今遇錫圭年

天心總爲蒼生系

廟算眞超大禹前蠏捨魚邨齊望幸汀桃岸柳各爭妍久膺旄節慚無補淸靜惟期效昔賢

勾陳停處省耕桑

聖主憂勤久愈彰

少海逺依

宸幄至

重離共仰

屬車旁問

安綺陌晨昏肅授簡春風翰藻香一事擬從

天上乞西陂煙水任相羊

駕幸金山

允【臣】請

賜禦書西陂二字恭賦一首

聖皇巡河拯昏墊

省方布徳臨江南金山名勝

帝所愛

翠華四度來幽探時維仲春之九日樓防巖壑晴光含皇情悅豫灑

宸翰動靜萬古題精藍【時上題動靜萬古四字】羣臣跪覩目瞪久龍鸞飛舞輝江潭臣奏宋臣有故事石湖賜字榮抽簪臣鄕西陂富煙水鷺朋鷗友素所耽乞

賜寶墨壓成大不令獨美千秋談

至尊含笑輙命筆驪珠寵賁添驚慙觀者如堵劇嘆羨佽飛競進偕瞿曇自顧垂老荷曠典涓埃未報情何堪拜歸倚櫂一頫首虹光照燭淩煙嵐

恭頌

萬壽詩【有序】

皇帝禦極之四十有二年春河工告成

六龍親閱

省方南幸黎庶觀光適逢

萬壽無疆咸頌

一人有慶【臣】犖承乏守土再覲

天顏得遂呼嵩忭舞之私竊附薄海賡颺之後詩成百韻律制七言凡千有四百字管窺蠡測莫罄髙深庶幾鋪張對天之閎休揚厲勤民之偉績文𨿽荒

陋志切詠歌謹拜手稽首以獻詩曰

萬年

天子太平春大衍欣逢協洽辰表裏河山眞孔固升恆日月自常新虹流華渚先徵兆電繞樞星早降神有命自天隆峻極無爲而治軼常倫從來十有歌君子自古三多祝聖人虞夏商周開壽域東西南朔轉洪鈞赤符握後雍熈奏靑簡書來美善陳歷服無疆能纘

祖孝思不匱在尊

親寢門防舞龍樓夕閬苑萱舒鳯輦晨

明徳殿中嘗膳防

宣仁宮裏獻卮醇炙來白鹿歡呈尾脯進黃羊笑啟唇慈聖貽謀傳永永

元良垂裕慶振振鯉庭言動聞詩禮鶴禁溫恭愼笑顰丕顯丕承師不逺重輝重潤瑞相因克昌厥後金枝衍則百斯男

寶訓諄問夜瞻云無日懈五風十雨有時防寸心俄頃周靑甸萬里痌瘝達

紫宸親睦平章光上下疇咨吁咈敬臣鄰春秋弦誦惇庠序

郊廟馨香潔祀禋刑省三千執法簡條頒十六教民淳官方考績徵龔遂輿論優賢借寇恂無黨無偏遵路直有馮有翼弼謨詵緬思三蘗幹

天紀遂發千騶動地塵迅轉秦車馳暢轂大鳴越鼓扣金錞

王師聲罪淸淵藪大將臨戎掃棘榛韎韐未曾瞻至洛黍苗先已慰來郇星旗耀日全吞蜀霜防淩風直到閩箭射六麋飛電刷軍摧九虎疾雷震西開道綏蠻徼南辟棃闗奠海漘銅柱朱崖齊向化龍湖象郡悉來賓鐵橋已立韋臯壘玉斧還通莊蹻津紫蓋黃旗降已晚靑絲白馬悔何悛走林盡竄昆陽象營窟前除東郭防況附臺灣收島嶼也隨職貢達江岷封侯相葉頭如虎裂地勲酬手不旣築鯨鯢歸凱宴畢除梟獍解戎袀敷天共服

皇猷壯羣帥能欽

廟略遵何意狼煙明絕塞又煩

鸞輅出重闉桃花露拂朱旂染楊栁風牽翠葆紉三駕陰山奔駭鹿一臨瀚海伏窮鱗熟籌上防非矜武但治渠魁可徧徇雷雨動時開艸昧剛柔交後始亨屯未裒荊旅淹三載秖格苗頑逮七旬西賮南琛紛蹻蹻梯山航海互踆踆象胥誰敢不來享

龍徳方知自有眞天不階升髙莫並地非尺度逺無垠堂廉𨿽肅猶三接袵席能安及八夤有此武功何赫赫矢其文徳更彬彬日新學問空前哲

天縱聰明卻介儐火照靑藜宵不夜珠探赤水旦方寅左繩右矩禔躬密玉振金聲履道純六藝精微尊曲阜五經同異析成均每嘉文學如遊夏更飭儒修判孟荀孝秀書升羅俊髦圭璋特達黜囂嚚譬需巨室梁楹柱必備良材栝柏杶夢卜載姜辭釣渭聘纁來尹罷耕莘幹幹終日宵衣屢矻矻窮年旰食頻赤縣有儲常豫積蒼生無告輙周詢

省方裒對臨吳越輯瑞懷柔蒞晉秦賜復普天霑湛露蠲租率土起荒蓁眚看棘木春鷹化仁沛桑田野雉馴已貯常平供大賚復畱轉漕勸吹豳連年徐泗衝波亟五載淮揚振廩勻南畆百千羣貸粟西江十萬逺輸囷澤飛鴻鴈人安堵吏牧牛羊農樂畇寅畏治民齊太戊普施利物媲髙辛闗譏末作通平準稅卹商車不算緡采菲受言因止輦懸鞀聞善卽書紳衣冠璧水圜橋聽圗史金華鼓篋呻中祕縹緗翻蠧粉西昆芳潤選彪虨萬幾多暇奎光煥二酉餘閒藻制伸云漢昭回文濯錦蛟龍飛舞筆鉤銀詩如雅頌饒溫厚書使鐘王失寶珍典重瞽宗親釋菜蠟隆鄕飲禮成僎每行黜陟薫分蕕不使賢愚玉混璡禹域繼離乘橇檋堯言申巽渙絲綸桑幹齧岸狂瀾橫瓠子衝隄故道堙鐵鎖支祁齊下竹璧沈河伯捷揵薪渠成燕趙神爲助水滙淮黃績不泯艸木知春先望幸梅花如雪又

時巡汾陰寶鼎輕沙礫成紀黃龍比蛭螾豈若

皇心安海宇轉忘

帝力奠河濱去年全免江東賦今嵗除徵皖右民應見虞廷儀鸑鷟防覘文囿舞麒麟南山翠色長蟠嶽北極瑤光自照旻四十二年

恩愈渥千三百載美誰臻孤生黃口叨余防竊附靑雲早致身徳合天人歸一統任參調燮寵先臣螭頭交防鵷班侍豹尾隨車虯漏逡報

國愚忠蒙鑑拔居官曲謹仰陶甄濫竽旄節躋榮膴攬轡封疆事拊循未及鄭莊能薦士僅如庾亮不私姻深慚懷抱

褒淸朗實愧誠民

奬惠仁已際時雍收棫朴尙圗嵗晚勵松筠都忘栁質因霜悴惟矢葵心向日申駑鈍豈追千里馬品題空負九方歅幸逢春日歌魚藻敢托秋風想鱠蒓但以衰年堪杖國或邀盛典許懸輪

天髙地厚何時報海宴河淸此日洵三萬二千成一嵗老臣長願戴靈椿

駕幸浙江仰荷優老殊恩

命於吳門只敬賦一律

隨刋績奏

幸南邦翠蓋華芝泛大江吳越韶光開

輦路湖山秀色入船牕

湛恩汪濊康衢頌

睿藻繽紛藝苑降白首重蒙

優詔及自憐遭際近無雙

扈從雜記十二首

迎

鑾日紀有前編【己卯南巡臣有迎鑾日紀】再扈

宸遊荷寵偏天上

玉音頻問答愧無文筆繼胡銓【銓有玉音問答】

郯城四鼓漏聲沈驛騎傳呼使命臨不道微臣衰朽質雲霄獨系

聖人心【上念臣年老遣侍衛止臣逺迎】

道旁迎謁快瞻云喜气眞從豹尾分白首中丞還健在微聞

天語告

儲君

故人相遇屬車旁弱嵗同爲執防郎話到承恩

先帝日不禁老淚各霑裳【侍衛鄂羅世祖朝與臣同官】

河堤四幸惠元元善後經營總

湛恩雞犬不驚邨捨靜

鑾輿親歷小桃源【邨名】

禦筆頒來訝再三西陂寶墨祕龍圅一時盛事流傳速已入漁洋續偶談【臣於金山援範成大石湖故事乞得禦書西陂字王尙書士禎采入續池北偶談】

九重

恩賚劇便蕃貂帽龍袍並上尊故鄕再建寶綸閣官舍新開賜果園【上賜西域異種葡萄二株】

天廚珍品來絡繹土木上藥挹芳芬綠端眼鏡萬壽字鄭重還從

禦佩分【上取松花江綠端石鏈作玻璃眼鏡皮圅上有金絲繡萬壽字精妙絕倫】

最無謂者惟任子極力排詆自老泉老臣所遇總格外詔同宰相挍詩篇【吳門進詩者命臣同大學士張玉書閱定】

奎章照燭日星髙海內諸儒仰望勞剞劂流通非細事偏容薄劣外臣叨【時頒禦制詩集於吳門挍刋】

周廬

召對竭愚衷衝默應知感遂通誰云廉逺堂髙處不與家人父子同

自憐老去遭逢盛倚馬吟成紀事詩幾日一閒眞到手斜風細雨賦西陂

使院新構成恭懸淸徳堂

賜額適至兒南宮捷音至

池北新堂啟恭逢

賜額來

殊恩嘉舊徳重地愧凡才賦客追隨過林花次第開老懷添慰藉送喜又燕臺

六月苦旱忽蒙

恩賜

禦筆書扇二柄旋得大雨恭賦紀事

火雲燒空何赫赫是處山田盡坼千邨望雨農歌勞職在封圻憂懼迫忽驚

寵命九霄臨習習淸風傳薊北近臣【織造臣李煦】捧賫寶光歊

禦書二扇防

天錫老臣拜罷敬展觀鳯泊鸞飄雙拱璧其一

禦制省刑詩仁民

徳意殊惻惻背寫雜花艷有香紫檀細股窮雕飾其一白檀嵌美玊尺餘宮扇眞創獲諦視名畫屬徵明玉帳山銘【禦書此銘】

聖人迹動搖炎暑訝迸退到眼陰雲漸四塞涼颸急雨如願來原隰勻勻霑濊澤從此南國慶丰登野老恬熙安作息須知太平有本原端自吾

皇手中得

上己卯南巡視河

賜江寧巡撫臣宋犖仁惠諴民四大字又

賜懷抱淸朗四字癸未以河工告成再

南巡渡江

駐蹕金山之江天寺犖扈從因奏臣家有別墅西陂敬乞

禦書西陂二字

賜臣不令宋臣範成大石湖獨有千古

上笑而書之卽以頒賜

駕回行宮又

命侍衛取入重書賜焉再

賜淸徳堂額犖西陂有緯蕭艸堂芰梁釣魚諸勝常屬予輩賦詩今乃獲

禦書張之不世之遇也古來名臣別業最著者無如午橋平泉顧未聞有此矧輞川盤洲以下乎犖自有詩記事濟南王士禎敬爲之跋

魚水君臣古不如

玉音問答駐

乘輿近來官閣無畱牘更

敕香廚挍祕書

西陂水比石湖淸云漢天章照影明且莫平泉疏艸木試看馬乳後園生

朱彜尊

西陂類稿卷十七

欽定四庫全書

西陂類稿卷十八

吏部尙書宋犖撰

淸徳堂詩

秋杪奉

命行賑淮徐偶於村捨壁上見無名氏二絕佳甚次韻

漫和三首

每爲行藏獨倚樓淮徐行賑又經秋驅車野店隨霜月系艇荒灘枕碧流

河流囓處大隄環鴻鴈哀鳴落照間記得江南當此日梅花消息問查山【查山濱太湖梅花最盛】

月上茅檐欲二更天涯嵗晚不勝情淸詩誰寫黃泥壁未許人間識姓名

【附】原詩

橫篴何人夜倚樓小庭月色近中秋涼風吹墮雙梧影滿地碧雲如水流

渺渺孤城白水環舳艫人語夕霏閒林梢一抺靑如畫應是淮流轉處山

行賑淮徐恭聞

上幸秦晉由中州

回鑾臣疏請迎

駕於大梁只旋奉

旨免迎返轡過裏門信宿而行賦詩紀事時康熈癸未

仲冬十二日也

別家逾二紀魂夢西陂繞今春

上南巡周廬荷傳召問答及私情縣車曾靣告屢陳未兪允

天語加慰勞撫躬增怦怦髙飛羨黃鷂秋月賑淮徐拯救徧隈隩瘡痍𨿽未起庶幾安井竈恭聞

駕西幸秦晉仰離照

回鑾經中州瞻云來僬僬迎

鑾臣奏請頫首劇騰踔叱馭過裏門骨肉未遑造隋堤走兼程夷門七校東京繁華地興廢足憑弔艮嶽冠亭榭繁臺儼云嶠昔賢幾酬倡我復此臨眺上方云外塔色與古鐵肖吟鞭方在把

玉音倐馳到執殳免越境

天意憐誖毦節旄返故鄕此行匪意料踴躍扣垤澤倉卒謁家廟上冢僅卮酒翦棘事灑掃乘夜防三黨積愫詎能道疇昔總朱顏今嘆鬢髮縞後堂小兒女相見辴然笑問名祗悤悤榛栗未一犒羊棗三世樹婆娑附蘿蔦先公手植松靑蔥挺石竅對此忍遽別摩娑發淸嘯詰朝探西陂雲水領其妙枯荷數里香煙樹莽防窱天涯逰子歸騁懷忽大叫田父喜我來殺雞設村防稚子喜我來白魚回溪罩卽目得逍遙感舊動悲悼載酹老妻墳淚下林烏噪指防結屋宇安排樂耕釣

宸翰愼寶藏牟麥謹糴糶牡丹爲我培荇菜待我芼將行重眷戀絮語涉聒噪嵗暮嗟於役朔吹欲墮帽較量出處閒沈吟首頻掉據鞍賦此詩心比風中纛

賦紅白洋茶

奇葩海外占春風乍挹嬌姿曲檻中澹掃蛾睂憐虢國艷分鶴頂伴秦宮蠻煙瘴雨移來逺厚葉深花貌不工想見髙懷蘇玉局長明燈下賦芳叢

官居二首

那復似官居搘笻步廣除心空宜讀畫性癖愛鈔書欄壓枇杷樹池翻玳瑁魚尋常來上客【謂山公荊山】淸嘯此同舒

奇福尙書羨【阮亭司寇聞余得名蹐祕書嘆爲奇福】閒情使相嘉【張洎谷中丞以餘閒情爲不可及】鈴旂心不繋云壑興還賒震澤阻遊屐滄浪頻泛艖老懷方浩浩何用祝蒼華【蒼華髮神名元白有祝蒼華倡和詩】

題汪東山修撰秋颿圗

暫脫朝衫覓檝師吳江楓落缷颿時浣裙調饍融融樂好補南陔逸去詩

一峯畫本對松闗不少煙嵐幾席閒風流欲並盱眙尉時捉吟笻入破山

墨品【余有雪堂墨品漫堂墨品漫堂續墨品】

文房上品推隃糜易水良工劇傳播魚胞犀角巧制作烏玉淸煙愼包裹隔囊揣測古有人入手歡呼世惟我家藏墨品費搜尋斷璧零圭篋中鎖神物櫟園拜最久軟劑藕灣【張長人】貽更夥𨿽無潘谷寶邵羅旗鼔方程但瑣瑣鳯咮磨罷時小啜總拙臨池無不可三雅堪媲退谷裝【孫退谷先生有三雅齋寶玉器】幾笏待壓西陂柁每逢好事共摩挲豪奪巧偸近來頗人不磨墨墨磨人欲用幾番仍不果仰天大笑癖難醫阮孚蠟屐徵南左

題李蒼存雪江垂釣圗

疊疊寒云四望同雪花如掌舞回風一天詩色分明在付與荒江把釣翁

雨罷

雨罷翛然斜陽藥院中竛竮筍迸砌森挺桂抽叢詩話兒孫在山居襟抱同最憐花事過畱得杜鵑紅得李梅崖中丞報書書尾附一絕奉酬六首

京華文酒劇周旋上谷重逢揖馬鞭別後眞同少陵句中閒消息兩茫然

扈從河隄葭葦中故人言笑暫時同不道行蹤類飛鴈斷行南北又乘風

武昌楊栁自依依一片冰心物望歸載擁旌幢南浦去頓教山水發淸暉

追思滕閣十年餘此際髙風愧不如一事後先堪比調雙睛長自對匡廬

前月裁書逺寄將今朝錦字報吳閶書尾驪珠驚錯落朗吟淸夜向滄浪

舊遊落落已晨星蠶尾尙書尙典型振觸原鴒無限恨如麻老淚一時零【梅崖官禮部時阮亭尙書及余與亡弟炘皆稱莫逆】

【附】原倡

李基和

天際郇云五朶開追尋去日等飛埃空吟滕閣風流句誰識廬山靣目來

牧仲中丞來詩感三十年前知交零落讀之黯

然再寄三首

基和

記聽雙鬟楊柳詞春風幾度系人思那堪幕府分麾日重溯旗亭畫壁時【懷阮亭尙書】

傲骨昂藏只自憐黑頭歸早臥林泉讀他如練澄江句不見宣城又數年【謂謝方山郎中】

渺渺河山宛畫圗暮云岑寂野煙孤同遊嵇阮歸何處太息黃公舊酒罏【葉蒼巖田子綸兩侍郎曹實庵舍人白仲調評事顏修來宋子昭兩郎中俱謝世】

題楊補之四梅圗卷四首

梅花格最髙貌取固難肖況當未開時蓓蕾藏防窱南宋艸元裔實與梅同調妙筆寫橫斜意興迥孤峭遙父【馬逺】傷刻畫元章【王冕】渉狂躁何如此尺幅遺世獨窈窕流觀儼林下拂衣起淸嘯

右未開

看花趁欲開寫生亦其時獨將塵外筆奪取塵外姿東風正料峭黃昏籬落吹薄寒喜將吐上春來未遲孤山有遺老配女亦良宜何事起巡檐索笑向疎枝

右欲開

好花當盛開摹寫劇酣暢繁葩映晴昊新妝逞越樣層疊冰綃圗宮闈有髙唱【南宋楊姝子有題層疊冰綃圗詩】似此化工筆瀟灑出其上所欠但香耳老農贊匪妄【海野老農題補之畫梅但欠香耳】鄧尉我屢遊對畫神逾王茫茫香雪海待著屐幾緉

右盛開

畫手有三昧盛衰奚不可還從溪橋邊貌此飄殘朶髙低幾片飛一帶寒煙鎖恍如絕代人百尺樓頭墮零香挹微茫遺恨屬婀娜題詞重眷戀胸與畫史左和歌得丹邱【柯九思】勝事共傳播淸閟富收藏較余未爲夥

右將殘

【附】前題

韋金

梅花盛江南銅阬頻放櫂每恨來時遲不識臘前妙畫師畫未開翩翩冰雪貌或如椒實懸或與荷珠肖紫蔕經霜寒白苞映日耀芳心休輕髮須待東風到

右未開

東風一披拂冷蕊放疎枝淸絕逃禪老此際傳芳姿莫訝細細開恐負早春時佳人初睡起猶自斂蛾睂含香如有待乍吐凝幽思不見桃與李飄零恐自悲

右欲開

從來寫生花盛開尢易狀長條雜繁葩維筆之所向暗香若浮動梅格實無上孤山腳下逢大庾嶺頭放璀璀復皚皚銀河翻白浪嵗寒折一枝三友好酬唱

右盛開

花事有盛衰如人多轗軻髙士感此意更貌雕零朶偶來棐幾右穿過風牀左還疑帶雨飛漫天雪片墮盛開才幾時忽忽自飄獨有栁梢靑【補之題詞】至今尙婀娜

右將殘

小圃

身𨿽塵坱興滄溟小圃柴扉盡日扃是處蕭閒堪獨往朅來朱墨喜初停穿林曲折憑雙屐傍水傾敧有一亭泉出池隅澄似練軒開松下泛如舲菁蔥北望分鄰樹空闊東偏對射聽墻角樓桑紛羽葆風前逕竹列竛竮疎梅叢桂柯交葉國色天香尹並邢雜本四時移虎阜名葩千里走園丁【牡丹來自故鄕】西羗

賜果虯盤架南海甘蕉鳯展翎上客勾吳數晨夕曠懷彭澤仰儀型沈酣尙憶婪尾宴節序將看河鼓星已覺佩纓無顧戀更饒酬唱是家庭昂藏髙格偕孤鶴偃臥淸宵弄濕螢矢口吟成追白傅滄浪煙月上遙汀

送汪陛交入都兼寄阮亭尙書二首

節猶殘暑胡爲襆被行片颿帶疎雨逺道赴神京山色過江攺鄕心見月生回中知有遇大禮賦須成白髮漁洋老風流眾所師好同天下士去和濟南詩霄漢懸淸夢雲山失舊期滄浪倘相問道我泛漣漪餘四十七年前與官謝孝廉爾元【天樞】訂交輦下後爾元自栁州司理歸余正判黃州盤桓數日而別又二十餘年棄世今其子孝廉淸裁令武進得所著嶺外詩讀之感悼慢賦二首

杵臼交情記栁湖玉缾浭酒幾回沽花前坐具晨昏接輦下吟鞭意气殊健筆君元追子厚漫遊我自弔髯蘇臨臯夜雨重逢日翦燭東齋興未孤

負笠搘笻躡九仙生天靈運遂多年淸詩嶺外遺編在明月樓頭舊夢牽【爾元於京師寓樓招妓宴客客贈詩有樓上來明月樽前出麗人句】繼起兩家堪慰藉歸耕一老尙迍邅方塘斜日行吟處腸斷西風墮白蓮

禱雨二首

三月四月雨不住六月七月防滴無元妙觀中正祈禱報道陽山龍掛湖

滄浪水縮三尺彊稻畦坼桔橰忙早晚甘澤一霑灑回隄解帶聞荷香

閒情

桂香堪領略薄暮一扶藤鶴病心常系霜遲嵗欲登碧搖當檻水紅過隔墻燈拾得眼前景閒情誰个能

【附】步前韻

韋金

香風涼桂院殘雨落修藤節喜重陽近山將結伴登看松乘曉露散帙對孤燈自爾閒情好和歌慚未能示韋金孫兼送其省試八首

何必城南始讀書伊吾官舍十年餘而今頭角崢嶸甚也解談詩一起予

百常名爾劇堪哀【範鎡遺腹子名百常韋金小名取此】失恃重嗟身尙孩誰知若雨淒風後釀出蘭芽玊筍來

授研圗成鎭自隨驊驑逺道去騤騤徵君題字分明上萬丈光芒爲爾期【魏叔子銘亡兒著所用研曰女方其外而去其稜角因其自然而不琢其璞斯文章所由作予授研韋金爰作圗名齋】

共憐二阮此追隨【大阮謂筠兒】刮垢磨光慶得師【吳荊山】幾番衙鼓咚咚罷授研齋中獨辦詩

柯亭汝伯逐羣賢【謂至兒】汝叔秋風又著鞭【謂筠】我老自憐當蔗境煙霄望爾去聯翩

嘉辰侍防向髙軒老輩親承笑語溫無端拜倒緣何事晏先生乞一言【謂朱竹垞】

童穉歸依屬阮亭未親杖履接談經停雲共我殷勤賦蠶尾遙看一抺靑

胥江風正片颿揚梅雨如絲競插秧橘綠橙黃好時節待傳吉語醉滄浪

迎

鑾三集

康熙乙酉扈從恭紀七首

聖皇重民瘼匪以翫物遊淮黃慶底績利賴垂千秋淸口實要害善後須良謀有

詔二月吉南幸臨河洲山左薦饑民幾載厪

帝憂哀鴻𨿽漸集果遂安全不巡行載周覽徳意劇綢繆封圻臣忝竊星馳覲

龍斿仲淺【地名】欣就日當荷頒珍羞問年啟船

天語亦何優【上問臣年對以七十有二上笑云還健】野岸賡

睿藻【禦制湖口閘喜雨詩命臣恭和】短櫂導

禦舟【命臣於禦舟前行】被寵忽小極伏枕惟吚嚘河隄

宸算罷浦漵

寶幄畱淩晨望淮郡列鼎香煙浮【百姓列大鼎焚香迎駕數里不絕】引纜寂無聲不驚沙際鷗

轉漕資重臣使院駐

天仗【駐蹕漕臣公署】進獻一不受市肆眞無妨信宿經甓社牙檣送春漲迎

鑾走旄倪竹西行在望防棚飛翚同燈船遊龍狀稍探初地勝【駕幸天寧寺】旋進閒園榜迢迢茱萸灣

離宮赫有伉髙旻【寺名】鐘魚淸別殿花木暢

皇情得愉悅

聖制寫幽曠露臺美漢文瓊花誚隋焬【禦制詩中語】煌煌日星垂允媲南薰唱宣示及從官卹民

帝所尙微臣病良已趨侍才卻杖爰代吳民請敬設虎阜帳前路卽金山澄江插碧嶂

動靜萬古字【前年禦書】光焰騰嵯峨勝地洽

宸襟一櫂投山阿雲巖快探歷風榭聊婆娑明發渡京口吳山儼娙娥滸墅簫鼔競金昌香花羅吳民結聖緣眷注加撫摩

駐蹕仍公居防綴添庭柯旣無供億繁亦無羽林訶流虹屆

聖節羣進天保歌官寮肅展謁劍佩相戛磨願

天子萬年黃髮來番番願

天子萬壽兒童舞傞傞我

皇但垂拱大廷列象犧諸生獻詩賦捲比束筍多卞璞雜燕石咸荷一笑瑳省耕及宥過具區流恩波顧瞻薄海內熈熈遊太和

九峯三泖間疇昔荷

明問適以元侯請

詔許龍舸進玉峯臨眺餘軍容觀重鎭喧闐百戱陳壁壘連營峻五茸海隅地

天顏何由近一旦仰勾陳萬姓耳目震

法駕臨世英【提臣堂名】供具昭敬愼燦爛洋茶花雅助簾櫳韻挍射帳殿開環侍盡精悍

神箭激流星英風壓行陣

帝子侍朝夕控縱秉

聖訓洞目欣且駭衰病爲一振休息兩奉

諭【上以臣衰病兩命退帳後少憩】慰畱載叨眷【上閱黃浦江免臣扈從】送

駕幸武林守疆反吳苑【葉】

回鑾迓垂虹存問逮荒岸【上問臣病愈否全愈否頭不暈否】扶持命臣僕

聖意更周徧【上見臣僕跪岸傍命起扶臣】前史覩未曾感極涕欲吾

皇天縱

聖百事皆人師詠歌振大雅染翰畱芳規

宸畫乞可得云漢恆昭垂臣寶實最夥驪珠耀西陂忽驚福壽字龍鸞下

丹墀跋云老臣犖年七十有奇步履尙彊健特書以賜之茅堂題魚麥【賜魚麥堂額】家廟表令儀【睗世有令儀額】楹帖勗出處【賜地連江海屏藩重賦甲東南節鉞雄兒孫歌舞詩書內鄕黨優遊禮讓中二聯分懸公署西陂】雙箑光陸離【賜二扇】解推有後

命恩賚逾等夷【命臣與將軍總督同受賜】衣冠寵封疆【龍紋袍袿貂帽】飲食憐衰遲【先後計賜二十二種】

禦研【先賜禦用綠松花研一後重睗大松花研一】上品藥【髙麗土木人參各一觔】駢攽及玻璃【計十八件】菽乳

天廚珍方法諭使知【遣禦廚官役授禦用豆腐袐方】禁籞動色告傳寫逺道賫臣職未一效曷克承

恩私感泣但泥首披陳拙言辭耿耿此寸衷惟同傾日葵

辟門有盛典多士此雲集江左十五子詩卷臣手輯獻頌者五人文行素所習薦牘並詩進須臾荷收入【犖有十五子詩選在吳者吳士玉等五人犖奏薦並進其詩】遣試就泮宮引見到

禦榻七字得殊遇【應制七律一篇】京國去何捷淸和趣回艫好風上颿葉看山名園畱【惠山秦園】試茗石泉挹是時雨澤愆前路河流澀號屏忽效順甘澍來恰恰徧野罷桔橰瞻

天著蓑笠

車駕發鐵甕抗旌過建業城闕六代遺煙雲三山匝夾道管籥迎極望錦坊接田夫獻新麥停

輦聊一撚所貴農事成欣然

聖衷愜雨花臨髙臺長幹眺古塔猗歟

大聖人舉事千古壓每過酹明陵萬口傳喋喋闡幽署書額【賜漢蔣子文宋程頤各祠額】風示意不乏歸途訪靈谷禪機叩老衲

金山

帝所愛過輙淩其巓曠望極溟渤髙歌薄星躔偶將張祜句揮灑向梵筵江空有靈物十尺驚蜿蜒【上正書唐張祜龍出曉堂云句而龍忽見】神龍來謁

帝感召非徒然左右瞪目視逺近俄爭傳前期髙旻寺浮圖光燭天【舍利塔放光】朅來水精域法鼓聲鼘鼘中夜契妙諦

天藻振大千【禦制聞磬詩】靑宮鐘鏞繼朱邸圭璧聯羣臣俾賡和墨彩浮鸞牋斯盛幸目覩良亦有夙緣恭送越大河常泊

龍舟前河隄訓誡畢官箴以次宣臣格【漕臣桑格】曁臣犖獨荷

帝寵偏跪奏越境送少攄此拳拳

恩諭可卽止佇立夕照邊方將伏道左

宸章下河壖【禦制研說】鄭重畀臣犖

殊眷空後先自顧同老馬矢報無由焉夙夜愈砥礪庶幾晚節全

賜物愼藏弆

禦書敬雕鐫他時想西陂榮光映淪漣還吳奏謝已迎鑾有三編【犖有迎鑾三紀】奕世奉家塾長使寶防防

西陂類稿卷十八

欽定四庫全書

西陂類稿卷十九

吏部尙書宋犖撰

藤陰酬倡集

藤花防

長洲少宰【吳文定寛】令名埀手種藤花世共知一片淸陰連古木三春紫萼颺防颸儲才想見當年盛好事堪爲我輩師未答

君恩繩祖武閒防惆悵每移時【先伯曽祖莊敏公萬曆朝爲冢宰】

次前韻

周起渭

竹埤槐院古藤埀閱世蒼茫不自知濃結繡幃遮曉日亂牽珠琲颺春颸尙書屢葉經行地大雅新音舉世師更上沙堤尋鳯閣紫薇花好似當時

吳陳琰

尙書防事紫藤埀不攺淸陰鳥雀知曲幹恰宜搘老屋繁英猶記墮輕颸摩挱生意懷詩叟傳冩風流付畫師【禹鴻臚尙基作圖】競指柴車來往地詠花人似種花時

郭元釪

聞道華防紫幄埀文昌春色外人知正看云木懸髙蔓想見繁花動晚颸小鍤長鑱懷昔哲隱囊紗帽稱吾師後園竹木東廂筆千古風流又一時【吳文定有吏部艸木詩晚年抄書皆自署曰吏部東廂書】

余與宋牧仲冢宰訂交最早頃不相値者二十餘年去年扈從吳門得一相見今年春相聚於京師三月二十八夜啟事苑中同宿郊館漫作奉贈

陳廷敬

黃散功名畫省詩卅年心事故人知回驚海內交遊少卻訝天涯聚散遲芳艸長洲春去後落花髙館夜深時藤陰舊是棲棲地風月今宵有夢思【余曽官吏部】

別陳相國說巖三十年矣丙戌春啟事西苑共話舊逰猥防贈詩依韻奉答兼寄阮亭司寇

英遊日共論詩寫意開心托素知一去江湖驚浩蕩重來京國嘆衰遲緑楊上苑聞鐘處紅藥香風入座時贏得藤陰投贈句卻教蠶尾寄遐思

五月三日夜重宿郊館疊前韻簡牧仲冢宰二首

陳廷敬

漫叟遺風寫興詩關西淸徳畏人知竹林啟事偏來早蘭褉流觴不較遲秀句我應慙少俊名塲公自擅當時龍云相逐還相見卅載能禁一昔思

同詠淸暉謝客詩暮天雲樹杜陵知二泉水繞波來逺【西山有二泉著名】新月山長影去遲麥熟鳩飛疎雨外栁眠人過晚涼時相逢爲道頻相憶綴璧聨珠繋我思

重宿郊館說巖相國疊前韻見示奉答二首

相將啟事卽談詩投老心情明月知過雨靑山爭簇簇防波白鷺任遲遲洪聲毎駴鶢鶋聽故疾眞逢鰕蟹時野館一燈憑話舊風飄僧磬助淸思

滄浪亭畔罷哦詩

恩許京華接故知回首煙波空在望題襟江漢未云遲鳥銜櫻顆春殘後酒泛蒲香夜靜時乞得西陂公識否防中魚麥惹尋思

夏日邀諸同人寓齋小集晚過龍泉寺南風氏園看古松限韻同賦

自我來京華公事困蠭午休澣値新晴看山笏一拄爰招澹蕩人共揮談詩麈盆蘭初試花幽香散廊廡珍賜及

宸章開圅驚創覩食單出上方翻匙啖菽乳遊興晚忽發龍泉尋紺宇結構故相勞【宛平王文靖公】舊物余巨鼔荒園夙所諳逕曲披榛莽翛然野色中瞥見蒼虯舞盤拏去復迥引步首頻俯耳邊響輕濤枝頭滴殘雨有客踞其巓大叫舌爲吐野老扶笻前更報鄰槐古相將入翠幕涼颸沁肺腑此地足勾畱無煩憶竹圃

和前韻

王式丹

浹日埀云陰霂霢細於縷髙齋憺防霽戶外屨方聚客袂香浮浮蘭气撲檐宇山公興味佳談笑寫胸府寶翰出防緹家珍粲可數良宴及蕭晨逺心眷埜圃出門風吹衣入寺日過午林靜或聞鐘粥罷方臥鼔委委風氏園怪松森獨樹幽尋已夙識盤桓更摩撫裹葉郁細煙潤膚澑新雨偃伏久婆娑倔疆乍搘拄是時萬花殘穠茵爲臭腐卓哉蟠虯姿薈蔚不敢伍西鄰四古槐架緑儼列柱相望各老蒼歳月一仰俯物態含風霜冷眼閱今古莫嘆衣上塵【山言詩三年衣上塵】玆遊良有取野酌亦已酣酬詩集賔主欲別猶低徊斜陽罥深塢

宮友鹿

弧矢出夏冰雩壇請甘雨旣滋中田苗亦濯行人暑山公啟事歸朝爽映廊廡折柬走鈴吏分日命儔侶連朝食指動莫慰作勞苦趣聞長者召期集恰亭午相將飲文字不事踏筵舞幽香撲簟扇淸言拂巾麈解帶卸朝衫重席共賔主旣飫詩中腴亦飽盤中脯鏘器聲在廚傳餐膾成縷方法出大官食經闕可補珍從亦古典寵賜重璜琥開圅展緹襲晶光照檐宇迢遙子城南精藍帶荒圃緬懷王相國施錢興百堵邇來曲池平遺迹黙可數無復魏綘鐘尙存密湏鼔風園何代松攫拏須鬛古伸臂鄋瞞長縮脛僬僥僂幽燕气雄決植物盡獰武俯仰罄折門見公奭召虎西鄰槐埀埀修架自支拄衡鹿守山林材大不容斧雜坐長松陰濤籟鳴徴羽送酒煩馬軍浮白當杜舉接防倒著歸夕曛射林塢知公數假借車茵未妨吐

郭元釪

勝地寵佳招於邁搴宿莽愛此名藍偏幽奇探廢圃稍稍辧徑入驚見蒼龍舞怪松信獨絕遊歷曽未覩不知歳月深但見蚪鱗古距地二尺彊南橫十數武兩頭屈曲上門立若雙柱枝葉盡樛盤結翠疊檐廡防風起海濤淸寒落空宇疑是龍泉龍攫挐吼風雨愛客今山公禮數寛賔主珍肴與上尊奇味出天府展席古松下暢懷歌且鼓發興唱髙吟勁骨翻媚嫵勢若與喬松元气共搘拄美比歳寒姿楓槐焉敢伍悠然耳目新心醉手還撫醉後不忍歸臥看鸞鶴聚

劉巖

一雨洗千峯殘云戀林莽淅淅淸風吹天光碧於乳沙路艸蒙茙肩輿正亭午耽幽憩僧寮澄慮聽佛鼔一徑入靑蒼人家類村塢榛棘編籓籬薜荔纏門戶槎枒屋角旁怪松目罕覩何年此癡龍一睡竟終古勢欲擘天飛欠伸舒爪股墻外四小槐屹立儼如柱亭子縛其中裊裊互撐拄自我居京華衣裳困塵土峩峩康樂公風流邁儔伍而我從之遊灝气灌肺腑平生宕往胸嘆息自摩撫買屐欲及千登嶽期至五佳境當眼前擲之毋乃魯谷谷鳴鳲鳩交交叫桑扈徙倚夕陽外欲去翻悵憮歸讀種樹書從今學爲圃

陳鵬年

長安英遊塲冠蓋日旁午緇塵翳紫陌西山笏誰拄吾師論道余炎歊散揮麈坐我蘭蕙叢淸風在庭廡珍奇出尙方仙翰開聽覩從容陪杖屨緒論融水乳南有梵王宮蓮花淨襌宇布金思故相飯僧擊雷鼔安知千歳後百身同榛莽落落園中松自挾寒濤舞靈虯旣盤拏餧虎亦傴俯蒼茫閱人代剝蝕幾風雨我來坐松根塵胃聊一吐旖旎花藥繁轇轕槐陰古攜觴更命酌冰盤冷肺腑安得借繩牀十旬住場圃

吳士玉

林際暑欲無天街洗涷雨我公創彥會晏坐作詩主郊島籍湜徒堂室或廊廡環侍聆淸言幽蘭沁肺腑奇寶瞻榮光珍味嘗內府飲酣遊興發出門日卓午城南風園松盤攫歳月古撰杖試往觀小憩靑蓮宇已聞驚濤喧風過殷雷鼔荒寒得野趣細路披榛莽俄然蒼云低團團蓋廢圃僂身席其下翠幕容布武盤根擢老榦髙才倍尺五臥柯三丈橫厥勢猶奮怒樛枝回屈鐵突兀互撐拄蹌蹌躍鳯鸞矯矯拏螭虎叫絕浮深杯一杯還一撫鄰槐亦助奇疑與精靈聚緑煙連暮色殘霞逗縷縷怯膽震雄筆有句不敢吐

顧嗣立

丘壑道已忘風雅事如土京華誇燕防一日或四五賔主率應酬羶葷何足取尙書文章伯詩教東海溥崇班移日下選將整旗鼔良辰文字飲新舊客參伍湘簾花艷艷庭磚影過午瓶荷折江臯盆蘭種澧浦果珍八逹杏餐制尙方腐傳看鴨緑硏秀骨鏟玉斧魚子塗硬黃大字健如虎輕箑防雪山艸木盡潑鹵明鏡頗黎瑩水紋碧千縷四者見未曽

賜予出天府醉眼照陸離斜陽到堂廡趁涼過城南遊興聊一賈車輕馬力驕雜遝各飛舞招提臨路隅蕭防結村塢憑軒懷故相登壇禮佛祖遙望風氏園積翠浮天宇籬落無人行矮屋牽蘿補入門寒颼颼靑天落疎雨平地起伏龍徑廣相撐拄圓頂擁髙蓋曲枝彎彊弩霜皮裂寸理空心積余怒勢欲淩蒼穹老猶臥荒圃宛如隆中人抱膝吟梁甫簿書堆山丘行動束規矩苟非心迹淸誰來披榛莽公言昔漁洋休沐於焉撫風流寫新篇韻事傳牧豎移席坐鄰槐行廚擘膾脯摩挲想陳迹壯年樂堪數小子辱齒牙推奬到愚魯十年長史祠賡唱滿檐柱窮途滯燕臺乃復接談麈依然籍湜輩淸嘯韓門聚塵懷頓消釋座暎須眉古授簡步芳躅胸臆試一吐願公續長篇滄浪傲漁父

張大受

載榼尋淸幽看松識奇古新城罷官歸復從詩老聚淺酌各開顏晚涼過梵宇逶迆緑樹陰似經江南雨長條斜蜿蜒密葉百幢豎未能閟窮崖稍待風掀舞逺林墮防紅逸气欲吞吐頗臥隆中人長懷詠梁父宋公愛士切白髮運匠斧分題到裋褐肅肅此蹔撫鄰槐暎亦佳不厭多領取此時滄浪荷水香衝漁艣翻思陪舊遊客蹤笑踽踽湘潭海內豪【陳滄洲】睢州見繩武【湯孟升】落落十數士詞戰勇可賈公子翰林望授以白鷺麈所欠靑溝僧【謂盤山拙庵】入座恣仰俯名園四時花逺近出郊塢隨公日眺賞羇旅未爲苦醧舫【竹垞先生】書來招諸生散如羽南還及丹楓醉檥吳江浦

楊開沅

東堂啟事餘觴詠辟庭戶招要及從遊披襟散防暑啜菽傳禁臠流匙滑石乳勝引愛良時杯行不待數仰曕賜書麗摩挲法器古陶然曦景西公興逾健舉聨步城南隅平蕪霽疎雨名園傍梵宮虯松勢掀舞角髯之而鱗奮迅首長俯一見怵奇絕延佇莫敢撫徐探肘腋間蒼防閟重宇郁盤帟幕牽防密茵席伍洗盞酒再酌劇談森玉麈濤聲沸盈耳謖謖如鐘鼔誰家絲竹音獨許彭宣覩

繆沅

中夏苦炎灼十日九風雨桑幹髙亢地卑濕過南土新晴得佳招到門日未午南臺休沐暇雙藤倚庭宇口詠靑瑯玕手揮白玉麈韓門舊生徒燦燦列廊廡一枝空谷蘭緑香涼肺腑擘窠瞻

寶書龍鳯勢軒翥黎祁與牢丸珍異誇食譜從公領淸言妙諦吾有取

罷酒事登陟曲折過林莽渟鏡奩波娟娟照睂嫵遙山映媌娥峯巒靑可數蒼涼龍泉寺涓滴鵞玉乳緇徒三五人鐘魚間粥鼓穿雲小略彴一徑翠蛟舞怪松如艸書盤攫軀幹古據地龍衙衙尻起首頻俯荒落葆性靈逺身脫斤斧對此謝羈足悟飬生主鄰槐墮瓔珞碧棚張小塢茶瓜復遲畱拳石莽搘拄日暮嘯煙歸松花落如雨

劉靑藜

駃雨驅炎歊云駮日吞吐防風吹九畹幽香散曠宇天公眞解事快此蘭臺聚滿堂盡豪俊碌碌何足數嘉筵旣忝預珍賜復幸覩餘興到龍泉怪松尋鄰圃盤拏低俯地云埀長虯舞洗盞坐其陰蒼翠淸肺腑新詩出懷袖健筆淩白甫伊昔山巨源風月時揮麈不聞啟事暇更作竹林伍千秋畱余欠好待西陂補

李嶟瑞

治安邁軒虞職業勤臯禹公來領銓衡吏事紛如雨淸通閱時賢簡要超前古退朝惟杜門暇日還揮麈綘紗依然設帳畔生徒聚譚芭侍樽罍彭戴環廊廡積陰气乍晴蔚藍見天宇虛室塵不生幽蘭香正吐公忽顧而笑目有未嘗覩黃羅捧重重小胥勝海賈鏡明察秋毫硯潤沾花雨戈法挺擘窠跳龍兼臥虎摩挲眼已飽況復陳食譜珍異傳上方芳鮮出翠釜速未讓萍虀淸應敵鐘乳酒酣披衣起夕陽在南浦但愛覓林泉何辭陟榛莽城隅有法宮道可迂廻取聽梵出幽廊望松入荒圃髯翁鱗甲老風霜耐淩侮夭矯枝拏雲輪囷根離土不污秦人封卻逢陶公撫荒涼幾百載品題才得主聲疑幽澗鳴勢訝瘦蛟舞隔溪立叢槐詎足稱儕伍徘徊戀濃陰曲折行小塢我聞京輦間名勝未勝數康樂屐懶移元規興稀鼔煙霞付渺茫水石歸童豎非公丘壑懷看山笏誰拄

喬崇烈

我昔住京師緇衣困軟土寄寓必僧寮怕路如怕虎以此七公車蹤迹常踽踽來暮去輒先晦朔不及五婆娑風氏松廿年未再撫平生了無恨念玆毎莫補山公雅好事逸興爲新雨忘年集小友淸言述前古餘韻塵旣浥幽芬蘭亦吐昭回出

聖藻光焰被衡宇磊磊及餘物

君恩難悉數我從蓬蒿來一朝睹未睹是時云漠漠漏可屆未午挈榼城南遊招提拔灌莽故事說半甲【寺初建時得一泉泉出大鱗一片識者以爲龍所遺】法物列兩鼓【時有巨鼓二爲故相王文靖公所置】驚聞濤聲髙左右欲挽弩始知十八公去此才數武躧履亟相就不異故人聚浮雲幾蒼白散質謝斤斧別來看更長【上聲】欲語畏羅縷已有鱗似龍寜無脂化琥鄰槐亦已老翠棚愛撐拄歸意視夕陽歌音借蠻賈勿忘今日樂塵埃暫弛組

吳陳琰

京雒好事稀一飯亦奇遇貴交堅閉門何暇問寒素賢主有商丘佳客多依附長夏折簡招落落酒星聚我方病蹣跚疲馬彊犇赴初筵設腐羮郇廚承異數仙藻更紛披五色慶雲防鏡可徹纖毫畫恐染寒具酒半話舊遊欲往慰遲暮夙有山林心肯爲宦海誤揚鞭各賈勇花宮晚鐘度落日淡無痕選勝輒少駐疎竹繞翠幢妙香生防悟南折風家園一松突當路橫空逞拏攫將墮仍撐拄癡龍睡不醒四百年如故【相傳松爲宋元間物】覆以二畞陰下有瑤席布攜尊洗醆酌復協醉翁趣忽焉吼風濤蒼髯且無怒徑欲騎上天頃刻作霖雨兼約龍爪槐披鱗軒乎舞蘊隆自玆銷一洗塵俗污年年良會健請君視此樹

嵇曾筠

緑樹蔭蒼苔輕風送疎雨東閣窈然深佳時逢夏五廣平鐵石心獨擅梅花譜當暑愛冰淸風雅頻揮麈髙會延四方舉觴勝飛羽菽腐出仙廚珍錯安足數榮光忽燭天

睿筆蛟螭舞寵錫何便蕃房杜崇賢輔燦燦埀星辰淵淵發鐘鼓逸興到精藍淸陰過亭午名園百尺枝偃蓋虯龍古下列水晶盤悠然坐瓊宇老榦薄丹霄靑槐借鄰圃卽席出新詩煙雲落秋浦此道魯靈光俯視庾開府文章經濟兼衮職憑山甫

汪泰來

髙防不卜夜旨酒設亭午淸言滌暑氛況復對香祖昔從四方士觴詠集幕府自公旣歸朝諸生亦鱗聚舊徳冠淸班眷注今房杜

奎章展簽軸仙藻襲繡黼琳瑯上方制乃得再披覩歳月溯舊遊名迹窮三輔座上抵掌談有若按圖譜指防到城南風氏園松古漁洋品題後嘉名甲諸圃斜日晚涼生請隨公步武經行憩寺寮野色對村塢地僻苔無痕疎籬插榛莽槎枒形狀奇知自何年樹虯蟠故作勢螭臥低可撫蒼翠欲濕衣橫柯仰還俯曾聞慈仁松防天撼風雨我來已雕落濤聲寂廊廡此中老榦在靈光猶峙魯西鄰誰氏槐稠葉結緑宇敲門如看竹去來那問主幽尋公不倦引勝客鼔舞斯遊倘流傳習池未足數

沈埁

曉來云葉疎千峯捲殘雨藤陰納防涼荷花颭逺浦謝公詩思發退食及亭午招攜舊生徒裙屐滿庭戶髙論洗蓬心妙香沁茶乳觥船一再巡精膳出翠釜大官授方法未許傳食譜開圅誇

寶書天光駴未覩賜予都瓌奇商尊而周簠乘閒想幽尋選地城南塢鐘梵隱林間共探淸風宇山門艸色靑小殿幡幢舞欄楯百个竹檀欒似南土更愛風氏園歳久髯龍古一枝起攙天鬅鬙毛髮豎一枝橫曲幾跁跒木撐拄儼若支離叟頭低身傴僂雜坐豁塵襟漈漈淸音吐自我客京華七度過摩撫每伴逐涼人太息埋榛莽何幸丹靑手朅來作松主借取有聲畫寫仿流樂府墻西罥虫槐柯老差足伍徙倚晚煙生殘陽穿鄰圃

成文昭

碌碌九逵塵淨浥連朝雨淩兢鞭瘦馬倒載腐儒腐曰赴山公招名流集參伍竹林富淸暇騷雅得宗主湘箔啟虛堂幽蘭淡亭午珍饌自郇廚不羨麟作脯

禦墨飛名箋驚眼龍騰舞觥船捩醉餘逸興晚還鼓城南境靜佳曲曲疑韋杜丞相襌悅地莊嚴薙榛莽咫尺步野園主人姓氏古何年老蒼虯蟄此學僂傴拏云懶掉頭攫人欲伸股振鬛寒潭翻淸風洗天字意本釣詩歌詎直逃斤斧我公陶謝手神巧發連弩萬物無遁形沾灑醒聾瞽況復小坡從夙擅詩中虎但可風月談昔言饒有取小子願勉旃日侍玉柄麈

至

三年衣上塵一洗徹宵雨曉來逕艸丰盆蘭亦初吐呼童理茶鐺濃香炷數縷招邀諸素心納涼及亭午華文

君賜誇瑣細話鄰圃共愛龍泉幽風氏園尢古向夕次第過虯松快再覩恍若揖故交蒼髯笑捋取盤拏短垣邊枝回而榦俯靑翠適當頭濤聲時暗鼔下可坐百人蘚花繡根土酒戶我曹彊餘勇頗能賈落景透殘紅欲去手重撫偃蓋得未曾捎云那足數墻西四老槐離奇與松伍

溽暑讀史蕉飲黃門使滇集題卷尾二絕句

湖海襟期冰雪姿風流共說使滇時今朝怪底炎歊退案有黃門一卷詩

把讀行吟喜欲顚个中三昧許誰傳若教比調漁洋集神韻眞齊蜀道篇

奉答西陂先生見贈之作【公精鑑法書名畫側聞緒論故末章及之】

史申義

野鶴山雞自弄姿忽逢香象渡河時淫哇鄭衛當刪者已被宣尼采作詩

行窮水涘與山巓王宋齊名萬口傳解向西陂求識字略摹蠶尾不成篇

公望公才龍鳯姿明良一徳慶今時鼎鐘竹帛名難朽淸廟明堂合有詩

盡掃倪迂及米顚區區六一若爲傳推尋法物周秦上博古應嗤石鼓篇

晚涼

晚涼疎雨罷風物屆新秋無數濕螢閃幾株鄰樹幽藤方攀輦下蘚欲鏟犁頭【範石湖有歸鏟犁頭蘚句】未識家園裏葡萄已實不【哈蜜異種】

次前韻

陳廷敬

肅肅花影動檐風催早秋梁棲雙燕老簾度一螢幽書欲親黃你【六朝人以書爲黃你】人誰共白頭聞君感紈扇緩置篋中不

史防

藤陰閒徙倚別署愛淸秋吏散文書靜花香硯幾幽夕嵐供防筆啼鳥喚梳頭席帽紅塵客能來領略不

周起渭

火雲新濯露河漢已先秋螢小穿簾冷莎長覆逕幽棗初繁樹底蟬欲老枝頭寂寞披襟坐纖塵倘到不砌藤深貯雨庭樹老懸秋便作山林想仍兼洞壑幽隼旟歸畫省烏尾下城頭興發成髙唱誰能繼此不

史申義

螢飛月暗夕蟬噪雨涼秋一徑艸花密東偏門巷幽苔侵金屈膝香潤玉搔頭肘後楞伽在跏趺得諦不【公深於禪悅】

王式丹

過雨初銷暑當風已覺秋晚開花朶淡夜語艸虫幽露气依靑漢商聲感白頭橫塘萬楊栁記得早春不

喬崇烈

涼風來木末蕭寺易臨秋葛艸空箱及苔花寄徑幽家書嫌紙尾舊學怯詞頭渺渺白雲下衰顏似昨不

恭次前韻簡荊山陛交峙公

至

防云送疎雨蕭瑟逼初秋籬落蛩聲動宵來聽處幽淸言思麈尾蒼鬢忝詞頭借問江鄕客鱸魚上釣不秋日邀諸同人過聖安崇效二寺四首

柳湖古寺市南頭芳艸閒房處處幽歳月已同遊伴攺依然文防此中畱

栴檀妙像拜餘芬往迹消磨幾夕曛古槐自是金源物不與長楸入舊聞【朱竹垞日下舊聞載長楸而遺古槐】

無塵別境許重尋【崇效寺有楊忠烈題無塵別境字】異代翻教托慨深淸詩滿壁回環讀心折王劉兩翰林【方若大山】

藤花防裏漫棲遲尋寺看山有素期多少閒官同返轡一天秋月照哦詩

和前題

王式丹

尙書淸興屬蕭晨埜寺煙光洽主賔莫訝門前駐車馬官塲自有愛閒人

已公茆屋足茶瓜記得長安客裏家五十年來重俯仰當檐一樹馬纓花

琳宮陽馬尙崔巍碑版苔花對夕暉多少停驂惆悵處不湏重問李宸妃【宋顯夫詩停驂惆悵聖安寺後堂空祀李宸妃】

頭童楸樹艸交加別院荒涼噪晚鴉尙有金源舊時物墻根秋雨落槐花

撲棗僧寮隔市塵縱橫墨迹照秋旻孟津聲價當時重未抵楊公千載人

東塗西抺爲誰姸腸腑棲塵不可湔逢得山僧吟一語便如花雨散諸天

曾趁春光碾小車松龕風葉又秋初莫言滿壁詩篇好前度劉郎我不如

延淸詩律壓羣賢覽勝尋題每拍肩媿比王筠詩十詠麤知雌霓誦新篇

吳士玉

哦松朱夏湧秋濤蕭寺涼生興轉豪舊是城南聯句處滿天詩色碧雲髙

老槐陰合古楸長碑訪金源迹已荒一自宸妃香燼滅蕭蕭僧影掛空堂

柳湖湖邊秋色賒柳湖西去飄棗花行來棗下歌纂纂別境無塵噪晚鴉

誰道眞人異散仙公餘遊展徧蒼煙侯芭局冷追陪數乞取飛霞試上天

繆沅

停雲回憶殿西頭種樹參天翠色幽五十年來一彈指松風解帶復勾畱

茶瓜鎭日挹淸芬槐老楸荒又夕曛靈鷲飛來何處所栴檀香已離知聞

湖煙柳翠杳難尋轉入前山路轉深小隊初過挑菜圃緇徒迎出棗花林

讀畫看碑歸去遲冷云殘照有前期上都韻事先傳播爭搨山公五字詩

郭元釪

城南坊曲水雲虛秋樹如山繞佛居此地逹官嫌寂寞小輿惟過宋尙書

墻上籠詩有碧紗十年芋火舊僧伽聖安寺是尙書寺不讓佳名擅棗花【王阮亭先生攺崇效寺爲棗花寺】

半筵秋物有餘淸茶屋香臺非世情昔日靑樽無座客重來白髮有門生

大云春事法螺秋畫防淸香處處畱多少江南舊煙雨又隨佳句入紅樓

沈埁

花落髙槐蟬亂鳴東湖野寺試閒行從公一晌僧牕話指防詩情約略生

何年花手禁中飛【寺中栴檀佛相傳是飛來者今爲大內供養】舊刻栴檀竟不歸除卻長楸諳往事誰將香火說宸妃

畫壁云深殿影秋合昏花下重夷猶不知幾閱曼陀雨還爲尊前舊識畱

小車又過柳村西繞寺秋風菜一畦看畫嘗茶幽興劇棗林煙暝艸萋萋

無多墨迹掩蛛塵不與時賢巧鬭新爲語山僧好珍重名銜猶感去來人

石欄防筆月初生寒瘦何由許掛名一段韓門奇絕處尙書首唱野人賡

至

柳湖湖上起秋風撰杖行來日已中艸艸茶瓜供老衲淸言不涉輭塵紅

蕭森畫壁閃靈旗佛拜栴檀立少時惆悵宸妃曾祀處長楸樹下讀殘碑

棗花古寺近西偏棗子累累罥暮煙一種城南荒廢地爭從四字識前賢

憶陪蠶尾老尙書棗剝空庭月上初艸色依然僧磬冷夢回忽復十年餘

過萬泉寺

我生好遊老愈猛馬上看山日引領忽聞勝友說萬泉此心便已落幽境乘暇曉出右安門兒子門生轡同整閒坊曲徑逺市聲堤柳溪花弄秋影訪舊折入祖氏園小憩藤輪敲松癭一亭欹斜波上畱香送殘荷四望迥佳處漸涉濕餘水傳道淸流八百頃禪扉寂寞枕彎環沙防雙鳧睡交頸正逢野叟刈防防只少吳歌搖舴艋老僧踏藕作淸供冰雪堆盤風味永名花爛漫憶丰臺社鼓喧闐厭中頂長歌此地卽滄浪莫問長洲舊煙景歸途更就退院僧一飯野蔬與村防中秋看月訂怡園無事諸君再三請

和前韻

王式丹

小駟牽車踏秋影近郊已覺殊人境淸興遄飛指萬泉煙林夾路西南永雨零靑隴菜分行雲罨黃塍稻埀穎緣溪舊是祖家園板橋壓水人迹靜亭館蕭蕭浦漵荒幾个殘荷敧敗梗前途數折到寺門一派淸池漾野景池底泉源何處尋但見鳧雛散畦町招提金碧半凋零古碑蔓艸雙趺並鵞鴨內官畱姓名成化年時誰記省僧寮繙捲說支那聊遣煩憂蹔時屛門前報道山公來當堦一笑趣已領諸君聯步意翛翛俛仰林塘望中騁墻根散屧上崇岡萬樹梢頭出西嶺野馬排空嵐翠飛回照波光一千頃花時咫尺記丰臺醉臥紅香夢已醒薰風轉眼動涼颸吹徹商聲合溟涬坐來淸話僧兩三雪色藕絲一柈冷茶煙禪榻小徘徊白日西斜暮天迥歸途古剎復經過槐火石泉飽蒸餠塵中曾得幾淸遊撰杖追陪數相訂長須騈疊投新篇快若轆轤汲修綆深慙浹月和歌遲震耳鯨鏗手寸莛公餘興發更招邀膏秣從公轡還整

吳士玉

戰詩興逐尋幽猛出郭一片秋光冷萬泉古寺東丰東從公遊騎參差騁逶迆荒逕憩祖園亭倚衰荷頽不整白楊幾樹生悲風颼颼涼雨灑人頂西路去覓舊艸橋濕余之水瀠千頃老僧傍岸辟禪棲野鴨浮波嬉斷梗采藕充盤香色鮮雪霜入口勝玉井誰家獲稻聲蕭瑟碧畦水與天相永憑髙更挹西山翠遙空飛墮修蛾影淸秋佳日足登臨何當踏徧雲中嶺

顧嗣立

秋光著人發興猛一抹西山誰管領出城風物便蕭疎幽趣終湏踏禪境西陂先生愛佳日小隊穿花斜復整老樹颼飅白晝風晴嵐烘染靑天影祖家亭子水周遭屈曲古藤怒埀癭消夏曾經一再過紅雲平鋪蘸孤迥【祖氏莊荷花最勝今夏兩過之】枯荷折葦像家鄕思入太湖三萬頃老僧揖客指殘碑瘦面長身聳鶴頸門前野水三四尺那得咿啞泛舴艋盤切藕絲白勝雪細嚼牙根鮮味永拄策髙墩辧碧雲爽气靑蔥生絕頂歸輿緩緩望平疇夕陽閒照田家景軟腳頻傾賢聖杯澆腸旋煮龍鳳防佳節追陪多勝遊莫言王事有秋請

張大受

遊興晚兼詩力猛野色風香分管領右安門外屢停車望絕埃塵歷淸境人家梵宇畫參差緑柳斜行不湏整堤邊流水繞名園孤亭銜日沈山影掃枯松葉入茗罏甘泉可汲瓢生癭艸橋一庵環柳村十里溪光與鷗迥藕絲切出涼於冰似種具區碧千頃西橫翠嶂仙人居直儗身騎黃鵠頸吳儂薄醉雙眼花跨馬歸如乘舴艋公意未闌從敢後唫聲要入秋蟬永早成篇什冠詞塲那許後來居絕頂緑波杏照明扶搖不忘西陂好煙景龍光逺壓石湖字魚可爲羮麥作防天畱風雅付白頭心愛家園未容請

繆沅

果下防曉來猛導我看山趣獨領西陂自是飛仙人籋云已過招提境支笻殿角神倍王握手山房冠不整髙低坡隴聞稻香曲折林巒送秋影老柳衰荷水面亭大瓢小杓松間癭披榛斸莽尋萬泉山路崎嶇樂淸迥已無塵土三丈撲況有水雲一千頃髙人從不受羈馽野鶴尢能伸脰頸就中何可少禪悅此地端宜搖舴艋藕香一瓣心骨淸味似醍醐風韻永已見泉流白石根還看月出孤松頂升髙望逺腰腳健朶朶芙蓉臨倒景香林解帶復勾畱隨意村醪雜山防輞川後約和裴王窺園不待鶯三請

沈埁

豆花雨過遙岑靚曉約看山出畫省爭從後乘到城南天碧雲涼秋炯烔誰家亭子入波心冷翠遺香無管領濠濮之間且小畱防心不覺塵事屛蒼煙一簇祖莊西逺水鱗鱗望眼醒籠鞭度彴轉蓮塘亂葉蘸波三十頃參天老柳立汀沙無數水田界畦町稻穗埀埀沒鷺鷗野鴨咬咬唼藻荇蓼花小墢擺西風一塢紅雲颭水影趙昌徐熈冩未能天然王儲好詩境老僧解事占萬泉安坐蒲團樂閒冷禪房不見花木深雪藕堆盤當瓜茗出門西望何鬱蔥千巖紅緑鬭情景人言風物似江南我亦錢唐有林嶺如此家山久不歸徙倚竟忘煙水冥擘牋拈韻第七成甘避諸君才气猛【時七人繼和埁最後成】

至

秋染園林風漸猛蕭瑟稻穗搖波影祖氏莊西湧萬泉方罫水田三十頃人家生計等江南數鵞放鴨提笭箵寺門頽落枕溪漘簇簇蓼花斜復整出泥冰藕薦僧盤齒頰未動驚香冷鎭日西山潑翠來荒寒詩色誰知領回首夕陽剰淺紅一聲淸磬發深省題陳相國午亭山村圖四絕句

太行西望郁迢遙泉石爭傳午壁饒好把東山行樂處調煙殺粉冩生綃

古寺山城轉處幽園開林麓勝盤洲行人指防晴嵐外此是仙人十二樓

水雲容裔匝山家尺幅才披野興賒待到武公年九十再來攜杖看桃花

身居十丈輭紅內心在千重積翠間我亦小山有叢桂只憑歸夢一躋攀

西陂先生題陳相國午亭山村圖有小山叢桂歸

夢躋攀之句敬和四首

宮友鹿

銓衡日署吏文書尙有閒心說遂初最憶西陂田一稜連耞打麥綱收魚

埋盆作沼可淹畱僦屋栽花事事幽朝市不曾妨作逹買山何必定菟裘

茂苑山川宛畫圖十年遊舫徧三吳不湏更賦梁園雪一曲居然賜鑑湖

南城移宅對西山排闥靑來好破顏江左門生半京洛籃輿扶引一躋攀

次西苑唱和韻寄西陂先生

朱載震

經國勲庸雅頌詩公才公望

聖人知兩江持節恩原渥一徳交孚遇豈遲繩武衮衣過裏日【公三世節鉞從曽祖莊敏公爲天官尙書公由商丘入都】同朝啟事戴星時遙從天末瞻臺斗爲冩蠻箋系逺思

奉答

忽接防州以後詩老來宦況兩心知専銓

聖代余非望剖竹天涯爾遇遲麥瑞風謠傳此日【歲丙戌石泉有麥秀十岐之瑞】藤陰酬倡定何時章江煙雨滄浪月往事徒從待漏思

歲杪謝方山以杏村詩見寄卽用集中喜阮亭攜孫酇下榻西堂韻

雪滿長安畫掩廬故人馬頰【河名】羨幽居卅年契闊緣何事十子風流每悵如【余昔與方山諸公稱長安十子】明月入懷驚好句梅花繞座讀來書白頭自顧疎慵甚汀樹溪云也待予

原倡

謝重輝

瓦雀連朝聒敝廬故人小住慰窮居白頭兄弟身無恙繞膝孫枝玉不如把酒倦談當世務挑燈喜勘已殘書年來廢學惟疎放此日逢君重起予

西郊

向曉西郊路韶光入望幽日蒸沙气動風遞水紋柔白髮憐驅馬靑春愛吒牛江湖波浩蕩無計逐輕鷗

和前韻

王式丹

縱是喧車馬長懷人境幽蕩胸平野闊吹面晚風柔市樹多歸鳥投村有習牛陂塘饒暮景吾意在沙鷗出郊春意早卽目得淸幽緑入楊枝淺靑蘇菜甲柔迷離誰覆鹿安穩是騎牛最愛忘機侶相將賦海鷗

宮友鹿

聞道西陂上春來竹樹幽明知宋云逺聊賦轡之柔【左傳國子賦轡之柔矣遂歸衛侯注古逸詩名】宦路同驅馬詩編欲汗牛忘機心自得隨處狎沙鷗

蔣仁錫

乘興來郊墅情恬景倍幽泥融莎徑軟風暖筍輿柔林影晴飛鳥松陰午飯牛忘機隨所適便可狎沙鷗

夢捨弟之次日次前韻

喬崇烈

池塘前夜夢酌酒共宣幽詩本勞相憶蔬盤更拾柔花番樊圃樹人服許田牛爲計梧岡鳯何如藻面鷗

春日有懷西陂次前韻

至

春到西陂早連宵歸夢幽搖村楊葉嫩傍岸艫聲柔水淥宜披网莎靑足飯牛自憐京雒客不似防波鷗夢西陂秋日

霜染丹林照緑波采菱歌繼采蓮歌可憐白首京華客夢落西陂煙水多

和前韻

王式丹

一夢秋陂記碧波低徊小拍石流歌南和莫便懷歸切賦就梅花歳月多

淸凝去冰壺更不波茶煙丈室自髙歌辦將雙屐春風裏野寺山亭花更多

喬崇烈

花落蒙籠溯洛波江邊黃竹子頻歌思鄕懷古年年事不道今年白髮多

至

西陂西望足煙波聽徹漁家銅鬥歌春夢秋歸偶題句鶯花撩亂客思多【吉師老春夢秋歸故里詩驚起曉庭際鶯啼桃杏花】

西陂類稿卷十九

欽定四庫全書

西陂類稿卷二十

吏部尙書宋犖撰

藤陰酬倡集

盤谷拙道人以豆苗菜見寄用兒至韻答之

杏白松靑地幽巖豆有苗盤餐足風味采擷訝迢遙煙葉看仍脆香莖芼未消因之憶廬阜佳話記淸宵【廬山亦有此菜】

和前韻

周起渭

盤谷與廬阜嘉蔬產豆苗芳香一種合南北兩山遙禪悅有同味葷羶誠可消詩情喜嘗徧【涪翁詩自許詩情合得嘗】淸詠發中宵

王式丹

土膏春應山隴豆抽苗此日嘗新好相思餉客遙飯香良可佐酒渇亦憑消防物成追憶廬山似隔宵

宮友鹿

彷佛南山豆芳時已立苗摘歸春晼晚分送路迢遙籬落雨初過筠籃露未消憐渠有生意芼食待深宵列鼎烹珍膳操鑱采豆苗天淵𨿽隔闊鵬鶠各逍遙下箸朝餐飽登柈宿酒消鄕廬荒舊圃因爾立中宵

喬崇烈

不荷金鴉久南山想舊苗闌干看寸寸荒穢付遙遙撐拄應無負【方嶽豆苗詩逺莫致之長負腹】膏肓定未消【東坡書生說食眞膏肓】春羮添故實髙唱玉堂宵

劉輝祖

不是南山種東風暗助苗提攜煙露滿寄贈水雲遙至味人如淡嘗新使意消周顒愛佳句咀嚼坐深宵

蔣仁錫

開士金鴉觜春山斸藥苗食單如在野驛致未辭遙葉尙含煙濕淸宜薦酒消吟成齋閣裏晏坐徹中宵匡廬開府地淸節比時苗感舊風情托寜論南北遙落萁形特肖然釜泣全消好與巖棲者同禁【平】風雨宵新詩緘讀罷焚硏學君苗冩得山林景誰云陶謝遙野田疑葉盛【陶詩葉盛豆苗稀】幽壑見冰消借問登柈賞何如煨芋宵【此首専簡山言】

郭元釪

聞道盤龍谷幽深長翠苗葉如戎菽細名引玉淵遙入品應稱逸爲羮旋欲消山公朝退後淸興想連宵木鉢安禪處淸泉長嫩苗盤盂登味別支許寄情遙云甲何曾變山香久不消何湏同碧藕雜遝上春宵平生學圃手未辧此佳苗小譜看如畫【西陂公疏示此菜甚詳】淸詩韻轉遙韭花春睡足菇菜旅情消欲侍橋衡席淸言失禁宵

汪泰來

山蔬肥谷雨野豆摘春苗蓮社嘗來舊盤山寄處遙土香渾未攺酒渴已全消無那僧歸急詩成冩隔宵

李嶟瑞

山深出佳產春摘野蔬苗恰得逺公送無煩廬阜遙淸湏茶臼挹熱賴蔗漿消比似那勝此應厭【平】晏坐宵試下何曾箸知勝筍蕨苗萍虀難傲猝鱸鱠反嫌遙午夢無羊蹴朝餐覺酒消宜公就新句肩聳向淸宵

原詩

至

小雨初晴空山長豆苗殷勤道人意百里寄來遙嫩緑寒猶捲淸香摘未消好將一杯酒感舊坐春宵【舊有豆苗菜倡和詩】

聖安寺看楸花

長楸百尺蔭禪扉花發淸和香气防不知鳥散繁英落只怪南風紫雪飛

前題

至

紫雪堆空當首夏柳湖宿雨喜初晴殘花不住枝頭落矮樹還從腹內生日射圍垣香乍動煙籠小院气偏淸連朝酒榼提攜徧只欠南鄰棗下行【謂棗花寺】丰臺看芍藥

丰臺芍藥輦下奇城南十里紛離披連日陰霾忽晴霽尋花車馬相攀追東丰西丰花作海竹籬茅屋翻朝曦相公之園【王文靖】眾香國一亭環繞皆燕姬提攜遊伴過別塢展席呼酒夕照時狂香共挹老槐下一朶壓帽從余嬉憶昔家居古竹圃花屛插就雲霞埀含淸亭畔【平江使院】幾開防當筵各鬭瓊琚詞此際吟懷得浩浩顚狂一任旁人嗤寄語西陂灌園叟旦晚會有看花期

前題

王式丹

雨歇郊坰沙路軟吹袂東風泠然善巾車小駐訪花師正及春殘夏猶淺千塍白白與朱朱次第枝頭破春繭粉靨嬌黏露液融霞裳艷拂煙絲捲平生頗不戀繁華卻爲勾畱重回眄昔年曾一到丰臺金埒錦圍策疲蹇【余往年遊丰臺有金埒錦圍之句】漫興揮來十二章飲徒歌侶同沈湎長安合散比浮煙且與風光共流轉秋官去後孰論詩【余有丰臺芍藥十二章曾見賞於司寇新城公】喜接山公淸興展花裏林邊布席時冶態橫陳香漫衍舉觴四顧久低徊絪縕夕照相迎餞臨行折得數枝花五色云衣落幷剪便從燈下辦詩忙坐對濃花毫自吮【西陂先生有詩云正値丰臺看花罷一時燈下辧詩忙】紅鐙正合退之吟玉盂好是坡公撰捧詩欲和更踟躕遨頭歲月生遙緬那得王防作賦才笑把一枝猶婉孌

宮友鹿

靑陽少女催花信藥欄曉洗紅妝靚天公著意惜餘春故遣奇芳爲後勁劉攽舊譜三十二廣陵散絕從誰訊北地風流稱自昔祓除艷說風詩贈丰宜門坊艸橋市婪尾東皇傳甲令居人種花如種谷絡繹包原無地賸四月遊人舉國狂車馬如流劇髙興山公啟事有餘適眾賔雜遝隨鞭鐙玉盂紫勝曉云凝儷白騈紅朝日映名種無勞金帶誇芳姿合遣姚黃聘錦幛橫陳不見後十里惟看平野亙相國亭臺連舊閣園官籬落開新逕盡醉尊前我不辭一枝插向繁霜鬢記取春風爛漫時起舞會湏賡病競

吳士玉

芍藥最數東西丰尙書載酒門生從風日淸酣初破萼繡谷十里攢芳叢短籬曲徑披賞徧名園步入花光濃朝雲英英鋪粉白晚霞艷艷搖鉛紅鈿車寶馬不知數喧蜂亂蝶俱悤悤自昔從公醉使院洛下珍卉來吳中含淸【亭名】髙會婪尾盛倡姸酬麗年年同十枝五枝鬭姿媚三朶兩朶標丰容此處嬌花乃萬本周圍錦浪亭浮空舉杯忽悟昌黎句狂香浩態今相逢

喬崇烈

我鄕芍藥世稱最太守當年盛車蓋一時花數偶符人好事流傳說金帶此間名地維丰臺四月狂香吹馣馤玉輪寶馬人人過不少髙陽一杯酹山公病愈呼我出日淡風輕淨流壒千朶萬朶循巨觀一枝兩枝有防會酒酣忽憶故園趣曲檻離披煙水外一官拘系返何時乞假嗟如船上瀨歸來更向甁中看幾上風光正無賴擊壺燒燭已忘愁醉笑竹王輕漢大

顧嗣立

丰宜門外車遲遲遊人四月如雲癡羇心一春苦惆悵笑口始見看花時艸橋挼藍上柳色田田荷葉抽淸陂西山斷處茆屋露笆籬麂眼光參差千枝萬枝自婀娜露紅煙紫紛離披相公花圃更佳麗入門魄目去眵分明置身錦繡谷四座圍繞娉婷姿西陂先生發興猛消搖散步窮茅茨行廚出酒話花海往事一一陳商彞隔墻老槐弄蔥舊緑陰入戶添防睂借艸雜坐獨醉倒滿身疎影斜陽宜誤疑秀埜一弓地米囊錯防空庭埀金帶圍名最難得歸路折取催新詩何事揚州萬花防金錢浪擲令人嗤

郭元釪

都城舊說丰宜門出門十里蒼煙昏丰臺之名何所始無臺但有花連村就中芍藥號尢盛香霞四月當晴暄京華往來已五載未踏此地心煩冤今朝烏騾出翠甸小棚半畞臨紅繁排頭繭栗尙嬌小奼女齲齒何嬋媛猶聞緑野閟幽事數十萬本叢環琨欵門請看久始入果有異境藏丘園風鋪霞繒不可捲熨帖颭灩如無根朱欄百曲入花衖溫香熟美燻衣襌錦窠香海不可得此地乃有花乾坤人間美好豈濫獲一枝已足當階翻何爲千花復萬朶不辧香色栽籬籓春風搖蕩等燕麥坐使國艷傷心魂山公臨風展襟韻稱與花相鳴箎壎【李茶陵詩持杯勸花相】從遊衮衮盡名彥玉堂宴賞風流存【明天順間李賢等有玉堂賞花集】是時輞川遇摩詰攜家借墅髙情鶱【少宗伯瑁湖王公開防園中】風流二老步相接巡檐吟嘯詩淸溫楚狂小子被花惱狂香之側爲狂言【昌黎芍藥詩浩態狂香昔未逢吳荊山吉士舉此以評園花景象大合樽前醉倒歌者誰楚狂小子韓退之亦昌黎芍藥句也】江鄕已無萬花會合來此地傾芳樽樽前且倒勿相謔金圍幾朶何足論

沈埁

百舌聲老月過三枝頭繭栗春尾婪丰臺風光正邀勒遊花冠蓋南城南蜂蝶前驅鶯燕閙棃云冉冉紅酣酣王園萬本更奇絕蓬萊一宮花海云階月地仙馭列防旄綘節紛相參雨洗凝脂分外白態醺卯酒天然憨花侯花相漫題品較之姚魏靑於藍賴公鳯箋爲收拾穠姿貴防詩中含我本臞儒斷結習對此香色迷瞿曇飲余防馬不忍去帽檐一朶從人簪

至

花事悤悤剰芍藥右安門外車輪錯十里丰臺錦繡窩粉云零亂紅霞落朝分萬朶佐賔筵暮翦千頭供畫閣浩態狂香倍可人詎使春歸嘆索寞我家小圃宋城東丹山雛鳯【芍藥名】紛棲托六載騎驢踏輭塵芳時應被花神噱數枝買得破羇愁小貯銅甁頗不惡淸吟冷嗅到三更夢入鄕園披露萼

拙道人再以豆苗菹見寄分送諸公並答道人

又拜山菹自上方幾莖吟社許分嘗正値丰臺看花罷一時燈下辦詩忙

前題

周起渭

蔬品傳來自上方風流太宰遣分嘗便教翦燭裁詩答撚斷髭防爲口忙

醫治詩句有奇方香艸湏教取次嘗痛噉此蔬兼飲酒愁魔今夜一奔忙【坡公詩愁魔得酒暫奔忙】

王式丹

小擘吟牋數寸方嘉菹分送喜新嘗尙書風格淸如許莫笑平生爲口忙【坡公句自笑平生爲口忙】

喬崇烈

公示豆苗詩復送豆苗菜莖葉何靑靑香脆曾未攺摘擷緬白雲山趾及溪背頃筐課髠塞解籜括晻薆封題逺餉公分食逮我輩長安盛苦苣已箸逹編闠我昔誤一食厥刺戒膺肺念彼山中人食此大自在徑湏從之遊悠然詠采采

李嶟瑞

方外調蔬別有方松腴應勝鼎烹嘗段家食品荀家饌卻笑徒求異味忙

菽乳才傳自上方淸菹又許客同嘗誰知謝傅稱詩好不礙山公啟事忙

郭元釪

山菜居然冠朔方繞牙淸脆得新嘗祗憐三韭無風味添與齋廚一日忙

碧葉膏肥眞似豆淸香酷烈勝於蘭尙書不獨分廿旨要使門生議食單

恨無郵使寄將歸分送幽鄰識者稀一昔鄕心憑翠葉水村春雨豆花肥

登舟畱別牧仲太宰

陳廷敬

禦溝屬瀛海馳道連大川流澌及晨潮解纜春風前湖江渺萬里似攬昆侖源巍巍居崇髙下念臨深淵羽衛靜無聲波濤平不諠息慮寡朝謁離羣曠周旋旣慙隱淪樂尙慕肥遁賢別意方超忽贈處昔所惇

午亭先生扈從南行途次以鴻篇見寄次韻奉答

淮泗議疏鑿

六禦臨長川左右資良弼

詔附龍舸前風颿漾春旭信宿經淸源省務阻瞻送津鼔懷淵淵我公發髙唱頓息回波諠遙枉琳珪贈壇坫儼周旋生平鄙吝消端賴云陛賢申章企會合白首情彌惇

七月十五夜過慈仁寺成周卜寓齋看月

入寺尋明月髙空過雨時濕煙開古閣靜影踏疎枝淸興秋來發深杯老不辭歸途燈萬防荷葉碧參差【是日兒童舞荷燈爲京師舊習】

次前韻

嶟瑞

地僻秋生處天空月上時好風防到袂棲鳥不驚枝麈淨談應起杯深醉莫辭宵分更流彩雲影未參差

陳琰

昨愛雨餘月【前一日看月山言寓齋】今逢月滿時燈搖擎露蓋鴉墮礙巢枝地僻談無忌秋淸醉莫辭夜分鐘梵歇吹出玉參差

嗣立

古寺初秋後涼宵乍霽時話深鐘到院坐久月當枝把酒嘗新果移燈讀古辭盂蘭人未散歸騎聽參差

泰來

秋月初圓夜僧寮晚霽時淸光銷薄霧涼露綴疎枝庾令南樓興蘇公水調辭勝情忘漏永觥影照參差

文昭

雨後新秋好涼生月上時疎風傳晚梵濃露匝深枝白傳情偏逸山公醉不辭披襟移席處杯浪緑參差

至

雨勢宵來歇僧寮掛月時故人成小飲涼露滴髙枝頓切投閒意爭吟絕妙辭天街燈火靜聽徹玉參差

上自塞外网得松花江魚遣使進獻

皇太后分

賜九卿有差臣犖得拜四尾敬賦二首

江色松花冷文鱗出网肥使星馳絕塞方物獻

慈闈畫省承

恩渥新詩紀盛揮白頭藤蔭下不少素餐譏

詎數江鰣美春秋薦

寢園【陵廟時享必用此魚】拜歸肅家祭烹出集髙軒松釀當墻過霜花防座繁

宸章仰魚麥【上賜魚麥堂額】淸夢到荒邨

次前韻

陳琰

大漠秋江闊名魚二尺肥分鮮自

行在拜賜出宮闈正席腥先薦飛觴箸欲揮曾叨關外鯉飽食恐貽譏【前年冬琰曾拜東鯉之賜】

珍重天家味攜來只樹園【時遊天寜寺出以共嘗】鳴姜離翠釜香鱠溢雕軒縷切銀花細紛霏雪片繁和羮手親試莫憶淥波邨

九日陪西陂先生曁諸君登毘盧閣飲樵沙道院

陳琰

一年幾佳辰浮生徒勞攘宋玉懶悲秋重九期無曠言指毘盧閣殿古仍宏壯傴僂攝衣裳危梯取次上攀躋憶吾曾見聞若新剙俯視但鴻蒙焉能辧所向稍覺疎林外隱隱聞樵唱大哉黃金闕鬱蔥气何王煙散西山明紫翠千萬狀回防遊樵沙羽化寜欺誑一醉乘松風欲擲盧公杖飄飄吾亦仙宿因未曾忘

和前題

昨爲郭外花宮遊【天寜寺】塔外松風劇蕭曠別來三日軟塵中鈴語猶聞耳畔颺今辰興發作重九共躡慈仁髙閣上盛明七子此振衣詩句流傅競壯邇來松死遊亦稀霄漢我曹任俯仰嵯峨宮闕駕方蓬迢遞雲山儼屛障憑欄一嘯涼飈吹宦況羈愁盡驅放我過七十望八十登頓𨿽煩神逾王更從別巷訪樵沙道院幽幽愜防尙到門鳥語訝梭鳴行地桐陰疑水漲仙壇屢事文字飲此際追攀得哲匠兒孫侍行頗解事采菊荒園導卭杖攜來

禦賜松花魚分噉還期發髙唱道人尸解已百年【萬曆朝有道人號體物子尸解於北】鬱鬱孤墳仍在望呼之或出松楸間濁酒一瓢好相餉風林纖月且徘徊脫卻長安冠蓋樣

劉灝

公昔建節三吳時手辟滄浪遂髙曠公今入爲六卿長心與雲煙遙蕩颺載酒常尋老樹邊吟詩獨立浮圖上朝坐持衡鑑自明暮歸蠟屐神猶壯屛騶散步路人驚呼爲地仙爭攀仰聞昨重陽登傑閣憑闌飽看靑霞障云髙秋野鶚雕盤日落煙村雞犬放薊丘險地古漁陽戰守千秋幾霸王荊榛臺下弔燕昭風雨雲中懷魏尙興來掃壁恣揮毫澒洞勢如江水漲同遊賔佐束手觀引墨操斤仰大匠籬外黃花如解人葳蕤故繞蒲萄杖顧我忝爲王翰鄰隔墻往往聞淸唱涇流河伯敢欣然靣目向洋聊一望蜀箋豈但木瓜投似把天漿充餽餉和詩持報屢逡巡欲畫葫蘆難依樣

元釪

人生重九信佳節帝裏逢之亦閒曠黃花得气要晴暄不遣滿城風雨颺是中古寺密於薺多有樓臺寫淸壯登髙半是天涯客三尺丘陵亦爭上尙書翠袖拂涼旻秋閣髙吟萬夫望白防紅頰八座尊步屧登臨事眞剏門生熱喘如筩吹坐訝飛行空所向豈知逸興未渠央放筆裁詩神更王樵沙道院上眞前酒經魚亦佳狀頽然嘯詠足淸音絲竹何湏發姸唱呂家亭子虛浪迹未得銀筵撰藤杖酒邊誰是吐茵人落帽參軍翻舊樣

嶟瑞

蕭晨逼搖落羈客空首搔那能著短屐但欲歌離騷廣平具好懷車前屛旌旄酷愛覽觀適都忘登陟勞傑閣淩層空四逹瞻周遭煙生出逺岫鴈下連寒濤蒼茫入無際秋色何滔滔日斜興未稀更起尋林臯城隅有道院地僻離塵囂疎黃墮鴨腳淨緑浮簩魚來松花江【公出禦賜松花江魚噉客】風味勝蟹螯傍籬旣采菊捉筆還題糕龍山傳往事千載推人豪不落孟生帽且餔屈子糟公歡顧而笑我官豈冷曹長安曾幾輩今日閒登髙

賦得重陽寒寺滿秋梧

艸艸登髙興未酬還尋蕭寺一林秋寒柯徧向香臺覆破葉仍看玉露流洗罷淸陰畱滿院倚來涼吹引閒謳自憐老去無拘束黃菊何妨插白頭

次前韻

陳琰

佳節花宮互獻酬髙梧蕭摵四山秋碧陰三畞掩荒逕黃葉半林飛亂流疎雨滳應消薄醉寒蛩吟欲伴淸謳風枝戛處閒僧笑破帽吹余莫戀頭

送李少司空貞孟

予告還柘城

司空致政令名全五老風流繼昔賢白髮淸時方待漏黃花斜照又離筵詩歌共羨歸裝滿車騎偏宜畫手傳他日望衡尋舊隱渦河同上打魚船

前題

至

白髮心情

聖主憐閒身乞得守林泉名傳殿上韓公最社結睢陽杜老先篋裏

天書誇族黨雨中鳩杖話桑田他年問字云亭去淸酒盈尊祝大年

小除日漫堂防集詩序

灝

康熙丁亥歲除前一日太宰商丘公召其通家子及門生凡如幹人合饗於邸第之漫堂眾賔旣集子姓侍側公舉觴謂坐人曰昔合肥龔端毅宛平王文貞兩公每以除夕會賔僚其家爲守歲之飲嗣後長洲汪堯峯新城王阮亭猶踵其事前輩凋謝廢墜到今玆焉防集冀續前休於是盍簪列炬以次就位燔炮胾炙方物盈俎觥籌酬酢匪疾匪徐嘗讀王子安守歲序云年防將晚志事零落對他鄕之風景憶故里之琴歌斯蓋羈人旅士感時觸緒之恆情也若乃登孫之閣舉孔融之尊禮成於曠歡洽於同衎衎從容笑語卒獲四座之人如比閭族黨饗蠟伏臘各忘其身之淹而志之郁今夕何夕昔人陋已於時公詩先成鏗鏘之韻旁逹軒楹灝以病止飲已數年是日醉焉乃拊缶爲秦聲其詞曰歲序忽已盡去日不可招萬壑趨溟渤繁星依斗杓非公惇懿義誰憐歲寒凋廣筵列芳酌紫衣將蘭肴道契迹自親豈惟頌春椒風徽緬曩哲百年有今宵一聆大雅曲羈思忘飄搖乃知君子心化人如簫韶奉公千萬壽願言鎭浮囂歌旣闋復顧謂同座曰公年今七十有五而康彊矍鑠才如五六十歲人奬風流百年未艾獨念我輩聚散若雲煙寜能歲歲登斯堂舉玆觴耶則今玆之會可無紀述以永公徳且俾後之來者知某某曾與於斯也

防集詩

少陵歲暮詩陰陽嘆轉轂奔走九陌中逾覺去日速誰從冰雪窟寸心盟幽獨憶昔開國時前輩許接躅南北兩巨公【龔端毅王文貞】守歲酒頻漉汪王後來哲【堯峯阮亭】踵事韻不俗老我趨省闥彥會偶一續招邀吟社侶無待長防促食單集方物頗亦窮水陸灤鯉登盤美汾酒開甁馥紫菌與黃雀瑣細風味足觴行一灑然胸塵洗十斛起觀壁間畫春色滿巖谷如覿滄浪亭兼挹匡廬瀑借問輦下賢有此勝情不暖房花𨿽繁生意困縛束東風幾日來樵沙杏吐玉相將更一探豫出佳題目

式丹

臈尾未破春一歲殘一夕虛堂耿寒光梅花香著莫山公興味佳餞歲聚詩客此風念已杳九衢塵空積龔汪與二王先後慨陳迹復此文字飲槃桉照幕帟水陸壓段珍殽蒸麗蘭籍三爵接談諧四壁賞古迹把卷誦淸芬文康遺手澤書題關世變毫素感今昔起步更促坐汾酒甕初坼名酎不虛傳深杯乃絡繹淸煙吐燭花防颷動簾額節序赴壑蛇【坡公守歲詩語】新舊幾遷易東坡歲暮篇三和憶風格悤悤三十年此日足可惜【坡公歲暮三首丹三十年來凡三屬和】今幸遊師門唱酬奉硯席山阿拾香艸云津弄瑤碧隨時境皆佳覓句地無擇行將踏春蕪東風傍輕策

友鹿

晼晚歲云除羲馭不停晷土風重時令市肆正塡委況此都城中人海鬧如螘前術籠百貨後衖馳九軌喧闐迎年鼔騰踏看燈市軟紅髙十丈灰洞差可擬出門不僕蹶衣衫亦塵滓食事尢荒唐略與隴饌比饋節趨鈴騶召客刲羊豕防餠壓貊盤花飣方簋山蔥與澤蒜未噉顙已泚顧我窮薄官虀鹽嚼宮徵冬冰斧作糜鼎食竟安企屬以休沐暇闤闡厭轉徙科頭坐下舂擁被得晏起何來剝啄聲赤防走胥史吾師修故事徵召共諸子連朝食指動趨赴欲倒屣圍鑪獸炭紅款坐蠟花紫廚人方欲淸鏘器聲入耳萊雞抹作鮮韭蓱風味美巨觥斟羊羔老枕斫灤鯉鰒魚生可致驛送已千里一餉良足樂萬錢詎云侈放箸腹果然老饕信吾以酒闌燭未防談淸掌猶抵文康手澤存煙雲縈側理敬觀聊一過典型追正始曲房護羣葩火迫綻霜蕊東皇來有信濃香艷桃李稍待春融怡西城陪杖履分日理行策聯袂出郊鄙摩訶庵裏花玉泉寺頭水淸遊要及辰取次韻言紀

陳琰

一歲行盡矣萬感了無益紙牕竹屋間靑燈太闃寂坡公無聊語佳趣何從覓商丘雅好事大會能詩客足散羈人懷兼踵前賢迹明宵任藏鉤今夜恣浮白守歲何所談風月外俱斥吁嗟古道亡長安非曩昔自述公卿貧誰負風雅癖餽歲無具文傳柑成虛席有文不送窮安用千篇積有詩徒設祭苦心一笑擲約略終歲功酬應最可惜今日良宴會聞者驚剏獲門前塞車馬階下錯履舄才皆掣龍虎歌欲裂金石作此不急務鄰巷爭嘖嘖爾時春事遲寒威起肘腋何來防律吹陽气盈大宅唐花破蓓蕾晉酒泛琥珀【時飲潞酒汾酒】堂懸文會圖坐對古裙屐西園儼未散南皮亦咫尺笑語若可呼賭茗或鬭奕食單非燒尾方法勝膾炙知味不知名半勞逺人驛只餘一私憾病夫口不適觀飲興亦酣雄辧气欲激突傳江鄕信旱後人民厄饑寒徧閭閻盜賊肆橫逆坐客色然驚欲歸苦無策我謂天可回杞人徒滋戚聖主及良佐蚤夜定區畫但醉無多言今夕是何夕

嶟瑞

北陸未回陽西山尙飛霰栗烈气方寒崢嶸歲又晏明宵當守歲今夕誰家先山公饒勝情愛士心無倦暫得歇啟事早思集羣彥筵開具方物風味種種善詎鬭何曾廚自兼羊曼饌花房更加暖繁萼枝間綻爭分龍腦馨寜輸馬塍絢時節不虛擲典型諸老擅爛漫椒辛盤沈酣文字戰此日事猶傳何年風遂變詞塲一燈在不絕今如綫髙調唱白雪好詞續黃絹非公踵昔賢風流那重見

林佶

憶昔初至吳公方理藩政春風綠牡丹薇省聯髙詠爾時東南士望公如斗柄嗣聞撫西江笳鼔賦競病潛消反側心深契湖山性及再移吳會坐鎭崇淸靜文教事昭宣繁華俗黜屛節鉞十三年心比滄浪淨邇者陟天卿喉舌巽申命人才羅夾袋銓敍澄明鏡素絲退食餘風雅資泳開尊集名流守歲協家慶簋陳方物錯缻挈醽醁逬良會旣懽騈新詩絕幽夐鼔吹張休明激揚崇雅正承平前輩韻故事遙相映懷新念舊歡慰感忽交倂年華如轉轂歲月易馳騁非公嗣芳徽誰爲煦冬凊翻因雅集同回溯流風盛玉河請車下半薧爲壽竟西涯有佳話傳聞生肅敬惟公恢昔賢賡颺弼明聖燮調玉燭光不棄短燈檠愛古豈薄今直道還孤行走湜與僵籍抗手得王並序當小除前論從月旦評春生綠醑濃寒泄緗梅靚窮應送去休福自邀新迎東皇取次來驄騎花間橫載和嬉春體敢辭盤空硬

合尊餞歲列賔筵文防淸娛踵昔賢都下名流羅俊及盤中方物品芳鮮臘殘才換大寒節景淑先來小盡年滿室春花占得气春風取次更畱連

圖書插架笏堆牀掃地焚香雅興長久識中原文獻在更占黃道斗杓光韋門相業詩三世王氏通天帖一囊韓範功名燕許筆幾家閥閱敢論量

十年蹤迹等浮萍六載殘冬客上京略見風流前輩韻猶聞宛洛舊人情時當歲杪周星轉運際承平四海淸東閣畱賔守除夕楷模還仰繼儀型

人中麟鳯文中虎霞蔚云蒸聚此都歲序崢嶸忽已晚風塵荏苒孰相娛汾香滄辣頻開甕灤鯉萊雞更飭廚促席從公談舊事新詩傳與後人圖

大受

長安歲除逼人意寒於冰山公雅好事開閤筵張燈珍羞備川陸此腹頗能勝頽然飲徑醉旨酒歌如澠起行披書帷花气春風蒸慷慨念前哲佳晨會賔朋髙譚經世業餘事篇章稱後生附雲路故典今可徵無爲傷暮景歡樂時方乘江南繁盛地旱潦忽頻仍從公燕京洛百慮玆乃興日月行迅速客子歸未能朗詠慰今昔淸霜映鬅鬙

鵬年

古人重歲除流光慨轉轂椒盤列華炬繼此白日速恭聞有腳春惠澤及防獨鉅公啟沃余風流擅芳躅置驛召賔僚瓊筵酒頻漉顧我文園病自覰殊惡俗佳辰一向隅後會安可續因思窮檐士歲暮多刺促誰能庇廣廈毋俾舟推陸城東屋數椽茗香晝芬馥憂癢念遘閔雨露濡已足獨憐定省缺莫釋愁萬斛努力祈靑皇陽和徧黍谷手掬西山云衣露洞門瀑逍遙詠歸信更許追從不幽期惜蹉跎佳賞愁縛束顧瞻春風座階庭滿蘭玉崇班頌天老羣賢借題目

嗣立

百貨堆九衢家家寂如水閉門送殘年寒風出戶裏尙書晚邀呼別歲交舄履滿堂盡毫翰壁畫淨琴幾都城夜喧嘩韻事那得此盆梅逗暗香薄霰防寒蕊

臘盡凍仍緊春風未漏泄防燈轉華堂簾埀火愈烈彞器旣紛陳方物更羅列食品膳夫經羔兒酒味別脫略寛禮文小飯兼大歠莫傷歲遲暮良會且歡悅

此日修故事前輩不可期維公數曩哲當年親見之往者嘆零落存者傷別離攔街撾更鼔寒燈影遲遲登壇首髙唱桐華思紛披淸聲激金石喧傳看新詩

昔年侍吳閶萊雞歲相餉【丁丑歲除有謝餉萊雞詩】粼粼滄浪水渺然云漢上水旱召雈蒲伊誰作保障家書故鄕來中丞永弗忘不才滯書局得隨籍湜行歷頭止一日爛醉盡量

士玉

伊余入京華歲除已逼三窮年事編剗兀兀書中蟫玆晨得休暇如壯馬脫銜屬公髙興發招邀盍朋簪紅鑪圍綺宴方物羅朔南汾酒灤河魚割鮮鬭芳甘試嘗披綿雀更覺鄕思添急觴蕩煩慮正襟聆雄談風流龔王王汪亦驂驔後生困塵縛勝情疇復諳矧公海鶴姿濟勝雅所兼春風生杖履花事先期探

泰來

歲月新舊催修蛇望壑赴此嵗一日剰客裏三年度尙書晚肆筵守歲修典故鑪獅蹲焰紅雪繭沈煙炷八簋旣羅列食前方物具酒淸秔稻香對之觸南顧吳田失西成此樂未易遇人事攺疇昔曷以娛歲暮思公不可忘有如奪乳哺吾儕尙飽徳毋乃異寒煦風流數前輩瑯玕生咳吐明燭照丹顏神仙主瑤圃竟席意不罷矍鑠天所賦歡宴永今夕花期復遙勝事當追隨步屧春風路

儲在文

四序將更始月窮而星回我公順時令守歲華堂開遂於均國暇觴詠會羣才四座挹髙言已覺春風來異味窮水陸旨酒盈樽罍相將樂未央今宵去難追

鬱鬱庭下松翛翛檻中竹共此歲寒心臨風韻戛玉公言壯盛時彥會踵相續鴻辭逼歲除錯落爛雙目俛仰六十年人事如車轂惟公壽而康風雅事所獨

濟濟眾君子雜佩皆夜光更聞羣從賢新詞奏笙簧接席一堂上文史何汪洋杯觴間談笑浩思坐飄颺我公吟懷發撫時自歌商誰將冰雪姿仰酬金玉章

三年京洛塵又見歲雲暮朝來登公堂旅愁風捲霧幾橫萬卷閒寒梅一枝護乃知勲業崇衝懷在幽素髙會眇難儔明時良易度千秋願若斯歲歲從公賦

埁

黃宮應兩月官歷餘一行尙書修故事髙會招王楊銀筵蠟如纛櫪馬爭徬徨敕廚致珍饌品數客未嘗花瓷瀉羔兒入手破鼻香埁也來京輦八年三徑荒每因節物攺車輪轉中腸不圖虀夢中如挹金棃漿旣醉客愁醒那復辧他鄕矧公笑語溫幾席生春光不待健步移梅花吐座傍津津說當年前輩風味長開樽同守歲鵝鸛爲之張邇來耆舊散聲利徒奔忙豈知東方星太白獨煌煌盛事有今夕千載記斯堂

元釪

逆旅歲云除光陰亦如客臘尾得大盡乃有小除夕自公得休暇曠欲排羽翮出門無所之誰爲阿戎宅尙書開華筵明鐙盍冠幘四座皆老蒼屠蘇愧先獲春盤多異饌茫不辧菽麥爛蒸萊州雞縷切灤水鯽江南黃雀肥山東湯餠白人皆薄海彥器有殊方食非徒醉葷羶因之養風格歡酣意未足畱客復攺席評詩兼看畫淸興有餘適珠韜韞明輝錦軸展遺迹恭惟文康公股肱弼臺徳當年政事堂天下仰赤舄至今海防內嘉謨飫膏澤龍鸞舞縑素髣髴圭璋色霛爽歸帝旁菁英在防畫拜看肅衣袂敢不步局蹐韋平世業長三事在一室我公魚水分豈不過疇昔黃閣卽奮庸朱門看舄奕一士飽不難蒼生仰安石

仁錫

天運當歸餘人情重暮節迅飈催急景百感紛如結憶昔侍漁洋髙情緬曩哲韻拈常侍詩唱酬出更疊一從歸田來此事久歇絕舊而隨晨星念之肺肝熱英英商丘公文采當朝傑休沐踵前修招邀簡頻折入座多勝流芳醴觥心凸觴行間珍錯金盤飛素雪伊余性寡諧豈以醉飽悅仰止大雅棟委心不敢媟抗懷千載名謝彼九衢轍東風時一披花柳齊舒纈春波展縠紋春山露環玦何當撰杖從登臨恣搜抉旨格辧風騷就公叩眞訣

王圖炳

憶昔聚星堂冰雪碾輪轂深杯寒可銷佳客來不速號令詩壇嚴風流醉翁獨遂使門下士白戰慕髙躅吾師掌邦治和膏盛滲漉淡泊鮮嗜好酸鹹迥絕俗鎖印有餘淸觴詠古歡續春遲臘鼔催夜久銅壺促家琛集許燕國彥會潘陸紅燈翠幕間梅竹幽以馥懷哉舊雨多【原唱極懷合肥宛平堯峯新城諸鉅公守歲之會】樂此勝情足卽事賦長篇原泉湧萬斛譬如觀滄溟朝宗納川谷又若三峽橋天半晴飛瀑試問躡靑冥寜有階梯不勉和調刁音避席手頻束隨門敢獻珠楚肆難衒玉悉索笑饋歲碔砆雜魚目【用東坡句】

至

我愛開先僧【心壁】朋情何繾綣每當歲之除殘札羅几案曰別故人久檢閱當會靣矧共京雒遊而不時相見向夕走家童委巷招邀徧迂辛與短李騎驢赴欵宴石花雙鯉魚冰盤促首薦蠟黃萊雞肋肪白東鵝片字裂赬團餠縷切銀絲面鄕味及方物廚娘取次辦鬭箸俄已空汾酒行無算或與話交遊或與說鄕縣或以肩相倚或以拇自衒宛若雅集圖西園豈獨擅憶昔丙子年大雪深沒骭門前罕車馬九陌鋪江練好客王新城燒燈當夜半雪事任分余賦王之渙回首忽一紀舊雨多星散忘形剰我曹得酒亟應勸年華不少畱頭銜何湏換好待春雪飛還期共白戰

過銀錠橋舊居

鼔樓西接後湖灣銀錠橋橫夕照間不盡滄波連太液依然晴翠送遙山舊時院落松槐在僊境笙簧歲月閒白首鏈師茶話久春風料峭暮鵶還

和前韻

埁

長橋如畫枕銀灣舊路沙痕想象間巷裏幾更春燕主水邊仍對夕陽山風煙喬木蒼龍老鐘鼔靈壇白鶴閒正欲淹畱追昔夢滿城鴉雀故催還

早春遊髙元殿

岧嵉殿閣禦河湄早歲來遊太乙祠一自世宗畱法駕幾經元老進靑詞僊壇寂寞簫聲歇深院陰森柏影移常日閉門春色裏碧桃開落少人知

和前韻

嶟瑞

殿峙西華照水湄世宗當日望仙祠才教張桂爭新禮更遣徐袁進麗詞鶴影已隨雲气滅松陰猶趁日光移雷壇劍室依俙在𨿽有中涓問不知

春日雪後西苑啟事

晶瑩雪色帶雲沙啟事郊宮聽曉鴉天外羣峯眞削玉苑中春樹乍開花攀藤日下情愈戀種麥原頭興自賒好待夭桃紅潑眼詩瓢酌酒送年華

和前韻

夔

別甸晴風漾白沙上林初日散宮鴉藍田向暖猶生玉苑樹逢春已作花丹鳯樓前班未捲金魚館裏酒頻賒新年細艸皆霑澤不獨蒼官領歲華

陳琰

一宵飛雪壓塵沙車出城西起曙鴉破凍冰生溝外水暗香風動禁中花郊宮退食蔬堪飽山店衝寒酒可賒預識今年書大有普天佳气兆京華

元釪

細玉羅紋似搏沙曉山宮樹凍啼鴉相看不辧章臺絮無賴猶遲韋曲花革履踏來詩幷冷小車衝處路從賒山公啟事悤悤畢更向塵埃得淨華

詠懷簡西陂先生

廷敬

一月不相見三春有所思殘花遮徑淺孤鳥托枝遲物望如公在生涯敢自私祗應埀老意攄冩向西陂

次韻答午亭先生

一病春將老髙賢系夢思閉門芳艸積返岫暮云遲丘壑元難忘煙波乍許私【時余奉予告之命】白頭同調在午壁與西陂

西陂類稿卷二十

欽定四庫全書

西陂類稿卷二十一

吏部尙書宋犖撰

樂春園詩

恭和

禦制賜【臣】犖予告還裏詩四首【有序】

【臣】犖樗櫟庸材謬膺

皇上特逹之知

隆恩渥典備極殊榮玆緣衰老乞身荷蒙

予告重以

聖制寵行嘉奬逾分曠古所無詭誦之餘益滋感愧不揣愚昧依韻恭和四首俾世世子孫不忘報稱於萬一云

先皇知遇早曽奉屬車塵久忝封疆寄今慚藻鑑眞農歌安晚節

聖制寵微臣魚鳥西陂在同逰浩蕩春

寶气光騰篋龍媒步絕塵【賜砥石硯玻璃諸器禦乘名馬烏獬豸】便蕃中使畀眷顧

聖懷眞遇已超前代

恩還感眾臣

玉音傳問答【宋胡宗簡有玉音問答】一日足千春

輕舟遊上苑過雨淨纖塵亭榭沿流啟林巒入畫眞晝長重

賜饌病差

敕扶臣明發淸河送心依塞外春

煙水蒙

君賜綸竿謝世塵藤陰風月渺花嶼笑談眞圖畫傳髙手【禹鴻臚之鼎作圖】耆英聚老臣【謂同郡李少司空元振】耄期乘獬豸載祝萬年春【犖奏皇上六十聖壽臣年八十當來稱賀】

題史蕉飲黃門春泉洗藥圗

春風長藥苗乍喜新雨足靑黃界小圃參苓雜杞菊詩人每善病藥裏香可掬經卷伴繩牀鑪煙霏疎竹因病輙得閒淸詩盈卷軸蕭晨入春山長鑱掘黃獨靈根出紫泥和露半囊束歸來呼奚童澗泉一爲沐髣髴天臺還回首迷巖谷髙蹤寄霞表相防鬢長緑

寄竹垞檢討

渺渺鴛鴦湖中有陶朱裏相傳此泛舟髙風杳難擬勝朝相國孫厥推朱翁子學贍不求名浮華視敝屣少壯稱布衣居然天下士中嵗應徴軺詞苑詔修史君才兼三長大手罕其比供奉直

內廷文如繡鞶美如何掉首歸魏舒聘不起著書幾等身今齊尙父齒定交憶京洛唱酬附賀李平江歡聚頻燕寢香凝幾一別來輭塵相思在中沚我亦甫抽簪西陂耽煙水扁舟欲訪君登堂酌淸醴二老亦風流耆英防方始

題微峯侄滄浪挍書圗二首

禦書借爾挍讐精野水孤亭一卷橫霜縑貌出翛然態也似王維冩伏生

進書輦下便圗歸共我西陂訪舊磯淸詩攜得牛腰捲不許緇塵化素衣

初至西陂寄長安諸子用東坡松風亭韻

有腳不踏淥波村淸境往往縈夢魂今年得請返舊隱煙水頓洗雙眸昏堂開魚麥宛世外略彴近接樂春園【禦制詩有當樂故鄕春句敬以名園】穿花時見孤鶴舞倚石偶把殘書溫空亭林月散淸影只疑海上升朝暾孤篁行藥遵野岸扁舟吹笛歸衡門故人天末幾悵望得句難共傖父言滄浪琴僧【澄照】期過我西陂春【家釀名】熟開芳尊

冬秀堂偶述

我家微子裔宋中聚族處髙曽並隱淪老屋庇風雨後來遞修葺稍稍添廊廡先子致政歸人比謝公墅樓陰側壘石巉巖起庭戶當年手植松根下無寸土盤孥逼層霄防綴紅橊嫵迄今六十年見者舌爲吐傍有曽祖遺婆娑羊棗樹望去咫尺間似欲相爾汝近啟冬秀堂陶公句有取峩峩午亭筆鳯鸞勢軒舞我老賦遂初偃僂守舊矩

聖人賜西陂盛事髙千古樂春過盤洲幽亭峙風渚實以張

君賜匪敢越祖武幾日春風來杏花綻孤嶼九老緬髙防我將繼而舉

雪橋弔郢子道人

雪橋風物劇淸幽四紀重來弔貫休防萏香消誰泛艇櫻桃園廢自鳴鳩閒尋舊迹林間少追寫遺詩壁上畱垂白不堪斜照裏一聲鄰笛送悠悠

【附】步前韻

韋金

西陂西去梵宮幽瓶拂曾經住恵休幾處霜風吟落木無邊秋水泛王鳩橋頭茅屋誰重葺篋裏新詩我獨畱開士城南飛錫至依然鐘鼔聽悠悠【時約僧月溪住此】早春喜滄浪僧澄照逺道見訪適鄕僧月溪亦至口占以贈用孫韋金韻三首

玉蘭千樹雜紅梅領略春光第一回

牡丹曾約滄浪衲不道先期得得來

曲徑深林取次探西陂也復似江南空亭怪底雲煙起畫卷同披海嶽庵

大事恆從方外期髙人接迹慰遐思淸琴狂艸移情處正是朝衫乍脫時【澄照善琴月溪善艸書】

【附】原詩

韋金

連宵風雨綻寒梅索笑巡檐日幾回正是春深花事好柴門剝啄穎師來

曲崦幽溪且共探還招老衲宋城南【謂月溪】西陂韻事由來勝捨外新添二妙庵

與爾茶瓜有舊期三年不見繋人思數聲秋嘯【琴名】重彈罷夢到滄浪月上時

上已邀諸子遊樂春園

令節催遊興芳郊過雨辰千林花競發萬象气皆新傍水開園好歸田荷

寵頻

禦書驚父老

賜果帶松筠豈獨安衰質還依聚故人風騷推作手【謂周漢荀】甁拂接閒身【澄照月溪二上人】碧蘚欣迎步幽蘭許共紉淸陰墻柏送紅濕海棠勻梅落疑畱雪芹香當煮蒓樹根才命酒河上又垂綸楊栁縈波靣櫻桃防磵唇待搖烏榜去長與白鷗親老境惟瀟灑髙歌異隱淪載賡聖人句眞樂故鄕春

【附】前題次經一韻

周龍藻

春遊剛過半令節又重三繞郭田凝緑當門水積藍芳菲須徧采景物得深探花藥初分徑琴書合共龕平疇欣四達孤嶼喜中含樹擁蒼髯立藤抽短髮鬖晴煙渾似燒川气忽如嵐淅淅聲藏塢霏霏影照潭禦風君正健坐雨我還諳好事傾江左名園勝洛南賞奇開芰閣遇隙結茅庵每送閒鷗浴頻來小燕喃淸談方外洽逸興座閒耽叔夜居非鍛淵明轝是藍解衣浮舴艋岸幘逐驔驂試待千林曉依然萬象軒昂隨老鶴束防解枯蠶喚起歌鶯脆扶行舞栁毿遨頭猶可續婪尾肯辭酣只有新詩警牽吟轉自慙

前題同漢荀作【歸途遇雨】

韋金

花事九分九令辰三月三隴田相錯綠天宇乍垂藍古意追修禊芳園得共探踏莎循僻逕聞鶴坐幽龕木筆芽初迸海棠蕊半含龍頭槐攫搏鳯尾竹防鬖松老盤靑蓋山低挹碧嵐展茵臨月榭浮斚對花潭名畫騷人讀淸琴衲子諳曲終過【平】捨北地勝媲江南桃李開千樹汀洲峙一庵繞村鶯睍睆掠水燕呢喃鰕菜從人覓漁樵素性耽麥荒翁荷插桑嫩婦攜籃落日才搖艇言歸又駕驂歘然云靉靅遙看雨气暗投林鳥聲淸食葉蠶馬行泥活活煙罩栁毿毿愁濕春衫冷衝風逸興酣髙吟酬倡句屬和自懷慙

邨居卽事【時聞筠兒南宮捷音】

祓除才過麥藏鵶投老邨居興倍加縛就小橋通竹圃搭成髙架待藤花疏籬偶趁飛飛蝶逺水時聞閣閣蛙吉語忽從天上至正當倚杖路三義

【附】次前韻

龍藻

淥波邨畔噪林鵶此日先生樂事加老去可容閒種菜春來又報早看花翩翩舞對迎風燕唯唯聲催過雨蛙傳示新詩教屬和不嫌才盡手空義

步前韻二首

韋金

幾日孤邨噪乳鵶平林接葉暗交加淸泉白石成幽圃野杏山桃帶晚花竹塢陰深方聴雨漁歌聲斷更聞蛙惜春無計春歸去徙倚空亭手八義

疎林落日亂棲鵶詩思閒憑景物加隴上新苗翻碧葉籬根野菜綴黃花塵難到處聊馴鶴雨欲來時早聴蛙舴艋輕搖垂栁岸一灣春水響魚義

折得西陂新發牡丹一枝付孫韋金戱成二絕句

異種天香出畫闌嘉名特賜紫羅幱【明進士初第服此】折來笑向龍孫道好把花枝子細看

汝叔春風得意時人言瑞應此芳姿無多日月三年後又見西陂挺一枝

【附】和前題

龍藻

春到雕欄萬錦姸新看賜紫更超然亭亭秀骨鐘來獨不是東皇雨露偏

盈庭根幹費栽培凝艷還應次第開卻指一叢香雪在白衣也傍紫衣來

步前韻

韋金

帶露迎風壓曲闌紫英端不譲羅幱靑衫未脫花饒笑且向枝頭盡意看

淡白香紅各有時誰從空谷挹瑰姿須知此地滋培久才逐春風放一枝

春杪苦雨憶長安故人二首

坐向雕欄畔天香衣袂侵千邨將刈麥三月忽愁霖邱壑蒙

恩日晨昏望嵗心且同方外客閉戶弄淸琴

憶昔淹京國英遊載酒頻飛騰當

聖代【謂湘沚日容壇長禮執侯赤靜山諸子】遲暮有佳人【謂俠君寶崖於宮陛交峙公諸子】贈別還畱句相思又送春西陂煙水徧佇立向通津雨中書事寄漢荀用東坡除夜贈段屯田韻

近郊千頃麥揚花迨將半老農顧之喜庶免去年嘆說餠行有日摘穂堪把玩何期連旬雨濕雲不肯散村居似乘船朝夕鷗鳥伴移牀避屋漏自暮遂達旦殘書未及整瓶花落滿案出門望四野芃芃盡淩亂欲向叢祠禱試取淸泉盥呼童疏積水操鍤戒勿緩衝泥釣叟來栁枝將魚貫念我逼耄期頗自振慵懦蔬圃獨荷鋤竹鑪每熾炭【元恵山僧性海常制竹茶鑪題詠最多】此日懷鬱鬱搔頭坐空館可憐婪尾花含愁待晴暖五字走筆成聊博詩翁粲

【附】次前韻

龍藻

入夏甫十日愁霖驚過半階頭滴不休客子自生嘆靑綠徧郊原秀色繁可玩歘遭狼藉余低昂各分散出門泥活活獨與形影伴頗如江鄕惡梅雨迷昏旦擁書無好懷枯坐守几案街衢濁波連勢欲一葉亂濕薪朝不燃頻就檐澑盥排悶彊裁詩頿斷思苦索朅來大篇寄累累珠在貫朗吟到百回頓覺起疲懦陰陽一气摶造化同鑪炭盡埽障翳空旭日照亭館豈惟麥浪輕倂遣花房暖喜晴句再賡笑語風前粲

喜晴步前韻

韋金

千邨麥齊腰四月行將半積陰不放晴頻爲苦雨嘆淩晨耳目淸霽景眞耐玩杲杲朝曦升霏霏宿霧散攤書坐南軒論文欣有伴雅志薄髙云無勞悲獨旦搖牕竹幾竿扶疏影傍案舞檐紫燕低穿叢黃蝶亂新茶呼童焙苦筍手自盥殘雲歸去疾微風吹來緩櫻顆熟堪摘荷珠擎可貫上客賦初成【謂漢荀先生】雄詞振衰懦載聽穎師琴【謂澄照上人】置腸無冰炭還擬過西陂綠野開池館晴煙汀樹明戲魚野岸暖天光入滄浪長歌白石粲

喜晴用東坡安國寺尋春韻

送雨一月來東風大麥臥地小麥同西陂樹色抺濃綠薄寒不放櫻桃紅春雨如油記農諺霪霖驚倒白髮翁轉眼積陰忽一掃黃鸝曬翅斜陽中卻向柴門望邨外穗起依然似煙海芰梁新漲圎荷生想見風裳與水佩何來盲婦劇可憐沿門唱曲橫索錢但願一晴二十日黃雲堆隴田歌發

【附】次前韻

龍藻

竹雞啼雨兼啼風捨南捨北泥淖同小園獨坐情緒惡架有肥綠無繁紅何況麥畦連穗倒飯羅愁絕嫗與翁尙書精禱陰沴屏銅鉦正掛天當中便覺歡聲充野外目送波光浮兩海【土人呼城壕爲內外海子】麼荷蓋小蒲葉長折來不減湘靈佩書生習气還堪憐賀晴快飲傾囊錢酒半霏霏花弄日一叢香剩薔薇發

送澄照上人歸滄浪

雪壓梅花扣我扉風翻紅藥送將歸江天浩渺看飛錫水竹蕭閒待步碕月下無憑撫弄秋來有約寄芳菲【約送牡丹於滄浪亭】滄浪故老如相問放鴨西陂趣不稀

【附】次前韻

龍藻

鄕語初聞喜款扉不堪襆被又言歸淹畱西郭風搖麥想象南園水沒碕太古音傳終漠漠將離花發正菲菲與君同作遊梁客百日過從尙覺稀

步前韻

韋金

避地西坡正掩扉髙人何事忽懷歸筆牀料理兼茶竈魚扈招尋又蟹碕來看梅林紛綽約去當婪尾鬭芳菲涼秋景物還相報萬恨南翔鴈足稀

對月和孫韋金次王半山題白雪樓韻

聽風聽雨連三春見月恆同見日少海棠花下記持觴曾覩娟娟一睂小閒園新霽月乍盈此際何分夜與曉萬籟無聲惟蛙聲𨿽有此聲不覺擾欄花逕竹影婆娑百尺髯翁獨矯矯二更欲盡三更來時見飛星驚宿鳥美哉明月如佳人光彩四溢霄漢表步檐髙詠老瞞詩烏鵲南飛樹三繞

【附】原詩

韋金

入夏幾曽值晴時愁霖日多見月少雨餘乍吐分外明半規當空詎嫌小恍似千里故人來良宵坐對直迨曉天色如水露華濃萬籟聲淸絕撞擾龍鱗老松聳榦髙疏影落地驚夭矯涼波澹澹輕風生流光照見安巢鳥可惜孤鶴不成眠身依藩籬心霞表引吭忽逞聞天聲今夜月明無雲繞

樂春園防芍藥用孫韋金韻

一春花事系淸夢日日邀賓設飛鞚天香已過來狂香繭栗幾枝芳意動漫將盛事說揚州溱洧已入詩人諷鸎粟粗俗只堪奴木香瑣細難爲共騈紅儷白殿靑陽亞字欄邊任披弄憶昔六子啟吟社【雪園六子】竹圃叢深露華重甁罌滿插蒸雲霞淸嘯從人詫鸞鳯後來南國久勾畱闊絕花香及鳥哢玩芳偶防小滄浪好事吳人傳說眾丰臺前嵗探繁葩頗與吾鄕相伯仲防旄絳節晴旭臨錦帳芳畦殊色送故相一亭號最幽【王文靖別業】解衣槐下偕賓從樂春此日得遂初櫻筍經時足淸供借艸杯將花相酹【芍藥號花相】翻階句聽龍孫誦上客賦手嫓王筠我老花前气豪縱人言八十如四十懷抱翛然掃憁恫前月花發紫羅幱【牡丹異種余爲命名】旣醉猶嫌飲未痛防看婪尾作狡獪異種又出西陂宋

【附】次經一韻

龍藻

春歸怕作繁華夢猶爲尋花頻躡鞚髙亭彌望萬枝懸枝枝逞態疑飛動此花昔先牡丹出折贈曾聞鄭風諷爾來變格日爭新培壅須臾紅白共開遲不肯嫁東君恰畱婪尾滋嘲弄連朝積雨未飄零濕處微看香霧重從頭一一譜佳名玉壺冰與丹山鳯紛綸蜂蝶止還飛雜以黃鸝數聲哢天公嵗嵗蓄精英吐徧奇蘤欲驚眾當初若並牡丹開三逕何妨呼二仲卻憂相妒到尹邢特教次第芳菲送其餘桃李盡凡姿僅足先驅充侍從尋常園官致數叢膽瓶斜插成淸供憑欄反覆悟天機有似莊生輕洛誦肌膚冰雪服綺羅眼光獨向花梢縱君詩首唱邀我吟轉因惡韻懷憁恫和就甘受鄒陽罰一飲三升未嫌痛廣陵東武故事存今段固宜髙北宋

原詩

韋金

喚起一聲破曉夢西郊看花爭飛鞚到門先聞撲鼻香婪尾春好迎風動當階翻出元暉詩溱洧渙渙回環諷十畞灼爍髙下分一叢低亞紅白共小如盤盂大如斗逞奇鬭麗待玩弄夜來風狂折幾枝低頭不起含露重翠葉參差紅蕊垂阿譙倒掛綠麼鳯蜂須蝶粉都有情燕翦鶯簧不停哢寒梅髙調眞賞稀濃桃俗韻悅者眾按譜等量誰爲儔牡丹丰姿宛伯仲憶昔大父鎭吳閶數本逺從洛下送種向含淸小亭中開時雜遝攜賓從樹根展席看不足朱櫻紫筍行廚供紀事各擬奏新篇好句至今能暗誦雲散風流渺難期嗟余對花空陶縱狂香浩態又一時感昔撫今意憁恫眼前且傾酒如澠文字之飲寧辭痛邀我當歌濓溪生花邊醉倒呼小宋

賦芍藥罷再成三絕句

將離賦罷思如泉援筆還成七字篇髣髴放翁居蜀日一春常發海棠顚【見放翁花時遊諸家園作】

丰臺春晚競繁華吟向芳叢興倍加漁洋句子吾能記十里徐熙落墨花

東丰【丰臺有東西二處】前嵗憶題詩寄語園丁歸有期今日共知詩是讖戴花飲酒樂雍熙

【附】步前韻

韋金

自憐結習在林泉量雨占晴賦幾篇此日將離花正好何妨醉後語尢顚

膩白殷紅帶露華繞欄三匝興偏加己公南去應傳徧乍見連云芍藥花【時澄照將歸滄浪】

朝來續得鄭風詩獨對芳叢愜素期題就嘉名待圗譜卻無好手似徐熙

西陂詩四首

粵余仕

皇朝四紀霑

殊恩云陛𨿽洊致心惟在衡門持節潞亭日常懷淥波村西陂擬結構全家就潺湲繪圗邀客賦南望歸思繁轉瞬三十載今始來邱園徜徉煙水中激流兼植援憶昔金山寺遊眺侍

至尊西陂乞

禦書龍鸞拜騰鶱嗣頒魚麥堂防勵及兒孫釣家易舊額

宸畫懸朝暾堂開遂夙願愉悅送晨昏爰啟榮光樓照燭徧中原唐宋兩賜湖【謂鑑湖石湖】盛事史冊存優渥似此無鏤刻詎能諼聊寫下裏詞庶共農父言

逕轉地幽僻有堂曰緯蕭亢爽秀而野頗足安漁樵廊虛備曲折山小具嶕峣吟窩【齋名】美防周玉叢【萬玉叢軒名】淸響飄欄花紛防綴洋茶帶鐵蕉架上千卷書嵗月借以消雲煙時過眼懷抱何翛翛琴僧授指法溪友共酒瓢知交徧海內閭裏乃寥寥南北兩詩老【竹垞阮亭】悵望不可招兒孫半仕籍幼子亦扶搖書來擬歸養云已理徵軺家聲日以振所重非金貂且同遺腹孫酬倡得逍遙聖制寵歸老

異數髙千古篇中樂春字園名臣敬取一杖度溪橋十畞入芳塢芒山積翠分喬木淸陰聚羅羅馬纓花勢與海棠伍節序屆南訛俯仰不知暑犖確行逕微叢薄香气吐和松庵夙構賜果亭近補婆娑引蔓長何日摘馬乳練雀往來飛雌雄相娬杏照【亭名】故人書【午亭公】老筆劇掀舞天香防異種婪尾出新譜竹搖千尺煙松活三月雨未同玉版參已快淵明撫平泉世所艷盤洲吾獨許散髮步回堤魚兒靜堪數惟有望

闕心不以雲山阻

梁苑三百里此亦苑中地勝迹總消沈荒煙但委積幾處流水存遙波蕩晴吹浩浩淸冷池咫尺西陂防想當鄒枚後髙李起而繼登臨藻思壯歌聲振湍瀨太白賦鳴臯酒酣發長嘅風騷供鞭撻小儒三捨退其時三尺雪盡入公胸次迄今明月洲斯人呼或出有梁【芰梁】跨岸觜有亭【放鴨亭】矗波際荷花紅黏天長此送馣馤网魚鼔輕船時向栁陰繋或乘烏獬豸沙路信所致非同亷將軍尙懷復用意只待八十時攬轡去謁

帝

長安午日諸同人集兒至筠融舟寓齋用余邨居卽事雪橋弔郢子二詩韻見寄仍依韻答之

經年不復聽宮鴉曉起南榮野趣加滿院苔痕行竹逕繞邨香气送荷花雲霄喜接篇篇玉鼔吹初停處處蛙寢食少陵詩味裏無須冰柱說劉義

舊雨情深句最幽傳來逺道慰歸休共言老去淸如鶴自笑生平拙是鳩蒲酒未同林際飲驪珠長向篋中畱相思竚立荒陂上嵗月空憐逝浸悠

【附】原詩

沅

午檐晴霽散風鴉節近天中景物加半盞香醪沈艾葉一株髙栁當橊花軟塵怕逐天街馬幽夢時聽水閣蛙此際西陂無那好只思踏浪舞魚義

樂春園後景淸幽巖畔孫登嘯不休小圃偶尋風蛺蝶空庭閒聽雨班鳩龍鱗肯向松閒老鴻爪曾看雪上畱【戊子夏畱宿西陂三日】問訊前時烏獬廌靑沙白水意悠悠

陳琰

霽色微涼散曉鴉舫齋綠樹影交加故園新筍將成竹此地戎葵小著花淸濁祗應憑酌酒公私底用問鳴蛙輞川正憶東菑樂恰好簾前拄畫義【時懸陸包山畫輞川積雨詩小景】

西陂泉石夏來幽居士偏宜署四休訪道有時冠制鶡看山隨意杖扶鳩滄浪僧到琴重撫【先是公見寄喜滄浪僧過訪詩卷】雪苑人過酒可畱自倡水僊浮一葉荷香月白夢悠悠

元釪

曉樹分飛紺色鴉小堂名飲興偏加杯浮平老三年艾【黨竹溪五日詩三嵗已無平老艾一杯聊作辟兵符】座有科名一樹花【石橊一名科名花謂蘭揮吉士】偶對午風思夢蝶漫隨秋水聽鳴蛙春帆競渡江南岸紅斷溪西燕尾義

好在西陂杖履幽小亭初築號休休縹壺送喜風吹鴈紗帽行田雨喚鳩霜鬢四方知未滿名僧萬里爲淹畱中朝司馬歸田後多少人閒去事悠

至

鶯啼才過噪雛鴉嫩綠當牕客興加視艸今年聯棣蕚趨庭往事說藤花官閒大似三眠栁門靜何須兩部蛙蒲酒盈樽來舊雨新題罷手頻義

西陂煙月足淸幽方外詩人到惠休【聞滄浪僧澄照過訪】十里芰荷藏鬭鴨千章楊栁帶鳴鳩平頭拄杖穿花去短後單衣冒雨畱極目雪橋何處是鷗波無際夢悠悠

再疊前韻二首寄懷經一

沅

淸泠池上銷魂地追記前遊興倍加曉陌籠鞭過竹塢水天沈醉宿荷花白沙翠沼村村栁菱蕩蔬塍處處蛙正是謝公行樂處吟窩得句手頻義

封胡遏末人人勝小宋臨風憶未休下筆憐君如渴驥營巢笑我作癡鳩才華冀北宜軒翥塗輙嵩南久滯畱且喜鯉趨文選熟側身懷古思悠悠

步前韻兼答湘芷先生

韋金

正當撰杖數歸鴉重五詩來興更加諸父一時方視艸故人偶過共看花萱含曉露回幽蝶栁暗遙汀噪怒蛙未到融舟蕭散地倚欄欲賦手空義

淸泠池畔景淸幽仙侶同舟思未休染翰才髙君附鳯爲巢性拙我如鳩半橋斜日行吟過一曲輕煙把釣畱記否去年相送處柴門月色望悠悠

秋晚漫興

漫道滄溟是我家西陂隨處足煙霞孤松濤起閒堪撫野水波澄望更賒鼎鼎年光來鴈陣悠悠生計付魚義回鑾方物時當獻自向園中摘木瓜

【附】步前韻二首

韋金

閒閒十畞好移家竹裏煙光竹外霞疊石爲山登欲徧埋盆作沼興偏賒霜遲麥熟【蕎麥】方爭刈水落魚寒漸可義莫道荒村經過少老僧來往共茶瓜

住近荒芹白鳥家關心端只在煙霞聯吟花外幽期好拖杖原頭野趣賒大谷棃成枝拂檻烏椑柿老影攢義夕陽西下荊扉掩除架閒園自剝瓜

往嵗暢春苑啟事常隨午亭先生出西便門公重出此門感舊有作逺道見寄走筆奉答

少陵昔出金光門後來重過憂思繁東坡五字答公擇彭門防合曽爲言古人風義皆如此此道今人誰復惇午亭先生行古道顧餘情實逾弟晜別來一載念甚渴彼此酬倡勞夢魂今晨西陂除架了忽枉雅調來荒邨爲言啟事便門過憶昔與我同短轅朅來載經增悵惘風花輦路依然存淸辭健筆逺相寄宛如握手笑語溫余正停雲欲有賦神契直並居易稹淸泠池水淸見底哀雁叫侶黃葉翻千回孤詠勝服藥幽憂之疾一朝伸菊英滿把霜月上何當此夕同傾樽

【附】原詩

廷敬

音書迢遞雁飛翻往事誰堪與共論十里煙花隨輦路五更燈火出重門東都祖帳何人在北海賓朋舊日存再見渭城新栁色殘年銷得幾回魂【時具折子將請告未果】

夢中賦白菊醒記首二句爲續成之

晚花不設色寂歷綻荒園偶夢空亭外相看老樹根雪花紛自照香气澹能存味得陶公句無從著一言送漢荀返吳江用阮亭雪後石帆亭懷賓公山中韻

偃息煙水窟檢歷嵗已窮西陂雪三尺林壑攺舊容故人返南國颿掛新霽風畱別枉瑤艸悵望阻江峯安得身爲雲長與龍相從月憐宋郊白梅憶昌亭紅中懷方淒如雁響來霜空

夢賦海濵樓閣得起二句醒來續成一律

危樓縹緲俯歸墟碧瓦丹楹落照余自是老懷無俗韻偶從幽夢到仙居摩空激箭看飛鶻出水如山訝巨魚記得秦皇髙島畔酒酣作賦擬元虛【余有秦皇島望海歌】

致兒自閩海之任巴蜀便道抵捨畱西陂一月適至兒自都門寄致五絕句因走筆和之

幾載閩天入望遙又官巴蜀路迢迢小住西陂好風景栁絲匝岸水平橋

櫻桃如火筍抽簪紅藥狂香度逺林一杖偶尋淸淨退兒孫詩話共松陰

江瑤柱喜行防薦鳯尾蕉從海舶移稱觴一事猶懷歉未得輕紅擘荔支

鵝兒似酒趁漁舟放鴨空亭取次畱又送吟鞭過劍閣月明無那鳥鉤輈

緯蕭授研傳詩可竹新篇亦起予多少阮亭舊題處捫碑好爲一停車

兒至奉

使黔陽計程當過鄭州遙望賦此

衝炎乘傳相驊驑天外黔陽路漫悠山水方滋新句得文章有事素懷酬回瞻

北闕增惶恐近接西陂敢滯畱好待秋深果熟【今嵗哈宻蒙

賜並禦賜葡萄最盛】張筵四世聽吳謳

屈指

屈指將成八十翁扶持猶未謝雙童談禪社結煙波上謁

帝心懸霄漢中遊屐擬追劉祕監【劉九遊嵩山凡七十四次】學書恆愧杜祁公偶攜坐具空亭畔領略荷香月正東

紀夢

連宵有淸夢今更入雲峯似此仙靈窟全開浩蕩胸盤山杏花雪廬阜月明鐘彷佛曾遊處重來防短笻王賓興方伯致政歸江南以小照索詩漫爲賦此

遂初誰爲寫羲之別業金沙一水歌頌兩河盈篋在還將七字索西陂

看花

天與芳春樂看花日幾遭土墻行竹色茒屋落松濤作社邨煙亂催耕鳥語勞提攜雙蠟屐還擬謁崧髙

送眼聞禪師主古白雲法席

白雲蕭寺舊知名枮木堂前野艸生何意西江禪叟到頓教中土法輪明祗林風過飛花雨祖地春回見象耕欲問苾芻隨粥鼔金山公案許重評

歲暮夢遊西湖

遊興老不可遏詩瓢永夜淒淸孤山疏梅幾樹冷泉明月三更

西陂類稿卷二十一

欽定四庫全書

西陂類稿卷二十二

吏部尙書宋犖撰

聯句集

初冬夜集聯句【同髙念東先生曹實庵王阮亭謝方山】

羇棲欲何爲不如行荷鍤【念翁】笻倦招提遊【先是有勝果寺之約】飲愛文字洽【牧仲】晚照橫蒼山涼風吹白帢【實庵】稻芒蟹初擘松牀酒新壓【阮亭】殘菊映深杯狂言遞相狎【方山】人皆白社侶詩競黃池歃【阮亭】妙畫鑑東丹【是日觀東丹王射鹿圗】歸人憶巫峽【阮亭坐中吟不得茘裳婁孥下峽消息詩牧仲】西曹最喜齋北陸巧當祫【念翁】霜威逼檐牙星芒動簾押【牧仲】不妨乘興哦未中考功法【念翁】暖思漢廟酎冷畏堯廚萐【阮亭】巵漏川灌河气壯兕出柙【牧仲】暫爾賢聖中詎必金貂插【實庵】采隱夢廬霍泛宅羨苕霅【阮亭】斗室卽江湖拍浮類鳬鴨【牧仲】旅懷歡已忘險韻句偏恰【念翁】天馬行馺娑海鯨動呀呷聲殷雷破壁勢急帆出夾【阮亭】縱橫字屢乙跌蕩顏能甲【實庵】銘鑱聱叟樽書畱老嫗箑【牧仲】久企松子遊無事宣公札【方山】稍聞動鼉鼔曾否熱羊胛【實庵】勿憚金吾訶重沽錢未乏【念翁】

聖安寺聯句【同髙念東先生施愚山王阮亭謝方山錢介維袁士旦】

暮云如斷山返照林下寺【阮亭】蕭散乃良覿斷續幽人至入門盼寒柯揖讓爭行次【念翁】墻剝古時紅柏剩經冬翠【士旦】肅肅僧寮淸穆穆禪宮閟【方山】艸創緬金元烝嘗借初地【寺內舊有金世宗章宗像元初奉太祖以下神主於寺之瑞像殿牧仲】金貂防三族絳節來羣帝爰遡大定年下洎至元世剎那人代變彈指河山異【阮亭】茅社閉天陽仍歸瞿曇氏【念翁】法象窮雕鎪鄭重

先皇畀【寺有佛像出大內牧仲】鷲嶺舊飛錫龍馭屢回轡【栴檀佛嘗飛至寺中元學士程鉅夫有記】百靈走蒼茫三車赫鼓吹【愚山】妙相初無言宛若拈花示維摩不二門灼然第一義【念翁】畫壁啇喜畱吳裝何詭麗【牧仲】絕筆追顧陸纓絡雜佩璲【方山】天女靜窈窕云旗儼容裔【牧仲】勢伏龍虎馴气攝魑魅悸【方山】栴檀邈古迹金粟爛名繪【介維】竹房穿碧煙苔碣捫綠字昨聞捷奏宣黔陽走吳濞從此罷鼓鼙花龕得髙防【牧仲】殿閣明佛鐙齋廚出香防【方山】生菜薦春盤巨匕削羊胾【介維】難窮祖帳情【時念翁將還山】略遣文字戲【愚山】擁鼻發長唫談天奮髙視酒气徹防睂墨防涴指臂【士旦】雅調紛鳯鸞險語掣鷹鷙笑驅山可移怒號星欲墜韓社競倔彊皮陸閒流易錯雜成宮啇一滴大海味【愚山】旣足張楚軍亦已拔趙幟【念翁】舒嘯和哀猿振藻慚上駟【牧仲】共擬寒山詩聊述淨名意【阮亭】鼠須爭葳防鵒眼交睥睨揮毫詫脫兔敵人不及避【介維】河嶽曠遙情海岱羅奇思欣感共顚倒主客謝拘忌【愚山】綦舄錯羣賢旗鼔當大帥【士旦】鬭場號禪窟東安妙談議未能離塵垢稍欲借鉗錘【阮亭】精藍梅吐苞老樹烏垂翅蒲牢時一鳴牟尼靜如睡【士旦】飛甍落罘罳空垣凋薜茘【牧仲】篆煙縈狻猊香防蹲贔屭【方山】野馬靜諸天蒼隼側雙眥【士旦】醉鄕戰已疲重圍或可潰天寒僕禦愁促別喧車騎【念翁】回聽金瑯璫星河宿檐際【阮亭】

讀髙念東先生瓊花觀詩因懷廣陵舊遊卽席聯句【同念東先生施愚山王阮亭謝方山】

瓊花何意也愁人【念翁】且遣當杯酒入唇萬事揚州成舊夢【愚山】三生杜牧失前身【念翁】雷塘螢火猶侵夜【牧仲】官閣寒梅又放春【愚山】吟罷新詩轉惆悵【阮亭】二分明月竹西塵【方山】

卽席奉送念東先生還山聯句二首

莫教嚴漏促行觴【阮亭】好月遲來縱我狂【念翁】九老幾人歸洛社【牧仲】五言今日賦河梁【阮亭】還山白首身猶健愛客淸尊夜未央【愚山】他日登臨重相憶【方山】平泉風物輞川莊【阮亭】瀟灑由來屬樂天曠懷今復見菑川【方山】香山舊隱人歸去長慶新詩世久傳【阮亭】才罷朝參翻獨笑【愚山】頻耽野飲縱髙眠【牧仲】勞君三疊殷勤倡我已風塵四十年【念翁】筵上詠鐵腳聯句【同周紫海王阮亭謝方山錢介維程山尊袁士旦】

經年疲塵鞅埋首困束防休浴乘春閒客過欣同酌【方山】春盤風味佳薦此野田雀【牧仲】羽族誠瑣細髙舉慚肉攫【阮亭】逐隊從鳩燕濳身避雕鶚【方山】曾向大官厫鼔翅恣饞啄【紫海】有聲但勞利無心慕寥廓【阮序】稻梁性能諳林園意彌樂【士旦】穿屋軀體微啅檐毛羽惡【牧仲】祥知近集庭孝感遙投幕引羣賀廈來應瑞銜珠躩六翮奮何時一枝且深托胡爲鎩羽翰橫取脾臄【山尊】啁啾鴛瓦翻歷亂雲羅著【介維】彈射空城尋縷切初筵數【牧仲】量同十步飲智愧三嗅作長竿類黏蟬明珠異彈鵲【阮亭】率場田父愁繞砌兒童捉【介維】佛首野夫獻斮脛庖丁斫【阮亭】稍聞鼎爼香太息虞羅虐【士旦】品𨿽遜熊魚味終壓藜藿【方山】匕箸任縱橫口吻鑑精鑿充腸失肥甘膩手信披剝微如出醯雞飛似搶楡鷽【士旦】鮮肥有本來香脆妙煎煿腸胃少鮏羴骨骼耐咀嚼夥聚無一臠連啗豈滿壑【介維】瞪目冀丰余朶頤恣酬酢【山尊】染指類黿羮鬭箸並雞臛【牧仲】狂寧乞鵝炙渴欲思羊酪妙手葅姜橙眞意謝糟粕噬聞宮徴調老畏牙齒落【阮亭】髯掀競橫肱纓絕肆浪謔【紫海】披綿映短燭截肪侑康爵報恩懷玉環賜名徵鐵腳【牧仲】詎能咸其腓誰解鑄此錯【阮序】人生耽口腹是物勞燻灼【牧仲】適口念生成感心增索莫【山尊】小鳥生有營老饕意無怍【士旦】羣飛失翾翾臠取爭霍霍【牧仲】殺機滿天地繒繳到山澤【阮亭】慨彼弱羽加何異遊魚涸【山尊】靜觀大化理坐嘆生機薄【士旦】侶燕危處堂伴鼠憎無角【介維】探鷇餓憫趙銜谷貴占郭【牧仲】蚌蛤化已遲螳螂伺猶昨勿笑掩目捕寧思撫髀躍【阮亭】我欲反其淳解网出湯鑊塵淸威鳯遊政懌仁麟格皇然象帝先鳥獸稱咸若【紫海】

木聯句【同錢介維兒至】

嘉果美中州碩大懸楙木爇檀香勝棠烝栗色嫓玊種處異東門摘日當西陸【牧仲】李生怪心空柰似喜瓣簇數枚燕公袖五株華林曲【介維】實成壓哀棃花發值杏粥刪葉煩邨翁綴枝駭園鹿【至】斗漫誇赤萍卵或遺黃鶴蠻樝顆遜芳諫果品同肅【牧仲】鹽山恨未登何賦快曾讀光怪金累柯聲價珠傾斛【至】曰省鋤勞非棗惱鄰撲韻繼萬卉凋收比五穀熟啄防大觜烏蠧剔在桑蠋【牧仲】攀取得團圞拂拭借巾服【至】素啇吹自幽靑女飽更馥藥物宣城良土賦杭湖足【介維】裝疑海國珍慮闗門酷【牧仲】郵遞競兼程稇載妙盈簏【介維】聽鸝鄙一雙耀車當二六懷橘自徒爾過江能化不【牧仲】濡澤佛手慙氤氳仙掌【出嶺南】恧【至】持贈燦篚筐護惜視寒燠【牧仲】磊砢幽人喜饕餮稚子欲【至】盤盎位置髙橙柑娣姒屬𨿽謝霜柚圓頗笑凍芋縮【牧仲】種憶黃防分蔓匪朱陵續蜜脾潤詎幹砂斑防未浴供訝緱氏埋削宜公輸督【介維】當俎菌蠢敧縈座霏微獨【牧仲】冰骨傲雪霜膩色逞膏沐侑酌薰夕牕伴書朝旭【至】鼻觀趁靜便手弄戒迫促【牧仲】釀酒和秫穄瘳屙薄參茯【至】豈惟呈陸離兼能己拳蹙【介維】夥薦傍畫屏醉攫翻碁局釋名酢可餐禦冬防偕蓄【牧仲】酸苦愁客心苞苴感末俗宛將梔蠟搏那異郁金築【介維】三復報琚篇相投莫碌碌【牧仲】

宋刻絲蟠桃圗聯句【同兒至】

短嫌結奇繪有蕡羨嘉果【牧仲】纂組渾端倪防染謝婀娜【至】借機杼寫生堪禋祀伴蓏靑絲用引枝縹色妙烘顆【牧仲】獨樹迥扶疎連蒂恐傾墮【至】幹橫待胎禽葉蝕疑蜾蠃【牧仲】赬橊或等觀玉李未足夥【至】海嶠貌來遙斗室懸亦頗【牧仲】磈礧實一防掩映云五朶【至】鳯梭意良工鮫織筆非左【牧仲】在藝得神明涉想極麼麼【至】肖形儼吮粉申詠窮炙輠【牧仲】細玩倍咄咄驀見信可可【至】憎俗錦段拋畏偸房櫳鎖【牧仲】鵝溪遜爛熳顧繡笑纖瑣經營實云勞位置亦殊妥【至】王母授恆珍徐熈技難播涎從摩挱流摘欲襟袖褁【牧仲】宋代制何人潞沙寶維我【至】精光騰卷軸壓倒米家舸【牧仲】

雨中漫堂聯句【同何次徳陳次山】

薄宦念索居苦旱憂正切客驚二妙來霖降三伏節雷殷蕩郁烝飇散動騷屑【牧仲】松舞日色沈礎潤土脈泄【次山】黑入太陰垂光閃銀海澈衛公一何莽錢唐信作孽澎湃河勢傾照燿電影掣【次徳】賦艸愁漫摛亭名喜任竊別院飛潺湲急響傳駟鐵【牧仲】閣鈴亂匉訇庭麥漂潎洌燕翻失呢喃鶴聳羨孤潔【次山】誰移匡山瀑懸向官舍棁生憎溢階除將母煩榜枻【次徳】石洗苔露錢漲發洲隠玦灤鯽竚大上潞沙畏突決牀遷丰澑隨步舉洪濤截【牧仲】披襟彌淸涼捲幔謝炎熱【次山】幸停吳牛喘宜取漢書閱【牧仲】蝸廬紛縱橫蛙鼓獨怡恱【次徳】荷葉倒半池橊英墜千結【牧仲】檐柯俯而恭檻艸偃莫茁【次徳】俗韻淸淙淙幽興爭潏潏气淸香篆搖波晃觥心凸【牧仲】娟淨明葛衣蕭爽透簟篾【次山】坐起嗟滂沱轉盼屆防泬丰凶變俄傾天地用奇譎【牧仲】泛濫成巨浸畚鍤開水埒只合把釣緡還須躡輕橇垣頽戶難扃薪濕煙不爇【次徳】泥融拔蜀黍風微鳴蜻蛚【次山】蝶防黏簾旌蟻陣遁槐穴酒瓢憶空山破牕記老鐵【楊鐵崖有破牕風雨記】感宋玉秋懷奪阮瑀吟訣【牧仲】茫茫隔林巒活活泥車轍【次徳】咫尺同濠梁曠望渺勃碣陂塘下閒鷗睥睨掛殘蜺【次山】云威互淩競星芒作明滅【次徳】戌漏聽已罷筵燭跋亦疊旣醉霽景臨申旦髙唱闋城南追勝遊絕塵共奔軼【牧仲】

孔雀聯句【同兒至】

珍禽產炎方嘉名錫南客品流亞鳯鸞羽毛艷圗冊【牧仲】紀官今大夫獻瑞昔重譯【至】卵伏或在塒籠致恆從舶小兒對本佳九嬪賦稱借翠旍兮楚吟飛蓋焉漢借【牧仲】樹尾聲肅肅蹀足睛覛覛矜麗逐冶容導舞應手拍【至】思鬭儼雞雄獨立分鶴格【牧仲】金錢列繡屏緑防聳彩額【至】行憐防褷披叫任郁吚嚇似竊背穹應受鶯歌責【牧仲】飲泉抵防牛啄地毒尋螫【至】薄怒首漫翹偶驚角忽坼【牧仲】入春倍絢奇落花齊凋翮碧雞謝森纚緑鳩畏逼迫絲竹愛啁啾鷓鴣等格磔團扇制遜工車輪樣爭赫棲宜珊瑚枝步當瓊瑤席織裘藻火鮮珥戶錦云奕萬里來三梁兩年伴雙防鈴閣引頸閒嶺徼歸路隔【至】影弄晴景初夢繞瘴海夕【牧仲】每嘆造物靈允屬文鳥伯【至】命儔整以暇比翼光而澤朝饑生菜耽暮宿髙架擇沙虛臥喜便徑曲飛嫌窄【牧仲】頰渾染淺黃衣不著防赤【至】傍籬菊愧金照水池全碧看云頻孤鶱下階時一擲懿哉西施稱困矣太尉宅枇杷取共寫【黃荃有枇杷孔雀圗】鸚鵡許同適丹梯舊訝登桂蠧疇醫瘠病亦來淸詩貴維因創獲蹉跎感待士悵望傷寄迹【牧仲】久結淸霄懷防充元圃役【至】西昆刻畫余漫堂更攟摭【牧仲】

鰣魚聯句【同周屺公朱悔人吳志上兒至】

時鮮誇南州首夏三黧薦嘉味配朱櫻芳辰趁紫楝【牧仲】白浪狎噞喁碧藻恣遊衍【至】昔名江東產近憶富春岸【葉屺公】巨口不足稱縮項那可羨【至】呴沫信知樂小觸輙生悁色潔鏤晶寒腹皤堅甲繕【悔人】鼔鬐奪爛銀脫网閃淨練形秀躍匣刀刺氄折襪綫【牧仲】後鱭諒匪誣去鮝當屬諺【至】出水尾未頳入笱目猶眴【屺公】來應月令行不江湖徧【至】恪貢馳驛騎特獻開

寢殿稍逾往嵗期恰佐端午防【牧仲】飫嘗歡野客中廚先使院【悔人】旣陋白小微亦哂松鱸短【葉】如荼列犀鎧滋灰結寶鈿細瑣骨支撐叢苞子連貫【葉】餁合澗芹兼雋並盧橘見【屺公】滌腴挹泉乳助韻芼姜片【志上】釋名爾雅闕方法本艸撰登俎防損鱗貯肪偏宜甗【悔人】較河豚謝毒與熊白等觀【葉牧仲】香疑蹯鼎熟飽覺鼴飲濫【葉屺公】脂滑乍霑唇羮美畱漬麪【志上】生致體殊瑩緩烝勢若顫畏啖何其愚【蜀人呼爲瘟魚不敢食】得珍未妨擅【悔人】買時綠荷包膾處霜刃剸玉屑簇簇攢冰花差差纒【至】風透座送香日晡色不變骨鯁𨿽摧殘煙波仍眷戀【志上】老饕偕五君朶頥或三咽盤罄風雨疾箸鬭楚漢戰【牧仲】蠻語詠參軍齋心戒許掾【予是日蔬食志上】雅章緬信陽托諷意何限【葉牧仲】

紅豆聯句【同錢介維吳志上兒至】

亭亭海南木結子麗不億【牧仲】托根自蠻方秉性具炎徳【介維】種稙徐表傳土物宋祁識【至】樹爭號桫欏花迥類檐卜脫莢狀仍菽卻瘴功等薏【牧仲】擊瑚紛如染韎韐一色【介維】臍裂儼掐痕膚茜足首飾【志上】啄許綠衣觜棲合丹山翼【至】妃淚凝冰丸鵑血漬粒食【介維】含桃唇乍翻澡豆靣同拭【志上】飣果陋巴蜀夥銀尙京國【俗多於銀袱中貯之至】艷將火棗齊圓未驪珠逼【志上】映燭暈彌增記曲名舊得【介維】貽喜傾筐傾貢缺職方職愛之則龍睛棄之則雞肋【至】嵌骰播樂府賭酒效鉤弋【牧仲】打鴛鴦以雙寄綢繆怨特【志上】比難窮羅虯藝匪待后稷【介維】好制絳囊盛恐被黠鼠賊【志上】蒙叟名山莊風流信無極【牧仲】

秦吉了聯句【同朱竹垞邵子湘】

珍禽產邕管自呼秦吉了【子湘】翛翛羽儀澤炯炯眸子了【竹垞】紺衿映日明花翅防雪防【子湘】尾輸山鷓長形陋麼鳯小丹咮漫多知黃距亦何蹻【牧仲】批肉冠樣奇垂耳蠟光皎【竹垞】跦跦儼鴝鵒嗅嗅鄙伯趙好語鎭閒關餘音或繚繞【牧仲】𨿽殊鴂舌蠻偶類雉鳴鷕【竹垞】宣和譜乃遺爾雅釋未表屢奮躍不停獨立聲忽悄唳受野鶴欺飤慮狡童嬲【牧仲】甘與炎陬辭怕趁海舶杳羇棲恣飲啄簾幙信昏曉寄身在籠中結思仍木杪【子湘】稟質洵云微卽物慨詎少所以韓退之作賦感二鳥【竹垞】

西陂類稿卷二十二

欽定四庫全書

西陂類稿卷二十三

吏部尙書宋犖撰

楓香詞

天香

龍涎香

島嶼蟠沙煙波抱月潛虯吐沫如許斂自綃宮滴同薇露萬里浮槎誰取博山小試似快翦雲英一縷裊裊縈簾拂座悵望海天何處最憐空閨獨炷對氤氳燕梁鶯戶漫倚銀篝聴盡夜深梅雨此際相思不淺嘆荀令風流頓非故素被餘薰纒綿未去

水龍吟

白蓮

田田漫舞銀塘魚牀捧出棃云好新籹淡濘靜窺湍瀨臨風窈窕翠羽低穿水葓斜壓數枝偏皎宛湘妃獨立輕綃掩映明璫綴波光照三十六陂渺渺漸黃昏冰姿恁悄開宜玉井折應素手鬧紅都掃露冷才香月明無影薲花共老對鶴洲千朶堪成雪賦向鄒枚道【鶴洲在梁園卽鄒枚賦雪處】

摸魚兒

蒓

甚江東緑波無際泖湖風物尢美露葵生處春洲逺翠葉紫莖鋪水輕摘起見說道參差荇菜渾難比煙邨小市算只有吳鮮依稀釵股好自伴菇米秋風動有客天涯徙倚采芳曽作歸計當時但爲鱸魚膾何事悵然如此誰鼔枻常是那香羮調向蘆花裏樽前漫記與碧磵芹芽簾泉玉版瀟灑共丰味

齊天樂

蟬

西園漸屆淸商節疎林一聲淒切葉底潛流枝頭乍送常向空庭紛聒齊姬恨結正無限傷心曉風殘月寥落髙天滿身涼露響還歇故園舊曾聴處柴門閒倚杖淸韻飄忽翻入云深傳來院靜不數哀蛩啼鴂悲秋自說任南陌東城斜陽明滅更憶閨中鬢絲眞髣髴

桂枝香

蟹

江湖嵗晚正水落空洲楓下髙岸設平沙敗葦燈光零亂輪菌乍向臨流得掩靑筐霎時皆滿誰憐攜去魚莊艸舍淸霜一片又早是重陽欵宴嘆秋色殊佳籬金初徧幾處酒人對擘新橙同薦老饕只愛持螯嚼想眉山曠懷如見還從醉後茶烹石鼎恍窺雙眼

齊天樂

春日同諸公遊祖園分賦

栁煙如織綿初落好春尙畱南郭野色分橋淸陰漲圃彷佛江鄕池閣碧桃吐蕚更紅藥芽新紫藤苞弱斜日溪亭半篙綠水燕低掠舊遊嵗華已逺賓朋仍此地共傾山酌扇底眉彎花間句麗多少相思依約東風輕薄漸吹得羇人鬢絲非昨一曲髙歌醉中天作幕

虞美人

酒邊用吳凝父春色韻

橫波翦得吳江影髮覆蝤蠐領文茵走上臉微紅恰聽雛鶯羞澀哢東風輕盈擬倩遊絲惹畱住春光也暖香艷雪綺筵邊好个朦朧煙月斷腸天

永遇樂

栁絮和曹實庵

望去非花飄來疑雪輕狂如許未作浮萍已離深樹此際誰爲主隋堤三月幾回翹首一片漫天飛舞最堪憐無根無蒂總被東風弄汝蹋歌魏女離情多少問道春光何處乍撲空簾旋黏芳逕好倩鶯銜取還思往日鵝黃初染變態頓分今古枉垂著長條踠地綰伊不住

調笑令

任邱旅店有吳門怨婦題句自敍云妾白捖月號蓮仿家住半塘幼失雙親寄養他姓姿容略異慧業不同非敢擅秀閨中願效淸風林下豈意我生不辰所適非偶日彈琴而相對百恨纒綿時捲幔以言徵一時哽咽余爰題之驛亭人各憐之黃土可耳丙辰三月卄日北上過此挑燈細讀感慨系之因櫽括原詩爲小令用貽好事云

吳宮春深怨別離風塵慘淡雙蛾眉鵑啼月落寸膓斷香消芍藥空垂垂流黃未工機上織生小殷勤弄文筆新詩和淚寫郵亭珍重寒宵誰靣壁

靣壁淚痕濕想見含毫燈下立風鬟雨鬢吳宮隔芍藥香消堪惜明妃逺嫁歸何日一曲琵琶淒惻

阮郎歸

聞畫眉聲和徐方虎用山谷韻

雕籠小鳥兩眉彎誰爲描逺山好音縹緲落檐前空堂成碧山低格磔碎間關新聲李義山聴鸝攜酒送春閒何時少室山

唐多令

偶憶

楊栁正如絲虫虫見客時愛房櫳乍出遲遲幾度問年羞作答微笑道有娘知回首便天涯幽情減牧之悵紅橋雲樹迷離應是尋春人去晚風雨過綠陰滋

蝶戀花

送曹蛾眉歸毘陵用王阮亭韻

溽暑長安橊吐纈客憶蒓鱸不待淸秋節座上髙談驚乍歇篋中畱得文如雪折栁旗亭歌一闋竟別東華人道眞癡絕無限相思何日徹春申浦上蘆花月

綺羅香

螢

借艸生情因風弄影熠燿飄來何處个个輕盈防綴秋光無數才亂穿小幔疎櫺又暗照空墻廢圃似從他狡獪天孫繁星灑作夜深雨佳人輕把扇子撲取靑苔砌上玉纖籠住淒切寒蛩妒殺流輝遲暮怕燭至暫斂微明綴庭柯頓成珠樹最堪憐數斛徵求徧山嵓放去【隋煬帝徵求螢火數斛夜遊徧放嵓谷】

魚遊春水

漫懷

蕃馬屛風小圍向洞房春正好鴛鴦飛起不道云深波杳映日曾憐杏蕊新籠煙還憶楊枝裊片月常虧雙魚恁少逺道萋萋芳艸天外山同眉黛掃誰知孤客登臨總傷懷抱輕寒輕暝春歸久閒悶閒愁秋到早斷續哀蛩蕭疎叢篠

靑玉案

余以楓香名詞漫賦

楓香橋是黃州路曾岸幘扶笻去一望霜天風景暮空山流水白雲紅樹動我悲秋賦於今屢夢髙歌處聊取嘉名錫癡語蘭畹金荃休見妒花間低按尊前輕度總愧江楓句【宋髙賓王詞名竹屋癡語】

送我入門來

閨怨

翠浪翻惟紅綾燦枕燈花細落銀釭夜雨春風寂寞掩蘭房吐絲妾似蠶眠箔柰化枳君同橘過江此恨倩誰說與願逐晨風飛去遂到君旁水逺山髙雲樹但蒼茫鴛鴦幾見池中睡嘆芍藥空飄檻外香

醉太平

春閨用方虎偶作韻

花開亞枝鵲飛繞枝臨風偏惱萱枝道春歸有期牕懸网絲琴閒鳯絲傷心聊寫烏絲問人歸幾時

栁梢靑

早春

何事淹畱朝米春色又徧皇州綺陌燒燈鳯城挑菜吹靣風柔招尋漫逐鳴騶回首處傷心舊遊燕子穿簾杏花倚檻小小紅樓

百字令

同王北山葉訒庵王阮亭過張晴寓齋聴金山人彈琴【晴出藏畫鑑定】

消憂何處愛張融舟屋軒牕偏闊綠樹陰森新雨後一架藤花爭發文酒移情雲煙過眼俯仰塵襟豁枯桐掛壁鞠通【古琴內蛀虫名】隠隠曾齧客有江左風流郢中髙調抱取金徽拂四座無言燈影靜淸響傳來超忽曲奏離騷膓回冰炭宿鳥驚林樾嗒然相對當檐飛出明月

少年遊

淸明

禁煙時節好花開客思暗中催幾樹垂楊一庭芳艸小雨燕初回春光記得江南早林際倒深杯杏子衫輕藕絲裙軟遊女踏靑來

三字令

春夜雨

春正好雨絲絲濕花枝朱戶掩畫屏圍耐輕寒聴細響夜何其三更後夢遲遲幾多思燈影澀漏聲稀恨殘紅愁嫩緑曉來時

越溪春

賦得流水桃花色

灼灼花開溪水上天气艷陽中斷橋野岸芳菲滿把碧流染就嫣紅沙鳥驚波遊魚駭浪春到綃宮木蘭艇趁東風好景武陵同最憐十里五里淺瀨明霞一片輕籠漁父舊時應有恨捨櫂去悤悤

珍珠簾

題陳其年詞集

蘇門曾說孫登嘯又何似仲舉淸歌偏好一曲和皆難聽餘音縹緲漫寫江南腸斷句又變作離奇夭矯髙調是烏絲舊唱迦陵新艸還憶往日風流向旗亭畫壁雙鬟爭道卄載飄零剰髯霜多少

天子淩雲思賦手喜嵗晚遭逢非小堪傲有牛腰詞捲將人壓倒

采桑子

舟泊南康望廬山用錢介維韻

亭帆舊是兵戈地寂寞城闉腸斷行人何處吹煙一縷新屏風九疊幹霄立翠染波紋多謝匡君雙劍峯髙割曉云

南浦

登滕王閣

髙閣尙巋然背江城俯瞰東流朝暮雙槳遡波米登臨好襟帶風煙無數斷霞縹緲孤飛猶是當年鶩潭影悠悠渾不定送盡幾畨歌舞最憐詞客消沈有殘碑剝落半敧古礎勝地走戈鋋帆檣集乍息一天鼙鼔倚欄呼酒黃昏還聴濤聲怒歸去篷牕明月上照我醉眠南浦

髙陽臺

章江舟次讀玉田詞步集中韻

逺水拖籃晴峯送翠徐牽三板輕船野岸風箏撩人恰是新年垂楊不負東君約裊鵝黃一色堪憐更悠然幾處漁歌幾防村煙家山回首斜陽外但萋萋芳艸渺渺長川十八灘遙舟人指向鷗邊紅牙漫拍王孫句倚篷牕聊破愁眠莫垂簾尙有江梅尙少啼鵑

西陂類稿卷二十三

欽定四庫全書

西陂類稿卷二十四

吏部尙書宋犖撰

序

禦制詩集後序

聖人之言大備於六經而溫柔惇厚易感人性情之深者惟詩教爲然粵自濬哲文明之聖在天子位又當中天盛時帝庸作歌元首起而股肱喜詩教之興自此始也欽惟我

皇上聖徳神功登三咸五光天之下從欲以治乃以天縱之聖稽古典學惟日孜孜

萬幾多暇

聖藻掞天每一篇成層霄絢采用以人文化成天下日進百姓於昭明𨿽放勲之光被四表格於上下何以加焉惟是皇極建而萬方平四十二年於玆矣乃

天章韜祕猶未布於天下四海黎獻引領觀光臣久有懷未敢輕瀆今年春恭逢

六龍閱河南幸【臣】乃得於對揚之下奏請

聖制詩集鳩工梓行蒙

允【臣】請攽發

禦制詩集十卷二集八卷又

命臣士奇賫到續集二卷共二十卷【臣】盥手跽誦如聞鈞天廣樂猗與盛哉【臣】不揣愚陋管窺蠡測竊見聖制往往與四始六義相爲表裏集中煌煌大篇美難徧舉試言其略如長至祀

天恭謁

孝陵告祭

福陵

昭陵則思文我將淸廟之什也

巡幸諸詩則時邁其邦敷天裒對之篇也

慈寧問安南苑進果山中獲禽恭進諸作則南陔白華之純孝也升平嘉宴同羣臣賦詩及賜大將軍以下則鹿鳴天保湛露彤弓之詠也春搜大閱行圍閱馬及親統六師䢐徵漠北則車攻吉日瞻彼洛矣之歌也收復嶽州及臺灣平勦滅噶爾丹則江漢之雷霆飛翰殷武之赫聲濯靈也其觀苗喜雨題耕織圗則豳風之七月小雅之大田周頌之良耜也其夏旱夜坐蠲逋畱漕見泰安等處饑民亟命設法賑濟諸什則瞻云問夜之憂勤而鴻雁安宅之豈弟也閱馬牛羊羣及松花江网魚最多則三百惟羣九十其犉而潛有多魚也所過松山杏山大淩河皆

聖祖用武之地有述則皇矣上帝天作髙山而燕天昌後之貽謀也其懋勤殿讀書經筵講易靜坐讀書自諭諸篇則日就月將學有緝熈於光明也其他遊覽山川畱連景物𨿽短韻偶吟莫不本仁民愛物之天懷隨感而輙寓其諸所謂

聖謨洋洋嘉言孔彰言而世爲天下則者乎臣忝挍刋事竣與有榮幸焉爰獻芻言敬書簡末巡撫江寧等處地方都察院右副都禦史【臣】宋犖拜手稽首謹序

重訂家乘序

先文康府君於順治戊子秋洊經兵火之後搜緝先世嘉言懿行二卷以示子孫名啇邱宋氏家乘未卒業也越四年而府君捐館犖等讀禮之餘仰承先志更爲裒益之又十一年康熈甲辰犖以侍衛奉

簡書判黃退食無事重加釐訂焉梗槪略具擬剞劂而未果又十三年丁巳犖以內補得判藩院復乘公暇取而編次之共成八卷適仲弟炘銜

命蕪闗載與俱行因付之梓梓成乃再拜爲之序曰古者諸侯世國大夫世家故氏族遞傳子孫皆能知其所自始後世譜牒散淆渙然靡所統紀而士大夫崇本返始之心茫乎無所寄更三四世子孫不知書或至迷其所出者有之抑又聞古聖王之治天下上治祖禰下治子孫旁治昆弟合族而食序以昭穆以能長世而不亂蓋親親故尊祖尊祖故敬宗敬宗故收族自王公以逮士庶教化明而禮俗成非獨以其譜也至譜亦不存又安知世裔族屬之所系哉吾家自微子封於宋後遂以國爲氏而家乘不及者世逺年湮不敢苟爲附防也著其近者則自犖之從曾祖莊敏公始公修身制行衾影必飭立朝大節經國猷載在史冊天下後世蒙其利焉爰及秋部計部二公皆以經術行誼振厥家聲犖祖福山公澹泊寧靜垂裕後昆𨿽未竟厥施而厚集於我文康公曆官中外以迄秉鈞防不兢兢翼翼移孝作忠實繼述我祖之志事而善成之也至我王母丁太夫人貞操淑徳閱四十年如一日卽古稱賢母何多譲焉犖等不才謹守先人堂構惟是前規在望惴惴焉不克負荷是懼尢恐愈逺愈忘不知水源木本所自因輯是編而志其愼重之意若此嗚呼後之人覽家乘者庶其念祖宗積徳之艱而不至荒墜厥緒乎

三訂家乘序

商邱宋氏家乘八卷犖判藩院時所重編也迄今幾三十年子姓愈以繁衍又其中間叨遇

國恩天章寵錫有加於前乃隨時綴輯踵事增華凡遺文軼事散見於學士大夫之記籍者旁搜博考靡不摭錄又不揣固陋篹爲家傳九篇外傳六篇至於發凡起例向時多所未安則更易審定列爲九條而排纘其文爲一十四卷書成重開雕於平江使院家乘於是乎彬彬可觀矣犖惟司馬遷班固之作史也並終之序傳以闡揚先烈文中子著書亦首紀銅川六世所述用昭先人之成訓蓋犖聞之論譔其先祖之美者禮也先祖有善而弗著著之而弗詳則皆禮之所非而仁人孝子所隠痛於中也今夫身都貴富纓紱軒冕之冑世世弗絕人情鮮不慕望以爲榮然君子之所謂美者弗存焉昔叔孫穆子謂保姓受氏以守宗祊祿之大者無世無之惟功徳與言久而不廢乃爲不朽故曰魯有先大夫曰臧文仲旣沒其言立其是之謂乎然則論譔其先祖之美者亦於是取之而已矣我莊敏公正色立朝以掌邦治我文康公乘時奮庸熈

帝之載其丰功駿徳嘉謀嘉猷固己各被於當時而表於後世卽樂庵公潛而未曜福山公施而未究或厪修於一家或厪試於一邑然皆劬躬燾後有以大啟其子孫乃若丁太夫人以巍巍孝節育其孤以成臺輔而閨門之內肅肅雝雝遞相師法亦近世稱壺徳者所未嘗有也夫君子樂道人之善苟遇一二事之可傳者𨿽得之交遊之親見閭裏之傳聞猶且流連太息筆之於書以垂勸於來世況其爲先世之盛美卓卓如是忍聴其闕略而弗圗則無乃遏佚前光而滋之罪戾乎古人有言曰挈瓶之智不失守器犖所爲夙夜兢兢惟恐廢墜自蒞官以來四五十年常愧徳薄能尟而一言一事必謹守先祖之懿矩至於老而不懈蓋𨿽

玉音間答之時所以對揚

王休者胥此志也於戲凡我後人尙皆敬畏恪恭惟趾美前人之是務此犖今日愼重排纘之意也夫若夫譜牒所紀期無失乎先王尊祖敬宗收族之遺法而示後人以崇本返始之心則曩者固言之已詳矣今可不復贅云

江左十五子詩選序

周官太師之職教六詩必以六徳爲之本而王制天子巡狩則命太師陳詩以觀民風故觀於詩而其人可知也觀於詩不一人人不一家而民風亦可知也予不敏建節撫吳且一紀休養以無事旣久而民安樂之則日以多暇乃得振興風雅後先賞識名人才士於大江南北間凡十五子著於篇夫人三爲眾至五其三而眾大萃矣𨿽江左人文實繁然在吾左轄之內者其亦庶幾無畱良矣乎昔吳季札觀周樂工歌十五國風本無吳非自孔子刪之蓋其時僻在荒服風气未開漢魏以來文人代興詩乃漸盛至於今而極豈非由

今天子濬哲文明言成雅頌久道化成於上而大江南北丕然從風遂甲天下也與夫上古之九歌用以勞民勸相而春秋君卿大夫燕饗答貺率歌詩以交鄰國往往尙禮而息兵如鄭七子及六卿賦詩見志之類以其有用故貴之也豈若後世月露風雲爲無益之藻繪也哉今十五子中有連茹而升巖廊者亦有翽羽於將來者予咸望其載賡明良矢音捲阿作爲雅歌而追虞周之作者詎不偉與予嘗舉是集與老友邵子湘氏共精選而存之得三之一授之梓詩無甲乙以齒次第十五子者曰王方若曰吳山掄曰宮友鹿曰徐大臨曰錢亮工曰張日容曰楊靑村曰吳荊山曰顧俠君曰李百藥曰蔣揚孫曰繆湘芷曰王麟照曰徐學人曰郭於宮但著其地而不書其爵蓋所期者逺也噫人才之生日盛士本六徳以陳詩於太師者又豈十五子所能限乎行勉而竢之則吾猶有望

西陂類稿卷二十四

欽定四庫全書

西陂類稿卷二十五

吏部尙書宋犖撰

記

禦書恭紀一

皇帝禦宇之三十有八載春二月

駕幸淮揚閱視河隄三月以省方至吳門

駐蹕織造公署【臣】犖職任封疆得附內廷諸臣扈從之末是月十有六日侍衛馬武海靑五十太監李玉傳防命【臣】犖於

行宮門外只

恩賜隨捧出

禦書仁恵諴民四字字大逕尺

禦書天馬賦一卷

禦筆臨米芾書一幅

淵鑑齋法帖十冊

禦制耕織圖一冊又

禦書懷抱淸朗字一小幅云此可作爾齋匾太監梁九功續捧出竹柄素面詩扇一口傳

上諭此朕徵厄魯特時在口外所作聞鴈詩與巡撫看卽賜與以上

禦筆共七種臣犖敬跪受行三跪九叩頭禮謝

恩訖欽惟我

皇上聖徳大業超越千古於萬防之暇偶爾臨池龍翔鳳舞云漢爲昭晉人風韻唐宋體格種種兼備洵集書學之大成或云臨米芾或云仿董其昌實則化工之筆爲芾與其昌所不及

淵鑑齋帖摹畫精妙在淳化閣帖之上耕織圖與豳風七月相表裏仰見

宸宮宵旰無日不厪民依豈如漢唐以來令辟僅僅畱心藝事者所能髣髴哉伏念【臣】犖才植庸駑以任子叨聖天子非常知遇江右江左再膺旄節十有二年纖毫無補幸逢

巡行大典得覲

龍顏珠帽裘鞾上尊天廚賚予優渥重以

禦書駢攽寵絕倫等播諸海內傳之史冊竊有餘榮焉昔唐太宗宋仁宗皆嘗以宸翰頒賜臣下所得不過片紙或數字耳然猶當時誇爲盛事後世侈爲美談以今視昔何啻什伯過之且

翠華南幸【臣】犖首被

奎章仁恵淸朗之褒

天語煌煌撫躬增媿此【臣】所爲夙夜圖維戰戰兢兢懼不克承

天寵而揚休命也爰裝成捲冊晨夕載拜仰瞻仍以墨迹鉤勒上石奉歸【臣】家恭建

禦書樓俾子孫世世寶蔵用昭

恩遇焉巡撫江寧等處地方都察院右副都禦史【臣】宋犖恭紀

禦書恭紀二

康熈三十八年春

皇上巡幸江南閱視河工【臣】犖扈從之次防

天恩眷注錫予便蕃計拜

禦書凡七種【臣】已摹勒上石建

禦書樓於裏第寶蔵

聖迹傳示子孫永永無極今四十二年春

上以河工告成復臨閱視【臣】防

恩賜優異視前有加

禦書則西陂大字一淸徳堂額一元旦詩虎丘詩督撫箴各一官箴三命凜家學一經傳對聫一

回鑾後復

賜禦筆書扇二柄一臨董其昌玉帳山銘一示諸臣省刑愛民詩共八種【臣】隨具奏稱謝恭制匾額對聫分懸官廨裏第仍勒石奉歸

禦書樓並垂不朽【臣】竊窺我

皇上禦筆得於天授重以學力精純驚鸞回鳳淩駕鐘王海隅日出之拜罔不欽仰推尊書聖豈譾薄微臣所能形容贊頌其萬一耶惟是

禦書賜臣下或片紙或數字如【臣】之每賜數種者未有也前賜【臣】仁恵諴民懷抱淸朗二額褒奬逾涯今賜【臣】對聫命【臣】自行撰擬而西陂二字復因【臣】援宋臣範成大故事卽欣然揮毫且重書以賜此更諸臣拜賜者所未有也【臣】躬逢

殊遇有萬其感亦有萬其懼敬誦江漢之詩以答寵賚曰天子萬年曰天子萬壽復誦蒸民之詩以自勗曰夙夜匪懈以事一人若夫恃

天寵而誇鄕邦或因以自暴自棄焉此鄙夫之所爲也【臣】𨿽不才曷敢出此爰稽首拜手述其大略綴於卷末巡撫江寧等處地方都察院右副都禦史【臣】宋犖恭紀禦書恭紀三

康熈癸未春

聖駕南巡

賜【臣】犖

禦書六種

回鑾後復

賜禦書二種共八種【臣】謹摹勒上石奉歸裏第

禦書樓與己夘年所

賜禦書並寶蔵之此淸徳堂額爲六種之一如景星慶雲光被萬物誠杜甫所云郁鬰三大字蛟龍岌相纒也按陶宗儀書史防要稱南唐徐鉉書映日視之中心有一縷濃墨至曲折處亦然乃筆鋒直下不倒側故耳常閱鉉眞迹未必盡然我

皇上此書卻一縷貫下直欲透出紙背仰見

宸翰獨髙千古宗儀之論不虛矣【臣】又聞

皇上作書晨夕靡間卽

親徵漠北於天山瀚海間猶日作五百字與昔人所稱臨池學書池水盡黒何以異哉【臣】恭跋各種

禦書以爲

禦筆得諸天授兼之學力精純允稱書聖然總雞窺測髙深於萬一耳明年二月裝潢堂額竟載紀於後巡撫江寧等處地方都察院右副都禦史【臣】宋犖恭紀禦書恭紀四

康熈四十四年春兩河底績

上以淸口一工尙須善後之防

駕臨閱視遂

巡江浙【臣】犖以守土大吏得覲

天顏而膺

寵賚者及玆而三矣二月十二日迎

駕至無錫織造臣李煦家人自京回賫賜

禦書除夕詩一幅三月十八日

萬壽聖節於蘇州行宮

命侍衛五十宣賜

禦筆書扇二一

禦制喜雨詩一

禦制栁梢靑詞四月初一日

特賜禦書福壽二大字字逕二尺許下題江寧巡撫宋犖年逾古稀步履壯健故特書福壽二字賜之又允【臣】請

賜先祠世有令儀匾額一魚麥堂匾額一兒孫歌舞詩書內鄕黨優防禮讓中對聫一又

賜地連江海屏藩重賦甲東南節鉞雄對聫一閏四月十六日送

駕至珠梅閘

特命內臣梁九功宣賜

禦書制硯說一卷

回鑾後七月初七日又

賜禦書北臺眺望詩扇一柄以上

禦筆共十六種【臣】並只受謝

恩恭制屏匾對聫仍勒石奉歸

禦書樓世世寶蔵傳示無極伏念【臣】犖衰年久叨重任前兩遇

巡幸

賜賚多冠絕倫等今玆異復過於前

皇上六飛方駕尙未抵【臣】疆域先防系念首被

天章迨回鑾過珠梅閘諸臣跪送者濟濟在列獨於稠人之中載錫

宸翰以彰寵異至

特賜福壽二字使頽齡末照永庇洪庥

天慈眷注大矣至矣又復書官書名惓惓嘉奬迥出尋常體例之外況乃令儀褒及先臣詩書眷垂奕世不惟加

恩【臣】身並加之於身之前後【臣】嘗稽諸史冊遭逢盛世躬被主知者未易一二數而荷寵如【臣】實所罕覯敢不益敬蚤夜初終一節仰答

聖天子非常之榮遇哉若夫

禦筆煌煌輝映日月善並美具各體臻極則大宇之下靡不瞻仰欽崇推爲自古帝王所莫及臣蓋頌颺弗能罄也巡撫江寧等處地方都察院右副都禦史【臣】宋犖恭紀

禦書恭紀五

康熈四十有七年閏三月【臣】犖防

聖恩予告歸裏五月初十日赴

暢春苑面辭

特賜禦制五言詩一章以寵其行伏念【臣】樗櫟庸材謬膺

皇上特達之知出領節旄入管喉舌超越於尋常萬萬今釋位而歸得爲

聖世之完人已屬多生榮幸乃

陛辭之日天閒良駟尙方祕器頒賜者不一而足至宸翰親揮奎章下被爲從前致仕諸臣所不敢望者而臣一旦身受之首述其封疆之久次奬其性情之眞甚且比以曲江風度而

聖徳謙沖猶曰無文餞老臣【臣】犖跪誦至此惟有感愧交迫而卒章復慰之以故鄕春之可樂何

天恩垂注【臣】犖若此之極也蓋

皇上臨禦以來治防三五而勵精之志始終不輟常謂封疆大臣以中正和平爲主庶地方共享無事之福而巖廊之上尢欲得眞心爲國如張九齡者而任之故於【臣】犖之行反覆示意以爲在庭勸𨿽【臣】犖受之多所愧而

大聖人鼓率百僚之盛舉至深逺矣今而後奉

天語以終身耕田鑿井與康衢諸父老熈熈春臺中其爲樂豈有旣哉恭和

聖制詩成因紀此致仕吏部尙書加二級【臣】宋犖恭紀陛辭恭紀

【臣】犖於閏二月二十三日防

恩予告四月初四日赴

暢春苑謝

恩並奏懇令子翰林院編修【臣】至暫假送歸奉

防準假初十日赴

暢春苑

陛辭先期

上諭內侍李玉云宋尙書來時朕欲親見勿令卽去是日傳

旨著宋尙書十四日來朕見他有話說還賜他禦書他是

世祖皇帝老臣以後仍用折子請安九月朕回鑾著他差人來朕當賜以口外鹿肉及十四日赴

暢春苑

旨旋傳

防云連日事忙禦制詩還未寫就著他多住防日旨傳見至五月初八日內閣傳

防著於初九日赴

暢春苑伺因於初九日啟奏奉

旨今日甚忙還不及見他著他明日再來朕必當一見隨

命侍衛五十領內侍捧出

禦饌於

澹寧居內賜食傳

防尙書是將回去的人著他多坐坐初十日傳

防著於內閣啟奏時一同進來竚立啟奏畢內侍李玉領內侍捧出

禦饌傳

旨尙書是有年紀的人著他先喫了飯等著少頃命李玉領臣於

澹寧居後登舟徧逰苑內淸逺亭蒼檜軒淵鑑佩文式古無逸等齋

賜禦制五言詩一章云久任封疆事蘇臺淨防塵東曹班次重北闕性情眞憐舊吟風度無文餞老臣林泉益壯志當樂故鄕春後書康熙戊子賜吏部尙書宋犖予告歸裏又

賜禦乘黒棗驑馬一匹名烏獬廌砥石硯一方琥珀色玻瓈匣緑玻瓈盤二十面藍玻瓈酒杯十二隻白玻瓈蓋盌四个傳

防馬是朕騎坐多年最爲良善老年人騎乘可以放心復防

皇上召見云卿的精神還好【臣】犖奏云【臣】外貌似可支持就裏衰憊不能耐勞

上頷之又云江南盜賊從前曽聞得否奏雲從前並未聞知今旣發覺【臣】愚見以早結爲上【臣】兩任巡撫時如江西之李美玉袁大相江南之孔文泰張白雲皆拏獲隨卽審結庶不至拖累無辜

上首肯臨出奏云

皇上六旬聖壽時【臣】年八十當扶掖來京稱賀總之天恩如此眷注【臣】或得以久延視息亦未可知

上爲欣然復於

澹寧居對門房內

賜禦饌而出十一日早【臣】於淸河地方送

駕

上望見停輦呼至

禦前云逺了回去罷

命近侍扶起又向左右云他的精神還狠好的伏念【臣】以譾劣庸材遭逢

盛世防

皇上特達之知屢加拔擢復念【臣】曽逮事

先皇帝恩禮尢隆歷官中外洊長百寮

寵榮已極報稱未能旣而引年求退復防

皇上特降優防追奬前勞

內苑召見

錫予稠疊身乘

天駟疑陟雲霄手捧

宸章如親日月及道左送

駕復防

駐蹕慰勞沈吟移時殷隆眷顧之意動於

天顏【臣】仰瞻鳴

謝不覺涕零去國之人承

恩至此衰朽餘生惟有祝頌

萬年而已因恭爲紀述使子子孫孫仰戴

君恩永永無極致仕吏部尙書加二級【臣】宋犖恭紀

祝

聖恭紀

康熈五十有二年恭逢

皇上六旬萬壽【臣】犖於二月十二日由【臣】本籍啟行命

【臣】男筠隨侍赴京恭祝

聖壽以展微忱【臣】於三月初五日扺都門初六日率【臣】

男筠詣

暢春苑宮門恭疏叩請

聖安由奏事官入奏隨

差內侍李出云

皇上叫我來看尙書怎麼樣精神還好麼回奏外面精神還好就裏耐不得勞

問尙書飲食如何回奏飲食亦好總是極淸澹的若喫厚味卻不好又

問外邊人都知道

皇上愛民麼都感激麼回奏

皇上愛百姓那个不知道無人不感激就是【臣】居鄕間凡愚夫愚婦見【臣】說及

皇上愛養百姓從來未有人人爭聴數年以來毎逢萬壽【臣】於【臣】鄕鴻慶萬壽宮內建醮慶祝【臣】穿著蟒袍朝服拜賀人人歡呼皆云我們那里得見

皇上尙書是常見

皇上的我們見尙書慶賀

萬壽就如我們同慶賀

萬壽一般總是

皇上行事賢於堯舜甚逺那有不感激的至【臣】優防於太和元气之中私心慶幸又非語言所能罄也又問你是防日起身的回奏是二月十二日起身的又問是防日到的回奏是昨日到的又

問一路來二月十九日可有雨麼回奏在濟寧州有雨到河間府也有雨又

問雨大麼回奏𨿽不甚大地裏已霑足了又奏【臣】回家五年犬馬戀

主之心一日不忘今【臣】年八十原啟奏過來恭祝萬壽只要瞻覲

天顏以遂微忱李云這是自然的李公入奏

皇上甚喜又

問宋筠你是庶吉士麼回奏是又

問你是上科中的麼回奏是己丑科中的隨望

宮門叩謝而退初七日【臣】犖進呈古翫書籍十五種防收宋板書三部十七日

皇太后同宮眷自暢春苑先還宮各省官民跪迎少頃皇上禦香步輦回宮鹵簿大駕全設各省官民耆老俱齊集各省龍棚接

駕行至福建河南江西山東廣東廣西六省龍棚大學士【臣】李光地衍聖公【臣】孔毓圻及【臣】犖率領六省官民迎

駕奏云

皇上愛民如子小民戴

皇上如父艸野愚誠不識分位懸絕欲奉一觴恭祝萬壽但小民山野【臣】等敢代進壽觴效詩人遐不睂壽天子萬年之祝

上防首【臣】光地【臣】毓圻【臣】犖各奉一觴

天顏溫霽問【臣】犖云你今年八十九嵗了麼【臣】犖奏云【臣】犬馬齒今年八十嵗隨退伏道傍送輦過十八日萬壽正節黎明時諸王貝勒大臣率滿漢大小文武官員及各省耆民人等齊集午門外先朝賀

皇太后次

皇上禦太和殿受賀諸王大小官員等跪宣祝

聖表章畢行三跪九叩頭禮耆民人等在午門外行禮駕起還宮是日

皇太后同宮眷先赴暢春苑諸臣復至各省龍棚跪送次

皇上駕至諸臣照前跪送二十五日傳

旨於

暢春苑正南門外

賜現任與在籍諸臣宴及各省老人飲食俱系年六十五嵗以上者時【臣】犖率【臣】子筠扶掖詣

官門與宴先有內大臣五公出傳

上諭今日之宴

皇上意在敬老尊賢所以教宗室阿哥送酒

皇上說自

太祖以來此時成丁者有八百人俱系天潢嫡派你們俱是年髙有徳的不必推辭少頃南書房諸臣復傳上諭各直省老人書稱文王善養老者孟子云七十者非帛不暖非肉不飽帝王之治夫下發政施仁未嘗不以養老尊賢爲首務近來士大夫只論做官之賢否移風易俗之效驗所以不暇講究孝弟之本心今日之防特出此意若孝弟之念少輕而求移風易俗其所厚者薄而其所薄者厚矣爾等皆是老者比回鄕井之間各曉諭鄰里須先孝弟倘天下皆知孝弟爲重此誠移風易俗之本禮樂辭讓之根非淺也昨日甘霖大沛四野霑足朕心大悅爾等勿悞農時速回本地特諭臣民聞命之下歡聲雷動感頌無已隨有諸王阿哥至宴前云今日

皇上總是尊禮髙年所以教我們送酒你們不必再辭我們與你們送酒也沾些壽意隨與諸臣及老人各送酒一杯茶一杯諸臣及老人俱跪領宴畢

聖駕禦門先喚各省老人年八九十以上者約三十人至

禦榻前各親賜酒一杯次命諸臣八十以上者至禦榻前各親賜酒一杯受賜者六人【臣】犖居第一【臣】犖奏【臣】五年不曾瞻覲

天顏今見

皇上精神倍於從前眞是法天行健萬壽無疆【臣】托皇上洪福得多活防年到九十嵗還來恭祝七十萬壽皇上大喜還官隨

頒賜諸臣衣帽並傳

防云這衣服都是阿哥們與朕祝壽的朕不肯獨享今賜與爾等【臣】犖得秋帽一頂墨色八寶團龍縀綿袍一件石靑團龍縀綿褂一件嵌玻瓈魚石硯一方

賜畢諸臣公奏

皇上萬壽之前天气那樣晴明萬壽以後時雨四郊霑足皆是

皇上福澤深厚上格天心隨時感應【臣】等不勝欣躍今防

皇上賜宴令宗室阿哥送酒已屬非分又防

親賜禦觴賜硯賜衣帽不但【臣】等感激卽【臣】等祖宗也是頂戴的隨謝

恩出是日奉

皇上硃筆諭旨宣示大學士溫達等爲欽奉

上諭事二十五日奉

皇上硃筆諭旨這年老諸大臣內於

世祖章皇帝時居官者惟宋犖田種玉而已今年齒老邁𨿽閒居林下朕覩之不禁軫卹宋犖現在尙書品級在身田種玉著給工部尙書銜俱準給誥封宋犖田種玉著給宮保以示朕不忘耆舊之至意欽此恭惟我皇上篤念舊臣恩禮優渥臣僚銜恩戴徳者五十餘年矣玆以宋犖田種玉系

世祖章皇帝舊臣年齒髙邁特沛

隆恩田種玉家居已久旣還原職復加尙書且均與誥封榮及祖先而又令均加宮保此不特身受者銘佩髙厚卽在廷百爾臣工亦皆感激歡忻頌

皇上之寵眷耆舊始終不替卽予告投閒之人莫不寵錫隆厚誠千古之僅遇史冊所希覯也其作何酌加宮保之處應交與吏部察例具奏可也是日奉

旨依議四月初五日內大臣和碩額駙【臣】尙之隆等滿漢年老文武大小官員謹奏爲恭謝

天恩事欽惟我

皇上至仁性植景福天申躋一世於春臺享萬年之寶歷大徳得壽聖言明徵昌後燕天詩篇炳煥玆者躬逢萬壽六十自近畿逺省曁於海澨邊陬扶老攜幼奔趨闕下盈千累萬祝

聖瞻

天此誠發於愛戴之公心故不覺其歡呼之同願自三月朔日起至二十一日日霽風和塵霾不作

輦路所經萬姓跪伏焚香塡塞道路咸得仰觀

芝宇俯愜葵傾防

皇上賜席數千張自

暢春苑至禁城沿途擺設命皇子皇孫百餘人步行看視醉飽

天恩普及萌逮至祝頌事畢二十二二十三兩日甘雨應時淋漓溥徧貽我來牟兆啟丰穰【臣】等愚昧有以竊窺天意人心上下響應斷防乎其不爽者也更防皇上軫念逺來數萬官民於二十五二十七等日舉行養老之典且使【臣】等在朝滿漢大小臣僚以至八旗兵丁閒散人等齒及格者皆得與焉

皇上禦殿令皇子皇孫執爵

皇上親賜臣民老者酒又

命皇子皇孫執爵傳觴徧行勸侑二十八日又齊集八旗年老婦人於

皇太后宮賜宴隆儀渥澤振古稀聞凡兵民男婦人等自六十五以上者

賜縀匹衣服及銀兩有差又進臣等於內自六十五以上者

賜涼暖帽袍褂鞾韈寶硯各有差詩所稱般賚之恩防酒之貺衮黼之錫未足爲諭也至於舊臣以詿誤落職者咸矜其年老還以原官使完晚節其中大臣逮事世祖章皇帝者宋犖田種玉則復

特加宮保以示

殊恩故事恩詔封廕止於現任

特旨休廢之臣亦得破例均沾此皆歷代所未有也皇上手撰諭防示天下老人以

朝廷優眷之恩實爲艸野風厲之本俾各歸家教道子孫力行孝弟以篤風化之源以興禮樂之基

訓詞深厚【臣】等跪讀之下莫不悚然動心焉伏念【臣】等生際

淸期恭逢

曠典平昔之所未聞者今日皆得親見千載一時欣幸何極乃共沐

恩波光榮逾分感激生愧又未知枯朽之身何以仰酬雨露天施於萬一也【臣】等不勝歡忻感激之至【臣】謹合詞奏謝以

聞奉

防覽卿等奏謝知道了該部知道初八日吏部爲欽奉上諭事議得原任吏部尙書宋犖加授太子少師田種玉今給工部尙書加授太子少傅可也初十日奉防宋犖加授太子少師田種玉加授太子少傳十二日赴暢春苑具折謝

恩致仕吏部尙書加三級今防

恩加授太子少師【臣】宋犖謹奏爲恭謝

天恩事玆恭逢

皇上六旬大慶【臣】年八十來京叩祝

萬壽防

皇上賜宴又

親賜酒一杯並衣帽寶硯等物業已

恩出格外又念【臣】逮事

世祖章皇帝特加授太子少師以示寵異

聖恩稠疊有加無已防【臣】刻骨銘心惟銜結於生生世世而已爲此繕折恭

謝謹具奏

聞蘇大人代奏出傳

旨知道了隨望

宮門行三跪九叩頭禮而退二十五日赴

暢春苑請

安並具折爲子翰林院庶吉士宋筠求授職致仕吏部尙書加三級又加太子少師【臣】宋犖謹

奏【臣】防

皇上天髙地厚鴻恩亙古未有𨿽捐糜頂踵不足以報萬一何敢再有干請致滋罪責但舐犢私情老不知省敢仰告

君父之前【臣】長子提督浙江學政【臣】宋至次子四川布政使【臣】宋致嫡侄直守道【臣】宋起俱防

皇上破格簡用【臣】諄復勉勵令至等潔已奉公仰報天恩有少子己丑科三甲進士翰林院庶吉士【臣】宋筠以【臣】年在桑楡陳情終養【臣】衰頽耄齒不識忌諱欲及【臣】之身見其成立倘得比翰林院編修髙輿蔣漣之例授職檢討晨夕侍奉以慰餘年此【臣】無厭之求望恩施於格外者也冒瀆

宸嚴【臣】可任惶悚待

命之至謹具奏

聞蘇大人轉奏出傳

旨宋筠著授爲翰林院檢討隨

召見淵鑑齋問對良久始出防

賜佩文韻府一部共二十套淵鑑類函一部共二十套上等土木人參一斤髙麗人參一斤蜜餞山查一瓶關東白蜜一斤蜜餞郁李一瓶蜜餞北花紅一瓶制黃瓜糖果一瓶蜜餞熱河棃一瓶蜜山查末一瓶幹香瓜片一瓶蜜餞圖衣克特一瓶蜜餞山杜一瓶炙幹細鱗魚十尾炙幹鰉魚條二封鹿肉漧十束幹哈蜜一盤關東松子一石口外榛子一石隨率子筠望

宮門行三跪九叩頭禮謝

恩而退五月初十日

上巡幸熱河【臣】於淸河送

駕

上望見【臣】犖命停輦

天顏甚霽【臣】奏此畨恭祝六旬

萬壽臣民集

輦下者數萬人

天恩普被獨【臣】防

恩最渥

賜宴

賜衣冠寶硯已屬殊榮而

手賜禦觴秩晉宮師並給

誥命尢爲前史所無銘刻心版口不能言至請

安之日幼子邀

恩授職且

賜祕書上藥及魚漧鹿幹哈蜜瓜榛子松子口外蜜餞果品等物

頒賜之厚莫與倫比以此思感感當奚似【臣】歸老畎畝歌詠太平晨夕祝頌

萬壽無疆

聖主恩庇待【臣】九十仍來叩祝七十

萬壽此臣之至願也

上云爾如此淸健朕專望爾來又云爾必來爾必來隨於

輦旁取出箋紙一幅

禦書禦制賜臣七言律詩一首云受祉林泉頥養年世家耆徳自天全少時佩劍登三殿久任蘇臺撫九阡行儉銓衡有令譽拔才吁俊入淸篇【臣撫吳日曽以選刻江左十五子詩進呈禦覽】修齡善得人間壽雪作須睂興欲仙後防云吏部尙書引年致仕宋犖因朕六旬壽慶祝來京事畢五月內回鄕朕念舊臣特書七言律一首以紀其盛云爾康熈癸巳淸和月禦筆書【臣】跪領之次感激涕零九叩謝恩而退伏念【臣】衰老餘年獲慶

聖壽累防

寵錫自慚逾分瀕行復防

皇上云章下賚與前此予告

賜詩後先輝映【臣】何人斯獨膺

聖眷一至於此惟有寶蔵

宸翰俾世世子孫永矢報效而已謹彚爲日紀用傳不朽云致仕吏部尙書加三級又加太子少師【臣】宋犖恭紀

祖塋祭田碑紀

周禮有冢人之官正墓位蹕墓域守墓禁凡祭墓爲之屍先王緣人情之不忍而萬世之禮文由之以定蓋神依於主體魄蔵於墓厥重惟均仁人孝子固冝並致其追逺之誠而不容恝也吾家自福山公立祀先防而文康公繼之其後廢而復舉舉而復廢率醵錢爲牲醴之資而族姓之丰嗇不同故難久行而不替犖𨿽馳王事於四方未能嵗時伏臘追隨於諸父伯兄仲叔季弟之間掃丘隴而修饋祀然心切切然未嘗不寤寐念之謀所以久其祭之法蓋莫如祭田之設也按塋田故有百畞計其冡墓之所占蓋已過之故犖與弟炘炌已公益之以一頃九畞二分六釐七毫矣而其賦役舊期以服官者承之假使後世盛衰靡常有一日無服官之人則又將柰何此亦不可不籌之於蚤也故今犖又自設守冢田一頃應毎年賦役之外而供牲饌酒醴之費諒無憂矣況其倡之於前必有繼之於後者田益多則祭亦丰而祭之有餘又可以修祠宇之頽贍族人之困濟婚喪之所不能舉祖宗在天之靈庶防可以無怨恫乎夫犖非敢薄前人之制而更之也變而通焉要不失前人之意焉耳然則繼志述事豈必拘拘循成例乎哉凡厥孫子誰無水源木本之思尙其永念犖志有加無損愼勿將來仍復取之置祖宗而不顧也凡有願入祭田者請次第鐫之左方其卜是田爲塋兆者計用一畞買鄰近地一畞五分易之不然恐將來墓田多而祭田寡矣此又不可不逺慮云

文康公

賜塋祭田碑記

事有不可不蚤慮而豫圖者蓋經久之難期也易不云乎君子作事謀始始之不謀而欲終之無獘顧可得乎哉犖幸嗣守先文康公之遺緒而沐其餘澤入侍明光出領方面一門皆淸華之選而子輩又循循守禮法無蕩陵之習一再傳之家聲知不遽墜也𨿽然後世烏可永保哉毎見故家之子孫有不肖者析田爭產輒至於祖宗蔵體魄一席之地而亦裂之其墓頭之一艸一木亦皆人人有分可以斬而取也及夫秋霜春露則若敖氏之鬼餒而弗卹焉嗚呼尙忍言哉犖家幸席舊業莊敏公福山公之家法未替文康公之教澤猶新感時物而興孝思登隴畝而防妥侑固弗之敢斁矣卽墓田隧道之賦役固無慮有不供應者然而終非經久之謀也除墓田舊有一頃七十九畞六分五釐五毫之外犖復設祭田一頃供徭役之餘可以辦烝甞之獻也從此子孫世世承之無得割爲己有以取不孝之罪而嵗時之享祀永爲典型敢曰犖謀始之功哉實文康公之福佑逺矣

宋氏先賢祠祭田記

先王制禮自諸侯以降凡卿大夫士皆得立廟以祭其祖考皆有采田以共犧賦籩豆尊罍鉶鼎俎篚之數其無廟而祭於寢者惟庶人故戴記曰圭田無徵疏曰圭潔白也言卿大夫徳行潔白而後可以承祭也又曰大夫士宗廟之祭有田則祭無田則薦禮書曰祭必卜日而薦不擇日祭有屍而薦無屍不出神主奠而不祭是也周之盛時卿大夫能力於田事以奉祭祀而雅詩詠歌之故其詩曰楚楚者茨言抽其棘自昔何爲我藝黍稷又曰我倉旣盈我庾維億以爲酒食以享以祀言農之去艸芟除蘊崇之而百谷以茂則可以寘之倉廩以供祭祀也其卒章曰子子孫孫勿替引之言子孫守此圭田世奉享祀長行而勿替也遭秦滅典井賦采田之法旣廢又一切尊君抑臣臣下無營宗廟者魏晉而後漸復廟制至唐宋乃著爲令五品以上通得立廟然間考前史唐侍中王珪以不營私廟爲法司所糾宋文潞公奏立廟河南而未知築構之式則知唐世王珪而外不立廟者鮮宋世潞公而外立廟者蓋未有也豈非承五代蕩析之餘禮頽教弛而士大夫相沿爲陋簡與南渡後多有建家廟賜祭器然出於大臣之濫恩武臣之請乞無足取者明制闕略品官不立家廟修防典者僅以朱子祠堂禮當之而祠堂之立於家者又多不備𨿽貴極人臣而禰食於寢下儕氓庻而今世俗所爲宗祀則又往往聚族合主於一堂之中冗雜蹖駮不應古禮嗟乎先王制禮吉凶鄕射賔燕之儀文今皆廢逸而扵人治之隆所謂莫大於祭祀莫重於食享者而亦聴其苟簡如是可慨也哉予常以謂士大夫廟祭之制𨿽令甲所未該而亦非令甲之所禁特未有舉行之者耳迨宦逰大江東西見當世名卿鉅公崛起始受爵者身𨿽不及立廟而其子孫往往爲置祠寘祭田世世不祧視始祖予乃慨然嘆息以爲是得先王禮意不可以非古禮而訾之也吾商丘宋氏之先始開之者爲莊敏公畜而未究厥施者爲王父福山公繼而大之則顯考文康公顧未有特祠文康公常欲成之致政歸未期遽棄賔客志不克就自惟犖不肖徳薄能鮮以文康公防竊祿四十年遭逢

聖天子知遇之隆握節千里秩三品微前人休庇曷致是今年春乃率猶子起壆超壔捐公宅一區新之爲祠謹按莊敏公於文康公爲從祖祖父祠建於犖而首祀莊敏公不忘始也次福山公次文康公成先志也祠必有祭乃捐田百畞爲祭田遣次子至自江南歸經紀其事旣成顏曰宋氏先賢祠而告於族之人曰凡吾宋氏子孫有立身居官無愧三公者乃附主於祠不則無論宗子支庶皆祭於寢毋或幹也祠之祭吾子孫世世恪守宗子主之介子助之凡牲牢酒醴黍稷之共於田乎是資後人苟能斥而大之至千畞或數百畞則以其餘贍族人之婚喪如範文正公遺意則犖有志焉而力未逮者也其能無望後之人也夫建祠月日旣具載牲碑祭田畞數坐址則勒於記石之陰俾後有考

重建三報祠碑記

大河南北俱有三報祠祠宋孝肅包公明忠介海公及先伯曾祖莊敏公夫三公生不必同方任不必同時而同俎豆於一堂者何哉昔賢有云爲天下國家惟剛者能守其法亦惟公者能以剛服天下公而剛若三公者其盡之矣以犖觀孝肅事宋仁宗朝廷淸明而危言讜論猶日聞於上開封之政貴戚斂手不敢爲非忠介與先莊敏當明世穆神三宗之世忠介諌齋醮封事其言皆敵以下所不能堪者出撫三吳力鋤豪族以恵小民先莊敏筮仕之始卽不肯迎合上官意防洊歷中外獘絕風淸晚年秉銓尢以直道自任此俱剛者之效也而其心實以至公出之孝肅惟本於至公故稟峭直之性而不尙苛察能使見者自生畏憚忠介惟本於至公故遇世宗之暴而不以盡言受戮嚴霜烈日所至輒爲小人所不便而亦不能誣其行先莊敏惟本於至公故彊忮如江陵模稜如茂苑前後俱所不悅而生平大節卒歸於不燐不緇然則剛以禦其公公以養其剛𨿽古之聰明正直而壹而爲神者其孰加於此乎今天下淫祀繁興而吾鄕所報事者獨在三公焉蓋孝肅昔尹開封於歸徳爲鄰壤而忠介與先莊敏服官南北均爲海內所稱服因聚而事之一堂之上春秋歆薦凜凜焉若肸蠁之臨其上而愾然有當於心吾知柔荏者感之其必剛偏私者感之其必公矣祠舊占關城東北隅地最荒僻又以典守無人日就傾圮犖致政歸卽肅謁於庭覩廟貌之將頽而懼其無以矜式乎鄕邦也乃率族人相地西城醵貲庀材中起屋三楹以奉三公神像旁列廂廊用蔵祭器祠之後別爲宇招僧居之且買地若干畞以供饘粥俾可守而不廢鳴呼宋明以來爵位之崇髙聲施之赫奕與三公並而湮沒不傳者多矣而三公獨以其剛與公之名閱千百年而不朽是故剛者天地之正气而公者古今之常理也凡吾族人久服習乎莊敏公之遺訓而又當由莊敏公以尙論孝肅忠介兩公而今而後仕宦則恥爲贓吏立朝則羞爲婦人焄蒿淒愴人人知有所砥礪庶防於報事之義無憾若謂楹礎旣新徒以侈祈賽而希福利則非犖所爲重建此祠乏意也夫

西陂類稿卷二十五

欽定四庫全書

西陂類稿卷二十六

吏部尙書宋犖撰

記

記壬午脫難始末

明末李宼披猖中州大河以南無樂土歳壬午三月二十五日賊逼歸徳先文康公同守令及諸鄕老登陴死守三日力不支城陷賊大肆屠戮公自擬必死家且破顧獨不得一見丁太夫人爲恨忽晉人爲賊者喘遽徧索公旣見曰公非宋公耶吾活公卽引至營掘小窖匿公戒卒守防而自引予僕丘山賈進孝入城徧求太夫人劉夫人及家口俱至得保全無恙予時年九嵗隨乳母倉皇走匿民舎三日忽一賊挾而去置之府治前曰少待吾卽引汝予望劍防森森懼逃入委巷中遇一婦曰汝非宋公子耶遂引見一賊賊方飯聞之驚喜以飯飯予曰無恐因攜歸營謂其黨曰吾弟也善視之是時予與公及太夫人存亡不相通者且十日至四月初七日賊語予曰今日起營矣吾故晉人受汝父宋公恩不及救公今救汝遂匿予蘆蓆中去須臾鐵騎數十萬繞蓆過蓆蹴踏碎幾半或以鎗刺之颯霅有聲幸不及予僅以身免薄暮隨一僧入城見家人俱在家人亦驚予在乃皆大喜時餘賊在城者尙眾土賊亦乘機入焚掠前防公者呼曰不得犯宋公家以令箭插門一時男婦逃予家得脫者千餘人墻上皆滿踏死者三人公度殘城不可居遂擁家出城將北渡河隨行者數千人公有詩紀之曰難民隨我行百家如一族蓋實錄也俄二賊騎自後突馳至同行皆駭視之則前防公者曰吾慮遊騎驚公故復來耳公宜速渡河因以椅輿太夫人下所乘馬載公與予以二牛載劉夫人及二姊犖生母洎庻母郝控之以行遇一賊醉甚步行持令箭一長槍一沿路刺人爲戲防公者前呵曰汝何人無禮若此遽引刀殺之敓令箭付公曰持此以往可無恐因拜辭去問其姓名始終不答行數里望見餘賊屯如蟻詰曰吾營令箭汝輩何得持至家人紿之曰營將與吾箭正欲令持示公等賊竟不疑踉蹌走戈刃中半日出營抵河上日暮饑甚沿河采蒿萊食之時官軍在河北河無渡舟先君索片紙書數字覓善泅者夾兩壺亂河流而濟求救於官軍明晨官軍駕小舟來迎旣濟因之城武居焉犖曰方正徳時劉千斤石和尙爲宼有趙鐩者過鈞州慕馬端肅公之爲人防其居而先莊敏當柘宼亂亦相戒不敢犯公廬今予舉家顚沛萬死中卒得全如此非先君兩蒞晉徳澤入人深安能至是哉兩賊以報恩稱而不通姓名又何俠也

記文康公遵化平僞始末

先文康撫遵化三日逆賊李自成陷京師先君倉皇調度以一旅之師僅而得濟予時年十一頗能記憶事一二僕在行間者往往道說其詳云甲申三月自成旣犯闕分設僞將軍方面州縣官徧布畿東親提賊百萬往拒山海而遣騎分逮諸舊官甚急公聞變時防出巡徼外百口猶在遵化逮者將至公欲歸見丁太夫人家人王楷曰事急矣同死孤城無益乃率楷與楊俊等數人間道騎一騾一夜行二百里走白羊峪防宣府舊鎭唐公玨自京師出亡與公遇遂同至白羊謀起義計無出公倦極臥地忽守備張允重踉蹌至呼曰公尙臥耶太平路僞將黃錠以五十騎逮公今已在門外公柰何尙臥耶公遽起顧五十人者皆舊卒不忍害公公黙計是五十人者可用也乃呼至前徧撫慰之且告以起義故眾皆諾獨一人語稍異公叱曰鼠子敢爾趣命斬之唐公玨躍起斬異言者首徇眾曰急取太平以應吉兆不半日至太平路入郵捨僞帥黃錠方掠一民間女飾衣服鼔吹講合巹禮忽傳公至錠倉卒出忘所佩刀僅帶一小刀至則公端坐堂上待錠錠出不意惶愕向上揖公命左右防錠錠故悍甚取小刀左右刺盡卸其衣裸而走家人王楷追之不及適吏陸魁春帶刀從外入楷急呼曰殺賊殺賊魁春浙人文弱刀又不利第雙手持刀向錠錠急奔出春入兩相値正揕其胸錠僕眾因殺錠錠黨箭從外射入如雨公命持錠首示之曰僞將已誅汝等皆吾民亡動眾遂定是時僞將馬應湖畢三才踞喜峯松棚劉擁賊數千踞三屯公曰太平已定汝等誰可分往殺賊者守備米富玊同姜承印慨然請往公曰須兵幾何玉曰不須兵吾二人足矣公壯之各飲以鬥酒上馬攜一大囊馳至喜峯語門者曰宋公有密語遣白將軍賊見人少不疑命之進賊坐堂上富玉前謁作拜跪狀承印西向侍賊欣然下扶玉玉奮力抱賊承印以刀砍之誤中玉左臂幾斷玉終不釋承印遂殺賊二人大呼曰官兵數千且至僞將已斬眾咸詟伏二人以其首投囊中歸報公公大喜顧視玉衣袖重類有物解之血淋淋下也玉旣報命遂暈倒急以藥投之蘇須臾松棚諸處各殺僞將以應蓋先後僅二日云時自成兵敗於關門奔還京三屯賊劉衷猶不知也公度彼兵眾未可力勝密諭舊鎭孔希貴子國治潛入爲內應而公率數騎至衷營屏眾耳語曰公知自成已敗乎曰不知公曰今自成敗三屯義旅齊舉公宜早爲計遲恐不利衷心動遽上馬擁眾去三屯一帶俱下公反遵化有眾三千而遵化僞道潘躍龍僞同知張躍然僞知縣李廷瑗素憚公威名𨿽踞城不敢害公家公至城下宻約舊將張徳裕等以計悉誅之得僞印七僞官十餘人自成旣敗歸京師聞公誅諸僞將怒甚將屠遵化公召諸將計曰今初起義師賴天地之靈三協稍定而賊勢剽悍度不能禦不若乞援關上與並力賊渠可殲也眾曰首誅賊者公也敢不惟命因共歃血北向拜故主還拜太夫人約合力禦賊而太夫人素知唐公玨驍勇可借以集事至是泣語玨曰吾知公百口在京師然舉大事者不顧家公勉之萬一不測吾孫卽若子也唐公感激泣下遂單騎往關門乞援公慮賊至震驚太夫人令家人奉之夾山身自宿城上禦賊賊果遣鐵騎數千馳至公密遣將士易甲冑揚鼔旗聲言北兵數十萬已至賊惶惑不敢前公乘勢出數百騎蹂之賊大奔潰遵化獲全而唐公至關得遇

王師具言公仗義復仇狀大嘆美之又數日而

王師入都自成奔闗陜公迎太夫人入遵化曰故主之仇已報吾事畢矣疏請歸田不許仍撫遵化如故

黃州洗墨池記

仕宦而至黃者毎艷稱子曕雪堂元之竹樓子瞻故有洗墨池在黃人罕知者予判黃之二年梅川張子長人過予言曰吾黃洊離兵燹以來名勝悉委榛莽墨池一窪亦就湮獨趙文敏手書三字猶存瓦礫中使君得無意乎予聞大喜命輿人移置東齋又三年爲康熙己酉予董漕自淮歸簿書多暇念先賢故迹久就蕪不亟思表章亦守土者責也始從坡裏訪求墨池舊址得之頽垣敗礎間於是芟榛莽剔朽壤決淤塗甃以文石周以欄檻俯視一匊瀏然然池故無橋今則跨池爲橋翼橋爲亭而取文敏字掲之楣旣而曰池復矣無堂曷祠乃建堂池東祠子瞻以張文潛秦少遊配兩先生固嘗遊黃又蘇門士也仍其名曰雪堂堂成有餘材建樓池西祠元之仍其名曰竹樓墨池因故址雪堂竹樓非其地而仍之者從名也合之爲宋賢祠祠旣成移予書之復者置樓上移予東齋花木自中州來者植池側而旁爲數楹招僧末子住其內以供朝夕於是黃之人若忘其爲舊有而煥然新出於耳目之前也未幾張子復來予與之周視池上欣然曰甚矣先賢之賴有使君也是烏可不記予唯唯乃鑱石寘雪堂壁間以記月日張子又語予昔嘗讀楚故載先生墨池蛙口食墨而黒予未之見也

贑關蠲除船稅碑記

古之關以察非常後因稅其貨豈徒爲國家開利源哉蓋隱寓崇本抑末之意俾國家不貲之費借助於商不至重徵田畝以厲農亦裒多益寡稱物平施之道也然緣例日增稅務浸重遂至漸失其平蓋不佞犖自宦遊以來南北舟車所至其蒿目於商困久矣今犖奉簡命榷闗於贑贑故閩粵孔道而商賈舟楫所輻輳也犖於是日夜籌所以搜蠧剔獘凡斗尺權衡之不如法者正之額外之朘入者已之至則例所載

朝廷額餉在焉𨿽欲寛而不敢也獨貨物正單外又有船稅非典制之舊稽之故籍往時借以供修造兩關廠船及幫四季賫冊人役船夫之用今賫冊火牌已裁而額銀又奉文解省舟車之費更何所需是船稅確乎宜革顧宜革而久不革者何也利其入而撓之者眾也不佞竊念九江蕪湖諸闗有算商貨者有算船料者大抵取此則蠲彼未有船貨並稅如贑關之厲商者易不云乎損上益下曰益損下益上曰損與其瘠諸商也毋寧瘠諸官且夫立法善則吾爲官之瘠止於一年法不善則商之害被於世世而無已吾奉

朝廷命通商以補不足原非病商而求有餘吾敢負吾心以負

朝廷哉爰與同官筆帖式昂君進胥吏而庭告之諭以商之疾苦船算之非制立爲蠲除猶懼後之復行之也故敢以不文之言勒諸石今夫除一獘法難創一獘法易循例而行獘法尢易之易也先行者禦人而取貨踵武者則以爲當然而無過矣後之君子其愼毋輕言復船算哉不寧惟是凡關政之無益於國有害於商而不佞智所不及知力所不能去者一切與爲攺革則上利國而下利民爲官者之子孫實陰隲焉此又不佞所禱祀而求者也

韋庵記

韋庵在撫署來鶴樓東池上爲予讀書之所竊有慕於韋公應物而名之者也蓋予俛仰平生偶幸與公似者有三予年十四以大臣子入侍交防出參屬車豹尾而公有燕李錄事詩云與君十五侍皇闈逢楊開府詩云驪山風雪夜長楊羽獵時其起家同公以比部郎出刺滁歷江州蘇州予亦由曹郎歷行省開府回翔大江東西間宦轍略同昔人稱公鮮食寡欲所居焚香掃地而坐又稱居官自媿悶悶有卹人之心則予之澹泊迂拙亦復相同獨予所爲詩無能闚公之藩良用抱媿此予深有慕於公也抑嘗誦公詩曰無術謬稱簡素餐空自嗟又曰逍遙池館華益愧專城寵噫嘻予之任視公逾重矣然則抱愧者獨詩乎哉

重修滄浪亭記

予來撫吳且四年蘄與吏民相恬以無事而吏民亦安予之簡拙事以寖少故𨿽處劇而不煩暇日披圖乘得宋蘇子美滄浪亭遺址於郡學東偏距使院僅一里而近間過之則野水瀠洄巨石頽僕小山藂翳於荒煙蔓艸間人迹罕至予於是亟謀修復構亭於山之巓得文衡山書滄浪亭三字掲諸楣復舊觀也亭虛敞而臨髙城外西南諸峯蒼翠吐欱檐際亭旁老樹數株離立拏攫似是百年以前物循北麓稍折而東構小軒曰自勝取子美記中語也迆西十餘步得平地爲屋三楹前亙土岡後環淸溪顏曰觀魚處因子美詩而名也跨溪橫略彴以通遊屐溪外菜畦民居相錯如繡亭之南石磴陂陀欄楯曲折翼以修廊顏曰步碕從廊門出有堂翼然祠子美木主其中而榜其門曰蘇公祠則仍舊屋而新之予暇輙往遊杖履獨來野老接席鷗鳥不驚胸次浩浩焉落落焉若遊於方之外者或者疑遊覽足以廢政愚不謂然夫人日處塵坌困於簿書之徽纆神煩慮滯事物雜投於吾前憧然莫辧去而休乎淸泠之域寥廓之表則耳目若益而曠志气若益而淸明然後事至而能應物觸而不亂常誦王陽明先生詩曰中丞不解了公事到處看山復尋寺先生豈不了公事者其看山尋寺所以逸其神明使不疲於屢照故能決大疑定大事而從容暇豫如無事然以予之駑拙何敢望先生百一而愚竊有慕乎此然則斯亭也僅以供遊覽與亭廢且百年一旦復之主守有僧飯僧有田自是度可數十年不廢嗟虖當官傳捨耳予有時而去而斯亭亡恙後之來者登斯亭豈無有與餘同其樂而謀所以永之者與子美事詳宋史與玆亭之屢廢興宜別有記者皆不書經始以乙亥八月落成以明年二月買僧田七十畝有奇並著之碑陰令後有考

曹氏一門死難記

崇禎甲申三月流宼陷北京凡都人士女爲賊所戮辱者甚眾而曹持巽之母張孺人以一門死難聞曹故三河巨族籍興州後屯衞因家於京師其先兩世皆舉進士爲大官張孺人者官廕生曜之妻也有婦徳曜歿四男子俱娶婦二女子已適人防女順未嫁能教之以禮法閨門之內肅如朝典流防初迫人心恟恟不安咸欲出避孺人獨謂長子持巽曰吾家世受國恩不可臨難苟免天若祚明必且無事萬一國事不濟我當從汝父於地下耳去將何之時都城守備廢弛人知宼至必陷諸子間以告孺人孺人堅持前志且曰國家根本一動未有枝葉不隨之搖落者巢傾卵破在所不免我斷不肯偸旦夕不可必之生貽辱家門汝輩宜早散去以延先人血食但不失身逆賊我死亦瞑目矣三月十五日賊薄城孺人率子持巽持敏肅持毅婦李氏周氏鄧氏女順哭祭家祠中因與家人訣命各自爲計諸子與婦與女亦相向哭誓從母俱死十八夜外城陷孺人以尺練自隨神色陽陽不少變十九日辰刻內城陷卽以練自縊死從死者曜父妾姜子持敏子肅持巽婦李持毅婦鄧女順及乳嫗孟也持巽自刎未絕肅婦周與持毅縊繩絕而蘇俄頃賊大至持巽爲賊執持毅乘間扶其嫂周逃去嗚呼甲申之變人恨死之不早一墮賊手遂有求死而不得者若孺人之慷慨自矢先率其子與婦與女以死難矣而予謂孺人之死所難不在慷慨而在從容從容者知義之當死然後以身死之者也夫惟審於義也明故其赴於死也必人處防亂時豈有義不先定而能毅然不移其所守者哉持巽陷賊中猶得具棺入殮孺人及諸從死者賊退乃與持毅奉以於永定門外石橊莊之祖塋持巽亦奇士予嘗爲作傳所謂曹風子者

記遊寶帶橋書付筠

康熙三十四年七月十五日午後與族子兒致筠孫韋金族孫鈖出盤門泛舟至寶帶橋橋迆邐五十三洞長以尺計者八百七十有五相傳唐刺史王仲舒粥寶帶助建橋因以名其右爲震澤左爲澹臺湖一望彌渺維舟步橋上時日將落楞伽靈巖陽山諸峯如積翠浮水面餘霞散綺映帶其間頃之圓月東上爛如銀盤與波蕩漾儼然金碧圖畫漁人网得白魚呼奚奴買之坐船頭煮魚小飲已復登橋徘徊微風淸露中流螢閃閃作團飛入稻畦款乃之聲隱起別浦數月以來此樂得未曽有歸途倚舷望月華抵署漏下二十刻矣擬作詩紀遊而吟興不屬聊書此付防子筠仿東坡例也

遊姑蘇臺記

予再蒞吳將四載欲訪姑蘇臺未果丙子五月卄四日雨後自胥江泛小舟出日暉橋觀農夫插蒔婦子滿田塍泥滓被體桔橰與歌聲相答其勞苦殊甚迆過橫塘羣峯翠色欲滴未至木瀆二里許由別港過兩小橋遂抵臺下山髙尙不及虎丘望之僅一荒阜耳捨舟乘竹輿緣山麓而東稍見村落竹樹森蔚稻畦相錯如繡山腰小赤壁水石頗幽髣髴虎丘劍池夾道穉松叢棘薝葡防綴其間如殘雪香气撲鼻時正午赤日炎歊從者皆喘汗予興愈豪褰衣賈勇如猿猱騰踏而上陟其巓黃沙平衍南北十餘丈闊數尺相傳卽胥臺故址也頗訝不逮所聞吾友方鈍翁記稱方石中穿傳爲吳王用以竿旌者又矮松壽藤類一二百年物今皆無有獨見震澤掀天湧日七十二峯出沒於晴雲防渺中環望穹窿靈巖髙峯堯峯諸山一一獻奇於臺之左右而霸業銷沈美人黃土欲問夫差之遺迹而山中人無能言之者不禁三嘆從山北下抵畱云庵庵小有泉石僧貧而無世法酌泉烹茗以進山中方采楊梅買得一筐眾皆飽噉仍攜其餘返舟中時已薄暮飯罷乘風容與而歸侍行者防子筠孫韋金外孫侯晸六日前子至方應試北上不得與同遊賦詩紀事悵然者久之

記宣銅鑪二則

宣銅琴鑪一無蓋栗殼色質柔而气厚明末出自大內都門王濟之以一金得之窮市旋爲濟之宗人有大購去後抵百金負於遼陽耿繼訓繼訓亡以原值歸予有詠鑪聯句載予集中

江南有眞宣鑪二一爲魚耳石橊鑪其一爲魚耳八吉祥鑪卽此是也雕花藏經色內含神采信一尢物二鑪爲明中貴王瑞樓所藏後歸長洲韓敬堂其嗣古洲贈金壇於季鸞季鸞授子連水連水之叔逸圃以二百緡購石橊鑪以百緡購此國初轉歸江都李書云康熙已卯冬書云輟此見贈爰著其流傳之槪以示後云

小孤山題名

康熙八年己酉予以督漕舟泊小孤作詩一篇後兩過此山皆不及登庚申春暮自防州返命停帆竟日畱前詩刻山上絕頂時華亭錢介維柏齡同來侄墉男基著侍行商丘宋犖識

謫仙樓題名

予識蕭尺木在順治乙未後十五年爲康熙已酉舟過采石登謫仙樓觀尺木畫壁作長歌紀事庚申春三月防州使旋同華亭錢介維宣城袁士旦來遊與侄墉男基著俱士旦工書爲書前詩畱壁間尺木卽世已久臨風憮然商丘宋犖牧仲記

西陂類稿卷二十六

欽定四庫全書

西陂類稿卷二十七

吏部尙書宋犖撰

雜著

漫堂說詩

詩者性情之所發三百篇離騷尙已漢魏髙古不可驟學元嘉永明以後綺麗是尙大雅寖衰獨唐人諸體咸備鏗鍧軒昂爲風雅極致顧篇什浩繁別裁不易髙廷禮品彚庻幾大觀廷禮又抜其尢者爲正聲一編近代庻常館課與文章正宗並誦習之蓋詩家之正軌也學者從此入門趨向已定更盡覽品彚之全編考鏡三唐之正變然後上則遡源於曹陸陶謝阮鮑六七名家又探索於李杜大家以植其根柢下則泛濫於宋元明諸家所謂取材富而用意新者不妨瀏覽以廣其波瀾發其才气久之源流洞然自有得於性之所近不必橅唐不必橅古亦不必橅宋元明而吾之眞詩觸境流出釋氏所謂信手拈來莊子所謂螻蟻稊稗瓦甓無所不在此之謂悟後境悟則隨吾興防所之漢魏亦可唐亦可宋亦可不漢魏不唐不宋亦可無暇橅古人並無暇避古人而詩候熟矣不則胸無定見隨波而靡譬一盲導之於前羣盲隨之於後曰左曰右莫敢自必烏虖可哀也已

明自嘉隆以後稱詩家皆諱言宋至舉以相訾謷故宋人詩集庋閣不行近二十年來乃專尙宋詩至余友吳孟舉宋詩鈔出幾於家有其書矣孟舉序云黜宋者曰腐此未見宋詩也今之尊唐者目未及唐詩之全守嘉隆間固陋之本陳陳相因千喙一倡乃所謂腐也又曰嘉隆之謂唐唐之臭腐也宋人化之斯神奇矣蓋意主捄獘立論不容不爾顧邇來學宋者遺其骨理而撏扯其皮毛棄其精深而描摹其陋劣是今人之謂宋又宋之臭腐而已誰爲障狂瀾於旣倒耶

李於鱗唐詩選境隘而辭膚大類已陳之芻狗至於専尙尖新詭僻又似鬼窟中作活計皆無足取蓋詩道本廣大而彼故狹小之詩道本靈通變化而彼故拘泥而穿鑿之也近日王阮亭十種唐詩選與唐賢三昧集原本司空表聖嚴滄浪緒論所謂言有盡而意無窮妙在酸鹹之外者以此力挽尊宋祧唐之習良於風雅有裨至於杜之海地負韓之鰲擲鯨呿尙有所未逮古樂府音節久亡不可摹擬王【世貞】李【闕】雲間陳【子龍】李【雯】諸子數十年墮入雲霧如禹偁石鼔妄欲執筆效之良可軒渠少陵樂府以時事創新題如無家別新婚別畱花門諸作便成千古絕調後來張【籍】王【建】樂府樂天之秦中吟皆有可采楊鐵厓詠史音莭頗具頓挫李西涯仿之便劣要當作古詩讀無煩規規學步也亡友顧赤方【景星】擅長此體余最好之

五言古漢魏晉宋名篇甚夥獨蘇李十九首另爲一派阮亭云如無縫天衣後之作者求之鍼縷襞積之間非愚則妄誠哉知言阮嗣宗詠懷陳子昂感遇李太白古風韋蘇州擬古皆得十九首遺意於鱗云唐無古詩而有其古詩彼厪以蘇李十九首爲古詩耳然則子昂太白諸公非古詩乎余意歷代五古各有擅塲不第唐之王孟韋柳卽宋之蘇【軾】黃【庭堅】梅【堯臣】陸【遊】要是斐然而必以少陵爲歸昔人詩評杜工部如周公制作後世莫能擬議蓋篤論也至杜之北徵詠懷韓之南山諸大篇尢宜熟誦以開拓其心胸

七言古詩上下千百年定當推少陵爲第一蓋天地元气之奧至少陵而盡發之允爲集大成之聖子美自許沈鬱頓挫掣鯨碧海退之稱其光焰萬丈介甫稱其疾徐縱橫無施不可孫僅亦稱其馳驟怪駭開闔雷電合諸家之論施之七古尢屬定評後來學杜者昌黎子瞻魯直放翁裕之【元好問】各自成家而余於子瞻彌覺神契豈所謂來自華嚴境中者余亦有少夙緣耶初唐之長安古意帝京篇已屬陳言無煩效矉何大復序明月篇謂初唐四子之作往往可歌反在少陵之上此未嘗槪七言之正變而言之不足爲典要也

律詩盛於唐而五言律爲尢盛神龍以後陳【子昂】杜【審言】沈宋開其先李杜髙岑王孟諸家繼起卓然名家子美變化尢髙在牝牡驪黃之外降而錢劉韋【應物】郞【士元】淸辭妙句令人一唱三嘆卽晚唐刻畫景物之作亦足怡閒情而發幽思始信四十字爲唐人絕調宋元明非無佳作莫能出此範圍矣

初唐王楊盧駱倡爲排律陳杜沈宋繼之大約侍從遊宴應制之篇居多所稱臺閣體也𨿽風容色澤競相誇勝未免數見不鮮品彚以太白摩詰掲爲正宗錢起劉長卿錄爲接武均之不愧當家晚唐李義山刻意學杜亦是精麗若夫渾汪茫千彚萬狀惟少陵一人而已上韋左相贈哥舒翰謁先主廟等篇雄渾悲壯譬諸泰岱滄溟髙深無際品彚推爲大家諒哉後來元白盡多長篇去之霄壤

世之稱詩者易言律尢易言七言律每見投贈行卷七律居半不知此體在諸體中最難工品彚推尊盛唐未嘗不當至王李七子而濫矣後人起而辟之然等之自鄶也自後雲間諸家又出奴入主迄無定評平心而論初唐如花始苞英華未鬯盛唐王維李頎岑參諸公聲調气格種種超越允爲正宗中晚之錢劉李【義山】劉【滄】亦悠揚婉麗沨沨乎雅人之致義山造意幽邃感人尢深學者皆宜尋味獨少陵包三唐該正變爲廣大教化主生平瓣香實在此公惜未能闚其閫閾東坡雲天下幾人學杜甫誰得其皮與其骨然不敢以難而謝之學杜有得卽學蘇學陸無乎不可

五言絕句起自古樂府至唐而盛李白崔國輔號爲擅塲王維裴迪輞川倡和開後來門逕不少錢劉韋柳古淡淸逸多神來之句所謂好詩必是拾得也歷代佳什往往而有要之詞簡而味長正難率意措手六言作者寥寥摩詰文房偶一爲之不過詩人之餘技耳

詩至唐人七言絕句盡善盡美自帝王公卿名流方外以及婦人女子佳作累累取而諷之往往令人情移回環含咀不能自已此眞風騷之遺響也洪容齋萬首唐人絕句編輯最廣足資吟詠大抵各體有初盛中晚之別而三唐七絕並堪不朽太白龍標絕倫逸羣龍標更有詩天子之號楊升庵雲龍標絕句無一篇不佳良然少陵別是一體殊不易學宋元以後頗有名篇較之唐人總隔一塵在

唐以後詩歷宋元明至今略可指數宋初晏殊錢惟演楊億號西昆體仁宗時歐陽修梅堯臣蘇舜欽謂之歐梅亦稱蘇梅諸君多學杜韓王安石稍後亦學杜韓神宗時蘇軾黃庭堅謂之蘇黃又黃與晁補之張耒陳師道秦觀李廌稱蘇門六君子庭堅別開江西詩派爲江西初祖南渡後陸遊學杜蘇號爲大宗又有範成大尢袤陳與義劉克莊諸人大槪杜蘇之支分派別也其後有江湖四靈徐照翁捲等專攻晚唐五言益卑卑不足道金初以蔡松年吳激爲首世稱蔡吳體後則趙秉文黨懷英爲巨擘元好問集其成其後諸家俱學大蘇元初襲金源派以好問爲大宗其後則稱虞【集】楊【載】範【梈】掲【奚斯】元末楊維禎李孝光吳萊爲之冠前如趙孟頫郝經後如薩都剌倪瓚皆有可觀明初四家稱髙【唘】楊【基】張【羽】徐【賁】而髙爲之冠成間李東陽雄張壇坫迨李夢陽出而詩學大振何景明和之邊貢徐楨卿羽翼之亦稱四傑又與王廷相康海王九思稱七子正嘉間又有髙叔嗣薛蕙皇甫氏兄弟稍變其體嘉隆間李攀龍出王世貞和之吳國倫徐中行宗臣謝榛梁有譽羽翼之稱後七子此後詩派總雜一變於袁宏道風流漸薄矣再變於陳子龍其流別大槪如此

余年十二卽奉先文康庭訓從事聲律旋入侍

禁闥側身屬車豹尾間此道便棄後歸故園之日追隨吾鄕前輩諸君分題拈韻篇什遂多迨筮仕黃州官衙岑寂頗究心詩學然初接王李之餘波後守三唐之成法於古人精意毫未窺見康熙壬子癸丑間屢入長安與海內名宿尊酒細論又闌入宋人畛域所謂旗東亦東旗西亦西猶之乎學王李學三唐也庚申防州返命舟泊鄱湖月夜望匡廬與兒至作詩話忽有所得阮亭侍郞序余西山詩云黃州以前守而未化防州以後每變愈上余愧未敢當足見此道自有實證放翁論詩長句云我昔學詩未有得殘餘未免從人乞力孱气餒心自知妄取虛名有慙色末云詩家三昧忽見前屈賈在眼元歷歷天機云錦用在我翦裁妙處非刀尺殆先我而言之矣年來平江使院與老友邵靑門【長蘅】晨夕揚扢方思就所已造廣所未能而老已冉冉至念之三嘆戊寅長夏兒致筠心艷父兄倡和之樂欲請學詩因書此說付之並記余學詩崖略於末

端硯銘

紫雲一割訝昌谷形或不足徳維淑髙文載攄光四燭綿津山人永寶蓄

栗以溫截云根文之門

斸山骨巖之窟煙以靡頴不齕吐皇墳於世世【葉】下巖蕉葉歊浮雲益毫起墨海嶽雲

巖之腴截諸下理維縝制斯雅墨一著不相捨光焰萬丈由此寫又奚取乎銅雀之古瓦

體純徳厚君子所守

羚羊之峽抉閟藏雲日輝映爛天章永寶用之文字祥

方竹杖銘

直以方曰余襄山水適其適奚拘拘乎朝國鄕

防竹杖銘

勁骨掲堅光發與周旋免顚蹷

怪石贊

齊安怪石名天下自蘇子瞻始余寓黃年餘徧求不可得所謂聚寶山者斷嶺頽岡累累皆粗石幾令子瞻之言不信今嵗秋友人以石餉者屢矣較文辧色得十有六枚甚可寶翫始信子瞻怪石供非虛語也爰置晶盤注以泉水各卽其形象名之而系以贊時康熙四年九月一日也

其一圓透徑寸色黃白上有紅文鋒稜如翦因名宜春勝贊曰

人日有俗作宜春勝維此文石翦防之賸繪畫莫及光彩照乘爰置雪堂發我淸興

其二如紫菱有僧黙坐蒲團凝然在望其逹摩壁上影乎因名逹摩影贊曰

逹摩面壁影在嵩少胡爲此石端然含照不起不滅孰擬孰貌稽首皈依淵乎防妙

其三如菱而小上淡墨色裹肉其內下紫色瑩澈白文縷縷睂目宛然與鴛鴦無異旁有一卵以翼覆之是名紫鴛覆卵贊曰

文禽斂翼在河之幹爰覆其卵相彼流湍誰賦畀爾蔚然可觀采之山麓薦之晶盤

其四類棗而匾色白內含碧艸數莖如寒潭秋藻因以名贊曰

霜飛木落秋水澄淸數莖翠藻潭底縱橫維玆景物造化之妙三伏炎蒸於焉攸好

其五爲紅蜀錦大如栗文彩如織贊曰

爰有紅錦其色斒斕不出蜀道乃在寶山薄言采采濯以潺湲文章之瑞發此瓌觀

其六如紅豆內圓光隱隱非朱霞籠月而何贊曰

赤城霞气薄暮彌天中含片月旣潔且圓盤中一覿緬彼列仙挹浮丘袖拍洪厓肩

其七爲鬼面石大如指頂色紅白贊曰

鬼固無形何有於面亦旣有之借石以見瞪目張唇誰爲爾撰選怪探奇髙齋永薦

其八則玉貝葉也以淡墨包深紫色類鴛鴦石上有白玉貝葉亦一奇觀贊曰

念彼梵文實維貝葉與此頑石迥然無涉誰謂無涉淵乎其淵斯焉可悟奚事陳編

其九匾小色白三星在列是爲三臺象贊曰

三臺維六名取其半煜煜星文兩兩同煥影入斯石光彩燦爛以三代六供我把翫

其十圓而白形同芡實雙眸炯然豈是白眼看世人耶名雙白眼贊曰

人有白眼維石亦然聊復爾爾髙致堪憐人之白眼可轉爲靑石之不轉豈曰無靈

其十一曰紅蝦蟇造物之狡獪固如是哉何其宛相肖也贊曰

蠢然一物名曰蝦蟇出入蒲葦鳴聒泥沙在彼可憎在此可嘉玉形丹色頫首無嘩

其十二靑黃二色形類碁子有鸜鵒眼一因名贊曰

端溪之良曰鸜鵒眼玆石信美實維楚產足見造物好醜無限人爲地囿對之慙赧

其十三與紅蝦蟇相伯仲眼差小而口甚分明背有紅防曰玉蟾蠩文之也贊曰

抱朴子曰壽矣蟾蠩三千餘嵗頷有丹書髙髙者月亦號蟾光風淸露白素彩飄揚斯石玉色非雕非刻光不經天寶堪華國

其十四匾小而長彷佛乎美人之肌膚有瘢殷然可愛或曰此楊妃瘢也因名贊曰

盤中有石如肌如膚桃花一片防綴堪娛何以象之曰楊妃瘢房帷妖艷作如是觀

其十五大如松子靑色白防光比貓睛因名埒貓睛贊曰

首飾之珍有曰貓睛維其似之乃錫嘉名今此片石實與之衡晶熒閃鑠埒彼瓊英

其十六則諸石之殿也棗形冰色上下白防二儼然冰天皓月影在地上是名冰天月贊曰

嵗雲暮矣滿目冰霜中宵皓魄千里流光一月一影兩兩相望誰貌此景維石之良效周生術作袖中藏昔蘇公於赤壁有前後賦而怪石亦有前後供顧世皆艷稱赤壁怪石則微之不知赤壁特石之大者耳其斜仄蠢頑較怪石之玲瓏藻繢不敵也自兩賦旣成飾仄斜以虯龍被蠢頑以虎豹又復防綴江山風月羽鶴飛仙曹劉周郞戰爭之槪以增其气勢而後赤壁之石乃大異若怪石供不過一時贈答遊戲及之耳宜其不能與赤壁爭艷而有待於牧仲先生之揚發也讀諸贊其象形切其取類奇其撰述古其斑剝奧幻如石鼓岣嶁亦如靈均天問昔幹寶記搜神人謂鬼之董狐若斯贊卽謂石之董狐可也今而後玲瓏藻繢者之眞面目乃出而赤壁不得專美於黃矣良因有所感矣自有宇宙卽有此山有此山卽有此石何以湮晦數千年至蘇公而始防一盼幸已閱數百年而又得先生大加拂拭文以靑黃然則凡物苟有其質含光隱耀終不能自晦而至於知己之前快遭逢而感遇合者又不獨此累累片石也黃安張良跋

怪石詩用東坡石鼔歌韻爲牧仲先生賦

原

防蘇好事天下無誰其匹者商丘叟遊蹤宦迹髣髴同夙昔剖符楚黃走赤壁賦處頻系舟怪石供文常掛口陶潛自謂羲皇人何論但距千年後叟蓄怪石費檢搜剔麤取精十棄九奇章品第分甲丙君平占辧識井柳十六應眞幻化身偶然遊戲下南斗大如鵠卵細如丸圓如指螺曲如肘或丹如霞皓如月或紫如菱碧如莠或如胡僧鬼面儕或如玉蜍蝦蟇友宜春翦勝錦脫梭鸜鵒睛殽鴛覆谷荊關畫筆亞化工鐘張書學失蝌蚪一雙眼白世無才三垣星黃國有耉摩肌索瘢劇惜憐伺鼠射眸疇指嗾疑從滄海數珠恍謁閟宮覩罇卣卽非眞賞亦色飛那能具目甘同瞍祖龍鞭笞剩璅碎大禹刻削落岣嶁養以聖水光綽騰貯以晶柈影無厚老蘇之後此發奇可笑宦遊多某某神工鬼斧雕斲艱輕易豈爲俗子有山巓水涯韜精英不忍衣冠辱鞭杻翔燕成羊理不誣須臾白衣變蒼狗窈防晦遁畱待今此石此人遇非偶焦先鐺內嘗療饑米芾褏中應頫首卽逢周客莫借觀未得蜀桐休擊掊測公珍之逾大貝心縱涎饞難乞取公也素負好古癖自笑多生一宿垢我謂廉吏嗜頗均不見當時郁林守髙致超超果足奇矧有贊語垂不朽噫吁嗟乎兼金良璧敢終保世更何物如石壽

友人像贊

煙霞之侶松鶴之形蕭蕭白髮謖謖淸風【葉】其子瞻所謂無問無答如意自橫者乎是則髣髴乎天竺之古先生

漫堂墨品

余性嗜墨向於黃州得三十六丸詳張長人所撰雪堂墨品距今康熙甲子已十四年矣暇日檢笥中所續得又三十四丸辧而記之曰漫堂墨品

止云館寫經墨一面方氏珍藏兩旁彥成專制萬曆丁未明一元造上漱金字嵌珠重四錢一分

寥天一下畫一主人方印一面汪伯玉銘建元墨旁辛丑字重二錢一分

艸亭墨旁庚戌吳汝修制楷書一面雙螭嵌珠上倒香字小圓印漱金重二錢三分

龍香劑說虎齋藏上有庚戌字灑金嵌珠重三錢一分龍香劑一面十笏齋篆書兩旁萬曆甲辰年歙吳康虞造行楷重四錢五分

墨皇一面汪儒仲藏於快雪樓上己未字楷書重一錢七分

方於魯瑞元極品漆成斷文重七錢五分

蟬露一面精一齋藏上辛亥楷書漱金重二錢四分來喜閣制墨下覺我方印萬曆己未楷書墨首兩面盤螭如古碑重一錢三分

九三極一面建元二字楷書式甚奇古重一錢八分羲蒼篆墨紱麟齋藏篆書歙方於魯仿易水法造楷書一面龍文子封氏督制小字漱金嵌珠重四錢二分元靈气下程幼博方印一面程大約銘上庚戌字旁君房氏三半字薄甚重二錢一分

觀妙齋墨一面吳肇一制旁萬曆壬子楷書漱金嵌珠重二錢四分

玉一面吳云卿珍藏八分書重三錢六分

靑藜光一面蘊眞閣藏歙方林宗制上爲朱太史先生珍賞上下雲頭方印林宗二字重四錢六分

空賞齋墨楷書漱金上嵌珠重二錢三分

祝彥輔九三極楷書邊防髙重二錢一分

圅一墨下尙友齋印一面曹和初制重一錢七分精一面閒道人三字八分書下東岡印落花流水其金重二錢

寥天一一面吳象監制楷書其下作雲頭重二錢二分

雙渟化光一面朱一銘八分書漱金漆邊重九錢二分

爽閣墨一面壬戌大年氏藏灑金圓而扁闊一寸長倍之重三錢六分

虛白齋墨一面壬戌年制行書灑金綫邊上圓重四錢二分

吳大年仿李法一面水華居珍藏上壬戌二字漱金綫籩重二錢八分

野弦堂藏墨一面崇禎元年楷書圓印有家字方印浚明字重二錢一分

延陵吳元養墨篆書旁崇禎年造楷書鎭紙式重一錢四分以上二十六笏得之遼左張秀升氏秀升曽爲新安太守

大圓墨一池春綠四行書字一面盤螭戲水上旁小華逸史又水雲居制楷書重一兩五錢五分以粵紗易之米編修紫來

極品墨半笏下書不全一面海陽艸書字當是邵格之制重五錢二分

當朝一品墨半笏花邊一面仙人吹簫立於首重五錢二分右二墨從子靜侄得之莊敏公舊物也

文嵩友墨書下葉向榮珍藏向榮小印一面壯丹雙鳳旁萬曆丙辰年造上大千氏楷書宣城袁士旦贈重三錢八分

赤水珠兩面雙螭盤繞旁柔翰齋三篆書上有小銅環系新安程山尊扇頭物解贈重二錢

芝墨壽星文一面楷書銘舊爲漢陽熊次侯太史贈存實兄奪去今只存一段復從子靜得之重四錢二分璧下程氏君房印一面盤螭上妙品字漆色如新麻城劉子貞贈重九錢

吳去塵墨一面太極圖一面百子文上盤螭紐旁去塵監制小字亦山尊贈重一錢二分

漫堂續墨品

康熙甲子余撰漫堂墨品迄今庚寅又二十有七年所得佳墨計六十五笏𨿽不及子瞻之七十枚亦足見余隃麋之好老而不衰與世人所嗜迥別編次漫堂續墨品成書數語於卷首

大圓墨一面書精字下楷書古歙玉泉孫瑞卿識一面篆書銘霞城山中制重五兩九錢質如漆斑剝陸離似太學石鼔康熙乙醜得之盧龍塞上爲續墨品之冠

方正牛舌墨一兩面正書一新安方正一上品淸煙重三錢八分爲維揚查梅壑贈

羅小華龍柱墨二一重一兩九錢頂上環書明乙卯小華山人制一重一兩八錢四分上圓印篆龍涎香墨字雙鳳柱墨半笏上圓印篆小華山人字重一兩三錢腰子樣墨一重八錢一分一面螭虎一面行書華道人造兩旁細書一嘉靖乙卯一通天香墨

墨一笏重三錢楷書華道人三字有異彩

程氏圭形墨一重八錢三分一面小飛龍一面艸書爲龍爲光殿天子邦兩旁細字一賔館珍藏一程君房制

方氏墨半笏兩面楷書一大紫重一方於魯畫一墨重五錢四分

墨一笏兩面篆書一壽萱堂一【闕】大年氏重二錢六分吳鴻漸漱金墨一腰子樣一面云螭一面篆書靑麟髓三字下楷書又室藏又小楷書海陽桑林季子鴻漸監制萬曆庚戌重九錢四分

金墨一笏重三錢六分一面立麋上行書隃麋宗三字一面行書銘今王有命曰記功宗顓頊之臣惟爾是崇趙嗣芳旁有鄣山余廷登仿古楷字以上十種得之金陵舊家

龍柱墨一重一兩四錢四分有一柱擎天篆字古甚必華道人舊物

盤螭小柱墨一旁楷書鹿角膠三字頂上環書介圃吳龍媒制重二錢四分以上二種爲家人無意得之墨一截一面飛龍在天萬國咸寜書字一面龍文不不知爲誰氏制重六錢西陵吳志上贈

方墨一重六錢八分一面金螭一面上截小道士執笏如蠅兩旁極品墨精四字下截細楷書唐宗見墨上有小道士呼萬嵗曰臣墨精也夫墨何至於幻化物各有極極則神【闕】耳某所【闕】無亦墨精者歟吳世賢制頂上髙【闕】一片類蓮瓣式最奇古舊藏吉安太守羅君處今歸余

華亭錢介維貽墨一截一面篆書九子祝一面書文臺僊珍藏一旁篆書大明崇禎年一旁楷書去塵吳拭督煉重四錢六分

方氏墨一重二錢闊邊其面楷書寥天一字畫一主人印其幕楷書輕則豨也膏淸則麋也角徳非馨太衝惟莫汪伯玉銘建元墨旁方於魯制上乙未字俱小楷方氏墨一重四錢一分徧鋌凸起仙樂天花兩面有天寶香方幹魯制字上寥天一字俱小楷

又一鋌方林宗制幕楷書此四字面楷書逸品寥天一字覽堂印旁細楷乙未年字重四錢四分

君房氏元靈气贗品最夥此鋌渾中迸出精堅之色可隔囊揣識之重四錢二分欵恆見不具述

有名砥者面篆書凹字塗金幕楷書祁陽汪氏宜中珍藏上與旁細注戊寅敬如監制字重三錢四分將磨子墨一鋌重四錢其陽【闕】字又題【闕】威制於具軒陰銘曰未然者輕淸已然者渾朴計自今而後有事乎追琢亦楷字漱金

漱金羲倉篆墨重四錢六分面凸起八卦崇禎己巳方子封按易水法制建元於魯二小章幕凸起倉頡篆其旁一爲易水歙山中原文獻翰香子封二小章一爲快雪齋墨癖勒欵堯之小章

紫雪百昌佳品也面有枵之精元始之液九轉百煉神明紫雪吳百昌銘幕有吳象監制上壬戌字俱精楷重三錢八分以上八種得之靳熊封郡丞熊封舊宰歙辧墨稱具眼所贈固不凡

君房牛舌墨重三兩五錢徧鋌行行雲紋兩面楷字一君房士芳制一萬曆甲辰年又橫書寥天一三小字綾囊一面朱印寥天一字下室圓章寶墨齋方章一面防博藏墨長記下銘云我墨百年可化爲金易傳者法難傳者心寶之藏之爲汝實深世世相傳振起纓簪嵗戊寅查梅壑八十有四臨終馳贈余爲近得苐一墨墨一圓一面凸起作狻猊盤臥形丹碧塗金一面少凹行書古狻猊墨篆書方於魯制重一兩一錢五分最精古

深柳讀書堂墨一鋌重三錢二分其面楷書堂名吳羽吉造右二墨從金陵市上購得之

【缺】

龍紋柱墨一段重七錢望而知爲華道人物

方於魯畫一墨一面楷書此六字一面楷書寥天一字牛舌式重五錢七分精光迸出右二種得之吳郡朱廣文端時戊寅除夕前二日

牛舌墨一片重一錢七分無題字磨去十之九矣光可鑑物當是方程佳制此墨並下二墨皆金陵朱生廷柏爲余壽

牛舌塗金墨一重三錢六分一面雙螭中凸起三直綫一面楷書仿宣和法制上圖章一莫能辧

小素方墨一一旁如道人墨一旁葉卿制上最上乘俱楷字重二錢

康熙己卯秋冬之際往來白門防溝購舊墨十餘種拔其尢七笏入袐笈一爲南嶽衡山墨重七兩五錢一面山圖一面溫陵楊道賔楷書題贊上有萬曆壬寅程防博墨旁有君房聘衮監制字墨苑中上品也

八角墨一重四兩兩面馬麟【闕】塗金題【闕】圖求駿馬驚代得麒麟句不辧爲誰

方於魯畫一墨瑞元妙品也有暢樓圖章重八錢君房氏寫經墨一爲元靈气重六錢五分

寥天一一背有程君房制旁有甲子字重七錢

非煙墨一書有還朴齋圖章背有程君房制楷字重三錢五分

松圓墨精一背題百年如石一防如漆旁程甫之制皆詩老手迹也重四錢

於魯載防之璋墨重一兩五錢

牛舌墨一君房士芳制式與梅壑所贈同但差小耳重七錢

靑麟髓牛舌墨一水中雙螭重三錢八分於魯世寶漱金落花流水墨二笏各重二錢五分辛亥吳廣微制菉筠軒寶藏

碧松煙半笏吳懋循制重一錢二分以上五種得之庚辰辛巳兩年不記爲誰氏贈矣

丹陽賀氏墨名最著萬曆朝有名學仁者字知忍官中翰以子世壽貴贈宮保學仁與兄孝廉學禮皆有墨癖所制以髻珠爲最他松潤云香次之今絕不可得康熙壬午四月孝亷之元孫今孝廉洪道以其家藏髻珠墨一段松潤云香墨二笏相贈髻珠缺三之一重五錢一面雙樹齋三大字萬曆壬辰年造六小字一面知忍氏監制五字𨿽磨之少濃而古色如圭璧最堪把翫松潤云香大者重四錢二分一面松潤云香四篆字下吉云居珍藏方印一面丁云鵬畫松云有南羽小印其小者重二錢三分一面松潤云香四篆字一面吉云居仿小華逸史八楷字二種皆學禮制亦方程之流亞也癸未十一月舟過淮陰晤朱生廷柏贈我小華柱墨一重一兩九錢單螭盤繞頂上有華道人墨香林館制字君房蟠桃核墨一重四錢甲申正月維揚郭生元釪爲余壽

六月朔宿遷徐孝廉用錫贈余賀墨一笏重四錢一面行書李法二大字一面雙螭上倒用香字小圓印一旁行書萬曆丙午汪仲嘉造一旁行書龍香劑用錫爲兒至北闈同門友

元靈气塗金墨其幕程君房制俱楷字重四錢五分髻珠一腰子樣塗漆下妙有樓世寶墨皆篆字旁萬曆戊戌吳右千制小行書重二錢八分

又腰子樣靑麟髓一重二錢二分下如如室珍藏篆書又楷書萬曆甲辰歙方於魯造承郁小長印一面云螭圭一篆文幕有研露軒寶藏墨丰千吳嗣宗仿廷珪法式楷字重二錢四分亦腰子樣右四種爲笪江上在辛松子閣中物從其孫得之不記爲何時

西陂類稿卷二十七

欽定四庫全書

西陂類稿卷二十八

吏部尙書宋犖撰

題防

先文康白華堂詩跋

先文康詩才敏妙得於天授毎酒酣落茟如風雨驟至而法度一與古合世所稱刻意苦吟者恆未逮也明末中原喪亂稿多散失僅存白華堂詩一卷鼎革後篇什遂少康熈丁未犖曽合刻於黃州校讎未善剞劂亦惡深以爲憾今辛未秋於豫章官舍率兒至重加考訂梓而藏諸家塾嗚呼犖年十二三卽從先人學聲律今發白齒豁始獲與兒子收拾遺艸奉揚淸芬是則犖之罪也爲之然泣下

文康公十友圖跋

明天啟崇禎朝一時名士大夫往往寄情繪事縱六法有未精而一種髙懷別致盎溢筆墨間如倪文正黃文烈諸公皆然得者無不珍惜先文康公繪事彷佛諸公此卷本朝初年開府畿東時爲屬吏蕭五雲氏作記犖童子時於漁陽官舍見公醉後潑墨題爲十友圖今五十年後偶從吳門僧捨得之前題字已無拜閱一過淚落紙上王於一題字佳絕後溧陽陳相國宛平劉司馬膠州張銀臺諸跋皆有三昧語王陳文望最著劉爲至戚張亦公同朝精於鑑別愈當子孫永寶也

文康公畫冊跋

文康公雜畫一冊凡八頁山水三石一竹一寫生三前題帶礪河山字爲沈陽範文肅公壽蓋文康公開府畿東時也文肅公開國名相與文康公情好最篤文康公薨文肅公賜犖書云尊公心事不佞能知之不佞心事亦尊公能知之犖謹藏笥篋中十五年前犖宦京邸從文肅公五子彥公學士乞得此冊憶文康公圖此時犖才十二今忽忽六十有三自文肅迄今宣化守時崇已三世自文康迄犖曽孫已五世矣兩家子弟講通門之好宛如當日此冊不獨子孫永寶兼足徵吾兩家之克惇古處也文康公畫筆乘興防染爛然天眞生平心折陳淳徐渭二人此殆似之康熙丙子三月十日重加裝池灑淚題此

西湄艸堂詩跋

右西湄艸堂詩一卷爲季弟介山氏遺稿余攜之笥中久矣今年冬潛江朱子悔人訪余南州官舍俾其刪正付梓寄侄壆壔謹藏之介山詩才淸絕初學劉文房錢仲文逮奉教王阮亭先生欲肆力於唐宋諸大家所進有未可量而介山年甫四十一死矣嗚呼同气雕喪撫玆遺篇淚如雨下介山品潔而气和風流自喜書畫皆可觀恆語人曰世間事無一可怒者此其所以合於三百篇之防歟

跋楊文恪手閱劉后村集

右劉后村詩文抄本五十卷爲丰城楊宗伯文恪公亷手閱康熙庚午三月得之豫章官舍後村集流傳頗少文恪常薦李文正王文恪諸公太原王端毅被讒又力爲伸救其品最髙手澤尢堪寶愛憶先文康語犖云先莊敏以中丞家居所閱史記最精當字皆蠅頭楷惜於崇禎壬午賊防郡城時失之今觀此知前輩讀書不苟大略相同更慨然於圖史寶玩銷沈於兵火者不少也

跋曹實庵詠物詞

今人論詞動稱辛栁予觀稼軒詞以佛貍祠下一片神鴉社鼓爲最耆卿詞以關河冷落殘照當樓與楊栁岸曉風殘月爲佳它亦未盡稱是迨白石翁崛起南宋玉田艸窗諸公互相唱和如野雲孤鶴去畱無迹此竹垞論詞所以必推南宋也今讀實庵詠物十首彷佛樂府補題諸作擬諸白石暗香疎影何多讓焉阮亭讀之拍案稱善曰曹大乃爾奇絕予亦云

跋徐巨源友評

余到南州三載求徐巨源文翰甚渴自陳伯璣所刻楡溪集外卽片紙不可得今春羅飯牛誦巨源贈詩云雲山已是無常主更寫雲山賣與誰又云記得扁舟初過訪艸堂門外水齊天令人諷嘆不已玆又從朱子莊得巨源友評一卷手書六百八十九字文旣散朗冷雋字復本色其引諭玲瓏超脫直是晉人風味米海嶽雲前賢徵引迂逺如龍跳天門虎臥鳳闕是何等語吾所論要在入人不爲溢詞知此者可與讀巨源此卷

跋孤樹裒談

右孤樹裒談十八卷雜記明太祖迄武宗朝事最爲纎悉建寕李公古衝著公名黙嘉靖間歷官冢宰康熙癸酉九月三日周子雪客訪余吳門以是書見贈按王阮亭侍郎皇華紀聞云廣州老城內督糧道署西圃有管樹一甚奇古略如榕樹葉絕大其榦皆根枝樛結而成李冢宰著裒談於此樹下有記刻石嵌樹間亂後兵婦得之作搗衣砧一士人夜聞砧聲甚異贖取之今尙存

跋朱竹垞和論畫絕句

餘暇日創爲論畫絕句如乾首理絕繩尺意在獨解陳后山所云晚知詩畫眞有得也竹垞先生見而好之走筆屬和不摭拾畫苑剩語第吟賞生平所見而神理已超超元箸近代數十年名手皆得附之以傳抑何幸耶先生平日論詩頗不滿涪翁今諸什大叚學杜而髙老生硬之致正得涪翁三昧信大家無所不有

跋宋史續通鑑長編

宋李燾有通鑑長編百六十八卷續長編集要六十八卷續宋編年十八卷今世藏書家往往求之甚渴此宋史續通鑑長編三十六卷非燾本的是元刻卷首割去著書人姓氏卷末割去大元字賈人狡獪乃爾按元胡宏亦有通鑑長編續長編此其續編無疑前有燾進表一通或當日與燾本並刻今所存者止此耳康熙丙子六月從姑蘇書船上購得識而藏之

跋滏陽張氏兩世家訓

張氏爲滏陽望族此兩世家訓爲司馬公訓太史公太史公訓閣學公者先文康舊與司馬公同官太史公實先文康門下士今閣學公視學江南又與犖有同岑之雅故知公家敎最詳康熙丁丑嵗杪閣學公玉峯校士畢道經金閶飲余公居之小滄浪酒間手家訓示犖俾爲之跋犖敬讀一過大而立身從政小而起居飲食靡不諄諄告誡有古箴銘之風至司馬公云外其官而官存尢令人聞晨鐘焉閣學公似君又蚤成進士能世其家滏陽之澤永永未艾蓋其得於庭訓逺矣余家疊遭兵燹先荘敏福山諸公遺迹久隨雲煙滅沒所存者獨先文康數紙耳摩挱此冊不勝慨然

跋銓事記

右銓事記十篇明云夢鄒大澤先生著先生名觀光字孚如萬曆庚辰進士歷官太僕卿嘗講學東林學者稱大澤先生當在銓曹與鄒南臯先生同事釐剔姦獘一時有二鄒之目先曽伯祖荘敏公爲太宰最相得詳記之第三篇

爲犖家乘所不載康熈癸未春從錫山顧梁汾舍人見之端文公手澤存焉犖采入家乘更錄一通置家塾敬爲之跋

跋文肅致入闗諸王啟

右範文肅公建議入闗致諸王啟一首副本在其先文正祠內有徐韓二先生防後余得拜手讀之啟凡灑灑數百言大防以任賢撫眾爲急務公在政府凡所厝注不越斯語蓋見之實事不徒托之空言而已先文康由畿撫

召入秉鈞公之薦也當

王師入闗時先文康亦獻治平三防首議崇禎廟號次則裁加派以蘇民困羅賢才以佐上理與公言如出一轍豈非英雄所見略同固冝其有水乳之合也歟洎先先文康歿公視予猶子嘗舉似予曰令先公之心獨我知之其久要不忘如此文肅卽世令嗣總制今尙書侍郎諸公或以忠貞或以弼亮

天子倚毗爲世臣貴顯累葉而予以任子際衰老之年沐我

皇上優渥之賜蓋兩家之谷貽者逺矣雒誦之下追維通門之好庸敢牽連書之明淵源之有自俾予小子竊附以不朽至是啟言皆碩畫功在

廟社實維

國家永永無疆之休固已載之國史彪炳天壤抑徐韓兩先生論之詳矣玆不復贅云

跋懷素小艸千文

懷素絹本小艸千文刻文氏停雲館帖中其書法髙古流傳有緒已悉衡山三橋二跋獨卷中相接及題款處用漢軍司馬印殊不可解二文亦置而不論偶閱大唐傳載摘勝云永州龍興寺乃吳軍司馬防之故宅素師浚井得軍司馬印毎作書用以爲志不勝快然漫書卷末

跋範文正公書伯夷頌捲

余再宦遊吳獲謁範公祠屢矣毎瞻拜文正忠宣遺像令人肅然起敬今年春從公十九世孫主奉能濬得觀祠中所藏墨迹九種其一乃文正公楷書伯夷頌貽京西轉運使蘇公舜元者文正公爲有宋第一流人固不以書名而此書謹嚴有法度一筆不苟世之善書者或莫及焉虞道園有云仰惟前賢爭光日月不敢妄有贊述良然按跋中文富晏杜四名相俱與文正相伯仲忠宣晜弟不忝象賢君謨才翁及元明諸鉅公一一具在眞巨觀也秦繆醜題句欲與韓範論心得毋顙有泚耶此卷南渡後歸繆醜又歸賈似道宋亡流入北方元李侯戡得之因來守吳舉而歸之範氏義莊明神宗時曽入王弇州質庫後仍歸範氏不取直未久主奉者不戒復失去爲雲間貳守朱勲追得復歸祠中今巋然無恙信有神物呵防其間也其餘八種一爲唐懿宗賜文正公四世祖柱國誥一爲宋哲宗賜恭獻公拜給事中誥恭獻公純禮也一爲哲宗賜忠宣一公禦書一爲文正公與尹師魯二帖一爲文正公道服贊一爲忠宣公札子一爲忠烈傳芳捲忠烈徽宗賜文正祠額卷中載詩文甚夥一爲東溪書捨捲文正與尹師魯二帖道服贊皆贗本東溪爲唐以安氏讀書處唐正統間人因其地鄰範祠捲不知何時歸祠中展閱諸捲定當以伯夷頌爲第一餘承乏此地幸覩鴻寶敬綴不文之辭於卷末尙有忠宣誥未及見在兩江制府蘇公先生處先生卽忠宣二十世孫也

跋朱文公書杜詩卷

右朱文公書少陵送路六侍禦入朝詩後題仲春後三日寓劍川書寄伯恭友丈朱某載拜前有黔寧王子子孫孫永保之方印又錢氏素軒書畫之記花邊圓印錢氏合縫鼎印後有素軒淸玩珍寶花邊大方印又合縫鼎印順治三年七月初二日

世廟以賜先文康

今上康熈三十四年六月犖重加裝潢此卷紙色蒼然書朴老而勁的是眞迹嘗藏明沐昭靖嗣侯家後爲武宗朝錢寧所得寧敗沒入大內其源流歷歷可考或以寧本佞幸其印記未免爲文公玷余不謂然從來法書名畫多辱於權門如蔡京賈似道嚴嵩諸人藏弆最富覽者更以諸人題識印記辧別源流眞贗翻益聲價今寧印正爲此卷添一考據庸何傷以是知自古小人亦未嘗無益於君子也爲之慨然

跋宋搨蘭亭三種

蘭亭拓本始自開皇唐文皇見拓本而求眞迹命廷臣臨摹選偪眞者得歐陽本刻寘禁中卽宋世所謂定武夲也自唐至南宋翻刻不下千種宋理宗內府所藏百十七種賈秋壑所藏八百種此卷三種一爲九江本簽題辛之三後題右九江夲紹定壬辰歸塗所得與辛袠第三本殊不同一爲唐安本簽題壬之三郭明復於淳熈間用貞觀舊本刻石自有跋後題右唐安本得之於王同年震舉澤之一爲家藏石本簽題癸之三後無題字又有蔡君謨諸人跋範太師本簽題癸之六後無題字蓋南宋丞相遊似所藏百種之四也範本今失去僅存跋國初

世廟以賜先文康又有定武一本今亦不存按胡菊潭相國禊帖綜聞載遊丞相蘭亭以天干編處自甲之一至甲之十毎本橫表折折作冊末題所自得自出乙癸九幹皆然鈐記凡五種或用名或用景仁其字或用克齋其別號或用遊氏圖書或用旌徳堂章有單用者有兼用者前後裝池用藍牋鈐前池有珍祕小章後池有趙孟林印不知何許人明歸晉藩前後皆鈐記相傳宣廟時進內府以鼎革散布人間菊潭所得十八冊同理宗者僅定武闊行鼎州唐人雙鉤蜀劉涇四種今此三種獨九江本與理宗所收者同以此類推宋世好事者摹刻最多𨿽肥痩不一皆有一種晉代風流耐人尋味獨定武如明河珠斗耳宋豫章京堂云前賢筆迹眞者當祖之臨者當孫之定武蘭亭去昭陵所得殆曽孫行耶余謂蘭亭考紛紛聚訟要當以黃魯直存之以心防其妙處爲此中三昧語正不必過爲辧別反墮雲霧也九江本有喜聞過堂印唐安本有主忠信河東郡圖書余與菊潭所記同者不具錄又卞令之中丞書考載趙孟林爲遊丞相裝潢人未識何所據附記以廣異聞

書半塘寺血書華嚴經後

維元至正間有比丘善繼精嚴持梵行妙契無上道願寫華嚴經流布作佛事將爇松爲煤搗和冩此經是具黑暗相不可以爲用或煆汞爲丹硏露寫此經𨿽然頗炫燿亦能盲人目或以金作泥及泥銀而寫縱寶實外塵初非我所有惟此指端血爲我所甚愛乃今發宏願刺以寫此經百千微妙頌及十萬正文一一繕寫竟證入華藏海無相宋居士【無相居士金華文憲別號也】未出母胎時母夢一異僧手內持是經云吾乃永明假室終此卷母覺居士生大有因緣在居士洪武初過吳半塘寺展閱悟前因稽首而作贊是名三世經傳聞徧逺近我今得拜觀心中大歡喜昔蘇子瞻氏四菩薩閣記舍人所難捨用以作功徳我思不忍捨孰過於此血見血不見經血與經爲二見經不見血血卽是經故一身而三世彈指之間耳滴血徧大千圓滿靡缺陷凡一切血屬盡得見如來時西陂居士口說此偈已再拜還其經

跋宋刻淳化帖第九卷

宋郡南有幸山堂爲宋髙宗駐蹕之所明崇禎中沈氏濬池得石一片兩面刻字乃淳化帖九卷第一二兩版王獻之書也旁有陳懷玉鐫四楷字董文敏見而愛之後防亂失去康熙丁丑余侄壔偶掘地復得搨以寄余筆畫遒勁精采奕奕爲北宋刻無疑按閣帖祖本用棗版而陳簡齋云太宗刻石寵錫下方則閣本固有石刻也南渡後摹刻者紛紛曹士冕法帖譜系云襄州刻本第九卷

大令帖毀於王旻之變余曩撰筠廊偶筆卽以此石爲襄州所失不知旻變在理宗端平三年以地以時相去逺甚且旣毀矣安得復出今爲正之別刻一石附帖後俾壔永寶焉

雙忠遺翰跋

明熹宗時逆璫魏忠賢竊弄威福其惡在王振劉瑾上當時攖其凶鋒受禍慘毒如楊左諸公較之東漢黨人不啻什百過之迨後甲申三月一時盡節諸臣半屬東林君子𨿽曰三百年養士之報亦楊左諸公有以風勵之也長垣王少司馬家楨爲楊忠烈同年生當忠烈被逮兩致書於公公復札稿並致崔冢宰景榮札稿又忠烈獄中寄兒絕筆皆爲司馬公子武進令元烜輯而藏之題曰雙忠遺翰康熙丙子六月餘舟過毘陵從元烜借觀忠烈札有死爲厲鬼殺賊語絕筆有楊大洪爲臣死忠此心耿耿不愧天地鬼神語何其烈也書法秀整胸次具見司馬公復札稿云大丈夫獨行其志但要拿得定做得成利害禍福可置不問致崔札極爲忠烈拯救書亦蒼然有顏書爭坐位風骨均冝永寶忠烈死司馬公與崔前後去位甲申之變司馬公亦以起義誅僞官不勝死與忠烈先後一揆𨿽爭光日月可也嗟乎嵗月變易手澤依然如元烜者亦可謂賢子孫哉余幸覩名迹肅然起敬再拜題此

跋羅珂雪臨古帖

先文康評黃愼軒書出米而出乎米今觀珂雪所臨晉唐宋明諸帖皆出晉唐宋明之外所謂作詩必此詩定知非詩人也昔吾友曾有跋云珂雪勤勤於倪【鴻寶】楊【機部】二文正當不獨以其書珂雪亦無以書不工爲恨然則珂雪固不獨以書重矣

跋九峯山人詩冊

九峯山人徐霖別號防仙金陵人能詩畫善書尢工樂府受知於明武宗授以官不拜其篆法與李長沙相伯仲眞行皆入妙品康熙戊辰嵗暮得此冊於南州

跋黃石齋先生楷書近體詩

明末倪鴻寶楊機部黃石齋諸先生詩文書法皆有一種抑塞磊落之气必傳無疑石齋先生楷法尢精余向見先生請室中所書孝經直抉鐘太傅之祕心好之而不可得此冊書萬籟此俱寂和韻詩十五首眞所謂意气密麗如飛鴻舞鶴令人叫絕憶亡友栁愚谷堉常推先生楷書與張瑞圖並傳太傅衣鉢余急止之曰信如子言蔡京當與蘇黃米三君子抗衡千古不必以君謨易之矣愚谷爽然自失聊識此以博觀者一噱

跋侯氏家藏雜帖

右明人雜帖八冊自嘉隆以迨啟禎東南知名之士略備同裏侯君輔之於明末喪亂中以百錢買得之國初輔之出以見示旋裝池付子方至方至余女夫也父子相繼棄世久矣彌甥晸摩挱兩世手澤寶愛有加今丙子夏六月攜過余吳門官舍披覽之次不勝今昔之感題數語冊尾以志嵗月內二冊有濟南邢氏及萬鐘題字蓋曽藏子願友石兩先生家云

題陳子文比部臨東坡寒食詩及山谷跋

東坡寒食詩及山谷跋皆偶然欲書遂入神品余觀察畿東時從遷安劉魯一總憲借閱眞迹一過二十年往來懷抱不置今觀陳子文比部摹本神采煥發頓還舊觀昔右軍蘭亭敍以醉中無意得之後屢書終不能逮子文乃獨從臨摹中得兩公偶然欲書之妙那不令人心折坡公題畫雁詩云君從何處看得此無人態詩文書畫正可一齊參悟

題費氏所藏周鬲款識並釋文

周鬲款識並釋文費子葛陂定爲松雪翁手迹與中郎辧柯亭篴材何異知賞鑑自有眞也

跋王摩詰畫濟南伏生像

此王摩詰所寫濟南伏生像載宣和畫譜南渡後入思陵甲庫題字並乾卦印紹興小璽具存觀後吳傅朋題名蓋不久歸開府郡王矣明李廷相黃琳皆賞鑑名家曾經藏弆顧鄰初客座贅語云都敬從黃美之家見摩詰伏生圖爲之吐舌卽此卷也不知何時取入大內鼎革時散落人間爲孫侍郎退谷先生所得劉�五石瓠孫氏藏畫目首列之先生歿轉歸梁相國棠村先生今康熙庚辰十月餘從相國孫右江僉事雍處見之疏其流傳之緒以示將來摩詰畫爲南宗第一人髙出從來畫史之上伏生授書又闗經學非天王洛神諸圖可比收藏珍重當何如也至畫入神品有目者皆見之無庸贅

跋王晉卿漁邨小雪捲

昔人云書中唐模畫中北宋得之便足自豪駙馬都尉王晉卿北宋中巨擘也其遺迹最烜赫者爲煙江疊嶂圖次之爲瀛山圖陳眉公雲煙江捲舊藏王元美家余曾見於萬卷樓下後轉質虞山嚴氏遂如泥牛下海董文敏云瀛山圖在嘉禾項氏惜不戒於火已歸天上餘二十年前於棠邨梁相國齋中見設色一幛相傳爲晉卿筆恐尙未確都尉風流殆隨雲煙滅沒盡矣漁村小雪捲載宣和畫譜歷代藏弆禦府鼎革時爲滄州戴侍郎巖犖所得侍郎歿其後人求售輦下烏目山人王石谷購作枕中祕康熙庚辰正月山人來吳出以相誇爲之叫絕按晉卿畫源本營丘此卷淸蒼秀潤人物林木大類摩詰尺幅中具有雅人深致非寛範醉許可比痩金題字宛然璽印累累誠希世之珍也夫漢碑在人間略可指數曹全碑晚出頓煥人耳目此卷得毋類是

題東坡笠屐圖

予家藏絹本東坡先生笠屐圖當是元人筆其上題曰東坡謁黎子云途中値雨乃於農家假篛笠木屐戴履而歸婦人小兒相隨爭笑邑犬爭吠東坡曰笑所怪也吠所怪也覺坡仙瀟灑出塵之致六百餘年後猶可想見防予訂補施注蘇詩成因橅其像於捲端以識向往蓋康熙己夘六月二日也

跋李希古長夏江寺捲

南宋李希古長夏江寺余見凡三卷其一爲遷安劉總憲魯一所藏余曩曾購得筆墨渾厚神采奕奕上有髙宗題云李唐可比唐李思訓乃從來烜赫名迹也旋爲有力者負之而趨迄今悵惘其一無髙宗題殘缺已甚余見於梁相國棠邨先生座上所謂素絲斷續不忍看已作蝴蝶飛聨翩殊無可憶此卷雄峭幽邃寫出江山之勝以泥金防苔尢爲奇創流傳有緒詳董文敏跋中品在劉氏卷下梁氏卷上亦希世之珍也康熙甲申正月餘從嶺南得之足以豪矣裝池竟漫爲跋尾

跋仇十洲滄溪圖捲

義興吳克類儔世宗朝宗伯文肅公儼之弟以明經爲武城令歸老滄浦因號滄溪與吳門文氏父子交最篤此圖爲十洲名迹追蹤二趙后題詩秀水仲春龍與謝茂秦同爲趙康王上客詩字皆不俗亦可寶也

題外祖澇丘趙公像

此犖生母趙淑人之考澇丘公七十六嵗像也公力田抱朴爲徳於鄕終身不失赤子之心犖周旋杖履恍如對羲皇以上人康癸夘十月以微疾終享年八十有六此幅爲防稽沈生明仁筆無毫髮遺憾毎一展拜依稀北莊花下分甘共嘗時也今丁丑小雪吳門重裝敬題數語可勝追慕

題逆修生七往生淨土畫卷

右畫佛說閻羅王授記四眾逆修生七往生淨土經一卷爲陳觀音慶婦人文殊男慶福造不著時代及著書畫人姓名紙羅紋古色畫法詭異書亦具有气格似是五代北宋人迹簽題閻立本地獄變相未足爲據東坡云佛滅度後閻浮提眾生剛狠自用莫肯信入故諸賢聖皆隠不現獨以像設遺言提引未悟今觀此卷所以提引眾生者至矣摩挲寶軸憬然如聞晨鐘余藏篋衍最久防匡廬開先心壁師訪余吳門卽舉以贈俾歸貯之七佛樓仿東坡施四菩薩版例亦都安哉

跋燕叔髙靑溪釣翁圗捲

叔髙畫最不易得余家

賜畫舊有叔髙溪風圖絹本髙頭長卷布景幽峭筆墨精致後有元馮子振奉皇姊大長公主命跋同時館閣諸公題詠將二十人惜以气色黯淡乙之後歸梁棠村相國相國歿書畫多散去訪之遂不可得數年前從毘陵莊氏得古岸遙山一幛北宋而開南宋之派亦以絹太破碎未爲甲品康熙戊子正月兒致觀察閩海遣人持此卷來壽初入目未見其妙展玩數四始得橄欖回味因寄書致云此卷以朴淡寓古秀上承唐人墜緒下啟元人正宗神韻超超在牝牡驪黃之外與棗子入口便甜者防別洵叔髙第一合作也後題諸公人品最髙語多三昧尢堪寶玩楊鐵崖狐貍聴冰之誚爾其免矣余摩挱三十年仍當付爾寶藏座客聞之咸爲軒渠聊記此以見老子興復不淺云是嵗淸明前七日重裝畢西陂放鴨翁犖書時年七十有五

跋王文安公枯蘭復花卷

順治己丑夏五月先文康公京師別墅枯蘭復花集同鄕諸先達曁子姓賞之時王文安公在座援筆畫蘭爲長卷並圖萎後之一莖三萼而題跋於後予年十六侍立旁觀屈指今年七十有五忽忽六十載矣予方重修中州防館適攜是捲於篋衍曩時同席諸公子孫半在京師而予子孫較諸家尢盛不禁撫今追昔之感焉予忝秉銓衡頃以老疾乞身防

聖防優奬予告瀕行爲紀其事於末幅示予子孫勉旃毋忘先公之遺澤及鄕先生之訓誨以副老人之望庶可附斯捲以不朽云同觀畫者梁公眉居蘭陽少司農諡康僖云構也孫孝亷瑤海今除江西南丰令黃君於石洛陽人東阿令甲第也張公坦公新鄕少司空縉彥也張公玉調永寧少司馬鼎延也薛公行塢孟縣少宗伯所蘊也孫琳聲今官刑部郎中傅公夢禎登封少司空景星也曽孫孝亷樹崇今候補京職劉公瀛洲祥符大司寇諡勤僖昌也侄士聰今官內閣中書孫燦候補知縣赤城余族侄諸生之城也王公覺斯孟津大宗伯諡文安鐸也今公孫鵬貢生曾孫眉谷主事俱需次在京外孫呂公履恆今官廣西道禦史予字牧仲子至今官翰林院編修致福建按察使筠舉人侄起湖廣驛鹽道副使孫如金候補主事吉金新除湖廣辰州府同知康熈戊子閏三月卄五日商丘宋犖識

題吳逺度畫山水

逺度具妙筆居勝地江山吞吐人文切磨其以畫得名非偶然也後遊雪苑縱觀余家所藏

禦賜舊迹浸淫寢食其畫益進於古梁棠村先生以爲摹仿元人而不自知其入於宋信夫

題吳逺度畫竹

文與可墨竹子瞻深得其蕭疎之韻元管夫人又以叢篠見長逺度此卷瀟灑蒼郁加以溪水綿邈境地幽勝使人一往移情則又於古人中獨開生面不似息齋規規與可也

題栁愚谷西陂第二圖

原圖疎秀類元人此更加以蒼莽浸浸乎入董巨之室矣始知愚谷胸中筆下無所不有不似右軍禊帖再作便不佳也

跋文休承雲林山色袖捲

休承此圖所謂山川浮紙煙雲滿前酷似小米靑山白雲防捲正如五代史無一字蹈襲龍門而深得龍門神髓恐索解人亦未易得耳

題惲香山仿北苑夏山圖

香山畫有二種一气厚力沈全學董源爲早年筆一惜墨如金翛然自逺意興在倪黃之間晚年筆也此幅仿北苑夏山圖正其蚤年得意作題語亦頗自負乃家人從朱生臥庵處得之疑爲贗本將覆瓿矣余取付裝褫跋而藏之蓋亦中郎防下桐也

跋惠山聴松庵竹罏圖詠

明洪武朝髙僧性海住惠山之聴松庵嘗命工編竹爲茶罏體制精雅王學士達善朱少卿逢吉王舍人孟端各有詩文紀其事而舍人復爲之圖永樂中性海示寂罏亦淪失其徒韶石復以道行繼師席藏弆諸公翰墨惟謹成化中邑人秦太守廷韶撰訪罏疏付韶石弟子戒宏於城中楊氏求得之仍貯庵內邑人盛舜臣復仿制二罏攜至京師一獻其伯冰壑侍郎一奉吳匏庵宗伯自是題詠益富卷軸比牛腰矣

國初有竊舍人圖及李文正篆書題字鬻輦下者旋爲邑人顧舍人梁汾購得曽出以示余康熙壬申秋餘移節吳閶道經泉上取竹罏煮茗慨然念髙僧往哲之風流從寺僧收拾斷紙殘墨並求梁汾所藏王李遺迹裝池爲四卷付寺僧永寶之計文十三篇詩九十二首名賢髙逸見卷中者六十有七人麄官如余得附姓名以不朽亦何幸也

跋吳門諸子遊上方石湖圖詠

右明憲宗朝吳門諸子遊上方石湖圖詠前有白谷題淸谿畱墨字劉完庵沈貞吉恆吉釋碧虛圖詠各一楊景章周廷禮沈石田圖各一金輅陳防張浩沈橒詩各一馬愈詞一皆以贈東禪敬上人味卷中跋圖詠甚夥今所存止此耳按完庵名玨長洲人官僉事畫有盛名貞吉名貞號南齋恆吉名恆號同齋兄弟皆髙隠恆吉石田父也輅石田祖姑之夫防常熟人字允徳別號東家生有詩集石田志其墓浩吳江貢士字文逺恆吉之妻父石田外祖也橒字才叔石田從弟愈嘉定孝亷自署癡愈余未詳諸圖詠皆翛然防俗碧虛詩亦可觀畫類方方壺細玩似爲石田捉刀康熙丁丑正月於吳門官舍得之攜至滄浪亭覽諷一再過想見此中三百年來髙賢遺老徜徉於山水佳處日作詞章翰墨因緣令人嘆羨不置也

題韓幹放馬圖

韓馬余見二卷一爲圉人呈馬圖一爲馬性圖皆絹本長不滿二尺唐人畫卷往往如此二卷筆墨髙古望去肥澤所謂肉騣碨礧連錢動彷佛似之此放馬圖長與二卷等絹𨿽浥壊而三馬神采奕奕騰驤曠野天骨開張大有蘭筋權奇走滅沒之勢宜不爲少陵所譏且牧人奇古較前二卷似當出一頭地讀退谷先生跋流傳有緒允屬妙迹余更綴數語卷末聊於畫苑中畱一段公案耳

跋宋儒遺墨卷

右宋儒遺墨一卷卷首篆書四字大徑五寸爲明中憲大夫致仕太僕少卿前直文淵閣經筵國史官陳綱題綱成化朝進士篆法與程南云相伯仲第一範文正公與秀才仁弟札昔人評公書以爲得樂毅論筆意淸勁中有法度當時善書者如蘇才翁子美蔡君謨咸推重之曩從吳門範公祠見公楷書伯夷頌誠烜赫名迹其他多贗本此札正符淸勁二字爲眞迹無疑第二司馬溫公啟太師札子世傳公書若隸端正似其爲人此札舊刻文氏停雲館帖中僅存騏驥之骨今觀眞迹楮香墨彩浮動几案且文筆古致錯落尢堪寶翫後跋云範文正司馬溫公二帖林文安所藏傳少司馬儀部郎三世什襲猶新熙燥髮知慕二賢今獲覩手墨如承顏色後學四明丰熙謹識再爲太師祁國正獻杜公致畱守龍圖札祁公暮年學書與壻蘇舜欽討論筆法遂有艸聖之目停雲所刻一札其墨迹今在予處粉牋剝落不似此紙墨完好觸目皆琬琰光也又唐介啟侍講待制晦叔一札介字子方江陵人擢第爲殿中侍禦史直聲震天下後參知政事諡質肅其筆墨具勁直之气令人望而起敬韓絳字子華忠獻公億之子官司空檢校太尉康國公諡獻肅弟維字持國官翰林承防並以豪翰名此絳札致文通大尹維札啟平章太師一以蕭散勝一以渾厚勝皆采賢劇迹也後跋雲杜唐張二韓書世罕見匏翁博古稱藻鑑要爲不誣數公非以書擅名今去之五六百年而名家珍襲如此其可重固有在哉嘉靖庚寅蠟月旣望四明丰熙識張札不知爲誰吳文定當亦有跋今並逸去可惜按杜祁公書蘇黃諸公鹹所心折此云非以書名誤矣林文安瀚閩縣世族官南吏部尙書子廷防工部尙書諡康懿廷機工部尙書諡文僖孫燫禮部尙書諡文恪烴南工部尙書廷櫛子炫儀部郎此卷爲文安及廷防與炫三世祕藏丰跋稱廷防爲少司馬蓋未爲尙書時卽寶此也熈鄞縣人治朝一甲進士官翰林學士其子南禺坊尢擅翰墨之長足爲此卷增重明末歸福淸葉臺山相國相國裔孫貧不能守爲男致購得康熈辛夘二月致遷蜀藩便道來省以此卷爲子壽摩挱一再過願吾子孫亦如林氏累世寶弆無爲大力者負之而趨幸矣是年七月七日西陂七十八翁完庵犖志

西陂類稿卷二十八

欽定四庫全書

西陂類稿卷二十九

吏部尙書宋犖撰

尺牘

答盤山拙公【四則】

簿書委座心力爲殫燒燈挑菜隨手都過遙憶靑溝長松參天羣峯繞屋此時杏花雪深三尺令人有靑鞵布韤之想損貺山蔬得未曽有佳句翛然無一防煙火气勉爲屬和兒至亦得一首並呈異時畱作山中一段公案也

十日前將有薊門之行擬入山與師一晤憶友人詞云見十里五里靑松暎將花未花紅杏竊謂此景當與師共領略乃竟以事阻信乎緣不可彊耶悵悵蔬筍分惠深荷注存公如端爲苦筍歸明日朝衫誠可脫此山谷贈子瞻句也某今日恐未便受和尙硬差如何一笑數日來賤體小極枯坐斗室中劇想髙坐披對其柰盤山雲樹逺在天末手翰忽來並寄示諸作快讀數過頓覺紙牕木榻拂拂生春溫也冬寒惟爲道法珍玉不備千峯雪霽幽森光景宛在心目間悵不得好手圖來作臥遊也大師擁衲扶笻啟戶卽得如此人天供養消受無量覺怪石羅幾閣未免饒舌附寄二事知無足以充方丈淸設惟鑑皈忱不一

寄葉荃伯

庚申拜別又十一載矣相思之切屢形夢寐昨秋月夢足下以菊花卷索題醒輒走筆成長歌今寄似用代握手一笑足下今年正七袠耶不獲尊酒稱慶廣緞揀參聊將逺意至兒來說尊體稍稍違和此自老人常態惟節飲食省思慮遊心於方之外自當勿藥也毎念吾輩皆借先人余防列名仕版初意宦途狡獪得一方面足矣不意菲才如某謬叨

聖天子非常知遇一嵗三遷遂膺旄節縱不能建樹非常亦不敢隨波而靡自欺以欺

朝廷因而認理過眞守拙殊甚動與時乖未卜稅駕之所然旦夕不能忘我西陂徐圖引退如子曕所云與君坐莊門喫瓜子炒豆當有日也公霖昨字來欲求解組已轉致撫軍如其所請矣廣文先生出處得以自如不似某一領朝衫欲脫不得脫也笑笑季芷太藜見伯子建俱徧致再問尊嫂及闔眷萬安聞子巖秋闈得而復失良爲扼腕破壁飛去不過遲之三年耳某十年不能自作書此札擬破例爲之而苦於帯眼鏡又偶値臂痛故仍令至兒代之

答潘蜀藻

平防竹圃文酒流連忽忽將四十載曩承乏吳門恆有事於金陵意便中可以圖晤一展親戚情話不謂叨防聖明非常知遇數月間驟膺西江之命鼓枻溯流適楚氛震鄰因之豫章有警幸而定變俄頃四境晏然談者率以張肖甫之定浙亂謬相比擬卽知已如足下亦未必不以遭逢之盛爲僕稱慶也柰僕認理過眞守拙日甚此中不合時冝非可一二爲故人道𨿽偃仰防門鈴閣間而南湖鷗鷺發於夢想未審何時得扁舟落吾手耳手翰遙頒兼讀種種佳集欣如面談拙集及豫章祀紀附正有道別諭具悉不一一

寄王阮亭侍郎

犖蒞此三年以安心守拙爲主始而吏民疑之漸且信之近則深山窮谷之老穉靡不相與樂之計列郡七十二城嵗省金錢無算暇則焚香掃地而坐官舍闃寂不異空山或聴炬兒誦左傳一二篇或婆娑防櫚桃竹間看孔雀雛鼔趐往來差不寂寞一切文案苛責直聴之而已京華故舊契闊多年未嘗不歉然於心然將柰何知已如先生想能諒原也拙詩刻後又得四卷獨今嵗爲多錄上輒求批防千萬撥冗爲之紗葛聊以潤筆仍是寒酸風味笑笑附寄三孔集及敝鄕沈文端賈靜子諸君集統乞照收陳士業集容續呈徐巨源楡溪集外別無全刻此中萬茂先鄧左之劉士云余小星諸君皆式微之甚遺稿零落敝鄕劉山蔚近亦作古人可爲浩嘆臨楮依依不宣

寄阮亭侍郎

犖於吳門四值鎖印今歲聿雲暮吾家山香雪又將成海矣𨿽軍需孔亟羽檄交馳而事過心空不異巖谷近復於滄浪亭畔疊石種花時時小有吟詠諒先生聞之又笑我爲別樣節督也玆顧子俠君入都奉寄諡法考卄冊又蠶尾集刻成前二卷並往卄冊秋冬來兒輩有事子湘病歸暫停剞劂者月餘故未竣工落燈後當漸次料理二家詩鈔刻己竟尙在校閱容卽續寄俠君少年篤學所選元百家詩一時爲之紙貴素仰髙山願侍圅丈惟先生進而教之假之羽毛將來自是我輩後勁也臘月十六夜偶過虎丘看月口占四絕句聊博一粲亦足爲官熱心冷之證滄浪亭小牋附上望卽和我把筆悵然

寄阮亭侍郎

先生臺斾還

朝卽辰興居萬福兒至家郵中具述髙情垂注感感蜀道後集想又成帙矣蜀中山水自是奇絕少陵至今千餘年乃得先生兩番品題何所遭之幸耶新詩勿恡攽示犖劇地勞薪忽忽五載秋月承乏省闈又奉

命賑濟淮陽一帶往來千餘里轉運經營心力爲殫所幸百餘萬生靈不致流離失所差堪自慰目今疏請蠲租顒望防澤正復眠食爲廢耳承委大集陸續竣工文略昨已呈上今再往蠶尾集二部乞照到諸版存荒署應發何處印行伏候宣示子湘近刻井梧集屬致二冊中有尊評三數條從犖述鹿軒詩中錄出我輩尺素往還滿幅閒話無一長安書牘語令熱客見之捧腹而走諒先生亦掀防笑豎儒故態也俠君與至兒同中副車令人悵悵信筆覼縷不一

寄彭無山黃門

春月從捨侄接足下寄書娓娓數千言開心冩意無異潞河把臂時適大雪盈尺於蕭然官舍中長歌起舞其欣快非復語言可諭隨賦小詩紀事𨿽不及來書之髙古委折而語語流出肺腑一段勤懇至情似有鍼芥元白千里唱酬形於夢寐以今較音殆爲過之今往小刻中具載此詩足下試取閱之想亦犂然有當不以山川之間阻爲悵惘也聞榮補尙須時日不冝驟歸

主聖臣直非可以尋常例也叨在忘形必能心諭至於足下將來事業如何期於不朽僕此時宦況如何善於弛擔尙望有以教我炬兒初學行文正在讀左傳向承垂念特附以聞

復無山

久不得淮壖聞問正切相思使至得良書欣慰饑渴少陵所云紙長要是三過讀也進馬札子忠悃流露大槪足下以豪傑之气骨力行聖賢之體認其不媿衾影不欺

君父一念眞堪泣鬼神

主上聖明賜環有日縱知交相爲之殷恐未能遽返初服流行坎止聴其自然聖賢平實道理原是如此在足下今日乘流習坎亦惟有任運而已心言集崚嶒孤邁文品如其人得古人神理必不肯蹈古蹊逕倘聖門所稱不踐迹亦不入室意在是耶僕瀏覽前代文章之士自漢唐至今以文傳人較難以人傳文則易足下立品當是靑史第一流不待文亦傳況文足傳耶以一身兼三不朽不足下望而誰望耶西河之痛久已忘情忽得來函棖觸重一澘然夢幻空華旋當撥置耳靑門集敍卽日與子湘宣之喜極欲狂以爲得鐵漢先生一言勝名流什伯語也立付剞劂並切囑致謝承索江南通誌架上偶缺此種容取到另致先寄似三家文二家詩滄浪小志三種皆近刻也僕硜硜故吾食貧日甚奉寄紗葛聊識相思佳果領到荷荷酷暑困人兼苦旱望雨憂心如焚通昔不成寐晨起趁小涼口占率復不盡

答無山中丞

自足下開府粵西音塵久隔己夘秋兒至北闈幸售荷足下從郵遞中賜書殷殷奬借所謂疎於迹而不疎於心已早諭之矣玆中秋後五日陳紀綱捧手書至展讀之次恍如四千里外握手快談積懷爲之一暢雅貺及賜兩兒方物俱領到謝謝昔軒介肅觀察武林嘗畱客殺雞人驚異曰軒亷使今日殺雞畱客大破費公今之介肅何破費如許得勿傷惠耶詢起居無恙外驚聞似君赴玉樓之召悲悼不已足下崛彊不作西河戚足徵道力堅定僕棖觸大亡兒舊痛不覺黯然神傷聞兩令孫英英玉立足下又有夢熊之兆知天之報施善人未艾也蒼梧吳使君賫呈

禦書搨本迎

鑾日紀知尙未到此時當已入覽矣足下以非常之人膺非常之遇粵西已被深仁粵東又入大造一時嶽牧四君子以莆田爲首稱良可健羨前奉贈拙句云孤蹤已致層霄上羣望方殷末路中竊自比於他山及讀尊札老惟戒得窮當益堅桂性嵗增惟老辣葵心晨發卽朝陽愧我饒舌矣歐陽思潁吾輩固有同情惟是嶺南吏治未善盜熾民困正賴大君子湔洗而撫摩之尊體𨿽苦暈視僕尙少三年那可便作歸計僕今年六十有八因前嵗

大駕南巡防淸健之褒不敢冒昧請告須再遲二年引年疏懇倘遂西陂垂釣所深願也僕寓吳十載吏案如山風波似海總守定湯潛庵二語事繁而禦之以靜人詐而待之以誠覺荊棘化爲坦途寸心毫無罣礙目下河工底績可期江南北俱大熟下河蠲賑可已俾譾劣穏坐署齋時於小滄浪殘荷衰栁間得少佳趣第不堪持贈也於襄勤公千載偉人志狀所載不過官爵寵遇其嘉謨宻計都未收入昨從於太夫人乞得公存日自記一二再當追思博訪僭撰公大事紀一篇錄正知己畱之五十年後出而問世如何如何至公家庭蕭索太夫人耄年艱苦吾輩嵗時量力遣候正不必問悠悠世態也昨浙中鹺使髙君見過接其言論丰采信爲吾道幹城愈服藻鑑不爽今嵗江南補行計典大有才難之嘆安得如此公者爲之推轂哉來嵗鄕試兒筠與孫韋金頗知奮勉未審能副期望否邵子湘以病歸毗陵數月未晤俟其來當致臺意幕友錢塘馮山公景文章之士筠輩業師吳門吳荊山士玉江左名士之冠與數晨夕殊不寂寞均仰髙山特附以聞僕幼而失學中年略事詞章經史理學諸書毫未渉及近偶讀平湖陸稼書三魚堂集心頗好之吾輩暮年當於此中生活輒以一部並江南通誌奉覽卄一史補綴甫竟尙未印出容嗣寄吳織二種聊將逺念匪報也方苦秋熱晨起信筆作答希照不宣

答曹實庵書

犖頓首復實庵足下七月卄八日得書知起居佳勝拜惠春茗新煙荷荷往嵗拙句奉送有云他時相憶如相寄璧龍團色色佳何足下久要不忘乃爾耶毎念足下奇人黃山奇境必有不朽之篇爲山靈增重今讀紀遊諸什其髙則天都信始諸峯防地參天也其浩瀚無際則文殊臺下之雲海也其離奇夭矯則擾龍臥龍諸松之盤空聳翠駭人心目也此山名作寥寥𨿽有傳者今被實庵壓倒矣熊封和章森秀雄恣有韓蘇气掌霖長短句駸駸奪玉田之席足下拍肩揖袂其樂可知犖居此凡百任運極人世崎嶇傾險皆以守拙二字處之心地蕭閒不廢吟嘯昨楚中朱悔人來盤桓經月偕至兒更唱疊和得詩數十首差慰岑寂今悔人歸東浦至兒亦將返裏此後又當閣筆矣西江文官大小六百餘人無一好文墨商風雅者昨一人過東林寺囑其訪王新建遺迹歸而見復云新建詩在屏風上已破壞無足取聞有一僧名惠逺能詩偶他出未及見嗟哉卽此事令人如何發付眞可笑殺也匡廬林壑幽邃相望咫尺恨不能曳杖一遊欲如足下與黃山結緣何可易得犖於足下不過多輿夫四人門前鼓吹一部實則靑鞵布韤挹泉嚼蕊之樂遜足下不知何等矣偶收拾三年來拙詩共三卷寄阮亭防定目前正謀付梓梓成卽寄正熊封掌森介維諸君均希道意敝鄕沈文端賈靜子劉山蔚諸集並此中三孔集及拙作二箋奉覽窯噐四件侑簡統祈照入月日犖再拜

與邵子昆學使論鄕賢名宦從祀書

犖頓首奉書子昆執事曩在畿南曽於稠人中一望顏色怱怱別去當不復記憶然犖竊知執事正直有學問君子人也中心識之未嘗暫忘邀緣天幸得與共事比𨿽再通尺素俱寒暄候問常語玆有一事實闗

國家大典而學政所當問者敢以商之左右記曰鄕先生沒則祭於社鄕先生蓋卽士大夫之賢而歸老而敎於其鄕者尙書大傳曰大夫爲父師士爲少師耰鉏已藏祈樂已入嵗事已畢餘子皆入學是也旣歿而不忘其徳乃相與屍祝之於社後世鄕賢有祀昉諸此傳曰有功徳於民則祀之漢元始間詔祀百辟卿士有益於民者蜀郡以文翁九江以召信臣應詔又朱邑祀桐鄕王渙祀安陽亭則民自立祠後世名宦有祀昉諸此前明之制凡郡邑鄕賢名宦各附祀於學宮守令嵗以春秋二仲率官屬行禮典綦重矣不意沿至末流冒濫日滋其獘天下皆然而江南尢甚江南之鄕賢祠則較名宦尢甚蓋名宦非稍稍遺愛在人士民莫肯阿好𨿽其子孫欲得之於祖父無可如何鄕賢則皆其子孫之陳乞與津要之請托始而薦紳之謹願者得祀矣繼而薦紳之有遺行者亦或祀矣始而科甲之貤封得祀矣旣而入貲得官者之貤封亦祀矣甚至市籍估人其子列仕宦則亦巍然祀矣求之立徳立功立言一無托足考之鄕評公評史評略無據依爼豆之席羅列駢塡眞僞混淆是非失實至使正人君子臨歿以此舉誡其後人因而孝子慈孫不忍以虛名奉其祖父嘻可嘅也已士君子有風敎之任者始未嘗不力持久之而情面所在稍示圓融籓籬一破來者接踵譬之江河日東滔滔汨汨莫知所底夫以

國家風厲之大典而淩夷至是不有大賢孰持其後哉執事固犖所素信正直有學問君子人也廬陵有言正直者不可屈曲有學問者必能辧是非以不屈之守具辧是非之識毅然決擇而力砥其頽波非執事任而誰任耶按鄕賢名宦向有咨部之例各省今皆行之故冒濫頗少近準部咨江浙兩省節孝照直隸例學院防同巡撫具題夫節孝屬執事爲政矧玆事體較重豈可不屬執事爲政耶此後有通儒亮節果應祀典其人伏候執事核實防咨內部然後入祠𨿽未澄其源姑窒其流冒濫請乞日漸衰止其於風敎裨補非小伏讀大疏有不徇情面語想見巖巖風采令人畏愛卽此亦不徇之一端也或者軒車按部所至慨然澄淸並舉從前之眞僞雜遝者確核而釐正之是又犖所欣然拭目者矣緣吏牘率略言不盡意輒奉長書僭布區區幸賜裁擇不宣

答朱悔人

犖頓首復悔人足下五年闊別兩月盤桓文酒流連無殊疇昔其樂可知足下解纜章江後諷詠送君南浦傷如之何語眞不覺黯然魂消矣接手札兼宣示近詩及廬山碑刻蔬筍種種不獨金石之音迸流几案而名山煙嵐之縹緲碑版文翰之奇古林壑風物之幽邃一一挹取不盡但別後詩思已枯不能卽爲屬和須興發乃補爲之先以此爲息壤可耳笑笑昨曹實庵以黃山紀遊詩見寄犖答以君爲黃山主人盡探黃山之勝犖爲廬山主人不得一望廬山面目較君縱多輿夫四人門前鼔吹一部亦何益哉今爲足下作答觸迕前言彌增悵恨目下江南梓人卽至當爲足下繡雕章江集一卷其中寄大兒基二律與澹公茶話二絕並昨寄簡次兒至一律僭爲刪去知不罪也拙作禦變詩刻王文成開先寺紀功碑後自是勝舉愧不敢承尊稿評上犖再拜

與朱竹垞論荊公選唐詩

小役歸奉到王荊公百家唐詩犖繙閱終捲竊意此書非荊公元本卽章安楊蟠所攺竄也按蟠序云唐百家詩選得者幾希因命工刻版以廣其傳細字輕帙不過出鬥酒金而直挾之於懷袖中由是人之幾上往往皆有此詩矣云云語意俚淺可笑標門別類處尢大似三家村塾師所爲犖今春於玉峯傳是樓借得玆選殘帙僅存四冊去取大有可觀其編次之法依三唐次序以詩從人不更標名目卷數亦不止十按焦弱侯經籍考列荊公百家唐詩二十卷犖所見已至十六卷王建詩入選最富乃獨當二卷而此本絕少王昌齡李頎長篇亦覺寥寥可見此本不但翻刻並其去取亂之矣宋人有云荊公於宋次道家得唐人詩集擇善者籖帖其上令吏鈔吏厭字多輒移所取長詩籖置不取小詩上因悟當時所見定是此本而覽者乃歸咎於鈔吏凡事譌以傳譌大槪如此可一笑也然鏤板頗精定爲宋槧亡疑謹完上並希先生於親友藏書家覓得元本寄視幸甚幸甚卽日於役白門倚裝卒卒不宣

與吳孟舉

毎對叔度輒作數日喜別去乃爾黯然深淨軒中尊酒細論良晤何可多得耶董氏棃園樂部足冠一時吳寶郎演玉茗堂倩女離魂眞不禁聞歌喚柰何矣惜足下遄返虛此一段佳話增悵悵也求題魚麥圖詩希卽賜敎賤累重九可抵金閶次兒亦來此間冬緒蕭閒擬邀足下齋閣聨吟一續城南髙韻耳石齋先生孝經如已覓得幸付去役子湘囑致文集一部臨椷瞻溯

答王山史

層冰飛雪中仙舟北首闕於言面念至黯然奉手札欣然慰也敬審足下道履淸佳範文貞公扇領到甚喜僕藏弆便面百餘多舊人名迹得此定推第一蓋物以人重不第區區翰墨也敬謝敬謝辱諈諉拙序僕於經學未窺籓籬不敢作自欺語若詩文大集當僶俛如教然終是佛頭罪過似不如竟已之也客嵗與許時庵學使共有本朝名家文鈔之役刻成寄似一部恐選未必當足下幸有以敎我邵子湘適來金閶並囑致靑門一集內旅稿六卷未有序意欲丐足下一言值簿領紛拏口占侍書率復不盡

寄李梅崖中丞

京華聨步上谷題襟回首前塵殆將三紀放翁云去日如飛埃洵非虛語己夘夏扈從

回鑾於江南境上河堤葭菼中幸遘光儀悤悤數語而別迄今悵惘嗣聞先生屏籓荊楚聲望烜赫昔軒介肅畱客殺雞便稱異事以公相較不啻過之以是輿頌洋溢上徹

宸聰建牙江右凡在同心靡不企羨僕揣先生處此其枘鑿不相入者正復不少今則公道久而愈昭始信大君子行事逺出尋常萬萬矣南浦東湖爲僕舊遊地種種陋態難逃冰鑑𨿽不敢方駕髙賢而四年認眞守拙之苦心或不貽譏於知己僕昔移節平江萬姓遮塗輿柅不行與公今日黃鶴樓邊攀畱雨泣彷佛似之吾兩人淸夜捫心略無愧怍正未可爲一二俗人言也僕題豫章署齋云云白峯靑煥發廬山眞面目蛟騰鳳起扢揚滕閣舊風流似預爲先生設者亦惟先生能諭之玆旌幢榮蒞父老子弟歡聲雷動特遣下走申賀一巵乞賜叱存江分左右事則一體向後凡百借庇素心知不我棄在先生播壯猷於方新僕亦凜素操於末路期爲聖世完人足矣此語去春

行在曽經面奏今復爲先生言之當信其無欺也防城郭外之北蘭寺廬山之開先寺皆僕素所遊歷其地最勝今得淸詩名筆照燭其間後來居上又添一段佳話家刻十六種寄正依然措大風味呵呵別後新詩及尊刻名賢法帖並望賜敎饑渴俟之

寄謝方山

一別二十年企慕形諸夢寐足下髙蹈逺引如雲中白鶴可望而不可卽凡在遊好靡不欽嘆僕不才猥防聖天子格外防遇持節大江左右十有八年安貧守拙毫無善狀乃三次迎

鑾荷

寵賚有加𨿽胡忠簡玉音問答所載不是過也客冬以衰病引年復承意外

簡防俾長六卿蒞任以來兢兢如履春冰尙望知已有以敎之嵗杪接讀杏村尊集並見贈詩翛然塵外品在韋栁之間是人是詩同一不朽佩服佩服輒用集中韻奉和一首求正拙刻綿津集及古今韻略施注蘇詩王荊公唐詩選三家文鈔二家詩鈔十五子詩豫章祀紀吳風滄浪小志筠廊二筆附呈覽尙有未竟之刻容續寄趨

朝集議之暇艸艸作此幸卽賜答聞阮亭司冦致書足下四次不一答雲巢許那得與臯防往來愚意當日巢許胸中正多此一芥蔕耳呵呵臨風神不一

答李少司空貞孟

客嵗臺駕南歸僕已翛然有西陂之想奉贈詩有他日望衡尋舊隠渦河同上打魚船之句今如願矣快何如之抵捨旬餘俗冗蝟集尙未遣候而盛使賫臺圅逺來詢知近履淸勝不日命駕過我敬於西陂煙水中掃芰梁設釣筒以待僕三十年來荷

聖天子非常知遇

陛辭時復防

眷注優渥爲曠代罕覯淸河送

駕淚下如雨今戢影田間又不禁神依

北闕矣連日乘

賜馬烏獬廌據鞍顧盼光溢道途但不似亷將軍心企復用耳笑笑僕和

禦制詩曽及尊銜吾輩骨肉之好已逹

宸聰足下似不容不一和也

寄午亭相國

京國三年時以公務參侍左右或竟日不得一語而寸心相照倡酬之作積於笥篋迨犖歸田以來山川悠漫可謂阻於迹矣而不阻於心前月旣拜良書卽辰又接便門感舊佳什深情古道流露行墨間何先生愛我如是之篤耶適逢鴻便走筆奉答長句一章𨿽吟情荒澀不足副大君子引掖之雅亦秪布區區於萬一而已雪苑花事最盛不見三十餘載明春擬加意領略秋風一起便攜遺腹孫韋金爲崧山之遊徧歷三十六峯爲先生作前導俟吾輩九十時當扶笻共探其盛也犖久不作書拙作成隨手一揮醜態畢露且錯訛不一擬令外孫髙岑代之而孫韋金謂代之遂失眞意是以仍寄以博一笑不恭之愆所不計矣仍望嗣音用慰饑渴

與鹿蘭臯中丞議賑濟書

逕啟犖歸田後株守西陂地方事從不與聞不料今嵗罹此奇災夏秋兩收盡已委之波臣萬姓嗸嗸顚連盈道前汪公在任𨿽經報災而荒政未修自執事下車卽以賑濟入

告災黎始有更生之望而側聴日久膏澤尙稽犖受皇上非常眷顧目覩

廟堂側席時以一夫不獲爲憂而隠情惜已不能佐執事急行賙卹不惟自負抑且負

國矣昔人有云救災當如救焚早一日則有一日之利遲一日則有一日之害凡常平倉谷原爲備荒而設而州縣積習類難問其有無必待本地倉谷以賑本地之民恐緩不及事者多目今開歸二屬丰歉相半而河北三府號稱有年若先發三府所積行賑俟本地倉谷查出以償不過一轉移間可立起白骨而肉之執事饑溺在躬此番救荒之效自與富文忠治靑範文正治杭相並深籌宻畫知不待鄙言之畢也犖賦性迂愚而賑饑一事實所素習此言非欲私於鄕裏亦非借以邀名避謗但念

聖明在上停徵蠲賦

防綸疊沛而道殣未除不無隠恫且兩年京邸承執事肝膽相照事同一體故敢煩詞上瀆惟鑑其悃忱而加之采擇幸甚幸甚

西陂類稿卷二十九

欽定四庫全書

西陂類稿卷三十

吏部尙書宋犖撰

行述

先母劉夫人行實

余家自從曽祖莊敏公以理學名臣制爲家訓一族之中若逺若近咸相勸勉不衰於是余王母

詔贈夫人張氏

詔封太夫人丁氏著懿徳於前余母

詔封夫人劉氏嗣徽音於後嗚呼痛哉母之亡閱一年矣以不孝犖抱病苫次不獲赴

闕請防歸窆無期罔極之防旣不可以報至於起居飲食色笑之可思慕者皆邈焉不可得而親姻戚有問及吾母者不孝犖及弟炘與炌但匍匐稽顙以手指胸泣血而不能言防不孝犖病少愈謹以母嘉言懿事可傳於鄕閭者質述一二庶以俟有道而文者狀且銘焉夫人商丘人父諱永貽明萬曆辛夘科舉人爲先王父福山公

詔贈大學士諱沾同年友母賈氏夫人幼事父母以孝聞年十六歸文康公值贈公已歿張太夫人尋亦歿奉丁太夫人溫凊甘防不愆於儀丁太夫人常稱之曰事姑者當如此夫人相文康公謹愼周詳凡有所欲言必視文康公色喜然後進事大小無攸遂祭祀盡禮蒸嘗爼豆必躬必潔庭戶之間不聞人聲及文康公壯而無子勸娶李趙郝三夫人愛如娣姒明天啟中文康公宰陽曲夫人勸以小心亷謹曰一入仕途功令隨其後幸惟福山公淸徳是紹當是時閹人魏忠賢專政當事請建生祠於陽曲文康公拒不從忠賢使來偵其故禍且不測夫人曰以直道觸法网人臣之義但丁太夫人耆暮無依盍以病歸文康公遂浩然掛冠防忠賢敗而止崇禎中文康公爲給事中艸銓政數十年大獘貽禍封疆一疏夫人又申前歸養之說丁太夫人慫慂使上之一時嘆丁太夫人之賢文康公之忠而嘉夫人之孝焉後文康公爲順天巡撫甫三日而流寇陷京師僞爵徧漁陽文康公誅其將黃錠等謂夫人曰我封疆重臣誼當報讎然死在旦夕丁太夫在子善事之夫人率家口五十人奉丁太夫人遁山中流離之際昏晨問視如常儀防王師入闗公巡撫如故夫人曰讎已報可長往矣文康公疏辭不許迨文康公徵拜爲相夫人復申前請六年而

予告歸裏夫人辴然喜靜好黽勉比於良友其敎育諸子也𨿽顧復撫摩無不周至有大過未嘗不面數之不孝犖病夫人禱於神寢食俱廢一日不孝犖出飲歸漏下四鼔夫人猶未寢曰汝不記丁太夫人之訓汝父乎曰爾從文學之士遊則吾喜非是吾竟日不能食以故汝父力於學卒致貴顯豈於汝而可不敬承其訓乎語罷淒然不孝從此不敢爲長夜飲文康公卒將葬不孝犖請於夫人鬻產以襄事夫人不允曰

朝廷頒勅賜兆遣官營送所以重汝父之淸徳也今第隨家有無何必鬻產且產先祖所畱非汝父置柰何鬻之不孝犖卒鬻產夫人亦不加責鄕閭稱之近水旱頻仍賦役煩興不孝犖又好與海內賢人君子遊及文康公故舊往來防聚戶外之屨常滿用或不足夫人出簪珥佐之曰不忍以米鹽困吾子使亂其心夫人禦下寛僕婢輩不輕以鞭撲加之當壬午流寇破宋夫人匿於民捨爲舅氏僕婦所侮及文康公晉開府其婦與夫叩首以請夫人曰侮者不記爲汝何罪之有遣之人服其量焉夫人享年六十有二以萬曆戊戌年二月十一日辰時生以順治已亥年六月二十六日申時卒以文康公官

詔封夫人嗚呼痛哉昔文康公之歿也余圖書數卷窀穸之費貸於親戚夫人沒而餘十二金卽三日前副使徐公必逺所饋藥餌資也其澹泊有如此夫人毎布衣蔬食與家人婦同紡績偶鄰婦過不辧爲夫人焉其勤儉有如此所以不愧於荘敏公之家訓歟子四長焞李夫人出壬午之亂出亡不知所在次卽不孝犖也侍衛娶明兵部左侍郎葉公諱廷桂女次炘中書科中書舍人娶禦史王公諱應昌女趙夫人出次炌國子監官監生初聘少保兼太子太保刑部尙書劉公諱余祐女未歸殤娶中書科中書舍人梁公諱遂女郝夫人出女三長適明太常寺卿侯公諱執蒲子生員慮次適明光祿寺署丞侯公諱執中子生員勤李夫人出次許字少傅兼太子太傅工部尙書劉公諱昌子官生士元郝夫人出孫八基至未聘陸聘戶部郎中崔公諱掄奇女著未聘犖出逵聘生員劉公諱榛女起聘生員葉公諱元渥女賁載未聘炘出孫女六一許字貢士侯公諱忭子方至三未字犖出一許字孝亷徐公諱作肅子世際一未字炘出不孝子犖泣血謹述

先生母趙太孺人行略

嗚呼痛哉我母太孺人遂捨不孝而長逝耶維十二月十七日實爲太孺人誕辰先一月不孝在黃署出俸金備衣物陳之將母樓前北向再拜手授使者走都門爲太孺人壽寄書弟炘曰言念母氏不能膝前進一觴余尙可以爲人哉不謂書成而心動使者未出門訃音至矣嗚呼痛哉居常念吾父相國文康公享年五十有五嫡妣劉夫人享年六十有二皆以未登大年爲恨今太孺人享年五十有三愈不逮兩先人矣不孝興言及此五內崩摧若受鋒刃安能追憶太孺人生平懿美著之於篇然賔客賜弔者問及母氏不孝但稽顙苫次茫無以對所謂先人有美弗傳不孝滋懼甚謹匍匐泣血而質述之太孺人姓趙處士公諱時之女生而端莊事親以孝先文康公壯猶無子先嫡妣劉夫人勸公娶賢淑爲副太孺人笄而歸公時先王母丁太夫人在堂顧之喜語劉夫人曰吾家自莊敏公以來世爲名門內徳茂著新婦必能佐汝相夫子承先烈劉夫人亦喜太孺人顧遜謝不敢當莊敏公者不孝從曽祖父諱纁明神宗冢宰以嚴訓刑家爲宇內稱式者也太孺人慈惠勤敏從不以鞭撲加僕婢有過失理諭而遣之門以內事無大小必躬親操紡績執烹飪晨昏不倦久之丁太夫人愈大喜劉夫人遂以家政全委焉處李郝兩庶母間以和謹自飭兩庶母咸徳太孺人終身無間言年十八育不孝犖又五年育弟炘不孝兄弟生數嵗皆依劉夫人爲命不知其爲太孺人出也後從婢子稍聞之以問太孺人太孺人笑而不答嗚呼太孺人之曉大義度越尋常逺矣當文康公爲給諫抗疏忤時禍且不測爲中丞戎馬倥傯濵於危殆者數矣日以丁太夫人爲念賴太孺人偕劉夫人贊襄於內甘防無缺卒無貽文康公憂明末防屠宋郡太孺人隨文康公夜竄荊棘中手攜炘以一牛載劉夫人與不孝犖太孺人且牽且走艱辛萬狀外祖處士公春秋髙衣衾棺槨皆取辦太孺人手績布數十端貯之別篋一旦聞訃悉攜所豫備者出以助防鄕閭至今嘆美之事繼母盡禮待弱弟情好最篤卽遇劉氏舅無殊同气迨不孝以侍衛出佐黃郡太孺人就養官舍敎以廉敏小心毎語不孝曰天何厚吾家簪纓相繼者累世蓋源逺則流長耳兒居官幸自勉毋忘祖若父不孝敬受命不孝判黃五載迄無善狀然不敢自暴棄以貽厥累者皆奉太孺人訓也太孺人喜濟人急恆出典簪珥以贍困窮稱人之善孜孜惟恐不及於兒女輩愛養周摯拮據不卹弟炘婦王孺人卒妺氏又喪於逺方哀痛遘疾遂不起妺爲庶母郝太孺人出太孺人一視爲已子其居心忠厚抑天性然耶嵗丁未不孝以代

覲如都送太孺人返舍明年

覲畢返黃便道定省臨別太孺人淚盈盈承睫曰努力無相憶也不孝含淒就道旋聞弟炘從京邸迎養幸遇覃防封太孺人不孝舉手加額謂罔極之防借以少展孰知太孺人目送不孝之日卽不孝與太孺人永訣之日也嗚呼痛哉已酉秋不孝董漕事舟泊江上夜夢太孺人執不孝手形狀慘顇異於常日迨寤恍惚如有所聞見起援筆爲詩紀之曰幾日滄江上髙堂應夢頻京華千里隔顏色暫時親薄宦終何補中宵漫愴神慈烏天外至鳴噪向荒榛爲之不怡者屢日時方初秋意者太孺人念兒逺遊無從訣別魂夢渉風濤走萬里其朕兆固先見耶弟炘來訃雲母素無病妹氏凶問至絮泣不休痰疾或作或瘳然不謂其遽棄世也偶夜半呼基起兩孫至與之圍鑪話昔年亂離景況淒然泣下須臾痰湧而卒基不孝犖冢子也太孺人篤愛之適以赴監至京猶及與太孺人一見信有天意云太孺人生於明萬曆丁已年十二月十七日子時卒於康熈已酉年十月二十二日丑時子二長卽不孝犖也湖廣黃州府通判娶明兵部左侍郎葉公廷桂女次炘吏部稽勲淸吏司主事娶監察禦史王公應昌女孫六犖出者四基生員娶兵部主事狄公宗哲女至聘監貢劉公動女陸聘戶部郎中崔公掄奇女著聘進士李公芳廣女炘出者二起聘生員葉公元渥女超未聘孫女十一犖出者六長適貢士侯公忭子監生方至二許字江西提學道僉事王公震生子監生組三許字生員侯公懃子方履四許字工部主事劉公士龍子聖學五未字六許字江西嶺北道右參政湯公斌子沆炘出者五長許字舉人徐公作肅子世際二許字福建南安縣知縣劉公佑子栴三未字四許字內翰林文院編修李公元振子繼修五未字曽孫一人如金未聘基出不孝男犖泣血謹述

亡弟介子行狀

嗟乎痛哉余安忍狀介子哉今夏六月

上幸古北口余奉檄運米於宻云宻云舊爲先文康建節地制府傾圯惟古槐突兀猶存憶介子方兩嵗繡衣文褓繞樹下爲之臨風慨然因作書寄介子書到而介子病已革不能語子昭弟持示之含淚頫其首須臾而亡嗟乎痛哉余安忍狀介子哉然非狀則幽宮之銘無從述也爰和淚濡筆而質紀之介子姓宋氏名炌介子其字亦稱介山余季弟也明末天下大亂先文康攜家避難江南舟過宿遷而介子生幼秀穎異羣兒先文康故善飲介子數嵗卽耽杯酌家人戲之曰而欲效若翁耶先文康見背時甫十齡居喪如成人事先母劉夫人今庶母郝太孺人最孝於余與子昭風雨聨牀得友於之樂弱冠工制義能詩善畫以門廕入國學余家爲中州舊族而余又好交遊喜詞賦以故介子所至皆班荊於賢豪長者性恬雅風期遐暢類晉人於文酒髙防時出諧語傾座上客頗擅風流之譽遇事則周詳謙謹無疾言遽色居然退讓君子也於鄕閭族黨無間言下至奴婢終身無呵責甞謂余曰人言怒最難持我覺世無一事可怒者噫其養可知已嵗辛酉以候補內閣中書中式順天鄕試名次四十七受知於沈扶蒼歸孝儀沈昭子三先生咸愛重之先文康以前辛酉舉於鄕介子追蹤其後以爲公輔可期乃竟以胃病歿天乎天乎於理有不可解者其詩初學王孟近奉教於王阮亭先生又從余辧析气格聲調精求乎漢魏唐宋作者之意一變而爲古勁幽折之音七言近體尢擅塲殆不減李義山有集二卷校而刻之家塾畫花艸類陳白陽徐文長山水秀潤得董巨遺法人求之多不可得時揮灑於斷縑敗紙精光炯炯動人爲余黃州所作花艸十二幅耳介子生於明崇禎十六年三月二十七日戌時卒於康熈二十二年閏六月初七日辰時年四十有一勅授徵仕郎祖諱沾明山東福山縣知縣祖母張丁兩太夫人考諱權內國史院大學士諡文康母劉夫人生母郝太孺人初聘兵部尙書劉公諱余祐女未娶殤娶山東提學道僉事梁公諱遂女封孺人子二壆生員娶生員葉公諱元溥女壔聘前錦衣衛千戶葉公諱元滋女孫女二壆出未字將於某年月日葬於先文康賜兆之旁因以狀寄壆俾乞銘於劉山蔚榛山蔚蓋親串中之有徳而文者與介子情好最篤云兄犖抆淚狀

庶母郝太孺人行略

嗚呼太孺人遂溘然棄人間世耶太孺人素健旺自弟炘迎養蕪陰歸途驚於覆車而一疾纒綿越七年卒以不起豈非天哉豈非天哉犖是時待罪通潞旣不能親視含殮今將啟先文康公之

賜兆而祔焉犖又新奉江藩之

命王程悤廹無能臨穴一號並以瞻望我先公先夫人托體之山阿誰謂宋逺一葦難杭則淚眼欲枯而悲腸欲碎矣憶庚申夏犖自贑復

命便道歸省得侍太孺人之色笑不謂自此杳靄白雲頓成人天之隔也嗚呼痛哉太孺人生平婦道母徳不可湮沒於無聞而柰犖五衷摧裂莫能件系其詳謹約略質述其一二大者付其受重孫壆持以乞吾友劉子山蔚銘其墓石焉太孺人姓郝氏順天人處士諱有徳之次女先文康公居黃門省時與宛平劉少保相善也少保公納郝處士長女知其妹之賢又加於姊少保公因自爲蹇修於先文康公而納之於京邸及生吾弟炌先文康公求少保公女少保公曰賢母之子必有異願聞命太孺人事先王母丁太夫人有無形無聲之視聴而事先文康公及先夫人敬順有儀處吾母趙夫人李庶母之間謙和友善始終無間言平居莊以自持無謔笑無絮語余家自先莊敏公垂範甚肅門以內不敢有嘻嘻聲而太孺人尢恪謹出於天性丁太夫人劉夫人交悅之待以異數當李自成之變太孺人奉丁太夫人劉夫人轉徙流離而左右扶持無倦色及次第遭丁太夫人文康公劉夫人之大故凡附身附棺與祭祀賔客之奉皆一一經畫周到無缺禮遇諸子婦藹然慈和卽僕婦亦措鞭撲而不用弟炌友順溫仁至死不見有疾言遽色者太孺人之化也先文康公棄賔客時弟炌方十嵗太孺人卒能敎之有成康熈十六年炌由官監生授內閣中書太孺人得邀

勅命又四年炌登賢書太孺人喜曰吾可報其父於地下矣未二年而炌亡明年弟炘亡又明年太孺人亦考終焉嗚呼天乎其何弗弔予家至於此極也三年之間三訃疊來而餘一官羈縻止於爲位長號余其罪人也乎太孺人生於明天啟癸亥正月初六日卒於康熈乙丑正月初八日享年六十有三子男一卽炌也內閣中書辛酉科舉人初聘少保兼太子太保刑部尙書劉公餘祐女未歸殤娶貴州糧驛道按察司僉事梁公遂女封孺人女一適少傅兼太子太傅工部尙書劉公昌子鄧川州知州士元早亡孫壆貢生娶增廣生葉公元溥女壔聘前錦衣衛千戶葉公元滋女曽孫繡虎聘武安縣儒學敎諭劉公動孫女太學生徳至女曽孫女二一未字一許字舉人徐公作肅孫廩生世際子能昌皆壆出杖期子犖抆淚述

亡兒陸行略

余諸子皆有雋才能讀書而三子陸四子著獨不幸短命死著之死也余親爲文志其墓又有髙侍郎念東先生哀辭載家乘陸死時余方客京師又當諸子女俱無恙而突聞陸之變悲不自勝余素善病家人輩恐憂能傷人勸余痛自抑久之遂不敢憶及今甲戌夏距陸死蓋十有七年矣陸之子吉金省余平江官舍出陸所書詩一卷求毗陵邵君子湘跋而藏之餘嘉其意因追錄陸一二遺事授吉金俾更乞子湘志陸墓垂不朽焉陸字海叔商丘縣諸生居恆遵先莊敏福山文康諸公累世家法循循自好數嵗時值母葉淑人病晝夜省視不少懈每用藥則與兄弟爭嘗之躬調以進淑人稍假寐則數穴牕紙含淚而望舉家爲之感動一日遣陸過鄰邑致弔時深秋大風雨寒甚余解一裘衣之期三日返次日遽歸余詰何速也對曰恐大人需裘故遄返耳其孝謹多類此陸就傅時余宦遊不及親爲督課少長以制義數篇寄燕邸余與陳太史介眉同觀介眉曰近日時文卑弱亟須此淸疎蒼莽之作正之餘驚喜始知其能文也同裏徐孝亷恭士以善書名有題余東園詩曰榦葉閒中落虛堂冷色侵余最愛之他日陸竊書二句於壁勁防可觀後不署名余頗疑恭士筆問知爲陸書則益驚喜余又訝其能書也嗚呼方以大成期之而不謂遽得瘵疾以死死時年僅二十有一嗚呼余所爲撫今追昔閱十七年而中心如搗不禁淚霪霪下也陸生於順治戊戌年八月二十六日卒於康熈戊午年二月十六日娶戶部雲南司郎中夏邑崔公掄奇女子男子一卽吉金嵗貢生候選敎諭女子一許字同邑劉錫嘏孫齊萬

西陂類稿卷三十

欽定四庫全書

西陂類稿卷三十一

吏部尙書宋犖撰

行述墓志祭文

亡室葉淑人行述

嗚呼餘年來所遭不造骨肉摧喪屢離期功之戚干支家言今嵗將不利於內子余聞卽心動正月三孫岐金殤余意足以當之孰意命數有定余妻葉淑人竟溘然長逝耶念結髮五十年自先王母丁太夫人至曾孫齊萬已六世矣皆余與淑人所身歷今一旦捨余而去中心慘割如何可言又念淑人生平嫻內則明大義其才徳有不可冺者爰抆涙質紀乞一二文章之士賜之一言按淑人先世本江西泰和人七世祖諱受徙商丘之谷熟集爲商丘人祖諱呈春以貢授訓導父諱廷桂明天啟壬戌進士歷官兵部左侍郎兼都察院右副都禦史總督沿邊軍務崇禎朝先文康官給事中司馬公官曹郎情好最篤余始生司馬公飲先文康寓齋舉卮相向曰我異日生女當與結姻明年淑人生遂訂盟焉淑人嫡母李淑人生母帥孺人淑人生數日帥卽亡李淑人撫之不異已出方數嵗值甲申之變隨司馬公浮家江浙音問杳然司馬公歿李淑人擕淑人歸裏余時以門廕入

朝侍衞丁太夫人謂先文康曰葉家女𨿽在弱齡可令犖迎娶慰我七十老人意遲恐不能待也以是淑人年十三卽歸余時余家鼎盛丁太夫人余母劉夫人生母趙淑人庶母郝孺人皆在堂淑人曲盡孝謹處諸姑娣姒無間言余家自莊敏公以來家法嚴整至丁太夫人及余母愈加愼飭族黨推爲女師余母在日卽命淑人代綜家政迨今五十年於姻戚裏黨吉凶往來嵗時祭祀饋食及田園租稅之稽核衣服酒醯米鹽之瑣屑皆井井有條理纖悉不苟其操作之勤自奉之儉有裏中婦所不能堪者淑人產五男六女男督之向學女教之治家男學業進則辴然喜否則嚴責之不少假人咸曰淑人善敎子女適人皆勉以恪守女誡無攸遂惟酒食是議每戒曰吾見人家女子歸寧多言姑之薄語絮絮不休吾甚非之願汝曹毋復然不則吾不令汝歸也女唯唯人咸曰淑人善訓女余官黃州時淑人奉趙淑人歸裏勸余納妾薛氏生子筠七日而薛亡淑人篤愛之每摩其頂曰余諸子女皆婚嫁獨此子未婚是余所惓惓耳余自官郎署卽不以家隨迨叨

聖天子非常知遇一嵗三遷再膺旄節

國恩愈重家計愈疎二十年來無一衣一簪珥寄淑人淑人從家郵中數數以廉謹相朂曰我家中黽勉耕紝足爲兒孫計不願君寄一錢歸也噫室人交謫自古已然余何以得此於淑人哉余年十七八卽抱淸羸疾藥餌終身淑人素健甚藥不入口三年前忽嬰血疾少間余迎之來吳方謂髙堂謝世手足雕傷獨白首夫婦天涯相對庶幾少慰餘懷不謂兩年聚首一旦摧折未免有情何以堪此嗟哉嗟哉遺掛在壁淸塵委牀此余所以老淚涔涔嗚唈而不能自已也數日前家人來吳淑人之娣寄語兒軰曰爾母曩衣一香色綾襖將十年矣今在署中吾料必仍著此衣余聞之笑曰果然其儉朴多類此淑人生於明崇禎乙亥四月十二日卒於康熈丁丑四月初二日得年六十有三初封安人再封恭人三封淑人子男子六基直保定府同知娶兵部車駕司主事狄公宗哲女皆前卒至內子順天鄕試副榜娶慈谿縣知縣劉公動女陸郡庠生前卒娶戶部主事崔公掄奇女著邑庠生娶中書舍人李公芳廣女皆前卒致貢生初娶安平縣知縣劉公士冠女繼娶滄州知州王公羽女皆淑人出筠郡庠生聘武英殿大學士吏部尙書李公天馥女薛氏出女子六一適貢生侯公忭子理藩院知事方至一適江西提學道王公震生子元氏縣知縣組一適貢生侯公懃子廩監生方履一適江南提學道劉公士龍子南陽縣訓導聖學一適鎭守開歸等處總兵官左都督髙公第子世襲二等阿逹哈哈番拱弼一適工部尙書湯公斌子貢生沆俱淑人出孫男六基出者二如金候選中書初娶理藩院院判李公防生女繼娶貢生侯公方揆女岐金郡庠生前卒至出者一崋金聘翰林院檢討竇公克勤女陸出者一吉金臨潁縣學教諭娶候選州同知李公倓生女著出者一韋金邑庠生娶候選通判葉公增英女致出者一禹金未聘孫女二一適監生劉公徳載子錫嘏陸出一未字至出曾孫一齊萬吉金出當基與狄氏相繼亡不忍聞之淑人淑人病中夢見狄氏曰吾夫婦已死願姑無念我不久當相見也嗚呼痛哉嗚呼痛哉

亡兒著壙志

商丘宋犖牧仲曰兒著字錦含行四餘妻葉安人出爲邑諸生勤學工書法試輙髙等以病痞夭憶兒數嵗時與諸兄以小過觸余怒將杖之先母趙宜人爲之言兒慫慂諸兄長跪請杖曰杖則心安否是不受敎也其幼而明理如此後余以刑部員外郎關贑州欲革船稅每年可省商人數千金吏胥多旁撓兒從傍曰吏不過八人商則千萬人與其八人悅何若千萬人悅耶余是其語毅然行之凡四方名流過贑輙令兒師事之嘗爲兒銘一硯曰女方其外而去其稜角因其自然而不琢其璞斯文章所由作知兒之奉敎於棐幾至矣歸途泛大江和餘詩云駘蕩輕風日欲斜雲煙縹緲接平沙舟人指防江天外朶朶芙蓉是九華今刻之雙江唱和集中王阮亭先生極稱之兒學詩才數月所存祗此耳平時寡言笑神气淵涵不露余期之者甚至而竟夭於痞是可痛也兒生於順治十七年三月十九日卒於康熈十九年八月十一日年二十一娶候補中書舍人李公芳廣女以是年九月十五日葬於先文康墓西南第三兒陸冢傍抆淚志其遺事命次兒至書石納諸壙中寫餘悲焉

著葬後八十一日余侄起夢著語之曰兄以著爲眞死耶著不死矣明日而遺腹子生名韋金小字百常蓋阮亭先生命之餘所爲壙志中未之及也其後十二年韋金又喪母所遭不造乃至於斯孤童樹立在乎自奮念韋金今年已十五將進成人之列余懼其尙有童心也乃屬尹子山書書此冊付之俾時時省覽用自刻勵云

亡妾薛氏墓志

康熈二十年正月二十九日辰時商丘宋犖牧仲之妾薛氏歿於京邸歿後五十一日命侄墉載其柩南歸以某月日葬於先文康府君

賜兆之西少南犖志其墓曰氏之父虹駕母髙氏本大名人流寓揚州其生也爲順治十年十一月二十三日幼而沈靜常隨父母過鄰園獨向林中摘橘橘樹忽起龍雷電交作父母以爲死矣氏故無恙自是心異之康熙五年餘佐郡黃州內子葉安人不及從勸余置妾遂納焉時年十四瀕行其母泣語曰人家主母遇妾媵率寡恩吾今送汝心搖搖爲汝愳也氏曰是無難主母母也妾猶女第恐女事母不得當耳未聞母無故罪女者復語其父曰爲人妾而父母數相往來非禮也願父母勿復然至則欿然自下凡事一秉於禮加意女工酒食無紛華之好葉安人見而喜先母趙宜人尢篤愛常親爲沐髮望見餘一手握其發一手招余至告之曰此賢女也吾老人所僅見汝其善遇之趙宜人卽世哭幾死葉安人偶病晝夜侍左右至廢寢食復以余善病長齋繡佛每晨起吁天祝無恙者十餘年餘近嵗始知也余性好爲詩恆擁被吟哦偶燈下成一詩索筆硯不得氏從容曰筆硯固在恐公苦吟致疾妾匿之笥中矣其用心多此類隨余宦遊久一以廉潔寛大爲勸余近有蒓鱸之興則從傍慫慂之尢閨幃所難云曩生一子而夭辛酉正月二十二日生一子前夕見雙燈冉冉自天下大司成王阮亭先生命名曰筠小字炬不謂氏於產後病疹七日而亡蓋得年僅二十有九悲夫死之日余以刑部員外郎奉

命舁請

仁孝

孝昭兩後梓宮悤悤就道棺衾不遑親經理回顧七日嬰兒呱呱在側此余所以涕泗沾襟而不能自己也嗚呼餘三年中一哭兒陸再哭長女兒著今乂哭氏而爲之志其傷心爲何如哉其傷心爲何如哉

靑門山人墓志銘

靑門山人旣歿之明年厥孤士豫士京衰絰涕洟持狀來乞銘曰先君葬有日矣抑此先君之命也憶余始識山人於黃州嗣開府江右山人數過從比蒞吳則延致院署簿書之隟相與商防今古意見多合觴詠往復殆將一紀今已矣微二子之請忍無一言志其幽竁以慰亡友於地下乎按狀山人系出宋大儒康節先生後康節六世孫依婦家來毘陵始爲常州人居武進縣之章湟裏十一傳有諱銑者山人祖也考諱文燦嘗以家貲贍其鄕裏邑中稱爲善人山人幼穎敏讀書目數行下借借有神童之譽甫十嵗卽籍學宮每試屈其曹耦謂靑紫可戾契致及省試輙不售山人於是發憤謝去舉子業益潛心六經三史及唐宋諸大家之文鉆穴寢饋梳爬剔抉久之融釋貫串大放厥辭理足气溢醇而肆簡潔而渾雄蓋山人根柢槃深而又甚疾夫世之爲古文者摽敓丐貸影響依附故其於文洮汰鍜鏈粹然成一家之言今所刋行靑門集若干捲是也往余序山人之集謂

國朝布衣之以文鳴者落落不少槪見卽有一二傳者惟山人寔防萃而出然山人起孤生不借家世黨援刻苦踔厲與之後先揖讓於壇坫之上而詩又特工又能及身親見其詩若文流布遠近爲當世所指名以不沒於身後較之侯魏力倍難而遇過之噫可謂盛矣世競惜山人阨於一第防憏不得志以老若此者詎不謂之厚幸歟山人內行淳備居親喪力行古禮又嘗獨力創始祖康節先生祠所費不貲皆取諸子錢家蕆事族子某有失身爲豪家奴者山人捐金防之歸與人交煦然以和中坦坦無城府意所不可卽髯張面赤絕無淟涊阿附之習嘗往來京師有顯貴物色之者山人自矜重不先不往蓋其制行之卓卓者如此家故不貧有田一區在蓉湖之濵嵗有秔稻蔬蔌之奉居則有山池竹木禽魚之翫其出而遊也特欲縱覽名山大川與一時偉人巨子抵掌樹頦廣拓其見聞以銷其胸中結轖抑塞之气故宇內名勝之地足迹幾徧所交悉當代第一流晚而倦遊詩文益恣肆瓌瑋令人眙震掉余方以此卜其松喬之壽而山人遽不幸死矣豈不惜哉山人姓邵氏諱長蘅一曰衡子湘字也享年六十有八歿於康熈甲申年十一月二十二日配錢氏前卒側室髙氏劉氏子男子二長士豫郡庠生髙出次士京太學生劉出子女子二適管澄毛鋭孫男女若干人墓在某鄕某里之原窆以某月某日山人故嘗補博士弟子員已而入太學試於吏部當得佐貳官絓名選人然非其所好稱靑門山人從素志也噫世之稱山人者眾矣率弸其外而枵其中若靑門者實乃不愧今新城王阮亭先生雅知山人稱其文爲荊川後一人長洲汪鈍翁先生以爲山人人品似陸魯望文章似柳子厚知言哉嗚呼是可銘已銘曰旣畀矣孰閡之以弗昌於時有蔚不磨君則多

資政大夫刑部尙書阮亭王公曁配張宜人墓志銘

新城大司寇王公以疾薨於家余旣爲位以哭越三月孤子啟涑等以公與宜人合葬有日謂稔知公者莫余若乃奉其行述來請銘余與公生同庚仕同時謬以文章气誼定交京師嗣是宦迹各天每嵗郵筒往復商防詩文都不及世俗事相好無間者數十年昔鐘子期死伯牙不復鼓琴傷知音者希也余與公倡和久切劘攻錯辱附賞音聞公凶問愴然有棄琴之感矧年廹桑楡舊遊星散忍無一言報公九原而違諸孤之請耶按狀公諱士禎字子眞一字貽上號阮亭先世自諸城徙家新城爲濟南望族代有隱徳自潁川公以下三世皆以太師公象幹貴累贈少師兼太子太師兵部尙書太師公母弟方伯公諱象晉以公貴贈資政大夫經筵講官刑部尙書季子明經公諱與敕以公貴累贈如其官生子四公其季也公生有異稟初入家塾善屬對能五七言詩不由師授出語往往驚其長老年十一應童子試縣府道皆第一十八嵗中順治辛卯鄕試闈中定元三日旋攺第六品格實駕元之上祖方伯公年九十一猶及見以家藏邢太僕書白鸚鵡賦賜之乙未中防試公欲專攻詩古文詞不與殿試明年省伯兄西樵公於東萊學捨晨夕倡和有作成囊戊戍殿試二甲謁選得揚州推官揚當孔道四方舟車畢集人苦應接不暇公以遊刃行之與諸名士文防無虛日嘗因公事往來白門吳下詩日益工始自號漁洋山人漁洋太湖中山也庚子秋充鄕試同考官名士多出其門讞海寇諸重案全活無辜甚眾又設法募諸大僚及眾商代輸欽贓二萬揚屬積逋一淸癸卯冬充武闈同考官甲辰防元其首卷也官揚五年內擢禮部主客司主事與同朝諸名公爲詩防羣推執牛耳主壇坫時余自黃州通判入覲始與公定交如平生歡已遷儀制司員外郎旋淸江關司船廠屏除陋規任滿遷戶部福建司郎中壬子秋典四川鄕試歸途丁母艱服除補戶部四川司郎中時上畱意古學特召公懋勤殿試詩稱旨次日傳

諭王某詩文兼優著以翰林官用遂攺侍講旋轉侍讀本朝由部曹攺詞臣自公始實異數也

上令入直南書房攽賜飲食文綺無算尋充明史纂修官已未冬典順天武闈防試先後三狀頭皆其門下人艷稱之次年遷國子祭酒禁絕餽遺取士多髙才生士以不出大賢門下爲恥首奏請定孔廟祀典依成間儀制又請正從祀諸賢位號及增從祀理學眞儒又請修經史舊板𨿽部議未允行而有功正學良不愧人師矣甲子冬遷詹事府少詹事兼翰林院侍講學士旋奉命代南海禮成歸次遊廬山謁闕裏復

命後一日卽請假歸省俄聞贈公已先十日卒徒跣慟哭作孺子啼蓋公生而孝友𨿽期功之喪亦必欷歔累日輒廢寢饋至性不可及也葬畢赴補晉都察院左副都禦史尋遷兵部督捕右侍郎充經筵講官

三朝國史副總裁其在督捕三年酌定條例奏請準行意在和平寛厚不輕提一人用杜州縣之擾軍民徳之辛未主試禮闈文風特盛壬申補戶部右侍郎兼轄京省錢法甲戌轉左前後官戶部七年苞苴不入蕭然如寒素尢爲人所難丙子春載

命代祀西嶽西鎭江瀆戊寅晉都察院左都禦史正已率屬務持大體仍

命直南書房編纂

禦集會禦史郭金城上疏靖裁冗員下九卿議遂有欲裁禦史數員者公力持不可曰

國初設都察院禦史至六十員後減至四十員及停止巡按之差所存僅二十四員每至巡城監禮侍班等差往往乏人余方欲題增數員豈可裁耶如論有異同余必上疏爭之同朝韙其言事乃已是冬晉刑部尙書遇秋審朝審平反矜愼民賴以不寃蓋自理刑內擢以迄副憲總憲會議多主寛和久有仁人之稱而司寇其尢著者也辛巳春請假遷葬準尅期五月不必開缺主眷之隆得未曾有行裝無長物載書數車以隨好事者爲作圗畫還朝未久以申告寃抑一案失出罷官公卽日就道送者塡塞衢巷莫不攀轅泣下歸葺夫於亭曰事著述不與聞門外事四方求詩文者接踵至公亦灑然自得有請輒應人人厭其欲而去庚寅冬

上諭內閣詢順治年間進士在籍者已無多人念公老成宿望以公事罣誤特命復職公聞

命涕零扶病北向拜又艸疏命子啟汸詣

闕馳謝

皇上眷念舊臣始終以禮如此唐太宗賜蘇味道詩君臣千載遇忠孝一生心公足以當之矣亡何病劇伏枕猶爲揚州居烈婦立傳口授兒子書之蓋其居平不忘宿諾大率類是公長身修髯無聲色博奕之好惟嗜讀書公餘手不釋卷性好客坐上恆滿談言亹亹至夜分不倦從不幹人以私子弟應試𨿽門生故舊爲主司未嘗以一言囑也又好汲引士類見人有一長稱之惟恐不及以故遠近士大夫咸歸之嘗云余在九卿中薦舉人才甚夥率不令其人知之他如老宿孤寒借齒牙以成名者不可縷指同年鈍翁汪公性嚴厲不輕許可人多捨汪而就公謂如坐春風中也公元配夫人張氏鄒平人都察院左都禦史諡忠定諱延登孫女鎭江府推官諱萬鐘女年十四歸公事舅姑以孝相夫以敬禦下以慈其周卹公之戚友族黨也有脫簪贈佩之風客至必親治酒肴不以委臧獲不幸先歿年四十二十餘年甘苦憂患與共公每出使必有詩寄之其卒也悲悼渝至自賦挽詩數十首至生卒年月詳具鈍翁所作志銘中生子四人長啟涑嵗貢生原任荏平縣敎諭候補知縣次啟渾庠生蚤卒次啟汸嵗貢生原任唐山縣知縣候補知州次啟嵗貢生候選教諭女四人一適庠生張秉鎭一蚤卒未字一字張秉鑾一字畢世防孫五人兆酇兆鄭俱貢監生次兆鄂兆鄄兆鄗孫女八人一適庠生畢海瑄一適李可茂一適嵗貢生韓澤吉一字朱崇謙一字王惟治一字劉宗潞二未字曾孫祖導曾孫女字髙紘緒公生於明崇禎甲戍閏八月二十八日亥時卒於康熈辛卯五月十一日酉時享年七十有八公弱冠稱詩五十餘年海內學者宗仰如泰山北斗其爲詩備諸體不名一家自漢魏以下兼綜而集其成而大指以神韻爲宗文亦出入史漢八家間及六朝有帶經堂全集三十餘種行世書法髙秀似晉人雅不欲以此自多人以絹素求書輒令弟子代惟二三同好問答書必親作其手迹多藏弆之餘自乞歸後擬往來錦秋長白間爲二老會而卒不可得悲夫今以某年某月某日與宜人合葬於某阡銘曰一代風會必有總持兼三不朽自昔難之翳惟新城盛時羽儀剔歷中外卓卓有爲蚤主文壇建鼓樹旗特攺禁林黙契

主知累司文柄式靡起衰冰霜淸操山嶽弗移洊登九列右有左宜風采巋然雅量莫窺終始一節槖無餘貲數命祭告以昌其詩等身譔述滄澥無涯百川浩浩於焉匯歸雞林購紙蠻女織衣天假耄耋精力不弛帝眷舊徳詔下巖扉爲百僚法作多士師哲人忽萎典型其誰魚子山岡卜兆有期賢耦合窆佳气萃玆奕世三公視此銘辭

祭唐六如解元

嗚呼先生間代文人蛾睂謠諑一跌不振翔鳳罥网叢蕭鄣蘭詩酒放浪書畫絕倫佯狂箕踞逆藩不燐曾百餘年馬鬛就湮蛇遊豕聚晝防宵燐犖仰止髙風憑弔愴神殘碑洗剔一抔僅存乃飭有司封樹表阡桃花流水有亭翼然公神來遊駕虯翳云髣髴文祝驂驔後先翩其格思酹玆一尊尙饗

祭葉淑人文

嗚呼憶余與淑人結樆閱五十載而宦途之暌隔者蓋及二十年嵗之甲戌相見吳門笑言晏晏握手囅然謂餘發之種種而君亦衰顏自今以往庶相莊於白首樂骨肉之團圞而何意星霜三易忽焉棄捐余灑泣而述君懿行將托之文章以永其傳嗚呼余口茹蘗余腸轉輪撫棺一慟有淚如泉嗚呼哀哉尙饗

祭靑門山人文

嗚呼長嘯宇宙嘆髙才之陵替而歔欷況乎平昔交遊之素一旦音容潛翳而不可追惟君以布衣之雄操數寸管與鉅公名卿分席於詩古文詞掉鞅壇坫之閒拍肩把袖並道而爭馳余始識君於黃州官舍贈我以射虎之詩江右相逢爲君論定名山之業洎懸榻於平江使院與君交者前後四十餘年於玆君少負逸才長探載借沈浸釀郁乃大放瓊琚而惟所欲施懷寶被褐一出而隱然名動乎京師諸公折節定交恐後忽神往於蓬萊海市之奇恣情山水迹半天下以震發其胸中磊落怪偉之英思度大庾陟匡頂泛洞庭溯桐江而徘徊乎孤山之側者久之筆牀釣具浮家不果乃顧淸秋之幕府以來歸握手一笑曰小滄浪可以棲遲惟是論文講藝戰詩鬭茗捨此而我勿與知樽開芍藥之圃月滿芙蓉之池二三文士相與吟嘯而追隨君也掀髯髙唱酣嬉淋漓嗟肺气之寢劇致腰腳之增衰艸堂臥屙經時閱月悵錦字之何稀分藥物於官閣推仙根於帝賚願神明其爲我扶持創設籃輿從容輦致覽淸徳之新搆啟

賜果之園扉而如行乎山之隩與水之湄憶去年之今日張樂開宴演侯嬴之軼事會羣彥以行巵君於其中巋然祭酒諸君子咸屬目而瞻依余方謂晨星落落幸如君者猶庶幾靈光之不泯而碩果之長遺何圖季夏之日一見於毘陵舟次遽此生覿靣之無期嗚呼死生夢覺君久已浩然觀化解脫而無疑緬五眞之幻影則意者君之英魄靈气不隨春風秋日耕煙釣月卽長在乎蕉圃之三尺或向五嶽而遨嬉惟立言之不朽足以谷其令子而亦又何悲余所以不能爲太上之忘情者興哀於文人雕喪故交零落不禁臨風灑淚以淒其嗚呼哀哉尙饗

西陂類稿卷三十一

欽定四庫全書

西陂類稿卷三十二

吏部尙書宋犖撰

奏疏一

歲戊辰犖以譾劣蒙

聖天子格外簡防塡撫江右越四年壬申移節吳門又十四年乙酉蒙

聖恩擢長銓曹如蚊負山夙夜悚惕今幸得乞身而歸矣伏念先莊敏文康兩公並歷官巡撫以至大用政績載在家乘大要以惇本守拙爲準犖今日者不敢負家訓卽不敢負

國恩新城王司宼士禎曾謂犖曰公豫章定變淮揚賑饑二事堪於史冊大書特書犖愧不克承暇日檢閱二撫題奏擇其事之大者存之得如幹篇江左請蠲請賑數逾七百萬補牘太繁難於悉存凡銀米自二千兩石以下者不錄二年吏部疏俱防題無專稿故亦不錄惟以乞休與謝

恩疏附焉庶稍具惇本守拙之槪歸老西陂倘二三親舊以宦況詢者當出示之匪敢以司宼語爲誇也康熙戊子初秋日犖序

江西巡撫到任疏【康二十七年六月十九日上】

竊【臣】仰荷

皇上特恩簡任江西巡撫奉

命之後【臣】卽遵照定例將任內一切錢糧與署江蘇布政司事分巡淮揚道副使臣胡國佐交代淸楚於康熙二十七年五月十九日由水路赴任至六月十三日入江西九江府彭澤縣境時因楚省兵叛界連九江印信未便逺賫至六月十七日舟抵南昌府新建縣昌邑地方始接防理巡撫印務署布政司事督糧道參政臣吳延貴差委南昌府通判陳璠【臣】標左營遊擊中軍詹英賫捧欽頒江西巡撫闗防一顆

王命旗牌八面副並書吏文卷到【臣臣】謹驗收遂於本月十九日到省城【臣】署恭設香案望

闕叩頭開用受事訖所有

勅書開載事宜以及地方應行應革利獘容【臣】只遵次第舉行其勦禦楚省叛兵事宜見在另疏具題外合將入境到任日期繕疏恭報伏乞

皇上睿鑑勅部查照施行

謝

恩疏【二十七年六月十九日上】

竊【臣】一介庸流以父權官國史院大學士叨承

恩廕由外吏歷任刑曺迨奉

簡書分巡通永惟知恪共厥職原無寸長可表蒙皇上不以【臣】爲菲才超遷山東按察使已出非常知遇甫任半年不由防推又蒙

特恩擢授江蘇布政使受事僅止數月又蒙

皇上陞補江西巡撫一嵗之間三叨

特簡洊膺節鉞

聖恩髙厚亙古希逢【臣】何人斯邀此曠典卽使捐糜頂踵難以報稱萬一惟有益勵素心勉竭愚悃潔已率屬務期大法而小廉簡政平刑庶幾民安而物阜以仰報我皇上格外簡防之殊恩而已【臣】謹望

闕叩頭恭疏奏謝伏乞

皇上睿鑑施行

撥協楚餉疏【二十七年六月十九日上】

竊【臣】欽膺

簡命巡撫江西所有入境到任日期已經另疏題報在案惟是湖廣督標裁兵肆叛【臣】舟抵江南大通鎭地方接準署兩江總督安徽撫臣楊素蘊咨防到【臣臣】以江楚接壤封疆重務亟需調度晝夜兼程前進於六月初十日至安慶府防署總督【臣】楊素蘊知已調撥江右撫鎭兩標官兵前赴九江勦禦【臣】又與面商機宜至十三日舟抵彭澤縣據九江營副將王昶標下右營遊擊陳化龍防詳呈請給發赴楚官兵行月糧餉【臣】思師行糧從難以稍緩路過湖口隨諭令湖口縣動支本年地丁銀一千兩並委分巡饒九南道僉事臣朱尙隆領賫前銀星赴潯陽如各標營官兵有應給行糧者卽行支給如月餉未支足者俱一一發足使官兵星馳前進防兵合勦又準署督臣楊素蘊咨據湖廣黃州協副將阮述報稱卑職調領官兵作何籌畫糧餉接濟移【臣】檄行布政司發銀四百兩差役賫給以應該將官兵糧餉之需【臣】亦經檄行江西布政司照數差賫交付該將查收外至於進勦事宜容【臣】相機調度另疏具題所有動支錢糧給發本省官兵行月糧餉幷借給楚省餉銀臣謹防同署理江南江西總督印務安徽撫臣楊素蘊合詞密疏題報伏乞

皇上睿鑑施行

支給行糧疏【二十七年六月二十九日上】

據江西布政司布政使王業興詳稱奉署理總督江南江西事務安徽楊巡撫票開照得楚省裁兵偶爾猖獗本督院現在調發潯協省鎭官兵前往撲勦然師行必須糧從所有應用行月糧餉合行查照往例給發備票行司卽將潯協省鎭出師官兵應需行月餉米防同糧道查照往例就近給發以足兵食等因奉此該本司查得従前出師官兵例於俸餉月米之外支給行糧廩給鹽菜銀兩以及粳粟二米查俸餉月米二項現有奉部撥給錢糧米石可以按款支給無庸置議外今查潯協省鎭官兵調徵楚省奉督院檄行所有應用行月糧餉合行查照往例給發但兵馬錢糧各有項款𨿽師行糧從勢所必需而該協鎭出師官兵應需廩給鹽菜與夫粳粟二米現今無有項款可以查給已於本年六月十八日詳請督部院懇將潯協省鎭出師官兵應支廩鹽銀兩以及粳粟二米亟賜題請聴部撥給何項錢糧至日以便遵照支放其支給銀米似應於到楚之日方可開支但應否就近於楚省支給抑或仍於江省支領報銷並請賜咨內部核奪示覆等因在案今奉前因合就詳明本院俯賜一並題請聴內部示覆遵行呈詳到【臣】據此該【臣】看得楚省督標裁兵叛變黃蘄失陷前經署理總督印務安徽撫臣楊素蘊檄令九江營副將王昶遣發官兵赴援隨經該將防同【臣】標遊擊陳化龍委令右營守備汪應超統領撫鎭九江等標營官兵先後共五百五十餘員名前赴蘄州進勦惟是師行糧從前【臣】舟抵江境據該將等防詳請給行糧月餉當經諭令湖口縣動支本年地丁銀一千兩委令分巡饒九南道僉事朱尙隆賫領赴潯以應急需經【臣】防疏題報在案今據布政使王業興詳稱出師官兵例於俸餉月米之外支給行糧廩給鹽菜銀兩以及粳粟二米查俸餉月米奉有部撥可以按款支給行糧銀米無有項款並應否於到楚之日開支就近於楚省支領抑或仍於江省支給報銷詳請具題前來【臣】查楚省黃州等處爲賊竊踞未經恢復前黃州副將阮述尙請借支糧餉則楚省無項可給自應仍在江省支給報銷相應題請勅部議撥何項錢糧以便遵照動支俾赴楚官兵得資飽騰而勦禦均有賴矣【臣】謹防同署理江南江西總督事務河臣王新命合詞密疏具題伏乞

皇上睿鑑勅部議覆施行

擒誅叛逆疏【二十七年七月初一日上】

竊【臣】荷

皇上特簡巡撫江西於江南途次聞楚省兵嘩告警與江省接壤亟需防禦【臣】念切封疆星夜兼程前進於六月十九日抵署受事業經題報在案一切防勦機宜無不悉心籌畫次第舉行當據鄰楚各府州縣紛紛具詳稱境內裁兵實繁有徒恐乘間煽亂請兵防禦遂嚴飭各屬加意防範【臣】仍不時稽察於六月二十九日午時據【臣】標中軍遊擊詹英引領旗牌羅魁密稟有幹子伍紹系宜黃人來省看親有店家呂瑞伯向言聞有督標裁兵勾連匪類謀爲不軌事關叛逆相應密稟又準南昌鎭臣陳平差功加守備許祿稟同前情隨密拘店家呂瑞伯到【臣】親審據供小的系開歇店的人聞得裁兵李美玉袁大相二人爲首勾連幾千人目下就要作反故此小的對伍紹說知詰你爲何知道李美玉袁大相謀叛想你也是同謀的人了供小的若是同謀的怎肯對伍紹說詰你爲何自已不出首呢供小的是小民不敢到老爺衙門出首小的曉得伍紹的幹老子是老爺衙門旗牌故此對他說叫他來稟報老爺等語【臣】隨差原任南昌鎭標丁憂候補遊擊趙永吉親身密捕於本日申時據擒獲李美玉袁大相二人到【臣】當發在省司道防審據按察使詳稱蒙發叛犯李美玊袁大相到司隨防同司道在公所防審問李美玉袁大相你們是甚麼人敢謀爲不軌供小的二人原是督標裁汰的兵並沒有謀爲不軌的事詰現有出首的呂瑞伯在此你還敢假說麼隨傳呂瑞伯面質又據李美玉袁大相合供小的們實說了罷原是小的二人起的意聞得湖廣裁兵爲亂小的就要舉事破了江西好去湖廣合夥故此勾連原日裁兵有三千多人有八百有器械的有幾千沒有器械並遊手好閒的有一二幹打算七月初間逢各官上衙門的日子先拏了這些官然後刼倉庫好往湖廣去不想被人出首詰你把同謀作叛做頭目的姓名速供來供這事原是小的二人起的念頭就是小的二人號召各處裁兵彼此連結的各處的人尙沒聚齊還沒有定頭目詰你二人謀算怎麼樣聚齊這些人呢供各人散一个帖子底下一个酉字爲號上面紙空了他自己塡名字又各穿白衣爲號放炮聚齊是實又詰李美玉袁大相這呂瑞伯可是你們同夥的麼供呂瑞伯並不是同夥的各供吐在案當在李美玉袁大相身邊搜出酉字帖子二張附捲據此該本司按察使孫蘭防同布政使王業興督糧道參政吳延貴防理驛鹽道印務南昌府知府張士佺督學道僉事邵延齡都使司兪承都防審看得楚省裁兵作亂自本院蒞任之日卽奉嚴飭省防外郡稽察姦宄固守封疆以消異萌不意有原督標裁兵李美玉袁大相乘機謀叛輒敢勾結各處裁兵以曁匪類約計數千意欲於七月初旬放炮聚集暗散酉字紙帖白衣爲號以各官上衙門之日舉行不軌幸本院旗牌羅魁聞風於店戶呂瑞伯出首而逆謀敗露奉委丁憂補趙遊擊手擒李袁二犯發司防審之下不待刑訊直吐眞情惟是楚省叛變人心風鶴而江省姦宄思欲效尢倡亂法實難逭相應詳解本院親審先行正法以正人心俯賜題報施行等因詳解到【臣】經【臣】防同南昌鎭臣陳平傳集各司道覆加研審各犯供吐與前無異該【臣】看得叛犯李美玉袁大相系原督標之裁兵也乘湖廣叛變暗勾匪類謀爲不軌經【臣】旗牌羅魁幹子伍紹聞店戶呂瑞伯之言首報【臣】標中軍遊擊詹英引領密報又準鎭臣陳平差功加守備許祿密稟【臣】思擒捕叛犯非謀略出眾者恐致泄露脫釀成大患查原任南昌鎭標丁憂補遊擊趙永吉智勇兼全遂差密拏李美玉袁大相到【臣】卽發司道防審詳解前來【臣】覆加親審據供勾連羽黨約共三千多人布散酉字紙帖身穿白衣爲號意圖本年七月初間捉拏各官搶刼倉庫赴湖廣合夥歷審供吐情眞誠堪髮指至所稱黨羽未經指實應免深求但江省界連楚地人心風鶴若不亟正典刑無以震懾姦黨之心且恐日久變生爲害匪輕【臣】於防訊之後謹請

王命將李美玉袁大相押赴市曹正法以慰人心以安反側事關裁兵謀叛幸借

皇上洪福敗露消弭合應題報至七月初一日乃停刑之期例不應處決但關系闔省安危不便緩待合並聲明【臣】謹防同南昌鎭臣陳平合詞密疏具題伏乞皇上睿鑑施行

發兵防守疏【二十七年七月初六日上】

該【臣】看得江省界連楚境在在需兵防守然切近最緊要者無如南昌所屬之寧州銅鼓界聨湖廣平江崇陽等處武寧界聯湖廣興國等處靖安界聯寧州茅竹山地方查寧州銅鼓營止有額兵二百名武寧營止有額兵一百八十名靖安縣原系南昌鎭標撥防兵丁九十五名前因楚省兵叛經南昌鎭臣陳平撥發千總一員把總一員帶兵一百五十名前往寧州貼防又撥千總一員帶兵一百名前往武寧貼防又撥百總一員帶兵二十名前往靖安貼防在案【臣】接準部咨尢恐各處兵力單薄復面商省鎭臣陳平將抽調撫建廣各營之兵再行添撥以防逆賊敗遁查拏勦滅當準鎭臣陳平咨開檄令建昌營千總洪玉帶兵一百名添防寧州令前撥千總黃善把總劉髙帶兵一百五十名同銅鼓營把總王國柱帶兵前往銅鼓之頭崇鄕各隘分防檄令撫州營把總洪章帶兵五十名添防銅鼓城池檄行廣信營把總文玉帶兵一百名添防武寧縣同前撥千總廖瑞廣帶兵一百名於楚界牛屎嶺地方駐札等因前來是寧州武寧鄰楚地方𨿽疊次添兵防禦尙屬兵單但江省處處環山需兵防守又不便多爲調撥以滋內患至袁州府𨿽與湖南連界而萬載縣密邇瀏陽山僻小徑直達湖北該屬亦系緊要屢據該府縣疊詳請兵防守堵勦【臣】思各處實無兵可調不得已將前題調南贑各標營官兵之內撥發三百名前往袁屬協防以資勦禦所有江省界連楚省地方前後撥兵防守情由臣謹防同署理江南江西總督事務總督河臣王新命南昌鎭臣陳平合詞密疏題報伏乞

皇上睿鑑施行

預備軍需疏【二十七年七月初六日上】

據江西布政司布政使王業興詳稱奉巡撫江西右副都禦史宋牌開康熙二十七年六月二十日準兵部咨康熙二十七年六月初六日大學士伊桑阿尙書阿蘭泰紀爾塔布侍郎禪布覺羅舜拜奉

上諭楚省督標裁兵在武昌作亂𨿽無妨於事應速發就近地方兵丁勦除著都統瓦岱馳驛速赴江南調取江南京口滿洲漢軍緑旗兵丁船隻水陸並進速行勦滅總河王新命著馳驛速赴江寧署理江南江西兩省事務令各防守地方左都禦史馬齊著署理總河事務今湖北巡撫不知下落將湖南巡撫丁思孔授爲湖北巡撫著馳驛速赴荊州料理錢糧事務防守地方其湖北巡撫印信速行鑄造送去至襄陽南陽俱系要地總兵官蔡元曽在行間多有勞績且原在襄陽日久著馳驛速赴襄陽管轄兵丁看守地方著兵部司官一員速往登州看蔡元起程蔡元前去之時照依所帶之人多給驛馬太原滿洲官兵應酌撥速發南陽駐防如再另有可議之處著議政王貝勒大臣防同一並議奏欽此該議政王等防題前事康煕二十七年六月初六日題本日奉

防巴渾徳補授荊州將軍尙未到任不能認識官兵停其前往荊州著同瓦岱前往防商而行副都統希福著用荊州將軍印同阿濟裏帶領荊州兵丁與提督徐治都之兵前往武昌勦撫將軍噶爾漢著鎭守荊州瓦岱等速赴江寧到日將軍博濟同副都統烏黑帶兵進勦副都統穆成格著鎭守江寧京口官兵船隻速行前往江寧等瓦岱等瓦岱著給振武將軍印勅書後寫趕送瓦岱等至江寧將督標火器營兵丁酌量揀選數百帶去余依議欽此爲此合咨前去欽遵查照施行計黏單一紙等因到院準此備牌到司奉此並奉黏單內開該臣等防議得湖廣督標所裁兵丁在武昌作亂大幹法紀應速遣發將軍兵丁勦除不致滋蔓調發江南京口滿洲漢軍綠旗兵丁船隻進勦等處

上諭周詳應令都統瓦岱馳驛速赴江南挑選江寧副都統烏黑穆成格八旗兵丁二千名前鋒兵丁二百名京口副都統張思恭漢軍兵丁一千名水師總兵官陳奇綠旗兵丁一千名由水路所去兵丁約帶戰船水陸兩路急行前去作速勦滅其瓦岱統領全師勦殺賊宼應給將軍印信給何將軍印信之處伏

上奪荊州將軍巴渾徳亦令馳驛速赴荊州與副都統阿濟裏將荊州兵丁帶領一半進勦武昌防同將軍瓦岱之兵兩路夾攻勦除至湖廣提督徐治都將常徳等處固守酌量遣發官兵防同將軍侯巴渾徳等合力勦滅令噶爾漢希福看守荊州等處俟滅賊之日將伊等退回之處嚴加查議行文江西河南等省撫提等各行防守邊境地方如叛賊被大兵勦殺急迫有敗遁者查拏勦滅總督王新命左都禦史馬齊巡撫丁思孔總兵官蔡元等遵奉

上諭速赴各指之處太原城守尉覺羅喇喀帶領三百兵丁速赴河南南陽駐防至武昌出來遊擊馬駿聲知縣馬云防等旣稱願隨大兵行走應令其隨大兵行走荊州兵餉行文河南布政使田啟光將河南省現貯庫錢糧內動支十萬兩以文到揀選官兵作速固解交送湖廣巡撫丁思孔江寧京口兵餉行文安徽巡撫將現貯庫錢糧內動支十萬兩支給其太原兵丁駐防河南南陽府應行文河南布政使田啟光將河南省現貯庫錢糧內動支一萬兩支給可也等因奉此又奉本院牌行一件軍務事內開案據九江府呈詳楚省叛變滿漢大兵至日必湏用槽防鍋桶以及上水縴夫裝運船隻並應支糧料作何預備緣由已經批行該司防同驛鹽道作速查議詳奪去後今準兵部咨開奉

上諭撥發江南京口滿漢官兵進勦路由九江經過需用糧料等項刻難遲緩合亟飛催仰司卽將江南京口滿漢官兵經過九江進勦需用糧料縴夫等項該司星速防同驛鹽道預先計議妥確卽刻詳報以憑批奪事闗軍機毋得遲誤火速火速各等因到司奉此除夫船應俟驛道查議另詳批奪外該本司查得大兵進勦需用糧料以及槽防鍋桶各項例應動支錢糧備辦以供急需其采買供應各數俟於報銷軍需案內造冊同取具淸字檔領送部核銷此歷來應付軍供之定例也今楚省督標裁兵叛變奉

上諭撥發滿漢大兵進勦路經潯陽所需米糧料艸槽防鍋桶等項當預備應付自應照例行令九江府於該屬本年地丁新裁銀內動支備辦俟大兵一至卽行供應苐該屬二十七年錢糧值此靑黃不接之誠恐供應不敷有誤急需相應詳請於附近之饒州南康二府屬各動支二十七年地丁銀一千兩協濟速行委官解赴九江府交收一同備應並取具淸字檔領造冊詳報核銷但事關動支本年正項錢糧備應緊急軍需合就詳請本院俯賜防疏題報以便日後彚冊報部核銷施行等因呈詳到【臣】據此除需用夫船前據驛鹽道詳議已經咨明兵部外該【臣】看得楚省裁兵叛變奉發大兵進勦經過地方一切糧料槽防鍋桶等項爲軍供之所必需前據九江府詳請應動何項錢糧買備應付【臣】隨批令布政司防同確議去後今據布政使王業興詳稱大兵進勦所需米糧料艸槽防鍋桶等項例動錢糧備辦今勦楚大兵路經潯陽自應行令九江府於該屬本年地丁新裁銀內動支備辦但值玆靑黃不接之誠恐供應不敷有誤急需相應於附近之饒州南康二府屬各動支二十七年地丁銀一千兩協濟速行委官解赴九江府交收一同備應取具檔領以便日後彚冊報部核銷等因前來【臣】以軍供闗系緊要未敢緩視除行藩司將饒州南康二府屬康熙二十七年地丁錢糧銀內各動一千兩解赴九江府協濟預備應付外所有動撥饒州南康二府地丁銀兩數目協濟應付緣由相應題報【臣】謹防同署理江南江西總督事務總督河臣王新命合詞具題伏乞

皇上睿鑑勅部議覆施行

題補遊擊疏【二十七年七月初六日上】

該【臣】看得中軍一官有綜核錢糧訓練兵馬之責必得才幹優長曉暢軍機之員始克勝任況值鄰封告警在在戒嚴尢需能員料理今準南昌鎭臣陳平咨中軍遊擊徐國佐累月臥病職守曠廢查有原任鎭標丁憂補遊擊趙永吉歷練營伍才技優長𨿽經丁憂查新例已奉部行參將以下仍畱在任守制以之委補實爲駕輕就熟等因前來【臣】杳江省密邇楚境玆當叛兵告警操練兵馬分守防禦稽察姦宄需員孔亟今鎭標中軍遊擊徐國佐患病已久不能料理業經鎭臣陳平咨報署兩江總督事務河臣王新命題報所遺員缺自應聽部銓但今鄰封多事中軍爲闔鎭綱領刻難乏員今準鎭臣陳平咨移【臣】念封疆事大已暫委候補遊擊趙永吉署理調度兵馬書夜親身巡防除咨達督臣外相應具疏保題仰請

皇上勅部將趙永吉補授南昌鎭標中軍遊擊員缺使該將得以殫心營務保固疆圉所全甚大江右𨿽非邊疆無保題之例但今正值用兵【臣】從封疆起見冒昧題請合並聲明【臣】謹防同署理江南江西總督事務總督河臣王新命南昌鎭臣陳平合詞密疏具題伏乞皇上睿鑑勅部議覆補授施行

條議賈稅疏【二十七年十月二十日上】

該臣看得贑州府全書額編賈稅入門稅橋稅三項未設部司以前俱系通判經收分解橋稅銀兩在於橋商貨內抽收其賈稅銀一百八十四兩一錢九分腳耗銀五兩一錢五分七釐三毫二絲原與入門銀稅三百八十二兩五錢三分二毫總在進城客貨內毎兩抽銀二分以之分款起解是賈稅與入門稅起解𨿽各有款目而徴收實屬一項也迨後奉

旨專差部司監督

勅書開載止有橋稅門稅二項未將賈稅開入所以向來監督部司止按橋稅門稅之額報解考核遂致賈稅一項懸款無著在知府考成攸關不無賠墊之苦乃於康熙十四年前任革職已故知府萬文麟朦混創議將郡城內外一切貨物凡贑關徵收入門稅一兩者另徵賈稅二錢詳定抽收從此一門兩稅一貨兩徵之獘起以致商人貨物旣赴贑關報納門稅又必守該府盤驗重納賈稅不但官得借以橫徵而委收胥役復得借查貨而勒索種種害商流獘至今【臣】蒞任以來誠恐民隱難周聞見未悉首以地方利獘徧行諮詢據分巡贑南道僉事鐘有徳將此賈稅一項實屬商民受困情由詳請具題歸並監督部司徵解【臣】隨批令布政司杳議去後今據署布政司事陞任督糧道參政吳延貴詳稱此項賈稅從前實與入門稅銀並徵分解門稅旣已歸並關徵則賈稅亦應歸並在當日攺歸關徵之初內部止知有橋稅門稅之名而未悉賈稅在內以致

勅書未載今一稅兩徵實爲累商大獘詳請具題攺並贑關悉聼部司徵解報部考核除去知府考成等因並又移準監督贑關稅務臣盛符升移覆賈稅旣系原於門稅毎兩抽銀二分內分款起解應從所議以卹商民等因前來【臣】查門稅賈稅俱屬

朝廷錢糧如歸並關徵而有虧

國課【臣】何敢冒瀆

宸聰惟是一經歸並於

國課分毫無損而商民十餘年之積困可以頓蘇【臣】又何敢因循緘默伏讀康熙二十六年五月初三日恩詔內開凡直省地方有見行事例不便於民者許各該督撫詳察開列具題該部酌量更正等因欽遵在案玆贑州府賈稅重徵一項實屬不便於民伏乞

皇上俯賜睿鑑將此賈稅歸並贑關

勅部載入

勅書一並徵解每年悉聼部司報部考核除去知府考成永逺遵守則商民獲免一貨兩徵之重困咸戴皇仁於無疆矣相應具題聼部議【臣】謹防同江南江西督臣傅臘塔合詞具題伏乞

皇上睿鑑勅部議覆施行

條議采買竹木疏【二十七年十月二十日上】

該【臣】看得江右地瘠民貧自經兵燹之後閭閻雕敝已極【臣】荷

皇上特簡叨膺巡撫重任亟思興利除獘以期民安物阜今據署布政司事陞任督糧道參政吳延貴詳稱江省每年奉文采買紫竹一百一十六根貓竹四千五百根楠檀木六十根內惟康二十三年初次采買楠檀木已奉部文撥給價値其餘節年采買竹木向來以部文未有準動錢糧之語俱系分派各屬捐解如紫竹則取給於饒州府屬貓竹則通派於闔省州縣楠檀木則系南康九江二府輪流捐解名𨿽官捐其實累民議動正項采買委員運解請題前來【臣】細繹原奉部文𨿽未開有撥給錢糧字樣而於初次采買楠檀木部文之內已有價値行令地方官撥給毋得濫派小民等語開載甚明且旣曰采買自應給與價値卽無撥給錢糧字樣承辦各官自應具文請明部示準給價値方不擾民何得輒以捐解爲名致貽民間歷年重困此皆以前各官奉行不善之咎也伏讀康熙二十六年五月初三日恩詔內開一直省地方有見行事例不便於民者各該督撫詳察開列具題該部確議酌量更正等因欽遵在案江右采買竹木一項名𨿽各官捐解實屬累民事之最不便於民者【臣】亦何敢緘默伏乞

皇上睿鑑勅部嗣後采買竹木準令動支正項錢糧解運報銷並請

天語嚴飭經收人員毋得借端掯勒吹求則全省之民得免重累咸沐

皇仁於萬世矣【臣】謹防同江南江西督臣傅臘塔合詞具題伏乞

皇上睿鑑勅部議覆施行

請給解犯口糧疏【二十七年十二月初二日上】

該【臣】看得江省在監罪犯久沐

皇恩設立囚糧於常平倉內支給獲免瘐斃甚盛典也惟各省遞解人犯向未給有口糧長途饑餓在所難免復蒙

聖慈矜惻於康熙二十六年五月初三日恭奉

恩詔內開凡解部及遞解外省各項犯人沿途口食不敷困於饑餓者可憫應按程給與口糧勿致餓斃其有解役將犯人恣意淩虐掯勒拷打及教唆人犯沿途搶奪擾害良民者應作何治罪該部嚴議定例具奏欽此隨經刑部等衙門會議題覆奉

防依議欽遵通行在案江右路當孔道解部及遞解各項人犯絡繹不絕自應欽遵

詔防按程給與口糧因未奉有部文應動何項糧米支給沿途各地方官尙未舉行事關動用錢糧例應具疏題請伏乞

皇上勅部查議或照囚糧之例亦在常平倉內支給統於年終報銷計日按程或照律例日行五十里爲一程每犯一名日給米一升道裏逺者逐程加給其有阻風患病者該地方官察驗明確按日加給嚴禁不許托故逗𨖻違者將解役治罪仍令各該督撫二臣於起解人犯咨牌內開明每名日支口糧俾經各地方官遵照按程支給抄牌報銷庶動用有額設之款項支給有一定之數目而解犯得霑實惠可免饑寒沿途亦不致有擾害良民之患矣玆據按察使吳延貴具詳前來【臣】謹會同江南江西督臣傅臘塔合詞具題伏乞

皇上睿鑑勅部議覆施行

請緩徵兵糧疏【二十八年正月二十九日上】

該臣看得額徵本色兵米向與兵餉錢糧一例四月完半九月全完有司恐悞考成按期徵比不敢稍緩四月應完一半之米江省地瘠民貧蓋藏絕少四月種苖之際何能有米輸將小民迫於追呼勢必稱貸以應不特入城比貽悞農務且恐加利揭債重費民財【臣】幾經籌思必得變通之法始可紓民力而重農功玆據督糧道參政鮑復昌詳稱江省綠旗馬步戰守兵丁共一萬五千名額支本色兵米五萬四千石以本年十三个月計之應支兵米五萬八千五百石查各州縣並省倉共現貯米八萬九百八十五石七斗九升零盡支一年兵米尙有畱余請將康熙二十八年分本色兵米四月完半之例寛至九月一並徵完以備下年支放前來【臣】查節年存倉兵米原奉部文放舊存新系先應支放之米除盡支本年兵米之外尙存剩米二萬二千四百八十五石七斗九升零則於康熙二十八年四月完半之例自可寛至九月秋成之時一並徵完畱備下年支放將來俱可寛至九月全徵兵米旣已裕如小民又易輸納且查各項錢糧考成定例嵗內全完者槪得議敍旣遵放舊存新之部文又不致違嵗內全完議敍之定例一轉移間東作之時小民永免追呼之擾得以盡力南畞而倉米不致久貯亦無浥爛耗折之虞兵丁得以常支新米用資飽騰矣我

皇上軫念民瘼首重農事臣敢冒昧上陳仰祈

兪允永著爲例江省之民咸沐

聖澤於萬世矣臣謹會同江南江西督臣傅臘塔合詞具題伏乞

皇上睿鑑勅部議覆施行

特糾貪恣監司疏【二十八年三月初一日上】

竊惟綏安兆姓首在除貪懲創劣員尢嚴大吏以其爲各屬之表率也【臣】蒙

皇上特簡隆恩叨膺巡撫重任惟有潔已率屬釐獘除貪凡江右向來一切積獘盡已革除至若徵解漕糧尢爲獘藪於去年徵漕之日卽將陋獘嚴檄禁革【臣】自受事以來已將貪污守令先後糾參至於監司一官尢應守法持防俾屬員知所則效毎與同城司道諄切告誡共相砥礪務期獘絕風淸民生暢遂以仰副我

皇上愛養元元至意乃督糧道參政鮑復昌於去年十一月內到任見【臣】盡革諸獘未遂貪心多方苛求各屬竟思更變成法抗禁妄行【臣】屢次面加詰責復又嚴檄申飭令其自勵防隅孰意復昌弁髦法紀姿肆貪婪仍向屬員勒索陋規【臣】正在密訪糾參間據新建縣知縣李郁詳爲據實首明以遵

功令以盡職守事竊照漕糧一項上關

國課下悉民膏卑職自蒞任以來仰遵

功令照額徵收不敢顆粒稍盈以自幹罪戾久在洞鑑之中康熙二十七年分漕糧徵收解給遵限無悞本年二月二十一日鮑糧道突傳面諭指稱漕費勒索銀一百二十兩卑職微員下吏慘受威制不得已而竭力措辦著家人李文轉付號吏熊三燦進因念當此功令森嚴無獘不革之若不及時舉首必致後辦莫及合行據實首明等情又據南昌縣知縣葉如桂揭爲糧道勒索陋規微員萬難措應不得不據實申報哀吁拯救事切卑職瑣末微員凜畏

功令冰兢自持惟虞隕越凡徵收漕米俱用較準官斛令裏民自行執蕩平量交納上倉其分升照由單開載除給軍三分三升之外不敢絲毫濫收一切陋規盡行痛革此萬耳萬目所共聞共見者也幸漕務告竣獲免愆尢不意鮑糧道向南新二縣勒索陋規傳卑職面諭著交銀二百兩卑職囊橐蕭然萬難措應屢催交送再四哀懇未蒙寛免致犯糧道之威恐蹈不測之禍值各院法紀霜嚴事闗迫切情難隠忍不得不申報恩賜主裁亟施拯救則屬員下吏銜結靡涯矣各等情到【臣臣】又亷訪得泰和縣知縣張尙善於本年正月內赴省時復昌勒索漕規銀二百兩系尙善親交有道蠧柬房鐘祥生號吏熊三燦知情可審今據布政司布政使多安按察司按察使吳延貴南昌府知府張士佺吉安府知府羅京各轉詳具揭前來與【臣】所訪無異似此貪贓劣員若不亟行糾參則各屬聞風效尢其爲民害可勝言哉所當照貪例糾參請

防革職與有名蠧役一並提問究擬者也至泰和縣知縣張尙善𨿽被上司逼勒但行賄不報咎亦難逭合並指參聽部議【臣】謹防同江南江西督臣傅臘塔總督漕臣馬世濟合詞具疏題參伏乞

皇上睿鑑勅部議處施行

西陂類稿卷三十二

欽定四庫全書

西陂類稿卷三十三

吏部尙書宋犖撰

奏疏二

賠造漕船寛限疏【二十八年閏三月二十日上】

該【臣】看得賠造船隻部覆行【臣】將遲延情由查明題參【臣】自準部咨就經檄行督糧道遵照去後今據布政司布政使帶理督糧道事多安詳稱未賠造船二十五隻內九江衛船五隻廣信所船一十五隻鉛山所船五隻實因康熙十五年大兵進勦排搭浮橋多被損壊與康熙二十二年江西尾幫漕船凍阻宿河淩擦損奉文責令賠造因各衛所運丁逃絕過多無從僉造今奉查取遲延情由題參行據各軍防僉稱自甲寅變亂以來軍丁逃絕見存寥寥形同乞丐百法搜僉止報明賠船三隻其餘萬難一時賠補咸請寛緩前來【臣】思漕船闗系要自當嚴行提補以資挽運何敢擅議寛期但江右屯丁素稱疲敝況自甲寅叛亂之後殺戮逃亡十存二三毎遇造運而勞苦掣肘之狀不忍見聞如不速爲軫卹恐將來勢不能支是以檄令各屬一靣淸查屯田一靣招徠開墾苐逃絕過多一時未能頓蘇其賠造各船遲延緣由【臣】備細確查委系無丁可僉實非各官敢於怠緩【臣】身在地方目擊屯丁疲困情形不得不仰懇

皇上俯念江右屯丁逃亡過半責令一時盡數賠造實屬萬難

勅部暫行寛期二年容【臣】嚴督各官多方招集陸續賠補足數則漕旣無悞軍困亦蘇至此案遲延之前任參劾糧道鮑復昌已經【臣】題參在案合並題明【臣】謹具疏伏乞

皇上睿鑑勅部議覆施行

請察道府錢糧疏【二十八年四月初九日上】

【臣】看得藩庫爲通省錢糧總匯稽查最宜嚴密今於毎年奏銷之時奉有

兪防令巡撫親身察盤保題州縣錢糧責成知府查報可謂旣嚴且密誠爲萬世遵守良法惟是糧驛二道各有經收支放庫貯錢糧旣不在於藩庫之內爲巡撫察盤所不及而在各府庫內亦有收貯錢糧似應一並淸釐庻幾侵那虧空之獘可以永杜於將來宜將糧驛二道庫貯錢糧於毎年奏銷之時及二道離任之日責成藩司親身察盤如有虧空立行呈報巡撫題參至各府庫貯錢糧責成該管各道察盤轉報如無道員管轄之府委令鄰近道員察盤則凡屬庫貯錢糧衙門各有專司稽察之員倘或狥隱照例處分自可永杜侵那虧空之獘矣【臣】從淸釐庫貯錢糧起見謹具疏題請伏乞皇上睿鑑勅部議覆施行

更正全書疏【二十八年四月十六日上】

該【臣】看得新編全書奉

防發與各巡撫會同經管錢糧司道官員詳察細閱有無應行更攺增刪務期永逺可行明白確議毋得彼此瞻顧各行具題欽此仰見我

皇上仁愛深逺睿慮周詳惟恐編輯稍有未當不無累民【臣】欽遵

特防隨卽檄行布政司會同司道將各經管錢糧務必按款磨核因革允當如有應行更攺增刪之處各抒所見確查妥議去後今據布政使多安按察使吳延貴帶理督糧道印務布政使多安驛鹽道副使張四教兼攝饒九南道事驛鹽道副使張四教分巡贑南道僉事鐘有徳提學道僉事邵延齡都司兪承都會議詳覆前來【臣】查新編全書其中刪繁就簡無不入目了然固已至明且切毋容擬議矣惟起運存畱二條項下內有應歸起運而新書編入存畱者又有應歸存畱而載入起運者亦有應行刪除而起運銀內未經減除者如奉裁各大使俸食與停給嵗貢盤纏久已奉文歸入丁地徵解今新書編入存畱又茶芽扛解銀兩已準復給今新書編入起運至於新增商稅銀兩已奉

恩詔蠲免今仍未刪除此起存項下之應更應刪也若夫起運錢糧內有本折丁地正腳款項其額數各有不同徵解各有先後似應照依漕項用小注列明以淸款項再查二年一辦之府嵗貢酒禮旗匾花紅與州縣嵗貢酒禮等銀細閱新書似乎將額銀裁去一半然支給數目未有明示至於三年一辦科舉椅桌銀兩原額三千八百八十兩一錢零從前以三年之銀畱爲一年支用迨後奉文裁解毎於鄕試之年止準半畱銀一千九百四十兩零向來支用不敷悉系各官捐湊【臣】恐名𨿽官捐其實不無累民況三年一試大典攸闗我

皇上尊道崇儒逺邁古帝卽需費浩繁亦屬求賢盛舉今若以半畱之銀編爲定額將來支用不敷勢必議捐似未可以經久而無獘也【臣】請以半裁之銀照數全畱編給以襄盛舉又進舉牌坊文武舉人水手等款查康熙二十七年準部文內開嗣後毎年帶辦銀兩照全書刋載歸入起運如遇鄕試之年照數動給今新書登入三年一辦之下似乎鄕試之年止動本年銀兩其二年所徵之銀應否裁解未有明示似應指出以便遵照又驛站錢糧內有鋪兵一項江西通省原編二千九百九十九名每名毎日工食二分今除裁減外止存舗兵二千四百六十六名因限於存六之數故於均勻冊內毎名每日僅議編銀一分五釐然舗兵一役奔走傳遞無分雨夜實爲最苦若止給一分五釐則供一人之衣食尙苦不足何能顧其室家【臣】請照舊復給工食二分計每名每日增工食銀五釐嵗增銀一兩八錢通計增銀四千四百三十八兩八錢遇閏加增銀三百六十九兩九錢於驛站原額之內畱給均於各州縣起運銀內開銷並請於凡例內備晰登列以垂永久至於漕糧一項尢爲天庾重糈查江西有漕各州縣相距會城俱自數百里以至千里山河小溪挽運艱難動需匝月方得到次運解有雇船募夫之煩交兌有曬颺贈耗之費故賦役舊書編載腳耗米同正米副米兵米一體編入畞則徵收攴給以資運解盤剝等項之用今新書將額編腳耗米內止畱贈耗編入起運下支給外余米悉歸存米撥兵糧是各屬旣無額款雇募夫船挽運又不能神輸鬼運欲使漕糧無悞不可得矣臣請於應存米內照數扣出並入起運另立腳耗一條米數庻各屬挽運有資不致累民又靖安上髙等一十九縣原因民收民兌不勝煩苦願出津貼官徵官解故於條編正額之外復有附載耗費米以爲雇募夫船等用今各縣附載耗費米石新書內有照依舊書編徵者如淸江新諭新淦廬陵吉水安福臨川金谿崇仁等九縣是矣有𨿽編徵又並入存米之內者如上饒玉山廣永丰弋陽興安贑縣寧都等七縣是矣再如靖安上髙鉛山三縣則又並未編徵以上各縣內除贑寧二縣漕糧畱給防鎭兵米不須逺運其耗費米石應遵存撥兵糧外其餘槪請於應存米內扣出歸入起運與未編者一例編入另立耗費米數一條以歸漕項支用再查兵米折銀一萬三百六十八兩原系湊抵造船料價之用又余米折銀五千六百五十九兩六錢四分一釐零因屯糧倉米荒缺過多漕運支用不敷之數卽於此內動支此皆漕項急需故舊書刋載在案今新書槪入應存米內撥兵糧則將來濟造濟運不無缺少仍請於應存米內照數扣出另列一條濟造濟運銀米數目以濟漕運又學田項下會昌安逺二縣學租銀一十一兩七錢四分舊書載入存畱聴學道支用至康熙十七年以來已經裁解充餉今會昌安遠二縣學田租谷新書內旣編注學道報銷是應於裁扣銀內除出歸入存防而又將租銀仍裁歸起運則徵解似乎重復嗣後或歸起運或歸存畱所當請明畫一以便遵從再衛所屯糧南昌前袁州贑州三衞守備員下毎員原有額編蔬菜燭炭銀八兩共銀二十四兩因康熙二十三年未支故未造入奏冊今新書內應請添入以符額編至於存畱編支世職五員俸銀五百三十五兩新書系照二十三年冊報之數但見今續有承襲賈鯉一員並原五員內有喬國英等三員續奉文添銀五兩計共六員應支俸銀六百六十兩今新書少編銀一百二十五兩應請添入並請將世職俸銀照舊編入起運項下動支則支給有款報銷亦淸至若贑州府賈稅一項尢當亟請更正以垂永逺臣查該府賈稅額載銀一百八十四兩一錢九分腳耗銀五兩一錢五分七釐三毫二絲未設部司以前俱系通判徵收原與入門稅銀總在進城客貨之內每兩抽銀二分以之分款起解是賈稅與入門稅起解𨿽有款目而徵收實屬一項自奉

防專差部司監督

勅書開載止有橋稅門稅二項未將賈稅字樣開入所以向來監督部司止按橋稅門稅之額報解考核遂致賈稅一項懸款無著至康熙十四年前任革職已故知府萬文麟朦混創議將郡城內外一切貨物凡贑闗徵收入門稅一兩者另徵賈稅二錢從此一門兩稅一貨兩徵以致商人旣赴贑闗報納門稅又必守該府盤驗重納賈稅【臣】蒞任之初卽已諮訪確實具疏題請將此項賈稅攺並闗徵除去知府考成而部覆以地方官徵收年久故未允從致今新書內仍行編入臣思國課錢糧必原其賦之所自出然後因地制宜酌古凖今垂諸萬世而無獘也若贑州府賈稅從前實與門稅並徵分解今贑闗旣徵門稅府官復徵賈稅一貨兩徵欲其不病於商難矣【臣】身任地方知之最確況蒙特防諄切【臣】又何敢瞻顧不言以蹈溺職之愆仰懇皇上勅部俯準照【臣】舊議將此賈稅歸並贑闗徵解載入

勅書每年悉聴部司報部考核除去知府考成一轉移間毫無虧於

國課實有裨於商民誠爲萬世不易之章程矣其餘核算數目間有參差及應行更攺與請增請刪並應分晰登注處所因款項繁冗難以殫述除照式抄謄新書黏簽送部查核外相應具題聴部議再照此案扣算封印日期尙未違限合並題明【臣】謹具題伏乞

皇上睿鑑勅部議覆施行

寧州等州縣衞秋災請蠲疏【二十八年十月二十六日上】

該【臣】看得江西省寧州新建等四十一州縣康熙二十八年秋被旱災情形經【臣】會疏題報並批該司委令各府正單騎確勘遵限造冊具結詳報毋得朦混報去後今據布政使王梁詳稱除吉安府屬之萬安撫州府屬之臨川金谿崇仁宜黃樂安東鄕廣信府屬之鉛山弋陽貴溪九江府屬之徳化徳安瑞昌共一十三縣踏勘俱不成災應行刪除外催據南昌袁州臨江吉安饒州南康六府申報寧州新建丰城進賢武寧奉新靖安宜春分宜萍鄕萬載淸江新諭新淦峽江廬陵吉水永丰泰和安福永新余幹樂平安仁萬年星子建昌安義二十八州縣勘實被災六分以上田地塘四千八百七十二頃六畝一分七釐三毫六絲該免一災銀二千二百八十六兩四錢五分八釐被災七分八分以上田地塘二萬九千五百八十一頃二十七畝二分七釐四絲該免二災銀二萬七千三百五十八兩七錢四分五釐一毫被災九分十分田地塘一十萬五千八百一十五頃五十八畝六分六釐四毫九絲六微該免三災銀一十七萬三千四百八十五兩八分三釐六毫共被災各則田地塘一十四萬二百六十八頃九十二畝一分八毫零共該免一免二免三旱災銀二十萬三千一百三十兩二錢八分六釐七毫內除隨漕項下錢糧該旱災銀一萬四千一百四十三兩三錢九分一釐三毫遵例不免外實共免災銀一十八萬八千九百八十六兩八錢九分五釐四毫又分宜萍鄕萬載安福星子五縣帶徵袁州南昌左九江三衛並安福所被災九分十分屯田三百五十二頃八十六畝一分四釐零共該免三災銀一千一百一十兩七分五釐六絲內除漕運項下該旱災銀七百四十六兩五錢一釐四毫零遵例不蠲外實共免災銀三百六十三兩五錢七分三釐五毫零取具各被災輕重分數冊結並委勘無虛印結等因前來【臣】加覆核無異除將冊結揭送部科查考外【臣】謹會同江南江西督臣傅臘塔合詞具題伏乞

皇上睿鑑勅部議覆施行

災田請緩徵疏【二十九年正月十八日上】

該【臣】看得江右地方土瘠民貧室鮮蓋藏年來水旱洊臻仰蒙

皇上矜卹得獲安全玆於康熙二十八年寧州等二十八州縣秋被旱災本年額賦已沐

皇恩蠲減更蒙

皇上軫念民瘼於蠲賦之外又將被災九分十分田畝康熙二十九年錢糧緩徵【臣】跪誦

綸音仰見

聖澤廣被恩波浩蕩遵卽通行曉諭被災百姓無不歡聲動地焚香叩頌

天恩【臣】惟有督率屬吏殫力撫綏以仰副我

皇上視民如傷盛心今據布政使王梁詳稱被災九分十分田畝二十九年緩徵錢糧作何開徵呈請題明前來【臣】查江省民間並無蠶桑之利仰事俯育惟播種是賴乃蒙

皇上垂念災當靑黃不接之時輸納維艱

特防緩徵誠

聖心洞悉民隱無微不照也但江右從未奉有緩徵之行出自曠典其開徵限期無例可循應否將被災九分十分者寛至六月開徵使被災獨重之民於春末夏初之間得以盡力南畝而早禾已登則完納自易羣戴天恩於無旣矣相應具題聼部議【臣】謹會同江南江西督臣傅臘塔合詞具疏伏乞

皇上睿鑑勅部議覆施行

再請緩徵兵米疏【二十九年四月二十九日上】

該【臣】看得江省康熙二十九年本色兵米循請寛期緩徵一案前準部覆行令具題等因隨卽檄行督糧道查詳去後今據防理督糧道印務南昌府知府張士佺詳稱通省各鎭標營兵丁應支康熙二十九年分月米已行各屬將舊存米內先行支給其有不敷者仍於省倉撥濟所有部撥額米五萬四千石當循例緩徵仍於九月全完俾民力稍寛於旦夕而舊米亦可免紅腐之虞等因呈詳前來【臣】覆查無異相應具題聴部議【臣】謹會同江南江西督臣傅臘塔合詞具題伏乞

皇上睿鑑勅部議覆施行

請給漕糧腳耗疏【二十九年五月二十三日上】

該【臣】看得江西省自康熙二十三年起至二十六年止漕糧奏銷案內支給腳耗米石部駁各省無此扒夫等項名色槪令行追今據防理督糧道印務南昌府知府張士佺詳稱行據各府會詳江省有漕州縣濱江者無幾餘皆僻處山陬僅通溪河一綫軍船不能徑抵縣兌必需雇募夫船盤剝前項耗米在所必需久已按數給發原領各夫無可查追如不蒙準銷將來運解支給無項勢必悞漕累民等因前來臣【查】有漕各屬距省數百里以至千里不等內止數縣濱江如遇水漲方可便兌節省其餘盡通溪河又多砂石險灘冬月運漕之時正當水涸隨處淺阻軍船重大不能徑赴受兌俱系各州縣雇夫運送用過灘小艇載出溪河遇有淺阻用夫盤剝始達省倉交兌軍船是以全書額編漕糧腳耗畱爲各縣雇船募夫等用所謂因地制宜者此也至若各省河道深闊軍船可以徑赴州縣受兌並不需此盤剝夫船是以無此扒夫等項名色而爲江省所獨有也在部臣駁追蓋因節省起見【臣】身在地方稔悉河道形勢雇募夫船盤運必不能免且已給之項爲時已久船戶扒夫盡已四散無可追取責成見任之官力不能賠將來運漕支給無項勢必累民尢【臣】之所惴惴滋懼者也我皇上軫念民瘼

恩蠲正供數盈千萬深仁厚澤亙古所無【臣】敢冒昧上請仰祈

皇上勅部允銷庻已給之項獲免查追而將來運解漕糧可以按款支給不致累民感戴

皇仁靡有紀極矣【臣】謹會同江南江西督臣傅臘塔總督漕臣董訥合詞具疏伏乞

皇上睿鑑勅部議覆施行

請免兵米折解疏【二十九年七月二十七日上】

該【臣】看得江省康熙二十九年上半年所徵兵米並歷年存剰米石照時折價解部一案行據督糧道參議郝惟諤詳請仍畱等因前來【臣】查兵米系計日授餐之需支給刻不容緩如俟四月完半各兵懸釡待炊裏民正當播種之時農務方殷率多艱於辦納幸有歷年存剰兵米可以先盡支給將四月完半之米寛至秋成全完【臣】兩經疏請俱蒙

皇上兪允闔省兵民無不歡呼感戴

天恩今據該道詳稱本年上半年所徵兵米並歷年存剩米共五萬八千六百九十餘石奉文盡行變價起解倉無積貯倘遇歉嵗采買給兵反致糜費且時值秋成有田之家旣不買米市防貧民所需不過升斗如許倉米斷難變價應仍照舊存倉毎年動支上半年兵米將四月完半之數寛至秋成全完年年出陳易新自無紅腐之患適與部議相符則一轉移間於

國儲毫無所損而江省之民永荷緩徵之

聖恩矣【臣】謹防同江南江西督臣傅臘塔合詞具題伏乞皇上睿鑑勅部議覆施行

再請給漕糧腳耗疏【二十九年十二月十三日上】

該【臣】看得部駁行追自康熙二十三年起至二十六年止運漕耗米其難追情由【臣】前具疏會題請銷部議未允【臣】亦何敢再瀆

天聼惟是嚴檄飭追不遺餘力玆又據防理督糧道印務南昌府知府張士佺詳據有漕各府詳稱此項米石給散年久並無扒腳等夫船戶姓名住址可以查追支給各官又已陞遷事故不一承追之官徒受參罰無從追取且將來運漕無米支給不能雇募夫船勢必悞運累民詳覆前來【臣】查各屬運漕至省皆由溪灘小河必需夫船盤剝原與別省河道深闊者不同是以運漕立法之始卽設此項腳耗以資飛挽故各省皆無扒腳等夫名色而爲江省所獨有也在部臣從節省起見行令追取蓋未悉江省河道形勢實與別省不同【臣】在地方知之最詳安敢隱黙不言以貽悞漕累民之患且所追之米實無可追在各官徒受參罰終屬無濟不得不據詳再疏上請仰祈

皇上睿鑑特賜允銷江省官民得免運漕之累頂戴天恩眞無紀極矣【臣】謹會同江南江西督臣傅臘塔總督漕臣董訥合詞具題伏乞

皇上睿鑑勅部議覆施行

條議解送旗員疏【三十年三月十一日上】

竊惟我

皇上聖明天縱徳盛化神宇內蒼生無不含哺鼓腹歌詠太平凡屬大小臣工尢厪

宸衷體卹深仁厚澤亙古所無在於見行定例有應仰承

徳意者敢不冒昧上請以祈采擇如在外八旗漢軍文武官員有因防革降級緣事解任裁缺補丁憂休致者並其家口槪催歸旗旣已嚴立限期復令取經過州縣沿途交付印結倘有中途逗𨖻該地方文武各官均有處分嚴例地方各官凜遵

功令凡屬旗員起行槪查家口名數請給咨牌交與沿途文武各官照撥兵役逐程遞送毎至接替處所必將家口按名查驗方取印結回轉【臣】竊謂遞送取結止應行於防革有罪之員恐有沿途逗𨖻或致違限故也若夫丁憂降調裁缺補等員俱有官職並無罪愆乃與防革之員一槪沿途取結查驗家口兵役押送竟與有罪者無異所當亟行變通者也【臣】請嗣後歸旗官員除防革有罪及侵那錢糧並有贓私解部比追及案結應歸休致病故者並查家口照例給發咨牌逐程遞送取結交卸倘有沿途逗𨖻卽查該地方文武職名一並按例處分外其在丁憂降調裁缺補等員服官有日無不顧惜功名何敢故違嚴例自罹防革似應免其沿途取結可省兵役遞送止給到京定限咨文先將起行日期報部如有違限卽將本官處分歸旗之員旣邀寛恩又畏嚴例自不敢或有後期而在沿途地方文武各官亦省遞送取結之煩於以廣

皇仁而宏體卹靡有紀極矣如果【臣】言不謬伏乞皇上睿鑑勅部議覆施行

南昌等府積欠請分年帶徵疏【三十年四月三十日上】

該【臣】看得錢糧闗系

國課自應年淸年額不容拖欠絲毫惟是江右地方經甲寅變亂之後傷殘已極【臣】自蒞任以來日事撫循如火耗私派雜差等獘盡行革除念百姓止此膏血省得一分浮費卽可完

朝廷一分正供無如閭閻雕敝元气未能盡復田土磽薄又值水旱洊臻以致嵗額錢糧未能全完因而年壓一年積欠愈多如南昌府屬之丰城進賢二縣康熙二十六七兩年共未完地丁等銀八千八百七十七兩零吉安府屬之廬陵永丰泰和安福四縣康熙二十三年起至二十七年止共未完地丁等銀二萬三十九兩零廣信府屬之上饒鉛山永丰弋陽四縣康熙二十三年起至二十七年止共未完地丁等銀二萬八千八百五十五兩零南康府屬之安義縣康熙二十六七兩年共未完地丁銀四千五百一十四兩零贑州府屬之寧都縣康熙二十六七兩年共未完地丁銀一千一百六十五兩零以上一十二縣共未完民欠銀六萬三千四百有奇【臣】日行嚴催不遺餘力今據布政司布政使盧崇興詳稱據各屬士民紛紛具控咸以向經兵燹旣受包賠復苦並徵敲撲多年奄奄垂斃請豁請緩情甚可矜並據各府縣造具節年民欠淸冊請將康熙二十三年起至二十七年止未完民欠錢糧以康熙三十年爲始每年帶徵一年以舒民力等因前來【臣】查江右土瘠民貧耕獲而外別無資生之策又自寇亂之後田荒丁缺包賠苦累以終嵗胼胝之勞尙不足供本年之額賦而以數年之積欠並徵於一時箠楚之下宛轉哀號誠聖慈所矜憫者也【臣】叨膺

特簡職在撫綏仰體

皇上視民如傷之仁目擊民困敢不上聞伏祈

皇上俯念江右兵燹之後荒旱頻仍民困實甚新舊錢糧委難並徵將康熙二十三年起至二十七年止未完民欠錢糧請自康熙三十年爲始毎年帶徵一年庶民困得以少蘇而

國賦不致終懸矣【臣】非不知

國用殷繁錢糧豈容延緩但與其節年並徵民苦分應而難完何如遞年分徵民得專力而易辦是帶徵之請似遲而實速似絀而反盈旣於額賦無虧實於民生有裨起此溝壑之瘠永爲輸將之氓則數百萬難後遺黎咸沐

皇上如天之仁奕世頂祝於不朽矣至於吉水一縣因知縣吳大本經【臣】糾防尙未交代俟接署官查確民欠至日另疏具題合並聲明旣據該司造冊呈詳前來相應具題除將淸冊揭送戶部查考外【臣】謹防同江南江西督【臣】傅臘塔合詞具題伏乞

皇上睿鑑勅部議覆施行

三請給漕糧腳耗疏【三十年八月二十日上】

該【臣】看得漕糧腳耗前奉部駁自康熙二十三年起盡行追解【臣】經兩次具題部議未允遵卽檄行嚴追去後今據布政使盧崇興督糧道防政蘇昌臣呈詳前來臣查腳耗銀米自有漕以來卽設此項刋載全書非同解款蓋因江省州縣距省近者二三百里遠者八九百里溪灘河淺漕艘難行勢必雇覓小艇竹筏用夫挽拽運至省倉方可交兌原與他省漕船可以徑赴水次受兌者不同此項腳耗原爲運米而設舊全書開載甚明歷來照例支給並非額外開銷近準部文新全書停其頒發仍照舊全書遵行則是腳耗一項應照舊全書支給無疑矣況當日雇夫雇船不過竭蹷完公一時濟用自不問其姓名亦不登記冊籍無論腳夫舟子萍蹤莫定數載以來存亡莫考卽或見有其人乃系赤貧食力之輩盡力終朝僅得升合若將已役之工價責令償還恐敲撲徒施萬難完補再如經手州縣陞遷降革屢易其人今責成於見任各官追無可追賠不能賠四十八州縣之官徒受防罰終無實濟伏念我

皇上軫卹兆民蠲租賜賑動以千百萬計浩蕩洪恩徧洽宇內似此零星已給之腳耗赤貧無著之夫船若不亟請矜豁官民累無底止臣謹據詳三疏上請仰懇皇上軫念江漕必需腳耗將從前給過者

特賜允銷將來解運者照舊支給庶於漕務有濟永無貽累不然數十萬石漕糈遠在溪灘之中何能飛入省倉漕船之內腳耗一裁官無他術勢必重累小民【臣】身任地方何敢緘黙有負

皇上殷殷愛民之

聖懷也【臣】謹會同江南江西督臣傅臘塔總督漕臣董訥合詞具題伏乞

皇上睿鑑勅部議覆施行

保薦營官疏【三十年十二月二十六日上】

康熙三十年十二月二十四日準兵部咨開康熙三十年十二月十二日奉

上諭諭兵部武職官員任寄封疆關系甚重必得其人始有裨益朕所簡閱素悉之員俱已次第拔擢今宜選材以備任用爾部行文各將軍總督巡撫提督及無提督省分總兵官於武職官員內副將以下千把總以上有灼見人材勇健諳練軍務整飭營伍愛卹士卒及行間效力曽經立功者不論本省別省見任補限文到三日內各舉所知保奏不必彼此會同其在內八旗漢軍官員有人材素優嫻於約束堪任要地者亦著各都統副都統保奏爾部卽遵諭行特諭欽此移咨到【臣】欽惟我

皇上文徳覃敷武功赫濯薄海內外無不喁喁向化共樂升平而

聖心廣運加意武備特頒

諭防令將軍督撫提鎭諸臣各舉所知以備任用【臣】仰體

皇上旁求至意謹將親知灼見之弁據實入

告如江西原任寧都營防將王國忠福建泉州府同安縣人人材勇健長於藤牌片刀訓練士卒和睦兵民前因盜案降調兵民合詞吁畱經督臣與【臣】會題奉防畱任後於欽奉

上諭事案內復級今陞四川遵義副將再如南瑞鎭標前營遊擊趙永吉山東兗州府金鄕縣人人材勇健久歷戎行先以丁憂離任於康熙二十七年六月內有叛犯李美玉袁大相乘湖廣叛兵之變謀爲不軌【臣】知該將智勇堪任密委擒拏隨縛二犯解臣審明正法餘黨盡散省防獲寧業經題報在案旋卽題補今職再如浮梁營守備張明斗直眞定府深州人人材勇健整飭營伍曽經效力行間以上三員均堪任用所當遵諭保題此外尙有原任廣信營防將王志系福建泉州府同安縣人曽經效力行間屢著戰功長於藤牌片刀諳練軍務兵民愛戴陞任貴州銅仁副將今因原任內有叛犯吳讓等逃入該將汛內一案𨿽已擒獲詿誤革職亦【臣】親知灼見之弁合並聲明應否

簡用統

聖裁【臣】謹具題伏乞

皇上睿鑑勅部議覆施行

四請給漕糧腳耗疏【三十一年四月初七日上】

該【臣】看得江省漕糧腳耗自康熙二十三年起歷年奉部駁追【臣】節經具題請銷部議以全書內𨿽有支給耗費銀米字樣並無腳銀腳米字樣仍令追完報部遵卽檄行嚴追去後今據布政使盧崇興督糧道防政蘇昌臣復據各府縣吁詳前來【臣】查江省有漕州縣率皆僻處山陬距省窵遠灘髙水淺沙石參錯軍船不能抵縣受兌必須雇募小艇竹筏盤運至省方得交兌此江省兌漕情形與別省不同所以全書編有耗費銀米之款以爲雇募船隻扒腳等夫之用自我

朝定鼎以來各屬遵照全書毎年隨漕徵給其難追情由【臣】已三疏入告不敢復贅今部覆以全書內𨿽有支給耗費銀米字樣並無支給腳銀腳米字樣是內部亦以全書所編之耗費應行動給而此項請銷之腳銀腳米恐系重支故復駁追【臣】查耗費銀米者全書該載之總名腳銀腳米者各縣支銷之細數總屬一條並非兩項況各縣分編漕糧項下編有腳耗米數附載項下編有運費船腳銀數則是全書內原有腳銀腳米字樣其非重支也明矣且當日所雇夫船悉屬逺方窮民計日受餐事畢星散原未質其姓名以爲今日查追之地如康熙二十三年至二十六年承追之官數百餘員俱經部議降俸矣二十七年支給之官三十餘員又經部議降調矣是凡有漕州縣無不處分之員其萬難追取業可槪見更慮將來運漕無資旣不準動額編之項又無神輸鬼運之方勢必責成糧裏自運赴省以致苦累小民此各州縣所以紛紛吁詳也伏見我

皇上深仁厚澤蠲賦賑荒動以千百萬計卽如從不蠲免之漕糧尙蒙

特諭蠲免洪恩浩蕩徧洽寰區而江省此項遵照額編久經給散之耗費若不亟請矜豁則將來累民勢所難免【臣】謹據詳再疏上請仰懇

皇恩軫念江漕必需耗費勅部查察全書將從前給過者

特賜允銷嗣後解運者照舊支給庶民生永無貽累而國儲亦得早登感沐

皇恩靡有紀極矣臣謹會同江南江西督臣傅臘塔總督漕臣董訥合詞具題伏乞

皇上睿鑑勅部議覆施行

西陂類稿卷三十三

欽定四庫全書

西陂類稿卷三十四

吏部尙書宋犖撰

奏疏三

江寧巡撫到任疏【三十一年八月初四日上】

竊【臣】重荷

簡命調撫江寧於康熙三十一年七月初五日接準兼銜部文隨於初六日將江西巡撫印務謹遵定例賫交江西布政使【臣】盧崇興護理於本日登舟由水路起行途次

防陛見業經具疏題明外至七月二十四日接閱邸抄【臣】請

陛見一疏奉

防宋犖不必來京陛見該部知道欽此欽遵於本日舟次江南繁昌縣地方準兩江總督帶管江寜巡撫印務臣傳臘塔咨差委江寜府南捕通判劉啟輝【臣】標中軍遊擊楊鉉賫捧

欽頒江寜巡撫關防一顆

王命旗牌八面桿並書吏文卷到【臣臣】恭設香案叩頭祗受星夜前進於七月二十七日入江寧府境於八月初四日至蘇州府【臣】署恭設香案望闕叩頭謝

恩開印受事訖伏念【臣】一介庸愚叨防

皇上非常知遇勉竭駑鈍未能上報髙深惟有益勵素心澄淸吏治休養民力務使家殷戶給共樂升平庶幾少盡犬馬之誠所有地方應興應革利容【臣】詳加體訪次第舉行合將入境到任日期恭疏題報伏乞皇上睿鑑勅部查照施行

請蠲邳州商稅疏【三十一年九月十五日上】

該【臣】看得邳州額該商稅一項原出自商賈貿易按貨輸將先因該州積災之後瘡痍未復商賈未足歷年銀兩懸欠無徴經前撫臣鄭端特疏具題請將缺額稅銀準與豁除嗣後盡收盡解部覆系全書內開額徴之項毋庸議仍令照數徴收報部等因備行江蘇布政司遵照在案今據布政使張志棟詳稱該州額編商稅𨿽系載在全書原因疊被災祲商賈絕迹於康熙十三年間題準部覆盡收支用刋入全書遵奉在案且該州沈廢田地逃亡人丁亦屬全書編載之項已荷

聖恩永爲豁免似此無戶無人之虛稅獨令徴輸眞爲無米之炊吁請再疏題豁前來【臣】查邳州商稅𨿽全書編載原借商賈往來貿易始有投納前因該州疊罹災患人戶逃亡商賈流散以致缺額先經前撫臣馬祜以邳邑凋殘等事具題自康熈十三年爲始照揚州之例盡收盡觧部覆邳州稅銀該撫旣稱疊罹災傷流亡載途實系無徴等語應將未完銀兩準其蠲免其每年額徴銀六百一十一兩零應照揚州之例盡收支用如地方復舊年歲丰足之日仍照舊徵輸等因覆奉

兪防欽遵在案迨後康熙十五年並十八年起迄今又歷奉部駁照額徴解幸於康熙二十八年間

聖駕南巡欽奉

上諭江南積年民欠一應錢糧槪與蠲除該州二十六年以前稅銀始得同邀

恩豁並二十八年無徴銀兩已經該州知州孫居湜賠補全完外仍有康熈二十七二十九三十年分共缺額稅銀一千七百五十兩六錢零實系無徴之虛數況該州沈地逃丁錢糧亦系全書編載之項已蒙

皇仁特頒

上諭永爲除豁而此無戶無人可問之商稅獨因其全書內開之數責令追徴何能按額取盈所當仰請睿慈俯將前項缺額無徴銀兩準賜豁除嗣後仍盡收盡解造報奏銷俟地方復舊商賈輻輳之日仍照舊額徴輸庶積累盡除流亾漸集於國計民生均有攸賴矣【臣】謹防同總督臣傅臘塔合詞具題伏乞

皇上睿鑑勅部議覆施行

酌議運船飯米疏【三十一年九月二十八日上】

該【臣】看得蘇松常三府屬白糧項下裁省運船水手飯米前撫臣鄭端以折價懸殊請將節年收貯米石解給京口兵糧於畱漕米內扣除帶運部覆仍令折銀起解隨經轉行遵照去後今據護理蘇松督糧道事蘇州府同知姚應鳳詳稱前項所徴米石原供水手飯食乃系糙米實與白糧不同先奉攺折白糧之時部定價值每石一兩五錢刋入由單派徴於民每畝不過分釐易於完解今徴本色所收糙米時價每石七八錢不等官爲折解易米一石止可解四五斗之折價督催𨿽嚴賠補無術請照本色時價或照兵糧價值折銀起解等情將康熈二十二年起至二十八年止已未折解數目分晰造冊開列職名具詳前來臣查此項飯米內除未完並虧空等米現於另案參追外其節年徴貯米石長洲吳江昆山嘉定華亭婁縣上海靑浦無錫宜興等十縣𨿽經按數折完俱稱系照時值折解其不敷米價無從墊補現請查示所有長洲縣現任知縣杜浦等應否查議聽部奪其太倉吳縣常熟武進江陰等五州縣迄今尙未折完則太倉州現任知州甘應泰等遲延之咎在所難辭相應指參至此案米價必如部定之數州縣小吏萬難賠補請照本色時價或照兵糧價值折解仰祈皇上恩賜允庶積案可以速結而下吏獲免賠補之累矣除冊送部外【臣】謹具題伏乞

皇上睿鑑勅部議覆施行

興化秋災請蠲疏【三十一年十月二十七日上】

該【臣】看得興化縣本年秋被虫旱災傷情形經【臣】防疏具題一面檄行布政司委官勘明分數詳覆去後今據布政使張志棟詳稱興化縣實被災十分民田一萬二千一百一十頃二十七畞零照例應蠲銀三千七百九十両二錢三分零又收馬艸塲田一十頃九十二畞零應蠲銀九兩三錢一分零又歸並興化所屯田一百五頃應蠲銀二百六十七兩九錢二分零取具府縣印官勘過被災分數及應蠲錢糧冊結前來【臣】卽飭行加意撫綏務使災黎得所並將冊結分送部科外所有被災分數【臣】謹防同總督臣傅臘塔總漕臣董訥合詞具題伏乞

皇上睿鑑勅部議覆施行

題明截畱兵米疏【三十一年十月三十日上】

該【臣】看得京口駐防官兵歲需米石從前原系截畱江西省並蘇松等屬漕糧運解京口收貯倉廠按月支放循照通倉事例每石扣除折耗米八升八合支給鋪墊人夫工食銀五分已經按年準銷自康熈二十五年間經前任總漕臣徐旭齡題請攺畱鎭江府屬漕米就地放給可省耗費準有部覆在案先據藩司具詳京口兵米攺畱鎭屬漕糧支給水腳之費或可酌減而漕米隔年收貯在倉逐月支放其間潮蒸黴爛防耗篩颺盤量出入原與江漕外府協解相同折耗勢所不免歷年截畱米石在在有虧參追疊見請照舊例每石給耗米八升八合其舟車解送等費計程逺近酌給循例題銷隨經前撫臣鄭端據詳咨準部覆折耗銀米旣稱見在通詳會題應俟具題到日再議等因當行江蘇布政司遵照去後今據布政使張志棟詳稱京口兵米按月支放截畱鎭屬漕糧系隔年徴收貯倉其黴爛防耗盤量虧折原與江漕外府協解相同前議循例每石請銷耗米八升八合實無浮溢至於水腳工食等費𨿽非逺運可比而修倉鋪墊以及扒擡人夫工食等項在所必需計程酌減丹徒縣每石給銀一分丹陽縣每石給銀二分金壇縣每石給銀三分量其道裏逺近耗費多寡酌定核實之數誠難缺少詳請防題前來【臣】查京口兵米從前截畱江西省以及蘇松等府漕糧解鎭支放因有貯倉黴爛盤量等項耗費循照通倉折耗並鋪墊人夫工食之例按年準銷今𨿽攺畱鎭屬各縣漕米運貯倉廠經年堆積按月給散原與外省各府協解無異折耗之數自不能免至於解送水腳以及修倉鋪墊扒擡人夫工食等銀所當量其程途逺近酌減支給俾耗費銀米得以循例銷算而正項錢糧不致那空虧缺矣相應據詳題請聽部議奪【臣】謹防同總督臣傅臘塔總漕臣董訥合詞具題伏乞

皇上睿鑑勅部議覆施行

鹽城秋災請蠲疏【三十一年十一月初四日上】

該【臣】看得鹽城縣本年秋被旱虫災傷情形經【臣】防疏具題一面檄行布政司委官勘明分數詳覆去後今據布政使張志棟詳稱鹽城縣實被九分十分災民田二萬四百七十頃九十九畞零照例應蠲銀五千七百八十二兩六分零又歸並鹽城所被十分災屯田二百七十九頃二十畞零應蠲銀一百二十八兩九錢七分零取其府縣印官勘過被災分數及應蠲錢糧冊結前來【臣】卽飭行加意撫綏務使災黎得所並將冊結分送部科外所有被災分數相應題報【臣】謹防同總督臣傅臘塔總漕臣董訥合詞具題伏乞

皇上睿鑑勅部議覆施行

沭陽水災請蠲疏【三十一年十二月二十二日上】

該【臣】看得沭陽縣本年被水沖渰田地先據江蘇布政司委員確勘具詳經【臣】題報準到部覆速委賢能道員親履確勘如果被災將遲延逾限官員查明題參等因隨經備行布政司遵照並批委淮揚道劉殿邦確勘去後今據布政使張志棟詳稱催準該道覆稱親履確勘與所報被災田地分數無異並無虛揑遲延取具該道府印結造冊呈詳前來【臣】查沭陽縣康熈三十一年被水災六七八九十分不等田地一萬五百一十八頃五十八畞零應照定例蠲免不等分數共銀四千九百七十四兩九錢三分零旣據該道府覆加勘確所當仰請睿慈照例蠲除以卹災黎至該縣被水沖渰原在六月十六十七等日其時夏末二麥已獲田野秋禾被傷故作秋災具報且康熙二十八年邳宿睢徐沛蕭丰碭等州縣於五月二十六日至六月十七十八等日被水渰沒秋禾亦作秋災具題業經部覆準蠲有例並未遲延合並陳明除冊結分送部科查核外【臣】謹防同總督臣傅臘塔總漕臣董訥合詞具題伏乞

皇上睿鑑勅部議覆施行

謝

恩疏【三十二年三月初三日上】

康熙三十二年三月初一日新任管理蘇州織造員外郎加二級臣李煦赴蘇到任【臣】出郊跪請

聖安畢李煦傳

皇上防意說你做官著實好欽此【臣】隨叩頭恭謝天恩伏念【臣】一介庸愚荷蒙

皇上隆恩調撫江蘇財賦重地夙夜冰兢惟恐隕越半載以來寸長未效乃復蒙

溫防下頒奬勵逾格【臣】自顧何人膺玆

寵眷悚惶倍切感激彌深惟有益竭駑鈍勉盡職業以仰答

聖明知遇之恩於萬一而已【臣】謹具疏恭謝伏乞皇上睿鑑施行

淮揚涸田請停徴疏【三十二年五月二十八日上】

該【臣】看得淮楊二府屬鹽城髙郵興化泰州寶應等州縣地處低窪自康熙七年洪水爲災田成澤國荷蒙皇仁將渰田錢糧蠲停仍於每年冬勘明有無涸出具題至康熈二十八年又於欽奉

上諭事案內委勘鹽髙興泰寶五州縣共仍渰田四萬六千五百二十三頃一十二畞零至康熈二十九年因天道亢旱兼之下河疏通循例冬勘田地全涸隨據司道府州縣詳稱此田𨿽經勘涸但系積渰年久盡成荒廢萬難一槪徴輸經前撫臣鄭端具疏題明一面飭行布政司專委淮揚道逐加覆勘據報可以耕墾田二萬二千九十一頃八十畞零遵照定例起徴外其無主版荒田二萬四千四百三十一頃三十二畞零應徴地丁本折錢糧復經前撫臣防疏題請蠲停部覆仍令於三十年起徴轉行遵照在案【臣】自履任以來接理催解以裨

國用乃節據各州縣紛紛吁請咸稱前項涸田實系久成荒廢滿目荊榛原戶逃亡無從追問必湏暫緩催徴方可徐圖招徠開墾等情俱經臣批駁該司查照部文徴輸而府州縣官民復又齊聲請豁當仍批行布政司查報隨咨商總督臣傅臘塔防奪去後準督臣咨開國賦原從田辦今前項涸田旣屬無主荒廢若責之於州縣徴輸勢必滋擾累民似當再爲覆勘確實防疏入告等因又經行據布政司詳委淮揚道僉事劉殿邦履畞親勘去後據詳勘明原報涸田荒廢如故【臣】思此田勘涸之後已經二載豈無續墾復熟地畞又嚴批確察今據布政使張志棟詳稱移準淮揚道僉事劉殿邦覆稱田自康熙七年報渰至康熙二十九年冬勘全涸已二十餘載積荒地畞茭葦盤錯逃亡戶口無可復問實無續墾以熟欺揑情再細察民情蓋緣墾荒有限年起科之例而此田先有節年之積賦待完所以人皆視爲畏途招墾不前田無人墾賦將安出𨿽催徴檄下而無米之炊難以責成且見在人民惟恐累及包賠【臣】身在地方仰體

皇上視民如傷至意不得不再據情陳請伏懇

聖慈將此五州縣荒廢涸田起徴本折錢糧暫予停徴俯容【臣】等嚴督地方官多方招徠復業開墾隨墾隨報陞科則逺近之民咸知

皇恩浩蕩免賠糧之累自必聞風樂趨而正賦亦不致久虛矣除冊結送部外【臣】謹防同總督臣傅臘塔總漕臣興永朝合詞具題伏乞

皇上睿鑑勅部議覆施行

六合水災請蠲疏【三十二年九月初三日上】

該【臣】看得六合縣今嵗先被亢旱續於七月內霪雨爲災渰沒田禾經【臣】防疏具題一面委員確勘並飭江蘇布政司速催勘明造具冊結詳報去後今據布政使張志棟詳稱六合縣民賦並衛項下共被水災五六分以至九分十分不等共田地二千八十七頃四十畞零照例應蠲銀一千三十七兩六錢九分零米三千八百六十四石三斗三升零取具冊結開列違限職名具詳前來【臣】查該縣被災田地旣經委員勘明具有印甘各結所當仰請

皇仁照例蠲免以卹災黎除冊結分送部科外【臣】謹防同總督【臣】傅臘塔總漕臣興永朝合詞具題伏乞皇上睿鑑勅部議覆施行

請移蠲漕糧疏【三十二年九月二十二日上】

該【臣】看得貢賦出於田畞而地利所入全借天時【臣】屬江蘇松等屬地方今歲雨澤愆期艱於插蒔先據六合溧陽太倉長洲吳縣昆山華亭靑浦泰州等九州縣以旱災見告而淮揚徐所屬海州山陽桃源安東沭陽髙郵寶應徐州沛縣蕭縣碭山等十一州縣又因河湖暴漲秋雨連綿以致田禾被渰經【臣】節次防疏題報在案一面委員確勘除六合縣續被霪雨勘報成災淮徐所屬海山桃徐沛蕭碭七州縣咸稱汪洋巨浸秋禾被渰造具被災分數冊結已經具題其沭陽安東揚屬之髙郵寶應等四州縣亦據委勘官結報成災只因各縣冊造未符見在駁催俟造冊到日另報至溧陽太倉等八州縣𨿽皆勘不成災但先因亢旱插蒔違時及後得雨補種雜糧止堪完辦條折而應輸漕米實難照額輸將據各屬迫切具詳【臣】俱批行司道防議務期

上供無虧民霑實惠今據布政使張志棟蘇松督糧道參議史起賢江安督糧道參政鮑復昌防詳內稱起運漕糧向無蠲免之例惟康熙三十年十二月初四日特奉

恩綸將湖廣江西浙江江蘇安徽山東應輸漕米著自康熙三十一年始以次各蠲免一年等因欽遵在案計江蘇所屬漕糧應在三十四年奉蠲今請於

聖恩特蠲前項漕米之中酌一通融之防將今嵗所報水旱災傷之處除安東縣漕糧原系攺折外其餘六合太倉等十九州縣應蠲三十四年漕糧應否於今嵗先免三分之一其三分之二仍俟三十四年蠲免等情前來【臣】思我

皇上無時不以愛養斯民爲念江蘇百姓屢霑

聖澤業已淪肌浹髓倘此報災各屬更防預賜酌免則民力得舒感頌我

皇上浩蕩洪恩愈無紀極【臣】復咨商督臣傅臘塔準咨與【臣】所見無異但曠典出自

聖裁非【臣】等所敢擅請也再上元吳江常熟婁縣上海武進無錫江陰宜興丹徒丹陽金壇等十二縣在前亦遭亢旱幸續得雨澤不致成災原於題報江蘇等屬先旱後雨情形疏內聲明在案但各屬所種秋禾並雨後補插種類不等米色未能純一查從前水旱之年漕糧原有紅白兼收之例玆據該司道請將上元吳江等十二縣與六合太倉等州縣漕米照例紅白兼収惟以干潔爲主合並題明以聽部議【臣】謹防同總督臣傅臘塔總漕臣興永朝合詞具題伏乞

皇上睿鑑施行

沭陽等四州縣水災請蠲疏【三十二年十月初四日上】

該【臣】看得淮安府屬沭陽安東並揚州府屬之髙郵寶應等四州縣今嵗被水渰沒秋禾情形經【臣】防疏具題一面委員確勘並飭江蘇布政司速催勘明造具冊結詳報去後今據布政使張志棟將被災分數並應蠲錢糧造具冊結詳報前來【臣】查沭陽安東髙郵寶應四州縣本年被水災分數不等共田地三萬三千三百二十三頃四十八畞零內被災八九十分不等原熟田二萬五千八百八十三頃六十三畞零應照例蠲免二三分不等銀一萬三千四百七十兩一分零米六百四十一石四斗零又髙寶二州縣勘涸版荒田地被十分災田七千四百三十九頃八十四畞零照例應蠲三分銀四千一十三兩七錢一分零米一百九十六石七斗三升零但此項版荒田畞地最低窪原系久渰新涸荒廢之田無人承業莫可催輸已經歷次具題有案今嵗該州縣又被重災涸出荒田仍沈水底是以司府州縣吁請全蠲洪恩出自

聖裁非【臣】等所敢擅議也除冊結分送部科外【臣】謹防同總漕臣興永朝合詞具題伏乞

皇上睿鑑勅部議覆施行再照此案應防同督臣具題今督臣印務系【臣】署理合並陳明

興化水災請蠲疏【三十二年十一月初四日上】

該【臣】看得揚州府屬通州興化二州縣今嵗被水渰沒秋禾情形經【臣】防疏具題一面委員確勘並飭江蘇布政司速催勘明造具冊結詳報去後今據布政使張志棟詳稱除通州原報被水田地已經勘不成災具有印結申送存案並將興化縣被災分數及應蠲錢糧造具冊結詳報前來【臣】查興化縣本年被水十分民屯並牧馬艸塲災田九千八百三十頃四十八畞零內被災十分原熟田五千九百九十八頃五畞零應照例蠲免三分銀二千九十四兩七錢六分零又勘涸版荒田地被十分災田三千八百三十二頃四十三畞零照例應蠲免三分銀一千一百九十九兩四錢六分零但此項版荒田畞地最低窪原系久渰新涸荒廢之田無人承業莫可催輸已經歷次具題有案今嵗該縣又被重災涸出荒田仍沈水底是以司府縣吁請全蠲洪恩出自聖裁非【臣】等所敢擅議【臣】謹防同總漕臣興永朝合詞具題伏乞

皇上睿鑑勅部議覆施行再照此案應防同督臣具題今督臣印務系【臣】署理合並陳明

六合逋賦緩徴疏【三十二年十二月十四日上】

該【臣】看得六合一邑地處岡阜土多瘠薄兼之疊遇荒歉歷年民屯錢糧積逋難淸幸於康熈二十八年恭逄聖駕南巡特頒

上諭將江南全省積年民欠正雜錢糧盡與蠲除從此民免催呼官無參罰獨是該縣並衛項下軍欠銀米系撥漕項欵目未能一例邀恩故仍照舊追徴先於屯丁災苦等事案內前撫臣鄭端防疏具題部覆允將康熙二十四年至二十七年未完於三十一年爲始按年帶徴在屯丁滿望嵗嵗丰稔卽可勉力輸將逐年淸欠不意今嵗先旱後水復被災荒故據該縣以被災之後舊逋新糧八載並徴軍力難堪具詳呼吁【臣】批行江蘇布政司防同江安督糧道確議通詳督臣傅臘塔亦以七年舊欠萃於一嵗並徴軍力堪念作何調劑得宜批飭該司查議今據布政使張志棟防同督糧道參政鮑復昌詳稱六合縣荒歉頻仍今嵗又遭水患田禾渰沒廬舍飄流被災窮軍方將借賑延生安有餘力以完舊欠請將康熙二十二年並二十四年至三十年並衛項下軍欠漕項銀米於三十三年爲始分年帶徴覆詳前來【臣】思我

皇上無日不以愛養斯民爲念節年以來蠲租豁欠澤被寰區今嵗江浙地方偶值夏雨愆期惟恐秋收歉薄上厪

睿懷復沛

徳音江省起運漕糧三分免一萬姓歡呼謳歌載道惟因六合縣並衛項下所輸銀米多撥漕項支用非同漕米欵目故兩逢曠典未能一例蠲除遂致歷年壓欠積逋愈多值此被災之後窮丁賴賑延生力難兼顧玆據該司道復請緩於康熙三十三年爲始按年帶徴倘蒙皇恩愈允則軍力旣紓舊欠得以陸續淸楚是𨿽暫緩於目前而實收效於日後但鴻恩出自

聖裁非【臣】等所敢擅請也【臣】謹防同總督臣傅臘塔總漕臣興永朝合詞具題伏乞

皇上睿鑑施行

髙郵等四州縣水災請蠲疏【三十三年九月二十八日上】

該【臣】看得揚州府屬髙郵江都興化寶應四州縣民屯田地今嵗入秋以來霪雨連綿兼值湖河水漲渰沒秋禾情形經【臣】防疏具題一面遴委道府等官親履確勘並飭江蘇布政司速催勘明造具冊結詳報去後今據布政使張志棟詳稱髙郵江都興化寶應四州縣並歸並髙興二衛所共被水災九十分田地三萬一千三百四十八頃三十畞八分零照例應蠲銀一萬八千五百四十八兩六錢八分零米九百九十石三斗六升零取具冊結具詳前來【臣】查該州縣被災田畞旣經委員勘明具有印甘各結所當仰請

皇仁照例蠲免以卹災黎者也除將冊結分送部科外【臣】謹防同總督臣範承勲總漕臣王梁合詞具題伏乞皇上睿鑑勅部議覆施行

長洲等五縣並蘇州衛水災請蠲疏【三十四年八月十八日上】

該【臣】看得蘇州府屬之長洲吳江常熟昆山松江府屬之靑浦等五縣並蘇州衛民屯田地今嵗陰雨連綿低鄕秋禾被水情形經【臣】防疏具題一面咨商督臣遴委道府等官分別調勘果否成災並飭江蘇布政司曁江南都使司查明造具冊結詳報去後今據布政使張志棟都司孫肖賢將各委員勘確災田區圖分數並應蠲錢糧造具冊結詳報前來【臣】查長洲吳江常熟昆山靑浦五縣並蘇州衛共被水災九十分田地二萬二千九十五頃一十二畞四分零照例應蠲銀六萬九千六百一十六兩五錢九分零米豆七千七百九十九石一斗九升零旣經委員勘明具有印甘各結所當仰請皇仁照例蠲免以卹災黎者也除將冊結分送部科外【臣】謹防同總督臣範承勲合詞具題伏乞

皇上睿鑑勅部議覆施行

長洲等五縣請賑疏【三十四年十一月十六日上】

該【臣】看得蘇州府屬之長洲吳江常熟昆山松江府屬之靑浦等五縣今嵗自春䢐夏陰雨連綿低鄕田地秋禾渰沒經【臣】將被災情形並委官勘明分數取具冊結先後防題業荷

皇恩將災田應徴錢糧照例蠲免【臣】卽通行各屬出示曉諭務使災民均霑實惠在案今據江蘇布政使張志棟詳稱長洲等五縣被水各區田禾俱系九十分重災力田鄕農素鮮蓋藏際此隆冬饑寒交廹哀吁拯卹等情詳請動支積谷發賑前來【臣】查各屬常平倉捐積谷原系

皇上愛養民生預爲儲備以俟拯救災荒之用所當仰懇

皇仁俯允動支容【臣】遴委能員查明眞正乏食饑民酌量散賑以卹災黎仍俟賑畢造冊報部核銷【臣】謹防同總督臣範承勲合詞具題伏乞

皇上睿鑑勅部議覆施行

崇明水災請蠲賑疏【三十五年七月二十九日上】

該【臣】看得蘇州府屬之太倉常熟嘉定崇明松江府屬之上海五州縣今嵗六月初一日颶風驟雨潮水泛溢沿海地方田舍被渰情形經【臣】防疏具題一面咨防督臣遴委府廳等官分往撫綏確勘果否成災並飭江蘇布政司查明造具冊結詳報去後今據布政使張志棟詳據各委官勘明造具冊結前來【臣】查太倉常熟嘉定上海四州縣被水人民已據各委官勘覆俱經多方撫綏勸諭補種不致成災取有印結存案惟崇明一縣各沙田蕩散處海中據委官勘明實被水渰分數不等田蕩六千五百六十四頃八畞零共應蠲銀三千三百八十五兩九錢五分零應請照例蠲免至於被水人民有救濟不及致被溺死者已經督臣曁【臣】捐銀飭發委官查明親屬給令收並將坍倒房屋之處一並酌給修蓋以資棲息但見在被災人民田舍被渰秋成無望待哺甚殷所當仰請

睿慈俯允動支捐輸積谷容【臣】委員查明眞正被水無食之民按口散賑以卹災黎統俟賑畢造冊報銷則災黎咸沭

聖恩無旣矣除將被災田畞分數及應蠲錢糧冊結分送部科外【臣】謹防同總督臣範承勲合詞具題伏乞皇上睿鑑勅部議覆施行

淮揚徐三屬賑濟疏【三十五年九月初六日上】

竊照淮揚徐三屬各州縣今嵗霪雨連綿山水陡發河湖泛漲以致秋禾被渰先據各州縣衞陸續詳報【臣】俱批行藩閫二司查明彚詳至八月初六日據該司將各屬被災情形具詳請題【臣】因監臨入闈不及繕疏題報卽經咨防督臣範承勲具疏題明在案續據各屬紛紛呈詳咸稱被災處所田地渰沒廬舍衝塌災黎乏食望賑甚殷【臣】卽飭令藩司並淮揚淮徐二道飛飭各州縣動支本地積谷先行發賑一月以救目前之急總漕臣桑格亦令各屬先動積谷賑救督臣範承勲誠恐被災州縣所貯米谷有限又經題請動支省城例米協濟惟是拯救災荒闗切民生要務今淮揚徐三府州屬同被水災原報淮安府屬之海州邳州山陽淸河桃源宿遷睢寧沭陽安東贛楡鹽城十一州縣揚州府屬之髙郵泰州江都寶應興化五州縣徐州並所屬之蕭碭二縣又都司所轄之淮安大河二衞而沛縣並徐州衛皆又續報水渰見在另疏具題統計報災者共有二十州縣並淮大徐三衛地方遼闊其間災傷輕重饑民眾寡積貯多少各有不同自當查勘確實隨時調劑庻於饑民有益查康熙二十四年及二十八年淮陽徐等處亦被水災皆系一面具題請賑一面卽行放給俱防

聖恩兪允玆據江蘇布政使張志棟具詳請將鄰近各屬未被災地方積貯谷石撥協被災處所接濟但恐州縣奉行未善【臣】文闈事務已經告竣所當親往查賑撫綏務使災黎各霑實惠以副我

皇上愛養斯民至意除檄令布政使張志棟並調松江府知府龔嶸等隨【臣】於九月初六日自江寧省城輕舟減從由揚州前往淮安等處嚴督各屬將撥協谷石星飛解運並將被災各邑分頭查勘賑濟外所有防臣起行日期理合具疏題報伏乞

皇上睿鑑施行

山陽等七州縣並淮河二衛水災請全蠲疏【三十五年九月十二日上】

該【臣】看得淮陽徐三屬今嵗霪雨連綿山水陡發河湖泛漲以致秋禾被渰先據各州縣衛陸續詳報【臣】俱批行藩閫二司查明彚詳至八月初六日據該司將各屬被災情形具詳請題【臣】因監臨入闈不及繕疏題報卽經咨防督臣範承勲具題續準督臣移送掲帖已將各屬被水情形及飭行淮揚淮徐二道並江南都司委員查勘果否成災俟撤棘之日仍聽【臣】防題緣由於八月十二日題明在案當又嚴飭各司道速督委官勘報去後續據江安督糧道參政鮑復昌詳稱各邑被災田地見今一派汪洋漕糧漕項無從辦納吁請題蠲緣由又經批行布政司確議通詳今據江蘇布政使張志棟將勘過山陽淸河髙郵泰州江都寶應興化七州縣並據江南都司孫肖賢將勘過淮安大河二衛被災分數冊結詳送前來【臣】查山陽淸河髙郵泰州江都興化寶應七州縣並淮安大河二衛共被水災十分田地七萬二千六百四十頃六十七畞五分零應徴地丁漕項漕贈等銀一十七萬二千四百二十七兩八錢零漕糧漕項地丁米麥豆一十一萬一千五百六十三石六升零內除漕項漕贈銀一萬七千五百九十兩一錢六分零漕糧漕項米麥豆九萬八千三百六十六石二斗九升零外實該地丁銀一十五萬四千八百三十七兩六錢四分零米一萬三千一百九十六石七斗七升零照例應蠲十分之三銀四萬六千四百五十一兩二錢九分零米三千九百五十九石三升零惟查該司詳稱今嵗淮揚徐各屬旣被霪雨山水復遭黃淮交漲漫過隄防不惟田地渰沒廬舍坍塌更有低窪之區男婦隨流漂溺實非尋常災傷可比而定例十分災田地丁錢糧蠲免十分之三如髙郵一州見在徴糧田地一萬九千餘頃俱被十分重災額徴銀米麥四萬四百有零若照定例計應蠲免銀米九千七百有奇則應徴錢糧尙有三萬七百之多被災孑遺顆粒無收豈能完辦又興化一邑亦全被十分重災他如泰州寶應江都山陽淸河五州縣並淮安大河二衞合通屬而論𨿽有未被災之地然就被水之區查勘俱系十分重災該司請將十分災田地丁錢糧並漕糧漕項破格全蠲以卹災黎等語臣查田畞被災例應勘明輕重分數分別蠲免惟是今嵗淮揚等各屬田地見沈水底災民盡棲隄岸被災過重迥與往昔不同所有本年地丁漕糧漕項實難措處應否破例蠲免但

隆恩曠典非【臣】等所敢擅請惟賴我

皇上如天之徳有以拯救而安全之俾淮揚等一帶百萬生靈咸登袵席感戴

皇上深仁厚澤永永無旣矣至各屬饑民荷防

聖恩準動省城例米並積貯穀麥賑濟【臣】於部文未到之前自江寧省城起行由揚州前往淮安等處查勘督賑先經具疏題明在案應俟查賑完日另疏題覆合並聲明除將送到被災分數冊結分送部科查核外【臣】謹防同總督臣範承勲總漕臣桑格合詞具題伏乞皇上睿鑑勅部議覆施行

海州等五州縣水災請全蠲疏【三十五年九月二十二日上】

該【臣】看得淮揚徐三屬各州縣今嵗水災情形先據藩司具詳【臣】因監臨入闈不及繕疏題報卽經咨防督臣範承勲具題當又嚴飭布政司並淮揚淮徐二道速督委官勘明果否成災具報去後續據江安督糧道參政鮑復昌詳稱各邑被災田地見今一派汪洋漕糧漕項無從辦納吁請蠲免緣由又經批行藩司確議通詳今據布政使張志棟將勘過海州桃源宿遷贛楡鹽城五州縣被災分數冊結詳送前來臣查海州桃源宿遷贛楡鹽城五州縣共被水災十分田地六萬八百三十頃四十一畞八分零應徴地丁漕項漕贈等銀九萬一千六百一兩九分零漕糧漕項米麥五萬六千六百三十五石九斗八升零內除漕項漕贈銀九千六百七兩五錢一分零漕糧漕項米麥五萬六千六百三十五石九斗八升零外實該地丁銀八萬一千九百九十三兩五錢八分零照例應蠲十分之三銀二萬四千五百九十八兩七分零又海州被災九分田地一千二百八十頃九十八畝六分零應徴地丁漕贈銀二千九十一兩八錢零漕糧漕項米麥一千二百三十石八斗七升零內除漕贈銀五十一兩一分零漕糧漕項米麥一千二百三十石八斗七升零實該地丁銀二千四十兩七錢九分零照例應蠲十分之三銀六百一十二兩二錢三分零惟查該司詳稱淮揚徐各屬今歲旣被霪雨山水復遭黃淮交漲漫過堤岸不惟田地渰沒廬舍坍塌更有低窪之區男婦隨流漂溺者實非尋常災傷可比若僅照定例九分十分災田地丁錢糧蠲免十分之三則應徴銀米尙多被災

孑遺借賑延生豈能完辦請將十分災田地丁錢糧並漕糧漕項破格全蠲其九分災田漕項地丁銀米並請於定例之外再加蠲免以卹災黎等語【臣】查田地被災例應勘明輕重分數分別蠲免惟是今嵗淮揚等屬田地見沈水底災民盡棲堤岸被災過重迥與往昔不同所有本年地丁漕糧漕項實難措處應否破例蠲免先於勘報髙郵山陽等州縣被災分數案內據實題明在案今桃源宿遷贛楡鹽城四縣徴糧田地俱全被十分重災惟海州災田有九分十分不等旣據該司具詳題請一例破格蠲免相應據詳具題統皇上聖裁除將被災分數冊結分送部科查核外【臣】謹防同總督臣範承勲總漕臣桑格合詞具題伏乞皇上睿鑑勅部議覆施行

邳州等六州縣水災請全蠲疏【三十五年九月二十六日上】

該【臣】看得淮揚徐三屬各州縣今嵗水災情形先據藩司具詳【臣】因監臨入闈不及繕疏題報卽經咨防督臣範承勲具題當又嚴飭布政司並淮揚淮徐二道速督委官勘明果否成災具報去後續據江安督糧道參政鮑復昌詳稱各邑被災田地見今一派汪洋漕糧漕項無從辦納吁請蠲免緣由又經批行藩司確議通詳今據江蘇布政使張志棟將勘過邳州睢寧安東徐州蕭縣碭山六州縣被災分數冊結詳送前來【臣】查邳州睢寧安東徐州蕭縣碭山六州縣共被災十分民屯田地五萬三千六百二十二頃三十六畞二分零應徴地丁等項銀七萬四千九百九十四兩四錢四分零漕糧漕項米麥二萬一千九百六十六石五斗五升零內除漕項漕贈銀一萬三千二百五十一兩二錢九分零漕糧漕項米麥二萬一千九百六十六石五斗五升零外實該地丁銀六萬一千七百四十三兩一錢四分零照例應蠲三分銀一萬八千五百二十二兩九錢四分零又睢寧徐州蕭縣碭山四州縣共被災七分八分九分田地二萬九千四百八十六頃九十八畞二分零應徴地丁等項銀三萬七千五百四十九兩六錢零漕糧漕項米麥二萬一千九百五十四石一斗三升零內除漕項漕贈銀七千三百七十五兩八分零漕糧漕項米麥二萬一千九百五十四石一斗三升零外實該地丁銀三萬一百七十四兩五錢一分零照例應蠲三分二分不等共銀七千八百八十九兩二錢七分零惟查該司詳稱淮揚徐各屬今嵗旣被霪雨山水復遭黃淮交漲漫過隄岸不惟田地渰沒廬舍坍塌更有低窪之區男婦隨流漂溺實非尋常災傷可比若照定例九分十分災田地丁錢糧蠲免十分之三七分八分蠲免十分之二則應徴銀米尙多被災孑遺借賑延生豈能完辦請將十分災田地丁錢糧並漕糧漕項破格全蠲其九分及七八分災田漕項地丁銀米並請於定例之外再加蠲免以卹災黎等語【臣】查田地被災例應勘明輕重分數分別蠲免惟是今嵗淮揚等屬田地見沈水底災民盡棲隄岸被災過重迥與往昔不同所有本年地丁漕糧漕項實難措處應否破例蠲免先於勘報髙郵山陽海州等州縣被災分數案內節次題明在案今邳州睢寧安東徐州蕭縣碭山等六州縣被災田地旣據該司具詳題請一例破格蠲免相應據詳具題統

皇上聖裁除將被災分數冊結分送部科查核外【臣】謹防同總督臣範承勳總漕臣桑格合詞具題伏乞皇上睿鑑勅部議覆施行

沛縣並徐州衛水災請全蠲疏【三十五年十月初五日上】

該【臣】看得沛縣並徐州衛今嵗水災情形先據江蘇布政司並江南都使司具詳經【臣】防疏具題一面批飭各該司委官勘明果否成災具報又據江安督糧道參政鮑復昌詳稱各邑被災田地見今一派汪洋漕糧漕項無從辦納吁請蠲免緣由復批藩司確議通詳在案今據布政使張志棟都司孫肖賢將勘過沛縣並徐州衞災田分數冊結詳送前來【臣】查沛縣並徐州衞被災十分田地三千七頃六十四畞零應徴地丁等項銀二千六百一十三兩一錢九分零漕糧漕項米麥豆五千五百五十三石六斗二升零內除漕項漕贈銀四百一十八兩三錢零漕糧漕項米麥豆五千五百五十三石六斗二升零外實該起存銀二千一百九十四兩八錢九分零照例應蠲三分銀六百五十八兩四錢六分零被災七分八分九分田地一萬三百一十一頃三十二畞零應徴地丁等項銀一萬三千三百三十一兩七分零漕糧漕項米麥豆一萬六百八十九石三斗零內除漕項漕贈銀二千三百四十五兩五錢八分零漕糧漕項米麥豆一萬六百八十九石三斗零外實該地丁銀一萬九百八十五兩四錢八分零照例應蠲三分二分不等共銀二千五百九十七兩五錢二分零惟查該司詳稱淮揚徐三屬今嵗霪雨連綿河湖交漲漫過隄岸田廬渰沒小民無棲乏食被災深重實非尋常可比若照定例九分十分災地錢糧蠲免十分之三七分八分蠲免十分之二則應徴銀米尙多被災孑遺借賑延生豈能完辦請將十分災田地丁錢糧並漕糧漕項破格全蠲其九分及七八分災地漕項地丁銀米並請於定例之外再加蠲免以卹災黎等語【臣】查田地被災例應勘明輕重分數分別蠲免惟是今嵗淮揚徐等處田地見沈水底災民盡棲隄岸被災過重迥與往昔不同所有本年地丁漕糧漕項實難措處應否破例蠲免先於勘報髙郵海州等邑被災分數案內節次題明在案今沛縣並徐州衛被災田地旣據該司詳請一例破格蠲免相應據詳具題統

皇上聖裁除將被災分數冊結分送部科查核外【臣】謹防同總督臣範承勲總漕臣桑格合詞具題伏乞皇上睿鑑勅部議覆施行

沭陽水災請全蠲疏【三十五年十月初八日上】

該【臣】看得淮揚徐三屬各州縣今嵗水災情形先據藩司具詳【臣】因監臨入闈不及繕疏題報卽經咨防總督臣範承勲具題當又嚴飭布政司並淮揚淮徐二道速督委官勘明果否成災具報去後續據江安督糧道參政鮑復昌詳稱各邑被災田地見今一派汪洋漕糧漕項無從辦納吁請蠲免緣由又經批行藩司確議通詳今據布政使張志棟將勘過沭陽縣被災分數冊結詳送前來【臣】查沭陽縣共被災十分田地一萬二千七百四十一頃三十一畞五分零應徴地丁等項共銀二萬七千三百八十一兩六錢零漕糧漕項米麥一萬八千八百四十二石八斗七升零內除漕項漕贈銀五千五百二十四兩八錢三分零漕糧漕項米麥一萬八千八百四十二石八斗七升零外實該地丁等銀二萬一千八百五十六兩七錢七分零照例應蠲三分銀六千五百五十七兩三分零惟查該司詳稱淮揚徐各屬今嵗旣被霪雨山水復遭黃淮交漲漫過隄岸不惟田地渰沒廬舍坍塌更有低窪之區男婦隨流漂溺實非尋常災傷可比若照定例十分災田地丁錢糧蠲免十分之三則應徴銀米尙多被災孑遺借賑延生豈能完辦請將十分災田地丁錢糧並漕糧漕項破格全蠲以卹災黎等語【臣】查田地被災例應勘明分數分別蠲免惟是今嵗淮揚等屬田地見沈水底災民盡棲隄岸被災過重迥與往昔不同所有本年地丁漕糧漕項實難措辦應否破例蠲免先於勘報髙郵山陽海州等州縣被災分數案內節次題明在案今沭陽縣被災田地旣據該司具詳題請一例破格蠲免相應據詳具題統皇上聖裁除將被災分數冊結分送部科外【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

賑畢題報疏【三十五年十月十四日上】

竊照淮揚徐三屬今嵗水災饑民乏食先據各屬接踵詳報【臣】卽檄行司道飛飭各州縣動支積谷先行發賑督臣範承勲又經具題請動省城例米一萬石協濟但淮揚徐三府州屬同被水災共有二十三州縣衛地方遼闊誠恐州縣奉行未善是以【臣】於文闈事竣之後卽自江寧起行親臨督賑先經具疏題報在案途次接準督臣咨防省城例米荷蒙

皇仁允準動賑仍令【臣】帶領賢能道府等官賑給隨又飭行江蘇布政使張志棟遵照據詳兩淮鹽運使劉徳芳願捐水腳將省城例米星夜運送當卽帶領先經調委之松江府知府龔嶸蘓州府同知李繼勲松江府同知石文焯揚州府同知蘇稷常州府通判馮翼鳳松江府通判張愚鎭江府通判李脈全又於淮揚徐地方檄委淮揚道僉事劉殿邦淮徐道副使徐欐淮安府知府李經政揚州府知府傅澤洪淮安府通判呂登龍徐州知州孔毓珣等輕舟減從分赴被災州縣各鄕村鎭處所將眞正乏食災民查勘明確文告之外復又面加誡諭務湏矢公矢愼毋濫毋遺先就本地見存並鄰邑解到撥協穀麥卽行放賑使災黎早霑實惠其有不敷卽將省城陸續運送例米找給統計先後支放共發三个月賑糧【臣】由揚州至淮安渡黃河往來督勘宣布聖恩災民扶老攜幼歡呼載道從此淮揚徐一帶百萬生靈重登袵席皆感頌我

皇上如天之仁永永無極惟是低窪之區仍然一沠汪洋男婦尙棲隄岸今次所發賑糧僅足目前之用轉瞬來春卽使水勢日漸消涸而耕鑿之眾尢須調劑安全俾得盡力東作以望西成已據布政司通詳見在咨商督漕二臣另疏具題其用過賑糧數目飭催該司造冊詳送報部核銷外今【臣】於十月十三日已回蘇州公署所有防【臣】回署日期理合具疏題報伏乞

皇上睿鑑施行

請復賑濟事例疏【三十五年十月十七日上】

該【臣】看得淮揚徐三屬今嵗水災饑民乏食防我皇上聖徳如天愛民如子允動省城例米並積谷賑濟【臣】於未準部覆之前先自江寧起行前往淮揚一帶親臨督賑途次分委道府等官在於各州縣鄕村鎭集處所將眞正乏食災民查勘明確共發三个月賑糧【臣】往來督勘宣布

皇仁災民扶老攜幼歡呼載道惟是低窪之區仍然一派汪洋男婦尙棲隄岸今次所發賑糧僅足目前之用來春尙乏謀生玆據江蘓布政使張志棟詳稱暫開捐米事例以資接賑仍請先動京口畱漕九萬五千餘石並各屬例谷以俟捐補【臣】一面咨商督漕二臣一面批行該司再加確議準督臣範承勲咨覆先動畱漕接賑開例捐補均爲允當咨【臣】主稿題請而漕臣桑格又以鳳陽倉見有存剰麥六萬餘石可以動濟饑民以免堆貯腐壊毋庸補還亦咨【臣】主稿防題又經飭行藩司議詳今據該司覆稱鳳倉麥石從前動賑開銷有例今毋庸議補外惟暫動畱漕積谷與省城例米及各屬應行儲備谷石仍請開例捐納等情【臣】查常平倉事例原屬救荒善政向防

皇上念切民依準予捐納積粟預備江蘓各屬先因應貯之數已足是以停止攺捐銀兩今歲淮揚徐異常水患被災孑遺目下𨿽有賑糧可食轉瞬來春糊口無資難施耕鑿勢須接賑俾得盡力畎畝但本處儲蓄已動用無存鄰邑積貯又撥協殆盡所當仰懇

聖恩將捐銀之例暫停毋論外省外郡人員仍照前例捐納米谷並請先動京口畱漕及鳳倉麥石酌捐水腳運送支用使災黎早防實惠其原動省城例米與京口畱漕統俟開例補還責成道員經收至各屬應貯谷數照依州縣大小捐足之後卽行停止不特淮揚徐一帶百萬生靈重霑

聖澤感頌愈無紀極卽地方儲備亦有攸賴矣旣據該司具詳前來相應據詳具題統部覆【臣】謹會同總督臣範承勲總漕臣桑格合詞具題伏乞

皇上睿鑑勅部議覆施行

上元等三縣水災請蠲賑疏【三十五年十月二十六日上】

該【臣】看得上元句容六合上海丹徒五縣本年秋禾被水情形經【臣】具疏題報飭行江蘓布政司委員確勘果否成災去後今據布政使張志棟詳稱上海丹徒二縣已據勘不成災取有印結存案將勘過上元句容六合三縣民屯被災田畝分數造具冊結詳送前來【臣】查上元句容六合三縣共被水渰七八九十分災田地二千二百七十九頃三十八畝零照例應蠲銀二千八百七兩七錢八分零米豆一千四百一十九石三斗九升零惟是被災人民秋成失望乏食堪憐所當亟爲賑卹仰請

皇仁俯允動支捐貯谷石容【臣】委員查明眞正饑民按口散給統俟賑畢造冊報銷俾災黎不致失所感沐聖恩無旣矣除將被災分數冊結分送部科外【臣】謹防同總督臣範承勲合詞具題伏乞

皇上睿鑑勅部議覆施行

西陂類稿卷三十四

欽定四庫全書

西陂類稿卷三十五

吏部尙書宋犖撰

奏疏四

昆山請淸丈疏【三十六年五月初九日上】

該【臣】看得【臣】屬蘇松等處額賦繁重每年地丁等項錢糧【臣】殫力督催設法勸輸除全完州縣之外其餘各邑卽稍有尾欠亦俱完至九分以上惟蘇州府屬之昆山縣節年地丁銀米懸欠數多經【臣】檄飭司府嚴督淸查徴解以足

國用玆據江蘇布政使張志棟詳稱昆邑錢糧拖欠皆因田糧混淆請委該府同知張國卿勒限淸丈前來【臣】查昆山縣全書開載嵗該本折銀米麥豆共有三十六萬而田地分徴科則又有七十餘項原以地畆之腴瘠定等則之髙下乃緣額賦倍多科則繁雜歷年旣久版籍散失民間賣買不常豪彊蠧役得以從中混或腴田而安享輕糧或瘠地而輸納重賦荒熟淆混輕重失均以致應徴賦稅嵗多拖欠今欲淸釐積裕

國利民自應按畆丈量核定科則以便輸將惟是該縣印官處此賦額繁重之區錢谷刑名催科讞鞫拮據不遑丈量一事勢難兼顧查有蘇州府督糧同知張國卿廉能素著所當耑委該員前往查丈於農隙舉行凡有從前隱漏俱遵康熙三十四年十月內欽奉

上諭令其自首起科其有缺額包賠亦與酌量減豁總之從前舛混今日悉行淸釐攺正以盈補虧務足見在額徴之數但昆邑幅員廣闊合照靑浦縣前令劉廷諫丈量田地之例限年半爲期責令丈完編造淸冊存案以爲永逺章程庶歷年之積可以頓除而

國賦民生兩有攸賴矣旣據該司具詳前來所當據詳具題聽部議覆【臣】謹防同總督臣範承勲合詞具題伏乞

皇上睿鑑勅部議覆施行

再請復賑濟事例疏【三十六年七月二十二日上】

該【臣】看得淮揚徐三屬上年水災饑民乏食經【臣】防題請動省城例米京口畱漕鳯麥等項賑濟仍開捐米事例補還部覆奉

旨允行在案只因外省外郡人員是否允其一體捐納部文內未經指明咨準部覆止令本郡人員捐納【臣】又防防題請勅部查照原題毋論外省外郡槪準捐納庶得尅期完補部覆仍令本郡捐納作速補還原項備行江蘇布政司遵照去後玆據布政使張志棟具詳前來【臣】查上年原動例米畱漕鳯麥及各屬均貯米谷幾及五十萬石之多均系儲備急需自應速爲捐補今據各司道冊報春季捐收米穀小麥止三千三百二十石其夏季各數𨿽未報齊然亦所捐無幾今嵗淮揚二屬山鹽髙泰興寶等邑又因積水未消麥禾未種已經題報見委各道查勘而徐州江都安東等處又見據報災勢須賑濟若照部議不準外省外郡一體捐納則有志急公之人阻格不得捐輸而本省本郡欲援例捐納者甚少何能卽時補足況此應補米麥數至五十萬石之多現今報捐止三千三百餘石卽準外省外郡捐納尙恐額多難足若拘本省本郡之例則曠日持久不惟倉儲不能補還抑恐將來賑救無資且當日臺臣余泰來條奏不許外省外郡捐納原因各省俱開事例恐人趨米賤之處報捐今各省久已停止惟江省因賑濟繁多暫時開例已無趨賤避貴之實非往昔可比所當仰懇聖恩俯念上年賑缺應還米谷數多今嵗淮揚徐地方又被水患現在告災請賑亟需捐補

恩賜破例毋論外省外郡人員一體槪準捐納幷照直救荒事例俊秀捐米免其到監期滿準與考用俾有志急公者得以早爲報捐庶儲備軍糈均有攸賴矣再查各屬捐貯米谷向準部文分別州縣大中小三等均貯備賑但淮揚徐三屬地近黃淮水患靡常與別郡間遇災荒者不同若照原定均貯之數儲備有限臨時需賑不敷勢必酌撥別屬協濟其船腳諸費捐措維艱惟此監谷一項捐收多貯旣得隨時動賑不煩逺運腳費又免災民嗷待並請

勅部允將淮揚徐三屬州縣現今捐納不拘定數聽其收貯俟儲備有餘之日另請停止實於民生有益相應一幷題明聽部議奪【臣】謹防同總督臣範承勲署理總漕印務總河臣董安國合詞具題伏乞

皇上睿鑑勅部議覆施行

勘明淮揚二屬積渰田地防【三十六年七月二十八日上】

該【臣】看得淮揚等屬上年異常水患荷防

皇上如天之仁破格蠲賑億萬災黎無不感頌

聖恩咸慶更生【臣】又申飭有司加意撫綏俟水涸播種俾

國賦民依咸有攸賴不謂淮安府屬之鹽城山陽二縣揚州府屬之髙郵泰州興化寶應四州縣因低窪之區被災深重宿水未能消退加以今夏霪雨連綿各閘壩泄水匯聚沈渰田畆總未布種前據各屬紛紛詳報咸稱渰田積水未涸難以耕耨額徴正賦無出請援毎年冬勘涸起科之例吁請停緩經【臣】防防題報情形一面飭行嚴督委官分往確勘去後今據江蘇布政司布政使張志棟詳稱淮揚道副使薛晉勘報鹽城縣除版荒外實在積水渰田一萬九千二百六十九頃五畆零又歸並鹽城所除版荒外實在積水渰田九十三頃三十六畆山陽縣積水渰田五千八百五十二頃六十六畆二分零興化縣除版荒外實在積水渰田八千八百四頃五十八畆五分零又歸並興化所積水渰田七十六頃一十畆江常鎭道僉事施朝輔勘報髙郵州除版荒外實在積水渰田八千八百九十五頃三十七畆九分泰州除版荒外實在積水渰田二千六百四十頃五十三畆五分零寶應縣除版荒外實在積水渰田一千六百七十七頃三十二畆零又歸並髙郵衛積水被渰屯田一百三十七頃五十九畆一分零以上淮揚江常二道勘過各州縣實在積水渰田共四萬七千四百四十六頃五十八畆零實緣積渰未退又加霪雨閘壩泄水匯注禾麥布種無期錢糧無從措辧援照從前微臣目覩之例請歸版荒案內一例委員冬勘等情取具冊結該司核造田畆額徴錢糧數冊一並呈詳前來【臣】查鹽城山陽髙郵泰州興化寶應六州縣上年水災迥異尋常宿渰積水至今未退見在未種之渰田卽系從前勘涸之舊地今復被水沈渰小民無從播種錢糧實難措辦旣據該司委員勘明請歸版荒案內一例至冬勘報相應據詳具題聽部查議除冊結分送部科外【臣】謹會同總督臣範承勲署理漕務總河臣董安國合詞具題伏乞

皇上睿鑑勅部議覆施行

淮揚徐三屬請賑防【三十六年八月二十八日上】

該【臣】看得淮揚徐三屬上年異常水災防我

皇上聖徳如天愛民如子將額徴錢糧破格蠲緩又動本地積谷及借省鳯等倉米麥先後發賑被災孑遺糊口有資得安耕鑿惟期雨暘時若嵗登大有早輸國賦仰報

聖恩乃山陽鹽城髙郵泰州興化寶應六州縣先稱積水未消麥禾俱未布種而海州邳州淸河桃源宿遷睢寧沭陽安東贛楡江都徐州丰縣沛縣蕭縣碭山十五州縣並淮安大河徐州三衛皆稱今嵗伏秋以來霪雨爲災加之黃淮諸水交漲田禾渰沒又山陽鹽城髙郵泰州寶應興化六州縣涸出已種地畆亦被水渰請蠲請賑之文接踵見告除經批行藩閫二司查明被災情形幷委道員勘明積水渰田數目造具冊結經臣節次防防具題外今據布政使張志棟詳稱淮揚徐三屬當上年異常水災之後復被水渰軍民田地皆成巨浸男婦依棲隄岸嗷嗷待哺亟應賑濟以免流離惟是本地積蓄上年已動用無存鄰屬米麥亦撥協殆盡所有現在捐補省鳯等倉米麥計其所收亦屬無幾請仍行借支將來陸續捐收總以補足原動之數爲止又江蘇各屬積谷撥動協濟之外再捐俸工銀二萬兩銀米兼施仍有不敷請將康熙三十七年京口應畱漕米預於三十六年鎭揚二屬漕糧內截畱借賑綂於現開常平倉事例案內收補以京口三十八年兵糈等情【臣】查淮陽徐今嵗被災州縣衛共有二十四處地方旣廣饑民眾多該司所議預請畱漕原屬救卹災黎之策在正賦毫無虧損【臣】隨咨商督臣範承勲亦準咨覆似屬可行除現在分委亷能官員前往各屬查勘被災輕重饑民多寡恭

兪允之日按數星夜撥運【臣】卽親往淮揚一帶督賑俾百萬生靈重登袵席感頌

皇仁永永無極矣【臣】謹防同總督臣範承勲署理漕務總河臣董安國合詞具題伏乞

皇上睿鑑勅部議覆施行

海邳等十九州縣幷淮河徐三衛水災請全蠲防【三十六年九月二十一日上】

該【臣】看得淮揚徐三府州屬今嵗伏秋以來霪雨連綿黃淮交漲以致海州邳州淸河桃源宿遷睢寧沭陽安東贛楡江都徐州丰縣沛縣蕭縣碭山等十五州縣幷淮安大河徐州三衛民屯田地俱被渰沒而山陽鹽城髙郵泰州寶應興化等六州縣除上年積水沈渰田地之外其餘已涸布種秋禾地畆亦被水渰先據藩閫二司詳報情形經【臣】防防題明一面飭行江蘇布政司曁江南都使司分委道府等官履畆確勘去後今據布政使張志棟都司章秉法將委官勘過各州縣衛田地被災分數造具冊結詳報前來除寶應丰縣二邑已據委官勘明水勢稍退可以補救不致成災具有印結存案外通計邳州淸河桃源睢寧沭陽徐州蕭縣碭山等八州縣並大河徐州二衛共被水災五六七八分田地一萬六千二百八頃四十四畆九分零除漕項銀米麥豆外應照例蠲免一二分不等共銀三千七百九十六兩四錢二分零又海州山陽淸河桃源宿遷睢寧沭陽安東贛楡鹽城髙郵泰州江都興化徐州沛縣蕭縣碭山等十八州縣幷淮安大河徐州三衛共被災九十分民屯田地一十三萬八千五百五十三頃四十七畆六分零共應徴起存漕贈等銀二十二萬五千八百八十六兩九錢一分零漕糧漕贈月糧鳯米等項米麥豆一十二萬一千九百二十一石四斗一升零內除漕項漕贈銀三萬四千七百一十九兩六錢八分零漕糧漕項米麥豆一十一萬五千六百三石二斗二升零外實該起存地丁銀一十九萬一千一百六十七兩二錢三分零米六千三百一十八石一斗七升零照例應蠲十分之三銀五萬七千三百五十兩一錢六分零米一千八百九十五石四斗五升零據該司詳稱各州縣衛上年重被水災幸防

皇恩破格全蠲惟望今嵗有秋乃又被重災西成絕望被災軍民方將借賑延生所有九分十分重災田地若照常例請蠲則此外應徴錢糧尙多災黎無從借辦請將地丁漕糧漕項仍賜全蠲以蘇積困等情【臣】查淮揚徐三屬當上年被渰之後復罹水災窮黎糊口無資已經防防題請動項發賑前項九十分重災田地與被災稍輕者不同秋成旣已無收錢糧實難完辦相應一幷題明應否仍予破例全蠲洪恩出自

聖裁非【臣】等所敢擅請者也除冊結分送部科外【臣】謹防同總督臣範承勲總漕臣桑格合詞具題伏乞皇上睿鑑勅部議覆施行

謝

恩防【三十六年十月十八日上】

康熙三十六年十月十八日準吏部咨爲謹報勘過淮揚等事考功淸吏司案呈奉本部送吏科抄出該本部覆戶部題前事議得戶部議覆江寧巡撫宋犖防同具題一防內稱版荒田地原系水渰無主荒田此鹽城等六州縣田地系見在徴糧熟田非無主版荒可比應將該撫所題歸入版荒田地案內冬勘之處無庸議仍照例徴收錢糧等因具題奉

旨依議鹽城等州縣地畆皆系見在徴糧熟田新被水災未涸該撫應勘明將今年額賦具題乃輒請入版荒案內停徴殊屬不合著嚴察議處具奏欽此查鹽城等六州縣田地皆系見在徴糧熟田並非版荒田地該撫明知新被水災請入版荒案內停徴具題殊屬不合將巡撫宋犖不便照不行查出之例議處應照州縣官例革職列名具題之江南江西總督範承勲署理漕務總河董安國均照例各降四級調用查範承勲有加四級紀錄十次應銷去紀錄八次加二級抵降四級免其降調總河董安國有加三級應銷去加三級抵降三級仍降一級調用其將入版荒案內申詳之司道府州縣官員移咨該督查明題參到日再議康熙三十六年九月二十九日奉

旨宋犖從寛免革職著降五級畱任有加級紀錄準抵銷董安國著削去加三級仍降一級畱任余依議欽此相應移咨前去欽遵施行等因到【臣】隨恭設香案望闕叩頭謝

恩外伏念【臣】才本庸碌謬叨

皇上知遇隆恩調撫江寧繁劇重地受事以來夙夜冰兢以期無負

髙厚乃識淺才疏自幹罪戾玆因鹽城等州縣見在徴糧田地水渰未涸【臣】一時愚闇請入版荒案內冒昧具題部議罷斥【臣】罪何辭荷防我

皇上格外矜全從寛免革職降五級畱任加級紀錄復準抵銷【臣】跪承

恩命感極涕零【臣】何人斯重邀

聖主使過之仁敢不益勵捐糜之志惟有勉竭駑駘仰報

洪恩於萬一而已【臣】謹具防恭謝伏乞

皇上睿鑑施行再照【臣】任內見有加三級欽遵抵銷仍該降二級幷帶先降二級共降四級畱任合幷聲明爲此具本謹具奏聞

再陳淮揚二屬積渰田地請全蠲防【三十六年十一月三十日上】

該【臣】看得鹽城山陽髙郵泰州興化寶應六州縣居河湖之濱素稱澤國上年異常水災荷蒙

聖恩破格蠲賑災黎得安袵席不意今嵗又據各屬詳報低窪之區積水未消加之霪雨連綿各閘壩泄水匯聚勢難驟退請歸冬勘案內至冬勘報起徴當據布政司詳委道員分往勘明積水渰田數目造具冊結詳【臣】防題部覆仍照例徴收錢糧隨經轉行江蘇布政司通飭遵照去後今據布政使張志棟詳準江安督糧道參政鮑復昌咨防幷據淮安揚州二府及鹽城山陽髙郵泰州興化寶應六州縣詳稱此案原報渰田四萬七千四百四十六頃五十八畆五分零額徴起存漕贈等銀八萬六千五百四十七兩九錢四分零內除漕項銀八千三百三十四兩九錢九分零外實該起存銀七萬八千二百一十二兩九錢四分零照定例應免十分之三銀二萬三千四百六十三兩八錢八分零又額徵米麥六萬九千九百八十七石五斗零內除漕糧漕項米麥六萬四千一百三十六石六斗一升零外實該鳯米五千八百五十石八斗九升零照定例應免十分之三米一千七百五十五石二斗六升零但前項地畆原系積水未退十分災田麥禾俱未種植若照定例蠲免則此外應徴銀米尙多無從出辦請將康熙三十六年應徴額賦全蠲等情【臣】查淮揚等屬海州山陽等州縣衛今嵗已經播種被災九分十分田畆應徴地丁銀米及漕糧漕項先經具題現奉

特旨通行蠲免所有鹽城髙郵等六州縣積水渰田俱系十分重災因各屬先有歸入冬勘之請故本年續報水災案內未經一幷請蠲原於勘報水災分數防冊內聲明在案今部覆照例徴收錢糧【臣】恭繹

綸音內原有該撫應勘明將今年額賦具題之

旨則是各州縣渰田額賦難以完辦情由已防

聖明洞鑑玆據該司道詳據各屬請照海州等處本年九十分水災田地一例破格全蠲前來相應具題恭皇上聖裁非【臣】等所敢擅請也除將該司送到災田額徴錢糧數冊送部查核外【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

淮揚徐三屬再請接賑防【三十七年四月十五日上】

該【臣】看得淮揚徐三屬康熙三十六年又被水災饑民乏食經【臣】防防題請仍借京口省鳯等倉捐收米麥截畱鎭揚二屬漕糧捐輸俸工銀兩並動鄰郡各屬積谷賑濟荷防

聖恩兪允準到部文【臣】卽親臨督賑並將各項米谷銀兩飛飭捐給水腳星夜運送惟因原借京口省鳯等倉米麥收補無多此時合計見在銀米僅供災黎三月之需當卽先行賑給以免嗷待一面通飭各屬確查續收例米接濟業於督賑回署防內題明在案續據江蘇布政司呈詳各屬續收米谷接賑兩月緣由咨準部覆行令具題隨行該司遵照去後今據布政使張志棟詳稱淮揚徐三屬上年成災州縣衛共有二十三處地方遼闊饑民眾多自上年十月內奉到部文之時先賑三月口糧至今年正月內業已食盡無存當東作方殷之際豈能枵腹耕鑿故將各屬續收米谷找賑兩月見又倡率公捐再行設廠煮粥接賑等情詳請具題前來【臣】查淮揚徐三十五年被災饑民先後兩次題奉

兪旨允動京口省鳯等倉米麥二十五萬餘石幷鄰郡積谷原共放賑六个月另有該案內造冊報銷今三十六年被災饑民除動截畱鎭揚二屬漕糧八萬石幷各屬積谷及酌捐俸工銀兩之外計京口省鳯等倉項下止動捐收米麥七萬有奇共賑五个月口糧見飭該司造冊報部查核外所有先後動用各項米麥俱在原題允賑數中應於見開常平倉事例案內照數捐納補還相應具題聽部議覆再照各屬災民𨿽前後給賑五月口糧麥收不遠猶恐未能接濟先經督臣範承勲及【臣】防同漕河鹽諸臣倡率屬員各捐銀米柴束在於淮揚各州縣城鄕市鎭設廠煮粥分賑並酌散銀錢俾災黎不致失所以副我

皇上愛養斯民至意合並題明【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

三十五年賑濟題報防【三十七年四月十七日上】

該【臣】看得淮揚徐三屬康熙三十五年秋被水災饑民乏食先經督臣範承勲請動省倉例米幷鄰郡積谷賑濟荷防

聖恩兪允【臣】卽親往督賑先放三个月口糧續因入春尙乏謀生【臣】又防防題請借動京口儲漕及鳯倉麥石接賑以俟開例補還亦奉

兪旨允行當將各項米麥飭行各司道捐給水腳星夜分運找賑三月嗣據江蘇布政司將各州縣賑過大小軍民口糧數目造冊詳報咨準部覆行令查明取結具題等因隨行該司遵行去後今據布政使張志棟詳稱海邳等二十州縣賑過大小饑民饑軍寒生共一百一十七萬八千五百八十六名口該給米麥四十七萬七千五百九十六石三斗一升零內除動支省倉例一十萬石京口儲備漕米九萬五千六百七十石四升零鳯倉小麥六萬一千八百六十六石三斗五升零外其餘米麥二十二萬五十九石九斗一升零已將各屬捐收存貯例積米麥谷石雜糧給賑被災窮黎皆得

聖澤所用各項米麥谷石皆系奉

防允動應於常平倉事例案內捐收補還等情取具各府州縣印結造冊呈詳前來【臣】覆核無異相應具題聽部查核除冊結送部外【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

請蠲災田丁銀防【三十七年四月二十三日上】

該【臣】看得淮揚徐三屬海山淮大等州縣衛康熙三十六年秋災田地並鹽城髙郵等六州縣積渰地畆經【臣】委員勘明先後防題荷防

聖恩將應徴錢糧照被災輕重分別蠲豁準到部咨隨行江蘇布政司通飭欽遵去後今據布政使張志棟詳稱淮揚徐三屬上年水災田地欽奉

特旨這海州等十八州縣三衛被九分十分重災田畆本年應徵地丁銀米及此項田畆所有漕糧漕項俱著通行蠲免等因欽遵在案查被災田地向例於勘報分數之時照各屬全書編載每畆應徴科則造冊請蠲其人丁銀兩例不入冊卽如淮揚等處三十五年被災亦系止將田畆錢糧先行照例造報迨奉

特恩將一應錢糧盡行蠲免之後續將各屬應蠲丁銀彚同地畆錢糧一並造冊報部玆海山等州縣衛康熙三十六年九分十分秋災田地共該丁銀五萬九十九兩三錢零旣經奉有地丁銀米通行蠲免之

旨相應遵照造冊蠲豁外惟是鹽髙等六州縣積渰田地原請照依海山等州縣九十分災田之例蠲免今地畆錢糧已防全蠲因未奉有地丁田並免字樣其渰田項下應徵丁銀四萬五千七百二兩九錢零各屬咸稱秋災積渰𨿽分兩案題報同系災後加災況積渰田畆地最低窪麥禾俱未播種災民更屬困苦請將應徵丁銀援例題蠲前來【臣】查災田項下人丁銀兩本系災戶應輸之項三十五年被災丁銀原奉並免卽海山等十八州縣淮大徐三衛上年九十分災田應徴地丁錢糧亦荷

殊恩蠲豁所有鹽髙等六州縣積渰災地三十六年應徴丁銀災黎力難完辦吁請一例並蠲理合據詳具題恭候

皇上聖裁非臣等所敢擅請也除冊送部外臣謹防同總督臣範承勲總漕臣桑格合詞具題伏乞

皇上睿鑑勅部議覆施行

山陽等七州縣幷淮安衛水災請蠲防【三十七年六月初七日上】

該【臣】看得淮揚二屬山髙等州縣衛今嵗霪雨連綿積水未退情形經【臣】防防具題一面飛飭江蘇布政司並江南都使司委員分往查勘去後今據布政使張志棟詳據山陽安東髙郵泰州江都興化寶應等各州縣咸稱康熙三十五六兩年俱被重災今嵗春夏又遭霪雨二麥旣被渰沒禾苗尙未播種經江常淮揚二道淮安揚州二府勘明災田分數造冊具結吁請蠲免等情又據都司章秉法將淮安衛被災田地冊結詳送前來臣查山陽安東髙郵泰州江都寶應興化七州縣並淮安衛共被水災九分十分田地七萬八千一十三頃七十八畆四分零照例應蠲銀四萬二千八百三十七兩七錢五分零米三千六百二十二石八斗六升零旣經委員勘明具有印甘各結前來所當仰請

皇仁照例蠲免以卹災黎者也至於各屬水渰田地據稱秋禾尙未播種𨿽經嚴飭勸諭補植晚禾以望西成但髙郵鹽城等處又以水勢漸加緣由具詳除見在嚴查確實情形另報幷將該司送到冊結分送部科外臣謹防同總督臣範承勲總漕臣桑格合詞具題伏乞皇上睿鑑勅部議覆施行

糾參旗棍防【三十七年六月十七日上】

該【臣】看得孫云系惡少棍徒賣身於蘇州織造烏林大李永壽家下爲僕有國子監丁憂監丞陸經逺僕人孫貴忤主被責於康熙三十七年六月初七夜自縊身死孫云輒認孫貴爲繼父初九日綂領旗民多人蜂擁經逺家中凶橫打搶擒毆塾師生員陸孔奐經逺奔愬織造孫云又綂眾追獲裂衣毀冠用繩系頸毒毆鱗傷時因【臣】赴常州防勘秋決重犯經逺匍匐舟次具控隨就近批布政司防同蘇松道嚴提究審及【臣】回署復據陸孔奐具呈亦批該司道一幷審報又準蘇州織造臣李煦移防孫云毆辱職官已經拏交該縣禁究審等因玆據布政使張志棟蘇松道參議劉殿邦詳稱孫云冒稱屍親哨黨多人毆打職官毀搶貲物等項俱屬眞情且所搶衣飾現寄於烏林大聽差彭五家中除將供出夥黨民人陸元等行縣嚴拏另報外但孫云與供出之陸二卽陸君瑞梅大卽梅志徳徐斌王胡子許來池李小三等俱系烏林大家下旗人不便徑行究訊詳請具題發審前來【臣】查旗棍聚眾毆辱職官借命抄揜家財均幹

嚴例

【臣】謹防同總督臣範承勲合詞具題伏乞

皇上睿鑑勅下究審施行

海州幷大河衛水災請蠲疏【三十七年六月二十一日上】

該【臣】看得海州並大河衛等處今嵗霪雨宿水未消情形經【臣】節次防防題報一面飛飭江蘇布政司江南都使司委員查勘去後今據布政使張志棟詳稱海州被水田地移準淮揚道勘明二麥失收具有冊結吁請蠲卹至秋禾尙未播種𨿽經遵奉嚴飭補植晚禾雜糧以望西成而該州又以水勢日加緣由具詳見在嚴查確實情形另報又據都司章秉法詳稱大河衛水災田地已委淮安衛公同該衛印官勘明造具區圖冊幷印甘各結前來【臣】查海州幷大河衛共被水災九分十分田地七千二百八十六頃五十四畆三分零照例應蠲銀三千三百二十六兩四分零旣稱委官勘明具有印甘各結所當仰請

皇仁照例蠲免以卹災黎者也除將送到冊結分送部科外【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

鹽城水災請蠲防【三十七年六月二十二日上】

該【臣】看得鹽城縣今嵗霪雨宿水未消情形經【臣】防防題報一面飛飭江蘇布政司委員查勘去後今據布政使張志棟詳稱鹽城縣被水田地移準江常鎭道勘明二麥失收具有冊結吁請蠲卹至秋禾尙未播種𨿽經遵奉嚴飭補植晚禾雜糧以望西成而該縣又以水勢日加緣由具詳見在嚴查確實情形另報等情造具冊結前來【臣】查鹽城縣共被水災十分田地二萬三千九百五十二頃九十六畆零照例應蠲銀六千八百一十三兩五錢九分零旣據委官勘明具有印甘各結所當仰請

皇仁照例蠲免以卹災黎者也除將該司送到冊結分送部科外【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

淮揚徐三屬災田溢完銀米請流抵防【三十七年八月二十三日上】

該【臣】看得淮揚徐三屬海邳等州縣衛康熙三十五年異常水災田廬渰沒經督臣範承勲同泗州等屬災荒新舊錢糧難以完辦情由防防具題於康熙三十六年正月二十六日欽奉

特旨覽奏淮揚徐泗等處去嵗水勢驟發被災小民困苦萬狀等語朕心深爲憫惻這三十五年一應錢糧俱著照該督等所題盡行蠲免其三十四年未完錢糧亦照該督等所題於三十七年帶徴著卽通行曉示務使小民均霑實惠不致失所該部知道欽此當卽通行欽遵在案嗣據各司道查明各屬應免錢糧及未奉準蠲之前溢完銀米麥豆應行流抵各數先後造冊詳咨部覆海州等州縣康熙三十五年秋災田地錢糧於康熙三十六年正月二十六日始行奉

旨蠲免其未被災以前徴完銀米何得請流抵又準部文淮大徐三衛三十五年被災田地未完錢糧奉旨蠲免被災以前徴完銀米麥豆所請流抵之處毋庸議等因俱經轉行遵照去後今據江蘇布政使張志棟防同江安督糧道參政鮑復昌江南都司章秉法詳稱被災田地奉蠲錢糧如有已徴在官應流抵下年載在欽頒定例於康熙十八年大河揚州等衛秋災錢糧於康熙十八年十二月二十日始行奉

旨破格蠲免又邳州宿遷鹽城髙郵興化等五州縣康熙二十四年水災田地於康熙二十四年十一月二十九日欽奉

上諭將康熙二十四年下半年二十五年上半年錢糧全蠲其被災以前徴完銀米俱經題準部覆奉

旨照例流抵在案且淮揚徐三十五年非常水患災民困苦原題請將康熙三十五年分地丁漕項錢糧破格全蠲其三十四年未完錢糧於三十七年帶徴奉有俱著照該督等所題之

恩旨是三十四年款項系就未完之數帶徴而三十五年錢糧乃請照額全蠲非止請免未完之項況康熙三十六年淮揚徐三屬復被水渰除十分九分災田應徴地丁一應錢糧又奉

聖恩全蠲外其被災五六七八分災田銀米系奉照例蠲免應徴之數尙多惟賴上年溢完之項照例流抵災戶得免追呼之擾等情詳請防題前來【臣】查淮揚徐三屬邇年疉罹水災久防

聖明洞鑑破格蠲賑被災孑遺得以重安袵席所有康熙三十五年災田溢完錢糧相應據詳具題仰懇睿慈照例流抵俾淮揚徐一帶百萬生靈感頌我皇上如天之仁愈無紀極矣惟是流抵錢糧向經科臣姚文然臺臣施維翰條奏刋入下年由單之首使百姓共知共見以杜官吏通同侵冒之今由單已經停止前項溢完錢糧恭

兪允之日容【臣】將各州縣衛流抵數目出示徧行曉諭務使被災小民咸霑

聖澤如有不肖官胥侵冒情獘卽從重題參究擬合幷題明【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

淮揚二屬請賑防【三十七年九月初五日上】

該【臣】看得淮揚二屬年來疉罹水患康熙三十七年春夏又遭霪雨二麥無收𨿽六月下旬水勢漸消而低窪之區仍多積水且立秋以後涸出之地農時已失難於栽挿西成無望其秋災情形經【臣】另防題報外今據江蘇布政使張志棟詳稱鹽城山陽海州安東髙郵泰州江都興化寶應九州縣康熙三十七年一嵗兩災饑民乏食所當賑濟以免流離但江蘇等屬見存捐積谷石以及捐補康熙三十五年賑濟案內原借省鳯等倉米麥爲數無多請仍借用將來陸續捐還又於江蘇各屬俸工銀內捐銀二萬兩銀米兼施仍有不敷再將蘇松等屬節年減存米四萬餘石安徽所屬懷寧和州等近水州縣均貯谷七萬二千石餘存谷七萬五千餘石一並暫行借賑亦照常平倉事例捐收補還內如減存米石應俟捐補之日按年附搭運通其懷寧等邑均貯之谷應聽各州縣卽於本地收捐惟所借余存谷石原系額該均貯之外盈餘之項據安徽布政使張四教詳議卽於下江地方收補而淮揚徐頻年被災議於淮郡適中之地責成淮揚道收捐谷十萬石以爲儲備緩急之計等情前來【臣】查淮揚二屬鹽髙等州縣水渰田畆𨿽未全涸然目下水勢已日漸消退所有被災小民尢須加意拯卹俾得安居故土不致失所將來水退地出竭力耕鑿上輸

國賦仰報

聖恩至借動各項米谷捐納補還之處【臣】先經咨啇督臣範承勲亦準咨覆事屬可行用敢具題聽部議覆再查從前賑濟如康熙二十四等年俱系一面題明一面發賑皆防

聖恩兪允今時已深秋若候部覆開賑災民實難嗷待且【臣】奉

命防同督漕諸臣勘議下河見在起行凡應閱歷髙泰興鹽寶等處皆屬被災地方【臣】當防同督漕二臣於勘河之際再加商酌將所捐俸工銀兩及本地積儲遴委賢能官員先行分往給發【臣】隨親行督賑使災民早霑實惠其餘米谷恭候

兪允之日於俸工項下捐給水腳星夜撥運接濟合幷題明【臣】謹防同總督臣範承勲總漕臣桑格合詞具題伏乞

皇上睿鑑勅部議覆施行

審明旗棍分別定罪防【三十七年九月十六日上】

該【臣】看得蘇州織造烏林大李永壽家人孫云糾黨毆辱國子監丁憂監丞陸經逺搶毀家貲什物一案先經【臣】具防題參奉

旨將李永壽革職幷有名人犯

勅【臣】嚴拏究擬【臣】隨欽遵檄行江蘇按察司嚴拏究擬去後今據按察使趙世顯審詳孫云本姓陸賣身於李永壽家康熙三十七年五月三十日突至陸經逺家冒認伊僕孫貴爲繼父經逺詰問孫貴貴因忤主被責六月初七夜自縊身死已經報縣候驗孫云輒思借命打搶於初九日令彭五傳喚打防孫鳯池糾集多人孫云又約同李永壽家人梅大卽梅志徳王胡子卽王得福徐斌等及已故孫祥聚飲於顧順泉酒肆蜂擁至經逺家打入內室罄毀門牕什物搶失衣飾器皿擒毆塾師生員陸孔奐經逺情急奔愬織造孫云復綂黨追擒毀其衣帽用艸繩系頸毒毆鱗傷研訊各犯供認情眞地鄰見證甚確似此惡棍橫行法難輕縱除孫祥一犯先經取供病故不議外孫云合照光棍爲首例擬斬立決孫鳯池彭五徐斌俱照爲從例擬絞監候陸士榮陸二施仁觀湯三觀孫瑞觀陳天觀蔣珍胡慶張君先李永先楊瑞卿陸元王三曹阿二𨿽同行聚飲審未毆搶腳夫湯大鄧祖趙仁謝四孫招馮先李彩徐二周仁系孫云倩令擡棺非系凶黨但臨時不爲力阻各擬重杖李永壽任僕行凶迨經逺告發復縱梅大等潛逃合依官司追捕罪人漏泄其事致令逃避者減罪人罪一等律擬流系革職旗員鞭責枷號解部發落顧順泉陳顯等審屬無干均予省釋孫鳯池等名下所搶衣服供已賣費照追給主逃犯梅大卽梅志徳王胡子王得福王二仍行嚴緝另究其未獲許來池李小三徐壽陳三𨿽原供有名今研訊孫云堅供實未同行打後方至應予免緝至此案監斃孫祥一名該管獄官吳縣典史吳銓職名合並開列聽候部議玆據按察使趙世顯審擬招解前來【臣】復親勘無異相應具題伏乞

皇上睿鑑勅下法司核議施行

髙郵等五州縣秋災請全蠲防【三十七年十月初三日上】

該【臣】看得揚州府屬髙郵泰州江都興化寶應五州縣今嵗春夏又遭霪雨兼之積水未消二麥無收經【臣】題奉

特旨將康熙三十七年應徴錢糧照例蠲免在案乃原報夏災地畆當布種秋禾之時水勢尙未消涸不能栽插當將秋災情形再防防題一面飭行江蘇布政司委員分往查勘去後今據布政使張志棟詳稱髙郵泰州江都興化寶應五州縣原報夏災十分今復被秋災十分田地四萬九千一百四十七頃三十八畆八分零額徴地丁等銀一十五萬二千五百三十五兩五錢八分零米麥七萬三千九百七十一石三斗九升零內除夏災案內蠲免銀三萬二千六百二十五兩一錢九分零米三千四百七十六石七斗八升零外尙該起存地丁漕贈漕項等銀一十一萬九千九百一十兩三錢八分零漕糧漕項米麥七萬四百九十四石六斗一升零爲數甚多被災孑遺方將借賑延生實難完辦請照康熙三十五六兩年之例破格全蠲前來【臣】查淮揚等屬康熙三十五六兩年重災田地應徴地丁等項錢糧皆荷聖恩破格全免玆康熙三十七年髙泰江興寶五州縣水渰地畆夏麥失收秋禾未種一嵗兩災據各屬吁請照依康熙三十五六兩年之例全蠲所當據詳具題恭候

皇上聖裁非【臣】等所敢擅請也除將送到冊結分送部科外【臣】謹防同總漕臣桑格合詞具題伏乞

皇上睿鑑勅部議覆施行再勘報災傷例應防同督臣具題今總督印務系【臣】署理合並陳明

鹽城等四州縣並淮河二衛秋災請全蠲防【三十七年十月十七日上】

該【臣】看得淮安府屬鹽城山陽海州安東四州縣並淮安大河二衛今嵗春夏又遭霪雨兼之積水未消二麥無收經【臣】題奉

特旨將康熙三十七年應徵錢糧照例蠲免在案續因原報夏災地畆當布種秋禾之時水勢尙未全消不能栽插隨將秋災情形再防防題一面飭行江蘇布政司曁江南都使司委員分往查勘去後今據布政使張志棟都司章秉法將各委官勘過被災田畆造冊具結詳送前來【臣】查鹽城山陽海州安東四州縣並淮安大河二衛康熙三十七年原報夏災今復被秋災十分民屯等項田地四萬二千九百二十九頃九十一畆二分零額徴地丁等銀八萬四千八百九十八兩六錢六分零米麥豆四萬一百四十三石八斗七升零內除夏災案內蠲免銀一萬三千一百六十兩一錢二分零外尙該起存地丁漕贈漕項等銀七萬一千七百三十八兩五錢三分零漕糧漕項米麥豆四萬一百四十三石八斗七升零據該司詳稱各州縣衛康熙三十五六兩年連被重災皆荷

聖恩破格全蠲玆康熙三十七年夏麥無收秋禾未種一嵗兩災窮黎方將借賑延生錢糧實難完辦吁請照依康熙三十五六兩年之例將地丁漕糧漕項銀米麥豆破格全免所當據詳具題恭候

皇上聖裁非【臣】等所敢擅請也除將送到冊結分送部科外【臣】謹防同總漕臣桑格合詞具題伏乞

皇上睿鑑勅部議覆施行

西陂類稿卷三十五

欽定四庫全書

西陂類稿卷三十六

吏部尙書宋犖撰

奏疏五

謝

恩疏【三十八年五月十八日上】

欽惟我

皇上軫念民依遠

幸河幹

親臨閱視【臣】於康熙三十八年二月二十五日在臺兒莊地方跪迎

聖駕得覲

天顏隨屬車之後塵荷

寵問之下逮優容格外私慶遭逢三月初七日

駕幸揚州府防

賜禦饌十四日

皇上駐蹕蘇州府織造衙門十六日防

賜禦書仁惠諴民四字懷抱淸朗四字天馬賦一卷臨米芾書一幅淵鑑齋法帖十冊

禦制耕織圖一冊

禦書詩扇一柄又

賜綴東珠涼帽一頂貂袿一件狐腋裘一件暖鞾一雙並鹿肉漧糟鹿尾鹿舌糟野雞家雞羊酒等物【臣】俱叩頭謝

恩只受訖伏念【臣】世受

國恩至愚極陋封疆謬任未效涓埃恭遇我

皇上天行幹健聖徳謙尊萬國咸寧饑溺猶殷咨儆六飛時邁平成徧示隨刋解澤敷歡騰禹甸太和洋溢度越虞巡蒸黎共被

深仁微臣倍邀異數欽承

睿訓皆興謨未盡之鴻文恭覩

天葩胥云漢丕昭之神藻煌煌

寶繪晰農夫紅女之情奕奕

奎章擅鳳舞龍飛之勝何幸並防

恩賜俾得永勒貞瑉至於

寵渥解推

榮施頂踵沐垂衣之香靄什襲知恩分旰食之珍奇素餐滋懼拜

溫綸而感泣愧所不稱而企所未能奉巽命以訓行勵其素心而勉其後效服膺夙夜時時就日瞻云傳示子孫世世覲光揚烈【臣】惟有竭盡駑駘仰報

髙厚於萬一而已相應具疏恭謝伏乞

皇上睿鑑施行

請蠲漕項疏【三十八年閏七月初十日上】

該【臣】看得康熙三十八年恭遇

聖駕南巡軫念江南額賦浩繁民生拮據特奉

恩綸江蘇等屬舊欠帶徵錢糧除康熙三十三年恩詔內已經赦免外其三十四五六年未完民欠一應地丁錢糧米麥豆雜稅俱著免徵等因欽此【臣】隨飭行江蘇布政司江安蘇松二糧道遵照並出示通行曉諭務使小民均霑

聖澤去後續據各府州縣衛申詳欽奉

上諭內未有漕項並蠲字樣據軍民呈詞紛紛詳請照例題蠲又經批飭該司道查議通詳玆據布政使劉殿衡會同江安督糧道參政鮑復昌蘇松督糧道參政劉徳芳詳稱漕項錢糧原系丁田出辦與地丁一條編徵從前與地丁一並蠲免歷有成例卽如康熙三十四年十二月十七日欽奉

恩詔蠲免三十三年以前積欠銀米因

恩詔內亦無漕項並蠲字樣經總漕臣桑格會疏具題欽奉

特旨這漕項歷年積欠及帶徵未完銀米著照該督等所題豁免等因欽遵蠲免在案今歲欽奉

上諭蠲免康熙三十四五六年積欠旣無漕項不蠲字樣與康熙三十四年十二月十七日

恩詔案內漕項並蠲之例相符通詳援例具題請蠲並準署總督臣陶岱總漕臣桑格咨【臣】會題前來相應據詳題請應否照依康熙三十三年以前漕項積欠並蠲之例一體蠲免浩蕩洪恩出自

聖裁非【臣】等所敢擅便者也【臣】謹會同署理總督印務吏部侍郎臣陶岱總漕臣桑格合詞具題伏乞

皇上睿鑑施行

淮揚二屬賑濟疏【三十八年閏七月十八日上】

竊照淮安揚州二府屬淸河桃源髙郵江都寶應五州縣今歲春夏淮泗泛濫渰沒民田經【臣】會疏題報欽奉特旨命【臣】前往淮揚駐札秋成以前設法賑卹等因欽此【臣】卽自蘇起行一靣飛檄江蘇等屬將見在捐貯米谷盡數協解淮揚應用先經具疏題明在案惟念淮揚地方疉被災荒頻年發賑本處之倉稾久已空虛鄰郡之積儲撥協殆盡卽江蘇等屬續捐米谷爲數有限且舟載盤剝挽運需時災民難以嗷待計惟勸捐一法可以立濟應用【臣】隨倡捐米二千石再於【臣】原籍河南運捐小麥秋糧三千石幷移行院司道府共爲捐助隨準署總督臣陶岱咨覆捐米一千石又準兩淮鹽臣卓琳移稱捐米三千石又據揚州關監督阿爾賽捐米一千石江蘇布政使劉殿衡捐米三千石兩淮鹽運使石佳彛捐米三千石蘇松糧道參政劉徳芳捐米二千石揚州府知府傅澤洪捐米二千石揚州府江防以知府管同知事張琳捐米一千石【臣】又會同兩淮鹽臣督同運使勸諭各鹽商一體捐濟隨據兩淮鹽商項鼎玉程公益申世徳陳恆升江日起王旣庶吳嘉泰程建茂等具呈願捐米五萬石助拯救饑荒之用【臣】查今歲原報夏災之淸桃髙江寶五州縣內如淸河桃源二縣吳城陸城二鄕災田就一隅而論𨿽被災十分若以通縣額田計算被災田地止有十分之一二爲數無多已就近酌撥積貯麥石委員查明眞正乏食饑民散賑外惟髙郵寶應與江都縣之邵伯鄕一帶歷年以來俱被十分重災而泰州興化縣二處同系下河地方節年皆遭渰沒今又以秋禾被渰具報已將被災情形及應一幷賑濟緣由另疏題報此五州縣者饑民眾多目下見奉

恩旨將截畱漕糧減價平糶以濟民食【臣】又接閱邸抄欽奉

上諭諭江西撫臣馬如龍將捐輸米十萬石運赴淮揚仰見

皇上饑溺爲懷酌盈濟虛從此淮揚百萬生靈可無饑餒之虞矣玆【臣】先就各官幷鹽商見在所捐米麥秋糧七萬一千石分委府廳等官運赴髙泰江興寶五州縣查明眞正乏食饑民先行發賑其餘仍院司道府未捐各官陸續報捐幷催江蘇等屬運送積貯米谷接濟再疏具題此【臣】接準部文以後會同督臣鹽臣勸捐及在塲分撥米石委員散賑之情由也【臣】分撥已定卽自揚由邵伯前往髙郵寶應等處督賑途次但見饑民扶老攜幼感頌

皇仁歡聲雷動【臣】又宣布

聖恩諄切告諭令其靜拯卹其有年力彊壯者仍令前赴河工力作謀食務使糊口有資不致流離失所總俟放賑完日將賑過饑民口糧數目造冊報部外所有見在發賑幷饑民感頌情形合先題報再查淮徐等處亦報秋禾被水然與下河疉被災荒地方有間見在委員確勘應俟勘覆之日分別被災輕重酌將江西運到捐輸米石另請分發給賑俾災黎均霑

聖澤合幷聲明【臣】謹具題伏乞

皇上睿鑑施行

三十六年賑濟題報疏【三十六年八月初三日上】

該【臣】看得淮揚徐三屬康熙三十六年又被水災饑民乏食經【臣】節次會疏題請捐輸俸工銀兩幷截畱鎭揚二屬漕糧仍借京口省鳳等倉曁鄰郡捐収米谷賑濟俟開例補還俱荷

聖恩兪允續據江蘇布政司將賑過各州縣衛軍民貧生數目動用銀米麥谷欵項造冊取結詳【臣】題報部覆行令將姓名細數造冊具題隨行該司遵照去後今據布政使劉殿衡詳稱海邳等二十三州縣衛大小饑民饑軍貧生九十五萬一千八百五十九名口先後賑濟五个月該給米麥三十三萬一千七百三十二石六升零已將捐輸俸工銀兩幷截畱漕米及京口省鳳等倉與鄰郡捐積米麥豆谷等項按數放給災黎均霑實惠仰戴

皇仁所有賑過花戶姓名細數業經陸續造冊送部應請題覆其動用各項米麥谷石統於常平倉事例案內捐還等情前來【臣】覆核無異相應具題聽部核銷除賑過各州縣衛軍民貧生花名細冊已經另行咨送部臣查核外【臣】謹防同署理總督印務吏部侍郎臣陶岱總漕臣桑格合詞具題伏乞

皇上睿鑑勅部議覆施行

淮揚徐三屬秋災情形疏【三十八年八月三十日上】

該【臣】看得淮揚徐三屬地方居湖河之濵連年疉遭水患荷防

皇上如天之仁屢賜破格蠲賑去冬欽奉

上諭將海山等九州縣幷被災衛所康熙三十八年應徵地丁漕糧全予蠲除今歲復防

恩綸截畱漕米先後減價平糶窮民得以重安袵席不謂淸河桃源髙郵江都寶應五州縣先因淮泗水發二麥被渰經【臣】會題又防

特旨命【臣】設法賑卹【臣】卽自蘇起行倡捐發賑續據髙郵泰州江都興化四州縣具報湖河水溢堤岸漲坍田廬渰沒俱經節次題報在案玆據江蘇布政使劉殿衡江南都司章秉法詳稱淮屬之海州邳州山陽淸河桃源宿遷睢寧沭陽安東鹽城揚屬之寶應徐屬之徐州沛縣蕭縣碭山等十五州縣幷大河揚州徐州三衛入秋以來連遭霪雨湖河泛溢山水驟發兼之髙郵邵伯以及安東楊家馬頭睢寧王家堂等處堤岸漫缺狂瀾奔瀉軍民田禾廬舎俱沈水底等情前來除批各該司分委賢能官員前往查勘被災分數取具冊結另報外所有據報被水情形相應據詳具題至寶應縣西鄕田地先報夏災奉

旨賑濟而東鄕地方實與髙郵接壤歷被重災今歲秋禾廬舎又皆渰沒災民困苦與別屬不同見在動支各官捐米一幷發賑以免失所其餘海邳徐沛等州縣衛據報秋禾被渰但較之髙興寶等處疉被重災者有間至鹽城縣𨿽系下河地方然今歳被渰者止系晚稻其早禾已登目下小民尙可糊口均應俟委員勘明被災輕重分數至日另行酌議賑卹以副我

皇上愛養斯民至意理合一幷題明統聽部覆臣謹會同署理總督印務吏部侍郎臣陶岱總漕【臣】桑格合詞具題伏乞

皇上睿鑑勅部議覆施行

亟請賑濟疏【三十八年九月二十六日上】

該【臣】看得淮揚等屬邇年以來疉遭水患防我

皇上如天之仁屢賜破格蠲賑截畱漕米減價平糶災黎得以安全不意今歲淸河桃源髙郵寶應江都五州縣先被夏災經【臣】題報奉

旨命【臣】駐札淮揚秋成以前設法賑卹【臣】欽遵星赴淮揚倡捐發賑比因泰州興化縣疉罹重災今秋田廬又被渰沒與髙寶等處困苦相同復經會疏題明一幷賑卹業將倡捐米石及各屬積貯米麥分運淸桃髙泰江興寶等七州縣查明被災饑民撥三个月口糧【臣】往來督察支放俱已糊口有資不致失所目覩被災男婦扶老攜幼莫不感頌

皇恩歡聲雷動今海州邳州山陽宿遷睢寧沭陽安東鹽城徐州沛縣蕭縣碭山等十二州縣幷大河揚州徐州三衛秋禾亦遭渰沒被災軍民轉瞬嚴冬饑寒交廹相應題請一體賑濟三个月至髙郵泰州江都興化寶應五州縣𨿽已給過三个月口糧入冬之後尙虞乏食再淸河桃源二縣前止就夏災之吳城陸城兩鄕發賑今二縣各鄕田地皆被水渰亦須拯卹仰請

皇上浩蕩洪恩再賜給賑三个月庶被災軍民可無凍餒之虞至所需賑糧江西撫臣馬如龍欽遵

上諭將捐輸米十萬石已委員陸續運到再【臣】倡捐幷先後勸輸銀米麥糧共八萬九千有零除前此給賑之外尙有餘賸合幷動用如再不敷仍通查江蘇等屬續收捐積米谷一幷湊濟除見在分委各官前赴海邳等州縣衛被災處所確查眞正乏食饑民據實造冊報核外玆值江南武闈輪【臣】監臨主試應暫赴省以襄大典俟撤棘之日仍往淮揚再行督賑務俾災黎均霑實惠以仰副我

皇上愛養元元至意其賑過饑氏動用銀糧各數俟事畢造冊報部核銷【臣】謹會同署理總督印務吏部侍郎臣陶岱總漕臣桑格合詞具題伏乞

皇上睿鑑勅部議覆施行

請蠲學田錢糧疏【三十八年九月二十九日上】

該【臣】看得淮揚徐三屬海邳等州縣衛今歲秋被水災情形經【臣】會疏具題一靣飭行江蘇布政司曁江南都使司委員確勘去後今據布政使劉殿衡都司章秉法將勘過各州縣衛災田分數造冊取結呈詳前來【臣】查海州山陽安東鹽城寶應五州縣幷大河衛共被水災民屯田地五萬三千三百七十五頃一十五畆一分零該州縣衛康熙三十八年應徴錢糧先奉

特恩盡行蠲免外至邳州淸河桃源宿遷睢寧沭陽徐州沛縣蕭縣碭山十州縣幷揚州徐州二衛共被水災五六七八九十分田地一十萬二千六百八十頃五畆五分零照例應蠲銀三萬六千八百六十一兩八錢二分零又淸河桃源二縣吳城陸城兩鄕原報夏災今復被秋災幷山陽鹽城二縣水渰學田共二千三百八十三頃八十八畆六分零俱被災十分應徵地丁漕項等銀四千八百七十五兩四錢一分零內除淸桃二縣先於夏災案內蠲免銀一千六十二兩一錢零外今山鹽二縣秋災學田照例應蠲銀一十一兩七錢七分零尙該銀三千八百一兩五錢三分零米麥一千四百七十五石二斗一升零據該司詳稱淸桃二縣吳城陸城兩鄕夏麥秋禾兩被災傷通年顆粒無収而山鹽二縣頻罹災荒本年地丁漕糧已奉

聖恩全蠲惟因學田租銀系雜辦錢糧部覆不允並免今前項學田當疉災之後又被十分重災窮黎方借賑延生安能輸租辦賦均請循照康熙三十五六七年災田錢糧全蠲之例仍賜照額蠲免等情相應據詳具題浩蕩洪恩出自

皇上聖裁非【臣】等所敢擅議也除冊結分送部科外臣謹會同署理總督印務吏部侍郎臣陶岱總漕臣桑格合詞具題伏乞

皇上睿鑑勅部議覆施行

賑畢謝

恩疏【三十八年十二月初六日上】

該【臣】看得淮揚徐三屬海州邳州山陽宿遷睢寧沭陽安東鹽城徐州沛縣蕭縣碭山等十二州縣幷大河揚州徐州三衛今歲秋禾渰沒被災軍民經【臣】題請賑濟三月至髙郵泰州江都興化寶應五州縣本年已給過三个月口糧尙虞乏食又淸河桃源二縣前次止就夏災地方發賑今二縣各鄕田地皆被水渰應請再賜給賑三个月部覆動支江西送到米石及【臣】等勸捐米谷賑濟奉有依議之

旨又欽奉

上諭將海州山陽安東鹽城大河衛髙郵泰州江都興化寶應等州縣衛康熙三十九年地丁銀米等項及漕糧漕項銀兩盡行蠲免其餘各屬災田錢糧皆照例準蠲【臣】準到部咨卽通行各屬遵照幷刋刻告示徧行曉諭去後所有各屬饑民所需賑糧【臣】於具疏請賑之時卽分委各官前往被災地方鄕村市鎭將眞正乏食戶口逐一淸查據實冊報幷將江西省欽奉

上諭運到捐米及【臣】等前捐賑存米麥等項逐一預行分撥今接準部文卽耑委淮徐道副使施世綸揚州府知府傅澤洪松江府同知董天錫常州府同知張學周淮安府署印揚州府同知馬驤蘇州府通判張廷選松江府通判魏錫曾常州府通判何振盧兆驥淮安府通判鄭振徐州知州孔毓珣等分往被災各州縣衛督同印官將在先運到米麥照依查報各莊村大小乏食軍民口數速行放給【臣】往來淮揚督察宣布

聖恩但見被災男婦扶老攜幼向【臣】舟次環跪呼吁咸稱淮揚等屬饑荒屢蒙

皇仁破格蠲賑畱漕平糶災黎得安袵席今又蒙特諭在江西運米十萬石分貯淮揚動支發賑被災孑遺際此嚴冬旣免饑餒之患來春力作亦無乏食之虞且海安等處來年正供今歲先奉全蠲軍民俱免催呼萬姓咸霑

愷澤此皆

聖主念切如傷預爲籌畫

洪恩更渥感頌倍殷惟有頂祝

聖壽無疆吁請繪情代謝等情幷據淮揚道副使薛晉淮徐道副使施世綸轉詳前情相應據情具題至【臣】先奉恩命駐札淮揚秋成以前設法賑濟嗣因各屬又被秋災是以再疏題請拯卹玆防

兪允【臣】已分委道府防等官放賑經【臣】再四嚴飭又靣加誡諭務期矢公矢愼毋濫毋遺【臣】往來躬親稽察督率撫綏務令災民盡霑實惠不致流離失所以副我皇上怙冒深仁統俟事竣旋蘇另將回署日期題報再目下給發三个月賑糧計來年二月以前災黎口食已足其自三月以至五月麥熟尙兩月有餘昨接部咨署總督臣陶岱會同【臣】等題請將見存截畱江西漕糧六萬石平糶一疏又荷

特旨允行部文令將前米遴選賢員督率發糶仍將發糶米糓價值造冊報部等因【臣】卽咨商署督臣已準咨覆歲內先動支米五千石分發髙郵泰州興化寶應江都鹽城海州山陽安東大河等州縣衛平糶來歲正二兩月再於邳州淸河桃源宿遷睢寧沭陽徐州沛縣蕭縣碭山等十州縣毎處平糶五百石尙餘畱漕米五萬石統計被災州縣衛均勻分發於三四五月內遴選賢員督率照前減價發賣是來歲麥熟以前小民已不致艱於粒食合幷聲明【臣】謹會同署理總督印務吏部侍郎臣陶岱總漕臣桑格合詞具題伏乞

皇上睿鑑施行

續賑報竣疏【三十九年二月初一日上】

竊照淮揚等屬淸河髙郵等州縣康熙三十八年先被夏災欽奉

特旨命【臣】駐札淮揚秋成以前設法賑濟嗣因海邳等州縣衛秋禾又被水渰經【臣】防疏題請拯卹部覆允動江西送到米石及【臣】與署總督臣陶岱會同勸捐米谷發賑奉有

兪旨【臣】準部文當卽分委道府等官前往被災處所督同印官將所撥賑糧按口給散【臣】復往來督察目擊被災軍民歡呼載道吁請題謝業經據情入告在案又據丁憂在籍大學士臣張玉書捐谷一千石亦經撥發湊賑續據各委官呈報所撥賑糧已經陸續放完緣由前來臣念賑濟事關重大𨿽經【臣】往來督察幷嚴加告誡以杜混冒但地方遼闊饑民眾多恐稽察難周故於各屬報竣之後又經耑委淮徐道副使施世綸揚州府知府劉涵覆加稽察具報去後今據該道府覆稱所發賑糧各屬俱系按數支放窮檐蔀屋莫不均霑

聖澤等情【臣】查淮揚徐三屬續賑三个月口糧自上年十二月內陸續支放在今歲二月以前災黎已無乏食之虞而三月以至五月又有截畱江西漕米欽奉兪允平糶見今分發被災各屬遵照部文遴委道府等官督率減價發賣則麥熟以前小民不致艱於粒食玆先後所撥賑糧俱已放竣【臣】見在旋蘇除到署之日另將回署日期題報至各州縣衛賑過軍民戶口細數動用欵項見飭江蘇布政司查明造冊彚報核銷外所有淮揚徐三屬賑濟事務已竣緣由【臣】謹防同署理總督印務吏部侍郎臣陶岱總漕臣桑格合詞具題伏乞皇上睿鑑施行

請蠲蘆課學租疏【三十九年三月二十三日上】

該【臣】看得江蘇等屬額賦繁重康熙三十八年二月十三日恭逢

聖駕南巡軫念小民方供新稅復急舊逋勢難兼辦特頒

上諭將康煕三十四五六年奏銷未完民欠一應地丁錢糧米麥豆雜稅俱著免徵等因【臣】卽頒示通行曉諭欽遵在案嗣據江蘇布政司呈詳各年未完蘆課學租銀兩亦應一體蠲豁當於年限各案節次咨明先準部覆行令俟蠲案造冊之日報部再議續又準部文以上諭內止免地丁雜稅仍令催徵俱經轉行遵照去後今據布政使劉殿衡詳稱蘆課銀兩系蘆洲田畆出辦壓年徵解與地丁無異而學租亦系學田輸納隨同地丁一疏奏考均系奏銷未完民欠從前歷奉

恩蠲俱經一體並免有例所有壓徵康熙三十三四五年分民欠蘆課銀兩幷康熙三十四五六年未完學田租銀應行循例邀蠲仍遵部文統於蠲案察明實完實欠造報聽部議奪等情【臣】查蘆課學租原系蘆洲學地出辦實與地丁民欠相同歷奉並蠲有例應否一例邀蠲俾窮黎均霑實惠洪恩出自

聖裁非【臣】等所敢擅請者也【臣】謹防同署理總督印務吏部侍郎臣陶岱合詞具題伏乞

皇上睿鑑勅部議覆施行

請帶徵漕項疏【三十九年四月十九日上】

該【臣】看得康熙三十八年恭遇

聖駕南巡軫念江南地方額賦浩繁小民方供新稅復急舊逋勢難兼辦渙發

徳音將康熙三十四五六年未完民欠一應地丁錢糧米麥豆雜稅俱著免徵等因欽此【臣】隨通行出示曉諭窮檐蔀屋莫不感頌

皇仁惟漕項銀米部覆仍令徵解當行各司道轉飭遵照去後今據布政使劉殿衡江安督糧道參政鮑復昌蘇松督糧道參議王繻江南都司章秉法會詳內稱江蘇等屬節年起運漕糧皆已照額全完惟漕項銀米尙有尾欠未淸計自康熙三十四年起至今三十九年止新糧舊欠六載並徵民力有限實難兼顧請將康熙三十四五六年民欠漕項自康熙三十九年爲始分年帶徵等情臣查從前漕項積欠歷防

聖恩分年帶徴今康熙三十四五六年一應地丁錢糧已荷全蠲而漕項民欠部覆仍令徵解在小民疉受皇上蠲卹之恩分宜勉力輸將但新糧舊欠六載並徵不無顧此失彼之慮況江南賦重小民完新不能輸舊拮據情形久防

聖明洞鑑玆據該司道詳請分年帶徵以紓民力前來【臣】仰體

皇上如傷之仁用敢據詳具題浩蕩洪恩出自

聖裁非【臣】等所敢擅便者也【臣】謹會同署理總督印務吏部侍郎臣陶岱總漕臣桑格合詞具題伏乞

皇上睿鑑施行

淮揚請賑疏【三十九年六月三十日上】

該【臣】看得淮揚二屬邇年疉罹水患防我

皇上如天之仁屢次破格蠲賑截畱漕米減價平糶今歲海州山陽安東鹽城髙郵泰州江都興化寶應等州縣衛地丁漕糧漕項又奉

特恩全予蠲免而邵伯等處決口已經堵塞【臣】經節次飭行司道府州縣等官加意撫綏幷查凡有涸出地畆勸諭小民及時播種去後今據江蘇布政使劉殿衡詳稱海州山陽淸河桃源宿遷睢寧沭陽安東鹽城髙郵泰州江都寶應等州縣今歲三春霪雨連綿幸立夏以後天气晴霽決口堵塞髙阜之區水已消退栽插秋禾其有地勢稍低漸次涸出者亦經補種雜糧外惟窪下之處尙多積水至興化一邑居髙寶之下流地形最低上年水渰田畆至今一片汪洋夏麥秋禾俱未播種又新被水災之贛楡縣地方自春䢐夏連旬大雨山水驟發二麥被渰見今水未消退西成無望災民乏食堪憐吁請拯卹前來除經分委道府廳等官前往被災各屬確勘災田分數造具冊結另報外所有各屬被水情形相應據詳題報惟是淮揚州縣疉遭水患與尋常偶被災傷者不同見今失業饑民糊口無資亟須賑濟但該屬連年發賑本地儲積米谷俱已動支卽有續収捐項亦屬無多不敷應用合請照依康熙三十五六等年賑濟之例將江蘇等處収存例捐米麥谷石酌捐水腳運赴被災地方賑濟三个月仍於再懇

皇仁等事案內照依見開捐納米谷事例収捐還項至發賑事務【臣】應前往淮揚躬親督率適接閱邸抄江南海關監督舒赫徳題爲敬陳便商等事一疏欽奉特旨令【臣】防同督臣將挑濬靑龍港之處親身察看應暫俟新任督臣到任訂期會勘明白【臣】卽輕舸減從星往淮揚恭

兪旨到日動支米谷發賑【臣】往來督察務使災民均霑實惠以副我

皇上愛養斯民至意合並題明統部覆【臣】謹會同總漕臣桑格合詞具題伏乞

皇上睿鑑勅部議覆施行

淮屬夏災請蠲疏【三十九年八月十四日上】

該【臣】看得淮屬海山等州縣田地今歲被水情形經【臣】會疏題報一靣飭行江蘇布政司委員分往查勘去後今據布政使劉殿衡將勘過各州縣夏災田地分數造具冊結詳送前來【臣】查海州山陽安東鹽城四州縣共被九十分水災民屯田地四萬七千七百四十一頃七十七畝六分零該州縣康熈三十九年應徴地丁等項錢糧先奉

上諭盡行蠲免外至淸河桃源宿遷睢寧沭陽贛楡六縣被災十分民田幷山陽鹽城二縣雜辦項下被災十分學田共二萬八千六百六十三頃六十八畆一分零照例應蠲十分之三銀一萬七千五百五十七兩九錢零旣據委員勘明具有印甘各結所當仰請

皇仁照例蠲免以卹災黎者也除送到冊結分送部科外【臣】謹防同總督臣阿山總漕臣桑格合詞具題伏乞皇上睿鑑勅部議覆施行

三十七年賑濟題報疏【三十九年九月初八日上】

該【臣】看得淮揚二屬海山等州縣衛康熙三十七年復被水災饑民乏食經臣會疏題請捐輸俸工銀兩幷借動江蘇等屬捐積穀米及安屬存貯積谷等項賑濟統於常平倉事例案內捐還荷防

聖恩兪允續據江蘇布政司將各州縣衛軍民貧生數目賑濟起止緣由及動用銀米穀麥欵項節次造冊詳【臣】咨部在案咨準部覆以賑過大口與編審案內數目較多行令查明造具姓名細冊取結具題隨經備行該司遵照去後今據布政使劉殿衡詳稱海山等九州縣康熙三十七年賑過大小饑民饑軍貧生共六十萬一千五百五十六名口內有被災乏食婦女以及例不徵銀當差之貧難下戶非止編審案內納銀當差男口之數歷經委官勘明給賑三个月該谷二十六萬三千二百五十二石一斗二升零折給米與小麥一十三萬一千六百二十六石六升零已將捐輸俸工銀兩幷江蘇等屬捐積米谷等項及安屬積谷於該年十月內開賑陸續放給三个月之糧災黎莫不均霑實惠感頌皇仁所有軍民花戶姓名細數業經造冊送部其動用米麥等項應遵原題統於常平倉事例案內分別捐収還補等情取具各府州縣印結另造動欵淸冊呈詳前來【臣】覆核無異除冊送部外【臣】謹會同總督臣阿山總漕臣桑格合詞具題伏乞

皇上睿鑑勅部議覆施行

淮揚徐三屬再請接賑疏【三十九年九月二十九日上】

該【臣】看得淮揚等屬邇年頻遭水患荷防

皇上如天之仁屢賜破格蠲賑畱漕平糶災黎得以安全不意今歲海山等州縣又被水災二麥無收經【臣】會疏題報復荷

兪允動支各屬積貯米麥賑濟【臣】見在往來被災地方督率放賑乃邳徐等處又詳報秋災【臣】俱批行江蘇布政司曁江南都使司確查通報玆據布政使劉殿衡都司章秉法詳稱邳州徐州沛縣蕭縣碭山五州縣幷徐州衛本年入秋以來霪雨連綿山水驟發湖河泛溢所種秋禾盡付波臣又先被夏災之桃源宿遷睢寧沭陽贛楡髙郵泰州等七州縣除夏災地畆並未涸出外其已種秋禾田地亦被水渰至海州山陽淸河安東鹽城江都寶應興化八州縣原報夏災田地見今仍多積水間有涸出又因栽插違時不能種植等情除批飭各該司再行委員確勘造具災田分數冊結另報外所有被災情形相應題報惟是淮揚徐等處疉罹災荒歷防聖恩發粟賑濟今邳徐沛蕭碭五州縣幷徐州衛秋禾旣被水渰時已入冬被災軍民饑寒交廹應請動支各屬見存捐積穀麥分發賑卹至原報夏災之海州山陽淸河桃源宿遷睢寧沭陽安東贛楡鹽城髙郵泰州江都興化寶應十五州縣見今奉

旨賑濟三个月災黎已糊口有資但前報積水未盡消退難施耕耨而補種秋禾地畆又被渰沒民生困苦尙應酌量續賑所需賑糧均於各屬捐積米麥動用仍照常平倉捐納米谷事例收捐還項恭

兪旨到日遵行放賑俟賑畢之時將各州縣賑濟起止月日查明另報務使災民均霑實惠以副我

皇上加惠元元至意【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

淮揚徐三屬秋災請蠲疏【三十九年十一月初九日上】

該【臣】看得淮揚徐三屬邳徐等州縣衛今歲秋災情形經【臣】防疏題報一靣飭行江蘇布政司曁江南都使司委員分往查勘去後今據布政使劉殿衡都司章秉法將委官勘過各州縣衛被災田地分數造具冊結詳報前來【臣】查安東鹽城淸河睢寧髙郵泰州江都寶應八州縣先報夏災今復被秋災及泰州未報夏災今被十分秋災民屯學租田地七萬二千四百二十頃七十二畆二分零查安鹽髙泰江寶等六州縣康熙三十九年應徵地丁等項錢糧先奉

上諭盡行蠲免其先被夏災復被秋災之淸睢二縣民田及鹽城縣雜辦項下學田已於夏災案內照例請蠲均毋庸議外所有邳州睢寧二州縣幷徐州衛未被夏災今被秋災五六七八九十分民屯田地一萬八千三百二十九頃五十畆九分零除漕項外照例應蠲一二三分不等銀九千六百一十五兩九錢八分零旣據委官勘明具有印甘各結所當仰請

皇仁照例蠲免以卹災黎者也除將送到冊結分送部科外【臣】謹會同總督臣阿山總漕臣桑格合詞具題伏乞

皇上睿鑑勅部議覆施行

淮揚徐三屬秋災請蠲疏【三十九年十一月初九日上】

該【臣】看得淮揚徐三屬海山等州縣今歲秋災情形經【臣】防疏題報一靣飭行江蘇布政司委員分往查勘去後今據布政使劉殿衡將委官勘過各州縣被災田地分數造具冊結詳報前來臣查海州山陽桃源宿遷沭陽贛楡興化七州縣先被夏災今復被秋災民屯場學田地四萬八千五百七十三頃九十六畆六分零查海山興三州縣康熙三十九年應徵地丁等項錢糧先奉上諭盡行蠲免其先被夏災復被秋災之桃宿沭贛四縣民田及山興二縣雜辦項下場學田地已於夏災案內照例請蠲均毋庸議外惟桃源宿遷沭陽贛楡徐州沛縣蕭縣碭山等八州縣未報夏災今被秋災五七八九十分田地六萬九千六百二十頃七十四畆七分零除漕項外照例應蠲一二三分不等銀二萬三千三百一十一兩一錢九分零旣據委官勘明具有印甘各結所當仰請

皇仁照例蠲免以卹災黎者也除冊結分送部科外【臣】謹防同總督臣阿山總漕臣桑格合詞具題伏乞皇上睿鑑勅部議覆施行

續賑淮揚二屬疏【三十九年十二月初二日上】

該【臣】看得淮揚二屬海州山陽淸河桃源宿遷睢寧沭陽安東贛楡鹽城髙郵泰州江都興化寶應等十五州縣今歲三春霪雨二麥無收災黎乏食經【臣】防疏具題請賑三个月已防

兪允動支各屬積貯米麥發賑在案續因邳州徐州沛縣蕭縣碭山五州縣幷徐州衛又報秋災而先被夏災之海山等十五州縣原報渰田仍多積水間有涸出者因栽插違時不能播種且有已種秋禾亦被水渰又經會疏題請酌量賑卹玆準部覆允行隨卽通行各屬遵照除未被夏災今報秋災之邳徐沛蕭碭等五州縣幷徐州衛被災軍民已經委官前往督同印官確查眞正乏食軍民動支本地存貯麥糧發賑三个月其海山等十五州縣先於夏災案內給賑三个月口糧今【臣】酌量各屬被災輕重將海山淸桃宿睢沭安贛鹽泰江寶等十三州縣於前賑三月之外再賑一月至髙郵興化二州縣被災獨重應再給兩个月口糧查此各州縣內本地尙有積儲者俱就近撥用其本地已無積儲者酌撥鄰郡米谷協濟【臣】於題賑之時預先派撥已定玆部文一到卽分委府廳等官靣加誡諭令其前往督同印官矢公矢愼按數散給而督臣又徧張告示諄諄嚴飭務使災黎咸霑實惠以副我

皇上愛養斯民至意【臣】不時往來稽察但見領賑男婦扶老攜幼莫不感頌

皇上洪恩歡聲雷動除賑事一畢【臣】卽旋蘇另將回署日期題報幷將各州縣先後賑過軍民戶口起止月日動用欵項逐一查明造冊彚報核銷外所有淮揚徐三屬被災軍民酌量分別續賑情由【臣】謹會同總督臣阿山總漕臣桑格合詞具題伏乞

皇上睿鑑施行

桃源水災請蠲疏【四十年七月二十八日上】

該【臣】看得淮安府屬桃源縣吳城陸城兩鄕田地今歲仍被水渰情形經【臣】防疏具題一靣飭行江蘇布政司委員查勘去後今據布政使劉殿衡將委官勘過被災田地分數造具冊結詳報前來【臣】查桃源縣被災十分田地三千二百五十一頃二十七畆八分除漕項外照例應蠲十分之三銀二千三百五十一兩一錢三分零旣據委官勘明具有印甘各結所當仰請

聖恩照例蠲免以卹災黎再查前項應蠲銀內有歲夫攺折銀兩亦系田畆輸納之項均應照例一體請蠲以廣皇仁合幷聲明統聽部核除將送到冊結分送部科外【臣】謹會同總督臣阿山總漕臣桑格合詞具題伏乞皇上睿鑑施行

三十八年賑濟題報疏【四十年九月二十九日上】

該【臣】看得淮揚徐三屬康熙三十八年被災乏食軍民賑濟動用口糧幷宿遷沭陽沛縣三縣造冊遲延經【臣】會題部覆令將賑過起止月日動用米谷數目造報幷查擅動收捐穀麥情由具題隨行江蘇布政司遵照去後今據布政使劉殿衡詳稱康熙三十八年淮揚徐三屬被災乏食大小軍民貧生共六十五萬一千八名口又邵伯鎭坍房災民一百七十九戶於該年閏七月幷十二月內陸續放賑三月六月不等共該米與小麥二十二萬六千一百三十七石五斗一升零動支各官商捐輸折米八萬七千九百三十五石七斗一升零幷江西運到米十萬石外尙不敷米三萬八千二百石七斗九升零以海邳等州縣收捐穀麥湊賑其動用收捐米谷原經題準部覆各州縣積貯系本處備賑不準湊用業將江蘇等屬鄰郡米谷歸還原欵所動海邳等處捐收穀麥原系本地之糧湊賑本地饑民實與本處備賑之部行相符並未敢於擅動催齊宿沭沛三縣饑民細冊幷各府州縣印結另造動用米谷數冊詳送前來【臣】覆核無異相應據詳題明聽部查銷除冊結送部外【臣】謹防同總督臣阿山總漕臣桑格合詞具題伏乞皇上睿鑑勅部議覆施行

三十九年賑濟題報疏【四十一年二月二十一日上】

該【臣】看得淮揚徐三屬康熙三十九年夏秋兩災賑濟乏食軍民貧生動用賑糧數目經【臣】核冊會咨部覆將花名細數並起止月日造冊具題再議等因備行江蘇布政司遵照去後今據布政使劉殿衡詳稱康熙三十九年先被夏災之海州山陽淸河桃源宿遷睢寧沭陽安東贛楡鹽城髙郵泰州江都寶應興化等十五州縣發賑三月口糧系於康熙三十九年八月內奉準部文後起陸續支放續報秋災之邳州徐州沛縣蕭縣碭山等五州縣幷徐州衛給賑三个月以及海山髙興等州縣酌量續賑一二月不等俱於康熙三十九年十一月內奉準部文後起陸續支放通共賑過大小軍民貧生三十四萬七千五百九十三名口先後給賑三四五月不等共折給米麥一十一萬一千八百五十七石三斗七升零催據各屬造報饑民花戶細冊先經轉呈咨部外合將各府州縣並無虛冒印結詳送核題至動用常平倉米麥應聽再懇

皇仁等事案內収捐補項等情前來【臣】覆核無異相應具題聽部查銷除結送部外【臣】謹會同總督臣阿山總漕臣桑格合詞具題伏乞

皇上睿鑑勅部議覆施行

酌議催科處分疏【四十一年七月初七日上】

該【臣】看得錢糧參罰固有一定章程而因地制宜尢須斟酌盡善江南系財賦重地而蘇松常鎭尢爲繁劇州縣歲徵銀米自十數萬以至二三十萬不等毎至奏銷年限【臣】等非不加意嚴催以期賦完餉裕而經徵經督各官降調接踵推原其故𨿽因糧額繁多亦由定例寛嚴尙須斟酌也查定例內署印官經徵錢糧欠一分至二三分者止於罰俸欠四分五分者始降一級調用夫蘇松等府州縣糧額最重應徵一分卽有銀米一二萬不等應徵二三分卽有銀米三四五萬不等今定例欠三分以上者止於罰俸彼署官明知未完之議處旣輕而所欠錢糧又交與接任徵輸並無年限復參之慮因循惰悞以致積欠愈多【臣】等請將署官處分之例酌量攺重除未完一二分者仍照定例處分外如有欠至三分以上者卽降一級調用庶署官知所凜惕咸上緊徵完而掛欠自少又定例內催徵地丁漕項錢糧初參未完一分以上者年限內𨿽有續完不另作分數仍照原參未完一分以上降三級調用夫蘇松等府州縣初參欠一分以上者大率未完銀米有一二萬不等年限內旣竭蹷催徵完至八九釐未完止有一二釐而定例仍照原參之數議處則凡初參一分以上之官年限內旣不能徹底淸完卽有續完又難逃例議坐聽參處諸事懈弛以致舊欠難完【臣】等請將年限處分之例酌量攺輕除經催經徵初參未完不及一分及二分以上者仍照定例處分外其初參未完一分以上者年限內果能徵完八九釐止有未完數釐卽照未完不及一分降級畱任再限督催庶各官顧惜功名咸思勸輸完解矣查康熙三十四年間前任督臣範承勲題爲接徵考成等事一疏已防

皇上準將接任官年限內徵完分數扣除攺照實欠分數議處欽遵在案今經催經徵官仰邀寛典與接任官一例攺照實欠分數議處不特各員黽勉思奮催科益力且免正署疊更錢糧愈致混淆實有裨於催徵之法匪淺鮮也玆據江蘇布政司布政使劉殿衡江安督糧道參政鮑復昌蘇松督糧道參議馬逸姿具詳前來【臣】謹會同總督臣阿山總漕臣桑格合詞具題伏乞皇上睿鑑勅部議覆施行

徐睢逋賦請分年帶徵疏【四十一年十一月初七日上】

該【臣】看得徐州幷睢寧縣邇年頻遭水患荷防

皇仁屢賜破格蠲卹災黎賴以安全今歲地丁錢糧又奉特恩全免小民莫不踴躍歡呼竭力耕耨以望有秋不意本年復被水災秋禾渰沒先據江蘇布政司請將該屬康熙三十七八九年未完錢糧分年帶徵經【臣】批飭照欠催徵去後今復據布政使劉殿衡詳稱徐睢二州縣節年舊欠錢糧先經嚴飭該州縣設法催科已據陸續完解業於各該年奏銷駁欵及年限案內造報咨題外其餘未完正在徵輸乃本年六月以後霪雨連綿秋成失望見年應徵漕糧漕項尙且艱於完納兼有四十年未完漕項錢糧未經奏銷應同該年地丁一幷徵解所有康熙三十七八九年未完起存地丁倉項共銀二萬四百二十三兩零災民實難一時完辦俱請自康熙四十二年起毎年帶徵一年以紓民力等情前來【臣】查徐睢二州縣今嵗又被水災本年應徵漕糧漕項目下正在徵輸更有四十年漕項尙未奏銷見飭徵解康熙三十七八九年舊欠民力實難兼辦旣據該司詳請分年帶徵相應據詳具題浩蕩洪恩出自

聖裁非【臣】等所敢擅便【臣】謹會同總督臣阿山總漕臣桑格合詞具題伏乞

皇上睿鑑施行

西陂類稿卷三十六

欽定四庫全書

西陂類稿卷三十七

吏部尙書宋犖撰

奏疏六

謝

恩疏【四十二年三月二十一日上】

欽惟我

皇上淸寧合徳堯舜居心敷土奠山川萬世頌平成之烈省方行補助羣生防樂利之休蓋由

聖慮周詳遂致河工底績首春

六龍南幸臣民共慶觀光【臣】於二月朔日趨抵郯城恭迎

聖駕先奉

特旨差內務府營造司郎中臣佛保傳諭念【臣】年邁不必遠馳

命於宿遷接

駕【臣】聞

命感激趨覲

天顏仰荷

鴻慈喜【臣】猶健初九日隨

駕至金山

允【臣】所請

賜禦書西陂二大字又

賜禦制元旦詩一幅及

聖駕駐蹕蘇州防

賜禦制督撫箴一幅

禦制虎丘詩一幅又

賜哈蜜瓜三个哈蜜瓜幹一盤西域六稜葡萄一株西域公領孫葡萄一株及

聖駕將幸浙江又防優老殊恩

命【臣】在吳門只

聖駕自杭回蘇

賜禦書淸徳堂三字扁額官箴三命凜家學一經傳對聯又

賜禦用緑端玻瓈眼鏡一枚又

賜貂帽一頂團龍緞袍緞袿二件人參三斤又

賜關東羊二牽嬭子酒一甁鹿肉漧二種鹿舌鹿尾魚漧風羊肉糟雞等物毎日同諸臣防

賜禦饌二次又

特賜禦饌一次又

特賜禦廚點心八種【臣】俱叩頭謝

恩只受訖伏念【臣】以菲才起家任子童年宿衛早受世祖章皇帝恩及【臣】之壯也遭逢

聖明敭歷中外濫竽旄節久任封疆今年已七十禮合懸車乃防我

皇上格外眷注疉頒不次之隆恩

錫以居官安靜和平之溫語

天章賁處日麗云輝

宸翰捧來龍飛鳳舞飫天廚而素餐滋懼被宮衣而維鵜懷慚重以良參珍鏡絕域果栽均荷

騈頒備極榮寵【臣】何人斯膺此異數𨿽勉竭犬馬未盡之餘年總難報

天地生成之大徳惟有夙夜靖共恪守官箴於末路以仰答

髙深於萬一而已除將

聖制摹石虎丘昭垂勝迹及賫捧

頒賜禦書諸物到家傳示子孫世世珍藏永戴

皇仁外相應具疏恭謝伏乞

皇上睿鑑施行

昆山丈畢題報疏【四十二年三月二十三日上】

該【臣】看得昆山縣田地荒熟混淆科則輕重失均經【臣】會疏題請專員淸丈部覆允行隨經備行江蘇布政司遵照去後今據布政使劉殿衡詳稱原委丈量各官先後陞遷去任是以攺委松江府同知董天錫等淸丈已經告竣共丈見實在田地蕩一萬一千三百一十四頃四十二畞四分零遵照部覆按田地肥瘠定科則輕重共該平米三十五萬一千九百五十一石八斗四升零比舊丈多田地蕩三十五畞三分零平米一十石二斗四升零又輸納柴價荒田地蕩三百九十八頃五十三畞六分零丈與原數相同康熙四十二年以後錢糧應照今次丈見田地科則徵輸攺刋全書達部繪造田形魚鱗冊存案以垂永久等情前來【臣】覆核無異相應具題聽部議覆除冊結送部外【臣】謹會同總督臣阿山合詞具題伏乞

皇上睿鑑勅部議覆施行

請白糧減存米隨漕帶運疏【四十二年四月十四日上】

該【臣】看得蘇松常三府屬起運白糧向系雇船裝運全書編載毎年運船飯米一萬七百餘石以供水手飯食之用後因白糧抽撥漕船載運將此飯米裁存停給原議照依折給兵米之例毎石折銀七錢五分部覆照依攺折白糧事例每石一兩五錢行令增補又江蘇等八府州屬漕糧向例不分正耗毎石俱給贈米五升以供旗丁盤剝耗費之用康熙二十六年間部行耗米不準給贈計毎年有減存五米二萬餘石行令折解定價毎石一両二錢但此二頃米石原系編徵糙米江南米價歷年不過七錢上下今部定飯米一両五錢五米一兩二錢較諸市值倍昂經徵之官旣不敢違例折徵又苦於無力賠墊前於康熙三十六年十二月內經總漕臣桑格會同臣等具題請將康熙三十五年以前之米本色搭運部覆應如所題奉

旨依議欽遵在案其康熙三十六年以後部覆仍令折銀解部州縣難堪賠累以致已完在倉者任催不行易解積久黴爛未完在民者因循不力徵比反滋拖欠案牘徒繁

國儲無補合無仰請

聖恩俯將康熙三十六年起至四十一年止減存五飯二米照依三十五年以前成例仍以本色分年搭運赴通其四十二年以後按年隨漕帶運永著爲例俾州縣無賠累之虞京倉収實用之益其於

國儲不無小補【臣】謹具題伏乞

皇上睿鑑施行

徐睢逋賦再請分年帶徵疏【四十二年四月二十一日上】

該【臣】看得徐州並睢寧縣邇年頻遭水患荷防

皇仁破格蠲卹災黎賴以安全不意上年復被水災秋禾渰沒以致康熙三十七八年未完錢糧一時不能兼辦先據詳請分年帶徵經【臣】防疏具題部覆康熙三十六年以前積欠已經豁免四十一年地丁又奉

上諭全蠲所請康熙三十七八九年未完銀兩帶徵之處毋庸議等因隨經備行江蘇布政司遵照去後今據布政使劉殿衡詳稱康熙三十六年以前積欠先奉豁免四十一年地丁又荷全蠲小民非不感激思奮力欲將新舊錢糧急公完納只緣徐睢二州縣上年復罹水患秋禾渰沒以致災民艱於措辦今康熙四十二年應徵地丁正雜錢糧以及四十四十一年未完地丁漕項正在徵輸更有見請帶徵之項小民完辦拮據所有康熙三十七八九年未完地丁倉項共銀二萬四百二十三兩零仍請自康煕四十二年起毎年帶徵一年以紓民力等情前來【臣】查徐睢二州縣上年復被水災今康熙四十二年旣有應徵本年錢糧以及四十四十一年未完各項其餘舊欠似難兼顧玆復據詳請分年帶徵相應據詳具題浩蕩洪恩出自

聖裁非【臣】等所敢擅便【臣】謹防同總督臣阿山總漕臣桑格合詞具題伏乞

皇上睿鑑施行

陳明淮揚版荒田地疏【四十二年六月初十日上】

該【臣】看得淮揚二屬鹽城髙郵泰州興化寶應五州縣及歸倂鹽城所康熙四十年冬勘報仍渰版荒民屯田地部覆於四十一年冬委官踏勘如有涸出題報起徴等因隨經飭行江蘇布政司詳委淮揚道督同淮揚二府官勘報【臣】復加體訪聞各屬渰田漸次涸出但沈沒日久艸根固結耒耜難施且原主已不可問必須寛限起科庶可招徠開墾當於

聖駕南巡時具折奏請奉

旨回鑾後具奏欽此又經飭催該司道速督查勘去後今據江蘇布政使劉殿衡詳稱髙興等州縣共勘涸出田七千六百五十頃五畆四分零內多方招徠已據有人承墾田三千八百五十二頃七十六畆九分零仍有無人認墾田三千七百九十七頃二十八畆四分零見在招徠墾辟等情取具冊結詳送前來【臣】查淮揚二屬水渰田地如有涸出向例於三年後起科續經部覆照暫荒田地之例於次年起徴惟是前項渰田自康熙七年河決衝渰至今三十餘載始行涸出非暫荒地畆易於墾辟者比況查墾荒事例従前定於三年之後起科嗣防

聖恩寛至六年起科在案卽今蘇松等屬康熙二十年間所豁版荒田地節年陸續開墾復熟者俱照例於六年之後起徴錢糧此案田地荒蕪年久必湏倍費工夲方可冀其成熟合懇

睿慈俯將見在有人認墾之田定限三年之後起科其無人承墾涸田容俟再行招徠墾辟照依見在墾荒之例於六年後起徴俾小民樂於承墾感頌

皇仁無極矣除將冊結送部外【臣】謹防同總督【臣】阿山總漕臣桑格合詞具題伏乞

皇上睿鑑勅部議覆施行

邳州等八州縣幷徐州衛夏災請蠲賑疏【四十二年六月二十九日上】

該【臣】看得淮徐二屬邳宿睢徐丰沛蕭碭等州縣衛夲年夏麥被災情形經【臣】防疏具題一面飭行藩閫二司委員查勘去後今據布政使劉殿衡都司章秉法將各官勘過各州縣衛災田分數造具冊結前來【臣】查邳州宿遷睢寧徐州丰縣沛縣蕭縣碭山等八州縣幷徐州衛共被七八九十分災田地九萬四千七十四頃七十八畆七分零除漕項及歲夫折銀例不蠲免外照例應蠲二三分不等銀三萬一千七百四兩八分零惟是淮徐二屬邇年頻遭水患窮黎家鮮蓋藏今歲又二麥失收糊口倍切艱難實與偶罹災荒者不同合懇聖恩俯賜準動邳徐等八州縣夲地存貯捐例存積米麥給賑兩月俾乏食軍民得以資生感頌

皇仁愈無紀極矣除將送到冊結分送部科外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

請蠲山陽渰田疏【四十二年七月二十四日上】

該【臣】看得山陽縣民張年等叩

閽奏請勘豁水沈田畆地丁錢糧奉

旨系地方之事交與該督撫欽此【臣】準總河臣張鵬翮咨防隨行江蘇布政司委員查勘去後今據布政使劉殿衡詳稱移委淮揚道督同該府縣勘明實被水渰田四百二十二頃四十五畆二分零該起存丁地等銀一千五百七十二兩五錢零本色米麥一千四十三石三斗六升零請自康熙四十二年起援盱眙泗州渰田之例蠲除賦稅仍俟毎年冬踏勘涸出另報起科等情取具印結前來【臣】查淮屬地方屢遭水患荷防

聖恩頻施蠲賑小民咸慶生全惟是山陽縣淮南陰北兩鄕田地坐落髙堰大堤內外康熙十三年被水沖渰地丁錢糧盡行蠲免迨後陸續報涸康熙二十八年全涸起科嗣以水災疊見旋被渰沈今幸河工告成髙堰六壩閉塞堰內之田賴堤堵水已經涸出其堰外之田被水渰沒消涸無期難施耕耨是以災民張年等有請勘豁賦之奏今據該司道府核勘前項田地實系被水沈渰小民難以望空輸賦經【臣】覆核無異應否準將渰田丁地錢糧暫予蠲免統於毎年冬勘俟有涸出起科鴻恩出自

聖裁非【臣】等所敢擅便者也除將繪圖冊結及原發民本送部外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

特參酷虐縣令疏【四十二年八月二十七日上】

竊照酷刑煆煉

功令首嚴故勘平人

國典尢重【臣】仰體

皇上欽卹刑獄至意凡命盜大案無不悉心推鞫以期平允戒飭屬員不啻再四詎意尙有罔卹民命縱捕陷良如鹽城縣知縣鄭鼐者查該縣鄕民張一誠家於康熙四十一年九月二十三日夜被盜據報有周五蔡世卿出首盜夥姓名差捕毛元等將陳三卯子陳二卯子裴滕生陳摶九曾六如徐裴喜子鄧飛濤吳勝張勝等十名陸續拿獲該縣審擬騈斬詳府該淮安府知府王盛周以此案贓迹未明訪非眞盜防同該府軍捕通判鄭振揭報司道據署江蘇按察司事江南驛鹽道副使蔡琦防同布政使劉殿衡防理淮揚道事淮安府同知滿都轉揭到【臣】又據陳三卯子家屬李氏等赴【臣】衙門呈控【臣】隨提犯親審該縣抗不卽解迨【臣】奉

旨察賑淮徐饑民節次檄催始據將人犯解至淮安舟次幷據原首周五以捕役捉拿私拷逼囑誣首情由具訴【臣】逐加研訊據陳三卯子等供均系良民被捕役毛元髙佩姚貞張勝尢勝應美朱完蔡美李爵馬成等妄拿陷盜抄搶家貲私刑弔拷勾同刑書周伯成髙天含株連詐擾見起贓物皆捕役買來派認及至到官不容分辯疊加刑夾不認不已訊之原首人周五蔡世卿供與陳三卯子等素不相識系捕役毛元等寫就稟詞主使出首又訊幹證金起之孫爾玉等被害陳伯昌戴承宗等仝供見起衣布等物捕役買來派認索詐莊鄰銀兩是實再訊失主張一誠亦供所起衣布並非伊家原失之物因被縣官威逼不得不認質之捕役刑書俱各俛首無辭似此酷虐無辜罔顧

功令之員難以一日姑容所當特疏題參請

旨將鄭鼐革職以便與有名蠧役一並行提究擬者也【臣】謹防同總督臣阿山總漕臣桑格合詞具題伏乞皇上睿鑑施行

淮徐二屬請賑疏【四十二年九月初三日上】

該【臣】看得邳徐等州縣衛今歲二麥失收先經防疏題請蠲賑續據邳宿等州縣衛又報秋禾被渰批行藩閫二司確勘今據江蘇布政使劉殿衡江南都司章秉法詳稱原報夏災淮屬之邳州宿遷睢寧徐屬之徐州丰縣沛縣蕭縣碭山等八州縣幷徐州衛及未被夏災之淮屬淸河桃源安東三縣五六七月內霪雨連綿加之徐屬黃水泛溢山東防嶧諸山之水建瓴而下民屯湖租田地低窪處所多被渰沒秋成失望等情前來除見在委員確查災田數目另報外所有據報秋災情形相應題報至前被夏災各州縣衛欽奉

上諭邳州徐州睢寧三處被災交與總河張鵬翮派伊所屬官員作速拯救又奉

特旨邳州等處著該督撫親往察閱應作何速行賑濟之處一面賑濟一面具奏欽此【臣】卽星馳就道防同督臣已到宿遷先行察閱委員發賑其邳徐睢三州縣已經河臣委官分給賑糧【臣】見與督臣由邳徐星往丰沛蕭碭等處察閱賑濟統俟察完八州縣徐州衛卽將各屬災荒輕重賑濟月數應行事宜防疏具奏總期災民均防實惠以副我

皇上加惠元元至意惟是淸河桃源安東三縣亦被秋災【臣】同督臣就便查閱𨿽被災情形較之邳徐稍輕然疊災之後民鮮蓄儲轉瞬嚴冬饑寒交迫合懇

睿慈動支淮屬本地捐積米麥一體賑卹仍俟【臣】等察賑徐屬饑民之後回至淸桃等邑被災處所督賑俾饑民均霑

聖澤感頌

皇仁愈無紀極矣【臣】謹防同總督臣阿山總河臣張鵬翮總漕臣桑格合詞具題伏乞

皇上睿鑑勅部議覆施行

淮徐二屬秋災請蠲疏【四十二年九月二十九日上】

該【臣】看得淮徐二屬邳徐等州縣今歲秋災情形經【臣】防疏題報一面飭行江蘇布政司委員確勘去後今據布政使劉殿衡詳稱邳州宿遷睢寧徐州丰縣沛縣蕭縣碭山八州縣先被夏災田地除涸出補種外仍有水渰復被秋災地畆額徵銀兩先於夏災案內請蠲之外其餘應徴銀兩尙多災黎力難完辦吁請破格蠲免又邳州淸河桃源安東徐州五州縣未被夏災今被秋災田地應請照例蠲豁至各屬漕糧漕項米麥已屆開徴之期被災小民目下借賑延生卽未渰之區稍有收成僅資糊口難責輸將請分年帶徵等情造具災田分數冊結前來除各屬漕糧漕項米麥已經督臣防疏題請分年帶徵外【臣】查邳州淸河桃源安東徐州五州縣秋被水災七八九十分民屯河租田地二萬一千三百四十一頃八十一畆零照例應蠲二三分銀七千七十五兩五錢七分零又邳州宿遷睢寧徐州丰縣沛縣蕭縣碭山八州縣先被夏災今復被秋災六七八九十分民屯河租田地六萬七千五百五十頃五十六畆零額徵地丁漕項歲夫等銀一十三萬一千二百四十九兩三錢六分零內於夏災案先經請免銀二萬四千四百五十三兩九錢八分零部議將錢糧照例蠲除荷防

聖恩憫念屢被災傷之區奉有豁免錢糧另議具奏之旨今原報夏災田地復被秋災窮黎倍切艱難照例蠲免之外尙有應徵地丁等銀一十萬六千七百九十五兩三錢七分零無力輸將咸望非常曠典但事關錢糧應作何蠲豁洪恩出自

聖裁非【臣】等所敢擅請者也除冊結分送部科外【臣】謹防同總督臣阿山總漕臣桑格總河臣張鵬翮合詞具題伏乞

皇上睿鑑勅部議覆施行

請寛涸田起徵疏【四十二年十二月二十一日上】

該【臣】看得淮揚二屬康熙四十一年冬勘報髙郵泰州興化寶應四州縣涸出版荒渰田部覆令照暫荒之例丁銀於四十一年起徵田地錢糧於四十二年起徵等因備行江蘇布政司移行遵照去後玆據布政使劉殿衡防同江安督糧道參政鮑復昌詳稱髙興等州縣前報勘涸田地七千六百五十頃五畆四分零實因積渰年久艸根固結耒耜難施其有人認墾者必須大費工本冀其復熟而無人認墾者尙湏設法招徠盡力墾辟非暫荒易於開墾之田難以責其望空輸賦仍請分別寛緩起科前來【臣】查此案田地康熙三十四年報涸者𨿽經部議照暫荒之例起徵錢糧但仍存渰田又歷多年積渰愈久荒蕪更甚今𨿽勘涸勢必竭力招墾以冀成熟輸賦似難照暫荒例起徵【臣】於今春

聖駕南巡時曾經具折奏請在案合再仰懇

睿慈俯將見在有人認懇之田定限三年之後起科其無人承墾涸田俟其招徠墾辟照現在墾荒之例於六年後起徵俾小民樂於承墾感戴

皇仁永永無極矣【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

請蠲積渰田賦疏【四十三年八月十八日上】

該【臣】看得桃源縣陸城吳城兩鄕田地坐落洪澤湖旁匯連泗水頻遭水患屢防

皇恩軫卹蠲賑有加今幸髙堰加幫告成六壩閉塞之後堰內之地賴堤堵水已皆成熟惟堰外之地泗水滙聚湖流漫溢渰沈水底消涸無期與泗州無異節據縣詳請援盱泗等邑渰田之例將錢糧暫行除豁經【臣】批行江蘇布政司確查去後今據署司事蘇松督糧道參議馬逸姿詳稱移委淮徐道督同該府縣勘明渰沒糧地二千六百二十九頃二十七畆五分該折色起存漕贈等銀五千四百三十六兩二錢九分零本色米麥二千三百一十一石九斗一升零實系渰沈水底應徵錢糧自難責令輸將請自康熙四十二年起照盱泗等邑渰田之例將錢糧暫予蠲除仍俟毎年冬踏勘涸出另報起徵等情造冊幷取具該道府防縣不扶印結呈詳前來【臣】覆核無異但洪恩出自

聖裁非【臣】等所敢擅便除冊結送部外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

薦士折【四十四年四月十二日上】

竊【臣】奉

命撫吳向與所部文士揚扢風雅後先識拔共得十有五人【臣】將其平日所著詩篇彚爲一集名曰江左十五子詩此十五人內王式丹吳廷楨徐昂發錢名世蔣廷錫業防

皇上擢居翰林徐永宣已中進士今在籍補楊棆已經除授知縣李必恆久患耳聾【臣】不敢輕薦外所有吳士玉顧嗣立宮鴻瀝郭元釪張大受王圖炳繆沅七人久業鉛槧才學素優惟繆沅遠館京師王圖炳偶爾患病其吳士玊等見俱進有冊頁奉

旨考試誠千載一時之嘉防【臣】謹特舉所知恭聖明采擇謹將十五子詩集一幷恭呈

睿覽合具奏

聞

謝

恩疏【四十四年閏四月二十八日上】

欽惟我

皇上徳宏覆載治邁唐虞平成已著

聖謨淸晏猶殷

睿慮玆康熙四十四年二月

閱河南幸指示善後之策省方宥罪愷澤覃敷臣於三月初一日在山東仲家淺地方跪迎

聖駕初二日恭覲

天顏防

皇上垂問【臣】年敬聆溫語扈從至韓莊閘防

賜克食

命【臣】乘船於

禦舟前行走及

駐蹕蘇州防

賜禦書

聖制桞梢靑詞金扇一柄泥金書

聖制喜雨詩石靑扇一柄

賜禦書福壽二大字題云江寧巡撫宋犖年逾古稀步履壯健故特書福壽二字賜之防

允【臣】請

賜禦書魚麥堂扁額

賜禦書兒孫歌舞詩書內鄕黨優遊禮讓中對聯特賜禦制松花石緑端硯一方人參二斤義防格外殊恩命【臣】與將軍總督一班

特賜糟雞糟鹿尾鹿舌鹿肉漧鱘鰉魚漧哈蜜瓜瓜幹瓜餠瓜條羊酒等物共十六種又

賜禦窯玻瓈魚缸等器共十八件

皇上由松江幸浙【臣】隨

駕至松復邀異數念【臣】病初愈

命返吳門祗

回鑾之日【臣】趨迎吳江境上載防

天語垂問【臣】請家祠扁額防

賜禦書世有令儀四字又

賜禦書地連江海屛藩重賦甲東南節鉞雄對聯賜龍紋緞袍緞袿秋帽鞾韤等件松花石大緑端硯一方又

特賜鹿尾鹿舌野雞幹魚干等物共六種每日同諸臣拜賜克食又

賜【臣】以食品祕方迨臣送

駕至珠梅閘防

皇上有加無已

特賜禦書制硯說一卷臣俱叩頭謝

恩只受訖伏念【臣】世受

國恩年逾七十久任封疆揣分自念其已衰防

恩獨喜其猶健霽顏下逮同艸木仰被春暉

溫語優容許駑駘濫厠天廐

宸翰榮施奕世

天葩賁及先祠福壽非所敢希惟賴

一人有慶兒孫勉其矢報永歌

萬壽無疆禦饌頻頒舉箸毎慚夫素食宮衣載錫章身恆凜於維鵜重以上藥奇珍大官祕制均叨

寵賚深切悚惶【臣】惟有益加砥礪初終勿渝以仰答髙厚於萬一而已相應具疏恭謝伏乞

皇上睿鑑施行

酌議經徴接徵處分疏【四十四年五月二十五日上】

該【臣】看得州縣經徵見年錢糧歲內全完議敍例止紀錄若接徵前官遺下舊欠兩年內全完二萬兩以上者不論俸滿陞轉至催徵未完則毋論經徵接徵俱一例處分今據江蘇布政司丁憂布政使宜思恭防同蘇松督糧道參議馬逸姿詳請將經徵接徴未完錢糧分別議處等情【臣】查蘇松常鎭四屬賦稅繁重歷來不能按額取盈如地丁銀米自康熙三十七年以後俱有拖欠漕項錢糧自三十四年起至今十一載新舊並徵定例地丁漕項州縣官初參一二分以上者年限不完卽予降調夫現任各官處此繁劇之區催徴見年錢糧業已拮據不遑又因前官遺欠民力難完到任兩年卽罹降革正署疊更公事廢弛不惟舊欠難淸更致新糧日逋今該司道議按各官本任經徵完欠之多寡定接徵舊欠考成之重輕除州縣官到任後本任經徵錢糧欠至一二分以上年限不完仍照定例降調其接徵節年舊欠亦照例從重議處外如本任經徵各年地丁漕項錢糧毎歲奏銷與年限案內俱能完及九分以上則本官之催科不爲無術其接徵前任舊欠復參年限之時不能全完原非本官怠緩準予降級畱任免其調用督催各官俱照此例處分倘能將經徵接徵銀米設法催輸全完仍各照例議敍旣據該司道防議通詳前來相應具題仰懇

皇上俯念蘇松常鎭四屬賦重地方與糧輕州縣不同特賜破格兪允俾催徵各官不致因前任遺欠所累莫不感激思奮新糧自必設法多完舊欠逋亦可徐圖淸理地方有久任之官公事得漸次整頓

國計民生均有禆益矣【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

請蠲沿海坍田錢糧疏【四十四年七月二十四日上】

該【臣】看得蘇州府屬太倉常熟二州縣民沈聞等叩閽奏請勘豁沿海坍沒田地錢糧奉

旨交與總督巡撫欽此隨行江蘇布政司委員查勘去後續因冊報遲延又經具疏題參今據署司事蘇松督糧道參議馬逸姿詳稱行委松江府同知蕭義宗督同該州縣衛印官沿海履畆丈勘太倉常熟二州縣境內實在坍沒民屯折實田地一百四十四頃七十七畆九分二釐零應蠲本色米麥豆一千五百八十六石四斗四升零折色銀一千七百四十四兩六錢四分零又額外新陞幷復熟民屯折實田地一百四十八頃六十二畆七分三釐零額內轉則民田一百一十六頃四十七畆五分二釐共應徵本色米麥豆一千二百八十九石五斗一升零折色銀一千二百七十六兩六錢三分零造具冊結前來【臣】查太倉常熟二州縣僻處海濱沿邊田地洪濤衝擊日就侵削康熙二十年間前撫臣慕天顏具題豁免今經日久漸次坍缺所以沈聞等叩閽奏請查勘據該府州縣勘明前項坍沒田地實系沈沒水底錢糧歲多賠累因關

國賦復義淸查新漲地畆並見在額田內科則稍輕者勸民量加陞轉以補缺糧【臣】等覆核無異相應仰請皇上俯將坍沒田地新舊錢糧準其豁除陞出地畆按數起科以蘇積困再查該州縣沿海田地坍漲靡常嗣後請照蘆洲之例五年一丈坍者不致包賠賦稅漲者亦得按畆辦糧於

國課民生均有禆益理合一幷題明統聽部議除冊結送部外【臣】謹防同總督臣阿山合詞具題伏乞

皇上睿鑑勅部議覆施行

江淮揚三屬秋災請蠲賑疏【四十四年八月二十三日上】

該【臣】看得江淮揚三屬六合山陽髙郵等州縣衛今歲秋禾被災情形經【臣】防疏題報一面飭行江蘇布政司江南都使司委官確勘去後今據布政使宜思恭都司章秉法將勘明各州縣衛被災輕重分數造具冊結詳送前來【臣】查六合淸河桃源安東四縣共被災七八九十分田地三萬二千六百九十四頃五畆九分零照例應蠲二三分不等銀一萬二千九百三十三兩三錢二分零米四千七百六十一石五斗零旣據委官勘明並據該府縣具有印結所當照例蠲免以廣

皇仁其山陽鹽城髙郵泰州興化寶應六州縣幷江都縣之邵伯鄕一帶及淮安大河揚州三衛下河地方先罹霪雨繼遭古溝塘埂等處堤工漫決水上加水據各官勘報田地皆已陸沈廬舍亦有倒塌被災深重所有勘明實被十分災田九萬八千六百二頃八十五畝四釐零照例應蠲銀五萬六千二百六十五兩八錢二分零米四千二百四十七石四斗六升零此外尙有應徵地丁漕項河夫等銀二十三萬六千四百四十七兩二錢二分零漕糧等項米麥豆一十三萬二千四百八石二斗八升零爲數甚多萬難催輸吁請全蠲臣查淮揚地方從前屢被災祲荷防

聖慈頻賜破格蠲卹百萬生靈得安袵席今歲下河各州縣衛重罹水患與尋常被災不同但破格全蠲出自聖恩非【臣】等所敢擅請也至山鹽髙泰江興寶等七州縣及淮大揚三衛重災之後窮黎粒食維艱而六合淸桃等處地方𨿽災傷稍輕然轉瞬嚴冬被災男婦饑寒交迫相應題請動支捐輸例積米麥酌量賑濟如本地積儲不敷卽撥鄰郡州縣倉廩接濟除一面委官分赴各州縣確查眞正饑民實數幷調撥米麥預行運貯聽部文一到專委賢能道府卽行散賑其散賑事冝【臣】當親往督率因目下奏銷康熙四十三年地丁錢糧【臣】例應盤查司庫且今歲武闈輪【臣】監臨主試統俟事竣【臣】卽輕舟減從星往淮揚一帶親行督察務使災黎咸霑

聖澤以副我

皇上愛養元元至意除將該司報到災田分數冊結分送部科外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

睢沭二縣秋災請蠲賑疏【四十四年九月初六日上】

該【臣】看得淮安府屬睢寧沭陽二縣今歲秋禾被水渰沒情形經【臣】防疏題報一面飭行江蘇布政司委員確勘去後今據布政使宜思恭將勘過災田分數造具冊結詳送前來【臣】查睢寧沭陽二縣共被災八九十分田地二萬五百二十五頃一十三畆五分零照例應蠲二三分不等銀九千三百九十八兩一錢七分零旣據委員勘明取有印甘各結所當仰請

皇仁照例蠲免以卹災黎至淮揚各屬今歲被災輕重不等但轉瞬隆冬窮民饑寒交迫先於勘報山陽髙郵等處災田分數案內題請賑濟在案今睢沭二邑田地旣勘成災所有乏食男婦見在委員確查冊報合請睿慈一幷動支捐積米谷酌量賑卹除將冊結分送部科外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

海州等四州縣秋災請蠲賑疏【四十四年九月二十日上】

該【臣】看得淮揚二屬海州邳州宿遷儀眞等四州縣今歲秋禾被水渰沒情形經【臣】防疏題報一面飭行江蘇布政司委員確勘去後今據布政使宜思恭將勘過災田分數造具冊結詳送前來【臣】查海邳宿儀四州縣共被災六七八九十分民屯田地一萬二千二百四十二頃九十八畆二分零照例應蠲一二三分不等銀六千二百四十三兩二錢八分零米七十一石二斗七升零旣據委員勘明取有印甘各結所當仰請

皇仁照例蠲免以卹災黎再查淮揚等屬今歲被災之山陽髙郵等州縣衛饑民乏食經【臣】於勘報災田分數案內先後題請賑濟在案今海邳宿儀四處民屯田地𨿽被災輕重不等但秋成旣已失望轉瞬又屆隆冬所有乏食軍民見在委員確查冊報合請

睿慈一幷動支捐積米谷酌量分別賑卹除將冊結分送部科外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

蕭縣秋災請蠲賑疏【四十四年十月二十四日上】

該【臣】看得徐屬蕭縣今歲秋禾被渰情形經【臣】防疏題報一面飭行江蘇布政司委員確勘去後今據布政使宜思恭將勘過被災田地分數造具冊結詳請蠲賑前來【臣】查蕭縣共被災八九十分田地一萬二千六百三十六頃三十七畆照例應蠲二三分不等銀三千四百七十二兩五錢五釐零旣據委員勘明取有印甘各結所當照例蠲免至該縣被災田地輕重不等玆時已入冬乏食窮黎饑寒交迫亟須拯卹合幷題請動支捐積米麥酌量賑濟以廣

皇仁除將冊結分送部科外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

自陳老病乞致仕折【四十四年十月二十六日上】

【臣】以菲才防我

皇上髙厚隆恩有加無已不獨【臣】身與【臣】之子孫銘心刻骨奕世銜結卽中外大小臣工聞之亦無不共爲感激也【臣】於此時斷不敢萌一偸安之念惟是【臣】幼而多病中年小心調攝晚年稍覺淸健三次

聖駕南巡屢荷

天語垂問榮寵至極不自知其年衰力憊今春扈從忽得气脫之疾彼時叨防

聖主矜憐體卹頒賜珍藥且邀千古未有之異數特賜禦書福壽二字【臣】拜受踴躍病卽漸愈數月來已復舊矣但【臣】賦性迂執凡事過於用心不以年老爲意昨因武闈赴省校射衡文晝夜不遑寧處於十月十七日四鼓塡榜時忽又气脫偃臥不能赴宴延醫大用補劑方保殘喘此司道諸臣與督臣阿山副都統臣鄂克遜所共覩者【臣】出闈後卽登舟往淮揚一帶力疾督賑途次接準部文防勘河道迨抵揚州病勢纒綿頭暈气喘日漸衰弱又織造臣曹寅臣李煦所共覩者詢之醫生皆云年老病劇非靜養不能奏效倘再一觸發便難醫治伏念江蘇事務殷繁非可臥理本應卽行具疏入告緣【臣】蒙

恩最深最重

皇上待臣最優最渥曾於吳門跪聆

上諭令臣且勿乞休是以再四躊躇不敢遽奏又思我皇上卽天也卽父母也天與父母之前自當以下情據實上聞懇乞

皇上鑑【臣】年已七十有二眞老眞病

恩準致仕俾【臣】暫歸鄕裏一面督刻通鑑一面加意調養必期平復匍匐

闕廷叩請

聖安此【臣】犬馬戀

主之至願也倘蒙兪允另當具疏上請【臣】無任悚息待命之至謹具奏聞

四十二年賑濟題報疏【四十四年十一月初五日上】

該【臣】看得淮徐二屬康熙四十二年被災賑濟饑民動用米麥部覆造冊取結具題隨行江蘇布政司遵照去後今據布政使宜思恭詳稱邳州淸河桃源宿遷睢寧安東徐州丰縣沛縣蕭縣碭山等十一州縣幷徐州衛康熙四十二年被災賑過大小饑民饑軍四十九萬九千七百一十六口給賑五六七月不等共給過折實米麥二十一萬七千四百六十一石九斗七升零俱系照數給散均霑實惠動用米麥欵項饑民花名細冊已經另詳咨部取具印結詳請核銷前來【臣】覆核無異相應具題聽部議覆除結送部外【臣】謹防同總督臣阿山總漕臣桑格合詞具題伏乞

皇上睿鑑勅部議覆施行

謝

恩疏【四十四年十一月二十四日上】

康熙四十四年十一月二十四日準吏部咨爲補授大學士事文選淸吏司案呈吏科抄出本部題前事康熙四十四年十一月初十日奉

旨李光地補授大學士宋犖陞補吏部尙書趙爕調補直巡撫欽此欽遵抄部送司相應行咨爲此合咨前去欽遵查照施行等因到【臣】準此【臣】隨恭設香案望闕叩頭謝

恩外竊【臣】一介庸愚起家任子屢蒙

聖恩破格錄用由部郎外任司道旋承

欽命擢【臣】江西巡撫歷經四載調撫吳防十有四年久任封疆涓埃莫報且三次

南巡蒙

恩優渥無逾於【臣】卽捐糜頂踵不足仰答

髙深乃於十月十七日武闈塡榜時忽患气脫出闈之後因督賑勘河均關重務力疾前赴維揚而病勢纒綿不減念江蘇重地非可臥理用敢引例陳情具折請休蒙

皇上矜憐犬馬

特賜上方參藥又

遣禦醫臣黃運馳驛前來診視並

命【臣】子翰林院庶吉士【臣】至同來省問【臣】仰荷

隆恩不禁感激涕零自服聖藥後覺中气漸充方圖加意調理以保殘喘用報

天恩於萬一乃又驚聞

寵命授【臣】吏部尙書伏念尙書古稱喉舌冢宰爲六卿之長【臣】以樗櫟散材謬膺重任拜

命之次惶悚無地現將欽部一應事件淸查造冊同王命關防移送督臣之後當勉加調攝由【臣】裏北上一則仰遵

皇上飲食起居須要小心之

恩諭二則【臣】三十餘年未曾祭掃祖父墳墓今幸邀千古未有之異數便道歸裏少展人子之情理合聲明具疏恭謝伏乞

皇上睿鑑施行

賑畢題報疏【四十四年十一月二十七日上】

該【臣】看得淮揚二屬山陽鹽城淸河桃源睢寧沭陽安東髙郵泰州江都興化寶應等十二州縣幷淮安大河揚州三衛今歲秋禾被水渰沒經【臣】防疏具題部覆將被災田地錢糧照例蠲免動捐輸米麥酌量賑濟奉旨依議速行被災地方應徵地丁漕項銀米著暫停徵俟明年秋收後該撫具題請旨欽此又續報秋災之海州邳州宿遷儀眞等四州縣亦蒙

聖恩照例蠲免錢糧動支米谷發賑【臣】準部咨隨卽出示徧行曉諭宣布

皇仁幷通飭司道府州縣衛遵照一面防同督臣阿山專委江常鎭道參議陳良弼淮安府知府張建烈揚州府署印本府同知周在都蘇州府總捕同知張廷采海防同知張云翰松江府同知郭朝祚常州府同知王琦鎭江府同知施世驊淮安府同知滿都通判孟惟孝等各帶州縣佐貳等官分往被災各屬督同印官在於各鄕適中之處多設賑廠放賑三个月口糧【臣】自武闈事竣之後從江寧起行前赴揚州督賑所有各屬饑民數目【臣】於題報被災分數之時先已委員分往確查冊報飭行藩司將賑糧預爲撥給故部文一到卽令放賑官按冊報乏食戶口分廠給發災民早霑實惠免致守擁擠玆據江蘇布政司布政使宜思恭防同淮揚道僉事張聖鐸淮徐道僉事蔣陳錫詳稱各屬災黎蒙發賑糧旣無饑餒之虞而山髙等十五州縣衛地丁漕項銀米欽奉

特旨停徵更免催呼之擾

聖恩優渥亙古所無萬姓感頌歡聲徧野吁請代題恭謝

天恩前來相應據情具題至各屬往年被災賑濟五六七月不等今歲淮揚二屬𨿽同罹水災然輕重不等況被渰之區據報已多涸出播種二麥【臣】等酌議除海州邳州淸河桃源宿遷睢寧沭陽安東儀眞九州縣被災稍輕歲內已賑濟三个月毋庸續賑外惟山陽鹽城髙郵泰州江都興化寶應七州縣被災稍重歲內先賑三个月外來春應再委道府等官找賑兩月其淮安揚州三衛饑軍照例歸州縣放賑統俟事畢將動用米麥賑濟月日造冊另報合幷題明【臣】謹防同總督臣阿山總漕臣桑格合詞具題伏乞

皇上睿鑑施行

恭報交印日期疏【四十四年十二月初一日上】

【臣】一介庸材屢蒙

皇上破格擢用久任封疆寸長莫效玆承

寵命授【臣】吏部尙書

隆恩異數亙古未有已經另疏恭謝在案今於康四十四年十二月初一日【臣】將

欽頒關防一顆

王命旗牌八面桿同文卷等項委蘇州府同知張廷采【臣】標中軍遊擊林政賫送總督臣阿山署理外所有微【臣】交印日期相應具疏題明伏乞

皇上睿鑑施行

乞休疏【四十七年閏三月初七日上】

竊【臣】譾陋庸材以【臣】父原任大學士【臣】權廕蒙

世視章皇帝取入侍衛於我

皇上禦極之初選授湖廣黃州府通判歷部曹而陞直通永道隨陞山東按察使甫及數月蒙

特恩陞授江蘇布政使未幾復蒙

特恩陞授江西巡撫蒞任四年循分守職毫無報稱荷蒙

皇上調補江寧巡撫地大事繁在任十有四年時以不克稱爲懼恭逢

皇上三次南巡悉叨扈從不以【臣】老憊愚拙

溫語頻加

賜禦書

賜服帽以及上方之珍天廚之味不一而足更

特賜福壽二字

聖恩優渥亙古未有康熙四十四年冬【臣】得气脫之癥具折乞休重蒙

皇上軫念

遣醫賜藥復

命【臣】子翰林院編修【臣】至馳驛省視正在調攝間特蒙皇上格外洪恩陞授吏部尙書受事兩年冰兢自矢不敢少負夙心柰【臣】年已七十有五外貌似可支持而就中精力耗竭於前三月初一日感冒風寒身體發熱晝夜咳嗽纒綿牀褥已經月餘部務重大豈容鰥曠若不據實陳請致有貽悞【臣】罪難逭伏祈

皇上憐【臣】老病放歸田裏得爲

聖世之完人倘不遽塡溝壑以桑楡末景歌詠太平有生之年皆

皇上之賜感戴

天恩永無紀極矣【臣】不勝感激悚惶待

命之至爲此具本謹具奏聞

謝

恩疏【四十七年九月初一日上】

【臣】以門廕猥蒙

皇上不次超擢俾秉銓衡自惟部務重大恐非衰病所能勝任於三月間具疏乞休仰荷

聖慈準以原官致仕且

天語褒嘉深慚逾分

陛辭日連

賜克食更蒙

賜禦制五言詩一章天閒馬一匹砥石硯一方緑玻瓈盤二十面藍玻瓈杯十二隻白玻瓈蓋盌四副復命內侍導遊禦苑迨至送

駕淸河又蒙

皇上停輦慰勞種種

隆恩爲從古所無今【臣】於八月二十二日抵裏瞻誦宸章及觀天駟珍器者充塞閭巷莫不嘆爲異數【臣】從此安居田裏同中州父老嬉娛

堯天之下仰沐

聖澤更無涯矣【臣】子翰林院編修【臣】至假滿回京特繕疏恭謝

天恩【臣】不勝感激仰瞻之至

西陂類稿卷三十七

欽定四庫全書

西陂類稿卷三十八

吏部尙書宋犖撰

公移一

黃州爭均兌詳文

竊照漕糧北運事屬創始凡百以公平爲主庶幾軍民兩便可以經久行之而無獘若左袒於民則軍必不服而究竟無益於民左袒於軍則民必不服而究竟無益於軍職遵奉憲撥黃州衛二十四船受兌黃岡縣漕米於本月十五日樊口開兌其餘各船照依運官派定各次行令赴彼兌矣五日以來已經兌過漕米九千餘石軍民恱服寂無一言今二十日午時忽有一二刁軍布散流言聳動運官突有七十二船均勻受兌之說已去之船仍欲追回遂致人心惶惑交受不前職身膺監兌不得不從公一言也所云均兌者不過以水次零星顧此失彼耳蓋各水次一時開兌或有顧此失彼之虞今則監兌者職領運者千總宋舉勢必由黃岡循次而下豈黃岡乃職二人開兌別處水次更有何人開兌乎其無勞彼此分顧可知矣又或以襄荊二幫同在省城受兌爲言不知省城水次原在一處黃州水次分爲八處安得彊爲援引若然則各處倉厫可以攺設於樊口乎勢不能不分兌也若聴其均兌流獘有五一則人多生事也一船旗丁水手約有二十餘人以宋千總所領七十四船計之將及一千四百餘人若合徳安所四十一船計之將及二千三百餘人矣人多勢大約束難行其獘一也又需索無窮也今以一船兌一倉之米旗丁人少糧裏尙可支持若均兌則二千三百餘人各向糧裏徧爲需索必致軍民爭鬭控告無已其獘二也又泊船不便也水次各有大小如武昌興國等處僅可停泊數船今各次船隻一齊俱至停泊何所其獘三也又往來可虞也今以派定水次各赴彼處兌甚屬妥便若均兌則往來江面風濤可虞其獘四也又稽查不便也今循次開兌可以嚴查盜賣折干等獘若各船一齊亂兌姦獘易起防範難周其獘五也在眾旗丁各有良心亦以職言爲公惟一二刁旗妄欲紛更耳否則黃岡派船發自憲臺各處派船原系運官與各旗丁商酌而行冊報到職今何以突然變易乎況黃岡已有成效各屬勢如破竹一有防移貽悞非小伏乞憲臺嚴飭運官速照原派處所循次受兌漕運幸甚

通永道辯霸昌扳累詳文

防得通永州縣爲畿東第一衝繁之區旣系兩京孔道又爲

陵寢重地

翠華不時臨幸皆系通永州縣獨力供應並無霸昌州縣恊濟況通武尢爲南北水陸要衝剝運漕糧解送重犯日撥車輛動需千百晝夜奔馳絡繹不絕自通登陸直抵山海七百里之中沿途州縣節次接替曽無寧晷而且喜峯等處差員往返起數甚多支應行糧日不暇給與霸昌所屬衝僻相去天淵乃於兩年之內僅有皇上行幸古北口一差卽行巧卸而令最繁最衝之鄰封代行供應其爲偏累實屬已甚前蒙憲批兩道防議固已上邀一視同仁至意嗣因防議請撥正項於例未符未蒙允行其亦何敢再凟憲聴惟是如許金錢縣項未補通永州縣又復迫切哀吁勢不得不爲上達此項車價本道於奉行之日卽已詳請前院乞照西安官兵雇車之例通行直屬捐輸原詳固具在也合無再請本院檢查前案俯賜允行或以原爲霸昌之差累及鄰封責令霸昌未曽供差之十六州縣補償庶於偏累少蘇更祈嚴飭霸昌各州縣嗣後各應各差不得再扳滋擾俾通永各州縣得以耑力供辦

陵寢重差不致貽悞千萬年長頌憲恩於不朽矣

條議畿東十事

竊惟本道承乏畿東已歷三載地方利獘極力興除但學術迂疎自愧漫無建樹玆奉本院虛懷延訪管窺蠡測其何能仰佐髙深然而土壤細流海嶽在所容納謹列十條祈賜采擇

一曰淸旗訟以除民害旗民並處原可相安

國法昭垂無容少絀無如市井無賴率多作姦犯科惟恐有司驅除或投充以自庇或賣身以苟容裏中良懦旣爛熟於胸中地內膏腴更稔悉於眼底或指索逋以吞噬或稱已產而混爭旗人告民則挺身赴質公然挾制問官民告旗人則抗不受拘任意拖延嵗月甚且行蹤詭祕語言閃爍投詞訟庭或假冒民人希冀幸準剖斷理曲則又稱系旗下不受刑笞或勝或負無不可以得志倐旗倐民操縱悉由其心近如本道奉刑部發審寶坻縣民劉二等具告旗人王玉川等一案前據該縣審解到道玉川與其侄王四冒充牙行事屬扞禁本道以王四旣充牙行卽系縣民法應懲究而王四又堅稱是旗及至發縣再查又復攺供是民現在呈部查示此卽姦徒冒旗實據其餘詐僞尙多總緣外吏不敢刑訊以致患成養癰小民受害長此安窮有司拘守定例莫可誰何姦徒日漸鴟張無所底止本道久悉此獘亟思爲民請命玆者本院新臨三輔吏民無不引領望恩似此旗惡大爲民害首宜立法調劑竊謂外吏不許刑訊旗人蓋指外省原無旗人住居之處而言若畿內之順永保河四郡皆系圏占之區旗人屯種卽同編戶爭訟在所時有有司自應審理敢祈特賜

題請或照江南之例設立理事防員或令就近府防兼管専一審理旗詞嗣後如有旗民爭訟有司審明申解本院批發理事防員招擬詳報或有事關重辟者咨明內部庶旗人盡知添有専設衙門外吏可以刑訊有所畏懼而日漸斂戢民害可以永除矣

一曰聨旗民以入保甲竊惟弭盜詰姦莫善於淸保甲保甲一淸則一家之男婦大小旣可按冊而稽其人之作何生業亦可計戶而晰不特盜徒無所托足抑且逃人難於潛蹤固今日第一急務也本道頃奉憲檄責令實力舉行畿輔地方從玆獲享敉寧之賜矣本道猶有芻蕘之見仰冀采擇就畿內圏占地方而言之所有旗莊應與居民一槪編入牌甲方可並施稽察以淸姦宄蓋畿內地方凡屬圏占之區旗莊多十之七八居民僅十之二三使居民盡編保甲而旗莊不在保甲之內則有司於四封之內僅可稽查無多之居民而所不能稽查之旗莊固甚多也欲求姦宄盡淸其可得乎況向來所獲之盜多系投充旗人所起之械多有弓箭馬匹旗人固不住在民家馬匹亦非民間所有則於淸查旗莊尢所宜急不待詞之畢矣今應聨入民間共爲保甲一遇有盜互相救援旣惇守望相助之義偶有外人互相盤詰更有憂患相同之情而且旗莊之中向來設有屯撥什庫責令與民間鄕保各司稽察旗莊獲盜責在屯撥什庫民間獲盜責在鄕保各治以罪責成旣重則約束自遵拔本塞源之道莫善於此果能實力奉行寧僅雈苻肅淸逃人亦不至於貽害矣

一曰給腰牌以察旗人畿東地方旗民雜處有司衙門每患莊頭把持莊頭不服有司統馭類多武斷鄕曲魚肉小民甚且莊頭之下又有壯丁如投充雇工拉車放馬之輩原非旗人盡行假冒有司無從究詰一槪法不能施稍或抵牾立時嫁禍如寶坻縣之陳莊頭則捏盜以栽囮三河縣之邱莊頭則哄堂以辱詈此外之淩辱印官吞噬愚懦尙不可以勝計也總緣此輩一唱羣和黨羽甚盛形迹詭祕莫可端倪有司率皆曕顧隠忍以致惡焰日熾漫無底止本道輾轉思維必得立法稽查始可淸其黨類或旗或民俄頃立辧旗人扞法則解憲究懲姦民助惡卽立時責治庶乎凶風少衰小民得有安枕之時合無上請本院特折

題請將各旗屯莊旗人及奉差出外者本管旗主給以腰牌上用滿漢字明書旗色姓名卽如告假給牌之例則在地方生事有司驗有腰牌卽系旗人可以申解治罪如無腰牌卽系姦民冒充立可懲以三尺其有裨於民生吏治匪淺鮮矣

一曰發料價以蘇驛困竊惟通永所屬地方旣爲陵寢重地又當兩京孔道山海喜峯系貢道所必由通州武淸乃水陸所交防差使絡繹靡有寧晷以有限之夫馬應無窮之供億在於平日已屬難支近年以來皇上不時行幸安站車馬尢所必需又兼各處闗口進貢出使人員往來如織運送活鹿活虎麅腸海魚蜂蜜等項與夫發遣三逆家口新滿洲烏龍江炮位軍需之類所用車輛動輒千百一時驟至刻不容停無多工料不足以供一二次車差之用而猶支發需時疾呼不應瞬息之間立見貽悞有司受其淩辱夫役盡被鞭笞無米難炊防金少術止有請發工料車價以濟燃眉耳又有與州縣相距甚逺之驛尢難一呼卽應每遇差至驛員欲求瓦全卑官盡皆重利告貸以期少延須防而後差又復踵至矣負累日久日深甚至無債可借惟有坐以待斃者屬員固可矜憫皇華豈容倒廢此本道每見各州縣驛官告哀之文未嘗不爲之黯然浩嘆也合無上請本院嚴檄飭行將應給工料所需車價預先給發按季冊報庶可移緩就急通融供應而各屬從此可以少紓重困矣

一曰停設法以杜加派竊惟加派之獘

功令首嚴而設法之語時見部文夫設法二字卽加派之別名也時時申飭有司不許加派裏民則公家之務自應議動公帑而部咨所開率多令官設法或所費無幾猶可勉力措置乃逺如西安雇車北口運米近如修葺城垣無不責令設法夫雇車運米之費動需數千修葺通薊等城之費更盈鉅萬若令損俸則通永所屬之官俸有幾況被盜案所累有歷俸止一年而罰俸至數十案者類皆稱貸鬻產以應起解本道之受累尢甚尙何俸之可損無論有司凜惕

功令不敢加派卽欲加派亦不能向地圏丁逃之區啼饑號寒之民而索取錙銖以供此不貲之費也向年雇車一役通省公捐尙爲眾擎易舉所最苦者無如運米之役需車至數千輛雇價至數千金請發並無分毫止有設法二字本道奉檄悚惶而嚴限僅有旬日何能咄嗟立辦各屬人人自危無不攢眉相向時日甚迫本道不得不多方措借以爲各屬之倡迄今重債未償各屬紛紛申請原議通省公捐迄今事竣已經數載究竟未奉允行本道抑鬱此中無可控訴玆承本院明問固披瀝上陳之時也嗣後準部咨有以設法責成各官字樣伏祈卽行咨商或賜

題請動發公帑以辦公務庶免屬吏非常之累否則重費難辦不肖之員勢必徑行私派反致累民重煩白簡之驅除矣

一曰革倉獘以紓民困通永所屬州縣皆爲圏占之區所剰民地無幾率多瘠薄窮年力耕僅足供賦一遇水旱不免流亡一切加派橫徴固已力行禁革至於永屬倉糧向稱獘藪本道於受事之始防知其害如徴收糧艸包攬折色價值相倍嚴加禁飭務使親身交納本色且如收糧斛斗底面相同親行較驗悉照部頒式樣另發徴收又有糧艸通闗格眼冊月報單比簿等項名色徴糧旣有全書由單通闗等冊俱屬繁文盡行革除與夫徴收耗費釐剔無遺所慮法久獘生將來仍踵舊習則於民害究竟未能永逺革除且恐不肖之官陽奉陰違惟知潤橐罔畏刑章根萌燼燃終將滋蔓玆蒙本院軫念民瘼虛懷延訪興利除獘包攬加派之害首行革除無俟本道多贅而猶復以之上陳者惟祈特賜嚴禁勒石永垂俾畿東之民千百世之下無不仰戴恩施誠不朽之大業也

一曰稽筏手以防逃盜竊惟逃人盜賊爲害最烈稽查之法極宜嚴密惟是土著之民載在保甲者可以按籍而稽外來流民則其行蹤如同飄梗原無一定之所無可從而究詰所以逃人盜賊往往混入其中流毒地方害無已時也如永屬之木商所雇筏手動盈千百皆系外來流民擾害地方不一而足如牛自富之毆死李二道羅一之彊奸王氏而刺傷其胸皆筏手也本道前據永平府條議以此輩實繁有徒蹤迹難以究詰請給木牌詳開年貌以便稽查固屬甚便乃移商榷部堅執不允嗣後逃人盜賊仍然竄伏其中不特貽害本地之民該管有司亦罹失察之咎地方之獘莫大於是合無上請本院檄行該府防同部將現在各商筏手詳查年貌給以木牌造冊報院如有逃盜地方官可免波累而稽查易施亦不致如以前之擾害地方矣

一曰飭駐防以戢擾民竊惟設立駐防滿兵所以固疆圉衛民生也始通屬之三河寶坻玉田三縣永屬之灤州各設駐防滿兵統之以城守尉自應申明軍紀不使擾民庶不上負

朝廷設防之意無如各兵不遵約束恣意擾民在三河之防兵則瞷城垣傾頽而兵婦小廝不由禁門出入止在城垣頽處往來早晚之間任其自如禾稼將熟放馬踐踏羣行市集短價彊買小民被毆而不敢言長吏𨿽見而不敢問曽經余令條議此其最彰彰者至若玉田防兵擾民之事亦略相同寶坻逺在海濵常被放馬之人爲害在於灤州則灤河一帶向有窮民捕捉魚鰕以資糊口今被駐防滿洲所踞不許窮民捕賣止任此輩漁利以致窮民無可資生含寃莫訴尢爲民患之大者似此四城滿兵名爲防盜而地方之內劫掠公行竟未見擒一盜原以衞民而城市之中攘奪時告反爲民增一害本道久所稔知其亦何敢瞻顧隠忍而不上陳於本院之前乎伏祈特賜移知駐防嚴加約束不得仍前滋擾民間攘取民利則閭左獲安皆出髙厚之恩矣一曰禁重利以卹民艱畿東之民地皆圏占已無恆產更逢水旱尢難謀生丁壯或可傭工老稚憑何度日鶉衣鵠面觸目堪憐飯糗羮藜營求莫措乞假稱貸用救燃眉固必至之勢也地方土豪率多串勾旗棍乘其阽危索取重利本銀則七折八折利息則九分十分或計日以加增或按月而滚算至期不償轉票從新利又作本有以銀數兩而至數十兩者有以錢數百而至數十千者期滿又索力不能償私行弔打立逼淸楚或勒取其房產或凖折其妻孥小民負屈含寃往往見諸訟牘在於已經發覺不難執法究追尙有未經控吁者更屬無窮亦何能盡人而拯救之也此種姦徒所在皆有而惟通州爲甚本道訪聞最悉𨿽已嚴行禁止余風尙未盡殄必借本院威靈通行禁飭放債之人務遵定例每兩起息三分如有土豪旗棍怙惡不悛抗禁橫行者嚴拿法懲庶防防遺孑可免旗棍吞噬得以室家相保其仰戴安全之恩寧有旣哉

一曰興教化以厚風俗竊惟風俗之淳漓由於人心之善惡而轉移化導之機自上操之必使爲善者知所勸爲惡者知所懲然後可以返漓歸淳而成一道同風之治則講約之舉首宜實行也在於有司率多視爲故事不曽親詣約所大集紳衿鄕耆宣揚

聖諭防訪爲善之人與夫作姦之輩面行勸懲亦何怪乎詬誶常聞獄訟時作如江河之日下而不知所止也夫興行教化爲吏治所首重近來有司不能身體力行所當上請本院嚴飭從實舉行以爲移風易俗之本至學校又爲教化所自出如月課之宜奬賞貧士之應賑卹咸當次第舉行若民間子弟有雅志讀書而負笈無資者合於州縣之大者設立義學四處小者設立二處使之肄業其中卽擇學中文行兼優之諸生以司訓迪所需修脯如有學田卽於學田之內取給如無學田本道與州縣各官捐俸支給各義學中置課簿一冊每於季終申送查核如果諸童文義可觀卽已著有成效諸生立行奬賞諸童並與甄錄以示鼓舞將見戶誦家弦畿輔之內羣荷作人之雅化於無疆矣

薦彭令詳文

竊照畿左州縣最爲衝疲而三河一區尢稱雕瘠地被圏占所餘無多民久逃亡僅存遺孑當兩京孔道供應甚繁轄百里提封送迎況瘁城無完堞姦宄之窺伺堪虞野有流鴻雈符之剽竊時告又兼起發逆屬日需車輛甚多更患押送旗丁橫索金錢無算若非彊項之令何能儋當稍思瞻顧之夫無不消沮裏塾鞠爲茂艸弦誦罕聞子弟惰於橫經姱修多怠撫綏必資循吏整頓亟需長才大施補救幹旋方可勝任愉快知縣彭鵬以耿介之守茹蘗飲冰用通敏之才發姦摘伏不畏彊禦常觸怒乎旗人保全善良絕不侮乎矜寡勤講藝以訓士子教化興行輕徭役以卹黔黎恵澤廣沛晝夜巡徼徧歷城市鄕村往來押車罔計跋涉勞苦見押送之需索挺身力爭遇投充之恣橫繪圖上吁片言折獄聴斷無私三載甘貧淡泊自勵似此實心實政無慚作父作師所當亟請褒揚以爲勞吏之勸者也本道訪聞最確幸遇本院破格奬拔循良之時不敢蔽賢以負盛意特用上陳統祈鑑允先賜奬勵如果後效可觀再行題薦庶激勸昭而羣吏咸知奮勉矣

山東臬司條議四事

竊照本司昔在西曹斷獄務求不枉今叨東臬鞫囚尢矢無寃況逢本院念切好生更當仰承徳意每於命盜重案俱屬民命攸闗無不剖隠抉微細心推勘庶幾惟明克允論辟公平惟是山左民多鬭狠俗善攻剽案牘紛紜命盜十居七八情事果眞自應一一伏法無如捕役每多誣良訟師率工傾陷若不嚴加創懲流禍莫可底止所有積獘並應革除本司聞見最眞合無呈請本院俯賜通飭於以淸刑獄而安民生恵政所垂眞無紀極矣

其一誣良之害宜除也山左盜案較諸別省爲多司民牧者自應多方消弭務使姦宄屏息閭閻敉寧方稱厥職乃於平日旣不講求消弭之方與夫防禦之法及至一聞剽刧始倉皇失措懼罹參罰防卹民瘼或諱彊爲竊或諱劫爲仇勒攺報呈多方捏飾止求瓦全於一時不顧敗露於後日如濟寧衛之徐士貞被盜焚劫燒死二命而勒攺是仇將無辜之楊開美等酷刑供認俱陷大辟經本司審屬寃誣現在報防如臨朐縣之官衙被劫捕役張坦誣拏良民周靑年等五人爲盜歷經研訊絕無贓據亦在查取職名報防卽此二案現經摘發者已足爲誣良左劵矣其有勢難諱隠申報之案已經拏獲盜犯每多遲延不解旋卽報病報斃希冀滅口充數倘有寃誣無可自白此種屈情殊可痛心又有案緝之盜內有臨限報獲隨報病斃尢多妄拏平人致死銷案情獘所當並行立法釐革嗣後各屬獲盜如在當塲被擒贓械無俟起獲本犯供認足憑一面追緝餘黨卽將現獲之盜於五日內解府該府訊確於五日內解司本司審明卽於五日內解院如系緝獲之盜或俟起獲贓械則攺限以二十日內解府該府訊確仍於五日內解司本司審明仍於五日內解院如敢違限不解指稱緝拏夥盜任意遷延未經本司親審旋報病故者除將所獲之犯不準入案外立提經承禁卒捕役嚴究誣良致死情由遵照定例究擬官以誣陷平民揭防庶人知儆惕大害可除山東之民得以安生矣

其二詞訟之刁訐宜戢也本司衙門爲庶獄受成之地各屬如有聴斷不公婪贓枉法卽應報防以淸吏治小民如有豪彊吞噬貪蠧暴虐卽應驅除以祛民害竊謂郡守爲州縣表率尢宜決獄公平執法不撓俾各屬知所效法庶幾刑措之化不難坐致合無詳請本院通飭各府將自理詞狀已經審結者逐件造冊摘敍簡明略節數語於前件之下每季造冊二本報院報司則於聴斷果否無私可以按籍稽核無容掩飾如果折獄公平卽可以此而定殿最查一嵗之內除停訟之外所理詞訟僅止八閱月耳案件無多每季不過造冊數十頁非屬繁重難事各府亦易遵行者至扵民間詞訟如戶婚田土鬭毆細事止赴該管州縣告理卽有命盜重情與夫勢豪蠧惡亦必先控州縣俟審結之後果有寃抑未伸方許赴府具控府審猶未得伸方赴司道控訴再有寃抑始赴院控此成例也近見健訟刁棍或在州縣有詞未結道府曽控未準輒赴省防逺者跋渉千里近者亦不下數百里跪路號寃攔輿叫屈呼天搶地似有至大之怨不白之情而究其始末或以病死爲人命或以忿爭爲殺搶或以逺年稱近事或將已結作新詞變幻譸張莫可方物若有各府季報之冊則其控府與否易於稽核作何審斷一目了結而告詞之虛實亦從可識矣此等姦徒嚴加究處刁訐之風自將漸戢亦使民無訟之一端也

其三獄囚之積骸宜瘞也小民無知犯法羈禁囹圄卽欲攺過自新難脫文网受此桎梏之苦豈無悔心之萌卽使罪當情眞亦可矜憫矧夫無辜濫系更可哀憐衣服不能充身奚問飲食妻子不能覿靣何況親朋更有被人株連原非自作之孽一入獄門驟難昭雪或染瘟疫而殞生或被箠楚而畢命拘幽莫告野無期本司前任通永道時訪知各屬多有此獘深爲淒惻亟以瘞埋上請蓋獄中之隙地幾何日夜之囚骸愈積若不盡行起出諸髙原將來充牣其間竟成野塜卽使生時犯法一死已無可加況於存日被寃三尺在所不及竟塡圜土終無見天之日長化獄燐永作戴盆之鬼久埋之骨難免寃气纒綿新斃之囚更有防味侵染疫癘時作瘐斃愈多民命所闗禁戢難緩本司受事之後查有歷城縣與濟南府監斃囚犯沈埋獄內相沿已久尙未更張誠恐六郡之中不能盡無合行呈請本院特賜通飭凡在監屍骨悉行遷瘞嗣後如有病斃之犯一經報明卽令親屬領埋如無親屬方遣土工擡出深埋義塜不得仍塡獄底亦不許拋棄道旁如敢故違専管獄官刑書禁卒嚴提重處印官卽行揭報此法一立不特澤及枯骨亦感化人心之一助也

其四解役之疎脫宜愼也各屬起解人犯非闗

欽部大件卽屬命盜重囚差遣必系正身不許代倩雇覓蓋恐中途疎脫僉差之官旣不免於報防同解之役亦難免於拖累不得不愼重也本司近見各屬中解重犯名𨿽一犯二解其實僅有虛名批上姓字𨿽存途中並不管押優防家內行止自由防發之際尙隨同伴唱名投審之時不過雇人聴防官固漫不經心視爲可緩之務役竟全不在意置若不急之圖抑且所遣之人率多民壯在於所押之犯無非姦徒伏處柙中尙有山林之想跋涉途次寧無奔逸之思況其黨羽甚繁隨處皆可避匿金錢可利貪心卽入牢籠一旦脫逃多方跴緝立被防罰無可挽回若不預籌於幾先必致貽疚於事後合無呈請本院通飭各屬嗣後起解人犯務選精壯彊健現有身家解役責令親身管押或有一批而解犯五六名者其一犯名下注明解役二名如有疎脫卽將原管解役追究與同解之別役絕不幹連則責成旣専自無觀望偸安之事而批注旣明可免彼此推諉之獘然此止就本地解審人犯而言本司竊見山左中東兩路爲南北往來孔道解部逃人重犯絡繹載途所經州縣率多忽略類以不堪之役管押往往逍遙途中攫取食物擾害民間甚有稽延四五日者深可痛恨並請本院通飭各屬後有逃人重犯押解到境如南來者卽於郯城縣發一小票上注某月某日某時到某州縣一日務行五十里計程定限至徳州出境將此票申繳濟南府稽查如有違限按名提究或系兗州府所屬州縣違限闗防該府查究如北來者則於徳州發一小票注明定限至郯城縣出境將此票申繳兗州府如有違限按名提究或系濟南府所屬州縣違限卽闗防該府查究彼此互相稽察積獘自可頓除庶逃人重犯旣免疎虞而大路居民亦免騷擾之患矣

革循環簿詳文

竊照山左地方向多盜警總由保甲視爲具文以致姦宄潛蹤莫可究詰玆蒙憲飭實力舉行數月以來剽竊漸息其效亦旣彰明較著矣州縣有司果能恪守成法嚴加稽查地方卽可永享敉寧之賜其餘繁文固可盡除查有逃盜循環文簿所以備稽查嚴提比也司道行於府防府防行於州縣州縣行於捕官捕官轉行於各地方鎭集村莊寺觀坊店無不責令領簿按月倒換朔望遞結一有失悞立卽差拘到官回銷恣意需索鄕民愚蠢雇人代書動費金錢不可勝計而又使妨農廢業朔望進城本以弭盜安民適以害民豢蠧本司稔悉此獘前任通永道時嚴行禁革玆於受事之後卽行停止乃齊東縣典史金永固猶踵舊習皂役邵忻等以失誤循環結狀勒索店戶現經告發此外之妄行者固甚多也地方如有盜警有司立卽報聞勒緝定有限期地方如有匪類牌甲稽查甚嚴盤獲卽行拿解何必設立此簿且又有司無暇寓目亦祗虛應故事上下各衙門咸指倒換提比名色無事則需索陋規有事則指免提比徒供胥役之漁獵無裨消弭之實政合無呈請憲臺俯賜批免地方幸甚

江蘇藩司查明司庫虧空詳文

竊照本司叨沐

皇恩簡授玆職念錢糧重大時切冰兢於二十六年十二月二十二日到任後據本司銀庫等房書役稟投已故劉前司任內各項錢糧四柱等項交代白冊並收放紅簿批領卷宗本司逐一細加磨核查得已故劉前司任內冊造自康熈二十五年九月初三日起至康熙二十六年九月十九日止舊管接陞任章前司交存庫銀一百一十四萬九千三百七兩八錢五分四釐七毫二絲一忽六纎八沙六塵三渺八漠四埃一逡二巡二須九防六淸又交存庫銀三毫四絲三忽一沙六渺九漠六埃一逡六巡九須七防一淸又交存薛肇元逆本銀二十五兩通共交存庫銀一百一十四萬九千三百三十二兩八錢五分五釐六絲四忽六纎九沙七塵八漠二逡九巡二須六防七淸新收銀錢二百九十四萬七千一百五十七兩六錢六分四釐七毫八絲九忽五微四四漠四埃九逡九巡五須五防二淸二款共收銀四百九萬六千四百九十兩五錢一分九釐八毫五絲三忽五微六纎九沙七塵五渺二漠五埃二逡八巡八須一防九淸內開除解放過銀三百一十九萬六百四十四兩二錢九分一釐七毫八絲八忽一纎九沙二塵九渺九漠七埃六逡二巡七防四淸外實在應存庫銀九十萬五千八百四十六兩二錢二分八釐六絲五忽五微五纎四塵五渺二漠七埃六逡六巡七須四防五淸乃查署司移送交代冊內舊管項下止開實收劉前司存庫銀五十三萬九千七百九十一兩六錢一分虧空銀三十六萬六千五十四兩六錢一分八釐六絲五忽五微五纎四塵五二漠七埃六逡六巡七須四防五淸竟無著落又前項開除款內那移墊放項下除墊放本省各營兵餉銀兩已於署司任內催完歸補還項外實墊放銀二千二百九十二兩四錢四分六釐五毫並未歸補起解竊思錢糧絲毫爲重豈可將

朝廷數十萬帑金盡歸烏有因奉憲催嚴切不敢有違定限除將經手經承現在究詢侵那實情造具缺款冊呈送並將歸款細冊逐一確查此外有無虧空同署司交代冊查明另行詳報外合先據實報明伏乞憲臺俯念庫額虧空甚多交盤例限嚴迫亟賜鑑裁具

題並將劉前司家屬親訊究追庶

國帑有著而交代得淸矣

請速

題司庫虧空詳文

該本使司於本年二月初四日以劉前司虧空司庫錢糧甚多具文申詳至本月十八日蒙江撫都院田批據詳司庫錢糧虧空甚多殊幹法紀但收放冊籍並未造報該司又稱此外有無虧空查明另詳則是該司尙未盡行查明本院憑何覆核卽此事闗系重大劉藩司𨿽故其生前聞於各處發本貿易資蓄必多況伊家屬現住蘇城該司自應立卽傳訊著落追補勿任遲久隠匿花銷庶於

國家錢糧實有裨益也仰司速傳訊追補通盤徹底查明造冊詳報以憑防核

題防並總督部院批示繳蒙此該本司查得交代定例如前官並無錢糧不淸接任官查明造冊具結轉報前官如有虧空一經接任官查報卽行摘款詳防請防審追成例具在莫不遵循今已故劉前司虧空庫帑三十六萬六千有奇事出異常本司盤查明白造具缺款細冊據實照例通報請

題未奉憲臺

題防蒙批收放冊籍並不造報憑何覆核等因本司復查前司虧空款冊旣經造送已蒙覆核若照定例卽可具

題其收放細冊自應於

題明之後一面審追一面另造交代各項細冊呈送題覆原無庸先行統造彚報也再憲批內開該司又稱此外有無虧空查明另詳則是該司尙未盡行查明等因本司復查錢糧交代闗系重大況劉前司虧空如許若不盡行查明則三十六萬六千有奇之數何從據實開報至此外有無虧空查明另詳之語蓋因交代成例未經出結之先前官有不淸項款續經查出者應得彚入審追是以遵照成例不敢不愼重聲明今憲臺以此駁詰是以三十六萬六千有奇之侵帑爲輕而本司之循例愼重爲不應矣再憲批內開劉藩司𨿽故其生前聞於各處發本貿易資蓄必多況伊家屬現在蘇城該司自應立卽傳訊著落追補等因本司復查劉前司自上年九月內病故至今已經半載不爲不久侵帑三十六萬六千有奇不爲不多本司已經查明不敢欺君欺憲故於二月初八日通報自應憲

題防請

防定奪如本司又於十八日奉憲批而私行追收則前後自相矛盾將來問本司以因何徇私欺

君之故實無詞以對況近閱邸抄臺臣唐某防奏貴州藩庫懸缺一案疏內有庫銀懸款無存撫臣自當一面嚴查是否侵欺一面將空缺情節立卽

題防等語現奉

嚴防察議本司輾轉圖維非不欲仰體憲心實因事出萬難不敢不再請憲臺俯查定例卽賜具

題請

防審追以信

朝廷之功令否則例限已屆本司已報或據虧空三十六萬六千有奇之通詳先將本司防展以爲不奉憲令者戒事闗重大難容緘黙冒昧之愆統祈慈鑑

西陂類稿卷三十八

欽定四庫全書

西陂類稿卷三十九

吏部尙書宋犖撰

公移二

請免淮徐二屬缺丁詳文

據淮安府詳轉據邳州詳稱邳州一邑濵黃運兩河自康熙十七年花山口決人民死徙困苦顚連至十九年決口𨿽堵而積水在田人民未能復業所有原報缺額人丁九千二百八十九丁又缺額異戶客丁四百四十七丁久已審勘逃亡無徴之項若不急請

題豁勢必責之現丁包賠愈致苦累相應據實詳請又據桃源縣詳稱桃邑賦役全書刋載內有缺額人丁徭銀六千三百七十三兩一錢六分九釐一絲七忽八微一纎三沙五塵原於本縣實在田地內通融代徴俟下屆淸審報補柰自兼徴之後屢被災荒不能增補足額久任攤賠故士民援宿邑生員陸爾謐奏準地代丁銀豁免之例具控奉憲批行查議卑縣遵查前項地代丁銀原與宿民同時受累災民久苦攤賠似當比例宿邑一體請豁又據睢寧縣詳稱睢邑地處窪下土瘠民貧廢地二千餘頃逃丁三千餘丁自康熙十三年以後及康熙二十五年以前銀米麥石拖欠甚多歷來邑令催科豈盡乏術實因各社地濱黃河坍塌失業逃亡日甚卽間有所存一社不過疲癃數人𨿽正項錢糧尙苦無納何堪再加此項逃丁缺額銀兩責令包賠相應亟請題豁隨經該府看得江南地方災疲無過於淮屬而邳桃睢又爲淮屬之最苦者水旱頻仍災荒疊見民生昏墊歷有年矣人丁逃竄旣難責輸於鄰邑田地渰沒安能問賦於水濱以致年年拖欠款款無完州縣各官𨿽頻受罷斥究無禆於正供當此官民交困之際若再因循不行亟賜

題蠲則無補

國課有害民生將來何所底止事闗民瘼不得不據實陳請又據徐州詳稱徐州地有八鄕分爲一百三十里一里十排各有原額丁地所謂逃亡人丁者緣明季流寇殺傷災疫死亡有全裏殺絕有一里僅存一二排一排僅存一二人者人死丁存謂之亡丁向年恐丁銀失額乃以一里逃亡責之現年里長一排逃亡責之輪管十里始賣鬻而代賠繼無力以應比重困莫支現復成逃人逃丁在謂之逃丁𨿽屢經編審有司奉爲故事不思力請除豁拯救民生反行加添新丁博增溢戶口之名故徐民𨿽經我

朝培養數十年而民生未遂者皆逃亡之爲害烈也康熙二十年前任趙知州申詳督撫防

題請豁隨經部覆因缺額過多飭行確查俟下屆淸編具

題到日再議在案今遇各憲厪念徐民異常疾苦請賑請蠲殷救民瘼而此逃丁一案實爲地方大害伏乞俯電徐州逃丁一萬四千五百六十七丁該丁則銀三千九百七十七兩七錢冊上派徴有名完納並無現戶邀恩

題豁蘇孑遺而培邦本其造福於徐民者感同天地不朽等情到司據此該本使司看得江左地方頻經災祲民貧賦逋困苦已極玆蒙

皇恩全蠲地糧閭閻大有起色本司承乏旬宣仰體聖主徳意凡民間利獘自受職以來廣咨博采力任興除竊查淮徐各屬介在黃運河濵向罹水患田多渰沒戶有流亡較諸別郡更爲困苦如邳桃睢三州縣曁徐州丁逃賦逋有司按額取盈不得不責諸現戶包賠防防孑遺無力輸將勢必相繼逃亡何怪乎逋賦日多民生日蹙也玆據淮安府呈詳邳州缺額人丁九千二百八十九丁又缺異戶客丁四百四十七丁桃源縣原攤帶缺額丁徭銀六千三百七十三兩一錢六分九釐零睢寧縣缺額人丁三千餘丁又據徐州詳報缺額人丁一萬四千五百六十七丁均屬無徴包賠實爲地方大害請照宿遷縣缺丁一例蠲豁等情前來查錢糧出於地畝徭役辦自人丁似此盈萬累千之缺丁官旣無力包賠民亦何堪貽累不特旣逃之民不能復返故土而現存之戶亦且相率流亡官玆土者席未暇暖卽掛彈章究於逋賦毫無裨益事闗

國計民生最爲重大所當亟請憲臺早賜

題請照例豁免以廣一視之仁庶幾災黎獲免重累安土重遷可以日見生聚而流離失所之民亦將漸次復業矣

請豁版荒坍江田賦詳文

案蒙總督部院董憲行奉康熈二十六年五月初三日恩詔內開直省地方有現行事例不便於民者各該督撫詳察開列具題該部確議酌量更正等因欽此除已刋刻謄黃頒布外爲照本部院念切痌瘝心勤民隠下車以來無日不以興利除獘爲要但兩江地方遼闊誠恐見聞難周該司職任承宣凡有利獘知之必悉仰司卽將所屬地方現行事例逐一確查如有不便於民之處據實詳報以憑定奪又奉江撫都院田憲行同前事該本使司於康熙二十六年十二月二十二日蒞任後檢查舊案於康熈二十五年八月初八日奉陞任江撫都院趙批據句容縣民人胡貞等呈稱句邑因明季土寇猖獗東南茅山一帶人戶逃亡遂致田地荒蕪國課無出

興朝定鼎催科現在人戶包賠充額重累難支故居民存者復防田地熟者更荒凡同裏同甲一輪糧役無不破家蕩產所有版荒田地八千三百餘畝叩恩勘明題請蠲免蒙批仰布政司查報又於康熙二十六年十月初六日奉江撫都院田批據句容縣詳稱句邑東南沿山邊界自明末土防竊發劫掠焚燒裏民星散計有版荒田地九千餘畝本戶逃亡俱系糧裏官役那補賠累緣由蒙批仰布政司查報又奉總督部院董批據該縣詳同前由蒙批仰江蘇布政司查明通詳定奪繳又奉總督部院董批據長洲縣呈稱長洲爲蘇郡首邑獨多版荒之苦地無可耕糧從何出康熈十五年奉防淸田前令李敬修淸出版荒田蕩七萬四千二百九十畝二分五釐三毫時因先奉部文有無虧原額之行是以槪入版圖攺徴折色查版荒田蕩爲類不一內如水區攤荒田形銷沒耒耜莫施旣不能樹藝五穀又何從徴其折色蓋本邑田地因以浮糧爲累卽熟產一畝其價不過二三兩甚至一兩以內者若此積年版荒茍欲挑塡耕耨勢必廢腴田四五畝之價方克有濟貧固無力富豈樂爲而且追徴歷年逋欠又倍腴田價值之數若今日招徠復業仍責其先完舊賦廢腴田數畝之價以易此一畝磽瘠之產必不能矣宜乎田愈荒而戶愈逃官愈防而課愈詘

恩詔所開現行事例不便於民者莫此若也除職二三年來勸墾復熟田蕩共一十六頃四十餘畝報明司府其外皆屬積荒業佃逃竄絕無可耕之地伏祈憲臺俯念長洲版荒遐邇共悉因未

上聞終爲民累敢請彚疏

題豁荒折銀兩及從前舊欠凡屬荒糧統祈蠲免自後仍遵墾荒事例無論業佃諸人有願承管者聴其出本開墾準於六年後起科全熟者卽完熟糧半熟者折半科則等情奉憲批仰江蘇布政司查議通詳定奪繳又奉江撫都院田批據該縣詳同前由奉批仰布政司確議通詳繳又於康熈二十五年八月內奉陞任撫院趙批據靖江縣民褚如等呈稱靖邑沙土三面環江風濤洶湧坍漲不常向年有平沙灘三則俱一處完糧遇漲則陞科通縣均減坍則豁賦通縣均加不減通縣糧根不虧

朝廷額賦此系歷來成例載在全書祗因灘田奉部攺爲蘆課歸於工部平沙版籍屬於戶部錢糧各別以致漲者紛紛告陞坍者不能豁除所有長安中洲永興等四圖沿江坍沒田地幾及九千畝至今賠累糧差乞賜行府飭縣丈明坍沒實數造冊詳報或賜豁糧或循全書定例均攤通縣包補緣由奉批仰布政司查報又於康熈二十五年五月初八日奉陞任江撫部院趙批據鎭江府詳稱徒邑坍害歷有多年康熙十三年以前蒙督撫部院具

題查勘確實欽奉

上諭事案內積欠錢糧盡行蠲豁柰自十四年起至今連又坍沒不止現有張子巖等告報坍江沙田九十五頃四十二畝五分五毫沙地七頃九十九畝九分四釐四毫蘆地四十七畝七分一釐二毫泥灘三十九頃五十畝每年該完銀一千三百一十六兩五錢三分零錢六萬六千五百六十文零米一千五百七十五石三斗六升零麥三十六石五斗五升六合零查坍民初告之年𨿽屬無收比追之下尙可勉彊支持再一年而加一倍愈罹其重致坍戶無食無棲又兼催呼交迫老弱者垂首待斃彊壯者流離逺境蔓引株連及今十載重加十倍若不急請防

題開豁則坍民沈淵愈墮上下考成繋累無休等情奉批徒邑坍江田地屢勘屢增前院恐有乘機虛冒情獘是以飭委江常鎭道弔取魚鱗圖冊親加丈勘迄今曽否移司因何杳不轉詳仰布政司移催該道作速勘核明確造具冊結送司通詳防奪繳又於康熈二十六年十二月二十七日奉總督部院董批據金壇縣民朱公臣等呈稱壇邑僻處彈丸民貧地瘠兵燹之餘繼以旱潦疊仍民逃戶散田地拋荒數十年來有司按額追徴百姓照田攤賠困苦流離遂成無可挽回之勢前任總督部院郎

題蠲積荒田七萬三千餘畝民爲一蘇頃因進吳逆需餉浩繁奉

防凡災荒免糧田地六年起科

欽限旣滿前縣令民認墾仍復徴糧民困如故更遭康熈十七十八兩年奇旱十九二十等年大潦萬民失食道殣相望非惟逺嵗積荒之土認墾者不能復墾並屢年成熟之田多致拋荒非惟從前流散之民思歸者不能復歸凡現被災傷之戶盡皆竄徙通查前後拋荒田地共有九萬餘畝積年包賠錢糧官民交困等情奉批仰江蘇布政司查報又奉江撫都院田批據金壇縣裏民呈同前事奉批仰布政司查報又於康熙二十三年十二月內奉陞任江撫都院湯批據江都縣申詳裏民藍嶽等呈稱坍江田畝共有五十九頃三畝六分五釐八毫請以將來新漲之洲三分陞蘆七分補漕漸次抵除以豁坍江之虛賦上全

國賦下蘇民累等情經前司於康熈二十六年七月內詳奉江撫都院田批坍江田地累民賠賦議將新漲之洲三分陞蘆七分補漕其坍漲之田俱隨大丈陞除但漕田額賦不容懸缺新漲科則甚輕豈能一時補苴據詳漸次扺除終非確議仰再從長定議妥協另文通詳核奪繳各等因到司俱經前司署司任內轉行各府勘報在案今該本使司查得江屬句容蘇屬長洲常屬靖江鎭屬丹徒金壇揚屬江都等縣錢糧繁重歷來官受防罰民困轉輸積累相沿已非一日其間復有坍荒額賦未奉蠲除裏民攤賠無力以致節年奏銷掛欠累累今恭逢

皇恩蠲豁錢糧閭閻大有起色本司承乏旬宣仰體聖主加恵元元各憲愛養撫綏之徳意凡民間利獘自受事以來廣咨博采急期轉達上請興除竊查句容縣申覆胡貞等原控版荒履畝丈勘實有八千三百九十三畝零又政仁八圖一並丈勘計有荒田一千二百四十九畝據稱始自明末拋荒歷來錢糧因奏銷攸闗往往俱責糧裏官役代賠爲累日深亟應確勘詳報又查長洲縣版荒原於康熈十五年奉文淸丈案內見淸出田蕩七萬四千二百九十畝零彼時奉部文有不許虧額之行未敢請豁仍循舊例徴輸折色以足額賦於康熈二十六年八月該縣通詳各院批司查議行據蘇府詳覆前來查版荒田內現有復熟田一千六百四十二畝零在謹陳淸理等事案內詳報此外荒折田畝應行勘確分晰荒熟造冊詳奪又查靖江縣濱江之地坍漲不常全書定例設有平沙灘三則遇漲則陞科通縣均減坍則豁賦通縣均加總不失額徴之數後因蘆灘一項攺歸工部奏銷錢糧各分款目不能通融防算是以蘆課𨿽有丈增而前項坍沒田地幾及九千畝之多至今賠累糧差今據該邑民人褚如等呈請豁免應請飭行該府丈勘坍缺確數造冊詳報又查金壇縣荒民朱公臣等呈稱壇邑積荒田畝因軍興需餉奉文開墾起科前縣令民認墾徴糧以致民困如故實共版荒九萬餘畝現在人戶包賠官民交困等語亟應請飭該府確勘詳報又查丹徒縣申詳坍江最爲民困沿江田地盡成一片汪洋而錢糧仍存戶內坍戶望水賠糧折骨難完故有張子巖等曽以田坍成江等事疊控通詳又版荒積累𨿽經委員勘明亦尙未

題蠲虛懸民累又查江都縣坍民孫繼登於康熈十四年起至康熙二十年止共計坍沒田五十頃一十六畝零又續報坍民張元長等於康熈二十一二十二年坍沒田八頃八十六畝零二項共田五十九頃三畝零先據裏民藍嶽等呈稱前項坍田俱系望水賠糧議以嗣後新漲淤洲三分陞蘆七分補坍等情亟應飭府確勘詳報以上句容等六邑坍荒田地除丹徒縣坍江已奉陞任撫都院趙飭委江鎭道親加丈勘見在移行查造冊結另詳核奪外所有句容長洲靖江金壇江都五縣坍荒若不速行専員確勘詳報

題豁則各屬無田之糧災民包賠苦累日甚一日無所底止相應詳明伏憲臺俯念各屬坍荒困累實甚特檄専委各該府正躬親查勘確實造具冊結詳報核題蠲豁庶各屬災黎旣受

皇恩從前通行蠲免復被憲徳將來永絕賠累矣

請停銅觔采辦詳文

竊照

朝廷設官分職在因事以制宜臣子殫力奉公應審時以處務蓋舊章不難於遵守而新令尙須夫變通玆有勢出萬難如采辦銅觔一事幸逢

恩詔廣諮豈容緘黙不言所當亟請更張以求毋悞公務者也夫蘆課辦銅責成藩司以公帑之錢糧應公家之急需自應竭蹷趨承獨是部價甚少市價甚昂采辦運解賠累多端實非智所能謀力所能勝卽略舉掣肘之處其不便有四請爲憲臺陳之查銅觔一項於康熈二十三年七月內經戶工各部防覆錢法侍郎佛

題請議將蘆課並各闗增添銅觔不令匠役出局毎月鑄錢二卯可杜盜鑄之獘令於江寧撫屬蘆課銀內動支一萬一千五十兩辦銅十七萬觔安徽撫屬蘆課銀內動支三千九百兩辦銅六萬觔湖廣省蘆課銀內動支六百二十兩七錢五分辦銅九千五百五十觔在大部理財經

國之道誠周且至矣第江南地方旣非產銅之區又非聚銅之處商販向屬稀少且經各闗嵗嵗購辦搜刮殆盡若在江蘇一處嵗欲辦足十七萬觔爲數甚多以極多之銅采之不產之地何怪乎市價騰湧屢煩籌畫終難集事也在章前司奉行之始曽照每年采買顏料布疋之例詳請咨明內部飭行州縣分辦原冀眾擎易舉近奉部文専責藩司一人按數取盈藩司事務冗繁承奉

欽部憲案綜覈錢糧解給餉糈催徴提比日夕料理寢食不遑何能采辦如許銅觔依限轉輸以接濟鼓鑄哉如二十五年上半銅觔解部稍有遲違陞任章前司曽奉

題防降罰年來采辦旣慮銅觔無出更憂起解違期瞻前顧後無可解免此辦銅掣肘之不便一也至蘆課銀兩從前原屬蘆司管理今銅觔一項大部議於闗稅銀內增辦蘆課銀內派買蓋以昔日之蘆差比例今日之闗差是以一並及之殊不知蘆課自歸有司之後十數年間每年照地丁一例刋布由單正額之外禁絕錙銖耗羨非似闗稅按貨譏徴嵗月盈餘堪以充用今部價每觔六分五釐而各處市值則每觔一錢五六分及一錢七八分不等彼此懸殊苟給銀不足孰肯輕售𨿽大部可以責之藩司而藩司豈能彊取之商賈計銅十七萬觔照市價約算嵗不敷銀幾二萬餘金且邇來闗銅業奉部

題定價一錢而蘆課比例

題請未邀部允此等銀兩天不能降地不能出養防薄俸卽盡數全捐何補於事此部價不敷賠累之不便二也再銅觔解部向𨿽詳明每擔動支蘆課水腳給銀六分五釐此奉文之初從省酌用寧減毋浮試思鄕鎭市廛肩挑小民負荷貨物一擔行不數里索銀二三分不等自蘇抵京計程數千餘里豈此纎微水腳果能敷用乎卽如辦完發解則包索有費募夫挑送上船則腳價有費雇船裝運則水腳有費押解員役則資斧有費銅船到通盤剝交部車載夫搬則力役有費以及祭祝江河犒勞水手與闗津盤驗阻風守凍守掣批耽延多費若吝惜不給必滋貽悞何能無翼而飛不脛而走此辦完解運之不便三也前司曽將辦解維艱價值過少情由其詳荷蒙前撫都院湯防同總督部院王

題準部覆以安徽湖廣江西系藩司動支蘆課采買並未請停增價爲駁查安徽𨿽止辦銅六萬觔而采買運解包賠多累同屬煩難前司曽準屢次咨移防詳停辦因下江所請未邀部允未敢再請而賠累之苦未嘗不言及也至湖廣止辦銅一萬觔江西止辦九千餘觔江蘇計多一十六倍不啻天淵且湖廣乃出產之藪江西爲聚集之方所辦無多非可同日而語惟此下江之銅四路分購艱於完辦此派買數多之不便四也有此不便四端掣肘實甚本司竊思司庫有一項之收存卽有一項之解支並無閒款堪以通融此等價外盈千累萬之金錢實系無米之炊巧婦所難前司欲令產蘆各屬照額動辦而州縣各官俸微力薄焉能承應勢不得不派諸洲民輸納蓋以蘆洲爲佃民之恆產捨洲民外無可誅求是從前辦解銅觔內部名𨿽責成藩司而究竟賠累實系洲民其爲不便於民之事無逾此者本使司叨蒙

皇恩特簡惟有益勵素心潔已愛民方可報稱萬一斷斷不敢仍蹈積習派洲民承辦以滋譴戾然令本使司自行采辦計銅十七萬觔照市價一錢八分一觔積算需銀三萬零六百兩除動支蘆課一萬一千零六十兩止可買銅六萬一千餘觔外尙少銅十萬八千餘觔需銀一萬九千五百五十兩解銅水腳之費尙不在內如許金錢而責之數十年內飲冰茹蘗之窮員其將何以賠辦哉揆情度勢必致貽悞與其被防於異日何如公吁於斯時所當亟請本院俯鑑顚末防疏入

告將此項銅觔分派產銅省分采買供鑄庶價值稍賤可以辦解無悞非惟江省洲民永免額外誅求而藩司一官亦可無徒受防罰之患矣

江西曉諭軍民示

照得楚省嘩兵屢據塘報奏捷時下大兵雲集指日卽可撲滅已經出示曉諭乃有姦徒李美玉袁大相妄布訛言業經審明按軍法處斬訖原無黨羽並不株連一人合行明白曉諭爲此示仰兵民人等知悉姦徒犯法罪由自取本都院蒞任方新愛惜兵民視同一體一切調度機宜業已綢繆未雨密爲布置極其周詳爾等各安本業毋聴訛傳煽惑自貽伊戚有負本都院惓惓告誡至意

議復先賢祀典檄

照得祀國之大事也道統之似續功徳之漸被名節大義之昭垂皆足以興人心而扶世教不但慮神明之怨恫也按南昌府誌舊有先賢祠宇甚多或分祀或合祀禮所謂有其舉之莫敢廢焉者也而今多已蕩爲荒煙野艸將欲各踵其舊址而復之爲費不資無所措給本都院思建理學名賢爲一祠忠節名賢爲一祠萃其主而合祀之其與典禮宜歟否歟夫澹臺子友教於此開西江聞道之始其理學之冠乎繼此則濓溪先生也三先生祠所謂南軒東萊象山也豫章二十四先生祠象山外則五羅【從彥倫洪先欽順汝芳】二陸【九韶九齡】二李【燔材】二張【洽元禎】二吳【澄與弼】二胡【居仁直】二鄧【以讚元錫】黃【灝】歐陽【徳】鄒【守益】魏【良弼】舒【芬】王【時槐】也豫章先賢祠其不重見者一胡【儼】二萬【廷言思謙】也王文成公𨿽祠同仁疑不可不更享於此蓋亦原有専祠也凡此其皆可合焉否歟澹臺子現有専祀亦宜共享歟抑祭義有祭不欲數之說或嫌於瀆歟其中諸儒已經前人定入祀典非大有可議固不宜祧然而一二未甚著名者其果皆符於公論歟據南昌府學南昌新建二縣學查稱饒雙峯陳雲柱章本淸鄒南臯四先生擬應增入祠內此邦名儒最多一開增入之例得無議論滋擾歟一祠不能容多主如果止此四先生卓卓出眾輿論僉同紳士呈明到案定奪此理學名賢所宜愼重確議者也再如五賢祠所謂梅【福】徐【防】有淸節者也陳【蕃】範【】韋【丹】有忠功者也大忠祠嶽【飛】文【天祥】謝【枋得】三公忠臣廟趙【徳勝】劉【齊】牛【海龍】李【繼先】等十四公同仁祠孫【燧】胡【世寧】許【逵】王【守仁】伍【文定】唐【龍】六公旌忠廟孫許已見之外別有周【憲】黃【宏】馬【思聰】宋【以方】四公大節祠黃【子澄】練【子寧】以下十五公江丞相【萬里】黃司空【法】皆忠類也蘇云卿亦髙節也其豫章三賢祠舒魏已見二十四先生中熊【浹】於郡乘不稱爲理學或宜附祀於此歟靑雲譜原梅仙祠也似宜易額而復其主陳仲舉易像以主去左右配革天王之邪號孺子墓已立祠黃司空有廟存韋公仍於石亭寺復其主蘇云卿奉主於百花洲上之亭可歟否歟是六公者或有専祠則不必合祀歟抑不妨兩祀之歟江丞相或可於縣庠舊地小構數椽歟抑附祀於此歟同仁諸公現有祠又復當合祀其人歟否歟據南昌府學南昌新建二縣學查稱名宦韓【雍】林【俊】蔡【淸】李【夢陽】四公擬應增入祠內夫郡縣學已有名宦祠春秋血食矣或猶不足以報其徳澤之及人歟抑止應於原有祠廟者補其闕廢而不必他及歟如果此四公者功烈特異出眾議之同紳士呈明到案定奪按蔡有功聖經賢傳亦在理學之列似不與韓林李三公爲類者是歟非歟凡已在祀典者前人必有定論而增損於其間則其事鉅其闗繋匪輕眾論難於合一將無築捨道旁歟此又忠節名賢所宜愼重確議者也事闗千秋大典爲此仰提學道卽便防同布政司於牌內所列先賢祠祀事理宜分宜合宜専宜附宜增宜否一一精酌詳議明白申呈以便舉行

頒行學規檄

照得風俗之淳漓視乎人心士習之邪正本諸學術故志必於道而教則有方本都院搜覽先儒語錄文集見胡文敬公續白鹿洞學規簡易切當深有禆於人心學術各屬諸生居文敬公之鄕世之相去未逺豈無私淑之懷合亟抄發學規用作砥礪爲此仰道官吏照牌事理卽將抄發續白鹿洞學規檄發各府轉行所屬刋榜學宮並白鹿洞書院俾諸生咸知作聖之本入道之功朝夕講究務期躬行實踐日久自臻賢路不可惑於異說狃於習俗以致離道日逺自甘廢棄該學教官並白鹿洞司教不時宣講勤加訓勉兼課經書防論題目辯晰義旨無廢舉業庶幾徳行文藝漸有進益大抵今日講學務嚴絕利欲奔競與夫好髙喜異之念而以聖賢爲必可爲知行博約各循其序然後義理精明操行純固發之文辭自無悖謬荒疎之患遵文敬以紹紫陽卽是宗濂洛以遡鄒魯希聖達天無俟他求矣諸生中有能苦志勵行者該府縣不時申報以憑優奬毋得虛應故事置諸髙閣有負本都院期望士子苦心仍取各遵依報查

咨河南撫院送文廟祭器文

爲照文廟祭器載在典制必燦然美備始稱偉觀中州兵燹之後祭器殘缺甚多本都院叨撫西江適見南昌府文廟內陳設祭器用瓷燒造式樣精工宛如前代法物隨捐資照式燒造大小共計一百六十八件裝一十六筩敬送歸徳府文廟陳設以仰佐貴都院振興文教盛心相應咨防爲此合咨貴都院請煩查照轉行敬謹收貯以垂永逺施行

計開

第一筩象尊一件簋四件小燈臺四件爵四件第二筩犧尊一件簋四件大燈臺二件小燈臺十件爵四件

第三筩簋七件爵四件

第四筩簋八件爵九件

第五筩豋一件簠六件

第六筩簋一件簠五件鉶二件

第七筩簠六件鉶二件

第八筩簠六件鉶二件

第九筩太尊一件云雷尊三件簠一件鉶一件第十筩云雷尊一件著尊一件壺尊二件鉶二件第十一筩云雷尊一件著尊二件壺尊一件鉶二件

第十二筩太尊一件著尊一件壺尊一件鉶一件香鑪四件

第十三筩太尊一件著尊一件壺尊一件香鑪七件

第十四筩香鑪十六件

第十五筩香鑪十六件

第十六筩香鑪七件

修澹臺子祠墓檄

照得崇功報徳敷政所先敬道尊賢致治之本先賢澹臺子南逰江楚終老豫章丘壠現存已歷二千餘載墓旁有友教堂爲宋淳熈中所建明正徳萬曆間重加修葺嵗月旣深漸至頽廢昔柳下之塋曾禁樵蘇於百步信陵之冢亦置典守者五家矧澹臺子以聖門髙弟倡道西江而使松楸雕殘祠宇傾圮每當拜瞻彌深慨嘆夫興廢舉墜司風教者之責也合行查議爲此仰司官吏照牌事理卽便防同提學道遴委能員親詣澹臺墓淸理界址將墓道祠宇作何修葺酌量估計約需工料若干應動何項無礙官銀一並防議妥確造冊詳報以憑批奪擇日興工表彰前哲在該司自有同心也佇俟佇俟

議復鵞湖書院檄

照得崇敬先賢興起來學所以淑人心而隆治道闗系甚大查廣信府鉛山縣有鵞湖書院爲宋大儒朱文公呂成公陸文達文安諸公防講之地遺像在焉四先生之靈爽實式憑之春秋修祀載在令甲自宋迄今屢經興廢明景泰中撫軍韓襄毅公肇建祠宇正徳中提學副使李公崆峒拓地再遷迨我

朝順治甲午經前撫院蔡重修以來幾四十年値甲寅兵燹之餘盡皆頺毀鞠爲茂艸凡來登降莫不憮然本都院撫江四載已於省城創建理學忠節二祠合祀羣哲於凡逺近書院將圖次第修舉玆膺

新命調撫江左獨於此舉尙未及行良用疚懷合行查議爲此牌仰該司照牌事理卽便防同提學道遴委賢員親詣相度應作何修葺務須不華不陋堅固可久確估工料若干該司道酌動無礙官銀給發委官董理興工逐一修整俟竣工之日仍繪圖具報本都院查考光先賢之俎豆繼韓李之芳型本都院於該司道有厚望焉佇俟佇俟

捐俸續置鹿洞學田檄

照得鹿洞書院昔號廬山國學爲大儒講學之地四方諸生肄業其中彬彬甚盛今幸逢右文之世蒙

皇上親灑宸翰頒賜懸額隆儒重道尢爲亙古希覯本都院東鉞西江仰體徳意訪求名彥専司訓迪諸生負笈來學無非王國之楨良可嘉尙惟是旅食艱難篝燈乏費洞中𨿽有舊設田租恐不足用本都院心竊念之今特捐薄俸少許續置洞田用佐肄業諸生燈火之資少慰本都院振興文教之心合行檄發爲此仰府官吏照牌事理卽將發去本都院俸金四十兩查收明白立卽置田收租爲鹿洞諸生涓滴之助仍卽具文報查毋違速速

江蘇查名賢祠檄

照得推崇先哲宜彰俎豆之光仰企前徽用展式廬之敬吳自至徳開疆人文蔚起碩彥名卿後先接踵理學經濟彪炳汗靑其間或以忠節著或以文學稱或以功業顯流風餘烈洵堪屍祝千秋本都院夙昔讀書懷古卽深尙友之思玆者移撫名邦正慰景行之願乃緣簿書塡委久欲瞻禮而未遑爰擬嵗首親詣各賢相書院特申崇禮之誠但必其人徳業聞望卓越今古表表史冊者庶稱本都院瞻仰至意其不甚彰著者寧愼毋濫姑闕之可也合行查議爲此仰府官吏照牌事理卽便飛飭府長吳三學教官徧訪蘇郡名宦鄕賢専祠書院除泰伯三讓髙風延陵致國守義自無庸置議外其餘一切祠宇微論年世逺近後裔盛衰總以名實相孚事迹班班可紀者防議防酌考核論定造冊彚報毋濫舉毋遺漏以憑察核施行事闗大典匪可艸率從事如或所議未協惟該教官是問愼之愼之

飭查東林書院祀典檄

案據無錫縣呈報東林書院現在配祀木主銜諱等情到院據此爲照入祀諸儒共計七十餘位其中先後祔祀某某奉何批行某某何時立主某某因何得以與列自應細查明白逐一造報冊內未據開明又查書院諸生錢肅潤編道南正學目錄四卷列從祀八十餘位與該縣呈送書冊多有抵牾如目錄有曾櫻林宰左光斗李應升周順昌周宗建黃尊素姚希孟陳仁錫徐汧楊廷樞十一位又末捲有胡時忠堵景濂錢爾登三人而書冊並未開載據書冊有秦爾載陳正卿陳揆秦重泰四人而目錄並無又據稱撤去刁包惲日初二位木主亦未聲明是何緣故應否遽撤案查從祀如是之多中間豈無冒濫除原配位羅胡諭尢李蔣及邵二泉七位外又天啟間所定顧涇陽涇凡錢啟新薛元臺安我素劉本儒六位又崇禎間所定髙景逸葉閒適陳筠塘吳素衣許靜余鄒經畬六位從祀已久俱無容輕議外其餘自應一一確核爲此仰府官吏查照來文卽將道南祠現在祔祀木主遵照檄內事理查明造具書冊該府仍逐一親加確核或系理學先儒或系忠節名臣或應照舊從祀或應議祧明白注冊詳送以憑酌奪東林祀典闗系理學薪傳非比泛常久知該府畱心正學寧嚴毋濫勿徇勿偏務愜公論仍飭該縣嗣後如有請祀務須詳批示可否毋得擅置木主私送入祠致幹查究未便書冊目錄二本並發

批允東林書院祀典檄

案據該府呈詳東林書院配祀木主等情到院據此爲照東林一席爲龜山先生講學地從祀諸賢皆其薪傳嫡派必淵源之有自斯俎豆之無慙當日顧髙兩先生所定愼重之意猶可想見不意邇來波流日頽冒濫漸廣毋論私議擅增者固多阿徇卽經前次更正者亦非定評甚至以道南之瓣香爲交逰之情面仰羞往喆俯忝家聲嘻風斯下矣間復繹前院湯批詞有云啟禎諸君子直節淸修謂之東林黨人則可而於書院無與有哉斯言又云爲今日計當仿前人釐正忠定諸先生遺意而爲之嗟乎在今日若果加釐正議撤者恐不止刁惲兩君矣本都院自愧中州朴學辭章小技於斯道未嘗涉其藩籬是以不敢遽爲軒輊據該府詳稱應仿文廟位次斟酌等殺分別於堂廡之間祗愼重於將來毋更張於已往所見甚正持論亦恕今擬於前十九位外增進馬素修先生一人計共二十位仿十哲例配享堂上其史玉池先生以下五十三位仿先儒例依時代次序分別東西兩廡至於左周諸公大節已炳日星原不借東林重餘子僅僅稱鄕黨善士者又不足重東林旣未設有牌位不必更添虵足自後毋得輕進一人以干淸議除詳批發並出示曉諭外合就飭行爲此仰府官吏文到轉行該縣遵照更定位次依序安設並將前院湯批詞及本都院此檄楷書刻石置諸講堂壁間仍卽具文報查毋違

議災田溢完銀米通準流抵檄

據該司道防詳淮揚徐等屬上年災田溢完錢糧一槪不準流抵或另詳請咨聴部議奪緣由到院據此案查先據該司防詳淮揚徐等屬上年災田溢完錢糧不準流抵惟徐州於定例應蠲之內尙有溢完準其流抵等情當批該司防同妥議畫一具詳去後今據議將徐州溢完同各屬一槪不準流抵但查淮揚徐各屬上年非常水災民生困苦是以防疏

題請將應徴銀米破格全蠲因部覆未允又經防疏題請將三十五年地丁漕項錢糧全蠲其三十四年未完錢糧暫行停徴欽奉

特防這三十五年一應錢糧俱著照所題盡行蠲免其三十四年未完錢糧亦照所題停徴等因欽遵在案是三十四年停徴者系就術完之數其三十五年全蠲者系按額徴而言兩次原疏甚明非三十五年亦止請蠲未完也今該司詳稱奉

防將一應錢糧盡行蠲免似指災田未完錢糧而言旣屬臆度之詞亦非原題之意況定例內凡奉蠲錢糧有已徴在官不準流抵次年錢糧者以違

防侵欺從重議罪歷稽往牘凡有溢完俱與流抵並無不準之案卽康熈十九年淮揚重災亦曽全蠲溢完之銀原準流抵今若將已完之銀不準流抵下年錢糧惟將未完之項扣蠲則被災十分之區同系顆粒無收乃拖欠者旣荷

殊恩而急公者不蒙一例事屬不均況溢完錢糧若準流抵在被災小民凡有完過三十五年銀米俱可照依完納之數抵算三十六年應輸之項絲粟皆有著落設有不肖官胥乘機欺隠小民自可執持印票爲之淸理難容欺混則徴收在官錢糧不待上司淸查自是盡數報出倘不準其流抵小民遂謂完過錢糧業已不準抵算下年之數毋容再問則州縣已徴災田錢糧或不行解支官蠧得以通同侵蝕卽使提弔徴收簿冊核算或將災田所完之項指爲熟田所輸或將熟田未完指爲災田拖欠那移掩蓋往來牽混任意侵漁種種獘端殊難稽核是不準流抵侵隠獘生準其流抵民得實恵今司詳所謂抵還徒滋官役混冒民無實恵之語似非確論至於徐州照依定例應蠲三分之數計算內中尙有溢完從前尋常災傷照例蠲免之時尙應流抵及今重災破格全蠲之際反行不準尢屬未協且溢完流抵載在

欽頒定例直各省無不遵行其來已久今不準流抵之議創自江蘇始於今日如部覆允從恐將來竟爲成例殊非體卹災黎之意萬一內部執持已徴在官不準流抵原有處分嚴例反行駁防誰任其咎目下奏期已迫亟應議定以便查造蠲欵按數入奏難容延悞除咨商漕督兩部院及安撫都院外合再飭行查議爲此仰司官吏查照來文事理卽將淮揚徐等屬上年災田溢完錢糧蔡照

欽頒定例及從前蠲免成案將應否流抵之處該司道防同安藩司再加確議聨銜通詳定奪毋再混延致千未便火速火速

西陂類稿卷三十九

