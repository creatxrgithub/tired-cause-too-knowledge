

欽定四庫全書

集部六

皇甫少元集

別集類五【明】

提要

【臣】等謹案皇甫少元集二十六卷外集十卷明皇甫涍撰涍字子安長洲人嘉靖壬辰進士除工部主事官至浙江按察使僉事事迹具明史文苑傳是集凡賦一卷詩十九卷文六卷又涍歿之後其子樞等裒輯賸稿得詩八卷賦及雜文二卷編爲外集古文非涍所刻意亦不擅塲其詩則憲章漢魏取材六朝古體多於近體五言多於七言其持論謂王宋反元習之靡而不能不病於聲李何矯一時之而不能不泥其迹可謂篤論蓋涍與黃省曽爲中表兄弟早年襲其緒餘亦宗法北地之學及其造詣旣深乃覺摹擬之失故其論如此然其鑑李何之則云詩可無用少陵取法迪功則云詩可無用近體又云七言易弱恐降格爲錢劉亦類於懲羮吹虀者矣王世貞藝苑巵言嘗謂其如輕縑短幅不堪裁翦陳子龍明詩選亦謂其無縦橫蕩逸之致豈非以取徑太狹故窘於邊幅歟要其婉麗之詞綿邈之神以驂駕昌谷蘇門固無媿色也乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

皇甫少集原序

上帝發祥錫我皇甫乃有樹名周室紀績耏門由玆以降鮮不有文以華中國以昌休是故周書述防子之命詩人載有客之篇其來尙矣炎漢徳衰農慷慨陳辭束身歸黨觀其對防日食應詔自效自頌諸篇史稱言不怍其心矣槐裏削平禍亂功髙不賞閻忠幹說拒而之曰委身本朝守其臣節𨿽云多防不過放廢猶有令名死且不朽反常之論非所敢聞嗟乎此言𨿽與日月爭光可也宴自以漢人不仕魏晉托言尫獘棄迹邱園後之君子知晉徴士而不知漢逸民亦不亮其心矣若夫博觀宏覽時號書滛守釋勸可以見志髙逸�紀可以考學豈以矦王屑意乎時則傳烈女而龎娥釋序三都而左思顯何其偉與李唐之文至昌黎而三變近道持正首得其傳著在文苑韋處厚稱其排百氏之雜說判九流之紛蕩徴防理軸遣訓辭波蹈正超常曲暢精防比之賈誼劉班云一時操管之士若溫嶽松枚彬彬乎競美矣而茂政孝常則入室崔王方駕錢劉安定八宗於玆爲盛蓋自徳參以義明公之屬直言事太宗而談文者與唐相終始也五代以來寥寥無聞吾仲氏子安考求先葉至宋元之際未常不撫捲嘆息以爲欒氏之下降杜生之旣防不是過也爰入我明籍鳳陽者以武功顯居睢州者以望气用寓安東者以鄕舉逹子安謂予曰是皆未足以重吾宗復其世業而光昭之固在吾等耳於是苦心研力窮搜防討博采精思謂非班馬曹劉不足以詣其極蓋今之爲文者王宋稱一代之宗李何爲中興之冠然王宋反元習之靡而不能不病於聲李何矯一時之獘而不能不泥其迹故其爲文雅意於史漢莊騷間而於詩獨有取於廸功然又狹小其篇章乃刪其遺文以爲外集嘗嘆曰防諸氏之長以追六代廸功其庻幾哉子安刻勵二十餘年其性惇靜簡黙又能致其深沈之思其於詩鑄辭精而爲防逺體骨奇峻辭彩英發陳風諭則婉而不廹敍政事則直而不俚頌功徳則艷而不誣不取妍於一字不求工於一辭肈端莫測歸趣難探詠之而有遺音咀之而無窮味使觀者動心說志又以拙宦不逹多感慨之辭亦憂患之意與擬議而談則建安開元之盛蓋瞻忽間耳子安之在藝苑猶機軸之有文錦廩庾之有秬黍而吾宗之有子安則衣裳之冠冕而居室之棟梁矣惜乎天不假年而竟止於斯也子安卒之明年其子秦樞捧其遺稿請爲刪定展誦灑泣掩卷而起者數矣今年秋秦又申其請遂飲痛而爲類編之稿凡十帖已戼居蓬二集十取其一而不足仕使二集十取六七使旋客魏金陵三集十取八九而有餘東覽則子安之所自定也若其散篇漫簡殆與十帖相半則僅以類從不復得其日月之先後矣總得賦一卷一十四首樂府一卷四十八首古今詩一十八卷八百七十九首書序記表雜文五十五篇題曰皇甫少集以示秦樞二子不惜空匱命諸梓人秦樞可謂能子矣可以爲孝矣刻成請予序之嗚嘑子安刪定吾集欲爲吾序而弗逮也吾逮序其文矣吾何辭昔王元禮七葉重光名徳爲盛劉孝綽宗人七十聨華當世心切慕之故於先世之文采諸散亡編其遺軼旣輯先大夫五集與所著書又取大父韋庵公詩文集而刻之今又見玆集之成也能不爲子安喜不爲吾慰耶𨿽然靑箱之學屬在後人三都之文必資名世予但序次其目故稱先人云若其標譽騰聲程往鏡來以永遐軌虛諸首簡俟擅辭宗者華陽山人衝書

原序

兩儀奠位二曜揚輝經緯其間書契攸作文之時義逺矣哉𨿽有懿徳鴻勲非假典謨曷由宣闡故壽不固於金石而名可齊於霄壌者以此世之談理學者詆爲末藝守吏局者謂非適用殆猶茹藜糗者難與道蹯腴之美蒙旃毳者不足與語綺縠之華也矧言本心聲詩緣情靡遊心內運應物外感性機妙發气韻天成爰稽作者良亦艱矣匪作之艱知之惟艱匪知之艱言之惟艱此輪扁不能臚斵而伯牙終於輟彈者也犧軒旣邈虞夏防湮宣父釐正之後卜氏溯其源申毛韓鄭沿其流咸能詮風人之防窺作者之意歷世近而習說眞也倬彼我祖惇詩明雅先考纉業哲昆嗣響廼誕仲氏聿秀厥宗七齡夙悟卽懋藏膏之志九嵗綴文遂精雕篆之技至乃研討六籍旁覽百家朝帷不捲夜榻幾穿室人讓麥而莫知侍兒竊饌而無見其篤如此由是學臻博極思覃深湛緬豪士於西州追風於東晉家稱千里國號無雙矣兼以气資爽邁儀容儼肅後進資其善誘末學借其人倫而余分則友於義同師授𨿽士龍特眷於平原恵連最鐘於康樂蔑以逾也每有述造輒相詔眎商榷砥奨可得而言方其家食含章與徐生二黃定交筆札之間篤嗜工部旣而何李篇出病其谿徑專意建安嘗曰詩可無用少陵也至觧巾登仕與蔡王二行人廣搜六代之詩披味耽翫稍回舊好雅許昌谷乃曰詩可無用近體也又與王文部李司封唐陳二編修劇談開元天寶之盛而心醉焉乃曰詩𨿽選體亦無使盡闕唐風也至爲歌行一本樂府而參以太白櫽括鐃吹之餘猶曰七言易弱恐防格錢劉也故其詩特工五言而七言近體薄不經想余與聨組二京方珂三署被竄則郡檄交移承諱則倚廬同戚𨿽伯季具邇而惇賞獨深矣試爲標論詩蓋錯綜魏晉而托宿於唐英賦則馳騁屈宋而逸駕於散騎文則陶鑄班賈而呈範於中郎其爲篇也幽以通思舂容以禦气婉麗以陳詞和易以達理憤懣以抒情綿暢以該事雋永以歸趣其始構也隻字不愜於心片言無艷於目蹋壁窮思擁衾窹索曾不少休是以吟苦則彌日不就神來則下筆立成今稿中或兩字未竄或二語並存致蓋宻矣若夫錦必有襲巵非無當苟慙博物疇發斯蘊欲仿胡廣於官箴擬劉逵於都賦病未遑也柰何覩姱容而決驟過屠肆而垂涎妄意吠聲詎曰知味哉方其潛心經術睎軌儒林若易序詩說春秋考原周官雜誌亦略槪見早謁陽明洞析道體亦其性靜得之若與東郭鄒氏揚山方氏往復諸書鋒辯莫之能抗至其佐郡分臬坐有餘嘯案無畱牘魏懷慈父越畏神君固知防臣嘆辭賦非夫蕃侯恥翰墨垂績良有以也然才髙妨位命達憎文淪落一官見嫉眾女不令第嘉頌於屬車僃淸問於宣室是皇猷無潤於掞藻而國典不寄於方聞也嗟乎當寧按圗詎攬燕臺之駿開閣倒屣惟羅葉邑之龍匪今爲然振古同慨矣嵗在丙午丁辰荼酷頗有憂生之累貽餘春日齋中讀丹經一篇系曰夜來更加竄定庶幾可觀詩之難言如此後世誰相知評定余文此陳思所以興悲也亡何長逝命矣夫命矣夫然年𨿽中促而名則宏逺矣胡云未究厥止哉余知兄詩庶能言之不特可比申毛韓鄭亦卜氏之亞也昔孝常次補闕之編王縉表右丞之集顧余譾劣曷克勝玆幸而伯氏運斤二孤命梓芟采精覈都無遺誤猶謂標譽騰聲以俟宗匠聊以習聞余兄之言揮涕而告秦樞俾知先人制作之艱若此云爾叔弟百泉山人汸謹撰

原序

辛亥之春侄秦樞遺書荊南以少成集寄余爲序啟而誦之宛如生平聆其詠嘆傷哉懷也灑泣興思夫兄夙稟純姿卓負淵識誕秀吾宗寔惟殊祥異表況乃宏覽載籍研精雅頌沈思旁索日無怠晷夜或忘寢九流眾技之書海上名山之防石壁金匱之藏眞文鴻寶之祕罔不遊心博摠斯固通人之所難而獨兼之能不頭顱早白形神易槁者哉兄嘗志在世用每與談古今論豪傑之士則慷慨拊踴不讓往烈今觀其與華陽長公書亦可以見然以特立不羣之志防髒一世終莫能盡其才是以作湣知嘅遇賦以自寄夫世嘗謂文學之子鮮洪世猷此乃鄙俚不識謨訓執蝘蜓而議神龍者也昔曹植思必淩雲翰俱緯國猶不足於文藝之間而欲求自試以效錐刀之用由今以觀憂在國家忿吳蜀之患不遑寢食思得偏師之任不顧乘危蹈險騁突士先建功鐘石以絕詩人彼已之譏或能用之當有見諸成業豈盡以爲言之不能行也故曰騏驥長鳴而無伯樂以昭其能是以於悒而竊自痛者也兄自少爲詩歌遂藻於聲偶輘躒李杜矣時亦未有知者及旣防嘉運矯迹崇賢稍與時軰相逐然終非其好蓋自居先大夫憂巳盡詘時品而持上躅矣夫精於義者不系乎物知所止者不同於流而彼竊小知以附閎議其柰之何今試舉其一二如雪意煩辭髮江流倩浣膓如魚上水鳥驚燕落橋花類皆少陵之靡妙𨿽集多不載猶可別傳兄嘗同爲秋防寒夜之作許與過甚旣攺服東浙寄余書云將事考槃以卒初志兾與同奬風流益增標勝余方訃太夫人中道而兄以奄逝生平景懷悼嗟何及遂使國家登禪太息於斯文而人倫模楷悵絕於具爾吁其已矣敬序遺編因之寄嘅季弟理山濂謹書

欽定四庫全書

皇甫少集卷一

明皇甫涍撰

賦

悼懷賦【並序】

嘉靖丙戌之秋餘兄華陽先生偕友人五湖陳君有白下之遊余與弟子循子約追餞江滸維舟極飲時滄波凝冷防月揚暉客有誦太白之文者曰朝心不開暮髮盡白登髙送逺使人增愁余聞之暢然感激樂往悲來慷慨懷舊泣下沾襟華陽先生謂余曰能爲我賦之以資是行乎余曰唯唯賦有悼近懷逺之句蓋取材於潘氏秋風之作遂以悼懷命之酒酣興發援筆成篇懼夫纂組之不工而貽笑於疾行也辭曰白日暮秋風生朝梧墜宵露零長塗啟旅防驚舟枉渚之淸瀾樽曲亭之飛楹憭兮栗兮愁寂寥而多聲怳兮惝兮思黯忽而不明狼籍盤珍錯落華鐙列爵無算揚歌靡停晨曈曈其欲粲月杳杳其含精榜人齊唱僕夫咸興聆班馬之長嘶感辭燕之飄輕胡壯士之慷慨俄舉手而抗旌臨變衰之蕭運淚防墮而緣纓煙翳翳以遙入棹靡靡而遄徵惟流波之遺響鮮逝裝之畱形耿悼近之幽暢抑懷逺之恨情豈斯適之彌久有長違之塵邈羨玆遊之昭曠獨撫膺而驚愕匪公子之逍遙詎王孫之淹泊似抱策而求售廼登車而踴躍激雄情於孤劍替覉憂於飛藿思附鳳而攀龍願離防而釋屩承玉署之芳音挹金門之餘渥胡時運之不然怵三第之俱落徒盈憤於弱彀聊慰志於防璞心百慮而拘緜膓九廻而焚擢藹賔筵之嘉奏彤樓於寥廓懷脈脈而朝驅散縈襟於旅酌望瀛海之淸霞侶東山之幽鶴安春稅而廹冬幸緇塵之可濯昭逹觀而無慍豈防躬之奮薄翳大儀之運流孰嬰情於丰確識躁靜之有常寧友道於伊洛往興居而如一恨緣悲而偕作云翩徵以淒其鴈邕鳴而嗟若望行車之歸來卽園廬之永樂

亂曰艸木揺落兮天地寒關山迢逓兮歳月殫蘊麝兮流芳滅玉柱兮緑水殘恐美人之遲暮兮望城闕而噌嘆息余駕兮江之幹追余樂兮聊濳盤

離思賦【並序】

甫子感於時而興於思其友朱子俄將有逺行作離思賦也

廓靖貞以徽居兮泊吾禦夫四時亮無名世之宏偉兮驤軼羣而登巍惟斯時之迅邁兮痗吾其不可回憂緜緜其若萌兮又感乎友之將行惄離羣而索居兮疇亶予之幽情洵往古之不遐兮憯獨湣夫吾生仰前良之遺軌兮聊抑志而自寧咸遌軒而遘虞兮翼世太淸罔曜靈之常丰兮奚多悲而不平騑歷坰以遲遲兮相俶途之多坎日晻防其將落兮云繽紛而承幰廻飈襲於衡側兮魂營營而靡宴予侘傺而顧懷兮懟予心之不然駿弗必禦良弗必庸兮始以爲過言目騕褭之殫棄兮委和氏於泥間何古人之不誣兮惟覩象而後宣糅蕙芷以充觽兮又申之以幽蘭紛郁毓其芬蒀兮珩寶璐而羗弗察其姤嫮兮膏予馬以盤桓旦予發於蒲阪兮夕指憇於岐趾過虞虢而遊目兮嘆息而不遑已諶帝賚之足徴兮感輔臺之在鄙式玆巖以徘徊兮神發夢而滋惑嗟遇合之何常兮慨重華之不覿汩吾歳之日遒兮泣漣落而累辟縶騏驥而弗乘兮卽遐落而躊躕服跛牂而振緤兮𨿽造父其焉如溯余皇以登巒兮獘日月而靡由渉長河之浩渺兮越棄置而弗售悲吾生之不辰兮悼暌阻之疚心思返斾於穹谷兮念鳴鶴之在陰慿浮雲以廻聎兮涕橫墜而弗禁亮洪流非一葦之可障兮烱貽則於周任時亹亹而不居兮言遄䢐於故岑旣緯繣而猶求合兮亦非君子之所欽

湣知賦【並序】

余弱冠從諸生頗懷逴躒之志世俗所遺於時鮮曜山南葉公按吳見謂逸才甄奬篤顧期以揚藝之秀允玆人倫之表旣而邈焉雲散飄淪靡戾負心含疚忽將二紀公亡且五稔於今矣今年冬旅退之暇寓目於西城之隅歷公舊廬而感焉夫匪遇實難惟知之難知未可以易言也遂援毫悵然爲之賦命曰湣知云

時遊顧以寫憂兮眷崇城之曲隅馳天衢之蕩蕩兮倚觀闕而踟躕忽旁睨乎荒蹊兮歷伊人之舊居羣雀下於堂壇兮寒煙翳於榛墟云亹亹而遄徵兮感逝者之焉如逝不可作惕焉疚心追疇昔於響像兮迄逾紀而迨今辱國士之隆顧兮奉綢繆之惠音𨿽防璞而鑑章兮諒思永而慨深夫予思之曷已兮痛五載之不覿撫虛宇而徘徊兮涕淒而霑臆塵掩沍而不進兮野蕭條其無色惟知已之實難兮嗟人命之有極悟莊生之逹防兮聊委順而自釋廼弭節而言旋兮禦幽琴以永夕

紫薇花賦【並序】

梧亭甫子讀書處也亭之後有花一株寒暑七周榮悴自若甫子竟不知此花何名也昔人有濳業持經體潦弗悟身園棄違者庶幾哉而遊情多識之流方斯逺矣庚寅夏日甫子臥病玆亭耽玩典邈與世隔行藥之餘聊亦撫時周覽友人有指花而告予者曰此紫薇花也予始異之旣而恍然懷感夫物不以逺而不遭近而不遺也再稔之間暌合如此蕭辰方攺繁英且茂流連步屧徘徊欹枕遂述短賦以散幽辭曰

嗟芳蕤之異挺侯至近而見遺軫屙懷於興寤廼逺覽而長思豈伏鄙之防彥類斯英之莫知幸知斯之非晚誓等好於無違每容與乎今合顧嘅吒乎昔暌言收雅嘆載閱殊芬根輪囷而下固枝蜷紏而上分裛駢蘃以皓露敷宻葉之繁云叢柯稠靄秀色氤氳惟玆軒之幽獨何可一日無此君也乃若朱明肇謝龍火西傾瓊丹沃而吐艷霞赩爍以賦形或扶疎妍儷而可悅或宛轉姿映而難名霓裳造列後先有經旂鸞和防萬紱千纓攬之擬像孰厥化成及夫殫而形之噫何爲乎陶陶然予心之獲也蕣榮不朝伊屇秋而靡易桃李爭妍伊持重而奕奕總其質巨以實也類其容麗以則也逺而望之若垂紳正笏休休乎徳之茹物也近而親之若摛錦布繡輝輝乎文之緯國也鑠哉宏茂眾美所專豈婆娑之意盡陋葉落而悲年保空谷之幽馨諒華池之足宣淸風徐動明月防娟悠悠我心誰與晤言悲春華之不實絢紫閣而空傳履閒庭以載嘆時徙倚而屢遷垂貞嘉於余藻永封殖於玆軒

晨熹樓賦

莽塵野之四紆天防防而未起樹承云以雜襲瞀風霾之多軌接箕頴於玆徑見蒼標之孤峙枕淸流而俯庭柯兮伊美人之幽居遺斯心以長往舒髙眺而躊躇日隱隱其升臯慘孤煙之映墟曠逍遙以自畢遂初服於所思慨嘉招之昌豫實攜手而彚徵委出處於大順匪丘園之獨嬰平陂之不常復惆悵兮焉之年亹亹而長逝俟河淸其幾時鴻翔空兮千里仰浮雲而賦歸循蕙路以衎衎反琴書之舊棲惟玆樓之逺隱實迷途之所由忽殊岐於涇渭瞻衡宇而願畱謂松菊之久蕪猶依依而候舟彼濟濟之多士兮吾曾何異於滄海之一漚豈如沈吟以自足覽斯道之悠悠風沙回防而蔽天翳揺落兮凜秋嗟哉晨膝而宵淵兮紛虎膂而劍喉一俯仰以廻眺譬鳥道之全輈旣投吾之塵纓思容與乎玆樓委孤懷以從子終嵗暮兮偃休

小徵賦【並序】

予以孟冬治逋於衛墟作小徵賦

歳孟冬之慘烈兮余有事乎汲城晨雨霽之遄阻兮暮指途而遂徵風飄飄以升輿兮日杳杳而抗旌露夜下而羇旅兮魂營營之靡寧詠詩人之遙役兮瞻岵屺而疚情偭黃丘而息駕兮矖行阜而南邁伊故鄕之永懷兮气交憤而長喟雪氛氳而蔽天兮憫徵人之無衣野寂寞其遼迥兮云孤泊而靡依感鴻鳥之違寒兮鳴邕邕以羣飛過邑墟而有懷兮訊滑臺以延佇漸淇水之湯湯兮激衝波於廻渚美氓蚩之困悔兮悟漢廣於求女願履幽而反正兮年冉冉而不與遵河津以遐騖兮停余車於衛郊諒取辟之不逺兮信昊天之孔昭彼旣耄而警訓兮宜令名之益邵嗟弱植之易遷兮憚我辰之不遭期浚谷之考槃兮隘碩人之弗告苟委順而觀兮從吾好而自足終秉耒以絕榮兮永放歌於巖曲

讐言賦【並序】

昔與滁陽胡君並爲郎胡參湖藩補外離索之嘆忽焉攺歳己亥之秋餘謫官魏郡胡表覲北上旋車云邁惠音顧省因書郡守開以林父士伯之談禮經有不信之文谷風無棄予之嗟予感焉詩不云乎無言不讐作讐言賦云辭曰

余遭時之遷斥兮背玉門而羇旅心寃結之慿噫兮乃汩䢐乎玆土忽孟秋之攺夏兮申嚴霜而日滋觀艸木之揺落兮气蕭瑟而嘆時猶不逺而貽戚兮數諐殃而自思昧防彰以俟日兮固大雅之所譏世同糅乎玉石兮眾滔滔而不反要必察於吾人兮俟河淸其逾逺朝發軔於層城兮夕吾宿於河渚意慷慨而不平兮愁寂寥而無語懷百憂以短歳兮惄離羣而索處嗟君子之信兮音翩翩而存予吐芬蘭以詔牧兮詠伐木之許許有谷風之棄遺兮難等日而穪舉惟東省之遊踐兮尋履綦而並入爰淸靜以忤俗兮服烱戒之貞吉漱百氏之腴潤兮貫羣經之幽賾惇久要而不忘兮庻明徴於疇昔辟古今於旦暮兮竊興嘅乎曩篇良斷金之攸利兮豈傾耳於流言量伊人以考徳兮允前哲而此肩石父賢而在厄兮仲遭途而解驂祁宥向而乘驛兮諶覩患而棄餐履鄭郊而班荊兮辭未訖而舉還苟信美於髙徯兮及堂阜而稅焉世彌久而日新兮善於何而不有志廓落而耿介兮窹辟摽而增疚懷楚江而屑涕兮遡歸云而翹首諒無言之不讐兮托永好於瓊玖

嘅遇賦【並序】

上防狩之歳天水胡公移撫河藩厥冬火於臺星氛焮塗飈襲滋悍公膚及焉孔逺天道延於帝命龍鸞之文蕩爲餘燼爰用列上恭戮反服之懷乃眷秦雍何怙之嗟不替嵩洛七邦之民拊踴悼心時有封壤之吏謂公位隆而澤流名立而身退可以稱遇時者余謂其不然夫以藻若翔云辯若驚波呼吸而蕩羣棼揣摩而奕帝業斯有合世之才宣哲鴻駿度越拘攣片合而登鉉臺一沃而依日月斯有遇時之防然且徘徊六飛何云物色瞻言三省難其簡睿旣合而離時騫以翕謂之何哉此志士所以扼腕而千古所以痛心者也是故士之生也有其才矣而或未許其才以不合世也有其遇矣而君子不以爲遇以言乎未盡也聊因暇日爲之賦以寄斯嘅命曰嘅遇云爾

望靈河之洪濤兮緬八龍之歷玆眷丰沛而警乘兮揚白水之鸞旗乾坤衎其禋精兮民夷謡其孝思惟防狩之命臣兮抗余旌於東邱慰皇輿之仄席兮背甘棠而來遊歳冥之仲月兮公臺火而爲災徴天道於七日兮爰反服而西遒登大庭以緜睇兮予有憾於烈風覽士弱之遺言兮誅閼伯而靡從諒匪人而實天兮侯離合之無端在賢聖而困阨兮良自古而有然無尺寸而後人兮廼隕身乎朔土舒含章以敷言兮孰五葉而遘武彼時去之何速兮感伊人之嘆時𨿽委順於運化兮終慷慨於此辭心鬱結而涫沸兮遡皇波而賦之重曰悠悠蒼天靡有極兮幹流而遷時焉識兮賢不必遇古所惑兮君子樂天有恆徳兮明若愼竈非所及兮履道從邇僑吾則兮

別友賦【並序】

別友賦者甫子別其友陵陽王君惟楨而作也王以左官滯越三載甫遷南曹復攝防事而來賢者悼其不遭尋理還轅甫子饑之湖陽悲惟疇往泣下霑襟爰倚舟而賦之辭曰

何吾人之奇薄迄蓬飄而鮮寧乃越闗之紆轍恨濡迹於三齡輟鸞響於華闥復脂車而告邁念啟處之不遑魂營營而靡屇志悼遊而寡徒暢幽襟乎予美兾攜手而慰心翩云徵乎江汜去皇閾而永䢐類頽波之絕源爰省愆而軫憂顏瘀鑠而煩寃遨湖渚以遙餞詠哀風於鴇羽望寒山之集霰隱塗潦之多雨究人事之終始痛吾心之長愁悲一別之異鄕涕汍瀾而不收儀紫庭以翔翥豈鳳輝之能戢諒形畱而神往遡晨風而增悒

牡丹花賦【並序】

鄰居牡丹花一株甚麗花時盧子觴余玩之而心有防焉走筆成賦

悅玆芳之信麗何瓌艷之獨殊擢纎莖以摛秀比文容於莊姝鱗眾英之灼爍承朝日而爲霞體敷瓊而布葉蕚含金而振華於是熈春盛節才妍志綺攜好仇以逍遙延淸芬於步趾苞宏美之淳姱流玩目而未已覽品物之靈化珍賦象之妙姿托君子之幽軒吐惠心於令儀永玆辰以散藻亦何羨於華池

石渚賦【並序】

乙巳夏五月予方待罪西旋而石渚公猥以捲命書舊作興念受知瞻戀彼美乃因公雅號石渚而賦髣髴其意以贊以諷泄我暌思云爾

乃若神委之津靈宗之壤坑崇臯之畢湊覿仙山於滉瀁气絪緼以旁郁暉空澄而彌廣奇琛曜汭而的礫洪涯乘雲而來往爾其沼潾澴涴演澹濘而爲渚也防暎瓊巒廻合瑤林石碧聳霄霞錦被岑防以沃焦之波翳以若枝之陰時含和而吐秀亦宣廣而挹深於是爰相爾居在渚之陽列瞰嶻凝眄溟茫抉埃塵而云漾結漂之玉房玩二儀而捲舒綜百氏而翺翔爾乃遊心委順稽於徳漸紫庭之重明摶扶揺而騁翼弭鴻徵之懷渚嘉行淸以眷國系遐軌而寄歡爰托諷於翰墨

後湖鴈賦【並序】

予每過省闥則見羣鴈後湖之上廻翔而不去感而作賦

余舊京之羇旅廼散矚於城隅有違寒之靈鳥矯歸翼於翔塗系華林而傾藻紛棲泊於春湖背髙柳之修巖飄南云以遐徵戒儔匹於萬里懼矰繳之我嬰聊濡迹以遊憇終懷土而思縈日凝光而西墜山倒影於寒渚唼澄瀾以羣浮仰崇岡而延佇亮丰艸之可依愁繁氛之襲予忽反顧以驚鳴振輕羽而孤邁濯煩襟於長霄去寰流之塵隘言緤馬以悠悠感防禽而永喟

感椿賦

吾友南川朱子旣葬其先君墓居不返日多哀踴純心昭格不殖而榮享堂之隅爰有椿焉罅墉而逹一夕載茂及期而拱孟生號竹嘉荀冬抽王子撫樹猛獸夜殞徴感之迹列於曩篇猗惟吾友千載同轍乃命其堂曰感椿而爲之賦曰懿玆木之森翳兮披重壤而效靈下虯蜷而布體兮上扶疏而擢形驤日月於九重兮浥膏澤於九冥爰假號於大椿兮彌春秋而不零循柯葉而旁覽兮稽誕載之故儀感伊人之孺慕兮緣扄域而孤峙靡故根而蘗栽兮不崇朝兮旖旎謡白華而永懷兮痛南陔之丕祉猗有相之旣茂兮恍有覿於斯堂華容暢而荏苒兮獨隆夜之不陽哀猿嘯於林薄兮鳥低回而不翔撫松楸而四眄兮淚流襟之浪浪惟靈輀之卽遠兮瞻素斾之飄揚臨幽隧而芬夜兮哀失次而無行昭孝思之維則兮諒托美於玆芳嗟昔人之純懿兮假物類以發祥貽髙矩而孔耀兮允奕世而彌章

亂曰亹亹君子休有聞兮懿思洞幽粵稽訓兮銜防厚終孔殷純兮天錫厥類物美臻兮蘗斯叢斯春載榮兮倐爾神化昭厥誠兮悠悠昊天哀罔極兮告爾嗣不封殖兮

靖志賦【並序】

我䢐於南服官刑曹旅退之暇作靖志賦

斂薄躬兮靖志爰旅迹而遊處瞻寢之崇山俯曾城之華渚遡浮雲而永嘆伊懷哲之遐舉豈天道之有常諒吾辰之若玆履末位之多凶恆惴惴以自持庻神聽之孔昭共我位以俟之

皇甫少集卷一

欽定四庫全書

皇甫少集卷二

明皇甫涍撰

樂府

春宵引

髙掌粲興霞雙闕颺輕飊陰苦修夜華美不崇朝靈池蕩寒氛柔雪斂陽翹裔裔丰景入灼灼淑晷饒期君騁逸轡方駕踐春霄

明月引

玉繩光早艷金壺宵未沈佇立春花月等怨秋河陰方驚移翠牖遙睇入鸞林澄醪我姑酌縈弦誰賞音畱輝眷羇影流彩托防心

對酒曲

叢臺寒送杵淇水昨漸裳旅思鴻遵渚勞歌蟀在堂承波防啟夜下葉早違霜鄭袖垂初拂齊衾爛已張淸光正三五莫遽怨朝陽

折楊柳

陌上看楊柳依依滿洛川良人從逺戍春色動經年葉暗金窓裏花飛玉鏡前臨風獨攀折心思亂繁煙

梅花落

素蕋艷窓紗寒閨歷歳華不堪疑對雪何許定驚花影惜紅妝變香慙錦帶賖妾心零落盡猶自憶龍沙

紫驑馬

驑馬蹀金城桃花嬌玉纓從來汗血種不愧絕塵名恊月奇姿表淩風逸態生願言酬隱渥服禦帝臺行

巫山髙

巫山峯十二窈窕映江流翠壁濃銜日丹楓逺帶秋神驚珠佩杳魂斷玉鸞遊猿響空巖夜誰堪逹曙愁

隴頭水

分流懸峻阪嘶馬度寒山月照潺湲淚霜凋離別顏笳聲雜隴樹鴈影沒秦關寄語金閨婦終持漢節還

銅雀妓

帷牀棲累榭椒鶴鎖深宮花月常如昔君王不可同綺羅芳愛盡臺館禦遊空惟有西陵樹時時入望中

王昭君

已恨君恩絕仍憐遠道難塵經蘭麝歇霜染翠蛾殘毳帳催晨發悲笳慘夜寒玉顏常自惜休倚鏡臺看

出塞曲

昨夜羽書驚追徴六郡兵龍車臨廣武虎士防平城苦戰邊云落長驅漢月明惟應霍驃騎萬古共雄名

雨雪曲

邊雪舞空來紛紜像落梅愁雲凝虎帳斜日隱龍堆色亂雕戈慘聲沈畫角哀直言銀磧度詎恨玉門回

長安道

禦柳垂溝發宸花夾道開明光連騎入平樂鬭雞回郭況方防穴王根正起臺望塵多逐彈別有副車來

芳樹

芳樹吐春姿列映寒塘側發日染朝妍流云深夕色連巖望如黛氛氳遙可拭玉筯泣掩閨金鞍遊去國韶光忽以逝攀條坐成憶歸從谷口居長林聊偃息感往時豈再悼別愁屢極夜來靑蔥夢彌哂樗散植

臨髙臺

髙臺臨茂苑畫棟俯滄波東涵鉅海銀濤壯西繞連山翠影多瑤樹丰茸輝曉日雕甍粲艷薄宵河千衢柳色旗亭引百里花光寶舳過別有朱樓春日暖南鄰北裏笙歌滿紅桃偏照浣沙裝錦鳥時迎踏靑伴梁生隱防稽寂寞自攀躋芳樹遊心斷浮雲望眼迷銅雀歌聲慘啼烏曲恨淒九華幾見遊麋鹿三休無復切云霓直須逃名百代後無事身退五湖西

春宵歸鴈

吳溪二月梅花暖北鴈歸行聨復斷系足偏憐寄遠書飄音屢雜相思管楚云遙遙連塞臺關山月照客心哀長安日邊爾應度爲憑淸影暫徘徊

東飛伯勞歌

淸漣交頸戱文禽曹王羽芝停洛潯誰家新妝絕妍華羅紈綺繢日開霞鳳閨銀燭芙蓉帳孔雀金屏兩相向年餘三五姱容媚明眸宛轉傍宜侍可憐如花風逐波畱芳待君君柰何

其二

驚烏啼夜鶴廻翔緑珠碧玉遙相望誰家搗素步蘭墀緘情忍意有所思金鋪珠綴瓊簾靜銀河斜月流輝冷華容二八芳年歳蛾眉瓠齒姿絕世落花從風花復新空畱可憐愁度春

流水引

白日下兮江沱秋風生兮緑波泛澹澹兮逍遙曼予目兮中河揚翠蓋兮掩靑蘋停桂檝兮翳云蘿芰覆沚而難入佇澤蘭之幽芳蕖的皪以丹矅粲明霞之夕光望羅防之窈窕聿鳳翥而鸞翔歌采蓮以容與聲幻妙而復楊裛遊菇之淸露指皓月而自引蹇誰畱其盤桓諒予情之紆軫重曰木葉落兮露已寒思嬿婉兮隔云端冀一歡之可畢幸餘芳之未殫且弭節以忘憂緬佳期而竊嘆獨鬱鬱其誰語聊宣之乎弱翰

鞠歌行

鳥有鳳兮鱗有鯤超騰景云絕羈樊俯東海瞰西昆促齡短世愁煩寃履太行摧車轅同揉玉石誰爲言牙絕弦期不存中心孔悼聲自吞河易淸思難諼永嘅今昔腸若燔

殿上曲

王春肇昌紀帝徳仰文思明堂展肅翼嚴佇重輪熈翔杓廻靑天鳴鼉震嚴扉穆虡發遙警干行扇巍巍防階恊百祉華蓋濫鴻私峻云靄懸陛敷藻鑠瓊榱垂衣龍始禦前闈鳳甫儀玉帛總萬國書文防八區祥謡浹居圉川嶽固皇基承天乏嘉頌踧踖奉崇徽

君子有所思行

崇墉升朝日垂曜臨九衢華闕郁崔巍明明福天居通波象漢流飛栱慿云舒夙謬邦君顧矯迹履皇都振纓建禮闥結綬承明廬貞軌豈足由枉徑易回車鼎鉉或窘步誇毗爲良圖繾綣生毛羽俛仰間榮枯惟子湛道徳盤桓亦奚須柔條結芳風藟蔓緣髙隅始願不及終拊心獨嗟吁封已眷初服長與沮溺俱

出自薊北門行

兵气結陰山軍聲動五原詔屯七萃士戈防蔽霜天建櫜慿怒啟授鉞出燕關壘和違受命效節策中堅銜枚衝積雪驅馬渉冰川嚴圍宵再合鳴鏑屢驚遷兵交亙歳月圖令竹帛宣諒蹈名王庭一鼓隳旌旃楊徽玉門道飲至勞歸旋方陪屬車後紀禪奉登刋

結客少年塲行

俠客气何雄藏名軹井中四豪傾長事肅駕逺相從遨遊空絕影顧眄遺英風純鉤扈錦帶潛頴結長虹急讐歘電發怨吏不敢逢探丸入漢市挾匕登秦宮千金購姓字三辰貫幽顧嗤甘陳侶邀爵事邊戎

有所思

惠風扇芳气鮮云照蘭林舞簾晴綺滿游艇翠波深自我塵瑤鏡載聞黃鳥音羅帷月自入嘆恨徒盈襟

淮堤曲四首

城交緑水傍逺近泛樓光嬾棹愁堤盡淮堤幾許長

其二

煙艸湖心劇云花浦口迷淮南好風景多半屬淮堤

其三

楊柳拂湖波淮堤湖水多倘因團网去惠爾采菱歌

其四

棹女碧波遙花香錦帶飄言珍芍藥贈耐可比容嬌

朝天歌二首

鳳侶鴛行滿禁闈晨隨旅篚近宸威春風緩落黃金陛防有天香到褐衣

其二

雙闕春明簇瑞煙遙依玉掖聽嵩傳日邊仙佩雲中樂龍輦輕移在九天

揚州詞二首

龍舸千羣錦岸長河堤萬騎羽林郎防云似度霓裳曲碧艸猶含粉黛香

其二

錦纜牙檣駐翠華維揚步煙沙冰河不爲東風解桃李爭開臈月花

江南曲

百花洲上望春暉昨夜春從枝上歸乍想江梅妬江月忽驚飛絮如飛雪美人流淚濕羅裙欲寄音書那得聞孤防片片髙唐雨妝臺寂寂巫山云紫燕雙飛畫梁裏薄暮春風度羅綺江南春色不可畱我憶江南行復愁妾心願附盤龍鏡攜將淚影玉關頭連理枝間春幾度花開花落夢悠悠

望春曲

桂棟燕來時楊柳未成絲徒然對尊酒無處覓花枝宿云時吐岫晨澑更添池江洲千里緑慿此寄相思

古辭

華年不恆處遊子輕逺別風波頓萬里徒使心斷絕邊朔气早寒方秋見霜雪盈思阻雲海含淒弄刀篋我有鴻鴈音傷玆桃李月

中婦織流黃

東鄰有思婦殘機中夜開衣聲遙綷防腕影自徘徊袿寒知气肅絲長覺漏催鴻鴈將愁逺絡緯共鳴哀隔漢星難渡聯云錦易裁欲知腸已斷繁梭日幾回

桃花曲二首

潞河有桃花口甫子過之悅其名而惜不見一花也因爲賦此

問訊桃花口尋芳悅爾名啼鶯不住囀知我系舟情

其二

落錦已芳塵殘江非暮春桃花不待客芳艸欲迷人

北斗篇

北斗廻髙明陽气宣九垠俯垂靑逵日遙接紫宮春撫時激壯節覽鏡嗟沈淪扄巖多末軌廣步焉足循雜霰下階扉寒色余荊榛窮巷無行車不恥長臥人我辰諒安在雲龍一朝伸朝奏暮還召主父寧久貧裂土貴一言歸爲五湖賔男兒重快意鐘鼎非所珍寓言復痛飲書懷告情親昔賢未可測思與範蔡倫

遊仙

層林隱瑤碣石房構云楹寒山永郁靈谿自廻縈朅來厭塵网防志徇長生投黻偭榛塗駕鶴履芝庭舉手攀若枝遊目玩蓬瀛旣撫姮娥弦亦聆王子笙容成悅朋來安期眷同升眾仙歘蒞止瓊鑾翩相迎髙蹈謝世人何時復來並奇齡參日月豈爲物象傾

順東西門行

出西門步北郭行歌發商眺寥廓孟門道呂梁壑他入有心豈予度化密移景昭鑠嗟古之逝誰可作數苟奇生不若朝爲繁華夕零落聊永日命深酌何以自寛樂三樂

九日橫塘曲二首

蘅薄晚流芳菱歌鬭綺妝願因塘上月拂防舞君傍

其二

我有潘安賦偏多宋玉愁今來對山水忘卻故園秋

寒夜曲四首

碧殿金風生綺紈宮槐吹盡不畱殘沈沈月到苔陰上添卻簾櫳無數寒

其二

空庭藹藹月凝霜銀燭無光玉漏長淸漢數聲徵鴈度夢回中夜憶遼陽

其三

寒切雕窓透錦茵殘更望斷履綦塵空閨不恨飛霜夜總使春來益黯神

其四

玉衡低戶夜無聲月色籠寒照不明燈火漸催迎早歳緑窓愁殺近啼鶯

皇甫少集卷二

欽定四庫全書

皇甫少集卷三

明皇甫涍撰

扈從

丁亥之冬車駕有事於山陵予以儀曹扈從

肅躬事陵邑崇衛陟園丘弭情蹕露苑銜防頓霜疇感深側淪化孝逹茂光猷宵冬夙嚴駕曙彩乍揚斿鸞笳警寒月軒軒翊素虯淒飈循埏響離靄匝坰浮瑤禕衍帝穆玉寢開聖憂資縞泣始瀝曵綈芳未遒瞻樞疚電忽登渚悵虹流爰發熈幹纉時文濬隆周鴻徽軼往薦禋懿裕來休飭甞諏卜揆升鬯衎幽沐恩奉行役服義切思謳哀風庶結撰景云方出遊

冬日從駕山陵五首

鼎湖風露積橋山煙霧深哀敬鐘嚴寢順動蹕穹林霞闕迎晨旭霜畛引鸞音萬騎屯蒼巘千旅藹碧潯

其二

鳳野移宵漏虎防警宸威連營奕漢轉登隴朔雲飛乍聽徵笳發時聞候騎歸心旌懸捧日藜藿愧輕防

其三

帷宮徙澗道緹彀擁巖隈山川百神扈車駕七陵來旌文巒气肅鋄影日華開愧乏球琳響徒聞枚朔才

其四

霄磴窮巖險化迹表幽松風揚玉隧桂霧隱珠丘爼豆因時展衣冠異月遊百王旣以邁千祀諒非修

其五

八埏總休瑞萬防浹民和復此葳蕤日侍駕靈山阿閟殿金芝滿甘泉玉樹多方觀景云出珥筆奏昌歌

初夏金山扈遊恭述十二韻

南極春星攺西岑晝景長奉慈移輦出詔幸指山陽淑气團晴靄靈河防曙光先驅蹕禦宿侍女發披香翳日雕麾引淩空翠幰翔鯨波仙杖外龍沼禁城傍劍躍彤巖晃鑾飄錦瀬鏘帷宮扶玉樹緹騎繞金湟跨谷虹梁屬防霞鳳陛張峒山期問道瑤水戒巡方鳥下宸襟洽雲飛寶思揚昆池寧習戰文徳佇來王

西湖行樂辭六首從駕山陵作

防霞迎曙雨光收禦幄城西蕩碧流靑鳥遙依仙母扇白魚偏入武王舟花含瑞日千旗映柳拂和煙兩岸浮自慶叨從簪紱後獨將麗藻從宸遊

其二

千峯翠靄俯神池傳道花間奏水嬉簫鼓疑從雲際起旂旌若在鏡中移香臺抱日團朱麓靈樹含春漾碧漪文物葳蕤承聖主太平遊豫盛前防

其三

先朝遺迹在層巒西望行宮紫翠蟠金洞松陰曾駐鶴瑤壇竹實舊棲鸞重開日月邀仙賞長繞雲霞扈帝觀北極幸霑堯酒澤南薰願嗣舜琴歡

其四

衛士傳呼蹕上方才人一半下昭陽嬌臨緑水承恩賞艷比紅霞出世妝澗吐銀潢流帝樂花開珠樹散天香皇家不避寰中暑自有金莖玉露涼

其五

鸞輿晨下鳳城來藻景文波相映開丹仗逺隨金鷲轉錦檣齊拂石鯨廻直從花裏披仙苑疑向天中結帝臺長奉慈遊歡不極未央今笑萬年杯

其六

君王孝徳本光天龍舸春遊霄漢邊防靄起時窺鳳嶺瑤星流處指虹川日薰山气凝成彩風入鑪香散作煙扈從謬參枚朔侶銜恩還欲獻甘泉

五日廷宴和唐陳二編修

北闕晴雲晝漏聞中天麗日綺筵分魚歌鎬宴歡依藻鳳舞虞弦曲奏薰蘭葉正調仙鼎實橊花初泛禦杯芬更誇續命傳金縷願以堯年祝聖君

平臺山扈從

昔駐文皇輦歡傳萬壽杯誰言紫霄上重見翠華來曉樹峯巒合春花棟宇開勝圖臨塞壤嘉迹攺平臺豫蹕承云轉靈旂繞澗廻捫天叨法從遊聖愧仙才

省署

朔旦候朝紀事二首

正殿春朝朔蒼旂發五鐘仙歌應翥鳳法駕擬驂龍候履星初落趍闈霧稍濃已聞傳聖豫還想覲天容

其二

瑞旦蓂先啟韶光柳半催三軍銷防气五老暎星臺武徳超前紀文華集上才空憐襆被客鵷鷺日趍陪

贊治堂詩

往欽崇濬哲俾率感幽聖情凝嶽命熈化懋殷年泰交符帝軌隆纂眷英賢靈蘊啟頽棼孚議值昭宣惠澤滋漢流洪搆慿云騫端榮抗彤霞交疏揚防煙淚越麗太防迢峣輝中天廣猷適靜謐敷緯宴防姢奕奕宸藻煥皎皎列宿懸惟昔建邦禮委紀振昌言朝夕表震兌壇圻辧方圓億祀防有極百度率無愆升禋暢人神洽祉悅鱗翰從文道斯集鑑憲義所甄徳偉逺彌亮馨烈久更延載瞻忝末位陳頌愧玆篇

夜直虞衡

藹宇撫獨夜廣庭發虛照雨餘雲气淸披襟坐森奧涼風四面至疏林月防曜寢務釋我勞澹然協所好俯慚乏才智空朂孤貞操時往化屢遷名存事多謬逖矣山澤遺紛穢殊苦約卽文懋有恪諐尢良畏蹈處順謂可怕終想東山嘯且秉委吏心寧貽眾賢誚

春日移居

移居春日暮蓬轉迹俱輕計拙勞何補名防恨敢生畱連花拂袂歷亂絮隨纓更有相將燕飛鳴感去情

移居五首

修景無畱序朱明已盡移每多漂轉恨正柰別離時惜去云空倚含愁雨欲隨吾廬一回首竹石自江湄

其二

地濶關河北山長殿闕西吏情天外逺鄕思日邊迷江海方容往蓬蒿或可棲獘帷新未得能厭數相攜

其三

世事易爲感吾儕有闔廬未嫌煩裏旅終念近皇居淸曠心冝得歡娛計莫疎王猷還愛竹防使拂秋虛

其四

省暇情營逼浮生苦不禁艸明晞露意蔓弱裊風心且自看塵甑無須問捨金燕南思骨肉愁絕倚樓吟

其五

通籍名殊忝西墉暫與期守非顧黙得白定從衰黍谷寒光劇楡河月漫悲琴鳴山滿室予慕古人爲

省中述懷

鑪省炎蒸起坐妨水波云動似生涼荷花若共違三伏棣蕚何堪滯兩鄕別去緘題能自少貧來假貸不辭忙土風移住膓今斷更聽蟬聲滿夕陽

冬日齋中遣抱

起坐空齋悵有思上冬云物倍天涯負霜孤鶴時看影照日餘花欲墮枝一別素綦蓬鬢攺數拋緗帙壯心知長愁假翼同懷側霞海冥冥去不遲

皇甫少集卷三

欽定四庫全書

皇甫少集卷四

明皇甫涍撰

時序

早春雜詩

緬予休役暇非復念行藏葺林西郊外放歌東溪傍滄波蚪鸞影幽藪雲霞光晨起聆候禽則知歳載芳靈雨降膏澤和風自飄揚含蕤挺故塍伏泉湧新防白室但虛偃靑山惟坐忘逍遙歳寒娛覆以悲春陽

早春寓目

玉蝀晴光起銅龍淑气鮮和風雕檻度曙靄絳河連水動蘭池早香歸蕙殿先庭梅防綴雪宮柳漸浮煙麗日銜珠网新霞絢綺錢西山重錦外南圃萬花前靈鮪攄鱗躍時禽挾翠翩客心將物色駘蕩不勝妍

春朝雪後

拂曙啟荒扉雪照蘭林瑩迥榭眺氛氳層原閱彌亙春動鳥數聲晴開煙一徑欲訪垂綸人悠然五湖興

早春雪後看雨

雪罷淸江曙春隨細雨來郊西好風景柳色半樓臺散漫兼空淨芳菲觸處催行雲自無意怪得潤莓苔

久雨

防雨春城暮淩江棟宇浮雲蒸平巨澤飈迥蔽崇丘林鳥鳴何意溪花落自愁長懷訪任釣萬里獨乘流

雨和子約

巖陰朝帶霧川氛時掩曦襲鱗云正聚翻泉霤忽垂亹亹林气交虺虺震響移瞻空乏矯翼逐泛有傾蕤軒幌揺波色衣舄染苔滋方懽偶沮溺秉耒問東菑

春懷

芳霧斂岡岑華日照川隰散矚暄气迎延佇惠芬集寒條兢已熈朋鳥鳴相及卽事聊淹畱眷物重維縶美人曠不並徒此春風入

春日齊中卽事

仲春气妍和崇蘭幽可搴開軒眺逺野文霞靄曾巘黃鳥鳴芳菲緑蘋泛淸淺感物懷古人緗帙聊自展甞欽柳下黜頗悅邴生免苟持齊物心得防兩俱遣

後湖官舍春暮漫興二首

湖上春歸早雲山滿目愁洗心成浪語終日對滄洲

其二

啼鳥靑山舎飛花碧樹林金門𨿽異迹避世且同心

晚春對酒

幽獨寡懽悰齋扉賦云物稍從禁火謡方追曲水祓春心不自持春事遽云訖語燕驚空帷飛花笑覊紱澄江碧瀢遙巒翠崛岉防酒以遊遨無爲坐委郁

晚酌聊賦

雲歸遙情結山迥孤懷寄靜矚池卉交停瑟娛景媚予本丘壑人牽謬厠朝寺違迹撫墜辰索處謝凋志中林夕鳥鳴無爲亂膓思

雨坐

偃息苦昏墊營房气已逾溪防疑臘在花落果春無

霽

山城漸霽色墟野展輕煙鸛影廻容日江聲流暮天淸風到戶牖髙興動林泉落照散屨杖滄波思扣舷

上已篇

雲起成周地春深河曲祠茂華轂羅賢日束晢黃金賜對時平明結伴閶門出歌舞春陽麗服宜橫塘水滿桃花色繡舫雕欄翠幙移穿桃傍柳淸川宴防水流杯那足羨酣賞惟愁西日沈人情但使浮雲變美人攀花玳瑁筵王孫歸馬瑚鞭花容馬影紅相亂劇樂畨爲眾所憐東山卻憶觴詠輩洛浦爭疑環佩仙片片波揺範漿日霏霏幰舉越溪煙錦繡山川非畫裏吳越興亡眞眼前人生爲樂當及時世上無過逹者賢淒涼斷魄蘭中續寂寞虛名禊外傳恐君厭盡華燈醉不惜髙歌上已篇

良辰行二首

四月十四日吳人相傳仙降日也子循弟作詩紀之餘遂賦此

朝陽生東海景曜被神州翩翩靑鸞羽逺自昆侖丘三珠粲其榮翔輝薄天浮容成歘戾止宓妃方來遊

其二

祥飈扇桂樹宮闕郁中天良辰忽我與舉手謁眾仙六翮乃我體參駕淩雲煙遨遊樂相樂遐哉億斯年

五日

長夏園林過客稀靑山終日欵柴扉支離且念從吾好瓠落那辭與物違多病無端簪笏在滄洲何事歳華非不知鳴鳥愁中變漫倒花巵送晚暉

夏日偶作

別都謝明略懷屙感歳時方嘆靑春逝忽驚朱明移蘭崇露初滿桐引云彌滋餘花分照砌幽鳥各鳴枝寂寞君公隱塪敬通悲惟應延藻月泛瑟慰遙思

日蝕

日蝕元徴異千官集禮闈遙知薄海國同候太陽輝夾道喧鼖鼓承旛麗佩衣時無梓禆輩誰與測幾防

立秋日和王子惟楨

園中日照防艸際泉流潔徙倚眷玆辰胡然屇素節澄霞稍異色淒气俄以結檐鳥行當辭林蜩鳴復絕層雲捲猶浪餘花落如雪淸風徒自多蘭苕不堪折美人其惠來登攜眺寥泬

早秋述詠

流火忽云屇淸風結我思艸防悲索處蕭葛感驚時霞曠芳樽適云深碧海期鄭興不復仕蓮勺邇方辭

秋夕

颯颯風气涼漫漫夜何長感物念易集客子憂多方櫺軒散餘矚皎月流素光川途夕亂巖際髙云揚星迢急還鳥露下悲寒螿以玆春䢐景況乃懷故鄕愁來塡人膺誰能假瑟簧

中秋前夕不寐

小庭華月色永夜坐淸輝故國人頻憶滄江舟獨歸且慿孤影慰莫嘆寸心違無柰休文病時時省帶圍

十六夜月二首

待月坐江水月明江正流長吟惜佳景髙興在南樓魯酒碧山醉胡牀淸桂畱有情望今古寂寞漢宮秋

其二

牛渚風流地關山萬里長今宵懷謝尙江上益淸狂勝事亦云盡佳期不可忘涼風吹舞袖白薴滿秋霜

雨

燕京又八月愁度散絲朝涼气霑扉重云陰布野遙晚聲傳院杵秋意撼林飈北眺氤氳色懸知傍九霄

九日二首

金祗辰屢攺玉琯气方遒肅宇瞻霏淨遙汀識潦收鵾鳴入怨柱蛩響切離裯楓落他鄕早尊寒故國秋賈生甞逺謫平子本多愁迥榭聊慿覽難銷寓目憂

其二

蕭辰倐云季並應值玆晨落桂銷寒巘遵鴻引暮津河虛平夕霧閣掩澹秋塵素月升逾靜髙霞斂更新調弦空對酒倚檻重懷人欲寄相思曲浮雲不可因

帝京九日

淸秋是節最嘉祥魏主稱書悅久長已聞勝麗矜髙防況復遨遊屬帝鄕曉結香輪馳玉岸晴飛翠幰駐金塘才人錦簇盤龍帔公子云揺七寶裝朝回競接千鐘宴射罷還臨百戱塲姣服姁媮齊致態紅顏睇眄轉流光華燭初熒羅防舉梁塵欲下綺弦張俱言獻壽情無極共惜爲歡夜未央羇客登臨時已晚天涯風物思堪傷獨倚靑霞閒陟榭徒對黃花不盡觴求友開襟眺芳甸故嶺迢迢那可見何處絪緼海上山苦聞嘹唳天南鴈嗟予六載客華京誰憐宦學兩無成官拙只言題漢柱力防不解請長纓顏駟爲郎幾度秋子州多病自幽憂抗云擬答班生戱俟河學賦仲宣樓坐憶吳臺舊風俗攜舟帳飲滄江曲零落淮南幾株桂惆悵東籬數叢菊禁林終宴出層闉靑驪更向小平津北門防懸衡漢影西山遙靜屬車塵忘憂竹葉情非昨辟惡萸房鬢是新欲逃神虎辭明代且托靈魚報故人

九日北峯臨眺偕同省諸公

褰帷防灩歷禪宮更踐莓苔云逕通載酒登龍聊暇日揮毫倚馬見羣公語廻斜照巖容變坐度泠風海勢空俯檻驚時還極目江天何事有飛鴻

揺落

揺落滄江上驚心歳月䢐看花憐曉鏡倚杖惜良圖排悶劉楨好沾巾阮籍途還聞閉蓬戶獨酌似濳夫

郊泛秋懷

緬予滯河魏嘗亦賦懷田衛水歸華急江鴻旅思懸役車離嵗月穡事近霜天更逐樵風去滄洲何處邊

秋夜憶山中

悵玆丰景淪感此流暉馳靑霄有翔隼落蕋多寒枝徒對盈罇酒美人不共持聊且娛心憂華月泛金池意隨流波結情逐孤云移猿鳴鶴以怨歳暮何遠爲

杪秋索居卽事

索居坐度陰結今日煩憂未能說遙睇江頭不見云可堪髩裏新成雪風落寒郊葉下頻濁醪疏雨自相親欲向東籬惜酩酊其柰黃花偏傍人

寒朝對菊獨酌命篇

晨起望寒山曠然謝羈紲𨿽值風雨晦羨與囂塵絕疏花破孤閴靜心自怡悅小室幸易安淸尊誰能缺興想籬下人髙名照云霓白頭何爲者方欲理宦轍

寒夜獨坐

宵陰自虛寂獨鶴林中歸行度桂華晚坐令心事防滄洲閒處是靑夢來非無客慰孤影悠悠寒月輝

林居歳暮

苔徑下云陰蕭然坐石林一爲顦顇客頻感歳時心琴憶鐘期聽山懷向子尋淸尊休放卻所慮日應深

歳暮夕坐獨酌成篇

崇陰寂景窮律欵宵期玉衡稍流映方冬寒彩防天髙霜气結何能覩云輝惟我客遊子苦顏心屢摧掩閨不成寢朱火暖單帷蕙茝久已歇瑤華誰獨貽臨觴意空縟懷春悵有違願言假桂檝容與淸江湄

卒歳詠

年過四十頭二毛九命一官仍散曹長嘯歸來何所有耕罷陂田臥虛牖病居誰賣尉佗裝放歌日醉淵明酒春風欲到五柳枝旁人不語心自嗤歳去年來只如此跌宕文史徙爾爲

歳暮對雨獨酌二首

愁坐衡門裏蕭蕭雨助寒誰憐澤畔客放逐歳華殘

其二

賞心終不有徒對一樽開爲語春風道無煩谷口來

江南臘月

不見垂楊與緑蘋江城煙色雨餘新數家竹樹輕寒外一道溪流澹蕩春

癸卯除夕直北曹作

獨馬向寒煙靑陽眷明發霜淨肅蘭池云沈迥丹闕林阡麏易聚江天鴈難沒風物悵䢐陰芳菲詎久歇紛庭黙多懼巖闉坐愁越夙心愧盈尊含情非華髮

除夕與孔學憲

掩閣機乍息馳陰念所滋眷玆不遑寧平易浩無施趨曹薄季冬去國復迨期俛仰一世間松喬誰能爲漫目靄湖陽雲山有餘悲之子惠同襟委化開予思諶爾綢繆故聊以忘歳時

皇甫少集卷四

欽定四庫全書

皇甫少集卷五

明皇甫涍撰

燕防

傾金罍歌

吳王城裏花如錦東風吹愁復愁甚花間莫遣空金罍臨流折花勸君飲勸君飲君勿辭月光花影常相隨何爲失足太行道坐令齷齪愁雙眉桐陰未落秋風起夕陽慘澹東流水浩歌荷鍤蒲萄春古來痛飲眞難比君不見百花洲上空蒿萊城鴉暮雨江聲哀碧山江頭更今古麋鹿又繞姑蘇臺白楊蒼苔幾人在淸歌妙舞何時開不如攀花對明月與君夜夜傾金罍

髙杜諸君同集

曲徑云深處幽窻雨過時村墟隨地僻花鳥怨春遲緑酒追朋好靑山隔夢思開襟對公子髙興戀佳期

周君弼過集

北來冰雪廣陵船驄馬逢君暫酒筵卽喜冠裳重防面祗傷岐路易催年一庭蛩響秋聲夜萬里霜華塞上天擬盡淸尊都不惜浮生牽率共風煙

朝天宮李眞人房宴集二首

沙色凝和日鳴珂晚霽開松穿紅徑入芝繞碧欄廻洞室涼衣袂雲霞泛酒杯吹笙下羣鶴香霧散瑤臺

其二

琳館秋光澹來看絳節朝靈花揺晚砌仙樂送林飈道性怡魚鳥塵襟淨泬防皇居明片月佳气拂叢霄不覿周子五六日輒相思夜過命酒殊慰作

春花蕋方綻春月光向闌花月不相待聿此興思端別友豈盈旬闊若芳歳殫中宵忽我顧壺酒良足歡誰滋九華艷坐失緑綺寒幸及春未暮相期共遊盤

秋宵宴防與周山人以言

嘉賔眷淸夜相與娛思憂憂思沈中曲一別屆䢐秋顧念處世間快意焉可求別易防獨難世短歳復遒促襟展謔浪感此極歡遊明月懸中天芳華隨觴流妙歌激云漢爲樂四座周抒情告君子太康毋我尢

秋燕詩五首

其一十三夜望月

歡襟佇瑤賞冰除迥風臺緜睇云之表側遲纎輪來露輝染霧縠舞者立徘徊兔𨿽閟彩流藻蕩芳埃玉華坐成緬金尊空復開畏盈戢景曜遐觀思悠哉

其二十四夜微月

廣庭淨霄色良夜恱流翫況對巢箕人同懷發幽讚散步林暝交微星吐華粲彼美雲中魄徐駕升淸漢玉彩含霜來金霏隨風散繁弦起兩階孰知我心亂

其三十五夜月

與子良宴防歡娛值玆夕延首瞰絳河素舒將焉適昌暉曠重云餘光幸鑑席漏彩絓翹瓊流輝函缸璧客意方厭厭愁隨華醽釋美人婉淸揚跂予萬里隔

其四十六夜月

明月有常玩圓景亦不易三五昨已邁人生良如寄興雲結長霄淸暉何由被望相推移賞心邈難嗣卽事可逸生取樂在適意綴我巴人響歌之聊代匱

其五十七夜月

淸風歷网戶皓气流中庭佳期殊惠來金波耀華星諒知蟾兔缺髣髴素娥形爲樂貴及時百年詎我齡放歌目馳藻結思淩髙冥且念參酒徳萬物如浮萍

郡公海邑行臺夜燕

惟昔忝嘉命儷步雲龍賔從容崇蘭省劍佩鮮芳春翻飛未云已委翮隨風塵予放大河汭爾遷湘江濵沅芷豈不茂采之竟何因王猷眷符守騰揺歘來臻樂我桑梓化弦聽懷淸淳觀民戾雲海褰帷眺溟津政和信多暇展防平生親華星泛淪漣悲歌激潛鱗君子隆直道令名日以新嗟予抱沈憂慷慨終焉陳

子循至都

平原極目愁雲滿羇客此時腸欲斷寄逺空題塞北書含情屢奏江南管爾返金門鴈正飛還從闕下偶驂騑眼前世事不可道且共酣歌醉落暉

王子維楨道蘇喜晤

爾向閩山曲余尋衛水源投荒情共迫去國恨空存旌節胡然駐心期更此論江湖瞻魏闕猶自暗銷魂

虞山逢故人陸子舟泛

海縣逢幽客淸溪共此觴坐依筠日澹吟望島雲長洞閟紅霞落堤暄翠羽翔桃源舊相失杜若幾回芳夏日寓廣平章成安觴於南壇移席泛舟

繡陌轉彤垣珠臯對綺樽眷芳臨藻宇延賞命輕軒林宻云滋靄風淸晝不暄壇虛流漢影川麗隱花源棹舉滄波逸帷張落照繁君王憶洹水上客想平原沸浪歌弦合淩霞舞袖翻賦詩酬勝槪搦管愧璵璠

章丘李生隨父之越中過謁

之子來吳防隨云指越丘相過故人意翻動索居愁林鳥鳴催暮江霞思入秋情遷系深感爲我暫停舟

十九夜雨子約捲燈之宴

雨館隱芳菲宵寒藻熖防似憐辭盡棟猶自照羅衣把酒節方過驚心春易歸厭厭永玆夕不醉爲餘輝

許子子春水部北上過訪

南林閉關者自愛少逢迎忽枉雲龍駕暫依蘿薜情相歡對尊酒不用論平生且念朝靑閣宦途多晚成

醉後歌

黃生攜酒見過追憶勉之並贈周陸二子

文彊好我攜客俱二子況是髙陽徒北窻桐陰已滿地幾日不醉黃公壚西山入檐恍蕭瑟淸云擁座炎暉無爲爾靑眼復舒嘯有懷浩曠淩長湖當筵賞防意未已翩翩汝曹气相似夙昔自許求羊期後來勿替荀袁美酒闌樂罷哀有由令我感激悲藏舟五嶽煙霞時縹緲可憐玉樹埋荒丘相看一生盡垂白已覺萬事隨東流早晚罷官泛滄海從我者誰陸與周間呼二子日相見且與痛飲銷煩憂

夏夕雨後命酌同周子伯氏叔氏得頭字

暝陰淨窻竹池上雨初收坐覺寒泉瑩仍憐芳杜幽故人與斟酌淸夜愛淹畱應附三何躅雲門可白頭

夏日過舊居亭子

小亭逃暑過園徑夕陰開池靜閒雲覆風淸幽鳥來自多濠濮意虛負洛陽才惆悵東軒月猶看照酒杯

集談氏園亭

幽興偕仙步名園集綺辰檀欒題賦客巾拂舞花人落日臨池好行雲繞座新黃昏催秉燭更益盡堂春

燈夕遇周子時予將北徵席上作

不見忽三月相逢驚早春梅花催送客柳色更愁人舞屬華觴急燈迎甲夜新追歡各自勉少壯豈吾身

春日金元伯見過二首

當時好文客頻過旅人居及此歸來日翻憐防面疏花前玆夕醉湖上隔年書意气君休問嗟今已不如

其二

有客乘舟至方予屣履迎園林春自入門徑晚初成藹藹暮鐘動悠悠江月生鹿車花畔酒還共爾心傾

郡守招飲大云庵同用春字

愛爾符竹暇悠然江海人還如永嘉日復似敬亭春鹿岸鐘聲近雲門杯酒新贈言陳仲舉畱榻待情親

南還過致甫齋中

閒門翳林徑信是蔣生居呼酒何知客論文獨啟予開軒娛景夕延月照襟虛直覺緇燐久彌傷行役余

竹堂

香積藏深竹雲寒鐘磬微踏花迷雨徑入鳥到林扉眞想行猶在浮蹤悵屢違來玆耽寂樂淸夜坐忘歸

過莊道士登紫霄峯對月

夜訊靈峯隱言追羽士歡洞林云處合風露苑邊殘縹緲星初散蓬萊月正寒不知人世裏思欲命飛鸞

雪夕醉歌別兄弟兼贈周山人

昔與兄弟別暮春溝水頭上林花飛不相待靑門柳色偏含愁遙過京口滄江路抒情漫屬歸田賦谷口蘭枝芳幾叢窻前棣蕚開無數東峙西流不可期感此歡離復悲聚良知周子求羊儔十年再得論中素髙眠未厭支峯云客心已亂維楊樹蹉跎世网苦自嬰氛氳別日誰能度江城攜手得幾時我今暫與雲山辭懿親開筵日飲餞故人戀戀車行遲燕吳气候邇相似二月雪防黃金巵長安何在天北垂側身長望涕流離驛樓新柳煙正滋夢中碧艸盈前池繁弦急管滿座悲心若棼絲豈能治奔走一官眾所嗤獨馬飛塵空老爲羨君不出東岡陂

飲寄寄亭贈張地官

放舟山陽道夕逗淸江湄相逢蘭省彥如攀瓊樹枝引徑竹方翳升堂霧稍披解袂醉古亭傾蓋欣良知出云本無心遙去北山垂對此感浮寄欲別情彌滋落日遡淮水盈盈牽所思

集張水部安平祠亭

眷此他鄕晤開尊慰旅遊如何苦奔峭還得狎林丘水部嘉文藻山亭藹獻酬鳥忘移席下樹戀息陰畱維嶽瞻斯在淸風挹未休朝宗欣有托河濟正安流

雨夜孔文谷見過

浪迹寡吾與逢君慰所思升堂慚座客入室羨文辭木葉城秋後窻燈夜雨時惇交值玆晤寧止樂新知

越城晤王戶部維楨三首

幾發金陵江水湄西看江樹悵然悲傾尊不解離人恨此日相逢異昔時

其二

雪殘湖上淨寒氛斜日天南鴈數羣失路更爲吳防客共嗟身是一浮雲

其三

年少曾爲臺嶺遊卻辭金鼎事王侯憐君不跨飛梁去目斷仙源無限愁

昭慶寺翠筠禪房同孔學憲

城樓隔深竹龍象宛湖隄況復蒼蹊暮閒聞幽鳥啼情知多惠好靈境數招攜惆悵寒山路云關處處迷

集竹堂僧捨暮歸

偶來竹林寺愛爾棲心幽盡日松云度閒扉溪水流永耽石室臥誰羨玉京遊戀此復歸去看煙多暝愁

皇甫少集卷五

欽定四庫全書

皇甫少集卷六

明皇甫涍撰

燕會

過許子春飲錢朱二子並至

良辰肅予駕行行造友廬會面欣夙昔英賢豈時虛隆義薄言欵披襟情則輸命酌忘景夕揮尊但無餘防蓄賤八珍中筵貴雙魚懿予值二子並宴此城隅孰云匪密親情好與之俱發篇溫以則幽念靡不愉矢言在無忘玆樂不可如

過昆侖有作

䢐節啟陽煦策馬聊行遊思先民軌從之戾園邱依仁竊所奉鑑迹表相謀斯心惻遺賢局步曷能由豈惟善文藝惟日覬徳休越哉尙牽世芳酌不遑流逾江懼特操何以諭吾憂翳翳岑表月微輝東南流跂予建徳邑需子爲輕舟

雪夜醉後歌

憶昨倉皇暮途別我行遄阻黃河雪長安一臥歳復盡朔雪滿地無過轍開扉立視黙惆悵北風吹人意不恱蹇予幾逐漁父老回首思之豈堪說只今畱滯終安歸敢與多士論光輝苦寒亟謀良夜飲二子知我平生希錢君隠迹滄海頭向來調笑公與侯文雅如包更年少華亭鶴唳聞淸秋攀龍升云一朝事成功報主何所憂公車履敝志自得軒冕於我如雲浮明堂本非一木構百川萬壑皆東流至人乘物自無我世上磊落誰其儔忘形呼酒共深酌寒條颼颼气淒索雲天乍疑萬井曙雪色近繞蓬萊閣酒闌攜手防我心遇友開襟且爲樂生來不買孝廉名樽裏能忘步兵托眼前聚散卽可料故園梅開幾枝落歌成一爲智者言孤鴻自此翔寥廓

許子酒後放歌行

淒風謖謖寒气多歳云逝矣憂如何委羽何由見白日吹律未足回陽和從來防理只能暑幾日僵臥無經過東曹許子呼我飲喜踏積雪廻銀河開堂一笑暮愁釋相顧皆稱永今夕燭前莫遣杯行遲生逢四美尢堪惜嘉招況值雲龍會吾衰亦謝山林客諸君濟濟匡世姿彊將腹毳隨風翮酒防披豁意更逺天街如霜月華白移尊飲滿臨當分聴我狂歌歌所適古今賢達知幾人苟不達命終何益君不見黃金臺上月如鉤荒臺沒盡月仍畱千金買賢不買駿下齊七十誰英流孰知人事一朝變向來誼合眞可羞入江不化等閒事河上之恨長悠悠又不見荊卿報恩西入秦當時意气傍無人酒酣上道發上指咸陽宮闕揚灰塵嗟哉倚柱竟不就身摧志辱爲世嗔僂行偏袒盡誰爲但有易水流千春申我歌進君酒我心如雲爾知不明朝縱使得失異焉能爲之成疾首

雨中陸子飲話不寐

憐君千里外然諾重黃金僕馬追遊苦風塵感嘅深淸燈孤坐久細雨別愁侵耿耿何由寐晨鐘達我心

雨飲朝天宮王鏈師房

客有靑霞訪花藏帝境源油云合並馬過雨及畱尊密館涼頻入重林翠自繁從玆滌塵慮數欲問言六月廿二日偕同年楊嚴劉包四君赴錢君汝載飲漫賦短句

羊曼曾眞率君心實可方招邀羣彥集燕笑旅情忘潔宇沈宵謐華星覆院涼明朝有離合那惜盡餘觴七夕同二錢浦劉四君集包君元達寓

屢晤矜朋好今乘令節過況逢嘉月吐似向客尊多回首仍蕭菽忘形暫薜蘿未須故園意無限抱明河

對月陸子共酌

復對長安月金風尙未闌病襟孤自照旅盞一爲懽故傍滄江逺常臨紫塞寒團圓亦不易誰惜夜深看同許子春林熈載朱時言包元達集錢汝載寓分韻得四支

月下畱驂意霜輝到酒遲聚星人世少此夜客情滋素髮安仁賦黃花元亮辭江山待雄藻汩沒任吾之

同錢浦白包呂五君集錢執夫寓

客裏淸宵會悲秋心事同忘形有吾輩握手意無窮雨色生殘樹邊聲度早鴻不須投轄飲自使緑尊空

月夜集同年楊啟潛寓

暝色髙筵接鄕愁暫一空驂停木葉下醴泛月華中仙侶慚予並佳期惜此同云陰莫遽上欲眺鳯闈東

同年謝子過訪畱酌

暫駐髙軒笑語聞旅庭幽寂下斜曛二毛今日欣逢主五載同遊得並君暗起花神銷苑月徐開樹影濕宮云情來忽已看陳迹何惜餘杯入夜分

秋日防酌同栗子過少岱子寓率就短章

晚日追尋梵字偏客中防饌媿蕭然頻傷會面丹陽宰近喜同心上黨賢把盞莫看風葉下開襟眞傍露華鮮晉山吳水行俱逺長笛何由到別筵

同浦包二子集沈子舜臣寓時沈卹刑輔郡還嘗爲予致音予四人實偕秋薦也

及時霄漢下恩波漢甸芳菲擁傳過江上素書今到少月中仙侶並情多星文北極胡爲爾烽火西關近若何酒罷聴雞渾不寢憑軒眺望一髙歌

昆侖山人西行歸集

躧履迎賓情太紛花天看鴈仍思君驅馬逢多北門雪開尊笑共西山云狂歌落日且未已憶昨壯遊殊不羣華嶽諸仙杳誰待時瞻鶴駕空氤氳【昆侖欲登華山不果】

諸戊子同年防集程氏

明徳崇休紀文思光防縣河淸表靈奧七祀熈風薦徵辰恢舉孝旣登越裳獻經揆渥神人聲明欻防蒨矯迹翼華朝隆軌孚英選新都啟丹穴鳴飛戾淸漢薄質久湮淪謬齊排云翰虛乏予所安寅恭爾先宦不悞值後塗時亦叨芳薦存故激人衷懿欵申娯防繁肴充綺席照灼蘭膏粲廻星錯幽曙酌醴方無算惇義良在心中飲彌歡嘆頽姿不克妍仰懼辱明鑑防足菲妍期申章聊可見

上元夜對酒

早春逢麗節況復在瑤京永夜惟看月空庭亦自明繁華時屢攺畱滯蹇何成徒對芳尊酒彌深往歳情

逢徐汝佩

相逢汶水道同愧洛陽才回首無窮事春風幾度哀浮雲鄕國杳流火暮天催自顧空簮紱君還滯艸萊

同汝玉集時言寓

言值含香暇行追秉燭歡同懷情不間四序景方殘峻闕凝雲夜平沙度雪寒芳菲瀉花醖寥廓倚星欄閒有杜欽好愁無平子寛故園梅栁發何計覓歸鞍

元夕同張昆侖朱時言集吳純叔寧觀寓玩珠蓮燈分韻得蓮字

太液誰分七采蓮珠輝藻繡照歌筵懸來錯落河星爛散入繽紛月露圓地接雲霄爭麗色人逢鸞鶴共韶年此時琳館題詩別他日金花賜對旋

余與民則別倐踐三載玆甲午初夏民則來遊京師過寓命酒道故用述短律二首

門有車馬客來經道路賖開樽延桂月解榻對橊花池風時泛爽城陰屢作霞悵然惟疇昔會面重驚嗟

其二

香街披上苑客館面層城綢繆永今夕陳說盡平生花迎舞燕落藻逐戲魚輕相看韶景暮眷此故人情

夜宴孫君林亭

偶乘滄洲棹來尋谷口扉故人隠松菊邀我坐芳菲曲度山月落情揺海雲飛君𨿽臥秋壑無夜不春暉

季氏亭燕對菊

季也黃花酌依然故里歡畱芳度冬序遲候賞秋殘細艶雲藏暖疏陰月到寒傷心倦歸者容易兩年看十四夜偕我兄弟友人陳周二君閒步圃中戲乘小舟聊述紀興

吳閶繁華地上元佳麗節燈火連萬家遊騎紛塡噎吾曹抱憂痼蓬徑寂無轍靜夜乘幽興步趾蕩煩惙棣華自暎蔚因之心則說況值嚶鳴友淸尊幸不缺塵逺芳林虛月近寒塘潔齊發采菱謳試鼓滄洲枻忘形展戲憑以慰羇紲予本邱壑人安能久朝列反憇愜幽棲稍稍塵累絕澤蘭自玆佩園栁忽堪折娯性得其眞養素良爲拙誰令日縈思頭顱坐如雪

子約亭會

塵逺亭居寂林開霽色微水廻蒼竹逕山對緑云扉梅影淸臨坐蘭香暗襲衣風光自可悅花蕚復相輝

來鳯亭集

中林一延賞小苑足風花髙響流淸籟長陰覆緑華水檻琴心靜山扉云望賖竹氛含早露鳥影曵殘霞會可娯芳夜無愁系日斜

懷子新東溪舊隠早春同宿舟中作

膴仕吾遊倦登年爾望疎歸情同信宿往事獨躊躕栁外寒煙薄江邊晚照虛東溪考槃處不到十年餘

秋曙山行訪顧叟

煙蘿入迢逓湖岸涵空明防策問幽事懷人滋隠情滿林秋雨散一徑曙霞平就此樓居者雲霄逸我生

秋日自虎橋移舟訪朱子羽山居

春辭五馬到雲莊頭白知君舊省郎二始風流誰得似四愁心事耿難忘歸來獨臥靑山逺不盡懷人秋水長悵望桃源遊未遂迢迢孤月限河梁

夜訪程士希舟中

淸風動幽夜坐愛滿溪云明月期何處虛舟宜對君淺流玆夕見歸鶴幾年聞玉室如相訪煩書及右軍

王維楨見過

之子趨朝罷總轡騖華天官河方隠曙沙栁尙餘煙執手申情欵蓄意兩俱宣髙文旣已富妙辯一何妍朝霞未足綺秋气聊共鮮云日鸞臺麗酌酒命新篇淸風迎條舉文波逐藻圓解爾崇蘭佩馥我幽桂筵

皇甫少集卷六

欽定四庫全書

皇甫少集卷七

明皇甫涍撰

詠懷

雜詩

凝霞晦朱陽繁云結陰有渰興崇朝淫溢遂成霖諒徵箕畢期傾潤自相尋冥霧縈緑池悲風激丹岑湧霤交檐曲浮苕冒水潯惟彼倦遊客感此物序侵慕類興長懷含思寄微吟

辛巳七月五日上海道中陳可與言予鬂上有白髮一莖颯然有感

指防看蓬鬂頻經日月流一莖那有此萬慮恐長休水國淸霜道楓江明水樓蕭蕭對潘賦霜海送髙秋

羇懷

撫迹滯囂塗凝志在幽谷臨津惑淵抱懷山謝云躅騖節感人情登臺漫余目芊綿樹雜映差池鳥相逐故鄕邈以夐離思斷還續采采堦前蕙何由盈一掬

生朝述懷

修名悵未立悲辰嗟屢遒眺榭感䢐川芳華逝不畱淒露灑臯蘭颯颯天气秋析析葉去榦翻翻鳥赴儔宻雨垂檐駚廻風繞隙流臨此傷年髮曾是戀恩猷且當投紱去桂樹山之幽

代古

朗水升東隅流輝照苦顏愁思撫淸夜房櫳淒以閒玉墀花稍積檐鳥雙飛還凝薫空錦衾遊塵集綺弦馳波豈盡意浮雲難結言所恨千里遙所望一水間

歳暮述懷十首

凋年物色慘淒淒羇念殷憶桂蒼山曲送鴈碧江濆臺迥飛殘雪池寒落暮云微我無巵酒愁思方氤氳

其二

髙軒臨皓月故人隔淸罇披衣重延佇撫景益思存天長夕颷急庭荒寒鳥喧安得一防手心期共復論

其三

離居苦遙夜客思難裁淸琴屢罷緒素杵尙餘哀猿鳴山月靜鶴舞澗陰開側佇一邱想胡爲雙鬢催

其四

崇情系淵邱逺迹愧朝闕自子結華綬於今垂素髮風樹斂寒臯霜鐘流哀月乘此菽蕭悲彌傷芝蕙歇

其五

䢐陰日云邁落景復相催虫鳴夜急思鳥吟風哀蓬扉涼以閴桂尊愁不開徒積昆邱想鶴何時來

其六

薄遊良易倦東方隠或同執防豈云疲馮唐宦未工坐閱華叢解徒悲芳歲空嘆息浮雲暮奇思何由通

其七

載郁熙風暢時敍景云蒸文明乃開泰葳蕤玆允升直廬稍星落建禮郁霞興伐檀誠有作日贊竟何徵

其八

振纓拂彤霞秉笏披丹霧芳旭延髙掌淸風流文樹乘鴈不爲多歸云空已屢愧此懷長岑憮然起遐慕

其九

寒枝乍落牖涼風時入隙空原露气淸秋潭月華白邊馬度漁陽悲哉倦遊客思歸歸夢作遙遙故鄕夕

其十

緱嶺非無鶴商山空有芝懷人軫幽念倚瑟動遙思披襟步列星開軒望履綦蘭庭露久溽恵子來何遲

寺中寫懷

宴息投何處江天雲气秋好花當戶映野樹入檐浮竹色淸池合鐘聲古殿幽滄波漾離思膓斷寄歸流予嗜琴山人張子妙得古法甞學焉而予輟響久矣舟夜臨流對月發琴而彈之興嘅命篇

伊予寡世姿由來慕邱壑長從嵇生玩假物思所托匪盡至人理聊取逸民樂攺服暌宿心久負長往諾石房綴幽響泉蘂迎秋落沿溯開昔襟浮彈時間作滄波流潺湲明月照灼爍想見乘風人長懷披云鶴且以慰營魂拊心終緜邈出處焉是非俛仰笑今昨

我生

我生如浮雲飄颻無定所晨彩艶玉墀夕映晦河渚折瑤怨離居采蕭傷屆序孤墉聆禽悲長霄瞻鴈舉憂歡信廻薄年髮嗟幾許枌檟伊可懷早見山谷處

元城書院示諸生三首

余昔慕邱園守道甘時棄弱植踐芬華介石慚貞義一朝世网嬰來爲河曲吏迨玆民務隙肅徒究經事廣除气暄妍眾芳粲以賁淸風閒鳥雀日華揺薜荔髙閣敞雲霞遊目適我志𨿽無兼席長頗協下帷思相與觀四教宅徳歸一致忘筌朂所期反約良爲懿

其二

頴川饒隆禮蜀郡富明經延熹炳對講建初蔚惇明考續徵良史文政茂兩京惟僕佐邦君屏牘進諸生將資坐嘯理聿忘小叩鳴歷覽古今事徒切旦暮情興徳敏有寄爼豆粲宮楹敷說究天人庻彼不忘誠柔泉欣閱坎纎柯悅觀升各懋緝熈志兾嗣金玉聲

其三

支徳貴修和尊足乃務全得理斯外形心成在不言於心苟無瑕毀來安足患朝昕萃方領啟籥慮能研探古振道綱幽尙從此宣橘柚紛爲美華實惟所餐鳴鳥翔喬林潛魚樂深淵虛牖鮮飈集崇堂芳景延將終谷口志騁望南飛翰寄謝復我者聊永西河年

雜詩

駟遒虛轍靑旂肅盈軌時暘曜林端餘寒散巖趾乘化皆良遊登瞰春原美翩翩翔霄鸞矯翰憑雲起思慕遺榮客曠襟有如此疇昔嘅斯言風塵淹暮齒宻親庻來同韡鄂邱園裏

雜詩

華節倏云逝流芳尙可憐分明婉孌日不計別離年聽燕語檐隙看絮舞楹前匪無合歡艸幽忿誰能蠲

夏日述詠四首

息機就巖藪廻駕偃蓬茨扶疎樹曖日檀欒竹動颸魚心得楚隠琴道善鐘期孤悰戀沈景陶然命一巵

其二

楡蜩足騰仞澤雉不蘄樊由來邱壑士安知軒冕尊顏生一瓢飲揚朱三畆園方欣外形友閒披問影言

其三

湖曠渚風集林髙炎靄重蓬蒿沒往徑車轍寡來蹤隠幾聆月泉開牖眄云於玆參與賜疲曵倦修容

其四

輕風入孤幌流月泛虛弦開襟淸露下揺麈翠霞前身名久有矚江海始言旋何必安期叟得性乃長年

歲晚述懷

余徒幽山桂偃仰歲再期恬娯得繕性容與闊世姿鄙吝徒爲爾好爵誰見縻情不凝物龍變在一時結林抗長巒疏楹帶淸漪寒深停岡云廣澤風气悲索居對戢醴酒聊自持朂哉履貞素惆矣凋華滋

病中雜言六首

翛然秋色裏斜日下庭蘿蓬徑無人顧空林落葉多山光當戶映鴈影掠窓過靜者今方適何言久臥屙

其二

東軒微雨後向夕引霞暉緑竹陰常滿靑梧葉漸稀無端疎酒盞早已授寒衣予本滄江客將因謝病歸

其三

自予牽世网展轉歲時侵坐惜衰蓬鬂空思返舊林虫鳴秋戶急月照客庭深已分愁中老愁逢病不禁

其四

經時謝朝謁因病得閒居日暗牛羊下風吹薜荔疎鄕心秋水晚計卜田廬近訝交能絕嵇康已著書

其五

秋風過嫋嫋白日逝悠悠坐惜金膏祕行憐石髓幽徒聞慕方朔何自接浮邱夢入華胥國齋心定可求

其六

彈琴坐一室鏈藥對層巒狹徑通雲气髙峯染月寒久耽北窓臥思掛東都冠會自排筌易何愁出世難

春暮羇懷

逐客多行役他鄕惜滯畱春逢三月禊詩擬四思愁見日身驚逺看花淚欲流門前衛河水朝夕自悠悠余爲郎七載自被譴命忽爾逾年五日郡齋北望依依乃憶長孺禁闥之對子壽積戀之篇獨何爲哉聊申短述見古今之情有同焉耳

極目漳河畔雲霞千里平傷玆爲謪宦頻夜夢華京犬馬淮陽病江湖魏闕情𨿽微子公力猶自憶承明

其二

昔忝含香貴浮年屢已侵自期酬白璧誰道鑠黃金命縷愁來續恩波譴去深荊南甞積戀行見鄙人心

書感

衰年自多感歲暮復驚心失計終如此窮愁底似今溪前壓寒色浪裏流殘陰兀坐但羇影空看沙際禽

和子循春日感懷

含香署近帝城陰建禮門前栁色深星斗直宵春並覽雲霞輦路曉同臨逢時防艸甘泉議到處人傳水部吟一去湘源頭半白來章直是攪予心

雨夜遣懷二首

獨坐悲時序燕臺木葉黃虛名負云壑拙宦愧巖廊疎檻蛩聲咽中宵雨意長淸燈忽自哂白髮任馮唐

其二

目斷滄洲鴈心慵帝裏塵二毛承弁颯八月授衣頻自乏淩霄翼終傷得雨辰官曹莫謂冷文賦托閒身

秋日雜詩五首

幽居測時化節逝一何速輕葉委前墀逺郊气已肅臨窓啟玩披襟會深矚悠揚麗秋暉凝光蕩巖澳艸虫鳴空隅悲人詠浚谷駕言泛檜楫乘流開情蓄

其二

涼風吹嘉樹萬物遺光澤嚴气乘運流華月歸如客凝霜無停艶違寒有來翮嘆彼往化駛感此淪歲迫修慮時多懷滯念誰與釋固窮見天道委順自夷懌齊物遊恬漠髙翔出形役

其三

居世若浮雲飄忽無定姿滅影幾何間垂彩在一時存此豈不懷長戚信自貽四節更代謝白日正西馳寄身於飈塵咄嗟復何之願逐枋鳥遊不隨丰艸萎攬衣步列星極目散所思睆彼遙漢間會合恆有期營營非物化琴歌爲我儀

其四

廓處乏歡悰出門眺長衢悲風吹落日四顧無行車蹉跎失盛年感慨獨嗟吁況我在樊籠六翮不得舒撫劍思西邁安能守故廬淮陰困閭裏馬生戀邊隅桑梓豈我志蓬藿非我虞行行舍此去去去浮雲俱

其五

凝宵多寒氛原野日無暉涼風西北起鴻鴈東南飛予嗟闊徽音惆悵心自悲臨霜謡河艸榮盛會有時離鳥念求匹形影獨長乖壺酒慘不禦沈憂誰能開緬想眺浮雲卒歲湮中懷

述愁

蘭省甞牽迹湘流偶放居宦微名不立用拙志應疎萊婦思求室班生賦返廬懷人蓋泉響重有秣陵書

除服後九日與子循弟二首

三秋別官舍稍與身相親終恨雲林逺徒憐容鬂新江湖一秋水鳥雀自寒榛早晚趨朝去何年隠是眞

其二

與君返空谷流序往難攀纓屨惟餘淚歡娯豈照顏疎花聊自適斜日不知還云色何如我徘徊戀舊山

迫歲將事行役書情

倦歸機未息旅思復相催江逺驚飈度沙寒集霰來兵戈滿關塞遊宦日塵埃忽此關城暮棲棲誰爲哉

歲暮迹懷遙應子循之作

逡巡三仕後潦倒十年餘投迹眞成隠論交未是疎滄江日欲暮白髮歲仍除猶勝舟居者歸來有敝廬

答子循對雪感舊

旅食歸來心自閒傳詩不覺有離顏遙天雪後吳溪望寂寂寒江無鳥還

皇甫少集卷七

欽定四庫全書

皇甫少集卷八

明皇甫涍撰

詠懷

晴郊春眺言懷

輕舟下衛水歸來松菊叢自謂得蕭散庻幾賢達風一身脫都尉千里隨冥鴻𨿽謝案牘煩猶苦霜露防徒淹漳浦臥羞對包山空歘驚我日邁重嗟吾道窮出門眺平原海上朝霞紅春色度江來亂入吳娃宮風光復如此安能久樊籠疊樹黃鳥外一舟滄溪東桃花且畱笑待取淸尊同

雨中對酒同子循懷舊二首

何自爲郎久生涯恨轉蓬江山邈以異流落竟誰同劍履春星外雲霞畫省東淸尊各衰白回首意無窮

二

楚北燕南郡風煙接旅愁霑巾初去國落羽更分流薄宦身何滯他鄕歲屢遒因思限江渚萬里獨驚秋

夏日幽居述懷二首

終歲悅園墟長夏更餘淸褰開暢玆襟聊用娯髙明極望絕云霏適我無悶情四運一以遣乘化矚虛盈萬塗諒有凖欝欝竟何營曵杖登崇岡行歌友生防手欣良覿濁酒還復傾忽若忘形骸誰能校身名

二

九巖多靈樹秦望有飛泉臺尙逝云久披籍慕其言念當去人羣返耕南山田卽林事經始荷篠開雲煙疇昔嬰華組芳歲屢䢐遷悔吝徒以積志髮坐相捐常恐衝飈激鳥路不及旋彼美淑人情緬邈誰爲宣

春日懷舊

風物渾如昨令人恨自生春光忽已麗何苦病還嬰鴈動瑤京憶花凝禦苑情同懷不可覩芳醑若爲傾

秋日過莊居

千家樓閣俯溪流一道銀河漾防舟花洲源裏通仙郭屧廊山面接平疇平疇靡迆趍荒陌虎阜玲瓏望非隔松菊歸來陶令居雲霞宛對王瑉宅嗟予十載滯華臺無復求羊問艸萊行披薜荔尋云入重搴芙蓉向水來回看荏苒浮年度物華慘澹臨秋素棲禽半沒滬魚蹊落葉全深采樵路君不見魚腸鑄水只殘流鶴舞市門那辧處念此令人感廢興何況區區嘆遊寓回棹夷猶未肯前傷心寂寞寒煙樹

病感二首

窓裏頻驚駟杯中未寤蛇神如臨不測生每苦無涯自易寛衣帶偏難挽鏡華防禽動防感愁淚染愁花

二

彌曠心常弱沈緜髮屢凋蘭薫欲自妬瑤軫竟誰調行藥那逢侶看花莫吐謡寒冰勞飲夕風露恐先朝

七山詩【並序】

客有淹頓世网思去人間者暇日讀王子年所記諸山睠然慕之爰述幽蹤以慰遐想共詩七首貽同好覽焉

其一昆侖

昆侖乃九山相去各萬里玉樹五色光淸風四面起翔龜躍喬林濳螭蛻神沚中州非我居流想丹雲裏千歲方逍遙來觀赤陂水

其二蓬萊

瑤空結云邱璇基開霧觀紅葭泛溟波靑鸞集浮幹吞舟惟所運緬邈無窮岸維南有奇鴛棲息常霄漢啟圖寄靈矚臨風發幽讚

其三方丈

嘗聞三神山乃在渤海中極目龍鵉防瑤林欝靑蔥照石一何神可以沃芳容側思西王母翻然念相從迢遙金池楫無假愁雲空

其四瀛州

神魚戱環淵慶雲不崇朝丹鳥繽紛翔文殊被山椒列樹蔭仙臺華蓋上岧嶤羲和警黒玉望舒禦靑瑤何事魯陽徳回日向層霄

其五員嶠

環邱抗絕嶽靈異無不有蠶鱗靄霜雪龜圖映星斗粟必千云穂人多雙瞳叟桑海疊虧盈天地相終久自從五龍來聊可驗塵阜

其六岱輿

嫉世閱山經友道羨芳躅靈岱怡我神尋企願防足玉梁亙中天金沙翳穹谷七芝光日茂三桂華云馥終期躡紫苔稅駕流隩

其七洞庭

玉女閟靈源金堂輝楚澤窅然思其人脫履靡所惜絲桐豈世樂雲霞爲帝宅一舉淩九天流覽周八極始悟黃石君允非靑雲客

春朝對雨懷省中舊遊

山城看雨色盡省憶蘭芳春日京華逺江天離思長疎花開獨樹新水亂寒塘遊子今何去聞鶯祗自傷

憶故園

惆悵猿啼淸夜頻故園芳月幾廻新無情最是東籬菊漫自花開不待人

寒夜侍伯氏飲偶憶茅山舊遊陳君與言長逝十有八載矣白頭相對然成篇

伊予少年日客遊鐘山陰乃聞三峯勝投防緬華林從兄懷二仙方駕歷玆岑況偕禽向蹤登嶽事幽尋陳生久下世邈焉成古今淸尊慨往昔涕下誰能禁玉觀時髣髴丹崖自蕭森徒盈白首嘆豈復靑雲心

丙午仲春偕周山人之海上感舊作

落日溯淸淺遙憐不系舟行隨海客往坐聴鳥聲求物感昭蘇心期汗漫遊寒煙余井邑芳樹藹津樓予苦風塵役俄今二十秋良辰徒屢擲幽志果誰酬逝迹驚仍恨神山望更愁悠哉不成寢微月下川流

幽居自憫

湖堤客捨有淸樽雨霰連空只閉門舊事傷心渾不醉韶華逝水豈堪論

閒適

春日與子循弟野步

云臯霽色蕩極野春煙平江南緑無限幽意從此生暫予謝軒冕散步殊愜情悠然涉園趣興詠期嗣聲

徒倚

徙倚軒幃暮孤村夜復迷江淸寒月細山濶野雲低三輔疲供億中朝厭鼓鼙委懷天地外歲晚合休棲

園夜逢學仙者晤言

溯波挹淸醑陶月襲蘭芳閒歌紫芝曲坐對白雲長泉石交書幌苔花封藥房昔予滯京邑懷土思茫茫聿來踐幽境狎鳥屢回翔況值棲眞侶言羽化方道以無爲貴詮非有象妨拊膺乏仙質束髮慕霞裝欣玆得遺老脫屣謝巖廊

和子約植菊

披薜靄霞空開徑碧泉通眷此餐英適逍遙防圃風雲封初布葉露浥近分叢欲知抱甕意惟有漢陰同

和子約弟新霽閒適

中林散微雨開軒眺晚晴山原一綺麗虹日兩暉明長槐交戶蔭新蕖出水生開襟玩來藻延佇有餘淸豈伊西陵獻獨得啟予情

偶爾閒適

窅然息機事獨坐對林巒竹鳥更幽意風霞來夕寒起看南湖月半出長松端不值求羊訪一壺聊自歡

晚興

悵望林巒返照防渚煙汀樹淨冬輝籬邊黃菊人方逸湖上靑山興不違斜月暗催漁唱起片雲遙伴鶴飛歸近來好事相過少落盡寒霞獨掩扉

往視城南別業同子循弟作

赤嶠倦徵軺滄江遂還策調笑掩竹書行吟事泉石芊眠東溪樹迆邐南城陌榛蕪獨懷往堂構仍慨昔不見禾秋但逢麏兔迹沼近伍胥臺市逺梅生宅遹觀經始期歲月殊復易焚枯進深酌煙華靄將夕防手遡歸云惆悵平津客

西郊隠居卽事

碧山晴靄防寒城晚日江頭風物淸行覓溪源逢鳥下坐臨盤石看云生忘言老愛書囊減多病春催藥圃成痀僂丈人疑有道知予萬事已無營

秋日郊行閱田林頗申考卜之懷

吾眈幽原趣經始淸川濆鱗羽自所托身名聊此分防琴登嶺月持釣亂溪云更欲淩西澗長隨白鹿羣

山居夜坐感秋

中山涼气至偏動長年心伏枕淸尊廢歸田白髮侵河生云界靜月照蓽門深獨寤無由慰松風永夜吟

林居晚興

歸來滄海畔非復戀人羣獨樹晚成適疎花寒共芬南山平入牖西澗靜流云且對一杯酒誰能迷世紛

田居晚興

曉來滌塲後寒嶺對閒門過客有機事山家多話言淸風動琴策斜日曖邱樊晚得會眞趣逢人恥作煩

卜築

卜築向何處閒吟在澗詩自來迷歲月直是偶心期白鳥分磯石寒山共酒巵一行歸蓮勺那復有塵羈

山居卽事

竟日長林偃居然無俗情鳥驚翻集掌魚躍任呼名自領巖流趣閒看艸木榮遙遙白雲外時復有樵聲

雪後

江城飛雪閉門間數處輕煙霽色還臥起墻東時一望依然髙閣對寒山

東齋枕上

閒臥東窓云遂得成然趣枕上桃花源花開不知數啼鳥自無心何事客驚寤翩翩峯畔霞亹亹溪前樹俄頃夢還成去盡春山路

溪上田家

移艇向郊外愛玆溪水閒洄防宛成趣談笑坐忘還月秀蘿軒裏風淸松岸間徘徊且復去滿目空雲山

春日隠居四首

從宦蹇無成朅來務田畆悟身一虛幻萬事夫何有昭曠始自玆逍遙盼長阜逺墟絕行塵東風揺谷口薜荔靄淸川雲霞生敝牖隠幾忘吾言嗒焉喪其偶

其二

崇蘭茂北谷鮮藻榮南津摘蘭間雜佩采藻羞嘉賓防手登晴隴舒嘯懷先民頴陽有淸波畏壘有淸塵朝陽爛五雲光照巖壑新且當放歌去聊用全吾眞

其三

曵杖東岡陂空園時偃仰一室對虛白百慮歸靜養在道其何從粵以無生奬往來應眞侶兀傲山泉賞息林希絕蹤扣谷成哀響髙駕金門人殆庻克終鞅

其四

溪流帶喬林日出照髙嶼春風豫余神新花慰延佇臨巖眺澄云屢見歸鴻舉拂石防素琴就竹開淸醑朝與幽人期日夕曠何許釣艇時遡洄蒼蒼月登渚

春日閒賦

驚暉慕屢生淪華懽易失獨往終可期徒然嘆衰疾澤徑玆翳茂林園趣非一芳雲起崇朝諸峯乘望出初泉乍交戶新花尢映室覽物寡嬰慮幽居親道術邴生遊或似尙子願未畢寄謝山中人無使淹蕙日

園興

涉園偕我友未使孔尊虛落艶憐梅後含華悅杏初忘懷狎戲鮪春醪眷樂胥詎貽楚老惜爲芳願比樗他日於玆隠掩扉觀道書

省退偶成

往來鐘阜岸日覺沙鷗閒驅馬獨何事淒其遊子顏出城湖上寺傍捨雨中山遙見平臯色令人幾欲還

閒林

閒林歸日暮超忽歲華流江海徒牽思芳菲不解愁落霞懸近巘防月澹中洲悵望情何已淸尊彊自酬

郊溪卽事

西郊連艸色溪岸靄初陽白雪晴江麗靑天去鳥長離羣行自惜機事坐能忘惆悵春山路無人杜若芳

皇甫少集卷八

欽定四庫全書

皇甫少集卷九

明皇甫涍撰

贈答

贈南塘子

吾愛南塘子逸韻淩淸秋蕭然丹楓暮杳矣白雲求爲憶當時驛因從安道舟相逢解裘處醉酒歌山邱更聞結宇秀溪水茆堂幽虛幌晴花映孤林深翠浮琴鶴羨髙調雲松思逺遊他時一相訪乘月溯滄流

砥柱歌贈白巖喬司馬

黃河西來聲怒號飛檣走舸千萬艘北風一夜捲聊攝羽林雪騎平沙獵君王垂衣念南極蕭瑟寒煙蔽松栢幾年江水思悠悠東皇忽轉淮陽宅五軍三千辭帝京萬里關山此日行風塵坐失鳯樓影河漢空瞻紫極明長蘆塞鴈隨仙杖驛道梅花落使旌龍關爼豆入禁蘌鐘山气色開皇情嬌歌妙舞盡三輔吳花晉艸愁空城蒼虯長泣後湖月行庖野食塡簫笙百官延頸望牛首匹馬帶劍歸王程火雲颯防防赤羽萬國浩蕩秋風生城樓日落聞吹角夜夜軍中雙淚零上元將軍日防手四海壯士神魂驚太原司馬久憔悴靑天照耀懸秋星蹇蹇幾污南巡轍中流屹立排滄溟憶昨豫章煙塵起殺气紛紛混江紀黃袍初迎白羽扇孫許孤忠一時死馬當山北錦防畱宮殿西看雪影秋園花半墮檀欒雨湖笛長吹翰墨舟懷寧孤城不日得浮陰百里愁江洲江淮豈聞一士義戰守應慙七國謀神靈顧念兩京業風雲慘澹驚驊驑時危始知勁艸節司馬獨立紓前籌身驅數萬龍驤卒誓使天塹收歌謳長湖沙邊風夜哀洪濤赤日徒徘徊中丞戰艦塞湖口摐金伐鼓出其後國師西走城郭牢萬舸不敢東南驕磯頭坐費一戰力九江旌節爭嗸嗸瑚寶玦無消息江水江花空翠翹已見慶雲照中國惟思駿馬歸天朝當時蹙圮衣冠禍魚鱗雜襲俱英豪儒生長揖對司馬扶顚持危心獨勞我歌砥柱落月黒古原風來慘荊棘天眷我明在公等太陽不遣遭薄蝕時來仗義豈公意十五年前涕沾臆彭公已去獨公在莫因坎凋顏色安得我公常執政天下不復憂社稷

長安官舍對新月次韻答宜俯

雨後延新月杯前共此身防暉不照綺淸漢欲生塵自惜行將老相看只合貧開秋思無限重感獨歸人

同林子飲包子寓歸遺林子

稍欲從吾侶風窓寒色淒蕭疎閱篇翰披豁在招提歲月騫騰晚雲山興緒迷忽看白日落騎馬各歸棲

移居答包子元達

浮雲下寂寞艸艸換新居獨樹時相得淸風竟自如閒情秋日臥佳句故人書未卽捐予佩將無邱壑疎【元達詩有亦存邱壑意之句】

齋夜贈吳子

宵淨寒氛奕宿粲文墀緋云郁壇殿淸風蕩旍旗乘防履末位聯榻值隆知伊予閱崇禮六載迄於斯無庸諒牽謬夙夜忝所持方冬眷余景篤顧偶心期君子富嘉藻蔚若瓊霞披輝輝長離翔彬彬爲世儀疇昔戾孤尙連陪愧華姿久要在不忘濡翰敷此辭

贈韓侍禦謫滁州

皦皦原中日照此城闕寒登山送歸客臨塗悵盤桓借問子何之奇服涉江幹逺斥千里道飄颻冒風湍急觴遡徵云悲歌激長瀾我馬懷曾岡佇立發哀嘆忼慨無所道贈子以加餐

二日與子木

束帶遊京華與子共爲客荏苒風塵內蹭蹬見拘迫年意苟難並山川徒易隔淒淒感物情遲遲慕羣翮獨此靑春獻歸夢滄江夕

贈金懋仁

龍瀾沄藻澤鸞柯蔚綺城風光愁處蕩春云望裏生朋來悅賞晤芳醑聊共傾覽物偕所遣含思獨易盈盈思平生懷中飲還自失胡然久京洛荏苒見衰疾故山山多美幽事諒非一及爾嘆芳辰值我倦遊日

贈王子詩六首王子者閩王道思也

予昔思古訓悅友存四方王子迪中和海內獨無雙傾想積夢寐何幸婉淸揚況復厠通籍從君朝建章

其二

峩峩建禮闥粲粲列宿輝顧予矯弱羽天路同奮飛出淹道始芽持慶學不微析疑疑以瑩興言言以徽

其三

惟君信英奇弱冠探羣籍河東識亡書顯節徵遺策覽相滌除晤言忘日夕匪我獨好仁古來貴三益

其四

葉九臻會昌共覩休明世神聖放唐文損益防周制秉牘贊升猷侈爾良多藝昔陪甘泉遊今嘆周南滯

其五

伊予魏郡日想子晉陵初狥迹同遷斥緣情異毀譽感深悲難停年往志已虛拊心獨嘆吒幽蘊何由袪

其六

河洛子於蕃四牡耀衢路別遽會復疎感我泣如注誰謂源水遙宛焉不得渡匪因成文章惟以嘅今故

答子循

慕邴無盈祿髙疎有賜金愧非直道黜屢見不堪心時攺愁思積山深夏木陰胡能昧止足常自惜頽侵共秉雲林好相期芝澗尋北窓明月夜孤賞寄瑤琴

答周以言縱觀海上見懷

龍郊衘澤壤鸞渚帶扶津宗都表靈委渫納混天垠吐圖光瑞防防漢福華宸瓊輿旦始駕金波宵未淪彷佛瑤仙騁蔥蘢玉樹春飛神白雲島結思紫霞濱康樂遊情美虛翰藻新乘桴協有諾懷徳謝無鄰方遺阜鄕舄聊以報秦君

春日之海上答伯兄叔弟二首

出門看栁色相送下東津不逐春潮返長爲滄海人

其二

任公不可遇煙月轉淒迷今夜沙邊鳥聊將狎遁棲

月夜贈伯氏叔季氏山人以言

歡遊美淸夜髙會良在玆金飈薄綺櫺鮮云蕩華池涼气發喬林湛露零丹防皎月升前隅中庭粲其輝廣筵被宵彩麗藻繽紛來密親旣已具蘭友相攀追繁音豈不奏所樂吹塤箎講藝析古今揚防申妙辭相與觀暮節薄遊言旋歸昔悲異林鳥今悅同條枝能不極歡情羽觴隨波揮齊願等金石皓首長不暌

歳暮贈兄弟作

流序迫䢐秋寒气滋窮谷晨雨灑蘭林層飈下原麓候蛩戢微吟長天鴈羽肅端居乏歡悰含淒對桑竹還轅河魏墟再落胥江木𨿽慰懷土心終傷逝者速我有懿親人式如彼金玉中宵命淸觴形影眷華燭臨堂發琴奏歌蕩煩促願言黃髮期保此長騑服

贈王偉純

嗟予文質無所底徒然瓠落風塵裏漢宮枉妬貌豈嫭楚湘獨竄夢猶葸竄影棲遑向湘水羇心倍覺華年駛桃蹊狎鳥卜歸期蓽門羅雀還自嗤矢言石交者棄我忽若遺金閨顯允彥嬿婉恵光儀問君來何方遙遙衘命下鸞墀奕奕檐帷顧幽藪英英鞶厲照川湄伊昔彤庭爾尙賓予也承恩侍紫宸臚墀鳯陛延多士華蓋鴻私濫小臣比景含香悅有鄰猗爾逢時奉帝綸靑翰徘徊系江栁折芰燔枯共杯酒委翮飄蓬何所云對子含情一回首回首重含情雲天促去旌平生意气復誰與一朝肝膽爲爾傾蘭臺獻納追班史蓮勺歸來擬鄭生君章次都自此別行矣相期朂令名

紫薇花行答子循【並序】

叔氏虞部貽余梧亭懷舊詩未遑報章秋日散步亭隅薇花爛目徘徊久之亭故予讀書處也昔嘗眷戀此花爲之賦有曰淸風時動明月防姢悠悠我心誰與晤言悲春華之不實絢紫閣而空傳履閒庭以載嘆時徙倚而屢遷垂貞嘉於余藻永封殖於玆軒後予旅遊京臺累踐華省淪飄河魏返迹獘廬顧瞻此花宛焉如昨而予白髮被鬢淒其攺容春華之句永矣悼心貞嘉余藻竟何徴耳因作紫薇花行以泄懷舊之思並以報叔氏云

英菲窈窕緑窓前艶影扶疎翠戺連玉衡含照妍華夕金風弄彩泬寥天流風逝水驚離索十載幽棲對花蕚無情羇宦卻歸來有客傷秋嘆榮落蘭宮桂殿鳯凰樓帝臺仙客恣攀遊可堪殘月鱸江夢不柰連云騎省愁言追漁父賦歸歟寂寞蓬蒿掩獘廬旖旎繁英重入賦婆娑生意最愁予人情感物多惆悵白髮紅顏兩相向東籬並就菊松姿北山豈孤猿鶴望靑蔥摛藻記甘泉潘陸春華此棄捐未忘溫室瓊瑤樹虛擬湘源杜若篇

答子木見懷

悵望星槎客寥寥夕思中胡然詠嘉樹徒自限淸風夜气淩河靜山霏上月空蘭芳日云歇幽意何由同贈陸生二首生再客京師悲慨疇曩悵然書之

伊昔攀鱗日君同北路塵那知蘭省客重對竹林人世上何非夢愁中詎有春年華不可語驚嘆欲沾巾

其二

久矣宦不達憐君隠已成相逢洛陽陌尊酒敍平生愴此升沈迹深玆離別情從今耦耕去谷口共逃名

病中答子循

齋居無歲月獨坐聴松風問道方期損觀心屢病空雲霞多暮色芝藥長新叢爲語題詩客將無隠計同

用韻答王子道思【並序】

四月維夏於役廣平王子眷言顧我徘徊棘棲悵然於懷旣至小鎭復投此篇羇人云感聊爾嗣音

漳河我往役魏郡子經行如何存下位勞此訪孤城室邇人方逺心悲文自興瞻言想髙義流落愧同聲悵矣雲天渺悠哉月露盈奮飛良未易倍使客愁生

訪中麓子不遇二首

君行使汶上言訪慰將辭瓊樹何由覩空林不可期芙蓉臨水淨鴻鴈度云遲立馬看秋色離羣日暮悲

其二

吾子文章伯雄才我不如經年滯簿領何日戒軺車楓館繁飈急松齋落月虛飄零宇宙內同愧薦賢書

晚春對雨奉酬伯兄懷山之作

山扉朝自啟幽色在煙林惆望滄波隔江城春雨深雲天虛一室花竹澹盈襟竟日違芳躅淸風勞永吟

子約弟亭居琴興贈言

西山朝雨散雲气淨蘭林何以寄幽興淸風鳴玉琴窓寒揺竹翠溪晚度花陰應誦嵇生賦扶揺達爾心

子約自云遇師有得聊以遺之

學道無成功頽齡迫憂栗結友尋靈山終年倦瑤帙相逢海上翁翔鸞下天術至言了不煩啟籥見朝日石門防霧桂華新金鼎丹霞蘿月春早晚緱山乘鶴去看君揮手謝時人

答子約弟伏枕見寄之作

滄江獨臥者不與俗情同忘味中郎曲研河上風窺臨艸色徧離索桂華空天路知非逺時時云自通伯兄病中叔季氏作詩訊之詞並淸美予亦臥病久而成篇

羨爾北窓今息機長松虛幌還相依良辰寂寞在何許帝子瀟湘悵有違卻笑微軀縈吏隠獨憐叢桂自芳菲文園多病才應減況復瓊章和者稀

贈範叟

君家住在靈巖村直取眾山爲四藩籬上野藤侵石壁峯頭澗水到柴門日髙但愛藜牀穩老至不知軒冕尊數杯竹下防將客一味花前割與孫生涯樵采兼耕鑿虛室琴書對芝藥心同逝水壹致柔气合澄云只棲漠鉤箴縱下不取魚井稅漸輸初到郭鴻蒙笑識無懷天矍鑠行歌有生樂少小知君三十年眞隠逃名仍學仙逢君帶索語未畢顧我長纓私自憐明月一生照懷抱淸溪幾處隔林泉朝來祗恐移家去就而不見空雲煙

贈滁陽程逸人三首

秋空云盡照溪淸一棹蕭然物外情卻粒幾年還羽化也知君是禇先生

其二

防馬勤王泗上秋滁南千嶺夾城樓十年萍迹殘宵夢惆悵逢君話舊遊

其三

安道防琴初入吳小山遙對白雲孤梁溪盡處煙波濶好逐秋風下五湖

贈子約弟誕席

鳴鳥在穹谷戢耀有餘輝懷抱淸廟器孰謂知音稀予返大河役聿來掩園扉夙夜共荼苦形影常相依黽勉從外除心事何多違歲月易遷斥復見秋鴻飛發觴意眷眷臨堂念防防感爾年髮盛傷我顏志非曾是佇騰騫寤寐如渴饑

贈湛公

湛公無一事日與白雲期幽獨心常寂巖林老不知朅來觀法後愛得起予時早晚中峯去簮纓無用爲

冬日遙贈竹堂僧

扁舟狎浪去人羣七十峯巒分舉首溪頭遙不見隔湖空自望寒云

懷答姜仲

春嶼云難盡亭亭谷口生崇朝江閣望一軫索居情念別顏頻換論交迹未並滄波遙可卽寄取玉琴聲

答徐紹卿

徐子文章彥論交夙所稀金庭攀羽駕一往嵗華非莫以浮蹤異相看心事違雲門棲賞處回首淚霑衣

贈淸源主人三首

緑水前溪樹影蒼夜來銀漢下微涼主人笑擁盧姬出共醉新城秋月光

其二

齊東少年驑馬肥春客金陵秋後歸醉向花前翻舞袖紛紛香入坐人衣

其三

斜燭微微隠絳裙蛾眉曼臉逐行雲相逢瞥若陽臺女腸斷鳥啼夜正分

伯氏誕席贈言

我行溯江渚言旋輒三齡及爾歡愛俱曽未違戶庭回憶平生遊惆悵人事攺依依東岡陂蕭然敝廬在馬生歲月晚明世豈見遺適來通侯貴萬里揚旌麾摧藏桑樞時塵埃滿人面丈夫苟未遇慷慨何由見栁條劇含煙散作谷口春介壽登君堂絲竹娯眾賓先達亦奚爲靑雲去人近空歌白石寒終慙密山隠三月四月交薄言客長安興酣忘視夜北斗從闌干

贈答朱駕部

無受難可禦有道易不渝曰予本拙訥擬足昧良圖充役肅時命省已畏空虛駛節亮流易軒冕坐自拘哲彥貽嬿婉克與微尙俱逍遙玩來篇益使眾慮祛英云垂鮮藻淸風灑庭隅遊目鄧尉林投分澄湖居夙心托峻址瞻途竟踟躕今幸休明會方駕來皇衢聲同气必應理協懽有餘且願從所好處順希衛蘧

夏日飲陳約之編修寓同田希古儀制唐應徳編修施子羽秀才贈陳一首

索居迫長夏崇情結蘭林之子阻良覿遙遙睇西岑晨興理幽駕乘日歡追尋伊人諒霞舉蔚若開予襟來臻值眾彥眷玆偕賞心陳席俯閒矌列樹蔭森沈軒幌佇流飈云日延淸陰連翩發嘉藻灼爚禦鳴琴方年及比景亹亹頽思侵疲足驂文駟愧慕能不深

皇甫少集卷九

欽定四庫全書

皇甫少集卷十

明皇甫涍撰

贈答

簡謝秋官應午時謝臥病

靑蟬亂鳴槐葉滿遙睇凝情夏云斷空拂瑤琴誰與彈欲披緗帙心猶嬾荏苒朱明臨末垂署齋幽獨倍相思前墀月華宛可掇小山桂樹何由期

栗子復防京師晚過觴酌

昔悵靑門別思君綘水濆何期桃李月重挹蕙蘭芬銀燭芳筵敞瑤琴雅調聞簾疎披宿霧城晚駐春云棠韡家聲茂江深藻思殷行誇奉大對四海仰雄文

讀唐陳二子陪祀南郊並侍燕慶成詩簡贈二首

詞客罷郊陪翩翩翰藻來文飛宸曜合興引翠華開鳳掖聨仙管龍墀映禦杯甘泉方奏賦共仰子云才

其二

帝徳光千古皇風啟二賢肇分周祀典遽協漢郊篇麟馬祥俱集笙琴美並宣幸叨觀禮末畱滯未須憐謝子領西曹之命而南余叨膠漆之顧悵恨不能爲別追惟夙昔聊述贈章

嚴城易爲秋肅气滋金方循除泛商聲明河照徬徨膺念屬良友逝將旋舊疆晨車諒登邁防握拒可長奕奕華池藻敷榮野田徬微暉盈霜露歲暮多餘芳委運況物感徽音不能揚思我平生懷與子各沾裳

其二

昔予來自南泛舟越江流攜手望鐘山華云結崇邱趨途共肝膽豈必同衾禂修容意何逺朝光耀彤樓連翩忽異羽馳暉復西遒申霜日夕厲歸人不少畱夙興念當別飲觴事綢繆銘懋在祗愼惟日庻徳休

司馬淸溪公贈詩

殆辱弛訓保榮光昔籍朗鑑不待形玆理諒昭晰神龍戢景云潛魚駭懿澤棼毀開隆纂於焉標懋哲末曯懷恆步豫和欽俟日逍遙娛當年蘭巵泛瑤席淄源蕩淸波齊臺邈霞術捲舒非固我在讓心如結惠養良不啻衝藻逾千鎰頌徳豈一朝一爲古今述淺劣敷斯辭永言耀簮紱

贈宜山翁

言訪幽人迹彌欽耽壑情沈防性所愜鐘鼎慮難嬰洗耳將遺世尋崖擬鑿楹風正可慨隱徳豈能名臥石閒雲度攀蘿好月明如聞吟谷鳥及此應同聲

贈包子

相逢來上國相憶謝年華復此襟期慰翻爲世路嗟晤言忘日夕流目亂雲霞霧散平臯樹春明禦苑花城光臨近牖河色度晴沙容鬂傷心切闗山廻望賖欲識羈遊意夣繞緑江楂

寄贈顧水部二首

長湖度旌節激棹泛漣漪浪隱陶邱樹天空鉅野陂蠨蛸微夜響苞栩落寒枝正此羇心慰逢君雲霧披

其二

濟北風花暮湖南雲樹連君從負薪役我悼扈桑篇絕岸疑笳發中流別斾懸餘暉不可駐行邁獨淒然

曲巖贈蔡範師古

玆巖表絕勝尋陟乃天路上干未云已倒影隨顧步鐫題自何年遺映若旦暮星華倦騰射霞綺終盤互中有幽棲人防迹懷逺度已矣浮湘吟曠然還山賦長逝違俗駕芳期果誰赴靑溪歌不盡石梁遊始誤永協在襟想杖防披雲霧

贈徹堂住上人

夙齡秉淵尙苦爲眾有牽倦玆事仕力而聞支遁賢乘閒禮慧駕披云見靑天一塵自不染五門洞俱宣令今有平叔行矣超上色與松柏古來將飛鳥旋羣萎不忘解至理本希詮巖端寒夜月別去正髙懸

錢朱包三子過集賦贈二首

風色寒城晦天隅落日頻故人情不異樽酒語相親直駭蛟龍防俱傷艸木辰忍將流落意江海共沾巾

其二

能賦三君手爭雄防筆詩風雲難遽料今古一長悲秉燭宵仍遣當歌興暫隨並看憔悴者敷藻盡吾師

包元達祀陵歸不以詩示貽此索之

爾揖仙曹侶行行曉霧侵蒼梧望不逺白露感何深奉禮唐臣事原陵漢主心元知枚叔賦倚馬待知音

七浦塘歌二首贈張隱居

水盡三江棹花緣七浦堤自堪江路永不比武陵迷長揖滄洲興髙人谷口依思君未卽見春艸日萋萋

其二

勝甸新州沃春臯故里暉系舟川影直倚杖海天微平子賦今就龎公隱不違雙扉有時啟駟馬或來歸

蘇吳縣赴召防於京邸感贈二首

憶今故園春餘花愴別津豈知今防客重感昔年身雨洗胡沙淨云生帝闕新激昻多士意靑得詞臣

其二

自別吳門水思劉未得還行趨太宰召喜溢故人顏日月無私照雲霄直易攀題書邑父老公已接仙班

贈栗子寛甫

我逢栗子聊杯酒非比金罄所歡已見相如辭故里曾聞太白在長安明朝遽有燕臺別此地同悲易水寒欲傍傷心禦堤栁天隅少爲系歸鞍

次韻和答栗子

帝城鐘柝動秋霄剎館香燈上客招風露乍淩燕塞晚星河微蕩漢宮遙詩名海內應誰共愁況天涯爲爾消題柱摠歸金馬客豈容谷口任漁樵

讀包子黃雲篇簡贈

白日欲下黃雲繁黯黯朔漠連中原鴟鳴無人聽敞怳鴇羽顧匹愁翩翻長天起立視淸夜短褐壯歌懷故園春江帆影不獨汝此興防向誰人論

海島翁辭

岧嶤隱君巖霞月閟靈島爲問浮海翁何如采芝老鶴馭今焉翔白雲空浩浩袛見雲山不見君芙蓉秀气自氤氳欲因訪古吟招隱秋夜啼猿那忍聞

汝玉雪中惠篇投謝八韻

朔雪遙空度晨光溢鳳臺紛看瓊樹合舞伴玉珂回孤坐情方閴離居恨莫裁佳人惠篇翰幽賞念徘徊旅望迷髙鴈鄕心亂早梅劇愁雲海斷羈宦歲時催剡水愆芳興梁園擬上才未忘攜手意吟嗣北風哀

寄答陸宜俯

故人陸子山中居別我二年無尺書昨來有客傳書至開緘宛然見君意不忘沈防蘿月人自傷趨走風塵吏腰垂錦綬眉不伸歲月蹉跎懷苦辛柱頭無名比田鳳鏡中有髮同安仁向來文采那復數平生意气何用陳我心煩紆值炎暑氛埃蔽空熱如煮省堂謁罷歸閉門惆悵思君重延佇感君問訊聊爾言時復看云憶故園釣竿可了一生事世上是非誰足論

立秋日署中述懷簡田子八韻

一葉下庭陰燕臺秋正臨迎風涼气早承露暮云深宿霽揺丹闕餘霞絢碧岑荷嬌還吐艷蜩晚更揚音署迥銀河逼城髙玉漏沈感時悲素髮閱禮謬華簮坐憶江鱸鱠愁爲越鳥吟寄言同省客何以慰予心

宜俯詠衣褐卒歲之句感贈

握手滄溟岸傷心今二毛一尊浮水榭殘日戀平臯島樹寒凝閣江星亂入濤聞君嘆衣褐令我愧綈袍

答王子戶曹直宵有懷之作

省闈逢寓直靜夜賦成時鳷觀星臨迥龍樓月度遲感秋情正切瞻闕意逾滋爲頌卿云爛飄飄啟睿思

郡公過訪因贈

王子爲邦政已成卻思徐孺訪柴荊海邊玉樹搴帷映谷口瓊霞拂坐生載酒時從三徑適看花春動曲江情使君不用朱旛引自與雙隨白鹿行

贈陸王

與子靑門別頻驚節序侵那知艶陽月重見歲寒心云度花溪靜春藏竹徑深石梁還近逺回首洞湖陰

贈吳吏部

名家東閣茂詞源公子翩翩逸气存當闕曾題西極馬垂天先化北溟鯤偏耽防服供親樂未請長纓戀主恩近許龍門舊遊客時時同醉玉壺園

淸溪館席上賦贈馬中丞四首

寵接中丞宴懽從外館遊竹深全引月葭冷半凝秋飲帳搴朱靄歌觴泛碧流誰知栢臺側別有桂山幽

其二

湖曲靑山逺城隅緑水長溪煙明積蓼堤日暗垂楊竹下停歌侶花前媚舞行將因淮海宴相與頌時康

其三

星槎來海甸水榭對花叢篠密揺衣翠荷深隱燭紅晚霞蒸浦漵秋月淨簾櫳自愧延陵季徒聞大國風

其四

桂樹藏舟穴滄波敞翠筵嬌花明防露狎鳥下晴煙徑轉麾容合堤長騎吹連欲歸憐妙舞垂手月華前

子木見過伏枕弗對述簡二首

堦艸含薄滋庭花罷余蒨林淨夕迎霜天長朝送鴈思君一水隔跂予三秋眷馳暉杳莫攀歸云時可見

其二

華洲飛素浪髙掌度文虹徘徊瞻禁闥迢遞限淸風屙懷撫衰柳幽景落疎桐一乖紫芳願再使緑尊空

訊惟楨疾

微月鑑虛幌疎星耿遙夕伊人曠不並岧嶤雲路隔鴈門風稍寒龍池露先白悲來成疾疹曷云慰羇客琪岸饒瓊華瑤岑滋水碧迫玆歲未晏期子同采摘

與吳長洲

江城花色倍河陽流水侵庭鳥下堂曾識尙方新賜履莫論遷客舊含香閒揮緑綺靑春麗靜煮丹砂白日長愛就雄居還載酒時乘明月度滄浪

答子約弟歲晏問訊

嘆我蹉跎日傳君蟋蟀吟相看俱不樂歲暮彊爲心此際南樓興如聞瑤瑟音春前無栁色何事變鳴禽淮上逢朱水部南川舊僚同張地官明厓吳山人河嶽集駐鶴亭醉後感述贈水部一首並簡貽張吳二君

不見故人三載余況復經年無尺書感君膠漆心尙爾問我顏鬢今何如憶昨同官在河墅背負靑天見毛羽投迹誰招放逐魂壯心不道風塵苦系纜祠陰一遇君淸尊江上念離羣幽林歘訝炎埃散落日偏憐笑語聞遙天鶴去亭空在翠竹潭深徑不分衣裳欲逼梁苑雪戶牖卻吐瀟湘云張吳邂逅欣還愕吏隱𨿽殊气相若神仙迥暎冰壺姿山人屢諷煙霞作當筵自信同襟期平生未是輕然諾信宿休歌行路難勝遊更盡新知樂酒酣欲別仍徘徊眼前感激令心哀君家英妙富文藻蜀云洛賈俱雄才卽今二子尙如此顧我豈免終摧頽醉呼山人愼勿猜與爾長歌歸去來微官戀戀何爲哉

扶疎亭奉贈白川周公

振檝邁濟陽湍險難具論非公扶疎宴何以弭營魂密陰澄修景炎氛蕩曾軒案牘映花色階庭聞鳥喧竹露傾惠心石泉挹淸言拂塵祈地維展圖鏡河源堯情軫四嶽漢主懷淇園聿來揚騑牡明寄崇宣蕃升猷道不陂敷謡澤彌惇深宮華云漢效珍輝榮溫綿戶愆負薪伐檀意空存惜無贊鴻烈徒愧登龍門

早春簡施蔡二曹友擬歷諸勝共暢羇懷傾遲報章無勤延佇

閒郊春色敞晴扉紫禁城陰欝翠微疎栁入江吟望騁新云覆野客情依天邊數送歸鴻翼湖上平看落日暉莫爲浮名恨畱滯且將心賞寄芳菲

和子木夜坐

眼底春暉急淸尊日復開含情向朋好浪迹且江隈官序祗堪笑歸心暗自催湖堤花絮亂賦就北門哀

贈友

隱處桐鄕溪水濱鹿門蘿月夢中春興來呼酒何知客老去忘機不避人

與周子

坐對芳樽不辭滿酩酊聊憑慰孤抱笑向故人各盡歡激昻且自矜文藻生事久已甘沈非世胡然學枯槁況復時對靑山云心無所知一何好

初至畱都與蔡子木三首

伊予壯遊日防馬金陵天從宦復來此嗟行今暮年官曹寄湖水世事與雲煙終亦掛冠去長歌懷昔賢

其二

髙皇啟天業京鎬實維玆借問來朝客何如定鼎時鐘山抱宮闕江水繞城池今日看風景那因灑淚悲

其三

中郎擅文藻昨自金門還邴曼輒辭秩蕭生方抱闗同聲感疇昔喬木罷追攀惟爾素心在離羣仍慰顏

燕子磯用云字酬蔡比部

仄徑煙蘿盡連林江島分一尊臨浩瀁髙興坐氤氳落日徵亭祖滄波別唱聞寧知謝公意仍在故山云

酬子循宿祖堂寄懷

聞君懷獨往淸夜宿松岑天闕星河近雲門花露深山鐘遙客夢池艸結遐心空念澄江月淒然懸舊林

浙中寄贈後湖二首

避迹向玆地經春湖上過浮雲言別去芳艸柰愁何鷁影迷銀漢鷗情戀玉珂誰將兩行淚一爲寄滄波

其二

豈羨流蓬海終知抱闈遡從殊未已含景送將歸極望連空樹繁愁向夕霏金波元不隔千里揖淸輝

登北山奉贈宗伯黃公

東山憂誠系華陽道似捲豈若追松子飄颻棲崇巘九霞輝奇構五芝馥幽搴飛泉憑崖來蘊襟暎流展方欣披雲遊更慰懷賢緬息景希末光含情寓玆撰

孔學憲讀經昭慶寺予過贈此

何辭延閣事於藩謝卻林仙了法源湖上游蹤迷赤水郭前心賞戀緇園一燈自愛蓮花吐千部憑將貝葉翻信是支公酬道難能令許掾解忘言

酬子循過齋中作詩

沈湘多賈賦偶世寡嵇情猶慚栁下黜兩見返柴荊迨玆秋場暇偃迹臥山楹如何羽儀客戢景亦來並方耽謝塡委況恱廢將迎林戀忽騁望寂寞見平生欵言滄洲暮眷以白雲盈屬思酬嘉藻抒懷報幽貞

贈閒上人

東林禪誦地寰中閟靈壌蘿徑罕人蹤泉竹諧幽賞朗公法門秀超迹絕煩想皓月窺靜心明霞鑑空象虛薄匪世姿胡然久塵鞅領玆析論永言欣獨往

皇甫少集卷十

欽定四庫全書

皇甫少集卷十一

明皇甫涍撰

遊覽

自溪口歸三首

朝來醉別酒溪上孤舟還遙村轉江路落日迷松闗平波望煙樹百里滄茫間坐愛邱中事春云畱碧山

其二

淸溪下微霰歸路愁寒煙前山眺海湧林色隨江船鶯花半樓閣鐘磬發雲天石道攜琴往春亭鳴玉泉

其三

淸波轉云木春色動山門來尋紫霞賞窈窕藏花源坐愁江頭雨莫辧湖中村巾舄照流水放歌傾緑尊

諸友同過南莊

所歡一攜手倚檻得淸風自識荒村路誰開錦樹叢桐陰臨席久云影照尊空頓悟狂歌理深溪景復紅

偶遊虎邱二首

返照開重閣遊人在翠微石闌延暝色煙樹帶春暉卜築容長往安禪喜獨歸白雲吾托慕玆地掩山扉

其二

來遊每披豁春亂百城煙雪霽催帆席花深到谷泉雲霞通一徑鐘磬發諸天坐接山僧醉浮生秪自憐

出城

寒流隱隱漾郊扉重霧連江日影微暖照緑尊沙栁動晴薫碧漵水禽飛悲人風景那頻問入眼春山豈浪違向暮漁歌舟楫穩岸花迢遞送羅衣

同郡守城南泛舟觀魚二首

原臯栁初徧長河蕩云影飛蓋踐城墟春郊聊可省喧气遙入襟浮觴眷華景良無畫諾才檝櫂愧同整江湖我方逝懷哉悠以永

其二

羇遊倦塵鞅魂夢在江湄臨此春流駛能不蕩歸思黃鳥乍拂羽紅桃復滿枝穆言淸湍美望以暮云滋將逐任公釣中情今屬詩

春日展墓還眺上方石湖

松塋畢哀酹返徑陟田園天溟恱虛幌霄崿曬嬋媛霞波影共爍鷗鳥自翩翻珠宮欝翠微石磴靄雲門復滋美春仲華日散臯原煙蘿揺絳瀑花竹引淸源紛吾羇宦客五載夢歸軒回首愧伊昔遊目暫遨魂弭節澹容與平蕪落照繁誰能別此去空響北山猿

春日上方

芳野尋幽勝春山度翠微裊風溪篠亂揺日谷泉飛洞壑流虛籟煙波淨落暉不聞孫子嘯空望白雲歸

赴西山雨後溪行

溯艇看山去溪流行更深春城過雨色芳艸入霞陰湖繞連云度峯廻灌木吟今宵誰與晤慧逺在東林

秋日尋山作

晴旭動髙岑霞流萬壑深仙臺淩鶴度樵徑入云尋逺嶼浮虹影空江落鴈音淹畱招隱地八桂自爲林

秋原晚眺簡兄弟

澄宇落鴻音秋光蕩碧潯江淸千嶂影日澹五湖陰巖帶云虹淨煙藏橘柚深翻憐物華晚蕭散此時心

暫赴虞邑

煙艇遡溪行秋陰海上生雲飛川路永木落曉天晴虞阜橫霜出淞流捲日平江城聞過鴈信宿有羇情

溪行有感

溯舸沿淸樾氤氳盡碧空花光迎岸錦鷗影戀菇叢明月乘流去靑山近海東秋風無限興今在一杯中

橫塘晚興

郭外有幽棲閒情溯碧溪湖山相映發鷗鳥日招攜霞色浮塘上鐘聲過水西歸來一邱壑源路使人迷

正覺寺

東林禪寂處樵徑引莓苔竹牖春煙動花壇暝霽開經行聞雉竄趺坐見云來只對香山臥年華何用催

春日石湖

望入空氳樹影微山雲湖水鏡芳菲自隨春色桃源去卻笑秋風江上歸

雨後舟行望大石諸山

暝遊淸溪上虹雨開西岑纎月照幽意虛舟鳴夜琴寥寥翠微靜靄靄芳樹深云徑空如此彌年違素心

春日侍諸父宴上方八韻

一往驚蓬鬢今來就竹林歸閒偶春服歡賞在云岑負杖將奚適澄湖試共臨端倪遙莫辧巘崿防相尋薜茘連牕暗桃花隔岸深鳥飛殘雨霽鐘散暝霞陰信愜尊中趣聊成谷口吟因書謝當路邱壑本予心

晚登靈巖琴臺

秋澄夕陽後風籟何飄飄望澤勢欲盡淩梯心屢揺松岑帶暝色隱靄下歸樵勝事來幽獨虛懷寄泬寥中天白雲气去爾定非遙

靈巖溪口招範生不至

倚棹待幽客蕭蕭風滿林遙知云盡處猶隔洞門陰岸靜渚花落溪閒山鳥吟眞成獨往趣自入武陵深

晚逗虎山橋

楊橈轉溪路山影亂晴沄向暮滄波上閒來白鳥羣微梁廻落日滿澤散秋云防有行吟客淸歌期爾聞

拂曙度虎橋尋墓

谷口望未引前林煙色滋寤言明星夕獨向靑山時稍稍眾峯出熒熒孤月隨遙過石梁去庻以邈心期

登墓山

西林最幽處廻合度長巒鏡閣來天色山楹動曉寒當杯浥秋水臨澤問仙壇想接浮邱馭時從雲際看

碧照軒

森沈轉幽徑逺近含澄輝秋色引初曙孤軒當翠微言應虛籟宴坐發淸機繕性從玆適邱中無重違

上方流云亭

翠微亭榭倚湖光修竹檀欒隱上方趺坐白雲誰與晤遙心飛鳥共滄浪

晚次虞山

淸溪杳無際望望遡行舟海縣雲歸市山城樹滿樓桂余投紱興菊近授衣秋夜發東林磬冷然破客愁

舟中晚興

晚來風自息輕棹去方閒歌動滄浪外機忘演漾間醉懸溪岸月望入海門山豈待荷衣就言從飛鳥還

致道觀溪口

宿處林靜鐘聲淸夜初星河仙嶠滿雲霧洞門虛竹下邀中散松前問隱居溪陰是天路獨往意何如

虞山溪行

朝從虞阜出終日愛溪行鷗近看疑下云遙望若迎嵐昏作海气風滿助江聲莫恨三山隔東看煙樹平

致道觀丹井二首

煙駕迢遙向紫微玉泉秋霧閉寒輝君看湖上朝霞色猶似丹砂化鴿飛

其二

絳闕晨攀檜樹中尙湖晴望引云空瑤牕不隔銀河路惆悵仙槎去未通

冬暮上方書事

湖岸稍澄霽諸峯連暮輝漾舟靄汀曲幽意生翠微天路望逾邈松門期獨歸鐘聲白雲盡樵采寒山稀煙景自多適年華那遽非

白鶴觀題石師房

修竹夾池水入門幽且深主人倦髙臥畱客娛淸襟獨往自吾好重予爾欽暝來情更適蘿月下疎陰

晚過東禪

鑪气花陰禪徑重髙僧出世住中峯尋幽自入淸溪路遙聽雲門起暮鐘

過伯氏湖上隱居

不作違親隱終然與世疎到來湖水上信美竹林居樹澹晴沄外煙深落日余釋耕還自笑龎老意何如

城湖夕泛

披林出幽棹汀曲帶澄暉日下巖容亂風來湖勢微山林情已晚城郭事多非煙樹應迷客滄波此路歸

歲除前一日過正覺寺

路入云闗溪水湄林深坐聽出鐘遲流波自送芙蓉葉莫向山中問歲時

上方山樓春眺

落日攀雙樹看山倚畫樓竹氛檐際合蘭色雨餘流疊嶂春爭入長天鴈獨浮如予千載意遙在五湖舟

寺歸

晚洽尋山興偏宜野照暄來逢祗樹適況接道林言空外花飛盡堦前鳥下繁扳歡趺坐侶回棹復黃昏

舟行眺上方諸山夜歸

松空霽幽靄塘水涵淸暉坐引西亭望春光濃翠微玆言霞外適遂息塵中機近渚星已亂前山云正歸蒼然洲島暮月上漁樵稀

湖上作

芳艸已被徑初陽仍滿津緬懷滄洲趣獨往云蘿春鷗鳥宛如故煙霞時復新暝延南湖月身意同淸眞

尋支山作

不盡春山路隨人溪水幽石門在煙外蘿徑登云邱谷口逺淸磬我心閒白鷗支公燕坐處日暮寒泉流

中峯南峯展眺

松色引天路禪門幽靄重嶜崟領一室窈窕廻雙峯巖澑亂遊語溪花澄道容每欽支許軰而悵雲泉蹤晤賞復蘿月坐聞南林鐘

自一云至天平登白雲泉亭晚興

鐘聲緬廻防秀色余西岑微徑不知處白雲長自深松空散花雨溪牖揺峯陰獨夜泉亭月寥寥期慰心

再過塘上舟還

春郊行處好翠巘復滄波自得幽源趣重尋芳艸過竹林晴罷酒樵徑晚聞歌暫別山僧去前川寒靄多

黃山

玆巖亦幽勝橫亙西南天一徑聊步趾諸峯猶眼前湖波浩無際云日爭相鮮霞鶴粲霄色松風淸澗泉芳菲亂空翠靡迆浮春煙迥瞰塔寺古下窺樓堞姸近尋侈遐討投迹期忘年未事登名嶽俄然意已宣

三日塘上

吳山信縈帶風景常自嘉出郭見幽意縱心隨物華析觴命流藻解禊臨晴沙西日引層浪南湖如片霞歸來須倒載遙向習池誇

治平寺

風中到香界獨往意泠然步引花木亂坐看洲島連一林寄空水滿院生雲煙正此化心寂鐘聲松外傳

謁伍相祠

列雉影滄波望望深雲樹廻照延淸襟荒阡引幽步曲隅抗蘭寢靈旗出殘霧疇昔抱餘悲悵矣前溪路解劍邈英風薦潦申遐慕芳艸忽復春東門靄如故煙明剎殿霞風滿平池露向月臨江洲含情不能渡

修和觀

桃溪隔隱處澹澹春波生乘日煙駕有時聞鶴鳴山來香閣徧云下石牀平永願啟金鑰齋心朝玉淸

經行竹堂

淸溪不容迢遞逺人羣暝色雙林合鐘聲滿白雲

夏日葑郊舟泛三首

逕復尋溪路虛澄似欲寒相將出前浦絕愛度風湍

其二

暫逗花間岸還迷竹外煙流連淸露下未肯卽回船

其三

淥水迎歌曲朱華映酒顏習池遊不減酩酊任扶還

皇甫少集卷十一

欽定四庫全書

皇甫少集卷十二

明皇甫涍撰

遊覽

登虎邱作

每到邱中寺偏令思惘然登臨千古後容與一尊前鐘梵空煙度樓臺眾壑連惟予獨往意畱賞白雲天春暮偕以言海鄕之遊余時病不能詩旋途初月握手論交姑屬短句以代紀行

信宿滄波棹殊傷昨日春聊因泛海興時偶逐潮人萬水無他壑三山卽此津乘桴應從我吟待月華新

春日觀海華陽寄之以詩

窮髮誇前記爲桑嘅往情龍髙辧日矚鳥轉相風行逺艇杯盂泛春洲組練明虛待詞筆向若媿平生

海興寄子約弟

坐閱浮空勢何忘云日髙天吳一以靜吾擬斗槎操貝玉揺朱闕瑚籠翠濤因思抗百尺垂竿連六鰲

臨淸新城行

君不見淸源都防天下無昨來築城鞏黃圖長河千里萬艘集乃知保障爲良謨戈船隱隱橫川流蒸霞照曜雙飛樓華京鼎峙爭雄長气壓百二當中州言䢐於齊泊河泛左右帆檣閱崇雉甲第紛紛亂入云紅波緑樹歌鐘起我皇垂衣二十載玉帛羣方協文禮邊頭晏和稍失備晉代之間近多壘金湯委輸軫長顧峩峩此城遂輝峙更聞安石下東山焉得邊馬飲江水

和子約莊遊對修和觀懷往

仙宮緣緲緲漁客問滄浪獨望靑山郭空懷碧艸芳田疇諸島接雞犬百花藏何以寄幽興前溪春水長

上方晚興【時將北上】

淸溪轉幽棹晚與名山期石幾云低隱巖牕竹礙窺晴開花雨際林靜鳥鳴時莫問金門防淹畱方自玆

天池

何處東林寺尋鐘石徑幽雲藏春竹暗路入晚山稠合澗巒煙下澄空翠浮塵纓愧鷗鳥一爲洗心畱

下蓮峯尋山登覺海

蓮峯攀陟罷獨下虎溪湄鐘動閒雲外春濃落日時去攜泉竹淨行歷石苔滋更踐無人境煙霞與興隨

重遊上方

西津不假問溪路到雲林一徑緣花入疎鐘隔嶺深頻來增往嘅惜去戀余陰迢遞春蘿月空違遊子心

春日登天平作

石泉隨步淸響亂瓊瑤洞穴何年閟雲門入望遙未能期汗漫且欲混漁樵一任生春艸淮南不用招

憇中峯登天平寺

西林翠微盡行向石梁過洞榭扶香靄春泉洗緑蘿觀心逺公義遇客楚人歌莫覓桃源去雲峯此地多

和伯氏過何山懷二何之作

靈山徵往迹居士葬何年哀壑蒼煙斷空林落日懸禪闗二隱地花路五雲天共盡悲千古淒涼夜鶴旋

其二

生時同隱操埋玉復玆巒野寺春常寂泉臺月共寒法筵疑雨散畱冢酹花殘不覺靑山暮悠悠遡夕湍

春日登虎邱移酌大吳軒晚眺

名山郊路近風景每相催繞寺溪流入連林閣道廻移尊啼鳥合憑檻夕陽開應是山公輩何辭酩酊回

首夏雨後登虎邱

信此登臨美華林洞壑藏陰霞收嶼亂暮雨入溪長象外得吾好邱中宜坐忘藤崖徧幽磬歸徑云蒼蒼

雨後登北固

城頭翠微寺下見長江流井徑疎鐘落煙林一鏡浮靑山澹夕浪澄靄涵晴州西望乘槎去多慚星漢遊

羊山釋迦院旅遊

旅泊霜林下前登蘿徑幽來資大云庇去戀小山遊雨散彭闗道煙生楚水流寒鐘下裊裊不盡暝川愁

京口晚登金山

風景此郊外殘陽洲島西江流一浩蕩今古共攀躋往迹空餘勝沈碑詎可題歸帆云徑下陵谷窅然迷

歲暮偕顧武祥上方遊眺二首

何意重遊日逢君醉落暉情親應不減身事擬同歸防灔煙容攺防幹島影微白鷗還欲下知己息塵機

其二

顦顇仍於役歸閒羨爾身江山此攜手今古共傷神溪上哀亡國舟中憶相臣五湖人不見空對月華新

首春淸涼寺展眺

石徑轉幽寺荒臺臨綺城長臯新艸色虛苑舊松聲殿閣浮春气虹霞弄晚晴江山看不異今古獨含情

題朝天宮東麓亭

尋幽歷華苑緱嶺忽玆逢行引泠風入言將靑鳥從花明石道雨春靄雲溪鐘數到陸沈客何如迷去蹤

春日遊靈谷寺

山門靄松路壇宇浮層氳日下法花散風前空樂聞坐忘邇天苑行欲去人羣漫此乘休沐應慙侶白雲

靈谷懷古

西巖定何處攜防到禪扉泉去花宮寂云來石室微林巒遺迹在臺館舊遊非莫問煙霞事祗令心賞違

吳山人畱宿靈谷禪房

松門下廻防杳靄鐘聲隨卻望東林路懷君獨往時歸禽白雲盡殘日翠微滋惆悵煙蘿夕淸風不可期

登永寧寺木末亭同金仁夫

春日向禪徑一與故人過靜壑鐘聲徧空庭花雨多晤言偶緇錫永日愛云蘿煙暝獨歸去其如幽意何

髙座寺

花竹給園幽閒來訪碧邱云陰雙樹合春色五城畱坐石詢遺事傾尊戀此遊髙臺更攀陟遙見暮江流

殊勝寺作

靈波結勝化爲城鮫館星沈夜色淸坐愛尊中五湖滿煙蘿深處緩塵纓

山陰漫興

於越臨秋杪蒹葭裛露繁松峯藏禹穴溪水入雲門斂牘酬多勝開帆間俗喧忍將寥落意還向此中論

晚登孤山作

巖林亂微靄向夕鳥歸稠山入湖波澹泉含竹翠流無端芳蕙歇空自白雲畱倚棹情何極紛吾方倦遊

上天竺寺

晚來登陟處微徑轉西林萬木寒山外諸天雲气深名賢余勝矚傲吏愜幽尋罷酒問從事憮然知我心

上天竺白雲方丈

山楹靄松竹客到雲歸時移席乍淩緬防心殊在斯峯臨星檻亂鐘度霜林遲猿鶴定相訝如何淹遁思

武林詞

舊是京華煙火新梅花殘臘旅遊人黃昏歌鼓明星曙催得湖南滿郭春

耶溪春泛尋禹穴

夙齡懷名溪及玆遂登衍竹町迷溯沿春旗亂淸淺逺郊淨無雲近流媚諸巘鴻檢自寒山龍章但荒蘚屢移泣車代遙挹退耕善翠微更餘映襟期彌難展卻瞻雲門寺回檝深情緬

將命巡軺徙倚署閣

彌辰倦紛牘䢐春悵無樂庻以散予襟獨此稽山閣霞蔚見層巒花深隱羣壑本自滄海人悔吝滋縻爵旋理東江軺徘徊眷林薄俄頃惻幽遇物悲離索且憑浮雲徵聊希至人托

下西店遊目健跳海渚匯潮環山雲濤華勝

修阪無輟輪孤徵寄塵鞅客心忽昭洗巒林納澄瀁蓬萊幾淸淺靈潮閱河廣伊予一壑觀從知百川長煙黛縟峯華云錦涵濤幌春合滄波深晴揺翠微上玆言采秀行兼值乘桴往達生趣旣秉齊物理尢朗東方傲旅遊西笑非情賞

雨宿桐巖嶺

朝馳碧澗隈夕到翠微裏揚炬歷危岑披林息塵軌半空霧雨交眾壑風泉委淸耳不避喧瑩心自爲美秉牘向云蘿問俗攜琴史滄洲非滯淫翰尋當理

幘山

獨攀煙樹暝遙度翠微重海合山樓雨花藏溪郭鐘不言迷壑道祗訝入雲峯到處生春艸彌傷謝客蹤

登雲峯最髙頂

稍聞翠微鐘猶自厭城郭復躡丹梯霞所見惟峯壑步趾窺蓬瀛舉身向寥廓斜日掛危龕非煙開化閣翔鹿登素云苔繡瓊蕚鞅掌懷仙蹤信宿春華落靈區事遙踐海嶠果幽諾伊予期防人聿來遊鸞鶴

逾盤嶺觀石門潭

總駕逾盤嶺探奇自玆始禽木非曩覯岑泉愕今擬來觀石潭勝乃知嚴瀬鄙渟瑩靈碧錦礫耀蘭涘輕漣不暎云泠風緣硤起春生滄海外霞散緑蘿裏客心在澄瀾豈但濯纓美

宿鴈山靈寺

寥寥到眞境宿處傍風泉遙靄引疎磬羣風寒暮天白雲滄洲賞淸夜石門禪卻笑桃源客空從蕙路旋度謝公嶺入靈巖觀天柱鸞霞天總諸勝

謝公有奇藻粲若雲霞麗名山宛猶昨淸風誰能繼夙予存登嶽異代深遐契淩緬挹前蹤陟嶺事探詣及玆仲春時況悅巒林霽神池曜靈越瓌崿標海裔歷嶂常環合尋塗屢翳暝防投祗園諸峯邈天際玉泉飛丹崖素壑華云薜援莖窺仙閬攀洞遺人世從來負幽惜矣凋芳歲巖扉諒終偃雲林非暫憇

瀧湫

誰雲天路絕瀑布已登臨石壁煙霏亂春山河漢深一峯懸海色諸壑下霄陰悵望飛雲夕揺揺此際心

靈峯

雲峯望縹緲疑是接層城梯繞丹霞入人攀碧樹行洞門山日落石室海云生何事吟招隱空令猿夜驚

國淸寺

山寺五峯下緣溪蘿徑微予爲簡書客邈以靜心依更覓凝泉處還疑傍錫飛永投白雲去豈惜世人違

憇桐柏觀

桐柏爲天嶠靈區自昔傳我來訪遺迹極目但荒煙載閱金庭籍長懷子晉仙靑鸞防可禦惆悵暮云前

由桐柏嶺趨瓊臺遊眺

桐觀臨云壑遙從此路廻石門靄天闕借問幾時開鶴羽下淸漢仙蹤空碧苔山人仍自去日暮嶺猿哀

石梁

來尋方廣寺石壁路中分合澗飛丹壑春蘿掛碧雲苔梯徒屢踐芝客信難羣不見花前女空音時復聞

憇天姥山房卽事

海門飛雨散瓊臺天姥山橫曉霽開花下泉聲繞桐柏牕中樹色影蓬萊

皇甫少集卷十二

欽定四庫全書

皇甫少集卷十三

明皇甫涍撰

送別

楊子江行送杜戶部子實

楊子江邊日欲落江塵飛入金山閣飄風一夜吹倒山浦口千重浪頭惡古往今來江自流吳宮晉殿江聲愁長淮估客夜不渡江艸江花怨步天吳鞭靈掃東海千騎萬騎遙相待黃頭走舸出龍闗余艎不動移靑山坐使安流變天塹秣陵山水嬌雲鬟離亭系馬折楊栁燕臺使君幾回首細雨朝縫紫塞衣落花暮酌丹陽酒夢魂此夜過江去北望因君淚如注別後相思雙鯉魚朝朝引領維楊樹

送友

漢江春艸緑離帆方悵然錦衣別我度京嶺夜來目斷西南天千秋二獻常相憶古城松柏寒風急落日沅湘不見人客愁更向靑山泣

送謝生之宜春

行色倚孤劍秋城楓樹邊那知不得意匹馬向江天落日論心事浮雲散酒筵料君終自致行矣豈徒然

送徐民則遊京口

爾尋甘露寺獨行秋風時落日晉陵樹靑天孤棹移煙波百里外江月遙相隨待子洞庭水來攀叢桂枝

送劉太僕南垣北上

賢豪發江左劉公濬其源淸流謝當世逸气何翩翻龍鱗鳳翼少年事壯節豈辜明主恩西風吹蘋五湖濶我心試向滄洲論黃塵蔽京闕慘澹雲電屯且髙東山臥思與智者言陶潛當亦顧三逕不如痛飲生前尊黃鵠一髙舉去以六月息羣山秀江表霞月照水國踐苔披荊嘯白日幾載夢寐勞長憶湖流春水桃花生道塲山邊云錦明孫生亦是太白彥往往卜築畱其名淸巾野袍照雙鶴一笑須知萬古情嗟予落魄不足數劍寒無輝月東吐秋霜冉冉漸被鬂詩書局蹐終何補我懷伊人不可忘秋濤萬頃吳天長夣中大醉兩溪月潮聲鴈影俱茫茫雲龍一日天宇開撫掌激烈驚時康古來達士未易測身如浮雲何所將謝安臥東山還自東山起拂衣濟蒼生我心本黃綺石門執手瀉心素惜哉萬事東流水太白山人竟淪棄我言哽咽不出齒鳳兮鳳兮歌徳輝我亦彈冠羞采薇明年花發鳯池裏揚鞭走馬窺金扉功成防有相攜日苕霅秋風一夜歸

送王道思

重城臨望逺羇客悵秋殘曉日驚沙翳凝雲落嶂寒駐驂悲急景闋樂送懸湍迷野徵蓬迅長河渡鴈難平生重朋好此日眷離歡行行惜奇服何恨渉江幹

同年張子不覿五稔南北伊阻丁酉之秋邸車晤言交懽甫接別晷告遽邈焉興懷聊用奮藻

皓宇澄薄雲叢林粲丰露艸虫鳴空階淸風來玉樹佳人不在玆誰與論素寥寥江上音遑遑客中遇從君理纓佩乃限淮海路不見三山陽徒結千載慕防靣幾何辰離鴻復南度屬詩深情感曰惟聚散故

送叔氏效吳均體三首

悲離古所共爾我情更難泣逐驚飈心隨摧景酸矧復值斯時檐前朝露團云去瀟湘影水合洞庭瀾朱弦日在禦思君何忍彈

其二

別晷急城湍離云隱宮樹集送慘不言懷歸悵無趣淸尊屢湛月白紵方掩露楚客悲回風舟楫淩江渡惜無九辧文遣此三秋暮

其三

秋至物色攺夣渚愁氤氳原臯木葉落江籬那復芬居人苦寂寞行子念長勤不惜成淪棄哀此遂離分思爲湘南鳥雙飛隨片雲

送王舍人子永使楚藩

結綬儷之子淸風時可挹揚節耀藩壤知君懷靡及連連鴈入云皜皜霜被隰假瑟不成文瞻幰意彌戢江湖行矣歸芙蓉余自集

送趙節推之贑州

別晷遄河涘離矚散城陌原艸正萋萋埛臯聊可席參差白蘩葉聨翩黃鳥翮徒積南陽嘯方收廣平籍何以淸客愁望望江水碧

送盧地卿之南都

守官樂京鎬旋役命華輈暮春辰物美芳樹遙在洲顧望江之永徘徊心獨愁重阜起秀色通衢帶淸流鴈赴金河曙桂艶玉繩秋誰念分離席眷言平昔遊

送林子熈載令頴上五首【並序】

同年林子出宰頴上甫子觴之郊賦詩以贈之辭略感深惟以憫離慰焉

其一

違世安所狥擇方見非節從好偃穹邃夐然與時絕躑躅遘之子同軌不異轍徳豈通哲鄰情以貞幽結

其二

物稟何鈞宰化至理必暢矧協鴻漸期附羽連云上顧予寡輝飾妍醜終殊狀嚶鳴玩春和後凋戒秋量

其三

榮豫值已遷晤言忘日夕投契齊毀成托好在篇籍𨿽倦朝寺遊未睽川巖迹之頴勞我心俛仰充歡惜

其四

人道有固然歡惜復何爲隆俊敷國光轗軻翻足悲惟昔鑑不逺四紀迨於玆眷爾松蘿念能不慰爾思

其五

畱子莫云遂送子其柰何臨觴誰能飲日落煙雲多振足循廣衢照灼芳春華無以遣離含淒布此歌

送包子元達七首【並序】

甫子之仕獲偕二子焉林子逸而偉世包子敏而砥懋又並雅而則夷而弗撓忱而克貞甫子方病其與之後也何均以逺授去甫子茫然憾之各爲之詩以贈之其辭繁其憂深其應感於包子之使之乎

其一

惟昨與吾子淩江共翺翔豫往誠悲來違阻各一方仰睇浮雲移奄忽不可常感事激離撫膺空慨慷

其二

攬袪眷玆別徘徊路臨岐初日照平原千里黃塵飛憑軒不能進徵馬聲相依顧瞻悵有失流淚霑裳衣

其三

遊志在淵古志峻亮爾心夙昔固所願惜我日月侵衰壯夫幾何僶俛憂思深憂思成歡惜祗用傷古今

其四

我憂一何篤霑沐仍與偕良辰陟云省嬿婉同一時眤言遺已爾要以平生期極目齊魯郊形影何由追

其五

聊復傾別觴聚散理所具物慮靡不然達者鑑恆度聖作施凝爍疇能協厥趣原澤防飛沈盍以蘄樊諭

其六

南望念勞役星駕窮日夕痛彼柏舟詩恩甚存孤籍假途歷魏郡山川悴浮客亂流越洪河壯心良自釋

其七

去者邇易遐畱者志每愆析羽淹羈懷永日冀南旋跬行局畏轍悲思互纒緜朂哉敬逺猷殆庻明哲全

去都別親知

悵飲東城曲分手良自玆馬鳴何蕭蕭遊子心不夷側耹商飈激仰觀浮雲馳眷我二三友攬轡不能辭徒結耿介懷明哲慚所持故鄕杳天末歲晏歸無期瞻霄悵詎已振檝情彌遲誰謂我多憂感泣臨路岐

送石郡守赴沙河

戒輈趍昧旦祗召旅皇邑感玆離防端坐使別愁入登榭星河迥瞻途雲霧集風來汀菼亂露下檐艸濕羈禽容以顇揚鳥羽方翕澤門詎可謡北山徒有什我襟良難開此景誠易戢

送周子吁學憲

英侯體皇鑑作人於西土龍章耀井絡揚旍邁江滸未躬承明誼聿追胥河祖惟昔儷璵璠方駕登天府粲粲列宿輝翩翩振鷺羽沈沈歘以異頽景嗟獨撫驚云迥翔鴈長飈落寒楚何以寛析襟薄言薦淸醑子其懋時猷行矣篤休祜

五日送劉生

叢臺栁色暗風煙滹河西渡鳳霄連誰堪采艾爲離席遙憑折栁贈先鞭奕奕崇蘭紛可佩淒淒幽鳥鳴傷類豫章塵榻只自懸宣城好山空獨對天涯遷客久思歸明月江頭遂拂衣擢桂定知人北望寄聲早及鴈南飛

昔別行送李邦良

昔別燕臺中云浮九河東今逢吳閶裏月霽五湖水逢君問訊邱園姿猶是昔日同襟期十年不識靑門道一笑且倒黃金巵爾本含香磊落人曾作投沙放逐臣愁隨薄領蒼溪逺歘見樓船碧海新盡省追遊宛如昨世事廻還那可度我今蹭蹬頗相似賢豪豈必長零落艸堂駐節酣風林眼前見君交誼深江湖側憂北塞事防書未得西飛音李侯夙負經濟志請纓浪激英雄襟誰能俾侯桓桓坐玉帳豈有平地萬騎煙塵侵才如安石小用之何若髙臥東山岑淸霜苦凋壯士發落木並助騷人吟明朝擊楫大江口萬里長風知爾心

舟中送友人入山

煙水維舟處偏傷首路神卻憐乘雪興來送度江人落葉催年暮寒樽遣夜頻知君入山後相憶在風塵

送周以言歲暮洞庭之遊

君有白雲期長湖片鷁隨山中歲聿暮籬下酒同誰惜去阻登嶠相將終采芝花溪待歸客莫滯上春時

送王子綨楨之臺郡

西山爽气暎江臺江上相逢笑舉杯遷客浮雲朝易散離心流水暮同催涼飄畫幰城邊度翠引晴沙棹裏來從此因君問眞隱髙攀八桂向天臺

皇甫少集卷十三

欽定四庫全書

皇甫少集卷十四

明皇甫涍撰

送別

送夏君守建寧夏故建安宰

蕭蕭班馬出皇州一葉初飛邊地秋塵暗燕臺喧祖道雲開潞水引鳴騶重誇馴雉迎車集還擬仙鳬傍舄遊思我劉君今再至看君惠化若川流

送子木使楚十首

之子戒將命逺適湘江湄含情眺平野離鴈正南飛霜臯慘云蓋沙漵蕩風旗悲心未遽已嵗晏方如斯

其二

霜日明修畛雲樹隠層臺曠望極千里悲風江漢來遙山度幰合曲浦別尊開曷爲異封壤心思徒悠哉

其三

凝霞散晨闕落葉繞行車我淹帝京籍爾曳王門裾南皮騰吹返西園飛蓋余方余覩巨麗知君賦子虛

其四

嵗暮燕山雪木落洞庭波逺郊余出祖還望子如何楚宮杞梓富梁園文雅多迨君摛云藻來別郢中歌

其五

飛斾越寒坰回策憩長林悵望瀟湘渚徘徊云夢陰結桂徒延佇臨風勞寸心貽君別鶴操流響入淸琴

其六

羇人感嵗暮徵客悲路長如何從霜露旦夕間川梁寒渚屯風色朝臺滅虹光憂心忽如醒綠酒徒盈觴

其七

玉節揚野丹旗曜碧虛龍章眷周屏鳳使下皇居美材稱竹箭芳價等金瑜咨諏良未巳王風正穆如

其八

禁城鐘漏息遙天鴻雁聞月華兩京共江濤千里分楚洲饒春艸湘山多暮云惟應折芳杜持此慰離羣

其九

離目慘徵蓬愁心江上楓衡霞收餘彩沅芷落寒叢引商歌月渚刻羽賦雲峯音徽日以逺軒駕無由同

其十

楚山衡巫逺楚水江漢遙珠臯濯云錦芝嶽挺瓊瑤風來夕捲霧月明寒上潮從君無羽翼惜我非鴻雕

送友人

天髙秋气肅霜落嵗彩空寒臯警幽鶴迥渚迅賓鴻方此他鄕酒得與故人同滯念感遄途臨流嘆飛蓬飲餞眷伊別樂闋情未終芝駕聊淹畱及子商山中

別朱尹二首

周詢予有懼操割子無難戀本心方切驚蓬迹未安觀風聊爾暇披霧一爲懽去去遙相待雙鳬振羽翰

其二

徵帆不可畱言抱簡書憂折栁憐新別看花想舊遊炎氛亂岑影晨漲溢江流獨愴他鄕意空山叢桂秋

送盧子才

行行辭魏闕望望指江幹遠嶠含星曙春流帶雪寒琴歌淸去楫劍彩曜徵鞍別有淩雲意臨風送羽翰

送朱貴溪

送子出都城遙心逐鴈徵驚蓬天際轉離劍匣中鳴才以河陽著丹從勾漏成帷穿汀樹歇舄繞洞花行桂父憑云揖山圖擁霧迎還將綠綺奏緱嶺答瑤笙

送馮進士

春風拂華綬星駕越層城霂恩睠楓闕別友佇蘭情浪激迎花舸寒飄逐鴈旌羇心耿明發遐念阻云徵

送李邦良謫湖州三首

峻堞登寒日飛塵掩沍流淚飄徵吹慘望阻去驂浮淪落催年事芳菲戀舊遊知非如雨別聊慰我心愁

其二

嗟君去失意行邁指湖苕塞冷鴻飛斷江空雪色遙賦緣哀命作魂向別知銷坐惜春風暮相思蕙艸饒

其三

徵蓬不可攀驅馬背燕關劍是丰城別珠應合浦還含香辭畫省岸幘對名山當識贈言意期君云漢間

送張七珽

君家聞說滄海居揚帆鼓舵意所如由來漁父厭水宿不記嵗月浮空虛一朝策馬長安道回首雲林迹如掃樹底扁舟終日閒山頭霞月只自好秋風欻起向我辭但云鞅掌衣盡緇門前稻田二頃足明日靑陽知不知我今不悅亦如此也應終往東岡陂散發還持一竿竹與爾浮沈任世嗤珪組寧紆魯連蹈蒓鱸每懸張翰思乘槎獨逝懷君日問取君平犯鬥時

送同年王道修尹會稽

信美拂霄鄕園望匪遙名才狎制錦新拜此馳橈人吏千巖秀圖書八月潮掛帆愁應接去舄恍飄颻置水賢風邈分曹爾譽饒琴堂寧辧訟禊服擬聞謠有晉當時彥畱芳百代昭因聲一懷古林木下蕭蕭

朱子過宿明日別

城曲停徵斾燈前泛別巵分襟在明日握手復何時政擬彈琴著情緣下榻滋風煙催往路江海動遐思葉縣鳬方逺虞廷鳳佇儀自傷籠鳥意朝夕慕南枝

送顧氏二首

遊魚逝淵澤淩鳥緣丰條綢繆托體義所惇非一朝晨驅送之子念此誠憂勞別子在須臾所恨江海遙子行參名藩我忝陪王僚飛蓬亦何常聚散隨驚飈暌迹心不遐永言固其操明懋期立徳百年諒光昭

其二

惟子抱幽淑顯允邦之彥登用及華姿揚聲鬱蔥蒨努力翊熙朝矢心酬皇眄沈晦乃吾節在子非所羨攜手臨當乖風塵滿郊甸浮雲憑軒車白日忽以晏後會不可期雙淚下如霰何以贈爾言愼爾滄洲眷

送周氏二首

朔風厲夜時節忽欲殫羇人心靡夷躑躅恆鮮歡攬衣步前除仰睇霄漢間華蓋結浮陰眾星森以懸崇扉寂未啟惟見玉水寒還顧念我友秉志誠獨賢含辭意激烈不爲白刃遷冀願王路平捐軀不足難道阻事竟暌中情無由宣時化亦何常願子所觀慷慨徒悲懷吞聲復何言

其二

淸晨餞我友駕言逺䢐徵前瞻齊魯墟千里浮雲興親交豈不暱懷役不遑寧曠野饒悲風揚塵翳邊庭中衢雪霰集胡馬寒無聲蹊谷無行迹側足層冰橫回首望京闕能不惻中情子其只自愛順時保榮名

送錢遂安

賢達不嬰物所志隘八荒矜世無偉步疇能測行藏順時履化乘風欻翺翔感念同升友違我之越鄕攜手臨朔塗軌路修且長迥睇令心悲信宿殊參商且盡臨別懽倐忽天一方驅馬涉層冰棲霜冒車衡寒條無畱禽徵夫逝遑遑河關晦積雪魏闕不可望舒節希令圖策勳宣崇光胡不錫汝祉愷悌隆所將

送中麓子之彭城

章丘李子古之人腹貯萬卷文有神闗中王康名世士後輩與子爲國珍徒稱逴躒不殊眾一官蹭蹬隨風塵眼前太息傷人心有舌澀縮不敢陳燕京八月霜日微爾斾搖搖沙鴈飛攬袪送子潞河道登髙望逺那能歸君不見昔時劉項徵戰地彭山濉水空秋艸英雄興滅盡可悲子行弔古多奇藻發篇示我幸勿遲使我煩憂頓如掃

送褚生歸華亭

薊門春半栁未發何以送君意惆惙攜手空看塞隴云離魂易繞胥臺月君行策馬气翩翩筐中內籍世不傳窓前芝艸耀紫日源口桃花迷彩煙歸來城郭𨿽如故猶恐人疑白鶴仙

送富重慶

朝攜別酒悵臨岐歌舞都門放赦時此去合聞循吏傳向來眞系逺人思猿鳴巴嶠藤堪引水落涪江鏡可窺今日不煩愁躍馬山川如錦待褰帷

送張大行之南都

天涯同伴惜離觴鴻鴈秋牽故國腸送客殊方愁越鳥隨君別夢到吳鄕江涵臺殿春遊麗署擁雲霞詩興長隠吏看今復能幾何須獨羨鳳池傍

送董道夫通州二首

爾別金門向海州廣陵濤樹迥含愁鱸亭虎阜憑君望江上鄕心一葦流

其二

蕪城東下片帆云目盡天涯逺送君三月燕京才栁色怕逢離思共氤氳

送許古泉之任廬陵

惟君揚域彥弱冠超常倫爛然赤城霞文藻相與新獻書久不售壯志殊未申儒流惜晚暮雅道悲沈淪昨者遊上國充庭非世珍揮毫動宗伯垂聲耀陽春片玉果酬價予亦叨末塵何意淩風羽摧折歸海濱天衢正渺邈抗節懷苦辛今來復蹭蹬一命隨時人且諧效嶽佐未嫌甘幕賓楊花撲徵鞍禦溝爲別津毛義賢可測茅容徳與鄰醇治反翕受康時嘉逺臣盛郡資長材漢庭吏多循仕路古非一達人情自眞靑原木葉落諸峯碧嶙峋云亭悵何許相思江上蘋煙佩在所勗隨方布經綸行當遇知己比翼翔髙旻

送張東淮二首

栁色東河變春芳憶故丘行吟自所適卜築向來幽世事觀滄海機心息白鷗淸秋濯纓調端可浣塵遊

其二

吾愛東涯子相隨隠迹傳因聞鶺鴒語羨汝弟兄賢逺海煙霞盡幽園花竹連送君歸棹去愁望白雲天

送諸子興謫官之嶺南

偶然爲逺謫易水送將臨度嶺梅邊恨逢人栁下心冰途凝望久嵗酒遣愁深莫覓金雞石看時白髮侵

長至謁陵別錢子

期子三日別橋山予獨徵陵宮天北望沙澗雪中行地險森禋念邊遙壯客情歸來換云景懽接翠樽傾

送栗寛甫還潞州

相逢念落羽畱滯動鄕愁何代論才子幾人知帝州長纓萬里思獨馬故山秋白首惟君意雲中日夜流【寛甫畱別云白首故人心】

送王惟楨歸娶

大行何年少恩渥自宜偏擢第世方重成人禮不愆桃先賞溪浪栁緩敬亭煙會見嬴臺鳳雙飛向碧天

送朱士南尹尢溪

君才冠多士紆綬眾云非逺道遽爲別同羣悵有違舄前尢水淨簾外董山微願以琴中趣時令北望稀

送顧伯剛

魏闕寧無戀休嗟領縣勞盤根卽此地余刃在操刀震澤晴雲滿姚江秋浪髙到時傳尺素知爾念同曹

送周永嘉

勝邑須名宰人稱水鑑宜勞賢君莫惜歷試古如斯巖壑堪求瘼風雲直俟時亦知簪筆客早晚向彤墀

送胡樂安

仙令握銅章飛鳬出尙方鄕園服自錦鑪省袂猶香到邑星霜變垂簾雲水長五車書不負看子入鴛行

送王公儀令錢塘

君家兄弟賢腰綬映翩翩八月鴈行到河南花欲然盤飱六泉水枕席五湖煙莫奉任延詔須令直道傳

送傅廬陵

墨綬渥恩初明光獻賦余君才豈易得縣譜不勞書自下髙原鳳休思故澤魚若逢軺使召白首定同車

北司三君宴別

微薄遘嘉運聊與丘壑別皇眄靡不昭崇奬非徒設𨿽乏俊民質霑沐忘虛竊連陪覽庶獄光塵托上列諒彼寒暑周暌此夙夜節宰命臨解攜瞻岐顧分轍廣筵流惠思盈醪鑑澄澈蘭暉沃綺迹淸云賁衣玦政平寡師聽時鳥音可悅念離情彌存在衷義所結努力懋時猷日新道不竭庶言伐檀人將隆素絲缺

遼陽行送呂思抑募兵

邊庭日夜羽書聞敵騎連營暗朔氛流沙積雪凋旟防瀚海飛霜蝕劍文君王赫怒興遐討將士長驅誓勒勲紫塞臨衝朝傳堞黃河渡馬暮嘶云雲中天險從今見悍卒憑陵時出戰被隰持弓競射雕依山結陣看驚雁祁連突騎速如飛蹀風揮電鬭兵稀迢迢虎旅仍推轂裊裊龍旗再合圍嵗月那知徵戍久一望沙場成白首長懸寶劍照芙蓉空憐玉筋啼楊栁幃立武表師眞彤庭宣勅集神兵武卒懸戈雄上國材官超石侈西京仙郎簡命輟含香輕裘緩帶詣遼陽愁雲迥結轅門思列宿遙分使節光使節爭馳出畿甸橫行意气眞堪羨六郡裒師武益振千金得士鳴應先熊防列防曜虹霓先聲昨夜詟楡谿佇見鼓隳軍壘旋聞灌燧息徵鼙飛書魯仲奇功並投筆班生壯業齊擬待朝天來塞北便須畫地取河西

皇甫少集卷十四

欽定四庫全書

皇甫少集卷十五

明皇甫涍撰

送別

送楊虞衡之任白下

風雲漢殿元相接山澤周官尙可求近侍獨憐爲令子名曹總喜得英流行瞻北極南江夜坐憶金陵玉苑秋戀闕亦知心未已送君今日羨仙舟

包子席上送張某歸華亭

冬筵就日情悲壯谷口云深有故廬試看飛蓬行欲逺獨攜藏劍意何如千年碧海時歸鶴十月黃河早負魚逆旅談君盡豪俊誰堪別句醉中書

冬日送羅半窓四川兵備

爲邦實擬豫章材五馬嘗聞四郡回【嘗歷守江右四郡】西顧羌夷朝論重南趨旌節嵗華催經過楚澤云變朝暮夔江錦水來他日逺誇槃木至漢庭宜舉萬年杯

再送栗子

役車聞唱嵗華殘客裏邊愁無柰寒魏闕分明當落日滹沱河上莫東看

賦得襄陽樂奉送北野韓先生

襄陽風日本來嘉晴看云錦被江沙踠地先垂楚臺栁明妝不斷習池花習池路接城南陌陌上聨翩侈遊客且將弦管鬭繁華未論冠蓋矜輝赫從知朔別還晦期何惜千金輕一擲並州愛將懶回鞭髙陽使君時岸幘別有芳妍喚大隄煙花如簇望來迷並跨雕鞍騰緑水俱搖翠幰渡淸溪渡幰騰鞍紛絡繹采珠拾羽競招攜氛氳香縠遙疑霧防纚紅羅煥若霓擫籥彈箏歡未已相逢盡是便娟子嘗聞艷舞冠西荊詎識神姿羞洛水太平樂事休教晚江漢風流應不逺江上傳呼五馬來橋邊正值行春返行瞻夏口夏云滋回望春臺春恨彌桑田滄海無窮慮萬代千齡同一時蘅臯木落離前淚蕙渚鴻歸別後思賦成春日襄陽樂腸斷秋風峴首碑

送吳長洲攺任陽谷

惟昔遊崇省多士揚淸塵來俊飲遐軌茂允如蘭賓迨玆覯明宰言歸自河津在疚方嬛嬛庶慰慈母仁君子獨負俗吏道多緇燐瞻塗邁魯陽臨岐惻予神徙植念懷霜皇澤回如春殷我寤寐情日佇嘉命新

家叔攜舟橫塘餞別晚登吳山

香剎隠巖曲煙蘿一徑懸那堪風景處共此別離筵度嶺雲木異浮空島嶼連花濃三月酒春漫五湖天勝托丘中好詩裁塘上篇終期謝塵紱歸賞竹林前

大云庵席上別郡守作

使君送客祖筵頻風景登臨復此晨蘿徑不知軒騎入蓮峯常對郡齋新滄波褭褭空違思楊栁依依可柰春明發天涯重回首習池畱醉與何人

別竹堂寺僧

我別休公去悠哉江上心離蹤眷春水徵路渺云岑月散寒猿影山空芳杜陰仍憐晤言意贈處一何深

再別兄弟作

可嘆江潭客重爲魏闕遊河梁一悵望芳艸劇含愁隴樹三年淚邊云萬里秋無由慰棲泊羇影任悠悠

畱別徐紹卿

投迹日云昧自知丘壑賢嗟予薦行役遇爾滯歸年帆逺江津樹云深谷口天如何數行淚獨灑故人前

送陳斯羽

之子不得意淒涼薊北行遙瞻鴻雁塞念爾蓼莪情山冷云迎斾沙長雪暗城惟餘羊舌泣握手淚沾纓

飲城隅王氏北樓與周子別二首

麋鹿遊何處傷心蔓艸多百花帆上錦無復照滄波

其二

花藏梅福市山繞闔閭城卻望垂楊色憐君送別情

送顧懋涵北上

弱齡謬自許不知干謁非西望咸陽城靑雲滿皇畿談笑揖公卿結交盡英彥儕輩有辟疆流輝獨蔥蒨激昂待詔時金馬陪遊衍豈意三上書十年不被薦貢冠爾未彈王綬予先結聊同燕石售以哀荊人拙君今到京華髙步光朝列千里不乏才崇臺非徒設振手胥郊道臨流念將別何以諭繁憂楊花亂如雪善仕寡遇合蹭蹬隨風塵問我傷禽者何如泣玉人明發馬蹄間待子潞河津滿沽燕市酒醉憶金陵春及時恨不早所冀終一伸側望金河曙商歌懷苦辛

苦別行送伯兄季弟北上

孤鳳辭金門落羽向江水西眺揚子津那堪別愁起我觀伯季逴躒姿十年蹭蹬胡爲爾君不見馬生窮老志邊野公孫徒步相天子時乎遇合豈云晚尙是吾家兩千里憶昔分飛蘭省間彤庭無復相追攀丈夫西遊不稱意東歸復傳多苦顏人生榮悴會有時簡書且赴金陵期含情不得向人語落魄終然爲世嗤都城策馬去駸駸揚帆念爾臨江潯長天卻望鴈飛盡落日驟下江流深嗟嗟四鳥今異林天涯明發誰爲心欲知此別良最苦看取燈前白髮侵

送白川少司冦入賀還南都

淸霜錦樹抗行旌沙塞繁云渺去程瞻戀瑣闈臣節苦攜將金鏡主恩明夜深霄色懸鳷觀天外江流接鳳城遙識芳菲舊遊地重來殊覺壯平生

金陵送吳山人之京作

三月君爲冶城客芳艸連天暎江碧城東谷寺幾銜杯揚子津頭更離席長郊煙絮迷徵輪問君何復西遊秦滄波魏闕俱流落日暮風塵愁殺人

送陳水部道通

南天殘雪此逢君忽散徵驂北路云獨嘆別時花滿眼誰堪聲防鴈歸羣江流繞郭春難盡堞影連山曙不分幾度沾巾悲落羽白頭離思轉紛紛

奉送東橋顧公考績北上

正衡宣文紀泰道熙華辰燮治資平格秉哲時經綸英賢奠宗鎬居師聿登淳弼成乾化闡孚偃祥風臻澄臬綏甸宇獻績朝淵宸霄徒戒藻舳星斾邁崇闉曜牡停蘭觀祖帳喧玉津皇休緬荊服寢綜信臣仁圉被興謠求瘼無輟輪褰帷江山壯凴幾雲霞新協卜希元應圖佇遊麟輔臺迪往載沃朕徵伊人樞掖騰淸響隄阜悵䢐春薄躬荷鴻育庶以忘沈淪

省中贈別詩三首

只役辭蘭省驅車邁京陽大江浩無極遊子心慨慷疎星斂華闕朝霞興崇岡平原一顧望山樹靄蒼蒼集送臨城隅轅馬各徬徨道路豈云逺忽在天一方念與我友別侘傺中自傷

其二

夙駕遵城阜炎飈散郊岐靈臺寂重岑列樹敷丹闈懷闕多紆郁離友增殷悲音徽日以闊眷戀心有違束髮慕古人在逺志不移努力宣四方慰爾如渴饑

其三

逾紀塵朝闥逺迹䢐舊京蘭林穆淸軌江介滋烈情同聲枉休顧握手慰平生蔡美郁璵璠施也必世英髙義激云飈奇藻絢天庭晤言薄人爵比景遺華齡徒積浮海心時网坐自嬰臨流念將別棄置終何成飲泣逾坰畛回睇眷音形希君篤微鑑良圖但含貞

登濟寺閣別謝施侯蔡四省友

髙閣橫江出淩空石道行朋遊謝城郭幽意靄山楹防壑晴雲滿長蕪夕鳥平回波對延佇一遣別離情

送孫水部北上

共有鴻飛意看君鳳節還言尋畫省舊來訪蓽門間問隠桃溪岸乘春雲際山河隄無限栁今日不堪攀

送周子吁再入蜀

題柱他年貴朝正使者旋滄江一會面白首轉堪憐鄕淚猿仍下巴書鴈不傳沈冥別有問何事女牛邊

秋日映江樓別同省諸公之山陰

江樓雨初散送客下江潯夕引西興望蒼然溪路深連巖起秋色夾岸映疎林坐聽寒砧發空驚於役心

送李廉憲之蜀

摩天燕雀本非儔侯相終知屬虎頭祖帳忽看風景劇分符曽羨璽書優愁深鳥道岷山合春逐雲帆楚水流蕭傅此來緣歷試花前那滯錦官遊

送許夔州

君今策馬下瑤京明發聞猿引蜀程白首風塵羈宦意靑春江漢旅遊情帆通錦水流難盡齋近巫山云易生髙臥也知爲郡樂淮陽何必羨承明

送南峯先生

獻嵗文星動閶闔天書遙出鳳凰城翠華此日開東觀防筆何人冠兩京百里郵花催使節一江煙栁引春旌君王更覓前朝彥爲把淩雲待長卿

宴東湖流杯亭送歐陽大參赴蜀

流杯亭上酌修竹亂溪沄暝樹煙常合春山雨不分別情依去鳥客路入重云懷舊仍傷逺勞歌夜獨聞

送孫取益戍金鄕三首

越客歸田日逢君戍越人沙頭潮正急送爾各沾巾

其二

爾掛秋荼法遙從越塞軍夢家江上月防堠海邊云

其三

爲語霜砧婦休爲玉筯啼祥風昨夜至報道有金雞送周山人之越山人急友難而行適予自越還重有感焉

送君非逺適感慨一交情望裏江山別愁邊風露淸因之訪遺迹直是昧平生空復湖隄月悠悠向客明

子循再謫海沂將別書恨二首

悵望懷沙客徵鞍何處歸寒生淮水暮云繞魯關微直道寧辭黜明時獨嘆違誰堪流落羽江上更分飛

其二

昔去鵷鸞道同爲竄逐臣今來鴻鴈影重對別離人海國嵗華晚江天涕淚頻驚蓬任飄泊云雪度迷津

寒夜對月子循將別

今夜江城月淸輝只益悲可憐顦顇影況復別離時白露故宮滿丹楓楚岸滋天邊有飛鵲何自繞南枝

答子循弟畱別

憐君嵗暮引離旌斜日霜空聽鴈聲湘水再投仍有賦北山一去豈無情城分沂水愁雲繞江合維揚霽雪明馬首知予更何向天涯遙憶淚沾纓

席上送子循弟四首

嵗晚孤帆發遙遙涉海沂淸樽此爲別心事已都違永夜江山望連空云霰微楚歌君莫奏行子欲沾衣

其二

離樽日南至行役魯東門海徼云千里寒城雪滿原聽歌仍有淚執手已無言何異飄飄鴈年年別故園

其三

之子鳳五色如何鎩翮羣悲風動地起飄落海天云我亦儀庭侶因君別淚紛徘徊未肯下太息賈生文

其四

魯客臨當發西風楚鴈哀經秋離思積頻夜別筵開漢主淩雲意相如作賦才登封儀已就望幸幾時來

楓橋舟中與子循別

落日下離津江天引望頻黯然對尊酒惜爾向風塵白海迷來鴈淸霜畏旅人從知比柯葉信是共沈淪政理操刀暇交情贈縞新班荊懷雨露投筆謝緇燐阮籍窮途淚平原世网身何能亦飄泊谷口正逢春

欲別子循登大石雲泉庵

惜別向何處山龕到竹林以予獨往意憐爾倦遊心石壁飛殘葉蘿軒下夕陰淸溪一回首惆悵白雲深

雨夜離思

淸齋隠蘿月檐暝滋林巒澤國夜溪雨亭臯春艸寒山光帶滉渀池響交檀欒憶處畏入夢遙遙獨寤嘆

皇甫少集卷十五

欽定四庫全書

皇甫少集卷十六

明皇甫涍撰

行役

長至謁皇陵初出城偕林子熙載

只命戒晨發朝回車馬紛梧楸開宿霧鐃吹引徵云眺賞芳辰逼風塵旅思分還憐雙白鶴天際自爲羣

昌平道中

北山信雄峙玉寢渺霄昔聞漢室禮猶見翠華朝木落平窺戍沙沈緩去軺玆行覽帝業一使壯心饒

宿昌平館

沙澗仍餘照驚飈促去鞍煙生逺天盡暝入孤城寒感事塵蹤別悲年物役殘羇宵定取醉圓月度長巒

月下趨茂陵

沿趨碧澗隈沙白映寒梅月倚千巖靜云分七殿開喜觀文物盛尙想戰塵哀儼陟珠丘地齊瞻北斗回

泰陵

我明七葉帝寢萬年安永夜流泉道長春宿殿欄笳聲遙霧樹月影尙鴛鸞不盡蒼梧恨徒悲玉座寒

夜還昌平宿

返轡遵松路闗山月正中泉聲深澗壑霧气薄園宮候館寒頻入湖天曉易通荒城起哀角客思浩無窮

近城作

野曠日初落馬煩風正侵鴈飛沙塞少星射沍流深暗闕迷霄色鳴鐘下夕陰終傷萍梗泛益起故園心

赴淮二首

濟物隆所遇守道殉厥身將命事有恪總轡越城闉靡靡卽遙路懭惘辭密親振纓儷皇城夙夜豈異人臨塗判余袂涕下盈衣巾渺黙絕音形旋顧獨傷神乖離感商气夷悅曠䢐春陰雲興崇巘長風激河津落日厲歸鳥平野驚騖麏覽物起悲思徵途逝駪駪寤寐睠京闕慷慨終未申俛仰成淪薄撫志懷苦辛

其二

旅食遊京華厠彼多士末負擔旣云弛徘徊建禮闥寒暑易流謝云何慰契闊感物多思心耿介眷明發指途戒出宿寤嘆念將別臨樂操土風覽鏡悲素髮旌蓋淹河曲我日倐巳月載瞻浮雲徵永願巢林樾

使中都道中作二首

將命適逺京夙駕戒徵侶臨流別友生野塗曠延佇靖恭爾所惇我志不遑處揚斾越修坰舒節薄蘭渚日夕秋風生曽是嵗不與淒淒聆候虫肅肅望歸羽蘊結愁我心沈憂誰能去悟彼詩人言歸來藝稷黍

其二

涉汶倦邅回浮淮憎蕩潏通波引樵沛伏流濫桐栢遙林結長煙平莽曠秋色朝遊警侵星星駕馳落日獨倚私自憐悲風起蕭瑟參知諒能蹈五善庶克獲

道中述懷作

肅事辭云陛牽役逺䢐徵素秋攺朱夏千里涼風生凝霜被四野淒气感人情民生實在勤誰能獲常寧翩翩離鴻翔嘒嘒寒蟬鳴潾潾衝波駭亹亹愁雲興仕莒竊所希長揖謝三迎三迎豈吾節且復事契闊夙駕騖遄途撫志慚明哲時逝焉有停憂來不可輟心憂難克明河廣易云越

楊靑早發

解纜催晨發天髙秋气淸度雲巖樹濕露渚花明岸靜羣鷗下汀寒旅鴈徵觀風徒有意辛苦遡洄情

淒其

淒其臨水意遊子滯他鄕絡緯悲吟切蒹葭秋思長翳云迷岫色澄月瀉波光永夜勞歌起靑天望鴈行

流河紀興

涼飈滌殘暑沿岸綠陰多秋色生逺海浮雲空九河蟬聲雜鳴籟鳬影亂繁波我懷方浩曠臨觴酬短歌

夜作

帆飛川路永煙霧杳空溟蓼積寒江渚楓凋古驛亭日沈昏澑影雲起亂峯形入夜看牛斗安知有客星

入齊境二首

靈山表東海旭日指全齊巘出遙空峻林含宿霧低長風送云鴈疊浪下江鵜悵望何人悟迢遙旅思淒

其二

夕吹河津渡霜旌野岸浮林疑千樹積壤辧五星流黃雲凝海气白露肅關秋永嘆張平子歸心有四愁

將至東昌

前瞻博平郡云渚蕩淸暉晨風一何鴪秋鴻稍欲微今日他鄕酒思共故人揮獨有空林葉蕭蕭滿岸飛

沛中

飲冰從逺使飛帆入沛中客思憑南斗鄕心渺北鴻日落長河靜雲散暮臺空帝業光千祀天歌仰大風

將命

將命戒徵軒川途鐃吹喧平生稀博望雅節在河源天長秋气靜波亂日華繁主恩良已渥思酬祕室言

滁陽道中

晨徵淩絕磴夙駕上危巒逸斾翔星末驚鞞激霧端崇壤延江色荒池積露寒長懷萬里志寧知九折難

滄州懷古

旅洎荒川上淒然自逺風野寒消暮靄堞影帶殘虹巖迥驚毚兔天長叫防鴻云生滄海闊月落九河空年代雄圖盡吁嗟逝水同懷哉下帷子秋艸思無窮

河興

紺雲開曉露畫角起重樓行擁皇華節言方靑翰舟桂輪迷落月竹箭警奔流地詫三門險天疑九曲浮飛霞橫別島懸沫沸中洲樹防巖容晦鴻來菼色秋龍圖悲逝水馬頰辧荒丘惝怳將何道長謠失旅愁

泗州道中三首

亂流趨泗上揚斾下淮潯岸出遙林險天浮大澤陰濤聲驚枕席霜气肅衣襟迥眺依星渚前瞻失霧岑云迷欲過鴈浪駭正翔禽誰令獨不化淒感暮遊心

其二

濟北月槎下淮南木葉秋長謠入泗水極目覽中州曉吹迎霜咽寒旌捲霧浮艸光凝雜組海气望城樓一葦愁鄕路膚云渺帝丘客心無欲速桂樹可淹畱

其三

客遊異風壤旅眺極川原碕岸奔濤急遙林宿霧繁魚鱗辧云色桐柏引流痕渚淨禽爭浴沙平鴈載軒望河思啟瑞矚洛眷餘溫獨有四愁在長歌不復論

上海道中

東望頻依海南行不見山淸秋成小客落日照離顏栁影平沙曳霞明細浪還星槎去不返畱語向人間

停橈

停橈漢帝鄕醉酒古亭傍艸樹銜丰密雲天引碭長碑寒落馬字劍郁斬蛇光明發橋東路懷人意不忘

暮作

江蘋風欲微星樹動淸輝坐看陽烏落遙憐去鷁飛彭山四面合淮水眾流歸此夜聞吳詠還應淚滿衣

五河道中遇蘇侍禦

楚鄕羇客過秋分相伴帆檣鴈數羣更指鳳原催使節傳呼驄馬駐斜曛風前厭聽淮南葉天外愁看洛北云明日獨攀叢桂去八公山下逺思君

眞州曉行接唐太史書

獨遊京國嘆離居不見情知幾月餘車馬駪駪行鞅掌星霜冉冉去躊躇茂陵誰慰相如渴瓜步遙傳太史書肯解欣然江渚意秋來同爾食鱸魚

眞州溪泛

佳期渺何許宛在水中洲棹拂緗荷密船移綠樹幽晚風淸暑气新月澹川流滿目江南意誰曽物役愁

過維揚作

念昔恭明祀三秋滯楚鄕玆言還上國五月渡維揚戀土情何極瞻途意轉長川原歷濔迆煙樹引微茫浴渚鳬爭下驚沙鴂忽翔江隅有芳艸幽思獨難忘

濟寧道中作

修景移南陸孤舟指汶陰予心厭氛雜何地覓蕭森微尙竟多負荒塗玆復臨風煙稍異昔懷抱不堪今峯際云容攺沙間日气沈試看垂翼鳥應是未歸林

夕泛旅思

行行道轉逺於役定何求旅思依旌幰鄕心向驛樓霞陰凝雜樹海气逐驚流此夕勞歌罷惟應月伴愁

齊川

日暮齊川上乘風遡急瀾云淸炎盡卻湖白夜宜看獨往從吾好忘懷向處安前村未可泊新月在林端

湖隄晚步

步屧湖隄上行歌煙霧間從來物累遣彌覺道心閒待月惟臨水看云直到山沙鷗況可狎容與自忘還

湖興

客路浮淸濟西風引汶川巖容搖浦岸水色淨湖煙旅鴈靑山外殘虹綠樹邊滄浪櫂謳發待枕月華眠

旅泊感懷

長川歸鳥盡微月在城樓世网終年困羇心此夜愁友朋常竊長嵗序屢驚遒何事蛩吟急他鄕已報秋

獨酌絕句

琴中足山水杯裏卽雲霞是處東方逸飄飄莫問家

舟次潞河生朝述懷

誰言帝京邇阻此遡洄前習坎經流沫平生冀息肩良晨果何在初服未能旋自悔云蘿隔徒勞夢寐牽蹉跎攺容鬢來往異風煙末路嗟飄梗知音想絕弦行行窮上國望望竟長川霞作重樓舉星爲雙闕懸開尊對蘭渚佇檝倚芝防策馬復玆去羣龍竊愧焉邴原惟欲免劉向不圖遷始願名山往終期微尙宣音徽行有托嵗月坐空捐爲語傷秋客今非騎省年

憶家

臘月冰河上帝州別予妻子忽驚秋天邊不見傳書使落日歸鴉無限愁

皇甫少集卷十六

欽定四庫全書

皇甫少集卷十七

明皇甫涍撰

行役

嵗己亥七月之郡發都作

俟罪承嘉惠鞠躬竄河汭淹泊過蘭暑迎秋戒徵轍側感信宿期俄悼古今別方悅涼風生猶苦炎埃結蟬鳥鳴山原雲霞被嶻伊予秉孤尙中路困緇湼將蹠彭咸居徒瞻子牟闕乘流暫淸曠倚舟延川月且從曲士誚未達古人節終乏符守才何以佐時哲

入舟

停策厭霖潦登轤美雲樹輕飈自逺集川色靄已暮澄瀾含霞彩遙洲泛秋素頗協倦遊情殊深隠淪慕從來困弱植拊志慚逺度時會苟難並持操不易固放斥金河居眷戀玉門騖幽桂日夜零悵望江海路邈哉袁生室忝此千載晤

遡舟暑熾河隄田林登憩

修途阻鴻湊余景睠河壤羇心苦郁拂營魂玆浩蕩芒焱焉可揮流沫詎易上未息區中緣徒結遐外想晚舟淩石碕稍值雲林賞泉卉聊自適得已非外奬不恨身日遼所願欣獨往將遂一舉心豈顧九韶養

夕泛遣思

開秋兆䢐節汩吾旅川陽臨此秋气悲旅魂滋洋洋何況隔心賞徘徊眷河梁感別念有緒指途憂無方汀渚屢回復風濤增慨慷兩鄕日予跂一葦思誰杭微月掛石壁萍艸亂寒塘翳翳云去岫塗塗露委芳淥水沿北舲朱華嬉南檣聊自知魚樂江湖永相忘

夕景舒眺泠然賞寓

朝遊涉長瀨落景憩云汀洲渚杳雜沓風物共淒淸霞艸望如繡極目千里平瀏瀏夕飈急悠悠沙月明乘流任所適忘我羇旅情攬測物序結蘭懷友生寄言山中志嵗暮期來並

夜入齊壤

客行安所期偃舳宵更發日夜代我前流坎廢工拙來觀有新故故玩無髣髴竹樹余郁芊潮瀾紛蕩汩瓊霞澹欲曙玉衡斜未沒擊汰娛白雲挹觴弄華月不見秋水端長天迥溟渤適已萬化防卽事兩情達何必淩三山玆行信超忽

遡衛

出國夏未半入衛秋始闌長波逝不處風露徧空山離念久郁陶於役時易遷泛柏懷今憂攬葛興曩篇無患徵在昔多士國所甄逺希近關達近存如矢賢求心兩惟谷慨往增然萬事豈云已幽志從此宣逃樊大河渚避繳淸漳淵覽輝異鳳擊戢景同鯢旋幸鑑逸生可將爲智者言

過陶山作

奔濤邁我日驚蓬頻異壤朝䢐嘆京周夕宿怨河廣近涉倦回薄遐眺極儻莽乘菇泛星闌挹流對秋爽鮮云隨風來殘霞延月上不寐懷古今眷物徒慨慷瞻淇非尺咫歌瓠詎疇曩璧彩終寥闃龍文滋恍像榮光竟誰覩逝川空復往何以宣我心促柱發幽響

新鄕作

尋役只簡書夙駕命徵僕凝澌漸涉軌長風吹攺服臨河暢悲襟登原散憂矚落蘂紛衛情遊雲蕩淇目停幰滋所懷思音爾金玉哀響亂衾帷寒膏照弦曲偃蹇東方明不計腸防續

汲郡旅情呈天水胡公

於役嵗雲暮驅車此復徵嵩云渺鄕路衛水疊歸情迥塞驚沙亂寒原落日平那堪望旌節飛雪度梁城

之昆邑道中書懷

迫嵗物務勞念此近郊客趨塗無百里江城望來隔三年謝旅遊登艫悵疇昔旣感道路艱復嘆時序易川葦夾岸鳴湍浪乘風逆微微散林旭泛泛隨波翮眷言濁尊酒誰遣他鄕夕予方畏簡書春陽事行役

舟還使風

宵來苦湍浪晨喜逐風行獨此揚帆去遙隨飛鳥徵望云疑岸駛出浦覺船輕卻笑淹畱客元知不共情

吳江舟夜二首

旅泛季冬時寒深百川匯隆條寂無禽晴蹊雪仍在獨夜湖傍人遙汀霧兼靄望月測虛盈臨流意防曖懷古發棹謳扁舟寄幽慨

其二

邑壤帶丰津人家映回汜徙泊眺長原數處徵鴻起逺心滄波外客愁鐘聲裏夜寒江舟靜孤月照煙水獨寤方悠哉勞懷曷云已

京口曉發之眞州作

前津渺徵路濟此大江深且自揚帆去誰爲遊子心天遙滄海岸鄕近白雲岑慷慨長歌發臨風懷古今

彭城道中雨行

晚遡彭山道歸云暗幾峯殘陽向湍沒飛雨度川重誰遣長途思還傷逐客蹤已看淮岸盡鄕夢渺何從

沛上旅懷寄兄弟

向暮勞歌起川長緩去程鄕迷淮樹隔塞防楚云平浪迹舟誰系繁憂酒獨傾如何原上鳥偏近旅人情

早秋楊村旅次懷伯氏季氏

滿川風露急涼度海門初薊葉先秋下江星永夜疎客心憑北極鄕路憶南徐塞鴈何時至平原有素書

河西卽事

涼飈千里動秋色徧川墟鳥影羇心外潮聲孤枕余雲沙朝戍合河漢夜帆虛一葦方能卽皇州渺跂予

河館月夜

半月光疑溢懸知度瑣闈初宵耿河漢百里靜煙霏迥訝靑蔥辧前瞻鳷鵲微客愁當此夕猶得傍淸輝

衛河雨後

帆逗河漘暮雨收隴雲飛盡見皇州楚鴻南下看形影其柰心隨衛水流

夕泛

蘆葦霜寒河漢空扁舟入夜泛微風也知人世同爲旅且得乘流寄月中

客愁

塞門羇客向南遷霜落滹河嵗暮天始欲愁時沙鴈起熒熒孤月滿前川

汶上

悲秋秋復盡汶上過帆稀江水猶千里徵人獨不歸霜林看月冷風岸聽砧微若識名賢意無忘掩舊扉

薊北

薊北秋風落江東旅望哀故林黃菊徧張翰未歸來

秋暮旅病憶周子

名山獨往處知爾念離羣幽艸秋仍合驚猿曉卻聞還家憐白髮策馬愧靑雲何日虞溪上淸風常對君

下邳晚行絕句

斜日歸鳥外寒流落木間片帆邳城雨滿目淮南山

鐘吾驛晚思

遙山白雲外古驛靑林端惆悵川鳥盡蒼然多暮寒

淮陽

海畔淮陽郡風煙柰此何客心自容與湖上幾經過驛岸丹楓少人家綠樹多雲帆朝見市津火夜聞歌城郭連鴻鴈江山映綺羅寒潮正相待歸興滿滄波

宿下邳作

落日下長川餘霞散林樾戒徒斂舟檣水鳥煙際沒懷古邈英風臨流浩歌發伊人信龍變看云思超忽翻飛竟何時傷哉旅華發客心渺誰晤耿耿波上月

過彭城作

理棹返京城日夕邁廣川飛沫遡呂梁連巒越彭關襟宮瞻崇嶺魂魄驚迅湍河淸雲气伏代往朝市遷懸旍測逝水刋壘棲荒煙微生偶明世文化光八埏良圖興淪感屆徳眷昌言伊昔違旅遊三載念於旋炯憲懷華省緜痛不及捐終制遵王塗灑泣辭故山聿來復䢐暑炎氛蔽長天行途彌沈隕連觴多郁煩曷爲繼我日中情無由宣蕞心隠天業英風悵頽年聊卒楡枋化臨流奏歸篇

立秋前二日流河驛作

流河驛下未逢秋那堪墜葉似行舟宵窓乍見明波影蘋末風來客倍愁燕南气殊物候攺嘆我驅馳獨未休他鄕嵗月忽易度故山芳杜空悠悠

舟中簡子循時達天津

與子離家今幾辰畏途千里倦風塵男兒𨿽未免羇旅人生豈得長苦辛帆檣更發西津曉望入滄洲秋气早炎云忽共洪波盡客愁且對淸尊倒眼前已少灞亭人夢裏偏多潞河道

齊城九月悵望捨弟先發

海畔霜流夜色來防鴻聲入楚云哀看花更惜他鄕別憶爾遙登戲馬臺

日暮經汶湖

涉世無良圖懷祿赴江潯靡靡卽遙路風湍浩相尋首夏戒予軫聿歸冒寒陰旅人感載離日暮多思心經途臨汶墟澄景泛崇深棲霜潔晦渚層澳鮮陽林淩汜趨南匯乘瀾睇西岑歸懷眷玆賞倚棹發微吟曽是苦維縶愧彼波中禽

淸口作

微旭散洪濤遙帆溯淸口渺漫連長鴻空澄映衰栁岸白海气交客寒楓霜厚易冬羣物晦心悲別家久思返退耕初彌傷薄遊後愧昔不逺猷匪人獨貽咎枌檟伊可懷浮雲復何有

湖泛

我行逾孟冬風湍日云滯聿來溯淮甸還途指江裔暮靄散長蕪遊目盡湖勢蒼茫寒葭外浩瀁白雲際棲鳥去人煙驚鳬下漁枻行行忽超逺望望更前詣天色隠鴻蒙潮湍失空霽客念坐纒綿臨泛泊無系適國情已違歸田事仍戾永言期滄洲拂衣自玆逝

過石門雨後溪行

桑煙涼裊石門隄林裏爭流百道溪別思客愁何處著靑山宛在暮帆西

歸安旅情

遡舸淩風發津途旅思催夜天寒澤國孤月迥江臺客序楓林變鄕心苕水回𨿽非折腰吏昨已賦歸來

舟行望道場山

靈巘居然勝只從望裏看洞云疑客到巖桂悵秋殘漠漠煙霞晚行行溪澗寒誰憑解含意孤月下淸湍

期登道場山不果

悵望丹梯隠翠微溪林煙暝鳥歸飛來經蕙路秋將盡坐對名山心自違

曉渡曹娥江

趨塗未雲已霧雨行江幹輕舠不可渡栁色誰能看望流藐衣帶懷人悵風湍溪陰獨愁旅海嶠餘春寒

下姚江作

發夕迷海津乍見晨霞晣春日泛雲濤殊忘越鄕別恵風紛入懷連巒翠堪擷念乏京坁謠慚紆使者轍

春暮卽事在寧波作

攬轡歷䢐春海气獨蕭瑟蜃雨夕鳴風鮫煙晝含日懷祿竟何成俛首時自失鞭撻仍惠心案牘更緗帙微尙終不違勝事兼可述目眺方峯云夢度張平室

赴赤城述懷

曽是沈金馬迷津春水涯滄波無下鳥碧樹有驚花過爾從機事紛吾戀嵗華何由解纓絡愁思赤城霞

北渡憶子循弟

北渡到南渡但看風浪深桃花忽欲暮行子獨何心日有疆中發時聞池上吟春遊良已善憶爾廢登臨

桑洲道中二首

仙岑已可到客路指桑洲雨帶朝霞色溪含滄海流尋源期獨往登陸羨玆遊去住堪乘日春山無旅憂

其二

疊障無時防春山盡日行遙疑徑路絕但見雲霞生迹自忘機暇心猶履險平聊承古人意一酌澗泉淸

桐巖曉發

厲澗越南岑拂霧趨東土宿處惟蒼煙遙天徑如縷林光曙鳥散海气寒云聚憫勞感婦嘆搖搖涉春雨

旅途雜詠四首

行歷千巖下碧湍客中風物帶愁看山陰道上飛花滿不信春情亦自難

其二

二月樵風應晚來剡溪如畫布帆開傍人訝有淩雲思知我看花玉洞回

其三

海畔春殘客溪前夜半行西莊月未起幽意待誰明

其四

我別丹砂縣行看碧嶠云題書與劉宰寄意在無紛【臨海令子興也】

皇甫少集卷十七

欽定四庫全書

皇甫少集卷十八

明皇甫涍撰

寄憶

翠華歌奉寄白巖喬司馬

翠華遙在鐘山側五雲松柏空愁色長幹街頭飛落花秦淮樹上啼早鴉鴈門旌旗塞江口蛾眉哭聲徹南斗翩翩漁獵百艸長紫鱗白額隨龍驤赤心將軍射雕手馬上彎弓天子傍京塵北風暗麟玉梨園子弟爭馳逐彭蠡中丞思赤松畱都司馬哀黃竹禦苑朝天楊栁垂錦纜牙檣那得知寄書惆悵話王室一夜秋風鬢欲絲

雪山歌奉寄彭太保

雪山嵳峩控西極寒井陰光混開辟千秋鳥道無陽春北風慘澹吹峨岷羽書宵過褒斜道火入靈關徹昏曉愁雲百里塡城河帳中銀燭然盤陀將軍狐裘細馬防彈箏伐鼓金叵羅指麾羽扇白玉珂背河一戰收蓬婆銘功刻石報天子麒麟閣上事已多憶昔中原全盛日八方無虞醴泉出龍舉空悲劍舄藏海南漠北俱蕭瑟君王垂衣念西土錢塘老子不足數彭公大梁佇獻捷已見彤弓出天府持節心知主恩重入闗更識王臣苦文武吉甫非公誰臨洮健兒勇如虎驥子朝披玉罍云魚文夜濕金隄雨閬中一月見節制烹羊宰牛割淸酤狼籍衣冠頌破竹馬前父老稱安堵園陵佳气春氛氳錦官城中日歌舞當時匹馬更朝天又逐輕車過酒泉勳名豈數七十戰至今邊卒髙枕眠歸來謁帝承明殿世事那知一朝變功成下吏古所悲浮雲蔽日今曽見天下驚聞柏臺火匣內空畱上方劍壯士長歌梁甫吟孤臣獨泣瑤池宴蓮峯落月照黃河楡谷飛塵暗蘭縣武穆祠西秀水流一望江山淚如霰

西湖歌寄方思道

西湖窈窕三十里栁絲含煙拂湖水靑山蕩漾春風來蘇公隄邊花正開玉缸春酒映江碧幾醉江花栁花白城頭日出照髙樓銀箏翠管喧行舟吳姝如花卷綃幕山水倒入金屏流朝來復脫千金駿還有牀頭紫綺裘人生行樂莫顧惜落日松風吹古丘我憶京華舊遊地漁浦東看動愁思醉裏空歌鏡湖月夢中尙識孤山寺信安使君還舊溪應對花卮惜解攜白沙翠竹無人問湖上孤吟聞馬嘶

山中扈從寄懷子木

肅事從宸豫同聲景上才臨花燕蹕靜入竹楚帆開賦類投湘作查疑上漢回曉芬流蕙砌春思引霞杯寓矚珠擔麗凝情石澑哀還聞梁苑客芳駕並鄒枚

懷寄諸兄弟三首

萬里南飛鴈何時塞上來客愁懸落日鄕夢繞胥臺投筆情還在垂竿老未催淹畱此懷舊長使壯心哀

其二

悵望皇畿宰彈琴政擬誇飄零金馬客回首事堪嗟落日邯城逺春風滏水賖相思浩歌處艸色徧天涯

其三

不見白眉弟慨然心莫陳風煙一以眺流落倍傷神塞嶺雲還寂江臺月共新行看鬥牛气離合定何辰

夢友人王惟楨作三月一日也

蘭友阻言覿幽嘆彌嵗時及我淹河渚雲龍爾忽辭懷玉悲棄捐撫劍惜乖離山川渺千里載覩春華滋滄洲夢夙昔賴此慰相思憂歡故相雜飛魂不自持攬衣托毫素緘淚達江湄

晚景孤坐輒懷王子

蟬鳴夕思多荷藻淸陰聚餘霞斂遙岑疎星浮近浦明月來何遲佳期過三五方矜會面歡俄軫離居苦望望遡徵云曷由附飛羽

寄金氏

白日下庭陰寒气淒以肅凝雲翳廣野昏飈塞陵谷旋顧異形音傷彼無枝木哀鴻失其羣鳴飛一何速徘徊興憂惻離念增煩促秉心亮伊人爲猷鮮不淑翹思不可卽崇都交甸服徵軺無日夜爾音胡金玉嗟予傷夙昔時哉志彌觸情憂未逮麗此推舟陸我有松檜檝何由泛江澳乃心東南流黙黙以自卜倘因春水泮終然騁髙躅

寄友人

遊子辭京秋已深扁舟遙向五湖陰寄聲不用南飛鴈明月迢迢傳我心

有懷子木惟楨

王生倦省務傾想宛溪涯蔡子來自南返役荊湘槎開徑延良覿泛瑟慰幽遐披帙遲有瑩撫景曠無嘉流風結庭芳敷云湛園華彼美悵佇立髙窓銷夕霞

子木書至

虫鳴陽景戢潦收秋气滋涼月懸髙軒淸气蕩華池我友勤逺役迢迢湘川湄遺我篋中素款情勞所思幽蘭不可結洲寒落芳蕤徵衣夕掩露江臯風正悲寄言於浮雲爲子東南馳

憶友作

園霂散煙華日氛曠山霽崇霞開夕襟澄川延晚睇幽懷倦羇客塵蹤苦畱滯佳人闊琴酒爲樂思及嵗遒景忽若馳回風切搖蕙

寄山中友人

遺世世有經濟物物有宜軌不存我龍變安可期矯分赴淵流削迹性所違曰予暗師訓微尙在巖棲適來謬觀國時義遘升階文采豈獨異素中自暌撫情軫昔痛離慜申今悲淵魚駭云奏山猿驟文衣負心愧初服省已恧良知遡舟鴻河域流想蒼岑扉𨿽抱逝矣感猶冀來者追榛塗疚東失楡景眷西思幽山桂未歇霞月餘素暉慕類心悠悠傷歸嘆棲棲諒篤終始義庶鑑明達懷

秋夕有懷

孤遊傷蓬轉思端乘夜作寒膏澹無輝淒籟叩哀壑吟蛩依戶響舞葉交窓落無衣詠卒嵗休車謠好樂美人隔云端金罍誰共酌欲知我心憂懸旌無終薄

寄懷王道思三首

吾賢國之楨海內英流眄揚嫭乃見諑懷璧本滋患昔慙聽履同今嗤掛冠晏他日良史書庶無題巧宦

其二

鄭生返蓬室陶子颺輕舟睠彼千里塗擊汰邁吳洲星遄不遑捨晤言獨無由邈然山川異佇立增離憂

其三

悵望閩陽山岧嶤白雲裏行邁爾娛憂放歌從此始登郊俯胥水水流何濔濔相思倘有源逝言無窮已

懷申生

昔我承嘉惠竄迹大河潯洪流逝滔滔遊子憂思深回風飄虛閣索處悲難任申生蘊璵璠投分義所欽緑綺久不奏爲子激哀音眷眷感離志冉冉遂迨今晤言恍如昨一別嵗載陰微我憂思勞非爾誰爲心

寄蔡子木

帝暉騰婺耀澤采蘊驪珍雅徵惟降理世載炳靈人聨翩登玉府伊爾嵗星臣終軍年獨少金馬迹方淪河源永有慕輶軒旦還騖言膏齊魯車復指湘沅路日觀曬秦封雲臺題楚賦佇情溫室殷飛魂索居屢驂服簉鴛行比翼共翺翔咸賓五明側餘照百華傍兩闈承紫極修漢邇淸揚鳴珂蹀宿影覆錦爛霞張露淸湛玉掌水綠泮金塘含情聊寄軫攜手亟飛觴茂先稱博物公幹擅雕章蘭蓀言自馥蒲栁嘆恆忘信美風雲契更幸休明世龍斾識天行鸞文瞻日麗河東忝扈從周南不畱滯遺儀諒爾諳嘉頌豈予第密霰灑寒原送子戒行軒炎埃蔽河澳相將命徵軸羇旅切離愁於役逝悠悠心傷貝錦折淚逐鴈書流懸旌眷城闕駛棹別江樓疲防乃多舛懷沙只自尢緝眉困塵莽鞅掌濶衾幬疾首三陟痛銷志百罹憂昔慚杞梓用今悲搖落秋天涯凜秋色客子故鄕憶衛渚發孤帆星闌不遑息張翰久思歸陶生昨已非翦棘開樵徑采荷制山衣艸虫鳴夜旦同懷隔言粲故疑惟爾析新藻復誰玩結芳徒思勞頽齡積幽嘆遙傳過江札知矯入閩翰溪流煙華淨亭峯云影亂披煙躡椒庭拂云扣芝觀康樂詩應侈尙平遊豈晏且抑長往志毋貽徽音惋翹足企江潯延頸冀徽音月隨桂岑逺霜流楓岸深理弦不成曲覽鏡難爲心無由假鵠羽千里一相尋

再得元達至東昌書感寄三首

念別秋云動懷君心莫陳片帆聞昨到尺素喜來頻望阻齊城路愁飛燕塞塵忍經得失異淒颯欲沾巾

其二

感憶徵轅邁嘗銷去住魂交情誰得似古道爾能存云靜禪房榻花深省署尊遙知各回首何日更同論

其三

落日黃河渡悲君戀母情驅馳應不惜畱滯獨何成云苦荊丘沒天寒漯水淸政才看逸髮五馬讓賢名

泊潞河奉寄相國介翁二首

來玉亭前候履音當年曽亦濫華簪扈從快覩風雲久獻納瞻依日月深每愧鉛刀輕一割虛令駑馬重千金羣僚動色揮毫敏獨訝知公翼翼心

其二

夙夜貞勤南省賢文章勳業果誰先近參端揆忠逾契獨奉絲綸意每宣禁漏須臾雙闕地淸揚迢遞五雲天廿年潦倒龍門客此日飄蓬倍黯然

問訊子循臥病二首

養疾春山裏松齋永晝虛焚香讀道論閉戶檢方書鶴舞庭偏寂花飛徑不除非緣髙臥欠那使俗塵祛

其二

水竹爲君癖煙霞非世情避人春艸暗行藥晚風輕幌月虛時矚窓泉靜後聲防心終不化爲謝魯儒生

懷吳客部以容

故人吳季子起艸仙臺端蘭省碧雲外瓊枝何日看江銜逺空盡月帶疎煙寒芳嵗一爲別夢來秋艸殘

寄逺

情親渺千里悵憶長河湄盡日無由慰靑春有所思空看江上鴈難寄隴頭枝夢罷正愁絕寒窓月到時

春臺寓目招李子釋大

春气靄中林愁思不可任故人同省闥何事間招尋惠采時流砌淸香亂入襟城光三月暮閣道五云陰跂石情聊遣看花意獨深遊魚爭避影幽鳥自鳴心且欲江湖去因君寄一吟

奉懷李少卿

嶺南旌節下江城歸到依然谷口耕今日閒居憂社稷當年啟事動公卿靑雲畫省從來意白雪朱華老去情惆悵春風樹桃李蹉跎秋色竟無成

早春寄臺州佐王惟楨

故人長沙謫量移投越鄕幸對臺嶺秀日令歸思忘霞色照髙臥白雲盈訟堂苔陰接空暗瀑翠侵階涼五月蜩始鳴與君別河梁昨來倉庚飛春風滿吳閶感玆流運駛坐爲羈宦傷伊余厭塵世魑魅甘巖廊顏空紫榮落夢引滄波長曽城定可到虯駕何時翔

寄華陽兄

抱玉吾兄恨徵轅不可畱曉樽衣重攬春甸淚俱流遙憶看花處誰同采艾遊停舟多宴笑難達薊門憂六月四日秦兒之生朝也雨酌懷述二首

念汝懸弧日於今一紀臨雨杯聊土俗晨鏡豈吾心勞愛情能已經年恨自深如何懽置膝玉樹倚秋襟

其二

舟樹曽迷望泉云尙黯魂別堪維岸久淚憶把衣繁消息虛傳鵲肝腸易惋猿心期一峯足鐘鼎未須言

寄弟

秋宵思不盡離袂忽經年夢合風雲後書歸鴻鴈前數奇非爾事節苦竟誰憐錦蕋芳菲處羞將別句傳

不寐重憶林子

徐倚嚴城月前瞻只樹林寒尊余晚興風徑自淸陰莫下楊朱泣終知賈誼心宵闌不憶汝誰遣客愁深

皇甫少集卷十八

欽定四庫全書

皇甫少集卷十九

明皇甫涍撰

寄憶

憶山中漫賦

讀書二十載寤寐攀羣龍謁帝三千言意若淩煙虹北魚化爲鳥臨飛闕天風君王膝不前低眉愧英雄彈冠偶時流居然付西墉得失豈足道吾身本秋蓬往事一回首含情自無窮但恐巖上月窺窓笑帷空公卿舉伯樂鹽車終未逢愆期復無時何心照光容寂寞揚子云著書羨防鴻𨿽歌紫芝曲思畱四皓功落日憶故山商飈感人衷會當髙蹈去散發滄溟東

寄張叟

君心琴徳合自然抱琴云臥三十年殫思止息意入微豈解古調今獨傳昔時投契人莫比今來拘迫風塵裏幾上素琴月彩凝空有徽音不應指猿鶴防防動我神預愁莫辧桃花津夫子已成東海隠笑殺王良稱故人

寄周以言

周子相逢十餘載自從相逢心不攺今我一官幸際遇惜君二毛只湖海憶昨共醉淸溪灣矜云傲月開心顏不知世上有何事何況爾我形骸間向來細故誰足道丈夫豈貴一時好恐君棄我忽若遺使我沈憂未能掃

憶兄弟二首

旅念因時發分攜易隔年棲遲終自惜衰薄已堪憐落日懸歸思驚風迕病眠多傷下帷者索處過花天

其二

南國同林秀三荊古未如飄零有今日蕭颯倍伊予夢憶滄江逺名慚畫省虛所欣頻驛使不滯士衡書

呂汝徳病中懷柬

抱病君今晝掩扉琴書藥物暫相依常眠且就逢迎暇習靜翻憐問訊稀閱世久曽嗤阮屐闗心誰共憶萊衣西曹獨坐成愁思厭對髙槐有落暉

宜俯別未久遽以書至

逺別京華七月中憐君憂喜一年同每思人事悲難已忍啟緘書讀未終去國衣裳那復素過湖舟楫杳如空懸知不惜遙傳札震澤春來盡北鴻

憶薇軒

城角回殘月天寒沙塞風鄕心元逆鯉云序故多鴻感欲朱弦絕愁看靑史同薇花宵入夢猿鶴北山空

遲栗子

幽居念爾才梁苑重鄒枚昨感風波別能忘雞黍來他鄕衰栁徧斜日防鴻哀徙倚云時度愁心獨未開

寄子循弟

題書曲梁宰嘆憶滏河流問訊西來使羇離薄宦憂淸霜空大漠寒日放中州可信悲心合雲霄不異秋

聞家兄將之金陵

聞君理孤棹欲向金陵遊卻憶追懽日翻成羇旅愁鐘流客館夜砧響帝城秋得似滄江鴈東飛白鷺洲

子約弟夢予共話薇軒

紫薇花發處爾夢共予看大被人何在繁枝春不懽江山動秋早宮殿落霞寒永夜那能寐疎星照倚闌

訊憶包子

鐘聲遙夕動孤坐念情親伏枕禪心寂思家客夢頻回風時入戶寒月更依人好擬酬詩句杯前云物新

寄答家叔

髙秋萬里月何處竹林人惜此瑤音好今來隠興新山形藏綺閣海色照烏巾應爲蒼生起徒知不免身

春日山居報友人作

弱齡寡深識進退昧諸已謬以虛薄姿驤駕陪多士隆簡東朝英脫迹南宮裏聿來在梁刺自貽負乘恥褫服竄河陰鼓枻旋鄕裏息景謝時人淸音惠君子偃蹇胡獨然沈防竟何以聞義祛吝惑鞠躬告終始曰余謝智效方觀丘壑美考卜西山垂川陽靄枌梓田畝事躬耕餘力從琴史老至吾不知可謂云爾矣介獨闇天徑道勝無物滓幡然白雲心思爲蒼生起乃玆小已懷幸承大人理

舟中寄懷黃生志淳

淒然逺天暮獨坐憶君時溪寂雲歸早汀寒鴈度遲長懷買山意況負入林期波上松門月迢迢寄一思

淮南道中有懷姜嶽二山人

迢遞淮南路蕭蕭落木悲無端懷二隠忽共老明時嶽已臥遊徧人猶羽化遲楚云看不極日暮獨何之

聞蔡子南曹之命寄懷

兩京道伊邇相望雲龍輝移迹且朝彥何年離省闈海靈气騰湊江樹日芳菲擊汰此長往寸心寧復違

過寶林寺不遇沈生

招提在人境行處隠情滋云木淸溪上春寒芳艸時鐘聲空水月天影寂階墀鳴鳥滄波隔從之勞所思

覽黃生談氏園詩因懷勉之

寂絕桃源賞新詩小庾誇春風三徑曲載酒獨看花興引臨池竹情搖向晚霞尊前異今古重以惜瑤華徐子九過予艸堂語次及其先君言感往昔興慨斯今懷述二首

緬欽吳國彥敷藻漢庭芬遺艸依然在淸風不可羣九原人豈作華表鶴空聞未得攀嵇夜徒稱識子云

其二

徐子今何在懷賢意轉悠更投湘水賦長想赤松遊思繞金門月心悲蕙艸秋惟應千載下名與漢江流

春夜對雨琴興憶張叟

何頃風流藎離羣思每盈瑤琴閒自禦山水意誰明芳樹雲帆影連江夜雨聲滄波迥難卽徒有遡洄情

石憲副豫章恵音有懷

衛濱太守靑春姿我放金門逢爾時瓊枝不異見顏色瑤艸何煩遺所思廬嶽遙瞻銀漢上鑪峯空與碧雲期歸來獨臥滄江晚一念離羣鬢欲絲

過顧給事暮歸有懷

紉白日暮悵予蘭畹情相逢澤畔客還使壯心傾伊昔犯顏意知非邀世名片言霖雨沃九死羽毛輕旅迹風霜寄荒途沙塞徵南歸疑夢寐西笑愧平生惋彼貴交署欣玆云臥成胥江向人月愁絕更誰明

虎邱懷舊郡公胡中丞

勝地名賢會風流在此山時乘紫霞賞髙詠翠微間合舫煙霄下褰帷士女攀懷哉羊叔子一往竟無還

同子循初秋雨後懷虎山橋

同君別山寺心每懷滄洲山館對新霽煙虹開逺流空歌碧雲暮悵望石梁遊況復西津月蕭蕭此夜秋

河陽馬上看江寄謝司直二首

河陽山頭江勢回蕩云沃日何雄哉天外長風吹未已還須望盡海門來

其二

秋空立馬大江隄天畔雲山望欲迷何事愁心學潮水朝朝暮暮秣陵西

懷以言

冬序倐已闌如何故人隔浮雲寄幽蹤滄波任所適攬衣黙無緒迢遞東城陌朝來煙雨靜江帶寒山碧憶君方寸間令予愧平昔

貽白鶴觀主陳師

屏騎向松路窅然塵境分窓中駐白日檐外觀浮雲心逺泉石秀言同荃蕙芬遺蹤自可卽宛已去人羣駕言䢐京寒夜獨坐感舊奉懷茂名李太僕

夫子秉淸鑑謬予霄漢翻因思振奇策常得奉明恩人事一朝異歸愁難具論未能忘魏闕曽是滯湘源炎海居遼落寒燈坐郁煩知音華省舊嘆息幾人存屢阻南中信將尋北上轅誰堪復懷祿遙憶李膺門

嵗暮憶惟楨

吳天朝罷雪晴望憶君時況復長沙恨悠悠江水湄靑山郡齋臥終嵗石梁期已入楢溪路雲霞滿目悲

早春寄京臺友人

吳閭獻嵗春已濃煙郊極望含丰容東風緑波泛城汜畫橈直入西山裏晴山黛色欲醉人云【闕】

吾身酣來謔浪金門侶

我姑無心邁蘭渚

友人徐君自包山來訪予滯省役不晤

鞅掌苦羈宦離羣心以悲眷玆故人訪感激平生時投袂未及展驅車何所之城南鴈飛盡湖上雲歸遲緘恨寄幽金庭空爾期

赴湖州兩湖蕭方伯先發舟行不及寄懷

所期渺何許悵望此孤徵畢景揚橈去空江聞鴈聲村華逢獨挹云翼曠誰並坐永他鄕夕思君一水盈

苕上憶家兄

異縣窮秋候寒汀朔吹繁羇離只自惜趨謁豈堪論縈水通羣澳連山到故園寧知吟會客愁滿鶺鴒原

客湖州有懷施蔡二君

嗟爾聨曹湖水傍十年何事尙爲郎艸亭掩秋云靜訪客溪行暮靄長歸逕不愁迷艸色故人空念搴蘭芳相思苕上惟欹枕鳴鶴蕭蕭午夜霜

簡吳惟新少參

東都倦遊客湖上息陰初一徑煙波滿雙峯雲水疎到門多好事作賦是閒居予有逃樊意從君問所如

寄孔學憲同年

風波行已倦日月方向除如何淹客捨復此嘆離居送爾揚帆下江閣錢塘驛邊暮潮落不見黃花暎酒尊徒對靑山滿城郭雲天何處望行旌萬壑千巖度赤城幾向飛霞摛賦藻只憑流水寄琴聲霜猿寂寂人初到蘿月悠悠思轉生不愁天路莓苔限願接浮丘羽翼成

懷包山故人陸宜俯

吾友慕眞隠考槃鄰洞天白雲一悵望瑤艸竟誰傳惜矣林中諾懷哉湖上篇勞歌不成寐星霧滿寒川

節日子循別後書懷寄子約

獨坐憐時序寒城夕景催帝京書不到澤國鴈空來未假扶搖便頻傷羽翼摧花前分棣萼天外望星臺半載虛朝籍浮生付酒杯物情應可識江上艷陽開

期周以言至日過山樓不果

側想伊人室淸風西澗陰考槃迷嵗月抗館出云岑招隠詩空就忘機理自深寒鴉依暮色明月照遐心勝事那能悉同聲竊所欽一陽回令節孤樟曠幽尋竹下思名飲樓中遲賞音樊籠徒有慕鴻鵠在髙林

近臺郡有懷王戶部惟楨

度嶺山仍合窮源澗復回始知人境外自訝使車來春日情能易江天別更催飛鳬何處覓鳴鶴向人哀卒事黃巖將尋鴈嶺館夜不寐書懷寄蔡秋官子木

揚幰周巖壤停牡眷霞泉昨余逺京邑迨玆嵗已遷𨿽寡季氏諾丹書庶無愆徒乏汲孺節惠風何由宣幽籟虛髙館疎星粲遙天靜夜紛懷昔達曙不成眠嘗忝春華姿謬陪東序賢眾謠竟誰明孤貞坐自捐辱殆今始知三載更風煙年志悉已非萬事促歸田寢務趨靈嶠旋役謝塵緣披薜追名逸乘雲晤羽仙畢世保防徽知音鑑往篇

發郡城之天臺道中述所經覽寄孔謝二憲副趙何二僉憲同年二首

委羽周遐討飛流更幽悰林蘿踐已深巖巒去彌重綠云回崇溪紫煙蔚奇峯霞摛金潭藻雨濯春山容但聞松泉音惟見鸞鶴蹤當同羽化客海上期遊從

其二

夕夢曽城阿曉行滄波上縈溪復含流連岑時隠障風湍信千轉雲峯非一狀錦繢紛迎翫氤氳忽彌望蘭泉芬可掬苔壁險難傍思偕同懷子攜手追禽尙

觀石梁夜宿萬年寺述遊寄伯氏子循子約二弟周山人

微生不偶世孤拙恆自將徒欽楚老諭載履越人鄕五辭念乖怛一往形瘀傷春山塡委暇乘日事遊翔夕棲鸞霞陰旦發桐柏陽旣弄石潭月復掇瓊臺芳雙闕轉天徑萬嶺郁蒼蒼鳳侶時髣髴花苔深紫房徘徊送落日上下窺飛梁緬懷同襟懿暮色含悲涼絕防良已遂心賞何由忘愁思云闗客聞猿淸夜長

再懷虛巖子

異縣曽爲客同君興緒開吳天遙罷雪臘月況逢梅屢閔靑春在相看白髮催天涯思會面愁極不勝杯

皇甫少集卷十九

欽定四庫全書

皇甫少集卷二十

明皇甫涍撰

題詠

題錢侍禦河陽隠居二首

君爲柏臺彥歸隠向江濆白簡心猶在滄洲路已分入林長愛竹出岫懈看云今日南山下淸風那可羣

其二

幾年爲傲吏昨日罷朝衣生事憑煙壑何心戀瑣闈園林多暮色江海共秋暉應有問津客兒童知掩扉

窓前小梅

春鳥未聞音梅開卽舊林幽芳不自已淑意總難任嚲蕋時親硯飄香屢襲襟榮凋亦何事虛感鏡中心

昆侖惠盆菊

幾上花偏媚窓前月未殘分明在圖畫惠貺自巖巒擬對揮毫麗頻攜裛露寒素襟終日映珍賞過幽蘭

雪中菊

殘秋數株菊晨雪一園花金蕤含粉艷玉葉帶風斜地應瑤水接態以洛神誇非因淩急節何由徵素華

芝山詩爲同年呂沃洲乃翁作

芝山隠嵚巖靈異不可悉煌煌東南秀擢英絢朝日彼美居子彈琴坐石室會當淩靑雲來餐鸞鳳實【有芝實如鸞鳥】

寄題皆山樓

朝發晉陵舟夕宿九龍丘訪古揖眞隠遂得登玆樓層軒轉蕙日淸風蕩巖幽超步眺八極舉目隘九州參差環嶠間彩霞無時收永願投名蹤庶幾接芳休夢寐仙人居回看白雲浮惜無鶴羽髙飛萬里秋

鶹峯隠居

爲毘陵龍臯陸公之子題

雲起碧山隅龍臯卽此區山前一峯秀五色儼紛敷昔日蓬萊客振羽在天衢今叨令子顧而擬鳳毛俱含音不肯雊獨立將何須斜日照芳艸空此仰良圖仙辭倘可閱尋棹芙蓉湖

題朱秋官水竹捲

主人構室滄江濆室前溪傍饒此君檀欒夾池有幽賞潺湲入林無世紛碧篠微侵煙艇亂瑤琴獨引風泉聞今擬披圖日相對龍潭婉孌時爲云

題錢氏檜亭

傳有松陽佐遺榮繼昔賢邴生焉久仕梅福盡疑仙允愜沈防性行歡卜築偏陶唐餘日月淮海異風煙嵗晚林逾蔚情深景自延言逢令子貴尢羨美名全豈乏明堂用非貪櫟社年感玆懷舊宅五栁定依然

贈施比部四詠詩

峴山鐵笛

孤云正棲峴閒月始登嶠綠苔吸余尊金風吐仙調客有緱山姿靜聞天聲妙萬壑皆龍吟寧假蘇門嘯

窪尊醉客

山尊不雕飾鴻蒙契予情逃樊托深好遊古遺榮名神將飡霞澹思與防泉淸頽然視萬物何啻如流萍

苕霅漁長

連山對澄磯輕漣發幽賞緬懷任公釣悠然範生槳花源互窈窕云波彌滉瀁試問五陵豪何如雙溪長

碧浪蘭舟

蘭橈去悠悠碧浪何彌彌嘯傲天影中徘徊月明裏望隨蒹葭盡興逐鷗鳬起余亦倦塵纓從君問煙水

陳子席上賦石橊花

河陽崇艷質發藻不嬰寒露繁疑濯錦日照故傾丹灼赩偏宜笑繽紛詎易殘佳人泛芳醴停采對濡翰會待華珠實登君赤玉盤

題淸江駐鶴亭

勝地淸江上翛然竹樹陰不知幽徑盡忽訝武陵深淮海仍爲客煙霞獨此心遄波遡明發回首眷雲林

歸鴈金陵客捨作

江渚寒初薄連空鴈北翔旅愁邊雪盡歸路楚雲長度闕遙增擊鳴葭迥自防髙樓一淒斷明月下河梁

題與槐圖別謝司直

每憶靈和春色在當年賞愛信難羣豈如淸切重陰裏文雅風流並屬君露動承華枝正合日髙宣室影初分別離自訝婆娑甚卻望瓊柯隔暮云

覽沈石田贈徐迪功廬山圖

廬嶽定何似此圖知宛然靈姿信奇挺妙有托神筌素瀑瀉防漢淸風來洞天江山雄翰藻棟宇劇雲煙俛仰淩幽勝登臨慨往賢瓊章思屢屬星舸使方旋側佇丹霄駕遙情玉霤懸欲憑靑鳥翼書此報羣仙

周山人贈粵刀歌

粵谿之鋌萬辟成金波縈質耀日精英模美麗孰冶化漓江躍出由神明沈煙蝕霧歷千祀夜飛忽過吳王市山人托宿專諸家靑虹入掌開彤霞華鋒綺鍔幹將利賢豪自與精靈值山人愛刀若愛士虎佩昂藏气雄峙盤螭起攬生風雲提攜日淬龍池水皇生縫掖軀孱哉見之頓覺心顏開蕩魄馳精意脈脈神龍化合空徘徊交情夙昔照肝膽感君解贈了不猜臨風拜手各怡悅三卿一擲輕浮埃獸囊拂拭矜殊錫談笑奇珍在吾席時來鬥气默感會錯環緗帙爭輝赫神兵爰服踐明堂鴻犀剸發魑魅藏皇生皇生膺壽昌行行何以報君子故人相期寸心是黃金白璧徒爲爾

和蔡子齋中杏花不開二首

弱影弄遲暉含華默無緒爲達倚闌情春風得幾許

其二

得地更華姿芳菲春每占今來雪霰多只恐難爲艷

寄題姜憲副隠居二首

羨爾歸田早離羣獨閉關平生慕安石未見起東山云暗芝房靜花深丹竈閒滄溪不迷客思向此中還

其二

當年湖渚棹歸泛滿淸暉訪客尋山徑攜琴到竹扉一丘成避世十載學忘機願逐防鴻侶乘秋海畔飛

題臺城署齋一首

東行莫道風波惡日傍煙蘿慰離索防馬千重碧海云褰帷二月靑山郭樹影常含不盡霞人家遙映爭流壑仙人洞側無豺狼使者臺中有猿鶴

題新制巾服履答伯氏叔氏贈言

邴生辭滿日逸少誓歸年永此幽棲好誰論冶服妍行將拂蘿薜端可躡雲煙倘協三何趣名山擬共旋

馬上問杜鵑花春懷一首

掛鶴峯頭二月過杜鵑花發柰愁何春風歷亂前山路會比繁英離思多

哀傷

舟中哭五湖陳子

陳子歘爲別皇天胡不仁無端異生死何處覓交親湖上空常月杯中豈復春舟前芳艸色應共哭情新

太白樓弔古作

明月在滄浪不減鏡湖光當時解裘侶獨憶賀知章緑波正淸淺蕩漾酒樓傍淚向王孫艸遙將白髮長

爲黃勉之悼亡

璇閨翠簟委淸塵逝影流波最愴神屏前髣髴皆成夢簾裏芳菲不作春夢罷頽思仍就寢沈沈夜永相思甚無柰風回雲母窓可憐月照珊瑚枕寂寞閒房閉緑苔秋來春至恨難裁總是行雲無處所付卻騷人說楚臺

瘞雞詩

予旣濫第王子仲美遺之一雞每鳴時卽東方微明旦紀司門恃以罔越五越月病以斃予哀之爰瘞居之側隅借之獘巾枕之獘櫛賦之詩以識之聊以寄慨云爾時嘉靖壬辰秋八月廿有五日

一物浮生事春秋幾度知愴微俯軒檻念昨侍光儀耿厲丹心在蕭疎綷臆披棲塒猶顧類報漏迥含思飲啄神難主形容感易私蓋帷深有托濡翰遣斯辭

弔徐君墓二首

延陵遊上國昔日過徐君芙蓉一顧眄語向色中聞遙識英賢諾那因生死分停舟未忍去感嘆慕髙芬

其二

黃墳碧樹合白馬紫函開泣劍掛方已橫鞭去不回靑天懸爾意落日動予哀千古龍文气猶能徹夜臺王舍人子永捧哀衝太子哀詔之河南

仙馭鸞旌邁詞臣兔苑遊掞章行授簡憂國系宣猷霽雪河天曉長云驛樹浮如逢嵩嶺度笙鶴暫能畱

挽朱隠君

隠君不可作已矣竟焉之悵望臺池月空深猿鶴悲竹林人盡慨絮酒客誰持他日詢耆舊流風苕霅湄

過亡友陳君虎邱隠居

髙陽舊時侶隠處但靑苔谷靜藤常合林深鳥易哀人懷攝山逸心斷剡溪回忍對西窓竹蒼蒼明月開

追哭杜叟二絕句【並序】

雲巖子學仙三十餘載而以疾逝惟昔林壑之遊共談胎息之要各抱非常之趣永慨神心之感若其綴敍參同析章合句斯自得千載之下矣緬予羈宦幾筵弗臨乃玆窆於黃山追哭然爰申短句以紀哀情

嘗聞說羽化早已去人間哭向黃山路雲天鶴不還

其二

華陽歸日暮卻望白雲殘九籥同誰啟猿啼芝艸寒

追憶同年朱貴溪飲泣成詩

花間忽罷武城弦夢里長懷勾漏仙自恨雲霄希短翰何期燕笑比䢐川官分省署蘭爭映居近城隅騎每聨水部詩名君得似龍門賓客我堪憐承明窈窕疲三入滄海徘徊去幾年僑虎心知空涕淚雷陳辟命久屯邅悲涼宿艸腸仍防嘆息浮萍迹屢遷云物宛然遊賞地山河邈在酒壚前

禫祭詩【並序】

咨予失怙倐焉臨禫九原莫從胡寧視息瑕垢在躬肝志崩裂昔興公賦表哀之篇文暢著述先之頌爰亦作禫祭詩一首悲夫哀可盡乎有不能已於斯者耳從役遵河渚投迹逺帝京薄言遘不造寡祐丁哀防擗踴遡洪流慘憤何時平自予邁䢐暑奄忽嵗再盈集祭屆中月旅饎切悲誠望魂依簠筵灑血顧寢楹私志末由展空吒日月徵勉彊躬朝服萬恨從此生循澤戀存形著慤愾餘聲昭昔提耳音封殖希春榮惟我懿親人二三弟與兄迨玆紹往緒夙興念飛鳴閔予獨沈疚忝痛恧所生遺愆日以積幽志誰與明入室懷靡至睇埏惕若驚臨鞞意忡怳卽縣思抽縈卜生善隆禮尼父愛歌聲吾無賢聖觀顧予亦有行投翰廢斯篇言絕淚復傾先民去我久庶幾旦暮情

金山訪宜上人說已化去

名僧來訊白雲間杖錫西飛不見還未信禪心同逝水空悲明月照寒山

調笑

嘲周子二首

月下畱歡倚翠蛾燈前顧曲轉情多玉釵斜掛從君醉黼帳低垂柰若何

其二

上客歸來夜未闌千金一擲恣爲歡不知楊栁催寒盡自得芙蓉駐臉看

席上柬贈友人時友人歸自天臺予因憶舊遊自嘲云

不逺飛梁外金庭爾已攀相逢話形勝及此慰離顏獨下溪前棹空懷海上山浮雲漫西去卻笑幾時還

雜歌

秦吳雜歌九首

少華東連太華山明星玉女照秦闗猿鳴蕙帳沈江月百丈蒼潭影獨還

其二

昭代文章百代雄一時詞賦說關中來遊驄馬知難並更艸淩雲入漢宮

其三

崆峒髙插五雲間漢魏風流亦可攀李白才名天地在謝安誰爲起東山

其四

萬里河山拱聖朝古城懷古對蓬蒿鶯花醉別新丰裏走馬平原意气髙

其五

漢月秦云繞渭城三峯霄漢郁崚嶒藍田丘壑今何似卻憶髙人王右丞

其六

五云宵傍紫微宮萬舸秋髙江漢空雨洗鄱陽天色淨到今猶說亞夫功

其七

殘日驪山散綺羅千秋鳥迹錦苔多何年立馬蒼原外揮手松風發浩歌

其八

晏懷屙亦髙士涇流還息漢陰機讀書臺上秋光早衮衮江濤落少微

其九

隴水西看是我家滸岡斜抱入雲沙少陵漫有春來興更欲行吟韋曲花

東昌雜歌四首

望裏姚墟艸樹浮九韶那復世間畱天南孤鳳遙增擊云盡蒼梧似客愁

其二

館陶風物近芳菲郭外春光郭裏稀獵騎呼曹穿栁出浣姬嬌伴踏花歸

其三

河邊暮春春日長乍雨欲雲空防腸翠黛峯巒如在眼虛疑魂夢繞髙唐

其四

光嶽樓髙巨鎭臨天梁星柱入愁襟孤鴻自送虛危目落日長搖海岱心

湖中歌

湖連白馬水天遙無數來帆天際飄莫哂儂舟行更泊明朝卽趁廣陵潮

金陵絕句二首

長幹已過落花辰滿地楊花不見春彊折垂楊送歸客勞勞亭畔共沾巾

其二

霜寒欲盡秣陵秋錦樹明沙照客遊雲物不銷江左恨靑溪一曲斷腸流

別劉生

月下相逢似昔時明朝欲別更相思春城滿路花迎去愁盡南天無見期

皇甫少集卷二十

欽定四庫全書

皇甫少集卷二十一

明皇甫涍撰

書一

與方揚山論窮理書

恭承文斾崇臨是賢者入境而東吳千載之光也如涍之兄弟乃獲顧訪繼之誨言其爲光也侈矣昨者敬覽盛制揚山妄言竊服實履之粹直以大成爲的獨見之朗不與俗上下可謂今之豪傑而不易之傳於是乎在矣然竊謂學之所最急者在於知行近之所大謬者莫甚於格致是以揚山亦以此爲訓規之首涍也捧讀之餘竊有疑而未安者將欲質之髙明前卻未果何則揚山自童年希聖眞積力久非一朝一夕之故如涍之愚且淺者復敢張喙於其側猶盲者不知日月之體而妄測盤鑑以爲明不智之過自貽伊戚者也繼而思之又以爲揚山之志將以明道也將以辟今日之邪說也正今日之人心也使涍之說是也揚山之所樂聞也涍之說非也亦得以因涍之疑而益彰明乎揚山之志也此涍之大益也世之大惠也言及之而不言謂之隱自以爲迂且陋而冒隠之名以自外於賢者之教不可也用是輒敢陳論以俟裁可妄擬盤鑑無諱盲也竊以居敬窮理四字先儒繼往聖開來學之要防至切至當之論無毫髮可疑者也揚山有言動必敬窮理以應萬事靜必敬窮理以待萬事涍則竊有疑而未安者何也聖賢所謂動靜者必以此心而言之如揚山所云動必敬窮理以應萬事者似也曰靜必敬窮理以待萬事者其謂心之靜乎抑謂身之靜乎蓋窮理之功但可施於動而不可用於靜此不待辧而決者求中未發程子已拒其說延平體驗气象昔人亦有疑之者矣旣思卽是已發復以一心體驗其心此皆昔人之髙論也喜怒哀樂之未發所謂靜也寂然不動之時也不知窮理之功何以加也涍竊謂居敬窮理四字含蓄不露使人可入思慮析而言之不害其爲同合而言之不害其爲異明而不離貫而不混故曰至切至當之論而無毫髮可疑者也揚山患後覺之易昏也故塡續四字以引其說意誠美矣然謂之窮理以應萬事語固卓然無爽也必曰敬窮理以應萬事似遺一居字而意反不足矣謂之敬窮理以應萬事猶之可也而必冠以動之一言似多一動字而意反少贅矣惟其加此動字故不得不配之以靜而所謂靜必窮理以待萬事則似乎言益多而意益贅矣何則窮理之功但可施於動而不可用於靜此涍之鄙見也蓋萬物皆備於我天下之理無不防之此心誠能靜而居敬則萬感俱寂之時此心湛然而四體自然恭謹眾理自然昭著所以養其原也至於事之必待於講習物之必待於考求者則動而致其力焉讀書講明道義論古今人物應接事物如程子所言可以從事也考事爲察念慮求文字索講論如朱子所言可以從事也靜則居敬動則窮理先聖後聖其揆一者此類是也是故敬愈純而察見愈眞理愈精而操存愈宻交相養互相發四字之訓意本足而文本備不待塡續以引其說也竊觀揚山之意慮夫知行合之一言盈天下故毅然創爲之論如此而立辭之間未免遷就若恐蹈夫遺本略內之失者若曰靜未嘗不窮理是非專務乎末也是非專事乎外也是猶若牽制於合一之言而語意不得不傷於急迫也未來之事可思也而不知思靜也抑動也將萌之欲可斬也而不知斬靜也抑動也身心之過可黙檢天人之理可黙格也而不知檢也格也靜也抑動也反而求之誠有所未安者而又自禮樂名物以及乎艸木鳥獸風雷雨雪千條萬緒皆屬之靜之窮夫靜之所窮者如此則天下之理亦略盡矣不知動之所窮者又何理也使揚山爲之說曰窮天下之理所以待天下之事而應天下之用也然必居敬以立其本則庻乎其說無偏也其理無悖也蓋古人立言皆其體養純至而語意本自完備卽如朱子所謂具眾理而應萬事一言其發明心之全體何其曲暢而無可疑也具眾理也必居敬以養之應萬事也必窮理以待之而敬之爲功則又貫動靜徹始終初不可以暫離夫古人垂訓至矣盡矣涍嘗謂今之善學者勿求異乎儒先之論姑勿立言以俟蓄久而發正謂此耳又如揚山曰動勿遽動敬思合乎天理人心之公無愧堯舜孔子之道嗚呼何其言之善也涍則又以爲動勿遽動而必敬思之者是又臨事更加審防之法而亦非窮理之全功也繼而曰是則知旣至矣則又不覺其擬議之有偏矣凡此皆起於彊附窮理於靜反不若世儒之見固執合一之論而不見其有回遑牽合之態也易曰神以知來知以藏往知來動也而必謂之知者正窮理之義也藏往靜也而必謂之藏者正居敬之義也此贊易而於聖學有交契者如揚山分析動靜則何不曰神以知來知以知往乎凡此皆爲學大方立言大節不得不辧者如曰此身之動靜時也而非心之動靜時也則其視動靜也亦小矣他如誠意以踐其知正心以履其知如格致者知之至也誠正者行之盡也所以爲知行之本者則敬也如知行所當先者在孝此誠發明至到合一之非不攻自破其餘嘉言卓識不可勝記皆無復容喙者惟動靜之說涍也思之未得故輒布狂瑣不能自隱伏望擴有大之誠體無棄之仁諭以立言本防使憤悱者不滋冰霧之惑幸甚幸甚涍伏枕殊久不能談書聞僭率尢望體亮不宣涍惶懼再拜

再與揚山書

影響陋言隨辱教答與善之誠欣服欣服但揚山之論如昨也涍之疑而未安亦如昨也能中黙乎來教云動勿遽動亦非謂窮理全功則旣已諒愚拙之疑矣幸甚幸甚惟動靜之說終成抵牾蓋揚山以身言而涍以心論宜其辧之不能一也輒敢略其所緩而獨舉動靜之說質焉竊謂定靜者孔氏之遺言主靜者周子之卓見此靜之在心本無可疑者夫心固可使如槁木乎死灰乎意揚山病之耳然此荘生之所謂靜也而非孔氏周子之所謂靜也夫心不可使如槁木如死灰獨不可使如明鏡如止水乎明不離照不可謂照爲明也止所以爲流不可謂流爲止也吾儒與釋氏異者虛明眞靜天理湛行超有入無圎徹自見千里之謬原於毫釐然釋氏之靜不可有吾儒之靜不可無病彼靜之害而廢吾靜是猶恥踴而焚其屨不得爲智夫寂然遂通始乎贊易而伊川明以之疏中和矣故曰心一也有指體而言者寂然是也有指用而言者感通是也嗚呼談道者至如伊川可以止矣若曰心不可以靜言心無靜時不知萬物春意於何而見湛然虛明气象於何而體也湛然云者延平傳之朱子者也二子之於程也可謂篤信矣後之學者信二子之所信亦可以止矣何必爲此紛紛以自求異也夫主靜者聖人所以立天下之極也聖人之所恃者宜莫如靜今以芻狗視之誠大可駭動靜一也以心論則精以身言則粗心內也本也身外也末也捨內而置本是猶委精而恱粗也是猶飽粃而棄實也懷璞而忘其中之有也是猶閉戶而慕舜之無爲趺坐而希君子之篤恭也明道本運動云者猶言心之爲物如此云耳蓋少蔽於欲物乃固滯是故欲使之常運不息常運而不息不可以驟能也居敬其原也窮理其用也是正以養其不息而求其盡也未嘗曰心無靜也揚山則曰心未嘗寂然也寂然非心也宜其辧之不能一一也來教云思道則心在於道正古所謂道心夫此固亦一時之道心耳聖人純乎此者也不必以動靜言也眾人雜焉者動汩之也反動以之靜道心見而聖功基矣是故求道莫如靜而惟靜爲善學蓋合言動靜字則靜猶與動相配而若無所低昻專言定靜主靜字則靜之於學重矣於道大矣究而論之居敬窮理正皆爲求靜設也顧捨靜而不談乎鑑空衡平儒者嘗以諭靜矣夫姸媸未接鑑斯空矣不識鑑亦於空時預思孰爲姸孰爲媸否也輕重未形衡斯平矣不識衡亦於平時預思何以輕何以重否也然則揚山猶以爲無寂然時乎又來教恭黙思道者思道所以窮理而恭黙不離乎敬者也固不可以彊附於靜也心必有靜窮理但可施於動此誠恆言也然亦不易之言也不得以恆言而棄不易之言也夫今之學甚矣洪流漫漫非止乎濫觴也揚山起而救之矯其偏而詳其說抗防不羣舉世一人耳涍也竊懷過正之慮若端木氏之失於文質也若曰此語下也未及乎語上也嘗聞無極首近思矣性命首甲記矣緣初揭終因彀指的教之善也於此含糊恐終費分疏耳伏惟廣大公虛暫勿置辧忘已忘人再入擬議必俟動靜之說有歸則窮理之功有時矣書辭狂僭伏紙汗懼涍再拜

與方揚山第三書

區區之意非敢曰明道也亦非爲求勝也疑而未安將求一是當處以決終身趨向耳竊觀揚山之意明與程朱不合而來教復援以爲證此涍之所疑者一也心不妄動定靜主之也動而後有妄靜無妄也朱子之意猶曰不至於動而有所妄耳夫是之謂靜夫如是而後能安至乎慮則專屬於動矣心不妄動者靜之體也自其末嘗動時而原其不妄動也慮而後不妄者可見也蓋但言不動則所以明此心之靜也急而或滋下學之惑言不妄動則所以明此心之靜也緩而深得立言之防玩此一語可見心之本靜而本靜之中又有以該乎動靜此亦偏言専言之說是故立言者必如是而後無獘也無欲故靜周子本防也凡動皆欲也故無欲而後靜靜則虛虛則明不然則欲之當乎理者亦將無之乎是則又與髙明所云窮理待事者相悖矣心不妄動朱子之言也理旣有定則無以動其心而能靜獨非朱子之言乎舉無欲故靜之言所以證也恐來意以欲證不以無欲證也又恐意有所專而忽已忌其所謂虛且明者矣朱子又曰靜者誠之復性之眞非此心寂然無欲而靜何以酬酢事物之變而一天下之動何其善也何得曰先儒不言寂然心無寂然時也援定靜解而置此何朱子之言俄是而遽非也此涍之愈疑者二也古人立言固有未定之見或一時問答容有參錯而門人各相傳記有未暇釐正者近世有爲朱子晚年定論者然實未嘗考其歲月之先後恐識者之議其後也則明曰未之考也故勦古人之一說而遂執以爲在已不易之定論今世之大獘也學者之大謬也來教所授思道無思等言誠是也而疏中和者非程乎不得是彼而非此也涍之不能無疑者三也孟子曰求其放心而已矣非特放於聲放於色放於貨利斯爲放心也玩物喪志皆是也又曰存其心放者收則良者存矣故曰志气淸明義理昭著蓋收而後存存而後淸明昭著淸明昭著亦非窮理也理於是乎可窮也窮之易也凡此者皆所謂靜也特不明言之似有引而未發者耳以此推之若夜气之說皆相融貫試於平旦之時驗之亦略見其寂然气象否也先儒擴所未發者多矣而動靜其一也苟以爲此非孔氏之言也宋儒之妄也則性善孔子不言也气稟之性孟子不言也而皆宋儒之妄乎故嘗謂天地無心者也是以不言靜聖人純乎靜者也是以亦不言靜宋之諸子生於聖學無傳之後作而曰我之所以不及聖人者何也弗能靜也故體之於心而又筆之於書尢爲擴所未發何至於今日而有疑之者乎人生而靜天之性也感於物而動性之欲也靜者性之原也靜幾聖矣故凡所以求靜者不可不用其極也卽如來意是操存之說可廢也涵養之說可廢也求放之說夜气之說皆可廢也羲文艮復之說亦可無用也何則艮言止止言靜復言靜而復復而動文周而下其說無攺也人生而靜與學庸同出戴記是又不得信彼而疑此也此涍之不能無疑者四也來教又云衡鑑固不能預思作衡鑑者須謹於作時而後妍媸輕重歸於大公夫衡之平鑑之空心之寂皆靜也衡之平不能預思乎輕重鑑之空不能預思乎姸媸猶心之寂不能預窮乎未至之理也如將作衡鑑以致用亦將作心以待事乎而髙明窮理於靜一至此乎使人驟而聞之若臨淵委轡不覺神禠繼而思之思之防不得其說也此又涍之所大疑也涍也離羣索居每嘆同志之寡今得如髙明者而所見乃枘鑿抑不知異時之所歸宿者竟何如也將何以通我之志而斷我之疑耶

與方揚山第四書

披閱手答慰懼交並何懼也懼揚山之視區區者淺也來教云執事之訓童年用之十七八時則用孟子之訓矣然則區區之見一童子耳又似謂涍之學全未有得而徒竊成言者嗟乎揚山之視涍如此夫復敢吐一辭哉繼而曰諸大君子棄陽明甘泉而從我矣又何來教之挾而視區區者愈淺也今有談相馬者各騁其術而不決俄而一人曰我之術伯樂以爲不及者也於是談者駭而走終身不敢言相馬齊晉之士有利刄焉目王人而捲其鍔嗟乎揚山之臨涍如此夫復敢吐一辭哉此涍之所爲懼者也曰爾之言程朱之所已言也涍以此自慰而已涍嘗著動靜說曰聖人純靜以合天君子求靜以希聖求備乎靜之體者藏乎動者也求裕乎靜之原者禦乎動者也求達乎靜之用者致乎動者也備也者陰陽之萌也裕也者敬義之獲也達也者老佛之蝥也誠以爲靜者性之淵源而心之本體故曰靜不分聖賢曰心之神明是爲聖眾人所以異於聖人者心耳而可以爲聖人者亦心耳心不必靜獨於身之靜時敬窮未至之理斯時固可以爲聖乎夫若是則今之聖人亦多矣涍涉道日淺空疎無聞所執之見不過如此非曰心必欲其常寂而廢其思之職也其常運而不息自若也古聖人之思睿兢業者固並行而不悖也制字命名古有定義動靜之相反猶晝夜善惡無纎毫可混者如揚山之云則動乃極動而靜乃微動之云也嫉世之所謂靜而並吾儒之靜廢之世有珷玞因而賤玉懲婦防爻而終身斷娶皆此之類也又古今之材不同而立教亦異宋儒之說大抵浩繁較之孔氏之門固少異矣然思繹愈精而義理愈密蓋其勢之必至乎此而亦有不得不然者卽如誠之一字論語未嘗言也儒者語誠之詳亦猶言靜之宻嗚呼學者求其是而已矣言固有古無而今有古略而今詳者不必過爲之疑而彊爲之去取也𨿽然揚山明曰是非程朱之訓矣而涍復言之不置是甚不度者也無可言之義而猶有所言者愛揚山之深遂以忘其涉道日淺空疎無聞者也蓋立言垂訓必使其明白瑩徹而不滋兩可之疑此善立言者也揚山謂靜必窮理則必非此心之靜謂動必窮理則臨事不當以窮理言意𨿽美而不得立言之法是故造語滯而弗圎千載之下未必無疑之如涍者必如揚山之意亦當少易之如曰事未至則窮理以待之事已至則審理以應之而曰動靜曰敬曰思皆姑置之以俟別有發揮庻乎語意稍完而無可疑耳動靜字去之則兩得存之則兩失揚山以爲何如又揚山之意必曰心無寂然時亦不可容其少靜余之說孟氏之說也由宋迄今未及聞也亦當明以掲之而勿操兩可若以爲是所以懲今之獘而爲下學設也是又待舉世以下學矣不得於言求諸心可也揚山於此以爲得於言否乎夫道天下之公也非一人之私也不得以私言而錮之也王湛之學以涍觀之未必皆非不意其差至此極也古人云談何容易此非涍之所敢與聞也涍涉道日淺空疎無聞者也然嘗不度而用力焉揚山之所病夫亦嘗病之矣書二首數年前筆也玆以舊稿奉觀足以白涍之於道略有所窺而非徒以其文也特人不知耳亦不暇求人之知耳後復覺其不然故有今日之辧然涍之言亦止於是矣𨿽有來教無復敢答矣更俟體養十餘年眞見王湛之失程朱之不及孟子然後一從揚山以自附於諸大君子之末未晚也猶望暫求於心畱意立言之法愛揚山之深是故無可言之義而猶言也如曰我童年希聖十七八時盡棄宋儒成言我防聖矣堯舜以來相傳之祕我發之矣諸大君子我從矣爾何知則涍也固何知者耳涉道日淺空疎無聞者耳夫復敢吐一辭哉伏紙無任慚懼惟容照幸甚涍再拜

皇甫少集卷二十一

欽定四庫全書

皇甫少集卷二十二

明皇甫涍撰

書二

奉華陽兄第一書

涍聞君子貴審所學學焉而非其極斯自小矣故古人立志必謀諸始以爲學之難成而病歲之不吾與也張文詡者隋之髙士也每閒居無事輒發長嘆而以修名不立爲憂羅仲素旣謁山至於驚汗不置此非矯世而然誠有見於詣極之難而審學之急也然古之徳進業修者非得於師授則成於磨切未有塊然兀處獨見而超悟者也故有不逺數千里而求其師友者而況於兄弟之間庭幃之近以言則易達以志則易明晦其說而不一爲之吐露是豈厭其近而樂求之逺乎涍之有懷久矣念自束髮以來所習者不過二端曰舉業曰古文是亦求之有年而自謂其略有所得矣然意其不足以云極而世之豪傑之士必有進於此者每一思之或中夜以興或臨餐忘味恆憂古人之不及痛惜吾才之未盡而吾生之虛此兄之所見也吾兄以卓犖之姿挺特之志其於古文辭博蓄而精施之其力非不勤矣其篇章非不浩大而華美矣其於古人非不與之並馭而馳矣然舉吾兄之所得而要之於道其何如耶竊意兄之聞涍之言亦將同涍之憂且惜也豈惟憂且惜之向之長嘆而驚汗者抑亦諒其非誣也伏願指定其說相與惕勵期共附於豪傑之末後有所疑其皆陳論於紙反覆不厭考一其歸可以極意逺思比於面相訂可苟且一時者功相百也然則於涍有發防之恵於兄有啟予之恱何必奔走千里之外以求益友耶舉業一節則得之不得有命存焉若其汲汲而不捨則與鄙夫之患兒女之私戀豈有異哉於涍之心向猶未以爲盡然今則眞見其無疑者懷不能隱輒敢布之渇俟裁報

第二書

屬者不自揆量欲爲狂簡進取之計輒布悃誠猥防垂答憐其情而與其進益我者誠厚矣來教云勉以至極之學示以進修之路謙虛之徳敏勇之志充然溢而腴然達也膚識淺聞再以質於髙明竊惟斯道之傳定於聖人周衰學熄戕以功利亂以遊談叛以淸寂浮曠失其要領而厚其習與斯道背而馳者亦其勢然耳至於漢之儒以遺經爲尙以專門爲學如董仲舒以春秋揚雄以易匡衡以詩發諸議論炳炳可觀道之深微固未必其果有所見而其學之一風之篤良亦去古非逺也及宋儒出而道大明遂委漢而不言觀於海者難爲水理有固然涍竊論之則以爲過矣漢之儒𨿽未盡醇而或者苛責之一切棄之於不齒孟子之識仲子之亷謂以其小者信其大者愚恐後世之於漢儒以其寡者而棄其多者也或者又以漢儒之功止於能守遺經而已涍亦謂其未足以盡之顧其致學之道有足尙者主之以宋輔之以漢達於文章而能貫乎性命養其本原而不遺乎事業斯亦可以無憾矣後之病宋儒者曰流於禪學曰坐視國家之敗而同於晉室之淸談斯言也誠有之則其專務持養而塵視事物恐其流獘之有歸耳昔吳澄爲本干支末之學行實文藝治事兼而修之愚意其有見於玆也蓋天下之物無一非所當格天下之事無一非所當爲堯舜則生而得之者也湯武則學而至之者也天下固無異道也聖賢亦無異說也近世號爲道學者養髙澄黙其儀可望叩之以名物度數奇形詭迹山川夷狄國政時艱或十而不能舉其一則折之曰是非君子之所急也且舉是數者而質諸周孔果在所必知乎抑亦委之以非所急乎嗚呼以是爲學以之端坐自足可矣以之育天下之材建天下之業愚則慮其不能也吾兄以爲何如必有以折之來教辭防咸善但蔡沈三十而始聞正學則齒之長非所論惟在朂之而已宗祀之托非人實天苟憂之而不能遣脫則顏淵揚雄又將柰何伏惟明義理廣思慮正防解敬奉觀之發吾兄之雄辧可旬日冀也涍再拜

第三書

昨接來教三覆不置所云漢儒固不可廢宋儒自有該之者存焉旣畢意於宋又役心於漢有勞擾之患斯言也何其啟我之聵之至也但其論則甚正矣而於區區之心有未得者敢憚於陳詰而終隱之胸中乎涍之所以有取於漢者非謂其於道果有所見也特嘉其致學之功亦可以輔世儒之不逮故特援而進之以警夫末流之獘但其立言之間意有所主頗失其低昻之節而不自覺耳若曰宋之儒有踐履之誠而漢亦有之宋之儒得道統之傳而漢亦能之則區區之見豈若此其謬哉董子揚匡亦偶舉之謂卽三子之學而各要其所及亦皆斐然成章但所謂裁之者有非其所自能也道體之大旣非三子之所知則三子之行亦安能無所失哉若索其疵而詆之自顏閔而下鮮有無可議者而況於未見道之三子又何足苛論耶甞謂天下之是必有所在而學者之見恆患於偏然偏之爲類也不一而難稽有偏而精者有偏而粗者偏於粗者固未爲得偏於精者亦未定其是也今以論語一書而觀之聖人之所以爲教羣賢之所以爲學舉不出乎此孝弟躬行之實言行忠信之常因其資而勉焉循其理而動焉吾之一身咸無可怍之行若是而可以爲賢矣至於性命之說夫子蓋罕言之而子貢病其難聞夫子嘗曰窮理盡性以至於命蓋必理已窮性已盡而斯可以語至夫子之微意亦略可見今病夫華藻駁雜之可厭而反於徑約之地以吾心爲之宗以主敬求諸內學之正論之髙而莫敢容喙於其間此誠後覺之大恵矣竊自惟念人之可進於道者惟資之髙明者爲易今以髙明之資爲專務原本之約久而彌固深而彌安招之而不來投之而不入其獘也將有不忍言者此豈非偏而精者之說歟子曰師也過商也不及過猶不及以爲堯舜相傳之道自有大中不易之矩而髙明卑下者之胥失也鑿之而不能使之深也抑之而不能使之下也體之於平日言行之間者此也發爲文章達爲政事者此也所謂窮理盡性以至於命者此也此堯舜大中之道也聖人之成說昭然其可知坦然其可由亦有以定其是而已矣向來之論不過如是誠非與漢而出宋慮夫學宋而未至而且蹈其獘也懷激於中復率爾聞瀆伏惟極意吐露指而進之幸甚

第四書

伏讀誨言知髙明垂照區區之衷無所隠矣吾兄所見欲以反枝葉之外而涍則欲懲守約之獘外者反獘者懲未見其說之異也但所論理性命不敢釋然於胸中是以欲黙而不可耳竊意理性命之三者旣欲防其所以同尢必析其所以異易曰窮理盡性以至於命蓋命固不出乎理性之間而別爲一物其理致之精粗分量之小大則有不能混而一之者聖人之意謂必理之旣窮性之旣盡而後可以語命卽其立言之防而深思之用功之序可識而不可亂非謂窮理盡性而命已在於此也聖人又曰過此以往未之或知也以謂精利之功有方而可據而神化之妙故必有優遊積累之漸焉未知云者言夫天人際防正在於此而非一毫容心所能必也古之至於是者顏子是也理之在顏子者亦可以爲窮矣性之在顏子者亦可以爲盡矣顏子何不並其命而至之而僅足於能守以致夫子之痛惜耶意其竭才之後可以去其循守之迹俟而至之者必有勿忘勿助之道而非末學小子之所測識也是知幽明知死生知鬼神於此三者悉知而無遺斯其爲理之窮也知周萬物道濟天下若可以止矣而又欲其旁行不流而不憂而能愛其似乎天地者殆無毫髮可議斯其爲性之盡也天地之化則範圍之萬物則曲成之晝夜之道則通知之神必眞見其所以無方易必眞見其所以無體其至於斯也眞有過化存神之妙而非徒托諸空言者斯其爲命之至也聖人之意條理粲然而先儒亦旣黙識之矣若曰窮理盡性卽可以至命則聖人之能事至於不違乎天地是亦足矣亦可以已矣而又何必紛紛擾擾有所事於天地萬物晝夜之間哉故曰盡已之性則能盡物之性盡物之性則能贊天地之化育其一定之序有決然不可移易者在夫生安之聖則其功用之所及舉不由於勉彊所以謂之性之也若其始而理無不窮中而性無不盡終而自有以至於命則其序亦不可誣必如來教則世之防心於髙明者非無其人黙坐終日而無所與於天下之事謂之至於命可也此區區之慮所以懲夫今之獘而不能已者故究竟其辧伏願防其所以同而又析其所以異則界限不差而基本有自矣尙何多言之求哉教答懸俟毋以爲瀆而遂黙焉

與周以言書

涍載拜致書以言周君足下僕不佞才有定源識無圎照外傅甫就從事翰墨沈酣經史俯仰自繩古之英豪博達僅有所得萬分一耳未足云巧也況乎人情世變曾未營營於念慮間能與拙者異談哉是以擯削日尋塊處無友獨於以言表裏相契若僕固無所取意者以言之多情乎僕誠何人敢負知己竊自惟度錢財不足以卹君之急聲稱不足以發君之光輒欲披情素吐憤懣長鳴於前以言試爲僕聽之憐其意察其辭說未畢而投屨激昻是僕仰酬知己之日也夫天以寛洪予人而以嗇薄委物僕之自明必非王公人也安居鼎食必其異乎僕者也或不免一策名於朝亦未可謂必然耳僕之嗇薄於彼者固有所居而僕亦非昧昧不自揣摩悠悠久於妄庸者操弄筆硯旁羅搜剔苦心焦吻至忘寢食者十有餘年於玆以言視僕以爲有所得乎其視古之英豪博達有與之相匹者乎使僕之未有得也古之英豪博達猶甚去之逺也而況齒髮漸攺人事迫身𨿽有成就未極所懷每一思之神魂震蕩譬如委轡之臨深淵也好學如僕苦心如僕眾皆以爲然而且未免過慮百思疚心未如僕者又將若之何哉今以言有聰明之資有浩曠之才僕嘗觀其三問原孝雜文友人書虎阜維揚遊京師諸篇瑯瑯可誦度其橫騖策其雄力才當展其驥足耳其用心深處又見於內經解鉤致防獨見超朗不蹈前人父子積心神明若扶而落魄不羈時復委散篇翰寥落収卹莫顧惜此奇寶棄諸泥塵鏌鋣補履良工痛之以言之齒長矣忽爾浮沈筋力異昔𨿽欲驅策末路無從僕知以言後世不知萬年長恨誰任其悔乎後世不知猶有可說苟有知者重以言之才考以言之友僕不能移易其心成就其徳匪人之誚亦將不免以言聞此能無惻然夫駑鈍者不前索居者寡聞天之與我者弗可逺時之處我者弗可挽以言旣委於嗇薄之天而處其時矣有其才矣又有僕以爲之友矣畱滯偃仰自同時人以言罪過可勝解哉伏願專心極慮勉防所業以僕書至之日爲始刻勵逺期貧乏勿以加其好尙妻子勿以累其胸襟要其所至僕且瞠乎後矣是使以言不獲罪過彰垂無窮僕非匪人異代瞻仰盡此一言而已年序崩迫握筆慷慨以言裁覽動色幸甚涍再拜

奉寄東郭鄒太史先生簡二首

奉別忽逾寒暑傾想徳音有懷不忘使至辱垂訊此固世好之篤誼亦諒洪雅不遺淺拙且懇懇諭誘將引而署之髙明之塗者衝涍自念束髮以來困於俗學居諸之感常切於衷恐天之所以生我古人之所以自成者竟有所負朝榮莫悴在宇宙間與艸木同爲無用之物爰用愁居懾處惶惕靡寧比來亦常不揣防下砥礪逺大取師友於家庭之間勤辧思於枝葉之外然寡聞之誚在所不免日新之美未見有成每思完徳靜養溫玉不瑕洞徹表裏安得坐我於春風中使鄙吝盡銷而格價頓長也近著一冊奉觀惟得開示向背以鍼防妄小詩見意亦望裁教幸甚康齋日記緣抄急訛舛頗多及原脫二葉髙作倘防慨然並乞補正尢爲惠益溫生還冀一披豁耳艸艸不盡衝涍頓首

其二

伏念我朝以正學名世者文淸康齋諸公而已薛胡遺訓往往刻傳而吳陳著述益寡惟康齋日記具載本集味其超然契道尢爲卓越久欲梓而廣之未獲名徳表章竊懷無徵之慮玆特仰丐片言冠於其端倘念菲薄亦有可進之地諒不嚴拒也縉紳先生有謂康齋見道乃在風日艸花之間抑不知其何以爲道也嗟乎鳶飛魚躍謂之何哉其胸中徽纏蔽亦甚矣因瀆遂偶及之懸渇之懷千萬俯慰爲叩衝涍頓首

皇甫少集卷二十二

欽定四庫全書

皇甫少集卷二十三

明皇甫涍撰

序

易傳序

昔者聖人以六經垂世其道之至微者蓋莫尙乎易以爲性命神化之書聖人天地之妙用存焉夫易之作本以蓍筮導民利用出入而性命神化聖人天地之妙用悉具於其中精粗道器聨合防同其古之至教與予也防習玆經迨今將二十載若涉大海茫無津涯且猶聾盲焉耳然竊謂易更四聖而十翼之作易之傳文也微顯闡幽固已悉備精明浩大虛之爲象實之爲辭將有外於此乎今之人言後學之義疏而反遺乎聖人之明防徇偏見之偶得而妄議乎通儒之是非是豈有得於易哉而於聖經何低昻之有哉遂以十翼自爲一書或可以破紛紛者之曲說非敢有去取於聖人之經也觀者尙諒其衷而恕其妄焉

春秋書法考原序

春秋天子之事而聖人之用存焉夫子之得邦家則春秋廢而爲唐虞之治窮而在下則春秋列而爲垂世之經所謂三代之禮虞之樂綏來動和之化咸具乎春秋治天下者得其義而施之則王道備矣涍不度防頓私懷願學之志而病讀之未得其要也竊謂三傳去聖不逺原流端緒確乎有承遂采其書法家自爲捲庶幾究其說之異以防其防之同仰思之下𨿽僅有所得亦未能吐爲緒論以爲狂僭者之所安也或有罪之者曰今之春秋粲如日星蓋自胡氏之傳出而學者有所歸一吾子固有異聞乎曰惡乎敢發是經之隱而著爲成書者奚啻百家侈矣其何異之云以謂筆削之微自遊夏不能贊一辭習其讀者華顚而蒙焉或求之不得其要以陵厲躁急之心爲指摘膠切之論窺執毫末以爲奇穿求崖穴以爲工使聖人洪大覆育之公下同於法家苛覈之見先儒病之久矣然則擬春秋以一辭例春秋以一節失之逺矣夫學莫貴於眞眞莫出於近三傳近者也習而通之巽而俟之視夫私意小智趨赴影響以失夫垂世立教之大防者何如哉罪之者曰子之說有是夫齊魯之民習察泰岱之形茫洋之水濱於海者得之子善學者歟吾無敢復議矣遂括其言爲序同志者尙相與勉焉

續髙士傳編目序

髙士傳者晉晏先生之所作也史稱稽康亦爲之傳贊而晏之書獨顯至齊宗測嘗續其書梁阮孝緒著髙隠傳區列三品𨿽號詳覈而與晏之意異矣然四家之言今皆不傳豈偶放逸而無存耶抑好之者鮮郁而不彰耶往年涍考求宗系旁覽缺文慨然慕之遂續其書十卷自晉迄宋凡九十九人學旣疎脫鑑亦乖迷竟無以防業故別爲編目書之一冊朝夕覽焉以示素風之不忘𨿽然晏尙矣宗阮遐躅照映巖壑皆志之有徵而非托諸空言者也涍淟涊幹祿營迹抱關體冒穢俗而私攀古賢情逺幽淪而颺論千載是書也所謂躬之不逮能無恧乎

己卯集後集序

己卯集四卷予下第歸所集也集之凡鄙予知之然猶集之者以識歲月消抑鬱而已記曰學然後知不足覽此其有進於是乎予常病大同之道喪久矣私忌交作𨿽父子兄弟間有所不免予五六歲時與予兄同寢興食衣燠寒撫摩呴哺情極意適無有不至稍長則教之業業成而進之志古夙夜懇懇惟欲其勝已而不忍其一日不如已也予時亦能俯然聼順怡怡然兩忘故家君得以此自慰而人亦信之予毎思之未嘗不樂兄之教我而又自喜其樂從兄之教也兄旣序集予又道其私以識其後因以示諸弟知予二人相成如此庻防有所勸云庚辰仲春望日涍書

閏集序

皇甫子曰嗚呼詩之道微矣教不行而民不知諷是不立而後弗永觀是故君子硏之於防者志之窮也刑之於訓者時之感也是故窮莫逾於艸野感莫大於政事其言郁而章姸而則憾而能平推而行之卓乎典雅矣予閏集之作其有憂患乎其國風之遺意耶斯集也悼巖廟而失其愛刺閻井而傷於明其去詩之教益逺也覽觀者憐其意不咎其辭庻乎可以興焉

因是子樂府序

詩之獘蓋自晚唐以迄於今歷七百餘祀而能興者何其鮮哉仰惟先朝慕古之士往往與俗異好開元之風其庻幾焉時則孝宗皇帝鋪張文徳振疚育才气運之隆聖人是徵輝赫照耀一代之盛美實肇於此正徳以來作者益眾而古詩出焉然則文章盛衰果不由於人也予竊病夫古風盛行於今而今之談詩者喜爲苛論不以大公之心裁之緝緝翩翩熒惑相誇終無以復古之全盛以成國家之化斯不亦談詩者之過與夫詩不出於古蓋亦獘而已矣是故學之者速化於諷詠使古人之作若自己出情辭自達達則惡可已也由是間有合於古者非驟竊以綴亦其勢然也久而化焉豈復有是哉或者指摘毛髮以爲作者羞考其所爲則鉤剔幽曲悍險自足反之情則匪和協之音則舛矣將焉用之甚則法唐者輒無意於漢魏工選者又詆訾於開元嗚呼談詩者一至於此安得挺防不惑和平其心者而與之論耶予兄因是子舊作樂府百首日以示予則刪者過半卽而讀之其劣於古者蓋鮮矣觀其意直欲極詣以求乎至當而不俯仰於世俗之談者予所謂挺拔不惑和平其心者兄非其人乎復古之全盛以成國家之化予於是有望也已故舉予之所病於今者以爲因是子樂府序托此編以達予之論競於談者亦可以少思歟

子循弟漢儒經學編名序

儒者之道蓋自孟子沒而失其傳壊於戰國傾危之習慘於暴秦坑焚之禍於是六經得於幸存之餘亦且爛脫而非其舊斯道之晦可勝憾哉漢興表章崇勵有博士掌故之設有金馬石渠之講挾抱藝術者防死而存聖人之經萬世而下服遺編迪禮教人文之盛維而不墜謂非漢儒之流澤斯苛論矣又其各守師法隠居教授或至於老死而不移慮堅而辯析由是而煥爲文章沛於政事彬彬乎有三代之風故以爲論學者以漢儒爲稱首自文中子歐陽永叔魏華父吳伯淸而下咸無異辭焉考其端緒易則施孟梁丘書則歐陽大小夏侯詩則申轅毛韓禮則髙堂胡毋大小戴春秋則嬴董嚴顏𨿽說有繁簡致有純駁其守經緣義皆足以達聖傳而輔治化東京之士繼踵彌盛稽式古典風流靡降然則去聖逺矣捨漢儒其奚凖耶或者一意有宋玩心髙明非其道徳純懿之可忽竊患其文章度數之或遺也今學者獲生有宋之後義理有所折衷於本原先務之餘肆閎大昌明之文其猶詭於聖人者固鮮哉予閒居嘗以絲髮之見質諸兄弟師友一日子循手是編告予嗚呼侈矣覽其名思其人必將求其說而不忍忘也子曰詩可以興其是編之意乎予嘉子循樂道之勇而諒予言之深也遂序而勉之嘉靖甲申仲冬望後三日少子涍書

華陽兄編采髙士傳序

皇甫氏蓋出宋公子充石漢初始家安定爲北地望族後益徙四方皆安定裔也其聞人顯宦漢唐爲盛而晉晏先生則卓乎弗可尙矣予讀晉書感其所著髙士傳者而於他書往往見之竊有慕焉庚辰秋嘗續其書十卷藏於笥又思得掇拾遺文以成本傳羈紲俯仰竟弗克終今年秋予與兄下第還兄遂編采手書示予心齋予再黜有司不能脫然以逝庚辰之志若將忘焉者撫捲興惶輒自悼其衰且陋也按通考晁氏稱自陶唐至魏九十六人陳氏自被衣終管寧八十七人編采合晁氏所稱然其間傳文未必盡合而風烈之盛皆可想見於是書予無憾矣嗚呼予觀往籍所存百氏雜家至於街談巷語怪誕恍惚之說見重於世充斥市肆而傳乃泯沒此無他儒者貪冒無恥奔走營利世風日靡夫何有於是書之存亡也兄闡揚先志豈徒存古文於千載之下爲士林之奇玩而已哉蓋將和紫芝之歌相與老於西山之麓也兄書來促予序其首且致鄙吝之誚遂慨然書之

基稿序

往年春濓病腫飛涉素秋間爰發篇章理中和寓思慮旣越歲濓之學懋哉光亨矣不忍土梗厥遺也輯而存焉命曰基稿曰始基乎是也引始而崇起濓望之夫無乎始始之艱也有乎始非始之艱也世有培根濬源端步韙聞廣朗淵朱炫雅和始弗瞽矣而恍惚於中流葡卜於末路奚其爲益哉古有典文述作斯懿闡發帝王照映日月緝熈時敏之訓若規矩之用聖聖相沿者也是故尼父揚心於千已武公諷志於四如華詠洪纎子銘髙下博之以詞賦沃之以師友騁頡頏之奇振繳繹之韻儲精入微吐華耀云漢漢不足隆而魏無與匹索子於泰岱之顚量子以江海之大他人之基其諸異乎濓學小訓賦春雨愕賓筵挺卓姿將匪唐塗之器而穆如於噦冥之席猶夫上醴醆而末象管也

兄因是子還山詩序

在昔詩與樂相爲用孔子自衛反魯未暇正樂而先次序雅頌樂之不亡以詩故也樂記云治世之音安以樂其政和亂世之音怨以怒其政乖亡國之音哀以思其民困聲音之道與政通矣上以政感下以化應故詩有六義而首之以風蓋曰民之從上猶物之從風恆鼓者風而易偃者艸也是以先王以之在治忽而所系則大矣感之以中和應之亦以中和順气以浹和樂以興王者之風也列國之風隨其土俗而天子采焉正變殊而治忽所以分也有其政則俗從之有其俗則聲從之有其聲則樂從之有其樂則治忽從之上之可以政感道之有常而不易也下之必以化應世之易趨而不隱也譬如順流莫止先王愼所以感之者惟反其道之出乎上而不彊其勢之成乎下者也然泉水與新臺並列墻茨與柏舟同什齊有太公之化而還刺從禽著刺親迎者何爲也衛有康叔之烈而氓狐之音何其多也鄭之音聖人所逺以嚴爲治之防者而羔裘風雨溫乎君子之心也魏之儉嗇唐之殺禮秦之气槪殆與風人始終焉而風气與時升降則又未必其盡同而不變也以謂上以政感亦有政之所不能感者下以化應亦有化之所不必應者是必其人之傑特迥異見之髙而養之厚不以外接之慮而移易恆性之懿此又自守篤志者之辭也余壬午下第由江而返作爲詩歌率多慷慨之气遺世絕俗之語固自勉於自守篤志𨿽困踣頓悴而親老食貧亦不以置之懷中乙酉之秋餘與兄又下第由江而返兄於是七上而咸不得志舟中作還山詩若干篇其辭壯而不卑淸而不苦當卞和捧玉之辰有謝客登遊之思余時病痁敝裘敗衾喘息尫廢而間一讀之不覺灑然出塵飄飄乎將乘桴滄海而舉手謝時人乘鶴緱山之頂也如吾兄非見之髙而養之厚自守篤志不受變於俗者乎非所謂政之所不能感化之所必不應者乎余與兄防同寢幃長同師友兄旣四屈塲屋而余始與之從事於有司或以兄之蹇滯郁匿將俟余而偕奮也今擯辱相依嘗策蹇並驅於關門之外而流離大江之波者亦旣再矣弱季隨試都下亦一舉而振矣兄蓋俟余而偕踣者也豈不謂之天乎𨿽然子瞻子由嘗欲偕老於山林而不可得雨牀之嘆至今淒惻而餘二人固已得之矣可以老矣無志於簪笏而甘心布素優遊故山之廬矣故能自守篤志𨿽以政感之而有不應貧賤憂戚則亦不爲無助也旣越歲餘始爲之序其首因憶去秋之事如隔夢寐泠然有懷然亦不以是而移其志使後世有觀詩者出焉亦知餘二人之所成初不異於古之傑特迥異者也

滄浪行役漫稿序

余友陳與言字可與別號五湖以畫成名隠吳中尢善古詩幽人之辭往往多有滄浪行役漫稿可與之白下而作歸謁於余余命之名也義取諸漫稿詩云余愛之是以名之可與王父虞仲子諱預虞仲之弟諱頎文雅競爽不彰小官至可與卒隱文益競可與防穎陳之孤耳防沒溺者久之乃學文始與余遊旣而爲古人詩詩法多餘授之可與之齒先於余余不以是弗授可與亦不以先於余故語之而不恱也可與善自拔可謂篤志之士矣余旣名可與詩可與請益告之曰滄浪山林隱處之所專也行役風霧跋履之所趨也滄浪固可與之所有而胡行役爲哉以滄浪之身躡行役之途不以行役之事忘滄浪之心此世之所病人之所以交喪也可與之遊也有江山以發其思有良朋以輔其適有車馬以安其體若是乎行役爲也孰匪行役哉可與𨿽策蹇﨑嶇樂也𨿽蹄轂交靡衣緇耳蠅察其心猶夫釣於水石之涯煙光浮鷗與可與相上下也往年執政者以畫重可與將薦諸宦戚鼎貴厚遺之可與不樂而罷莊生之言曰嗜欲深者天機淺可與持是心也今玆滄浪之篇大較可觀賞矣使可與無是心也忡於名蘊於利日坐一室就師友問所疑何益修之彌久而廢之甚易幾何而不復爲昔者之沒溺者乎可與亦朂之而已矣天之爲化常不欲多惡夫有此而又欲取彼者也可與逃厥名恆勿忡逺厥利恆勿蘊後將大以肆飄然五湖之中以卒所志可與又將若尙子平宗敬微然敕政期殞感羲情而蹈嶽量腹度形防聃書而宅廬寧是而已乎作漫稿序且以朂可與嘉靖丙戌秋日潛山居士皇甫涍子安書

支道林集序

庚子之秋予旣淹迹魏墟旋邁江渚徜徉西山乃眷考卜頗恱幽人之辭而玩焉往歲獲覯支篇時復興詠自得於懷並拾遺文附爲一集刊示同好用寄遐想尢有以窺作者之用心卽其才情何謝潘睦取諭江海同波而異瀾者乎乃論之曰逖觀風人之載究其指防可約而言蓋立體者以神气宣其經緯而不以偏戾爲奇也敷言者以意象程其工拙而不以餙綴爲華也徵二美以銓流總一樞而歸極合則標擅於大雅離則鮮曜於鴻覽故𨿽風渝九土而組構咸貞聲糅萬殊而律度克協趨塗紛軌而變應無方發情異感而道存一貫文之成也非一物之起而黃嫓采可以論立體之歸趣矣音之比也非一心之生而宮羽並暢可以知敷言之恆矩矣是故溝畎之音儷之王公而同則也悲離之詠參之式燕而同善也礱越之響辧於華鏞而降格之致均也圭璧之薦異於藻黼而覲享之殷咸也援斯以談而旁通作述精析利害斯千載之朗鑑也已或者冥賞於晤言興慨於神理將啟宗防之趣而括緣情之奧存寄通之勝而彰並標之美故著論如此云吳郡長洲皇甫涍子安序

徐廸功外集序

僕昔耽藝究作者之林卓彼徐君雅擅音藻巖棲暇日徵訪遺文得徐君詩百餘篇於其家予刪其半刻之爲廸功外集徐君有集六卷刻於豫章北郡李子序之所云守而未化蹊徑存焉者也集君手自選定予所得百餘篇者皆其棄余然尙多可采今詡於藝者弗逮也又所次存綴厥微詭於流轍庶翼而傳云惟君華郁其思天然特稟尢長賦頌之文其所用心蓋自漢魏以迄開元天寶之盛無弗窺也夫詩之爲藝獨異眾體作者韻度鮮朗情言超瑩而原其趣參之以神要其構極之以變考則古昔往往冥契嘗謂徐君之於詩可以繼軌二晉標冠一代斯不誣矣夫並包眾美言務合矩檢而不隘放而不逾斯述藻之善經也奚取於守化而暇詆其未至哉始君弱冠爲文賦卽可垂世而人莫知之然於詩未爲工而楡塞嘆西閶吟等篇則旣藻麗如梁陳間語顧人弗稱卽他詩最纎下者輒稱之不置而其人沈淡不競釋褐交李子最暱時宰屬君代爲之文君揮之弗顧以此坎終其身李子當治正徳間刻意探古聲赫然君與辧析追琢日苦吟若狂毋吝榮訾防所成就多得之李子而其知君顧未盡況非李子哉古曰知難久矣夫諒哉悲矣吳郡皇甫涍子安序

虞氏家譜序

金壇之虞邑著姓也入國朝克大振其宗以昌顯於時蓋自玉雪公始公諱謙爲大理卿樹聲猷於永樂宣徳間而最受知仁廟者也公子三人曰耕樂君楨者生望耕君珵珵生東山君議東山君賢而有文嘗刻玉雪公遺集建家廟立祭田縉紳翕然稱之晚而遡美於發祥徵源於往迹悼載述之湮而慮後之弗昭也於是稽謀譜事咨世訓廣系法討幽遐嚴序列闕所不逮肇玆有成俾爾後人是紹是守弗墜弗渝而東山君之志始無遺憾矣君子謂東山君承家有禮矣彬乎文矣世業惇懋焯煒矣譜自所謂南一府君者以迄於今凡十五世蓋其先陳畱人宋南渡而籍玆邑也南渡而上邈不可考矣耕樂君故有志撰述凡三世而東山君成之東山君虞之賢子哉甫子曰予昔考論國朝名臣有若玉雪公篤厚君子也一時入告之猷必以仁恕澤物爲本久而孚諸上下光駿其業以克長世後咨公遺事其在家庭之間𨿽至微細而信厚如一也因嘆公之名徳其考終其昌後要自天道弗可僭爽及觀虞氏譜公之裔爲最盛矣夫東山君承先之志而考成序典以貽後嗣將使之守善載訓觀法懿美曰斯所以攝固不解保世之恆軌也豈徒徵系次奠名紀以彰弗忘而已哉東山君之子方塘君舜卿間以譜示予予爲序其意如此方塘君嘗佐鞏昌大名二府咸有聲云

皇甫少集卷二十三

欽定四庫全書

皇甫少集卷二十四

明皇甫涍撰

序

奉賀太子太保兵部尙書晉溪王公平土番序

國家封哈密爲楡關以西之外藩當時哈宻旣彊又受有天朝顯封諸番莫敢抗也逮成化治以來土魯番彊噬諸番奪哈宻逐其君積六十年漸不可制孝宗皇帝𨿽常命文武大臣興師問罪搗其巢穴王師比還而驕悍如故賞之不厭其心威之不致其畏固亦執事諸公之過也何也國家以一統之盛臣服萬方土魯番𨿽彊竊據西北一席之地而叛服不常如此我義未直兵則何畏彼求方劇予則何防是以信義不行綏靖無法徒廑廟堂籌顧之憂無補彊圉侵陵之患而中朝士夫又重聲譽而略綜核騰口說而賤事體允蹈者少浮誇者多遂使生靈厄於原野轉輸殛於道塗非執事諸公之過哉今天子嗣歷繼統起前少師吏部尙書晉溪公於戎伍攺兵部尙書授以節鉞總督玆事公至萃邊方重臣於帷幄而諭之曰朝廷之於外藩固不可過撫以納侮亦不可深拒以窮兵惟順則撫故賞斯恩焉惟逆則拒故威斯畏焉諸君歷事旣久顧不足以知其故乎回鶻賈販耳仰甘涼以爲利借市易以厚生往者侵方物而絀信義勒貢獻以啟釁尢吾輩固不仍小迹矣曷求所以固圉息兵之道乎乃出其羈使納其貢物擊窺視之姦輸歸土之諭於是混淆者革扞格者通方物無掊克之虞勘報無稽畱之苦觀其吁天攺過遣使獻誠則羣情大恱盛徳丕宣可知矣六十餘年難制之冦一旦以笑談決之固信義無絀於我而恩威允協其心當時執事諸公何獨不若此哉嘗見甘肅鎭撫挽畱之疏謂公是非可否每明辧於經畫之時成敗利鈍不取必於智謀之末敢於任事而行人之所難行善於應變而決人之所難決遂能展布四體康濟一方斯實錄矣厥功旣聞天子嘉之甘肅諸公因父老感激之意地方寧謐之餘徵文賀公予不佞故敢卽當時之事所私見者與公之所已行者敍之後之觀者倘有取焉亦可以知國家之長計矣

送菲泉來子令奉新序

菲泉來子以防試第二人登進士旣而授奉新令人咸曰惜矣來子之爲令也告之曰來子之行宜爲人所共惜然惜之者私也非知來子而愛之者也若以爲文之弗慊於令乎昔在聖門有居文學之科而播弦歌之化者矣子防是也抑以令之所從事者代來子不屑之乎漢之時有聲中興嘗樹甚盛之業者而茂陵之政實始基之矣則魏相是也蓋古之通治體者鮮不以親民爲首務最著者莫若漢故漢多循吏一方俗化之美或有三代之遺焉此由上之人有以作之也降是則不然矣故後世非無漢之俗無漢之吏也開元之間嘗有意於作之矣惟時有上輟華省而乞逺禁闥者此曲江相業也儒者之道未有優於文而不能推之政者若韓氏歐陽氏蘓氏曾氏以文章振耀百代其吏迹皆可考見彼得遊於聖門者又不假言也故凡若所謂惜者皆未得爲知來子而愛之也士君子以康阜一世爲志遭遇聖天子崇愼守令將舉卓軼漢唐之治而又中外相通罔有滯幸豪傑之士固宜昻首抗足以赴君相一徳之防吾黨爲來子賀可也而暇惜之乎予知來子深矣蓋非不達於政之爲患而惟蔽惑於俗無以自振之爲患也來子其往矣愼自愛息響武城升猷宣室豈獨擅於古之人哉在來子之能辧惑耳眾所惜者是大惑也來子將行徵余文爲贈予方有逺憂未卽副之繼而以朱君時言之請且曰來子不慍於爲令而戚於子之無言也義不能辭故道文之必可以爲政與令之可重而不可輕者聊以振來子

送陳徳宣尹侯官序

士之始仕也以縣爲難以縣治之附郡者爲尢難則附省者其難又可知也蓋縣之難爲百職萃焉難爲而易爲也以其勢之尊也事之遂也守之公也務之勤也若是者凡逺乎省郡者恆得以成其易而或郡日以臨之藩憲旦夕以督之吏胥持牒怙勢踵相接乎其庭一弗醻焉嘖有煩言鼠黠虫蝕互扇以逞況縣或抗列詭民雜壤駢繇蔓獄一有爲於其間相視莫敢輒先猜疑無方諂畏滋興用是尊者或以淩遂者或以撓公者或以敗勤者或以間故曰附省者其難又可知也談治者則曰是皆無患患已之不立耳已誠立矣是皆有所增益於我者也日臨於郡可以程夫事也旦夕督於藩憲可以多夫懼也羣慝之作不奪之操所由以振也交梗之勢旁行之宜所由以彰也然則勢未嘗不尊也事未嘗不遂也守未嘗不公也務未嘗不勤也已立矣則易難以植已不立則失恆以隳此君子所以重乎已也閩之侯官附乎省而三邑鼎峙其難殆與他治相百也太倉陳君徳宣往歲與予同舉於鄕壬辰之春又與予同舉春官旣而徳宣領侯官予知徳宣矣順而不滯毅而不阿靖而不毀恪而不反其素所蓄積者也順則無所淩其尊毅則無所撓其遂靖則無所敗其公恪則無所間其勤操是以往頃之有稱善治而最閩省者其必君也夫徳宣過余告別余不能無言故道省縣之難爲與徳宣之所素有者如此推所有而善施之當諒餘言之有徵也

贈白溪陸君任嚴州節推序

世所謂賢豪人者詎不難哉君子覩籍而嘆志士希風而騖鮮不病之咸病其難也夫匪覯之難全之難也蓋沛越給敏曰才四者之才以濟用翕舒恆則曰守四者之守以順變幽凝宏朗曰量四者之量以廣業有其才矣而守不足履患斯弗亨矣有其守矣而量不充遇斯通不遇斯塞矣故曰匪覯之難全之難也吾蘓白溪陸君少有大志卓犖不羣結廬白溪之上讀書三十年博窺而硏討尢喜論治道而於古今沿革之故興亂之迹究極其蘊粲如也縉紳鉛槧之士生而後陸君者以師陸君爲榮先陸君者以不友陸君爲恥陸君又進而與四方之名卿鉅儒遊故其詣益防雄昌而肆大莫禦之也然僅一舉於鄕禮部輒試不第乃嘉靖十七年之春則又不第君慨然曰世之需才也設之名以限之可也士之求用也亦因以自限可乎於是就吏部試大冢宰靈寶許公閱其文曰是老法家之筆也擢異等授嚴州府推官浙郡十一而嚴號難治爲民嚚而獄滋也嚴之士大夫曰吾嚴民命懸諸司刑司刑者誠得其人則一郡理不得其人則一郡亂故銓者愼擇之匪進士弗以所從來久矣惟時廣三塗以用士議者甚詳將以救溢扶微著爲法守或者猶名實遲徊而不忍進君獨就之不疑𨿽握異等佐上郡人爲君觖望而君不少介於其中是必有幽凝宏朗之量而不於名實之際其過人逺矣夫君之守固窮而不變孚諸人最久其才則行且效於時化嚚而淳易滋而平矣惟其量有非眾人所能識者而要之茂猷底績以稱聖世敷求之意必幽凝宏朗者得之故才非難也守爲難守非難也量爲難嗟乎陸君非所謂賢豪間者耶序陸君行者表其微而賢之無所懋陸君云

奉贈困齋歐公之任延平序

客有談選舉者曰美哉漢行彬彬乎卓矣於時天下之材未有限格羔鴈之禮偏乎幽遐訖乎季世而風猶存焉然則典謨之載三代之法未足稱歟嗟乎三代之際未易言也後王之際漓而不臻非治不逮古材之不逮也材之不逮科限之也惟我元後覽逖軌卓躒不羣以次貫行啟塞賢之途勤勸駕之詔蓋昔之躙閼不彰憤於藪薄圭蓬之間者咸始盱衡而進飆舉云合有足冀焉若今髙涼困齋歐公不謂逮古之材耶使公生建元元光間有不翹於時哉公應貢入太學選爲延平推官卑卑者視之一以爲希濶殊數矣而考觀究論公貞頤防探潛潁不曜而於古今治亂之迹四海之內粲如也蓋髙涼之墟獲與公遊者鮮不蒸於善縉紳先生之徒閱古景行每恨不獲與陳仲弓王彥方之倫並時而生自公論之卽如仲弓彥方得專美一世哉公獲遇合僅若後世不可徒步相耶嗟乎美哉漢行非虛言也或曰公俯然抑已而競於恵者也遇物則矜喜慍之色弗形恥言人之過一命而爲法家者流是爲當其才乎曰公之才又奚之而不可也遇物則矜是其心之仁也喜慍之色弗形是其蘊之深也恥言人之過是將敏於辟不疑於麗罰一人而可以勸百人者也爾以爲法家者流必皆詆欺文致峻繩酷施者耶司封李公往年嘗爲刑曹矣凡所讞卽無弗允者嘗曰昔受政學於舅氏困齋先生蓋深致意於愼刑矣挾慧而蔑程者其蔽則嫚其忒則亂耽約而掠情者其蔽則罔其忒則疎蓄疑而寡斷者其蔽則靡其忒則滯樂蔓而博逮者其蔽則煩其忒則怨畏威而易比者其蔽則狥其忒則僭懷恵而煦姦者其蔽則愚其忒則縱夫是之謂六忒六忒屏而後小大之獄可以無失矣所謂愼刑者其論如此予固奉以周旋而弗敢墜焉者也故曰公之才又奚之而不可也書曰哲人惟刑無疆之辭其公之謂乎公行凡司封公門下士咸祖於郊爲歌詩以送之而涍則爲之序

贈莪齋陳子令壽寧序

壽寧爲閩中巖邑故政和福安地景泰中始割置壽寧云閩之郡有八建寧郡與括蒼上饒壤接峻山叢林盜所窟穴皇明特設兵備一人專治其地故建寧要害郡也其在壽寧譬衣之有齊縫室之有奧窔譬諸要害則吭喉間也然則壽寧𨿽蕞爾邑其治重諸閩持衡者擇望人才士往蒞焉可也往歲吾鄕陽湖王子由刑曹擢建寧兵備非齋夏子亦由刑曹擢守建寧不浹旬而二命繼下閩之士大夫以二子並蘓產也訊皇甫子焉曰吾黨之得二子也則建寧治乎皇甫子應之曰治矣哉王子純孝人也其政不察察孚而有紀夏毅直而不污又建安之故宰也其去建安民思之皇皇若有失自古論盜非克殄絕之難惟服馴之難考二子之徳則所謂柔克剛克者也乃夏子則益之以習而理二子譬之翼而翔焉驂而馳焉者故曰治今年夏餘友莪齋陳子謁選得壽寧陳子間過辭余乃曰不敏往令壽寧吾子其何以教我皇甫子曰陳子之治云何陳子應曰壽寧盜區其民悍嚚不識上下之節禮義之教其土瘠其財傷其政弛其害滋然則余何知其惟訓諭以端始規物以貞教民吾子也吾煦之奠之盜吾民也吾感之格之亦弗忍刈之而已余曰有是哉曩餘論建寧治嘉二子之遭也實克相濟以有成乃若子之身實兼二子之長往哉有王子之忠信以率之有夏子之果毅以經之有陳子之兼通以贊之嗚呼盡之矣其何有於建寧夫天下大矣非一人任也或合或分要諸治而能事畢矣此王者大公之道也於是皇甫子樂鄕之多賢慶建寧得人之盛陳子又同年友也遂述而序之

送春江張年兄之任貴州少參序

同年春江張子以南刑曹郎遷貴州少參張子居刑曹最賢以久於南諸曹私相擬當遷數必曰張子張子云銓部法自二司而上遷者必擇可者二人第其名以請疏下往往舉首得拜以爲常張子之名嘗四登於疏而輒居其副凡先張子者其資弗逮甚又非賢張子也今玆拜命則貴州荒遐地非比華壤內藩也故諸曹郎戚然聞張子遷而不能無病於斯乃張子則曰往以歲壬辰始釋褐癸巳服官余馬南首迄玆逾紀操牘具嚴慮卽僭爽甫幸累日以進懼其榮冒恆調滯思廸匪所存遐陬萬里視吾席前也嗟夫官方易棼醲化滋逖曩在衰季嫉浮競以澄俗援勢才以諷時其言曰勢之所求何疑焉圖惟盛隆亮工楨賢平以宅心名不詭物舉不愆度斯俊乂允升而臻美皇極不然有嫉之使澄導之使競者繩斯以談爰析古今諒其諷激味其雅言矣故使張子處於進退之境觀於恬競之際眾流所濡毋恆其慮何必積資而遷名亟登而身愈滯也又何必幽淪倦遊而卒不免於萬里之行也人固鮮其特操防何而不炫曜於當年取譏於無窮也張子自其內心所持古所稱賢不以浮沈異觀不以逺近易節玆行也克樹其猷以永終譽達宣皇化華壌內藩孰知後先僚友屬予文以序其行並告庻位愼無戚張子哉

贈余肯山擢知保定序

蓋平居覽古之盛綱紀四方振育之塗登闡惟時由之士興於乂民臻於熙𨿽一藝之微思樂激昂罔弗利用底績之休奕世克賴夫古之多賢惟上有以作之稽於前志粲然榮美如此往歲柄臣急功務去異議互禁設而言路塞斯沐浴之化湮封殖之意微矣於是貞士咸替悄悄庻位不遑寧處或棲遲衡門躑躅而不進卽使弗易其理承風踵敝羅絡搆防因落而振豈不古今異變而賢者亟病耶今南刑曹郎肯山餘子時以禦史謫宿州四遷乃爲郎而折志懷直其气彌昌若始仕者然不謂餘子嘗左官也餘子可謂賢而其念深矣陳臬麗中祗於祥刑爰克有聲玆拜保定之命行予惟世能尼賢者使不進而不能病賢者史稱元稹居諫垣不碌碌自滯事無不言一挫衂於時遂踣不振爲世訕誚乃餘子寧耕於鄙毋寧爲稹也平章本朝不如宿州之榮也故曰世不能病賢餘子所治固輔郡雄鎭要區徵邇役繁財力殫微凶璫黠胥穴壤蔓延奕奕王民雜以覊旅禦斯如組和斯如樂非達且弗撓無能爲者乃餘子投艱善應抗志懷直旣達而無戒撓矣乎其爲玆郡也何有吾見餘子敷政咸宜靖綏甸宇表儀列辟而耀於無窮也顧士之進退關諸盛衰而已之污隆亦取徵焉可無懼哉餘子貞樹含章濯翼圖功攸終豈虛哉興慨俛仰可以觀省余屬僚誼承役贈言

贈別南橋李公赴蜀右使詩序

聖哲幹纂隆禮熈化垂衣二十餘載而文益備治益盛綏懷輯和敷極旁穆之咸臻蓋自三五所紀罔以登玆乃扞臣否臧外敵潛釁談者方虞廷之有苗庻薄伐於南仲於是鉅鹿之思興乎玉食廟朝之上急登賢而替恆軌簡良滌瑕舉廢振淪之策用矣甲辰之夏躔耀戒武邊圉晝驚穧穗在野而戎馬奔軼臺諫之議申儆近郊一二鎭臣爰逮於廷銓揆用憂務儲材以稱上意夙夜殫瘁猶恐不給藩臬之望亟升於時將是陟命蹄軌繼踐而往者積功累資之陋非復論思之所存矣楚南橋李公蒞玆浙臬甫六越月而晉領蜀藩僉恱是舉也謂公銓揆之所圗也促柱之響可以敏功猷濟時之權可以激滯念也惟公張弛咸宜惇純裕如長厚率物小大咸懷凡我聨事𨿽侈公之遭而悲公之離且致憾於今之辧材古之興士有大相遼者起徒步援談間而庻僚安焉若公聲郎曹優劇郡參藩駿樹昭於宇內卽驟炳卿貳以經大化民其謂何而遑後命之卹爲甫子越序而進曰夫秦荼革緒而病畫像之孚漢瓠崇防而讓平成之格是皆誚隆古於斯今無已之責類也謂舉如是而眾則競勸而防於治矣公之玆行式遄返矣綸召載馳取道湖山之間所以泄吾黨之悲懷可倚而俟也則巉岷悍江固以階霄衢而漸皇閾也學憲文谷孔公旣敍其行同省諸君咸有賦藻申章匯意不可無述文谷謂予知言屬備首簡

皇甫少集卷二十四

欽定四庫全書

皇甫少集卷二十五

明皇甫涍撰

記

家君政事記

吾宗由吾父果州公顯公廣盱浩渺不擇地施之其心何嘗須臾忘憂官政耶又孰謂公非才而竟斥廢傳曰善仕不如遇合誠然天子置諫諍之臣曷可非人哉時衝次世譜故涍謹序公事系其後云公治丙辰舉進士初督呂梁水利兩洪要害巨石巉然江間湍湧迅齧岸舟往來傭土人禦石道傭得把持斂錢以爲常公厲志始善褎然治崖防爲之至則斟量傭資嵗省漕粟五千石繕旁隄以殺水怒賓至如歸運夫不憂禦史曹玉疏公興利除害鄴之賢令何以加之宜加其秩令久在徐則洪無遺便矣公嘗界隙地以瘞流屍悉按淫覡禁忌婚徐民百餘家其尢炳炳則隄栁巷卽水湓溢不得漂民居公行時民船菽麥送公公手數圭遣之曰父老愛我望我以山陰政也其歷禮部三司稍遷奉政大夫嚴犧幣名物之數出納水銀丹砂山顚海崖之劑視刀匕膳羞之宜諸屬職利原方張公振而堙之議宗藩禮文數制二千餘疏大要推而麗諸髙皇訓典其拒寧藩請河泊印事不避王室權閹爲之及瑾敗天子首按瑾私寧藩朝臣始齗齗道公賢評事羅僑劾瑾事下部公委曲覆疏僑得不死時瑾污天下士防盡其黨張防器公公卽色阿之必得顯遷無疑後連坐罷去以百數未有釋然如公者也尙書劉璣幹於公僅毛髮間公自以不任私顯者不奉其意璣旣得吏部旦日卽命下出公守果宗伯白公方茗賔聞命勃然杯墮地曰吾知其不免吾乃今爲老屬吏歔欷也公揚揚往到果熟知守所宜事鳳翔民任文玉與巡按王綸居同閈也私喜亟陳椽其地欲厚牟利誣十八人盜者訟公公重誣非罪不坐綸憾之緣餙他法劾公天子寛之奪季俸綸鬱鬱不展蒞果時詰察恐喝旣而索柟醬於公綸意實欲得金公私念曰畀禦史金以重污朝廷甚非吾心竟罌柟醬饋之綸由是益銜公也給事羅方果人窮時飲城西娼觸娼姙遺娼金求毋訟至是囑公歸金公不可天子勅給事王萱紀功軍中方短公於萱萱來蜀綸又以爲言而參議張諾益致齒牙之猾陰中之萱因劾公受賀酉陽事解官焉果故事守至屬邑致禮幣稱賀公曰蜀防憂朝廷六七大臣日不暇給奚賀爲遣之酉陽軍僄悍奔命在蜀挾威取隙掠民資持民妻兒去之間有亡道果者其所持妻兒度暮當扺果逃歸其夫家軍詐訐果民奪去犒功金訟髙中丞髙重軍僄悍深罪果以故宣撫冉舜臣得以其部七千人來防城下輒入民臥內霑酒衡行鏖擊市上民震詟喪气不敢瞠目視公方自保寧歸民喜曰父母且至公難償軍金示冉輕重禦之曰而欲驅果民入老酒伍耶吾持吾印綬付汝矣果民謀曰吾輩不得憂公上自卿大夫百執事下至郊外小民爭出金償冉冉且徳公解去士頌於鄕民謠於野名籍籍在臺司咸多公澤洽感激公乃以是罷也後公嘗一見萱萱慿幾面發赤曰吾謂公耄耳初公至果興學崇化童婚婦鬻禳賨旅暴劫之俗剗刮燼滅果民號頑獷無顧借心偸懦轉脫之益弛視其上公痛繩之民皆洗刷攺悔克還於規其他文惡吏亦不得並緣爲姦民彭姓嫉其異母弟其父方殯弟家比夜先引父棺出火其居殺異母弟二人則又誣他民訟他民遑頓不知所爲公亭之有鳥哀鳴墮他民手公疑之因詰彭盜能仁而父耶弟而殺也彭驚色如死灰前服罪遂泣其母不知亦泣也遂坐彭鄕中豪數不法匿林莽巖穾有司亟迹之卽撞搪扺冒謀依賊以故有司因循醞釀且大亂公削牘示豪速來吾宥汝逡巡淹泊父母妻子且屬吏汝堪之耶卽依賊汝能活耶旦日豪爭詣治請坐公曰吾豈紿汝咸釋之他豪百人獲時佯立約契請貸髙訾家與輒負之不與則持兵盡奪所獲至是相戒曰且休矣吾操瓢囊求一日活也時賊方熾悉得矛鋋鋤鎩樓櫓罌篾之具人囊沙系韀間級而升城所過城輒下延燒民居照映百里摧堅絕險帥斂手滅聲勢不敢近公列堡辧途修城鑿井日椎牛饗民校業賊七至公晝夜擐甲不得交睫民亦殊死戰果得無事蜀民言曰重慶地險民以完果民以完賴守賢由是中丞林公具公賢聞上副使張敏僉事郭東山撫賊與賊行受命令所在不得持寸兵禦賊賊恬然事故常長鎩黃帓首躍馬果郊外公命倅以芻粻勞敏且白敏脫有變如果民何不敢入儀衛又命民事刃臥防伏陴爲備賊相謂曰此非膽大守地耶夜半渡河去當是時果防防公旣罷太保彭公命禮幣畱視事札有司奉公如初及平蜀疏公云順慶守奮於無聊之餘絕賊東道逮系其家屬賊解心益挫臣不憂餉給不靡歳月而收八載之功者順慶守之力也竟不報男涍謹序

東隱記

好者形縻也沿乎無窮獨形哉寓以不形其縻歸均東隱子聞之愀然曰我防殆矣好者形縻也吾以爲大戚也吾志行於東方有方而無物形而無物然則防寓矣志以是行適以是大和茫乎杳乎東麗之君恍乎忽乎東之萬形吾方且拒之而彼蠢乎其萌之吾方且休之而彼熈乎其來之葆之其無所遺之耀之其無所章之寅存而聖思吾是以終孰爲縻均甫子曰防矣夫是之謂益縻子何不遺汝之形忘汝之好內外合通與方同故曰死生爲一條可不可爲一貫與其離於東西而爭之也忘也化也方之外無迹也疇昔之縻是謂脫梏東隱子世挾貲雄榮至於子之身恥之盡棄其術循溪而東宇於懿土夷儀而簡軌於於而安居彊而教登稅而享何懿子之表而罔子之也甫子之曲也日之升光告以懸解

有無亭記

北湄王君眞州人也廬於江之北人稱之曰北湄先生常擇異處亭而臨之以盡納大江之勝間讀右丞臨泛之句若有契焉而遂命之曰有無之亭雲霧吐納陰陽闔開江上諸山隱見無時旦暮殊狀海門杳渺絕壁千尺防薄歘忽但聞江聲孰有孰無莫爲端倪天下之奇觀於是乎在而君日攬歲結髮爲文章振耀家國亦不爲無得於玆亭矣然君之趣有進乎此者嘗謂道無古今亦無有無有無之際夫是之謂道此天地之奧而萬物所由以終始者也又有見乎天下之大何物非我而我之所遭有忽然不知其所常者其適有也未有能使之有者也其適無也未有能使之無者也且其爲有無也庸詎知其卒於有且無也是故乘物以防之逹其天和而於是非得喪窮亨喜戚出入倚伏反覆變化之故凡皆有無之蘊而相爲不窮者吾以是一之於外而忘之於內也蓋其趣如此故其仕也歷試州郡人以望任爲惜乃今淹迹郎署而視其色若無少不足者其臨政若勇於始者其眞有道者之所爲歟是故非眾人之所能識也然其名之亭也猶將白之而不能無所滯累也何曰是防莊氏之所謂寓也寓而不有黙與道俱𨿽身蒞繁曹而不異乎亭之偃休也目厭訟牒而不異乎江山之臨矚也以是心往行當膴仕勒鴻其何異致然則無是亭亦可故曰寓而又何滯累之有予今年夏來觀政於刑曹一日君謂之曰吾廬有無之亭欲記其所爲名者而虛者久矣其以屬之子予防而讀君之文今幸而觀君之政有以得君之心也故不辭而爲之記

讀天官雜誌

涍曰周禮之言極猶易之時書之中聖人化成天下之大本而垂世精微之訓也有天下者考其本末源流之所在則所謂以道治天下者蓋自有不外乎法而不囿於法者矣體國不從葉氏之說

涍曰按周官冢宰掌邦治統百官均四海蔡氏以爲內統百官外均四海蓋天子之相也百官異職管攝使歸於一是之謂統四海異宜調劑使得其平是之謂均乃若勦取均節之意而言此說經之大病也

涍按吳氏以司裘內司服追師屨人夏采掌捨幕人掌次羃人世婦甸師女祝皆屬於春官至女祝又以爲祕祝之官賢君之所去又烏可用之於宮中哉宮中用此禮必有巫蠱等禍作於不測矣而遂欲殺去此職其論美矣然先王之世固不可以末季衰亂之流而言之也立說以示戒可矣而必欲以意爲之去取則恐無以測聖人之深意而亂經文之舊也周禮之作不爲末世荒淫不可測之變而廢其所欲設之官象告之易不爲情僞繁滋不可已之勢而責其所不及之辭其意一也涍曰屬職聨常成法刑計八法之體所以立也舉辧防聽經正糾獘八法之用所以行也官刑康成之說得之涍曰關市之賦以待王之膳服則知關市之所取矣邦中之賦以待賔客則知邦中之所取矣各以是推之則地之所屬財之所宜斂弛之常丰約之等皆可得而知矣

涍曰按注藪亦有虞掌之亦指其人而言也九兩之中有舉其重而言者如地與貴是也有互見之者如賢與道是也有相資而成者如利以牽之治以成之是也上以是九者而施治下卽是九者而協從是上與下相爲聨綴也邦國之民莫不有所繋而相親睦是下之自相聨綴也先王比天下之道如一身之間一堂之上豈有睽離渙散之俗乎

涍曰觀周禮廢置誅賞見先王行法之義觀周禮懸之象魏徇以木鐸見先王示法之仁懸之象魏而見之者熟徇以木鐸而聞之者眞王者易避難犯之法固如此也萬民不言徇者嫌於瀆也

涍曰謂之典者合之盡其大而有經常宏逺之規謂之職者析之極其精而有委任宻察之義

涍曰善言其徳也能言其才也有徳有才而不可以不敬敬而歸之於正法與辧則才徳之緒耳此亦立言之次也

涍又按鄭氏曰萬民之疾治於已然自王而下則去其疾於未然凡人之疾未有不生於飲食之不謹今也飲食膳羞珍醬之齊旣以時而眡之鹹酸甘苦辛之助又以時而和之牛羊犬豕魚鴈之宜又以其物而防之凡所以調和王之飲食而助養王之血气未嘗不極於愜適疾病何自而生乎是固治之於未然之前也由是觀之食醫一官乃先王謹疾之深意自漢以來其說未有攺也而吳氏乃謂食醫之文無一字及醫療等事止言調和膳羞故取其文合於內饔則其論泥矣

書雲巖先生周易余毳

雲巖先生志述古易探潛玩晝忘食夜廢寢者殆逾三紀遂著余毳一書以發其祕窺先生之心聆先生之論若將超然象表費氏而下無所謂辭也邵子而上無所謂數也四聖而外無所謂易也涍嘗覽之三經異冊十翼類從其獨防卓識峻邁前古以此知其志逺而學勤義精而功大矣顧謂涍有聞忘已就且惜玆書之弗彰先生𨿽潛徳肥遁未耀於世然書之傳以道不以位理之存以心不以時後世子云終不可誣也獨涍淺劣所謂童而習之白首茫如者茍曰若此爲允若此爲疑若此宣聖之所常言若此宣聖之所未嘗言若此諸儒之所及若此諸儒之所不及竊懼借聽者之無以復也嘉靖九年長至前一日後學長洲皇甫涍謹識

皇甫少集卷二十五

欽定四庫全書

皇甫少集卷二十六

明皇甫涍撰

表

請立東宮第一表

玆以天眷皇明篤生聖子臣某等伏望皇上早頒冊命正位東宮以隆國本以系人心以永皇明萬萬年無疆之休謹奉表陳請者臣等誠懽誠忭稽首頓首上言伏以承天立極當崇永世之圖尊祖敬宗宜豫建儲之舉蓋將衍萬年之統實以系四海之心凡在照臨孰不忭願恭惟皇帝陛下溫恭允塞齊聖廣淵天明地察而祀典肇新禮備樂和而頌聲交鬯值庻績咸熈之防啟三靈孚佑之祥元嗣誕生宸闈洽慶顧南郊禋告𨿽特舉乎崇儀而東序升儲尙未頒乎顯命臣等重惟太子正而天下定元良建而萬國貞乃帝王之逺猷爲古今之通道伏望皇上承天命之旣固察人心之攸歸特降兪音遹修曠典重暉麗正煥寶冊以敷文淑气布和儼靑宮而正位則人神胥恱薄海騰懽祚隆有道之長化協無爲之盛臣等無任瞻天仰聖激切屏營之至謹奉表以聞

第二表

伏以鴻休昌後啟聖祚之無疆燕翼貽謀慶大君之有子顧惟冊典未拜兪音用伸向日之誠再罄祄天之禱恭惟皇帝陛下神化宜民中和建極際四海文明之嘉防隆百年禮樂之昌期首正郊儀歆皇穹之克享繼新廟祀衎烈祖而思成紹八葉之丕基崇兩宮之徽號典章咸備治道大成聲教誕敷禎祥疉見獨儲闈未正而率土系心乃鼎命旣凝而普天均戴在皇上𨿽秉克讓之徳於天道實昭啟佑之機況具體聖人豈以少長而或異承休上帝當觀臣庻之攸同伏望皇上眷離照之重明法乾綱之獨斷開鶴禁協春王屆令之祥肇辟龍樓錫元子承祧之命庻神人以之悅穆而社稷有所慿依聿開萬世之禎允答三靈之眷

第三表

伏以主器在於長子所以明繼體之尊建儲非爲私親固將昭嗣統之重殷書載以貞之訓漢史垂早立之文在昔有徵於今特盛河淸海晏丕膺萬億之期天與人歸敢致再三之請恭惟皇帝陛下握樞禦世立極建中鬱鬱乎文巍巍惟大當流虹之肇慶咸就日以傾誠瓊幹分輝乃殷王之元子銀潢演潤實周代之文孫顧國本之益隆在天序之先定臣等又惟皇嗣誕降之日屬當宗廟告成之期皇矣列祖之神昭然啟聖之意是以復彼愚悃屢瀆天聰伏望皇上遵明徵之祖訓抑謙讓之至懷旁燭休符深惟大計特頒冊命早建儲君仰奉兩宮之懽俯慰羣臣之望則億兆君師之永賴郊廟神靈之顧歆無貳無虞緜萬年之國祚惟敬惟一衍千聖之心傳

請立東宮上昭聖第一表

玆以天眷皇明篤生聖子臣等伏望昭聖恭安康恵慈壽皇太后贊宣冊命建立東宮以承宗社萬萬年無疆之統以隆國家萬萬年太平之福謹奉表陳請者臣等誠懽誠忭稽首頓首上言伏以博厚承天肇配兩儀之位含育物聿隆萬化之源風教式敷虹祥載錫屬熈辰之盛舉視前懿以增輝恭惟昭聖恭安康恵慈壽皇太后陛下淑愼在躬中和毓徳光昭寶命崇太母之丕稱慶衍瑤圖享昌朝之至養方凝神於順治欣播美於元良桂寢發祥椒宮協瑞蓋嘗歷觀乎典禮允宜豫建乎儲君臣庻同情古今一道伏望俯從輿議特賜允兪念有子爲謳歌所歸謂長君乃社稷之福贊睿謨而親決歆冊命之早頒神器恪承奠皇圖於有永天休滋至緜聖壽於無疆臣等無任瞻天仰聖激切屏營之至謹奉表以聞

第二表

伏以昌祚登閎仰皇天之眷命隆基培植昭厚地之成功純風協暢於慈闈嘉祉肇鐘於元嗣懿玆典禮惟仰贊成防俟允兪爰申吁請恭惟昭聖恭安康恵慈壽皇太后陛下得一以寧承天而順嬪則著於宮壼玉化達於寰區孝廟夙承克相馨香之治武宗載翊聿成佑啟之功重惟經國之謀爰有建儲之議典則必貽之子元良在正其名蓋將繼體而承祧尢貴乘時而豫立人心允屬天命攸凝宸極遙瞻已合辭而上請兪音未獲徒切仰於下懷伏望察人謀之僉同贊聖志於先定璿源衍慶懋蒼旂靑輅之儀華渚呈祥煥玉篆金鏤之冊掩前猷而獨盛啟後聖而增輝俾熾俾昌享萬年之壽考以似以續綿千億之子孫

第三表

伏以登配一人道貴承天之順母儀四海功存啟聖之防元嗣挺生固宜豫建睿謀宏逺亦在贊襄將圖奕世之永安敢憚煩言之三請恭惟昭聖恭安康恵慈壽皇太后陛下積慶塗山發祥渭涘燮和陰教徽風暢於六宮膺受天休寶命光於再世祖宗大訓蓋嘗躬率於行家國令猷罔不迪知其蘊顧惟元良之早定允爲治世之良圖當先朝之立君旣防擁佑之力在今日之建嗣宜勤勸相之心是用防請之再三實冀綸音之兪允有開聖意仰借慈言舒北闕之至懷肇東朝之正禮分坊齒冑佇毓問於承華主器承祕遹蜚英於上序重明照乎天下大策定於禁中鳳寢三朝坐享文孫之至養鴻基萬祀仰承上帝之昌休

請立東宮上章聖第一表

伏以坤儀至順合聖徳於無疆離照重明肇元祥於有慶過歷衍閎昌之祚升儲屬孚佑之期瑞气旁敷懽聲齊動恭惟聖母章聖慈仁康靜貞壽皇太后陛下中和成性溫惠在躬篤生神聖鐘萬年之景運恭履帝位紹八葉之洪基垂懿範之章明煥徽音之赫奕爰發祥於熙洽乃錫祉於元良國本彌隆仙源有繼凡臣工之小大無不傾心在慈聖之尊親尢爲屬念臣等恪陳愚悃仰達宸闈伏願贊金冊於早頒屬瑤圖於永賴受天純嘏開世太平昧旦龍樓禮閱東朝之盛長春鳳寢壽齊南極之尊臣等無任瞻天仰聖激切屏營之至謹奉表以聞

第二表

伏以恩深保育龍飛昭啟聖之功徳邁思齋麟趾發誕祥之慶屬當昌運宜舉曠儀仰慈睿之贊成慰臣工之忭願恭惟聖母章聖慈仁康靜貞壽皇太后陛下安貞廸吉淑愼凝和有煒承休無疆合徳相河間之禮樂婦順明章貽丰鎬之謨謀神功博大顧惟文孫之肇育尙稽冊典之煥頒切以祖宗成憲舉不後時帝王有眞生而凝命譬朝曦方出於海則麗景已光於天故古昔賢聖之君莫不豫副儲之建蓋天地神人之主豈徒崇謙抑之風臣等不勝犬馬之懷未遂云霓之望同心仰戴再用敷陳祈懿訓之俯從開聖志於克斷舉行盛事光闡令猷佳气鬱蔥茂對重輪之瑞徽章炳煥開少海之朝緜國祚於遐昌基天命於宥宻椒宮協慶彌臻百順之休蘭殿增輝坐享萬年之養

第三表

伏以垂禕撫治遹觀王化之成主鬯承祧宜贊元良之建人謀從而翕集天道應而昭彰事在必行理當申吁恭惟聖母章聖慈仁康靜貞壽皇太后陛下含履順和懿凝休宜室宜家肇顯徽音之嗣在宮在廟式刑文徳之純保玆聖躬施於孫子祥鐘莞簟璇源衍流之長化洽珩琚寶命屬隆基之固夏道占啟賢能繼殷邦仰湯降不遲惟懷永圖莫先豫立臣等重以社稷之福在長君國家之慶惟有子況昌運適際乎累朝之盛而儲位久虛於一紀之餘元位旣昭鴻名宜正陳情丹陛羣心尙沮於防謙申瀆慈闈大計望形於蚤斷伏願鑑懇忱之交積燭符瑞之駢臻贊協聖猷舉行懋典不以臣下屢請爲瀆勿以神孫尙防爲辭敷金冊之崇儀布靑宮之顯命則普天均戴率土俱懽怡順治以凝神天休滋至撫重暉而衍慶國祚彌隆

請立東宮再上表

伏以立極始彛倫之正道懋大君繼體端統緒之傳禮崇元嗣恪觀成憲歷考前規凡稱有道之長一本建儲之豫人心系屬宗祀光輝恭遇皇帝陛下徳隆堯舜功邁禹湯聖久道而化以成皇建中而民用乂粲然復興禮樂煥乎其有文章鼎命淵凝載洽宮闈之慶璿源濬發屢昭弓韣之祥日月於是貞明天地以之交泰臣等恩霑海嶽報擬涓埃嘗積微誠爰申末議豫順而動瞻北極以陳防震洊而亨冀東朝之快覩綸綍之音三降獨謙讓而未遑云霓之望久懸竊懇勤而弗置重惟皇嗣睿質天成英姿日茂等文王之生有聖徳同黃帝之防而狥齊玆者玉律環周金相裕盛在皇上防謙之志可因時順理而回故臣子吁請之言敢瀝膽披肝以獻伏願鑑三靈之薦祉嘉萬寶之成功涓以吉辰舉玆大典元儲正位煥縟禮於彤庭顯冊敷文靄重暉於靑輅啟作述純熙之緒協貞元防合之符上以慰聖母之慈下以答蒸民之望執匕鬯而承廟社頌有慶於一人垂衣裳而法乾坤衍無虞於萬世

頌

東湖頌【並序】

大中丞蒼梧吳公別號東湖時朝廟鼎臣文章鉅伯抒情飛翰而臚其幽素者旣以炳炳奕奕無所於隱矣今玆按節於蘓涍從諸生之後幸瞻公之表而聞公之教竊惟公以嘉淑之質惇正中之學播爲辭命則和平純夷實而不華達而爲政則仁融通飭大而有經匪培基蓄徳之有自曷臻美溯源考本公之得於玆湖者茂哉防矣嘻其不我誣也用是略其土風之感妄意探修之盛再拜稽首作而頌焉頌曰

於維南極虞風朗融五嶺騰峙七澤環通揚霄炳靈懋液宣鐘乃眷哲挺嶽降稽崇衝含粹懿前良有作希躡顏閔明悰關洛相厥澄藏居遐迪登川永嘆興遊耽索乃卽乃構嘉名展附楚奏長思吳吟聊寓旣曰理凖亦惟情慮懸懷狥軫相羊太素物我同塗小大齊觀昔哉周覽猗邵之賢人墟涉稅中土潛盤公智有燭寥廓頏翩茫茫周道浩浩中經曾惟豈墜顯允先程回遊參體欲至相承侯企之廣侯蔽之精公廬幽皥在湖之濵日大以肆防滉彌臻綜之以禮絣之以文成淵沔譬物斯春載瞻斯構載沃載滌沃以克復滌以常黙龍鱗渙瀾源潛不息譽髦斯士樞衣雲集悠悠楓嶠萋萋蘭畹粲粲以遨抑抑以踐防心曰殖仁舒義捲彼美淸淪芳輝增逺維公鳳舉茂防滂敷是荷是贊莫匪令圖剛膓首節恵化流區今之司直乂紹先孚曰予小子慕思有翼公殿南江光儀是覿翹睇湖堂餘波奮激濡毫頌美以播貞則

辭

弔瀨源阡辭

瞻龍泉之華壤兮嘉名源之孕靈崇岡郁其環繞兮俯淵流其若縈隆隱隱其蜿蜒兮伏純气於扄昭白日之千齡兮諒茂徳之是慿欽橋門之髙風兮軼貞耀於往哲紹芳流於桂溪兮等淮波之不竭翳體魄之永安兮肇蕃祉於奕葉贊邦憲以緯世兮益玆巖之嵲龍山阜兮嶽降維時固乾精兮坤厚以綏敷喬林於秀麓兮鳳翩翩而來儀挹駿烈而永懷兮聊宣之乎斯辭

祭文

代郡守祭神文

玆者天雨緜浹春陽久郁男麥女蠶阽於敗憂某等捫省驚惕實惟瘝咎罔以克承明神載勤禋禮未獲報休而巡撫都禦史陳公方蒞我土乃眷軫卹格以恵仁惟神正直棐忱影響顧懷有民云翳開除羲輪照煦萬姓衎衎謠歌鼎臣乃知皇天無私靡誠不鑑靡徳不祐下職悼汗彌益而靈祝之庇則厚矣薦羞防答神其右之

祭外姑查孺人文

年月子聓某謹以薄奠昭祭於外姑查孺人之靈曰噫景只精嘉則蒸生膏儀齓華褵仁幗經旣偶旣宜允效辰施承肅愉愉乃安靡暌相厥先後休和徳門裏有哲範表無間言夫子金玉擢桂克世猗內之光亦有攸濟履祉亨家維旭維杲以燔以防莫不靜好雜佩稱詩孰武斯良令恭有勴純嘏厥明花邑江隈子也載馳靖貊徽音靡猷不夷殲我良人癙憂孔旅爲縞爲冰素輝式茹日禋上慈恵彌篤胡嗣之卭坎疚觸目懸黎在廥軛毀銜決迹迹啒啒光蕙多雪嗚呼哀哉積善不遐徳嘏不徵匪曰不遐憂盱摧傾嗟嗟片玉在昔成思實恫小子憯不受知作噩之防靈標長吁殗孽滋甚痛奮非夫明昭戚言鑑民維天捫省如何屑涕如泉扉將啟長夜悠悠靈其有知以右牢羞嗚呼哀哉

祭杏東司徒夫人文

某等昔自防穉聞夫人賢均以嚴君彚防而然登籍丙辰同司徒年夫人之賢旣懋旣宣歸司徒公淑愼不愆忘賢忘貴婦道克全烈烈司徒夙夜國事夫人相之室憂靡遺皇毗是基永靖於位𨿽無攸遂坤承有自於維懿徳福祿來萃賢明仁智耀古之志我父自公頌嘆芳猷允矣內則斯令寡儔辟咡受詔代謝春秋徽音在人同辭不謀詩人播詠實惟好逑徳盛益昌令子紹休紹休明朝館閣蜚聲道亮天工文蔚世程十載之間俯仰極榮某等哭司徒墓方悼邦楨繼之夫人蘭雕玉傾匪文侑奠聊用敍誠

祭毛同年乃翁東石文

維靈碩美在躬邁訓知服黼藻綺文紳纓表族克孝克友實秉之良惇仁安義惟道之常乃結於心乃率於履爲則人兄爲綱人子伏泣感令推財激俗古有樂許照耀芳躅處順恬養幽園是營達人大觀逍遙永貞姚江鉅壤佳麗之區陶情水竹適志禽魚峩石在庭日攬秀色東山之心賢不可測徵徳後人廸以義方勤鑢祗訓克懋弗忘鐫銘九思播詠三益羽儀旣就騰聲仕籍賢哉令子惟志之承望捨云合驅轅雪凝文陛朝踐哀言夕聞星奔靡卹毀骨炎曛某等藻鏡齊映冠綬同新哀深覩變實仰斯人緬維懿軌令猷孔宣龍章終賁以慰扃泉比音越鳥委恨南枝山川遐逺引望長思

皇甫少集卷二十六

欽定四庫全書

皇甫少外集卷一

明皇甫涍撰

四言古詩

贈白樓吳公還朝詩一首【並序】

大宗伯知制誥白樓吳公以嘉靖丙戌之春表闕吁衷南驅展墓日月之光中普霜露之寒下濡楸檟郁目綸綍介心公前蒞太常渥承睿典乃祖乃父並錫龍章爰以夏六月十有六日懸霄幕於山椒布天聲於館揚葭啟道徐鑾警節景云時覆炎暉稍淸傾廛萃觀羣位肅伏公撫躬雄厲寵悼交加重林以之動色山靈宛其在辟誦言於行在有懷於明發者靡不仰崇徽而嘆息奮薄已而衡困忠孝之謨斯亦垂惠於邦人矣旣而昊天慰其毫毛濟川思其舟楫三臺齊色繄公是賴云旌已峩火旻言別夫盛矣休哉皇天大庇哲人邁相我國家億萬斯年無疆之休乃繼挺於吾蘇也人文茂猷降嶽匪誕文定吳公振遐軌於前文恪王公持典刑於後逮我公紹隆緒於今矧龍飛耀徳海宇重熙鴻舉六翮辰附長天不足擬議我聖君賢相志同咸有之萬一也末學小子遊公之門廼載世焉仰斯宏美在玆彌慶公岐嶷天成殆庶亮防率物衝襟古稱上徳九師該綜一防惇秩文星遐賁明不遺乎兩京化雨傾流仁自揚於六館振鐸而中天懸日操翰而萬牒如泉望履綦者識體安之爲深抱鉛槧者知意達之可貴帝厚其祉琳瑯在膝才冠一時名髙江左神畿委辧乃斗筲乎洛少古文腹笥亦珠鵠於岐公於涍分則交遊義均師範益諒慶流之逺末睇淮水之占矣公恆執謙退皇上篤眷有隆俯慰孝思虛位以待嗟乎山甫切永懷之心召公裕明農之願在是行也小子涍儀刑日逺提攜孰從辱公國士之遇期以靑雲之器蹇踣如斯是用疚懷增汗負公如何賦詩一章以贈公行亦有感激之辭焉詩曰

於惟敬皇實徽文教惟天保定登猷朗照乃崇乃柬並甄冒金相玉質帝賚惟肖奕奕吳公爰以時升鸞翔翰苑華馥天庭經之緯之贊我熙明道爲皇範言垂世經鼎號羣瘁凶璫遘禍靡揚不伏靡隆不墮爰戢於署闈無可司成奉常禮丈載荷重光乃宣幹纂穆容六幽咸被三謨是踵濬哲惟文承休端拱畀厥典刑曷顧曷恐公徳之鑠式眷純錫絲綸是承密勿是職敷言煥爛裁訓淵黙凝精駐翰昌爲稷益物變易感性美惟滋希我皇鑑貸我幽思帝曰福汝臣浴宸慈發春指斾文陛登辭載思載逝風舉云徵萃鑣響像鳯吹晨鳴重章雙映輝爾幽扄有巖斯媚有潁斯榮山甫永懷召裕其猷乃雍時曠曾胡少畱七月初吉鷁首湍浮貞儀允則去我孰由曰余寡劣芳塵每挹譬井之渫惟公之汲稱之千里躋文踐赤鹽車長仰是負是忒負忒在斯人倫實難衡揣非疵靜言永嘆賡歌翕烈主聖臣賢猗歟咸有慰爾幽蘭

送子春知泰安一首【並序】

僕聞之恆檢毀心於洵違通方樂施於孔艱豈惟斯今抑往代之同轍也越彥世珍時惟許子廼漸熙朝廼颺帝休柔嘉克植靡鑠靡防識足以襄乎典文足以羽乎盛世爰蒞東土多士顧之則曰一命而守士之寵也惠心有邦政之碩也履艱弗違義之揭也悠然以思衎然以趨斯其弭出入之願卽瑕疵之理安孔艱之遇闡通方之量者矣今大君幹作明徵有虞本治黔黎流哲幽遐而復權衡心膂品材咸邁蓋非位之患惟弗果於樂施之患也予俟之矣然俟之者人安之者已已弗人污人弗已隆君子之所獨愼也窮律首途云雪淒其僕忝同升之末感索居之悲慕贈處之義賦詩一篇以贈之何以處我夫豈懷愧於下節而捐望於大音也

顯訏皇哲楨猷惟彥孔紹孔晰馮翼彌眷文思我後漑沃以衍惟和五命於王一變允彥伊許翩其來儀揚業實隆有服載輝伊許孔淑心乎徳施望之不替從之不疑灼灼英賢逸軌旣超前營後雘汔晦而昭彼美許君載翔載翺舞諧舜庭爾其爲韶孰匪帝臣子命在東社稷是司身遐職崇子弗人圖人胡子恫不卑曰聖疇克自衷秉禮惟恆撫民惟亮於方美順於操惡上式䢐海邦魯道有蕩巖巖匪岱予將安仰惟梁有鵜惟隰有荷爾車遂徵我獨嘆離何以慰思慰之矢歌匪歌有餘我心蓋多

五言古詩

遊山三首

倦歸已攺嵗緬多邱壑情開防悅修景慰志及山行春煙亂繁壤麗日流飛甍縈原散朝緑廻渚延夕淸羣峯每相愜窈窕仍將迎念對同懷子相彼林端鶯忘形得妙境顧已愧浮名嘉招非吾事谷口暫躬耕

其二

逺林郁阡眠修畛亂廻復余杭多佳勝雲泉更幽獨再遊及玆年五載隔陵麓春歸榮條敷露曉華馥臺徑乍彷佛靈奇故潛伏懸磴共捫蘿翠防屢穿竹遐念思滅迹虛懷恥幹祿差池歷九秋今期返空谷

其三

雲泉邈岑崟側徑肩輿遲春叢塞前術目孤亭危徘徊曬丹壑積石轉多奇遊觀始近代防峯幾何時巖扉髙下藏冥探不知疲煙霞廻陵嶠風雲暗湖陂迹往心已得機息道自隨古來達生者斯理誰共知

結廬二首

湖山有深眷逍遙暮江曲江流入逺山結廬此幽獨依方薄霄漢冉冉向林谷東風拂襟袖沿廻野中緑白雲荷鋤歸田疇以自足

其二

散髮謝當世結廬五湖濵兀然蓬茆下聊用全吾眞明明耿介懷道逺無緇燐且復飽雞黍髙臥前山春飄揺孤雲起鷗鳥相與馴終期返空谷庶足稱逸民

泉上

我愛名山勝名泉山底淸悠悠坐盤石古碧照心明客有攜琴至應多流水情春鐘下樓閣遙見白雲生

雨中同子浚家兄觀陸羽泉亭作

山房罷僧飯過午聞春鐘徑苔久沾濕深登孤興濃緬懷竟陵子臨流散情悰亭髙眺煙雨萬樹何丰茸蒼茫逺樓臺春色連諸峯闌干倚揭玉竇莓苔封千秋檻泉碧何處潛虯龍流膏足揮弄淸泠豁心胸行堪入顧渚結廬繼幽蹤回首上月坐失山門松孤琴下巖壑杳靄白雲重

贈僧智宜

名山面滄海秀色雄吳東當時萬里楫來往迷煙空營防阻勝絕云石懷幽蹤桃源我歸臥幾見桃花紅時臨虎邱月爲憶龍遊宮緑蘿謝當世淸風揖宜公春云下錫杖孤鶴遙相從中泠洗心處大覺超宗身將防霞淨心與靈泉通來投浮玉志披閱開情悰靑天振雄筆隨意歌巖叢嗟哉惠休輩久矣沈蒿蓬今古此相接淸興那能窮離津栁花暮京峴乘歸風江山悵當別落日牽予中何年試攜手一上妙髙峯

送吳生

吳生跨孤鞍告我將逺遊懷恨適杞國別鄕當杪秋攜手欲哽咽念子意綢繆壯夫未特達空嘆日月流何不恥北敵負戈向邊州數奇茍不遇相與歸故邱夜深話國步戚戚多隱憂長望雲沙昏黃河去悠悠馬嘶僕夫瘁霜雪盈道周大梁非吾土嵗暮難久畱功名自有期腸斷畏阻修

雜感四首

驅車適京闕矯首望鐘山長林蔽白日云螭時往還回顧大江流感慨靡所宣九衢揚塵起飛蓋相追攀鳥雀縱橫翔孤鴻摩蒼天徘徊不得進怳悢久不安中夜觀河漢淸光照八埏

其二

昔予勵志日有弟同明誓騏驥服鹽車伯樂今已逝參差互緜攣揚眉謝文藝寤寐攀羣龍彌髙非所惴亹亹流光攺迷錯徒相棄舟流不知屆思之令心悸中夜悲風來何以寧吾嵗

其三

端坐懷始物化令心悲寒蟬寂無音蟋蟀吟牀幃白露申嚴霜二气相推移柔顏異往嵗壯志昧所期素意何由逞兀兀當誰歸寒陰被勞榮展轉獨煩萎

其四

矯羽出浮雲仰觀哀鴈翔皎皎嘆長勤抑志自多傷光華田中卉微命委朝霜撫景亦何思思心重徬徨城郭不可居焉能戀華堂平時慕英藺慷慨提幹將志意俯曾云淸風被八荒撛刅酬東瑟回車抗咸陽觀言思今古變化詎有方達人建大節蠖屈乃龍驤無我終多立常爲百代光

雨涼諸兄弟同坐

微雨過前除喬柯散廣陰亭沼生秋色芳襟曠蕭森仰睇眾鳥歸俯聆孤蛩吟玆樂誰與共密親意所欽藜羮不足厭各懋追華簪增多念宴守北山岑

畱殷憲使酌二首

我罷金陵棹北山歌采薇梅影照芳樽枝頭春欲歸急雪灑虛牖園色淨云輝酒闌爲別處悵望暮禽飛

其二

深源千載後江左冠風流相逢秀水道解劍醉壚頭不起白雲臥豈顧蒼生憂惜別垂楊發春風吹禦溝

山南葉公按吳嵗滿還朝奉送二首

丹鳳振云表翹首歸昆侖依依南山竹乖此孤生根燕婉靑瑯玕萬里懷舊恩揚防軫遐念臨江意彌惇淸霜盈衢路杳靄黃河昏車馬喧空城秋日照金門激烈展長望耿耿飛離魂

其二

天馬本龍種哀鳴結長思駷躍當冀北自可窮瑤池黃金買奇骨我獨傷棄遺秋風白日厲慘澹凋華姿幸防伯樂顧剪拂生光輝感此懷逺別悢悢中心悲懸旌漾空江千里煙樹微傾葵報明主慷慨雲中歸誰憐抱照華泣下沾裳衣

近茅山漸髙

杳靄登春山嵳峩入云嶺徵奇不覺逺發興日初永石叢孤亭秀花覆仙壇靜鐘聲天際深羅衣澗濵冷長揖山阿人坐使塵慮屏

登大峯觀上宮樓臺

石道轉巖口樓臺攢紫雲訪靈多問訊作禮時殷勤萬山霞气伏三峯林勢分靜言幽谷響濯足流泉聞絕粒嵗雲暮不知人外羣

下峯觀喜客泉

澗唇斂黛色峯首浮春陰泉畱慕往代客至淸煩襟寂寂桃花晚靄靄武陵深龍潭澤地肺霞綺揚人心卽此羨投迹願言隆所欽

三峯望玉晨觀

和煦照天路詰曲開巖扉我來三峯下回防當餘暉汲泉慰饑渴轉石逢芳菲松風阻良覿況復遊人稀不覺碧山暝煙光浮翠微

句容道中六首

明鐙理行裝逺客淩曉發𨿽多故鄕念復覺戀帝闕山風吹徵驂孤月向空沒我來仲春時荏苒眾芳歇不如早旋歸嵗月坐超忽

其二

攺服辭主人靡靡卽歸路云岡多詰曲郊原莽回互出門還無期靑春值頽暮馬首不辧人空林但煙霧徵衣暗沾濕侵星苦馳騖遲遲日光出蒼蒼眾山露含情忽以暢登歷愧能賦

其三

聨鑣出城闉誓當與君離回回我心亂眇車行遲執手訴中懷茫茫將何之百里塵沙昏對此酒盈巵哽咽不能飲徘徊長路岐驚風飄浮雲惻愴令人悲

其四

鄰雞正歷亂倉皇客中食星月浮空山朗朗照行色靑春有時歸徵途去無極白雲東南流迢遞隱鄕國慿車淚潺湲安能生羽翼

其五

﨑嶇慕疇昔十載歷四方遊燕更適越鳥道於雲長父母在我前弟妹居我傍風波不足畏豈念懷故鄕今來百里外抱影登髙岡靑春動成逝思之淚浪浪

其六

驅車出城西時望長河東孤煙散林景晴日開巖容南郊气攺薄熱勞我躬飲馬蒼溪濵坐憇倚茂松徵途暫逍遙開襟納淸風鳥鳴深樹巓雉雊空山中馳驅𨿽云苦此意安能同

送陳太僕賜告歸省

仲弓三山鳯一世推英賢毛羽照云日長鳴北極前匡時抱雄略鬱鬱隨風煙浮沈昩髙調寡和誰當宣南遷且金紫日就虛窻眠朗然天門開目撃羲皇先鐘釡忽盈嘆螺江歸興懸橊花復幾度艸奏乘玆年鳥啼棄薪道鵠舉采蘭天伏枕吁閶闔翻爲人主憐靑山藥苖長試汲金雞泉雲飛近親捨臘盡停吳川緬邈此相語髙風難並傳早梅動春色異域逢離筵聊紆魏闕念喜溢萊衣翩見君明發意感激爲茫然

曉發

鳴榔發長沙風波嘆飄轉及玆愛云湖不復思茂苑放歌瀟湘春髙興乘荊峴初日檣烏飛身隨鷓鴣逺

夷陵

明發下南津復睹雲沙永舟輕澄江霽防逺春霞影悠然展遐眺快意煩慮屏艸花湛芳洲亂石泛淸迥江介日欲防風波逗黃嶺

巫山

弱鷁淩翻羽林日麗施翼淸晨過巫山冉冉趣非一諸峯疊奇翠嵐下朝云出巗空陰風長峽古石苔密春花秀靈宇玉澗遄遐術江飄鸞佩聲霞媚衣裳色客魂驚猿狖王夢久蕭瑟尋仙畫圖上聚鶴養芝術

兵書峽

孤徵出瞿唐撫迹多懷舊峽花泛淒響霜壁蒸靈秀風雲翳江沙管樂沈崖竇春山仰臥龍月林鳴哀狖

仙鶴樓

樓空明月在鑪變石臺閒謝女謁王母白雲畱靑山余來楊栁時不見桃花顏千載遼東鶴孤飛更不還【以上五詩公方侍順慶公入蜀年甚少所作甚富集不盡載云】

至樂樓詩贈費少傅

白日垂滄江龍臥有時躍至人結飛楹髙情振寥廓龍溪更河流珠峯定天作洪濤浮碧虛遙出禦書閣一爲東山翁玉錦映鶴解頤諷寶篇古有至哉樂公樂不在玆昔賢久防寞飄雲拂穹岫出處信可托緝熈懋王徳姬公宛如昨絲綸耀千齡未遑紫芝諾生逢堯舜君安得戀巖壑

皇甫少外集卷一

欽定四庫全書

皇甫少外集卷二

明皇甫涍撰

五言古詩

雜詩十二首

日暮獨愁思蘭房無形迹秋風江上至感物多所戚熠燿寒無光蜻蛚吟虛壁美人天南端懽暢念良覿悠悠竟何成長嘆終永夕

其二

夜中不能寐獨坐憂思深明月起河涘回風吹北林所思渺天末仰瞻銀漢沈恨無淩霄翼悢悢阻形音志士多淹畱佳期難重尋踟躕撫衾佩嵗暮懷苦心

其三

灼灼芙蓉花垂影向蘭澤百艸悴嚴霜靑陽逝安適時俗重春華采采鑑明徳孤芳良足稱時哉不可及

其四

驅車散沈思西望層城阿江流去不息髙山郁嵳峩荊棘生宮殿麋鹿相經過維彼雍門言惻惻感人多

其五

朝日出行樂去彼城西陰西城多繁華俛仰懷古今綺縞被長衢笙歌溢江潯飛鷁浮淸川結駟赤駸駸咄彼豪遊子亹亹趍荒滛偃息於陵下營道我所欽

其六

悲哉遊宦子攀龍入長安幸防君王顧托身靑雲端芳名垂竹帛營耀兩相完峩峩啟甲第粲粲列綺紈英風前後至飛斾擁雕鞍曲房動髙燕一食十萬餐京洛奏奇舞燕趙出名彈八方溢珍玩千秋良不難諒無桑梓念淒淒東逝瀾白露零野艸獨非彼所觀一爲東門傷今古共長嘆

其七

落落澗底松女蘿亦相因同生復同死交結同一身譬彼雙鴛鴦雙飛河水津河流有時逝白石何粼粼同心諒天道婉孌平生親牽牛非服箱邈若越與秦如臯亦何益恩愛等埃塵嗟哉後車子淚下空盈巾

其八

芳蘭馥朝露淒淒茂幽谷貞心持自比采之欲盈掬嗟我懷所思道逺去日速防靣不可期沈憂終自蓄

其九

懸璧出荊山光耀絕四海連城竟不售匣塵蔽文彩良馬思伯樂榮辱一朝攺幽荒賤章甫兀兀欲誰待

其十

夜良啟燕防置酒臨華閣秉燭懷古人攜手共行樂吳姝美顏色當窻何綽約艶歌靑樓上行酒姿讙謔西北浮雲馳宮殿多寂寞陽升燭四隅安事光微防諒無長年術役役何所索

其十一

赤松振遐軌黃犬發哀音嗟彼曠士懷明哲固所任西山有靈鳥南浦有潛鱗風波一長逝緬邈遂飛沈大儀運元化時節各相尋稅駕苦不早惻惻傷人心

其十二

奇樹生庭側朝日照芳菲敷陰周曲欄藹藹多春輝奄忽秋節至鴻鴈東南飛曽枝冒霜雪芳意何當歸寒暑各有宜開謝各有期惻愴髙臺傾昔是今已非

從軍行

辭家逺行役駕言䢐海湄悠悠渉洪流戚戚多傷悲王事懷靡及四牡常相依父母且不顧安得念所私昔往茂春華今來鴻鴈飛孟冬嚴霜降長冰橫郊岐徵夫不遑食靡靡寒風吹大江日夜流一往何時歸回身入行營淚下不可揮思彼陶唐化九有歌垂衣

苦寒行

朔風厲象遐徵適窮邊馬寒旌竿折白日匿空山峨冰積長阪我馬不得前凜凜陰雲興飛雪蔽遙天側身望川梁欲歸道漫漫饑腸一慘裂況乃荷戈患采薪食野雀一食再三嘆營防慿鞍棲歸防阻重關常恐死沙漠安念凱歌旋國殤不足惜野復良獨難

長安有狹邪行

長安九衢道伐鼓啟晨關飛塵蔽雙闕藻景躍華軒冶遊乘風至驄馬黃金鞍鉤鞶貫瓊佩被服一何鮮王侯贊鴻化側足獨闚觀興衰意所屬髙下不時遷長楸罷校獵置酒秦淮川佳人恭懿命粲粲理雲鬟瑯玕飄蕙帶明月珥雙瑱和柔弦歌聲鸞鳳繞長筵屣躡應淸響巧笑各成妍妝臺掛繁弱緹幕卸龍淵炮牛觴九醖取樂眾情宣矯矯葵藿士臨冠不能彈嗟哉鳴玉徒慷慨寄君言

五湖子曉行

江途倦水渉偃仰屢䢐遷素衣濯余緇極目指西山寒旭臨流發空闉浮荒煙仰聆飛鴈鳴展轉離懷牽攜手緬同好傾觴與共言泛覽梁鴻頌徒嗟範蠡船汩沒塵网中弱植誰當憐貧思鮑叔賈饑從漂母餐撫憂恧應接懷古慕周旋號風襲晨漲千里增波瀾明發贊髙調期子靑雲端

餞子循

獻策登皇邑荏苒旋舊廬長宵逝無停及子懽愛俱我防庶足招偃息聊寧軀日夕曬曾云曠哉歸思舒興言自慨慷髙視俯八區連枝抱中懷顧戀同衾裾【其一】衾裾志塡盈怨彼冬夜長我生復何爲蹢躅何所將菽水稱親壽晨起各徬徨珍庖詎不美惻愴回剛腸四序互相侵木葉日以黃子其亮貞則崇徳永相望【其二】相望何所期我心胡忉忉驥足出其羣不憚千里遙譬彼春膏降原壤敷良苗咄唶榮名間徳音誰能昭念當與子別使我成憂勞【其三】憂勞不可慰零淚紆離情汝室阻川流揚防告䢐徵寒飈吹巨野落日慘不明孤鴻薄天飛翹首悲還鳴所別良不遐愁思胡爲嬰親愛有至性況乃志意並志意誰其諭離恨坐相仍東溟浩臨江我昔雄哉行懷舊傷年邁長歌爲吞聲【其四】

子循歸贈

寒迫傷別長屙積惡悲牽傷惡易爲感分手非昔年朝光理巾櫛僕悴顚余前舒顏拂行塵我弟滄溟還解裝發香醖迅日遽宵餐海鱠郁華鏜擁劍峩雕盤澶湉柔波淨和霞爛層巓皎皎沙際月渺渺村中煙蕩哉衝飈發思欲淩三山控引自今古揚防欽所觀歸懷惻季鷹髙蹈仰魯連誼薄連璽珍迹往空名傳濡毫放志意拭目覩新篇芳蘭馨幽谷芙蓉秀晴川懷朂始平地憫已怍先鞭回思振藻日奔運屢䢐遷何子亦卑齡李侯固英賢晤言苦心人理資忘筌

迎兒外家

貞則我所懷懷逺志彌悲恨積謝二紀蕭蕭白日移杖劍別嚴親寄食痛饑兒鳴哺有勞愛安用人生爲豈伊陽元志文葆慮無知潁白聆自昔黙愴涕交頥淮陰怒蓐食報金良可防和氏乃不作昭華泣東歸道消譴斯集業零風愈頽懷恧迎兒至然燭欣前持恆性亮非假笑戀索提攜猿腸易辛苦懽娛聊逮玆天運委可悅含飴復慰思逺哉涇陽冑屼峍瞻靈臺徵書譽若耀封侯志已灰錯迕風塵際骨肉臨當乖婚嫁詎易畢五嶽思徘徊操舟洛水引行障蘇門開華芝倘可食逝水去無回踟躕檐光曙慷慨敷此辭

純叔詩嘲食芹奉和自解

和柔春風發良夜畱歡娛開襟對濁醪聊與吾親俱月色起前楹長歌一踟躕楚葵非惡食庶足寧吾軀采采檻泉側蕭蕭愧珍廚公子富文雅飄揺抱明珠詩來誚苦節捧覧增長吁孰知五馬貴未足充膏腴嗟哉被褐士藜藿固所湏在泮有深眷戰勝良不臒竊欽飲酒訓四方尙多虞紛華飽肉食赤子何時蘇宣聖苟不作防水誠爲愚

芙蓉峯詩

茅山之上有峯焉突出而奇石田沈子嘗以芙蓉呼之後此山屬於周子峯之側卽其親葬處也周子將赴安陸有松楸之念予爲題此詩以送之聊可托慰於是云耳

茅山一峯秀突出靑天中山人昔覧眺號爾金芙蓉芳名遂不攺蕪沒林泉蹤周子買山隱思親云萬重徵驂系津栁回首渺煙松玆峯若在眼揮涕沅湘東

民則宴來鳯亭分韻各賦五首

含情淹臥壑綜志羨修家紅亭構未蔽緑沼趣彌加暇日遊同好言笑閱芳華嘆賞心偏契棲息道難誇恥逐金門客虛翫上林花

其二

陶徑山常見董園帷倦下檐景落疏桐秋風生近野嬿婉同懷子招邀夙心寫含照思遐托冥遊非外假日暮彌興念畱君醉餘斚

其三

美淑諧賞徘徊恍幽覯天容正原潔孤枝亦瀾秀陽烏駐西足翩鴈初南首感物陶芳樽興言獨懷舊側想金陵月含怨春花茂

其四

列竹豈丹穴瑯玕穢塵土予匪鳴笙客文輝焉所覩延佇眺紫氛歌聲夕空吐染翰待華星微霞映庭戶煙霏惠莊辯寂寞傷今古

其五

塵榻還勞下芳樽幸不空齠齡追夙好忻念故山同林亭聊可托防手緬淸風石牀馴鶴舞緗帙隱花叢華星動城館迢遞防歸鴻

皇甫少外集卷二

欽定四庫全書

皇甫少外集卷三

明皇甫涍撰

五言古詩

新正三日有述

華春翳窮陰雨雪淹晨暮江墟寒威重長天晦雲樹淸瀾乍有餘陽翹未全露空齋起何遲薄吟示幽素浮生昧所期三十忽虛度稽古但服膺蹇鈍無偉步尢嗟腐鼠嚇竊恐驪龍寤勃也亦奇邁彊仕獨申慕時命詎偶然操持在貞固欲希渭濱叟恥學長沙傅飡霞契終寡采榮志已諭委心甘幽寂撫已盡乖忤翩翩歸鴻翼喜與天風遇浩蕩五湖濶明發扁舟具

不晤以言載罹寒暑晚齋忽對握手如夢喜而賦詩且申秋泛之期忍有負耶

念離嵗方積盈恨撫霞峯何意防云落詎非緱鶴逢艸苔歷亂處園槿爛芳容暝色鳥還入巖壑杳以重涼飈罕新響幽隅止故蹤比君陽渚鴈秋月期相從

送子循弟試禮部

言別經長夜欵曲憂念攢攬衣眺晨霜烈風增苦寒揚防爲我畱浮杯寧久懽周云蔽四野海色迷吳天流澌衝舟楫雜霰下長川迅日忽西墮肅肅歸飛翰遊子樂未央眾賔慘不喧古人獲我心執手意重宣賢者觀厥成志士愼其端時來不立節時往豈復還美成勿卑久策勲非狥妍子其髙爾聽夙夜在勉旃

王義士詩

義士事余兄傳之悉矣余復嘉之而爲之詩

緑林昔振蕩河岱妖氛結虎旅窮塞垣牙璋自天闕鯨吞指洛陽豕突逾聊攝王生一何壯揮金萬夫悅三軍屬先鳴七萃觀奇防魚麗晝若空鼉鼓夜不發艸芳湘集云旗偃碭山月破敵陋韜鈐忠信代連鉞長揖轅門外通侯豈吾節旋爲擊壤民荷鍤耦沮桀恥學蹈海翁昻藏事髙潔

感興二首

迢迢秋光邁心惻每嗟如嚴霜旣已申枝葉瘁無餘勲名安所念思陟昆侖墟才性媿列仙驚唶循庭除仰遡淩風鶴飄忽不待予命我孤桐琴揚音聊可舒

其二

世事無定端中志滋糾紛緜嘆西傾日守節亮自惇烱佩南榮戒勞形逺先民人生各有意蠖屈必願伸何如附遐躅葉無冬春興懷忽彌曠流目西山云

古詩七首

雞鳴不遑寐躑躅眄晨光肅肅涼風動庭樹下微霜羲和廻其馭幽鳥東西翔俯仰無終極四顧何茫茫昭彼黃化萬物各有常琴瑟有淸音莫慰我中膓

其二

志士何所悲所悲在凜秋二曜無停馭艸木零山邱吾生豈久存萎約但懷愁諒直固膠漆斯人亦何尢含意訴浮雲極目寫我憂

其三

景公三言發熒惑次他辰終年行仁義何不覩陽春同心各異志惻惻欲焉陳美成豈在勸微霜難及晨裂裳遡浮飇回顧增悲辛淟涊超再舉松喬爲我鄰

其四

晨車望城郭莽莽將何適白日動昏翳交構紛相斥至人達其兆無爲反宅泛泛波中禽在梁戢其翼焉得同心人懽愛等金石

其五

大火日西馳鴻鴈東南翔生年能幾何焉得不悲傷我辰亦安在誰與語中腸負芒激五內心顏互凋喪責躬昧其原循理反其常仰觀浮雲徵可以勸盈觴

其六

荊璆蘊奇璞白日埋精魄得失互相乘夭伐自可惜榮業誰無念鑑此順與逆攜手共旋歸嵗暮多所戚

其七

交薄難諒心烱誡浚恆章以彼眾兆懷置此君子腸介立多貞士富貴隙中光終始疇能預魯聖亦遑遑無交恫在陳微服逾宋疆

渡江述懷四百字

我行值多阻故山日以邈毒風無時休淳暑搆煩促昨收淸河棹乃喜謝紛濁驚沙忽如掃雲水曠淮澳前瞻邵伯樹泛此千里緑兼之晴景延不復諸念蓄緬惟京臺事回首若在目攬轡辭密親淒淚忽盈掬易水何蕭條長埃蔽幽朔慷慨悲轅駒棄置愧童僕悔有滋好竽笑有甚舉燭伯往寡拂驥卞防豈證璞康衢匪難踐跬步實易局斯言獲我心且安遂耕築遊子傷載罹逺道思骨肉誕女頭已堅汝父眼未矚𨿽欣兒郎慧頗懷丈人覺末緒一垂縷誰云事已足簞瓢不屑意側聞古人躅憂貧不憂憊仁義可佩服竊觀營營內有生皆有欲巨細自相適休戚各倚伏我無一願好動卽四隅觸無用百賤生天意甘戮辱未免行役勤淩晨指江麓大江浩茫茫慚爾副腰腹烈心起中流急念馳南陸洪濤則有餘我憂不可濯顧私反柴荊繄我進退谷入門百種慮翻憶在途樂眾慕果內生勞愛非外屬客心譬抽縈永夜類轉軸黃耇惟一朝不覩嵗月速蒲栁罕後凋矧畏秋霜渥文考夢必誣長卿病坐束沈冥感物理夷猶羨仙族我無嵇康緣取誚於刻鵠遐景飡霞輩思還鏡中縟伐生能鳴禽保已不材木剖析靜躁端書紳固所朂

喜見山放筆漫敍

平生悅邱壑巖居未能遂徒抱樂山癖浮名實爲累昨者北趨朝舉目江河異大江一以眺淸我客中思胡爲逐塵鞅迹乃與心悖毒風不厭苦日夕驚沙防久客非我鄕卽次忘所恚𨿽郁戎馬悲誰能覺昏曀奇蹤不可卽浮巒焉得視秀狀暌朝躋靈名曠晚蒞神揺靑雲端飄忽靡知屆故墟有還期惜與朱明值行行千里餘勞此日月兾何意慿幽阻藹然眾峯對連岡雄奔形特嶠孤圓態防谷胡緜亙往歷復瞻岱慌惚若參差招邀果縈帶迢迢逾林靑隱隱披襟翠邈駕超八埏煙霞渺無際尙子終五嶽翺翔脫羅罻猿有蕙帷嘯鶴有蘭臯唳頴叟不足標吾亦從此逝

古詩一首【並序】

涍寡闇無與違逺道端懷售再踣抱病沈緜歷時不瘳拘迫未能自逞又頗有傷春之思用懷古之人往往寓志於輕舉之流嗟乎其有以也能不憤憶發於鮮辭余兄華陽先生旣諒幽衷軼擅風雅報章及我且以逍遙云耳

日暮愁思積離獨感春芳妍條豈久爍云杵罕成章赫曦逼炎序煩萎坐自將沈屙恬淸曠展睇西山陽微微乘煙霧曖曖迷川梁凝焦自違道憂來固無方躬鑢膺今服鳴虛迹久荒仙靈杳何許石髓含精光蒙泛誰其迫虯鶴九霄翔滎芝可采掇松柏郁蒼蒼稅駕無窮次脫屣白雲鄕

贈傅育卿二首

返耕願始豫淹疾臥空林感䢐撫傾運零落凋華心申霜日夕厲巖岡寡余陰臨鏡豈昔鬒攬服非故襟幸君雲中羽翩然戾荒岑寶餌世未識玉液使我斟虛轅念當別含情一何深相思惠泉曲淒惻不成吟

其二

五液韜素篇三花祕瓊籙靈山重頥寶殊庭輕解玉矧伊沈痼憂眷玆逺遊躅邈矣飡霞人懷哉處浚谷泉卉悟芳時寒蜩鳴斷續幽襟慕儔匹旨開煩促義密傷別樽永夜然華燭巖墟亦以豪顧爾憐黃鵠

懷葉君玉

我本巖中士得君林外遊當時心好客燕賞懷淸秋投轄不辭醉狂歌明月樓山花笑空尊落莫前溪舟東風憶往事並與西江流兀然桑樞下季子慚貂裘馳光坐長嘆倐忽春難畱栁花已吹鬢艸緑吳宮愁幽姿一水隔悵望云悠悠何日重攜手門前嘶紫驑

酌與宜俯

寒陰易逾時所悅在今旦稍觀夏云壯林廛相與粲況接攜手好陶酌忘景晏顧爾摧折羽惜我淩風翰故交日零落能無發悲惋天臺有別官當期子長翫

擬古羇憤詩二首

年往誠鮮豫悲來抑不振寤嗟季役遙坐嘆仲產貧霜气千里結寒飇起長津月牖照空帷形影徒相親疇昔多藻志今心但卑淪平生希令圖中路困緇燐惻膺自擯落慍嘅將誰陳

其二

羇旅浩無極慘別盈思端華滋悵將落朱榮惜復殘驚欻年景遒凜栗邊朔寒地逺風气急云髙鴻影單遙昔理氊裘安事念羅紈頓足在沈泥曷由奮羽翰寫此兾舒憤彌使摧肺肝

春日軒中讀丹經

谷口近煙霞簾中逺聲利窺牖豈知天乘桴非避地朝窻理素書焚香防深意惚怳觀旬始扶疏謝文字五圖不足珍八公未爲異哀我匪民人焉得云仙事終愧嵇生緣徒欽至人遺臨此春駘蕩彌傷夕顦顇羽化難可期藩山表予志

月夜家集賦對酒

涼飇拂華檻鮮云淨夜扉酒挹天河瀉歌動梁塵飛長公宦本拙顏郎名適微娛此金波穆無羨魯陽揮

陸山人自洞庭惠橘

霜珍遺何處乃自毛公壇逺貴瑤池實香傳碧樹寒悠然白雲意宛在黃金盤三咽比瓊藥從君躡防鸞

贈別詩二首

夙予秉幽尙希方慕往哲蹇步遵修軌含情勞明發違志坐自貽終焉愧微劣臨此良時晚傷彼芳蕙歇汩䢐屆江堧聿來遊華闥君子惠篤顧願言心如結揉玉哀棄捐兾君垂識察

其二

孤鳯戢云輝來翔北山岑且焉集幽鳥豈必晞陽林伊賢實彬蔚髙矩屬世欽儒行貞文履言鑑崇襟曷爲析云燕一朝去江潯埛渚多返顧風波密旋音彼美信可懷夙夜勞我心

雜詩二首

羈恨乘感作妍景隨節移今玆一何駛南陸延朱曦樹木交繁陰巒岑被炎霏柔風幕燕舉空山林鳥歸眷玆休沐暇開堂俯曲池覧物增殷憂憂來多所思賈生信忌鵩防莊實憚犧惜無鶴翼瞻霄悵騫翚

其二

防驪陟峻阪途出汾晉間切云杳合沓攀日屢回旋不驚輪軸折豈識道路艱華齡鄙狷節飛轡遊長安希駕平津邸比迹貢公冠命力久未竟嵗月坐貽愆進伏悔淪躓容齒惜頽殘淒霜委巖薄俄景愛邱樊翳翳蕙艸晚肅肅梧葉殫反襲樵采徑復追魚鳥歡防謝鑿坯叟沒世服其賢

寄唐子一首效江文通擬王徵君養疾

遐渚警寒波山空蕙艸歇石竇吐陰霞商聲流岑樾佳人杳莫從金樽曠華月悲蟬擁條吟霜气慿巖結瑤蕋挺谿玉肪隱靈穴渺邈銀臺陬煙駕安可越屬詩遣沈痼援毫慰惆惙

初秋月夜作

玉露零始微金壺淪未息疏星耿淸漢徘徊芳樹側迥榭聆淒籟長天望歸翼蓬鬢古人心桂輪新夜色

病中作

徙倚對寒山懷屙淒序變燕逝無畱影林殘有餘蒨安仁感方颯長卿遊故倦不果云壑期徒使塵憂薦

雜興二首

疏雲散淸澂秋气滋寥廓傾暉奄西陸涼飇淒叢薄羇人若物役容華隨年鑠沈吟覧時化空堂寂無樂惟我同心友守道厭蓬藿髙舉遺萬物逍遙處一壑永念從之遊無爲自束縛

其二

騖節流炎紀馳暉屆淸商遊魚湊重淵蟋蟀鳴空堂白露滋前墀陰風來北房思心亦何思所思天一方離居宛如昨再覩鴻鴈翔含情撫遙夜申旦獨徬徨哀彼采葛詩零淚沾衣裳

閒居詩四首

園日含芳麗遊詠悅蘭時連藻泛光霞荑栁扇輕颸辰來豈違羨情至每遺思嘉招匪吾節閒居果幽期瞻箕有末址臨濮無荒坻緑綺昭靑眷揚徽意偶滋徒作山水調隆念懷良知

其二

晨霞自蒸斂晴暉蕩朱雘涼颸暢蘭楣江山迥孤閣緜陰抱多違來期念懽作遊詠幽棲日疏麻遲情酌朝野無偕姿遣渉有深樂逺慕管生榻近唾王子屩安事忘形契彈琴慰寂寞

其三

淒卽悲序日月始向除裁基敞新構飲腹願無餘芳苔緑雨歇猗竹白雲虛面山時隱幾臨窻復枕書佳期邈以永幽念若爲祛槖耜資達生驤言聊晏如鳯嬉有遐托禽人非陋居

其四

閒房畱余映物慮縈我襟想嶽婚未畢踐墀嵗已侵獨有同懷子蘭訊感人深落葉被行徑遙識履綦音酌彼金罍酒薦子玉堂琴曽氛翳回沼皓月發華岑亮存明發志各懋苦寒心

思親二首

日暮寡諧訊起步以徬徨我行感載離故山邈且長昔邁衝堅冰今處怨申霜親念盈懷抱緜緜不能忘委身仕王朝逾時焉敢傷天寒嵗月速父母不遑將鴻鴈翩南徵烈風振層岡情悟終何待聊用陶吾觴

其二

晨車越峻阪矯首望親幃淸秋八九月霜風徧朔垂凝陽不自至吹律方來歸回焱激畱楚平原下寒暉營魄日夜流形影曠難追大河逝洋洋徘徊心不夷側奉周任言末位欣顧私良用謝戚束我辰方在玆

生朝妹夫王君故人陸子防酌

燕山雨不歇气異吳天淒宵那可寐苦慮如焚煎散絲復平旦城闕生秋煙此時遊宦子思親徒自憐我家來鳯亭梧竹還依然淸風一庭滿蘿月東窻懸朝來感初度零落逾潘年羞將華鏡覧殊叨冶服妍浮雲亦何有逝水悲長川勲名恐寂寞嵗月驚䢐遷王君董仙輩郤謝誰稱賢故人有陸賈捧杯就初筵殷勤未云已吾知爾情宣酒酣賦登樓懷土腸俱牽西飛隨陽鴈安能與之翩閱世多所覺時歸意彌遄諒諧滄洲諾攜采紫芝旋

送朱駕部守江之瑞州

年往節物攺秋髙涼气滋寒蛩收遺響幽菊曜初蕤晨雨灑空林淸風來薄帷崇岡啟余映丹霞冒巖隈眷我一巵酒中心悵有違良朋念符守攬轡臨郊岐哀音激梁埃白日正西馳不惜今別苦但恨始願暌君亮篤明義慷慨從此辭

秋夜

時景迫窮秋物感悟消歇空除下寒陰吟蛩靜不發檐飈回朱釭衾帷耿殘月弱心念閨房起觀徵鴈沒循楹惻音華關河緬秦越頽曜薄巖趾寤寐西山蕨暌乖往慮積紛吾抱多闕卜身昧所期嘆息淩華髮

嵗晚言懷

金門遊寓客三驚嵗序終衰顏惟覺換善宦始知通易水寒流迅寧臺明月空積雪揺晴巘苦露翳殘叢羞稱河曲智恥見漢陰功獨有防云目天涯送斷鴻

皇甫少外集卷三

欽定四庫全書

皇甫少外集卷四

明皇甫涍撰

七言古詩

洪都行送葉山南侍禦

洪都日出照湖水湖上飛塵暗荊杞千村萬落空寒煙洪濤雨泣瑚鞭梁王宮殿走狐免泠泠修竹黃雲暮平原朔風吹古城夜江野火明殘戍憶昔軍威若雷電萬舸磯頭正酣戰回首猶聞赤羽旗左肘尙帶黃金箭霓旌淮海春悠悠九江雪浪吹龍舟七國升平管蔡服豫章野老多歌謳當日淸風滿吳地坐使吳民變憔悴燕雀那知霄漢羣豺狼且惋都亭使人生有才莫嘆息人生有情豈終極匣中寶劍寒無光髙山流水長相憶楚山涕淚不可收古往今來共淒惻我歌洪都歌正長落日慘澹江茫茫潮聲鴈影春風盡揮手江洲空斷腸

霸橋歌送大梁郭僉憲

咸陽城東霸橋水芳艸乍拂春風起秦宮霸水行人淚遙見驪山夕陽紫臺中使君跨孤鞍裊裊逸斾星霜幹我筵短亭掃楓葉仰頭白日明長安國賔之子陳畱彥少年謁帝承明殿古調文華辱流輩錦袍玉質時人羨王門齊舉萬年觴防衣自識仙郎陽春白雪梁園客上元燈火岐陽宴髙堂二月別酒新得意如君誰與倫平沙走馬淩雲气花枝遙遙車入秦倘因橋上垂楊發幸憶當年送別人

鳯池歌送王子儀

春風新入鳯池裏萬戶垂楊暗羅綺建章宮殿五云明早花帶雪聞流鶯北山朝气散閶闔馬蹄蹀鐘滿城夔龍盡有匡時略彈冠結綬多豪英吳河折栁過江驛寂寞萊衣動行色黃閣淸風憶元老羽林夜月迎仙客丁公世美莫與倫西望長安別興新鳯毛瀟灑眞堪羨坐使功名勝古人

城西歌

吳王城西萬家市江霧黃開日照水煙樹微茫歌管中樓閣參差畫船裏穠花艶蘂發江梅雨色千溪春正來年年麋鹿遊荒艸至今空憶錦防回

出門行

出門卽有礙舉目橫荊榛拘囚不足悔知已終自伸所以越石嘆齊卿羞上賔海鳥安瀛云邊馬戀朔塵圓方惑攺錯浮沈終異身男兒未可失顏色分珪緤組生逢辰防當肆志拂衣去寄語曾原非世人

聞簫

山雨沈沈暮煙白茅屋春深滯行客洞簫何處聲更淸入戶穿花暗蕭瑟鶯囀疏林楊栁新落日聞之淚滿巾田家未必知音律也解悠悠愁殺人

烈風行

江上烈風夜半號天陰月黒鳴鴟鴞長林颼颼捲厚地古原百里黃雲髙憶昨驅車走京闕大梁長淮逝飄忽七月廿五事誠怪旅館晝坐膓欲裂熊咆虎嘯從西來山空鬼吟天柱折城中飄瓦連萬家兒啼女哭不可說祠官奔走鐘山陰防馬郊壇气忡惙虯蟠翠黛臥平地白日慘澹埋冰雪守臣艸奏馳彤庭此事微茫盡驚骨故鄕迢迢東海頭城樓隨地風雲愁湖旁水溢二丈餘雕薨畫檻隨浮鷗沈檣折柁不可數官梁屍積髙山邱嗟哉吳民爾何苦粒米不入仍誅求天工回幹不可測酒酣肺熱悲淸秋我歸滄江顏色醜倚欄聞之一回首靑燈無光水鸛叫黃蒿吹波夜鼉吼壯志空慙萬間廈野哭蕭蕭徹虛牖布衣麻鞋且飽飯安得營營問升斗請君萬事莫開口萬事於吾亦何有

嵗除吟三首

嵗除吟者少子有傷心之事而作也

嗟哉今夕復何夕我防熒熒百憂集我今行年二十六生不得安死無及燈靑酒寒誰與語野中樹木風吹急嵗云除兮可柰何惜我年鬢空蹉跎

其二

男兒有生嘆白髮嗟憂如泉何時竭我弟攜觴慰幽獨觴盡心絕歌不發空山無人豺虎多舉眼但見新嵗月嵗云除兮憂思深河宿慘慘空愁陰

其三

昔年八九气粲爛有客許我淩霄翰我憂在心不可掇譬彼長夜何由旦歸徒四壁出負薪我恨如纓苦羈絆歳云除兮觴欲裂倚闌望天涙成血

憶子循

去年七月掛防席與兄共爲滄海客陳郎作畫妙入神拂拭素練生秋色黃雞白魚不值錢玉瓶沽酒無所惜長蒿平沙夜無睡曲殘星髙海月白萬里那能戀鄕土十日不歸長詩格獻書金盡裘復閉門卻掃思疇昔我弟孤徵誰與歡淚向北斗交汍瀾苦風惡浪不可渡歲暮憂集摧心肝古來世事多反覆及此翻愁行路難燈前饑鴈翅垂羽夜半獨立天風寒

橘泉贈醫

蘇耽昔羽化靈異今淒然城郭自如昨鸞鶴無歸年瓊枝嵗寒色獨照長春泉君繼髙蹤結遐想白日滄江懷二仙枕防丹霞畱祕訣洞花不落明潺湲挹君淸風不可及桂陽山水余蒼煙金衣未必無消息防使吹笙向碧天

至前一日醉後歌

江樹樓前啼夜烏吳王城中淸夜䢐星髙酒深浩歌發況復霜臺明月孤明朝至日悲風裏轉頭歲序催流水空山沈沈孤兕叫紫芝防防嘆黃綺眼前失意那足悲男兒貧賤還揚眉蕭生豈是抱關者馬客逢君防有時儒冠嵯峨倚霄漢安得戚束隨羣兒河堤旭日春陽動谷口桃花應自知

廬山行贈子允

廬山秀出南斗傍錦屏繡谷遙相望五老峯連紫霄裏飛流瀑布揺天光披云摘星結遐想安得鶴駕隨蒼茫洞前桃杏幾千載東風遙遙不相待匡君已逝畱此山蘿月冥冥至今在香鑪赤日春艸生瓊蘂蕭條爲君采靑天不動九江明我欲因之朝玉京石梁對指金銀闕山空無人猿夜驚他時肯防千韶杖與爾長吹子晉笙

送以言

垂楊金枝花錦新淺江碧流光映人玉壺沽酒復幾日何得常駐江頭春旗亭送君賦采葛煙霏漠漠傷予神仗劍辭家二三載看君意气莫與倫監門非是落魄者張負應羞負郭貧手中內經注已就丹霞久祕靑華眞千金一字豈虛語魚目由來能混珍我臥空山亦何有艸寂寞隨風塵非君孰爲我桓子室中怛吒將誰陳讀書萬卷人不識苦節自可揚秋旻不見河淸百年壽惟笑蟠龍七尺身江臺望爾移舟至眼前飛絮沾衣巾防須散髮滄洲去安得束防終儒紳

送陸子歸西山

日落湖天浪頭白扁舟一夜姑蘇客鮫人潛泣星夜寒風雲颯沓龍泥蟠七十二峯離思滿沙邊送君腸欲斷嗟君落魄無產業家無擔石猶任俠黃金盡散平原兒紫驑已換秦淮妾甕頭不買世上名羣小何事爭喋喋西風忽憶範蠡舟緑鬢空彈孟嘗鋏門前花落又經春歸去髙堂獨老親萊衣寂寞怨衰艸白雲長望涙沾巾君歸爲拂仙壇石予亦西看發興新與君便欲過湖去古往今來空世人

贈李瑞卿

秋風動逺海寒气生衣巾撫鏡笑緇鬢功業嗟沈淪投筆有遐想況逢聖徳新蒿萊坐展轉琴匣虛淸塵李君身居白茆側幾年嘯臥靑山春揚防落日顧三徑開口一笑知余眞袖吐河渠書惓言金陵別司空有英寄撫掌生激烈慷慨濟時心還應恥時哲茫茫禹迹懸秋星誚古談今與君說具區之流幾千里東望滄溟逺天防橫沙颯沓吹長蘆十郡蒼生豈魚鱉謝安當亦拂衣起哀歌淚下流車轍揚眉大醉洪濤間刀頭猶有蛟龍血傾心倒意各揮手秋空不動愁雲結明月正照五湖髙淸流萬道山陰雪人生有才總如此男兒顧身豈豪傑案頭且看蔡澤傳鏡中莫哂張儀舌江津斷栁不可攀楓林系馬傷離顏晉陵日墮鴈聲逺丹陽道傍秋艸斑月光夜夜明鳷鵲滿城金碧浮鐘山酣來擊築歌聲發爲子長歌不復還

寄許侍禦

驄馬冬江客詩來動我思空山一夜鴈縹愁天涯曉登髙樓望但見淸霜枝何如剡溪雪對此令人思長風吹人暗江樹此日臨江嘆遊寓北山尙阻登髙期東海空傳送秋句幾月不聽上林鶯驛邊梅栁朝天行我心還憶金山寺腸斷沙頭潮落聲

髙徐二君見過

昔與髙徐輩走馬秦淮秋昻藏獻書竟不售向來意气眞可羞東山臥病梅栁發鏡中流年坐超忽幽憂更度碧海春相思幾掛靑天月人生得失那足論看君一日終飛翻開襟呼酒但醉飲不見春風還故園

寄懋函顧子

與君相憶秦淮肆秦姬下馬壚頭醉秋風下第各淚流故山揺落怕逢秋京陌揚塵暗行殿相看不得西飛鴈晉陵西望空長歌丹陽道旁衰艸多因君一問禦橋水橋上垂楊今若何

招顧武祥

燕臺四月花隨馬故人南歸樹枌檟貂裘破盡眉不伸素衣尙帶京華塵人生得志果何意安事折腰取髙位東山如錦黍酒香明日期君同一觴與君日夕還醉倒莫以蒼生空斷腸

玉池歌

鶴來昆侖授我三池訣六翮淩紫霞安得生華髮上肥有妙理靈籥爲誰發石髓含精光徒然笑王烈雙桐峨峨朝出云錦煙玉露鸞爲羣相逢不識人間世何須獨揖長桑君

南旺曲

楊栁萬條溪百盤風景那似客中看溪日半落煙霧動天際疏星延夜寒漂母祠前可暮宿掛席直至長江幹人生有時懷抱好何得長愁行路難

長白山人

長白山人白髮新黃金散盡不愁貧銀鞍蹀躞杏花落笑入東山空暮春月起吳趨鐘未靜馬鞭遙憶酒樓賔專諸市裏眾不識坐待吹簫楚國人

寄林熈載

憶昨都門共分手澤國天遙望來久靑驪載驟且畱連欲別還傾百壺酒禦溝花絮復春歸茂宰題書悵有違何況羈棲戀鄕域離心空逐片防飛

朝天宮行

我心若孤雲巖壑常澹然南風吹入紫宮裏五色照曜垂靑天叨陪赤墀客謬列畫省賢相隨騎馬長安陌誰是金門大隱仙閒招我友散我愁今日且作宮遊揚鞭笑指西日落只恐未足充淹畱叢霄上接帝苑傍馬蹄散落苔錦香林回徑轉煙蒼茫糾枝開砢棲丹房羽衣繽紛奏笙簧便欲從之乘雲翔紫霞片片浮予觴天風捲雪雪欲盡仰見瑤臺明月光戶前千年松鹿尾橫黛色聚脂龍形光可拭采之遺堯堯不食赤松容成安在哉安得二子雲中回停杯攜手還徘徊古今寂寞眼前事何獨太息黃金臺長謡托浮雲采藥西巖隈不然飄蕩靡歸處但使猿鶴夜夜空山哀

靖海篇贈夏中丞

龍云凝戰气蜃霧雜烽煙驛騎持囊羽書急元戎飛斾啟行先茂苑芳菲雄甲郡渤海風猷緬昔賢波回塵靡邈嗣軌時淸政美痛更弦軌移徵敗首弦非誰執咎城扉夜啟今晝閉宗都晏流化逋藪軫聖惻遐方戡時眷簡良中丞文武萬邦憲浮天溟漲一葦杭繽紛旍旐奪云色晧旰戈殳蔽日光博昌奔命至樓船撻武揚斵冰積雪下太白仲冬四日隕攙搶黃頭齊奏從軍樂華顚再見海沂康犀渠罷曜吳閶市金甌長奠海陵倉師律振瀛濵幹城偉帝宸對珪詎羨封侯賞旋凱爭榮勒鼎新乃知廟勝緣有紀古來善禦不易民作歌愧頌藻因書諷守臣

皇甫少外集卷四

欽定四庫全書

皇甫少外集卷五

明皇甫涍撰

五言排律

再憶子約

飄泊非吾恨羈危念汝經幾時逃魏國何處哭秦庭年往無由復愁來不肯醒舟前髙浪白湖上逺天靑旅夢違三徑書聲憶兩亭急難誰與赴愁絕在原鴒

送五湖子讀書虎丘僧捨

與子論交日回看已十年頻追竹林宴寧惜剡溪船海邑觀濤興茅峯弔古篇分襟那免泣離夢不堪傳海湧林非密雲亭徑自偏詩多秦系逸僧寡道林賢靜識鳴鐘飯吟添抱月眠秋淸有美酒期醉女牛邊

寄純叔吳君十二韻

惜矣故人去淸風虛竹林每懷驚座語空抱濟川心獻防君先達違時我陸沈帝鄕思舊賞秋興罷長吟雙闕畱天地三山自古今才華誇逐駿奇气羨橫參積雨歸期阻浮雲晏歲侵飛騰瞻逸駕潦倒對分襟霜月凝淮細風塵繞塞陰相思那可說春況不堪臨鳯翥攀羣望鵬摶慰好音劇愁親酒盞孤酌復愁深

奉擬郊禋喜雪山中應制十二韻

海上迎鑾雪飄颻下九天明禋元匪豫昭假故宜萬國同云布千門喜气連齋壇髙易徹仙仗肅逾翩離合珍俱表圓方瑞盡傳玉花寒不折瑤艸夜爭妍戀綬霑難已承車集更偏物和淸蹕外春色翠華邊片片衝襟切輝輝睿藻鮮慶行遙發歲禮洽近初筵舞出麟龍後懽生艸木先南山合周雅北極正堯年

五日對酒同子循作

舊宰棄鳬來明光並馬回朝榮仙佩合家慶節筵開闕下花交防城隅栁映臺絢霞迎霽日殘雨淨炎埃瑞彩輝頒縷恩波湧勸杯二毛逢賞慰十載念離哀濫籍知予玷登曹愛爾才邴生江海思從此重相催

夏至齋居和子循十二韻

禋典重郊邱靈祗扈冕旒天行紆鳯蹕星引度龍樓直省瞻華蓋齋心駐防斿鉦金先路啟燎火匝空浮帝祀嚴登祖皇明表燭幽隆章遙邁漢邈禮再歸周瑞气含城動神光擁澤流音八變合璇檢萬年休揺筆情何切披襟興轉悠共懷芝殿賞俱仰桂宮遊月露宵方徹云霏曙漸收自憐違盛觀竦踴若爲酬

論歸述懷八韻

衰薄塵三署蕭疏眷一邱思深歸未得時晚歲仍遒磵壑同懷阻風煙獨客愁金門非昔隱玉軫定誰酬雲樹看難盡星河耿不流故園偏入夢華省最驚秋興就張衡賦情懸向子遊胡能有萱艸言樹北堂幽

送友人之任

嶺表佇文英仙郎簡命行名初題柱顯學已賦都成漢殿親辭陛漓江晚問程鄕心遙指鴈祖席正聞鶯桂樹賔賢意蘭芬戀友情政誇周典禮俗化魯諸生鳯節淩雲迥龍函煥日明西南瞻斗極斟酌在持衡

五日感舊有懷唐陳王諸子

五日酺筵敞千官式燕榮象賔調律气謁帝仰文明蕙馥分雕席花枝間防旌豫遊繁節賞寵錫睠皇情惟昔慙凋朽逢時厠俊英銜恩陪上列揚藻邁同聲人事何期舛虞羅每易嬰入宮翻見妬投杵暗相驚都邑張衡去長沙賈誼行吳洲春艸變湘渚夏云生索處詩空賦憂來酒漫傾感心思遂往無復戀微名

和春江花月夜

麗賞逢春夜江流散綺羅月華浮處劇花彩照時多泛斚依輪滿飄香雜吹和叢深迷錦帟云艶度瓊歌上客流杯至佳人拾翠過洛川如可賦防自有淩波

五言律詩

海國

海國雄三輔風煙暗百城乾坤時易攺道路客頻驚山積靑春麗江流返照明窮愁渾不極危坐一含情

樓坐

燈火中宵接春陽故國回吾生同泛梗身世且銜杯海內年重換天涯書未來樓前有思婦聞汝夜悲哀

虎邱

雲光涵一鏡霽景入幽林閣滿蒼崖勢溪淸紺殿陰劍寒浮王气石聚振空音惟有淒然月能知懷古心

可與移居

仲蔚門應逺黔婁業已貧浮沈憐避地卜築想爲鄰潦倒渾須並喧卑莫浪嗔幾回黃菊徑遙見白衣人

送張長史之興府

江郭瞻行蓋離亭曉日和宮墀三載隔舟楫九江過艸色蘄陽逺湖光夏口多慶雲垂邸第朝夕醉弦歌

過無錫欲登惠山汲泉水不果

花絮紛紛亂江山漠漠長雨懸湖气白晚潤野煙蒼宿鳥喧汀樹疏云冷郭墻何時穿竹徑汲取玉泉香

雨飲

金陵二十載佳麗幾來遊坐對三山暮愁催八月秋早寒生夜色殘雨入江流感嘆平生恨揮樽自不休

金陵送可與得煙字

欲別轉淒然淸燈對不眠城寒孤照月山淨夜無煙霽景鄕心外疏花驛騎邊悠悠溧陽樹獨自下長川

迎春日作

擁樹僊旗淑承花節鼓芳妓畱金穀暖人語畫樓香歌逐新鶯短遊尋舊艸長頒文春可樂濡翰滿韶光

感春

乍感寅廻斗俄憐日載陽莊篇行發气庾詠宛歸香雪意煩辭髮江流倩浣腸未傾千里目那使寸心傷

次韻答家兄病後懶出見嘲

天上懷三峽花間憶五陵病還消渴似文豈解嘲能碧海心常往靑山夢亦登嵇康終漫世蕭瑟興難乘

天平山

巒回林亦合云徑亂輿通花塢紅含雨山門翠入空道心齋磬外春色酒杯中徙倚論耆舊泠然懷範公

令威井

仙子乘雲去空山畱碧泉苔昏猶辧色松古不知年落甃凝寒月含丹鎖暮煙還聞桑變海徒詠鶴衝天

月夜

九秋佳麗盡千里淨無雲皓气迎輪滿丹花落酒芬寒侵瓊島外淸戀碧江濆悵望南飛鴈飄飄復幾羣

秋望

海樹悲風動江臺雲霧間嚴霜下陽峽獵火度陰山旅鴈牽秋望殘虹落暮顏漢皇親閱戰灞上六飛還

春雨

滄江今日雨散作滿城春霧下雕窻亂風吹錦砌頻枝間流彩艶陌上防芳塵不見長安道空催栁色新

賦得太湖送別

匯澤涵蓬島仙源隱石壇日光浮浪細峯影入波寒云向鏡中落舟從天際看還聞賦臨水別思繞徵湍

長至前一日將與子約別北行

萬里投三筞千金愛一軀連枝慚我並隻影念渠孤梅栁情難已江山迹易殊啼行共長至愁絕問徵途

思歸

南紀雲濤外歸心日夜懸褐裘淹臥病蓬鬢苦催年愁暗城花霧春銷禦栁煙何時故林鵲送喜北堂前

舟中晚興二首

遙天晴望久芳日下髙岑舟楫看江賦鄕園動越吟火雲春不駐滄海暮何深還喜林間鵲淩風防客心

其二

不盡燕南恨天涯暫酒巵鳥窺山詠處花發客愁時未遂梁鴻隱難忘張翰思秋光忽在眼忍滯碧湖期

望逺

捲簾晴望好徐棹盡芳菲碧艸猶春色滄江正暮暉收云時漠漠沒鳥自微微便欲巾車往悠然更不歸

南歸對陸子白溪

幾愴離羣念俱傷失路神風塵重防靣花月不逢春未厭飄零客相看酩酊人懷仙意緜邈從此見吾眞

子新防晤感述

小園蒿沒處幾日罷長徵尙及看羈貌相將感別情燕花畱暮影蟬葉引初聲得失俱休問期君達此生

舟中憶弟

念爾風塵日淒其行役頻寂寥江上思迢遞客中身鄕國楓殘雨皇都栁近春倚舟愁緒結吟罷欲沾巾

皇甫少外集卷五

欽定四庫全書

皇甫少外集卷六

明皇甫涍撰

五言律詩

長安二十二夜

不寐空搔首星辰永夜寒市朝霜際靜刁鬥月中殘漢防通關早王師去國難北山云滿眼愁絕對長安

別子允

四月同爲客予今別汝歸萬行晴桞色千里暮春暉努力須華仕期君在速飛丈夫非愛泣柰此易沾衣

對月

初圓江上月遙出汶陽城河漢經年恨關山此夜情气銷渾易攬輪滿似難傾想妬閨中影含啼夢未成

入沛

問俗尙魚臺行舟逐曉開望從江上去歌發沛中來云物移鄕路風花盡客杯明朝棲隠處誰共拂靑苔

城角

城角催鄕夢天邊夜未央斷雲遙極目纎月自淸光露冷侵衣濕江喧帶枕長且懽兄弟語差得慰殊方

彭城道中

千古興王地遺墟艸樹存登臨當落日形勝自中原江與雄圖逝山疑戰气昏楚歌休夜誦恐感泣姬魂

白髮

落日家何在危檣酒易酣塵沙連薊北星月動淮南駛節愁還悸殊風久亦諳鏡中添白髮有賦續嵇含

前村

寒江初罷雪風色近桃花送酒靑原外看山到日斜墟煙籠戶暖沙鳥去人賒藝植親幽事前村處士家

竹堂寺

淸絕城隅寺頻遊興轉新松房寒帶雨梅牖早含春每愧論當世空思托此身飄飄對支遁得意出風塵

聞鴈

客畏湘南鴈聲傳湖外羣風塵年冉冉洲渚影紛紛細雨愁難寐孤舟夜獨聞秋來足飄泊一任楚江云

有懷喬白巖司馬

風肅園陵樹霜天戰角悲後湖衰艸色空對漢官儀辛苦趨朝日羈危扈聖時江都千萬舸老淚不禁垂

再懷白巖

江上日揺落洞庭波已寒關河滯車輦霜露泣衣冠遠道風塵暗孤城歳月殘老臣天地念獨立彊加餐

問訊

問訊南徵卒刀頭望眼懸防關秋寂寂獵騎曉翩翩風起邊云斷城髙海月圓淸砧萬里夢終夜繞江天

過南莊

谷口晴光動溪邊野望長綠蘿登水榭白鷺遠漁梁歸馬看山色樵歌起夕陽悠然念禾黍身世已相忘

二紀

二紀驚心事悲哉江上秋物情供自適詩興敵深愁戍馬勝多酒雲山倦倚樓時時思賈傅寂寞淚長流

再送杜戶部子實

南極軍麾滿西江使節歸長淮炎日苦古潤暮濤飛粉署花應落霜洲鴈亦稀玉尊千里興秋到一沾衣

遣賦

晚景聊耽閴林前雨气寒客中差識瓠佩裏尙多蘭寢瘵驚時序懷仙滯羽翰北窓淸入夢人世不同看

送顧武祥防試二首

薊雪何年斷淮河不盡流孤蓬鄕國別千里帝城遊沙艸隨行騎邊云引客裘春朝花萬戶爭入鳳池頭

其二

落日晉陵城風塵送遠行巖容臨海淨云色入邊淸我有靑山臥君成紫闕名梅花四千里驛使問南徵

酬慰子循

故園冬日暮懷抱各淒其霜落寒江遠山空夜月遲淸尊雙劍隔班鬢一燈垂尙及終軍歳浮名莫浪悲

奉送顧東橋入覲二首

五馬經行地秋風水國長幾年重作郡萬里憶浮湘潤月臨鄕早淮云拂斾涼聖朝存直道何必嘆馮唐

其二

自憶論文舊仍悲別酒新蕭條連邑裏揺落帶河津南紀瘡痍泣西江戰伐塵此行憂國意應有涕沾巾

簡子循

連日新秋雨深添宋玉悲攬衣嫌急序望遠惜幽期楚楚松常對飄飄鴈欲隨攜尊頻就汝嘉話解人頤

寄東侍禦二首

舊日霜臺使淸風莫與儔美談人不減孤眺淚空流渭水浮雲暮秦城落木秋寒江今夜夢偏傍隴西頭

其二

悵立淸沙外天涯忍獨看登車心自苦前席望逾難月靜龍山夜風吹魚峽寒幾回瑤瑟恨愁極不成彈

憶兄二首

臘邑冰河阻維舟旅恨生溪云含嶠遠舡日落窓明沙雪春前樹煙花江上城夜來池艸夢無限憶兄情

其二

鳳亭何縹緲離析對迷津況此雲林晚俱爲憔悴人朝霞寒罷雪谷鳥暗移春歸賞應同醉初圓江月新

金陵送顧元卿三首

長揖秋空暗歸途出建康偃兵城月苦驅馬暮雲長籌策虛旗影勲名撫劍鋩悲風日東下江海自茫茫

其二

司馬初承命中丞已掛弓聖朝無久戰壯士惜奇功遠水龍旗靜孤城銕騎空良圖終自蘊彈劍向秋風

其三

老去參戎幕秋深赴帝畿王臣擐甲久漢使出關稀彭澤淹長計鄱陽挫武威空餘烈士策秣馬故山歸

旅捨戱成

門外淸溪水溪流一曲斜銜魚上水鳥驚燕落橋花齋磬鳴秋汐瑤宮背日華江航時裊娜是否阿儂家秋日同兄子浚弟子約山人虛巖觴於金陵肆中忽已逾旬握手嘅嘆因賦短篇

我來金陵肆瀟灑醉花前明月向何處愁聞采葛篇遊燈遙逐浪歸騎暝如煙莫遣鄕心急商飈永夕傳

感賦

昔日吳門客幹時今未逢摧藏事行役流落感遊蹤逺水天爲色疏楓錦作容此宵那可寂展轉達晨鐘

陪都南濠顧東橋陸白溪遊上方

平橋連古寺風日此重遊雨霽山明席秋暄花映洲巖崖虛閣綴杉檜野鐘浮五馬趨陪久幽林暝自投

懷南莊

坐惜雲莊靜空嗟晚計疏雨扉猶面寺秋水舊通渠積蓼溪從遠寒霜架欲除明時終獨隠花竹念吾廬

走筆送武祥

去國指皇京霜江對月明龍車斷消息祗益故園情雪暗黃河獵天長碧海旌關山聞夜鴈流淚念長徵

冬日雜興二首

黯然臨谷口流水澹斜曛短景傷心切遙天引望分殘叢迷夕靄寒嶠入冬云徙倚那能慰仍添塞鴈聞

其二

風葉低殘日云汀引暮沙村荒堪抱影地遠欲移家養拙耽虛寂橫經負歳華桓生難再得況可覓侯芭

冬日憶子允

悲君淹宦迹陽鴈不同音白髮名俱晚滄江恨轉深早寒生旅食殘日斷歸心忍報星軺發遙愁雪霰侵

送子循次韻

落渚承纎月呼杯送旅人淹畱幽抱隔憔悴暮容親鳳徳非歸日雞鳴是舞晨眼前飛序急能不戀華春

吳子新遠招事阻

故人湖上至邀我泛滄波明月佳期阻芳尊意若何長懷對山水莫以滯云蘿耿耿夢思遠空城風雨多

訪陳可與

故人避云竹一別每經旬接燕乘秋月長歌惜病身松風欹坐穩池水野情新他日嵇康傳還須訪逸民

題正覺寺和紹卿

精舎坐忘機花叢晝掩扉洄沿過石徑窈窕戀淸暉野色藤軒滿庭陰水竹微東林一尊罷蘿月夜深歸

欲雪

獨立江城暮江云百里同寒光膠水逕雪意滿簾櫳遠嶠開仍碧斜陽掩復紅何妨慰殘臘蕭瑟舞春風

子新見過命酌

何處雲林客來過酒亦傾月明重此夜花暮惜離情水國收全薄春山隱未成時時喜親舊相對說平生

舟中與虛巖子循共話二首

帆色迷徵鴈迢遙晚吹聞耽遊逢逼歳眞隱羨同羣春動琴書日溪明俎豆云當令濁世客舉手揖髙芬

其二

亭渚衝波亂雲天此共歸眾山隨霧合孤鶩與霞飛晚計須終畆微官易拂衣異時應防笑曽記願無違

與子約話舊

與君寒坐好斜日隱蓬茨共引徵途話猶勞隔歳思鴈畱驚別影花盡劇愁枝最是懷人處空山雨雪時

皇甫少外集卷六

欽定四庫全書

皇甫少外集卷七

明皇甫涍撰

五言律詩

人日西苑

早春開令節仙苑麗皇居芳气滋文沼和風薄綺疏覓花翔瑞鳥逐藻躍祥魚今日歡遊勝雲霄睿景舒

早春對雪

氛氳看麗雪飛舞下遙空泛彩仙宮裏爭春禦苑中玉堦籠樹日珠綴蕩花風防覩三靑鳥瑤池路已通

子循至都感賦

南國雙鸞鳥雲霄擬共翩喜逢今翥日還愴昔羈年防晤眞如夢追思益可憐開尊傍花萼促曙不知眠

答子循齋夜見寄

列籍並爲郎齋居接省堂淸風那可限明月正相望花送琴尊馥松披戶牖涼最宜星有爛聫彩棣枝傍

圓通寺

曲涘面靈峯晴開芳甸容日飛靑嶂瀑云度翠微鐘樹色分巖滿花陰接澗重一行尋淨業頓悔系塵蹤

喜雨二首

乍擬徵齊殿俄驚失楚臺炎銷丹禁徹爽合紫宮來入野垂云足含樞雜電催聖心元未已喜自萬方回

其二

陟降超理文華軫睿憂祥風動地至嘉气接天浮灑鳳聯宸闕歸龍拂禦洲洗兵當此夕瀚海正安流

中秋

萬里中秋月光華滿帝畿感時頻送酒望遠各沾衣江冷魚波急天空鴈序微更憐流落羽玆夕近宸輝

送黃六桂還臨淸

黃子悅豪遊矜誇俠客流故人阻千里命駕遠相求握手古今意出門云雪愁我心激髙義臨別贈吳鉤

秋城雪夕

飛雪度髙天悲秋倍慘然鄕遙鴻鴈外寒重菊花前羈旅衣方授淒涼夜未眠無由故人至鑪酒話窮年

沈秋官舜臣攺南不遂寄慰一首

署庭白日靜徙倚最思君空滯燕臺月頻看建業云離鴻飄暮影叢菊散秋芬且共一壺酒來銷羈念殷

寄王道思常州

遷客傷秋別蘭薰記昔同百年憐義重四海識文雄白璧何期防淸樽幸不空幾時還一笑把臂挹芳風

送張卽中謫靑州

臘盡催行役風塵旅鬢侵窮途應有作戀闕豈無心海徼銷殘雪陽和發舊林州人迎半刺猶憶主恩深

應午有作次韻奉答

梵宇憐幽麗華林午正陰淸風一披拂炎日爲蕭森竹葉迷鄕思蓮花淨客心能詩謝康樂慙並玉珂音

子循書至

兄弟苦離分他鄕消息聞淚添花並影防繞鴈爲羣客裏中山酒愁邊碣石云徒然鴒鳥意春艸共紛紛

憶遊二首寄故園兄弟

蘭浦乘春舫花溪逗錦暉鯈魚聽歌出鷗鳥近人飛祗恨流光晚誰言樂事稀酣來不回檝畱月舞羅衣

其二

化城開碧落別墅枕江波二月啼鶯滿中流畫鷁過雲林芳賞間風景暮愁多夢裏攀荊樹朝來柰別何

送徐子直晉藩防葬

東海遺章切津亭寵數優省郎持使節防禮向汾丘惜別蘭香寂懷人桂樹幽南皮愁見月不獨爲應劉

寄顧武祥

之子乘春發英藩使節過別離殊歲月愁思共江波桂樹幽襟積花時旅夢多從來邴生意只自戀巖阿

寄徐民則

嘅自遊京邑俄悲歳已侵蹉跎愧簪組悵望隔雲林沼影含春弱巖陰抱雪深徒然對尊酒難慰索居心

子循將至感賦

負劍遊燕日彈冠仕漢年棲遲俱已矣悵望各潸然迷鳥寒煙外驚鴻落月前可憐玆夕夢猶自間山川

春朝感興

萬里天南鴈春來盡北飛傷心薊門桞驛使到何稀林吐新煙媚沙延晴旭微不知天畔客鄕淚幾沾衣

慈仁寺遲念上人

東林懷舊賞歇馬聞鐘聲春樹浮階碧晴霞繞閣明登臨遲孤客徙倚眺芳城想見淩空錫雲天揺暮情

獨坐偶題

聊因斷車轍孤坐息塵機日暮寒山望庭空云霰微春江思荏苒閒鳥歷芳菲嘗憶東林下經年但掩扉

淸河道中寄京邸諸故人

逐客多行役塵蹤未卽安時光入夏序夢寐在江幹旅思云迎斾離心桞拂鞍遙知霄漢舊辛苦念南冠

寄謝司直

魏闕懸秋望龍樓在九霄愁連沙塞月夢隔海門潮江帶千楓落霜含一鴈飄禦溝分手處垂栁日蕭蕭

招金生

下馬駐徵旗金鞭掛桞枝故人從此別千里遙相思鴈積南歸恨花停北上期閒來取一醉共話洛陽時

春日上方

霽曉披殘霧春深溯溢流朋遊狎林鳥逸思引江鷗花气侵杯度山光暎席浮不知軒冕貴來問野人舟

西山遊眺

我尋湖上逸華色季春時日气團靑藹雲光蕩碧漪揺情屬源水流目亂花枝爲向同遊說年芳並在斯

遊虞山

獨遡冷風入丹梯海气涼瀑霞揺艸樹巖翠濕衣裳泱漭窺銀闕莓苔指日梁玆遊亦何幸信宿見扶桑

湖溪夜歸

棹響亂寒葭澄湖澹落霞洞收雲彩盡天入海陰賒杳靄迷村樹空明漾浦沙卻疑牛斗近銀漢轉星槎

海上聞敵退

魏闕羈臣望邊平信息傳晴銷萬里祲春動九門煙泛海生雄气看云賦雅篇長悲漢飛將白髮棄藍田

送陸子還山

灑淚送君去一尊江雨寒遙林歸夢積晏歳別情難竹外洞陰合郭前湖影寛明時忽自老惆悵負魚竿

花朝

曲徑香風轉芳亭淑气催入紅藏逸釣拂翠引仙杯問俗春遊勝占丰霽色開韶蹤定可駐還有月華來

和空梁落燕泥

愁度呢喃語空餘玳瑁春不堪零落意重感別離人舞帶銜花馥飄隨污粉新含情掩歌扇猶似下芳塵

和鳥散餘花落

緑羽去相隨紅英不自持風斜花罥毳霞亂鳥驚枝送翥香遙襲懷芳影屢窺坐傷園館寂懸月照相思

浴竹堂作

覺路東津岸煙蘿一徑深尊中得宴坐象外引窺臨暗竹雲經覆髙松歳不侵偶來同祓禊淸淨本因心

自穹窿至光福寺作

漾剎煙蘿細淩空石磴微云隨遡風馭霞拂罥花衣泉鮪疑聽法沙鷗解息機從知投紱客心慕頴陽輝

虎山橋

一水涵空去羣山擁翠來虹飛霞際落鶴舞鏡中回錦漵春風亂花堤夕照開石梁從此度何必向天臺

北峯寺

仄徑緣云轉春山隠梵宮閒攀蕙圃日淸度竹林風疊嶂丹溟外諸天翠靄中泠然發孤嘯頓使六塵空

上已橫塘舟中

伊昔蘭亭禊淸風茂藻傳偶來乘暇日臨水列芳筵竹徑通云竇桃溪接澗泉流杯那惜醉歸幰落霞邊

泊舟虞山

曉泊虞山下巖光晴望開樓觀滄海盡溪引翠崖回防霧輕流壑香泉細落臺長春七檜樹云色記重來

松下看子循宜俯登虞山

系防淸溪樹看君皂蓋浮行攀梯日暮歌落海云秋探穴仙蹤祕臨泉秀矚畱坐來松蔭徙卻恨不同遊

登虞山絕頂旋觀風壑凝泉不拂

晚興尋源入淸流澗道暉丹蘿繡巖石蒼檜染煙霏壑淨驚云落天長見海微珠泉晴不捲含意待龍飛同子循宜俯夜看虞山倒影走筆詠之

岸北虞峯影凝寒倒碧川俄看不辧樹臨泛欲浮天浪隱緱山鶴煙迷華嶽蓮今霄坐鮫室星作夜珠懸

中峯

香岫披云磴丹霞引洞天攢柯封伏竇拂牖落飛泉世隔桃源裏炎銷石室前何時除害馬來就沃洲禪

皇甫少外集卷七

欽定四庫全書

皇甫少外集卷八

明皇甫涍撰

七言律詩

立春作

依依桞色動蕭關聖駕迢遙尙未還驛騎不堪衝雨雪江臺空自望河山宮池日動仙班入輦路云深代馬閒萬里王春連朔漠不知何處龍顏

驛樓

驛樓云暗且停橈楓岸應含水郭遙落日更逢南浦雪寒江偏聽海門潮故知書劍從孤客每滯冠裳戀聖朝萬里風塵愁極北河山一望轉蕭條

懷林先生

水市煙臯幾獨過春來重覺戀巖阿荒城寂寂靑山少驛路悠悠芳艸多天外音書常斷絕江邊歳月易蹉跎居然萬里悲遼落無那雲濤起棹歌

馬上望茅山

歷歷晴山次第開深春孤客望仙臺從誇蓬島人間見信有羅浮地底來碧樹依微淸澗曲丹樓想象白雲隈花深不辧桃源路落日松風萬壑哀

寄喬白巖

海內誰居第一流鐘山凝望坐生憂江湖流浪看孤劍花鳥凋傷攬獘裘十載風塵猶仗節百年勳業謾登樓閉門錯擬天人策寂寂空帷到九秋

近城子循室病馬上言別

日晚冰河去楫遲桂叢煙霧迥寒姿樓臺樹杪城逾隔鴻鴈天涯雪共悲獨馬歸途江遠處一尊吟興月來時人生聚散渾難料故國殘云有別離

憶戊寅舊遊

吳山寂寞兩經春忽憶當年嘆此身白鷺洲前云自遠華陽洞口鶴空馴關門風雨尋詩在澗道煙霞入夢頻失意每多懷舊恨苑花檐燕倍傷神

武祥欲來

懷君霜後幾登樓落木蕭蕭古苑愁百里平波空恨別數年歸馬更逢秋天長水國思能賦花向閒塘憶舊遊共把茱萸須此日北山疎雨待扁舟

雨花臺

荒臺衰艸此登臨風急城髙感客心落葉萬家迎闕冷長江千里向云深丘墟寂寞苔生路殿剎蕭條鵲繞林回首南朝無限思豪華今古獨長吟

子循別迫再賦

短日孤亭此共歡兩宵懷抱向誰寛梅開臘邑逢南信雁過春臺是北看漢室孝亷名位晚謝家兄弟別離難曲江遊賞非吾事且逐漁翁送逝湍

送吳子新遊武當山

名嶽崚增近紫霄松門煙露郁迢遙尋山自喜乘春日去國偏憐聽落潮千里芳洲看漸遠九江寒雪已全消樓臺縹緲超鸞駕獨理旗度石橋

贈某二守

萬鐙春市壓花叢疊管流車夜夜同治理故知誇野獲物情先願卜年丰承風伯始聲逾美不語任棠意自通況屬政成多麗藻祗今詞賦說關中

至夜贈以言

燕客南歸値此晨故園松桂且相親徵衣尙帶沙河月建節空違塞驛春艸木新陽千里恨閭閻佳節百年人山中與爾同埋照一醉從教過十旬

舟中無事自論風雅因憶吾弟感而賦此

重楊送別禦溝斜回首風煙使我嗟故自天南悲索處每於江左惜瑤華客魂易入池邊艸逸體新余海畔霞小謝才名曽擅美吾家千里爲君誇

送友

湖流瀉碧防帆懸扶病看君去若仙鮑叔交情論夙昔馬遷文思發山川金扉蔥鬱宜前席寶瑟分明是別弦向說瑤音知不惜秋深好寄桂枝篇

天子禱雪南郊弟子循解褐未歳睹盛曠古走筆賦其事書聞遂述短篇

屬車當臘傳郊駐側喜凝華睿想勞霄漢盡應趨劍佩江山空自望旌旄珠簾暗防龍鱗暖玉闕全迷鳳影髙文似相如非忝竊甘泉從此日揮毫

近歳憶寄子循

迢迢獻節他鄕意勝裏燈前帝景新恨結雲霄看不極愁飛霰雪望無垠朝回寶馬行多色宴罷瑤篇句有春索處自憐旬歳病椒盤傳祝泰來晨

元日

禁城宵啟放朝天春殿氤氳警蹕傳庭儼鵷行煇燎火簾開龍座裊鑪煙和風已應蒼旂轉晴雪偏宜防仗聯短翮濫飛無以報恩參華蓋又經年

新正雪日柬唐陳二子

上林飛雪曉無垠麗景芳年屬此辰到處風光催獻節滿城花色待遊人瓊華島畔看偏勝玉蝀橋頭望轉新定是鳳池吟賞客不將妍唱負陽春

雨中偕同年楊君展眺

閒來策馬傍金扉鷗鳥明波淨客衣帝境秋淸遊始到水湄人遠意空違雨過千頃城陰亂霧動羣堤樹色微想象石湖棲息地與君吟眺未能歸

送宜俯歸

原日登臨爲黯魂客裝塵霧起都門故人此去惟衰鬢秋色偏來近別尊燕塞北看云欲盡潞河東下雁初繁鮑宣得有山林婦歸到寒窓與細論

經海印寺瞻眺

嚴扉不盡到澄湍獨立蒼茫興未闌銀漢遙從天上落珠林皆向鏡中看埀楊怨別霜華早野鳥忘機禦景殘卽此已令塵抱失何如終把釣魚竿

接張濟父書二首時張自浙臺告歸不遂

南來已是厭承明問訊何由旅病生乘興能忘剡溪棹夢歸誰阻豫章行傳書喜傍寒梅色感事驚聞落雁聲江閣倚欄還極目西湖煙樹不勝情

其二

幾度倉皇出省闈沙河風物每相依邊關並馬驅殘雪漢室諸陵眺落暉共笑守甘自棄獨憐稽古與時違十年回首同遊恨吟對寒云淚滿衣

冬日感寓簡子循

寒城斜日眺層阿寂寂花洲雁影過江色似迎張翰遠濤聲憶傍伍胥多淸尊且許愁來共白髮其如老去何書報惠連吾欲隠洞湖西畔足風波

華亭張子夙登琴好病劇辭歸久不相聞季氏子約作詩懷之因賦此篇

華亭幽叟去江濆一別音書更不聞每訝舊諳山水意祗愁今作死生分孤鴻失路遙憑月獨鶴尋山自入云冬夜肅淸春藻麗賞心何處不思君

午日子循弟有作和之

翠華當日幸甘泉際曉鑾回勑使宣玉殿雲霞輝防仗金河花桞馥瓊筵阜民澤沛薰奏長命恩深瑞縷傳卻憶同歡詞賦侶何人重醉鳳樓前

五言絕句

峽中三首

日暮南津道猿聲兩岸長悲風鳴水石不覺淚沾裳

其二

人逢故鄕少船度使君稀古雪流蒼壁春山寒客衣

其三

風帆絕無力百丈石林遲雲雨髙唐路空山愁子規

玉階怨四首

明月皎羅幃靑苔無行迹腸斷遠徵人猶是不相識

其二

自矜桃李質生長在深閨含羞不異昔不解道相思

其三

新寒切羅衣熠燿流珠箔道是深宮裏還得風波惡

其四

獨向妝臺泣玉顏今悞身長門猶有月能照兩人心

客舎漫興三首

我向長幹里長榦花滿枝折花看自笑忽省少年時

其二

輕薄他鄕客醉酒金陵春走馬垂楊下回鞭調舞人

其三

正月落江梅二月開桃李獨著羅衣裳年年度淮水

客館偶述

若爲愁不語孤坐欲沾衣況聽砧聲發城髙月落微

醉歸二首

醉入淸林去髙歌人迹稀故園霜欲落惆悵只空歸

其二

西郭秦樓上荷花舞曲長相思對流水惜別怨垂楊

詠白牡丹一花

何苦春風吝名花不兩生故知姿絕世獨自表傾城

送僧

琴尊冬日暮杖錫此時分別意禪心外滄波隔片雲

七言絕句

白下憶弟子循

丹楓百里見揚州北極遙連星漢浮吾弟何由在天末江雲飛盡夢防秋

憶周以言

與爾相違已隔年令人相憶望南天忽看春色無多在懷舊傷春益惘然

近淮柬行之

平明江月沒江天放澑乘空去若仙期爾山陽醉眠處垂楊岸北落花前

冬日過子新隱居雜賦二首

布帆乘興往來閒一水平鋪翠靄間冉冉風林天外遠靑靑半是越中山

其二

萬里遙天雁影稀晴臯獨立思依依偶因鱸鱠思張翰肯逐秋風江上歸

南園雜詠贈友四首

竟日忘機對此君風來滿院最堪聞翠莖瀟灑吹笙罷防有鳴鸞落紫雲

其二

采采金莖玉露殘南山遙對寄餘歡風塵盡笑酣中客昨日都亭幾掛冠

其三

江南春色早梅開素影參差映酒杯閉戶不穿東郭履庾樓淸嘯碧雲隈

其四

亭館幽閒暑气沈露珠初滿翠流深眼前色相何爲者對爾方知不染心

閒適

湖波揺颺水雲空十月霜淸楓葉紅天際棹歌鷗不起片帆歸去荻花風

再送武祥

千山梅桞向芳菲匹馬西辭入帝畿春色滿城新衣錦何年卻有故園歸

除夕再憶子循弟

鶺鴒原上思淒淒除夕他鄕望眼迷雲雪滿淮看不見也應知汝夢魂西

雨中陸子飲話不寐

望入雲宮暑气過客牕相對雨聲多無端忽起江東思玉柱金庭柰爾何

皇甫少外集卷八

欽定四庫全書

皇甫少外集卷九

明皇甫涍撰

賦

白樓賦

狥華先生遊乎抱朴主人之宮夢夢【莫工】懪懪【電】【曵】然而病囅【勑謹】然【引】咦【火屍】之曰蕭條乎寂寥乎子之居斯固子之諳而吾之所不喜也飛構千尋綺餙百名藏土木抗天庭日月經柍【於兩】桭【眞】星辰垂榩【渠焉】墉纁縹【疋紹】黇【他亷】防【他丸】赩【虛力】防【恥京】黟【伊】黚【古闇】輝赫翕習半散粲爛洞心駭目李耳懕懕【於占】而展季宴衎此騁髙衢者之宜盤桓薄霄漢者之宜遊衍而窮天下之極觀也吁嗟乎子此焉托處曬彼頽堊【於故】何以爲娯內不得康外無所譽空曠無謂令人居居且所值而變所遇而寃何有湼而不緇是以墨子感之於泣蒼蠅畏之於詩曽不察皎皎易污而下節是持寧免見笑於魁吾之夫大方之家乎主人曰是非汝之所知也見其一未睹其二有疑冰之誚醴醆【側眼】粢【才絲】醍【體】九醖十旬非不防也而太上者乃有嘉乎明水狄成滌濫要訬靡曼非不美也而極音者乃有取乎防越子徒佚招蹷之機飽爛腸之食鯤鵬摶扶揺徙南溟不知搶楡枋者所以爲適聖則合章總期亡而瑤臺璇室嗟造天之阿房曽不荏苒而【鬼】側彼赫赫之多餙使神洋洋而心失肹【喜筆】蠁盈於寰宇又烏睹夫寧防【細則】善哉揚子之言曰客徒知丹朱吾轂不知一跌將赤吾之族也慕庾子之髙懷遺後昆以貞規旣因物而變遷亦隨時而推移原伏之以終身何閔化而生悲孔不顯勇於翹關老深戒乎若虛齊物萬以消遙豈炫耀之足持【某】斯宗之孤峙聊防【若怪】齂【訶誡】而棲遲木事不縷土事不文綴以石英廝防璵璠昞【丙】【滛】璀璨僤【逹汗】【落汗】璘防【斌】零穰穰之皓露垂容容之鮮云曉月流於空梁微霜集於素茵浮瀴溟之春鷗舞圃之仙禽風颼颼而循楹失埃堨之紛紜收餘思而覽識營欲之非心實喬期之同好恍疑登乎昆侖矧巖巖峩峩探玉府步玉堂揚歷之所宜居懷葵藿之孤忱終古承乎紫微軼世塵而髙邁匪大行之崔嵬翔寥廓而下視又何戒乎斧梯紐瑞玦幃江珠命蓐收使當禦詔望舒使先驅坐石室麾丹梯晏月窟盼瑤妃朝沐予佩於天津夕宿予馬於玉池寄閎軒於堪輿乘閶闔而西馳【汗】晢【制】皢皎於星辰兮翯翯皛【乎了】鏡至淸兮純精洞潔窈窱縹緲恬空虛兮淵幽藹顯敞曠朗衝坦夷兮沈沈隠隠漠無爲兮美哉輪焉憺忘歸兮則子見哂得非下裏巴人不知陽春者乎於是先生索然而挴【毎磊】恍然而失曰吾乃今知盤古之橧巢葛天之營窟也比壯麗於丘垤視極寵爲行客疏紺縉簡烝栗削崇觀去諸飾從子於太素相羊於無極

慰志賦【並序】

嘉靖五年餘春秋三十六月惟誕晨興肅躬奉觴於大夫宜人之前懽言旣浹兄弟咸具竊感夫電逝胡迅苕榮易毀余也虛忝士籍塵斗釡之給而無一命之貴業與年而共凋學與位而盡無悼心慚影不能宴如嗟乎何泰非天何否非命裁端於人已者諒哉拘塡囊檻幽不明也余恐志多之累心憂深之賊生舉酒自勸旣而濡毫凝意順心斷疑作賦一首命曰慰志云耳辭曰

佇幽覽以撫節兮感余辰之行邁忽鱗序之無停兮神忡營其靡屆攬瓊華之雜佩兮膺桑樞之邈介慨屬離而懷明兮鳳鳴岡而噦噦閱騎省之遊處兮乃二齡而俄防善宋玉之悲言兮時與秋其並逝飈輕回以襲膚兮情坎凜其紛萃悲夫辰有謝而莫窮感有滋而易昧夫何窮之或遷亦何昧之能察昔賢聖之莫存兮豈茵蟪之足議日罕中而不昃理無約而不泰揖唐生而弗疑保神珠而弗墜孟猶眷夫斯樂兮寧假榮於朱紱抑南遊之耿怳兮飲東陵之延嘅於是巽羽警晨盥嗽咸畢艸萋萋其含露檐曈曈其出日斑衣禦蘭觴郁暢重軒之嘉貺腆二人之以懌於容駟而自悅和抱珍而屢失奉懷瓊而銖賢魚害生而興泣胡化之舛馳兮諒萬萌之難一憂糾集而無方兮委天府之可逸歷遣言之多轍懟物感之殊岐曾與蹠其同域其反覆之莫儀有恆浚之斯獲凖伊獲而亦暌籌閎種於陟鋭說胡艱而桎非有陳讜之斯納凖伊納而不齊或一言而取相七十說而服微原旣忠以淪湘誼又何事乎揚辭均俯仰於一指聊迉迡而如斯徵尊安於典訓服仁義於書詩顏殆庶於不貳兮孔賢哉而嘆思帝含垢於大志兮基苞桑而弗虧若前軌以勑已兮吾惜陰於闈寧托慕於顏閔兮從所好而忘悲遲美人之芳訊傷曜靈之餘光俄暉散於窮木明月照於空房巖林幽峽原薄蒼茫悲聲寥落而四起夕陰迢逓而未央禽登棲而無影鳥求羣而孤翔命淸樽以自酌等肥於一觴旣資斧於金石亦濎濙乎彭殤北叟兮吾識其倚仗南容兮吾戒其方將抽琴緒而幽結髮微音於淸商知其無可柰何而安若命兮何防師之言爲有常

澹泉賦

友人臨泉搆室扁曰澹泉徵文發義予時困世嬰痼稅駕靡由乃嘉其取類感其幽尙而爲賦之其辭曰

騁髙衢以遐覧兮佇墳圃以盤桓傲斯世之阨兮想肥遁而孤騫侯躑躅於區中兮疚樊嬰之未捐舒長嘯於大淸兮蹤洗耳之臨淵諒箕潁之可蹈兮將茹芝乎空山慕依隠之軌兮聊婆娑乎人間兾假物以托心兮乃寓矚於玆泉悵疑志於乘蹻兮秉微尙而自宣要同歸而異瀾兮誠邁迹乎通賢相彼泉兮澹矣其流孕中孚以潛渫諶靈長而寡儔俯浺之渟澂兮瑩余神而優遊若乃天气始肅水潦方收戢浮陽而愈潔湛寥泬而彌幽侶寒臯之孤鶴兮陶麗月於中洲鼓鳴琴而臨泉兮庶卒歳以忘憂爾乃嘉陽載熈藻日初暉感出泉以遊目兮悅芳津之尙防攜友生登崇基發淸歌席川湄鮮云垂而曜野惠風舉而吹衣繄同體於淵澄兮浮淸漣而命巵效蒙莊以齊物兮夫何慮而何思惟伊人之取類兮獲睎古之幽情遠辱殆於止鑑兮挹上善以爲名气合漢而醇白兮泊與世而無營混盈虛以滋物兮納穢累而爲淸委塵纓於一濯兮苟余心之可明願遡洄以從之兮保昭質而居貞

序

奉送冡宰白巖喬公序

我明開基丕宅神孚化應列聖彰道綿祀永功裏簪外組罔匪究心之士文甸遐域咸無蹙額之子崇載籍而興禮樂登三五而贊化育維時七廟成徳哲謀自天要亦二三元弼爲之訓迪圖猷聿寧大業也嗟夫時必代謝物罕常臻陽運中厄式化艱宗祏光遏城社潛煽敷天之下鑑古訓者緬迪哲以含悲懷中邦者唾羣憸而橫憤天眷寶歷春照玉牒今上虎變封邸龍飛自天衝年肅睿道徳齊聖夫以海內蒼生思安袵席重足延頸委心於楚江之濱歸命於京嶺之陽者十年於玆矣而皇上禦極果能精式獻王之心徽紹七廟之治大賚方展謳歌斯溢庶習咸屏元憝旣殄防典刑之耇表忠諫之烈言無不聽斷必已出雷電合章天地交泰𨿽周成有虛受之孚漢昭樹明忠之譽亦何足以方斯盛是以艸莽之臣藻繢之士咸仰官儀而褒日月攬唐虞而頌山河矣至夫親賢與能常吉在位丕謨鼎建惠澤川流而天官者秉鈞衡佐皇黜陟五卿之冠冕百官之領袖也邦治炳鑑於周書隆徳歷紹於唐典國樞斯在帝衷恆眷皇上旣卽位之四月冡宰虛位當寧積思僉曰南京大司馬喬公膺受至寄允哉其宜人謀旣同綸音大降公乃感激思奮明良作休禮鐘山以命駕循長江而啟途自畱都之民以及百執事莫不憮然永懷遑卹師保抑孰知敍百揆所以厚安畱都哉公太原人抱陰陽之知稟山川之秀異質茂業天裕人寧弱冠登朝遊之以仕優之學溫良爕易忘已率物存乎徳彌綸軒朗研幾致用存乎變輝煌曄郁飭材範後存乎文懷誠貞度其風似君奭敏惠發越其通似姚崇英華博達其學似歐陽修斯江左之美談天下之公議也矧厥祖考世篤忠貞厥有成績紀於太常昔在孝宗朝爰典銓曹克精藻鏡偉斯碩輔人其舎諸巖壑小子作而言曰嗚呼休哉天之垂裕我國家衍隆祚於無窮也蓋自先朝化艱臺揆禦事允遘大否懷逸則明農而深隱樹貞則集尢而遐竄秉節則成仁而自靖中人則染化而成戾居窮則毀敏而安野或遠或近或去或不去歸矢其志而已矣公擢奉常逖居南土贊天子幾務晏和九載國家之元气恬優不撓五行之精異粹謐而寧夭壽平格以佐後人至誠之道可以前知矣夫正者聖徳之所以恆本和者神用之所以不窮公智享天心仁永後觀爰用平夷剗其防級求僃之瑕公有弗棄徳髙之議公無所靦豫章變作自江而南倚公以爲輕重人情大駭令由關決公勵身彊圉鋭置要害誓江淮之甲墮睢陽之淚君臣大義倡而顯明若此者正和咸宜本用不倍惡足以爲公累哉故曰天之埀裕我國家公之文徳咸罔不聞皇上神明素所鑑賞鼎命後發人謂斯何夫擇者嚴則其所望者切望者切則其所責者重亮工熈績必得其人故曰衍隆祚於無窮予小子遊公之門久於公之行其能無言嗚呼無疆惟休亦無疆惟卹至理孚於小物聖徳欽於輔相故表天之微揚公之志而繼之以規公亦尙念於天人哉

送王尙質應詔之武昌輸粟入太學序

吾觀豪傑士抱業以求顯遏而不遂則憤懣憾悼而不平殊途異門苟足以售其藝將毅然爲之我國家鬻爵之制不瀆不濫命生徒納粟入太學然魁資首族與亂良法由是綺紈之子操籌坐食之夫揚揚然立於俊造之地爲談者捧觴屬者歷兩試而登甲乙者又往往有其人是非吾所謂豪傑抱業以求顯遏而不遂者耶今年秋楚餓民倦憊流徙以爲官憂中丞【闕】公防請敷成典以仁元元天子權之以宜合之以議可之視地以量數因階以異入吳學王尙質以連不得志於有司將浮錢塘出武昌承休詔焉余爲之言曰孝以立其徳勇以修其藝徳立藝修而祿隨之今子不顧千里之險求爲親榮可謂非孝歟自知之明毅然與於眾人之所同趨可謂非勇歟負是賢矣而又有王制以容其身不平以激其气鉛槧之徒相率鼓譽澤宮之內因而化洽乘風雲而翔使廷尉之公法潁川之循吏復見於今日吾固知殊途異門果不足以病吾子矣是行其勉哉

江集序

蘇士叢試於畱都由丹陽登陸入通濟之門水行則由潤州浮江抵龍關風便相繼以至士之不第者率浮江而返困踣頓挫眠食得以自適崖湍迅激魚龍出沒之險無厭也予於是得巨觀焉平蕪曉日極目千里回眺鳳闕杳靄在望維揚步煙樹隠映海門浩金焦秀絕撫景命酌輙詩以歌之詩多放浪慷慨之辭蓋不覺志意之有得而忘其窮也姑編之以識嘉靖攺元仲冬望日涇陽皇甫涍序

皇甫少外集卷九

欽定四庫全書

皇甫少外集卷十

明皇甫涍撰

記

安定書院記

安定胡先生嘗爲蘇湖教授蘇學之興文物之盛實自玆始當宋慶曆天子慨然思治而時未有建學制度疏濶末習滋革益與道遠先生倡古法於湖貫學與政而一之以明體適用爲本設經義治事二齋以教史稱先生科條僃具以身率先嚴無惰容故一時作育之懋至逮譽人主取法國學固宜然也蘇學故有安定祠祠在講堂之左相傳爲元祐中所創訖今承祀無攺嘉靖癸未天水胡公來守蘇郡公名瓉宗字孝思治先理化惇崇表勵恆若弗及一日徘徊學宮顧瞻永懷曰先生有祠以先生之教不忘徳澤在人也祀固有報而學可無勸乎學宮之南有堂焉實嘉防亭之舊後廓益僃幽深顯敞公因以爲安定書院設先生之主於堂旁廡翼如以復兩齋掲而書之於是擇諸生之秀異者養習其中萃止逶迆登降顒顒遊其地思其人迪其教席間函丈詳論開說恍若揖先生於聲容之外士克和又政以大洽夫民性之恆治古之善其在人心千載一揆顧有所啟其端而後興其墜也有所托其傳而後久先生能興其教而教非亡於昔也公能舉其墜而教非彊乎人也道一也亦以人污隆焉耳使公仁心不遐徳舉不竟乃今象設輝春秋薦祀習眤爲常𨿽陟降時享而文軌弗著豈所以爲先生重哉人才國運每相盛衰安定之教復於廢墜之餘其必有安定之徒出焉簡諒純明時舉於朝以贊休美下之觀望威儀亦有知其所自者公始肇之矣今之守若令競於末節學宇荒陊有不暇瞻者若公以教而爲治因舊而爲新禮不防而義暢惠不費而業廣皆可書也歳丁亥公拜山東左參之命行有期猥屬予記以列盛美繼公而作將有考禮惇秩者夫祀必有配也其在公乎其在公乎

東隠記

吾鄕雄於貲者爲淞陵之吳吳氏家於韭溪其族挾貲以競者幾世矣子新生長豪侈之中獨厭恥焉視其族人翹然不以爲喜故動反其趣而業亦少墜久之益不喜恐恐然若將凂已者復思遠其迹稍徙而東曰吾其隠矣吾又樂夫東方也故聞東之名輙喜乃今泊然東溪之上意吾去違而適體吾去窘而安矣余因號之以東隠而訊之曰余固求仕者不知隠之說子之隠柰何曰吾非能若古之隠也直陋隠耳然竊有得焉謂城之髙弗曵吾履謂市之華弗注吾視綺紈可賤孰與泉石之常貴珠璣可簡孰與霞月之常親合耦以望收垂竿以俟獲長吟傲嘯不知一丘之隘萬乘之丰也此吾之所以誇於人者也世之隠者有洗耳以絕人有深藏以釣譽吾性甘恬曠而天畀以鈍拙之材迹有似乎隠而心亦安之又以爲食土之毛不容晏然而已度期而輸聞召而役不敢後時以爲鄕人倡違親以爲髙避世以爲潔吾不忍也故無絕也無釣也此吾之所以無愧乎其心者也余曰若之隠如是是隠之嘉者猶將以爲陋乎然樂於東也柰何曰禮不云乎東方者春產萬物者也吾於春時見生道焉見同物之仁焉竊又謂隠非君子之所欲也故𨿽無周於世而同物之理所聞於聖賢者不敢有忘於心亦聊以寓吾樂也嗟乎充子之操而幾於全矣余聞君之子質惠而純學敏而勸向之所聞於聖賢者將日教焉因知夫君子之欲固有所在也邁迹伊始羽儀天朝以施澤於世是亦子之餘也隠於其躬而避俗之志不違達於其後而同物之心不壅然則充子之操而幾於全矣君之子我之自出也願記之以俟

書

寄陽明先生書

往歳伏拜階墀與聞訓示援之於迷昧之域而納之於髙明之塗磨礪奮發不忘淵冰之念【衝涍】𨿽以涼譾獲謁今之縉紳先生多矣嘉善者尙鮮其人況於不能而矜之豈非望一二於千萬耶若公之於【衝涍】眞可謂矜而惜之者夫以不能之人猶望以君子之道此公之大心宏度出於尋常萬萬也屬者豫章之變我國有疵【衝涍】方以公在必將任天下之大難而天下賴以無事秋間勉遊白下果識訏謨威稜忠節赫然徧著天下曉然知明體適用之學於吾道光顯矣【衝涍】瞻想之餘復睹勳名之盛踴躍當如何耶北來旄鉞勢必趨功此在成算必有所處然【衝涍】嘗靜而籌天下之事公今日所宜爲惟兩端而已挾權斂重潛折姦萌公果能之否乎誠不如飄然長逝優遊陽明之下可以出可以處蓄徳而服萬民愛己以爲天下粵稽先哲此甚彰明者也不然亦宜大僚屬之功名安近幸之反側示不得已之意積不可欺之誠公之方略亦豈掩於天下後世也哉若夫推祖宗之威靈彰朝廷之榮華於言辭禮貌之間此固虛文常事豈足道耶前日彭太保忠毅太過自蹈危幾天下至今痛之公之所知也非仁無以立業非智無以居功【衝涍】知公之心又嘗讀公之疏固無待於喋喋者陳問之際不覺及此狂冒悚仄惟憐而宥之不勝幸願

寄喬太宰書

【某】頓首比蒙徳厚弗棄遠惠教札兼審附奉詩啟已凟鈞聽此心感念何如詩不云乎何日忘之譬猶深山艸木一日不死則猶仰明照𨿽然此豈可以言盡哉表兄黃魯曽赴試禮部謹寄上賦二首窮處無事輙嘖嘖鼠語無益於實事莫罄於紀述可笑也竊惟朝廷向治如日之加長而我公姬公流匹有爲於時其他元老皆能仰稱上意而臨軒之筞又將得英彥幾何踴躍後先蓋已足矣士君子立心期於天下之治爲之者旣已不乏其人士之未用者則亦優遊林壑之下歌詠太平飄然自遂故凡未用而懷戚戚之憂皆其心不廣若人𨿽見用必無益於世故【某】𨿽屢見擯廢不敢私憂以自外於士君子之志也向辱許跋閏集嫫母之陋豈不自鏡顧欲因以聞教汲引有進是以私心不覺僣分耳余兾爲國珍愛不宣【某】再拜

寄許少華侍禦

少華相公閣下美時飈逝道範日隔悲窮興气寧不咨嗟伏惟相公威烈著於隆慶之墟聲實孚於明曹之疏洋洋國士非公而誰玆下土庸生所以投袂而感激望云而號呼者也指期計道知公已在赤墀之側敢布區區夫士無知已而誠投則應道無假合而義流則歸求之於古豈必踵出索之於今何獨響絕嗟乎吾父抑指天之誠蹈墜淵之釁抱痛沈緜何時可休向嘗瀝肝膽抒情素而發公朗鑑動公悲懷悠悠蒼天緹縈一女子也伏闕以致孝趙娥一婦人也帷車以快志【衝涍】何人哉固已積不貲之尢招萬世之謗矣曩所云二公知也虎揚鳳舉報之以滌垢之言賜之以維新之命公一哀矜幽陋以手攜之若火揚也而復資天風其何燎原之足詫乎及夫事濟得以優遊煙霏散矣野鶴去矣如此則回陽於毀折生肉於枯骨衍之瓞錮之金漆書之史冊亦何厚顏夫崩城墜霜理有必至胡獨【衝涍】以瑕疵之身過計通誠徘徊何見侶之鳥獸猶攺日而易歳乎伏惟相公圖之言不能盡

簡華陽兄

【涍】白上華陽長兄座前竊惟時防牽局忽忽歳月文章事業兩無所成此【涍】所以疾首汗背皇皇食寢也【涍】之於兄同情異擅每恐潦倒鄙文終不得一容足於七家之廡以恨生死顧神魂恍惚各相抵捂不見實效孰若一其志庶有成乎屬者僣得李何詩覺古人益遠又悞憒眊所坐向多學王孟其質度自然體裁迥立非可迹躡末流衰落緣失宗本豈心也哉七言古詩固以髙岑王李爲擅於諸體亦須擬議則生格近壯此非盲品叛說自所得云也夏夜無事課西湖歌一首寄棠陵子便欲挾岑李而馳也吾兄以爲何如【涍】再拜

與友人書

僕之於詩自昔好之遊詠累年稍克有悟妄謂作者乃大謬不然久之有得更覺開朗近復探繹豁若神解自以爲枚王復起斯言當不與易所恨其論益精知者益寡況在末微未足以振之耳嗟乎斯防若細然自景云垂拱之間已號絕響矣寧復望於今之世乎昨接奧言所稱休落宿之章少卿浮雲之句防契鄙心晚得知已良用暢發所得信然其視埃垢細物何足復置慮思以混靈府寄懷倡答二篇傳之於世亦可無愧古人寥寥二生當自信自珍要之百年桓譚侯芭可俟太史公有云難與俗人言不類是耶岑寂中偶白何時有暇更得晤言

寄霍渭崖書

某頓首不覿臺顏邈焉四載景行之念其何能輟惟公直道介節髙視一世暫遠闕廷而哲聖鑑宣東朝之命特先羣弼闡揚大猷以光燕翼海內縉紳喁喁仰望比於姬公之還焉放臣賤吏思獻一言以昭快覩顧屈身蒙謗棄戮之餘久忝門下拊膺躑躅沈吟中廢良用增疚頃友人自都移書云霍公憐子若將痛其不遭而不曜於眾之所云者嗟乎【某】之情事借使微公憐之而猶將言之況乃惠以抗俗之知惇以生我之誼又安得黙黙而已乎【某】海濱之寒士耳嘗思秉耒丘林而甘藜藿暇則討古今之訓兾成一家言以遺來世而【某】之志願足矣時乘風雲防擢郎署已非志之所及而復有榮進之想乎往歲遴攺憲臣嘗辱公命苟存進取鮮不奔赴而某固泊如也此公之所知也仲春之期迪簡多士時有語及【某】者曰用其言而棄其人可乎名綴疏末職此之由而何談者紛紛漫無流別玉石同揉屈子所以悲嘆也扈狩之臣無【某】之名而固受其罰乎此又舉朝之所知也闇莫不昭痛毒在心滔滔其流孰可告語夫榮不在於陟要辱莫甚於滅名【某】誠思之太甚之謡詠於詩人必察之談垂於聖訓使或人必有情言不可墜【某】也獨無望於公乎倘因一言開釋讒妬振泄幽沈將不有還西子於復潔由伯樂而攺服者哉羇旅之所慷慨營魂之所注結良在於是星窮歲殫觸物興感裁書延仰愴矣於邑【某】載拜

墓志

劉文與墓志銘代家君作

劉君文與卒於嘉靖丙戌六月十有九日越載【闕】子畿旣得卜爰葬於長洲縣武丘鄕厥考湯溪府君兆室陳袝焉實【某】年【某】月【某】日湯溪余故友嘗同舉於鄕又姻也畿來告卽遠卽泣仰諸埋幽之石嗟乎府君胡單微文與之卒殘防至痛尙忍言哉尙忍言哉余昔與府君遊文與觴侍寡言凝然慧發佳兒也旣室楨樹不防守遺業若固扃鐍情儀謹雅又未嘗不爲府君慰美哉湯溪有子矣後則輿言譊譊短之者日至相矛成基訟牒窒孚宜犴宜獄卒徒充楹文與素懦不能自直又以賈役交承上下駢呵文與諐詬壅憤已弗遑靖而憂母氏之憂已也進退維谷槌心旻吁色如委梗俯陁絕粒以至於死死之日槖無餘貲惴惴孤尙弗免於遘播顚危嗚呼若文與者慘禍極矣然覈其故特以保惜舊業積不能施親弗時展禮節多暌責望羣妎排伺扇慝至不可禦文與之心則何負哉嗚呼乃今知貨以藩也亦以亡也因思夫古之人非賄是惡實盈是懼而先王教化斯民爲之分限經畫至詳率者勸戾者刑蓋𨿽疏遠不交者亦有聯屬之道焉其衛善而擯惡固宜慮之遠也使文與幸而獲生斯時不失爲孝弟力田泮渙胡考矣𨿽然使文與𨿽生於今而能如陽陵君之對君子之富又不幸不能而暌於文與者有若晏子之仁逮國人亦豈至此極也已乎文與今其逝矣彼譛人者釁起毫毛巨莫之載毒非益我中夜以思能不有悔於中歟文與存時躬善弗置間則勵其子使學畿承考懋益與其季聰異競爽皆可望以顯親者安知天之報文與者不在是也劉故沛人後兩徙定家長洲文與曾祖諱鉉贈禮部侍郎諡文恭赫然爲名臣文章徳業垂載國史祖諱滸考諱桐尹湯溪有惠政蘇之世族惟劉爲盛繁昌莫與埒而文恭有厚徳裏中多薰而爲善貴能寡約族無間言表裏恬如其惟斯人乎文與名防別號怡靜生於成化乙巳十一月十有一日享年四十有二室陳氏子二男卽畿娶錢氏女適某繼室都氏子四男坊堪坊聘胡氏女聘某次防昔者聖門之徒病夫人之賢莫以定也子曰不如鄕人之善者好之其不善者惡之文與其近之也夫是則可以銘矣銘曰

相民之臧終允其良幹餱式蠲幅禮式明幹祿維億節若維傾噫闇之悲象齒之殃彼弗令猷中安則陽旣莫旣勝孰營炳昌幽深惻仁載畀之光永爾保佑勿替銘章

銘雜題

陽山艸堂銘【並序】

顧君仁效世家蠡湖之東其相承而下咸病囂華耕稼以自殷澹泊以自佚逮君挺發益昌讀書好禮每聞奇才博雅之士如賈人之於萬鎰之寶若不克遘樂聞一言而退是以吳之賢士大夫咸與往來寒溪方元素負絕俗之操遊蘇時君迎致日請所得素風弗替而顧於此乎有文矣及茹納更裕停蓄而章濡毫嘯詠居面陽山英爽怪狀靈賞心化冥黙滋久恍乎若禦列仙乘太虛不復與世接君之得於是山者何如哉於是君爲堂臨之以專其勝財不資眾工不淹時靡麗而固靡大而敞堂成觀益奇楹抗森蔚幾落冰霜雲霞吞吐澄湖掩映餐華於胸中叢美於筆端君取諸人以成其富取諸山以成其深謂玆山之不可忘也懼歳時漸謝幽潛易湮風流所遺罔以告後請予銘刻於玆堂之下銘曰

世趨紛濁益拳局兮賢永昭擴翔鸞鷟兮有山嶕峣秀而幽兮顯宇經搆曠遨遊兮絪縕吸挹文防深兮銘成礱石祝嗣人兮

跋短竹捲抄

昔樂天比賢於竹豈直愛其幽崖媚谷爲山林一淸玩而已耶抑亦謂其徳之類也乃有節士貞臣撫景悲志激烈慷慨屢形於辭而不倦固宜然哉悲夫棠陵方公之意其亦滋蘭樹蕙之遺怨乎

書尢烈婦杜節婦二姑傳後

【涍】觀兄世譜傳二姑者宜哉其著論之也杜姑世特近具知其爲之者自生時輒跛依依繕其性然吾曾王父義甚肅圭撮侈僞無所於及有由哉蓋微姑則杜緒幾墜悲夫尢之所爲尢遂以不嗣或曰姑矯枉過正者歟姑誠知所立落寞不可攷矣然豈以督過罪詰不得已爲之謂之烈豈過耶夫婦人信無能爲行髙秀炳炳出丈夫右如二姑固宜範後光世人常見惡則瑕疵排訕見善黙不樂道又以爲偶出幸就往往榮古虐今𨿽以行髙秀如二姑落落不聞傳且久矣嗚呼絕行卓立自知其心蓋亦有湮沒者哉

皇甫少外集卷十

