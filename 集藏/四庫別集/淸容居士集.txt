

欽定四庫全書

集部五

淸容居士集

別集類四【元】

提要

【臣】等謹案淸容居士集五十卷元袁桷撰桷有延祐四明誌已著錄其集據蘇天爵行狀及元史本傳俱稱五十卷此本卷數相符蓋猶舊本也桷少從戴表元王應麟舒嶽祥諸遺老逰學問淵源具有所自其在朝踐歷淸華再入集賢八登翰苑凡朝廷制冊勛臣碑版多出其手故其文章博碩閎麗有盛世之音尢練習掌故長於考據集中如南郊十議明堂郊天異制議祭天無間嵗議郊不當立從祀議郊非辛日議諸篇皆成宗初所上其援引經訓原原本本非空談聚訟者所能當時以其精博並采用之其詩格俊邁髙華造語亦多工鏈卓然能自成一家蓋桷本舊家文獻之遺又當大徳延祐間爲元治極盛之際故其著作宏富气象光昌蔚爲承平雅頌之聲文采風流遂爲虞楊範掲等先路之其承前啟後稱一代文章之鉅公良無愧色矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

淸容居士集卷一

元袁桷撰

贓

導遊賦

陳郡袁桷家於甬之隅足不逾闕而四方交遊往復之義亦能舉其槪聞吳興子昂趙子淸名雅言爲作導遊賦道予所蘊亦以見夫思其人而不可見之意詞曰

嘗悲乎好遊之士閱終歲而莫聞非秉志而媚私亦飾行以矯羣方其命車於王良假驂於造父過屠繒之沛弔弦歌之魯許身結志慷慨傴僂抗銅盤以矢辭握幽蘭而結賦炫華堂之冰雪眇修途之霜露蓋將修斷金之利𨿽防墻而莫我敢侮息肩於門晞髮於廬不一歳月迨見夫蠅聲而歌倚楹而吁𨿽千里之異殊何老壯之卒逾也世有索居肥遁墼門塞竇尊委俚之聞友汗靑之朽是猶談智於尺寸測日於戶牖猛虎嚵嚼幽猱悲啾獨行無儔謹揉其輈粲彼一士與時偕藏具大塊之淸淑服忠厚以自昌余將往而未得倚吳山以相望振衣中庭萬籟寂頎形廣顙防兮翩翩墜余以言曰懷辛之椒人或議其妖充梁之木人或惡其獨夫旣自以爲直而亦豈不以爲曲阮生自持幾於目語削木已漫假手於祖匪達人之曠羇終察察乎亷隅余囅然而笑喟然而思拂以占莫測其疑抑搔首而欷故髣髴以致期遂申之以辭連城之璧佩以容兮環龍之劍喜其鋒兮伊若人兮物不可同兮我欲從兮樂有終兮江山兮復長方舟兮可航辭未竟童子擁篲而前曰豈所謂千載之人耶吾當從子而西矣

雲林賦

若知云乎昭昭然服光以廣微隆然廓然又似夫五色萬物而沈幾來弗以趾去弗以馳其始也盤辟夾輔輪輪囷囷孰合其處所其終也寸芒以興導轟轟啟鈴鈴汨沮洳襄丘陵若慕而佇若泣而赴愀兮哀不知所訴蜿蟬眇綿含英吐鮮逌傾蓋而忘返粲接席以爭先誠果樂乎莫與之宣形成乎無形名生於有名囿於家林允爲儀刑奉蓍占之曰居髙而卑佩矩帶防升於木無往不復不泄不辱言歸其谷伊南維湖將以爲居齋三日祝而蒞諸薈兮中峯式瞻其端爲章爲祥爲輪爲冠風以潤之雨以需之挾陰而乘陽而舒朝飛夕躋莫窮其棲有翼者鵠遵於其涯曰將有行自東䢐西綏而迎之維墉之崇施而流之維泉之通以沐以容是謂雲林之宮

云石賦

泗流回淵禹朝步兮秉陰發奇靈鼇負兮玉質墨章浮帝都兮廉辧以淸協磬濩兮堅剛洞虛積元感兮磅礡太素屹空嵌兮靜居泊如日儀以湛兮虛一闡圖握九贊兮八方宣明二儀竅兮抱形介貞合窈眇兮絪絪縕縕道之奧兮肇稱云吾將以觀眾妙兮

淳賦

粵若防古仁風熙熙擊壤灌陰以佚以嬉巷無夭瘥物無癘疵祥麟應囿靈負池樂以導和禮以黜衺奫奫其春渾渾其天守衝若虛不誇不鐫佩矩帯防養於深淵擬諸朴兮文理具宣擬諸象兮充然混完見不以迹視不以形斟酌太和肧胎粹精居之莫疑神維壹淸若有若亡訖莫可名二儀絪縕肇分化醇人行乎中孰全其眞注玆酒淡兮在尊禦史氏尹敏學潛珍服習典謨葆厥靈根齋居靜儀人莫可聞攷諸庖羲其名曰淳

玉杖賦

有璞於此純綸氤氳瑤光之精爲靈爲文謹櫝以藏不泄孔溫穹窿中幹夷靜合坤淵淵其容深深其神爰有善木含章揚芬飾端以儀往來無垠郁峩壽宮有粲者云維季翼翼聿懷彼濆跪而祝諸以奉番君曰履道坦而元吉者歟任重而不希其力者歟視下而無危嬉戲如兒審時而行得艮以防抑心自彊厎夫康莊其形不孤其智若圓化而神之曷知其遷以相以持是謂期頤

桐柏觀賦

孫興公天臺賦運意髙簡忘象以求斯得之凝和盧君居是山以桐柏觀圖授余曰子爲我縯繹其景不揆瓦石援筆爲之賦曰

厚坤載徳臺山效靈蜿蜒扶輿天孫之精僊書易之以桐柏敞神界爲金庭轇轕三光磅礡太空睇暘谷之倒景卒莫能擬諸形容也睠彼華頂羣山啟蹤倡九牧以執玉巍冠仰其顒顒香林玉霄夾驂以從華林不雕臥龍嵸巃玉泉禦右法蓮殿戎東峙翠微西蹲紫霄巧面勢以規輔扄沈沈乎泬寥維妙有之珍館匪攀援之可求除三彭之內蕩守中戒以默修影息於鄧林機忘於海鷗上池飲之以洞視金膏服之而冥搜不然者良不能以久畱也粵昔子晉韜精帝京弄參差於緱山摶扶揺以遐臨瓊防儼其負雙闕屹乎龍蹲正右弼以贊化千齡髣乎氤氳故玆山也四面削成中心如掌眞風合於冥廓梵炁通乎肸蠁三井之泉千尺之潭臯羽警其瀼露髯羊匿於陰嵐飛梁凝冰側足涉褰翠藤流霜觸纓捫緣梭溪交流以織文忽防蝀之鉤連望飛瀑之懸絕日五色而成妍夫樂與餌過客所止誇誕逐魂踐形者恥長生之藥眇茫於神山執期之候詼譎於五利卻衰防頑簡易理得其亦有所益乎菌蠢春秀篔簹冬萌五葉之松三脊之香丹光騰於金鼎冰泉徹於銅罌服食之而不墜身輕忽焉以復丁企列僊之遺蹤葛翁防名於太極斗晶熒於樞紐金光雜流於瑤席納雷谷之砰磕窮幽淵之罔象丹鳳昔焉以來儀凡羽厥今以避讓諒守貞以制气匪狡獪以增誑法不孤立道不虛行繼之者白雲先生受素書於軒轅襲帝冑於典午憺寡言而無營思坐忘以遐舉承唐皇之明問敷淸淨之舊章署漆書於寶幢迎黃雲於玉堂厥後憲章希夷範圍靈寶誦蘂珠之文過期頤以終考若是者誠何異於蓬島或有言曰樓臺榮觀方士侈崇夷考是山不綺而丰不幽而通廓兮其有容閟兮其訖逢味興公之抉奇訊擇木之寫眞若增其嵚崟盡其窈深身不羽而淩遡俄曾城以瑤林乃若丹霞伏光鐵柯舒英集眾妙以凝睇髣三眞之傳經擬金剛於鐵磨警黑業於鴻鐘何錢李之二王莫能悟其祿終猿抱子以望月虎伏威而諷風靈璈淸以集鸞哀急而驚鴻爰自有而卽無眇壹气之鴻蒙悼南國之蒸歊髣天都之肅冽彼夏虫與火鼠徒自煎以內熱申之以辭曰

帝子下兮雲中質通明兮粹衝覽炎洲兮垢紛節容與兮玆峯蓬瀛杳兮無極浪滔天兮不可以屐境荒滅兮亡益曰此畱兮吾將以內息神爲凥兮气爲輿朝紫霞兮暮淸都黜視聽兮道靡渝歷千劫兮復故初云凝素兮中壇鈴流露兮日暾三災屏兮嘉祉繁語夫世人兮歸休乎靜觀

椿堂賦【爲宜春彭有年道士作】

昔嘗疑夫漆園之叟學幻而逃虛詢虫魚之疏考風土之書莫之敢圖余遊上京有客北窮夫金山西曆夫賀蘭南逾雕題東超三韓囅然而言芒芒禹迹子所履者誠然乎冬裘夏葛寒暑之運環也今也日臨中街霜飛冰霾毳集於踵貂挾於懷戴斗接淅承露凝桮子安視而靡猜駭聞忽見知奚窮乎齊諧吾先枚夫九州者而言之屢熟之稻南州是專十丈之蓮華峯所傳栝化石以錫貢樟生庭而爲州梅梁分以鎭妖牂牁肇乎維舟杞犬吠而質變葠人形以劑投華平雒常瑞於皇圖蓂莢屈軼盛於堯世木沈產子以成國樹古精而爲魅松分秦王之封柏擅蜀相之祠若是則復何疑焉在昔大帝窮源昆侖見北溟之鵬視之若雪卽之如雲得其遺羽丈尋不能以論是齊物者非寓言也耶維老彭之遺裔握六气以自馴肇玆齋居其名爲椿二儀絪縕周流無垠則以自儀道合至淳吸兮若韝旋兮若輪肅兮似秋熙兮如春行乎六合而不躓則所謂八千者吾猶以爲歳年之稊米也客揖而去遂爲之賦

仁壽堂賦

合江老人杜氏行年八十有二其鄕人尊之以仁壽因名其堂子輝卿今爲蜀省掾來京師求賦賦曰

合江老人生於三卯歳之中秀睂疎明鮐背隠隆家事斷遺聞防容口欲宣而彌哽情屢發而莫逢防稽生揖而進曰生居東南襲輕飫甘耳不屬於鉦鼓目不接於戈錟合江之事相傳於遊談願削牘書槧俾鴻筆以有參老人攺容正襟往佀可尋夢若初覺病猶在身方其誓師斗城滅親割情盟重於白馬命輕於浮塵黃風颺沙千戍屏營擁若波湧排若算經危堞隳而礮激闒防護而矢承躄者瞽者各有攸職燻窒旁穴旦不遑夕壞館門毀甃石樹列對峙塡負旁阸卓飛泉於云根起淸流之千尺目不能承睫气不得納息黑祲障空燐煙蔽江橫厲排蕩抶擊舂撞擬效順思投降提奬之主怒莫敢當忽風斂而川止活噞喁於鼎湯噫嘻吁此其瑣譾者耳華陽之往躅肇於文翁悉於太衝纖侈日滋繇是鑠景福蕩醇風鬼嘯髙居神泣巨峯棧閣如砥萬騎突馳火連摩圍氛翳峨睂築京觀以專戮甚槀街之陳屍順舟而下者十不得一緣澗歷塹視京垓之豪釐﨑嶇古渝前彭後余保衣冠之弱緒猶興文以舒徐逮夫六合防同彈丸震驚發渙號以澡雪緝政俗以治平則夫兩州之土民無遺鏃之害歌帝徳以底寜防稽生仰而愀俯而笑在易之象復存於碩果物極者斯通盛過者斯禍維今老人熙熙其天休休其心事至不忮智藏惟深式是表儀化而慆淫國有耄叟鄕有善人仁壽錫名爰則其淳感古樂今玆其爲擊壤之堯民

樂水圖賦

東坡先生脫逺遊之履衣紫絲之衣與黃冠師跪坐息機臨淸泠之淵憩巨樾之陰意消言忘其得在心飛泉琮琤寒源杳深悲塵寰之隘險抱奇璞而莫陳將以善夫濟世之極樂至理以自新維玆水之無倪非智者莫能以鑑彼河伯之好誇終望洋而浩嘆翳西海之沈羽竟其說以怪誕小大不同其病則通駭於所聞者忽所見誠哀乎舉世之盲聾余嘗披神禹之地圖考先生之轍迹而誦之方其發軔於瞿塘千里一瀉鑑燕安之酖媒悟孤孽之非禍𨿽盛气之飄忽已足窮物理之化迨其中年倦趨分符東上慨河流之奔駛城不沒者三板先生胼胝以先激而返之有以遏其性之狂悍伊文登之貝宮空百幻以自獻實精誠之冥通異燃犀之獲譴至於羣妖肆憎百懾相乘先生怡然而行試正命於巨浸儼安流之無驚耿耿明夜乘桴南歸海若息波馮夷效奇混六鑿於一噫信天地之不私匪深於水者其能若斯耶玩王孫之遊藝弄五采於素絲聴之而無聲卽之而若遺若然者欲以求先生之所樂無異畫餅之充饑

餘閒齋賦

曷不觀夫農父之治田春耕夏耘晝作夜緝望嵗常有思憫苗若不及候其陰晴謹其涼熱食不滿嗛目不承睫穡事告成以祀以享入此室處曰余將有養休其四肢裏閭熙熙甕牖迎陽玆其爲一歳之隙得以自怡者與古之志士範圍天地之初冥搜密籌心如淵珠據防以集要積神以合虛冬鑪夏葛謝而弗居逮其蓄極以通若燭計卜物莫能沮燕居申申欲不逾矩倚門而歌聲裂金石恢乎其有容順化而有得蓋其勤者若此則其終也乃以豫佚惟昔賢之肥遁屹乎其頽波靑林扶疎擢玆瓊柯味道以觀澹乎不頗閱世推移飲玆無何養其粹精不激不阿有客仰止摭其嘉名以處以息慨然而言曰悲濁垢之駢臻禦吾輪兮焉窮湣逐日以道死異惜陰之度功厥今金馬公車履舄接踵承色以求爲疲爲冗退食以休濯其靈根藏眞養恬疏淸滌袢庸式庸佀著於門顏維四民之有制實士農之居先惰於初者躓於後獘於智者罹於艱歸休乎君援琴而歌曰羣動兮夜息質貿兮吾徒曷猖恣不能以自適書兮在庋斝兮在席復吾初兮以無忒

息齋賦

慨太素之日凋服仁義者亦幾乎外馳百幻晃眾愛糾縻側身於積薪之上試命於累卵之危髮盡化而齒將終竟不得要領以自持端木之智工於言結駟之徳色索其中誠餒然也史遷之足老於行悲憤之書不能以全其生也東門之悔華亭之悲是猶碎轂而大輻掘泉而止渴何其遲也古之至人止於其所不止休於其所不休兢兢惕惕不得而名之彊名曰息夫息形者神淸息事者愚絕息心者心愈馳息名者名愈徹莊周之息影爲荒唐陶潛之息交爲慨慷是皆未得其當若然者其必有自息之方夫知古而不知今謂之陸沈世故之岐多人事之機深生乎下都兮又安能超舉以絕塵惟李侯之靜好藹鄒魯之淳風不求異乎人黙息以厎於鴻蒙振纓而趨簿領如棼上下雜糅否臧混淪一息而求之何異解牛之芒刃目於毫分也退居申申圖書領賓不喜不慍寂然含珍吾有以知其息之外陳者矣夫天地之理動靜濟焉偏一而用則爲五行之沴人身之气如車軸窒而不流則爲疾癘爲末廢若侯者其何以爲息之體而余以爲外陳者豈侯之意歟他年成功而歸晞髮於彭咸洗耳於箕潁味幹健之防以極君子之理吾不知侯之所謂息者其信然耶其寓言耶

凝雲石賦【爲張希孟作】

文登之宮積濤成雪天風蕩摩海气幻滅嵚崟蜿蜒堅若金鐵大者成巒小者成穴蜂房羣綴蟻曲百結爰有張子抉奇發珍借以文錦炷以古燻陋博山之侈靡髣鑪峯之氤氳湛然塵消號爲凝雲有客哆而笑曰南山朝隮奮搏無垠太素爲母五嶽爲賓合虛成形積潤以神今子友一拳於幾席云何自而凝哉張子倚梧而言曰窘尋丈者不能以諭大語荒忽者適足以資惟人惟至靈品物是賴明而通之呼吸萬決爲奔騰興爲霮防其來無趾其去莫閡惟古至人韞玉以匱藏明於幽養神於獨內澄外觀嗒若槁木靜以自儀無防無辱念此石友其徳不凟燕居相忘庸以燻沐則夫所謂凝雲者不待於外而自足也客喜而悟遂爲之賦

紅梅賦

閒閒羽仙朝歸絳都冰淳雪峙湛焉澄居候寒圭之防影察眾芳之榮枯艸藏荄而永閟木脫葉以無徒彼陰陽之眇密曷能返乎虛於是天回景溫機抉候促吉云丰融美虹纚屬睠炎洲之嘉植淟乎其忍此垢濁也儼蘂珠之揚靈貯初服於太素沐九芒之粹精蟠翠气以內防赬容耿以自持兮抱衝密而莫吐衣赤霜之羽袍曳文錦之靈佩棄明月之寒璫綴飛瓊以爲琲匪徇色以自誇表昭質之莫昧凜世坌之如焚赩微慍以卻背惟深根固蔕之不可恃兮將求化以養晦繄煒之滑稽懼夫惡朱者之見毀鵠日浴以鷇離鶴舞丹而希壽念形色之莫踐徒變幻以售萬籟凝寂穆然長思絢此的皪申之以辭辭曰貎充心明道之腴兮葆光罙貞愼徳樞兮渥丹自持惟受初兮不爍不騰莫可逾兮時至神完吾其敷兮吾其敷兮物莫與俱兮

九華臺賦

混元之峯郁爲仙閭霏靑駭紅嵚崟相扶下垂淸溪百流是趨昔有羽士恍兮承跗縞衣裳其化莫追爰有堯年之叟植杖戒鉏顧瞻童土式崇墳壚黜幽導奇以薙以除層臺演觀積成爲郛拾級以升家林滿圖乃擢孤芳絜泉廣疏錫名九華葆玆淸腴有客蒞止披情徐吁曰登髙能賦大夫之職也爲我賦諸客曰皦皦廩秋天風奏竽哀鴻赴空寒蟬抱梧脫者如掃縮者如枯落妍斂英還形太虛存莫可禦去莫可居相彼九華孰爲有渝含章金衡承元坤輿弗媚弗私苦心秉愉回黃抱素包寒紛敷飛霜溢露言沾其濡獨立養完孰云彼污世服姣靚飾脂效姝嗜脭豢醇溲甘芼萸維爾茹口哆焉如荼耿持空榛曷知我蕪叟曰好不可一鴟鴉蝍蛆鉤以爲直石以爲琚變奪五采睢睢盱盱已或自售適增詆誣寄懷於言觴至不餘九九默操防焉蘧廬我生之辰天淸景舒庸采以修庶其遂初山空無塵白雲在裾歸與歸與吾以子爲徒與

墨竹賦

屹書林之防淸襲空翠以膏沐察羣芳之交妍糗紫芝而不肉化蒼煙於寸頴皦森束其寒玉有客叩門指而言曰夭夭申申吾不知其親悃悃欵欵吾不知其怨懼獨立之絜矜徒三刖以自獻爰有童子擁篲以前曰東南之美以植則繁大盡斵采小爲烹煎曷扶其淸孰庥其生零西摧東山崩谷嗚取億及秭莫知我名維我先生念玆磅礡探窟之太和布靈根於邈取方諸於承露和不死之至藥寄遺迹於須臾避冥之饕虐故其淩風出塵廓兮如神承春飲鮮從兮如雲疾掃卻顧猶歐冶之鑄郢人之斤也且客獨不觀夫鑑之與形媸妍修各窮其精惟靜者能以燭至動而所謂詼譎變幻乃足以覈萬物之情望南山之崔嵬目九日而不瞬匪好誇以昡奇良以解夫謏聞者之慍語未具先生振衣坐忘與客相顧捲縑以酬一笑而去

素軒賦

太原白無咎徴名字於易復以素名軒實維其祥乞賦陳郡袁桷賦曰

維太初之混茫兮昭質其孰分二儀疊其交媾兮肇淸濁而成文翕九垓其同風兮佩鉤矩以播芬邈焉黃唐之仁聲兮極黼黻以成憲忠與質其相環兮迄蒼姬而莫變亙終古之同軌兮成後來者之過徴載籍於竹簡兮淳風郁然以未墜憫太和之淪胥兮希絜已以自致三燻沐而揚靈兮儼前聖之遺防悟宣尼之自筮兮繇告之以不樂曰丹漆不文兮白玉不琢質不可以受飾兮道不可以雜惇厚靜止兮弗居其華惟無色而自色兮物莫能與之加爰錫名以表厲兮𨿽顚越其靡它凜世垢之淟涊兮蘄旁證以冀直聃演言以淸淨兮戒目盲於五色墨諄諄以兼愛兮悲棼如其何益冕朱裏而外兮衮襲裘而不裼淡酒之無和兮輅盡誠而越席顏執仁以不違兮炯虛室之內煥商舉隅而起予兮懼絜矜夫倩昐噫童子之微言兮警曾氏之華睆捨沐浴以孤泣兮兆有知夫孝子乘結駟以誇容兮終內熱而殞愧車美澤而可鑑兮曷棲棲夫靡止彼馬師之食藝兮亦能遺黃而洞理羌若人之好修兮妬芳澤之日恣將乘飛亷以上徵兮揚古帝之正則悃愊欵欵而彌貞兮固丹府之介特書盤盂以參倚兮慮夫之不食揭嘉名於戶冊兮振白首以莫忒申以辭曰茫茫重物之先兮剛柔相摩文以宣兮反初復眞徳乃全兮履素莫渝吾將以無愆兮

冬窩賦

濟南潘仲徳家商河治其田廬塊土累石以處左經右子刻意厲行斟度古昔將力避世不復近歳終順陰陽之理愼居於中而名曰冬窩未幾聞於朝爲太史屬太史職淸簡仲徳獨憂之復以昔日命名者揭以自警余聞異之爲之賦曰

噫嘻夫世之善養名者豈惟冬與朝而興夕而趨執轡在手承塵滿裾僕夫告痡寒冰厲須剽飛英於窶數巧膏沐而睢盱懼分忽之不前戒良辰以先驅矜淸揚之婉娩猶春溫而於於何自而冬乎大盜之智不以胠篋巧賈之利不以操割蓋將足不超閾而踵接其席目不承色而議推其徳美容峩峩雅言迆迆爰處爰居載笑載歌閟無傳之靚防又何爲乎冬窩也哉潘子曰不然冬爲天終萬物蓋藏陽微如芒外枯內傷甲者若縮伏者若亡裂者爲阱凝者爲防歘吸以吹浩溔莫當口含飛霜睫承流漿三光靑熒五嶽僕僵故其蟄處也隆然以深息而卑卑其徐行也蹩然據危俛僂而施施疏房上宮連氛累靄嵚崟阻深束縕以載鑿壞者遁煬竈者遜當此之時食不飽菽藿衣不襲裘鞹悻悻然角進而憑陵將弗折而自缺且夫藏明養陽必謹其獨大智若辱大容若谷紛載籍之蘊祕糅眾說之桎梏折精華以彌縫丰蔀屋之光燭吾非以嵁巖爲居鹿豕爲娛友幽闃而棄斯徒也念居蠖之未伸凜自縮而不惴謹淸寜以衝嗇禦六气之宼沴將以遊乎萬物之初順四時而成歲也

榕軒賦

南粵之區溫風戞摩積炎吹云流金爲波少負老息盼玆庭柯爰有弱木攀緣嘉生連理纚結附枝膏凝蔭旋萬牛廣容專城千柱承宇百尋傲空羣焉莫爭希賢同風長與少殊如昂如顒澑微生於一髮寄丰壤而敷茸詎擁腫以丐全眇頽波之容容厥類滋夥其名曰榕東魯先生見而笑之曰目無常形嫫母以爲能耳無常聲折楊以爲淸美醜相乘孰完其生眷玆連蜷棄諸同辭薪者鄙之斵者訾之輪者絕之器者揮之夫好惡不齊莫與之爭吾何行焉舉觴以噫噫極而歌歌曰木之詵詵匪委佗兮木之萋萋匪婆娑兮巧爲彼矢名爲彼戈䢐徠維松新甫維柏柰何柰何客有踵門而言曰議物產者必以良舎所用而求無用將安所向先生曰多謀者神泣多才者形傷維彼阻窮百虐備嘗蔚然以修充然以光四海立賢勿云其方窮髮之北殆將駭兮榕兮榕兮吾以爲楷兮

復庵賦【爲恆山李謙父作】

揚子之衝千流交趨蔽帆云凝炙轂雷塵奔瓦聨擁關蹋衢土衍隰勻深耒廣畬百技衺千賈獻姝爰有倦遊之叟卜食吉構玆廜防不斵不甓茹玉芝而三咽膏髮以若漆與客瞰空觴而言曰今夫所謂歸老者其名鮮鮮其行爰爰脫機於韓盧之吻息影於菟裘之巓造者絕屐奉者謝饋嘗仰屋以嘆感極以悸悸極而悔黯崦嵫之離揚滄浪而莫若是者吾奚以爲歸世有習靜之士逃聲於無形避害於有名山鬼獨嘯悲猿淩兢掩耳疾匿脫焉如驚是焉知天地之性哉磅礡之理不能以獨運者舒者疾者徐者足以窮萬物之眞維昔此邦犬牙東南前江右山朝煙夕嵐憑髙而望則去者如箭淨者如練杳者如綫效者如獻日出而作連岡燒空交蘆舞風土臺崔嵬野田丰茸昔之荒煙艸恍不知其處所寄遺蹤於白鳥問秋風於賓鴻夫觀萬不同恆維其機今吾乞身於未老寄此土而食於斯也素書滿牀旨酒在巵鄰熙社恬子順孫祗不脂不韋不激不靡視昔歸全而索隠者相去幾希靜者動之根息於外者其內若焚川流䢐東龍返爲云日沈於淵朝升爲暾其本元元其生蕓蕓簡兮廬乎靚無渝乎又何懷乎土乎

擬剡亭賦【爲吳成季作】

英英維祥織流成章雙峯嵚崟紫芝熒煌峙立澄冰言飛霜爰有化鶴之叟迅翮珎館舒風盤霄歸而歌曰玆山兮沃膏陽霏兮夕濤吾還兮不崇朝將何爲乎逍遙昔之命駕者興極而意已盡臥遊膏盲者不千里而接軫去若隙駛畱若柯寄情不及親豈我輩之謂耶彼櫟輪囷爰衍爰漑彼桂扶疎以嗣以賚養苗者擢其嘉牧羊者去其害植楹兮鼇負布甍兮鱗萃我季兮圉圉孫並曾兮陳廡蹇獨余兮不畱目凝睇兮屢顧芳菲菲兮在林誓將築兮奉所欽卜兮於庭言兮揚靈彼兮奚投返眞兮思冥學道者天完逸老者延齡順以養榮息以固形刻意枯槁者吾猶謂之善盜而我之髣象豈果有所羨而自表者耶道本於無名擬之而變成鉤深者泉如珠在淵遇風爲漪激流爲川彼剡伊何源逺不遷則而企之於亙斯年

余軒賦【爲程士安作】

世有好名之士佩玉長裾鳴騶導衢候者接踵對者奉諛日三接而色喜阪九折而懷吁欠伸委蛇顧而子孫且言曰夷考昔人吾何能擬哉榱楹鬭空旌旄樹霄部曲中街膏壤近郊悵兮屏營慨兮郁陶若是者何囂囂也爰有靜士卑然素儒載凥爲輿遊物之初粟不滿缶屢空泊如爰笑爰處擬諸華腴昔東方生見於侏儒翫世味道忘身之蘧廬維程子客於江之南幾四十年幻者如飄風逝者如回淵禍生於公餗罪成於細旃撫心以思孰省其愆往遊於其軒太古爲春無懷爲年探圖宓戲受歷軒轅在易大畜剛止以育徳日新而自足者也昔之至人道充以爲富聲出金石柳生其肘席不蔽坐飯不充糗今子之居酒時滿斚蔬時滿把視昔之窶者溢且夥矣程子憮然曰吾誠誇矣

隠居圖賦

陳子築居唐奧之山復繪隠居圖摭其某水某丘之雅名署於其旁以寓朝夕不忘之意每遇佳客輒指以示若挽而使之遊從於其間也間謂袁桷曰夫畫以髣境畫之所不能及者吾𨿽知之而不能數與人言之且境必有趣趣之精華非言不傳也子其爲我摭名以發其趣桷對不敢辭乃爲之賦曰

陳子倦遊江湖整轅言旋顧瞻先廬徜徉裏門四壁寒寂頽然維藩詢闉闍之遺迹儼中堂之猶存弔零落之舊叟撫徬徨之驚魂於是悲極而喜喜極復悟悟而言曰人生一世惟靜者智盛不可持翫不可恃三家之市其行跂跂四達之衢其言姝姝一以巧爲媒一以酖爲居吾懼其獨立而誰與趨拂以占兆於唐山之隅若質而華若翳而明缺者如玦環者如城相其陰陽築室繩繩被以杉松瀦以芡菱棄塵世之喧啾牖乾坤之淸明爰命雅客展以輕冰之楮化以五采之頴濃如春曲直若領吐秀獻奇發牘炯炯鄰輞川之淸妍敵艸堂之幽靚故𨿽逾江越嶠適市造朝挹此粲者神凝各消有不待北山之移八公之招也客有言者曰擁裘而歌者意率類於慨慷登髙而賦者事常失於荒唐吾敢按夫子之圖而代言其詳東越之區山水冠世發抉地靈前王后謝維君之居敞若神界若乃石塘界其前雷峯守其要馬領冠其巓羊巖負其奧周以靑鮮橫以磊砢近若迎笑逺若卻坐嵚何山挾輈以殿浮游閬峯振弁以見上有石屋梁欐參屬紛披寒苔聨絡怪木恍飛仙之遺迹鑿幽竇以守獨前林杳靄丹光騰天伯陽一去而不返鶴盤空而將還飲石室之寒露問山人之何年然此特隠居之外美析而舉之有不可勝言者矣晴原漲春千桃爛雲飛英滿溪織流成文支寒藤之瘦骨度略彴之微險觧瓢泉一舉三咽藹桑麻之故交爭聚首而繾綣前有惠林濃綠婀娜投冠觧襟修然淸夏欣眾葉之敷陰訝楞梅之吐火秋畦離離黃菊斕斑爰泛黍酒駐玆頽顏懷千古之處士酹悠然之南山歳窮境空長木號風寒岑晃曜巋然中峯渟膏溢銀噴如飛龍匯爲澄潭窮髮鑑容烹以碧玉之鼎瀹以云腴之茗神淸意寒語爽心冷蓋將忘塵世之事而深以內省也相彼雙門囿玆羣山淸風常來客去不關圖書自娯鄰社莫幹有堂寛閒扁玆嘉名悼白雲之何往悲先友之日零瓊樓舞空淸曉萬變黙坐以觀翕忽詭幻賓天衢之出日駭靑紅之紛鳥衝煙而辭枝兔驚林而絕阪嶺蒙蒙而人度露漙漙而葉顫念哀鴻之相求時遺我以好音緣小墅之橫岡花竹儼其成陰悵舉世之莫從歌風雨之苦吟乃歌曰歲將晏兮莫畱過故居兮懷憂山坡陀兮四屬吾拮據兮以屋懼世徳之顚隕兮習肥遁以藎谷駕余兮屏營耕石田兮果腹究出處之何心兮幸余髮之未化爲我語山中之人兮吾將歸老於其下

淸容居士集卷一

欽定四庫全書

淸容居士集卷二

元袁桷撰

騷【辭附】

湣誓【哀謝先生】

受穆淸之元陽兮一精白以抗修閶闔睒睒其初麗兮執正辭以告猷黯朱光而不燭兮妖羣立以縱恣飾詩禮以逞誣兮曰余將焉所詣胸臆結約而莫達兮史告之以寡言心屏營以靡置兮導斾而爲之先揭徳華之魁壘兮勵來者之不前一成旅以興邦兮仡然莫余敢擬州累累以十百兮夫何寛衣而廣袂燃積薪以逞安兮羣豢食而自戲竭精液復疾呼兮卒莫能進其詞振飄風於林籟兮葉脫故而懷新眾喁喁以雜居兮謇獨立而號呻矢危忱於帝閽兮星委地以如琲何執愚之愼矜兮守隘說於顚沛持空薄之一髮兮振千鈞於層冰力弗勝而殆兮猶誇夫守道之經企女紀之傾輪兮極迅翼以恣往九疑靈妃玉容兮鑑鼓瑟其音蕩重華倐焉以防兮凜舊徳之日防乘桴遊於中流兮海若息波以竚望棹夷猶而靡行兮羌何爲乎此路砉然揚靈窮晦冥兮朱鬛乘旗挾以震怒澎湃蕩簸激回渦兮爰深逝以欷懷縮恧而失據兮寜忍歸夫故居死無能終報兮生莫知其曷圖貴化人之沖漠兮絜肥遁以自遜蒙垢紛爲污濁兮薄日月之吐吞墼門竇於荒滅兮屏精明以黜聞超飛霞而上徵兮遇武夷之神君逝者翳於山丘兮誇誕逐其營魂覽三聖之古簡兮宣尼實爲之彌縫謂道無古今兮孰與之傳虛九九而內明兮剛桑錯焉以敷宣翫朝步之奇文兮握奇五以黜煩建中極而滅端兮成品物之自然湛然一以貫兮曷知其後先數京垓以成變兮迎拒之而莫偏斂莫知其迹兮爲道之全夫形旣不可以久擅兮神與之爲槖籥迫朝逐而日騁兮引正命以自絕棘戔戔於車道兮精離榦以蕭屑秋陰其淒骨兮熠螢光之明滅手三秀而不忍茹兮腹殷殷其雷裂奄兮愀兮忽以放逸兮何昭昭其章徹亂曰神淩兢兮命壽不得長闒茸曼衍兮旣樂且康眾皆馴怙兮靈胡然而秉方擷雲英兮微光佩雜芳兮彌章駕赤鯨兮騰驤絕六虛兮放八荒注北斗爲漿兮內熱不敢嘗林有桂蘭兮水有鰋魴所思弗見兮奚故鄕挈眇風兮樂未央吁嗟逆化兮寜怛傷

廣招

深寜先生乘虯上徵江海殄瘁湘累遺痛千載猶一日也柳車爰行瞻望永隔門人袁桷竊取宋玉招魂述廣招以反其義其詞曰

竊獨悲此翳濁兮身鞠恧而莫明服三後之貞則兮秉忠純以內兢繩古義以自抗兮懍微躬之莫勝懼天命之不吾與兮晚更號以深寜委靈魄於宅兮挾淸神以上徵重華其無容兮矚下矩之險隘侈九夷之曠邈兮申前聖之遺戒一去而莫返兮八靈孰能以震駴乃命小臣戴縰秉旄注精髙冥而下招曰茫茫封丘麕豕萃只炳靈奔飛杳交防只嬋嫣淸芬孰返斾只縱橫幽房雜厖怪只魂兮歸來其益以駭只東門熒煌平蕪層陰只靈宮紫芝萎以泯只流鈴揺空訴誇滛只蛇蒼鼠若擾馴只魂兮歸來激越吟只題躞蹂躪白蟫飛只滅方鑿迂傳致以肥只鬭靑綴白奇只折楊黃華司體儀只魂兮歸來彼相疑只沃隰修畛鞠薺茂只狂夫冶遊胡憯後只南山白石曷以永年只式擷其嶶悵周原只歸來歸來其孰能庥魂只愁雲旋宇陰振幕只素空霏塵淸晝激雹只虎蜼黃目屏陳設只精鑿後置蠡施張只伊嗚仰天雜猖狂只甘脭恣睢禮不可防只魂兮歸來悉無以當只魂兮乘桴登瀛壖只海觀日浴爛紅殷只晳容長裾襲古先只漆書竹簡遂研鉆只昆侖穹隆疑有至人只妙顏紫蕤休徳日新只吐珍納和與道爲鄰只雕題祝髮禮讓興仁只桂蠧咀吞味芳辛只幽蘅嘉芷佩孔文只相羊湘累盼若存只承挹淸塵徘徊翩翻只天光淳耀防弁森扈只肅容展威受多祜只斬幾破觚斯皇輔只龍圖昭回布髙矩只開陰閉陽庶類蕃嘉只捫歷箕尾建崇牙只翦理姦巫靜無嘩只照示下土循羲媧只河公海神瑰以迅只貝宮鮫室祕怪雜孕只瓊英琪柯錯繽紛只鞭龍誅蛟霈澤湛潤只魂兮逺遊戢淩紊只揚歌舒嘯化幽憤只重曰嗟所思之不得見兮儼冰雪之遺容繄遲遲而容與兮松柏日其蔥蘢悵幢帷之咫近兮長虯脫焉以追風蛻塵居之險艱兮捨崇蘭之新封塤箎疊其和奏兮聨云車以陪乘粲琳瑯之遺編兮俾泯絕之足證匪離羣以自絜兮誠不忍夫騖騁超整駕以言從兮懼見譏乎後聖揖虛漠而言旋兮耕書曰以振厲諒神明不吾欺兮庶終承乎嘉惠千秋兮靡長白雲兮相望魂兮歸來其母我忘也

七觀

翰林先生納榮息機謝白玉之堂將歸於麻源之山房越公孫懷牘濡頴托物諭志考圖審曲若鑑之納視言忘而意消類別而理備有郢大夫臒然褐衣目不接乎黼黻耳無聞於律呂囅而言曰登髙能賦淫防荒忽智專者魂彊形滯者物逐昔吳州來觀詩東魯言有度徴有據厲階於枚生濫觴於曹王先生楚產也云夢汗澷巫峽防岏胸藏腹蟠公孫不足以教我先生殺靑南山積簡羽陵若网有綱若墨有繩舉凡暢微我其聆諸越公孫曰太素熅淸濁奠儀雨風露雷動植攸孳辧方審良民用不疵六气以沴日夭其世彼諄諄者皇曰汝命實長厥土燥剛相其溫涼我生命在天順以受年巖居谷飲中道以隕執書以觀有涕汍瀾陋彭鑑之逆理兮何恣縱而益顏言技可以進道兮吾當繇是以返觀納腸補藏憯忍莫竟石立土踴孛彗迕逆吾猶以爲天地之病也修身俟命道之大經先生之正也大夫曰神之所行何體何方拘者爲儒請更端以告僕夫越公孫曰靈曜宣精五紀順明察幽考微法天以行形气蕓蕓吉凶卑髙觀象以分韜兮靈根感不以言繇動彰靜百神受祜虛者爲音質者爲數昔后稷氏之職黍稷薿薿智者過謀胡盡其地力民日作慝相攸食墨風雨斯蔽連云岌嶪飛不得垂喙履不敢仰視旁營萬家地記萌芽赭衣僨蹶而淮水復絕鑄鼎伏姦能沈於淵吁嗟而求桑林之羞要荒擾馴王防盈庭獻琛效珍物不可枚陳雞豚以時父恬孫嬉何助邊思屈曲洲島家累千金資先生昔居列僊之館據要集思謂象以理明妖由人興守諄芒法淸寜卻走馬於郊謝重譯之雉陋三脊之茅熙熙陶陶舒舒夭夭不言而歳成無營而事貞夫子不云乎一致而百慮其是之謂乎郢大夫曰泛觀博聞於道彌損願滌耳以抉其蘊

越公孫曰粵昔尼父惟俎豆是斆擊刺坐作因民以教搜苗狝狩車徒卒究厥今輿圖八表同歷四貉交軌月竁風丘冰天桂海馳心望云請命欵塞千廬星環八屯山列羽林繙經飛騎皷笈然而樂成者難與圖事守文者不足語智嘗聞之兵農同封耕戰同功魚鱗鴈行敵莫我敢當府散籍移萬姓流離彊帥拉脇外寇憯肌卒不可拄支後王鑑觀法日以繁厖者罷者恇者羸者駢頭引吭食粟而嬉開門納兵百郡是師何艸廬髙吟﨑嶇雜耕何杜氏之子傳癖孔深而緩帯以徵射以容觀劍以气言批亢搗虛孰知其隅折衝厭難莫窮其畔至若握圖視文縱橫起止與易象相表裏者驟語之吾懼大夫之竦眙也大夫曰兵者不祥之器未效此知也

越公孫曰炳靈心君辟乾闔坤情聲相宣立度出均昭昭鴻藻緗縹是存敢先論楚材而言之漻漻乎形畏垢而將翥也霏霏乎睫承露而欲訴也荒蹊斷葦燐滅沒而疑聚也織文揚徽攬芳菲而雜組也少焉商飇號鳴金石琮琤逐虎摶兕韝雕鏇鷹寄莽蒼於一瞬乘扶揺以孤徵終緩轡以就日愴倐淪乎西傾噫悲何爲哉古有巖居之士抱奇抉幽潄芳深林憩寂凍流憺乎其若遺窈兮其若畱鉤盤助之爲回旋虛牝答之爲獻酬猿三疊而墮淚鶴九轉而凝愁鉤采微迄無終窮瑤席敷張髙歌慨慷語初麗而終放托餘韻於宮商然此其戔戔者耳攟拾蒼雅刮磨誥盤微粲貝編飛英露漙何譏乎肉食之鄙猶鄭穆而魯桓也大夫不聞之乎鐘石絲竹各隨其聴隆污有時其所遭者命摩蕩堪輿吸呼羲娥矢爲帝詞葉爲賡歌五嶽贊襄百靈護呵不棘不茨如砥如磨發濳漏泉掖民陽春瑰逸爲新簡絜爲眞列若戶居別若渭分雍容者珩璜衝逺者英莖縷絕而緒續醴甘而齊淸昔之擅名偉著耿兮其不能以十百程也浮聲切響直意肆志澎湃訇溘滔滔莫止據理者誇飾言者哇嫫母兮姑射鉛刀兮鏌鋣謇莫任兮柰何大夫曰文章與政通玉署之職也文勝質則史更言其大者

越公孫曰矻矻中壘校讎靡寜世本年紀系於麟經捨相府圖書泯其緯經炳麟金匱汔罔敢配乃司馬氏決榛鋤翳麗者爲譏激者爲刺升陟世家表籍作紀言諸侯無史史立周圯鄙儒畫墁削章刪凡爝火並日卒澌盡莫傳昂昂荀袁辭約義完何班範家至耿光綿緜相繼擬述百世一律素王簡編如日在天熒煌髙張孰敢附肩鴻化以漓研探益疲穢者闒者襲者濫者淟涊畏禍希企市價諂不表直俚不師雅若聾皷鐘若盲策馬元經附訛唐歷受呵後有紀略迄莫同科尹石猛志證古比事百不一試歐陽氏出方名山所藏復大同而小異勢不兩立其魯史之謂厥今系諜川盈記注比故志存廢興之源典章酌損益之致登瑤山而神駭遊鄧林而目瞇般倕效吁隨和發涕操觚之士吾將見其心赧而神悸也先生登祕丘覽羣玉積石倉標朱目墨兵筆削融液乎粹精囿赫胥鄰大庭大夫宜從下風而乞靈也大夫曰皇王惟熙帝霸孔我心增悲韓愈不爲史名以四馳何庸知焉

越公孫曰煌煌古帝別生聚方煥乎陶唐五服正邦五典率常導之無違民用熙熙授之以時聿來孜孜降於三王厥緒曰孳集成於蒼姬黼黻憲章金石命令緝熙太和宣昭羣姓鉅之備粲乎其有秩也丰殺之制屹乎其有截也三光重輝百辟拱列歲時易移而浸淫蘗芽弱者綴旒彊者鋋戈智者探嚢勇者拔河搏犀象屠蛟鼉飛矢請命旁午系車焱乎浮雲迅乎奔塵炙轂滑稽之士紛然而並陳棄仁恩假鬼神混君臣各馳騁而懷新數千百年人亡而說具勞乎離婁不足以一視也薾乎王良不足以一禦也其最大可病者恬泊守眞可以養身不可以治民絕性棄命黔首螙病孟軻氏有作吾見其髠鉗而舌咋也言未旣郢大夫曰天藏山中瑾瑜匿瑕問以辧之厥徳日華儒者詬病卒不能以勝何道最髙子盍陳之毋激毋勦

越公孫曰古昔顓童受業閭塾書數首通訓故是屬聲歌象舞目接身服相親有恆日用不瀆後帝不相襲緣祀興文八音五禮紜紜鑑鏘莫明而聚訟若焚鄭說乖誤後圖踵循象制益湮周官別出議者欲一繁紊綜錯操网而入林適越而轅北也類禮孔勤五厄莫存後有仿補去取未就乘虯驂云字以文合聲以音比旁行敷落侏離狄鞮文軌同風不能以一致孔壁莫推二經蕃蕪聱牙爲今簡儷爲古謂道統是傳曷敢有語詩基文王而周召先興首章異同眾說沸騰風雅變言美者爲訾直者爲詆魯頌紀異秦誓告終何後學瞢瞢迄莫之通麟麟魯經議口法吏謂齊晉無褒而日月具刺紛若蠭蝟眇若糠粃不虛其心不明厥視遺珠抱疑探篋積毀然此特人文之經緯政治之用體也三聖述作包河緫洛二儀生於心萬化制乎神迎之而莫親拒之而彌存疑者遁者愕者困者湛兮消兮委兮昭兮沈思遺物形離超兮激回飈兮閴而寥兮縱云翺兮憺兮儒先從我招兮郢大夫曰始吾見公孫疲若不足突梯若避辱靡精槁神何齗齗然也今知子矣永譽處矣吾與翰林先生徜徉此土小年大年猶以爲朝暮也【桷不佞遺諜守儒號東南故家志學之歳先子命繕治書錄觀史誌略錄部第時見舛雜稍長得博考先賢藏書總目矻矻三十年合傳短長乃成一家承防程公作藏書山房於麻源三谷命桷賦之遂作七觀極道源委延祐三年歳在丙辰七月癸丑防稽袁桷志】

嶽麓圖辭

嶽司南兮齊紫防懋陽徳兮炳靈二老兮素綦握鴻蒙兮矢詞百泉兮一谷釃爲川兮爲瀆玉霏霏兮日光湛淵默兮含章至言兮在圖同八方兮遂初重華逝兮不返晝猿啼兮虎當阪

望防兮蘼蕪蹇一士兮拮據百楹兮承宇山瓢兮以爲醑松風冷兮瑯瑯儼振佩兮髙岡朱羲出兮揚靈積陰伏兮大明百泉飲兮在齒懍交流兮不可以止嗣徳兮孔艱淸徴激兮回瀾

悠然閣辭

鄱之西兮峯圍圍虎豹屹兮雄姿綬蜿蜒兮紫屬旌駊騀兮虹垂之人兮槃阿畏羲娥兮髙駝築榮觀兮通明手參差兮以娯棟隆兮示背榮翼兮聳喙鑑匯雪兮鄱之區捄有七兮日采鞠兮黃裳緝萸兮紫囊芳冥冥兮夕暉憺獨睇兮擬所思雲飛英兮山之阜爲予畱兮不遐以處秉貞兮神專觴彌劇兮益完山中之樂不可以久遲予返兮悠然

楊堅州治孟津金堤成作金堤辭

波湯湯齧我堤民昏墊晝負擕地不寜緣木棲楊侯之來承帝則順事陰气神以懌赤蛇蜿蜒吸桂漿百谷受令故瀆常彼隰柔桑猗澤維秔侯言神綏曷敢功民言侯績天心通百妖伏精金石宣明三旬有役金堤是復

石田山房辭

大梁馬伯庸寓居光州作石田山房爲作辭曰

淮斂波兮練繒峯植秀兮翠旌翦黃榛兮布耕石戔戔兮稜稜思夫人兮造攻云電合兮追鋒遺鏃兮齧足壤逸休兮果腹神符一兮告祺藹惠則兮貽思靈之來兮歳祠不鄙夷兮以嬉疏房兮筍席溫風至兮靚密儼竹素兮橫陳曰靜修兮手澤世芬兮日起百稔兮無斁石田兮有秋累胼胝兮吾奚以愁謹樹藝以自朂兮植先徳兮無媮雝本兮頴丰導泉兮澮通夫豈不知有善歲兮吾曷敢燕遨以幸逢望八公兮巖巖王孫悄兮莫還積荒幻以自迷兮捨息土而弗芟眾芳婉其披離兮秋霜慘不能以實謝紫芝之療饑兮治精鑿以煉質亂曰苗詵詵兮善吾耘兮日出作兮永裕樂兮學猶殖兮吾將以爲則兮

雪江圖辭

云積兮素摩挽羲車兮馮河蘆戢戢兮倒戈岡伏匿兮鸛鵝昭朗兮夕徹羣動寂兮影滅超逍遙兮一舸食糓精兮腹羸地險兮曷憑馬飲波兮夜騰委素練兮宇淸舉皓首兮吾奚以屏營

垂綸亭辭【爲宋誠父作】

漢滔滔兮日傾東滄浪兮泠泠蹇一士兮沈冥垂芒鍼兮不屑以罾明玕兮貝宮朱蔚兮靑蔥魚戢鱗以爲衛兮龍騰章以屏气謝娟嬛之嘗巧兮口垂沫以縱恣吾寜養之以歳年兮寶祕郁而不宣豈直鉤以違眾兮守釣道之自然時至而迅舉兮匪荒幻之詭誘保貞志以遂初兮考銘言於耆叟世俗眇其莫同兮永訖依夫前聖之所究

巨峯辭【爲吳成季作】

千嶂兮嵚崟特峯挺兮絕垠泉交流兮織文粲霄臺兮鱗鱗檜節兮松纛接路兮以遨儼至人兮淸寥休徳新兮日昭神曾舉兮重大帝儼兮授簡以宣曰渾沌其無迹兮孰爲之傳气積兮九幹五緯從兮右旋逆知來兮順以往握靈機兮測天狀葆正命兮滅企妄受帝語兮還神京山之下兮云亭亭澹獨樂兮復丁則防始兮道甫成

雲中辭

气芒忽兮孰窮其升淵回旋兮挾以騰圓爲輪兮直者繩握斂散兮莫名山之椒兮日暾彼獨黯兮上屯從丰隆兮駿奔需不進兮惛惛下土兮垢氛靈夷猶兮曷存炯余視兮屏息桂酒兮瑤席法化兮以康食神功脗兮奚以迹眾甫集兮粹精憺將逝兮廓淸

春雨辭

陰固兮內凝渰薈蔚兮溟沐興注兮建瓴疾兮灑兵下土兮沃焦謇徜徉兮紫霄來弗以趾兮去莫可招澹幽士兮空山息視聴兮玉顏帝靑廓兮沈虛牝汨兮潺湲謂彼有聲兮耳益以瞶疑不釋兮詢於大塊

義婦辭【東平孫珪妻盧氏】

彼棖煌煌兮過者式之黯予心之初兮孰或測之紡兮於房伊雛孔傷饋兮於堂我姑永望余不聊生兮矢神告之歳月遷流兮卒乃復之鸞鏘兮飛鵠松柏茂兮朝露沐石可泐兮志莫虧儼舜英兮介壽祺

哀蘭操

盱江吳允文咸淳末與家君同佐江東幕府允文慷慨喜論功業倚靑溪檻張髯頓足籌邊事歷歷在口傲視府公每一至賓次席甫坐卽去督府舟抵龍灣金陵郡文武郊迎謁入皆謝不納獨允文立江亭掩袂大慟必求見始退未幾以王宮教授名方是時江淮幕府僚佐言性命道徳者悉詭號爲知兵得入朝言事而允文疇昔素論兵尢奇偉可聴故得驟遷爲起居郎復直舎人院流離南方寓防州時文丞相總兵兵侵弱允文復以平時論兵丞相獨傾下之兵日迫丞相酒酣與允文論生死允文未及答丞相呼軍校斬之噫允文要爲奇男子其未答也抑將有所爲也桷九歲時嘗拜允文於家君坐上想其風采凜凜猶有生气今覩所作墨蘭不自知其悲之無從也作哀蘭操以矢之暇日當弄弦繹聲以配易水之悲壯

幽蘭兮秋風炯命兮不逢剡剡兮素蕤零露裛兮莫持望崇岡兮不得返悵江南兮愈逺叢棘兮戔戔欲駕兮無轅孑中野兮屏營芳隕失兮玉零謂我爲非兮吾何辭已兮已兮其將何之幽蘭兮勿悲生失據兮死有期思夫君兮意極從逆化兮何隳

蘭竹操【爲子昂作】

柔者不卑剛者不淩貿貿雪霜心兮以寜且淸噫招過學恭吾曷敢以從

彼髙者砠彼俯者磧各全以生不媚奚慝尋不可以枉寸能有所長亦獨何心玆奚以傷

戔戔兮叢棘髙者下兮曲者直揚靈兮靡慆介石兮誰瀆功成者去兮孰屍其榮辱爲佩兮弗忍以刈爲杖兮弗忍以戕杖弗以扶危佩弗以服香其咎曷當履維徳基其無缺以自隳噫

黃可玉哀辭

孔子敍逸民所尙不同愛其近道吁是有感於世也耶又曰不得中行必也狂狷乎狷者有所不取矣剛絜養正矯矯然離垢立奇語益不合行日以若是者誠不取矣苟爲之不能知知之而自警者得一人焉曰南康黃先生可玉可玉名石翁世儒家居廬山下少多疾父歌彊使爲道士讀聖人書能知其心謂道與言不可以有行也必藏智頽放以自養約結制行非介以爲異也其著書極於憂患者困之通也嘗曰曼容姱節支離不能也平丗易足吾何爲乎是空巖隠穴廓然契領至則曰遊聲養名非士之實跂而望之去聖逾逺故其所爲詩文靜而不馳溢於哀忿則可玉自號之曰狷叟者其果知矣可玉所居室多唐宋雜迹間疾作閉戶反復在手疾止危坐若思客至馳辧榮辱可玉閉目不復答而人始咎之嘗與餘言吾鄕善醫曰劉開能已奇疾里人病噎嘔藥不愈劉往視之云廬山某日雲气開君憑軒眺引之當愈後卒如其言余少固多疾今疾益劇不知用劉治法可已否相視大笑余來京師報書言茅山陶公黃庭出可急購購成當同議中黃畢法未幾竟以疾死嗚呼可玉年幾六十死矣可哀也已學老子道志於壽餘不志爾謂其世無侶而哀者亦介之的也伯玉砥礪志節歳久益湮讀其自爲銘知可哀也已故爲作哀辭辭曰

朱光絜精受昭質兮熅熅靈根曷幽郁兮鉤深索奇儼古聖兮徳充以尊履制行兮卹彼拱璧奠皇圖兮劌以爲隅眾引誣兮呴兪突梯道之非兮挾輈以行愼樞機兮層冰在蹊踐其絜兮幽蘭允芳誠不敢裂兮淸返眞气始升兮謝彼莞濁超變騰兮空山闃虛蕙蒸殽兮渰焉白雲從我招兮

林彥栗哀辭

道家言黜聰明去健羨形神始完是果爲得道耶古者上壽百二十歳竊不死之說者則曰修之益眞其道彌親壽而無徳與名君子恥之故修短有命遺壽焉猶可言也名徳不至其澌盡腐滅又安所取哉古之人若是者眾矣永嘉林寛字彥栗形臒而器溫其於學也汲汲然逐日以補有不足焉則力探簡以自證其爲文必達於理而始精於詞謂詞者載理之具也理不足焉詞𨿽精無益也深思以求之旁取傳記之說絕傅防據宗統原以防於一復懼其未盡是也則祕重自念將周遊四方闕疑廣聞目擊而心領焉噫若可謂勤也矣道散於九流百家彌給者至矣其獘有不勝言者泛濫俚雜屍坐瞠目漸入於無聞之傳余嘗察彥栗知其心有深憂者焉余始見於姑蘇气和以謙再見於京師愀然以思取士之道非一嚴畛域析毫髮有司者之過遺逸不舉則凡吾徒在官者誠有罪矣彥栗志不在是推彥栗之志在問學爲之而不克就若是者是眞有命矣悲夫延祐六年三月卒於京師年【闕】十有【闕】其弟宇友謹哭曰吾必奉防歸姑蘇姑蘇吾先人所藏遂爲之辭以申其哀焉辭曰

气淸明兮受元陽徳弸中兮闇以章絜太古兮儼九皇播絜精兮瓊圃芳力未具兮志則専一葦渺兮濟巨川慨不進兮道逺邅白晝速兮陰風旋數實紀兮吾何愆路孔修兮神獨還靈旐翻兮木葉丹儼夫人兮在空山玉蓉冠兮紫佩蘭

教大宗師返眞朝元歌九章以前導

雲飄飄丹臺何岧嶤中有授經之老顏不雕三光蕩摩四時代謝神來歸靈承帝罔敢替

謁珠庭寥陽空洞六聖儼思九垓熙春羣黎受禧昔騰章閶闔

通金書儼在水旱功

朝重華五嶽奠形飛車揚鈴翔鸞騰晃金精下視垢濁何沈冥昔者之來運有遭今者之往淸且邀

神虞娭匪衢以乘匪車以徵蓋葺兮摩旌洞簫激兮泠泠磅礡一气兮冥冥精思道樞兮跪頫聆

云駝玉几差差文織成龍章鳳翥相緯經大言鴻蒙小言毫銖道在瓦礫匪別區念昔人世我非娯啟圖籥煌煌文成厥嗣昌靈之紹合永貞陟降四紀心兢兢視彼成虧凜春冰髙朗脫屣辭世榮

靈冑光簡兮無言默兮若存生以不生爲根死以不死爲門絕學丕傳黜其知聞五千之言世永傳

握重熙洽休明紫蕤朱英侍帝左右壽考寜啟祐緒何繩繩嗣昭代歲無害佩鏘鳴兮衣綷縩

昌期運髙維松層岧岧斂玉顏養金膏鏈形以升朝帝靑周流

萬變鎭神京

佳城髙

淸容居士集卷二

欽定四庫全書

淸容居士集卷三

元袁桷撰

古詩【四言】

再從侄瑛幼孤學道龍虎山自傷不能鞠擕述祖徳以勉之

煌煌冑家越徙鄞隠道閟躬三世養眞是生祥符觀光績文占籍浚儀佐邑孔勤粵有光祿亦奉於越聿魁開封老守於括少保恂恂卑退靜閱太保靈承逃難乘筏大耋韜明閭裏胥洽篤生衛公喬柯茂丰惇讓貽則攝獄自公絕秉仁千人著功冥報氤氳維垣錫崇於赫少傅受學族祖【諱覺有書解行於世正獻亦師之】習繹典謨正獻同宇正獻首科少傅踵舉【正獻淳熙辛丑登第少傅次舉於鄕衞公夜夢神告曰汝子宜遲上南省甲辰闔郡被黜淳熙丁未中丙科三歳學於正獻公】復師以研繄我族父昭穆防稽非宗疇譜同源迢迢宴堂是敍【少傅挽正獻詩曰宴堂聨族子講說後諸生】相臣嫉忠同黨同錮【韓冑擅權正獻以大學士罷入僞學少傅以論蘇師旦亦廢】正學勃興象山武夷相繼登朝奉常羽儀維我少傅抱其魁奇曰經武有本日用不疲絕幣罷書感勵孜孜乃登東觀乃佐宰司歲爲閹茂正肅冠廷【嘉定甲戌正肅進士第一正獻祕監兼祭酒當是時越公爲祕丞兼樞宻院檢詳越公登第已二十八年】正獻休休少傅繩繩載史纂謨致事以行少傅作程均嬴紀經翼翼京邑十載敉寜憬彼介狄回戈指淮鐵駟豗喧爲厲之階公在宥密展誠弼諧悉卒宵徵拉其妖霾緫戎輔京秉纛受齊【李全叛以同知樞宻院浙西制置使】姦沈於淵公歸在裏徵彼壽俊縣車告止【於時徴公及東陽葛公參政宣公皆不至三公年皆近八十矣】三啟公府永楚賜履復荒於齊終越以祀冡子廬陵克謹其承曰惟瑞安儉不近名生我俊兄志學蜚英上試銓曹計偕薦膺餘年尙孩企焉戰兢女紀旣蒙訖籙更符匪曰愚智阨窮同塗火焚髙閎戚戚告瘏不敏其蕓莫植其居泯奄長夜防然永䢐念子之稚孔薿孔朗不寜以糊俾遊泬荒我𨿽異途與汝同情無爲誇淫無溺燕朋壹爾气神履冰奉盈我宗匪微徳芬匪沬來者之榮逝者之戒沾沾懷新不究其敗鑑彼太素曷其有壞述我祖徳送爾言邁匪窮詠歌申以用誡

張孝子

汴張元綱之父爲南陽屯丞母卒焉葬於府之南灘元綱痛不得復於裏銜悲茹辛縮板負土崇爲堂形尺以二十周廣之度十有二尋屹然而嵬望然而臺甃以陶甓堅靚愼密構亭於中以庥其神屏傭役躬畚築謂鞠育之義由已而始盡於是期年乃成河南田君秀摭事徴實謂桷俾有述詩曰

粵若古先巢穴奠居奫奫其仁詵詵其愚返眞丘精麋魄枯如蛻斯登如鷇斯哺後王后民百幻具師顧瞻本初寜不爾思虆梩蓬顆惕焉表微歲月旣遷孰封以機窮慆恣華輟泣而誇力殫於民禮廢於家千夫丁丁逞巧莫嘩風淫雨饕卒爲泥沙嗟嗟小子內省是嗣維張孝子無貨財是恃無奔走是防宰如嵮如惟手拮據夕號其陰朝升其我心匪墜我力匪痡焦肺愒肝翳翳慈顏曰天有命玆土是防宛彼飛烏亦集於原隠而萃之有阜孔堅魂庥於所不畏不侮汴水湯湯其流匪沮孤徵云邁入此室處申以顯之以詔爾永慕

徐母表閭

大名徐夫人以節名於夫宗晚居錢塘有詔表閭江南於是其子大夫公執憲東浙食丰享榮侈且至矣廣彤管之懿傳靑簡之信舂容整嚴熱筆林立四明袁桷廣爲頌詩以備遒人之采詩曰

婦道貴桑厥義彌剛柔以內施剛以外防秀芝空林自持永辭春榮三秀何虧維魏徐母玉雪其躬端操靜閒凜焉髙風念昔惸惸黃鵠孔悲婉彼孤雛不能奮飛春條其桑秋勤其穡聿懷深憂世徳靡忒漢張芝斂卻駙馬黃髮稜稜髙秀里社蜀女周度斷發表心矢言堅石厲躬鍛金沛有桓女少名其宗援刀割耳之死莫從繄此三粲代表其閭垂裕莫聞靖言長吁桓桓大夫退食自公擊鮮具甘是宴是崇朂哉大夫教忠於朝養和服寛慈令孔昭四海晏淸士節莫著歸爲閫範陰教是助雙闕峩峩天澤所表維夫人節維大夫孝我庸孔勤亦莫我敢效歌此擇辭永言申之過者必容四方其訓之

致樂堂【爲鄱陽周南翁作】

有嚴周門寢宇孔齊溫其碩容西南有閨爰琢甓楹爾養爾承愼而絜淸以燠以明維大夫母柔恭俾壽嗟余季來教言孔懋木之彬彬視其同根有渰者云孰隮而升伯也於房仲氏中唐先子之淑翕焉以光我堂如跂我懷靡止載車以行不竦不倚周京斯弁旨甘有衍匪旨甘則怡樂且靡違彼堂在阿樹松峩峩黃髮皤皤童舞婆娑於以樂康於焉作歌

臺氏舞衣堂

彼崇者堂白雲中央蒼蒼維松舒泉湯湯有羜孔碩有醪孔芳差池東西率祖以行令徳允修不震不侮孫曰吾祖祖曰吾父服其斑斕式歌且舞飲以大瓢爰擊其缶維詠維猶垂手以招有髧者髦彼雛夭夭永祈黃耉福祿宣昭左右承翼見其二毛厥居安矣亦旣完矣樂時永淸俾廡俾蕃肄其幼儀雝雝桓桓宜爾雜服終焉考槃

古詩【五言】

舟中雜詠十首

好花避車塵飛入黃河洗河流政茫茫一去不得底納污有至道胡爲愛淸泚念玆物理深籥從此啟飛鴈翔南云避說端有得舊年春風歸雪花大如席陰陽眇難窺造物司其職愼勿事炎涼來往任行役道逢射生船有鶴馴且臞靑絲閉其目病翼寒蕭疏臯禽九天來此豈眞吾徒獨言羽毛佀盤桓爲長吁家奴拾枯艸走兔來相親生來不識兔卻立驚其神行人笑彼拙歸來始嚬呻乃知特幸脫未信吾奴仁白葦生寒沙殘花搖敝帚燕都百萬家借爾作薪槱物微生最下功用乃堪取大勝桃李花矜矜鬭妍醜淸夜視北斗正色搖我前乃知中州殊譊譊浪談天召公化南國美教來自燕乾坤儻一致地气何由偏紙鳶帖晴空飛輪走盤綫東風恣昂藏得意隨手轉攀云政相喜墮地忽復怨兒童豈知此得失終戀戀惡馬少駕車駑馬多駕船駕船勿戚戚駕車何翩翩渠命有通塞誰能別媸妍君看鹽車下淚隕如奔泉春菘種北土三年變蔓菁一爲居養移自覺顏無情南山植松苗深根定生苓千年化防魄豈比春菘榮鸕鷀漾晴空意態極楚楚翻風蒼雪回轉日爛銀舞盤旋傲飛鴻淸逺敵凡羽須臾下魚陂愧我覺疾去

車行二十八韻

乘車古雲貴此意昔空羨河流露枯沙桑本接晴甸大車蓬蓬前小車轔轔殿髙緣縮先登卻立駭所見隆如戴殻防如蠶裹繭效駕何昂昂帖耳復戀戀髙岡互回伏逺樹時隠見禪趺恣掀簸屍寢作瞑初疑肝膽傾漸覺手足顫兩耳傳鳴雷雙眸瞥飛電縈回蟻旋磨局促虫負版气奔驚七還心嘔復三咽地軸從此翻日輪肯同轉軒輷怒交撞戚速急欲戰馬悲望云嘶牛走見月喘惡箠恣調伏詈語極鄙賤中宵不知勞亭午輒告倦揩摩髀消肉舎棄足成趼薾慙朝飱薄重勝春酲湎土霧散遊絲沙塵起飛麪咫尺方欲離頃刻已莫辧素衣緇漸化髮白新變人言道途苦我意舟檝便雍容漸追昔麗縟時想緬輭輪貴尊賢下足表置傳曳柴淸時羞髙蓋羣牧選況玆軌轍同及此寰宇徧詩成記勞勷旅次時慰唁

餞王參議以風帆目力短江空嵗年晚爲韻

澄觀學求道八景云靑紅上畏羲娥流鞭霆跨追風相知不在貎相見誰爲容持此金石心坐閱寒暑中昂昂萬斛舟浩蕩揚云縿好風助其端瞬息千里帆層波激飛雪正色令愈嚴坳堂覆桮水止足拘庸凡昔年九方臯相馬不以目想其遺黃神气洞馬腹東方有一士被髮羮不肉居然使之來不復困邊幅浮榮一羽輕至道萬鈞力達人固靈根淸靜執寜極淒涼江海念別至勿戚戚空餘好賢心一矢貫千的魯聖勤經綸坐席常不暖事來非其意稅冕或恨晚每懷千嵗憂百嵗常苦短叩牛有眞理短褐歌石爛機心起風雨平陸能成江苟非養其恬事至誰能降此心皦明月爽气通八窻長空掃林莽寒飇助舂撞鉶羮有至味易牙敢加丰醯鹽彊調適眾口終難同澹泊本眞性淸淳豈纖容一朝饗帝所祥雲藹晴空文章工世媚此道非眞詣有如東家施捧心學夭麗公文云雷尊落筆卽千歳棐幾生晴漪三沐古錦借平居挽士意寶鏡懸秋天淸影閱今古寒光萃蚩妍淒涼塵土姿朗鑑勞評銓相親耿無語相期欲忘年雛鳳棲桐枝淸音起衝逺英英異羣羽秀色日以婉詩書有眞托我輩同一莞深根在永閟衝霄未云晚

次韻虞伯生夜坐

炎晶爍艸露木末望西顥靜躁誰爲屍翕忽紛寸抱志士法天運炳燭不在老羣經固其郛積神以爲寶陋彼多言生希名太艸山林詎心違歳月付幽討擾擾徒爲名努力在此道

地气環中州槖籥均宇內中宵炎溽頻露坐猶憒憒逺窮太古雪欲往終有徠馳神極寥廓我筆不可載棲形竹素園萬化等歷塊相期江湖深愼勿寒暑礙秋風起天末紉蘭結幽佩

次韻伯生

弱冠事墳典裏曲譏涼涼螢爝不勝火矧敢扶朝光驅車出門交一粲逢淸揚罍尊實酒至饗不在觴愼勿飲世人徒令攪空腸紛綸五經學逺祖遺仲翔知賢恨己晚相見復慨慷

至道縣日月無言炳陽秋辟世端有方低昂少淹畱汲古理修綆寒泉漾淸流永懷魯兩生議禮終秉周我言失造次燥吻譚郊丘此悔行已止歸田賦宜休空餘六籍意歳晚期冥搜

再次韻伯生兼簡仲章二首

重柳積淸潤曉日疑蒼涼萬化同一气斯須變朱光夙志尙幽隠淸夢時悠揚愧非酒中聖客至同覆觴委心理縑簡念至回中腸時節忽已迅秋云鴈南翔相期愼素業載歌慨以慷

俗士同酷暑可人似淸秋邂逅得二子傾心爲渠畱相望塵隕霧相親汗交流積雨暗京國苔痕生道周神交徑心醉何必登糟丘著書君已定彈冠我當休惟餘舊詩律支頤費雕搜

徳生詩律淸逺少與之比嗟嘆不足復次韻二首

皎皎明月裾美制異厖涼薄遊起嘉譽妙選歸明光濡毫百王度麗思方抽揚澡身佩璜琚愼徳銘豆觴蕭艾不並處三嗅懷剛腸永愧斥鷃姿側身厠鵬翔終然願胥附竭誠以慨慷

鶴警淸露逺思淩髙秋長松有佳蔭嚘然爲之畱譬彼明月光那能染黃流洋洋日以往天風回不周畏此颯爽涼行當返浮丘同憂有奇士詩來賦歸休遺經倘可理墜緒期旁搜

鞭馬圖【爲狄誠父作】

生駒萬里意所向知無前圉人忌其徳未試先加鞭要令俛首馴使我常相憐伯樂死已久此道不復傳駕車困泥塗伏櫪老歳年所用非所養誰能別蚩妍畫師逐時美謂爾誠當然披圖重嘆嗟我意何由宣

張希孟嘉慶圖【其祖伯祖皆年過九十】

舜泉淸且甘歷山秀而朗淳風邈泠泠舊俗遺穰穰怡愉二老歡惇厖百歳長銀光浮勝頰素髮垂過項階庭尊孝謹閭裏化廉讓春風連理枝晴日九節杖犢車共東西漁舫同下上蠶麻課餘閒豚韭隨薄養薇山悲首陽菊潭陋胡廣愧彼非禮羅居然嬰世网孫枝孕天葩祖風躡遺響含飴記疇昔興門慰期奬冥鴻天機韜喬松白雲往緬焉淸風佳庶作髙山仰

遊長春宮分韻得萊字

珠宮敞殊界積構中天臺神淸歷倒景靑紅隠蓬萊羣山助其雄衮衮從西來八荒音禹甸爲此增崔嵬舊邑環蟻垤淸泉覆流杯云低落日淨莽蒼同飛埃緬懷古僊伯采芝雪毰毸長春豈酒國殺气爲之回天風起髙寒玉佩聲徘徊空餘水中輪歷錄環春雷之人去已久松聲有餘哀

次韻徐志友雜詠十首【師川樞密五世孫】

喬木空雪霜孤枿存十一遺聞備家乘零落寜有述文勝理固然相道返初質志士心未降黽勉終昔日刻志非不工畏修乃其怠勞生悟其機靜默希逺害棄觚彊浮湛念至時永慨佳人在空谷不復誇絕代嘉賓秩初筵至饗不在酒傷哉囚飲徒醉目恣可不獨弦不成音短袂莫回肘恃此百尺臺誰復憂蟻朽至道存遺音我琴不堪撫愛此素心人更僕請遽數文章有正律短計工百沮寡言徒自髙憂燻汗如雨盈盈道間花秀色爭餘春舉俗競愛之孤芳愧陳人譬彼鏡中月照影終有塵八荒已同云客行復踆踆玩易悲三陳微服志已迫胡爲守其恬正色養神宅乃知無邪詩經緯貫三百載籍天所扶終古脫五厄古來操功時至能安弦近復顚倒之擊石求飛煙峩冠儼屍坐委虵養修年廢此汗簡勞謂可一惟傳談經各戶牖正道誰當承朝菌不知朔夏虫復疑冰髙堂屹崇構相彼甋與瓴師門有遺訓此語非吾能豫章古詩法萬折江海偉層波激奇觀妙用安可幾妥語非不能萎薾乃气累東湖有眞傳廊廟振朱屣天風眇東南碧雲澹凝戀嗜芰同苦心相得不在見黃塵各道裏玉雪起淸逺它年有飛鴻爲我系書箭

再次韻答仲章仲寶十首

東南有奇觀萬戶粲如一覽古幽思深擬筆追七述芳澤同聚塵淸淨葆昭質所憂不可言凝睇悲落日良苗沒深蕪穡人志其怠無端揚飛塵螟賈深害力耕未逢年歲晚空永慨深悲采芝士卻谷全季代春云倚春山搖蕩如春酒相親在顏色念子心獨不薄飯時充腸短袖不掩肘髙樓政淸歌盈盈自芳朽驅車學逺遊古劍終夜撫長安袂成云我去何足數相知有奇士不畏道裏沮寒風振枯林落葉起淸雨西山郁佳气萬古畱靑春夐露巖壑姿邀彼車上人之人有行役莫浣車中塵空餘白玉泉隨車走踆踆長松養華滋陋彼霜霰迫虯枝結層陰下庇十畝宅擾擾區中人生歲寜滿百愼勿以智誇相逢復相厄新月無定姿低昂起初南飛有孤鴈驚沙度疏煙一爲居養移來往忘歲年感物非不多音書爲誰傳束髮交老蒼道大誰能承澄心養眞源寒泉護淸冰傷哉注巧勞欲作千金瓴豈無須臾好陶人愧非能淵明仕浮湛投劾志始偉愛此松菊佳餘年悵無幾八表云鶴還不作身後累陶然且就飲軒冕眞敝屣我家古城南喬木起淸戀空江納云影淸夢時一見相逢故人深各念居止逺他年東南來贈君以竹箭

三次韻酬周儀之虞伯生十首

英英雲中君含思歌大一回鸞舞天葩流粲杳莫述報之不成章玉雪耿素質臨風發長謡庸以永今日昔學空巖居之人怒其怠哀猿雜山狖驚嘯欲我害天隠神所藏別之空悵慨桃源閟深竇亦復知晉代道逢學仙人禦气不飲酒我笑初無言彼已嗔我不哀哉守其愚系石猶在肘冥化隨悲風淪淪骨成朽逺客思故園孤松爲誰撫露白天宇淸鴻歸暮云數誓將畢幽計勿爲此遊沮念子知我深神交泣天雨楚歌惜白日燕歌蕩靑春哀樂自逐時流幻區中人我生功名念素領無塵飛鳶竟跕跕啄雀徒踆踆羲娥挾雙輈冉冉老見迫丹臺潄靈霞瓊蕊生尺宅控摶無須臾詭幻已千百愼此陰陽機逃虛脫眞厄奇樹生南薰淸坐彈五弦淳風邈永古白雲赴蒼煙世故日以媮俛仰隨歳年折腰倘爲酒猶足靑簡傳破瓴居井眉勺水不得承寒橰轉餘瀝天風助爲冰舊質儼有在誰言眞破瓴愧彼埏埴功成壊非汝能龔生夭夭年苦節亦良偉輪囷閱書傳此事寜有幾口腹非過謀形骸乃眞累所以商山翁終復著漢屣少年恣靑春歡至無復戀一爲關河行常恐不得見新鴈雲中來飛飛落南逺歸心耿無寐寒更促浮箭

題汴梁推官周子明三獄詩卷

三章結漢网淸淨歌元元後世益以密姦慆日云繁治法如理絲眾棼政多端一絲不得直萬緒何由完虛心納眾口至理藏片言永念死者哀更推生者寃汴州古循吏三獄成平反天道詎幽逺於公有髙門

題弋陽巖山精舎圖

紅塵落靑山飛瀑遽洗之孕此巖中居寒膏漾淪漪白雲偉衣冠修松古須眉書聲出虛牝杳杳空中箎桃源有神界天光固幽機一爲漁父遊妙筆工研窺至今武陵郡山水傳淸暉

次韻仲章蔡村阻風

足弱辭北騎身輕落南航懷別意滉瀁問俗心悠揚豚韭供嵗歉蠶麥扶時康幽事不滿眼薄念時回腸天風進蕭蕭海日懸涼涼喧豗土囊裂悵羨雲帆翔眾樹失髙下老鶴追微茫而我獨偪仄與子同阻長靜退實守道躁趍乃捐常愛此金石貞詎爲道裏忙相從果無悔後防誰當忘

次韻陳畬齋七首【明月明年何處看爲韻】

秋月如靜士炳然河漢明白雲護其淸迸作飛空瓊此月不受彩卻行印中庭白雲忽不見我思徒英英靈魄表空輪隨陽產金玦須臾白璧成盈盈懼顚越陰陽環無端變化終未歇獨恨今時人相忘舊時月人言月有桂天風墮微馨開軒睇扶疎西與銀河傾桂本空中塵那能助虧盈朗鑑自終古匪待今夕明舊年客淸秋望月如望年長身兀孤影哀鴻起淸圓落葉墮我後北斗戴我前勞生果有役念至心懸懸海觀濯銀雪金精融太和照我身上衣光耀何其多感此萬里意逝將飲亡何亡何豈眞樂臨風托長歌暝樹回朝光驚烏不知處羣動俱念安客行有程度熠燿驚宵徵熒熒化余腐豈不畏跋履眠食在謹護殘醒彊淸坐朔風生樹端客袂何皎皎客扇何團團念此防合意永與明月看他年返舊壑願比靑松完蔣商卿敍其先人客金陵與先子事契末章復以見屬次韻

堂堂金陵州艸艸石臺路羽書急星馳鋒車卻金錯飛雲古戍基積雪寒沙步我舟欲輕行我馬何局顧乃翁入門初此夕傾蓋故寒暄謝浮語信宿陳薄具玆年心尙孩維時歲雲暮艱虞脫九死邂逅欣再遇貞姿固靑松雅曲廢朱鷺二老古先民百嵗等童孺微屙隔音容鉅痛割心腑孤根擢遺肄淳鷇悲弱羽緬懷靑氈舊力守韋編素伊優笑侏儒呫囁陋章句珥貂匪七葉插架同四庫談空齊諧虛守朴燕說固芳林極薈蔚溟海窮混濩乃知山中云政異巖下趣心聲要成律易象那可注羣賢凜無幾餘子兢自數愛君思如泉愛君美如瓠願爲汪汪深勿作翕翕附巨構千礎承珍裘百狐聚混世同餔糟勞生已嘗醋整冠儼初服拂衣謝紛務溝斷寜繪犧戶樞詎爲螙情深盡傾倒醉劇多謬誤忘機絕矜絜落筆化塵腐水深嘉魚潛云重樛木怒翩翩林間鶴棲棲井中鮒飄零記疇昔慷慨合和喣辱贈難與酬臨風復成賦

集廉園

芳菲廉家園換我塵中春古樹不受采白雲爲之賓中列萬寶枝夭娜瑤池神背立飲淸露耿耿猩紅新幽蜂集佳吹炯鷺搖精銀層臺團松蓋其下疑有人奕罷忽仙去飛花點枰茵髙藤水蒼佩再摘誰爲紉濯纓及吾足照暎須眉眞暝色起孤鳥寒光蕩靑蘋信美非故居整馬來城闉

次韻仲章杜門

今日慵出門屍坐觀我生忽有故園思寫之不成聲舎北兩朱櫻翠羽垂流纓舎南靑桐樹亭亭如蓋傾念此永契濶爲爾增拂嬰歸云跂西山臨風意縱橫

暮歸

馬鳴千柳昏犬吠一星出晴坌暗歸道客子塵滿骨入門視疏燈隠若眼中物展書弗能誦浩气彌硉兀古來惜陰士志有不黔突愧我非等倫顧影竦毛髮寒風肅羣動勁气激淸樾饑烏念其安驚噪落林月乃知造化理壤壤殊未歇

贈黃教授歸閩中

壺山束銀筆秀色倚車蓋其人淸且明十室九冠帯林鄭陳方劉祥雲布卿靄緬惟幹淳初朝野實交泰執耳爲之盟多士森弁防澄懷味蘭芷正色炳蓍蔡彌綸古編簡粲錯列文貝百川已東流末派擁溝澮飛霜隕喬木變脫等蟬蛻艱難老文學世徳芬未沬布袍黑嶙峋慘澹萬里外希音繹風雅一鼓瘖萬籟宛彼孤飛鴻鳴聲何噦噦饑來念其安飲啄欣有賴涼風振修衢肅肅返徵斾懷賢不成章因之結長嘅

送許世茂歸武昌二首【其祖慶元大魁先公嘗與同朝】

岷江下奔流日夜東南趍艱虞六十載蜀客無完居纎修掛晴練五老爲之廬招彼素心人蒼翠垂流珠峨峨銀臺公懷寶耿未攄靑桐擢孫枝下此佳鳳雛絢爛五采翼披霞表亨衢淸音冥鴻逺逸興蒼鷹俱食竹戀苦志餐風養眞腴誓將八極周覽徳爲貞符嵗月諒有盡云端復躊躇躊躇固吾事荏苒悲徵途

蒼莽鸚鵡洲日落楓葉赤昂昂處士恨艸化爲碧之士輕且儇之人何急窄至今千載下投筆弄鋒鏑銀城太古雪轉首一消釋雍容詩書郎浩气裂金石裵回登臨意寒波靜如席相逢各萬里末契論夙昔咿嚘語未盡徵鴈起暝色淒涼衣冠聚山海窮畢弋翳翳桑楡光人物眇可識停望前坡去馬記初驛

題金華洞圖二首

巍巍靈居秀遙岑擁赬霞聞昔受道時三洞爲其家金精裂飛魄躡武淩靑華遺彼一寸松樛柯養眞芽瞬息服光景神丹起槎牙下有千歳脂百靈靜無嘩此豈甚祕之服食世所誇眞凡路永隔輕生竟如麻

其二

五嶽扶神州【葛稚川地記言金華能避洚水之患】洚水胡爲魚玆山鎭無極不竦復不渝靜閱浩劫理兩曜跳珠矯首二皇君寶冠白雲輿方瞳駐眞盼獨垢紛何如霏煙聳空翠滴露凝流蘇神鈞合虛牝松聲自笙竽窈兮忽不見諒此寜非居

送張上卿燎黃上塜

素質超昆侖瓊胎孕崆峒指木爲我母問爲我翁承暉企春榮百嵗如捕風朝暾何朗耀莫景何蔥蘢返眞紫虛臺合歡朱陵宮回鸞從舞鳳景命來圓穹妙感非世窺揚靈憺無蹤湛兮合冥防道一爲之宗沈沈白雲闕雙鶴鳴靑松念此不得見惙焉遲相從

壽何平章二首

方壺屹祥觀髧彼綠髮仙執簡朝帝居髙演淸淨言云爲八表雨水作四瀆泉炳文一以施握之不盈拳頫首陳至詞囊括希其全成虧匪至理願言葆眞

瑯瑯黃石書功成乃言去豈不思濟時默焉念其素山中赤松柯云是童所樹長養媚以深屈曲美無度神光滿澗谷希夷澹無慮願持一觴言眉壽在謹護

次韻雜詩五首

有客一馬歸屋角羣星明念此惜日苦羲輪何西傾粲粲風中花弱艷誇芳榮而我獨枯槁欲學身後名少年觀滄海天濤碧因依下有瑚株紅光射云暉玩之不忍舎歘吸雙龍飛逺爲塵中遊坐覺顏色違哀哉西山士饑食周原薇

昔狂愛奇士接席多大言中道邂逅之捐生誓俱存傾家謝其意酒至絕不論此士今已矣長年常閉門幽居集奇觀積雪明寢扉湛湛新陽舒寒光騁熹微咿嚘南歸鴈長鳴示其機出處諒有素觴來爲之揮朝遊東門曲壊道荊棘存累累者誰冡舉觴酹其魂死無落魄名生有呫喋言所以荷篠翁臨流潄潺湲遺簪隠世徳忍垢躬灌園豈忘輕肥念苟得誠少恩采采松上花饑來助吾餐

壽程內翰二首

蕩蕩長壽居丹梯峻蒼旻中有鶴所老仙爲之馴維時夏初至園林綠蓁蓁萬神峩冠環參差楊七均行雲鎭淸樾靈波激層津振衣遊帝靑下土何其塵運與千歳期正色光景新無爲理淸淨世儒汨其眞君子法簡易坐致羲皇淳

車蓋交道周嘉醑盎在房有客東南來髙歌奉淸觴一歌白日還再歌靑春揚師曠世固有八音蕩翺翔回鳳下奇云猗桐非故岡覽之不食實三嗅遺孤芳皎皎金石姿令徳豫且康窮河覩昆山出日賓扶桑介此黃髮期因之結成章

別仲章

飄飄貢公綦逺乃至關河關河冰爲天積雪流銀沙前有林間烏後有馬上笳烏啼思我親笳鳴思我家川流去不息羣山赴嵯峨余行已東南朝曛散微霞念玆日不見持觴釂余嗟

別吳養浩十首【以願爲江海深勿作盆盎淺爲韻】

弧矢懸髙門卓犖四海願登車逶且遲永念道裏逺雞鳴當宵行執轡上長阪西北何其髙飛雲列奇觀遊神竹素園古聖儼若思至道篤靜極執簡欲受之上有奇耦文摩蕩光離離持以禦魑魅魑魅不敢爲維東匯爲湖浩溔通三江懷哉紫芝叟月明潄飛淙小言諒以淸大言淳且厖去去日未逺奔流鼓舂撞昔聞方壺居誓欲往滄海操舟迅前邁雲雨白皚皚層瀾眇空洞肉翅不可待朝陽潄靈霞一食毛髮攺古有無媒女閉門泣春深手擲云錦梭流光耀晴陰千葩翠交結宛轉不可尋浮雲爲之佇幽凰爲之吟昌歜懷古辛在徳不在物屈曲寒澗底詎以險自屈有客同嗜之至享寜勿勿芳年匪淹畱薄采消永郁云和髙岡桐龍腹裂冰雹攫之淳且深謖謖震寥廓彈者不復語往者誰可作云浮陰來開戶失雙鶴緱山仙人居上有玉女盆解髮三沐之淸冰蕩寒紋神膏釋翠縷跪坐晞朝暾蟬蛻有變化蟪蛄安足論客來南榮下欣言酌醍盎觴舉壺已空盤辟復三讓享之不成章何以爲客貺客言君當休商聲助予悵艸茂木萋萋水勁石翦翦相思關梁深相對顏色淺停雲眇爲愁殽蒸可崇饌食之寜永饑臨分復三咽

度淮寄養浩

竹淸寒房靜殘月在西壁悄悄燈影微屍坐棄枕席井華飲蟾蜍云成五色明知非世謀精詣在六籍我行長淮浪凍樹挾春碧夢子白紵寛雙眸炯空激書來婁在手此意何的的數面不成歡逺別乃復惻歸鴈臨風翔先之寄深臆

懷伯生

春雨消路塵春風散林纈蕩蕩長安門客子千萬轍城陰有一士淡食羮不啜采彼松上露煮石化晴雪沈冥護眞性觴至那復說向來舌本談今作耳根熱維南有樛枝巖澑滋百結在徳良自防居屯詎爲折念此長夜深寒光吐殘月

酬蕭靜安提舉二首

澑泉散餘塵稍稍軒檻淸孤凰起天末縹緲參差鳴佳音寂萬籟異采含蜚英眾葉豈不光終然哆春榮翩翩者何雛和之欲成聲乃知雲間意非復區中情

有客何方來贈以雙南金維時夏初溽寒光激陰至靜閱眞賞獨晤諧希音伊江渺風濤伊林復﨑嵚出處各未得冥思結長吟於粲不能報泠泠手中琴

題劉充之載月圖

磊落太古月搖蕩湘君波寒晶爍膏露倒景流銀渦湛湛洲渚淨天風泛飛槎晃蕩神界中四客歗且歌憑虛歷空洞金粟搖靈柯流光閟星斗怪影窺蛟鼉服食詎在酒三咽顏爲酡俯仰防合初逝者已山阿昂昂菊間叟秉芳獨婆姿微茫信可傳披圖重吟哦

壽賈參議二首

粲粲雪中松八表回鸞翔下有采蓍叟澄觀振髙岡握蓍玩鴻蒙竹簡儼在旁湛焉貫累珠炳變猶龍章笑指靑松言貞固以自防絪縕乃化淸云表奇光

嘉平維吉辰初陽起天心彩鳳龡參差落落空洞音徘徊碧雲宇賓從羅淸林神鼎朝已調芳醴時當斟損益在我手啟齒歌瓊吟煌煌秉令徳盼彼西山岑

次韻揭教授官閩中

鬱鬱太古樹藂生散珠玕明時炳陽徳寥落歘嵗寒天風西北來凍海翻層瀾芳朽各有性盛衰詎無端貿貿冰上屨黯黯塵中冠宿志不得醻奮飛戢其翰伊南蹇一士羇鴻河之幹手持大雅篇八音佐王官墻陰臥朝日薄飯不滿槃邂逅喜我同金石生肺肝出處非故意低徊耿相看閩山渺雲濤東望通三韓居夷聖有在取琴爲君彈

寄題撫州先天觀

浩浩太古石雕鏤矜嵯峩瓊林化飛騫寶構窮郁羅矯首視三光丹靑相蕩摩上鄰列僊館西移瑤池柯玉蛟亦受令鞭撻回盤渦巍巍雙華表飛鳥不敢過鶴時一來潛鱗淨無波心迹會虛湛神光隠鳴鼉緬彼巢居子凝睇佩女蘿天風入紫京百靈莫誰何朗言渾沌後龍馬方負河視之杳不見嘉名表山阿冥思有至理熟視時摩娑

送牟景陽教授天臺

峨峨陵陽翁麟筆凝秋霜采芝空巖曲白雲以爲糧微言酌太古妙思歌瓊章餘人涉其藩自謂眞班揚此道端未泯我心何由降

五良秀髙門用處各有在伯如幽蘭深仲若春云藹叔也端可人芳林起新蕾垂天得扶搖一決度江海相逢慰傾倒胸次澆磊磈

天臺古儒林秀士英且明君行振遺緒家學揚淸聲文詞尙理性此獘無由更眾咻方爾羣獨拍何當鳴爲問舒與胡寒庭艸靑靑【閬風梅澗也】

功名不願多我輩端可免南州已寥落屈指閱諸彥汰如糠在前得若車度阪愛君不可畱蒓鱸慰佳願黃塵我何事寒燈起淸嘆

云隠齋

油油山之椒翕忽變平陸下上何其勞一息返神谷凝光養澄觀淸潤積新沐知白吾未能寒聲起林木劉朗齋侍郎孫希孟能琴欲訪子昂觀松雪琴以詩寄之

雨雪戒修塗苒苒嵗雲暮維舟望鄕國煙樹渺無度永懷松雪翁買田成隠趣齋中六尺琴淸徹仙掌露虛聲合空洞天籟生防濩勿爲離鸞音眉壽以保魯【時有悼亡之戚】

送胡安常河南省員外郎

陽春惠澤廣蝡動回昭蘇皎皎尙書郎佐理勤居諸澄懷罄輸納疾首宣訏謨黃流交道周髣髴桑柘虛驅馬憩枯礫詢彼壠上夫歌臺久寂歷商聲助淸歈昔有屠羊子慷慨成須臾感激車上禮朔風爲之吁俠气散鋒鏑侈習翳榛蕪舉觴酹其蹤興廢今何如三河水門記白粲來東吳願言表裏道坐使民驩虞

次韻張秋泉墨蘭

虛窓秋思集晨興憺無餘墨池漾淸泉天葩散紛敷愛此巖中君贈以碧玉腴微云解蒼佩縹緲疑空無逺謝丹白昏詎畏霜霰濡守黑志有在談道非殊愧彼夷與齊絜腹不受污湘累慨永古世人陋其迂臨風嗅餘淸是豈眞緇徒乃知萬化寂妙巧窺分銖幽蜂綴疎蘂點點遊晴虛閉門謹視之黃塵政紛如

淸容居士集卷三

欽定四庫全書

淸容居士集卷四

元袁桷撰

古詩【五言】

夕佳亭

赤云下平田層巒紫光凝疏鐘息萬籟晴湖淨奩冰倦翮戢已棲遊雲澹相承吹簫者誰子空林起孤燈感彼金穀人怪石樛寒藤壯意恥未沒水湧風憑陵亭亭玉浮圖百幻隨廢興振衣視天末黯澹銀河升朝曛詎異境气寂念始澄

贈養源編修回嚴陵省墓

岧岧白雲阡翳翳靑松居美防同靈根地易世愈疎淸秋子胥濤縈紆達桐廬欲濟非無航契濶實跂予昔聞祖父言結綬來京都束書逺鄕國井邑匪異殊俯仰成云仍宰木今何如事逺遺諜存審象窺眉須寒暑有代謝念昔同一初躬耕樂眞隠漫仕修素儒惇敍古所宗和侃寧有渝

贈昌上人二首

蕭蕭湖上波搖蕩羣峯秋客有萬古意支笻赴龍湫龍湫龎眉叟宴坐足未收飲以一片冰熟視了不酬長松掛枯瓢風靜林颼飅境足念愈忘道充身益優永謝巖下人深省聊自修

岧嶤蒼玉軒虛聲振寒林我昔行其庭見影復見心秀嶂出古色浮雲爲之陰豈不念世短所樂非所歆潛珍閟幽匵羣弄誇姝音靖言事當爾江湖眇﨑崟送子歸山阿松風起寒琴

宿竹院次珙橫川韻二首

修竹手所種參差過屋山微風爲之來心境兩相閒淸泉在澗防白雲在松間鐘聲集趺坐樓深流月殘重遊啟深省解轡思掩闗

昔遊玉几峯老禪肩如山機深削陳迹天馬初服間念欲從之遊小築茅三間俛仰二十載黃塵鬢毛殘亭亭石塔影哀猿守松闗

送宋壽卿侍禦迎養建康

葆眞林閭下爲善心自娛農圃得休息時讀古人書施食不望報折劵不顧余時至祿自臻門有駟馬車念昔髫齓子繞牀衣靑襦束髮事編簡操觚入皇都勁气摩黃鵠危言伏靑蒲龎睂笑有言鄰曲驚且吁維南帝王州問俗宣典謨匪規鼎食榮菽水心晏如種徳報已丰願言廣菑畬蘭生在堂下深根佇扶疎

廣信陳氏擇勝樓

散髮碧潭際讀書叢竹邊怡情學榮觀卜築遵自然云蘿左右嶂雞犬東西阡羣動各有性孰念靜者憐翳翳昔賢居遺迹故老傳化爲神仙宅喬木瞇蒼煙松風起萬壑哀湍助鳴弦觀萬詎在逺泯黙師韋編

潘孟陽上書不報歸裏作五詠

賈生蘊奇略徒步西上書昊天有正命傷哉杞人愚鵬翼垂云來魂气與之俱鼂氏竟寂寂主父復何如襄陽孟處士拂衣歸故山放浪巖壑深流詠遺人間舉袖巖花落擊楫江鷗還羊公何墮淚水聲日潺潺梅生一尉卑喋喋正天紀洗心洞化削迹棄妻子龍變孰能馴蟬蛻乃眞止松回風泠泠水落石齒齒虞卿舌轉丸揣事精微芒事危見交態窮愁名益光黃金散逝水白璧凝飛霜丈夫有定志得失非預防仲連匡世姿揮手卻秦軍掩袂停白日登車抗浮雲射書誠艸艸孤城生死分辭榮惇薄俗矯抗離其羣

題盧溝煙雨圖【爲吳成季作】

驅馬上河梁圓暈新雨紋矯首層闕巍翔鸞散奇氛猗南雙松樹百里風聲聞束髮入紫京去住心如焚送客釂我觴我釂不得醺願化爲黃鶴朝夕隨飛雲上以奉明主中以承嚴君往復三千年奇齡合氤氳結袂安期子啟齒歌瓊文

滑州從事持喪三年將終養其母郡表其閭

東魯秉周禮化俗何簡媮﨑嶇小勝君冠蓋交道周漢帝仁且明遺令誠咿嚘駟馬不及舌坐貽千古羞濫觴始膚寸奔流淪九州昂昂古先進免冑希前修靑松爲之枯慈烏爲之畱念此嵗月短解紱安林丘華楹表槐栁細石寒泉流泯黙區中人章甫慙沐猴

孟和卿旌表

濯纓息機事枕石聴流泉感彼蟻慕人駢首爭遺羶黃雲翳平壠持以防嵗年河流滔天來積浪翻中田招攜舊鄰曲寒林起炊煙防報非我願表宅增惘然紛紛遊俠徒黃金生愛憐原生處蓬戶屢空聊自全

雲中郝孝子

混沌鑿旣久重華以孝稱悲哉短喪徒稻錦顏益矜詩禮行中州眾說交沸騰挽十不得一閉閤徒淩兢芒芒古雲中土屋塗層冰下有郝氏阡馴烏爲之增大圭出至璞匪以雕繢能寒泉冽古井零露溥蒼藤淳風詎云逺相傳在云仍

送沙君寶宰邑【舊爲翰苑印史】

尙印宰百里寒厓水野曠牛羊低山深麋鹿馴持觴接耆老種栁迎行人陶然樂淸淨弦歌足靑春

次韻馬伯庸供奉書館書事二首

瑤臺麗層雲秋聲起琪樹織翠藻井波凝碧鎖霧雍容列僊集晴雪炯振鷺念昔經啟初櫛沐合生聚簡冊迄未成春秋奉神禦巍巍冠函夏握筆慙繪句尊實明水越席敷大路崔蔡心匪迂終焉才名誤

其二

神京奉載筆需云歌肆筵匪謂嵗月虛聖代深養賢微蹤愧三入取禾逾十千馳神竹素圃鴻藻儼古先羣雄寶書聚彌綸乃成編微言耿玉絜潛光媚春妍往聖去已久八音蕩敷宣元運合豹變髙閎踵蟬聨夷齊乃首傳防思豈其然

送馬伯庸禦史奉使河西

靑瑣倦迂散執轡逾闗河黃流何奔傾積石何嵯峨承詔撫疲甿驚烏在林柯沙場有凍骨野畝無遺禾日夕寒云聚宿燐明巖阿訪俗感素心因之聆詠歌

詠歌者誰子被髮號天明婦死不復悲失兒誰與耕承平五十載不識戰與爭殘雪流銀液我淚同其傾古云百二險誇誕生甲兵孰能轉夷途歷刼永淸寧

淸寧闡文運覽彼古帝都秦聲激豪宕洛詠誇敷腴邙山何累累下有白玉趺感彼秉筆人百金盡其諛死者已寂歷玆文亦糢糊偉哉龍門生悲憤有遺書

遺書紀河源荒忽不可識君行河之西春雪深五尺茫茫賀蘭山抽矢石爲鏑坐閱三姓王聖代始斂色沙羊護氊房名駝候土驛觀風慘無儔云端羨飛翼

飛翼西北來遺我書赫蹏中有陳情詞復憐雙雛啼野曠川無梁積荒气候淒雞鳴葡萄根虎嘯苜蓿畦淸霜集素裘斗戴天益低頓轡不得上雪山在其西

其西何寥寥云有古先生巖居時一食委影澹無營朝日炫丹碧匪以斤斧成如何驕榮子騰拏列層城驅力超北海逐影徙南溟誰能佐化泯黙有遺情

遺情在相思舉酒不得起永念編簡功篤志刋綺靡傾蓋已云舊知我實知已送君河之湄凍栁光薿薿修途馬飛翻少立盡瞻俟植徳綏令名眠食愼道裏

道裏吾何能托身承明廬峩冠養深拙淸塵避修途驅馬李陵臺望鄕問長須長須不能對吾行益次且羨君萬里道晴霞起防防天山諒非逺椎牛植枌楡

月巖

峻壁飛鳥絕積鐡成臺隍感彼玉兔精皎皎芙蓉牀萬古消晦防六月生陰涼道人悟空幻趺坐須眉蒼觀境不以色湛寂回眞光成虧眾妄集嘉名表其常松聲起萬籟朝陽曙扶桑

夜集西太一宮分韻得艸字

晝寂白雲深聨鑣集瀛島南枝當戶生積素流羽葆孤鐘息羣動獨鶴候淸早石枰松影侵持觴俗塵掃春風散琪樹頃刻光灝灝談發嘉奬夙昔恣傾倒偶爾同心期還山寄瑤艸

史氏報春堂

白雲在屋角凱風生樹端下有慈竹叢低昂候平安盈盈玉雪母光若赤瑛盤朝奉鶴禁煙暮承臺歡教兒誦經史淸言消綺紈築堂深且明朱光映庭蘭寸心諒匪石寵辱非所幹世故疾危岌奉盈身愈完願言樹明徳朝夕應加餐

送於思容助教佐濟南防司

黃鵠不可招越雞廼司晨圓冠璧水遊玉雪映陽春篝燈玩太古垂簾避深塵遙望淮南山下有白頭親平生汗簡意朝昬具芳辛念之不得見顧影非我身檄書臺上來駕輿還海濱晴風破逺浪慈烏飛且巡雲帆蔽吳粟濟用懷經綸爲儒究理道六籍彌光新空林閟幽蘭嚴霜養修筠明徳在謹勗雍容奉昌辰

天師畱公返眞空洞步虛詞十章以導遊

巍巍道祖居層構淩丹臺手持赤龍書八景剛風開感彼下土人積刼何崔嵬傴伏永壽命誇誕魂益哀愀然彌不寧招我云孫回白鶴俯前導靑童戒俱來

嵯峨金碧闗神魚伏深淵呼吸空洞炁子夜朝諸天頃刻風雨集咫尺星斗懸長嘯千仞溪寥寥生紫煙飛符戒神魚嵗久助汝僊

圃饒奇觀陽葩霧霏霏玉壺湛淸冰瑤琴銷金徽混沌合空洞絕此見象機松風代揮麈縹緲白縠衣興移暘烏逝節弭川虹飛棋局儼未終白日何熹微蓬萊廼故山爲我一來歸眞風詎永隔神光澹依依

昆侖鎭鼇極郁儀交結璘故歲非我歲寧復論秋春稽首三天師彌綸返眞淳精思彼嘉生云施均萬民至感發自然不著亦不嗔運世有通塞六龍無停輪洞章激微吟長樂自在身蟬蛻乃淸淨迹絕虛中塵

挹秀醴泉蘭殽鼎初調絳旗開景光下招徹紫霄連蜷靜夷猶感彼父老邀司命二十年守素淡不雕蜿蜒防周原贔屭屍江潮瓊章遏淸詠丹輿導逍遙視之不得見白雲在山椒南嶽雲輪囷英英生紫華靈遊澹無蹤來集玉斧家螭有遺迹望斗紛騰挐鞭撻隨三光服食制五霞上經永授之火鈴從飛車

嶄巖陽平闗古松化爲人千嵗永不饑食之朝帝眞中有一寸玉寒光敵金銀上結三元炁下援七祖神舉世尊禮之靜念通至仁

畱城平蕪連云深樹泬防磅礡經濟心永刼常不雕河車孕長命方瞳生本條瑩如珊瑚枝粲若翡翠翹諸天咸唱恭贊我玉晨朝人間倘再至化助神堯

仙巖郁寥寥石倉貯餘糧云有狡獪子用物能陸梁山花聳寶髻雲蘿曳靑裳永念斷眞妄帝令深且長境化道炁增變滅始眞常參差應虛牝羣峯屹相望月落杳然去泉鳴玉琮琤

朱棗何纂纂碧桃何團團感賞千古心生世常苦煎翁敞珍館金母和紫鉛三咽生羽翰空飛集諸天道炁常流灌眇眇復緜緜桑田海波滿彈指三千年

大名劉節婦吟

孤鶴不累巢離鸞不飲溪溪明難爲影巢成誰與棲飄飄無根云流麗如虹蜺下有貞松臺白日晝且淒我思徹霄漢防邈不可梯靑靑東園栁子規當樹啼來者何用歡去者日以迷擊石端出火搗辛能作韲妾心尙未明請看井中泥

育王珙禪師示寂二紀嶼上人回山中因寄塔主

石塔累荒土月落冰稜稜永懷跏趺叟松風吹不譍山房舊淨供素壁一枝藤語寂絕禪觀機深超祖乘擊石迸新火諸天化爲燈上有白玉峯丹梯杳難登黃流鉅野漲虎嘯懸厓崩斯道尙未冺微言足搜徴

胡止水家三衢自言文定裔孫來京師三年念母以歸前述家學三篇以相勉復成一篇以遲其來

武夷春秋功憤激渡江主寶書恣殽訛竹簡錯編組素王魯諸臣舊史足徴取是非紀其眞曲直粲可覩紛紛燕說徒誣蔑增巧妬日月例愈深災異說彌蠱或言九世讐晚嵗進吳楚羣公骨已朽聖筆孰與語坐曹徒深文曲學日旁午苦心抱遺經願言復師古

泰元積磅礡日月佐經緯煌煌往聖學鉤考合表裏大道侔功不偏亦不陂至靜貫幽顯萬變集蜂蝟漢儒闓其端逐物失聴視旁行分戶牖蔓說糅涇渭緬惟五峯翁正色直如矢謝彼憧憧徒感物志愈肆室虛生至和鼎渥實珍味歸求眞吾師勗哉蹈前軌

神京郁嵯峨冠佩淸且揚祕丘積縑帙瑣爛琳瑯有客願從遊永言觀國光或云是鈞天九闗嚴且防朝望羣馬入往來間成行彩鳳鳴聲悲裂臆思絕吭知子親見之素心益徊徨希名養簡黙勿爲眾所傷還家拜慈母祝以永壽康春風戒重來歸雁同翺翔

贈余姚岑易直登第歸裏二首

束帶登玉署鵠袍立參差碧海春波融沈鬱流奇思俳諧詎素願阿世非吾師天人際載牘陳雍熙嫓靑昧正說擬騁荒辭鉶鼎有至味酸鹹異其宜有客奉瑚璉願言播聲詩初歌鶴舞載歌鳯來儀

東浙山水國冠帶連畦畛淸門徭役空華屋詩書泯晴江修竹宅燈火惇孝謹下幃論唐虞浮榮陋朝槿擔簦京國逰射策疾飛隼精思坐待旦古巷絕遊軫蒼松防婆娑丹芝凝蠢菌乘時足變化樹立在修敏

善之僉事兄南歸述懷百韻

並轡承明廬荏苒十七禩陽林集縂翠奧室麗文綺寶函龍鳳章玉佩鵷鵠峙泰帝興鴻文奎璧憲天紀楩楠購羣才弓帛徴四起番番古遺直正色論道理深幾虎生風神契魚在水三光密轇轕一札見萬里雍容丹地近經緯審國是霜奩賚黃柑冰盤錫朱李蒲萄與法酒承燕時潄齒俯陳天人際齰舌眾披靡始言官髙卑予奪愼其軌終言瓊林資海防極鞭箠憸情曲如鉤讜論直如矢或以首防窺或以妖狐伺奏終慶雲開再拜玉色喜天靑回海雁萬栁色薿薿屬車度居庸整隊行過蟻老臣汝居守淸霜愼顒俟秋風龍虎臺帳殿紅旖旎前驅列鵝鸛後禦肅犀兕分行獻果傳醴復長跪念昔詞臣功咫尺寫天防大令追風雷小言嫓蘭芷約制如竟寧渾噩回正始告廷趣揚麻建社追賜璽摛文具明訓援筆謝塡委飛濤捲天吳歷塊超騄駬咿嚘恩澤侯過手直三褫圜丘導景化祕祝陋五畤漢皇禮鄒枚食粟倡優比遺恨存至今文俳等方技緬思周廷彥勢若鹿角掎懷忠牖納約凝命鼎出否追琢羅寶尊刻鏤羞玉簋朽索馭匪輕深淵涉無涘煌煌金匱書世守司馬氏春秋尊爲經不復繼魯史朝光鳷鵲明千花爛朱蘂松風轉回廊蒼玉振徙倚龍荒啟神武九域極芟薙羣公儼侍禦挾矢佩象弭臨河誓剖符披圖開賜履永言卑退全罔以彊力恃獻功上王所百一存寶庋趺負穹石浮語極褒侈墨兵眾妄筆獄破積毀載筆非無能終嵗不滿紙坐曹心靡寧愒日顙有泚淸談雜諧語陡覺兩曜駛自取木雁中俛首供諾惟交章日輪囷涉署絕臧否或云以彚升拾級上堂戺或云選淸望後至實奇士迎塵馬交趨候門足爭累防鴻天機深卻立賦三已總角勇志道奇服曳芳茝澄觀竹素園讐勘徹昏晷儒宗丈人行聞欬輒倒屣深湛皇王學揮手謝靑紫辭卑相如賦操擬靖節誄淒涼五公裔淟涊羞筮仕孤音嘆寡和激石轉商徴浮雲蒼狗來黽勉渡江汜湯湯黃河道桑棗日淪圮耕童戱殘鏃一一古戰壘霜叢射新兔春蒲貫王鮪荒州靜無事拍手歌於蒍枯灘鐡槎牙積澑玉迆邐太史非好遊所歷廣聴視振衣入閶闔姻契論不鄙相期在霄漢薄祿愼礪砥趨朝曉同班退宿昏共止塡膺雙髯張快意並手抵談經陋荄玆證字窮亥豕防弦搜麟膠滅迹問獺髓愛兄靜以絜振鷺立水沚霧深沐豹日炯粲文雉鏞鐘倡鴻聲眾樂奏立伎向來論交意瞑目謝諸子出處今不同評議實相侶維吳稻蟹區民俗久瘡痏貧檐蒲稗齊富廩丘嶽峙傾金恣聨絡所至各闗市令儀養叨懫軟語包詐詭郭解都中夷景氏闗內徙坐令襏襫徒終嵗力耒耜興文植淸邵省罰厲防恥重華政垂衣化俾風俗美行行度東魯野水足荷芰微吟數魚网薄睡倚烏幾漁歌起微茫逸興舟戒檥人言居移深嘉橘化成枳不見千金泉一歃夷齊擬離羣增幽憂溽暑積惉懘登坡帽低昂跋馬益逺企管鮑非利交金石誓生死著鞭訝先之稅駕亦逝矣共享黃髮年斯文永綏祉

題張中丞東亭圖

舊墅習眞隠新亭幽且妍芳菲家林春引眺增推遷令徳資先猷嵯峨白雲阡總角精典籍承顏綺襦鮮寒泉感逝波喬木矯蒼煙欲論林間趣深掃區中緣招攜舊鄰保舉觴問華顚雞鳴栁陰直魚跳水紋圓開田谷盈囷種果花滿川荏苒白玉京念至心惘然傳忠匪懷祿立身盡貞堅披圖耿素志功成賦歸田

曲陽李孝子

寒云生秀嶺朔風蕩修林烏兔日以馳幽翳增嵚崟朝看壠頭栢零露珠淫淫有饌不能舉有酒不得斟綷縩月下衣淅瀝壁下琴登堂痛躑躅審象陳輿廞重華古孝帝五十猶素心坐令比屋封表裏存遺音立名在樹徳戚戚非所欽嗟哉曲陽生束書振華簪

送趙虛一道士降香南海諸名山【往從虞伯生降香成都】

振防峨眉巓身輕瞥飛鳥懸厓欲崩流側石穿暗篠髙騫蕩心目每恨所歷少捧香南溟使絕足騰騕褭龍淵明玕秀恍惚百靈皦乘飇八公掛席招五老巖光候陰晴水气變昏曉神君層巒倚商祭通杳眇念昔結空寂厓座絕登眺希彼巢居子寢作止林杪鐘鳴驛吏動危坐萬籟愀餘齡水赴壑歷塊迹電掃韜精習澄觀俯矚八紘小

屏山堂

霣星化飛魄修纎屹靑暝何人媚幽獨諭物傳眞形想此宴坐時參前平且寧朝霞紅冉冉暮云白亭亭中立羞捲舒廓寥愼儀刑君子法至靜處身視行庭古聖儼未忘觴豆爰有銘玆峯合混沌胡然命爲屏天空月當戶陰風走山靈

題輞川捕魚圖

洛口疾如箭駢頭赬尾鱗散网巖隈泊千漚水花勻輞川蓮社侶百味不入唇時危涉飄蕩急管悲靑春不如漁師樂風水候昬昕連檣坐翁媼茗糜接婚姻永謝朝市客炎涼生喜嗔

子昂墨竹

髙風法淸聖直筆師素王湛湛云姿靈籟生幽房解佩白玉京誓將泛滄浪所懷嵗寒友臨分贈琳瑯

可竹軒

種竹水邊宅岸幘晞餘淸湛湛霧姿匪以介自名條達辭黒墳英光表朱明寂寥巖下泉旋轉空中笙神交習眞靜恬養忘虧成南國倦溽暑郁陶起深情展席臥其下仰見疎星行始悟晉諸賢嗜此誠遺榮我家十畝園新籜流珠纓邈然送歸棹矯首蒼煙橫

子昂雙木竹石圖

朔云蕩空輪羣芳益搖落老木兢且嚴化此雙鹿角粲彼江南枝嵗晚彌卓犖或言石五采服之混沌鑿威鳳招不來虛聲起阿閣

以劉士先子墨贈薛卿

虛堂集萬竈髙下旭流螢寒膏玉虫綴幽光耿晶熒巡行蟻旋磨手日不停範圍金屑精膠轕桂杵靈劉氏祖子孫妙訣通防沈沈緝熙殿函封英露零龍牋掣鯨海黯淡松花馨往事歸逝水殘璧傳千齡云館道气寂守黒深儀刑散發結瓊章研摩固幽扃持此以逺慰防翰補黃庭

飲酒雜詩十二首

春至舊疾作晝眠聴禽聲總角眈六籍萬化何縱橫觀象太極初始悟無虧成環中祕靈根羣動一以貞吾欲乘彩鳳截篁以爲笙上窮昆侖渾下探渤澥淸

夜黒雪初白髙臥益自怡起看庭前栁冉冉靑春姿長松在西山須髮流銀澌豈不念嵗苦老壯當固持事至勿獨戚時來詎人爲得酒且深醉淵明果吾師

京師二十載酒中有深歡大雨卽閉戶朔風嘗解鞍客至輒笑之是豈宜居官振容筮神蓍鴻飛漸於磐百嵗苦世短萬鐘非我幹所以東方生吏隠神益完

陽鳥乘南雲飄飄振奇翮迫此梁稻謀居移遂成客愧我食京塵誓墓志未獲雙峯十丈松下有千載魄當年侍蓬瀛香蕓森寶冊髙齋集遺編朱墨猶手澤戰兢愧匪承永念在行役

少欲觀滄海下取珊瑚枝穹負文靈防揚朱鬐蕩舟不能往寶气時紛披有客方壺來授簡云差差一以參太極九以師庖犧振衣海神泣舉觴山鬼移

少觀五嶽形五性各有殊神州養深知百靈受馳驅申申安樂翁定洛爲中居契孫乃九遷舜詎平陽都神京屹金臺五云玉芙渠始知天經旋積气爲堪輿

家鄰天臺山云有二子巖巍峩太古石纎修矗云尖上棲西竺僧雪色垂須髯二子與之遊作詩淸且嚴乳花散瓷甌瀑布飛銀簾醉醒夢見之謂我何畱淹

南檐孤生竹嵗暮柯葉蒼豈不念道裏因之摧雪霜夷齊盧龍居胡爲乃名揚入水蛤有文逾淮枳彌芳受性諒匪移臨風酹吾觴

弱冠不飲酒篝燈橫玉繩或云酒中趣湛湛浮雲蒸棄書試其言杲若烏輪升天根轉晴雷堅城爲之崩妙言粲瓊屑逸興追飛鷹醉鄕倘可居無功乃眞朋

醉中發莊語爛如錦中花急急抱蘆雁肅肅投林鴉欲別意深省瞑目不復嘩愧彼獨醒人揣摩生咄嗟下馬暮入門雙目含飛沙醉者忽復悟振衣正烏紗

江梅生空林嵗晏美無度挈身逾朔易塊獨此室處氊房望朝陽耿耿不得語雕籠粲珍禽悵望秦鄕樹爰居東門止盛饗非素茹臨風嗅其英雅志懷故土

嵳峩白雲阡種松在山腰散之不盈掬離離如麥苗迎陽潄靈津參差拂雲霄露重碧天淨鶴時來巢俛仰二十年鬢齒日以雕寄聲謝鶴相期躡岧嶤

劉氏義門

蕓閣寶書輯靖言繇外孫感彼南山豆淒其北堂萱昂昂壽母懿槐栁植髙門潛夫豈無論莫述寒泉恩時康廣女史願以銀管存

述郭楚望步月秋雨琴調二首

明月當淸空流光滿西墀振衣獨徐行耿耿長相隨我心如明月萬古無成虧偶逐區中名遂爲塵所欺抱影長夜吟別鶴同離思行矣歸故山探結幽期幽期永勿諼長嘯彈朱絲

欹枕絕幽夢臥聴秋雨鳴寒葉不自持摵摵金石聲淸商肅萬物此聲何不平寤嘆生遐心夙昔羞近名千金隴頭客荏苒朱顏驚此夕秋思深防續難爲情載歌招隠辭臨風寫餘淸

送吳博文歸天臺

中年困菽水絕足萬里道舊家天臺山淸夢嘗艸艸秋雲起晴姿思逐防鴻矯三年鄞江上微祿紆素抱緬懷揚雄宅古徑雜幽葆童年手種竹翠羽插云表還家恍南山訊俗憑舊老淸名天所閟投詎終保鳴鞭踐修途置用實國寶英才剪春葩醇語酌淸醥解榻定有人行矣趨徴召靑蘿罥寒猿深啼怨淸曉

送人之官遼東【吳郡張淵淸夫】

昂昂泰湖槳直上遼海東層波起淸兕出日搖蒼龍中有仙人島卉服雙碧瞳手披古墜簡返眞極彌縫季世日以漓神功貫鴻蒙維聖居九夷駕言挹淳風眾情習近慕飛塵哆靑紅觀瀾悟化白雲澹無蹤逺遊豈不樂感悵非終窮

得一齋

淸齋不知嵗屍坐觀蕓蕓神珠護靈淵歷落光景分先時謹橐籥執機合絪緼淳音出虛牝百靈憺無聞九闗肅夜令星斗森云永玩泰始體握之密成文緬言延年士服食爲奇勲寶气倐消蕩累累竟丘墳念此意愈冷幽居匪離羣

次韻蔣逺靜二首

陽靈貫奇璞棄捐荊山傍悲哉三刖翁炎空泣飛霜此寶不復試襲緹乃深藏百神靜護之石老日月荒峩峩五彩雲散爲白虹光追琢在所用持以登明堂

椅桐生空林繁陰閟道傍永斵云和器十指凝冰霜鶴何方來鎩翮感摧藏合爲淸商曲行雲渺荒荒素心諒平和鑑彼明月光置彈集吾聴遺音在髙堂

次韻鄭景尹二首

弱嵗拾琪葉耿耿金石音逺爲闗河遊眾嗜非所欽曳裾入承明寶防紛瑉琳秉筆直塗竄嗒然養書林維南有佳樹寸云出遙岑遲之不肯來辭以道裏深跂予匪朝夕盟言在玆今

層臺望秋林華樹在其巓上有靑樛枝爲我鶴延良時豈不感盤云復回旋瓊英失零露百卉爭忿悁願言保遺直勿使眾蔓纒一歌以慨慷再歌朱絲弦

再次韻

潛魚護嘉鱗雛鳳含淳音束髮勇聞道執禦羣公欽痛哭悼賈生敏給卑陳琳荏苒嵗月遷側身羣玉林飛塵化髮所歷多崟岑精衛有猛志不畏鉅海深遺聞理墜簡修名匪垂今

古有惜陰子觀日扶桑巓雞鳴起中夜紅光朗流延吾欲挽其馭與天同左旋志士不並世寸心增結悁神澄水鏡淨世閱徽纒纒鄙語雜謬誤奉身直如弦

觀圖書次韻景尹

少遊竹素圃學道希心傳祖徳永遐聞履冰凜求全素衣入京洛飛塵浩難湔車書煥皇度末技期雕鐫稽古在簡要敢侈三萬言煌煌羣玉府遺迹森炳然滄波蓬壺島古石仇池天方諸變毛穎寒暑隨推遷感彼傳翫數寸心獨悲悁淒其衣冠聚拱木思昔賢籝金白雲化靑箱遊橐旋寥寥鈞天夢髣像追四懸尢物詎足貴尙徳庶永延愛君閟神珠出水復媚淵六籍儼遺訓精思貴誠防一撫鶴操以賡云和弦

次韻廬山黃伯玉東漢名士十詠

食肝不知味詎爲口腹人紛綸五經學講道逾八珍古來植名士殺身以成仁念此匕箸微少忍非傷貧髙誼動白日正色淩三軍仲叔固義士井生乃天民

漢季日頽靡莽莽蕭艾叢孺子南州彥獨立風雨中兩爲故人弔斯道萬物宗湛兮如止水脫焉如捕風儉徳良辟難棲棲何爲容耕稼詠典籍食志非無功

叔度長閭巷奉髙獨先知盛徳眇莫聞郁爲時所師朗陵一邂逅此豈髫齓兒幽篁抱靜節遊龍隠深陂至今百世下淸風散肝脾仕止適天運不喜亦不違薄遊河南道還家復牛衣

力田南山下久卑不學恭每於風雨時執禮夷踞中甑墮乃失聲此意人所同厲行名益彰無懷道之宗郭公果善相千載我欲從

伯鸞事沈冥作勞賴仁妻身隠不願文更治山中棲浩歌五噫詠麥秀何淒淒遐徵詎遊觀鳳鳥不復來贏博慕季子居夷法宣尼幼無適俗韻與世非寡諧至今靑靑冢猶有鳥銜泥

古有逃名士洗耳東海東韜精事肥遁浮雲藐王公被髮或佯狂垢形滅其蹤季世事標榜紛紛競罹凶所以康伯徒邈焉不知終

幼安家北海流徙來東溟一帽常掛頭破席屢見經六籍躬探微眾說紛聚螢老非諸侯客肯至三公庭華生竟夭折管子終康寧

龎公老江漢性本愛居山采藥山北涯歸鷗送之還靑林酒一巵白日茅三間時許眼中士非鵠亦非鸞性不耐束帶矧肯貪王官侶憐牀下子﨑嶇卯金寒靜性閱變化道充身念安乘風學輕舉寒蘿杳誰攀中郎天外鳳北海人中龍鳳以五采萎龍以有悔終失身匪素志尙言乃眞窮舉世習黙脂韋爭長雄之人佩瓊琚肆言刺羣公落口掇眞禍悲來事容容蘇公起深悵蠻江蕩舟中

荀陳兩家子龍鼎合雞彛昔嘗窺其圖一一無吝疵空巖古桂樹崔嵬匪今玆想當下車時羣雛古威儀行酒拜滿戶入門揖當碑惜哉或與羣巨構頽其基

我家司徒公淸徳炳漢朝盈盈丙丁綬左右貂謂此非世美脫去孰敢招榮木固同根其末千萬條勁節或峭正孤吟或淸寥世逺人事疎耳冷心志消瞻企法天運盛衰感江潮束髮六籍功矢言期久要詩來振遺饗縹緲孤鳳簫前修果未沬百世詎云遙

觀眞文忠公畫像

羣賢輔絕學嵯峨武夷峯熒熒方瞳光汲汲汗簡中緬懷文明初蒼佩極匪躬執筆侍玉署妙語工彌縫飛塵變蒼狗潛淵閟遊龍空餘經濟心勞徠饑飛鴻濁水投神膠揚淸乃奇功喬松不並世寒飇轉秋蓬生世我巳後正緒遺顓蒙惕然拜公像斯道非終窮

【曽大父樞宻越公嘉定辛未與先生同官奉常寶慶初同爲侍從先生被黜先公亦以論邊事去國獲拜遺像並識於後】

【王忠簡公嘉定入朝曽大父越公獲隨班著曁端明公嘉熙間以西山先生門人敭歷麾節先公則已捐館桷向遊學婺女得拜端明公之次子令尹道家世遺事纚纚不絕口今復見其孫申伯於鄞喬木摧落桷深爲此懼瞻仰西山先生遺像因敍事契並以自勵亦以勉夫申伯】

陶道士心逺齋

少秉丘壑志養眞事深寧淸晨脫章甫習道誦丹經熒煌金碧居明霞敞殊庭逃形托榮觀漠然守心扃矯首西南雲飛蓋垂流鈴八表散淸雨歸林何亭亭緬懷靖節翁舉觴日沈防之人靜且修奇服養遐齡長松舊云植秀色日以靑素心靡違只矢言寄山靈

寄題郭靜州防齋

靈曜動橐籥萬物俱光晶湛然齋居子韜精獨沈防飛梭織翠霧層冰瑩疎星制爲蟬翼衣無華靜儀刑憺兮神君來不笑亦不頩一以卻氛垢一以永千齡我欲從之遊車音振泠泠

淸容居士集卷四

欽定四庫全書

淸容居士集卷五

元袁桷撰

古詩【五言】

爲贑川連教授賦梅城

稜稜太古根縈帶鐡不如飛塵望其藩卻走奔無餘中有冰玉人指揮萬瓊琚低昂受其職補理成扶胥天空斗搖寒令嚴察孤虛練袍立淸夜鮮明在犀渠積雪誰爲驕慷慨紛糢糊陰陽本一气開門使之俱險絕貴有道面壁非吾徒司農起視旦蝶夢方蘧蘧

泊貫州次韻仲章

沙塵暗河津遊雲蕩無餘忽忽萬里念眇眇孤鴻俱風水淹行頓異縣非故居雞鳴逐前邁殘星澹遺珠空林野气肅古樹慘不舒饑禽何其悲驚飛挾鳴雛乃知俛啄意愧我將焉如道逺怯驚隘終憶山中廬誓言息機事解纓愼馳驅初夏郁新溽永日誰爲娛因之寫初志臨風復躊躇

次韻呂學正古意二首

初筵秩嘉賔容气淸且明至饗不在酒尊罍粲東榮傷哉崇飲徒偏宕四坐驚中有獨醒士靦然愧非輕持觴懼濡口孤吹幽篁鳴永饑詎遺禮俎實期充庭

苦心嗜昌陽古簡香莫識之人逺持贈借以五色石宻節懷黝章寒暑端莫易三咽回中腸起止良得力舉世希妍英椒蘭政紛職愼勿彊嗜之泉澡其徳

次韻元復初春思三首

凍樹回靑陽羇禽競新哢喧喧人語浮稍稍春事動澄心絕芳華小睡足幽夢夢覺天宇新朝光集飛棟遊塵逐平臯秀色翳榛莽油云互東西郁抑不能雨昭蘇在功竟夕復延佇何當抉其顚振翮窮委羽逺客芳艸思湛湛天外舟坐令親知疎低徊此淹畱古樹擢奇石淸流滙芳洲素心諒有在胡不爲玆遊

雨後聞鶯

眾卉沐新雨幽光澹餘情岸幘碧冷捲簾白雲生起坐調素弦促軫流鶯鳴佀言田家苦招我田中行昨宵隠其雷願言興滿盈

送李徳隆經歷其父居澧陽因乞郡江陵以便省養

悠悠澧陽川飛鴻去無極白雲眇何方抑鬱萬里色念之不得從肉臂誰爲翼翩然領南郡解此終嵗憶楚宮昔壯麗冠佩立瑤席瓊英輯佳思落筆灑金碧淒其千載下正气堅鐡石想此問俗余酹酒追寂歷平生功名意甘防惕朝夕懷章遂其初居夷亦云適藝蘭襲孤芳種橘企嘉植永言區中塵過隙殊未息

節婦吟【爲蒙氏作】

幽蘭淨如洗晻靄桑麻墟天低泣淸露因依護紛敷春風逺相負乃在萬里餘明月流素光願鑑夫君裾荷戈力行役誓將保無渝難以一日歡永失千載娛

蕩蕩明河側雙星隨斗移防合靡有覩恍惚生怪奇古意不復識今情益多疑契濶三十春百年以爲期白首一邂逅孤芳秉華滋感此初意深臨風托長辭

次韻範徳機海鵠篇

黃鵠海上來逍遙遊帝所寥寥九萬里五采紛異覩朝霏西山霞暮結平地土喧啾舞晴翠鵠首不復頫孤鳴者何禽振翮亦遐舉憺兮邂逅之落月耿淸侶芝糧產層顚蘭佩在逺浦八表同其光欲言淚如雨臨分致黃鵠出處各有許方壺渺麟洲輪囷爲君佇

送任懷可

跕跕水上鳶遊遊釜中魚鳶飛不得息魚呴何時蘇興言夙行邁晴秋振修途挈衣海上州出日搖珊瑚采瓊以爲糧拾羽以爲裾妙言感芳蕤流光曜陽烏盛意勿復沮淸氛靜無餘維南有英云矯首出門初團團禦飛蓋隨君爲躊躇勗哉植明徳含章俟昭圖

同復初功逺飲仲章家觀芍藥分韻得一字

深沈碧雲居錯落紫瓊色芳菲護餘春淸和表昭質髙叢吐騂剛新茁角繭栗傾心愛膏露正色浴初日含香紫宸朝奏舞彤庭佾駢頭澹如無背面意愈密杯翻王母下斗碎壯士失霏霏玉生煙漾漾珠吐液絕容第無雙薄醉飲眞一嫣然屬幽賞爲爾寫淸逸

洛詠五首示洛人張孟功任大正

晴雲起嵩嶽變化如遊龍感彼金穀人聚散同飛蓬縈紆古瀍澗百井爭汲舂昔有陳思王作賦雕層空相望不得語遺情寄防鴻金隄手所植荒淫竟無蹤

三川鼐沈淪洛水以土勝如何羣英聚千載兵甲競僊人王子喬吹笙白雲頂下視北邙冢今爲狐兔穽防碑化灰刼來者日以盛箕山水泠泠側聴發深省

森森古名園玩芳納覽澹然觀物翁欣至情不減看花烏帽落秀色起晴臉一一卿相居舉觴雲气湛屍坐寒暑遺妙言天地範一去三百年寒松白雲黯

昔有好奇士絕頂觀海浪神泣肝膽翻興逸天地放泥金與玉檢縱筆紀其妄玆山久寂寞著屐事幽訪太少何岧嶤兩曜隨下上彩鸞淩風翔疑有帝子降

經郛闡微言理窟洞化汲汲嵩山叟反復窮代謝白璧匪有瑕後賢極譏射麟經書薨卒外臣不以假如何莽大夫簡牘得矜詫往聖旣莫從掩袂效喑啞

贈汪生

投簪事卻掃衡門無雜賔衝擔鳥雀噪魁梧見斯人遺我以琲珠神光絢嶙峋風雅久不作雄辭逞齗齗愛君春云姿回旋轉空輪飛英不受采積潤凝靑蘋老我意苦短念此情彌親疇昔侍金鑾挽士志莫申薦禰固百一視君鮮儔倫先聖六籍功願言善彌綸辱贈莫能報淸風響蒼筠

感興

明月不受采澄波偶成文壌壤黃中至理孰能分南山有琪樹防彼山上雲層陰閟朱光積潤養奇芬深林葆眞素芳妍澹無聞昨來京國遊緇塵日蕓蕓永念丘壑趣攬衣意如焚

題王眉叟溪月圖

水淸不受觸月髙不受浴空景兩相忘松風進虛谷之人閱眞靜引手還在目服之飛上天溪流淨如玉

書孝子捲

道旁拾枯松汲水作糜粥堂前九十母啜粥端勝肉人言五鼎養形渥乃有辱擊鮮豈無具彼网不敢觸乃翁三尺墳慈烏爲之築亭亭忘憂花甘露手可掬花開醉春風百嵗初轉轂之士歡有餘之人何不足

夜泊城北有懷孫秦二學士

英英二學士黼黻元祐初功名軋姦黨翰墨尊寰區維昔淮南邦風流藹淸都至今舊文采老蚌遺神珠百年俎豆廢荒城屹秋蕪黒首總論武舊老時言儒白雲去已久來往今何如蒼蒼灌木陰曽聞駐瓊裾艱難視天運俛首猶唐虞稻米竭秋斂菱芡余嵗儲白鷗眇天末蘆葦寒蕭疎懷賢願有在佇立情躊躇

淮口阻雨二首

曉雨壓風力我帆同欵段怗怗篷底眠晝日慘易短獨行旣無儔欲去不得返防蒙水雲重寂歷楡栁防淮流旣東馳我行安可緩縈迂溯三義始覺人語亂艱難意如斯寒鴉佇江岸

小雨不作潮餘情在春樹防鴻歸興深振翼美無度淒涼舊如此荏苒已增嫵茫茫昔荊榛桑柘靑幾許淮水去不休嵗閱今與古風雲合浩蕩我輩勞步武人言上水地沙流半焦土行役儻自然春雲起飛霔

詠史四首

靑靑虞美人欲舞不解前漫漫劉寄奴醫國眞茫然風回下相裏寒沙起蒼煙徘徊古彭城亦復多流泉二者骨已朽胡爲事春妍人生要垂芳豈托小艸傳丈夫與女子籍籍同悲憐

寰宇設天險圖書已周知鴻溝定疆理屈意陳卑辭永觀沛公豪豈無懷土思羣雄亦鄕黨輕家乃相隨時來各忍性不復兒女悲它年過沛宮父老垂涕洟井邑圖新丰雞犬猶前時論功食湯沐故里俱無遺成敗論昔人興懷重嗟咨

畱侯晚辟穀端有避禍意逺招商山翁不復爲漢計平生老鋒鏑帷幄乃眞智南宮論非諛意冷終有忌雍容視國本孱子匪神器此坐端可惜欲言且深慮代王豈不佳語出禍立至羽翼從汝成矰繳幸我避百年願已足投老空立異不見吹簫民功成終械系

人言漢淮陰晚嵗何卑陬英賢多混迹豈復論恩讐泊舟楚山川緬懷意悠悠責人斯無難此意猶前修近世輕薄兒流落曽相投饑來或乞食寒至將索裘一朝靑雲上泯黙懷深羞髙視絕舊好削迹同避仇當年睚眥意談笑能相酬韓生固瑣瑣終勝靑雲流斯人我非慕微言儆羣媮

次韻仲章初夏卽事

吏隠習疏曠晨起遺世情積栁含緑潤幽葵表朱明誰云地气髙炎暑從玆生新潦變歊溽飛塵增墳盈養屙尋丈內跬步不復行雲浮晚色盡平湖起秋聲炎涼在頃刻變化何縱橫繕性合天和愧彼塵网嬰有懷金石交飛蓋何由傾

城南亭

平生泉石意勝處時相闗似聞城南亭層陰絕塵闤初夏結淸防尊斚連佩環涼襟納虛白妙顏尊渥丹髙歌互激越白日虛且閒志適不願足後防期躋攀晴霞澹天末回首疑僊寰

讀範徳機東坊槀

範子東坊居深巷蔽樛木架上一帙書墻東數叢菊明月照西山淸夜勤盥沐學爲孤鳳吟非絲亦非竹陰陽合萬籟逸饗振林谷水花不受唾天衣那有觸玊署靑裳枝三嗅羞獨宿滄洲有眞趣從此謝榮辱

武當張道士京師禱雨回山中

古有巖居子抱朴屍防被髮空洞遊蒼莽窮帝靑手持九九文蜿蜒合揚靈維斗司其紐習坎鞭流霆良疇已懷新燥露滋明星滌滌原野焰回風轉塵腥無嘩夜下令瞬息不得停玆人祕元化長跪耳黙聆昆侖挾潢漢紫霧噓靑萍鶴渰以淒百谷奔零零浮侈不足慕趣使歸巖扃天地古槖籥錬一淸且庭詭幻嵗已暮願言養修齡

觀梅分韻得影字

月窟回初陽瑰室習眞靜深居碧雲合澄觀白日永南枝歷煙霧北雪辭嶠嶺蟠柯翠交加疎萼玉秀整三襲雜纎繒一漱芙蓉井浴鵠采其光寒蜂妬其影將養憂過分泯黙發深省天空流蟬墮露泠鶴警歌罷誰與言觴至不復逞

送陳仲剛歸番昜

浩蕩南客心崢嶸西山云憶昔登王畿縑緗集同文執簡玉署側藻思抽奇芬明世合儒彥詎有楚越分羣姝嫉蛾眉念至肝膽焚番江滙新田甘雨催初耘不念別者苦孤翮誰爲羣重栁積翠霧酒盡不得醺扁舟鼓新棹晴川淨蕓蕓

送薛卿歸吳予時有上京之行

飄飄江海遊渺渺闗河役燕鴻有相避客子無定迹南山火雲髙北山雪新白想此六月時相顧各動色堠傍靑松樹上有雙鵠翼愛君愼舟楫戒我専寢食擾擾行路難風花亂如棘

有感

皎皎白面生長鋏學短長箕坐激楚聲大言響髙堂有客將止之反唇臂欲攘客退不敢言彼怒庸何傷盈盈百花露擬作終嵗糧露晞百花隕掩袂翻徬徨

董道士雷泉齋

淵淵養空洞摩蕩升天行翻車震昆侖旋空紫金明下有五采雲散絲隕珠英以彼一寸光八表須臾成逆順有正性變合無流形火以明益枯水以堅始凝無爲合衝澹神化淩上淸

三月十二日自殿廬歸舍梨花盛開薄暮與陳汝海花下小飲

兩人一百嵗共飲三十杯雙花夾蒼檜夭桃倚晴臺白團燕山雪紅注天臺醅振鷺擬髙下游蜂謝徘徊昂首冠接防捧心舞毰毸殘日凝餘霞回風起輕雷不念影寂寂但惜光皚皚珠衣防綴滅粟尺彌縫裁團圓妝奩巧宛轉寒紋回香深妬紫檀色靚羞蒼臺幸玆艶陽盛不以塵土摧凡卉工後先孤根靜栽培翫芳悟觀象擷英審掄才輘轢靑紫場躪借錦繡堆髙羞折腰栁逸亞橫枝梅慇懃識花意浩蕩爲我開殿廬龍光動瑣駒影催相迎復相恨欲去還相陪停雲儼若思落月寒如灰當歌願秉燭渇吻驚恥罍

送祝丹陽使武當山

夙昔山水郡浮身宅冰霜回首楚望深乘車升武當上有天一池夾日紅熒煌雲起丹甲羣螭恣騰驤攀崕靈壽杖坐日芙蓉牀琳瑯徹廻鸞儼立承天香麻衣采芝叟百嵗須眉蒼授子以易知永視元運長摩娑古金人轇轕日月光中臺古崒天風振層岡揮手謝來者下土何遑遑

贈陳文翁求篆扁

往聖抉天巧虫魚構瑰奇辛勤汗簡功淪落誰傳玆昂昂子陳子掇拾靡棄遺淸齋淨無塵素壁懸秦碑佀欲臥其下畫腹鬼神悲气酣落長牋屈曲生妍姿防嶂立冰箸回波捲蒓絲百幻頃刻成長鋒勁如錐解衣坐晴靑眸光陸離客喧意自寂手敏心相違逺憐李氏子自謂一代師蒼徨大夫門筆冷情依依得非金注昬竟墮豪俠欺我家竹石居甕牖迎春曦煩君作佳扁朝夕舒頑疲夜月走魑魅晴雲郁蛟螭髙張駭眾客傳觀恐羣兒能事敢彊迫妙處通天機防須風日淸醉墨傾淋漓

送李平叔之信陽

維昔文昌公幽蘭閟孤芳髙秋振餘淸百卉爭斂藏颯爽眉髮古峩冠坐鄞庠歌詩闡溫柔宮商起虛堂絢爛五色云縹緲鳴鸞凰至今老諸生猶能記鏗鏘乘風侍金華蹇諤懷剛腸諫疏納帝榻百壬斂妖芒年運旣莫從精爽回云鄕空餘子云宅澗水猶湯湯永思古遺直江湖渺相望朅來芙蓉峯喬木郁以蒼凝然孫枝秀妙譽參珪璋投牒山水州淸溪趁輕艎羣公列贈語握手揮離觴我生識面晚懷賢意何長慨玆衣冠冑蒹葭隕飛霜交衢泣零落寸心實徬徨斯文儻未墜龍虎回天章願言紹正學靑雲縱翺翔

贈徐中丞二首

南海有鶴孤唳云稜層天池不肯下厭此魚鼈腥露冷懷長饑慘澹舒寒翎空巖蔽喬松鬱鬱太古靑喬松意何悄陰籟驅羣靈下有散發翁黙誦離騷經妙言粲瓊芝孰視眸晶熒鏗然拔長劍神光發新硎倐忽去已逺鶴空晼晚爲言來何遲回峯起前巘

鳬氏裒吉金紅鑪範黃鐘鐘成飾雕簴岌嶪蟠虯龍大鳴淳以希小鳴和且衝髙懸饗羣帝祥雲布靑紅羣帝難彊畱一去三千秋張筵設尊斚庸錫南諸侯一擊黃鵠來再擊飛雲收徬徨不敢聽亟以還中州師曠世本有左髙悵誰謀終然侍帝所天地歌同流

拙訥齋

樗櫟老薪槱雁以不鳴烹受形旣非材卒莫全其生在昔有至人觀化通百靈至言貫圖像妙意窺璣衡乃爲萬物宗熙熙遂生成髧彼靑牛君深根護靈扃永哂鄕原子木偶欺聾盲設諭深止之跬步增愼兢世路日榛棘韜精事沈防滄江渺何許願言濯吾纓

送鄯陽劉縣令之官宣寧二首

嵬嵬馬邑州火山蒸鬱陶霜勁角弓直艸淨蒼鷹絳平沙細成塵回風湧銀濤想彼彊盛時馳突聲嗷嘈烽煙徹云表低昂望前旄樓煩古喉襟燕秦據其尻八月秋气肅千家釀蒲萄

帝京布文教列邑施官曹井屋魚鱗齊禾黍黃雲髙幡然土俗變怗首羞雄豪出宰試敏手良庖靡更刀善政舊諜傳據案除民饕村村煙火通長塗罷建櫜雞鳴流水逺雁過平陂翺餘情樂觴詠臨風謝喧囂

題文與可風雨墨竹

妙筆抉天巧黒云參差髙偃疑受雨深俊欲淩風翺颯爽隨舒捲淸涼散塵囂湛湛不受暑靈籟虛號緬懷文湖州玉雪人中豪想此磅礡時葆光解天弢老僧道機熟形影隨目逃持以深贈之生意窮秋毫髙齋夜气寂定回起層濤

答李生裕【尙書大同公曽孫】

英英金華伯皓首人中龍橫經古鄞水歌詩儆羣防【舊爲鄕裏教授歌風雅以訓諸生】正色侍邇英微言動宸聰一疏不合意孤身轉秋鴻俯仰乾坤旋舊聞渺遺蹤坐令詩書宅寒云翳孤桐維曽秉文度月印五采虹知我夙昔侶贈言啟舂容淸朝集文儒直筆書淸忠作史聖有訓狐裘靦防茸挽士貴無方正色誰爲宗虛舟萬斛積遇順淩剛風明時詎淹畱勗徳防有逢

題巨然楓林雅集圖

楓林集虛秋灝气轉寥廓坡危艸纖纖水路石鑿鑿四子何方來黃塵滿芒屩據流濯其淸班荊坐盤礡山童注新泉支鼎拾薪籜方囊濟勝具一一隨取索想彼笑談時天弢脫塵縛上追巢許髙下陋山王薄淒涼金穀宴鮏羴甕雞樂又疑東山遊粉鈿污花萼老僧習止觀雅趣隨筆落振衣從之遊素壁儼酬酢

避塵軒

飄風捲飛蓬咫尺隔煙霧馳車與急騎憧憧走當路各云有所之瞬息不得語山陽荷蓧翁守舍視日暮酌彼澗下泉膏沐美無度寒光映玉頰浩論巖中趣永謝徵塗人看云養眞素

次韻伯生楡林中秋

楡林月中來今月向此出天低鳥翼滅野淨田事畢驛馬西北鳴候吏語喧喞我行起視夜炯若積雪白昂頭望宮耿耿駐營室坐令八方澄不使萬景沒徘徊淸影孤躑躅悵後發

送鄭景尹還裏

蟬冕生詩書世冑乃鄙夷沈沈喬木宅風煙暗茅茨此理固莫詰或言有盛衰堂堂魏王勲談笑帝者師風雲締嘉防靑史傳忠規諸孫靜且秀振鷺遊天池鄕社三十年永謝紈綺姿興至來上國窺探抉幽奇聞聞與見見栁下揚鞭辭前聖六籍功尊聞審羣疑江源發甕口濫觴渺無涯願持一寸膠黃流化淸漪天風捲秋濤舟楫愼所持時至諒有得衡門詎棲遲

李野齋別墅圖

別墅依平陂翳翳桑麻陰田翁理農具晴雲起遙岑於時春事初佳樹響鳴禽先生朝出遊呼童佩瑤琴仲也行比肩叔也聲相尋興至或坐石臨流散虛襟有客攜酒壺勸我手自斟共言羲皇時古風藹淳深巍巍居仁裏盛徳世所欽三鳳在髙岡參飛起淸音恂恂化卑讓嵗往猶傳今披圖儼見之慰我夙昔心

子昂人馬圖

飄騰天山霧蕩摩玉京云耿耿萬里姿矯首空其羣乃翁愛神駿泚筆五采分翁歸侍帝所乘化觀蕓蕓彼亦與之俱追風超九垠【時松雪翁已下世一年】

題墨蘭圖

秉芳空林中介石交不黷飛英散佩受露以膏沐羣妖春炫晝墨守益愼獨豈不念嵗晏自獻傷我足矯矯金石交挽之不盈掬疏淸湛虛心振直耿絜腹昊天有正令俛仰萬物肅臨風獨躊躇白駒儼空谷

次韻瑾子過梁山濼三十韻

大野豬東原狂瀾陋左裏交流千尋峯防合百谷水量深恣包藏神靜莫比擬碧瀾渺無津緑樹失其涘揚帆鳥東西擊楫鷗沒起長橋篙師歌短渡販客止天平云覆幕灣回路成砥鷹坊嚴聚屯漁捨映渚沚栁絲翠如織荇帶組交薿出日浮鉦金明霞紆綬紫一歃澆腸回三颒慰顙泚髙桅列魚貫逺吹笙鳳觜前奔何無休後進復不已繞如林烏旋疾若阪馬駛飄飄愧陳人歷歷見遺趾流移散空洲崛彊尋故壘波淸鳬聚陣日落魚防市土屋危可緣艸廣突如峙蓮根漲新圩蒲芽護荒坻水花碧團團云葉白迆迆濬修出飛泉闡辟搜故址緬思重華帝允屬夏后氏彛倫著箕疇偉功傳遷史目力渺無窮行迹端可紀前村捋柔桑沃壤接良耜餘芳錦堆爛宿麥翠圍侈乃知東魯儒終作中朝士養源滙滉瀁包荒納遐邇驅馳屢經過感嘆復慰喜南還幸遂願永雪洗耳恥

憶昔三首

憶昔白雲阡有松如車輪初日炫五采湛湛珠露勻是時十四五恍不知其因有客笑指之慈防在汝身猛志親六籍百川渺無津懷刺愼所從一一先朝臣文昌古遺直談經郁紛綸授以漆簡書經緯通天人碧波掣鯨魚瑞錦翻麒麟昌歜世所鄙食之乃奇珍厠身金鑾中黽俛二十春懼貽先師羞執筆常逡巡卽今已六十誓墓廬松筠厚徳靡有報淚與寒泉淪

外家甘盤宅門閎誠煒煌髙懸金碧牓中有衮繡堂珠璣左右侍絲竹儼成行幼不識慈顏到彼心徬徨每嵗兩過之嚴訓具有方膏梁病居養久爾生惰荒七嵗誦詩書十齡學詞章駸尋志學嵗折節師老蒼紀事法班馬防心契羲黃謬與時彥交寶書閱琳瑯今玆乞南歸往事增慨慷興懷陶與蘇秉筆追耿光凱風有遺思願言繼餘芳

寥寥帝王州我翁佐其治有亭名朝陽靑溪淸且駛旁有籌邊閣羣公集裾翠翹翹萬芰荷雨過爭旖旎飛觴羽書來翕霍江上燧峩冠及遊談戎弁生縱恣予時侍其旁側耳聴論議翁言不見取投劾乃謝事坐令百萬家解甲豎降幟徘徊夕陽亭晉宋政相佀

重巖圖【爲劉明叟乃翁作】

夙昔慕淸隠振衣躡層巒飛鳥出天末白雲生樹端稍覺所歷險撫松獨盤桓緬彼巖中人塵世靡有幹饑食千嵗芝朱顏炯團團一日不見之披圖儼淸歡崩崖罥枯藤回流起危湍微茫暝色共淩亂生綃寒心期果防防願言力加餐

王叔載以江梅有佳實托根桃李場爲韻見貽因次其韻

百川旣東流震澤成三江學海詎有窮溯源探惇龎緬彼學古人善問如鐘撞簞瓢豈在樂摳衣願爲邦六籍防有厄禍繇漢晉開支離起田孟誣僞興姚梅綿蕞匪正禮區區存曲臺吟詠旣莫分褒貶以爲才峨峨神京秀轍迹貫九有奉璋弁如雲執轡沃在手欲窮羲黃心編簡滅科斗研摩詎無念急景謝衰朽風雨素期山雞鳴喈喈豈不念夙昔愛此日夕佳平明視靑天羲輪禦中街榮悴防有時願言壯其懷髙門深寧翁晚嵗悲絕筆愛彼朴樕才化爲楩楠質春花五采妍秋至詎俱實遺文粹東楹賤子願敍述昔聞中書垣上有紫微閣微言續九丘妙義追八索嵚岑大廈傾作記金鑾托深悲在廣招寥寥鈞天樂少小不自持曲學尊蕪繁舉觴一釂之爲言護深根先天有至理能使月窟溫談笑襲師訓詎知雪齊門斥鷃不能飛欲作搶楡髙何如阿閣鳳守眞始風翺志士惜短日碩人養屯膏蕭脂始薦鬯食黍乃雪桃昔年委閭巷初不願祿仕防書探異門擬作前國史念至事益非委命以修已勿爲眾所譏不如道旁李君才如江梅不入桃李場徬徨念先猷貫鵠始挽彊後生捕形影爭言早升堂惟餘白髮士耿耿無它腸

董生噩上人以叔載韻見貽再次韻

闗河一轍迹耿耿明天江五方各異俗中州誠駿龎吾欲上帝閽帝閽不敢撞終然返初服養佚歸海邦逺宦三十年石田今始開觀象慕易京登眞想仙梅夙昔希石匠嵗晚成輿臺志念詎不深朴慙非才弱冠慕靜居掩息空萬有老禪深愛之微笑示以手忍欲如忍事吸醯過三斗終然寒松勁不作朝菌朽鞾帽成戚施逆耳風其喈昂然望南山愛彼日夕佳朝來何所見萬馬盈天街所以巢居子終然養澄懷辛勤下帷生湧思不停筆範鑪鎔吉金變化銷其質湛深陋雕虫多聞覈萍實袖手毋自藏盛世富紀述噩師禪林秀宛在諸天閣當其調護時危石系朽索作賦極翦裁眾物各有托氳氳荊山玊洋洋咸池樂圃有琪樹不使枝葉繁譬彼積學人芟蕪養天根嵗暮霜雪至銅柯生晏溫一爲梁棟材落落懸金門吾師深寧翁屹屹泰華髙佳哢時一遊不使凡羽翺方壺貯神藥變爲五色膏服之生羽翰陋彼東方桃稟性非好遊亦不願祿仕感彼獲麟翁歷聘刪魯史正緒願有傳固陋敢私已年衰絕聞見謝彼井上李少壯勿自摧振容上詞場鵜膏淬寒鋒談笑摩堅彊借以雜纎羅貯以白玉堂辱贈莫知報因之結中腸

芳思亭

大父尙書公治圃南郊有堂亭凡十五方池修廊屈折便宜雨甚亦無礙遊事逮今荒廢逾四十年故基陳迹不復可考近築一亭雜植花木廣不逾畝髣其萬一名之曰芳思玩其英華將以防繹志興翰墨有紹是則先公之志作詩示瓘瑾並求親友同賦

侃侃尙書公投紱理泉石五堂適寒暑十亭送昕夕瓊英圃秀美防嘉樹碧修廊不受雨來往隨履舄紅雲漲方塘丹霞耀翠席嘉魚黃金掌瞥見眇莫測辛勤三十年深逝晦朝迹遺訓示子孫樹藝比其徳浮雲變須臾百幻倐消蝕空餘鄭公莊耕稼給衣食緬彼行樂時眾植各有職以玆一畝園髣像見疇昔幽葩與羣卉生意日不息朝陽潄靈根三咽妙防繹曠懷事幽賞誓矣躬六籍

次韻袁季厚惠苦筍楊梅二首

食苦不願餘甘回乃稱美空巖養滋味老叟淸晨起斵之玉箸圓拾以付稚子駢頭萃豪門咀吞訝金矢維時朱明中盛徳協淸徴翛然在陰翳儼與松柏峙玉液生華池可廢杜康祀含章守元吉黃中本通理絜腹表正性要以除穢滓初如橄欖食不作卽且棄世方尙鮏羴易牙正専味愧我淸齋客足音跫然佀

空巖迸瓊珠蕭蕭白雲中恍疑羣仙立欲脫煙霧叢招提者誰主日出撞金鐘笙簧激淸濁旌蓋搖靑紅遂令彼林谷徴索恨靡窮侍臣久歸田不數蔗椀功頃筐逺相致齒頰生冰風昂昂長松蓋下有萬馬容同源匪異本斯文永爲宗

淸容居士集卷五

欽定四庫全書

淸容居士集卷六

元袁桷撰

古詩【七言】

題髙彥敬桑落洲望廬山圖【爲秋泉作】

長江亭亭桑落洲一塔獨傲蘋花秋邊聲已逐鼙鼓盡水气欲挾漁榔浮謫仙騎鯨五栁老眞景變滅隨沙鷗空餘秦箏與羌管防續不洗琵琶愁玉堂小觧蒼佩宴坐得意豪端收空靑防云碧痕濕方諸取月寒光流匡廬老人在何許佀覺頷首相遲畱佳峯稜稜鐡鉤鎖寸樹防防銅浮漚要知翰墨灑淸气俗子政爾勞雕鎪秋泉山人息機事靑眼不與王公酬髙張素壁凜太古擬跨獨鶴還磯頭人坐江湖在適意底用絕俗埋林丘擬圖覽古重嘆息天際杳靄疑歸舟

秋泉徳生仲章梅叔章周儀之皆次餘韻題廬山圖再次韻以謝

海郡列戍連沙洲楡栁插防搖淸秋擬從京國洗氛瘴黃塵復作煙花浮西山紫翠不可望但訝積雪如明鷗愛君寒齋之畫幅瀟瀟不寫人間愁胸中丘壑我豈少柰此磊嵬難爲收宣城詩法擬二妙炯若玉瓚盛黃流永興天機愛神俊碧眼一顧羣無畱千年周子古風月衮衮亦散空中漚乾坤無言混沌鑿頗怪我輩勞鐫搜沈防天臺老僊伯淸坐自與廬山酬天淸無人月色古縹緲五老疑駢頭功名營身旋蟻磨芻豢得意崇糟丘何當相從老其下釀酒一醉黃金舟

張彥淸以復古硯贈友人因賦長句

髙皇南遊倦鋒鏑宴坐淸都賔出日胸中筆陣掃云時與端溪評甲乙平生紫玉無纎塵小寄傲茶甌春馬肝生寒出古色鵒眼獻秀憎妖顰烏號已去寧復得繭紙昭陵空悵憶猶餘舊賜落人間漆字糢糊記朱色集賢學士胸次髙愛此靜閱濡霜毫乃知貪夫罪懷璧底用長物爲神勞淸齋持杯好顏色楚人之弓楚人得平生弟兄今始知一笑相看竟何惜蕭齋老人筆如錐松花蕩漾搖輕漪江南采菱曲已逺願寫紫府虛皇詞

金華曹道士白雲樓

蘇仙念母母苦饑化作白鶴時來飛我聞紫虛亦官府朝夕往返勞天機何如金華有眞隠築室空翠搖煙霏松花麨蜜五鼎養丹砂汲井千年肥我生不識萱艸歡孤身永日懷春暉白雲在天詎可望遲子嵗晏山中歸

賦黃帥平寇還

蒼梧之山利如防五溪南行水如墨文身鏤面號爲人蹙口磨牙時剽賊將軍手提丈二殳匹馬直入深林居摩娑銅柱寫殊績南人自此長爲奴防榔快嚼端禦瘴薏苡不將眞避謗繡袍初賜簇金雕聚米爲圖指豪壯萬里功名非偶然輕身許國誰爲憐莫嫌儒冠守靑簡能淬筆鋒書定逺

謝王參議送練春紅二枝

玉堂老仙玩幽獨閉戶無人佀初溽倚防岸幘領孤芳蓛蓛輕紅冠羣緑化工有意卑凡卉積李崇桃空目爭先鬭巧等堪憐已向東風盡驅逐此花淸妍淨如洗收拾餘春傲榮辱何郎湯餅徒試妝太眞溫泉空賜浴天然生色鑄眞態亭午低頭睡初足誰言花後最奇絕我怪酪奴能污觸嫣然一笑奉淸懽莫把金樽歌別鵠並刀妙翦駢頭來珠露淋漓袖新蹙佀嫌凡子多京塵卻恨髙人付流俗防風澹蕩新雨生彊拭愁容吐殘馥擬將色筆寫淸意綺語非工那忍瀆徘徊中庭月過半翠袖姢姢泣寒玉

題董簡卿瀟湘圖

瀟湘之水太古色煙樹空蒙成寸碧奔騰日月轉銀丸噴薄峯巒凝鐡石楚棹相將客獨聞楚歌欵乃人誰識望盡蒼梧不見云千古靈均空悵憶

絡馬圖

秋原苜蓿肥云屯帖帖此馬和且馴屬車效駕豈在力愧汗絕足追奔塵良哀不生造父往公子毫端意淒愴虞淵逐日終飲河出門加鞭柰爾何

康樂圖【長安韓徳卿夜夢至一宮室扁曰康樂因名其堂以奉其母】

至人無夢夢乃眞瞪目一視空中塵悲懽蟻旋水東注遺珠罔象迷其津持虀噉臼逞詼詭取禾坐極誇榮貴不如長安韓生道上眠念母還家枕中記紫霞之宮那俗書煙霏霧結開云圖虛靈變化在頃刻齧指疾應維心符城上烏啼畢逋尾倚門獨占幹鵲喜萬里辭親眞可憐書來端有平安字

贈杜秀才歸省荊南

臨江種橘橘易朽滿籯積金金作奴何如遣兒束書帙婀娜初服遊鴻都從師之樂端解語暫作庭前防衣舞防待明年春水生雙槳如龍天上去

贈拙訥子

萬言不啻一杯水刻楮徒費三年功何如宴坐寂眞靜木末時數南飛鴻長安之衢塵羃羃願言飲垢如飲蜜鸚鵡作賦眞有才至今江浪猶銜哀

寄南劍李士使君

水雲離離千疊峯海日如鏡行天紅使君新沐坐淸樾筆底丘壑生陰風玉蘭之花不受觸日給飛泉三百斛髙舂打衙人不來鶴立蒼苔動新緑

送任道士歸武夷

武夷之峯髙插旻浴日離海朝爲賔石牀芙蓉迸膏露乳竇醽淥凝長春陰崖怪壁鳥迹絕葛藟當戶苔鱗鱗神君枯魚古籩豆曽孫毛竹今霜筠千年金骨幻凡目玉匣九鏁光如新想當精思握宇宙魄質已化能成身我聞帝居亦官府風馬泱漭空中輪愛君釣鰲避東海笑踏北雪須眉銀寥寥空山太古水淸夢入髓時相親誰言五色亂吾目得意忘象那非眞歸來鶴忽不見勸汝速浣徵衣塵

送郭天錫還京口

朔風吹塵著駞裘蓛蓛凝絮霜浮城南泥深擁車轍矮屋夜臥鄕心稠暮春雪消花始放積栁婀娜沙中洲布衣在手不易舉目數過翼隨云流人言擔簦古奇遇邂逅一見能封侯紛綸寸舌有榮辱智士縮吻成身謀愛君亭亭日中鵠玉色已變扶桑遊紫芝爲糧露爲醑北適瀚海觀羣漚素書滿嚢不幹世磊落胸膽看吳鉤新編翦雲彩鸞舞妙筆入木寒藤抽气酣登臺望陳迹慷慨直欲微言酬舊家鐡甕古城下舂浪洶湧今悠悠但當淸談且飲酒往事寂歷遺磯頭黃鸝空桑子規怨橡實已盡楡根畱長河淊天怒蛟走底用華表歸來愁江湖淸歡眇去袂風雨疾意催行舟人生防合定有樂念此別意空綢繆

燕吳閒閒冰雪相看

豪門炙熱熱如暑下馬還家汗流雨徒將嚬笑作淸涼萬事回頭總塵土那知道人玩丘壑一榻髙寒閒栩栩碧雲散作明塵妙墨還爲小山霧平生冷語出胸臆頗怪梅花猶媚嫵崢嶸嵗晏凜今夕商斯文共樽俎要知冰雪本奇絕正色森寒傳太古我聞昆侖有至理陰火玉泉誰解煮防須鐡石起風雷手抉闗破凝沍人間寒暑潮去來物外陰陽月吞吐閉門客散眞兩忘竹影離離滿前戶

防陽張節婦瓶中杏枝著花因賦

陶人妙合陰陽機凍壺頃刻回芳菲盈盈緑房綴冰蘂玉蝶婀娜穿帷飛佳人蓬鬢不下堂手繡孤鳳橫匡牀寶刀翦繒試春色翠袖慘澹顏無光烏頭可白珠九曲造物深知憐不足故應試此一枝春防綴扶疎驚眾目君不聞天上瓢髯龍平陸成波濤又不聞壁間壺兩曜瞬息如跳珠齊諧茫昧不可詰炯目看朱動成碧張氏之壺如截肪眞火煉質千年剛枯根借潤表貞志愼勿語怪歸荒唐

仲章與余連舟而行仲章指畫皆不在人後夜泊甲馬營余舟適先至仲章有詩因以奉寄

我船如縮鼈瘦僕淩兢空挽曳掩篷熟睡初不知晚向沙頭踏新月君船如生駒追風破浪爭驩呼靑春櫂郎紅蔽膝搖唇蹙口歌吳歈昨宵甲馬營前宿大佀天公憐不足回帆望君君不譍出沒髙桅轉河曲人生作計那可旣誰能盡已不盡智積薪居上東方愁相位還須跛男子憶昨都門經嵗除風吹漧雪塵糢糊閉門擁被謝不出時人背笑何其疎只今船行一千里萬事乘除總如此愛君玊雪雲中英我歌作勞君且聴

蒲城孫世英編修父年九十四號嘉遁翁院長而次各賦詩

蒲城之下嘉遁翁銀髮髧耳雙碧瞳少年流離老康樂布領踏醉歌春風春風畏人屢歸去阿翁扶春春始住穿花入市爭捧杯采藥還家共攜路諸孫靑襦誦魯論寒燈夜授鄰壁聞泥深翻疑犢車險雪釋自訝駝裘溫憶昔種松如指長俯仰鐡幹參云蒼桑田變滅理固有底用化鶴來還鄕只今翁年九十四萬事如雲日嬉戲回首塵中輕薄兒奔走流年竟何事

嶽麓圖

積石落落雲中礮冠以蒼松借瑤艸天柱修纎立晴昊絳霄雲璈誰擊考揚許之君顏色好冰綃爲裳車羽葆永湣垢濁增札夭湘波層瀾勢灝溔跳珠浮玉簸洲島一洸氛瘴蘇眾槁爰築廜俾終老出門倚天心愺恅穎浮花落縑縞無迹空飛詫神媼肘後藏之五色繅念君別去塵浩浩歸來歸來守其寶

送何太虛歸山中

飄飄兩屐山中云靑眼不受京塵昏意行扁舟本愛雪獨立五栁猶當門人言江湖在遲暮立談雙璧非謬誤相逢挽君君不回落日蒼茫蹇驢去

同子惟賦水車

挈瓶之智誠有餘抱甕之勞亦良苦何人嘗巧抉天機河伯逡巡魚鼈舞昂昂長身臥塍岸捲地翻濤敵驕暑誰雲龍骨化梅梁未信魚身作橋柱縈紆香輪過流水突兀云梯捲淸雨橫陳歌板促紛綸倒流谷簾聲齟齬東家榼婦顏色惡步步生蓮空媚嫵陽烏流爍汗成漿平陸須臾湧銀乳推移燥濕意本同竊奪陰陽天所怒人言無踵能自至跬步周旋路修阻不辭滿眼看黃雲嵗晚論功付梁梠君不見田舍翁年年辛苦與我同天寒破褐厭糠覈仰視屋壁知誰窮

次韻夏明道紅梅

江南徐生圖沒骨筆底妖妍等塵物此花絕俗避春風東望扶桑入瑰室閬風羣仙笑淸寂故遣瓊英侍巾拂龍肝麟脯厭新臊以斗爲杯飲眞一嫣然乘醉下塵寰欲向晴空舞紅雪崇桃積李行飛翻固此貞容莫旌別效顰不語空捧心美好何由在妝抹懸知正色眾所忌況此纎穠逐時節憶昨嵗暮天號寒炯炯霓裳傲冰月誰言凍吻不敢吐妙思端須續神筆饑腸雷吼空九回勁气云摩難百折人間好語詎有盡三嗅淸香應倒絕

雪污齋【邢醫取靈樞雪者污之之語爲號】

有客飲垢如飲墨三尺之泥及馬腹平明對鏡鮮衣裳意气摩雲飛食肉淸气不來空慨慷願君勿走治其狂明紫塵在吾鼎淨洗紛紛冰炭腸

次韻閒閒甲子雪

絳霄僊人云作席宴坐闗已知白萬妃婀娜布靑陽淨掃嚴凝驅伍陌飛霙散作平地舞翦防寧爲舊時色西峯秀筆眇何許佀換當年銅緑格洛陽之人凍吻縮詩句那能隨燭刻大鈞有意回昭蘇至寶無華匪脂澤乾坤偉觀雙眼明髙臥元龍須百尺

贈錢唐吳月湖【棄右班學黃冠】

君不見後湖僊一官掉首餐神丹月明江上杳然去惟見玉佩云珊珊又不見姚將軍夜騎黒騾趍劍門饑來靑城采芝食童顏逸足追奔云人生富貴那可必偸竊陰陽亦奇崛陰符自與素書通赤松來歸乃眞逸西湖明月不可釣呼吸湖光月隨照要知心與月同明暫假孤光敵淸皎憶昔黃霧衝八蠻髀肉消盡口吻幹萬里生還眞幸爾十年老去猶淒然卽今落魄隨塵緣丹霞玊樹壺中天何年輕舉花飛鶴歸視城郭同蒼煙

送趙君佐茶使

淮南食茗如食粥淸曉烹煙出茅屋生來不識太官羊翁媼相看誇不足連綱貢余知幾春排檣接纜來儀眞莫言此物常苦饑船中估客肉常肥

黃臨汝以長句索筆次韻

寸錐飲墨工傳書千載妙迹遺官奴寶跗緑沈不易致葫蘆荊管那能無古來志士心獨苦采荻夜畫灰成圖書嵗月要有限作計何必輸人須中山夘君被羇束論功且復歸韓盧栁家鉤鎖本新樣內史筆勢難爲徒遂令陳生擅料事坐出妙語如擒俘邇來八法益疎漏雞毛兔毳爭庭除姓名僅記政自可文采日泯終何如湖陰丈人古仙伯舊嗜寶刻窺鴻都飄如晴雲彩鸞舞勁若暖浪寒蒓舒丹碑翠碣已冠世所恨咋舌懷嘉謨朅來掘筆防天巧下視羅趙眞有餘詩成醉墨作三絕寒室晃生瓊琚

題翠山嗣禪師雜花世界

寶田琪柯天上種一一五采相紛披深根淸寧出樂國幻境變滅卑仇池蘂珠駢頭滴膏露萼緑擁翠攢新枝陰陽轉旋發天祕霜雪饕虐培靈基紫泥分封慶雲護緹室應律溫風移初疑層臺閬仙下佀笑移谷愚公癡側金布地素習結翦防晝神光奇桂宮斫斧古莫徴桃源展畫人猶疑髙禪息機月窟坐微笑彈指靈山來嵌空積鐡不受暑垂澑掛練能成漪巧翻新好諭空假妙合頃刻窮施爲溝塍衍平碁局布巖谷巉削丹泉滋流鶯弄晴逞繚繞幽鳥觸影搖參差扶笻一觀定已駭飛觥百罰知何辭眉毛猶存眼非意不落相寧無詞

贈劉醫【行禁架術】

君不見東漢趙生試奇術禁架相傳人莫測桑皮爲脯水爲膠耿耿千年猶廟食【事見後漢趙炳傳今臺州土神是也】又不見葛稚川逺窮句漏思得仙辛勤纂書集奇怪金創一吷完如前古來長生气爲寶踵息深深神不老肯將呼吸逐凡庸辛苦徒令顏色槁羨君妙契合二士萬病相酬一杯水參苓逺棄藥無功變幻須臾人共喜靈枯桑終殞生雁以不鳴曽見烹誰言靜黙觧自致奔走岐路方喧爭我生守口今已瘖气湧如山空苦心漫將寸穎寫奇崛紛紛過眼誰知音崚層瘦骨非食肉空洞無塵那有俗金華玉瀝端可餐要俟它年梨棗熟

次韻段惟徳右司

空齋病起槐幄深碧雲道士遙相臨問之不肯說姓字笑指庭鶴知余心昔年種松在山北咫尺十載修篁侵公當靑春立霄漢我竟日夕還山陰

子昂風林牧馬圖

駟馬不受人間齕春入川原艸如發老髯背面心已知眼底黃總凡骨相親栁下那作疎泯黙此意今爲圖竹林之賢固奇士晚嵗絕交眞可吁

張氏女【七嵗能大書】

皎皎嬌女眉髮鮮筆墨爲耒書爲田家貧畫地當縑楮能使平陸生雲煙老蛟翻波注甘澍渴驥齧櫪追寒泉躍如斫陣勢揮突快若舞劍光回旋靑燈阿翁夜授詩誦聲出屋淸且圓天然異質世外寶寸穎入手直如椽流紅題詩愧飄蕩織錦作字空纒綿繞牀不憂翠袖薄玉雪晃耀辭花鈿君不聞祝融之峯魏氏女空中落筆垂瓊篇閉門養姑吳彩鸞一謫人世知何年道合變化難具言宿習妙解寧非仙

送儀上人歸天臺

三百六旬塵浩浩萬八千丈雲飄飄手提飛錫絕江去獨飲古澗長生瓢乳彪呼風小兒語老鶴翫月仙人舞空林桂落招不來冰歇巖頭防前路

題李廷弼歸安去思碑

人言歸安之水堪耘耔乂言歸安之水宜繭絲移文夜下鄕社集折竹作度魚鱗推阿翁裹飯立田所大兒應官入城府篝燈夜算尖角贏百畝塗朱費千楮慈仁李長官眼明不識催租瘢溝塍如枰舊疆理故王之籍那可毀刮毛背羞作腴棹頭據案難奉符聖朝阜民極天際山積川量一稊米掛冠徒步歸卽休虛籍誇浮非我計弁山何巑岏苕溪何潺湲山君水神各有職樂意禽魚兩相得君不聞古來吏羊烹劉晏死飛蛾赴膏無有已歸安之碑立如玉父老摩娑路人讀

題董髙閒道士春龍行雨圖

淸泠之淵玉爲竇呼吸銀丸起晴晝昂頭躍空朝紫京海若蒼黃河伯走積靈爲气翻帝車坐令日觀生糢糊黃雲離離覆下地神迹仿象今爲圖

送錢唐萬戶還鎭

秋風八月錢唐潮三千組練平明驍吳王故宮艸凝碧一塔突兀淩昂霄將軍宣威立油幕手撚羽箭調靑雕穿空盤旋彩雲墮借艸燔炙羞肝膋酒酣意气擊玉斗垂手逞舞花容嬌百年繁華等流水金穀翠樹隨塵消平湖堤栁千萬縷時系落日傳笙簫宴安侈習卒未盡癡兒騃女猶喧佻名王之孫古英武韜鈴夜誦聴寒刁徒兵晝閱逐奔馬舟師夜渡追輕舠坐令長城鎭南服鱷鯢落膽夷姦妖煌煌輿圖久櫜戢紫燕九陌嘶風驕胸中府庫貴商略談笑橫槊眞雄超丹書之功在金匱願趾世媺輝皇朝

嗣天師墨竹

云空飛著無迹濃淡晴溪護寒碧碌碌玉石圓且奇古澗因依養顏色僊人紫宮朝未移平安日報春熙熙生綃陳情寫初意爲問白鶴來何遲

送趙簿正卿歸養胙城

淵明投幘酒初熟景掛冠丹始成何如奉輿歸故里夜聴慈竹平安聲食蓮分甘捨云泠得魚入饌泉水淸門前槐栁緑陰直防有雙鶴飛來迎

送保寧萬戶出鎭【古閬州】

鵑樹飄紅蜀帝飛錦屏橫空十二眉天狼夜沈北斗正筆花列陣書成圍拾遺舊題山鬼嘯文石縱橫碧苔燒將軍好文歌太平桂酒讙迎梓潼廟

子昂寒篠枯槎圖

靈柯連蜷排石角海風吹秋折繁萼亭亭明玕左右從呼吸雲起陰壑猛思誓欲歸河源從者亦返淸泠淵河源露重星嵳峩淸泠之淵多蛟鼉上天下天意沈惻化作蒼龍張素壁玉堂之仙墨成沼穎脫淋漓翻浩溔鐡幹飛光明月流翠節參差飄窈窕昂身突兀太古春崢嶸赤立驚絕人支頤觀象洞化芳朽成嵗非吾眞

澧州通濟橋

洞庭水發波湯湯老蛟挾舟恣低昂何人空中化樓閣斷鼇爲石虹爲梁澧陽太守黙無語朱墨塵深失修舉萬里南來春未歸離家想爾曽題柱

近有善書僧日溫妙明溫華亭人明眉山人也余嘗識明於玉几山其年未四十溫老矣余識於靈隠視其書之髙下亦類夫年也閏十月有僧攜明書示余遂各爲一章美之且記二子之出處焉

老溫作書誰授訣少學潘郎繞城帖興來握筆防春妍靄靄芳叢閙飛蝶平生大字顏魯公晚復顚放少露鋒論功古法𨿽未至瀟灑要是僧中雄醉裏蒲萄墨爲骨秋葉東西雲樹勃裹繒急防數珠不識公卿是何物只今書畫名已傳華亭鶴唳悲流年西方金仙在何天寄聲爲了塵中緣

其二

蜀明貌臒肩聳山我與之語淸且閒聞其作書誠險艱自制美筆出袖間流落金題入淸笈魚鑰無聲帳中閱暎水寒蒓凝素波側石枯藤掛斜月西風玉几云翩翩黃衣渡江聴淸猿逢人醉寫數十紙山僧示我相誇傳歐陽父子病骨立誠懸繼之天爲泣楚優抵掌眞偶然妙解無言君合識

善之攜酒招遊西湖值雷雨分韻得杯字

南山樹影糊輕煤北山云花玉崔嵬絕憐我輩少姿媚幻此異景窮奇瑰湖光山色兩愁絕更挾新雨除飛埃千年龍公睡忽醒頃刻駕浪鞭春雷我生倦遊端有意陳迹黯淡漫蒼苔擬將鐡笛寫淸怨復恐翠袖含余哀主人佀怪不解樂故結勝侶攜樽罍翩翩六鶴舞晴翮華表淸唳雲光開絕憐山雞彊聨翼照水寒影空徘徊謝公屐齒殊濟勝偪仄蓬宇徒低摧娟娟新靑故堤栁片片輕白孤山梅春風佳遊詎易得相與一笑同銜杯

賦金華方君雙魚硯

海上鰜魚雙鬛紅振鬛直上嫦娥宮佀嫌嫦娥太孤絕耿耿冰雪難爲容須臾梅枯不可下駢頭躍入空巖罅翠藤交絡石谼深太古風雷摧變化得意相忘睡酣熟開眼重光弄蛾緑跳銀破練何足奇共飽云【闕】作寒玉良工感此同死生防搜巧琢存其形世人翕霍漫刎頸對此三挹顏爲赬英聞孫古俠士脫粟論交傾意气朅來風兩泊江千拂拭雙魚落淸淚平生謝子金石交詩魂寂歷飄黃茆此中濡毫作新志免與俗子同譏嘲

寄張伯雨道士兼簡鄧慶長二首

寢扉曉入香鑪云屍坐朝日雙臉醺南山鐘磬佀有約北山禽鳥如相聞楊枝低昂碧霞袖藕葉淸淺靑霓裙更欲深居入林壑築壇夜禮三茅君

越羅作衫花纂纂今年身長覺衣短垂虹大堤迎棹船防袖翩躚酒巵暖還家閉門百不知桐葉題詩緑陰滿鄰坊爲約張隠居細雨湖橋乘欵段

淸容居士集卷六

欽定四庫全書

淸容居士集卷七

元袁桷撰

古詩【七言】

煮茶圖【並序】

煮茶圖一卷髣石史處州燕居故事所作也石窗諱文卿字景賢外髙祖忠定王曽孫儀觀淸朗超然綺紈之習聚四方奇石築堂曰山澤居而自號曰石窗山樵此圖左列圖捲比束如玉筍錦繡間錯旁有一童出囊琴拂塵以俟命右橫重屏石窗手執烏絲攬書展翫疑有所構思屏後一幾設茶器數十一童傴背運碾緑塵滿巾一童篝火候湯蹙唇望鼎口若懼主人將索者如意麈尾巾壺硯紙皆纎悉整具羽衣烏巾玉色絢起望之眞飛僊人予意永和諸賢放浪泉石當不過是而其泊然宦意翰墨淸灑誠足以方駕而無愧甲午冬十月其孫公疇出以相示因記而賦之以發千古之逺想云

石窗山樵晉公子獨鶴蕭蕭煙竹裏月湖一頃碧琉璃髙築虛堂水中沚堂深六月生涼秋萬柄風搖紅旖旎遵南更有山澤居四面晴峯插天倚憶昔玉門豪盛時甲族丁黃總朱紫曉趨黃閣袖香塵俯首脂韋希嶲美一官逺去長安門徳色欣欣對妻子豈如髙懷脫榮辱妙出淸言洗紈綺郡符一試不掛意岸幘看云臥林墅平生嗜茗茗有癖古井汲泉和石髓風回翠碾落晴花湯響云鐺衮珠蘂齒寒意冷復三咽萬事無言歸坎止何人丹靑悟天巧落筆毫茫研妙理黃梁初炊夢未古舊事淒零誰復紀展圖縹眇憶遺蹤玊佩珊珊響秋水

贈張玊田【循王五世孫來鄞設卜肆】

將軍金甲明如日勒馬橋邊淸警蹕淮壖徹衛羽書沈置酒行宮功第一蟬冠熊軾塡髙門英英玉照稱聞孫【張鎡號納齋堂名玉照】百年文物意未盡玊田公子尢超羣紫簫吹殘江水立野雉驚塵暗原隰夜攀雪栁踏河冰竟上燕臺論得失丈夫未遇空逺遊秋風淅瀝銷徵裘翩然騎鶴歸海上一笑相問誇綢繆兩曜奔飛互朝夕璇府森芒蠡莫測要須畫紙爲君聴落筆雌黃期破的壺中白日常髙懸道逢落魄呼醉眠淸歌停雲意慘淡倚聲更度飛龍篇

題子昂浴馬圖

苜蓿原空雪新積羣馬饑鳴渡江食大梁公子心未平一匹宛駒萬夫敵圉人初浴意气增跨轡已晚知無成云窗徘徊悄無語掩卷索索猶風生

送倪徳進歸番昜

書眸的的垂珠辯口落落傾冰壺寶刀掛壁指閶闔扁舟挾浪辭東吳低昂黍禾故流道隠沒桑棗遺宮墟仰看浮雲勿復語俯視逝水誰爲圖天衢晴塵接冠蓋石室古簡搜盤盂大宜置身並班馬小卻論事追唐虞懸知擔簦要有得永愧折簡終難呼深春無人碧桃靜落月在屋防鴻俱歌聲淸瑯振金石筆意橫逸搖璜琚苦心寧爲爨下木怗首不作轅中駒牛毛取士固當走魚目世徒爭姝平原飛埃宿麥盡長河奔潦柔桑枯還家勿陳賈生策閉戶趣著神農書相思我亦返屠肆靜念子豈淹田廬

送僧徳芬過松江

海門山人捐竹杖笑指飛濤挾雙漿雲間鶴唳耳不聞洞下龍歸夢猶想我聞諸天亦官府一息塵寰總調禦黃花滿院人迹稀霜月離離在前戶

憶陳道士

空巖羽人气爲祖玉立秋空振古酒酣髙嘯裂行雲直上鈞天聴濩武白雲一去誰遺情掉首不問人間名當時雙瞳傲餘子猶有翰墨傳孤淸紫綸交馳丹闕下人道山中多僕射黃金蛻骨碧藤深夜半寒光明月價飛鳬縹眇山鬼靈蕙殽一薦端貴誠欲從桂父乞僊露虛牝回激笙竽聲

病馬圖

靑絲屈曲長安道卓午歸來廏中老側身仰天思逺遊口不能言顏色悄奚官卻立深有疑佀言非病那能醫願乘長風迅絕足一息八極歸瑤池

次韻張伯雨梅花島

云屏油幕低覆垂晴日倒映黃琉璃孤根自有巖壑趣屈曲緹室情依依巍峩靑女來蘂珠赤腳獨立層冰渠燧人當陽朝寶鑑金胥簇漏催銅壺何人胸中藏九島內火回環不知曉咄嗟已辦天機深頃刻能成化工少陰陽在手司帝春坐窗更試明窗塵江湖逺渉汝良苦門外萬竅笙竽吟

次韻渭川春玉圖二首

至人虛心實其腹手種瑯玕如種玉晴雲散墨春思浮咫尺經營千畝足淸標亭亭儼矜絜笑脫斑斕賜膏沐揚旌植纛神君遊萬籟無聲江水淥此君之志那可量榮辱相忘在空谷大宜蓬萊之三山小宜武夷之九曲前如綺園歌紫芝後若夷齊侍孤竹隃麋之墨淸且奇脫落黃乃眞目幽齋尸居耿相對有客叩門深絕俗天空日沈碧雲湛細酌寒泉芼秋菊夢回倚杖森在廷雙瞳鬢深緑

瑤林羣仙歌捧腹觧帶蘭臯捐佩玉深知五采空花守墨空巖思濯足層冰急雪成九轉重露輕煙方一沐湘君寶瑟調初絕惟見遙峯蘸寒淥長空旋宮起萬籟翠袖無言守山谷紛紛落葉漫渭水耿耿殘花守韋曲論功嵗晚端有意深愧羣英不如竹森然壁立聨堵墻變化淋漓傾眾目髙人宴坐不出門一榻常懸謝囂俗每令此君當上坐末席餘淸友松菊回首故園新雨晴無盡春風吹艸緑

忍恕堂【大都袁氏】

汝南堂堂臥雪翁飲寒閉戶稱髙風吳相亡何不知止二石醇醪能脫死吾宗髙標兩都史餘子紛紛那足比人生遇事何彊嗔百年嵗月籠中身水淸之魚鉤滿餌白鶴出林紅鶴忌君家兄弟如聨珠熟視不語疑糢糊連理之木多慈烏大兒拱立羣雛趨家僮大勝千木奴冬園芋粟夏芙渠壺有美酒架有書不識喜慍眞何如門前駟馬塡華裾

飛鴻軒【新安胡則大】

防防天機衝紫霄炎州雪嶺窮遊遨鷦鷯一枝掩目避始信懷土非吾曹勞生貴賤各有適攘臂何人限南北三足之烏今不停寒暑周回短長刻

李士枯木風竹圖【爲玉隆陳乂新作】

狂蛟舞空蒼髯拏雙鐵蒙頂云交加亭亭霜標不受侮慘澹天籟扶槎牙西山古淵人莫測一柱承天萬牛力防須截玉化陂龍拂拭苔光遺劍迹

題茅山道士雪梅障

積金峯頭云五彩天女行空散珠琲爲憐絕壑一枝春墨敷調增蓓蕾因風飄零顏愈眞竟日霾藏气逾倍油纛紛紛成素旄積鐵離離增練鎧防如側杯頫承露亂若銛刀繽剪防雙龍挾輈擬欲上萬馬飛塵卒難凂髙齋鐘磬日未暾徙倚橫斜銀海憶昔西湖極遊歷眞與逋仙澆嵬磊後知色相端有空百念灰心付眞宰峩峩茅君儼不死秦帝嘉平年首亥精思萬林元炁存眾卉羣芳羞皚皚閉門緹襲坐蒲團長恐夜深風雨攺廣信奚君靜能家鵝湖以太府掾岀補南康簿予慕其仕止皆武夷先生講道之地敍言其異同幾於贅因成長句亦欲知夫先賢箴警非二途近世學者駸駸虛則知武夷晚年持守之論非矯可不愼諸

鵝湖盡日鐘磬淸不聞昔時弦誦聲愛君卜居在其側編簡插架猶談經當年羣公水蒼佩粲粲寒芒徳星防投壺雅爭非世情餘子承風增毀背康廬招提無極篇希夷入道從玆傳百年唇吻互嘲鄙經緯妙宻同先天兩地斯文實元气宦遊家居總奇事稽古紛綸三萬言顏生屢空心晏然

次韻王道士【丘眞人弟子其韻不雅馴姑答其意】

潭潭古僊浮玉顏憫世壯志金城堅丹霞紫壁接霄漢過客弔古猶思賢王君碧瞳水蒼佩深恨望諸書絕燕丘公蟬蛻七眞化靑史誰能繼二班

送馬季權之官平江州【碧梧丞相兄子】

咸淳十載兵塵髙江漢之水才容舠眈眈太傅亂天縡櫂船兩翼鳴春濤中書蛛絲守空印片紙除書魚貫進相府門前靑艸深破席疎簾雙白鬢扁舟疾走歸番江百城破竹爭迎降紛紛成敗付野史玩芳攣臥惟軒牕往事淒迷逾四紀華屋空梁歸逝水洞庭木葉三閭愁淮南桂叢八公死京城卽今相邂逅傾蓋忘年總論舊潁州推官家譜傳嶽陽樓頭水浮天

宋誠甫押送交趾使之武昌

飄飄蒼佩乘風來下視漢水如浮杯坡陁環堤舊亭障鐵笛穿石聲崔嵬武昌之魚不可食昔人作歌何寂歷隔江小城大如斗枉使邊軍暖鋒鏑古來相傳用武地今作薇垣鎭官吏腥血繁纓金齒來犀皮屬甲雕題至碧瓦門深鼓角髙羅庭椎髻聲嗷嘈銀甕蒲萄云葉重錦氊叱撥風花驕深知王臣有奇算蠻使低頭輸宻欵勸君莫登黃鶴樓勸君莫停鸚鵡洲黃鶴之人白雲杳鸚鵡之客蒼煙愁愛君手中靑鏤筆能寫牙籖三萬帙迄今舊史難整齊屢屈先皇詔頻出玉堂日正槐影長汗靑之簡光熒煌請君直書亡國事還作觀風寰宇記

送濮陽陳景臯之官忻州

陳侯直气摩靑雲天馬脫駕羞駑羣毳袍昌言髙坐聳餘子俛首卑塵氛探囊奇策得要領炙轂妙語通氤氳京城久居閱冠蓋酒觴碁局忘昬昕平生植竹嗜好古膏沐服食童顏醺往年濟陰試敏手桑柘戢戢春田耘政成烏府考上上擊鮮驤秫歸楡枌窮冬邂逅色骯髒近錫符竹州名忻自宜骨鯁任獻納或佐輦轂輸忠勤羣公嘆息各賦詠跋馬操袂愁離分緬思河東舊雄鎭甲騎出塞宵逾汾卽今樓臺歌響集棗下纂纂紛紅裙愛君胸中人物論發硎破的無虛文蓋公之堂本淸淨解帶臥治收奇勲此君相從匪朝夕晝簾煮茗看鑪燻

送湯道士降香武當山

紫衣山人眼如月朝捧天香辭鳳闕栁絲輕拂桃花驄屈曲層巒過俊鶻澗中黃銀如僕姑淸淺閃爍隨菖蒲水流東南天轉北槖籥妙化誰爲圖沈沈帝道淵黙手握神機合無極宻調六气佐璇璣魑魅潛蔵百神職暮春之初傳降靈閱世已久難稽評龍虎之章端莫測蛇之光杳無迹

過髙郵湖

七十二湖春浪濃風刀剪霰跳玲瓏參差凍栁皂纛重傴首俟命朝珠宮淮南田父身龍鐘灼瀝酒占年丰舊秋積水挾丰隆長魚揚鬐蒲蕩中桑顚髙下棲防鴻黒禾生耳隨飛蓬瓢囊扶擕出城東至治天子逹四聰詔書寛大蠲民農秀麥菶菶翠織茸赫日出海扶桑紅嵗熟於酉年相逢擊壤鼓腹歌時雍展牲美報湖神功

趙昌荷花

我家東湖三百頃瑞錦縱橫緑云凝森森曉气天香飛星斗光沈水花淨逺如嬰兒脫文褓近若胎仙臨玉鏡瓊杯欲側雨絲垂金掌初調露珠定盡將機心付鷗鷺小雨輕煙穿短艇京塵烏帽二十年夢入滄洲寄淸興趙生畫意不畫格淺粉輕砂養眞性韜精斂容羞自陳三沐無言月華靚邇來馮於號能事老嫩風晴毫髮證黃已辧神俊枯逐影之人道中病髙堂視此靑琉璃香色俱忘保淸靜

京尹旌門

泰山之澑石可穿磨磚爲鏡不問年人生作事貴苦堅砥節厲行通蒼天武淸之祠世所傳出門重趼神已憐五里一堠拜漸前寶鑪當胸起霏煙念我母疾醫難痊帝叱二竪沈諸淵秀眉鶴髮人中仙伯仲叔季舞蹁蹮修齡已盡銜苦寃烏傷栢慘羅墓田劉愷丁鴻孰爲賢煌煌神州風化先槐栁表道綽楔懸搢紳交喜聨序篇太史屬筆慚非椽

乘鸞吹簫圖

繆公荒淫亂天紀累累宮中四十子懷嬴復作重耳妻匜盥相揮國深恥娉婷弄玉誰復看參差窈窕能合歡築臺虛聲出天外詐言後夜同乘鸞人言神仙能不死槖泉之墳露遺址哀哀黃鳥飛復來良藥刀圭竟誰致髙辛之女隨槃瓠漢愁匈奴遣公主一身能解百城圍鄙計咿嚘笑千古天臺之事尢荒唐劉郎阮郎歸洞房石橋云深樛木披圖相看儼同傳

云岡圖【爲王叔能作】

白雲晃晃虛飄飄羣峯磊磈通危橋蒼髯側掛截地脈素練直下來山腰是中樓閣誰所居翠篁髙拂寒光遙憑虛望逺意莫盡振衣獨立摶扶搖王侯出守山水郡逞懷盤礡窮淸寥一日不見輒憒憒臥遊想象歸生綃信知俗子謝不去濟勝有具難爲招

贈吳江宋尉

太湖三萬六千頃防防秋風政相並吳船跳擲如飛梭鳬雁參差白雲影連年田舍無炊煙吳船出沒平湖前縣官打衙入湖去弓刀夾棹魚升天元憲之孫爲少府岸幘看山揮玉麈飛蝗避境虎渡河吳船𨿽多柰我何

與相士王月屋

世途紛紛黒如漆暗中摸索端有術何人竊藥廣寒宮碧眼琉璃論得失麞頭之子藍且丑牙籌夜深鬼神守麟臺功次不論渠當道相逢須疾走

廬陵梁醫濟生堂

上池之水人莫識三揖東華借餘瀝瞳光透碧千里懸二竪蒼黃離衽席南康昔有劉神醫鶴骨變化芝術肥入門逆意望且走吾今見子同其機

次韻史允叟檜屏

蒼云之根百嵗植巧匠屈曲空揉蟠淨如翡翠立亭下矯若麼鳳倚闌干崢嶸要使頭角出鞭霆駕電超云端扶春萬條豈不好猥瑣籬落迎霜殘君不見姚江參天兩雙檜至今風雨之夜猶淸寒【越王尉余姚嘗植雙檜於尉治】

次韻蔣逺靜【蔣氏祖五代末與僧爲友僧落魄乞食市中六七兒常負囊從之一日與蔣浴江中視其背有目蔣驚異是日僧化去乃彌勒也畱布囊與別且云蔣氏子孫當代有進士】

唾壺麈尾手所持白眼對客客不知出門俗子多敗意三語之掾眞吾師曉窗新沐緑陰淨碧雲奇峯生九疑隔林書聲入幽耳茶甌散花酒浮蟻百年行樂在適意燕頷頭顱空萬里君不見燕山俠客多苦寒出門悲歌來日難

同龕彌勒誰總持沙上偶坐忘所知布嚢相傳陋七葉宻記端是人天師愛君淸言潄金石酒酣硬語輕丞疑亦知造物端戲耳一室尸居旋磨蟻東鄰花發西鄰歌咫尺相思隔千里陳郎之約不可寒我眠卿去人所難廬江羊孝子兵難時兄弟三人與其母被掠爲奴後廿年復得完聚郡表其閭

君不見觀津竇廣國傳捨沐頭深記憶時來徒步入長安握手相看淚如滴又不見杜羔孝感爲尙書兵前失母長欷歔一朝老嫗忽邂逅郎君玉貌猶吾夫淮源鐵騎排云來戰骨積雪飛寒灰小兒累累系馬尾鬼妾赤腳驅車回黃塵漲空日將暮母子弟兄不知處只今總是太平民那識當年亂離苦人言缺月定有圓馬能生角石可穿亭亭髙門拱槐栁更灑鴻筆傳靑編

送潘元卿績溪邑諭

君不聞黃山種松法累累如珠茁如發十年拱把百年梁華表相看化瑿魄又不聞婺源之山髙入云黃流夜作河漢奔釃渠漩渦濟川具怗首萬折歸天門魯中之壁神所惜龍馬成圖帝爲錫韋編索隠年益耆此道誰言深黙得紫陽老人心胸髙皤髮執簡窮秋毫卽今羣經束髙閣上擬混沌中唐堯拱手臯比立環堵哆口紛紛角門戶君看黃山之松源水師友根源政相似

次韻黃松瀑自廣信見寄

開元天子書石經雉頭焚卻邊宇寧合宮宗祀廣致敬底用物馬登云亭林林碑臺刻新出嘉禧殿前稱第一小臣捧詔渡江南躉尾渠眉耀晴日裝成分賜諸王宮余墨淋漓徧孤棘古文僞出今文訛防簡誰能究占畢黃僊盡日鉛槧忙語言冰雪容堂堂明時孝治邁千古願將鴻筆歌陶唐【時奉防刻八分孝經】

題黃居寀蒼鷹擊雉圖

陂陁肅秋塵四起逆風雉飛疾如矢蒼鷹矯矯淩空來注目穿胸紅披靡山雌藏頭入荒篠回視其雄端一死云摩蕩寒光浮側身翻云轉輪翅急如冠軍赴猛敵緩若計士蔵深智蜀山巍髙翠周匝狹徑交衢不容駟黃生養之愛神俊勇气縱橫怒盈眥想當落筆望平阪回首當闗眞劇戲君不聞箕裘可學端有傳諸孫射生養殘年【黃筌養鷹學畫鷹諸孫皆成獵師】

送廬陵陳存道赴廣州教授

君不見端平崔相國竹杖角巾老辭蜀淸名髙節耀千古寒菊孤香出林谷又不見咸淳張狀元落落大對三千言流離抱忠魚腹要使名字傳遺編卽今聲教震南朔此州文獻端磊落荔枝一色紅雲蒸菖蒲九節淸溪明當年中州人物論風度曲江之公唐帝顧吳儂傖父互譏評坐使官曹異銓注吾聞八桂山峯如玉簮衣冠之气連靑雲穹負碑百神拱色羊跨乘羣仙尊翩翩陳子天都客萬舞充庭考金石笑觀滄海陋浮漚鵬飛暫作天池息

送毛道士降香嵩衡淮海

我所思兮在嵩嶽神淸之洞何駭愕參差弄月秋气髙王子飄飄醉騎鶴少室山人蕙帳空君今駿馬淩春風山中齊聲呼萬嵗我欲同君學蟬蛻

我所思兮在衡山重華玉佩聲珊珊芙蓉石牀秋水冷木葉飛燈光耿耿軒轅道士人不識澗底拾薪鎔白石我欲與君上九疑萬民樂康明聖時

我所思兮在桐柏寥寥帝鄕今莫識潛流倒注平淮成天塹曽爲萬人敵金龍護簡帝令森蜥蜴俛首穹沈我欲與君探其底五兵長櫜樂平世

我欲思兮在南海鐵网珊瑚援手采沈沈雲气方壺深絳節神君佀相待海中母方頑癡朱書短札能捕之此中奇觀通扶搖吾欲與君觀沃焦

贈番昜劉生振

我欲贈君珊瑚枝君言不如貽我雜組辭我欲贈君懸黎珠君言不如貽我盤盂書長衢飛塵日卓午觸暑東遊甬江滸目光陸離衝紙背徑上河源窮織女龍圖書杳無迹防丸防搜矢穿的空林看天無底靑虛室生云十分白幽蘭叢深不當戶盤露凝膏敵瓊醑泰山積澑石可消鐵硯花散晴乳林林白袍校詞藝鸊鵜淬鋒儼初礪身同蝶化入寥天欲伴飛仙更斫桂彤庭防弁開祥雲河目海口眞天人昂昂胸中治安策愼勿謾與深彌綸萬里之行生足下黃河層湍及奔馬參差栁色暗皇州龍牓髙懸動朝野

句曲山迎眞送眞詞二章【往嵅在翰苑嘗艸三茅君制書近張伯雨道士寄示陸魯望句曲山朝眞辭二章蓋毎嵗大茅君十二月二日相傳繇天臺歸茅山春三月十八日復歸魯望所制乃十二月而三月獨缺予不揆用韻以補後章字書卽繂字古率字作卛呂道士過三茅因畫以寄且爲異日朝眞之資伯雨詞气淸簡必以予言爲陋也】

參差窕行雲急翠旌飄飄露華濕神君夷猶疑未來矯首精思各山立瑤臺章徹星斗冷碧扉丹透紅流影春雷迸壑人不知獨鶴眠松已先醒

右迎眞

妙顏朝回寶衣解乘龍髙駝賦遄邁山中老人年送迎一酌寒泉過玉瀣翠气紛霏森孔蓋挾以流鈴光帝子髙歌歸去來白月追云送飛佩

右送眞

【蒙詩云九華磬答寒泉急十絕幡搖翠微濕司命旍旌未下來焚香抱簡凝神立殘星下照霓裳冷缺月才分鶴輪影空洞靈章發一聲春來萬壑煙花醒縈云鳯髻飄然觧玉鉞竿儼光邁朝眞弟子悄無言再拜碧杯添沆瀣火鈴跳躍龍毛蓋腦髮靑靑赮綽萬象消沈一瞬間空餘月外聞殘佩】

贈呂與之

碧窗獨對中秋月佀怪腦華雪霜白瘦笻直上大茅峯長吟防思啟籥緑蘿丹騰紅欲走我欲拾之難在手嗇精超形朝紫宮下視塵寰等蒼狗

送瞿伯器還吳

輕鷗不受機心縛良馬端隨敏手馳鄞江井邑十萬竈簿領積幾窮繙披瞿尹坐曹談笑決長官驚誇裏閭說豈惟煮茗挹淸風復解停杯問明月澄江雪浪催歸舟洞簫聲咽行雲畱明時掄才在濟用佇看公府交章酬

竹素園

緗帙不作飛白體漆簡端徴殺靑書哀哉瀛王兔園冊自比稷卨今何如陳生歌聲夜漫漫手織云錦餐瑯玕丈夫書功夙有願簜節束帛光丘樊

松聲樓

層樓突兀觀蕓蕓萬籟泬寥天地分初如盤車出層巘宛若幽磬穿孤云上方禪寂念不起但見白鶴來繽紛金鐘風篁儼相答有客掩耳元無聞

阮受益擕郭功父杏山詩來求題乃知爲名門所作因次韻

葛翁迎防侍東皇笑指梅根之陽岡手揮桃李植文杏春至古澗流紅香杏華飛時爛林谷錦繡爲天漫翠木卽今不識空陂龍猶指當年舊乘鹿紛紛機事危黃聞彼艾之植誰猗蘭靑松回風太古籟移居之老時回環兩曜跳丸今幾載阮氏隠居端儼在金章紫綬先譜承雁塔龍門耳孫待翩翩俊翮海門山我欲挾之周九寰精思羲皇粹六籍迄願閉戶窮鉛丹支辭濫說嫫母正色危坐當前顏神仙之說不可學月窟謹視環中環

送林以道歸括蒼

書生作官端作勞摭拾嵗月如聚毛行年六十甫墨綬又見納祿還林臯磻溪之翁誠有道采芝妙顏誇不老明時貪賢在壽俊未信吾徒竟衰槁君家周官擅彌綸經緯表裏通天人那能望塵拜太守振衣黒髮前旒陳松花霏霏散黃霧春盡還家美無度篝燈讀書目光曙承明之廬我當佇

題明皇擊梧圖

胡兒手持玉環侍君側睥睨阿環非一夕宮中秋葉奏淸商笑擊孫枝工按抑嶧陽之材雲門曲能使薰風生眾緑如何促召羯鼓催閙紫妖紅看不足馬嵬陂下催進程瑯璫檀板悲霖鈴緬思康衢擊壤叟帶索行歌不知老

淸容居士集卷七

欽定四庫全書

淸容居士集卷八

元袁桷撰

歌行

吳船行

吳船團團如縮龜終嵗浮家船不歸茅檐舊業已漂沒一去直北才無饑淸晨煮茶茶味惡薄暮熬虀虀力薄不憂江南雲气多止畏淮南風雨作去年水淺畱金溝今年水深上新州終朝但知行客苦盡嵗不識離家愁大兒跳踉新九嵗小兒學行蓬作地維舟未解矴舟牢盡日彎篙仰天視【吳人不解矴舟終日操篙】船頭娶婦通姻譜知是淮南捕魚戶寄語鄕儂莫怨尢它年水深爲汝憂

淮船行

淮船船薄薄如紙客行船頭怒如鬼布衫黒漆鶻雙拳邂逅相爭渾欲死船長不識丹雘巧卻識江云佀飛礮風來急鼓響咚咚轉艣爭篙復喧閙淮東燒鹽白如玉我船輕行一萬斛淮陰米麥如京坻我船破浪帆如飛爲語吳儂莫相勝昔日汝輩同嬰兒蜿蜿淮山起晴翠船已辭鄕不相對轉篷它日望江南猶勝當年吹出塞

越船行

越船十丈靑如螺小船一丈飛如梭平生不識飄泊苦旬日此地還經過三江潮來日初晚九堰雨慳河未滿當時卻解傍朱門醉眼看天話長短年來官府催發綱經月辛苦鬢已霜布裘漫作貂裘具入門意气猶猖狂自古魚鮭厭明越明日今朝莫論說買魚沽酒不計錢被髮江頭傲明月勸君莫作越船婦一去家中有門戶沙上攤錢輸不歸卻向鄰船蕩雙艣

淸明行

東風吹桞鵞眼新家家淸明忙殺人微雲細雨作春色輕車急馬團飛塵大墳崇臺甃花石新檜珠幢當戶植小墳累累俱土堆髙下尊卑人莫識豚肩韭餅雜珍味水飯飄零多古意把杯直欲酹重泉頫首塡膺下眞淚須臾無言各環坐折桞攀桃爭噉炙新愁已向眼前寛舊事翻疑夢中過行客徘徊亦防勸薄暮前歌下村阪悲歡盡日總春風白髮年年不知換君不見江南卿相墓五鳳飛樓鎖煙霧諸郎錢癡恣歌舞不識當年出勤苦楊花飛盡猶不來空有啼烏滿荒樹

河橋行

黃河之船如切瓜黑金鋪釘水爬沙髙桅不肯著船底四面綯索相交加輪囷薪槀浮山來淮船爭避吳船開往回南北任衣食不學蕩子多嫌猜好風千帆亂流去我獨抱辛走行路從來宴安多後虞一失天公不相顧觧淩已過桃花來【黃河正月爲解淩水二三月爲桃花水】溯流九曲揚飛埃不聞赤鯉上天上但見魚鼈爭喧豗船前飬驢豕同圈借力於驢共牽挽莫嫌我鞭太麤毒大勝江南人代畜

秋千詞二首

秋千髙整垂楊樹紅緑周遭華表柱誰家女子惜餘春東擲西拋不停住不停住日將暮莫送飛花上天去雲間緩聽玉參差爲問乘鸞在何處

河外吹沙沙衮塵秋千架上望行人桃紅栁緑今如許卻背春風踏沙路踏沙路不歸去流鶯紫燕驚相語明日淸明應未知回首江南夕陽暮

天祿硯滴歌【爲瓠山防議作】

君不見南陽宗資墓傍地刻石稜稜絕相似荒榛暗艸風雨頑墨本摩挲了無意又不見光和玉堂銅作模爬沙引水如渴烏淸流我輩不堪用空與乳臭供歡娛那似南唐李中主玉軸牙籖日容與聚金爲寶化黃銀一寫形模足纎鉅口銜紫芝不敢茹防捲淸波恣吞吐千年異質變眞態晝日書窻起煙霧慵軒老人金鑾僊筆底萬斛釃淸泉坐令口吻不敢燥俛首效用誇無前麒麟瑞世那可忌獬豸觸邪誰顧憐要知此意政相類肯與石鼎同烹煎憶昔漢家劉生滯空閣靑藜一星隕飛魄彼將辛苦了殘年猶勝時人譏寂寞江南病子塵滿骨萬事無言成鶻突願求一滴洗余昬卻怪王公無長物

新安芍藥歌【送胡伯恭之婺源】

洛陽花枝如美人防防不受塵土嗔輕朱深白鑄顏色髙亞緑樹爭精神那如新安紅芍藥透日千層光閃爍碧雲迸出紫琉璃風動霓裳凝綽約我聞種花如種玉盡日陰晴看不足防云澹蕩增寵光細雨輕蒙賜湯沐何人看花不解理香雪紛綸手中毀酒酣跌宕空低昂得意須臾竟如此翩翩驌驦雲中君愛花直欲畱靑春靑春如流欲歸去明年看花君合住

天瓢歌

天瓢之液如黍珠緹以十襲拱萬夫帝靑寥寥誰可上回風扇坌揚焦枯何人夜坐守瑰室九闗淸嚴集虛一河車歷錄云回環帝鼓奔騰山鬼泣中有一老翁絳旂朱幘鞭飛龍手持赤字書直入宮取瓢上天去羲和側馭追丰隆人言此瓢不易倒瞬息人間成浩溔聊將戲劇轉淸涼玉散珠跳爲渠好積神爲寶寶乃成語黙變詭通僊靈丹臺紫府杳無迹丁公壬女徒多名張侯之妙不可詰見月入水月豈濕觧衣倚樹寒滿襟逺視銀河暝如漆

晉寧丁節婦歌

明月何團團不照孤飛鸞妾心無虧盈畱作白頭看堂前靑桐樹慈烏旋繞來無數朝引三兩雛返哺日落聲嗚嗚誰人挾彈窺我烏守樹長泣眼爲枯人生莫作陌上花東風飄蕩隨泥沙望夫之石何亭亭不如長衫立素屏流梭夜織燈靑熒黃姑側聽中屏營天帝與植雙桓楹木盤可鑽河可塞千年苦心誰復識

哀牢夷【送張子元僉事雲南】

哀牢夷蒼山疊翠云無梯洱河西傾去無底晴日倒射紅琉璃相傳沈木兒背坐曾遨嬉築城蜿蜒似龍尾千古髯君乃其始縛繩駕長橋皮船中蕩搖危顚石樓髙百尺子孫生長今漁樵空林明月手可拾仰飲飛流須髮濕寒藤徑側足行饑猿兒啼防人立慘淡虛無間鳥道開人寰峨眉東望止一發參旗玉井閃閃上下隨躋攀君不聞木皮岡前九折阪客行胡爲車欲返又不聞靑溪關上三碉城累累戰骨耕未平輕家許國要有道矍鑠是翁誇不老張公子當有行繡衣靑春照瓊英笑跨紫燕辭天京朝餐五粒之松子暮食側生紅入齒從來蠻客尊漢官但飲亡何端有理南飛雁足何憧憧不能與日隨西東相思望君日西下去天一握疑有雲气時相通

安南行【送李景山侍郎出使】

輶軒使者安南來紫泥封詔行風雷濕云翻空海波立鐵网山裂狂蛟摧神京煌煌鎭無極火鼠燭龍窮髮北彈丸之地何足論蚯蚓爲城霧爲域瘴江如墨黃茅昬羣蠻渡江江水渾千年白雪不到地十月靑梅猶滿村赤腳搖唇矜捷鬭竹箭藏蛇雜猿狖崛彊曽誇井底蛙低徊自比泥中獸龍飛天子元年春萬邦執璧修臣鄰朱幹玉戚廣庭舞笑問銅柱今何人君不聞重譯之人越裳氏有道周王輸白雉又不聞防風之骨能專車神禹震怒行天誅李侯桓桓水蒼佩舌本懸河四方對後車並載朝未央稽防九拜乞取金印歸炎荒

次韻黃可玉古墨行

寶刀曉割千嵗松神膏摩蕩長檠工明窻飛塵散粉匕劑直與黃金同澄心欠伸初睡起綺疏碧芽烹火龍金星濡毫試輕重雪迹防防畱羈鴻嘗聞老奚對膠法經月下擲淸池中蟄如寒蛟纒鐵柱霹靂光紅與神遇晴暉澹蕩浮雲陰咫尺鐘山隔朝暮潘郎再拜口流涎手揣不敢污其氊睿思殘珪宻封識舉世那得窺完全絕憐江南文治極淸賞沈著忘籌邊玉淸峩峩墨卿泣此寶脫幻今無傳星灣寒泉白雲宅中有舊物懷杯圈銅魚飛符不易合金釵畱股那有緣撐腸拄腹貴善用知白始觧中暮年長物等嚼蠟借此寓意哦詩篇鄭公諸孫保遺笏滌志黽勉窮韋編愼勿小智窺寥天嗚呼李生之墨三百有幾年不如陳郎墨守行千年

李宮人琵琶行

先皇金輿時駐蹕李氏琵琶稱第一素指推卻春風深行雲停空駐晴日居庸舊流水浩浩湯湯亂人耳龍岡古松聲寂寂歷歷不足聽天鵝夜度孤鴈響露鶴月唳哀猿驚鵾弦水晶絲龍柱瑚枝願上千萬壽復言長相思廣寒殿冷芙蕖秋蔟金雕袍香不畱望瀛風翻浪波急興聖宮前斂容立花枝羞啼蝶旋舞別調分明如欲語憶昔從駕三十年宮壺法錦紅茸氈駝峯馬湩不知數前部聲催擅板傳長樂晝濃云五色侍宴那嫌頭漸白禁栁慈烏飛復翾爲言返哺明當還朝進霞觴辤輦道母子相對猶朱顏君不聞出塞明妃恨難贖請君換譜回鄕曲

渝州老人歌【新城彭大雅築】

渝州太守築城瞰江堅且牢月掛斗柄山鬼號州民累累下江去蜀水入漢才容舠渝州何嗷嘈攀緣翠木防井髙不愁灔澦作人鮓但願淅米云安去如馬憶昔彭太守晚得一州大如斗徵西將軍華表柱白鶴不來猿狖守小兒舞槊紅離離大兒挽車上棧遲渴飲古澗之層冰暮宿古松之危枝渝江之水人馬瞬息渡排石列柵猶支持年年艸靑記新曆不識烽火平安是何夕赫日湧紅輪金雞飛報渝州民空梁燕回候歸語小墻花發舒啼痕渝州老人面如漆家住金陵年七十含辛老入巴江路猶記墳前白楊樹前岡甕崩流後岡蚓成丘社翁相詢傳父祖裏婦驚猜訝吳語澆酒酹墳封四尺程氏之墳從此識君不聞武擔之山五丁土嵗嵗春風啼杜宇

大雨醉歌【寄王待制】

海風吹天黒嵯峨九衢積澑分江沱壊墻羣蟻上枯木方池遊鯉跳鳴荷似聞南鄰王學士閉門把卷工吟哦髙張障泥倦行水垂簾倚枕遊槐柯北鄰老生病無力玩易忘象窮羲媧垂楊詵詵翠旄舞幽葵湛湛朱顏酡憶昨祠宮醮雷所被髮繞甕揮且訶縛茭搏泥肖龍狗噀酒噴霧刑牲鵝寸云在手不受令挾以風伯飛塵劘虛皇神功絕聲色髯羊怗首辭巖阿君不聞誇父逐日死飲河愚公避影迹愈多曹相畫一日亡何艸廬髙臥梁父歌板築飛詔起雲蘿百年兩曜如擲梭志士惜日鬢益皤會須深泥絕行道免使褦襶之士肩足相累摩

龍尾歌【送文子方著作調官雲南】

朝辭龍尾道暮往龍尾城七尺遊龍當道鳴春雪未觧四蹄輕憶昔哀牢夷來漢賓蘭倉夜渡歌苦辛皮船之浪墨云沈沈繩橋之雨靑泥滛滛登山采桐皮側見五粒松手攀欲入口疑是沈木背坐慘澹悲回風鳥飛不能住哀猿忽相逢旁有儋耳翁爲言太古之遺蹤諸葛丞相韋郡王村村列祠堂瓢笙銅鼓羣巫舞牛殽蘭借羞瓊漿六詔之王無歷紀唐帝傾師邊將死建隆天子不用武玉斧手畫大渡河兩股蠻酋易馬來黎雅恣言茶錦不當價神武皇帝開聖元薙狝窟穴張王官篚筐歲入長安道賈客辭家不知老文著作聽我辭去天萬里夷民疲織罽瀝猩血煎金鑄褭蹏夜行碉門夷疾追平明出闗面如泥卻來京師望塵拜蔟金毳袍向市賣文著作今典雲南之選部目光透牘提筆署翦彼荊棘薰蘭當戶西南之人手加額太史重修考功格

月海歌

水國紅葉下萬山白嵯峨扶胥無垠接天際望舒力挽沈金波人言老蟾那有光爲借三足之烏起熒煌烏已入地蟾在天此說詎得然或言大塊蓬蓬气爲主浮空五色神後輔顧免在腹不得吐下入八瀛金碧聚貝宮樓臺珠結戶穹龜前驅老蛟舞千人之目皆在水各持一月得歡喜夜闌斗轉銀河傾變滅消沈去無趾

敬亭歌【送鄭子寔遊敬亭】

棗實纂纂羅衣單抱琴背日隨鴈還今年六月居庸關馬蹴石子流彈丸曉渡灤河水水渾不見底中有三尺鯉素書不成字似疑戒我愼出入五侯之鯖過客止羮覆手爛將柰何仰視流光去如矢行路大難歸樵空山或言山有虎豹嶺有榛菅歸漁於河河有蛟鼉去將隨波舊家汳渠溝已塞錢塘煙蕪歸不得敬亭白雲何離離二僊霞衣坐翠微手持紫玉簫和以丹桂辭大言泠泠小言累累勸子勿爲道途苦幽蘭深谷不當戶空靑滿巖玉流乳手繪朝元之圖萬神舞

秋江釣月圖歌

南山舞空趨翔鸞北山人立如啼猿長流東來貫其腹謂是浙水屈曲萬丈之上源大魚奔騰鰭鬛焦小魚委靡隨江潮中有白玉蟾落落五采凝不消人言此蟾在天主陰魄淪沒何爲水中宅籊籊千尺綸蟾永不受吞廣寒髙居淩紫淸日逐烏禦不得停愛此江水碧倒空浴影潛金精感君纒綿如有素瞬息還須上天去君不聞任公子東海投竿非小智又不聞嚴先生羊裘古瀬成髙名君家慈母占畢逋百尺樓觀端可居黃金之鉤不復理明月年年在秋水

二老歌【王景先省郎防孤祖母及其母鞠之今迎養京師】

烏啼風滿窻機鳴月當房辛勤三十年護此玉雪郎大母呼孫牀下讀阿防烹雞炊黍熟黍熟不敢嘗命兒奉姑旁姑言春在長安枝東風滿林深折之一折不得語再折春膴膴白雲何相隨下馬忽在戶驅馬還家上堂拜婦姑繡衫錦爲帶長安之花果如斗不辭看花飲春酒

三馬歌【東坡三馬贊本】

羌水渾蜂觧屯瑞至人率獸尊參以陳仰天門龍爲鱗炳虎文髯悍獰效伏馴鑾鏘鏘馳道遵帝乘虯相攀云逝無畱返昆崘

廬陵劉老人百一歌

昔聞寧王嘉定時平淮如掌糧如坻襄陽髙屯十萬卒武昌金埒饒軍資西蜀環山堆錦繡滔滔南紀喉襟首峨眉積雪不動塵玉壘浮雲古今守當年行都號全盛翠箔珠簾爭鬭勝西湖不識烽臺愁北闗已絕彊鄰聘寶慶天子來自外邸朝諸侯土疆日窄邊庭憂大帥偃蹇藩鎭侔小壘椎剝租瘢稠春城弦管暗煙雨四十一年變滅同浮漚咸淳太阿已倒持銅山之賊專宮帷樓危金穀山鬼泣舸走白浪江神悲老人年周一甲子至元大帝車書合文軌每話承平如夢中萬事東風過馬耳只今行嵗一百一坐閱天地同昨日秭歸聲苦紅葉翻邯鄲熟睡黃粱失門前手種靑桐百尺長笑指截取諧宮商少君荒唐方朔誕不如老人親見深谷爲髙岸我孫之孫爲孫翔鸞峙鵠髙下飛集駢淸門憑公欲補先朝事濡毫更作長生記

月鑑歌

騰騰玉兔光爬沙人言受日爲精華又言蟾蜍老不死側身躍入廣寒裏信知七寶合無迹借取山河成戲劇眾人望月見盈虧君今以月爲準式我聞初生時累累亭亭三五超象緯雲從於龍魚有水君臣得志何慷慨千古消沈竟相似須臾寒光海中匿山鬼悲吟虎狼藉華亭聽鶴流年空北海牧羊深雪積我觀帝城之月如玉輪團團的的無纎塵中有隠黙士範月爲鑑驚都人大言穿楊葉小言貫蟣肝太虛氤氳眇窮髮引酒髙坐歌闌干

玉署鼇峯歌【答伯庸】

星爛不敢隨亦如男子墮地在文緥獨抱靜性無邪欹女媧五色余刀圭化爲蓬萊東海之虹霓神君方瞳怒凝睇不如百鏈積鐵永從西方奎日有三足烏其光映顧海有三足鼇神山簸靈濤吐吞出沒無定時一叱使之來玉墀大承虛皇小抉銀漢黼黻帝裳追琢廟瓉森嚴贔屭鎭帝署百鬼卻走不敢侮其或敢侮怒絕其緒粲若珊瑚枝三秀姿文理宻察儼素朴孚尹旁達藏機我昔坐其側耳冷心彷徨經旬臥向壁夜夢天孫手授云錦交龍章漆書誥盤傳古昔中有寶珠杳無迹散之六合卷如席視之不見聽以息元气氤氳龍馬興文玆石防首詔爾小臣慶非煙霧出如絲綸矢心濡筆靡有斁萬古作式永無極

秋風歌【答子貞】

七月霜淸鴈南起美人亭亭望秋水鼇峯石畔金蓮雕襆被中庭候行止至治丞相歌堯民矢心前榻詞如雲平原黃低翠交舞寶穡肅肅方調辛巍峩虛皇傳令速萬姓樂康眞景福使臣覘言黍未熟八十一車馬停足

東門行

神皇揮戈度黒河四廂捧日肩相摩金袍珠縈帽七寶剖符帶礪功難磨年年舞馬魚麗列宴罷玉帳經南坡嚴更傳警夜气肅貔貅千列環象駞華蓋西傾星散雪殿前蘭膏猶未滅千金匕首肘腋生拉脇摧胸慘凝血平明羣凶坐周廬傳防東西騎交疊棄馬之邦身被縶執簡以朝筆猶舌煌煌厚恩浹肌髓悲淚塡胸痛天裂金繒盈車內府竭虎視眈眈終一咥

廬陵海月道人歌

飄飄白玉丸空明歷落行雲端世人不信之謂是太古圓缺相循環吾欲與子窮端倪一葦巨浸無東西金精貫珠宮倒影流銀泥饑蟾飲水不入吻五色吞吐成虹蜺廼知山嶽積培塿巧遮世目如以手茫茫水空輪載地行無垠置身浩蕩外光景常如新吳剛持斧不得休沃焦日夜無停流紛紛榮辱可柰何仰天一笑君當歌

聨句

東湖

舊學蕪三史新居隘一防煎熬魚煦轍奔竄鳥驚擬整登山屐【伯長】須乘破浪船出關塵已逺【徳平】過埭意爭先歸舶攢桅聚【伯長】浮梁斷鎖懸潮渾江葑沒【徳平】塍破岸藤纒戍柵依樟宻【伯長】官堤砌石平機閒蠶喚織【徳平】砧響鴈傳箋乍靜喧煩耳【伯長】猶欣輾轉眠鶻橋華屋廢【徳平】鵝匯曲河連稛實閒濃具【伯長】鹺嚴絕竈煙急裝紅蔽膝【徳平】辮髮黒垂肩估客編文貝【伯長】村家緯木棉生涯疲剝割【徳平】世路窘迍邅龕室休行客【伯長】郵亭嘆逝川韝鷹圍獵罷【徳平】聨騎縱遊旋路轉分支港【伯長】川明幻別天鄮城花已暗【徳平】甬水恨空傳數堠搜唐刻【伯長】題詩紀宋編防堂夫子像【徳平】汲井隠居泉海眼藏龍窟【伯長】山心射鹿田水鳴知棹急【徳平】岸走訝途遷隠見岡巒近【伯長】低昂橘柚鮮靑山猶五里【徳平】緑樹已千年歸犢如雲擁【伯長】閒花似火然薴裳遊女淨【徳平】蘆管野伶妍系纜披團氅【伯長】循溪捨竹箯徑香幽菊傲【徳平】土薄假山偏燈火精廬古【伯長】衣冠故物全登門論子姓【徳平】對坐敍姻聨金魄篩窻影【伯長】丹砂養井淵螢飛光熠熠【徳平】鶴唳翼涓涓斗室橫烏幾【伯長】方牀借素氈魂淸時入夢【徳平】意得竟防筌過墓成扃戶【伯長】遵湖復叩舷滄洲迷秀麥【徳平】眞隠拱朱椽碧洞諸天杳【伯長】蒼瑉帝畫鐫梯危頻縮武【徳平】像寂且擎拳紫府商霖歇【伯長】丹書漢澤宣銅鋪苔暗蝕【徳平】經庋燕新穿倦鳥辭枯栁【伯長】逰龜戴旱蓮古奩開瀲灔【徳平】斜縠縐漪漣淤塞茭排劍【伯長】洲幹蓼糝鈿官徵都尉粟【徳平】漁納水衡錢王絕山靈泣【伯長】祠荒野老憐紙旗鄰社閙【徳平】艸廣曲河塡此去眞聊爾【伯長】斯行信偶然相幽藏魍魎【徳平】潭黒衮蜿蜒雅興呦呦鹿【伯長】勞生跕跕鳶攬芳眞啗蔗【徳平】寫絕擬和鉛轍迹蕪菁翳【伯長】麻綦枲耳緣貞娥郁龍虎【徳平】冑相紹貂蟬宰木分神隧【伯長】思亭列石筵風霜翁仲老【徳平】香火釋迦專楚些招歸魄【伯長】王官慨昔賢拜峯誰控勒【徳平】篆水自書屈曲東西路【伯長】縱橫南北阡繁華眸轉電【徳平】得失口垂涎絮酒悲宗老【伯長】囊經想地僊房溫連梵唄【徳平】市近接鮏羴破露生衣濕【伯長】登坡弱足胼臥牛遺扁暗【徳平】眠鹿繪容防金剎從玆訪【伯長】塵纓合少蠲伐山靈運躁【徳平】衝雪子猷顚檜暖蜂偸蜜【伯長】蘆寒鳥啄綿蟹稀螯數百【徳平】樵夥斧論千淡日收人影【伯長】空嵐漲土埏蒲葵遮望眼【徳平】繭紙論吟篇除道家僮懶【伯長】偸程地主儇蟻封徒曲折【徳平】駒隙漫拘攣碎石行行直【伯長】修篁个个圓深藂驚雉翠【徳平】夾徑聳楠楩濯錦芙蓉艶【伯長】飄香桂子駢雕楹回復道【徳平】斜閣布陶磚刻畫功難盡【伯長】翚飛勢欲翩奉常陳劍履【徳平】尙服錫紘綖幰織鮫人网【伯長】帷凝罽國旃妖姝污粉頰【徳平】土偶聳髙顴袪石當時力【伯長】臨淵昔日權只今畱黒業【徳平】何處覓幽禪燕頷風雲會【伯長】龜趺日月躔蛛窠緣衮服【徳平】鼠迹上朱籩累僕供朝沃【伯長】因僧進午佳城蹲五鳳【徳平】素業廢三鱣勝已窮蘭若【伯長】名猶慕偓佺臺空霞佩冷【徳平】殿寂羽幢蔫觀主何年住【伯長】眞官永世鍵畫梁誰復葺【徳平】美蔭久頻朘木已非眞李【伯長】僧宜賤壽籛悲來云羃羃【徳平】恨極水潺潺重嶺藏椒屋【伯長】斜暉指蕙櫋暫歸心未穏【徳平】欲去眼空憶昔窮誅辟【伯長】如今猛棄捐慈山名轉赫【徳平】困墺恥誰湔積翠林霏悄【伯長】流波海月娟逺鐘催宿鳥【徳平】橫笛掛烏犍拄笏風騷敻【伯長】攜壺主僕牽情懷同黍醴【徳平】臭味比香荃圓澤休論舊【伯長】華胥復記前乳彪號澗側【徳平】哀狖嘯云巓惇族盤飱盛【伯長】通家笑語闐防防歸槳熟【徳平】舴艋逆風沿濟勝應難促【伯長】臨流且賦遄防夷歌逝矣【徳平】漁父卜終焉紫槿遮籬角【伯長】丹楓壓廟堧鏈形金骨化【徳平】團礎土沙堅破屋啼山鬼【伯長】荒碑立老鸇嵗時羞野賽【徳平】水旱禱靈篿西帝澄金宇【伯長】東湖鑄玉璿涼颸舟泛泛【徳平】晴日艸芉芉射鴨縈長弋【伯長】又魚擊短鋋酒廬橫矮甕【徳平】屠幾斫肥牷衒市僧袍麗【伯長】招虛販鼓鼘登臨難婉戀【徳平】想象費平銓更欲南窺海【伯長】誰能北跨燕同心雙繭緒【徳平】徇俗走珠蠙朗鑑詞聨寫【伯長】談茗更煎翺翔誠放浪【徳平】匍匐類狂孱已乏淩雲句【伯長】時思縮項鯿還家如夢寐【徳平】共防曉霞邊【伯長】

【九月望日送姊歸余氏先塋之廬登其髙祖少師墓相傳謂外髙祖忠定王所相余氏之興兆於此支壠爲尙書公墓亦爲佳兆十六日早發遵山行一二里拜外舅之考侍制公守墓僧畏祗迎閉闗叩之終無人聲山勢左行淸興未巳借余庵舟過東湖上外曽祖忠宣公滄洲堂故基淒惋久之舟上埭予與徳平行至月波忠定王所建寺後有洞像補陀示相捨舟登葉夫人八行太師墓又上五祖堂觀招魂辭暮抵鹿野拜正肅公祠奠永州幾筵行久殊爲疲勞是夕徳平抱兒相示眉宇修廣子許以永大十七日平明過種徳拜正獻公墓讀楊文元公碑庵僧灑然非鄭氏庵比是日徳平擕壺同庵僧指領逰大慈七山有僧年七十餘能道嘉定紹興間事示忠宣公所制滄洲堂上梁文益重逺想拜忠獻王墓歸復宿鹿野嚴君命以十八日歸歸遊鮑王祠日已昃余親翁病瘧復防宿詩成凡一百二十韻繁華感慨悉紀於詩詞𨿽不工然二人綴緝之勤有不可不示於好遊者用識於後云己丑十月某日桷書】

逺遊

海鵬跨南云一去抉浩蕩宛駒踏北雪絕足追罔象宵徵車載脂【伯長】明發燈在幌行邁念悄悄離愁懷養養違吳始接淅【徳平】過越類指掌珠网結遐思羯鼔促新響觴至不復辭【伯長】駕逸誰能仿明堂企棟梁武庫輸篠簜气合芝蘭芬【徳平】學媿蓬麻長大施朱淸小薦金莖沆雲間鶴孤唳【伯長】天外鴻橫上曉舲劚層冰午店憇平壤追攀瞰煙濤【徳平】渉歷走塵鞅長淮橋防蝀薄霧裘驌驦風臺牛一鳴日觀雞三唱團桑沃如蓋【伯長】宿艸亂若繦靑簾客沽酒素鬛漁收网心歡沂泗流眼豁恆岱爽追程騎侵星勸耕農植杖俗厚喜丰登【徳平】气俠存慨慷伊河旣東流維斗復北仰誰云風土殊始覺宇宙廣骨聳終超騰神淸何戃怳鈞天夢非眞【伯長】廣寒步空想銖衣入閶闔芥粒視圠坱千官紫府榮九奏彤庭昶摛文翦金炬【徳平】展采蔟天仗淸都逾咫尺弱水漫方丈絳旗雲霧開寶扇日月晃仁聲被八表【伯長】徳意蘇羣枉泥檢極封崇芬苾嚴肸蠁瑞气藹重重泰階瞻兩兩駞峯出天防褭蹏錫中帑鳴珂接俊彥【徳平】正笏嫉偏黨徳人笑采芝逋客棄拾橡茅抜要有方矢來本無向湘累但瑰詞【伯長】越相僅金像遭讒气徒憤得計身何往豈如及承平相與窮昭朗君行步飄颻我滯心悒怏輕霜著衣帽微霰防艸莽離歌起蒹葭【徳平】古制出盆盎先後匪十獲後至激孤奬城南燈火深塞北音書東風漸披拂臘水初滉瀁詩成愈加險酒盡未爲彊雙眸秋水炯累語春波蕩經行度﨑危【伯長】交友希倜儻羇遊棄楚荒逺客憐齊傖光陰尺璧重事業千金賞【徳平】行還鴈塔題復覩鴻都榜時來戒窘步事至勿技癢脂韋本凡近鐵石乃忠讜詞林納疵美書田課荒穰列仙會儒臒羣仕趨吏駔陸生彊咿嚘陶令終骯髒貞心百壬避正色上帝享徒爲捧心施莫學畫眉敞功名要無心造物端有相行行遂初志作事記疇曩【伯長】

望洞庭山

海嶽雄前武乾坤入壯懷地臨區澤左【徳平】洞接蜀山涯甲呈神禹【伯長】靈鼇琢女媧岫橫靑一發【徳平】水引玉三義鴈翅連云瞑【伯長】雞聲帶雨喈輕煙滋土脈【徳平】澂霧潤蔬荄橘熟金分顆【伯長】鱸肥玉饌鮭稻田碁布局【徳平】艸舍篆書齋塔正狂瀾轉【伯長】圩增古岸差畫船誰白傅【徳平】香徑獨吳娃伏翼疑銀乳【伯長】逰鳬訝翠鞵苑存麋鹿過【徳平】石老鬼神霾野火分星位【伯長】剛風直帝街浪髙驚接漢【徳平】天闊欲吞淮鐘逺舂聲隔【伯長】歌長艣韻諧靜依村社朴【徳平】閒厭市廛哇往事滄浪古【伯長】輕裝笠澤佳防夷奇防逺【徳平】季子宿情乖鈿壁銷朱戶【伯長】杳風墮緑槐臥遊包景象【徳平】目送樂形骸尙憶禾生蟣【伯長】誰憐竈產鼃江湖終漫浪【徳平】嵗月敢安排語盡情如客【伯長】杯深醉近俳黒頭宜紫闥【徳平】白眼笑靑緺門掩云生室【伯長】庭虛葉響階墨花浮雁字【徳平】燈粟綴虫釵急吹鳴笙籟【伯長】同云屑豆稭行行從此地【徳平】去去勉吾儕轡聳王良禦【伯長】帆淩博望查會須攀絕境岸幘訪丹崖【徳平】

秋雪【九月十四日伯長伯庸】

白帝欲返馭神已先驅南山黯遐睇西館阻淸歈刻云環佩雜翦水瓊瑰敷金英受剛絜丹桂遭糢塗髙標變鬒髮爽气通微軀羣陰孤陽僨積素五采腴路修天鵝疑穴覆野兔呼蟬猶抱殘槐鴈仍驚折蘆滉瀁露莖澑空淸冰柱酥或云勢已盡又言理非殊先時明堂嚴薄刑蓐收誅浮華敵春凘斂實侔冬輸慘立各動色沈思儼徐趨鴻鈞轉橐籥緹室潛葭莩觀物昧休徵永歌啟貞符

又【九月十五日作徳平伯長繼學】

金神縮兌澤水妃表英西郊散冰粟北戶垂珠栟三登發重瑞六莖淩孤淸白藏縞衣舞顥气霓裳呈楚客迷望眼羌戎候軍聲桂粉靈杵飛谷精露囊盛降霜鄒子憤停日陽侯爭澄霄鶴失頂空江鷺搖晴菊貞返素朴木落超空明鏗鏘商籟諧大小藍璞成蕎花防壠畝梅蘂光檐楹初疑蚊蚋集漸覺鵝鸛迎漢盤結夜瀣韓堂滅宵檠陽和趣報社嚴凝儼書正掩袂靑女避沾巾素靈驚擊鷹莽蒼樹羽登崢嶸長楊散旃屋五纛增門閎絮團桞殘葉鹽裏荷畱莖鉛飄孀娥匣旄落少昊旌井梧炫銀牀庭櫻轉珠纓萬入西帝遊六變坤母寜初驚遽然至忽訝乃爾輕單衣亟搗素黃裳倐飄瓊陶姬卻帳暖唐皇咽簫橫昊天有正命殺气何橫行沈沈宸居肅兩兩臺階平朔吹偶先集澤雷久藏鳴碩果理固在飛葭澹無營

槍竿嶺【伯生伯長】

有嶺名槍竿其上若棧閣白雲亂石齒靑峯轉簾腳積冰太古陰出礦無底壑馬飲沆瀣泉鷹蕩扶搖幕轍迹委垂紳人聲發虛槖舄飛接鳥背羽沒疑虎鞹霧松秋發長霜果春頰薄升樵不知疲獨往端有愕兢兢矛頭淅扤扤井口索凝睇見日觀引手探月廓南下眇塵海北廣絡沙漠金橋羣仙迎玉幢百神鑿禽鳴蜀帝魂鐵鑄石郎錯鉤鈐掛闌干欃槍斂鋒鍔屬車建前旄馳道徇嚴柝載筆三人行弭節半途卻

送曾編修【伯長】

奇鶴慕南云俊鶻欣北雪行藏龜左顧去住阪九折纂書墨兵從擬制銅史挈佩委松籟回冠峩星光徹塼花窺日輪井藻旋風鐵歸思紅葉髙家憂紫荊裂晨裝發五兩夕祖謝駟驖沙明石痕瘦川逺桅影列吳歌導鷗舞楚制慘鶉結汀葭靑女臨岸橘黃人揭組練危瀑懸簫防古灘咽詩箋江神幻目送山君別炯炯鴈集洲挺挺鸛鳴垤賈颿魚貫直僧屐鷺飛滅前坡指迎帽舊墓拜表碣明知紹世譜詎肯逐宦轍兒孤文𦇤昏女乳粉鈿湼深思振鴒原後起鳯穴過都塊非歷去魯淅豈接歌驪念睽違瞻蟾數盈缺

李成古木

層陰舞蛟積澑落銀繭迸空太古枝【伯長】側石千嵗蘚寒柯紐交樛霜枿釋余【繼學】俯憐巖壑幽仰矚雲霞淺雄姿虎當嵎鎩翮鶴立巘長身屈回紋曲蓋表繆篆矯矯卻岱封昂昂陋桐翦初疑居移鄙漸覺坐閱鮮靈光魯國巋屈軼虞廷彥蔽牛我當容化羊君莫辧山霾養洮沐窻霧勤澡鬋直非龍髯觸勢若鹿角偃蕭騷閟馳飇戃怳集防霰黃馬師遺丹靑犧尊靦采苓乃夷猶臥雪何輾轉

淸容居士集卷八

欽定四庫全書

淸容居士集卷九

元袁桷撰

律詩【五言】

次韻善之雜興七首

習隠漸成癖苔光緑映扉避名常好好絕俗任非非日落長鑱柄天寒白薴衣南鵬五月息戢翼笑羣飛萬事不滿笑書林盡嵗娛未須誇得意底用哭窮途細雨看移竹秋風學膾鱸百年眞急景醉入壁間壺昔日登臨地狂歌只自求漢宮空有恨吳女不知愁雲葉寒沙霽江花古岸秋何人持鐵板敲徹舊邊樓學道常無寐披衣聽曉笳精勤慕栢大詭幻笑欒巴丹熟抽金汞窻明鏈玉沙微陽端有候一防應吹葭【善之近學參同契故戲及之】

臥遊元不惡佳處絕榮枯云憶東西寺山看大小孤行年須白社失意付黃壚何事遼東鶴空悲景物殊鄧子淸如竹蕭蕭澹世情下帷憐艸色倚杖愛松聲嗜癖成書賈身窮付筆耕乘槎空有約何日海邊城書聲連古巷疑是白雲廬吟苦眠料理塵深靜破除詞華輕大歷風雅近黃初顧我相知舊艱難愧不如

月黒

月黑斗杓轉昬昬古栁壕幹掫寒戍響窣堵亂烏號風定歸潮急門深落葉髙向來江上意無語獨蕭騷

次韻題林隠

移家鄰縣去住久不知年花擁檐前樹泉歸澗下田丹霞承露浴石乳拾松煎擬欲題新竹才疎愧惠連

次韻上官伯圭夜坐觀梅二首

愛酒嫌劇飲天寒但欲眠烏啼千樹外鴈過一燈前霜角悲涼調風幡自在禪平生江海意袖手送殘年江梅元楚楚冰雪總相宜肯佐金樽舞寕辭玉笛吹天心元自正地脈本無私不盡闗山意巡檐與賦詩

題柯自牧救荒記

曽聞於越地千里艸靑靑比屋呼庚癸連年厄丙丁巳傳靑社記不用峴山銘近說天臺宅新成太祝防

壽髙舜元父二首

喜見黃鐘月重推絳縣年雪窻溫鼎火春甕養壺天朝市成眞隠階庭擁壽仙時吟五字律獨立晚風前玩易喜心淸年髙見太平杖扶靈壽穏松削養和輕夜月前朝事春風九老盟初筵慙後至立雪捧深觥

打灘

老石太古色遊魚新水姿輕冰養流汞急瀑散飛碁角力誰爲挽臨流亦自移南來多此意北望莫相疑

春陰

寂寂春陰半南來未識花故鄕憶寒食細雨摘新茶物色供詩句風沙入鬢華山林元未攺客路獨鳥紗

懷城南諸友二首

春至長爲客愁多始憶君風程江北路水驛海東雲杜宇深深怨酴醿淡淡醺行藏曽共數不是故離羣養性深辭酒全交淺作書寧知故人厚自愧後生疎春入黃河道云分碧鳥居江湖從浩蕩不敢愛吾廬

舟中雜書五首

野色連云白春聲引樹淸遊魚新浪急歸鳥片帆輕曉夢三千里風餐第防程萍蓬元未穏徙倚問天明掛席疏星外停舟獨栁邊團團風始陣怗怗月初隴曲沙成雪吳歌水拍天行藏有如此把卷獨悠然春睡元無著鄕心比酒醲飛花空有意小雨不成容獨樹疑新堠羣鴉似亂峯艱難憐浩蕩散髮遂初慵河落渾無底飄零總客塵春洲蘆鴈少曉戶柘蠶勻京洛饒丰稔江湖樂賤貧低徊吾不恨應有故山筠桑柘斜陽道天然錦繡機云容催溽暑花片憶春霏水落新魚瘦風淸宿麥肥歸程時屈指重午試生衣

淮浦

淮水奔如箭舟維岸屢移防岡封馬鬛落鴈陣魚麗白葦前朝界靑簾古戍基亂離今已矣風物漸熈熈立春日宿大淸口舟中見新月二鼓雪作

春月如佳士翩翩欲上船相逄疑昨日一別又新年水鏡心胸朗空輪體質全更深飛雪急直與鬭淸妍

次韻陳剛中待制初秋二首

碧樹晚云餘秋聲入客廬知公吟蟋蟀勸我憶鱸魚宦味原無著鄕心得未疎淸塵滿雙鬢蕭瑟不禁梳岸幘倚書楹寒砧徹四城馬歸人獨語鴈過月初生寂寂候虫急淒淒落葉淸客懷誰與共搔首見參橫

送牟元通歸瀘州

西州人物論翁季擅淸門已暗金牛路猶傳鐵騎孫巴江云不盡蜀嶺雪空存邂逅衣冠聚艱難得共論

夜夢作詩覺因足後韻

薄酒薄於水濃山濃似春梁間雙語燕天外獨歸人細栁千重緒飛花一寸塵碧窻初睡醒新月寫淸眞

淮風大雨

極目虛無裏飄飄萬里馳飛蓬旋槖籥虛谷應塤篪春樹原無著晴雲復自持倚舟沙際穏歸鴈莫相隨

題溫州太守徳政詩後

海郡炎歊重涼風起素秋飛蝗分界去鳴鵠下陂遊白布官租減黃甘雅詠酬兒童多好語竹馬擁君畱

次韻馬伯庸春思兼簡繼學二首

洛花千萬朶一一爲君開粟暈排金縷酥凝爛玉杯美人乘馬至僊子抱琴來莫學飛紅侶隨風喚不回行窩春匝匝下榻望君來雙玉矜嬌思聨鏕騁逸才題詩紅袖擁傳詔錦袍回羞殺髙眠者楊花滿緑苔

送秦巖卿從事出宰北平縣

髙秋右北平出宰樂時淸白水前朝界黃雲舊塞城彈琴看鴈過束帶候雞明不盡平蕪際題詩倚馬成

黃河口【徐州城西北偶與黃樓相衝今從此南流】

河落流沙駛茫茫禹甸周昔聞傳北載今已絕東流俊鶻辭髙下輕鷗擅去畱百年文采盡日落認黃樓

徐中丞母八十

謝庭森玉樹漢賜金花懿徳傳家盛耆年舉世誇晴萱當檻直冬筍隔籬斜拭目諸孫秀翩翩佩紫緺

送張滎澤

斂板滎陽縣栽花接早春水新魚子散雪釋馬蹄勻政可箋河伯何須詠洛神桑田今幾許除籍補疲民

贈瑛上人住洞林

托鉢千巖裏松花凍未開哀猿依講席饑鳥下生臺潭影畱云定鐘聲送月回山中太古雪爲寄一瓢來

送周南翁集賢南歸省墓

搖曳十洲僊來尋楚尾船金花榮故里石筍表新阡江橘團霜重冰魚鱠雪鮮堦前雙玉好行賦鹿鳴篇潞公判永興遊嵩之詩見於翰墨然卒與右軍之遊汝大率相類名爲造物所忌豈虛語哉今見其孫璋甫佐西省甘棠遺思至是殆將見之

渭水落葉盡往來餘碧鷗龍門七十里鴈塔一千秋弔古麒麟塜衝風驌驦裘寒蕪明滅處遮馬見君畱

劉氏集慶堂

華構出層林春浮院宇深小桃分雜佩新燕掠鳴琴石乳千年潤松花百尺陰紫皇方問道那許遂初心

送蘇子寧和林郎中二首

貂帽防寒沙冰天閱嵗華防溪駞聽水密雪犬行車云盡難尋鴈春深未識花昔人奇絕處八月觧乘槎往嵗經遊地寒蕪碧燐深雲開山後陣水咽隴頭吟雪白氊房重天靑羽檄沈重華新雨露悲喜候車音

蘇子寧地行詩二首

出塞黃雲盡經春白雪多樓髙閒鼓角絕域靜干戈風急盤雕嶺冰深飲馬河徵鞍遲明發揮手渭城歌去去居庸道闗山冬气深雪天孤帳宿寒月一笳吟石堞棲鴉穏沙場過鴈沈粉闈多暇日歸騎有佳音

吳閒閒病起二首

好客頻來往閒雲管送迎花香淸病骨松籟答書聲身世三生夢乾坤萬古情故園多蕨筍歸興繞江城客散庭如水春深日似年閒心觀宇宙浮世閱風煙詩句吟難穏蒲團坐欲穿一聲松外鶴此意共悠然

題蔚州郭氏永寧亭

華亭絕市囂山崦映岧嶤落葉燃茶鼎長松掛酒瓢天低云欲下春盡雪初消嵗晚無王事前村看射雕

次韻馬伯庸題淩波僊圖

玉衣朝岱日寶瑟寫湘云宛轉鸞歸憶參差鴈過聞石痕生左角松影印回紋倚竹憐雙泣摛蘭憫自焚停驂沙磧近指防認昭君

伯庸以詩見屬次韻二首

學古陳言少官淸雅詠多珠玕明玉海寶鑑挹金波易賴韋編定書疑汗簡訛斯文今有托爲我補嘉禾聽君人物論閱世似難多學禮師倉海傳家繼伏波看山窮北戒惜日愛南訛彩鳯非無食瓊山自有禾

髙掾祖父八十

心迹混漁樵門深絕市囂花前歌舊曲燈下話先朝白髮書千卷朱顏酒一瓢有孫逰玉署從此樂逍遙

長春道士禱雨有應

淸夜轉昆崘天雷卓午聞平林千樹響古澗百泉分門靜堆黃葉山空聳白雲神功滿禾黍屍坐答鑪燻

次韻馬禦史題漢州諭氏多勝亭

花壓金橋重春風第一州江宣朝灌口云擁防遨頭鴈落沙中渚鵑啼竹外州使君燈火地爲我倚髙樓【鶴山年少時守漢州元夕張燈金鴈橋防】

次韻伯庸過天寶宮

松暝碧雲深鶴歸人倦尋朝回香滿室詞罷月盈襟白鳥分山影黃鸝轉樹陰小溪流不歇咽咽似鳴琴

送白誠之赴臺州別駕

岧嶤巾子峯市近海潮通桂樹團云濕松花帶露濃猿隨僧屐雨鷗送賈帆風盡道無王事持杯百過空

贈瞽者

屍坐包象虛窻萬籟沈聴泉知地脈候琯合天心風定馬蹄急霜淸葉落深弄丸端可學從此罷鳴琴

送成公履守光州

淮樹連空碧淮山徹底淸濯纓羞戀闕佩印樂専城曬网云催泊提壺雨勸耕地偏王事簡數鴈寫琴聲

寄開元奎律師五首

開元古壇主盡日著袈裟社主勤供菜天神罷送花蒲團黃葉防香鼎白雲遮終嵗無王事繙經到日斜開元古壇主老至律精嚴洗鉢魚游水開門鶴入簾拾薪供茗具滴露寫經籖已悟如來意看花不用拈開元古壇主身世兩相忘客至常扃戶僧來不下牀神光千里鶻辧九秋霜白業渾消盡蓮池任意香開元古壇主瓦石化丹靑似住元非住無營類有營念珠金的皪戒鉢鐵晶熒我亦慙塵垢淸齋養性靈開元古壇主防嵗已相聞我竟飄京國師方玩水雲一官千日計萬事五更分共約修蓮社空林洗垢坌髫齡侍諸父拜雙峯祠堂未嘗敢有題詠二十年來接武於玉堂瀛州霜露之思缺然有靦近聞平石長老興廢補僕光紹前聞遂述舊懷爲六詩且申嘆仰

沈沈大士閣千嶂萬夫降近樹靑禽獨前松白鶴雙雲霞生幾席星斗列軒窻俛首京塵客生涯愧老龎慚愧雙峯老光明兩足尊【新妝釋迦佛像】午窻鉤竹影凍筆防梅魂齋近烏啼樹禪回虎伏門春來有新鴈勸我趣歸轅

經院辛勤日千金記始興【創寺時以賜金千兩經始今八十有四年】雨荒虫蝕栱壁壊鼠緣藤舊觀丹靑復諸天錦繡承短檐增突兀會見出盧能【書來修選僧堂舊有術士言太髙稗沙門咸其枉然靑班亦不聞有顯者故末及之】

陰陰虞監宅【虞永興宅】鬱鬱越公祠掬水不入獻布金猶受疑流年翁仲守往事苾蒭知間水交流處曽傳玉帶垂寒徹淸泉底山童上水華定金非在井【羅侯羅尊者語傳昔有一女子墜釵其水遂定】煮米卻成沙洗目能生電搜腸可當茶人持一月去此月落誰家

跏趺千樹暝彈指百花春道以東巖的詩於北澗新歸云呈住相行籜掃空塵靈鷲誰公論啼猿正惱人

次韻張希孟凝雲石十詠

我愛凝雲好神交萬化前碧窻圍蜃气黑浪衮蛟涎化石知何代出山今幾年相從淸思長寸穎起蒼煙我愛凝雲好飛塵萬馬驅雄深麾將士峭直傲公孤斷足鼇分極摩牙虎負嵎何年化霖雨愼勿竟虛無我愛凝雲好雍容諌諍姿虛中超混沌正色走窮奇潤物非無意成功自有時棲遲元未晚淸坐愧神癡我愛凝雲好氤氳萬象深鎭浮廊廟體閱靜雪霜心屈曲蜂房綴玲瓏蟻穴淫玉京誇獨秀此日汗腰金我愛凝雲好朝昬境不同金芽養靈谷鐵网起晴空月色古今正潮痕子午中防頭那有異吾欲問生公我愛凝雲好神淸湛欲畱岷峨千古雪泰華一天秋獨鶴離羣皎層冰出澗幽無言有深抱山立正陽休我愛凝雲好糢糊老墨仙癡蟇端食月渴驥欲奔泉守黑壺中日談洞裏天煙霞元自足塵世未爲賢我愛凝雲好翛然一榻棲支機何物誕醒酒此君低香逺能爲霧泉深觧作溪未須鄰綺角端可比夷齊我愛凝雲好能歸萬古春遺簮三島客椎髻八蠻臣相子添淸供梅花寫舊眞天心元不動東海任揚塵我愛凝雲好蒼龍擘峽飛振纓悲濁垢整佩謁淸微嵗月江翻浪冰霜玉韞暉黃塵今幾許且勿展書闈

山水圖

樹重雲光濕寒曉气淸抱琴人欲往門暗客相迎凍雨生寒澑深云倚怪藤蹇驢吟不得指防墨千層

淇緑堂

卜築荊溪下碧陰生晝涼軒昂丈人行瀟灑此君鄕月候緱山鶴云催嶰谷凰衛風朝夕誦底用別詞章

寄砥長老

雙峯不受暑傑閣稱幽禪蕉葉緑云扇藤花白雪氊見龍增澗水喜鴈防江天笑我開平客於今第幾年

送李希白降香武當山

絕壁通靈籟天香蔟寶花重明應龍馬習坎伏龜蛇度嶺金盤日穿雲玉佩霞道逢采苓叟應與論南華

送永新王東野還裏

天際風花黑燈前鬢影蒼方刋肘後祕金散槖中裝某樹童年種玆丘晚嵗藏已忘朝野事飛鷺起鳴榔

輞川圖

詩中傳畫意畫裏見詩餘山色無還有雲光捲復舒前溪漁父宿舊宅梵王居千古風流在披圖儼起予

贈雪窻上人

少日觀滄海陰山恨未登饑餐太古雪渴飲萬年冰栁色迷官道鐘聲動客燈聞聞與見見問我一枝藤

直沽口

二水赴滄海客行殊未休漁舟維病鶴歸棹起輕鷗雨重雲光濕天低樹色浮京塵今已洗從此問菟裘

三月廿九日阻風馮家口

飄泊春風怒維舟古渡濱防堤堆馬鬛蹙浪捲龍鱗撇掠吞吳陣紛披障庾塵栁陰亭午轉人靜白鷗馴

次韻劉明叟

欲知行路苦孤鴈促歸期矮屋燈昬際空林葉落時滄浪誰欵乃褦襶笑詅癡防檢韋囊裏珠璣總屬詩

壽閻承防三十韻

寶曆書堯甲蒼杓指夏辰修齡天保魯嘉瑞嶽生申人物中州正陶鈞淑气淳舒晴翹孔翠墮地擢麒麟藻思傳髫綺蜚聲起搢紳文鋪昆玉鏤賦約楚蘭紉樂道車中聘談經席上珍飛牋油幕佐執簡栢臺賔黼黻開丹地絲綸演紫宸慶雲圖逺牒甘澤洗荒塵評論空餘子儀刑倚重臣昂昂霄漢表皎皎雪霜身滄海鷗忘慮長風驥絕倫名髙諸彥避徳盛後生親朗鑑中秋月天和太古春精忠言欵欵奬引語諄諄書葉題文債詩筒破酒巡筆翻金井凍詞吐露桃新格律常楊陋篇章鮑謝鄰辛勤憐我輩銓賞屬斯人南極呈黃道東皇挾絳輪霓旌紛旖旎香鼎秀氤氳果熟分金母丹成養谷神心澄眸轉碧光瑩頰浮銀物色歸靑簡年華閱大椿小車花外影馴鶴竹間眞賀履聨行整傳觴捧勸頻疏閒看逺岫虛靜傲蒼筠往事云舒捲流年肘屈伸長生端可學靈壽不須陳

次韻仲章過陳氏城南書隠十韻

矮屋參差倚平蕪黯淡看夢回楡塞逺愁絕翠寒白髮防絲罣丹心古鏡圓槐明金瑣碎菊鑄玉防岏憶月時看劍臨風復整冠鄕音憐過雁古調拂離鸞去矣歌招隠終焉樂考槃晚知交態薄老識宦途難口腹非眞累毋煩饋一簞

入南城遇老醫言山陽舊事因成十六韻

邂追山陽老相傳事已訛姦雄歸艸莽天地入悲歌太守籌謀誤將軍禮數苛鞬櫜同下吏騶禦失前珂淟涊顏如此憑陵事若何比肩身肯辱卻立齒爭摩水掩寒云甲風揮白日戈耳聞人作膾眼見血成河翕霍同麼子倉皇類小皤官軍奔及馬婦女走乘騾自古儒冠忤難將杯酒和功成眞艸艸【先公在宥府論山陽事去國後維揚論功咸謂偶幸】時至復峩峩漂母恩徒快中郎詠未磨【荀羨爲中郎將有北徵詩】遺屯迷鼈石【鄧艾所築】舊浴暗龍渦土沃村村麥湖深處處荷人生貴行樂何必問銅駞

壽致政王侍郎八十二韻

壽俊標周士儀型望魯儒輞川饒詠賦璜水祕謀謨壯嵗丰神整明時膴仕殊東曹誇鶻擊公府羨鳬趨審象三韓使含章四皓圖長身昂野鶴正色叱妖狐誓墓文何早傳家計豈迂鄕稱三老舊人說二難俱捨並分桃塢田開別芋區水邊時避飲月下屢嗔扶眼碧看山媚須銀映雪臒油車懸蹀躞野服綴襜褕社肉時相餽春醪不用沽防衣新稚子椎髻古奚奴鼓擊深深舞茶烹緩緩呼花飛迷去路鳥下避行廚南極珠分瑞東泉斗借造朝看賜杖入裏記垂弧翠栢根如石靈龜息自腴從今躋壽域底用詫康衢

壽牟獻之大理卿七十三韻

气槪岷山秀風神閬苑僊西山余故老南國挺眞賢瑞靄垂弧日人思衣繡年淸門開耋慶緑籍紀齡延止息功參易虛心體合龎眉垂素手漆發換華顚【今嵗七十眉間忽生兩毫髮重黒】鳩杖何期賜牛車不待懸三鱣傳素緒一鶴記靑氈枌社爭爲壽蘭堦數擊鮮風驂追廣莫云佩憶鈞天往事淸霜木希音太古弦五更尊禮絕六老舊堂専【所居正六老堂遺址】杞菊調饔鼎丹砂養井泉慵書乞米帖羞辦買山錢醉劇簪花舞遊疲枕石眠黃公終慕隠白傅且逃禪文物傳靑史耆英入繪編弁山寒戢戢苕水響娟娟望海傾朝夕瞻星候次躔登龍身未武執雉意空傳偪仄徒多恨低徊只自纒窮鄕眞坐井陋室彊懷鉛夜月思延桂秋風學詠荃終然羞弱植復爾滯孤騫問字瓻空在傳經席未前牛衣期振防馬磨費評詮冰柱垂靑嶂蠙珠湛碧淵至言機已息妙技目無全凡質丹須換精誠澑合穿遡風輸善頌立雪兾敷宣

壽李承防四十韻

寶歷開三禩瓊章集萬神蒼龍回揷子玉兔候交辰潞水丹騰渚壺闗气接旻道傳莘野正學比傅巖醇帝運昌文統師臣秉國鈞淸宮髙贊畫潛邸舊經綸意得超今古才雄異等倫春浮霞錯落秋映玉嶙峋三執中書柄重開大國畇黃鐘陽脈脈瑤圃霧氤氤僊鼎神膏祕宮壺掌露眞恩醲錫麟脯味薄謝猩唇瞳碧光流漆顏紅色耀銀垂紳凝泰嶽設席陋平津手挈重華古心追貞觀新至人專上壽八表樂同仁非虎耆年並猶龍祖譜親息深忘蝶化機靜狎鷗馴蕩蕩心無競肫肫俗易淳極知調鼎餗不惜污車茵竹帛千年事桑麻萬里春管商謀可鄙房杜迹常遵斟酌扶元气彌縫防國珍倚風憐竹弱聽雪喜松皴玉署親裁詔靑蒲獨奉宸蜀江移戍罷浙土減租勻榻淨惟烏幾堂虛且角巾手揮廷下史目送幕中賓習隠時思許題詩尙憶秦黍田溪澑澑花塢澗粼粼問俗停車緩貪賢倒屣頻藥囊儲赤箭水鑑徹靑蘋滄海收毫末空林絕隠淪籍功文館定約法論堂詢出處闗吾道安危佩一身政須陳蹇蹇直與紀麟麟續蓺慙班馬抽才頌甫申占天徒有管望野眇無垠閱嵗桃成實知年海拂塵扶蘇慙小艸蔥蒨托靈椿

送文子方著作受交趾使於武昌長律二十韻

萬里蠻陬貢淸秋督使馳乘車専述命受幣聴陳辭紫舌音聲狡雕題聚族滋玉門心愈遜銅柱約難移江漢尊南服星辰拱太儀趨庭輸齒革授館列膏脂私覿情鉤隠公言理折疵彈丸空有險束矢定無疑柱蠧消煩溽蓍審事宜要荒工跌宕保障愼羈縻鸚鵡寒汀逺蒹葭晚岸欹壯遊詩句豁古戍角聲悲月矗珠簾正山低翠浪欺班超空耿耿陸賈政怡怡楚水愁腸結衡峯望眼眵過門王事急去魯驛程遲緬想垂衣治深求補衮資大夫謀可利小客禮須持諭蜀徒煩檄平南漫擬碑佇看王防傳端假史臣爲

魯子翚禦史分按遼陽作長律五十韻愛其精密予今嵗亦扈蹕開平因次其韻

象禦天街正烏輪海觀升省方秋戒愼扈蹕嵗因仍石迸根駢拇山回勢左肱塵深疑帽重霧宻覺衣蒸午頓炊難熟宵徵酒易勝觧鞍心惘惘執轡念兢兢酪水分罌缶通薪算斗升皮毛均制服脂膟或燃燈統幕迷髙下烽臺閱廢興度闗泉水咽出口月華澄狼戾官芻峙魚麗餫粟徵千房云疊疊萬竈墨層層列帳排衣甲行營防棘矜斾旋環似翼鼓發去如繩斗北瞻紅棧云西指白登艸肥靑防防松聳翠崚嶒積雪疑忘象搏風訝徙鵬屬車攢幄帳行殿儼茵憑白防時逢賈朱衣定指僧翠旄逼華蓋金甕耀觚稜觀天經界儀臺象緯憑佽飛拳似虎鐵杖足如能竹帛司常煥丹靑職貢增防朝珠帽簇錫宴寶巵凝陛立齊垂槖師行陋釋掤廣寒通月窟髙爽寄涼橧上聖英資異丁年武徳天戈中夜渡星檄百川承同軌嚴行夏明禋恥用鄫別州端首兾分器定先滕徳啟無疆服光傳有道曾皇威宣絕漠陽澤散堅冰表正辰居所漸仁水集堋庭開下鳴鳳苑廢罷飛鷹舉逸尊加璧掄才鄙販繒鄧林搜八柱瀛海取三淩曲學慙繩祖孤聞賴得朋沈思云外弋索澤中罾客議雞同鶴人疑驥聚蠅濡毫終有思執簡豈無懲謂可兼遐邇胡云立愛憎淸芬蘭佩結芳薦蕙殽蒸鴻筆吾誠忝輶軒子累乘共知心耿耿相對髮鬙鬙馬磨誰憐許龍門共企膺枚生詞過實揚子徳徒稱盛化乾坤辟王綱日月恆麟符昭炳蔚豹霧駭超騰虛白難爲繪空靑不受矰欲追千古筆爲付一枝藤

王趙公八十應制十韻

耆徳膺熈洽皇風協泰和公明旁作穆帝念敍惟歌枌社新封土蓬壺舊隠窩黃公資輔翼白傳退婆娑望日靈息擎云古栢柯精神霞炯炯儀觀玉峩峩設醴樽浮蟻兼珍釡錫駞擁牀爭置笏立馬防鳴珂服食丹藏井絲綸錦蔟窠永須依日月何必問煙蘿

壽開府承防十韻

泰嶽舒紅日天門爛紫霞氤氳生宰輔磅礡贊亨嘉文武揚中外寛嚴接邇遐遊嵩云擁馭度磧雪飛沙畫防車流水靑編筆有花精神春不老器宇海無涯玉殿彌綸重金鑾密勿華傳宣花似斗錫宴棗如瓜上壽三千嵗元勲第一家山河開賜履早晚聽宣麻

劉邢公九十應制十二韻

賜履光華閥延齡冠帝畿氤氳秋霽嶽菌蠢露凝芝六聖存遺老千官介壽祺傳宣鳩飾杖錫宴蟻浮巵餐玉銀鎔頰簪花翠壓眉灌陰機怗怗擊壤樂熈熈坐石云生窟澆槐水澑池霜深風脫木冬暖雪消梨往事先朝夢多情舊日詞魯公方拜後鬻子定爲師用拙長年櫟虛心太古蓍成功全靖退樂道過期頥

次韻伯庸畫松十韻

妙思通靈素陰接帝靑抗顏躬蹇蹇蒙頂髮星星諷爽龍羞豢蕭疎鶴鏈形壁虛生地籟斗近界天經蝶夢春濤湧虫疑曉日冥云生停斚候風入倚窻聽屈曲車連軫騰拏簴列庭戀鄕思海岱封爵鄙云亭月落孫生嘯天寒屈子醒雄姿輕虎豹浮迹陋鷗防

壽張希孟父郡侯八十二十韻

古渭垂綸老康衢擊壤翁星輝勝處士天爵賁家公顥气西郊肅祥雲北渚濃坐班鳩杖叟舞轉柘枝童壽骨英先聳龎眉厚徳充九重恩誕錫三命傴彌匑麟紱開華旦齡擬少嵩簪花便廣顙植菊瑩方瞳鼎釡兼珍飫刀圭上藥融傳宣壺燦爛合宴佩靑蔥積慶先猷逺詒謀晚福丰靈椿培世範玉樹挺家風正色通天闕髙懷納楚宮倚風看鴈北就日見云東君父恩彌重交遊論盡同竭誠心毣毣移孝思忡忡意壯追奔馬機防數過鴻參揚子衍書比伏生工浩蕩漸摩澤升平坱圠功定須超渾沌何必問崆峒

王叔能侍丞相入見王繼學尙書序其事謹賦十二韻

行殿圍氈邸鑾輿擁翠簾重華方聖治上宰益勞謙臺閣推公幹蒿萊擢孝亷官儀精考核選格絕停淹議禮心如轂探賢手自籖都曹淸望重瑣闥雅才兼對榻褒嘉寵垂紳俯伏瞻傳宣挏酒錫拜命襲衣沾令節燻風細皇恩湛露厭事殊靈壽杖賜比水晶鹽際遇喧朝野矜誇徹裏閻遺臣思載筆往恨泣攀髯

淸容居士集卷九

欽定四庫全書

淸容居士集卷十

元袁桷撰

律詩【七言】

亷右丞園號爲京城第一名花防萬本右丞有詩次韻

閉戶春深詩侵捲簾新燕掠淸陰亭亭梅月能消酒肅肅松風獨和琴新筍未容穿石徑落花時許補雲林主人妙手隨機轉萬本姚黃磨紫金

禊日與剛中待制至廉園閉門不納駐馬久之復次韻

云鏁亭臺煙霧侵難將禊迹擬山陰花飛竹外疑紅袖水度松間自玉琴駐馬客回迷逺路倚闌人在隔淸林誰言洞口無消息一見應須直萬金

送孫道士歸杭

送鴈南飛十五年朔風吹雪上華顚梨花的的疑蝴蝶燕子深深似杜鵑東野先生愁外句西湖處士夢中緣抱琴獨去知無柰一棹春江水拍天

次韻王寅甫侍讀蒞醮長春宮

飄飄笙鶴雨絲輕聽徹靈璈曲再成玉案香分花有影瑤堦松瞑露無聲九枝燈裏開眞景三素雲中賀太平莫怪錦袍衣袖冷還家從此羨長生

蛻骨稜稜似鶴輕觚壇危處玉爲成天街正候三能色云所疑呼萬嵗聲气篆通靈歸廓落心章祈嵗報淸平金穰上瑞吾皇意不用神芝朶朶生

題張宗魯編修詩集

鴈落峯寒晝飲冰碧雲爲構玉爲稜已除白髮三千丈疑上瑤臺第幾層松頂露涼旋整鶴原頭火淨撇遊鷹何人妙解精新句剔盡風檐一寸燈

送李伯英秀才歸廬陵

黒頭徒步謁神州防防飛塵鬢已秋日暮競傳鸚鵡賦天寒誰觧驌驦裘鴈聲未歇砧聲續燈影初銷月影流可是親知畱不得故園淸興起滄洲

次韻答周秀才

湛湛雲起研山桃花爲色玉爲顏溟鵬水擊三千里天馬風生十二閒芳艸春醲堪試筆長空秋盡獨憑闌松堦翠影流如滴遲子攜書共往還

次韻成季灤陽見寄

客思如癡日似年晚年投幘思悠然看山不逐馬蹄去得句時從鴈足傳紅緑芰荷秋岸岸靑黃蒲稗雨田田蒪鱸有興愁無柰欲問渾河下水船

次韻陳又新

登臺底用惜春霏平楚防茫落照時燒後防碑遺鳥迹耕餘殘璧隠蠶眉泉分去路蕭蕭玉山聳歸云蔟蔟旗駐馬應須更搔首逺煙回鴈不勝詩

西湖空蒙圖

舊隠湖山筆底收相從京洛意中遊昏昏車馬飛花雨寂寂鐘魚落葉秋千古登臨翻作夢百年歌舞漾淸愁何當化鶴看滄海不用呼猿汲澗流

次韻張秋泉盆梅三首

萬里南來帶白雲低徊猶作自由身孤根齧雪疑無伴冷蕊飡霞別有春頗憶西湖頻入夢不煩東井與生神相看嵗晚眞淸絕疑是瑤臺第一人

深明閣裏江南樹老鶴翹翎似病身紙屋藏雲團白雪丹臺朝日補靑春蒼苔有恨悲山鬼翠袖無言倚洛神回首空林歸未得淒涼相對獨闗人

華頂空餘萬疊云獨將淸影伴吟身虯枝欲抉窻前月驛信能通塞外春底用施鉛鄰越女從教翦水恣波神碧虛僊客淸無柰畱作新詩故惱人

次韻仲章遊南城二首

瑤閣云深野馬昏分明日月引天門峯回九瑣疑無路水過三義別有村頗怪鶯花春不負卻嫌雞黍約誰存山童閉戶茶煙瞑客至從渠未許論

側身千仭苦不早愛此春從天際浮北雪西山憐我瘦黃塵白日送君遊翩翩目送雲中鴈杳杳機忘海上鷗今古登臨總陳迹倚闌何事起淸愁

贈王君佐

精神映日碧芙蕖直節昂昂眾不如十載長安心似水一官淮海食無魚少年已擬治安策晚嵗肯爲封禪書聞道功名須皓首鐵冠簪發莫嫌疎

送蕭立道歸天臺

華頂云寒人不到煩君爲上最髙層天雞正叫三更日海鶴曾餐六月冰客路微茫同脫木鄕情依約近歸僧還家莫作采芝叟背負靑天傲大鵬

送李景山使交趾

萬里雲南把一麾日南重見使車馳思家不作玉門表得句擬題銅柱碑象譯舊傳周禮樂馬人遺俗漢威儀桄榔溪驛疑飛雪樹樹梅花九月時

九日書懷

烏帽衝塵鬢漸皤黃花慵插獨婆娑新霜去鴈天機少落日歸雲雨意多拄笏看山眞我事持螯把酒爲君歌登臺欲盡鄕闗望一徑松陰長薜蘿

慰曾道士

積構層巓聳玉臺松花浮翠雪皚皚終然一笑騎鯨去可是長眠化蝶來身外乾坤憐納芥壺中日月隘浮杯何人欲問先天事隠幾蒼髯喚不回

抵滄州先簡善之應奉

黃金臺上英賢滿白玉堂中步武新愧我靑塵暗顏色羨君碧眼暎精神春風未信看花少午夜應知視艸頻北望五雲開曉霽相思那得勝相親

送李彥謙赴西臺禦史

百二山河驄馬遊西風渭水思悠悠鶴翻古栢千年雪鶻擊平蕪九月秋拄笏漢陵防玉鴈解鞍蜀道問金牛官曹朱墨何時了一榻淸吟是勝流

張虛靖圜庵扁曰歸鶴次韻

招僊遊館構亭亭萬疊松寒晴日靑玉局謙殘春換刼石臺丹在艸通靈紅羊赤馬悲滄海白虎蒼龍儼大庭爲愛子喬笙鶴美月涼時許夜深聽

送華道士赴武當山

神君壽與玉皇同嵗嵗香傳第一峯龍虎使來紅日擁蛇靈在碧苔封萬年松子天風奏九節蒲根澗底舂博士文工成故事石牀爲采玉芙蓉

送虞伯生降香還蜀省墓

玉雪祠官貂帽低笑乘飛燕上天梯寶幡繡重團金粟鈿合香嚴印紫泥官饌每供千嵗鹿驛程深聽五更雞流沙可是河源地搖首揚鞭更欲西

丞相墳前雙闕摧泉聲隠隠栢崔嵬金牛已向秦中去銅馬空傳渭上來叢竹雨畱銀燭淚落花風颺楮前灰百年華表塵千刼聞道曾孫始一回

再次韻

振衣千仭笑云低捫歷星辰復劍梯度阪政須三尺箠入闗應笑一丸泥神君祭重祠靑馬墨客才工頌碧雞萬里遨頭端不負花開緩醉玉東西

閣道新平舊石摧望鄕使客意嵬嵬犀牛坐見降王去杜宇聲隨望帝來三卯錄成防有燐五丁神泣刼揚灰椎釃欲作鄕鄰防揮手先催弩矢回

三次韻

觸石危藤壓路低哀猿送客上丹梯一百八盤雲亦雨二十四畨花似泥觧佩浮防憐野馬振衣亭育聽天雞拾遺已去武侯逺空戀祠堂與瀼西

時平弔古莫心摧去驛斜陽指馬嵬曲曲松陰隨帽轉層層山影入杯來艸有意池畱墨觀象無心筯畫灰爲問丈人今在否金牛穿嶺日千回

送王繼學修撰馬伯庸應奉分院上都二首

玉京髙處雪流脂連插雞翹緑鬢垂蹀躞有泥歌獨漉琵琶無夢說相思黒河舊樂催塡譜白海名花擬進詞羽獵上林俱罷賦卿云何以報明時

淺坡平疊磧漫漫拂嶺靑簾罨畫看氈屋起營羊胛熟土房催頓馬通幹挏宮走驛傳金椀冰正分奩貯玉盤莫上鄕臺望南北白雲微處是槍竿

寄王儀伯太守

維揚太守文章伯故疊荒煙取次題逆浪風髙淮白上寒沙云落海靑低極知后土花如雪不惜平山醉佀泥防馬使君官驛畔揚鞭卻在夕陽西

壽劉承防

玆審齡開希有文潤太平玉杖造朝樂堯堦之化日銖衣拂石歌舜殿之薰風壽擁靈椿歡傳故梓敢陳善頌庸贊令辰

稜稜鶴髮暎方瞳玉帶桓圭一品崇禁署淸名行世久髙門盛徳與天通升堂衣並老萊子儆國詩傳衛武公共道橊花宜結實緑陰濃淡駐杯中

孟習卿都事母八十歸省關中其家四世科第祖十五當金亡時舉進士終待制

鶴髮初開九九年東西雙鳳集庭前【乃兄官燉煌亦歸壽母】篋藏龍榜金花淡案捧鸞書鈿軸鮮竹筍淸甘宜夕饌萱花芳逺傲春妍風流文物闗中舊防檢諸孫射防編

送李元章宰陜縣

稅冕觚壇匹馬歸鴻斜日悟天機明時法律心常鄙小邑弦歌願豈違潁水初霜黃葉下華山新雨碧空飛當今人物須公等行見鋒車入帝畿

次韻李伯宗苦熱

庭院無眠夜气深繁星閃閃夜沈沈祝融焮火翻初刼姑射凝冰易舊心角枕云蒸紋欲防蠟燈煙暖淚難禁蕭騷忽作還家夢翠木扶疎萬竹森

次韻程士安睡鶴

疏翎慵受朔風侵谷口雲歸自在心蝶化不知人事攺蟻酣空憶世塵深珠宮胎息天濤靜寶所神防斗柄沈何事驚烏繞林樹月殘衝曉議晴陰

次韻陳海陰

三月雪花飛作氈春風似欲駐新年夢當好處成烏有歌到狂時近自然村樹緑齊黃烏界海山靑盡白鷗天何人防得龎公意布領長披不上船

次韻院長退朝書懷兼送李元章廟令三首

踐阼篇陳夙致齋明良慶防葉榮懷南山豹聳文章潤嶰谷凰鳴律呂諧黃閣規模深倚注金鑾人物費推排夜光照坐羣傾動誰道驪龍左耳乖

朝回深坐碧雲齋無限家林入素懷整頓乾坤新禹貢翦裁冰雪舊齊諧觚稜望日紅蓮擁蹀看山玉筍排魚水政親那棄得白鷗相對莫相乖

曾著蟬冠防宿齋陽春玉雪映澄懷黒頭瑞世須奇遇白眼論交自寡諧騕褭當堦身獨障【有乘馬入廟門者叱出之】含桃薦廟手親排蕭蕭匹馬投山縣人事相催似好乖

題鯫齋

蒙蒙眇眇傲滄溟羞殺任公夢未醒寄館蠅須猶綺靡深藏黍粒獨淸寧掌中旋舞憐飛燕案上能行笑巨靈惆悵九衢長劍客駢肩堂下慕遺腥

送東平程太守

泰嶽巖巖鄆水淸分符投老得安榮百年禮樂維時舉比屋衣冠合早評馬鬛舊封蒼檜老龍鱗古殿緑蕪平髙唐路近羊生泣東望憑公爲寫情

送周南翁分刺池陽

桞亭松露十分甜秋浦天靑鴈拂檐黃葉滿庭君吏隠白頭掩卷我郎潛風催帆影迷紅蓼江送歌聲入畫簾惆悵九華金碧洞謫僊人逺月纎纎

次韻雙頭菊三首

袖舞西風大小垂駢頭顒立傲霜姿步搖髙擁車同入笑靨初鈿坐共移素質防金疑並蒂閒情餐玉喜浮眉蓮池睡冷鴛鴦起似怨秋聲有恨離

碧雲低壓玉繩垂鸞鵠交翔表異姿白帝司秋金已肅黃人捧日馭初移蘂宮罷講扶雙髻桂館霜餘卻十眉剰掃雕搜兒女態象中明兩見黃離

空庭云盡露珠垂翠羽交分大雅姿气服中黃心獨苦光浮大白眼爭移智瓊有約徒誇額京兆多情卻畫眉桃李爭妍眞不遜故畱雙玉伴支離

閣皂山靑玉軒晦庵容齋諸賢觴詠之地虞伯生作記吳成季令賦詩

江南琳館蕭閒地一一新文付集賢眞誥總傳天外語禁經未數酒中僊步虛巖近瑯玕響禮斗壇空薜荔緣諸老防文題詠絕誰將鳳觜續離

題揭曼碩詩卷

深湛妙思筆鋒收的的鴻楚岸秋直以紫芝招綺夏擬將白羽定曹劉松濤夜漲驚金穀花雨春濃爛錦洲此意徊徨人未識期君翫月上南樓

送衛大隠回錢塘【衞淸叔曾孫】

諤諤中丞骨已仙滄洲漁火起寒煙魏公賜宅猶傳笏元子磨崖可賣錢夜雨鼠須編素業春風麈尾話行年西湖云鎖梅花凍休浪狂歌酌酒船

送華道士住宗陽宮

黒發祠官佩水蒼萬松深處對虛皇黃柑有法能爲酒紫木無饑可當糧招鶴舞空山月冷檄龍吹雨海天涼瑤池欲問長生事汲澗研朱寫緑章

翦刀艸

手截溪流防翠苗層陰澹蕩碧雲嬌秋風玉殿釵畱股晴日朱筵舞折腰眉缺可能分燕尾頂荒猶觧插雞翹翻思往嵗南方厄羣采空陂恨未銷【鳬茈一名翦刀一名燕尾爾雅芍是也南方饑嵗采食】

馬伯庸擬李商隠無題次韻四首

金縷歌殘月滿江玉顏曾憶侍油幢象牀云重恩専壹鯨錦波翻賜疊雙春淺正宜氈作幕夜涼深恨魫爲窻浣紗可是無靈匹側足寒溪濺石淙

翠簾匝匝防朱光千葉宮桃滿院香閬苑有鸞通尺素靈橋無鵲寄流黃上林賦罷歸巴蜀興慶詞工謫夜郎不是月中親度曲世人那觧聽霓裳

相期心似石城潮日望晴虹結彩橋卻月眉愁歌漸逺淩波步近意非遙抽琴有恨回淸角疊袖無塵轉緑腰弄玉最憐隨鳳去秋來誰與伴吹簫

白髮詞臣兩耳垂華諛堆笏陋牛醫宮娥引燭催麻日院吏傳更寫制時蠟撚化生秋夕賜翠標疊勝嵗華移低頭欲說唐朝舊願侍虛皇進玉巵

送浦如淵辭官南歸

厭聽朝雞擁被吟吳船水滑碧千防平洲種橘淸霜重小墅栽花緑霧深瞿鵲眞能談孟浪鴟夷端自愛浮湛因君搖蕩還家思燭影秋房恨不禁

送李公敏薊州之官

防著儒冠佩楚蘭文章元不給饑寒風前野馬停杯卻天際鴻拄笏看作計政須千樹栗養生那用九還丹偏州事簡登臨足花下題詩更倚闌

劉婦表門【王中丞妹】

空林露下菊無馨玉雪深闈飬暮齡河水泛舟云耿耿湘潭鼓瑟雨冥冥夜燈孤鴈鳴何切古鏡離鸞舞已停嵗晚不須多感慨雙楹髙亞桞枝靑

永新【闕】氏義門

銀髮稜稜鶴骨尊舊傳庭誥付諸孫要同公藝書蕓館還擬自倫標楔門春酒緩歌常棣雅夜燈深候鶺鴒原他年欲向廬陵客詢是龍岡第幾村

送桞唐佐出守懷孟

甬道塵深曉倦趨河山環抱暫分符花開屬縣詩頻賦竹暗名園酒易酤積雪翠峯通小有祥雲朱邸接虛無冦恂可是専河內入覲應湏馬疾驅

次韻大亨待制賦院中禦馬纓花

華林淸切謝塵繮坐閱朱英不下堂九就當胸猩血淺六騶飛翮鴈行長擎天力重朝承露向日心專夜斂香淸蔭政須容小艸肯同羣卉鬭妍芳

賦文子方篔簹亭竹影五首

篔簹亭裏畫天然穠淡疎明筆有水底靑蘋羞宛轉月中丹桂妬嬋娟錯刀側布難爲贈鉤鎖橫陳不受塡午夜碧窻人獨坐分明淸派出丹淵【文與可號丹淵集】

鎖窻午色墨花鎔側側低低隔靣濃日映黃離金瑣碎雲開白賁玉瓏松蕭疎忽印靑禽獨旖旎疑分翠羽重二子定知忘食色髙齊今喜見遺蹤

霧縠禪衣防翠裳倚風蕭瑟轉琳瑯縱橫直欲攻堅白濃淡渾疑榻硬黃劍气低昂動天地神光離合幻陰陽陶生久矣知形累嵗晚沈托贈章【形贈影】

覽功深萬化遺一窻光透白差差梳風櫛雨呈千手卻月橫云鬭十眉形蛻已防身有累神交應許我相知暗中摸索誰消得阮籍途窮眼未眵

朔吹南塵久避招閉門白醉獨逍遙玉淵龍起須騰擲銀箔蠶登繭動搖露井珠輝湘女淚云屏翠暈沈郎腰象中直欲窺參伍肯學紛紛个字嬌【畫竹家忌个字】

栗氏玩芳亭

納納羣芳入小亭嵐光霧彩思沈飛花成列粘棊局髙樹參前列畫屏鶴避晚煙茶半熟鶯啼午日酒初醒春風可是饒紅紫一片蒼痕眼倍靑

送牟景陽信州監徵二首

風帽霜鞍絳闕邊晚隨陽鴈度新年榻前諫笏家猶寶架上經箱客總傳世事不知蒼狗變機心端與白鷗眠冰天車碾淮南路痛嚼梅花一惘然

上饒山蔟水精屏江左諸賢冡樹零鬼谷橋寒松化珀仙巖土暖艸通靈丹鉛有法供烹煮筍蕨無租給使令盡道中年多作惡相看鬢影各星星

送巨徳新四川省郎中

金鑾淸密簿曹稀拄笏防云數鴈飛蜀省地尊卿月重漢江家近使星歸艸堂舊詠迷陳迹石室殘經臥落暉戰壘已從芳艸換未妨晴雨眺摩圍

退食公庭日未西浣溪淸雨換障泥籌邊舊式傳銅馬弔古新詩問石犀荔子緑陰鸚鵡過杏花紅影秭歸啼遨頭雅集須頻領不惜郫筒取次攜

送樂徳敬甘肅儒學提舉二首

磅礡坤輿總帝圖手提文印化沮渠旋宮更問涼州譜尙右時通梵國書枸杞夜號端入驛蒲萄秋落易盈車飛沙斜日頻回首歸鴈相迎亦惘如

月支城下泉如酒祁連山前雪似花虎頭萬里飛驛堠蝶夢五更驚塞笳範老籌邊心磊嵬李王堅壁骨槎牙白頭太史欲歸去時立東城數暮鴉

示從子瑛

聞子欲通靈寶祕天臺洞客眼深靑弄丸底問月消丙服食那能老復丁隔竹引心有想按圖索驥術難靈吾衰端有先天易不用山中采茯苓

送玉笥山聶道士

五月淩風殼船梁山深濼白鷗鮮神淸似飲金莖露病已何須玉井蓮墨閤小春刋畫錄碧窻新月補瓊篇相親每憶相忘處北望歸鴻倍惘然

人日立春子昂承防賦詩次韻

鳳歷調元二節並泥牛華勝得相迎翦花欲擬丹心巧縷防深憐白髮生日轉扶桑瀛海曙陽回析木嵗華明登髙可是無芳思歸鴈南來倍客情

帝京節物喜相並挾日晴暄淑景迎鳳輦雲開人共仰烏輪海轉子初生【是夜亥正立春明日甲子】岸容梅栁風光動澤腹魚龍水气明誰惜玉堂春晝永汗靑無補若爲情

書懷寄從子瑛二首

越公舊築鄞江宅風捲飛花刼火新子竟防眞餐白石我方作史玩靑春金張螭綬本欺世王謝烏衣亦可人誓墓政須堅晚嵗雙擁髻碧嶙峋

當年羣從玉參差炙轂談天不數奇翦葉舞空山鬼泣唱籌量日曆人疑深春栁下爭飛騎小雨花前鬭奕棊我最少年惟閉戶篝燈煮藥學題詩

送李仲囦雲南憲使

鋒車春倚少城邊上冡還家思惘然就日云低天尺五圖南路近裏三千相如作使文如綺諸葛籌邊筆似椽自是蓬壺舊仙客望瀛新曲鴈飛傳

送馮士啟淮東憲司幕長

逺渉江湖奉板輿離亭栁色易枝梧英標共擬昆山玉符采堪鄰甓社珠土竈煙髙濕黃葦沙溝水淺漲靑蒲煩君敏手須期月天際回朝認舄鳬

送李仁父歸髙安

枝藤雙屐玩靑春廿載登臨筆有神東海競傳垂釣客南山曾恥上書人觧淩水滑千帆直禁火煙消萬栁新從此閉門聞見絕髙齋顏樂養天眞

送王繼學禦史分司汴省

松階並對影參差君竟乘驄佐聖時每恨同情不同調可堪相送復相思楚山春夢行雲識汴水秋聲落葉知我老江湖盍歸去少畱定刷錦囊詩

院長有子在外從許州募得之院中率賦詩

衮繡門楣五色新明珠還浦竟相親月中顧兔分傳的天上麒麟抱送眞僊李蟠根元指姓露桃食實始知春靑箱萬卷能傳業佇看他年演世綸

題東平張善父野堂

泰嶽當軒積翠環野堂髙築稱身間深春藤榼花溪醉小雨芒鞋藥市還九老防盟歌窈窕諸孫勸壽舞斑斕客來欲說人間事松滿疎簾月滿闗

贈姑蘇陳生【繇東昌遇大水買舟渡避水者二千得官】

淸秋水落渺無津河伯登林竈有鱗用力定知非一日論功何止活千人放晚嵗川如掌渡蟻當年筆有神堪笑乘輿溱洧者孤舟空艤竟摧輪

送鄭景尹遊麗水

冰雪長身暎漆瞳岧嶤深處佩靑蔥碧窻讀易猿啼樹石洞題詩鶴舞空彊項政須消世慮折腰元不爲身窮玉堂倚馬須英俊佇看鵬程振祖風

次韻院長新制安車

禁路縈迂雪防沙老來丞相許乘車向推紅日頭如葆今看靑天眼未花馬識輪聲嘶外廐鶴追轍迹過仙家似聞相杵新堤曲歷落催朝扈翠華

送張道士降香龍虎山

天香嵗嵗下名山雪浦春融作使還鶴引老樵渾碧眼燕迎舊主的朱顏云浮玉佩身疑舉霧結層樓手可攀暇日須回侍郎宅好題修竹聴潺潺【饒州張待制之族孫】

寄貫酸齋侍讀

解佩瀟湘已廣騷因風更望子胥濤身輕舊食靑精飯思逺新貽金錯刀紅蓼秋淸堪數鴈黃橙霜熟且持螯趺林立嚴題品得意那無一字褒

次韻蓬萊暢師

西山秋冷雪皤皤駐馬頻聽出塞歌短艇水生歸鴈急故園春盡落花多登山見月雲光淡坐石臨溪樹影峩海上故人機事息詩來勸我老漁簔

次韻天童岫禪師

太白峯髙積翠明老禪的的寄深情相思沙礫惟懷璉獨立鄕臺近子卿舊業久荒松露立浮名空槿朝榮定須結社修眞隠寒月深燈了梵經

吳門潁上人年甚少訪余田舍且恵詩次韻

艸舍苔深徑已荒何人著履試初霜飲冰喝石精神聳煮茗跑泉齒頰香愧我嵗窮驚浪走愛君年盛鄙淸狂古松流水平生願後防蒲團共燭光

冀寧徐母表閭

月落孤幃霜滿墀篝燈深防褓中兒肯爲別鵠相思操得見慈烏返哺詞槐栁拂云森宅裏芝蘭擁砌映門楣髙堂飣坐雙眸炯時說初年涕浹頥

淸容居士集卷十

欽定四庫全書

淸容居士集卷十一

元袁桷撰

律詩【七言】

過揚州憶昔六首

令威化鶴千年返列子禦風旬日遊已信銷沈同此意莫將寂歷起淸愁江流今古空陳迹山色有無知幾秋赫赫當年成底事斜陽明滅隠滄洲

漢東之國古隨州一老昂蔵死卽休黒發虎頭眞骨相靑春麈尾鬭風流人言謝傅爲朝鎭誰信鐘儀作楚囚浩蕩乾坤納今古好將汗簡寫千秋

空遺蒸壤白如銀不見當年指畫因髙視漢庭無出右淸談洛學竟成眞極知羽扇爲癡具更恨烏衣是偶人六合車書端有意百年荊棘巳生春

蕭蕭凍雨濕旌旄猶著殷紅舊戰袍金盌昔聞歸馬埒牙牌誰肯信龍韜樓頭換箭鼓聲急堂上傳杯歌韻髙到底姦雄有眞態木綿庵畔鬼車號

連檣米艦接江湄鞭撻東南力已疲虛籍漸成藩鎭侈辟書時被廟堂移淸風號野黃蘆淨亂雨傳更畫角悲從此甲兵端不用書生有味老淸時

四城賦擬張衡麗十鑑書同賈誼哀【公有四城賦江東十鑑】腹裏春秋納云夢案頭今古起風雷靑衫不受折腰辱【舊尉慈溪爲郡守厲文翁劾去】白眼豈知徒步回【乙亥間道歸裏】舟泊城南更回首寒風吹淚下天臺【此詩屬胡懷寧三省】

觀物

黃河不信從天下濟水那知有伏流自古乾坤合神化空將簡牘費防摉張華博物身終死鄒衍談天舌竟休我亦從今銷綺語春風碧眼玩沙鷗

客中端午簡善之

海城紅憶石橊新海子空看芍藥春節物佀憐遊宦客風埃終媿醒吟人已無蒲酒澆淸恨那用蘭湯浣素塵健羨南方鄧供奉團欒圍坐笑歌頻

再次韻

尙憶山城節序新橊花疑是十分春田園處處祠蠶祖【浙間以端午祠蠶定絲價】門戶家家插艾人可怪詩書成白眼卻從車馬識紅塵思家那佀攜家樂尊酒招邀莫厭頻

次韻酬王參議

槐陰散髮亭亭午花影持杯拍拍春佳節擬酬懷古意淸風不礙笑云人光陰滿眼消黃你世事忘言煮緑塵相望江湖知已久相親杖屨莫嫌頻

玊堂合歡花初開鄭潛昭率同院賦詩次韻

一樹髙花冠玉堂知時舒捲欲云翔馬嘶不動遊纓聳雉尾初開翠扇張舊渴未須餐玉屑嘉名端合紀靑裳雲牕霧冷文書靜畱取餘淸散逺香【崔豹古今注靑裳一名合歡今但名合歡而靑裳之名不著】

笑壓春菲緑滿堂翩翩淸暑獨髙翔錦雞朝日輕霞吐彩鳳舒云宻翠張中散捨傍銷緑綺婕妤扇底泣黃裳芭蕉可是無情思一展隨風不解香

風流一老笑烘堂解佩看花欲共翔夜露未晞歸翼斂朝陽初旭怒髯張霧牕不用靑綾被天闕誰縫緑縹裳朱槿黃葵效開斂爭妍那得有淸香

次韻鄭應奉苦雨

漏天有術那能補息壤無功不願丰漠漠云陰來委羽昏昏水气接垂虹【吳門水菑尢甚】車塵已逐油泥黒龍火渾疑野燒紅萬里乘除同此意相看咄咄且書空

觀閒閒齋紅梅次蘇公姿字韻四首

莫恨飛瓊花信遲相看冰雪已芳時蘂珠霞補春風面蕚緑雲開旭日姿骨相未須嫌火色精神眞欲傲冰肌何人瀟灑紅綾裏巧暈輕煤畫折枝

臘底飛霙瑞已遲天將絳雪報淸時施朱可是良工手補衮端歸大雅姿澑澑溫泉傳賜浴斑斑辱井愧淪肌閉門已覺寒如許回首江南竹外枝

云閤香溫睡覺遲不堪殘角曉鐘時玊妃瓊屑難爲從靑女鉛華敢弄姿可怪鮫綃能幻色誰將猩血解塡肌團團佀就回文錦薄暮凝愁上翠枝

筆底冰淸落句遲花神已報艷陽時疎明不作顚狂夢嫵媚猶存諫諍姿酒力衝寒端著臉枕痕破曉欲侵肌道人不愛人間色乞取初開第一枝

壽善之

二月栁靑春滿枝十分蕉葉不須辭黒頭政謝赤松子碧眼故憐黃口兒玊井蟾蜍吞暗浪錦袍蛺蝶舞遊絲云牕松暝文書靜蚤晚行修野外儀

次韻仲章遊長春

積翠中天下土昏坡陁深處轉金門松間不遇采芝客雲裏空憐打麥村華表鶴歸城已換滄洲人去栁空存髙堂靈骨疑金鏁應許重遊得細論

八極端能合寸眸丹梯危盡覺身浮手持玉笛誰爲贈背負靑天我獨遊山影西來疑駐馬浮雲南去佀輕鷗人間底用重回首極樂無愁果有愁

次韻仲章舟中思南湖

緑陰凝處彩毫揮忽憶春殘理棹歸約略晚花圍錦幄招邀稚筍試斑衣長年客影如雲度五月湖光佀雪飛從此淸林供笑傲莫看回雁損天機

再次韻

到手淸觴不用揮滿川帆影逐風歸花前自憶堂前竹道上重看身上衣虛牝鳴秋通澗急伏雌驚曉隔林飛還家絕勝從遊樂只恐云牕趣防機

倦客慵將麈尾揮倚篷日日聴催歸澄波自映烏紗帽小雨深憐白紵衣花徑春殘人獨立松林云冷鶴孤飛相思此地今如許萬里重回且息機

次韻仲章過彭城

山影涵靑簇簇來周遭城角漸低佪梁分曲直雙龍下水合縱橫萬馬回鑄冶已銷遊子鋏登樓誰負謫仙才淒涼正字寒如許萬疊蒼云鎖翠苔

仲章詩律大進數日道中論詩亦頗相合復次前韻以勉之

气摩屈賈欲平揮格律論詩要有歸石髓定成千嵗乳藕絲空綴五銖衣寒原艸盡蒼鷹攫涼月松陰白鶴飛從此天河窮已近還家何用詫支機

仲章詩律已入唐人風調而下語猶未馴妥殆類禪人過橋斷橋之意近世學者類有此失仲章徳業逺大當不若是此殆其弄翰也次韻

落落懸河巧發揮盤渦洄洑竟東歸苦心欲寄千年澗妙語誰傳半夜衣野馬功名甘卻走雕虫翰墨愧橫飛多言要是平生累瞪目相忘杜徳機

玉色橫陳羽扇揮江湖邂逅佀忘歸終憐古調難爲瑟誰信天香不染衣汀艸弄妍成背怨山雞照影惜分飛鮫人雨夜珠成滴淸曉知裁第幾機

平生俗客手中揮愛子淸新欲倦歸北闕正鳴蒼玉佩南湖空制芰荷衣麒麟瑞世非闗走雕鶚呈空不爲飛薄宦政須成吏隠莫將奔逐墮危機

舟中將次淮南行復敍別而仲章歸程可還家作端午次韻述情

曽憶登舟送客揮艱難何事獨南歸楚鄕水暖沈菇黍江國云深潤葛衣坡筍緑迎馴鹿過海橊紅駐小鶯飛笑言已極誰爲語絕倒無顏佀陸機

中秋次韻貴白

桂子香飄露濕巾廣寒疑使月爲賔流螢不受十分采過雁眞成一防塵吹徹梅花天外使飲殘竹葉夢中身靈河自有乘槎便擬轉神山閱爛銀

寄王參議

輞川新樹緑勻勻睡起慵軒岸葛巾穿石養魚回小隠盈缸釀秫補長春胸蔵醫國三年艾天與傳家一角麟蒼狗白雲今已定不應談笑捲經綸

玊堂文杏合歡枝共說仙翁賦有詩日暮團團空翡翠雨寒防防自燕脂塗鴉舊詔追遺事揮麈淸談補雅詞千古襟期誰與共相親那得勝相思

泊支家口望瓠山僅一捨復寄

天平水濶雁參差下有髙人坐不移懸榻應知延孺子泛舟無柰佀徽之晴雲滿塢開新畫落月穿梁想令姿眼底憐才誰復近裹糧端擬話心期

次韻應徳茂寒食見懷

寒食光陰君莫遊亂花羞別古枝頭山家蠶浴雨穿屋海步魚鮏浪蹴舟楊栁飛時疑是老杜鵑啼處不緣愁詩來未盡相思意刁鬥寒淸月過樓

次韻史猷父春遊夜歸

畱取餘春伴白頭落花如雪翠如流提壺不用頻沽酒垂栁偏能獨系舟過兩月開雲母障隔湖燈映水晶毬還家已覺衣裳冷遙聴鐘聲是竹洲

戱贈黃仲正

好花不受丹靑鑄碧眼難將白黒分萬里宛駒出龍種十年野鶴異雞羣知卿未盡才難數酌我無多酒易醺午夜池塘有新夢好將色筆寫春云

再用韻答仲正

愛子十年燈火勤相看不惜錦機分飛花映水空憐色去雁出云終念羣一寸春暉生逺思五更淸夢了殘醺詩來覺秋濤衮海嶼靑飛片片雲

泊彭城復懷黃樓

黃樓髙下復誰識白塔短長應得知萬里風煙歸傑作百年雨露起深思文章自昔爲時忌翰墨於今作世師從此江湖掩篷去碧雲斜日數遊絲

泗水

泗水靑於古蔚藍因依碧藻淨相涵遊魚細數心空羨活火新烹舌自甘可怪然犀望牛渚底煩斬虎觸蛟潭淸湍混混歸滄海不惜臨流涴舊衫

歌風臺

長安葅醢恣猖狂頭白翻思守四方不悟宮中由呂氏卻憂身後有吳王老翁後嗣眞癡弱遊子故鄕空慨慷千古英雄多此意荒臺淸淺水微茫

淸明

水落渾黃風晦防不知節物是淸明道旁新塜悲歡盡栁下長亭聚散輕門靜秋千歸燕逐沙寒笭箵過魚驚河南禁酒河陽飲醉醒相看總有情

宜逺樓

紫翠光中擁翠鬟分明倒影落西山遊塵自逐鐘聲去過雨能將月色還萬里闗河新勝槪一天星斗舊躋攀絕憐想象空題詠後防應須共倚闌

李學士畫壁初成席上分韻得毫字

春樹纎穠隠碧桃秋山磊落湧銀濤天邊雨露歸靑障物外煙霞入素毫有客支笻臨水徑何人解佩憶蘭臯滄洲景物供題詠準擬淋漓奪錦袍

次韻危公逺道士【驪塘族孫與予爲年家】

筆勢翩翩千丈坡一天淸逺佩飛霞金莖欲采珠宮露鐵箭能敲玊壁砂人物滄洲憐我輩冰霜喬木擅君家百年此意知誰防相視無言眼倍花

閉門積雪擁平坡誰把餘醺散綺霞掛瀑觧裁天外練熬波竟化海中砂機心著物那成語句眼論詩合到家從此相親更相望不妨渇墨醉成花

再次韻

家世淸聲起諫坡江湖邂逅忽披霞新姿正佀三眠栁妙語能爲九轉砂杯寫黃封來禁道牕畱白醉近仙家慇懃懸榻何時下準擬寒空詠雪花

朱顏冰雪暎瑤坡淸曉朝陽潄碧霞神目豈堪容玉屑聖胎端可化金砂碧桃有實誰爲種鶴無心莫問家可怪春風滿詞筆硯池頻與滌冰花

遊城南次韻陳玉峯

市橋水防緑交加簇騎隃尋處士家坐聴虫聲行木葉臥看云影落檐花淸晨采露筠籠重薄暮沽春烏帽斜一徑寒英端手種好烹晴緑代煎茶

送眞定任生

束髮從戎天外萍還家何事說飄零花前秉燭頭疑黒馬上看書眼倍靑倚劍獨憐今古月吹笳時憶短長亭故人烏府頻相問一笑惟尋雙玉瓶

次韻史允叟殘菊

白雁西風幾夕陽故園牢落是他鄕獨憐壽客三秋晚不受神一夜霜曉沐緩垂雙玊佩晚妝愁帶紫羅囊凝香深院誰消得時許飛瓊防額黃

次韻元復初簡危公逺

客捨光陰幾驛亭天邊白日轉重溟擬將竹葉畱春住共慰杏花隨雨零鶯入上林貪翠蕚鶴旋華頂傲靑防十年道舊元文學爲笑無心佀水萍

蔡逢原編修婦翁壽八十

堂堂經學古儒風三世相傳八十翁靈壽杖扶云兩屐延年水飲月雙瞳閒逢好客猶花下倦憶前朝佀夢中閭社從今誇盛集重行彩袖舞杯空

次韻陳無我題石窗故居

煙雨歸來別有春支頤曽作笑云人還家未信三千里拂石今看第幾塵往事黃梁方就枕多情白髮竟沾巾故園未覺秋容淡畱取孤香次第新

夜別兪生

半秋歸夢常繚繞三十六雷煙樹重【所居山名臺人謂山髙處爲雷】欲別秖看今夜月無眠更聴五更鐘靑簾出市橋邊路白雁連天海上峯聞道還家有新樂不妨云榻臥髙舂

次韻正旦防朝

閶闔春回旭日鮮花光搖曳佩僊僊金蓮漏下催初刻玊筍班齊祝萬年香擁衮龍開黼座風回笙鶴舞鈞天朝元法曲誰傳得歸醉蓬萊話日邊

送山人還江南

白雁南來愛朔風掉頭我亦一枝笻澄江去浪疑奔馬古澗歸云佀伏龍釣石水移黃葉滿丹鑪煙冷碧苔封從今不說人間事更上岧嶤第幾重

次韻田師孟詠牡丹

積翠瑤京玊作層笑餐承露議誰勝腰寛佀稱黃金重心巧終憐刻楮能蜀客錦機流水浣茅僊丹鼎彩雲騰道人香色都忘卻月落空闌始一憑

交枝風動碧層層揮手芳塵謝不勝解帶暮云眞韻勝斂襟午日是驕能取靑嫓白憐雕鏤抱紫回黃合變騰宮錦競傳新拾得沈香停檻喚誰憑

紫府淵淵十二層濃春如酒力初勝苦心佀怨鮫綃薄敏手難誇羯鼓能雨立無言慙委靡地行何術可超騰雲窗烏幾誰消得時許飛瓊月下憑

次韻師孟西曹卽事兼簡子貞儀曹二首【時議定律令】

盛世昭明復古初掃除事獨溫舒牛毛置令心徒褊鳥迹遺文體本疎齊相避堂憐獄市鄭人鑄鼎泣刑書晝簾一度薰風曲欲寫琴心愧不如

蕭疎門巷落花初楊栁陰中指望舒辧拙莫窮三耳妄塵深坐見二毛疎覆蕉得鹿非眞夢防筆成蠅豈誤書慷慨聴君人物論雕虫我亦陋相如

次韻贈峩眉侯道士築宮江陵

白薴藤冠自在身獨看潭影認淸眞還丹已化千年雪玩易重尋太古春楚觀江流通白帝蜀山雲气接靑神防鴻南北疑無迹萬里乘風問世人

次韻陳貴白中秋見懷

玊人海上振衣來一曲淸商鐵笛裁碎露晶熒疑水立橫云缺落佀山頽夘君端有鎔銀術西帝慚無斫桂才往嵗相思江北路夜闌曽上望鄕臺

次韻鄭景尹詠梅十首

笑壓羣芳雪霽吟防妝詞筆補春林沖風曳白疑含笑暎日抽黃轉苦心鐵石橫陳羣羽避冰霜獨立二毛深阿戎故是調羮種可爲閒情淚滿襟

醉倚孤根散發吟他年鼎鼐出園林黃須雅相非凡種白面淸談豈素心湖月歌殘銀燭冷湘云弄罷玊龍深疎明可是無春思角曉霜淸整翠襟

幽人爲愛水邊吟雪滿疎籬月滿林魂冷不知莊叟化神淸難撓楚王心寒蜂戀蜜須猶綴霜蠣含漿色轉深千古湘累詎無意廣騷從此酹靈襟

手提色筆朗飛吟云佩衝寒入寶林雅操獨髙淹海角微陽初動識天心鏤冰嘗巧機猶淺切玊疑神用始深回首羣芳半麤俗倚風三嗅爲開襟

回首白頭悲故吟淸愁萬疊起雲林東君宻注非無意北客相逢訝有心絳闕云低珠蘂迸碧潭風定玊徽深色香要是人間世更上淩虛始散襟

萬里相逢得放吟醉揩雙目傲瓊林龍沙慘澹明妃怨漁笛淒淸處士心餐玊佀嫌圃冷笑云應喜翠微深何人更作江南句翻使兒曹競挽襟

欲看南雪倚檐吟防檢春風第一林天與陽和誰借力晚持精白轉虛心冰蠶半蛻眉猶濕凍蠟初銷淚漸深夜半花神應有語覆觴從此斷袢襟

梳風帶雨爲渠吟揮手唐昌陋鶴林壯發初生齊暎額童顏已就靜齋心野蠶成繭輪囷富玊兔抽毫刻畫深莫遣風姨彊攘袂故教月姊與聨襟

十分深酌十分吟烏帽支笻故繞林月下無言疑背面水邊獨立佀傷心珠成蠟鳳王郎巧笙徹靑鸞帝子深嵗晚自知誰與伴風篁搖影互交襟

參殘霜急尙孤吟恍恍神遊古蹛林四皓局殘惟一色三郎鼓罷了無心珠遊鐵网靑瑯潤苔補虯枝壞衲深擬把鸞膠固靑蔕未須殘雪墮衣襟

贈潘山人【夢中得前二句因續之】

布韈靑鞋今已矣看山舊眼碧深深空憐石馬駐荒塜不見金魚飛翠岑地鏡有書穿石乳土圭何術候天心行年七十足稱老牛臥前坡爲指尋

次韻景尹酴醿二首

光陰風雨短長亭花到春餘倍有情翠蔓倚松超直幹錦江緣酒錫嘉名蛻蛟纒影靑雲聳麼鳳啼芳新雨輕白面郎君休翦防好將椽筆賦西京

不將名字博西涼畱取餘春在一觴當扆珠衣迎面立曲房寶靨捧心裝碧雲一色行明月翠幄千層護夕陽揮手朱殷空爛熳敢將淸思寄幽凰

可久齋二首

虛室心源百尺澄深深息養空淸一川鷗鷺古儀表四海弟兄眞性情璧玉誰人傳至朴鏞鐘何處問希聲芒鞋直訪苕溪上雪透梅枝鬭月明

三十六宮春不老何人月窟重推陳亭亭倚蓋浮空碧匝匝空輪颺素塵郢客詞工端自苦海翁機息可相親支頤擬問庖犧易笑指靈蓍佀有神

送長洲江都史

官曹無事日提壺一榻深明晝倚梧稻蠏水低歌拍拍蒓鱸秋冷夢蘧蘧長年簿領慚錐子晚嵗生涯羨木奴千里布帆歸思好雁聲伊軋起菇蒲

昌上人遊京師欲言禪林事甫入國門若使之去者昌余里人幼嵗畱吳東郡遺老及潁秀自異者多處其地以余所識聞若承天了天平恩穹隆林開元茂皆可依止遂各一詩以問訊虎丘永從遊尢久聞其謝世末爲一章以悼

人說江湖少舊僧懸崖深掛一枝藤采苓欲取千年魄擊石曽烹六月冰天上星辰端歷歷胸中樓閣自層層相逢只說前朝事知是松源第四燈

靑鞋髙掛天平壁指防雲門三兩峯禪榻已容黃葉覆詩瓢從把碧苔封曉風殘月千村櫓細雨疎煙隔水舂我向京塵疑老盡吳山淸淺越山濃

獨木山寮不出門一瓶一鉢送朝昏巖迷鳥迹千崖泣松吼龍吟萬壑奔掩息端如雞抱子愛閒屢見竹生孫海門月落寒潮急凖擬乘槎與共論

玊幾峯頭第一枝老禪喫喫我深知曽將鐵杵敲冰骨佀怪鉛刀割宻脾法外無心猶涉解句中有眼卽成疑袈裟不展蒲團穏此是開元妙總持

我識虎丘三十年精神霄漢鶻張拳機當危處卽燒印語到盡時難續弦路涉兩岐空有泣溪流一滴竟無傳雙峯古樹蒼藤時有子規啼徹天

手調千嵗廣寒藥擬補月輪蟾已飛眼見昔人歸逝水心憐志士惜殘暉孤花苦別生香樹急雪深憐壞色衣爲愛同鄕復同客絕慙同調不同歸

山人歸去意何如八尺方牀自捲舒側岸采茶敲石火隔峯翦竹澑淸渠碧潭印月菱花鏡白雁橫空貝葉書後日相尋定何處不於吳下卽康廬

次韻王繼學

蕭蕭寒雀下庭除一榻蘧蒢是我居雪後看山雙眼淨風前攬鏡二毛疎退之掌制慙存槁【退之四十八嵗知制誥一年僅存崔羣戶部一制餘年相同亦艸一制】伯玉知非定止車深愧年華增老大還家早注故山書

除夜雪

黃雲黯淡夜如何晚勢參差更馺娑著地不隨人迹亂舞空偏入麥苗多鴉驚列炬穿珠樹馬趁初朝映玉珂嵗律詎隨人事攺故將嚴冷轉陽和

元日朝廻

積素稜層厚載坤天雞三唱日初暾千官山立歸文石六衛嵩呼徹禁門花帽舞風喧法曲椒觴承露湛皇恩新年欲奉瑤池對願借扶搖與化鯤

萬國梯航滿禁衢卉裳象譯語音殊鳳簫聲送纎腰舞雉扇行分兩翼趨花气欲浮金鑿落雲光疑下錦流蘇詞臣不識金泥祕指防薇垣頌六符

偶術末章答繼學

承明三入並時流俯仰深慙此地遊誰謂東南無美箭極知西北有髙樓韋編舊學陰陽祕汗簡功深嵗月修三史如山詩思少那能走馬過長楸

金鑾深處是家氊玊雪靑春不負賢防見鳯毛能掌制定知麟角可膠弦浮榮芻狗寧居後曲學雕虫敢避先慙愧南州徐孺子毎看塵榻屢澘然

雪後

畫角初消已弄晴曉看突兀眼偏明寒牕駐景成虛白凍樹裁春防素瓊北戶埋藏疑有迹南枝搖曳若爲情憑君欲問飛霙巧水自白雲山自橫

送李署丞歸許下

春風得意故還鄕月白霜淸傍曉裝燕頷定承新鳯詔馬蹄猶戀舊鵷行溪邊父老欣相過燈下兒童訝已長我亦辭家今一載靑天歸雁攬離腸

淸容居士集卷十一

欽定四庫全書

淸容居士集卷十二

元袁桷撰

律詩【七言】

送諭道士歸蜀【舊與內相李公爲布衣交】

鶴骨輕輕碧眼鮮五千言裏契重定知徳裕曽傳道久與長源共學仙金籙夜調丹井汞紫衣春染禦鑪煙掉頭不說人間事指防白雲尋醉眠

趙郡眭孝子眞逸堂

靑松手植已成云盡日庵廬不出門屋角慈烏議晴雨階前馴鹿候晨昏淸秋釀黍修鄕約深夜篝燈課魯論明世詎堪成隠癖舉頭束帛起丘園

五老堂

鬢眉雪色古儀容五老雍雍气象同菊水定知延上壽桃源今解識髙風弟兄黃卷傳儒素娣姒靑燈教女紅慣說前朝徵戰事醉拖笻竹數歸鴻

送河中段惟徳應奉除西臺禦史

千年靑簡正紛如還著鐵冠歸故居妙筆醉欺紅芍藥丰姿鮮暎玊芙蕖過家上塜爭驚喜拄笏看山任捲舒試上樂遊原上望緑陰芳艸正扶疎

韓參議家慶圖【叔祖曁父各九十】

丹泉爲醴菊爲葅的的龎眉佀畫圖萬石齒髙勤澣洗二疏年並得歡娛兵前父老難尋伴眼底孫曽總業儒欲向碧桃花下醉斑衣紫綬兩相扶

吳成季父母壽八十

延陵季子古髙賢云耳於今壽種傳有道定知眞有子齊睂更喜復齊年蒼龍雙擁宮醪湛白鶴重歸丹井鮮自是君家多孝感玊杯甘露防羣仙【吳猛事父母至孝後有玊杯甘露之感】

白雲平章致仕

曉看明鏡欲休休萬里功名陋虎頭絳闕直辭黃鼐貴白雲終伴赤松遊侍臣傳醴眞殊遇退傅揮金得自由

盛代東封催告禮更須元老侍垂旒

寄題成都李禦史萬竹亭

亭亭萬竹封侯貴聞說西洲植此人風送笙竽聨雅奏月畱鸞鵠寫淸眞山頭宻護千年雪地脈潛行八月春【舊譜言竹鞭八月西行】欲上岷峩探遊事煩君指防浣花津

送鄧君用教授歸廣信山

光陰那俟日懸車拋卻荷衣卽故吾置對直如朱伯厚退休還佀邵堯夫白鷗逺水淸秋鏡紅葉前峯落照圖耆舊卽今同逝水早將鴻筆爲傳模【以謝疊山黨下獄】

壽李承防二首

兩曜迎陽合璧時夘君乘瑞佐昌期閣中像有功臣贊圯上書爲帝者師碧眼閱人如水鑑丹心許國有天知嵗周甲子今重轉消息梅花第一枝

淸時得意恣逍遙雪色須眉兩鬢饒棋局春風深閉戶酒樽涼月獨吹簫豹韜袖手終傳采鳩杖無心彊造朝門外種松今百尺他年爲我掛山瓢

安西老人

方瞳如漆耳輪髙喜見曽孫守碧桃鳩杖月明尋枸杞鳳簫春暖醉蒲萄故人天上方蟬冕老子山中但豹韜欲問汝南耆舊事且乘殻把雙螯

早朝興聖宮次韻

萬馬東西甬路斜銀河初曙起宮鴉天香隨輦凝三素風絮沾袍防六花銅史漏浮催卓午玉奴聲轉進流霞詞臣防綴瑤池事底用秋風海上槎

次韻周南翁退朝三首

蹕道聲回覲後皇霞旌雙引拂朱光臺新按霓裳曲獸鼎重然甲煎香歌板遏云穿泱漭酒車流水度汪洋重輪瑞世思齊聖傳信應須屬子長

雉尾髙張擁玉皇彤庭金榜粲明光舞階飛絮傳滕六執衛傳臚轉阿香珠帽簫聲雙窈窕翠旌云影互方洋侍臣誰近前螭立願紀堯年化日長

蛾眉班立肅皇皇帢匝松陰陋午光舞翿當軒初進酒表函登陛促傳香六龍捧禦雲中日三象輸琛嶺外洋欲識兩宮淸淨理薫風殿閣漏初長

和遊岡子原韻

棠花淡淡栁花濃岡子原頭立晚風三月雨聲人共喜一樽春色我難同麒麟臥艸靑山外騕褭穿雲緑樹中晚嵗滄江情不盡想看淸淺數鳬翁

用早朝韻酬伯生試院見懷

玉署松深月半斜研朱和露勘塗鴉射熊心苦穿楊葉吐鳳聲淸飽竹花過眼佀迷三里霧騰身誰上九層霞故人掉首南山去應釣秋風漢水槎

酬周南翁子二首

小榻燈殘雁影斜詩成重防墨如鴉臯禽警露呈三疊天馬追風剪五花郢客有才歌白雪湘累無計佩飛霞璿源自是天邊路不用贏糧學泛槎

碧箋長短鬭車斜玉雪靑春髻佀鴉博物已知窮海棗苦心端欲鏤冰花山中伐木鳴搏黍馬上看塵起落霞健羨云窗無限好慈烏雅雅鵲槎槎

送儒醫何大方歸信州

雙櫓鵞鳴野水髙天風落葉響林臯空堂桂露流金乳舊鼎鉛霜長玉膏丹府久虛存夜气上池新飲察秋毫山中猿鶴驚相問肯爲緇塵染素袍

次韻周南翁拜孔林二首

陵廟陰森佳气蟠湯湯洙泗接淵源硯傳昔日王官得履憶當年漢庫存手板文裁楷舊植發冠香守檜殘根【唐文皇以孔林楷木裁手板賜十八學士鄕中張參政家猶存金亡檜焚士大夫劚檜根爲韜發冠】羣經日月行天地萬古韋紳沐聖恩

山簇平林野水淸整冠下馬得徐行壇空尙憶風雩樂宅近惟聞金石聲環佩齊趨文有度豆籩初秩禮爲程百年雨露同車軌郡國千官奠帛生

贈豫章蔡黻歸裏【以鄕舉不中來京師】

抵掌彈冠謝未能立談白璧且擔簦厭聴長衢三尺雨愁飲深冬半片冰冠蓋情傾年運往簡編心苦嵗華增去來聞見防鴻迹岸幘雲峯撫大鵬

次韻院長題趙崇徳修撰玉簪集

誦君家世倚樓句不佀玉簪畱詠深鳳髓獨傳天外寶褭蹄端出水中金停杯蘸甲難陪和對鏡搔頭敢擬尋可是因花攪情思相君題品的知音

送朱本初住玉隆萬壽宮

聲華文采動公卿忽綰烏絳出帝城瞇目簿書空汗漫飛空樓閣正崢嶸浮雲變態西山盡往事灰心北斗驚肯作蕉池談笑住瑤壇笙鶴夜深淸

寄城南友人

三入承明願已酬蓬瀛又復接淸流碧牋時寫飛花恨寶瑟曽傳細雨愁夢繞故園追過雁眼穿鄕樹認歸舟荼防落盡啼鵑急慚愧羣公得縱遊

寄史允叟

故國王孫佩碧蘭春云涼月倚朱欄玉簫曲趂鶯聲轉金鼎香隨蝶夢殘碧沚波淸堪把釣黃塵風急倦彈冠外家文采惟君在笑我冰髭跨曉鞍

寄陳文卿

窗對平湖栁對門隔林鐘磬送昏昕水煎菊本傳家舊醅壓桃花勸客醺擬向蠻溪誇矍鑠爭如月窟養絪緼通家欲說先賢事兩岸書燈防防分

寄蔣逺靜

金紫家氊五百年城南喬木儼蒼然久知華屋慚卿長肯向深杯品聖賢虛白夜窗刋墨譜硬黃冰硯補瓊篇年開六袠未云老桂斧重修月定圓

寄鄭景尹

太傳東山臥白雲經籝勤拾付諸孫玉堂舊制毫芒見黃闥深功百一存【舊見中興玉堂槀惟傳位詔一篇】金盌宅深春雨暗烏衣巷靜夜潮喧佳花奇竹勤題品莫學儒酸老瓦盆

寄開元恩禪師

恩公遁迹閶門寺欲下繩牀謝不能露滴花光珠五采月涵江影塔千層石橊紅帽明如火海艾靑氊冷佀冰俛首西山人物論獨聴孤雁對殘燈

寄本中峯

大目峯前萬石蹲坐看晴晝白雲昏山河有象百神泣鐘磬無聲兩足尊古澗老猿啼子母荒林野葛斷兒孫空王法藏誰傳得不展袈娑不出門

題郝伯常雁足詩

深羈孤館鬢毛班猛虎搖須障海寰玉樹已歌歸逝水羽書難射隔平山不須羝乳終回漢肯學雞鳴詐度闗一寸蠟丸憑雁寄明年春盡竟生還【乙亥四月放還】

【霜落風髙恣所如歸期回首是春初上林天子援弓繳窮海累臣有帛書中統十五年九月一日放雁獲者勿殺國信大使郝經書於眞州忠勇軍營新館中統十五年乃至元十一年明年奉使還】

送王景先赴燕南僉事

一疏朝天罷柄臣河南井邑萬花新繡衣暫著明銀漢靑鎖初辭戀紫宸朝膳平反娛壽母露囷直指活饑民淸時經濟須公等佇見鋒車入覲頻

小院四月十二日牡丹始開乃單臺花也余將上開平作詩示瑾

暖風吹雨佐花開送我灤陽第四回

內苑賜曽傳側帶【舊賞花宴有大側帶小側帶】江南畫不數重臺【徐熙牡丹無重瓣者至崇嗣始有之重臺婢之下者見常談云】回黃抱紫傳眞訣嫓白抽靑陋小才自是妖紅居第一他年折桂莫驚猜【韓魏公牡丹詩自慙折桂輸先手羞殺妖紅作狀元魏公第三王堯臣第一】

初夏卽事

斜暉庭院樹陰移翠蔓交加靜對宜幸有花王能引酒慙無艸聖助題詩雁隨云影還鄕近燕惜春光築壘遲蒓滿東湖嘗不得笑看羊酪寫相思

壽椿堂【爲王正臣作】

嘉樹婆娑十畝勻笑扶靈壽日千巡風回空籟笙竽轉雪壓長柯鐵石新欲從六龍遮赫日佇看五鳳舞長春銖衣拂石方成刼佀笑莊生說未眞

送湖廣萬戶

壯嵗軒騰碧海鯤英姿玉立暎朝暾昔司魚鑰曽通籍今佩麟符蹔偃藩渚對紅蓮便羽扇岸臨朱橘傲淸尊郢宮疑在平蕪際爲瀹蘭陽些楚魂

次韻宋誠夫二首

風雨寒檐雞報晨書聲盡嵗徹比鄰食貧不作三千客射防端爲第一人吳郡壯遊追子美楚宮陳迹酹春申少年覽歷眞奇絕佀勝宣尼厄在陳

蹇驢入局走寅晨落月相隨擬結鄰鴻迹鉅編侔古帝虯髯英貌想天人亥書深恐經三寫乙令何妨著五申明世經綸須國士他年宣室願前陳

髙內宰母漁陽郡夫人李氏表門

髙門槐栁緑陰勻鶴髮浮光飣坐新繡出人間金孔雀孕成天上玉麒麟萱花北戶丹心烱竹葉初筵素臉眞曽向瑤池侍淸防碧桃傳種六千春

壽劉彥良宣慰母夫人九十五

英英壽母步蹁蹮疑是瑤臺墮地仙眼見九朝全盛事身經三世有餘年百壺傳賜黃封濕束帛加恩繡段鮮指防斑衣聴訓語淸忠報國紹家氊

送湛師校經回杭

寒峯云聳翠霏凝蹔著靑鞋侍帝庭貝葉頻刋塵幾淨天花新墜寶臺馨雨翻荷露閒鷗立風攪松濤睡鶴醒絕世樞機眞止水從今掩息畫堂扃

送雪竇長老校經回裏

翠鎖松闗疊疊髙坐看明月負金鼇已將禪板傳心印暫下繩牀披毳袍聖諦無聲機獨露經筌有誤目難逃塵中白髮誰消得歸掩山寮聴雪濤

送董教授之淮南主簿【爲上都教授多善績】

五月寒深冰滿須碧天云冷竟何如聴駝度磧心彌折隨雁還家計未疎禮殿競傳周簠簋論堂新整魯詩書明年又作淮南客蘆荻叢深看捕魚

寄上都子貞伯庸繼學三學士

侍臣親切見銀河不用虛無八月槎蟬報早秋歸木末龍拖殘雪度山阿琵琶云冷相思切蹀躞泥深獨立多今嵗同行詩壘壯飛觥擊鉢正橫戈

逺客三年親友簡絕獨開元鄰僧以書茗相寄

廿載神京汗漫遊玉堂深處得無愁隨龍北上迷三伏送雁南歸憶九秋親友共嫌疎問信律師屢約勸歸休南湖日出西湖月應許明年共泛舟

進史明仁殿書事

大帝仁功徧八寰敢將鉛筆彊修刪寶輿花覆簫聲趂黃道松分佩影環仗簇金吾開雉尾香浮黼座仰龍顏還家陡覺詞臣貴獨恨年深鬢已斑

寄開元奎律師

雙塔亭亭透夕陽芭蕉深處碧窗涼江神夜聴光明偈天女朝分觧脫香齋鉢午空烏守樹經臺云冷鶴歸房平生欲結西方社佀怪淵明作吏忙

伯庸開平書事次韻七首

沈沈梭殿內門西曲宴名王舞馬低桂蠧除煩來五嶺冰蠶卻暑貢三齊金甖醅重凝花露翠釜膏浮透杏泥最愛禁城千樹栁歸鴉揀盡不曽棲

尙方新制玉東西一曲笙歌舞袖低閬苑春濃巾角濕巫山云冷帽檐齊前行按曲停檀板內值催宣印紫泥可是年深慵應詔道人自愛碧山棲

身如病鶴倦梳翎往事猶存舊汗靑伏日賜冰來上苑晚風傳竹度疎櫺承恩裁詔心抽繭落筆誅姦眼拔釘惆悵當今人物論披衣危坐望晨星

客子光陰疾箭翎徘徊玉署愧紆靑當階翠影翻紅藥連瑣回紋認緑櫺賦擬卿云羞軋茁文追班馬黜灰釘北門英彥珪璋重朝論詮量比秤星

的的新愁漲碧波可堪跋馬上危坡明知風伯秋當路更候天孫夜度河沙磧共傳歌敕勒陰山那復見延陀周廷王防須椽筆慙愧陳人柰老何

馬足曽窮五色河更將舌本品浮槎新聲促軫傳三疊寶構懸鈴鎭四阿短榻雁來愁不柰小窗人去酌毋多白頭慵作東封頌願效諸生賦止戈

侍臣底用賦明河西海曽看貫月槎向矣伏蒲移塞外終然加璧耀山阿羨君一鶴孤難並愧我雙鳬數佀多舊讀韜鈐工七縱裹瘡從此願投戈

送梅叔章官東流簿

江水東流八百里縣市南遷五十家寒蘆捲風散晴雪野燐照川成暮霞眼看平楚堪舉酒睡足髙舂方打衙都官之孫詩有種玉板日給飛龍蛇

次韻景尹觀菊

輪郭團團漢五銖身輕疑食碧雲腴翠防建纛凝煙紫金粟搔頭露迸珠日出正宜催玉立淸霜那使作銀鋪城南兄弟空相憶插盡黃花更插萸

托根不復辧殊方朶朶參差列雁行暎日巧心端補衮迎霜生面佀含香飛英獨佩疑湘浦笑靨初鈿陋壽陽惆悵千林正寥落故將淸冷鬭秋光

送杜輝卿還蜀

浣沙溪上水粼粼化治能爲五色春奇錦鶯穿金婀娜粉箋花印玉精神百年文物毛錐舊萬里車書馬足新仁壽堂前幹鵲喜防衣歌舞動比鄰

送石上人還江西

圓帽方袍入帝都秋風惘惘意何如雪飛北口蘆花絮雁落南空貝葉書聞見迥忘雙艋行藏無住一籧篨南泉安眾千五百從此跏趺滅太虛

送李巖夫四川譯史

玉雪精神暎彩霞淸秋馳阪忽還家心聲珠貫通三象目力機深洞五豝靑簡世傳端合繼黒頭早貴實堪誇子云猶有江邊宅好續方言振國華

紀生書經罷歸還裏

烏帽椶鞋四十程壯懷鵬翼決南溟定須金匱題銀管不羨鴻都寫石經落葉行階疑急霰流螢穿樹佀疎星白頭病客思歸切欲別無言酒易醒

示皇甫生

矻矻窮年皇甫生眼瞳如漆暎書明神淸古鑑金莖露佩雜寒英玉井璜暘谷久知螢爝陋丹山深愛鳯雛淸玉堂老叟端歸去龍榜蜚聲遲子成

再送紀生

荊國書臺有紀生眼穿紙背倍分明聲音雜比昭華琯跬步周旋夏后璜賦律意深慚篆刻詞華情近忌輕淸老來贈語多謬誤嵗晚相期玉汝成

鄕友南歸客捨淒然再次韻

雙槳回波沒復生人隨帆影去邊明愁雲亂疊敷重席寒月初弦掛半璜漁泊汶橋煙樹瞑賈團淮浦海潮淸方牀獨坐愁無著萬籟笙竽奏九成

睡覺東西書燈猶明喜勉元達兼示瑾子

兩家聞見參臺閣諸老論思聳廟堂莫畏大名辭繼紹願超凡子脫輕揚文章正始師先漢格律黃初謝晚唐師友淵源端有緒老夫推枕起論量

省中議事回元達有詩次韻

烏帽黃塵久帝城紫薇深處得陪行擬將直筆酬延閣欲抱遺經進邇英老去病多傳桂酒秋來情重憶蒓羮蕭蕭易水聲悲壯不盡襟期白髮生

馬伯庸以詩餽兔次韻

閉門滕六散銀星對坐罘罳白玉屏琴匣冷光棲緑綺壁騰寒焰起靑萍凍雲縹緲迷圓嶠小酌無何入大庭知我年來雙眼眊特分明視了殘經

十一月十四日駕至京師楊仲禮有詩次韻

金輿淸蹕發龍城幹雪坡陀甬道晴師起晉陽戈盡倒令傳代邸轡徐行鸞皇合奏雲光遏龍虎交章曙色明欲認雞翹新法從駝車深處聴鈴聲

題馬氏先塋記後【曹子貞求作自崇寧傳至今】

衣冠異代刼灰平眼見佳城歷變更曲水護田成委佩纎峯當戶佀疑兵玉蠶零落威王塜石馬縱橫晁氏塋盛徳獨傳三百載好將遺事述新銘

甲子立春

泰定元年新甲子天門上聖啟瑤圖日融凍樹靑煙簇土坼晴疏碧雪鋪五鳳彩樓催羯皷雙龍綘闕勘魚符侍臣廿載題春帖從此歸休拾澗蒲

瑾次韻復成爲隠居計

京塵二紀榻籧篨近喜家兒報宅圖移石近堂云亂擁栽梅當徑蘚重鋪畱春定合箋花譜品水應須置竹符皛皛南山看積雪靑靑古澗玩新蒲

病中玩易復次韻

丙寅老人五十九猶是先天第二圖桃竹杖輕藤杖換蘆花絮冷栁花鋪當陽山立隨羲禦後夜尸居奪晉符巳識羲皇眞太極不須黃獨與蒼蒲

三次韻

濟勝閒身倩給扶家林應許畫爲圖空巖有象飛泉舞古徑無蹤落葉鋪壯嵗思僊尋火記暮年制气習陰符松花一匕能消得猶憶南州筍及蒲

武氏母八十

發離離聳黒鵶桑田滄海事如麻魚穿冰腹宜供饌泉躍江心可煮茶烏繞楔門爭玉樹鸞開錦誥印金花閒居欲效潘郎賦凖擬家園置小車

安山曉泊

兩袖飛仙舞玉龍曉來朝嶽日華東門當楊栁灣灣碧水貼芙蓉岸岸紅隔艇茶香知楚客連罾魚熟總吳儂白頭已忘干戈事不用乘軒問土風

發禦河

一棹黃流去復回飛沙積岸雪皚皚梨花亂逐沙鷗起燕子深隨野馬來晚嵗宦情初岸幘暮云鄕思獨停杯荼防滿架畱春住知我將歸爲緩開

次韻砥平石

金門吏隠愧相如嵗月逡巡翰墨疎掛笏有時看白雁濯纓無復戀金魚倦遊築室成眞隠作意還山了舊書更與老禪深結社平生黒業總消除

次韻謝定水

禪板蒲團振祖風故將妙語起衰翁靑氊舊學慙多缺玉佩淸朝愧罔功直以簡編窺往聖敢將翰墨擬宗工壯年永感辭庭訓晚嵗何由繼五公

次韻昌國宗聖上人

海上秋潮候月生島中瑤艸不知名毎思大士超禪觀獨恨秦王苦望瀛龍吐戒珠殘照影雁橫梵字故鄕情妙年碧眼才翻錦爲念衰翁彊入城

贈徐秀才還裏

西風擁騎出前郊紅葉玲瓏透逺坳家近不須傳雁帛縣閒曽是用牛刀蜚聲展防春眠栁文思裁珠夜泣鮫師友淵源吾豈敢防看翡翠聳林梢

送劉明叟治鹽事還省

海上銀沙百鏈成年年飛騎走縱橫人傳一馬二童至春在十洲三島生烏帽多情簪菊蘂瑤琴有意送潮聲經綸滿腹須時用早上嚢封致太平

次韻答西山道士逢原

招提逺在岧嶤上曽有耆龎說法來防防玉泉澄戒鉢團團翠柏護經臺平疇隔水橫棋局逺嶂飛空擲酒杯聞道幽人經論罷支頤掩息獨徘徊

送章仲和教授之官池陽

亭亭秋浦玉芙蓉無限樓臺落照中定見揮毫題妙句更須拄笏繼髙風當年故壘遺金鏃此日淸溪漾碧筩人世機心何日了持觴爲酹九華公

梅隠齋

萬蘂疎明鐵石堅肯同余卉鬭芳妍靑雲覆幕冰承柱白玉爲堂雪作氊橘叟不知身外事壺公惟識洞中天何人欲問調羮法一榻蒙頭謝醉眠

次韻鄭景尹重九四首

年年京國度重陽禁路風髙徹骨涼坐覺衣寛藏宿土行疑靴冷怯新霜紫萸曽憶童時佩黃菊須看嵗晚香惆悵東山在何許挑燈無寐坐方牀

無復金狨與覆韉屢看秋月缺還圓風塵自覺眞衰矣勲業深思盍捨旃烏帽塵荒憐逺客白衣酒熟慰臒仙深慙涉世脂韋久彊項何能效董宣

還家兩嵗見重陽過雁橫空拂曉涼尙憶傾心朝午日欲將勁節拒朝霜禽魚有樂隨天性蜂蝶無知戀晚香從此林間端見一不妨枕易睡匡牀

久矣懸車撤坐韉天機渾沌黜方圓披沙經窟知非矣秉燭書牀尙勉旃愧我詞華端近俗愛君詩律已通僊門前種菊髙如許亦欲紛披五采宣

齋前海棠秋日著數花瓘首賦詩次韻

四山紅葉報秋殘駐目家林認未端螢防流星驚乍曉鳳銜初日怯輕寒鮮鮮敏手攢新錦烱烱芳心吐故丹西帝已能回藻景爲言莫作杏花看

金只當禦眾芳殘忽見奇葩表樹端霞臉已千日醉絳唇自怯五更寒燈籠錦就霞衣帔箭鏃砂成寶鼎丹致此淒淸端慰藉停杯擬作百回看

次韻吳門聲上人

翠樾經院多髙人【景徳寺有翠樾方丈】碧窗防翰五采新天機不受梁燕語逸興直與江鷗親羨君解衣浣流水愧我束帶陪禁宸屈指當今人物論從此有約同垂綸

至人天隠樂有餘良玉不願爲雕璵昂昂盤石大坐相杳杳歸雁旁行書白蓮解結碧雲座緑蕉不羨靑蔥裾道人繙經悟空假始信塵世非眞如

憶雙溪

淸溪明處水交流萬井鱗鱗冠蓋稠杯凝玉光明月入幕遮翠影落花畱云生古洞千山雨風送層樓萬壑秋麗澤祠前最佳絕藕花零亂勝滄洲

寄張希孟內翰

君方習隠食蒼柏我亦采眞歌白蘋千嶂繞樓堪岸幘百泉當戶足垂綸蒓鱸水濶滄洲晚稻蠏田肥澤國春日夕相思看過雁客來無惜寄書頻

淸容居士集卷十二

欽定四庫全書

淸容居士集卷十三

元袁桷撰

絕句【七言】

團扇圖

玉樹秋殘翠影疎掩門何處望金輿朝陽殿裏渾閒事最恨當年李婕妤

擊梧圖

萬樹梨園已失春秋聲颯颯起胡塵君王獨立梧桐下不見當年鎖諌人

韓幹五王出遊圖

花蕚樓髙怯翠衾平明聨騎走芳林讓皇可是無忠益一曲涼州恨最深

夜讀唐將遺事二首

合江雨暗裂珠旗鼙鼓咚咚怒促圍不是帝羓車上去元戎那得衮衣歸

雉尾云深漢殿開將軍鐵馬響春雷太平未覩匆匆去空憶君王白玉杯

秋山圖

簇簇麻姑十二闌倚空搖落總塵寰臥遊京洛誰消得一榻松風響佩環

童時侍先人泊京口旅樓一月正對江山樓繁麗特甚江津流民散處不可悉數今皆不復有追憶舊事因成絕句十首

碧瓦參差第一樓風旗獵獵喚行舟兵廚有酒眞堪飲不學弓刀也白頭

紅袖娟娟舞旋齊鑾江一曲唱尢奇西湖院落曽翻得未識君王知不知

燈火闌珊月色低少年乘醉馬東西樓頭畫角聲悲壯又聴歌聲促曉雞

白葦蕭疎野火焚流民艸舍各星分沙田土瘦新耕得寧死江頭不作軍

朱門髙插相風旗千里船行總得知稻米流脂江上去健軍何處是男兒

日日樓頭酒錢峩冠太守號籌邊鳴騶傳入丹陽館爲是行都過客船

淮馬低如果下驑春風小隊打紅毬日斜臺上人爭看銀盌分明第一籌

明月曽愁多景樓幅巾長袖是淸流金焦山勢元相望不揜諸公富貴羞【劉攺之舊有山掩諸公富貴羞之句】

硯山園下將軍宅脫卻兜鍪彊學儒聞說髙堂擁紅粉醉翻筆陣墨糢糊

白雲一去愁千疊此地重來百不如空憶當年覓梨棗小樓燈火了殘書【先人課子最嚴時在旅樓不廢講誦】

雪中招虞伯生祝丹陽

空林一色十分春羞殺髙眠獨笑人喚取東坊虞博士紅鑪同防奪胎銀

金芽初熟白皚皚袖手鑪邊未盡開爲請招眞老髙士且須騎馬抱琴來

梁山濼

千頃芙蕖送我船碧香紅影亂娟娟梁山風景能消得不到西湖卻十年

支家口

蕩底天鵝雜防聲南鄕今有幾長亭錢湖未盡滄洲興臥看荷花十二汀

黃河

乘槎使者問河源織女相逢事惘然從此競傳天上去不知滄海幾桑田

耿山

一簇山腰總賣薪語音猶是舊吳人江湖水濶從今住更肯輕生學買臣

古黃河口

溫溫河水佀湯泉送我南歸意萬千入海定從天上去不知重防是何年

黃樓

詩到徐州不用題危濤千尺壓金堤羣峯翠盡蘇仙去萬古黃流日又西

伏日度淮

伏日陰陰蕩棹船詩腸冰雪碧淮鮮黃塵自是人間暑不識薫風在五弦

過髙郵

一片歸云一片帆芰荷深處緑蒲灣防防可是無情思不及沙鷗自在閒

甓社湖

甓社湖中新水淸風牽荇帶引帆行雲妃夜度霓裳冷輕折菱花翫月明

聞見

飛蝗眼見度淮鄕又聴吳田水渺茫總怨春來雪五尺變風變兩變年荒

渡楊子江

一舸中冷煙雨飄片帆閃閃浪招招倚闌僧在半空語南去北來今幾潮

兪光逺治余別墅口占奉謝

種竹澆花俟我還花成云塢竹成山相逢且說相思恨更說何時得共閒

周子敬三年不寄一書口占奉寄

伏日松陰酒一壺抱琴身與鶴身臒故人天外慵傳信惟憶楞伽是舊書

聞仲正新得掌珠道中奉寄

知君已厭添丁事與我同看納甲書別後匡牀淸夢少春來又獲掌中珠

懷應得茂

瘦石支笻偪仄吟吳山云泠越云深江湖老盡誰知已獨聴寒泉響玉琴

明皇醉歸圖

日暮毬場醉欲歸停鞭更進紫霞杯老髯未省霖鈴曲猶願君王欵欵回

過故人墓

湖曲深深鎖墓田種松成本起蒼煙欲窮精爽周流處云在靑山月在天

送昌上人

江南山水一枝藤更上雲中第五層昨夜西風傳雁信露華如雪月如冰

方袍圓帽眼如鶖問訊紅衣不防頭剛道西天同佛住箜篌琴瑟勝南州

題葛仙翁移居圖

翁媼相攜入翠微轉頭猶有可憐兒丹砂不是神僊藥勾漏歸來鬢已絲

黃松瀑索酒

殘春聴雨元無著恰佀槽牀淺滴聲活水飛花誰駐得願隨小榼夜深傾

祝丹陽飲馬圖

天馬從來不受塵水淸深愛自由身髯奴未識相忘處手控靑絲彊屈伸

舊春花下與東嘉周子敬聨詩有人到中年始憶家之句余坐舟中五十日因憶此詩作俳諧體奉寄

平生愛詩復愛酒晚嵗畏名兼畏茶年過五十不歸去底用中年始憶家

四明衣冠山水窟人道風流勝永嘉爾來愁絕各閉戶方信中年始憶家

我眠船中五十日飯有飛塵鬢有沙古言墨頭須萬里底用中年始憶家

春風一架爛金沙憶昨同醉遺烏紗山東禁酒不得飲方信中年始憶家

題鄭潛昭玉堂槁

云漢天孫古錦機秋風槎上解相期回鸞舞鳳曽翻得不用人間五防絲

春睡牽人渴思濃小窗誰贈宻雲龍自憐舌本那知許急寫緘題佀舊封

宮娥奕棋圖

爭先春色在眉端圍坐佳人著意看可是相憐饒不得東風自怯五更寒

求酒

爲愛云房酒盎淸涓涓殘澑滴春聲夜來梅月十分白嗅盡梅花看月明

輕輕梅花春風面卻佀道人微醉時只恐花飛失君意更酌叵羅歌小詞

小詞歌徹飲叵羅一寸淸霏柰客何窗外馬蹄猶不住誰道江南春水多

我家舊醸碧琉璃色壓花枝朶朶低頗怪春深未歸去花下杜鵑應亂啼

伯生約賦竹枝詞因再用韻

君家竹葉江水淸我家竹枝三峽聲三峽水隨江上去回首望鄕終眼明

簇簇靑簾蕩子期飄飄紅杏三月時靑簾紅杏總輕薄自展碧牋書我詞

暮云纎纎如越羅勸子不去知子何桃花水深放船了卻憶闗山塵土多

愛君酒滑滑如泥白眠義手頭愈低南鄰琵琶不堪聴自舞柘枝驚春啼

舟中得功逺瓊花露戱成三絕

瓊花瑞露十分淸客裏相看眼倍明自是江南春色好錯教騎馬到京城

平生嗜酒不殢飲最憶停杯微醉時花下盈盈佀相待莫教春倒最濃枝

繁觀裏花如雪畱取淸陰待我來應有眞眞花底坐生香一曲舞三臺

梁山濼

梁山水濼八百里容得碧鷗千萬羣愧我扁舟數歸路晚風掠陣入蒼云

嫩艸丰茸間軟浦一川晴緑映春蕪平岡散牧分云錦簇簇斜陽是畫圖

大船曬网小船罾知是吳儂喚得譍共說五湖難住卻朔風吹雨卷千塍

仲章以余賦瓊花露因成陽臺之句次韻

月下看花花气淸羨君不飲更分明五云破曉回歸馬疑上天邊碧玉城

我愛瓊花賦酒詩雪香憔悴可憐時平山芍藥開如斗擬揀肥紅作贈枝

相如肺渴非闗酒多病卻回江上來可是春風消不得白頭吟憶舊琴臺

送危功逺

翩翩海燕近宮城的的天鵝度上京癡坐江南未歸客夜聴春樹滚潮聲

居庸闗外雪糢糊簇騎分明是畫圖猶有深春後歸雁見君曽宿洞庭湖

天柱峯前第一詞風淸月冷鶴先知京城可是無吟思眼看飛花下筆遲

送吳成季五絕

墻東杏樹花千片片片隨風到馬頭只恐花飛不解走度闗時節暮云羞

北雪初消未見山防鈴聲雜佩珊珊防家池館春風好獨看牡丹惟我閒

上京新酒玉津津薄醉深春惱殺人截取當年釣竿竹卷筒相寄不嫌頻

詩瓢淅瀝風前樹雪在深村月在梅從此不須生感慨晚寒更上望鄕臺

鼇峯路與僊峯近取次詩筒日往來慙愧阿戎松下坐洞門深鎖碧桃開

長沙鄧醫年七十餘遊京師二兒扶小車得酒卽醉類有道者劉充之號曰壽軒且令賦詩

大兒椎髻小兒了拍手靑天在小車剛道人間易榮辱醉歸齊插碧桃花

南極星明湘水邊七還猶是小行年囊中紫粉誰傳得酒盡君歸我亦眠

醉面赬如紫玉盤天風吹上月團團擬翻新譜朝元引雪壓梅花鐵笛寒

平原賈氏戱防堂

鶴髮稜稜水石村飛花蛺蝶舞兒孫人間朱紫爭先取落日微茫政倚門

晚訪仲章不遇

小院春濃落照閒碧篁相對乳禽還晚風陣歇遊絲盡畱得歸云在屋山

梅溪圖

玉人楚楚意逍遙隔水擕琴不受招回首芳林眞嫵媚春風歌館聴吹簫

三逕圖

繞捨山靑流水新春風吹玉緑勻勻意行已復支笻去從此何須問主人

靜芳亭

簾外羣山當畫屏白雲如水度中庭松花落逕無人掃失卻莓苔一半靑

貯香亭

長安何處認飛花片片相隨十萬家惟有碧桃天外種露華淸淺玉交加

大年宿雁圖

寒雁沙汀睡已成雁奴翹首獨深驚朝陵閒說燕王事恨殺人間兄弟情

次韻馬伯庸應奉絕句一十八首

都觀裏桃花句沈香亭前芍藥詞今年春風佀憐我明年春風更相思

肥紅盈盈錦步障淺黃深深緑油幕絕憐舊嫁小娉婷一曲生香淚雙落

垂髻雙雙白馬郎看花不語愁晝長堂前有婦不肯守徧愛吳姬與趙娼

緑栁髙低千萬樹翠竹橫斜三兩家妾非江南蕩子婦不許郎君烏帽斜

五臺山前雪如席千古萬古搖銀光驅馬莫飲澗邊水澗水能令馬穿腸

小樓昨夜聴琵琶推手卻手怨王家不辭逺嫁盧龍道可憐長城骨如沙

海南不愁珠翠少家家共籠秦吉了夜聴言了佀秦聲賈客年年不知老

紅衣夜唱娑羅樹云是西天好兒孫吹螺日飲官法酒笑渠騎馬傍人門

吳兒蕩漾楚兒癡酒酣垂手索題詩桃葉不傳渡江曲竹枝空歌三峽詞

老鶴攀松舞月色哀猿坐樹啼天光一喜一悲盡今古慷慨不如秦舞陽

誰家弄玉矜少年采蓮艇子歌娟娟轉首那知顏色老猶抹橫云啼鏡前

京華作客不知老燈花明滅搖寒房爲問涉江下灩澦何如種竹滿篔簹

金門羽客恣狡獪淸曉文總不看朝騎白馬穿閬苑夜乘白鶴下天壇

妾顏不比夭桃枝妾心不如傾日葵羞著主衣當筵舞蓬鬢荊卻自宜

燕山芍藥大如斗千朶萬朶凝春煙健羨南京馬供奉醉著宮袍不上船

向曽六月桓州住雪歇前巖散冰樹王郎馬郎太愁生兩騎雙雙辭我去

吳門艇子淮南船我慣乘之眼欲穿老來愛酒不得飲歸向桃源種秫田

烏靴窄窄稱宮袍雙鬢風翻見二毛聞道中山止十驛急須乘馬釀松醪

還馬伯庸文槁

乘槎深夜問支機天女流梭舞鳳飛回首人間金粟盡剪燈愁制五銖衣

逸馬圖

瑤池宴罷周王耄牛首蛇身騁怪靈漢使近從西極返龍媒元是世間形

試馬圖

二駿翩翩勢並驅轉頭槽櫪總庸奴秋風萬里云容與不用靑絲彊縶拘

散馬圖

秋盡川原艸樹空冷云嗚咽佀呼風太平天子櫜弓矢畱得閒身落照中

次韻繼學伯庸上都見寄

陰陰椶殿水雲蒼鳷鵲風微夏日長渾佀醴泉宮畔境千官齊立從文皇

紗縠丹衣佩水蒼碧牋裁詔繭絲長日斜雙入通明殿雲母屏前對玉皇

相思盡日鬢毛蒼赤土塵深怨路長忽憶鏡湖明月夜藕花淸淺棹余皇

題危功逺山水

云作糢糊冰作稜玉峯深鎖鐵崚嶒欲問先天觀前路釣叟捲蓬終不譍

孔節婦表門

鳯逐麒麟天上飛深鐘涼月獨鳴機春風猶是人間世華表亭亭護落暉

墨梅圖

鐵石冰霜百世身疎明瘦直一生眞云借我淩寒便直上鈞天試早春

雪繭輕蒙絕防塵小窗晴日得橫陳夢回猶記溪橋路黯淡相看喜佀人

蜀女繡牛圖

絕壁連雲翠木稠五丁空作蜀王羞浣花女子聞鵑苦繡作春風萬古愁

錢舜舉折枝菊

醉別南山十五秋雁聲深恨夕陽樓寒香佀寫歸來夢背立西風替蝶愁

子昂控馬圖

雪積流沙冰歇巖天池飛舞入殽函奚官可是相拘檢笑領春風白玉銜

渡水羅漢圖

洞口泉分岸渺茫意行的的水中央相看總絕神通想不用折蘆歸故鄕

次韻繼學天寶宮禱雨見懷

小著羅衫涼佀秋梨花寒重雪交流瓊林宴罷傳宣急不許祠官用虎頭

的的雲團白玉杯可堪羊角兩驂開松花深處塵如雪知是龍歸鶴未來

千林紅紫鬭京城一朶姚黃露有聲惆悵可人何處覓獨行花下到天明

新雨悠揚人未歸逺山凝碧綴云衣捲簾擬作庭前舞防防團沙栁絮飛

送嶼上人

玉几前峯慘翠顏瘦藤桃雪渡三闗黃塵佀作松花落歸雁南來我北還

東南蕭寺梵王音禪榻蛛絲薜荔深我欲與君同面壁首雙屣掛松林

東溪老子詩三略的的英盤貯夜光擬把玉簫松頂坐穿雲吹徹九天涼

月映寒燈雪映檐故鄕夢斷酒初忺因思舊宅梅霖後新竹齊抽碧玉尖

寄天童岫長老

太白山髙雪四圍孤峯翠織五銖衣誰言老子寒無力獨擁紅鑪更下幃

贈南嶽道士歐陽君

丹鼎芙蓉生玉牀紫泥封固結霜道人急歸巖屋守不使月明騰夜光

崔白竹

昔年家住篔簹谷葉葉淩雲對此同近日畫師爭斂手垂頭疑在栁陰中

往嵗南歸商隠長老逺恵佳句不獲承貺次韻敍懷

席帽京塵廿載彊風前數發白於霜蕓編不檢蛛絲幕班馬専門萬古香

桑幹嶺上是天心萬樹松花積翠深兩度灤陽三伏節片雲飛雪是晴陰

烏紗承笠霏霏土短袖持鞭窄窄風冬盡不知梅蘂白春來深愧杏花紅

商隠長老以余歸喜溢翰墨愧嘆之餘次韻以謝

少年學道惡加鞭掩息支頤絕語言玉几老禪曽對坐茶甌如雪閉寮門

沈沈云頂絕天風不展袈裟萬念同眼見永師傳妙宻虎丘殘塔夕陽中

龍歸石落無消息碧眼長身振祖傳江上白鷗元不礙潮回月出滿樓前

春日奉防侍祠太乙朝罷觀齋中紅梅花

藏春塢裏工夫宻一一羣英防絳唇共道紫皇分上瑞須知太乙露天眞

斗柄分明指孟陬紅鑪橫簇化工收先皇寶歷今重建應許南枝在上頭

次韻砥平石

廿載冰霜興已終復於馬上送年窮雙峯閣上憑欄立疑有子規啼晚風

燕山長驛四十五雪擁金臺玉作層疑是黃虀消不得何年投老得依僧

我翁緑野舊精廬樓閣連云畫不如贏得髙人欹枕臥膽瓶冰蘂樂冬餘

恩師髙住湖邊寺淸夏菱花閱錦波妙趣通鄰粲可淸言協律近陰何

砥師平地湧金僊不詫虛空不說禪怪我往來增白髮雲龍新碾汲淸泉

省庵

三十六宮春寂寂月華如水碧雲眞空齋宴坐天心轉知是羲皇太古人

姚子中左司墨竹

雪花搖曳被春欺的的瑯玕侍玉墀千嵗霜誰拾得紫薇花畔寫參差

斗巖

搖光遊戱下塵寰曽被山僧駐不還從此夜深隨鶴度玉衣淸淺佩珊珊

歸徳王瓊母表閭

寶奩香瑣繡羅衣不許春來蛺蝶飛得見慈烏好顏色門前槐栁引雛歸

西寧李處士碑【元復初作】

堂堂吏部睢陽敍耿耿中郎有道碑防檢淸河金石錄的於處士絕諛辭

博平王獻妻徐氏表閭

無子無夫鬢影蓬兩家王母事相同【王逢原妻宋史有傳】臨川妙筆傳靑史我輩空令兩耳紅

離宮圖

龍首渠開王气埋淺沙殘艸認天街當年金屋寒鴉聚時有耕人拾寶

子昂逸馬圖

神駿飄飄得自閒天池飛躍下塵寰靑絲絡首誰收得畱與春風十二閒

通叟狀元以祕書滿職言歸泊然若無營者桷舊與殿廬詳定得通叟捲气完以充議者爭緘口今其南歸以子昂畫馬求言愴然以別吾徒之責深缺然矣至治元年八月二十九日桷書

薛濤牋

蜀王宮樹雪初消銀管塡靑防防描可是春山畱不住子防聲斷促歸朝

十樣蠻牋起薛濤黃筌禽鳥趙昌桃浣花舊事何人記萬刼春風燐火髙

理皇題馬麟野芳佳木圖【上題丙午嵗】

重慶城頭翠木圍陽羅堡畔野花稀丗年竟換人間世弦管西湖認落暉【丙午至乙亥恰丗年】

題寒拾圖

三人擕手共嘲吟古殿修廊自在尋石壁忽開靈怪絕可禁飛瀑海潮音

舒貴和以黃菊相贈賞挹逾六十日短句奉還深碧齋

九秋風度玉精神的的寒英不落塵還向淸齋調火候明年散作萬枝春

雲峯圖

融融泄泄互低昂絕頂瓊冠白玉裳聞道溪南三尺雨道人推枕召髯羊

揚節婦傳

鳯簫吹徹碧雲天眼見孤凰淚欲穿回首春風三十載槐花如玉栁如綿

宮女賞花圖

一架薔薇錦帳稠滿庭蜂蝶替人愁玉環已侍昭陽殿側近傳杯得自由

宮女度曲圖

望瀛法曲紫霞觴更按伊州奉玉皇翠竹涼深宮院宻新聲那得過宮墻

靜中齋

玉宇寥寥星斗沈千林籟寂印天心羲皇猶是人間世嶰谷參差不用尋

張氏承祜堂

幼弄靑梅共繞牀白頭舉按話尊嫜竹花已老桐花發雛鳳參飛列畫堂

題何尊師醉貓

縱橫社穴恣穿窬抵掌摩須不柰渠賴有連錢能遣醉晚風殘日臥庭除

題初平起羊圖

舊跨髯羊入帝靑天瓢如注散淸泠明知制气歸吾手好與松間護茯苓

題鮮於伯機拱北樓樂府

气湧如山壓海潮髙樓明月更吹簫從玆徑直虛皇筆春蚓秋蛇擅市朝

簡馬伯庸

象榻香濃翠幌春美人倦繡態橫陳平明欲進朝天襪小立蘭燈熨帖頻

山水圖

髙閣何人傲獨醒蒼松流水倍分明絕憐艇子搖山影猶與行人管送迎

書懷

二紀驅馳鬢已斑臨風數雁悟知還山中舊種松千樹從此歸休手自芟

三月廿九日女孫生朝今七嵗久客京師未嘗食其湯餅舊見林鬳齋爲女孫作絕句事適相類瑾子云當次林韻且錄林詩於後

福慧曽傳兩足尊願將淸貴屬髙門大家女誡夫人筆付與袁家第一孫

【憶昨華光侍至尊袖香淸曉候金門舊畱書冊今猶在時放漁竿教女孫】

隠居放言

憐子憐孫玉雪顏更憐諸壻守家山若教總使紆靑紫老盡京師更不還

古道寥寥世不聞麥舟髙誼薄靑雲邇來忽作苞苴看買得南宮免校文

以琴弦寄永嘉周子敬

五色鸞膠世莫傳春雷迸石響流泉永嘉七十四居士鶴來時就榻眠

堯民圖【泰定甲子題】

衢尊深酌舞蹁蹮鼓腹行歌樂自然共道帝堯新紹運九州重見上元年

育王長老見惠茶次韻奉答

玉几峯橫寶塔前彌天消息是眞傳蒲團禪板都忘卻佀笑當時手指天

迸石春芽寶所藏枯松手拾許深烹能令星斗珠璣綻要使江山錦繡張

道人種玉光幹頃深陋長安畝一金只恐冰霜難下齒特將妙語助淸音

蜀江圖

三峽盤渦灩澦堆層巒百丈鼓聲催從今盡向金牛路杜宇深啼喚不回

巢溪堂

風攪危巢樹樹秋更騎牛背濯淸流舉頭總是人間世朝市山林且自由

餘慶堂

閉門春熟酒醪香深夜書聲度北堂不羨崔盧官譜好盛栽松竹俟成行

題李士墨竹

漫山桃李艷紛紛嵗晚相看有此君昨夜墨池新雨過淡煙輕掃一窗雲

碧海無塵玉作壺瑯玕淸淺露流珠相思忽憶侯都史爲爾疏封墨大夫

題管道士雷谷

古竇陰陰一綫泉中有伏龍方晝眠何人握固坐其下霹靂送云催上天

盧溝符氏酒亭

茅屋疎煙報午雞金沙淸淺水亭低羲和勸汝一杯酒勿與行人東復西

牧羊圖後有閻先生詩次韻感舊因成二首

嬰兒禦气艸堤眠能使雙羊合自然莊叟不知蝴蝶夢覺來重作養生篇

玉質堂堂地下眠雲龍風虎各加鞭松陰靜日趨庭客整佩蘭臯駐集仙

李唐牛

防防原空蟋蟀吟秋來乞得自由身平蕪又見粼粼緑復與田翁共苦辛

閔思齊調閩府

榕葉陰陰茘子丹碧巖深處潄潺湲秋聲只在瑤琴上曽聴龍吟杳靄間

道山堂上文書靜寺寺題詩滿碧蕉昨夜海神隨雨過緑牋爲作小詞招

水僊圖

日暮佳人十二鬟臨風解佩意閒間當年曽立通明殿笑押蛾眉第一班

百鷺圖

紫宸深處立淸班聴履雝雝得自閒歸向江湖尋老伴展圖猶在五雲間

絕句【五言】

信州招眞觀二十八詠

小隠巖

山鬼小兒足木精遊女神據防學眞隠下視飛花塵

馨香巖

深睡失明珠猛走飛流涎松花卷輕雨滴滴百重泉

學堂巖

露盤下金薤雲笈流珠纓泠泠寒巖下猶有嬰兒聲

鬼谷巖

縱橫太古石短長千嵗藤感彼巖居子獨飲古澗冰

升僊臺

寥寥入太淸金門繚紫垣或云有官府微誦五千言

釣臺

垂綸落澄潭小魚儵然來大魚引之去釣石何崔嵬

一綫天

玆山可容天舉世皆笑之我不答此語鼓腹支其頤

五面石

分一隻成五五石各有一誰能據其上面面不相失

寒月泉

曉汲寒泉淸明月各在缶缶空不見月引水復在手

金沙嶺

金沙𨿽爲貴履之傷我足愧彼側布人欲獲無量福

長生池

飲水人已去山中多白頭靑蘋空淺處時見玉蟾遊

老人峯

髙帽側整整秀嶺深重重積此太古雪遂名老人峯

三山石

三山不可度絕壁峙書堂流水日浩浩太極彌茫茫

磴潭

沈沈無底谷央央太古云赤日焦下土老蛟眠不聞

玉簾泉

截玉作明簾不知簾外事應有碧眼僊隔簾見人至

石人峯

飡玉未得法變形成楚囚九轉乞換骨三沐期防頭

僊足巖

山深猿狖驚瞬息下神步空飛本無迹長嘯上天去

月巖

顧兔樂嬉遨入地不得騁化爲白玉泉彷徨返東井

雷公巖

神鈞起空洞陰火生羽翰我耳若不聞白雲在天冠

道人巖

道人本無姓對客那有言龍口迸石髓鳥迹開云根

丹井

金鼎閟寒泉眞火彌不壞年深定飛騰子夜吐光怪

洗藥池

靈根乘月吠肉芝生土肥濯以上源水千嵗永不饑

鳳山

孤飛千仞岡兩翼化爲石年年春風時山花成五色

風洞

罡風轉空輪浩刼不停息此爲天地根視之杳無迹

逍遙巖

形畱非自在何者爲逍遙靑松在谷口白雲在山腰

長廊巖

飛吟起霞佩馭气躡天梯碧雲布參差纎修與巖齊

龍口巖

弄月紅玻璃匿云紫芙蓉近已厭狡獪納息虛中

靈湫

靈道其前遊鯈殿其後嵗久深自韜淸夜巖下走朱窩楊栁靑地近滄州余愛其名雅作古調五首

朱窩楊栁靑明日是淸明地下不識醉悲歡總人情朱窩楊栁靑客亭塵漫漫爲你多離別我生無由完朱窩楊栁靑黃河瀉如注還俟飛絮時相同入海去朱窩楊栁靑自愛靑靑好亦如逺行客相逢不知老朱窩楊栁靑桃杏鬭顏色顏色𨿽不同時節各自得

墨蘭

飛瓊散天葩因依空巖側守黒聊自韜不與眾艸碧僊人紫玉枝化爲水蒼佩獨立搖落中秋風得相貸

次韻宿淸風軒【澥滴正覺寺】

天風淨云衣海眼捲石髮醉起撲殘燈獨看端正月

石湫二水橋

寧爲千丈淸不作一尺渾古語有涇渭橋水何人分

虛一

欲問鴻荒事何如鰲極時三三與七七在首不須知

題應得茂遊吳紀二絕

澗束冰泉咽松懸月露淸何人防眞趣細坐與君評聴鶴鴛湖曉呼猿鷲嶺昏十年南北恨無語獨銷魂

云鏡

團團白玉光直入寒奩底昭徹誰爲容空飛本無趾

霧香

含章楚澤東晚思淒防防剖之久不食三嗅揚其靈

竹西

前導扶桑日廣招閶闔風天心須正位不必問西東

淸容居士集卷十三

欽定四庫全書

淸容居士集卷十四

元袁桷撰

絕句【五言六言挽詩雜詩附】

雙雁圖

秋風限南北何事往來頻並宿寒蕪際應憐自在身六月二十四日夜夢剡源師同遊山寺主僧延入丈室出梅花畫卷賦詩旁有胡用章先生坐主僧下時剡源對席僕居其次案上緑竹一枝靑翠可愛剡源賦詩桷卽援筆

一白不受采重今罷論前有緑竹密雪打黃昏

漁樵問答圖

翠嶺邀黃鳥蒼波玩白鷗偶因平地坐始識世間愁

新安郡嶺南十詠

淸江釣月

神魚竊金液爲龍復爲光平波無纎云有餌不肯嘗

空谷耕云

斜側龜背戲髙下魚麗圖阿童踵其後黃犢爲前驅

蒼峯卓筆

仰手判虛白昭回爛星斗遂令山下泉復作之走

碧巘舒屏

古藤靑步障曲曲靜相宜春晚巖花發生絹印折枝

楓林巢鶴

絕頂秋聲急盤旋作我家不須金掌露且服赤城霞

雪澗浮龜

飛湍齧雪根千載見五色中有九九文舉世人不識

峻嶺扶車

前行已可戒後行復何如懷哉王陽生靜言表其閭

圓岡掲斗

晞髮步上帝空巖泣山妖歷歷化爲石喬松導前杓

古寺垂虹

飛虹飲長澗垂首不能收僧從背上行水流橋不流

雙溪合璧

鳴玉抱山根上有金蟾翁指揮鐡如意化爲雙白龍

子昂蘭竹墨戲

霜落銀繭飄飄湘江佩服媚疑防之碧靜相對

二

迸地麟角精摩空鳳毛聳寒散晴煤桃李爭色動

題龍虎圖

玉淵發靈籟摩蕩超九天調鉛靜召之帖首在我前

二

寒松翳幽篁得意當路隅急以眞一水坐令侍瓊琚

墨竹四絕

謇謇淩雲志霜餘節更存春風宜管領生意屬兒孫

右老

奮雷初出地承露已淩煙願從朝元駕爲旄拂九天

右嫩

直道犯無隱虛心明且淸側身思逺舉巖壑養深情

右風

曉沐換新緑萬采成空塵守黒心不緇同道彌眞

右雨

墨蘭蕙四絕

金明秋林淸月白楚天碧美人眇愁予服媚永今夕

二

采芝不成仙食薇難療饑結玆以爲佩臨風酹湘累

三

天香落銀楮秋聲入筆何如湘夫人促軫鼓靈瑟

四

組綬何承承琲珠復累累相視不以色紛披映簾帷

題悟律師語詩卷

萬樹叢雲裏千巖急雪時世塵俱不到端坐誦君詩

二

壊衲翻經帙匡牀防律科看山無限思一一付吟哦

子昂枯木竹石圖

亭亭木上坐楚楚湘夫人因依太古石融液無邊春

六言

厚齋先生以詩借玩辭次韻

項子沈防學古蕓蕓萬變觀爻閉閤淸香宴坐斯人端可神交

二

已悟長年坎離更窮逆數先知補亡已滿三篋問事誰攜一瓻

題湖曲小景【穆陵禦題詩句】

流水無言寂寂落花有意往事空餘華屋倚闌愁絕江南

送鄧師禹歸龍虎山

小帽飛花一寸輕舟流水三分落日獨歸洞口隔溪短笛猶聞

獐猿圖

細艸丰茸古洞斜柯歷落寒云信道乾坤消息端須類聚同羣

孤云

在水同源一色出山萬緒千條欲趁驂鸞整整更同笙鶴飄飄

二

規矩方圓在手輕淸重濁隨形宋子不須苦賦屈生爲我揚靈

三

白雁似憐片影碧潭深映無心獨上紫霄峯半參差吹徹飛吟

題陳文翁畫扇

淡淡孤花欲笑娟娟雙蝶疑愁無柰寒螿得意竟專落日啼秋

題美人圖

西施

辭家已意存越入宮誰解圖吳故苑秋風麋鹿扁舟夜月江湖

昭君

鬢影愁添塞雪花枝羞殺宮春誰道佳人傾國解從絕域和親

馮妃

目送亭亭秋水腰回欵欵春風爲問下車搏虎何如禦坐當熊

班姬

望幸眸凝秋水倚愁眉簇春山已悟篋中紈扇須看鏡裏朱顏

洛妃

可怪夢中說夢底須愁裏添愁落日春風王子多情不解綢繆

緑珠

金穀煙迷淸曉玉簫聲恰餘寒可恨花鈿委地當時莫倚危闌

壽陽

一片花飛宮裏十分春滿眉端底用流酥防綴更煩圓玉槎團

張麗華

結綺塵空樓暗景陽春防鐘遲紅葉無言在手同成井上胭脂

次韻潛昭焚香

意絕豈能生慧心淸定解通神一穗黃雲滿幾故將綺語撩人

二

甲煎煙消吐艶鷓斑湯暖凝脂道人機心已盡淸坐惟餐兩梨

三

紙帳溫云如醉綺樓春夢成虛知見何須盡絕詩成要是禪余

四

宮樣昔傳心字羅紋指甲爭工往事桃花流水黃塵蔓艸寒風

潛昭九日贈龍團次韻

月轉舊裁玉胯云鑪溫浴銀芽九日殷勤相贈淡羅猶記金花

二

閱世已成淸玩傳觀那識餘甘寶篋政須千襲瓷甌未許同參

題伯庸所藏子昂竹石

伯夷淸宜典禮子路勇成冠軍日落虎驚沒羽潭幽龍走淩雲

二

胸中丘壑玩世眼底煙雲凜秋岸幘欲澆磊磈解衣深聼颼飅

墨竹

蘆葉不禁秋色柳枝那解春聲醉閱小橫幅風回雨轉雲淸

子昂墨萱扇爲湖南楊晉母作

墨蜨巧分釵股蟬髙綴冠梁莫厭南州炎溽爲添北戶淸涼

雪谷曉行圖

過翼淒淒巖谷曠懷納納乾坤我欲想思命駕入猶髙臥扄門

髙彥敬逺山木石圖爲紀夢符學士作

身比寒厓枯木心似浮雲太虛落日前峯堪隱丹靑渺愁予

復成

黃髮蒼顏並轡白雲靑山比肩誰道風流已矣只今圖畫依然

春云出岫

駘蕩巫山態度悠揚洛浦精神春去似歸閨裏月出端疑水濱

謝氏梅坡

謝家雁行兄弟一枝偏出南州低昂肯受殘雪瀟灑猶堪盛秋

劉生還廣信省親就試

萬馬隨云北上孤鴻趁暑南飛欲踏三山海浪願隨寸艸春暉

頥齋

多言不直杯水異味能生五兵何以深深閉息丹臺出日初淸

禮闈倡酬【乙卯】

次韻禮部李公二首

明詔傳巖谷相防入帝京心同蛛网織意擬鵠巢營選徳珪璋器掄材杞梓楹龍門能化鯉端不負平生

二

黼坐思文渙號行鵠袍林立萃天京釣絲已具六鼇手彩筆誰傳五鳯名寶鑑懸空深照影神鋒躍冶莫容情百年禮樂重開運此道何須問兩生

次韻監試李仲囦禦史四首

髙墉防修庭列仗嚴棘闈昭代闡文治多士舒且遲謬言職緘縢晝日深下帷昂昂子大夫咫尺瞻天威願罄悃欵忠少奉白玉墀直言諒無隱寜懼菲與萋

二

中朝尊壽俊入徴垂安車念彼巖谷生惠然命來趨鵬飛企天池鳳息思髙梧煌煌六籍功不與稊稗俱明皇燭遐邇追琢璠與璵雅詠廣棫朴仁風暢騶虞

三

髙堂集羣英搖佩蒼玉寒朗鑑明月髙雅量滄海寛上承丹扆心舉逸修廢官繻童入關內芝叟辭商顏陋彼馬上翁慨慷空溺冠

四

皎皎鵠抱子旅進翔廣廷明時昭曠典如醉眸初醒稽古廼正學敢言但桓榮昌歜詎正味鹹池在希聲古云儒匪迂雍容佐文明餘思續皇雅黼黻歌升平

次韻郭巖卿

淸穆黼坐更化弦儒館集議招列仙玉堂射防興羣賢鵠袍賈勇思登先輪囷奏牘誰三千利若武庫森矛鋋巍如繩直淸廟堧常山之蛇首尾連胸臆結約言不愆峩峩相國水鏡懸手捧詔墨金花鮮大爲梁柱小杙椽令嚴虎士齊烽煙遊絲日靜風翼翾羣曹坐井難觀天大鈞槖籥品物甄代天有命司其權錙銖美丑精評詮方臯相馬遺黃嫫母敢作千金妍工輸守度成方圓萬目一口非幸然斟酌損益牛無全慶雲五色罘罳邊彤庭珠貫臚聲聨明堂正席開幾筵扶杖觀化嗟華顚煌煌龍牓天門前金吾控騎靑絲鞭夾道動色爭駢肩詩書往昔成遺捐聲教丕合今無偏瓦金之注同一誕愼勿逞說窮雕鐫皇元文運齊天年

秋闈倡和【丁巳】

次韻席士文禦史

至道白璧重小言浮雲輕詞場次後先理致貴坦明捧心匪正色偏師乃奇兵駢駢白袍子昂首爭疾行味道絕嫵媚淸心養和平謇諤禦史公懼我遭譏評當道謝駑駘朝陽歌鳳鳴

次韻士文感興

宣尼倦遊躅防思立天紀洗心悟盈虛應物合參倚羣雄爭霸盟騁意立私史崎嶇東周君削弱絕統體約言正墜典執筆乃托始後王疊雄長正閏亂朱紫說吻江海深短長爭四起太羮實鉶鼎冕表朱裏返眞非無人未失理金璧騰虛空謂是可不死或言影響功駭愕壓餘子齊居玩蕓蕓作事首存悔洗心探羲爻變動寔由已神珠守深淵光怪孰可比矯矯林中鶴絜白不受恥紛紛堂下蟻聚羶亦無幾流光企羲娥愼獨守素履之人金石心年運任坎止中年勇聞道晚嵗復未已驅車望前川操轂敢濡軌

八月二十有二日範京尹同防秋闈天使傳詔命溫問試防貢士賜以法酒臣桷等望闕再拜以敍飲謄錄官翰林應奉臣翼述其歌詩謹用次韻

五云閶閤祥鸞流紫皇禦極圖神洲巍煌京師首文化計吏四出巖阿求城南儒宮極蕭爽古木落月凝淸秋麻衣東西白鵠峙鳥帽髙下寒鴉稠朱顏廣顙粲冑子佩服觿礪懸吳鉤兵奇欲奪趙氏璧气盛直臥元龍樓範侯機深妙彈壓雞翹蚤嵗同宸旒傳宣溫訓愼去取瓦釜勿以黃金酬宮壺午傳瑞露重翠質縝栗緘封周微臣望拜感莫語願上史館書徽猷百年墜典起盛世慶雲五色開公侯興文云初道任重滄海浩難方舟眉山之蘇詎常士過眼獨賞須梅歐夜闌心掉不得語瑟縮凍吻歌丕休

次韻王正臣書史試院書事二首

貢士搜天巧經營縹間露虫吟嘖嘖雨葉戰澘澘董賈傳醇正揚劉陋險艱銓衡同水鏡辱贈不知還

二

古殿蒼雲裏疏星出樹間案燈光閃閃檐澑滴澘澘便覺登瀛易誰言與選難白頭心更苦滄海探珠還

次韻宋質夫應奉秋闈書事二首

廣寒淸徹桂花黃影落空庭夜露涼七札巧穿誰矢直大鼇連舉我竿長神淸難入胥華國賦古須看古戰場一朶紅雲傳堪露夜深齒頰凝天香

二

艸廬星列借寒莎欲擬隆中事若何倚筆看天塵境絕衮辭翻海怒濤多特衡要使心常赤題牓誰言發盡皤盛世崇文徧寰宇遺賢寜肯老巖阿

次韻席士文禦史六首

煌煌文運起賔興朴學無知謝未能北斗夜橫東壁正露檐危坐獨淩兢

二

槐木森森云影開諸生曵履起輕埃明河可是人間物端用乘槎八月來

三

文鋒鏖戰白差差沈著無聲午漏時掣海碧鯨翻古制翔雲彩鳳吐芳辭

四

倚筆看天思獨難懸庭秦鏡敢藏姦東方射防三千牘始信明時取士寛

五

多病支離百不堪挑燈眼罷淸談廣寒果有娑羅樹須踏天梯上蔚藍

六

烏府先生玉屑淸論文沖淡去浮輕要令我輩平如砥不使與言負聖明

秋闈倡和【丙寅江浙】

至治三年八月十五日乘驛騎抵楡林於時善之祭酒仲囦學士伯生伯庸二待制同在驛舍傷感增悵今忽同校文於江浙因述舊懷

萬馬穿塵入茫遺臣一日九廻腸碧雲碎碎琉璃影白月離離菡蓞光雁足無書來海島龍髯有恨達衡湘誰知此日同文館把手無辭醉十觴

三十年前與倪仲深泛湖作中秋今幸同與校文中庭月色如晝短句敍舊

昔年同泛淩風舸白眼論交屈指難楓葉參差山影矗藕花淩亂水聲幹我方烏帽穿黃霧君正羊裘潄碧瀾歸隱始知人世換無端此地更凴闌

中秋束周儀之推官伯明都事兄

气與西山爽气髙酒酣燈冷各稱豪不隨北雪追燕騎徑上南云踏海鼇桂醑的知侔沆瀣蔗漿端可獻蒲萄衰年投紱慙眞隱更爲君王選俊髦

汪叔濟推官鄭復初判官周本道判官同校文江浙因思歐陽兗公王岐公事政相類不可無一言以成故事短章述懷

長冠黒發雁行齊讜對彤庭陋木雞直以中聲生玉琯更將五采借圭文章贍足期穿札經術精深鄙印泥我輩直須雙目炯肯令餘子誚昏迷

次韻假省掾

妙筆翻空歷杳茫更馳紫電騁沙場珠璣已綴三千牘斧藻能成十二章易水臺髙招國俊廣寒路近裛天香相君盛徳憐駑劣給燭分茶與激揚

再次韻

白頭歸隱髮荒荒那識當年古戰場文雉朝陽金吐綬潛虯迸霧火爲章才超董賈文如織語壓淵云墨有香防見彤庭冠多士始知我輩陋宣揚

挽詩

謝尙書

學易書臺地【資州有李鼎祚讀書臺榭公治易】詞林起壯猷家空辭蜀道祿薄度南州【曽知封州復爲廣東倉曹】愛石云生坐看書月過樓淒涼甬水曲風竹自蕭颼

二

晚嵗功名異蒲輪禮數溫嘉謀傳竹帛肥遁寄丘園散號南儒貴【自號爲敕賜南儒】峩冠北客尊防防乘鶴去空想典型存

史觀文

奕世調元貴南東第一家紫綸傳密札緑髮擁髙牙往事霜前木餘齡霧裏花陽明眞洞啟跨鶴整飛霞

二

故國衣冠聚凋零獨此賢勞生樂蟬蛻遺魄寄牛眠丹旐前官貴靑箱舊物全哀榮今莫比笳鼓閙晴川

李宣慰【思衍】

宏才卓犖聳羣雌悵望心期晚嵗違江海夜長談舌壯闗山春防客魂飛枇風給月文空在逐電追云事竟非神理綿綿那得盡冡頭新栢翠成園

二

白首功名汗漫休一官鎩翮玩淸秋終憐苡薏難消瘴肯用蒲萄彊博州萬事浮雲今已定百年公論與誰謀羊生未灑西門淚落日寒江水亂流

史猷文

少小昂昂意長冠脫綺襦交遊金穀聚談笑玉山扶舊雨三槐宅西風五柳湖空令後生輩彈鋏陋爲儒

二

妙語千年簡英姿百世期忍聞淮水絕不見雍門悲往事雲歸壑空言水覆巵相從今已矣寒淚滴冰澌

王尙書

秋水雙蓮孕英英吐異分詞章納云夢禮樂訂河汾丹詔三軍泣淸名四海聞西風傾落日乘鶴叩蒼云

二

晚嵗艱難意衡門老病身蜀山迷望帝楚澤痛靈均皮弁終辭徴深衣晚任眞蓋棺今已定千載有遺民

三

燕說經生濫齊諧學究輕微言空有意獨拍已無聲墨澤雞林貴靑氊虎觀榮新銘前進士幽抱付誰明

四

再世登龍舊淵源許管窺西山遺正緒東澗結防知腹笥名空在眉梨壽竟違重歌妾薄命寒淚滴塵瓻

楊夫人

丹桂香殘紫菊蔫轉頭何自失芳年錦裙舊綉空爲記玉軫新聲已莫傳散騎文成殘月淚彩箋書罷白雲仙人間總有相思恨不用松風激澗泉

潘少白

星歷張平子丹砂葛稚川書田終晚嵗酒國送長年世味雲行水心期月印天諸郎聞競爽蒼碣定重鐫

史湖州夫人

淸白吳興守稜稜老吏師風霜冢上木玉雪閫中儀種徳桑千本傳家桂一枝春暉有餘報遺範合蒼碑

文集賢

家聲垂宇宙更作列仙儒袁粲那無傳嵇康已不孤金雞官驛暝白鷺古洲蕪不盡修文意端從地下圖

其二

死者不可作家兒常自嫌奉輿薊門角叱馭越山尖猿落三更淚霜飛六月炎人方愛嵇紹我亦愧陶潛

三

前朝三百載慷慨盡斯人天地有消息江湖多賤貧許人憐老母叱馭作忠臣邂逅成丘首猿啼似有神

黃夫人

錦堂鶴髮玉稜層猶是承平舊典刑鸞誥日邊傳禦札狨鞍花外候仙軿室如明鏡心如水庭有斑衣案有經回首人間眞蜨夢澗松搖佩起泠泠

悼章斯逺

學道求仙二十年飲冰齧雪竟蒼然錦機防幅朝元賜銀燭殘膏醮斗傳役鬼有靈符絕筆爊金無術鼎飛鉛昨宵同我堦前飲今日憐君地下眠

二

烏府先生聲似鐘希年羆夢喜溶溶擬看廣領傳靑簡誰信方瞳學赤松秋月白於銀鑿落夕陽紅似錦芙蓉燕山甬水五千里從此空飛減去蹤

悼張道士

海上神仙十二鬟思君疑在有無間桃花褪水靑春急柳絮團風白日閒蕓室燈昏螢閃閃藥壇雨冷竹斑斑他生欲了重事煩乞神膏駐好顏

吳君載【金谿人】

妙年玉雪佩幽蘭麈尾英賢接往還萬里出門車折軸九天無路虎當闗靑燈黃卷家仍在古木淸溪福竟慳賴有韓公三世舊已將椽筆志瑤環

夏昭文

晚嵗心淸眼界平看云沒幘養修名徒憐化鶴悲滄海不見回鸞下玉京觀物無心艸滿愛吟有句墨花輕蒼山日落簫聲急似有仙家白鹿迎

熊處士

三閭千古恨五柳一生賢石防栽花徑泉分種秫田松髙靑耿耿竹淨緑娟娟欲識淒涼意埋名手自塡

危功逺道士

紅日翳黃埃騎鯨徹九垓詩瓢風歷歷丹鼎雪皚皚紫府調仙掌朱宮育聖胎相期千古意獨立重徘徊

劉古昂教授

矯矯南鵬翼昂昂野鶴姿剪燈千古事彈鋏半生詩棋罷黃粱熟歌殘玉樹萎溽雲催雨急相送不勝悲

成都何徳三處士【蒲應奉其弟子也晚居興元】

江漢淸秋老岷峨故國身潛川珠玓瓅韞匱玉孚尹逸興蟬離垢臒容鶴寫神發硎經席正炙轂辯鋒新素業詩千簏幽居黍一囷非辭魯生激自樂管寜淳水近蘋交佩巖低澑墊巾詩淸母泣詞整燕雛親夢往蕉疑鹿書成筆感麟山觀天外像梅閱靜中春燐墨魂猶慘槐黃事可詢極知情惘惘徒意走防防舊裏傳遺槁空堂象素眞故人調鼎鼐弟子演絲綸靖節名堪重文中躅可循悠然端有意念此竟誰陳

吳饒公

種徳槐三樹傳淸桂一枝晚年香欵欵天爵嵗熈熈大賚開茅社殊恩辧土宜執謙容受谷詠道樂沿沂玉帶朝元服朱顏浴日姿菊泉便上壽橘井養淸資引竹藤侵履看花柳拂巵跨鞍人共仰扶杖客爭疑霜暖柑分釀年丰黍作糜黃封浮瑞露白醉擁晴曦京國輸甘防鄕閭表羽儀齊年堂上扁通徳裏間楣可謂疇離祉胡然不憗遺烏傷情有感蟬蛻樂無涯孝養傾千古褒榮盛一時誰成太史傳防俟侍臣碑

王秋山

翩翩玉雪養修名絕頂穿松午日靑別墅忽回迎客犬空林猶隱讀書螢苔荒琹薦春無迹風攪詩瓢樹有靈萬疊蒼云埋玉去好將銀管寫沈防

廬陵李主簿

靑山暗淡畫圖中雁塔塵深進士空可恨余勛收汗馬極知往事費雕虫暮年榮辱非吾意此道升沈屬至公松竹蕭蕭自今古淸秋裁此托防鴻

趙令人【永陽郡王與防女】

靈漢云昏彩鳳沈參差聲絕露沾巾髙堂玉樹竟芳殞寶篋金花空素陳鮫室不知珠滴淚仙壇曽見海揚塵百年精爽眞防防一掬淸溪是劍津

吳夫人【上饒徐覺民主簿母】

玉樹雕殘浩刼還稜稜鶴髮獨淸全種桑不作十年計指廩能生萬竈煙白璧養成圃失華堂歌罷板輿懸坡陂積翠松千本準擬飛雲歸墓田

黃如山

兵後還家意苦辛白雲落落淚沾巾松花麫麥廚常淨貝葉書經筆有神蝸角可憐蠻氏國鵑聲猶記蜀王身白頭編簡成春夢的的余勛付後人

劉伯宣中丞死三十年延祐丁已嵗始得諡忠憲朝中各爲挽詩

烏臺云黯栢蕭蕭秋雨聲悲廿四橋置獄可能生長倩入門端不祭臯陶墓前飛鳥傳新象身後騎鯨下大招聖代昭明靑史著願將直筆紀姦妖

東平段衡率

壯嵗投鞭夜度江前茅親授百城降後軍長物惟書篋別墅閒情獨酒缸燕憶香銷塵滿榻鶴驚琴冷月當傳家舊有籝金諺手種堦前璧一雙

何徳三處士

雪色須眉兩臉春市中能作笑云人簪花欲舞鳥啼急放鶴初回蜨夢眞茶竈煙收門掩晝詩瓢風動筆生塵婷婷小女思翁醉欲剪巾紗淚滿唇【家賣烏紗染入得宜士夫咸取之】

播州宣撫楊資徳

掌武傳無敵崇儀續上多精思書竹帛英譽蓋山河絕北驚逺海投南鎭太和襲封緺滿篋錫誥錦成窠皎皎明玕樹亭亭碧玉柯之無文緥認宮羽短襦哦魏帝奇何並唐家悅李過幼成端有種帝鑑的無頗玉帳龍韜祕靑箱鳳篆摩教民風偃艸撫俗水旋渦斥境嚴銅柱徵戎指錟戈雅遊春結佩小隊曉鳴珂士飽歌於蒍軍懽釂叵羅追亡窮古澗濟勝極幽蘿寸地歸王化羣蠻守治科細氊侔密纊善馬敵名駝客有依劉憾人傳嗣產歌气融汶嶺雪量納蜀江波葛相功猶在韋王事若何云仍賢莫比君長禮無苛閉戶時披褐看山暫脫鞾塡詞鶯囀切促軫雁聲搓芝嶺圖空想桃源境類訛盛年眞國器妙質竟山阿世徳蟬聨備家聲驥子峩播川彌震耀峴石詎沈磨

眞定史萬戶【髙陽之徒也至死忽題詩而逝】

一身蠶作繭兩曜蟻旋磨投筆人境忘長嘯泉下臥

二

月流白羽觴風送朱絲弦欲識無生樂熟睡三千年

三

玉雪陽春五十年詩成書罷佩翩躚擬將北斗爲罌缶不向人間酌酒泉

臨江熊君

浮湛原不礙淸影透溪扉木落行雲泣山空病鶴飛詩書誰素業江海獨天機此意何人防哀笳慘暮暉

至治丞相挽詩次韻李仲囦學士

重開葆命上聖席蘿圖盛徳涵諸夏深仁浹八區降靈申作翰稽古禹陳謨初日行黃道羣星拱紫樞神羊庭辧直貪獸鼎垂模纁帛招賢俊鋼金辟佞諛撫牀論密勿借筋契都兪明月靑銅鏡中秋白玉壺律成懸象魏禮缺補鴻都士進三千牘姦誅十二衢彌縫前後正損益古今殊相業傳喬梓英標瑞竹梧癡蟇元有兔猛虎果非防內坐占華蓋中階仰泰符令嚴顓白帝漏下候黃姑萬騎云蔽羣狐黒夜呼銜枚凶有約解帶僕云痛象燬端因齒龍眠竟失珠聞驚燧人氏事異夏區夫闒防交馳驛重弓競接途殺靑誰執簡泣血漫成湖史記羮梟賜經簿齒馬誅陰氛動天地遺痛感樵蘇故壘煙攢棘荒原燐積蕪邦刑窮剿絕陽澤起萎枯趙氏兒猶在山公女不孤勲名昭令甲精爽與天徒帝所隨升降神仙辧有無

雜詩

破衣僧

橦花楮絲枲纂新乃成敝鐡裓及肉身剛柔亦摧毀眞空掃眞壊大願開大智渇欲飲淸泉饑欲思美味隨彼所願心以解嗔惱累王侯與長者糞土金玉貴何以慰彼思長壽則歡喜壽本同我衣仰箭勢還墜堅忍莫精進設衣以自譬懼彼不信我投焰五采異老僧機已寂贊嘆非本意意絕道始彰從此防三世

熾盛光佛偈

寶光生虛空旋如火車輪肉眼一見之欣怖難思議謂光由身生我身與汝同口眼鼻舌心光亦何曽出無生亦無滅是由定慧成眾生受五濁七曜日鑑臨四餘在虛空摩蕩不暫停列宿值四方好樂各有職或爭彼貪嗔或增彼滛欲居處各侈靡恣飽窮膏脂天神與魔鬼行住陰伺察爰假躔次環俾女作疾忒佛言彼有罪須當盡懴悔若更攘割之安得名慈悲矧此缺陷世植果防有因罪旣從是消福亦從是增般若無損益萬念隨積刼還彼淸淨根眾生永安樂

緑陰堂山偈十首奉寄開元防江長老

緑陰堂前碧樹齊千枝萬枝云淒淒生靈不令鷓鴣舞襌板時許倉庚啼

二

緑陰堂前春筍生大著錦棚小織成老禪一一防頭角要使參天來鳳鳴

三

緑陰堂前初涼夏芭蕉爲扇椒爲漿日汲井華三百斛側聽漁父歌滄浪

四

緑陰堂前古佛身刼火不壊金色新笑殺丹霞防知見暖得病軀生障塵

五

緑陰堂前萬境空掩息不語超鴻蒙有人立雪問大意山神泣走號寒松

六

緑陰堂前自在時不拈公案不題詩僧來住夏與竹杖客去逢春贈柳枝

七

緑陰堂前秋葉凋湖翻白浪魚龍驕我有鐡鉢水一勺彈脂送爾歸扶搖

八

緑陰堂前夏木淸千紅掃盡雪層層有僧忽問栢樹子斫卻栢枝僧始譍

九

緑陰堂前結小參以手直指車始南現前虛空付火梵過去功徳歸瞿曇

十

緑陰堂前合自然不學吟詩不學襌應許淸容老居士睡盡髙舂猶愛眠

還源庵

沃焦山下水歸東端與銀河一防通誰信道人能掩息手提渾沌擲虛空

淸容居士集卷十四

欽定四庫全書

淸容居士集卷十五

元袁桷撰

開平第一集【甲寅】

延祐攺元五月三日分院十五日始達開平得詩數篇錄示兒曹

居庸闗

太行領羣山萬馬髙下拜平蠻轉城隍隱隱南北界危坡互交牙寒澑寫泙湃陰風虯湧巨石忽崩壊周遭靑松根下有古木砦石皮散靑銅云是舊戰鎧天險不足慿歷劫有成敗驅車上林杪出日浴光怪肅肅空巖秋天風迅行邁

雨中度南口

山寒絕禽鳥獨聞子規啼石壁飛雨驟眾木搖淒淒瘦馬蹴亂石髙下齧其蹄陟巘沮洳深漸覺所歷低暝色起亭午土屋流寒泥須臾過雷聲倐忽生晴霓水淸亦可渡戒僕逾前溪

重午日宿南口小店

寒雨鳴石峽蕭蕭五月秋道逢采藥人不識葵與橊气淸諧令節暑溽想南州涼颸木末來動色思重裘猶持一巵酒慰彼湘累愁

桑幹嶺

漠漠天都近天梯爾許長靑簾矗山影烏防拂雲光行客穿珠曲居人綴蜜房端窮萬里目那識九廻腸

渡懷來沙嶺

沙淸圓石瘦千里聞風聲驅此觳車索索莎雞鳴逺山列翠席近坡環碧城髙下各有險轍迹那由平驚兔導我前歷碌爲之驚天低云搖蕩土廣塵縱橫謬膺翰墨選逺行有期程回頭望南阪初月隨風生

艸地

帶水殘沙似暗潮平坡軟艸緑迢迢不須回首更南望下馬同兒摘地椒

龍門

瀚海雙龍鐡鱗甲捲壑拏云蹲冀闕千泉百道湊東南急雨翻空迸晴雪古言神禹功最多導山鑿石疏九河幽都之地不復顧乃使雙龍下地成盤渦陰風何颼颼磅礡太古秋崩岸落車礮怪木森戈矛碎沙晴日鋪金麩云是昔日當闗挽勁之僕姑寒泉組練結九曲亭午赫日光糢糊車聲何轔轔昨宵急水迷無津垂堂之言猶在耳遊子商人行不已子規徹天呼我歸翠華北幸那得辭龍門之石髙不磨泚筆書我龍門歌

彈琴峽【在居庸】

寒泉飛玉峽誰彈使成聲下有戰士骨嗚咽水中鳴絲石本異調摩戞生虧成鑿迹非神禹佳兵構秦嬴駐馬爲聽之逝者何不平虛牝納新雨急促濁復淸重華初省方百神靜相迎爲作薰風散彼巖下情

云州

天濶雲中郡剛風起泬寥氊房聨澗曲土屋覆山椒橦布朝朝市通薪戶戶燒遙看塵起處深羨霍嫖姚次韻虞伯生題祝丹陽道士摹九歌圖

玉眸精佇朝玉皇五采萬物迎初陽神君空洞光茫茫瑤席合奏樂未央沈幾經綸白爲章寸膚帝靑下塡阬朝挾朱鳥招八方旋輪風轉蕩金剛君山之峯隃可望玉女鼓瑟哀不傷世職籍元運昌靈壽給扶顏色蒼賜齡金篋難度量仲氏之道誰爲長深根抱一眞有常下憫濁世生復亡浴精昧谷暾扶桑寥陽昭徳森九芒亙劫永寶天地光安流舒舒復湯湯儼思白璧謝汝將歷險有戒毋垂堂乘貍從豹何陸梁菇蒲粔籹弦管張積變不化遊益荒屈子調苦心忠良歌罷云遏投靈湘簫巫鼓胥紛莫詳嚴嚴祝史遺鉛黃握管用九神歸藏出入森衛視錦嚢

伏日書懷二首

伏日急雨來端坐披重裘中天異寒暑玆維帝王州碧艸記初夏堅冰在余溝野曠無畱禽積潦不復收飛雲屢晴陰蒼莽天宇秋營營壁間蠅就暖旬日謀防自成嵗髙下各有求悵彼南飛雁素心愧難酬

二

晨起萬竈煙墨云何輪囷念昔種松者用志良苦辛寒沙艸漫漫萬騎來無津樹之似云柵積雪迷秋春車大棟復楹小車槱與薪空餘千嵗脂成此官路塵我衣素修潔暫污不敢嗔俛焉拾余煤作書記其因

題李士學士畫明復齋風竹

虛聲出素壁冷冷天地秋矧此三伏涼居然索重裘蕩摩神光旋戞擊元露浮浩蕩白玉京頃刻瀟湘洲昂昂貟嶠仙筆底寒颼颼髙齋襲道气深根淡無求

慈云堂【周南翁祖母】

萬竹鳳岡下虛堂聳翠防隔林聽返哺前嶺望孤飛山立斑斕服牛眠錦繡圍諸孫有遺範致樂報春暉【南翁近築致樂堂奉母】

送濯伯玉之官雲南

蕩蕩哀牢國耕桑換不毛官船乘驛穩銅鼓報衙髙事簡歸王化民淳汰吏曹端知淸淨理山水縱遊遨

次韻玉堂畫壁

至人悟窮達斂迹寓壠畆良苗貴深扶撅土戒蒿莠靄靄新陽浮髙下接紫宙跨犢東南行問事一俯首新雨防溝塍交流媚川後輟耕非素心帝命資左右相彼前山云倐迷復還岫捲舒樂槃澗署壁寫其舊淸秋映空谷風雨百神守夙昔經濟姿志不在杯酒要使風俗淳斯民樂仁壽【秋谷耕云】

明月入水底摩蕩空江雪昻昻垂綸翁在雪不在月悟彼化理不寐坐明發我舟非無槳我車詎無軏迂儒守繩樞世冑貫華閥願以千尺竿裁爲濟川笩【寒江釣雪】

再次韻

粵商有阿衡肥遁樂畎畆深耕力其勤嘉谷寜有莠時來起丘園勛業冠宇宙持此金石心黽勉佐元首維敬在一徳維訓守先後髙風邈難追白雲在前岫堂堂匡濟功匪以夙昔舊譬彼執禦人先道謹爲右精忠百壬避正色九闗守我昔夢見之再拜酬巵酒容谷秋思深圖之奉千壽

維昔師尙父垂老須眉雪突兀江海姿韜精忘嵗月坐石投其竿祕籥時一發載車與之歸在徳不在軏念昔經濟人事定始功閥寒江眇風濤乘桴可知筏

上都客捨王爲作風竹

門巷泥深笑獨淸此君瀟灑未忘情無端昨夜風花急卻送秋聲作雨聲

金主畫孟浩然騎驢圖

生前明主已遭嗔身後君王爲寫眞家國總緣詩句廢灞陵猶勝蔡州塵

二

木葉山前雪似銀軟裘難作自由身想因嵗晚朝陵後故寫騎驢處士眞

三

北闕明言不上書蹇驢何自入西都閉元天子元無分畱與他生作畫圖

李陵臺

天盡弮空計未疏囊封朝奏似憐渠漢家天子春秋責從此降臣直筆書

二

云衮零沙風衮灰眼穿猶上望鄕臺隴西可是無回雁不寄平安一字來

上都楊節婦

吹徹玉參差孤鸞天外飛匣藏身後劍篋寶嫁時衣壽樂龎眉聳心淸鶴骨肥諸郎新玉立孝謹報春暉

開平第二集

登候臺

蜿蜒西龍岡緑艸搖晴波旁有雙玉井石角增嵳峩明良佐神運目力窮坡陀層垣睥睨雄寶構通羲娥昻昻鐡竿聳飛鳥光蕩摩土屋粘蜜房文氊圍錦窠緬思皇猷逺嘿止松林戈匪以淸暑遊跋履勞鳴珂陰森晚嵗晦寒沙聚羣駝悲笳月初上戴斗瞻天河

次韻伯宗同行至上都

遊塵捲飛蓬積水翻驚波羣山擁雙闕勇勢淩岷峨借艸各小憇側身復登陀纎峯修眉聳佇立愁湘娥仰視北斗光疑肩摩田父指我言昔日搜雕窠吾皇罷畢弋射乂生投戈二客何舒遲直可鳴朝珂銀罌傳緑蟻翠釡登紫駝出處愧我異愛君筆懸河

再次韻答李彥方應舉

良防難自陳嵗月流頺波念昔邂逅初黒發云冠峩羣公擅碑板雄文記頭陀於時接英武奉身如素娥粲粲白玉署墨沼爭漸摩所思筆成冢不計印積窠君時皎冰霜正色羞倒戈習隱吏金馬弔古師銅駝瞬息已廿載愧彼桑幹河

伯宗再次韻復敍舊

玉署日倒影綺水回波堂前雙樹琪暑淸緑云峩君時坐其下涼漪起陀陀悲商激湘累急羽淩韓娥執簡諒且直惜日勤編摩盛世昭休明卑枝鳥爭窠掀髯紀其端刻佞侔鉛戈占風驗靈烏聼水悲老駝俯仰各努力解佩投於河

伯宗遊華嚴寺次韻二首

平蕪寒磧際突兀梵宮尊白日開金地靑蓮擁紺園城低千障擁塔靜一鈴喧夙昔荘嚴果無言急掩軒

二

欲問生公法年深不上堂防云成密防深樹當疎篁十地三乘要諸天百和香機我素解何日勘禪房

上京雜詠

云防中街日風開北戶天千溝凝白雪萬竈起靑煙午溽曽持扇朝寒卻衣綿松林空有界剪伐不知年

二

土屋層層緑沙坡簇簇黃馬鳴知炮急雁過識天涼墨菊淸秋色金蓮細雨香內園通閬苑千樹壓羣芳

三

天闕虛無裏城低納逺山白楡迷雁塞靑艸補龍灣市簇家家近官淸日日閒重遊深問俗漸恨鬢毛斑

四

舊嵗寒冬惡霏霏土雨迷門荒懸馬革艸淨絕牛蹄列帳煙光慘空營月色低縣官捐粟帛嵗晚得扶攜

五

上國饒爲客天涼眼倍靑白魚沙際网黃鼠艸間翎芍藥圍紅斗麻姑綴玉釘漸知塵骨換振佩接靑防

六

天錫淸涼國晴霞綻雪峯月低疑墮兔云近得攀龍寶鑑頒冰撤筠籠賜果封白頭貂帽客爲我話深冬

七

駝鼓村村應傳更趨進程艸肥涼露白樹薄曉風淸帳殿橫金屋氊房簇錦城屬車流水度細防侍臣名

八

伏日瓊林宴名王總內朝帽尖花壓翠衣角錦團貂炙熟牛酥芼醅深馬乳澆柘枝旋舞急宛轉稱纎腰

九

市狹難馳馬塵深易沒車凍蠅爭日聚新燕掠風斜晚汲喧沙井晨炊防木槎閭閻通茗酪俗簡未全奢

十

長夏崇眞館疎簾灑靜便支頥推萬古心息契重月窟如雪天瓢酒似泉主人憐老客下榻不曽懸

再次韻

帝京環陸海平野接冰天龍吐靑林火狼沈紫塞煙風花秋黯澹雲葉雨連綿昔日君臣意深符卜洛年

二

寶閣淩空湧金壺映日黃梵音通朔漠法曲廣伊涼禦榻惟經帙宮鑪獨篆香吾皇淸淨徳銀管願垂芳

三

髙下雲中樹疏明雪外山坡凹茅結屋嶺轉水回灣禁路分馳道沙場當內閒通明風露冷時許侍淸班

四

晨起儀臺立煙靑望眼迷艸低鷹側目車逼馬回蹄風勁弓弦直泥融柱礎低蚊蠅深斂迹麈尾不須攜

五

紫極中天正森森接帝靑雁歸傳帛信雉落舞紅翎寶所金千頃朱門帶萬釘瀛洲淸淺處髙坐納空防

六

昔年曽扈蹕宿直對鼇峯錦掣蘭苕翠波翻墨沼龍起居靑簡注除拜紫泥封共說先皇日千官總住冬

七

土驛髙低置蒼茫七日程馬通分熠燿牛酪注深淸殘云明珠闕繁星列火城前山黃白處艸藥不知名

八

千堞蜂腰凸羣山馬首朝沙場調俊鶻艸窟射丰貂閙舞花頻簇狂歌酒恣澆今年春事減土捨雪齊腰

九

箭落驚遊騎翎傳督運車土風殊楚越驛道仿褒斜細雨三更枕淸秋八月槎夜聽繁管急漸習五陵奢

十

長齋孤館靜捧腹睡便便酒防眸凝碧塵深鬢返凍蜂粘暖艸乳雁啄冰泉過翼時頻數鄕心日夜懸

李陵臺次韻李彥方應奉

前坡聳頺基云是望鄕臺往事已歷歷亂石何嵬嵬想此二子別袂結不能開河梁白日速朔風衮沙堆漢法重失律輕生表奇才一跌不能返欷歔壯心摧形影胡越分骨肉參商乖萬事已瓦解誰能寫余哀昂昂司馬生義色與壯懷子卿固偉節屬國何低徊褒功實譾淺議刑良刻哉坐令衛律輩嵗望邊城來

次韻李齊卿呈閒閒嗣師

淸都逼紫防瑤光流玉壇陰厓太古雪伏日生午寒澄懷集遐思黒發竹皮冠闗轉輕雷銀潢激層瀾取彼白石詞寄以朱絲彈一彈去日短再彈行路難兩躍疾飛隼歸云生樹端逺遊感夙昔努力愼風餐

西京李齊卿讀所贈吳公詩愛之遂次其韻

溫溫紫玉姿揚休升觚壇維時夜气肅璇璣動芒寒辟公閱多士謂宜錫冠環水赴文海俾爾揚淸瀾東南有髙樓繁吹和急彈我獨念子意希聲世知難遺情寄寥廓防鷹云端去住靡所止精思勿忘餐

伏日

伏日陰陰九月天云邊桂露十分鮮侍臣已入淸涼境不到淩虛未是仙

二

偸桃曼倩語言尖伏日歸來割肉亷那似蓬萊風露冷重裘端坐絕趨炎

松林行

陰陰松林八百里昔日傳言爲界址云捲甲天馬來雪兔霜狐先委靡山前犬牙十六州石郎屈膝輕相投淺沙圓石古轍迹艸靑艸枯無盡愁【闕】拂天鎭南北萬井燃松煙似墨大車【闕】龍角全小車輪囷束矛防松花落子芽復抽不如昔日當道稠采薪之人不辭【闕】出郭十里爭相酬君不聞雪山之西銅柱南混同鴨緑成東漸金山橐駞爭貢寶剪取平林作馳道

采摩姑

官山摩姑天下無迸石菌蠢攢寶珠阿香執禦雲中驅天瓢急注爭葩荂玉京髙門散金鋪剩欲防綴完無膚萬釘寶帶山澤臒圓如佛螺綴頭顱累如秬黍連二稃羶根未許相糢糊泉石鼎鳴笙竽急投小烹養甘腴上池三咽生醍醐五芝髙著神農書吾欲比之議匪迂天花代北嚴貢輸永言定論兄弟俱

尙尊賜張上卿薛卿賦詩次韻

眸鶴骨煉純陽言合靈蓍行有常黼坐近曕堯日月屬車逺度漢封疆英云玉佩開仙府湛露瓊巵出尙方可怪相如多病渇願分金掌接恩光

再次韻

居庸曉次日初陽肅肅龍旗出奉常獸殿頻趨恩有秩鵲鑪深祝壽無疆冰壺酒滑通眞一云閣香淸接上方靜夜屢陪談麈樂燈搖寒燼目搖光

復成二篇

羞逐羣芳度艶陽丰神景筆元常气雄轉斾攻秦壁色正登壇復魯疆易玩天皇遊太古書看王防補殊方平生物論深涇渭寶鑑懸空背透光

二

孤鳳淸聲出嶧陽衝天采羽越尋常淸心常侍眞醫國束髮從師屢出疆明月乘鸞通碧落空江瘞鶴憶朱方詩囊取次傾珠琲一一淸圓敵夜光

西京任庭瑞樂善齋

大鈞妙無心變化各有職元陽執樞紐羣動遂生息達人洞顯幽語黙絕窺測尸居碧曉觀萬養眞寂春葩陽林秀眾采紛薿薿上有黃鸝鳴下有遊鹿迹嗒然遺世情至道在幾席芝眉紫綸巾舉酒起玉色桐孫防淸風竹母引白石素心絕榮侈天爵夐有得惇龎古遺民過裏車已式願言表其閭庶以昭帝則

白雲閒齋

武當靈峯通廓寥下有白雲防山腰朝入寢扉結翠被暮宿丹井騰金瓢神君握機不盈寸頃刻倒影旌幢飄道人夙昔慣所見更上岧嶤抉斗杓

送金華王生

不到金華洞於今二紀余偶逢騎鶴客爲覓牧羊書蕓笈秋消蠧萱堂暮饌魚江湖易衰感暫且問樵漁

建昌李生城南別墅

雲樹黒防茫依稀見竹房山空遼鶴化市近海鷗藏逸興王官谷幽禪華子岡展圖塵眼瞇剩欲濯滄浪

開平第三集【辛酉】

至治元年二月庚戌至京城壬子入禮闈考進士三月甲戌朔入集賢院供職四月甲子扈蹕開平與東平王継學待制陳景仁都事同行不任鞍馬八日始達畱開平一百有五日繼學同邸八月甲寅還大都得詩凡六十二首道途良勞心思雕落姑錄以記出處耳是嵗八月袁桷序

次韻繼學途中竹枝詞

居庸夾山僧屋多鑿石化作金彌陀但有行車度流水不見舉拂談懸河

二

紅袍旋風漾金泥車前把酒長跪齊忽聼琶琶相思曲迎郎北來背面啼

三

氊房錦幄花簇勻酥凝疊餅生玉塵晚傳宮壺檀板急酒轉一巡先吐茵

四

土屋苫艸成廜防前牀翁媼後小姑我郎南來得小婦蘆笛聲聲吹鷓鴣

五

云州山如五朶云老松積鐡霾靑春遂令古雪不肯化萬杵千鑪煎貢銀

六

山後天寒不識花家家髙曬芍藥芽南客初來未諳俗下馬入門猶索茶

七

寒風捲蓬沙轉黃駐馬問路路轉長紅衣簇簇入新市指防壚頭稱上方

八

朔云蕩蕩愁燭龍土房擁被睡髙舂披衣上馬過前驛淸霜急雪時相逢

九

瀛洲往嵗侍宸居一度還家一度疏近行閉平十二驛眼望南雁傳鄕書

十

閶闔云低接紫宮水精涼殿起薰風侍臣一曲無懷操能使八方歌防同

四月二十六日曉霜

逺坡殘月露零零曉壓椒花玉作屏他年若問南州說疑是鄒生逞怪靈

戱題樺皮

褐裳新脫玉層層紅葉朱蕉謝不能儗制小冠韜短髮意行雲水一枝藤

望云州

望云州裏松花白金閣山前木葉丹駐馬搖鞭遊不到還家寫作畫圖看

次韻薛卿南還題驛二首

思君葉落見參旗碧眼防醺倍陸離比上開平復南去卻如返棹剡溪時

二

碧云冷思淒淒曉搨黃庭眼未迷宜向山陰道中住聼風聽雨聼猿啼

次韻答陳明復

漢殿髙懸五丈旗羽人朝奏佩江離緑章已徹蒲團坐正是金門月上時

二

碧雲深處艸淒淒誰道桃源路已迷昨夜紫霄峯頂坐天雞子夜鳥先啼

再次韻

行殿風髙十二旗碧雲深處紫流離相如獻賦誰能繼有客瀛洲獨立時

二

煙籠沙磧凍雲淒錦簇椒花五色迷不是朝天騎馬倦寒雞自怯曉鐘啼

次韻李伯宗學士途中述懷

山巍磧瘦馬逶遲盡日云陰變四時曉渡桑幹雪新作倚松參坐鬭題詩

二

李陵臺下日遲遲惆悵河梁執別時漢武不知歌四牡千年競作五言詩

三

縈紆馳道屬車遲白髮防臣際盛時侍獵能追上林賦登臺願繼栢梁詩

四

紫禁天低夏日遲深紅芍藥勝春時共仰云孫李學士樂府新塡更進詩

五

內宴初筵舞尉遲橊花未吐艾花時宮詞久矣無王建把筆爭傳應制詩

六

鼇峯土冷菊花遲滴滴金明八月時畱取東平老學士烹羊分韻酒催詩

端午謝吳閒閒惠酒

客裏端陽景物殊待晨分釀出偏壺松間尙積千年雪澗底難尋九節蒲霏玉論陳醫國艾研硃手寫辟兵符侍臣陡覺蓬萊近簇簇宮花徧蕋珠

楡林

白楡天上生北塞傳眞種漢皇究邊略盛秋此爲重神武開帝京赤縣官曹擁井邑生聚繁折防出耕壠考昔所種楡禾黍日菶菶繁弦雜伎部一一承天寵盛衰諒有時前山碧雲湧

龍虎臺

羣山朝宸居層臺納靈秀百泉暗東西千嶂明左右【沙磧水多伏流】先皇雄略深省方嵗巡狩翠華懸中天問俗首耕耨沈沈貔貅壘濯濯鷹犬藪前行節駝鼓執禦各在手侍臣仰天威長跪四方奏往聞父老言羅拜上萬壽山桃與黍酒啟齒時一嗅乘雲去無蹤過者必稽首登坡望儲胥紫气徹牛斗

居庸闗

扈蹕朝上京嚴裝戒修途首夏天宇肅寒云慘不舒足弱跨鞍窘喋喋詢前途縈紆入南口松籟吹笙竽在昔恃險隘當闗守千夫一朝天馬來巖崿成康衢大統葉天運神武開皇謨信矣經啟功聿超神禹圖

桑幹嶺

玆山西北來旋轉十二雷昔人望鄕處生別何崔嵬我來坐絕頂云漢森昭回出日騰金鉦積露流銀臺長空不受暑雪花散皚皚氊車引繩過屈曲腸九回防蹤愧三至南望心低徊長風馬耳迅何當賦歸來

李老巖

層巒積明秀深崦罘罳圍千松受新雨一一流珠璣少憇倚絕厓淸湍激林霏睡醒日亭午隔溪啼秭歸昔有山水癖黽勉登王畿欣此澗谷幽亭亭白雲飛素懷倘自諭出處諒無違

龍門

蒼厓出雙闕羣山頫首尊陰風起晴雷摩蕩晝日昏銕峽擁偪仄百川爲之奔疑下有龍湫逞怪蹲天門渰兮出膚寸頃刻黃流渾側徑出石壁巨浸存遺痕緬昔設天險事久難窮論徵衣襲輕雨神君儼云根

獨石

亂石各參布玆山以獨稱磅礡太素初星隕遺其形磊落絕眾附昂昂耿晶熒此土積陰沍艸木無光精疑有華表人宴坐陳廢興前車何繩繩去馬何騰騰問之了不應油然白雲興

晚發

蓐食愼王事曉星當前戶跨馬官道行細艸泣寒露亂石鳴琮琤啼鳥守荒樹行行未十里問堠坐當路年衰脛力拘望逺彌窘步天風捲飛蓬白日互吞吐深知非世才歸耕誓先墓

合門嶺

寒沙髙岡聚積澑開土門地媼神功奇玆焉奉帝尊先皇嵗巡幸屬車爛華軒令嚴植前茅髙下相攀援魚貫別後殿蟻行定前屯飛九落千尺瞥裂驚危轅履險深自持人情戒居安寒云蔽出日去去逾前村

赤城

玆山浴曉日墻壁流丹砂昔聞天臺峯云受珠宮霞地气有南北變化無殊差埴墳登禹書頳壤勞民嗟感彼山上松黒鐡畱槎牙形色有正性染入徒增誇至今溫泉下金鼎烹靈芽

灤河

近山馬昂逺山鳳騰羽百谷奔亂流屈曲長虵赴維時雨新過急澑槽牀注居人匯爲井千屨集沙步寒光澄玉膏甘冽過牛乳玆泉成白溝巨浸合沮洳蓮芡充餱糧魚蝦足租賦塞翁話疇昔陋彼成險固往事不復論沄沄日東去

次韻虞伯生墨竹畫壁

墨云參差平地湧碧淅瀝寒風生截爲崆峒白玉管蟄龍夜嘯幽鳳鳴六月雪花飄上京崢嶸直與星鬥平出門忽作江海興推枕先聞金石聲

楊花曲

上都楊柳瘦且堅葉葉不展圓如錢年年飛花作端午逺客乍見心茫然上都飄雪不知數此花與雪相旋舞黃鸝聲絕孤雁鳴萬騎千車互來去手攀短條心欲絕宛轉成毬恨初結寒風飛蓬捲車輪防防相亞隨明滅南鄰蕩子衣夜單曉望出日如黃綿辛勤掇拾不敢棄願刮毛同作氊

伯宗學士悉知鄙作唐律敍謝

峩冠疎發老詞臣筆底花飛防防春千里闗山勞夢寐百年泉石換精神蕪城賦罷生新恨防府詩成嘆絕塵更有禦園紅芍藥生香一曲柘枝新

四月廿一日與繼學同出健徳門而伯庸以是日入都城作詩寄之

二子出北門一客南門來燕鴻兩相避矯首气崔嵬客有百和香我有蒲萄杯把杯客不見我心爲之灰願畱百和香以待二子回

乞酒潘景梁學士

長夏蕭齋學晝眠鼇峯深處酒如泉山瓢從此通來往準擬宮袍不上船

次韻繼學

急雹散晴雪仲夏天气淸閉戶北坐稍稍新月生客至設棋局言忘遺世情盡日無王事自云與檐平

重午聨句

夏峯表奇雪天京候端陽寒襲宮羅輕瑞登水鏡光烏輪麗北陸龍舟競南湘蠅虎逞王國蜥蜴嚴帝房事訛污習陋風烈壚壤剛擁貂繋防絲飛鞭賭瓊漿帶重公莫舞簪飄艾如張雁分列瑤席魚貫登紫廊白乳謝角黍靑蒲截鵞肪重離天門正習坎地軸方靈符瑩丹砂羽箭穿白楊戀闕葵日傾懷家麥秋涼羮鴞傳大官懸虎步天罡鵙噤百壬斂螽動九子昌嶻嶭翠屏偃浩溔白海長扇藏婕妤泣標聳飛亷忙紅苞當階藥碧縷雕盤香宮花金抺額廐仗玉鏤鍚鈴催寶貼進拍奏霓裳揚舉鼎凝脂膏載車寔餦餭蒲萄防灩瀉琵琶宛轉傷蟾蜍【闕】未乖驌驦裘難藏伏日奩果貢薰風鑑冰洋瀛洲畏獨往玉署思同翔

裝馬曲

防絲絡頭百寶裝猩血入纓火齊光鍚鈴交驅八風轉東西夾翼雙龍岡伏日翠裘不知重珠帽齊肩顫金鳳絳闕蔥蘢旭日初逐電回光颷斗動寶刀羽箭鳴玲瓏雁趐卻立朝重瞳沈沈椶殿云五色法曲初奏歌薰風酮官庭前列千斛萬甕蒲萄凝紫玉駝峯熊掌翠釜珍碧實冰盤行陸續須臾玉巵黃帕覆寶訓傳宣爭頫首黒河夜渡辛苦多畫防雕閎總勛舊龍媒嘶風日將暮宛轉琵琶前起舞鳴鞭靜蹕宮門閉長跪齊聲呼萬嵗

嘉禾圖

土膏滲陽春連連垂黃雲仁聲九垓被地瑞昭人文穰穰大同郡嘉穗表奇芬擢莖秀雙岐駢首誓不分稃聨珠琲光苞簇防綬紋老農善視之神化非耕耘維皇調玉燭嵗功合氤氳帝力畆深擊壤歌放勛圖成上金匱寶軸森香蕓侍臣丹筆工秉心述前聞願旅天子命補亡追典墳

蘇武牧羊抱雛圖

寒氊齧盡節旄稀野曠風低短艸肥忽見嬋娟新月上卻疑身似夢中歸

李仲賓墨竹圖

筆底云冰雪姿云洲玉佩映參差如何昔日閻中令晚嵗羞稱老畫師

開元恩長老以詩送北禪講師遊上京末章及見餘子灤陽次韻

乘槎親見玉繩流底用蒲萄與海橊紫塞接天星戴斗白雲垂地水浮漚蠅頭可但窮三載麈尾懸知又九州問訊開元老禪伯詩瓢今向太湖浮

王淡遊墨竹

陰陰密葉鐡鉤鎖淡淡疏柯水玉簪客向流離渾老盡臨風題筆望江南

次韻繼學竹枝宛轉詞

長年久客學吳儂應對嫦娥認妾容聞道秋來三十日雪花飄處似深冬

二

聞郎腰瘦寄當歸望盡天邊破鏡飛昨夜燈花圓似粟倚門不肯送郎衣

三

宮羅疊雪撚金龍卽去香奩手自封還家貂裘綿百結教妾今年兩度縫

四

年年河鼓度天津郎在灤陽見得眞今夕定知郎到日桂花浮魄滿香輪【約八月十五日抵京】

陳景仁都事以詩惠酒次韻

閉門擁雪絕知聞壊壁行蝸古篆文誰遣白衣傳剝啄新詩如雪酒如雲

二

短髮藤冠似晉賢瀛洲獨坐酒如泉明知白眼輕餘子客至題詩似屋椽

題贈翰林何生

殘月疏星送曉鐘伊吾聲徹炯雙瞳盛年事業須黃卷盡日交遊謝碧筩案上蟾蜍承夜露門前叱撥立秋風君家居士多陰徳佇看雞翹列殿中

嗣天師墨戲四絕

橫塘野色深聳身對秋水守獨非自誇感彼蜻蛉子

右枯蓮孤鴛

守雌气之母見一道之宗配合貴有得丹光結芙蓉

右枯蓮鴛鴦

二禽詎無知秋聲起天外蘆枝爲我旌蓮葉爲我蓋

右蘆荷水禽

髙籟日惻惻水花淡無蹤孤鴻招不來泛泛以自容

右蘆荷孤鳬

果老圖

禦气如嬰兒變化能成形再過趙州橋滅迹絕怪靈

淸容居士集卷十五

欽定四庫全書

淸容居士集卷十六

元袁桷撰

開平第四集【壬戌】

至治二年三月甲戌攺除翰林直學士四月乙丑出健徳門買小車臥行八日至開平捨於崇眞宮有旨道士免扈從宮中闃無人聲車駕五月中旬始至書詔簡絕僅爲祝文十三道【已入內制】悲愉感發一寓扵詩而同院亦寡倡和率意爲題得一百篇閏五月上幸五臺山以實錄未畢趣史院官屬咸還京是月丁巳發癸亥還寓捨五月灤陽大寒閏月道中大暑觀是詩者亦足知夫馳驅之爲勞隠逸之爲可慕也六月丁夘桷敍

端午日繇車中抵開平客中三度端陽愴然有懷

居庸昔日逢端午子規聲聲勸歸去舊嵗灤陽萬壽宮九節菖蒲泛瓊醑今年車中飽掀簸盲風北來雨如注沙坡馬鬛髙下迎土屋魚鱗先後附舊家松篁百防碧檐卜花前石橊樹停車俛首不得語鄰墻簫聲雜駝皷勞生得意同蝸牛舊曆卻行等蠅虎

崇眞宮闃無一人經宗師丹房惟蒲苗楊栁感舊有作

雙斛靑蒲苗中庭緑楊枝門鎖碧窓寂徘徊心不怡辛勤四十載逢辰搆崇基寒日淡無華風助之悲想此鸞鶴侶長嘯悟成往昔玉局翁言罷白雲隨懷賢感夙昔悼念成涕洟夜夢忽邂逅掀髯歌紫芝

閒閒眞人未至

崇眞觀裏獨徘徊門鎖蛛絲燕子猜度來遲愁欲絕爲憑白鶴寄書催

舊嵗端陽與王吏部同客灤陽因成七言奉寄

舊年同飲端陽酒擊鉢聨詩日未斜我戴夫須重出塞君飄蹀躞獨畱家雪花帶雨催前馬艸色連空趂後車萬里功名頭竟白張騫何事苦乘槎

寓捨卿舊住今歸龍虎山書壁言懷

明玕出海見奇姿價壓連城賈客知往嵗曽爲大鵬賦今秋且作小山詞黒頭好景傳杯樂白眼長年按劍疑君去我來同此榻鴈回何防寫相思

五月八日雨霰

黒云轉飛蓋晴空落珠丸急響遞疏宻跳踉杳無端仰視烏輪光粲粲不可幹陰晴界南北咫尺分寒暄鮫人有暗淚乘陽湧冰瀾又疑天女下百琲隨輕紈采之不滿把瞬息何彌澷東墻古楊枝含思碧雲寒畱取宛轉花伏日爲君看

開平昔賢有詩片雲三尺雪一日四時天曲盡其景遂用其語爲十詩

茫茫廣莫區屈曲層城建昔雲水雲陂伐木嚴築揵寒沙雜軟艸其下有冰片雙龍赴魏闕雲气時隠見巍峩中天居百里見行殿

唐皇極睿算憂邊罷從軍種松八百里擘畫疆理分立象有定數後王防奇勲千車昂頭來萬竈生墨雲天險尙莫恃人謀安足云

曉日出東門寒光靜相涵黒云何方來玉妃爲之驂頃刻變昏晝陰晴常日三宸居逼象緯熒煌斗司南世儒窘六合鄒子成虛談

羲和當中街重裘慘顏色詢彼住冬人封戶雪逾尺松煙暗疏箔羅坐圍丈席南鄰時相通北門恍未識冰天與火井受地各有職

近山如雕鞍逺山如削鐵防防落黃流嗚咽恨未雪坡陀下前阪颯爽萬境滅馬嘶不肯行沙寒艸如茁氈廬峙前岡一一望初月

鴐鵞帖雲飛下懼鷹眼疾空墟無鴉棲壞穴見防出楊枝尙斂色吐絮朝伏日羌巴雜蠻防異服狀非一風土諒不同刪述在史筆

煌煌千賈區奇貨耀出日方言互欺詆粉澤變初質開張通茗酪談笑合膠漆憶昔闗市寛崇墉積如銍梯航際窮發均輸乃疏術

城南水沮洳飲之不盈匕逺汲沙水甘客云汝縱恣客竟遭河魚投以百金劑簞瓢乃眞空飾情果爲累狙公解朝暮不復計三四

亭亭芍藥枝朱明勝春時金蓮與墨菊兄弟相等推陽艶深摧藏後秀眞奇姿盛時匪自棄顧與松栢期有客同爾心臨風結長思

焰焰三伏日沈沈九秋天雷鳴過牀下月出在樹巓手持五采筆直侍虛皇前大以書圖小以傳瑤編綸言廣聖澤載歌千萬年

南望

急霰輕雷五月邊觥船手把趣裝綿燕山南望十三驛紅杏枝頭別有天

天鵞曲

天鵞頸瘦身重肥夜宿官蕩羣成圍蘆根啑啑水蒲滑翅足蹩曳難輕飛參差旋地數百尺宛轉培風借雙翮翻身入云髙帖天下陋蓬蒿去無迹五坊手擎海東靑側眼光透瑤臺層解絳脫帽窮碧落以掌疾摑東西傾離披交旋百防衮蒼鷹助擊隨勢逺初如風輪舞長竿末若銀毬下平阪蓬頭喘息來獻官天顏一笑催傳餐不如家雞柵中生死守免使羽林春秋水邊走

李老峪山水深類先公墓田左右悠然白雲之思

積翠發層巒恍然家山圖陰竇水屈曲古樹云扶疏是時月新出歸鴈飛躊躇疑我久離鄕問我今何如雲昔所種松靈籟吹笙竽總角守庭訓六籍師鴻儒幸以鉛槧勤三入承明廬風景果有佀舉目諒不殊信美非我土誓言敢終渝

偶成

午雷嬰兒聲晚月大士面頃刻備四時陰晴足千變空齋襲重裘塵壁委團扇昔爲居養移今愧筋骸倦

鼇峯石

刼風吹沫孕玲瓏度海鞭霆駕六龍聲合八音驚俗耳重均九鼎動天容空庭露冷珠璣綻阿閣雲開錦繡封匝匝金蓮隨地擁佀催夜直佩瑽瑢【石下皆金蓮花】

子防詞三首

不如歸去君家南山松萬樹我欲送君歸憐汝嵗上灤陽路

去不如歸江南春深筍蕨肥筍蕨肥子苦饑見子手持一片冰下馬坐看白雲飛

歸去不如我是蜀王魄化聲呱呱君不歸請看錢塘雪浪千尺帆踏歌起舞去復還

盧彥威與餘同爲待制下世已八年覩行院題名舊迹感愴寫情

長髯黒髮佩鳴珂嗜飲常持金叵羅詩艶欲追長吉制詞新深愛小蠻歌鳯池聨轡情偏重鸞鏡重妝病已魔【彥威再醮一日卽病以終】題壁淒悲二妙元公近亦山阿元復初學士舊嵗同官集賢防於上都攺除翰林學士見其飲酒數十觥倍常時今年以疾卒不起覩行院題壁爲四韻以挽

慷慨論交二十年深慙經術荷推先趺林立毛錐禿麟筆星垂汗簡傳直以曠懷招側目肯扵凡品說齊肩舊聞蘇李曽生別行院重來倍然

潘景梁學士同在集賢朝夕與餘論宏詞源委後俱罷去新政肇更皆得復入舊嵗同防上都景梁還都不一月下世僕忝入翰林過視艸堂有感

鑾坡淸切平生志粉省烏臺謝不能【嘗除尙書行臺侍禦皆不樂意在承旨】夜剔蘭燈書葉亂凍呵鐵硯墨花凝蟻穿九曲誰傳授蜩化枯枝果變騰欲說機吾豈敢碧天云黯喚難應

客捨書事八首

客景眞愁絕淒涼倍舊年艸穿沙觜縮云住屋頭偏竈冷廚煙濕窓低檐霤懸畏寒難出戶盡日得髙眠日永空庭淨淸齋罷煮茶無羊誰閱市有客共思家巷近逢歸馬門閒數過車衰年行六十那得老風沙愁極吟肩聳塵深望眼迷屋隨冰上下山趂雪髙低幹酪瓶爭挈生鹽斗可提日斜看不足蹋舞共扶攜蟾影穿窓矗龍光拂席流淒淸三伏暑淅瀝九天秋水惡停泥井冰堅宿瓦溝年年遊上國那識望鄕愁問俗過閭裏淒涼說住冬凍瓶粘在手暖扇防當胸雪急籧篨響風髙榾柮松寒更傳警夜飛騎急憧憧

禁堞防危石官衢漾淺沙犬能搜兔窟馬解避駞車童剪靑蔬甲僧分墨菊芽飄零堪慰藉小雨墊烏紗宿霧成疏雨寒蓬捲細塵雲飛疑到地艸長不知春香幾蜂喧宻寒房燕語眞白頭闗塞外猶作未歸人燈影微微焰鐘聲隠隠淸歸鴻天際度去騎月邊行久客心無著微醺夢易成攬衣中夜起北斗正南橫

視艸堂四詠

視艸堂前月淒淸十倍秋銀河斜處響玉斧暗中修隠約娑羅見微茫顧兔流霓裳端可補顧入廣寒防視艸堂前雪飛花具四時老疑潘鬢重舞覺沈腰羸妙合絲綸巧功調鼎鼐奇虛皇瞻咫尺顧賦玉京詩視艸堂前雨飛空萬象新隨龍下膏澤滌穎布陽春霢霂能生物霑濡不受塵巫山空有賦難作楚王臣視艸堂前日傳宣趣制詞槁裁初刻上朝罷八磚移烏禦行黃道龍光映玉墀薰風生殿閣小立獨多時

華嚴寺

寶構熒煌接帝靑行營列峙火晶熒運斤巧闘攢千柱相杵歌長築萬釘【殿基水泉湧沸以木釘萬枚築之其費鉅萬】云擁殿心團寶蓋風翻檐角響金鈴隃知帝力超前古側布端能動地靈

贈華嚴長老二首

四年上國扈金輿燕處髙齋得起予篋寶寸珠光不老鑪存片雪色相如抱琴有意傳流水擊拂無言指太虛二十里松親見得塔中古佛白毫舒【華嚴洞下宗常防四明太白禮宏智塔宏智相傳古佛再世】

丈室蕭蕭晝掩扉蒲團不下得忘機堦前菊本先春種門外楊花伏日飛句落珠璣禪客誦象嚴金碧梵王威知余猶是靑山伴話盡斜陽指翠微

書邢遵道二父家傳

蜚聲秀采動時賢書帙如山酒佀泉已恨人間雙璧化共誇身後一防傳藥嚢有底陰功滿詩卷相輝盛事全防見門楣成晚秀瀛洲委佩接羣僊

贈寫眞佟生

丹靑妍醜世間形碧眼看天畫未成夢覺已傳商相似神閒能寫趙郎情沙塲燕頷愁中樂客捨鳶肩暗裏驚彩筆閱人頭漸白長因眸子識公卿

贈李道士

髙安李道士貨藥繞灤城竹杖常隨手茶甌與解醒住冬饒活計聴雨話平生欲說前朝事年深記不成

行路難五首

桑幹嶺上十八盤赫日東出紅團團回頭平田樹如髮北去沙石何彌澷靑簾髙低知客倦勸汝一杯下前阪馬蹄防鐵聲琮琤帖石朱欄列危棧度嶺林昬泊官驛冰湧虛泥逾五尺馬行猶知泥淺深重車沒踝路莫防松林巨木官采搜千斧斫根膏液流翠旄離披僕巨壑百谷震動狐狼愁大車以載牛馬喘歷塹淩深不能挽車頭掛帋齊聲呼一步一移日將晚經春逾夏來京都雕梁繡柱天人居錦茵花磚淺深防嵗久不知行路苦昔聞萬回僧空中轉足如飛鷹又聞麥八百側徑回旋去無迹牙牌校尉誇快行急裝一日來京城人言脛中有肉燕籋云躡電那能名古云行路難今作等閒看君不見明王坐朝疲心思日行天下人不知

金穀園頭土如酥瓊花琪樹凝流蘇文鴦甃磚藻影動飛鳳團礎雲光腴紫絲步障三十里百和生香交旖旎美人羅韈不動塵匝匝金蓮隨步起須臾急騎圍四隅瞬息突兀生寒蕪緑珠危樓百尺墜行路之難卻成易敝裘蒙茸蘇季子兩足重趼行不已一朝佩印何累累列鼎北邦誇國士班生逺出玉門關被甲夜度隨黃間飛沙擊面燕頷失晚望落日思生還書生守株燈火勤終嵗不通南北鄰一朝安車入關內老不能言願求退

賣薪行

老兵防薪穿市賣雙手如布衣壊低頭望日南階行背負槎牙北風殺大車輪囷小車聚我薪不如一抔土黃公壚前煙霧髙揮手相譏不相顧暮歸置薪眠土屋望月淸歌聲防續丈夫窮達防有時買臣懷章人始奇

視艸堂嵗久傾圯述懷二首

視艸堂前艸木靑微臣三入鬢星星壞墻雨透蝸生角舊竈泥深菌露釘深恐雨鐘催曉箭獨聴寒殿響風鈴堂堂諸老冰澌盡病叟應歸種茯苓

昔時壽俊佩蹁躚人物扵今佀眇然倚馬誰憐才獨步屠龍端信技無全頒冰伏日金奩重賜果薰風綺席鮮可是虛皇防顧問玉堂舊事少人傳

翰林故事莫盛扵唐宋聊述舊聞擬宮詞十首

禁鐘初動趣傳宣衣袖薰香到禦前漸近宮門扶下馬內官分引導金蓮

禦筆圓封艸相麻龍牋香透擁金花儀鸞勅設庭前候賜酒方終更賜茶

制艸塗鴉未敢刪內璫宣引侍龍顏已分筆格金蟾滴更賜端溪紫硯山

春帖分裁閤分多宮娥爭餽纈綃羅靑絲菜並銀盤送幡勝新題墨旋磨

文思如泉湧墨林屏風院吏不須防舊時內相諸孫在猶有當年掃閤金

入院聴宣席未溫賜金已向案頭存【故事入院傳旨畢賜葉金十兩始艸制】淸晨上馬還家去內出黃麻付閤門

淸馥香溫酒玉巵祝文已撰報都知夜來奉防傳丞相五朶云濃押省咨

天孫夜度玉潢淸內托銀盤湧化生秋思未多團扇在擬題宮怨月分明

盤雕暈錦是冬衣鴿炭初生酒力微聞道邊臣風雪苦口宣臈藥布皇威

贊書謄副節樓前筐篚盈庭邸吏傳深恨葫蘆陶學士受渠犀玉索金錢

書懷

曉來重纊避風檐午著輕羅更上簾可是炎涼隨世態病多時節要抽添

五月二十日甘雨如注江南呼爲分龍雨

平疇拆禱龍君百頃靑黃兩界分匝岸已霑三尺雨隔溪惟見一川云誰家襏襫涼如水此地祗裯火欲焚共道神功有南北老農元不廢耕耘

五月廿六日大寒二十二韻

地界幽都正風傳委羽來陰機堅積沍空寲起荒埃炎帝辤施設神擅展裁气疑翻溟涬勢欲壓恢臺北戶嚴云結中街宿霧霾睫流驚炙轂吻咽訝銜枚野曠狐歸穴林荒雀下臺趂墟人瑟縮走驛吏徘徊舊篋裘頻索殘鑪火易灰當陽紈扇棄薄暮酒尊催牛喘猶瞻月龍藏敢挾雷曉吟肩峭直午睡發毰毸絺綌聊增襲簾帷莫浪開鼎溫延上客竈煬集羣孩鳥認南枝宿駝鳴北路回泬寥河漢接慘澹雪霜堆重甲身僵僕銖衣說詭詼已知鄒子的更覺杜生哀澤國朝曦赫畬田溽雨催鴻鈞陶石爍金鑑煮冰摧舊俗慙卑窘新聞騁慱該廣寒今已到姑射不須陪

禦天門聴詔

大樂出端門金龍日正暾千官齊跪聴萬姓列行屯親衛周廬列王徭尺籍存侍臣頭已白宣室願陳論

露立

空庭露立意茫然簇簇飛雲萬馬旋擬變淸涼成佛國不敎人喚四時天

喜吳宗師至

飛鶴馭空來春濃洞府開燈光爭夜月磬韻起春雷玉斗朝云禮金門就日回的知僊桂種玉斧更深培

食杏有感

筠籠賜杏得嘗新一一如拳醉臉勻準擬重防舊門館空庭系馬燕飛巡

寄王繼學吏部

靑春王吏部東閤久相陪聴雪聮詩送防花並轡回如何千里別不寄一書來拂拭題名記深知吐鳳才

皇城曲

堂堂瞿曇生王宮防年夙悟它心通梵書未覩口已誦厎用城闕窮西東淨居老人幻境異故作恐怖生愁容世間習妄了莫諭要以神化開盲聾嵗時相仍作防事皇城集隊喧憧憧吹螺擊鼓雜部伎千優百戱羣追從寶車瑰奇耀晴日舞馬裝轡搖玲瓏紅衣飄裾火山聳白傘撐空云葉叢王官跪酒頭叩地朱輪獨坐顏酡烘蚩氓聚觀汗揮雨士女簇坐唇搖風人生有身要有患百嵗防盡顏誰童西方之國道裏通至今生老病死與世同

天童山圓上人逺來開平訪華嚴以舊詩求題

三尺枯藤一卷詩五千里外訪相知鄕音未攺眉毛在曉過嶺西聞子防

手探驪珠顆顆圓淸如秋月獨當天舊棲太白寒禁得更上開平擬過年

題信上人手書

南湖涼觀碧芙蕖屢見臨池曉日初一去天臺隔生死重來應寫梵天書

客捨四詠

膚寸出巖遲亭亭大雅姿肯因風共去獨與月相隨似絮飛無著如山立不移昆岡有片玉嵗晚話深期【孤云】寒焰出房防前山尙落暉酒醒光耿耿鐘定影依依蝶夢疑方化螢流竟不飛廿年長作客獨照合機【孤燈】舊日江湖伴多因塞北分身單追暮雨翼冷帖秋云肯向蘆邊宿還應枕上聞沙洲矰繳滿不是故離羣【孤鴈】絕頂看秋月星沈萬象奇難隨黃鵠侶獨與白雲期野性便金洞淸聲徹玉墀山中王子過時一聴參差【孤鶴】

次韻圓上人

大荒沙漠境全眞平楚天低絕見聞此處無愁誰防得琵琶一曲問昭君

我家鄞水望江神君住鄞山半嶺雲同向天涯作行客定知猿鶴有移文

萬解千言任所之一花五葉總牟尼九龍峯鎖難分別防見芙蕖長玉池

次韻華嚴賀李彥方除監察禦史

秀采寒光敵楚金詞鋒能繼九州箴鳳池舊直驚人海烏府新除表士林氈紹家聲眞素業簡謄民瘼是丹心華嚴蓮社相期逺應許遺民得共防

彭法師禱雨有感

神京嵗嵗春秋交幹風捲塵喧四郊銀潢淸寒不可挽火礫燥露焚烏巢廟堂憂惶走羣望桂酒跪瀝陳牲殽飛雲虛無恣彊魃古澗偃蹇專幽蛟蜥蜴旋舞破甕缶髣龍作形糜槁茭或誇巫言擊長劍或騁梵語鳴銅鐃老彭之孫赤松派屍坐直欲鴻蒙包深知天水本一山澤妙感窮羲爻三上章給鳳札九淵投簡驚鮫綃大靑小靑各受令旋轉急注搜巖坳初疑飛繒蔽云頂恍若銀竹穿林梢鳥衝沈防舊棲失虎度泥淖前林咆乃知至道在瓦礫芒刃不缺湏良庖皇皇眞宰燭萬類神運溥慱民同胞前驅招搖後武朱冠鐵騎森旄旓精誠相通顏咫尺聾瞽未識徒譏嘲白頭太史詎妄記願以彩筆窮模描

近爲盧眞人作桐柏山賦以舊賢四詠復令賦詩次韻

雙闕髙蹲僊境分深畱絕頂獨耕耘雞啼流水村非逺犬吠隔溪人始聞翠滿林俱上藥黃雲封戶總回文層霄笙鶴湏臾見不用談空李少君

王子乘鸞八極周參差次徹此淹畱緱山未信雙輈逺滄海端如一羽浮碑聳蛟螭擎雨露賦鏗金石閱春秋莫言劉阮歸無迹政與寒巖二子防

逺瞰神山接海潮羣峯匝匝翠周遭添書舊字開蒼蘚金鼎寒光暎碧桃瀑濺花香疑過雨風回松吹佀驚濤昔年曽說王靈寶冷笑人間有二毛

雷起平田過雨腥居民猶說老龍靈泉流洞口凝鐘乳月落松間照茯苓琴罷忽驚人換世丹成深勸客延齡僊翁久作朝元客贏得瑤壇滿鶴翎

再次韻

門首穹碑字八分寸田尺宅勸鋤耘雲歸右洞疑無著雷過前山佀不聞磨石旋風空世刧梭溪織水起寒紋年年秋月層防上髣髴虛無下帝君

堂堂王子憫宗周不住緱山此地畱玉髓定將金篋貯滄波能使羽觴浮絳桃帶雨飄紅雪翠樹停雲起素秋絕頂銀盤宮闕爛不須更向紫霄防

夾山松瀑佀秋潮老鶴調雛日一遭欲與雙成同勸酒卻嫌方朔彊偸桃艸沿碧澗千年藥雪釋瓊城百尺濤聞道玉蟾三度到通明金骨舊皮毛【玉蟾或云在羅浮未化】久食靑精厭世腥無心折艸緫通靈望云岸幘招歸鶴滴露濡毫傳負苓峯頂丹成眞九轉洞中棊罷已千齡嗟余猶是徵塗客四上開平數鴈翎

上上人防開平回四明

圓帽方袍上上京看山碧眼雪分明南來白鴈先秋去我軰無情合有情

成君輔廣濟堂

車馬塡門日不停刀圭上藥已通靈應須重作鐵門限坐見堯民壽百齡

內宴二首

寶勒猩纓鴈翅屯錫鑾欵欵奏南薰珠冠聳翠千行列雉扇交鸞五采分宮漏觧畱黃道日禦鑪能接紫霄雲漢家天子空英武置酒爭功始考文

椶殿沈沈曉日淸靜鞭初徹四無聲桐官玉乳千車送酒正瓊漿萬甕行肯以駞峯專北饌不須瑤柱詫南烹先皇雄略函諸夏擬勝周家宴鎬京

伏日

伏曰車中閉炎蒸不自由轉旋疑病酒掀簸似驚舟山色隨眸轉溪聲著耳流艱難吾敢讓猿鶴故山秋

龍門

君恩八度過龍門眼見蜿蜒守黒云漠漠沙田荒礫滿空將霖雨一溪分

巨靈何日擘雙門千古英雄底死論落日碎金寒澗裏銷磨猶是僕姑痕

戱題開平四集

開平四集詩百首不是故歌行路難竹簟暑風茅屋下它年擬作畫圖看

奉題開平百首詩後

王士熈

玉海云生貝闕髙騎鯨人去采芝遨灤江一夕秋風到瑟瑟珊瑚湧翠濤

淸容居士集卷十六

欽定四庫全書

淸容居士集卷十七

元袁桷撰

贊

劉敏叔畫八君子圖贊

五季橫漬萬姓阻傷剗舊布新赫日蕩光變通維時君臣爾詳丕顯韓王應運斯翔佐帝立極肇服眾國銷兵弛財邦本茂植獨相十年黎獻安謐弼違雍容不撓厥色百壬肆妖喬嶽漂搖智深如谷終止且消金縢天開軒冕以朝簡在帝心王勲日昭燕尾之眉貫玉之姿炳靈丹靑庶或類之

右韓王

堂堂魏王龍章鳳質天實生之以佐王室射防玉墀慶雲耀日中外踐更執徳惟一西陲繹騷將弛卒驕往綏爾戎薄陳武韜濯以淸泉釋其煎熬入秉國釣眾味畢調不懾不渝迄康皇圖取日虞淵登子天衢朝野罔知繄王眀謨危疑之際以身調娛両宮熈熈萬姓於於桓圭赤舄淸廟配食於鑠厥勲千古罔極

右魏王

赫赫潞公不震不動威以服戎寛以濟眾宏淵雅譽磅礡肆著蚤年登庸具正百度貝盜斯興命公於徵振旅霆發不日以平國財未殫抗議省兵激懦抑貪朝廷淸明以徳報怨以爵爲勸彊敵效貢卻立攺觀名倡九牧進善無倦四朝師臣邦家之珍委蛇兩河如松如椿燕頷淳庬鮐背輪囷何以比之永古蔑聞

右潞公

儒以稽古酌時斯正用非所宜秪益其病在漢懿侯治守淸淨惟爾荊公行修於躬耽精古籍慨想遐風懷寶陸沈患莫已逢激而翹之以達天聰髙配五帝羞視七制廷議借借防以辯毅復古之志與帝俱銳發政累名公是喪朋晚歸鐘陵惘兮愼兢蹇驢空山悟彼愛憎矯矯貞姿涅而不緇吾將疇依爲學是師

右荊公

帝宇永淸文治斯舉取靑媲白巧鬭嫵末派橫流獨手莫禦獘極斯反誰受天祜防生歐公鴻碩之宗鼓以雷霆驅以雨風如日之明如川之東肇正古始四方攸同奬善矻矻英俊滿席彼有未至憂見於色補衮之功其繩則直以退爲完以佚爲安髙風邈如審象以觀

右歐公

任當其誼三褫無畏用不展志好爵斯避允顯溫公爲世張弛執中秉徳享帝活國熈丰紛紜朝有姦慝歸臥洛師纂緝載籍元祐之初大矢厥謨稂莠旣深百糓未敷畀成於天力疾以除佐佑王室公心如日獨樂之園以迂自佚生無榮飬歿有餘泣深衣幅巾天骨嶙峋中有至道不以示人惟誠與敬千載如新

右溫公

岷峨之山扶輿絪緼誕育至英絕類離羣溢爲江河乘爲風雲髙絕俊頴探炳文承明邇英防思運精騁轡以行華夷是驚蹇蹇匪躬上通帝靈才以貶官謗以長名播遷徼荒百虐冦攘繕性養神彌介彌剛盤桓南歸百神從行誰謂巨浸一葦以航瞻彼徳容春陽秋霜烱然方瞳如犢初生霄雲峩峩野服蒼蒼往代莫從鑑玆耿光

右蘇公

沄沄修水誕文明維太史氏頴敏之功由彼岐嶷揚譽上京服襲瑰瑋綜覈文藝剖析幽翳謝鮑前驅屈宋擁篲言逍遙夙昔超詣正宗江西斂祍嗣裔厠身著庭正气果毅筆者未成削者已繼秉畀濁流孰怨孰尢不怛其化心君天遊精神滿腹瞻望不足烝烝孝友猶在眉目淸塵髙風曷其有終

右黃太史

祝道士龍贊

靈砰砰三五一視若存水神立爲光髙原粒天門開靈受秩

墨竹贊二首

墨以韜智以禦柔渰焉云興脫兮凜秋寥寥天標下爲岧嶤執玆混淪函三爾超乘剛庸升實志勿驚比焉彚亨烝徒繩繩纚者如傴若佩而組墨卿司謄汝於堵

子昂集賢眞贊

審中聲以比防箾之音證墜簡以啟載籍之蘊承明三入而不居江海一麾而無慍遺世而深憂盡言而寡尢瓌瑋萬物金石橫流敷文太微慶雲瑞芝超然巖壑寄扵筆翰者吾猶以爲杜徳機也

張廣微金書陰符經贊

遐哉古帝握契眇綿沌沌混混超天地先執靜禦動玆爲坤乾虛九藏一書圖弢鈐範圍包絡佐理宻堅气母受要納息以傳泥金著文其曄鋒淬穎脫乘雲大圜

雲中龍贊

握機騰八荒憺雲中闇以彰九九合下土光返珠淵終智藏

龍贊

禦乾入坤萬靈嫖姚止水飛立回旋上朝神後布令蘊隆黙逃功成返淵重以韜

又

云噓气爲母騰靈湫匿星斗握以機數九九百糓蕃歳大有

太上授經圖贊

混元希夷空洞眇綿方圓緯經言孰可宣憫彼世醨述五千紫雲升空重席九筵跪坐受聽萬神參前研幾察微如珠善淵徳爲之初道乃自然

辛稼軒畫像贊

妖雛殂江八方沸騰手提糢糊仗義南興閩越荊湘是鎭是繩智名勇功蔑如浮雲防屢尼之耳若不聞聲裂金石湛厥心君運有南北孰言一之時有未完矢詞窒之卒全其歸莫能躓之帶湖維居喬木郁新目光背甲佩兮振振審象式瞻宛其不泯

仁廟禦書除官贊

扵赫仁考禦龍中天追琢王度左右惟賢思索俊髦嘉量達權稽古九官匪曰敍遷嚴嚴秩宗維直且淸佐理大政宰士是程皇畿膴穰具瞻靡輕率彼緇流出納糾繩八柄馭臣首爵以貴或超或常執管淵思昭哉云章銖黍奠置勿私以恩不恱其媚番番老臣卒秉國鈞山立陽明如嵗之春帝賔於天執簡涕淪虹光徹楹萬億日新

至治丞相眞贊

以元勲開國之孫佐大明麗天之主肩一徳以正人心集眾思以淸庶務玉絜而彌溫山立而有度審象以觀斯爲太平之宰輔

又

階符耀騰河嶽炳靈寔生上相秉鈞以成儼兮徳容衮衣蔥衡山立其威玉絜其淸陟降帝所翼翼是承帝曰相賢佐我治平雲龍從類鼎鉉利貞懋昭顯功象於丹靑扵赫寶璽虹光爛明用永厥藏詔爾云仍

英廟禦書開經偈贊【時爲皇太子】

日升咸池五采耀騰昭徹水源濁垢斯澄維彼寸穎執一貫萬鉅纎受形莫測其變驪珠陸離光被寰海允符龍圖昭示億載

自贊

防承父師之準繩壯緝文獻之淵懿守先天之中爲初心防三聖之易爲一致气弱而詞愈卑學防而用益疑寥寥兩京耳受目接者不能紹傳吁何可言

王承防畫像贊

扵赫幹運天造耆武肇敏王公粲飭皇度越於江濤率圖籍以朝秉直在庭不激不雕矢辤瓊琚風舒霰消益之以甘雨濯其嘉苗佐理毣思敷繹靜規民甫息痍勿煩以疵懿徳沄沄如山出云有聞無聲爰澤後昆佩玉峩冠審象是傳之問之美百世弗諼

王叔能眞贊

心淸而行全守廉而益堅不汲汲扵利達專丘壑以自完若是者五采不能以傳至若炯炯方瞳藹然孝悌之實發於睟容人知其爲臺閣之秀彥蘊經綸而猶未盡其用者也

自贊

訥文詞而三直承明之廬拙騎射而五遊朔漠之域居安以窮犧爻之變比事以糾麟經之釋至扵見防歸田服恬淡而守貞白識者謂爲知止而獨慊然猶以爲有形迹也

馬元帥眞贊

養恬而智無遺息機而事能應贊黃閤弗居其功坐烏臺獨守其正制變扵劇郡若郢人之斤鎭戎扵大藩若秦王之鏡服芝術以養年將見安車造朝守規隨而樂淸淨也

瑞檜贊

老子之道以恬泊眞靜爲根本而其嚴靚淸宻非窮極壯偉不足以爲榮觀故所至丹艧土木與浮屠氏相埒殊庭廣寛候靈斿扵致祠之際尢加嚴焉四明妙觀構寶殿仿南城之長春法式具備主者呂法師顧瞻中唐作而曰玆不可不加竦肅手植蒼檜列若幢節厥土墳剛風潤雨濡膏脈日起旁達蓊郁連累相承泰定三年春正月中澣上聳結爲鳳冠觀者林立考諸釋檜者曰乍檜乍栢一枝而能屢變惟檜爲然觀是則知釋者之非妄矣或曰厥今聖天子嗣位歷更上元洋洋乎盛徳覆被動植疊瑞重休四方承畏不敢以獻以告而祝釐儲祉道家者流有所不得辭讓乃繪爲圖以光天之休爲之贊曰

繄檜在廷三光炳靈膏涵於膚湛其晶熒化爲鳳雛珥冠儀刑乘風鞭雷上於帝靑曰有徳者祥玆爲利貞爰祝萬壽九垓永寧

雷氏龍吟琴贊【爲閔思齊作】

四田八日用凝扵神攫之也深養之也淳風生扵木莫窮其聲比物引類錫玆嘉名杳杳變化雲升雨防戞如銅盤玆其爲作者之助

吳閒閒眞贊

徳不形禮爲翼熈熈衝靜之神侃侃孝友之色籠古絡今其詞如雲佐理以無爲智淵而若存朝承衮龍暮撫松鶴心徹九九坐石盤礡是所謂養其尺宅守以生白者耶

仰山熈禪師眞贊

蜀僧曇簡以文詞振林下繇是東南學者翕然師之育王觀禪師才辯繼其學弟子熈公復繼之有詩名鳴咸淳間試嘉慶圖詩禁中定爲第一餘獲見於淨慈植節刻行言語若冰雪欲以蜀學廣其徒後歸隠仰山以逝其嗣隆教師祖瑛以遺象從海上請余贊乃爲贊曰

心之精神繇言以宣匪事琢雕合扵自然維師集思泉湧云溢億萬森列貫以一蜀學日淪志士是惜瞻彼肅容以楷以式

南湖入法師眞贊

目穿書林心超義海體用不違功斯十倍審多岐之亡羊悟忘筌以得魚追琢其詞不浮不蕪外嚴內熈蕭然野鶴之姿斯其成祖庭之羽翼絕塵世之樞機

定水源禪師眞贊

持律以攝心習教以騁辯語黙兩忘微防益闡薄飯一盂福不稱其徳至於據席握機颷回電激誠禪林之凖式也

雪厓吳法師眞贊

雪厓吳法師飭身制行道流所尊企弟子呂虛夷請贊

長齋以養年持敬以吁天若雞抱鷇如珠守淵望之山林卽之珪璋知止葆靜合太古之淳厖夫如是逍遙乎白雲之鄕

箴

存悔箴

天君亭亭巖石永貞執樞維機莫我敢膺釣聲割名如蟊如螟微焉髮毛戰兢是承謂善實繇小而過不在大雷以鼓之艮以配之合動而復繇靜斯防昔顏氏子悔實莫可名筮人司蓍敢告司扃

遵誨堂箴

肅肅祖父誦戒孔昭亶惟矩衡匪矜匪慆式瞻裏門養眞簞瓢何榱題岌嶪肆其誇驕金糜玉毀迄用不紹巷有居人燕咡曽髫右觴左饘以逰以遨何白首髙位顧影號咷伊堂旣深亦具室奧傴躬徐行慨焉焄蒿戶冊崇崇陟降以悚於乎後生勿夢夢是從爰繹具訓敢告嗣宗

貞一齋箴

昭哉森著鉅纎受形順天之樞執動以承尸居者誰不震不隨謂珠藏扵淵主靜是師太虛無體曷思曷爲聚爲物均散爲返眞由感以遷若火之燎原在昔誇父逐日走傴鑑觀河圖繇是成數成復捨之厥數愈具庶物澷澷若冰斯泮固而斯應乃事之幹絕仁棄智望道彌渙必寂爾心必完爾神筮人司易敢告靈君

誠求堂箴

肫肫者仁婉婉者孺彼孺不言容動斯具以食爲喜以啼爲恕感匪物遷孰司昭先黜思絕爲迄全其天揣知者誕矢激滋逺順陰保陽若執玉以祼太素煙熅至靜無垠見之猶龍望之如雲猗儒守醫曰曽氏子言邁於京戶冊是視

銘

復庵銘

弁陽老人周公謹父卜終老之丘扵先中丞公墓左築室其上揭名曰復庵謂其故人子袁桷曰復反也反諸其本也聖人作易之義深矣余取斯名也厥有防昔太公表東諸侯歸於營丘禮以謂不忘其本余家故齊人𨿽南徙吳興而其遺禮三世猶守之自余失仕居錢塘非有酣豢之樂而忘其歸不幸而不得歸者勢也今老矣苟終無所歸則扵之道奚取抑甞推死生晝夜之理其變無窮反身而觀虛一而明者物莫能禦則玆丘之樂殆與造物者去來而莫窮其所止也子爲我暢繹而銘之銘曰

大明麗天隠扵昆侖晦冥有時以全其根海气騰溢爲云爲澤吐奇滋生復反故壑嗟彼昏氓雎雎涼涼齒髮日化莫知其鄕馳車羊腸倒戈蟻垤少誇老衰運往一跌維子周子心君天遊顧瞻松栢肇謀莵裘峯回泉渟虎伏馬立郁爲斯丘不以吉煌煌先徳如珠在淵旣揚其輝終閟其妍盤桓斯丘豈不念歸三返晝夜以爲徳機伊復之道其微如芒磅礡一气變化以彰原本稽中是則是象謹獨內觀動靜交養他年逍遙駕風禦云匯爲江河炳爲星辰其來無趾其去孰止爲善是嗣貽於孫子

君子齋銘

大裘無華完玉不琢飾美自將其實愈落善不可爲名不可近恕以養仁敬以崇謹謂我獨賢於徳彌損八表同云一決終僨謂世實賢雎盱孔憐肥遁斯恥卻行乃前人我之道弭節兩忘汝不我瑕我不汝望煌煌嘉名揭玆戶冊希賢是求探蘊觀盤旋九州俯仰千古發硎淬鋒門轍戶屨君子之泰君子之和永言銘之以宴以歌

澄心齋銘

大梁劉君彥淸佐鄞幕淸淨畫一希蓋公之道逾月而治愈簡及期而人莫能議噫使佐天下由是道也果何病今世汨汨然外治者多矣神明粹精交蔽而愈失其於內也蓋不暇夫虛明之體絕慮而求者非正或者謂老氏之說近此因屏不復取今劉君以澄心名齋動靜交用有合扵聖人之說四明袁桷因銘以廣之

存神內觀形不能以久完刻意外治气由是而彌衰水煩土敝維物之災人爲物靈其道安在內不可穢外不可悖湛然長存扵物何類故操尺寸之智者成防丈之失勤錙銖之功者獲倍蓰之益禦天地之一气持陰陽之兩端吾見其淸而不介絜而自全也

雪房銘

錢塘孫道士構雪爲房居江南度不能久得北如京師將遂焉久之復越居庸以防始固有之乃屬袁桷銘銘曰

養絜沮洳其變莫渝納明屋漏其神莫防執天之冝允成徳機機可轉不可緩緩則懼懼無以據窮髮之北以儀以則爰謹視之毋怠毋慝

崇眞觀鐘銘

冶吉金構坎離爲气用震以時深則安安乃旋鎭無極億萬年

朝陽堂銘

焯彼曜雲光融曲阿翼翼黃粲其郁華防觀厥功媾精沈淵若鷇斯伏若珠斯潛內陰以藏外遲以進含施無垠執斗憲運眾瞻嘉明企而則諸言升於岱昏旦允殊丹流金騰下土若昧竦心愓思怠曷可悔嗟哉誇父競不救暍大聖維姬愼玆明發爰興爰處寸測短長少耄勿荒永儀朝陽

蔵書室銘

六學鴻烈代天昭明精思纂微辭以立誠匪事扵言不文奚宣析理日繁直致衍傳謂黙足以通絕其知聞敬焉孰持誠焉孰存趙郡氏蘇崇其書楹剖抉云章緯經有程靈根湛虛服習粹精廣以觀萬約以守一迎之莫防倚兮不躓仰止元聖學海彌溢

極髙明齋銘

謂天穹隆環扵九泉謂日陽靈始於虞淵邈焉具瞻荒忽漫漶銖黍立鈞億萬以正行逺陟遐跬步攸定維先聖彛訓大賢是證理一分殊等級辧分不博以求孰爲彌綸不約以觀孰歸其根積小斯髙用晦斯明罔有僣差是凖是繩戶冊孔昭爰矢厥銘

九思堂銘

虛中實中圖書之紐實以分殊虛以一受理原扵初思曷爲九扵赫聖分言爲中上由體生下應景從維李氏子受訓倥侗戶冊孔昭執玉靡墜數窮扵陰陽以類則皇極之言罔有偏陂

淵靜齋銘【爲蒙道士作】

猗鉤盤審鯢桓蜀叟蒙拱以觀惔無極視晏然黙雷聲守綿綿珠在宮百神環時旣至乘風摶

淸容居士集卷十七

欽定四庫全書

淸容居士集卷十八

元袁桷撰

記

慶元路鄞縣學記

粵昔授受緒絕空虛固陋之學淪於人心言理者人人殊師記問者質而不化詞章篆刻決裂六藝糜爛而不可救師儒有憂之據道徳性命之要毫分縷析鑿鑿乎其不可相紊也繇是士得以一其視聴皇王之道復興於千數百年之後可謂盛矣世祖皇帝混同區夏崇學校定國子學成憲皆東南儒先而朱文公所說咸取以爲經史模楷於是窮徼絕域中州萬里之內外悉家有其書然而急近功者勦取其近佀以爲口耳之實天人禮樂損益消長切扵施爲所宜精思而熟攷者一以爲凡近迂緩而不講至於修身養心或相背戾而不相佀則緣飾儼黙望之莫有以窺其涘際夫明絕學以承先聖之統可謂難矣獘生於苟易守其說而湮其本將不勝其獘載籍極博莫嚴於五經教人之法莫詳於三物揚子云云丘陵學山而不至於山惡夫畫也鄞舊有學王文公安石爲宰時延防稽杜先生醇教之學者輩出至大二年郡大火學燬之主邑之學曰孔文雋董儒金始建講堂禮殿未及完而去皇慶二年三衢姚熈載實來是嵗天子下科舉詔同知郡事吳郡張侯某顧瞻陋蕪首曰其何以稱上意乃率郡官而助之邑令梅君遇春丞簿龎君滋範君祐咸曰吾長扵是玆役曷可逭嚴工庀程戒業者咸輸以佐閱二年夫子像成侑從有敍門廡庖廋塗雘繚繞之屬堅宻精粲學宮之制完且具矣姚君乃曰鄞號多士昉杜先生宜作先賢祠以祀鄞士之興其自今始乎嘗謂學校宮室殿謁循行風俗之使者未嘗不督厲修繕獨教法未定𨿽聰明自任猶不敢髙下以議今明詔四出郡侯首創其原姚君又能推本前人尊師之防深有所寓桷𨿽官朝廷因姚君之請知張侯之美遂以學校之獘首敍其說庶防吾裏秀士彊敏自修詢考耆哲篤行於顯微內外之實文質交資上承詳延將以復乎昔時之盛則姚君之闡微其意深矣庸刻於石願有以俟焉

鄮山書院記

粵若古儒先各以方國所尊祭於學社自漢而降定孔子祀余悉徹廢今百年來始有事於先師其居邑講習治官防衍之地崇闡相望或者病焉夫气流六虛神而存之聚者易推逺者難窮聲音笑貌之感若將企焉如弗及者理有在也合吳越楚蜀之地咸尊以師惟朱文公世祖皇帝一海防定冑子學取文公訓注爲學制郡縣益遵守而祀於江南者復得推衍大徳二年四明趙壽家儒科慨然請於朝曰伊吾祖鄂州善待從文公防今天子興是學願割田別居以祠而名曰鄮山事甫下趙氏卽世七年三山林徳載氏奉命只事屋毀弗稱旋辟田沒不可問覈故整圯實完實成奠薦齋明陟降儼肅賔老佐祭侯伯合餕又三年防系其事於石俾桷曰維我四明薦紳先生辧釋著微實相表裏源同流分塗殊轍一合私而惡異標榜之獘也炳然防訓理何外焉學以殖身徳以惇本斯道立矣執空說以爲證獘不勝舉惟性與道匪言是誇桷懼玆久願相與勉焉林君精敏愼修宜展於世文公之學不墜審由是也大徳丁未春後學袁桷記

鄞縣興造記

鄞爲縣延亙三百里環山帶江西爲沃區其民盡地利近東瀦爲湖土廣而俗雜逐島嶼魚鹽之利出沒於海上嵗千百數林藪川澤之隸於鄞者不假於外故號爲劇邑邑復輔城以居尢爲難治縣上事郡署曲直縱捨承指意一不得便輒指擿辱撓闗臨相通縣勢始振後凡爲縣者率用是自治而民益困矣大徳七年師府始移鎭控扼水陸眾曰郡有二府縣益不可理八年眞定盧廷信氏丞於玆推勤服廉沈防靜修罪防於囹訟辤於庭期月而郡侯尊焉大府任焉它邑之讞咸質以定旁郡之賕悉檄以正顧瞻四周令主簿是謀先時縣燬經始陿庳不足廣乃撤而新鳩材於山負者以競輸役於徒民以不病首於臺門防堂亭廡凡五十餘楹智周而勞簡噦然以深翼然以容謁者趨者視聴易慮於是耆艾讙然以謡曰伊丞之來吾民不知吏屩旣荒吾民相忘彼庭開明維丞之平雍雍其堂富民恐傷有亭是休思賢悠悠丞之戾止勿嘩以喜後兮今兮維今是佀咸謂桷嘗職太史筆削無避溢遂不得讓役始扵乙巳之十月越明年成丞嘗爲行掾中書有吏能令長忻都次爲東平周汝弼氏簿澄江朱申氏也余愛其成紀以示後俾知鄞爲可治大徳十年十二月曰袁桷記

西洛書院記

河南薛公遵先君子之命建義學於永寧矣龍頭山有故迹焉蒼崖嶄然宋元祐中天臺羅適正之大刻其上曰洛書錫禹之地正之安定胡先生門人善水利所至通陂埭屯田之美按地誌永寧並長水縣長水東臨洛川記傳云洛書所出今龍頭山新立禹祠而薛公仰止亦近得請於朝爲書院遂更其名曰西洛且防夫後人知禹洛書之誠有自粵昔九疇垂象示文誇誣相矜祖緯襲符漢世明經之士汨扵休咎莫窺其眞歷千餘年儒先大興闡天人之袐方圓相通正學以眀然同黨之說勝一以爲已是一以爲傳授數精理湮皇極之建卒無以大通民有恆性君師作之以修以綏如彼北辰樞紐運行內靜若動莫窮其化凡厥有生極乃固有性者爲聖復者爲賢作而新之維後是訓庸保其極則民永以乂保極者民作極者君運而制諸若兀之在握輪之在禦皆聴命於我孰先後焉孰終始焉四時萬化之理繇是而備謂之攸敍夫豈捨已而隨彼也昔大禹佐理水土攸平君臣交修抑亦有定制洛爲天下中碩儒訓傳家有其書愼厚遜讓猶有先王之遺風陞西洛之堂者當慨然以思謹其執中將見夫作人如新之驗由鄕而達於邦國勵之翼之示諸於掌皇極之訓其效可成也薛公名友諒溫宻有文今爲翰林直學士推先志之私淑煥而廣之爲屋凡若干楹又將延師以教後之學者而屬筆於桷故以昔之所聞者著爲之記

建城夫子廟堂記

景城縣東南三十里有故城焉曰建城漢爲中水縣地金大定中以其地北臨滹沱南薄禦河徙縣於今所二水交流名之曰交河焉皇慶元年保定王君領縣簿事循河故堤水落冬月先期率民以補其缺頽霖雨時至則因其防而巡督之河不橫流政簡民佚觀風省俗聿來於玆望其井屋聮屬誠阜且康於是士林之秀曰劉國芝耆老韓昌等言曰建城舊有先聖廟城址日圯而廟莫敢廢在昔許文簡公安仁嘗撤而新之未幾金亡居室燬蕩而獨巋然以存至元戊子國芝之父禎遂易扵文簡公之故居以詔於裏士弦誦之聲家至而日化矣王君周旋裏門念崇而新之於是治書侍禦史張侯完以書來曰吾裏夫子廟易代有存許劉儒先作新之志子盍廣諸敢以楮幣若干爲里人勸於是下令輯工奠方闡基表植巷道庭宇邃嚴以丹以塗論講有堂防息有廡明年率其儒生落而祀之乃介刑部員外郎葉蘇君防志其事粵自塾庠序學之制不明而士無所於學州縣有學率嵗時奠祭貿貿道途謹修其故常於造士乎何有成周之學備四代而畿內爲序十有二爲庠三百左右之塾復不預焉噫先正教學之興何其盛也學必釋菜於先師虞庠爲鄕學有堂有序得行釋菜之禮記禮者之言也釋菜於廟則自魏晉始也遵古之學從今之禮損益之變不亦可乎且鄕校不毀鄭人美之今天子下詔明鄕裏選舉之法建城之學者由是而陞司徒者將皆惇讓重厚敏者謹其藝能恂恂於於仰止昔賢舉不絕書而王君化民成俗之美庶得以傳於後王君以習國語始爲樞宻院從事名某治縣有法類是

封龍山書院重修記

世祖皇帝以盛徳深仁正位纂圖越二年始立翰林院眞定李文正公首以碩徳耆壽俊召爲翰林學士未幾告老以歸隠於封龍山封龍在恆山之陽公防侍東平府君受業焉地舊有書院兵革蹂躪公拮據盡力以成之故其居朝廷也食息不忘玆山天子察憫其志防食致政之祿以終老於是公作新斯文逺近之士咸秀出曁公下世逾二十年其從公而顯者曰史忠武公諸子曰杠曰【闕】曰杞曰煇廉訪使荊防紀集賢學士焦養直廉訪僉事張翼宣撫崔某其餘贊成均授鄕裏名不能悉數而眞定之學者升公之堂拜公之像未嘗不肅容以增逺想也皇慶二年其曽孫愼言爲翰林屬仁宗有詔省掾用儒士擢入佐左司院中選都事僉曰李文正公爲翰林肇端其曾孫宜以居未防拜監察禦史而於封龍也惓惓悉如公之志嵗久蕪漶不治往至治元年爲司農屬時請於司農符下其道防訪丹漆木甓悉撤以新禦史有言曰繼述志事子孫所謹我先公之爲玆也實將以佐國家之盛願子記之桷曰致太平經濟之道章句占畢不能以盡也文正公恬扵進取率躬以化其鄕耄至而辭祿徳之本也導掖其秀民仁之至也其徒卒昌扵時孰不曰文正公所作成也今遺書具存在扵書院者宜究其委源考三代之所以長秦漢之所以失反躬以思平治之道如指諸掌將反覆以陳於上李氏世守家法則書院永永代有嘉譽其繕修也益廣扵今曰矣本末具前記不再書

慶元路醫學記

醫之書作於上古乎後人猶疑焉陰陽气運之說與易書禮相脗合虫魚艸木之精詳扵詩尢近之然其辭義奧古卒莫能通曉非專治者不能也先王知之始爲之師以教之後復立學以長之生人之本繇是備矣至元壬辰濟南陳公祥爲肅政廉訪副使來四明遵詔防立醫學學成甫十有八年燬焉其地近市狹紊咸病展事鄞縣西有故主簿防事基及傍近地蕪礫不治於是故授徐君源道等請於郡遷以廣之乃斤其舊地得財若干以治土木郡侯完顏公首爲之勸推官賀某贊補其役於醫籍者胥率錢以輔之逾年而學完殿廡翼成軒闊深靜防予自京師還裏屬記其事余防嘗聞長老言鄕裏多名醫皆修謹退讓吶吶然若不勝衣察脈視色必原扵井谷經絡之微眇調制湯液必通乎風土之宜甘辛燥濕內外相爲表裏者悉參取扵經傳故其術百不一失懷疑審問求正扵勝已無忌悻之謬道同而气和相遜以禮相處以義而昔時公卿家激厲奬與之道又能使盡其術而無愧噫亦盛矣今皇宇恢廓五方士民參雜乎州裏拘而不達將不勝其獘率焉以僥幸懼其深有所失也徐君世儒醫教授是邦今二十餘年重靜而不撓昔之所聞徐君深知之廣天子好生之徳諄諄然語之使後之學者誦其書母執一以自滿虛心遜志復昔時之長厚不幸罹於疾病將得盡其順受無夭閼之害則徐君之教不亦闡乎余歸田裏尙幸而有見也

白石書院記

釋奠先聖先師定著於祀典而鄕社之所宜祭皆廢不舉宋初肇建四書院釋奠釋菜之禮悉遵令甲若鄭所言髙堂生毛公制氏之徒皆不得專祭僅列扵從祀濂洛之說行於是先賢之祠競立首扵其鄕復推其居官遊歷之地甚者謂其觀風宣化𨿽其足迹之所不至亦當有祠夫古不墓祭謂其神專於其居室也又曰不歆非類謂懼其瀆而不正也今郡縣朱文公祠防廣各慕恱胥勸終莫能有病之者繇是空巖海嶼屹然巋立而入仕者借是以爲資歷何先賢祠祀先後盛衰之不同也朱文公之髙弟曰黃文肅公天下尊之曰勉齋先生其學以持敬爲先探微鉤深以極夫操履之實懼其守之不專則蚤夜以思斂其粹精絕其枝蔓正誼明道見於經濟故其臨川漢陽之政惓惓於徵繕獄訟而論者始不敢以儒爲侮守邊議戎眾皆咎時宰用非所宜而公益得以攄其素講事至而不懼政成而不迫是則儒者之效惟先生足以及之先生嘗曰吾於江東之友得三人焉曰李敬子胡伯量蔡元思時廣信之儒先劉君養浩蓋獲登其門朝夕習益悉以先生之指授者爲標準寶慶元年入太學捨法成淳祐七年授寧國府教授後進之士從劉君者無虛日相地於白石山爲精舍以處學者祥刑使者建安蔡公抗扁之曰白石書院蔡公之於文肅皆文公之門人從劉君者悉稱爲白石先生天運合一白石之子也嘗安輯其齋廡因曰先君之承先師曷敢墜替誦聲屨武益廣其舊後爲湖廣儒學副提舉以歿有子曰光慨然曰大父師友之傳不可以不垂久逺文公祠徧江南祠文公則文肅道得以尊久遂買田築宮中爲禮殿書院之制悉備殿北立文公祠以文肅侑食後立大父祠繇是傳授之防益信所有司上其事於中書省省允其言始定置山長入選調旣成防桷書始末著於石章噫文肅文公之忠臣也疑者補之異者同之不以一時之辧爭而立其黨與見於成書故其匡輔之功若文公之於程子今之尊文肅者能若是斯得矣光今爲史院編修官敏達知治體文肅之學是誠有望焉者也

昌國州重修學記

靑社韓侯蒞是州逾年顧瞻學宮頽圯曰至喟然嘆曰化民成俗必自學始爰相厥攸鉤稽負逋治其島租墾其閒田究整是先泰定元年十月甲子役興用工二千有八百計緍錢二千有五百匠石曰食之費則諸生欣輸以佐扵是殿堂門廡齋庖池徑咸得備具謂桷繇翰苑歸防記其事桷甞聞之先儒以明理爲綱領譏詆漢唐不少假濂洛之說盛行誠敬忠恕毫分縷析一以體用知行槪而申之繇是髫齓之童悉能誦習髙視闊步轉相傳授禮樂刑政之具獄訟兵甲之實悉有所不講哆口避席謝非所急言詞之不工則曰吾何以華藻爲哉考覈之不精則曰吾何以援據爲哉吾惟理是先惟一是貫科舉承踵駸駸乎魏晉之淸談疆宇之南北不接乎視聽馴致社亡求其授命死事率非昔時言性理之士後之學者寧勿置論而循其故習者哉昌國惟四明海中州士之興起自紹熈始著樓宣獻公袁正獻公楊文元公尙書深寧王公嘗記其建學論堂之本始揚雄有言曰百川學海而至於海善諭者也首之以訓詁之精次及夫名物度數之宻由小成至於大成非積年不能以至周官鄕三物之教詎止執一而以爲傳道之要殆不可也委流安行由蹇而達訖歸於海學之功也侯名摶字仲舉旣興其學乃復儒役以爲大比之勸學之士子寧不自勵敢執筆以俟是役也州之長某州同知黃棟孫判官張信吏目陳益學正孫恕皆葉贊其事泰定二年二月癸卯具官袁桷記

昌國州醫學記

醫之道卽夫人身以備三才其說與易箕疇詩禮相表裏亦大矣哉蓋昔之君師聰明神聖因夫五行以寓於五常之形气致坎離之用以合其陰陽推其運行以齊夫寒暑考九州風土之宜別溫涼燥濕之髙下虫魚艸木纎悉備具非博習廣聞者不能也至於七情旣發之偏必求其中以返於正皆吾儒傳心之極論有察於聲气臭味之眇忽考之於遺書受之於家庭積歲年不能以竟而掌政令者從是稽其醫事以制廩祿是則寧有夭閼疵癘之憾也哉南北地气有大不同而爲之醫者各執已論近者急於好尙而恣縱不能商度十失五六誠可罪也秦漢之主卒望海求不死藥藥詎能令不死蓋其空巖絕島磅礡於巨浸之際絕囂塵接雲霧靈根異艸得地气之正方外隱士時采其奇絕精良以療治輒奇中而功倍今所謂海上方皆其苖裔而昔之集方論者復搜類於蛟龍之窟穴海於天地間號防鉅焉得以有遺也昌國爲州四履皆海至元二十九年始立三皇祠綿蕝不稱韓侯治儒學旣竟復蒞醫學玆曷以奉揭防廣其故址而二倍之泰定元年冬十月正殿成復立論堂翼以東西前爲儀門外爲神門廊廡有序祠象儼赫首以圭租勸民胥成不三月咸樂以助復遵詔防爲恵民藥局工旣畢書來防書其事於石桷嘗謂疾痛屙癢切於吾身者猶民之身也民困魚鹽侯能紓之儒病徴科侯能復之旣憂其生又懼其罹扵疾病使夫習爲醫者講肄以精其術故余歷敍醫家者流其學實難三聖之書昭然具存反覆防繹皆得以完其生是侯仁政之本愈逺而愈不可忘也

定海縣重修記

定海爲縣自昔號重地鎭遏戍守異於它所南受諸蕃絕域之颿舶東控島夷不庭之邦商賈舟楫噴薄出沒據防濟勝實東南之奇觀也皇元考圖受貢益倍於異代信使香幣渡海嵗不絕縣令將迎曰疲於供事視公宇若傳捨嵗益圯剝至治二年忻都君始蒞事曰吾受天子命長邑扵是失撫字則奚以仕嵗適大歉徴租扵民將不勝逋負計嵗所入一萬有奇遂覈其實止輸奇於官鹽賦嵗不登民益以困卒請而蠲若干嚴飭官驛置人以候過客而復其役久而曰吾將治所居以聳民視瞻一撤以新爲楹五十餘瓴甓木石丹漆箭鐡皆堅致可永久教諭蔣君昭先列其行事防爲記余謂治縣莫先於宜民承上意而不鳴其疾苦甚者增羨以求媚善譽乎何有縣當水陸之衝輒黙計嵗月得觧職卽謝去植僕舉獘終其身未能也若是則忻都君之行事汲汲慕古將有以大其所爲夫豈苟計目前之功效者防余特記其興造使來者有攷蔣君所述多善政不復著推其所爲舉綱以遺目蓋可知矣是役也尹曹敏中主簿薛炳悉力贊治故迄用有成

新建鄞縣尉廰記

郡治絕江其地名甬東吳王居甬句爲古浹口號甬江在今海濵海達於江入扵奉化西釃於余姚縈紆回曲綿亙百餘里鄞爲縣分東西以浮梁爲界東之民習网罟魚鹽以自業其地膏沃有湖可以灌浸率不善墾治春至輒率其子弟文身櫂歌出沒扵海島伺危薄險對面成姦宄憲令昭著至死有所不避尉以巡督爲職自宋雍熈間置尉治扵彼蓋重其地以鎭遏迄今數百年遊手益夥捕系無虛日廨燬於兵逾五十年尉率其兵徒隨所寓無常地訊錄之所不具扵觀瞻莫格其非而任益以困矣至治三年廬陵周君一防來視故址曰吾不可不自重首爲外門復爲廨門中建防事挾以賔榮輔以吏捨後設燕居以休其勞淸流匯池花木列植周繚塗雘皆足以支永久吏有言者曰尉職在察盜囹圄不立奚尉之爲玆土之民俗獘已久鹺禁之嚴莫窮其窟穴朝夕胠發累累旁午不有以居將曷能以有處尉笑曰道徳齊禮夫子之訓也獄市無擾相國之言也閱數月獄以空告於是輿人有言曰尉之申申非取異以求新塞其姦慆養其淳眞彼疇鱗鱗良苗氳氳尉之去兮將以告夫後之人役始扵泰定元年秋八月成於二年之二月郡人具官袁桷記

浙東廉訪司重建澄淸堂記

國家肇置肅政廉訪司浙之東以婺女爲緫治而行部使者凡六人讞審殿黜循歷於六郡總治之使二人坐鎭於婺六郡嵗終必以其成牘歸子總治定其可否以上於禦史臺持綜覈之實執與奪之柄厥任實不輕矣夫以輿地之廣貢賦之夥天子不能以自治必假扵守令焉守令不能以公其心又假扵耳目焉以重其寄大其居室聳其視瞻廉逺堂髙非直爲觀美也聴事之所繇唐歷宋嵗久頽剝不治至治二年中奉大夫馬公爲使於是邦顧瞻攺容曰玆不可不爲先務邦之耄倪亦曰玆實聴政之本扵是郡請於中書行省計郡餘財以爲匠費崇其堂隍稍北以構柱甓孔新庭廡邃宻名之曰澄淸復爲燕居之室於其後曰迎華觀經始扵是年之九月明年五月告成中奉拜湖廣行省參知政事以去資善大夫思蘭公甫至則曰中奉公之恵後若是宜紀其事未幾拜南臺中丞資政大夫嶽烈公繼爲使亦曰是誠不可軼於是僉命桷爲之記中奉資政嘗牧於吾鄕皆得而接識往防中奉公於京師謂余曰民之多寃繇循行者不盡其辭吾往浙東將使六郡之屙癢亦切扵吾身後聞其所行果有所不避資政公廉而守正牧民如已子遺愛於四明人能言之中丞公得見於防通河議論冰雪以刺劾爲已任是則三公之行事深有合夫至公之論抑又聞之事患有所不明知而不有所舉借借於道塗之民口不可以防也苟明矣不少恕焉則法舉而徳不足以化今使者五人皆遴選在位於以見聖上振整之初政登斯堂也則相與講習見扵施設不薾以避不苛以求陽喣陰肅吏民率服胥保恵以承於上其治豈不偉哉夫志同議同任事同七郡之民孰不鼓舞以嚌詠太平之盛桷舊職太史慕前賢壁記警戒之實因以謏聞而爲之辭

明逺堂記

澄淸堂成紀興繕之本末矣參政馬公奉聖天子明詔巡行江浙復至婺女見其燕居之堂舊曰迎華觀者而更其名曰明逺取其切於觀風之道副使馬公經歷祖君冕復求記於余於是屬筆爲之辭曰今夫七郡之黜劾悉萃於澄淸吏抱其牘鴈鶩以進卒不敢妄議其可否將求其生欲重其罰情皆不能以得也精思以究必退省焉以品節之事窘扵一庭而智足以見萬里古之善馭吏者不泥於法律不事扵朱墨故其革姦警饕無言而化成必有其本也在昔聖人明目達聰百僚在官定扵三載之考績夫豈有他哉維東浙負山聮海風俗不一彊者雜諼詐柔者率罷軟撫摩之道各有攸處登斯堂也必攝齊肅容悉議其所宜行退於燕居申申夭夭燭照數計考七郡之幽隱如指諸掌名之曰明逺孰曰不宜今參政公之按行非家至而戶到也是則明逺之防講之熟矣則凡後之來者益得以省察俾勿壞泰定三年四月丁丑具官袁桷記

新修司獄司記

國朝肇置司獄司専以掌守囚禁職卑而勞猥爲其官常憒憒不得志浮湛坐曹日數嵗月希善代謁吏部者每請托求免注繇是視爲傳捨狴犴之不修桎梏之不整所至皆是憲部審決亦有所不暇及簡漏相仍其勢然也永嘉林君龍澤之來守是官也曰吾不可不自振考其成牘剔疑擿姦重者上憲府輕者白郡守多有所變易罪以不寃囚民宜之久之曰獄不可不繕營至大二年獄旣燬支敝植僕僅存其制於是除地撤瓦築堂三楹曰平恕堂後燕室曰種徳左右翼軒環以吏廡乃築髙門乃辟圜土養疾有堂奉神有祠繚以瓦垣浚以甘井取足備具各中繩墨蓋先之以已俸而官若民乃悉爲之助不旬月而告成噫亦難矣昔人言不卑小官扵林君見之州縣疑獄郡輒以委林君揣情以求其生量事以正其罪羣吏抱案詣庭下無虛日是則林君之果能令官大也書曰典獄非訖於威惟訖於富若是則寧有私謁者乎余直集賢林君時爲掾史處事立具今覩其政績顯白足可稱道庸紀嵗月是役也興於某年某月成扵某年某月泰定三年嵗在丙寅郡人具官袁桷記

慈溪縣興造記

泰定二年冬十一月保定孫公楫循行四明至於慈溪覩其縣治壯麗整宻咨嗟徘徊詢諸縣人邑長爲誰咸曰此昔烏忠顯之所成也忠顯爲縣首治董孝子祠以化俗次修孔子廟三皇祠曰儒以長民醫以養民又治社壇嚴其齋宿以謹水旱乃曰迎詔禮賔玆不可不防傳驛休息宜愼其寒燠興繕旣畢始曰吾亦得以廣居於是矣語未終孫公曰是誠可紀載扵是命進士翁心傳爲圖俾桷爲之記聴事五楹髙其前三楹焉堂曰淸淸淳化中尹張叔達璽書之所褒因其名而築之者也挾以吏捨廚湢獄室縣門鼓樓前後有序縣治之後有小湖湖之中爲洲花竹四列風蓮水柳暎翳繚繞爲亭以庥其居有四曰思政佐治以察民隱也曰柳意勝覽以樂其神觀也圖旣畢復言忠顯之政墾萊輯亡役不病扵民去其姦饕以爲政本今其去十有三年思如一日而其繕營足以支永久扵是有驗噫今之爲縣嘗患夫土豪之控持也其始也利以誘之終三年更徴需斂散一聴其命戶稅更易拱手莫與之抗甚者爲之囊槖可哀也已孫公之來玆邑也其亦有所感表去尹之美亦將以警夫來者余昔在太史觀循吏之實書以示後忠顯不求名而名自至孫公之爲使者夫豈計目前以爲黜陟哉始忠顯之滌篆也漫不可考謹視之實秭歸縣印言扵攸司而更正之其精覈率類是則凡今之爲縣者廣使者之用心以成其政績桷𨿽老尙當記之泰定二年嵗在乙丑冬十有二月甲午郡人具官袁桷記

定海縣學藏書記

定海爲縣南接蠻島汪洋數千里食息可至厥今號爲重屯四方語言咿嚘侏離交衢旁午褒衣儒冠見者訾議考諸郡乘惟沈端憲一人嗣後接武猶班班可考泰定二年春某官始來爲令乃曰縣固有學學必聚書冥行空言講習何補武城弦歌先聖是取進鄕小民首於文辭其必自聚書始乃與主簿龎君首捐俸資復命教諭汪宗江出學粟防儒職樊惟肖胡驥繇杭置經史若干捲又諭學之耆老曰經以窮理史以究成敗廣聞修辭惟子集是宜是亦不可缺復得若干捲將刻石列目以示永久謁記扵余念昔在殿廬見令尹之兄在廡下察其儀貌莊肅知非凡近後果爲進士第一見令尹於國學儀端語溫審其頡頏萃於一門今玆掌其邑尢以教學爲已任抑嘗聞之聚書非難寶書爲難校官之不職悉資以奉權貴甚者竊其故籍挾之以逃其防甚者漫漶散落一不掛眼三者之病比比皆是今刻於石將杜其漸後之來者寧得不自勉乎

慶元路重修先聖廟記

河南郭候視郡事之初首定役法郡民日困鹺事旬月按覈數嘗不登郭侯知其姦利乃言曰病在私商潛轉輸其所贏餘卒不入公籍民病不可藥也於是罷賈區分四廂俾總之鱐醢豉脯各趨其時視計口之授略相等復竦然曰吾職司學校玆曷可少緩督大小學謹授業斥其僞冒以其餘粟大修孔子廟扵是進郡博士陸晉之學正錄胡某毛某而言曰漢文翁立學歷唐宋幾二千年猶完致君等知其故乎少間曰教在不墜其不廢在繕修乃曰若殿若儀門風雨剝圯在丹雘先聖崇嚴列祀肅雝在作繪定章服在禮象又曰講有堂書有樓吾亦曷敢後姑徐徐爲之吾願防是邦服習仁義秀乂林立遣詣王朝將自玆始桷繇禁署歸裏凡三年愛中和樂職之詩首爲詩以詠贊侯名郁字文卿所至官以興學爲本詩曰

茫茫海甸聿仁義邦圭組積榮失其惇厖嵗亦云䢐誇侈則降維侯之來靡瘼不知曰維泮宮風化攸基竦其具瞻象神之儀藻井繪櫨絢分承式降陟有嚴是奉是翼匪土木之工職教攸則瞻彼防門有飛戾止斯翚煌煌五采屬纚鏘鍠八音粲曰在耳嗟爾後生無媮以誕無逸豫伴奐遵我侯度以靖以獻奉璋有峩伊侯之願

鄞縣學興造記

延祐元年桷記鄞學之興造矣甫一紀職鄞學者括蒼林君傳以事狀來言昔之經度逾扵舊址廩入不給故其結構塗塈缺焉未周鄞之尹曰阮君周翰治縣未幾有恪殿謁首以興繕爲急割俸以勵儒生於是步履有甓繚繞有墉礱以宻石華以堊丹象設有嚴講席齋廬足以稱弦誦而從祀一百有五悉易以塑合儒先之宜祀者爲祠以庥少間曰旣完矣盍廣教以振士類立小學師二人而增弟子員凡五十人泰定三年二月朔告成復命桷記維鄞自王文公延杜先生以君師爲端本故後之繼承經術淵懿蹇蹇大節見扵史傳者凡數公衣冠日隆微近功利而懷忠抱徳盛扵乾道淳熙之際遺言正學傳扵今猶未泯周翰之先公嘗分刺是邦厖眉褒衣諸老森立蓋嘗極尊賢之禮矣今玆作新亦將有意夫斯道考問徳業吾猶以爲有在也周翰名申之池陽人林君字以道非怠其職以苟度者扵是乎見魯公修宮形扵歌頌系以詩曰

維鄞之峯煌煌金精其江縈紆挾城以行磅礡元化孕玆羣英其英伊何鬰彼瑚璉不戚施以求是則是憲發其精忠匪石可轉曰尹之來庭誥是遵顧瞻廟廷風墮雨昬土金丹漆有炳其文宮旣完矣失教則缺循循子佩自今以始罔敢越以道氏林葺搆揭揭杜先之訓百世服膺有失其猷將誇誕是興凡升論堂戰兢以承

淸容居士集卷十八

欽定四庫全書

淸容居士集卷十九

元袁桷撰

記

馬元帥防倭記

自昔待蠻夷之國必傳詔令以諭說之稍失撫馭則狙詐百出甚者嗜錙銖之甘傾接如素所交往失上國體簸侮訕笑於玆有年矣今天子考獻令於疆域中書省奏曰蠻夷之不庭實守禦長吏餌利忘公獘不可日長維定海實慶元屬縣附海司鎭遏遵考舊迹玆其爲泊艤之所舶有定制輸其物以上於官勿入郡城勿止貿易則得以永逺虛聲生疑駱驛傳騎亡益也是宜選帥臣淸白有譽望者制置其事上可其奏泰定二年冬十月倭人以舟至海口於是行省僉曰非馬公孰得當是選公乘驛至縣卽宣諭上意始疑駭不肯承命反復申諭訖如教於是整官軍合四部以一號召列邏船以示備禦戢科調減騶從除徵商之姦嚴巡警之實慮民之投憲爲文以諭收其帆櫓器械而舶法卒不敢移減自便事旣畢賈區市虛陳列分錯咿嚘爭奇踏歌轉舞川後山君徳色效靈而公之淵思曲畫若防之制水不可得以殫述自始訖終凡一百三十有七日古之禦邊莫逾於諸葛武侯韋臯善繼史有述焉今公創始於前願後之賢帥規隨以成非惟鄕裏之奠安則國家懷來將自玆始王防之篇桷願有繼焉

兩浙轉運鹽使分司記

國朝定煮海之賦倍於前代邦用是資其選官委任爲不輕兩浙設總司於杭東西屬郡率置分司以董督四明號爲東浙繁夥饑饉薦罹逋負益廣急之則疲薾愁嘆防色骨立見於耄稚故受其任者爲最難桷官翰林時預議中書堂嘗白丞相乞減嵗額丞相頷其議於時大臣咸然其說卒以戶部籍不能易是後憂國者迄減其直繼今善謀邦計之士亦將有以待也泰定元年冬分司燬三年張侯伯威蒞是邦以官楮若干委於郡郡守郭侯曰玆役不可緩必擇善於營繕者是屬曰阮君申之縣庠之興尹能紹之曰尉周君一夔尉廨久湮尉能起之玆其以是屬僉謀曰取於山裏胥是刪鬻於市大賈以喜將視其材市於民堅完縝密是則不負於郭侯之教矣六月闡工九月告成聴事崇嚴夾捨拱揖門臺有敍百堵具列斧斤鼛鼓不徹於垣周君則曰尉𨿽不才囹圄之設非我職矧轉運府設是則益以病盍去諸復以楮之餘者歸於司官常患不得其人急奉於公怨讟滋興況復因之以竊其利周君則不然人皆曰作之登登周君是承去其榜笞民完以熈若是則任其職者絕叫囂息追逮其賦寧有不登於天府昔之使者遺愛掲於堅瑉矣後之來者登斯堂也藹然仁政將屢書不絕桷老矣尙當見之泰定四年二月庚寅具官袁桷記

鄞縣小溪巡檢司記

城南門折行四十五里曰小溪鎭宋元丰置焉唐曰光溪鎭以監酒稅煙火得名治平元年罷酒稅以便民獨掌煙火凡言煙火職民訟水火盜賊其地三境交接大江貫其中羣溪畢防水淸泠如明鏡巖巒擁秀千篙競發碧瓦朱甍翚聳鱗比望之如神仙居宋紹興中北客多樂居之魏文節公結圃墅與客大梁張武子爲詩友其它如安儀同孫王尙書相繼卜築而爲是鎭者於於養恬承接履舄爭鬭絕庭下桷幼嵗舟至溪上猶能記髣髴也皇朝一海寓立巡檢司於是地而舊鎭久廢故家亦湮沒毀散仕者率苟循嵗月處隘踵陋不復以崇嚴爲事泰定元年白君察罕不花蒞是職與父老言曰司徼之所不在荒寂則在獷惡吾獨愛是溪有先賢之遺俗薪者販者前歌後休絕枹鼓之警罷千棷之邏吾心固勤焉亦是土循謹之素願廣聴事以表玆溪咸曰然於是木踵以至甓效以來三年夏闡工九月告成逺迎龍湫近接虹梁舉觴以落而懷牒巧訟者各屏息以避有合夫道徳齊禮之義乃相與歌曰

作之烝烝罔聞其聲養其髙明心淸以寧不卑其官惟後來是承

吳江重建長橋記

震澤東受羣川汪洋巨浸至吳江尢廣衍地爲南北衝千帆競發駛風怒濤舂擊噴薄一失便利莫能制唐刺史王仲舒築石堤以順牽挽宋慶曆八年邑宰李問始造長橋繇是各捨舟以途來往若織水齧木腐嵗一治葺益爲民病泰定元年冬州判官張君顯祖始蒞事曰玆實首政稽工程財莫知攸出當謀於民民有調役維浮屠善計度長衢廣殿瞬息以具吾語諸其有獲廣濟僧崇敬寔來敬言伐木爲梁弗克支逺易以石其迄有濟防知政事馬思忽公以督運至吳乃采其議周詢以籌首捐貲以勸敬復曰作事謀始不可不愼有善士姚【缺】嘉禾人能任大工役必屈以委繪圖相攸經畫畢具咸服姚議於是防政諉郡守郭侯鵬翼役未興丞相答剌罕公朝京師回道繇吳江郡白橋議丞相曰吾必首倡卽捐萬緍而府縣士民相胥以勸平章髙公貫公繇湖廣江西來自江浙力囑張君俾終是工杜侯貞來守是土亦曰張之言然閏正月建橋明年二月橋成長一千三百尺有奇揵以巨石下逹層淵積石旣髙環若半月爲梁六十有一釃其剽悍廣中三梁爲丈三百以通巨舟層欄狻猊危柱贔屭甃以文甓過者如席舊有亭名垂虹周遭嵳峩因名以增榮觀焉是役也敬師鳩徒輸財實三之二贏財十萬復以爲寶帶橋助姚摠其綱張君首議出於仁政事有脗合而是州興役見知於丞相誠出大幸厥今運舟相聨驛使旁午咸曰丞相謀國經逺張君美績繇是得書將永逺無極系之以詩曰茫茫禹甸昔鄰於魚維四載功玆爲具區有失其防羣嗸喁喁曰維李侯構玆虹梁經始孔艱任負揚揚嵗老水泐臨履若驚張君蒞官飭我初政曰玆橋匪修涉者益病召彼耆老貨布莫競相國之來六轡徐徐詢事審宜以究以圖割其緍錢俾民樂輸橋旣成矣虹飛於江千柱承宇羣流回矼儼兮層城爛其軒張君籌思相國成之彼淸淨士式克承之千嵗永賴我庸以銘之

陸氏捨田記

吳越舊俗敬事鬼神後千餘年爭崇尙浮屠老子學棟甍徧郡縣宋帝南渡公卿大臣多出兩浙而制令入政府得建宮院崇祖禰驅石輦木空巖閴寂之地髙下晃曜財日益耗而獘莫可救矣故稍自給足者亦承風效施跬步瞬目日不勝其繁吁可禁哉宋社亡故家日降辱過昔所崇建揮手若不相識甚者翦夷其墓田豚蹄之祭不通於焄蒿而卒未有能懲戒夫厲階於初其習聞者不變故𨿽善說巧譬終莫能以攺也夫錫山陸元俊以其母夫人楊氏捨田之狀且告曰陸故吳望族大父凱恬靜絕企騖觀老子書若有得所與交多聞人是生先府君愈孝謹自治讀司馬公書不釋手人勸之仕則曰吾承事於家者未至安能獘內以益外哉未幾大父母相繼卒吾府君拮據治窀穸不幸以毀卒又不幸弟鐵孫卒於是吾母曰爲物爲變魂之屈而不能伸者也气化則魂升求於家祭記禮者盡之矣求於窈防則莫若淸淨焉是依汝父若弟其往也無悔而吾惓惓者情有盡而哀終身不可以有盡也今將割田若干歸於城北之洞虛觀以廣其時思吾知守禮者矜其情而曲許之焉事不永久則吾之志墮當求能文詞者爲之傳其文傳田不復可易矣田不可易則汝父弟與吾志俱不朽矣其田若是俾余信其言者吾友陽谷李君希哲也希哲於陸母爲姻聨善屬文遜於予者求徵以示公也儆其子孫而余前言惓惓復將以儆夫觀中之徒知以輿言爲可畏也袁桷記

野月觀記

養生說有二焉北祖全眞其學首以耐勞苦力耕作故凡居處服食非其所自爲不敢享蓬垢疏糲絕憂患慕羨人所不堪者能安之調伏攝持將以復其性死生壽夭泊然無系念駸駸乎竺幹氏之學矣東南師魏伯陽其傳以不死爲宗本於黃帝韜精鏈形禦六气以遊夫萬物之表其壽命益長者謂之仙而所傳確有系先儒深有取焉夫人之所受爲命其夭閼戕賊必不能盡其年過於厚者非自裕也盡性知天踐形以全其正斯二者俱得之矣天臺多羽人居遺迹勝所相望不絕宋世有大梁趙公宗卿某佐縣黃巖樂而家焉逾二百年子孫益繁衍詩書孝友簪笏不絕於家乘四世孫與慶虛中父遁世樂道從北方之學者而慕之志彊气堅脇不至席今逾十年矣遂築室委羽山之西北八牖四房兩翼三楹靚深以明於以坐忘不知寒暑之代謝順其天年以入於自然者也而名之曰野月焉月猶身也則而象之者得無佀乎吾按其圖東西仙源南企大有北顧商丘誠仙人棲息之所境淸則神湛嘗聞張平叔產是州王子晉居桐栢山二人皆以不死傳信盡性可以至命虛中得至靜之說願取平叔書讀之將見王子而肅之矣道無異同不偏於一者則盡善桷也行南歸願踵門請其說尙當賦之至治元年九月四明袁桷記

衝庵記

禦史臺都事開封賈君華甫以衝名其居謂袁桷曰爲我敷繹而記之餘於易先後天之說精思以求而嘗得其說焉沖漠無迹易之初也二儀定位其气果有分哉是气也陰陽得之則爲日月星辰爲河漢爲山嶽凝而瑞於世爲甘露爲慶雲形而在下四靈連理之應系焉其於人也受中以生則與天地之未判同也曰生矣气亦果有分哉曰寂然者初之未始離者也感以應不動乎內者也心君淸寧行乎六气而不沴處乎寒暑而無背則中和者內外之樞紐也昔之聖人言夫上者爲道下者爲器變通事業允屬夫人若是則全其大和以養吾生休休焉復奚遜焉存誠本幹持敬法坤聖人惓惓致辭焉陰陽之用備矣气生於無形成於有形聚散反復晝夜不置朂哉勉夫將不能以病矣華甫官京師逾二十年踐歷淸劇其於事物也充然若迎刃與人交謙以善防臧否之色絕顏面而損益髙下各有攸當是其養之有素外不能動者矣其名曰衝不幾佀夫華甫竦然曰惟遂爲之記

順堂記

大徳八年餘與天臺陳君剛中爲翰林屬剛中素簡曠不耐酬接獨其族子萬里禆益俛仰客至能使盡歡禮洽而气和眞翩翩良子弟也家居於臺之三臺山之下凡十有一世宋世第科目聲黌序代有其人焉古之言令族必曰荀陳曰王謝非貴華腴也薫徳以爲善積小以爲髙絕於聲音笑貌篤躬以行者斯近矣萬里三遊京師未嘗不與之言齊家修身察其所養益充厚調官以歸謂余曰遴築堂以奉吾母兄弟三人而仲弟居於外今將挽之以歸抑反身而思之我不能和恊以至於是邪則又曰遴其母以妻孥之私若是邪昔之歌常棣之詩情義之曲盡焉者也而夫子蔽之曰順願則順焉其殆庶幾矣桷曰天地以順動不順爲逆焉孛於辰爲震爲孽春秋紀之順天地之經義者孝之本矣陳仲子諭於槁壤世人行事不若仲子則升斯堂油然以興不逺而復何憂焉化由身始蓋何病焉爲之歌曰

彼山防岏孰啟源兮世十有一嗣宗蕃兮木之詵詵本可分兮謂本可分兮枝曷以存季也孔艱憂心薫兮伯也郁陶求於原兮歸來歸來兮我母永歡兮

積慶堂記

往嵗朝廷廣錫類之澤於中外繇是執政大臣得追榮其三世今集賢大學士平章大慈公時爲翰林承防捧制書告於厥曽曁祖考惕然以思曰嗣子守先緒敬篤弗敢替陟降帝廷嘉惠日接靡有間玆惟前人寵綏功我康懿公潛光葆眞植徳在拱把至安惠公封樹益防美陰磅礡蓄久而未振逮先考文敏公則亦旁達秀發聞譽光灼矣然祿弗稱其報今膺是穹顯居室完好弗先烈是思曷稱永久遂扁其堂曰積慶有取於坤之文言如臨如存知所以近天子之光者實有攸自桷也獲殿次集賢得升公之堂而俾有言焉古之能孝者食息跬步不忘其本而詩人之推原則亦曰孝孫有慶是皆其先祖之䢐賚夫源深則流長恃而不浚將壅焉以竭譬之善賈貨殖之積所從來久矣因其饒而日取之用殆有盡今平章公朝夕承顧問委心微言觸類以感悟廣文以通導善經達權以天下休戚爲已任所陳於上者外𨿽不能知覩命名之意若堂焉以構播焉以獲實崇乃先公之徳以垂裕於萬子孫毋怠則凡登斯堂者亦將仿以尊祖河潤九里夫豈徒言乎哉

樂全齋記

眞定李君允希微甫故儒家幼慕衝曠閱其遊記曰登恆山聆天雞觀出日焉遵太行上王屋山嵩華少室視昔時好奇之士遺迹鑱刻悲愉怪愕歷歷在目而徼福頌語何侈愚也南逾江淮地險不足恃矣震澤禹功能知尊之錢塘故王都囂溽靡習未有攺遂窺禹穴望蓬萊久之歷天臺赤城知孫興公司馬承禎肥遁益有防武夷九曲其仙者誠然與道統之傳有自矣過九江審瀦匯之本匡山之截乎長江者非偶然也衡山爲南嶽灊山望祭抑深疑之气舒而神完則曰吾於鐘山其止乎遂日廣松竹桃杏鼎壺幾硯之屬於以娛其客且益以自佚鐘山故衣冠之僑寓也繇晉以南名士居焉今將居是丘以樂之爲何如益展其地曰山房堂曰靜修齋曰樂全軒曰松風而命其樂全者俾余記余嘗悲好遊之士名足以成矣文足以傳矣而不能全其身蓋其沈恣豢養恃才以肆危機駭浪蹈之而莫知遇事兀解其悔恨悼惜若無所容其生非若夫子之宋之陳之衛之不遇蓋徳以輔名道以諭志捨是則非以自豫也希微生盛明之世居於中州以仕焉若水達於川孰能禦遏今而曰卜居於南土豈托而逃者與余居京師見持政柄者皆善思索位置遇大利害輙執咎不能解而南士以疏逺得免希微之居南夫豈遂其靜退與抑亦耳目之所接有感而然與遂爲之辭曰

顒顒鐘山霸基承兮英光蕩摩隱徳貞兮泉纚纚兮玉鈴松搖搖兮翠旌維絜士之定居兮山神憺兮以受令合正命兮萬化成神無方兮養千齡

竹鳳石屏記

繇開平西南行七百里稍折西北其地有泉如懸簾五色貫射在昔世祖皇帝名之曰三不刺以其國語志之也地曠衍均成沙居民鮮少地所宜惟悉發南戍卒墾樹之絕甘美按燉煌多種沙土疏利根蔓善達分水無沮洳昔常以江漢人廣其田號防稽其事政相佀至治元年今天子巡北邊望祭陵寢昭文館學士史公以屬車從旄旂交章鼓柝傳警頓次之暇則訽其遺俗千里一色林光野燒絕不接目睫怪石犬牙層獻疊見遂得一屏若水玉澄澈云根屹成巖崿雕鏤其上有叢竹森列旁出一木綠葉宻成前隱采鳳回咮導前以飛五采紛敷不假於琢削而生意屈曲造物有以畀之者因名之曰竹梧來鳯爲圖以紀之餘嘗聞地之宜於五穀者男女必繁夥充斥盡力以食其土若夫絕漠廣域其寶玉光怪不可名狀而其人類寡鮮得非天地之气其凝結者爲星辰爲河嶽其聖其賢者爲君師以長牧之至於不能以自見者則萃其精明剛絜之質以伏於荒野一得所遭而其緹襲繅薦又甚於他好豈不幸哉方今天子寶賢飭躬以孚佑於下民玆石之瑞和气之感與抑亦開太平之應以告成於天與史公往在至元間從大帝出徵嘗得二石中空如塤出虛成奏其一具北斗形余嘗聞史公好養生說玉石吾寶視於內者何如也至治三年三月袁桷記

曰生堂記

天臺道士項君子虛通岐黃書其治病不擇富貧輙肯徒步以往處藥候脈有源委蓋所居鄕有老醫能理傷寒受其說傷寒首經絡未有不通是而能爲醫者治所居室名之以曰生且求記於余噫今之醫未嘗不以生爲心也技薄而學淺貿貿然以遊人之門恣意剖決遂使夫人之壽夭不得以盡其正命十蓋有五六者焉薄人之危剛燥防補重其疾以利厚資則凡所謂生者不存於其心矣天地之於品物寒暑代謝日用而不能以知爲之君師以正其綱常爲之醫以療其疾病是醫之道其贊化育者厥功茂著仁爲人心操存動止於醫殆得其全矣余嘗聞道家者言陶景增本艸飛走虫魚類例有殺生心此蓋誘俗鄙俚之論犧牲養人千萬世不能以易藝不如古人挾一囊以自行巢氏之說畢具於所挾矯誣滋甚矧有若予前所言者其爲醫之禍最速矣子虛气正而色剛立志不苟視財帛如糞土耐習勞苦師全眞之說養心若保赤子其未通者必有以日廣活人愈多仰俯不怍斯其爲徳也大矣庸俟以紀至治三年九月袁桷記

信州貴溪縣楊林橋記

貴溪環山爲縣大溪貫其中支流爲楊林秋夏水至奔潰莫能禦嵗病渉焉當淳熙年有僧允懷任其事懷陸出也象山文安公勉之曰徒杠輿梁觀政之本是則昔時盛平轉輸供調之勞守令有所不暇及矣考於成周除成梁道於先王之財賄不用役民之法其無乃因其隙而用之故不煩於官者良有以也二千年來著律令者長吏率遵守文具飾傳捨除驛道爲急使者所弗至不復計省民所必趨而顓受其害於是乎有倡義者焉懼其嗇於財也則復有利益之說焉噫民之所利上所當興顧其力有不能事與勢實有違者夫豈惟今也哉龍虎山爲老子祖宮其民食其業以遊於襄陜廣蜀嵗幾萬人而江淮復不與道繇楊林咸惴惴焉求於上則有未及謀於私則曰亦盍思以爲永久於是山之道士曰傅某章某首出資以倡之至玆山者董某曰事宜是鄕之耆老某亦曰吾等詎坐視遂伐木聚石聳爲飛梁危湍駛流帖俯於履轍之下訖成於至治元年十有一月明年董君襲常來京師命余以記余讀老子之書曰修之鄕徳乃長又曰儉故能廣刻志繕行則其自貶損者夫豈厚生以自養民困於徭役牧之者不能以告於上因令所著而彊之將轉散而他往淸淨之學不有衛翊其何以爲教三君子之志深且逺永詔後之來楊林之橋其何有廢焉

小領水亭記

薛君卿自京師歸上淸二年矣習靜修徳日治其文詞刋落雕飾以求進於道暇日遊小領領分爲兩側足以上過者岌嶪然龍虎山爲治所其教行南北故凡驛騎之旁午商賈之輻輳皆本於龍虎而道必繇於小領卿坐其旁見行者之至是皆假以憇息良憫其勞貴賤固一等也遂築館於領之西曰崇賢作亭於領之東曰振衣命道人日具茗水承接以休其心昔之善諭者曰誇父逐日而不返今世汲汲然道途者皆誇父也故其捫歷河漢而不慴困阨巒瘴而不懼方其去鄕裏辭妻子漠然無惘惘之色其羇窮逆旅饘粥藥餌之不給而猶曰我有命焉奚以憂至於久勞而思逸若登玆領然者未嘗不心一而念同當是時使幡然有得吾知其絕迹於是途必矣卿曰領之東古象山陸文安公講道之地其西爲臺山突兀秀峙南爲雲林塵湖聖井琵琶諸峯歷歷可數北則潛山之井邑稠宻髙下雞犬桑柘望之如神仙居吾知夫仕焉而已登玆領也必曰吾不復爲人間事矣其善蓄而給足者則曰吾行其少息矣王公貴臣捧香而來於山亦知老子不辱莫先於善退往來鮮少將見夫靑牛白鹿之士倚古松而聴流水登斯亭也願爲之執鞭以俟焉斯可矣遂掇其語而爲之文泰定元年正月壬寅淸容居士袁桷記

友恭堂記

余幼居鄕合郡里巷考門閎之髙者十居其六七焉先公撫余首而言曰自圭組之日盛而兄弟之虧有不可勝言者今可稱道惟史忠獻王與汝曽外祖忠宣公白首若一次則曰余忠恵其季尙書貧無副衣出入互易貴且死也約同葬尙書之子寺丞不替是道以京秩讓其弟所後子二百年來登顯仕無慮數十姓中外宦簿俱徧歷獨號能盡兄弟道爲難蓋其貴盛之極勢軋於相等稍避嫌以退則若無所容其身以爲吾才不能以見用者兄弟使然也不再傳而其祖父之所蓄棟積稛聚各私利其美好黨署賔客彊淩很勝嵗時敍昭穆占對簡略觴豆不設彊成禮卽退言至是良可哀也又曰吾之事賔州分𨿽嫡長讓其爵於兄子凡世所慕好吾一不以問怡色拱立若幼子弟積誠以感遂悔焉而益以親汝以孤子承吾宗何憂焉若有子孫眾多能率我以行則知吾門殆未父也受其言於今四十年餘官集賢日近醫藥命次子瑾來侍久之復還翰林屢謁告以請不得命長子瓘撤舊室之蠧腐搆新堂以俟歸書屢至將以盡侍養之道余曰父子異宮兄弟同處古之制也幸有尙書公之堂在可以逸老則斯堂若兄弟居之誠宜遂名曰友恭實取夫先公之遺訓焉夫爲公侯之後得爲幸矣恣其私心以泯夫天倫氓之所不忍因詩書而成衣冠不幸不勝衣冠而卒泯其詩書則昔之髙門今不能一二者其病首在是越公之書在山中而余再世之積實倍焉二子能讀而守之又將見吾諸孫之有成而翁授首之泰定元年月日淸容居士記

種徳堂記

蔡侯茂先以其先郡侯之狀求銘摭其行事古君子也少間謁余爲種徳堂記其名實侯崇祖之本意昭掲於戶冊者集賢大學士郭公安道所篆而歌詠其事以光顯悉餘同院之故人也若是則余何敢辭郡侯之樹徳蓋不止於鋕銘之所紀而因事以詠則宜有取於行實昔人有言陰徳猶耳鳴想其平居篤厚廣施於鄕惻然以求其急難禦於家也敏其力者貰之不足者周之懼飭躬之未能蚤夜以思則曰所求合乎古未能也蘄正乎有道之士則曰吾所爲能盡善邪燭計利害得無慊邪施於族者洽於肌髓與訓於家者蹈履足以日化與朝培而夕修望嵗焉不求報丰養之以年祝之於子期之於孫磅礡浸漬斯其爲種徳之本防也茂先今爲良二千石其季爲太守鸞翥鵠峙羽儀淸朝盡忠補過以先其祖父吾知其曽云少者謹於裏門長者服於王庭恂恂孝愼日補其未備考其興隆與徳良未艾也書曰率乃祖考之攸行又曰汝克昭乃顯祖願相與勉桷也亦從是得以有益焉泰定元年冬十月甲子四明袁桷記

春暉堂記

翰林院都事韓君友謙居京師有年矣往嵗築堂以奉其母夫人未幾下世今復名其堂曰春暉示不忘初也命余記其事焉孟子生於戰國距舜之時幾二千餘嵗矣而其言終身之慕者則必曰惟舜一人焉耳矣昔日之聖人懼其不能皆然也爲之令以教之爲之表以勸之而作史者復取其卓異者以彰明之教益詳而行益微吁可嘆也矣孝根於心人之所同繇古而論宜不若是薄然而缺焉所從來久立其名者良有以也杯圈手澤存而不察非孝之實吾知夫韓君之升斯堂也雞鳴則思其進盥之儀饋食以列則思其嗜好之若初將惕然而奉之日入而息陳其枕簟闇乎其有聞也故其居於家也望之而在前思之而若著其處於鄕也身無虧焉言無擇焉鄕之老者曰韓氏之澤有在矣其先人之教未忘也立於班朝無有父母兢兢若臨於其側而人始曰若是者其殆幾於永慕矣吾聞友謙佐治大尹執禮自持不爲苛刻矯亢人安其業而化俗惇教饑渇之於飲食義方之訓有自來矣昔孟氏之子於其羇愁困窮之際始矢於言情之感也友謙仕不離鄕遭世隆平卒取其言感之正也桷也官於朝七稔矣升春暉之堂得無愧乎

賀蘭堂記

靈武李公居錢塘三十年築其第之堂而名曰賀蘭志不忘本也防桷自京師還乃命志之桷嘗防書於太史按賀蘭山在靈武保靜縣西艸木靑白望之如駁馬然者土音語駁爲賀蘭而昔之居是山者復因以爲姓在唐天寶時靈武號要衝後卒能以一旅之眾興復舊業至李王有其地天下易代凡九姓獨靈武以十餘州相傳者一百餘年其民沈鷙尙勇土壤沃曠氈酪駝馬給足無凶歉國狹而慮密各以金革相保衛患難垂乏絕不少變精急専一迄能奉其君長蓋傳愈久則俗愈定太祖皇帝經略西土爲武功首靈夏舊地始臣服委質然猶彊節好義防殊勲受上賞者史不絕書李公之仕於江南也常兢兢然恵綏不忍侮其鰥寡而其於浙東也事若有素今所領七郡四爲其守矣風俗媺惡皆示諸掌而惓惓思於賀蘭者亦將有以振夫萎薾之習使吳越之土如吾賀蘭者斯可矣古者氏族之別必錫於其土𨿽逺處他邑其不紊殽者因是以有考賀蘭之山承平日滋昔時之艸木意其丰茸嘉美當盛於公去鄕裏之日而斯堂之封植五采交錯宻然成文者心猶以爲賀蘭也食必祭先耕則祭嗇斯湏不敢遺其初種徳崇報有開必先以侶以續殆將見之公其以餘言爲徴也

沈香石記

唐虞之時曷有玩其耳目哉余讀貢書至靑州則有怪石者焉今文登諸島洲往往掇拾珍怪置幾席間物易得而可喜則𨿽聖人是誠有所不廢矣浙東括蒼山松化爲石其文理眞如松或曰逾千年乃爾人爲至靈其化之不可測也爲聖焉爲神焉受成而不變者木與石至積之嵗月則貫射於日星磅礡於霜露光怪駭愕充然黝然爲珀爲玉有不可悉名者矣嘉谷爲莠穡夫憂之鷹之爲鳩橘之爲枳其遷之若是則亦美惡在於其中焉京城田舜舉爲大醫院屬治其燕居明絜靚幽得一石望之如水沈樛結宛轉巖崿刻削薦以文石過者咸以爲海南土產也佀是而非其爲怪石也奚以疑故變至於道君子之所勉子盍愼諸

樂善堂記

雲間繇魏晉以降多文人磅礡秀絜故其言辭幽麗瑰雅諭物形狀無畱遁常驚動海宇是其人誠精於言者也或曰其地介海挾江波濤魚龍善噴薄變化人居其中者咸佀之宋世文儒益光顯冠帶相望數十年來習始變舟楫極蠻島奇貨善物往往充上國力事生產廣田侈居擬於王侯而仕者亦爭願食於其土夫事久則變變則疊爲乘除因其見聞上之人寧有不遏其萌芽定其準式者與惟烏溪趙質夫之居於鄕也悃愊以無營恂恂裏閭足不踐公府汰其侈華曰安於平素其鄕人之不善者避之嘗曰積豪以希富富不能永也積書以教子吾其盡心焉勸之仕不能動苟利於人者誠求之泉石以爲腴徳充以完嗒然忘世其樂道肥遁焉者歟未幾其子庭芝登進士第人始言曰是殆將復其初矣昔故多文物不幸爲大家以財雄是其地气厚積之使然也趙君不屑意焉於是以儒名抑進之則必以文顯文與行相須以成余嘗上庭芝之文於殿廷繇是以求之探源溯流苟不止則其學益粹聲聞之逺無疑矣庭芝詣門曰嚴君以樂善名堂願有記退而詢諸其往來遂以行事爲之記質夫名宗文大父以積善聞於鄕樂善之義祖是

亦樂齋記

永嘉陳子敬客京師居城南東隅車輪馬蹄之聲奔激若雷雹大雨泥淖入數尺賈區豕圈防錯啾喞土俗雜南北不可辧入子敬門槐陰植幢蓋寒苔斑菊側布疏密淸泉滿洗白雲在戶坐者不欲去去者復再至君蒼髯抵掌一榻爲席顧余而言曰此亦樂齋也髙王父宣撫公受薦史太師太師若髙外大父舊家遺徳泯然罹變更漆園吏之意爲我終始而言之誇者以愧感者以喟不幾於道乎桷幼聞長老言君裏宅雄甲勝據重樓疏軒旁薄倒景飛鳥怖而海云伏也君方少年挾防以自劬漠然其中若不能一朝處稍壯入太學喜名而益奇防葭芙蕖之蕭爽招提廜防之空絕境寂意冷疾筆落紙自得於杳靄千頃之外望者知非綺紈世子弟而視窶人子復不相佀何其盛也今一廢不得復廢復坐刻畫居京師十年無知已力慷慨引助視重垢積戾頑然持牒爭洗濯不三宿告去君意气當復摧抑闒茸而怡然以理勝豈榮觀之防托焉以自逃者與屢空晏如榮辱不足以累豆羮見色情於內也使向時沈溺自恣卒遇不遂意冝朝夕弗給又安得爲十年計天乎其成之者至矣噫使果止是耶則亦無以自樂夫彊之而不復必巽徳以處太夫人春秋髙不能自明寧勿歸也少貶以求樂於是乎有在陳子勉乎哉愼交而寡言正車於塗其終能有以直矣

淸容居士集卷十九

欽定四庫全書

淸容居士集卷二十

元袁桷撰

記

邵庵記

雍虞伯生界其居之偏爲庵廬焉溫凊之隟則怡怡然飽食以歌宴休於中其廬溫密檏質具粹且深中而虛之若璧而環若鑑而明樞圜而扉方闔辟以動止其溫燥也禓以舒其淸焉其淒厲也隩以休其和焉左顧右矚神止气寂晝握其動夜根其靜不丐飾於外據萬物之防將以極其榮觀者焉廬不廣尋丈旁設易圖圖除其卦五十有六瞪而視之首擊而尾應迎而存之風至而水湧審聲遺形益原其情忽然控浮防以上徵則摶制控伏囿於其內而不能以自恣或曰非輕世逺舉者不得以専是伯生曰維昔邵先遭時明康玩芳以嬉不激不隨順其隆污儒者之準也吾將尊其廬曰邵庵何如桷曰可乎哉言無郵乎夫惇厚而靈明者君之先也峻簡而絜精者君之光也自君之出名日以張莫窮其鄕黽黽然聲音笑貌之學詎昔之志也勉之哉玆廬之制易而不卑簡而不倚其取諸物非鑠我者也由質以成禮無逾矣乃觴以祝之介其休明曰煙煙熅熅維道之門悃悃欵欵維徳之本美哉廬乎足以爲永居乎袁桷記

古劍記

吳成季得劍一於故吳之區窮首以度合周尺二十有一寸下縮而圓人盡其握彘倍於臘東西半焉鐔長五寸有奇口懸三空古飾以琫具者金气消竭玉質湛湛然望其鋒肅而不劌黝乎以溫如鑑之示明揣其章若冰之在防養其寒光泊焉不知所凝日出而觀則陸離以陳爲丹爲碧起滅於膚理風雨以休之隱隱歷歷欲泄而彊抑客曰此何祥也成李曰粵古至人絕世遁逃有不得已則托劍以象五金之精竊陰據陽繇神以成非劍之能也維吾道祖以劍印授受爲漢世遺物傳信可根據劍歸宣和今得於吳吳爲故都庸詎知非昔之所寶且夫化而沈於淵物之靈也返之於山物之完也或曰以神不以形又曰以徳不以物形與物其果有變乎袁桷記

昭眞山水記

廣信昭眞山晉王仙居山祖閩武夷宗爲天冠巖翼行數十里左右扈挾悉至觀乃伏北俯貴溪又正北當縣居中匯泉曰寒月泉與藥池丹井通遵井南鱗瓦削列成廡有泉懸澑廡下拾級以升曰金沙益南至於升仙臺臺石天設空明無依傳言王仙化是又南石室坐可二十席下視屋邑蟻發旋縷凡登是山者不盡適不返故冠以逍遙焉上巘爲靈湫逍遙西多故賢居三山品列徐紹宗隱益下北麓陸文安公書堂奠焉循西有吳緬石潛谷巖小隱巖皆以處士著吳緬石形成五嶽復曰五面迆東爲峯二曰老人石人東屈而下得名六學堂以虛名仙足月巖以形名鬼谷以眞隱名鬼谷東石壁中穴環好風出湧泉曰風洞輔東益髙有石箕瓢器物成琢潭深不測以磜潭名又東極下水鉤盤巖壁削立旌陽許令刺蛟於是唐名曰馨香觀道士祝丹陽繪圖俾志且言其山淸刻深古多異石名木嵗不識伏日泉品與惠山同自唐李商隱劉大用王荊公毛澤民而下著詠可傳信夫山南爲陽主陽賔陰鐘其所極郁之而不化可慕可愕不一以足然神獨嗇之使沖漠者専其靜居絜絜然好遊之士少紓其耳目而卒不畀何也世言名山多方外居益以昭眞爲信丙午二月袁桷記

東山精舍記

自民迫於生而儒日益病淸宗華門淪圮乘接閴然絕環佩聲東裝韝衣方傴伏卻立而甚者貿貿途路間益困苦不復振或以謂升降疊運之理使然耳噫首是說者其未知所飬與予客京師豫章周儀之之甥冷有泰後先辱共遊問其年則宜若與昔不相接近而甚頌其文子始異之儀之曰不然冷爲分寧故族官簿相接所居曰東山山橫重屏方列若刻其尊正叔治屋一區負山爲居治堂翼然防沼縈然幽林絜石奇梧秀竹之森爽以繚以屬前拱而導則黃龍幕阜蜿蜒效焉平臯沃畛鱗集備焉朝光夕霏戶牖進而幾席納也正叔閉門幾三十年服居士衣設丈席講論終日危坐淸思無纖芥糠粃時爲詩詞淩厲頓伏索索裂金石舉觴雅歌耋稚以敍酬酢揖讓猶昔時衣冠家气度而卒相邂防恍然知爲非人間世也嘗聞正舉童子時意功業可拾取今乃摧落刋實益自斂避彬彬文質久而蓋彌章焉夫不急於外者宜有裕於後大江以西士風炳如於是乎則故予首書其慨然者以厲吾黨知正叔爲可徵四明袁桷記

采芝亭記

太行首於三危伏於河折北而尊爲恆山支巒復岡畢赴於燕秩秩然復纚屬以東數十百里入於海上土人以其西來號曰西山或曰駿極於是山急而堅凝地多空寒不可以兆域又曰是爲都城之衝自北而南太和薫然捨是奚所適於是工部尙書郝公景文惕然維思實震且陰乃相其大塋先君子之藏祔陿而善崩始遷而謀焉大徳甲辰得卜於某山卜者曰是山之形翼容而咮鳴日中而升戴坎以寧以華以承及旣塟明年守冡以芝告公弗信展於墓下登坡而望則敷者荑者然於山效獻以萬歸以示其客袁桷噫是果爲芝邪今舉世之言瑞者必首於芝芝不常有於世故窮誇闡珍得一二焉輒指以自瑞使誠瑞邪寸畛尺壠其融液變化不若是之固而甚者竭四海之類夫芝者聚焉以觀不亦陋乎夫土和則芝生始公之心懼親之不寧故擇其溫密以永其幽菌蠢而擢靈土之和也盈數爲萬非昔之固也不侈以求異徳之質也維山之陽彌鞏彌剛子孫之祥也孝感而文著於瑞乎何有

梅亭記

廣信據江浙閩越之衝萬山交牙四顧羅劍防其气蜿蜒磅礡爲丹碧玉石長溪貫其中凝膏溢藍愈積愈完山水之秀甲諸郡故其俗多刻厲自奮矜謹節義言文學道徳者爲儒宗治政事者爲吏師建炎初中原縉紳家多居是州其舊聞遺語尊守傳信歷歷可數皆數百年文獻源委非如野人窶子掇拾目近爲利祿地方是時人物之勝足以甲山水而浮屠老氏之迹實不與焉弋陽爲縣山益深水益淸車輪馬足之聲不入於其境寒泉蒼巖百里一色山之陽有陳隱君居焉隱君守儒以自信閉門授書朝夕盥饋合其孫曾嬪婦男女將百人年九十四以終有子曰徳父教授帶湖十年法當得致仕官以鄕博士歸於家乃築室旁近之華山爲云居云居之西爲梅亭曰香月於是其子敏學志仲官京師俾予記之且言曰自吾大父恂恂之於是居也詩書以持稼穡以時門無忿色而少長以敍吾不知其化之及於裏也自吾父觀之今七十餘矣誦聲滿戶而樽斚在牖气完而色康其行舒舒其語徐徐視吾祖之孫曽亦相邇也噫榮何以過是袁桷曰天地之理嗇者丰之始周流於六虛其暗也實明其辟也實闔昔之澹然而無營者徳之基也養之於其身而施之於其後充以引之吾知其孝謹於家者日益廣爵祿於朝者日益侈視斯亭之手植丰融婆娑連理而並實陰陽之生物其不出於是明矣詩曰髙山仰止景行行止亦因以勉夫志仲焉

西泉記

髙君舜臣通敏才智之士也治其齋心之居表其顏曰西泉爲予言曰太行之山合於恆山隱伏聨亙北東以入於海肅愼朝鮮屹然表於其地者皆支絡也泉生於西歸於東陰陽之常性也周人有言曰肅愼燕亳吾北土也昔之疆理吾於是乎考則凡北紀之山水繇西䢐東所繇來審矣爲我記之舜臣於金爲大姓官簿歷歷可紀居京師數世遡其泉源知其晝夜之不止必達於其裏禮不忘其本其髙君之謂與予官京師逾十餘年望所謂西山者蒼防翠峭實大行之苗裔水流無窮演迆洋溢導之爲漕渠止之爲陂塘資國用以爲民食者泉之利也其次達官貴人因之以丘壠濬其冽淸挹其回環防借蕃廡將利其子孫以求全乎玆山之下不知其幾至於淡泊空曠之士則又抉尋幽深渟膏匯甘使夫絕塵稅駕者止焉以嗟啜焉以畱無有窮已噫西泉之效誠博矣哉在易之象曰山下出泉蒙其險釋矣謹其所之君子之用也髙君致用以推本厥防明矣究反復之道益驗於身將見某百折而不撓獨行而不懼非玆泉也與念其祖徳繄命名之意與其兄堯臣閉門窮經沈思篤行予得與之交將並遊夫西山感夫昔之廢興不在於險則泉之東其寧有已邪

戅庵記

慈溪黃彥實少喜豪士澷遊故都見世所稱知名人率脂韋自保祕惋恨無可與語酒酣气雄謂海防方宴安休明宜取天下事置念慮以入計畫否則搜抉險幽浩然爲萬里遊遇不遇命也未幾溯采石上漢江西遊荊襄歷觀用武關要荒榛廢壘猶有能言昔時得失益慷慨自振而所見公卿大夫與夫布衣之士則皆與昔交遊者無大異於是治其居曰戅庵以自儆求記於予亟請焉昔之養生者志專而若愚遺世絕俗懼其名之至也介然以逃泊然以遨聖人憂之慮其器之不不足以任斯道也然舉世之士樂同而惡異曲者常安直者易危則寧直焉者斯近矣彥實智通於事物行幾於古人視今世之戅者吾能言之艸野遊京師決臆裂眥不顧生死詣廟堂求奇中書未出袖而利祿萌於中非戅也鄕裏稱任俠大言斷是否陰持短長以利己非戅也佯不絜淸詆罵排觸而私有揣摩問之而若朴卽之而彌污若是者又其佀而靡者也彥實先大夫文節先生爲史館官咸淳上殿論浮屠不宜入禁掖度宗大怒手詔出國門未幾貳守桐江與宰相兄子爭事卒易他郡戅無以易此矣古之君子事至而名隨人棄我取自謙之道也聞彥實居山中閉門讀書益不妄交求古聖賢摧折困踣之本發而不可犯者養之至也予歸裏聆其言斯知之矣延祐五年夏四月越袁桷記

桂山堂記

江南地宜桂故凡廣居室者必植之以爲美觀焉釋木者曰桂白華叢生冬夏常靑人取以自近良有以也地記言八公從淮南王后入山爲仙作叢桂詞與漢史所記異予獨愛其簡絜幽古爲文章宗師申言攀援非自息於林莽者讀其辭可悲也矣上饒周君【缺】居龍虎山因其地之隆植桂於上築堂面之而名曰桂山徵記於予予曰今龍虎山爲道家統宗金碧晃曜出於縣官搜奇抉幽異夫昔時之荒煙古木軫相結而袂相接也周君主畫諾以極其榮觀則今之所命名者若不相似何也然予嘗聞之至人其貌恂恂其言諄諄執中以權損益其未備黜紛華以從事於寂寞者非有所激也周君知周於身謙抑自持思夫山林之靜養其衝泊先事以自警古之所謂備豫而能立者近之矣周氏之先得道於希夷陳先生當熈寧時猶亡恙見其曽離世樂善樹徳之訓有自來矣且夫托物以諭志詩人之心也仰觀於山徐視吾手植者風雨冰雪貫四時而不攺擬諸形容得無似之乎異日將遊山中詠八公之辭反招寫心僕援筆未敢以老爲辭也

張尙書救荒後記

儒學提舉天臺柯謙自牧爲序一通言今工部尙書張公之佐江浙也活饑民禠貪帥爲去思帥能歌詩者追美之是可謂無負張公矣往嵗桷以翰苑屬歸裏里人言元帥府始治婺女有摠戎官鎭慶元言慶元聨蠻國入海最近稍失控禦兵釁不可測乘驛入都白利害時太傳丞相坐省中盛言摠戎非兼元帥不足以重鎭太傅察其言有私便後𨿽移鎭而卒用常調官如舊制焉大徳十一年嵗大饑浙東副帥【缺】命屬吏疾傳詣行省告變曰慶元接海口僅數十里羣盜據島嶼出沒將入城剽刼願速分行省軍往翦其窟穴緩則不可治行省大驚將如議張公時爲郎中丞相謂公曰計安出公以調兵非所預丞相固問則曰果有變帥府當印署白省副帥獨遣非完議也召屬吏問變奚自府有鎭守官今上變爲何地屬吏頫首不能對遂移檄問盜今安在帥府得檄大驚咸言無是事繇是卒不發兵而慶元迄無它噫方副帥造謀時當饑祲窮困之急稍加以兵山海逋竄寧能斂手以快鋒鏑一有抗拒誣以叛逆則凡故家大姓蔓延於囹圄之下將不可勝計人能知救荒之爲美績而不知吾裏之人微張公之言有不待賑卹而皆置死地矣敢書以補郡乘俾知夫立帥府本末蓋如是張公名【缺】字士瞻衛郡人處事明逺知大體若是事寧勿爲記其可乎

晚香堂記

延陵吳成季父奉萬年之祝於崇眞大徳甲辰二月承詔爲祠官於衡山復命歸祠其受道之山曰龍虎龍虎於番爲接壤番於成季爲鄕井於是其嚴君偕七十矣乃避館屏騶卻入裏閭舉觴再拜以祝以壽宗黨姻友旁列敍坐勸酬以禮進退維度聚而言曰嘻其盛哉成季曰不然繄昔逺祖挈國以讓晚交兵間旣壽且康至於番君墜緒防興維用之嗇報必以厚自吾少時聞爲是州一不承意則交喙爭誚而吾父子吟詠占畢吶吶謙讓不能出諸口至論成敗衰盛嘗掩卷三嘆以自警厲而今也二老人康彊起居佐理內外冠帶童丱咸立左右其迨乎逺祖之意願築堂以奉而名曰晚香其何如眾曰唯唯未幾來京師屢屬予以記予以謂大夫士之養莫侈於羊犬豕而世之希年逺引者至以金石艸木爲可久菊水之壽效極於胡廣昔之議廣猶若糞土則名與年較不相並今成季榮於其身顯於其親惓惓然企本支之盛吾見吳氏子孫孝謹遜於裏門秀敏有列於朝而耆耋老人方遊遨嬉戱擊鮮養醲若古之所謂偕老而終隠者其不在玆也傳記言王公大人晚嵗托言神仙多以逺禍成季遊乎方外之畛憂世嫉邪嘗不自置異時承渥流問則司馬子微之對殆猶糠粃而名以晚香者非獨爲吳氏美是特有待於成季也四明袁桷記

玉冠記

大徳乙巳嵗二月甲申皇帝受釐於玉徳乃命尙服出玉冠以賜教眞人張公其制爲山形空其梁述溫栗精潤隆殺悉等莫有究攸始袁桷見之曰此紹興宴居所服韜髮冠也舊聞長老言思陵爲淸暑樓聚金石奇刻飛湍淸樾森郁蕭爽伏日退朝衣白縠羽衣冠小玉冠閱定書迹其殆是與維古弁冕雜飾以玉至晉宋間君臣上下崇習理淸逸修簡始爲玉冠今世所傳元帝像及晉賢圖軸與此無毫髮異則紹興所冠猶古帝王遺物按道家書言神君始建飛天玉冠其制與逺遊爵弁微近疑有差等含秉陽舒精吐光繄冠維則欽承是天寵進道之篤其不在玆乎夫玉者陽中之陰也首者體形之上神精明之主也陽非陰不能以成合而凝之出入於斯易之門也方今張公以淸淨理贊益熈洽縝密而不露孚尹而不泄逺而望之誠理勝矣庸述其始以示於後袁桷謹記

孝思亭記

三山吳明之築亭於陽岡大父之墓側名之曰孝思按昔之言禮者則曰魂歸於所居將致其一焉墓有祭有亭爲非古矣善乎延陵季子之言曰魂气無不之也夫専於祠宇不意若是拘也物精神著其气發揚者出於丘壠是則必首於墓將奚以疑古之聖人懼其瀆且數也嚴爲之防速貧速朽夫豈非夫子之語祭墓爲屍是墓有祭矣祭而不屋失祭之禮矣繇宋宰輔侈其墓田不復拘甲令層樓巍閣空靑金碧巋然於坡陁之阜過者必式其防遏森翊誠以爲千百年無慮也乾坤合運頽垣廢址上牛羊而履荊棘欲求子孫不可得而明之方愼其繚圍搆亭以綏其體魄是則過於盛者必有衰吳君之志追逺以求防微意深郁勃之興將自玆始大舜五十而慕昔以爲難能也遡而推之探其微防亦難能也禮抱孫不抱子祔於王父幽明之通了然而莫遺明之審之而克行之桷也故國之公孫其思於祖父也罔敢替因繹其防爲之記

福源精舍記

建炎初秉義李君以勇略捍衛鄕社倜儻急義植徳流衍諸孫以詩學接武科目恂恂退讓望知爲秉義家子弟衣冠浸微獨溧水府君之子登仕君寄隠防市龎眉幅巾治生產益有理年逾七十乃卒予請告歸裏其子印傳以事狀踵門求記其精舍俾永逺嘉熈間溧水君卒於縣治登仕甫八嵗祖母朱氏奉其防以歸將葬於上元之祖塋朱母然曰孤兒奚依少不利必隳其先祀相於慈溪東嶺楊奧之山卜告以吉結爲四塋昭穆以敍而以其殤女祔於旁近登仕長有室曰茹氏朱母卽世旣茹氏曰吾姑以橐中裝成是山夫君獲有成立新婦不淑紹先繼志弗展擴則奚以緝前人光亦斥奩資廣山壠建祠屋精舍以奉其舅姑茹氏沒於至元之十九年登仕君沒於至大之四年大徳六年印傳與其妻胡氏同入山拜墓顧瞻周迥蕪圮日廣胡氏曰再世尊章有成妾獨不能少效萬一聞佛氏有大報恩而用其法名爲福源精舍命僧以居遂一以浮屠所需者咸備具復買田若干命僧某首主俾其弟子相次以繼其所度僧非李氏不得入予愕而言曰吾裏卿相什百各以功徳院爲請有以其田園與子孫共分析求利益穹樓矗塔坡阜松柏蔽翳綿數十里時運更易各降在皂孤童負囊倀倀不能以入每恨其祖父作是爲無益也予嘗過其祠宇薪艸雜糅破凝鑪煤而主玆所者僴然有曰彼昔承寵恩故幸若是其子孫何能預至於士夫之家庵廬相接幸其不爲有司之所羣聚毀撒甚者發其丘壠噫可勝道哉予謂三孝婦之志人莫能並心純而孝專發於自然非過信以溺於異端思其創始思其悠久是則秉義之澤良未艾也爲浮屠者聞予之說寧不有泚其顙印傳復爲穴三一以葬生母張氏其二則夫婦因以預備云

治平寺記

治平寺主者以建寺本末謁予爲記其狀曰寺在城南門外渡江曰銅湓浦鄕曰鄞塘平疇郁密松竹環植望之竦然其間者卽治平也寺建於後唐淸防僧曰道隆以法華勸民習誦持善果剏是地三十畞有奇始居之復得別業爲畞六十其初曰東李浦院錢忠懿王俶給符牒俾永逺又攺爲保丰院宋英宗更元治平祀明堂始易今名法智大師以教乘闡東南習學皆其徒故號爲天臺宗元丰間有性法師講法華別立機要從者雲集而田租漸廣居民染防下疾師咒水飲之飲者日益眾師咒於池悉愈寺舊有東西池今咒水池猶甘冽可鑑師號山堂卒葬於是寺嘉熈三年寺燬於時上師實主是寺遂新三門法堂廊廡等若干乃謝去淳祐六年堯師始成殿宇居室所宜有者悉備咸淳八年子直良法師至曰吾不可不私淑後學戶屨日接簡約暢隠法華之說大備而治平名益著率由是陞於南湖者凡數人南湖四明之祖庭也後曰一蓀守是山今十有五年繄前修是承昔之營構皆腐折傾漏不可支今幸完復粗備惟創建昔人軼靡有紀願登其事於石桷以爲今之爲牧守者茍度嵗月堤防津梁田野之不治尙何能望究其本始爲世冑者日隳其先祖父名諱近在數十年問有不能答未有如浮圖氏溯源推根若是之詳者道散於九流百家各自奮植吾儒之教末俗以空言爲髙卒不能勝甚者去其舊籍郡縣養士之田皆漫漶不可考如蓀師所爲寧不有愧庸因其狀以紀亦以勵吾徒之爲師長者云

海防庵記

出城西門皆良田白水髙下緑樹雞犬相聞蓊然農家善於業者也予繇京師回艤舟驛亭望之則朱甍碧瓦傑然爲人天居佛之道以枯槁堅忍爲能事卉衣糲食樹下塜間不求其丰足故從者樂然如歸二千餘年爲之說者以荘嚴爲善果愚者益信狂者益怖而梵宮寶剎合郡縣山水之勝悉爲所據日增月益有不可勝言者四明海之東絕處爲補陁巖大士顯焉鄮之東爲育王山釋迦舍利塔焉遵南爲嶽林爲天臺皆遊歷之所而補陁育王自天子至於王公百司乘驛奉香幣不絕於道四方之民終嵗膜拜至於西門始求其渡海之路然而觸風濤煙霧率莫悉處所又舟人伺其危殆時有不利目接其事而來者益不止豈非其教足以傾動而爲善者有以復其良心也有僧曰妙壽以其建庵之始末告曰玆庵之剏專以奉補陀育王嶽林天臺之遊者也初卜地於城西郡民任氏首不過地千步屋三楹有同志僧妙然日習宗尙善勸募傾捨駢集又有僧元安淸持以行業振勵信者俱至善士翁父堅翼輔之首建佛宮且割田以濟未幾宣慰楊侯梓益買田以贊相由是拓地爲畞十五屋百楹殿堂門廡迎賔習靜各有其地泛海有舟放生有池獨不設方丈懼後人之佚樂以自恣也不請寺額曰海防庵懼其奪攘以爲玆所之淩替也其狀若是願請記以求永久予曰博施濟眾昔之聖人猶以爲慊浮屠氏日丐假於外而皆足以慰其志意蓋其說汪洋浩博防之以報應而爲惡者懼吾儒之說百姓日用而不知卒之以道政齊刑者不得已之具逃空虛絕人事釋氏本防而其生產作業皆取於吾教若今有司興繕則民不勝怨咨海防之成相胥以勸何其易也妙壽深湛善思事爲之防曲爲之制其惓惓於後者厥慮若是𨿽欲勿永久其得勿永久乎

重建延福院記

予繇集賢還裏居有僧永華躡屩重趼逾數千里南康來介天平恩太師求記延福院興造者其狀曰院在南康建昌州西山曰龍城唐馬大師嘗憩寂焉殿有記宋雍熙間廣陵沙門處暹所撰嵗久蕪圮宋末郡始署開陽院僧紹志主之墾殖磨刮集材庀工鐘閣齋室凡僧之所居處者咸屹然以成至大徳庚子主玆山三十餘年矣命其徒曰吾宜藏密以興造事付汝等咸頓首曰曷敢不承繼曰繼福乃襲院事首建三門及外門曰繼祖繼壽永翌廣賔至之所視昔居處之宜益廓且完繼祐乃曰吾新殿視瞻廣博謂色身小大擬於形容良非吾道然徧滿充塞當有是事揆諸空幻則非實相宜攺而正諸遂易舊象得舍利五色於佛胸背間宋咸平僧道志所建或曰是若有脗合然者歟於是梵防贊頌而若子若孫皆勇猛赴事謁於事佛之徒增飾金紺象設尊重瓶鉢精絜烜然如人天居復增其田若干紹志終於大徳七年壽七十五寺東之陽今守其遺言祖子孫相繼如初孫七人曰永岫永岦永岓永華宗松宗槐宗權讀狀畢乃問華曰志師能植立若是宜有本始華拱手曰昔圓悟大師得法弟子曰眞牧大師賢賢度其徒幾千人志其派緒也予嘗聞釋氏服勤壊形實本持攝至於廣居榮觀將以慴伏庸騃除其侈心非專以是爲能事生而不居死而不余故其道益固傳有言曰又何加焉曰教之能仁之教書徧中國爲禪學者不立文字而其徒復守師說文字益繁今而曰教之於二者將焉取乎哉他年曳杖遊匡廬西遊龍城問聰明道理其必有以告我則予之記興建亦得以永久也

資教寺修三門記

吾裏法智大師以至行約言闡揚天臺大行於浙東西謂城南延慶爲祖庭故四明旁邑近郊𨿽丈室尋地多博辯秀出之徒過於他郡西山資教其一也西山在郡西四十里周顯徳元年號廣徳院宋治平攺曰資教負山面湖有菱荷鳬鷗舟楫亭橋之勝凡郡人之遊於湖者必至是寺湖湮爲田遊者不復至而寺漸頽圮紹定中月公首授徒是山後謝事上竺願復領之世言上竺第一院西山號最卑繇月公再居而寺益重故講說者爭趍之延祐【缺】年道師逢原以郡選主之其徒亦曰彼學専靜選不可易也予舟過先墓必望所謂資教者焉空巖傾欹樹木翦落將不堪其居比還裏則昔之頽然以興重檐翚飛表表出林杪道師曰吾首新三門余以次繕治不田以食廢其教將有愧集徒講肄則庶幾希前人光三門紀修願以囑焉考諸禮經制有五門雉門居中故曰三門秦漢損益不遵於周連門爲三惟王宮得用官署降殺非雉門之制久矣釋老宮室擬於乘輿𨿽儀制有令不得禁天臺以明靜爲宗衣惡食脫氛垢厭榮觀汲汲以土木爲急崇信興敬將於是乎取夫像設之教首於西方其能傾動禍福必召募焉以集事師謝不肯寺久廢得人焉以興則吾徒之爲校官者竊食自嬉寧得無愧焉

吉祥寺重建記

主吉祥寺崇柏師以其興造本末爲狀一通俾予爲記其狀曰初寺在翁洲南香柏巖唐有僧慧超相攸築居峻絜厲行居民傾信寺遂以成漢幹祐中賜額曰崇福至宋咸平有眞大師善持咒能愈閭巷疾病號眞大悲崇奉益廣邑中尉曰丁漸以柏巖峻絕困登陟易於廣平環以九峯繚以淸溪審勢辧方各當其職宋治平始賜今額曰吉祥紹興中給事中黃年以讜論忤時宰避禍絕人事僑居絕島獨與方外交每至寺中時有宏智覺禪師主天童宣密抉妙師表藂林其大弟子輝主是山傾動島嶼黃公敬之施所藏辟支佛牙爲閣以庋而寺益增重遂爲海上寺居甲乙人稱之爲小天童繇輝師始也皇慶二年火一師始作法堂防遷它所不果終至是柏居之首建大殿三門次以藏室僧堂凡僧居之所宜營繕者畢具奉定三年告成俗姓虞氏其父酉發嘗爲海運官有兄曰庭桂曰庭芝慨然曰吾不可不相吾弟三世佛像吾與弟共成之今夫浮屠氏宮室率爲禍福說以誘民陰奪其財民日以耗有國者憂之若師所就不丐假於外竭其贏餘以復舊觀怡愉相資將瘁躬以究築淩陰廣腴田以爲後人補緝費志專念逺是果能興其教者也余志釋氏建置每有感於學校若是則又重有所感也師居淨慈嗣法於慧禪師屏外持攝慧之學益有光矣勉之哉

妙果寺記

廬山東林寺以逺法師爲祖庭其教行乎海防閱年滋多厖幻雜糅壊宮夷址將絕其遺教寺僧普度慨然興復率弟子十人芒屨艸服詣京上書演爲萬言又集歷代經社緣起作蓮宗寶鑑十卷仁宗在東宮閱其書盡初帙問曰得無欲布施乎合指謝不敢又問曰得無欲補僧職乎復謝無是想惟蓮教墜絕願殿下振復時武宗皇帝在禦近臣以其事奏卽以詔防慰撫如律令至大十四年始播告中外而度俾職其教爲優曇王師丹陽人在縣爲竹林山妙果寺率徒諭俗將大廣其居以稱聖天子崇重之意予嘗謂象無形儀域無逺邇逺公之言曰思專想寂三昧之本彼所謂邦國之殊異相好之莊嚴蓋將絕其邪惑一淡泊而無所逢大雄氏設諭警蒙攝持示境境由心發境防返眞淸淨安樂包括宇宙是知道者又安有四履之分別哉度師博習教乘示於眾者頫焉以導其師日禪師久居東林後主天童嘗率善士修逺公法來於江西者踵不絕度師興其教是果能有傳也記寺興造摭其綱要以明初志云

石夫人廟記

州東北隅有山昂然以尊秀特瑰異望之若貞女獨立凜乎莫能犯水旱祈祭輒應土人因其形佀而名之曰夫人山唐咸通八年主簿李成矩記其廟貞固之封見於祠部嘉定十七年加昭徳順應咸淳六年加福祐皇元合一郡縣大修祀典玆山必預焉泰定三年州判官張思訥奉命致祭肅瞻廟庭棟壓瓴圮心駭目瞪折旋防思喟然有言其何以稱上命遂謀於州尹曰蘇君【缺】同知焦君鼐州判官塔海復語其僚俎毅許禋割資以佐工役而凡於祠下者胥勸相事是嵗廟成乞記於桷原夫宓妃靜波神女行雲此騷人墨客之寄興也二孤望夫至今遊覽者羞言之若夫天姥雲母穹窿磊落淫言鄙語不能以入是則玆山之靈功在水旱余奚以議傳曰山澤通气記禮者曰地秉陰竅於山川炳靈赫奕民社是依崧髙之詩實有考焉遂作迎享送神詞詞曰

磅礡兮上徵渰兮積兮縞繒樛木矗兮翠旌恍綏顧兮揚靈抱貞固兮合窈防奇功教兮集鏤塍嶞兮稜稜駿兮烝烝帝祀兮永承【其一】來兮弗趾去兮莫視有穰兮億秭祓不祥兮蕩癘宻石兮牲系俛精思兮帝制百神擁兮森衛苾芬歆兮嵗嵗【其二】

信州自鳴山加封記

至元十四年教大宗師張畱孫扈從世祖皇帝於兩京言信州自鳴山神有靈狀敢詣闕下敕禮官崇顯之是嵗皇帝命侍臣李眾劉子中降香實銀奩旂以金錦顯其神三十一年成宗皇帝有詔遣使致祭嶽瀆在昔登載者如式崇奉大徳三年三十八代天師張【缺】平錢塘潮言神以雲雨昭著自鳴山事見郡乘宋元符始有廟號繇宣和迄咸淳制書凡十五下乞如今皇帝詔令於是符於州考證無異辭至大三年教嗣師崇文道眞人吳全節乃言曰吾徒食玆山有年矣闔辟摩蕩繄陰陽是資變以行神神繇以興今天子禋奉祠祭吾教益昌自鳴於龍虎封畛相入舍是其何言遂復請於封爲明仁廣孝翊化眞君桷待罪翰林十有五年矣嗣師曰龍虎紀述吾不以累子玆山肹蠁紹定之際先正肅公嘗紀之矣子誠不得辭嘗聞之地秉陰山川竅焉通而後能鳴石之徵也聲生於空因山以著昧其初而以爲神者其諸異乎石之鳴也風霆流形神始出焉神非妄也玆道之妙老氏深知之矣予何敢語延祐三年四月防稽袁桷記

隱仙記

宋開慶初伯父賔州我先考郡公將除夫大父尙書公喪相與議曰崇親報本惟躬行是先焄蒿淒愴郁然而莫能見者將導達之則屈伸之義足以考聞諸老氏有黃籙齋善攝度彼果能濟則吾父將超然於物表非崇泥以求福也齋旣成以尙書公所遺祠部牒度道士三人王君徳華在是選二人皆亡化不復紀獨王君服道士服幾七十年往來袁氏門且五世貴焰侈盛嘗親見之至枮泊頽薾則過門風雨不少阻且曰吾寧負袁門哉其於宜所學者曰章奏符籙雨暘疾疫親究而逺扣方外士來質衣以請百誑不倦以其勤且無悔故有所成就今年八十有八而請者益勤乃語予曰今卜藏於城西隅名之曰隠仙仙也者返眞之義也魂升魄歸死生之大義也而釋仙者謂爲不死古果有是若吾徒者寧能企是哉桷今年六十有一矣考其入道先於吾生死者若蜉蝣生者若稊稗推一門之盛衰足以驗一郡之興廢而桷也以譾薄之技獲官淸朝今仕焉而止願與王君考遊歷之舊指其歸藏則曰委順觀化寧有怛於心懼後人不能以紹志俾預書平昔之出處且以勵於後今主焚修於妙聰明不衰壽益未艾家世定海縣自號曰蓬山誌不忘初也泰定三年四月甲午見一居士袁桷記

通觀賈道士記

通觀道士賈志福年八十三化於其居有徒曰王道深者言曰吾師以不言爲宗其學澄寂寡約不爲翕翕詭幻楮衣艸履寒暑自得有問其道者不以對機藏蘥啟指諭微密若口授而耳屬也始爲汝南民弱冠得法於棲雲王眞人王曰知者不言子遊四方能果不言以自全乎後遊南陽遇軍帥脇以語不對復辱以箠榎師正色畫地作無語二字軍帥竦愧謝以白金將築室奉之防得閒走京兆復遇其師曰汝志已完忍辱易忍寵難其居京師以觀子之有成於是迄歸於京師防有數薦於先朝者復卽遁去然居通而號淸靜散人實洞明祁公之所彊也又曰師少時嘗得奇疾夢一老人授以七桃食之寤而愈其徴家爲道士者凡七人有弟曰徳常亦守其學今居大名之嶽祠韜靜完絜與吾師無異願有述以廣其道乃爲之詞曰

繄摩兜鞬厥機孔艱維柱下學知者不言納息於踵養神於淵匪曰不言其道已完道豈文傳文實累智虛辭借浮一跌千里竊陰據陽詭立名字誇者逐魂固者死技睠此嗒然奧密是造不懈其躬不喪其寶心焉死灰頭若蓬葆藏明委順是曰至道翩翩二難孰去孰存厥徒允從匪私其溫恍焉松聲彼聴莫聞勵爾後人永矢勿諼

淸容居士集卷二十

欽定四庫全書

淸容居士集卷二十一

元袁桷撰

序

易三圖序

上饒謝先生遁於建安番昜吳生蟾往受易焉後出其圖曰建安之學爲彭翁彭翁之傳爲武夷君而莫知所授或曰托以隠祕故謂之武夷君焉復曰吾易神也易何爲而神也神者易之始也易不可以彊名也不名則亡易願敍其防袁桷曰夫亡易者非聖人之本防也神以易聖人之易得矣然則曷爲神無端而莫可見也惟無端焉故無體焉存而明之而數以生焉數生矣而始有變變立矣而防以理理者其一也理不能以盡易因數以立者理也用變以逆者非理也故曰陰陽不測之謂神始晁以道紀傳易統緒截立疆理防後無以僞至荊州袁漑道絜始受於薛翁而易復傳袁廼以授永嘉薛季宣士龍始薛授袁時嘗言洛遺學多在蜀漢間故士大夫聞是說者爭陰購之後有二張曰行成精象數曰縯通於防後朱文公屬其友蔡季通如荊州復入峽始得其三圖焉或言洛書之傳文公不得而見今蔡氏所傳書訖不著圖蔵其孫抗祕不復出臨卭魏了翁氏嘗疑之欲經緯而卒不可得季通家武夷今彭翁所圖疑出蔡氏惜彭不具本始謝先生名字今不著其終也世能道之

易集傳序

觀象畫卦庖犧之本防也因言意而廣象焉三聖人之本防也王弼後出附小象以言理儒先莫能病若系辭傳說卦等篇弼莫能措辭審是則弼幾一偏矣十翼之作有彖焉有象焉専於理而作彖象傳焉者夫子之志也然則文王周公之彖象其悉皆理與曰非也卦本於象八卦首之定名以爲象則井鼎小過是也言意以爲象伏羲言而人不能知之文王周公始申言之文王之言見於彖周公之言見於爻是則不俟予言也易有聖人之道四彖象傳果惟言意焉則變占乎何取曰有變焉有占焉伏羲畫不變於九六則變見之占則文王於彖附言之象未始分文王始離之變之疾者莫先於蠱憂世之深也若分象則師晉小畜之類是也爻變於占因筮以見者也其卽見者漸小畜訟之類是也彖爻合四者而言之夫子不一言之何與曰傷哉夫子之志也事莫尙乎辭辭非理不能以定人事吉凶繇妄而咎以興先之以變占是易殆卜筮之書矣器繇動成動斯靜矣取靜觀動將於是乎則斯其爲象也大矣夫子於說卦焉始彚之彚以窮其變占則變占者筮之始也故其首章先於蓍二章次於卦先天之說七言之懼溺於占也後天之說一言之人事之本也而終之以象焉維昔康節邵先生作方圓環中圖合於天人皆本說卦充類以至知夫聰明特達之士不在於諄告也若系辭傳設卦之方窮神之妙其詳於爻者毫釐不能以易積數以成變易以動肇於方寸防於六合幽眇廣大取而莫窮應而莫遺因卦以測善算諭者不能窮也舉世捨是矛盾互持𨿽百世莫能以觧吾故曰非系辭傳不能以知易是說也邵子之說非僕之說也桷不佞讀易二十年歲月逾邁所見益懼紇石烈君希元篤志嗜古於易精思以求搜摭疑義私嘗歉然莫能以對卒能先予以成書不鑿以求通不拘以彊附防其粹精足以垂世故以予昔之所告冠於篇首防知夫同焉以異者將以革夫株守偏獘之失則予之所著其果有同乎其無同乎

新安程子見四書圖訓序

象數可以圖言名意不得以圖言以圖言之其亦有所本乎昔者聖人觀象著圖因圖爲書範圍發揮由書而始通則夫圖之祕非書不能以盡是書之明於圖者也後聖繼述遵文演圖器度物象之微剛柔善惡之應若天旋之黙運於樞紐其不可以繪畫得之者猶因名以立義此圖之輔於書而不可廢焉者也二者之用各有先後合而言之者吾不知其說也自正心誠意之說興茫無畔岸朱子憂之遂以其可據依者爲之主而體用知行之說實切於學者之功用後百餘年五經廢棄遂復勦取其近似端坐塗飾而根柢源委悉不復攷禮主於敬理主於善一言以蔽講學之法糜爛而不可救矣新安程子見取論孟中庸大學之書切於吾身者析而爲圖以輔翼朱子之教抑亦使夫人知爲學之序非字義之可盡條分目舉必有能篤行而親識之者斯足以盡夫斯道之要其勤且備可謂能矣昔眞文忠公作讀書記仁義性命之說各以類從先正肅公作書止之曰使若書成學者將得以自肆今是書具在視今之言理者與古賢無異論其所學則又甚於朱子之憂矣子見之圖其必有以拯諸

輔漢卿先生語孟諸序

解經莫嚴於聖賢見於語孟其語簡其防明子思之釋經尢得聖人之微防今其書具在也自漢傳注之學興蔓辭衍說漫淫乎萬言魏晉一切掃削明理之說歸乎空二者之獘遂淪於偏滯學者昧昧無所依慿焉逾千有餘載矣至宋防陵碩儒開伊洛之緒正說至道粲於簡冊良謂大備後朱文公出懼其剽竊之近似也源同而別之統宗據要蓋將使夫學者不躐等而進若律之有均衡之有權不得以錙銖差也旣又懼其疑之未釋復爲問答以曲諭之其詳且盡不復可以有加矣書大行於天下而後之師慕者類天臺釋氏之教文旁行側注挈綱立目茫乎皓首不足以窺其藩籬卒至於聖人之經防莫之有解日從事於口耳孩提之童齊襟拱手相與言道徳性命者皆是也桷防承父師獨取黃輔二先生之書而讀之黃公之書嘗輔翼其未備若可疑者則以昔之所聞於先師而申明之至於輔公則直彰其義衍者隠之幽者暢之文理炳著不別爲標的以盡夫事師之道微文小義簡焉以釋經爲急而其知行體用之說不蘄合而有合矣二公所爲是誠有益於後世而今世補文公之遺書誇多務博雜然前陳莫知揀擇余獨病之合黃輔以傳則文公授受之防益得以逺輔公書其子季章舊刻於武岡兵禍散軼今其従孫政與其子華亭丞友仁相與謀曰遺書不傳吾輔氏子孫責曷敢緩遂刻先生之書於家塾防序其事予獨連言於黃公者將使夫後人知二公爲文公親授黃公之澤已斬輔氏爲未墜是可哀也已是可嘉也已願勉哉正學之興其必在是也

郭好徳論語義序

唐儒作五經正義疏必先之以衍義而始明其傳注其先之者何懼汨於經也釋之以義疏焉者有訓詁焉有制度焉至於名物象器疆理飛走潛動之辧不博不足以盡約之以衍義非背於傳經之說也理惟約足以見漢稽古三萬言後世嗤之至朱文公承濂洛之正傳始爲語孟精義久之慊然曰宜尊所聞今所傳集注具訓中外下逮荒陬絕島家有而人誦文奧義古至於不揣者斷章譏駮識者哂之京兆郭君好徳秉彛父授徒於其鄕塾懼世之不達於辭者習譏駮之病撮其精微合於簡易將使夫初學者若循塗以進遇險以休使少窒焉必由是而達在易之蹇曰險而能止知矣哉蹇斯通矣抑嘗聞文公之教於家也謂集義之作義理詳而訓詀略別爲一書曰訓防口義今此書不存東彛是書殆深得文公之意近世東南諸儒旁行側注鄰於釋教之學濫觴而不可禁予得讀是書深有合夫訓蒙之說孔賈遺防能以逺紹其不在玆書也歟

龔氏四書朱陸防同序

五經専門之說不一旣定於石渠鴻都嗣後學者靡知有異同矣易學以辭象變占爲主得失可稽也王輔嗣出一切理諭漢學幾於絕熄宋邵子朱子震始申言之後八百餘年而始興者也春秋家劉歆尊左氏杜預說行公谷廢不講啖趙出聖人之防微見劉敞氏葉夢得氏呂大圭氏其最有功者也尊王褒貶則幾於贅是千餘年而始著者也書別於今文古文晉世相傳馴致後宋時則有若吳棫氏趙汝談氏陳振孫氏疑焉有考過千百年而能獨明者也詩本於大小敍諸家詩已廢毛公說獨尊蘇轍氏始刪鄭樵氏悉去之朱子祖之此又幾二千年而置議焉者三禮守鄭氏正義皆旁正曲附唐趙匡氏始知其非宋諸儒駁鄭幾不能以立甚者疑周官非聖人書卓識獨見𨿽逾千百世亙萬古而不泯是則寧能以一時定論爲是哉曩朱文公承絕學之傳其書敍疑非西京於孝經則刋誤焉詩去其敍易異程氏中庸疑於龜山楊氏程楊朱子本以傳授者也審爲門弟子世固未以病文公也陸文安公生同時仕同朝其辧爭者朋友麗澤之益朱陸書牘具在不百餘年異黨之說興深文巧辟而爲陸學者不勝其謗屹然墨守是猶以丸泥而障流杯水以止燎何益也淳祐中畨昜湯中氏合朱陸之說至其猶子端明文淸公漢益闡同之足以補兩家之未備抑又聞之當寶慶紹定間黃公榦在朱子門人不敢以先人所傳爲別錄黃旣死誇多務廣有語錄焉有語類焉望塵承風相與刻梓而二家矛盾大行於南北矣廣信龔君霆松始發憤爲朱陸防同舉要於四書集陸子及其學者所講授防來者有攷刪繁薈精余於龔君復有望焉夫事定於千百年則罔有異論故歷舉興廢之說若是噫龔君之書有俟夫後若餘言亦殆將得以同傳也至治二年八月辛未袁桷序

五經約說序

古之學者三十而五經立方其時以力田致養爲先本春出於野冬始入邑其勤懇懇然日不能給暇日入學嵗卒不滿十旬焉噫何其敏且成如是之易也蓋先王盛時卿遂溝洫之制明冠昏賔蠟之禮具弦歌俎豆鐘皷弓矢之事周旋品節皆身親而入化則所謂通其義者道徳性命之理也簡牘日繁専門經師誇宏務奇漢世儒者白首莫一微言旣絕掇拾枝而媮意惰業率自涯而返良有以也夫子之翼易二戴之傳古禮解經之準的也訓詁別立爲小學析文以言字因字以生義究其大較邈不相入然則士何自知經防哉唐孔賈氏尊漢儒宗知其忤陋猶旁諱曲覆如臨師保不敢有犯獨啖趙出口指摘無所避至劉原父氏歐陽氏始慷慨直論未幾言經者銖分毫別疆畫同異亦駸駸乎漢儒矣夫一道徳而同風俗作者之事也復古而不至焉者儒者之責也六藝之道莫急於禮樂樂書廢已久而儀禮迄不得立學官遺音舊器莫可尋辧登降進退揖讓之損益臨事取具跂就企及卒泥夫近古吾獨謂學古之士猶足以語夫此也廬陵宋元翁爲童子時能明經明經舉廢已久獨元翁興起其事弱冠復約爲大義先王墜典炳然其専美矣夫天人之奧昔人之所罕言而昔之耳聞目見接熟素履今皆棄置不講元翁气淸徳茂養泉糞木必以源本約而同之與道俱防後之學者將由是則焉敢誦所聞而美之

鄧淳翁春秋集傳序

因褒貶而傳春秋焉聖人之餘意也悉貶而遺其褒焉非聖人之本防也粵自周室旣遷史列於諸侯典策之蔵世莫得見而其紀載之法號稱近古故凡是非善惡之實天災時變之著直書而不隠逮於戰國執簡侍史者猶守而未墜然而攻刧淩據之侈相尋而莫之顧實由夫外史之不行於邦國其史之存於國者又將日幸淪棄而無所傳證故益得以逞其驕而恣其所行若是者二百餘年矣聖人始出然後因其史之本文而修明之別爲之書以信於後善乎孟子之言曰孔子成春秋而亂臣賊子懼若是則春秋其果爲褒貶哉三家之傳事與義例轇轕殽紊刻者若法吏博者若辯士上下二千餘載各執所嗜介不相並而玩獵搜擇髣其音聲益遺其形傳愈防而經益湮矣夫因義例以明聖人之意懼義與例不得而盡廣其記聞不燭於理則事益無以自附春秋之道幽而明無傳而著論至於是良有以也自唐以來合三傳者始各以其長自見然而求於外者必謹於內純明粹精非自外至焉者耳先王之典禮舊章具於傳記悉心以推之闇而日彰墜而復完則禮者又春秋之標準也邵武鄧淳翁慨不行於今特立已任纂而爲編復因胡氏七家而增廣之餘嘗謂審乎人情酌乎事變非春秋其誰凖感而通天下之故則易之用其與是相並始於春秋而終於易者邵子之學也淳翁學首於是必有其本敢因以訂諸

王先生困學紀聞序

世之爲學非止於辭章而已也不明乎理曷能以窮夫道徳性命之蘊理至而辭不達玆其爲害也大矣是故先儒有憂之且夫子之言有曰興於詩立於禮成於樂其品節備具見於禮之經解夫物不燭不足以盡天下之智物不窮不足以推天下之用考於史冊求其精粗得失之要非卓然有識者不能也若是其殆得之矣在易之居業則曰修辭立誠而畜徳懿徳必在夫聞見之廣旁曲通譬是則經史之外立凡舉例屈指不能以遽盡也揚雄氏作法言其意亦有取夫是後千餘年禮部尙書王先生出知濓洛之學淑於吾徒之功至漙然簡便日趨偸薄固陋瞠目拱手面墻背芒滔滔相承聒不以爲恥於是爲困學紀聞二十卷具訓以警原其防要揚雄氏之志也先生年未五十諸經皆有說晚歲悉焚棄而獨成是書其語淵奧精實非防繹玩味不能解下世三十年肅政司副使馬速忽公僉事孫公楫濟川分治慶元振起儒學始命入梓桷防公門最久官翰苑時欲悉以其所著書進於朝廷因循不果今也二公謂桷知先生事爲詳防首爲序庸書作書之本防亦以勵夫後之學者先生諱應麟字伯厚自號深寧居士泰定二年冬十月門人具官袁桷序

大易通義序

郡侯郭文卿示易通義一帙曰此眞定侯先生所述也先生防喪明聆羣兒誦書不終日能悉記其所授稍長習詞章自謂不學可造詣旣而悔曰吾明於心刋華食實莫首於理理以載道原易以求則爲得之於是精意讀易旁通曲防參以已說而名之曰通義讀其書浩乎其詳也簡乎其著也因理以測象若遺焉而不敢廢也桷學易蓋亦有年矣原夫八卦旣列象斯立焉故卦有理者焉有象者焉理有以言爲象象有以理爲用理與象不得而偏也聖人懼其言之雜也諸卦之彖専言夫理而取身取物悉見於爻辭矣又懼夫設卦之理彖不足以盡也復系之以上下傳而其象位之明著悉見於說卦至矣盡矣後之儒先言理者過於浮略象廣諭而泥象者微言隻字咸取以爲象角立交病三聖之防泯然莫知所歸自朱文公發變象之說學者始知所宗君思深而識幽據防提要蓋將爲程子之忠臣仿文公以入夫邵子之室非潛心尊聞者不能也今年逾九十康色未艾先生名克中字正卿郭侯防敍其書將入於梓不讓而爲之序焉

老子講義序

昔之善言老子者謂其同者合於易其不同於孔子者皆矯世之獘此論千萬年不能以易也新安程泰之作易老通言余意深得其防讀之茫然不能以脗合語簡則理得大羮酒夫豈防於味乎老子之五千言不得已而爲言也道爲乾坤之體徳爲咸恆之用繹其辭防觀妙觀徼見天下之賾而疑諸形容者也眾妙之門易之門也功成弗居治蠱之道也使民無知無欲百姓日用而不知也挫銳解紛洗心藏宻之防也多言數窮吉人之辭寡也谷神不死生生之謂易也後其身外其身以前氏用之道也水善利萬物坎之行有尙也持盈揣銳君子有終也生而不有爲而不恃無思無爲也埏埴爲器戶牖爲室十三卦制器之義也有之以爲利無之以爲用民咸用之謂之神也爲腹不爲目觀我朶頥之凶也寄於天下托於天下知進退存亡而不失其正者也迎之不見其首隨之不見其後神無方而易無體也善爲士之章出入以度無有師保如臨父母之謂也觀復復其見天地之心也皆謂我自然不事王侯髙尙其事也若夫十八十九二十章矯世之言也其中有物其中有精坎離之體未濟旣濟之用也不自伐故有功謙之義也有不信焉亦矯言也跂者不立鼎折足不勝其任也有物混成易有太極也輕則失臣躁則失君君不宻則失臣臣不宻則失身之義也善人者不善人之師益道也知白守黒窮神知化之義也去甚去奢去泰致恭以存其位者也將軍居左師左次無咎也道之在天下變動不居周流六虛之義也自知者明顏子之不逺復也自勝者彊君子之自彊不息也終不爲大虛以受人也視之不見聴之不聞極深而研幾也不疾而速不行而至也柔弱勝剛彊坤至柔而動剛也利器不可以示人君子藏器於身也守萬物將自化神而化之使民宜之也上徳不徳章矯言也謂得一者貞夫一者也萬物生於有有生於無蔡氏曰兩儀之先其易無體兩儀之後其易有體有無之義於斯見之明道進道探賾索隠鉤深致逺之謂也道生一一生二二生三三生萬物石林葉氏曰易之數見於大傳者乾坤之防也物亦非萬之所能盡該微見其緒曰引而伸之觸類而長之天下之能事畢矣老氏言數曰道生一一生二二生三三生萬物荘周言數曰一與言爲二二與一爲三自此以往巧歷不能算老氏所謂三生萬物者猶易之言當萬物之數而不盡其說也荘周所謂巧歷所不能算者猶易之言引而伸之觸類而長之而不窮其變也至漢言律曆者於是始於易數之外起黃鐘之一而三積之至於十七萬七千一百四十有奇以爲五行之數備已而又爲三統之說以五行相錯由三微三著積之始於太極而終於二千三百六十三萬九千四十而復於太極上元以爲天下之能事畢無爲老子之防義與生而不有同防旣同則無思無爲之義同矣知足不辱知止不殆諸卦之上九類之淸靜爲天下正憧憧往來之反說也知足常足系於苞桑也其出彌逺其知彌少稱名也小取類也大之義也爲學日益爲道日損兼損益而言也懲忿窒欲損也見善則遷有過則攺益也聖人皆孩之退藏於宻吉凶與民同患也善攝生老子之本防致一之義近之矣道生徳畜乾坤之用也生而不有變化云爲也塞其兌言行君子之樞機也愼言語塞兌之本也閉其門行其庭不見其人之謂也介然有知知微知彰知柔知剛介於石之義也善建者不抜確乎其不可抜也修身至天下中庸之論也精之至和之至男女搆精化生之道也同不見是而無悶也以奇用兵以此毒天下而民從也禍兮福之所倚碩果不食也福兮禍之所伏鞶帯之三禠也治人事天莫若嗇卑而不可逾貳簋可用享也有國之母可以長久安土惇乎仁愛之道也非其鬼不神睽之羣疑亡也大國取小國小國取大國湯文王是也謙之上六得之矣道者萬物之奧廣大悉備也何棄之有容民畜眾也坐進此道借用白茅無咎也圖難於其易爲大於其細易簡而天下之理得矣爲之於未有治之於未亂履霜堅冰也合抱之木生於毫末諭積小以髙大也下二章亦同也民之難治以其智多禁民爲非曰義則智去矣江海爲百谷王天水違行而由一以生也下者水之道需而蹇蹇則通矣下濟而光明之義得矣曰慈天地之大徳曰生也曰儉損之道也曰不敢爲天下先防以行權也善爲士夫子於益或擊之立心勿恆凶之爻詳言之矣用兵有言仁者無敵也吾言甚易知易知則有親也知不知滕口說也民不畏威不威不懲滅趾滅耳之爻得之矣勇於敢則殺天道虧盈而益謙也民之饑節以制度則不傷財不害民矣人之生章原始反終故知死生之說也天之道其猶張弓日往月來之義也天下柔弱莫過於水坎之內爻堅彊者也故險之時用大矣哉受國之垢國君含垢也明夷之義於斯見之常興善人積善之家有餘慶也小國寡民章通其變使民不倦也利而不害幹不言所利保合太和乃利於貞矣爲而不爭爭地爭城老子之親見也王侯設險以守其國夫豈有爭哉予固嘗以易釋其防而未有成也同裏呂君與之故儒家閱世益深防於方外以其著老子一編見示甚侶夫予之所見其文詳順而實援據以精築室於海島孤絕之地黜聰窒明以養其泰和且又將窮極山川之幽勝以求正於有道誠可謂老而能學者也故輯舊說列於前凡我同志知予之不妄也許可者有在也泰定二年七月淸容居士袁桷序

髙一淸醫書十事序

班固氏輯劉氏七略爲藝文志其序醫經方藥終以神仙十家殿之尋宗探本厥防深祕近世習老氏者則以爲薄淸淨務名實若班氏去取未足爲吾學輕重其不習老氏者因其先後遂以爲尊吾聖人莫若班氏緣聲附響深切明著之道二者皆所未諭也醫經方藥具訓於先古其不得已而爲之意世莫之曉惟空林隠竇刻意繕性之士必極其本致而後能知之故其察五行乘克之理七情摩蕩之原兢兢惴惴使夫身不至於已病而余功後效積精以適神者斯近夫神仙之說矣班氏深存其義而隠其說故世之方士皆荒忽詭幻復別爲一家以自侈靡而所謂非聖不言者則有戾五福之彛訓仁者靜壽之義於道何取焉予嘗謂有經天下之志必有經天下之事胼胝之勞在陳之厄其饑寒困苦𨿽九死不得以自悔視夫彈冠結綬爭奪得喪談性命之空而忘事理之實者則有閒矣故每信而不敢自異居裏時獨髙君一淸慕方外學嘗以爲醫經爲性命之本若冶金鏈石諸祕詭事皆不取殫極年歲悉取上古漢晉諸經方以及唐宋所續出經分緯別定其精良刪其繁雜別爲十事謂必由此足以通夫仙道而其意與班氏適相脗合髙氏衣冠爲四明望自獻簡公閌掌成均定學制當秦氏廢錮正士卽致事以春秋禮學教授鄕裏內翰公文虎禮部公似孫父子皆以文學致淸顯至大宗伯衡孫爲端平正士修儀偉貌年八十餘手抄見聞及方技諸書亹亹道舊不輟一淸爲諸孫得於宗伯爲多淵懿之深簡聞小誦非所可擬疑駸駸乎與學仙之道通故今自號爲通仙子云然予防聞諸老言葛天民曾景建以神仙說防公卿淸言玉雪苦意冰蘗見者憐而欲成之後卒不就防後里人王丹池復以是說防亦不就十事之成於吾徒誠有賴未知神仙之本防其果能有成也朱文公於老氏嘗曰恐逆天理信而不泥然未始與浮屠者同其議悼日月之如流知髮之易化髙君其奚以辭因敍而致意焉

四明誌序

成周疆理之制審於王畿首合同姓以夾輔至於四履則必假異姓焉以控遏之先後防附曲盡其制何周且詳也四方之志猶懼其不能以悉知也則必以外史掌之沛公入秦而書具在區區刀筆吏獨能収其書據要漢中夫豈偶然也哉世祖皇帝聖徳神武混平寰宇首命祕書監儒臣輯大一統志沈幾逺略與昔聖人意防脗合然而郡誌缺落其遺防未備焉者不復以徹於上馬侯澤潤之固嘗爲中祕官知之矣曁守四明廼曰明舊有志今爲帥大府浙東七州推明爲首阨塞戶版物產地利是宜究察以待問淸風舊徳與昔之髙閎巨閥屬於宅裏者猶可考也謂桷久爲史官宜有述桷嘗聞之洙泗遺俗稽之以久逺者道徳之澤也詫錙銖之利以害於吾民昔人之所不道空虛設增農日益困甚者紀其山林屋室之盛奉書詣庭若執符契爭莫能已是殆昔之無知者根其禍也管夷吾作書訓子弟良厚而內政以漁鹽爲急儒者詬之維明負山橫江歲厄於水旱河渠是先牧民之本推其沿革覽其山川知昔時得人之盛宮室戶口之無恆釋道遺文之盛衰是皆足以增其永嘆焉者矣廼爲十二考以志其事遂不敢以荒落而有辭焉馬侯爲政愷悌惻隠以宜於民民以不病郡博士吳君某勤恪承令詢索州縣之所宜聞者良備因是得以成書焉

李景山鳩巢編後序

桷過永嘉張宗魯書塾庋河間李景山氏手校朱子詩傳謹視之旁行側注朱墨定竄精善心慕焉𨿽未熟詳知其名能詩吾意非近世詩士也近世言詩家頗輩出淩厲極致止於淸麗視建安黃初諸子作已憒憒不復省鉤英掇妍刻畫眉目而形乾離脫不可支輔其凡偶拙近者率悻悻直致棄萬物之比興謂道由是顯六義之防闕如也是歲冬見於京師始讀其詩於雍虞徳生質而不倨倚而不逾襲眾芳之英融寄於窮厓絕域之地而審其昔日之心滿意肆蓋將衝寂寥廓脫然以逃焉者也夫子之言曰詩可以怨然不怨可也怨已則責難於天誠不怨邪幽蘭之辭湘累之賦得而廢之矣若公之詩非悲其不遇也凜焉以持者正也反而言之斯怨矣又何病焉予嘗從問雲南土風歲弄兵不止計安出公曰理則人擾則獸豈獨雲南哉退已書諸牘復識於序後若徳生所論次者不復著

劉內翰文集序

至元二十四年間南康劉公爲內相宋社未亡桷髫年侍先處州府君於錢塘獲識之議論雄偉誠奇士也後有客自京師來者必詢其詞命制作多戃怳不能道逾十餘年獲入禁林得玉堂制艸而讀之編次荒略詞臣之名十不存四五是則劉公之文無因而推考焉者矣至治元年冬十月其嗣判官君某槖其遺文相過焉防有敍桷讀之手不以釋夫集腋於裘搗珍於鼎非精別者不能也尊其所聞足以信後諛言美說非後進之所宜爲也東平李公謙評公之文曰學問該洽性理精詣承防王公搆則曰深妥雄健博碩光明廣平宋公渤亦曰气盛辭卓溫縟宏雅嘉禾張公伯淳則又曰浩蕩橫逸是數公者司衡挈繩將防夫後之學者翕焉以従其傳信何疑矣夫以理爲主文常患於不工雕鏤委心茫然而無以畔岸是則爲是者良難矣命焉而得所遭事久則論益定觀其詩文於當世羣賢之言有考焉斯得矣

樂侍郎詩集序

故吏部侍郎河南尹樂公詩一編其季子克誠以家集防防守其記憶者得若干篇將刻於梓防有敍桷讀而作曰嗚呼防哉方南北分裂兩帝所尙惟眉山蘇氏學至理學興而詩始廢大率皆以模冩宛曲爲非道夫明於理者猶足以發先王之底蘊其不明理則錯冗猥俚散焉不能以成章而諉曰吾惟理是言詩實病焉今夫途歌捲語風見之矣至於二雅公卿大夫之言縝而有度曲而不倨將盡夫萬物之藻麗以極其形容贊美之盛若是者非誇且誣也五經言理莫詳於易其詞深且宻闡幽顯微不敢以直易言之考於經皆然也宋之亡也詩不勝其金之亡一時儒先猶秉舊聞於感慨困窮之際不攺其度出語若一故中統至元間皆昔時之緒餘一一能有以自見若吏部公則親受承安貞祐之傳故其詩淸切俊邁足以振數百年之逺響防置諸中州之所編次其何能以辧公諱舉字用之號藏齋與父運副皆金進士家世源委所從來有據傳以永久孰曰不宜

曹邦衡教授詩文序

大江以南地爲荊揚郡不過百十其言語風俗起居飲食之異邈不相近世方理文治而士大夫言詞章髙下復人人殊數十年來文益媮體益獘乘髙駕浮滑稽恣睢恍乎其不可結絜而至於道者不懼則憤遡源而論之蓋方承平時師表日增士以其類至尊其所傳過於自守而樂凡近者尢矜矜然祕重不妄與一道徳而同風俗先王之教誠不若是也余嘗防文於同志反復力議而卒以自病廬山曹邦衡客京師三年矣閉門弦歌絕造請之迹顧屢察之而卒未之與議將行始示其詩文一編搜奇粹精炳然而橫陳列懸於簴搗珍於鼎聲味相屬而淩厲感悱蓋將合律呂之變適酸鹹之宜者也夫不自是其是必有則於古守其私說不能以自廣將固且隘博以求之精以思之日遷而歲異當於是乎益今四海一國士之不可彊爲者猶跂而及文教之洽由是而一曹君勉乎哉往愼廼塗正轅而行其寧有不至者耶

淸容居士集卷二十一

欽定四庫全書

淸容居士集卷二十二

元袁桷撰

序

韓泗州老人詩序

往八十年金蹙於汴盡汴民咸勝兵抗闘不得息聞其父老泣撫黃稚謂不幸生亂離使言承平時疑卒未見果承平耶余不得見得見也必若等也不十年而金亡乂四十年世祖一轍迹郡縣轉輸屯戍徭徴江以北悉撤省而汴爲樂土今三十年矣私怪當時父老言合龜卜特不知得年者幾何人又不知得年而果夫樂者爲何如人夫壽與富天不能並畀錙銖之較願與計莫以勝也大徳丙午韓泗州君美書來京師曰余家嚴君偕老於汴俱八十矣桷與泗州交防深官於吾鄕防久與之言文詞道政事切直近實今守於泗泗與汴水陸道相望甘防致問不絕汴總河南十數州得領公府事上汴奉觴跪行盡其私歡二老人方彊明艾和防戲閭裏登坡陁極榛翳臨車飛礮動在耳眼嘗指而慨已而以喜而泗州又能淸謹愷悌祝其神明以養其志慮休休焉不知其將耄古之所謂陶唐氏之民者於韓氏見之矣中都之士咸美而賦四明袁桷爲之序

張氏宗譜序

宗以族言斯古也別以爲宗記始也大宗非諸侯之制也居小宗而遺大宗自鄭氏大記之釋失之缺其大宗小宗乎何取然則曷爲大宗也大宗之法不施於庶昆弟謂之別者大夫學士悉有宗也天子以國諸侯以封世守其祀莫敢爲宗下於庶人而言宗焉遺其大宗不可也大夫士有常宗由大宗而爲小宗小宗不可以承祖故分而言之小宗之嫡斯大宗矣此繼別之義也張氏之各得爲宗也柰何張譜始於東平東平其大父善也東平之長子禮爲丰縣丞丰縣東平之大宗也其季義居於東昌死復焉有子五人長曰叔溫爲髙沙屯官東昌之大宗也古者適於他國皆別爲宗國一而地異別之義斯近矣張譜防於兵逆而數之首丰縣之禰悉張氏子孫更數十百年宗不能易也髙沙之禰居東昌合丰縣爲小宗始髙沙爲大宗宗各有別尊祖之道斯備矣張姓出於姬至周而氏著祖於韓其得望者十二曰襄陽洛陽河東始興馮翊吳郡平原淸河河間中山曰魏曰蜀東平譜祖以上名不得而次合賢與貴侈而書之失近據逺譜其疑矣惟貴與賢不偕同也誠貴矣非賢不能傳使果賢邪𨿽弗貴焉可也張氏之先墓隤於河族厄於逃今若孫若曾咸曰別爲始者猶邇也至東昌而復別何敢忘之太和之季叔恭敬父則曰爲譜辧宗百世猶今也且昔之不幸吾猶慊恧焉噫敬父之心思而深肅肅然念其先敏儒以自持其興也於是乎在敬父今爲宗正府左右司都事大徳丁未作亭於東昌之墓旁表曰宗會翰林學士廣平程公爲之記太子文學魏郡元君復初系之以詩而俾余爲譜史官袁桷述

廬陵羅氏世譜序

黃帝二十五宗距唐堯猶未逺世系昭穆混錯若不可考置而不論者謂其詳不可聞也禮莫詳於周展親別宗彊本弱枝之慮品式備具不數百年難生於所親兵車日尋卒之顚覆僨絕何也其所以繼之者非其道也禮生於人情貴貴親親禮之大經繇貴而失親聖如周公猶不能以制宗法之不講所由來舊矣後漢鄭康成謂諸侯之別子爲大宗自大夫士而下皆不當有由是常宗之法廢貴爲王公其所以承攝者止於五世鄭氏之說誤也譜諜學廢姓氏殽雜獨孔氏子孫更數千百年曆歷可紀而姬氏享國八百餘祀秦漢之際已散防僅存後王盛衰抑無以議爲矣或者謂孔子垂世立訓貴不以位故其所傳久逺然考諸傳記蠻夷小邦率一姓數十世噫立禮以辧位位尊而益爭昔之聖人夫豈不知其有是哉消長之理相尋於無窮其不可詰者數存焉耳矣廬陵羅氏譜繇唐至今爲世凡十有五爲凡十有八旁行邪上如指諸掌合職方氏小史之記貴盛累葉者亦莫能並統宗合源一其所尙必有其道參差不齊物之理也先之以孝謹終之以卑讓黜爵貴徳𨿽百世可推也桷也公侯之子孫因羅氏之譜諜將有感夫昔時之興廢企焉若不及而終之以自勉者亦羅氏譜之微防也延祐丙辰八月史官袁桷序

臨川危氏族譜序

姓氏之學魏晉以下無稽焉歐陽子作宰相世系切切然將私其親然卒數世亡防是則凡言譜諜者缺之焉得矣氏族混於周之東遷祖以爲氏猶之可也別族攺氏因其官簿以相沿襲益繁多矣繇是爲賜姓爲缺文一氏而兩望同源而別至於推律觀物慕風向化雜然而前陳其避禍者托焉以自逃承宗繼絕漫不可考竄易傳防紛然莫能辯者數千百年皆是也宗法之不講所從來久謂百世不遷者徳如后稷也斯可矣后稷而不能則凡爲吾徒者得無懼乎孟子有言曰君子之澤五世而斬均小人而言之何邪昔之親盡蓋見於孟子然而私淑之道充孟子而能爲之者吾於危氏之譜其殆庶幾矣夫逺而不可明者理之常也究其初以合乎貴賤貧富其心博其防微將使夫困者通盈者持危氏之盛循環無窮於是乎有考焉是矣維漳州大夫於桷曾大父樞宻越公同淳熙進士同一科同著作同爲番陽文敏公之門人其弟南昌君族祖正肅公實銘其墓桷來京師族孫有成嘗曰兩家疇昔若是譜非子敍不可不幸有成卒其弟歸其骨於臨川遂不負其言而序之

熊西玉文集序

粵昔以經賦科進天下士有司崇尙日異辟雍居俊防尢爲凖繩音節程度更創疊變云翕影附各以其伎進拘者輙困躓不得上方是時蜚英溢行爲時所推重連百州之地不能以什一數邈音聲之近絕師弟子之敬和筆繕紮傳誦不止其好慕實使之然也當咸淳初江以東言熊公焉余師剡源戴公言爲同捨郎時學官始授題熊公據案瞪目鉤深摘微落筆澄澈理融意新蠶則績而珠纚屬也未幾失仕東歸沈簡編空林窮厓之怨橫溢間發而安之有命不憤不悱猶昔日年壯意盛之所作擬諸於徳殆其微與噫陶唐氏之亡歷年滋多精深憂思愈逺愈在極周陵遅諸子相繼有作是則先王之澤不可以一日冺自漢而下殆無以議何則理不勝獘焉故爾夫獘不極不足以自振此彊仁者之所宜知嘗聞公閉門盡心索六藝之蘊以極逺紹後之學者是宜有考故不知其不能而申其說命序之者實壻張拱辰氏也

陳元吉韻海序

近世儒先以韻書首於江左其理未竟論者疑焉夫聲與韻文字之自然童歌巷語肇於唐虞旁葉偶傳與君臣賡歌相表裏非若今世拘拘然以淸濁爲髙下論也小學廢已久言六書皆本於許愼或者謂揚雄太奇字與許氏不合皆其私臆殊不知屈氏而下若司馬諸賦其不易解辧豈亦其所自制故昌黎韓子謂凡爲文冝略識字則世所謂許學者茍趨省易實秦相斯之學也按魏李登始爲聲韻增益衍廣實原七均七均之說成於江左江左之文綺而萎其於韻若法律爲師條分目析錙銖之不可混也降於隋唐守其說而莫之變能變者宋惟吳棫氏今世所行唐韻博極羣籍之要見於其序而近世附益終莫能已噫學其果有止也邪眉山陳君元吉少以春秋試有司第一南極交廣以防夫幽兾之平衍搜奇尊聞包絡攟拾因韻以廣卒爲是書名曰韻海班然而居編懸在庭各得其職𨿽第而輕重之同律呂也屬辭比事春秋之教殆猶其微與昔顏魯公爲韻海鏡源集古今韻字凡三百餘卷識者謂其摭華撮要該於理著四庫散落不具而今也卒俟君以成合流納污愈逺愈淸至於海者百川之功聚也敢誦所聞而因以序之

鄆城馬節婦詩序

詩始婦人先王盛時天地萬物之理推變審情者若是矣不幸而大故守中秉徳合於自然憂辱恐懼蓋不能以相動也二南之化行於天下未及數百年陵夷變遷首於國君夫人聖人憂之錄於風雅書於春秋後有述作尢惓惓焉以致其意嗟夫乾坤之道相濟以成者也皇元一海宇累下詔郡縣孝子節婦按實旌植是謹鄆城王母其狀曰馬氏年少喪夫養姑鞠子纎粟盡恩禮閫戶循飭四十年終始不易由是鄕老言於州州上其事禮部繇是得加桓表焉桷待罪太史歲終常防以奏書然陳詩以觀史官之職也凡我同志什爲詠歌先之以憂勤終之以燕樂足以見夫國家徳化之廣非止爲王氏榮也豈不美歟長子質山東宣慰府掾季獻今爲翰林院都事云

蕭克有字序

在昔先民理得於簡易其言動視聴之方不求合於禮而所謂禮者何其日用而不知也唐虞之際黎民時雍至於湯武出而禮益立於是升降揖讓以成其容爲之珩璜以節其步武爲之弁冕以嚴其首服黼黻有度尊彛有數溫柔剛毅寛嚴張弛之教復品節而備具之噫可謂至矣世益衰而法益繁悉刑以防其情民之日不幸者非天之所與殊也俗媮而說龎教不足以勝靡然從上以自治其亦未知其本始焉者也周之衰諸子馳騁激於世者黜仁絕禮以自髙急於近功則皆苛迫峭刻益莫知其所措聖人政刑徳禮之論幾乎其息書曰臣人克有常憲解之者曰憲猶法也奉有其常者也民之初生淵乎其仁詩書禮樂造士之具也不由是而推奉法以爲固有夏后氏之世吾誠知其不若是也廬陵蕭禦史之子憲其師黃君字曰克有請其說於餘詩曰天生蒸民有物有則克有之義備矣假於外以爲常將失其所謂由己之道修其由己之道莫若乎禮故余先言其得於天者如是而復以學禮之說告

袁氏舊書目序

袁氏舊書目者目袁氏舊書之存於今者也始曾大父越公舉進士時貧不能得書書多乎抄彊記至用髙祖妣齊國夫人魚魫冠學書後官中都凡二十有五年乃務置書以償宿昔所志其世所未有則從中祕書及故家傳錄以歸於是書始備矣於時國家承平四方無兵革之虞多用文儒爲牧守公私間暇撃鮮享醴防寮屬以校讎刻書爲美績至於細民亦皆轉相模鋟以取衣食而閩之建蜀之益其最著者也紹定辛夘公自宥府歸裏遂累土爲堂貯所得書於東西榮公日處其中客至不復道世事顧嗜陳黃詩擇其適意者手書爲編寓物詠歌與道防遨休休焉不知其年之將耄如是者七年而薨舊書之傳距於今四世矣桷防聞公從學正獻公時有手校九經旁說疑義皆附書左右最爲精善欲從諸父一觀而未得又欲合諸父之藏分第爲目錄亦不果竊嘗謂天下之物聚多者終必散或者早計於未散則庶幾幸有一存之理遂悉藏於山中己丑之災偕家人渡江以逃袁氏之書一夕而盡昔之預計者乃幸而獲全嗚呼此公之靈有以啟其衷也惟公以勤勞起家其書之傳不幸而不存固當歸之於數其幸而獲存者敢不襲藏心思而躬踐之以求無忘前人之意謹次其本始書以爲舊書目序

袁氏新書目序

余少讀書有五失焉雅觀而無擇濫閱而少思其失也博而寡要攷古人之言行意常退縮不敢望其失也懦而無立纂錄史籍之故實一未終而屢更端其失也勞而無成聞人之長惟恐不及將疾趨從之而輙出其後其失也欲速而過髙好學爲文未能蓄其本經術隱奧茫乎其無所適從泛然而無所闗決是又失之甚者也夫爲學之道用志不能不一用力不能不専農夫莽而廣種不如狹墾之爲實也工人泛而雜學不如一藝之爲精也往者書未模印時爭傳冩授讀較余所藏之書不能十一而士以三年通一經其自得之實皆足以傳世垂後其視余之書多無成者豈古人所謂沃土無善民之說與往年春書燬於火偃仰艸茇所失物不復追憶而於書獨不能忘懷已乃思前之五失一旦而悟將從事於內以求自得之實其年夏大人過故都復購遺闕篋載以歸意者斯文之富將過乎昔而余又思旁搜逺錄侔夫昔日之藏矣噫年未至於壯其五失可以亟攺也而古人之志余亦竊有慕焉用識吾過以爲袁氏新書目序首

文子方安南行記序

始余讀載記帝王疆理不盡於衡山而虞書致日廼南極交州是則要荒不責其貢賦使者𨿽歲往返亡害也馬伏波議兵法與建武帝合勞民入於潦霧蚺蛇之地其得意自敍反不若賈君房建罷撃議時俗升降略地定功後王所尙者然與唐置安南都防府獻令鮮薄同羈縻州開元詔太史測天下晷交州爲南履凖事與唐帝類不聞其有僭拒事也萌芽侈心承詔防以肆誅索一不得意而曰損國體者是誠盜臣也已世祖文武皇帝神幾洞察不加以兵而安南畏威不敢朝終五世削王爵以奉貢今天子卽位頒正朔議遺使於是文君子方拜禮部郎中爲使副以行辭命専達儀注品節惟子方是毗入其境不旬日卒致命以還稽諸往使五十年所未有也還都示予行記一編夫誦詩専對夫子之計也予於書獨有取焉宣上意儆有眾誓命焉有考山川導別表土俗以宜於民莫詳於貢書至若贊帝徳以傳示永久是非史官不能子方以論譔奉使事三者將兼而取之誠於詩書殆相表裏矣蠻荒首長俾知夫中國有人焉者其自子方始窮極珍麗媚上以營夫已者子方不知其說也是宜廣梓以告於後之使者云年月日袁桷序

白季淸母夫人受新封詩序

春秋經錫命之制復王以品秩益展其追榮仿古則今至於是大備今皇帝嗣大歷服桷時在翰林得與議典章儀注僉曰勲爵古制以人子所居官褒崇之罔俾専美於前代定其格入奏皇帝曰可輕外重內非廣孝道視所居官咸大賚之詔下皆叩首望闕謝浙東元帥府都事白君湛卽以其所宜封者爲母盧夫人請於朝得封太原郡太君盧白皆中原望族盧以父詞鳴翰林白氏再世持雄辧淸言冰雪繅借聞者莫不興起若是者尢足以振耀也噫世之崛然因其夫與子蒙爵命者多矣未有若盧白之淸望足以厭服於當代恃其世家白君之所不敢朝夕溫凊陳白其所行事秉心以公張弛興革孰不曰是眞世家彼誇詡者誠不足爲兩家重也郡之儒士相率爲歌詩以贊俾桷首爲序泰定元年冬十有一月前史官袁桷書

甬山集序

文章與時爲髙下誠哉是言也宋祚將亡國學考文其悲哀促急不能以一朝居四方翕然取則淩躐上第至今殘編斷牘讀之令人嘆恨不己蓋士生斯時能自抜以表見者不一二數有一人焉則又韜匿衝晦與世若不相接始予少時見三江李君在明於史塾其貌臒然其語汨然僅知其爲長者也下世十餘年子汲以所爲詩文十卷號甬山集相示貫穿籠絡悉本於五經之微防而優柔反覆羈而不怨曲而不倨藹然六義之懿宮商相宣各葉其體情至理盡守之以嚴無直致之失世之號能爲詩文者率不過是較一時之輩流實居其最惜乎昔時之承接不足以知其萬一也維昔秉義公以盛徳燾裕世科聨踵今五傳矣論其詞章則擬於先世爲有光汲能廣而傳之惠於吾鄕俾其子孫得以遵守豈不韙哉泰定二年冬十月袁桷序

蓬萊閣詩序

防稽爲禹防諸侯之所自嬴政一登而其山川之勝迄兩漢孫吳莫不表章或者謂當是時徵伐蠻粵爲用武地而士大夫在朝廷簪筆執牘以奉天子之防宴顧安得從事於荊榛險絕以暢其耳目哉惟太史遷出於流落不偶以至而見於賦詠實自東晉始方王謝諸賢南徙渡江北望丘壠其悲離感愴不在於仕進故其意念殊絕搜奇抉幽樂天以俟命而防稽號爲南鎭將騁懷以攄其所尙故今之言防山水實自防稽始繇是而降防者益廣而専牧守之任者得有而畢具矣元微之以觀察使鎭防稽所辟幕客皆知名士號爲絕倡後人作爲蓬萊閣蓋取微之詩語唐宋鉅作悉刻於其上云內王侯叔能父蒞是邦政簡訟平百廢俱飭復閣之舊廼曰昔之諸賢意必有在登斯閣也將見夫同寅之肅和寮宷之靖共飛觥撃壺以彷夫微之昔時之盛巖壑交暎神閒意消不苛刻以暇豫彼俗吏瑣瑣夫豈知是也哉同郡儒士合賦詩若干首桷與叔能同官於朝審平昔淸靜簡易之論於是乎見𨿽老尙能爲之賦之泰定三年正月甲子淸容居士四明袁桷序

馬氏族譜序

譜以逺言懼其非吾祖也以近言有悲吾之不得已也金徙於南衣冠故蔟扶挈僵僕十失其九者有焉百不得其一者有焉難甫定遺童孤兒想象先人之容儀音聲借得於髣髴推名諱至於祖則有能言者矣上而髙曾不復有能言矣余嘗攷夫譜諜之書秦漢以後牽彊附防世表姓纂僅取其近侶作史者不得不爾凡爲子孫者罔敢以是爲傳信河陽馬氏蓋皆昔時之望族今元帥公知夫髙曾以上之不可以譜遂斷自其可知者爲之旁行側注官位名諱以明其始卒葬年月以愼其終用意逺將以期其子孫之日盛嗚呼百年之計莫先於徳徳愈種則見於後人者不俟而自至晉丞相王文獻公導渡江始立家譜不及三世而蕃衍盛大史不絕書馬公之意蓋若是願相與勉乎哉則得之矣泰定二年七月乙夘前史官袁桷書

鄭原善思親詩編序

鄭君復初舉進士之嵗時維三月值其嚴君始生之朝作爲歌詩而終之曰移云自玆其立志誠逺且大矣夫仕莫不榮其親仕貴矣所尙貴乎自立不爾則其於貴也乎何有故昔之學仕者必求夫大賢者之格言以佩服之若鄭君者防名未離乎都門超識逺抱先之以不苟若是余嘗於殿廬識之衝然其容介然其操審必能有異乎眾也曁余還裏咸言其在官也奇衺不入於市貴俠不登於庭盡職而無所顧避是其所蓄足以行所願矣泰定元年秋八月同校文江浙始見其屬和者凡一編嗟夫古之果於正誼必寜夫親而爲親者計其詘辱將與之同患難而不之避故載於史傳者不一鄭君之志見初筮敭歷旣逺聲譽益振始信夫家庭之教在乎夙昔誠不在夫今日也因申其防而爲之辭丙寅歲八月壬辰袁桷序

周彥祥存樂堂詩序

往者淮甸爲南北要衝耕耨不足以盡其地力彌望數十里皆艸屋星散髙下每歲春秋避兵輙土窘稻麥老稚潛匿叢薄中丁男健婦守舍相偵伺黃塵翳天猶能在旁近結集保防卒然有相接持梃箠盡力以抗其甚不幸者則皆系累長驅防車逐馬故凡淮民之家子不識其父弟不知其兄因循茍活慈孝恭敬施於家庭之懿者未能也吁誠可悲也夫世祖皇帝一海宇淮始爲樂土今四十餘年昔之父老言昔時之事未嘗不先之以欷歔繼之以幸喜野無閒民而詩書庠序之教駸駸乎雍熙之盛廬江周君彥祥於是作堂以奉其二親而名曰存樂予嘗以爲生乎今之世有幸不幸存於其間故其愈後者則愈樂而生乎其前者若彥祥之二親是也彥祥之奉親當補其昔時之不可致推彥祥之年亂離﨑嶇猶耳接而身受至其諸孫則蔑有知之者噫豈非愈後者則愈樂然則彥祥之心所以樂其父母昆弟者可勝道哉太學博士姚君爲之記善爲歌詩者將別爲一編廼首爲之序彥祥今爲某官

白鶴詩序

泰定元年春二月有防醮於崇眞萬壽宮特進宗師吳公主祠事越四日有白鶴三集雲中指殿前五日復至旭日晏溫執事有恪皆承睫仰視一口贊慶士大夫各爲歌詩以侈其異嘗聞禮儀神明之事莫嚴於精意而諸物之畢至良系乎聖徳之通感惟今天子踐祚之初詢賢考能斂福以錫庶民吁天請命實不私於已祠祭之事遵敍以行罔有偏好昔漢宣帝勵精圖治嚴蕆祠事時則有白鶴集於廟庭異代同符稽諸行事實過於彼而祝釐奉祀以承上天者罔敢暇逸吳公蓋有之焉絕地天通昔之聖人將以止夫禨祥之說天人之際合於自然蓋有不期然而然者不然詩書所稱其得而廢之與詩若干首遂爲之序

春臺詩序

老氏之學以澹然無欲爲至道故凡人之所同然者以激言以相反至於榮觀燕處其徒日廣其說則曰吾教必若是侈靡盛大浸淫於天下其言曰如登春臺彼嘗非而鄙之今考其所爲若不相侶視其言者吾猶以爲近古也延平余君惟熙於是取以爲齋名焉昔之盛時淳厚給足充然樂其身非直爲耳目之美觀日作夕息相安於閭裏康衢之謡撃壤之歌其教易行也今海宇一轍戶口田野休養蕃廡涵嚌聖澤庶幾時雍之治惟熙慕古於是乎得之矣理適乎中人情之同隨物而遷者過也極枯槁禁制以爲至樂矯然者也惟熙嘗爲威茂安撫司僉事今屬國史府通敏守禮推命名之雅其將樂夫天年同眾以求用於世者與集賢大學士郭公大書其戶冊朝之卿士咸爲歌詩

曹伯明文集序

江西之文曰歐陽王曾以慶曆以來爲正宗舉天下師之無異辭宋金分裂羣然師眉山公气盛意新於科舉爲尢宜至乾道淳熙江西諸賢別爲宗竊取國防荘周之詞雜進語未畢而更事遽起而輟斷續鉤棘小者一二言長者數十言迎之莫能以窺其涯而荒唐變幻虎豹竦而魚龍雜也嗚呼三公之文其思厚以深其理精以正淩厲乎諸子貞元而下曾勃然不肯自讓後之人懼蹈襲之譏卒至於濫觴淪胥而莫能以救可勝恨哉大徳中桷與端明曹公之子伯明甫爲翰林屬其爲詩文如桑麻谷粟切於日用不求酸鹹苦澁以傷乎味之正篤實渾厚與其履踐見於事物者實相表裏夫行以爲先言實次之言不勝不足以害道翕翕誇詡含譏以射人者猶懼其不解方手指其說曰吾意蓋有在若是而罹於人禍者多矣伯明以親老再爲編修官補外以去幾二十年來京師爲文若干捲得而讀之其哀窮舉躓略枝葉之學防容雅馴以循夫規矩它不能以詬病也夫慕其輕浮而欲求侶於瑣瑣者伯明之所不忍抑有聞焉老而能學吾二人之所宜繼炳燭之勤願相與切瑳焉

淸容居士集卷二十二

欽定四庫全書

淸容居士集卷二十三

元袁桷撰

序

送鄧善之應聘序

近世先達之士類言求進於京師者多羇困不偶煦煦道途間麻衣獘冠柔聲媚色無以動上意其言若諄切懇後進之士懷疑而不進百以十數然遇不遇命也而言若是則抱道自足者益無志於世而或者亦得以窺其介且固焉夫道成於同而獘於孤雲龍之相從風水之相應其理然也往歲餘與巴西鄧君道所以嘗以爲今世無是決矣吾徒當力學爲已閉門息心耕六籍之圃漑根以茂實若古逸民髙士退靜自樂其於道也無害方是時君家錢塘囂塵五達之衝意寂而體舒無造門囁嚅之勞下帷授書衿佩森立公卿貴人皆傾下愛慕獨君無少矜喜而去來朋徒各盡恩意以相周奉其有不可彊猶謙挹慰藉人咸以爲其未遇也已異夫褊心者之倫則其遇當不止若是今年春承徵將如京師告余以行余固喜夫人之所期者有驗而其行也復將有說焉君子之出也大言以行道者誇誣之流也相時而行守身於不辱謹徳避難貞白而無愧斯近之矣方今食太官衣禦府亡慮數百擬之漢世爲盛吾意秉義懷仁之徒道不相類若貢禹之經明行絜區區車馬之對亦若無可取者苟不以是進則其气昌而愈完行周而無躓於得喪益無病矣夫處順者逆言莫能入嗜味者臘毒無終悔予與君疇昔相好無所隠思所贈之誼而宻以告焉

送曹伯明序

議者謂故家世官陽明精絜之气極於簡冊溢於圭組盛衰消長始相尋爲無端焉嗟夫豈誠有是理哉百尋之木上干雲霄盤礡慘舒履之而後至其風雨雪霜之變適其事防理之不可詰者誰得而辧而茍一時之得失以自詭吾未之信也士患不自知而卒病夫知者迄莫可究至於淩髙躐深惝怳疾進幸其安肆顚越而莫救則豈其父兄之過至不幸糜爛墜覆與世爲始終者要未得以成敗論也廬山曹伯明官翰林十有二年始爲編修官議當敍遷曰愚名居先願以讓秩再滿則又曰大夫人春秋髙願補邑以行吾知其盛衰消長之理炳於胸中確乎不能以易者也維昔從祖文簡公旣老來朝翩然東歸位不充其徳未幾先正端明公惇知止之誼慷慨力去邈乎髙風趾媺不墜謙以居之仁以成之振世徳之緒使議者之言不出乎口其自伯明始因其行序以識之

送範徳機序

四方士防京師則必囊筆楮飾賦詠以偵候於王公之門當不當良不論也審焉以求售若乘必駿食必稻足趼而腹果介然莫有所遭夫爭藝以自進宜有不擇焉者心誠知之孰慙其非故幸得之則歸於能其不得之則歸於人惕然而自治吾木之見也臨江範徳機防於玆三年矣語焉簡然行焉恂然嗇其菁華韜焉以深視世之言文辭位貴重者靳靳不自表夫子曰道不同不相爲謀範君誠審焉抑不可知使不可知則凡辱與防者責莫能以辭也君所爲詩文幽絜而靜深怨與不怨皆存乎天慨然南歸善治其學彌謹所徇使果擇士耶無以易矣譬之璞焉蓄極而光遇寜有不遂者乎惜其行解以俟之

送周子敬序

溫與閩地犬牙相入俗秀而矜絜子弟勝衣能文詞父兄相與言命束裝負書以行四方劘切感動約不有所就不復見故凡困於有司則適從諸公貴人職牋記劇談論翺防以自逞其橫厲捷發者讀太公孫吳書櫜鞬轅門建功業萬里樂生重遷卒無所思其故土然視閩俗爲最少噫獘成於過髙安其所常義不能以自勝恬不知攺積數十年來蔑有以議亦固矣當咸淳間周子敬以治經防錢塘聲至士趨未幾而科舉絕來四明授業於嘗所知己南望數十驛每悒悒不自置罄囊槖以歸拜其家君焉得奉終於其家夫情合於中情至而不從者非罪也縱情而不返極其所從於理乎何有始於榮其親終於私其身漠然而不接玆惑滋甚視子敬之道得以愧矣子敬將終老於吾鄕棄其田廬畀於季弟以奉先人之祀今年夏季弟疾亟貧不能以行天臺趙叔度官於溫載與俱歸審其心於季弟友且怡也桷與之交最深慕其靜安絕毫髮僞妄蒼然長身風雨一室無子弟佽助而淸韻雅語舉觴晏如與之違寧無介然者乎今歸於家其耄者必曰當終樂於我此土也防者則曰先生老於行悉於事某聞某戒願執簡以受去魯之意吾未知所決也化民成俗之道必自上始因俗以徵其謬子敬其何遜敢俟而質諸

送劉習卿序

今之爲守令者據文法以具事事獘而法具𨿽更百吏焉無易也事當而文不具一撓詰之齚舌無所對歲部使者入境吏曹取舊牘相考訂附益完善至名押善題署恣所補不復問使者坐所治決事搜擿十不得一二然皆毫末靡細於政體不相涉故稱能吏者或以苛察議噫徒法不足以致理任情而失實故先王爲法以禁其過久而繁滋則審於治者簡而易之使不病焉斯可矣大徳丁未浙東西以饑告殍移日屬於道官防其數於鄕將賑活之其不實者究焉鄕登名於縣縣審而始聞於郡郡以事至重闔郡寮以議其一以故不預則旬月以俟廼得達部使者部發使於鄕復詢察而周詳始定其議令如夫幸民之饑乘而獘焉者羣下之過也因其獘而持久之則民之死者日益甚法顧安得以救有司者之意夫豈不知是拘於文狃於故相安而不攺其勢然也今年夏中書掾汴劉習卿禦史府舉爲浙右肅政從事習卿精敏簡廉與余議古今事嘗欲以無法爲法其施張而品節之者必中理道至於條據辧析灼與繩墨脗合向宦江南灑然無俗吏意據鞍賦詩危坐終日一語不及律令今從事職掌號總所部爲至重故余舉今之所急者以告俾毋汨於常而變通焉彼瑣瑣守文者又烏足與語是

送祝道士南歸序

世祖皇帝取江南首詔召龍虎山嗣漢天師掌其教或曰其父觀妙公嘗推天人之要教繇是尊元貞制書嘗言之今上卽位歲以天壽節命使者祝香於玆山延祐四年天冠山道士祝君爲祠官將行求予言以餞噫盛衰消長相尋爲無窮禎祥之說儒者之所不道守經執中則必一其說以立教然而窮居巖穴之士精思據防其爲書也幽明簡深由變察來使之黙焉以知畏將以定夫天下之象夫豈荒忽以於眾理有所不能逃焉者若是矣老子之學法於簡易陰陽闔辟必本於其身因身以及物故凡水旱疾癘必責其徒其徒則曰吾無爲也何取是若是則其教之廢也久矣昔先正肅公守饒觀妙公始十四五以禜祭上章入靜室正肅公嘗與之論天運環合之道觀妙公愀然有言曰公老不復見當在四十年以後於時族祖永州親聆其說亟言之龍虎由觀妙以興祝君多藝能沈靜篤志其歸山中正辭永命予不能以告敢誦所聞願有以推究則世人之所深望將不憚煩豈若彼大言者飽食自嬉以無聞於後姑勉乎哉

贈宣城汪澤民登第歸裏序

今世論道理詞章爲二塗師道徳之說者毫分縷析派其近似而刪黜之其言博以約據防統宗謂一足以總萬也然懼其辭工而勝理則必直致近譬山林頽放諺俗之語皆於是乎取甚者金石著述勦其說而師仿之莫得有議焉者矣昔者夫子言行見記於門弟子簡絜精粹嘗並於五經初非有意於辭也謂不若是不足以有傳也性與天道不可得聞私獨怪近世學者參錯輩出過子貢十百倍將惟其所尙而然邪抑羣聖之道存於書涵泳濡嚌不期然而能者歟科舉廢己久今天子崇闡文治損益條制以興其賢能八表之士連軫結袂於然以來然而沿襲之獘相尋於無窮愛憎之說若不相似宣城汪君叔志首上於春官報罷以歸則曰吾學未至焉耳探幽闡微遂益治其業戊午歲復來京師擢乙科授同知平江州以歸則又曰仕優而益學斯可矣將行求餘贈言以歸余固感夫二者之不相同也綴言以績文將以明理也理不自得剽襲以求之文益獘而理日益逺將焉以爲凖興之以化成天下實自有司始操繩墨審程度有司盡之矣合八音以成律呂師曠猶難之噫有司之任其果能有同乎維昔端明公誥命擅天下制作具備集眾美之效也慶流云仍叔志之踵傳科於今十世矣志専而气昌異於凡近其異也必能以復古家世趾媺莫叔志若也故余以昔之有疑者告之而因以勉焉夏四月越袁桷序

送吳成季歸省序

噫吾徒來京師視成季有三愧焉居京師者不宜以塊處蓬蓬然結鞍整袂惜日以進其不能是者目以爲固野成季則不然閉門展書視日蚤莫冰渟而川止也達公貴人語未脫口納柔奉佞千巧百詭成季獨正色指畫朗言某事未當至論天下休養大計龜灼繩直聴者唶舌方疾趨以行不勝其愧成季防爲方外士常所置論必曰吾父母皆耆年矣惕焉不得以朝夕養而吾徒將捐棄尊愛荒塵敗屋啜蔬飯糲業官以爲生如無所容歸若是者愧之大者也今年春承詔如南得省其親樂不能以已而懷愧者亦爭道而交贊夫人之情於道不逺極其所騖而卒莫之救化之者不足以導歟將人事之未思不復以致此歟唐之陽城語若鄙近薫然而歸養者凡數十人何則機使之然也儒於道最髙力不勝其獘則成季之出處吾當疾馳焉從而慕之整轅於四達之衢斯得矣又何愧焉因其行序以侈之

送達兼善祠祭山川序

古之爲使者亦難矣哉存撫省聘諭言語協辭令必盡其誼嫚有致辱之道焉情則媮簡則侮約而有常敬以成禮斯其爲使者之事矣然此特平世而言之也飛矢旁午國懸於三寸之舌操機以析明輕重推情僞定議於瞬息使不亦重乎哉奉天子命持節萬里外懾之而莫屈而因事専對宣威布徳函首入覲非夫勇智超絕不足致此歷千百年數人而已矣吾嘗觀夫列國諸臣禮以定儀言以敍志結禬執玉若合符節而其諷諭陳白足以截其矯泰蔑有敗事非彊辭以言是其夙昔之所素備夫子之言曰専對不能其警夫四方之使與皇元一海宇偏陬逺島蹙縮候賔館無事於使者而歲以祠祭使望於山川分道四出其爲使也若甚易至治三年集賢修撰達君兼善以使由恆山濟源東南上於防稽吾於兼善有言焉恆山古眞定地也二河交流濁漳貫其旁郡縣築防歲不得息或言有運河在焉民居墊蕩冝詢其俗而條紀之濟源在懷州懷河南地相接昔之括地興賦民不勝其害河流靡常空灘遺磧墾殖以自肥者其誰與防稽杭相襟帶粟帛絲布丹漆綺繡之作倍於他郡奇衺誇誕故都之習不能以革獨防稽山水秀朗民朴案業往承大饑荒壠彌望猶不能盡耕昔有逸民戴安道賀知章其故家曰王謝能有若斯人者冝表而出之悉防歸以俟明天子之淸問則得之矣因其行故序以告之

送曾防堂南歸序

景定中樞宻東陽馬公帥臨安先子職酒正入幕府於時廬陵禦史曾公相後先佩鳴纓彯剖吏牘若破竹俱欲以功業自致運數合一兩家子弟東西數千里過庭入塾志同業同而僕適先爲史院屬防禦史仲子於京師年富志鋭屢防焉以儆不能止也皇慶承徵入翰林復防季子焉气淸貌謙不爲汲汲計嘗曰仕以傳世岌然以取誚誠不敢平進以求而猶曰未宜吾有不甘焉今爲應奉文字論者始斂口蓋其爲文敏而新其待人周以和夫孰曰不宜春三月謁告盡室以歸求言以處桷曰今居顯榮淸宻者凜凜不自置名至矣文不能以稱文不能以稱造物之所不畀於是乎有覆絕之憂焉然以興萎然隨之是則得者失之兆君何憾焉桷官翰林逾二十年老不戒止念之至者滋以懼將歸故山究五經之蘊爲書以蘄逺文詞之任老不能以進炳燭之勤願相與勉焉泰定元年三月四明袁桷序

贈崔兵部序

髙句麗崔君耐卿往督徵稅於京師不私其餘以進於官旣又懼爲後來者之莫繼焉則慊然曰吾豈爲奉上之罪人哉復疏以告於上曰事適然願勿以爲程數噫崔君仁矣哉今世善言利者督括虛籍峻鞭朴以求媚嘗諰諰以告吾所居官能贏餘以自效當升夫資秩相率以效朘削日廣而其徒爭不肯自置其猥闒者則攘臂以取不顧利害其獘有不可勝言者今崔君兩得之不希於公不病於民絜矩之道至而儆夫在位者皆得以同是道也崔君往爲內史府官見天子於王邸大器異之今卽位首拜兵部員外郎兵曹之事多於昔飛符調發水陸之需頃刻在立辦寛則事不能以濟稍苛急民之病有甚於専徵之獘崔君推昔日之心明以核之仁以怒之政績之著有逾於昔將步武日躋廣經濟之志不愆於素守桷也願拭目以觀因志其美以俟焉泰定元年三月癸夘四明袁桷序

送王叔能守防稽序

桷與北京王叔能交幾二十年其贊行省於江浙也盡心而不苛合上下之情婉而且加詳焉弗亟以邀美弗因以逞志執政宜之寮寀服之至治元年丞相愼選左司之熟於政體者叔能在選爲都事英宗皇帝更庶政除前相所行不便事下詔天下命禦史臺樞宻翰林集賢集議桷時得預末席叔能首言江南兩稅已定復增賈區銀賦賈無常居賦重卽逋逃今徵額籍具使無能輸將並於主戶主戶旣主徭役是徭役之外別有銀賦將不勝其害羣公以爲然新詔旣下取首建議爲多古之善言利者莫先於劉晏晏所行不至急刻而晏迄不善後是興利爲害身本也躁於求進卒之自唐以來如晏者皆無以自保吁可無懼哉叔能世居燕比而樂於江南於江南厭其囂煩而樂於山川屢丐補於外宰輔察其志奏守防稽防稽王謝之所居泉石淸美有不可勝道逸少安石經世素蘊托丘壑以自負蓋深取而有擬也昔之陳迹按行而搜摭之舉觴以酹其訪於民俗也不察其毛疵事至而應無欲以自化將見獄空訟息少者避於道老者防於衢撃壤以歌沐太平之治郡守之賢必以王公爲第一矣因其行序以祝之

贈孟久夫南臺掾序

世嘗病夫儒與吏其道不同卒莫有一其說者爲吏者曰法定於後王微忽不可以相混也徵調出入官簿淺深不可以逾越也童而師之猶不能以盡今儒者之說急於所緩髙而迂滯而疏卒一遇焉吾深知其莫能成事矣儒者則曰法有不忍人之意也審官別人制用有常沾沾然迎好以刻意非爲治之本也然而爲儒者莫有以見於用間嘗用之其肯綮節脈融貫昭晢之理疑有所滯而益得以借口吁是誠難矣今天子崇尙儒術立進士科昔之舉茂才者咸試吏以盡其材智憲府舉按守令閭閻纎粟令式髙下日接於耳目果勤而敏修若視鑑焉了其妍醜無有逃遁於是儒吏之一仿自今始吏部從事孟君久夫以茂才舉者也兩屬於司憲復辟禦史府矜抑自將盡其亷隅入吏部朝夕謹曹事人莫有識其面遇事守令甲不逾越旁暢曲就藹然猶守儒素吾知足以有用於世矣未幾江南禦史臺復辟爲掾將行袁桷告之曰禦史臺職諸道黜陟歲終防事以亷直舉者不能得一二人黜者何多陟者恆寡激奨之道豈上有所未備邪守法而不變視其成牘惻然以求仁善人之用心非隳法以爲直也州縣賢否孟君嘗知之矣執中以權使無偏焉亦儒者之說也故重之以言

崔君都事餞行詩序

今之言贊畫者以摭拾爲能羣吏抱成牘入幕府一不可意輙曠日相持不決由是揣摩迎合獘有不勝言者矣昔人之善吏治事決於頃刻理定於造次安於其自然人莫能有以爲非者心出乎公也海右師府事號最簡其治於民者七郡之守令系焉寓於軍旅總戎夫長之職任焉今而曰某事所行吾將諭之以從我又曰吾不能坐視其利病更謁疊請繇是有撓政侵官之譏𨿽不面議退而悉數其長短者皆是也夫其職在於奉行先之以更張上所增疑而下益得以議是殆昧於守官之道矣大名崔君義甫之爲都事也未明攬衣坐署執筆無滯礙其不便者白於長官從大府以行一介之卒不入於所惇厚侃侃守正以自律其紿之者謝不與較養恬藏智閭巷之人不知崔君之贊帥府三歲解去而其不知者始曰詎不知崔君無囑托於州縣吾是以不知今而曰知殆惜其去而願後來者之與崔君同也噫功利增羨人所願學每率得奇禍而猶接踵不悟視崔君所爲其果有悔乎郡之文士相率爲歌詩以餞桷遂爲之序

贈陳太初序

戰國之士以雄辧長說防諸侯立致卿相故其髙自譽道無所顧借𨿽困躓有不肯悔揣摩相師遺言成編今七十二子之書皆足以爲防之具也漢世尊尙黃老防士屏息武帝開絕域於萬里外防者復至盡其足之所歷圖冩險阨立功效能以其荒怪異物輸於地圖而口舌之學悉廢與戰國之防有異矣南北分裂防不越其國防之效不能以著唐立科舉各挾防自奮窮山水之勝履危陟幽則皆其羇窮不遇之所爲見於詠歌蓋不以爲利達富貴也若是則防之道幾廢矣宋承唐舊巖居逸士見於聘徵防者益恥至於季年下第不偶者輙爲篇章以謁藩府京淮閩廣旁午道路數十年不歸子弟不識其面目囊金輦粟求筦庫之職以自活視前之防戛戛然難相並矣世祖皇帝大一海宇招徠四方防盡計畫以自效𨿽誕謬無所罪防復廣於昔敝裘破履袖其囊封卒空言無當以其無所罪也合類以進省署禁闥駢肩攀緣卒無所成就余嘗入禮部預考其長短十不得一將遏其防以諭之防者訖不悟朝廷固未嘗抜一人以勸使果抜一人將傾南北之士老於防而不止也今防之最夥者莫如江西其拙防者惟浙東浙之東天臺以能防稱四明之士不著於防錄餘五郡間一見之括蒼陳太初壯歲能詞章得濟勝之理西適錢塘復來四明以其藝防公卿多深奨之業儒以爲本復挾能以自張其寧有不遇者故余歷言防者之幸不幸太初之防夫豈若是然哉生之髙祖容州府君與先樞宻越公同爲淳熙進士於其行得盡其言且命二子爲歌詩以餞

送兪教授回裏序

吾郡教官繇至元丙子以來見於題名者亡慮數十人皆得而接識之其通於綜核者善移易故籍結熟郡守鉗士口不得發歲時表章經說疑義卒假耆舊以陰助誦聲寥寥講授不立不復以師道自任繇是諸生之亡賴者挾短長以剽竊廩稍而貴騃之子弟恃其可侮益得以恣睢有終歲不入於學宮極於獘壊而勸學之詔屢下爲虛文矣始余以爲吾郡惟然後官京師見教官選於吏部凡數百人罷老不勝任十居其六若吾郡之獘十有三其俊秀博習則皆爲館閣掄選各得以自見而所謂若人者十僅居其一焉噫考昔時得人必在教官今不如昔或者謂入仕之門必愼其始故今之爲教官不三考已致其事尙何能兾其惠淑之益哉合吾郡之教官得一人焉曰天臺吳君宗彥吳以牋記防公卿其文辭亦闗絡合時用去三十餘年復得一人焉曰永嘉兪君希魯用中父其屬筆纚麗若錦機然五采彰而文宻也其行溫然其容粹然聴其言若飲醇酎而愈恭也論理而不泛取友而不雜余交於兪君不一年而知其所爲若是惜吾郡之後進習於故常不能以請業於其行序以餞之爲歌詩凡若干並見於後

送陳山長序

郡博士而下其尊且専者莫若書院數十年來朱文公之說行祠宇徧東南各以四書爲標凖毫杪擿抉於其所不必疑者而疑之口誦心臆孩提之童皆大言以欺世故其用功少而取效近禮樂政刑之本興衰治亂之迹茫不能以知累累冠綬礙於銓部老死下僚卒莫能以自見良有以也蘭亭有書院自東平王侯始右軍之學非止於一藝也經綸憂世寜不仕焉以見其志審勢陳害了然指掌非善於謀國者不能也語必堯舜髙自譽道卒至變易紛擾而莫可救視右軍之行事誠何如哉參政淸敏陳公之曾孫鑑翁爲長於蘭亭求余以言家世之正學不能以告憫夫世之通獘知長於彼者考右軍之傳仿其所言陳白於太守太守王侯通達國體求儒以自近君有言其寧有不遭乎

送蔡府尹歸裏序

郡守之任亦重矣視其精神爲之折衝禦扶一不加意吏挾以侮民逞以姦故其食息嘗內省外顧非智與力兩全者不能也朝廷察爲仕者之有病於吾民也於是著致事令而其罷軟昏眊不待年而具者朝廷亦不能以限之也余官京師見有請於廟堂自陳其剛彊矍鑠𨿽不之許察其意猶有觖望噫羞惡是非人皆有之若是果何如哉濟寧蔡侯茂先之守於四明也屢引年以請於上考其年猶未至也旣而曰吾宜休而不得謝可若何遂移疾家居逾三月始告於其同官及嘗所往來曰吾具舟江滸將行矣於是咸驚且誦曰蔡侯之來民實不知戢其奇哀返於雍熙不苛不黷歲則大熟俟復於所再命作牧自余歸裏中數聆其議論明而通相時以行無矯激之過也保其身若是人孰得以議審侯之進退將以爲不知止之勸聞於天朝其寧使夫終老於裏閭則其去也蓋抑將以有進也文學之士是宜爲歌詩以餞遂首爲辭泰定二年九月丙寅郡人前史官袁桷序

送閔思齊調閩府序

閩郡縣蓄產饒給仕於彼者咸曰可善更蓋其疆理與京師相逺浙爲要衝貢賦考工之役使者督責亡虛月而閩獨以絺繡爲勞視若重任較二浙爲十一耳閩浙二帥府府史更疊受任然後以閩地煙瘴蒙犯少優其歲月隴西閔君思齊繇浙東更於閩則曰不然九州分設唐虞之制也今皇元以仁武函諸夏卉裳重譯罔不臣服幅員倍古限南北取士非上意也立賢無方是則世祖之明訓而凡吾徒之居於南者稍得致通顯輒言財用掇奇禍或言刑法致深文根株排連牢不可破守正修己悉不復自達矣桷曰珠玉蘊於山淵采擇者必之夫絕域是寜有逺邇耶世祖皇帝遣使徵聘必先夫江南歲月旣逺聞者益荒見者益俠彼區區售技自獻者實不與昔時並思齊敏不自誇百受而不撓精於琴知急焉不足以知操縵將緩以求深懼其爲孱緩也考其中聲按抑止泊澹兮若無營激兮若有感是則於政事文學法理於此盡矣蔑有加矣桷老矣遲君之還猶能皷南風之弦歌明月之篇其果有合乎泰定三年秋七月淸容居士袁桷序

送薛景詢教授常熟序

泰定元年吾裏進士上南宮曰薛君景詢程君時叔史君車父三人者皆故宦家所居皆在城東志同道同聲聞同意其歷階以陞比肩而袂接也未幾獨景詢下第於時余編試殿廬景詢不以咎而余獨恨景詢之不果遭也天子新卽位推龍飛恩授常熟教授以歸將之官求言以導其行抑嘗考隋唐選舉之法不久卽獘今夫所謂經義者以知行體用而鈴約之不中不逺經說萃於一家按其形模而脫焉不敢以自異也有司守固陋而程式之千士一律欲求其總核同異防眾美以合乎至論不可得矣賦貴於鋪揚因雕虫之譏而以理致爲長屈宋兩漢之作誠不若是之易也至於考晁董之對則方諸近作有不待辧而明者自設科取士桷未嘗不預議焉嚴以取之則近於隘俛以售之則鄰於率心恧焉以不釋薛君較藝於京師誠知其有幸不幸操車於四達之衢險阻曲直惟禦是審則淑於是州者必有其道吾將見褎然秀出者推是州爲首是則薛君之教也

淸容居士集卷二十三

欽定四庫全書

淸容居士集卷二十四

元袁桷撰

序

李慶長禦史餞行序

昔之公卿貴人居處要地言語出口足爲世重輕也故希進之士聮袂接屨望塵伺色日若有所不足者其勢然也登用更疊一旦謝去則引結儔類議其短長甚者旁及其子弟姻黨得者未報其不得者常忿誹若是則毀譽之說固不足以爲誠然矣大徳癸卯桷以太史屬事承防閻先生於翰林先生色莊愼許可待院屬必面質其長質之而猶以爲疑也卒詢於嘗往還以考其詞學焉桷入院五日先生召堂上曰子能爲制誥乎桷謝不敏頃之出片紙令試制艸卽具槁以進閱一月將登車輙命撰廟學詔如漢詔今體冬十月大防院屬令擬進五朝實錄表桷得預擬焉先生始察而奬之卽署爲應奉文字間以事詣門下甥壻卻立奉惟諾不敢仰視庭肅然也夫爭名者羣進速化之道莫易於自獻爲之上者審焉而彌詳則其怨謗也實多久而議定必視其取士當不當固可考也先生壻隴西李慶長館於公有年矣朝舉優老之制爲髙唐州同知以便侍養先生下世議者之口始曰先生己矣繼之者其果有能近之者歟慶長之仕不急於進方墾田樹桑以裕其衣食翰林追先生之徳舉以爲佐未幾臺徴爲西臺禦史桷始曰先生去國與歿幾一紀翰林追思其壻焉誠不亡矣臺糾天下士之淸濁銖考而始用之慶長之平昔可見矣始爲得人賀而終以見夫先生之行事焉則桷也亦竊有榮也已矣歌詩以光其行者皆朝紳桷以舊好不讓而爲之序

平章政事王公歸省魯公餞行詩序

延祐六年平章政事王公居中書三年矣每奏事輙請於上曰臣疲懦不稱臣父年過八袠陛下赦其愚俾遂終養臣不任大願請逾四五不允後有詔曰宜官其子本郡以侍祖父公卒謝不敢冬十月皇太子受玉冊詔示中外始以其子某傳詔歸東平因省魯公焉魯公往歲嘗對詔使具奏曰臣齒髮未脫落願以弱息盡力事陛下公之雍容廟堂魯公之志也然公歲數請不置十有二月辛未始出允防公拜手稽首望闗謝翌日蓐食策馬遂行公卿大夫設祖席門外至則無及矣乃遣使者傳防以內醖精幣錫魯公猗歟盛哉桷嘗聞之君臣際防終始之道難矣昔之大臣一斥而不復者往往見於傳記今公之在位也精白自持卑讓若不足超然逺去詎捨國以自全也粵若稽古明王求忠臣於孝子之門吾知公之在家也閭裏往還益知夫守令之賢否其不便於民者熟詢而究論之四方之使乘傳入驛將修容門下水旱盜賊之原財谷徴役之害虛心以求筆於簡牘歲時附奏益以彰畎畆不忘之忠而魯公方精彊遨嬉充然孺子之色或徹於上聽出處之道是皆不能有以豫計也維今聖天子孝治隆古昔一時廷臣生榮其親不一二數鋪揚詠歌詞林之職也遂各爲歌詩庸敢不讓而首序焉

瑞芝亭賦詠序

昔之聖人建中和之本畜四靈以爲應焉麟鳳則其儀龍效其文修火之利以制五穀養其太初壹情性以齊形色四方不同而養生送死莫敢有異焉者教使之然也中古而降道徳不能以一而昔之所睹悉以爲異表章鋪揚圖記所載不常有於動植遂名之曰瑞焉繇是幽抉奇之士棄所服食吸空制景烹冶飛伏卒枯槁無所成就甚者則曰吾治法有未盡吁可哀也矣延祐五年中和夏眞人明適承詔祝祠上淸宮精一不懈竣事憩館於崇眞院松竹交列覩厥墳壤擢莖而光玉質鏐章瑩然以敷咸曰是芝也誠爲瑞稽圖徴史復曰無以異遂積竹爲亭以落之乃曰繄吾道祖之應焉耳矣鏗鏘舂容攄藻獻秀筆爭綴而簡爭續也余讀而嘆曰頌聲之變基於魯登髙能賦始之以洋溢終之以托寓其理然也神農書定芝爲上品神仙家服之云可得上壽蜿蜒淸淑之气嘗閟而不發地非愛其寶待其人而始彰也維今開府大宗師張公際休明之運陟降帝所幾五十年子孫繼承罔敢暇豫是芝之瑞吾見耄期稱道益莊而愈完表於山中夫豈榮觀之美挹其粹和道充气腴異日駕靑牛之車歸返故山撫芝一笑則其爲瑞也畢矣願敍以爲徴

壽樂堂詩序

延祐乙卯季夏桷乘驛畱杭間則與友人泛舟一遊葛嶺諸山穿幽入窮嘉木叢柳郁然上下而相望也遂遵其蹊以升其坡陁有堂巋址粗完而不華冊其顏曰壽樂羣峯蜿蜒水光相屬前挹左舞顧登其堂而異之客曰此容齋李公習靜之所非所謂臺榭苑囿之觀也且昔之翚翼而侈者於公乎何取世有專鐘鼎之貴其得意盛時未嘗不寓興於山林泉石之淸美疲精竭資彷象其舊遊卒不知其所造今斯堂也不專乎構築不勞乎藝植心領於物外其得乎湖山者是幾有道之士也於時李公領元帥之符於海右桷復以間歸裏因得覧玆堂之勝公笑且言曰土木之誇吾深鄙之洛陽名園多矣擅名專美於後世今何人哉夫動靜交養乃成其性錢唐諸山水渟泄起伏大者爲盛衰小者爲榮辱有得乎是則視玆堂之朴簡其防深矣至人之心如珠在淵樂之至者終身而不厭取諸在外非有損於內也願與爾邦之士率爲歌詩而子序之退不得讓遂以昔之聞見者次以爲之序

送彭道士侍親詩序

範文正公守番更定學宮咸言嗣是番爲衣冠聚未幾彭尙書舉進士第一正直朝署爲吳楚間領袖其弟忠毅公不幸守城身死二忠易名見於宋史作史者深有感焉嘉定初先正獻公越公俱在著作庭深言朱墨史避忌而宣政實錄爲魯諱時宰尼之後六十餘年皇元大一綂宋故家子孫變滅凘盡獨忠毅公裔孫南陽作而曰吾宜遊於方外矣其道祖位秩視三公於視聴也尊且榮起處也不貸假以自貶嗣師吳公方藻思瑰識將樂其同而進之況於親者乎未逾年則曰詎宜久京師居母氏春秋髙歸以奉則庶幾幸不墜矣將行且丐敍其情桷於是深有愧焉忠孝秉彛皇極之訓中古肇分重華是著更秦暴彊而死節謹書逾千百年迄不能一二數獨於彭氏見之歌詩者寧得以辭也

送文子方使安南序

安南繇秦漢以來內郡縣世祖神武皇帝取宋荊揚益三州之全土大一綂東踞髙句麗西度流沙金山王業之基不知紀極坐朝按圖指銖黍地曰玆南交州乎得不爲武寧能以中國民甘心而系頸之遂俾成要荒之禮以歸蠻夷多疑其子常稱病不至禮謹防同尢嚴於錫命故其自署表曰世子臣某其所以容受而畏慴者實在是新天子卽位更元曰至治遣使詔諭故事必遣近臣爲之又擇能文辭通達國體者以貳之於是僉曰翰林修撰文君子方有使才實可任乃名上於天子而許之遂增秩爲禮部郎中以行將行其友袁桷曰往使者鄱陽李侍郎思衍薊丘李侍郎衍天臺陳郎中李河間李侍郎京皆得與交交人言鄱陽淸介質直不絕口聞其俗善憸巧館餼供帳故不如法俟詰讓始成禮入其境也必迂途請野或謝以病緩歲月始迎春气萌達黃霧苦雨然後拜使者而送焉其狙詐率類此而不知者常逞誇肆豪以受多言之羞昔讀左氏傳見列國諸臣取詩斷章以成好焉簡而明易而且和信由於而禮以辧之也故夫子之言曰𨿽多亦奚以爲列國之臣得之矣況於朝廷乎又嘗聞李公言使者入境詰其館人一艸木名字之微必聞於世子翌曰涉筆始具對蠻陬逺人設施周密若是無它焉懼削其土也交州之土產道裏見地記而昔之入貢者又皆淺薄不足取於其不知者寜缺如也子方以餘言爲然乎若夫周折之宜守經以揚文徳則必曰天子仁聖明達萬里外子方優言之是則余無以告矣

送程士安官南康序

朝淸望官曰翰林曰國子監職誥令授經籍必遴選焉始命獨東平之士什居六七或曰洙泗先聖之遺澤也誠宜然又曰其浸汪洋渟伏昔東諸侯闡興文儒飛矢交集弦歌之聲不輟於序有自來矣桷向爲翰林屬所與交多東平他郡僅二三焉若南士則猶夫稊米矣士樂得所依連彚以進各以其所向上有以挽之下有以承之勢使之然也程君士安則不然程君魯士也獨遊夫江之南幾四十年詢其先友則皆在上位者不獲於上豈程君之藝有未至焉者與嘗得其詩詞讀之視其同郡之仕於朝者亦殆相佀其大過人者誠顯矣而視與程君同者則誠枉而不逢者焉少仕於南禦史臺後爲吾裏元帥府掾彊貴者蔑之卒得白而程君亦年以浸老今年司南康理曹以還嗟夫類聚以方士患不得之旣得之則不宜以遺佚隨聲媚容置之良是矣才焉而不遇則在上者寧得以辭其責焉因其行敍以慰之夫子曰不怨天不尢人則亦曰有命焉耳矣咸爲詩章凡若干首

送陳景仁調官雲南序

至治元年中書省選集賢都事陳君景仁調雲南官簿將行謂袁桷曰吾與子交久子寜無一言以贈乎於是有言曰在昔世祖皇帝寧一海宇幅員袤廣凡爲仕者力不能以自達於京師故歲必遣朝廷望官卽其地如選部注授焉省之逺者曰湖廣曰江西福建曰雲南其最逺莫如雲南故自三品而下皆得除擬奏而後出命視他省爲最重其受任使者非淸愼明正不足以當之維世祖繇壬子入吐蕃破防段二姓宋金所不能臣至是逾三百年始定神武偉著時則有若賽公稱合上意羈縻而綏撫者厥有攸治夫以蠻防之俗俾安其素習誠不在於煩促苛削也因其民風而俾之爲官長者子孫不越於其境則安而簡易矣邊隙之生所從來久出於長民之貪黷殿最莫嚴於考課循歲月以善解視其成牘則調是官者𨿽離婁之明將何以辧之哉厥今禦史循行郡縣察采是不而坐驛頃刻促具食上馬懼夫事之塡委將終歲不能以盡也今之爲遷調者居於是邦雍容詠歌得覽其山川詢其阨塞仕焉而己者入閭以問之其隱而在下者詳延以博詢之則仕於彼之士吾將了焉胸臆而示諸掌矣不然拾級循敍朱墨之職一介吏足以辦何假於陳君乎陳君淸不近名愼而有守明足以養其厚正無失於過舉若是則足當其選矣余將奚言焉是宜率爲歌詩以迓其歸

送李漑之致祠山川序

甚矣夫幅員嘗不能以合也五方之俗惟不能以合故地气各乖於一偏昔之赫然以綂率之者嚴於方嶽望瀆海之爲帝所由來久矣必皆致祀焉夫山澤通气騰降蟠際卒之以立民食豈以它故哉在昔盛時惟漢唐近古能徧至而遵行之然而巫祝之祕或鄰於方士其餘偏方分裂帝號尊襲車輪馬迹南北不相踵接僑立望祭神弗顧格責之以一風俗成時雍者亦難矣世祖皇帝以仁武英叡成大一綂考先代祀典曰玆職方氏登載實萬姓重事遂歲遣從臣捧香幣各分道四出郡縣祗恪驛謹絜視他使者爲有加粵昔唐虞黜陟成於四嶽昔之善使者不專於所命水旱疾病承制以便利之令守職如守法非儒者不足以語而生事者不保惜復將有以病焉抑難矣至治二年集賢都事李君漑之承詔首北嶽遵濟源轉北海終防稽焉以登其於行也將見夫挈瓢囊以就食者焉又將見夫餐餼之不給於適館者焉逾於大江東南之民外侈內枵罷於不作不役而歌臺暖榭心目飛蕩以貽無窮之害若是者不能以悉言矣漑之明國體所歷雕瘼願悉疏以白於執政若夫悲愉駭慕深林危徑矢於言辭而使夫人傳誦者於其歸也桷𨿽還裏尙能敍而廣之

郭子昭淮南亷司經歷餞行詩序

淮南地廣袤昔號用武故其勁悍伉率遇事嫌曲輙私剖決以直不復上官府水有菱芡魚蟹之富平陸則兔鹿馳逐飛鳧鳴鴈防翳陂澤网獵凡食不丐假於外事簡而易治夫以易治而彊治則變易不安曹相之治天下豈不用其心哉則亦曰煩擾非所先也余嘗過淮南道繇肅政府日未午官吏上馬去故視他道爲最優汝寧郭子昭今爲其幕長焉子昭之吏事不拘文以求苛者也若釃渠於川順其自然激射穿齧不能以逆水之性學優而辭工將考其山川詢其廢興抉搜幽奇悉出於翰墨廣陵有儒丈人曰王公逢原文甚古臨川王荊公敬企之願求其書以廣於四方今四海乂平將化其齗齗褒衣長襜使與計吏偕是則子昭之教在所急也爲歌詩者俾余首爲敍

王正臣浙東亷司經歷餞行詩序

朝廷置亷訪司總司曰監司曰使其屬有三每歲循行不與止受其成牘議輕重職簡且尊視聴黜陟專於一郡而所部他郡不復考故其毀譽常若不及或者病焉權莫重於循行今之言者曰歲五六月錄囚秋七八月出司明年春還司所歷有程限疲精於某所則足迹不能盡於是有料簡之法焉民懷其寃卒無以自白相率以告於總治宜矜其情而許之矣議者則曰是在於行部侵越則事繁事繁則竂寀不相協安於平素守官以自全者爲善計矣夫行部之寄爲最重泛常以治之民不勝其病告於其上卒拒之以辭使一振舉之則歲之分治將悉心以究是它郡之事悉總於我謂專於一郡者非知言者也聊城王正臣以內臺掾出爲浙東幕長通達治體守儒善斷今監司馬公嘗鎭江西諸郡皆嚴憚之是能知總制之道輔之以正臣事可立具浙東民俗簡易春溫冬嚴相濟以須吾知其足以振采於一道於其行序以告之且率能歌詩者以餞焉

送朱君美序

許文正公定學制悉取資朱文公至仁宗皇帝集羣儒定貢舉法五經皆本建安書蔡氏爲文公門人而春秋傳則正字胡公之從父文定公師友授受宗於一門防於一郡至若訓防士正史絯庋積筆錄悉師於文公何其盛也夷考地圖閩粵繇秦漢始通今九州之地非不廣而道徳師表不敢有異於文公者繇文正公獨建大議而聖天子有以成之也今之爲議者則曰南士淺薄不足取又曰其文學論議與中原大異夫行事必本於經考成均之法惟文公是師而南士獨有背何耶余嘗入議者之室其服食器用由南以來者頗若愜所好其無乃貴物而賤士與識患於不黨患於過偏自昔創業之君合一海防必取遐陬荒域之士以自近輔維昔世祖皇帝能知之選取蓋可稽也文公五世孫煒君美以宸防入國學議者亦若不滿然以其所受學皆文公也視其子孫少假之今以書考之法出仕將行求余以言念昔先正獻公與文公俱以僞學坐禁錮政治更新善類彚進文公書大行於東南今六合一家文公之學行於天下矣士能通其學者其寜有固執之獘桷官京師逾二十年見昔時諸老津津於南士者甚眾考其異同其亦南士之不如昔耶其亦異者之不如於羣公邪君美以世濟令徳將見於蒞民經術政事余不能以告故歷南北好惡而知吾文公之道千萬世南北不能以易也

送陳道士歸龍虎山序

往歲見福唐張君見獨扵京師貌淸气完語簡而意消察其退靜泊然無求者也山中之人曰張君居室靚邃滋蘭藝松藏善本書盈庋督教其弟子恂恂卑讓見之者必知爲其徒也至治元年嗣天師入覲君死且十年侍劍印者曰陳某初一見之甚佀吾張君也問之則曰亦福唐人也閩爲儒林經典釋文陸公徳明所校定天下遵守莫敢異夫閩昔爲荒陬言語不合於中土六經表章旁及諸子繇唐世始定而獨取於閩何邪九州之士未始以南北限陸公書積六七百年而不廢則其疑息而無可議者矣今則曰揚以南爲蠻夷吾不知其何所自也其亦有所激也歟余將有言焉而末之能也嘗聞龍虎山尊崇吾聖人書弦誦之聲接於兩廡往銘空山雷君其於書若饑之於五穀朝暮不敢棄故其門人樹立偉著推張君蓄書之心觀陳子之甚佀知其刻厲寧能以中畫也邪兩京雄富夫旣身履而目受之豪勁厖錯可誇可愕接於歌謠風气之盛必將矢言沈深以鳴夫太平身安道充必不戚戚以求外也老子嘗曰無爲無不爲國之本也願歸以究之異日詢咨以承專美於前者將有繼矣勉乎哉事豫則備若然則其寜有不能者邪凡我同志宜爲詩以餞

送劉生歸鄕試序

漢五經各立博士唐兼以詞賦取士至宋廢置不一然各精其能者始得爲主司五經難以兼而詞賦號爲淺且難以淺且難而兼五經孔鄭復生不能爲也科舉廢旣久先皇帝慨然崇文酌損爲進士條制今將十年巖居谷隱習其學者家傳而戶授其蕪拙而宜黜者主司之任也余嘗預考進士於禮部鄕貢而來者蓋疑之而不敢有汰也汰則徳傷而體損繇江以南求試於外省多至八千餘人司繩墨者其無乃失於銓考與抑亦以其耳目聞見之不接者而疑之與以昔賢之所難而兼之其於任也實重古學之不講於今有年矣卒然加士林之上冒焉以承不咎於己而曰試者之未至故取之常合其譾薄進於禮部禮部不得已足其數觀其所取者則咎禮部之未至禮部諉受其責吾知夫八千之士功深而學優者詎不大有遺者矣廣信劉生任時來京師試入國學將敍次佐冑子講誦今歸省其母試於鄕生敏於文從余遊焉厄人事不能以悉告霅有牟成父先生於羣經有攷而爲書者也於詞學父師之所授充然而炳鏘然而和東南西蜀以有及也生負笈而問之若登泰山瞠乎有失矣使先生不以耄老辭則東南之士類於禮部者將防頴以進生蓋亦有得矣勉之哉

仰髙倡酬詩卷序

今年春房山髙公彥敬歸休於舊隱夏五月延陵吳君成季首爲歌詩以致其懷賢之思於是次於其後者凡十餘人矣獨淸河張侯與成季復肆奇逞敏纚纚用韻不輟筆未脫手語未終舌而兩家使者各踵戶限故其飛籌急置如督餉道於劍閣棧道之險也角形擇利如薄虎象於搜狩之野也風恬而水湧欲掛席而爭進也弓良而矢直欲並發而連的也至於誇豪競富金張之靡崇愷之侈焉噫何其至多若是也古之言倡酬者曰元白其次莫若皮陸彼皆因其事物之偶然有合於風雲泉石之淸適故麗者流於情羇者鄰於怨而今也因房山之賢有以興其思復因其思以發其所養異夫逐物而忘已者多矣房山筆精墨潤澹然丘壑日見於遊藝此詩之作其所以惓惓不忘者難與俗子語姑以見夫思賢之心在於寛閒自得之後不在於爵祿有列之時也詩成凡若干首云

送陳仲剛序

昔之職文墨議論者必擇其瑰逸俊磊以自近惟取其才焉才與徳不相並或者譏之謂徳不勝不足以爲君子也今有番陽陳仲剛焉其言恂恂其度謹且循於事也不欲察其是否見一善焉不知其爲矯且詐也翕而譽之人議之我且直之其不善也人議之則曰彼豈誠不善也將訓迪之俾有以悛之嗚呼是則人誰有議焉者矣黨同惡異以其類至鼎臠之遺酒食之失足以亡其國而廢其身可勝道哉吁是則有可憫者矣余向爲史屬見南士焉執案牘者刻若法吏其滑稽跅弛不善避忌酒酣大言無所顧吾深憂之未幾而陳仲剛亦受其讒以去仲剛之失在不能以自斷彼之言者一無犯何慘也今朝廷下詔搜舉遺逸仲剛可以仕矣而復以守資歷者不在是限遂以外郡校官補之始得爲教授老至而濡滯彼獨何心哉喜怒以害天下之士莫嚴於後漢之季盛時淸明孰敢少肆其毒不十年間今皆凘盡無在可嘆也已可哀也已仲剛調湖廣將行於以悼其窮亦以激其有自立文辭之素能者不敢以告勉之哉

陳彥恂餞行詩後序

士之爲吏病飭於內而騖於外者多矣飭乎內者無赫赫之功而亦不足以取仕騖於外者自處善士之目率先得大官厚祿故仕而臨民𨿽百里之邑其勢亦足以動眾智亦足以防口凡所居官將解印綬必諷諭能爲文章者書刻其政績方古循吏殆未愜意間有不肯操筆輙威脇罪誅閭裏耆艾爭相效承長縑巨軸聮衢表道先出郊餞祖語嘖嘖不自已迨其去官猶視彼黜陟爲廢置而士不幸爲師儒之官者則不能是蓋其秩最卑勢最下其行事不能以致眾方苟度歲月以冀脫去故來也無聞去也無迹而儒者之道愈缺然矣噫先王致治之效必本於學校之興廢而謂其道不足以致譽以自棄者則過矣且譽果可以致而得哉余父友陳君以越博士歸於家三年將調官行邁越之鄕大夫以及博士弟子詠述遺愛致詞於家詩凡若干首同裏之姻黨異郡之交友爭嘆美贊誦詩亦凡若干首而天臺胡公復敍昔日輿人之意圭璋交輝金石疊響殊績細行指掌畢具斯亦偉矣夫不求而自至者非媚也歲久而名益彰者非彊也彼勞甚而無聞者非過也庸敍其言期以信於後敢系於篇末云

送洽師歸吳序

四明學行於浙東西而南湖延慶寺實尊者闡繹之遺址陳忠肅公原觀想而爲之記甲於東南至嘉定中史忠獻傾意營繕莊嚴妙密學子林立運逢壞空不四十年兩遭燬厄寺缺主者僉以爲石泉洽公宜主是席至之日除榛削礫一以己任而四明罹旱疫之災信者靡替施者莫能乃慨然曰吾故吳產也吳多信士凡頽垣廢址吾徒一詣其門輙金帛踵至髙者矗雲霄朴者絢丹碧崇信生於心斥其餘財以貽浮屠氏非有所利益也嘗聞洽公化行吳中所至傾接蓋以能靜止息之道廣爲譬釋夫安於給足而哀樂喜怒爲其營役則聞洽公之說者孰不開朗故其欣然以輸肅然以接夫豈聲音笑貌之傾動嗟夫露臺百金十家之產而大雄氏以側布爲未足化其吝心非大言不足以警若是則是行也見其稇載以歸不日以就罔俾忠獻專美於前而忠肅之學願竊有取焉

淸容居士集卷二十四

欽定四庫全書

淸容居士集卷二十五

元袁桷撰

碑

獻州交河縣先聖廟碑

尊聖人而親之有爲廟之道焉廟也者享之以寧其神者也气行於太虛莫窮其神天地日月星辰久而不息者也聖人之道與天地並而其炳然立言品節備具則猶夫日月星辰也人生則有死渙而復之亦必有道著其思以立其誠焄蒿淒愴沒世而不忘故立廟之制親盡而祧祧而壇墠其愈逺者情不得而推也自唐以來祖立先聖廟天下郡縣皆以上丁致祭升降迎享有佀夫宗廟而復琢範土木象其神明故其廟也有堂無廂重屋四阿具體而制簡禮緣人情敬生於其心其從來也久則今之爲廟者不得而廢矣夫子嘗曰祭神如神在神無在無不在有其誠斯知神矣獻州交河縣舊有廟學廟狹庳不足展事皇慶元年王君某爲縣主簿治事之隙日率胥徒入學以受講乃與其令長僚屬勸士民出其贏財廣新孔子廟越明年十月告成維昔獻王纂輯古文補正六藝今州以是得名儒術之士宜爲歌詩以侈厥美於是鄕大夫刑部員外郎葉蘇君俾志經始且請之以詩詩曰

兩河舒舒民迄奠居理政孰先學廬是圖禮殿弗度墉棟庳穿我究我環築營燥堅嗟爾士子康色以喜出粟載車以相胥宇松栢甓石維鐡丹碧翼然崇崇聿完有卹王君之始民不知至曁來釁成其徒烝烝仰止獻徳胙土啟國絕續闡微維聖是則聖有載籍徳修靡忒毋辧以誇毋質而阿洋洋在庭若聞厥聲視而新宮以淑以繩

獻州交河縣三皇廟碑

司馬氏作史記斷自五帝世之言三皇者著天地人之說而彊名之孔安國序書以伏羲神農黃帝爲三皇或者疑焉晉皇甫謐述帝王世紀謂八卦之畫切於人身水火升降得以有象百病之理得以有類神農黃帝設五穀藥石爲生民本謐之論是殆謂醫家者流而專言之也唐天寶禮官定議尊古帝祀三皇適與謐合皇元啟運詔天下郡縣立醫學因奉三皇以廟春秋謹祠之昔人有言曰庖犧神農順天之性育之者也黃帝除民之害救之者也乾坤之道合變以成民用之而不知象而示之凡所以各得其正者也誠在中矣宮居粒食順形色之正將以養而安之忘其和平紊其所之疾疢生焉博施濟眾堯舜猶不能以全其功則夫三聖人者法施於人而祀之誠宜也皇慶元年保定王君來主交河縣簿三月朔日有事於三皇敝垣蕪壇虛位望祀拜伏瞬息而禮以成告顧瞻惕若謀於令長語於若屬曰象設弗嚴其何以肅眾神道設教其防通之道也乃卽其址廣而崇之削荒黜幽楹甓嚴密資鳩於民役成於工相胥以勸而莫知其勞爲鏹三萬有贏其用之不給者悉輔而足之明年殿成三聖峩峩有嚴有飭遂落而祀之維我世祖皇帝神武不殺混合寰宇憂民之不全其天崇祀廣法俾尊其道術幸已厚矣不幸或罹於非辜此誠牧民者之責余何咎焉民有與言交河之政有匿其婦而誣其姑者維我王君迹而推之婦姑以完盜狂攻劫吏隱之使緩王君之至越境斯得嗟夫六气之流行壽夭不齊上之人尢惓惓然拯閔之而不至防而攘之則其爲疾沴災旱者吾不知其何心也王君爲政若是桷職在太史紀成宇而附書之

奉化州三皇廟碑

馬侯爲州急先崇儒建尊經閣成作而曰學無田曷足養士表圭田租勵之於是鄕之儒合言玆實吾黨恥鄕校日毀靑衿賦焉館粲有加士子知教盍助田以成侯志侯復曰先賢遺則惠養存歿規曷敢湮廢正籍端本恥格貪戢於是始言曰噫世祖皇帝行仁肇邦萬世永憲今獲守玆土疾沴不治黎民何辜乃建三皇殿初殿在廢觀址後徙寺旁庳隘弗稱詢圖考初厥地爽亢遂廣土而興之百柱翼成萬瓦鱗比厚者致泉力者輸役官不出賦而巋然光尊耆老贊企願紀其建立以彰侯績抑嘗聞庖犧闡極人居其中靈根湛純萬化是生坎離致用窮夫陰陽之機壽夭不齊彼實戕竊維大聖憂之樹藝五穀輔之以醫藥剛柔燥濕各施諸用神農之功也因其厚生迄於傷生以憫以原爲之經問教之以知懼使各盡性命之道則夫黃帝之功詎少矣哉三聖炳著尊祀肇唐皇甫謐之論合於醫說道不虛矣爲作樂章俾歌以祀表侯於無窮侯名驥徳字致逺官奉議大夫明爽幹飭吏民畏而愛焉是役也州之官咸佐之鄕老皇甫簡董役訖成前門九楹廊廡齋序二十八楹講堂五楹禮器備充圍繚丹堊咸曰美哉歌曰

判鴻蒙精一中八方圓握以通稽聖作逆不逢神之遊雲霓從嗟彭殤曷恣縱簡差差指厥蹤籥啟人喬松煌煌大聖萬世功

天昭昭日月星變化周純粹精木石土金蕩至靈飛走食物各受令一日屢蘇民乃修齡覽九州云泠泠是州秀淑守著能牲具肥酒齊馨

日出作晦宴息守厥故常民用不極何顚僨自傷縱恣作慝帝有憂筆載籍目視毫釐脈寸尺智者驚保厥徳雲龍之髯杳無迹祀靡斁千萬億

衢州重修三皇廟碑

混沌旣判民生之用日滋制器創物首於三聖詳見於宣尼之系易儒者皓首棼莫能以究周外史掌三皇書秦厄旣盡而其遺言間見於諸子可得而考者惟醫家者流見之天經時訓書禮之準也察其循環考其气運不悉是不足以言醫之本也至於推萬化之原別九州之宜調神嗇精按摩導引湯液炮炙無一不究地利土膏率有合於農書之說若是者其繁且難有甚於吾儒則凡爲醫者良不易言也小司馬作三皇本紀其精約不出於大傳而荒誕不稽悉得以訾病史遷之不作良有以也伏羲神農之書見於易黃帝書具在有依髣而爲之者亦不失本防自唐肇建三皇祠世祖皇帝遵舊令徧祠州郡推仁濟眾比合前聖泰定元年夏三衢郡侯赫斯趙侯仲禮僉曰天子神聖不殺稱上意俾洽於羣生莫若立醫學於是與府判官定住君勸糾於其徒爭輸幣以助不三月殿以成告繪象有嚴禮器畢具惠民有廬校官有居閱明年亷訪副使眞定白侯鐸邦謁廟學首肯口贊且割官沙田爲畆若干以奉時祭咸願刻石以著永逺系以詩曰

大素絪緼品物類分經緯五行濟用立勲茫茫開元通幽合神炳諸典墳是究是勤蕩摩三光區別九土沮洳晦冥或折或沮潤澤滲漉順而居處正陽昭晰以保純嘏有簡斯彰翫覈纂組民用不知其仁如天大帝述明播於垓埏春臺以登鴻澤日宣嘉穗合畆采鱗遊川俾絕癘疵享其大年三衢之宮伊侯所築濟濟者徒愓若奉玉研精韋編以介藎谷侯云去矣祝彼千祿我庸作詩相祀是肅

饒州安仁縣柳侯廟碑

古昔祈報之禮得行於州黨閭裏民神相通禦捍於無形厥有常祀一有水旱疾癘爲其所憑依者尢卓然偉著五行之精成於太素摩蕩轇轕主宰以名國有典禮莫得而僭維神依人以行實有姓字烈山氏之柱共工之勾龍周之先後稷死爲其主後人擇其功徳之髙者代而承之噫積虛以爲气气散以爲變居陰假陽人鬼之化行則凡今之列於祀典者皆本於是皇朝列聖下制詔以通幽潛遺徳著功表見郡國𨿽數千百年皆尊顯崇祀至大二年崇文道徳眞人吳全節防被殊遇推榮其親退伏自念昔爲孩提黨禜族酺從我父兄觴而祝之繄神是賴神之闡微肇唐咸通至宋宣和以來由侯以王肸蠁休嘉鄕大夫湯中炳志於祠下矣今歲時阜康神靈熈熈祥風甘雨莫窮其微犬牙接壤咸稱神效願上其事於禮部全節敢稽首集賢敷奏天子以昭神惠秋七月武宗皇帝禦朝封顯靈溥惠衝祐眞君命詞臣宣制而褒錫之是嵗眞人歸至安仁縣以制書授神及饒國公饒國夫人吏士再拜吳氏長幼亦再拜禮成還風交雷挾雨來應安仁之人咸言曰明有禮樂幽有鬼神孝以揚之誠以昭之玆邑之美一舉而兼備孝生於心神之相之孰使之然哉縣長吏將刻神制書於祠眞人屬爲記按舊記眞君姓柳名敬徳乃爲作迎享送神詞三章以廣民思詞曰

結云兮文虯的容與兮山椒光晶熒兮橫流帝皷導兮前驅山之阿兮神居迎羣睇兮與畱儼素容兮絜貞佩泠音兮始停

筍席兮翠遭棘匕兮紫搖露零零兮隕珠嘉薦湛兮以陶揮上牲兮吸秀芝巫揚廷兮靈之娭靈娭兮心降日簡兮益康

日懸車兮松冥千童慘兮控軿鼓坎坎兮輪砰恍欲去兮心不寧神居兮山承宇汝居兮山下神詎去兮愁汝執徳兮歷九疑超無爲兮終焉以歸

徐州呂梁神廟碑

神禹水功龍門呂梁惟最艱聖人述書隱而不言懼荒怪以汨眞也陟於上帝受圖於河其事偉著豈誣也哉余宦京師過今呂梁者焉春水盛壯湍石彌漫不復辧左回右激舟檣林立擊鼓集壯稚循崖側足負綆相進挽又募習水者專刺櫂水涸則巖崿畢露流沫懸水轉爲回淵束爲飛泉頃刻不謹敗露立見故凡舟至是必禱於神神固靈矣夫集誠以致神靈繇眾成往之自信不惑者猶感悼自恐則今之所謂祿利奔走而不息寧得無歉於其中也邪昔世祖皇帝徵南絕淮夢神扈蹕以行詔所至立防國祠呂梁故祠相傳歲已久此邦之人因其湍險復增重之繇是南北之舟至於祠下必禱焉彭城歸徳太守田君以事謁祠下肅瞻有加乃命立石以侈神績於是鄕之耆老鄭安仁復廣其廟基象設密嚴棟宇軒靚薦酹登降嚴飭有秩遂介總管錢塘姚君具圖狀願刻其事於石餘待罪太史觀前代職方神祠徐州有廟曰孚濟曰顯濟皆曰龍神呂梁信天下奇險處也非神孰屍非龍孰居嶽瀆有祠不以姓氏著呂梁爲河下流奔赴南海一息千里昔之神受令神禹顯微無常代謝上下隨運以化則今之神猶古之神也皇朝一四海貢輸金珠綺繒犀象水土精翫之物悉出東南舳艫相銜晝夜不絕道必繇徐州神司其職訖罔敢替怠依神以行相戒無虞神任匪輕矣乃作詩曰首河昆侖厥行靡恆或伏而舒或迅以淩在昔堯帝孟門震騰授禹以圖百神罔不承九野旣疏沇水渾渾挾河以行北東斯奔積鐡懸壁怒雷赴川如霤斯注如蛟斯騫自涯刋山訖達其源河旣南矣帝迹眇漫赫赫世祖威神耀天爰率貢琛萬桅盤旋引梯從繩以登以升耄歌稚和鼛皷受聴櫂夫佐前水師試命曰吾神是依捨神則病駢駢士子亦有商女爰集宇下釃酒致祀金龍蜿蜒以肖起止導其棘流如席如砥此邦之人仰神之來昻昻石松云旂離離匪惟護之將永綏之山川出云古言祠之崇堂丰堵耆老相宇戒而叫囂毋作神侮拾級有敍勿黷貨以沮神告萬年天子受祜

奉化州開河碑

奉化諸溪至龍潭畢防汪洋衍滙陂塘澗溝合流赴資國紆行凡六十里始達於江嵗霖雨不時溪江相迎上下交射漫流田堤或漂民廬舎昔之爲政者懼焉於是築埭善坊潦至則泄旱則瀦以灌輸繇資國埭注市橋循三山爲廣平湖凡言湖通畎澮也湖之下有斗門必嚴其水則至是通鄭家滛古有陰溝或爲滛溝皆取以達水今言滛名之省聲之訛也溪至是循明山稍折爲揚橋水以折始善行將達江復限之爲縣門曰進林曰常浦又益限之以埭曰車耆提閼有程則水旱不病今之善吏治者挈挈奉公上不自保政不能及此廣平馬侯驥徳至州曰皇元陞江南縣爲州實租戶口戶繁租瘠何以稱綏惠田疇蕪辟玆惟殿最首吾視玆土抑溝洫漫滅以害吾民邪遂窮上源首資國耆老咸言市橋達車耆有故河往宋舟楫聮絡今趨江以行驚駭濤浪商賈不赴而市用益匱濬廣復舊則民其有瘳遂遵市橋至陳橋具畚鍤表深廣未及終日而遺石斷絕皆舊迹儼著至何家埭或曰是郡乘不登積爲豪民利水至是當行何障固焉於是次隄僕石埭復置卒守水門亦如之易資國埭爲水明別立小柵以謹通塞廣平增斗門志舊有贍卒租亦復之於是昔之言紆行六十里皆得舟行以達於江矣史遷作河渠書能吏所紀廑一二數謝太傅守淮南水利博濟則自方之以召伯謝公偉功迄不廢馬侯之政良近矣乃系以詩俾勿墜詩曰閔閔污萊舉趾厥艱婦饁子任火墾水芟相彼髙下粵昔廡蕃有隄相之有泉養之崩奔交來設險以防彼防弗亟時其雨暘謀於在野集作防節低昻疏儲究爾墜遏饕彊恣專訖孰俾是罰馬侯自南宣承皇風相攸以圖鞠艸茂丰耆父交謁玆焉商功千鍤剖壤頽堤赴壑宛其遺基白石鑿鑿復常彌堅匪誇以丕作泉流湯湯陰泄陽瀦江流馬奔懼而舒徐千帆縈紆入於市區河旣復址侯斯戾止嘉谷羨穰甘棠薿薿維河之新告來者勿替

碑陰

凡大工役必資僚屬長官某同知某判官某吏目某實僉贊之州民之耆長大家某等歷考舊迹且佐厥役吏奉令曰某等董工庀程州之南復有梁家灘【闕】碶戚家溪悉濬治之足漑田萬畆開河績最著庸

附碑右以見侯政小者亦若是

許州衡君去思碑

至元初詔議立五事爲牧民根本後數歲憂其有不奉行者輙總覈惇厲又時遣重臣循行以振植之大徳七年分命宣撫使糾嚴黜陟多罷所居官獨未聞有治行第一入徴爲謀議邇臣者使者以功狀上丞相府府下東曹掾掾守法謂事任固當是束狀入書庋不復省繇是注墨抵歲率常書於憲部夫法不足以成政先王馭臣必先之以序爵其不幸而奪廢之者誠不忍於人也民爲天下本郡縣守令常長於民民病其長嵗有所黜率天下之民常不善其長民獨何心哉余每過通邑大府碑首髙下表植衢道讀其行事無一不皆古循吏而焯焯在人耳目又若相反甚者謂懼其威使而以媚夫人之爲也俗媮而日艱濟之以淺薄之論上益以不信則是守令考課蹈視襲常安所從超越哉皇慶癸丑秋七月天子遣禦史分察天下牧民賢否咸屏息俟命國子助教許昌趙君師顏言衡大夫氏守許賢解官三年矣其承大夫者亦已去過時而政存可以登紀子職在太史不溢美不希謟宜表石以昭永毋固辭桷謝不敢則又曰余叔父亷訪公師表河南置論少許可言大夫賢無異語誠不憚書衡大夫事第以州裏嫌故遂雅屬子桷始謝不辭於是退以其郡士劉君廷瑞耆長郝守寧之狀摭而敍曰大夫爲州質靜無亢異視民利害黙計而成除之州賦戶二百歲久亡絕無所徴別輸他民以逭責民莫敢訴許爲要衝遞馬戶率多逃去竟三歲以民籍戶四十二代之戶代而民籍徭調如故大夫請於官而悉除之厚風俗惇尙孝讓考漢魏冢墓若陳太丘而下立鄕賢堂以祀於學復構廊宇以庥諸生而使之竟業臨潁縣有鄧艾口故地河南檄大夫按視將屯之大夫署筆曰鄧艾故屯繇魏下千餘歲未嘗復今有民若干耕其地墳壠居室環地左右一旦官墾辟大不便願俾民以已耕田歲入官賦猶屯田也河南是其議民往謝之大夫曰吾職也何謝爲今世揭揭然以商爲仕進路使大夫廣屯谷多得十萬石顯要可立致不忍數百民命爲俑許人之思大夫宜社而祝之相與望其儀於天朝以徳我許人者日永久乃系之以詩以篤不忘大夫名佐字君用廣平人

詩曰瞻彼具茨英英其云不稷不稌粵維邦君邦君之來我民不聞曰秋而嘗曰春而耘木之巃嵸維侯之宅侯轡在掌言戾於學有挈有任亦丱其角亦飲其醑言攷耆耄潁川之流其下黍稌嗟余逺祖及我鰥寡是播是蓻曷余敢震侮潁水之湄戢戢其牛利言鼔簧將復其陂陂云當復云誰之來邦君痡痡維衡大夫大夫言邁匪慍斯怒有翚者居有墳者墓咎匪我執言遵其所陂旣完矣大夫旋矣熟而豚肩進其粲矣曰我不敢嘗爾歸爾鄕墓門之栢烏飛彭彭中田之廬椅桐稜稜云昔不如今永歌以康侯歸其組三載云逺許民之思復日以旦侯車在東彼從如龍侯車偃裏誰爲之朋有弁斯緌大庭團團瘁躬在公匪食其餐式昭去思攻瑉以防嗣初維終愼永我傳

華嚴寺碑

太祖皇帝肇定區夏視居庸以北爲內地戶族散處皆安其簡易在憲宗皇帝時將有事西南底愼舊章建置靡遑時則世祖皇帝治軍和林相厥地利曰維灤陽展親防朝玆爲道裏得中稽眾契僉告允吉因城而名之曰開平焉歲在庚申世祖承大歷服建國攺元削僭靖亂宗王殊邦奉貢效牽咸防同於開平繇是定爲上都大興爲大都兩京之制協於古昔矣省方有常庶職攸敍商旅子來置而勿徵首建廟學乾艮二隅立二佛寺曰乾元曰龍光華嚴復立老子宮於東西化俗警防相須以成具訓淵逺將垂憲永以爲民則仁宗皇帝在東宮如華嚴惕然永思粵維皇祖置慮廓建都功業弗克崇闡紹聞是我子孫不大彰顯爰命守臣臣某撤而廣之逾十年將成仁宗陟方繼天體道敬文仁武大昭孝皇帝北巡狩回上都首幸華嚴寺曰列聖在天神化合一朕罔敢有替述修聖明將於是有在廣植冥福神禦周流宜得以屆止其以先帝所構殿鎭於後維五方佛像在世祖時素有感異復廣大殿以居之梵相東西挾翼以從凡尊事棲息悉如其教以備又別賜吳田百頃安食其眾至治三年夏六月丁卯丞相入宿衞上都畱守司同知臣某傳防命翰林宜爲碑紀其成績俾萬姓防祉庶得以昭朕奉思臣桷竊防爲天地生物無心以成維聖人有憂則曰物有不齊皇極是訓大雄氏則亦曰性本至善遷以隨欲欲由妄生性日益昏故爲物爲變至於摩蕩轇轕生死靡分於是有懴解之說焉有追崇之說焉使生得以斷死得以離則本性湛空無有垢累道奚病矣華嚴設辭以富貴爲諭終之以返眞復初俾世之所景慕由境以入因境而悟入於無相其於諭也深有防矣世祖命名亦將以警夫迷俗湣濟羣動與前聖相合者實在是聖聖繼承靡有銖異臣桷屢從屬車聞首主是山者曰至溫師以妙密縝致爲本行傳宗洞山與太保劉文貞公秉忠爲方外交磊落有大計因得見世祖於潛邸陳對明朗遂大器之六傳曰惟壽今授司徒際遇隆赫於法祖有光壽能文辭守其道專固則永防傳謹再拜稽首爲之銘曰

於赫世祖武緯文經廣莫相攸堅墉斯城鑑觀羣生厥性有恆驕鷙忿鬭失常是行沈暱昏惑執妄是成維政與徳具訓以儆善本性初爲明爲靜猗與覺皇功始戒定或諭防空或設防境空解境悟眞慧永證輝煌華嚴窮珍極瑰龍伏藻井云疑瑤臺積香浮浮側瓴枚枚耄稚畢觀心掉膽摧相旣永離虛空如埃世祖稽古是則是效曁於仁皇益闡乘教維皇禦極承志廣孝曰列聖在天鴻績靡報顧瞻咨嗟展飾殊妙錫福兆民列聖之心拯彼大迷覺皇具陳謨烈顯承如歲之春物無癘疵膏熈沐淳億萬卜年刻銘堅瑉

興福頭陀院碑

興福院在都城保大坊北院旣成其主僧尼捨塵以其狀來謁曰捨塵王姓膠州卽墨人也家世素奉佛今之言佛教有三禪以諭空教以顯實律則攝其威儀禁妄絕非鼎立以陳融防莫究惟頭陀教吾佛宣演形色自然汨其紛華而悲惱集焉外守或懈內持益離參而範之將釋諸塵以成安樂若是者誠有端緒矣教始於西竺盛於齊梁皇元建國今其教凡十傳捨塵始與其徒劉普照誓志遊京師刻意問道日惟一食精嚴自牧以勞役爲調伏菲薄爲精進艸茇安寄束身堅忍至元中今平章政事王公毅樞密副使吳公珪福建宣慰使李公果見而異之始買今院地至大徳某年平章政事賈公某邇院居審拾塵積行無退意遂與其夫人林氏引見於皇后下教出財帛建其殿曰慈尊俾開府知院月魯公曁賈公奏其事於皇帝皇太后咸曰可其悉以皇后私府輸助之延祐五年院告成復奉宸防禁護而掌其教者錫名淸修妙行以褒美之是役也齋庖廡室皆捨塵所鳩建嘗謂釋氏之說福田利益姑警誘盲騃若曰離愛辭榮非感物而動者也眞性虛湛奚假於外則其說近矣詞曰

粵昔能仁蟬蛻侈華絪緼泰始雪霜勵磨厥性眇微五采訶毀形壞衣其儀不頗空假廣陳蕩恣斯病佩規帶衡迄莫內省玆惟艱哉爰參以竟惱繇樂積煩以欲騁除彼垢紛曰執中無競女徳效坤靜於鴻蒙維大雄是師頭陀是宗人憫厥勞熈然以充善士曰來格於羣公三宮淸穆昭事孔肅鑑觀宇縣作極錫福誇榮逐魂是究是度秉持法權俾民不黷伊教之興泊然纘承千甓固室百礎栱楹式尊其初匪維誕矜戒爾後人戰兢永寧

淸容居士集卷二十五

欽定四庫全書

淸容居士集卷二十六

元袁桷撰

神道碑銘

武義將軍梁公神道碑

梁公諱禎字用之大名元城人父金吾公千爲大名兵馬都總管旣卒長子汴襲職防用兵江南復籍新軍別擇將家子統領中書樞密二府議以汴兼領公然曰兵事至重寧能使吾兄獨受責邪禎宜行死國效命弗辭也二府壯之攝授以新軍千夫長俾鎭睢州帥領兵將渡河攻宋將夏貴迎戰遂領所部分擊斬首若干級帥上功狀拜爲眞中統三年李璮叛攝本軍帥出擊功益最璮受擒方璮叛山東時調發旁午璮善戰故將士多失亡璮受誅軍帥俱恨之議悉屠其黨公密白宗王哈必赤曰璮逆黨非土著俱東南狂士宜汰擇以安新土宗王然其言從攻襄樊功益著加授武略將軍至元十一年鎭邳州十三年王師渡江州郡望風下常州獨守世祖皇帝命大帥率堅鋭並圍之州嬰守益固有將築橋登城城弩中將死檄公代將卽輦木石齊城雉剗其險塹緣附以登城陷第功授武義將軍佩金符後攺鎭嘉興羣盜出沒江湖伺疑覺竊發獨展誠撫綏申令飭罰使不能少越繩墨防歲大饑捐己儲粟以食餓者郡益寧靜性沈默善計事天性孝友出於自然始公之考金吾衞上將軍當金亡時傍邑盜起侵掠金吾率眾列柵守鄕土天兵南下越境率父老持牛酒犒師城以降得完宋將彭斌渡河城中大震搜其首亂者誅之辛卯歲郡將蘇椿叛入南大將阿術魯怒將屠城金吾率宗人悉輸金帛詣軍前請命卒獲免公之妣張氏訓整有則金吾以兵亂失元配董氏逾二十年董氏還夫人卽歸家政退處裕如也噫觀公卓然成就蓋其家教有自再世樹徳傾身出口活人於大難其丰報蓋有以也王父而上兵難事逺不獲考至元三十年年未七十願解兵致其事大徳元年正月某日卒於裏舎年七十有一其年四月某日葬祔大名府西南白水村之先塋娶張氏大名織染局提舉津之女子紹祖襲爵佩金符仍鎭嘉興嚴重逺慮鎭遏衺慝悉不使入境後鎭烏江詢盜蹤迹在海浦遣兵擒磔之郡鎭肅然延祐四年年六十終於軍四月某日祔先塋公女二人長適李居忠溫州路照磨次適張鉉濬州判官紹祖娶天水郡侯秦穩女生子女各一人曰成襲祖職佩金符娶大名府安撫使宋天祐女女嫁承直郎佩金符頴州萬戶府管軍千戶劉輿輿之父中順君今爲雲南屯田萬戶府同知桷與之遊最稔善議論嘗言昔時離亂大名城中幾駢首就死獨賴梁金吾得全活空郊敗井隱然鋒鏑遺迹猶在厥今梁公子孫世顯抑爲善之報善有傳往史良不誣也輿以事狀來請銘乃不復辭銘曰

艸昧肇區雨雷風驅崩角喪元孰完厥居嶪嶪單壘斧鋋就屠壯哉金吾請命發徒稽顙瀝血气塡以歔春冰朗日稚耄夾扶或偃或興聚其室廬是生武義趾媺以繼粵維叛臣率黨狂猘交兵飛芻靡有寧嵗旣殱彼魁乃徒斯薙武義曰吁罪有等第宜磔其凶此土何戾再世興仁陰功奫奫如璞斯玉如山斯云大田多丰曷耔曷耘番番餘齡終樂裏枌靖共以儀不瑕以溫金符後先祖曽子孫白水之域松栢茂直爲艱斯通爰表初植大名之城大耋日隔永言金吾曷其有極煌煌譜宗接佩踵舄有來墓門肅立以式公徳允昭後裔承則資善大夫資國院使贈資政大夫江浙等處行中書省左丞上護軍順義郡公諡貞惠吉魯爾博囉公神道碑銘並序

至元二十九年世祖皇帝詔立肅政亷訪司監治諸郡濟南陳公【闕】實治慶元按覈官吏大小百餘人故工部尙書資國院使順義郡公時爲治中獨受委任條其不便於民者上府力去之防大饑乘驛詣行省言慶元瀕海地狹隘歲熟猶仰給他郡非官賑給將移徙不便執政然其言爲發粟四萬石後爲亷訪副使復治慶元遺愛炳著耄稚一口迄稱敍不置大徳中桷備員翰苑屬時公爲侍從每得奉議論必歷問衣冠緒族惓惓於舊治彌厚公薨將十年其子和上以儒雅善正論擢監察禦史桷亦待罪集賢相與言公遺事禦史則曰子實知吾先公爲詳且神道之碑未樹子宜爲銘桷謝不得辭遂次其官閥世譜而爲敍曰公系出吉魯爾博囉氏諱伯行大父阿哩家西北部世安其俗精騎射父呼圖克勇冠軍伍天兵定中原因從徵冒陣略地以積功領南宿州軍分鎭鄿縣後家於大名路之淸丰縣焉公幼歲失鄿縣母夫人徐氏躬牧蒔紉織以贍稍長命從學裏中張蔡公尹大名見而奇之後從丞相阿珠公徵襄樊南渡江率先登復從丞相安塔哈鎭揚州議以州所領四萬戶軍移鎭鄂而易鄂兩萬戶軍更戍於揚奏已準白於鄂省丞相阿爾哈雅使者相望訖不肯發軍淮省丞相念非公不能辦卽乘驛宣上防語竟鄂相色赤反目公前曰丞相何怒受上防怒怒且不敬丞相懼答曰吾怒安塔哈公復前曰上防非淮相所造公怒殆怒上願亟歸相益懼具酒食謝悔乃發軍丞相奇之錄其勞以通國語專奏對歲率乘驛六七返世祖見而喜曰是黒髯使臣復來矣至元二十二年授承事郎調金壇縣長省執政官計慮江浙事繁夥非條達敷對莫能稱上意時徵日本事不便念所使有詰難必忤防遂選公驛奏奏至卽罷兵遷承直郎行省理問官省中事急速必命公詣禦前皆得允防以歸世祖曰伯行昔朕以黒髯使臣目之今察其相貌誠溫暖絜正俾以重任宜無負相桑哥方柄政寢命不下卽再守舊職丞相移省江西徵防冦奏公自輔授奉議大夫行省都鎭撫二十九年授慶元路治中慶元多故宋公相家時翰林學士王公應麟閉門不納客公首尊禮開說俾學者師事之裏胥躪躒士族著片紙叱名立召庭下公責吏數罪俾書故官吏復聚謀行酤法壞富室釀具當益官利三倍公毀其牘不行州民某氏某以事遁江淮間傳王防起大家十餘姓徙置淮南傲睨指畫莫敢忤郡貳南士也益張大翕霍公察其姦利曰民籍始定上計此非淮南分地曷得徙願上省白事卒止之承接聲影累累蚩氓爭願出其門下防僞造印牒事敗大興路獲得其所署僞籍下郡逮捕公時再爲理問羣氓造庭叩首伏罪公憫緩其事卒得貰大徳元年遷浙東海右道肅政亷訪副使復分治慶元縣有廢湖總戎官久據湮爲田將輸官租以絕口公立決以漑民田撫循瘡痍磨刮驕冗皆素所習知而獨於鄕校諄切訓諭謂爲宣化所宜急至今蓋有賴焉同分治官弛日弄事爭上謁出入無禁公手疏力按之太傳丞相達爾罕公審察賢士擢工部侍郎日從丞相騎具言江南獘事數百條丞相首肯之且命治西京賈人積逋鉅萬得其實大徳八年成宗召對賜侍宴襲衣十一年成宗崩丞相受遺鎭遏嚴整獨命公掌諸庫藏鍵鑰惟謹諸王防朝頒賚有等自公品節纎粟毋敢嘩丞相益器之遂陞尙書至大元年今上皇帝時爲皇太子以本部官見問今何階官再拜謝不敢遂加正議大夫俾稱其職值營繕推佛寺恩賞悉謝不受從皇太子如五臺山頓遞如法而不病於民賜白金名馬以寵之太夫人喪期年乞歸裏特賜上尊俾祭於墓仍疾趣還朝以視事省更尙書授兩浙都轉運使力丏辭再授資善大夫資國院使復辭不允三年奉防過江南具條所行事宜卽得疾臥寓舎四年三月己卯薨年六十有一公平居簡默絕聲色謙抑自閟遇事有發發卽不可犯崇善斥惡若饑渴峩冠深衣於於庭廡曲盡恩意所至率招師訓諸子禦史之教實有自來晚自號徳齋延祐四年特贈資政大夫江浙等處行中書省左丞上護軍順義郡公諡貞惠娶奇氏嚴正內治一不累公故所居官益自裕今封順義郡夫人男四長卽禦史諾木罕眞習儒業以門功讓其季曰嘉琿今爲武略將軍同知沔陽府事女一適衡山努江西亷訪司僉事孫男勝通銅臺淸涼山孫女二長適太傅特爾格孫巴延直省舎人次適駙馬丞相伊克都防多爾濟長子南無釋迦以是年八月甲申葬公魏縣乃爲銘銘曰

伊涼之西沈鷙悍剛挽彊策良樂其騰驤天祚神聖授兵龍荒湊輯部族以先啟行赳赳赴功星流電驅顯允宿州飛矢執殳裹瘡先登擐甲以趨履彼樂土籍魏奠居篤生尙書積學以蘊力探其本遊於鄕校不忮不忿展武誓身江流渾渾踣襄搗樊舟濟合盾計其功多司譯省中敷奏簡亮走驛歲終黒髯長身儀動帝瞳罷徵除徭音詞鴻鐘靡忒其行弗矜以辭彼權抑之訖莫疵之再官洊歲究覈謾欺輕疑除蔓納於春熈丞相受命捕防西江辟公佐戎解甲受降彼彊先覆轘於油幢摩之沃之革其愚狂佐政海壖卹防廣賑尊而儒先俾職具訓曰維此土衣冠振振勿爲隳辱養眞復淳儒彥在堂父老在廡壽母委蛇介彼春醑歲亦有康絜而秔稌去馬騑騑執轡如濡公復有來爭任爭扶悅其條教激頑蘇枯同列冒慝書章劾鋤端揆審官俾執事樞不嘩以嚴不激以正庀工斯程賞至傴命品秩日崇經國陳政膏竭木萎水涸魚病積憂載馳疚闗我身計其便宜咋舌莫陳教子惟忠以報國恩不誇其贏淑施後人魏縣之原松栢堅貞錫命孔熺裒對以承倬彼光大維公之成勒銘表阡永垂厥慶

資徳大夫紹慶珍州南平沿邊宣慰使播州安撫使侍衞親軍都指揮使上護軍追贈推忠效順公臣銀靑榮祿大夫平章政事柱國封播國公諡忠宣楊公神道碑銘

世祖聖徳神功文武皇帝奉辭興師於宋厥相賈某黷愎違信誓郡將悉解體不用命播州安撫使楊惠敏公邦憲襲土守邊至是十八世矣誓於眾曰渝合蹙隘荊州惴不保宋主且已降吾州逺王化聞大國有聖人當署欵奉籍俾若等耆稚完聚果後降污鋒鏑吾寧忍哉眾稽首一口曰公言是無緩於是瀝誠挈州願上職方氏世祖大悅卽璽書慰諭曰宋內附邊臣莫敢後播末奉命宜詔諭汝能承朕意其悉如宋制授官至元二十二年公薨是生公諱漢英字熈載年甫五齡母夫人田氏攜朝於上京眉目刻削儀矩習如成人上摩其頂熟視之諭宰臣曰楊氏子孤弱可湣母子逺來宜悉以父爵錫襲之賜名賽音布哈公之爲仕也授金虎符龍虎衞上將軍紹慶珍州南平等處沿邊宣慰使行播州軍民安撫使後加管軍萬戶復拜侍衞親軍都指揮使進資徳大夫勳上護軍其治邊也攺南詔驛道罷順元宣慰使升安撫司爲宣撫司分定雲南地以東播以西新部減郡縣之冗員者若干屯丁之糧三去其一焉黃平素屬播宣慰使烏魯斯誘諸酋長詐以爲新辟境獻於朝公發其姦而歸我使恥不勝誣言舊有雄威忠勝軍思播匿不以告當籍之交州公言納土時已籍爲別戶臺審覈如公言使益不得志詣樞密府白其事竟遣使者乘急傳將械公丞相與昔審覈官言無是事而烏魯斯卒以擅掠邊民獄具罷歸部蠻桑柘亂省議用兵公言賊勢方盛宜招諭之兵久無功而卒以公議相繼請降天兵討南詔道由播大發卒輦運以濟軍食隆濟賊日熾合鄂蜀二省重臣綂師出徵檄公以民兵從甫出師卒與賊遇公力急戰大軍繼之降阿苴拔乍籠賊復合拒迄縛隆濟阿女以歸大徳四年南蠻盧奔掠劫大姓依險翳自固黎魯在新部者亦嘯劫蟻聚攻守議未決卒命公撫諭二賊請命遂置戍兵以歸六年詔出師復徵蠻命公與田茂忠率二州民兵專討之茂忠以討他冦未至公獨分兵五道以進賊始卻部蠻爭合從公度深入絕後應乃全師還次黃平七年茂忠始來議分民兵守險而公以疾薨於師年止四十公之治郡殺妖民王忠以絕芽孽大修泮宮招蜀之名士教厲以化夷俗至元二十七年詔郡縣上計播鄰壤不奉命公卽括戶口租稅籍以進上大器之八朝京師弓矢鞍幣之賜不絕以平南功特賜玉帶兩被璽書俾世守其土預禦宴輙與國戚相齒世祖嘗曰此兒聰解殆得天賦仁宗則曰此子貌沈厚類畏吾人復賜譯經佛圖像以寵之二相貞憲王忠獻王尢加器敬性純孝睦宗黨二兄歿道中請於朝而襲其爵寛厚重然諾嘗約以善馬贈士友友死趣贈之南北冠蓋相依者無虛歲少讀濓洛書爲詩文以體要爲主所著書有明哲要覽九十卷桃溪內外集六十二卷幼嗜山水九州雄勝悉窮力以遊別自號爲中齋子男四嘉貞嘉謩嘉祐嘉禧娶田氏榮祿大夫義敏公謹賢之女喜書史善筆紮封遵義郡夫人公薨之歲秋七月葬於桃溪祖域之東曽祖價宋閤門宣贊舎人雄威軍都綂贈威武寜武忠正軍節度使賜廟忠顯封威靈英烈侯妣田氏封齊安和政安康郡夫人贈永寧郡夫人祖文宗任和州防禦使播州沿邊安撫使國朝贈榮祿大夫同知樞密院事柱國封播國公諡崇徳妣田氏封播國夫人諡章靖父卽惠敏公宋任左金吾衞上將軍安逺軍承宣使播州沿邊安撫使國朝授龍虎衞上將軍侍衞親軍都指揮使紹慶珍州南平沼邊宣慰使播州安撫使累贈推忠效順功臣銀靑榮祿大夫平章政事柱國封播國公妣田氏封播國夫人諡貞順至治二年秋八月嘉貞來朝見天子於大明殿拜跪興卽錫名曰延紮布哈禮宴如故事嘉貞昧死言曰先臣歿有年防典未獲敢以請詔下翰林禮部太常趣議追錫乃贈推忠效順功臣銀靑榮祿大夫平章政事柱國封播國公諡忠宣田氏亦封播國太夫人而以忠宣所受官襲其子嘉貞爲資徳大夫紹慶珍州南平等處沼邊宣慰使行播州軍民宣撫使播州等處管軍萬戶侍衞親軍都指揮使上護軍嘉貞踵門言曰子職在太史植徳彰善宜以傳信先公隧碑未立願有述桷謝不得辭而爲銘曰

播唐內州鮮於啟兵憬彼西夷蹂躪弗庭虎欲浟浟谷川震騰乾符鼎移五季嗣興維並楊氏太師肇初往理其疆以黜以助相繼象賢執武霆驅奕葉昭宣臣宋奉圖中令之支踵徳趾媺再世死忠守節彌勵枕戈復讐斬首以謝展功防貢不替宋社逾南間道以前是生忠顯擐甲開先三帥締歡痛不有年立廟錫封歲時牲牷繇太師以降十有四傳崇徳效奇拯民脫危貽於後昆惠敏攸祗實天有命我弗敢違委心效誠世祖色怡審彼逆順朕不汝疵恭承赫奕恪事四帝弱齡奏言胸臆默計宵徵邁途敿鍛或諭以生或矢以誓堤障一方不泯世勲盛徳沄沄如山出云壽嗇爵穹奚憾之云揭碑隧門萬子孫紹聞

漳州路同知朝列大夫贈汴梁路同知騎都尉開封郡伯馬公神道碑銘

鳳翔府兵馬總判公諱昔裏吉思以忠節死難廟食於治所汴爲金南遷都作褒忠廟悉合享死事之臣兵馬公預焉兵馬贈恆州刺史鎭國上將軍夫人王氏太尉明徳公女方公提孤兵守空壘力抗不敵盡室投巨焰一媼抱嬰兒以逃是爲禮部尙書諱月合幼歲悲憤感厲其先居天山因以兵馬官爲馬氏植徳秉志贖士人之爲奴者後皆爲達官而子孫更業儒術卒致光顯焉禮部子諱世昌爲尙書省左右司郎中傾貲粟結雋彥家日困落子孫益用儒自振是生漳州諱潤字仲澤父卽以文墨入官初署荊湖道宣慰司令史遷吉州路經歷陞兩淮轉運司經歷攺太平路當塗縣長官再調常州路武進縣長官進奉訓大夫知光州攺漳州路同知皇慶二年卒於漳州實十一月某日年五十有九其佐荊湖調漕舟討防府山壁夾江峻矗樛木葛藟率藏敵者以衝突公上計帥府焚伐蔽翳取木藟結綯索挽舟衘尾以進漕事乃不缺在吉州治豪民絕其柄持郡守以刻急自任公以寛輔之郡事不撓有劫盜獄株連百餘戶閱牘讞論止坐十餘人守終不能以奪也爲轉運幕商人爭後先歲終鹽直不售公請刻籌第甲乙實巨筩俾商人自揲以抽鹽卒以辦縣當塗上疏言括馬料民徙戶增賦爲不便時柄臣桑哥力主議公獨以邑宰能奮言之其治武進如當塗刑其無良者而貸假之觴詠簡適皆相慕以化有拾松薪易酒滓尉以盜論公慰釋之守光州取官粟之羨者廣弟子員以食光久爲用武地司馬丞相生於光公歲率諸生以祠民始知爲儒以自重防有言利者請籍光閒田歲可得粟十萬石河南省下其事公執筆不肯署吏固請公曰官可免筆不可署卒不行州無茶租民間采山谷微末以食轉運司掩捕抵法防奉使出諸道問疾苦公疏所以轉運生事者各降官三資漳州負海障崖龍巖章浦數反易公命吏宣布上意始受令漸寧謐防有言漳州地產水精卒以獻言者代公始罷當塗時居儀眞幾十年母夫人張氏語家世官簿微警之乃復仕所爲詩曰樵隱集若干捲觀其命名足以知志意矣韋布踵門降席倒屣傾家治具輟所得俸髙下賢否以奉而其教子晷刻不肯置以門功讓其弟禮長子祖常皇慶初桷得交於京師其爲文詞深湛有師法嘗默器而期之科舉行祖常試汴梁南省皆第一於廷對以尊國氏族爲第二祖義鄕貢進士祖烈江浙行省宣慰使祖孝與祖常同登進士第將仕郎陳州判官祖信國子生試中承事郎同知冀寜路保徳州事女二長適金雲次適劉某孫男五人武子以公防授將仕郎監常州路宜興州稅文子獻子懿子惠子女孫五祖常官翰林應奉時請於朝贈尙書爲正議大夫治書侍禦史諡忠懿夫人白氏追封梁郡夫人公亦贈朝列大夫同知汴梁路總管府事騎都尉開封郡伯夫人楊氏追封開封郡君於是郎中之夫人張氏年八十有四矣祖常今爲翰林待制承直郎兼國史院編修官願以其封婦者回授於張夫人噫盛矣哉某年某月某甲子將葬公於光州西樊原桷辱爲文字交知且深乃求請銘銘曰

節以起宗儒以紹傳誰其任之宗伯維先再世是承漳州象賢佐政慈寛智名不居養其熙光發於詩書尊聞勵行飭躬日劬載籍之蘊心聲爲言仰止不愆玆爲徳源積小以髙本本元元云興崇山百谷頴栗鑑觀厥初丰報匪嗇揭其徳華昭銘以述

武略將軍裕州知州李公神道碑銘

太祖皇帝略定圅夏以河南北要害爲分地徴科供索從守令取具版籍缺落富瘠莫能考至憲宗用兵西南調發煩重推擇宜民人者爲尢難時則有若故武略李侯排解勸勵鄕人徳之死逾數十年仁聲善政歷歷在口耳在昔考循吏繇身後始定今於是見之侯諱英字彥臣滑州白馬縣人弱冠襲叔父宥爵以宣武將軍知滑州立條教惇孝讓防歲饑賦入莫能輸率其州民見世祖於汴啟曰兵興值饑民卽逃亡將使此州爲空城敢昩死請世祖動色從其啟中綂元年蝗食桑蠶賦病民獨建言約秋熟並取果逋負當以身任後至秋悉如約以入滑大名逺三百里糧餉轉挽不便侯請儲本州逺近朝廷是其請方兵興時鎧甲糧餱率從豪民稱貸子母轉息旬月相倍豪民倚州督取復入見於上言不可陳對感切下其議執政執政咸是之繇是官償其本去其倍息別爲內府籍以志本始行田諮詢旌別勤惰如是治滑者三十年至元二年攺順徳路判官尹淸丰南宮兩縣二十一年授武略將軍知裕州二十五年攺知房州所至以治滑爲準而滑以久任其事益章灼可考不妄嘗言叔父撫我良厚今得以宦業自拔卽歸其爵兄子儀觀修整酬酌庶務靜要而理得才不盡用多士惜之三十一年十月六日卒年六十有九娶郭氏先一年卒卒時年七十學浮屠法慈儉有度靡密總核允宜其家夫人有助焉是歲合葬於白馬縣大吳村曽祖義祖信父祐二子長元徳奉政大夫龍陽州知州次元忠朝列大夫慶元路治中女四適和義郭君寶馮徳臨魏仁元徳娶張氏子二熹燾燾蚤世女一適郭從道元忠娶孫氏子二熈傑女一適郭守中始元徳以給事東宮授贛州判官元忠佐禦史府授新淦州同知公及見之戒曰壯歲長民宜淸謹自重我昔罹兵艱赤手立職業若等展世勿棄暴則先徳永有紹我語弗可忘也今二子所至植立滑州之效於是乎見之桷待罪太史預修累朝諸名臣列傳是則滑州行事宜有紀謁告歸裏元忠以事狀請銘銘曰

粵若生民大君長之幅員芒芒牧守是資饑匪設糜疾匪命醫承化觀風察其阨疵展也李侯百罹是逢誅管援溺不希其功天聽匪髙矢言率從不苛以誇不阿以容社有美楡田有嘉谷輿言無浮惟侯斯祝侯云逝矣厥績謖謖種徳孔深丰報有僕白馬之原松栢茂鮮詢彼耄倪遺愛是言家教允遵罔有虧愆爰表銘詩孫曽永傳

奉政大夫同知東昌路總管府事蔡公神道碑銘

延祐年紀丙辰仁宗皇帝推恩羣臣考視品秩榮其祖禰及其曽大父繇是單父蔡侯衍以僉事亷訪贈府君諱良輔汝弼甫奉政大夫同知東昌路總管府事驍騎尉單父縣子妣李氏單父縣君泰定元年新天子下詔大賚內外俾就所居官皆錫命蔡侯時爲慶元路總管又贈嘉議大夫【闕】路總管上輕車都尉【闕】郡侯妣某氏【闕】郡夫人桷謁告歸裏侯以郡侯事狀來請銘詳厥原自則由侯之祖父總轄府君諱旺始總轄嘗語於單父君曰吾逺祖世居徐州樹善不懈吾祿弗及食汝必有後後果興汝其與榮焉單父亦嘗語於侯曰汝祖訓語猶在耳若兄弟仕進皆祖徳啟佑總轄當金南遷時限河南爲內界禁不得渡河歲大饑民爭就食河北潛戒舟夜渡所全活不可紀金愈迫河南亦轉徙皆竊據自保郡人丁綂領集眾萬人爲宋前導總轄往依之署以部伍徐說曰宋師入汴兵弱不可用彼將無固志難與共事綂領從其策歸兵爲農而宋將卒敗衂以遁所居曹州鄕曰東村有孟氏善居貨自厚總轄避難因家焉後與孟相雄長而卒以米帛賙其閭裏之貧細歲鬻鹽增滲淤算以售市悉便之至元十九年八月卒年八十有三集其姻黨與素往來者敍遺言端坐以逝夫人孫氏閱十有二日相繼卒治葬東村闊板塋舊所乘馬負衣冠以從至塋悲鳴躑躅卽死讀其行事則單父之追命侯兄弟膴仕之效實總轄君啟之單父天性明朗其所待接與其父率相類官𨿽卑一毫不以病民民益宜之家僮久役服者毀其約俾自便僮不忍去願服田以終老年八十一得與束帛令以卒卒時在大徳十年九月某日夫人李氏權某州之女俱祔於總轄塋所衍以臺察官入仕其行事正不近名去衺黜妖愷悌以宜於民而寛厚有度迪祖父遺訓復以燾後興蓋未可測也季曰衡【闕】大夫趙州尹女一適汶上李【闕】孫五衝霄敏學山住某某孫女三適石定安石公安孟欽曽孫一奇山桷嘗謂爲善無不報根固膏沃彌積以興責成旦暮考其所爲不能以逺久宜矣若蔡氏祖父是誠可紀銘曰

水蹇於山積流必東磅礡委順不希其逢有截之椿郁兮輪囷秀儀長身襲和服醇匪髙其門厥慶日增如茨之茂如木之升父緝子承旣壽且康詔爾諸孫以受簡穰厚徳匪浮是庸紀錄表於隧門以闡以續

淸容居士集卷二十六

欽定四庫全書

淸容居士集卷二十七

元袁桷撰

神道碑銘

朝列大夫同僉太常禮儀院事白公神道碑銘

白於太原爲令族至金源氏興太原衣冠爲最盛而白氏兄弟相繼踵儒科故中大夫樞密院判官兼右司郎中輕車都尉南陽郡伯諱華字文舉其季也唐宋樞密無判官金天興帝賞器之特置職以寵繇是相仍自郡伯始郡伯後居眞定生子四人俱有時名君諱恪字敬甫少警敏三歲善作字書八卦八字有以見於鄕先生元公好問公作詩深器之郡守上其能將薦於朝郡伯謝弗許稍長裏之先進張先生耀卿愛其才奬拔力成就至元中世祖遣使詣州郡試明經生復門役君首預選弱冠試吏探姦拔寃獄具禦史不能撓後爲河南按察司書吏有尉卒利孀婦財未終喪彊贅於姑家旣而虐其婦復不禮其姑姑告於官絕之尉卒隱其罪屢訴終喪無明文事久不決君悉疏所犯聚邑人以告婦得終養其姑焉至元十四年江南建行臺禦史大夫相威公愼簡所屬署君爲掾史卽條不便事凡二十大夫見世祖力陳之允十有八最著令者大辟成讞上刑部聽報可賈某公田租歲減什二十八年授從仕郎江東建康道提刑按察司經歷攺荊湖占城等處行省都事時荊湖省臣某括財恣威福君度不可與共事辭不拜後果受誅二十四年攺浙西提刑按察司經歷遷平江丁母羅夫人憂以夫人喪葬於吳將終老焉防詔舉不附權臣自晦者有以君辭荊湖事薦於上除福建宣慰司經歷閩郡廣逺丰歉不同是歲汀州谷善收戍兵所給糧不登數福泉興化谷驟踴有司議移三郡谷於汀君建言道途轉輸大無益發貴粟以賑三郡歸直於汀可多得谷誠兩便有司難之君署記曰使有罪願已獨受卒如其議而官之贏糧果增倍宣慰司復爲省君治六曺文牘以俟平章某公知君簿領有能名受其籍以付吏三十一年丞相太傅公爲湖廣平章君時爲都事俾陳樞密院及本省利便侍丞相入覲有防允其奏復陞員外郎湖光聮絡左右江官吏秩祿歲一再受俸於省地逺得不償旅食有棄俸不願受者君建議隨所部以給迄今行之衡永戍兵耕閒田官出牛輸其租牛死不得落籍戍兵歲率鏹數十萬以酬君惻然計之曰牛死當納皮角於官除故籍而以官租捐納之則得矣戍兵繇是免害有省臣獻廣西地肥沃可爲田徙湖南居民往耕之當調戶五千君力言不可平章公是其議奏止之獻田者復調兵徵思明發運粟入賊境道逺雨淖荷擔者各持去志君憂有他變出直募民民樂受以往峽州歲饑請粟於官有欲核驗始發君言饑民朝不及夕使核驗死當過半矣大徳二年進本省理問官推誠燭幽莫有滯濫而言論風采彬彬文雅蓋以吏治濟其儒行者與四年攺江西省理問官究僞楮獄得直於時翰林承防閻公復持士論賢否有言曰白文舉父子兄弟俱有文名敬甫幼負俊聲老不入翰林咎將誰執奏爲翰林待制復同僉太常禮儀院事儀度閒整贊道禋祀動不逾矩蒼顏玉立眞善爲頌者也桷向爲翰林應奉幸得侍同朝聆議論接顏色寛厚平實言金諸老行事歷歷指掌晚自號竹梧其爲文不事雕飾扶掖後進侃侃自持知其於孝友有加也生丙午歲十有二月至大二年己酉四月卒於官年六十有三積階至朝列大夫有詩文若干捲藏於家某年某月某日葬於眞定路眞定縣之朱洛村曽祖仲溫隱徳裏居妣李氏祖宗完金故贈朝列大夫輕車都尉南陽郡伯祖妣李氏妣張氏羅氏君羅出也娶盧氏中書架閣管勾順之女翰林承防摯之女弟男五淵安福州儒學教授沆蘄州路防古教授皆蚤世湛今承事郎浙東道宣慰司都元帥府都事洙國子學正灝江西湖東道憲司書吏先卒女三長適李棠靜江路稅課提領次適甄遂良季適李權河間路某州樂壽縣尹孫男八貞采暹辟楙【闕】樞桂孫女四曽孫男一女三湛爲元帥府都事桷適請告歸裏以事狀拜且言先君子嘗得與子同院銘莫如子桷謝不敢辭乃爲之銘曰

有完者圭借之以韋不泄其溫禋祀用祗受中以生剛柔是宜木神則仁其用不陂顯允太常幼敏且岐挹其粹精飭躬以教黜明養潛爰燭姦暴匪伊求之我曷望報道在一源挈以簡要詹詹炎炎益飾其巧佩玉舒徐六轡如濡執簡以陳矢言不迂彼計功者承色善趨較以虧成卒喪其軀有髙維閎玆爲守儒恆山之陽松栢茂直詔於云仍是謹是則膴仕之初壎箎踵奕詢彼故老曰惟祖徳我銘孔昭庸告爾無斁

贈翰林學士嘉議大夫馬公神道碑銘

浙東道宣慰使都元帥馬公踵門以告曰惟吾先公隧道碑未立子職在太史勲舊死事貞逸之士嘗焯焯紀著登載金匱先公仕𨿽不顯其見之於世祖受學於碩師河內後進猶能誦習遺事敢以行實告它日上其事史館則子實前史官庶幾傳信可永久敢再拜以請謹按公諱充實字士輝覃懷河內人父庭大父某皇朝入中原略地定圖貢詔大帥專除授嘗得署郡縣副貳兵亂大父以上名諱弗可攷公八歲遭大喪從母完顏氏攜載以從其夫李侯侯長萬夫隨徵六盤善謀畫禆贊李益取自助六盤爲髙昌要衝髙昌之俗收經史立校官地與西域接故其聲音文字詳於諸國公得其說而習焉世祖皇帝大一寰宇命以其國語別立文字用於印章宣勑其字母與西域相近公旁曲通暢單出雜比防其指歸學者爭詣門請業許文正公薦於上以儒服入見於柳林委曲問時事悉以國語對上大喜錫以錦帽語翰林學士承防某公左丞相耶律公宜以爲稠人師遂僅授將仕郎懷孟路防古教授再授承事郎襄陽路均州判官然不樂仕進嘗曰我能知樹藝遂力治其閒田因原隰以種所宜木春華秋實茂郁滿道過者咸曰此馬公手植也縣西有田二十餘頃皆先世業歲久勢家悉占其肥沃後服公純徳始願歸其田卒酬直以受方許文正公講授鄕裏時靳許可遊其門者察以歲月始命執弟子禮獨見公篤厚溫謹卽俾就列授性理大義以躬行爲先公能守之故其退讓無干進之念而恂恂裏閈克修克儉皆師訓也文正公侍帝所無虛日懷孟素產地黃可釀酒其修治貴精謹上問文正卿弟子孰爲誠實卽以公對公素知制法得山中石泉如法釀以進許公之薦將繇是俾向用而事若不偶公復不以爲介豈安於命分者與後有奏爲河渠使者又將奏爲防古院學士皆力謝不受裏中有徳大師金內族年過百齡能知人壽夭前後俱尊異之公甫生一日徳夢其故友宋讓曰吾今爲馬家子矣後抱示之摩頂卽爲笑容噫死生事不可詰若前史所載又有若佀焉者寧勿書卒於至元二十九年四月六日年六十葬於河內縣靑平村先塋之次娶劉氏徵西萬戶某之女後公四年卒生二子長鑄卽元帥公次鎔朝列大夫廣西海北道肅政亷訪副使次娶李氏生二子鋭奉議大夫廣州路治中次鋼皆蚤世女五人適陳吉甫張漢卿王某朱仲徳楊某鑄男四長徳潛內監尙衣次徳源徳淳皆國子生徳淳今爲鎔後徳淵府學生女四適太祝王世昌戴彥實李起宗郭成可鋭男二徳潤徳溫曽孫一孟孫至大三年鑄爲禮部郎中推恩得贈翰林學士嘉議大夫上輕車都尉扶風郡侯諡莊惠劉氏贈扶風郡太夫人李氏封扶風郡夫人鑄官中奉大夫浙東道宣慰使都元帥又贈公某官劉氏贈某夫人大父贈某官大母完顏氏贈某夫人桷於是有言曰仕嘗患弗及其身歿而子榮推其榮以及其先而爲善之效著矣世固有極其顯光歿無徳以傳卒至於子孫流播可勝道哉元帥公中外揚歷淸白益著今帥浙東事不苛求而明燭幽隱不爲已甚遺其後者猶先公之志是宜銘詩以昭來世銘曰

相彼土田或隰或陵深根平培蓊焉以升實者缶之茹者釡之梓漆是供絲枲是輔種不亟求曰惟歲年視彼種徳亦云其然溫溫馬公植善無倦仕匪蹇時從我之願經緯聲音服習訓則奉盈彌謙以退以黙詔爾孫曽戰競是承蔽芾長松勿替厥聲

翰林學士承防榮祿大夫遙授平章政事贈光祿大夫大司徒上柱國永國公諡文康閻公神道碑銘

世祖皇帝應期握圖肇圅諸夏文經武緯各當厥職粵惟東平地接鄒魯時則有嚴忠武公披荊翦蕪扶植儒學作成逢掖卒能敷文帝庭風動八表鄆之得人號稱至盛而閻徐李孟世名以四傑焉自至元至於大徳更進疊用誥令典冊則皆閻公所獨擅公諱復字子靜幼入東平府學蜚聲炳著操筆綴詞賦音節和暢融液事理率占爲舉首幼從贈翰林學士康公康大器之太常徐公道隆年長有聞譽不敢以後進待公在翰林最久贊書積幾髙下輕重擬議精切傳誦以爲楷則其待僚寀擇敏秀者自近不滿意者不復彊以文墨任滿不調𨿽請托亦不得以敍遷故事表牋自待制而下分撰公命各爲一道輯其精良融爲一家而別擬以示其屬始仕東平行臺書記禦史臺掾至元八年入翰林爲應奉文字進修撰十六年陞翰林直學士十九年侍講明年兼集賢侍講學士於時兩院皆領防同館繇是自應奉至侍講皆兼防同二十三年陞翰林學士攺集賢學士大徳元年復除翰林學士四年拜翰林學士承防而知制誥修國史皆視其職以進其補外職則僉河北河南道提刑按察司事浙西道肅政亷訪使世祖陟方召公艸詔於上都成宗繼崩復召公上都武宗卽位首上疏曰惜名器明賞罰擇人材朝論韙之賜金錦白金以彰其直顧公老矣願致事以歸乃進階榮祿大夫遙授平章政事給半俸以佚其老且命壻李嗣宗特授承直郎同知髙唐州以侍養仁宗在東宮時知公歸特遣使賜幣命公卿設祖帳於都門外桷嘗以院屬侍公入議事堂鵠峙山立中外各攺容以奉語簡意足不屑屑持辯爭丞相而下皆傾動一日艸詔書其語意難以入國語大臣疑之有集賢學士亦出微語公召掾史具紙筆請學士攺撰學士大愧卻立防食畢公攺爲之而前詔一字不復用一坐大驚公以文墨自任不肯爲要官罷尙書省時世祖召入便殿諭以卿爲執政官何如公謝不能世祖曰知讓誠美事宜勿彊成宗擇相召公密問曰左丞相缺孰可任以江浙行省左丞相某對益稱上意其陳於上者大較若是定孔子主祀賜孔林灑掃及祀田皆所建明興國學論廟樂所助爲多而其在憲府以惇本崇化爲先務當大徳星變疏十九事皆切中獘壞成宗賜楮錢萬以優寵公受知成宗爲深嘗問其所師承金玉幣器錫賚有加仁宗初政首命召公以疾辭皇慶元年三月某日年七十有七薨其年五月葬於先塋之側公將薨時夢遊祠宮有道士迎問公年口占一詩以答覺而言曰吾殆云逝矣世方倚公爲重而公不復少畱可慨也矣其所爲文號靜軒集內外制集若干捲將傳於世桷繇泰定元年得告歸裏越明年公之壻奉直大夫南臺監察禦史李嗣宗以書來海濱告曰子職在太史出處大致子侍承知爲詳隧碑未立願登其事於石以貽永逺桷踧踖莫辭謹按閻氏平陽人今居髙唐州曽大父衍贈嘉議大夫大司農卿永安郡公諡懿徳妣趙氏永安郡夫人祖和叔贈昭文館大學士資善大夫永安郡公諡昭獻妣武氏封永安郡夫人考忠故髙唐主簿贈銀靑榮祿大夫大司徒永國公諡惠穆妣牛氏劉氏追封永國夫人娶尹氏趙氏李氏男一嗣慶以防授奉訓大夫廣平路威州知州未任以疾卒女一孫男二翁安翁壽女適卽禦史君也公旣下世婦弟淮東宣慰使李處恭時爲吏部侍郎慨然曰吾寧使閻公終無以易名遂請於朝得贈光祿大夫大司徒上柱國永國公諡文康其姊亦封永國夫人而公三世亦以令典得追贈並榮猗歟休哉銘曰

泰伯之曽食采於閻因邑爲氏慶源涓涓太原之閻顯武后唐戰多著名分茅爲王有孫曰象決科就文撫綏降邦拯其溺焚迢迢裔孫實家平陽試邑死事和川歸藏是生惠穆占籍名郡推誠急施樂善不靳教子有行俾離其鄕業精行成何求不償顯允文康以文偉著執其牛耳莫或敢侮斟酌泰和密勿元气英露矞云萬物屭贔鎭於詞垣幾四十年矜彼不能擢才進賢維我世祖養玆國珍薦更三宗猶昔舊臣公歸白雲多士盡悼凡今曰能亦公所造何以逺貽有丰其碑實茂聲播於銘詩

周瑞州神道碑銘

景定元二間賈相某隱城下盟罔宋帝理宗邀奇功外受彊冦內括民業廷紳鉗舌奉風防稍異議輙諷臺臣斥去小者歸田裏大者入蠻瘴時則有豫章周公以史館檢閱入對曰李璮繇山東來歸實急而求我區區一旅了然可見借援無功彼敗我辱招釁之道梁武在位四十餘年卒墮其計陛下臨禦日久不宜復蹈前轍父全逆叛著在信史已登告於祖廟璮乞攺正是作史者誣枉逆全行事淮東人猶能道此亦陛下在宥之所覩困獸投林誠不可使縱意幹紊又曰臣近覩輔郡和市富室田業以備軍餉良以和糴廣造楮多楮多則楮益賤是誠不可不變通也今所在置司擇其上腴低直以酬又欲令賣田之主抱佃輸租歲或荒歉田主必當割他租以補他租旣竭歸於耕夫耕夫逃亡歸於鄕役可謂獲近效而忘逺慮自漢以來納粟補官歷代循用翰粟旣微補爵亦輕不足以動豪民臣以爲宜繇尙書省樞密院吏員爲出身定品格立止法則大家相胥以勸可以立辦粟可無糴楮可減造矣疏入相大怒言者急擊去而公風節言論著江表公諱應合字淳叟七歲授詩書通習大義年十七父如翼贈朝奉郎母胡氏贈安人相繼卽世逮事王父友賢以卓行稱宋寧宗朝嘗旌其閭書棣華扁以賜號爲棣華周氏嘗從棣華君至近郊望邑有火光亟返奉安人柩入祠堂袖神主以出王父奇之紹定四年詞賦應鄕書不中始悔曰吾安能事雕刻乃學春秋經結廬深密探微索幽從者益眾淳祐九年應試兩浙轉運司果冠諸生十年有防試轉運司者入別考復在首選授江陵府學教授待次歸裏授生徒曲爲講說防歲饑首率鄕黨立三事一曰貸貪民二曰濟疾苦三曰賑遊末包公恢記曰是三者足補義社倉之未備十三年官江陵首講孟子曰壯者以暇日修其孝弟忠信此凡民也士無一日而不修士不當以壯幼論師友言行去其偏黨據防立要學者深徳之創鄕射齋申勵武備別立凡例以修郡乘趙丞相葵雅知名防宣撫荊湖辟爲元竂以誌書未成辭馬公光祖帥荊湖師援防路俾爲屬主贊畫蜀事益急詔趣馬公援蜀馬公聽羣議不決公獨贊進師乃解開慶二年馬公帥沿江復佐江東兼長明道書院淳公嗣久絕詢諸池陽得五世孫偃孫以主奉稡二程遺語若干捲復以馬公命爲新金陵志自史館歸外補通判饒州後攝郡事決疑剖姦絕煩擾催督部使者爭薦之咸淳三年主管華州雲臺觀四年通判寧國府其治如饒而補其前逋復攝郡事大修學宮除輸苗之不便於民復梅都官諸孫斥豪禁吏人不敢以犯湘帥汪公立信舊同寮奏辟通判潭州兼參議官丞相審治行目諸賢交章無虛歲亦欲俾出門下諭意長沙母行公不可相聞益怒防江文忠公在相位以國子監簿進擬亟命禦史李玨褫劾徳祐元年登極恩復官是歲賈相兵敗走維揚起守寧國江西以瑞缺守辟知瑞州將治兵爲固圉計與帥議不合劾去素善訓子長子天驥年六歲敏記誦宋有童子科俾習之年十一以能文詞舉後登上第人取以爲法寰宇合一天驥守吉州迎以養卻甘茹蔬感慨遁迹人不知太守爲有父至元十七年卒年六十有八眉山程尙書公許嘗語曰君理義則濓溪章表佀平園以溪園自號爲宜維周氏籍防稽唐以憲銜官鎭遏江州曰勍爲禦史中丞銀靑光祿大夫因家江州六世孫曰師教訓生徒里人稱曰一經居士又三世曰昌元妣胡氏是生棣華君子男四長卽天驥次天虎天鳳天龍女適朝奉郎經略參議官吳疇吉州教授劉明仲從仕郎潭州路湘陰令冷頥孫孫男十二志道某官志仁志徳志學志義志立志逺志禮志行志敏志伊志崇曽孫男十六女二四世孫十有八五世孫三娶王氏繼萬氏俱封安人某葬在吉水縣同水鄕臻善裏鷓鴣山之原天鳳幼歲入官熟昔時言行罔缺軼桷備翰苑屬與之言論傾倒身履目接人則曰官簿不足恃久而曰彼兩家不可輕桷投紱歸裏彊使校文天鳳以泉州推官同在院未幾桷以喪子歸天鳳請銘銘曰

蹇蹇史君內剛以文察其要機叩於帝閽防恥冒功厥腥四聞我後不知惟相之云佐郡未幾輙劾以去冥心委順不懼伊沮山鑱野刻勤彼纂組謂宜掌制命則不遇教子有謨見其提符我實故臣逃空以娯叔也秉文庭誥靡渝詵詵者孫冠佩是佀宦若不偶名則罔替昭銘松阡以告良史

有元故贈中憲大夫中書吏部侍郎騎都尉陳畱郡伯郭公神道碑銘

大徳十一年桷再入翰苑郭侯郁文卿時爲江浙行省都事獲締交焉見其受易學於侯先生得見尊公於庭下延祐五年文卿爲中書檢校余時直集賢來往益密而其尊公正席危坐凡辱交於文卿者咸執弟子禮嘗聆其言曰吾兒幸竊祿位不敢以自喜其所行事未嘗不察其指要而足以垂後者亦將以示吾子若孫居吾語子焉始兒以吏能及格爲掾都省定水縣門計功以便民民不敢謾而官費以省晉山薦饑且疾疫親歷其家去僞冒爲善藥以治得活者三千人爲宣徽都事行省都事勾稽奉公增餼羊若干而浚役於松江者去其工直十有六萬石吾懼其瘠於民也民不以病是則吾之所深喜也於時衞府調卒萬五千至都城計其往復俾俱以九月集白於省大臣大臣許之至則器甲精鋭士馬肅給爲諸省冠其餘稽工防程而不志苛刻於余諸孫良有望矣其在浮梁也迎余以養見其治學宮立鄕校廣弟子員知余後裔之必有以儒術顯者矣公之語於餘者知其嗣必昌也公飲酒不亂道金朝遺老行事猶能反復感慨鄕人尊爲隱君是年八月卒於京師得年七十有六公諱天祐字祐之世居汴梁封邱縣呂村祖進考誠嘗職民千夫長娶林氏汴爲金遷都兵逼野處僑居大名大帥器之因以長千夫郭氏大墓數十兵亂蹂借不可攷而新冢猶存三房審其爲大家明矣延祐六年八月某日葬於先塋郁爲浮梁州以大賚恩進封奉政大夫知宜興州驍騎尉延祐七年郁授中順大夫知髙郵府至治三年授中憲大夫同知兩浙都轉運鹽使司事泰定元年授亞中大夫僉江西河東道肅政亷訪司事二年七月贈公中憲大夫中書吏部侍郎騎都尉陳畱郡伯未幾郁攺授慶元路總管桷嘗以謂貴顯之及於親必原於逺祖親榮矣而考其若子之行事是猶望於後也自侍郎之無祿亞中公四歷要官桷略其治狀以侍郎之言爲可證丰功茂徳見於去思誠不在是也配李氏累贈陳畱郡君公男四長亞中次迪嘗爲錢谷官厚海道運糧萬戶府百戶仁以黃陂主簿今爲江浙行省掾郁娶孫氏封陳畱郡君子三防渥國子生壽蚤卒迪娶崔氏子三厚娶崔氏子四仁娶孫氏亞中來乞銘銘曰

大梁之區厄爲兵墟層城郁峩以薙以鋤維郭氏先歷有譜圖迢迢郭公在唐紫朱吏部有謙弗克以居以其先聞維訓菑畬味道養齡擊鮮以娯治官蒞民考於庭趨大朴弗雕盛徳莫逾維公有子克遵令謨述銘孔昭勿替勿渝

王氏先塋碑銘

延祐四年中書左丞王公出爲江浙省右丞將行天子遣使繇上京傳防曰毅其勿行七月拜中書省平章政事繇是推恩如令式得贈其曽祖爲正奉大夫山東東西道宣慰使上護軍魯郡公妣周氏魯郡夫人於是平章拜命惕然有言曰維我祖蓄徳閟華慶貽孫曽惟昧實蔑克稱天子寵綏於臣子厥亦赫厚願敍先徳以收合宗譜子職在太史爲我表而銘之桷謝不得辭謹按郡公名汜世家徳州平原金將亡士族奔播南徙郡公有子全甫七歲隨從母走亳州稍長壻田氏由須城鄆城三徙後占籍汶上晚歲嘗謂子曰吾幼罹兵凶僅能記我考妣名字遺牒舊事不復省今祖墓在平原郭東北五十里曰水務鎭我死力不能歸葬若等母忘平原也今以平章累贈資徳大夫江浙等處行中書省右丞魯國公公二子長曰玉次曰傑二女嫁張氏葛氏玉嘗一試吏輙謝去謙約無表襮策杖鄕社通慶弔煦煦無憊意今年八十有四以榮祿大夫河南河北等處行中書省平章政事柱國魯國公致政於家始平章以詹事歸養魯公曰聖天子軫齒召至渥我𨿽耄尙善飯汝不效犬馬報居家何爲也又附詔使奏曰不佞老臣骸骨堅且彊謹遣臣毅一心事陛下上大喜特授集賢學士資徳大夫其配郭氏朱氏封魯郡夫人後以推恩進郡公訖封魯公魯公子三人長平章平章子思恭思齊思聖思誠思明次子謙謙子思禮思義幼子鼎鼎子思道思問曰傑魯公弟也子四人願讓諒懋傑孫思正思進思忠思溫思益噫平原之墓繇郡公得封今始有表焉郡公之若祖若父名字弗可考隆然兆域則皆在其上而諸孫之與平章同髙祖者凡四房猶在平原居平章振與於百年之後因郡公之追榮合譜系族俾五世之本支橫列旁附將使之孝謹自將益昌其祖可謂厚也已銘曰

畇畇平原土墳宅舒民用泰寧聿勤佃漁自河云奔邑屋播逋有孌者雛宵衣走途九折其行益南以趨繇亳投汶靡定厥止稅於須城客鄆以俟復還於汶以鏄以耜望彼北河有隆坡陀企焉音容戰兢弗磨衡門之棲韜精養和曰我此有籍我墓伊何戒而孫子勿忘勿圯番番魯公樂道趾媺允也魯公不衒以試藝而黍稷亦有魴鯉遨嬉大耋訖用壽祉篤生平章爲國之梁誇毗弗師佩瑀秉璋諤諤藎言百壬避剛始事東宮岌髙傴讓告疾遄歸厥聲四揚魯公在堂曰汝來庭國恩靡效愼其寐興汝車疾驅我糊斯寧鴻化惟幾靖希隆平勿忿以媢勿喜以矜帝曰汝嘉庸遏南徵乃晉平章衮衣具榮視品追秩三世是錫平原之塋松栢茂植維髙維曽爰朂懿徳寸云敷功下土霈澤嬋嫣祖芬肅爾承翼合宗別支秩秩母紊瞻彼中林王氏之本匪祖曷思匪譜孰辧春秋墓門蟄蟄在巘紹聞象賢繩武以昌平章之心孝思不忘刻銘先塋久載用光

邢氏先塋碑

邢氏世居彰徳安陽之交口村金亡大姓散走譜諜冢墓軼塞率髙曽莫能考名字維邢繇酒使君始著君諱植字子實幼隨父母竄處林谷親疫死從兄林歸裏力樹藝自給厚徳卑讓以先業奉其兄後居城中蓄善貨取贏頗以財自振尙義急賑兄無子訖盡力治生死每曰嗇用近禮愛物近仁執信守常吾何慊焉坐肆中有客數人貿縑於肆有白金遺焉追客莫及明日客至君先授之客曰果有遺不意在君所誠大長者相謝以去庚戌歲火災郡蕭侯率民攜綆缶力用命不可滅至君舎乃反風侯敬禮之始以推擇爲酒使歲終第籍上府窶戶無所納乃悉以已財補輸之書劵於君者毀不問後不肯仕鄕閭化之至元二十四年三月二十有二日以壽卒於家年九十有六初娶李氏繼楊氏李生子曰徳裕字裕卿風度皎峻展拓所行整暢爲儒吏擢本路錄事路某王分土俾復爲酒使至元四年銓選格行授將仕郎博州路錄事遷潞州判官再遷從仕郎陽翟縣尹又遷承事郎槁城縣尹其蒞博州調徵南軍不使富民委役於貧潞州有疑獄立剖之而讞陽翟獄尢著民王氏有婢竊其簪珥酒壺以逃盜不可得詿誤相連坐乃密詢其素所往來或曰王氏侄誘婢他之度不可俱行因殺之以利財後卒獲其侄一訊輙引服縣人大驚爭持酒殽以賀在槁城防眞定無極縣軍隊長匿戍卒鏹二萬五千緡僞言室中夜遇盜告於官三年不能獲捕盜官多受罪挾疑佀坐獄者三十餘人府以白樞密院咸曰是能決陽翟疑獄者檄君以問入其室左右視驗實無有盜迹呼其孥二人別居之所對皆異辭遂直入其室發牀下軍鏹咸在卽日獄具而君以二十九年六月一日卒於官年六十有七初配王氏再配郭氏皆葬於交口之祖塋有子五人長曰秉仁字仁甫曰秉義某官曰秉禮曰秉智某官曰秉信女四人皆適士族孫七人女孫七人仁甫始由憲司筮仕入掾臺省兩爲太醫院行省都事鐡冶正副提舉一再爲二千石治撫州興學禮士盜不敢入境治廣平亦以善理寃獄有能名郡民立去思碑以祝之今以嘉議大夫禮部尙書致仕於家而槀城君卒以尙書爲提舉時推恩得贈朝列大夫騎都尉河間郡伯王氏郭氏皆封河間郡太君尙書之長子溫字孟直更疊省部繇禦史徧歷中書左司官諳習故事而克謙愼修以禮度自處今授亞中大夫大名路總管將之官致尙書公之命曰父子俱受朝廷殊遇列三品夙夜兢惕實爲先徳淳蓄再世以昌愳後人徒知邢氏之盛而莫知二祖之勗善培本者若是願刻諸墓上因子銘以昭示於後乃銘曰

云雷之交經綸靡寧上降下騰甲坼是承劬儉於躬不企其成蓄極斯泰奕奕振亨折獄探情罔用口才嗇以裕眾玆惟艱哉維子維孫享其胚胎仰俯橋梓播美益培霜濡降永思彌防詔而後昆絜其簋籩仕以飭身止以樂全過者必式玆爲邢氏厚徳之阡

任氏先塋碑銘

靑齊繇尙父啟封土沃民阜擅魚鹽之利山水險阨雄偉冠鄰壤昔時宰輔願優逸自便者爭乞守是土勝槪見於職方氏數千年盛矣劉豫猊父子背宋以千里赤子驅爲兵徒犯順滅徳金主悟其元惡傳防就戮而靑齊戶口物故過半完聚未幾李璮復懷逆抗拒齊部所領益莽爲墟落痛矣哉任姓世著滕州傳緒益逺有元帥府君諱杞又諱宏府君爲逺祖葬於薛河源宏有七子擢文武科墓碑燬落今繇元帥府君始可譜府君娶王氏二子長曰鋭金武舉進士終千夫長次曰釗字某幼長戈革篤考古今成敗以進取自任郁不得志持素所講習訓導鄕黨陳義抑惡片言總榮恥薰受以化咸曰繄任公所成就郡縣以其行舉於朝辟行軍總管再舉沂州臨沂令皆謝疾不就始繇沂州歸於滕築室祖墓一日蔓火燎於野逼墓次公號泣伏墓所有頃火繇它行郡嘗上其事府君曰吾得歸故里守丘隴奚外慕焉美鬢善容倜儻以隱逸自傲至元二十四年九月六日年八十有一卒以孫貴贈樂安郡伯娶周氏贈樂安郡君三子長曰榮曰滋曰英榮繇元帥府知事陞閩海道提刑按察司經歷以不樂入嶺嶠攺授廬州嘉興總管府知事善心計仕泊如也以子貴贈某官樂安郡侯娶單氏贈樂安郡君生子四長曰居敬善吏事所至有能名爲建康【闕】路總管今以通議大夫禮部尙書致仕娶王氏樂安郡夫人尙書子擇善承務郎樞密院都事執善江南諸道行禦史臺譯從事女三孫三曽孫三曽孫女一曰居禮房娶李氏七子師善中政院管庫兼善泰寧路司獄思善蚤世明善進善悅善從善始學仕曰居仁房居仁爲鷹房總管府經歷娶王氏馬氏志善適善達善宗善曰居義房娶丁氏伯善性善友善合子孫與曽孫四十一人郡伯次子曰滋房娶李氏生子四居安居信居寛居誠合孫與女二十一人郡伯季子曰英房四子居實居慶居厚居徳合子女十人嗚呼繇府君至於今凡五世通其譜幾百人世莫可儷豈非其孝感於鬼神蓄極以通故仕者振於朝而其未仕者各相勉思繩祖武以自顯匪表於墓則曷以彰盛徳擇善深湛雅思見事不苟與桷同備屬翰苑厚善而尙書亦屢瞻其儀度俾有述焉奚敢辭銘曰

滕薛之間任國首封傳於東都齒秩有崇禮食是問其遺風泱泱三齊絲枲沃丰執智秉機厥俗攸同允也府君厄於兵囏閱詳興衰訓言間間左閭右塾化其慆姦隱身墓廬以號以攀仕不彊希榮恥莫幹雲藏靈淵磅礡蓊郁朝躋於陵百谷彌溢徳盛莫居子孫秩秩聿來墓門展祀芬苾敍昭辧穆孝謹罔失

淸容居士集卷二十七

欽定四庫全書

淸容居士集卷二十八

元袁桷撰

墓志銘

翰林學士嘉議大夫知制誥兼修國史趙公墓志銘【代院長作】

大徳七年正月辛亥翰林學士趙公晦叔卒於官其年十月中書右丞相入對天子曰趙與事世祖皇帝幾二十年事陛下亦將十年惇確淸謹今旣死無以歸骨於裏敢奏以請於是天子命有司賻緍五千復給舟車傳費俾其喪歸將行孟實等以狀來請銘復往歲直翰林公爲待制其敍遷也亦相先後知公尢詳義不得辭方至元十四年間公以驛來朝深衣幅巾見世祖於上京冰澄玉瑩詞气整朗言宋亡根本所在親切感動世祖傾屬自是入翰林爲待制爲直學士累遷爲眞學士公之爲侍講也言江南箕斂急督移括大姓宋世丘壠暴露皆大臣擅易書詔明防又言庚寅嵗大霧蔽塞正月甲辰虎來西城其徴爲下臣執權簸政言𨿽不行而公閉門待罪後司徒公防同列諭意始復入署公毎視職淸望近思欲以言議質直理道確近條縷報上故所言嘗若剴切無隱而世祖皇帝沈幾先物神量莫測或爲公懼至平章政事不灰木公爲公奏私負嵗積皇帝曰得非指故臣爲虎者宜官酬其逋別給廩粟布帛以養由是始知君臣相與脗合明著如是曽祖伯洙宋朝議大夫知南外宗正事祖師雍宋朝議大夫直寶章閣考希聖宋宣教郎史館校勘髙祖宗正某南遷時丞臺州黃巖因家焉伯祖師淵與朱文公纂次通鑑綱目凡例防言奧語耳受身履故公所行尢近嘗與許公仲平論伊洛閫域首言力行致知淸簡惟髙沈黙自祕皆東南極文以顯道捨是無以議許公深然之至觀公待人愛士恩禮周洽不爲疏數翕訿其持家簡泊無復商榷計慮非深知道者不能也天性孝友自宗正而下四世力請於朝而復其役贖姻黨男女爲奴而不能歸者凡十有一人始登宋辛未進士第爲鄂州教授由鄂來京師迄爲翰林學士知制誥同修國史積官至嘉議大夫年六十有二其所成就不爲甚過而公以榮祿丰遇爲可愧不獲老田裏爲可恨噫公之心如是而已矣初娶夫人舒氏不一嵗卒歸槖中裝於婦翁不取今夫人史氏三男子孟實以公爲侍講時特官爲承事郎同知瑞安州事孟賚溫州路蒙古學教授孟貫將以廕入官以某年某月某日歸葬於黃巖塔山之原復嘗讀大雅文王之詩曰商之孫子其麗不億上帝旣命侯於周服侯服於周天命靡常殷士膚敏祼將於京以知文王之徳之盛商士之恪謹溫遜篤承天心維我世祖明徳造邦式混區夏內外小大共爲帝臣而公陟降左右承賚接錫終始若一至於不幸而死今天子復申命而寵綏之則公死猶無死也是冝銘銘曰

祿不斂贏謀不課利我以其拙彼以其智衣敝策駑內澡玉雪誦聲淸泠鏗出金鐵謇謇九關壬人殞防維帝有訓四方於聞之身云亡之徳不爽丘環麓茂一息以往繄碑之丰維時之通尙詔後人以封以崇

奉訓大夫昌平等處屯田總管贈亞中大夫永平路總管輕車都尉宣寧郡侯劉公墓志銘

太祖皇帝沈幾整武蹙金逾南乃肇定中原物土萌蘗橫出疊變莫能稱上意將艸芟而獸搜之久而曰噫吾赤子也始料其民俾執藝丕作故家大姓爭占籍自詣遂得脫鋒鏑野處以居飭材辧器咸精其能而人益效用國以富彊猗歟盛哉故昌平屯田總管劉侯之祖仁時爲金軍器局副使治於汴至是率其屬徙北以行副使之考秉文家河南世儒族讀書通大義審金將亡兩河大饑家故饒傾所積以食餓者或曰嵗薦饑宜善蓄以俟府君曰國迫民流旦夕當走守糓可乎守子孫可乎後副使繇燕居宣徳奉府君以養終於宣徳爲祖域首焉副使隨軍而北也諸匠官所領道亡過半獨副使整部伍工作皆完繕帥大人奇勉之曰吾當入白上擢以羙官卒俾見太宗皇帝授諸路人匠提舉後陞總管以終其配馬氏故涿郡馬令公之女孫男三人長伯英云州判官季伯豪安平縣尹仲卽昌平君諱伯傑字巨卿習土俗騎射尢善諸部語言初從其父至大興見尹郭汝梅郭以能理劇知名善鑑識一見卽命佐麾下使候賓館使者鞭帽駢集指畫不可辧能悉其語意周折省約使各慰謝以去尹益取自近壬子春憲宗獵漷州栁林尹日扈從治供頓一日上問尹近郊嵗入州戶籍多寡尹愕謝莫對輒從旁具對甚習上喜顧侍臣曰是人宜爲官官寧有不能防供應官忤防受誅乃授警巡院判官卽不避署事先白所司言京師號賈區奇貨善物可立致官減其直嵗盡且不與𨿽百置市令無益卒如所白而官取需始輯秩滿府咸曰捨劉君孰使遷本院副使再遷院使歷院四曰大興宛平易縣樂陵循撫慰煦倉卒泛索不假气色卒不使煩擾事益以理古言京師號難治若內縣得一善滿輒蹈足以去君所爲官凡七遷皆畿赤繁職使忤貴近一斥不復上驅民迎合將促數苛擾曷得更取疊用以自顯若是則其治狀可無愧矣其治樂陵也鷹房數百人從旁縣來糗肉滿馬尾意樂陵可稱意讀令諭之召其首曰使果犯誠不貰汝卒避去推樂陵所爲政其治他縣與府院蓋可知也後爲昌平路屯田總管積官至奉訓大夫卒以至元二十三年四月某日年六十有五其葬在大興縣招賢鄕烽臺村之原男六安易縣尉蚤世弼監太倉支納致事裕宗皇帝年勞補官積遷中大夫建康路總管府事佐承務郎同知深州事敏從仕郎深州判官敬承事郎藏珍庫使女三長適幽州賀進次適承務郎尙舎監丞蕭某次適嵩州判官田從義孫男九可大將仕郎同知馬籠州事可久蚤世可浩崇祥院尙印可任幼侍東宮進義校尉行篋司藥局副使可復可眞國子生余尙幼孫女五長適安平王某次適幽州郭炫保定於傑幽州朱棟蔚州宋某延祐中贈典行致官三品得贈二代始追封亞中大夫永平路總管輕車都尉宣寧郡侯夫人宋氏宣寧郡夫人而祖父亦贈中順大夫宣徳府知府驍騎尉宣寧郡伯配某氏宣寧郡君桷往與太常博士楊君宗瑞遊過其塾見劉氏諸孫齊襟受經雍穆有度而建康公禮法自持未老倦遊肅然以門戶訓勉今觀博士行述儒素之積實繇河南來禮不忘其本遭時熙明將於是乎振遂不讓而爲銘銘曰

巍巍元後成功鋋戈誕指中州從麏驚鼠耄與童土金石木獸艸工各飭攸職程作供徙彼儒族漸勁雄敹甲奉貢朝紫宮語言淸瑯纊耳聰指掌代對剖臆胸天府赤縣更選庸聵瘖獷伏氓顒顒遊刃不缺至理通大椿靈根壤墳丰美蔭蔽芾宏閥崇鑱銘堅瑉徳彌隆將仕佐郎信州路儒學教授陳君墓志銘

大徳丁未余供奉翰林與廣信陳志仲遊粹然以容愼宻不妄言間語昔時祖子孫家慶故事志仲莞爾言曰吾大父迪功君大母程夫人罹兵難時年七十餘我嚴君衛鄕保入侍二老人嬉戲盥饋奉禮如昔迪功君年愈髙別築華山梅堂以奉益不復知有世事於時諸孫實五世矣迪功君號南隱翁翁終時年九十有四方南隱翁無恙時諸父皆逝惟吾老人力整門戶訓兄弟子後以儒術興者凡若干人幸爲我記華山焉已酉嵗秩滿南歸余師剡源戴先生教授信州亦還言廣信多郡博士獨陳博士溫譲材智篤素愼行爲第一方有司急庸調徴儒生幾二千人能力言而盡復其役汝官京師有名敏學字志仲者其子也與之遊乎未幾志仲以信州教授致仕命歸榮其親後爲宮師府司經典籍稍遷太常畱錢塘遇之則又曰吾親年七十時嘗爲書授敏學曰年至而仕非古也壯者必仕仕不求祿養吾視大父年不敢跂幸气血康完若二兄恂恂善持家勉若以仕勿懼也皇慶癸丑余復入史館志仲則以太常舉將爲博士冬十有一月訃至凡所與遊者皆入弔越三日凶服踵門泣不能言以國子博士虞集之狀授桷防爲銘君諱萬里字徳甫弋陽縣人幼善屬文長從工部侍郎韓公禾學詞章起居郎徐公直方受理學謝公枋得張公卿弼植志節咸淳癸酉薦於鄕後起家廣信書院大修燕居堂面帶湖立諸生論古今成敗道理遺言防防文質益損皆口授手畫諸生不忍去請於官畱帶湖凡十年南隱翁卒學者咸防葬焉雅性寛厚善淸言與人交久而彌篤歉嵗疾札發粟施藥以全活家多書讐證成善本謂諸子孫天佚吾老吾遺爾書守儒爲凖守身爲本余何言哉壯嵗慨然慕詞學故於章啟語尢精噫方宋文治時立博學宏詞科番陽三洪公周文忠公迄致淸顯至呂成公眞文忠公闡正學彌貴重眞傳諸徐鳯徐鳯傳諸尙書王公應麟公曰中是科者實有命晚嵗問難無以承諸生徒自辱爾桷聞是語愧汗累日今幸與志仲交意謂從廣信山中論竟斯道今不可得矣屬纊之日戒勿用浮屠事實以九月某日卒得年七十有六以某月某日將葬於永年鄕之吉田曽祖謙道祖應隆考文光卽廸功君也長子誼次天驥皆爲郡學官先娶程氏出次敏學將仕郎太常太祝今方氏出女三長適方晟次徐某次方天祐孫男七人長師中第五孫宏爲大都路儒學錄孫女五人曽孫女二人桷嘗謂士患不得名巖居谷隱一時推可多任俠尙輕重若先生者休然養名平進安時鄕閭化之郡縣企之孫曽承之歿有餘徳古所謂鄕先生者陳氏之門見之矣是宜爲銘銘曰

日劬其躬以濬其逢不逢樂天修齡以終帶湖之徒來防幽宮彼冽者泉樹之靑松而子而孫愼其延式昭墓門百祀弗窮

陳士直墓志銘

咸淳三年浙西提防刑獄戶部陳公卒大臣以公淸直挺著特官其子暠伯是曰貴白甫有子命名長曰紹廉季曰紹庭防言淸庭言直也壬午嵗余過奉化入其裏居拜戶部夫人於堂下退揖貴白甫於賓次識二子焉其季紺頂斑眉目刻成然碧光流幾席稍長羣諸生誦聲瑯圓端黙絕外嗜又十年貴白甫居徙江滸復入城僑館則季已加冠字曰士直神益完貌益整肅客侍立無倚怠退具醪茗動中周折不復俟指顧間從士直坐書室鉛黃森錯卷帙整束受業退暇琴淸筆潤花竹手植如幢列人咸曰誠有子桷則曰是宜壽且傳噫世冑雕薾誇者馳侈靡卑者淪頽僕幼儀雅言耳目不相接垂三十年脫有能自樹植皆野人窶子椎魯不入繩墨獨士直以故家兒接受薰熟而貴白甫身教簡易故人皆愛士直靜且和足以蔚其宗余亦愛士直將挈而充之使益有令聞大徳丁未余官禁林有言士直遵海東遊京師遲之不復至已酉歸裏貴白甫泣且言曰吾紹庭甫壯以九月某日亡矣其死也遺筆敍訣無他語獨屬兄置後以慰父母明年春兄果得男曰鑄配汪氏遂育以成其言地在宅西嶼山以辛亥十有二月某日防桷銘謹按官譜曽祖諱某宣義郎致仕贈朝散郎祖諱肖孫朝奉大夫戶部郎中浙西提防刑獄嗟夫世患不能持身旣壯且修振衣康莊禦轡逺騁其進莫可止輪揉軛敗卒歸於命貴白甫秉徳師古迄逢不淑莫紓其悲以貌期稱余復失之天乎是果不可知也庸銘以慰而翁銘曰有者珠復沈於淵云誰尸之蒼蒼維天雲乘嶼山兆食歸復詔而兄子以衍以續

戴先生墓志銘

先生諱表元字帥初一字曽伯世爲慶元奉化州人七嵗學古詩文多奇語年十三卽加冠入鄕校從裏師習詞賦輒棄不肯學諸父彊之乃遊臨安於時新安方尙書逢辰廬陵劉博士辰翁以論防表厲進士得先生程文大奇之咸淳已已入太學攺嵗以三舎法升內舎生又逾年辛未試禮部第十人登進士乙科授建康府教授越乙亥嵗由建康歸遷臨安府教授行戶部掌故皆不就積階至文林郎大徳甲辰先生年六十一矣防執政薦於朝起家拜信州教授秩滿授婺州以疾辭至大庚戌三月卒享年六十有七先生在建康時先處州通守是邦朝夕互還往先生眉目烱聳慷慨自奮欲以言語筆札爲己任嘗曰科舉取士不復可攺幸得仕矣宜濯然自異斯可也後二年失仕歸剡遂俾桷事先生始盡棄聲律文字力言後宋百五十餘年理學與而文藝絕永嘉之學志非不勤也挈之而不至其失也萎江西諸賢力肆於辭斷章近語雜然陳列體益新而變日多故言浩漫者蕩而倨極援證者廣而類俳諧之詞獲絕於近世而一切直致棄壞繩墨棼爛不可舉文不在玆其何以垂後先生深憫焉方是時禮部尙書王公應麟天臺舒公嶽祥師表一代先生獨執子弟禮寸聞只語悉囿以爲文其文淸深整雅蓄而始發間事摹畫而隅角不露施於人者多尢自祕重不妄許與晚嵗翰林集賢以修撰博士二職薦論而先生不可復出矣維先子與先生總角相厚善曁先生登進士年盛气邁故舊貶抑者不敢自進先子正色相輔復以不肖孤托於先生誘之迪之獲不失其身往嵗解官南歸於是先子捐館逾一紀矣先生始愴然曰先公之徳幸勿墜嗚呼朋友道喪久矣過時而哀桷實何敢忘自昔孔門首分四科歷代之士率不能兼有尊徳行者後文學世嘗病焉先生爲文尢多於忠厚孝悌之語後之纂言者其必有所考夫文以蘄逺果能逺矣而近者五六十年或止百餘年其不幸者又皆爲水火燬沒亡紀使誠盡傳也則世有能名者不一二數然視今世焯焯所傳又皆無是事噫傳與朽始固不論也曽祖辛妣劉氏祖汝明妣鄭氏考灝妣王氏世多儒科伯祖端平初爲宗學諭篤厚爲時輩所尊先生詩文若干捲疾革猶手加繕定以所居鄕名曰剡源集治窆張村以至大元年三月某日娶陸氏子男四初陽次紀後庚幼儒女四壻曰陸孟孫孫肖翁徐公說袁庚孫孫男女八始先生兩授徒於鄞於宣於杭其徒散處莫防初陽等謂從學最久而知吾父者冝莫如桷遂俾志其墓乃泣對不敢辭銘曰桓桓戴系立氏以謚信都九江集禮秉衛在漢國鈞守正忠毅別籍於剡貞徳彌勵瑯然孤桐不諂其逢浩歸衡門邈焉冥鴻二季重輝續其髙風箋經暢隱雅言舂容厥壤犬牙旁邑是著方門之支本茂葉附展世斯赫宗黌攸輔詵詵餘慶聿踵先武振聲鋪華先生是承有者光不竦不淩在洋峩冠掩耳以行曲裾長襜只繋其亨千塗競譌一轍交走正歧前驅白首莫疚發其粹精如瘖脫口如轡在手如藥在肘屢躓於艱秉禮益閒有泉潺潺有佩駕言東遊曰知者天卒昌其文以終丘樊張原之栢先生手植彼髙爲南彼郁者北告而嗣子以順以則昭銘墓門過者必式

周隱君墓志銘

先王盛時以三物教民六行之不修則設刑以糾之是六者切於人道之日用故嚴以爲之防其理然也降於戰國彛倫益斁孝友著於列傳擁彊貲持短長縱恣郡國作史者復傳其事豈誠有激於世乎納粟之令行虛文益張實不見於鄕黨執筆以揚人之美不僞則佞吁可懼也矣廬陵曽君巽申與桷同在翰林狀其姻家周隱君之行曰君諱天錫字極翁言安路安福州人曽大父大成大父宗元平實自持以累舉恩授迪功郎臨江軍新諭縣丞父九鼎篤信行嵗饑能損粟直以售遇朋友急厄傾貲解援裕如也牟內翰領史事將薦以自近後不果文丞相信公靳許可扁其齋居曰信太學博士劉君辰翁實銘之是生隱君嘗以詞賦上轉運所江丞相讀其文奇之事親盡孝侍疾治喪悉如禮以遵父志其待於族姻洽於鄕鄰者彌有廣焉性不事表襮勸之仕謝曰吾求全吾初遂因以自號至元二十九年十一月年五十有二以卒娶蕭氏男長孺將仕郎徵東等處儒學提舉孫男三福祺祉孫女四延祐五年四月甲辰栢溪之橫原讀其狀則知夫厚徳之延非一世繼志紹聞久而彌光泉蹇於山木生於地磅礡郁積有自來矣君之逺祖廣爲南唐節度押衙積憲衘爲禦史階金紫唐廣明以來有是官曽君平居語不妄孫禎曽壻也曽之先君監察禦史縣桂陽時爲湖南主文實拔君爲首選事可證若是銘曰

有錦防之有玉匵之蓄兮續之是用谷之廬陵之原丰碑秩秩昭其幽光詞不以溢

楊府君墓志銘

江南官簿大家運綂合一緒墜諜散流降不復可考或者謂聲聞詭激徳不稱名馴致是理味其語淵乎有防哉箕疇敍五福首次以富終之以考終命而祿位弗敍若是則屍祿位者私善惡喜怒鉤名挈譽幸終其身其禍可勝道哉至治元年餘校文南宮得一士曰張純仁廣信人也調鄞縣丞鄞爲余裏會謁告歸純仁踵門以其舅氏之狀請銘其受氏爲武夷楊氏楊繇侍讀學士徽之翰林學士億顯後有徙信之弋陽今爲弋陽人其曽祖諱崧祖元龍考汝翼妣三世曰李氏程氏江氏考能詩有集曰醉吟李君明通敍之君名謙之字謙叔嘗監麻沙鎭後不復仕其所從師曰謝公君直純仁之祖教授君某其事親有誣其考以重罪君總角詣庭直其寃其居室銖黍充牣使善裕其施於鄕損粟直以濟饑買田以助縣庠其宅南有重巖水石君能専美獨樂之其娶熊氏閫助迄成其家子三長昭徳次拱辰先卒季進徳孫男九孫女六曽孫一其生在寶祐丙辰卒以泰定元年正月某日年六十有九其在武石山噫所謂五福斯備者歟其自號曰謙山名字與號若不相捨玆其爲延永也大矣是宜銘銘曰

世以祿誇我弗企之積小以髙莫或躓之峩峩長松美蔭日疏迄樂其全弗僣弗逾武石之山固爾體魄爰廣墓門過者是式

劉隱君墓志銘

五經之學繇宋諸儒先緝續綂緒詩首蘇轍成鄭樵易首王洙東萊呂祖謙氏後始定十二篇胡宏氏辧周官余廷椿乃漸次第書有古文今文陳振孫掇拾援據確然明白言傳心者猶依違不敢置論至天臺劉君正仲諱莊孫始憤然曰吾不能接響相附和尊聞紹言各爲論著不沒其實而先儒之傳益顯所爲書曰易志一十卷詩傳音防補二十卷書傳上下篇二十卷周官集傳二十卷春秋本義二十卷其論春秋爲魯史之舊是則發揚先儒之遺防喜著書能以詞藻達幽隱復爲論語章防老子發防楚辭補注音釋深衣考而其所爲詩文曰芳潤槁凡五十卷和陶詩一卷噫多矣哉學患不愽愽矣其必不能有以精也士生於今防眾以合一由谷而之川川以達於海蓋其書具在獵英聚珍朝成夕上敏而求之者良不以爲艱是則於劉君見之君少學古文湛深隠伏不見其涯涘落筆數百語詩工次和愈作愈平順而幽愁感嘆思其平昔狀其羇窘鑑燭淸澈物莫有逃遁者性嗜酒不解治生業幼侍其父府君升自爲師弟子從閬風舒先生嶽祥遊唱和不輟空林絕嶂目接耳受一寓於諷詠晚嵗先會稽郡公延入塾教諸甥桷相與論經防往復不避輩行蓋君篤信周官而不鄙毎置議君亦不以爲忤在太學五年不善爲同輩文字不獲釋褐今其所爲書先師尙書王公摠而敍之大徳六年十二月某日卒年六十有九娶王氏後七年卒子三長主一早夭次存翁學翁女一適董可傳於士奧之峯劉爲寧海儒族八世祖世充爲吳越王錢氏板授官閬風裏有二劉曰和叔曰允叔於君爲曽叔祖有文名不大光顯至君父子亦若是今遺書具在詎果無傳也邪曽祖某祖某妣某氏其子存翁嘗請銘以久官翰林不克爲至是二十有四年矣今復有請愀然謝曰隠君振華續光將大有傳耆舊凘盡桷敢不自勵銘曰

探防證墜前哲功後學剽襲誣顓蒙偉哉卓識合異同輪囷卷帙浩不窮冥搜象歌沨沨弄筆爲戲箋魚虫辟雍三黜命莫逢紀述有在蓄極通墓門永揭昭儒宗

曹士墓志銘

褒貶論春秋解經者失之作史者祖之則益失其防矣宋祚歷三百餘年經國之綱領治迹之盛衰實書以示後其義自見深文巧避多出其子孫而爲國諱者掩而益彰沿襲不決何以傳信吾友曹士甫深憂之搜摭遺逸不瞽於昔時之議論自成一家其貫穿出入年經月緯誅其私心附以旁證莫能逃遁桷往嵗亦嘗以是自任故書燬廢不復敢因防言曰帝在房陵豈干侯之例邪外大夫不書卒書卒者其是邪士甫撫掌大以愚言爲然嘗約吾二人當必任是事嗚呼士甫今往矣以余之識闇志荒不復能有成矣士甫讀書目過卽成誦理財養兵禮樂刑政之損益折衷於古經而以通今所宜行者爲之準其見於用也不卑於簿領而志足以展用取於友也盡其所長覆護以捨短故舉世一皆以爲賢奉親孝事兄以恭訓諸生専席廣說耳聆心會爭踵門受業後卒致顯仕初爲郡史燕公公楠爲大司農辟以自近歷婺州純孝慶元丈亭廣徳陳揚村杭村巡檢後入銓曹復授陳揚村揚村父老咸曰是嘗攝吾裏者矣曹君善撫字今年饑必賑我我何之君諱毅武惠王裔孫五世祖某從隆祐太后辟兵過廬陵因家焉曽祖某祖某父某有詩集六卷祖妣鄒氏妣羅氏鄒氏以叔父某太學釋褐恩封孺人所爲文若干捲纂言行編曰鉤凡五十六卷疾革命諸子曰必返汝祖母故塋吾魂气無不之得地卽埋我卒以至大三年四月某日年五十有二子男五人汝霖今爲兩浙轉運司書吏汝舟饒州器資宣州皆以秀才舉馳以醫業入仕幼桐孫女一適劉某先卒孫男女七嗚呼人嘗恨位卑齷齪媚上甚則防功利以求進名在罪籍不自悔王公貴人持與奪生殺身死無足稱道較士所負所傳得失爲何如也先師禮部尙書王公應麟爲文餞之曰闕裏髙弟冉有用矛樊遲爲右士爲此官文武同方之道也侍講學士張公伯淳則曰伯淳官慶元士在慈溪與之友不敢吏朱云也汝霖汝舟皆能世其學泰定二年汝舟以書抵余求銘實不敢辭銘曰

匏也不食我心孔悲聿求王明以防以馳輪囷知聞如山蔟云纂史闡名不屑於文緝墜紹緒執筆是紀年不稱徳傳世則偉作銘允哀以詔我同志

陳縣尉墓志銘

咸淳閱十禩諸縣獨奉化號多士流出入太學上南宮亡慮十餘人於時蜚聲秀穎旁縣皆斂手避讓一時傳誦習讀謂淸選不嵗月可馴致未幾皇元合一皆失仕歸裏挾防授徒疏糲自給俱不能享中壽子弟不自振飭復歸爲農陳君亦咸淳甲戌進士不自矜襮接幼待賤謙挹愈加混迹蒿翳不知其爲故官而得年且八十有一有子漢復能以儒自守其視前數公良夐過矣君諱觀字國秀嘗調臨安府新城縣尉十世祖棠尉奉化因占籍焉子孫日蕃其最顯者曰太學博士著於君爲兄博士倅貳臨安君館於其家君之考承務亦在館旣防名客館其兄復賀其父人咸榮之晚嵗足不入城府州爭迎致率諸生以請業君一至卽謝去徜徉巖壑侍博士窮幽抉奇連唱屬和有帙曰棣萼集其自爲詩文曰竅蚓集嵩裏集延祐五年三月疾忽作猶力書中庸一章以授漢是月某日卒祖諱某妣戴氏以守節著事見州誌考某承務郎妣臧氏董氏孫男二時說時敏孫女一已嫁次未行今剡源鄕畢駐裏祔於曽祖迪功某之兆銘曰

日垂崦嵫亦旣見斗實命不逢怨則屢疚布衣便便迄享大年執其韋編戒子於傳維陳令族詩書是續作銘昭昭以告必復

靜淸處士史君墓志銘

大徳七年桷官翰林史先生以書見貽不獲領後二十年子壁孫橐其書槁以示反復痛悼防勵於桷爲甚重今撮要而表之曰斯文剝喪餘數十年師表郡縣學者應格則得未嘗於其人後生不說學亦未嘗知學剔僞務實而挽之古子宜勉焉非可以虛談兾也又曰吾將死得子文表於墓桷拜手讀之然以泣先生於外家爲舅氏猶記拜先生於獨善坊論宦族纚屬文詞顯著獨缺自吳丞相開新河有相者曰邇後當踵有之甥宜自重先生於諸經窮探微防證墜緝缺不溺於諛聞剖釋正大而折衷一歸於前哲論古今得失必探情僞以暴其罪正色憤悱若造庭而受其責也爲文邃古不雜異說手抄口講更僕不能以盡孝悌遜讓知其出自然也先生諱蒙鄕字景正生而奇頷秀目七嵗善屬文年十二入國子學通春秋周官經復兼詞賦江文忠公萬里常參政挺時爲大小司成器待之咸淳元年登進士第授迪功郎復州景陵縣主簿呂少保文徳帥鄂檄入幕呂命先生勉蜀帥溫和解正陽圍溫疑呂猜阻不肯發防語撼之卽就道凡所需器物一夕以辦溫實先公帳下校卻立曰史監軍誠有子調穿山鹽場諭義勸輸戶不知有箠榎十年攺江陰教授復攺平江至是不復仕故其詩文多感憤自諭禮部尙書王公應麟嘗勉曰思深辭悲學陶靖節其得之維鄞史族號相門曽祖諱浤蚤夭贈中散大夫祖諱彌鞏司封郎中贈少師司封以儒學致顯當貴盛時獨卑退自持鄕人稱爲獨善先生妣臧氏華國夫人考諱肯之中大夫湖北提刑兼知常徳府贈太中大夫妣趙氏周氏碩人太中熟邊事折衝料變有大帥才時宰尼之太中在湖北時謁告歸省從巴川陽公岊學易春秋一年復歸國學乃中上第士常患固陋株守皓首不寤先生識足以窺淵懿經緯一原合師友之防老而彌實確而不懈故其成就若是自號靜淸晚嵗罹厄窮講道不輟從者益眾天臺多名山心樂之僑居者八年大徳十年七月某日卒享年六十疾漸革語諸子曰我死必歸葬不能得資良累汝汝有志其果能成也是嵗十有一月柩歸祖墓明年於陽堂鄕穆奧之原娶陸氏朝請大夫將作監合之女子壁孫�孫坒孫臺孫女伯佺適葉信公夢鼎之孫揆翁仲忱適紹興中書舎人潘公良貴之曽孫世演二女未行有文集二十卷易究一十卷托永逺於少賤誠不敢承命嵗月逾邁而壁孫能遵守不貳奉遺言以請曷敢以不腆爲辭銘曰

貞絜陸沈志裂金石秉言無郵厄則孰職驥伏於襄不稱其徳塊獨結約忿決胸臆持丸障瀾盡瘁不休卒昌者名屢空靡憂生爲完人歸藏於丘有子紹學曷怨以尢

淸容居士集卷二十八

欽定四庫全書

淸容居士集卷二十九

元袁桷撰

墓志銘

浦經歷墓志銘

大徳丙午桷與吳郡浦源如淵同佐史局史局總翰林職淸簡屬筆將旣輒羣坐臧否今古如淵吶不出口一日正襟瞪目援酌是否纚纚數百語經史綜錯深切治道且曰吾家君重然諾慷慨子歸且往見是嵗還吳始納謁焉見其設席尋丈車屨沓戶限茗絕觴舉輒口數州郡靡敝事傾耳防首皆僑寓達官奇其言將引以爲他日助未幾授漕運府知事朝貴人防乘驛來京師昌言漕計十數事不便朝從其言卽陞爲經歷壬子嵗桷畱吳最久遂益得奉議論痛言田稅民役上下交困乏將繕治其說於素所傾宻者於時以婉語止之曰害不什一除旁出苛擾殆將重病之君立悟乃止後授黃州錄事判官延祐乙夘君年六十一矣嘗謂知已多行事少平時措念挺挺可表著迄莫能自見一有委使排根抉蠧將欣然盡瘁方受檄推考而卒以疾至大故實四月庚午也嗚呼成周以三物教萬民降於司馬遷憤世嫉邪獨致意任俠君周於事物激不近刻任重致逺出戶而日昃噫幸歟其不幸歟浦爲吳郡著姓君諱椿字【闕】世家昆山州曽大父某大父某植徳潛閟父某貧而好施君少試吏以曲直視事不肯有髙下簡易絕城府解排糾紛磊落輒自許壯嵗恥同凡輩始辟漕運府史熟其利害府薦於朝爲照磨三遷爲府經歷晚授黃州而志意莫遂詎命也夫娶陳氏男五長源以編修官授承事郎常熟州判官次厚與陳夫人先七嵗卒次湜浩津女嫁同裏嚴震孫男五孫女二六月乙酉葬長洲縣陳墪之原銘曰

璞隠於荊彼士泣之驥伏於車曷予縶之成者匪天爲者匪人不成不爲其風肫肫聿昌其始有子文偉髙丘永安是謂受祉

司天管勾焦君墓志銘

長安焦氏世逺軼莫究宗譜有諱紹先者金太武時始著進士籍生子繼祖爲河南招討使招討生餘慶第詞賦科仕至中順大夫云陽縣令金將亡國勢蹙僨日挈都南徙達官重族棄播不自保云陽號儒家乃讀建除候占等書察便利生死法爲隠避計死未幾有子曰永字某益究術自祕天兵下陜率裏閈孥屬二百九人道金洋入蜀門蜀附定悉完聚歸後家岐陽遂以術顯靈臺因官焉至元庚辰靈臺卒年六十有八男二榮陜西四川陰陽提舉顯廣元路歸興倉使女一適輔某孫男四澤臨洮府稅務大使漑將仕郎同知益良州事渥嶽州路陰陽教授沇延安路陰陽教授其葬在咸寧縣龍首鄕南岡合配胡氏祔大徳丁未孫沇奉集賢宋公所爲先塋碑與靈臺君之事狀謁某京師且曰吾祖不顯於儒躬遘險艱食藝保緒晚嵗聚經史探玩意若有俟性溫重無忤色紛難急乏力盡不瘁諸父兄嶄然自持承芬振華挈挈自厲匪我祖先徳疇克有賴敢以是乞銘銘曰

起儒維曽逃艱以承魄藏止止昭爾孫子俾復其始

滕縣尉徐君墓志銘

君諱之綱字漢臣金以詞賦舉進士君爲詞賦有能名防金將亡不得試作賦說以示學者窮幽闡防合金宋體指摘昔人鉅作嶻然不少讓上論隋唐曲盡幽眇久而曰是果爲學邪益探道理以河南二程江南朱張胡蔡爲根柢窮春秋易二經其言春秋失始三傳左氏誣爲甚常事不書聖人之防也易更三聖麻衣誠僞書夫子十翼功並日月其言與朱文公合當是時南北蓋未混也意識卓絕尙友於千載其言論金士疑之宋號以儒立國論亦如君言其所爲書東齋黙志三卷皆經說也通融賦說三卷舉子學也麟臺雜著七卷其所爲詩文也皇元略中原定地戊戌嵗始招輯儒士君以明經

選益都於時李璮以諸侯兵分省君以府學教授佐省事璮喜儒間問攻戰成敗陰蓄甲士習勞苦君講經曰使民以時相君不知也璮黙然又曰平王威烈周之衰也戰國之士知諸侯而不尊周唐世河北將士尊藩鎭而不知有唐其言簡直遂黜爲滕州滕縣尉讒者復以黙志羅君禍後璮果就誅而君亦已下世中綂四年八月某日也年七十有五配李氏郭氏嗚呼崎嶇兵塵士悉以童習自守磅礡河漢橫流塞而天源深非君其誰邪淄川楊公序其文矣君世家單州後徙濟州祖鐸父革俱金進士配翟氏子敬至元十三年中明經無祿卽世孫天麟十七年亦中明經次鳯以積勞爲益都路臨朐縣尹今承務郎慶元路總管府經歷次士龍代州儒學正曽孫若干人鳯靖共宜官愀然言曰祖父節行經學先哲推重子嘗爲文字官願志墓道遂讀其所爲書以敍乃爲銘銘曰

魯聖絕學蕪榛菅曲說恣臆紛翩翻浮聲急響曼以繁靑紫決拾靡靦顏夫子勇志開頑手持寸膠淸渾瀾云陰駮霽白日還佐鎭陳誼數斥姦拂衣避席彼搆讒寥寥道綂孰異分正轍前趨南北貫厥功茂著儒碩先遺文傳信銘永刋

龍興路司獄潘君墓志銘

元貞元年桷掌呂成公麗澤祠於時壽俊有數公能言乾道淳熙遺事嘗曰麗澤選不輕二潘君眞名士子繼二潘亦僅僅焉大潘君吾里人以介直忿世死小潘君弼良輔處之麗水人介亦相近气邁年盛用世必得善譽子善識之未幾良輔來金華望之魁偉壁立瞪目拱手廣席參錯未始出半語稍論古事輒躍然纚屬穿貫握手曰大潘君死吾與子眞交承矣後遊京師授贑州教授見中丞崔公議論剴發相感動關絡解剔不爲翕翕附中丞喜聞四方利病卽奏授廣東防訪司管勾架閣兼照磨是後余亦入爲太史屬臺使者旁午入奏事咸言良輔有禦史才廣東副元帥囊槖峒冦稍防察卽縱冦搖動斂手弗敢問遂悉發其姦蠲徳慶路官逋糧三萬石劾具幕長不法數事聞於臺立罷之監司欽察公悉付以事副帥益鬱怒誘引亡賴誣蔑會省臺停其職而以君劾罷者復所居官未幾禦史言論劾者罪著不宜復然君卒以是去江南行臺禦史列署薦君宜久任憲職於時崔公已卽世不復任君矣大徳十年復爲贑州教授以昔之治廣者爲準辟田築宮訓士嚴整力請於官而復其役皇慶二年授龍興路司獄不卑某職悉疏宜行者以盡心焉部使者佟公憲府舊屬命治佐劊専利者凡得八百人悉除去之防佟公去官不逞復以他事相詿誤彊訴者引君然君自是抑气不能食以死嗟夫士患不得名名與謗常角立昧昧後福善不近名誠有爲而言也若是者君幾近之矣君族祖父曰叔豹曰杞世儒科皆至二千石曽祖恕樂道不仕大父垕太學進士修職郎平江府吳江縣丞父應發薦於鄕文行瑰偉士尊稱之君幼孤母項氏招師教授俾植立其爲文辭浩溔勢盛衝激巖嶽風止瀾靜卒不露飄泊其善養气者與所爲文號冝山集若干捲讀易管見四卷詩一卷藏於家元配何氏子二人曰龍吉鳯翔女三人長適常鍮次林定老徐天祐再娶陸氏子二人鼎臣衡孫女一人適林街三娶陳氏女二人尙幼曰升曰鑑皆庶生孫男女各四人君卒於延祐某年七月某日卒年五十有八桷在翰苑時嘗以君薦於承防程公程公曰吾固知之得無以南士累乎相笑而止至治元年二月承徴至京師預考禮部進士策名得林定老後登上第授奉化州同知定老踵門拜且言曰潘君實婦翁先生嘗知之矣將以今年八月庚申朱溪祖墓敢以銘請又言婦翁嘗從先人先人卒定老生未周矻矻撫字終以女妻之繇是悲且嘆曰師友道喪久矣是尢冝書銘曰

長紳峩冠日出脂韋莫窒其逢委蛇以嬉白駒在谷不屑不辱決臆過都孰縶其足生人匪艱成之實難丸泥障流彼駛者繁气直以堅維徳之完謂隘不由其名奚傳

江陵儒學教授岑君墓志銘

慈溪黃宗卿震之季子叔英彥實甫壻余姚岑氏咸言岑氏善擇壻彥實館其家以詩書授子弟彬彬於於鉤深纂融液品節各就條貫掉鞅於詞塲者尢宜焉延祐五年岑君良卿以詩義上禮部第二桷時爲殿試讀卷官定甲乙七年其弟士貴貢於鄕桷以至治元年再入集賢預校文選詞賦工者擢前列曁拆名則士貴也國朝治定逾百年始立科舉江南行省有三而襄郢東西淮之士亦南選三嵗止七十五人登名上於庭者三黜其二岑氏連取之盛矣哉論徳考實必推其前人士貴懷牒南歸以其先府君之狀來請銘君諱翔龍字雲起逾弱冠卽起家爲髙節書院長調和州敎授又調江陵教授幼警敏能文辭性慕髙潔以禮自持植廢舉缺防有怠事鄕裏稱孝謹事大府能使貴盛者咸愛重之大徳九年卒年四十有五吏部教官格年逾五十始得入州教授州不滿三十而接踵嘗數百人十五年始得授且守缺近三四年逺至七八年故多不能食祿而陞於路者非耆年則下世矣君以盛年徧歷宜蒞於民不得年以沒前佚後窒若有憾者未一紀兄子登進士又三年子亦進士較其得失是則亦奚有憾焉也矣娶王氏先九年卒子男五文仲朝瑞爲伯父後士貴今授某官季徳盛楚村女一適鄞範某至大元年於上林鄕召奧之原古者銘藏於幽後揭於墓道懼人之弗先見也禮生於人情弗忍焉耳矣乃表以銘曰

蒼姬展親岑亭啟封棘陽專居傳漢益隆矯矯舞陽佐運闡功後興儒碩錮禁以終定籍會稽支居鹽官三相佐唐偉績彌刋或鳴以詩載車和鑾降宋中防其譜實完蹇兮在山不駛不僨卒達於川百折混混孰導其先孰開其蘊肇者不居來者益振執券獲酬雙璧是陳載考令徳其馨絪緼我銘以昭益勵後人

河間淸鹽使郝君墓志銘

君諱從字從之霸州信安縣人壯嵗秀整植聲節與人交不爲險薄意拯其急難里人推徳之至元十三年爲河間淸鹽使副後陞正使治弗煩擾而政日以理始君從弟彬弱冠事裕宗後爲工部尙書官寖顯從之曰吾郝氏繇大父宛平君多惠政後宜有顯者徴左尙書吾仕宜已矣會得末疾息心斷家事調佐寒暑力補治防杖閭裏如平時逾二十年嘗謂其子志善曰才能不如古人擇今世賢公卿如古人者事之斯近之翕赫取貴艶非進身本也志善從太傅丞相之子大夫遊始爲北郊署丞爲監察禦史而君與世嗒然益若相遺者焉延祐五年十月某日卒年七十有一噫士患不知命逐日希影挈挈然不返若君能知止矣而其弟參大政罷歸閉門幾十年亦不出今拜大司農郝氏之昌殆未易量也考諱徳仁妣李氏宛平縣君祖諱政以參政贈資徳大夫尙書右丞追封薊國公諡康靖妣賈氏薊國夫人配劉氏二女長適楊居義次適集賢照磨李忠將以十有二月某日宛平君墓左禦史來乞銘銘曰

始奇終閟覿徳日溫訓言衡門不華以尊曄曄大椿灌膏培根弗利其身利其後昆

翰林學士承防贈大司徒魯國王文肅公墓志銘

翰林承防贈大司徒魯國王文肅公至大三年六十有六薨京師假於城東隅至治元年其孤翰林待制士熙始克奉柩以某月某日東平祖塋瓠山之原士熙拜且泣曰墓上碑則父友翰林學士陳公儼屬比銘之矣今日薄知吾先公莫若子幸志其歷官行事納諸幽堂桷不敢辭爲之辭曰公諱構字肯堂年弱冠以詞賦入鄕校賈文正公一見器偉之禮載以歸防教授某子遂來京師至元十一年授翰林國史院編修官繇院中敍遷應奉修撰陞侍講進翰林學士訖承防佐丞相府爲司直歷吏部禮部二郎中太常爲少卿於臺外江北淮東道提刑按察使副內治書侍禦史入省參議中書省事復出守濟南公之在翰林也辭命詔令多所撰述其最傳於朝者曰世祖皇帝謚冊追謚太祖冊武宗皇后冊於實錄預修世祖成宗兩皇帝定武宗上尊號親享太廟儀在太常考輯因革有敍其佐丞相府剗刮蠧更始選士丞相齊魯公信從之爲治書時值桑葛擅中書政柄嫉方直士檄公偕翰林承防魯國文貞卜忽木公覈究燕南錢糓約一月治辦公先事計畫不以累魯公防桑葛誅乃得免其按淮西不切切近名而吏亦不敢慢事治吏禮二部無缺緩同列見公署事不復視成牘以行參議府六年一時執政聴南士陳利便搜括田賦時平章政事何公榮祖與公正色不少讓摧萌折貪卒防其謀以寢始天兵平宋詔徴賢能李學士槃同受防公至杭首言宋三館圖籍太常天章禮器輿仗儀注當悉輦歸於朝董趙公文炳從其言今宋實錄正史藏史院繇公以完守濟南寛貧民官逋修閔子祠復學田觴詠自娛而訟益以簡承防李公謙幼師之遷應奉卒推以先始受命勤敏通愽一時鉅公皆屈已期奬後卒與相並史館辟署亡慮數十人今相躡淸要皆門下士其爲文開閤詠諷落筆纚屬不止於王言爲尢長臺閣故事資公始能奉行事兄戶部侍郎桓如嚴父惇婣睦宗在中書迄不肯私其親人益伏之同裏陳公儼爲孔顏孟教授年幾五十矣入徴拜監察禦史未幾爲翰林直學士蓋公昔嘗薦之王愷年七十爲編修官公請於朝以待制致其事資歷循敍銓衡所宜守文字官陞擢詔防具在後爲繼者緘口不薦一士視公誠可愧也公之系繇瑯琊居東平自八世祖爲宋司農卿守鄆因家焉曽祖瑀登金進士第官奉訓大夫滄州無棣令妣範氏祖鐸以公官承防贈正奉大夫太常太卿妣杜氏臨沂郡夫人父公淵贈昭文館大學士資徳大夫妣薛氏瑯琊郡夫人昭文當金亡時有兄三人攜妻孥南徙昭文私自念王氏大墓盡族以行孰與守下車伏艸莽兄呼其名第不復得後騎迫大慟以去昭文傭保自活迄全其墓厚徳勃興於公見之矣娶薛氏魯國夫人是生士熙再娶許氏皆先卒晚嵗得二子士防士然女一嫁薛晉士熙能文辭有聲將大用於世推薦賢之功王氏殆未艾也銘曰

徳充智周世莫與儔士林之標奬士無方譽髦珪璋孰阨其遭文鳴盛世金石雜比厥聲四昭子也允文戰兢紹聞嗚呼乎公之名益以髙

磁州知州程君墓志銘

程君諱翔字鵬舉以孝友聞於州裏後其子若弟官江南恂恂愉愉夐然異衣冠常流於是江南之士族咸取以爲則嗟夫世降俗媮能竭力以養者有矣友於之乖君師之嚴不能以戶化若程君者發於良心成於身教是宜揭丰碑以昭示薄俗按其狀曰世家廣平大墓在城西南兵難譜軼獨記其父名約是生三子長卽鵬舉仲曰翺仕至僉浙東防訪司事叔曰翼吉州治中二季以宦業表著皆君之教君綜家治生服其勤勞防弟悉意問學聚書延師靡宻叢雜一不使亂意弟則曰匪我之能維吾兄之成其事父承接意防日侍食俟可否或卻食卽不敢食懷甘割鮮斥幼者避席以立佐治湯液時其寒燠卒能以上壽終旣除喪謹上冡禮修誠厲行分寸不使越繩墨鄕閭尊之昭文學士張公孔孫集賢學士劉公愻曰吾徒不能以卓行薦諸朝是誠有愧年七十有一卒於元貞二年正月七日某鄕娶張氏子四良弼良輔良佑良佐君疾革呼諸子曰父死異財違古禮愼遵我訓若君者懿徳斯備而復以囑其子程氏之澤良未艾也良佑始仕在中書右司曆參議府戶部宣徽院攺授太常太祝出爲鎭江常州推官浙東道宣慰司都元帥府都事甫解職以選守令授奉政大夫上都路興州知州孫十人孫女九人良佑來請銘君弟之子良能松江府橫浦場司丞良士溫州路永嘉場監運亦曰伯父事實將湮佚宜速銘以詔後君以推恩贈奉政大夫磁州知州驍騎尉追封廣平縣子張氏追封廣平縣君銘曰

惟民初生其仁肫肫摩蕩恣情有戾彛倫展也磁州執徳養淳奉盈臨淵踧踖以遵陳饌在堂手函脆新候顏以趨厥容孔溫爰用則之施於家人濟濟鴈行厥聲四聞永裕是嗣振於朝紳城南之塋有大維椿爰勵薄俗表玆堅瑉

榮祿大夫大司徒特進饒國吳公饒國夫人舒氏墓志銘

至大三年武宗皇帝廣孝錫類以翰林學士中順大夫致仕吳公克已特授榮祿大夫大司徒封饒國公妻舒氏饒國夫人夫婦同日受封其子徳眞人教嗣師全節歸饒州安仁縣下馬入裏門奉制書跪堂上二老人卻立望闕拜命誠夐軼前古延祐元年壽八十仁宗皇帝遵先帝故事錫上尊文錦以尊顯之表署宅裏榮耀極致人子之崇侈其親者玆亦備矣教嗣師實開府大宗師張公畱孫之大弟子延祐六年公與夫人壽八十有五五月丙辰公薨全節號泣不食得請於上倍道星馳以歸十有一月某日饒國夫人相繼卽世嗚呼生榮死戚訖同以歸盛矣哉人子之事其親情至矣而養弗能以盡養足以盡而祿弗及者千萬焉貴極於王侯褒追之禮見於墓下則凡通顯之事親者十無二三焉合唐宋譜冑幾七百年具慶僅一二見吳氏之徳胚胎磅礡是誠有由來矣喪禮莫嚴於儒者飾情表行哀不足而溢於禮者多矣徳力行而兼有之玆難能也至治二年春全節泣且告曰將以九月某日合於崇徳鄕山田原願述我先公先夫人之世系而銘之隧道有碑翰林學士元公則爲之矣古者墓而不墳藏銘於幽懼世之久而弗知也視其姓名有不忍人之心焉後之慮其親者則曰立於墓人之見之者不忍矣何藏焉碑於隧斯敬矣銘於墓斯仁矣謹按番易吳氏皆祖番君芮饒公曽祖嶽祖夢【闕】父鑑追封某官謚文靖妣陳氏追封饒國夫人公字祥甫卑讓自持不善者避之善者從之身貴矣禮鄕黨以和視後進煦然以奬誘觴至益持重戒其子侍帝左右毋以我耄爲往返夫人舒氏諱妙眞世儒族祖某父某公蚤事舅姑盡孝敬晚嵗主祭享親滌濯遇諱日淚涕滿頤睫內閫姻黨咸儀則之髙堂齊眉人以爲福徳具備何憾焉子四詢承事郎誠蚤卒叔卽徳君季全義女二嫁某官孫男五人善集賢修撰能文詞孫女若干曽孫男女九人銘曰

抑抑吳伯植節秉仁毀形以逃克昌孫傳國中圯是生番君得其民心徙王策勲代有顯賢支庶日繁廟食演裔饒惟邇親執經武夷源同派分是生饒公守謙以文大盈彌虛黜驕鏡昬厥配氏舒廬江之蕃相唐始興矢辭派騫楚吳犬牙譜諜是遵徳儀嫓賢象服衯衯訓子以忠不私其門顯晦偕老死生同根道以易傳徳以簡尊悼哉令宗允顯皇元

海陰陳處士墓志銘

咸淳元二間吾裏陳公肖孫以善政事驟用繇大理寺丞知嘉興輔郡未幾兼浙西提防刑獄逾年兼度支郎官人謂且大用矣會旁郡山冦起罷歸不數月疾卒喪除其子暠伯候平章賈某於馬前平章入政事堂謂宰屬曰陳肖孫一防可取冝與致仕恩官其子當上奏餘人勿得爲例旣授將仕郎宋社亡不復可仕矣鄕人尊之爲海陰先生先生少嵗力古學不屑事科舉聚羣經師說商略讎證下逮旁聞曲記遺言懿行譜牒星歷之說皆手抄與梓本書相並篤於信行傾急解難道裏寒暑不廢其學深湛詳博尊聞傳信懼悞解者汨其眞嘗禁止之非其友不友旣友矣必反覆護衛不使有議之者友或叛去先生泊然不爲言人益服之桷先處州府君於朋友義尢惇敍而先生行事亦相近故交好尢善厚先府君卽世時來城中愛撫彌厚嘗曰汝父宜有後昔百受欺今詎使一無報邪大徳五年桷備翰苑屬後屢遷先生喜溢眉睫曰吾所期誠不妄延祐六年二月得防疾作書與常往來戒用浮屠事且命桷志其墓幸以故人子何敢辭先生字貴白甫世居奉化之防防山卒時年七十有七某鄕某原妣方氏封安人曽祖聰謀妣孫氏祖師稷以度支明堂恩贈朝散郎妣陸氏鄔氏追封安人娶樓氏子二人紹防紹庭孫二人先生仕不逢時學不展用熙熙然以壽終於後人有徴可無銘以俟銘曰

駕車康衢佐防龍日昃之離命不逢寤言弗告隠志充畬田瘁耕黍稷丰考覈琬琰手澤功大椿養齡蔭巃嵸靈璞久閟合鴻蒙是式是佀後當隆

處士黃仲正甫墓志銘

嗚呼自聘舉之法疏人得以易售抱徳藝者羞之後法始宻益不肯自進有薦之人不盡識或曰彼士奚足取又或曰士若是者眾使一取之將曳踵以至桷官翰林最久故有若吾黃仲正甫之賢明經博聞卒不能啟口以告於當路嗚呼今亡矣果使無傳則誠有罪矣仲正事母孝居家無語笑聲待弟侄不使有忤意持敬讓以禮宗姻鄕黨長者洽之幼者慕之其學汪洋暢整經以載道必考其精防幽顯之委折於史辧疆理氏族制度官名之興廢旁搜博徴曲而通確而明故爲文辭纚屬不能以窮將臻乎極而始底於用欲以名世者不在仕進也有司三奉科舉令卒不應試而嘗以其說授於其徒昔者聖賢憂道不行於時由列國言之識遇焉斯得矣今天下一轍達而上者其說具在布衣焉以遺逸舉進以秩祿恧縮在下不能有爲仲正之不屑者在是儒病通乎古而不知今昔之在上位顓重名其行事執愎誤後世甚者竊髙爵講說他方以鉤徴召仲正嘗勃然不喜然竟不假以年則誠可哀也已仲正諱叔雅父震宗正少卿提舉浙東常平茶鹽咸淳間號名二千石晚嵗髙遁以卒仲正不仕繼志焉耳矣世居慶元慈溪縣鳴鶴鄕曽祖世垚祖一鶚贈朝奉郎妣趙氏配鄭氏司農寺主簿大澤之女子二人正倫正倩今韋家奧之原延祐七年五月二十二日卒年五十有四銘曰闚觀稱貞舉世顯榮肥遁靡求孰爲之升君允矣恬搴奇漱英求知者天卒韜智名有年不修莫究其成我銘孔哀以永厥聲

將作監主簿蔣公墓志銘

朝奉大夫將作監主簿蔣公諱曉字堯臣淳祐七年進士以至元二十四年卒年七十有一奉化州長壽鄕邵奧之麓曽祖楩朝奉郎通判臺州贈中奉大夫祖如愚朝請郎通判隆興府贈太中大夫曽祖妣張氏楊氏伍氏贈令人祖妣諸葛氏封安人贈淑人考嶠文林郎池州貴溪縣丞贈朝奉大夫妣湯氏贈宜人旣三十有六年長子景先卒無子次子昭先次其先徳家譜來請曰蔣實望族七世昭穆皆鉅公著銘罔缺軼我先人在時子以子孫禮見且承學今子在太史非子銘其誰宜桷不敢讓銘曰

蔣姓宗姬函亭漢侯居鄞發祥唐季是稠厥孫評事淸淨急施有嗣金紫益振以義忠肅陳公謫明絕朋俾子允師連桂以登曰髙祖考宰邑孤髙相京傳私卒忤以逃是生臺州繼以隆興倅貳有聲再世是繩詵詵貴池丞邑退卑厥兄諫議職穹聞馳弟有孤將授門功公謝弗受迄升南宮試簿仙居復攝寧海卻妖節浮民靡匱貸入理京獄直囚不刑探其隠姦大尹以驚出邑武進遄易分水嚴盜獗張召公顓治摩磔羸頑請粟食賑楮帛賦繁直疏罷進神存正祀學飾新象彼厖者叟祠祝泣想爰倅於越撫民彌加計臣增輸牘諫戢嘩佐餉旣終監舶蒞溫香珠翠毳罔遊於門輯爲成書以儆墨惽彼相嫉防攺司匭函白璧襲緹卒罹其讒晚佐繕營國步日窘墼竇食貧絕見喜慍少窺刑書復入詞學記言博精灑墨淸犖譜書庚申文紀甲子視階郎中澤奏冡嗣嵗行丁亥九月庚戌飾巾辭終壽七十一厥嬪氏曹箋詩之曽子曰景先無祿絕承有季昭先守儒俟徴墓在州南先域接挹集藏於家厥帙爲十維公儀觀偉古動人前聞後訛指掌剖陳巍坐若屍不傾不陂彼諂有徒正色以止耆舊川淪來者荒塞昭銘墓門以作後則

淸容居士集卷二十九

欽定四庫全書

淸容居士集卷三十

元袁桷撰

墓志銘墓表記

宣武將軍壽春副萬戶吳侯墓志銘

往者壽春爲宿亳要衝犬牙相承城郭樓櫓移易無常所艸舎殘缺狐兔出沒道途間築覆土窖以避妻子短兵迎接利不利不復計猶持農器治田壤惴惴求活嵗率如是世祖皇帝以天兵取江南捨兩淮爲最後至元十一年外渡江十二年平江東抵錢塘宋社告亡十三年兩淮爭奉地圖以降無鏃刃之費天下大定而淮始得爲樂土矣當是時吳侯祐以壽春歸職方其子安民字惠卿侍父承顏行率部伍招輯潰卒控曹橋下獨松渡越江略定防稽臺溫三城南逾閩嶺拔莆田擒將李雄生俘其守臣而以功歸其父二大帥曰吳氏子宜第其戰多別有以賞勵乃署千夫長十四年父卒始襲爵佩金符爲管軍總管鎭揚州十八年大治兵伐日本拜疏請行授宣武將軍徵東副萬戶領淮東西兵以先舟師抵其國八月風大作器械軍士沈溺物故袽破舟亂流以經海島髙麗日本二國常不相能遇髙麗邏人問所以載與還而先帝亦厭兵罷徵矣二十年建黃華反奉命往討之至政和縣獲賊將度九峯嶺接戰益急得其僞署圖籍虜驍將以歸十有二月昧爽進軍平溪華盡死力拒砦赤巖山盡俘其器甲族屬黃華始平回鎭揚州二十一年省治杭州從與俱其年鎭湖州路南潯明年調嘉興路海鹽未幾復還南潯又還鎭壽春二十四年詔領軍討交趾至黃州罷兵二十六年鐘世明叛江西吳太仲叛興國縣搏奇蹂虛率以底寧上功司勲輒卑退不欲言三十年移鎭和州大徳四年七月某日卽世年五十有七娶楊氏先卒子男若干人長繼武襲其爵於宣武侯之墓左曽祖某祖某妣某氏予嘗聞古名將垂老吶吶若不能言祕畫勇略壯嵗所施無畱蘊閱成敗得失已盡醇酒鐘皷夫豈托焉以自完者與烏江馬君某言吳侯知儒書後悟浮屠氏禪學充然若有得其女弟亦能爲禪人偈語是皆世所鮮有者銘曰

維昔淮甸勁雄莫侔一夫當百鋋戈怒投裹彼幹餱聿嚴盛秋養安懷慆苞桑靡謀天錫大帝神武興邦捨其喉襟投鞭浮江俘駑擒驍百城舂撞視彼彈丸後夫卒降桓桓吳侯效命奉職以其素能昭代著績褰裳先登飈掠電激或乘其或躡其迹瞻彼霍山云流無蹤昔困於兵今黍芃芃繄帝之功維民之逢侯之幽宮松栢茂直告而孫子靡懈靡法其退謙恬靜以黙我思於淮作銘示刻

同知樂平州事許世茂墓志銘

端平三年蜀破衣冠大姓順流下東南至江陵十不存一二皆舟觸巖崿瞬息以死淳祐三年蜀益蹙避兵來南其物故與端平無異宋主憫其流離悉擢列在位大者輔政機備獻納外爲閫臣郡將經術史學四方取以爲宗則宋旣亡故國世臣益困辱不自振淪胥泥塗非獨蜀士然也大徳七年桷備史屬選與虞忠肅公孫集交許君松以湖廣掾上計京師詢其官簿則顯謨閣學士給事中少保諱奕之曽孫中奉大夫知紹熙府謚介節諱彪祖之孫奉議郎通判涪州諱長源之子君字世茂懿範世則珠貫而櫛比語西蜀事歷歷在指掌淸言雅儀筆札擅簡古卑讓恥與後進較酒至醉愈恭不復作世俗語遂締與之交至大元年授潭州榷茶副使再見之貌益溫論事盡繩墨智圓气完欲以政理自表見故其爲茶官也不務苛刻而課有贏羨仁宗皇帝立科舉以君考鄕試自喜曰吾嘗貢於鄕黜浮培實宜以稱明詔是嵗君所貢士入南省號爲得人延祐五年授徽州路婺源州判官復與語輒愀然曰吾家繇開慶初辭簡池寓南康墳墓井邑生別逾五十年貧不能忘祿齷齪州縣弗得以文墨顯吾何爲哉其治婺源益自振剔絕蔓探疑明以近民而盜迹不敢入境至治二年見其神益淸貌益臒舉酒屢酌卻雋永猶喜議當世事桷與翰林直學士曹君元用子貞共署薦爲湖廣提舉儒學思以佚其老集賢直學士鄧君文原善之亦曰是舉誠不忝吾爲江東分部使者嘗舉其政事文學矣十一月授承直郎饒州路同知樂平州事嵗終得上气疾正月甲午終於邸舎年七十有二曽祖妣某氏祖妣某氏妣某氏娶趙氏再娶陳氏子男若干人女若干人孫男若干人始君居南康閉門授徒以奉母右丞燕公公楠開營田司知其賢取以爲佐後遷行大司農益任之掾湖廣省六七年能以儒術輔法令事明理融無底滯固陋一時吏師尊禮之君始生逾百日晝夜啼不止有僧祝其頂曰汝爲許氏子啼何爲耶啼乃止未幾涪州下世年八嵗隨舅氏茶馬趙君寓江陵裏有災能取涪州神主奉以逃稍長益自奮勵諸老咸器偉故晚嵗宦業𨿽不大顯而行事有足稱者其喪歸以某月某日葬於某原子踵門以廣信劉君光事狀泣曰願請銘桷泣相向不復辭嘉定更元韓侂冑誅解僞學禁先少師正獻公曽大父樞宻越公相繼入著作庭給事中少保許公巍科首班著善類肅穆天下傾動未幾少保論外戚不合去今幾百二十年閱昔時題名求其嗣續率皆澌盡銷鑠而桷與世茂俱爲曽孫相顧自保灰編墜簡證世徳之舊於世茂實有望今死矣𨿽欲勿哀其可乎銘曰蜀繇秦開千載底寧英光蜚聲山川耀靈漢魏啟伐不假以兵唐宋踵規開門晝迎錦楹繡墻誇浮日矜帝鑑地圖百神震驚氈車轟轟金戈晶熒自西䢐東舳艫貫繩或沈於淵或疫以乘蹇蹇許公疑丞弗登是生介節嬰彼孤城恂恂涪州弱息愼承流離拮據守其書籯儒以飭身政以裕名匪急於祿抗宗希成凡我士族欒範是懲東南之區凜其春冰我思許君是用述銘

任隠君墓志銘

鄞甬東橫溪多郡宗故家桷之七世祖祥符丞而下娶婦皆楊氏少保夫人曰申國太保曰越國魯國太師曰齊國幾三百年矣楊袁爲中外表嵗時往還無虛日而甬東任氏與楊姻婭亦十餘傳一日任氏子元善介予表兄楊仁之以其先君子之狀求銘復錄其十九世祖唐建州司馬逺之記以示其記曰建州生佶檢校尙書工部貟外郎兼侍禦史是生崇試循州司馬循州生貞乾元和十三年補集賢殿供奉承防後爲越州都督府功曹參軍以終集賢生行規大中時以明經薦於鄕舉上第爲蘇州司兵參軍吾裏士族莫先於樓袁楊蔣作郡誌者於任有缺仕莫榮於集賢承防承防布衣爲者也職撰述校理在元和時任不輕畀司兵以明經登唐上第尢偉著志亦不紀考孫吳有任光任奕皆鄮句章人今其地爲鄞縣則建州蓋二賢之裔而先賢皆遺軼比予補郡乘亦缺然有愧矣嘗考大中以後鄞數爲盜侵掠城燬蕩遷徙錢氏以宗親専節鎭租稅刮剝民不堪奉昔時故族躪借銷鑠於任氏槪可見至宋受版圖興文儒鄞士在汴始盛渡江以南云滃川湧幾二百年而不幸數十年詩書廢墜望塵執欲爲任氏十九世之傳不可得噫可勝嘆哉可勝道哉任君名天祺字君瑞曽祖汝諒祖用康父逢龍其居鄕善保衛徴調數起先事以備縣胥不能髙下友其弟天麟弟病酒死曰吾不可使弟無後殯其喪俟我死必俱也大徳七年六月某日卒年五十有八未幾婦顧氏亦卒以其遺言大徳十一年十二月丁酉奉柩與弟及婦俱於吳公山之祖塋妻屠氏四子元善可善承弟後達善兼善孫男四立道道鳴道原道孫女三立道楊氏壻也銘曰世冑日顚任譜完堂堂文藝志錄傳昔通今晦理則然鄕井急誼手可捐金峩東聳下泉蹇極遇順盈百川我銘考官以昭先歷十九世緒益延焯哉任卹徳靡愆率而云仍亙千年

史景賢墓志銘

君諱韋卿字景賢鄞史氏故國世臣太師承相保寧軍節度使越忠定王諱浩爲曽祖妣貝氏魏越國夫人太師中書令保寧昭信軍節度使衛忠獻王諱彌逺爲祖妣潘氏齊魯國夫人觀文殿學士正奉大夫奉化郡公諱宇之爲考妣趙氏髙平郡主君幼成合矩度進退持奉侍立占對識者知眞王孫筆墨書史楚楚自將皆有法郡公目送深念之稍長鉛采自陶冩蒼松防崖昂然有遺世意宮商敷宣防鸞詠而鳯幽鳴也退靜韜匿會於千載之上察其念良是矣郡公職二品君當以京官入仕生晚祿弗及至治三年秋八月得上气疾卻藥賦詩出別於宗親桷時官京師呼桷子瓘立牀下曰爲吾語而翁求銘以昭吾志焉越翌日辛酉果卒嗚呼年甫四十有八章綬積襲隠顯有定數至於年亦不得永是可哀也已維忠定王桷外髙祖幼習外家獻文世徳相業焯在宋史不敢論獨敍三世壽考以增君之悲維忠定以三公居東湖三十年陪祠慶壽秀骨山立多士秉笏交語曰史太師眞壽相年八十有九卽世忠獻獨相二宗二十有七年總核庶政燭照藪納罔有缺年七十以終郡公恂退若臒儒龎眉素毫冰玉照焜鄕黨年七十有九乃終壽種彰灼若是君才不得一見施設年又不能以紹傳是大可哀也已子一性孫女二將以某年某月鄞縣陽堂鄕金嶴之原銘曰

寥寥東陵瓜圓熟沈裏閭企髙躅達人知命化不恧手持參差入雲谷周公魯公儼初服奉蓍以占剝斯復學詩習禮在嗣續我銘孔悲辭匪瀆佳城鬰蒼覘宰木

袁州知事孔君墓志銘

大徳初元孔君昭孫明逺甫爲慶元儒學正於時禮部尙書王先生應麟師表後進門無雜賓明逺以通家子執疑證訛桷每連席請益時則有教授某恣睢自負語侵先生乃憤然曰吾不能與之共處疏其謬誕十數事鳴憲府人益奇其抗直有先中丞遺風是後爲蘄陽教授蘄陽舊爲邊障地君能化其俗使稍就學久之丕變爲儒士皇慶元年授慈溪縣主簿郡人咸曰是斥故教授者飭躬以廉民莫敢病未幾江浙省取爲掾會歲歉計富人籍田出粟以賑吏不能舞文粟悉入市其直輙減宰輔奇之延祐某年授從仕郎東州知事秩滿泰定元年以疾卒時年六十有二君實孔子五十二世孫中丞爲大宗傳四十有七世中奉公傳與其從子玠南徙三衢賜廟譜諜章灼而君之考諱某咸淳間爲名太守後僉書樞宻院事職進資政殿大學士而大父某亦贈太子少師謚文介曽大父諱某贈某官妣某氏某氏某氏俱贈郡夫人噫士常患爲世家紹宗趾媺懼難以繼仕顯矣徳不稱無取也言足以斥姦發揚剛毅是則於孔君見之仕𨿽不大振於孔君何憾焉予嘗與君繇義烏同邸宿至婺學旬日危坐論古今各欲以名節相勉而懷奇抱介予輒讓不敢今歸老田裏期爲全人思一見明逺不可得至是淇來請銘安得勿哭也已娶王氏前進士集之女男六淇淮繼兄後海蚤世防繼弟後建徳儒學正瀛慶元昌國州儒學正滸早夭女二【闕】陰王墉富春張順可某年某月葉水浮河原銘曰

金剛而冰淸行之成也白兮不緇徳之貞也憤世嫉阿全粹精也謝彼戚施實蜻蛉也銘以揭之歸藏永寧也

僉事範君墓志銘

大徳六年範君子誠爲平江路經歷於時桷將之京師道吳其郡大夫疑忌事多不決範君抱牘堂上定可否大夫頷頷不復有異議人皆曰是眞贊畫才嗣後爲掾中書仁宗皇帝在東宮興崇禮文廣廟祭凡視執政者率增贊書桷時日具紙墨君排剔研討使各中繩式莫有訾議嗣爾厭繁劇告外補湖州推官又爲黃巖州州與鄞相犬牙治迹賢否嘗耳接巷議州民來鄞必曰吾州黃氏子號豪民範侯能挫抑之帖首受罪後予直集賢黃巖之儒生曁商於城坰者咸告曰黃生易黃冠訴範侯以不直遂議於大學士郭公訖不受其說精神籠絡貫穿於儒術法律將大展其用而其子景文踵門泣以告曰先君之不祿在泰定二年閏月某日得年七十道逺不克歸以是嵗二月某日與大父奉議君俱於平江路長洲縣武丘鄕白蓮橋之址原知先君莫如子敢以銘請謹按君諱忠其先京兆藍田人後籍眞定今三世矣其爲仕首受史丞相之孫耀辟爲浙東宣尉府掾攺受蘭溪主簿再辟江浙行省掾乃授平江路經歷又授揚州路經歷不赴攺辟都省掾授湖州路推官以選能爲海道府千戶分治四明知臺州黃巖州英宗皇帝詔風憲舉守令再知徽州婺源攺同知福建轉運鹽司事泰定元年擢僉江南浙西道肅政防訪司事其簿蘭溪嘗攝尉事捕造僞楮當受賞君謝不取在湖州有訟弟死非命且疑弟婦受賂焚其屍君錄囚考弟實以鬭死婦始得脫湖多淫祠毀三百六十以治官舎分漕四明首拓廰事嚴竦治具新天妃宮以肅祠使其治黃巖黃氏事最著正彛倫絕攘奪屍祝口誦宣著於郡乘婺源俗尙競渡易其舟爲浮梁民不病涉在閩中鹽足於民而私貿者悉絕考其所居官興建鋤擊爲已任絕功利守名實爲君素志迄不展大用壽與祿不失其願亦可無憾矣嘗注禮殿祭器書二十卷歸於鄕學集賢王公仲常爲文以美篤於慈孝防宗錄孤故贈禮部郎中白公某壯嵗深奇之妻以女君感知已凡所爲樂府梓刻以傳曽祖昻霄金大安元年進士官正議大夫同知靜難軍節度使兼邠州觀察使祖元泰元授從仕郎同知解州事父天祐汀州路經歷贈奉議大夫眞定路趙州知州驍騎尉元氏縣子景文由臨安主簿辟江浙行省掾敏修善吏事其進將未艾孫二公琇公琰孫女五乃爲銘曰

吏詬於儒以儒爲拘儒以病吏其刻莫渝據會綂宗孰承其傳溫溫範侯趾媺紹先化其奇觚不急以干削豪翦彊欲援以手謂不大逢亦旣祿壽世方尙名我獨掎之彼喜以功縮武避之武丘之原松栢峙植魂無不之子孫承式

鄭照磨墓志銘

鄭威敏公驤以靖康虜難死同州紹興錄孤褒忠賜廟湣節至於其孫建徳登進士第延賞守祠世嗣不絕五世孫諱元貞實奉祠事生孫曰端是生汝賢爲江西安撫司準遣生檜爲都酒庫官君之父也君諱文瑞字子祥生而骨相殊特府君深奇之稍長從鄕先生課程文有能聲科舉旣廢居裏閭以孝謹稱至元間下令舉儒吏實預首選試郡功曹移典玉山郡侯復取自近省授監平江路倉轉海道萬戶案牘官再爲海鹽州案牘轉行省鈔庫副使平江庾氏嵗入浩夥不得脫君獨以治辧稱海鹽多豪民殺人率遣奴償死君能直之行省積楮三年不毀君上言申其數而嵗除之後取以爲法泰定元年勅授將仕郎浙東道宣慰司照磨兼承發架閣予見君於京師言議縝宻剸割苛冗中綮節曁官帥司下帷沈思吏迹不入戶勾稽研覈充然益有餘地古之善居官者必自持家始自衣冠丘墟不復給足荷戈負耒何可勝道念昔信實要衝君獨善理其身掇拾化治任能竭力相其天時權其贏奇卒昌於官以發其素蘊是殆於君見之抑又聞之流光演休首於死節宋社云亡忠義之錄一二僅見則威敏之澤𨿽十世未艾君續其承猗與盛哉其卒在泰定三年九月某日年六十有三某月某日某縣某鄕子男四謙亨復亨鼎亨泰亨女三嫁黃中正孫良玘葉原道皆仕族孫男七孫女七娶姚氏曽祖妣蘧氏祖妣劉氏妣謝氏謙亨奉柩將歸裏踵門泣以告曰先生故大門知官譜惟詳而吾裏獲銘者數家矧先子世系若是敢以請銘曰

志專丰崇足昌其躬家傳於忠蹇事於公羙玉襲之良馬縶之不泄不辱以紹以續作之怦怦承之競競而子而孫視我斯銘

文淸薛處士墓志銘

孔子敍逸民謂其求志達道超然於塵垢之外心若槁木形若蟬蛻動莫有迹行莫可名其混世也物莫與俱神內觀返眞潛虛若是者其近之矣故昔之善晦匿者艸衣非食不導引以壽養其天年恣縱泉石歷探逺挹興至而若遺擇幽絜以養其雅操求於世吾不得而見之矣今得一人焉曰處士薛君勉薛君信州貴溪故儒家自其曽大父子徹以儒科縣南丹大父琢父士亨繼業進士君益以儒自勵居鄕黨教授名不蘄彰衝然有容守約自裕遊湖湘極交廣返築室於宜陽納幽據勝爲堂曰寶善以示子孫泰定三年四月某日卒年六十有八族黨姻戚咸會哭曰先生儒以紹傳玆其爲文也宜矣固窮而無求貽書以遺後其得不謂之淸乎遂私謚之曰文淸子二羲儀羲與余爲方外交在崇眞宮數評議吾徒所當爲事詞章淸峭翰墨簡絜每視之嘗以爲不可及君旣死求銘於余實不敢辭在易蠱之上九不事王侯髙尙其志而初爻則曰有子考無咎嗟夫離世絕俗念不存於家非子承意曷克臻濟是肥遁者猶相須以成也妣王氏配孔氏孫男二女一以某月某日葬銘曰

防飛維鴻莫窮去還飄搖長裾遊於海寰沈匿不羈謝彼世艱貞簡峻淸玉雪者顏支離佀困爰養其遁先賢髙風承耳接論葆眞藏名永裕嘉問振振有子益昌者名三光蕩摩服其粹精有大之松淸風泠泠非培曷成非繼孰承

海鹽州儒學教授袁府君墓表

維袁氏四明大族繇處州太守諱轂試開封府第一登嘉祐四年進士第佐蘇文忠守杭文忠爲同年生後贈光祿大夫生倉部郎中諱灼得罪政和以歸生贈朝奉諱埛朝奉生通議大夫諱文通議生龍圖閣學士贈少師諱燮嘗以禮部侍郎専史事謚正獻天下稱爲絜齋先生桷七世祖諱防試開封以中書守當官遷祥符縣丞生曽孫爲少傳同知樞宻院事諱韶贈太師越國公受學正獻公於宗譜爲族子相踵登淳熙進士第同入祕書省爲史官先後爲侍從搢紳榮之正獻生子四人俱至名卿尙書東宮官而第三子最淸顯嘉定七年進士第一再任國子祭酒仕至兵部尙書給事中實錄史院修撰諱甫贈少傅謚正肅天下稱爲蒙齋先生正肅次子諱徯通判潭州是生君諱裒字徳平以安定長授海鹽州儒學教授未拜延祐七年六月二十日卒年六十有一嗚呼甲族鼎貴莫盛吾裏甍棟接耀郡守丞監官議婚對未肯齒擬華腴爭髙姿庾悅澤可愛念遇大變故困辱不自完業無依歸貿貿以死者多矣方至元十五六年間故家猶亡恙海鹽時年二十桷年十四五移相議曰宦族久當圮宜蘄爲傳逺計未幾正獻宅火畱城南遂各盡晝夜濬源鉤思探索幽隠以黜陳辭爲已任考閩蜀東浙永嘉湖南江西之儒先合其異同不在於貴耳雜書襲訛輯言行者尊之吾與子所當辧更二十年各宦遊四方君以憂窘困躓酒酣語豪卒不少貶折詩筆益溫雅簡絜察其學猶以昔所言自任桷繇集賢罷歸往拜焉病且瘠不能起忽手書曰夜夢遊南嶽署已判官遂釋之曰南正火也火爲離爲文明宜司以瑞太平今天子興文祿弗及其在乎子孫未旬日下世夫子作春秋譏世卿史非世官不能兩家子孫凡五爲史官獨君不及用誠可憾曽祖妣邊氏秦國夫人祖妣趙氏衛國夫人妣趙氏封孺人子四曰霆曰杲曰銳曰奫孫一人有文集若千卷在正肅塋十步適乃表於墓曰桷備史屬號最久見秉筆者罔再傳獨東平王公其子文且賢纂修有能名嗚呼吾宗免矣夫君不得預爲可吁厥子若孫永紹圖至治二年嵗次壬戌族侄具官桷表

眞定安敬仲墓表

嗚呼金蹂宋逾南兩帝並立廢道徳性命之說以辯愽長雄爲詞章發揚稱述率皆誕漫叢雜理偏而气豪南北崇尙幾何所分別當是時伊洛之學傳南劍至乾道淳熙士知尊其說闡明之朱文公統宗據會纎鉅畢備正學始崇又未幾僞學造謗咸諱其說以售仕於時金將亡各流離自保烏覩所謂經說哉有明其說者獨江漢趙氏私相筆錄尊聞傳信稍自異流俗皇元平江南其書捆載以來保定劉先生因篤志獨行取文公書防稡而甄別之其文精而深其識専以正蓋隆平之興使夫道徳同而風俗一承熄續絕不在於目接耳受而有嗣也劉旣死得其傳者曰安君焉君諱熙字敬仲其學汪洋靜邃謂文以載道辭不勝不足以言理故其言修以立於詩章幽而不傷慕貞絜之實將以自任其道者也道散於異端九流證拾於墜簡傳者益逺而書幸具在不知而作者則索於句讀之末防意防絕踵謬而莫悟君設對問以辧後作者悔而焚其書左氏浮誕不合經者悉去之續皇極經世書繇元丰至至大三年考家禮爲祠堂以奉四世邑人化之教人也持敬爲本解經必毫縷以析果知之必驗其所行弟子相從者常百餘人出入閭巷佩矩帶規知其爲君之弟子其於劉先生也未嘗一見之蓋篤信其書黙求以通焉者也劉亦知君足以傳道卒不得見焉君深悲之而於學有佀君無憾矣君之先太原離石人五世祖玠仕於金曽祖升不仕祖滔以經童登第金將亡徙眞定因居焉戊戌嵗詞賦入等占儒籍考松江東宣慰司照磨妣劉氏君少敏悟諸父咸器之素多疾嘗避隠封龍山然卒不得年至大四年五月某日卒年四十有二娶張氏焦氏子二塈垣女一嫁保定等路鷹坊總管王衝是嵗槁城縣安仁鄕先塋之側其卒也翰林學士王公思防以書唁其父曰自敬仲死詎安氏不幸士林不幸矣有遺文若干捲旣之十三年門人蘇天爵述其事狀踵門曰黙齋先生天爵從學實有年先生之徳之行願表於墓原使有考桷作而言曰眞文忠公徳秀與朱文公同裏生不及事焉文公之學眞實紹之侑食於廟於祠無異辭集賢劉公生愈後闡揚合一劉公功與眞公並安君不得見劉公而道實有傳盛矣哉舂陵之學四方爲有準矣某年某月某日具官袁桷表

史猷父葬記【代其子作】

大徳丙午九月朔我先君子壽春推官卒於寢年七十有三越十月丙午葬其地邇髙祖越忠定王墓次百步許先夫人郭氏卒十五年乃合窆焉嗚呼先君子諱徽孫字猷父少孤祖母嚴氏躬教督具諷先訓感悟於時史氏極貴盛壽春臒然整修奮棄子弟玩習搜紹淵懿族祖文靖公見之曰兒當以文名吾門稍長試吏爲諸曁主簿從政精覈邑長缺使者防治幾一嵗入辟淮東治田事調揚州司理參軍帥大器重悉以事付甫授壽春帥益取自佐循承直郎而先君子不復仕三十有三年矣有詩文若干捲晚讀陶靖節詩語近意逺視世徳脗合深自慕儗平居無慍忤色筆墨淸藝觴至輒就仿邵子觀物爲詩數十篇久更困約益以理自得淸日危坐道舊事緩語不絕口鄕黨賴焉嗚呼公旦等五男子爲從伯父從叔父後者曰公玉公謩次公晝公旦女三已嫁仕族浙西提防刑獄贈少師諱彌正爲曽祖紹興監酒贈朝奉大夫諱實之爲祖朝請大夫通判處州諱顯卿爲父將謹書納諸壙

張府君墓田記

平章畱守亞安公介其掾韓叔亨致命於袁桷曰吾外大父張府君世燕大姓貞祐來兵革相尋獨府君逃難脫死每言避兵本末輒吁嘆涕泗且曰吾譜諜亡缺使果得仕吾安能爲祖父榮顯耶繇是益治生自裕彊之仕弗願也至元十五年三月某日卒年六十有七外大母劉氏次黃氏俱無子一女劉出也嫁我先公中奉大夫湖南宣慰使後以防典贈金紫光祿大夫大司徒梁國公而吾母亦得封爲梁國太夫人府君之塋在大興路大興縣宜泉裏嵗時率外孫奠薦於塋下封植崇謹顧瞻咨嗟推其所自出其接於見聞者誠莫有怠也更數十年則曰禮有隆殺焉推服盡之義至於異姓則必曰先王制禮不可過也夫禮繇情生使張氏有後焉誠不敢越吾懼其塋域之蕪沒詔於曽將有以謹諸爲我記之桷聞諸春秋防盟稱辭甥舅之國𨿽數十世猶徼福於先君惇敍之義蓋可考也掩骼埋胔先王之令典畱守公之用心合於禮者之爲也凱風寒泉藹然見於淒愴情之至也然則凡爲子孫者寧不守其家訓也哉府君諱祥字瑞之壻梁公諱某外孫長卽榮祿大夫平章政事大都畱守領少府監行工部事佩金虎符武衛親軍都指揮使兼大都屯田事次某承務郎太府監左藏庫使次某奉議大夫太僕寺丞外曽孫凡若干人延祐四年九月某日具官桷記

田氏先塋志

太僕田茂實君秀與桷交京師相好也大徳乙已三月某日其先君子諱某年六十有五卒於河南君秀墨色蓬首哀不絕道兼晝夜行歸治其喪將窆於大塋卜以不吉告越二年始得吉於邙山之白李莊乃徙武略君與夫人齊氏合以諱某君祔至大戊申君秀奉家譜言曰嗚呼先君子徳丰而養薄孤之罪也田氏世居丰州有試金武舉科爲環州司候者諱靑金徙汴拜武略將軍總戎千夫屯鄧州鄧歸有元攺爲襄樊屯田官丰州墓夷徙始占籍於洛陽武略吾大父也先君子嘗言金將亡城郭蟻潰四出馬塵南驅躪借爭死枯骼野燐千里一色丰州爲路衝荒墟敗礫白日無人行聲自吾少年聞祖父言每震掉不自已今汝生盛明時重和累休振纓淸朝吾老於斯上藝於田漁於河涵煦濡嚌食安閟華沒齒誠樂也仕何慕焉茂實泣受其言而書之敢以爲邙山之塋志請桷曰噫夫邙山古之幽宅也穹隆袤廣可以數度自秦漢而降錮其封崇極於誇貴俠侈之士不知其幾後今變更髙者爲雲煙下者爲水泉而愼終送死日相尋於此山愈完而愈新者何也夫貴以日計徳以世計徳足而貴不至者命也恃貴而忘徳貴將恥之今君秀官於朝將貴矣念先君子之言警其宴安彌以自勵吾知田氏之墓滃然而丰茸必戒必護衍其子孫益守孝謹𨿽千百年無變而始田氏之譜者由武略愈逺而愈可考者由太僕其尙勉之哉母夫人髙氏慈儉有家則君秀今爲奉直大夫太僕院判弟二徳畯世英以某月某日袁桷志

髙夫人葬記【代作】

嗚呼我先考至元甲申嵗七月十有三日不祿昉時年二十有一平居嘗言吾宗世居遼陽始祖當金時以徵遼功封太師有子十人皆拜節度使金亡太師子悉散軼獨曾祖岢嵐州節度紹其宗是生大父諱植爲洛州防禦使妣大氏夫人洛州生近侍局副使諱世榮副使卒吾時年八嵗妣王氏夫人寓殯於陜因家焉夫人鞠撫之迄見其成人初娶郭氏前元帥左監軍巨濟之女後來大名經歷髙用之無子察吾气宇非凡近遂以汝母歸於我因定居大名而自洛州而下槁殯於陜者皆於元城縣之令公鄕焉先考諱昂字衝霄繇轉運幕職拜朝城武陟縣尉能以慈惠撫其民盜不敢犯後謝病退居樹徳自祕重享年五十有九以終昉初掾集賢由院上中書自中書累遷爲左司郎中出爲潭州路總管太夫人視聴明徹總覈靡宻昉盡服王事一不使亂其志意未幾入爲中政院同知拜中書省參知政事尙書省立後除江浙省參知政事至大四年詔官二品得贈二代繇是副使得追贈嘉議大夫大名路總管兼府尹上輕車都尉王夫人追封渤海郡夫人先考贈中奉大夫參知政事護軍渤海郡公夫人封渤海郡太夫人皇慶癸丑昉陞資善大夫爲江浙行中書省左丞太夫人年益髙屢疏終養延祐元年春復召爲中書省參知政事奉夫人將北歸使者屢趣就道又未幾攺拜集賢學士商議中書省事乃不敢辭遂侍夫人來京師是嵗十月十日以疾終於正寢享年七十有九嗚呼昉不孝先公亡恙時不能以祿爲一日之養幸得奉先夫人以自慰垂三十年不自殞滅禍罹慈親攀號訴慕實無所容罪將以是年十有一月某日於先塋日薄未得謁銘於當代謹志其梗槪納諸壙男一昉女五人長適梁從晦大名等處管民提舉次適李允中萬盈屯丞二人蚤卒次適李好義承務郎齊河縣尹孫男三人筠孫壽孫和尙孫女一人孤子昉泣血謹志

趙令人記【代作】

嗚呼宰孫大父爲郎時先子樂淸尹始試吏部靜秀専恪鄞史氏號相家刑部再世國子生執禮秉度不以官簿矜許先夫人系永陽王族屬崇近莫敢議昏對永陽尊刑部愛樂淸遂以歸乃受封令人而始嬪焉夫人姓趙氏諱孟柔曽祖師意追爵於吳謚宣獻祖希邐掌宗正食於防稽夫人衝黙謹視聴儀範不出屏閤相先子以和撫子若女無二意距先子始一紀夫人以歿歿時年五十有四嗚呼養不能盡哀未知稱乃大徳丙午合封於樂淸之兆而先夫人之亡適終喪矣痛徹於天彚事徴徳將不懈有俟永陽諱與防夫人爲長女刑部諱能之夫人爲冢婦先子諱普卿宰孫爲孤子女一嫁趙孟貫是嵗十月甲辰謹濡血爲之記

淸容居士集卷三十

欽定四庫全書

淸容居士集卷三十一

元袁桷撰

墓志銘【防銘附】

周夫人墓志銘

夫人諱天福朝議大夫知瑞州周公諱應合之女朝議大夫直寶章閣廣東經略安撫知廣州冷公諱應澂之婦今湘陰尹名頤孫之配世爲龍興武寧人瑞州以學行表後進論議惜許可湘陰拔童子科整敏善自晦亟愛重之故俾夫人以歸兩家爲儒宗婦壻各得所擇眾咸曰在是夫人幼靜慧受女史工正書二弟始就學日諷誦感發相勵事尊順謹媲徳儷義能使外有不知絜豆籩洽昭穆靡宻斟度恩意各盡夫宗宜焉二子曰有泰有益保抱具訓輙置筆札毋誑戲稍長約繩墨躬詰難嘗言吾誘弟以婉督汝以嚴皆一轍也善宜亟稱過不可得聞書種寜有斷乎年四十有九以卒是嵗大徳癸卯葬仁義鄕下畬裏女六長許嫁周志行孫男三女二仲弟分宜丞天鳳來京師桷與之防議門戶興植婦道允賴數稱夫人之賢過時而彌哀扵是有泰實來致湘陰之命銘曰

有崇羲閭維周之敷展世秉文耳受口濡執彼閫儀來彛來祗宗承其和家安其慈誦聲在戶嘉醑在廡葉於夫君婉徳以輔雙桐髙岡附蕚煌煌擢榮舒英谷旦用光冽彼寒泉聿環墓田昭銘新宮實曼厥延

方夫人墓志銘

湖廣儒學副提舉上饒劉君安徳恭甫之夫人方氏大徳庚子五月己未卒卜祔先墓不吉廼假於舎東越八年相中堂山兆以吉告於是其子光以事狀來京師謁陳郡袁桷銘夫人世居饒之徳興幼特靜好其父隠君常抱膝上祝曰吾家世儒林當爲汝愼擇婚對方是時上饒劉君某以太學名輩待次寧國教授歸授徒山中饒信地接武習進士業者率相戒師劉君始出鄕隠君慨曰捨劉氏子奚適卽徳恭甫也未幾寧國死徳恭甫刻意振擢不以貧窶自慊隠君念夫人憫徳恭不自置察夫人意色無吝悕卒俾以歸徳恭甫壯嵗力問學預計偕生理靡密一不問夫人銖黍化治手劘而身理之者寒暑曲備方丙子兵變時徳恭甫傾家貲以完防爲急夫人力贊之事定勉夫以仕且言曰盍亦少慰吾父意始伯姊嫁同裏蔡氏蔡姊家侈盛脫簪琲以服亟搖手弗受自是終老無異飾生男子曰升老幼卒徳恭甫晚得光時夫人躬訓育抱咡慈嚴酌宜迄見光克紹其父業焉始光防京師與余交相久話言母儀悲不已余特以爲母子至情不足異夫賢其媲子孝其母閭裏知事者率能是及觀夫人之行與光終身之哀見焉若將弗及則帷閤衽席色笑惇厚制事以理夫豈勉而然哉噫是宜銘夫人諱柔則曽祖瑋祖應奎隠君諱逢吉卒時年六十有三子光瓊州教授今爲中書屬從事孫男二至大二年將治葬徳恭甫亦卽世扵是以某月某日祔銘曰

詩始房中維教之基芣苢薄言和平以孳考視劉媛溫恭具儀膏沐以韜絲枲是師外防內完拮據孔艱孩無矯慈諸禦間間匪異其誠由衷允安興言遺思載汍載瀾女史日微徳音莫跂瞻彼墓田有顙斯泚松岡丰融不震不圮廣揚嘉芬式裕爾嗣

盧母王夫人墓志銘

盧氏河北望族有諱仙者家深州武彊縣金將亡武彊爲秦趙要衝嵗蹂兵不息由是徙家睢州兵浸南家益蕩析有子曰全掠爲奴於時全生子曰榮甫十嵗審其父北行斷髮仰誓呼曰兒不獲見父寧卽死行泣道中呼其父姓名道繇眞定日號訴宛轉事益著里人憫之問所掠主無異辭卒義以歸父子復居武彊稍長學書算入鄕校試吏爲縣從事時錄事王君崇攝武彊審盧氏子孝感且吏防廼曰吾女舎盧氏易取配遂以歸生子四曰文曰仁叔曰廷信季曰徳廷信生始三年不幸盧君卒夫人撫其四子力治桑枲甘苦淡垣屋庳狹內外整截有限程督訓過者無敢嘩事其舅姑以壽終至元十三年詔考郡縣孝節扵是河北道提刑按察司審盧婦事不誣州達於禮部復除其家而廷信始仕江南調泉州晉江尉辟福建行省掾又掾江西敍遷爲鄞縣丞復掾江浙未幾以才佐海道漕府陳不便事就領金符爲溫臺千戶嵗運粟視往嵗數三倍而夫人皆見之廷信爲鄞丞余時裏居見其處事精覈剔植蠧利官長不能出私語上府陳白伉直無隠嘗曰吾盧氏世爲吏刻峭文致非以起宗吾父有孝行迄不得上壽稍自飭勵繄吾母之訓戒子孫爲儒兾吾母慰意焉至大二年夫人卒年八十有六祔於先塋延祐二年天子孝治天下推賚存歿而廷信秩五品得贈其考奉議大夫眞定路趙州知州驍騎衛尉栢鄕縣子夫人亦追封栢鄕縣君四年遣其子某來京師請銘桷待罪史館若盧氏事誠宜書今志也無溢辭系以銘曰

林林生民男室女家禮失俗淪企而祿奢維貞丈人尙古不遐卓彼孝童木升斯華承筐來嬪絕其榮誇四雛在戶蓬首苦心甕牖屹城過者肅襟宅裏表植栁槐森森頍弁奮揚滑甘具新大耋莫嗟淑徳岑嵚戒而孫子服儒以嗣教經展世厥武踵起有隆墓田大賚告祉式時芬苾永保千祀

侯母王夫人墓志銘

世祖皇帝以仁立國惇節申義丕變醇厚至元八年時則有若太保劉文貞公議事省中增益令式繇是郡縣旌表綽楔槐柳光於往史猗歟休哉桷繇集賢歸裏居錄事判官侯玉踵門來言曰聞子嘗執筆太史節婦孝子嵗終必登於史籍玉也敢有言玉故居濮州郵城縣其先女眞人曽祖敬嘗爲金殿前將軍祖林金人匠總管父珪仕皇元爲濮州儒學教授濮州不幸年四十有一以卒母王氏生子女六人惸然未勝喪吾母之教四子也皆身訓之其鞠二女也必教以纂組化治嫁娶耕稼能謹之以時家貧無生產而充然若有餘者繄吾母之力也玉兄弟旣長而吾母益能綜核靡宻不知有缺怠故仕者得盡心於官政而不仕者孝謹稱裏閭玉之爲婺州永康縣巡檢時至大三年也母年七十有七以卒至是嫠居凡四十有餘年矣後復爲婺之平凖庫副使婺之人知吾母行若是縣儒士具實言扵縣縣下於鄕加察考焉繇是以達於郡郡復移扵所居州州明扵禮部然後悉如詔旨旌於其鄕敢以是有請傳永逺嗚呼劉向作列女傳當熙明之時則肅雍平和藹然有闗雎士女之行至於末季則不幸不得全其生讀其書未嘗不興嘆也孝慈耕桑帝堯表閭夫人生承平貧能以禮防少老一節實聖天子休養生息漸仁秉徳有自來矣盛矣哉能勿書乎夫人名妙善父某妣某氏長子伯巖勑授定海慈溪兩縣船官次某不仕幼卽玉也女嫁某氏銘曰

勵其躬訖於逢慈儉勤壽考終表華楹帝堯功過者式報媺丰

劉夫人墓志銘

婦人之事舅姑有從其令者矣若近矣莫知其心焉有屈體承色先事以備逆志以求其得謂之孝與或曰是知及之考其中有疑焉今之爲舅姑嚴重則生畏畏不能以洽玩弛則生怠怠近於凟閨門之訓厲以失之而容忍者於教乎何有在易之象曰家人嗃嗃婦子嘻嘻吾扵郝君鹽使從之之夫人有取焉夫人姓劉氏河間人父諱鼎母牛氏夫人之姑李嘗祝香以告曰願吾子孫生悉如劉婦噫此非出扵令與知也孝根於心怨咎莫知旻天中野且悲且懼若婦人貞靜其誠慤顯著一語以盡玆其爲孝也大矣夫人事夫之寡叔母夫之孤侄有恩愛鹽使病末疾嵗久不愈斥竭簮珥佐醫藥教子志善能植立兩見爲監察禦史至治二年某月某日卒年七十有二明年二月某日祔葬於西山之祖墓桷往銘鹽使君矣今禦史復請銘夫人諛溢辭事史官所大戒婦人事不出閫戶以孝養爲飭躬本考其姑嫜之言是宜書銘曰

有言閒閒有儀視其溫寒靡覿慍顏從姑宅弗愧以懌繄爾後人以永作則

韓夫人墓志銘

中原韓有二族居防稽者爲安陽居廣信者爲潁川龍圗閣學士無咎公師表一世其子仲正克紹家學搢紳號二韓父子而廣信別出一族曰侍郎公祥字履善常卿公補字復善嘉熙中士類稱爲二韓兄弟桷族祖正肅公持節江東辟入幕府在後省復薦爲國子官人皆曰正肅善選士二韓公聞望駸駸與潁川相並盛矣哉天運合一衣冠家澌滅幾盡江浙閩蜀大略相近余歸老裏閭有儒生踵門而告曰容徐氏子祖母韓夫人無爲大夫諱禋之女大夫二韓公之親弟也自夫人歸徐門克持其家事姑以孝著待夫之弟妹助裝以有室家其相夫也郤金以成美夫官建寜僚屬有不孝其母者夫人引諭廣譬能使其妻訖事姑以禮訓子舉前史言行時刻畫故事人物以佐警戒故其子孫俱能守家教容又言曰徐故廣信大家刑部侍郎諱元傑實容從曽祖桷聞侍郎公侍講筵於時史丞相圖起復百僚皆進疏理宗猶豫不決侍郎獨微言曰邊事漸寜從戎以墨縗失國體丞相誠經濟老其才以用未晚也丞相聞是語憮然曰嵩之不得起復矣夫人之舅諱卿子朝奉郎權知嘉興府事其夫諱忠甫終廣徳建平尉夫人之曽祖大寜奉議郎知徽州婺源縣妣諸葛氏贈宜人祖貴玉贈朝請大夫妣端明汪公逵之孫女男一拱辰將仕郎信州路永丰縣主簿先八年卒女一順正適祝士貴孫男五宜容宅安竇孫女四卒以至治二年享年八十以泰定二年某月某日葬於某山容不逺千里來謁銘秀整足以興植使世家皆若是其曷有憂廼爲銘曰亭亭兩家允爲舊門服習懿徳克紹厥聞幼工女史粲其纂紉亦防扵藝靡不究勤母目旣盲防膜還明來嬪於徐事姑益精奉脆擇甘順其性情不侈其長不誇其盈訓子督孫雅言諄諄龎眉秀姿儼兮淳眞宦族日圮內教莫陳吁嗟夫人表玆堅瑉

定水源禪師塔銘

大雄氏以已說剖三宗禪學汪洋廣博言意承接絕去文字稍契入輙證爲知道小智大黠相煽以自髙律教廢棄食不知耕居不知工恣情於無畔岸而道益以昧惟妙源師獨憂之自嘉定十七年受具戒卽防方明本心久而曰不耐塵勞心曷以制願習賤事以調禦寓本州天寜寺嵗大饑赤足踵門以化後始歷淸職曰吾得無媿名教矣其師愚公持正議不肯下宰相吳潛潛怒系獄辱之退居精舎獨侍側辧難卒有疑義愚公啟機以示曰汝今太平矣愚公住徑山卽俾首率僧眾愚已老學子林立寮下析微統宗愚喜力贊之主平江薦嚴內外事不一廢舉鼓山國淸辭不就主泉州水陸院治若薦嚴而俗士益信慕愀然曰吾寜久是攜錫以歸桷先曽大父太師樞宻越公功徳院曰定水伯父賔州先府君處州議曰寺缺主者善趨謁迎奉吾兄弟不受能以寂照解脫爲義則庶幾防福源公行堅望髙使力請必不讓以素所往來者通意廼欣然以來桷時年十三或問曰吾儒性善與佛所言同否曰同感物而動漢儒失之由是有不同焉後廼曰儒釋二教分別有異在治人治心治人在五常治心在四大修五常治人之本修四大亂心之本道微世衰誠得一人焉不可得涕淚交下謂桷曰祿損則福益盍愼諸布衣鐡裓終日屍坐語徹機迅奔電絕壑不可制伏稍斂戢則瞬息在幾席禪人仰之四方士尢宗之精於詩故宋名士喜之然不肯表襮舊築居扵越之云頂將終願解定水以歸且命無建塔無火化以任其壊其徒不忍卒埋是山以至元十八年卒壽七十有五俗居象山縣姓陳氏爲僧五十有九年銘曰

道獘扵文巵言以宣繇簡逺超悟者曰繁空浮變騰若火燎天服奇食珍謂合自然師實已憂榮戚靡覩或逃於谷或伏於莽惟大雄是遵惟古徳是祖機以峻傳言以戒輔通黜興廢道曷敢替幽扃潛珍戶屨屬系彼昧其承卒黯以逝昭銘授徒勿圮勿翳

延慶入法師塔銘

四明法智大師以天臺教旨經緯導達學者謂爲中興南湖寶講貫舊址踵主其席稍不厭眾議訾病交集歷代承接皆有足稱道至師居南湖千口無異辭師名善入傅姓世居定海大蓬因法師見異之淳祐十一年與半山彬師俾受具戒防諸方辧解究詣客東掖山著教家四書據防執約不以文字溺泥指畫勤懇從者樂其易簡初佛光法師居上竺提其徒悉使出門下於時有善良師與師相講習各植立不肯和附師與良議曰吾師大蓬兄能嗣之願再拜以嗣良後嗣圎覺頑空師而師卒能昌大蓬始典謁南湖後首教坐主赭山東臯世宗其說以角立爲大病支離爲末流泛不溢詞約不厓絕禪人士子咸傾仰之興僕復侵安眾靡懈泉南僧素宗禪學慕師徳重趼以請法智之學行扵東南六十餘州至是入海嶠人益奇之至大年中詔宣政行院愼采選勿阿意貪幸集議者曰南湖缺席捨師孰能遂以昔日所傳授者深省宻啟空假破建一性明靜而互議交毀訖忘於言大蓬果有聞扵世崇本誓志師扵是有成焉其凡見扵修植施於人事今不復著錫號惠觀教法師而自號曰秋虛延祐【闕】年五月二十有六日示寂爲僧六十三期年七十有八化於城南頂骨得舎利法智祖廷而以爪發歸東臯冡間之精舎至元間桷納交於東臯吶若不能言聆其坐講則汪洋罔詰秉行潔淸臒容儼修粹然古徳有足興起弟子大倫正道等來乞銘廼爲之銘曰

四明之興匪事扵言橐籥萬殊貫於心源如水必東如矢必鵠末世濫觴語益以瀆占畢究鋪千緒億條炎炎詹詹泛焉以寥師慨有憂約陳其辭探微發機防歸一岐承宗紹傳不希其逢謝彼翕訿矢心圖終後歸南湖振揭初說曰吾師有傳玆道不滅弗蔓其根弗瑕其璞臒然蕭閒廓以恬泊世教日淪躡雲䢐髙著爾懿徳我銘用昭

天童日禪師塔銘

紹定辛卯蜀破士大夫蔽江東下成都大慈寺主華嚴教僧之秀朗率棄舊業以教外傳防東南若癡絕衝無凖範導達後進表表名世者皆其門人而範之成就益眾天童師其一也師諱淨日號東巖俗居南康之都昌姓廖氏幼嵗喜誦佛書解大義常食蔬果以自持年十五告父母願爲浮屠氏明年祝髮於廬山香林訪道仰山石霜遂入浙見衝師扵靈隠越二夏不契乃登徑山見無凖師範大許之語在傳道錄後見西巖惠於天童恵無凖師大弟子其提示與無凖無異危機敏鋒迎拒莫覩風止水息渙然帖順遂宻契其旨卒服從之俾守蔵室後開先無文璨屈爲第一璨亦僧之俊傑繇是譽聞益彰宋景定某年江東帥汪公立信愼許可推以主圓通咸淳某年江東漕使錢眞孫俾兼領東林至元壬辰主育王三年歸隠雪竇大徳四年集公議主天童師之行峻絜以完語溫气和眾益得以親納其徒俾明徹復性不侈於言解其蔓惑處於世若無所施爲遐邇向慕傑閣銅像無踵以至而於天童功最著久居東林化俗警眾民爭繪以祝故其興天童廬山之民奉貲以助尢夥生宋嘉定十四年辛巳終至大元年戊申年八十有八僧臘七十有一將示寂戒其徒書韻語以示曰天爲蓋兮地爲函吾奚爲乎塔與庵灰吾骨兮山阿言已矢兮勿鑱越二日沐浴端坐而逝其徒奉遺言以化齒根不壊遂斂藏於西巖之淸風塢噫耆舊日淪爭憝恣蕩甚扵世人理不勝欲靡然頺瀾莫有障窒觀師景行實泚其顙今弟子在浙東西江東西若干人蠻溪嶺嶠承師之教亦不可勝紀如砥等來請銘銘曰

七情蕩摩約性返源諭以攝持匪誇浮繁末俗濫觴競立險艱昡一駭百莫執其凡性本湛虛分別則二不以解通不以思擬寂非有存感乃隨義達摩之功空其所空奚後人騁馳庸失宗空不假爲玆惟用中蜀學簡易師承其風開盲振瘖發機以示云彼摩尼非淨非穢往安自然是謂止止鮐背長身從者如水丹霞嵌空匪耀凡目曰玆山之頽否極斯復敬者效輸罔不率服山君來朝雲釃霧矗幻身旣空勿鍤勿甓一气孔周窮彼變易淸風之塢石列五色恍焉如存嗣者是式

廣恩仁法師塔銘

師名可仁貫天臺縣寧海姓胡氏號木庵防嵗防四明山居資福寺習天臺鈔疏於時我曽大父樞宻越公治齊國楊夫人喪見師秀整儼恪俾以從服闋吾必以汝祝發資楊夫人福越公以右司郎中歸召爲軍器少監尹臨安樞宻之夫人周國陳氏曰師宜祝髮矣嘉定十三年設齋上竺乃得度於時月大師以講論訓諸徒願侍席側大師與越公厚善謂師曰今僧徒聰敏林立稍使一人預人間事得無害統體乎繇是在郡治間歸胡嶴展治林嶂一以任師在館中防政應公防猶未仕深器之曰使師不爲僧其問學當與士子並中書舎人陳公耆卿時爲臨安教授與師同裏亦曰應公言然越公入政府例得經院乃相攸紫巖繩約四履峻危有階引泉有梯淬醯除險帖石助髙審面曲直周折獻秀紹定肇工淳祐告成屈以主席錫名曰廣恩崇福伯祖吉州大父尙書咸諉以事罔有弛缺往侍諸父時見師承接曲盡而恃气淩鑠者不敢出慢語至扵桷四世矣噫逮今五傳有不善扶植者矣而師亦四傳守規蹈矩僅一二數兩家相視岌乎可懼桷繇翰苑歸登塔亭謂塔主子鎭曰往事將湮沒師之行業不可不紀其徒曰是在太史師以至元十七年某月某日入寂僧臘六十一度弟子二十有【闕】人有詩集若干捲大澤大雅相繼主是寺凡四十年規約散弛今有子堂子鎰子鎭子金子眞猶能知師遺事下是不復解其寜有不哀也夫銘曰維大雄氏內寂外修不偏一能用彰以周在師敏通卒異其儔峩峩新宮百礎承宇以其彌縫莫或敢侮智周行圎耆年以輔成之匪艱承之孔難大訓厥徒黜慆砭頑昭銘以儆勿逾其閒

延慶良法師塔銘

天臺之學其說汪洋浩博旁訓廣詁多至萬言學者讀其書前迷後遺究厥本旨更席不防以終良法師始疑之謂繇律以入則心以懾持繇禪以入則心以解脫文妙旨約以據要事理昭晰如瘖獲吐如盲獲覩其爲書曰十門要約說三卷要餘論一卷教觀宏立門分戶列貫穿出入莫窮其塗師以諸部證其義例條焉不紊示焉掌其爲書曰教觀撮要四卷三千別說則其師覺法師之言具在舉世尙同因省立異良非苟扵言也師名善良字子直號月溪族姓朱氏定海縣人始祝發淨居習律湖心防杭之大雄師頑空覺大師空問不二門所屬三諦三千其旨意與空合覺大師言辯簡峻師入其室嘗俾守講席後防淨慈訪禮禪師以古徳語叩辯禪語瞬息晃意師泥名相爲可惑師徐曰三觀之旨不外乎是禮謝曰其歸振汝宗集慶寺成朝命選主席班從者亦皆精良晦法師主上竺任可否師預是選講大涅槃經聽者雲集師懸辯提機整暢理得然卒師頑空上竺不防彊也主禪恵擇陽報國藥師治平戶屨日接別爲堂以處篝燈星列咸曰是宜繼四明矣嵗旣久卒以輿論主延慶至元二十六年寺延燬茇舎艸緝講論彌不輟大徳元年九月某日入寂僧臘六十年七十有九奉遺骨歸於祖闗桷居邇南湖幼嵗防起信堂羣僧誦聲接幾席取其書讀之茫不能解泰防曺先生說曰取子直約說讀之斯解矣後來南湖覩其容和以莊其說坦以明始悟曰先生語不虛矣歿三十有一年弟子允恭來請曰公深知吾師吾教有行業碑敢以請乃不得辭銘曰

天臺之宗明性合理銖縷其別獘極口耳以言顯道言曷有止若舟在川茫不有涘若蓬系風去莫以趾支離演文積沓縑楮迷途具茨珠探濁水至簡以求允究厥旨聚不滿握邇納步跬解其桎梏一貫眞南湖之庭屨履纚纚振麈一言聞者竦起遺書具存毋敢訾毀昭哉是銘千祀勿圮

空山雷道士墓志銘

孔子白文勝質則史班固亦曰道家者流出扵史官豈其然乎老子爲周蔵室史酌古今治亂成五千言致用以凖易較其治良不誣也噫爲老氏者其知此與河圗洛書聖人則之易書誠經緯也微言旣湮傳注門戶各立自勝易與書迄不能並士方齗齗然不可參錯進老子之說焉得力而勝諸士患無恆心遇不遇命耳曠百世而相感者吾得一人焉曰雷齊賢始予讀其書益知其所以言病乎世莫知其涯也齊賢所爲書援據切至感厲舊發不蹈世俗繩墨合神以窮變盡變以翼道申言廣其扵力誠至矣今知齊賢者不若是則齊賢之意將終無以自表齊賢扵書無所不讀悉資以爲是書者其道然也道散於九流百家同歸而殊塗惟老子最近然則易老誠相表裏耶嗚呼齊賢之志予深知之矣齊賢著書曰易圗筮通變義老子本義莊子旨義所爲詩文二十卷和陶詩三卷齊賢名思齊家世臨川人幼棄家居烏石觀晚講授廣信山中曁終也復歸烏石治其窆而先表焉表曰空山雷道士之墓卒時年七十有二番陽吳成季廣信弟子也嘗曰空山先生承絕學扵蕩裂繕刻志意卻甘茹苦光景變幻皆隠匿不道飛伏控握愈昡愈逺道無有矣今遺書具在匪吾徒私彰確者如是則行若藝猶其粗也陳郡袁桷以是銘銘曰入而不出神不可以物通而不寒用不能以怵膏軸禦輪其行彌踆無適不宜曷問其津生以道爲樞死以天爲徒有隆空山泉流舒舒矯爾後人抑華食實弗繢弗雕我銘是質

戴道士墓志銘

予讀桃源記私竊以爲慕肥遁有遺扵世者之說云耳後讀地誌則沅南地今號爲桃源者不與王化邇安食水土無君臣守令之程節扵徴需乎何有嗣後地益辟桃源遂爲壯縣溪峒增爲十州今烏防辧桃源也哉或曰州有桃源宮累聖蠲復山水淸湛其人惇厚直且信使防居之寧非桃源乎戴君道安和甫其人歟和甫成童辭家爲道士性疏曠無畦町其師王君文卿器之俾逺防見開府大宗師於崇眞宮隨其委令風雪承給不少替請扵人也事弗就弗止而人不以煩避之處扵眾也率退以自持眾先矣而君亦跋焉以及之故亦受制爲龍瑞宮提防奉香於武當桃源性不喜臧否遇酒嗒然以忘然不復失事故職教者彌任器世人以記短長逐日影爲防事君不防且鄙恥較其得失是眞無懷尊盧之民矣豈惟桃源民哉往歸其宮攜酒邀父老防白馬洞天泂近長磧山酒酣援筆述韻語曰吾死必藏是延祐七年還京師明年攺元至治正月某日微疾以逝年若干斥其囊資不防以斂遺言以弟子李禮謙領宮事和甫在崇眞度弟子天臺徐信初厚禮翰林待制虞君伯生俾教之伯生與予皆故家見後進傲誕不復與語獨信初給事無惰聞論文獻道徳嘗惕悚不自置信初果防爲請銘君斯無憾矣某月某日是山銘曰棄方刓觚防盱以趨何誕之日多朴莫能扶瞻彼沅溪中季載圗其徳弗雕其人允符持觴養和奚憾之祛命也不尢卒爲天徒

通眞觀徐君墓志銘

開府教大宗師張公畱孫以道贊理陟降帝庭逾四十年其承次授受同流一源罔有支別故其弟子相傳多至六七十人以文辭議論達國體者爲之嗣教其餘彬彬行防淸整英發林立輩出或激昻自修則俾之挈綱振維往來京師山林間重其名教若是者寜不備矣夫開府弟子之最長者曰徐君余官翰林十有六年未始識之延祐四年開府年七十始來上壽閉戶不復出戶限邂逅於庭中若相避然者集賢大學士李公某傳詔醮崇眞宮益避迹隠奧中集賢語開府曰聞髙弟在是願接顏色可乎彊之見揖以退復辭其師曰弟子歸山中不來矣願師自重至治元年専價走京師作訣別語眾咸疑焉未幾訃至灤陽以夏五月癸巳化於仙源宮得年八十有二扵是嗣師眞人吳全節率其弟子爲位以哭皆不勝其哀且以狀求余銘維徐故士族祖某父某君名懋昭字徳明饒余幹州人饒爲衣冠望郡宋端明湯文淸公丞相江文忠公善衡鑑幼獲接識之繇是棄仕譜爲老氏學以其道防江淮間於時烽燧連警百里土舎不相接獨澗飲艸茹以善勸勵俾崇信其法後皆化之開府公入皇朝隨侍二嵗卽歸且誓曰釋老以募眾集施爲防事叩門嚅囁抑獻笑且取誚吾不能若是當益貶損焉積數十年作仙源觀久之復作神翁觀佳木奇卉編緝墾治山林壠畆陂塘之利益充然衍裕卒防遂其初言嵗饑以餘食餓者不足則損直以售葛衣布幬十數年始一易見者服之老氏之學力本自治退足無欲其言黯以彰不知者以虛無釋之邈不相涉矣夫不丐扵外則必愼扵內宮室蔬谷絲麻丹漆之物燕興俯仰之節酬酢進退之儀人之生不防以缺也今而曰吾無求焉將何以取具世以役鬼神竊服食爲道吾不防知之不惑扵眾則害扵民者寡考其自治則扵吾道合淸淨富彊昔之時君嘗師之則凡刻繕者誠得矣夫何疑焉余嘗侍開府公言語絕臧否耆而謙黙而簡退與嗣師防彌綸損益將以行其道是非家庭之教績業纂素能若是乎盛矣哉大徳六年制授主常州路通眞觀皇慶元年制加保和通妙崇正眞人二觀亦以璽書尉鎭焉以是年某月日某山開府再傳曰李立本陳義髙義髙明朗通豁器行瓌特贈粹文衝正明教眞人皆蚤世今以次傳者曰余以誠何思榮吳全節孫益謙李奕芳毛頴達夏文泳薛廷鳳陳日新余若干人將開府惻然曰吾弟子蚤從吾防其亡也不宜以薄乃命奕芳歸蒞銘曰

林林生民厥初一原帝覇肇分兵刑日嚴維元君治道不繁節約寡求罔有僭貪榮觀超居迎泰和絕色屏味日用不頗後侈怪奇風揮電訶造舟搆臺百靈迄訛赫赫大帝尊企淸淨風恬寂守貞自正溫溫開府不誇不佞於帝左右淵黙無競在師承之儉以繩之泯泯自營卒克興之道合古初訖莫我病銘昭眞宅是式是證

陸道士墓志銘

道家者流以淸靜無名爲本時王以其宜扵治國靡然宗之傳世益薄長生之說侈卒茫昧不復講今世所傳惟法藥與術藥術又鄙棄不用而法僅傳謂其宜扵水旱疾病通得而用之也余行天下與方外士防率不得一二蓋其傳受訛缺浮靡恣蕩攝思握神罔不知所以而其祛役禁制按圖以求叱吒瞬息欲通靈扵蠁不可得也噫其教若是而爲其學者又皆不自植立可哀也矣余居近東嶽行祠有陸氏者掌其祠有年矣其四世孫曰頤眞防嵗識之儀觀秀整淵乎抱道之器與之語愼重不伐悒悒然欲求其師未防也日尊所聞抄綴盈篋樓楚公諸孫坦好黃老能以防考損益編簡往受其說遂爲弟子後聞天臺桐栢山有靈寶法福聖觀道士曺君爲正傳往師之又聞維揚潘師得白眞人上章法逺逰以受然不自表襮處羣眾益簡嘿丹經筮書星歷孤虛之術悉究旨要晚得末疾疾漸革呼其弟子陸宗張蒙生語授受本末且曰我死必得袁內翰志文以信後是死爲不朽當我扵先母之墓側墓在翔鳳鄕白石紫虛觀右紫虛樓君所建實繼其事曽大父軾大父景文考斗瑞生宋開慶元年歿時年六十有七實泰定二年七月某日也以某月某日其弟貴和實來請銘哀其志嘉其勤而卒不逢非命也與銘曰握奇制气超鴻蒙約束萬神驅霆風物無疵癘感功祕圗靈籥昭羣蒙後生棄暴甘盲聾嗟哉紫虛憂忡忡逾江越嶺兾一逢死生晝夜在反終不怛其化輪旋空恍兮步虛出雲中有縞之鶴來城東

淸容居士集卷三十一

欽定四庫全書

淸容居士集卷三十二

元袁桷撰

行狀

翰林學士嘉議大夫知制誥同修國史趙公行狀

曽祖伯洙宋朝請大夫知南外宗正事贈金紫光祿大夫

祖師雍宋朝議大夫直寶章閣考希聖宋宣教郎史館校勘

公諱與字晦叔宋燕懿王徳昭九世孫髙祖子英宗正少卿避地南徙紹興間爲臺州黃巖丞家於縣之西橋至其子孫遺育蕃衍故今號西橋趙氏宗正有孫師淵字幾道官至太常丞爲朱文公髙弟文公述通鑑綱目條分例舉整齊芟奪迄於成書皆太常所定其言理學蘊奧心受耳屬精析該非若語錄所傳剽臆謬妄東南後進咸尊太常與黃榦氏並扵公爲伯祖公少美儀觀音吐淸徹讀經史大義必本家訓弱冠以易入宗學登咸淳辛未進士第用積捨法教授鄂州鄂爲楚上流嵗備武不懈公視邊將翫弛而咸淳士大夫率恥言邊事乃防諸生而問曰文武之用不可偏廢韓範二公不以言武而失文曺彬狄靑不以淸談而喪武文事武備豫然後立時未幾王師絕江守以城獻公自念爲宋國族鄂先內附兵勢若破竹不可支而歸道已斷絕不得返遂上書丞相伯顏公言宋權臣賈某柄國十有五年脇威罔主棄背信好事一至爾今得兾如藩臣嵗奉貢幣願緩師以行成焉書未報而錢塘已下實至元十三年也公知南北已混復上書丐返田裏防大臣有奇公狀貌告於世祖皇帝十四年遣使上驛來京師幅巾深衣見扵上京天子淸問溫渥首詢其老防及江上事首尾其對復如上書所言特命給廩餼以俟用明年奏言江南郡縣戶口繁黟當以簡易治近嵗有司急切興利殊失安輯新定之意臣生長江南悉習利害因條類爲十六事以進大較以擇守令釋徵斂厚風俗爲急而末復以存活趙宗爲請十六年入翰林爲待制陞直學士復兼集賢又三年遷侍講學士預纂實錄加太中大夫扵是侍講十四年矣累疏乞致事歸裏𨿽未得旨而不入翰林者幾二年久之拜翰林學士自鄂之來京師凡二十有七載由裏居而之鄂也適三十年每恨乖隔愈久兾一得請以終老丘壠常忽忽不樂秋風倚楹懷悲故鄕擁衾障袂聲出金石非復以宦達爲可戀惜而志迄不遂抱疾期嵗以卒大徳七年正月二十有二日也年六十有二積官至嘉議大夫公之爲侍講也言江以南括責營聚皆大臣與其黨類私植貨累鉅萬願寛今年田租以緩赤子宋世陵寢毀掘及移徙故宗室大姓皆非初詔本旨乞正其私擅之罪天子以爲然又言乃者庚寅嵗大霧四起越翼日癸巳夜地震地爲臣道臣彊則震至正月甲辰西城老虎就擒虎扵象爲兌爲金其著尢異咎在姦臣簸權令已執咎而宸斷未果願蚤正天誅以應變異上意若微忤而終不以罪由是居家待罪閱三月大司徒公自上京俾燕只幹學士諭以復職後平章政事不灰木復爲公奏逋負嵗積不防自養工曰得非桑哥爲虎者宜令有司計逋以償嵗別給帛粟余勿爲例人益知世祖皇帝神武沈斷非眞忤公公天性疏達與人交緩急髙下盡力傾引弗避不爲刻峭自髙亦不復計得失成就故始爭趨慕而間輙掉去訖無毫髮恨意傾觴煮茗費盡卽止危坐淸論一不以靡宻缺乏廢其雅道嵗時奠薦𨿽甚匱嗇猶丰絜盡力如舊禮自宗正四世而下皆請於朝而復其役族屬男女以及鄕裏之俘虜而北來者悉贖以歸凡十一人有張生貨藥西闗一日過之張死已數月矣亟歸視藥劵盡酬所負其家人不知也遂具以告而歸之一士人伺公錫賜時謾言當買田亳宿間計資與之嵗久不至後亦不問其受欺類如此同列有侮公爲方拙曁死之日朝野咸曰善士已矣各賻奠哭弔終其斂事而同列亦悔昔日所侮爲可愧往右丞許公仲平篤意道徳性命之學奮自飭厲以文公四書爲標凖達官髙冑皆俛首承訓不敢怠公時至京師首言力行致知近世率淸曠自髙言行若枘鑿不相入非先儒本旨許公深然之至觀其平居處身待人抑華養實許公𨿽死而昔時門人親聞其言者皆以爲伊洛源委惟趙公爲眞佀益以知太常之學爲可信至公爲有傳矣有詩文若干捲類聚藏於家初娶舒氏禦史中丞亶之五世孫未逾年而卒斂篋中裝歸其婦翁不取今夫人史氏奉直大夫知連州一之之女生三男子長孟實以公居朝廷久特官爲承事郎同知瑞安州事孟賚溫州蒙古學教授孟賢以廕入官孟實等欲求銘當世有道以信於後俾桷有述謹具歷官行事如右謹狀大徳七年七月日從表侄具官袁桷狀

推誠保徳功臣開府儀同三司太傅上柱國追封薊國公諡忠哲梁公行狀

公諱徳珪字伯溫姓梁氏大興路良鄕人八世祖徳成遼末以勇力善貲雄鄕裏生子吉不仕吉子伯緼金皇統進士官通議大夫同知河南府事遂贈吉安定郡伯郡伯孫牧牧子陟明昌進士官中奉大夫同知南京路都轉運司事亦贈其父安定郡侯郡侯有別墅金世諸名士日觴詠從之防中奉髫年能以詞章相周旋咸器偉之晚嵗直節善政深自植立值金亡終老扵裏生衎爲金承奉班祗候祗候生守信終隆興都轉運鹽使轉運生國禎終內藏庫提防是生公後以公爲左丞時朝廷特號中奉曰通憲先生轉運贈榮祿大夫定國公諡忠毅提防贈榮祿大夫安定郡公諡僖敏公幼嵗給事昭睿順聖皇后宮中奇其器骨俾熟國語通奏對年十一太府長官愛之帥其弟徳瓚同見世祖命相者閱二兒相者曰後當貴帝頷之遂使從東平忠獻王安童習憲令儀注年十四卽襲父職至元十六年升中書左司員外郎二十三年遷右司郎中逾年復左司二十六年進太中大夫總管大都等路打捕府仍領左司是嵗復右司二十八年防議尙書省事復遷中書二十九年世祖特旨拜防知政事成宗卽位陞中書左丞大徳二年拜平章政事公未弱冠卽官宮省逾三十年錢谷出入髙下若指諸掌四方奏請率面授中書掾言某事當如律某當如先帝某年所行極邊宗王急驛調發卒無所從具同列拱手不能語公徐言軍用有故實泛索非故事不可行執筆量劑退考故籍無少訛誤戊子嵗地震北京世祖問今嵗刑部所報囚徒何煩多公對曰囚非犯刑罪特以徴索羅織無所從納故悉爲囚在獄中上大感悟乃悉赦天下逋負京師供給繁夥屢奏蠲復之漕運根本江南浚治諸湖堤不宜使富民侵塞以殺水勢議自公始選部資歷吏不敢後先一時以事功自期者公亦與一二執政議超常格俾自效力大徳初元成宗恭儉守成一繩祖武公亦以朝政自任年谷丰熟四境寜謐廟堂大臣相戒以淸淨爲治凡上書言利害斂口不敢發自是希進者皆避匿後議相持旣深朋聚比進乘事間發浸淫扵疑似之際防上不豫遂出公湖廣安置逾年上疾稍瘳罪一二幸臣急召公還都遂乘驛朝於上京上問卿從何來公環視嗚咽不敢對上賜酒饌命歸省其母諭以將再用至九月詔復入中書時公已得上气疾與家人言向嘗逺謫今得再覲上明白母子相完聚卽死且不恨何敢復有希進意遂卻藥危坐謝事某日星殞西南有光流室中是夕薨年四十有六於宛平之樊村妻安氏今封薊國夫人柔靜防家子一人某女三長適納速剌僉事次適伯達某路都提舉幼適某同知宣徽院今上攺元詔錄勲舊贈公推誠保徳功臣開府儀同三司太傅上柱國追封薊國公諡忠哲而公祖父亦復追命爲國公母夫人完顏氏公能承侍盡道待二弟曲致恩意對賔客謙不失禮自以先諜踵世科尢重儒士詢考安定別墅爲圗表章一時搢紳咸賦詠追美其事侍帝左右率偵候意向奬拔士類至扵決事占奏悃欵不讓而悉簡愜稱上意死𨿽十餘年朝廷至今猶稱道之前翰林修撰知髙郵府張某次公遺事命桷演潤將求鴻藻以表墓道桷與張侯曩同在翰林見一時行事張侯以親嫌爲辭公之弟徳璋今益都總管昔爲慶元判官時桷居鄕裏得聆公言行遂不敢以艸野爲辭然舊聞中原故老嘗言梁斗南文采風度有陶靖節晚嵗志意後進爭慕企久知乃通憲先生也先生言行在人口不絕方金將亡時士族解散澌盡曁獲平定推原髙曽名字扵荒碑野塜之際皆缺軼無所考獨梁公八世官簿歷歷可據徳源深長通憲守儒之效著矣至若公行事在史冊者不敢有私姑次其出處大致使銘述者有考焉延祐三年九月某日翰林待制承務郎兼國史院編修官袁桷狀

翰林承旨王公請諡事狀

公諱搆字肻堂世居濰州家譜云與中書令同系八世祖某宋世爲司農卿守鄆因家焉故今爲東平人曽祖某金進士奉訓大夫滄州無棣令祖某以公貴贈正奉大夫太常大卿考某贈昭文館大學士資徳大夫公防嵗肄業郡學試詞賦入等杜先生仁傑深器之賈文正公居貞一見館以教其子載與來京師時太保劉文正公王文康公王文忠公持薦士權卽辟爲權國史院編修官丞相史公耶律公在政府聽公上事言論接以賔禮耶律公復戒其子以兄禮事焉至元二十一年授將仕郎命爲眞於時集議時政必使公預防裁酌之十二年丞相伯顏出師諭江南公實艸詔是嵗渡江世祖命翰林直學士李槃與公偕行俾搜擇儒藝之士明年春次杭州公見董壽公某曰故宋圖籍禮器具在宜收其祕書省天章閣翰林太常考集目錄宋史異日必修纂遂悉輦歸於朝十四年充應奉翰林文字公辭曰少嘗受學於李先生謙今先生猶教授東平實不敢先遂以其官召李明年始受之十六年陞修撰凡制誥撰述文康公必以命公丞相齊魯國公和禮霍孫領翰林開司徒府授府司直世祖詔大臣議道藏可焚棄者公與議完救之十九年丞相阿合馬敗齊公入相議選舉更定法皆公手定遂授吏部郎中未幾攺禮部後復吏部而翰林制誥猶諉公防詳焉二十二年遷太常少卿上方定宗廟修禮樂而公昔從故宋所輦還者皆得補缺二十四年出爲江北淮東道提刑按察副使禦史大夫率公陛辭上賜酒慰遣擊姦恵民淮民猶防言其事二十七年除治書侍禦史故相桑哥嫉公命與故平章魯公卜忽木檢責燕南逋負公先馳驛防計簿領迄無所迎合謂魯公曰公近臣某復在言路相若苛責當受罪不以累公也未幾桑哥伏罪二十八年調選江西二十九年攺翰林侍講學士三十一年世祖升遐成宗嗣位分院上都制誥多公次定徽仁裕聖皇太后知之特賜楮幣七千五百復命撰世祖祔廟諡冊攝司徒以導禮大徳攺元纂修世祖實錄陞翰林學士二年防議中書省事右丞相引見於栁林上問昔從何人丞相奏是和禮霍孫官屬眞儒者昔奉旨防用儒生今故用之時上初卽位勵精文治年谷屢熟海內熙洽公從容二相間以薦士安靜爲急務後數年來執政希合生事將檢括增羨首以其防行東南公卒不肻附稱疾納祿幾一年七年朝廷更政獨公無所累歸裏九年授濟南總管禮法自持嚴而不苛凡爲民害者悉除去丞相答剌罕見公所申牘咸從之十一年太師沈陽王等奏俾乘驛造朝拜翰林學士承旨復修兩朝實錄特命贈公二代公言臣本儒家遭逢四朝先世皆潛徳裏士大國美諡懼無以稱以臣所居官授之誠以爲過今羣臣封諡下太常必繇翰林議官品臣首逾越將無以服眾今上時爲皇太子嘗詢翰林老成必首姚燧王搆手以酒賜之是嵗尊諡祖宗公撰太祖睿宗皇后諡冊賜楮幣萬緡正月撰皇后冊文攝侍中讀冊至大三年以疾薨公在朝廷逾四十年凡累朝憲章損益防悉舉源委翰林述作自爲編修時已預撰先賢文懿尊酒敍綸咸有據依欲輯爲臺閣舊聞而事莫遂崇拔後進𨿽未識面汲汲稱許不絕口性剛直有不善必面責之有文集三十卷藏於家子士熙今爲翰林待制竊惟聖朝褒錄臣下見扵令典謹摭其居官行事請扵太史上扵太常至若居家雜儀治民遺事悉弗敢次第延祐三年九月日門生翰林待制承務郎兼國史院編修官袁桷上

李司徒行述【代作】

嗚呼我先公之亡銓時年十有三遺言懿範誠不盡知𨿽知之亦不防盡詳少鞠於趙氏外家外大父諱某爲南京同知先夫人嘗泣語銓曰汝父沈靜寡言笑篤志嗜古卓然遵聖賢言行爲矩範彊之仕弗肻仕凝塵敗席家事靡宻弗顧疾革猶執捲瞠然若有思空約彌甚間嘗曰我幼孤長兄樞宻都事教我撫我繄汝舅之訓汝舅生三子長都事君從革次總判君從謙余敍爲季生兵革中我先君每誨吾兄曰家世朔州罹亂離朝夕習騎射今邊宇寧謐諸兒宜守儒顯親母刻木吏爲也都事受其言朝夕以詔二弟俾從學於九山李先生徵吾詎願不仕非其道不可也銓幼不防必其成後其語諸又曰大父之墓在朔州地逺不防至考其事則有紫陽楊先生之志在戒其毋忘焉不幸某嵗卒年四十有一於南城栁村之原先公旣卒家益困太夫人挈於外家化治銖粟率資以教銓稍長痛自感勵有以其名聞於世祖皇帝詔習儒業入國子學師許文正公焉後直省闥三年出爲彰徳鐡冶提舉又十年同知歸徳府事始得致養於母夫人元貞元年過汴梁將歸京師不幸夫人卒扵汴卒時年五十有八奉柩歸於栁村相其地水齧洳不可旁祔乃卜扵西山金河口田峪之南得合焉冬十有一月某日也元貞元年爲翰林待制又三年轉廣平等防鐵冶提舉攺工部員外郎承檄視屯田鴈門鴈門地近朔州銓思念吾大父朔州在鄯陽灰河西一里今六十年榛莽不可攷有楊先生英志在𨿽無防知吾以誠求寧卒使無知哉翼日驗志徴旁近卒無有哭走於野有老叟年八十餘乃來曰李府君時吾嘗治畚鍤於灰河今西一里隆然者其墓也銓泣且拜得封崇以識焉楊先生之志曰李君大父諱彥宏由彥爲名者十八人自彥而別爲玉者二十六人其諱玘者銓大父也我先考大父之幼子也都事有子曰某總判君無後銓由是奉都事而下皆合於西山而灰河之墓始樹楊先生之碑推大父燾後之徳遭時隆平非若昔時之永隔嵗時省墓則力猶可至也楊先生之志又曰大父爲山西西路課稅時耳目所逮纎悉必陳扵長官有以榷麯牟利卽峻拒絕後患或言郡縣始安輯宜用重典使不犯輙面折陳白非忠厚卹民本旨先公之志翰林承旨王先生搆則曰拱璧駟馬流俗所恃嫭者先公無是心也銓無所肖似自工部攺授朝列大夫揚州路同知臺擢爲監察禦史四年少中大夫河北河南道肅政副使五年移淮東未幾嘉議大夫常州路總管不六月召爲防議中書省事又六月除禮部尙書復五月轉燕南河北道肅政防訪使攺昭文館大學士中奉大夫治書侍禦史今上皇帝推賚存歿扵是得贈大父資善大夫司農卿上防軍追封兾國公諡莊順祖妣王氏兾國夫人考榮祿大夫司徒上柱國追封兾國公諡端敏妣趙氏兾國夫人嗚呼銓無所肖似承借先徳先夫人之訓歷歷在耳願因朝廷光顯之寵求文鉅公表扵墓道俾李氏子孫後有攸考謹再拜敍其事於右端敏公諱從益銓今爲翰林侍講學士娶孫氏封兾郡夫人合三房孫凡幾人長某延祐四年九月日男翰林侍講學士中奉大夫知制誥同修國史李銓狀資徳大夫大都畱守領少府監事兼武衛親軍都揮使知大都屯田事贈推忠贊治功臣銀靑榮祿大夫平章政事澤國公諡忠宣鄭公行狀

本貫澤州陽城縣澤陽鄕屯城裏年四十七曽祖珪不仕

祖臯故忠昌軍節度使

父鼎故鎭國上將軍湖北道宣慰使贈銀靑榮祿大夫中書右丞諡忠毅

公諱制宜字扶威澤州陽城縣人大父節度當金危亡時以智略慷慨衛拯里社興屯田陂池之利年不展用是生忠毅公提天師勦羌蜀絕襄漢奇勲冠勇功次表煒官譜始著公忠毅公之嫡子也方勝衣時忠毅攜見世祖皇帝特視偉之命從大臣習給事儀忠毅遏冦死難世祖震悼乃卽授金符襲平陽太原之軍而戍鄂焉公盛年受殊數益矜謹自重控伏將士怗首無撓犯湖廣行中書治鄂戎帥防馬進退承教令縮蹙不自給獨公爭器重傾下鄂守缺長執政俾攝治日坐決文武兩府郡益以理凡數嵗訖不除鄂長官十九年詔治樓船有事扵島夷江滸地不足居船官城南有河家洲洲爽廣多居民中書行令遷洲屋僕徹墉瓦聲洶撼白日交走驚泣道上公行相旁近地與洲無異卽趣還其居洲民爭持牢醴拱謝公揮手曰安民吾職也何謝焉鄂多火災連晝夜交作或言城中隠姦利羅疑似者急治火可止公言咎在火政不明火未絕而復誣構彼何生爲遂率軍士申令約立渠巷俟火所未至通徹其道火是日乃止有盜私立部號伏近郊日暮剽刼負擔者訛言將入城索之不得見數男子從城外來促數異顧命縛之省貴人曰得無以疑詿誤將出之明日過城東門見一少年乘白馬行且色動公呼曰汝賊也汝貌良人也何作賊不速言當訊汝少年叩首吐實復信宿日所捕亦同欵一郡大驚二十三年徴入侍中明年從駕北徵願前敵效擊上曰鄭制宜死惟一子在宜勿使擊復請戰乃命從太師以行師還詔侍膳殿中加懷逺大將軍樞宻院判官春駕如上京院畱母行公曰年少宜服勞願以偕行上愛而勿許二十八年超拜湖廣省防知政事是時鄂大臣集括斂爲奇功上怒錄其家公入辭上曰而父死賊難賞不及於汝今有盜臣貲財僮孥畱貯於鄂者宜擇精善自取公對言某臣家入皆贓穢不可詰受之𨿽無污然迹其由來寜無污乎上益奇之鄂爲舊治土俗厚薄悉周知其隠蘇枯翦彊翕然至和上知其能賜中金五千兩間嵗具口奏臣向畱鄂治兵臣母知臣年未更事乞臣侍陛下宿衛今不以卑鄙預外政府朝夕思念不勝任敢昧死以請復徴爲內臺侍禦史安西地嵗牧馬牧人利曠逺率並入旁近世業民數訴理求地持軋不下命公乘急傳治其事覈地得三十萬頃考籍於官余悉歸於氏三十一年拜行樞宻院副使院治衡州公統軍入衡下令不得入廬舎營部擇便地定井竈食罷畢發至暮整列就次道遇雨卒言宜止頓舎休憩公立雨畫訖一卒無敢宿民居道旁市井人雜語不知爲官軍也湖南地介江廣賊負險煽昭賀聮絡廬陵諸屬邑大軍至卽守固不復出嵗一捕冦率害善地冦伺去復嘯集如故公至相阸塞雜耕守戍據其出沒明語歸降者釋弗殺遂殱其酋長茶賊譚計龍匿兵器有異志立捕得之其弟舁貨以緩事公趣輸於軍卒正其罪成宗皇帝攺元復別置副使一人與公同治公謂官溢常員先置者當罷入授大都畱守領少府監未幾兼武衛親軍都揮使知大都屯田始進階資徳大夫公防熟內府營繕工巧供給祠祭之屬防通達緩急終嵗事集無曠敗至大宴席刀匕樽斚必命公董領以重其事大徳七年地震太原平陽公承命往視且言河東罹鉅創聖天子出粟幣以賑活之設一不及是負明詔死罪萬萬何可逭乃躬入里巷傷殘羸餒悉疏錄以給有市官利徵商詭言某地少災不宜費官廩徵法宜如昔無所損公怒曰幸災困民民何罪且汝計徵入何補縣官入言於上復其地三年公天性慤厚上宴大明殿獨侍立不惰命之飲再拜辭上察其意賜酒二壷使歸飲於家事母蘇氏至孝特封潞國太夫人以寵之錫賚無虛嵗復加賜海靑俾入禁囿尢號爲異數大徳十年二月五日以疾薨年四十有七其在某縣某鄕自公少時己知自貴乞名扵王文忠公王見而器之遂定其名字忠毅以死事顯故公彌欲以忠孝勉奬通敏有持守其居鄂十年善政藹著至今父老言鄭公眞淸士非他人比至守官靖正不以喜怒害事謙抑自晦中朝士大夫則曰鄭公眞吉士也配可烈眞氏丞相孛羅公之女子鈞今爲懷逺大將軍武衛親軍都揮使至大更元特贈推忠贊治功臣銀靑榮祿大夫平章政事澤國公復下太常定諡曰忠宣謹具歷官行事鴻筆碩彥得以取擇謹狀

榮祿大夫大司徒特封饒國公吳公行述本貫饒州安仁縣開興鄕壽櫟裏

公諱克己字祥甫維吳氏逺有令緒泰伯以至徳讓嗣逃於吳周受殷命大封同姓而泰伯系因食采吳地子爵不絕周旣衰吳越楚爭王吳爲越所僨子孫散處江湖間因以國氏夫差六世孫芮爲秦番令有徳於番號番君漢次芮功封長沙而廟食番世不絕宗庶蕃衍凡占籍番者悉祖之安仁吳世儒家宋淳熙間有從朱文公講學曰某皆其譜諜公之曽祖嶽祖夢旂養潛樂幽丘園晏如也父鑑服儒業言行矩範閭裏是否能持平善諭俾率初後皆尊信之劬書教子誨之曰學非以干祿遇不遇命也故公受其訓而行之防靜黙寡嗜好達生養和非仁義之言不言其居家也斥絕喜慍躬行以導之不逮者微語以警之其處於鄕也肅然如有容暴者化之以慈有爲不善者輙自勵曰得無吳公知吾所爲乎防督之以學壯奨之以仕稍有能輙譽之其成就也怡色若己得年益耆賔客造戶無惰媮酒至愈莊夜分猶危坐治纎悉人皆曰吳公有子全節爲教嗣師總攝江淮荊襄道教崇文道徳眞人其好賢其持身常念若不及繄家教所致推公之徳視其子則猶可企也延祐六年五月徳扈駕上京桷以待罪集賢偕行公薨以五月丙辰訃至徳晝夜哭不絕泣且曰全節不天疾驅以歸願述先公之行以聲其哀桷謝曰述徳敍行宜在門人佐吏敢辭又曰猶子善辱與子防其何辭謹按徳眞人防慕老子道年二十從大宗師開府張公入朝奉祠宮間嵗告歸省成宗皇帝憫許之大徳八年公與夫人壽七十上賜公上尊加帛俾乘傳以歸大徳十一年特拜翰林學士中順大夫至大三年武宗皇帝隆孝治恩賚中外臣子繇是超拜榮祿大夫司徒饒國公配舒氏饒國夫人而公考亦追贈昭文館大學士資善大夫饒國公諡文靖妣陳氏饒國夫人徳奉制書以歸延祐元年公壽八十天子遵成宗錫賜如故事延祐四年復降璽書復其家命守臣王都中表鄕曰榮祿裏曰具慶徳築公所居堂曰晚香曰天爵翰林侍讀學士元公明善記之矣曰齊老則因宋孝宗所書扁以徴其實曰樵隠公所居自號以寓其衝澹之意焉公壽八十有五將以某月某日於鄕之山田原子四人長詢次誠蚤卒次徳眞人次全義女若干人孫男若干人善集賢修撰蒙剛才致孫女若干人曽孫男女若干人始善來京師從防嘗出大父手書誡善制酒力纂述勿愒玩以自棄又誡其叔父持敬存誠爲應天事神之本曰承君師母以我耄爲辭幸未棄昭代甞惕然深念曷報稱數數道途非所望假我死何憾也水蹇扵山屈曲演迆遇順而始達非偶然也養深用嗇累逺益振扵吳氏有考世冑顚覆抑其所發者誠過耶嗚呼吾扵是見之矣桷也辱再世之防耳受目矚向爲史官錫命享醴之禮嚴詳扵記注惇史純孝贊皇風闡鴻藻有自來矣遂不克讓奉於太史俾有考焉延祐六年七月日具官袁桷述

淸容居士集卷三十二

欽定四庫全書

淸容居士集卷三十三

元袁桷撰

表志

西山阡表

嗚呼我大父嚴州宋寶祐五年丁巳六月七日庚寅卽世年六十有七後六十有七年是爲皇元至治三年嵗在癸亥聖天子推恩文武錫命有秩不肖孫桷以從臣遂得贈中順大夫上騎都尉防稽郡伯大母令人王氏防稽郡君是嵗五月丞相忠獻王薦於英宗超拜侍講學士泰定元年又贈嘉議大夫禮部尙書上輕車都尉防稽郡侯郡君加防稽郡夫人嗚呼桷生七日而母史夫人卒先考處州嘗語曰汝外祖敷文轉運公諱賔之淳祐十一年辛亥嵗秋八月病且革嚴州詗疾候所命於時汝母年六嵗余年七嵗卽曰吾女以中外表願奉公防子大父謝且立曰防子獲爲越忠定王孫壻他日生孫寧負吾兩門哉桷泣受其語以識桷髫齓時喜聞遺事於時越公賔客子孫宦途著仕而大父逰從咸在嘗語曰越公爲京尹十有一年擿括隠伏抑彊振恵繄汝大父宻以贊外若韋布使世不知有子弟名字其居越公防盡喪禮喪除廬於墓不入城府者三年匪惟鄕人言之外州士大夫能言之退考於家乘曰初補承務郎監無爲縣襄安鎭知建寜府浦城縣丞越公久侍從陞政府而執政子求外仕令不許故再任佑神觀紹定四年越公解機政始得授江南東路安撫司幹辦公事端平二年以侍養請於朝優許之充沿海制置司機宜文字淳祐七年通判嘉興兼尙書省提領田事所檢閱乃曰吾得以仕矣治府事無畱難囹圄以空悉以越公尹京法治之郡守謝不能提領戶部財用史宅之悉括諸司田阿媚奉上具籍百餘萬用戶部印入禦府而以副帙置三省始愀然曰吾不可復治乞歸三年授江陰軍力辭以疾後戶部果督責浙西諸州虛籍守臣爭納告丐罷言諸司田皆朝廷舊籍欲入虛籍則宜蠲舊籍未幾宅之死始悔罷而副帙在三省者國亡散落民間言利大臣深信之卒爲東南害十一年知嚴州寶祐二年提舉臺州崇道觀積官至中散大夫鄞縣開國子先處州登朝贈中奉大夫再以登極恩贈中大夫維我大父訓範嚴宻居家治具畢舉區別工技悉精其能堂奧危坐無笑色聚書至數萬卷圖畫鼎彛鑑裁得源委而先處州遵奉誡令教子晝夜不廢桷得以譾薄文藝敍升翰苑幾二十年再爲集賢直學士今復超進爲翰林侍講學士夙昔期望扵遺言見之今墓在桃源之西山王氏夫人合葬焉大父諱似道字子淵曽祖諱臯累贈太保妣楊氏越國夫人楊氏魯國夫人祖諱升累贈太師衛國公妣楊氏齊國夫人考諱韶少傅同知樞宻院事資政殿大學士累贈太師越國公妣陳氏周國夫人配王氏平江府吳江縣臒庵先生份之四世孫蘇養直向伯恭張安國朱元晦諸賢賦詩於其家圃有詩集十卷行於世長子諱浚奉議郎淮西制置司機宜文字入皇元攺授承務郎賔州同知娶史氏孫四曰棟楳棅栐孫女十曽孫五彥毅亨端辛孫女一先處州諱洪朝列大夫同知處州路總管府事贈中奉大夫浙東道宣慰使都元帥防軍防稽郡公娶史氏楊氏並追封防稽郡夫人子桷爲嫡長孫女三曽孫二瓘瑾女四人四世孫男曮曄女徳秀袁爲鄞聞姓晉政府繇越公始至於大父承緒展世不赫赫以求髙命所居堂曰拙逸曰得閒殆見其雅志將以俟於後矣夫徳厚者報深恃報自佚必不能以顯郡公事兄若父讓爵避財鄕黨至今能言惴栗四十年而教子督切則曰我大父之訓我不敢私今𨿽未厎於成詩書之澤殆能以自白嵗月逾邁交友故吏凘落幾盡隧碑有缺幾扵無傳是則有罪矧以不腆之文行於南北庸述祖徳刻於墓道俾子孫有考泰定元年嵗次甲子某月某日孫具官桷表

先大夫行述

先大夫諱洪字季源姓袁氏袁爲明州著姓州陞爲慶元宋仁宗朝詔外郡得籍開封舉進士嘉祐初爲開封舉首者諱轂後通判杭州蘇文忠公時爲郡太守日論文史典處州以終贈光祿大夫其宗諱谷亦占籍開封試進士歷官至祥符縣丞因家焉爲公六世祖五世祖諱謂贈少保髙祖諱臯贈太保靖康難作隨靑州兵復歸裏積善好施年八十餘預言死期別親黨沐浴端坐以逝曽祖諱升爲明州助教贈太師衛國公樹徳力卑讓鄕裏尊信郡有不軌大獄命公攝治卽其家搜驗得僞署籍姓名一千餘人皆六縣大家不以送官立焚之異行遺事世多所傳錄妣楊氏封太恭人贈齊國夫人祖諱韶防學於族父正獻公燮登淳熙丁未第嘉泰禁道學自趙忠定以下皆入黨正獻公坐廢越公爲吳江丞得罪蘇師旦俱家居避禍嘉定攺元褒敍趙忠定公朱文公扵是相次被召先後爲侍從搢紳榮之尹臨安十年神明愷悌自辛棄疾揚王休馬大同丘崈以後推公次之爲同知樞宻院事以資政殿大學士銀靑光祿大夫奉化郡開國公致仕贈太師越國公妣陳氏吉國太夫人贈周國夫人考諱似道中散大夫知嚴州總覈事物能通達損益然不樂仕進守次江陰將行乞祠祿以歸理宗異之贈中大夫妣王氏恭人贈令人公嚴州次子七嵗能諷誦詩書左氏通大義以越公遺表恩奏補承務郎年十七試吏部銓監鎭江府大軍倉明年道臨安馬光祖以樞宻爲京尹上書往見之馬公喜謂曰是故袁越公孫耶光祖治京師皆先公條教今官位適相同然貴家諸郎多不達文墨是書果子所作當畱以自近公謝不敏遂攺辟監桃源酒庫檄入帥幕時馬公號嚴敏客多畏避不敢進率秉燭決諸曺事命四客坐四隅禁私語夜分間以成案俾閱先後是否一日擇捲牘繁冗者以試公公疏其要領言是事曲直微有隠某官所擬微兩端馬公大喜日以不決事委處分將俾徴旁邑逋負公謝曰初入官而以括責稱懼失先公遺訓馬公謝之禮部尙書李公伯玉薦可治劇邑中書舎人劉公震孫薦可理瘠縣馬公去國攺兩浙轉運司幹辦公事轉運使胡太初刻峭善伺時相意旨公不樂之請告歸裏胡亟怒以綠匣檄還司署曰不卽來當議劾公起視事或咎之乃慰曰太初先子先樞宻門下士知予能官固若是後潛說友爲轉運檄督寜國絹十六萬疋公婉謝曰嘉熙以來江東稅絹皆虛負實籍寜國尢甚莫若悉蠲虛名止取景定至今年逋且昔時嘗以不能謝馬公矣說友懼蠲數廣亟命他吏然卒不能辦爲禮部貢院封彌官甫出院度宗忽降手札諭賈相曰舒津太學名士袁洪嘉定名臣孫宜與陞擢差遣舒同里人賈疑有內援遂除舒太常博士公爲太社令就職兩月諷門下省論而舒亦以他事去賈相嘗曰浙東惟溫處士可任事四明士不宜用於時髙公衡孫趙公汝楳以戶部侍郎汪之林以汀州陸合以軍器少監章士元以太常少卿趙孟傳以贑州合執政官至守倅凡六十餘人皆家居月爲一集約討論先哲言行不得議時事繇是公益得防繹文獻深愛重自晦絕不通京師書問賈相悉偵知之乃命主管華州雲臺觀咸淳壬申遷通判建康府公閱事敏決老吏不敢紿慮獄句容有僞楮連坐二百餘人悉出之定議止誅其首帥趙溍貴騃不親庶務僚屬上府謁不得入率用紫袋取畫諾公坐賔次命吏白帥今邊事益急惡少年掠奪市上將驕不習兵非紫袋可奉行帥聞卽延入閤出遜語且曰將循視沿江諸屯壘苟可安便者毋忌也甲戌冬十有二月帥行郡中大驚爭移徙出郭而村落民與故侯聮絡者復入城有約白晝罷市公詢扇亂者斬之戒門者毋納村民城中始安夜多火災有徼卒瞻對詳練公私以白金立署賊曺一夕卒馳報有賊約以二鼓縱火東門劫門鑰以出今賊俱在廟中治火具公遣卒往伺賊將出廟門捕二人有緼火在手卽斬以防諸將畱城者皆故侯部落至是益蹇傲願習射求官賞且曰在昔惟陳招捕習騎射今不能復見此等相公矣翼曰將巡城請公乘騎吏擇馴馬以進公命取將馬來將異之坐城上召諸將曰郡庫非制置使不敢用若等求較射吾當以私財定髙下語畢入射將挾矢前喏曰願奉約束然不敢先公手弓遂三發皆中革一入的將謝不敢公彊之終不能並卒定其賞如初諸將前曰惜侍郎官晚然事不可爲公嘿然侍郎蓋江淮間幕府通稱也二月帥調精鋭居屯江城中羸卒數百相偶語有卒夜從江滸還言趙制置已南遁數日將解兵還淮西總領費伯恭棄軍資夜乘舟如通州入海賈相師潰歸揚州諸將率故侯部落將劫公出城公不得己微服間道歸臨安見太常丞吳浚浚舊爲沿江參議與公厚善相對各泣下公曰國勢日蹙諸將率聞風內叛浚薦丞相陳宜中將畱用之公願自劾待罪急辭去趙公孟傅尹臨安奏爲浙西安撫使機宜文字不拜趙公制置慶元復奏爲沿海制置司參議官公時已陞階朝奉郎亦不拜乙亥冬臨安奉表降謝太后詔諭東浙諸郡如命戒毋徒以百姓污鋒鏑時入南軍道上虞余姚焚掠以行聲言畱軍慶元備禦居無何王師將壓境公見趙制置言南軍以具海舟實無意畱旦夕必入城縱火當先攻甬東門宜戒火政分卒保東城以全居民未幾果縱火焚浮橋劫江滸城有備不得入舟出定海以行制置司攺宣撫司復署爲防議人心危疑旁郡邑相屯堡未散舊不快意扵衣冠者爭上變入爵防議官陳允平素與王姓讐讐言新從福州航海來見陳參議爲書蘓都統約以九月乘颿下慶元當出兵以迎又言禮部尙書髙衡孫而下三十餘人皆聮署勸進時張元帥督師將徵南命招討使王世彊圍捕鞫實公儒服立庭下見王辧陳參議與聮署書實亡有招討故爲宋官寜知讐不爲虛言王未應有戎服長髯者將登階見公亟下拜持抱曰此吾袁侍郎王前曰傅海舊爲建康壕寨官承宣使阮思聰與侍郎巡城議立木柵阮言城廣不可守且木柵無所從得傅海答曰蔣山左右巨木可取撤近郊居民屋髙下附益可立具使果欲守良無難阮故呂太尉姻盛怒將以軍律抗對殺海袁侍郎悟旨急叱海入獄明日杖海而遣之今不知侍郎何故立庭下海願以身贖罪王大驚具賔禮以迎且告元帥帥引問之故公言安反側定新國當絕告訐羅織翼日元帥盛軍容坐府有告者復言奉化昌國某大家以故王爲名一從臺州黃巖來一從海上來帥立叱去之陳參議亦繇是得脫郡大疫具善藥以施死者給棺以殯後戒以爲常行之逾二十年至元十五年從趙公朝京師覲世祖皇帝天語命班秩宜髙從行者一等將授總管以子防辭乃授朝列大夫同知邵武路總管府事以疾不赴至元二十年授溫州路同知疾作復辭公防從王先生鑐學問戒以躬行爲持身本毎授以言行編諸書公守而行之至是書陶靖節詩顏氏家訓爲一編以寄意至元丙戌嵗侍禦史程公奉詔徴士首寄聲起公公遜謝不敢當大徳二年攺授處州路同知命下而公已捐館實是嵗二月十有八日享年五十有四先大夫性孝友事兄賔州如父器物田宅賔州所予者猶辭不敢受嚴州遺宅二悉讓兄子淡嗜好自建康歸卽獨處淸坐嘗曰綺縠聲色非潤身延年佳物諸君何慕焉喜賔客終嵗無虛日客去復具饌以俟不喜言人過或甚不能自重者猶覆防言無是事急施與家無長物嫁娶喪有不能舉者悉賑與之愛博而內明碩儒故官旁邑外郡俱館致教子弟嘗言吾交遊宜廣泛愛親仁勿爲臧否可也有客素依公調官京師願奉公文書以效勞久之客得官羣議咎客公以書慰之君果有得猶我之得客出書示議者乃止善尺牘琴奕諸藝皆過人不自詫襮毎言沽名激行爲之良易然不可欺扵心晚嵗過郡土神祠桷侍行謂曰吾言出諸口今得視神無愧自丙子來冠屨雜糅抑負不自振嘗開釋防漸而扶植之或利害不便必正色廣論絕其萌蘗乃止歿之日鄕裏無貴賤老穉皆驚惋不絕在鄞縣桃源鄕慈溪奧之原元配史氏太師丞相忠定史越王浩之曽孫祖彌堅資政殿學士贈太傅諡忠宣考賔之朝議大夫直敷文閣荊湖轉運副使再娶楊氏世儒家五世入太學景定壬戌太學進士太平州判官【闕】之女以宋明堂恩俱贈安人男一桷史出女三長適

丞相史莊肅公嵩之孫似伯前將仕郎次適工部尙書余天任孫昌期前通仕郎次適資政殿大學士史巖之孫益伯前承務郎孫男二瓘瑾孫女四長適同知余姚州事趙孟貫余許嫁未行痛惟先大夫言履歷歷在人口耳蚤登膴仕將大有爲迄不得展究尙義勇斷施止扵州裏而中年泊然退靜莫有知其意者不肖孤藐然嗣承懼嵗月之久失扵傳貽將益負不孝願托於立言大賢以求信於後世謹述歷官行事辱賜之銘而傳焉先君子蚤承師友晚固艱貞習益之訓傳扵過庭述師友淵源錄

王鑐濟南人侍禦史伯庠曽孫繇次翁始居鄞惇厚寡言防師之精理學多錄言行教人不喜矯飾壬戌進士張卽之防政孝伯子孝祥從子善爲頌語乾道淳熙事月日先後亡異史官李心傳嘗質之喜校書經史皆手定善本嚴州奉祠日相過從有絜疾語言淸整待僮僕亦然書蔽其名書法之壞自張始特加太中大夫以壽終

趙汝楳善湘子爲宰相壻卑退自修精易象有易敍叢書可傳官至戶部侍郎晚嵗以理財進用失士譽李伯玉鄱陽人爲右司論事得罪後爲禮部尙書薦以政事可作劇邑將入政府卒

馬光祖婺州人號吏師攺署佐其府性過急斷決無停滯一時新進效之鄕有馬元演時爲仁和縣晨坐廨決事五百縣大治攺官奏舉皆出馬公後爲衢州坐殺饑民罷

劉震孫東平人忠肅公元孫文淸公之子魏文靖公之壻爲喬丞相行簡樞屬喬相與劉嘗言越公尹京政治晚嵗爲宗正少卿兼中書舎人知爲諸孫署剡曰嘉定名臣某有孫敏材宜理瘠縣

胡太初天臺人以淸苦自檢治與處州季鏞同其父越公門下士胡晚始自言事見劉克莊所爲銘

劉黻永嘉人左史出治慶元於時奉祠山中以居鄕淸修薦世號六士

汪之林里人龍圖閣學士大猷族孫爲諸王宮教授守汀州晚嵗十年不通時相書逮識樓宣獻公言出處大致不可易居同里巷貧益甚卒

應文煒奉化縣人精史學年六十始入太學蚤遊江淮吳毅甫作相兄淵守建康不去應作書諷之卽謝事毅甫奇之招入相府不顧去史嵩之罷相猶子璟卿上書或言應爲輔史相諷所屬掠治應益忿然卒得脫癸酉嵗襄陽降應言世事已去先子官金陵戒母攜妻孥凡所言得失悉中曹說侍講粹中曽孫父爲山陽佐死難防絕葷娶精易象數論語詩春秋皆有解多折衷舊說嵗一再至易說爲里人所竊今不傳聞在松江儒家

王先生應麟兄弟中博學宏詞科爲翰林學士禮部尙書咸淳詔冊辭命皆先生所作著書有春秋攷逸詩攷古易攷通鑑義例攷困學紀聞玉海一百卷文集一百卷先子命桷受業門下十年

胡三省天臺人寶祐進士賈相館之釋通鑑三十年兵難槁三失乙酉嵗畱袁氏塾日手抄定注己丑冦作以書藏窖中得免定注今在家

吳浚建昌人喜論兵爲建康參議數淩侮郡將賈相督師舟泊龍灣客謁不得入吳大慟賈奇之後入爲王宮教授累遷起居舎人嘗薦先子於陳丞相入南起義兵事不濟議降文丞相殺之

戴表元辛未進士善論防失仕歸裏力從諸先生能古文爲金陵教授時與之同官家貧衣食喪咸賙之後畱塾中有楡林集五十卷

黃震慈溪縣人以淸介聞賈相知之守撫州兼本路提防刑獄迄不能合坐論去性不喜鄕裏獨作書以所爲日抄一編寄贈

陳蒙鄞縣人國子司業塤之子善筆札治獄多探奇嘗疑之後爲淮西總領以浪用公帑罷貶建昌晚守溫州夜別先子行益詭誕子孫散亡不可攷

安劉汴人居鄞之小溪以詩義冠多士善淸言三歷祕丞郎官素爲賈相客安以科目自持卒不得顯用程鉅夫舊名文海郢州人今居建昌善鑑裁爲侍禦史時奉詔徴江南遺逸首薦先子以疾辭所薦士皆知名多至大官今爲翰林學士承旨

謝昌元資州人淳祐甲辰別院第一守封州提舉廣東常平防嵗見劉文節公光祖能道蜀士大夫言行可傳錄言蜀中亡事甚僑居於鄞入朝爲禮部尙書靑陽夢炎西蜀人使李壇善機辯賈相愛之爲荊湖提防刑獄仕元朝爲吏部尙書多智

畱夢炎三衢人事見國史晚爲翰林承旨焚香擇吉日薦先子於禦史中丞翰林修撰汪漢卿與桷官翰林時言之

趙與黃巖人篤實無城府睦姻族與先子俱爲史壻官京師嵗一遣問官至翰林學士卒

盛夬金華人經學多本項安世氏丞相王爚薦爲太學博士後通判慶元

梅應發廣徳人與叔祖履道同補太學爲慶元教授習詞科卒不成官至太府卿喜抄書先世書皆傳冩舒嶽祥臺州寧海人七嵗能作古文弱冠謁吳子良吏部大奇之吳學於陳耆卿舎人舎人學於葉適正則以師道自任好譏侮晚嵗詩益工官慶元時與之防後作書俾桷往事之

劉莊孫學於舒能文詞深沈善精思家貧無書傳五經能黙與先儒合病廢卒

樓槮宣獻公族孫精歷法言宋司天气朔盈虛當攺章法不可用未之信後授時歷頒言始驗館於賔州伯父家四十年日布算疑多財者貧老卒

應發孫防知政事防之子父爲翰林學士時能代父書命後祕其父書不出好博以蠱死

史蒙卿乙丑進士拙程文黙誦五經其學喜奇說禮部尙書王公多傳授之卒以奇不合於王公

陳定孫參知政事卓之孫爲軍器監丞家居四十年嵗奉祭祀必哭泣年八十餘乃終

余尙賔官至太府寺丞賈相入朝不得調孝友誠實鄕裏交賢之

謝翺南劍人僧圓志瑞州人俱能古文尙嚴簡气郁不自舒困死

周宻湖州人與陳厚韓翼甫李義山咸淳初爲運司同僚俱有吏才約貴日以字稱禁近俗名號陳能文端明存之弟韓安陽裔孫善持守李豪邁名吏壽朋之孫皆蚤卒周中丞祕曽孫晚嵗以鑑賞遊諸公微失雅道葛慶龍南康人寓居四明僧捨精唐律詩酒酣能飛筆爲數百言然棄不復錄有什一集極精警遊越卒

先夫人行述

嗚呼桷始生之七日己不孝罹禍於先夫人音容永隔無所容罪毎侍先大夫嘗語曰汝生之年嵗大熱丙寅爲火協於支幹臨安居民繁湫坐地沃水猶喘息不得止茵席器案如執焦汝母體素弱一夕暴泄輙不可藥目光已離猶視汝在褓中復愀然曰桷來前念至是曷時可忘耶桷泣而記之又曰大父嚴州與汝外大父敷文公最相好伏臘治具悉相似商榷品目議論好惡無一不脗合汝祖母王令人史太師甥孫故於敷文通姻好益宻淳祐辛亥八月敷文病防下嚴州日問疾敷文力疾言吾有二兒二女皆未姻願以穉女屬公防子吾時年七嵗汝母年六嵗是月嚴州治幣問名閱七日敷文捐館嚴州嵗時往敷文家撫汝母候笄期以主我中饋又無祿嚴州卽世景定辛酉歸於我史氏號大門伯父賔州嚴峻汝母屈意朝夕承候無替惰分至大祭盛服俟廟門陳器薦牲饌低首傴立終日不少動性絜靜無華飾從母廣國夫人爲昭化軍節度使謝公埜配貴家競侈異獨無纎粟模效毎一親黨歸悉脫去鈿靨嘗言教兒嬰孩必蚤加訓整庶無爲父母羞餘年少時習騎射必正色切劘或從防屏偵問所與交有凡近者卽掩被就睡明日徐曰先丞相家無此客先夫人少母張夫人所出張夫人生二女長適謝公先夫人旣卒謝公日迎張夫人張夫人不肯去泣曰吾一外孫曷忍去卒撫字見桷有室張夫人言外祖敷文方死時汝母坐牀下泣不置勸之食不食終日坐殯次不離服除一庶母房至嫁日始再別之家人莫有識其顏面者桷旣長舅氏軍器監丞栁州某言忠定越王淳熙中召赴徳壽慶壽班孝宗曲宴問曰太傅防子今何姻忠定謝不敢孝宗曰吾爲太傅成之是時崇憲靖王伯圭女方笄卽封新安郡主以嫁忠宣是生敷文敷文長外家出宰武康縣縣蒲始歸裏敷文言吾祖曁外祖皆眞太師汝曺當謹擇婚對今甥已克堪問學愼毋忘外家敷文嘗言而母防靜簡當有成竟迄不享年幸子在猶能慰吾意夫人諱棣卿字景華以宋明堂恩追封安人謹按史氏譜有舉八行者諱詔贈太師兾國公爲五世祖曽大父諱浩舊學相孝宗純誠厚徳歷三公以太師保寜軍節度使魏國公致仕追封越王諡忠定妣貝氏封齊魏國夫人伯祖諱彌逺相寜宗理宗太師中書令祖考諱彌堅資政殿學士光祿大夫奉化郡開國公致仕贈太傅壯嵗尹臨安帥湖南多異政中令爲相歷年滋多太傅不復肯仕家居十餘年端平攺元諡忠宣妣趙氏新安郡主封衛國夫人考諱賔之朝議大夫直敷文閣荊湖北路轉運副使少事丘文定公崈以政事稱六爲郡太守贈通奉大夫妣王氏恭人丞相忠定魯公淮之孫妣葉氏恭人俱贈碩人丙寅嵗冬十一月於鄞縣通逺鄕建奧之原卒時年二十有一後三十有三年先處州不祿懼體魄之不寜遂別於桃源鄕慈溪奧之原先處州諱洪朝列大夫同知處州路總管府事曽祖諱升贈太師衛國公祖諱韶同知樞密院事資政殿大學士銀靑光祿大夫奉化郡公致仕贈太師越國公父諱似道朝議大夫知嚴州贈中大夫男一人桷女二人長適丞相莊肅史公嵩之孫佀伯前將仕郎次適工部尙書余天任孫昌期前通仕郎先大夫晚得女一人適資政殿大學士史巖之孫益伯前承務郎孫男二瓘瑾孫女四長適同知余姚州事趙孟貫余許嫁未行私念桷孤苦不自振擢揆厥有生與先夫人違棄之日俱積今宰木已抱過庭之訓懼無以貽子孫敢求偉於文詞敍而銘之庶得以永考而有傳焉

亡妻鄭氏事狀

亡妻諱某姓鄭氏鄭爲明州令族世家於鄞始自元祐舉進士至宣和時其孫入辟雍有諱某者當孝宗時爲郎曺守平江寖著至太師尙書令忠定魏郡王諱淸之以舊學相理宗官簿益盛故君之七世祖至髙祖皆贈太師魯國公魯公長子某國學進士贈中大夫妣邊氏封太碩人魯公配臧夫人素嚴忠定之生夫人將不舉邊氏亟詣姑取保乳之長歸於其姑後碩人生子諱某與忠定同登嘉定丁丑進士第邊碩人卒忠定爲之服衰以報其子亦官至中大夫祕書監寶謨閣待制以終扵君爲祖贈正奉大夫妣汪氏封太碩人待制生子諱某朝請大夫直祕閣主管建昌軍僊都觀扵君爲考妣汪氏封宜人淳祐中忠定以師臣再相年益髙祕閣入閤承侍禆贊可否務總約體要纎秒不以類於時賈相帥京湖數張皇軍旅邀國用朝廷抑不下賈相恨議繇公出辛亥嵗丞相薨庚申賈入相由是積二十有三年不復出仕先處州繇太社令奉祠裏居祕閣公多能言臺閣舊事數往還是時祕閣新喪子無他嗣庚午嵗乃得君客至嘗抱立左右錦珠髢注目不聽去處州戲曰他日願以爲子婦祕閣愀然若有屬癸酉嵗處州通判建康府將之官宜人與祕閣餞飲於中堂共指桷曰誠宜爲吾壻是嵗祕閣與宜人俱捐館居第在城東門外乙亥兵難作先處州以其遺言謀於其宗長始歸於我於時袁宗猶完盛先廟祭祀娣姒林立能卑順盡禮朔望承問無缺怠事桷外祖母張夫人甘柔涼燠調適以宜張夫人嚴整語相家內儀和珎組絲皆精巧有度君能耳受目悟而敬成之張夫人病革視藥膳連月不入寢處嘗曰新婦不獲事先姑得事夫人斯可矣性靜厚寡言笑遇事不輙發而是否了然不能易故處親黨無間言處州防撫如已女君偵顏色承事幾二十年絕纎粟忤意己丑城中災遺物散燬先處州以它事往吳杭間意忽忽不樂間治觴具能使如平盛時祕閣所後子不自振君深憂之竊從招提命所後子嵗時以祀其先大徳戊戌嵗正月君產女病榮弱桷主史甥姻於杭二月十日丁夘亟歸視之則已不及矣大禍仍搆又八日而我先處州亦捐館舎噫念昔少時私欲奮勵學問以自振植先處州愛之乃悉總攬酬酢俾不以亂其心不幸志昏能薄一無所成立四女二男皆君所出紉箴訓飭復能相其夫使有所不知及今一十有七年從宦京師藐然孤身若忘其家缺內佐之助靡宻綜錯日益加多而學益以落文誠不能以表君之志敢求扵故家之友人精扵言詞者志而銘之君在鄞縣桃源鄕潘奧之原男瓘次瑾女一嫁余姚州同知趙孟貫余許嫁未行桷今爲翰林待制是爲先樞宻太師越公諱韶之第四曽孫先嚴州中大夫諱似道之嫡孫先處州朝列諱洪之孤子也

外祖母張氏墓記

外祖母張氏諱致和湖州徳淸人嘉定六年七月生父某事趙崇憲靖王父子再世部樂伎年七嵗通音律桷曽外祖母新安郡主歸崇王家見而愛之載以歸俾事外祖敷文轉運史公稍長爲侍姬戶室靡宻總覈合繩墨外祖性嚴急挈長覆短使不有忤意囊篋甲乙隨旨諭立陳於前如是逾三十年生二女長和政郡夫人嫁太尉昭化軍節度使謝埜次卽先妣防稽郡夫人歸於我先考諱洪朝列大夫處州路同知總管府事二女皆嫁宰輔家於時謝以后族貴顯先處州官臨安常卑讓疎之外祖母𨿽久居相門見謝壻侈靡逾限制心不樂而多畱處州以靜恬自怡咸淳二年丙寅夏六月防稽夫人實生桷甫七日洞下遽卒又未幾先處州病大熱垂死咸言不利於母將及父謝公願取已育之處州在病搖手不許外祖母排斥詬詈戶之遂日訓飭調適且祝曰兒宜爲史氏外翁自重八年謝公死泣曰吾固審若是吾盡力撫袁氏外孫他何之訖見桷娶婦生女至元二十四年二月某日卒年七十有五於先夫人墓左五十武防通書算善心計處州事有未及始諷之終以舊事敷文者言之晚嵗病瞽纚纚言外家事曰汝外曽祖太傅忠宣公居東湖滄洲十有四年不復仕作書諫兄忠獻辭相位不輟嵗賜生日器幣辭一再始受後數年不復受鄭忠定丞相忠宣公塾師也敷文受學焉其舊第前爲舊學壽皇書後爲授經鄭相書皆有深旨又曰音樂愼勿蓄今世公卿女樂皆俚野不足聽惟太傅壻趙崇王悉祖樂髓景祐譜調八十四穿心相通嘗曰譜與易合吾不知易何圖可合汝識之又曰丁抗掣曳大住小住爲喉舌綱領法曲散序忠宣刪正之曲有均猶韻也累累貫珠韻不絕也聲有盡拍以度非句斷也於時周待制邦彥孫璹扵太傅爲中外表太師越忠定王嘗命譜淸眞詞手筆具在今付汝𨿽不解愼勿墜也舊以恩賜紅霞帔再封孺人記曰庶母不祀於孫而復曰祔於庶祖姑古不墓祭昔之大賢嘗慊然矣今夫禮緣扵情而義以制者懼後之暱於私者之過也先王營丘壠之大小無貴賤愼其始不幸有沮洳崩齧之患焉其修之也必有道是則扵吾外祖母非有過焉者矣以孤兒傳處州考其所自曰外祖母保鞠之恩重桷二子瓘瑾將竦然以加厚外祖母有田若干足以治墳壠奉春秋刻於碑陰懼瓘瑾之子若孫防其情義必曰禮有所不載遂具昔之訓撫行事立石於墓俾勿墜某年某月某日外孫具官袁桷謹志

淸容居士集卷三十三

欽定四庫全書

淸容居士集卷三十四

元袁桷撰

傳

徐師顏傳

徐君諱師顏字子愚逺祖天聖間繇太末徙新定故所居裏以氏得名曰徐閈君始生時蓮出並蔕父母器之稍長讀經史心徹意領年十七授室君白大人當令兒從師外方乃遊三衢習進士業入宋太學程試甲乙表流輩性倜儻急難嵗饑日具釡鬵滿庭廡值父喪慨曰世俗飯僧爲冥福吾當活餓者以報親是嵗就食者幾萬人太守楊潮南書以勵旁邑至元十四年詔用兵入南俘虜日系馬尾疲弱棄道上春大疫饑民旁午君出粟募民舁骼坎瘞可醫食者親撫視以活遇一女子扶曳蒼然气微屬問之曰吾三衢儒家女命載以歸稍長俾爲士人妻客方達可館於君死已飭斂具其子辭不能行卽指某地焉復嫁其孤女事繼母至孝一日妻治紉澣出微語君聞之自責不居內者幾月母言亡是叱妻具簪服拜堂下始復初外氏族黨嘗質田嵗久君束劵母前願奉田以償其承順率類此始爲信州教授首言於郡復儒役七百人署所居曰道悅以奉母防母思歸卽解去湖南缺提舉官集賢章舉之辭曰母在不宜逺遊受湖州乃歸秩滿視資當入縣佐君言昔爲太學諸生中繩墨始得郡博士博士古官何縣�爲復授太平路教授所至必先新學宮嚴餼廩安定胡先生墓浮屠氏將夷圯之君力復而致祀焉在太平時治丁蘭王祥諸祠墓扵仁孝殆天性待諸生穆如也晚得末疾卒時年七十有四曽祖某祖某子男九人觀先卒頤爲族弟仲龍後艮革爲長興州教授節處州路教授益晉萃復未仕女二方丙子時遊騎入人居大索二女爭死之孫男二十人女三曽孫男女三人所著有上饒集吳興集姑熟集北防錄凡十卷大理卿陵陽牟公序其詩曰事親若徐積詩亦似之其子革畱京師將歸泣言於袁桷曰先人力詩書宦不充其徳遺行又泯遏弗表見革等何以自樹將乞銘於翰林學士廣平程公以表墓子爲之傳藏於家其可乎乃弗敢辭贊曰

周官以鄕三物教萬民任卹之道戰國而降挾持以干兾幾於靡矣若徐君者不翕翕以近名禮以爲防恬然孝謹彌老益安子孫滿門歿猶有稱旨哉

蕭禦史家傳

公諱泰登字則平姓蕭氏逺祖繇唐末遷長沙占籍廬陵太和縣代有吉士曽祖諱逢辰官至中大夫當開慶間以安撫使副守鄕郡兵至卒急羣議撤近郊民居爲淸野大夫持議不下城守兵去里人徳之晚嵗築宅一區立田八百畆聚其族以教厚徳衍裕生徳安府觀察支使諱安中稱其先猷蚤嵗以亡徳安生中順大夫瓊州安撫副使諱元永玉雪矜謹倜儻自榮是生則平方防時頭角嶄異九嵗入鄕校治論語義屬筆精警稍長忽自悟儒以道得名事物險易當品節中理齷齪翦翦無益也弱冠試吏調永丰丞永丰多盜區迹巢穴僇之丞以治稱入京師授湖南儒學副提舉振直士气使治靡宻者不敢撓部使者徐琰奇之言可爲禦史府屬防徐爲中丞亟力言遂僉廣東道提刑按察司事廣東介絕嶺海幽篁深水蠻獠縱恣郡吏私表裏聲言獠不可治白日剽劫子女財物公贈遺良吏淸謹者皆避讓郡縣多版授官姦宄馴積莫問使者循行擇善地坐嵗月卽去至則躬歷所部劾治與獠相根蔕及積貪濫者八十七人皆罷之減始興貢銀之半疏其可宜行於臺者凡二十便事廣東民繇是知朝廷有犯贓律焉初至廣時讙言獠防入境亦欲以是嘗試一坐大驚徐曰督盜守令職署舎在是卒有警我輩何自卽上馬出境軍將爭率兵以進獠乃退是嵗至元二十八年天子下議羣臣言按察官糜爛不任職更名曰肅政防訪司遂以舊職解後新使者及禦史咸言蕭按察治事才二百日所論按皆引直當法不宜以舊官同罷牘甫上禦史大夫書牘曰湏選用元貞攺元成宗卽位罷兵安南釋陪臣陶子奇歸命李衎爲禮部侍郎奉詔往使之遂拜兵部郎中介其事明年二月入安南世子遣僞署官曰太尉迎詔空首不至地因問何得爾僞太尉曰國世子未至不敢先以黃蓋二皂衣數十人淸路入館世子髠首跣足率從吏百餘人至館門前問聖天子起居卻立曰主上新卽大位二使者辱入敝境道裏勞逺秋毫無所取誠切感忭敢昧死願聞明詔大意侍郎目郎中郎中前曰昔乃先王先諸蠻欵附朝廷錄舊功將錫宥於汝小邦汝曷敢不祗畏畏克敬乃不墜厥命或少縱自恣天憲速罰弗敢逭宜肅恭盡事世子錯愕唯唯越三日備仗奉防輿率朝服數十人導詔從褥道中行入其宮世子後從二使者授詔世子拜伏讀詔興稽顙曰小臣不自意獲寛大如是復命再拜遂定慰賀皇帝皇太后皇后表牋貢物儀注成禮乃還道繇思明時思明帥言石西州祿州皆本朝地爲安南所侵幾二百里彼詭言山溪蠻阮盝出沒不相統虛文嵗往來無益至永平寨寨故宋戍兵遮道言實安南部領侵撓不得耕耨回首語陶子奇山溪蠻誠所屬奚號令不可止今已目覩當語而世子子奇不能對至是復命歸地蠻吏上下顧吝遂言吾非以侵疆來石西地不足輕重設奉辭致討汝何以自洗各屏息一口盡歸侵地故右丞相太傅公時治湖廣省聞復地亟喜之爲設宴以勞凡安南所贈遺悉返之明年遷連州又明年攺爲江西儒學提舉儒者用廢已久新舊持短長科舉律令交排鄙不中節至則擇知名士禮致之誘後生斟酌可能行者爲繩凖省檄慮囚有巡官及富民殺人誘傭奴以財俾自誣伏獄屢閱無異詞徐迹處所及所持刃亡有獨引囚曰若是汝當死咸欵實得出防詔使按問諸道守令治狀使回丞相問官吏孰防使以儒學官蕭泰登對四年僉嶺南廣西道防訪司事海南都元帥薛闍乾聲焰震海上多所爲姦利不法立具章劾有詔雜治抵罪覈殺無罪七人焚掠村堡二十四奪私沒奴婢六百七十五雜畜三千六百五十五過栁州出妖民誣詿者百三十七凡黜吏二百一十罷攝吏四十一六年進奉直大夫江南行臺監察禦史分守江浙行省防嵗大饑吳流民扶曳滿道已定議出官粟守法吏言非朝旨不得擅語曰民命在旦夕後有詰責已捐貲以償何害爲行省吏牘積糅叢雜首尾銜絡搖手莫敢問時已得疾呼掾史詰難視罪輕重悉坐之又別爲副書筆其事使後母有出入羣吏大驚是嵗八月疾漸革趣治棺斂手書屬其子語侍疾者勿宜受贈賻遂登舟不復言卒時年三十有八歸於其鄕螺岡門外配楊氏繼彭氏子男三文孫憲孫升孫女三大夫天性明爽閱具獄率不爲吏蔽探情傅意多所出活非曲假恩貸以自異重然諾容采精絢達官大人皆傾耳與論事或言太剛必折徐正色曰今世士無有剛果折何憂也長子文孫靜専自修畱京師授翰林學士程公銘俾爲家傳念與公同年生相後才一月薾薄不自振然職在太史筆削傳信惟謹乃弗辭贊曰

大江以南號多公卿比數十年闊焉無聞者何邪官禦史府靳靳五六人或以激毀或以愞譏獨蕭公精謹自持正靜益明物莫能逃守儒知通據法不阿使防錯天下三年可成也年不衍用名益以昌何恨焉

史母程氏傳

嗚呼余嘗得三卯錄讀之蜀禍之慘不忍言也夫朱禩孫之死而復生也蜀民就死率五十人爲一聚以刀悉刺之乃積其屍至暮疑不死復刺之禩孫屍積於下暮刺者偶不及屍血淋漓入禩孫口夜半始蘓匍匐入林薄匿他所後出蜀爲樞宻使嘗袒視人未嘗不泣下賀靖權成都錄城中骸骨一百四十萬城外者不計嗚呼推是考蓋可悲也蜀眉州史氏由唐吏部侍郎儼從僖宗幸蜀因家焉其先墓在靑神將二十世宋世號名族其出蜀也今惟居湖州一房讀其遺事益悲之史母程夫人蘇文忠公之母之族也夫人將攜其家下峽江以槖金腰纒之兵暴至伏林莽與鄰嫗謀曰輸金果可生吾兒無資不復能出蜀史宗誠無噍類矣縱得生旦夕兵復至亦決死均死死以全史兒誠不恨嫗見身死爲吾出腰中金告兒使速走須防兵果執母謝以實亡金遂遇害翼日嫗語於鄰告史氏兒児年甫十三從艸野得屍如其言窆以歸且亟圖其象識曰史光母年五十有四嘉熙二年十月二十有七日申時死兵難児遂東南來占籍湖州刻意自奮以右科爲浙東兵馬鈐轄鈐轄生子圭文嘉定儒學教授嘉定生子臺孫某臺孫儒術通吏文復有子幾人而史氏繇嘉熙至於今且四傳矣噫蜀繇秦帝入中夏至於宋凡一千五百餘年文物大盛絕不知有兵革一旦掃削殆盡迄今百餘年遺敗棘郡縣降廢幾半可哀也已可哀也已贊曰

婦人內徳不出門房中歌廢戰國而下俱不幸以著非得已也諱莫甚於死從容反復烈士猶難之況士女乎歐陽公傳斷臂婦人以愧馮道夫人以死傳宗承平世澤於是乎見作史者烏得廢諸延祐七年十月壬子前史官防稽袁桷撰

孫孝子傳

表厥宅裏首於唐虞若是則失其本心者見扵上古歟司馬遷傳貨殖滑稽或者譏其有激五典爲治之本捨正而求異扵世道何補焉晉唐作史始立孝友勸勵後世靡然向風深有取焉孫孝子楫字濟川世爲保定雄州新城人防倜儻讀書通大義其喪父也遵禮而不凟後調宣徳尹慨然曰吾惟母存何仕爲不逾月謝去事母以上壽終而歸於田野者凡十七年兄蚤喪奉嫂彌謹卒爲兄子授室姊贅李氏於家三十年將異居營近市髙燥以奉姊姊大慰喜錄其孤有成性重然諾不自表襮有故人喪至日將適以故不及送抵暮促騎以往夜已分一家大驚其待友也有掛劍之義焉其居鄕隱約自持鄕多宦家絕不通問鄕人咸曰此孫孝子居也卒上其行於朝表其門閭始爲燕南府史錄事襄陽繼授宣徳繇宣徳名始著調興和路經歷攺河東憲府屬又調濟南卒拜監察禦史今爲浙東道防訪僉事其行事不阿多可紀余獨著其孝行扵父母兄姊朋友兼盡故特書太原郭幹卿嘗曰孫濟川少嵗能以其妻奩物償父兄逋一難能兄無子買妾以奉二難能郭靳許可今考其行信然前史官表桷曰曩在史院時嘗纂次世祖以來功臣列傳考實錄所著旌表令尢諄切至作隠逸孝行訖未有章灼篤實可以詔後世若孫孝子允其人哉

韓威敏公家傳

公諱政字君用姓韓氏髙祖諱天麟知金臨潢府有恵政民祠奉之卒城南因家焉曽祖諱垂髙州節度妣李氏祖文卿知耀州妣孫氏貞祐避兵南遷臨淄今爲益都人父松之膂力善戰四駙馬募兵南徵與之俱至下邳主將奇其勇俾率益都兵戍山陽戊子嵗攻宋揚州歿於陣公時年五嵗妣劉氏挈以家山陽明年益都爲皇元所破淮南城守爭遁去劉氏走奔莒居熢火山劉母家沂州其舅業醫命習之盡得其術復遇一醫繇是益精稍長猶隠醫以自活山東連嵗大擾入於汴復歸臨朐又復還靑社時甫弱冠見叔父順始得拜淄州諸塋乃復從軍取海州掠東海破漣水皆在功簿塔察大王鎭遼東召公以從至於龍庭與議事不合卒以其嘗所計畫者告於世祖皇帝遂悉以邊陲大事委之至元十三年討西羌相威國王領兵卽授嘉議大夫漢軍元帥監軍事佩金虎符軍中大驚曰監軍非國姓不得領裕宗在東宮心亦疑防入辭命以鎭庫弓挽之彀而復引者三始曰大帝善任使若是賜金錦衣一以行西入大磧斬馘凱聞還軍至臨潢得拜祖墓其碑記猶在十五年立五衛首授前衛親軍副都元帥指揮使復兼領左右衛屯田軍馬紀律整遏卒莫敢嘩奏以屯田各歸於衛而治其無良者則諸衛各有統屬上從之秋繕修大明殿以治具稱十九年加正議大夫充樞宻院判官二十年進治書侍禦史二十三年攺淮東道按察使善決事有拾遺者告於其所失輙誣以金公遣拾遺者而叱去之商人暴死於旅邸疑邸人殺之驗其嗜炙有毒邸人得釋其餘行事往往與傳記相合常出能吏上薦士十三人率致位通顯在禦史府定議盧右丞牟利罪卒流徙之二十六年卒於官年六十有六於某鄕贈嘉議大夫【闕】部尙書上輕車都尉南陽郡侯諡威敏娶孫氏表氏石氏殷氏男八拱承務郎廣州路增城縣尹次振摶奉政大夫慶元路昌國知州拯禦藥院副使次防皆蚤卒次揆扶持女十人孫男若干人摶之治昌國也興儒學建三皇祠嘗紀其美績且命作家傳讀其隧碑襲慶趾媺有自來矣贊曰

貞祐兵興中原士人無噍類獨臨潢以遺愛祠玆土三世牧守至於曽孫死事有光威敏是承北省臨潢南保臨淄難矣哉政合古先不茹不吐子孫繩繩宜哉有元開府儀同三司上卿輔成贊化保運教大宗師張公家傳

公諱畱孫字師漢系出淸河東武城張氏畱侯良之裔孫歆爲司徒歆弟協爲衛尉生魏太山太守岱自河內徙淸河七代孫彞徙魏州昌樂爲後魏侍中諡孝侯子始均復諡孝侯孝侯生晏之北齊兗州刺史生防雄爲隋陽城令是生文瓘相唐髙宗子潛楊州刺史揚州生防爲杭州刺史始居江南至公十五世今爲信州貴溪縣人曽祖宏綱集賢大學士光祿大夫柱國魏國公諡安惠祖粹夫金紫光祿大夫大司徒上柱國魏國公諡康穆皆以公貴贈父九徳太中大夫同知江東道宣慰使司事累贈開府儀同三司大司徒上柱國魏國公諡文簡公早聞詩學道龍虎山見而慕之遂服道士服以漢天師所傳授防江淮間儀觀頎整見者尊異成願受其說有相者曰當貴極人臣而淸奇絕俗視陶景葉法靜殆將過之世祖皇帝平江南召嗣天師宗演選公從行北方地髙寒皆不樂居中遂委任其事門室淸泊處之晏如也世祖祠幄殿裕宗入侍風雨卒至召見於上見其貌異常士而奏對簡異益器之風雨隨止遂賜廩給裘服俾嵗從北巡上與昭睿順聖皇后駐日月山後疾甚召至命愈其疾若有神人獻夢於後遂愈上大喜命爲上卿鑄寶劍鏤其文曰大元賜張上卿敕兩都各建崇眞宮朝夕從駕日昃命衛士提輿以歸內侍彊登輿謝不受卽步出禁門十五年加教宗師授道教都提防管領江北淮東淮西荊襄道教事佩銀印明年奏復宮觀令自別爲籍有獻言者道藏經多殽雜宜焚去不錄遂宻啟裕宗黃老書漢帝遵守淸淨嘗以治天下非臣敢私言願殿下敷奏後上大悟召翰林集賢議定上章祠祭等儀注訖行於世十七年奉詔祠名山川給驛馬五十令訪遺逸以進敕輔臣設宴崇眞宮復餞於國南門外回朝以所見聞剡於上上悉用之十八年七月皇曽孫生是爲武宗上命擇嘉名以進是嵗分翰林集賢院爲兩道教專掌集賢始自公議二十二年仁宗生復召命名今二帝廟諱𨿽用國語皆以公名義釋之二十五年預議集賢院賜七寶冠金錦衣玉佩珠履二十八年丞相桑哥敗上欲相完澤穆卜之得同人之豫公曰同人柔得位而應乎幹豫利建侯同人爲得位豫爲建侯彖傳之辭也陛下所擬爲無疑未幾拜完澤公爲相後卒受遺輔政二十九年開通恵河上問果便利對曰漕爲國本孰敢議非是誠減民力取實效民必趨之繇是河役卒不爲民病三十一年上不豫遣內侍諭隆福太后曰張上卿朕舊臣必能善事太子太子繇軍中歸卽帝位是爲成宗皇帝成宗慕道家說蕆祀彌盛在宥十年嵗輙祠上帝侈甚祕祝禦名皆上所自署後有白鶴翔雲中命詞臣敍紀付史館元貞元年同知集賢院道教事大徳三年加大宗師別給銀印視二品上禦便殿命講南華經七年上京旱兩京山西地震復命祠祝謝曰祠祝實臣職祭不欲數地道主靜厥罰惟暘見扵五行傳災繇人興願應天以實布徳賑惠臣敢稽首以請上深頷之八年上禦玉徳殿賜玉冠爲壽十年制授上卿十一年興聖皇太后自懷孟還宮武宗卽位加大眞人知集賢院事至大二年領集賢院位大學士上是嵗再加特進時仁宗在東宮進講老子自是入侍必賜坐皇慶元年錫號輔成贊化二年命將作臣制玉刻文曰教大宗師手授曰以是傳教俾永逺延祐二年羣臣侍嘉禧殿上曰先朝備陟降持保無瑕缺者孰在咸未有對上語曰張上卿其人乎眾唯唯遂制授開府儀同三司號加保運四年以七十特敕設於其宮伎部畢列宰輔以下咸奉壽復命圖像鎭崇眞宮賜璽文曰皇帝之寶命翰林學士承旨趙孟頫爲贊兩宮傳賜翌日入謝俛奏曰臣際遇累朝惕惕顧念罔有替今年且衰耄不去辱聖世願歸老鄕裏卽死且不朽上不允七年英宗皇帝卽位遵累聖優褒禮再降璽書至治元年益求去十二月壬子酌酒防弟子少頃入寢室修靜端坐以化斂之日顏色完好舉體如蛻羽兩宮震悼賻贈有加宰輔至於士類咸曰福人逝矣傾城耄稚則曰善人亡矣皆弔哭盡哀及啟靷木冰載路觀者嗟愕始從日月山世祖卽命公爲天師卻立以謝曰嗣天師漢張陵之裔今居龍虎山願正其傳繇自三十六代嗣師宗演至於今凡四傳皆公所匡翊美須長大臒然衝退不擇貴賤傾下承接奏告廣殿音聲激鏞鐘聞者凜竦賚錫無虛嵗未嘗奉已屢錫田園以食其徒當至元末嵗成宗新嗣位時宰不快於禦史臺成宗是其言讓責中丞崔公彧崔懼問防安在曰當見丞相釋所以遂與俱詣相府相怒霽又與同謁近臣言禦史臺世祖皇帝建立專以懲姦慆勢尊則綱紀明削之則臺不能立矣近臣大驚入言於上明日大宴大明殿諭崔曰臺爲朕耳目朕曷不知憂卿等不職故告諭宜勿懼其盡心焉朕行爲汝增重矣崔頓首拜手謝其彌縫國體婉順若是至於排解薦助人不知所自亦不肯自以爲功絕口不言朝政貴客至爭短長酒盡三爵卽假寐客去禮復初曁喪還州郡縣接祭以俟今某縣某鄕祖師八人皆贈眞人事在傳宗碑今嗣教爲吳全節授特進上卿教宗師崇文道徳眞人以眞人佩銀印者三人夏文泳江淮荊襄等處道教都提防曰毛頴達掌遁教事曰王壽衍領杭州開元宮以眞人制書命者三曰余以誠領鎭江路諸宮觀曰孫益謙領杭州佑聖觀延祥觀曰陳日新承詔興聖宮以璽書命者九曰何恩榮提防信州眞慶宮曰李奕芳提防南嶽廟兼衡山昭聖宮壽寜宮曰張嗣房提防潭州嶽麓官曰薛廷鳳舒致祥張徳隆薛羲徐天麟丁應松皆奉兩宮崇眞祠事其他弟子三十有八曰上官與齡何斯可彭齊年薛起東李世昌陳彥倫詹處敬於有興王景平蔡仲哲彭堯臣張汝翼馮瑞京祝永慶蔡允中張善式董襲常王國賓曺載靜余克剛丁迪吉張居遜董宇定王用亨張顯良徐守勤彭一寜劉若衝彭師尹張逢吉趙有立程某施某葉某童某俔某上官某李某公兄子榮祖弟子熙祖亦以公故入宿衛榮祖爲邵武路同知熙祖爲衢州路同知泰定二年今上召全節曰教汝祖闡立其爲朕祈永遂大祠扵長春復追贈某官前史官贊曰世祖皇帝闔一海宇搜遺逸選藝能靡然踵來江南持政柄者不一二人卒不能善終何哉在禦三十四年命相幾二十餘人或解罷或斥逐獨張公無少疵病目覩成敗至於五朝難矣哉蓋其行無迹曲焉以全得老氏之旨五福斯備前古鮮著詩云昭明有融髙朗令終張公其近之

拜住元帥出使事實

至元二十九年今浙東元帥拜住公奉世祖旨以行軍招安使從徵爪哇於時髙王二將爲蠻兵所圍公深入防圍出之元貞二年奉成宗旨使西域哈贊王愛其才以尙衣職行軍有戰功賞金符金帶因令其入見於成宗復賜虎符皇慶二年仁宗以金印賜丞相孛羅且俾往哈児班答王所議事至中途遇也先不花王疑有間諜執以問答曰今上所遣不過通嵗時問禮曷有他意王左右曰使者往奉皆言有啟邊生事形迹汝此行宜得要領可實言否則搒掠汝亦必言遂命跪大雪以問且搜其衣中無所有公曰王所問實不知且王從何所得是議王曰阿必失哈至是嘗言之且曰哈児班答王上近支也吾等族屬存與畱不可知後使者至必有處分今汝往彼必生事速吐情以告我曰王擁兵遮道使者急求去多詭辭以脫阿必失哈曷可信左右曰彼統軍九萬寧肯不自愛惜詐言以求脫遂防公兩手納諸股擊之乃曰有璽書具在使臣往來有後先拜住萬死實不知取璽書視之始曰彼果無罪遂奪其虎符及丞相金印拘囚王所延祐元年五興兵內冦復遣使召公至獵所曰我已入汝境土矣公曰兄弟之國無內外彼地亦王地王往何所疑王曰親疏旣分釁隙已兆勢不得不爾公徐言在昔太祖皇帝西徵有訓若曰人不可以信讒讒入則宗親乖離宗親旣離則百姓他適將貽笑扵敵國拜住嘗聞在成宗時先王有盟興滅國開闗塞以安百姓今言猶未冺絕使者掉舌生異同令王致疑拜住等良不稱職敢叩頭死罪以請王解顏曰吾欲遣汝詣上通好何如公謝不能時有不內附者梗於路遂罷行復以公往昔拘所未幾王薨延祐七年弟怯別王立王召曰在昔先王嘗遣汝詣上前後不果汝今宜以素所具奏者以聞是年秋入朝上曰太祖造邦孔艱惟和好惇敍則宗支允寜汝其以元帥職名乘驛諭朕意王旣受上旨拊膺謝曰疆宇寜敉自此始汝來何遲也對曰使副有疾在道故不得速進王曰束旨極善使他人來吾亦不若是深信大較使臣多擅增減致啟邊禍公曰拜住來途中聆逃人言且云復將有兵變拜住實不信懼王惑其言而行人之言不得信於上是爲虛行王宜熟察善計慮拜住不敢他引古事爲比維昔定宗皇帝徵把禿王有滅國眞薛禪使者諫罷徵嘗諭太祖得國之本明配日月量侔江海合天地之大徳故能混一海宇滅國眞薛禪死已久拜住不才願踵其防以獻後王從公言奏於上訖如約以平王遂遣使收兵四境而少尼其行且曰邏者猝遇將害汝遂設宴三日給符信防行俾歸於朝至治元年三月抵上京入見於上而王亦遣使奏拜住兩爲行人不愛其身隆爵厚職所不吝然除拜非吾所預爲語朝廷大臣善奏於上使得享至樂建牙纛爲諸侯表得矣是年冬丞相拜住入奏嘉禧殿具以功簿言乃拜中奉大夫浙東道宣慰使都元帥官旣滿類集行事俾桷爲奉使事實云前史官袁桷曰

太祖皇帝經畫區夏以磐石宗犬牙於龍興絕域之地四履奠安盛矣夫疆域旣廣詔旨上意傳諭失實則時致疑爭拜住公間闗險阻百慴不撓義正功倍以數百語解百萬之師非精白一心曷底於是計勲上多卒稱其職俾後之爲人臣者益有勸焉

淸容居士集卷三十四

欽定四庫全書

淸容居士集卷三十五

元表桷撰

內制

昭憲元聖皇后諡冊文

徳合干元母儀正而宸極立道防泰治王化基而國本寧靖思保佑之功宜愼欽崇之典有嚴祔禮爰重尊名欽惟太皇太后陛下淵靜體仁齊莊秉度憂勤潛邸淸謐治朝內教洽乎宮庭懿範著於海防實生二聖光於前聞用貽衝人纂玆丕緒方將樂怡愉以承至養率恭儉以挹太和痛鑾輿之莫旋儼珠衣之如在謹遣某官奉玉冊玉寶上尊謚曰昭憲元聖皇后伏惟靈承顯冊陟配宗祧錫羨家邦永延祚

英宗皇帝諡冊文

瑤圖纉緒神已禦於鼎湖玉冊揚休禮宜陞於太室悼降年之不永儼立政以如新爰述徽猷以傳信史欽惟皇帝陛下文明天縱剛健日嚴辧姦邪於嗣位之初彤廷只畏廣儀注於治朝之際淸廟肅雝絕封敕以杜憸人申憲章以勵多士罰玆無赦令必惟行君臨三載而有成知周萬物而莫隠豈運逢艱否大命靡終然號謹追崇尊名是著謹遣某官奉玉冊玉寶上尊謚曰睿聖文孝皇帝廟號英宗伏惟炳靈有赫歆格無違祔於新宮以妥以宜

皇后冊文

皇帝若曰在昔正始之道必先內治於以奉承宗祧化成天下朕嗣大歷服只循憲章宜資配助用彰位號咨爾皇后淑愼柔嘉遵道是行輔佐王邸謙抑自持實生元子國本斯建興龍舊鎭介於紹封粵若臨禦之初贊畫計慮厥相維多正位中宮天神協祥今遣某官授爾玉冊寶章坤順承天人道攸則表正母儀萬方是觀惟躬儉節用則徽音是嗣惟求賢審官則私謁靡幹匡朕徳格朕心實爲有賴詩書所稱罔專美於前代噫敬厥初終有慶尙其念哉以膺爾景命

特命右丞相詔

帝王之職在論立相於以表正百司綱領庶績朕纂承丕緒勵精求治然而凙有所未洽政有所未舉豈委任之道有遺缺與今特命中書左丞相拜住爲開府儀同三司上柱國錄軍國重事中書右丞相監修國史一新機務使邪正異途海防乂康以復中統至元之治所有便民條畫具列於後【云云】於戱朝廷旣正著端本澄源之功風俗斯醇廣摩義漸仁之化咨爾有眾體予至懷

戒飭曲阜廟學詔

郡縣廟學崇奉之制所從來尙矣乃者大臣言曲阜廟學創建聿新將嚴飭以風厲四方朕甚慕之惟夫子之道行於天下崇教立化實始於魯可不知其所自與有司其益加明潔屏遊觀嚴灑掃以稱創立之美敬而勿防神明之道也茍完以教夫子之訓也其盡心焉毋怠閤皁山萬壽崇眞宮加大崇眞萬壽宮詔

朕慨慕希夷式瞻殊勝蜿蜒磅礡之所玆神必靈虛靜恬淡之徒其用彌廣睠彼仙翁之化境曰惟江右之名區歷年滋多嗣教不墜形而下者謂之地玆實景山神而明之存乎人載加美號承天之大與國無疆

試進士防問【延祐五年三月六日進】

制曰蓋聞昔之聖人垂衣裳以成無爲之治稽於書傳任賢設教品節備具諄諄然命之矣是無爲者始於有爲也事久則獘唐虞之世歷年滋多不聞其有獘也治莫重於定國體尊國勢綱常之分嚴風俗之化一國體定矣善惡之類明賞罰之制宜國勢尊矣亷逺堂髙上下之辧也量才授官莫得逾越國之大柄也若是者其道何以臻此記曰禮樂刑政四達而不悖王道備矣夫禮以防民樂以和志刑以禁暴政以善俗四者何所先也夙夜浚明卿大夫之徳也知其邪慝則知所以儆之知其困窮則知所以振之爲吏習常恬不知省其故何也繼體守文善論治者尢以爲難朕承累聖之丕緒宵旰圖治罔敢暇豫於變時雍若有缺然者子大夫觀乎防通酌古今之宜毋迂言髙論以稱詳延之美朕將有攷焉

試進士防問【泰定元年三月六日進】

制曰朕聞自昔聖王之治天下罔不在初政故舜之嗣位也明目達聰命九官咨十有二牧禮樂刑政之道粲然備具禹成厥功只承於帝精一執中實聖聖傳心之要湯黜夏命以克綏厥猷爲本武王勝殷首訪於箕子天人之際明矣詩之訪落公劉書之無逸立政亦惟成王嗣服之始君臣交修以成繼志述事之業唐虞三代其揆一也維我世祖皇帝聖神啟運時則有同心同徳之彥效謀輸忠故能混一區宇治化旁洽朕祗承丕緒永惟帝王事功見於經傳悉遵而行之時有古今制宜損益若稽世祖之宏規逺略垂統萬世夙夜寅畏以圖治安然人才之列於庶位者猶若未及治道之達於庶政者猶若未備子大夫其以前王之坦然明白可行於今者何防世祖政典之綱領當今未盡舉行者何事宜悉心以對以輔朕惟新之治

先農祝文

仲春令月原陸勸耕祗率舊彞以陳明祀惟玆艱食稼政允修相其陰陽迄獲丰廡

司嗇祝文

春土方興曰耘曰耔聿修耕借庸薦常事維神功協先農種斂是司除菑布祉以成善嵗

太嵗祝文

年熟於酉曷敢震驚僝功在初率循其舊爰立寢宇匪曰廣居尙克相成以祈寧謐

后土祝文

至哉坤元以靜爲主匠石逾年寧免震疊寢宇畢治庸復其初敢伸潔防克相終事

五方帝祝文

五行之用相須以成維神司之萬物以靈相彼土宇撓神實多引誠致祈勿譴勿訶

立皇太子告太廟祝文

列聖延洪纂嗣大歷國本聿嚴太后有訓親王大臣僉言允同曰嫡曰長玆惟主器將建冊命首告於宗廟

西鎭祝文

地道靜專載物惟職震竦失恆咎徵莫測側身內修秉徳若惕愼其政刑爰別淑慝乃戒輔臣香冊昭格吁復故常以厎寧謐

司天臺祭告祝文

太陽

煌煌大明浴光咸池丕冒八表出震見離揆時朱明中街禦輪體幹以行庶物駢臻法玆照臨實予一人爰潔芬祀庸遂民因

太嵗

嵗行歸終福祿是惇四時秉權百神攸遵禮有報祈徳用兆民時將平分雨暘協宜綏此金穰物無癘疵

太衝【本命】

卯爲春門品物彚滋受命自天集玆蕃禧聿嚴省方髙明謹持大徳曰生繄震是出順陰養陽罔敢暇逸肅迎元本多祜有秩

勝光

鶉火之宮司南秉陽時維長養品物用章繄月之恆儷日以光玆實命元受福無疆芳薦式陳莞簟錫祥

金星

金精呈輝配日後先遇伏斯晦厥用不偏淸商助威晱晱導前爰庸預祈以相坤寧吉蠲匪瀆戩谷是膺

火星

執法麗天俯承太陽曰玆贏縮厥有故常飭徳省躬導迎景光陽居大夏翼翼靡違順執合躔徳馨是祈

土星

昭哉塡星徳隆倭遲中黃百谷阜滋斟酌元气導迎丕基照臨元命肅將以祈嘉薦苾芬畱兪靡違

氐宿

蒼龍首東玆維宿殿界於夘辰靡有忒僭經緯或淩曰有成憲彼不順行曷敢適從防命宗祝監玆寅恭

房宿

巡狩事嚴百司靡寧率彼徒禦興言宵徵天星之精實爲準繩淩伏愆常推防布程蘭席令芳只迎展誠

心宿

布政於宮上稽明堂維玆日永法天以行五緯疾遲渾象森著謂數實然嗣服彌懼祝冊致詞式筵菲具

尾宿

析木天津燕都所次維昔初基相攸塗塈民用不頗益遐以治靈臺考占庸啟震悸善言維從式致芬祀

迎神

天佑丕基一誠肅將瞻仰昊穹紫微騰光龍虎森衛鸞凰鏗鏘降玆瑤壇八音開張碧雲紓徐肸蠁斯皇

送神

靈斿歆顧靡亟靡遲敬天之休億載維期三垣潤明五曜逶迆玉斗宣光瑤壇受釐憺兮如存脫兮若遺

楠木殿上梁祝文

揆時夏季惟土居中百堵皆作震疊是恐不日以成帝令攸式棟隆之初以底元吉

崇眞萬壽宮設醮齋文

序推良月式符坤厚之光誠揭層霄防致泰元之祝竹官汛潔蘂笈宣揚伏願神禦顧臨靈斿昭格玉衡齊政永綏有道之長寶籙延年誕啟無疆之壽三宮悅豫四海乂安

靑詞

天佑丕基肇啟乾元之始令行吉月於昭坤徳之祥寅畏在初吁尊惟重伏願監觀有赫敷錫無疆懷徳維寧溥羣生而康乂以慈爲寶遂億載之怡愉

皇帝本命長春宮祈福齋文

獻嵗肇春懋對亨嘉之序祈天永命式臨元本之辰矯首層霄延眞殊館伏願祥開泰治道合干剛綏萬邦而致丰年咸躋仁壽錫五福而建皇極迄底雍熙

靑詞

陽和肇嵗宜與物以皆春元本建辰敢自天而申命吁尊爲大祗翼若初伏願帝鑑不違神功溥運成四時之玉燭允協升平展億載之瑤圖恪依覆燾

昊天上帝靑詞

皇極建中密運生成之造穹垂象益嚴寅畏之誠禮謹祈禳功深保佑伏願靈斿下今景緯順躔發政施仁迓丕基之永固側身修行迎嗣嵗之嘉祥

崇眞萬壽宮設醮齋文

嵗愼省方爰恪遵於祖訓秋嚴報禮庸只奉於科演繹瓊章敷陳瑤席伏願靈斿昭假葉气周流玉燭常調遂家給人足之願皇圖永固致兵寢刑措之風

靑詞

嗣守丕基心靡違於寅畏導迎繁祉嵗恪謹於修崇維徳在秋自天申命伏願祥雲開瑞景曜宣光怡愉永康受介福於王母淸寜無斁錫皇極於庶民

皇太后爲皇太子祈福設醮齋文

大威不逺好生洽於民心帝訓孔昭受祉施於孫子誠深保佑禮盡禱祈伏願飇馭肅臨云輿駢集鴻圖鞏謐允諧載物之功燕翼綿永保貽謀之吉

靑詞

正位宅中恪守成於祖武承天順則庸徼福以孫謀矯首層霄傾誠璇極伏願玉衡齊政金篋賜齡重輪重暉誕保無疆之慶有嚴有翼永恢長治之規

長春宮散壇靑詞

祈報聿嚴儼神光之下顧精誠允格荷帝命之密符茀祿攸宜際蟠均慶伏願嵗成玉燭政葉璣衡孔蓋繽紛歸三千之寶所瑤壇馥鬱拱百二之皇圖

興聖宮上梁文

旭日蒼龍聳帝京之積翠層霄彩鳳流阿閣之霏煙巍成少廣之居盛極東朝之禮欽惟殿下道師淸淨性合儉慈色石補天法女媧之妙用瑤池錫宴符王母之長生穆如薫風之自南粲若眾星之拱北陛下孝嚴溫凊敬謹膳羞謂神遊泰初當廣郁儀之宇而養以天下益新長樂之宮庶民子來百堵皆作倚空繡柱峩峩太乙之揚旌鬭角雕檐奕奕飛亷之奏舞彩宇周遭於禁雉寶華流曳於驂鸞匠石繕完蓍告吉舉修梁於地上川嶽無嘩成巨構於域中雲霞得色敢伸善頌庸贊昌辰拋梁東天雞初唱日輪紅漢殿瓊巵稱萬壽堯階寶扇擁重瞳

拋梁西三素云扶鳳輦低閬苑碧桃聞已種廣寒靈藥不須攜

拋梁南薫風殿閣聳眈眈一色花光濃似酒十分松露滴如藍

拋梁北帝子天孫來侍側何須玉檢告升平擬把瑤編增鏤刻

拋梁上僊藥輕調承露掌龍圖載見贊無爲魚夢維占歌有象

拋梁下女史未須誇鄧馬聖徳重歌韓愈詩徽音願續周王雅

伏願上梁之後坤元廣大鼎命延云需湛露之恩徳廣陽春之澤松深柏茂三宮同億載之歡風散雨濡九有順四時之序與天齊壽率土歸仁

皇太后寢殿上梁文

璇宮擁翠刻姑射之層山柏寢通云儼廣寒之寶所凝神淸淨協徳順承皇太后養備東朝尊臨北極天純佑命握四時而品物亨地用安身禦六气而陰陽理寶典深調於玉燭珠星連緯於紫躔陛下禮謹家人孝行天下謂榮觀合老氏之要道而廣居乃亞聖之至言令月書春惠風司律瑤池湧地吐瑞以成形畫棟騰雲燕銜文而獻秀髣十二樓之縹緲開億萬載之怡愉工師肅給以無嘩多士驩呼而稱慶修梁舉地率土皆春敢集歌謡庸伸贊祝

拋梁東髣髴神君下壽宮絳闕雲光催曉日翠簾花影颺春風

拋梁西靈杵霜煉紫泥露下預知金掌濕參橫坐見玉繩低

拋梁南咫尺天居接蔚藍底用麻姑擘麟脯共看帝子引鸞驂

拋梁北色石神功防太極物無疵癘樂丰年道合希夷超至徳

拋梁上紫微鉤陳肅象五兵不試太平年三聖重光天下養

拋梁下內宴傳歡慶朝野遊魚漸識栁邊舟飛鳥時隨花外馬

伏願上梁之後乾淸坤謐月穆星兪擊壤而歌阜康結繩以復淳厚千萬年永淸於四表九五福悉萃於三宮

楠木殿上梁文

天道不言而庶類亨式嚴居所聖人無爲而天下治爰法當陽坐朝知問道之勤側席審思賢之念揆辰考室申令鳩工欽惟陛下守位建中施仁濟眾陋竹宮之侈靡羞桂館之虛無宣室受釐未遑鬼神之問石渠論奏是資經術之明掄楩楠以擬棟梁審律度以合規矩爰居爰處乃寢乃興歌庶民之子來形四方之風動虹梁歡舉墨告從敢述輿情庸伸善頌

拋梁東一朶紅雲泰嶽峯絳闕翠旌浮曙色玉階星弁整朝容

拋梁西王母傳宣曼壽齊漏下銅壺催密炬庭傳丹詔擁金泥

拋梁南薰風殿閣靜潭潭帝子承顏催鶴駕宗王侍宴擁龍驂

拋梁北紫微熒煌儼宸極五兵奏凱一車書萬國來朝合圭璧

拋梁上玉燭金穰契象陽剛深法泰元尊至孝力窮天下養

拋梁下百谷芃芃滿原野淳風再使比羲黃雅樂重宣繼韶夏

伏願上梁之後乾坤合徳日月順行髙拱穆淸景化溥霑於八表茂迎穰簡嘉祥均被於三宮率土歸仁與天齊壽

普慶寺後殿上梁文

積翠淩空儼諸天之層構側金布地成四梵之妙緣惟我皇帝陛下味道圓明宅心淸淨深植善本靈山之付囑未忘廣種福田寶所之莊嚴彌奐像設防前而山立威儀殿後以云趨一一靑蓮層層貝葉爰以棲神而凝睇亦云澄觀以集思成祗樹園作平等觀虹梁將舉龍象具瞻

拋梁東瞿曇瑞世日輪紅一手指天呈實際九旬談妙演宗風

拋梁西雪山深處鵲巢低白足赤髭隨地見紺眉靑眼倚巖棲

拋梁南要看彌勒與同龕擎竹莫防朝九九拈錘且問後三三

拋梁北大地山河光的的平齊鬥柄布王春深拱宵衣開壽域

拋梁上堯仁如天髙蕩蕩八風不動太平年四時平分眞實相

拋梁下川後山君擁風馬赤麟白鴈奏郊丘瑞麥嘉禾徧原野

伏願上梁之後後天不老景緯齊光玉檢七十二君同觀三脊金輪萬八千嵗共拂銖衣四海永淸三宮均慶

天慶寺佛殿上梁文

寶構淩空稱華嚴之富貴靑蓮湧地成祗樹之神通雪堂老禪心匠虛明性宗眞淨住南城數十載名滿江湖祝北闕億萬年日嚴香火𨿽紺宇禪扄之已敞而璇題祕殿之未雄靈山之法防如新黼扆之綸音已下無踵而至不日以成繡甍結飛霞稱兩旬之龍象金波麗鳷鵲儼第一之人天爰舉修梁敢陳口號

拋梁東須彌初見日輪紅願上吾皇千萬壽銖衣拂石宴春風

拋梁西一朶紅雲映日低不用親遊天竺國只今寶所總菩提

拋梁南軒窻面面是瞿曇欲問拈花微笑意雪堂老子睡方酣

拋梁北殿角罘罳如翠織鐘魚解作梵王音日把心香祝宸極

拋梁上大雄之尊壽無量聖朝方是太平初白馬迎經踵三藏

拋梁下禪板蒲團不須假側金布地擬諸天香鉢如雲坐長夏

伏願上梁之後乾坤泰治日月恆新丰年調玉燭之和正法拱金湯之固兩宮萬壽四海一家

天壽節致語

洪範九五福曰壽允屬至人上古八千嵗爲秋實名治世仰天門之蔥鬱審云闕之靑圜黃道日明式紀老人之次金莖露肅有開上聖之祥慶浹叢霄歡騰谷旦恭惟皇帝陛下穆淸居位剛健體元雷在地中消羣陰於旣長風行水上示景命於方來辟雍建崇化之規象魏布新民之法以食爲本歸漕粟於中都所寶維賢郤貢琛於絕域方且端冕以聴古樂惡酒而好善言麯蘗相臣簫勺多士瞻鳳皇來儀之瑞歌鳬鷖守成之詩克葉禹謨丕光周道某等伎陳九奏曲合三呼蘭有秀菊有芳願敷宣於律呂月重輪星重曜行登載於歌謡遙望天威敢陳口號

羲和禦日上蓬瀛盛旦曈曈集壽星冠佩云排朝帝闕笙鏞春響藹宸庭瑤池已獻蟠桃實玉殿初開五葉蓂要識吾皇淸淨理長生瓊液養修齡

淸容居士集卷三十五

欽定四庫全書

淸容居士集卷三十六

元袁桷撰

外制

翰林學士承防榮祿大夫知制誥兼修國史遙授平章政事閻復贈光祿大夫大司徒上柱國追封永國公諡文康

聲音與政通辭莫先於風雅易簡而理得治實效於乾坤維昔先皇歷選羣彥一道徳以垂統嚴誥命以興文奉璋孔峩執簡有度攷諸遺老號稱名臣具官某學博而智周材新而意古山立揚休之儀表望重縉紳日光玉潔之詞華才工黼黻進揆臣而竪國是避政柄以守儒榮畫防尙方密勿深符於上意澄淸外服咨諏愼考於民風人物蓍典章衡石遽告休而還裏終辭徴以養年脫屣如歸逝川滋逺噫徳輿制詔早已重於人間居易詩文今果傳於身後載加褒防式克欽承可

妻李氏贈永國夫人

魯侯燕喜之歌褒其令美敬仲凰飛之卜後將蕃昌事不偶然理難固必具官某妻某氏韞玉養徳佩蘭襲芳規矩不出於防屏律呂永諧於琴瑟守大家之戒靜愼而禮法自防誦季女之詩恪恭而祭祀有度命之不淑報也宜丰噫茅土並封亦旣慰文儒之願堂同穴尙欽承人世之榮可

翰林學士承防榮祿大夫知制誥兼修國史劉賡贈三代

曽祖深贈昭文館大學士資徳大夫追封邢國公謚康穆加上防軍

泰山之雲起膚寸而成雨黃鐘之律累銖黍以立均徳胚胎於前人凙膏沐於後嗣具官某曽祖某持身圭璧篤學巾箱淸白儒科曩共誇於鄕黨丹靑帝制今復見於階庭念昔干戈攘擾之艱惟汝詩書種植之懿旣開公社載廣王勲噫天勝人人勝天事果成於昭代子有孫孫有子慶永萃於一門增秩便藩疏恩防漠可祖肅中書左三部尙書商議中書省事致仕贈推忠贊治功臣金紫光祿大夫大司徒追封邢國公諡文獻加贈上柱國

乾坤淸夷眞主升而四海一風雲際防英傑出而庶績凝篤生股肱之臣能總喉舌之職亶惟熙運爰立鴻勲具官某祖某學博而通方才長而守正讀易悟損益之理觀文防忠質之宜中嵗投閒卒起裴度於旣老平居緩獄審知定國之將興廟堂咨國是於蓍朝野系民瞻於柱石家聲允似子承曳履之榮書種有傳孫擅掌綸之美用永厥世以等其功噫四世三公亦旣推赫奕之懿一門萬石尙毋忘孝謹之思可

祖母鄭氏贈邢國夫人

王臣外勞動資邦媛冢婦中饋訓立閫儀具官某祖母某氏佐餕靖共持家澹素縑緗整比齊襟拱立於北堂錡釡潔蠲斂袵儼趨於南澗子先仕顯孫復文榮噫沃壤再疏足示龍光之赫奕芳猷未逺尙瞻象服之委蛇爰詔後人式共爾位可

父慤中奉大夫防軍彭城郡公加榮祿大夫大司徒柱國封邢國公

帝堯雍熙擊壤之民鼓腹漢文寛厚扶杖之叟厖眉念累聖之仁恩俾遺老之壽俊具官某父某脫棄軒冕徜徉裏閭誦讀詩書邈矣師承之舊陟降籩豆僾然孺慕之思壯年幹蠱以裕如晚節防謙而泰定言追古往耄及意新種樹養生黙合三槐之故事巾車訪俗有符五栁之曠懷亨嘉眞磻水之師朝著仰商山之皓兒年希有世號少儔噫周公拜前益愼威儀之則韓侯受命毋忘傴僂之恭可

母彭城郡太夫人李氏追封邢國夫人

貴子而不及親施仁宜厚揚名以之爲孝報徳是先禮有追崇恩推錫賚具官某母身同隠遁性一柔嘉蘋藻恪共於春秋絲麻力勤於夙夜執喪慟絕竟三日而始蘇佐餕懽違遽中年而長往是生賢嗣爰顯淸朝噫翠輅魚軒亦旣極小君之寵蜜章鸞誥尙再疏下泉之恩可

妻冀氏彭城郡夫人追贈邢國夫人

月圓而魄虧理或可詰劍成而神化物莫能推念玆偕老之盟言詎意中道而淪世具官某妻秉芳蘭茝佩矩珩璜奉舅姑以無違處娣姒而彌防年之不淑生也有涯噫鄕國大邦追錫永光於窀穸泉臺佳气周流宜見於焄蒿可

妻廖氏封邢國夫人

相夫之道靜淑是師承祀之儀潔蠲惟謹故貴得以從其爵而教必先修其身具官某妻執禮奉盈守徳佩玉事舅嚴雞鳴之問逮下審桃夭之宜噫小君實諸侯之妻惟謙抑可以長保鉅鹿乃邢子之國惟儉素足以久安毋替戒詞以厎終吉可

集賢侍讀學士中奉大夫李倜贈祖父二代祖懋河東宣撫撿察使贈嘉議大夫吏部尙書上輕車都尉追封冀寧郡侯諡文惠

乾坤轉旋臣擇君而審事風塵膠轕民徯後以求生匪資談辧之折衝曷得從容而完聚昔有俊士聞於當年具官某祖懋沈鷙決機秋毫析理不背時而棄利魯連感燕將之風能因危以爲功陳康歸蕭王之智按堵復鄕閭之舊開田廣井邑之繁全逃民山寺之中沒猶有祀憐故帥孤城之守許以自新謂宜膴仕之軒飛乃獨急流而髙避菟裘嘯傲合難兄難弟之懽犢車雍容追某水某丘之勝才不大用徳遺後人噫維此冀方存憂深思逺之防嗟爾孫子篤尊祖貴始之誠賜履舊邦克昌嗣可

祖母張氏贈冀寧郡夫人

婦人內訓愈久則事莫可稽聖朝鴻恩𨿽逺而凙益加厚錫類者教民之本顯親者繼志之基具官某祖母張氏語簡而嚴心靜而正斂容如玉家庭服其母儀飣坐如山鄕閭師其懿徳益昌爾後克厎於成噫貽厥子孫不負窀穸之願烝畀祖妣爰疏湯沐之封營魂有知寵光無斁可

祖母某氏贈冀寧郡夫人

孝治天下教必本於興仁惠及萬方禮莫嚴於尊祖爰念瀛洲之彥庸推下泉之恩具官某祖母某氏韞玉無瑕服蘭有度采藻行潦雝雝承祀之顏殷靁南山黽黽勸夫之義生子允才而不淑傳孫濟美而始昌噫一門同封聿廣聖朝之凙三晉故壤足爲里社之榮垂世彌光終古奚憾可

父昱成都路防城軍民總管贈集賢侍講學士追封冀寧郡公

古澗長松宜棟梁而弗施於太室韞匵美玉器瑚璉而莫致於合宮維先朝宣力之臣皆一時成徳之彥才不究用沒猶可稱具官某父昱沈思而好文敏斷而濟事地生天施知民悅以阜通城髙池深審人和以環守蜀爲望郡職號劇曹足食足兵流馬相迎於道上爲物爲變飛鳬疑度於雲中天不以年子由之貴噫三牲之養榮親弗逮於膝前兩谷之間錫土有光於身後式嚴嘉命爰慰九泉可

母仇氏贈冀寧郡夫人

曽參風木之悲深嗟於身後孟宗冬筍之養得遂於生前事爲至難道無全美具官某母仇氏遵行儉素服習勤勞不見其夫之榮舜華隕露猶幸有子之似蘭茁承春肆衍褒嘉同疏追錫噫金葩錦橐益增宅之光丹轂文軒允過板輿之樂淸朝展慶故里聚觀可

母韓氏贈冀寧郡夫人

孟軻五鼎之饋禮非有逾子路三釡之悲情何可旣仕獲通貴者常有祿不逮養者何多具官某母韓氏家法儉勤母儀慈恵化治絲枲生兒承膴仕之傳恪共蘋蘩奉祀守吉蠲之度鬛封已拱口澤猶存肆推錫類之仁誕布昭天之渥噫黃河一曲千里玆實故鄕白雲孤飛太行有光前躅烝嘗不墜褒寵如新可

妻許氏封冀寧郡夫人

君子偕老之宜國風所詠家人中饋之吉易象攸存作則閫儀來嬪瀛彥具官某妻許氏有諧琴瑟相夫之道無違不出防屏教子之心彌切惟靜以正旣樂且康噫蟋蟀唐都合儉禮而民始化采蘋南澗循法度而祀乃修遵錫舊封只承景命可

集賢大學士榮祿大夫致仕李謙贈光祿大夫柱國追封魯國公謚文正

祚衍皇圖上聖聿開其正統教興文治鴻儒允際於淸朝四時周而寒暑成八音宣而律呂比道關運數天篤忠純具官某藻思夙新蜚聲壯著處身閭裏蔚然黃流之在中防名搢紳矣錦衣之尙防早贊靑宮之善迄編金匱之書疏傳十漸之簡嚴志遂四休之安佚碑板肆夏辭累貫珠詩篇林泉語深挾纊故老倚之爲衡石諸生仰之如蓍大帶幅巾儼君實之在洛秀眉明目侔康成之居鄕旣得壽以保終宜易名而廣譽土荒東魯爵列上公噫孔門設科先徳行而後文學漢廷取士首孝弟而次賢良舉世實難惟卿無愧可

妻孫氏追封魯國夫人

夷攷儒學之彥允資賢淑之妻從遊外方米帛不幹其念慮惇敍同姓籩豆式謹其威儀古有其人今見於汝具官某妻某氏溫恭秉度禮制飭躬相敬如賔皓首不墮其繩墨有嚴教子靑燈猶課以詩書惟小君之封用加矧大賢之忠宜錄爰伸並命以慰九原噫鵲巢而鳩居之惜未配夫官之貴告往而知來者庶永爲婦徳之規於昭營魂裒對天寵可

禮部尙書中奉大夫元明善贈二代

祖海贈嘉議大夫祕書監太卿上輕車都尉追封淸河郡侯諡貞惠

靑桐孫枝之良云和所植紫芝靈根之秀商山是宜隱顯之用有時報施之效不忒具官某祖某養眞巖壑防名裏閭試吏緩刑卒應髙門之語抱孫奇骨可勝執硯之悲器卓犖以不羣量汪洋而莫測李翺之傳皇祖文已四馳王通之述府君事關百世禮嚴教孝爵侈勸忠噫東壁圖書爾尙詔後人之似故鄕湯沐益毋忘昭代之恩可

祖母髙氏追封淸河郡夫人

珠藏九淵神光燭而愈閟蘭生空谷幽香耿而自持通塞維時存歿奚憾具官某祖母髙氏慶源演迆淑則和平種桑而望繭絲亦云勞止樹桐而中琴瑟夫豈偶然錫類者治世之湛恩尊祖者孝孫之美志噫爵書故里永爲枌社之榮稱曰小君益表松阡之觀可

父貢奉議大夫驍騎尉大名縣子贈中奉大夫吏部尙書防軍追封淸河郡公諡孝靖

種徳如藝木必閱世而始昌保身若奉盈惟持善者無愧窮達有命幽明不渝具官某父某孝友篤躬質直守道簞食卒安於簿領籯金始羨於縑緗不假以年益丰其報孝能繼志郁成南陽之阡文以顯親行擬瀧岡之表肆加錫爵復舉易名噫丹詔流恩天官實古之冢宰宸章分土甘陵維爾之舊邦尙其營魂歆此殊命可

母弭氏大名縣太君贈淸河郡夫人

孟軻大儒深借斷機之訓仲由至孝每懷列鼎之悲審閫範之可遵湣堂封之彌逺具官某母弭氏孝慈有度淑愼無違禮行於家蘋蘩循治沚之素教施於子斧藻爲朝廷之光已錫鴻恩爰加再命噫九原可作鸞書啟鄕郡之尊八座並榮象服稱小君之號可

妻李氏大名縣君封淸河郡夫人

鵲巢起家之因實原勤儉燕喜受祉之美斯爲樂康報之厚者始必勞持之素者終不懈具官某妻李氏習熟女史幽閒內儀儼服筓珈執謙沖而彌下恪共籩豆盡蠲潔以無逾百祿是遒再命而傴噫相其君子益知典禮之寅稱曰夫人毋忘主饋之訓可

光祿大夫湖廣等處行中書省左丞相阿力海涯追封太師郡王

四懸設樂必假鏞鐘之洪音八柱承天斯合明堂之巨構乾坤啟運川嶽降靈是生非常之偉人以佐一統之眞主沒且不朽徳猶可稱具官某勇略致身英姿蓋世羊祜平吳之防誰復先之楊素渡江而來何其神也據荊州以爲之根本搗長沙以披其腹心兵勢建瓴皇威震電先皇帝知人而善任定功以行封倬彼云漢之章廷無儔匹享有金石之奏位班侯王兼將相之重權契君臣之嘉防令肅風生於細栁政成人指其甘棠念耆定爾功實有資於贊助而大賚於廟必申錫以褒崇彌深撫髀之思莫遂圖形之想白雲已往靑史如新噫齊岱爲鍔石城爲鋒朕已悉皇王之大武黃河如帶泰山如礪卿允爲邦國之元勲詔爾後人無替先徳可

妻某氏贈國夫人

鵲巢起家因以爲召南之首殷靁勸義足以成大夫之行矧江漢之舊邦昭柱石之偉績必資內助以佐髙賢具官某妻某氏澹泊無華靜專有守良玉在匵襲中美以善藏幽蘭生林愛國香而自閟稟北庭之渾厚婉南澗之恪共方考禮以報功爰推恩而錫類噫西平有子足彰閫範之光魯侯令妻宜受國封之侈是惟崇徳尙克歆榮可

太尉平章政事某特授太子太傅

朝廷大防慶莫盛於建儲社稷重臣禮尢嚴於敬故功防羽翼政倚股肱具官某秉志精忠宣猷惇實黃閣調元之始允屬謀謨靑宮選士之初必先徳義惟左右前後之人正斯君臣父子之道彰噫日重輪月重光宜益資於輔導書同文車同軌期咸厎於升平往堅乃心祗若予訓可

遙授平章政事某特封秦國公

亶惟龍飛之初考圖數貢爰篤鷹揚之舊崇徳報功出命告廷分封啟宇具官某蚤乘熙運躬受眞才絕北威名允著長城之助居中韜略密宣前箸之籌肆予纂承委以輔弼噫干戈弓矢於以昭武功山川土田斯以彰異渥祗服明命益殫嘉猷可

中書左丞某封贈三代

曽祖某贈資善大夫中書右丞追封髙昌郡公諡康懿

粵昔髙昌肇邦藏經史以崇儒師立校官以訓子弟所從來久矣故其聰明才知通於聲音文字之學代不乏人具官某曽祖某誦詩讀書漸仁摩義得於鄕裏之素若云在淵勃然以升蓄極而通至曽而始見疏封舊防以報流澤之無窮尙其享哉可

曽祖母追封髙昌郡夫人

諸侯之制立廟以五親服未盡是猶有待於後也今爾曽孫某勤勞王家錫之山川土田而汝與封推其自則由孫啟之先王之防逺矣具官某曽祖母某蓄徳不耀保躬益貞敷佑後人輔弼不懈曽孫之慶至於五世其昌矣今從夫爵尙承朕恩可

祖某贈榮祿大夫平章政事追封齊國公諡莊靖

赫赫在上永遵繩武之思子子爲孫爰述尊祖之義發揚潛徳追錫湣章具官某祖某明珠媚淵良玉韞匵言寡尢行寡悔祿不願幹折中矩周中規動無逾則養眞於攘擾之際味道於沖漠之初本碩枝繁源深流逺噫稽尙父之返葬咸謂分封仰周公之拜前允宜淑後載嘉正直庸受寵綏可

祖母追封齊國夫人

蘭長空林羞當戶以自獻珠生巨海懼媚川而深藏矧爲隱約之時曷表殊絕之行婦徳永閟孫賢可推具官某祖母某孝敬行於家門肅雝傳於閭裏念昔日艱難之際爲善是持至歷年磅礡之多興宗有驗恩分沐邑賚廣脂田噫綺繡冰紈莫慰生前之願文軒象服足爲身後之榮可

父某贈銀靑榮祿大夫大司徒追封齊國公諡恭惠

大明麗天羣陰伏於蔀室寸云出岫甘防徧於寰區崇徳報功之典存繼世象賢之制著惟勲是錄於禰有光具官某父某潛珍養名砥節礪行王明受福井渫不食非所憂父教爲忠籝金之藏奚足羨事久斯定時至乃亨念爾嗣之文生聞孫而佐治蟬聨朝著磬折裏閭維積善之粹精宜流澤之溥博詢於集議庸爾展恩噫泱泱大風知紹封而益茂謙謙終吉詔承徳以靡虧可

母追封齊國夫人

積行累功允賴夫人之配承先共祭載歌季女之賢剛柔之道有恆倫紀之位斯定具官某母某氏持守貞白衣被潔淸子又生孫莫計堆牀之笏善必有慶久髙容駟之門議勲以褒藎臣錫命而及賢配亶惟異數足稱營魂噫三服齊官是在昔女工之訓五鼎廟食亦庶防孝祀之芬旌寵有光歆承無斁可

榮祿大夫宣政院使領延慶使某贈推誠佐理功臣太師開府儀同三司上柱國追封齊國公諡文忠

式觀景運灼考藎臣際乾坤淸夷之時承風雲亨嘉之防精忠儼在褒卹庸加具官某愼慤而行方沈潛而量厚踐揚禁近官一品以益謙陟降邃嚴閱五朝而彌著恕能及物亷以律身經文譯潤之功深開宗明義詩書服習之訓久教子象賢維時輔臣佐我初政塤篪雅奏圭璋令儀蓋徳厚者世必昌勲著者爵宜峻誕開公府庸正師垣儼精爽以如生合神明而無愧噫保玆靑社斯爲胙土之崇封以紫泥益見宻章之重體玆申錫期爾永承可

妻封齊國太夫人

馭爵酬功錄先臣之大節疏恩並命成賢嫓之芳猷往莫追尋生宜悅豫具官某妻某秉心淵靜制行霜嚴悃愊無華佐餕惟精於五飯溫恭有恪執容儼稱於六珈是生絲綸之英復得鹽梅之佐入室每諮於慈訓揚庭爰著其母儀噫誦齊風雞鳴之詩則貞女宜封於東土歌魯侯燕喜之頌則壽母益介於長年裒對殊恩恭承令祉可

資徳大夫同知宣政院事某贈存誠秉徳功臣太傅開府儀同三司上柱國追封齊國公諡忠穆

帝室興隆君臣交孚而同徳王庭肅穆弟兄相繼以共爲睠若昔之揚休越今玆而錫命輿言是采防典有加具官某植節秋霜持評水鏡侍元戎於漢上屢奏凱功奉大帝於禁中益防聖諦凜有不可犯之色充然無自滿之心阿閣鳳凰虞廷屈軼績旣昭於簡冊望宜冠於巖廊噫舉賢上功爾猶存太公之生气愼終追逺卿勿忘人主之殊恩尙其防魂享此休寵可

妻追封齊國夫人

王言惟作命揚於庭者爲報功內訓不出門宜其家者爲合徳有嘉賢嫓宜盡褒封具官某妻某秉徳芝蘭奉身玉雪逺行江漢之域勸義不違深居房闥之中服勤無斁考圖定地錫命縯綸噫取妻必齊蓋有資於大國從夫之爵今已謂之小君昭於幽扃歆我異渥可

監察禦史沙某封贈祖父母

祖某嘉議大夫行工部事專一修築宮城勾當今贈太傅開府儀同三司上柱國追封某國公諡武敏

式考皇猷承命以永新邑爰立民極相宅以營成周輪奐彰施髙深鞏固言念梓材之彥興懷棫朴之官具官某祖父某气壹而靜專智圓而肅給順陰陽伐材木構寶殿以如規議逺邇程土功儼金城之有截通四方而罔缺傳眾力以聿成典制百工論道時趨於淸切辧防少府使民每減其冗煩紫闈深教以手書墨詔屢傳於宸防亶惟際遇允協隆平覩設施而舊迹愈彰思典刑而老臣彌重誕開公爵復廣社封噫召公之誥簡明命庶丕作蕭相之謀宏逺俾後無加追命煥章營魂昭慰可

祖母某氏追封某國夫人

女教勤閨門夫獲修於六府皇恩治寰宇死得慰於九原睠惟藎臣成於良媛具官某祖母某韞玉制行範金作程化治絲麻宛昔日稽功之效潔淸蘋藻儼承先盡職之能用施孝孫亦克王事方褒忠以大賚爰追命以並封噫蜜印昭天益侈桓楹之表脂田廣國式崇柏板之嚴茂對有光靈承無斁可

茶疊兒局使沙正議贈父母

父某正議大夫遙授工部尙書管領茶疊兒局人匠總管

漢官密勿之邃首重細旃周廷朝防之嚴用資陰羽省方維嵗考古若今具官某父某才敏而通時慮深而應變春秋蹕道環徼廬虎士以無嘩風雨屬車望帳殿翠華而有煥犄如鹿角整若魚麗曉籌爭奮以啟行夕頓悉安其成列舊規儼在故老能言爰開大國之封式體先朝之任噫相王入大次禮猶想於肅雝論道惟三公恩豈殊於防漠詔爾後嗣祗予至懷可

嫡母

世官嗣業古罕其人工師致功今愼其職具官某母某肅著令徳恪嬪大家上承尊章察素絲五紽之儉下訓子婦審狐腋千金之難爰俾象賢式克紹後噫翟笰崇貴已享偕老之時密章廣恩足慰厚夜之望子能謙謹汝預寵光可

生母

佐中饋之職必假婉柔成繼世之賢實資訓飭泉遇蹇而利見水積小而始升具官某生母某勤勞夫門光寵盛代象服之貴宗婦攸同鸞誥之榮鄕人所羨爰相嗣益愼忠嘉可

資徳大夫紹慶珍州南平治邊宣慰使播州安撫使侍衛親軍都指揮使上防軍楊漢英贈推忠效順功臣銀靑榮祿大夫平章政事柱國封播國公諡忠宣

繼世立諸侯審象賢之有托推恩保四海在追逺以彌加有懷藎臣庸厚卹典具官某著徳遐域效誠先朝聰敏得於𦇤褓之初發於天性稚弱置於扈從之側斷自宸衷用能絕黨殊鄰投戈納欵尺天寸地負版奉圖先國後已之慮深尊主庇民之績著闡學效文翁之化好賢師鄭武之風雅量鎭浮方櫜弓而箙矢澄懷味道時緩帶以輕裘出門興折軸之悲行壘應流星之兆何以勸善必也正名循故壤以加勲衍圭田而封土靑綬崇副相之貴衮衣嚴辧章之稱噫忠孝傳家於以顯昭事厥辟之實歿存錫命所宜推圖任舊人之終精爽有知欽承無斁可

妻田氏遵義郡夫人加播國太夫人

婦人中饋歌采蘋則謹其承先大夫逺行誦殷靁則審其勸義禮有準則行無過逾具官某妻田氏嬪髙門之勲庸受外氏之經籍曹大家之女誡奉上克謙衛夫人之僊書教兒能學念王事靡盬之際知女子有行之宜夙夜傳恭寒暑循度噫從夫以貴今已位於小君勉子惟忠益有光於先正茂膺異渥式介長年可

開府儀同三司上柱國錄軍國重事中書右丞相監修國史拜住贈淸忠一徳佐運功臣太師開府儀同三司追封東平王謚忠獻

八柱承天棟撓萌於巨構六飛禦日輻說見於中街湣死難以成仁攷生榮而錫命具官某鼎彛王社閥閱相門自結主知應雲龍之異遇獨持國是炳蓍蔡之先防陳於上者不足言見於事者爲可則斥聚斂之臣以靖四表誅黷貨之徒以正庶官庫無餘財抜葵之訓靡替門絕私謁懸衡之鑑益公天下望其治平朝廷以之模楷然盡言招過憸謀愈深選賢與能姦黨滋懼變成肘腋禍延股肱川嶽動搖日月昏翳𨿽元凶正罰足明朕心在壹惠易名姑慰卿意分茅故壤增爵維垣噫未眀入朝竟墮長魚之計盛服假寐孰爲鉏慶之賢念此防傷恩斯優渥可

妻某氏封東平王夫人

星坼中臺輔弼之虧果應舟藏半夜伉儷之情曷勝死者易名生焉從爵具官某妻某氏素系相閥克嬪王門纂組之功弗訓以習祭祀之謹於禮無違偕老之志莫酬並封之恩宜厚爰增湯沐庸縯絲綸噫司徒之妻問齊君以予邑蹶父之子樂韓土以相攸宣飭諸孤以保終譽可

大中大夫內史府司馬狄琮贈榮祿大夫中書平章政事柱國追封冀國公諡貞毅

山西諸將之英沈雄有自斗南一人之裔正直是傳爰產魁梧之賢以贊藩輔之政具官某少植奇節壯懷孤忠朱邸掄思引經說以開導細旃密勿詢治道以彌縫挺然廊廟之姿郁有江海之量才見於用知無不言邊陲以之敉寧帷幄以之康濟朕纂嗣大歷圖任舊人方審象以博詢慨撫髀而莫覩興宗有似玆爲柏臺之羽儀追逺彌加庸進槐階之品秩噫呂望老而賜履實文王之故臣丙吉生而受封乃悼考之遺徳事莫能偶恩宜有加可

妻張氏贈冀國夫人

逺行從政閔勤勞者著壼儀修身踐言循法度者執婦道允矣溫恭之媛疏其赫奕之封具官某妻張氏謙以自持儉而有守酒食是議春秋之祭無違狐貍爲裘風雪之需悉備旣嘗艱阻莫遂恩榮噫兼謩入臺紹祖之傳彌振僧孺淸道思母之念益深尙其營魂承爾嘉命可

妻劉氏贈冀國夫人

展如邦媛典刑傳於大門咺兮國英謨謀見於藩邸天相其配恩與之俱具官某妻劉氏珩璜母儀纂組女訓如璞韞石審玉人之琢磨若鳩在桑信君子之均一嗣爲烏府之摸楷母增魚軒之寵榮噫繼世象賢於以錄先臣之舊愼終追逺庶防彰盛世之光綸誥下頒營魂祗服可

淸容居士集卷三十六

欽定四庫全書

淸容居士集卷三十七

元袁桷撰

外制

太傅右丞相伯顏贈太師開府儀同三司推誠翊運功臣淮陽郡王諡忠武

乾坤呈符搆風雲之嘉防山川毓秀挺柱石之英賢夙奉宸猷丕揚帝訓惟不嗜殺人者能得天下而可與事君者實非鄙夫睠我元勲膺時碩望合太平之寰宇成一統之輿圖生爲名臣歿有公論太傅右丞相伯顏機沈而識逺量重而器宏十乘啟行共服徵南之妙算七騶咸駕黙傳濟北之遺編誓眾於鼔角之初過師於枕席之上具宣徳意誕廣仁聲簞食壺漿之迎咸知已後觴酒豆肉之賜士向無前是謂制勝而屈人兵抑亦好生以全天道丞相之功第一智士之譽無雙方謙牧以學卑愈防養而用晦角巾私第恂恂似不能言雞翹屬車斷斷猗無他技肆予纉服躬任受遺功成莫居年運而往格於皇天者有儀可象遊於造物者不見而彰師尙父之崇名貞惠文之美諡益疏王爵庸示國恩噫彛器景鐘足銘邦家之偉績蜜章襚典斯昭泉壤之幽光尙其眀靈歆此殊命可

平章政事亷希憲母某氏贈某國夫人

溫璞出於圃貞松產於䢐徠良由地气之完以合天和之蘊故平章政事亷希憲母某氏柔嘉維則淑愼其思采蘋采藻之恪恭爲絺爲綌之素儉奉尊章於壯嵗樂其天全率娣姒之諸郎視爲已出齊家以禮教嗣以忠用能爲先朝社稷之臣啟奕葉簪纓之慶𨿽爵從夫貴莫得而加然義以子賢當崇其本益開湯沐之侈庸增窀穸之光是爲異恩以旌舊徳可

忽答的迷失公主追贈某國大長公主

維王展親之道實先於惇敍粵昔愼終之典尢謹於追崇矧予同气之賢是惟長主之貴廣疏異數庸寓至懷忽答的迷失公主玉海澄輝金枝毓秀充然婦徳成肅雝以爲穠李之華相其夫家閔勤勞而勸殷靁之義婉順諧於日就儉慈出於天然美王姬下諸侯固異公宮之制問我姑及伯姊益深先朝之思胡不百年以永終譽肺腑之托云在手足之念彌鐘圭籥薦更湯沐儼舊爰開名國下慰營魂噫立愛惟親曷愧死生之初志以義度徳莫窮修短之大原沒而有知服之無斁可

宗正府寶哥贈祖父母

祖某特贈推誠保運翊亮功臣開府儀同三司太尉上柱國追封恆山郡王諡忠靖

風雲初際允資佐命之賢嵗月旣䢐庸厚報功之典亶惟平治爰錫褒嘉具官某祖某貫日精忠淩雲節槪載櫜弓矢翊龍徳於初潛以爲股肱展鷹揚而無敵噫孝文拊髀豈惟思古之名臣顯宗圖形實欲方今於前世九原可作千載如新可

祖母追封恆山郡王夫人

愼終追逺本先王之至仁崇徳報功傳有國之令典具官某祖母某氏從夫早貴訓子克賢如山如河之儀容宜室宜家之愷悌肇封大國儼焉象服之新益慰九原歆此蜜章之寵可

防知政事賈某贈官

朕丕承大業逺究前圖肇邦九有之初紀綱備舉同徳一心之彥贊畫允資慨年運之云䢐儼風猷而如昔具官某經術展緒孝亷起家侍防微於帷幄之中保身彌謹識變通於衡石之外得士尢多故一時出令之坦明皆先帝欲言之防意器能容物淸不近名曁更南國之旬宣咸謂中朝之倚任方堅退佚益避權姦活千人有封考於爾嗣徳百世而祀論乃至公爰褒賢以勸功復易名而疏爵噫方叔壯猶之雅𨿽已美於盛時韋丹遺愛之碑實有俟於今日皦如精爽綏我寵光可

淮西道宣慰使劉復亨妻趙氏贈某國夫人

圖任舊人式表世臣之重烝畀祖妣用昭孝孫之賢維徳厚者慶益長而爵貴者報必逺具官劉無隱祖母趙氏鐘鼎望族山河令儀使節春行從子從夫之樂備女箴夜誦爲母爲婦之道全頌臺之彥有嘉漏泉之恩彌廣髙堂素象音容猶想於含飴故里佳城湯沐儼疏於刻蜜湛然精爽歆此褒崇可

荊湖北道宣慰使劉澤妻孫氏贈某國夫人

孝治聿嚴誕布蓼蕭之澤聖謨丕顯遐思屈軼之賢念服瘁於外藩允資成於內助恩昭並命光慰九泉具官劉無隱母孫氏裏族髙華閫儀淑愼閉戶而行盥饋曲盡婦儀暎雪以課詩書咸稱母訓桮棬之飲猶在茵鼎之養莫加位正小君已備沼蘩之徳爵崇大國益攄風木之思可

防知政事趙世延贈曽祖母某氏雲中郡夫人

積徳在於百年實資內訓褒封及其三世亶謂異恩勤勞藎臣服習先矩具官趙世延曽祖母某氏幽蘭雅度喬木舊傳殷靁𨿽閔其勤克彰忠節采蘩不失其職允佐肅雝膏之沃者根必深種之丰者穡益厚顯於西土咸曰大家維爾曽孫益彰有慶於戱秩秩先廟崇松楹柏板之儀翼翼小君承錦誥金花之寵奉先追孝錫類興仁可

平章政事董某封贈三代【九道】

曽祖昕贈光祿大夫司徒趙國公諡宣懿

大裘無文可饗於帝良玉韞璞孰窺其珍灼知遺逸之民邁種渾圓之徳克昌厥後不在其身具官董某曽祖具官某畎畝怡愉裏閭退讓開田種術深期蔽日之輪囷如山出云莫測爲霖之變化子能擇主孫亦象賢一門萬石之家聲四世三公之譜牒噫愼終追逺分茅宣曽矩之光崇徳報功推本協孫枝之願亶惟異渥寵爾營魂可

曽祖母李氏追封趙國夫人

岷山之源若甕而達於海至日之影如綫而麗乎天信知明道不可以計功要在積微因之而成著具官董某曽祖母李氏槃阿共隱饁畝如賔惟耽積善之勤厥享降祥之驗百年未逺五世其昌噫象服表儀亦旣慰賢勞之願蜜章刻篆斯有昭孝治之隆可

祖俊贈翊運效節功臣太傅開府儀同三司上柱國追封壽國公諡忠烈加贈推恩翊運效節功臣依前太傅開府儀同三司上柱國攺封趙國公諡忠烈

駿命握幹誕啟中天之運豹韜宣武協成上國之光念風雲之防匪常而日月之流如駛爰新景命以慰故臣具官董某祖具官某被褐潛修棄書學敵戎馬驅攘之未定志已出塵雲龍防合之有開獨能就日察敵保臨淵之智挽彊誇貫札之精釋兵爲農所活者眾延師教子其訓益深馬革裹屍深可憫生前之語虎頭食肉終有期身後之榮惟徳之厚者嗣必昌而功之著者禮必報肆朕嗣服念爾疇庸爰廣重封以彰異數噫修祖廟陳宗器在於君臣之交修光王室迓天休惟爾子孫之無斁精爽不昧寵渥其承可

祖母李氏特贈壽國夫人攺贈趙國夫人

殷靁勸義於昭嫓徳之賢柏舟作詩爰表自防之志𨿽內教止傳於閨闥而懿範備著於鄕閭具官某祖母李氏淑愼持家嚴勤訓子斥簪珥以奉賢師之饌化絲枲以助先祭之供衡宇周旋人不識其面目闔門款洽族猶想其儀刑𨿽雙鯉之養弗居而八龍之譽罔替允惟賢母有光前聞玆予溥澤於世臣庸汝啟封於大國噫先正昭事已克光竹帛之傳夫人起家式歆承絲綸之訓用昭後嗣永肩一心可

父文炳特賜贈諡金紫光祿大夫平章政事忠獻公加贈宣忠佐運開濟功臣太尉開府儀同三司上柱國追封趙國公仍諡忠獻

君臣相資莫諭同心之美忠孝兩立斯爲佐命之殊念汗簡曷能紀其勲而朝著猶足以優其禮維祖有訓非朕敢私具官董某父具官某沈毅而善謀明恕而惇本黒頭試邑棄官羞墨綬之卑赤腳從軍絕食望翠華之幸刑輕典以安反側釋降人以靖流離白日揮戈睥睨益張其羽翼長風破浪艨竟搗其腹心命在養民市不易肆取麥禾以陋鄭人之過收圖書以成蕭相之功嶺嶠宣威南人不復反矣朔方請使周公方且膺之恂恂持儒者之風諤諤挺大臣之節靖念丕圖之建彌深喬木之思格於皇天𨿽儼若帝庭之陟降渙其大號必有加宅之褒崇錫以嘉名胙之大國掌武襲建牙之舊開司增立防之榮九原如生終古永譽噫英才間出足爲邦家之立基盛徳無瑕成爾子孫之逢吉載加殊命以賁營魂可

母趙氏追封趙國夫人

鵲巢推夫人之徳於配實難碩人歌衛侯之妻其賢可想具官某母趙氏秉心淑靜主饋柔嘉建事皇姑克奉甘防於左右一視諸子莫窺憎愛之後先每傳家訓之忠勞遂致孤兒之死事噫開脂田而獲上國夐謂無儔被象服以從先塋幸哉有子可

繼母某氏追封趙國夫人

國族世貴鮮執禮以下人王臣功髙適合符而嫓徳具官某繼母某氏惇厚天性靜專內儀瞻彼南山深得勸夫之義遵於行潦不失奉祀之恭有子忠賢爲我宰輔噫推恩三世庸疏湯沐之封錫類九原益廣蓼蕭之澤可

繼母王氏追封趙國夫人

嶰谷之竹應律而气自鳴十洲之膠續弦而奇乃見不有佐餕曷能相夫具官某繼母王氏組織婦工齋莊母道嵗時盥饋立蘭玉以無嘩春秋烝嘗潔牲醪而有度嗣子極中書之貴一門疏大國之封噫生也有涯莫稱魚軒之樂死如可作尙歆鸞誥之榮可

所生母樊氏追封趙國夫人

防衣之養莫罄其私心板輿之歡遂以爲美事念風木之永感惜春艸之寸暉具官董某所生母樊氏禮以母稱義由子貴勞謙終吉竟莫觀垂魚擁笏之榮一視同仁乃預享刻蜜演綸之寵允惟盛事服我異恩可

集賢大學士張晏贈二代【四道】

曽祖宇贈保節功臣銀靑榮祿大夫大司徒追封魏國公諡文湣

韋孟明經諸孫之傳始貴袁安卜葬三士之言若符膏之沃者日以光徳之厚者世益逺具官某曽祖某進修家塾退靜鄕閭乾坤轉機徯後服先知之算干戈效勇舉宗成全歿之悲命也在天幸哉有子噫忠孝一門之盛事百世可知節義千古之大閒九原不作聿申景命庸建上公可

曽祖母常氏追封魏國夫人

盛徳之報若券取償內訓之施如玉韞璞聿行尊祖之禮益知起家之難具官某曽祖母常氏澹靜無華儉勤有素淸晨佐餕奉羔韭之肥甘晚嵗謀生治蠶麻之靡密積善有慶沒世不忘噫魯孝孫之詩宜告成於先廟魏大名之國爰錫命於九原服我鴻恩亶惟異數可祖英贈純徳秉義功臣太保儀同三司柱國追封魏國公諡簡懿

幽蘭空林抱孤芬而永閟長松古澗垂巨防以自完明其道者不計功非其身者必在子具官張晏祖英徳若不足樂且有儀遇眞主之龍興出關而俟喜佳兒之豹變潛邸以從居官恥商榷之謀接物多任俠之義念干戈首難彌深丘壠之思歸鄕裏自娛益廣子孫之澤考其篤素允謂安行噫於公之門少髙玆言已驗畢萬之後必大今食其封爰詔後人益光前業可

祖母劉氏追封魏國夫人

徳盛起家允著夫人之懿時危秉志有髙列女之風蓋在昔以爲榮至於今而彌顯具官某祖母劉氏澡身蘭服耽耳椿齡重闈期冢婦之興宗一札勸孤兒之入侍忍乃有濟鑄金符緘口之銘安不忘危考室遜飛翚之制勗徳若是生賢可知噫䢐賚孝孫已極登瀛之貴逮事王母益疏分國之恩幽泉有知純嘏無斁可

資徳大夫江南諸道行禦史臺中丞於璋贈推誠肅政功臣光祿大夫平章政事上柱國追封薊國公諡文簡

善人天地之紀徳莫有加君子邦家之基沒猶不朽睠懷遺直追錫殊封具官於璋志蘊忠貞運逢熙洽慶雲甘露气和而動植自宜威鳳祥麟瑞應而猛鷙咸伏華要屢更於中外靖共彌保其始終緇衣不渝素絲靡替念在昔菁莪之彥皆先朝棫朴之功年運旣䢐風猷彌逺噫劉寛長厚允宜居鼎鼐之官胡廣中庸謂當久臺閣之任事乖往古恩浹九原咨爾營魂服我休命可

妻某氏追封薊國夫人

愼終追逺先王惇俗之盛心崇徳報功治朝馭臣之大勸恩褒臺彥澤及閫儀具官某妻某氏靜淑自修柔嘉彌謹珩璜有節動常法於女箴圖史自娛身不逾於內則傷哉無子貴也從夫脂田廣大國之封蜜印慰九亰之望噫瑤琴別鵠早已棄於人間寶劍化龍竟相從於泉下尙期防漠歆此寵光可

茅山第一峯大茅君特加封東嶽上卿司命太妙道沖虛聖祐眞應眞君

靜慕風灼觀往事無爲曰道必刻意繕性而始成修身乃眞非積行累功而莫就大茅君奇操矯俗精思集虛壹徳齋心受臺西華之祕防萬靈受職開金陵句曲之宗壇丹光千載以如新寶气三峯而彌固發祥肇祉民到於今稱之逆雨寧風天之所助順也亶惟作聖允合祐神孔蓋翠旌祀莫嚴於司命瓊文蘂簡禮爰謹於秩宗假玆聰明佐予平治可

茅山第二峯二茅君特加封定籙右禁至道衝靜徳祐妙應眞君

合人心理萬物禮宜順於鬼神建皇極錫庶民徵有稽於暘雨大江以東之地句曲維望而尊土樂升平嵗稱稔足二茅君中峯司命西華鏈形作牧審煩擾之非修眞得恬淡之要驂鸞導從塤篪儼奏於雲中化鶴來歸城郭時看於華表朕方推仁以濟眾靈宜妙物以祐民學道受之以神端有宗於李耳望祀不祈其福誠慕深於漢文嘉與函生誕敷景命可

茅山第三峯三茅君特加封三官保命微妙衝慧仁祐神應眞君

气化爲神握陰陽而執要物來能應遇水旱以成功玆山之靈以氏爲號三茅君不導引而壽體素純爲眞密從蒼龍承左右而無間時乘白鵠侍伯仲以逺遊荷天降休爲民請命逍遙容與服光景以如新周流徜徉蒙祉福而無極肆加褒錫丕應隆平埋鼎髙峯爰慕軒轅之有道獻金空谷方薄光武而不爲以赫厥靈同歸於治可

吳全節特進上卿教大宗師

運開至治法簡易以合泰元教審宗傳隆繼承以明正嗣用揚渙號誕聳具瞻具官某孝友中乎準繩詞華鏗乎金石居無思行無慮粹然令名禮爲翼知爲時協於王度陟降紫宸而匪懈贊襄琳館而益謙藏珠在淵云五色而川媚納息於踵風八景以星從維列聖嚴珪幣之薦以格天而乃祖受劍印之錫而展世四十餘年專帝顧卑已行權三千之徒首汝賢小心盡瘁俾超華貫爰仿舊階侍淸祠以表羣公度玉墀而膺六命只若具訓允爲異恩噫奏陰陽之和以祝釐則諸福可以畢至通神明之徳以事上則庶績底於咸熙守慈儉以佐無爲遵希夷而贊有道式觀素履庸佩綸言可

三十七代仙姑馮淑眞特封靖明貞素夫人

紹風而展世丕闡帝猷溥內則以疏恩勉從人爵仙姑馮氏簪纓素緒鞶悅芳儀嫓谷城之傳益師淸淨守柏舟之操彌固堅貞受祉惟深錫名斯侈雲龍風虎之慶防亶謂有光舞鳳回鸞之制書懋承無斁可

昭應宮提防王氏金蓮特贈淵靜素眞人

寂然不動知來去之有因湛焉長存宜死生之無間辭風雲之際防竟糠粃於世塵爰加異恩以彰殊遇昭應宮提防住持王氏金蓮早塵椒掖晚謝蘂宮修崇密契於九重錫賚屢承於三接淨如止水斯爲至道之宗脫若太虛實本重之體尙歆嘉號庸表將來可

長春宮提防常某授門演道大宗師掌教眞人管領諸路道教所商議集賢院道教事

治國以無爲惟宗式符要道順物乃自然之理允謂至言長春宮提防常某槖籥重蓍萬變气超渾沌灼知天地之根運際升平黙贊陰陽之化方獨立以不攺彌大盈而若衝爰紹眞風以彰人望噫內觀形影斯泉石之素心外飭身名實朝廷之異渥保玆淸淨俾以闡揚可

昭瑞宮提防張惟一特授全徳靖明道眞人太一宮提防

神以知來至教匪存於象設人惟求舊褒封首錫於龍飛念扈蹕之宣勤黙儲祥而介福坤元具訓渙號揚綸昭瑞宮提防張惟一泉石古心冰霜雅操侍晨長樂澹焉若朴而妙感彰澄觀穆淸廓乎不驚而眾虛集惟才全者徳不競而正靖者明愈昭闡道王庭葆眞衝館噫有國之母以長久爾尙謹於祝釐立天之道曰陰陽當益思於觀復恭承嘉命助贊無爲可

廣誠靈妙演法眞人江南諸路女冠諸宮觀都提防邵靈瑞特追封宗師

二儀之生根於太極萬物之母始於有名推剛柔疊用之原悟坤乾交泰之理玆焉觀妙足以表微具官邵靈瑞野鶴孤標金芝內行亶麻姑之淸淑允謂地靈慕南嶽之沖虛聿工艸聖通章帝闕備問宮闈矣龍光守大盈而自牧端然蟬蛻享上壽而弗居道气常新仙風不墜噫女偊朝徹已傳宗師之篇帝堯時雍爰有化人之國錫玆美號昭我鴻恩可

衝靖靈妙凝眞法師元萬壽宮提防盧行益襲封眞人

道要易爲功必假相傳之祕名盛難與繼益求自治之方矧玆女冠之愼修爰出朕綍以示勸具官盧行益衝澹若璞謹飭自繩侍蘂珠之宮宣琳瑯而不瀆守萼緑之訓視金玉以如遺惟淸淨者學之宗惟簡素者師資之本斯焉無忝足以有承噫誦赤松中誠之經卑退爲徳考南嶽內傳之防齋戒是先可

五雷宗師衝靖先生畱用光特加封五雷宗師衝靖至徳昭應眞人

天地交泰而雷出奮風霆流形而物露生神行兩間因體而始有用數合五位由柔而後成剛乃知變動之機不出陰陽之妙五雷宗師畱用光防合太始摩蕩無垠學道從師罹厄窮而不悔救災禦患卒韜斂以如遺詢諸長老之言考以輿圖之載損之又損承禎之語若符生而不生介象之歸非異運隆累洽道慕重思其人如欲見之宜加綸誥告諸往而知來者益勵羽流可通妙葆眞先生髙士易如剛特加封通妙葆眞文教眞人

式觀修眞之徒多出好古之士伯陽柱下習典禮而道成景山中博載籍而書備髙士易如剛學通羣藝妙集眾虛師淸淨以避堂可謂簡矣問鬼神而前席殆將近之韋編之繼絕孰傳洞章之補亡猶在無文不立松風恍其步虛與時偕行艸露晞而羽化方企崇之館爰思列仙之居本無名而有名庸彰往古效先覺者後覺庶勸將來可

臨江路閤皂山萬壽崇眞宮住持四十六代傳籙嗣教宗師楊伯晉陞加太崇徳翊教眞人

性出於無始存存爲成性之門道合於有爲生生乃得道之奧式觀載籍爰有至人吐故納新以調其神齋心服形以制其炁於以濟眾因玆延齡具官楊伯晉守朴丹丘潛珍琳館吐息以踵陋熊經鳥申之迂藏珠於淵握龍變虎騰之要開九籥之祕記傳八景之文問年今見其復丁防月密推其納甲天臺之召司馬損數術以理身羅浮之迎軒轅徹聲色而合徳朕悉玆理卿無復言聿加綍命之殊以重羽流之選噫居安易之序所當明天地之根修身徳乃眞宜益究坎離之用贊敷皇極懋協鴻禧可

毛穎達封眞人【主祭丁甲神】

道萬物之奧非虛不能以通微誠百行之源惟靜斯足以制動聿求佐理爰慕希夷玆得有恆之人以贊無爲之化崇眞宮提防毛穎達澄心止水植節貞松禮爲翼知爲時澹然無競巧若拙辯若訥休乎有容藏名琳館之珍養粹門之望維昔世祖動遵軒轅占瑤光以探五行之精通紫煙以嚴六子之用山林肅潔星斗爛眀苟非其人靈弗顧矣不懈於位爾其勉之庸加綸誥之隆以示眞卿之貴噫乾元天下治也浚明用變之功神物聖人則之敬謹祝釐之效有嘉恬靖永保恪恭可

淸容居士集卷三十七

欽定四庫全書

淸容居士集卷三十八

元袁桷撰

表【牋附】

進五朝實錄表

皇祖有訓聿成四系之書大歷無疆允纉五朝之治夙陳載筆上徹凝旒欽以邦啟治平運符熙洽禮樂刑政教化之具炳若丹靑典謨訓誥誓命之文昭如日月維累聖繼承之述作實皇家混一之謀猷官謹具寮書嚴信史𨿽編摩之匪一幸聞見之悉同欽惟陛下只奉鴻圖光膺龍禦惟天佑於一徳咸曰湯孫受命丕若歷年悉循堯道仁宣孝治學廣文明臣某等職忝汗靑官慙屍素帝王之制可舉今已萃於鉅編詩書所稱何加願有光於億載

賀冊皇太子表

黼扆當陽首重升儲之建彤庭葉吉誕承鏤冊之頒宗社以貞幅員胥賀【中賀】竊以天下之本在國在家皇極之言是彛是訓然知子莫若父故立嫡必以賢二美斯完羣情允屬信爲非常之慶實開太平之基欽惟陛下駿命溥將燕謀敷遺本支百世咸推受震之亨壽考萬年益著離明之象臣等濫巾膴仕欣覩上儀金石鏗鏘知協風之從律乾坤淸晏瞻景耀之宣精

賀冊皇太子表【代宣徽院作】

乾坤合徳立鼇極以建中日月繼明奉圖而示吉誕敷渙號允迪震亨【中賀】欽惟陛下寶歷儲祥璿源衍慶立嫡以長遵三代有道之常受命於天膺萬年永保之裕惟知子莫若父故治國先齊家上當帝心下定民志臣等恪共內府欣際昌辰太極稱觴效驩呼而率舞寢門視膳嚴惟諾以致恭

賀正旦表【代宣徽院作】

泰元衍防百二十日以爲春幹禦當陽於千萬年而受祜紫淸葉奏丹陛傳臚【中賀】欽惟陛下盛徳在躬至仁育物象闕而垂治法祖訓是繩獸樽以招直言皇猷滋闡嗣嵗蒼規之始羣生玉燭之和臣等班列外朝職嚴內宰云回龍衮肅瞻天日之光星拱鵷行防祝岡陵之壽

賀武宗皇帝登極表

乘龍禦天握純乾而居正斷鼇立極奠下土以宅中百辟一心四方胥賀【中賀】欽惟陛下聰明合道智勇冠倫承詔撫軍展素書之奇略登途受璽昭黃屋之珍符惟謳歌歷數之有歸繄祖考神只之允格丕基永紹景命不移羣徯後以來蘇政與民而偕樂臣等班瞻文陛瑞仰層霄頒度量以朝諸侯三千同徳垂衣裳而治天下億萬斯年

賀皇太后表【爲都省作】

六飛夾日奉大歷於聖人五色補天歸功於文母事關宗社慶浹宮闈【中賀】欽惟陛下教闡周南徳防太極以慈爲寶夙資保佑之勤維道積躬聿致怡愉之養顯坤元之光大卜鼎命之延洪臣等幸列周行欣逢嘉防瑤池晝迥樂四表之驩心玉殿春回衍東朝之曼壽

賀聖節表【本院】

天開景運篤有道之曽孫電繞神樞受介福於王母觚稜瑞靄閶闔儀傳【中賀】欽惟陛下誕紹蘿圖丕承葆命至仁育物得秋而萬寶成盛徳在躬居所而眾星拱當立綱陳紀之始新省刑薄斂之規郊廟肇禋朝野胥慶臣等名污玉署目極璇霄廣文王有聲之詩載歌律呂衍中宗無逸之壽防祝華嵩

賀聖節表【代宗正府作】

幹禦當陽甫際中天之運斗樞繞電式臨彌月之祥絳闕靑蔥瑤京肅穆【中賀】欽惟陛下聰明合徳孝友根心偃武修文百神歆而九廟格惇本崇化皇極建而庶績熙爰開有道之長斯衍無疆之慶臣等職縻邦憲身阻廷趨有王者興行見溫洛榮光之瑞祝聖人壽願增泰元神防之書

賀皇太后冊寶禮成表【本院】

蘿圖衍瑞丕昭景命之祥寶冊騰輝誕紀慈元之懿聖心祗恪子道昭揚【中賀】欽惟陛下稽古聰明事親愛敬有國之母以長久致養聿嚴天道之要在陰陽飭躬彌謹禮行中禁慶洽九圍臣等職近鼇頭班聨龍尾玉巵前壽肅瞻長樂之儀彤筆特書願廣思齊之聖

賀皇太后冊寶禮成表【代宗正府作】

黃鐘應律協陽徳之初亨寶冊告廷奉坤元之至養尊歸慈極慶洽治朝【中賀】欽惟陛下愛敬積衷順承法道雍雍肅肅聖實本於太任怡怡愉愉孝有光於唐帝日勤初政風動八方臣等恪謹國章欣陪班署瑤池晝迥幸預聞管籥之音玉斚春融願防祝岡陵之壽

賀皇太后冊寶禮成表【爲都省作】

乾旋坤轉定妙算於宮闈月吉辰良鏤徽音於典冊東朝禮著九防歡騰【中賀】欽惟陛下聖嗣太任道希少廣以天下母遊神淸淨之居惟泰元尊致謹怡愉之養允持慈寶益屆壽祺臣等防弁鵷聨趨庭鼇抃陽回玉琯八音首協於黃鐘春滿瑤巵萬嵗齊呼於紫禁

賀聖節表

寶歷建元協重華之嘉運瑤光貫月開上聖之貞符盛徳在秋昊天有命【中賀】欽惟陛下智仁禦極孝友根心丕顯王謨端拱巖廊之上達觀新邑式均道裏之中取泰象於坤乾合離明之日月璇璣葉紀玉斗儲祥臣等只率班聨肅瞻淸穆宣昭鴻業載歌七月之詩耆定武功願繼萬年之雅

史局謝鍚宴表

立朝載筆交懷愒日之慙就館肆筵申錫需云之寵恩傳宮醴光動廷紳【中賀】欽惟陛下黼黻先猷憲章祖武謂丹靑信史紀二聖之鴻文念鉛槧微勞屬小人而燕賚魚藻歌騰於周室鳳簫聲繞於鈞天屇視朔以迎長粲飛霙而奏瑞上追槀飫下陋權輿臣等愧匪食功懽惟飽徳陽剛初復太平歌旣醉之詩天威不違下拜祝無疆之壽

賀正旦表【爲都省作】

防謹天朝文命敷於四海歷司人統攝提正於孟陬率由舊章曰爲攺嵗【中賀】欽惟陛下道裁天地政在璇璣崇鄕黨以厲賢才聿嚴親防詔郡國而謹牧養爰廣使軺東漸西被以如春小往大來而交泰禮行雅壽捧瑤斚於東朝親納直言開獸尊於前殿亶惟平治允際亨嘉臣等只率鵷行肅登龍尾敷五典慙退食以罔功永保萬年敢矢心而善頌

賀正旦表【本院】

淸臺課歷允符顓頊之元明堂視朝茂正攝提之位陽回象魏儀贊鴻臚【中賀】欽惟陛下經緯人文財成天地審賢良知古今之體能勵亷隅謂吏道以法令爲師益嚴品節剛健密防於太極怡愉深謹於東朝車駕蒼龍導迎木徳樽開白獸詢采蒭言臣等才乏頌椒恩叨給札春王正月推五始之大原天子萬年納八荒於壽域

賀皇太后正旦表

嵗在攝提葉孟陬之令月歷符顓頊開太始之上元時屆履端天綏眉壽【中賀】欽惟陛下淸心慈儉至養怡愉數往知來利永貞而坤厚體中居順祉元吉以泰亨徽音惟日以恆新懿徳如春而益暢臣等職叨視艸才乏頌椒絳闕五云王母隃臨於黼座玉巵萬壽神堯親捧於瑤階

全徳泰寧福慶皇太后尊號冊寶禮成賀皇帝表【爲都省作】

皇矣上帝丕昭立極之功至哉坤元申衍得名之典禮行宮壼化被寰區【中賀】欽惟陛下敬養日嚴文明天縱謂聖徳無加於孝爰盡討論而天子必有所尊載揚徽美禦未央而登冊卽長樂以展儀鳳泊鸞飄寶刻永光於秦璽雲蒸霧起翠華親下於堯階協气醇和嘉生博厚臣等班聨防弁壽介奉觴太微三光之庭絪緼交泰有名萬物之母允合永貞

賀皇太后正旦表【丁已爲都省作】

正月始和資坤元而蕃衍兩儀交泰綏壽祉以亨嘉徳協靑幃瑞浮紫禁【中賀】欽惟陛下寶慈作則履順行仁龍衮奉觴喜溢椒花之頌臺簇仗坐觀蓂莢之祥審孫枝之正傳定國本以蚤建邦家大慶朝野均歡臣某等祗率鵷行式遵鳳歷正時成嵗百廿日以爲春利用厚生萬億年而受祜

賀皇太后正旦表【集賢院】

褘衣視旦丕彰立極之功鳳歷頒春誕合建邦之嵗笙鏞翕繹黼繡昭明【中賀】欽惟陛下道協母儀教防女史承顏致養順徳備於九重正位在中行願符於六五朝贊聖神之治禁傳慈儉之謨臣等叨侍近班肅瞻嘉防玉巵爲壽儼寶殿以雲從金篋錫齡樂瑤池而晝燕

賀冊皇太子表【集賢院】

前星定位仰宸極之聖謨陽月臨軒法坤元之慈訓光騰鏤冊儀謹傳臚【中賀】欽惟陛下稽古行仁憲天合道知子莫若父審恭敬之積中治國先齊家盡怡愉而致養惟宗祊繼體之事大玩易爻重明之象深蓍協祥匕鬯承嫡臣等職縻珍館班肅彤庭喜溢龍顏虎拜咸呼於萬嵗禮嚴鶴駕鸞和共徯於三朝

冊皇太子賀皇太后表【集賢院】

承天正位詒謀啟於重闈諏日揚廷渙號昭於寶冊大明繼照萬邦以貞【中賀】欽惟陛下色石功深黃裳徳順以似以續降葆命以丕基是訓是行席蘿圖而端本知立嗣必子之有自審建儲非私之惟公施於神孫繄我文母臣等職塵淸貫班肅上儀簫韶九成願盡稱觴之慶本支百世式瞻主鬯之尊

皇太子兼中書令賀表【代宗正府作】

黼扆當陽懋對紫宸之慶葉吉丕昭寶冊之光八音播廷羣公防弁【中賀】欽惟陛下悅親有道立賢無方謂一人元良勢實尊於藩翰而中書政本命尢愼於樞機孝友宣昭仁慈溥博臣等恪司成憲欣覩縟儀卜七百年願衍周家之歷上千萬壽咸趨漢殿之班

賀正旦表【集賢院】

丹扆當陽頒發春之仁政淸臺治歷符建國之昌期日之方中天其申命【中賀】欽惟陛下澤漸滲漉心玩神明盤銘監觀徳又新而無斁河圖則象祉元吉之有恆獸樽設席以招言龍衮坐朝而問道臣等瀛洲布武閶闔詔儀玉燭丰穰用制九年之蓄紫淸蠖濩業隆萬世之基

賀皇太后正旦表【丙辰爲都省作】

嵗指蒼龍密葉昭華之琯雲開褕翟首稱長樂之觴順履始和懋隆元吉【中賀】欽惟陛下儉慈作則淸淨頣神色石功深妙裁成而交泰黃裳位正盡滲漉以皆春母儀循四序之周聖孝衍三朝之祉臣等職叨輔相效愧爕調拜捧椒花慶載臨於元日宴觀桃實祈永保於萬年

賀正旦表【壬戌本院是嵗閏五月】

肇祚發春仰正陽之布治歸余成嵗審長至以觀生黼扆昭明彤庭肅穆【中賀】欽惟陛下仁推滲漉道協際蟠修徳錫符驗陰陽之消長髮號出令則天地以裁成念丕圖演繼於祖宗究盛禮益嚴於上下臣等瀛洲接武文石趨班閏月定時泰治密齊於七政皇極錫福乾元永保於萬年

賀太皇太后正旦表

地天交泰陰教法乎坤元閏餘歸終寶歷增於夏五陽浮中禁瑞靄重闈【中賀】欽惟陛下端懿母儀慈明內範怡神少廣悟黃中通理之爻辧秩東郊樂靑煒登平之景曰惟肇嵗玆用儲祥臣等給札承恩肅班稱慶筆徽音於彤管嵗不絕書望長樂之璇宮天惟曼壽

進仁宗皇帝實錄表

君臨十載式昭垂世之謨聖治萬方庸謹系年之錄編摩玩愒敷奏淩兢欽以仁宗皇帝陛下濬哲積躬欽明稽古發揚幹健預淸宮以候先皇只奉坤元防問寢而娛太母審俗周知於民瘼授時彌切於嵗丰謂養性存心宜采於傳記而修身治國必取於禮經監觀歷代之蓍夷攷前王之軌範政要采諍臣之讜議大學芟衍義之浮辭爰譯成書用俾博覽至若譽髦斯士擢不次以待非常爵人於朝表有功而抑妄進每遵帝範肇立儒科廣祖宗百年未備之規示子孫億代永貽之訓珠玉非寶旁招菁莪之賢農桑惟勤旋致嘉禾之瑞惡衣服以申緣履之禁省畋獵以彰開网之仁增冑子之官資限計吏之品級爲民請命匪營一已之福田遇烖秉誠果應自天之甘澤與人不求備從善如轉圜河徙故灘謫斂臣於嶺徼雪深前殿憫戍卒於邊防常思創業之艱益愼守成之效道傳精一明授受之至公孝竭怡愉協繼承而無間凡玆殊美冠乎羣倫濡毫惟懼於荒蕪削牘復虞於缺軼𨿽盡巧心於舉要蔑窮茂績之敉功欽惟陛下葆命誕膺鴻圖丕顯窮神知化彰明聖之鋪張詢事考言采臣鄰之記注屢宣睿防迄萃鉅編𨿽天地之徳無俟於贊揚而日月之光有資於繪畫臣等職叨率屬識乏簡僚慕永貞之謹嚴詞慙韓愈稽太初之直核筆愧馬遷

【舊制進實錄表文有短長然未敢以數聨直致伏覩聖朝二帝實錄進表必加詳盡摘其所行事迹以序篇首桷大徳中嘗進五朝實錄表未免仿效前作今輒不揆遵守舊制撰成一篇或恐繁蕪別有副本庶便宣讀】

又

十年禦極聿修四系之編億載揚休殊乏三長之筆只成信史上徹宸旒【中賀】欽以仁宗皇帝陛下仁靜根心溫恭合徳詩書造士闡學制以設科法律爲師嚴官規而限祿諏經作則稽古鑑今所寶惟賢卻獻琛而弗尙莫大於孝謹視膳以彌加蓍定主鬯之公棫朴藹奉璋之眾宜登琬琰永祕縑緗欽惟皇帝陛下慕切羮墻令行金石率時昭考摭言行以無遺迪惟前人繼聖明而有造臣等尊聞傳信竭思纂題閱歷嵗年已深慙於屍素經緯日月期不朽於汗靑

賀正旦表【癸亥爲都省作】

嵗正天門陳揆治朝之位歷新人統肅嚴魏闕之班四表迎祥八風順律【中賀】欽惟陛下仁施滲漉命受溥將輔相財成別忠邪而無黨斟酌損益合禮樂以同流圭璋藹多士之良玉燭兆大田之慶準繩幹健槖籥泰亨臣等補衮功慙更弦政拙萬年永錫仰瞻太極之尊六甲旣周行履上元之運

賀聖節表【癸亥爲都省作】

十月爲陽於赫發祥之兆一人有慶丕昭嗣服之初出日之升降年以永【中賀】欽惟陛下斂時錫福握幹闡珍玩天地之心陽初升而來復發雷霆之令陰早辧於履霜繩祖武以雍熙格民風而醇厚道尊泰壹運接上元臣等叨列近司欣逢盛旦望翠華之行禦瑞藹五云趨絳闕以傳臚齊呼萬嵗

牋

賀皇太子受冊牋【爲都省作】

禮嚴中禁位建承華萬國以貞咸曰吾君之子四方來賀永厎烝民之生【中賀】敬惟殿下玉璞韞珍金枝表秀繼體而承匕鬯如嵗之春定志以協蓍維天其祐方謹雞鳴之問聿新鶴禁之居某等叨列政司欣傳制命父子君臣之道備允廣緝熙詩書禮樂之教崇式符繼照

賀皇太子受冊牋【代宣徽院作】

範金作寶禮成內朝簇仗演綸驩騰四宇協春秋之大義覃雨露之殊恩【中賀】敬惟殿下岐嶷天成溫文夙就佩規帶矩正言正事之教成執玉奉盈事父事君之道備某等叨司庶府欣覩盛儀仰黃道之日長式符離照候明堂之星潤允謂震亨

賀皇太子受冊牋【本院】

體元更始肅瞻玉裕之姿崇徳計勲肇錫朱明之服宗支襲慶國本奠安【中賀】敬惟殿下英睿夙成藝文天縱淸宮朝邸朱虛之功爲髙審俗迎郊孟侯之賢允似受介福於王母繼明照於四方維軍國之樞機實政化之橐籥名倡百辟兩儀正而五緯齊徳和萬邦九谷熟而三農足某等職叨掌綍欣覩揚庭紀王子之吹笙有慙斧藻歌堯民之擊壤願廣丹靑

賀皇太子受冊牋【代宗正府作】

盛徳動天誕受元良之冊萬邦爲憲悉資文武之賢政本增崇皇基鞏固【中賀】敬惟殿下圭璋王度黼黻聖謨整齊乾坤指揮於旋轉之頃肅淸宮廟怡愉於定省之間亶惟不世之勲庸舉非常之典某等職司宗籍欣覩王綸磐石旣安願上則百斯男之頌權衡允稱克成曰三有俊之功

賀皇太子正旦牋【爲都省作】

歷起上辛啟自天之申命嵗行維戊瞻出日之重光萬宇薰陶九垓滲漉【中賀】敬惟殿下功調玉燭政察璇璣宴錫臺密承歡於王母仗移鶴禁親奉壽於神堯維春之祺有秩斯祜某等導迎嘉節贊詠淸時候銅琯之陽和式占泰定望靑宮之蔥鬱允協震亨

賀千秋節牋【代太保府作】

月映彩雲慶仰猗蘭之瑞令行靑陸書占鳦之祥維春之祺粵上斯已【中賀】敬惟殿下宅心聖學匡力皇圖廣邦家太平之基澤窮滲漉察天人同心之理下逮芻蕘仁孝合名中和葉徳某等展儀谷旦徯首叢霄壽考萬年敢陋千秋之頌本支百世願陳大雅之詩

賀千秋節牋【代詹事院作】

甲觀畫堂仰紀吹銅之瑞瑤山玉彩特書主鬯之勲維莫之春初吉云已【中賀】敬惟殿下蒼規體徳銀漢儲祥稽七政之有恆實循冬夏消羣陰於交泰爰法坤乾興鴻文以闡基握龍圖而佐運兩宮定省雍容化日之長四表謳歌瞻徯前星之耀某等具寮無補盛旦有光奉曲水之羽觴齊呼曼壽探泰元之神防允謂延洪

賀皇太子正旦牋【本院】

靑規紀歷甫開嗣嵗之祥蒼震布和懋協少陽之象自天申祐與物爲春【中賀】敬惟殿下經緯人文權輿政治三朝交泰聿嚴盛禮以奉觴四徳尊干行美成功而瑑玉卜稔已符於祈谷登賢深味於拔茅慶洽宮闈仁施防縣某等叨塵顧問欣覩亨嘉聲徹鳳笙仰非霧非煙之瑞班隨鶴駕歌重暉重潤之詩

賀皇太子正旦牋【爲都省作】

嵗正璿璣丕應震亨之象春先寶歷允符泰治之祥絳闕光華靑宮蔥鬱【中賀】敬惟殿下道隨陽長徳與日新玩易中行密包荒而坱圠法天繼照永主器以彌綸稱觴前殿以承顏侍宴瑤池而受福某等禮成鶴禁敬謹鳬趨祈谷躬耕預卜金穰之兆頌椒介壽欣瞻玉裕之姿

賀皇太子受冊牋【集賢院】

明堂辧儀裒對重輝之耀昕朝發冊丕昭上嗣之賢宗社敉寧幅員驩慶【中賀】敬惟殿下孝仁生稟禮樂夙修一人元良羽翼靡煩於商皓百揆時序英威共仰於秦王鶴駕之禦日三烏輪之光明兩某等叨塵仙館末綴臚庭瀛水汪洋望瑤山而親切宸居蠖濩瞻靑路以陪從

賀皇太子正旦牋【集賢院】

大歷更新葉皇祖建元之祚少陽正位隆神孫承嫡之基百辟是儀五辰攸敍【中賀】敬惟殿下應干作命受震行仁嘉禮告成歸妹祉吉之象外朝佐治同人文眀之祥日就月將而緝熙小往大來而分類某等肅瞻玉裕謹候靑幃詠歌重光紹天休而繼照弼諧庶績占嵗在之有年

賀千秋節牋【國卹未餘月百司皆擬賀表非禋後不進】

電繞斗樞允昭甲觀之瑞日升暘谷行受明堂之朝宗社厎寧神只協相【中賀】敬惟殿下欽文師古剛健法天或躍在淵龍徳合乎中正永言配命圖闡其延長仰震夙之非常審傳付之素定某等肅瞻睟表獲際重光聖孝有加羮墻之慕彌切民情共戴岡陵之祝益防

賀千秋節牋【本院】

心居天位前星耀於明堂卯爲春門大電騰於甲觀盛徳集福至和儲祥【中賀】敬惟殿下體仁法元師古合道溫恭事帝密贊化以生成問學積躬益緝熙而光大疇選黃髮之彥庸佐靑闈之規如日之升降年維永某等肅瞻英偉防祝簡穰輯往則於瑤山一辭莫措探錫齡之金篋萬壽是期

賀千秋節牋【爲都省作】

鳦發祥丕顯吹銅之瑞蒼龍協紀式昭主器之符紫禁懽騰璿源秀衍【中賀】敬惟殿下溫文秉度仁孝積躬侍宴瑤池令徳令儀之可述問安內寢正言正事之足聞如嵗之春自天其祐某等導迎穰簡贊詠中和瞻出日之舒遲重光允繼望彩雲之蔥鬱曼壽是期

賀皇后正旦牋【本院】

王春謹時肇正內朝之治帝歷更始益嚴中禁之儀與物咸亨自天作合【中賀】敬惟殿下矩循內則言法徽音關雎詠歌禮避乎蘭殿之貴捲耳思念頌取於椒盤之文稽陽徳維如嵗之初考陰教曰履端於始某等淸班接武谷旦趨朝日月並明願上千萬之雅壽天地交泰載歌元二之太平

淸容居士集卷三十八

欽定四庫全書

淸容居士集卷三十九

元袁桷撰

啟

上王尙書

伏以瞻望聲容幸有登龍之舊披陳悃愊慙無吐鳯之長圗鼓勇之新功兾鑄頑扵大造掃門受業椷櫝致詞切念桷生不逢時長始知學伶俜素緒綺襦紈袴之習無聞零落靑編漆簡汗書之蔵曷見久知我軰固當投之濁流靖念斯文豈宜束之髙閣操觚而嘆詎秉異心倚柱而歌終持正色胸臆結約肝膽輪囷惟其用拙扵今將欲修名扵後載惟宏博世號殊科夷考哲賢咸稱異數當紹聖之首創蓋以窮經爲先至大觀之重刪乃因代言而設唐朝疎略故退之自笑其俳優宋制精詳至文公欲加以深厚維較藝扵詞苑杳若探丸𨿽置身扵書林悉同畫餅茍非討論扵暇日孰能敷奏扵一時爰取舊防各成要覽涑水之尙徳筆纂金桴義山之好奇文編玉府初學記資騷人之屬對稽古編假進士之試文博要之粹扵丁年統類之塵扵乙夜斯皆品節之效可爲區別之模然獨此書實難其例千門萬戶恍焉莫知所之六律五音聞之不諭其意至若寢門路鼓遂成君子之欺禦庫神弓終借老兵之對望洋之嘆浩浩測海之智一物不知過亦多矣兩端而竭恥莫甚焉信知梓慶之巧専益訝庖丁之技異伏惟內翰尙書先生南州元老故國重臣望壓搢紳聊復浮湛扵閭裏文驚華夏未妨談笑扵江湖恥申公之蒲輪便管寜之紗防樹人爲急奨士尢先子誠齊人侈以都邑之富波及晉國化其潢污之卑是用忘揣顓蒙惠徼恩育鉤提要在眀公爲壯嵗之筌蹄糾繆繩愆扵後生爲百世之模範儻獲書傳扵琬琰尢當襲蔵扵巾箱與汝共之深議中郎之隘非吾徒也尙祈夫子之憐欲報無從未言先愧

謝王尙書

拔叔度扵幼童深慚非偶執李膺之下禦竊喜同時敢緣擁篲之恭庸致摳衣之請衮褒語重茅塞心開伏念桷才實滯頑心尢退縮經箱塵寂莫逃家丞庶子之譏藝苑云蒸誠駭翰林卿客之對深恐凋零扵冷譜固嘗論索扵陳編志不能以過人識不足以廣問戴盆望日勤無補扵三餘坐井窺天智有鄰扵五技衡門感嘆斗室屏營然而切觀盤盂之書致戒必謹韋之義繕性尢深茍非取則扵古經曷足振名扵來世虛心實腹學始類扵安弦閒邪存誠念實同扵執玉反觀典學之成訓爰采遜志之嘉名輙布請祈方虞僣躐豈駑駘已下尙希一顧之功然爰居何知遽享九奏之禮寒展玩絢兮虹蜺之章素壁髙張森然神鬼之防論深藥石字重璠璵已三復而吝消終九思而感並此蓋伏遇某官言爲楷範道蘊經綸化閭裏之澆風湣簮纓之弱息至誠樂易許傳新著之書雅量恢不棄一偏之士遂令少賤屢獲親承桷敢不躬勵前聞仰稱春秋之筆恪遵眀訓益加嵗月之功永依師門以堅壯志

與陳無我論樂府

伏承下教垂示雅詞退揆疏蕪敢居品藻復緣眀命之重庸誦談聞之迂執筆靦慙通函傴伏切以陽春白雪之唱和者固稀淸廟朱弦之音知之尢寡歷觀樂府之傑出悉爲詞林之緒餘良由萬物變化之愈多抑使五采章施之匪易龍文被寶鼎雕刻益精天馬駕鼓車低徊滋窘貫珠之音空在累黍之器莫傳吐角含商孰分其淸濁析宮合徴莫辧其短長俚歌日煩古調防廢畱連桃葉習晉世之風流淒切竹枝傳巴人之羇旅江南腸斷之句誰足近之涼州意外之聲今無是也風聲鳥葉常由動植之可通霓裳羽衣徒托神奇而自舍陽關三疊之淸怨變南鄕九闋之狹邪樂意生香寫天機之妙理山光水色換俗子之凡容彼誇刻鵠之工詎悟承蜩之解精義無二至道不煩靖言思之孰可繼者伏惟無我學士詞華泉湧言吐冰淸飛星急羽之秋文傾上幕投綸沈鉤之暇興滿南山每希白石道人之雅聲以成黃絹幼婦之佳制雪兒低唱未多學士之風髙墨客廣傳益見咸陽之紙貴桷尊聞惟謹快覩尢先用鹽洗金殊未眀扵物理以蠡測海徒竊笑其心思狂斐莫裁涵容斯幸

回宗人袁慶逺教授

同源分流夙感陶公之詠劬躬燾後每懷韓子之碑均此靈根褎然望姓切以經術基扵博士衣冠盛扵司空名節爲天下髙言非其過歌詩著先人迹時與之俱念鼻祖嘗客扵上虞而耳孫分胙扵越土定居鄞水占籍開封西湖之佐蘇公風流儼在眀招而從太史文獻有傳光扵淳熈錮在嘉泰父子同館繼廣受之美談師生並朝陋禹宣之異禮京兆踵河南尹之祖武成均慕光祿公之家聲藐焉遺孤承此冑正倫之妬諸杜鑿地何心子云之亡它楊溯江有考車書一致江海相逢豈無它人因以合譜伏惟教授學士摛詞展世敬業守儒謂鄧林之廣敷本扵一木探昆侖之無底散作羣川田歸扵齊良非得已爰絕扵漢或曰未然驗賦形之不齊審受氏之有自處祧惟謹系世是嚴然而內舉避親昔者之邊幅合族戒令先王之凖繩愧鸒鳩之圗南憫騏之伏羲之之別王述趣乃不同康樂之愛謝荘心誠有得桷偶緣鉛槧久汗絲綸傳呼欣大小戴之稱臭味鄙南北阮之騃蔀室而得眀月當道而逢夜光百世不遷揆宗子之非逺異姓爲後幸譜牒之可通惇敍攸同參承伊始永懷繾綣曷鑑敷陳

謝閻學士

東觀英遊久欽諸老南州俚士獨守陳編念相望之迥然知無因而至爾何期銓鑑俾預薦揚惟淸切之司存實作成扵俊乂王言之制曰七史官之長有三風動四方必訓詞之溫雅詔垂萬世在書法之簡嚴維班馬之良不能繼獲麟之筆而燕許之體難以推倚馬之才藝不兩能物無全美筆則筆削則削非曲學之可爲見所見聞所聞恐直情而難致古有斗米而作傳近多千金以致詞好惡成一已之私褒貶失當時之實掩長卷以竊嘆抱遺經而自娛故魏收以輕薄寡不咸稱穢史王通𨿽隠淪不仕獨著元經方今偉績無前太平有象大禮略封禪之記純誠汰郊丘之儀聲教萬邦文質二代追皇猷創業之永傳丕基嗣服之初必屬鴻文以揚駿徳彰施作繪極妙巧扵羣工雜比成音合天和扵眾耳拔犀之選非易聚毛之長亦難如桷者學不逮人志徒師古獻漢家三雍之頌庶或可能續周書王防之篇良非所任揆小材之雕鏤幸大冶之作成忘其顓蒙倍以踴躍玆蓋伏遇某官儒林冠冕文藪凖繩桃李不言以成眾芳之春松栢後雕而貫四時之气官僚愼簡載籍肇新爭名扵朝難後來之居上修身以道匪干進以依流深虞同升之譏上辱大賢之舉幸相知扵气味迄無假扵聲容桷敢不益勵討論上酬奨拔求識李邕之面當已有期效彈貢禹之冠不防扵贅因風輸感執筆寫情嵗律云更神休所屆庸致茵憑之禱密調鼎鼐之和

賀鄧善之應奉

玆審講徹臯比班登龍尾早居三字極鉛槧之光榮爰作一經萃縹緗之芳潤朝端色動江左文眀切以詞章之體與政相通禮樂之宜隨時斯舉誠少近古於以酌今釋訓聱牙固難返殷周之盛委心綺靡殆有鄰齊梁之風山東之詔令溫然河西之璽書炳在往者諸賢不競故先云亡掇拾成言編聫賸語形模近巧難逃脫塹之譏刻畫傷和殊近鏤冰之累徒畫虎以類狗彊令鶩而隨雞事非偶然時使之爾念欲復還其正气抑嘗深探扵陳編然而木人石腸難以語經綸之事河目海口要當歸黼黻之才請誦所聞無出其右伏惟某官淸言古瑟雅制方壺冶百鏈之金而成云雷之奇合八珍之味以調姜桂之美當下帷之多暇每傾蓋而劇談意得忘筌神閒防筆船容萬斛果自致扵水中芝產九莖宜載歌扵殿內夙嘗相勉今匪共諛桷倚馬才疎屠龍技謬歸來之詞莫擬遂初之賦或尋話茅舍扵玉堂當廑逺想謹蔗漿扵金盌兾保天和傾向之忱敷陳莫旣

壽鄭潛庵

玆審玉宇金眀蓬壺瑞藹數環六甲堯年已合扵上元福擁三壬申旦適同扵洊九江湖相慶樽俎交歡伏惟內翰學士鬱鬱澗松昻昻野鶴辯排堅白共誇麈尾之淸言書喜硬黃猶習蠅頭之細字方窮太始之理以與造物者遊陋絳縣老人之年讀淸溪道士之易踏龜殻而一笑持蟹螯以髙歌夢繞故園壽客相期扵晚嵗情親近局麯生肯負扵良辰桷傾接維新扳援實舊黃絹防婦之詞莫擬子墨客卿之賦未能八千嵗爲秋願致長生之祝六十飬扵國佇看優禮之加薄物助誠副椷凟聽

回交代潘檢閱

誦子墨客卿之賦竊有昂聆諸老先生之言深相推挽審珠玉之將至愧糠粃之在前塵牘未遑巽言先枉伏惟內翰學士冰壺貯月水鑑懸秋下帷授徒有矻矻窮年之趣閉門樂道無憫憫望嵗之憂追北渚之嘯歌覽東齊之形勝斧藻朴素丹靑炳靈相如封禪之書直譏其陋賈誼治安之防允謂可侔濯纓益振其髙風結綬良非其雅志金馬門之待詔有類俳諧白虎觀之談經亦防糅雜惟玆冊府亶號詞林寶書如山汗簡若束方偃武修文之盛乃立經陳紀之初候日影扵松階詞容潤色瞻天威扵芝閣議許討論匪愼簡扵英髦曷専美扵治世除書一下輿論僉諧桷學匪適今才不逮古重以簮纓之舊猶工鉛槧之勤泉石寫心比元郎之漫仕山川感興追老杜之壯逰過廑幼婦之辭重托聞孫之好有懌其防不知所裁

回冷教授

仰南州之喬木美防獨存望西山之慶雲英光猶在居然傾蓋之幸辱以投函之謙斧藻溢情丹靑炳目切以取士之岐不一用儒之道實髙賈誼少年憂國之防允著馬周逆旅入對之疏密諧法如牛毛賤若魚目將望然而引去寜挽之以必來方今人文交修禮樂備舉金馬碧雞之頌可被弦歌赤麟白鴈之祥宜書竹帛孰爲稱選僉謂當仁伏惟賢良學士溟海扶搖淸秋沆瀣圓冠方履儼魯國之舒徐漆簡汗書補羽陵之疎略寶气橫郁天葩芬奇方按軌以徐行羞登途而捷進靑氈舊物行廣髙門白水同心益窺雅志幸雲龍之有應成鍼芥之相投遺以十朋之龜貴若連城之璧有味其防固難和扵太羮無徳以將敢亟酬扵雜佩銘膺感幸占對簡蕪

賀吳編修

玆審疏靑汗簡寵錫章身史官之具三長英髦愼簡聖經之法五始盛事時書荷鍼芥之偶投慶雲龍之胥防編修內翰篤志精白結交老蒼審黃鐘扵希聲灼知律呂嗜昌歜之古味允適酸鹹維懷寶而深蔵終待價而一試筆耕云舊學殖焉窮桷師友川流獻文日墜喜而不寐類文子之同升樂以忘憂慨宣尼扵往昔斐然贊美蔑以效防

壽貢仲章

月暈虹蜺藹南漪之五色春浮花栁揆東作之平分孕彼玉人瑞玆寶運伏惟某官池塘逸興金石流波懸弧表四方之心逺遊結駟落筆擬千古之作長嘯彈冠愛東方之偸桃専北門而視艸蓋將旬五日而後返抑亦一千嵗以來歸桷善頌莫陳雅防屢接沈香亭北行催芍藥之詞白玉堂前愧伴梅花之直薄儀侑祝副頴凟淸

賀鄧善之修撰

伏審儒林著望詞苑領賢超近署之淸班贊中朝之元化光膺異數允際重熙敢緣肺腑之私庸寫胸臆之蘊切以王言之制始分於唐人文之精特盛扵宋故便扵宣讀者必資諧葉而直以訓告者當務簡嚴作者數公流爲末學疎而才勝每師浩汗而失扵麤疏記贍而思遲必慕敷腴而拙扵裁剪鳬鶴不續蕭蘭莫分蓋洗金以鹽當研物理而攻玉必石有假朋從歷年滋多此道不競蔵名淵黙莫窮龍虎之變騰處友善柔徒欣牛馬之奔走望風隨其臧否疾才摭其短長有符東晉之淸談自謂西都之舊作昔君實不爲四六語未嘗失朝廷之尊而溫伯輙艸卄二麻豈害爲錢谷之吏必此爲士其何敢言然作新斯文是在吾黨復古之道誠惟今玆起八代之衰昌黎固専其事振五季之獘師魯亦預有功樂在羣居道無孤立伏惟修撰學士丰姿凝湛雅量韜深大音希聲儼一獻九奏之意酒不和成百拜三行之儀中和養其本根英華發扵情性譬若夜光眀月眾咸以爲寶珍方之威鳯祥麟人莫窺其形狀陳太丘之容眾王茂之盡懽以爲黼黻帝猷曷取竟寜之事丹靑神化獨追正始之音桷幼讓門功早親庭誥探諸老之源委不知者謂得異書道前賢之心期無聞者猶譏曲說懼廢三槐之緒聊希五栁之恬爲可汰之技官守不求之朴論要蘄傳後寜望敍遷欣覩除書缺修賀記幸燈火平生之舊道江湖相忘之言人皆曰賢亦旣遂彈冠之願老而能學當益思炳燭之勤敢效頌規斯爲處與

回趙大社

伏以竪燎扶朝陽之光敢居斧藻贈貂得眀月之報庸謹襲緹三復先猷重陳素欵切以屬辭比事匪遵魯史之舊文微顯闡幽允正周王之大統無傳而著惟道是眀然而獲麟之箋有鄰神怪矢魚之訓詎止觀陳紛然賣餅之譏蕞爾垂旒之諭泥春正扵長歷循夏五之闕文郊用辛而非長日之時禘尊祖而雜圜丘之謬淸言何補墨守徒矜投膠澄百尺之渾引髮舉千鈞之重首勲啖趙心學邵程義理精眀賴先儒之唘迪權衡輕重資前哲之贊揚嘗窺西周之簡編深陋後王之典禮致太平者猶有羣議言五伯者殆無全人廢學熈寜卒致爲我之嘆尊王慶曆遂多刻吏之嘲人物眇然年運而往伏惟大尹學士山林圭組燈火詩書返袂髙歌法天時扵五始下帷坐授悟人事扵三微載惟先正細氈奏對之書是爲後學靑箱纂輯之式集狐扵腋端有假扵翼成洗金以鹽良永慙扵瘢索桷困學有志彊仕無功百年雁塔之聫登季世龍門之末至欒胥皂捫心有感扵同時管鮑交朋掉首未逢扵知已翕然鍼芥終以絲蘿萬二千五百家爲鄕豈無好學二百四十餘年行事聿覩成書擁篲以陳伸函非禮尙祈矜采俯賜鑑融

回趙太社鄕飲

習鄕上齒咸推大裏之典型隆禮尊賢幸屬貞元之耆舊矧蟬冕三公之地在臯比一變之功人物眇然年運已往扵粲雙魚之牘孔昭二馬之期入學祭典修願廣太平之盛觀升歌主人獻敢隨後進以同登

回趙太社

切以百人逐免祗益苦心一朝解牛敢煩敏手念洛社久存扵鄕約而杜陵感廢其家聲宰肉莫均防毛不與仰止金刀之禮樂陳玆典午之春秋無以易堯不如歸趙粲飛函而禮讓堅縮袖以勞謙君子是憂貪人斯幸潛魚畏餌𨿽自潔扵水中羣蟻慕羶卒相緣扵堂上其爲計則得矣獨竊議其可乎難以立談終祈臥治匏五石而無用其果不能粟萬鐘以何加顧玆可陋僉謀懇切量瀆矜融

壽徐徳剛【七月八日】

涼生兔子瑞應麟兒祖流芳嵗逺猶傳其玉硯黃姑停宴夜分端俟扵銀津家聲之克振可覘宅相之深期有在桷陳人愈拙妙語莫工望閭裏之蔥蔥阻舟航而耿耿九五一曰壽願益窮皇極之書四十不動心矧已開中年之袠薄儀侑祝善頌增情

謝程承防

爵人扵朝已甘遜避譽髦斯士忽被選掄小已惟驚大鈞有自切以王言之制炳若日星帝令之行潤如風雨三代訓誥誓命之作理𨿽同而體實殊累聖嵗月日時之編事若近而書貴備簡嚴足以成信史淸切然後爲文人才非甚長藝莫能擅皇眀唘禦文治興圖漆書汗簡之奇來者不絕金泥玉檢之陋卻而未遑寛大之詔數頒遺逸之聘屢舉宜得鴻碩以贊雍熈大乘風乃鸒鳩之斯集長鯨失水顧螻螘之所淩憫涇渭之孰分慨薰蕕而同置拾芥而取靑紫彼謂不難相馬而視黃曷云有遇炙手可熱湧气如山生能齊言豈荘嶽之所變恥與噲伍何淮陰之過髙惟末俗之實繁斯南士之不競離眀有照渙汗聿新鏈金扵陶冶之餘煮海扵剛鹵之後聚毛𨿽氄擢象是精懸水鏡扵廟堂今玆選眾審銓衡扵臺閣夙已簡僚閭巷駭聞江湖翹首桷之不佞人能具言性褊介而弗通學固陋而無補少承諸老欲窺龍馬之祕圗晚效一官深愧虫魚之曲學守西樞之遺緒望北門之後塵待坐松階占對或言其可教散襟茅宇倚歌人數其太迂𨿽慚殺靑之工僅免屍素之誚旣云美解寜敢彊畱蒼狗浮雲幸逃物論白駒過隙謂失事機蠖久屈以奚伸鴻已飛而何慕私以卹緯之諛見敢言出綍之舊章知之非艱試可乃已泛觀唐世歷攷宋朝元白才髙必授題而方拜歐蘇望重免給札以卽眞誰謂秦無請從隗始惟智行其無事扵人何所不容然而爭進駢肩一兔詎堪其百逐旁觀袖手前禽終失扵三驅彼非招而不來羌奚爲而遽集議繇鴟閤功在鑾坡此蓋伏遇某官間世宗工先朝元老文諧律呂八音振而四懸成智合蓍龜六虛周而三極建旣任棟梁之重彌深參術之儲謂立賢無方當視朔南之員幅凡成人有徳豈拘州裏之逺遐夾袋初謄靑氈已復桷蒙恩若是圖報謂何欲酬國士之知願假客卿之對承眀三入莫能書赤麟白鴈之祥滄海重逰要飽識紫鳯天吳之異寸心有在千頴莫殫

謝李承防

五載辭榮已安初服一朝出命遽復舊氈三已何慚重來有靦切以太史編摩之所翰林淸切之司貴愼密而熟扵憲章尙精敏而逹扵事勢欲取倜儻絕羣之士將貽落魄無檢之譏茍崇依違寡言之人必致脂韋不稱之獘原昔養才扵館閣之地蓋當責效扵廊廟之時文治日興皇猷淵黙委諸元宰於以彰衡石之無偏詢扵輿言足以知蒭蕘之可擇克謹天戒愼簡乃僚肩摩足累之徒揚鞭而避巖棲穴處之隠接淅以來矧聲教久敷扵朔南而忠信可行扵蠻貊防茅以彚采葑不遺有如苦窳之蹤亦預陶甄之選玆蓋伏遇某官精忠貫日盛徳格天髙宗之得傅巖營求諸野成湯之扵伊尹學焉後臣彌窮成性之存存益著匪躬之蹇蹇以匡王室其代予言惟宮府一體之意深念君臣同心之防罕願因知己庸敢竭愚難得者非常之機易失者不次之遇方今輿地紀載悉歸於梯航觀闕防朝相望其冠蓋東漸西被上際下蟠法過密則煩擾而不安赦愈多則姦媮之滋幸理錢谷𨿽號爲俗吏當究其出納之源議禮樂實本扵儒生孰眀其沿革之理同風俗以合志尙惇朴素以去奇袠言舉斯心可運諸掌然文盛必有武獘而陽長尢懼陰來積薪憂燃非賈誼之過計前籌借箸乃張良之逺謀和羮難壹其酸鹹成錦易工其萋斐有懸髙鑑奚假諛言桷累世詩書百年簮笏與銅臭而同傳敢謂未然爲瓦注以自怡不防扵似當朱門炙手之日乃淸林散髮之秋著書期身後之名擊缶遂山中之樂恩蒙乘傳非所據以屏營技止操觚將何爲而報謝念承眀三入而奚補望天門九重而莫通大書特書執筆難施扵靑簡一命再命循墻深愧扵素餐曷稱奨提惟甘朴直玉堂獨掩恍江南送客之情懷衡宇載瞻形稚子候門之夢寐願安靜退以盡感藏

賀曽提舉

玆審望領儒先道光王化宣尼乘桴之意豈果居夷幼安度遼而還殆將易俗登可俟艤舟以須伏惟某官妙思春云壯懷秋水掣鯨魚而遊員嶠奇觀畢陳踞龜殻以挹浮丘妙言合奏身寄神京之陸海胸蔵東壁之木天允議居中詎宜補外桷屠龍技拙倚馬才疎詭禦以告王良則云豈敢執鞭而慕晏子尙或可能不腆儀羞無文敬在

招兪光逺入塾

七嵗入小學幼儀深著扵曲臺三年通一經俚諺敢誇扵東魯先猷滋逺頴識無聞空多老翁不量力之譏莫慰大賢願汝爲之意伏惟教授學士砭頑妙手鑄巧良模樂矣誨人陋孫寶之避舍憣然就道知李耳之入關談經排狗曲之嘲挾防恥免園之固以身徇道初何愧扵古先辭富居貧益有覘扵雅量尙煩負劍辟咡之訓以成灑埽應對之儀虛左以近側躬而俟

淸容居士集卷三十九

欽定四庫全書

淸容居士集卷四十

元袁桷撰

啟【疏附】

回宣城郭教授【雷煥】

江左諸賢夙慕敬亭之山水洛中九詠肯言京邑之風塵擔簦而賜璧一雙憑軾而下城七十奇節矯亢髙名激昻伏惟教授學士藻思春云丰神秋月子綦隠幾立言深愧扵炎詹林宗墊巾置論匪鄰扵危覈脫頴悟折衡之敏發硎窮肯綮之情流涕力疏扵治安多病恥陳其封禪懷章宿邸知富貴之有時棄繻入關審功名之之可卜方盛世興賢扵郡國詎長才抱道扵艸茅雲龍類從防鵬運徙遴選金臺之彥孰敢居前深蔵寶劍之篇豈宜緩後方爭求而識面謂鼎來以解頥顧懷刺而卻行將舉扇以疾避長箋鯨掣蔀室珠輝桷學殖塵荒經畬徳墜儒林丈人之源委老矣亡傳子墨客卿之詞華終焉自失每念空餐而增淚誠思防茹以避賢位卑語輕望淺任重吾徒掌帝之制弗稱絲綸君子贈人以言有慚斧藻永繹其防不知所酬伏希亮察

答郭山長

家近神山那有望瀛之想祿屍玉署每慙玩嵗之羞將賦式微之歸忽膺連茹之寵捫心悸惕揆分僥逾桷智不逮人噐非越眾老而能學永希先世之勤樂以忘憂欲述聖門之志考玆盛代尊彼儒流選部推毛之精崇文防犀之舉謂南士後至難效盧前而靈冑逺尋所宜隗始白駒空谷振鷺西雝有來琳瑯之書彌重錦繡之段客師之遇跛男子似若倒之汾陽之許謫仙人於今驗矣襲蔵是謹傳誦惟驚

回府學觀禮

瀛州淸切甫賦歸休泮水肅雝適嚴秩祀方謹陪庭之儀注遽承巽牘之詞華進執豆籩升聞金石惟素王道徳之懿合蒼姬文質之宜謂巍坐光榮不防淺陋而成令炳著斯爲故常深嘉潔已以作新共企傳恭而復舊奉璋相事敢居髦士之先執禮遵前難免鄹人之誚

答朱生

一還故里分安野鶴之閒三入承眀眾哂黔驢之技櫛髮淒其已化捫心省以獨慚粲然霞裾申以冰繭蔀室獲兼金之耀衡門駭織翠之奇伏惟賢良學士汗簡功深韋編思切議詞章之獘扵揚劉發騷雅之幽擬於屈宋單出雜比爲律呂五采一就分等夷靡然變藻繢之工綽矣成灝噩之古然而眀理者鄰扵直致修辭者萎扵曲裁謂箋記止媚上之文能之實少而制誥得儆眾之體作者猶難桷金匱世官靑箱家學嘗自處扵木鴈深有哂扵土龍史乏三長敢述馬班之制作經迷五始莫推啖趙之淵微事與願違志隨年往幸覩淸修之標度得攄磊落之襟期鍼芥有投漆膠彌固贈以繡段拜𨿽亟以莫辭酌彼金罍禮未成而先醉輪囷有感厓略是酬

回楊編修

綴班玉署悵諸老之川流晉秩金華撫微躬而涯返選繇鼎鼐事駭搢紳方虞按劍之疑忽荷遺珠之贈伏惟編修學士文裁錦段思湧繭絲目無全牛論固輕扵餘子智専老馬語或齒於陳人每憐炳燭之勤能破炙轂之辯嗜同昌歜玩比懸藜旣接壤扵片雲復盍簮扵中禁事云有幸時不偶然桷久困京塵宜收朝迹望蓬萊隔弱水肉羽難勝歸鄕裏授諸生丹心尙炯敢因褒拂庸寫摧蔵

賀臧戶曹七十

光分華旦瑞唘希齡兕觥以躋公堂允資禆贊鳩杖而遊鄕校實賴主維人瞻壽骨之有傳天挺蜚聲而彌壯桷陪遊再世縻系一官望廣顙之彭籛雲煙縹緲想修容之姑射冰雪湛凝侑慶薄儀別陳副楮

回韓知州

伏承札翰俾篆碑顏詳讀再三莫殫萬一靖惟先正按察相公智謀超俗勇略立勲東西戰壘之出奇左右屯田之擇便矢穿楊葉彤弓昭大帝之恩斧破豫章金符儼百神之助烏府藹澄淸之譽紫樞彰鎭靜之謨薦士惟公共擬巨源之識量聴訟以理未誇廣漢之精眀至若更異代而振家聲以孤兒而傳宦牒績爲罕匹人所難能編摩已著扵穹碑揚厲宜歸扵汗簡伏惟節使相公窮神述事立身揚名繼世象賢牧守之任相接爲政以徳撫字之念彌加安陽之圖譜可尋潁川之風猷如在昔聞惟二今見其三某演誥罔功防書無補龜趺屭贔幸附以托名蠆尾參差願濡毫而作傳尙賖參覿統祈鑑融

壽史允叟

數周甲子壽開絳縣之年瑞後中和慶萃金閨之彥槐堂馥鬱楡社歡榮伏惟某官服食頥神希微養智撫松筠而閱嵗霜雪不移調茵鼎以樂天煙霞自得方將友安期扵瀛海揖子晉扵緱山坐觀盛衰笑視古今招邀親黨願成二老之風流約集耆英共繼九賢之眞率薄儀侑祝副楮別陳

埜甥定鄧氏

西州勝士久欽翰墨之芳南國故家自笑冠裳之冷幸托根於外氏獲聫防扵淸門不假揄揚遂諧婚對伏承某封【闕】

參女史訓服姆師從子公埜習有童心才猶凡品每慙鐡鑪步之誚敢意玉鏡臺之緣惇義有加申盟無斁陳不腆之幣爰以敬初葉和鳴之占永言綏後臨風瞻倚執筆感愉

趙氏請婚【代作】

眀珠當道愧無因而至前幽蘭深林敢不采而自佩庸假蹇修之力允諧懿氏之占伏惟某人朗鑑冰淸義襟河潤品題吾黨合閭裏之衣冠繅借斯文振家庭之詩禮有懷聫事歸擇賢宗不煩千金之致詞端借七寶之合月翠屏宜晚行參羣從之防白水同心益覬片言之助輙幹將命恭俟報音

長女許適趙氏

西府垂芳遺編僅守北門視艸一疏獨髙興懷二老之盍簮屈指故家之傳笏前言儼在嘉命是恭伏承令侄同知壯慕直淸仕版方堅扵冰蘗而桷長女某幼遵婉娩閫儀粗習扵絲麻眼空餘子之隨羣人議乃翁之擇壻察其素履終以淡成萬里逺歸自訝子平之拙百年偕老願諧敬仲之占腴禮莫酬副書以載

次女許適趙氏

伏以漢庭甲乙曩已托扵同年商邑後先適相符扵千載仰止靑雲之素巋然喬木之存施於孫曽成爾姻婭伏承長令嗣學士思深象管譽已藹扵階庭而桷第二女某工謹鞶絲職粗遵扵閫奧末習競誇其侈靡吾徒宜守以儉純此道淸風斯盟白水仕非爲貧也願早觀金題玉之奇言得無訒乎已預述竹笥綀裳之簡有嚴報禮庸謹副椷

回余氏議姻

成季之勲象賢是嗣有嬀之後教順惟慙念修程方歷扵冰霜而賤迹幸安扵田裏事適相偶時何敢違聿來金薤之華申告瓊茅之吉悉蠲繁縟以奉周旋直道而行固官箴之攸謹外言不入在壼範之必嚴匪惟弱息之有歸益見淸門之足法奉板輿而調鼎膳所願事姑入玉堂以復家氈敢云傳壻莫攄喜臆庸致規言

季女許適余甥

百年事契仰止髙曽再世婚姻施於姑侄念造端扵幼嵗獲締好扵今辰允自气同抑光肺附伏承令侄灑掃應對久遵壽母之規桷女保抱攜持夙賴大家之訓展也衣冠之緒凜然弓冶之傳人亦有言吾爲此懼魯衛兄弟禮已判扵立談秦晉舅甥事益難扵坐視勉焉亢植稱爾奨提

叔女許適史氏

秦晉甥舅之國論世可知朱陳嫁娶之村披圖儼在惟華閥孰比肩而擬乃衡門爭接踵以前盛徳有容寒宗奚讓伏承令侄孫承奉衣被儒素綺襦之侈靡聞而桷女服習女工鞶絲之精未解念逰宦久塵扵當路而婚姻馴致扵失時立談璧雙訂諾金百綀裳未備敢云九十其儀鐡硯可傳行奏三千之牘

回史氏聘

宦路因循莫酬宿諾相門淸邃猶守舊規荷崇篤之愈加審姻婭之攸自書來尺素禮重兼金歌摽梅之詩懷惟有慊效投之報愧莫可言

瑾請婚史氏

元老傳宗専淸名扵碧沚彌甥承緒邀餘福扵滄洲百年婚媾之孔昭再世姻親而允著伏惟某官某封【闕】內閫服習手絺繡以益精而桷男辟水従遊躬簡編

而粗謹惟閥閱吾徒之當保何閭閻餘子之爭前謝彼濁流成是古道納采用鴈欲男女之及時端防拂龜審公侯之復始敢陳薄禮庸載副椷

牟氏招贅書【代作】

中年婿對每深禮本之思晚嵗家聲猶守儒林之舊盟旣諧扵築館事宜免扵禦輪老矣無能視之猶子伏承令嗣學精緗帙才詎止扵目前而某女某功謹鞶絲情難離扵膝下受餐願同其甘苦奉匜深謹扵寒溫旣重久要敢辭先施靑氈硯在敢言翰墨之有傳銀燭屏開豫卜門闌之多喜

疏

易州文廟疏

聖人之道極覆載莫得而名神眀之通若淵泉無往不在維上谷之古郡實陪京之奧區脫戰國任俠之風服五經仁義之訓化行衿佩家有衣冠然而揭防妥靈廟堂之制未舉設儀辧位籩豆之禮莫施𨿽像設之教唘扵後人而神棲之宮見乎累代事關我軰天祐斯文泮宮作詩願同功扵史克鄕校有頌豈専美扵鄭僑敢不盡心聿來胥宇翚飛鳥革佇防不日之成玉振金聲共享無言之化鄕閭樂助庠序增榮

贈陳無我淩波圖疏

右軍換鵞經不了生前之債東坡賣馬劵要求身後之名然而畫餅豈足充饑須信望梅亦堪止渴菊南道人璠璵古學瑚璉雅材江漢秋風付經綸扵獨笑冰霜晚嵗寄漫浪扵一官食苦茗而論事不休坐胡牀而倚聲自若寜爲雞口任刮龜毛丈夫豈願憐出門何礙平生不道乞對鏡奚慚信天公之記已成孔方兄之交頓絕雪車豪士防須奪吏部之金秋水逹人寜復貸監河之粟知心惟一具眼無雙

張玉田歸杭疏

采藥神山悟朱顏之今昨呼猿靈鷲勞淸夢之去來要當靑鞵布襪徒步徑歸誰信黃絹色絲空言何補弄笛恨邊云澹坐惜江月淒涼落葉孤尊無復金貂之慷慨古梅千檻空懷玉照之風流食肉之相已非解牛之技焉用焦桐未遇斷木自慚風雪江湖肯後當時之置驛交防金石定先桑子之裹糧鄙騎驢防上之寒遂跨鶴揚州之願膝行而謝稛載以歸燈火話平生慰老弟兄之白髮詩書娛晚嵗還名祖父之靑氈恩極無言情陳有靦

周可竹移居疏

借車載家具已知生理之疎騎馬傍人門可怪言辭之拙相期靑眼少慰白頭可竹教授淸比叢蘭如野鶴無殘杯冷炙之色有簞食瓢飲之安鼓琴授生徒近馬季長之標致隠居任漁釣入方英之品題防經茅屋之秋風厭聴小樓之春雨烏鵲三匝鷦鷯一枝欲尋莬裘之謀難課兔園之效昔和靖處士享西湖之樂不以告人然康節先生買天津之居嘗聞醵眾旣自慙扵唘口要當防扵知心不惜一言母煩屢請門多長者共成來往之歡尊有賢人不廢倡酬之適鄕閭佳話湖海髙風

許路教入館疏【代人作】

道防扵千載之餘談經者逐章句之末士奮扵百代之後言理者析天人之微不有淵源孰爲矩範某人學優聖域譽藹儒林光風霽月之心胸莫窮其蘊淸泉白石之志趣所養者深名羞少室之山人眾羨關西之夫子得英賢而教育終愧顓蒙美盛徳之形容莫殫善頌卻前而請虛左以迎

趙太社刻春秋法度編疏

列國寶書慨混茫而亡紀三陳鐡防洞消息以深憂永瞻黍離之遷迄成葵丘之防蒼姬凜在素王是専攷牛耳之盟悉淪扵矯誣推麟趾之應莫捄扵衰顏匪惟凡例之嚴是曰筆削之正然而隕星退鷁非有褒貶歸賵求車實渝典禮直書其事足以誅亂臣之心曲說以箋殆有若法吏之口三傳角立羣儒狐疑維昔師臣侍經白虎今有賢子紹業靑氈討論無歆向之嫌文獻續間平之美年運往矣風猷儼然幼讀父書若搗珍以和扵舉鼎老嚴家訓𨿽嗜芰猶守扵加籩泯然鄕校之闕遺懼爾世卿之淪靡願廣傳扵琬琰庸不墜扵箕裘白首書成允遂殺靑之志淸門人在益章壽梓之功

戴先生刻遺文疏

羊公峴山之碑深懷身後白傅雞林之集豈較目前是以壁中之蔵咸嗟其斷缺航頭之獻或議其攺更念玆汗簡之勞多孰若壽梓之功博生乎今者嘗忽夫近志於古者或知其非爰舉耆先以告茂異剡源子少負奇志晚成大名潄六藝之菁華窮百氏之源委如得溫璞以成連城之璧若裒吉金以合四懸之鏞世方尊崇老益平實夫人旣慕其學是宜家有其書失今不圖斯咎誰執十年之計在木庶得廣傳同心其利斷金允宜共贊不在是舉曷成斯文穆參軍市上之酬敢求美價蔡中郎帳中之陋徒蔽修名

尙仲良刋醫書疏【類長沙張仲景書爲十圖】

欲觀日月星辰疇咨繪畫多識鳥獸艸木具訓傳模矧左圖右書之教備存內榮外衛之微莫辧張長沙類四證以眀治病之本朱南陽衍百問以推用藥之原其書𨿽完厥理難究爰有多聞之士聿成一覽之圖考百藥之君臣推五行之母子分濇扵坤艮別表裏之陰陽若逰建章咸旁通其門戶猶入武庫悉能名其甲兵允得扵心如指諸掌欲推已而傳世必假眾以全功張廣樂扵鈞天詎資聴瑩掛髙堂之素璧端便覽觀共勉揮毫所期刻楮

陳晦父致仕還家疏

掛冠神武注晚嵗之虫魚歸老鑑湖了餘生之麯蘗駭士林之一見合選部之二宜喜在眉端春生足下湖西致政陳教授長材韞匵敏手斵輪破防塵侵不辧支離之粟矮檐風急徒賡骯髒之歌鳥信天以無愁楊厄閏而彌老李太保亦爲之恵米固以眼靑蘇司業時賴其與錢終憐頭白漫浪江湖之迹淒涼山澤之臒囊無一錢空如懸磬扁舟下吳防願共謀屝屨之貲騎鶴上揚州庶益遂衡門之樂

金陵鄭生應炎道士疏

北闕上書著詠受嗔扵唐主南山種豆貽言增禍扵漢朝生也有涯安之若命金陵鄭生精神玉潔辭辯春霏負笈登途謂功名之來可立致下帷講道審義理之得爲無窮淒涼灤水之情懷隠約金陵之夢寐將置身扵方外行抵掌扵人間柱史猶龍匪宣尼之私論塞翁失馬詎荘叟之寓言斷於乃心告玆多士靑精顏色深培槖籥之功白日羽翰必假刀圭之助渝盟天厭效義風從

眞定劉謙父葬母疏

貧乃士之常命有拘而淹屈孝爲行之本力不逮以因循歷觀聖賢夷考傳記脫之贈成扵斯須掛劍之酬定扵往昔蓋惻隱爲人之固有而慷慨則世所共難謙父提舉臺閣蜚英江湖漫仕郎潛衰矣虀百甕以自怡吏隠蕭然粟五秉而誰助假墻壁以葬其先母閱嵗年莫返其故居云聳松楸難合延平之劍煙迷鄕國似隔蓬萊之山傾麥舟則蓋有其人指米廩亦當繼其事古推任卹義濟厄窮觀百金爲壽之辭誠爲過舉輟一朝享客之費是在勝流凡我同盟知此非僣

史朝甫鳩金疏

衮繡舊坊痛家氈之羽化簮纓故物存遺址扵霜餘非假重修曷能永逺昔梁公有廟以香火而綿長魏氏故荘因畊稼以蕪翳肯堂之志敢替居室之資孰謀矧此地號寶奎湖通碧沚四世五公之故躅十洲三島之仙蹤道气分紅塵之囂勝槪接紫淸之邃王珣捨宅虎丘之迹彌芳賀老棄家鴻禧之傳益著願慿眾力允成勝因

鞏子固鳩金疏

顏淵希聖簞瓢之樂有餘揚雄好甔石之儲不足道之充者身愈泰心之廣者貧益安子固經歷遊藝精深養神恬靜因五行而知貴賤響若蓍龜閱千官而審盛衰眀如水鑑腰難折米口厭言錢監河之粟誰償吏部之金莫奪廣廈寒士之願古蓋有之綈袍故人之情今斯可矣一時傾蓋相與揮毫

奇禪師住天童疏

身隔片雲更上玲瓏髙處心如止水久眀淸淨本源行蔵不假扵修爲去住靡容扵擬議僉言惟挽一笑承當伏惟天童怪石禪師潛雷在淵美玉韞石法筵擊拂大辯若訥以難窮丈室閉門掩息如灰而莫測澹兮守僧伽之鐡鉢寂然防摩尼之寶珠不滯一方難違眾論云無心而出岫允稱招提水有時而回川佇防興復祝聖主壽作天人師

衝禪師住補陀疏

平湖春藹久居水月之上方絕岸云深要識海潮之瑞相𨿽神化無形而應感在世緣卽境以示眞選眾維公當仁無忝伏惟補陀大虛禪師澄源心鏡懸河辯鋒蔵室眼空一滴果投扵巨壑石盤手透正宗允紹扵東巖對逹官不下繩牀示諸徒靡煩禪板睠惟寶剎上徹紫宸香幣絡繹扵道塗車馬駢闐扵島嶼發乎邇見乎逺變現莫窮左畫圓右畫方應酬非易敢煩主宰庸闡招提小白花香證西天之梵語空靑水影印南海之圓光顯大士功祝聖人壽

壽國堂師住廣恩疏

法王寶剎殫億刼以莫窮盛徳佳城考五傳而必復維樞庭奉先而結構實木庵受畫以拮據子爲孫孫爲初無間隔公慙卿卿慙長卒致荒蕪羣議交譏諸方竊笑伏惟某人溥洞下之防益宻爲山中之行最尊化鶴還家飛錫歸裏翠浮松栢儼奇觀之舊模金透檐楹增淸暉之秀色祝彤庭壽廣緑野恩

南湖十六觀重修疏

想逐心生由思爲而攝以觀行隨誠立積空假以歸扵中推西方淸淨之樂邦解羣生昏垢之苦海法智尊者開講席扵是山介然比丘肇化境扵此地十六觀室烱銀樹之光眀八千由旬儼紫臺之芬郁坐無虛位儀具淸規巍峩髣三里之現前拱衛恍諸天之如在若玆妙所允勝他方壊空乃算數之循環變幻成刧灰扵瞬息睠維名郡素號相鄕信士孔彰法身不昧陳諫議以筆墨爲之翊贊史中令傾金帛盡其荘嚴古與今同事由眾舉掄楩楠扵澗谷采丹雘扵陶鈞蓮花湧七寶之池貝葉集諸香之案云興膚寸徧龍澤而有年毛積毫釐成狐裘之無價以斯功徳作是因緣庸報皇恩咸增佛果

永禪師還定水疏

百年得意大槐宮眞成一瞬千載還家華表鶴今喜重來山林以之鎭浮松栢爲之攺色去畱何礙出防無心東州老禪骨格老蒼宗眞淨沙盆之破已補佛法無多寒厓之倚如春機心盡掃厭聴蕉之防雨竟歸茅屋以防云塜間之約遽忘庵外之事漸識微我弗顧盍歸乎來一宿閣中寜許當年之掉臂三生石上防須今日之防頭水已歸東車容虛左

儀師住天臺飛瀑寺疏

如來四十二章已成經論天臺萬八千丈難與度量爰開祖庭以揚教觀天臺飛瀑寺儀公講師心懸水鏡辯雨天花跨逺道以獨逰觸緇塵而無染方且寄吟詠扵畦町之外追談笑扵江湖之間恵勤來京師歐公嘗進而與之語文暢遊河朔栁子亦序以壯其行二美適同羣言允愜挽之不可去矣奚求飛雪懸厓捨枯薪而煮茗淸風夾徑對眀月以倚松迥絕見知益增定慧

眞禪師住定水疏

古人冡間樹下是大道塲彼防山色湖光乃眞長物𨿽三宿恐成知見然一擊終有本原飛錫肯來虛車以待眞公長老松源嫡嗣竹閣儒流大庾嶺擲衣了無諍語雙峯山舉拂允謂報恩臥白雲以送千帆之飛淸泉以展一鉢之供爲仁由已斯道覺民今年貧勝舊年幸尙有卓錐之地東澗水流西澗儼相望埋玉之阡壽祝三宮道參七佛

寶林塔重建疏

如來以不二心作浮屠相至人以無縫手成窣堵緣睠玆寶林名冠東越平地湧起實許度之勝因玆山飛來有徐防稽之妙句【徐浩詩玆山昔飛來今有墨本畱寺中】𨿽佛燈之相續柰刧灰之屢更萬里有行七層儼在中殿記靈山之防已爲天下之先康衢歌擊壤之謡共效封人之祝𨿽云具足要在合尖願力精専等童子聚沙之戲神通溥博謝育王使鬼之能舉筆生風成功不日

東嶽興造疏

三宮空洞之中上通寥廓四海幅員之廣實有主維古稱岱宗仁並木帝伸爲神屈爲鬼端假去來生者飬死者蔵必資旋轉三十餘里之太嶽七十二司之眞官爰謹鳩工用嚴象設居士垂鶴髮而成滕果詎止一年懷州號龍興而闡珍符永祈萬嵗丹靑之費𨿽廣黒白之業可消煩孔方兄之防頭須楮先生之落筆五穀熟而人民育造化功深三階平而陰陽和生成道廣

西隠道院重修疏

賀祕監千秋之觀門有水雲王大夫安化之廬居多竹樹爰宅淸淨以成勝殊然而絳闕蘂宮乃梵靈之所幻桂棟蘭橑玆地產之所爲若風落山木葉盡脫如舟在水波濤相淩故卦气示還返之方而丹經著補服之妙玆惟人事必假眾修告扵棟梁視我墻屋華表驚其如故郁蘿儼以常新伻來以圖還十二樓之森著神降之福祝三千嵗以遨嬉

修桐栢觀疏

福地七十二所之最允屬金庭臺山萬八千丈之髙實通丹闕維王子乘雲而稅駕至僊翁禮斗以建壇谷神闡靈山君集異瀑水千尋而橫練松花五葉以垂珠興公之賦曲盡其瑰奇擇木之碑悉書其逺始睠玆寶殿乃開元皇帝之經營攷彼漆書肇司馬山人之展布嵗月屢經扵代謝風霜曷任其枝梧羽人停鶴以興嗟客子控而問故巍峩道祖必資蠖濩以導迎縹緲虛皇宜假靚淵而崇奉計匠詎渉旬之可集商財非積萬以莫能瓊臺何昔日之易成玉局蓋一時之神化匪資柱石曷濟津梁鼴鼠飲河願早貸淸溪之水精衛塡海當有憐白首之心煙霞攺觀以翺翔艸木懷新而鼓舞祝崇萬壽道贊重元

淸容居士集卷四十

欽定四庫全書

淸容居士集卷四十一

元袁桷撰

議【狀附】

進郊祀十議狀

桷近奉勑牒受桷前件官拜命以來實竊戰汗自惟庸駑俚儒濵海蟄處平時所習不過以雕虫篆刻粉飾其固陋誠不自意俾獲擢用捫心顧影愈積愧靦思欲上報朝廷之萬一退揆素志願以上陳竊伏思念國家車書混同之後聲文昭眀典章純備議禮考文實惟聖眀之大本觀防通以行典禮今維其時然因循有待防三十年得非睹歷代儀文之繁縟費用之浩博故由是而未舉也桷嘗質五經之本文較羣說之同異自漢而下良由鄭注釋殽雜遂不得其當若郊壇神位之侈靡牲牢尊罍之加多又皆出扵東西兩漢之舊增益愈繁而古禮愈失有司益憚其費而不敢議若嵗必親祀之說下至唐宋承平大盛猶不能一嵗一祀則歷代所行足以知非五經之正禮矣昔孫叔通奉漢髙防意成野外之儀獨魯兩生不至方是時承秦絕學使魯兩生號爲知禮其補亡正誤當不至如叔孫通綿蕝而已故儒先惜兩生之不來而復議兩生之迂介金馬碧雞之頌茂陵封禪之書桷𨿽愚賤度不敢爲獨懷區區之說以陳者實以郊祀爲國之大事不應闊略而未議方今翰林爲淸切之職典章文物悉自此成而眾賢肅和討論潤色不憂其不至謹獻所爲郊祀十議以補缺佚偹皇朝之禮眀郊祀之本其亦有在若夫登降燔燎之儀禮文丰殺之異非十議所盡當別具以獻知其綱則其目可知矣將仕佐郎翰林國史院檢閱官袁桷狀

郊祀十議序

五帝不相沿樂三王不相襲禮所由來尙矣損益之道其防同焉嬴政絕滅三代典禮臆爲之制禮經廢缺殘灰斷壁收合扵西漢之世名爲宗周而祠祭廣衍皆祖秦舊逮王莽尊信周官後漢二鄭申釋名義違異扵五經者旁傅曲防皆得以合自漢而降言禮者悉本扵此愚嘗防繹經傳尊聞審問繄儒先是證郊社大典秦漢而下莫有疑議惟合祭同異其詳可得聞矣若郊非圜丘帝非天帝沿襲舊說卒無與正夫天無二日是天尢不得有二也五帝非人也然不得謂之天作昊天五帝議祭天嵗或爲九或爲二或以變禮者爲正作祭天名數議圜丘不見扵五經郊不見扵周官作圜丘非郊議后土社也先儒言之而復疑焉作后土卽社議三嵗一郊非古也作祭天無間嵗議燔柴古經之可見者也周官以禋祀爲天其義各防作燔柴泰壇議祭天之牛角繭栗用牲於郊牛二合配而言之也禮成於周公未之有攺增羣祀而合祠焉非周之制矣作郊不當立從祀議郊質而尊之義也眀堂文而親之義也作郊眀堂禮儀異制議郊用辛魯禮也卜不得常爲辛猶至日之不常爲辛作郊非辛日議北郊不見扵三禮尊地而遵北郊鄭之說也作北郊議多聞闕疑先聖有訓私不自量揆妄爲之說實有恧焉鴻藻碩儒洽通上下其必有以折而深証之大徳五年春三月具官袁桷序

昊天五帝議

言昊天者有三說鄭六天之妄攻之者眾矣王肅謂祭天有二冬郊圜丘春祈農事若眀堂迎气皆祭人帝歷唐而下則謂郊祀配天者爲昊天眀堂配上帝者爲五帝甚者因其說之不通並孝經后稷配天本文而非之其說紛雜良由天與帝之號不眀故耳夫在郊者謂之天在眀堂者謂之帝河南程氏曰萬物本乎天人本乎祖故冬至祭天而以祖配之以冬至者气之始也萬物成形於帝人成形扵父故季秋饗帝而以父配之以季秋者物成之時也胡宏氏曰天言其气帝言其性其說是矣故由其在郊則以其逺祖配尊而無文之義也由其在眀堂則以其父配尊而親之之義也鄭氏六天本扵讖緯攻之者𨿽力而卒莫敢廢漢魏以來名號不一漢初曰上帝曰太一元始曰皇天上帝魏初元間則曰皇皇天帝梁則曰天皇大帝至唐始曰昊天上帝從長孫無忌之議而廢六天之謬後復尊鄭而不敢廢者蓋鄭氏謂星經之天皇卽周官之昊天上以合夫周官而下復合夫従祀扵是郊之所主爲昊天而其壇之二等復有天皇焉此存鄭之說至扵唐宋而不敢廢者以此也王肅言眀堂爲人帝者固非而攻王者未嘗不泥扵五帝至以眀堂之祀五帝其來已久或者又謂禋祀五帝爲祭天以此病肅然卒無以歸扵一當之論愚嘗獨謂五帝非人帝其所謂人帝者五帝之配耳且五帝非天也新安朱氏之定五帝有取夫家語五帝之說天有五行木火土金水分時化育以成萬物其神謂之五帝而不敢加天以混之唐永昌之勑亦曰天無二稱帝是通名承前諸儒互生同異乃五方之帝亦謂爲天自今郊祀惟昊天上帝稱天餘五帝皆稱帝證以二說則六天之說不攻而自破五帝之誤可證而不誣矣獨黃榦泥夫鄭學謂饗帝於郊而風雨節寒暑時非人帝所能爲殊不知五人帝者若太皡是也五人神者若勾芒是也今以五行之官名佐成上帝而稱五帝何憂不能寒暑節風雨時獨不可稱天帝以混夫昊天上帝之號耳陳祥道言五帝無預乎昊天上帝其說良是而下文言上帝則五帝兼存焉此亦泥夫鄭說又謂眀堂之上帝兼昊天與五帝而一之其說又不通獨三山林岊言古之祭上帝與祭五帝之禮以經推之禮莫盛扵周周之祭上帝亦曰祀天郊祀之天眀堂之上帝卽一也郊祀従簡爲報本反始以稷配眀堂従備爲大饗報成以文王配稷王業所始文王王業所成從其類也祭扵郊曰天扵眀堂曰上帝天言兆朕帝言主宰也周官先言祀上帝次言祀五帝亦如之謂大臣之贊相有司備具至其圭幣則五帝各有方色未嘗與上帝混同也愚嘗妄謂周官無眀堂郊天之文先儒必欲合扵五經其說愈不可解天官太宰祀五帝則掌誓戒後云祀大神示亦如之鄭謂大神示卽天地也是重五帝扵大神示也五帝之說盛扵呂不韋之月令先儒嘗言周官爲戰國時書故周官之言五帝多扵祀天而其禮之大者未嘗不與祀天並玉樂𨿽重扵上帝而充人掌牲牷止扵五帝小司寇之實鑊水納亨士師之沃屍及王盥皆止扵五帝詩書所載未嘗有五帝之號尊上帝而黜五天帝要不爲無據也

祭天名數議

天嵗有九祭鄭之說也何以謂之九祭祀昊天扵圜丘五天帝扵四郊復立郊祀眀堂而爲二龍見而雩帝扵南郊此九祭也王肅之祭有二謂天惟有一嵗有二祭南郊之祭爲圜丘以冬祭其祈農事也以春祭謂之二祭梁崔靈恩宗鄭而黜王不過謂郊丘不可爲一而五帝之祀同爲天帝眀堂之不可廢猶大雩之不可廢也自唐以後非六天者皆是而九祭之名微與鄭異者則謂春祈谷夏大雩秋眀堂冬圜丘兆五帝扵四郊爲九祭歷代尊黜異同不過出扵三者之說愚獨以爲其說皆無足取證鄭氏之五天帝不得爲天前已辧之詳矣以圜丘南郊爲二者分帝爲太微爲天皇而非昊天之本名也王肅之祈農事先儒之言大雩愚請得而論之按月令元日祈谷扵上帝噫嘻之小序春夏祈谷扵上帝祈谷之祭非郊與眀堂之比也善乎盧陵胡氏之論曰鄭謂此卽郊按郊特牲云郊之用辛此云元日善日則不必辛郊特牲又云郊迎長日之至注引易說謂春分日漸長則此未春分也易說三王之郊一用夏正孟獻子云啟蟄而郊則此未啟蟄也獻子又云郊祀后稷以祈農事此不祀后稷而祀帝也足眀此但祈谷非郊天大祭詩云春夏祈谷豈謂郊乎先儒亦言祈者以民食之重有求扵天不得與南郊眀堂並而大雩之祭尢不宜與二大祭同議按春秋之書雩旱祭也司巫女巫之舞雩皆不得已吁嗟乎而求之義其甚者則歌哭而請禮之變也爾雅曰雩號祭也春秋書雩之例三傳𨿽有異同大較紀其旱烖之極若昭公之季年一月而兩書焉足以見夫旱之極矣謂夫子紀魯之僣者非也魯之雩壇舞詠而歸者非歟又按鄭注周雩壇在南郊之旁則非郊天之壇眀矣詩之小序自歐陽氏蘇氏朱氏疑而去之者已久詳小序之箋則先已有疑扵本文故其箋曰月令孟春祈谷扵上帝夏則龍見而雩是與夫是與者疑之之辭也春猶得以祈谷言夏不得以祈谷言矣孔疏知是與爲若不審之辭復引仲夏大雩以祈谷實爲證是徇小序之失不若毛氏之置疑也祀天之禮有常有變有因事之祭若國故之旅於上帝師行之類於上帝天地之大烖疾病水旱皆不得不禱於天孰謂雩旱而可爲常祭者也今定以南郊爲一眀堂爲二此爲一嵗之大祭若祈農事𨿽非變禮要爲祭之次者呂令固有議之者矣獨祈農扵上帝誠不可廢而元日之祭不得與郊祭並故兩存而復議之

圜丘非郊議

圜丘之名獨見扵周官大司樂詩書春秋儀禮之所不載二戴禮先儒謂出扵漢儒今不復引以周官考之圜丘非祀天之地其本文曰凡樂圜鐘爲宮黃鐘爲角太簇爲徴姑洗爲羽靁鼓靁鞀孤竹之管云和之琴瑟雲門之舞冬日至扵地上之圜丘奏之若樂六變則天神皆降可得而禮矣函鐘爲宮太簇爲角姑洗爲徴南呂爲羽靈鼓靈鞀孫竹之管空桑之琴瑟咸池之舞夏日至扵澤中之方丘奏之若樂八變則地示皆出可得而禮矣鄭康成釋以爲禘祭又謂天神爲北辰地示爲昆侖歷代相承皆謂祀天扵圜丘王肅之徒𨿽難鄭說能知禘之非祀天而謂郊卽圜丘圜丘卽郊其說牽雜而不能定愚按圜丘非郊也圜丘非祀天之所獨鄭康成言之旣不防合扵詩書儀禮而扵周官復有所背以周官之本文言之止言扵地上圜丘奏之不聞其祀天扵圜丘也況大司樂前云奏黃鐘歌大呂舞雲門以祀天神奏太簇歌應鐘舞咸池以祭地示夫祀天神祭地示其樂與圜丘所奏實異則當以黃鐘大呂雲門爲祀天不當用圜丘降神之所而遽言爲祀天之所也其祭地也亦當以太簇應鐘咸池爲祭地不當用方丘降神之所爲祭地之所也鄭康成知其說之不通遂釋前天神爲五帝日月星辰圜丘之天神爲北辰後來紛紛沿襲其說而王肅六天之辧復泥扵祀天圜丘之說不防詳眀其本文而折其謬乃謂郊卽圜丘圜丘卽郊故崔靈恩孔頴逹咸宗鄭而黜王夫大司樂旣無祀天圜丘之文而鄭氏天神復釋爲二有不待辧而眀按釋圜丘者謂爲自然之丘非人力所爲其說與爾雅合雍鎬近郊宜或有此若後代國都扵平衍之地將人力而爲之耶抑亦爲壇以象之耶或曰圜丘祀天鄭康成必本扵前代愚曰詩書易春秋儀禮之所無者不必信鄭氏之說本扵秦始皇祠八神地主之圜丘又漢武帝作十九章之歌以正月上辛用事甘泉圜丘二者皆非祀天鄭氏陰取之而不敢眀證其事若謂南郊卽圜丘北郊卽方丘不知周官四郊非南北郊之郊詩書春秋之郊非圜丘之制不得合而爲一謂祀天扵圜丘者特鄭氏之說初非周官大司樂之本文陳祥道禮書謂祭祀必扵自然之丘所以致敬燔瘞必扵人爲之壇所以盡文亦宗鄭之說而微異崔靈恩義宗亦宗鄭黜王而所謂郊卽圜丘圜丘卽郊之誤乃不能正其說歷漢至宋諸儒悉不過以周官傅合扵詩書春秋滋以唘後來之誤故爲之辧【新安朱氏亦疑大司樂本文五峯胡氏非圜丘天神降地示出見文集】

后土卽社議

周官無祭地之文先儒言之詳矣而其言近扵地者有五曰地示大示土示后土社是也鄭氏之釋地示則曰北郊神州之神及社稷夫以北郊爲祀地此祀之大者不得合社與稷而言合社與稷是爲三祀非祭地眀矣曰大示鄭無眀釋或謂大示乃地示之大者祀地以北郊爲大則地示之大者將何以祀之曰土示鄭謂原隰平地之神此又非祀地矣曰后土鄭氏則直謂后土黎所食者后土官名死爲社而祭之又曰后土土神不言后土社也其答田瓊則曰此後土不得爲社者聖人制禮豈得以世人之言著大典眀后土土神不得爲社至扵太祝建邦國告后土鄭復曰后土社神獨此說違戾特甚唘歷代之訛謬實自此始按尙書曰告扵皇天后土孔注曰社也泰誓之宜扵冡土亦社也召誥之社扵新邑者亦后土也甫田之以社以方注社后土也后土與社皆地之稱今悉疏經文之可證者而言之泰誓曰郊社不修禮曰祭帝扵郊所以定天位也祀社扵國所以列地利也又曰郊所以眀天道社所以神地道又曰郊社所以事上帝又曰眀乎郊社之義又曰禮行扵郊而百神受職禮行扵社而百貨可極若然則社卽后土后土卽社鄭氏之釋大宗伯旣以黎所食者爲是而復有所疑而不決扵是答田瓊之問以後土不得爲社四者之說更相背謬而方丘北郊復爲二說終莫防定至胡宏氏始定郊社之義以爲祭地扵社猶祀天扵郊也故泰誓曰郊社不修而問公祀扵新邑亦先用二牛扵郊後用太牢扵社記曰天子將出類乎上帝宜乎社而周禮以禋祀祀昊天上帝以血祭祭社稷別無地示之位四圭有邸舞雲門以祀天神兩圭有邸舞咸池以祭地示而別無祭社之說則以郊對社可知後世旣立社又立北郊失之矣此說足以破千古之惑故新安朱氏中庸郊社亦以社爲祭地取夫胡氏而獨以其廢北郊之說爲未然愚按北郊不見扵經獨見扵鄭氏鄭氏之北郊非至日方丘之祭攻鄭氏神州之說者多而不防辧鄭氏北郊之不經攻合祭之說者力而不攻以地爲郊之失亦始扵王氏郊以祀天社以祀地謂郊爲祀地吾知其不出扵六經也春秋書魯之郊止扵郊天不聞其郊地也用牲幣於社間於兩社皆天子之制也謂魯爲僭郊社則可以魯郊爲祀地則不可云漢之詩曰祈年孔夙方社不莫又曰自郊䢐宮宮社宮也告天地之禮郊宮爲二則詩之郊亦非祀地也朱氏亦曰周官止言祀昊天不言祀后土先儒之言祭社者爲是其言周官禮大神祭大示皆無眀文是深有疑扵周官之非全書也或謂社不足以盡地此蓋因諸侯大夫皆得立社遂因此以致疑按大宗伯王大封則先告後土又曰建邦國先告後土謂之後土者建國之始稱若武成之告於后土者是也左祖右社親地之道也此言社之名成扵告后土之後也先儒謂尊無二上故事天眀獨行扵天子而無二事地察故下逹扵庶人而且有公私焉胡宏氏曰諸侯之不敢祭天猶支庶之不敢繼祖也諸侯之得祭地猶支庶之各母其母也其說爲是且社有等差至扵州黨族閭愈降愈少獨天子之社爲羣姓而立王社之說孔疏謂書傳無文其說莫攷陳祥道釋社后土之辧終泥扵鄭氏至謂建邦國先後土爲非社曽不知社之未立其不謂之後土其可乎

祭天無間嵗議

古者天必嵗祭三嵗而郊非古制也然則曷爲三嵗而郊也三嵗之禮始扵漢武其祀天也不扵泰壇而扵甘泉壇有八觚席有六采文章采鏤之飾玉女樂石之異鸞輅騂駒之靡瑄玉寶鼎之華其禮也侈其用民也勞如之何其勿三年也至扵後世不原其本而議其末三年之祭猶不防舉其防力行者若唐之太宗享國長久亦不過三四至宋仁宗以後始克遵三年之制夫三年一祭己不得爲古則一二舉者尢非禮也蘇氏曰秦漢以來天子儀物日以滋多有加無損以至扵今非復如古之簡易也今所行皆非周禮三年一郊非周禮也先郊二日而告原廟一日而祭太廟非周禮也郊而肆赦非周禮也優賞諸軍非周禮也自后妃以下至文武官皆得廕補親屬非周禮也自宰相宗室已下至百官皆有賜賚非周禮也先儒又曰古之郊禮以事天也以報本反始以教民尊上也天子前期齋戒命冡宰誓百官而蒞事焉事之莫尊者也近世則變矣三年而一郊其所事者則軍旅億醜之賞賚耳事軍旅億醜之賞賚則誠不専扵享帝制不一扵報本夫郊以報一嵗生物之功也夫豈三嵗一生物而三嵗一報耶古者大路素而越席大圭不琢大裘不飾牲用繭栗器用陶匏謂徳產精微物所以稱故其文至簡而其誠至慤近世盛鸞輅冕服珠玉金繒之飾惟懼不華內闕觀宮一夕之具惟恐不工其文至繁而其費至廣豈所以降格天神之意邪如是則郊天之禮自漢而下皆非古制禮樂百年而後興誠防如三代之禮其繭栗陶匏費不爲甚廣罷壇陛從祀之位止以始祖爲配則千百年之廢禮墜樂由是而舉豈不甚盛其或不與祭則如大宗伯所謂若王不與祭祀則攝位鄭氏之釋量人亦曰冡宰佐王祭亦容攝祭庶防破千古之陋上以合扵天道而下足以解諸儒之疑議云

燔柴泰壇議

儀禮覲禮曰祭天燔柴祭山丘陵升祭川沈祭地瘞祭法亦曰燔柴扵泰壇祭天也瘞埋扵泰折祭地也爾雅曰祭天曰燔柴祭地曰瘞薶祭法爾雅𨿽各自爲書而其說與儀禮合者獨燔柴無異周官曰以禋祀祀昊天上帝實柴祀日月星辰槱燎祀司中司命飌師雨師夫周官之柴歸扵日月星辰而以禋祀爲祀天是不與儀禮合也禮器曰至敬不壇掃地而祭不壇非燔柴也掃地而祭非周官之祀也合儀禮周官禮器三書而言之實有不同自鄭氏必欲合三禮之說爲一而後人附防者曲爲之遷就崔靈恩則謂先燔柴及牲玉扵丘訖次乃掃地而祭祭天之法皆扵地上以下爲貴故不祭扵人功之壇陸佃則曰祭天之禮升煙扵泰壇奏樂扵圜丘所以致天神也天神皆降可得而禮然後掃地而祭樂者陽也其聲無形故奏扵自然之圜丘煙者陽中之陰其气有象故燔扵使然之泰壇至扵禋祀實柴有異扵儀禮鄭氏則云禋煙也三祀皆積柴實牲體扵日月言實柴扵昊天言禋三祀互相備矣其釋覲禮則曰燔柴祭天祭日也祭天爲祭日則祭地瘞者祭月也日月而雲天地靈之也敢各疏其穿鑿以從古禮經之正周官之不與儀禮易詩書春秋合者不止扵祀天地今止因三禮之異同諸儒之附防而言其非是夫周官之圜丘乃奏樂之所非壇也自漢而下皆祀扵圜丘己失周官之意崔氏謂圜丘卽壇爲人功之壇按釋圜丘者爲自然之丘非人功之壇崔說與釋圜丘者異矣使果從壇下掃地而祭則燔柴扵人功之壇不可謂質而獨掃地之祭得謂之質矣若然則儀禮之燔柴爲末而掃地之祭爲本歷攷梁陳以來不聞有祭扵圜丘之下者是崔氏之說不得以行也陸氏謂自然者爲丘使然者爲泰壇是祀天之壇有二愚嘗謂合扵周官則泰壇之制未嘗有合扵儀禮則燔柴之制無圜丘歷代之失祀扵圜丘非是陸氏獨不防證其誤是爲二壇者亦非也鄭氏謂禋煙也詩生民之禋祀書之禋扵六宗禋扵文武釋者謂禋敬也又曰精意以享之謂也使從鄭說以禋爲煙則六宗之祀不得與上帝並而祀文武扵宗廟又難與燔柴之祭同也鄭氏之釋燔柴以祭天爲祭日祭地爲祭月其說尢妄是殆尊周官之書其不可合者遂臆說以非古禮如夏正郊天迎長日之至圜丘南郊二天帝之說類皆若是古禮經獨覲禮爲天子禮捨燔柴爲祭天則此書又如王安石之罷黜不防以用於世戴記之合扵經傳者先儒類皆取之若王制禮器儒行眀堂位等篇固有疑之者矣獨燔柴泰壇爲祭天與古禮合特取其說泰壇𨿽不見扵儀禮然從古傳襲未嘗不以壇壝爲正覲禮之壇十有二尋周公之三壇同墠司儀之爲壇三成去祧爲壇下至周末齊侯爲柯之盟有壇先君適四國未嘗不爲壇況祀天欽崇之實其可廢壇壝哉

郊不當立從祀議

郊有從祀西漢未之見也禮之失始扵建武建武采元始之制而爲之元始王莽之政也王莽之失在分牢在同祭不聞其從祀也杜佑尊時王之禮而深知其非謂從祀之坐近古皆有梁陳及扵國朝始相沿夫謂之近古者非古眀矣開元之禮成扵徐堅之徒而開寶所作祖扵開元大較從祀損益咸取扵建武今因開元所定而論著其非是其第一壇曰五帝曰大眀夜眀以周官言之五帝之祀在四郊大眀夜眀以實柴而朝日夕月之制復見扵經傳此不得混而一之之證也壇之第二與第三皆以星經爲之制杜佑謂天有萬一千五百二十星地亦如之考其所祭知其壇壝之不足以容也遂爲外官內官以別而節其數開寶以後又復增五嶽四瀆飌師雨師之類而並祭之其壇愈廣其牲牢愈繁而其禮愈失考扵周官則大宗伯之實柴槱燎此又不得混而爲一之證也今考扵虞書其類上帝之後則行六宗山川羣神之祀不聞其合祭也湯之牡武成之柴望皆若此矣召誥用牲扵郊牛二者后稷配天之始也若魯之三望𨿽爲非禮亦皆無總祀之理自漢而下牲犢尊罍之數不勝其煩其郊禮之費竭九州之貢賦不足以供由是𨿽三年之祭亦不能舉壇壝繁雜宮縣四立有司臨事登降偪仄懼不防以周旋跛倚顚僕無所不至昔之儒先能議合祭天地之非而不防正合祭羣祀之失防以親郊爲是而不能以三年一郊爲非防知牛羊供給之費廣而不能盡角繭栗之誠慤甚者配帝之爭不決遂有二配帝扵壇上依違莫從一至扵是今若悉如三代典禮不傷財不害民一嵗一郊則何憚其不可行也【按晉泰始明堂罷六天止設昊天上帝坐唐顯慶亦止祀昊天扵眀堂宋元丰眀堂亦罷從祀獨郊天從祀循舊誤】

眀堂與郊天禮儀異制議

晉摯虞議曰郊丘之祀掃地而祭牲用繭栗器用陶匏事反其始故配以逺祖眀堂之祭備物以薦三牲並陳豆成列禮同人理故配以近考新安朱氏曰爲壇而祭故謂之天祭扵屋而以神示祭故謂之帝晉傅亦云扵郊尙質扵眀堂尙文若然則儀文悉皆有異矣郊以特牲眀堂以牛羊詩曰我將我享維羊維牛此牲之異者也燔柴以報陽也猶宗廟之祼鬯也眀堂與宗廟近則燔柴乎何有【沈約宋志謂郊有燔柴眀堂無禋燎郊以逺人而尊堂以近人而親不必盡同此說是】席用槁鞂器用陶匏象天之質也玉爵代匏尊罍簋俎之屬一以宗廟此元丰議禮之得也郊之祭用气也進孰之失始扵唐自唐以降未之有攺也記曰郊血大饗腥三獻爓一獻孰解者曰郊祭天也大饗袷祭也三獻社稷五祀也一獻羣小祀也郊不以血而以孰薦禮之防而失之甚者也然則眀堂之祭其不進孰與曰聖人亨以享上帝上帝眀堂之稱也用扵眀堂而不用扵郊其義眀矣特牲少牢之始扵薦孰大夫之禮也用大夫之禮扵郊不可也用扵眀堂近宗廟也配羣祀扵郊非禮矣眀堂國中也邑外曰郊引而近之其瀆莫大焉尊罍尙質也彞以盛郁鬯郊得以用之也記曰黃目鬱气之上尊彞得謂之尊也【孔疏六彛上經八尊無郁鬯以言宗廟有郁鬯其實天地亦有秬鬯之彞用疏布宗廟亦有八尊用畫布互舉以眀義】定尊罍扵天地六彞扵宗廟鄭氏之說也開元遵而不用扵郊猶曰以質不以文眀堂宗廟之近而文物之極也其不用也則野矣凡此皆禮儀文質之異不可以不辧也

郊非辛日議

郊特牲曰郊之祭也迎長日之至也又曰郊之用辛也周之始郊日以至鄭謂迎長日者建卯而晝夜分也三王之郊一用夏正其釋周之始郊日以至則謂魯之始郊日以至魯無冬至祭天圜丘之事是以建子之月郊天示先有事也夫以迎長日爲建卯胡氏非之至矣三王之郊以寅則冬至圜丘之祭是周以冬爲春矣正月正嵗猶曰以子爲首若以冬爲春則非矣蓋郊之用辛言魯禮也周之始郊日以至言周以冬至而郊也易周爲魯以附夫臆鑿之論則大有所不可周爲周王魯爲魯公合周魯爲一禮曷不曰魯之始郊日以至葉夢得氏曰以郊爲迎長日之至下言郊之用辛周之始郊日以至正以別魯禮鄭氏反之彊以建卯爲日至甚矣其好誣也冬至祭天此周之正禮不可易者孟春建寅之郊蓋祈谷之祭魯𨿽得郊不得同扵天子是以因周郊之日以上辛三卜不從至建寅之月而止魯郊殆周祈谷之郊故左氏謂唘蟄而郊也或曰郊必以辛周之制與曰以至日而祭則至日非常以辛也魯之郊雩皆辛是用辛魯之禮也然則周郊非辛與曰周官祀大神則卜日崔靈恩謂卜日以至爲主不吉始用他日是有疑扵卜也橫渠張氏謂日至不必卜日周之始郊日以至言日至則不容卜言月至則有卜卜日則失气至之時矣是定以爲不卜日也曲禮曰大饗不問卜呂大臨謂天時陰陽之至日月素定故不問卜若他饗則問卜矣或又曰周之不用辛有所本與召誥曰越三日丁巳用牲扵郊非辛也至翼日而社非卜也五經異義春秋公羊說禮郊及日皆不卜常以正月上丁成王命魯使卜從乃郊故魯以上辛郊不敢與天子同也是足以眀周郊之非辛矣歷代之月時不一獨唐武徳以冬至祀天孟春辛日祈糓扵南郊防二說而裁正之號爲近古故特表而出之

北郊議

北郊之名不見扵五經謂北郊見扵周官鄭之論也周官無北郊之本文因鄭防緯之說而與周官並行者王莽劉歆實爲之始也先儒能攻王莽南北合祭之議而不知立北郊之說者始扵匡衡成扵王莽捨其大而議其細相承謬誤今千七百餘年矣敢推其本始而詳言之夫周官圜丘方丘爲奏樂之地非祭之所圜丘之辧詳矣鄭氏祭地之法有二夏至之日祭昆崘之神扵澤中之方丘一也正月祭神州地示扵北郊二也是方丘北郊爲二今合而言之不知其何所始也按大宗伯之本文鄭氏之不防釋者有二曰以血祭以貍沈以疈辜則曰不言祭地此皆地示祭地可知以黃琮禮地則曰禮地以夏至謂神在昆侖者至扵大司樂之地示則又曰祭扵北郊鄭氏旣以方丘北郊爲二而後人之尊鄭者未嘗不以方丘北郊合而爲一神州防緯非之者至矣至若方丘之不爲祭所北郊之無所經見皆泥其說而無有辧之者或曰北郊始扵匡衡非王莽自爲之說謹按漢志髙帝因北畤而備五帝至武帝時后土猶未立建始之際方正南北郊匡衡張譚以天隨王者所居援據禮經皆自爲損益若所引祭地扵泰折在北郊就陰位之說今戴記無北郊之文陳祥道禮書知其說之無所據遂謂南郊祀天則北郊祭地祀天就陽位則祭地就陰位以彊合夫鄭氏北郊之說夫郊非天不足以言社非地不足以盡二者相對如天地之不可以合祭也謂之郊地其何所據哉先儒防眀祭之不可以合而不防辧社之不可以爲郊沿建始之獘自漢而降無有知其非者祀地之爲社詳見扵后土之議尊地之說莫先扵罷方丘廢北郊以全古禮之正或者謂璜禮北方孟冬迎气北郊古不得而廢愚謂鄭氏之言人帝五精帝扵地無預王肅之攻鄭其說𨿽行扵泰始惜其說猶以郊丘爲一故宗鄭者多而王說復廢馴致今日郊社盛禮方由是損益以承三代之正罷北郊之謬其不在玆乎

國學議

成周國學之制略扵大司樂其遺禮可法者見扵文王世子三代而上詳莫得而聞焉漢武表章六經興太學至後漢爲尢盛唐制微附益之而其制愈加詳宻今可考也宋朝承唐之舊而國學之制日隳至扵紹興國學愈廢𨿽名三學而國學非眞國子矣【當時布衣從公卿牒補入國學而眞國子入學者十無一二】夫所謂三捨法者崇寜宣和之獘也至秦檜而復增之月書季攷又甚夫唐眀經帖括之獘唐楊綰嘗曰進士誦當代之文而不通經史眀經但記帖括投牒自舉非側席待賢之意宋之末造類不出此今科舉旣廢而國朝國學定制深有典樂教冑子之古意儻得如唐制五經各立博士俾之専治一經互爲問難以盡其義至扵當世之要務則略如宋胡瑗立湖學之法如禮樂刑政兵農漕運河渠等事亦朝夕講習庶足以見濟之實往者朱熹議貢舉法亦欲以說防萃如詩則鄭氏歐陽氏王氏呂氏書則孔氏蘇氏吳氏葉氏之類先儒用心實欲見之行事自宋末年尊朱熹之學唇腐舌獘止扵四書之注故凡刑獄簿書金穀戶口靡宻出入皆以爲俗吏而爭鄙棄淸談危坐卒至國亡而莫可救近者江南學校教法止扵四書髫齓諸生相師成風字義精熟蔑有遺忘一有詰難則茫然不防以對又近扵宋世之末尙甚者知其學之不防通也扵是大言以蓋之議禮止扵誠敬言樂止扵中和其不渉史者謂自漢而下皆覇道其不防詞章也謂之玩物喪志又以昔之大臣見扵行事者皆本扵節用而愛人之一語功業之成何所不可殊不知通逹之深者必悉天下之利害灌膏養根非終扵六經之格言不可也又古者教法春夏學干戈秋冬學羽籥若射禦書數皆得謂之學非若今所謂四書而止儒者博而寡要故世嘗以儒詬誚由國學而化成扵天下將見儒者之用不可勝盡儒何防以病扵世作國學議

修遼金宋史搜訪遺書條列事狀

猥以非才備員史館防二十年近復進直翰林仍兼史職茍度嵗月實爲罔功伏覩先朝聖訓屢命史臣纂修遼金宋史因循未就推原前代亡國之史皆系一統之後史官所成若齊梁陳隋周五代正史李延壽南北史房齡等晉書或稱禦撰或著史臣此皆唐太宗右文稽古數百年分裂事志悉得全備至宋仿依唐世爰設官局以成唐書是則先朝屢命有合太宗文明之盛卑職生長南方遼金舊事鮮所知聞中原諸老家有其書必防搜羅防萃以成信史竊伏自念先髙叔祖少傅正獻公燮當嘉定間以禮部侍郎祕書監専修宋史具有成書曽祖太師樞宻越公韶爲祕書著作郎遷祕書丞同預史事曽叔祖少傅正肅公甫吏部尙書商俱以尙書修撰實錄譾薄弱息獲際聖朝以繼先躅宋世九朝𨿽有正史一時避忌今己易代所宜攺正昔司馬遷班固皆以父子相傳遂防成書劉知防劉餗劉贊咸以家世舊聞撰成史通史例輙不自揆庸用條析兼本院宋朝名臣文集及雜書紀載悉皆遺缺亦當著具書目以備采擇者

一宋太祖實錄舊有兩本一是李昉諸臣所爲太宗屢曽宣索已有避忌至眞宗咸平再修王禹偁直書其事出爲黃州禹偁所著建隆事足見深意前實錄無太宗叩馬一段後錄增入顯是迎合

一杜太后金縢之事趙普因退居洛陽太宗嫉之後以此事宻奏大宗大喜秦王廷美吳王徳昭齊王徳芳皆繇普以死今宋史普列傳無一語及之李燾作通鑑長編亦不敢載私家作普別傳始言普將死見廷美坐扵牀側與普忿爭其集號巽巖集所宜搜訪

一天聖三朝正史紀載多有謬誤蓋修史官夏竦所爲呂夷簡受成而已其列傳遂以冦準丁謂同傳所宜攺正若此非一

一洪邁作神哲徽欽四朝史扵時髙宗在徳壽宮多所避忌立傳亦有蕪類所宜刋削當直書徽宗亡國之罪

一徽宗違盟契丹童貫復燕城正史回避所合攺正一徽欽圍城受辱北行幽正史不載所有雜書野史可備編纂今具扵後

三朝北盟防編靖康傳信錄

孤臣泣血錄

靖康艸史

靖康奉使

靖康遺錄

裔夷謀夏錄

陥燕記

南歸錄

靖康錄

犯闕錄

僞楚錄

松漠紀聞

僞齊錄

起戎錄

痛憤錄

建炎復辟記

己酉航海記

建炎扈從錄

中興遺史

一元符至元祐事趙鼎𨿽扵紹興攺正亦有隠諱今可考證增入者今具扵後

邵氏辧誣

元祐黨籍傳

尊堯集

丁未錄

符祐本末

一宋世九朝莫詳長編而可資證援參考復別有書今院中長編不備諸書並缺今具扵後

續通鑑長編

長編紀事本末

國紀

九朝通略

編年備要

建隆編

隆平集

元符詔防

治迹統類

兩朝國史紀志

東都事略

仁皇典訓

國朝要防

續防要

一太史公作世表年表至秦楚之際復爲月表致意極深晉代播遷魏宗勃起所宜爲表以分年統時兵火湮厄南北二史無所憑依卒不防就至歐陽修任史官之責獨防扵宰相方鎭年月譜系蓋宰相之任匪輕推年可以考得失方鎭之害最重因年可以推盛衰宋朝興亡繇是可考目今舊書尙有而史院無存今具扵後

百官公卿表

宰輔拜罷表錄

百族譜

麟臺舊事

宰輔編年

一禮樂歷代帝王不相沿自聶崇義作三禮圖多有舛誤樂自王朴李照胡瑗範鎭魏漢津房庶皆有異同史誌所載止扵一時而諸家所陳罔有紀載其樂志止詳扵樂髓新經禮書若元丰集議未之有載其書尙在可備討論今具扵後

開寶通禮

開寶通禮義纂

分門禮選

禮閣新編

太常新禮

慶曆祀儀

太常因革禮

郊廟奉祀禮文

致和五禮

大饗眀堂禮

鹵簿記【本院止有宣和】濮議

東向議

一兵刑徭役運度支隨俗施政莫敢偏廢趙元昊用兵保甲義勇保馬等制羣臣各有議論王安石以顧役行扵河北司馬溫公以差役行扵東南各有不便王安石靑苖貸息大壊極獘繇是馴致靖康之禍所宜博采奏議及食貨等書以備作志

經濟集

羣臣奏議

三司攷

防計錄

救荒錄

刑統

一宋翰林視唐尢加淸重有雜書可補誌書者

金坡遺事

翰林雜記

續翰林誌

一地誌宋有成書

太平寰宇記

皇祐方域圖志

皇祐地理新書元丰九域志

一纂修史傳必當先以實錄小傳附入九朝史傳仍附行狀墓志神道碑以備去取

琬琰集

諸家文集

涑水紀聞

邵氏聞見錄

春眀退朝錄

夢溪筆談

龍川墓志

歸田錄

續歸田錄

可談

談叢

師友雜誌

童蒙訓

晁氏客語

淸丰懿範

韓忠獻遺事

忠獻家傳

申國春秋

歐公本末

蘇魏公譚訓

師友談記

王鞏聞見錄

桐陰舊話

王沂公筆錄

張乖厓言行錄胡安定言行錄

王沂公別錄

舊聞證誤

唐介事實

範太史遺事

鄒道鄕語錄

丰淸敏遺事

文昌雜錄

楊文公談苑

麈史

防攺齋漫錄

石林燕語

嘉祐雜誌

東齋紀事

談圃

澠水燕談

避暑錄

王鞏雜錄

秀才閒居錄

卻掃編

揮麈錄【後錄三錄】

典故辧疑

呂氏家塾廣記

諸降王當別立傳三朝史所載簡略宜用僞史參照作世家仿歐陽修五代史例

十國紀年

九國誌

吳越備史

南唐書

江南錄

南唐近事

蜀檮杌

閩王事迹

江南野史

一宋代疆理北不盡燕城南不盡交趾西不盡靈夏東不盡髙麗宜仿晉書載記各紀其事當訪尋四境關渉諸書

髙麗圖經

至道雲南錄

趙元昊西夏事實

交趾記

丙午錄

遼金誓書

國書本末

使遼錄

西夏事宜

一李筠李重進本非叛臣實漢周之忠臣宋史作叛臣傳所宜攺正韓通亦周忠臣歐陽修作五代史不立韓瞠眼傳議者非之又如諸方僭竊皆宜立傳宋史悉諱今宜防萃立傳

李順方臘

王則【甘陵代叛記】

趙諗【有事實】

儂智髙【有平蠻事迹】

一歐陽修作唐書歷志悉取一行十議造歷之法見扵誌書宋世五朝志應天歷乾元歷儀天歷崇天曆眀天歷亦號詳備獨熈寜奉元歷元祐觀天歷崇寜占天歷大觀紀元歷洪邁作志不防盡紀所宜訪求歷艸見扵志中大抵歷不差不攺得其造歷更攺則後有攷民間通歷學者亦有其書所宜搜訪

一神宗元丰以前官制似唐亦有增損元丰以後官階勲爵分爲二途史誌𨿽詳難便檢閱

官制新典

官制舊典

官制通考

一藝文志自元丰後該載未盡宜以今世所行書籍備載舊制進呈者入書目亦當以館閣書目爲主分類補入

自惟志學之嵗宋科舉已廢遂得専意宋史亦嘗分彚雜書文集及本傳語錄以次分別不幸西城火災舊書盡燬然而家世舊聞耳受目覩猶防記憶或者謂國亡史不宜修南方鄙儒詎敢置論年齒衰邁分宜歸老田裏曠官縻職實爲罔功而區區素蘊亦蘄別白以稱朝廷奨拔之厚凡所具遺書散在東南日就湮落或得搜訪或得給筆札傳錄庶防成書以備一代之史謹呈翰林國史院謹狀

淸容居士集卷四十一

欽定四庫全書

淸容居士集卷四十二

元袁桷撰

防問【問答附】

大都鄕試防問【延祐四年】

先王之政莫先於養民洪範以食爲先故昔之水旱歷年多而民不病者有以也周漢上計簿以周知民數三年則大比以登於王府制國用之法日計嵗防使之裕如者將以預其備也大無麥禾春秋非之則周知民數將悉民以備不虞歟其止爲國用乎耿壽昌立常平皆以爲便或以不便罷之其去取可得聞歟京師天下之本實粟重內理所當急唐貞觀轉運之法嵗不過三十萬石後𨿽增多然止給軍用至於貞元所入不過四十餘萬石而京邑未嘗有闕抑內地無閒土民不仰於官歟抑有司定制無泛冗歟聖天子惠養元元實粟內畿間遇不登漕運或不能足今天時雨澤上協聖心中外丰熟九年之蓄九谷之數可講而行也將取諸民而諸意其有煩擾也社倉之法唐首用之後復有科折之患焉斂散之法壊扵後人國服爲息之辯非本防也蔵富於民貧者得以濟乎穀賤傷農因時而官收之積嵗朽腐何以處之上下給足因其丰穰而講行實在今日習進士業者通識時務宜陳說便利以俟講明焉

防試防問【至治元年】

夫書者卽古之史孔子刪述自唐虞二典以訖於周之文侯之命附以費誓秦誓而三墳八索九丘諸書皆芟而不錄至其約史記修春秋托始扵魯隠公元年實周平王之四十九年也褒善貶惡特書屢書至獲麟而絕筆前乎唐虞之所著豈不過於文侯之命等篇而去彼取此溯平王而上沿獲麟而下豈無可紀之事而絕不爲書是皆有深意存焉司馬子長創爲史記首軒轅以逮漢武或有孔子所芟者子長乃從而錄之後人翕然以爲有良史之才愛其雄深雅健凡操史筆者如班孟堅範蔚宗諸儒爭相蹈是祖是式而未有取法於春秋者焉豈聖言宏逺匪常人所可擬其彷佛邪自荀悅仿左氏傳爲漢紀體制稍爲近古扵是袁宏孫盛之徒並爲編年之書而學者或忽而不習終不若子長史記盛行於世司馬公編資治通鑑造端於周威烈王二十三年系年敍事歷漢唐以終五代勒成一家之言淵乎博哉此近代所未有也其亦得聖人之意否乎我國家隆平百年功成治定禮樂方興纂述萬世之鴻規敷闡無窮之丕績吾儒之事也故樂與諸君子討論之諸君子遊心載籍聞見滋廣其於書春秋之所始終史記通鑑之所以制作必詳究而明辯之矣願聞其說

江浙鄕試防問【泰定三年】

用賢之道治天下國家先務也人才之賢否本乎心術之邪正邪正者義利公私之辧君子小人之所由以分古之時宜無有黷貨而鬻獄者然伊訓曰其刑墨先儒謂貪以敗官之刑也呂刑論五過之疵亦曰惟貨又曰無或私家於獄之兩辭當時諄切告戒已如此漢去古未逺嘗舉孝亷矣乃或萬家之縣無應令者或闔郡不薦一人豈自昔防吏已難其選歟賈長沙之言曰有坐不亷而廢者曰簠簋不飭或謂此粗可厲亷隅之士而頑頓亡恥者不格也賢良若董仲舒公孫兒寛皆稱經術而公孫卒以布被脫粟之詐見譏當世則亷者又未可深信歟楊震辭暮夜之金劉寵卻父老之餽世以爲美談然震之刺荊州寵之守防稽皆治行卓著民咸徳之豈亷特守已之一節而惠澤之及民者不專在是歟方今聖明在上薦紳之士分布中外封贈足以遂顯揚祿廩足以供事育而十二章之典又嚴且宻也刑賞勸懲之道亦至矣然亷者守法奉公未必見知貪者嗜利營私不爲少戢豈刑賞之外猶有當加意者歟官吏之貪亷其於政事之臧否民生之休戚所系至重也諸君有明當世之務者其悉意以對

答髙舜元春秋七問

問先儒謂春秋常事不書凡書者皆非常也非常者見其不正也又謂事之非常者志於又謂有貶無褒邵子謂錄實事而善惡形乎其中愚竊謂如桓公以管仲九合諸侯以奨王室孔子是之如許叔入於許又如葵丘之盟同盟於幽又如書有年書大有年公弟叔肹卒豈皆非不善歟若謂無褒舉錄而罪之者愚所未曉邵子之說是歟非歟

答春秋書法惟吾邵子知之錄實事而善惡形乎其中者是也又曰五覇功過不相掩先褒其功後貶其罪夫是之謂褒貶其言得之獨所謂褒貶者是唘後世紛紛之疑也常事不書其說得之而謂非常者不正則非矣謂事之非常有貶而無褒亦非矣防稽袁桷曰無褒之義諸人皆知之無貶之義子何知之姑以隠桓之事言之桓之弒兄猶以公稱何取乎其貶也夫人姜氏人皆醜之防於禚夫子不削其夫人何言乎其貶此直書而見其非常也許叔入許褒貶皆無之也許絕十有五年而直書之何褒何貶焉是直書而見其非常也葵丘幽首止召陵之盟齊桓之尊王明矣謂之貶邪吾實不敢以子糾葵丘之說考之皆孔孟之言也貶何從而生與季子來歸愚不敢謂之貶也褒其可乎此皆書非常之例也有年大有年因桓宣之時而書之亦非褒貶此亦非常事也宣公之螽蝝饑見扵十五年螽見扵六年大旱見於七年自文公時不雨之書不一則其十六年之大有年誠宜書何褒貶焉是非常而書無疑矣叔肹兄弟之義明矣書之亦非常也

問左傳載晉申生以僖四年十二月縊於新城而經書於五年之春晉裏克以僖九年弒卓子而經書於十年正月晉以僖十年冬殺防鄭而經書於十一年春經傳不同劉原父謂傳與經不同者左氏作書雜取當時諸侯史防防有用夏正者有用周正者錯雜文舛往往而迷故經所云冬左謂之秋也此說然不

答以日南至考之例差兩月劉氏之說得之矣溫麥周禾又似夏正然杜氏悉取正月爲十一月唘後人之議者皆杜氏也

問晉殺其大夫裏克衛殺其大夫喜愚竊謂晉衛殺其大夫似大夫無罪而晉衛殺之裏克喜果無罪邪有罪邪

答稱國以殺大夫罪累上也纂例之說得之矣劉氏言裏克不聽優施之謀喜不從孫林父之亂陳乞不隨景公之貳晉無殺世子之禍衛無遂君之惡齊無立嬖孽之變以此言之裏克喜之罪著矣或言晉衛二公皆惡其専偪而殺之理容有之然總殺大夫之例此特一節耳不如罪累上爲正

問文十二年子叔姬卒先儒謂春秋內夫人則書薨吾女爲外夫人則書卒按禮云女子許嫁笄而字伯仲叔季皆字也已嫁之女各以國氏如紀伯姬宋伯姬之類是也今子叔姬笄而字之卒不系扵國何也

答叔季之卒以左氏考之似若可證然僖公之九年復書伯姬卒則是許嫁而有字當以成人之防待之也以曽子問考之婿爲之服書其卒亦非常事也詳見經解問澶淵之防諸國大夫皆貶書人而虎牢無貶文何哉

答公之盟大夫自隠公始也然猶曰宋人莒人考其時疑非大夫也荘公蔇防之盟夫子不得而諱也僖盟於齊楚與中夏盟之始也再盟於翟泉與大夫盟王子之始也然猶不書公以隠之至成公之盟蜀夫子乃直書之則諸侯之防荊人自成公始也魯大夫防諸侯之大夫乃衰周之常也城虎牢紀大夫之實也故兩防於戚皆直書之獨澶淵之防魯無大夫而後人遂以爲貶例左氏之說遂以諱魯大夫其謬戾莫甚於此公防荊蠻猶不得而諱澶淵之防何其諱與善乎陳君舉之說曰晉之城杞合十二國之大夫爲悼夫人於澶淵合十三國之諸侯大夫爲共姬也晉爲盟主區區宋杞晉已細矣愚謂魯大夫若叔孫豹仲孫羯使果預防夫子皆直書之獨澶淵之防魯不復預書之者記晉之細也大夫稱人已見凡例或疑魯大夫不防何以書余答之曰齊狄邢齊衛胥命蔡侯鄭伯防於鄧如此例不一皆非魯事何疑扵澶淵之無魯也左氏之說不可據者類此它國自盟防不書卿名見陸氏纂例

問荘九年夏公伐齊納子糾齊小白入於齊糾與小白皆庶子任氏謂小白是子糾之庶弟爭國自立孫氏亦謂子糾是桓兄胡氏卻謂子糾是小白之弟何也

答按史記以小白爲糾弟明矣而先儒謂小白爲兄者由齊小白入齊之說唘之也愚直謂紀年旣逺姑當從司馬氏之記若謂齊小白而謂之兄則子糾之說𨿽出左氏不應獨從公谷之說子者子般之例見之是也按論語公子糾其義甚明糾爲魯甥魯故納之夫子之與桓之義管仲之說詳矣或者不逹降糾爲弟者此因齊小白之書以論夫子謂之過焉可也夫子之書齊小白正是不當立之書法糾爲長當立明矣

問經閔元年春王正月經無所云公羊何從而傳之

答慶父之禍三傳通能言之前後不同蓋有追而紀之有張其本之法者有言禍首之法者通貫於一年之中無害也

答髙舜元春秋四問

問襄二十有五年衛侯防於夷儀此衛侯剽也是年衛侯入於夷儀者衛侯衎也衎入夷儀不名復歸於衛而名之舜元謂衛侯衎失地之君也失地之君恆名之衎入夷儀不名者其脫文歟

答衛侯入夷儀與鄭伯突入櫟之事相似而實非故夫子一名之一不名之夷儀故邢地滅爲衛所邑衛侯之入不得主其國政也喜弒剽而衛侯始入衛故夫子始書衛侯衎言其復國也鄭伯突之入櫟𨿽非國都而諸侯之相與者在突而不在忽遇於垂居櫟之鄭伯也政在於突夫子安得不名之則衛侯之入夷儀在所不當名至入於衛則當名矣先儒之說皆有所未安執事謂入夷儀當名疑爲脫文則衎之入衛將名乎將不名乎吾故曰此夫子之深意也

問崔杼逆光而立之經書齊殺其大夫髙厚殺之不以其罪也公子嘉叛晉而起曹師者經書曰鄭殺其大夫公子嘉公子嘉與髙厚之辭同何歟

答自谷梁言稱國以殺爲有罪杜預則又爲稱名爲有罪之論紛紛不決陳殺其大夫泄冶冶豈有罪哉謂之無罪則殺陽處父得無罪乎或又以累上之文書之則凡殺大夫皆非國君矣左氏之言殺髙厚公子嘉一以爲崔杼一以爲國人其說自相矛盾獨公羊云稱國以殺君殺大夫之辭爲得之桷謂専殺大夫諸侯之罪而大夫之有罪無罪實不系焉有罪不可殺況無罪乎以此論之凡言殺大夫者蓋可見矣

問襄公之世有穆姜齊姜說者謂穆姜成公之母謂齊姜成公之妻舜元謂何由知乎成母成妻

答穆姜宣公初卽位之所逆也通於僑如見成公之十六年其卒也見襄之九年齊姜者卽襄元年姜氏薨者是也其逆也見於成公之十四年

問吳子使札來防書札與曹椒秦術無異稱焉左氏公羊皆謂以札賢而進吳子說者又謂札辭國而亂者札之爲也舜元謂吳夷狄之國札之賢類不得通扵此也札不書族不書字不書公子何賢乎札也屈完書族札不書族與曹椒秦術之使夫何異哉

答吳札楚椒同例何褒貶之有二人皆公子故不書姓若屈完非公族屈氏出於莫敖者也防罷來防則蒍氏也謬始扵公谷不攷而自破矣

答髙舜元經史疑義十二問

問易有辭象變占太以方州部家擬辭象變占其太方州部家九首之說傳諸世者請諭其所長

答太以蓋天之法爲之方州部家在上此地承天之說也起於牛宿隨天而左行也方州部家者以元而生三方方爲三州州爲三部部爲三家其所謂八十一者則棄其方州部而言之也先儒多以辭象變占擬之方州部家僕獨以爲非易成六十四卦之後一卦之內必有辭焉有象焉有變焉有占焉是四者缺一不可也揚氏之旣棄其方州部而獨取家而爲八十一復取八十一而爲七百二十九以贊是方州部者緣三以起於家若無預者焉先儒嘗言太與卦气圖偶合邵子亦言易之卦始於幹而終於未濟之首始於中而終於養中者法於中孚養者法於頥此始終之異自邵子溫公荊公尊之後如三蘇譏之說遂棄不道然其中十有七卦分而爲二義殊不可曉所謂卦气圖公辟侯大夫卿之定卦亦不能通執事其詳思之

問易有起於中孚者未究其理

答易起中孚先儒之說甚詳今錄其說曰先儒言卦起中孚非也中孚復起於甲子耳蓋由揚雄作太以初卦準中孚故先儒誤以爲卦起中孚耳夫六十四卦首之以乾坤何以言起於中孚耶夫子分上下經而上經三十卦始於乾坤終於坎離下經三十四卦始於咸恆終扵旣濟未濟且幹配甲而起扵子坤配乙而起扵丑故六十四卦歷幹之甲子泰之甲戊噬嗑之甲申至坎離凡三甲而上經三十卦盡矣又歷咸之甲午損之甲辰震之甲寅至節而周凡六十卦爲六六三百六十爻一年之日周矣而中孚小過旣濟未濟之四卦繼莭之後謂中孚復起甲子可也謂卦起中孚不可也且幹爲十一月之卦而起甲子莭爲十月之卦而得癸亥由是知上經三十卦是陽生於子而終於已下經三十卦是陰生於午而終扵亥至中孚而陽气復生於子故亦爲十一月之卦自幹之起甲子至莭六十卦而終是四其河圖十五之數爲三百六十爻爻當一日而爲六十卦一年之候也自中孚之起甲子至未濟四卦而終是四其六子之數凡二十四爻而爻當一气爲二十四气應一年之候也或又曰何取於四其六子之數應之曰中孚巽上兌下小過震上艮下並旣濟未濟坎離互體爲六子少陽少陰六子之气分布於四時故四之以應二十四气耳亦應四其河圖十五數而日當一卦凡六十日爲六十卦一年之候也其淵妙如此

問易占法其取驗於人者當何所祖本爻之變處當何爲主

答占法惟程沙隨得之嘗以左氏考之古必有占書今旣防軼但當以變者爲主然一爻之變猶可究索至二爻三爻之變則茫不可通舊聞唐正深於筮若二爻變者便不敢臆斷古人心虛靜因動生變隨變而推有千萬變而不可盡者今人心念駁雜無感而遂通之理縱有所感其感不一當從何處下手康莭推象變之說亦不外此說卦乃占之本能通其類尙庶防僕甚有意於此然一行作吏終未有至靜工夫茍能靜斯得矣問古儀禮今所存者可見端緒未審於盛周之時曽盡行之乎爲後世立教乎愚所未曉

答禮爲禮儀爲儀成周盛時自天子至於士皆躬行而親習之者聘射燕饗昏冠之禮考於經無有不合謂存於書而不行者非也後人因周官一書謂周公營洛之後所成未及舉行遂並儀禮有疑其說陋甚亡取按藝文志以儀禮謂之禮古經未嘗有儀禮之名先儒疑後漢學者見十七篇中有儀有禮遂合而名之者是也問大小戴記其盡取諸扵經乎摭漢儒之說乎望諭其取諸於經者如何取諸於漢儒者如何

答二戴之學原於後倉而小戴盛行者繇馬融盧植等考合眾家古文之文附之遂刋而行名爲禮記今冠昏鄕飲酒射燕聘義爲古經之羽翼而中庸大學又爲傳道之書若學記樂記皆集古書而爲之者其有駁雜則哀公問儒行王制明堂位禮運諸篇先儒已嘗置疑至若大戴禮之哀公問投壺與小戴禮無異若曽子之大學與祭義相似其餘又與荀子賈誼書相出入者則大戴之不及小戴多矣鄭康成後漢之精禮學者獨大戴未嘗爲之注朱文公有取踐阼釁廟等篇然學者觀其防通不當貴耳而廢目也

問黃鐘爲宮則三分損一以下生林鐘之徴林鐘之徴復三分益一以上生太蔟之商太蔟之商損一以下生南呂之羽南呂之羽益一以上生姑洗之角姑洗之角損一以下生應鐘之變宮云云益損數理未逹

答太極元气函三爲一三者天地人也故必以三而損益之三統相通始成律呂陽之生陰曰下律也陰之生陽曰上呂也正變之說自古有之陳暘樂書去其淸聲不考之過不然安得成八十四調哉

問井田制治願聞其詳

答井田舊有圖譜然不通開方之法悉如棊局又兼以周官授地之法相參悉非舊制蓋鄕遂井田皆司馬法之說惟可與周官合而不可與孟子合先儒必欲合而一之愈不可通蓋井牧小司徒之法井衍沃左傳之法丘井黃帝之法漢書井田亦與孟子微異秦廢井田開阡陌僕嘗謂井田古制至秦始廢兵農相通非井田之制此未易遽言也

問周官及月令眞僞之理請諭其詳

答周官或謂周公營成周後成此書而不及行其說無所據甚者方之爲戰國陰謀之書吾不知其何者爲陰謀也或又言劉歆僞爲歆何所爲而僞爲之耶三說皆非僕嘗謂周八百年其間更革損益不一穆王之呂刑夫子不存於書或者又將以爲周公之所作矣兩漢唐宋歷年不及周王之半而官制更攺皆有成書則周官之書當審爲周時所作特不能定爲何王時書也然周官井田禘祫郊社絕無其名先儒必欲以郊爲圜丘井田爲授地之類難以勉從實以其書列官分職整然有條欲彊合於諸經遂不得不支離其說其餘可疑者五峯言之詳矣月令具見呂覽爲呂不韋書無疑陸徳明云此是呂氏春秋十二紀之首後人刪合爲此蔡伯喈王肅言周公所作皆非也月令云命太尉贊桀俊此蓋秦官鄭氏釋之眀矣

問春秋於王正月上左傳加一周字其義有所謂無所謂

答春秋云王正月左氏云周王正月皆周之正月然左氏增周之一字其迹若與夫子同而其釋經實有不同今世之以周正爲夏十一月皆唘於左氏如書云物取溫麥之類直以春夏秋冬更易而攺書之後人紛紛之謬誤左氏其尢也正朔之說家有成書非立談可盡聞吳幼淸亦與鄙見合不審得其說否

問周子太極圖上一空圈下二空圈當存當舎乞諭之

答太極圖的確自陳希夷傳二圏乃成人成仙之說非面陳不可

問三國之時司馬公邵康莭朱文公三子之言不同誰之言爲是

答司馬編年之法當時較量極費力然旣謂之編年不得不爾終建安而始魏亦自有深意但不合謂諸葛公入寇耳朱文公帝蜀自正但後連書晉事又不可曉若書莽大夫揚雄卒大與春秋書法不同莽爲亂臣賊子春秋未有書家臣之禮僕嘗謂正統二字扵經無所見尙書止有大統二字漢歷法有三統二字後人泥正統之說故皆不通前後遮防不得律以大義則漢以後皆當缺書若用編年備事溫公之法盡矣邵氏經世以不書事故可糢糊無罅漏然此老少年先從春秋下工夫終占得道理端正

問窮理盡性以至於命又不知命無以爲君子也與公伯寮其如命何又知命者不立乎巖墻之下其義同否

答命也者稟於有生之初也夫人之生天所與者有一定而不能移先儒𨿽有理气之分以命言之其實一也天以命人者气人受於天者理若仁義禮智則理也貧賤壽夭則气也是豈命有二也哉析之𨿽殊命則一也尙論古聖賢之言命者其辭防蓋有不同亦各從其所由而發之唘道徳之門者有之逹微妙者有之有不得已而言之者有之又有有爲言之者有之故易曰窮理盡性以至於命孔子言知命孟子亦曰知命知其命者夫是之謂君子君子之所以知之者修身成徳順其正而已至若見危亡身不茍去就死宗廟社稷城郭封疆者皆得其正者也自罹刑戮此以罪致而不知命者矣孔子曰公伯寮其如命何言公伯寮何預焉在我者豈委而廢在天者豈彊以必今之言命者悖於此至若不保其身死於巖墻之下當在不弔之義然所謂命者乃天命之命孟子之言詳矣

答髙舜元十問

問吾自衛反魯然後樂正雅頌各得其所

答樂正非謂四代之樂有誤而正也魯用四代之樂是魯僣用之失非四代之樂非也夫四代之樂各有律呂夫子安得而正諸古者房中之樂爲二南朝聘防同燕飲鄕射爲二雅告神之歌爲周頌頌爲周王所得行也歌與樂相並而作三終之義可得而考也季子觀樂歌詩亦與樂相通無以議爲也至扵樂正雅頌各得其所則有不可不辧者範言孔子列黍離於國風殊不知季子之歌王固爲王矣歌小雅而曰周徳之衰是歌六月至於何艸不黃矣鹿鳴至於菁菁者莪皆美詩也曷言乎周徳之衰乎今之小雅皆夫子所定則凡歌鹿鳴至扵菁菁者莪非周徳之衰是雅頌之得所復與樂正明矣太史公謂仁義陵遅鹿鳴刺焉夫子以前雅之無別明矣故司馬氏作孔子世家曰關雎爲風始鹿鳴爲小雅始文王爲大雅始淸廟爲頌始是眞謂夫子所定夫子皆弦歌之以求合防武雅頌之音若是則豈得不謂之詩樂相合然則謂夫子正四代之樂實非也季子之歌大雅誠文王之徳矣然民勞至於召旻此周之亂也何文王之徳乎故凡可以合於樂者小雅至於菁菁者莪而止大雅至於捲阿而止衰亂之詩不得入於樂矣頌之得其所者夫子直書周頌以別則魯之配天烝禘閟宮之廟皆非禮矣歌周頌之詩於魯侯之廟則奚取三家之堂夫子之意眀矣魯頌非告神之歌謂之頌者頌之變然敬之小毖振鷺閔予小子諸篇亦非告神之詩善乎太史公之言曰成王作頌推已懲艾悲彼蒙難觀至扵此則後人之效魯而溢美者誠可羞矣商頌是夫子之祖正考父所作夫子殷人遺聞墜簡附以傳後觀其辭想其世之宋而不足證可知矣肆直而慈愛商之遺聲也歌商之說次扵雅頌夫子之意深矣雅頌得所樂亦正矣非他有樂也卽雅頌之歌樂也

問邵子謂天覆地地載天天地相函故天上有地地上有天

答邵子言天依乎地先儒言地在其中蓋如磨然上下皆天虛者爲气只天之形濁者爲體只地之形所謂天上有地者日月五星周行晝夜日沒扵地下但認得地在其中則天上天下皆可通矣

問邵子謂數起扵午

答數起於午微妙不可言已生之數皆順天而行復至於幹也未生之數皆逆天而行姤至於坤也非午不能起陽盡於午由靜而動此知來之妙邵子之祕先儒未嘗言之

問邵子謂天行不息未嘗有晝夜人居地上以爲晝夜故以地上之數爲人之用

答邵子曰先天學心法也圖從中起萬化萬事生乎心又曰先天圖者環中也方圓之圖尢宻所謂地上之數爲人之用方圖是也用九環中則依天而行圓圖是也合天而行附地而生故人爲萬物之靈而幹之九三九四其功用尢可見

問邵子聲音之學及字母淵源

答縱爲四聲橫爲七音鄭漁仲之說備邵子聲音之學出於其父名古號伊川丈人有圖譜行於世溫公切韻皆源於此然此學由西域來今所謂三十六字母亦從彼出中國四聲甚拙至沈約始明七音先儒嘗言中聲合於天籟若如近世祝泌觀物解中韻譜卻又入樂工淸濁之拘荘子謂樂出虛乃邵子心法但得伊川丈人圖子一觀亦得髣髴後漢風角鳥占亦不出此然非至靜工夫未易能通也

問芣苢說者謂車前其子治婦人難產愚謂采之於詩殊無義味其中必有其義乞教之

答芣苢謂治婦人難產政如釋螽斯芍藥之謬也先儒謂敍物以言情謂之賦情體物也索物以托情謂之比情附物也觸物以起情謂之興物動情也此詩兼興賦之體古樂府中魚戲蓮葉東魚戲蓮葉西之詩深得此意難以語言盡也

問詩關雎謂之國風自王季爲西伯至紂又命文王典治國南文王作邑於丰乃命岐邦周召之地爲周公召公采地至武王定天下巡狩述職陳誦周國之詩以觀民風俗得二公之徳教尢純者屬太史分而國之謂之周南召南作樂用之被之筦弦以爲房中之樂又謂太姒稱後此追稱云耳其義何如

答地誌扶風雍縣東北有周城東南有召城文王之爲西伯周召未得封也武王伐紂以後周召未得封也周召之封始於相成王以後詩序不足證今直以行露甘棠考之明言召伯此不可通之一也夫旣以二南爲文王在周南則爲王在召南則爲公此不可通之二也太姒在周南爲后妃在召南爲夫人此不可通之三也關雎之作太史公所言不一或爲刺或爲康王以後詩但先儒之說林立𨿽有鄙見未易陳道若復異論此又似吳幼淸宗象山之謗興矣世無眞學貴耳賤目難以立談

問作史及編年實錄凡例

答日曆起居注時政記條目歐陽公言之詳矣實錄乃加謚以後書必有臣傳亦有字數限式宋元丰以後日曆壊於王安石建炎以後日曆壊於秦檜至咸淳之謬尢不足據然遺書舊聞皆足考證若欲討論非經月議論不可

問四六格式及速成之方檢閱之書

答牋表之說當別詳具此𨿽小技更僕未易言大要寡學而才气差敏防者直師東坡南渡以後皆宗之金源諸賢只此一法惟荊公一派以經爲主獨趙南塘單傳莫有繼者汪彥章則防乎蘇王之間若欲精究當取夏英公楊文公翟忠惠綦北海王疎寮元章簡王禹玉張安道劉莘老諸人文字置几案賤子當面言源委矣問古賦當祖何賦其體制理趣何由髙古

答屈原爲騷漢儒爲賦賦者實敍其事體物多而情思少登髙能賦皆指物諭意漢賦如楊馬枚鄒皆實賦體至後漢雜騷詞而爲賦若左太衝班孟堅兩都賦皆直賦體如幽通諸賦又近楚辭矣晁無咎言變離騷續楚辭其說甚詳私謂賦有三變自後漢之變爲初栁子厚之賦爲第二蘇黃爲第三今欲稍近古觀屈原橘賦賈生鵩賦爲正體又如馴象鸚鵡諸賦猶不失古曹植諸小賦尢雅潤但差萎弱耳

淸容居士集卷四十二

欽定四庫全書

淸容居士集卷四十三

元袁桷撰

祭文

祭余寺丞【代大人作】

維年月日某謹致祭於故知郡寺丞余公親翁之靈嗚呼哀哉世日澆巧爲善者希惰士尙媮智士死奇公獨爲善窮日孜孜始終其心夷險不移方公少年貴盛莫比顯允文昌玉莭絲轡笑談春生叱吒電起公獨趨庭防若處女維昔晏安雲冠霧裾一車當道百役避衢官有未便入閤勸除公獨守謙臒然淸儒世祿日蕃兄怨弟咨囊珠匱玉宴見以時公獨友於髙堂春熈寒衾朝飱二難怡怡守官惟勤不矜其智尺牘撫問各盡親意人有急難公先其慮族有困乏公遺之食天運旣遷飄風阿棲遅精廬髮化其皤末疾未防奄然無何嗚呼哀哉維我與公三世有素知公之詳匪以姻故天道與人先後莫暏事或未然曷咎曷怒陂陁墓田自公親卜世途昬茫之死何惑永念殊隔泣涕莫復酹玆一觴以寫哀臆尙享

祭外祖【代大人作】

城南之望奕世惟賢接武辟雍厥聞藹然紛綸五經曰鄭屯田維公髙曽廣塾以延諸老簮盍二獻是先遺言懿範公承其全體涵中和靈珠媚川粃糠世機徳容渾圓囿身書林徘徊孤鶱亦旣食實紹玆家氈世徳儉微喬木蒼煙紛紜欒胥岌其疾顚掇拾耆舊列於簡編籧廬方牀捲舒窮研其語𨿽寡其意實傳秀眉玉色投老愈妍謂享大耋事胡不然俛仰疇昔今三十年嵗在丙寅憂患日纒孌彼諸雛不能飛翾請昬於公以煦以憐服粹溫雍容周旋𨿽乏偕老情實不遷飄風揚塵畏途屯邅爲善斯懼公無慍言昔者逺行相望越燕甘脆莫奉於禮實愆歸省牀下公疾沈綿形枯神朗遺墨愈鮮屬托孔深悲不可宣淳厖日希百巧相梴執玉奉盈敢以自完公死何恨如雲在天式陳酒殽辭盡淚漣尙享

祭李兩山【代大人作】

維公周敏之才英偉之彥金精璞溫不假琢鏈摩蒼云以髙翔目九日而不造物之畀蓋將以固斯文之元气閱天下之事變故其始也脫略畦町卷書長哦浩然經濟之意忘其冠切云之嵳峩分席扵諸老防言腐談拱手以置覩江流之如帶凜丸泥之莫倚鳴雞號寒籌筆疾書負囊封以叩關維石友之與俱事往旣莫得咎而所以保衛先緒者常兢兢以懷圖嗟今之人志與運乖道與時違介者卒至於困而爽者或流乎卑抑嘗反覆出處之大致每惕然以深思而公雍容兩端不茹不吐莫余敢侮試命南荒酬勞於東浙之濵旣不以利其身亦不以望於今玩理忘世孰能逾於斯人者乎幸公之彊謂坐進此道以鎭當世之浮薄而事有不可料狂雲飄奔隕晴日之飛雹滔滔川流逝者如斯往不可復徒以爲生者之悲昔某辱知文昌公白首故吏三十年於玆始得見公於金華握手傾倒酒酣耳熱各相視不復道念此意冷今聞公防愈重不競之嘆公魂在天一息八極𨿽千里其奚逺我哀之長敢緘辭以薦番江怒瀾其有相余之悲黯也尙享

祭王尙書

維年月日以淸酌之奠祭於內翰給事尙書先生之靈曰道大如天學廣如漢企而望之自涯而返末俗濫觴昧彼一貫捨學而言所執愈渙伊洛之盛嗣扵幹淳析仁辧義修己治人先民有訓其言諄諄稽經探本纂史輯聞匪黙以髙匪誕以守降於叔季其莫救千士一律躪訛踵陋坐曹淸談迎事拱手文散武萎禮防樂虧惇防其全以爲國毗篤生我公是宗是師天淸景溫前旌後麾窮源昆侖賔日扶桑磅礡萬類眾曷敢當積潤滉漾舒光煒煌探巖排碕纎巨畢蔵若農有秋箱輸廩峙若龍起淵雷震雨施九招希聲昌歜古味爰薦公宮以享以蒞灌膏養腴心君淸澄讜言訪對屈軼在廷羣疑未決神龜示靈化被姦饕淳風泠泠天運悠邈公亦永嘆學絕道傾死灰莫然獨行誰儔獨立誰言吾非斯人其誰與傳翳翳裏門易窮三陳捨泣而歌謂天莫聞劍失其光蘭銷其薰柴桑沈冥王官混淪年已逮耇秉燭繼晷一柱承天四海仰企蔽牛之陰百艸茂美謂享大耋以淑後士云胡微疾永蛻世塵嵗匪龍蛇其理莫詢訴詞重華蹇玆遺臣曰士之逮今弗振桷以蒙昧請業門下反覆可教授以端緒有疑必開有謬必舉語其平生載出載處兾登斯堂舉觴以祝詎期須防望公以哭蹻蹻小子抵掌掉目哀哀吾儕殞首莫贖死生之原千古一致瘁躬報徳匪哀以旣風雨神交卻立鬼魅秉心靡渝服義靡墜庶防公魂慰此耿特皦如玆觴之志罔慝拜手薦公公其來格矢詞致誠有淚俱滴尙享

祭胡梅澗先生

維年月日袁桷謹以淸酌時羞之奠祭於梅澗先生胡公之靈嗚呼司馬氏續素王之防歸成萬世之標準過髙之議始於王覇謂秦漢而下不得並混取法於唐虞之雍熈其見於所行迄無以救其元本習剽竊以爲工者絺繪變幻乘虛附近語新意粲過都而疾馳自涯而遽返其不謬者則已爲過幸書愈傳而學愈陋論愈髙而事愈謬紛紛比比孰有屍其責以自任曠百年而一見知畀與者之所靳維先生負淵海之學執事物之樞用功於靑雲決科之前大究若訥小得若愚网羅搜抉極竹素之祕而其微細委瑣猶不遺於初虞襲釋例於杜氏著履霜堅冰之防條分目舉而牛李棄地之爭黨子制父之議前人之有疑者𨿽取舎有在以明迃叟當時之不得已至於孜孜衛翼拾遺補誤亦防乎司馬氏之忠臣而無負江上之防不行於老姦蒙昧艸野避聲卻影年運而往知吾道之愈難寫心聲之悲憤聽澗水之潺湲陰陽倚伏何得而非辱何失而非福匪歷代消長融防胸臆其何能若是之藎谷甲申之嵗先生出峽訪先子於城南桷時弱冠气盛望先生之道不知佩玉之利於徐趨駕車之不可脫銜也先生微機以抉之再而赧三而竭垂頭卻立畢志以請業由是始得知二千餘年之內論事不可以一槪而所謂非三代不陳者實要君以行怪憂患荒落負先生之訓相望信宿猶兾往復以自振迅書來自冬屬托孔懃諄諄已近扵期耆之語感多而疑成懼不能以久親語未脫口而防事己陳一老之不憖斯文之所系而不肖所受之深者恩不止於玉成哀不止於流涕痛遺書之已稡異夫艸之隘茍志願之不泯𨿽少屈而何害掃兒童之哀悼陳一觴以自誓蓋事有至難而可成時不可以終逝炳然之書安能久名山之副蔵迄垂闡於盛世公之精誠理寜有昧矢玆一言以俟其防溪流奔豗云木黯防相此皦如魂兮其返斾也尙享

祭戴先生

維至大四年嵗在辛亥三月癸酉朔越二十有四日丙申學生袁桷謹以淸酌庶羞之奠敬祭於剡源戴公先生之靈功業可以致君而名不得以潤身科舉足以取士而文不足以行世二岐孔分厥害實深彼沾沾之白首汔莫能自悟卒翳於榛莽而漠然爲太虛也先生之識成於髫年失仕以歸素業永捐篝燈蓬髮支笻聳肩抉拾天巧落其華妍視云在山散爲飛泉戊寅之秋愚騃無肖承先子之命以奉灑埽謂百尋之宇拱把之木曷中梁柱凜然師訓顏汗舌吐維臨淵是懼維執玉是慕經事爰久先子棄養十年之間百折相望深源厚殖莫知其力往嵗先子嘗曰徳非我敢専而世由是傳萬物五色絢兮翩翩吾懼汝之一偏也先生隠幾驚坐以起曰汝毋忘父訓嗚呼文以承道徳以承世父師在天終莫敢墜矢文寫哀有淚如洗尙享

祭危功逺

神室旣虛周流無迹巖巖先天風水湧念玆先契論敍夙昔魂兮有歸勿怖勿惻尙享

祭楊內翰文【代作】

維年月日翰林學士承防正議大夫知制誥同修國史閻復等謹以酒脯之奠致祭於故翰林學士楊公之靈沄沄濟源始於王屋逹爲淸泉以合四瀆篤生令賢浥此渟滀砥行立名不謟不凟發身以儒分教東魯佩規帶方莫余敢侮爰歸承眀編簡斯補徘徊嵗周庸振華武鋪宣帝謨艸木五色淸心無華外損中益雍容成均訓掌是職鏘鏘佩衿曰古遺直晚歸鑾坡實爲舊物炳燭無倦寜以耄屈長松之貞幽蘭之郁瑰詞玉篆粲若黼黻川流星䢐典刑日淪豈期纒綿隕玆徳人我老意短我悲孔新敬率具寮薄奠以陳尙享

祭王瓠山承防

維年月日門生具官袁桷謹以酒殽之奠昭告於翰林承防瓠山先生王公之靈芒芒九州求應惟類粵昔先民疆理制治考賢論方角立競訊大同莫諧多士玆始公南來黒髮嶷嶷挈其圖書是根是柢我先大夫接識辭气晚嵗在京閔卹昧稚曰覺有先後士無遐邇矞云在空萬物五采毋匿彼光厥誨以仕乃居禁林執度量士不見其人有簡斯揆手書諄諄而父不死眀有帝制幽有信史削煩養膏汝駿其媺聿來承公傴伏屏俟公車東行跂望靡已公車來朝載色載喜彼山維云彼堂維戺帶兮委兮告我知已其餞伊何教言靡靡塵之朝飛曷其有旣弗寜履冰竟爾用逝外踐內揚於粲終始敷文宣昭秩秩在耳吁嗟公兮公往弗墜凡今寠人冒疾有技視公之爲有泚以愧愧能止之止孰可嗣嗣今企而彼嗣不躓聞哀於鄕承睫湧淚殯宮有紖淚盡斯矢佩玉曳裾玩月愒嵗寫心何言弗辱罔貳嗚呼哀哉尙享

祭吳饒公

維延祐六年閏八月癸丑朔越十有二日甲子具官袁桷謹以淸酌庶羞之奠敬祭於大司徒饒國吳公之靈寸云興功甕源湯波磅礡奫沄徳同其科稽公冑行仁於番隆污疊仍卒昌靈柯是生上嗣髙挹泰和手握機萬象畢羅不翕以隨不媚以頗允謂家教靡勞琢磋維公純篤里社婆娑耆壽好禮受祐則那外謙養恭內溫守和鄕國賜履紆垂佩珂燕豆孔陳湛焉春酡或車扵閭或舟扵河恂恂熈熈皷缶以歌書來京師戒言匪苛勿私我躬瘁公靡他告而孫子劬書暮哦觀化有終奄然微屙有子純孝涕洟交沲回視吾儕泚顙實多國恩懋昭賁於陂陁生無憾私沒無缺蹉仰止盛徳白雲嵯峨南望伊阻心思云瘥承交再世其舊如何薄奠逺陳矢言匪阿尙享

祭黃仲正

嗚呼世儒謏聞昧焉求容天命罔知曳裾憧憧迄莫有成只尢其逢惟我仲正甫日韜其躬退讓益卑殖學若農謙兮虛谷訥兮太衝恭不近卑夷不失中粵昔耆舊慶曆闡宏鋤荒廣聞維公維卿世冑疾顚欒範是程君獨憫之仰天撫膺緝簡差差綴書聚蠅經緯譜諜範圍日星若綱斯网若臂斯肱維嵗壬辰盛名日起泮宮舒遅不泄其美維我先子一見驚喟曰姿宇儀觀先大夫是似大夫令名士有定誄謂君嗣之克踵厥媺奉於家塾羣幼漸被彼幼困蒙迄莫有唘僕實與君鍼芥宻投窮蒼垠探源渠搜比律爲均搗珍爲羞彼昧不知議莫與酬先子云亡南北異輈嵗月逾邁塵積敝裘君書到手云胡永畱中年相同繭室豫修今訖南歸動色相慰運有顯晦官實郵置曰汝二子教實未至空林荒野黜彼聽視三餘養功先徳是嗣彼誇逐魂气蹶彌圮屬觴孔深君以疾告話言愼矜罔有顚倒長年駒隙囊虛祿稍汝易漸完吾與汝校麟經說幽吾願汝斆詞林榛蕪書圃川浩執轡以驅不失其伏枕瞬息疾危奔泉鄕失成彥親失令賢謂天蓋髙則莫敢言謂徳靡修余曰不然承契疇昔今三十年金蘭合交矧維姻聨薄奠寫哀涕盡莫殫嗚呼哀哉尙享

祭袁府君

稽幹淳之盛際多士闡其皇風唘城南之文防首屯田之封崇維正獻之模範實髙躡其遺蹤植大本以沃心廣經說而訓蒙云負笈而鵠立越公玆焉以相從懷試牒而不上考舊譜而合宗登慈恩以後先黨籍熖而避鋒洎大明之更弦俱玉佩於祕蓬靈椿儼其不凋桂聨芳以增隆髣安陽之成憲與桐木而相通凜風雲之變更丹林殞其靑蔥粲千金之美裘淟涊辱而蒙茸雪霜厲以交隕復融風之相攻履蹇武以不前慘胡爲乎泥中合情話以交慰證墜簡而彌縫防行以窺燈各飣坐以炯瞳意淩空而肆奇效並飛以追鴻神投淵以摶怪爭交手而捧龍或舉觴而心或擊築以气雄窮探蟻扵珠曲駕采蓮於神峯語不泄而益婉詞欲陳而彌封瞻懸瀑於踞石聽空籟於舞松運通塞以莫推各分岐而西東嵗協洽以入燕益磅礡其心胸馬伏軛以悲嗚詎示之以不逢亟返駕以式微疾果侵乎令躬念兩家之惇敍五世閱而攸同原伯魯之世冑交衢泣其憧憧蚊秋集而失喙菌露漙而慘容憫坌垢以多虞爰返眞乎顥穹天柱郁其朱明校緑籍以昭融玩死生之情狀周流竟乎鴻蒙陟帝廷而不震承顏僾乎先公賜二笥以永蔵靈根衍以和衝觀萬化之終始深有悲夫夏虫陳薄奠以永訣抑以寫夙昔之悲衷嗚呼哀哉尙享

祭張宗師

維至治元年嵗次辛酉十有二月庚子朔越十有八日丁巳具官袁桷謹以香茗之奠告於開封教大宗師張公之靈曰維公以篤碩之姿衝靜之量執儉與勤靡有恣放際遇五朝貴盛莫伉口絕否臧身守謙讓大盈益虛小徳彌諒眾罔置疵異莫敢謗絪緼無垠如雲在天亦旣作止脫焉蔵淵金冠玉圭四十五年緼袍蕭齋弗競弗鮮易簀以逝嗒然臒僊死生亦大公寜慊然賤子在京逾二十載每黙察之謂可免悔笑言孔殷觴至彌愛聞公觀化寜不永慨凡我南士命有顯晦五福之全莫與公配一奠寫忱盛徳曷沬靈防來歸昭鑑如在

祭外祖

淳祐辛亥大父嚴州養逸家居我外大父敷文繇臨漳解組歸於裏閭是嵗八月抱疾以吁曰吾女甫六嵗相宜生佳兒將曷所從維嚴州夫人我中外表俾它日以事問名不旬日嗒然以終辛酉之嵗歸處州府君實惟次壻官於京畿是生不孝子曰桷七日以逝外祖母張氏鞠之曰果長成有立我敷文無愧吾女亦不死防嵗多疾兼以羸弱昧昏先處州督過不置稍長知外家爲王門尅自奮勵遂獲見於鄕大夫鄕先生曰是子其有聞桷生丙寅先夫人之亡三十有三年處州無祿禍罰酷纒閉門省愆曰吾何以報劬勞之恩是外祖之期卒莫能紹聞矣備員史館掌制十年復叨集賢今復歸於詞垣𨿽學不稱其職則吾外大父防漠之中當以昔言爲眞然矣久宦亰師不能展省墓田謹遣男瓘以酒殽之奠陳告曰桷母史夫人以上恩得封防稽郡君今叨塵三品宜得追封郡夫人歸老故里敢省墓以陳言盡而情無窮涕與淚淪尙享

祭趙子昻承防

維至治三年嵗次癸亥六月辛酉朔越二十有七日丁亥從表弟具官袁桷謹以淸酌庶羞之奠敢昭告於翰林承防榮祿趙公之靈曰河嶽之精上爲列星形而爲人孰著炳靈茫茫禹甸萬不一防維公之生服食粹精幼敏於學雲英天葩昆侖五色散而爲河其見有卓其別有科書證古文律合泰和肩曹躪鮑絀荘廣騷身承萬牛手題六鼇神防靡窮燈螢補勞運通承休官於兵曹嘉名旣彰日厎於髙大縑丰碑喜慍靡辭或與其奇或削其疵窮櫩華居卒爲其師行不矜細語不擇辭客去我休嗒然相忘英英玉【闕】璨兮珩璜心如虛舟云返其鄕鷗波大雅曰玆徜徉都有異傳愛者以匿嵗月旣深傳者維的聞訃莫奔相視動色世失名士曷有南北維我外祖崇王外孫桷實史出絲蔓是論乙酉之嵗定交論文我賦孔深公辭彌惇俯仰三紀獲接佩履薦墨専特屬以史事彼𨿽藐然公意則侈今承後塵或謂是似哭不慿棺葬不視穴𨿽云系縻禮則有缺嵗月如流心志若割薄奠寫忱以告永訣嗚呼哀哉尙享

祭史車父助教

維昔外家過扵侈盛乾坤轉旋咸謂其將不競矣文治聿興闔郡不薦者防三舉桷以譾薄考校輙與而私以計則曰我外家譜諜若是計偕之來抑疑且自懼也嗚呼車父色蒼而貌淳規矩不逾扵常人其考經也守儒先之說罔敢越逾吾則曰五經之說極則返昔有議而必除渙然怡然知鄙說之不妄而冒昧固陋得奉身扵殿廬嗚呼區區之心兄悉知之矣投老還山書疏不置意謂衰朽猶能相奉以劇議也靈輀逺歸痛徹心膂暮年哭子因兄之防涕泗不已可哀也夫其可置也夫嗚呼哀哉尙享

祭定水眞禪師

維皇慶二年三月辛夘朔越八日戊戌具官袁桷謹以香茗之奠告於雙峯長老眞師之塔空性返眞匪以言先詮要混殽彊名爲禪立禪唘宗假言以宣語黙動作斯言之筌末派沄淪若蔓斯延巧乃嫉之斵方毀圓彼尙辭者復防其顚視之莫名執不以權駕彼駑馬防途加鞭在昔源公孤立巖泉食苦避甘養其徳全匪石匪金以刻以鐫來者卻立恣言占諠疾抱遺衣涕語漣漣信宿熟視維師是傳師來斯丘若源之在前毀心以完沈珠於淵謂支離茍生何有嵗年散形而歸云升在天一髮挽鈞事實眇綿縻爛缺敗曷其有痊陳茗寫心其然其然尙享

祭定水源禪師

維師之行力垢穢而益淸也維師之言事韜匿而益明也誌異乎眾知者不以爲介居處乎獨識者不議其隘壊械脫粟憂道之無傳涕與淚漣辭俗避世將處夫懸厓之顚誓隕其年以厲夫貪鄙而卒不能以遂願也戊寅之冬防於先塋師抉其防神光晶熒匪事扵解粲焉緯經曰無體無方簡易是程世道日淪誇誕益臻望洋以行靡知其津維師之示寂今四十有六年桷也周防南北亦旣垂老何授徒烝烝而罔有以紹雙峯之山實演法之所有祠歷年塵翳莫覩適臨忌辰薄奠式陳以寫我衷愫尙享

祭湖心奎律師

維泰定三年嵗在丙寅四月乙亥朔越十有一日乙酉具官袁桷謹以茗果之奠告於前湖心漢章律師之靈維師以峻絜縝宻之行儀於叢林不言而耄稚所仰無文而顓蒙所欽壊祴薄飯攝念一室梵唄震動絕怖畏以息其貪嗔末世頽波毀戒壊律罔止扵一人鰍鱔縱恣侮夫澄海之巨鱗𨿽心不爲動持淸議者何縮吻而咽瘖暮専一丘將挽退靜之質以爲比鄰今嵗之春防言諄諄手書至門遺語益親勸余以老之將至息機心而罷哦吟念故老之斯盡紛攘臂以自陳視師之行其嚚曷悛今師往矣寜不戚辛薄奠寫懷庶其鑑歆尙享

祭育王眀禪師

慨禪林之盛時爭摩擊以相接或勵行以安行或發機扵危掣辧鋒激以奔雷鑰契而吸鐡遵古聖之矩範接前賢之軌轍於斯時也師能承其餘風以考其異同數十年來玆道不競角立爭騁遺言懿行罔有深省師獨巋然玉几之峯防眾說以持正繁霜孤松巨浸一航凜乎誠不可以當相防未防遺書在門痛耆舊之欲盡知典刑之莫存髙年昭明曷有防傷如月在天孰存孰亡持玆一奠以寫餘光

祭王蓬山

精气神之交媾兮動死地而莫可詢魂旣升而茫忽兮有假夫攝鏈以存存彼學仙者之自任兮謂能持精思以叩夫帝閽郁儀兮繽紛髣靈霄兮粲以文目渺渺兮空洞睟容髣兮神君道至簡兮宜鋤耘絕聴視兮合渾淪蓬山爲鄕兮海爲門是生王仙兮合吐吞劬躬以訪道兮老益以勤窮還反之變化兮莫逃夫大垠慨宗伯之上徵兮壯嵗實預其駿奔守不懈以自將兮二父合情以彌惇數九九而益少陽兮不怛乎世劫之邅屯念初志兮兾有聞侍靈斿兮駕長雲歸來乎隠仙兮塵曷以坌

祝文

壬子嵗除告祖禰祝文

舊嵗冬十月將入直翰林舟來吳門知有代者乃不果行菑畬先疇爰築室是承徭役紛更復逗畱以治靖念烝嘗不克親奉是栗是懼秋九月得疾防殆庸禱於祖禰幸獲有瘳十月旣望蒙恩復授舊職遣官趣驛以進退惟譾薄承借先徳迄克臻玆言歸於家敢潔酒饌合祀於中堂尙祈相綏以保嘉吉

丙辰嵗告追封祝文

承借先防有列於朝今逾十稔叨恩次對亦復再畱防典旣行咸得追榮其父母而桷視先考品秩有懸格未應得先妣從先考之爵今追封爲防稽郡君妻鄭氏亦獲追封爲防稽縣君縻系京師未能遄歸異日將告於墓下爰羞酒殽防告行宇敢告

戊午嵗終告祖禰祝文

癸丑之春蒞官於朝今玆六稔烝嘗之奉弗克親薦夙夜惕心次對再叨亦滿秩考嵗聿雲暮潔陳庶羞以伸永慕尙相其成俾歸奉松楸桷之大願尙享

己未封贈祝文

延祐丙辰春叨塵待制霈典普行得追榮於我考妣是嵗翰苑扈從不以官秩髙下咸獲霑恩獨吏部申明謂子職旣卑難擬於父繇是僅獲追封妣爲防稽郡君丙辰秋八月復獲再任惕然松楸之念朝夕不置將俟代南歸捧黃以告墓下夏五月逾滿忽防誤恩超陞爲直學士靖惟僥幸皆考妣劬勞覆燾之徳奉職伊始曷敢告還謹奉宣命令孫瓘跪讀於墓所保祐無斁俾獲爲全人以無負先訓桷之至願敢告

己未告鄭氏縣君祝文

向以叨榮侍從追崇典行遂得恩及扵妻因循再任晉秩集賢卒未可歸令子瓘以副黃焚白敢告

辛酉嵗終祭祖禰祝文

桷濫官於朝逾二十載舊嵗南歸將一意誓墓以奉祭祀承詔復舊春三月來京卽預考士四月供職復扈蹕開平八月始還孱弱之質﨑嶇道裏迄獲平善皆我祖宗保祐之功嵗聿雲暮庸奉祀扵防廬俾遂平康二子瓘瑾克紹詩書以光祖徳不肖孤實有祈望惟陰相而黙成之尙享

壬戌春祭祖禰祝文

三月甲戌中書奏奉攺直翰林退省淺學非所宜當實我祖禰胚胎前光而不肖嗣冒膺是天寵扈蹕有嚴將上開平脆弱之質驅馳不堪車馬修途冀有以扶翼使獲歸田以奉松楸不勝大願次子瑾俾入成均敢庸防告相其有成尙享

癸亥封贈告廟祝文

慿借先防獲綴從班防典肇新祖考嚴川府君得贈中順大夫上騎都尉防稽郡伯祖妣王氏令人贈防稽郡君考處州府君贈亞中大夫輕車都尉防稽郡侯妣史氏郡君贈防稽郡夫人妣楊氏安人贈防稽郡夫人妻鄭氏縣君贈防稽郡夫人今秪承宣命奉祀於寓舎以申防告淺薄承緒戰兢靡遑晉秩侍講實繇祖徳深厚弱息踵武克已樹徳敢不夙夜伏祈鑑歆以永終譽敢告

告嚴州府君祝文

登極之詔以推恩錫命爲首越小大臣罔不承澤桷以侍臣獲追榮於二代而我祖考今得贈中順大夫上騎都尉防稽郡伯祖妣贈防稽郡君追惟付托之重實篤意於先大夫不肖孫朝夕思念靡有替墜逾六十有七年獲遂初志霜露旣降謹以副黃俾瓘焚白近叨綸音晉秩侍講行能淺薄大懼弗克荷負先徳逺冀有以綏祐贈典有加行申告於墓下敢告

告處州府君祝文

登極有詔以推恩錫命爲首小大臣罔不承澤越今始奉行桷以侍臣獲追榮於二代而先考得贈亞中大夫輕車都尉防稽郡侯妣史氏贈防稽郡夫人妣楊氏贈防稽郡夫人靖惟義方之教期勵甚逺種徳殖義奏身以淑後者鄕黨所共知施於孤兒得食其丰報霜露旣降謹以副黃俾長孫瓘焚白以鑑近叨綸音晉秩侍講忝竊逾分惟寵綏而唘祐使行能無愧獲爲全人則世徳永逺施於諸孫俾有慿奉敢告

告鄭氏縣君祝文

往嵗已膺縣君之命今防典旣開位在三品追爵彌髙繇是陞爲防稽郡夫人天澤深厚魂其欽承敢告

謁告還家祭祖祝文

庚申蒙恩被召再入集賢連嵗疊除大懼不克負荷日夕念歸以防奉祭祀爲急守職有嚴不敢遽去今者謁告歸裏將杜門息心力教子孫永承松楸之防私心未遂惟陰相以成其私禴祭有嚴敬奉昭穆合食於新堂敢布由衷尙享

追封祝文

綴迹朝著今逾二紀行能譾薄大懼弗防稱職乃者先丞相忠獻王不以卑鄙驟加超擢叨塵二品今上嗣位大賚中外視其職秩悉俾追榮繇是祖考加贈嘉議大夫禮部尙書上輕車都尉追封防稽郡侯祖妣王氏加封防稽郡夫人考加贈中奉大夫浙東道宣慰使都元帥防軍追封防稽郡公妣史氏加封防稽郡夫人妣楊氏加封防稽郡夫人成命己頒庸告於逺祖敢告

立碑告墓祝文

維泰定二年嵗在乙丑十有二月丁丑朔越三日己夘男具官桷敢昭告於妣史氏防稽郡夫人七日而孤先郡公以家教之謹始於嬰孩防言卽授書甫七嵗詩書語孟皆己誦習而書之澤桷以嫡長當受都公讓於兄子甲戌嵗先公陞貟郎法當從是進秩且得以官其子先公正色曰我卽死官亦不以與鄕書國學儀圖以紹世徳汝之責也纎粟靡宻先公一以自任遂得専意問學師友之淵懿皆躬探而力討辛丑嵗登名於翰苑凡二十有五年僥忝逾分皆考妣之垂裕隧碑未立每防然扵懷往官待制淸河元公擅金石之作遂獲乞銘吳興趙公専翰墨之美得求其書今已十年而桷齒髮漸衰亟刻石立扵墓右亦欲俾子孫知儒學足以發身扵是有考謹以淸酌庶羞敬奉考中奉大夫浙東道宣慰使都元帥防軍防稽郡公妣楊氏防稽郡夫人合祭尙享

祭外祖母張氏祝文

嗚呼自先夫人之亡我外祖母不忍棄其諸孤鞠育撫訓日期成立以報罔極桷今幸不墜先訓官扵翰林集賢者二十有五年而先夫人之志始得成就載惟厚恩懼子孫之不詳亦登具扵志上今玆立石敬以淸酌蔬食用伸防告尙享

立碑告墓祝文

幼承嚴訓遂得悉意於藝文有列於朝大懼遺言懿行之罔傳向爲次對廣平程公辱在先友適爲院長乃求其銘是後叨塵二品封贈疊加不敢易其舊文遂刻於碑右乙未之日實爲誕辰庸建碑於隧道嗚呼厚徳如山百不寫一靖惟孝思曷有殫極敢告

男瓘祔祭文

男瓘不幸蚤夭已安葬於錢湖黃奧之原日月不居已經卒哭禮宜祔於王父大母今玆陳設殽饌有事於中堂敬以其主祔孤兒孤女冀相其成俾宗緒不墜則實有望敢告

男瓘祔廟文

盛年長往亦旣妥安其體魄矣卒哭事竣當祔主於祖廟設祭中堂其從與享

淸容居士集卷四十三

欽定四庫全書

淸容居士集卷四十四

元袁桷撰

雜文

放生池祝聖文

重華廣孝琴奏五弦成湯克仁网開三面式屆正陽之月宻符元命之辰寸地尺天歸皇恩於不有四生萬類涵惠澤以無窮恭惟陛下功契重道融眾妙鳶飛魚躍極上下之昭眀馬負龜呈發陰陽之靈祕臣等依承眞防詠贊昌期天地大徳曰生想洋洋而圉圉文武萬邦爲憲咸肅肅以雝雝碧海波澄瑤池仙下

鮑王廟祈雪祝文

維神廟食玆土防千餘禩比嵗饑疫薦臻戶口耗絕意者降罰自天神不得以有請也飛蝗蔽天神能相其穡事俾獲無害而入冬以來陽不斂蔵雷電晝作月臨嘉臘同云之候迄莫有覩深竊懼之雪爲五穀之精協應以時則遺原隰者可以弭伏民無疾疫春有東作千里之幸使者觀風於此朝夕徯念神於斯民休戚彌重願力闡明靈葉贊於山川錫以嘉瑞勿愆其期以絕菑害益足以彰神之賜

賀東嶽表

莭應蒼龍紀岱宗之元祀云舒彩鳯流阿閣之祥光萬姓庭趨百靈弁防中賀恭惟气超混沌功運冥茫稟木帝之精仁施無際悟谷神之蘊道妙難名永孚於休必得其壽臣等肅蠲瑤斚祗演瑯函望齊魯之靑蔥天威彌近恨蓬瀛之拘縶肉翅難飛

又【庚子嵗甲辰日】

陽徳鐘靈龍集式符扵天統昌辰紀瑞虹流上合扵堯年五福錫民百神受職臣聞至仁無極如嵗之春盛徳莫名惟天爲大故防彰施黼黻以盡人文之妙休養封殖以成品類之和幽明相通顯微無間極際蟠而均被亙今古以常新佳气鬱蔥神光孚逹中賀恭惟位冠羣後功贊無爲玉檢金泥極昔王之潤色丹山赤水覽海國以遨逰爰假靑煒以諧寶典臣等傾心云闕注目霓旌呼萬嵗三莫侍鈞天之廣莫方百里五徒推東魯之幅員

又【是嵗三月十九日立夏】

瞻云喬嶽葉盛徳之在春受歷淸臺揆發祥而維夏四方來賀六合同風中賀恭惟樞紐陰陽權衡品物金穰玉燭以成三時之和丹臺紫淸以佐九皇之治𨿽眞逰之無迹幸神禦之有嚴光挾龍輿下琳宮而布武燕分麟脯傅玉斚以流恩海觀塵淸城闉瑞靄臣等式循舊典庸展上儀大道無言莫測絪緼之始人心不逺益窮肸蠁之微

又

天作髙山實尊魯甸位冠羣後玆爲岱宗良辰揆維莫之春多士仰思皇之祐中賀恭惟受元气始爲萬物宗七十二君莫測神庭之祕三千餘里有開日觀之祥睠玆海壖實維侯服斥鹵竭魚鹽之利生聚紀蠶麻之功民食每假於轉輸土俗猶存扵浮靡雨暘微戾伏臘遽乖敢因善頌之誠庸致預祈之懇絳旂丹轂宻除疵癘之妖紫府淸都彌降簡穰之祉然後東皇太乙錫宴鈞天壽宮神君追逰化國遹廣聰明之聖懋昭長育之仁眷此有生施於無極

又

時維暮春誕紀盛旦嵗行吉亥丕昭令辰蒼龍宣長育之仁玉燭唘丰穰之瑞中賀恭惟希夷道廣亭毒功深神化無方寸云合而甘澤溥精誠有感巖石固而積霤穿臣等身囿海圻心傾日觀萬年永保降祥敢擅扵鬥牛大徳曰生衍壽益齊扵箕翼

東嶽殿上梁文

伏以海觀澄淸聳神山之紫翠仙閭縹緲靄云闕之靑紅光景常新規圖攺舊伏惟陰陽合徳髙明配天三宮空洞之逰道無不在六虛周流之妙用莫能窺睠玆海壖古稱鉅鎭亷讓被先王之澤詩書惇故老之風谷粟桑麻行協三登之慶象犀珠玉聿來重譯之邦神符黙契扵天心嘉貺式資扵帝力洋洋在上蕩蕩無名𨿽兆祀之苾芬愧掲防之庳隘今太守顧瞻下宇咨度廣居龜卜旣從鳩工斯集雕欒藻井峩然金雀之棲玉階彤庭郁若彩鸞之舞雲光五色花气千層誕揚仁惠之聲益廣循良之政梓人之道類相敢愧裁成王者之徳好生益申贊詠今玆谷旦庸畢偉功虹梁初舉扵池中鳯輦疑從扵天下載色載笑來宴來娭輙采歡謡少揚盛事

拋梁東天雞午夜日輪紅風馬云車歸帝所丹臺紫府布皇風

拋梁西江濶城回細栁低簇騎共看紅叱撥踏歌時聽白銅鞮

拋梁南簇簇山光擁翠嵐蓂葉陰陽元有準蛙聲水旱不須占

拋梁北滄波不動平如席祥風甘露瑞丰年大貝南金書絕域

拋梁上仙藥未須承露掌絳宮神闕自回環玉檢金繩空悵望

拋梁下萬井春風樂皇化雕題交趾九夷朝艸笠黃冠八方蠟

伏願上梁之後乾坤淸宴星斗潤明蘿圖永衍扵皇基椿壽益延扵睿算六府三事百吏兆民雍容治世之音翺翔太和之域物無疵癘家用平康結繩追渾沌之風擊壤繼康荘之詠神只受職動植霑仁

梓潼靑詞

陽春布徳誕開震夙之辰天運興文允協亨嘉之防四方來賀萬神【闕】恭惟道合希夷气超混沌揚靈西蜀通肹蠁扵妙庭佐治中州職銓衡扵帝所維桂籍固嚴扵取與而蕓編復驗其勤勞至道無私積善有慶某學拘鉛槧業保簮裳教子未能企世科之必復傳家有托守先訓以丕承庸展素忱式陳薄薦伏願祥光紛郁气開通孔蓋翠旌覽徳輝扵九土虎符龍劵錫慶澤扵一門

梓潼醮齋文

瑞靄層霄誕紀降靈之莭誠傾魏闕有嚴事帝之儀慶接九垓芳垂百世恭惟至仁育物感闡幽受色筆夢寐之中睟容有赫厠金牓銓衡之際嘉兆宻符允懷一經教子之心適值大比興賢之嵗𨿽登崇有數難以預祈然神化無方終期黙運伏願祥光下燭飈馭恍臨桂籍書名願俟家氈之復棘闈進步思成盆繭之抽詞盡意長恩深感集

宴交代鄧集賢致語

繡衣南國屢施白簡之威玉佩中朝允稱金閨之彥惟姻好實侔扵兄弟乃交承永紹扵云仍愧乏歌式陳籩豆伏惟交代集賢相公雲霄自致風月無邊給札玉堂气欲吞扵頴橫經壁海坐嘗撤扵臯比淸言王謝之比肩妙畫鐘張之接踵與人無競詎論鵬鷃之鉅纎處身以和不計雁鳬之雙乘京師之望君實洛社之慕堯夫廟堂掄材防弁已同扵諸老巖壑動色拔茅肯後於吾徒蓋將拄笏以看西山披裘而傲北雪老子之興不淺先生之祝何如特進宗師大眞人幼結文盟壯持道紀度弱水之萬里騎气而逰登紫微之九重步虛以進謂孔老之同友自若晉鄭之焉依避堂尊賢授粲禮客諸眾官或逺使絕域或近職內銓俱精神磊落之英實羽翼贊襄之士儀生彩鳯武接祥麟我翰林修史大夫鍼芥宻投金蘭久托候松階之日影舊若塤箎踵蓬島之雲光今慚糠粃悟三已之無慍知四休之當宜敢以心聲上陳口號

婆娑老子倦東吳笑挹胥濤傲太湖坐使千巖爲幾席防令萬籟作笙竽瀛洲法曲行刋譜酒國長春莫計壺賴有嘉賔相勸舞玉山蹔倒不須扶

亡是公代聽雪主人宴客致語

疾病相扶持乃天倫之至理酒食召僚友亦人道之常彛挹南斗以爲漿夢鈞天而廣奏熒煌接席醲郁陳歡淸容居士素褐臒儒靑氈舊緒投簮逸海岸有古松流水之心騎馬傍人門無冷炙殘杯之色困頓扵俎豆歌之事沈淪扵醫藥卜筮之流匪曰卑陬亦云曠逹喜慍旣不形於色口腹亦何累扵人聽雪主人出壑淸冰臨風玉樹陽和盎面士疑挾纊之恩衝粹積躬眾美虛車之讓鼎烹而調眾口杯水以勝萬言給月支風陋人間之腥腐屠龍膾鳯窮天外之珍羞厥徳不回何恙弗已方將肥羜以速諸父庸示等差袴以待有功悉除僥覬芳筵縹緲雅集舒徐露墮三危化逡巡之麯糵風號萬竅陳廣莫之笙竽享若太牢澹如明水敢陳口號少贊神交

玉堂學士詫英豪濯濯天葩簇錦袍擬上瑤池擘麟脯不將金帳飲羊羔長卿多病緣消渇坡老長貧漫老饕從此靑州化烏有夢回霜月冷如刀

太虛道士劾淸容子文

鑄金作象深垂饕餮之文索米爲饑何異侏儒之拙乃知芻豢之悅我口不如禮義之根人心傳書染指之卑易著濡首之悔詭稱聞道實曰費辭淸容子山澤迂疎冰霜傲睨乏燕頷虎頭之相初非適時爲牛溲馬勃之才猶言蔵用徒稟姜桂之性殊乏參術之和望似木雞出語爭疑其鐡石臒如野鶴持身或近乎膏梁岐黃之問對匪専元白之唱酬莫預已廢三餘之業獨誇一藝之長隤其家聲恥莫甚矣同乎流俗已實爲之弗思尙口之凶猶見朶頥之色昔茅容雞黍詎爲設客之資而張翰鱸蒓乃在還鄕之日捨飯蔬飲水之自得爲蒙袂輯屨之可憐不爲盤飱固難免跨驢之誚我有鬥酒要當爲得魚之歡幸前倨而後恭姑小懲而大戒尙期深省以贖往愆

涼州牧白羽乞致仕表

控扼喉衿粗謹揚淸之莭叨承掌握莫蘇中暍之民知見防而作之良致陳力不能之請眀時匪棄小已實兢伏念山澤臒儒江湖野性樊籠久困難自致扵云騰邊幅自修徒彊追於時好心已忘於虛室手慵炙扵權門勇不足以沈舟技莫施於秉翟畏趙盾之日固曲盡其巧心憎元規之塵終有慚於瞇目羞踽踽涼涼之行鄙媛媛姝姝之能謀乏知兵謬忝三軍之寄材非補衮莫資四皓之成荷執中之從權俾持麾而自效然而動靜之道莫逃扵數代謝之理亦維其時今者扶搖在空蓐收屆候羊角之哀已急鴻毛之順實先𨿽酒泉之封相與絡聫而雪山之衝深惟扞格服不衷而災也淸有餘而簡之鄣面見人詎堪寒士之誚翳身而舞不逃宛丘之譏況臣翼蔽非長骨立早見久屍重寄深懼大何同異之論方興終難徇習燐緇之瑕已露必致投閒玆蓋伏遇某官八柄馭臣一時講武治天下運諸掌式契古初系一人謂之風灼觀民志憐蓐席之舊物希篋笥之厚恩動之斯和固己遂馳驅之微願揮之不去誠有乖名莭之大閒優哉香山之歸凜矣杜郵之戮先猷儼在遺訓具存矧玆蒲栁之姿惕若桑楡之景亟全末路俾就完人問溫樹而不言深疑過謹開浴堂而召對未忍自捐得請爲期束裝以俟

答詔

式瞻天文俯察世道求賢自輔故建官以廣其見聞使民以時故用人弗責其全備卿皎若明月穆如淸風早振儀於天朝晝承問於溫室盛秋守塞力丐散閒當寧念功莫違雅素飾賁無咎持謙有終朕執中而慊然卿爲計則得矣百年過隙要當從佚老之歡萬物爲銅行復俟秉鈞之用勿云致事不我告猷可特授扶風公致仕擇日降制【廬陵蕭靜安作白羽扶風公致仕制涼州牧白羽謝表余因擬乞致仕表及批答】

漢云字說

云漢之萌進於坤而逾於幹其昭然者陰也陰何乘於陽乎天地之初至靜而虛根於陰矣陰者陽之先夫下而上者爲升鶉火之中陰之基也陰見而極陽始著明萬物彚貞各返其生生而不已復歸於陰其環無端其去無趾故曰體之者陰也用之者陽也廬陵蕭道士字曰漢云知所後先引而明之道不逺人合性與神其道得矣老氏之學捨是奚自庸俟而質諸

張子敬字說

乾坤之用近取扵人者必始扵敬敬立則誠始存聖人系辭防且深矣自伊洛之說行各希美名然徐察視履矜矜於外者猶慊然於內豈果以爲外飾哉余嘗聞中原諸老言許文貞公教授諸生窮髮之北皆負笈以請一聞善言有終身行而不倦者是殆其至靜未散先進禮樂之遺意子敬居河西沈厚黙靖莫敢自暇內外交養在已治人悉本扵是尙勉之哉

史文振字說

丞相史忠武王以雄韜淵謀佐上聖合防縣防書鼎彛勲在琬琰厥子若孫章綬承接至於云礽罔有替墜時則有若今江浙省管勾君勾稽知微謙謹保緒譬之巨木蔽芾百里羣柯交防條逹而不紊亦盛矣哉一日以書抵余曰鐸受名扵父兄而字未之有竊有請焉嘗考文武之事不能以兼而鐸焉則能以備丞相之勲殫扵武事則今之振文事者繄後人是望敢字之曰文振夫文非止於詞章而已縝宻而不泄著而明翕然以成其聲也淸以亷宣明國家之盛俾後之人夷考世臣之系則必曰允文允武罔俾専美扵前代余扵文振實有望焉

余孝友命名說

邃古命名六相七輔莫得而詳也八愷八元或得以有解焉是則命名之說其始扵周乎周之初猶未聞其說也申繻之言名有五則夫今之問名者皆本於是私獨怪夫世降而俗漓髙者希扵聖卑者希於祿余閱夫歷代之史傳獨漢爲近古皆以一字爲則至扵方術有所不足貴徳命爲義則於東魯余君見之成王夫子之訓先儒防繹不能爲言矣或者喋喋然爲言其無乃贅而不知非者與余君方力行以爲本因義以究其實是不在於吾徒之告異時行修扵家庭顯扵朝著願勉之哉俾勿贊則得之矣

平山說

唐僧一行陋周畿漢志之陿始定南北兩戒而山川之肇源止伏一覽以盡可謂善矣然而磅礡雄險隠然若有所限其支脈連屬猶屏蔽自衛焉睹所謂平山哉余嘗出居庸上桑幹始識其衍迆之勢千里若一方若布席圓若拱璧氈廬蔽空凝雲積雪杳不察其髙下故其行者如升虛騎者如淩風忘登頓之勞繇是逹扵金山靡有紀極而視兩戒之說倍蓯未足以議也王侯設險以防國徳不勝不足以恃是則幽州之北山不以險稱雄絕萬世朝九州以函諸夏豈峻極於天者非山之謂與在易之象曰地中有山謙不言山在地中謂有髙大之實蔵於地謙之象也余嘗聞洞庭諸山跬步巖防謝君獨取其平焉久畱京師願至開平知盛世之廣洗耳目之固陋歸於故里臥逰以思登東山以小魯夫豈虛言哉

琴述贈黃依然

往六十年錢塘楊司農以雅琴名於時有客三衢毛敏仲嚴陵徐天民在門下朝夕損益琴理刪潤別爲一譜以其所居曰紫霞名焉自渡江來譜之可考者曰閣譜曰江西譜閣譜由宋太宗時漸廢至皇祐間復入祕閣今世所蔵金石圖畫之精善咸謂閣本蓋皆昔時祕閣所庋而琴有閣譜亦此義也方閣譜行時別譜存扵世良多至大晟樂府證定益以閣譜爲貴別譜復不得入其學寖絕紹興時非入閣本者不得待詔私相傳習媚熟整雅非有亡蹙僨遽之意而兢兢然國小而弱百餘年間蓋可見矣曰江西者由閣而加詳焉其聲繁以殺其按抑也皆別爲義例秋風巫峽之悲壯蘭洛浦之靚好將和而愈怨欲正而愈反故凡騷人介士皆喜而爭慕之謂不若是不足以名琴也方楊氏譜行時二譜漸廢不用或謂其聲與國亡相先後又謂楊氏無所祖尢不當習噫楊司農匿前人以自彰故所得譜皆不著本始其爲今世所議無可言余嘗習司農譜又數與徐天民還往知其聲非司農所能意創間以問天民時天民誇詡猶司農也謾對焉終不以悉余益深疑之而莫以據後悉得廣陵張氏譜而加校焉則蔡氏五弄司農號爲精加防繹皆張氏所載獨楊氏隠抵不述耳今世琴調淸商號爲最多郭茂倩記古樂府琴辭亦莫盛扵淸商杜佑氏敍論雅樂謂楚漢舊聲猶傳扵琴家蔡氏五弄楚調四弄至唐猶存則今所謂五弄非楊氏私制明甚議者悉去之不可也按廣陵張氏名巖字肖翁嘉泰間爲參預居霅時嘗謂閣譜非雅聲扵韓忠獻家得古譜復從互市宻購與韓相合定爲十五卷將鋟於梓以預韓氏邊議罷去其客永嘉郭楚望獨得之復別爲調曲然大抵皆依蔡氏聲爲之者楚望死復以授劉志芳志芳之傳愈尊而失其祖愈逺天民嘗言楊司農與敏仲少年時亦習江西一日敏仲由山中來始弄楚望商調司農驚且喜復以金帛令天民受學志方故今紫霞獨言劉郭而不言廣陵張氏傳授皆楊氏與其客自私之蔽越有徐理氏與楊同時有奧音玉譜一卷以進律鑑琴統入官其五弄與楊氏亦無異晚與楊交楊亟重之益知楚漢舊聲非楊氏所作余來京師見鼓琴者與紹興所尙微近苐重緩如寛厚長者余不能以是說告之也黃君依然豫章太史之裔以琴逰公卿余未識之而余之嗜琴當有同者故書其源緒以解夫今世之惑而因以告之

贈醫者陳生

鄞衣冠家爲最盛閭裏棟宇相接屬議醫藥尢尙選擇輙考論其世又察其詞色溫謹涉於儒者始得進焉每視疾必先告以虛實先後始筆簡牘議其月日以校重輕有不如式者爭詬病詆笑於時待之也良厚而所謂醫者亦咸自愛重不敢妄試車軌混合南土防宦居多中原人壤髙气厚所服餌率宜寒涼由是羣醫爭視好尙迎合間有奇中遂復以施於鄕黨十失其半夫泥於古者非通論而彊試其所不可吁亦殆矣余官京師時遇南士之稍適扵時者服食嗜好茫不可分辧疑誠中州人也莭宣之不時亦復以攻之法自治問者未退已倉卒不復救輕千金之軀以誇誠有罪猶諉曰是不通至扵業醫捨風土燥濕之宜以逐近利利未獲而害日以甚吾不知其爲何心也裏中陳氏子某世爲醫祖父篤厚君子也力訓諸子讀古醫書長子辧論開博余每見之則曰醫不可以泥古徇今則非矣又未防而死心每悼之後二十年其孫復自立不墜余乃有言曰誇言以爲容非術之工也媚時以自售非術之究也相其州裏審其表裏神而行之日踵於門者莫可禁𨿽嫉媢遏抑不足爲子懼朂哉以樹道何憂焉

示羅道士

近世通南北謂吳中所習琴爲浙譜其咎在楊司農纉諱其所自譜首扵嵇康四弄韓忠獻家有之冑爲平章遂以傳張政其客永嘉郭楚望始防繹之今人不察百喙莫以解精扵琴者始知之北有完顏夫人譜實宋太宗閣譜余幼嘗學之其聲數以繁完顏譜獨聲緩差異而裹聲良同字本扵右軍今而曰浙字琴本扵蔡嵇今而曰浙譜吁其孰能解之玉笥羅道士大章秀敏且文其防扵藝也必求其極致傳余操調嘗以幽逺衝寂之防語之當扵其心蓋愈澹則人愈厭余將終老故山異日大章能芒鞋以訪一倡三嘆之遺尙有以相告聲生扵無形而悲愉感愕之迹畢具古人之事扵斯者豈徒然哉因書以告之

贈番易筆工童生

咸淳間湖州筆工馮生制筆得截法圓不至輭媚勁不至峭直一筆可作萬字馮生死其弟若孫漸變家法然猶有韻度近世子昻承防擅書名吳中筆工爭進技庭下率形制相類書不滿捲則己成禿翁蓋毫熟則易乏如脂韋之士寜復生气子昻不言其短將以爲彼養生計來京師劉自謙編修以番易童生筆爲贈絕類玉山徐氏舊制先正肅公平生惟用徐筆守番最久徐氏妙法豈童生家世能傳之耶梔蠟粉澤識者所哂譬如行車愼操其輈詭遇獲十蔑有效矣右軍制筆法傳諸葛氏嘗作右軍筆進栁誠懸栁不能用吾徒書記姓名童生之哂甚扵諸葛願勉之三吳専利將卻走以避峩峩淸逺可用扵朝審矣

淸容居士集卷四十四

欽定四庫全書

淸容居士集卷四十五

元袁桷撰

題跋

皇姑魯國大長公主圖畫奉教題

徽宗扇面

水殿風髙菡蓞淸手題紈扇墨花輕君王猶道宮中熱竟上臨潢五國城

定武蘭亭

薛郎輕薄盜爲鄰蟹爪金鐘世人從此子孫千百億錦囊玉軸各稱眞

牧羊圖

髙栁風淸曉日蒼牧童隨處候陰涼似嫌挾防當年客物我胸中兩未忘

吳元瑜四時折枝

吳生天機握羣動彩筆隨時作輕重幽如靜士槃澗歌妍若妖娥漢宮寵娟娟交鳴疑欲語宛轉不去情相送宣和殿前花似玉珍禽低昻手堪捧傳言寫生論甲乙禦筆親題羣軰竦一朝百幻歸逝水舊苑淒涼麥成壠君不見桑間栗畱田間雀難作折枝奉宣索

九馬圖

九衢塵沸各低頭水暗荒陂得自由矯首天池欲歸去乘風緩從玉皇防

江貫道煙雨圖

江生泉石本膏肓刻削經營入茫老樹雨深龍翼重隔川云冷縠紋長吟鞍欲度愁溪徑漁艇將歸認石梁擬向此中尋隠計底須紫禁謁虛皇【貫道紹興間召至行在所一夕而卒】

周增水塘秋禽圖

蘆葦蕭蕭秋水淸拒霜迎日鬭紅英防防屬玉休驚訝嵗晚江天得共行

王振鵬貍奴

畫堂緑幕鎭犀懸花影云陰得散眠自是主家扃鎖宻晚風緣木捕新蟬

天王供佛圖

諸天陳妙供奉佛演大乘佛以施受之佛亦墮因果所施不願報自然福無量布金與獻花輕重同一念若以多寡論富者日增益天王防虛空如月七寶合正覺無等夷卽不入生滅世人重施報萬刼成輪回問佛佛不言彈指卽成就

徐白秋塘戲魚圖

魚背水深一尺溪毛日暎千絲似笑釣鼇狂客獨騎瘦馬歸遅

惠崇小景

惠崇作畫荊國王文公屢褒奨之亰卞作宣和譜堅黜之何耶余嘗評惠崇逺景不逾扵吳頭楚尾殆如大年朝陵止見西洛山水然黃太史作詩曰坐我瀟湘洞庭豈其芒鞋逾楚而南胸次浩蕩非少年所作也此卷得之

黃太史松風閣詩

謂松有風松不知謂風入松風無形聲繇形始成言六書者取焉肇扵無名入扵有名萬化之始吾未始以妄聴松動風動當扵混沌以前得之斯可矣

王生鬼戲圖

靑天白日其呈怪獻醜乃敢是昔人嘗云有錢鬼可使無錢鬼揶揄作斯圖者其無乃逆旅燈下見其情狀抑亦貂裘珠帽視窶人子類以此目之邪

出山佛像

世尊雪山成道時日食一麻一米其枯槁蓋可見天王八十億眾猶未深伏故其獰雄怪醜溢扵面目胡跪合掌當是淨瓶不動以後儀相若曰相好端嚴閉目則失相由目成有相俱妄或有問曰丈六金身眞妄曷辧答者曰淸淨妙法身無住亦無去明月印海波白雲倚巖樹

折枝

錢生調露滴花枝蜂蝶無知鎭日隨記得畫橋流水處雙紅背立隔簾窺

隆茂宗羅漢

子昻評畫要是具眼隆無住葉石林門僧久居升山故其作畫極多徳壽宮評畫以隆爲龍眠嫡嗣今觀此卷信然

周昉金星

兌景肅萬寶秋水瀉銀潢渺渺帝子降寶冠縠文裳凝睇白玉京晶熒動搖光手弄鵾雞弦運撥雲飛揚正心秉無回緩莭申以商西逰升廣寒東回從扶桑龜臺鈞天奏八景儼髙張出入復安窮隠見定有常閶闔下符貺嗣嵗歌穰穰稽首連蜷靈萬年奉虛皇

黃居寶湖石水禽圖

峩眉云疊翠淒迷更著層峯小殿西誰信蜀王辭劍閣鴛鴦飛盡杜鵑啼

隆防法神

威音無善亦無嗔獰目揚眉定有因欲識世間平等觀云如流水月如輪

馬賁秋塘水禽圖

古木荒陂澹澹秋禽鳬髙下意夷猶似憐天際南飛雁年去年來不自由

孤鶴圖

一庭涼月白萬里海云淸似欲乘天女排空入帝京

唐摹鐘繇賀捷表

賀捷表唐摹有二本褚河南微瘦而勁峭徐季海差肥而沈著此本蓋自季海來若希白長沙帖所摹則祖河南舊本施武子墓田丙舎石刻與此筆法無異觀此足以知前人鉤搨之工孔世三十八白而長身猶取其類況此實曽也與宜重寶之

傳古龍贊

下土焦聲嗷嘈靈在湫蕩逰遨鼓以風挾以濤受帝令行林百谷成神功韜庶徴敍靈靡勞

何尊師醉貓

攪甕翻盆勢不禁晚風辭醉首岑岑醒來獨立防幹畔四壁無聲蟋蟀吟

羅漢圖

四果圓融得自如天臺樓閣總虛無何人繪畫供靑眼拍手雲中笑客愚

錢舜舉禾防

七尺長身愧負多淸時空食防囷禾營營蒼防嚵分寸不柰詩人總譴訶

徽宗鸂鶒

太液池淸皺碧羅兩禽相對蕩春波當年肯憶閻中令防筆和鈆恨未磨

徽宗桃核圖

三足之烏千嵗芝當年曽作帝王癡黃龍府裏沙溪淺準擬平分作酒巵

蕭照江山圖

蕭郎解作湖山圖上皇一見玉色愉明知此景落歌舞別灑妙墨爲訏謨長江吐吞恨無極突兀金鼇障西北雞鳴不聞中夜起零落烽臺候朝夕蒙衝揚帆去如仰遙望靑徐在吾掌諸公坐談籌畫防年年送使州上輪囷米舟逾沔水驕將髙眠載吳妓捲蘆吹笛斜陽愁折箠投江等兒戲只今承平五十年蜀荊賈客船相聫箜篌傳歌賽神舞不信人間有今古

順宗墨行

濃淡娟娟涼月低昻淺淺春云胸次何須千畝筆端咫尺平分

臣然山水

空江浩蕩挾秋聲不是匡廬只秣陵老子定回神觀靜笑渠艇子浪千層

趙昌折枝

瑤池朶朶玉精神滴露研朱竟奪眞蛺蝶不知遮繡幕飛來猶認故園春

時苖畱犢圖

伯夷采薇身苦饑人言周土夷受譏鶴翻孤松蟬嘒栁絜腹得免身中肥昔聞汲井嘗投錢淸白之子推父縑人生作事在平易鄒子受金非慊然時君作吏心不懈一犢相辭匪奇怪當年孝亷爭入徴壺飱柴車魏王令

防宗瓊蘭殿記【記中云湖湘佳致足以指顧其髣髴】

玉殿遙思湘水逰欲看虞帝九疑秋二君野死難相似宮女當年一樣愁

蘇李河梁圖【李藻】

曽作河梁客山回溪水灣春看人北上秋見雁南還

燕文貴山水【翰林學士將仕郎守云州云應縣主簿】

晚色蒼茫外秋聲縹緲間亂溪環水佩千嶂疊雲鬟曉瀑村舂急風林寺鐸閒片帆如可托吾欲與君還

海潮圖

銀潢淸淺瑞星輝的的秋光下紫微欲識潮音眞實相落迦山畔五銖衣

海狗窠石圖

靈璧層峯負六鼇藥欄花檻翠周遭如何畫史同羣吠不與君王繪旅

王振鵬錦標圖

界畫家以王士元郭忠恕爲第一餘嘗聞畫史言尺寸層疊皆以準繩爲則殆猶修內司法式分秒不得逾越今聞王君以墨爲濃淡髙下是殆以筆爲尺也僚丸秋奕未嘗以繩墨論孫吳之論兵亦猶是也然嘗聞鑑古之道必繇其侈靡者言之餘扵畫防有取焉龍舟之圖得無近似不然昔之所傳者安得久逺至是耶

防宗梅雀圖

金帝母家宋外孫筆畫好樂余風存披圖勘書儼相似天水別記牙籖分明昌宮中三萬軸盡日云看不足平明鐵騎逾河來玉金題碎車轂上皇寫生工入神一枝瀟灑江南春天興之初汝南失猶解傳蔵記年日【捲題天興元年蔵記】爲言當年愛遺墨不如洗手還河北

黃宗道播州楊氏女

長頭黒髮垂云矯矯馬首雙手分雕弓寶刀左右挾欲領鐡騎趨昆侖前關濤湧如壊墻後砦百澑奔溪篁羣蠻簇唇爭叫囂云是楊家女子功最髙旋如長蛇轉空洞快若俊鶻淩風飄還家膏沐帶簮珥父母見之眼垂淚君不聞木蘭女兒著金鎧年少從軍顏不攺一朝脫役歸故鄕樂府相傳至今在

魯國大長公主圖畫記

至治三年三月甲寅魯國大長公主集中書議事執政官翰林集賢成均之在位者悉防於南城之天慶寺命祕書監丞李某爲之主其王府之寮寀悉以佐執事籩豆靜嘉尊斚潔淸酒不彊飲簮佩雜錯水陸畢湊各執禮盡歡以承飲賜而莫敢自恣酒闌出圖畫若干捲命隨其所能俾識於後禮成復命能文詞者敍其嵗月以昭示來世竊嘗聞之五經之傳左圖是先女史之訓有取扵繪畫將以正其視聽絕其念慮誠不以五采之可接而爲之也先王以房中之歌逹扵上下而艸木虫魚之纎悉因物以諭意觀文以鑑古審時知變其謹扵朝夕者盡矣至扵宮室有圖則知夫禮之不可僣溝洫田野則知夫民生之日勞朝覲贊享冕服懸樂詳其儀而愼別之者亦將以寓其儆戒之道是則魯國之所以襲蔵而躬玩之者試有得夫五之深意夫豈若嗜奇哆聞之士爲耳目計哉河水之精上爲天漢昭回萬物矞云興而英露集也吾知縑緗之積寶气旁逹候占者必扵是乎得泰定元年正月具官袁桷記

淸容居士集卷四十五

欽定四庫全書

淸容居士集卷四十六

元袁桷撰

題跋

書孝宗賜史忠定王褒賢臣頌後

右王褒聖主得賢臣頌乾道八年先忠定王守福唐孝宗皇帝禦書遣使繇郡治所賜也始忠定爲直講時嘗沐是賜實署禦名且書王字於後是後繳帖以進遂復被是賜焉猗歟盛哉惟聖主之得賢臣惟髙宗傳說事相脗合方王之爲直講訏謨定計蓋已見扵三善之陳告監先王之成憲惟孝宗足以承式克欽承旁招俊乂惟忠定足以繼舊學之素夫豈若持守希阿光禹輩然哉故其在相位也知恢復爲正論時有未至則寜受眾誚而不避相位三月正色引去未防符離潰師張魏公首乞速定和議則昔之未敢出師蓋實在是家居十年王之心事露白扵天而昔之言恢復者皆大言取官位一無所成就至是君臣交孚過闕入對寶畫森著實彰厥防非偶然也桷之外大父敷文戶部爲王嫡孫是生防稽郡君桷實親出學術荒薄爲國朝史官十五年獲纂金宋舊史簡帙繁廣猶未克就五世孫公升王之大宗獲寶是捲他日願上扵太史俾有考焉延祐七年十月己酉外曽孫具官袁桷拜手頓首謹書

書彭忠毅汝方贈官誥後

忠毅公實尙書器資公之親弟以尙書門功補太廟齋郎故終身爲右選官方臘防歙睦杭三州衢介扵中公以孤城分守卒罵賊以死當時贈典亦至厚矣嗚呼丰亨豫大之說行馴致靖康長驅中原皆望風迎降嘗讀兩朝忠義錄而悲之則公蓋居其首見危致命臣子之當爲徹彼桑土不能不憾扵宣政之事使龍圖公正色朝著事寜有是哉

書髙安蔡中允誥後

嗚呼宋仁宗世康莭邵先生以爲日之方中至今南北議論無以易何則賢人多而朝廷治故也今觀髙安蔡中允誥身而桷世爲史官請得以考焉故事進士第一獨命詞以其相繼者爲首次其甲乙若幕職縣佐則總其詞命以畀之石揚休字昌言眉山人蘇明允先生所敬尊者以髙第爲同州推官誥中首稱是也元丰前率沿唐官制舊六曹尙書侍郎總爲階官入政府始得之吏部専職則有三班審官流內銓等官誥中署權判卽判流內銓也知制誥舍人職也亦元丰正之翰林學士權判曰郊宋郊也言前已攺名非也李淑五爲翰林學士景祐間元憲同院淑忌其先登譛之曰姓符國號名應祀天實斯年也始更名焉曰絳陽夏謝希深也謂爲韓絳者亦非也是年父億爲參知政事無父子同要地之理竊考仁宗更元凡九而史官與歷年圖景祐止四年爲寶元今誥曰景祐五年倘不知者寜不置疑焉吾敢爲蔡氏子孫言之景祐實有五年六月前猶五年也至秋七月郊上尊號曰寶元皇帝凡十四字遂更寶元焉是則自七月始爲寶元紀年者莫知遂悉以寶元元年書之先正獻公以祕書監禮部侍郎領史事先越公爲祕丞著作郎覩舊史聞扵家庭者若是輔之不鄙謂余世習臺閣故事遂書以歸若夫贊美感慨有諸賢說在不容扵言矣至治元年九月丁丑史官袁桷書

題放翁訓子帖

放翁先生送其子之官獨書荘子二章以訓或曰五經切近而書荘子何耶余曰自農師右丞相尊臨川臨川宗老荘故其家學世守之此二章足以涉世變淸而容物逺禍之基也喜怒哀樂不入扵胸次進徳之本也紹熈黨禍萌蘗故逢迎者廢扵嘉定標榜者錮扵慶元𨿽善惡岐而當時仕進者寜不自重先生教子之意深矣晚嵗一出終能全身以歸觀此蓋可知矣袁桷書

題汪龍溪與從子書後

汪氏皆祖新安故先生祭其逺祖有曰散處諸邑非云則仍今玉山番陽宣城新安皆同所自獨新安之宗其別爲三貴賤貧富角立不相通敍世逺源分故若是耶先生居饒之徳興而宣城諸房皆祖之先生嘗謝其宗衮舉刻有曰渡江而上傷不見扵它揚其惇敍同姓無彼我之異中興誥令蓋合王蘇之精整明暢文獻益逺桷以荒陋備員詞林逾十年每惕念罔敢替敬觀遺墨因以識景仰之志至治元年十月壬戌四眀後學袁桷書

跋朱文公與辛稼軒手書

晦庵嘗以卓犖奇才股肱王室期辛公此帖復以克已復禮相勉朋友琢磨之道備矣嘗聞先生盛年以恢復爲最急議晚嵗則曰用兵當在數十年後辛公開禧之際亦曰更須二十年閱歷之深老少議論自有不同焉者矣公所居號帶湖一夕而燼時文公猶無恙慶元四年公復殿撰此書蓋戊午嵗以後所作至六年則文公夢奠矣今觀此帖益知前賢講道彌老不廢炳燭之功良有以也夫

跋蔡君謨帖

蘇文忠評忠惠行書第一後見莆田所刻亦主此論亰卞師其從兄而名莭虧防愧恧多矣爾雅姊妹之子爲甥至晉世則謂之郎忠惠日習晉帖語與之俱化矣

題曽文昭詩

文昭文肅當貧苦時皆舎人撫字迄見有成至扵制誥則殆靑過扵藍尙書省記實公所作後評文者謂當爲萬世法器資番陽彭公與公同臺熈丰攺更乃若有不同者幸以內相謝事卒爲全人後作史者宜深考焉

跋曽文肅帖

顧子惇爲河北轉運時實司馬公作相之時子宣猶在外服建中調停之說旣興善惡玉石黨碑旣成則子宣亦復同傳後之作史其去取爲如何嘗讀丞相日記類其子侄若公衮輩緣飾術不可不愼扵紹興作史見之

跋楊補之月賦

逃禪老人出處淸峭當與魏林同傳思陵愛其所作宮梅將召見之一夕遁去此眞方外士昔人言蜀無他楊以九州言揚州或言輕揚或言維揚子云寂寞賴此能紹宗矣

跋米元章帖

中年養生惟獨宿第一東坡貶謫有權發遣之語山谷戒行堅嚴有漫種老生涯之詩信知未易脫釋景逺余故人能寶襄陽二帖晚嵗煎熬良不能自存釋氏嘗扵此驗生死關聞之者足以戒矣

書東坡寄眞隠詩

東坡先生作續養生論知及之而未知守者晚嵗慕丹元子眞隠翁桷嘗深疑之道以气爲母文以思爲宗二者相反聚散有不同耳神行六虛止者合扵自然朝市而能之者無是也故近世方外之說釋性命爲二途平叔之學不復傳言語動作一謂之性卒未見有超然者巽堂內翰明至理通微異時登紫霄願相與竟其說坡仙防八極之表必撫掌視吾二人矣

跋晉帖

晉帖見扵淳化多不成文蓋唐文皇去其防爛以成卷軸今十七帖號可讀余則不然矣姜堯章作絳帖釋文旁證曲引有功扵金石缺亦疑之此帖蓋唐人搨本欲求文義則防臆說矣

跋於湖帖

於湖先生與王宣子皆紹興進士第一而皆以政事發身二公皆守湖南此帖蓋於湖江東宣子尹京時也杼山劉季髙寓金陵於湖守行宮納謁杼山杼山曰守謁當有故於湖曰願求書法杼山野服以肅於湖拜而受之今其書蓋與劉無異也文獻雕落因防堂內翰出其書敢以過庭所聞者告焉

書陸子履賀復熈河詩後

王樞宻開熈河功成而萬骨枯矣至元祐初司馬公堅欲棄橫山之地深恐生事之人復啟邊隙故耳維州牛李之事是溫公去取之本心後之評史當扵是考焉陸子履歐公之上客作是詩其亦有媚夫上之意厥今皇圖窮吐蕃而西唐宋之恥一洗而盡時則有若縂帥汪公以元戎經略桷舊爲史官得鋪揚其偉績今獲觀此卷始知英賢夷考往事以展拓其素蘊盛矣哉

跋定武稧帖

歐陽公著集古錄言定武二民家各有石較其本纎毫不異是則定武有二本從來久矣後宋諸賢謂薛向之子嗣昌私易定武本別刻石以畱公庫此論千人一律今以歐公所論則明有二本薛守定武果易以歸則民間猶有一本是公庫本爲苐三本矣議者又謂嗣昌鑱損湍流帶右天以亂眞後入宣和曲水亭余嘗毫髮辧證亦微有不同此卷壓角小印正嗣昌名印而米襄陽親跋尢眞舊蔵張參政孝伯家其子寺丞卽之以書名一時大變古體遂不能傳印識猶可考也今以余平昔所見本悉疏扵後

不損本

趙眀誠本前有李龍眠蜀紙畫右軍象後明誠親跋眀誠之妻李易安夫人避難寓吾裏之奉化其書畫散落往往故家多得之後有紹勲小印蓋史中令所用印圖畫者今在燕山張氏家

王順伯本苐一跋是王黼順伯名厚之號復齋有金石錄家蔵石刻鐘鼎篆籀鑑銘泉譜侔內府其家兵後不廢近嵗丁未饑越新昌尢慘遂悉散落始歸於龍翔道士黃石翁黃祕不示人後有順伯爲浙西提舉時擕入祕省諸賢題名皆有其最著者樓宣獻劉文莭今亦歸張氏

趙子俊孟吁得扵閩中有樓宣獻跋剪碎作冊葉與前一本無異今歸子昻承防家

蘇承防易簡苐一跋後有元丰諸賢同觀於鄞之城南崇法院有舒信道字畫然不著名在內侍譚氏家精神無毫髮恨

趙子固本舟過嘉興遇風舟沒子固疾呼曰蘭亭在否舟人負以出子固作跋識其事復題八大字曰性命可輕此寶難得子固死入賈相家賈敗籍於官有官印歸濟南張參政斯立今在集賢大學士李叔固家

潘經略畤本題識皆徳鄜手書滿軸余以有米跋本遂贈鄧善之文原鄧借田師孟師孟有借書不還癖因畱之餘跋乃剪去矣

損本

龍圖閣學士劉公克荘本細書滿紙後有賈相跋亦滿紙括蒼鄭陶孫爲福建儒學副提舉得之爲翰林應奉貧質於甆器劉氏屢入子錢卒以逋重爲劉氏所得【有叔信父印】

損本多有叔信父篆印蓋宣和曲水亭旣成亟以禦筆繇亰兆薛嗣昌家宣取畱內璫所暮夜以匱金紙【卽越蟬翼紙】疊三紙連印故下本肥中本著中上本微瘦然皆無異此本子昻得扵都城裝成冊葉甆器劉生手之不置以銀壺杯盂易之

翰林承防趙孟頫家本得扵霅溪陳侍郎振孫伯玉號直齋其家蔵書冠東南今盡散落余家亦得其數十種此本亦有叔信甫印

翰林侍讀學士張伯淳本有黃豫章跋余每疑鑱損與山谷差有後先然本無異前數本更俟他日以考

題薛紹彭帖

長安薛道祖與米元章劉巨濟爲三友朝夕議論晉唐雜迹圖畫然其作字則各自成一家紹興中購薛米書最急悉以小璽印縫後禦府刻米帖十卷而道祖書不得入石客杭見道祖書一巨捲於駙馬都尉楊公家精神峻整遂深疑紹興不入石之故問於子昻子昻曰薛書誠美微有按模脫墼之嫌余不能書而深識其語私嘗謂米襄陽書政如黃太史作詩之變芒角刷掠求扵匵韞川媚則蔑有矣學魯獨居之男子於道祖見之至治二年八月乙亥袁桷記

魯公坐位帖

坐位帖眞迹在亰兆安氏家嘗刻以傳世吳中復守永興謂安氏石未盡筆法因再模刻此二本余家咸有之安氏子孫分析坐位帖乃剖爲二此帖至行香寺僕射指後不復有蓋吳安石刻本卓頭髙指後別爲一行遂由是平分爲兩是安氏兄弟不學之謬東坡見安師文時帖尙全嘗手搨數十本余得坡公搨本於東平王氏無纎毫失眞旁用眉陽蘇氏及趙郡蘇軾印記米襄陽少年嘗臨之邵伯溫亦云安氏析後不復見全本此卷筆法絕類米老往見乞米帖墨迹扵子昻家子昻以重資得之餘心有疑而不敢言余得此帖紙色行墨絕相類遂定爲米老所臨無疑延祐二年八月丁丑袁桷氏記

書梅聖兪詩後

都官公與歐陽公繇河南幕府締交最久至嘉祐元年始一薦爲直講距都官之死僅五年耳故王荊公挽詩有雲貴人憐公靑兩眸吹噓可使髙岑樓坐令隠約不見收空能乞錢助饋餾此蓋爲歐公發也昆體之變至公而大成變扵江西律呂失而渾厚乖馴致後宋獘有不勝言者敬觀詩帖精思以求益爲之懼至治三年嵗次癸亥正月丁未後學袁桷書

黃華帖【名庭筠】

米襄陽學段季展得其刷掠奮迅故作大字悉祖之考諸右軍筆陣實未有是體蕭齋丈二蓋其鼻祖季展之變繇是始沈傳師實爲云仍米良有所本矣黃華老人百一帖評品悉祖寶章故其大字超軼抗衡桷舊閱金帝實錄老人爲修撰時坐擅議朝政受杖噫使在慶曆元祐寜有是耶至治三年二月史官袁桷書

書錢王板授某官長洲縣

五代擾攘十國各有年號獨武肅不以數十州之地自負﨑嶇航海入貢中土其設心置慮良逺至再傳則亦建立元號良繇更易不常尊重其一方者不得不爾唐末多板授官扵此見之唐有勅授官與此無異隆殺有等惟錢氏能守之相時以行一門盛事上極宰輔內爲都尉與宋同爲終始吁盛矣哉吳越皆本武肅而散處淮甸亦其苗裔展觀無斁因爲之書

書孔子廟堂碑

永興公守智永舊法故唐能書人盡變惟永興號爲苐一以右軍譜系猶在也余嘗見大周本於故家精神遒整其云仍散落不復可考此當在嫡孫行唐人惟魏華得正傳孔頴逹碑與虞相似或云孔卒時永興下世已久

書皇甫君碑

渤海公以險勁易王體故碑石照耀四裔大小皆合宜右軍世傳皆小楷霜寒帖稍展至筆陣圖則疑非眞再傳爲千文爲廟堂碑確守繩墨稍廣拓非歐不能余嘗評歐書化度苐一皇甫碑與溫恭公伯仲臨池積年必領其妙余幼不學書酷喜蔵歷代金石覽此益重自棄之嘆

題劉共甫與朱文公書

劉共甫樞宻世濟忠節而其文詞昭示扵隆興乾道之際四方聳動詎止一經生學士哉樞宻隧碑實文公所撰文公受知樞宻實繇韋齋吏部先友事契此書蓋在江東畱守時所作扶植故家解釋僚友非盛徳不至是古道寥落肅觀益增泚顙至治三年十有二月袁桷書

跋李公擇尙書帖

公擇尙書手迹惟鳯墅石刻一見之元祐間爲正人以黃太史爲甥它不足論山房蔵書以待天下士盛徳至矣哉

題子昻書靈寶經

承防公作小楷著紙如飛每謂歐禇而下不足論此經尾題詎下世才兩月痛當作慟

書徽宗禦書詩

道君書此詩當在寶籙宮所制筆法飛動有淩雲步虛之意眞元杳防【詩中有一防眞元在杳冥之句】驗扵五國城下殆詩防與防定元年三月癸夘袁桷書

跋李時雍墨迹

思陵翰墨志謂熈丰以後蔡襄李時雍體制方入格律繇是紹興初年二公字畫俱用紹興小璽印縫此卷政初年所收宋世諸賢筆法終不逮唐隴西公書深有懷素气象觀此足以知其源委

徽宗賜溫益搨本黃庭

溫益以王邸舊僚崇寜初卽拜中書侍郎其傾邪翕訿見扵陳忠肅公之疏迫鄒忠公渡海侵侮範忠宣諸賢之貶湖南而崇寜之主愈近而不疑何哉賈生師傅之論得之矣益死未二十年而其子已登次對典大藩又何哉國之亡也宜矣黃庭眞迹在建中靖國刻爲祕閣續帖後易爲大觀帖余舊得劉無言雙鉤蘭亭今復得此感昔人寵遇之非當因書以爲累臣之痛泰定二年七月丙寅袁桷記

跋米元章書趙崇公墓志

故事宗室墓志例屬翰苑撰述嘗觀歐陽公王華陽李淇水王臨川所撰殆得玉牒之五六而其蕃衍盛大一一皆然今觀崇公墓志多有可書故鄭太宰所作得盡制作之美噫京城括索盡籍以行獨太祖諸孫號爲疏逺渡江勃興皆得奉朝請人事之不可料襄陽此卷龍跳虎臥不盡贊述太宰此文亦稱合作惜與王將明蔡元長同傳訖蔽其名可爲嘆息

劉貢父與羅正之手帖

彭城劉舎人晚入西掖以元祐元年十二月赤城羅公爲開封縣令此帖云相望累年不忘瞻渇蓋元祐二年書也嘗考二公相知之舊始扵彭城公之守曹曹爲盜區彭城公緩刑而盜息赤城公時爲濟陰縣其必有禆扵劉公故其以事罷歸卽需章畱之有曰伏以羅適自臨百里將及二期奉詔條主扵恪恭聴獄訟號爲簡諒有識詠頌咸謂得古人之風願民服従可以當屬城之冣惜其未盡施設遽爾罷歸輙徇輿情亟陳囊奏朝廷遂允其請後自開封推官爲府界提防刑獄其制詞曰彊力民事知其要務亦公所爲也羅公政績湮落少見漫摭其事書扵後云

書潞公帖

潞公兩守永興其一自秦州徙知皇祐之五年也其一自洛入覲到郡不數日卽召還爲樞宻使治平之二年也此帖謂旦夕赴雍防嵩之約竟不如願蓋入覲時所作也嘗考潞公之居洛始扵皇祐二年之立廟其三年罷政知許州五年徙秦復知永興未嘗一日歸河南也至嘉祐三年始判河南八年復判河南居洛凡六年方家居無事暢心適意莫過扵窮極山水之樂而嵩山去洛無信宿乃不能一踐此約何哉昔王逸少欲逰蜀都汶嶺弗果每爲終身恨公晚年居洛防三十年山水淸詠見扵篇什其與逸少之恨異矣潞公學蘇靈芝書余嘗見靈芝易州碑丰峭特甚觀此筆法尢相肖越國袁桷書

跋荊公帖

呂嘉問以元丰元年自金陵攺知潤州二年四月落職罷郡方是時朝廷積息之極矣公時家居然猶不悟其非何哉昔山谷老人嘗言荊公不甚知人痛癢余謂此說殊不近理夫人之厚薄皆生扵情之好惡方熈寜間荊公之所惡者多矣至扵晚年而其所好者又皆背叛構禍宜其平昔簡牘漠然若無世俗之情今觀此帖勞問勤懇且憂其乏絕噫以嘉問之姦何得公之深若此余嘗讀荊公與嘉問詩末章云所懷在分襟借艸淚如洗惜不爲範蜀公司馬公諸賢發之

跋富韓公帖

神宗初年鋭志更治虛席以俟冨公之來然當其時言不足以勝辧徳不可以厭智君臣之際難矣此帖謂舁杖自便蓋斯時也嘗三復公求退之章未始不扼腕痛憤而或者謂公逆知五行休咎之說而退則過矣

跋蔡忠惠帖

蔡忠惠書筆圓韻滿蓋其楷法精到所至今人作書先事行艸是猶未能言而彊之以歌也近世行體多尙嫵媚回視忠惠書凜凜有淸介之气

跋王岐公帖

前賢作家問語質而情周非如今人從事筆墨長語今觀此帖亦足以少勵薄俗矣

趙淸獻公帖

淸獻公祖墓與陶山陸右丞祖墓相邇紹興間陸氏地爲攢陵淸獻旁近墓地亦皆歸朝廷而不絕其祠祭先朝陵寢遭賊韜之酷痛通於天而趙氏祖墓亦莽爲丘墟矣又聞陸氏祖墓復歸王氏今觀此帖慨不自勝

陸放翁答杜賢良求牒試書

金華杜氏昆弟文學行義大科異等固其常也然自孝皇設科之初有司輙抑而不取故李文簡公之子賢良猶不免謗議自此其科遂廢今觀此帖有愛莫助之之意則一試牒其肯爲杜氏惜昔葉正則序龍川之文曰使同甫不登進士則爲狼藉人矣噫科舉之果足以困天下之士哉

書東坡涼熱偈

東坡先生作蔵院記自謂夢中所作文不加防至作魚魫冠頌落筆驚坐則所謂夢中語特神其說耳今觀涼熱偈語亦與前二文相似釋氏之書皆自梁隋諸臣翻譯故語質而文窘至若楞嚴由房融筆授始覺暢朗公文如萬斛泉風至水湧鳯翔祈文與訓誥相表裏則房融文體一規近之如洗金以鹽濯錦以魚不亦易也焦火凝冰廓然於得防之域嶺海炎瘴又何足道三挹遺墨淸風泠然

書鄭資政伯祖中散題名後

山水淸事非矻矻朱墨吏所可與鄭公邑長扵斯而三防雁山則其淸淨之政蓋可見矣雁蕩之名自唐末始著故前賢罕有至者此碑字畫頗有顏魯公東林題名筆意益可爲鄭氏家寶

跋米元章書

【陶寂本唐彥謙後石晉時避帝諱攺曰陶後納唐氏爲壻可怪米元章書】

歐陽公常曰士大夫不眀氏族與禽獸無異然自晉世渡江譜牒散亡夷虜殽互賜姓別族漫不可考要難以盡責也潞公之先本敬氏易而爲文失制字之體今陶氏爲婚於唐虧人倫之義蓋石郎之害不止割十六郡而已米老本曠逹之士而能書此爲戒亦足以知前輩非茍扵一藝者

吳傳朋書曽丞相夫人虞美人艸詩

【鴻門玉斗紛如雪十萬降兵夜流血咸陽宮殿三月紅覇業已隨煙燼滅陰陵失道非天亡剛彊必死仁義王英雄本學萬人敵安用慘戚悲紅妝三軍散盡旌旗倒玉帳佳人坐中老香魂先逐劍花飛新血化爲原上艸芳心寂寞寄寒枝舊曲聞時似斂眉怨悒徘徊愁不語恰如初聼楚歌時淸魂杳杳令誰主玉骨他年恥爲土防當移植漢王宮更伴樽前戚姬舞】

【右瀛國魏夫人虞美人艸歌紹興乙夘七月廿八日吳傳朋爲沈守約書】

南丰諸曽與王廣陵爲文字交吳紫溪實廣陵之外孫扵曽氏有素則此詩爲文肅夫人所作無疑噫熈寜之逢迎建中之調停夫人獨無一語諫其夫而且倚聲弄筆尙論漢髙之戚姬何耶前輩嘗言婦人與知文墨非美事殆有深意然曽氏子孫空靑艇齋世傳江西之燈閫庭淵懿有自來矣紫溪自謂筆法得栁半葉體不知此語何所自豈與魯公屋漏法相類然不可彊解也

跋黃太史帖

此一帖疑在黔南時所作有云愼言重行蓋息影畏禍之餘意釋氏與太史有緣輟錢奉馬其意蓋可見

跋東坡黃州謝表

昌黎公潮州謝表識者謂不免有哀矜悔艾之意坡翁黃州謝表悔而不屈哀而不怨過扵昌黎多矣然余嘗讀嶺海謝表有云人皆相傳其已死臣亦自厭其餘生言至扵此章蔡之罪可勝數哉

書劉元城與李荘簡公書後

崇觀間老亰竊威簸權天下善類皆禁錮不用而汪龍溪葉石林陳簡齋號爲渡江名賢亦嘗出門下至若元城先生龜山先生荘簡李公進退言議爲一代矩範而元城奉祠南京龜山被召荘簡爲尙書郎始余嘗疑之久而後知拯世之道有不得不如是也原老京當垂耄之年逆知公論之不可揜張觷以一書生微言警悟悔心之萌黨禍漸解向微諸公少貶以自逭則其無所顧借之意將必置諸死地而後止方了齋之爲尊堯也其意蓋亦若是至扵羣姦轇轕用權之道迄不可救由是聲罪而正之吁豈了齋之願若是也朋黨之禍盛扵東漢張讓之防持正論者一律獨一陳仲弓往弔後卒賴以解禍乃知志士仁人之用心𨿽相逺數千百載蓋未嘗不相同也此卷皆先生與荘簡公書淸名勁莭其淵源實自玆始至紹興和議之首荘簡入參大政皆昔時所聞扵諸老救之說逺歷瘴霧其大莭蓋自可見惟元城先生字畫端謹之妙有不待贊述敢因荘簡出處之事推先哲之所未發者而書於後丁酉嵗正月丙寅四明後學袁桷書

跋唐鎭遏使侍禦史倪亞手帖

桷與番陽倪仲寶同爲太史屬一日出其先鎭遏公墨刻一通以示實像山先生識焉俾桷有述謹按鎭遏使廢置之始繇貞元間悉屬諸刺史而邊扵溪峒連扵蠻徼者則特置城鎭而刺史不與焉廣明以來江淮之地秦畢孫楊疊相雄角而鎭遏之職於莭度信爲犬牙要衝雄石鎭之得名實貞元以前遺令唐制禦史別爲憲銜自押衙都虞候至兵馬使凡十有二年而始爲監察又積年而遷止扵侍禦史其功髙而軍倍乃得爲中丞焉故當時稱謂咸以中丞爲貴今此帖言中丞誠尊稱也仲寶言禦史之傳今十六世而丘隴昭穆封植彌謹遺言舊諜日補其未備譬之岷江初若甕口而至於海者其源逺故也念昔吾裏衣冠故冑皆爲文安公之門人俯仰變更而事有不可言敬觀遺墨實勞我心仲寶尊祖敬賢其深匵蔵之俾勿壊大徳乙巳四明袁桷書

跋李后主詩槁

【右散騎常侍徐鉉奉使汝陰泣觀故國主詩筆太平興國壬午嵗前十二月十六日西湖北臺記】

李主辭廟北行時猶倚聲制曲不知降王宅果淒抑也晚嵗幽憤溢於歌詠竟以憂死獨徐鼎臣守遺臣舊禮痛東鄰之煽禍怨歸錢氏而此卷文僖寶之何耶鼎臣題識足厲薄俗方承平時士風藹然故莫有疑迕使以文爲害則當如律令矣悲夫

重光書世謂撥鐙然不解何語按書記言推拖撚拽乃具祕訣先徳學士爲李西臺余嘗見其三體道徳經及風後廟碑審爲無疑天駟監太平興國四年置監有左右復各有二故此印云第一也畢少董文簡公裔孫繇東平南遷多蔵圖畫雜迹後入祕府紹興間人謂之畢谷董

李丞相在翰林三十年太平興國八年始入政地如扈李二學士今玉堂集猶存其制誥趙嘗預修實錄所謂初本者是也徐公八分世不多見益可貴重時中宜正色深寶勿爲豪巧者簸侮是日袁桷重記

跋姚子敬所蔵東坡書飛白記

東坡先生語慶曆皇祐未嘗不感嘆三復此正紹述深意熈寜諸子乃始崇是議元符間何耶舊見蔡君謨飛白廣不盈尺此字當與是記相屬思陵購先朝書入祕府悉去題識今不可復覩而記爲子敬所寶誠可感也夫

東坡玉堂制艸

淳化後學士院紙貢從池陽唐五代所用乃矮麻紙熈陵愛李氏澄心遂易此制蘇公此卷正號玉堂底本桷見文潞公呂申公辭免平章批答有賈相私印疑當時故家剪以修媚與此紙無異今畱河東李士袁桷識

淸容居士集卷四十六

欽定四庫全書

淸容居士集卷四十七

元袁桷撰

題跋

題唐玉眞公主六甲經

靈飛六甲經一卷唐開元間書當時名能書者莫若李泰和徐季海然皆變習行體獨鐘紹京守鐘王舊法余嘗見愛州刺史碑黃庭經無毫髮違越至開元間從貶所入朝一時字畫皆出其手此卷沈著遒正知非經生輩可到審定爲紹京無疑昌隆公主睿宗第九女景云元年入道攺封玉眞因以名觀方盛夏時工役迫急羣臣諫防咸入魏知古之疏有曰陛下爲公主造觀將祈福祐季夏之辰興工犯禁百姓居宅卒然逼迫令其轉移功徳何有觀地蓋太平公主之舊第也唐世諸主多彊入道以爲報本防福否則和戎以弭國難爲女子者不亦難哉並識其事於後

跋竺氏藏舒沈二先生書

二先生授學鄕裏時踵門而登巍科膴仕者固不一二數殊異以後衣冠淪落有不忍言者獨剡源竺君嗣孫稷猶能守儒保世庋藏二先生遺墨惟謹桷伏讀沈公書誨有曰兢兢自持若果能爾何用師友審竺君誠能用力於是舒公志其嵗月則曰樂道其教子薦更百年惇厚愷悌之澤今復未艾竺君諸孫宜力修而善繼焉俾勿墜袁桷書

題唐臨講堂司州帖

臨書如九方臯相馬遺其黃筆意洞達妙在轉折若拘然位置不復有神韻矣唐臨十七帖較閣帖多異此卷紙品墨色眞數百年前舊物宋世惟蘇才翁米襄陽得此妙解能書者必能深辧

跋鄭太宰奏撰樂章

故事圜丘明堂孟享宿齋之夕六宮起居奉表必委學士翼日復命它學士作宣答詞車駕還宮始賀慶成及錫賚亦皆學士所爲詞臣書詔塡委蓋不止是也自元祐以後罷合祭儀文悉倍舊規國用不足二蔡之徒悉遵王安石熈丰理財之法史官書之未嘗不慨嘆也鄭皇后三爲妃嬪始正後位實大觀四年之十月今觀太宰鄭公奏撰樂章之文在十二月實此年也鄭相世居開封三開茅社𨿽繇椒掖之貴而其子孫殆有能以詩書自顯都承公興裔詳習刑政今世所行大理格目實自公始蟬聨官簿見於周文忠公所爲墓碑四世孫出示手勑足以見一時文物之美噫翩翩不富之戒又何其速也延祐三年五月甲子史官袁桷書

書唐臨蘭亭【紹興內府故藏】

定武蘭亭文皇摹本所刻故毫髮無逾矩至徧賜諸王羣臣則皆一時能書所臨精神橫逸𨿽扺掌相似然猶以爲優孟也余所見元嘉賜本第一神龍第二蘇才翁家本第三才翁本則祖神龍褚河南悞字本第四馮承素本二第五禇庭誨本第六陸柬之本第七最後復見米老所效禇河南本第八效馮承素本第九今見此爲十矣十本皆臨書與定武防異同又皆繭紙非雙鉤響榻所可作米友仁定此爲模本失之矣況此卷濃淡結構皆出已意每攬二字落筆尢奇媚米老臨模誑一世豈此法不以授其子耶柯敬仲好法書而近世輙效米老易者十有八九故余特敍所見且以爲貴耳賤目之戒

跋齊竟陵王蕭子良書

【敍云齊永明三年正月十九日換自書契以訪惟文字象形鳥迹總成一卷】

韋續纂書體中有張芝一筆書鐘繇行狎書曹喜懸鍼篆書杜伯度章艸書此卷蓋五十六體之十一耳蕭子良書不傳於世獨述書賦其書有力而無體此卷是唐響榻粉蠟本筆力遒勁有智永舊法宗少文作一環艸蕭齊咸慕之子云書政與此類文皇乃深非之何耶圭璧殘斷然猶審爲朝覲遺寶吾於此書亦云

跋栁城懸隴西李夫人志

顏魯公錐沙印泥法僅傳於藏眞誠懸眞得其遒勁魏晉書以匾古爲工至唐虞永興禇河南猶守舊法唐世碑刻作字逾廣遂以長勁爲能而晉法悉變矣近世書家不屑顏栁競爲李北海書而體遂絕余拙於書而善鑑未有能易餘言者往嵗嘗見栁公書淸靜經西升經靈寶經易賦心經凡五卷當以此志爲第一

題定武損本

損本定武多匱金蟬翼越紙所印字彌精神不知者乃

以纎瘦疑之當宣和流觴亭【闕】

昌宣索急

驛以進內侍梁【闕】

以蟬翼三紙連覆得百餘本故上本差瘦中本肥瘦得宜最下本與不損肥本亡異𨿽非北紙實皆薛氏所竊本也此本蓋是薛氏舊本紙墨昏渝殆猶東郭子綦垢愈甚而神益淸望而就之眞有道之士也

跋懷素艸書四帖

藏眞論右軍書未若深服後乃爲黃長睿所貶殆釋氏所謂報緣員嶠寶晉之餘復防戲唐迹吾意後人無敢出議口當以是爲徴

跋歐陽詢隅隩帖

評書家嘗言率更書難雙鉤蓋其落筆全在骨法若塡補肥媚則失其體舊見唐彥猷摹鄱陽帖筆意絕近此卷殆髣髴之矣

跋聖教序

三藏記舊經生多習之李西臺人品髙猶不免蹈襲今觀此卷遺其黃非有拘窘蓬萊神仙海鏡云滅濡毫而踞龜殻非此翁也耶

跋懷素自敍

自敍墨迹俱有蘇子美補字凡見數本董遒進徳壽殿者爲第一然子美所補皆同殆不可曉善鑑定者終莫能次其後先今觀員嶠所書貴耳賤目之士願加詳焉

跋急就篇

索靖急就王廙所藏僅存於衣折是渡江時已不完章法防茫轉折之分少失之則訛謬矣自唐以後遂不敢以是擅名觀此足以驗筆冢之功噫誠難矣夫

跋懷素聖母帖

劉綱得道四明余嘗欲防山中攀懸崖坐石牕問超世之防而未得今觀此帖極偉怪素爲文世未之見而此帖亦世少摹刻觀法書防三十年謏聞若是是果孤陋耶

跋玉笥觀李后主牒

漢武南巡以天柱爲南嶽而江西諸山言神仙者皆宗之玉笥山記所言漢武良本此至蕭子云撰立館碑有曰淸虛之館蓋其地也李重光以蕞爾小邦當開寶末年兵勢寖迫奉宋正朔不暇給而猶曰禦批此殆終身不去帝號之誚所行文又曰凖教則王制也南唐之亡城陷猶誦佛不輟渡江𨿽功在曹彬而江面濶狹表裏實一僧圗獻於太祖宋史【闕】

言耳九華先生道家者流李主得國之效觀其成敗爲之憮然前史官袁桷書

跋蔡君謨汶嶺帖

君謨行書蘇文忠定爲第一其所摹右軍諸帖形模骨肉纖悉備具莫敢逾軼至米元章始變其法超規越矩𨿽有生气而筆法悉絕矣昔人嘗言程李禦兵各善其用學程之道猶魯男子也君謨蓋深知此唐人雙鉤多橫榻執筆尊謹懼其妄出胸臆也今觀汶嶺帖較唐文皇棗木本益足取徴延祐五年六月防稽袁桷書

祕閣續帖劉無言雙鉤開皇蘭亭

元祐間詔以祕閣舊迹淳化所未臨摹者命劉燾無言董其事爲續帖十卷至建中靖國畢工後大觀間蔡京復增臨十卷去無言所題命京攺題通爲二十卷後復有孫過庭書譜今世號爲太淸樓帖是也開皇眞本後繇榷塲復入徳壽禦府號神龍蘭亭紙前後角有神龍半璽蓋唐中宗時所用印也理皇下嫁周漢長公主於駙馬都尉楊鎭故事奠雁奏進禮物一百有二十奩理皇從復古殿取神龍蘭亭爲第一奩以報宋社亡楊氏子不能守歸於濟南張參政斯立大徳末年復歸集賢學士李某余得見之以百花蟠龍官作錦爲褾首前有希世藏小璽眞奇物也此卷正爲無言在祕閣親摹事見無言手跋向冰文簡公裔孫當韓侂冑聚閱古圗畫皆出冰鑑定自淳熈後圗籍考訂之富惟霅溪向氏錫山尢延之諸曁王厚伯三人然字畫最惡拙及今與僕遂成四人延祐七年二月六日越袁桷記時官集賢獲覩此卷賈相舊物也

跋蘇文忠與黃師是尺牘

黃師是寔先浦城人其父頴州府君好謙與二蘇公爲同年進士師是遂與蘇公家通姻譜嘗爲提防刑獄文忠有曰白首沈下吏緑衣有公言之句所謂緑衣蓋指侍婢朝云言師是官職之不遷云爾師是官至侍制其弟宰星變上疏論蔡京遂長流海島有子子防脫驂以歐陽徹張魏公義之後居四明之奉化此帖縫印曰仁儉者爲子防之子而視師是爲伯祖仁儉之曾孫應春以詩學教授鄕裏後其子皆爲達官桷嘗聞長老言其家所藏二蘇公帖凡數十紙五世澤衰皆散落殆盡此帖蓋遭母章碩人之防文忠所慰唁者舊亦嘗見石本今獲眞迹爲之深有感焉

跋米元章書

元章壯年學蕭誠書後學段季展最後悉意師禇河南其體三變晚復規模大令往往行書爲長禦府米帖有楷書周官性不耐拘檢時有塗注中原諸賢所見周官蓋行書也艸書之變始張旭行書之變由米老蓋其鎭逸政相似耳孫過庭嘗自言作書無一筆大令善書者必能評其優劣也

跋汪氏推恩誥

右信州汪氏孺人誥一道實壽聖齊明廣慈備徳吳大後壽七十時孝宗上壽康壽殿推髙年恩所賜也紹熈五年復以八十行慶壽禮未防孝宗崩危疑之際定立曾孫母儀四朝猗歟盛哉嘗考幹淳之際國境寧謐天子以孝治天下一時郡縣以年髙聞於朝者視汴史惟最多舊制男女凡年登百嵗得官封仕而父母年九十官封如民百嵗而慶壽恩八十以上始得預如前制差等焉張氏自待制時爲宦族則汪氏之年耆蓋可知矣參政師防蓋施公施爲廣信人首相文定王公淮實桷外祖母碩人之大父於時文定作相其母夫人猶迎養相府君臣廣孝於是可見元傑沈靜好修學老子道猶能寶家牒於易代之後故國喬木藹然遺思桷也世爲史官得無書乎袁桷記

題李龍眠雅集圗

龍眠舊作雅集圗在元丰間於時米元章劉巨濟諸賢皆預蓋宴於王晉卿都尉家所作也嗣後詩禍興京師侯邸皆閉門謝客都尉竟以憂死不復有雅集矣元祐更政蘇文忠公爲中書舍人黃太史入史館張右史晁河中爲正字秦少防以品秩最下亦校黃本書籍未防晁以憂去又未防趙挺之論蘇公少防魯直同一防否則晁亦在防中矣噫元二之際號爲翕和黨論之萌蓋已兆朕良可悲也此圗蓋作於元祐之初龍眠在京後預貢舉考斯時之集則孰爲之主歟曰此安定郡王趙徳麟之集也徳麟力慕王晉卿侯鯖之盛見於題詠文潛嗜飲樽罍滿幾者其實也少防凝然有思其小秦王之意乎魯直每遇家妓輒書裙帶今乃題卷猶故態也東坡公精神淩厲見於筆墨而待門下三客蓋未嘗以此易彼嘗考文章盛時各展素蘊故六君子別集體制各備後宋之以華貫爲重墓中之文前歸於周文忠公樓宣獻踵之至於末造劉龍學専之矣仰止英躅庸書於後

題八馬圗後

龍眠嘗作明皇八馬圗此蓋其云仍也奚官調牧深得沙苑間意態畫評云人稱髙名馬虧先匠余於斯圗亦云

題雙竹圗

彭城遺如兪且軒梁率庵皆有蕭灑意態世人貴耳賤目正不免如米老牛卽戴嵩象卽章得之誚此卷雙折枝煙雲慘淡展閱晴齋頗有莊生去國防年之意

書藝祖皇帝十節度風雲圖後

杯酒釋兵柄此啟運立極之基也然文盛武衰亦自此始攬風雲圗痛當作慟遺民袁桷書

以辟穀圗壽張治中俾識其後

參預篤素張公孝伯於湖先生之從弟爲貳卿時有以辟穀圗爲初度壽翫其詩語典宻超逺非參預公不能受未防入西府又陪防政僞學之禍公實彌縫𨿽一手獨拍國史時政至今猶可考也晚歸桃源領祝釐十餘年康彊壽考是生樗寮太中公亦以字畫醖借重一時年過八十作字猶嫵媚本茂枝亙有自來矣桷大父嚴州於太中情好深厚每相顧語時事艱蹇思欲如參預公嘉泰時不可得風雲變更此圗遂爲袁氏家寶思得畱侯裔孫以永兩家傳襲之美治中張公精神炳燿篤志文物於吾家族祖正肅公有三世之舊振轡甬水言語冰雪誠信金石優防孫讓而發不可犯事不徒作超然有黃石公審勢之道桷往防金華聴言論之緒覩玆佳辰敢以參預張公所至者爲祝俛仰疇昔今百二十年矣庸書所聞爲公壽四明後學袁桷書

題趙希逺山水

前賢議大年山水平逺多朝陵往回所見今觀此圗殊有泉石意態吾鄕樓宣獻公嘉泰坐錮十年不作子公書問趙尙書時方尹行都其猶子輩行後先不同要知此畫不當以此爲重近世附防率類此

題家山圗

巖壑朱鴻臚翰墨繪事干淳諸老咸尊許之餘屢見其書洛神賦飛湍圗當未易入書畫家評品信知前賢逰戲不得以藝名目竹墅先生舊爲江行圗登瀛圗復因思陵書法充爲學書韻譜使之較藝書畫二博士意其猶朱鴻臚也藝成而下韋仲將閻立本懊恨莫雪則知防戲深意未爲害道桷客錢塘獲觀家山圗於其從孫一淸典刑日淪雅思淸集萃於墻屋之被文繡宜深寶藏以示同志

題赤壁圗

空蒙寒江望斷壁如日色羈臣謫子作淒然懷土語似傷正气余嘗讀囚山諸賦深惜其才其不遇果命歟覽此長卷益知東坡翁百折不撓非景物可動爲之一噱

題模本重屏圗

重屏圗至汝陰王明淸氏始定正坐者爲南唐李中主像余嘗見樓宣獻公家周文矩所畫初本前有祐陵禦書樂天偶眠一章噫承平盛時君臣圗治而區區慕企耆年之安佚禍及於身國亡於嗣苞桑之戒有自來矣此卷模榻不遺毫髮乃喬仲常所制深得龍眠筆意而精巧過之以此辧定

書牟端明脫鞾圗黃魯直返棹圗贊後【子昻畫時守當途所贊】

嘉定攺元首召樓宣獻公爲翰林學士承防更十七年不復有繼而學士亦久虛不用寶慶初首用鄭忠定公時則有若洺水程公相繼爲學士端平則眞文忠嘉熈則魏文靖文忠不肯拜命文靖不兩月卽入政府矣淳祐特用三人曰端明李公參政應公其以不能辭者吳丞相一人耳至景定始踵用徐公端明牟公獨牟公至咸淳初猶學士噫四十一年理宗所命內相不過四五人則凡號爲學士者誠難矣方陵陽李先生特以史局入蜀爲防謀首辟先生以自近蒼黃出蜀李公造朝願給筆札補其書先生之助爲多龍翔之役丁董气焰無敢犯一麾出守惓惓憂國絕僥逾鼠穴之蠧初圗見之感指摘文致之太史之圗見之裕於子孫經術淵懿爲東南師表故國喬木殆於是見之矣念昔至元乙酉嘗從子昻承旨公於錢塘於時年少气鋭各欲以文墨自見此圗之作實在是嵗鼇頭之兆殆表於是桷也學不加進而志日益懦肅容斯圗其亦有所感也夫延祐四年九月袁桷書

題楊補之梅

逃禪居士平生文章字畫淸勁簡潔獨作梅花習宮體豈宋廣平遺意邪徳壽殿深愛之嘗命作橫披親禦翰墨懼以是干進卽脫身還裏士大夫自重若此可以見昔時之盛

題湯叔雅梅

舊見叔雅作三杳圗逾二丈遺其女凖奩田四十畆淸實淸矣如太淸何叔雅性慕曠逹其繪事有山林枯槁之意徳壽殿乃不喜之何耶遇不遇有命昔人評詩謂栁塘春水眞富貴語叔雅豈故爲是以自況然予嘗聞評畫家言竹外一枝水邊搖落非叔雅不能蓋棺論始定於此圗見之

李成寒林

李光丞畫多入禦府在民間者其子天章以金帛悉購藏故米元章作無李論此卷王都尉畫帙中物余畱京師見寶繪堂畫帙僊佛折枝禽畜凡三帙後入宣和太上皆禦題姓名復加寶璽宣和最重光丞山水今裝潢犀軸皆舊物蓋從畫冊表而出之者折文猶在而後紙略剪去至治元年十一月丙子導尊號玉冊置省中歸坐南牕書

題小坡竹石牧牛圗

小坡竹石綽有父風後倅定武罵賊不屈以死其風節不墜光於前人矣坡翁流落困苦有悔不長作多牛翁之語將買田終老於陽羨而志迄不遂此圗之作無乃聆庭訓以寓初意與江南防防千里一色久客於京塵莊舄故鄕之思無言而色已動覽之悵然

題李伯時馬性圗

【仁廟賜郝參政此圗爲龍眠李元中作】

龍眠三李元中厠伯時豈淺淺哉嘗聞伯時欲工馬形狀或有告者曰非入天廐不可今世所傳好頭赤等圗悉天廐摹寫鳴立起俛神气洞馬腹矣後復有告者曰子性非馬性入於自然寧有悔悟使眞入之曷有出理曰是懺悔作大士像袁桷曰性以理成物具理具區別有殊性善益彰惟我仁宗皇帝溥博濟物一視同仁其所以際待大臣者實有差等其膺是賜非臣彬不足以稱龍禦上賔先臣不接踵以逝誠有是也夫嗣子升至治二年命小臣袁桷敍本末謹稽首拜手爲之書

題王黃華墨竹

黃華老人祖襄陽筆墨至於平世不遇卒至窮困流離時使之然使生元祐盛時實不在米老下文丹淵用墨意在筆前觀此卷豈在彭城下邪徳常評古精詣遂取其評以書

題李龍眠十六羅漢象

龍眠白描多用吳道子臥蠶筆若一用界畫法則非眞矣此卷山林嵚崟骨相巉崿猶有離王捨城眞態非復有江右卑弱儀度神閒意定視天臺靈鷲直瞬息事龍眠神气洞馬腹晚修蓮社得無防耶

題彥敬子昻蘭蕙梅菊畫卷

余嘗見彥敬子昻親作繪事生香疏影光透紙墨觀者莫不斂衽二公旣下世摹傳益多優孟之叔敖防不可辧觀此生意猶侍杖屨時也

題子昻撃磬圗

君子聴磬聲則思死封疆之臣蒯聵父子之亂於斯時也聖人得無所感柴也其來由也其死事果有至於此名畫記有擊磬圗不存子昻創意作此本其亦有所感也夫

題鄭有之蘇黃海棠詩卷

吾鄕樓楚公爲令登封得嵩山之石以歸自渡江來南北隔絕其孫宣獻公遂築樓扁曰登封而貯石於其上京洛慨嘆其記文實三致意焉華陽自甲午之破衣冠南來不一二數土地之宜登於王所者悉絕若奇花美木往往於前賢題詠中髣象而不復可覩金華鄭有之北山先生宣撫公之裔孫其家有蜀棠一本猶傳以爲宣撫公自鎭蜀歸時手植有之復得摩圍閣所刻東坡海棠賦一篇又得黃太史所艸合爲一卷每花時舉酒展捲髙歌居然萬里之勢見於眉睫其與宣獻公之意政相似余嘗聞牛奇章聚花石之奇麗而身不及享近者內翰洪公築瓊圃於第而防致奇禍孰若宣撫公淸名懿行淑於後人一花之防猶存於百數十年之後古人有言曰十年之計在木百年之計在徳今徳與木俱存而無墜豈不美與謹書其事於後他日訪喬木之居坐花陰之下舉觴相屬當爲賦其事

書趙監酒墓記後

唐世宗室其初皆有封爵世逺親盡遂與異姓之臣雜而仕宦至或流落民間故作史者深爲之嘆惜然而石堤谷之慘則又有甚可嘆惜焉者也宋太祖懲前代之失諸降王子孫皆得登仕版而柴氏錢氏復與爲婚姻號爲最盛至於靖康大變流離南來皆得奉國牒以見於宗廟絕猜疑之嫌於此可見余嘗自紹興以來考其世系彬彬秀出亡慮數十人至若魏王諸孫𨿽其族屬號爲疏逺卓然可傳者詞華則徳莊仲白淸謹則徳老父子抑有以知祖宗垂裕之盛乙未秋趙君開叔出其皇祖監酒君之銘謂余曰此相國程公之所作也監酒君於魏王爲九世孫而文昌公之從子也文昌師性命之說於慈湖先生爲時儒宗曩先人官廣陵時詔以家世舊聞甚習曁歸余姚故居毎拜髙曾墓下讀諸老所述先徳夙夜畏懼不能承嗣丙子奔播善和故書與墓碑俱燬爲庶爲奴不敢自恨獨欲求程公之銘不可得也惕然於心防二十年今復獲於四明之族黨誠不勝慰喜其爲我記其事余曰世之畏禍者多矣變姓之張祿別族之輔氏蓋思以自全也今君之喜非昔之喜也君方以易推防隱市以自活易之道非止於是其憂患之深者也養其支離以盡其天年斯足以不辱其先矣余不足爲道姑書其事而歸之

書進修堂往還尺牘

始曾大父越公從正獻公時通判少卿方總角誦書正肅公方入小學於時諸生從正獻公凡數百人公教不及諸子母夫人戴氏手模顏魯公大字以教諸孫宗盟之好實夫人啟其議故越公少年作字亦習此體後伯祖通判大父嚴州尢相與模學進修堂書體兩家惇敍情誼於書牘猶可見也嘉定癸酉嵗正獻公自九江召歸郎省越公亦自桐廬入爲奉常屬官後正獻公爲待從而越公復入著庭同朝凡六年後三年正獻公奉祠歸裏越公以列卿尹臨安公作詩十章相寄奬勵尢深而其首章有曰少年妙譽已超然不肯隨羣茍目前蓋猶言昔時遲赴禮部相從事也曁正獻公薨越公挽章有曰燕堂聨族子講席後諸生蓋言合譜時事也自正獻公而下書牘無慮數百皆藏二父房往嵗從兄子禮舉此卷以授己丑之災凡先世舊物一夕而燼獨此以藏於故山獲全追念二祖宗盟之始今已百二十年舊聞零落懼不復記憶因書識於後俾後之子孫得以有考云甲午嵗良月曾孫桷謹識

書馮將軍翠峯詩後

金煬渡江世人咸稱采石功爲雄偉而不知煬之首謀以海道進兵爲第一向非膠西用奇決勝則長驅海陵江左殆未可保始余閱李伯微甫系年書深疑紀采石之事爲多膠西之事爲略間閱傳記則知前輩已議雍公之張大而伯微甫雜記亦書雍公經理闗陜之不遂蓋未嘗不置疑於其間也膠西之戰李寶功誠不得冺若馮將軍事獨不見於史可恨惟趙氏遺史所記號爲詳悉而所謂當時卓然奇功皆歸於李寶之偏將曹洋乃於馮將軍深有異論且謂獨請海艘借勇以避虜棄陣卻走於凱旋之先余嘗反復其事有知其不然者夫軍法莫嚴於背兵李寶非能假馮將軍者也其防也實寶命曹洋詣闕以奏洋安得不掩美以自稱方是時猶槪受其賞將軍之不卻走也明矣所傳聞異辭聖人猶疑之遺史重妄之罪深矣微正獻公直筆以行遺事則將軍之功不止於冺焉而已也桷曾大父樞宻越公尹行都時築射圃曰旬閱下教出將軍射法以試士伍白首軍校猶能誦將軍射譜樞宻公訓閱之勤山陽防兵公以不發兵坐視責時宰由是去國於時領兵殿巖者防欲承受風防襲夏震遺志以報私恩每思將軍之忠烈有不待子孫而後傳也今觀翠峯題詠諸老贊述滿捲獨正肅公書尾之語猶不滿於紹定之事噫其亦有望於後者與彭叟成紀正裔今爲範氏後馮範之譜猶臨卭髙魏之譜也昔陶商翁劉景文以邊將有能詩名將軍翰墨之美誠不愧古昔彭叟以詩書迪紹前人光其當不止此敢辧遺史之妄以補家乘復以勵彭叟云丁酉歲正月辛未越國袁桷書

書史文靖爲西山先生薦黃參軍家問

嘗讀西山先生通文靖公啟有曰四紀奉常之第三州刺史之符華塗咸擬於直登雅操獨安於平進又曰靑原彭蠡善政有百年之思太白東湖勝賞窮四時之樂味繹詞防蓋不以赫奕爲可貴也紹定元二先生去國文靖亦歸老裏第今觀薦士之急遂因父以致其子而文靖諄諄訓諭尢以先生爲重絕幹撓之嫌於斯可見桷聞諸老言永國爲相時欲迎公政府就養不一嵗而返方永國之入相也公獨言參預應公宜爲文字官應時以議端平兵事謫歸裏未防果得召命將入國門劉濮二豎相繼論去公聞之嘆恨數日噫父子至親宜無所嫌避在隆興時若張紫防之總得近世之江文忠誠有不可處若文靖父子誠無可議一時廷紳不免有趙括之譏慨貴盛之不常湣天運之日圮三復遺墨肅襟以嘻是嵗五月乙亥年家孫袁桷謹書於其曾孫益伯題識之後

書張仲實家譜後

古者別姓收族莫嚴於祖廟自宗法不行各尊其禰不待數世而視爲絕族蓋譜諜不修廟制不立迄無所藏附故耳唐世廟院之法猶有遺意至宋令甲非君賜不得立由是公卿大臣各懷安茍且視以爲難事自渡江來承賜者亡防其所立廟率燬於火或撤去不復立而獨張忠烈王故廟易代猶無恙方承平時張氏族號最盛散處都邑其房院稱號各以數目爲別嵗時烝嘗男女長防悉列廟下而復擇宗子以主祀傳於今其法蓋未墜也昔摯虞以漢亡之後譜傳之失子孫不能言其先祖推其本始作族姓昭穆夫當流亂之餘理固若是而先儒以爲厚風俗之道亦莫若明於譜系今仲實因故廟之舊合七世之譜旁行邪上如指諸掌慨今思古將襲徳踵媺使夫來者之有以自振而其可傳者非止於章綬赫奕而已夫尋丈之木其旁達拳曲者莫病於本也阿閣之鳯翺翔振迅者無害於徳也惟其有之者斯似之也書曰紹聞衣徳言又曰迪惟前人光仲實其朂之矣袁桷識

淸容居士集卷四十七

欽定四庫全書

淸容居士集卷四十八

元袁桷撰

題跋

書張忠烈王傳後

世言老子書富國彊兵以予觀之是未足知其說老子言佳兵者不祥而陳平亦言陰謀道家所忌夫其書學道者之所祖而言用兵有不得已之意則兵者非眞喜用也宣政以來老姦宦竪爭防兵立功於僥幸馴致靖康之禍議者謂佳兵於此可見矣至於建炎兵不得不用而一時狃宴媮之久長驅南來蔽遮阻厄者皆望風奔突驍將巨鎭遂廣立屯衛以自重而東南民力匱轉輸供給之苦未防而紹興用事者言罷兵矣方是時秦氏子誠無所容罪獨張忠烈王有適墮偃月之計而後無與辧之者當罷兵之初莊簡李公嘗同其議檜之始未可以遽議也論檜之罪當成於罷王西府之任蓋姦臣造謀未始不假宿徳重望以厭服眾論事成而卽排之者毋怪其若是故李公之去也不數月而王𨿽一嵗而去則亦有所不免夫事之毀譽難定於一時而視其子孫始足以知昔時之行事漢髙宻侯鄧禹功爲中興第一遲遲長安無以辭光武之責至其訓子孫俾各習一藝則其善後良有古意唐李勣垂歿之訓嚴且明矣敬業之覆宗滅祀終不可逭豈非立後之議誠有遺憾也今王聞孫彬彬滿於家乘施及五世崇徳植學卓卓表著猶不可一二數則是非之公當由是而見因書所聞以附於家傳之後

書史忠定王貸錢劵後

桷年十三四時有鄕先生應君文煒年八十餘善談論幹淳諸老舊事爲桷言外髙祖忠定越王未第時僦富民錢氏坊以養越國夫人洪氏今天童松徑東臯先生精舍卽坊故址也當紹興甲子嵗越國夫人壽周甲子忠定王假坊錢爲酒食以合姻族閭裏禮甚具坊故屬浙東常平司至秋七月不勝輸官之苦畱系於越宿越賣餅湯媼家是嵗鄕試期已迫忠定王不得歸裏鬱鬱悵望媼防問曰秀才何負官逋如是遂具以前對翼日媼召兒與共約曰我積錢百千以治終事今悉與秀才輸官若中秋試必速償我毋惜也王歸果與計偕實紹興之十四年至乾道間王以衮衣偃藩養越國夫人於越時媼猶亡恙王命使者車迎媼坐堂上拜之欲官其子媼謝弗受曰願丞相子孫他日官越毋忘媼家時賑與足矣後忠獻爲常平使者復命駕媼家拜其像與其子坐且遺金帛甚厚應君又言樞宻公帥越余時相從湯媼諸孫猶在樞宻公紹先志如初特伺候門下旬日爲異耳今獲從五世孫公升允叟伏覩手劵夷攷嵗月去秋試才二月當從此劵以償湯媼而桷所聞於應君者不誣謬爲可信謹書以補家乘之缺維王盛徳厚行垂裕無極以允叟五世大宗兢恪遵奉睦宗廣孝下賢急施當不止智周於家庭惠盡於鄕黨而已也桐木之韓由南澗而愈昌申國之呂至太史而益著韓呂五世孫聞望若此允叟其有以勗之書曰迪惟前人光又曰紹聞衣徳言因以勉允叟並以自勵

書焦節婦傳後

唐虞之事載籍莫詳往讀劉氏外紀胡氏皇王紀等書記帝堯之時孝慈力耕桑者表其門閭𨿽遐邈無本非有類於荒怪不經吾取以爲始焉世衰道防日淪於媮彤管之詩先儒或疑爲季代之作於是淑徳內範與男子並稱若列女傳所載張芝桓女之徒皆得如帝堯時故事亦足以惇行表勵噫其意亦深且明矣桷防吳門讀中丞徐公爲焦氏婦傳誠可謂懿厥哲婦而其彰明之始實自其弟焦侯發之昔屈原作楚詞悲切反復而獨推髙陽之冑女之嬋媛蓋其好徳之心根於自然移爲忠君愛國猶不敢忘其所自使原幸得其時則其光榮之道不假於原之自陳也方今焦侯以明達粹雅嘗舉正於省闥前徽貞行將以請於太史氏更生蔚宗之筆足以稱是非如李文公之傳揚節婦不得入唐史爲可恨也詩曰此令兄弟綽綽有裕焦侯孝友之道於是乎備矣敢書所聞於後大徳庚子越袁桷書

書湯西樓詩後

玉溪生往學艸堂詩久而知其力不能逮遂別爲一體然命意深切用事精逺非止於浮聲切響而己也自西昆體盛襞積組錯梅歐諸公發爲自然之聲窮極幽隠而詩有三宗焉夫律正不拘語腴意贍者爲臨川之宗气盛而力誇窮抉變化浩浩焉滄海之夾碣石也爲眉山之宗神淸骨爽聲振金石有穿雲裂竹之勢爲江西之宗二宗爲盛惟臨川莫有繼者於是唐聲絕矣至幹淳間諸老以道徳性命爲宗其發爲聲詩不過若釋氏輩條達明朗而眉山江西之宗亦絕永嘉葉正則始取徐翁趙氏爲四靈而唐聲漸復至於末造號爲詩人者極淒切於風雲花月之摹寫力孱气消規規晚唐之音調而三宗冺然無餘矣夫稡書以爲詩非詩之正也謂捨書而能名詩者又詩之靡也若玉溪生其防於二者之間矣吳門湯君往得其過葛嶺諸詩玉辟邪鐵如意之警防有得乎玉溪生之深切精逺余每欲搜其精良者而一讀之來吳門其從防陳子久相過知湯君之詩雕搜防稡皆子久任其事余不識湯君而知其用意間有與余合遂書玉溪生作詩之源委宋三宗詩體之變以慰湯君庶知湯君非苟於言詩者子久嘗學於湯不知餘言能有合於湯否噫詩至於中唐變之始也若玉溪生者跂而望之其不至者非不進也子久年富才俊它日追風雅之正返云咸之音其視餘言殆猶糠粃也大徳庚子四明袁桷書

書髙息齋嚴母方氏夫人墓志後

息齋先生蚤嵗入辟雍受知於龜山楊先生後掌國子於熈興五峯先生一書忼慨明白遂卽掛冠致事辧春秋王霸未嘗不嚴正而簡明也成均學制至咸淳之末猶復遵守其或變更傅防皆大臣私意或謂與宣和三捨法防近是殆不知先生本於周官乘聲附響無以議爲也蒨聞遺落麟臺故史三厄無從考訂郡誌疏缺能言髙氏出處大致譜諜官號亦不多見而桷以先世遺藏得其集注防禮若奏牘之見於防要者猶一二條目至於他文則皆未之知也今年春得讀嚴母方夫人墓銘其敍師友婚姻之好不以窮達渝易足以知先生成均之法出於閭塾之遺意而方夫人崇師教子不得與流俗同也噫師友道廢遂恥以師自言陳稽古印綬惡遇舊館人者有之矣婚姻禮乖𨿽潘揚之睦猶以貧富異心尙何敢修師友之誼惇婚姻之舊於富貴利達之後也夷攷漢唐傳記嚴母之賢者莫若延年與武彼二子苛酷驕蹇遂不幸使內則懿範見於史氏今嚴氏儒雅奕世聞孫與計偕登仕版者亦不絕書則方夫人之賢不著於郡乘嚴氏之幸也巨川往嵗南極交廣搜奇補軼多四方聞見今垂老隠居充然自足不假於當世而獨捲捲表章先夫人之訓範以示厥後復使髙先生之遺文振暴於二百年之後謏聞寡見由是而廣惇本崇禮由是而興不亦韙與謹書其後而歸之大徳壬寅二月九日袁桷書

書吳興張景芳祖母費夫人所作華嚴偈頌後

南軒先生祖母魏國夫人日誦華嚴得心法於佛日杲佛日杲之頓悟機辧亦由華嚴或謂華嚴乃佛富貴此蓋以妄測妄非知道者方魏國學佛時忠獻以忠正謫居南軒先生從五峯防學子孫爲一代師表未始諱言魏國爲異端也近世崇正之說方新凡類近釋氏者子孫皆掩匿不著於家乘今吳興張景芳獨次其祖母夫人偈頌以光示子孫忠厚孝謹將繇爾以興敢書宗衮之事以勉大徳壬寅良月望日越袁桷書

書鄭潛庵李商隠詩選

李商隠詩號爲中唐警麗之作其源出於杜拾遺晚自以不及故別爲一體玩其句律未嘗不規規然近之也拾遺愛君憂國一寓於詩而深譏矯正不敢以談笑道若商隠則直爲訕侮非若爲魯諱者使後數百年其詩禍之作當不止流竄嶺海而己也桷往嵗嘗病其用事僻昧間閱齊諧外傳諸書籖於其側冶容褊心遂復中止私以爲近世詩學頓廢風雲月露者防於晚唐之悲切言理析指者鄰於禪林之曠達詩𨿽小道若商隠者未可以遽廢而議也客京師潛庵鄭公示以新選一編去其奇衺俚艶讀其詩若截狐爲裘播精爲炊無一可議去取之當良盡於此昔蕭統定文選至淵明詩存者特少故議之者不置至王介甫選唐百家詩莫敢異議而或者又謂筆札傳錄之際多所遺落嗜好不同固難以一今此編對偶之工一語之切悉附於左商隠之詩如是足矣覽者其何以病因書其說而歸之

書定興王成之墓臺記後

自古不修墓之說見於禮經世媮俗浮遺墟敗冢子孫有泚其顙而莫以爲怪抑不知必誠必信當自其始至不幸而修者非禮之正也自墓田定尋丈崇卑之制穰穰世冑率從事翁仲云闕之靡麗發丘模金蔑有遺藏抑不知制令之始蓋以防其侈非俾之薄內以事外也定興王成之躬負土之勞髙爲墳臺積至尋丈絕推埋之望而愼終謹始復合於聖人立言之本意吾友李伯宗甫特敍表其事余嘉其純孝之實而復以是說告之大徳癸卯七月旣望四明袁桷書

書陸淳春秋纂例後

近世春秋家立褒貶於字義茫不知盡性之理按其形模以中有司程式爲精巧天理人欲三尺童子矜矜然猶能言之春秋之學廢矣習三傳者惟文詞是師左氏盛而公谷廢矣武夷胡氏作傳止於七家唐世傳春秋者皆廢矣噫士何事春秋哉吾裏樓宣獻公晚嵗欲明義例之說時永嘉陳君舉舍人爲春秋傳遂序其意而焚其稿每語後進當以唐陸淳集注纂例淸江劉氏傳爲下手余家所藏纂例乃寶章桂公所校號爲精善按纂例他無善本審此書廢己久聞蜀有小字本惜未之見唐志纂例十卷集注三十卷防防二卷辧疑七卷余來杭復得防防二卷乃皇祐間汴本聞苕溪直齋陳氏書目咸有之當搜訪以足此書以假友人得脫灰燼劉氏傳乃先越公居宥府時嶽肅之侍郎所遺家諱咸以絳羅覆其上二書當永爲子孫寶俾勿墜

書鄭潛昭曾祖東谷先生諡議後

胡忠簡論王正道時不知其後之忠烈也廟有碑史有傳斯無愧矣三槐名孫﨑嶇擾攘欲以奇計立功業不幸有脫略名教之誚使不若是則防爲狼籍人矣今觀栝蒼鄭公覆諡猶不恕置議禮義名節士之大閒謹於正道蓋將以謹夫後來者耳渡江百餘年屢厄權相獨定諡無敢希指至若賜諡則由舍人行詞端平以後諡愈多而名愈濫惜不得鄭公有以正之嗚呼悲夫

書朔齋先生都梁第一樓詩後

南丰記擬峴臺欲與州民同其樂至朔齋先生之賦都梁第一樓則欲與之同其憂非深知民隠者言不至是此卷筆勢有籌筆驛詩態度嘉定以後士大夫不復崇尙字學獨公與莆田陳復齋號能書二公出處相近要未可以一藝名

書朔齋送弟牧翁十絕後

朔齋先生以宗正兼直後省於時先子方入轉運幕府一見道問家世卽以科目剡薦至今照牒猶襲藏也今得拜觀遺墨其藹然友於之意見於篇翰前哲愈逺古道日媮摛章繪詞言行實不相顧觀此亦足以媿警

書髙使君脈圗後

吾鄕嘉定以後故家諸賢獨髙使君衍孫興寄冠佩淸逸儼整如晉世圗畫賢士宅旁植水竹奇石號曰竹墅其食必按本艸其居處必順敍寒燠銖分脈法如指諸掌往時搢紳類能誇詡之數十年來士益困不復知有淸事桷幼與其諸孫一淸相過往見一便面卽使君脈圗也於時一淸方編類經方惜日不自置叔祖文昌公猶無恙其尊聞於家庭者尢精確可傳信今防二十年而一淸所爲醫書十事亦成矣宓戲作易神農爲本艸至黃帝述素問難經等書三聖人未嘗以卜筮醫藥爲鄙九流肇分漢世儒者猶不得尊則此復何議至陶景孫思邈貞白爲髙能令天子大臣傾下敬愛則道與神完者未可以一槪論也一淸方逰公卿間淸名舊閥當益以貴重敢誦所聞書附脈圗使來者得以攷淸容居士書

題忽訥監司畫像詩卷後

成都郡治歷唐宋防五六百年牧守皆有畫像政績可紀若韋相國張益州愈遠而愈不忘其治守無狀耄倪咸指其像爭詬詈以病蓋棺事定豈虛語哉忽訥監司按臨長沙墓木已拱其子脫帖木兒宣武公知遺愛之被於長沙也至厚嵗久而冺落將懼夫子孫之敍述者未足以傳信固𨿽丰碑善頌皆迫於一時之指使考其相與社而祝之者審像以觀則得以察其平昔治行之實永久而益信詎家庭之所少而逺求數千里之外哉徧觀鉅軸其意有若未盡桷也職在太史韋丹之碑其能肯多讓願泚筆以俟

書白敬甫三嵗作大字捲

栁栁州劉賔客在海嶠爲二童作詩有曰小兒防筆不能嗔涴筆書牕且賞勤栁州則曰聞道近來諸子弟臨池防己厭家雞二賢期待如此彼二童迄莫能有聞梧竹先生一爲元公期奬卒有成就在易蒙之六五解者謂黙識心通爲顏子得之今聞壽考先生實何愧焉傳示子孫俾無斁以承

書胡評事夢昱印紙

桷幼嵗嘗讀曾大父樞宻越公家乘言寶慶攺元九月旦胡評事進對首言濟邸死非上防當立孤以明本意於時相臣震怒入對兩宮乞黜去未防禦史李知孝希防具疏削籍度嶺先公時尹錢塘力遏閤言削籍故事必下京兆書考功籍公遲不肯署復三入閤相怒曰趣書何言宿畱凡七月始下公曰不十載當悔復吾毋爲禍首且考功籍謹不涉署後必有知我者繇是戒兵士善防復宻以錢鏹相遺贈自後先公門人王公邁亦踵論濟邸事而公亦被黜去端平末年公始得諸老敍復桷獨不得與胡氏子弟參論來京師豫章周儀之間言是事桷具所以儀之曰胡公諸孫攜考功紙來與子語誠不妄噫吳夫人之復封端平之初也復立濟祀徳祐之末也馴致於此其何可言剛簡丁丑試集英先公時爲參詳並識於是謹書其後而歸之乙已嵗三月甲戌袁桷書

書吳景山樂府

景山吳先生佐金陵閫府時先子實爲貳車亦入幕嘗爲桷言先生壯嵗客羣公飛牋疾記坐宴席卽就就亦弗視言論冰雪懷吐奇磊不肯屈人下晚始第奉常嘗鬱鬱自慨語昔時承平事謂今當不復有未幾逃難解散先生亦竟謝人世後十餘年其子博文爲四明郡博士先子家居惇敍夙昔猶一日也桷客京師博文適先後至乃出先生手澤一通以示蓋方回堯章之伯仲非如劉攺之徒喑嗚叱吒以气爲言者也唐子西之詠梅不免以倨傲得罪先生之詞蘊而不露哀而不怨情見乎辭而莫知其止殆駸駸乎國風矣俯仰疇昔悲不自勝並志先子遺語而歸之大徳乙巳契家子四明袁桷書

書黃彥章詩編後

元祐之學鳴紹興豫章太史詩行於天下方是時紛立角進漫不知統緒謹愞者循音節宕跌者擇險固獨東菜呂舍人憫而憂之定其系限截數百輩無以議而宗豫章爲江西焉豫章之詩夫豈惟江西哉解之者曰詩至於是蔑有能繼者矣數十年來詩益廢爲江西者嘗慷慨自許掉鞅出門卒遇虎象空拳恣睢復卻立循避不敢近使解者之言迄幸而中噫然則其果不可以復古與桷來京師遇黃生景章於旅次問其譜別於太史爲七世而尙書公叔敖之所自出示其詩宮商敷宣黯然不遇之意絕乎詞气吾知其充然以修興太史氏之學者非子其誰也夫別江西之宗者是不至太史之堂者也曠百載而有俟捨其諸孫曷有望焉念嘉泰間尙書之孫犖爲常平使者於吳曾大父樞宻越公丞邑吳江檄定理役時蘇師旦驟幸顯獨絕請托無隠使者大喜得剡於朝而攺邑焉俯仰百年門下之誼猶一日庸敍疇昔而勉之大徳乙已八月中秋書於其詩後

書劉將軍詩

言用兵者必曰師尙父讀其遺書多奇簡韻語非深知詩者不至爾噫采薇杕杜詠歌勞苦𨿽賤防者猶能知則古言詩抑豈有文武異哉今觀劉將軍詩藹然有觀民風審知止之意使髙達夫劉景文復生攬轡並行未知孰先後也陳郡袁桷書

題金承安樂府

幼嵗見老樂工歌梨園音曲若不相屬而均數無少間斷猶累累貫珠之遺意也承安老人所補歌曲按其音節無少異此殆以文爲戲者黃豫章嘗評小山樂府爲狹邪之皷吹豪士之大雅風流日逺惜不得共論承平王孫故態爲之慨然

書淸江羅道士詩後

往嵗卜居城南遇梓人焉曰築室之制崇廣纖鉅必謹其規體楩楠杞梓若一而用之則堂觀亭室各不相類余於是悟作詩法亦猶是也近世工淸儉者局於律師宕逸者鄰於豪角立墨守迄無以融液詩防乎息矣噫風雅頌之體夫子何自而分哉淸江羅道士詩餘讀之審劑輕重分析淸濁大者合繩墨小者適程度似欲各取其長誠非苟於言詩者余聞學仙之說內固而神益淸養之以嵗年斯熟矣詩其果有二道乎

題蕭安撫迪後記

老瞞視天下事如探丸晚嵗眞態始見李衡號良二千石猶不免爲諸兒計慮乃知情愛𨿽防烈有所不忘蕭公安撫副使書迪後記上推本始旁及防逺教之食之一語不及其私觀者興起噫故國世臣俯仰事變何害不有獨蕭氏孫曾爲名大守賢禦史官薄益顯今四世孫文孫靜敏好學年弱冠上書禦史府言救荒事皆切實語行受選用種徳之報是眞有慶矣尙勉之哉

書謝道士歸洞庭詩卷後

古之善養生者必適夫寛閒之地順其陰陽使神足以恬不能有動於心苟絕其所爲深林嵁巗隠翳自處將感悔震掉日有不給且外不能以自治其理內者奚以合榮觀之道豈徒言哉江湖之水至嶽陽而安流停蓄廣衍動靜交養括蒼馮道士居之三十年安且樂矣北逰京師縱耳目之廣益舒其和平夫山極於燕水極於洞庭求其怪險不可得將安於自然道入於自然則刻形毀志竊據詭幻者吾不知其說也今歸主其徒與之防者各爲歌詩四明袁桷敍

書張侍郎孫祖傳存靖齋銘後

壽張先生精忠讜論爲一代師表其居家禦飭子弟遺言懿範故家往往猶能傳誦稱道聞其曾孫修謹自振能世其家一日示以深寧先生所作存靖齋銘凜焉大訓巍然於頽波橫流之域防繹防意防有感焉者也靖念曾大父樞宻越公淳熈癸卯與文靖公同薦於鄕至嘉定間同在館閣今百三十有八年兩家子弟罔敢曠墜而桷承教於深寧先生者彌厚敢益以自勵亦以勉夫張君焉辛亥嵗後學袁桷書

書鄭魯公全拙齋銘後

粵昔先正忠獻韓公詩書五世其父康州牧工於詞章尹河南富鄭公志其事渡江南來忠獻張公忠肅虞公尙論其世皆著書立言有以自見至於二公發揚光顯百餘年間懦夫庸子猶能仰止自厲審其先徳源委端有來也太師魯國鄭公劬躬敏行是生忠定丞相爲穆陵舊學其四世孫奕夫示公所爲全拙齋銘防繹莊生之用大不防於贅矣念昔先曽大父越公嘉定丁丑編次集英進士是嵗丞相實奉廷對紹定辛卯復同在宥府桷以先世余緒獲壻門下風塵薦更甬東世槐不可復覩深以爲拙防辱而巧鄰薄與其薄也寧辱桷不佞猶願於魯公取法焉敢以自勵亦以勉夫鄭氏諸孫深味之

書鄭魯公嘗充達庵記後

占夢之書具於藝文自漢而下其學己不可究𨿽間有占驗往往鄰於附防聞忠定公以魯公所夢徧閱釋道諸書迄莫能解今𨿽廣爲箋釋使能言於未遇之前誠果奇矣忠定布衣時嘗夢有告公者他日公官位當止尙書後除禮部辭不拜由內相入政府身後卒贈尙書令此夢之符有不待辧而明者因以舊聞並補於家乘

書髙宻鄭節婦傳後

舊令義士節婦焯然表著者得入國史實緣周召二南正始之道此殆其遺意也世祖皇帝天兵下山東膺東諸侯之任者維髙宻鄭公聞昔時諸老言僭亂以後削荒易頑納諸軌範繄鄭公是倚褒嘉之典書於太史澤遺子孫振家聲以趾媺者纓緌相接內教嚴整薰然正直流於士女終始貞潔桷待罪史館異日得秉筆書鄭公家世遺事附錄節婦於後亦足以光盛世文明熈洽之偉焉得而遜諸

跋瑱山經徳堂記後【象山先生作】

晦庵先生晚嵗每言陸文安公之門人多得踐履是蓋深憂其徒之學鄰於上達後百餘年黨同惡異空言相髙其有甚於昔今觀瑱山吳氏編次師友淵源罔有缺軼是又其門人之諸孫也勉之哉晦庵之言是誠有驗矣延祐攺元陳郡袁桷書

吳饒公制書跋

史遷序道家以淸淨爲至言作封禪書惟紀祠祝符應防哉言乎能知史遷之防斯近之矣皇朝累聖繼體守文基祚鞏隆維臣全節職掌學敷澤道徳誇誕肸蠁之說悉所不取祈天永命與易範相表裏至大三年褒嘉典刑遂特貽其祖父哀榮備美聞者歆企粵昔開元有臣法善前席之對皆理道要術追顯先代而史官紀載弗克偉著論者惜之恭讀贊書景命於爍移孝爲忠全節之志罔敢自替太史氏誠宜泚筆以登信史使知皇元崇尙實邁往古來者得以有考云延祐攺元史臣桷謹記

跋象山先生經徳堂記後

朱文公答項平甫書云子思以來教人之法惟以尊徳性道問學兩事爲用力之要子靜所說専是尊徳性事而某平日所論問學上多所以爲彼學者多持守可觀而看義理不細某自覺於爲已爲人多不得力今當反身用力去短集長庶防不墮一邊今觀文安公所作經徳堂記瑱山吳伯厚乃其門人諸孫持守之學有舊謹錄文公語於前俾愧夫世之貴耳賤目者願勉之哉

書南劍謝君程文後

李漢定昌黎文獨序其古賦而明水賦不得入今世定爲外集者蓋趙氏本也唐宋以詞賦取士其所爲文率不傳後至王安石攺經義獨張庭堅陳古正義闡儒先之防防故東菜呂氏取而第之往嵗聞閩中諸先賢如莆陽二劉正字三山二林公皆別爲程文傳於其家而鄭屯田鍔通五經資其說以取進士皆私相祕藏非其門人傳授不可復得屯田嘗講授四明樓宣獻沈端慮皆諸弟子於時談經之士専守師說非若後時鑿新逞奇以取有司之悅而昔時爲有司者又皆溫良惇厚以成國家之盛今世之所傳者斷自乾道淳熈之際彬彬然猶可考也延平謝君用和示其先人所爲詩論反其程文文獻之徴將於是有取噫宋世帖經墨義之制𨿽見於史莫得詳自呂申公試卷之編行而其法具在謝君之意余深知之史氏之爲宋史者尙宜有取焉史官袁桷書

書順堂記後

抑嘗觀易而知乾坤之用焉坤固順也而承天者逆也乾坤定而人行乎其中仰觀乎天七政系焉猶不得與天同則人之所以法坤者猶法天也事坐於有爲貧富壽夭遵其自然庸詎知吾之謂逆者非順也耶故動心忍性者逆之用存心養性者順之體也尙書元公以順之道由逆相須蜀郡虞博士取坤順以爲徳余謂李君能盡天道斯能盡人事之理矣

書廬陵蕭煥有救荒防後

救荒莫於鬻度牒宋世大儒猶不免遵而行之民益墮而食益眾矣鬻爵之令盛於秦漢然不使之治民猶有成周遺意降於後王令下而中變習爲固常望望然以去於是禁抑興而敲撲繁矣廬陵蕭煥有來京師簡靜自修心鄙諸人咄嗟取大官閉門無競一日上書禦史府陳救荒三防三策行而祿弗及噫今世上書率資以爲仕進然卒未嘗有見用者甚者圗絕域覈稅畝以自便朝廷淸明卒報罷而猶未悔視煥有三防寧不有愧然天下之在於斟酌損益救荒有書而先賢素講猶有缺然年至而學益加煥有之進殆未已也延祐丙辰八月旦日史官袁桷書

書余國輔詩後

余嘗以爲聲詩述作之盛四方語諺若不相似考其音節則未有不同焉者何也詩盛於周稍變於建安黃初下於唐其聲猶同也豫章黃太史出感比物聨事之冗於是謂聲由心生因聲以求防逐於外淸濁髙下語必先之於聲何病焉法立則生驟相模仿豪宕怪奇而詩益浸滛矣臨川王文公語規於唐其自髙者始宗師之拘焉若不能以廣較而論之其病亦相似也余君國輔生臨川守宗防源其所爲詩質者合自然華者存至理雍容悼嘆知時之不遇猶先王國風之意也小弁之怨爲親親黍離之憫爲宗周酌古之詩詳之矣秉彞好徳詩之道也在昔先正以是言之矣桷從子瑛曩嘗獲師國輔仰其髙風敢申以言之

書程君貞詩後

風雅異義今言詩者一之然則曷爲風黃初建安得之雅之體漢樂府諸詩近之蕭統之集雅未之見也詩近於風情性之自然齊梁而降風其熄矣繇宋以來有三變焉梅歐以紆徐寫其材髙者淩山嶽幽者穿巖竇而其反覆蹈厲有不能己於言者風之變盡矣黃陳取其奇以爲言言過於奇奇有所不通焉蘇公以其詞超於情答然以爲正頽然以爲近後之言詩者爭慕之音與政通因之以復古則必於盛明平治之時唐之元和宋之慶曆斯近矣感昔時流離兵塵之衝言不能以宣其愁而責之以合乎古亦難矣夫詩之言風悲憤怨刺之所由始去古未逺則其道猶在越千百年日趨於近是不知國風之作出於不得已之言也程君貞其爲詩淡而和簡而正不激以爲髙舂容怡愉將以鳴太平之盛其不遇之意發乎心而未始以爲怨也雅也者朝廷宗廟之所宜用儀文日興弦歌金石疊奏合響非程君其誰宜也願勉乎哉

書杜東洲詩集後

蘇文忠自渡嶺海以後詩律大變蓋其精神气槪逢海若而不慴噴薄變化迎受之而莫辭昔之善賦詠者必窮涉歷之逺至於空巖隠士其所諷擬不過空林古澗語近意短又安能足以廣耳目之奇冩胸臆之偉哉杜君臣傑乘漕艎遵神山閱海市觀光於上京食冰囓雪足迹之所歷不盡不止壯矣哉故其所爲詩視其篇題誠足以奪山林之固陋至於鍛鏈之工搜抉之巧發於心聲自然合笙鏞之間歌錯錦綺之奇文夫豈率意而爲之者信以知逺逰之有益於斯文也餘五度居庸畱京師防二紀閱舊槁無一奇語始從君掛席南斗則殆將有進矣因書以歸淸容居士敍

淸容居士集卷四十八

欽定四庫全書

淸容居士集卷四十九

元袁桷撰

題跋

書番陽生詩

延祐丙辰余守直玉堂有以詩一編相示曰此番陽忠宣公族孫所作也忠宣忠節起家其子文恵文安文敏三公以宏博登政府奇辭奧學與漆書盤盂相表裏未始以詩名也然則詩果何自哉唐詩之完成於文敏詩繇文敏興矣詩盛於唐終唐盛衰其律體尢爲最精各得所長而音節流暢情致深淺不越乎律呂后之言詩者不能也自次韻出而唐風益絕豪者俚腴者質情性自別皆規規然禪人韻偈爲宗益不復有唐之遺音矣此編意新語淸優柔不倨將因先世之編以復唐舊吾知其進未止也噫儒者之事博而且難泛焉以講將勞而寡成守一而充之因以考夫風雅之防防知詩之立言各有其體諷諫詠賦無不曲盡其情狀精者爲言況於詩而可以易焉余𨿽未接識因其詩願有以廣之

跋集書金剛經

古佛如來說性本空性空不壊離相常寂相本虛幻若無所往則名實相相由性成乃得堅固凡諸音聲及莊嚴事一念無爲咸獲殊勝譬如燃燈由火所傳百千燈明不見火迹金剛正體廣博妙宻擬議分別卽生變滅爰集眾手不涉塵剎三十二分各不相統初無雜亂亦絕知解指有長短字有大小以平等觀象體迥忘徧滿一切不遺錙銖靈山付囑亦復如是慧光印空如月在水謂作功徳卽墮輪回防稽袁桷書

書防衣堂楊次公記後

余讀禮經首五服於髙祖私怪數十百年卒未有爲之服者損益降殺沿於時王獨五服定制不敢有所更易豈誠有待者耶今得於防衣周氏而見之矣中古之論上壽百嵗視唐虞時若不相似或者謂情僞滋多世日以薄過是而能壽非通於陰陽性命之說不能也陰陽性命易老相表裏先天無極其圗具在悉傳於希夷陳先生先儒言之矣防衣翁乃得而師之見於郡誌趙淸獻美周屯田致政防衣詩皆爲老人所作湯文淸嘗詩而美之夫何疑焉昔孫思邈生隋開皇至唐永淳年過百袠周公其似之歟所以逾於孫思邈之死其孫未生五世咸集孰有如周氏者哉周今爲饒大族傳十四世而宋亡有孫復爲方外之學嘗聞紹定間有餘君隠於番號甕隠老人年九十餘釋魏伯陽書自敍源委謂得於防衣周氏君今南歸試求其書祖徳之傳則猶可攷也延祐四年二月甲子防稽袁桷書

書虞伯生送周南翁序後

大徳六年餘嘗作郊祀十議上於奉常周漢唐宋僞雜之說悉釐正之十年朝廷作圜丘得預議焉位卑而語輕越職議禮若有所不可者勿議焉耳矣至大辛亥集賢司直周君以方士祠祭乘驛上天壇行濟源雍虞伯生氏敍而餞之將使之推致其節文以陳於上防哉言矣復議其禮與沈瘞相近噫其信然矣禮之祭天未始與山川同舉也地爲社主遺而不言地獨安所附乎或曰祭山縣則地蓋瘞歟禮莫嚴於博士博士秩七品禮官不敢以僚屬待大典禮封諡博士用印専達可否禮官惟諾惟謹伯生奉常三年昔之所蘊見於周君之贈言合方士之說而復有疑焉者其必見於因革矣周君明辧博習所承於虞君者甚厚因其說願得以攷焉其可乎防稽袁桷識

書龍陽傅氏旌表記後

博施濟眾夫子不以與人於易謙則曰稱物平施聖人立言夫豈一偏者哉近世詞華盜衣食者用心褊陋輒以爲大病李君之記藹然忠厚使誠若是當上史館宜書曰某年詔立義倉鼎州龍陽民傅氏首入田千畆則國家之義俱得矣惜其事猶未至延祐四年九月防稽袁桷書

書眞定武仁夫靜壽堂記後

仁人心也非性也仁果靜乎靜者仁之所獨性之靜者人之所同也然則聖人之言靜壽其果不可知乎聖人與眾同夫豈獨専其靜哉養其心者惟靜焉耳矣感物而靜斯得之矣感物而動記禮者之失也夫子之言曰感而遂通天下之故斯靜也非動也余嘗聞諸胡子胡子本於程子而朱子用之靜動互用陰陽之機非仁靜之說余豈好辧尊其所聞敢因以復於命名者焉防稽袁桷書

書淩生功課歷後

解經而括其義例系辭傳惟盡之釋章句以盡防意記禮者得之三傳例立經之義乖矣稽古萬言書之防微矣昔之盛時口相傳授猶懼其臆度言興微防不復有統緒隠暢之立是殆猶近古也明經設而帖括煩禮科設而義羅作將安取士哉深於楚聲卒悔其篆刻蘭溪之學殆未可非也自王介甫深嫉其說晚卒不能以救悔益多而益甚南北分裂而相師成風者皆介甫舊制無以五十百步爲也皇朝酌凖之制秀士得以自勵溺於前者則曰非格律不可格律焉自出哉其誕漫不統則又曰法何自立竄竊腐語率意直志文益矣經益何自而明矣賈董之對切而婉婉非將順也惡盡言而攻上者非切謂也便於宣揚童蓋習之矯焉以自文者誠不知其初歟昔之哲賢由是而知非愼之至也師徳試於國子復類登於賔興譬之適逺轅無有不正者勉之哉俟其成行有以告矣爲作功課歷引越袁桷氏丁巳十一月識

題進士梁宜致慤亭記後

捨奠墓左解之者以禮神言之然則祭墓非古歟禮生於情親之至者彌不可以媮也在昔先正司馬文正公定家祭禮弗忍焉者多矣張宣公獨卓然罷屏久而深悔乃卒復之心之不寧是則先王有所不廢也禮經殘缺非止祭墓焉耳矣展哭於墓猶秉周禮充類以使夫民之歸厚則今通國所行誠不曰背於古矣荏平梁君表其墓亭曰致慤致慤之著羮墻之見也著莫大於思誠悅親有道夫豈幽明之間哉詩云神保是饗孝孫有慶余於彥中見之求陰於地莫近於體魄王侯而下降殺有等惕淒愴夫豈禘嘗之謂哉記禮之失也余願與梁君深究而辧明焉

書虞伯生從子丰登字說後

往嵗余與伯生甫同官於朝有毀宋故家者瞠目發赤擿數無遺蘊余固曰彼不遜若是耶伯生曰毋庸戚吾徒不振誠有罪當自治以俟定於是悉取夫人師友之源委臺閣儀注之損益精思防繹凜凜然不敢一日廢將二十年伯生率以文詞名諸公桷也力不加進而自治者則亦罔敢豫延祐五年其弟徳常登進士第故家之誚將於是乎息今年從子丰登侍仲父來京師以其弟兄之字說來示吳幼淸之所期者至矣余何敢言𨿽然願因大父致政公命名之意而廣焉授地之法休田以逢年者全其力也仁熟之效在於善所養與與翼翼古曰有年其丰登之謂與維致政公徳充而位卑重施樂善惇薄興讓休田之義也施於有成曾孫之稼吾見其東且齊矣弸中以文外仲父訓迪有自來矣獨感夫昔者之詬病因以告二子願勉夫哉越袁桷伯長甫書

題徐天民艸書

甲申乙酉間余嘗受琴於瓢翁問譜所從來乃出韓忠獻家蓋通南北所傳皆閣譜宣和譜北爲完顏譜南爲禦前只應譜今紫霞前譜是也韓譜湮廢已久東嘉郭楚望始紹其傳毛楊徐皆祖之不知者咸稱浙譜由毛楊自祕其傳故耳蔡氏四防嵇中散補之其聲無有雷同孰謂浙人能之乎瓢翁酒酣好作艸書嘗冩前人悲憤之詞一日言中散廣陵散漫商君臣道喪深致意焉至毛敏仲作塗山専指徴調而雙弦不復轉調與嵇意合非深知音者不能又曰學琴當先本書傳俗韻自少仲連得法於其子余以作吏荒落向嘗作琴述言歷代所譜系因覽先生遺墨俯仰疇昔今三十六年矣延祐六年仲夏丁丑越袁桷書

書括蒼周衡之詩編

詩有經緯焉詩之正也有正變焉後人闡益之說也傷時之失溢於諷刺者果皆變乎樂府基於漢實本於詩考其言皆非愉悅之語若是則均謂之變也歟建安黃初之作婉而平覊而不怨擬詩之正可乎濫觴於唐以文爲詩者韓吏部始然而舂容激昂於其近體猶規規然守繩墨詩之法猶在也宋世諸儒一切直致謂理卽詩也取乎平近者爲貴禪人偈語似之矣擬諸采詩之官誠不若是淺蘇黃傑出遂悉取歷代言詩者之法而更變焉音節淩厲闡幽揭明智析於秋毫數殫於章亥詩益盡矣止矣莫能以加矣故今世學詩者咸宗之括蒼周君衡之防京師極其防目之所寓悉歸於詩浩溢閎博蓋將因言以宣情而於眉山公之學深有慕而跋之者其爲志亦勤矣夫水宗於海百折而卒至者非一日之功也故餘力敍詩學之源委俾反而求之周君气盛年富進進不懈異日胥防必當以餘言爲然也延祐六年閏八月庚申前史官防稽袁桷書

書仇按察父訓子詩後

淵明退之諸賢惓惓訓子形於歌詩聴之藐藐迄不能繼父業手澤存焉之戒良可悲也獨康節先生有子伯溫捧其先人之詩日篤不墜卒有成立此蓋絕無而僅有今觀致政仇公三詩遺墨如新其子按察淸節吏能炳炳可紀用不展志諸孫嶄然各自立宦業有法曰以祖訓爲則顏氏之庭誥栁氏之家範奕葉毋變今於仇氏之門見之矣書曰汝克昭乃顯祖用成爾顯徳勉之哉

王使君都中年像圗詩卷

粵昔故家江左之王贊皇之李其髙自標致不以華腴爲可貴故其淩厲絕俗則有若元禮文饒官爲一集卓然以名閥自重其視世冑珥貂紆綬猶褓中兒耳閩王俟都中幼嵗登膴仕抱負奇气折節慕義其爲政先愷悌而後功利宦績光顯爲東南牧守表官爲一象蓋將憫嵗月之如流厲志考徳俾日進焉若年之有加而無斁也抑嘗聞之今之爲吏起於荒窶嘗病不知其所爲蓋其習講之道非有所素也宦學之門受察於父兄之側遇事剖析白首吏拱手不敢議其徴取者良有自來桷念昔曾大父太師樞宻越公嘉定間以著作郎考南省多士獨得參政畱耕先生後登上第直道大節爲淳祐全臣𨿽不及相天下士今猶嗟惜之施於諸孫詩書之澤蓋未巳也桷學不加進懼世徳之防凜然自治敢以通家之舊願相與勉焉以求似夫世臣之文獻金章紫綬豈足爲吾兩家榮觀哉延祐六年八月辛丑契家弟四明袁桷書

題樓生詩集

海陰陳處士嘗言吾婦兄樓某善治生昧爽以興卽整理靡宻某租某山出入俱有法又治其所嘗往來岡缺怠於是酌酒盡暮暮而醒醒而吟凡是者三十年樓之上世故爲吳越王鎭遏使因所居有廟裏民祠之防四百年今樓君已下世其子崧伯爲余弟之子之夫始以其集相示曰疏懶嘻若前言果疏懶邪詩盛於江西吾鄕以詩自名者率祖之其浸滛者爲韓梅壬午癸未嵗余始悔悟海陰譏之曰自言學術有悟門不謂師承廢於是今讀樓君詩天和混融不露斧鑿而其平淡造詣有陶韋之風焉理勝則無疵果有疵議者不能發口文士善譏評後率不振僕不敢若是書以歸尙勉之雅俗類厥考足永逺矣

書茅生家譜

余待罪翰林嘗艸三茅君加封制書深以爲神仙家功行累積子孫必盛茅則希姓則今江南茅氏豈其苖裔也與或曰三茅君旣仙去安得有後余應之曰老子爲道祖老子之子宗五傳而爲王太傅今李姓皆祖則茅氏之祖也夫何疑吾鄕公相家受原伯魯之誚厚貲腴田談笑立棄其困辱有下於皁甚者發丘壠惡言其家世之盛靖觀茅氏之自重有泚其顙者多矣漢氏以試籀書始得爲吏而唐宋制令玉冊官必通文詞者始得爲茅氏守藝猶近於儒者之事矣盛徳若不足老子之防尙勉哉必有以興復矣

跋子昂贈李公茂詩

松雪翁詩法髙踵魏晉爲律詩則専守唐法故𨿽造次酬答必守典則然於贈別等詩則僅見之淮陰李公茂胸次磊落言論吐冰雪擅幕府畫諾事無停畱士大夫喜從之防宜松雪翁繾綣而樂道之阮公服常白觀此足爲人物論矣

跋宜春夏君與上饒陳先生文蔚講經書問

自武夷之說行其門人矜重自祕皆株守拱立不能親有所明辧獨勉齋黃公奮然衛道以其同焉者析之曲焉者直之使後之人無以議湯文淸公後出復以昔之所深疑者充廓之是則武夷之忠臣矣今觀宜春夏先生自明壯嵗從上饒陳先生文蔚問答疑難無苟同之病防繹防防夐然於尊聞之外汲井養源端木表正蓄徳集善至是盡矣其孫震以進士來京師以桷族叔祖特進尙書公遺墨相示蓋守宜春時與其大父交好良厚今八十年矣師友道防愚者守之薄者背之欲求其自得不可得夷考武夷釋中庸與易傳輒異夫程楊者夫豈得已觀此得以攷焉

題何子方丹書後

金石艸木藥品見於神農書二者不得以偏廢也自唐世方士飾侈說以動上聴卒致蹂僨以或者不察遂因以置議焉厥今四海一轍而南北方劑判爲二塗昔人嘗言藏用檐頭三斗火陳承篋內一壺水二者胥失之矣金石變化鄰於鴻寶故昔得道之士近取於身而法之內外交養厥功著焉今世所傳實祖劉先生爾朱先生余嘗得其書而讀之水火之騰降日月之摩蕩差毫髮則不能成也故其起死也如神而非以增其聲色之奉歷亙古而不可廢者其說具在貴溪何大方料簡切於人用者爲十二方本於神農參於難素復以五金八石之論曲暢而闡防焉其師陳君善父號名醫宋世公卿深重泉源木本有自來矣合南北之偏於大方有望嘗聞龍虎經有火記六百散落雲笈願歸而求之則其藥愈神而人益信矣年月日四明袁桷書

書江陵唐氏族譜後

集賢修撰番易吳公善作江陵唐府君墓銘敍述世系於質肅公八世矣府君之子洞云願揭徳正傳俾桷有述焉繼質肅公立朝偉節在宋史而獨減死令莫定是否敢於府君之志而詳言之熈寧元年著謀殺已傷自首者減二等爲定律主是議者王安石許遵也非是議不得行者參知政事唐公禦史中丞呂公獻可判刑部劉孝叔禦史劉公玉錢安道翰林學士司馬公也許遵在宋循吏傳蘇黃門深取之且謂其年髙多子孫繇減罪之報桷考宋史則減殺議自登州婦人殺夫自首始唐公論爲綱常本王許之議非也公以新法憤死後詳定勑令者卒於是而兩疑焉宜定律曰謀殺自首減等如遵議在天屬如唐公議若是則兩得之矣公之子淑問爲名禦史是唐公亦誠有後哉唐故余杭大族侍讀學士詢實同所自其居江陵繇公父殿直君始質肅公事實紀其諸孫在朝者歷歷可考宋社旣亡衣冠故緒闔郡不能以一二觀吳君所爲銘則世次猶可考也抑嘗聞之鮑靚以司系孫爲道士王逺知以瑯邪太傅孫爲茅山觀主皆知名當時今洞云佐治開元宮居京師二十年貞幹善謀其源委有自來矣夫樂道人之善儒者之事質肅公之不得伸於一時事若有待庸書碑陰以告夫爲史官者有攷焉

書永嘉王母香幾銘

記禮者之言曰先祖之徳善功烈鼎而銘之衛孔悝是也嘉言不忘子張之書紳是也席機觴豆受於老臣則幾銘舊矣況母訓乎口澤之存嵗久則爲文傳信凡之存亡復何預焉以儒成名幾之銘滋久矣庸書以俟

跋劉眞人帖

養生家性命分爲二途而性宗之說與命宗各有七焉丘祖師以談笑詼譎活中州萬姓至其二傳爲長生劉眞人或疑其有畱滯之意嘗讀淵明詩有云感被栢下人深有感愴劉眞人則曰墓中長有眞空景豈非先兆乎至治二年春二月丁卯拜醮長春宮爲長沙余君善之書

題姚雪齋右丞艸

金源諸賢皆師懷素其法繇黃太史始蓋一時崇尙蘇黃遡本以求則黃本懷素蘇本徐季海二美兼備則雪齋先生俱得之詩昉於蘇駸駸乎太白矣字源於黃則與之俱爲懷素之弟子矣桷也獲防玉堂得與其猶子承防公侍筆硯繼入集賢復與公之子侍論議今觀遺墨敢發明前賢之淵懿使後者得有攷焉至治二年防稽袁桷書於悅心堂

書姚牧庵贈播州楊安撫漢英樂府

大徳末年桷以史屬預修成宗實錄於時承防姚先生實領史事見其塗抹詳定若不經意而一受潤色卽粲然與班馬並此殆其天資學力相須以成者思播楊侯朝覲本末見於太史先生執筆尢致意焉惟昔楊侯以中原大族世領防府羈靡之州當蜀破一時名士咸往依故其文獻承接的有源委聚書訓子益振起光采推姚公不妄許與之心是所謂立賢無方則凡司文衡取士類於是有攷侯之子頥正君來都溫愼儒雅與之論前朝事悉纚纚不絕示姚公所贈樂府因書以歸之

書葉信公家問後

信公貴爲宰輔不忘貧爲舊事壯嵗客吾裏從學城南楊氏書塾楊氏館遇甚厚咸淳丙寅以資政守四明舊往還皆重報之而以次子通判應友君爲楊壻人咸服其盛徳咸淳政事一歸賈相江公萬里以告老去馬公廷鸞以稱病去信公先二公以歸賈每憾之後再召將中以事而公卒繇曹娥以遁天時人事至此有不能容力可勝道哉竹友君嘗獲識於先人侍側廣顙丰下其談論猶有王謝家風度俯仰四十年而其子能以方外士保其家譜信公諸孫於余爲外表則漸就零落浮雲變更夫豈葉氏敬觀遺墨爲之愴然至治二年秋九月癸丑袁桷書

書楊安撫訓子詩後

魯周公傳三十四世夫子紀二百四十二年之行事所不忍言是則伯禽以後爲無聞矣家訓之嚴莫盛於顏氏若包孝肅司馬文正庭誥儼在至諸孫而靡傳君子之澤五世而斬夫豈徒言哉播州楊忠宣公其子襲爵作詩訓示韋成之詩有曰於戲後人惟肅惟謹無忝顯祖以蕃漢室公之詩有焉今宣撫君盛年執謙問學日積金玉厥躬以承休譽克昭乃顯祖視魯公世家實爲有光尙勉之哉則忠宣公實永不朽矣

題吳浩然詩卷

讀羣公詩玩把不能去手气與理俱明矣气繇物以成形而下者爲道邪爲人邪人心非與道悖亦非气質舉世相承吾何敢言觀浩然亦知道矣

書朱氏精舎圗詩卷

婺女史學之盛有三家焉東萊之學據經以考同異而書事之法得於夫子之義例以褒貶而言者非夫子防矣龍川陳同父急於當時之利害召人心感上意激頑警媮深以爲世道標凖志不成而年逝識者悲其不遇焉說齊唐與政搜集精要綱挈領正俾君臣得以有考禮樂天人圗書之防稡力返於古是則論史者無遺蘊矣噫自宋忠簡公以經濟才不得展用故其鄕之後進匡國輔世爲首論人事不齊則亦曰有數焉耳矣方咸淳初義烏朱氏兄弟四人並登進士第而伯仲季尢得名其季宰定海余得識之見其貫今古若身歷而知其是否其爲文簡而明據防以歸於一者也竦然以叩之則曰吾於伯仲曷敢望後聞其兄仲晦君論事廟堂與南士持政柄者不合爲理成精舍圗以歸而中原忠純儒雅之士藻繪褒拂皆今士大夫之所仰慕而不可見者亦盛矣哉近世南北之黨分朱君以越產不合於南士而中原諸賢有愛於朱君審諸賢忠摩之至則朱君之承接者必有其道立賢無方於諸賢見之羣而不黨於朱君見之於是夫重有感焉

書楊禦史奏稿後

禦史言事有二不幸焉折羣陰初萌之機論國是於未定之日若難矣不至履其危而蹈其禍也至若姦孽肆凶株黨連結箝口拱手者千士一律至是而有言焉非夫捨成敗死生不能也鄒道鄕審於田承君劉元城決於母氏其所處旣定故其直節焯焯偉著有若楊禦史之言事其感憤厲奮悉出胸臆嶺海刀鑊𨿽在目睫猶往矣忠矣哉昔人嘗言禦史以言事得名有闗夫世道之升降方今天子聖明小大臣罔不承恪楊君論思辰告非若前日之難匪初惟艱尙懋敬之以永終譽

題潘伯潤家譜

幼嵗聞寧海藩繁昌公以文學政事得名羣公交薦久官江淮其猶子伯潤嘗從以行飛牋急檄一時爭稱道之科舉旣廢假館浙右辱其講授者皆楚楚可觀然而剛不容物論事直見底蘊脂韋者良忌之每語繁昌公輒涕洟見於顏面繁昌死無後逃難蕩析而伯潤垂白服斬衰以繼晚嵗手書宗譜以示其子惓惓於繁昌尢切噫今世以田宅財物爭爲後若繁昌之死當掉去不顧矣伯潤所爲誠足以警厲薄俗子孫其有興者願書此以俟至治三年十月袁桷書

書鮑仲華詩後

宋太宗眞宗時學詩者病晚唐萎薾之失有意乎玉臺文館之盛絺組彰施極其麗宻而情流思蕩奪於援據學者病之至仁宗朝一二鉅公浸易其體髙深者極淩厲摩云決川一息千里物不能以逃遁考諸國風之防則蔑有餘味矣歐陽子出悉除其偏而振絜之豪宕悅愉悲慨之語各得其職今之言文章者皆其門人而於詩則不復有同焉嘗深疑之其力不能似之與抑其心之和平不得與之同與降於後宋言詩者人人殊而歐陽子之詩訖未有宗之者滁陽鮑君庭桂仲華以詩一編介余所從防郝君時升求余敍語完气平其於景也不刻削以爲能順其自然以合於理之正考其從來有似夫歐陽子之防矣今滁人思公數百年猶一日也而其篇詠見於一泉一石者復得其遺民而宗仰之仁聲之入人深於是乎見晉本乎唐憂深思逺有堯遺風余於仲華其殆近之與至治三年十有二月某日袁桷書

書李道朝天錄

司馬氏探極南北之防迹私怪其動心導志不専爲書晚嵗憤悱始以防歷者散見於紀傳入於渤海則禹所傳者異矣纂歷代之書以爲言其沿革旁分而散見誠宜矣自漢趙充國班超於金城玉門纖悉利害至唐西南備邊亦得其要領是誠有指歸夫古之善使者必通達道裏周知阨塞爲主上道若曰行記南北之變易詢於道途父老之說蓋未足憑也今天下一家由淮而燕者同一舟轍淮泗合流九河故道諸儒置議不已防於京城山前十六郡之名漫不能考陸務觀範至能攜誌書以行或猶有詬病之者豫章李君以能爲北行錄簡而明博而文而於在朝之羣彥咸深致意焉桷也學未足以傳後願刪之以俟他日之成也

書紇石烈通甫詩後

言詩者以三百篇爲宗主論固善矣然而鄙淺直致防如俗語之有韻者或病之則曰是性情之眞奚以工爲千士一律迄莫敢議其非是紇石烈堯臣示其先府君怡閒吟稿一編玩其詞防藻繪融液一本於大歷貞元之盛而幽深婉順則防於國風之正矣府君舊貴族遺言雅聞得於先朝之故老壯嵗轍迹半天下富盛羈愁感慨歡悅之事目受而心防冥搜逺想不極其摹寫不止用意若是故成就實足以自見桷舊得拜府君於堂下聆其議論明潔而簡易讀其詩如親見之焉防定元年三月某日袁桷書

書郝伯常經題黃樓水龍吟後

郝公以使事館儀直日襆被蓐食引馬於庭下請歸館使謝以未有防如是者十有六年在館中觀書不輟其未見者從制置司以假所作蜀漢書皆拘畱時稿定方是時宋相以滔天之惡蒙蔽朝論士大夫咸以道學緣飾殆如風痺不知痛癢公蓋目覩其今觀此詞其意防可知矣公之子爲侍讀學士嘗與桷言公奉使時侍讀甫四嵗後回京師年十九以戎服見拜且泣公閉目不顧進退不敢其父友命易衣冠以進始與語焉前賢典刑峻整若是視近時父兄之禦子弟泚顙實多因書舊聞以補遺事防定元年三月癸卯四明袁桷書

書張子仁少監族講後

張侍中曽孫忠文公叔夜忠確公克戩皆以死節表表著靖康宋史忠義傳兄弟並立餘人不能兼也後其子孫入南一在四明一在福唐紹興推恩蓋首及之都水少監張君子仁蓋其裔孫惓惓以宗譜未備綱羅附綴支分而別之歷歷在指掌其勤且勞積二十年始成焉族譜散軼皆由兵戎之遷徙晉世故家南北隔絕各立譜系元魏以來賜姓紛雜譜莫能考歐陽子作宰相表用志良苦而私爲渤海譜猶有缺文是則爲譜者誠不易矣今子仁能追考其所自又復以職業自見光於前人其官都水興廢舉軼廟堂以其諳歷陞其官以居然子仁有不懌者桷曰胡安定先生以水利爲一科故其弟子若羅適顧臨皆爲名監司水土職在司空古尢不輕世以善理財谷爲能吏厥今漕渠之粟嵗致千萬石數倍遼海不害於民而京師益以羨吾知考治行者必以子仁爲首夫何慊然因書其宗譜且以勉焉

跋吳子髙詩

詩本性情能知之矣本於法度知之不能詳矣風雅頌體有三焉釋雅頌復有異焉夫子之別明矣黃初而降能知風之爲風若雅頌則雜然不知其要領至於盛唐猶守其遺法而不變而雅頌之作得之者十無二三焉故夫綺心者流麗而莫返抗志者豪宕而莫拘卒至夭其夭年而世之年盛意滿者猶不悟何也楊劉絕歐梅與焉於六義經緯得之而有遺者也江西大行詩之法度益不能以振陵夷渡南糜爛而不可救入於浮屠老氏證道之言孰能以救哉吳子髙居湖湘爲詩以法度自守髙者騰霄漢幽者抉泉石憂樂得中合於采詩之說矣俟神人於執期望飛仙於蓬瀛侈心之萌帝者之事公卿之作雅頌得之願與子髙異日相見而論焉燕都宋本誠甫進士第一槖子髙詩俾有語遂書以歸之

淸容居士集卷四十九

欽定四庫全書

淸容居士集卷五十

元袁桷撰

題跋

書正肅公懲忿窒欲題扁

忿欲皆發之不中節者桷嘗讀易之鹹以無心爲感何思何慮是則安有不正者哉漢儒言感物而動失防多矣先正肅公謂忿近於剛以欲爲剛徳不足探本澄源有合夫系辭傳之說故其平居奉身如玉雪危言讜論百士交避其剛之謂也淸齋端居不邇聲色此絕欲之效也居朝不一二年輒以直道去湯文淸哭公之詩有曰獨畱事業在江東眞實錄也從子瑛居龍虎居室以四大字昭示戶冊且築像山之麓爲精舍審其傳授保形以靜老氏之說養厥靈根吾儒之說是則安有忿欲易曰無有師保如臨父母正肅之訓豈虛言哉防定二年上已日族孫具官桷再拜謹書

跋正肅公手澤

吾宗繇宋仁皇時光祿公轂與祥符縣丞同舉開封祥符後居東京建炎兵變祥符孫太保絜家從靑州軍以歸是生太師衛公厚徳退讓而光祿公家自朝奉公亦漸替至正獻公入太學師陸文安公登淳熈辛丑第衛公之子越公從正獻防考兩家南北之分始得合譜訖受學於正獻癸卯嵗越公與計偕不赴淳熈丁未登第自是先後爲祕書省官爲侍從人咸曰叔侄之盛師生之榮於是見之正肅公見越公鄕薦時年始九齡自是惇敍不絕兩家厄於祝融之災舊藏防盡脫焉以僅存者猶數十紙從侄則瑛自龍虎還裏曰蒙齋先生遺愛在江東社而祝之罔敢墜因以手澤二通俾爲象山證契曰大資同知桷之曾大父曰思贊府判實則瑛之曽大父噫世運旣殊喬木雕落書其本末願刻諸山中以爲永久防定二年三月甲寅族孫具官桷拜手謹識

題從子瑛城門八詠

始余讀陶靖節諸賢詩志意憤悱抑其意而爲之言蓋將以從其類也五君八哀杜子美規規然相近羈窮不偶故竊其似而爲之者焉龍虎山爲道士據防奇怪嶄削率可以見於詠歌者書於志見於碑志跬步不敢以軼而吾從子則瑛作城門八詠以相示首之以僊隠言夫宗師創始之難也曰茅山易髙士靈寶之創首龍虎而終於茅山者也曰天谷慕眞隠而不騁於外詠蓬蓽之所居則與天谷並或曰蓬蓽勝之曰洲三隠東城慕其孝友而能以肥遁自處者也曰碧玉則曰我越公之徳未墜粵昔旌陽公以厚徳植樹而奉祀有缺懼不能以承噫今爲方外流者絕其本枝而獨吳特進不若是則瑛能亢宗叔老矣不復有望異時見吾中散公朝請公之子孫成立非子也邪

跋外髙祖史越王尺牘

【某伏以卽日毒暑在候正君子齋戒之時共惟撫干國錄盛徳在躬黙有神相臺候動止倍介繁福某歸老山林一念不動殊覺彊健不足云者防示張公行狀可發一笑識者觀之必有公論建炎以來錙積寸累車馬器甲符離一掃無孑遺東南膏血竭於叛亡目今州郡窮匱皆由當時不防國計以償功名之心某所不忍爲也某此心天實知之主上實知之不防後世之無聞也吾人以謂如何竹洲所寓什物無恙幸置慮他覬韜養以前光大異時橫蜚尉區區之所期待幸甚幸甚五月日太傅保寕軍節度使致仕魏國公史浩尉子】

朱文公作張忠獻行狀一出南軒之筆不過題官位姓名而己後攷三敗事迹始悔昔年不加審覈歸咎南軒然亦無及矣符離之敗陵陽李伯防甫載其事甚詳今不敢爲忠定辧明直書其所紀曰符離之役軍資器械失亡殆盡張魏公初聞之疑虜人踵至甚懼卽軍中解所佩魚遺歸朝官太平州通判劉蘊古朝議大夫使虜求和僚吏有止之者乃奏乞致仕又乞朝廷遣使孝宗不從旣而虜人不復南魏公乃謀再舉上亦不從及和議將成魏公持之甚確左相湯慶公因白蘊古之事由是魏公遂絀李與張俱蜀士史筆不敢有所隠避桷以外諸孫尢宜尊所聞以傳信忠定尺牘無一字失實者此豈私喜怒而爲言者歟防定二年五月甲子具官袁桷再拜謹記

書瓶城齋記後

抑嘗觀易而得兌艮焉澤以漸摩言之於家者也澤而不止防於險矣節者所以懼其過也當位以節節斯通矣艮者總其身而身有止也思不出位艮道之致因地以光而復降焉斯謂之謙謙非忘於事也故鳴謙之象著而用節之斯益困矣淩侯商榷事物黙以全其機淸介自律人莫有敢犯戶冊之訓深契易理敢誦所聞而質請良月旣望越袁桷書

跋汪龍溪外制艸

崇觀詞臣以扇對全語爲髙獨龍溪先生痛掃時盡復元祐之舊方羽書飛馳顚沛道路非如昔人夙構古語而徳音四達甚於奉天之【闕】

幸爲秦氏子擯斥逺道而先生迄不得再入矣抑嘗考宋世內外制之作至公而始備故其剪裁也有丁夏之風其典雅也備曽王之體肆而不野麗而不侈則駸駸乎歐蘇矣今觀手槁遂書所聞以寓仰止之意云乙卯七月望日袁桷書

書劉貢父舍人種竹倡和詩後

元祐元年九月蘇文忠公以中書舍人爲翰林學士十一月劉仲馮孔經甫爲左右史蘇文定曾子開爲中書舍人蓋同月除書也劉公繇袐書少監入掌詞命蓋與大蘇公相後先孔常甫則猶在著作廷兄弟父子嗚呼盛矣哉鄧右丞熈寧間以九制之譽積十年爲承防自負灝噩詎淺淺耶嘗攷元祐初元實維丙寅姤遁之基已萌是嵗溫公薨黨論興詩禍作馴致宣政紹興丙寅秦相擅持南北分裂遂定至於開禧則罪歸於韓咸淳罔上之罪昭於賈氏不十年而宋亡治少亂多明於天人者未嘗不深知之噫前乎幹徳天聖之際又何其盛也今嵗距丙寅僅僅十防文明之運誠在於此仰止先哲感慨系之丙寅人袁桷識時延祐乙卯十有二月庚寅也

跋蘇子美帖

滄浪翁中年書猶未精詣後沈錮黜落浩然之气悉心用資以爲翰墨祁公號婦翁兗公宻友終不能爲之道地前代法律之嚴若是

書蒲傳正左丞帖

左丞蒲公文學政事熈寧元丰之時號爲名流後出爲亳州未防以楊易杭皆東南要郡此手帖蓋繇亳入覲時所作也蜀繇孟氏以來無兵革鬭爭文士疊出至元丰時爲翰林學士者十餘人公其一也宋世仁英正史皆公纂修今藏史院可考皇慶癸丑桷得與其裔孫道源同爲史屬蒲爲西蜀大族三卯之變徙興元者獨能保其宗家譜整備遂以先越公所藏左丞公手澤歸之以永其傳噫綸言汗簡皆家世舊物桷無以進議厥今理學宏闡實始於舂陵周元公元公之道之學實蒲公紀其事立賢無方願於諸孫有以廣之防稽袁桷書

跋懷素揮翰帖

懷素書多才翁兄弟所書至明昌諸賢尢競習此體余在都下所見凡數十卷皆僞贗可考獨此是宣和舊物審爲非臨模者

跋栁公權書淸靜經

韓氏閱古堂淸靜經乃越石氏家藏舊物石居新昌慶曆時刻此帖後入復古方韓貴盛時遂得此帖悉有紹興圗璽此籖摽光皇手題石氏墨本失之肥紹興本夫之瘠韓本失之弱今覩眞迹硬黃古紙松煤老色無纖粟繆妄視昔三本眞碔砆也龍集戊申至大攺元甲子日桷謹審證於後

跋顏眞卿誥

前人多疑祖父誥非其子孫所可書魯公舉進士開元年已長成昔人誥勑必擇能書者塡補從唐考之徐季海之於其父嶠之是也從宋考之蔡君謨米芾是也此卷舊入思陵復古殿後入祕書省先越公爲祕丞時掌圗籍凡唐相誥皆入錄蓋徳壽晚嵗悉以前賢誥入祕省故也今李紳誥及徐顏諸誥皆舊物審定無疑

書舊作九華臺賦後

潛庵鄭先生兩入翰林纂修凡例多出其手於時桷亦補史屬適相後先未防除江西儒學使者所居近玉堂矮屋脫粟不堪旅瑣先生淸言介行每言數百年承平事不絕口桷不揆參錯承接時則有新安汪尙書孫漢卿爲供奉廬山曹端明子愚爲編修此數公者皆先世情好而桷以外舅祕閣公敍宗盟於相府事契彌相厚也先生生於淳祐甲辰之重九日先侍郎因之以命名家居築九華臺深致意焉於時桷實賦之由江西歸裏第不數年而捐館其子公許以門功入官來京師攜混元山居題詠手澤一卷而九華臺賦實附於後俯仰疇昔邈不可得而桷不自知止因循翰苑者今十五年矣學不加進而道日益損異日當假道靑溪拜先生之墓驗昔時手植之花木因以有推其子孫之興盛願嗣以記之延祐三年三月己巳袁桷書

書李防伯小楷夢歸賦【趙子固有跋】

洛陽李防伯建炎初同朱希眞避難南來名望文學與希眞相上下而作字體制亦復相似希眞書相鶴經朱文公評之矣余嘗聞先生長者言黃長睿崇寧間防洛陽作九詠楷書深刻故一時洛人皆師慕之希眞防伯又其似之者字學廢己久宣和立書學主上所好乃薛稷禁經所謂字則長而逾制者也則朱李二公寧得爲博士希眞嘗和防伯詩伊水嵩云未歸得說平生處淚浪浪蓋與夢歸同意又曰琴書摠驚眼文字更過人防伯翰墨之妙可知今觀趙子固評書力宗元常而宋朝習鐘書惟黃朱李三人曁姜堯章子固耳余嘗見丙舎帖徐浩模本出尢端明家又見禇河南摹力命表唐本皆纖濃遒潤至比閣絳宣示表如出二手則學鐘書者猶可置論乙酉嵗余見今翰林承防趙公子昻於杭於時愛堯章書譜手之不釋逾三十年趙公小楷妙天下是蓋脫其形似而師其神俊此卷舊藏南康黃可玉可玉嗜古剛絜人也後授其徒董君有能能寶之願質諸承防公作書評焉俾勿壊延祐五年八月乙卯書題東坡嶺表書歸去來辭贈卓契順道者

東坡先生居嶺海惟卓契順巢元修不逺數千里芒鞋問訊元修有傳而契順止書歸去來辭與之如有欠恨桷於徳常家始獲見眞迹落墨淋漓光透楮背見者皆竦然以起敬而元修傳非精熟蘇文者未嘗接識昔人以鼎彛傳逺謂於監觀有補徳常宜廣刻使家有其書任卹之道見於盛世矣

跋吳丞相檄京湖帥賻陳淸敏帖

嘉定十一年先越公與淸敏公同在殿廬實得吳毅甫丞相爲第一淸敏之薨丞相深徳之爲作書閫帥於時賈相年未四十方折節慕名丞相書至詎敢嗇淸敏子孫又安得以不家於防爲辭故事大臣薨有防州郡治防深恐後人不知以淸敏公家爲有請故表其本末若是

書世綸堂雅集詩卷

吾鄕盛時比屋皆故家大官咸淳賈相擅國絕惡四明繇是衣冠皆爲月集悉不敢議時事卒至國亡無賣降於外者當至元末年諸老先生猶亡恙時則有深寧王先生師表模範世綸雅集猶有洛社耆英之遺意甫三十有四年風塵變更乘虯上徵無有一人在者覽先郡公之遺墨不勝悲慕世綸主人於是下世亦二十年矣桷以契家子猶得從封胡羯末之後願相與勉焉以圗無斁

題樂生詩卷

詩於唐三變焉至宋復三變焉於江西變之極有不可勝言者矣劉南嶽少年以詩自名晚嵗獨尊楊廷秀考於風雅無是體參於唐宋無是體以斷絕直致爲工叱咜轉旋駸駸乎江湖之靡者也吾鄕前哲所爲詩仿韓而不能博師蘇而不能宏然卒無江西之誦建安黃初之作推而至於風雅則亦有徑廷矣定海樂君之才以一編介蔣君玉度示余且求敍引噫詩不能以易言也觀平淡者合自然孤絕者得深悟繪物不鄰於巧琢至境合心防釃然百谷之泉必達於眾流是亦於詩非積學有源者不能是也余終老林泉異日相防於寂寞空絕之地相與酬倡又將盡其說焉

書孫僉事訓子八字說

乙貫之防忠恕而己其語簡而易明大賢之教人曰不妄語聖人之教子則曰立與言二字而己過於文則漫不加省切於近則易以自持孫公濟川之家訓凡八字曰吾將以訓於家吾子之果能爲儒也必將由是以得名使不至焉則守斯言也其不爲小人之歸也明矣求餘言以增警遂書以歸之俾勿墜濟川子名某日不廢學將以儒術起家桷老矣猶將見之

書黨承防篆杏壇二字後

翰林承防黨公篆法妙一時所書杏壇二字刻於曲阜藹然風雩之意千載一日也衍聖大宗南徙三衢設祀有廟傳嫡有緒令郡守趙侯敬之髣其舊址築壇於旁昭揭二字於其上有新丰肖似之意見堯於墻著存不忘之義也若曰思其居處孔氏子孫萬世不怠是則趙侯之用心良厚矣防定三年二月具官袁桷拜手謹記

書吳子行篆書陰符經

唐世陰符始大行原於李筌成於李靖貞觀皇帝始酷好之命褚河南凡書一百九十本貞觀之意蓋廣用兵之說耳李筌托神姥之言乃曰上有神仙抱一中有富國安民下有彊兵戰勝又妄增六注以惑後人然終不可悉解而吳子行復書之何耶唐人作篆惟書千文蓋懼學者之未易察也徐鉉作項王亭賦彷李陽冰裴公徳政碣之遺意子行沈困市隠丰碑巨碣不能以自見冩其幽曠托焉以自逃者也余嘗聞善書者大篆不得入小篆書最懼入八分使子行在吾願相與評焉

題劉明叟詩卷

大裘無文良玉不琢質至美而無可揀擇也言爲心聲而詩章之衍溢則又若必事於模範論至於理盡所謂模範者特餘事耳黃大史嘗言寧律不諧不使句俗以建安黃初之法較之似若有病然太史所爲詩鍛鏈之工過於前人其所謂不諧者蓋其變體耳吉安劉明叟示餘詩一編不事雕飾意气淩厲理勝而語完嶰谷之竹合於自然不假按抑而宮商敷宣各常其職手之不能以釋因以夙昔之所聞者書於後而歸之

題閔思齊詩卷

唐詩有三變焉至宋則變有不可勝言矣詩以賦比興爲主理固未嘗不具今一以理言遺其音節失其體制其得謂之詩與隴西閔思齊示所爲詩衝澹流麗亹亹仿唐人風度寄興整雅將駸駸乎陶韋之畦町矣近世言詩莫不以三百篇爲主經緯之分茫不知所以由逺自邇漸入魏晉詩寧有不工者乎思齊敏而且勤輟食忘寢和平多而淒怨少气完體充不以沮折爲可撓事物之來處益有暇故其見於心聲者無羈窮不偶之意讀其詩以餘言爲證斯得之矣

書吳明之文編後

始余見閩淸吳明之於成均神度秀朗防於公卿將以奇言直气感動鈞說輒同坐席復與一時之能文詞者聲摩度測守繩合則駸駸乎班馬之軌轍而建安黃初之餘事將力進而不肯止也余旣得請歸隠山中江浙挽余以校文防有亡子之戚旬日卽出後知明之試進士不中幸不余誚而深病有司之不察也曁來四明將返閩中示其所爲詩文若干捲讀之不能置是誠得於逺逰者多矣見聞窘於州閭舂糧之適不足以自廣而冒萬里者多大言以賈禍若明之之防歷漸摩薰陶悉輯於翰墨籍爾求配於古人誠不爲過使果有遭吾見其揚於王庭淸逺自儀潤色敷繹詎止於是編之所述哉因書以爲異日之俟防定三年十有二月辛未朔見一居士袁桷書

題云岡圗詩卷

王侯叔能守防稽將悉意山水以攄其夙慕下車未防治省檄治舶事往來市衢意若有不樂值侯善繪事命作云岡圗朝夕觀覽蘧蘧栩栩見似人而喜者也余嘗聞巖居谷隠之士有言夫細旃廣廈未嘗不心掉目駭而久居朝廷者志念専寂凡其可喜可愕之事皆不足以動故其於山林之趣介乎其不拔一使肥遁將終焉以無悔若是則賦此圗者其爲招隠乎其爲反招隠乎

書馬元帥救荒事實後

司獄永喜林君萬里彚次元帥馬公救荒事實一鉅編俾有言嗟夫斂散之法不行於今爲牧守者亦難矣因時之防復抑其直是則於商旅奚有望焉董煟輯救荒書至盡至美迄莫能有遵其說而行之者病在於執一虛心以求則今馬公之政其近之矣林君之編曰臺民四十九萬有奇其粟率糶者一十四萬七千有奇紏於富家防三萬石有奇當是時以一郡之民能動於上聴其出粟至於一十有四萬非身任其責所爲文書不大懇切不能至是當民遭荒抑損以售亦必有道數盈於三萬則其便不便有不得已而然者也視瘠而坐仁人之所不忍邀名以幸成夫豈仁人之用心馬公之政集眾思以爲其佐林君之爲首奉行而不失者皆公所辟佐吏凡五人見於所行事實不復著記禮之言曰三十年之通制國用量入以爲出馬公耆徳碩望將參預於天朝願以今之所行爲權而以經制告於廟堂焉則得矣

書孫孝子事實後

余待罪翰苑見友人張希孟郭幹卿所爲孫孝子碑及序引卓卓表著二友非取佞以悅夫人者今歸老田裏又見程琚孟夢恂二文士作孝子傳事益詳宻文𨿽不同而紀載各有條理信矣哉事至實者易於言孝非以干名而名隨之是見信於州裏有不得揜焉者矣五典之常心之固有聖人設爲司徒以職其教唐虞之世見於旌表是則上古猶有失其良心者今觀孝子之行事悉合於五典刻意肥遁乃今起家入禦史府防名振徳政事施設皆其素所蓄蘊觀風宣化家至而戶諭矧今爲澄淸使者薄惇懦立反其澆漓惇行孝悌悉以其躬行施於七郡不亦美乎孝子今爲浙東肅政僉事名楫字濟川泰定二年二月甲辰前史官袁桷書

書戒壇儀後

余居鄰開元寺其戒壇精嚴肅靜過者莫不悚息間遇度僧必一往閱之見其結跏籍艸持怖畏想口誦加防不絕天神炳靈至有登壇僕絕不能終事者繇是𨿽獰夫惡子率罔敢廢懈噫使常持是心安有所謂地獄也耶悟心源律師定上壇結夏等儀式願廣施諸方使人人如初受具足戒時淸淨法海與大防氏告眾無異不然酒池肉林罪劫可勝道哉

書大般若經闗後

大防氏以汪洋廣博之說諭於羣迷萬緒千說故其爲書讀之茫然不知畔岸師其說者始作闗籥以抽其祕繇是旁行側注機要立具夫相從心起食息之際其來無端卽其書以求似若未盡捨相以求則所謂一者猶以爲形迹也皇祐庚寅有僧省悟以三藏法師大般若經通闗重加校定至皇元泰定甲子寔相距二百七十有五年時有演忠律師其名亦曰省悟復爲聲聞入道行位記三卷補昔時之未備殆與前哲夙相脗合體一分殊吾儒之說近世釋氏率竊取以爲祕探索於毫釐之際殊失其防矣自博而約吾於是書深有取焉悟師類其書簡宻將與後來者共異時執一以持捨一以悟則觀是書者爲入道之軌轍明矣

書文宗周袐藏圗詩卷

宗周法師作祕藏圗深取吾儒一貫之深昔濓溪周先生衍太極圗體一而用異歸其異於同則用猶一也斐然黙契不能已於言而法師舂容鏗鏘振孤桐之遺響發天籟之靈窽又率其講下珠聨璧耀將極其深造不出乎祕藏之防而其融液變化𨿽億萬猶以爲未盡歸一之效於是乎見桷老矣倦遊相望南湖跬步還往之便願自此始

題噩上人疊秀軒賦後

楚之詞不作久矣晁無咎氏始分其言爲二淵乎得其徽防離騷九歌判不相合漢魏而降一而爲之縝宻者爲揚馬反復悲悼漢帝所謂鄰於楚之聲也左太沖融液藻繪能爲一繼者不復若是晁氏豈虛語哉吾鄕髙端叔先生作變離騷直與古者相抗而或者謂羈窮不偶怨悱不得以自振今噩上人作驃騎山賦及疊秀冽淸二賦手而讀之誠駸駸乎古作矣渡江以來諸賢蹈襲蘇學以防快直致爲誇詩與文率相成風科舉學盛屈宋不入於口耳積防二百年山林枯槁之士尙何能兾其髣象是則皆吾徒之罪也上人語精意新無模塹之言道也師逺防托興也鄰九辯嗟乎余老矣上人當勉之投閒謝事願相與過從將復見於雪竇玉几諸山斯幸矣泰定二年閏月乙亥淸容居士書

書禪林備用

周官擯相行祀升降玉帛之事禮爲禮儀爲儀何謂禮執以告王者是也儀者陳設綴兆之位一定而莫易者經籍旣焚淹中之出不全後人以意損益僅見於朝著若少儀內則弟子職所當行於家庭一切廢棄儒先屢致意焉釋氏之教爲三宗見於動作日用不敢一有犯越者爲律宗達摩之學則不然調伏於凖繩之外放形骸黜邊幅守禮者莫能與之辧而其從心不逾矩卒有合於自然是則繕性之效略外以理內於斯見之矣淫欲嗔恚皆謂之道大防氏托言爲諭將以語夫上知愚者不察悉得以自恣職教者憂之於是爲淸規而曲爲之防數百年來遵守罔替世愈薄而俗愈侈奇衺曼美亢滿區宇澤山咸大師始輯廣其未備詢於耆舊證於編簡作備用十卷以拯其極壊其勤苦之志於是書足以見之餘嘗聞咸師防律以爲禪守其師說不肯以從於人淸嚴峻整講道不輟頑薄敬避其死也尢奇偉余湣夫吾儒之教淪若是使有若斯人者一正之斯得矣序其書所以識吾徒之未能也

書噩上人慈照師行述後

佛氏之言以理譬廣釋心性其言汪洋浩博譯潤有工拙而體制則一可得而同也宋世諸儒言理者率不以文字爲工論考古昔措於五經則或有疑者焉太史公敍事幽顯變化猶龍焉不能以名狀後世宗之編年之法防絕而今世所爲志碣行述悉祖襲莫能有違者夫發揚防稡因其事之實而爲之也反復致意傷其不偶而表之也丰功鉅績被於歌鼎彜者則又皆太史之事荒林絕壑曠達衝澹非有道之士不能爲其言也言佛者三宗而習禪學者必以悟入爲證將從其言邪則質野不足以傳逺引而刪之又懼不與其道合噩上人示所爲慈照師行狀泊兮若酒之致其誠韜兮若防衣之蒙其飾逞奇闡幽大小委折各當其職合儒者之辭以盡緣飾包括纖粟絕其疵俚是其言也傳信永逺爲無疑也余嘗聞慈照師剛毅貞固內外有則故所至成立上人文足以發之因書以吿其同志俾入石勿墜泰定二年十月丙申淸容居士書

題轟上人詩卷

華嚴極天下之富麗樹下冢間又何其岑寂邪乃知丰儉博約從心以生芥子須彌之諭豈虛語哉觀轟上人西隠亭榭諸詩有徧法界之道將隨境以觀懼其多岐而亡羊也掩闗息機眞防於混沌之鄕萬幻俱滅胸中樓閣豈土木丹漆之所能成吾將與上人一叩其戶牖焉

題雪竇平禪師詩卷

大梁張武子來吾鄕始正唐律繇其禪林悉守其法𨿽頌古詠物情切婉潤足以追配牧之商隠怡云師蓋一時與之從防近朱近墨豈虛語哉繇今而論獨僧詩猶能守格律而吾徒一切直致恬然不事修飾觀此足以泚顙龜石寺號小院然多出名輩怡云師之漸摩灌漑於是乎見

題雪竇潛師語錄後

用潛師住淸源先郡公將挽主定水未防上雪竇不果幼嵗祝髮於觀禪師不久而觀謝世廼痛自卓立防諸方能采其所長不専於一師而其貫通融防慊然猶以爲未足由是瓣香之酬靳未肯出禪林有疑而桷獨能探用潛之意佛之學道非止一悟用潛能深知之今世禪人之病在於望風承嗣以希進用而居顯路者旁曲誘了不相涉其日甚推用潛之用心玩其語言有至死不休之意廣其傳將以愧夫今世之庸敍於前足以知餘言之非妄也

書笑堂偈頌後

拈花防笑大防傳道之防也不笑不足以爲道老子憤世之論也近世禪人掃迹削機謂防笑爲疵病卒致漫誕不可救藥影響旣絕而道益無所見聞禪師在淳祐間羣公傾下以平實爲法門因西律師之請號爲笑堂是深得迦葉之要領感而遂通夫豈虛語也哉西律師已下世矣其徒寧上人能寶此卷倘以聲色觀虛空將大笑矣泰定三年某月某日淸容居士書

題俊老語錄

顯仁藏用非言不足以宣而飾辭繪句悉墮於浮繁惟大防氏絕其萌芽刋落無文土苴瓦礫不足以諭其拙也由是禪宗沿襲千士一律使人行不知其所謂畔岸明極長老以其示世語俾有敍蓋其不得已於言者歸於太朴而其足以陶冶性情見之於歌詩發之於言辧聲從字順使人得以知其指示非過爲椎魯以誑盲聾者余壯嵗讀四家語於育王珙禪師曰語有實地有證地若華嚴所演豈空幻哉明極語將大行於世敢敍以証之

跋觀禪師石菖蒲賦後

廖寺丞賈相之門客於時方歌舞湖山沈酣恣縱不知有泉石淸事觀禪師持此以奉鋪敍宏麗末章以主賔輔仁功爲急用意深矣厥今湖曲淒迷藤蔓一色不知此本流落何所言此可爲於邑

跋觀禪師摩利支天贊

觀禪師此贊爲賈相作維釋迦慈悲廣度勅諸天以防衛濁世非黨私滅公狥其所請江上祈和乃拘畱信使罔上以爲奇功使終日梵唄香雲滿室神其吐之矣觀師言語不迫隠然卹緯之憂厥後師潰身竄三尺童孺猶指罵不絕桷幼嵗親覩其事今老矣尙忍言之

書薛嚴二道士雙淸編

余幼好讀黃庭眞誥二書私謂學古誦詩當凖其音節程度後讀陳子昂李太白諸賢詩飄飄然淸逸衝逺纖言腐語刋落俱盡則知二書要其標凖矣渡江諸賢明切理性間爲禪人偈語謂與風雲川上相表裏詩道浸廢而所謂道家者流方自治其學不復寄適於吟詠之末噫實吾黨有以使之然也臨川道士危功逺以雙淸詩一編示余攷其嵗年儒者之言詩者正絕而薛嚴二師方往來龍虎山中搜遐絜緒求遺音於魯壁之旣壊宮商相宣更疊振響豈久於其道而能化者與夫學詩而爲魏晉有道之語亦少近古其不至成就力不逮焉耳習簡易近體遽謂理趣譬之酒焉因其薄醨而彊以三齊酒第之不防於過矣二師詩足以昌其道余獨惓惓焉致意而不置者愧吾徒之學爲可湣而不在於今日之也薛君志行絜淸不自表觀妙公嘗尊異之嚴亦簡整自治功逺云

淸容居士集卷五十

