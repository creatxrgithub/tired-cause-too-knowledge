髙陽詩文集

﹝明﹞孫承宗著

●目錄

序

卷之一

五言古詩

卷之二

七言古詩

卷之三

五言律詩

卷之四

五言排律

卷之五

七言律詩

卷之六

七言排律

卷之七

五言絕句

卷之八

六言絕句

卷之九

七言絕句

卷之十

詩餘

卷之十一

序文

卷之十二

贈賀文

卷之十三

壽序

卷之十四

策疏

表箋

經筵講章

卷之十五

冊文詔

制詞【上】

卷之十六

制詞【下】

卷之十七

墓志銘傳

祭文

卷之十八

碑記

卷之十九

尺牘【上】

卷之二十

尺牘【下】

●序

葉向髙

佟國器

周亮工

楊璧

○葉向髙

凱陽孫公奏議序

文武之分途久矣以周之多才而禮樂屬之姬旦韜鈴屬之姜望漢興首推子房亦運籌帷幄耳唐之房杜姚宋明之靑田皆不典兵宋之張徳遠典兵而敗韓範之膽寒西賊皆虛名耳其身兼將相眞能用兵者亙古今惟諸葛孔明一人然亦偏安之業非全盛之世也今凱陽孫公躬逄聖主入參帷幄出典戎樞而又不辭艱險督師楡關當邊庭多事之際裭其魄而不敢進者已三載於玆非眞具文武才無施不可曷能勝玆任哉余於公有一日之雅自托於相知然當是時聞士大夫多推轂公欲登之壇坫心不無少訝詞臣耳何以得此名其後余入都見士大夫推轂公愈甚上亦心注公自講帷爰立且領司馬事公亦慷慨任之略無難色於是服公之識力抱負果有大過人者其泩楡關也屬廣寧新破中外宿胸無敢行甚至已被命之經略抵死力辭上怒裭其職而終不能鼓懦夫之气公之出督非舉朝所敢望使公不自請誰迫公者捨密勿論思之安而就戎馬倥伆之苦凡少顧身家知捀利害者決不肯爲而公冒然爲之其忠肝義膽急公忘私自武鄕而後豈可多見余每念之不覺汗之浹踵也從來當事難議論易非議論之易也彼其議論之時原未嘗從國家封疆起念但取唇吻爲快耳夫惟自爲之而自議之議而不效則身受其責安得不難故以趙營平之自負猶必至金城乃圖上方略孔明出師亦曰成敗利鈍非臣之明所能逆覩趙括之母知括之必敗亦不過曰兵死地也而括易言之餘觀自東西多事以來談兵者如剌蜚公交車之疏無日不騰聽其言若鑿鑿乎孫吳復生韜鈐滿腹試之於事曾無一效或友回以僨此皆括母之所謂易言者假令因其言卽令任其事且將緘口縮舌而不敢咄而惜哉此法之不可行耳公在楡關久議者亦稍有異同然公持之甚堅不爲人折搖奪上信倚公不啻塞下長城所請事朝上朝報夕上少報無頃刻畱滯賜予駢蕃璽書屢下若不能一日去公於楡關者公屢疏請歸見上面論機宜余亦竭力爲公從臾終不聽也以社稷之福主上之盛靈與公之宏猷大略可旦夕告成功以報命於天子豈非綸閣之光華千亡第一快心之事哉余不侫固拭目俟焉公筦樞出督奏疏若若干篇將付梓而屬余序余非知兵者不足以窺公然知公所條畫皆自爲之而自議之每上一章輒費多少籌算字字自心膽流出與取快於唇吻者不同故爲發明其意使公一片心不至於莞結而莫舒後有劵公勛業者於此亦可徵矣

賜進士第特進光祿大夫左柱國少師兼太子太師吏部尙書中極殿大學士兼支尙書俸知經筵日講制誥總裁國史前予告存問奉詔召起友人福唐葉向髙頓首拜撰

○佟國器

髙陽孫公傳文集序

余髫年侍先大夫宦遊瀛海卽耳轟髙陽孫先生盛名璀時先生政給札內廷典試亰國翕然穪斯文匠石宇內摻觚之家莫不視爲凖則迨後來金匱石寶之藏益富而旗常鼎呂之業�然或口代天言或經筵�廸儻言議禮橫筆該兵山川人物之紀載開治論道之吁謨�布師中傳剳塞上指陳利害入告嘉謀剖析名理之精微考撰古今之典實及夫文遊贈答觸境成文是以卷帙浩繁幾於充棟余每評論一代館閣諸公政治文章媲美者以李長沙外指不多屈而太傅�以宰輔兼本兵進參機務出鎭楡關其治忽機宜上必親爲咨問戰守籌劃國所待爲安危�歷代近臣所不敢�者夫昔賢以雍�期碩之詞�抒治平景�而太傳公決策綸扉定計密勿帥師邊境當戎馬倥傯之時論思敷奏立言有體如�大都以嚴�正性抒忠讜篤切之言�字字沈雄堅定宜其焜耀千秋昭著日月爲館�第一流之文爾籌邊之勝略之�傳稿甚富珍藏於家天爾槪之兵燹之餘幾成不傳之祕令孫都閫君之淓孝思不匱徧檢殘編多方捃輯淂二十卷宦遊入閩珍以什襲幸予與都閫共事會城而都閫之尊公爾與先大夫昔�譜諜年誼爲較篤焉予撫閩二載訓練徵調日�聯給賴都閫共考軍實選士勵兵勤襄乃事見余羽檄稍請之餘爾喜摉覽遺乘以廣見�都閫君乃出太傅公文集�余較正卒業之後付之剞劂以壽諸世吾深幸杜相業鼌賈經濟韓柳文�畢萃於�集中而欣然爲敍其景仰之素志如法峕

順治乙未五月旣望巡撫南贛等處都禦史前巡撫福陣襄平年家晚生佟國器謹撰

髙陽集序

詩生於情情本乎忠字紓天而鼎﹖﹖義象類以徵辭莫切於四言矣華居豫悅徵諸鸒練村成幹徵諸莪肅止惇行徵諸鴇依盈就歉�諸罍怡顏順聲徵諸黃鳥秉廉宣潔徵諸白華內志外功因心富業惟詩信而有徵迨立宋明間尋潦問凖必師漢魏盛唐不位開元天寶以下人物此志緣識定匪語於情自性開也程繩孫公運理庭倫興謳邦佐五章煥發聿亟榮光之圖六律咸和共覿奏金之字位忠顯孝鳴盛美於神熹炳旅常於��洋�如慶善之在可先大夫與嗣君仝桂譜玆蘭蓀接武三山編次公髙陽詩集十卷余爰得誦歌之�感絲篁篆變金石情必盡致以寫物辭必窮工以追新於子之雅茂先之淸景陽之麗洵有兼長應制則莊嚴典贍燕遊則雋逸瀟疏別離則感歉低回邊塞則悲壯淒惋觸情移韻恰中其宜如池閒飛燕子砌古長宜男五言之李�林也白髮縱橫下丹心慷慨生五言之杜工部也襟披海色黏天碧斾拔山�捶地靑排律之王右丞也�臣奏摙連三自聖主興�第四年七言之儲光義也廿載騎云弄月萬年綠拊靑山把酒任花開�披襟看鳥飛還六言之李頎常建也不必沾沾王楊盧駱而自弗光怪酸寒六朝而上公爲折�是豈非情之所生�公行篤於家乘勛著於疆揚十疏歸裏注位以林玆集特情韻之不匱者耳敬爲之序峕

順治乙未春王正月上元之吉巡撫福建等處都禦史年家曉生長白佟國器頓首撰

○周亮工

孫髙陽先生全集序

文章式�自宋�來權歸��卽�地歷下極力爭之而�不能勝但其流爲��蔓衍總不脫宋人�習三百季來�推李長沙奏議�楊后淙其�𨿽�業勛名景爆千古而求�確肰可傏�頋乃闕�余產中州束髮受書再�剬舉萟中習知�孫髙陽先生以未及得探先生豈匱石室�藏���通藉�翰�刻先生全�於白門私心竊喜�爲得慰三十年仰慕出私而共燹�後旋復�佚殊覺�然不釋於褱卅與先生�孫都閫星衡君爲十年�不�合�於�因�盡讀先生著作而都閫君�將再刻�廣�唐屬余序之餘�先生敍�同史記制誥同中翰奏疏�孚同賈誼陸贄至於辧駁考核𨿽復�肰一出於正而嚴厲沈鷙之�大�本�韓�殆近代館�譒�與�地正下合爲一人�也先生�諸生時卽懷當�之志負劍歷遊塞上幾情形得失坐川險阻罔不按芳指掌及給札內廷�孰於累翰掌故翰家議祧議�諸大典禮一�皆屬先生�裁先生矢口爲文出言成章�中款會機宜而息盈庭之��於進講經筵尢孜孜�輔養君徳�務業拜端揆仍兼司馬�晉呂鼎隨守楡關其峕羽檄�午燧�唐嘑而先生徵��分片絲一出卽老�宿將莫不�踖��身�師中�不釋劵��長沙石淙尢爲繁難勞勩而蕃還不啻伯倍富之此豈可與韓魏公未遑文章司馬溫�不能���日而語哉顧先生�言𨿽未盡明於峕而徵之身後�有不可廢�都閫君守其家學�有�才向用未艾余於是歉哲人之�後而玆集�必唐者��疑也昔蘓子瞻少時�慶曆聖徳詘�有範文正��名��不得見爲�嗣後獲遇範�宣丞相而�得序�集爲�於門下�之列余𨿽未及奉先生顏色然得��閫君共事一方而掛名於先生�集也�幸又可勝道哉因拜手而敍�向慕先生�於右

順治甲午初冬大梁後學周亮工頓首題

○楊璧

孫文正公全集序

夫士君子朿身名教志法聖賢非徒以文章畢乃事也然又未嘗不以文章見其眞蓋文章卽忠孝之端倪而忠孝乃文章之實效二者若爲兩途而實歸於一致故太上立徳其次立功其次立言所以垂不朽之三以炳耀乎天下後世者名臣賢相由此其選也予朿發時輙耳熱愷陽先生之名丙寅歲筮仕髙陽亟取邑志讀之見其勛名事業行表言坊談笑從戎慷慨赴義百世之下凜然尙有生气然猶以未讀先生全集爲憾丁卯春其裔孫茂才克錄至諴國學生瀾捧家藏全集以作序請予披讀至再覺言該經史字蓄箴規世道人心賴以維系文搜兩漢之腴詩探四唐之奧至其對策陳疏講經制詔以及銘志序牘之屬莫不以致君澤民爲先匡扶補救爲任予不禁掩卷流連竊有感於先生之爲人矣先生生當末季力挽傾頹縱虎穴之能探柰蚊雷之聚處卒能鞠躬盡瘁百折不回求仁得仁以身殉道迄今讀其遺編仰其英烈始知文章流於血性忠孝發乎天眞又豈沾沾章句者所可同日語哉嘻不朽之三非先生其誰與歸先生事功顚末已詳志乘予固不贅聊抒所見以跋其捲尾

嘉慶十二年歲次丁卯寎月上澣八日知髙陽縣事光山後學楊璧謹撰

●髙陽集詩卷之一

髙陽孫承宗稚繩著

吳橋範景文質公較

五言古詩

◆五言古詩

謁楊太常椒出祠

題田家圖贈喬明府

偶作

夏四月不雨山出云風輒散之有作

隘園雨

雜詠【五首】

漁父詞

再贈蜀上人

戲贈

洋口雨

滿野行

夜登陴

淩雲行

生鶻行

濡陽行

文安行

雄令行

遂城行

辛苦行

戰城南

範陽行

徵兵

聞急報

一夫行

端五先一日有作

八月十八日聞雁

詠史藺相如廉頗【二首】

關山月

贈劉生

○謁楊太常椒出祠

楊公負奇穎舞象成奇調孝友自天植義烈爲譚笑兩疏志竟酬一泓血未耗代迼姳逾尊祚薄神復耀皎皎夜臺月風吹淸庭徼我來采芳芷灑泣一投弔

○題田家圖贈喬明府

何來生幅綃寫作田家狀老農自力作饁婦相晤餉穰穰秔稻秋軋軋篝車上野罄有餘閒官租不負曠簫鼓鳴枌楡壺榼向林莽指點隴頭云呼盧醉盆酉﹖央渠盌映如銀拊髀歌蕩揚誰念三時苦朅來同一食﹖央誰知百姓歡總是公家貺猗歟花縣春玩此圖中象

○偶作

上天自好生殺機輕豈動百千萬不寧日爲天地川卽使不寧來乾坤巳成訟試觀法�法何殺不歸正古無百歲人無亦愛生重忍栽石菖蒲爲殺風生【獸名】供數車薪不燃鐵錘鍛乃痛取腦和菊花不當一朝饔及盡五百年到此終成慟靑豹有輪回安知不爲開嘗讀淸吏牘曾笑請入甕

○夏四月不雨山出云風輒散之有作

我聞雲從龍亦聞風從虎如何云方興大竅風輒吐應是龍耽眠意不霖下土以玆虎縱橫日伺雲間舞虎固有睡穴行風豈不苦風威未易當而爲虎傔�我願睡龍醒畱云護雷斧再願虎戢恣勿嗛風力沮唐家龍以文周家虎以武文武自兼資云風乃相遻嗟彼蓑笠翁鋤禾日當午罷鋤荷豚盂走以告田租風伯大無賴驅云致不雨田祖若爲笑事干天公府龍借風逭秦虎借云張楚��寧爲�矯矯寧爲腐方今大聖人風雲萬物睹

○隘園雨

坐隘園北窓下獨日當午烏陽迫近疏簾不敢拒時五體亦覺以旱爲魃而艸木垂頭僂背如企思上澤無何大雷雨而僂者昂垂者伸亭中人喜可知作紀雨望之

予園自隘園亦作萬生主園中千萬生生生都待雨予方遺桔橰以傲丰隆斧激其一作霖流膏蘇下土果爾怒呵香金蛇爲我舞須臾溝澮盈怒生怒如虎振槍葉成聲鼓腹告田祖我亦罷桔橰園丁欣無語應遭天公笑望云何太苦吁嗟未雨時桔橰未可去

○雜詠【五首】

汾陽亦麤官而動合至理君寵恩自渥寵去思未巳部曲卽散落國難忍不彌單騎豈忘身胸中早定矣其處觀軍容乃成大君子相州九節度誰咎公無紀

其二

黃扉豈不安而乃欖兵紀略巳料��我兵正�埋馬隆列兵廂十萬橫千里蓋牟東鐵山西南瀕海涘以我排余皇直逼靑石底扣舷三萬人附艙三月米四衛歸於囊三韓仍我鄙叩馬非書生少保巳退矣

其三

倉猝起田間五日平臺對霽威是卿書面勅合外內刻夜閱層樓寒雲月靉叇單騎下潞陽周匝胡萬鎧白板驅風雷亦覺��駾再勅略檢關用返懷光轡漁陽天爲鳴盧龍月如醉以我當獨衝遂消東西燧五月恢殘區一朝集羣喙後先上��七千有餘�最喜郵馬殲更快韓僧薙朝廷任一官所向成功易忽開兩撫軍雜以中樞議事亟伏師貞事平恣小吏師勿用小人所願當軸記

其四

騃哉吉士綸而乃身試忠吳趨何足聞浪托爲車攻淸水河水赤白艸坡艸紅智不足周身愚竟以害公漣如當陛血其心映大空

其五

狡狡主事嘉跳身爲鬼雄竄疏木海濱而興三屯戍拆枝爲樞役圖殺偏廂隆撫遼乃禍遼力彎同室弓旣以借我力遂以冒我功官緣恢復始謀綠繕循終移口媚新樞瞇心傷大公予終欲無言愚而詐乃窮願客金縷腰鈐轄未可充

○漁父詞

洋風何逄逄洋流日濈濈白雲茅屋邊綠水蓬舡側放歌一棹閒提网萬魚集尙不分鱸腮誰能惜雞肋簫幸聲殷雷終日垂靑笠蛙廩頃爲公魚租催且急蘆火晝不然漁姓饒苦色無心雲水淸不競風波息澤畔有獨醒從來不相識

○再贈蜀上人

飛錫下孤洲渡杯安行腳結字枕淸流素心那復瀹泡影風動旛波光月臨箔洗缽食分魚喚鐵客招鶴汀樹起孤云漁舟藏大壑■﹝口答﹞然跌坐間消此無生樂

○戲贈

菡蓞照回波玉臺聯二妙嫣然乘燻風羞與泥同調采采須及時無寧謂尙少

○洋口雨

洋口雲頭黑野老遙相謂一雨見蛙沈再雨驚魚沸爾家上平田穗乎可獲未

○滿野行

滿野下豺狼何地不荊棘盡室辦兵食何人不偪仄霧露空爲朦熒瞇天爲惑綺羅照輿臺而誰憂社稷組練護扉墻而誰念邦域百人共漏舟乃日防湁潗三老泣扣舷衣袽祈補塞

○夜登陴

老綠發庭槐涼颷夜侵迫城幕兵如賓梁泥燕作客厲气一循城水荇漾波白燈球亂星檢行扈亦嚄唶天髙河漢親便可汛夷貊

○淩雲行

淩雲臺髙議未暇千里遙秉鉞護神京那得及空嵺登登豈不築而聞黔晳謠桓桓豈不兵而徒詠招搖眼見逃亡屋生人任離漂骨肉非身存而念骨肉凋所願傑豪人安弦一更調

○生鶻行

生鶻竦秋骨不殊健兒心元戎出遒陽��踏松林似聞絕轡野蚩尢巳成擒如何方城南而復報陸沈東兵南北合不見馬駸駸勇哉觀�容乃肯入賊深但能前殺賊小衂何足吟

○濡陽行

濡水旣繞城而不斷仢略濡火可燒屯而不戒震■﹝火侖﹞兪兒報警急而猶作嗢噱大口斫訛言�騎巳搏攫尙認捕守兵起居方勒恪不戢且自焚城火巳爲熇不絕且自陷城水巳爲壑哀哉房次律而同死抄掠州牧仍丈夫陷胸亦寬綽士女且百千朿手八孅綮乃聞濡北關壯士何矍鑠百餘大白掊而竟拒弩彍田家一與伍憤激出雙鍔誰哉弱纖兒銷要而力卻麼麼幾匹雛方州頓有﹖﹖石

○文安行

漢縣文安古廣陵尙有城其城地空曠其人�縱橫從來丙丁年互換爲傾�門鋪一不備上厪至尊營如何烽未傳而巳避地生間說土冦導豈人盡室行縱使百餘騎未必�果勍登城便不支何稱百萬兵嗟哉幾大吏弦弛須用更

○雄令行

仁哉雄令尹孤城空萬家城旣不可守守亦不能遮何如散四方萇楚樂無涯健兒枉跳梁入豳徒紛拏忿騁無所掠不堅亦無瑕怪爾貪婪更政虎賦方蛇營橐不營城置罝復置笯癡黠半相柪枯菀競爲嘩聚徒護一軀而叢萬咨嗟豈謂城當空不守空爲嘉大雄與小雄衰柳仍寒鴉

○遂城行

此地古梁門荒臺堪四望如何百餘�而竟憑陵上大鄭小鄭君子姓多凋喪令公亦巳忠學�何其壯殺劫孱爲權荒途彊無恙繪圖耿全�入對勞張亢刺問袖中疏判官竟�將父吏�刺促寧繭無寧障城上不作甋兵鄕下議餉死法無死敨櫐櫐相背項

○辛苦行【田平野二郎脫�逑】

辛苦�中來傋言辛苦走初盟護老親事急復難守同作蘆中人泣啟房公口二鼓閴城頭褰裾向城峊健婢下隍中有婦扶其母一婦成家兒步趨獨相後女墻尙未過頓死力劍手相牽赴城河十郎入水罶九之女呱呱一聲巳觸笱八郎生不慧婦與死同藪長郎之仲兒文彩光祖父與其弟五者俱赴河泊蹂尙有兩婦女死不知何摟當其墮城時安知城河陡泣不敢爲喤呼不敢爲喁哀親敢乞扶乳兒敢乞谷水聲方如雷殺聲更似吼一木羣婢持小太木爲耦忽聞撥棹呼有船可恰受搖搖上曲堤驚魂堪定否身各無完衣安問徒蓬首再拜雨如泣我橐尙堪剖

○戰城南

老鷹煙霧質騰撇雲沙際健兒自健生況復乘秋�風气覺未揚豈其藏佩悅當急倚觀軍諸公不踔厲適聞戰城南亦獨觀軍銳誰其統六師而卒競佁儗祗言貂不足不憂馬不駛始尙需大剏其終爲忸狀數聞徵大兵盡室解歌杖安得大英雄一鈐賓月竁

○範陽行

燕南鹿太常矯矯人中雋一聞陷範陽幾度驚相問以予切怛心聽說還疑信旣見遺權官應知城蹂躪闔門徳紀中天其有遺慭平治詎無期而忍失忠�翹首望雲天急足將無迅

○徵兵

大吏下徵兵更從鄕兵選鄕兵聞遠徵點名巳破膽主兵力解說爾兵勿選愞僕射如父兄況復交鋒鮮不比鄕兵勞實實教摘揃不見元戎車新從閒道返

○聞急報

天地頓無情而日陷州邑殺人紛如麻掠人亂如縶豈無大師臨鐘鼓日爲襲有躪輒破缺安問大小入大弦日以緩小弦日以急緩急亦何憑間裏日鳴唈尙須豪雋人更張不暇給

○一夫行

一夫餐分二枵腹夜負墻瀟然下秋霖髙風易爲涼況其念四野妻弩遠相望火甲亦登陴而不食官糧紛紛陌路客骨肉醵爲防渠亦念骨肉事緩姑同行不看掉臂者傍城顧覆隍

○端五先一日有作

是日爲亡室王夫人生之日憶丙辰予病夫人力勸予歸是日舉兒輩觴夫人更有衷言曰官從且大責難謝矣予佩其言而旋以誼激抵關浹歲是日兒輩爲夫人設食愴焉有作

予當賦歸來子肯勸予駕予豈更邅回相與安鄕捨祿從恩愈深宦長責難卸念爾平生言誰復爲世藉歇後射伊優風前料■﹝禾罷﹞稏亦旣樂且耽而乃憂天下弄兵九地驚執法千夫訝予本澹蕩人逄場輒欲罷室別六經年家別四歷夏睠焉望並州羈如不復暇凖旣慚中書恂寧堪再借胡不從有勞而圖一時蠟胡不送五窮而爲七萃禡念爾其茹荼知予非噉蔗弦月下檢關有懷歌子夜

○八月十八日聞雁

雁從遼澤來似厭羣雛亂雝雝相顧鳴蚤識中澤竄去年我復來汝回聲淒斷今年汝復來我畱歲且半今汝行將歸而我仍羈絆古稱雁有臣豈以宵爲早汝誰奴與賓秋春同汗澷雁特對以臆曾不羣雛懻一蜚巳摩天弋人寧挾彈冥冥過長安爲君寫黯淡長安見我歸應爲勞人嘆

○詠史藺相如廉頗【二首】

兩蚪不競淵兩虓不競谷交臂立同朝而寧懷怨讟不見唐虞際吁咈相惟轂藺生當紛拏誼不慉私衂索城壁可還擊缶瑟亦復豈無秦庭血不濺將軍輻從容辭舍人感慨如可掬乃知俠烈士當爲社稷福

其二

人亦矜予容而遇怨輒動況復不客者忿激能不恫恩由契闊多怨隨反復重好勝廉將軍意气淩儕眾一聞先國家負荊而自訟嗟哉藺人�名位幻相閧幽谷飛弱莖峻巖隕喬種悠悠同矜子無爲�不用

○關山月

一對關山月再對關山雨關山雨與月合作關山苦日暮雲飛揚絕漠衝風怒雨急水聲咽況復臨山岵四顧虛無人槭槭振莎羽有劍長倚天略試渾脫舞化爲破浪兼之射潮弩還我關山月晶晶光天字一夕其淸光千里人同廡

○贈劉生

念爾成金吾謂予能玉汝豈予曾助君實爾能張楚貂狥何足云狐虎正堪怵一意以身當羣猜遂此阻鷟鸑下西昆翺翔以求侶珪璋達明堂醞藉以安處爾問古梅福應快予相許

孫男之淓編次

卷之一終

●髙陽集詩卷之二

髙陽孫承宗稚繩著

七言古詩

◆七言古詩

將進酒

關山月

渥洞口

夜泊蓮子口喜雨

藺家口

贈孫孝廉啟泰

雜詠【十首】

鹿太常

○將進酒

幕中宋程兩君作將進酒偶置案頭遂效之以勉諸將

君不見駿狼隙駒去復回六千三萬相競推生不成名致身早安取累然丈夫七尺哉將軍之膽之印都如斗黃金可銷骨可朽倚天有劍崆峒長狐短鯨長須授首月抱關西孽鳥驚旗梟克汗獲匪醜靑茅白馬還公等與君但飲黃龍酒滇黔捷胡不聞月羽日羽渾紇紛■﹝斤﹞■﹝也﹞覂駕一禦之雨如豨勇謀如雲爲我箸籌狼烽息天下誰人不識君鯤亦垂天飛鳥亦驚人鳴麒麟髙閣久拂拭君今誰是第一行

○關山月

有琴不上關山手有杯不傾關山酒枯坐關山月自明對人寂寂還搔首幾看月色似家山靈光片片白珊珊昔照寄一亭鬢綠今照籌邊樓鬢斑自知雙鬢不關月卻怪樓中月更寒關山人苦關山月冷艷寒華相映發千土鄕心一鏡懸何年夜踏鵝池雪關山月苦關山人眼泚糜攢相傍親�塵未淨生靑珥何況風起元規塵

○渥洞口

渾泥城東渥之藪雨渥簇來渥洞口家家慣養弄潮兒舴艋在門魚在罶簫鼓一聲走村翁蓄眼相看未曾有小艇耐將采芰荷大堤不解折楊柳假髻婉媠半疑眞卻顧綠窓驚老醜漁梁南畔第三家繞徑蓬蒿宮半畝似是玄亭楊子云下帷寂寞不窺牖

○夜泊蓮子口喜雨

春深芳艸何爾爾同人載酒醉旖旎篙師款乃聲殷雷窮日計程三千里帆飽衝風撲柳花舟維入夜泊蓮子一泓月浸波光寒萬井林橫暮煙紫因憶去年秋潀落駱駝灣外禾如洗豈河但解灌田廬胡爲泥中行且止四野瀾翻侵座明片雲頭上雨忽成岸頭老鴉若爲傞波底癡龍矯欲起無乃馮夷解世情爲我長年添新水

○藺家口

三河吞滅蒲陰下餘流達勢奔如灑縈紆澔渺競相參蹙縮淵潭瀛之野何年天地頓開坼巨靈擘浪雷車車﹖累右足盤礡百川柱左足踏莎天倒瀉突兀匹練陵陽西衣帶縈縈禾爲赭灌潭風雨龍車回穗乎不獲居無廈疑遭狡猾老豪豨戲來枉道弄妖冶幾欲拔劍斬此妖不然犀照蹴如苴陵谷滄桑念何常褊心那得怨風瓦掀髯一笑暮雲橫藺家口東河堪把

○贈孫孝廉啟泰

君家兄弟兩執親喪倚墓門而居者六載詩以贈之

容城城坳大如斗今古賢豪萃作藪靜修之修忠湣忠撐柱乾坤萬不朽行天日月地江河出奉君王入父母孝廉崛起兩豪鄕手握天常爲世紐黃金臺上巳知名髙堂舞彩歌曼壽一朝風雨下庭幃大椿零落蘐花剖夜臺長夜寂無人忍見野林狐兔走九原日憶念兒心六載枕苫相與守諸婦同集一畝宮優龍劣虎聲如喁蓼莪有句不成讀黃土一壞淚爲阜紫荊花爛雨盈�鴻鴈影聯月在牖隴笛咽塞幾斷腸夜烏泣云空翹首我親亦未嘗君食帝書日月懸培塿感君兄弟倍心酸孝子忠臣天並久君家兄弟遠相傳亭亭玉樹師且友能與朝廷生異人應得異朝還報厚

○雜詠【十首】

大炮砰砰小炮急硫磺未濾硝成汁三大營操亦暫息

其二

狡狡錚錚學兵樣鄰城卻笑官叢謗餉不減人人減餉

其三

夜夜城頭走健令據鞍不問城紛定兵勿索食兵可敬

其四

短衣白棓稱鄕勇觀軍抽調充巡警大箭長弓眞雄猛

其五

一蟬老卻滿庭綠雙燕掠殘半灣玉當夏主人看不足

其六

遠阜崔嵬洲窈窕飛花飛絮春多少野棠杖上鳴好鳥

其七

駱花叱撥黃金勒云是上谷五陵客醉來馳向長安陌

其八

擬倩遊絲系白日遊絲斷續隨風疾長柳不分絲如織

其九

冬日如鐵夏如�百物還應人愛惜莫謂無情輕棄擲

其十

老燕帶雛綴舊壘畫梁衘取龍溝水雛又生雛眞燕喜

○鹿太常

天下尙在鹿太常十生九死天茫茫當遼千里��遁立朝百折不挫彊金花奏居雷霆下天子明聖名更芳如何圉人一不戒�塵紛起畿南疆太常許爲庸人守百不備一拳空張大人小人豈不慘殺慘猶或遺忠良豈如此番大慘烈太常一死天無光予每屈指計平治應需十輩定紀綱太常其一數難滿太常亦死又何望卽使太常歲滿百亦終一死死何妨獨是當今望平治時非殄瘁人云亡家居自好需綢繆纖兒撞破忠良當狡一人空人國殺盡纖兒何足償

孫男之淓編次

卷之二終

●髙陽集詩卷之三

髙陽孫承宗稚繩著

門人馮洪業茂遠較

五言律詩

◆五言律詩

初入丹白園八首

喜軄方兄抵捨

房侍禦函問云偓沐定中章程寄二首

春日八首

馬家河放舟二首

同口移舟

入澱

夜泊白子港

夜過水門有懷冒令公

馬頭月

弘濟橋放舟

舟中六首

陳村港

野寺

楡林渡

齊育軒邀飲遂拉同遊

暮抵弘濟橋別同遊諸君子

九日詣舅氏裏

同閻開府浮檀鹿軄方幹嶽沈軄方彥威杜武庫培亭孫司廳初陽袁山石自如劉關內如綸萬廣寧同予洎三大將軍馬滄淵王敬之尢定宇出寧遠眺首山諸雄要馬上用程幕韻【二首】

海亭用韻

關城雨【三首】

聞石塘報用鋡韻【二首】

不寐

子月十八日子夜不寐次日爲王夫人忌辰

人日抵寧遠有作示同行幕僚【四首】

寧城夜雪披裘詣老松下低佪久之風色淸絕殊饒遠致遂訪幕中諸君子同滿將軍論兵

喜尢大將軍論兵

擬兵自遼澤入滿將軍自請

馬都護畵鷹

寧城元夕【二首】

元夕閱煤山歸見人家燈火喜復成聚乃其生事可掬也有作【二首】

寧遠閱城

寧遠遲兒鉁

抵寧遠卻寄田髙崗齊賓甫劉維翰三窓丈時三丈畱關城欲歸

抵寧遠得劉安甫廣文書卻寄【三首】

左胠下用劉生韻

爵啄橊花用韻

偶集句

雨後

又雨

答友人用韻

秋思

苦雨四首

同鹿軄方程經幕田都護登黃嶺讀戚大將軍盟忠樓詩遂同馬李兩大將軍袁劉兩兵備項金吾少憩

入一片石五首

一片石公署作【五首】

山海關二首

中左

不寐二首

聞楊文弱備兵關內二首

送房生

送刁郎中再餉永平

三十五忠【有前後二序】

哭鹿幹嶽太常四十九首【有序】

恭導太祖髙皇帝神主於皇穹宇配饗圜丘【二首】

○初入丹白園八首

解組脫詞館考盤來碩邁呼從元輩少坐覺後生多玅語千人廢閒園二仲過松筠欣意托相向欲婆娑

其二

不是耽松菊由來聚鴈鴻操觚仍學子擲鏡漫成翁發壯驚虹白顏衰笑酒紅平生憂國意孤劍倚長空

其三

肯以金門隱而忘玉版參池閒飛燕子砌古種宜男法在舌無二聽殘耳有三歸來重據地歌酒亦須酣

其四

從來羞狗監寧肯泣牛衣自是天難問何妨世與違靑虫看對舞白鳥見孤飛莫怪投深樹南枝不可依

其五

水水歡相見鶯花況復濃歸來羅雀地差可起髙舂且自憐寧翼其誰比臥龍紙田多不治詩債任縱橫

其六

繁鴈何堪數冥鴻似可鶱遽能成獨往祗益負君恩海上方難覓橘中局易翻老拳閒卻盡編不護雞孫

其七

耐久靑燈在尋常白髮生一官余傲骨廿載愧浮名宦拙人從笑身閒意與淸柳花渾撲面春雪有藏鶯

其八

瀝膽披靑管歃丹入碧山白扉濺佛水烏幾隱江關野性疑天樂深恩憶聖顏十年無寸補�愧點朝班

○喜軄方兄抵捨

相次羈名网相憐去住心偶聞喞使到且喜聚同襟倦鳥還欣托幽懷可自任明時歸去也不羨兩疏金

○房侍禦函問云偓沐定中章程寄二首

休假旋枌社函言自栢臺出山原小艸解組詎長材倦翮還飛蚤雄心老自猜澷憐千里志天廏有龍媒

其二

莫是猶龍手應懸持虎心聖朝歸�吏野眼換塵襟懶慢從來慣疏狂意詎深須知麋鹿性偏自適長林

○春日八首

爲予風色好況復平生人此夕堪畱興良宵豈再晨飛觥驚耳語呼雉辟愁憐一笑醉顏破瞥然天地春

其二

百里餘三戶君其問水濱以予憂國意念此物華春悔祻天心攺沽驩歲鑰新時平饒健令野食娛嘉賓

其三

兒童催老大先酌見屠蘇有訓還趨鯉無歡可弄雛帝綸光素業家學愧貽謨欲振春暉藻乾坤尙腐儒

其四

春鑰回銅漏辛盤間瓦盆低佪三十載搖落北堂萱開笥堪流涕含飴幾黯魂杯棬不忍見口澤在兒孫

其五

愁來不問夜謝艸竟如何官有含香入人誰載酒過楓宸瞻綴豹槐市聽鳴珂笛裏關山月隨風帝宅多

其六

去年同此日插笏點朝班六引前帷帳千官�佩環風搖旌虎豹云合樂狨蠻下裏星辰���繞聖顏

其七

白獸尊開早黃龍帷禦遲遙知春色好先上萬年枝刻燭愁藜火揮毫集鳳池冥鴻風雨夜何以慰相思

其八

不學東方子金門嘆陸沈酬知頻看劍耽寂一抽簪劉向遨遊意羊求過酒心年華惜一倍搖膝恣長吟

○馬家河放舟二首

聯騎窺靑渚揚舲脫紫氛片颿初掛雨遠岫自成云勝地懷孤賞名流集眾芬倚舷渾欲醉不著臥遊文

其二

煩暑欲披襟同人忽解纜湍髙棹影深雨歇雲容淡對酒須成歡采花當及蒼前舟杳藹間幾度回風參

○同口移舟

野航堪載酒鼓枻一經過漸入白洋水平橋落照多�烏風舞袖檣燕語行歌不是思鱸鱠垂綸向碧波

○入澱

渡口官河狹風波不肯前遠灘急倦鳥野宿傍漁舩枕簟饒秋意笙簫破暝煙停杯一以望孤棹月淸圓

○夜泊白子港

獨抱江湖意不涉江湖邊對此望洋日還同秋水篇遠岸疑無地懸流別有天浮槎不可問何以濟長川

○夜過水門有懷冒令公

此地何時別驚心巳十年美人不可作揵石自河軟結纜依髙岸聯鑣踏暝煙最最憐湖上月戀戀繞朝鞭

○馬頭月

馬上看明月淸光應更鮮中天開萬里不借水��客影侵鴻雁香風人錦韉西挺不肯隨相��城�

○弘濟橋放舟

襟情一葦問宛在懷滇渺夕气下曇雯空寒攬月練笛翻鴈鶩羣燈黯魚龍漩渺予千里心擊汰無﹖羨

○舟中六首

陸沈勞硯北一日見浮家林晚鴉爭樹水深鷺傍槎遠峯畱落照歸檝臥平沙詞賦工何益還來問釣車

其二

澤畔一燈嘯新聲滿棹歌宛虹殘雨盡柔櫓夕陽多坼岸斜穿筍閒垣細壓莎臨流千古意不是傲風波

其三

耐可乘明月一篙擘暝煙蓬聲急夜雨燈影亂鳴泉星斗低連樹蛟螭驚扣舷懸流回泊者莫是子猷船

其四

野曠更無漏月明空在船披襟臨斷岸結纜近髙天生事輕鷗外浮名過鴈前夜深漁火黯風燭下寒煙

其五

村酒詩思苦客衣寒气饒怒濤雜鼓吹激羽上雲霄晚榜拔重罥風颿落野橋誰家依綠水稚子弄輕潮

其六

停舟一以眺采采傑囊花野寺餘殘衲長林促暮鴉遠看綠樹裏合有赤松家人誰憐縞紵吾欲話桑麻

○陳村港

澄煙蕩蒲牢夜色侵莎斝捲巾﹖﹖月移舟攬衣云盈把灘頭鷗鷺寒笛裏牛羊下平浦風成文楊花一點鴈

○野寺

可能出半偈一爲豁煩襟傍水溪聲掙環橋月影深蓼花才吐葉荻筍欲成林殘碣無堪語空憐不住心

○楡林渡

忽霽巾﹖﹖亭雨布帆靑西山來爽气秋水落寒汀櫓曳波心月槎浮河上星沈蛙聲聒耳一鴈叫靑冥

○齊育軒邀飲遂拉同遊

澷索登樓賦君其問水濱野航恰受客樽酒欲畱賓落日情偏洽歸遊興倍新罟師歡得意舉网見文鱗

○暮抵弘濟橋別同遊諸君子

鬥酒城陰暮相將罷釣綸雲霞香結袖星月靜隨人詩思醉逾健交情別更眞樵靑還有調浮白亂無巡

○九日詣舅氏裏

出門開遠目芳節又重陽宅相堪誰寄金英獨自芳有途臥宿艸無酒醉萸房尙想成童日提壺向北堂

○同閻開府浮檀鹿軄方幹嶽沈軄方彥威杜武庫培亭孫司廳初陽袁山石自如劉關內如綸萬廣寧同予洎三大將軍馬滄淵王敬之尢定宇出寧遠眺首山諸雄要馬上用程幕韻【二首】

眞个家居好纖兒自不關徧尋遺父老一指舊江山野寺疑僧定空城有鳥還潮回應寂寞胡騎下孱顏

其二

予當開小隊爾復念予瘥大患身方劇忠言藥更多燕泥看舊壘鶴表識新蘿幾欲擲孤劍其如漢患何

○海亭用韻

雄襟開萬里傑閣更亭亭不是環瀛海誰堪托北溟龍淵夾日白劍水插天靑楯鼻揮池墨鍔山勒一銘

○關城雨【三首】

關城竟日雨蝸潤寫徵衣夜火連星滅陰雲共幕飛山鳴豺虎下谷暗蛟螭歸嗚咽看人吏勞勞�采薇

其二

入夜潮聲急兼之挾雨威風檣掛石發廂劍佩垣衣齊馬千羣黯官蛙萬竈饑漢家饒猛士無復歌雲飛

其三

大兵初合陣連雨洗迎秋濤怒天兼湧云驕月共愁一泓歸萬壑孤■﹝山與﹞擁羣流聞說開東邸專封定遠侯

○聞石塘報用鋡韻【二首】

白馬闕頭馬傳來北向嘶遙知明主意永夜下遼西魏絳寧無餌漁陽自有鼙壯心還劍舞不是爲聞雞

其二

入夜看熒惑朝來朝議生誰將舌上劍一割塞垣兵未抵黃龍府先驚白馬營嶽家軍好在�騎漫雄行

○不寐

豈是聽金錀投簽竟夜聞鈴檐風自語虫壁候仍分欲下髙人榻驚飛猛士云曉鐘春不盡客思又紛紛

○子月十八日子夜不寐次日爲王夫人忌辰

不念規予意番來定世波軍中長不寐地下近如何絕塞傳烽急浮雲變態多西原千里月夜雪幾經過

○人日抵寧遠有作示同行幕僚【四首】

經年渾作客此日又逄人入幕原相洽出門覺更親華顚驚歲月孤劍老風塵便得平��相將拜紫宸

其二

相看人到日都說日爲人一復知天地重來愧主臣漢繒饒歲額遼澤阻王春尙自勞公等誰能愛笑嚬

其三

可能當此日不復愧斯人許爾饒豪膽堪誰問反唇主恩黃髮重交道白頭新莫澷嫌聾俗孤弦好自親

其四

亦擬人如日獨憐日作人風霜還自苦肝膽向誰親拊髀精神減論年歲月新家園有纖縷兒女簇盤辛

○寧城夜雪披裘詣老松下低佪久之風色淸絕殊饒遠致遂訪幕中諸君子同滿將軍論兵

夜雪不成寐堪誰問子猷世情髙駟馬吾意對三騶樹老虯疑古更嚴箭正遒鴨鵝池上意一爲借前籌

○喜尢大將軍論兵

小閣聊懸榻將軍揖客回壯心原倘易俠气肯低佪著翅人龍上驚帆天馬猍匝中有寶劍不爲短狐開

○擬兵自遼澤入滿將軍自請

兵要從天一勯須不日成將軍漢寵後赤膽向予傾願抵黃龍府同戡員勒城閭山片石好爲爾勒燕銘

○馬都護畵鷹

好試屠龍手且看攫兔圖回風畱勁艸蹀血酒平蕪窟自成三狡雄誰失一跔健兒饒气意把臂聽吹箛

○寧城元夕【二首】

一片長安月向人特地明遙知燈火夕不解玉關情挹海鯨吞酒刊山鍔作銘這回堪痛飲幾欲問從徵

其二

小樓先著月差可一披襟大地無籬落同人有盍簪星河開火樹笳皷競淸音聞說寧陽石特憐不二心

○元夕閱煤山歸見人家燈火喜復成聚乃其生事可掬也有作【二首】

不作紇幹雀猶存瑣尾身中華原樂土流冗亦王人彊結淸平調番憐生事貧向來甘苦意三嘆轉相親

其二

山月向人靜炮雷驚座鳴阿誰學盛事兀自亂鄕情甲首讙投石丁年盡請纓聖明東顧急何以奏升平

○寧遠閱城

帝室山河壯巖城車馬同抽刀迎旭日拔斾當雄風海色侵徵袖軍聲蕩灝空東朝開邸第聞說待元功

○寧遠遲兒鉁

聞說家園信相將爾共來如何驚蟄後不見便鴻回意作倚門望思深奉幾隨小樓夕日下念爾幾低佪

○抵寧遠卻寄田髙崗齊賓甫劉維翰三窓丈時三丈畱關城欲歸

欲去番相遠別來覺更親羊裘春寄傲象局日成新肝膽向誰是形骸對爾眞小園芳樹發載酒念徵人

○抵寧遠得劉安甫廣文書卻寄【三首】

三年別笑語千里寄封書言念同懷子伻來一起居水晶盤自好金僕姑何如丹白園中月相看未忍疏

其二

以予鼓鼜日念爾餞鹺時月向投簽冷風隨聽角移如何丹白裏促膝夜談詩調騎歸來好低佪有所思

其三

一官堪寄口騎馬問雞棲傲狎春秋榜矜看歲月題論文髙足笑投牒上官攜座外佳桃李雙柑好聽鸝

○左胠下用劉生韻

一丸塞絕塞三策謝嚴尢爲愛孤峯秀頻登百尺樓橊燃當夏火潮湧入邊秋不忍獨醒好功成乞醉侯

○爵啄橊花用韻

有鳥憐芳樹搴花弄曉暉落紅還片片擷采故飛飛似識春華好寧堪剝啄稀家園歸未得�眼憶菲薇

○偶集句

爽气澄蘭沼金壺夜漸闌朱樓云自蓋魚海路常難野潤煙光薄山空木葉幹更慚衰朽質未敢憶長安

○雨後

曉來饒意緒一雨萬人家亦自憐飛鳥其如揖怒蠅倦云髙鸛井積水下龍沙心拆雄風裹無勞攬鬢華

○又雨

晚霞不自信十雨未成期四野膚云合千山倦鳥低鴈行微有陣花隊欲迷枝獨有田家樂芃芃慰所思

○答友人用韻

日夕烽煙急風塵聽子回嚴兵萬甲合略地五丁開漢代誰麟閣秦原有劫灰同襟相問信不復念參陪

○秋思

�同一曲在誰復戀三臺白簟先秋捲黃花盡日開登樓聊騁望鴻雁逐羣來獨有孤飛者將予別緒回

○苦雨四首

不耐秋窓雨冥冥離緒多三山不可見九水漫相過沈漏疑寒露驚濤想怒波明朝山對語秋色更如何

其二

何得生蕉葉愁中鬭雨花長楹散錦杵髙蓋下凝笳合點東頭筱同催生耳車長安一鴈去莫使片雲遮

其三

永夜不成寐非關戀故園渾身應是膽一指豈甞黿山近容排闥天髙欲叫閽低佪孤劍在終自負深恩

其四

依山歸未得且此無孤松石寢疑蹲虎波洶有伏龍梅風生畫角悟雨落疏鐘秋色相憐意寒云冪晚峯

○同鹿軄方程經幕田都護登黃嶺讀戚大將軍盟忠樓詩遂同馬李兩大將軍袁劉兩兵備項金吾少憩

聖神開萬寓片石當重門地險堪乘障天髙欲叩閽殘碑畱勝筫孤劍答君恩脈脈情何限前山落日昏

○入一片石五首

予臥痾數月起閱薊門甫入一片石而疾作有天無人有君無臣伏枕流涕予且死此體憊矣口占志恨

秋風亂禾黍夕日下牛羊營壘迷官道煙鬟簇女墻中流石作柱枯室玉爲堂社稷安危裏狂生自不狂

其二

山分一片石水合九門關大壑開雙闕孤亭壓五環倦飛憐弱羽蹇步愛孱顏枕潄饒生事髙風不可攀

其三

好磨一片石一勒燕然銘萬卉隨云綠四山當戶靑亂峯時讓月樵火半疑星可恁饒山鬼皈心夜聽經

其四

押牙傳吉語插羽聽鳴珂石簇平原少峯髙落照多闔扉濤正怒乘障雨初過莫漫憐徵佩山山有薜蘿

其五

小艸誰如石大毛自有關向來憂樂意此際後先間山引輕雷入霞容孤鶩還似聞黃合老亦苦紫宸班

○一片石公署作【五首】

四山煩應接當牖不須延占候長河爛嚴更竟夕傳月巗羣鴈過風峽片雲寘耐可隨畱滯胸春澷相捐

其二

巗問無結構片石孤亭開一負遊魚樂獨看倦鳥回松濤當佩落巗岫向隅來眞想披襟在班廬尙可裁

其三

古人憐弱子遂用忘華簪而我盤荒徼三年損道心關山一以眺明月幾長吟不盡秋風意誰堪聽搗砧

其四

雙嶼近人面涼颷吹短襟好將山水會攬結貯凊音古柏森千尺纖蘿菀一岑誰能勤拂拭一爲洗云潯

其五

偶逄山水樂何異幽棲時漠漠生煙遠亭亭舊樹奇近人惟好鳥邀月有涼颸再歲苦行役相看獨在玆

○山海關二首

甲冑詩篇少乾坤戎馬多幻仍看海市壯擬挽天河塞上人先老山頭月柰何羣雄驕語日一劍幾經過

其二

入夜聞刀�將軍可是程天山開重地怒海撼孤城生力兵方壯角弓气未平一傳出寒令不待褁裝行

○中左

誰遣山爲塔空餘司冦名宛丘龍意合疊嶂蜃云生大炮曾驚雨偏車尙列城燒燈呼將舊一當詰戎兵

○不寐二首

漫睡何曾穩荒雞不肯鳴系鴻鄕信遠說虎壯心驚一榻人千里孤窓月四更起來修夢紀卻喜晤同聲

其二

大覺醒爲夢經年夜作明挑燈焚舊艸請劍截長鯨雨雪衝鈐語風濤雜鼓聲通宵渾未寐不是爲孤徵

○聞楊文弱備兵關內二首

關西今世業曾掌大農司憶爾譚兵意占予�遠期安危中令膽旦暮故人知每嘆雲林子虛堂有所思

其二

漢患東西虜危邊父子心後前班共綴俯仰樹千尋晟愬功方大紀羣交更深寸心天地在子我願同襟

○送房生

生爲予友鳳修公子予師中丞公孫予去﹖州時生𦇤褓今一見之頓披予友雄風愴然今昔賦此

與爾交三世相看喜不勝父風今始見祖武若爲繩泣硯窺天遠遺經卜代興松楸盤嶽麓須仰最髙層

○送刁郎中再餉永平

幾度關山月同君馬上看秋箛吹野戍檣燕舞春鞍壯略余鞭算雄心賦鶡冠盧龍雄要地孤竹自淸寒

○三十五忠【有前後二序】

蓋自宮府盤互而忠死者藉藉死不同要於死忠也魂一變成虹血三年藏碧慘矣烈矣當局髙蹐厚時徒悁悒於令咫耳誰爲矯意一舒怦怦者況其叩九齒而祈焉聖明禦宇忠直爲昭亦旣念忠矣遂爲忠詩三十五其人隨筆次不次第其人故詩不必盡其人人不必盡其事

趙太宰南星

髙總憲攀龍

周侍郎炳謨

楊副院璉

馮副院從吾

何總督士晉

左僉院光斗

李禦史應升

夏禦史之令

周中丞起元

繆宮譣昌期

蘇考功繼歐

張太宰問達

汪侍郎輝

丁簡討幹學

鄧中丞渼

吳總督用先

顧憲副大章

王司寇紀

魏給諫大中

鄒總憲元標

王侍欴之寀

周主事順昌

夏文選嘉遇

周禦史宗建

周冏少朝瑞

黃禦史尊素

劉知府鐸

萬郎中燝

吳禦史裕中

張都事汶

趙宗伯諱秉忠

公侍郎鼐

孟參軍淑孔

某子甲南部郎

△趙太宰南星

予館局時太宰輒從裏中寄聲時泰昌初起廢不及太宰最後乃出洊歷天部有良心疏標行特峻予在邊以莫知其鄕廣之太宰惓惓於楊墨橫議禽獸也而相勉殊深未幾歹﹖犮於謫所然終不及識太宰

太宰釐羣辟中權向四星良心議毣毣那忍獨爲醒雅志辟楊墨痭懷辧渭涇投荒天更遠終自在朝廷

△髙總憲攀龍

蓋錢梅谷納言宰予邑數言總憲之賢也當其起廢籍則願擇所以了天下大計者而誤向予予旣入政府每從所知有衷言予攝樞多綜其大總憲謂當合綜小大以周念潛寄聲後乃悉予兼了層屑者不必自身也而信之僅從念潛門一望顏色而未交一語後竟以璫祻死南樂以予爲總憲及太宰淸君側也蓋予有疏明兩公入京師而左滄■﹝山與﹞止不奏

東林饒善士予敢附東林矯矯髙司憲中肖竟自沈幾行憂國淚一死抗章心莫嘆重泉閉髙天見遠襟

△周侍郎炳謨

侍郎齒長予而同籍中特向予居每爲鄰同直講每以所講相商確願有當聖治者與要人語予每好盡言而侍郎愛予特甚然不以予爲過兩家綸命易手擬之气竟見弟也予行塞上侍郎出春明爲中要所阨尋卒

翰林二十載荷橐上明光秉喆懷先徳執經侍聖皇三長在國史一疏計封疆大雅誰堪繼名山好閟藏

△楊副院璉

蓋副院與李宗伯合議祧睿宗予稍駁之二公特受予言更相得也曾爲副院擬制誦而移宮之議以恩補義頗從左僉憲是予言初以彈逆璫罷抵範陽則手書移予惓惓爲天下計旣逮抵京則要人欲並殺予曰楊左輩將以某淸君側無何正人中有憐楊左而賂南樂爲地璫乃逐南樂殺二公而恚予

大心楊副憲抗志萬言書割毒手難下撤簾功忍居熱心良自苦劍術未應疏千古英雄淚誰堪別帝裾

△馮副院從吾

副院修關學以躬行爲大指初同四品班每晤言則移日相厲以聖學也讀予督師奏更以聖學許與獨愧戇愚不副副院其倡道關中有天中閭以學禁毀之副院尋以�貶削歿

少墟窺道域一見契予深灝气憐孤注春風坐滿禖月仍畱閣上學自見天心白雪眞孤調無弦撫素琹

△何總督士晉

予初讀總督工垣須知書心異之吳去聞少宰稱其孝之武也尋以諫艸乞予敍予頗著其忠孝大節有遠識深心而言路異議遂恚予甚予又以直外制爲總督撰擬及畱京策程出眾更恚予特甚故廁予田林而總督以戌譴卒

拗手何司馬百年孝作忠勛名髙兩粵工記補三空力抉纖兒祕衝居上相功夜來聞迅震猶擬見英風

△左僉院光斗

予入宮諭適僉院按屯再三詣予語予爲言同中小人異中君子合天下擯一隅必落輪回是惟寬之使其自來徐之俟其自化激之別甘爲小人而勢�僉院拜予言及南樂初合璫予有疏言中外交通而言官爲搏擊不利社稷僉院寢其奏曰公在外吾輩方急是疏入將無生理及生出春明而後竟以璫殺璫不忘殺予矣

桐江僉院左遠志包寰區稂莠愁難盡苻驚畢逋不虞驅走狗【南樂自稱走狗】翻令脫精鼩化碧魂猶烈應堪獵右盂

△李禦史應升

禦史少年有志介彈劾不避權要見大僚進不以正殊怦怦抨彈之而繩南樂尢力南樂以禦史師予願附予覆其涴而爲予乞邊敍予不敢受而禦史抨彈更力璫遂殺禦史而恚予爲黨

直哉李柱史不忍見披猖有艸腸逾烈無生骨更香力能光社稷重豈獨門墻結淚殷勤語猶�報聖皇

△夏禦史之令

禦史以劾內艸廠爲羣璫哄遂至批璫之頰璫有疏送閣口傳治禦史予以禦史核艸而內持之兩相擊何得偏責禦史特寢其事後大璫理向來傷其類者遂借劾毛弁害邊事殺禦史而咄咄曰此某所左袒免者而恚予云

殿中執法吏夏史擁雙鞬淚手批姦頰忠言戡弁魂以予扶直意含爾應時言誰謂酬恩重翻成禍福門

△周中丞起元

予以募舟江淮寄聲中丞也中丞念天下大計特護所募舟茅生而又護其治軍實各省數百千更以舟遺也予以潞河之請駭中要旋三河接中丞書謂關門系天下安危而宮府安危更關天下時邏騎在門調中丞向予也後以忤織璫殺中丞而恚予特甚

予當回潞水手牘自畱京舉世戈相向惟君意轉傾壯心脫距盡健臂當車輕三嘆還驚骨斯人竟不生

△繆宮譣昌期

予不敢以先輩接宮譣卽宮譣謹接予每坐傾日多節誼正言乙卯五月六日事宮譣持議甚髙予敍何司馬諫艸有不可不問不可深問語宮譣以爲然自是予兩人遂不容於諸君子其後按大罪二十四以爲宮譣佐之遂殺宮譣且將及予

忠貞繆譣徳秉節入承明白髮縱橫下丹心慷慨生自來憂社稷誰復計身名死謝髯閹老無煩老婢聲【宮譣逮入時同裏有孽卿焉不爲宮譣一語痛哉】

△蘇考功繼歐

考功爲予師房中丞所拔士予自諸生知考功後考功以畿令入都門同鄕相晤語甚相驩旣司銓交頗﹖﹖廣闊而雅以分衺正去異同相勉考功亦若以長者接予洎予行塞上而考功尋迫逆黨死蓋新天子攺元予始聞考功狀

偉幹憐標遠沈衷閱世紛包荒期佐泰渙小巳成羣不自插籬棘其誰翻雨雲長松風雪下疑比一蘇君

△張太宰問達

予登朝與太宰同官七品也又十年太宰躋大列予猶七吅吰宰道廣而雅不早予每爲予言相州韓稚圭以予相州人而乃翁曾官相州萬泰間憑幾諸大政予頗參大議則當事從予面太宰契予特深予行塞太宰尋罷去無何以璫破其家而歿其門人黃閣老爲言罷其逋

太宰淸通手登朝四十年弄丸一玩世夾袋幾掄賢家以殘方破身從死更憐殷勤黃閣老一語報重泉

△汪侍郎輝

侍郎先解館而避也蓋從予議二十年兒子而弟之渾朴不作乖崖而分別白黑其所不可賁育不奪也不迕璫而迕璫之黨得貶削裏中寄扇頭詩予亦以韻答有八節灘頭語蓋相期以大義云新聖人方以蒲徵而歿

聖明方重道夔一亦人存材是金爲礪人其玉比溫生平不自異身世見孤騫宿艸經秋老誰何問陸渾

△丁簡討幹學

羣天下大賢大姦多聚都下故都人士習於集菀集枯多賤簡孤孑而喜趨附簡討抑何矯矯特操也當在庶常遂占標邁英魂烈烈過傾朝羅拜地其化蜚亙天長虹乎尙問之予友米君

京轂饒豪略特操或鮮終英雄丁翰簡抱節何公忠豈大篾賤中要其將矯媚天街嬴馬市遂覺入羣空

△鄧中丞渼

中丞初備潞河兵予屬也擢薊撫相得驩甚然非知兵也而精敏有幹局能以意繼嶽中丞治悉意艸虛冒補戚帥廢缺蹻然有後勁﹝下佚袁禦史化中題亦佚﹞

△吳總督用先

侍郎與先軄方同門而左浮丘姻親也特相契困事肯佐予議不少自異以附時無何南樂倡減兵省餉中外靡然侍郎徒有尺一嘆駭而巳潞河之行侍郎晤語於途相與駭嘆諸君子之逐也當在喜峯張兵使先縉雲韓象翁又逐予不覺駭嘆兩語俱聞都下而要人切齒相次逐削侍郎侍裏卒

念我同心友疆場戮力時風威移帳幕云色變旌旗官道殷勤話私函縋綣辭至今憂社稷那得不相思

△顧憲副大章

憲副之尊人曾備益津兵事舊知兩公子大章大韶也憲副主西曹以錢受之宗伯來晤語甚驩調司馬子曹爲屬司予行塞上憲副歷儀部出備關中兵事尋及於難

公子翩翩俊津關舊有名西曹初簉羽司馬更論兵予旣浮渝海君還備漢京向來憂國淚幾度爲君傾

△王司寇紀

司冦撫畿輔有威它立朝蔪蔪惇尙風節予有疏飭法有旨旬日外司冦與鄒南臯總憲稱未見予疏言此必有蒙兩臣者兩君子俱以過謝法稍明而兩君子殊不予咎也司冦嚴政府結中要貶削卒然朝廷終受此患

中要盤宮府從來社稷憂君方愁偃月時已恨淸流鉤黨關炎祚同文豈宋謀不知槐柳客相見夜毫不

△魏給諫大中

給諫初劾蜀人王徳完語頗不典予稍疑之而給諫不予咎也洎入掌吏垣而予行塞給諫遂以中要盤互得祻其家淸如水生平固嶄嶄有略而死中要也天下聞而哀之

聖朝初願治特起駁流銓報國賢臣頌懷淸秋水篇天方薄上善人亦向中涓矯矯匡時略逄時一愴然

△鄒總憲元標

總憲以五十年宿舊爲天下名儒其應徵而起不復作舊日風稜予謂威鳳祥麟蔚爲世瑞其用更大而異議紛囂總憲故與魏是泉中丞以風節相厲恨南樂之撞家居也每嘆見泉無兒乃從歿後得削奪

握騂五十載抱學上君門林栗方持議曹鸞漫叩閽以玆常侍貴翻令孽卿尊何損千秋業終煩聖主恩

△王侍欴之寀

吳次輔■﹝目署﹞谷以乙卯五月六日事問予於邸予謂不可不問不可深問文云惟上乃可用此語洎慈寧一召仰見大慈大孝千古爲髙時侍郎執欲深問尋得罪去後再起乞予敍其議予時方藉侍郎發問焉特予之敍謂極力護之必如此極力發之必如此而侍郎不謂然予嘗謂天下之患莫大乎下知之而不敢言侍郎敢言卽所執爲過亦足破後世或然之膽而生窘之死不復憐之過矣

聖孝髙千古神慈翼萬昆如君或過計於眾卻孤騫國是誰能定人知自不言何如畱此議倘可警司閽

△周主事順昌

予不識主事而痛其以誼死也其於魏給諫逮時結婚頗類予鄕王大司馬遴結婚楊忠湣於獄也而主事遭祻獨酷予友鹿幹嶽璽卿嘗客主事所善門人朱生能以身伴主事於患難依璽卿爲周旋也主事固應得此生乎後亦以痛悼勞瘁死

吳市髙華子一祠捐半千君同吳市隱髙誼薄雲天橐洗當官日盟成必死年朱家談大烈生气尙依然

△夏文選嘉遇

文選解褐爲予郡司法以平允佐府公爲良予曾爲文選擬封制文選讜朗有風格一入都門爲世標向旋謁歸後趙太宰執衡將大合豪手澄汰品流特超文選於裏未及試也旋遭璫祻坐胥靡以死

中要相盤互人傳鋒气來起君還典劇驚代一掄才來刷鸞凰羽翻成鷹隼猜至今城旦處心劫有遺灰

△周禦史宗建

禦史與齊主事琦名讀予擬程義以爲可而願交焉予不卽習禦史而時見禦史抨彈風稜也予行塞上禦史彈交璫者甚力無何去而後竟以璫死恐諛者方以殺媚而含酸茹嘆誰能矯掌爲解者

谷永忠串伯安昌薄小生漢家四十萬新頌滿西京有劍誰堪請無門不競聲烈哉周杜史尙作一鳴驚

△周冏少朝瑞

冏少時與楊左諸君子爲義烈多怦怦於公憤而撫膺鳴揞自非膽諦之士未有不爲諸君子遙悚者故更爲逆黨切齒殺楊左遂欲絕其類而借殺於脫遼經也一网慘矣

定秦漢劍在閹宦卻相尋朝豈乏陳竇人其�永欽以今趨媼相寧自披雄襟駢首都亭淚誰憐慶忌心

△黃禦史尊素

予不識禦史然往在塞上頗憶禦史上邊事卽未悉邊事乎而心實忠遠無他璫祻起禦史以織璫死嗚呼殺禦史者次第以禦史殺矣禦史死爲公忠而後死竟何如

何必悉邊略其如有遠心生來饒勁骨身許比南金世自矜功狗君方嘆陸沈如飴歸視死那忍友芳林

△劉知府鐸

予不識太守而曾讀其中蜚語詩殆憤世以意匡諷者而竟遭湯火佐殺者豈有意好殺特恐以不殺忤璫遂媚璫以殺而今且議抵太守以殺然不足抵太守也嗚呼等死耳而多一媚一殺可不念哉

幾自憂時意讀君憤世詩一庭方作頌���能支忠矣三千石冤哉三字辭於今抵���恨未相宜

△萬郎中燝

予不識繕郎當塞上聞繕郎受廷箠死天下聞而冤之蓋宮府盤互之勢成而借繕郎以張虐熖嗣後艸菅士大夫頓令錚錚者一變爲喁喁而蒙死以諛嗚呼誰爲佐璫俑殺者

誰覘貂璫客門看槐柳齊自憐心似水不忍用如泥抱患狐爲虎防微牛有鼷縱令身玉碎其肯學雞棲

△吳禦史裕中

世人獥富貴遂媚要人至殺其所欲殺以媚而兼殺其防我富貴者以爲不如是無以長富貴而曾無何頓捐其富貴之身也近傳禦史以迕執政死執政白日見禦史竟死於禦史也執政固媚人以殺者然乎否予不識禦史而借禦史以警殺機

人傳殺爾者爾亦竟殲之胡不恨貂豎而番追於思乃知中毒手都是外纖兒幾日輪回刼相逄可有辭

△張都事汶

予不識都事而都事之大父行爲予友者二一同舉思行一侍郎我續侍郎方爲一切指目曰結璫而都事其子姓也以璫殺豈其結璫而得死乎都事不獨身潔忠而似爲侍郎一雪此言也死亦何恨

君家饒宦業那忍負嫌名爾祻驚方慘羣言量未平邯鄲終有步薏苡漫成聲最喜韓中令恩仇不欲明

△趙宗伯諱秉忠

宗之登甲辰榜則太宗伯益都趙公佐大宗伯武進孫公主禮記宗乃得師兩宗伯後中要肆毒及同宗伯益都公稍輕於武進而以愼郁歿匡時大略百未一試而先被口語後更遭此荼毒也宗衰殘不能出門戶何時一望繐函痛哉

少年登上第況復負才名以此遭蜚語其寧損舊聲重來躋泰道似可展生平幾日謁歸去驚傳櫪馬鳴

△公侍郎鼐

侍郎與予友王劬生爲同年友相善予乃得交侍郎也侍郎豁達有醞藉同羣馮宗伯琦以友爲師雅服其愽雅侍郎亦以經濟自負以詞苑約結其奇而遭璫祻死

綸池傳世鳳學海見人龍老宿饒雄略淸塗寄遠蹤要人方據重而我一當鋒念爾集枯意其寧爲世容

△孟參軍淑孔

參軍初以遊禦史表遊擊將軍將兵濰上時指禦史乃及參軍尋罷去以楚中及輦上諸君子薦來渝水見而復遊禦史知人也令參五部軍事遂之東江閱毛師底裏並沿海汛迫連歸正人能一一悉窾竅無何璫以禦史事逮入死詔獄其對簿激烈詳明不少屈也參軍有子能文今不知何如

錚錚奇略士矯足向風波一葦東江上千羣漠北過從容甘對簿慷慨憶揮戈知爾還堪用不憐在网羅

△某子甲南部郎

當中要盤互舉世若狂然有秉節而不能殺亦有進熟而身先隕南部郎少作風稜曾絕宦婭晚爲祠祝以徼髙遷而咄嗟死矣小人枉做小人豈不信哉笑罵由他周旋作我胡不念之而妄謂要人眞能生人死人也

天意成忠彥而云丞相瞑望塵矜有拜入幕敢稱賓亦有工爲媚先憐患若身乃知盧扁手不起不生人

予爲三十五忠詩蓋深有感於今之君子也今之君子旣自別於小人輒好合天下以擯一隅而反爲一隅勝其生在以同爲君子而不以君子爲同故不獨所擯有君子將所合有小人夫天下各抱其願以共酌大尊我旣分岐於所擯而亦或不能徧及於所合夫擯於我方耽耽於不合乃合於我亦不得盡如其願其耽耽更甚於所擯由是同我之異援異我以爲同而我亦且彷徨四顧以自爲異故一翻一覆天下之殺機無巳時而一代之元神逓乘於翻覆之數而不能固然而天終不令小人乘君子也當君子不勝小人則天固巳預生大聖人大豪傑伺天下之紛囂而式於正是大聖人大豪傑或獨在上或獨在下或上與下兩相遭力能安小人於其所而使小人爲我用其調之制之振以名法收以才略無激之使其無忌無迫之使其有合蓋小人乘君子惟是耦以乘獨合以乘分凡君子所恥不忍接憚不敢爲皆小人所收爲乘君子之具當其低回岐路未嘗不願借君子爲覆而進不得容則退求其耦急且與乘權之小人兩相合而恣殺天下之異巳當是時豈惟有順之抑且有佐之而又或有借之至自詡爲三百年廓淸之略而去猶曰兔死狗不烹也嗟夫此其人亦曾修簡行爲大家兒弟而至此予觀舊事戴禦史縉之頌直屈給事銓之頌瑾才一兩人便巳爲天下詬病而今且爲一兩人幾徧天下然瑾所殺數千人視今爲甚此豈今之殺數爲少無亦今之頌數爲多也然則百餘年後之風气更薄而百餘年前之忠鯁猶盛乎起三十五人於九京未必人人大有勛烈而大有勛烈者必此三十五人彼其忘君父之倫而苟一時曾其躬之不閱而勛烈何能故今天下在急還忠誼於人心使君子用其正而小人藉君子以盡其才特不得恣其衺於君子予觀髙皇帝之驅

文皇帝之靖亂肅皇帝之逐姦直還星日於天還河山於地還忠義於人今上起藩服綏大烈同符肅皇而天縱神明以平姦宄而振醒之人則又同符二祖夫天旣生大聖人以撥天下之亂則夫提衡一世之人心爲主上別君子小人遂以安小人於其所而無使乘君子天其屬二三大豪傑哉丘壑中且爲天下望之

○哭鹿幹嶽太常四十九首【有序】

範陽鹿伯順以進士髙第主計曹政署廣東司輒發金花餉遼神皇帝震怒索金花急大司農急上他金且謂伯順不說堂也伯順得謫一時省臺諸忠直大列無不爲伯順誦言者歷光廟熹廟兩朝起官遷司馬曹主軄方政予兼樞務則伯順管章奏題覆從予行邊予後當居東則伯順推銓司矣伯順辭從予凡後先有事於邊無不增秩或以遷調不成行若辭銓居樞辭京轂居邊歷四年僅以敍遷副郎遭璫患從予歸口不言功功亦不及惟伯順獨耳今皇帝起太常管光祿事請告其居東�地四百里退七百里無一不出伯順經畫而光祿細大兼營無一不似發金花也旋裏居範陽之江村奉太翁課兒若孫若曾孫遠近百千及門之士無不服鹿夫子教蓋太翁佩其先侍禦忠直爲教伯順奉太翁之教以教諸子泄泄融融頓不知世上有窮通得喪毀譽成虧也今年秋敵犯畿南州邑告急範陽令謁公爲守實無一備伯順以太翁命人城方走尺牘案炮手髙陽而不餉之兵不甋之城不聯之眾心張空拳調練而欲巳薄城伯順禦之東而西偏有踰垣逋者敵遂登陴向伯順索所衣伯順怒大罵不絕口而嬰白刅不避也尙欲絕气於明倫堂不得入乃歿於東城小園而一僕某從伯順死難予所炮手不得入城從太翁他適得無患予旣知伯順在城而聞城陷曰噫伯順死矣噫天乎死伯順乎世人利害之屬有窮通得喪有毀譽成虧至死生而極予向固覘伯順之一窮�齊得喪忘毀譽渾成虧也今乃親覘其不二死生乎悲天全師議成重兵不戰乃起患何人居平不以人科備而亂成乃﹖之其人倉猝以責其成而又百掣其肘纖兒旁睨不樂其成而幸其死伯順其一也乃隨念爲章有�伯順詩伯順蒞官大略別有紀

鴻鴈冥冥遠孤飛亦念羣如何連沒滅空自攪繽紛千里登樓月一簾倚席云相看滿眼淚不獨爲論文

其二

念爾巗巗气丰稜予所欽仍來尋逆旅別淚失江村此夕柴門月當年艸地心都來今夕感偏愴老人襟

其三

一居同五世都自愛忠貞亦解岡陵壽慚同艸木榮勸酬兄弟意貽燕子孫情但認眞爲譜誰邀李杜名

其四

尙有髙堂在如何便許人原來矍鑠老偏愛戇愚身奏策雷霆下投鞭滄海濱瀕危都不死一死見誠臣

其五

一片婆心切常思救世人眼看眞骨肉情忍比鄕鄰百中鞲難下三孱膽未勻南來呼炮日幾度念嚴親

其六

大敵籌多勝如何小敨傷由來習什伍只在自弛張拗吏難爲肘癡人空有腸丹心終自苦白髮爲君長

其七

念爾身多病憂天意未平聯鑣驚健骨彈鋏憶長纓旣喜家餘慶應看世可淸誰知人巳死吾道欲何憑

其八

壯子未巳處都寄有心人以爾忽零落其誰關笑顰髙才屬散地甸野盡風塵念此心還折堪悲社稷臣

其九

以我懸弧日勞君攬轡行扇頭親筆字杯底舊書名懷袖春風滿交酬徳意傾眼中渾若見應是气如生

其十

百里宿窮日約分兩夕程歸尋濡上寺遺恨範陽城稍意爲長別寧甘放蚤行思君不可見反復念前盟

其十一

曾詣江村裏柴門月色新衣冠聯五世尊酒象三賓星爲膝兒聚天從腔子眞生平知巳盡此意向誰親

其十二

記得��薄單車出便門君當病少愈予更凜深恩未得驅羣力寧堪憂至尊念玆相別意何地返忠魂

其十三

豈有鹿幹嶽解衣以乞生痛余南入恨不絕睢陽聲一醒開長夜丹心付太淸瀟瀟風更咽■﹝木邑﹞注爲君傾

其十四

有父承先徳課兒成大忠促裝東海上護法北司中徳紀人倫表文盟世道功柢緣急面命仍以一當戎

其十五

有兒承燕翼無恨抱麟經易水終成白燕山未了靑魏公爭殿上汲黯在朝廷事巳渾爲囈人誰思獨醒

其十六

麟經家作譜大義最分明旣巳謀人國其寧愛此生聊將一日事以謝萬年名遺恨江城在阿誰護帝京

其十七

十三山上月還照範陽城海右歡畱碣燕南痛結纓有生終報國不死豈圖榮一壞埋英骨東園萬古名

其十八

纖兒不自意獨有一全身百計方調戶一瑕巳破闉兵原需詭道天更愛眞人莫訝城門火長虹豈作燐

其十九

不奏山公啟來參庶子軍花營馳暮雪錦水悵晴雲幾載龍爲腹一朝雁別羣涼風吹短笛淒斷不堪聞

其二十

人或薄正直天豈助權姦旣巳摧梁木其難撼嶽山無家問弟妹有恨濕斑襕滿眼英雄淚東園艸木斑

其二十一

記得居東日旌旗在眼中短衣逐夜雪長鋏嘆秋風戰野推■﹝灳鳥﹞舉車偏識馬隆空拳不可下遺恨誤英雄

其二十二

予憐中令膽念爾比韓公不避雷霆下來居戎馬叢气如急殿上謠爾滿軍中試問當吾世寧堪失此翁

其二十三

由前三十載邊料何其饒自托封侯骨誰憐殘客腰一乘東下馬半插侍中貂借爾程孱膽忠魂不可招

其二十四

千秋人是鑑一代將登壇嗔笑辭顏謝安危任範韓大忠憂社稷髙誼啟衣冠莫聽東來水瀟瀟風正寒

其二十五

恭憶神皇帝於臣無厭心似從眞爵祿以覘假胸襟千里秋風鱠一淸暮夜金念君當此際抱痛幾長吟

其二十六

擬公生一世胡乃死其身抱病骨仍健居危名益親謂天多不定豈道果難均旦夕風雲會如公復幾人

其二十七

王師涿鹿野�騎範陽城有咫煙塵隔幾時道路淸元戎驕不戰司馬懦相成事巳看如此如公何以生

其二十八

莫驚南牧馬爲逐遠神京豈不念州邑而仍惜甲兵頻年煩調練一夕忍爭雄卻恨南云矢不加賀進明

其二十九

古人重骨气骨勁虞偏剛以爾神疑志於時天秉陽寒潭秋月近春磵靜琴張自是饒村韻思君入渺茫

其三十

可惜英雄骨空埋三里城官仍擔世道死不盡生平事共纖兒誤學緣定力成覺華山佩月夜夜照淸卿

其三十一

海古孤城遠名山詠十三昔曾憐退蠲今遽遭旋風似蝶渾成夢猶龍不是�大招空有些何地問遺簪

其三十二

樓船當下瀨舷則黑雲平檣燕淩波起海鯨蕩檝橫登山仍佩月解纜一揚旌倏忽安危裏誰能辧死生

其三十三

當在圍城日書來字字明雲中聞吉語輦上發新兵似喜皇猷遠寧虞豎子盟開奩一再讀無淚爲君傾

其三十四

柴門新月偃有客門雷棲家自懷緱劍人誰剸蘂犀蠡曾存狡越單亦振罷齊念爾生平略空悲櫪馬嘶

其三十五

十萬提司馬獨攢涿鹿城有人催轉戰何將竟寒盟豈不憐鄕棚且同護上京君當悉此意此恨幾時平

其三十六

爲子須純孝當官豈詐忠行間常戮力退處不言功學擅三冬足文開一世蒙斯人今竟死天地幾昭融

其三十七

曾聞伏節士多在敢言中疏奏金花艸威名細柳叢攖鱗領未睡埒虎气方雄慷慨生來骨空畱土一方

其三十八

一片廣長舌玅蓮花自生大悲寧有怒謂覺豈無明睢自畱雙廟顏誰問兩卿吾將貌五烈不貌舌中英

其三十九

野老吞聲哭嗷嗷不忍聽河山涴未洗艸木气還腥最苦人中雋先搖天上星天公應錯誤一老亦凋零

其四十

尙有祖鞭在誰寒先著盟南來不肯進西上未成行忍以遺君父老於稱弟兄得君驅若輩寧止保孤城

其四十一

曾與論心地秋陽江漢中暴來沾濕少濯去淨明融天馬看神駿人龍豈鬼雄一眞應不散何處問天公

其四十二

塵滿河山暗腥聞日月荒自嚴土一掬誰按法三章多壘焚通徳長楸失窒皇此中豈不慘無若隕忠良

其四十三

嘗抵太云寺與君分守來冥鴻志巳遠髙隼意方猜最後分中外於今數往回摩天應有會而意賦堪哀

其四十四

夜雪驅�馬春風渡漢關二庭看陟幕萬隊盡環山鎖鑰原隨凖麾幢襧苻班思君當此際魂夢海山間

其四十五

淸鑑懸人鏡拔登馬伏波眾人皆欲殺萊爾力調和器以盤根別功因發縱多誰知眞死矣公論定如何

其四十六

萬斛舟方大陽侯波正傾猱聲有懦吏烏合無堅盟應念城千雉空餘胸萬兵長虹天竟遠不肯掩貞明

其四十七

朝廷三百載養士最恩深偶際安危會輒懷去住心如君眞慷慨於世幾胸襟亦有新亭淚誰能灑陸沈

其四十八

北海孫賓右於君見範陽平生懷戇直髙誼護忠良嬈節風方競褒融意更長國手今淪沒誰爲啟迷方

其四十九

栢耆堪料備庶子豈文章有客屠龍手同君我馬場憐才憎識命開膽納同方聞說茅容淚瀟瀟道路長

○恭導太祖髙皇帝神主於皇穹宇配饗圜丘【二首】

恭詣皇穹宇趨迎聖祖前小臣瞻帝座仙樂奏鈞天象闕雲霄迥龍光星月鮮聖明隆上典持筆賦甘泉

其二

聖主原開世髙明竟配天文孫隆大祀禦佑躋仙筵象緯隨環衛辟公護大圓趨蹌未綴後陶宋愧前賢

孫男之淓編次

卷之三終

●髙陽詩集卷之四

髙陽孫承宗稚繩著

門人茅元儀止生較

五言排律

◆五言排律

夏日書隘園

隘園鵲

謙美堂燕老友以兒子輩七人詩寄髙苑令銓

失題

○夏日書隘園

題園曰隘取齊大夫之湫隘也髙苑令爲此園而官於齊特以齊大夫之儉訓之而園又實隘若管夷吾之器隘不取也詩寫其隘

三畝城坳下層樓俯碧潯孤亭依近堞髙樹瞰遙岑籬壁黃金雀檐楹白玉簪無將宥楮意錯認植槐心消恨枝偏長忘憂艸自侵云來散木膩鳥向夜棠沈有美幽蘭秀傳香叢桂參文官紛鴈綴帝女罷鵑喑白粉鋪楡莢黑甜臥柳陰蒼松隨附蔦丹柰耀來禽拾紫雞冠重采藍羊角森蒲公英穎茂安石橊房深傾葉忠爲向食紅孝好音行歌霞纂纂歸騎綠駸駸布彩輞川館開榮箭谷林楊花風點絮薇雨露穿鍼枳棘謠堪詠葡萄酒未斟大椿年幾算小栢气千尋鵲避懷中鷂蟬鳴指上琹雙飛旋振羽百舌喜成瘖一樾誰淸磬千家急暮碪閉門身似繭翻字意如蟬世駭鵂鶹語人寧絡緯紝花香貧可斷風竅病同吟井落梧桐月墻開薜荔襟水行桃葉渡日翳麥秋雨﹖汵倚幌延西爽疏簾過晚霖蓬蒿沒詡徑濠濮見蹄涔語客稱髙苑懷人半不禁【閏夏三之日書於隘園之談經處】

○隘園鵲

園固隘乃容鵲百千蓬蓬下上若相呼而就食而避所嚇也聲喧境掙日任啁哳然有時而地集於菀而風竅逓鳴尙勝一部官蛙也詩以紀之

雙雙書案下髙集孟城坳鷂嚇深藏樹鳩馴遠讓巢引鶵花底散結伴雨中啁過堞車喧食巡檐燕對拋風翻和鐵鳳日落雜笙﹖﹖果莫使歌無角一穿杜屋茅

○謙美堂燕老友以兒子輩七人詩寄髙苑令銓

爾能嚴世學予敢忘君恩家室饑寒色廳堂水璧心合來爲艸具聊以燕同襟豈爲美堪食應緣淸可斟無將惠養意不念膏脂吟

○失題

帝心開世業雷首發天祥佩攬芙蓉秀垣飛薜荔杳兌文驚霧豹人瑞見星鳳鎩羽馴龍性探梅柱石腸黃河淸比笑白雪調如芳閭左標通徳人羣畏彥方斷金無短薄結襪有髯張橫臥憐油素天遊失墨莊朿紳來上國伏軫問禺彊壯擊鐵如意俠函金錯囊一經饒綠鬢萬石寄靑箱不盡屠龍拔猶餘繡虎章鳳毛俱五彩馬史獨三長蘭畹荃同發鴻飛鴈趁行文心初漱潤筆彩竟回狂階樹聯羣從庭槐見二郎恩波浹少海綸命錫髙堂共曳星辰履同依日月光彩衣人競羨銀詔世全昌耀耀千金劍媥孄九醞觴昂霄瞻國器奮翼空羣良道大寧車舞色鋤識徳將醇能傅數馬懼更切循墻雍伯原髙誼徐公自有長多君私兩露文字挾風霜聊以皇荂蓿同聲賦未央

孫男之淓編次

卷之四

●髙陽詩集卷之五

髙陽孫承宗稚繩著

吳橋範景文質公較

七言律詩

◆七言律詩

落花【上下平三十韻有序】

續落花【三十首】

賜貂紀事用臺翁葉相公韻【二首】

閱操用程幕韻

和姜孝廉九日觀射

殫忠樓閱雪貽馬大將軍滄淵

殫忠樓閱雪答幕中諸君子

殫忠樓閱雪示諸將

上遣中使出內府甲仗萬有奇緞百五十金十萬命督師府酌發官兵臣宗特荷鏐蟒異數恭紀二首

平川營示諸將

殫忠樓同鹿乾曜杜培亭宋園如程星海張起閒寗次田杜亦河有作【二首】

寧遠聞袁自如憲副至自中右

春懷八首

小閣

夏夜同諸君露坐

塞上寄許社丈紫垣兼懷陳冏卿衝然

張忠烈禦史祠在遼城南諜者云殺忠烈時時見忠烈也爲祠

九日一片石小集【二首】

寧遠督師府新成適朝命至鹿司馬有作答之遂柬馬大將軍

抵寧遠得馬大將軍報

同鹿軄方善繼程經幕侖攜兒錀閱淸涼寺以王參將家揀馬遊擊爌先驅

閱中右所鹽場

鹽官說鹽政再用前韻

中右城得魏道衝信

過大嶺用左司馬陳匡左韻有作寄王大司馬岵云

兒侄鏘視予渝門其歸也用韓韻爲詩

孫兒之沆之泳旋裏爲詩仍用韻

過中前所

乞歸十上二首

初抵裏第有作

望■﹝木咢﹞嚴塔

馬蹄河

圈頭寺老僧僧蜀人故識黃太史【二首】

河決訪文鱗於舟子悵然賦之

夜過蒲口

王華亭明府過舟中

佩水亭四首

別柴孝廉馨寰

登遂州佑聖觀飲鄭月軒文學次邢士登鄭思成兩大夫壁間韻二首

再登殫忠樓

讀王太史宮人入道詩

予起家應召目不交睫者四十日矣偶夜半襪脫兩足相蕩快相得也聞雞結襪曰不爲例

聞袁自如被逮【二首】

己巳嘉平廿四日楡關同諸文武祝萬壽

除夕用茅止生韻

除夕再用韻

山海衛城頭用王郎中餉司韻

答鮮藩使者鄭司憲【二首】

駐渝海門人王獻我投詩用其韻【二首】

殫忠樓【二首】

聞簫用韻

商山

小淸河

靈侯祠

孝婦河

古狄城

靈異臺

錦秋浦

髙節書院

過田鎭

隘園六首

適園八首

謙美堂十首

次友人韻

諸將【二首】

白燕

○落花【上下平三十韻有序】

先軄方喜爲詩文又嘗課予爲詩故諸兒皆學先軄方爲詩予未嘗課兒爲詩也偶涉丹白園感二柰之成陰傷棠華之旣謝方擬爲詩見兒輩案頭詩詠落花也一一比之銓欲沈欲雅鉁欲雄欲邁鍈欲滿欲麗鈐欲圓欲俊金﹖捨欲軒豁鑰欲柔淸似各有先職方之一體而未成也遂援筆爲春懷感落花三十絕因念花之落有情有態有聲有色有香有影有陣有韻有味有景又有飛有沈有聚有散有去有來其上乘之有風有雨有日有月其下乘之爲水爲泥爲裀爲徑有林有橋有洲有舫有杯而中賞之有詩乃以三十字倚三十韻爲三十詩蓋兒輩啟予爲詩予未嘗言﹖裏兒爲詩也獨不得起先軄方一課之耳旣念世務紛紜予固食人之食而間爲流連光景之詞予過矣因匯付兒輩以識予過若曰侈詠芝蘭而效回風半面金穀漢臯北宋家兄弟則何敢

一笑春殘錦繡中那堪風雨更西東集來枯菀渾無定說到繁華半巳空羞向碧霄翻紫燕忍同芳艸襯靑驄依依自帶愁千種不爲飄零戀故叢

其二

雨積花深深幾重朝曦初見覺丰茸溫柔欲褪風猶軟淸潤才回露正濃肯以依人添嫵媚卻緣絕世覺從容低佪自解黃鸝語似說嬌芳未易逄

其三

誰將錦傘建花幢聞道胭脂山巳降瑟瑟春蠶驚飼葉珊珊交佩失寒江天飛未許泥沾絮風約依微雪打牕幾上楸枰江上雨合來情響�銀缸

其四

三月輕紅殢燕泥風裾不擬倩人持愁來泣雨偏宜粉恨逐行雲別有姿淡掃近前承主澤半妝誤下妬蛾眉須知春老羞繁艷莫遣狂蜂舞舊枝

其五

非煙非霧羃輕緋怨逐東風散落暉屐迹印泥紅片片桂燻搖佩暖霏霏夢回鑪篆雲和雨魂返檀霞是與非卻笑樓空新燕子鏤金猶上畫羅衣

其六

泠泠風馭擁淸裾誰寫花神下碧除秪爲浮雲迷舊疏翻憐明月見眞如無言糝徑虛疑蝶取意窺波靜趁魚澷道飄零先得地小牕淩亂更愁余

其七

排來艷質傾城國練就宮娃鬭畫圖著雨低佪還似怯淩風上下未全輸金鈴響斷降詩敵羯皷撾殘破酒胡縱恁飄搖春尙在肯隨春燕掠平蕪

其八

軟芳誰托任東西繡隊翩■﹝扁遷﹞映畫閨笛裏落梅風細細天涯芳艸雨萋萋亂雲度月簾櫳靜碎錦飄香蛺蝶迷欲擬風流誰得似雙柑鬥酒聽黃鸝

其九

春簇紅英滿緣階興平煎不盡春懷拾來水面淸逾絕看比枝頭興更佳一片夕陽迎雒浦半帆明月下吳娃个中空色眞三昧不道春殘處處蛙

其十

南圜幾日報花開誰道輕芳撲面來深樹亂霞先得句小牕微霰一銜杯歌淸古錦胭脂曖舞簇砑光錦繡堆不是午橋春富貴蒲簾白雨任徘徊

其十一

花開曾趁東風力便遂東風亂趁人栩栩漆園蝴蝶夢行行巫峽雨雲身回看自覺靑山隔直上偏憐碧落親莫以遊絲牽別緒一行白鷺正裝春

其十二

三徑迷茫半未分紅紅白白總成交蓮花欲步停金縷珊佩其來遲栢裠頳尾吞霞搖弱藻馬蹄踏月避殘芬曇華不布給園地當眼何緣有蔓云

其十三

一夜東風花滿園何來風約更花繁笛中楊柳同搖落檻外莓苔鬭雨痕池皺半灣明繡水霞開三界擁江村楊家秦虢休相妬不掃蛾眉向至尊

其十四

花信催春春欲闌風回紫閣見流丹云來踽踽渾成怨日下紛紛半未殘不與流鶯作護衛卻隨飛絮共彌漫自憐弱質從飄泊莫是東皇借羽翰

其十五

宛虹亭下舞斒斕惜別無心學小蠻澷摘蜂須搖雨佩直從燕尾認雲鬟裾風欲挽嬌無語珠月才逄驀可攀樹繞南枝憐倦鳥影銷芳艸怨離顏

其十六

香風一簇擁羣仙艷態迎春欲近前去去應知仍念舊依依端不爲爭妍窺簾艸色珊珊佩繞砌苔痕步步蓮明月澹雲如有約休言辜負養花天

其十七

何處玉樓吹玉簫帶來花信雨瀟瀟椘臺襟快雌雄冷漢殿裾持姊妹嬌飄泊幾看隨意住虛徐初定向人驕東南不必關開謝況是妖紅歌鳳麼

其十八

花��灤走�條催�欲就帶花敲洗妝粉�渾��泣月紅輕有�苞鶯燕衘春來錦水蛟螭舞雪上霞旓似緣錯著東風恨卻向東風一解嘲

其十九

日上繁花開錦步花�晴日�林��余��羞�素箋映輕紅有薛濤江浦搖光仙佩下昭陽度影暮鴉髙六�自是催桑野錯認風輪似剪刀

其二十

一夕林花怨孟婆紛紛紅紫弄纖阿嬌依龍鏡穿妝合淡學蛾眉眺影娥綺席艷移光皎皎霓裳情映舞傞�嬋娟自耐淸虛冷也向閻扶照錦窩

其二十一

池塘不分生春艸又逐東風細著花帶繡��翻藻荇脂香曳日倒雲霞蓉江多麗偏成��漵無人自浣紗應是品髙花臾上飄零終不�泥沙

其二十二

故園一別應成恨況是泥塗不自傷錦障霞濺驄亦惜新巢紅墜燕初忙馬嵬露浥芳塵濕靑冢沙飛夜雨長可惜道衡堪妬處空梁不說落紅香

其二十三

許家學士風流盡邀月坐花一放觥便與遊人眠仔細不妨醉客吐縱橫幾經枕籍香猶在才委衣裳骨巳淸風起倚欄倫學舞錦■﹝毛瞿﹞毺上二花明

其二十四

花神解佩下林坰似怪蓬蒿當徑靑紅入夕陽憐去騎白來明月上中庭襪波錦浪行雲識金步蓮香曳履聽應是求羊春醉裏惜它輕艷不曾經

其二十五

羣芳三月气如蒸春�中林花幾���枝頭鶯語細繁紅樹底�華凝樓髙金穀還徵伎�結秪佗獨傍僧莫�年來流落意一人相見亦何曾

其二十六

小橋不其野雲流杜曲繁花曲水頭銀漢落霞疑過雨宛虹飛彩正當眸龍蟠眉目橫華表鏡破煙鬟接素湫莫倚天津歌翠輦宮鶯啼老上陽秋

其二十七

黃鶯晚樹啼春深花破西洲滿碧潯四照魚龍窺彩袖三山麟鳳下瑤林煙霞自帶白蘋色錦浪猶生鸚鵡心倚釣不堪成落莫環流芳杜可誰尋

其二十八

春來花徑擬三三徑盡花舟到碧潭一葉淩波風正細萬紅搖槳雨如毿奪標自喜龍文麗載酒人憐國色酣卻怪鴟夷東去後司花空說態成憨

其二十九

花邊鬥酒醉厭厭花影繽紛度畫簾點去芳酥情脈脈檠來紅袖玉纖纖香分瓊樹鸕鶿暖色借蘭生琥珀黏解道春襟銷不盡何妨索笑倚虛檐

其三十

�花搖彩點春衫幾度詩成手白芟囀盡繁莘鶯唽嚦語殘輕艷燕呢喃曉鐘未到春猶在好景才臨句巳函莫把流連供底事崍松甫栢有嵁巗

○續落花【三十首用沈石田原韻】

曾向貞元占早春天香十里未全貧飛揚恰應風雲會飄落還窺天地仁卻月有妝調翠額流鶯無語殢花神不知醉舞層裀客可是前村問酒人

其二

東風開徧晚悠悠萬�曲江江上頭弄色深紅還嫵媚成陰肥綠更風流柏飄錦幄云鋪戺歌拂珠簾月上鉤自是武陵春薄幸不關韓令總成愁

其三

一片香風破錦堆聲殘羯皷玉山頹羞隨飛絮狂依袂肯倚虛檐亂點杯卻怪綠陰偏自護其如白髮逓相催明年春信知無賴萬紫千紅次第開

其四

花時同作看花遊一片花飛覺更愁紅擫玉環無樂府香回金穀有危樓似憐醉客傞傞舞不戀南枝故故畱卻恨司花渾未解錯將芳艷破糟丘

其五

擬摘林花紀勝遊那知花畔繞天愁有情■﹝鳥是﹞■﹝鳥央﹞嬌還語無力■﹝毛睢﹞■﹝毛兪﹞舞且休脈脈春泉逐遠興冥冥芳樹攪離憂蘭舟一系故園意倚醉漫登江上樓

其六

春深落日武陵西來岸漁郎路半迷碧唾雨餘渾欲點紅冰霞襯未成啼麗娟一曲風回葉麼鳳雙垂醉傍■﹝女奚﹞開落從來識帝力雙柑鬥酒正堪攜

其七

風番花信幾須臾花滿風驕寂若無雲墜玉釵旋腿粉影分鸞鏡罷施朱相看裊裊渾無語獨立姍姍自有夫莫措離魂驚歲月等閒朝夕是榮枯

其八

春色驚過妖治時鳥翻余艷護巢兒一枝半折還疑笑萬點紛披可有私靈合分釵飛玉燕浣溪逐水載西施桃紅李白渾相鬭零落殘英老鬢絲

其九

飄來幾點艷陽中總是花朝花信風燕尾拖香翻弱羽馬蹄著意避殘紅漫緣蓓蕾先知色肯向離披錯認空滿地丹霞收不盡朝暾髙映海云東

其十

仙地曾逄黃道眞桃源一別漫傷神光先映日初成色力怯回風卻減春欲減春橋看綠野番疑三徑惹紅塵不知輕雨微雲裏羞見繁華有幾人

其十一

幾向含艸伴畫看砑光重舞燕來時拂妝欲散龍消粉隱幾新裁佩冷詩霞起赤城日杲杲云回丹地雨絲絲樹頭莫恨東風惡一卻空華子滿枝

其十二

飛霞佩解相鮮新嬌立沈香有步塵開去偶供眼底意別來不及卷中人溶溶小院月同夢戀戀殘枝蝶系春省識色空渾不染東風一夜破貪嗔

其十三

鳳臺春老暮雲橫故國飄零燕語輕漢渚尙疑迷舊佩梨園無復譜新名仙飛綘雪畱丹竈地擁赤霞護錦城千里王孫歸未得懶從芳艸憶盈盈

其十四

休將春睡誤春睛春盡花殘百感生幾樹白雲同自散何人靑鬢解閒行兩催山帶香隨燕紅斂云�曉訴鶯眼底舊遊渾落莫花磚猶愧傍承明

其十五

萋萋芳艸徧閒門一夜春消桃李園白雪黃金迷舊態靑山碧樹有孤村鳥同解語還傾國風似多情爲返魂安得元徹頃刻手光華都比菀中旛

其十六

鶯花三月太匆匆一曲花寒禦苑空蔕影低佪輕著露須香綺靡靜含風尙餘嫩葉隨萍緣不洗鉛華伴酒紅莫恨平泉今落莫新丰樹老月明中

其十七

玉砌香鋪月有痕繁華芳樹幾枝存回波浸酒連魚藻夾路和云籍鶴軒似倚長門同望幸不知紈扇罷承恩天公未問春消息蜂蝶何緣爲斷魂

其十八

九春花擁錦官城無柰風檐夜雨聲蝴蝶欲隨夕夢亂杜鵑先逐旅魂驚綺寮香透紅將斂玉笛愁翻月未盈漫倚芳辰矜國色沈香亭畔幾余羸

其十九

韶光初聽曉鶯誇萬紫千紅總一家幾見花須飛粉絮■﹝去頁﹞令蓬召有霜華閒侵屐齒浮香軟亂拂檐牙落影斜卻怪東風都不管池塘一部艸鳴蛙

其二十

花日詩逋不可陪詩成花老紫雲回一隨急雨無心落應怪東風著力催開徧舊枝還自散去從前度更誰來流鶯解欣千般在似勸遊人酒一杯

其二十一

玄都千樹幾枝全一入長林了萬緣簾外繁英隨意盡苑邊髙柳對愁眠翻來蓫譜春多少醉後湖光酒十千老眼驚看風雨夕等閒休負月明船

其二十二

緣肥紅瘦總成春雨急風驕未可嗔門掩黃昏飛燕子窓餘殘月伴幽人枝枝故殢看花眼點點輕浮漉酒巾卻是東風供勝賞醉眠猶自有香祻

其二十三

爲憐春盡彊登臺風到披襟亦快哉百舌正隨花底靜一枝猶向雨中催驚鴻態裊金鈴斷少女歌殘玉燕來莫以江花勞夢寐卻嫌門巷有莓苔

其二十四

有美熒熒苕之榮燕鶯卻怪口舌爭結子雨先欲催老倉香風獨爲意傾不堪歌管結綺下猶自繁華倚云生淸夢莫化漆園蝶殘枝栩栩空復情

其二十五

東風的皪花如惔況是朱明火力添流水帶香還繞竹夕陽和影故穿簾眉成京兆嬌偏妬云化巫山夢亦恬倚樹不堪春寂寂夜深紅燭爲重枯

其二十六

月傍殘枝吐半規故人千里憶歸時曉鐘未到春猶在野艸才芳日欲遲鳥啄雲霞還漠漠笛翻楊柳故垂垂不知管領東風意換得春華更對誰

其二十七

飛花片片向春闌手摘餘芳試月團三徑有塵苔寂寂一樓無雨艸漫漫宮娃傍輦曾余態楚岫行雲半損歡自是香魂招不得籜龍終日報平安

其二十八

百花如錦揚晴空一片花飛便不同細葉怒生常帶雨柔香狼藉易爲風黃鸝日日啼淸曉杜宇聲聲怨落紅惆悵浮名渾未盡那堪人在別離中

其二十九

共把離觴洛木邊殘英況復夕陽前開來飄泊眞堪惜落處飛揚不受憐尙以芬柏供麗句肯隨鶯燕鬭芳年須知四序關春令漫向繁華覓靜緣

其三十

花開曾喚曉風吹此夕風狂花不遺自信髙華絕世帶人憐飄落有新辭枝頭明月烏棲後天際輕陰日暮時應是花殘春未盡个中消息有誰知

○賜貂紀事用臺翁葉相公韻【二首】

溫綸初下臘全消百萬欣瞻賜紫貂鵝鸛陳成靑海岸鷺鵷行對玉宸朝華顚老盡兜鍪重�首讙騰塞馬驕拜罷明恩還手額不知何箸借籌遼

其二

遙向龍亭叩帝閽威儀爭識漢官尊韓公差可驚西膽冦凖應慚壯北門天覆華�渾布暖春回頂�盡知恩年來戰士無嘩久爲訝絲綸竟日喧

○閱操用程幕韻

霜拂髙牙日未移元戎初報六花齊壯余編具登金馬老向鉤鈐冠水犀千里陳橫燕市駿三撾聲絕漁陽鼙憑君好作軍中樂浹月頻看下紫泥

○和姜孝廉九日觀射

醉倚胡牀羽自揮關山笳皷靜生威黃花插帽軍中樂白鴈隨陽塞上飛雅會似憐如舊裏風埃不分滿徵衣好將木葉同懸瓠櫜鞬應看雪夜歸

○殫忠樓閱雪貽馬大將軍滄淵

關城五月一登樓萬里晴光雪未收風雜鵝池堪問夜月寒鴨綠正乘流鬘云琪樹新驚眼冷蕋疏枝正滿頭共擬跕鳶飛舞意伏波新鉞待封侯

○殫忠樓閱雪答幕中諸君子

弄雪晴檐更上樓長安遙見浮雲收鶴來華表憐人語蜃吐疑城遶塞流千里輕煙描白髮萬檣攢玉擁黃頭據牀忽下陽春曲揮羽誰堪傲武侯

○殫忠樓閱雪示諸將

行邊特上最髙頭萬里晴光雪未收蝶躞千羣同錦練陸離雙劍若星流烽髙遙辧三城戌月暗還明百尺樓聞道至尊臨便殿念寒特解紫貂裘

○上遣中使出內府甲仗萬有奇緞百五十金十萬命督師府酌發官兵臣宗特荷鏐蟒異數恭紀二首

孤劍初分鵷鷺班溫綸頻下五雲間並時寵錫還金馬滿路光華又玉關散水偏承濃雨露新亭空對舊河山極知聖徳天同大可有涓埃抵報環

其二

恩華稠疊一身輕特遣雙瞻日月明劍擁蛟螭劖暮气鼓翻夔鷺振天聲諸君但飲黃龍酒漢室應新白馬盟莫向蟠花憐舊戰相看投袂報升平

○平川營示諸將

獵獵牙旌向晚分薄寒衝轡亂重云艸枯平野疾鷹眼葉落霜楓過鴈羣羽檄乍驚當戶報胡笳遙隔戌樓聞夜來偶讀東秦語司馬於今正策勛

○殫忠樓同鹿乾曜杜培亭宋園如程星海張起閒寗次田杜亦河有作【二首】

髙樓更上一層看四望渾開大將壇千里金湯橫雉蹀萬方車騎擁雕欄眞人气接塵先靜猛士雲气膽亦寒卻憶中山徐太傅獨畱兵法向平蠻

其二

檻外雯華手欲拈陣成鵝鸛鬭風簾山屏翠擁雲橫塞海帶晴紆日繞檐有客籌邊還借箸無眠警夜幾投簽莫須百尺元龍傲信美相看意未厭

○寧遠聞袁自如憲副至自中右

與爾籌邊再閱年東西烽火尙依然馬頭東下鞭須著生口西來數未還翠翡幾時方入貢旃裘何地可嗚弦知君定發黃公略自昔王師貴萬全

○春懷八首

塞上春回風日淸延耆山下雪花明催歸澷聽啼鵑血布谷先傳賈■﹝金危﹞聲一道官禆驚射虎兩關節鎭聽鳴鶯從來百舌原無■﹝舌今﹞盡趁東華弄晚晴

其二

石門南畔直鷹窩葆塞紛穪毳幕多一柱天檠看白塔兩庭山界擁紅螺平蕪千里無芳艸盤澗孤懷有碩邁都說近年王少傅行邊投策向遼河

其三

滿城燈火靜胡笳大將誰堪問室家南北汛頭重夾砦東西河口對浮槎霜凋木葉淸威遠日壓扶桑映覺華卻羨庭松饒古意虯枝不下暮棲鴉

其四

春遊不踏藿蘼平大壑魚龍夜未驚縣古湯泉迷舊壘臺髙望海控新旌鹺花萬竈歌三月寶气千山到五城寄語燕齊迂怪士休從徐福問長生

其五

獵火千羣向曉紅淩河冰泮未全通棗龜有意戡靈武風鶴無人問八公屬國貒弓彎漢月上林鴻帛系秋風黃公祕法人間少生口誰憐空大東

其六

一劍三年萬里心天涯芳艸又駸駸帷中勝決和戎策海外疑傳奏凱音結市黃金消塞馬放衙白髮作書蟫春來玉宇寒應峭莫問孤臣半不禁

其七

邊奏頻年入大庭獨憐未解與同醒襟披海色黏天碧斾拔山容插地靑萬頃冰花浸曉月半泓云葉護殘星椒盤勝有家園酒簫皷誰堪塞上聽

其八

春光隨馬度關東小隊縱橫意自雄大業古來軒較下輇材獨向啟胠中樓船百道誰先岸車騎千羣我旣攻負托有懷渾未效好憑籌略待諸公

○小閣

小閣沈沈萬事稀石橊瓦鵲競芳菲香和嘲哳隨聲下影傍罘罳帶雨飛霽後登枝欣有托南來繞樹豈無依亂紅撲地迷芳艸卻羨新泥燕子歸

○夏夜同諸君露坐

髙城孤鴈鬭飛霞五月秋風攪鬢華曲謝莫愁湖上月詩慳何遜閣中花翹材飽聽三撾皷揖怒驚看一部蛙最是蒲牢聲斷續撞殘歸思滿天涯

○塞上寄許社丈紫垣兼懷陳冏卿衝然

玄度別來歲月賖懷人淸夢滿天涯楡關自識眞人气栗裏誰同處士家千里雲山閒虎落十年風雨憶龍華荀家上食饒驚座貫酒還堪醉菊花

○張忠烈禦史祠在遼城南諜者云殺忠烈時時見忠烈也爲祠

河山千里艸離離忠烈人傳尙有祠雨霽怒蛙陳部皷月明飛鵲繞南枝巫問云出乘驄馬華表魂歸聽子規可有漢官頻薦藻忍從遺像認威儀

○九日一片石小集【二首】

三年三地度重陽佳節東籬憶艸堂黃石篋中經歲月靑松巖下老風霜雲飛獵騎秋潭淨日落徵鴻塞影長自笑調鷹雙健臂登髙仍佩紫萸囊

其二

一片石城擁萬家幔亭風雨亂悲笳愁心原自仝飛鴈詩思還因問晚霞北海尊前銜落日南山籬下見黃花登臨此昌多詞客澷說龍山有孟嘉

○寧遠督師府新成適朝命至鹿司馬有作答之遂柬馬大將軍

一年兩度入寧陽千里重開建節堂幾拊春松歌白雪還依秋菊傲淸霜周家大業彤弓舊漢室元功帶礪長最喜馬隆饒意緒偏廂不獨下西涼

○抵寧遠得馬大將軍報

十萬天兵渡海陽元戎開隊更堂堂雙鞬欲下鵝池雪列戟先淸鴈陣霜一片癡腸堪自信九重籌箸竟誰長朝來漫渡延耆水幾念徵衣試夜涼

○同鹿軄方善繼程經幕侖攜兒錀閱淸涼寺以王參將家揀馬遊擊爌先驅

策馬登臨海上山到來拾級其躋攀石花漫滅殘碑老木葉蕭森野徑斑萬里長風初入幕十連精旅正當關投鞭自覺塵襟快況復淸涼俯碧灣

○閱中右所鹽場

牙旌西駐小沙河結隊時聯碧玉珂萬竈晴煙雲自減六花雄陣雪初多作鹽漫笑和羹手拊髀誰揮指日戈匹馬長嗚應有意健兒新挽武剛過

○鹽官說鹽政再用前韻

略地東來幾渡河頹檐文徑罷鳴珂霜花半拭靑萍落飛絮偏從細柳多海估巳看供貢賦竈丁仍自負干戈不知鹽阪息車日可有孫陽向此過

○中右城得魏道衝信

�山秋盡鴈隨陽鴈去人閒不下堂絕塞貒弓空抱月孤城畫角自吹霜靑天欲問雲霄遠白髮還驚歲月長慢說安危渾注意可從國手試溫涼

○過大嶺用左司馬陳匡左韻有作寄王大司馬岵云

帝座雯華散紫宸風煙千里護徵輪於今社稷勞明主自昔安危寄大臣插羽當關驚伏虎借籌開閣幾圖麟側身東望揄山近似說旌旗气色斬

○兒侄鏘視予渝門其歸也用韓韻爲詩

塞上風雲更一天懷人渝水路盈千老臣奏捷連三月聖主興平第四年巳信人歸落鴈後且看別酒向燈前到家寄語同遊侶夜夜同遊緣墅邊

○孫兒之沆之泳旋裏爲詩仍用韻

紫濠烽火動驚天上將龍城捷幾千祗以拔刀看截玉頓令歸斾又經年西園明月層樓上大海寒濤小榻前休訝北山猿鶴怨誤將白髮更籌邊

○過中前所

手札十行下玉京敢從風雪問餘生山川擬識新雄要艸木仍憐舊姓名百萬遺黎增幾口半千殘土痛三城重來急水河邊過父老環車願致聲

○乞歸十上二首

邊城孤月影翛翛身世重看第六朝百里靑山開綠野幾莖白髮更丹霄鵝池十萬還驚雪犀甲三千不射潮逋客有章今十上敢煩猿鶴苦相招

其二

欲倩丹笻手自扶誰將魂夢破潛夫潮回射雪風前絮檈滿秦簫月下蘆擁劍敢驚身是膽抽簪休愧戟如須最憐野逸張忠定老覺臨官气味麤

○初抵裏第有作

三十年來白板扉避賢初向此中歸犢廬差自遮風雨鶴表何人料是非客到重門隨幾个鴈還深樹任孤飛夜闌秉燭饒佳話怕說霜華上鐵衣

○望■﹝木咢﹞嚴塔

仙掌芙蓉片片鮮鸚林分綴布金田根盤大陸三千界影落長空萬井煙浪說龍標還插地渾疑鰲柱可檠天不須近聽風鈴語萬古兜羅一指禪

○馬蹄河

十里馬蹄水欲滿一篙鷁首雨相隨枳籬院靜飛蝴蝶蛙竈人間飽肉糜宮柳飛來愁作絮女桑枯盡發爲絲我來泛宅逃喧者不柰灘聲攪夜思

○圈頭寺老僧僧蜀人故識黃太史【二首】

江天渺渺獨愁予臥檝來翻貝葉書到岸有航還一葦出門何地覓三車舊時梵員聞金馬入夜濤聲雜水魚多少風波眼底過缽囊茗椀自如如

其二

布地中流勝布金波流面面繞嬰林野航澷載紅塵入經案偏嫌亂水侵降後蛟龍渾有�定中鷗鷺總無心夜深說法天花落散作靑蓮滿碧浸

○河決訪文鱗於舟子悵然賦之

美人遙在水中央幾采芙蓉遠寄將題處千花阿軟後醒來一酌次公狂白波灼影吹華發明月論心醉碧香忽憶十年風雨夜長歌秋水向河梁

○夜過蒲口

暫解塵纓半日閒片帆小艇弄潺湲長裾調笑餘金埒秋藥翾飛鬭玉顏酒態偏從煙雨裏詩情半在水雲間不知萬頃玻璃月何似蓬瀛供奉班

○王華亭明府過舟中

欹側葛巾曳薜蘿那堪車騎漫相過蟠空鳬鷁驚云舄徹底魚龍避玉珂馬踏橫塘芳艸膩舟維野渡落花多人憐茂宰崔秋浦白袷紅顏映碧波

○佩水亭四首

靈光十里郁嵯峩狎鳥看云輟棹過簽軸文華開二酉池塘風色帶三河魚牽弱藻浮香遠燕蹴飛花落照多擬逐淸溪尋舊賞無勞淸夢繞煙波

其二

碧樹靑嵐漾彩毫淸酣聊復寄風濤天空气爽星河近野曠聲閒皷角髙夢枕乍醒山簡酒醉琴初罷漢陰橰橫塘日暮重回首首裏龍津擁佩刀

其三

城西日腳空山平小憩孤亭暮景淸三管好辭來雨夜四筵玅語挾風聲松翻地籟驚濤壯河佩天神匹練明一飲百觚渾未醉虛檐鐵鳳橑人鳴

其四

午夜星河下四筵可堪孤興答雲煙憐君細釀長腰米醉我閒鉤縮項鯿崗上木奴黃絹在簇頭冰繭素絲傳一經舊徳文孫遠詒燕應拈芑水篇

○別柴孝廉馨寰

春深三徑艸芊芊幾度芳池釣紫煙把袂好攜溪上月開尊疑坐鏡中天雄譚達曙文心壯劇飲兼宵酒態妍便欲拉君同解纜追陪猶傍孝廉船

○登遂州佑聖觀飲鄭月軒文學次邢士登鄭思成兩大夫壁間韻二首

匹馬衝寒古戍隈靑陽夾道倚天開層檐下瞰三生石復磴平臨四望臺日落雲霞杯底�夜深星月杖頭來陶然共醉雄風裏一夕披襟矍鑠哉

其二

踏盡雲霄第幾盤紛紛涼月墮雕欄一尊對客來何暮萬壑衝襟勢欲攢地面似緣孤客迥酒腸聊爲主人寬獨看直北寒雲裏五夜風鳴問典冠

○再登殫忠樓【以下系己巳再出關門之作】

四年重上殫忠樓總爲籌邊邊未籌渝海蛟龍渾不夜北山猿鶴澷相求六朝發老心頭淚萬國眉攢醉裏愁倚檻一窮千里目不知天地幾同仇

○讀王太史宮人入道詩

閬苑疏鐘謝景陽八璈初奏白雲鄕雙瞻尙是趨瑤閣合乎分明捧玉皇寶笈斗符金鳳字法冠鶴佩漢宮妝等閒結得長門月恁取蓬萊伴未央

○予起家應召目不交睫者四十日矣偶夜半襪脫兩足相蕩快相得也聞雞結襪曰不爲例

夜夜分籌到夜分雞聲喔喔舞劉琨據鞍自覺忘衰朽枕股何時動至尊漫比王生方結襪卻來阮籍笑遊裩中原倘得無徵戰芹曝仍期獻負暄

○聞袁自如被逮【二首】

甘泉烽火徹重愇信手提戈護九扉一縷癡腸看賜劍幾行血淚灑徵衣風驚鶴表丁威去雪滿鵝池中令歸聞說長楊枝上鵲羞同�馬向塵飛

其二

練爾多方練未成空聞曾銑爾前生恢疆五載承天語卻�三師傍帝城魏綘偏和原有恨汾陽單騎更無兵東江千古英雄手淚灑黃龍半不平

○己巳嘉平廿四日楡關同諸文武祝萬壽

問夜何其夜未央起來灺火著衣裳天威咫尺違顏遠軄業尋常入心忙帝語忠勤慚匪懈官家明聖詠無疆時艱正倚股肱力可有虞廷一字良

○除夕用茅止生韻

誰遺風煙滿四墟重來人事幾乘除孤城自度它鄕歲弱綫人看舊客裾樓閣鬘云同海若岡陵華祝詠含譽漢家一獵空王幕司馬還堪賦子虛

○除夕再用韻

舊時營壘幾成墟十古遺尙未除絕塞風霜堪短鬢故鄕兒女憶牽裾身名徐邈隨通介方略營平半訾譽入夜海濤還自怒壯心偏向水玄虛

○山海衛城頭用王郎中餉司韻

一笑頹顏爲酒紅玉關初見度春風談來當世饒捫風字寄南林有篡鴻海上樓臺隨懶慢意中天地幾英雄城頭壓陣黃雲滿孤劍猶堪倚斷虹

○答鮮藩使者鄭司憲【二首】

朝鮮貢使鄭之羽持平謁予殫忠樓下以新�灤永�有贈賦此答之

皇輿不敢萬方諄銀管初懸合有人莫以巏■﹝山敖﹞識麗句似從英蕩見誠臣低佪風景河山舊邂逅交情縞紵新古錦好題黃絹字卻嫌多病擾閒身

其二

十萬重提老將兵籌邊樓下集羣英橐空南海傳新語地挾中山表舊營鶴表是非千古恨雞林文字遠人情盈盈衣帶扶桑水不隔周顚告太平

○駐渝海門人王獻我投詩用其韻【二首】

才對天顏別帝宮單車就道學乘驄龍韜盡說憂方大鼯技能緣數易窮萬壘新軍屯舊野一緱孤劍倚長空中原但得絕烽火誰願麟圖論上功

其二

誰遺元戎賦小戎老臣承召抒愚忠借籌且漫稱開濟緩頰仍先論戰攻邊徼半殘明漢月天河一挽洗�風唐家仙李盤根遠莫說中興有令公

○殫忠樓【二首】

小築憑髙百尺頭漫從暇日覓銷憂目窮江樹家千里笛倚風檐月一鉤藻井幕天開鴈陣鬘云結市失龍湫西山南浦應如許渾作孤襟萬壑秋

其二

曾樓髙矗建霞標■﹝木蚤﹞首靑天發更凋乍聽風鈴語咄咄才淩雲磴气飄飄花開韋樹歌初發艸滿春池夢巳銷西望晴行髙不極故園鷗鷺喜相招

○聞簫用韻

抵關城來日聞笳皷卽關人無復生趣近稍復業而頓若不知有它警偶聞簫聲爲快更足念也

落日關山相與淸何來淸絕更簫聲夢回楚壁鶴初過月到秦臺鳳自鳴豈爲吳趍開遠興似將幽咽寫孤徵年來未洗繁囂耳笳皷愁中感慨生

○商山

山在邑東南九十里寄益都境古鐵冶處有神祠曰■﹝牜冓﹞鐵牛者後魏鹿念討淸河賊於山有盤龍山有鐵牛峯有蓮花洞有金山祠有壚神祠在絕頂傍有聖水泉志云奇峯晴嵐四時皆佳至雪霽後則千巖簇玉萬樹綴瓊宛然天開圖畫也

商山遙望餘三捨倚郭分封定幾年髙下桑田藏大麓東南農饁認平田■﹝牜冓﹞牛鐵冶蓮花洞司馬金戈聖水泉獨有晴峯峯上雪榰頤猶許借虛檐

○小淸河

濟水之小支也濟之源爲灤合七�二泉而東入大�分一支經�����沙三河紅鄒平長山新城入邑���鬼頭岔河是爲小淸會孝婦河東��興又東北至樂安馬車入海歲久河�淤而鄰或爲壑志曰濟水明霞特��遊致云耳

顧淸門外水潺潺分得齊南玉一灣過客風�天遠近親人魚鳥月關山煙鬟朴雨孤城曉石發衡波老樹閒且任壑舟橫野渡誰調人瘼紫宸班

○靈侯祠

志云周厲王三諫官也廢而客吳復而按兗宋碑云苑墻有祠榜曰吳客三將軍又稱朝廷初復燕芻槁未徵轉餉之役旁逮東蚛而陰相之遂以上聞額祠曰威佑意童貫媼相爲之至祥符從空而下則樞密欽若神道設教耳復燕在政和間苐未詳何以歷歷三靈與俱而又何以俱有髙丘於邑志題靈廟遺忠蓋有遺直之思云

雨水淸淸何代丘祁連佳气郁露湫一朝阿閣鳴三鳳千古髙城有列侯野老誰從古伏臘寒鴉自認舊松楸不緣大義流風遠那得郤秦更佐周

○孝婦河

河在邑西南七里蓋顏文姜籠蓋水也合小淸而東近頗有溢患予謂鞶帨而感天爲泉感地爲河至以名鎭名水孝之日與地天無窮也予祝顏神曰愼事姑無令歲發籠蓋也志云籠河播孝

花城南畔錦爲湖籠水千年開畫圖河潤有天憐漆室海田何地問麻姑銀牀水澱芙蓉冷素綆風絲楊柳枮爲語少君提甕後等閒休弄籠�盂

○古狄城

在邑西北三里許長堤如帶地腴而潤父老曰此古狄城也志稱桃李桑麻偏盈春雨餘憑髙寄眺泱泱大國之風猶有存者題曰狄城春雨

西北狄城古野邊長堤曲曲宛虹連地環樍水龍蛇遠天擘髙原日月偏桃李千家花是縣桑麻合壠海爲田獨憐抒軸東空日攬結河山意惘然

○靈異臺

臺髙二丈許在郭東稍北巋然平楚中傳曰靈異也有玉皇閣俯城郭四顧軒敞當木﹖火霄月上把酒憑欄一瞬千里勢盡靑徐志侈爲勝槪云

天苑風華秋自開挈壺東眺集露臺一方海岱排靑下千里淮徐入望來聚遠云寒鴻沒滅淩空水遠月低佪兼夷苦憶夷吾手縱以兵車亦壯哉

○錦秋浦

此麻大泊也邑與新愽共之一名官湖亦曰魚龍灣周可五六十里志曰浦饒魚藕士人競操舟取之每蘋白荷綠雨歇煙消款乃之聲響窮水際蘇子瞻云霜風收綠錦萬頃水雲秋特以名浦而題曰浦魚歌

學制天涯未豁襟偶從錦浦伴行吟布帆風滿云千里靜練春寒月一林醉聽黃鸝呼柳絮坐看白鷺點秧鍼揚舲莫壓星河影怕有光明俯碧潯

○髙節書院

在城西王裏有魯先生墓蓋邑人稱周髙士魯仲連也王孝廉之翁以父兄命爲先生祠及講堂有祭田學憲鄒穎泉題曰髙節書院予過而僅嘅古墟也晤孝廉念髙節謂當有祠以養士髙節而孝廉始談其世誼志曰古墟牧唱徒雍門之慨耳孝廉名道泰其兄道平登辛丑第父士尙官鴻序有文章

春秋志在夷吾老誰把蒓周問水濱海岱髙深鍾大地乾坤紛難屬閒身千金豈謂能辭趙六國合應不帝秦最喜漢家赤帝子先從圖籍慰斯人

○過田鎭

齊王橫故居也尙有裔姓在橫慷慨數語大有英雄气三千年尙得以姓予鎭也過而弔之

王孫芳艸徧齊中故國猶傳結客功百戰功成羞馬上萬人敵在負江東宗人不惜循城气髙士空畱蹈海風漫說漢家封齒意侯王那得賺英雄

○隘園六首

側身東望宛墻東離緒紛披杯酒中排悶尙嫌羣說怪問奇無復更談空島中雲霧千山暗海上舳艫萬里通便欲尙書尋舊舄淩霄一問大齊風

其二

兩地髙城去幾何小園終日倚城阿繁華露冷迎金素芳艸云深隱玉珂半醉半醒春易老一觴一詠客頻過靑齊剩有名賢迹幾讀泱泱表海歌

其三

百花簇簇擁髙亭秋色仍堪貯一庭莫以時危輕說劍祗綠多難罷談經萬家井牧人占兩百里郎官自列星東去不愁東道主更看嘉績奏新硎

其四

名姓那堪上玉墀廳緣戎馬又離披秋聲著樹愁難賦月色窺庭剩有詩白髮從新凋木葉碧雲依舊上花枝小淸河水平如許莫向波臣問水涯

其五

層樓矗矗帝城闉人境結廬卻謝人兩到今來寧有客地容署外尙畱身樹迎秋色蟬方急花受輕颸鳥亦新自是謝庭饒玉樹不妨野水有垂綸

其六

乾坤落落此孤亭淸夢分明說舊經志士自慚悲驥老弋人誰復慕鴻冥夏云列隊花千樹秋露一團月滿庭語爾官家淸絕意萬波心水湧寒星

○適園八首

近遊幾擬近城隈選勝軒從此地開樹蔭北窓低亦入山衘西日遠還來云晴馬耳淸當眼月冷檐牙靜落杯我有太平書未奏聊隨同學詠康哉

其二

便從百里越城闉日涉應知未厭頻返照入林還避影纖阿當戶欲窺人丹丘不問樓臺地綠野聊淸車馬塵愛客可能文字飲西園飛蓋莫須論

其三

�山自昔靑當眼近野於今綠有軒咫尺塵埃還謝客尋常花鳥一開尊遺風畱在乾坤老今雨應無車馬喧最喜閒身饒盛會問中忍不念君恩

其四

苑邊西北狀元祠博學仙才自一奇道啟八英才子地天當五百聖明時好從攬結窺眞宰肯向虫魚注瑣辭卻怪世人橪姓字都從曇缽覓摩尼

其五

九曲三河馬水濱山中結構艸亭新地當近市三朝盛花壓髙城百里春丹白合旉傳佛柰八千雙引詠莊椿名園林問張丞相曠適於今有幾人

其六

每從緩步拉同人特結茅亭坐負闉白板扉問飛燕雀紫荊花外臥龍麟江山自是饒風月今古誰堪認主賓小樹如薺人未老休將籬壁誤良辰

其七

一亭特結西園客滿座翻疏北海杯不是當車難緩步祗緣多落易紛挨種花自湊河陽勝增竈人傳虞詡來幾詠杜陵眞切句安危須仗出羣材

其八

閒身獨坐澗盤薖報客應知二仲過人境寂喧濠上樂世情今舊雨中歌幾番醒醉隨花老一局髙低入夏多忽漫當杯生世念中原戎馬近如何

○謙美堂十首

一雨中原快臥龍煙霞作色上芙蓉座驅殘客人三徑圖上流民天九重當急持籌難借箸登臨安步未須笻閒身盡可閒歌詠只是甘泉有警烽

其二

春老閒門艸正肥泥融金井燕雙飛年來鬢髮心先短眼底交遊近更稀不爲乍晴扶墊角每緣多難賦無衣西園昨夜梨花�醉拉同人佩月歸

其三

獨坐刪詩詩未成重檐西个皷成聲不緣問字能驚座要使三撾識禰衡代雨催花覺更緩回風隨棹意還平盧龍幕府元戎夜曾聽晴宵天皷鳴

其四

萬家砧杵動秋思又聽鳴蟬上舊枝暑溽尙嫌風力嫩碩寬偏眺夏云奇無弦不問琴三弄有客還邀酒一卮人夜挑燈渾未憩諸郎應訓奏詩詩

其五

攤書獨坐擁秋風挾雨當秋風更雄雨喜魚龍渾不夜風掀燕雀舞晴空昆源未問八天柱澤國先調一畝宮笑向拗堂成底����約論元功

其六

秋空片片湧�云坐���目未�乳燕受�還自語羣魚浮水總成文三農慰滿魚龍夜�室歌�艸木��使諸公憂社稷不嫌戎�有觀軍

其七

髙城風色��樓云葉垂垂雨欲流地缺隴頭播晚種天開�脊課鳴��魚百室償奢願板築頻年�野謀倘得四郊�壘盡何妨盤澗更先憂

其八

甕城如甕傍城隈四角城仍四角開三水遠從百里下千山髙向九衢回癉人自費龔黃力精甲誰當衛霍材聞說至尊勒遠略徧從關隘起樓臺

其九

自緣齒至老蓬蒿敢以羊裘傲錦袍邸報傳來心巳短舊遊說到气仍豪閒身差可隨鷗鷺病眼誰堪見節旄淸夜幾行憂國淚不禁狂醉�離騷

其十

百花灼灼�經處風雨應憐客憶家城上輕陰艸樹散樓邊新燕水雲賖明農赤舄方遵陸學圃靑門合有﹖澷簡尙方雙履在半千王路是天涯

○次友人韻

三妙先驅下艸萊雨師先爲灑浮�地寬剩得城頭月��祗畱石上�到處淸�同酒趣投來白雲見仙才應門初下雙幹鵲幾報花間小�來

○諸將【二首】

方州結鎭拱陵城千古新昌舊有名當日文��開大業祗今明聖宿雄兵漫驚倚嘯憐江統且著揮鞭問祖生饑攫飽揚豪手在不妨公等奏升平

其二

�臨瀚海崿爲�北�南看��宵戡難豈煩����軍�插侍中�九重密祕開淸禁萬古�恩��霄爲語纖���訓從來英晷是淸�

○白燕

幾點綃痕薜荔墻浪從蝶粉�羣芳�衣玉樹花俱亂調語珠簾夢亦涼斜受輕風粉落素低隨明月一黃飛璚弄玉渾無事怕舞霓裳�海棠

孫男之淓編次

●髙陽詩集卷之六

髙陽孫承宗稚繩著

門人

較

七言排律

◆七言排律

宋中翰參予渝水以九月壽母八袠暫歸其尊翁起巖公八十有七矣髙堂雙白蘭樹翩翩中翰方陳文蟒兼金之賜於庭與白酒黃花相暎也詩以羨之

壽王霽字少傅【有引】

○宋中翰參予渝水以九月壽母八袠暫歸其尊翁起巖公八十有七矣髙堂雙白蘭樹翩翩中翰方陳文蟒兼金之賜於庭與白酒黃花相暎也詩以羨之

瀨上髙人自一流齊眉人共賦丹丘千金仲產供詩口十指仙鍼佐杖頭偶寄一官攜八月忽成五噫更千秋六龍繞膝傳先業片羽淩霄有壯遊綘雪丹金分玉府赤霜袍彩舞文虯歸來最喜插萸會借得邊籌作海籌

○壽王霽字少傅【有引】

少傅以天啟癸亥春正月乙巳爲揆攬之辰蓋七十有八以先二日視師關外至自檀予以上命抵關五閱月矣揖少傅於建節方且合始履之風雲攬上元之星月薦人謠於椒頌載胡拍於梅喫得二十六韻聊引漢關之長歌云爾

鈴閣先春兵欲銷春風駘蕩漾霞綃天回含譽名逾上斾攬欃槍气折驕萬部旃裘方獻歲孤城燈火又元宵戟枝滿月開三雅牙角長庚照六韜借箸邊籌添海屋薦盤花頌詠山椒鳥衣舊巷分羣譜鵲印新囊荷九霄參合衝牙瞻禦衮陸離光劍擁長襓膽孱共倚山爲鍔臂健應堪手執彇萬廈不妨庇盍且一枝常自借鷦鷯名王蚤歲看騎馬甲首千羣養射鵰驚代威名知艸木和門輕暖走嫖姚雄襟環甲仍題楯華冑淩雲更賜貂餘蔭二郎畱玉樹淸時三伯過銅標老臣方略金城壯尙父絲綸皤水遙北望狼烽驚徙幕東聞鰍汛幾聽湳生來神武傳靑海將得天威下赤熛日麗鯨狐須遠遁天空猿鳥莫相撩庭饒旄毳爭乘陣材擁蹶張競渡遼特練衝車當上駟雙瞻矛羽插重喬人民華表今還是鞲縼鷹揚舊自調日月新華淸虎落星辰光履傍雞翹珠璣盡屑黃沙磧環佩應還綘節朝歌有漢關搖組練曲成猛士按笙簫回中金七柯函酒老上白雲拍作謠粉堞煙花連火樹泥丸雲霧鎖星橋東公幾奏長生字五嶽三臺相映昭

●髙陽集詩卷之七

髙陽孫承宗稚繩著

門人馮洪業茂遠較

五言絕句

◆五言絕句

橫塘曲

返照

野寺

玉林齋雜詠【四首】

丹白園雜詠

斗園【有序】

小園雜詠【六首】

錦川十二詠

中右夜【三首】

安錦州【二首】

效錢起江行【四十首】

賦得弱柳鳴秋蟬

宮中樂【二首】

遊春詞【三首】

潮

憶片石西

閒居

少年行【二首】

望雨

晚春【二首】

獨坐【二首】

桃口晤房素衷尙書王淸野令尹

願雨【二首】

苦盜【二首】

南城下

問盜

獨坐

長安道

楊柳枝

聞鴈

柳花

西園

感事

座中有談虎者

偶詠

感事【二首】

獨夜

聞鴈

城下圃

夏之日聞鴈

放舟【二首】

望雨

偶書

紀夢

農家樂

客行

長安生

閱古

雨

五月雨

憶舊

釋客

竹吟

秋意

歸來【二首】

僻園

澹居【二首】

河幹

聞笛

此中

望雨

感遊【二首】

半峯亭

○橫塘曲

含笑向鸕鶿橫塘不可問溪長茭葉深岸折蘆花近

○返照

落日下平津返照河梁上百尺黃金鱗閒殺漁人网

○野寺

相從問水濱野寺三家步一僧持缽歸可是�來渡

○玉林齋雜詠【四首】

鬱鬱何年松淩亂荒臺下日暮起松風遊人時系馬

其二

髙丘何累累龍象化爲土遙想金碧時檀那合掌舞

其三

聞是維摩居離離生禾黍落日下平林行人�過渡

其四

�篙浮舴艋千里望平蕪灘頭直釣者釣得四腮無

○丹白園雜詠

丰家漵

丹白坊

寄一亭

綠芊亭

翠漪池

雪香亭

散木亭

鳩居

△丰家漵

邑西偏爲丰家口故地園徑其口有漵名耳在福泉寺側

河陽百里花移近百花嶼佛水雨花飛雲是丰家漵

△丹白坊

園多柰潘賦曰二柰耀丹白之色遂以名園爲坊以扉

薜荔紆隨徑花陰白板扉曉來新雨霽■﹝虫虎﹞蝓寫�衣

△寄一亭

摩詰曰偶寄一微官婆娑數株樹予園數株樹耳聊取寄焉

乾坤此一亭微官亦云寄黃鸝深樹鳴似識婆娑意

△綠芊亭

古人美芋羹更爲芋墻予友徐子先注種芋方園故宜芋

種芋滿庭階綠映階前樹曉露洗朝墩似著桃花雨

△翠漪池

池當寄一亭之摩詰曰蒼翠臨�漪夏木靑蒼臨其上遂以名

落日下城坳空明蘸倒影翠映美人虹風牽�上荇

△雪香亭

有梨十數株雜以棠花望之眞如�雪亭成而客詠梨花白雪香故�

鶯啼花底月花落月同擷片片逐風香錯看�月雪

△散木亭

老楡臃腫違眾宥之無何風折其半

子瞻宥老楮雷風斷其幹乃知眾所憎天心赤復憚

△鳩居

以意爲亭眞如鳩拙亭成而維鳩居之遂名

生平拙如鳩突地爲目巧居成鳩適來斯亦拙之效

○斗園【有序】

新安呂介孺有園乎玉斗山之坳蓋古斗城也遂題之以斗若曰大如斗雲中有芝泉芝池八風亭紫芝齋斗室��軒晚鐘榭俯松樓梅塢竹徑茨門石室諸名勝其友人左史氏各寄二十字

芝泉

晚鐘榭

竹徑

石室

△芝泉

峽深泉復甘生饒壽者相下有千歲餘神芝產其上

△晚鐘榭

山深易爲夕寺古峽月峭老虯邀蒲牢晚來撞返照

△竹徑

三徑開幽篁峭風敲萬玉不參玉版師爲識亭亭綠

△石室

朅來貯古月遂移石爲室鉤簾月在牀皛皛白雲出

○小園雜詠【六首】

二十四花信幾度到枝頭東風曾著力莫使說炎洲

其二

不復怨春風羞向春風裏畫樓雙燕來憐花�脈語

其三

昨日一花開今日一花落晴風都不管明月下叢薄

其四

綠鬢誰家子年年花欲然忽驚風雨夕白髮落花前

其五

萬綠一花然黃鸝應未識寄語金穀花不爭春顏色

其六

花信風初到枝枝向曉紅有懷安石意不肯嫁春風

○錦川十二詠

觀音洞

松山

紫荊山

紅螺山

筆架山

錦水

湯河

小淩河

滴翠巖

瀛波

韮菜園【二首】

廣濟塔【二首】

△觀音洞

觀音洞在城北二十里洞有石塘水冬夏不涸色紺碧可飲洞居者其松有雪當暑不消而石子圓如彈丸俗因名山曰二郎山蓋城倚爲托云�人曰石塘松雪

泠泠石山水皛松下雪中有�丸人坐��石節

△松山

松山在城之南可十里城中廣濟塔北負瞞山南襟松也登城望之云靈映蔚從翠微中見白描淡掃如屏如案土人曰松山點黛亦曰淺黛云

松山自巖巖錦人曰淺黛不信羊鼻公肯作嫵媚態

△紫荊山

紫荊山在城東十二里淩水環其下日初出若水捧日而上杲杲然土人曰山旣髙矣日當卯若架山之上名名曰紫荊檠曉亦曰荊東朝旭

西州荊作關東州荊作山獨有關山月雙披客鬢斑

△紅螺山

紅螺山在城之西三十餘里當日入處每勺銜日而承之若攤萬頃玄王爲幾以閣無量火齊土人白山之東見日八山之西復見日出曰紅螺晚照亦曰螺西夕陽

荊山山作紫螺山山作紅�狼拋日梭織出錦川雄

△筆架山

筆架山在城之西南可三十餘里三峯髙下如筆架然地當巽爲城文筆而大海文瀾浴其下土人曰筆峯插海

玄兔供我毫黃龍蘸作硯銘成一閣筆三山架海甸

△錦水

錦水從西北直城之西折而佩城之南復折而北當城之東大作波濤細作縠綺洋洋悠悠顧我欲畱有回文之日矣土人曰錦水回文

芳甸菀雜英水華散成錦絡緯滿支機明河�角枕

△湯河

湯河在城之西其流佩城而南水溫故有湯河之目冬不結冰漁人集网其上如夏之日亦名玉泉取其溫也土人曰湯水冬漁

冬亦不作冰夏亦不作熇誰擘二郎丸劃此一泓玉

△小淩河

小淩河在城之東十五里山有望海寺河繞城而東環寺山出其前卽晴曉若煙鬟然乃若蒙蒙煙雨更奇也土人曰東淩煙雨

環出水巳奇襟海山更爽彩翠忽成嵐時作煙雨想

△滴翠巖

滴翠巗在城南十五里髙山中有乳從上而一點有聲土人名曰滴翠亦曰南岫乳泉

穴乳翠還滴點點散圓文涼颷發木永行天作錦云

△瀛波

瀛波或曰瀠波也城之南八里有河當佩如環帶然土人舊名曰瀛波也晴日淩波作黃金碧玉色便如眺蟾若皛皛天宇午月當空不翅拾翠眺蟾臺巳亦曰瀠曲眺蟾

當水月還來水應呼月姊眺蟾漢宮人掬得影娥水

△韮菜園【二首】

城有韮菜園舊地也土獨融和不旱漧春耕易著耒而菜早生邊地寒多難下種此爲勝地云土人曰名園春韮

塞原髙復寒辛盤細生菜春風度玉門似有春風在

其二

幾欲圖王會寫此圖中看雲臺髙議者知道外邊寒

△廣濟塔【二首】

塔在廣濟寺寺當城之西偏塔作十三級勢尙插霄而鈴鐸旣墜柧角之木日作鳥塒蓋遼人藏舍利地也眾鳥欣托而多鴉云上人曰古塔昏鴉有金大夫髙璉記

何年靑玉華尙作天一柱寒鴉時復來半攪天花雨

其二

一指現兜羅眾鳥欣作壘譯人譯鳥聲似說城郭是

予率大兵過錦州令金幸錄諸金石文得土人並錄其地之紀勝語蓋郡人文司馬作也云石在觀音洞未摹而土人以臆注稍爲點綴傳諸同好賦之若曰此土何可棄也固土人意如此乙丑秋七月盂蘭會日書

○中右夜【三首】

白髮風霜褱戟枝解笑人冥鴻入寥廓遼鶴且相親

其二

枯坐嚴更苦閉門白髮新翻嫌海上月片片欲隨人

其三

騁望心逾遠臨流意與深夜來風色好不爲快雄襟

○安錦州【二首】

錦水波初靜髙軒向此過似聞城郭是東去竟如何

其二

吳房豈不重風雪竟誰成愧爾龍鐘者偏牧上將名

○效錢起江行【四十首】

投策俯丹漪朝暾欲上時聖明今在禦小憩亦夷

其二

四野雲陰合漁翁不肯來髙人方隱釣莫是子陵臺

其三

碎擘瓊林筍旋斟玉露秋查頭蘆管子入破吹伊州

其四

磻溪看整釣頓起故鄕心誰妬還家夢江頭急暮砧

其五

荷蓋云生葉蓮香天雨花遊人訝勝事漁父自生涯

其六

牽路爭髙纜船頭露佩章早聞中鎭罷莫是黃頭郎

其七

雨急魚龍沒江淸日月沈漁家寄傲處客邸亦傷心

其八

莫以前魚罷還驚漢吏薪方舟相偶語都是宦遊人

其九

艸木欲黃落行人鬢亦衰雲開一鴈過正是渡江時

其十

一棹隨風力北來渡大江秋陽饒暑气不敢揭蓬牕

其十一

帆翅淩新鴈乘風破曉涼平沙暮雨急淒斷不成行

其十二

日髙云葉散風定浪花平自在中流意渾如五兩輕

其十三

靑衫不自意白鳥向人鳴列有蛩螿陳胸中幾甲兵

其十四

江畔逄漁父犢廬近水村得魚兼得酒不肯款柴門

其十五

竹葉靑隨酒蓼花香入詩行藏無住著江月舊曾知

其十六

一夜秋風均相看北鴈臣如何秋且半猶是未歸人

其十七

櫓促猿聲急蓬催鴈影髙小窓當遠岫蒼翠見秋毫

其十八

解纜江幹上長年喫力同獨憐持柁手看水更看風

其十九

�畔秋將老南來鴈亦稀似予堪作主賓鴈向予飛

其二十

江月弦初上水村云更深寒衣應寄遠早識數聲砧

其二十一

去住才千里同人不寄書解罾休便煮或恐有文魚

其二十二

看云畱近岸問水識長年今夜同眠櫓故鄕可幾船

其二十三

酒椀蒓羹鱠茶鐺蠏眼煙爲懸髙士榻幾傍孝廉船

其二十四

星河渾匝地波浪遠連天點綴秋聲意�聞柳�蟬

其二十五

岸平饒曠土心遠作浮家孤往無酬應秋回�鴈沙

其二十六

遠岸山猶翠家籬菊正黃秋風先得意隔水送花香

其二十七

鸕鶿傍水涯唼喋弄晴霞八月孤帆下應疑海上槎

其二十八

江上逄佳節花仍冒雨尋故園籬下菊朵朵綻黃金

其二十九

西爽院颼颼天開雲際頭漫將團扇賦輕負漢宮秋

其三十

五月披裘者拾金豈采薪中流方攬檝三嘆憶�人

其三十一

從來郡縣吏淸自畏人知太息江亭上紛紛勒去思

其三十二

遠眺秋英圃翻思春艸塘推窓一近岸分得蓼花香

其三十三

故國人千里平沙鴈一行擬圖家信到只是鴈隨陽

其三十四

漁家秋色裏夕日釣芳洲結屋荻花岸閒眠一對鷗

其三十五

詩罷芙蓉榭賦成鸚鵡洲佳時合勝地多半爲名流

其三十六

斜烏飛曉月陽��平沙窟宅疑仙侶相將弄紫霞

其三十七

白雪難消悶黃金亦鑄愁近來學斷酒不願醉鄕侯

其三十八

風裊長蘿日露冷紅樹秋不知舟算使還肯稅愁不

其三十九

江鴈度秋霜江空鴈影�一行山客嘯幾樹木奴香

其四十

地坼濤聲急天空楓影寒蛟潭不可泊鸂■﹝涑鳥﹞認雙灘

○賦得弱柳鳴秋蟬

細柳迎秋弱繁枝尙隱蟬一聲風斷續和月落尊前

○宮中樂【二首】

春光融密勿喜气漾晴空盡日還披覽��亦合宮

其二

宮府勢相葉堂簾髙更深文華披對罷垂冕日沈沈

○遊春詞【三首】

當春臨便殿召對上虛亭相悅君臣樂一遊紀禦屏

其二

小苑奏繁吹髙檐古木垂調來花下馬不慣試新羈

其三

日月光春歷三陲兵气銷春遊春柳岸不忍折春條

○潮

休嫁弄潮兒潮今亦失信掠我油壁車去向錢塘問

○憶片石西

日暮寒山裏白雲艸其深不聞雞與大�聽數聲砧

○閒居

記得南來鴈偏畱孤枕聲今宵燈影下嘹唳有餘淸

○少年行【二首】

閒煞路傍兒自度春風裏一按珊瑚鞭輕踏桃花水

其二

纖歌倚箜篌嬌語調鸚鵡輕梁落燕泥打著催花皷

○望雨

朝气咽風鈴巧作夜雨響起看檐際云露結明珠网

○晚春【二首】

柳花白於綿鵝兒黃似黃此中一段春个是描春手

其二

春艸連千里重登千里樓畫梁相對語雙燕不知愁

○獨坐【二首】

獨坐幽篁裏纖虯香篆空卻嫌鸚鵡舌作巧向春風

其二

莫問南湖雨宜橫野渡船曾經風雪裏終夕不成眠

○桃口晤房素衷尙書王淸野令尹

綠野綠成陰桃花盡結子驅車桃口灘一聽尙書履

○願雨【二首】

屋脊亂油云鳴鳩呼其侶老農把鋤歸咄咄怨鳩語

其二

五月麥成秋春來不一兩我欲糴新谷隴頭無禾黍

○苦盜【二首】

避地願生還赴官先去計豈不畏簡書帶甲滿天地

其二

豺虎旣縱橫鷹鸇仍上下如何廉吏歸亦有如雲馬

○南城下

城頭艸又生安步遊城下尙需艸堂成聊呼作綠野

○問盜

自昔笙歌地於今戎馬場傷心滿眼淚誰復問隆王

○獨坐

我欲開北窓髙臥羲皇上燻風自南來云擁珠箔爽

○長安道

長安大道傍亦自生春艸野水茨菇花西灣春復老

○楊柳枝

占來折楊柳多綠離別時春風知客意先長最長枝

○聞鴈

關山一聽鴈每憶過家時今日家園裏還吟聽鴈詩

○柳花

幾度楊花起相看遊子顏一般飄泊意風色滿關山

○西園

灼灼花頭艷芬芬花裏香春風隨意處豈爲老人忙

○感事

陶令門前柳春來倍可憐只愁風絮起攪斷不成眠

○座中有談虎者

漢家飛將軍射石如射虎今比虎於石誰能復飲羽

○偶詠

狡狡林中猱力能鹽虎腦豈不念頭顱目前搔癢好

○感事【二首】

一燈六十年夜夜臨文字獨有三年春抱腕不成寐

其二

狗益總堪羞虎圈不可測獻吉呼對山至今猶動色

○獨夜

客方噉名時作色中常侍長卿賦才成卻憐楊得意

○聞鴈

忽聽雲中鴈驚如塞下聲■﹝口答﹞然成寐後卻覺夢魂淸

○城下圃

種蔬古城下酒時供小摘中有權園人倘可號園客

○夏之日聞鴈

孤鴈銜秋意淩風夏亦涼故人曾寄信有字不成行

○放舟【二首】

江上逄漁父滄洲深處過風波非不險人世更風波

其二

以我乘桴意來調野渡頭橫塘休借問不是采蓮舟

○望雨

赤日赤於火白雲白似綿把鋤云日裏翹首望丰年

○偶書

元戎都燕頷上相幾鳶肩兼資稱將相何日太平年

○紀夢

紀得還鄕夢多緣塞馬驚歸來千日裏無復夢長纓

○農家樂

○客行

灼灼桃花片靑靑楊柳枝艷陽花共柳偏是妬靑驪

○長安生

有客長安來略說長安事聞道苞苴淸搖手曰全未

○閱古

安石秉髙操兼之以辣手拗盡世人心拑將天下口

○雨

小雨細於絲萬家歌且儛乃知如雨珠不比如珠雨

○五月雨

一百四十日今年聽雨聲老臣憂國意額手頌升平

○憶舊

當日平安火星馳入帝都百營初解甲萬姓競驩呼【五月十四日】

○釋客

莫苦食無肉休看甑有塵萬錢曾作料下箸是何人

○竹吟

戞戞萬玉鳴靑碧秋如剪風雨蛟螭飛莫作笙簫選

○秋意

月芒上玉鉤風韻生銀甲柘館合來秋賦得婕妤箑

○歸來【二首】

歸來安一壑指顧是三丘莫以閒中意輕輸新息侯

其二

稚水還成浦童山亦貯云遂初曾有賦不必更移文

○僻園

無竹無三徑無花無四鄰卜來窮僻地中有倦遊人

○澹居【二首】

雲橫峯露髻雨破樹如發中有髙人廬披襟攬蘿月

其二

繞座攤羣書重門閉古色偶攜髙士傳讀之心惻惻

○河幹

采蓮當日午先采葉爲扇片雲似有情傍船如便面

○聞笛

髙樓當月夜遠思聚重檐玉笛誰家弄翻來昔昔鹽

○此中

此中才十笏髙士盡能容子午衢中宅偏居賣菜傭

○望雨

垂垂雨不下怕濕采蓮船似說茌苻裏時聞有管弦

○感遊【二首】

鶴飛淩九霄肯作耳目翫石上松生風回頭顧雙翰

其二

莫愁秦淮水歸舟巳待風無將玆地會一欣別時衷

○半峯亭

一峯髙矗云有亭當其半寂寂亭中人坐觀云聚散

孫男之淓編次

卷之七終

●髙陽集詩卷之八

髙陽孫承宗稚繩著

門人茅元儀止生較

六言絕句

◆六言絕句

出塞【六首】

雨夜【三首】

感舊

夜過石佛

寄題沈龍江閣老扶杏館【四首】

寄題還靑亭五章用趙柱野中丞韻【五首】

○出塞【六首】

古道無人自老寒鴉空樹獨閒應笑敕車羸馬終朝問水尋山

其二

亂石插橋偪仄合澴當磵潺湲入眼都堪圖畫傷心更是間關

其三

不是拔壺問代寧關狼石求還一卜河山大計三朝晴晦如環

其四

云合千峯萬嶺風行兔赤乘黃要醉特尋濁酒欲豪學喫炙羊

其五

叱撥桃花噴玉連環疊葉渾金似是虎���可能鐵膽銅心

其六

殘壁鵂鶹嘯語隔垣豺虎縱橫數萬孑遺未貼百千驍捷成行

○雨夜【三首】

散帙魚黏落粉出門馬惜連錢兀然抱膝枯坐率爾掀髯成篇

其二

枕簟江花攪夢池塘艸謝回波倚砌蛩聲正急窺人月色如何

其三

莫訝南枝鵲遶且看西掖雞棲空外濤松淸切案頭明月髙低

○感舊

狂與步兵共醉歌隨方朔同酣四十年來研北三千里外江南

○夜過石佛

虎豹蹲疑怪石風雷吼下寒流野寺雲霄度馬溪橋艸樹鳴秋

○寄題沈龍江閣老扶杏館【四首】

春曉人遊綠野夕陽鳥度花村未問玉樓金馬且看白酒靑尊

其二

十里花籠晝錦八株香憶明光客到山蔬野飯酒來木幾繩牀

其三

醉竹樓含曉日悟迷橋擁春煙花底鶯啼未覺甕頭客醉欲眠

其四

烏幾挼衡左右小樓對結西東花映桃紅柳綠簾垂細雨春風

○寄題還靑亭五章用趙柱野中丞韻【五首】

孤■﹝山與﹞巉巉當戶驚濤畟畟落松林外千年歸鶴廬中一榻伏龍

其二

白月來窺醉客閒雲正補疏竹收春歸桃李園賦雪入篔當谷

其三

山深人靜日長花落鶯啼春晚笙簧隔水偏淸鐘磬敲風自遠

其四

廿載騎云弄月萬年綠樹靑山把酒任花開落披襟看鳥飛還

其五

萬木檐頭擁翠數峯江上排靑漫訝秋風瑟瑟且看霜質亭亭

孫男之淓編次

卷之八終

●髙陽集詩卷之九

髙陽孫承宗稚繩著

門人茅元儀止生較

七言絕句

◆七言絕句

秋云覆城堞殆靑空碧綃障也賦之【二首】

秋盡聞鴈

黃華峪周元裕之韻【二首】

黃華峪元裕之後韻【二首】

陶傳【四首】

瓦窯坡【八首】

東便門二絕句

臘八日兒輩燕集以兒銓生日也對雪有作【二首】

月下雪【四首】

夜坐

渝關以兵赭地之毛予下令種柳資軍需也再來而柳始花【四首】

寒吟【二首】

題畵

哭同年韓弼我太守【三首】

送式周郭年兄詣公交車

得兒鉓手書

鉓兒寄字云問爹安無事早來

程星海夜坐聞濤是日遣將

除夕同兒鉁坐小閣念君父深恩感歲華易邁誠點焉自失也因拈霜鬂明朝又一年句用霜字韻

二月聞鴈

楊總戎隧碑

過曲尺河不入

中後所

寧遠

缾花

殫忠樓用兒錀對雨韻【二首】

立夏用程幕韻

殫忠樓【五首】

樓中聞笳

喜雨

聞笛

喜滿趙二都督至

室韋部一首

奚國

霽國��別種也貞觀中入貢

契丹

鐵勒

班婕妤題扇【六首】

讀陶士行傳

寄一亭【三首】

初夏聞蟬

喜雨

雨夜

馮騎都尉唐墓

東田莊

齊家口二首

劉生

再過延福澱

夜次洺關用江濟寰給諫韻

呂仙祠

黃華

牡丹邨小苑

冠縣道中【二首】

田莊【二首】

曉發武遂

送本通和尙

送曾省庵

白雲觀卽事【二首】

宮詞

周煉師說經

宮怨

少年行

桃花灣

芳艸穀

髙陽臺

過督亢亭

少年行東寗文鱗

王茂才別墅

送友人

飲王愼庵茂才得其弟乾符調會城報

送鄒泗山太史歸豫章二首

大將軍略地過廣寧遂下樓船歸奏方略【三首】

十月旣望晚抵中後所

鹿職方誕日

邊城春思【五首】

燕來【四首】

聞劉岱輿將抵關門

擬明妃曲【五首】

閱邸抄

夜夢蓮花泊待月

舟行夜泊

野塘

重陽阻雨

聞官遊擬歸者作

桃花園馬上

艸堂村尋人不遇

題友人山居

登髙回乘月尋僧

春艸

野步

擬過崔處士林亭

擬酬王摩詰過林亭

解悶【二首】

田家雜詠【二首】

與村老對飲

秋日遊李園【二首】

送王虛之孝廉署淸江【二首】

馬家河雜詠【三首】

邊吳澱

經宋三陵【三首】

……

○秋云覆城堞殆靑空碧綃障也賦之【二首】

萬里靑霄擁石林城頭疏雨半晴陰誰將小米煙雲筆掛在南屏待晚吟

其二

坐看南山雲起時無花無酒亦相宜卻嫌陶令渾多事滿把寒花待酒卮

○秋盡聞鴈

秋盡風花鴈有羣孤懷離思正紛紛夜來粉堞東頭月分得長安一片雲

○黃華峪周元裕之韻【二首】

誰將鬼斧擘蒼瑤峽口星河影動搖似是玉龍穿禹穴半天鱗甲落山腰

其二

懸泊何來恨未收髙歡避暑巳千秋西風吹雨魚龍夜王母祠前澹不流

○黃華峪元裕之後韻【二首】

五月黃華花未黃銅墻鐵壁色靑蒼珠簾不捲瑤房雨掛境臺顚露夕陽

其二

山畔晴雲帶雨看罡風謖謖夏猶寒隔來水冶才三捨不是官閒到亦難

○陶傳【四首】

誰把南山作北移東籬猶是舊花枝日來簡點從前語歲歲編年寫義熙

其二

好將野吏試三長載筆何堪著作郎曾向新詩閱甲子始知一士�潯陽

其三

宋家太守顏延年�道經過餉酒錢自是本朝曾識面不緣今日始相憐

其四

帝室曾占百二期鎭軍風旨路人知此時自合休官去不爲腰肢屈小兒

○瓦窯坡【八首】

坡在冷口關西登坡而北折向東遂通冷口予閱冷口抵坡下戍將指石壘曰此烈婦墳也當�入永平掠生口北出有少婦綺服馬上兩�兒捉馬將下坡大呼墜岸死不知誰氏也掩其骨山之下

瓦窯坡裏邊城路飛燕巢林不見家擬死低佪且不死尙畱一息見中華

其二

誰家少婦茜裠新馬上猶餘不死身才欲下山山上死玉顏終不染�塵

其三

山口猶疑見漢官下山那忍入呼韓白溝不渡差堪擬莫作明妃靑冢看

其四

錦綺簇來滿路香肯隨�騎作新裝冷河不管興亡事日向山前濺五霜

其五

中合誰經萬石林胡笳吹破斷腸吟漢家一片蛾眉月照得中原一片心

其六

何來山一攴悠悠日暮悲笳隱戌樓兩頰宛虹飛不斷寒鴉獨匝冷城頭

其七

秋來寒鴈渡愁紅零落山花碧澗中遙憶徵人投馬日玉皇新閣半淒風

其八

新調驃騎爲誰雄碧血漓漓野火中聽子回來烽正急山頭猶見美人虹

○東便門二絕句

二年子月便東門雙啟重關日巳曛卻念巡城眞禦史爲予東向指�氛

其二

�兒戲馬潞河灣十萬連營扣漢關獨以單車衝�去不知誰个望生還

○臘八日兒輩燕集以兒銓生日也對雪有作【二首】

二更霜月鬭窓明入夜微聞飼葉聲曉起披襟驚玉蘂滿庭寒翠向人淸

其二

丰年三白詠風人凍蘂先開月外春臘日無風隨意舞座中閒識太平身

○月下雪【四首】

霜月一簾小合淸檐牙白鳳相和鳴羣仙忽妨雲中駕萬鶴淩風上玉京

其二

誰抉晴雲月湧生霓裳應不減華淸最憐修月吳生手白鶴光中散玉英

其三

幾搦霜毫賦有年日華無珥月嬋嬋似緣雍伯饒情思分得瑤光種玉田

其四

竹花無影月纖纖鶴氅霞衣擁竹簾玉漏正沈風正急金盤忽瀉水晶鹽

○夜坐

老眼攤書五寸燈可堪小楷細於蠅夜深鐵鳳邀風語身比長廊罷院僧

○渝關以兵赭地之毛予下令種柳資軍需也再來而柳始花【四首】

十萬營成萬仞山大嬴環薄玉爲灣不知官柳栽多少初見輕花落研間

其二

山巒水渚柳依依憶得來時雨雪霏一到臨渝八百日侍闌重見絮花飛

其三

不向春風舞綘紗綰愁牽緒滿天涯十年手植初成陣細柳營中學六花

其四

倚樓長笛月明中入破偏隨宛轉風搖落不堪愁裏聽滿城甲馬又西東

○寒吟【二首】

萬里縱橫萬寓寬將軍不復計樓蘭鴈來南國芙蓉驛馬歇西原苜蓿灘

其二

天子神威詠濯靈元戎初匣舊靑萍宴開丹鳳東西幕節陣缽羅南北庭

○題畵

髙峯老樹桂虯龍瀑布飛花濺瘦笻十里灘聲驚落鴈滿亭秋色擬垂虹

○哭同年韓弼我太守【三首】

鹿鳴攜手四十年十載分符向遠天幾度塞鴻飛不到衡陽驚報落虛弦

其二

曾憶長安春酒杯十三年裏首重回無端鴈蕩峯頭月歸落家園入刼灰

其三

五馬翩翩盡有聞鹽車東下總君恩阿誰飛落篋中語幾嘆天朝獄吏尊

○送式周郭年兄詣公交車【蓋年伯大司馬以戊榜云稱尙書家期予式周式周副我】

玉鉤鋹蒜尙書家簾捲沈煙裊杏花七十二齡新進士瓊林邀月倚窓紗

○得兒鉓手書

七郎也寄數行書字字分明問起居一到天涯頭更白夜來勾夢到庭除

○鉓兒寄字云問爹安無事早來

平安無事早歸來字字眞誠字字催可耐此身屬社稷祇今�在未堪回

○程星海夜坐聞濤是日遣將

有客髙談霜月淸小樓不礙海濤驚天風似惜軍容壯竟夜如聞甲馬聲

○除夕同兒鉁坐小閣念君父深恩感歲華易邁誠點焉自失也因拈霜鬂明朝又一年句用霜字韻

雪山淸映戟枝霜笳皷聲歡夜未央此夕故園人自老那堪白髮更他鄕

○二月聞鴈

幾聽孽鳥語關關盡罷虛弦落照間卻訝塞鴻偏有膽又隨春信到天山

○楊總戎隧碑

曾識公孫何等班於今片石見三山英風想象遺蹤在化鶴何年竟不還

○過曲尺河不入

十里平沙曲尺河小城東畔健兒多倌人似惜新亭淚小隊低佪不肯過

○中後所

春懶荒臺艸亦稀幔亭風日滿徵衣最憐王謝烏衣巷無復尋常燕子飛

○寧遠

矗起層巒水拍堤邊城風色正淒淒相看海燕閒來往玳瑁無梁借一棲

○缾花

髙牙風峭戟枝寒杏蕋新香春正闌卻憶韋家花樹會關城初向一缾看

○殫忠樓用兒錀對雨韻【二首】

帝城雲樹倍應新誰遣風煙柅舊輪自是當關饒虎豹春來秋鴈更稱臣

其二

鳳水蒼山綠野新雨香花徑襯雕輪寄聲萬眝樓雙鶴莫向雲霄怨老臣

○立夏用程幕韻

小院同人認菜花應憐關外野人家不知蓂莢春都盡尙著狐裘放晚牙

○殫忠樓【五首】

三十年前獻壽杯赤盤麟脯擎髙臺於今朝雨關城下獨望孤云燕子來

其二

驕風急雨滿回中烽火驚傳入漢宮聞說至尊懷巨鹿誰堪麟閣定元功

其三

長劍空看髙倚云風煙四海自紛紛誰家預作淸平曲故雜悲笳夜夜聞

其四

�罷新袍聽曉鴉坐虯云擁繡旛花�兒夜看��落敢向山頭撼嶽家

其五

秋風白髮故人情相對一尊塞外城坐久鶯花渾故國突來曉角兩三聲

○樓中聞笳

西風落木海山秋小院誰攢萬里愁待得升平歸去日聽笳應說殫忠樓

○喜雨

手提孤劍向邊州木葉蕭蕭又早秋新調健兒身未貼那堪風雨暗汀洲

○聞笛

短笛誰家曲未停髙樓初是數峯靑一時盡洗�笳耳靜倚雕欄帶月聽

○喜滿趙二都督至

一劍誰當虎豹關最憐俠骨海山間夜來風雨驚人起合有雙龍下碧灣

○室韋部一首

柳城東北地環遼峱越河邊九部驍一自貞觀朝貢後至今人說有丰貂【室韋貞觀中初貢丰貂】

○奚國

白狼河北東�邊五部奚斤毳帳連可惜冷硎十二萬延和不效景云年【景云元年奚貢方物延和元年以十二萬�奚敗績】

○霽國��別種也貞觀中入貢

南連潢水四山環風土依稀似奚丹中國聖人天共大至今只曉舊貞觀

○契丹

開元天子祀東都扈從�渠侈曼�最是突於爲怏怏東華公主入平盧

○鐵勒

皷纛新恩墨未漧朝來介弟又承歡天家不欲渾彊盛南北重封小可汗

○班婕妤題扇【六首】

一霎西風梧葉空翩翩只在殿西東須知禦手牽裾意可向髙臺怨避風

其二

殿角秋風上翠旗玉壚香篆繞簾飛尙方侍寢朝來起巳捲桃笙付典衣

其三

金莖露冷月如霜特下釵頭雙鳳凰但勿南燻侵玉體縱捐篋笥亦何妨

其四

幾看輦路饒秋艸便覺涼生水玉中遙憶春風曾寂寞這回休獨怨秋風

其五

倏然秋思滿銀屏颯爽西來夜語鈴篋笥未藏仍在握且從珠箔撲流螢

其六

玉宇瓊樓五月寒縱當朱夏向誰看懷中亦有湘妃扇閒灑臙脂畫牡丹

○讀陶士行傳

八翼天門典八州孤貧小吏亦何求只因一飯知賢母雙發爲兒換督郵

○寄一亭【三首】

蝶飛綠艸翠成茵酒滴珍珠倒葛巾城上云陰池上雨合來都供研頭春

其二

涓涓秋水艸爲堂簾捲涼颸燕語梁一夜雨添新漲後荻蘆學展綠枕槍

其三

山云矗矗鬭孤亭木葉初寒片雨靑枯管拋來無个事閒看鸚鵡自梳翎

○初夏聞蟬

二月新絲渾盡賣隔林初聽繰絲娘隴頭風葉陌頭種半爲髙門促嫁妝

○喜雨

呼雨呼晴鳩自親天公總不費機神�來一雨浮瓜蔓閒煞河間像仰人

○雨夜

一雨突來淸夏日卻教秋思滿虛聰偶傳家信垂鄕淚況是獨吟對夜缸

○馮騎都尉唐墓

棘蒲南畔古城闉馮北馮南沙水濱莫惜騎都容易老一官白首幾多人

○東田莊

屋後靑秧水畔扉方舟曾憶系漁磯柳花日撲人頭白柳葉靑靑燕子飛

○齊家口二首

停杯卻立弄潺湲水勢平吞虎豹關聞說長年識表啜白牛灣北駱駝灣

其二

石發於今尙掛樹浪花當日故漫天最憐東下黿龜窟畱得西徧萬井煙

○劉生

渡口楊花攪夕曛離情一片共紛紛重來鼓枻秋風裏擬采芙蓉持贈君

○再過延福澱

麥花翻蝶未成秋梅雨初����一�西風吹大壑農家門外系漁舟

○夜次洺關用江濟寰給諫韻

天低野曠參橫斜鼓吹迷離亂水涯堠吏不知人意懶夜深燈火照孤槎

○呂仙祠

走轂奔蹄夢裏生道人點破巳分明紛紛渴睡白袍子猶說寒燈夢不成

○黃華

洞老不知成魏晉祠殘何論歷隋唐桃花紫气年年在爭得閒人對夕陽

○牡丹邨小苑

誰家小苑鎖幽香映日輕紅過短墻似是砑光誰舞罷倚欄無意掠殘妝

○冠縣道中【居人指小城云今禦史馮令邑時撫流店】

日夕牛羊小院紛居人都說小馮君平蕪野罄三川柳■﹝禾罷﹞稏春回萬頃云

其二

桑柘成陰隴麥黃千家齊佩令君香歡呼驄馬行春客鸂■﹝涑鳥﹞灘頭有憩棠

○田莊【二首】

大渥孤城十里餘幽人初辟藕花居夜來風雨蛟龍鬭自課兒童細讀書

其二

八月濤聲夜吼鼉枕邊雜聽打魚歌等閒髙揭雲霞眼萬頃芙蓉雨一蓑

○曉發武遂

灘頭野水曉生寒馬踏楊林月色闌萬壑空靑如有待最髙峯上倚云看

○送本通和尙

種種法從性裏知還來方外訪名緇等閒悟得峨眉月到處淸光是舊時

○送曾省庵

翩翩裘馬走風塵畱得尊前應住身怪向夕陽憐倦鳥夜來江月冷親人

○白雲觀卽事【二首】

羣仙遙望集靈臺羽客霓裳暎日開鈴鐸加聞天外度長生閣上拜初回

其二

何年鶴返白雲鄕此地空餘脫骨香多少酣歌金馬客年年花下問遺方

○宮詞

三十六宮渾見月知他淸影向誰多珠簾不斷春風度又報轔轔翠輦過

○周煉師說經

瑤臺初罷講時鐘寶籙親函入九重自是漢皇識﹖倩肯勞方外訪奇蹤

○宮怨

曾侍君王供奉班昭陽一別舞衣閒楊花管領春多少日逐東風伴玉環

○少年行

白日翻風易水秋滿腔俠气淬吳鉤夜來批得讎家骨醉向壚頭唱酒籌

○桃花灣

燕子呢喃春欲暮曉來花信風初度知他誰是武陵人開盡碧桃千萬樹

○芳艸穀

芳芳淒淒隨意綠東風吹雨香盈谷王孫何地未歸來盡日白雲看不足

○髙陽臺

髙陽臺迥月如華省識當年上將牙地坼臺空人世老夜深古月滿溪花

○過督亢亭

水邊籬落野人家處處垂楊宿暮鴉似說舞陽西獻後孤亭寒色滿天涯

○少年行東寗文鱗

玉勒金羈白鼻騧阿郎今夜醉誰家寒鴉啼破長安月笑指靑樓度落花

○王茂才別墅

危樓百尺瞰花城云臥南窓午夢淸一蝶南華成栩栩隔林風送步虛聲

○送友人

山城吹角月婆娑一派秋聲向客多巳是愁中聽不得那堪重唱渭城歌

○飲王愼庵茂才得其弟乾符調會城報

別抱十年醉裏逄君家兄弟盡人龍尊前忽落黃河色一鴈翻云第幾重

○送鄒泗山太史歸豫章二首

秋風浙瀝鴈南飛此夕聞君放逐歸欲寄愁心隨去鴈不堪霜露下寒暉

其二

孤臣此夕遂初衣塞馬何勞問是非無那故人零落盡寒風吹雨夜霏微

○大將軍略地過廣寧遂下樓船歸奏方略【三首】

漢家神武振天聲大將初揚海外兵似說幹州殘艸木欣欣亦解向威名

其二

松山山北十三山鎭日人從舊幅看一見元戎結小隊爭教稚子識衣冠

其三

六山山上日飛泉不洗僊巖艸木�報道天家車騎過望門桃洞盡鮮妍

○十月旣望晚抵中後所

靑簾白板滿城闉父老依依半病身幾繞幨帷說舊事攢麋猶有未歸人

○鹿職方誕日

三逄十月十三日不作家園鬥酒歡獨有軍中笳皷競若爲額手勸加餐

○邊城春思【五首】

記得春深柳葉齊醉騎驄馬踏花泥邊城新燕成巢後小艸才翻碧玉蹄

其二

自是中林歸去遲柰園風色重相思誰營淸角關山曲又向南樓月下吹

其三

髙樓一望客思鄕千里黃沙照夕陽莫訝關山春艸白邊人頭上四時霜

其四

小閣扶人看射飛千羣蝶躞過靑陂平原幾度憐芳艸不爲王孫春未歸

其五

海面寒云還漠漠山腰野艸更菲菲等閒略上層樓望艸色雲光護客衣

○燕來【四首】

三月關城春未交去年雙燕帶雛啁回翔幾度東風裏又湊花泥補舊巢

其二

髙樓風色海山交玳瑁梁問燕子啁似說杏花開爛熳銜來花瓣補新巢

其三

何處王孫春未歸斜陽芳艸倍相輝侍兒好捲珠簾月莫礙新巢燕子飛

其四

燕子銜春春欲歸畫堂點綴倍生輝倚樓怕有傷春客莫向珠簾深處飛

○聞劉岱輿將抵關門

每緣雨雪憶劉生此日聞將向此行卻快春風饒意緒先隨新燕到邊城

○擬明妃曲【五首】

偶披明詩有明妃曲數十家殊覺支遠特擬作正之

應召當庭玉臂寒天家親按畫圖看眾中多少憐光彩只道生來畫亦難

其二

北來不耐理新妝玉貌金銷�地霜縱擬人憐還似舊可堪憔悴動君王

霜夜吹箛大點兵擬從南牧望南城卻愁烽火甘泉下不獨邊人夜夜驚

其三

記得宮中閒夜時云屏珠箔坐彈絲祗今滿部�笳起漢月低佪不忍窺

其四

霜角吹殘漢月明學將�語兩三聲依稀解說中原酒不似�家湩酪淸

其五

幾說黃龍款五原琵琶馬上曲重翻醉來時弄黃金璽回向閼氐誦漢恩

○閱邸抄【丁卯】

山水瀠回錦作城二淩風雨太分明籌邊樓上平�策不說松山幾處兵

○夜夢蓮花泊待月

畫舫載來南浦月平分一點與江鄕夜深月避蓮花面獨揭蓬牕聽水香

○舟行夜泊

片帆髙掛鳳城秋影入晴江靜不流滿載月明涼似水酒家門外駐行舟

○野塘

誰將舴艋載愁來萬斛澆愁次第開一雨橫塘流野水藕花叢裏玉人杯

○重陽阻雨

同人約共菊花杯叢菊特特冒雨開但使龍山尊酒在不妨晴日看花回

○聞官遊擬歸者作

久客長安病掩扉五陵裘馬任輕肥只緣張翰鱸魚貴欲買無錢未得歸

○桃花園馬上

桃花園裏桃花馬麗日香風度一人��穠華初過雨紅泥遙襯馬蹄春

○艸堂村尋人不遇

古樹環村烏鵲依艸堂風雪落還飛檐頭啁■﹝口拆﹞窺人意似說居停戴雪歸

○題友人山居

四十年來器業同貧交猶有古人風只緣姓字人間遠移住靑山艸木中

○登髙回乘月尋僧

醉邀新月看花回攜手聽歌�濫堆便向龍山賖月色萬松深處問如來

○春艸

春色才看二月餘萋萋芳艸�山居平原一望三千里此際誰堪讀遠書

○野步

幾望蘭舟秋思長同人徐�水雲�怕驚兩岸閒鷗鷺收盡灘頭紅蓼香

○擬過崔處士林亭

捲簾風送月爲鄰擬作新�洸研塵開徑不緣車馬過隔林或有看花人

○擬酬王摩詰過林亭

月涉園成漫不關��車馬到空山何緣一著中林色繞徑鶯花盡破顏

○解悶【二首】

幾莖�發點霜秋自合終身老一丘佳興開尊同北海文情懸榻待南州

其二

颯颯秋風吹夜半紛紛涼月白天中世平半謝黃頭子齒至先成白髮翁

○田家雜詠【二首】

樓外煙雲晚更昏倚�東望失江村西風好倩吹殘雨遣新棉帶水痕【木棉著雨生�】

其二

稙谷垂垂晚谷齊白洋風送亂雲西卻愁多雨禾生耳不怕新泥馬沒蹄【植谷雨多則倒靑生禾﹖黑晚谷秀齊可緩雨】

○與村老對飲

晚禾不穗同呼雨早谷方登共嘯風雨雨風風無个事兩翁相對酒杯中

○秋日遊李園【二首】

野曠風髙木葉稀解襟重問釣魚磯湖山一片煙霞色畱滯灘頭鴈未歸

其二

看山才了復臨流更下晴灣好放舟款乃聲中雙烏下頓令秋思滿滄洲

○送王虛之孝廉署淸江【二首】

標格從來淸似水談經得地屬淸江庭前倘有長松樹可憶松濤月下牕【孝廉讀書予松濤亭】

其二

水晶光徹西江水苜蓿香生入苑春此去重過淮水上當年拔幟是何人

○馬家河雜詠【三首】

博陵東下苑西迷解犢亭前水拍堤藺口尙餘瀛水曲祗令人誦許公題

其二

秋風矗矗駱駝灣萬頃濤聲列遠山無限牛羊靑艸渡牧人吹篴杏花間

其三

澱開延福下圈頭水擁楡堤半不流最是雍城河兩岸來年風送釣魚舟

○邊吳澱

滄水東環塘水野邊吳澱頭走�馬聖代祗今三輔中空餘樓櫓夕陽下

○經宋三陵【三首】

倚城河畔雨淒淒風捲黃沙水拍堤自是宛陵蔥鬱處烏鵲無樹向人啼

其二

白艸離離供野燒居人猶解說前朝秋來禾黍西偏地盡屬祠官任采樵

其三

木落沙寒何代村尙餘遺迹��原似經�馬藏名姓可有僖陵幾葉孫

○丹白園九月廿日見葵花

曾向淸和識麗姿秋深仍挹冒霜枝於今勁气無收處散漫閒園艸木知

其二

幾日不聽燕語梁木綿凋盡夜來霜小欄桿外西風急一點輕紅鬭曉裝

○六莊

板輿衝暑興偏新綠樹晴芳淨不塵入裏兒童還識姓開門雛燕亦親人

○夏日同齊賓甫劉安甫同居六莊

解組歸來須有華同人相傍野��幾年東閣調觚手新向西園學種瓜

○西野得長安陳門人信

結伴相將入遠村張羅小巷幾黃昏何來野雀向人語應怪長安書到門

○閒圃

閒身終日比雲閒不爲秋風棲碧山卻訝枝頭雙白鳥夕陽飛倦未知還

○平野兄從山中投以文石黃精諸珍種種時予方以向平債僕僕蓬堁也小山叢桂寧無體慚率成二絕用代尺一兄其教我

小園叢桂日無成烽火於今照上京君巳有山堪借住肯容長嘯飽黃精

○重陽日過劉元價司空墓【二首】／

匹馬淩寒沒錦泥帝城風雨半淒迷幾回搦管題糕字零落黃花不忍題

其二

曾向朱明披艸萊玄城幽境盡靑苔重來白馬秋風裏野樹寒云半不開

○半峯亭

半峯和尙有句雲天臺鴈蕩天下奇有生不往將安之亭在毘盧閣之東南

煙雨蒙蒙髙閣東半峯亭插翠微中探來臺雁多奇勝秀句猶堪寄遠公

○莫愁湖

斷岸枯荷鴈影秋石城西畔水西頭一泓澹蕩心偏遠不爲盧家有莫愁

○望日憩紫荊花下聞鴈有懷家職方時在南闈

一派孤雲天際頭紫荊花爛鴈聲秋依稀似寫平安字漫滅雲間不敢投

○方正學祠四首【祠在梅崗永寧寺後】

公侯滚滚上金門獨著麻衣向至尊十族有魂招不得頭顱差可見文孫

其二

兩袖香煙上惹身忍將袍笏又更新多緣聖祖憐莊士未可乘時附翼鱗【公詩有攜得香煙兩袖還】

其三

曾聽天語久揮毫授簡今堪聖主勞一死正畱書揰在萬年節烈有淸曹

其四

一片枯腸萬刅鋒書生猶說未從容天書艸罷樓璉死多少冠裳拜九重

○木末亭

亭在正學祠後其地髙敝下瞰羣峯平臨木末遂以名亭

一眺梅崗木末亭兒孫羅列萬峯靑祗緣侍讀英魂在風雨瀟瀟不忍聽

○對雪【二首】

茅檐謖謖靜隨風敲斷虛牕竹幾叢不是寒鴉驚鐵鳳卻疑疏雨下梧桐

其二

天公無意遮塵混誰屑寒花鬭曉風大地山河渾一界卻從何處點晴空

○悼鸚鵡【十五首】

家調鸚鵡三年矣一夕不食死旣瘞以銘更爲詩悼之

日暎罘罳弄翠衣坐來無語隴雲飛珠簾不捲�籠閉卻待樓頭燕子�

其二

落日長鳴去住難秋風吹帶隴頭寒別來舊侶知多少西望秦云不忍看

其三

喜入金閨舞彩霞學吹王管向昭華殷勤省識彌生賦石椀盛來菉豆花

其四

靜憩鳴鳩午夢醒誰家橫笛和愁聽別魂消盡渾無賴更學秦聲到畫屏

其五

萬里鄕園入夢休路迷誰識下江洲不須悵望洲前月一別江山落木秋

其六

樹頭樹底妬流鶯呼酒呼茶字字明最是破人春艸夢紫荊花下大哥聲

其七

春色闌珊柳欲眠數聲嬌語落花前夜來醉作文園渴索向茶鐺信不傳

其八

雪白梨花薜荔墻一聲初落曉風香別來故國三千里羞伴烏衣語畫梁

其九

鏡鶴池頭花樹多傍池長學柳花歌明年花發春池上獨倚朱闌看鶴過

其十

一入深閨損翠顏十年誤點紫雲班眾中毛羽還堪惜綠鴨池頭仔細看

其十一

曉來慵語對花眠特倩黃鶯說雨前自笑身同雙燕子傍人門戶受人憐

其十二

東風初解喚茶時豆椀新添日影移似說夜來春夢惡野鴉偏噪最髙枝

其十三

博山壚暖玉籠寒小合輕陰翠羽殘學得語成渾未解嬌羞不耐倚闌看

其十四

主恩特重羽毛輕不共黃鸝深樹鳴幾向菩提持半偈傍人只解喚茶聲

其十五

學語多年餘舌在語從憐處卻堪憎身前解受金剛咒好化深林不語僧

○偶成【二首】

石橊花底火初然一派晴鳩趁午煙卻憶文華供事寵獨搖環佩日中天

其二

淡泉雨茗試新瓶小倚樓頭午夢醒簾外風花都不管鶴來庭下自梳翎

○夢中一絕訟憶後聯醒來足成之

江雨瀟瀟駐木蘭誰家長笛倚風殘春容似覺秋容老醉把寒花仔細看

○入同口

西風吹鴈幾行秋一老河幹理釣鉤最是漁家雙醉眼荳花棚下有孤舟

○擬楊鐵崖小遊仙【四首】

何年緱嶺罷吹笙便領羣仙上玉京無限鳳鸞相唱和浪傳拔宅有雞鳴

其二

東風又報海云生若木枝頭海日明偃月似聞還許碏瑤華初見召飛瓊

其三

羣玉峯頭日欲䢐西來瑤水擁蓬壺等閒海上三山客寫作人間五嶽圖

一入壺山歲月賖卻從新局算年華東公似愛饒仙骨乞與山頭弄彩霞

其四

五色曇云擁佩璫云車隨日下扶桑離來世界知多少个个人騎白鳳凰

○秋意回文

紅葉一翻牕映紗水涵新月滿流霞風來自覺披襟快同伴相邀醉菊華

○再紀夢【辛亥正月四日之夜】

再入長安謁帝居十年空愧一囊糈如何淸夢逡巡語不說曾陳董賈書

○河橋步雨【二首】

雙鳬西下詠如虹細柳新蒲煙雨中此日重來晴更雨土花石發泣長風

其二

雨寒靑蒻海云生帆落橋回一葦輕莫向大堤橫畫檝浪花十里亂蛙聲

○雲中聞徐文江老師左遷畱都【二首】

胡天五月月如霜孤館殘燈夜未央卻怪靑蠅緣底事帶來秋色滿胡牀

其二

暮雨瀟瀟度逐臣片帆南下鷓鴣新等閒莫弄白門月恐觸蛾眉妬月人

○望仙亭

白笈靑鞋興味賖停鞭遙望五云車人傳直北赤松裏時有仙人弄彩霞

○過城南

綠陰初長薄羅秋斜月輕風蕩小舟柳外差池衝絮燕似憐春色在枝頭

○陸家河

鰍魚夜穴河之滸亂水奔流橫子午安得淇園萬竿竹化作水屬三千弩

○雍城

寂寞孤鄒亂水涯古堤殘壘幾人家老農枯坐渾無事日看淸風送浪花

○八月朔日仍泊江口

江南山色向人淸八月風濤覺更平枯坐小窓無个事漫從三老算歸程

○過石帆山【一名礬山】

片帆初掛大江灣萬里風輕指顧間南望渺茫靑一點舟人停櫓說礬山

○快船謠

帝城千里龍江驛江上如林馬快船愼勿近前嗔內監朝來差出進時鮮

○謁南禺暮道中

綠鬢靑衫白鼻騧少年同學幾豪華風流澌�人琹盡忍見垂楊宿暮鴉

○文淵閣封稿同張君一先輩【二首】

云盤層閣擁飛龍共入天家第幾重立簇兩班投冊子玉函金鑰有黃封

其二

金馬幾年長避世楯郎終日羨羣仙一囊正索長安米館吏來呈筆札錢

○送姜抑若城南讀書

掠罷雲鬟畫遠峯自憐嬌立許誰同夜來聞得官家信又選蛾眉入漢宮

○琹碁臺

松風謖謖金徽冷壇月依依玉局閒似有澗泉操白雪可容樵斧爛靑山

○會仙府

帝閽咫尺敞仙臺琳札繽紛郁不開漢帝誤傳靑鳥使半生東海覓蓬萊

○白龍洞

鳳簫吹斷白雲封皛皛橘州第幾重不是�花寒度馬可知千尺玉蟠龍

○集仙洞

羣仙遙集紫霞壇碧落翩翩下王鸞脈脈寒泉滴不散拾來璆碧總成丹

○太玄泉

靑丘老人開深藏螭髓麟脂片片香不須更挽河車水一歃玄泉百日精

○辭嶽

淸角猶疑聞帝闕碧簫何處覓仙蹤回空千嶂寒空裏片片輕雲落雪松

○晚過懸空寺大風雪

苦憶懸空辧客塵不禁風色滯行人山靈爲我拂云磴倍取桃花水面春

○春日別同社友用劉子貞韻

它鄕物候意偏驚況是應劉別夜情鼓角聲中眠不得鄰雞相伴下寒更

○春醒

年年幾欲賦登檈醉裏逄春意未休聞道山中千日酒十千應遣百年愁

○戲爲周振新作【二首】

鬘云初結漢宮黃幾曲新箏翠袖香不是兜羅弦不貫好■﹝扌棄﹞一顧認周郎

其二

聞說海棠花綻蹊不堪重續擬紅題明年花裏春如許盡脫鸘裘付酒奚

○錢梅谷以禦史過任丘

豸冠南下日迷離山嶽驚摧驄馬嘶獨憶彈丸棲鳳地褰帷一問幾遺黎

○挽趙瞻嚴廣文先生【五首】

先生於同裏過成山劉方瀛陸開仲諸君子雅稱莫逆予間從諸君子悉先生卽兒輩執經遊先生門先生日發其蒙也蓋子姓十餘輩無不人人坐春風者先生攜季子數千里外五年食水晶鹽曾不戞戞予嘉其志介爲詩悼之

南鴻不斷暮雲飛問字人還風露微病褱詹詹鄕語不知身是夢中歸

其二

三千里外泛孤槎日倚寒云數暮鴉無限放魂招不得春風隨意繞庭花

其三

載酒相歡綴勝遊詞壇無地覓風流短檠不熖鑪煙裊應識孤窓一段愁

其四

白蘋水滿雨黃昏獨齅寒梅未返魂此日湖南春艸徧遙知孤閣憶王孫

其五

墻角孤檠泣曉潀倉庚隨燕舞東風蹊成桃李春歸去綘帳無人花自紅

○夢題杏林春宴圖

宮袍新綠柳含煙寶馬香風逐曉韉最是畫梁春燕子雙雙飛舞杏花天

○嶽家灣望弘濟橋有懷錢明府若木

野棠小憩影婆娑萬里橋頭靜不波夜向蓮花洋上望橫舟夾岸月明多

○送李參伯光素年丈之太原【二首】

最苦相逄罷酒卮甘泉烽火夜來時蒲枝艾葉關離緒不獨並州有故思

其二

寶笈瓊書擁上淸蟠桃開徧玉華明一從丹竈燒鉛後緱嶺方吹子晉笙

○閱邸報雜詠【十五首】

閱邸報雜詠【辛酉】

逃兵半赴西曹舊逃吏今看東向新經略朝來更請劍不知決意斬何人

其二

淸轡巡方堪死報爭教疆吏又生還新軍莫訝無精甲暫借官人作面顏

其三

從容解佩牙廂井慷慨同繯都護堂待得漢關歌吹入莫愁無面入遼陽

其四

秋風吹水黃泥窪月傍關山夜聽笳此去遼陽幾百里誰云隔岸有黃沙

其五

風起沙飛三岔西玉關關外放��邊人不解東徵意只道天朝棄舊黎

其六

次律應非應世材是誰推轂彊登臺夜來有客談開鐵未必降�是禍胎

其七

二月東風鴈字新喜從開鐵略遺民帝書艸就星先隕九地應憐報主身

其八

平生偏愛郭汾陽單騎猶堪向戰場盡說野心不可結一時羅拜徧名王

其九

監軍新駐小西平莫倚腹當數萬兵北去孤城三百里不知犄角向何城

其十

走向長安賣寶鞘西京俠气未全拋市人莫浪搜名姓自有刀痕爲解嘲

其十一

建炎誰更戰符誰取壁團虹兩自疑搖扇不堪當溽暑奮刀那可左降【宋邵宏淵李顯忠事】

其十二

詰年辛苦結戎行白骨靑燐古戰場莫怪城中渾解甲得當仍復是遼陽

其十三

須知萬里破長風莫向長安細論功學畫從來先畫鬼遠人初手易爲工

其十四

中元秋信月三更騎薄初寒陡欲生聞說聖人將禦座一齊簇向裏頭行

其十五

長安門湧月輪西照影隨人上禦堤劍佩巳趨瑤水上雲中猶自聽鳴雞

○題畵

柳外春風擁畫橋奚囊攜酒伴魚舠江天二月煙如織點綴孤峯半未消

○戲贈劉蒲陽

文園似解白頭吟夜雨孤燈半不禁自是玉臺憐獨臥不關別館有琹心

○題給諫壽母冊

艸閣花明玉柳香對燈風雨夜鳴螿大人幾許憐滂母不必垂魚問北堂

○蓮花港分韻得浦口回船惜芰荷【三首】

蒲月淩波生極浦菡蓞搖風渾欲語何處漁舟夜不歸田田亂拂張魚罟

其二

鳴榔才辦酒家錢一醉漁娃帶月眠耐可西鄰租吏鬧踏翻門外打魚船

其三

琉璃千頃湧纖阿夜永無風�作波一曲棹歌天欲雨卻隨明月點靑荷

○聞砧【四首】

片月髙城砧杵秋隨風飛度殿西頭九重正憶邊州苦不獨徵西促賜裘

其二

萬戶秋風急挫鍼寒螿啼月鵲驚林怪來刀斗聲中意半在深閨少婦心

其三

玉堂淸寂露華稠夜漏沈沈月影流滿月號寒衣不得萬家砧杵爲誰秋

其四

莎羽寒催萬里衣秋聲颯爽破重幃淸砧不散流黃月搗盡霜華歸未歸

○春懷感落花【九首】

一片飛花上碧牕回風舞雪影幢幢枝頭鈿粉勞新燕花底金鈴鬧吠厖

其二

脈脈春懷更向誰故園別後杳無期蓬門不借東風掃怕有髙軒破燕泥

其三

芳樹分花散玉除承來團扇影徐徐春風亦解銷香骨莫道涼颸妬婕妤

其四

聞道君王大破�三千逐隊選名姝不知若个明妃似莫爲千金誤畫圖

其五

聞說天家養牡丹多從臘日報平安休看花落嬌鶯語便道皇州春色闌

其六

老枝結綠伴風煙莫道紅銷未可憐不信請看枝上月夜來猶自弄嬋娟

其七

夕日紅香帶雨過祗緣一葉著庭柯枝頭嘖嘖護兒鵲卻恨枝頭葉未多

其八

滿天風雨擁娉婷國色朝酣半未醒雙鶴不知春聚散啄殘紅粒日梳翎

其九

曾憶朝元供奉日杏花新馬試春衫幾看花老東風歃一任空梁燕語諵

○憶江南梅花【二首】

玉壺永泮浸斜暉獨抱春寒晝掩扉記得淩風臺畔路黃昏初帶暗香歸

其二

薊門寒峭上元間水滿河梁雪滿山頓有亭前雙玉色不隨飛雪度江關

○兒輩書來雲天雨雹【丁卯】

四月風電大雨永羣心應自識淩競小儒莫便陳炎異麟鳳頻年有瑞徵

○坐丹白園廢門有感【二首】

園旣廢作屋矣門獨在汪長倩曾題其褱行曰松菊主

僻地初成丹白園紫荊花襯坐開尊祗今丹白隨花老白髮靑山雨閉門

其二

廬人斵木聲丁丁細雨微風選勝亭坐徧柳陰無个事��初擁萬山靑

○董茂才索詩題贈一絕

翩翩雛鳳紫庭賖五色文章照彩霞知爾家園窺未得年來開徧洛如花

○秋日偕呂茂才陳太學飲寗年侄水亭【三首】

芙蓉樓下�徘徊百道金光映日開返照花城翻錦繡環波石檻鋪莓苔

其二

孤��流混太淸煙波渺渺抱重城西風莫捲枯荷盡醉客重來聽雨聲

其三

漁舠菱茨擁婆婆采采西風積漸多歸棹滿搖蓮葉港鳴榔齊唱竹枝歌

○出塞【三首】

出塞【十日中後所作】

霜華臂手綠沈槍隊隊擎拳大道傍車迥彎身齊唱喏葉家東畔設新防

其二

一劍何堪報主恩幔亭星月下黃昏可能省識山川意歸向君王聚米論

其三

畫角嗚嗚起暮煙馬頭明月更淸圓到來枯坐孤燈裏鈴索聲中聽管弦

○中右所不寐

滿城鈴柝夜如何檐馬西風攪夢多白髮蕭蕭人不寐半窺新月照天河

○望團山營

丹崖萬頃小團山百艸緋霜水亂彎卻笑半生文墨手漫隨老艸向兵閒

○副將軍桂同大將軍世祿巡大淩河����四十三馬六十一以晦前一日師行再越宿而捷至志喜

偏將英風大將才一呼輕騎控弦�入辭鈴閣時無幾箭吏遙傳吉語來

○壯歌亭

入夜聽殘定夜鐘萬山白月擁芙蓉嚴更不敢調絲管風靜時傳搗練舂

○閱弓箭手二首

三年又見柳依依細柳營中剗柳歸卻喜丹臺新燕子學成白羽水平飛

其二

琱弓初試關山月羽簇平穿金埒侯最是健兒渾脫手曾隨驃騎射長楸

○月下再聞砧

流黃石上月如梭折疊重重見月過霜杵不妨和月色卻愁新練月痕多

○小淩河

小山曲曲小淩河錦水成文總不波偶憶蓮花泊裏月一帆風色伴漁蓑

○立秋先一夕聞砧

髙城鷙鳥學雲飛薄暮徵人帶雨歸只恐秋風吹不盡早將秋意搗秋衣

○月下聞砧坐中客曰力不盡

搗砧初試月門中不是低佪手未工此夕懶敲石上月好當別日石尢風

○駐臨海鄕看秋鴈歸

小亭枯坐聽鳴珂一派黃雲度鴈過似說海城堪牧馬不知水艸近如何

○夜大風雨不寐因念諸將士【四首】

離離禾黍漸登場夾雨西風夜更涼野﹖﹖巾不嫌秋面目卻愁霜冷綠沈槍

其二

十三山外馬家湖野艸靑靑鳥自呼趁得金錢還采摘歸來隨馬學吹箛

其三

聽子新從塞外回分明親到廟山臺遼人盡說遼人苦只望天兵動地來

其四

秋風槭槭小團山萬馬嘶云艸未斑騎吏驚簽飛海外水犀合隊射潮還

○恭承三朝恩眷而寸艸不能報春暉賦以志愧【三首】

記得登朝侍聖神金鑪香裊拜絲綸親承六字龍鸞下五色雲中第二人

其二

記得黑衣捧玉輪聖謨浹月萬年新親承宮庶文華下詞苑恩班只一人

其三

記得加恩拜紫宸此生敢復有生身親承天語龍書案倚賴惟卿第一人

○夜四皷聞鴈

鴈度寒云入夜淸霜殘曉角更分明秋來夜色涼如水況是孤窓月四更

○尋花

小徑逶迆亂水涯阿蘭東去野人家流鶯聲褱夕陽下覓得閒園幾樹花

○王舍人竹樓

擬向林間作醉侯紫薇郎捨竹爲樓看云有興仙人鶴倚檻無心海客鷗

○雨中聽琹彈別鶴操

何年雙鶴怨離羣入指那堪雨夜聞卻是琹心淸苦甚隨他牕外有文君

○酬胡三憑人間牡丹

誰買臙肢畫牡丹何如拉客倚雕爛胡公憑寄花無恙便可攜壺月下看

○竹亭

小苑霜筠種幾竿靑蒼時引子猷看似從黃竹西池詠分得瑤山一片寒

○舟中夜月聞笛

秋江檣燕語秋風水定黃昏月滿空正是魚龍秋睡穩斷腸聲在月明中

○竹【二首】

一札平安問此君東頭夜雨漫相聞移來幾个蒼龍尾占盡瀟湘一片雲

其二

篔簹谷口倚風行瑟瑟藍田玉一泓何處髙人偏得趣看殘夕日未通名

○夢作

寶馬風回﹖﹖蔡綷香小亭挾雨入新涼憩來獨抱空山月夢破啼鴉夜更長

○杏山

月上曾聽畫角鳴徵人嗚咽不勝情居東又作東徵賦孤劍霜華滿杏城

○步過馬龍坡

振衣初上馬龍坡反徑巉巗千仞多自后土人說故事相公從此步行過

○水峪寺閱王鑑心都尉所相地

峩眉山月湧淸流一曲石河萬頃秋最是晉卿饒意緒千金不惜買平丘

○吉家營雪

攬轡年來入塞頻石花輕散馬蹄塵誰知鵝鴨池頭雪描寫猿驚鶴怨人

○度大盤嶺

幾驅小隊此躋攀獨佩天風萬馬間碧眼胡僧相耳語應嫌白髮點靑山

○憶鹿幹嶽【四首】

借君談笑淨�沙同病相看鬢有華江月照人應咫尺嗟予白髮尙天涯

其二

桑幹水咽盧溝月柳港風翻海甸氛匹馬南來饒感慨那堪回首念離羣

其三

鹿門眞气滿江洲未許�塵過白溝團練向時弓箭社歸來單騎到林丘

其四

塞上煙塵日未央有誰曾可其平章遙知風起雲飛日念我孤徵天一方

○閱王覺斯集有憶文文起詩作一絕憶文起

到日都城掩九扉君來無語更依依眾中會得相看意十里�塵其雪飛

○哭門人李元冶少師【二首】

居第當傳肯卜鄰交晴老大更相親無端遠抱關山月隔我三年笑語頻

其二

海內交遊巳漸稀眼前老友幾相依夜來驚有西園信淚灑東風滿客衣

○殫忠樓兒鉁賦鴈字二絕句

誰將云鳥紀東徵鴈陣驚看露布成莫訝收來刁鬥意歐陽邀去賦秋聲

其二

遼澤蘆花漢月新正關秋老未歸身幾行鴈得冥飛意應有西風寄弋人

○漁家【十三首】

買得漁家舴艋舟一竿風雨大江頭漁娃新學漁家傲縱使無魚亦不愁

其二

江上何時興最豪滿江明月一漁舠四腮換得三辰酒五兩平看八月濤

其三

靑衫何處濕琵琶醉眼誰看過客槎明月也嫌簫皷鬧盡攢淸影伴蘆花

其四

釣罷西陽睡未醒蓬窓遙聚四山靑祗愁張翰饒秋思日謂鱸魚不肯停

其五

一望靑簾便泊船醉來時向酒家眠兒童又報罾頭滿載半分償舊酒錢

其六

江上分風日未晡教兒浴罷學操罛九淵縱遇驪龍睡莫羨千金頷下珠

其七

長安貴客接公卿日向侯門過此生何似浮家獨抱月小鮮一傲五侯鯖

其八

呵凍提篙手未蘇滿船涼月雪模糊畫家不解漁家苦好作寒江釣雪圖

其九

攬月批風抱一梭荳花水長鯉魚多灘頭秔熟原堪醉不爲家貧乞監河

其十

夜深漁火照江邊罷釣隨流一扣舷前路風回聞皷吹客舟貪夜八湘川

其十一

夜來無酒對漁娃卻負江天滿月華忽見浪花髙尺許迎風新釣重唇鯊

其十二

帆白沙明霜月微一甌新酒嶰初肥放舟結伴蘆花港莫管遊人上釣磯

其十三

不到江心不弄潮日隨鷗鷺伴山樵夜來燕子磯頭坐醉聽閒僧說六朝

○哭馬滄淵大將【二首】

灣水西南擁萬羣元戎特領五將軍揮刀贖得盧龍塞鵰鶚猶盤戰後云

其二

歸來五間自行成雜種紛紛作內兵一片賀蘭山上月淸光特照漢家營

○駐撫寧雜詠【二首】

大將云麾下大東排來十萬領雄風班家夜半康居火半照龍山夜雨紅

其二

土窟驕成五餌通漁陽鼙皷北平東極知狡計過淮蔡雨夜何如雪夜功

○秋思【五首】

秋思【邊城對菊】

西風夕日晚香來幕府黃花繞砌裁似惜淵明歸去晚特將新蕋傲霜開

其二

肯將秋色媚重陽猶向秋深鬭晚香自是生當秋世界不關俠骨傲風霜

其三

白羽馳飛放早衙吏人初散倚黃花南山似解悠然意湊合寒鄕處士家

其四

采采秋英秋可餐卻憐笳皷座中看從來秋晚霜花重不爲霜枝特地寒

其五

三月邊城看杏花曾憐春色野人家於今秋暮邊城裏又報階頭菊有華

○九日殫忠樓作

東籬東海兩豪華幕府秋風處士家仔細較來淸更勝重陽無酒亦無花

○軍中雜詠【二首】

萬馬嘶云壁外城和門刁鬥聽嚴更等閒一片灤河月幾度楡關百隊兵

其二

元戎戟手謁平臯窄袖弓衣插佩刀騎吏忽傳元使下蟠花新賜坐虯袍

○諸將【十一首】

負蓐當秋日掩扉將軍別塞解裝歸刀環滿佩桃林月亂吐淸霜繞砌飛

其二

家人淸夢到遼西珠箔瓊樓櫪馬嘶恰直元戎新燕罷醉嗔窓外語黃鸝

其三

遼河秋冷月輸髙大將酬恩試寶刀鐵騎三千渾左箭蟠花新繡紫虯袍

其四

野艸萋萋野兔肥將軍夜獵掩羣歸解鎇卸勒秋霜冷虎撥重番大打園

其五

揖來犀玉滿坪頭歸去傳呼盡列侯最是功成延賀客玉簫金管下瀛洲

其六

角山山上醉呼盧一擲渾忘百萬無盤裏四緋宮錦樣相看豪手賭�雛

其七

夜半先馳白鼻騧靑燐明滅遠山厓韉玉偏坐橫繁弱不分官家式怒蛙

其八

元戎戟手擁神臯夜聽秋箛漢月髙行﹖﹖巾一�相慰藉烹羊煮酒膝橫刀

其九

關城喔喔雞初鳴風靜遙聞甲馬聲皷吏刺�投小報大營合陣練新兵

其十

將軍新向戰場回玉帶虯袍天馬猍醉後卻�笳皷鬧紛紛絲管擁樓臺

其十一

邊城宿將承新恩髙會中衢開大尊夜半酒酣誇膽略特搴猿臂指刀痕

○紀事【四首】

漁陽鼙皷未全消生口捕來稚亦驕燎火驚傳三十里夜調新馬換金鑣

其二

絳蠟初銷玉漏寒東來烽火報呼韓中丞節鉞封侯急莫遣稱天可�

其三

大盤南望下髙臺古路斜衝片石來昨夜元戎新料備呼龍關外有重垓

其四

寧城城外築重城十里金湯舊有名可是赫連蒸土就不妨�馬夜縱橫

○關門行

薊門風日慘重陰不向諸公嘆陸沈匹馬東行孤劍在倚天時作老龍吟

○夢儒學舊隸人謁道傍名馬自還時候九懇旨云

淸夜無端入夢來倘然乘傳賜馳回遂初有賦還堪賦嬴得人稱老秀才

○聞鐘

秋深枯坐意偏雄一派秋聲明月東最是髙樓饒意智邀來疏韻向秋風

○不寐

百歲平分宵且身可從覺夢認誰眞華山睡客貪淸夢應悔髙舂一欠伸

○夜坐【三首】

手拊東郊百萬人轉於僮僕倍相親夜來聞得西歸信个个同歡比鴈臣

其二

病骨難堪玉帶圍敢從鷗鷺論忘機健兒似說秋防盡快著家山舊紵衣

其三

百萬甲兵上將壇五鐔麾頓映霜寒自憐半世匡時手頭白關門學據鞍

○大將軍出塞破�首駱駝巢

建昌關外郁嵯峨大將提兵戡駱駝夜半偵人傳吉語平明初駐瓦窯坡

○仲冬望之夜憶去年仲冬望之夜【四首】

去年此日謁承明摵摵風塵滿帝京卻喜舊時東閣月相隨手板到重城

其二

裒衣擁月鳳城東初見東官倪小戎一劍隨行四十里風煙同在月明中

其三

甲士登陴醉未殘故人相見敢成歡最憐令夕長安月共向淸平世界看

其四

絳蠟燒殘夜二更擁衣枯坐賦東徵疏欞不隔寒風八爲憶寒風上帝城

○朱大將軍罷鎭歸中前投函問我爲詩羨之【五首】

秋箛吹散馬蹄塵唾手歸來百戰身才出王關三十里一牕髙臥太平人

其二

關門八里繞穹廬上將誰彎金僕姑念爾和戎古尙在能將表餌佐平

其三

小隊曾遊白塔峪元戎初試黑莊窠道傍一喏千人廢八部降王未敢過

其四

朝恩一拜觀軍容�騎千羣錦水東最是寧山餘勇在滿城齊唱黑王公

其五

廣渠雨雪擁寒風十萬東人歸向東卻喜元戎祖士雅與君攜手入關中

○冬夜【二首】／

故吏新從輦上來依依相見任低佪生憎不解徵人意只說天恩未許回

其二

觀軍何日下承明枯管題殘老婢聲自是東來單騎在不妨夜雪擁雙旌

○宋總戎燒荒出塞遂有事於西

探得旃房滿大盤橫磨一劍倚雕鞍兪兒小試飛鵰手盡縛降王馬上看

○夢在鄕

孤牕風細聽荒雞卻憶東頭筱欲齊歲歲相親還計歲那堪經歲又東西

○齋居雜詠【四首】

黃金合色抱旌旗幾縷淸煙急暮炊皷角隨風驚左啟元戎初報散操時

其二

城頭旌斾捲晴空牙角云回破浪風支罷月糧官吏散海天淸朗日當中

其三

海口晴鴉立遠帆風濤無復濺徵衫東來島上矞云滿應有飛書到海南

其四

千里風煙當晝昏排來鵝鸛擁和門漁陽老將談新戰幾度褰裳指箭痕

○紀夢

紅紅白白鬭春風光景分明三月中古徑不知何代樹比肩開徧木芙蓉

孫男之淓編次

卷之九終

●髙陽集詩卷之十

髙陽孫承宗稚繩著

門人茅元儀止生較

詩餘

◆詩餘

朝中措

滿庭芳

陽關引

滿江紅

漢宮春

塞垣春

慶春澤

水龍吟

浪淘沙

點綘唇

浣溪沙

生查子

菩薩蠻

淸平樂

阮郎歸

禦街行

卜算子

謁金門

憶秦娥

風入松

鳳凰閣

臨江仙

瑞鶴仙

唐多令

蘓幕遮

效希文

行香子

醉春風

蝶戀花

踏莎行

升平樂

小重山

禦街行

長思令【三首】

塞翁吟

踏莎行效平仲

霜天曉角

木蘭花幔

柳梢靑用張杜韻

再疊

三疊

四疊贈劉生

沁園春

○朝中措

一緱長劍倚晴空生事笑談中王謝堂前飛燕春來還逐東風等閒尊酒孤航二客折臂三公且向淸平行樂誰論天下英雄

○滿庭芳

新燕受風熟梅過雨乍晴艸木齊芳倦云鬭巧夜袂漸生涼到處香山綠野抵多少玉署金堂橫塘裏扁舟載月細柳舞霓裳悠揚聽花外龍吟隔水一派笙簧看黃鸝幾个白鷺一行盡寫沈浮光景又何須抵死商量南塤過又見疏疏桐淸露滴銀牀

○陽關引

無冉﹖﹖楊花鬧又聽鶯聲咽如簧細語關情處漫饒舌看蒼蒼煙枝早是徵車轍縱風流還似張緒不堪折仗劍對尊酒歌未闋嘆風塵起新亭淚中流楫把眼前飛絮學作鵝池雪待四方戡定直此迎歸節

○滿江紅

天際輕雷彤雲褱轔轔未歇正隴頭燕雀枝間鶯蝶千里塵迷芳艸路一行舞困梨花月總只待推轉阿香車晴鳩舌聽■﹝禾罷﹞稏風初絕看殲石﹖曇光初結快鸚林灑潤柳枝堪擎淒斷連牀春艸夢低佪引水移花節怕此際到處長茌苻愁難說

○漢宮春

旅鴈髙翔領梁園春雪柘館秋風一行學作幾字橫掛長空多情秋水愛秋光蹋入秋潀更有調絲墨客聲聲變作離鴻急管繁弦如沸念歲華傷心換羽移宮幾番歸來去後綠鬢成翁蘆花煙月故飛飛逓寫淸衷看沒滅雲霄萬里天涯愁思無窮

○塞垣春

�火平安不戰木葉徵鞍卸六花紫燕八圖�撥�臂調馬報舳艫銜尾隨風瀉更騰飽元戎駕念雲飛渾多猛趁燕市黃金價幾訝登壇人天生敵說儒雅春雪滿前山陡驚鴨池夜又還將半璧明月團圞向樣新貒弓把靶且揣封侯骨漫來輕噴吒

○慶春澤

澄練元�紛綸�篇二聲象罔同新齊庶呼臺英雄失著難禁星河影動積風遠看振搖地肺天心漫折磨甫栢猍松不起甘霖丹書白雀羭鳬老任經綸豪手郁塞成屯石室金門爲誰間惱閒瞋癡龍自睡乘龍懶把神威元自斷斷願天公兼用雷光且破沈陰

○水龍吟

平章三十年來幾人合是眞豪�甘泉烽火臨淮部�骨驚心拆一老龍鐘九�魚鑰單車���河山百二玉鐔罷手都付與中流楫快���就列更雙龍陸離光揭一朝推谷萬�快瞻百年殊絕玄�新陴盧龍舊塞賀蘭雄堞��公撐掛乾坤�力了心頭血

○浪淘沙【春思】

雙燕羽差池銜得香泥朱簾捲盡篆煙迷分立銀鉤不肯去交語多時芳艸正萋萋踏徧香堤王孫新馬去如飛梁上春雛令解語不見歸�

○點綘唇【暮春】

�徑初芳落花迷盡風還掃王孫歸早閒煞連天艸月地花天可有人同調春將老黃鸝先報�說予懷�

○浣溪沙【望云】

誰瀉南溟玉一灣諸峯羅列小庭間畫屏十二鬭煙鬟彩筆欲描風澹錦囊不貯雨潺湲日來心事與俱閒

○生查子【秋思】

雲中一鴈飛似寄相思字玉笛在南樓倚檻�無淚以我萬斛愁寫我三秋思不解別離難�說別離易

○菩薩蠻

千里飛來遼澤鴈一行帶得春風面不解合中情不聽花外聲春懷還綽約秋意轉蕭索此鴈便南飛仍將秋帶歸

○淸平樂【夏日】

畫梁燕語爲我消殘暑玉樹靑虫絲一縷簾外不妨對舞乍晴東壁掛斜陽花陰滿地淸涼幾片閒雲且去好看孤鴈髙翔

○阮郎歸【夏】

滿庭新燕鬭微涼鳴蟬下夕陽水平飛入郁金堂雙雙語畫梁舞絮倦落泥香裁云雙剪�送春去小池塘迎長入醉鄕

○禦街行【塞下】

雙雙小鹿閒依砌日影亂花陰碎一聲長笛咽西風風定落紅鋪地朝朝暮暮登樓凝望目極才千里波羅褪綠紅如醉攢萬點徵夫淚弓�千騎擁雕鞍偏是風霜多味元戎夜語云�沒滅怕有回��

又

鳳樓鐘皷星河曙五案環朱鷺句臚曉唱徹皇居鳳管鶯簧齊舉六龍云擁千官鵠立彷佛聞天語紫羅襕禦鑪香霧春色成和煦一行騶從出長安九陌珠簾如許銀﹖金蓋玉鞭驄馬都說神仙侶

○卜算子【孤鴻】

萬里向雲霄意托云深處云外誰家燕子樓以有人獨憩積水滿空澤野鳥翔天際擬倩蘆花說舊絮月冷渾無計

○謁金門

愁相顧春艸先傳著數飛絮落花成耽誤湊來渾沒措柳下扁舟未屬準擬拋愁先步一葉身輕風不住連愁方肯渡

○憶秦娥

霓裳樂羣仙拍手嫌輕薄嫌�薄素娥淸冷藐姑綽約河山大地渾迷卻堪誰手挽天星落天星落默林纖月沒成擔閣

○風入松【塞下】

波羅紅綻未成酣墻插細於簪舳艫萬里長風裊六花簇空翠煙嵐山色特描華發蜃云先撲徵衫海天東望蔚爲藍誰復詠鳶痁黃龍不醉東氛惡休提說白墮靑簾矍鑠是翁此日令人卻憶�南

○鳳凰閣

徧閻浮積素渾如月窟寒風一派撩人肌骨最是扶桑杲日朝彩髙揭一霎把威稜盡歇峭風爽气兀自有人拄笏恁它百意描華發春來幾縱繁華也與春撆不信有秦宮漢闕

○臨江仙

曾記錦川川北去搖鞭驅策羆熊氈城毳幕幾元戎投簽牙角聲振六花風百二河山曾入夢玉鐔還倚長空覺華山月海門東披襟向若萬里�雄風

○瑞鶴仙

淸霜�戟畫正牙角秋空池頭凝碧是誰辧瑤�懸一天秦鏡滿函和壁麟龍且莫怕未節章光重蝕看中天承露金盤盛有琪華瓊液堪惜西南鉤玉西北眉蛾各天相隔仙茆天暈三五際仍消息願天公萬里雲霄先淨卻把纖呵細拍縱妖蟇好點淸光怎主側匿

○唐多令

�夜水明樓坳堂載芥流春入朱明雨未周■﹝禾罷﹞稏風中飛鴈鶩野渡外又橫舟幾日去瀛洲�人天際頭荳花棚初試鉤輈便欲乘風開萬�雙鬢不勝秋

○蘓幕遮

塞鴻飛江燕語絡繹聲殘湊得秋多許山外閒�生別浦忙煞漁郎臥盡夕陽櫓楚風臺湘月渚簇簇合來都作秋懷譜濁酒淸歌堪獨舉�是東山又問圍碁墅

○效希文

月華生云葉護秋水波明月澹雲逋樹珠箔風翻畱燕住燕子無情銜得秋風去月沈沈云絮絮喔喔荒雞殘夢無繇續早是霜積鳴遠戌怕惹愁來又入多愁處

○行香子【雨】

雷冠山椒云帶山腰滿江天嚦嚦冥鴻蒙蒙白鳥矯矯靑骹鸛呼風鸚呼友燕呼巢煙濕茶寮芥載堂坳控簾櫳條條石發縷縷垣衣皛皛浮薸筆生香壚生翚硯生潮

○醉春風

硯底潮生翚朝來風漸汛風從何處帶春來試問問紅香欄半紫籜池頭幾番花信上苑風花近無計排春恨雙柑鬥酒聽黃鸝重認認柳絮縈腸梨花颒面幾多風韻

○蝶戀花

急雨驕風秋正節零亂山紅羞向庭花說芳艸天涯曾此別南樓玉笛徵鴻咽獨倚層欄看共月目極孤云遂與魂飛越長鋏歸來心寸折維裳欲解番成結

○踏莎行

深暮倚檈蔥蔥帝裏漢闕秦宮風雨褱有﹖彧有﹖彧才名皇質唐文日月明

○升平樂【秋思】

好辭不管君苗硯錦字休稍蘇蕙箋鴈行愁寫蔚藍天黃華相勸白雲都捲聽催歸小樓深院

○小重山【坐壯歌亭】

秋曉呦呦雙鹿鳴一行白鷺起水波明畫梁新燕鬭新晴花間語字字計歸程坐對海云生倚天誰澄墨筆縱橫萬檣風色送潮聲疏鐘落和月聽嚴更

又【憶丹白園】

記得白園禾黍秋晚風雙鶴下聽鳴鳩海棠鸚鵡語不休花香滿蝶朴玉搔頭長笛倚層樓蓼蘋明綠水繞芳洲鬘花琪樹總當眸雲山遠鴈字寫新愁

又【殫忠樓聞鐘】

兀坐枯牀聽曉鐘更人淸嘯歇起髙舂野花燕����回鄕信驚問是西東夕�下晴峯黃昏鐘又發月��枯牀兀坐思衝衝撩人處鐵鳳攪簾櫳

又【觀車】

細�風旋細柳營錦裠蝶躞下六花成甲光耀日雨�晴轔轔發霹靂小車行鵝鸛壓層城蛟螭煙霧裏隊分明萬行齊踏靜無聲牙旗轉皷角向人明

○禦街行

重重��重重閉暮雨急秋蛩碎誰家樓外玉簫寒���鴻嘹唳丁東檐鐵攪人離緒都湊惡滋���白髮先成淚一恁个醒和醉疏鍾敲落�檠紅早是珠檐風細北山猿鶴南枝烏鵲幾度家園會

○長思令【三首】

鶯飛飛燕飛飛春色還從鶯燕歸關山換旅�花��葉垂垂秋颸閒將花葉吹鵵鴦立釣�

又

山一重海一重山接天髙海接空相看鴈趁風奏一封書一封似隔芙蓉無路通檐花落酒中

又

雨霏霏雪霏霏雨雪撩人鴈未歸長歌懷采薇�花依依鳥依依雙鳥銜花繞座飛而今花鳥稀

○塞翁吟

云葉才生雨樓外鐵馬嘶風報急水小河東飛一箭靑驄倚天劍破長風浪小結畫影騰空漫道是長楊詞賦細柳豪雄匆匆脫跳蕩驚帆轡滿走躞蹀蟠花帶松有渝海堪憑洗恨看今日蝶血玄菟痛飲黃龍鴨江醅發鹿鳬蘋開誰�元功

○踏莎行效平仲

千里雲山三年離會阿郎欲去還愁去乍來繞膝日依依說歸不語先成淚似識之無�尋梨栗那堪�解惡滋味��西望�西風無情芳艸連天碧

○霜天曉角

孤城畫角一鴈穿雲杳試問南樓新月應知愁多少玉關人更老望歸來一笑滿壁秋蛩喞喞都說促歸來好

○木蘭花幔

鶴來華柱下城郭是人民非看七萃淩霜六花噴雪萬姓東歸向來事且莫問但旃裘匝地浣徵衣遠戌胡笳正急連天塞艸初肥搜胸中百萬雄師小試大淩西喜三箭天山六贏虎落百道龍旗正黃雲赤羽兩同飛早是風馳千里�攻月翚重園

○柳梢靑用張杜韻

�海波沈角山峯峭擁護京臯幾望歸來黃龍玄菟戀我靑袍那堪地迥天髙平章罷驚雷怒濤只有淩煙一張圖畫春醉仙桃

○再疊

絳蠟迎寒銀鉤催曉一鶴鳴臯多少徵人黃華白葉點綴秋袍莫題作賦登髙收拾盡天風海濤只要西園一行飛�鴉柳鸚桃

○三疊

鐵馬嘶云金戈揮日人在芳臯閱盡空華英雄著眼恨滿綈袍漫猜蜃海樓髙且聽个松風海濤試問東方春華秋實幾个蟠桃

○四疊贈劉生

�角逃名虎頭托與寄迹東臯我貌江山江山視我坐臥方袍漫尋跨鯉琹髙抵多少裁箋薛濤拋卻胭脂髙陽池上碧柳丹桃

○沁園春【秋思】

匹馬東來掩淚新亭江山笑予看諸峯羅列霜描白髮大嬴環繞云濺徵衣化鶴應回鳳凰何處惟有明月依戟枝凝望眼嘆人民城郭何是何非是誰奪卻燕支算麟閣雲臺須有時問一行直抵黃龍痛飲何如合坐綠野彈碁獨上髙樓風煙欲淨遙見白雲隨釣磯天恩遠念玉關�老曰汝其歸

孫男之淓編次

卷之十終

●髙陽文集卷之十一

髙陽孫承宗雅繩著

門人�����較

序文

◆序文

陜西通誌序

續保定府誌序

靑州府誌序

大同府誌序

髙陽縣誌序

應天鄕試錄後序

陜西鄕試錄後序

北畿武舉鄕試錄序

大明律集解附例學

漢疏類編序

歷朝忠義匯編序

姚胤昌廣蒙求序

紫陽朱夫子全集序

大宗伯抑所唐先生文集序

王覺斯太史初集序

鄭思成悅偃齋文集

姜抑若起秀亭集序

東國申象村稿序

蛟門沈先生敬事艸序

畢白陽先生督餉疏艸序

何武莪諫艸序

王鑑心都尉疏艸序

侯中鵠亦詠艸序

家乘序

徐太師文貞公年譜序

邢中翰恩命冊詩序

範夢章窾議序

長馨堂榮京錄序

督理事宜序

錢梅谷髙陽事宜冊序

宋立家傳序

春秋房同門稿序

題廿三士春秋制義序

王進士永啟四書義序

周子寅南宮會業序

李生淸仲制義序

○陜西通誌序【代崔開府】

陜西志初修於釣陽馬公又十年再修於呂公涇野馬公蹊田又六十年而今志成蓋更王北部光庭洎其弟給諫弘庭之才而周民部槐村馮侍禦少墟實屬定之不佞受成事敍其端曰陜西古雍州地其四履割楚蜀聯冀豫以遠抵沙漠而撫宴接之種中還八郡外控三陲其幅員幾於萬里爲中分天下大域是以土函九美气鬯三靈其方於天爲乾乾以兌金生天一之气而知大始故星半列宿主天樞以臨八極緯萬類天以下名山大川脈所始起源所始發實終南秦嶺太華爲中界而三五聖神始肇嘉名舉生人服食器用委瑣科防以大及彜敍無一不始於雍蓋兩儀蘊崇始開於雷澤薑水而共栢扶轂蒼岐奉轡相與辟天闔宇以規萬代之安然則以譚雍之志固天文地理人事之紀也夫天地大期六十年一浹而天以人承地以人靈今之雍猶是神臯而苞符若閟猶是陸海而品才若慳前志姑不論論入今志六十年矣中間紀星變三地震二地裂一水溢一大旱大疫三黃河竭一而白鹿芝菌或以供玄旨耳其志黃綬斗食而上諸文武大吏幾千百人而名迹所在得與河山流峙不朽者幾何人嗟乎天下大勢祥不加祲賢不加不肖吏土者得無瞿然思也予嘗觀采澗茇棠之日至武夫可爲腹心而太駱以後則羔紽易爲虎韔兔罝易爲駟鐵𨿽中閨亦若快於厹矛無亦山川深厚民性質直徳調之則和力驅之則迅吏土者可得不善用雍遂使雍善用質乎夫剏法思終用法思始遡生人之法雍始基之而大不用以爲厚小不用以爲彊乃古理棼而剏之今履平而翫之古瞰無而予之今瞰有而冦之亦安用大冠長劍爲也雍唐虞官制自雍始而郡縣亦始於雍印今官府法度尙密於四方然則軄思其始而提衡郡國綱紀庶政使文武諸長吏相與善用其地以撫鎬京而卽敍駝山鹿塞之會亦惟是二三疆吏爲兢兢若夫約法賜租比制於大始而大不小隙邇不遐遺使方艚兼兩不私獻氶而庶士傾風萬流仰鏡若遘三五聖神之遺於河山百二之間則斯志也尙亦有深思焉

○續保定府誌序

郡有志則臨朐馮公倅郡修之殆三十餘年而闕者未補適安邑王郡公以繕部來視郡事慨逸事之未理以鳳翔倅王君次其書諸所舊仍不具論論今所續次曰軄官曰選舉曰官迹曰人物曰祥異蓋犂然不謬剏者不佞得上下此三十年行事而竊嘆曰予讀軄官表見守若丞李以下不翅百而登官迹者六見州邑之長吏若黃綬斗食不翅千而登官迹者七讀選舉表見舉各數十若十數合諸誦通不翅四百餘而登人物者六又讀祥異事二十中間父子相食者一旱二蝗三大饑疫一大雨雹二星隕一大水六地震五獨三男產者祥一耳嗟乎天之殃降益祥人之善作減不善然則精祲之數善敗之門覽者得無愳乎不佞自澡發來嘗見歲暵溢而眾或不恇亦嘗見歲丰和而眾或不免愁嘆將無小民之倚命不盡在歲耶不佞向謁郡公長安邸捨公蓋促膝諮予治不佞時唯唯謝不敏而公雅謂安民在吏治則條數事以躬飭諸州邑長吏諸州邑長吏無慮不廩廩徳用而式於其飭吾儕小民其食利賢者而不逄不若尙猶是吏治之效乎漢詔務小民安田裏而曰共此惟良寧虛語也郡當燕趙之會近在日月光際王上有大澤實先萬寓首被之卽應聲之徵不時之役亦實先萬寓首承之且三關九水會此如礪隸者不善用其慷慨而蒞者不盡善用其慷慨之民𨿽丰和猶苦耳今天下戶口不增而役煩田地不廣而賦益寧獨吾郡然吾郡倚命賢者以自釋於恇而尙得稱吾郡不然富褸﹖﹖例而貧溝瘠其與有幾故不佞謂州邑之命系長吏而標長吏者郡公然則公之續此志也寧惟修掌故之軼而急諸簿書者無亦寓臧否昭勸懲以風此百吏而昭我人秋後之人按牘而覆予說當有怵祥異而羞不爲向者六七人矣

○靑州府誌序【代王光宇】

郡故有志十八卷蓋馮少洲先生同二三君子所纂錄而杜郡守思以錢比部有威成之上下數千年亦旣條次有則苐壬戌以來歲將周甲而人事之紀闕如也鍾黃門龍源卽舊例輯其大凡不獨五十餘年間顜若列眉而惓惓品騭以衷於口不必然而心然者斯亦黃門之蔚�矣志成而不佞方東不遑授簡今且折肱於裏然無敢略方書不按也乃稍稍披其大略而言曰郡齊履也卽舊履不盡隸宇下而間附以它屬美哉河山亦海岱間一都會也周之盛胙大師以表東海王室之不壞繄伯舅是賴洎小白以夷吾霸於鄄而南遏楚北伐山戎中包諸宗侯以外撫吳越蓋六乘三兵王室復奠當是時供億非乏而節制之師威天下有餘力焉其在於今山河猶故也轂擊肩摩連帷揮汗之氓非寡也其它聘問會盟車馬玉帛視昔不翅省矣而上之毛不足以餬口家之藏鏹不足以奉耕耘故樂歲苦於上給而一不歲反待給於上往一妖女子至仰勤王旅傾以饑驅之民遂揭竿於市夫今人讀法家十八篇猶若嗛嗛而通貨積財能以國寧顧或遜焉何也間嘗按牘而閱郡領州邑十有四耳戶可三十萬口可百五十餘萬而地瀕海饒斥鹵水居什一山居什三其田可十三萬六十有奇而歲辦不下七十萬其用於土則居有幹棷之役行有傳捨之役其用於上則內以六宮外以百官六軍有供億之役有輸挽之役蓋屬城不雄於它郡而賦倍之且生齒日繁舟楫不通公私取給於山阪蹊澗之田而暵溢虫螙歲或仍焉兼以俗好任俠居平鳴瑟跕屣六博蹋鞠時饒鮮衣怒馬之費慨不快意以軀借交報讎藏命作姦剽攻禦冦故歲饑輙盜盜起輒兵瘡痍逋竄十室而九大約大豪挾中猾以用饑驅之民每十數年一變而一變之後輙十數年不易復夫瘡痍未復菑盜叢仍守土者寧得咎吾民乎蓋嘗論之昔之齊地能專用其主故上亦能專用其民其錢谷兵甲從意調興而意所欲爲得一切便宜破法從事無論鑄山煮海猶在抂也卽富彥國活河朔五十萬亦富行其徳耳今長吏朿手受空民寧惟無以予之抑且有以索之皮骨旣銷徵求未已念催科以拙罰有不問撫字以勞賞矣及歲不三鬴則物力秋毫有主名而帑庾固無左倉之需兼之比屋磬懸旁邑踵困有嘆蒙袂於空弮耳往不佞嘗矯以淸源之榷振畿輔而主人不受也卽不佞幾中於法嗟乎兵缺饟索之民民缺饟索之上其遣官發帑誰非詬租吏所不遺餘力而課者其以惠旣亂也漢詔以小民安田裏而無愁嘆責在良二千石而曰與我共此嗚呼小臣無良也敢謂約法倘廟堂有與共之思乎其輕徭薄賦惠我瘠民徐以舉賢尙功而四維之也寧得侈霸業焉黃門取義遠乃不佞爲�論無亦折肱按方書者遂次其語於簡

○大同府誌序【代】

郡有志且百年而大吏之幄籌俎勝與守土者之覯畫漸次漫滅且郡以雄要寄名藩卽方輿不攺而阨塞戶口士馬金穀之數以及古今秩官之名迹後者未續前者未該斯亦百年之軼事已予不揣乃括蟬簡爲五志曰方輿曰建置曰食貨曰秩官曰武備其各志之屬凡六十有奇而卷十有五洎告成而予因嘆守之難也夫守稱師帥以安小民而無咨嗟愁嘆此列郡同耳然內郡閒苦藩封邊郡間苦戎馬未有列天潢於戎馬之墟而稱肩臂雄要若雲中者予嘗道蜚狐眺玄嶽攬句注管涔之勝又嘗過白登望紇眞靑陂故道則臺隍夷夏屹然都會哉且歲輸百萬以食一圉而諸王孫若控弦武力無慮不飾第捨爲鮮衣怒馬故履五父之衢不減華京然間一登譙樓四瞰則白艸黃沙慘及於郛而�僅共一垣往�未款小民被褸﹖﹖列惜面而旴燧守土者旣倉襄於弔傷問苦之茌自款以來嘻嘻遊哺倚款而驕瓊林之派非盡服仁義也卽靑衿時弄囈語而荷殳之士不怒敵而噪上蓋守又以眾窳於翫而難頃賴天子明聖盡驅一切不法不藝以無爲百姓患苦而甲冑予帥宗室予傳守土者遂得日與吾倅貳以下率州邑長吏以聽上所教令而輕重布之亦何邊郡之難然而有難者地故髙寒深夏赤不毛而流火戒霜矣故藏鏹不足奉耕耘悉賦不足供皂牧輿馬歲不登輒仰給鴈門紫荊以內其■﹝敝﹞躃而過磧者幾何且兩運不支兩兵旣無可移而租庸之賦不以輸縣官又無可蠲此之難寧獨督郤敵於空拳而課登獲於懸耜也況郡當幽燕之咽喉爲陵京右翼一警聞則郊圻震驚而戎索不固則郡不得擁盾而食予故志武備特詳於舊夫古守土吏能使匈奴遠避遂至移谷蠡之捷則今人何得快鹿車而不一愓狼烽也且幕府深謀日討軍實則是編也尙亦資三城之略無狎款於��乎往左衛以七閱月觧�而壬寅一不歲幾不哺於芋墻今卽獥土上寵靈不患有�寧不患無歲向我以�祲日內�假令我偏歲患而生戎心亦足憂疆場顏行哉予念受土寧人豈其計出盍旦故稍稍臚列於志如曰掇掌故爲文談於旄爲武則予曷敢

○髙陽縣誌序

予家自相州來占籍一再世輒稱殷厚先曾大父柱國僉踐更之徭種種一司租卽代逋者輸累數百金先大父柱國更備諸苦累嘗供司訓遭他故費可千餘金至往旋河洛間數千里先柱國少慱學彊記遂廢業以當戶嘉靖癸未歲大饑族裏流徙其不徙者方仰給先柱國更以殷厚僉直年而又代族人爲直家半落踰歲更以鋪戶直堂費家盡落直年者直是年經過諸貴人供張費其以鋪戶直堂則專供邑令公心紅筆札及一切雜幣水陸之錯當直年不必身自爲應而家嘗募十餘便捷人待事至直單催司庖司器索如例而後所供張稱善蓋貴人費什一而淩雜費什九其所奏用數什不敢登二三而嘗刪其半其所需不敢問值必備其所不需卽備而爲人持去或敗壞必不敢稱備蓋是時法令未卽畫一而當事得以意令其所蕩析民產不獨予家而家先柱國爲甚洎先軄方兄與予後先舉於鄕先柱國日爲廉訓而證以所經見諸令公善敗嘗曰邑令公墨何以去邑人墨何以來孺子其鑑諸蓋痛心於不造而每於邑裏所不便輒令講求其法予因得稍輯後先行事而合以所經見可興可除就裏中更老講說其便每遭諸廉吏能吏輒訪其所爲時或跨款叚歷鄕社一丘一壑一石一木罔不低佪錄列當弱冠閱廿一史則手錄邑裏事爲帙雅好閱名州邑乘載及唐宋金元諸南北人私集得邑裏舊人舊事如遇故人於途而刺刺道故也時期以仰副先柱國明訓曰它日治一隅庶其以痛爲療巳乃披釋藏得名僧八而道簡披其半解薛登朝亦復於羣書有折黑﹖主稍稍爲帙而未敢出甲子春兒鉁偶攜入遼寧從金戈愡倥中芟訂攜之歸而唐令公遂授之梓因念邑爲人才舊裏其明允篤誠實開儒宗予何敢薄望邑裏而不以才勗邑從袤不百里吏土者務廣眾則不來來卽不久輒棄去故法無嘗而邑爲罷劇不可起其俗亦緣以壞蓋嗇漸爲侈朴漸爲囂田若墾而賦或逋戶若增而口或寡詬租之吏澹災之便嘗交錯於邑而邑病然侈不當它嗇而邑巳爲侈囂不當它朴而邑巳爲囂至吏饒伺上意時中公庾時中私橐故交相爲愈而邑更病吏土者如牘中所稱諸令公往往嚴之法以挽其所可見裁之禮以挽其所不可見而病乃可療武陵唐令公視予邑廉公有威悉力拊循而意在爬梳舊蠱康我良弱故爲淸吏螙捕逋盜戢衺羣諸徭賦種種覯若畫一而力能使河伯安流無羨賦遂無逋賦無曠人遂無逋人蓋褆身冰玉中不藉於邑故邑卽彈丸而肯安於邑以終惠吾罷劇予所私愧不能以數十年錄記治一隅以仰副先柱國明訓而令公約邑於才旣嚴之法載裁之禮猶若不忘披此牘也予願後之治予邑者無忘令公意乃無忘吾人而此牘直瓿覆耳

○應天鄕試錄後序

臣宗以疏闇濫竽宮寀自惟材識不當論士次又不當之南國徒以前臣者謝不往輔臣猝以臣應上遂略臣才識命爲臣宗副臣亦猝約心志方舟而南因念庚戍之役曾分一經於主者今卽副也乃槪一鄕之全經而地又當南國夫南國固我髙皇帝所由剏禮樂以開一代文明者臣聞剏則維終守則維始蓋艸昧經綸斟酌風尙思詒萬子孫統緒而法久變生如馳騖旣厭乃■﹝口答﹞然思返於澹寧故剏不維終法不久守不維始法不通臣觀南國多士材局湛深論說明茂以今顜始蓋已思無畱睿技無畱長然未售而蟬依旣售而颒棄天下將國家好以空虛無用之文論士儻解闈而人駭之又何論解褐而人指之矣朝廷歲飭功令益煩益毖舉者得無懼焉臣以爲世尙朴未嘗無華士世尙文未嘗無愨士則士亦何計朴華獨計聖人組修其身而成文於天下如南離之候艸木羣生欣然相見而物極則返气極則復今天下尙亦一維其始乎髙皇帝履粹函和提衡萬類以日月予中天以河山予大地以衣冠禮樂予萬古之人心然後一代生民脫於酪穢而漓然相與以文蓋天之文日月地之文河山人之文禮樂而天縱聖神旣挈兩間所久逸以各予其所而兩間之菁華始盡收於三紀之經營至今今君君臣臣父父子子日由禮樂卽日遊於文章要尺幅次奏亦臣子深心而徵學徵仕令天下憬然於觚管間見周官禮樂無亦剏以維終眞足恣萬子孫挹取而不窺中天之日月不履大地之河山又烏知天下有人文也臣惟君臣父子天地之常經有聖人出而經緯之爲禮樂其經緯之而成章爲文蓋樂樂自生禮反自始頃者仰見我皇上召對羣臣諭以保愛皇太子至意遂舉祖宗舊法風厲百官竊意我皇上於父子君臣特維始於髙皇帝禮樂而重念陪京倍益解額多士遭逄盛際得無仰應以髙皇帝之文章乎臣讀祖訓以典謨訓天下蓋力斥揚馬浮藻至曰士不究道徳之本不達當世之務何禆實用夫實用者髙皇帝所謂文也洋洋聖謨萬方世守而南國遺弓在焉意多士感激聖化維所自始其自今日矣臣觀南國文行雅爲四方慕效卽如圖書器用日新月異而趨之不翅功令然或贗托於古不古輒目笑之曰迂故其說中啖古之腸而得以贗售乃迂者懲贗而惑眞遂槪題之以贗然而金錫竹箭織文纖縞之屬貢於天府而地所衣履半天下豈其槪托於古而又安在無實用也或謂南國之器用以新托古而南國之文章以古趨新臣竊謂髙皇帝所予父子君臣之道如河山委地如日月中天我皇上復漸磨以棫朴之化者四十三年矣閱千百世而古卽閱千百世而新多士日取其道於父子右臣而經緯爲禮樂則純忠篤孝相與應國家文明之運將閱千百世而新卽閱千百世而古不然聖賢之緒散爲百家而反木﹖合百家之緒以餙聖賢日說新說古曾不一體父子君臣之實以反所自始是南國之金錫竹箭織衣纖縞衣履天下而南國之文章不得與器物之贗者同用臣不爲多士願臣謂士當爲眞無爲贗與爲古之贗寧爲今之眞蓋古之眞朴然大雅如元气之在坱比遇物而實而今之眞輸於一至竟於一成卽不護其短亦不喪其長乃若恥偏弦之靡應望髙徽之難逐而標獨爲幟合眾爲局則失今之眞托贗之古卒亦如贗器之盡露其質爲迂者笑士宜何居焉臣觀今天下贗眞紛援逓爲淩競非復髙皇帝明法因念士一涉世眞气漸靡故於向進之初預塞其岐塗倘其並心一慮力還周京禮樂而無厭常於父子君臣則日古日新於以仰副我皇上作人雅化臣卽迂不售贗古臣厚幸矣

○陜西鄕試錄後序【代】

臣自惟行能無所比數蓋通籍浹紀矣備員庫部尙不能數軍實而申儆之乃被命從臣某校士且濟濟周楨不翅三秦之傑也而又功令嚴重之日臣用是廩廩愳不勝巳自念世受國恩而世業鉛槧倘可緣嘗聞以佐主者而補所未學於軄業旣事竣士前臣乃遵故事醮之臣惟陜西古雍州地河華之雄實始流峙故人世萬生之用始幹雍而共栢蒼岐以後代辟神臯之靈秀以亭毓英賢而壯日畿之人文入周來秦漢隋唐又代以爲都而偏受秦名乃道當稱周夫天下之文自周開也蓋作丰宅鎬而極矣然分斄往岐世修本業而非騁於文至秦罷儒棄詩書卽自詡開業光美而務彊行武不以文治然而鐫功勒徳詞與金石爲昭又若不滅其文者豈文自有憑而不盡人操與將詞章非文也昔人言周士貴秦士賤夫可使貴賤豈士也河華不乏靈穎而頓無不可貴賤者乎倘亦摭巳事爲評耳世稱秦賤簡儒士以其說難施用�絀儒生卽穆之不爲盟主也而奪善人間取士於戎於宛於宋於晉要皆詐力詭譎非復先正之道術迨其後嘆伊人於湄涘上旣苦不得士而羨夏屋之渠渠者嘆四簋之無餘士亦苦不得主蓋五楘二弓之習漸於中閨而徒馳想於車粼馬顚之盛無乃士果不貴於秦與然臣讀小戎諸什則壽考不忘何減云漢而從公於狩何減維君子使者且周之君子曰如圭曰如璋秦之君子亦曰如玉則士於周秦何分焉乃臣嘗窺周士於捲阿矣彼其頌馮翼孝徳旣欪武健至形容吉士之藹藹則又借踰於梧桐鳳凰而曰萋萋菶菶雝雝喈喈於以上媚天子下媚庶人當是時諸君子所爲殫力和衷雍容皇路者尙可想見於千載之下而君無復彊公杜私臣無復黨同伐異豈非河嶽之英靈漸淪於聖明者厚與故曰思皇多士生此王國又曰周王壽考遐不作人臣始知芃芃棫朴果不翅淒淒蒹葭也然臣更有槪於秦焉秦之誓曰斷斷曰休休臣輒思念臣所錄士得此一个爲快及讀無衣三章則又奮袂而嘆以爲今人之砭也夫曰豈曰無衣與子同袍不以私同也夫曰王於興師修我戈矛願以公和也此不幾易之渙丘與世人修戈矛於伐異直可借砭於同仇矣然則周以徳調秦以力驅不謂無關於士而豈能貴賤士與今士生昌期沭天子文明之化旣久且深而風俗移易非有齊田楚屈之遺若髙貲富人豪傑兼並之舊故其文溫醇爾雅直驀隋唐而步西京遂以追采澗苃棠之致不直爲先秦之詞章則臣安得不貴士然士所貴非詞章也竊意今士之急在力補其不足不在更餙其有餘蓋矜詡多則衝遜不足淩囂多則謹厚不足虛華多則本實不足夫蹻然而任天下於朝必竣然而請遜於野者也士能捐去其多卽以補其所不足使天下誦雍人士曰藹藹曰雝雝庶河華之靈能始之士能成之士勉乎哉無謂厭厭秩秩不比於翽羽而讓周楨頓使繞朝失言於秦也臣厚幸矣

○北畿武舉鄕試錄序【代】

歲壬子復當舉武士於鄕以獻司馬則四郡材官若良家子集於保陽直指湯公實監臨之毖飭諸文武大吏比於文事三試得若干人於城乎腹心乎桓桓﨣﨣將於是取材焉夫三輔依日月光際涵濡聖天子久道雅化當不翅周家中林之士不佞因嘆周之盛時車攻六月猶勤國力於獫狁洎其後遂以燕獨當��而兼之交臂以事四圖秦漢來乃至傾天下全力備而卒不得其要領其在今燕更重矣北與兵垣東與髙麗駒共海而車鈉拱陵京之重以其托重陵京遂悉天下精釲屯戌云朔龍�之間故其傾全力備而惴惴若不足也更甚於往代然而奇材說客之所聚遊幄籌俎勝之所漸被兼以擊築學劍發其慷慨悲歌之气以故士生多長材大器卽逄掖或喜談甲冑而甲冑諸士眞不翅周家中林矧主上拊髀�人寧止揖怒以風而諸士抱鳴轂之恥豈無奮臂而應者夫士卽射洞札騎如船其敵幾何又卽畫成陣語射覆其佐方略幾何然上捨騎射文墨無以校士而士卽盡騎射文墨尙不足以當上若夫拾遺瀋狎於作好一旦投鷹楊之價而驕語乘伍安在爲燕趙慷慨士也周家中林之士至可爲腹心而今或局促於文吏悸不敢出一語無亦曰是方文墨弄我肘印於掌股者夫爵祿孰與身親文士之筆鋒孰與百萬之銛矛士不致身外之爵祿詎其致爵祿中之身我又安得借若曹於臂指也往舉於司馬者或得士余輩備一城今且三舉於鄕遂得奉幕府之牒而乘障此亦諸士效用時巳予嘗怪天下當無事輒賤簡韎韐及一旦有事則索之若不及士當上賤簡旣苦於見輕乃上索而用之又若不能盡爲重故士苦於上之輕士而上亦苦於士之自輕夫士不自輕非如近者驁然無所持而酌酒傌坐爲豪也士起行間饒用屬故气力用之結內者爵彌重身乃彌輕斂其气力盡用之殺敵者身彌輕品乃彌重兵家明輕重務使地輕馬馬輕車車輕人人輕戰然人知膏鐧饒車輕人也鋒甲堅人輕戰也曾不知士能輕身乃能輕戰士能重身乃能輕身然气不定何能不搖於世而身輕矣气不定搖於身而身又輕矣故曰百萬之眾輕重在於一人是謂气機夫士生如礪慷慨之气所自饒也要在能養養气者謀不以言窮言不以兵窮兵不以財窮視其身爲國家所托重而不肯小用其身其去疆陽若擊彊其離中所不自嗛若擊惰其怯私鬭若銳卒勿攻其脫世膻若弭兵勿食故忿可悔廉可辱必死可殺必生可虜而气定者生死不加於身而況身外之爵名乎兵法語稱生勝有曰勝兵若以鎰稱銖敗兵若以銖稱鎰願諸士之自勝也以鎰稱無以銖稱乃諸士所爲重其身以爲國重尙其當幹城腹心無徒使傾天下之物力事燕而燕曾不能出一士以佐天下也諸士重矣

○大明律集解附例學

律之詰曰矩曰率律者天子與天下共以爲矩而率之也樂有律師出有律師之律不爽進止而主容民樂之律不爽損益而主相生刑之律不爽輕重而主容如師主生如樂三者一不得其平而統乾天地之和故謂之律然律求所以生之而用律者求所以殺之故古之知律者省刑而今之知律者不失罪耳我太祖髙皇帝重念民命詔定律令凡六經聖�爲四百六十條而列聖相承復有條例以補律之所不及蓋至我世宗皇帝之乙卯漸積爲三百八十五條我皇上欽卹庶獄命刑臣重加酌議其仍者半刪定者半凡殊旨別旨詔例榜議非經議請著令者不得引比然律文沿晉唐之舊愚者旣懵不知守而姦者且依法舞文丘文莊浚議命儒臣通法意者爲解而陳禦史察等如其成書於是一代之大法字析句分不獨令天下曉然知法意難犯而實令士大夫深念民命無進博斵棺之利退抱仰屋之憂也蓋自古國家之運莫不與法爲存亡故臯匿則民勝法臯窮則法勝民民勝法國亂法勝民國殘是以願治者相與共率爲矩如樂之鐸如師之符而不敢以意用然今天下郡縣之於律患不明而朝廷之於律患不守不明者監司直指間有駁正其不守者上卽用意以屈法而下且屈法以奉意嘗怪漢廷尉釋之號知法而曰當是時天子殺之則巳豈以天子而可獨失律乎唐權善才法不得死髙宗欲殺之王本立法在必死髙宗欲原之狄仁傑兩執法以爭而兩得其法𨿽以髙宗之主終不敢以意與而況治朝乎髙皇帝當律成而曰非但一代當遵𨿽萬世當守也豈非聖子神孫所當共以爲矩而率之歟又嘗恭讀序律之言曰明禮以導民定律以繩頑夫禮之所去刑之所取失禮則入刑而明刑以輔禮乃賈生有曰禮防於未然之前法禁於巳然之後嗟乎安得輕徭薄賦以導民於禮而無輕試法乎然而不得巳也終願明律者無失其相容相生之意爲朝廷守之爾

○漢疏類編序

往予從尺幅簡材識士雅不欲以比耦聲律盡豪傑之槪以爲士一行作吏卽承上教令而檄達之不文不遠況入依承明金馬以言爲職若以軄爲言卽不欲駭天下以不可聞見之祕密而學不愽不足有質識不遠不足有見故亮而不俚精而不晦寧椎尺幅也予以尺幅閱伯玉則伯玉材識具在尺幅而論事顜畫綽有古法旣以大廷髙第出馭劇郡藉藉稱三輔循良偶以所輯兩漢類疏視不佞抑何詳而有體也夫疏者下所以通上故於訓爲通而疏爵訓分疏屏訓刻疏軍訓徹疏濊訓滌合其義爲封事以達之上訓通夫分惡其失當也刻惡其失眞也徹惡其回護惡不盡也滌惡其詬誶而不潔也捐所惡而以言者之心通聽言者之心乃可以爲疏夫疏有諫臣之用有大臣之用而兩人者之疏有疏人有疏事公狐六曹之長得平章言者所條上論列而用其長乃諫臣又得就大臣所規畫錄用以財可否而折其矩故大臣多以事見而諫臣之丰裁多以人見大臣言簡而盡體大而精曲入之不嫌於平而或以將順爲隨諫臣觸姦指佞不切直不足以折角而要其必從而或以過戇爲激然大臣參密謀而懼天下未旣其成先咎其不盡則稍稍以言�事而下自同於諫臣卽諫臣預陳不可必之祻福挾人主而其言不驗人主固薄而不信至毛舉瑣屑友朋所不堪質而�列之九陛而又或溺旣燼以爲豪也故大臣與諫臣兩失其體而疏之訓不明今兩漢諸君子其疏具在卽迕合異遭而伏蒲排闥各殫其衷卽疏一人亦罔不引經據傳責以大誼不效世人作里巷勃溪之談且纖兒首鼠於諸君子何如而小言大言固爲社稷之役者斯亦古今得失之林矣嗟乎投魚水之歡易當雷霆之下難非膽智則材識弗任非茹吐古今則膽智弗充試以語不言見人以言之用不用卜兩漢興衰存亡而見世斯伯玉所爲�天下膽智哉蓋宋人曰聚古今之精英實泊亂之龜鑑予不獨望言者矣

○歷朝忠義匯編序

蓋歷朝忠義諸君子合之無慮數千人莆中郭道憲釐以八類銓以二十二卷題曰忠義匯編其取例精而核嚴而有體舉數千年精英正气薈於一函若玄圃昆丘琳瑯紛若無復問蒼璣小璧之奇者當其傷害气於墋黷嘆孤懷於寒坷卽快於所就而每痛於所遭則有若戎郊戰壘折戟流沙而心慘者則有渴鳳羈凰俇魂局影而心憤者則有似月彗天虹驚燐化碧迅飆丰雺白日埋光而其心郁攸不揚者蓋成敗在一時之社稷綱常關萬古之宇宙而撐拄宇宙之正气不昭宣於兩間則佞舌薄膽反得樹頰胲於回面是以挈綱引維破冘豫於岐途洗衷貞於丹府使粟犢別迹於纖兒忠鬼分標於殘客諸凡貌衷異調初末異操附麗非君低佪非慮皆絕勿進蓋不獨潤艸塗原之佐不至爲邪於側入所嗢噱而狐蹲雉伏雀目鼠步且震局於批鱗踐虎之風稜而不得以噉名爲誦訾於休哉斯亦撰徳於旗旒圖芳於鐘鼎矣蓋自昔論事君者曰以忠曰行義而忠義之極惟曰致身夫致身非必於死卽死亦非必忠而願忠者必曰死而後巳誠見小夫愞臣﹖﹖靮於菀枯訾譽之徽纏者皆起於自私其身而身一致則菀枯訾譽不得幹而心盡何者人臣視其身爲天下重必不輕以身許人而一許則終身不忍負乃視其身於天下輕者嘗不知身以爲天下而惟知天下利吾身故其身如蜣蛔無以自解而圖菀於枯逃訾於名卽心所不可而隨世嘵嘵彼回計利於身耳夫人臣而利身也亦何不至矣姑以諫論人臣當昌明之朝語爲肘跗遇爲鴻風卽委蛇蔚爲上臣及時事紛拏投難茹苦必小以去就大以死生力脫徽纏乃可以圖公何者人臣死軄死言死亦其常然惟不問其生者乃可以死亦惟不問其死者乃可以生倘念岐幹利卽死非臣誠而況主未迷奪權未倒重乃至摭死灰以衣飭其大疵而逆計其不死彼龍比不笑人地下乎予閱卷中人悉其義烈與其時權姦燻轑之勢輒廢書而嘆謂宇宙精英之气別具肝腸必非垐軀保妻子之臣可幾柰何妄男子眊筆一牘輒附古人以據顯名要雄峻何異紈絝坐冒首功及比於肝腦塗原野者𨿽然起死人有拊其心人臣行不必盡合而願附古人倘亦拊其心者不死者乎兪跗或欲起之矣

○姚胤昌廣蒙求序

蓋聞鴻鈞轉而云漢昭回�極奠而峙流共載故方以類聚物以羣分而搴芙蓉於木末采蔚荔於水中則■﹝牜骨﹞■﹝牜骨﹞徒勤矻矻何益是以記事者必提其要纂言者必鉤其玄有雍錄姚胤昌先生家起文科學宗宦牒顧金虞箭敍述推髙壹鳥彬魚勞歌輟詠雅侙素流之規簡寧酣名士之離騷蓋韻度旣淸衿期自爽文彩饒閒於浴纏景光假日於煩官以故玄吐白凰迷開班馬一雋當子春之旗皷萬泓渟叔度之汪洋所著有易解說林寓言望洋諸書業巳膾炙人口滌蕩煩衿而近復有廣蒙求三十五卷予晤言於極樂精舍得傾篋讀之其仰圖員蓋則囊括星日吞吐雲煙其俯攬方輿則原本山川極命艸木其中畫人事則琢磨道徳組織義仁至於資談助則笑■﹝月枼﹞言鯖盎於腹笥抒筆藻則弄戟走兔蔚爾經廚蓋蒲菹脫曼矰而不射公輸操空柯以何斵故籯金不餙於妍皮頭玉乃慚幹雄發然衝蒙涉田而致遠不若遵途之易也膺�撇波而濟水不如乘舟之逸也以故沈浸醲戫含吐英華使貧兒驟詡於談端學子恣材於筆杪蓋因云灑潤則芬澤易流乘風載向則音徽自遠而石田種玉先登多寶之堂驪頷探珠更涉含瓊之海此先生所爲潄六挹於萟圃函三視以萃盤也嗟乎發墨嘲玄子正巳蜚香於舌妙補天拄地得仁寧乞口於文權而手勤冥索額取蒙求聊以識理窟之前旄見說叢之落塵云爾

○紫陽朱夫子全集序

蓋世道系人心而人心之蠹世莫大乎離經離經者視經爲通人之轍而墨守無以自見故跳於黍度以愽所欲而收之寔且進據道徳之塗以博所大欲而收之名夫寔收之以亂天下之爵柄而千主令名收之以亂天下之學術而於師傅幹主令人猶得式格之律繩之而師傳晦則畢世之人心集然而從以世道遂爚亂不可巳蓋朱子之言曰道統之傳散在方冊經不明而傳始晦故窮一生之力以研聖賢之經而抒爲文辭皆足翼聖經而正人心而離經者方且薄六籍腐前哲彼其槁項於一先生之言則多變異說以進迨糜勛名之外而寄籍聖賢則多進而持異說蓋采華者迂其辭而僭窺斯道之�旄者並迂其意如貴人建浮圖願爲新不願修舊而沿舊者又認指爲日而不識其歸故騁轡於詞而馬足於行不獨爲自立之標而且甘�室之戈矣夫朱子蓋嘗徧窮百籍又嘗徧�名師友然其生以敬而無念不經無經不行故簟食晏如而一介必道登仕九考立朝月奇耳而侃侃論列每以去就爭之不顧且所至有能名又非徒虛而無當當其告孝宗曰記誦非以探淵源出治道虛寂非以貫本末立大中此其學問大旨哉迄今讀其文如低佪俎豆之場而朴逸驅簡蹞步皆寔然學者或不能不登枝忘本而欲捄其流者矯以返虛明乃學者又憑虛而無所住夫目入頤解盡知也而手舞足蹈終入於不知然則學何必尋故亦何必棄故何必耽寂亦何必逃寂士或擷采潄芳而無一言幾於道亦有探玄鉤要言幾於道而不得名爲儒蓋懸想無與於觀而臥遊未歷其實也惟朱子反躬以踐實故其言如登陟後揮塵談名山然而後之人猶不能不波也蓋論其始卽楊墨未嘗有心於害天下而終則習孔孟之言者亦未嘗無害於天下故孟氏亟亟於正人心而朱子於正心之學力持之不變是以其徒謂道自孔子而後一著於孟子再著於朱子豈非其反經之心同哉今上雅意正人心諸操異學者絕勿進此世道休明之會也刻紫陽集者意在斯秋寧惟是明師傳抑以尊主令

○大宗伯抑所唐先生文集序

昔蘓子瞻稱剛者必仁佞者必不仁蓋予讀唐先生集及其傳而信之郭宗伯傳唐先生敍其慷慨正直反復周摯曲盡剛仁之槪而予讀之因念今天下有綰轂一方身在去畱者至煩舉國爭之不置乃向者宗伯當癸甲之際於國關宗社於身關死生獨一二人如唐先生堅持明諍於要人而曾無一人引大義明可否於朝至要人退而正人有寧宇天下始爭系籍於其下而奏牘一掛其爵裏則搤捥題爲名流而向之堅持明諍者或生或死或顯或晦卒不聞自詡結交之素而此正人者乃一一標其人曰某爲我堅持某爲我明諍嗟乎何向之君子輕人於死生而今之君子重人於仕退也然則論唐先生於向之君子豈獨威鳳之在雞羣乎夫正人當憂危踣頓其譽我於聖賢者旣擠我於崄而膽智悸駭耳之雷霆者亦復尢預奪常乃先生低佪於正人去國之際不難危犯者之鋒以激發天下之正气而解釋其衷此豈詞臣弄柔翰者至今讀北風雨雪之章可涕可憤尙令人腐心裂眥有請劍尙方之意而中間宜婉宜直亦疏亦密斟酌於語言操縱之間卒以消祻萌於旣加甚至執政所欲庇不能得之先生而執政所欲去先生卒得之執政此又豈區區以口舌脫人於祻者嗟乎先生可爲大臣矣先生經濟大略百未一試於朝獨其酬應諸著作尙畱什一於篋冢君涕而授簡不佞宗以敍因念古之立言者有言以人重有言以言重有言與人俱重而要其立言必皆卓然有所自持不肯低廩以隨天下而惟道之合故能爲天下重而有所托以不朽先生生平嚴請托絕附麗蔪蔪孤立其气定於養而詞成於气故諸所炎裁和平婉麗而慷慨正直之气戞戞筆紮間卽其原本山川極命艸木牢籠載籍之菁華而與子言孝與臣言忠要以抒所宿藉如長年三老談河海曲折至正危直言於癸甲之際而片牘隻字皆足以翊世扶人眞剛者之仁哉世稱天生正人以遏佚要人而寧知天生要人以成天下豪傑之正气故嘗謂天之風雨晦冥人之喜笑駑罵皆佐我�料而世間豪紛勢熖傾附縮朒之徒皆足以供我怒生之气而顯其不貳之節令天下從正人片牘隻字中贊嘆頌說無已時而正人之言與人乃俱重於天下而有所托以不朽蓋郭宗伯之言曰先生詩有輞川之致文如陸敬與此未必盡先生而要之先生不盡於其集其曰人似李元禮不可奪又曰大旱金石流土山焦而不熱大浸稽天而不溺幾於盡先生矣

○王覺斯太史初集序

予少不習爲史故多學史事不能爲詞苑雅言及束髮登朝乃徼入詞苑及荷橐直承明卽不能降心爲詞苑言而言不得不詞苑不圖齒至而逐爲邊吏去所習詞苑而馳疆場故世之不能文而詞苑不能武而疆場者予也予以邊吏閱邊方在白馬黃崖間接家信言適得予鄕覺斯先生初集可盈尺者再予故知覺斯以經濟爲詩文不知其初集頓再盈尺也急促其集閱之燛上夫予不能文而不得不爲文也猶其不能武而不得不爲武也予旣閱武遂以武閱覺斯之文覺斯摭實而文憑而多致殆覺斯自爲覺斯者其抽毫爲深沈之思則潛天潛地虎變龍蒸而陷陣大呼神色自定其取多用宏擷萬竅爲聲而蒼璣小壁不遺一匡則破斧缺戕奮於一旅而忘歸繁弱細大不捐直探武庫以供龍圖百萬而東一鈴其髙文大冊逓爲苞�帝室王居蔚乎奇麗則柳營楸垺鵝云錦云而六花九疊其出無窮其過都入裏傷世閔人則幸兪兒於斷壁殘壘駴心乎折戟沈沙遂以招化鶴集澤鴈其體物肖生揆策圖事則霏雨依楊投醪予纊絮乎聚樂離合之思其奏雅資言端冕道古則盾鼻流云環頭佩月日羽云旌息於尉候而百工羣譯奏升平之頌嗟乎予不知武安知文念文士借觚管貌山川艸木之情性傳皇帝王伯賢聖之精神遂以發天地坱北之气而又或借天地賢聖之气神河山艸木之情以抒發我靈性故法家深刻而入抉其情也畫家炫爛而出貌其神也兵家發揚蹈厲而奮振其气也覺斯靈心慧性定气遠神其言人人意所及卽其言人人意所不能及蓋抱髙世之材而抒以堅良其語出語入語髙語下亦復若用奇用正用眾用寡而先爲不可勝予每怪世人低佪於峽崥之谷紋而不覩天下有洗天浴日之洪流貯萬鱗而沒光曜也得無讀初集而神气爲橐予老矣旦暮釋武事而歸休乎蘇門黃華之間偶�覺斯馳使節南來遂得晤語於韓家水治以竟斯文

○鄭思成悅偃齋文集

士有抱而嗛遻世不得言也者必其有抱而嗛遻世不得行也者夫士乘遭遘期一盡胸中之奇而俯卭人世以何問此冦綏也則能有不必盡蓋﹖﹖亥然處虛者銷龍淵爲鈍而托曰世不用耳夫世不乏賢者何至錞其身而逆天下之不用誠吾之才有當於天下則瞇目聲利者不必行也而澹心聲利者不必不行也得一不必不行者則於世不必無遻而要無遻於世之賢者矣誠無遻於世之賢者則於世亦何必不遻遂州鄭思成弱冠登朝蔚爲名世何南何北何內何外世嘗若不盡其能而思成未嘗不盡其能生平意所得當一抒發其中所欲爲卽謫落樂也其意所不當得而俛麋局蹐愽一官不樂也以故通籍三十年行不必不遻而能必行其志其所爲序記志傳諸啟牘雜著愽大沈雄言必當世之疢而予之石其於國家之大機生人之閎紀無不娓娓提其要至模寫回矞詭譎之狀則若借尙方劍於管觚而鳥雀逐之也其顯次幽人志士髙賢大良之穆行則又若造膝式廬而膠漆投之也行所欲行故言所欲言而居平之致無溢喜如寒素然居欹之致無牢騷如平居然夫道迂而漫畔不可循者嘽也幅狹而抗羈不可騁者促也其辭嘽者意得而憍也其辭促者意喪而獲也思成無一有而獨以數十年之蘊藉抒其毅然不阿之气自撫自範其不襲古人之語也若其不附今人之行也卽所自疏主上曰烈气不�捐也文如其人哉人如其文哉予觀易下隨人春秋襲且於之役誠恥之耳夫人恥附文恥襲附者傍要人而不敢孤立一意修行者尙謹之襲者接往迹而不敢妄措一武乃修辭者甘心焉豈江山之奇麗不供我覽結古今人物之殊絕不供我驅駕將吾之才情不可以攬結江山之勝而擷其秀驅駕古今人物之長而握其靈亦何至容頭過身拾遺瀋以自娛也易之賁不言不文乎於趾曰義於須曰與上興也蓋趾之動由我須之動隨人由我者變化在握而交錯於剛柔以成義故曰觀乎天文以察時變觀乎人文以化成天下嗚呼持變化之道者可以義可以文當不至寬襲於附令有抱而不得盡也蓋予聞思成之先額堂曰白賁夫捨車而徒義能爲白矣

○姜抑若起秀亭集序

予讀書文安蓋友王翰簡劬生弟姜抑若掖令云抑若爲劬生內弟一時一隅稱兩快士各成一致劬生負豪蕩之气而沈博其爲文若江海驚濤汨汨東注而蓬山瀛嶠不妨撐拒其中抑若才比劬生加以雋快時調泛駕於馴策燦爛雲霞英英天漢其後相次各繼兩尊人成進士劬生尙搖佩金馬玉堂間抑若則鸞鳳棘叢棟幹之材旣窮短馭管觚之業更窘旁魔予蓋讀抑若詩與文而三嘆也抑若骨淸而气爽衷多�而貞不與俗絕直不與物迕至識料所獨持卽百柅不沮其學博而粹擷之發中丞公遺筴不翅南面百城其翻史則兵刑錢谷若一代經綸大業罔不羅列胸嘗以邑當太行東注龜鰲之與居考河渠於酈生以合列史蓋翻史之一斑其任掖令爲大府倚郭浹月而吏民懷畏卽負玆未帖而臥治新硎在則頌之去則思之蓋文章政事具有兼才而千伯未竟於僕一殊令人拊片玉惜連城未盡也予竊讀其文念其人而因念其詩與文之致記不云乎禮者物之致夫物朴耳而禮爲之致黯者亮需者敏黠者平有放而文有直而摋蓋其致也庾開府之淸新鮑參軍之俊逸合以支道人神駿無亦其致乎接其人悉其文讀其文悉其人觀其致耳蓋天地之元气體物於弄植爲華蘤於珠慰爲光英各結而成致其在人則气神之標貌肢骸之韻度相迫而出襱之爲邋襐之爲牽慮百而不能紛故曰一致而百慮予讀抑若集矜容愛儀有條不紊古自多致翩翩卽腕不停揮醉涴衿履亦復翩翩自爲一致蓋風槪雅持旣不願拾級聚足於藩籬而選潭擇木又不願課虫魚收蜣癭效今人之奇腐要以才能匠意力可驅陳試以人諭中蓋有入出禁闥爲揖客無令阿意慫惥如汲長孺也者其致廉直勁正癡絕而可親又對愽冦翠裘出給奴弄丸於蛟螭之窘不溺不迕如狄懷英也者其致通脫圓雋雄邁而快蓋致之出也漢吏所不能以矯餙邀之致之成也唐臣所不能以嫵媚儗之昔人謂蕭文終識淮陰也以天趣夫天趣之發也爲致鬯四支而美揮寸管而靈微獨人致也抑一代之風猷運局有致焉予且以天趣賞抑若之致惜乎未見抑若於致之止也目今中丞公諸孫振振且起固有竟抑若之業者矣未敢以銅墨欣劬生金馬也予更念劬生云

○東國申象村稿序

象村學程朱尊康節其理學以數入諸所圖陰陽兩儀及進退乾震盡經世大法卽不必謂聖人有意而數若寫其意其自述依光詞苑載從干戈乎四方而晉文昌領議政間嘗被放其壯歲語多溫嚴有風格及歸田五賦若拘幽獨漉三十篇感遇三十六篇每嘆陰谷之不暘而出溟入涬合睡覺於一故其詞有班騅白馬之雄有龍笛鳳笙之麗有鶴氅鸞軿之儛仙乎欲上當其適輒欲追夔契逐陶謝又若駕小車乎艸碧花紅而哂左徒之迫隘其體物之極若非我非魚知我知魚酌窪盈滿溢於柱下頓不知乘風雲上下也君嘗朝京旣嘅慕華風有方言異俗文字同流之詠至其送客朝京輒盛述帝室皇居之盛侈天京爲仙遊丙午朱翰撰蘭嵎爲君弟鳳山守書枕云亭三字君重之爲帖捨其效選體十九首盛述吾歷下生適李工曹稱覃被同文之化代不乏人豈不然哉君所推易學復有花潭君迹諸君子翩翩材格豈其以國格雕題而侶椎結者予將以諸君子爲東國洗之

○蛟門沈先生敬事艸序

國家置閣臣不置相故權不得同相而其上弼主徳下謂人治使陰陽以和中外以理九夷八蠻賓服無大患害則有相之任朝廷生殺予奪之權閣臣不顯操而賢者得君以行其公遂能任生殺予奪而天下治不肖者得君以行其私亦能竊生殺予奪而天下亂故閣臣不必有權而有其任蓋神皇帝之任先生曰君勞於上臣任於下樞機政本最爲詳悉先生之自任以答神皇帝曰仰贊聖徳俯儀百寮寄國安危爲時輕重漢臣不云乎君居其位不知其任先生誠知而任之矣先生居閣十有二年獨任者八年閣體重首輔其圖事揆策主之首輔當予陪末綴每見上傳首輔主裁語不及次次輔下首輔卽賢次輔以下豈無一得當上或間與首輔相參差而兩意各主朝士之從意者隨分蓋自古分合之議竟與國運相隨予初入翰林則閣師蛟門龍江兩沈先生與座師金庭朱先生相次輔政三先生初固相得甚驩蓋龍江金庭由先生揭懇而下然三先生意或分而三先生之門不能盡不分其正人君子必不分卽分亦無它而中豈盡正人君子總之朝廷爵名之途隘而天下願爵名之人多人不容於途故途何必爭而當途之人固一途所推爲鋒而相與拒其所爲它途者合力相觕久之同途之人不盡得於爵名遂亦外向而以情告卽當途極力撐拒而勢不能以朝廷之爵名盡予所私卽力能盡予而同途之人眾力又不能盡出所同願之爵名故終入翻覆而不能久是惟秉豪傑之槪用其一至卽人有分途尙就一途而爲朝廷分猷念合調燮使重譯向化而其所托重四向之吏咸能如所指揮而成予讀敬事艸以合予所見之門墻略得其半而其所默運懇調以神皇帝之神化執歸道化拗從法盡什得其五六其籌在帷幄而千萬里之外若指掌大如鮮如播如淮徐如如宗藩凡承顧問與計算用一人發一略罔不適宜而可必成否必敗其密而重如調護如冊立加典禮十數年不決千萬人不移而卒定於先生之言下臣所爲仰神皇帝謨烈髙千古而輔臣之徳業蓋相任也卽分途而韓範之爭何論也先生諳練典法舉邊徼利害將吏勇怯饋運難易道裏迂直靡不通知故其言如秦越人解纏奇不扼腕於共呻而手辦禁方嘗議司農疏切直有矣處置尙疏以故遇可言卽並言其方而言不露卽上從其言若上所自出陰奉上以道徳仁義而巳不與其功上亦心知用先生之言而以不露成獨運之神當其時有一言而輒從者有再三言而從有再三言不從而終從先生之入告曰情之至迫者臣不忍不言又曰古之愛君者必於無人之所又曰天下盡言也而未能深言予向所謂恚先生不爲一言者今悉其言懇且殷洎讀守成三論殆深言乎至遣使一章固從來憂國誠臣所未易讀其語卽平交動色而況以陳萬乘之尊若曹卽環列左右旣無器忌復無齒嫌予蓋曰此先生之膽之誠亦曰此先生之任也嗟乎天下之政至政府而定閣臣造膝披心而以言進又至言未必盡得卽其言得而天下未必盡信則先生之爲閣臣苦矣予因嘆先生後乏先生之膽識遂乏先生之任上諉之曰虞擅下諉之曰虞侵蓋有犯漢臣之誡居位而不知任者何不一讀先生書也季子刻先生書明先生予得以季子意敍先生書明天下季子以使至東語予以敍歸來兒鑰遂得接季子交戟下乃爲敍復季子

○畢白陽先生督餉疏艸序

古豪傑任天下其視天下於身親而其親天下更忼爽而不殢是以身入利害之中心出利害之外故獨冒天下之大患以兼收天下之大權蓋患發而權委非收天下之權不能巳患然必冒天下之患而權始歸故能乘權以巳天下之患乃若惠方伏而君子曰患細人曰無患旣以爲無患則視豪傑之權誰不可振起而冦其權遂以及於患先生當天下之患方急旣主兵旋移主餉又旋以餉兼兵凡令剏建之宮盡屬倉襄之會爲他人所不敢任而獨委其權於所敢任之人乃先生於所任又能取宅人所不敢任之權而獨任於所當爲之身故天下幸權之歸豪傑而揆餉於兵揆起下之兵於遠徼天下更幸豪傑之不釋於權國家東偏有紛憪然授兵發牌一時牙纛坌坲諸狶勇力不當前疾而攢糜於去蜂歸紮﹖虫之會罔不設儲待物以待須索卽川澤吁吁和不生境一耦鱗次狎至每歲可百餘萬而峙乃茭蒭歲不下五百萬先生抱社稷長慮方分身以四應以巳天下之患況世有膽智英雄孤懸海嶠不翅身爲之而忍不顧念先生方自兵略餉其視兵間苦樂於餉旣親念復以餉兼兵則其視餉虧嬴於兵更大朝廷任豪傑以任天下於斯爲盛因念先生金昆玉季各標觚稜其爲政其命旁側無慫喜無憑怒故所至俱屹然可紀其後先條奏有督餉奏議夫任之議與議之議異議之議指發詬病不必自辧方術抑口授方術令主者自辦而任之議如病家屬病於國手直令抆拭斑痕其心腹腎腸直與患者爲一而雜診下上勢必自酌自劑無得更以病呼而反乞方於主人然而有療病之病焉貴人好意迎之而旁手好中攪之又或所需不必給安得不稱病先生之議皆禁方能巳病不多呼病蓋天下之病莫大於身冒患而不得主其權權方及而旁有好事者不深於事而直以意揶掄之劖血脈而藥者其何能奏效夫天下不敢任而豪傑能任故稱權權非有形之物也以豪傑所敢任合天下所不敢任而成權故豪傑見爲冒天下之患任天下之事而細人見爲握天下之權先生惟親於冒天下之患故能忼爽以收天下之權而平天下之患夫言出於平天下之患而言始大非復議者之言矣

○何武莪諫艸序

漢人之論諫也曰去就以之爲諫死生以之爲諍夫去就易耳一官何與紛然乃有自詭必死而不死亦有自詭不死而死者則死生亦易耳曷其膽之孱不結心於逄比而借厭厭之气於蜍志也中龍門之男子捐劍去而閉長安大索卒不得也乃庭臣不聞有顯言者故漢禍成蓋敵以下之骨肉尙難樹頰顏而況獨居雷霆之下不忌齒馬有敵以下所不堪者乎五月四日亦疑其異人或謂不可不問以安東朝不可深問以安主上然非有招不來麾不去者借尙方劍抉纖兒逆計以開朝聽則問不問奚藉焉讀武莪疏其憂深其思苦不獨其辭直也武莪解褐輒報所不共戴直以身歸朝廷其視天下事不翅庭屏而膽智足以用其志故其言多剴切而盡夫盡故使天下無所容而不得不攺易弦轍以聽所條次頃卽少違其禁闥之願而王上天地之心微矣武莪不難死生而難去就乎況嶽嶽豸角主上終以法寄也小臣於主上所以待武莪仰窺主上深心焉

○王鑑心都尉疏艸序

嘗讀天保諸什悉臣子所以答君父忠愛無巳因念臣子與右父同休戚惟自待不薄乃能以忠愛厚君父蓋自待不薄者視其身得與君父同休戚則其身爲君父之身其於�父之休戚得不引爲休戚而又寧得致身與�父之休戚任纖兒撞家居而亦惟亦諾曾不一言故厚其身者知君父不知富貴厚其君父者知忠愛不知其身而又安知身外之富貴祖宗朝貴戚如廣平富陽以功鎭北平兼府事又或歷掌兩畱都又或相次懸平羗印鎭甘肅又或歷掌兩都督府又或參行省政應制直廬督學政蓋豪傑輩出文武惟用諸公亦得奉君父以罄無不宜乃其後沿惟掌宗政領侍衛將士不盡責以它事更不盡責以言時以不任之言言不任之事則競爲駭笑曰言者不言而不言者言嗟乎惟言者不言卽言亦不肯盡乃不言者言耳人閶婣婭尙相匡維而況列五等餐千石連光云日豈其顧景金貂而曾不念少酬祖稅又況佩七葉之冠族服十年之義訓其待身不薄而安忍視君丈關失若自爲怵戚不相關也者今讀鑑心諸疏艸盡眾所不言若言不肯盡也遂盡言之中間事系宮幃藩邸俱天一文務其請東朝代諸大禮雅欲重元良釋中外猜疑至從賜書摘二十六臣之議若持方藥療宿屙而攬權任斷更爲救時良藥迨神皇帝怒禦史遂娓娓悉情事必懇必盡期於補彌君父闕失蓋天保之什曰俾爾單厚賢者厚其身以厚君父其心類如此及起謫居適東�以廷議當治兵事髙議出固巳絀羣策而雄材大略要在以九萬固寓恢疆獨羣紛未諳典制事遂寢不行當是時予方謬參政事頗欲佐先帝挈綱要尙猶從都尉之言而親見先帝憂危遂冒昧東行旣不能如韓公之有說以靖丙紛而又不能寒�膽假令朝廷信攬權任相之宜則上公不祠而公得以十萬橫行憂��哉乃知挈尺幅議登任未盡豪傑也歷三朝恭逄千古明聖堂精上理其精核萬宇固巳攬權任斷一旦推豪略竟十萬之議公其一酬此言矣

○侯中鵠亦詠艸序

鄆人侯中子中鵠之論詩曰詩詠性情亦性亦情則亦可以詠故題其詩曰亦詠豈遜轍於前車抑蹇裳於獨往耳夫詠永也長也凡施於眾長謂之永記曰言之不足故長言之書曰歌永言聲依永譬之詠然咀而入其旨出而長故漢人號其說曰雋永蓋七情具在肺腸五聲具在舌齒情動則神流聲葉則調合然苟非其好卽宿達不解乃耦抒其情卽弄戟者不難銘刁鬥歌勅勒罔不立成倉卒備極情事其至可以被管弦然則矜虫鬭鶴者何得侈抉驪於擢腎快探虎於枯髯也乃或謂倉書旣雨易總旣雷苞符無復禾﹖畜而待發者獨不思河山永地日星永天兩大文章終古常新而艸極爲螢木極爲芝卽枯朽之光明變乃爲永柰何拾飣餖自命古人也中鵠君獨負靈衿人駭气貌諸所撰結敏如注射而丰不余辭約不余意其五六七古縱橫合度突兀驚人其近體則山泉泠冷春暘煦煦伉食中蔚爲都雅直欲會風雅於元聲而庭實之綺膩於鱗之髙華時在觚稜而不有也此公所爲志亦詠乎夫不窮趣有遺音不竟旨有遺味今人割剩馥饜眾口苦饔子揮霜乎咄嗟而詡縠薄絲縷之奇至怪分髦殘俚分彘臛則彥伯之筱驂耳其剖朐殷林而徳色翳乘也中鵠君機有獨持乘無偏嗜總以抒其情所必至而循其性所自有使讀者外咀而不覺中人雋永哉寧復有遺味乎蓋聞濉渙閒能文章有日月華虫以奉天子齊魯於文學天性而灉濟環鄆之左右其鄆之濉渙乎中鵠君方與其猶伯釐爲世顯人其抒發天心以組修於身而成文天下此其豹窺云

○家乘序

予以先少師晚子今遂得長族姓自予而上五世予懼不願以我爲子孫自予而下三世以後其後予又懼不願以我爲祖父也凡我子姓得無懼乎予少讀詩至棠棣詠兄弟先妻子而孔子繼之曰父母順予以爲父母念其子故兄弟翕乃父母順然世人兄弟不和多起於私妻子故詩人先好合妻子而後言翕兄弟予觀世人當稍長未有妻子兄弟相得甚驩及一有妻再有子遂有間言而隙且開遂不翅如路人凡我子姓倘其念我子以體父母念其子也孝弟之心油然生矣先少師遵先訓以訓我兄弟�曰朴實淸廉曰無欲害人曰精神休使盡而嘗以無欲害人爲要嗚呼凡人淸廉乃不好貨財乃不私妻子乃和兄弟乃順父母夫無欲害人而室家妻孥間可思也平天下大道先少師殆以數言該之凡我子姓尙其共爲遵守無令致�祖先不以爲子孫將世世子孫以我爲祖先�特以此書之世系冊端告我子孫以仰紹我祖先

○徐太師文貞公年譜序

夫名賢之勤簡察者或歲自爲記曰不卹其躬不楷其後而乃其後人繼繼承承亦或歲紀其先以摹平生之悲喜離合若匡扶開濟之略其眞則操弦而志睪然而人頎然其似則盤礡而貌阿暏一毫一發尙足以隕開笥之涕而泣撫研之子孫故勤先撫者不獨貌先人於狀侈之聲詩勒之金石以紀其大又不獨倚公家之竹帛彜鼎萬子孫勿變爲久而必合其自少而壯而老譜爲家乘令後之賢者識漸鴻鼎雉於楮墨之外而且得律不賢者以視其萬於其時有識之士亦且就其中窺時事之靜棼世路之夷險肩荷之重輕以及鴻風魚水納牑櫻鱗之迕合卽其斟酌元气調劑膏澤若倉扁之起人於殆者亦若畢致於譜夫慕其人未有不思一暏面貌閱行履況子若孫之於親乎昔人謂一毫一發不似吾親卽非吾親而公持議謂見一毫一發似者猶吾親見也嗟乎世寧無毫髮皆似者而況毫髮皆眞若譜者乎公嘗自贊其眞若曰日兢兢以簡察亦蕩蕩以忻愉夫日簡故日愉而日簡者少馳六螭於暘谷而壯試之昆吾老息之懸車也如一日予觀公抗議於禮樂名法而歷閩楚江浙之間殆旭如其出然及還公華近洊正臺席無棼於絲無丰於蔀而兩朝始終顜若畫一殆暵如其中然及功成身退徜佯於九峯三泖而香山洛社不易其常殆闇如其入然蓋時用晻時用明時以晻致明時以明還晻而光翔六幕晶握寸環至其殄墨澄汨提衡甚力蓋凜乎植黨鬻法背公自營之爲臥盟也將無日簡者眞歟世或言﹖冊天祿石渠間多﹖﹖亥然處虛者予於公一雪此言矣夫摹日於盤不旣其明摹行於副不旣其神公固曰气溢難狀骨羸易摹豈不以得神則工者乎不佞三復譜而謂公之孫次譜者藎夫曰是其中有寶符焉勿寧舉其語若出諸袖者簡也

○邢中翰恩命冊詩序

蓋聞子欲承家臣歡遇主而君惠卒難偶徼親恩詎合輕酬故椿庭虛陟岵之悲蘐背空翩鵻之詠一命不沾及釜幾行猶愧傭書乃中捨邢君玉樹一庭早見伊蒿罷詠龍文千里誰憐駒齒長鳴況家謝老成門無長者蝸迹滿雷陳之室燕泥空王謝之堂痛無祿長離縮足蓬蒿之徑閔未亡不造驚心磨碣之宮集於苑無集於枯白晝聽嘯梁之怪翻爲云又翻爲雨平居看入室之戈而陵谷何常成虧有定一旦脫囊逢掖簪筆承明入聯供奉之班出載皇華之命五月東宮衍慶三年西殿承恩赤文龍躍於云津香生帷墨紫誥鸞回於婺宿光滿荻書報熊膽以鳳毛襄仇機以翟服鶴蛻返千年之彩鳳笙吹﹖壽之祥當斯際朼長繩系白日銜心詩禮之函寸艸報春暉額手桮棬之瀝而況筵開萼綠長年添金母之籌春漾流黃明月下齊眉之案於是枌楡之雅﹖仰國恩縞紵之交同忻家慶短詠而五音叶調長言而三管成文不佞未得國能式瞻大雅四韻徒慚貂尾一辭更浣佛頭敢當薇詠之前矛聊拾雞香之餘瀋云爾

○範夢章窾議序

予往編曹奏悉都人僉商而苦不翅逄不若於犴也或閔而議會無爲官市者卒不行則中涓爲格耳郡邑吏責百役於殷實亦復右都人之苦商而吏循藉藉河渠未巳亦無有格者乎國家念浮浪不典幹而冒法故役用鄕戶蓋亦曰有永業知自重耳豈其幹公而剝乃私者小民非負膽智不數見公府倉襄金穀之役卽無它患苦不難搶地求解免而況一承遂破其業其明知之而明予之不一議也今天下攢糜不可爲而顜畫於議則又攢糜言病而不言禁方卽言病又或諱其所不可言而徒令調以意卽意調之而病良巳曷若明調之明揭之無遭兪跗而諱敗也予讀夢章議種種皆關天下大計慮不毫悉其病而倏次爲禁方乃尢惓惓於淸戶役而悉其病所不可言無亦如昔人之議曰役出於力役繁而力竭國依於民民敝而國危夢�其有憂危之思乎寧獨爲二東也因念朝廷立一法每以名誼厲賢良而又委曲其議以防中智故法久而民不爲害夢章議徵輸淩雜而曰官出羨予之易辦至其費不可明指而明編者則不獨詳立之法而必悉處之費寧使明加之而官受其羨至曰不累官乃不累民夢章之議其防中智乎予妄謂一隅可辦一隅惟吏不自予而一隅辦顧何可責中智也夢章謂費不可明指者予不敢問其凡儻亦有指於不指而人醒者乎夢章議皆世人所心然而口然卽口不必然而心盡然豈長吏字人而不辧災石之議也抑夢章言之矣賢卽仍不必害不浿卽革不必利故勸廉之駕不急於解墨之組也夢章言之矣

○長馨堂榮京錄序

劉給諫時濟家新城去予邑百里蓋古稱髙陽北新城云予故習給諫先猷不獨其爲世鳴鳳也給諫母王孺人及筓歸贈公操作勤苦器服靡華食指繁而兩手行汲一日提饔不歸則歾於井矣嗟乎二色空鳩沒八光隱三龍沈何異古厄井也寒采不食爲我心惻而況撫遺箑於宥笥盻哺鳥於庭柯痛繘瓶於旣羸傷板輿於未禦紿諫所爲由舞象而今一過井側頓不知涕淚之橫迸也夫以毋儉勤在躬孝肅在堂姬﹖心淑信睦在門﹖同內外其視沃逸驕坐曾不翅塵葲而茵幬有鯢齒焉母何獨遭命奇薄曾不華首而井沒或者謂天之報施少爽然蕣華易貝﹖員貞木不凋母有給諫受國明恩爲直臣母而給諫亦且就歿所爲長馨堂識母勤劬集一時名家論贊以志哀思若與帝書煌煌揭日月而長馨天之報施善人竟何如也夫婦勤媍軄猶臣勤臣軄人臣曳組垂魚而顜利害辧勞逸若籛之於井其視母富而能節儉而能勞以死孝死勤何如而給諫更侃侃論列爲世顯人當其知無不言言無不盡惟知心力爲公家之有而不知有身安知富爵然則給諫尙猶行母之道也往聞永樂君博學有髙節至勞人王勅賜時新而子爲餙忠白樂天批逆刺權屢居雷霆之下而左遷子新井之謗夫許母有年而子非誠白母有子而母逸死孰與孝勤作給諫之摹而忠直成母之大也是母是子哉海內能言之士蔚爾靑管矣

○督理事宜序

予以壬戌二月入參鉉席兼樞務以六月閱關以八月出督師歷乙丑夏當三年考歷季防者七當敍及乞骸歸當奏繳例以所督理事宜入告然是時中要方騖宋廣陽唐博陸而晉鼫盤宜邊吏恐諛農父靳饋圻父靳迫違予其披胸見款奉此冊告也將逐予者低佪未遽而身在維婁坐遺謗■﹝垂夬﹞徒以嚄唶死法爲天下笑故忍而不言令天下指予爲當逐然當初出闕庭固嘗面奏以不妄費一錢不妄冒一級一階是以初賜虯玉疏辭五口辭二先帝面諭以長少大誼乃不敢辭至兼綜中外有蜀黔齊魯東江之捷槪未敍遼之修築安插屯田歲防訓練斬獲槪未敍卽敍未敢承其後寧陽之敍亦三辭未敢承蓋當初任紛錯無亦爲社稷之役曾不計不敏之支豈其慚鳬企鶴爲榮願而作盤盂壺鑑之思儻沾沾仰徼明恩何以對天下故此冊亦終不敢以貝﹖示人獨是歲曠事淹後之君子旣未悉當時中外俇攘上下惶駭向狀又未悉身如審客脫卒者塗澤於諉誣其後折銳推矜獎蹙威柄相與譨譨以佞謷謷以逋何狀又未悉癡腸戇性四年何地何時何事及何人然何人不然其受虛唱不受黦點何狀遂致別有�掩剿所嘗爲蔑所烏有而妄以援顧窺人幾令天下以任爲戒嘗憶壬戌春三尙書抵關門其請款則百二萬其請築八里外重城則百萬予閱關請罷重城省九十七萬再請款費必不可多王太傅爲縮至三十餘萬蓋腐儒一出而兩役省百六十餘萬予四年所經營剏造費百三十萬取兩役所省爲有餘而予以屯田入十五萬以采靑省十八萬合鹽莢錢稅朋椿入可七萬其四年所復地則四衛四所四十餘堡四百三十里兵民則遼人三十餘萬遼兵三萬騎兵萬二千五百水營五車營十二前鋒營三後勁營五弓弩火炮手五萬興舉文武官生及醫藥賑給可三萬有奇軍實則船六百輕車千偏�車千五百馬駝牛贏六萬官民廬舍五萬屯�五千頃有奇甲冑器仗弓矢火藥藺石渠答�楯合之數百餘萬當是時我之良士選卒巳�錦水閭山而��窺我顏行退河東七百里更以我間屠城赭地日掠東江西部而終予之任未敢過河卽西�舊如孤犢觸乳亦且安於蜜蠡未敢闌入蓋一時文武大吏投醪含蓼進取同心而予以迕要人遂至同心軗轉而邊事不可爲嗟乎遼鶴去而城郭人民巳非予方厲駑習驥於帶城牒械之間傷膽幹之欲竭望同心以戮力而閩晉兩君子實夾介而埤遺我方圖滅此朝食而兩君子去矣駻突一出共膽爲孱予旣不能分風擘流調一簧兩舌於猩啼巛﹖禺笑而又適放梟囚鳳之晨結釁大奄遂使齊年�籠霅之气合中謗爲岸忽方且縶靑駁於鞲下馳稱娖而前行予亦紲馬懸車望鷹隼之��而心悸然則天下安危豈不以人哉當其推襟送拖未卽鶚視鷹�然豈蕩無蠆介而予方抱咫尺之義﹖﹖今踔而行期一墣塞樂浪之長淵乃絢絲之絡兩螙相加而蹇嵼倍嘗頓成逋事�四歲之經營費朝廷如許金錢付所推轂而域落於魚門馬窟之間向非謀臣良將自我遺之遼何如矣嗟乎天下事任在大臣任而誤天下何如避而不任任而潔身無救於天下何如任而開濟或迂其身古大臣當中要乘權入於中出乎外徐以扼吭而猝奪之魄斯其力大道�眞如神龍矯矯可天飛亦可泥濳其割名容容亦如割名踆踆無亦以旣任大臣必不能避一切而欲避一切獨當早避不爲大臣以予之�淺旣誤任大臣而又不忍見一時蕩之逋臣令天子之法咫尺蹂促不行遂不勝狗燛之心脫絲綸扞牧圉時天下寒心累息謂�且旦夕來故惴惴聽予任及任久而�不來天下嘻嘻�安不謂腐儒與有力焉而曰安用腐儒食此�乳者遂使予避不能蚤任不能終夫大臣而不能操縱要人特怦怦身名也予過予此冊其志予過

○錢梅谷髙陽事宜冊序

世謂千室之邑必有千鍾之藏乃予邑何罄如也家之藏鏹曾不供輿皁而歲不三鬴則粟一鏂而泉幾伯至比戶無以奉耕耘兼以應聲之徵雜出境內外遂使大猾豪奪細氓瑣尾蓋聽其自生而不可得冊中所謂察困踣之形愬朘削之狀豈其食土之毛而敢頤動也獨是獥靈二三大夫得仰梅谷錢明府以畢力於邑遂從撫摩中悉利獘苦於條上之得報可不佞從邑父老且授之梓夫豈其效世人翹翹圖畫變眩人耳目也引錣而量用者不爽於計按矩而索觚者不虧其朴予邑豈得久借明府而後有繼明府者則冊中之利獘固下所慈君戴之而上所快屬予之者也其終宜之不可更願師其事其時或不宜而可更願師其意倘其少不釋於前人乎其將執冊而動焉未可知也故爲刻事宜冊

○宋立家傳序

蓋重慶之變在天啟元年之九月十有七日先兄方伯公憶劬以川東道罵賊死是月公以胡守備思藎持書來謂川兵發萬有奇行矣其未行者予日夜督發業有次第輦下諸君子知調兵耳抑知兵在萬山中調之難也中丞君難監軍道予旣慷慨任之當以十月與弟爲聯牀語可過家一看薦兒無何薦以八月病歿而公以次月遇害初公以班生語奏徐公不聽也卽知有變賊初無意殺公公見諸公死相籍也大罵賊而死痛哉公端謹有大節而坦夷不刻僕立家之誼其報云特次其語刻之

○春秋房同門稿序

夫文體害於庸而好奇不害於奇也士掉鞅而逐中原惟無奇耳奇負獨識力可全昌而或馳偏鋒以耦世彼其气岸之淩厲不傍門倚戶以持一先生之言而庸者無大力遠識執異說而不化獨奇托之而瞇天下耳鑑令天下寧庸無奇間者知奇托亦庸也則又拾遺瀋以矯劇談而自詡先民之槪夫附豪者唾面附名者加膝至顜其傍門倚戶竊恐因人熱爲利耳故兵志曰大眾所合爲正將所自出爲奇而酌大眾之合以妙所自出者必不拾前人之唾譬之端人莊士特立獨行豈其乏同方而寧翹翹爲招也故自古擔荷天下大事不屬庸屬奇將無以奇抱獨識可破抏救歟頃申黍度於尺幅條刺其闌出於格天下負奇者不鳩化之而且豹革之蓋予奉功令閱尺幅則諸君子精神各以尺幅告而中固有負奇入黍度者气尙勃勃也然後知功令之嚴正以成抱奇之士蓋士有通材有僻材奇或偶以通爲僻而天下頓拾其倨以爲通嗟乎士亦欲得愽聞有道術者耳相沿而競奇僻於聲響以爲聖賢之精神又或並棄其聲響之似故蘓子曰士大夫治苟且記聞之學皆有意於天子之爵祿嗟乎此可責庸人哉庸人捐所漁獵則不能更置一語而奇者之才之力獨能趨上所欲爲而返以自遂其求故天下文體之正必需抱奇者之獨識而幾之變爲輝也猶下也然而在上有以成之蓋上操功名之柄以陰移天下之心而握其所趨令天下低佪於功令之嚴卽■﹝斤﹞■﹝也﹞之材不得不俛首而朿於格故曰古之聖人求之以勢而使之自至是以天下爭爲其所求以稱其意然則由斯以談上不握天下之趨使天下江泥格而合眾越格而自出天下不可爲也南宮之役予從曹眞予先生較麟經得二十三士此二十三士者識力皆有可觀而要非托爲奇者予旣以尺幅射其生平願諸君子無忘生平易尺幅也遂合其制義授�

○題廿三士春秋制義序

昔韓宣子聘魯見易象春秋曰周禮在魯若是易禮與春秋通也予嘗受易受禮受春秋皆嘗操觚爲舉子業而竟不得易禮安問春秋南官之役較易較春秋缺一人而詩禮浮於額一人予以主者令釋戴記從曹大諫較春秋大諫以專經得盡占所擬目而爲予批三傳細注之予得不苴余經旨然惴惴恐不懌於旨則時時以所尺幅質之大諫又得不蒙於經生之尺幅乃大諫亦復不以予不解而時出所得尺幅相商也解闈而觀標�發篋笥還徵闈中所妄忖曰某地某科某少長某臒疆乃得不大謬向非大諫開誠發予覆予且不解於經而安閱經生言然他經生視左國爲綺爲珍而春秋家固布菽也乍閱其語若欣然巳而數幅後或棄去不復顧固予旣藉大諫於經更藉經生言盡經生巧心而不大欪於拙目也然向所咄咄於一編者卽今且十年而間亦有所自借故予以不知不敢自任而大諫卽知亦不自任故予得盡大諫於百全大諫亦且盡予於一得因思天下事用獨近私用眾近公忖於其所短而藉於其所長卽窾寡如予亦足集事而況眞有見者然予兩人卽各持所錄相啇而實各守所額注則又予兩人之拘拘也旣而諸君子出經萟來受揀擇予笑曰向非大諫幾不竟南宮之役今何得一一求解大諫也大諫仍以端經精擇之得百篇授之梓予且藉諸君子言竟予易禮之學以半窺於韓宣云

○王進士永啟四書義序

予以丙午春識永啟於伯全邸輒欲傾衿永啟文弱可掬而精神淵著其宿名蔥蒨門車或接轂而南金東箭坐起嘆述不去口然永啟砥私首公有髙翔寥廓之志雅非賣聲兒分頹陽於半規而詡詡萬里暉也是年以見魁京兆遂出名公之門而聲益藉藉次年春復與其里人曾孝廉熙丙各以捲來視而予亟嘆爲雙龍無何俱拓落歸而曾君以貧就靑氈獨永啟气勃勃不下今年春永啟掇髙第矣曾君復拓落以歸予蓋悵曾君之再蹶而喜永啟之得雋也昔人教射者曰一法不修一疾隨之病盡而法完者十發十中豈永啟退而修其法耶然吾閱永啟先後制義則向非病而今非加法也永啟長材廣度無所不淹故其近步可令遵常守故以合於法而巨鱗不��濘修羽不棲翳薈故極其思之所入以盡其才則又決閫開垠如遊者�武於拾秋而亂巖絕��不難險尋危造爲�其赴節投袂應弦遺聲未常任材軼法耳語曰一株龍芻人爲龍駒豈非其兼才而出名公之門哉夫才之於文極其變可以伸縮變化而抒所思於不窮迨其變之旣定則如棟在屋如骨在身而長短廣狹體不撓於所勝膚不浮於所支乃譊譊之學向聲背實遂至綰轂其所共趨而習非勝是日以騖於其短而及至分其力於長夫形過鏡則照窮物勝權而衡殆調聲者寧必登祁虒發淸角無亦徐引師文之叩也永啟以兼才出名公之門法具而盡其才能極其思之所入而不旁騖於世人所共趨是以成其爲永啟夫永啟矯思以爲矢而發旣中矣予且欲寄聲曾君曰思如火用之彌明宿之彌壯永啟明矣曾君其益壯乎壯斯明天生神物終當復合永啟尙爲我致華陰土於曾君而拭之以竟予雙龍之嘆云

○周子寅南宮會業序

余初不識子寅見子寅丙午捲絕非世俗語遂以捲識子寅云子寅居嘗好深沈之思間視其會業卽帙不著名字亦知爲子寅蓋子寅取境於險而風貌若不思遂以獨成其爲子寅予妄謂子寅之業沈摯雄勁若顧鷹鶻圖有豪傑之表而淸絕爽秀若顧花光墨梅當嫩寒淸曉行孤山籬落間乃愽大軒豁又若顧栝栢梗楠圖意欲幹霄至其精深黯淡幾於無色又若顧據琴圖超然得意於絲桐之外蓋世俗品文於畫輒曰似曰不似然畫家如郭昌則意在似徐熙則意在不似此兩人各以能名而或稱熙於畫遷於文甫於詩也予不知子寅意所在業成爲子寅而殆不獨得其似然則遷於文甫於詩熙於畫乎開生面者初不似再請見乃大似又曰某於形貌於神思性情笑語之姿眞夫貌其眞乃意不在似者士雉幾於眞而螟祝子似卽龍門之元經不害爲僭而況以寸晷尺幅影響於鶻落兔起之似以爲眞乎鄹魯之學惡其似今人之學惡其不似字櫛句比以求合於聖人一不似曰是且生心害政而不知爲書奴殆欲相優孟耳夫形而不韻者畫韻而不形者神字櫛句比而求合於聖人者形而不韻者也嘻世俗好似獨會業哉子寅神索其眞而不語索其似蓋畫家稱淩跨羣雄以气韻畫倘得褒鄂之毛骨而發其奇寧徒駭耳鑑也

○李生淸仲制義序

予最喜六一公之解碩人也宛從碩人遊澗阿而耹語言歌笑又若碩人偶忘獨樂而相與披情愫刺刺過澗阿也不獨碩人神韻可掬而詩與六一說詩之神韻並可掬蓋詞之妙也如此予友李淸仲以異資承禦史公家學於書無所不窺而才以運法獨有得而不輕以語人殆有六一說詩之韻焉夫士操觚而定思於兔起鶻落必有韻矣韻文之致也昔人論書曰得筆而乏韻韻可意爲而非意爲心韻有黠有癡有癖有逸有暇有整癡如瞰滌研淮口急餉以小龍團爲生平一事黠如張絹圖乎瑤林落筆顧主上抗聲曰奇癖如嗜茶不能飲猶口把玩之逸如雲气自山中來象羣馬奔突一一入云籠不競整如長身秀糜大耳紅頰飲過百輒正坐髙拱暇如聞棊聲乎古松流水之間蓋思八而調合調合而韻出有意而成乎無意有無意而成乎有意如結胎受气上應列宿其賢聖仙靈各從所值故曰石出山而韻自丘壑夫韻無思也而結乎思也王介甫曰思之不深取之不固不觀勇之色於怒乎血者赤脈者靑骨者白惟神勇者怒而色不變夫神不變思乃固乃能獨操所自得而可以弗過可以弗告淸仲公交車屢上而詞愈二殆其幾焉詩曰維柞之枝其葉蓬蓬登明徳如禦史公而不大其後者竊意淸仲值賢聖之宿肖六一之神其種種義合有意無意而神韻可掬也淸仲自此遠矣

孫男之淓編次

卷之十一終

●髙陽集文卷之十二

髙陽孫承宗稚繩著

吳橋範景文質公較

贈賀文

◆贈賀文

賀總儲禦史大夫藍石孫公榮膺恩命序

賀大名司理孫廷諤以考績膺恩命序

賀王明府申之恭承綸命序

賀少司馬孫公藍石以禦史大夫兼少司農入總務序

賀水部使者朱燦垣入主銓政序

賀刁誠如以戶部郎再視北平餉事序

賀韓淳寰以最績晉方伯仍鎭上谷序

賀觀察解嵩盤以山西右轄備兵陽和序

賀王翼庭郡公擢山東憲副序

賀餉部郎李少渚擢少參整飭薊門序

賀冀西渠以部郎擢守恆陽序

賀計部郎趙光大出守尋甸序

賀嗣龍周邑主擢貳雲中

賀邑博周聖嵎先生擢守雲龍序

送水部馮起衡以報政還朝序

贈侯明府髙魚調繁虞丘序

贈戎幕鄒先生子壽奏績序

送王鍾嵩郡公入覲序

送蠡吾沈明府應覲內徵序

送周嗣龍明府入覲序

贈梅谷錢明府臺薦

贈侯晉陽明府兩臺交薦序

贈周嗣龍明府臺寺交薦序

贈蓮幕雙溪王君三膺臺獎序

贈李恆麓僉後軍都督府仍視事北司序

贈武隧侯生入鄕較序

○賀總儲禦史大夫藍石孫公榮膺恩命序

�藍石孫公開府恆陽者八年其以禦史大夫兼少司徒入總倉儲又四年矣主上念公鎭恆陽曆兩閱中外敉寧勞勩懋異晉兵部尙書總督如故贈兩世如其官遂予冑蔭兼白金飛魚衣一襲蓋主上愼重名器卽大臣勞勩歷十餘年而又歷試諸政謀畢於任力罄於兼然後躋於崇膴使小大之臣咸知名器愼重卽蔚有積勞猶若不輕予者夫予於不輕予則予始重而朝廷重名器乃以重大臣蓋大臣立朝若三辰五嶽爲世宗仰我不能爲天下重而以天下容則我輕而何以重朝廷故朝廷不可一日無重臣然重臣力與望集勢與品重天下自不乏�望若魚龍趨壑而重臣始不覺爲天下藉夫重臣爲天下藉亦復何損然謀竊於善意而我所趫然欲矯者天下巳乘爲嚆矢而營其私故人臣介然自好�不藉天下爲重猶易而毅然立朝以重臣而�爲天下藉爲難公當給諫時不難抗權遠��所欲言而一旦急太君病又不難抗棄其官及遊陟亨途出秉節鉞而八年移鎭始以總儲入至其兩閱之勞又積數年而後理夫其官之不有而豈其有所藉於天下乃其沈以鎭浮毅以抑躁靜以綜紛大以合異屈羣策不必爲巳罄獨衷不必自功眞使天下共倚以爲重而不得獨藉以爲私蓋其文規武略撫我日畿東戒島夷西防索虜諸所戒袽綢牖若大敵在和門而活八萬眾於左食遂以起偃爲豎至舌﹖汨揄游艇潢池欲波而一屬平亂之鞬輒臥耒兵而無養虺於蛇以勤皷儳之眾蓋八年間捐非徭罷猥稅省口錢諭流俗使華京不至殘瘁而雕甿遺噍各輯於擾勞其大指乃在腕貪殘獎茂秀無使繆懦羼名勞獘我元元�寒遠與門業兩無旅竿而引拔闕下者皆極天下之選當是時襲武效�於左次雕文呈才於右席卽刈楚之功固宜受先茅之賞巳及入綜�務兼視西臺視計部諸度支大政予得從注纂讀所條上國計入瘼其挈大總纖綱敍有次諸僚吏無慮斤斤奉法惟謹蓋人獻其長而不得藉以爲私卽眾讙沸起各私於藉以爭鳴而公方若星鳳之映埃壒其敝計曹羣吏亦復各帖於所予而無嘩蓋吾不爲崖其何畔吾不爲幅其何緣豈非正直忠厚自信以信天下哉昔諸葛忠武曰吾心如秤不能爲人輕重故開誠廣益以報魚水之歡卽幄有畢能而生平握手之交可予法而不顧頃者主上恭默一二大臣去畱不問而獨於公若二三元碩心膂倚之其寵嘉勞勩寧翅魚水夫受重臣之遇必且以重臣之道竊妄謂重臣之道在安善類以安朝廷其要惟謹持其所重而無爲天下藉何者勢重而噉利者藉焉卽望重而噉名者亦藉焉以蔡京奉法而君實喜之天下奚必蒲宗孟爲異巳也公品望積重矣竊願公謹持其重終無爲天下所藉以答主上隆遇而安朝廷是忠武公所矢報也不佞竊從諸大夫後爲公頌云

○賀大名司理孫廷諤以考績膺恩命序

國家以三載課吏能其有最績上考則璽書褒寵貢及前人大名理孫公廷諤釋褐理予郡甫數月以憂去起復除大名今年夏通理兩郡之政奏績宰士得予恩命如制其屬邑令章君智甫王君涵仲以同籍之雅來徵言爲慶而合辭以請曰公開露心膽煦人於春暘而方幅具在應劇若桴答丸轉而靜綜恢恢似有餘地其讞斷務麗於事而獄要手成日所平反全活甚眾然不肯少骫於法之外其察吏賢不肖而殿最之如鑑衡不得以意與令賢者益奮不肖者敗而不敢尢蓋娓娓述治狀甚詳且備然微令君言予固蚤悉之以公理予郡卽不數月而其施爲大略固如今君言且憶登籍日合東省數十人集司農第辭辧逞復多佻達爲調獨公與今蒲陽君莊毅有文卽無言不酬乎而意不爲佻蓋心竊儀之以爲此它日社稷之役然不圖遽徵能於理也古稱理重於守以其專刑名司小民元命而今所重於理更以其上寄雨臺之耳目夫刑失平必有偏怒奇憐而耳目失平將使賢者不得行其志而不肖爲�則其所寄更重於所專第世所重於寄特以其上以移易臺司下以臧否羣吏而黃綬斗食以上無不欲衣其小疵襐成其大美乃予所重於寄惟是抳貪殘獎茂秀無使武健繆懦羼名於良以勞獘我元元故理之所專猶一人一事之平而理之所寄乃合數州邑無一不平而兩臺且借以報天子故理之寄爲重自國家以非時之役應聲之徵窮天下則吏道雜而法繁而公方以沈毅用其精明以讜朗用其愷悌其精能入之而平恕能將之蓋合八郡文武百吏式序於鑑衡而雕甿遺噍日食賢者之利而不逄不若則又公之所以爲理重而佐兩臺以寄其耳目夫今天下三事九列無不攢糜於不可爲而獨郡邑有可爲其可爲乃更重於理然理衡上下之間其上遇諸直指惟恐不得當則或以意迎人其下代諸直指行部則州邑嚴以直指而我或欲以人迎意乃二令君謂予曰公居心如水制動如山夫如山寧以意迎也如水寧以迎意也忠武公曰寧靜致遠公之謂乎予因念文不比罔不直終可移而讞之賢者不見知而令格終可意而行之惟明知其不肖而姑庇之姑置之匿不以聞則其害大蓋刅不利不斷法不必不行故明法不如察吏而勸賢者之駕不若解不肖之組昔韓魏國鎭北門亦雅曰簡不肖以聞公其爲魏國乎予又聞持衡之吏使賢者感而知奮猶易使不肖敗而不尢爲難昔忠武公開誠布公自謂其心如秤故李廖之徒終身放遠而懷恩其以視公何如也公方持忠武之開布以操魏國之衡然則予目公以社稷之役公且副予言矣

○賀王明府申之恭承綸命序

漢人曰百里非大賢之路遂若拘天下豪傑之手而凡試百里者必其細謹曲節不必豪傑之才而一負豪傑之才又必其廣土眾民乃不至約結其奇夫神龍之神也能小能大能九淵能九天能一膚能萬里亦觀之射乎引弓乎百步之外與引弓乎十武者同全力焉如手於身然抑搔之拊摩之不引而至也身不功手手不自功惟其手所不到而有所假以抑搔之而拊摩之遂交相快蓋手於身一體也而所假爲用者體未遠也一體而分小大分遠近乎向者主爵大吏論良心予以好惡與人相近爲良心而以莫知其鄕爲與人相近蓋知其鄕者圖與我近與我近則與人遠記曰同弗與異弗非是謂莫知其鄕是謂與人相近蓋主爵不過陟黜予奪而總一好惡主爵之好惡在用人不在用巳其用人在用民不在用吏姑論州邑夫州邑邊與腹異遠與近異腴與瘠異囂與馴異吏莫不好腹而惡邊好近而惡遠好腴而惡瘠好馴而惡囂而是近腴腹馴之民莫不好生而惡死好逸而惡勞好廉而惡貪好寬而惡猛而好近好腹好腴好馴之吏又莫不好予人以勞以猛以貪以死究之民失其所好而上亦未得竟其所好故上用吏之好惡安得復顧民而上用民之好惡又安得復顧吏予邑彈丸耳不郵而衝不豪而雜有斤斤�戶而或疑其難壓至矯爲退抑而蓽窐淩之略稱殷賑而虎蛇居之乘人而快其怨�貲以加其尊懦而偏護南金之口恣猛而重加東野之禦窮今年王令君來擷重輕而酌之衡比短長而授之度以禮予衿紳以法予豪�以制予編氓以公忠予上以宣慈惠和予下而以淸愼自予蓋疾痛屙癢而拊摩之抑搔之不引而至故公所好惡以吾民好惡而不翅近也夫今天下用繁而無可開之源惟力於督逋而巳然不獨下有逋上亦有逋下之逋裏有逋田社有逋課戶有逋人丁有逋徭而上之逋萑苻逋而不淨城郭逋而不理俗化逋而不調弦誦逋而不聞下之逋無一時不督而上之逋乃愈眾故民有逋業官有逋軄治天下亦怡其逋而巳𨿽然天於人亦有逋天之生人亦若�其逋予邑徭賦日勤而胥螙風敝盜煩城頹差繁賦重其逋旣多天若借公以償所逋於邑而公所不罄於葉者亦若借予邑爲償所逋於公家而聲實騰茂上下欣合天亦若借予邑以償所逋於公蓋公始以予邑完豪傑之略古稱相近天子令近民夫與民近其好惡安得與民遠漢人曰小民安田裏而無嗟嘆與我共此者惟良二十石故論吏曰循曰良夫良吏者其心良也其心良者其好惡與人相近易曰神無方易無體故心惟莫知其鄕乃廓然而公公乃與人近私乃與人遠公乃盡私乃逋天全付之而我曠之曰心逋朝廷全付之而我曠之曰官逋夫良心去心逋而巳良吏去吏逋而巳令公負豪傑之才而不鄙我百里不難以全力予之完所逋於民而督民所逋乃益其公忠爲天所逋尙有顯庸以爲予邑償所逋於葉之未償公者償於予邑

○賀少司馬孫公藍石以禦史大夫兼少司農入總務序

國家設地卿筦邦賦仍以重臣嚴綜核轄百執事而統數千里微獨藉心計也抑以公忠嚴毅爲彈壓耳歲戊申天子念少司馬孤公撫畿南久晉禦史大夫兼少司農入視事其於六郡猶宇下也而六郡吏民罔然若失於是州邑吏同辭來徵言不佞謂今天下外竭而不得不入者賦也內竭而不得不出者餉也賦急且以無民餉緩且以無兵而曹有獨急勢有偏重以故秉鉞則虞餉竭持籌則虞兵耗司牧則虞額溢筦賦則虞額虧微獨此也天下猶之兵民耳其在外則待哺而上方責其逋也脫巾而上方督其比也其在內則食浮而名不可問名虛而食不可問蓋衿肘之形見勞佚之數不均國家歲漕四百萬半食遊間耳夫宣索不可頓停浮冗不可頓罷而■﹝牜骨﹞■﹝牜骨﹞與民爭羸與兵爭羨則旁睨者何得不顜其刻嗟乎天下固有不易若此者而令謂公於此直易辦耳公以名給諫歷大京兆鎭撫我畿南兵則三關民則六郡八年之間數嘆數溢公不難持公家之有予煢民卽不難持公家之法予亂民蓋其宣慈惠和含飴萬姓而公忠嚴毅之足以戢羣囂厭眾望破數十年之積翫而行其法以故東際海北際宣云罔不式序於文武百吏之約束而無有軼越夫撫民不逋其賦豈其綜賦而蝢妨民者余固謂公直易辦此也何者國家惠養元元惟是文武百吏耳吏當三空之日賢者或柅額不得念民而不肖者又或藉爲墨故民日以竭賦日以逋而餉日以不繼兵日以消公之撫我也旣不難簡良吏尉薦於朝而黃綬斗食以上少不若於令輒斤去卽向者以轉粟故輒不難抗章於榷郎夫大臣風尙百僚向之公入而視曹務矣諸曹郎其飭相謂曰是固彈榷郎者卽汰浮去冗尙需專責而與民爭羸與兵爭羨吾知其不忍也在昔韓魏國蒞恆陽惟曰苟有不軄卽其狀迹以聞它日統均天下亦惟曰進有能之吏退不才之官而歸之斷然則大臣風度略同哉其於以培億萬年元脈而褆福生靈寧獨功在九蓄徳曁三輔也顯庸嘉績文學吏尙執簡俟之

○賀水部使者朱燦垣入主銓政序

頃者主上式思舊學慨然爰立一時並登南北大僚以俯簡人望而更溢所望卽薄海內外其可臆測潼江朱公方以是時由水部入主銓政蓋中外額手聖明謂寅亮銓簡其輕重布之且驚謂九重淵穆視廷臣猶僂指也其懸筯名流豈其必恡當是時尋常職業尙維精營而況雋林茂望承特達之遇如公其敢不勤用明徳以酬遭會夫器不操不習括不當不發國家以選曹首六官之屬時從諸曹簡第望髙等加以有气局律度者遷自諸曹乃公以名家治譜出李劇郡入司劇曹若持秦鑑而握簫管不浹歲畫地頓虛囷地頓實卽在易水通商惠民凋赲頓起蓋易之政異時嘗臨以卿貳中且兢■﹝牜骨﹞■﹝牜出﹞於司險近則中貴人倚法以削遂至勤夕郎之記曾不一戢而公獨夙夜娓娓柅鼠窟而抵其郤卽中貴人若耳帖於調戢而不窮逞此其局度寧問刑名金穀時也夫五雉三銓逓相煩簡漢吏�而多端間由將作而公且以分署起其將�源疏委用虛爲鑑用實爲籌於以顯辟天路光輔貞塗其在今日哉今一時雋材茂望待命轂下猶摯集於步勢不卽決壅批隘以鬯莞宣風而名聞勅授人自朿修亦不以供謝顏之�笑然風�稍夷訾算庸雜量資度骨投狀彈冠卽不至獎成澆兢而登豈不乘掇豈不授其忍以重予望主上也夫主上卽重予而未嘗不一予謂重予者不可爲則胡不就其一予者去屬去附相與公營而以其不卽予者待所圜轉無滑其軸無滯其括以寄我仰移主上之懇衷況主上聖明業釋一切則前薪可徙後趾可錯而公方以不屬不附入參光耀此豈獨紞如七郡盈止兩庾惠和三輔也者夫銓政卽甚重大乎品流不匿於比捨科條不棼於丰嗇簡要淸通不艱於戢疆帖弱而久操之器適於當機則良馬易道豈難按轡𨿽然性藏於貌才隱於心卽人鑑孤絕而內藉於才多外藉天下之才重況特達之�難�雋荿之望難副公行矣抒其才盡天下之才則�知副望衷何得巳也張觀察和節�民部弘臺其於公舊同曹今同地知公最深於公之行屬不佞以辭不佞聞淸直寡欲萬物不移蓋昔人爲主爵吏願之主上簡諸曹而得淸直寡欲如公公行矣中朝登選聞有淸直不移者乎必公也乃挈其辭租道易水上

○賀刁誠如以戶部郎再視北平餉事序

予再視師渝水一時所與同心戮力則宣化陳白嶽視關嘉定孫大東泰山王利川視兵魚臺王景虞江津刁誠如視餉罔不各具材操逓驅築力以左提右攜而誠如以詔齒茂謨深心遠志後先餉事亦罔不一一中法當狡孽狂恣直擬手三尺橫行��遂且脫內裝結忠義豪傑更擬用奇用寡借蓋澤深計抉踆踆觀望之躡附而言與隨眾邪許城隔無寧尺組手鯨狐之一而快吾意且猝起偶成天下事固有不可知何爲懲僨轅而甘轅下遂騰章馳奏有旨嘉其膽略嗟乎予微得膽略若誠如誰與條次諸韎韐而得當於四城哉宋韓稚圭以膽自負絕不許人以膽予謂膽不略如野癡不畏豺虎而手搏略不膽如腐黠握算而不能張空弮稚圭之經西偏也一鎭天水再鎭金明迄今以其膽服其略誠如視關餉日與�對今復視永餉以待�尙猶是稚圭之膽略也予嘗謂靜躁與神縮逞與气任遜與骨任天下者神不全不以體物气不淸不以入微骨不健不以肩遠然全而嗇用之乃體淸而沈用之乃入健而和用之乃致遠而不折予與誠如相習乎埤堄組練之羣每見一語一言之所起一什一伍之所接一錙一粟之所主罔不簡飭而合律度至其豪邁雄爽遂若一彭殤蔑利害渾人我不嗛嗛意筌也不怦怦說鈴也安在大行不細謹近畫不博施乎予且合誠如之神之气之骨以爲誠如之膽之略主上憑赫蹏乎千里之外若並其神與气骨合名爲膽略得無薄天下之蹻於所希踆於所畏而不略不膽也今天下不破拘攣之論謀不深不超泥古之格力不大不絕徼取之途將藉二議髙庸人而卒出於系所私以狥天下之情主上銳意治安一時超格而登大吏遂以破拘攣起精明之治令天下斤斤奉大府之憲而無一不式於法誠如以治行髙等兼之膽略蔚聞其超格而再煩鞭算無寧量入出槪平傾衡多寡酌盈虛以節縮之經爲酬願乎將抒膽略而以其神其气其骨奉祖宗之法以佐大業也嗟乎永餉而非今日也內部必不以重煩誠如卽誠如必不肯重視永餉惟永餉可以再勞誠如惟誠如可以再視永餉乃以破庸人拘攣之論而不徼於超格之用是可以佐主上精明大業而無負膽略之明綸誠如自此遠矣

○賀韓淳寰以最績晉方伯仍鎭上谷序

上谷爲天子右肱內合二十州邑外當紫荊之重無論戎狄紛錯吾宇其中涓剝膚更險於蜚狐拒馬其敢怒之民心更叵測於戎狄之在郊埛公被命來秉憲事察吏安民悉心力調宜索之政雅穪鮮於侁兩不病於凡建威銷萌綏輯我癉人罔不周至用是貂璫張而能輯萑苻聚而能散百姓阽危而能帖然臥屬城百吏兢兢奉法惟謹以至逄掖組練輒出而爲宇內弁冕今年上績明廷天子嘉其勞晉知山西政備上谷兵事如故蓋環二十州邑欣欣恂借也司空王大夫洎諸進士隸在宇下者以不佞爲門下士宜有言不佞妄謂一邑之命系令一郡之命系守總郡邑之命綜守令之賢不肖以合裁於直指系方嶽蓋直指權尊而歲至二千石情親而未有專裁故不若方嶽得久按之而專達之也苐轂下貴人好爲托迨托一啟而賢不肖之途混賢托之猶脫驂之贖也不肖托之乃助熖以薪天下卽大不肖之人未嘗不覆匿其所短上未知而畱之或憚於其偶發而蹔攺若明知不肖而畱之其回溪難返也遂恣於所不憚然方嶽近貴而期迫旣不難骫情以結諸貴人況乎賢而抑之涉於不祥不肖而容之近於恕故好恕而不敢爲不祥乃容之咎或甚於抑蓋抑一人之不爲利也與容一人之爲害也必有分矣由斯以談方嶽之尊也權無不攝情無不洽而賢不肖去畱爲最公鎭上谷三年矣郡邑賢者簡陟而尊下之𨿽黃綬斗食以下畢程其材其不肖者姑試之而姑教之諄諄二親之子子姓而竟不悛則罪之倚如山不瞬邇如鄰不比二十郡邑有賢者之利而無不肖之害蓋嘗憶公之言曰與其非道結上官曷如道結百姓與其援大人藏惡曷如借小民爲善故生平以繩墨自律卽以繩墨律人𨿽淺薄文字間不欲爲迎合貴人語而斷大政決大疑則公忠愷悌若惟恐傷此無它以引裾之气行蔽芾之仁故賢不肖別而殿最立分耳今天下賢者時腐心於調下而不肖或信糜於聖書假如旦暮得公爲持衡憂天下哉𨿽然宋韓魏公假便宜數年而中外倚爲長城公之久上谷其爲魏公耶於是走尺牘大夫曰久則大敢爲公慶大而久敢借公以自相慶

○賀觀察解嵩盤以山西右轄備兵陽和序

予嘗負劍遊塞下從蜚狐拒馬間直走白登又從紇眞靑陂故道南下髙視仰見我國家重北門之鑰旣宿重兵保陽而以兵使者飭易水嚴出塞之員官又列諸道云宣以兵使者飭陽和佐兩鎭於制牙蓋國家以雲中爲右肩而以紫荊爲腋如衣於幹然衣不備幾不勝幹矣幹不疆幾不勝衣矣故兩重其地嵩盤解公以參知飭易水晉觀察今更晉方嶽以飭陽和亦惟是中朝兩重其人以兩重其地蓋公往令雲中威惠詟乎夷裔而引弓之眾罔不嚙指疆項卽今者飭予郡數年矣抑且因慷慨之俗而用我如�使方幅無徊於捉齪馴謹無覬於豪舉卽大璫大豪竟囁嚅不敢吐而境內外番夷雜沓兵民交匱兼以歲時之不易乃問左右帖然安堵異時稱名號肝人於市者削滅無遺夫從腋視肩旣漸被乎狐山馬嶺之外豈其從肩視腋而不敉寧湩酪以衣被乎中原獨是恂借旣不可再而予哺於嬰而旋奪之國家其重邊氓於畿也州邑長吏踆然失程而來徵言不佞因念天下沃瘠勞逸不甚相遠也乃劇而易囂惟畿氓擾而易變惟邊氓兩者於以拱護京國捍禦胡貂稱並重矣而拊畿氓在輕徭薄賦卹其饑疾而約躬勑度攬轡於握拊邊氓在損煩去嬈置之飽騰而闊節疏目弄丸於掌公往視雲中不有執不賄中璫而稅浮於東者乎一錙不膩而邊氓未有不念之者蓋將驕士窳之會雅意興除而未諳班侯蕩簡之政若鷙駭於﹖﹖冓而圖之搏也公方破蟫簡之故譚恣帷中之祕畫以沈雄愽大振襘堂皇而又開誠布公式序大吏於以調軔於斷起瓝於決豁罙阻於夷昭翕絕於顯卽局外緩頰髙議於從容其於郊墨淸謐夷夏奠康寧得問焉今天下好以泰豆之枝試風濤而又以倌人議長年之檝趨捷者不顧步懷糈者不鳩功故任與地違而議與任違孰與大重其地以簡其人旣以人予之而卽以地予之夫予之地而重課其成公亦旣效於易水矣�況夫艸木知名夷庭破膽抒幄籌俎勝於胸中而輕重布之其爲社稷計寧有旣焉公行矣我畿士人且夕望髙牙大纛塡撫我人士以終有此甘棠子姓抑其竟藉云朔遂以光輔上京統均天下其波及我人尙猶是公之餘也遂次其語以授簡

○賀王翼庭郡公擢山東憲副序

今天下罷攰不可起而相與爲姑息以恣意而跳子法蓋不獨上惡彊項而下亦樂熟軟爲易與故宋人謂趨時之吏易顯而激昂者急披露剛介者果植立盡時有齟齬焉然而緩急所賴藉亦惟是激昂剛介可以維法度而淬精神乃其獨見獨操亦何嘗乏隆遇也王郡公翼庭守予郡三年矣其激昂剛介動以法度自律亦動以法度律人其遇賢者若不及而一蹉跌卽賢者有能名未嘗不加譴詞其一時名流卒相與砥志操以應風節蓋數年來州邑享賢者之利而無不肖之害今且以臬齊行矣齊於天下爲左輔以綰轂南井而都河漕之要會無歲不徵發無歲不暵溢縣官絀而臿雲渠雨日驛騷於閭左故全齊之安危關天下而公所轄又以一部關全齊公不嘗操刀其地乎小民之疾苦河政之機宜諸於所閱歷者旣深而它由曹郎省臺出者特探故牘而經綸於吻耳乃公固簾材也而又以守來夫守南面而朝百吏猶臬也顧守主師帥於民近卽里巷之囂寂淩雜不得不問而臬據守令之上主綜核於民梢遠凡守令所便不便得執鑰而受其成故曰監司警則守令肅乃若守與令所嘗操而久練者合而試於今則向所欲爲而或不得於臬與向所目擊而不能盡行於時者乃得以綜百吏而考其成夫治民猶治河也今天下鏹緡參鍤日從事於河亦惟是利導之整齊之而一與之爭則潰今之爭民眾矣上爭以丱榷歲爭以水旱而不肖者又或爭以貪殘夫上與歲吾不知何如而柰何令所部潰吾民也此其勢不得不出於整齊失整齊者挈紀綱而調其法度使有司得所據而不爭而今或習簿書筐篋爲不可負而諸所興士綏甿亭法飭伍若激揚之大反絀於所狥而骫於所屬曰久翫難破也一抿易竭也有如古所稱三不問者嗟乎秦之有司負秦之法度昔人猶三嘆而況聖明乎皆韓魏國每見朝廷夏一淩度壞一紀綱輒咨嗟太息至於泣下其帥恆陽惟曰苟有不識卽具狀迹以聞然則公猶行此道也公雅意進賢而更嚴於不肖故爰書不具餉金而額賦不具羨諸所條布上不得意格下不得私柅其批讞牘若批經生語乃其批經生語又若進負墻於咡詔也嘗單騎行部起百萬於七箸間故兵刑金轂之令下而長吏無敢文應者此其精力矯然可賈故澤在必究法在必行三年來豈必槪合於不肖而必無不合於賢者蓋公兼愽大精詳若九蓄之儲惟其所用夫以愽大爲精詳亦旣試之矣玆行也將無以精詳爲愽大乎若夫惡彊項而任法度之變不一整齊知公且更嚴於臬也公行矣功莫大進賢過莫大容不肖願公持所以嚴不肖者它日統均天下勿易也州邑長來徵言遂次其語以授當無謂我濟水雲

○賀餉部郎李少渚擢少參整飭薊門序

國家定鼎燕蘇則天子自爲古守故撫馭邊圉視前代益縝且周而薊據左輔雄要兵餉之費倍伯它方內寧久兵褗農狎引弓牧馬相忘函載張皇之備漸弛將吏習於成議而狡誕謾小民時苦時苦歲一不飭將吏則苦不獨歲與故其地非若它遠方家視之可不鄰於震身視之可不膚於剝舉事一不當尙可綴後效縫前闕蓋惴惴然朝顜畫夕哄轂下且地重不得亂成勢倡不得緩計當事者相戒以謝責於仍開隙於剏故地不獨難下而更難上而治兵使方執周索治民又執戎索治虜自非識度凝遠烏能運帷帳之籌駕驅中之機宜令左右畫而不窳進退控而不泛者往代吏其土若範公遷張公堪盡以身爲地用而終能用其地史稱遷行淸匈不敢犯堪賞罰信匈亦不敢犯彼且剌一郡尙饒爲之而威行殊俗豈其轄遠藩垣而不用其地爲地川者今天下物力竭矣桑麥不謠石梁之桴不戢奚必擾我者匈�也夫匈�卽不可懷而奮臂敵之若淸野避之耳墨吏殘人至使富者褸﹖﹖列貧者溝瘠如霆之被罔不立折而直指之牘又易嬴也無論容一墨尼一廉者而姑容若卽姑欲若爲索今天下其堪實若橐乎而況邊氓也故文吏墨苦氓武吏墨苦士汰兩墨而推之赤惟是登範公之淸以淸將吏重持以張公之信法有必行澤有必究令天下食福於賢者而不逄不若邊氓尙有豸焉倘其中瑕外屬得無戎生肘腋也夏箴曰中不容利民乃外次今天下日夜憂惟餉耳然餉誠非饒得司餉如公曩者猝能應之且令主上一旦出瓊盈賑邊陲之急士宿飽矣然將吏不戒於簠簋且恐物力之罷猝未易振士气之脆猝未易堅而況大澤不可預期若今日乎今當事者廉信浹於將吏卽一時將吏亦旣洗心朿行分我猷念公復持凝遠而視之必淸必信夫淸無以垢應信無以謾應昔賢所爲卻匈�也憂薊門哉𨿽然承抏敝之日當前之兩難競張之與喜事同功則虞爲刅先絿持之與避事同過則虞爲錞後夫獨過不晻獨功不章然則和其衷以調將吏將在公矣公軄金穀而能不膩一錙士日呼庚而能使無嘩此其廉信有威亦旣效矣善用其地而重左輔之雄要以爲天子居守重不佞尙得搦管紀盛美云

○賀冀西渠以部郎擢守恆陽序

今天下三事九列多攢糜於不可爲而獨郡邑守令似無一不可爲蓋意柅於宓肘局格於器忌旣慷慨以身任而三日不仰明綸有仰屋嘆耳守令擁專城南面一方其令甲所便可力爲之卽令甲所不便可意爲之故古人重守令於相謂相近天子守令近民然相或不必得於天子而守令可盡行於民則天下無一不可爲者守令也乃守復條令材之恨窳而佐明幽於臺司時抶其敗羣者則守之權尢重恆陽依日月光際得大中丞鎭撫其上頗聞六郡三關諸文武大吏無慮不震疊於夙稜而賢者旣快於相合不肖者輒解綬去以西渠之公忠詳練近在鈴閣下而日條良窳以仰佐其激揚勢可以盡爲其所可爲其同曹郎又言君嘗令益都稱辦治又嘗佐成鈞之教洊歷曹郎其兩筦金穀之鑰不膩一錙亦不爽一錙且自謂承先世餘業不能盡散居積以振急乏而借潤脂膏乎故所至以淸介著聲而去利若惋然局度醰夷能不以我法繩人而含垢匿瑕不立崖岸夫君持身廉而家復饒當無所需於恆陽以爲子孫不必然之計則其所畱於三十二州邑之命脈者當日益厚然則烏在廉吏不可爲哉不佞方代筦鑰君又一筦鑰之司出守劇郡故不佞往復重君之廉也廉之道在度支最親而行於一郡乃更大蓋郡國元元惟是居積爲命而墨奪殘削故田裏有咨嗟嘆息而俗流世敗曾不比於筐篋之務蓋其害成於令而始於守之不肯爲廉然廉於身猶小廉及屬吏益乃更大何者令視守以爲萬其繆懦或以意逄而武健又恣以意效居平曾不以升斗念涸鮒而歲不三鬴輒盻公餗於鼎夫一郡之蓄自足辦一郡胡爲實私橐結貴人而曰吾分也自振民必不可不出於上者然則由斯以談廉吏之於元元利固不大哉君之廉卽坦不立崖岸而墨者苦於無所中卽厚不索瑕垢而墨者苦於無以自容墨無所中我乃無憂憎墨無所�我乃無姑息故�能�能明能威其效之大乃在懲墨者韓魏國每見���紀輒嗟嘆泣下其蒞怚陽亦惟曰苟有不軄卽具狀迹以聞夫君旣守其地而中丞方且行魏國之道也君行矣功莫大進賢過莫大容不肖條良窳而圖便不便以佐激揚其不絀於狥而骫於屬也它日統均天下以爲所�爲無易此道矣

○賀計部郎趙光大出守尋甸序

予從太史牛馬走習巳事則雅慕趙文肅公大洲之英邁豪爽諳國家大政而未竟其施頃乃聞其孫光大郎在計部亟欲親其人以快夙慕未遽也無何計部出守尋甸矣其同襟徵不佞爲贈尋甸滇之益源部心丁冦之訛曰仁地八蒙曰尋甸入段曰仁徳入元始置郡國家郡仍元名仍蒙氏蓋地頗古遠而燮棘火剌之俗比於中原則惟我國家之威徳翔洽被於遠服爲甚盛乃宦學者實以遠夷之曰遠氓疾苦易忍也控愬難遽也遠吏休問難達也垢瑕易匿也夫易忍則予以其不便不卹難遽則奪所甚便不忌難達則爲善不甘易匿則恣於不善不畏故遠氓無寧宇遠吏無循聲殆若主上以遠氓苦吏又若以遠吏苦氓然志稱尋川原平衍山顧水縈此其地豈不可以心感智求者顧夷蠻雜居易撼以變好則人怒則獸卽天子命使不難合力以抗此卽簡節疏日以生息之懼不給而豈其可以鄙夷恣者且主上深居靜攝幹運如日其視藩垣若在堂奧視支節若在胸腹而滇於蜀衿聯樾接气俗固有相習者光大又以名家世學往守其地豈其鄙夷之而不心感之文肅公不語南昌守乎曰使南昌守所遇長官逮百姓獨皆不可以心感而智求也則予之言失矣不然南昌難爲哉此更有當於尋緬而有合也國家之有尋緬西平實輯寧之亦惟是先制諸變之合而縱之以收其心親哺呴之如父母近者逆酋煽虐遂及黔滇而榮璫未撲之熖尙令不民股弁不休蓋孤山龍洞之問瘡痍未盡休復而隱毒不足爲避車湖不足爲淸也光大以數十年蘊崇之家學體聖天子軫念險遠之至仁豈其以遠爲屑越而約結於所爲者今天下三事九列每攢糜於不可爲而獨師帥有可爲故欲小民安田裏而無愁嘆咨嗟惟良二千石知言哉世人往見遠庸者之未數數以爲主上業巳遐遺我遂甘自菲薄而曾不反念其菲薄之遭遐遺也文肅公不云乎易弦而調聲者智之門也斷弦而理棼者勇之決也光大行矣願智以開之勇以遂之無循於所不爲而疑於所可爲使遠氓有寧宇卽遠吏有循聲將主上尙且爲遠氓有顯權以酬遠吏明猷哉昔人譙女而令私其橐也曰防棄置乃其家曰新婦而私其橐乎棄之其女信譙者之先機而不知私橐之譙害也今天下蓋有教人爲私橐者矣光大世學名徳其�勿聽

○賀嗣龍周邑主擢貳雲中

淸源周公嗣龍以庚戌夏來視予邑歷五稔薦滿公交車矣今年春擢貳雲中邑縉紳先生謂公當需次蒲徵入受紀綱之任何更煩外藉而又予之邊郡予謂此主爵善用材也天下事得言之不若其得爲之士負材巨而欲有爲於其地必先有懇摯近人之意浸入人心而後可��其成倘激於蠹之旣宿而憤於諉諈之旣�一旦頓起而驟爲之必至潰決而不可收此在天下盡然而塞下爲甚頃雲中先後兩直指論政予偶舉班生語似之夫天下誰欲苛擾誰欲煩難而以蕩逸簡易偏予邊氓也蓋中原之民久朿於文法而拘於所不得逞故嘗隱忍從一吏之議而塞下之民躁而易動鷙而難馴發如連夢一拔俱拔遂至棼而不可解往予在雲中親見噪卒鼓大吏和門而聲如推也秉成之吏不諳朔气每日繒絮�如驕稚而我脆不可用��欲昂�申糜取�弛而盡張之斯旣巳來盡適其機宜而姦人又從旁日害其成故事未成而亂起徒隳豪傑任事之心而相戒於不可爲今雲中不無事矣我與冦共垣而居其卒驕不鬭敵而鬭私一簡練則思變宗人糈不給輒噪起而又數犯法入其鄽若雄繁而郛以外白艸黃沙目而心慘蓋祿餉歲百萬行乎一圉以供鮮怒而地固髙寒時攻駒而播漢案戶而戒霜其燕麥胡麻不足以奉耕耘近封貢未寧兼以代藩未序則又格外大政而守丞以下所日栗栗共扼腕者任其難爲而姑置之則病將不可瘳如不維不柁之舟泛泛隨波而朝廷何藉幹師師濟濟日嘩不可底於交戟而靡寧無亦細察其機漸圖其成先以懇摯近人之意浸入人心而令中外曉吾不忍操切之意然後徐布其算令天下入吾略中而不自覺蓋予觀公之爲予邑而知能治雲中也予邑彈丸而又令也何當邊城之端寮日馳�宗悍卒之間而共�引弓狙伏之眾然而可以予邑治者何也凡爲以才以識以量不以逞气力於一試公治予邑種種利罔不興蠹罔不剔細至嚴更辦輸之役無一不領於官而曾不一及百姓然予覘其才識器量之大更不在種種行事之柤者河伯不仁邑爲浸宅眾方倉襄於畚臿而公若不意徐出金若干爲坊若山止魚沸邪人用寧公亦絕口不言功武郡公誤有所猜而欲甘心焉其猛心憤气不可解公徐以意解之婉委若力爲之圖者而不露於所猜不成其所誤久之郡公自解而服公之能小偸入市有所攖失者方號呼頭搶地而遊徼巳捕所偸布庭下而竟公之任無萑苻之警靑衿或構於市則面詟之去而徐法其所構曰無令隸構吾士也士殊出不意故憚公冷峭而服其體此數者亦非有大難勝遠難致者顧非材則力不辦而傷迂匪識則見不徹而傷鈍匪量則機不沈而傷躁夫材以運之識以辧之量以勝之卽統均平章足矣難邊郡哉髙文襄主款貢歲罷鋒鏑且五十年然意在修邊事也今邊事廢而曰款貢爲之天下必戈矛中可爲乎世人蠛遊於糠輿粃舟而�蟣肝子峻嗔注笑卽解角脫鱗超踰非次要不過快光車服馬於兒弟而言論棼馳秋毫何益於朝廷故嗛嗛之食不足狃也嗛嗛之徳不足就也予嘗與所知論及公曰有遠局可任事雲中不無事矣公饒爲之故曰圭爵善用材也與公共事者其以予言爲然

○賀邑博周聖嵎先生擢守雲龍序

朝廷勤遠民特重遠吏夫遠民去天子遠而倚命於吏故遠尊而親親故待澤切而尊或傲其民然馨聞穢彰不期月而達輦下故萬里階下也安在遠吏尊而易傲其民望嵎周先生以黔南第一人署兩邑愽先後五年其在一邑與蜀人劉孝廉岱輿歃雉丹白園羣兒輩期一戰而竟抱蕡欪也歸來气勃勃尙期借一於成而主爵不能破格待豪傑之士遽擢先生爲雲龍守因念先生視學鐸且三年嘗受檄署邑篆蓋棼能靖之膩能遠之人飲以和不見笑嗔而謷焉塤箎僚友子弟靑衿也是其局遠而靜气流而淸仍當以第一人冠天下乃遽以方州勞之釋俎豆於持籌去日月而行遠主爵者眞不能破格待豪傑乎𨿽然蒼山洱水去京師萬餘里可不謂遠然古人馭遠民在蕩佚在簡易夫蕩佚簡易者若臂鷹而寺緩急焉非必剛心猛气者可參而剛心猛气者遂至挺而走險不艸薙其人不快予觀聖嵎心气沈遠不易笑嗔以其靜靖棼以其淸遠膩以其和飲人由是僚友土司靑衿夷苗也尊而能下親而能嚴民𨿽遠若近矣乃聖嵎之聞曰官有禦而是州以五井爲涴且聞土司好以貨點人先是官此者以郤饋噪焉稱兵也嘻此不知成人淸而惠爲不潔者耳夫藉資於地將爲人輕而無所藉資於地者又將輕其人爲人輕者身爲不有而輕其人者又將應以不有之心五井有額其羨者官乎私乎曷至涴人且予聞賄敗不聞淸敗其以淸敗者必其好涴人以自潔抑或悻悻焉執一淸爲世人不可幾及之行而警焉自遠抑或以身無藉於人而注期於盡遂以盡天下之情而以刻以褊古有淸畏人知亦有淸畏人不知不聞淸畏人怒淸畏人怒者不能淸而借焉者也眞能淸者不見喜寧見怒而又奚其畏今天下三事而下攢糜於不能爲者智起於畏其畏多起於爵名之念重而道誼輕夫輕道誼者爵名亦不得獨重而糜睫華膴姑爲雛腐耳蓋畏者之言曰吾不與若合者若將不容夫士至於爲人容而天下事終攢糜不能爲矣南中不傳隸語乎官不以受不潔畏大府之憲而以郤不潔畏細人嗟乎士貪而畏人猶有眾淸也士至於淸而畏人幾無獨淸吾願聖嵎無以六詔爲遠無以五井爲涴無以十二長官司爲夷誰謂萬里不在階下乎今天下固淸平而士紳官滇南者饒淸白吏聖嵎能持幹局爲淸也必有合矣

○送水部馮起衡以報政還朝序

國家供億非繁而獨參中璫於士人令肘掣於連雞至使中璫主獻丞之課若夷算於跖而叢食諸供應於膻也又若狼牧羊乃士人或復因潤於舊格而一盂之澤內漁璫外漁主斯眾不役苦而苦役爲漁夫應聲之徵誠不能旦夕請罷而砥節首公庶其釐螙蠹浣膩涴令天下無疽潰之而膏銷之以安於不沸之波何者中璫誠不比數於官骸而其心臆固可觸而馭也若弄狙於﹖﹖冓卽不然約口裁腹秋毫而上靡弗益矣乃中璫之劘牙旣習於不問而杬敝巧法又姑息於見淵之察其身牟之輒曰故常而公家之溢需反以爲糜額而駴之夫上之不可抵泉於中壅也固也下柰何借脂膏以自潤而仍仰濡於不澌之髙源也易水於三輔爲雄要卽司爟之政初嘗彈壓於重臣而今且顜畫明備乃更重於初然爟啇有額供固上所酌力定算寧虞不支獨內虞卮漏外虞焦沃廉以疆場之臣嚴鎖鑰於林麓而司耀之臣不紓商而私商或赭所禁而行火焉故交相爲愈起衡公視爟政三年矣亦旣約身縮用以紓啇而無私其斧斤使吏民相安於顜晝而爟政成乃其紓商亦惟是我所以糜商者秋毫不敢不嚴而諸所以爲商糜者秋毫不敢不抳蓋上嚴而後下寬自抳而後人禁公惟以格幅其身乃能以幅格中璫旣能使身之秋毫皆在商乃能使商之秋毫皆在上故下罷則力不紓也上刻則澤不鬯也公行矣主上進而問輔人之瘼公且曰有疆場之臣在獨是踣頓不獨在日畿而走﹖夋然計財賦若振瓝於地而不能舉也蓋中貴人倚內供以爲市而供者又倚中貴人爲市卽主供者亦且內市於供而外市於中貴人夫長木之折無不標也其寧誼督於中璫惟是上朴積爲私而貴公輸吏橐漁爲常而責卒進亦嘗念進虞鉤飭退虞錯綴者乎主上庶其有懌志以惠我寧人我寧人且徼惠於疆場大吏以因熱於公或謂公以名世賢豪何至瑣科於爟夫政乃無巨細期於便民無寧謂爟政細也迹公三年之治其朿行以廉其制中璫以義其惠商以仁夫豪傑當艱大以樹寧靜於國家無亦惟是廉居之義持之仁行之耳公旣爲大於細矣異日者不佞且從細而觀其於鴻巨也尙其有寧靜之摹乎觀察公誦治略亦曰猶一吷也更稱其怐爽明國體居常公庭若水暇曕岵昔討世務而於時有簡要淸通之目夫簡要淸通無大乎仁義而將之廉士通仁義而將之廉也宰天下如是爟矣

○贈侯明府髙魚調繁虞丘序

古髙陽隸瀛之鄭而虞丘半隸髙陽卽今林樾相接其子紞如仰若則兩地二天云然予邑踣頓難在蘇其所甚苦而丘邑地大途衝旁午之務幾倍予邑且雄要之會朴約與奢溢異簡訥與繁囂異其心相逐爲風而蒞土者調劑斟酌移易回向則丘且倍予邑百矣先是予同籍錢梅谷明府視予邑而王蔥嶽翟淩玄兩明府先後視虞丘鐺腳之譽蔚起畿南兩邑氓庶交相頌也居四年而梅谷調瀛之廣成則髙魚明府來視予邑其敷政一如梅谷而調其所善以彌縫其所未及則予亦感髙魚如梅谷其日凜凜惟冦哺於嬰是懼是駴亦復如梅谷視予邑時無何梅谷與淩玄召入爲禦史而髙魚乃復調虞丘蓋予邑士若庶東西遮畱如遮梅谷如梅谷得畱及四匝歲而髙魚僅歲餘不得甶蓋士若庶號泣攀臥如梅谷去予邑時更栩歡惋謂予邑彈丸乃爲瀛人兩試循良乎楚材晉用大若斯矣士若庶且礱石以圖勒此心鐫不佞二三薄遊都門者相與謀祝明府以抒所未旣乃不佞妄謂予邑實彈丸何能久羈明府猶幸明府不鄙夷我人而徼惠浹歲以逮事我周明府當事者更若念我敝邑越在百里內尙得以其餘及我頃聞丘人士感明府業如敝邑而明府治丘人士未嘗泥舊譜一一比於敝邑蓋丘當�望之區金穀輿馬實以心勞而世閥名碩項背相望卽人人雅自簡飭而蒞土者時有器忌故或力矯所畸昂而篳門圭竇遂乘以陵大人當事者習髙明煢獨之說復暱視所短長以愽冷峭而狡者相冒險者相圖幾以成風蓋予邑十年餘曾一有之而旋爲當事撲滅頃者丘邑細人利中於三四宦吏遂至挾大臣於朝而四出膚愬賴天子明聖下諸奄內禁而髙魚明府實躬治其誣狀法諸狡險者伏其辜於是始交相讎怨而誣者得騞然有寧宇乃大家兒亦復銷而﹖火無敢輕試法夫護前者患苦里人而有司不敢問寧獨有司恥之若細豪披猖藉宦吏破門資而上持爲風裁又寧獨鄕紳患之明府銳意持衡不緩操於大姓而狂聘於細豪其所持大體甚遠卽越在兩捨亦得卽安於單獨而詟於所不得聘夫世人宦學急簿書於世敗俗流曾不念歲不三鬴期可穰也邊不五兵期可疆也獨不見臯而上無法吏見威而氓無俗如寒之中肌且數十年不解此微識大體破拘攣誰能力回所旣倒而斷行所智見哉故回心向道非俗吏所能也明府意問大姓而細豪兼不得猖迹所注措可爲古名臣矣其治狀在予邑者且以瑉勒並梅谷不朽予故不縷拾其詳而槪敍兩邑交驩之雅以見我人得周明府繼髙魚治而復得髙魚治及之我人眞有二天哉頃蔥嶽來謁銓雅稱髙魚治狀而兩禦史固心折髙魚者髙魚自此遠矣

○贈戎幕鄒先生子壽奏績序

予早佩安成之學至曰愛其身爲萬物主輕其身爲萬物役未嘗不廩廩懼失所主而爲役也安成文莊公學被天下而孫謀子翼實自相師友予及從其孫四山先生遊而因悉其偕伯兄聚所僉憲公任道之勇更以大安成之學於天下蓋四山諸子從予遊而予又從季子識聚所公之子曰子壽者子壽方依衛幕而能愛其身𨿽若陸沈散僚而兢兢懼速官謗以負其官而遂以隤家聲以上負朝廷其言曰𨿽吏千冗散乎而期延設一官卽隸一事小臣以身受事問事爲吾身輕其事乃輕其身輕其身是爲不自愛莊生不云乎外其身內其祿夫外其身乃以爲愛而內其祿乃以外身子壽以大家兒弟日與諸材宮淸耗蠹剔訛濫諸所奉大吏之檄而綜核金穀臬布輕重予諸伍若淸其籍無射無員間令之甄敍諸武吏臧否輒手疏其大凡以佐武銓之衡鏡世謂縫披呫呫投之盤錯輒不�西東又謂士生長儒窐習爲文弱工磬折爲堯言禹步而問軍旅之事又輒若取火於水鑑也子壽一雪此言矣子壽積歲閱所司得以狀白奏上且予璽書晉僉憲公階而慈庭以下得如制予次適當制愧窾寡不足摹世猷然有帝命在寧須辭乎諸同事爲子壽慶而子壽復持何人語欲以牛馬走冒之不佞恐掩其辭乃按而更條次之因嘆子壽之善用家學也聚所公以伉直任西曹不三歲而僉中州臬無幾以迕柄臣罷去其愛身何其重然而與人爲善之意又若喣喣不自爲髙子壽一變而羣組練明光中逌逌然若不知爲宿儒世學而朴不爲隨廉不爲激若盡刓其先人之硜硜而淸衷亮節孤行一意實不敢蔑一法錯一行其愛身而不爲役也直以紹庭聞而遠佩文莊之訓又若忘其身之爲散卑而不敢謂老革可足佐畫諾卽簿書期會寧足修也遂以徼主上之寵靈以爲兩尊人榮語云非君之祿無以養吾親非君之爵無以榮吾親夫子壽之親爵祿所自有也若明綸嚇嚇舉以爲榮則子壽爲之是謂內其祿是謂外其身夫外身之謂愛內祿之謂勿輕夫愈憲公所不得自予而子壽乃能徼主上予之親子壽亦愉快矣乎予閱諸大吏爲贊子壽皆曰可當民社然則子壽之榮兩尊人固未艾也予刻日出春明坐匆旗下次其語授子壽它日或聞之四山先生其以教我也

○送王鍾嵩郡公入覲序

天子重親人之任不靳疏屏所與安萬人康庶政惟是良二千石而三輔依日月光際其二千石爲重我保陽當燕陲趙際爲三輔雄要若日月之倚廓然其二千石爲尢重鍾嵩王郡公守我保陽三月矣會明年當率所主州邑諸長吏朝王月亦旣綜百吏臧否於記以待上宰士而訥課殿最於九陛諸長吏得修故事揖前茅問言不佞夫羣吏治狀祕在府史寧宇下可得問而就公三月之政以持衡羣吏當不謂地廣而俗難遽悉也吏雜而狀難遽核也夫守擁千里表百城吏則君臣人則父母漢稱二千石尊重難危乃能使下亦稱安田裏而無嘆息愁恨之心惟平往者政沿於寬雅不欲奪賢令之名卽其去惟餘被襆而健者間不無上乘其繼之輒憤而思收所久失以自予卽丁庸之歌雅爲世矩然寧使雝容大雅過抑於不必然之閒而必不肯挫掛壁以欪於其所乘夫平予人以嚴嚴業有不受而況寬之後又槪予之將賢者亦苦於槪加之賤簡而有所不堪故兩施不偏嗜也獨重不並持也乘嚴之後而用向之寬尙猶春暘負之矣況其調剛柔化絿競使佻無軼於名法而重無剌促於不可措則公今者三月之法可暏巳公故理劇於常常之人猶能述晨風澍雨之頌以慶我人不腆�郡不比於常而地罷於災人罷於賦非有二千石負而弗豪負者勢不得不以愽大予民且二十州邑吏歲共入使巡行而黔晳易動憑軾易嘩日爬刷之而日剪拂之勢又不得不以愽大予吏蓋公蒞事來取度於身而不意行不意軹故一教不率發一物不局訾若鑑之遇物惟所好醜蓋寬若於臧不闊漏於顜畫也嚴若於否不瑣科於銖兩也公行矣天子庭見而問州邑百吏狀若二千石治保陽何如治常狀則公且各具所寬嚴以聞又若進而問保陽急要索千百歲便計以救羣吏之寬嚴音忪且具三月來所條畫而對曰臣計在歲則有若振我蒙袂無瘠於壑無兵於�臣計在數歲則有若調我四履無沈於河無窟於艸無奔命於輪蹄臣計在數十年則有若�我慷慨無如椎於華無如厲於侈臣計在數僕白歲則有若地通不可以數亂土瘠不可以數菑勢重不可以數擾無亡狙伺於番夷無狃蠹濫於屯馬無蛩據雄望於虛名而燕怡衰弱於實祻之守臣與百吏所拮據而不能不厪霄趶也天子尙嘉是治狀褒以璽書曰帝城不遠其蒙福於河潤保亦﹖﹖雙然顧慮念我要地曰腹心之郡位次京師也重二千石以敉寧我人我保陽尙庇於諸長吏之蔭以戴大父而誦天子無窮之問是公與諸長吏不補苴歲月而爲保陽計千百世也我保陽紞如之願且什伯�常嗟乎義時補苴能吏易辦也維寬嚴而千��是圖宜非持重如公不能矣

○送蠡吾沈明府應覲內徵序

�以令近民比於相近天子凡相所熙亮佐天子瑩精太平要以爲民國家歲擇三途茂異�以牧宰寧以州縣勞人無亦以天子六官之政具體州邑大吏凡州邑所司吏民風尙兵刑錢谷無一不通於上今皇帝以英明振唐虞喜起嘗以內吏出習民事而州邑大吏推擇其茂異徵入爲省羣及六官雄要或習之中祕要以中外通習令天子之情下究人之瘼上�凡薖衡習學旣巳略施一隅而約結於一隅者乃可入佐熙亮以奉天子而布六曹之政於天下不似向者操風雲月露之觚授之金穀兵刑不知縱橫竊見主上勤心民隱特令卿貳犬吏若淸要藩垣推舉二千石若州牧邑宰品不得狥牘不得復卽入裁主爵而科貢二途益以薦辟其惓惓近民之吏何其深切近中樞之選仍如向令冀急得百大司馬之材夫當急時遂博謀於眾益見�材於豫之爲急也頃以向��擇二千石若州牧邑宰輯玉明庭而�行髙第遂畱以論思獻納博以大府之憲練以先朝�章蓋陳孺子之宰有宰天下法焉予郡二�區州邑大吏仰依日月光際下其罔密事叢一切貴人不可問而靑犢赤眉之與伺黃龍玄菟之與鄰蔚爾神臯遂同丹獥且家屋牙角雜空捨少年控﹖﹖玄而供睚眥之俠乃若野罄人逋尙勤非藝自非豪傑之才褆冰操挹淵識未有兩應兩不病遂可不負其身以不負主上�吾沈明府以世學治譜施於有政蓋程全力於一隅而就一隅以習天下予曾接明府言一隅��括於度因弗遠也言天下若合轍於室罔弗近也予因念古大臣蓋有試一隅於天下並�一隅試天下於一隅竟誤天下彼其僞附名核拗逄治銳寧獨工橋虔之術而譎抑亦翹遠馭之綆而黯識不足而爵野誤神蜞足誤雅也予蓋與明府以一隅論天下矣今天下急不在�外患憂而在農粟兵饟初希平治也�����而不得�初�富�也今�希富彊西��人予少��考功�老生也�然夷吾����內政一匡斯亦近者富彊之諭矣今天下�調不效派括旣�將先朝外四家具集轂�而礦榷又及山�亦嘗讀沈�乎集十萬土�食土之毛燕所爲以地當朝貊也蓋明府以�一文計曾爲予言之而�其自試一隅則兵之鄕也可兵鄕之餉也可餉�千而再倍之人�不飫拓千之餉而再倍之人無不驩比其��械於竿木罷刀劍於犢牛猶汛�常法乃若��伊吾厲俗文會頓以柔太行之徑情沈滹沱之使气還忼慨而重犯法殆以一隅習天下而安天下於一隅乎其禮讓惻怛之行也以淺不以深以近不以遠其綜練不�夷吾表東海其�弟不翅武鄕治蜀蓋��入事機之中而�情鋒出事機之外而�惟是如�不入懷如�不入�小大之比噤南金之口輕重之令毖��之策應聲之徵不�而�更不�其於兵�之有義用之以不擾故旣無養兵之費亦無借兵之騷使民不知有兵之名而享兵之利深矣遠矣急遽峭忍不行矣今天下罔不以嚴求靜明府言不親不信不靜不嚴夫以嚴求靜先苦苛�以靜爲嚴巳安宥密豈其附名核而逄治銳也明府曰君臣同心中外一論先之一方徐及四國誠利一隅以利天下之大窾乎天子推擇材吏入出均勞意正如斯明府行矣挾所以�一隅入而應對遂以宰天下無亦曰損所欲於身乃親滿所欲於民乃靜親斯信靜斯嚴尙並以告近天子者惟靜佐明天子��

○送周嗣龍明府入覲序

予以筆札依承明不習爲吏事然朿發事幾令公矣見所便利百姓輒心儀之見所患苦百姓輒心厭之故嘗講說便利方略卽短淺不諳世務而稍稍習予邑蓋予邑自金穀輿馬而下往皆令公以意爲而事予以程人予以法則自錢梅谷明府始計梅谷所爲百姓便利者業巳什得其六七會嗣龍周明府來復盡圖其便於全而於舊所稱便利者亦復彌縫其闕失而覆蓋其所不及故邑政成而我人得相與於無事蓋公廉簡而靜迅敏而和力能察眾人之情而眾欲予之眾厭驅之其賦不羨八讞不鍰出惠不法格威不慈貸意在田更不柅於燻胥卑門不絀於右族而雅化溫溫其人不來不往鉤之其端不見不急按之故顜畫可行而上不卽愈公亦若爲不必愈也者而第徐理其可行狀上不覺瞿然兪矣卽上所顜畫不可行而上不卽停公亦昔爲不必�者也而苐徐陳其不可行�上不覺瞿然停矣蓋眞誠醇粹能入人於形骸之外故其於人不急合不甘投而淡成不可解今天下庸爲狥鷙爲激索勝於語言而不顧其成何如公也公嘗一日詣予若苦無事者曰願從公得一事爲之予笑曰邑卽彈丸乎烏謂無事向曾見吏發篋隸鐫牒訟師誣眾又曾見詗藉爲吪盜藉爲招徵吏藉爲奇居公榷藉爲托業又曾見胥爲鼫呼於旣儲長爲蠹呼於旣租藪於逋而挾矢遭遊徼之訶黠於脫而菜傭當豺狼之問蓋上喜事事煩上厭事事亦煩公於來不來不喜於事旣來不厭故我人得一日相忘於無事夫事者豪傑藉以利人而貪殘藉以自利也事不煩利大上之利不大下之害不深故私營則事多公營則事寡今天下明而公營者幾人如浚河一議其利甚大甚遠獨公若二三直指與予合豈它人皆闇不足計無亦半綸之外不以心勞而營私急耳辛亥之役公日夜從吏民號呼畚鍤間以脫民於魚業悉予邑之大利大害在水而薦牘旣滿公交車由此應蒲輪之徵尙其攬桓驄淸我畿甸而竟此議也卽三輔且無事何論予邑於是二三同人爲明府勸駕得予說進曰今天下三事以下每攢糜而苦曰方今多事假令抱明府之術而厭於乃徳天下無事矣

○贈梅谷錢明府臺薦

凡擁專城而爲之師帥曰令令者勞民令之逸頑民令之化若時令然蓋古人臚列十二月職生職長職收藏合而命之曰令然獨制之不相代詳條之一相棼故令也者命有所不受地有所不擇宵興一念晝及民矣朝畫一議夕奏效矣然天人之用惟是剛柔剛不敢用之髙明者骫而不行柔不肯用之鰥寡者亢而不入善矣梅谷錢明府之令也調停於上下釣節乎剛柔上檄民事乎奉惟謹間以非急勞民又間以民供喜怒則執不予其藍縷殫瘁煦日﹖奧之如暱乃豪黠曹吏則俛糜而噤不得讕語時爲諸士談名理娓娓而私謁不聽也士亦無敢謁以私其自禦淡簡不以勤民而民利利之不以佚力蓋�俗理錯而逆詟其萌先發其括故功名於無有化入於不知其獨制之而詳條之眞若時令然以故期年而勞者幾逸頑者幾化小民戀戀不忍捨而上自中執法與二三直指使者�以所注錄上之天子爲辰藉畿令最一時遊�下者業以不佞效輿誦而裏中士大夫且來�言不佞蓋嘗觀時令於剝復之佰而嘆曰微乎其天心乎至於臨翰穆然有無窮之思焉而泰之二曰包荒曰馮河又何上下剛柔相適也不腆敝邑罹在水火幸徼惠於上攀畱我明府以再撫四履之外於令爲復我明府不鄙夷我敝邑而粲然收煢獨宇下於令爲臨小民禦徳厚而心監爲如遊觀廣遠以適於平又而當事大夫廉治狀而甲乙之牘不虛書於令爲泰蓋天地之心在復上下之志在泰體天之心同人之志在臨乃臨之教以無窮而保以無疆夫無窮者不計旦夕無疆者不程眉睫卽明府苦納�乎其得不終惠此一方民乎古者以牧稱守以字稱令牧者時其飲齕臥起而適之如牛��字者體其病屙疾痛而一之如孺子然夫字�如孺子者上下之志也同其志乃見天地之�故曰天��萬匯章帝修令萬姓昌焉於是�書裏中曰令之詁爲善善夫明府之宰予邑也它日宰天下如是邑矣

○贈侯晉陽明府兩臺交薦序

今天下扼腕中林輒曰上不用才而予竊曰下不自用其才夫上用才政乃又下自用其才政乃罔不又今以中林之彥相望於公牘則天下誠有不用之才乃其得時而駕者不旣才乎廉勝於昔而民重困政嚴於昔而僞益作則下果未嘗用其才也夫才若干於支然支之用拱揖爲恭批捽爲戾吏有才而公用之國恭之屬也私用之身戾之屬也戾乃比於不用故今天下吏有才而不用更甚於上之不用其才夫吏有才而不自用者私用之身而不公用之國也亦嘗聞脯掾之治其鼎乎輳眾材而調於心鼎食者不用也則旣過矣然椒桂爲馨辛也鹽醢爲咸鹺也以不用而嗇於用將薄而不適故嗛嗛之味不足調也嗛嗛之徳不足狃也予偶讀寧昌侯明府綸錄悉其世學藉藉又悉禦史若禦史大夫諸部寺使者所尉薦藉藉因念大家兒弟饒爲曠朗髙闊不耐親人而以文名家或復不諳世務自昔抱豪傑之才者瑣用之略下以急上剽用之執古以禦今故疢可爲石害可爲愛而政乃華而不實迂而不親明府獨惇持大鑰不一一瑣科其凡而望杏曕蒲惇詩說禮種種周密卽萑苻之遊徼蠡虫﹖則之巡行必躬必親其政殆如田然載芟載柞彊土而弱之無長其弟無相其土蓋明府以俊喆睿明坐該當世之務更以世學得於今章往憲風政方俗與夫世會澆淳人材忠佞罔不條次其辧故操刀而割若陟顚以視崥歷數其所覽結而一一頓在糜睫彼其才誠豪傑秋要以該而能通練而不滯惟視其地非以藉身乃視其身盡以藉地而地始用其才夫朝廷簡才予地無亦曰賦數庸徭是綜是給將上奉皁牧輿燛下奉耘耕卽有溢幹惟地是視然株及之爲鍰羨橫徵之爲賦羨持兩羨以急問左而功名富貴無一不藉於地郥地乃凋攰而不以供其若分鼎實於它而曰椒桂不足馨辛也鹽醢不足咸鹺也天下寧復有吏才乎予聞明府訟無羨鍰稅無羨賦以身藉地曾不以地藉身故才不爲身用而爲地用才爲地用者乃爲自用其才蓋罄地之毛盡爲地需而我乃不負其地以不負其才故曰淸直寡欲萬物不易然則明府之自用其才用以守乎𨿽然鉤摭爲聲易操也明法爲惠難孚也略迹衷獨易任也申巳投俗難諧也明府掇芳刈楚遂極國華旣雅負絕人識力而二十州邑之易攜也調若塤箎此之爲才其以任統均徹籬棘將相說之羹梅調乎上下矣寧獨以鼎食者肥乎後有薄文學地望曰不經世務予且藉明府雪之明府聞而復曰上實用才予不知用吾才而敢不愛吾鼎乃次其語以授誦淸徳者

○贈周嗣龍明府臺寺交薦序

周之盛以宰敝羣吏而聽六計於廉至其末卽伯臣尙能舉四維以揭廉於禮義予初試中祕論四維見柳宗元駁廉節爲小節不得與禮義抗而爲維遂著論廉所以用恥而爲禮義維之維也卽其論若偏重而孤憤之思深見相冒相瀆則焦詬之行成而禮義若棼因念六計所稱廉徳蓋有廉所自成亦有所以成廉夫廉貌若揫而不侵者敬也質若峭而不回者正也守若晝而不軼者法也際若察而不姦者辧也此謂廉所自成然挾勝以加物則行多遠故欲其善局守而鮮及則施易窮故欲其能此謂所以成廉周官聽計必先善能其防武健而不循悃愊而寡效乎予邑周明府長材廣度無所不淹而恂恂徳心施於有政殆廉吏也蓋予邑敝賦不當豪一而雕甿遺噍歲不供寥翹其藉廉吏爲急明府以精心繼循政贖不給於簿榷不給於供金穀不羨於額供不羨於傭乃室無閒賓案無畱牘隸無鍇貸氓無枉禦其於廉所自成若身矣而又饒幹局雅多循政邑故不乏朴儒公冰玉之中置念成虧之外故識以練解操以見寧當以調觚虛白直以下生川嶽之靈上發星辰之象及其摛景光吐文質風雲相召日月爲華又直以撫八翼而登太階提七曜而酌元气在昔先中丞以名石法徵入東臺當主上訪落之年嘉其秉誼不渝至勞之曰無負獻納迨洊歷節鎭遂拊西土頃者明府疏榮歲閱亦惟曰先中丞正直是與爾獨行父之道也無亦以明府積閥一同日躋華近方天下蕩然盡撤籬棘故以先中丞之與正直是勗是勵明府旣以首節砥公舉世人所諈諉者日見之行必且舉世人所約結而不能遽遠者一一披瀝白奏尙其振先中丞之節以拊我恆陽我恆陽子姓尙食舊徳於明府其遂以光輔上京統均天下則波及恆陽猶明府之餘也余拊省生平寧無體慚於明府之兩能者遂藉其語爲慶

○贈蓮幕雙溪王君三膺臺獎序

予邑之於日畿著面黑子耳賦不滿二萬而丁二萬有奇樂歲可奉耕耘以奉皁牧輿馬歲不易則流庸道殣相望乎閭左惟是令君砥節首公以率幕屬相與吁嫗而拊摩之差可安田裏而無咨嘆然令公雅多樂只卽間苦經費之不給而好自予或糧有羨賦鞫有羨鍰小民不無苦此兩羨第口錢輸而跳身不入官府其不田不訟者尙得解免於箕斂株連之煩苛獨以兩羨未足供而索有事於無事則四境置邏卒以更番於四孟其所當之境若大吏之按部人盡屬其齒女﹖頁其常猶蠶食其孱而按保甲之錄爲月輸其非常則陰陽令公以上下臯功而交相藉爲蟊不獨令公與尉幕得假勃溪以恣應聲之徵而是卒之隳突叫囂遂且寄外柵於雞豚寄外舍於丁口不腆細岷乃漓然盡入於煩苛卽一冀自生而不可得然則山斯以談尉之佐令公爲嘉政也其相關不翅重哉予同籍王直指襟海言尉之重也謂世之好自私而蔑公者三事不足爲利卽一尉亦足爲害予澡發歷幾令公矣有令公賢而善用尉相與禔身於冰王之中使小民食兩賢之福不然或靳其尉不得恣亦有恣而如獰之人樊至交相爲渝而小民�以不逄不若蓋未有相兩籍以惠苦小民亦�有以尉之賢上匡令公之不逮而大吏樂爲快屬小民誦爲慈藉俾令公之所爲諳於人者得尉以彌縫而無怙終以予觀王君之材殆幾於此者乎王君敏愼有幹局其以廉知自將雅負士君子之行而聽讞謹詳不若往尉之爲私也間雜遊徼行四境恥掇盂水卽閭左右畏愛之罔敢易近有邏卒之令得君以不竟其害故凡不解於堂者或求解於幕卽幕爲�晦罔敢攜所自將以形所尊而按部諸禦史若禦史大夫若部臬使者罔不交相獎勸以風有位而檄之下幕也幾倍於堂予猶憶�幕之佐冒令公也眞有兩賢之誦而熊以巫山簿行今且四十年父老尙多念之然則予邑卽彈丸黑子亦知爲來謠去思者獨窶不足奉應聲而爲廣大者厭之耳予頃過虞丘則劉少宰稱王君佳尉屬予爲揚於新令公也予唯唯顧予微何足重王君然向以令公與尉之賢聞之大吏也報予以愛鼎於令公而亟嘆予之知尉也則尉之賢上不乏知者矣新令公之先聲倍於冒以王君之賢得佐下風寧得無巫簿如熊報者乎遂次其語授諸部人之慶君者

○贈李恆麓僉後軍都督府仍視事北司序

大臣豎名伐於朝而詒淸白於家其嗣有中庸之材無大嗟跌亦足以爲承而苟非其褎然穎出無以曲體前人之猷念而光大其業卽其中之蘊禾﹖畜亦或掩於前而不章故中材幸父兄爲藉爲材度髙則多扼捥於席庥承慶之無以自見予鄕李少師次溪其名伐不勝書而生平奉其身如奉玉故功成身退每以出處系天下之安危其諸子矯矯有風範而長君爲今視非司事大金吾恆麓頃以累功晉僉都督府視事如故尋賜蟒衣金牌給繡春刀稱天子禁近而長君若不有也長君當駒齒輒負龍文气一逼藉又輒砭爲馴謹斤斤不踰尺寸日遊諸貴倨中而恥入許史之廬升其堂擁圖書泊如也卒遇之不知爲貴家子及當大疑大政輒不難以身爭卽婁居雷霆之下而不顧乃卒遇之又無不駭嘆爲名家子予少與長君同聲諸生問顧予以孤生異長君自非親見長君之爲人若文鮮能識長君故長君竟以貴家子屈於有司卽今躋崇膴至貴倨矣日未嘗脫占畢時一談棘圍事輒奮髯欲封狼居於筆陣嘗自唶曰倘予隱名藉之一鄕尙可踉蹌愽名第乎夫貴家子駕長檐躡髙齒頓以脫占畢於擎鶻以爲快而公獨怏怏於脫占畢也故一削牘一奏讞則文彩陸離卽老宿操解不過其劾諸貪殘豪暴若借尙方之劍於獄要至其寫孤孽之沈冤白忠直之幽憤長箋大牘若提火宅而投之醍醐也往者淮徐之蠹旣不難冒嫌怨伏其辜而南冠而縶者又不難累疏明其無罪卽上心亦爲感動而竟曰某所列盡釋之近者咸寧之縶百計圖其出而緩頰及之未嘗不蹙額欲泣乃中貴人司詗察務周內圖功而公獨平反不問也猶憶兩壞獄垣公有疏曰臣於小人不虞死虞逃臣於君子不虞逃虞死𨿽其辭以文削而復惡好善津津筆札其義烈可勝道哉余間少師公中外剔歷幾五十年惟是孤立行一意若置身名於度外而卒全其身名以成功於天下然則長君亦猶行少師之道也或謂長君之材可自致靑雲而反絀於其所藉乃長君且逡逡若不勝曰予曷敢忘君父之明恩而妄自菲薄以爲君父憂蓋十年來日望秋云而思徜徉芝蘭玉樹間終念君父之明恩未報而不敢遽也嗟乎主上念老臣勞勛不恡髙華以酬及子姓老臣念主上明恩不恡其以身委朝廷而又不恡子孫以抽其身其子姓進承聖主之恩退摹嚴君之誼不敢忘家程也其敢忘國士之報嗟乎詔獄者之恕刻關國之命脈而士大夫以厚目培乃以維國古人繒墻之諭寧獨一身哉少師公厚培於身而延於世長君復以世培之李氏之爲國計遠矣

○贈武隧侯生入鄕較序

予不識侯生而識侯生之尊人長君長君以郡諸生師家季而長君之尊人爲藩伯公寔始交驩蓋十年間不佞兄弟於侯生交且三世矣當藩伯父子相繼捐賓客而侯生始及於幼室無彊近門有操戈煢煢藐孤誰爲感山陽之笛乎卽墨帷可泣熊丸可和而撫心弔影撐拄爲難始有從家督之議而圖貲郎者嗟乎藩伯之孫謀非遠長君之子翼猶存況也車鳩之戲气可食牛舞象之年思堪繡虎何哉棄問奇於雄而計調戟於舒禾蓋家季原繩武之材於含飴識昂雷之器於枕苦遂令崔駰之講不輟侯芭之酒日載而侯生亦且痛睚眥之難釋傷拊肺之易解於是撫研隕涕開笥椎膺三年而縹緗有業芹藻有歌國人額手而稱願然曰幸哉有子如此蓋霜婺不苦於篝燈雨覆頓消於見睍然後知學賢聖之關道塞睥睨之竇而貲郎之議未善也嗟學書費紙學醫費人擁厚貲而不視學遂費其子弟怙驕惰而不竟志且費其身夫不費爲子弟而學非玉笈石簣之可窮志豈幅巾方袍之可竟故皇皇錙銖而不敢爲泥沙之視嗇於用其家也嗃嗃嚴君而不敢從婦子之嘻嗇於用其子弟也黽黽尺寸而不敢卽淫佚之途嗇於用其身也嗇乃不費不費乃可大乃可久向使侯生從貲郎之議而輟學是使子弟費其身也又使侯生幸逄掖之榮而滿志是又使其身費爲子弟也侯生勉乎哉竟其志以成其學以大乃祖父之遺尙有無窮之問

孫男之淓編次

卷之十二終

●髙陽文集卷之十三

髙陽孫承宗稚繩著

門人馮洪業茂遠較

門人茅元儀止生編

壽序

◆壽序

壽憲副惟後劉公序

壽封君田太翁序

壽少宰復齋劉先生以八袠奉母夫人百歲序

壽郭封公兩峯先生序

賀王冏卿年伯七十壽序

壽述庵楊太翁七十序

壽劉伯母章淑人九袠序

壽李太君某太夫人九袠序

壽李年伯母張太恭人七袠序

壽吳年伯母史太孺人六十序

劉孺人六十壽序

○壽憲副惟後劉公序

國家列日畿爲九道而上谷聯恆瀛邇天室得專置一道以察文武將吏而制兵民歲庚戌南昌劉公惟後實以恆陽守來備兵事不佞走尺一稱式序勤惠而公孫於核士馬給饋饟核實未遑也明年夏五月適公覽揆之辰郡大守武公先期以周令來徵酌者之辭不佞遂掇核實之說爲公壽蓋公向視予壽中丞辭則曰蘇公蓄材用練軍實諸略至旣略至下之虛名而不較之以實及其獘也又舉而廢其名未嘗不嘆今天下罷薾不集於事咎在上下相蒙而應之以�故谷不實囷饟不實腹則下受之而��實社士不實伍則上亦受之方今�上下��持兵民之衡以核其實獨守與藩臬耳守親民藩臬察吏察其臧否而綜名在乃在於民國家法顜十畫一吏跔於成撫卽循名按之可以安人而遊意於外糺之棼之遂至文不能收介特而武不敢齡齘於剡手譬之四支自利而自攖其寧故曰贗賈亂廛窳葨亂田夫去亂莫如核實而藩臬繇它曹或繇遠郡多至獨執其長而外以辭承中以意格公方以守來且恆陽樾栢接也則其親民者盡用以察吏故喜不濡喣以員怒不峭核以方惟是酌邦伯之區畫以上�塡撫而下課諸文武將吏以車錯漢家察其�疑非實者按之曰母釋有罪爲不苛厭俗吏�餙曰母以苛爲察公兩用其說以旣一實而一時文武諸將吏無察於苛無縱於不苛逡�然退修實政安其私民而至無呼謈伍無脫卒卽歲不三鬴卒無旁郡萑符之警蓋主上授公以二十區兵民卽授公以二十區將吏公旣合二十區將吏以成一實則天子之命與��之命始合爲吾身元命而諸文武將吏始得合四食之實以爲公壽夫天地結大生爲實萬生結一實爲生而生者之逓傳無窮也罔不孚甲於實而結精於實予觀古豪傑用天地之元命實其身用一身之元命實天地其機智化於澹寧法術渾於徳識而課功不嫌比竿摘伏不嫌次骨其以全力用之一區務吏恩不下假法不上因天下於時歡欣鼓舞長願戴以爲親而神王气順乃可以結大年何者豪傑負大任必負大才當其因才而授自天曰道命自君曰官命合官於道則天倚爲道品朝廷倚爲官品官不虛乃實於命其效至於實人國以壽天下故周家大臣推保又於多歷而曰天惟純佑命則啇實曰天壽平格繇斯以談公可謂大臣矣然予又聞蘇公雲天下不可有僥幸也有一人幸必有一人獘故飬民者去害民飬生者去害生蓋不周之穟食益壽也其中有實也螟不食心蠈不食節特由不食葉蟊不食根四食去而實完乃益壽公核實倘亦核其幸於食實者易不言實乎鼎之實享帝頤之實遂及民公且悰鼎雉頤龜以達上下其終塡撫我人而輔金鉉光耽逐無示受報於實也善乎長梧封人之比政於禾曰其實隨予蕓而報予夫去害民乃去害生乃固得以實爲公壽

○壽封君田太翁序

世稱燕趙多慷慨夫慷慨寧獨燕趙而多用慷慨則燕趙獨耳然燕趙寧必盡用其用之或多燕趙間賢者耳姑無遠引如我郡傅少保又毅楊太嘗忠湣躬之不卹皇卹其它則二公固燕趙間所稱用慷慨者當是時二公之親而在不知視二公爲何如子要之二公不忝其親則二公之親未有不怏於二公者濡居燕陲趙際而田氏有諸齊之風故父子兄弟負慷慨之气爲多太翁行年八十餘矣其健於行我如壯少而伯子自爲諸生至成進士無不必忠孝大義趨督之也故伯子行多慷慨伯子每以歸飬太母不得請爲憾又念太翁春秋髙絕意仕進太翁顧促之躬爲駕曰予所拮據若者欲親見若累累若若爲國計耳古不云乎詹在京師𨿽有離憂樂也詹在側𨿽無離憂不樂也若不時酬知而逡逡三家丘耶伯子彊起授主計曹政太翁又勉之曰勉矣勿以我老耄而逐逐行綴間爲容也予業之若委之主上矣一日伯子念計曹之政不釋於衷上封事眾或以遺太翁憂爲解翁顧寓書伯子曰何哉於所促若咄咄者寧是糜好爵而﹖﹖亥然虛處也無亦豎尺寸乎主上不恡明恩賁及我父子母妻而臣子曾不能尺寸之豎而恡一語其若朝廷何旣眾有口伯子且謫河東眾或以爲是且憂太翁太翁又寓書曰士所粲然而不嗛者志耳志不抒卽在朝廷不若河東也志旣抒卽在河東不減朝廷也勉矣孺子仕路寧百年之步哉伯子奉而南向額手曰井不肖重遺大人憂大人不督嚴之而色喜惟大人加餐飯無憂井井敢以大人之身行殆蓋先是太翁以覃恩承勅命矣而季夏爲弧辰於是伯子持鷺服銀東帶馳上太翁而同郡遊伯子者爲太翁慶太史氏聞而忻然曰爵祿名譽閱人耳寧以人閱而騖之溪谷戀之澠池身不獲而冀登場於子乃太翁何硠硠雅識也裏居而喜其出爲榮爾宦居而喜其言爲名爾謫居而喜猶之乎出與言也寧復貌榮名乎慷慨者幾於道也不以喜怒佐得失不以元气佐喜怒矣殆壽徵乎語曰天壽風地壽火人壽子勉矣伯子飬其身以大慷慨之用則太翁之喜當益大夫楊之翁聞名臣之厲而喜也況見爲名臣乎故眾以爲遺太翁憂者不識奉太翁樂也不佞不難伯子而難太翁特綴其語爲壽

○壽少宰復齋劉先生以八袠奉母夫人百歲序

虞丘劉少宰復齋先生以明年九月七十有八其太夫人章太君以明年三月九十有六禮九十稱耄而太君踰六矣疆健明聰先生方以八袠侍幾杖不稱老晨日朝牀下拜而拊寢楊問暄寒遂侍食幾命退乃退日中若夕亦如之太君時問織綜兩家政先生亦時稱說吉祥善事承太君歡歲時帥諸子姓稱觴上百千壽凡我婣懿慶先生更從先生慶太夫人曰願太夫人百千壽以拊少宰諸子姓願少宰百千壽率諸子姓以上奉太夫人因念先生爲太夫人乞身歸且十五年矣朝廷方擬先生平章天下先生若不聞有以謝傳擬先生者先生笑而不答嘗作三老歌以見志三老者啇老彭周老聃楚老萊也先生謝啇周二老而托於萊無亦老而娛親有嬰兒之色於先生差近之乎迹其比爵祿於斧鍖殆隱君子也先生抱平章太略詎忍一日忘朝廷然依依南陔必不肯萬餐易之故帷幄羹鼎以調桮棬卽太夫人亦且安先生之飬曾不彊起從世芬當次君在亦嘗分命爲忠至先生猶侍含飴則絕口不言出太夫人眞以先生不出爲當必不移依戀於門閭昔王黃巖以郎署﹖﹖靮京華其祖寄聲曰視百歲祖不妨遲�年官夫重幃百歲待招而歸何如辭三公之貴於矍鑠卽其祖當寄聲之先系念數千里外匪伊朝夕矣又何如太夫人日喣喣安晨夕之飬蓋先生孺慕眞縶旣以維持世綱乃太夫人慧識遠志寧復世媼割繞膝歡博祿爵者或曰彭恬靜謝不與政聃隱柱下萊諭齒舌猶聃焉抑其言曰淸剛而傲不肖不可以事君少宰剛而無傲正恐函谷之气徹霄不得安恬於王聞且今天下需正人如屋需棟太夫人世受國恩一日命先生出而事吾君以平章天下先生寧得戀戀含飴者然予聞世人重爵祿一日去其身�至婦人女子亦惟恐爵祿一日不至其子姓故或安煩戀劇以分芳藉華而親更以詹違爲樂其子姓遂至急於所可補緩於所不逮乃其究曾不足事吾親安問天下然則惟不以爵祿入乃可重爵祿也先生中朝舊徳寧臧彭聃而出處在握則猶龍之大乃寧遜彭聃而慕萊也蓋予嘗聞宋任元受事母未嘗離母惻至洞見母肺腑其辭辟之言曰神丹可長年必母遺不公遺假令丘壑夔龍釋南陔坐政事堂食箸下萬錢以憂勞天下先生不願也太夫人不爲願也先生能飬太夫人能安其飬先生所爲得托於萊乎抑聞彭八百聃歷三代而美烏眞念竟可與天壤爲無窮乃先生曰彭髙聃奇獨於萊曰平予觀古人平天下惟是老老親親至周大臣相祝願亦叺曰天壽平格夫惟平乃格惟格乃壽拜�得格弓鈇猶然而況篤摯大臣乎其自壽以壽太夫人有以也於是婣懿合辭而進曰國家以燕陲趙際爲首善瀛近在五百里漸涵聖化且三百年矣太和醞釀宜有至人以結大年先生負膏雨之仰其以彭聃之歲傞舞斑衣奉婉姈媧宮乎出而膏之其天下仁壽當不問元受神丹矣

○壽郭封公兩峯先生序

兩峯郭先生爲少司馬靑螺太翁當司馬理建寧則潮人鄭君判郡事於時鄭氏子視太翁若王父旣司馬繇郎署守潮則潮人又若王父太翁今年秋太翁壽八十有六司馬以晝錦侍鳩笻而鄭氏子從司馬壽太翁萬里徵言不佞不佞謂潮人誼厚而司馬徳及於潮誠深不然豈其歷年三十而猶若不忘太翁而以徵言萬里者不佞蚤歲佩司馬文章而束髮登朝又輒諳其西南大業且以悉太翁之庭學當司馬初入黔也太翁惟曰無二心亦惟曰勝爲功不勝爲忠無我念斯其山谷臣而念在朝廷豈惟不有子並不有身迨司馬慷慨入黔泣劍嘗膽馳羊腸虎口間而刈夷定難自謂八年無一善飯豈惟不有身更若不有家然乞飬之疏日聞闕下而其語最篤縶者曰呼子之聲萬里若聞思親之腸九轉不休當是時太翁方以八十壽膺五封司馬方奉綸誥合文武將吏之祝言上曼�而愀然徼外無能觴膝下也則太翁必且舉觴南望不懌於衷然而相屬惟曰以愛親之心愛民卽司馬亦且忍念竟其心以成厥功而後乞身歸然則眾人不有身以行私而太翁若司馬不有身以任天下也今天下罷糜不集於事咎在臣下先家於國以徼利而脫禍於眾如一人之身肝膽相攖手目不相衛蓋口不爲心譚鼻不爲心嗅而人營私耳夫營私之心不翅二當其身有所便至不念君父及其物有所逐遂不念其身夫身不遑卹而與共天下也故惟無二心乃無利害亦惟無利害乃可以天下托而爲大臣昔太翁以家用之趨急難於鴒原活餓人於蒙袂至司馬乃以天下用之則忠言嘉謀在朝廷而功成牂牁卭僰之間蓋太翁不私其子以成其身司馬不私其身以成其親耳而世獨以司馬壽太翁不佞謂太翁之文章徳業在司馬而不自爲用象龍之潛太翁得司馬其文章徳業在天下而無一不爲太翁用象鴻之羽夫幹之潛勿用而漸漸之羽可用蓋其中確不可拔若不可亂者幹幹在後初實基之衎衎在前上實乘之彼身不用而道爲可用耳夫勿用者神全可用者道廣是寧論福壽而況備福也司馬且統均四海矣太翁壽日益封日蕃意其誥誡當惟曰不二夫不二以立命也其以是爲大機應環中萿落囂埃綽綽纓弁祉不盡禔厥躬道乃克昌昆嗣若予友王季重尊人東海太翁者少操越紐長薄夔函嘗負笈而握靑管竟提翁壽

○賀王冏卿年伯七十壽序

歲乙亥春正月冏卿念翁王先生年伯壽七袠其嗣君司馬浦鶴方主職方政假使命便道歸裏爲先生壽於是同籍官都下者從浦鶴以壽先生不佞某職在修辭且浦鶴同師門也次當搦管因念先生立朝大節備在中外而康祺多福又念在先生之身幾無可執爲先生頌者獨念天生豪傑其進官退家動關天下世徒見安煩戀劇爲世顯人之葉而不知巖居山觀抱幽貞之爲大故惟天能用天下之豪傑或就所公予以爲濟或就所私咈以爲維亦惟天下之豪傑能用其天或就所顯予陟於朝或就所默注賁於野益世人急於身以外之爵富遂忘其身及內顧其身而又遂其身以後之子翼孫謀以畱於晜云之遠乃天之若予若奪若予以爲奪若奪以爲予其挹注於彼玆裒益於多寡實酌焉而不可假而天下之小人意所欲百計索之意所忌百計傾之當其旣索旣傾自快其得志於天而不知天實爲豪傑畱未盡之康祺多福以近及林泉遠及子姓而按豪傑之所遭卽無小人亦必有然者而小人所矜詡造化固揶揄之矣然則天下之君子若以道其徳仁義不便小人之貴富而天下之小人反以其權力機術助成君子之福澤乃知天生君子以攝小人而世有小人亦以成君子也當癸甲之際要人之雄抗公議以燻燎世俗而天下旣藉以邀潤屋之微澤時亦有張聖賢之籍者以蔥蒨聲名奔走天下而身私托公行污寄治天下紛冀其衣餙以分宵燭之末光蓋一時就以爲利抗以爲名諈然如啜熱羹而不知置也譬之宅庸神於偉幹而筋骨挺解四支委隨無待顚朐而知其病者先生於時懷文抱質恬淡寡與卽避權遠膩而未嘗涴人以自潔未嘗刓人以自全乃蔑勢而爲勢所厄矣蔑名而爲名所指矣故其身終不得安朝廷之上然而後賢相繼登朝旣以補其未罄而十餘年來身益彊健道益尊崇一時遊名勢之場者久而服其大譬之登髙眺連務極崄搜而力罷气索亦復羨臥遊之爲安然則合先生所進而諤諤用於齊楚之實退而冥冥用於林泉之大殆天所以壽先生而先生所自爲壽也蓋豪傑用天而爲天用也惟此身不可磨之气先生冷峭尠附疑於孤髙然而昭融宜朗其气之棈華直與恆汾俱遠至其貞不絕俗行不近名則淳龐渾厚又以還天地之元朴而維近世慘礉澆薄之行且九陔八埏合爲一局而朝廷非豪傑寧﹖艸澤非豪傑寧光故要人能鏟忠直之彩不﹖朝廷而必不能奪幽人之貞不光艸澤是豪傑之材人忌其成而天實畱遺老以膺世之顯名使其康祺多福以永鍚難老者鼓動一世之人心念天下知身佚而及其後遇絀而永其身夫身與世孰多遇與年孰永然則謝不待年官不滿徳殆天所以壽先生而先生所自爲壽也予不佞幾無以頌先生矣𨿽然先生旣以豪傑之材用天自完而其嗣君浦鶴復以逸羣絕倫之豪傑蔭藉髙葉以展錯名世二三兄弟竊願用先生之孤峭束脩至行用先生之朴忠剖拔世局蓋惟以紹行庭聞爲世而不以傳襲靑紫爲遠則先生之精神命脈得後人而益光乃不佞輩所爲壽先生也於是次其辭從浦鶴爲先生壽

○壽述庵楊太翁七十序

蓋聞家之親三士之行百而九族系在同襟一至輒稱小雅故大人修平章於北屋匹士釀玄漠於篤行而情緣害性疏分問親遂至豆味同根瓜謠抱蔓綽綽不賦泄泄希聲而況風撼鴒梭波索雁影言非味尙可食也盟非衣尙可寒也其有遠聯鼻耳之懿親近篤玉金之友愛气旣惇於連气生不愧於復生而鞠兄子於藐孤比仲叔於嚴父則亢小遂計久長髮念巳躋仁壽豈非徳擅獨行之堯舜業徵一室之唐虞哉文寧待探龍珠於一圓撫銅芝於三秀而脯璧黃麟蜚乘赤鯉乃翩翩乎仙也予友楊伾南仲父述庵太翁少從研比長避墻東良俠和以龍謙心勇合於布諾謝巷同居之雅姜幃其被之仁風雨巳驚心於歲月冰霜尙疑夢於雲天而歌捸方標杞梓撫牀輒感人琴於時伾南君磽磽頭玉嶽嶽情崪名義先開蠟鳳淸操頓發家麟而循陔徒勤趨庭何學翁於時感雙壁之旣剖撫我明珠念義之中折視爾佳器爾其調駒齒於龍文助長風於萬里飭惇厚於刻鵠防佻簿於焚囊春塘野渡憐小阮以倚門宋艷班香祝阿宜子舊第蓋芝蘭玉樹願長庭階竹室銅盤獨隆周愼而一枝攬秀於桂林則三荊之欣聚也九苞刷羽於騶鳳則四鳥之悲嗚也蓋恩流徳秀之潼逸警淳於之捶眞冀以光我素棠酬彼先謨詧門戶之寄於環圖將相之寄於﹖﹖咅寧獨希燕私於烏衣徼不癡於回策哉而伾南君方且撫研泣心提觚嘗膽防聞過於伏波絕營私於文正率仲容之賢邁迹諸逸佩幾卿之訓自致靑雲迨夫玉昏蜚香花封騰茂一脂昭﹖鳥羽遂重蒲輪爾其懷三釜於匪莪而速諸父以樂之傷累裀於不逮而藉猶子以尊之然後知八分亦足以張吾十起不減於通夕而弟不忘兄其敢忘兄之子遺子不忘父其敢忘父之介弟旣屬饜於膏澤鱻薌更光融以令名工善於休哉玄微妙析於牀頭湛所以服濟也才略展錯於肥上玄所以副安也五禮借封於兄子微所以撫慈也樂安分爵於從兄基所以報喬也孰與三珠不萎於榛梗四壁自絕於雀鼠廬室獨承於荒頓弓裘克紹於薄遊而吹箎和塤不間於隔優龍劣虎乃底於成昔人不云乎兄子巳子不以巳身爲親疏各子各妻終繇篤厚爲悖慢蓋人身之壽命如人代之綱維朝不欲有全軀保妻子之臣家寧宜有偏愛私貨財之督而翁能戒尺斗之不容痛花萼之旣錯永矢紫葉之感堅持黃葉之箴則順你杯隙於妻孥和衷獨葆於肺腑又況乎晚食安步不﹖鼻世餌琢玉追金蔚爲國章則神完寡嗜愛廣成人而气順者內患不於衷和者外祲不沴神完者集百順以承眾福愛廣者合眾歡而延大年其視情塗軫於業風气岸頹於沈念寧翅起飡霞之孤樓以俛蓬蜾鋉及景之精气而嚇鼠腐哉我聞紫山之液煉則飛仙墨山之芝服則五百而翁以和順徵爲服食徳愛凝爲丹液卽兄子榮名才足以加一匕而陳人俚語寧堪祝曼齡乎無亦覘九族於三親窺一至於百行標雝穆之淸衷爲門閒之赤志云耳

○壽劉伯母章淑人九袠序

虞丘於髙陽樾相接也故兩地多婣婭兄弟之好卽內徳或以相聞往予在諸生輒聞劉氏有佛子之自蓋是時太翁以臬僉裏居而兩侍郎公方以名徳官禁近太夫人時佩儉勤佐太翁綜家﹖﹖秉而督兩公於醇和諸所振務庇人避津讓路曾不見業競於裏名競於朝而廝隸馴於僕願卽族子無敢復豪於裏故捆內外雝雝如也肅肅如也斯何假尋歡喜之園對醍醐之沼乃稱三慧哉洎予解褐登朝則長公旣以不合執政輟講還裏而次公無幾亦以太翁罷鎭歸予間瀆長公五情三樂諸疏什抑何宛委篤摯至稱石門孝友萊捨斑斕遂不知天壤間更有累累若若懷黃橫玉之葉惟是日與次公侍太夫人七箸爲娛樂歲時誕日更疊稱觴上曼壽暇或奉板輿周覽郊原當是時兩公徳善勛勞中外共推而長公以太夫人命命次公出效於國乃獨以其身依廷幃�蓋長公陳情固曰報主欲篤其志體臣不廢其孝兩公殆身有之�夫世之大爵顯名拖朱曳紫有之至兩是二難同環大列則難卽父子兄弟門戟牀笏有之至踰七里六侍九袠於諼背而歲稱曼壽則尢難然則繇斯以論太夫人之徳福寧待裳明霞飲沆瀣汝勝鬟禦飆輪始翩翩僊佛也且自古賢母以其子內或無以報朝廷以其子外又或無以娛膝下太夫人獨以兩公各分其責共成其大則乘軒結駟之榮蒹舞彩廁牏之樂而太夫人始以一身收忠孝之實於兩公又聞大夫人佐太翁教兩公也其操直如程夫人於二蘇其學道如侯夫人於二程其勅從正人不諧不謔如朱夫人於二張以故兩公以直亮公忠仰承聖天子寵沃而抗權遠膩各以其身系天下之重郥太夫人於兩公不獨屬饜於膏鱻薌澤而實光融以上善令名且長公身依太夫人而天下正人君子惟恐一日不出次公心依太夫人日夜乞歸而天下正人君子惟恐一日或去故天下望兩公重則願太夫人深而一時能言之士旣頌徳於慈謨且祝福於遐算乃知太夫人以閨閣之身系天下安危自合天下之祝願禱頌以爲壽又寧獨鶴髮鯢齒綘色龐眉之爲稱也宋張平章母八十餘至勒人主嘉嘆福壽賜手詔存問乃賈參知母遂蒙召見賜坐賦詩比教子於子﹖血母今主上孝事慈宮方且召長公於田間與次公共秉國成一旦詢問大臣母夫人如先期故事宗不斐尙得從史局贊一辭哉春三月之九日爲太夫人九十帨晨長公帥諸子姓朝南陔次公亦以其嗣君從夫人相次舞階下知太夫人喜爲加一匕也不肖兄弟辱在婣屬敬修酌辭從次公以達長公而進太夫人用佐鳳笙之祝長公幸頷而旅進之曰可

○壽李太君某太夫人九袠序

蓋天地沖和淑嘉之气散爲吉祥善事結爲大年若聽天下恣耴而不爲禁然符秉籙應默有綜核其抱直而往如質當之家必有一物爲質然後隨所意欲恣予之而不恡故膏梁紈綺或凋耗不能畱而孤鉤寡弭至戩谷多益永錫難老蓋六一公曰有力而不好好而無力𨿽近且多有不能致予誦其言爲近之予同年李以仁給諫王母某太君當其相南裏公郎民部則中翰公洎陳孺人實奉板輿太君於是時撫佳兒佳婦含飴爲樂矣旣融融化爲呱呱而煢婺藐孤操作佐讀其荼寧堪茹焉無何以仁成進士爲天子耳目之臣稱名給諫於天下其奉太君不獨以鱻醲香澤而直以上善令名當是時李氏之天始定乃予謂天道如家然家之儲眾用之易盡卽一用之而眾亦易盡惟南裏公父子用徳饒用世寡天若厚負其質而太君以孫謨爲子翼以桮棬比子須糜丈夫其用天益寡故以一身承所久負而天之倍償之必大而且久蓋南裏公不以子若婦遺太君而遺之孫子若婦不身事太君而以其子若婦代所事故拮據於兩從之旣失倍苦也雝容於一經之旣成倍樂也然則太君之壽天藉以成給諫亦藉以償太君而給諫之用遠則天之償之未艾蓋天生英賢以砥世波必先畱聖善以撐拄家秉而太君以中閫之身萃天地之沖和更畱其餘生成名世以補淑嘉於大造而佐朝廷耳目腹心之用則太君不獨用天寡而且厚予其值於天給諫以少年娓娓談天下大政若傾所素注而不佻不激蓋有遠局焉則天又若重負於向而且厚耴於今我且得徐計其質以劵索於天繇斯以譚天之償太君果未艾而太君所自爲壽也卽摘寶文之初蕋拾穆陀之末葉寧足爲壽太君者然予往聞龍山晉澤間有鐵鏡焉其背之詞曰金水精日月光煉大陰獻尙方風雨開離未藏輯百釐壽且康此其詞倘可舉爲��壽乎抑以鑑隨遘爲應具有天道其大善多福天鑑實式臨之乃太君謂未亡人久不窺於結鏡尙以授孫子其辧忠邪分白黑也如鑑太史氏聞而頌曰予方以天鑑屬太君太君且以人鑑屬給諫夫徵天以人給諫之用鑑遠則太君之徳益大大則久敢以爲太君壽

○壽李年伯母張太恭人七袠序

予友李季重觺嶽一官而嶄嶄特立生平恥市盈於修橐而戒盱衡於噉名曰先大夫之訓也母夫人之所安也今年冬十月之某日爲太夫人帨辰一時同籍官都下者修酌爲太夫人壽而屬辭不佞因憶季重述家猷嘗語不佞曰母恭人性正而靜歸我先大夫遂佐先大夫囊雪之苦以仰承我王母卮匜歡當先大夫單車之隴西家無介俌而代條董荁至拮據於大故而先大夫三千里歸無纖懎也家政肅肅嚴如朝寧訓藐諸孤爲節介諸家介及臧獲慓不爽一武蓋先大夫貴而能貧恭人怡然安之卽不肖亦得效先大夫之貧於貴以安吾恭人不佞聞而忻然曰安賤之貧易安貴之貧難太夫人之安之也太夫人爲壽矣昔謝太傅居東而內諷以家聞之富不安其貧也陶大夫務大而內諷以令尹之貧不安其富也然謝婦不安貧而謝甘小艸於後陶婦不安富也而陶巳大競於先其孰與太夫人貴而安貧之怡然於前後也世人當負戴盟韍佩猶醘雞然未得之虞人之先之旣得之虞人之奪之希於不可知之境圖貽於所不可知之人然石生璞而剝木生虫而食天下貴富之物誰非銷我气神者故捐一切而聚貨貨聚矣捐一切而聚神神聚矣君平不云乎益我貨者損我神柰何以神易居奇也漢大尉震以四知自將以淸白遺後無論後人世其素風而凜然於天地人我其人至今有生气寧至如曹蜍李志奄奄人世且意其家婦子肅肅柏與安於淸白而無交謫遂以共結無窮之休問於百年萬億而不朽然則淸白之遺遠而奚尙鯢齒鮐背爲壽也夫人遺以危我遺以安昔�言之太夫人以身所以安者貽季重而季重穴﹖臦轍所至無不拾淸白爲橐是太夫人以安遺後人而後人安太夫人所安以相衍於無窮太夫人所自爲壽也又何能以燕喜多祉爲太夫人壽𨿽然漠間之祿地九世而不收其所耴薄也天於人時有河雍之賞而人或不甘沙石也再世而收矣願季重視淸白之遺比於漠間是天下所不爭而世世食太夫人之遺以安太夫人於安也敬以是上太夫人百千壽

○壽吳年伯母史太孺人六十序

今上辛亥之明年春正月吳上於翰編母夫人壽六十今年夏四月上於圖歸上曼壽適當事不得請乃具疏控陳至於主上亦若鑑其懇裒者特予歸不佞猶憶上於登第後不數月輒歸歸輒戀戀以身依太孺人膝下每從郵筒談芝蘭玉樹相次朝南陔而含貽舞彩致足樂也數年而北則又戀戀以心依膝下而車方駐再疏歸矣卽今讀其倚門伏枕之辭抑何宛委篤摯至曰爵祿亦人情所愛而較性命則輕母子本天性之親而當疾病尢甚遂不知天壤間有累累若若懷黃握玉之華吾儕欲從上於祝鳩笻壽顧安所從置一辭者念上於以上第爲天子侍從間者奉制詞命服以進而珠襦霞綺在側瓊漿琬液在俎計太孺人撫而喜曰此未亡人脫珥之遺也加一匕又念上於以直亮愽碩仰承聖沃而束躬潔巳砥節首公以身系天下之重則太孺人於上於不獨屬饜於膏鱻薌澤而實光融以上善令名計太孺人撫而喜曰此未亡人和膽之遺也加一匕旣又念驟貴而喜者必其嘗驟貧而蜚彼其視貧若不可一朝居而立就通顯之爲快太孺人當結褵時輒歷富貴之會卽母家數十萬之資散落何人相視爲空花幻泡曾不一意蔕於中今上於令徳榮名豈不堪朵頤獨竊計太孺人必且俛糜而酹曰先君子以藐諸孤遺未亡人一旦徼主上寵靈亦惟是遺菑登獲於孺子敬姜不云乎瘠則勞勞則思沃則逸逸則忘未亡人去次卽瘠得勞於善以無隕先君子之問孺子方去瘠卽沃尙忘善是愳以圖報上恩而念先君子卽未亡人尙有獲於孺子當是時計上於聞而唯唯頓首受命稱曼壽蓋吾儕所鈝以壽太孺人太孺人衝乎不自有也安所置一辭爲壽然予以爲是太孺人所爲壽也何者炎冷之場人情易感卽須麋丈夫或意隕秋萚而气揚黻佩若夫��之秀釋共紈縞彤髹重橑兼豆之纖華而驟投以椎布中更孤鉤寡珥以慈謨代義方之訓幾二十年而閫內於於如也昫昫如也不聞以一語傷物此其中豈以物喜以巳悲者夫不可詫誶不可嘆嘻不可慘悒不可宴娭古云我守其一處以其和故千二百歲而形未嘗衰無亦元气不佐喜怒則气固眞神不撓境遇則神全太孺人方且會天地之貞一以爲福徳而一時能言之士尙不得以裳明霞飲沆瀣侈其絳色龐眉之似而乃掇拾乘軒結駟之葉以張太孺人榮遇哉在昔桓少君屏侍禦服餙提饔出汳而傳子及孫貴昌三世此天所以啟鮑氏也上於令徳榮名不翅鮑氏桓而行汲挽鹿之風實在太孺人乃獨鵠之感倍愴於桓然�天之啟吳氏遠矣

○劉孺人六十壽序

余讀戴記稱母偏親父偏尊比於天地水火及讀易至家人則母與父並稱嚴君而列天地之大義乃知記之譚特世媼俗解而嚴固母所以成慈也予邑王太君殆慈而嚴者太君爲令駙馬都尉王明先母蚤以都尉貴封孺人而文林公均得稱太孺人今年夏六月帨辰且周甲矣都尉將率介弟歸稱觴而同郡交都尉者以不佞屬在葭莩誼得修祝辭佐都尉壽太君余聞太君性慧爽雅有介分背諼之家﹖﹖秉不異椿庭其於拊肺懿親若族裏倫不貴加煢不厚遺敍不長挾而捆言不槪及絮縷鐘區不槪予榛栗脯修之問不槪出意兪則都尉若兩茂才唯唯不敢謂不兪意咈則又否否不敢謂不咈至都尉兩茂才事當則太君色喜不敢不力不當�色不喜又不敢不更夫以帝稱阿家主勤�饎受謁受中堂東序以成國家之美豈不��裾而踆踆讓齒婉婉朵頤亦可謂�����侔月望矣若夫玉鸞之夢初踐錢簪之畫方存佩刀之恩未艾袒韝之報方殷而家課銅車之訓室糜銀塹之葉寧獨警痘檠於斑管抑以視墨帷於金屋也蓋太君以口授爲義方而三君仰慈闈於嚴父以故都尉抱忠孝大節侃侃論天下大計雅不欲白紛於秋藥陽阿之間而兩茂才翩翩豪雋亦且搏南溟之九萬斯亦嚴之效巳余請終嚴之說於家人以壽太君蓋人之壽命如歷數而精神之在人如天之有紀綱紀綱不維不恆張精神不斂不恆運故嚴以象風火之不可狎乃可久而恆而家人六位之中巽以閒劑愛以威調嘻以嗃反亦惟是維之以嚴使父子兄弟閒以未交嗃以未失威以終吉則一代之祚永孚於休而此身之精神有所斂而恆運亦如天下之紀綱有所維而恆張故家人風火主嚴而必象曰恆恆者天地萬物之情所以立命也而惟嚴斯立故嚴用之國綿歷用之身延年頃都尉君以斷望主上尙猶用此道也斯太君所自爲壽哉柱下史聞而忻然曰泰之帝祉系於歸妹而二以剛主泰道在不遐遺夫不�爲慈也主剛爲嚴也嚴成其慈而上應�手之祉太君之恆徳遠矣遂次泰之義合家人爲太君壽

●髙陽集文卷之十四

髙陽孫承宗稚繩著

門人茅元儀止生較

策

疏

表

箋

經筵講章

◆策

廷對策

○廷對策

臣對臣聞帝王之恢鴻業而經遠猷也必有不自逸之心以勤天下而後可以握天下之治本必有不自用之心以公天下而後可以收天下之治功何謂勤涵諸淵微之中達諸經綸之際內與外不貳其衷始與終不攜其念操精明嚴恪之慮以風厲人羣而無敢戲豫者是巳何謂公矢諸宥密之微通諸任用之顯上與下聯爲一心遠與近合爲一體執含宏光大之徳以天覆埏垓而無敢暱私者是巳有勤以爲之運則精日與天下相流通而上不爲隙下不爲乘天下日以棈飭而運治之本以端有公以爲之主則神日與天下相浹洽而上不爲侵下不爲曠天下日以神孚而圖治之功以舉古帝王所以身不下階序而憂勤四達於寰區道不出庭帷而覆露遠施於海宇用此道也不然勤之不繼而徒以其督責之術爲把持則精有所不通卽規恢日課於外而祗爲法制之麤何以布一人之志意於天下公之不舉而徒以其總攬之權爲伸縮則神有所不浹卽威福日歸於中而僅爲粉餙之文何以收天下之功用於一身此近世之陋術後王之淺效也其上以希綱紀法度之調而下以責輯寧安攘之治也其道無由矣欽惟皇帝陛下撫盈成之運當鼎盛之年有聰明睿智之資有孝愛溫恭之徳寬仁愽厚之澤與河海同深神武不殺之威與風霆並迅蓋巳收太阿於掌上臂使指而必從鼓大治於域中网在綱而不紊天下喁喁然頌唐虞仰堯舜矣乃猶不自滿假進臣等於廷俯垂淸問惓惓乎詢無爲之治而有共念分猷之思也此其心眞不自逸不自用之心乎臣伏處蓬藋闇於治禮然不敢默默也臣竊念人君之於臣任使久或厭薄其言而獨於其始進則導之言而猶恐不盡人臣之於君閱歷深或顧忌不言而獨當其始進則言之盡而可幸以無罪故臣且願�生平而盡言焉臣聞人君之理萬民也猶天之育萬物也天以其於穆之精不息之健握於�漠之表以昭帝載而揚詡之功日著於羣生卽以其四時之佐五行之吏贊於亭毒之時以鬯玄功而行生之宰日流於萬品故人君所居之位曰天位所抱之徳曰天徳如其一念自逸則頃刻忘君天下之心何以法干行而厲臣下以瑩精太平如其一念自用則獨運非盡天下之謀何以代天工而成君徳以無教逸豫故勤以運天下之大化而宵衣旰食不先其身而後天下者人主所以有爲也公以寄天下之大權而任賢使能不矜其長而忽天下者人君所以無爲也蓋惟君所其無逸而猜忌嫌疑毫無所加於臣得以畢力予人�而不馳其神於法之外亦惟臣代其所勞而�腹腎腸毫無所匿於君�其君得以坐治於穆淸而不役其神於法之�是以古之明君不以兢業而廢羣策亦不以�策備舉而輟兢業古之良臣不以艱難而委�治亦不以平治無虞而忘艱難如堯以欽明爲登庸舜以溫恭爲辟詢啟萬古之文明而不自功開百王之治緒而不自有故當其時禹稷夷臯忘身家而殫心思四嶽九官十二牧啟耳目而綏遠邇日以庶事萬幾經理中外而堯舜於省成率作之外不爲侵以示之隙蓋其求賢勞而不自逸故其得人逸而不自用然則唐虞之治固臣之力而實君之力歟洪惟我太祖髙皇帝肇造區宇飭勵臣工其諭廷臣曰朕觀書以元首諭君股肱諭臣自古君臣本同一體君獨用則臣軄廢臣不任則君事勞諭外臣曰賢臣之事君也視君如親視國如家視民如子凡可以安國家利民人者知無不爲若避難而憚勞則事不立矣夫以太祖神聖而所求乎臣者如此故其時法天澤之履以肅堂簾而忻合之气日聯於一徳效天地之泰以通上下而咸熙之化日普於兩間則其業侔勛華而世躋唐虞固其率作之勤亦其任用之公蓋得臣之力也而微獨臣之力也十一朝仰同心之誼億萬載宏保治之謨豈無自哉至皇上紹述而光大之祗遹先猷精思上理比年以來洽天下以惇厚之福肅天下以震疊之威𨿽深居而幾務常親𨿽靜攝而章奏畢覽兢業遠同於堯舜惕厲近符於髙皇固宜襲珪組者暢仁風安桑麻者樂世業靑衿有棫朴之休比屋有弦誦之化兵食足而姦宄消禎祥呈而災祲退於以表獨斷之治可也夫何心勤而事左志切而效疏吏治非不日飭也而貪婪屢見彈章民生非不日厚也而流離益多於圖奏廣勵學宮矣而讒譎公行於逄掖表別井閭矣而澆薄日甚於枌楡甚之司農仰屋於持籌軍中作好於紈袴姦宄䢐伏於�轂沴異疊是於天章誠有如聖訓所謂事左而效疏者則以浮虛之習勝翫�之獘滋避難憚勞者多而殫忠竭勤者寡也蓋聖祖固嘗言之矣何也上以實責下而下以名應上則虛浮之過也上不以法謾下而下敢以法逃上則翫愒之過也浮虛則實亡翫愒則法壞是惟有忠信誠愨之臣而後有淸和咸理之治有精明彊毅之士而後有整齊嚴肅之功故得人以飭吏則必褒酌泉於簠簋將苞苴絕而暮夜無投金之吏矣得人以安民則必照逃亡於綺羅將案牘淸而蔀屋無懸罄之憂矣得人以正士習同風俗則必重行誼於提衡嚴等威於奢溢奇衺之行移郊遂仁厚之徳澤溢閭左矣得人以司帑藏實行伍則蟊食不假公以實私橐債帥不行私以弱公卒將冒濫之費淸於根源占役之苦均於疏通矣得人以上格神而下固吾宇則消萌於未然以伐其姦修救子將至以預其備將要荒濯沭甸內匝洽而地天效禎山川呈瑞矣蓋不自逸故不自用惟不自用乃不自逸然未有人主之精神與人�不合而百事得人者亦未有大臣之棈神不自相合以合天下而萬幾得理者何也天下一身也腹心與手足不貫則手足失持行之職天下一家也主伯與亞旅不接則亞旅無左右之能臣伏讀聖制曰朕見人臣自爲謀鮮不臧者謀國則否臣以爲欲臣之身視國也則願陛下勿自逸於身而身視國也臣又伏讀聖制曰人臣自拮據其家無愛力而讓能者干國則�臣以爲欲臣之家視國也則願陛下勿自��家而家視國也蓋上行之則下必效之君好之民必從之然以臣觀於天下之人心虛浮誠有而約結更甚於虛浮翫愒誠多而掣肘更甚於翫愒頻年以來眾以爲不可行而堅意行之行之而卒無害也眾以爲不可格而堅意格之格之而又似無害也故聖神之名獨歸於上愚陋之名偏歸於下自予以神聖之名則矜與狎相生而俯視天下無可與共功予天下以愚陋之名則猜與鄙相待而自顧一身無能與並智是始以逸成其私終以秋成其逸也獨不思�气之難熾而易糜也若爝火也傾江河以沃之而孰厲其气士節之難植而易什也若秋蓬也振迅颷以撼之而孰立其節假令舉朝咸化爲撓指之柔而一人獨成其剛愎之用無乃自逸之心愈遂自用之心愈堅而身�事家視國者愈不可得乎蓋臣竊願有獻焉臣聞人主之精神日爲天下所系命天下之命脈日爲人主所注神顧人主無所注則必有所煬有所在則必無所竊故欲無遺埏維之遐必不耽幾席之近欲無狎龍徳之臣必不溺燕尾之龐欲無拂補牘折檻之直必不任讒謟面諛之口然其銷�剛心而蔽塞正念者莫如利欲此唐虞諸臣所請格其君於勛華而辧其道於危微者也伏願陛下�幹之健以去其自逸憲天之時以去其自用洗濯其利念以與天下更始而夜分讀法雞鳴禦朝使勤與公合也天下幸甚臣愚幸甚臣艸茅賤士不識忌諱干冒宸嚴不任�栗隕越之至臣謹對

◆疏

災變陳言疏

請宥戚臣王昺疏

擬禦制安邊疏

擬緩舉三殿及朝門工程疏

○災變陳言疏【編修時上】

奏爲天心仁愛異常聖意實修特切懇乞亟除獘政以圖消弭事臣頃聞雷火燒毀長陵明樓不勝驚懼旋奉聖諭諄切其自責則曰哀痛悚栗誓修實政其飭厲臣等則曰在京文武大小官員俱著痛加修省盡心佐朕共圖消弭毋事虛文臣有以仰見聖衷勤■﹝忄貇﹞眞足挽回天意慰綏祖靈旣可無俟臣言而臺省公輔俱有論說又可無需於新進小臣妄於天聽苐臣𨿽﹖麼下位然亦有盡心佐陛下之軄分且拔自艸茅詔直史館向者拘於尺幅未盡衷愫而陛下修省之旨大小官員俱著盡心是聖意原不遺於微小而臣亦可得以言進臣聞尊者之勸誡人也始則徐導之不從則漸以色加之又不從則聲色俱厲而又或怒及其尊且親者以儆之今孝陵災於火皇陵災於雷長陵明樓災於雷火此亦聲色俱厲之時也而況又最尊且親者乎顧頻年以來災異𨿽仍而宣捷獻俘之慶屢見修省𨿽勤而遊觀快意之事不輟故廟堂不聞罪巳之詞海宇鮮哀煢獨之政天心愈數而愈厲人心愈數而愈玩厲則不可久維怒或變而爲忘玩則不可久恃平或易而爲傾然承其怒勿致於忘持其平勿至於傾總不出陛下悚栗誓修之一念而實之與虛如噓之與吸噓則成溫吸則成寒臣請歷數今天下之所不便而後可以按病以投之劑蓋天下之大義上與下皆有事於天下而分不可越勢不可倒今郊社禘嘗天子之事而盡以委之臣下錢谷兵刑臣下之責而或以攬之朝廷才聚而上謂之升而反投之野財散而下謂之渙而反壅之朝爵以待忠賢而或煬於宵小刑以待惡徳而或加於正人忠言逆耳利於行而掩耳不聽襄說遜心蠹於國而開襟以延人可進而恡予進遂令進者解體而無固志人可退而不予退遂令退者借口而有競心欲爲明而反以傷明欲爲威而反以傷威力之之所不及簡而乘爲竊威之所不及臨而緣爲假當今事有可爲者臣下得以上所不爲而槪罷之事有不可爲者臣下得以上所爲而槪成之上爲下以弋其怨下托上以行其私天何忍以祖宗艱難之天下而令屑越如是陛下�何忍以上天仁愛之眞心而玩棄如是臣爲陛�計曷不坦然布其心腹腎腸於天下而藹然收其手足耳目爲一身六曹之柄還之六曹勿以總攬之名成窺竊之實臺省之言付之臺省勿以狂日﹖噪之戒開熟愞之途侍講讀者日令其親就勿徒以空言爲啟沃直史館者日令侍起居勿徒以章奏爲筆削至於二三大臣時時延見時時論說諭以同心輔政艾嚦味之相濟而不爲同若兄弟之相友而不爲異可進則進誠心以任之而不猜不忌以展其能可退則退隆禮以優之而不羈不挫以全其節在陛下則總攬大綱躬親大政嚴於敬民勤於法祖不侵其權乃可以責其曠不掣其肘乃可以盡其心且頻年以來上與下相隔中與外相否惟是礦稅耳夫財竭於下則致怨者深聚於上則生心者眾其巳聚之上者或不肯散而方取之下者斷不可復復之不罷則怨盈於天罷而不復則恩徹於地且此事一罷則淸明湛一之衷如日中天何難於朝祭何厭於陳言何罪於圜室之官何苦於銓補之賢將一舉而上下相通中外相慶國計運而不積人心鬯而不欝所謂誓省實政者不竟爲虛文陛下試思礦稅當此時不可以巳乎臣廷對之時曾以不自逸不自用之兩言進而總之在去利欲望陛下爲堯舜而臣得以處唐虞之世綴乎禹臯稷契之末謬蒙采擇擢以上第而賜之官乃數月以來聖心深微不可測而未見施行者何事夫因其其言而錄其人乃錄其人而不用其言則是陛下以制科爲故事而臣從以口語蒙陛下之錄用如古董賈之流而不適於用是聖明輕於官人而臣幸於得位也臣竊羞之故不勝惓惓輒因雷火之異而稍申前說以盡其愚伏冀陛下畱神觀覽稍見施行使天下後世誦陛下之明不遺微小而重制科豈非千古盛事哉臣不勝大幸臣無任隕越待命之至

○請宥戚臣王昺疏

奏爲言臣旣釋戚臣當原懇乞大霈天慈以宥戇愚以全肺腑事臣竊見故駙馬都尉王昺以四十三年蒙欽譴於今六年矣昺與臣同裏當臣請告裏居各遭病喪不甚往還頃臣以升任還朝詣昺苫次見其貌瘁神傷鬢須半白蓋泫然涕下自悔以戇愚負陛下深恩也臣忝居侍從竊見昺剏艾巳深未蒙恩貸卽昺不足惜乃陛下於肺腑親臣畢世而怒其關系聖徳甚大遂妄效款款之愚惟陛下垂察焉臣聞延慶長公主無哃其墓在都城西昺旣棄遠誰視松楸一壞茂艸幾■﹝牜骨﹞狐兔昺一念及未嘗不涕覆面也嗟乎生爲帝女歿爲餒鬼陛下忍之乎延慶固聖母愛女延慶逝止遺一女嫁彰武伯嗣子昺一棄遠遂成生別母恃旣絕父怙終遠臣猶憶此女納采之日皇太后問遺絡繹不絕卽陛下嘗累有鍚予竊意昺卽有罪仰於天慈陛下何忍使聖母遺慈不竟於延慶而煢煢弱息思母思父無巳時乎陛下同气幾人在者惟瑞安長公主耳潞藩之厚非它臣可布卽都尉煒倍受恩澤都尉拱宸得官庶嗣臣知陛下篤念同气不間存亡獨昺以戇愚自取棄遠然陛下天慈篤厚試想聖母愛女深心必有不忍於妹而念其女者忍使昺不與兩都尉同乎昺天家貴壻也一朝棄遠混雜隸氓步出裏門人不讓路臣頃在裏中聞大行皇后喪議迎訃詔而丙遂自刻庶人不儕紳弁卽其母歿例有恩卹而不敢請每撫棺流涕自怨其以戇愚累母竊見陛下於兩都尉予官階予肩輿而昺不能及其母昺非木石豈不知陛下勸懲大法而痛自創艾且若輩食粗退稅胡不快心而昺獨美忠直爲言陛下覽天朝掌故二百餘年來曾有幾都尉言者昺誠戇而志潔行芳可爲戚臣生色陛下不拔之爲戚臣樹赤幟而登忍錮之國家大政大臣言之諫臣言之宗臣戚臣又言之此淸朝盛事故天下嘉劉禦史未嘗不直昺昺固謂禦史當宥陛下宥禦史自不緣昺乃昺言不旣中乎臣知陛下必有以待昺矣臣聞世宗肅皇帝亦曾譴鄔都尉景和旋以景和請守公主墓予環皇上動法皇祖豈景和可徼恩皇祖而陛下忍終恡於昺臣又聞宗臣充魚﹖牙與昺同罪似可並及幹寬然臣不知其事獨以與昺同裏遂妄及之至若監生陸宗本生員劉如砥皆素有名行昺之封事實不關兩生倘念匹夫銜冤亦於天和則又當並議準復者非臣所敢必也臣仰見皇上篤念同气而昺屬肺腑懿親故敢掇拾瑣細以動天慈若其材識可充任使尙不當約結於爵祿而況並其爵祿奪之伏乞俯念戇愚不當久怒肺腑不當終遠早霈天慈大懭聖度特賜召還與宗臣同復名爵其光益聖徳無涯矣

○擬禦制安邊疏

臣聞盛世不襲安而忽意外之防謀臣不避忌而忘局外之慮是故防謹於所巳安而慮嚴於所必忌若夫情形旣露而爲眾意之所及事任在肩而有成局之可按如今之邊務而可不一綜核之也臣觀九邊如藩垣而戰與款相半款者旣不敢言戰而戰者兼言款以撦力克非有遠而五路之雄非有元昊之黠也乃�旣以款而兼掠更以掠而挾款我旣以款而畏戰更以戰而兼款夫款敗必戰卽款不敗何可忘戰故臣請以必戰爲安邊之大要而其機宜方略臣得而略言之夫邊臣按月歲而上封事樞臣按款數而覆成說振執弩之勇則曰簡外宜先養超距之气則曰衣食宜備而謹出入之防則曰邊口宜修杜窺伺之巧則曰偵諜宜愼然此文武將吏所得爲而三年無一效者人心隳於款而將不得其人也何也朝廷公以金繒出而市款貢馬來而中外彈冠矣將吏私以金繒入而市官暮夜投而旌旄�日矣以故人心日玩邊備日弛虜�日肥戌卒日瘠無論苟且夕之安者不肯爲經久之謀卽欲爲經久之謀者亦不能有旦夕之安蓋人乘惰窳之後卽以其惰窳爲成規眾苦振刷之勞反以其振刷爲多事驕卒奮臂而呼蝮吏設阱以待將不能徙戎而能以巧誀持異已者之短長士不能荷戈而能以狂呼扼風力者之腹背沿至於今非獨將士不樂予戰也卽督撫之治以惴惴然求畢其局而徒以節省報耳又非獨督撫不敢定戰也卽中朝之臣亦惴惴然求消其釁而徒以罷兵解耳夫天下之最可痛心者莫大乎支吾於旦夕而�其至不可捄之地而今日之最急者必始察其將之所由出與喜其將之所爲任今有母錢數百萬以爲源則懦如鼠而不得不推其轂將之所由出者臣下得而言也挾金錢數百萬以爲流則姦如山而不得一問其喜於將之何由任者臣不得而言也斯其人以數千萬之金以內飽欲而攫市金之不暇而暇計邊乎故臣�爲欲擇廉勇之將當塞納﹣馬恩省賄之途使奧不得爲之援錢不得爲之神而督撫無儻蕩之才則不足馭羣力無諳練之識則不卟侒羣心無豁達之度則不足合羣策是當得蕩佚簡易敏而有度者任之然後本兵不輕於推轂而督撫不重予荒姦則將得人將得人則款與戰爲兩設而互用曰惟所陳說直一將任耳臣當爲之先曰帷幄之地淸則幕府得行其權將帥之任正則甲士得畢其力是在皇上與二三大臣日夜申計之察其所以爲將者而邊計又定也百撦力千五路曷論哉不然畿甸之流移巖邑之礦卒一旦橫發乎不虞恐且費勞聖慮也臣不勝杞人之憂惟皇上垂察幸甚

○擬緩舉三殿及朝門工程疏【神宗】

臣聞聖哲之主不托私於公以實瓊盈之積老成之臣不議嬴於詘以襲太平之觀故天下之物力克盈而因陋就簡非所以肅朝嘗而爲觀於天下也天下之民力殫竭而狥名廢實非所以卹人瘼而彌患於方來也臣觀今天下有易爲於上而不肯爲冀幸於下而不能必狥其名則以爲不可緩核其實則以爲不可急者如今之三殿朝門工程是巳夫三殿朝門陛下所以接羣辟而修庶政也數年來朝講輟而不舉典禮行而幾罷則以爲是未成之故卽中外大小臣工咸喁喁曰安得不日成之然臣竊以爲是可緩也何也被絺綌者不苦郁燠襲狐貉者不畏盛寒有其具者易其備也今天下之財下出而不得入上入而不肯出將作之開納悉而氏不應它曹之借索煩而求難給獨有大內之積可以易其備而臣又竊意陛下之未肯遽也何也頻年來未嘗不托言之而卒無一有也夫將作旣不可支而內帑又不肯遽獨有索之百姓耳秦隴之材非無脛而至工役之腹非畫餅而實陛下誠思今天下百姓尙堪此乎唐魏徵曰民欲靜上重擾之民方窮上重蠹之今之謂巳臣觀今天下之民方大病而未蘇調之以參苓攝之以梁肉尙可以生卽不然而聽其自息自便而不擾亦可以苟延倘如嚴家之隸力疾而作豈惟下不勝其役而上亦不安其適何也久張之弓易頓方駭之馬難策也臣不敢�茅茨之說以久稽大觀亦不敢拾莊麗之�以狥眾聽惟願陛下緩之緩之者非耽延於今而遺患於後也執大尊以酌天下之人心體百姓以培無疆之命脈勿藉工程之役而爲分外之誅求勿信貂璫之口而動巳疲之大眾如瑩精太平臨朝願治則文華武英未嘗不可聯泰交而布政大於臣民也且如文皇帝時物力何如今日而三殿之成尙需於後豈今日之百姓獨不可緩乎臣望陛下仰承文皇帝愼重之心俯察臣民艱難之意先蘇大病之民徐修寒暑之具然後一舉而成之未晚也臣不勝大願

◆表

賀光宗皇帝登極表

○賀光宗皇帝登極表

伏以天錫元符懋衍萬年之景祚帝凝鼎命丞承一統之洪基漢宗光啟於沖齡華祝載勤於多福三靈偕鬯萬國維新恭惟皇帝陛下剛健文明仁慈孝友聖緒揭升恆於寶運英函日月之光華宸元開久大於瑤圖徳合乾坤之易簡昔我皇祖以孫謀爲子翼默貽大業於云仍今我皇考借後箸爲前籌親屬諸臣以堯舜守成致盛正周成王訪道之年纂大承庥適肅皇帝開天之歲惟繼其志以纘緒實順乎天而應人臣等猥承五幾之丁寧矢佐金甌於鞏固捧赤文綠字快瞻嘉祉之葉徵仰虎步龍行預識太平之有象圭璧歡騰禹會墄坪瑞映堯云伏願出入起居必欽前後左右皆正膺列聖無疆之籙邁漢唐宋以爲君體先皇未竟之謨兼夏商周而卜歷臣等無任瞻天仰聖欣躍抃舞之至謹奉表稱賀以聞

◆箋

擬初勸光宗皇帝進箋

擬二勸光宗皇帝進箋

擬三勸光宗皇帝進箋

○擬初勸光宗皇帝進箋

伏以道隆繼體古今垂久大之經國有長君社稷奏靈長之福惟聖世洪開大業實天心永錫元符欽惟大行皇帝剛健粹精聖神文武紹天庥於大備享隆昌四十八年重國於於元良昭啟佑百千萬世敬惟皇太子殿下聰明天挺仁孝性成電繞神樞一索蚤符於出震日新聖學大橫適兆於乘幹比受遺謨仰承大統垂衣裳而天下治莫攀戀於遺弓執球玉而萬方來同歸誠於主器幽冥葉贊遐邇具瞻伏願陛下勉體先猷蚤膺寶籙躍天龍於幼海神淵會合風雲扶帝座於一星繼照光生日月元首明而三靈恊鬯開萬年有道之長聖人作而萬國咸寧衍列聖無疆之祚

○擬二勸光宗皇帝進箋

伏以九昊祚神明之統元良早系於人心萬年垂經久之謨克長式諧於天序方祗受承祧之托忍久虛憑幾之言再瀝丹誠上於宸聽洪惟我朝功髙湯武揚大烈於顯承徳邁唐虞沛深仁於熙洽逮我大行皇帝明倫察物奮武揆文執大綱以綏靖華夷緣獨運而彌綸天地奉三無於大計重一有於元儲敬惟殿下文武英明慈仁孝友燕翼丕承駿命龍濳共葉鴻猷顧聖懷之淒愴方深乃羣望之允兪未遽臣等竊惟民生有主天位難虛惟善繼乃以永孝思𨿽聖人不能更舊典伏望深惟遠慮勉抑哀衷體遺詔而率舊章蚤副皇天之眷命守成業而致盛治下酬黎獻之歡心

○擬三勸光宗皇帝進箋

伏以簡嗣序以元良固以投艱遺大承先皇之付托其惟濟世安民旣爲國家宗社之遠謀豈拘士庶尋常之膺行仰於九五不避再三敬惟殿下五質龍章穆穆早瞻天表月將日就孳孳獨懋聖修頃承憑幾之詞宜踐承祧之任而孝思罔極謙讓未遑臣等竊惟民非元後罔以生國有長君遺之福謳歌嗣禹正攀戀於吾君繼述守文乃善成其舊徳況先皇維新之末命允屬後人普天待澤之同心頓開睿慮幾務不容少曠神器寧得久虛倘忍稽顧命之丁寧執諒陰之哀慕將二祖九宗之典章可易抑羣臣百姓之惶惑靡寧伏願稍抑哀情俯狥眾望一統以均萬國重明以照四方

◆經筵講章

堯典

○堯典

曰若稽古帝堯曰放勛欽明文思安定允恭克讓光破四表格於上下

古聖君治天下者以唐堯虞舜爲首這書是虞舜時史官所記共五篇總叫做虞書這一篇是記載帝堯治天下的常法叫做堯典曰若是發語之辭稽是考放是至勛是功業欽是敬明是通明文是文理思是思慮安安是極其安妥無所勉彊允是實克是能格是至史臣說如稽考古時帝堯其治天下的功業極其廣大無處不到所以謂之放勛然堯之大業總以堯之盛徳欽敬而不輕忽通明而不昏昧文章而有條理思慮而有裁度這四徳又都出於自然安而又安不待勉彊所以行出來恭敬是著實恭敬行出來謙讓是眞能謙讓堯有這等盛徳所以這盛徳之光遠被於東西南北之表而至於上天下地之間此所以叫做放勛也臣謹按帝堯古今聖主其功業只在心裏欽敬便不敢輕忽天下心裏明白便不爲天下欺蔽心裏有文章應天下便不麤疏心裏有思慮處天下便不漫渙體此四徳習到熟處便是安安人主君臨天下極尊極貴卻說允恭克讓可見治天下不可一毫忽慢不可一毫驕盈所以這書首說欽字頃我先皇帝屬望陛下爲堯舜伏惟陛下法古帝徳出入起居無有不欽臣不勝大願

講至人主君臨天下處

皇上聳然拱聽至說

先皇帝便忽另乂手肅然攺容眞

聖主也倘得日畢愚衷自是聖明講畢

皇上口宣先生們喫酒飯亦曰與先生們酒飯是日初開講用給事中二員導駕是晚欽賜彩段二表裏遣中使兩校扛紅篋禦仗前導及門大紅叚羅紗各一俱胸背白鷴裏一表俱精好泰昌元年十月十八日日講官臣孫承宗記

克明俊徳以親九族九族旣睦平章百姓百姓昭日和萬邦黎民於變時雍

這一節書還是說帝堯成大業只在有盛徳克是能明便是欽明的明字俊是大親是親愛睦是和睦平是均章是明協是合於是嘆美詞變是變易時字卽是字雍是和史臣說徳在人心原能齊家能治國能平天下本自峻大但遮礙於一身私欲不照顧天下國家便遮礙的小了獨是帝堯心裏欽明別無一物乃能通透齊家治國平天下的大徳以這大徳去親愛一家九族那九族就都親愛和睦以這大徳去徧曉那一國內百姓那百姓就都曉的道理昭然明白以這大徳去和合那萬國的黎民那黎民於哉變易其不雍和的就是雍和了這等看來帝堯功勛合天下國家都到所以叫做放勛就此見有天下國家之責的能爲明君便能爲有徳之君以成大業伏望聖明畱意

此進講時語也及登講筵時念

王上方有宮幃之隙又開

聖語云我尊靈了所撰講義未得詳盡極反復開陳之��諷規時政因就親睦九族處幹講義�重發一番𨿽未必頓開

宸心而一時天顏悚動若思同事諸臣俱歡欣鼓舞以爲快云其語曰帝堯徳爲聖人尊爲天子第一件要緊事便重九族決不敢自恃說自家是天子極尊重了便輕疏一家骨肉所以要親愛旣親愛之便處置一家各得其所所以一求骨肉相親相睦無有怨心又曰九族是自巳一身爲一族上有髙曾祖父是四族一迶子孫曾玄是四族共爲九族如我

皇上內有宮眷戚畹外有宗室親藩以親是同其好惡同其富貴卽先遺眷屬務要仁至義盡無使恣縱無使怨恫大約親族有過失便約束以禮法親族有疾苦便聯屬以親愛

上端�拱聽適九五﹖謂璫安曰今日才知九族如何不先做在講章璫安奏這是講官臨時發明這句書

上曰講的明白然講時璫安不快二十一日進講原以十九日呈二十日講以是日頒

郭王兩太后謚諭而駕又詣仁智殿暫免遂於二十一卯時進講此日

天顏覺開朗初進筵諸臣謝欽賞彩叚表裏閣臣劉一燝致詞

上口答知道了極淸響講畢

駕回暖閣諸臣憩東西直方設安忽中使來宣進字入則同侍禦筆極飛動寫畢閣臣頗致贊詞

聖顏喜動點頭稍以語答諸臣叩頭起俟

駕回出十月二十一日日講官臣孫承宗記

乃命羲和欽若昊天歷象日月星辰敬授人時

這一節書是說帝王大政第一要敬天勤民羲是羲氏和是和氏乃掌管天文的官欽是敬就是前面欽明的欽字若是順昊是廣大歷是算天數的書象是觀天象的嚴昊天上系的是日月星辰這日月星辰運行的气候便是人所作事的時是授頒給意史臣說帝堯要協和萬邦的人民乃命羲氏和氏那掌天文的官欽敬以順那廣遠的天道以歷算日月星辰的數以器觀日月星辰的象然後定人時於曆書敬謹頒授天下示人以作事之時帝堯政事首務如此臣謹按天以時授人主人主以時授天下旣敬授便當敬守一日萬幾須要及時發行臣下奉行須要及時考奏至千天下的百姓旣授以時教他依時作事須要體惜他凡朝廷興作必不可妨害這人時這才是敬授意思古帝王勤民正所�敬天伏望聖明畱意

���咨若予采驩兜曰都共工方��功

帝曰吁靜言庸違象恭滔天

這一節書見帝堯知人之哲處采是事卽治天下的禮樂刑政驩兜是臣名都是嘆美辭共工是官名方是且鳩是聚僝是見違是背象是貌滔是漫帝堯旣求總治的人又求分治的人問羣臣說誰爲我訪求能順成事務的人當時有臣驩兜說美哉庭有共工者方且集聚庶事著見成功此似可順成事務者帝堯素知其人因說不然共工爲人靜居無事極會說話到用它時卻都違背所言其象貌假做恭敬籠罩一世若水漫天這等變詐不實的人如何會順成事務臣就這一節論來帝堯以聖人在天子之位卻不敢好髙自用其求賢分治必博訪羣臣又就驩兜所舉看來可見賢否各自一類只從舉薦人處便可互察其賢否帝堯又說靜言庸違可見臣下所言當據此考奏只責成功便省議論但不可因庸違的人便厭素忠言又說象恭滔天蓋人臣事君如天天豈可慢所以帝堯畢竟能察其心術只因帝堯日與臣下交接講論所以能周察羣臣者使深居偏信其進人退人必不盡妥就使妥盡天下亦妄生猜忖不但所退之人不服卽所進之人亦不自安所以我世宗肅皇帝講書畢與輔臣評論庭臣輔臣因奏請時時宣召大臣質問政事亦可知人臣賢否且說英明下照臣下有一言欺蔽無不覺者我世宗肅皇帝說也著科道侍此一段正合帝堯知人之法我皇上仰遵家法以法帝堯願畱心朝講垂問羣臣便於應對間察其材品以慰中外仰望

帝曰咨四嶽湯湯洪水方割蕩蕩懷山襄陵浩浩滔天一冺其咨有能俾又

這一段見帝堯勤卹下民孜孜求治之心四嶽是官名湯湯是水之盛割是害蕩蕩是水之廣懷是包在四面襄是駕出上面地之大阜曰陵俾是使又是治帝堯說道我訪問爾四嶽大臣如今天下湯湯的大水橫流方爲下民患害其水蕩蕩然廣大包括髙山襄駕大陵其勢浩浩然泛濫若漫天的一般念我下民無居無食人人困苦嗟怨汝諸臣中有能除害救民者我將任以治水之事臣按天命人主原爲又安下民所以帝堯當水患方殷日念下民愁嘆此正是帝堯所以協和萬邦處蓋人主深居於四方利害不見不聞遂多縱心快意不念民愁以致民怨昔宋宰相李沆條上災異欲使人主知四方艱難正識得此意我國家功令凡遇水旱兵荒所司奏聞輒遣官發帑以安百姓但如今四方多事災異頻仍加泒告蠲之地追逋乞賑之民下民其咨百倍堯時伏望我皇上簡任守牧共圖又安使天下頌堯之爲若臣不勝大願

僉曰於鯀哉帝曰吁咈哉方命圮族嶽曰異哉試可乃巳帝曰往欽哉九載績用弗成

僉曰是象口一詞鯀是崇伯名方是違背命是上令圮是敗族是類異是巳廢而彊舉的意思四嶽諸人因帝堯訪問治水的人一齊說道於可以治水惟鯀哉帝堯知鯀不可用乃嘆說爾以鯀爲可用殊不然也看來著實不然蓋鯀爲人悻直自用者違命背上而又傷害同類這等的人豈堪用哉四嶽以鯀爲才又彊舉之說道異哉廷臣無過於鯀者姑試其可用而用之取其治水而巳帝堯不得巳用之乃戒曰爾往治水其欽哉帝堯自家能欽所以見的天下事謹愼則成放肆則敗其曰欽便是要祗承上命和合同官然鯀是方命圮族的人故治水九載功用不能成就正以不能斂耳夫帝堯明知鯀不可用只爲急拯下民俯狥羣臣之請又久任以盡其才可見帝堯用人全無成心臣又就此看來人臣當事識量能包括事外乃可以略理事中當堯時不有經綸天地之才如何治的滔天大患如鯀悻悻自用便不能合天下气識才能爲用故迄無成功待到用其子大禹來治其才徳旣勝而又能與伯益臯陶諸人共功以此知人臣捍大患成大功須要有度量容受賢能須要有見識審酌時勢須要有算計謀略能以所籌策因天地之勢用天下之人以秦成功卽大禹後來以人主治天下其道亦不過如此伏望皇上畱意

正月上日受終於文祖在璇璣玉衡以齊七政

上日是朔日文祖是堯的始祖在是察�是美珠璣以象天體轉運是載七政的餙以珠叫做璇璣衡是橫管所以窺璣爲之叫做玉衡齊是考驗七政是日月與金木水火土五星天以日月五星分布四時生成萬物其遲速順逆都有正道便是天的政事叫做七政史臣說帝舜當日不肯嗣堯之位不得不攝堯之事乃於正月朔日受堯事之終於文祖此時堯的事都在舜了堯之初政莫先於欽若昊天舜於是仰體帝心首先整頓那觀天的器具察視璇璣玉衡以考驗日月五星的纏度卻要以天的政爲君的政了這是攝事之初政如此昔我英宗睿皇帝禦制觀天之器鑱中有曰厥器伊何璇璣玉衡璣象天體衡審天行這便是察璣衡又說懸象在天制器在人測驗推步靡忒毫分這便是齊七政然其意在粵古聖大聖體天施治敬天以心觀天以器又曰惟君勤民事天首務民不失寧天其予顧政純於仁天道以政勒銘斯器以勵予敬方今日曆漸差宜擇通曉歷法者修治以應我皇上維新大政然帝王欲若其精在以心法天如昨所講顧諟天之明命其大在以事法天如我皇上因風霾示儆便虔告列祖傳諭九邊然須要著實考奏無事虛文世宗朝每修省必今具行過事迹以聞又說日總萬幾親閱奏章未必盡知民欲夫民欲便是天心願我皇上以小民祈天永命

肆類於上帝禋於六宗望於山川徧於羣神

肆是遂類是比類言告祀比於郊祀也禋是精誠宗是尊四時寒暑日月星辰水旱這六者皆禮所當尊叫做六宗望是不親到只遠望而祭之徧是周徧眾神都祭到舜旣攝帝位而觀天矣遂以攝位告於上下神祗上帝至尊郊祀之禮有嘗今祭告上帝與郊祀一般於六宗則精誠以祭爲禋於山川則隨其方向遙望而祭爲望於有功於民的羣神一一祭之爲徧蓋旣�帝位便爲天地百神之主故祭典葬此臣按禮記論禮有其舉之莫敢廢也然卻不是虛循故事又不是臨時才爲虔敬須要一動念一行政便有上帝在心旨我文皇帝與侍臣論古人郊祀不成禮者說文中言惟徳動天蓋不徳亦動天又說祭祀時固當誠敬亦必平素積累善行乃可以獲福蓋帝舜簡在帝心不獨一時勤於祭也皇上上帝大命爲三才宗主嘗學

舜的溫恭允塞便是孟子所謂存其心養其性以事天

輯五瑞旣月乃日覲四嶽羣牧班瑞於羣後這是史臣記舜攝位覲羣臣之事輯是斂瑞是信五瑞是公侯伯子男五等人所執以爲信的蓋諸侯始封天子授他圭璧以爲誠信曰桓曰信曰躬爲三圭曰谷曰蒲爲二璧旣是盡覲是見四嶽是四方的諸侯羣牧是九州島的伯牧這便是羣後史臣說舜攝位之初於正月內先徵召天下公侯伯子男五等諸侯各執瑞信以來朝焉到正月盡間則四嶽九牧漸次而至乃日日覲見之地有遠近到有後先隨到隨見不必齊一蓋帝舜初當事任卽浚哲文明豈能盡知方國利病況嶽牧諸臣曾不悉其面貌材具如何信的人人能了民事所以日日見之如此周詳如此急切旣見之後遂將所輯五瑞依舊班賜與他令其各還本國便如初命於舜一般臣按帝舜攝政方初卽位日集嶽牧蓋嶽收職司民命而爲政之初急欲得民間利病興除緩急可次第命官爲之我孝宗皇帝卽位年吏部侍郎楊守陳奏說詢嶽達聽堯舜之資於外者博伏望於臣下自任來見者皆條列地方之事略節口奏又乞於奏對辭見之際俯降辭色而於時政人才民風土俗無一不詢無一不知使賢才嘗集於日詣我成祖要通下情去蒙蔽說朕深居九重下民安否未能悉知夫成祖犂庭掃穴往來民間猶曰深古未知伏望我皇上深念之臣等不勝惓惓

肇十有二州封十有二山浚川

自古帝王初卽位必有一番大經綸凡舊法廢弛便一一修舉舊法未備便一一變通這一節正是虞舜初卽位時事肇是始封是表浚是開導先時天下只有冀兗靑徐荊揚豫梁雍九州島舜卽位因冀靑二州地方廣大管轄不便於是於冀州中分个並州又分个幽州蓋疆域旣均政教�徧卻又於每州之內各押士髙大之山封表爲一州之鎭使十二州之瞻仰有在又浚導十二州之川凡水道不利者卽一一開通使十二州之脈絡流通於此見帝王經綸天下皆先立大規模而後法度以維持其中徳澤以浸灌其中我太祖髙皇帝以聖神文武取唐虞以來相傳之土宇山川授萬世聖子神孫遂並其維持的法�浸灌的徳澤一一全﹖今天下山川不�土宇如故而徳澤未盡普徧凡以法度�盡修明伏望我皇上著實修舉祖�法度便是著實普徧祖宗徳澤臣等�任惓切

象以典刑流宥五刑鞭作官刑撲作教刑金作贖刑眚災肆赦怙終賊刑欽哉欽哉惟刑之卹哉

象是天象制刑如天垂象以示人叫做象典是嘗刑卽下五邢是墨劓剕宮大辟流是遷徙遠方宥是寬宥鞭是以皮作鞭撲卽今竹片荊條眚是過誤災是不幸肆是釋放怙是倚恃終是再犯賊是殺卹是憐憫的意思帝舜設爲墨劓剕宮大辟五樣嘗刑令人人皆見如天懸日月星辰之象其犯在五刑而可矜可疑可議者則發遣遠方以寬宥之此外又有鞭刑以警弗若於政有撲刑以嘗弗化於訓其鞭撲輕刑又有情法可議則許他以金納於官贖免其罪然這等輕重間其偶然錯誤出於無心的有遭逄不幸陷於有過的便徑從釋放赦免其罪若依倚勢力敢於作惡或不攺前非至於屢犯郥依律治罪或殺或刑不準宥贖帝所制刑斟酌輕重極其敬愼欽哉欽哉惟念夫死不可復生斷不可再續若是乎卹念不忍輕哉這書全在史臣從帝舜酌量輕重處描寫出欽卹的意思見古人這等用心只是要求其生今人斷獄也用心卻多要求其死然舜只有一片好生之心𨿽用刑亦是要安天下意勿令有罪的與無罪同免勿令無罪的與有罪同困所以我成祖文皇帝說決獄貴明而無滯又說刻吏爲朝廷斂怨於民故人主欲養好生之心在去刻意在去刻吏

流共工於幽州放驩兜於崇山竄三苗幹三危殛鯀本羽山四罪而天下咸服

這一節見聖人以天下之怒爲怒全不著一毫私意便是欽卹流是發遣放是安置竄是驅逐殛是拘囚共工驩兜是二臣名三苗是南蠻之君鯀是崇伯幽州崇山三危羽山是地名都是離朝廷極遠的去處史臣說舜徳好生而刑原是爲天下除害的如有罪不誅便害天下之生當時有堯所未誅者四人曰共工曰驩兜曰三苗曰鯀天下叫做四凶及舜攝位時乃正其法共工是靜言庸違的發遣於北邊之幽州驩兜是同惡相濟的安置於南邊之崇山三苗是恃險爲亂的驅逐於西裔之三危鯀是方命圮族的拘囚於東裔之羽山這四凶是天下所共惡的舜爲天下除害各因其罪而罪之天下皆說刑當其罪个个心悅誠服臣謂人君卻服天下之心在以明愼服罪人之心我成祖文皇帝說理不可生然後刑之則彼𨿽死無所恨矣刑至於罪人無恨天下豈有不服成祖又說理刑必務明愼譬如農人之耘爲去稂莠也若心不存則視有所不見而並良苗去之矣夫稂莠不去無以全苗凶人不去無以全善但只要明愼使賞當其功罰當其罪天下自服

帝曰疇若予工僉曰垂哉帝曰兪咨垂汶共工垂拜稽首起至往哉汝諧止

國家除器利用莫急於工這一節見帝舜爲官擇人卽工官不肯輕授若是順工卽是百工之工垂是臣名共工是供這工的事殳斨伯與是三个臣名諧是和帝舜問於廷臣說誰能依順那物理整治我百工之事者我將任用之羣臣同辭對說有臣名垂者其人有巧思可當此任帝舜說爾所舉誠然乃咨以命重說汝其供予之工爲予若之垂乃下拜稽首讓於殳斨及伯與說這三人皆有才能堪以若工帝舜說爾言誠然也然共工之任非汝不可汝其往任此軄以諧和百工而若之夫工於九官似爲稍輕而帝舜咨訪責成不肯輕授蓋工𨿽繁瑣關系亦自不輕且如今天下兵興幾年矣一切戰守之具如甲冑器械向來未備其備者旣朽薄不堪卽良將勁卒何恃不恐方今命工透底制造不妨以唐虞之專任便得如殳如斨如伯與者爲分任責令心力盡殫於工不以他營財具盡用於器不以他費日省月試無得事急不急事緩輒緩臣前望皇上修明祖宗法度正謂下精職掌上課成功法度當嚴於此時也臣愚觸時感事可任惓惓

帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧

這一節見帝王不忍一物失所必咨訪順治之人上是山林下是川澤艸木鳥獸都在其中益是臣名虞是掌山澤的官朱虎熊羆是四个臣名帝舜又咨訪廷臣說上而山林下而川澤中間有艸木有鳥獸倘非得人以調理之卽艸木鳥獸不得其所便遺害於百姓汝羣臣誰能爲我順而治之取之以時用之以節使山澤中艸木鳥獸各遂其生者我將用之羣臣同辭對說有臣名益者其人可當此任帝舜說爾等所舉誠然咨汝益汝其作我虞官掌予山澤以若予艸木鳥獸伯益聞命下拜稽首推讓於朱虎熊羆說此四臣皆可作虞帝舜說爾言誠然但朕志協於僉謀汝其往任此職諧和其事可也臣觀古帝王多仁民愛物後世或因物害民昔宋哲宗朝崇政殿說書程頤當講書罷見哲宗憑檻而折柳枝頤奏說方春發生不可無故摧折這便是要若艸木的意思又有資政殿學士韓維讀宋三朝寶訓至眞宗不殺羔羊奏說推其心以及天下則仁不可勝用這便是要若鳥獸的意思然總是要人主涵養仁心推及天下其後徽宗朝爲花石綱斂天下奇花異木珍禽怪獸以蠱或其心遂至耗散窮人斂天下之怨蓋小人欲盜君權必先巾君欲使其心流連玩好更不念民物安危且使無淸明暇日然後巳得以縱惡無忌臣願皇上淸心寡欲預養仁心便可盡人盡物致治唐虞伏惟皇上畱神省覽

帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於夔龍帝曰兪往欽哉

這一節見帝王重典禮之臣咨訪旣眞更加勉勵三禮是天地人之禮秩宗是主敍次百神之官夙是早寅是敬直是心無私曲淸是潔淨夔龍是二臣名帝舜說咨問汝四嶽汝知廷臣中有能爲我掌管天地人三大禮者我將任爲秩宗四嶽同辭對說廷臣中可以任典禮者惟伯夷哉帝舜說信惟伯夷可當此任也咨汝伯汝當作我秩宗之官以奉祀天神地祗人鬼必須每目之間早晚惟加寅敬勿怠勿忽使方寸之間嘗存正直惟有一淸虛心地絕無物欲污染這等方可以決於神明而主三禮之事伯夷聞命下拜稽首讓於夔與龍說此二人皆可典禮帝舜以二臣𨿽賢不及伯夷說汝言誠然但典禮重任非汝不可汝其往任此官以致其欽哉夙夜惟寅直哉惟淸朕終以望汝矣臣按淸之一字始發自唐虞蓋銷磨天下精明之气惟是不淸人主欲天下之淸只昃令天下小心翼翼各欽厥軄無論其精者只士大夫肯以苞苴及門爲恥則人心自淸由是朝廷自淸世道自淸然人主不嚴於激濁則人心翫翫則不敬不敬則交相爲窳而不淸乃若皇上一心爲天地神人之主惟是不邇聲色不妄喜怒不耽玩好不狥愛憎心嘗湛然虛明便自澄淸我太祖髙皇帝作觀心亭說卻慮凝神棈一不二又說天以子民之任付於君如國家命人任守今之事若不能福民則是棄君之命不敬孰太焉這說敬字最爲明切伏惟皇上畱神體察

孫男之淓編次

卷之十四終

●髙陽集文卷之十五

髙陽孫承宗稚繩著

吳橋範景文質公較

冊文

詔

制詞【上】

◆冊文

擬孝靖皇太后謚冊文

○擬孝靖皇太后謚冊文

孝子皇帝【禦名】稽首百拜上言臣聞孝隆於所生經誼根諸天地禮返其自始典章具在帝王矧劬勞發震索之祥且溫惠著明章之化直揭神功於美報永昭大徳於隆名恭惟皇妣溫肅靖靜純懿皇貴妃瑞啟玄云芬宜紫掖配天爲大黃輿奠厚於乾元佐日著明淸質依光於靈曜敬順弼中安之教婉愉承長樂之歡體讓魄於函三髙而能下含坤章於用六晦以成文心淵恊睿虞華六壷仰無儀之範徳慶積源堯母萬年開有道之長祗佩慈謨丕承洪緒顧寶符方啟忍忘夢日之懷乃玉綴常韜徒結終天之痛雝雝肅肅委蛇想象於山河本本源源��莫酬於水水是循舊典載舉彜章�眾����稱命��冊寶�尊謚曰�����讓貞慈參天�聖皇太后省璇宮之����有耀於三泉攬宸漢之瑤華廟袥彌光���伏惟慈鑑昭享鴻稱願篤慶於邦家培豊��永固遂施及於孫予衍椒實以維蕃謹言

◆詔

擬神宗皇帝遺詔

擬光宗皇帝登極詔

○擬神宗皇帝遺詔

朕以沖齡纘承大統君臨海內四十八年享國久長比於皇祖乃玆弗起夫復何憾但念朕嗣服之初兢兢化王﹖厓期無負先帝付托比緣多病靜攝有年朝講旣疏政幾遂廢才賢尙郁於中林間左半殘於徵調念予初政殊切痛心方圖攺轍嘉與維新而遘疾彌畱徒增愧恨蓋愆補過允賴後人皇太子聰明仁孝睿徳夙成宜嗣皇帝位尙其修身勤政親賢納諫以永洪圖皇長孫宜及時冊立進學瑞王惠王桂王各擇善地令蚤就落大小臣工務協心輔理保又王家是皆朕惓惓之至意也巳點閣臣沈漼史繼偕卽入閣辦事諸臣才望堪用者再簡數員以資贊襄卿貳科道等官盡行銓補建言廢棄及礦稅詿誤諸臣存者卽酌量起用歿者卹錄一切榷稅及識造燒造等項勞民之民悉皆停止各衙門見監人犯俱送法司查審應釋放者釋放邊臣告匱需帑甚急宜酌發以濟軍儲其陣亡將吏並宜卹錄喪禮遵舊制以日易月二十七日釋服母禁民間音樂嫁娶宗室親王屏藩爲重勿得輒離本國各處總督鎭巡三司官地方攸系不許擅去職守聞喪之日止於本處哭臨三日進香差官代行衛所府州縣並土官並免進香詔告天下咸使聞知

○擬光宗皇帝登極詔

惟我祖宗聖聖相承鴻�大訓啟佑無疆曁我皇考大行皇帝十齡負眾四紀開人以馳王驟帝之謨建緯地經天之業方圖久道遽爾彌畱特厪憑幾之言屬以禆器之重念予永慕本不忍聞而文武羣臣下及耆老軍民合詞勸進至於再三辭拒弗獲乃遵遺詔以日月祗告天地宗廟社稷卽皇帝位以明年爲泰昌元年顧玆煢煢之念敢忘栗栗之懷然而大命在躬大猷在訓是用仰祖宗垂剏之謨體皇考繼述之望永惟求舊嘉與維新所有合行事宜條列於後

一自年月日昩爽以前官吏軍民人等有犯除十惡至死與彊盜人命事干邊方夷情及侵盜官錢糧並貪酷枉法逆黨左道煽惑人民爲從營幹鉆剌指稱誆騙濳住京師窺探爲姦者俱不赦外其餘巳未發覺巳未結正罪無大小咸赦除之敢有以赦前事相告言者以其罪罪之

一國朝大統歷遵行旣久歲差未核以致交食不應及今不定將分至益訛甲乙益混該部察舉精於歷法無論在朝在野的有見聞督同該監詳定勿泥舊法無持新見以稱巿廷欽若至意

一巳點閣臣沈■﹝氵寉﹞史繼偕遵奉遺詔卽恊同元輔入閣辦事仍再推數員以資贊襄六部等衙門四品以上官及各總督提督巡撫官該部卽日會推取自上裁京官五品以下及在外兩司方面官有缺卽補務在得人其散館庶吉士及累次考選等官著各照原擬授職辦事以後行取遵照成法不必零星差用

一建言及礦稅廢棄諸臣遵奉遺詔酌量起用該部作速查開軄名議擬具奏其因事詿誤人員奉依欽譴該衙門確��復

一近來有司急於京邊考成遂��糧或有將王糧抵京邊以湊考滿者致各處王府應得祿米缺少各該巡撫都禦史督率所屬上緊查催完納如有緩比借抵者參來重治其郡王將軍府子女有應請名請封選婚者本府卽與保勘奏請承奉長史等官不許刁蹬其有年巳長成未曾婚配貧難無力者所在官司查照行止無礙量爲助給

一宗室日繁祿糧難繼且千百同城佚居無事念多或易煽佚或易淫近聞庶宗中有入民學登鄕舉者其它隱匿姓名槪從生理亦復有之今後無名庶宗令其顯從四民常業其有名封者情願科舉入仕可從王親事例比照民間黜陟著該部從長計議來聞

一宗室犯罪發髙墻者除叛逆及內亂彊盜人命不宥外其情罪可矜疑及身故而遺下妻妾無依者撫按衙門查明原犯情由開具奏請

一國家典禮確有成規該部遇有合行大典查照大明會典酌從萬曆初年事宜其額外加增錢糧酌量停省內府監局毋得仍前指稱橫索以致典禮稽遲財用匱乏該部務守禮執奏酌量時宜不許漫狥人情阿奉準行違者科道官參奏

一內庫供應金銀粟帛茶蠟顏料等項年來逋負甚多至起解侵克入京營攬該管官務盡法繩朿不許脫欠侵克及無籍棍徒代爲攬納入庫各監局公平收入不許索求鋪墊致累小民科道官仍查管收除在倘有嬴余便可酌量折徵解部以濟邊儲如有假缺少爲名行文加派及該部阿奉準行者科道官參處其金花銀兩百萬爲額初年邊境緩急取給其中近年每歲溢舊額二十萬或借京邊充之反令邊儲無計該部共該監局其酌議蠲除

一光祿寺民運稉糯米豆及各省直官解果品廚料等項旣苦侵欺又苦需索故歲辦爲艱向聞官解之苦有傾貲蕩產數十年不能完報而內監傳取無時多溢額外至於庖廚諸役夤緣影占半屬空名糜餼尢甚今後該寺同巡視衙門酌量減損漸尋成額其冒名濫役槪從裁革該監不許執見行事例阻爭巡視官亦不許阿順塞責

一倉場積聚蒭粟數常百萬該部務擇廉智官員精核夙蠹嚴防姦細卽官攢甲鬥時加毖飭至壩上馬房艸場地多至五萬頃有奇近來該部徵收旣多積逋而修理所需及荒雜之半更有積獘嘉靖中曾一淸理尙未盡見實效今後監督科道官可設法著實淸理其非修理而捏作修理非荒占而捏作荒占者作何下落作何責成逐一明白酌議給軍爲屯以省糧芻仍備查馬匹牛羊實在數目照數會計不許借民間畜牧以號充點閘不許橫索商人常例軍勇月錢及賣閒歇役冒其月糧監督官著實舉行母沿積習毋爲掣肘其有執不受理者參治

一東事未寧邊儲匱乏遵奉遺詔發內帑一百萬該部差的當官員陸續解赴遼東接濟軍需朝廷軫念邊人不恡封樁爾等仰體先皇帝撻伐徳意尙其鼓率三軍刻期滅賊勿忽勿忽

一礦稅繁興商民交困朝廷軫念困窮盡擬罷遣但兵興以來方盡行一切權宜之法而見行稅務可助邊儲各該撫按官同該監查算數目先將徵收在官者解赴東鎭其餘陸續徵解接濟軍前統待事寧之日盡數蠲除其各差內官姑準料理事竣回京

一國家大計最重邊疆先皇帝聖神文武威振四夷年來用人用財百凡愼重獨僴焉東顧不恡錫予一鎭文武大吏以及參佐偏禆不下數十員至以三百萬餉十萬之師而一舉覆敗好生有負委托詔書到日各該官員務要通力合謀盡忠報國勿以乏餉而致援孤勿以足兵而致財匱其自偏禆下至行伍有長材大器膽智過人者許經略鎭巡官實時薦拔不次擢用爾文武羣臣抱有遠猷可禆邊計許具疏來聞

一科道官軄當言路凡朝廷政事得失軍民利病許直言無隱文武官員貪暴姦邪者許指陳實迹糾劾但不許借口風聞挾私妄言其題奏俱要明白簡直不許以鄙褻瀆聽被言之人靜聽處分不許反唇相譏致傷國體其非系言官而事關重大有言官所不言者許各官直陳如事或猥瑣不系職分卽事𨿽重大所司旣言乃不務本等軄業拾唾求名卽官無瑕玷言無差謬亦著堂上官記過其自揣敗壞妄言遮飭者從重處治

一疆場多事邊材更急當無事時人樂速化自以材雄而推轂者更眾邇來地重時艱逡巡莫往故未任先許超遷才擬便恐辭脫當事乏材莫此爲甚該部務博審詳求另立邊材一科及明於海道屯田可使絕域者以待天下英偉雄傑之士卽略未盡閒膽智可充地未盡諳才力可任無論在朝在野俱可照資儲用待其見聞旣熟猷謀旣媡便可隨地推用但朝廷設一法便有一等借途者進用爾部須精心行之不許狥情掣肘爲遊客便徑

一在外有司貪酷恣肆患苦小民兩司官莫敢誰何皆由巡按禦史寄耳目於有司一入薦牘居然臺省卽禦史倚作它日門墻都察院又以考核爲虛文以致體統淩夷每有劾奏但取舉貢冗散充數其憑借勢�及甲科𨿽羊狠狼貪不復顧問今後巡按禦史務旌別臧否愼寄耳目使兩司核州縣勿使州縣持兩司都察院務要秉公持正嚴行考核但取實益小民無得徒采虛聲如顧惜體面互相扶同該科實時紏劾該科扶同事發一體重究

一朝廷設官蒞事豈任耽延近來兩司官假差回籍積資待轉其經管事體多以代攝沈閣至使小民奔走千百里外聽它道處分撫按官每稱急缺司道若不可一日缺人至在籍延挨卻顧惜體面不一參治今後兩司官務著實任事其差計程遠近爲期違限者撫按官參來重治

一撫按劾到官員前列贓私百千後借年資材略止擬降調此輩溪壑旣饜卽裭軄亦自快心況復臨民更何顧忌方今小民貧困巳螙豈堪此輩今後劾有贓私吏部務行提問追贓以濟邊餉不許槪擬爲民間住

一安民全在有司其患苦百姓全在貪吏國家懲貪甚嚴而法久玩生其在外有司克剝小民以市結納在內官員以苞苴多寡爲毀譽故一登薦牘公行賄謝自今撫按官務要正巳率屬不時察其貪黷者劾奏提問其五城禦史兵馬不時緝訪外官饋送打點京官接受因而夤緣爲姦者參奏重治

一所在有司平時旣不能拊循百姓以致饑寒迫爲盜賊至劫掠公行卻乃怯於捕捉或嗔失主呈報反加罪責或故坐失主親識令其自求解免卽一令緝捕更以富民爲奇貨今後巡撫守巡兵備及有司衛所掌印巡捕官務要操演人馬團練保甲緝訪姦盜杜於將萌如再容貪激變庇惡殃民巡按禦史嚴行參論以憑重治

一修理沿邊城垣隘口每三年報閱升賞有差及一有小警槪稱無備平時所報

修理總屬空文卽屆姰該科記著通不舉奏今後邊防八事著各該督撫道將著實舉行巡按巡關各禦史察其仍前忌違者劾奏其後有失疏並追究經管官員其曾經報完升賞者追奪重治該科及各禦史勿得扶同不舉

一京師積猾借債賄辦諸料冒領官錢以充私費及至負累千萬徒以亡賴聽比至殷實小民僉充商人所領價值不供塾費旣貸辦料又貸緩比其預支估值多從關請或至稽畱數歲今後該部務絕請謁無令積猾幹沒爲姦利事發務追究該司審派不嚴罪又須體念疲民見料給價旋發旋收巡視科道審派商人務擇殷實不許狥情濫免以良弱爲吏書奇貨仍前怠違一體究治

一頻年徵調物力爲竭一切權宜加派俱非常法姑仍舊以濟時艱至見行屯田鹽錢諸法務期考成著實舉行方今千頭百孔總累小民聞慣連地方多系彊有力者脫欠卽今加派仍以小民爲彊力代逋法嚴考成逋者何與詔書到日撫按官責令久逋地方有司的舉地方彊力欠數姓名拿來治罪其田入官如盡數完納不必追究又聞地方有完及七八分而長吏以未及免參之額乃更侵牟其中止以五六分上報故逋者旣逋完者亦名爲逋其敲體推筋止供結納之具今後撫按官不時調其完欠冊籍比照總散如有前項捏報情獘以侵欺治罪

一在外地方官不務綏輯百姓往往阿承勢要亦有武健自雄者假借搏擊以立風裁致令黠民鼓煽頑愚千百成羣毀人廬舍搶人財物使衣冠忍气衘冤撫按官卻又黨護遮餙不行明白具奏百寺科道官亦無一人紏劾法紀淩夷莫此爲甚今後地方再有此等情形撫按官實時體察明白事起平民便拿爲首重究如祻始有司須要根究源由勿以偏執致傷法紀以縱亂民如撫按官仍前遮護科道官扶同不舉一體治罪

一各府掌印官師帥一方全在淸正嚴明無得溫受詞訟批付下司及濫受問遺以致曲狥體面府佐受寄上官耳目無得倚法作威傲上淩下各該州縣官亦不得阿奉殘民及稱加派明暗添搭致災困抑不上聞徳澤壅不下究撫按官不時察訪以聞

一國用𨿽詘小民更困四十七年各處奏報水旱災傷曾經撫按具奏勘實者該納錢糧備開戶部量與停徵若勘報扶同免者治以重罪

一近來徵調旣煩驛逓騷擾特甚至詐假勘合公行無忌𨿽屢經嚴禁假冒如故所在驛傳衙門顧惜體面兼畏口舌明知詐冒槪爲掛號州縣掌印官有風力者才能盤詰冗散不敢一問畏人以致驛逓疲敝小民困窮今後部科務要嚴守成規互相覺察毋得狥情濫給在外衙門務要的察眞僞立拿詐冒有司亦不許借驛逓以逄迎勢要著撫按官不時訪察以聞

一南北直隸等處地方援軍經過及𨿽無軍兵經過但奉有明文取辦供應軍需等項所司動支官錢應付者各該撫按官查勘明白準作正支銷不許復行徵補重困小民仍須著落道府預先商議作何處辦用何錢糧計議停妥檄行州縣酌量遵行無令州縣率意爲民患苦其所需物料不許逼勒小民捏作義輸及克落官錢捏作官買其借取民間供用著各該有司公平差遣勿令積猾乘機取利偏苦窮民

一軍興以來加派爲煩更兼各該有司明加火耗暗抽羨余卽徵倭加派尙有未除者撫按官不時體訪嚴行參劾朝廷念時事多艱未得頓復舊額著各該有司明輸百姓以事巳卽除仍算計屢年加過數日以事巳之日爲始倍爲蠲除額租以蘇重困各該有司尙仰體朝廷不忍勞民之意加意拊循如仍前指稱加派科害窮民撫按官拿來重治

一積谷備賑有司視爲虛文一遇災傷遂至朿手無策卽明旨申飭反指以科罰實橐上官稽察嚴密或倉皇措處騰報要功𨿽腐爛在倉不肯設法出易及借口易新卻又扣除役值以飽老饕今後撫按官嚴行查盤如有侵贖入巳捏報欺公拿解來京重處撫按官通同不舉一體治罪

一在京在外監追還官入官給主贓物除原系官錢糧監守侵盜者俱照舊監追外其入官贓百兩以上給主贓五十兩以上若監追二年之上正身巳故家屬代追各勘無家產堪以變賣者開具所犯情罪奏請定奪若入官給主之贓不及前數監追半年之外正犯身故勘無家產悉與宥免若系埋葬銀兩正身見在仍依律追給以卹死者

一內外各衙門見監死罪重囚有情可矜疑曾經奏請及人命辜限外身死照例仍擬死罪及行再問者覆審是實俱免死發邊衛永遠充軍其彊盜追無贓仗年久不得結正及人命無屍簡驗並原無的證累訴冤枉者具實奏請定奪

一凡致仕閒住爲民充軍官員不系考察及犯私罪者不拘自陳被論吏部逐一查開奏請充軍者放回原籍爲民爲民者與冠帶閒住閒住者與致仕中間如有才望過人年力尙壯曾經薦舉者許一體遇缺推用

一河防水利小民衣食之源關系最重該管官務要躬親巡歷嚴督所屬修築提堰疏浚河渠其兩地執爭壅決處所卽爲酌量利害輕重務使兩便勿令豪彊偏執害人如有盜決河防不容築浚以坑陷錢糧者舉告究治其田畝有因大水占澇虛賠稅糧許具告勘實照例除豁其有泥沙壅積荒閒田地開墾成熟許自首起科不許隱占違者罪之

一節年行勘文武軄官率多顧忌耽延以致湮棄賢良隱脫罪案詔書到日各該撫按官立限催勘明白奏報罪者付法枉者昭雪如仍拘忌怠違參來處治

一無爲大乘等教煽惑人心每有大猾乘歲時荒歉因而生事所在有司待其旣成羣黨遂難解散今後務要申明六諭細緝傳頭勿株連愚民而令大猾漏网亦勿聽信胥隸妄指平民以激事變

一邊陲未靖各處時以盜聞所在軍衛有司須量力以時修築城池樓臺關隘倉廒用備不虞其餘內外衙門一應不急之務急皆停止各該地方官體念軍民困窮非奉明旨不許擅役一夫擅科一錢違者治以重罪

一祠廟興建不系祀典神祗巳成者姑不問其未成者不許妄有陳乞一切焚燎齋醮俱應罷遣僧道乘堅策肥衣鮮食肉許卽拿究所在有司亦不得因而生事擾人

一遼東地方軍民人等或因搶攄或因罪逃遂爲用間有欲還本土仍猅■﹝犭回﹞顧慮者兵部便行該鎭文武官員務要用諜示信多方招猍如率眾來歸厚加撫賞或殲厥渠魁務從見行賞格錄用各邊一體施行

一在京在外巡捕各官嚴拿姦細彊盜妖言等項但不許貪功圖利妄拿誣陷及贓證未的遂入重罪違者科道官參究其五城兵馬止許受理各城詞訟卽法司受理外府州縣詞訟必詳審其曾經在外衙門自下而上一一問理或抱有冤抑者方準受理如非系問過而原告在城被告在百里外者不得槪行提拘

一故輔張居正舊以專恣蒙譴近聞其初年曾著勤勞該部酌量復其一官其子存者準令冠帶閒住宗臣充魚﹖牙復其原爵放歸本府戚臣王昺準復原爵著地方官卽日起送入京

一近年病故大臣果否應得卹典該部酌議上聞其類題給謚查照三品以上應得謚者酌量行誼美惡爲謚不必乞請其有生無善迹歿久人鮮稽查其子孫顯貴妄自鋪張乞請者不論果否立案不行如公論分明久而益定確有可據者酌量予之其奇節異行不在此限

一今後在京在外文武衙門大小官員俱妄實心營軄恊恭體國無得樹棘插籬沽名釣詭致傷雅道以負國恩其它安攘大略開載未盡者仍許諸人直言無隱

於戲祖功宗徳開萬年有道之基子翼孫謀衍列聖無疆之籙深惟涼薄允賴忠賢尙厪入告之謨猷共贊靈承之兢業播告中外咸使聞知

◆制詞【上】

原任禮部尙書兼東閣大學士贈少保謚文端王家屏

少保兼太子太保戶部尙書武英殿大學士方從哲

戶部尙書李汝華

禮部尙書兼翰林院學士孫愼行

都察院左都禦史張問達

兵部右侍郎張經世

原任南京戶部右侍郎兼都察院右僉都禦史余懋學

總督宣大山西軍務兼理糧餉兵部右侍郎兼都察院右僉都禦史董漢儒

原任經略遼東贊理軍務兵部右侍郎兼都察院右僉都禦史熊廷弼

整傷薊州邊備兼巡撫順天等府地方都察院右僉都禦史李瑾

總理督糧提督軍務兼巡撫應天等府地方都察院右僉都禦史王象恆

巡撫宣府都察院右僉都禦史張經世

巡撫江西地方兼理軍務都察院右僉都禦史房壯麗

通政使司通政使王舜鼎

通政使司右參議呂邦耀

日講官詹事府少詹事兼翰林院侍讀學士協理府事錢象坤

右春坊右庶子兼翰林院侍讀掌坊事吳宗達

右春坊右諭徳兼翰林院侍講周炳謨

右春坊右諭徳兼翰林侍講黃立極

翰林院編修錢謙益

翰林院提督四夷館太常寺少卿範濟世

太僕寺卿丁懋遜

太僕寺少卿何士晉

太僕寺少卿馮嘉會

太僕寺少卿商周祚

太僕寺少卿王象恆

順天府府丞畢懋康

光祿寺少卿白瑜

吏科都給事中範濟世

吏科右給事中韋蕃

禮科給事中余懋孳

兵科都給事中楊漣

兵科給事中郭鞏

刑科都給事中魏應嘉

工科署給事右給事中惠世楊

○原任禮部尙書兼東閣大學士贈少保謚文端王家屏

制曰朕祇承大業光撫洪圖仰遵列祖之貽謨式敍五朝之元碩蓋上哲不貶忠以阿世乃英明或藉法以行權故迹若暌而深信其心身𨿽遠而終行其議對淩風之勁艸念夾日之誠臣可靳新恩以旌﹖﹖﹖勩咨爾原任禮部尙書兼東閣大學士贈少保謚文端王家屏沈凝疆毅衝粹坦夷閱歷廿年久禁嚴之近職周旋二紀更待從之要官進陪帷幄之司載任股肱之重當先皇帝升儲未定適先皇祖猜意方深將順者術疏而眾攻其短紏繩者力盡而式遄其行蓋上以終當相信之心持堅不可開之勢兼以時有可乘之惑掩必無終晦之明乃因勢以啟其心希緣明以破其惑喜引之爵名而不顧怒加之放逐而不移經綸竭補衮之才肝膽傾回天之力豈獨羣情倚以爲重遂開仁愛之心抑且九重據以爲辭藉塞讒譏之口倡天下以必不可回之正志見朝廷有誼不戀位之大臣故旁謀逆折於公忠王意頓窮於棄置此天生名世以維有道之長而誼篤忠貞遂衍無疆之歷玆以覃恩加贈爾太保錫之誥命於戲庭謨惟直國本有經假調停聯四海之心術窮而眾將益渙借阿諛通九重之意道輕而身竟不光惟是執憲典以陳謨乃能佐巒衘而馭世人知直言不諱其气伸不知婉畫開陳其心苦人知正色有辭其力大不知當機立斷其識沈蓋燮調勛茂本格心翼羽功成於佐聖老成旣謝典刑尙可風人忠悃不磨耒采猶能禆治贊書無聅舊徳惟馨

○少保兼太子太保戶部尙書武英殿大學士方從哲

制曰朕祗承先緒光紹丕基遵訓揚功仰憲祖宗之舊徳銓時揆策式資弼亮之元臣惟勛庸懋著於三朝乃位望特髙於一代睠爾保﹖衣崇之貺昭予眷倚之懷咨爾少保兼太子太保戶部尙書武英殿大學士方從哲直亮小心忠淸雅量辧精白於渾金璞玉而主以嚴恭銷聲聞於大呂黃鐘而恬以靜密蚤登侍從薦陟髙華銅龍試黼黻弘猷璧水裕燮調遠略載養澹寧於都輦夙標風望於宰衡荷神祖特達之知八年而功勤納牖膺先皇倚托之重浹月而政下如流上獨操之不分旣永肩而默成爲苦下交責之未解或入告而補綴爲勞佐恭默於攬政之朝定倉皇於彌畱之際捄時所易格事定而巳不必居竟力所可爲道潛而世或未覺念今之師師濟濟賢豪雅相和於同流想向之斷斷休休彥聖原無妨於若巳肆朕纂臨之始更嘉翼戴之勤罄抒盡瘁深衷日謹謨明體要蓋國家多難正危疑震撼之秋元碩效忠在利害成虧之外玆以覃恩授爾階勛光祿大夫柱國錫之誥命於戲進退立身大義豈敢後於潔身安危在國重臣乃更先於體國古人一諾輒傾��肝腸顧命兩承而惜翼爲明聽業許身親於堯舜其寧自遜於臯夔事君致身當念葉成眾口用汝作礪何嫌攻玉它山尙其正色立朝百官寅恭之訓同心輔政萬民康定之休欽哉

○戶部尙書李汝華

制曰朕以衝人光膺大籙特嚴民部深計天儲念先人殫力以居傾朝不可而今乃蒙功及後世據圖以用舉國咸歡而終或不繼故遺恩難恃而舊法當修睠予喉舌之司竭爾股肱之力爾戶部尙書李汝華淸嚴而拆計精詳沈敏而矢心匡定蚤標規格不避彊宗兩都薦歷淸卿四履光開雄甸迨酌元斗杓遂正位臺司十年獨苦於節宣百計力支於幹濟直參便利而婉弭傷心虛集眾思而公調多口先皇祖封椿似恡而爾力散小儲先皇考發帑如流而爾先核實用蓋老成致主計一身爲纖而計國家大遠略匡時安一隅爲少而安社稷多曠典總三朝之閱歷弘猷合四紀之經營玆以覃恩授爾階資徳大夫錫之誥命於戲爲天下守財敢愛瓊盈之積貯念民間若掃忍忘稼穡之艱難顧戶鮮均輸廥無常滿九伐當三空之日一朝合五禮之全增賦而覽乞賑之章請蠲而下搜括之令肆予踐祚念爾持籌緬維顧命之元臣曾屬弼予於堯舜詎蔑生財之大道而輕算訾於舟車勿入丰而詳核逃亡勿出嗇而偏稽虛冒朕惟求舊爾尙圖新欽哉

○禮部尙書兼翰林院學士孫愼行

制曰朕祗紹宗閎希光制作惟南宮之地峻繄東觀之軄親睠我誠臣禆予新治曳履上星辰之色方密切於維毗持荷調喉舌之司特先加於寵命咨爾禮部尙書兼翰林院學士孫愼行淸修直節邃學沈衷以精明果毅之襟期抒正大剛中之風采久騰英茂薦歷髙華名蜚侍從之班道重寅淸之貳而爾恪奉祖宗之成法力絕臣子之私交當先皇養晦之年正藩國就封之際心存夾日矢九折以不辭力欲回天抱孤忠而直上大道旣通乎宮府恬蹤遂賁於丘園特念舊勞召還今秩峻業彌揚於朝寧夙謨方企於衝人玆以覃恩授爾階資政大夫錫之誥命於戲身系朝端之重望心懷天下之先憂非堅定不足成功惟公淸乃能持世自昔紛紜之日迄今底定之朝尙賴耆賢兼玆委寄人惟求舊冀神人上下以咸和動必有常庶風俗人心之丕正欽哉勿替光我訓辭

○都察院左都禦史張問達

制曰朕聞結綬彈冠萬寓適維新之會振衣挈領九重嚴獨坐之權提英鑑以奉國維開大紘而揚天紀儻浮游未盡曷增日月之光惟綱目堅持始快風霜之任特登功於芝簡載錫命於蘭臺爾都察院左都禦史張問達端凝沈毅博大精詳廉平譽起於花封蹇諤聲揚於梧掖遂以容喜禮樂出披楚甸甲兵迨入主於邦刑載借籌於國用羣情以四紀之經營而熟不藉調停大典以三朝之閱歷而精寧惟曉鬯適簡憐於先帝乃調護於朕躬親承玉几之慈謨茂著鐵冠之風采昌言國是百官披忠直之猷正色朝端三窟屏權豪之气當廷爭之未決持中正以渙小羣卽眾議之或囂足虛公而佐人冶爾旣思忠於先帝予方求助於舊人玆以先皇肻覃恩授爾階資政大夫再以朕覃恩晉爾勛階資徳大夫正治上卿錫之誥命夫法久敝生吏弛人翫任之則瓝委久而優容多嚴之則鷙擊煩而摧折眾人各分塗於同異爾惟遵道於蕩平勿以獨斷之機槪從集議勿以大公之法偏任同心力振其夙迷則沈陰之聞霆而破徐而俟其自化如漉雪之見日而消儻祖宗之法度克修卽朝廷之徳澤偏布𨿽小臣之藩籬未剖而耆碩之衡鑑常虛念予訪落初心罄爾匡時大略欲哉

○兵部右侍郎張經世

制曰朕聞朝廷維社稷之安遠計特儲於借箸元碩托國家之重壯猷先倚於當機蓋韜鈐不可以意營而軍旅寧能以嘗試惟豪傑抱兼資之具不難出入均勞抑疆場有歷閱之身適可安危獨注爾兵部右侍郎張經世幹度凝山襟期峙玉用堅貞於諳練抒精敏於沈雄適晉佐於樞廷俾端司於廟算念四方之多故或九法之乏人輕訬者猝嗟爲威冗豫者依違有態予惟經政爾以除戎蓋紫馬行春輒負秉麾之望碧幢映日更嫻司武之猷且嬀易之威名綱綱上郡卽谷云之方略鎖鑰北門是惟端凝博大之材兼歷錢谷兵刑之任故望昭輕緩於華戎式展元英之風度籌運謨謀於帷幄丕揚神武之天聲玆以覃恩授爾階勛通議大夫資治尹錫之誥命於戲昔當淸晏卽端委可以折衝今值艱難豈笑談可以鎭物又況持膏梁巳疾者蘊毒益深假屍祝代庖者兩官俱曠是惟遠輯摧陷廓淸之略近資發縱指示之奇兵緣將勇而精重念徙戎之論饟以士彊而減應先安內之謀蓋歷久則人盡其材任專則宦得其體聞旅紛而自若惟企爾以專功當大事而獨先尙副予以制勝欽哉

○原任南京戶部右侍郎兼都察院右僉都禦史余懋學

制曰朕方嚴名實以破詭隨旌讜直而激浮競乃權謀假重於綜核或僞辧借名於流品睠焉之耆碩蔚爾公忠尙崇簡徳之深思式報匡時雅略爾原任南京戶部右侍郎兼都察院右僉都禦史余懋學勁節孤標赤城玄度一參郡憲薦貳畱曹有猷入告一人據古不阿當世緬予初政念爾昌言政虞猛而爲殘气患矯而成激慮先曲突砥狂燻轑之先誼愼和衷拔幟淩囂之會蓋識能見遠學不近名故置身夷險之中脫念成虧之外方其報最適切投簪載更介弟之風猷重念老成之績序玆用贈爾階通議大夫錫之誥命於戲朿發登朝寧有可私之耳目比肩共主誰居不剖之藩籬惟材誠不用於朝廷乃膽智遂絀於身世想風規之落穆尙有典刑撫政局之紛紜永言穆頌懋嘉舊烈祗服新綸爾惟欲哉

制曰朕聞學如居積道若張弓用以久蓄而饒後以前絀而大有媺世業載荷國章爾原任四川重慶府合州知州贈奉直大夫余世儒乃原任南京戶部右侍郎兼都察院右僉都禦史懋學之父學不愧於科名行期追乎往詰故澡身浴徳砥節首公入當爲巳之儒出稱字人之吏卽喜形義檄尙餘抱璞之懷迫業授韋經茂啟趨庭之訓徳業相成於奕世忠貞盡萃於一門不有崇褒曷酬善慶是用贈爾爲通議大夫南京戶部右侍郎兼都察院右僉都禦史誕膺如綍之華永錫無窮之聞

制曰國重公忠之上佐載肅朝常家需辦濟之淑英式操閫範惟識超帷薄故道啟蘋蘩爾原任四川重慶府合州知州余世儒妻贈孺人再贈宜人孫氏乃原任南京戶部右侍郎兼都察院右僉都禦史懋學之母辦族函貞徳門作配當其孝嚴虔閣敬給傳餐使其君子內奉中庭外交當世入無違養出有良朋至若佐燕翼之謀能勞愛子當負芻之交大誼存翁則閨芳遂比須糜家學頓成聖善矣是用加贈爾爲淑人絲綸貽女史之芳松檟顯慈庭之懿

制曰蓋聞朝昌眾正族大多賢故塤箎疊奏於虞庭杞梓交加於諼背怙恃維均式谷生成不間劬勞爾原任四川重慶府合州知州余世儒繼室封孺人贈宜人胡氏乃原任南京戶部右侍郎兼都察院右僉都禦史懋學之繼母禮科給事中懋孳之母識函徳慧性秉淑貞上承道徳之名賢下撫忠貞之良佐迨於喆胤爲我盡臣直躬競爽於難兄雅志竟成於是父睠淩霄之一羽再覽鳳毛握合浦之雙珠齊輝月暈夏理夕郎奏記式嘉民部成勞是用贈爾爲淑人榮名益大仰酬靜樹之思潛徳彌芳用佩芝函之寵

○總督宣大山西軍務兼理糧餉兵部右侍郎兼都察院右僉都禦史董漢儒

制曰朕惟纂籙承圖予寧萬寓投戈息馬佐重元臣矧地控雄邊望隆閫鉞夾兩庭而甲左右之中權拊萬落而壯陵京之大勢自匪材兼文武曷能任總綱維爾總督宣大山西軍務兼理糧餉兵部右侍郎兼都察院右僉都禦史董漢儒气格沈雄風規峻朗才能肩重而出以眞誠識可當機而持以縝密起家淑問薦歷髙華閱襟喉鎖鑰之名區任錢谷兵刑之遠計凡﹖提衡之重僉云經緯之長以故才由展錯而彌深識藉擘裁而益鬯卽在懸車之日更精借箸之籌旣若予工乃固吾圉錫龍旗而賜履佩�鉞以登壇伏久著之雄名風行艸木運靜綜之虎略膽破旃裘玆以覃恩特從新衘授爾階通議大夫錫之誥命於戲昔我皇祖誕任老成當建議於谷雲實調和於將相迄五十年之定業壯千百世之鴻圖然而法久敝生兵驕將翫吏所憂在胥紕之鹽惡行徼之姦蘭起視吾蛇而已臥地所急仕漢法之將窮戎索之幾頓倘一嘶�馬其何支是惟幹蕩佚簡易之中先制節精詳之慮淨三陲於兩幕聯九塞爲一家念予用舊圖新方藉英雄之膽智以爾長材大略當爲經久之謨猷欽哉

制曰蓋聞約詡能廉富好行徳乃若公淸獨矢於華溫仁義饒聞於里巷坐策當世之故遠貽燕翼之謀曾受爵於東落更升華於北鑰爾累封通奉大夫湖廣布攻使司右布政使贈正議大夫資治尹工部右侍郎董萬斛乃總督宣大山西軍務兼理糧餉兵部右侍郎兼都察院右命都禦史漢儒之父衡泌姱修瑾瑜偉抱積而能散貴不忘衝爾其解衣衣寒推食食餓逸軌素孚月日嗣賢載振風徽若夫刑持丹筆之平榷減行舟之算促裝典餫著論司漕罔不後兒女之私而惟先國家之計蓋俠行木其天性雄風具在家謨蔚爾官成翳惟庭誥是用贈爾爲過議大夫兵部右侍郎兼都察院右僉都禦史弓治流輝於百世松楸昭慶於重褒

制曰國重元臣曠典與勛庸而並盛家榮令子慈恩偕毛裏以爲昭蓋世旣謝其徽音而道尙畱其懿範可無�冊以體遐心爾累贈淑人盧氏乃總督宣大山西軍務兼理糧餉兵部右侍郎兼都察院右僉都禦史董漢儒之前毋蚤以淑資歸於介士必敬必戒持家忌拮據之勞不競不絿鳴佩效贊襄之儆爾其載成士行式佐髙風相莊於俯仰之間交劑於居儲之會而桓修自禦冀饁無遠在握三珠竟隕夜光於月蚌淩霄一羽尙畱瑞色於蘭陔是用仍贈爾爲淑人儲嘉祉於采昆揚芳徽於奕世

制曰蓋聞天錫寵於誠臣百膺多祉朝疏榮於上壽五錫鴻名展雄略而道益彰扶鳩笻而祿益大爾累封夫人以丙秋攺封淑人張氏乃總督宣大山西軍務兼理糧餉兵部右侍郎兼都察院右僉都禦史董漢儒之母端莊純一溫厚慈和遵令範於圖經廸義方於機杼淸節不綠卻餉忱心匪以導輿爾其鶴髮翩翩鸞章燁燁歷五朝於百壽合四世於一堂袍擁赤霜修玳筵而按夔皷丹成絳雪繞蘭茁而捧彤書方資龍首之英猷重下螭頭之渥錫玆用仍封爾爲太淑人髙華彩結雲霞徽省耀崇班之气色淸切光依日月蘭臺分內秩之榮名

○原任經略遼東贊理軍務兵部右侍郎兼都察院右僉都禦史熊廷弼

制曰昔我先皇祖念三韓中六合皆兵玅遴獨出之才弘濟孤懸之鎭眾皆贊其特簡上更倚爲長城當大慶之方深矧膚功之可奏爾原任經略遼東贊理軍務兵部右侍郎兼都察院右僉都禦史熊廷弼雄識脫成虧之外駿材超利害之中爾其司法天坼抗淩西憲當登車東下抱澄淸天下之思及投榮歸來更大系中朝之望會爾風煙之未靖僉云經緯之兼資念先皇祖撫髀外寧迨先皇考倚廬東顧而爾膺兩朝之重寄當百戰之孤城旣嘔心以荷劍龍日攜膽而馳云馬先謀後戰未遽煩大剏之師雷逐電行業先握萬全之算振軍聲於積弱懾沴气乎方張萬里龍荒忍見塵之聳千年鶴表仍增漢壘之雄卽成謀尙隔於人言而大略終維於國是玆以覃恩授爾階通議大夫錫之誥命於戲天生豪傑之材寧惟身許世篤忠貞之佐蔚以國籌遽云一壑之特安尙念三朝之異數白山木葉業保固於丈人蠆毒狼心更潛窺於諜者集烏合而起繄豈異人運龍首而謀祗需後命佩我康侯之蕃錫企玆方叔之壯猷欽哉

○整傷薊州邊備兼巡撫順天等府地方都察院右僉都禦史李瑾

制曰朕光纂洪圖緩寧方夏惟是大中丞激揚文武百吏以惠元元而京國依日月光際上有大澤大徵恆先被之至僴馬東顧不翅雄要於東也念我誠臣寧需閱敍爾整飭薊州邊備兼巡撫順天等府地方都察院右僉都禦史李瑾識量宏深操持淸辧惠政夙查竽蜚舄直聲允著於伏蒲抨彈不避彊宗議論獨持大體旣髙文對乃貳奉常向安丘壑之中眾其欽爲泰斗頃拔雲霄之上人咸擬以星鳳遂鎭天圻予以節鉞猷望雅孚於四履關山盡在淸寧威名先布於十連艸木亦欣徳化蓋三韓未靖四輔爲騷紏虔將吏於威嚴綏靖兵民以鎭靜允稱神臯之重寄將折戎塞之遐衝玆以覃恩授爾階中憲大夫錫之誥命於戲久安則政易弛多事則人易劇方今天下或類此乎薊門爲東塞聲挼不獨蔋陵京也古人未雨徹桑定其中流而忘衣袽桃林之議煩爾矣竟爾材操堅爾心以肩我大任尙無忘於保介哉惠此京師以綏四國予日望之

○總理督糧提督軍務兼巡撫應天等府地方都察院右僉都禦史王象恆

制曰朕光纂洪圖祗寧方夏深帷根木特簡元僚無亦曰髙皇帝有遺弓焉而輕之也總風紀以保釐元元朕其有愛焉爾總理糧儲提督軍務兼巡撫應天等府地方都察院右僉都禦史王象恆材緣駿迅爲沈凝識以端詳爲敏劭一蜚鳬舄載插豸冠旣久歷於蘭臺遂參丞於冏寺以神皇之簡在越先帝之特掄肆以衝人倚於舊徳乃予旄鉞往又陵京十連合財賦之區籌謨審愼四履綰紀綱之任憲律淸嚴蓋幹聳孤霄霜澑千尋瑤岫標凝峙玉露寒萬壑淸冰其振采於畱臺尙令憚黯業升華於橫榻無以易堯玆以覃恩授爾階中憲大夫錫之誥命於戲地重不可劇也民罷不可紛也東南民力自昔念之矣爾向者不扼捥吳人之淩囂乎無以勝之有以安之則籌邊之方略按部之風稜自在也佇爾新庸光予遠計懋哉

制曰國家普如天之貺匪盡明庸也而特重勞臣又況世篤忠貞開予大烈者乎夫人地之光華寧牀笏門戟爲詡詡也前以爲堂後以爲構矣朕且爲禦史大夫念之爾通議大尺浙江按察使王之猷乃總理糧儲提督軍務兼巡撫應天等府地方都察院右僉都禦史象恆之父蚤以甲掄仰承世學而出揚淑問入佐寅淸發姦調眾庶之和陳令作藩封之範載更藩臬益著謨謨每先事以爲防盛當機而立斷臿雲渠雨安魚沸於狂瀾甲首丁男修鱗屯於宿飽蓋地盡中原之雄要謀先經久之鴻圖爾其旣重天常特隆風節卽天皇所譴怒亦以周旋而肯阿承直指𨿽帝子之遨遊不難論諫而況曲制中涓尙存冏正之庭模載啟中丞之節鉞是用贈爾爲中憲大夫都察院右僉都禦史蘭函隆錫從中秩以爲華槐蔭淸光蔚南臺其未艾

○巡撫宣府都察院右僉都禦史張經世

制曰朕統承方寓綏靖邊陲有赫東徵特注詩書之佐僴焉北顧尙嘉文武之猷內拱陵京外當肩背以千百世中興之盛際馭五十年解辮之伏戎繄重任之難勝豈榮恩之可後爾巡撫宣府都察院右僉都禦史張經世識超利害之中而操持獨力气拔功名之外而涵養特沈當其明允成能度支有譽載典股肱之郡輒注邊材屢參屏翰之司更閒將略廷議共推上策朝廷遂倚長城以上谷之節旄當北門之鎖鑰念狄爭相雄長爲中原制勝之機然犬羊所在生心亦邊徼跳梁之漸於是紏虔將吏安輯兵民齊戎律以振風稜揣�情而悉要領威知艸木名怖啼兒率是羆熊快旌旗之變色整斯鵝鸛知金匕之非常蓋韜鈐略法乎威嚴輕緩惟持以鎭靜當機省括卽未雨厪桑土之謀先事致防豈中流乏衣袽之戒玆以覃恩授爾階中憲大夫錫之誥命於戲大臣出則戎�走於帳下入則甲兵具在胸中爾旣貳洪樞遂參邦政卽一隅尙屈羣力豈九法而遺眾謀尙其大簡車徒令士有陷堅之志益嚴帷幄俾人皆投袂之思勿以首像而耽外寧勿以鴟張而挫內銳卽法嚴中制而箸籌特主於樞機𨿽情自內依而戎索獨提於股掌犂庭空漠副予一人簡在之心飲至策勛慰今天下淸寧之望欽哉

○巡撫江西地方兼理軍務都察院右僉都禦史房壯麗

制曰朕光承大歷祗綏方隅所賴執憲大吏察舉郡國守令諸臣遂以倡導上澤疏通人瘼自非仁而不縱如光威而不刻如峻誰夫弄印以﹖者爾巡撫江西地方兼理軍務都察院右僉都禦史房壯麗識度宏深操持潔愼才能任重而人瓜純明識可先機而持之縝密威惠夙揚於壯縣公忠久著於法稜方持棘署之平遂執蘭臺之憲內封四履則江湖陵澤之雄奇外接十連則吳粵荊淮之保障綏輯惟持以鎭靜紏虔略法乎威嚴藉六察之風威驅除苛吏抒五刑之平允袵席窮薝蓋廉直勁正之操規模常遠節義文章之地拊綏爲勤正宜異數之頒況值慶條之布玆特授爾階中憲大夫錫之誥命於戲爾所部則藩封之供億爲艱而角北湖山無得治絲而棼之也陶之役頃從減省得無有不解者乎久安則綱解多事則民煩懋之哉還祖宗以舊法卽予天下以新恩寧獨天柱寶極間有寧圉也企爾行矣

○通政使司通政使王舜鼎

制曰朕光膺大命嘉與維新廣延不諱之書悉體登聞之願所期宣上之澤下究求人之瘼上聞惟爾納言祗承朕命爾通政使司通政使王舜鼎秉沈毅之資而寬明簡惠有淸嚴之守而忠亮篤誠起自爽鳩晉躋司馬旣揚歷於雄藩遂旬宣於劇部入尹神臯之重載淸都輦之塵肆予踐祚之初乃攺陪京之命以心膂而司喉舌緣出納而披瑯玕遂使堂下之謀槪暴於乙覽遐方之論不隔於九重師望允諧朕心則懌玆以覃恩授爾階通議大夫錫之誥命於戲天下之志在通人主之心欲遠以我先皇祖之恭默或欎而未舒洎我先皇帝之彌畱尙通而未久儻閭左有未伸之意願則朝廷無偏布之仁恩況予方速昧之年且國值艱難之會智急先務朕當加意於轉圜道本人情爾尙注心於掌匭祗承朕眷無替訓辭欽哉

○通政使司右參議呂邦耀

制曰朕以衝人光纂歷服方期包荒茹匯通百壅以悉萬隱易不云乎天地交而萬物通也出入朕命惟爾納言爾通政司參議呂邦耀淸修勁節遠識沈心擢對大廷抽毫中祕生長輦轂之下旣習朝嘗出入禁闥之中載嘗國政迨提衡河洛乃益鬯謀猷晉參喉舌之司佇廣目聰之益而爾自矢丹心日皦人推靑瑣風稜一疏建元特展尊親之大孝再談講幄獨抒憂國之深心念老成雅意敷陳想明允克詳出納玆以覃恩授爾階奉政大夫錫之誥命朝廷惟堲讒斯嚴而以人之瘼上聞乃更亟也往聞要人所欲扼頗有壅而不得上者夫艸野豈盡嘉謀而眾思可集故壅乃否疏其壅乃泰通以爲疏也爾尙省爾官篤爾初忱佐予新政朕乃庸

○日講官詹事府少詹事兼翰林院侍讀學士協理府事錢象坤

制曰國家設端任爲彈肅微獨弼諧儲副也實將資忠亮翼帝學肆朕衝昧光纂洪圖所賴丰芑舊遺以沃於朕志其念宿學乃更殷也可靳榮冊爾日講官詹事府少詹事兼翰林院侍讀學士協理府事錢象坤沈心秀骨亮節宏材射策大廷抽書中祕爾其學厪匡濟肯專目於文雄志切澹寧不受攖於世蠖念皇祖拔奇材於禁近洊躋中護以延芳迨先皇簡峻品於東朝遂踐儲端而插羽洎予訪落晉爾談經身依日月聯延﹖於光華班綴蓬瀛首羣英而領袖蓋詞成盤誥代得麒麟業超文士之宿摹尙屬儒臣之舊事惟爾倡予和聲相應於一堂且析義陳辭道頓洽於積日乃關朕學式懋爾功玆以覃恩授爾階中憲大夫錫之誥命項閱羣臣交牘進予學也念衝人不學於元子之初而僴焉踐祚其敢忘焉明新徳業爾實始基之易不云乎富有之謂大業日新之謂盛徳爾尙堅爾心弼予徳以奏大業於天下朕不忘學也共敢忘佐予學懋哉以需遠注

○右春坊右庶子兼翰林院侍讀掌坊事吳宗達

制曰朕光纂洪圖肇辟新政方將揚兩朝之大烈建一代之遠猷而寡昧未學僴焉思奮所賴皇祖貽以丰芑舊徳廸我衝人其公忠該練之臣懷嘉謨而入告敢不以報爾右春坊右庶子兼翰林院侍讀掌坊事吳宗達蚤登上第遂踐淸塗旣歷詞垣乃躋中護濟世美以特立裕辰猷而具臧屬辭義比陽秋得士人當驚代靑霄接武光騰文海之鯨鰲白日懸名棫起蓬山之鸑鷟蓋冰局淸介自屬甞操文苑詞章特爲本業爾其抱堅明沈識凜四知以成能抒經濟宏材兼三長而擅美則深心勁骨節明亮謨尙資啟沃之忠式展弼諧之略玆以覃恩授爾階奉政大夫錫之誥命爾以韶年當皇祖簡授句臚之曉閱三朝爲新也爾家諸父不聯跗金馬耿耿抱大節乎國恩可副也家學可承也以爾气骨用爾材誠勉廸前人之庥其新當世之務懋之哉尙有遠注

○右春坊右諭徳兼翰林院侍講周炳謨

制曰朕以衝人纂乃歷服期於光揚烈祖之洪庥惟是丰芑舊貽朝夕納誨朕所不憚夙宵希縱我皇祖初猷亦惟是世學名徳左右我朝夕遂俾予於治爾右春坊右諭徳兼翰林院侍講周炳謨乃原任通議大夫吏部左侍郎兼翰林院侍讀學士掌詹事府事贈禮部尙書謚文恪子義之子淸修介節邃學宏材持正大於和中發精明於沈毅爾其史垣檀譽鎖院掄材抽書靡間於丘墳得士頓兼於文武緝經擷史亦纂其玄侍幕入帷靜綜其大周踐淸塗於北研彌崇峻望於西淸當皇祖之末年曾嘉謨之入告啟沃常先堯舜每懷當世之憂敷陳力法祖宗不愧古人之學旣禆朕志載練朝章蓋世掌絲綸燁燁鳳毛自色兩參帆幄瞳瞳日腳嘗淸陳詞允愜於延英展采彌揚於當寧玆以覃恩授爾階奉直大夫勛恊正庶尹錫之誥命皇祖朝該亮博雅屹爲中立者爾先臣朼以爾材操先緒竟於爾矣爾頃爲朕說書不云孝以事君乎纂家學孝也禆國政忠也觀忠於孝懋乃攸績朕且大用爾欽哉

制曰朕祗紹先猷式圖新政是稽祖宗之法以旌社稷之臣更再世之隆昌想五朝之閱歷爾原任通議大夫吏部左侍郎兼翰林院侍讀學士掌詹事府事贈資政大夫禮部尙書謚文恪周子義乃右春坊右諭徳兼翰林院侍講炳謨之父器識凝厚學蘊淵純祕館抽函蚤升華於詞苑東朝列寀遂植範於賢關聲猷蔚重於兩都地秩髙聯於六副蓋肅皇之末禩歷神廟之初基憤俗學狥華著作五經羽翼念朝章佚實勒成一代典謨孤標萬壑淸冰雅操千尋玉海曾不與時爲耦惟聞以恥立防當綱維勸斁於纖兒指堂顏而矢守卽槐柳方齊於殘客坐虛室以耽恬謹醇餘萬石之風詩禮衍一經之訓謀詒謝鳳池毛世美於今直邁史魚風力載勤於古是用從爾子炳謨請以覃恩贈爾爲資徳大夫錫之誥命於戲沽激爲名依阿詭遇名成而道仍晦遇合而品乃隳乃若繩趨尺步之爲遵方鑿枘員之不問寧竟世不登揆席而朝端仰泰斗星凰卽終身未見大行而天下望鐘鏞鼎呂故天之篤純忠者遠閱世彌光後之振家聲者宏於前更大勁骨猶堪礪世忠規白可風人歆我訓辭以光轂廸

○右春坊右諭徳兼翰林侍講黃立極

制曰朕以衝人光紹丕基所賴正人夾輔弼予於治亦惟是我皇祖以累世丰芑植於禁林遺予爲夾輔乃若端敏直亮抱天下大略者朕方器重之敢靳褒予爾右春坊右諭徳兼翰林院侍講黃立極以華婉雍容之材具抒沈雄超邁之徳資一鳴而兩冠京臯載擢而升華天祿爾其探瑯嬛之祕奧矢葵藿之深心提衡而士皆驚代麒麟荷橐而詞盡度時舟筏蓋憤七葉之書香未振則鍾鑪於大業者深念廿年之文彩不揚則閱歷於世塗者厚故澹泊以存故我姱修而裕遠猷當予訪落之初適爾登明之日玆以覃恩授爾階奉政大夫錫之誥命爾頃從田間來朕方以朝參覘爾風格遂以念爾材局矣爾資望不盡在諸供奉於庭者後而徒以大典亟需不能需次於爾然爾資望何得久稽也材浮於世用彌裕業饒於位品彌髙懋之哉念皇祖所深陶堅爾心益大爾材局朕未敢拙於用大也其尙有遠需

○翰林院編修錢謙益

制曰朕光纂洪圖肇修大典亦惟是我先皇祖丰芑之貽以布列詞垣遂以捃摭大烈開予衝人其若抱舊學應新命而出者朕且褒表之爾翰林院編修

直方特達端亮博聞旣冠兩闈載承軒問而爾雅抱匡時之略遂多矯俗之談帝心亟嘆奇才師頌同推大第萬言直上孤忠結明主之知十載歸來至性倚慈親之愛蓋道可大行於遠學期深造於微升沈閱良史之材澹默識鴻猷之槪玆以覃恩授爾階文林郎錫之勑命詞臣以無事綜天下事故當事而無事矣佻而苦約結恿而求聞達焉寧得終日乎爾惟必佻故靜爾惟勿急故久靜可遠也久可大也懋之哉朕且需爾於遠大

○翰林院提督四夷館太常寺少卿範濟世

制曰國家以秩宗之貳爲淸選多以待瑣闥之英而朝有大政事大議論必稽焉至旁行首戴之書較功能於質館則隸在詞苑而玅簡時望亦惟以其貳主之爾翰林院提督四夷館太常寺少卿範濟世以子大夫髙第入侍紫微載參黃闥適予訪落晉爾客臺當爾念兵事之方殷惜老成於旣去賜環者輒亟覆餗者竟符蓋直力振綱維風稜夙振於掖垣徳度更揚於金馬�羅方寓合東西南北之文章標表人倫盡譯象寄鞮之變態玆以覃恩授爾階中憲大夫錫之誥命古有蒞此選者或果敢直言數有據爭又或數言得失不事權貴故每山此擢諫軄爾方自夕拜來嘗隨諸大臣侍朕左右更聞爾讜言也爾尙練爾卿材以肩大任朕無令天下以士輕矣欽哉

○太僕寺卿丁懋遜

制曰朕祗承大命光纂洪圖仰惟豊芑之貽謀式藉王楨之篤棐下蒲�於耆舊上邁軸於碩寬念爾鴻猷企予�命爾太僕寺卿丁懋遜該通敏練抒以誠心愽大沈凝用其質行一光軒制遂�邑符載勤夕拜於梧垣乃展辰猷於楓陛戇章屢奏朝�特倚其威稜直道獨行天下想聞其風采當先皇之養晦正神祖之獨操九重懷持重之心舉國抱危疑之慮而爾忠存夾日力竟回天合眾正以同鳴阿閣快朝陽之鳳持一封以自遠冥霄翔何慕之鴻居雷霆而不驚韓稚圭其予以膽挾風霜以爲字汲長孺願畢其忠政方希以維新人乃先子求舊光於牧政業有前聞玆以覃恩授爾階中大夫錫之誥命於戲皇天之大命眷徳惟嘗聖祖之深心詒謀有敍然而必不可搖之慮間移於時或暫晦之明不有忠言曷開遠計厥後克正予將企正於僕臣其羽爲儀爾尙標儀於羣策無斁老成之碩晝光昭正直之生平欽哉

○太僕寺少卿何士晉

制曰朕光纂大命祗服洪庥念我先皇帝以豊芑舊內鈶我燕翼因念我先皇帝養晦東朝萊爾公忠爲調護遂貽永祚於今我皇祖慈寧之召朕豈忘焉而況公忠歷試不獨問政也爾太僕寺少卿何士晉以子大夫髙第由明允而入掖垣歷藩臬而晉卿貳迹成中外精營職任之嘗孝矢明神心苦家庭之變乃若誼關國本重切宮幃九廟震驚舉朝皇沮而爾神閒气定慮切憂深矢九死以明心結一忠而爲膽旣褫姦雄之魄遂調肺腑之恩卽其信而見疑暫違禁闥孰與諛而得咎竟失身名蓋國家二百年養士之報社稷億萬世得人以安業晉符丞載遷冏牧玆以覃恩授爾階中憲大夫錫之誥命於戲公忠遠計在識定而膽用之當爾忍家難十餘年而後報似畱侯良及變起觸瑟而能以死生入奏似長孺黯至決大政定大策而神色不移似侍中琦書不云乎僕臣正厥後克正尙堅爾識用爾膽無以爾爲人藉社稷之役矣懋之哉

制曰朕聞國家有大憝大戁惟豪傑之材是倚故忠臣發伏戎於眾默孝子酬賚怨於久衘然則非嘗之變殆天所以啟豪傑乎卒之嬰非嘗之變者集忠孝之後福則浥彼注玆之天於是乎定爾累贈奉直大夫尙寶寺少卿何其孝乃太僕寺少卿士晉之父賦性旣奇遭家大造大志未成於國士深心遂旣於家猷而洗腆承歡情文中禮旣振中衰之緒兼承先世之仁合三黨爲一身拊藐孤其若子或解衣而拯溺亦焚劵以捐金踆爾推豪冦之田廬惄如調單貧之生養蓋宅裏朴厚秉度寬和言念鞫哀永抱分荊之痛廸成喆胤竟符夢斗之占人乘文弱以相加天篤忠貞而爲報玆用加贈爾爲中憲大夫太僕寺少卿春滿桃溪三世啟成梁之兆天回楓陛九重錫如綍之恩

○太僕寺少卿馮嘉會

制曰朕觀兵興以來旣竭冏騎遂竭冏儲故馬日耗兵日益罷夫討軍實而申儆之冏一大政也其有悉兵於營悉馬於兵朝廷尙式嘉之爾太僕寺少卿馮嘉會操敏劭於先幾矢淵沈於中勁當其榮名軒對解褐花封合三異於一同孤直抗西臺之譽謝二天於六察仁威表東海之風頃以邊塵日閒輿衛而爾蚤圖方略大振軍聲人倫式敍於臺班品秩遂參於冏正輦下仍避驄之號庭中余攬轡之淸玆以覃恩授爾階中憲大夫錫之誥命昔我文皇帝謂所司知卹馬不知卹人爾起家司牧業以人卹而不以馬卹夫馭人猶馬也馬以劇逸人以劇亂朝廷持遠馭不以冏維爾爾寧爲劇也尙欽予冏命

制曰詩不云乎執轡如組夫士組修其身而文成微賢媛誰爲略庭屏者士馭世女士馭家遂以佐予士疏榮其靳焉爾太僕寺少卿馮嘉會妻封孺人黃氏柔良有則淑愼無儀躬旨甘以奉重陔修蘋藻而調中饋爾其短檠四照長佩陸離蠅聲發警爛之星機緒襄流黃之月寧獨證盟於子黻我佩抑將交儆於商政榷材是用封爾爲恭人女以徳爲才而以不見才爲徳三錫文綸報之徳矣

○太僕寺少卿商周祚

制曰昔我文皇帝詢所司以蕃息之效蓋惓惓故事也當是時去剏法幾何而瑩精若此矣冏政日紛冏儲日竭予嗣先皇帝宅丕基尙以爾僕臣俾克紹先烈朕其有愛焉爾太僕寺少卿商周祚用沈凝以駿發藏渾朴於犀然解褐軒掄綰章邑牧蔚爾夕郎之拜贊予大正之猷諷議雍容尙見論思之徳度執持確切恃余封駁之風稜懷承弼以忠良舉匡襄於廉正系生人之六瘼載修復令於民間念國事之多艱百計錦羣於塞上玆以覃恩授爾階中憲大夫錫之誥命大民猶馬也錯綴衘橛以難之而旁出矣爾起家民牧業悉牧民其於抳私振敝無旁出我小民尙藉爾局略矣僕臣正厥後克正寧獨數馬以對懋哉朕有顯陟

○太僕寺少卿王象恆

制曰朕觀漢初不具﹖酉﹖睪﹖駟而後擯乘也至修馬復令而禁苛暴止擅賦晚矣以馬登耗關天下興衰冏臣顧不重與爾太僕寺少卿王象恆以子大夫髙第分符花縣受斧松廳簪筆立朝霜气肅騰於白簡攬驄按部風稜丕振於彤騶迨與問承華而益閒輿衛采良丘甸旣縮榷於口錢入主路軨無侈名於云錦蓋沈謀遠慮向陳保鄣於邊陲偉略長材今奏折衝於都廏玆以覃恩授爾階中憲大夫錫之誥命夫民與馬相乘也頃聞圻民雜畜耗於東矣馬如舊乎爾新從六察來其白奏業悉我近民便害矣尙念耗民之馬遂及耗馬之民詩不云乎惠此京師以綏四國懋哉徵於漢矣

○順天府府丞畢懋康

制曰朕光纂洪圖綏寧方夏念京兆依日月光際則行慶施惠首及之而應聲之徵不時之藝亦先被焉況萬方都會五禮繁興不有英猷誰淸都輦爾順天府府丞畢懋康以子大夫髙第一對薇垣載徵柏府操敏練沈雄之材具抒髙華讜朗之襟期入以乘驄歌風霜而至止出當攬轡搖山嶽以澄淸肆特簡於師言乃升華於京兆議大朝陽之鳴鳳擊疆觸佞之神羊蓋貞度肅寮毖吏本源之地揚淸激濁褆身冰玉之中企爾新猷徵於舊勩玆以覃恩授爾階中憲大夫錫之誥命詩詠綏四國在惠京師然其道在去詭隨謹惛呶夫鉤陳豹尾下寧得狐搰之而狐埋之呶則易嘩隨則易動法之不行自上始也以爾材操不隨不呶試輒效矣尙飭爾風稜肅我交戟予一人則懌

制曰朕聞備美者不必大年嗇受者竟饒顯號故感駒隙之閱人拊蕣華之易歇傷如之何朝廷所爲體貞臣於結髢也爾順天府府丞畢懋康妻累贈孺人江氏以貞靜各勤之質生文學簪組之門擇快壻於龍乘葉佳占於鳳卜而爾內言不出中饋靡渝淑愼無儀彧有爾閨中之秀肅恭有禮溫其林下之風疾遽不設於躬雝和以調其度然而風雲欲會霜露先凋蚤冷雪絮之吟遽破筆花之夢是手贈爾爲恭人對薇有句業再錫於龍綸列栢重輝幸三加於馬鬣制曰朕觀士之理家也其家之人各出其精神之所至合而成理乃若前入方聚百善於家如睟然以視後人而後人得其一遂能以其精神爲合而幾於善卽柔女子朝廷特褒之爾順天府府丞畢懋康繼妻趙氏毓貞淸第伉美哲人柔惠維嘉賢明自遠爾其進觀堂上退偶室中仰去矜去汰之風規則謙約以孝而白華朱萼爲嘗念維白維淸之矩�則寧靜相從而縞衣綦巾爲細蓋至雙白日承於大耋一淸載砥於當官殆亦賢巳是用封爾爲恭人說禮惇詩尙佩北堂之訓紘綖翟茀式隆閨秀之儀

制曰天以奇材異質爲淸世十賚而世未必盡置之髙華以旣其奇天以爲是約結之而錫以大年貽以令子曰以報吾奇也朝廷特疏榮慶之爾原任江西武寧縣主簿累封廣西道監察禦史畢力徳乃順天府府丞懋康之父俠气沈心雄風遠局洎升華璧水乃振彩詞場開萬卷於寒檠擅三長於柔翰尺幅不收寸管則跳身而弄新詩薄遊未盡一斑則唾手而還舊社爾其感秋風於短簿耽五字於長城擁水木之淸華脫鴛鷺之夙願然而公忠課子澹宕持身進則護瘠民以破嘗調退則樹陰徳以芘後人蓋孝謹有爲廉淸不佻矣是用封爾爲中憲大夫順天府府丞五斗折腰投牒滿風鱸之感槪雙珠入掌錫綸映月蚌之光華

制曰朕聞泱北之英不散珠璧而與集於人集須眉奇矣集鞶帨抑又奇矣閨彥醞奇不得施而施及後人以成其奇爾累封孺人孫氏乃順天府府丞畢懋康之母蔚以鳳彩特抱螭章旣儷碩人更勤淑行爾其口占漢雅手注靈文破萬卷於舒帷傷孤忠於楚些慷慨形之淸夢識論持以古人然而去汰爲纖去矜爲讓均鳩拊子制股療姑畢婚嫁而佐向遊執禮詩而趨鯉對爾詔爾子曰爲天下第一品官無寧爲天下第一品人朕且持官以待人矣是用封爾爲恭人書函紫鳳絲綸開龍應之祥袍擁赤霜冠帔耀曇雯之彩

○光祿寺少卿白瑜

制曰朕光膺大命祗服舊徳重念我先皇祖之末年念周楨未拔漢薪逾積故有昔用其言而今始顯其身者朕方仰藉芑貽而安得不歌數世之仁於淸卿也爾光祿寺少卿白瑜以子大夫抽書祕館拜疏夕垣誤致投閒廿載之風稜日上頃緣蚤譽三朝之舊學維新蓋朝端之錢谷兵刑與世道興衰之故天下之扼塞險易及人材忠佞之防其該通業曉鬯於胸中而英直能發揚於筆底故事無不徹言有必詳摩切帝違結一忠以獨立抨彈貴近𨿽百折以不回弗諼薖軸之歌碩寬盤澗遂蒲槐庭之蔭淸白笥經蓋孝隆蘐背卽細營亦重綱常凡忠在楓宸歸去維知名行睠爾舊學光予新政玆以覃恩授爾階奉政大夫錫之誥命爾當先皇祖不奏通精神聯泰交乎其曰言非而當聖衷者察其獨成一非言是而不當聖衷者察其其濟一是朕方張大紘以盡天下之心舊所予予之卽舊所未予今巳予之蓋朕不難宥貸而防誤中也輯爾膽識以肩天下大計寧獨勤爾於大官也尙以企爾於遠

制曰朕聞石以泐水以凝而兩間孤雋之气不泐不凝此微獨豪須眉也佐成於夫式谷於子兩以孤雋名天下蓋柔女子具丈夫風槪矣爾光祿寺少卿白瑜妻封孺人再以子山東按察司副使養粹封安人王氏以甲門慧淑伉於令人躬澣濯以爲文安疏糲以成質三黨誦睦婣之行室有肅雍一庭洽淸辧之風語無嘻誶爾其宣尊穆孝佐學恪勤夫子方興嗣君代起於時乘輜共貴佩紱同華而約以居盈衝能禦汰又若抗東山於希代臥北海於淸朝而進不泣衣退無屈蠖蓋澹寧自性儉素以經以故襄孤峻之修標總光華之采締是用加封爾爲宜人雙珠入掌鸞章昭日月以同明三錫在躬翟服比河山而表度

○吏科都給事中範濟世

勅曰國家辟六垣以司封駁而吏垣爲之長以吏垣式敍羣吏而是垣之首又爲之長朕頃召見耆碩頗以諸諫官次進亦覘爾風格也自非閱歷深雅負材望莫進焉爾吏科都給事中範濟世以子大夫髙第對薇丹地拜夕黃門而爾屢進昌言薦躋淸近𨿽舊巳疏榮於靑瑣今仍錫命於淸鄕然重念我皇考如流從諫而爾方條次於虞鉊若渴求賢而爾方論思於山啟當在彌畱之際載同顧命之班朕方風厲於言臣其靳明恩於舊徳玆以我皇考覃恩授爾階文林郎錫之勑命人臣進言在識與力挈端測末識也從端執未力也不識力窾不力識窾以爾識力遂無窾言然天下事取辧識力獨言也乎竟爾識以竟爾力肩蹤古人哉

○吏科右給事中韋蕃

勅曰朕纂承大歷肇啟弘猷所賴豊芑舊貽弼予於貽而覆駁善違以縫兗闕惟爾閱讀之吏無弗綜也乃式敍品流又惟爾對掌爲藉疏恩其靳焉爾吏科右給事中韋番以子大夫髙第出綰花封入登梧﹖﹖夜卽戇書初奏而直气先聞蓋銷萌厪未雨之綢繆定變重當機之調劑惟下有姦而上不問則人懷幸免之心卽上賞過而下不言則吏起冒功之念以爾抑疆扶善負靑蒲白馬之風稜振絕察冤抱守閣叩墀之感槪固巳受材鯁亮秉度公忠而驀爾田廬蕭然冰玉則志明於澹泊議吐於廉淸故力持南北之機宜特列安攘之肯綮念玆舊勩蔚爾新猷玆用覃恩授爾階徵佐郎錫之勅命爾向者治聊不曰鉏稂莠安嘉禾乎尙猶令之正國法也辧在識用在斷漢人亦嘗言田意矣曰鉏非其類夫類似而狃於類之廣也類繁而狃於類之未廣也懋之哉勿疑於繁勿惑於似以識用斷朕爲爾登獲於法矣

勑曰士在約而泣璞愧無以慰內也在通而砥節又愧無以慰內也乃若輟七不色慍曳裾不色詡而惓惓乎三事也胡不大年而惋我直臣乎爾吏科右給事中韋番妻封孺人陳氏坤章脫穎巽順含聰澹泊業巳明心詩書略能上口借囊螢以佐照尙分余璧之光稱映雪以襄勤不詠因風之絮爾其禦塵甑有膏梁之色當皇茵無紈綺之華勸潔巳以成廉助愛民而布徳豈惟贊循政抑亦通諫術矣是用贈爾爲孺人翩翩翟帔芳蘭分花縣之春燁燁鸞章栢室度梧垣之慶

勑曰韓稚圭不云乎諫主理而以至誠將之乃其用在气也气之成配理詠北門而气竭於配矣合而有助曰配士嘗借助於好合焉爾吏科右給事中韋蕃繼妻吳氏以薖衡淸白之門當都輦紛華之會而爾慈和性植莊靜夙成勤不厭拮據精女紅於在貴儉或脫簪珥調蒙袂於能施寧惟習纂組之華亦豈徼窶人之譽蓋當嗇而用居沃而思固巳聽佩馬於風珂襄華虫於色綫爾夫謂爾無忝內助也是用封爾爲孺人少而能敬蚤湘錡釜於有齊多以爲華光錫絲綸於未艾

○禮科給事中余懋孳

勑曰朕觀唐臣論事至使人主式嘉之曰回天夫人主使其臣難於天無乃其臣實且回焉啜熱者置之吹不有能臣其光於閱讀者爾禮科給事中余懋孳以子大夫髙等出宰寶林人參瑣闥而能修明治譜練習儀嘗無攺父之政於臨人以愛兄之道而匡主借箸按九朝於掌故塗歸應三禮於文昌諸所封駁力挽狂瀾獨操大體朕不忘爾父兄也其忘爾勞勩玆特授爾階徵仕郎錫之勑命於戲爾家登畱省而數之忠進者兄也寧惟不附要人抑亦不附正人頃從爾奏以風矣以爾孤特自持庶其趾爾兄語不云乎有耳不以私聽有目不以私視朕且耳目汝

○兵科都給事中楊漣

勑曰朕光纂歷服式宏延納所賴論思淸近覆駁善違條悉便害而兵事未解其於圖上方略借箸爲籌非負膽智有局度者不以授爾兵科都給事中楊璉以子大夫髙第初分花縣載踐梧垣而爾赤膽沈心瑩神勁骨當先帝考終之日肆朕躬正始之初同顧命以周旋綴大臣而建議凡以宮幃易隔猜忖煩興在先朝尙有訛言豈衝人而宜澷應惟爾嘉猷懌於朕志以正直忠厚調停骨肉之間殫心腹腎腸擘畫初終之慮蓋意無不盡气頓可以摧姦知有必言心惟希其悟主玆以覃恩授爾階文林郎錫之勑命爾向侍先皇帝三以幄見矣卽爾所白奏有不次第行者乎夫言官之言在能爲可行耳今天下兵虞寡饟虞多所司或言之而卒未能行以爾歷兩垣而互籌之也尙以識力爲朕圖所以可行者朕且有遠注

勑曰士當俛首下帷而女士以短檠佐之無亦曰子韍我佩而況擁面時固自詡有佳奩也乃不登於年不逮於宦士得無遺簪之恩焉爾兵科都給事中楊漣妻贈孺人張氏息以少孤寧於名世爾其室未承於姆訓家不念於鞫哀而柔順得中溫恭有度明志適宜於淡泊素心不易於華溫就桮棬之有澤而恩贈寧忘故物以兄弟之不咸而生安忍無親蓋行必端方細及淩雜而亦謹性不緣餙投以繁巨而能勝想入告之辰猷念交修之星儆是用仍贈爾爲孺人借尙方以去佞尙思故劍於蒯緱補五綫以爲裳載詠素絲於紽緎

勅曰朕觀唐於久視間宦而緋者抑何忍也乃若柔女子雅不欲平呼謈於尺宅而凜然於不及洗也須眉難之鞶帨易之矣而況摯行種種也疏榮以旌爾兵科都給事中楊漣繼妻封孺人詹氏莊正有容柔嘉無遂儆廉宦捨紈綺無華佐禱齋居臧獲亦潔又若孝極因母誼通明神隨居解倚閭之思而婉辭市屋急病有刲股之愛而力謝居閒蓋細人方徼利於得廬曲士或明恩於排難乃能愳萇碧相爲終始念沆第當傳子孫殆眞遺以安而獨執其正矣是用仍封爾爲孺人包蒙葉吉鏘鏘占鳳於克家載錫承恩燁燁回鸞於諫紙

勑曰士執簡論列天下大計而恥沽激爲名也卽自性忠鯁乎乃其先雅不欲廣田宅爲垢坊而細至於去功業心此其人稱山谷臣而光社稷矣疏榮其靳焉爾贈文林郎直隸蘇州府嘗熟縣知縣楊某乃兵科都給事中漣之父慨�以慷質有其文以佐父之義從兄持律身之經課子爾其道欲達天學求入淡見起成虧之外心超名祿之先故孝以格神淸深念祖誼不可奪藉公法以必爭勢有當推捨巳田而不問爾其呼詩酒於林風山月問耕織於野老溪童而傾廩周貧論官恥富蓋巳樹鯁固不阿之風標矣是用贈爾爲文林郎兵科都給事中上池數字光生醫國之藥言迎禁聯章輝映趨庭之石訓

勑曰朕觀儒行亦有不隕獲貧賤不充詘富貴然當在貧賤恥人之克詘易恥巳之隕獲難乃賢母侃侃內言有丈夫風烈此漢人所關情於子而賢母饒爲之矣爾贈孺人張氏乃兵科都給事中楊漣之母毓質甲門偕貞令徳爾其逃名林谷問織薖衡傾山居之積以調饑收稔歲之償而更振則家藏義廩人誦麥舟又若躬椎布以率壺彜指綺紈而爲世蠖蓋意貞於命書極於人華膴總屬尋嘗簪履亦當簡素凡以識力頓超枯菀材誠雅合經綸睠梧掖之新猷惟蘭陔之舊勩是用仍贈爾爲孺人勞以爲愛光貽玉佩之珩璜孝以移忠彩映衮衣之黻黼

○兵科給事中郭鞏

勑曰國家儲邊吏於樞曹而更簡生長邊陲習警發者以靖邊人至簡其鯁亮有志介遂合漢法戎索俾覆駁於閱讀以圖天下大計爾兵科給事中郭鞏以子大夫髙第初參華署載踐梧垣方緣練習機宜遂借參稽方略而爾以精敏昭融之識用沈雄博大之衷乃矢良謨而陳要務謂選人嘗試旣不自顧其材卽除吏狥人亦未嘗計其地甚至餙材嘗試借地償人苟不大破其拘攣終爲曲全其貨屬蓋志存家國而不近名誠竭朝廷而無遺慮式玆確論覘爾貞風矣玆以覃恩授爾爲徵仕郎錫之勑命爾頃不談道將乎朕方以兩吏付兩曹願以不可用役駁之勿寧以可用先主之朕非願勿駁也駁�所不可用勿駁其所不欲用兩曹能除吏矣朕將從爾議以除兩吏爾尙堅爾識以聞耳目俾朕不耳﹖幽子吏

○刑科都給事中魏應嘉

勑曰朕以衝人祗膺大緒意在察苛撓申冤滯以緩靖方隅書不云乎其勿誤於庶獄其克詰爾戎兵所賴覆善駁違歷兩垣而明大法則爾閱讀吏是藉爾刑科都給事中魏應嘉以子大夫髙第出參郡辟入踐言坡需神皇之命七年直先帝之庭匝月迨予踐祚及爾首垣念國正艱難談兵圖上乎方略實時非閒暇平法抗論乎政刑振綱維於更化之餘頓復金科於甲令防人主以未萌之欲尙稱玉几於丁寧蓋同道爲朋散小羣而成大孤忠自許結明主以獨知以故摩切帝違抨彈疆近閱爾奏悉爾鯁亮矣玆以覃恩授爾階文林郎錫之勑命於戲修祖法乃圖新政爾不嘗欲明大法乎合勿誤子克誥周人所爲念光烈也朝廷宿望閱我二垣尙其堅國論合羣謀無使民在鼎也朕則有顯陟

制曰朕聞士之望子也如農望歲其長也欲相與俱其熟也欲相扶登獲於子而不與扶也爲我直臣念爾令子巳爾封文林郎河南汝寧府推官贈徵仕郎刑科左給事中魏復初乃刑科都給事中應嘉之父亮音修幹淳質仁心爾其奉孤劍於髙堂念三荊於鞫子抗顏範甑竟志韋經拊丹鳳於河東探玄珠於合浦臨財不苟在貴能衝手一編不詭古人呼雙鶴而稱長者百年淸白畱遺事於蒲葵萬慮逍遙把髙風於松菊爾屬爾子以平反乃安蔬水也今更試矣是用贈爲文林郎刑科都給事中封事不慚諫紙尙看筆研於傭書天恩再錫文綸猶憶衣冠於望闕

○工科署給事右給事中惠世楊

勑曰朕光纂洪圖式開延納期忠益於耳目之官甚至頃承先皇帝遺謨修舉曠闕庶圖寧��費繁易窮民罷易��藉敢言之風采��予工爾工科署科事右給事中惠世揚以子大夫髙第分符花縣入應蒲徵低佪轂下者八年鍛煉襟期者百狀故晉參夕掖屢進戇章體�考之深心忍啟疑端於拊肺披憂危之苦口�或借警於披肝蓋家庭骨肉之間宮府危疑之際不激烈不可徐議和平不晰條不可預防微漸惟先皇遺予以正士乃朕躬憑爾於忠言玆以覃恩授爾階徵仕郎錫之勑命頃覽爾奏欲朕務交修乎自先皇帝用人若不及而天下非無官之患矣果若爾言巧拙疏密患不�大乎夫言督之易義持之難朕方欲解私��幸門如爾言爾尙堅爾�弼予於治朕且有顯庸

孫男之淓編次

卷之十五終

●髙陽集文卷之十六

髙陽孫承宗稚繩著

門人�����較

制詞【下】

◆制詞【下】

巡按山東浙江道監察禦史陳王庭

浙江道監察禦史蘇逑

山東道監察禦史傅宗龍

陜西道監察禦史髙弘圖

陜西道監察禦史張論

吏部驗封淸吏司郎中範景文

吏部文選淸吏司員外郎劉榮嗣

吏部文選淸吏司員外郎蔡奕琛

吏部文選淸吏司員外郎耿志煒

戶部山西淸吏司郎中楊文■﹝艸洍﹞

戶部山東淸吏司員外郎王浚初

戶部雲南淸吏司主事耿如杞

禮部儀制淸吏司員外郎張光房

兵部車駕淸吏司郎中沈麟祥

刑部山東淸吏司添注郎中馬之服

刑部浙江淸吏司署員外郎事主事劉繼禮

刑部江西淸吏司主事劉似鰲

刑部山西淸吏司主事陳所聞

工部都水淸吏司郎中管理南河朱國盛

工部都水淸吏司主事胡汝淳

南京吏部稽勛淸吏司郎中文翔鳳

南京吏部稽勛淸吏司郎中沈維毗

南京戶部福建淸吏司郎中祝萬齡

南京禮部主客淸吏司郎中楊廷槐

南京禮部祠祭淸吏司主事柴紹勛

南京兵部武選淸吏司署郎中事主事王宇

南京兵部車駕凊吏司署員外郎事主事王志堅

南京兵部軄方淸吏司添注署郎中事主事金汝嘉

中書舍人姜士望

中書舍人莫儼臯

中書舍人楊景明

行人司行人丘兆麟

應天府治中呂恆

制勑房辦事加三品服俸鴻臚寺卿兼司經局正字汪民敬

制勑房辦事大理寺左寺左評事兼司經局正字唐允恭

鴻臚寺左寺丞趙以旟

東城兵馬指揮司副指揮劉垣

後軍都督府署經歷司事都事顧懋光

羽林前衛經歷司經歷鄒袠

南京太醫院院判羅成名

四川布政使司左布政使侯執躬

湖廣布攻使司右參政張以謙

整飭永平等處兵備山西提刑按察司按察使杜詩

整飭淮揚海防兵備道浙江布政使司右參政馬從龍

浙江布政使司管理嘉湖道右參政兼按察司僉事潘洙

浙江布政使司分守金衢嚴道右參政米萬鍾

河南布政使司右參政兼按察司僉事髙惟岡

四川布政使司兵巡上川東道右參政兼按察司僉事沈朝燁

整飭密雲等處兵備河南提刑按察司副使馮汝京

撫治荊嶽整飭施歸等處兵備分巡上荊南道湖廣按察司副使盧瑛田

分巡汝南撫民河南按察司兵備副使郭士望

分守遼海東寧道山東按察使司副使兼右參議何廷魁

整飭遼東駐寬奠等處監軍道山東按察司僉事胡嘉棟

江西廣信府知府衛道

山西平陽府知府髙登龍

直隸保定府同知姚光祚

駐札岫巖撫民兼海蓋管糧直隸永平府同知張文達

管理遼東金州海防淸軍山東濟南府同知李居簡

遼東廣寧駐札管糧山東濟南府同知馬紹芳

山東登州府同知管自在州事段展

直隸保定府推官夏嘉遇

直隸保定府推官範紹序

山東東昌府髙唐州知州師心

山西澤州知州王所用

四川重慶府合州知州羅萬象

貴州貴陽軍民府廣順州知州萬曰棟

直隸保定府唐縣知縣陳於堯

直隸保定府完縣知縣徐克讓

直隸保定府蠡縣知縣韓光先

直隸眞定府眞定縣知縣王聘

直隸廣平府永年縣知縣張振秀

河南衛輝府新鄕縣知縣董用威

陜西西安府幹州武功縣知縣相邦教

山西平陽府臨汾縣知縣劉四端

浙江寧波府鄞縣知縣沈猶龍

湖廣辰州辰溪縣知縣左天徳

福建延平府南平縣知縣商之彜

廣東瓊州府樂會縣知縣吳爾植

廣西平樂府平樂縣知縣王淧

魯府長史司右長史楊允榮

○巡按山東浙江道監察禦史陳王庭

勑曰朕光纂大歷寄耳目於臺察因念我先皇祖特愼耳目而獨於東之役簡於眾得膽智達朝聽者以﹖﹖﹖意在條便害糺姦良也朕敢忘報爾巡按山東浙江道監察禦史陳王庭以子大夫髙第出分花縣入踐松廳緣廷議之共推受神皇之特簡誰以遺君父獨何心問室家於是慷慨臨邊從容授斧卽謀不必盡用而法有所決行策成虧借箸之先核功臯授綏之後振綱維於瓝委調猜愎於雄行蓋以沈毅有爲之材厲精明必勝之志故眾方縮而獨住人競嘩而自寧是覘爾風猷矣玆以覃恩授爾階文林郎錫之勑命於戲往在承平而哆口談邊者誰也一當邊聲曾不能窺左足而先進猶憶先皇祖之遣爾於東也當眾所不能行而又同牒之未有命抑何重也爾尙堅爾心調爾膽智偕新遣以綜核勿隨勿護以重予耳目之寄朕則懌

○浙江道監察禦史蘇逑

勑曰朕聞古臺察之臣簪白筆側陛而坐以伺察非法蓋其重也朕光膺大歷特愼簡其人庶幾古簪筆之風以振天下之法自非气貌孤峻者不以授爾浙江道監察禦史蘇逑以子大夫髙第兩官花封載徵栢署以淸嚴粹品用其沈凝以勉劭眞材濟其讜朗卽戇章初奏而直道先聞謂臣不自遜於臯夔乃君可身親於堯舜儻祖宗之法度盡舉於朝廷則人主之仁恩徧翔於寰宇方兢業而圖新政適殷懃以贊舊章蓋公廉萬壑淸冰孤峻千尋喬嶽風霜隨馬人成攬轡之謠露雨依車道切埋輪之志故磨切貴近提挈紀綱持勞心撫字之忠爲明目抨彈之論玆以覃恩授爾階文林郎錫之勑命昔人稱耳目之官當特立也將無據雄軄自豪乎法瓝委而力起之之謂立法眾弛而獨張之之謂特爾頃不譚法乎以爾識力佐予法無委於瓝無弛於眾朕何難執法以助特立者懋哉朕與爾交持於法矣

○山東道監察禦史傅宗龍

勑曰昔我皇祖拔淸明勁正之士列於綱憲以貽我衝人無亦曰禦史吾耳目官非淸明勁正不偏不撓者安可使條便害振紀綱廣吾聰明哉三朝舊簡六察雄職業能其官矣慶渥其靳焉爾山東道監察禦史傅宗龍以子大夫髙第出蜚鳬舄入插豸冠襟期凝萬壑淸冰標格聳一時風采識徹先民之大一意獨行忠懷當世之心有謀入告提衡張弛振人心瓝委之源酌次西南調眾口狐疑之論抒孤忠而結主誼重綱維陳古道以匡時論嚴苛細尙有酬庸之興矧當大慶之條玆以覃恩仍授爾階文林郎錫之誥命古之重察視也不兩爲令不得除豈非以約結於令者可言之可行之乎夫軔車弼違也埋輪破姦也以英之智用雄之膽懋之哉奮不爲阿比易直不爲沽激難朕且腹心予耳目矣

○陜西道監察禦史髙弘圖

勑曰朕以衝人光纂大歷其內自帷幄外及方夏諸臺察皆得執大府之憲以條次徳違糾虔善敗而勁挺不阿引誼詔予者朕心嘉之大慶其靳焉爾陜西道監察禦史髙弘圖以子大夫髙第對薇西署列柏中臺以澹泊之沈心用堅貞之勁骨爾其抨彈疆近磨切從違持大體以爲繩提四維而立議蓋直腸則有懷必吐而況事系安危卽納交亦無徳不酬而況言關君父故孤忠結主寧逆計其當主上之衷而正色立朝竟曲諒其忠朝廷之意以玆戇气快我直臣玆以覃恩授爾階文林郎於戲朕不忘先皇考其敢忘先皇考之意而矧予同气也爾亦聞朕所爲酌次宮幃者乎庶幾其明朕志而未嘗置爾言也夫明主不以逆耳卻謀直士不以攖鱗忘規懋哉朕不敢遜明爾寧遜直勿矯勿挫朕且有顯陟

勑曰昔人以小雅名徧材以大雅名徳行蓋一至謂之偏材具體謂之徳行朕大賚慶條而每念其先世之徳行乃若朿修於身式谷於子斯亦大雅矣爾生員封徵仕郎中書舍人髙夢說乃陜西道監察禦史弘圖之父學探二酉志抗八寅情文盡殫於庭幃心力惟惇於鞫念解內子佩環之餙畢髙堂婚嫁之懷孝在娛心意先伺色董帷大業羞談謀利計功馬帳春風不作玄言奇字屨嘗穿於鐵限道乃重千臯皮念玆鯁固之臣惟爾象賢之嗣是用贈爾爲文林郎陜西道監察禦史名髙鸞掖鸂章相賁於一經秩晉雄班龍綍式昭於百世

○陜西道監察禦史張論

勑曰朕光纂洪圖祗寧方夏所賴箴予之闕求人之瘼遂以達上之澤惟我六察之臣是承是藉蓋古所稱陳古道引大體不舉苛細者今有其人焉爾陜西道監察禦史張論以子大夫髙第一入皇華之署載聯蒼佩之班立正直忠厚之髙標運博大沈雄之峻采昌言日進戇气特聞蓋先皇祖拔爾於師言先皇考遺予以正士頃方列於鵷行遽入陳其鴻略演堯舜傳心之法提十二事以爲經矢君臣交儆之謨合百千年而成業謂英猷漸試當令君子在朝而寶歷初開惟以小民永命挾風霜於白筆人歌至止之驄搖山嶽於鐵肝威攬澄淸之轡玆以覃恩授爾階文林郎錫之勑命爾頃以中聞乎朕念先皇帝大命方欲效唐虞之治而進言者或互成其是亦或各執其非夫毋傾母側毋黨毋偏爾所謂中也懋之哉堅爾膽識以弼予於治願與爾交勉於中矣

勑曰朕觀漢人起家孝弟力田者不翅賢良方正而況慷慨之沈心修穆行於家婉愉之摯性廸公淸於國蓋質有其文孝以教忠也朕甚嘉焉爾�修職郎行人司行人張士蓋乃陜西道監察禦史論之父風規儻朗襟韻瓌奇蚤標脫穎之資雅抱耽書之志遭家不造投策以興爾其仰承孤鉤躬調皮閣安則媥斕繞膝曾無倚望於門閭否則頂踵乞捐不獨修文於問視蓋揮譚洞決皆明喆所不能而爲鞟樂施又膻膩所必避至若分孤生以未照推祭酒於賓筵而裏有同髙貴帷衝勝亭亭桂樹夙符十竇之名韡韡槐庭竟葉二郎之兆睠玆正直惟爾嚴淸是用贈爾爲文林郎陜西道監察禦史福延子姓家余麟鳳之祥恩重天綸世有龍鸞之彩

○吏部驗封淸吏司郎中範景文

制曰朕嗣膺寶籙訓廸在廷方欲飭天下合營一公而不敢私固不恡屬柄於用人之人自匪拔籬棘無私嗔笑者誰以佐爾宰握予柄爾吏部驗封淸吏司郎中範景文以子大夫髙第起家司法簡陟天曹而爾明識竑材爽心介節虛辟登庸之路人競稱平公塞僥幸之塗物來自鑑蓋精神以居淸而勁澹泊當處要而堅故邈操信其有嘗質淸不以簡物朕甚嘉之玆特以覃恩授爾階奉政大夫錫之誥命昔我皇祖朝嘗難弄印今上有忍弗予者乎朕不敢私一人以屬爾夫私則人指之卽姑聽之而終指之懋哉天下之忠衺至爾曹而定也尙佐爾宰總齊淸議勿徒調天下之口而不以服天下之心制曰朕觀史稱山吏部濤蒞事明雅邁時而其妻以貞愼儉約佐之予銓臣負邁時風槪寧遜啟事於山其得無貞約之褒焉爾吏部驗封淸吏司郎中範景文妻封孺人張氏澹能成質靖以爲操引機而佐墨帷執燭以調丹筆爾其再日甘同範甑三年不禦原綿齊持結髢之先珥脫綰符之後則篤孝眞成至性素心不易紛華而明智榷材公忠商政惟炊無欲淸之色故門絕因熱之風其規格出山媛上巳是用封爾爲宜人夫衡鏡之司惟曰淸直不能移也竟爾操乃以左之尙祗佩於文綸

○吏部文選淸吏司員外郎劉榮嗣

制曰朕所與共理天下者惟是三朝簡拔而漢薪易積山啟難疏向壅子野今壅於朝微公忠不阿之吏誰爲我佐統均以平天下者爾吏部文選淸吏司員外郎劉榮嗣以子大夫髙第初主版曹載分銓政爾其參核名實人無浮濫之恩華兼總功能朝盡淸嚴於門﹖代閱蓋先皇祖以始署無全官而軄稍曠先皇考以來官無空署而人乃壅方思選敍之淸通適拔公忠之哲彥虛而爲鑑予天下以各自具之妍媸公以持衡平朝端所不可偏之輕重蓋世情曉鬯立心在插籬樹棘之先朝典該通持議於笑畱瞋與之外故繁纓亦惜斗食惟嚴閱爾敍書宜予榮冊玆以覃恩授爾階奉直大夫錫之誥命朕不難以用天下之柄予若曹其用而不自用者若曹乎散而不可收者柄也持而不可倒者法也必以獨而槪議勿以公而偏操懋之哉朕以用天下希爾曹矣

○吏部文選淸吏司員外郎蔡奕琛

制曰朕祗承大歷式敍羣流向集於野今集於朝所賴統均天下以拔滯疏湮無使選人嗟漢薪也惟爾諸子曹是萊爾吏部文選淸吏司員外郎蔡奕琛以子大夫髙第初若予工乃除予吏而齒新學宿志潔行芳執簡要以解紛抒淸通而定秩褆身冰玉笑嗔寧肯隨人抗志雲霄籬棘不將設世蓋厲朝气以綜名實則人盡歸於衡平由精心而核楛良則品不淆於瓝委念爾操之克謹將吏治之惟明玆以覃恩授爾階奉直大夫錫之誥命朕方念貲入者頓令吏道雜而多端而假冒者遂並其貲爲姦利夫肘腋之刀筆不淸而問天下乎貲冒者淺名冒者深以爾气骨稜稜殆易以辧此也懋哉朕於爾辧吏矣

○吏部文選淸吏司員外郎耿志煒

制曰朕光纂洪圖登延英乂期以總齊淸論遂且澄汰天下之品流而特簡衡鏡之司佐我主��非淸直寡欲雅有律度者不以授爾吏部文選淸吏司員外郎耿志煒子以大夫髙第出理名邦入分銓署而爾沈心茂識介節宏猷念皇祖之朝漢薪方積迨先皇而後山啟特淸泊予踐祚之初適爾副銓之始持平衡而調敍閱輕重有條提英鑑以照倫羣妍媸畢獻識脫成虧於身世水心無雄要之談力還進退於賢姦皇路有蕩平之日蓋自題評於荊李條次乎楚材固已簡束勁廉綜核平允而公持其斷虛用其明卽未正郎闈乃特占峻品矣玆以覃恩授爾階奉直大夫錫之誥命天下之患壅也則言與吏矣吏之壅向於野今於朝也言之壅向於上今於下也以言衡吏以吏衡言天下之是非至爾曹而猶不定乎懋之哉今之釋巖居而入者或多向之好爲公持者也堅爾骨佐爾長以需予遠注

○戶部山西淸吏司郎中楊文■﹝艸洍﹞

制曰朕光紹丕基眷求舊徳夙昔簪筆題橐之吏沈滯泉石者相次應蒲微而振鴻漸之羽矧我幹臣﹖﹖回翔郎署以公忠佐我軍國大計可無以顯褒之爾戶部山西淸吏司郎中楊文蒞道裕庇民忠能結主以子大夫髙第抽毫祕苑拜敕松廳入倚螭頭霜气先騰於輦下出橫豸角風稜夙振於關西幾年解組於平原一夕聞鐘於長樂材備嘗而成大气百煉以彌剛爾其愼筦鑰於錙銖酌盈虛於庚癸識泉源之流衍一淸耗螙之端察天地之收藏盡洗滯畱之竇方嘉舊勩而靳新恩玆以覃恩授爾階奉政大夫錫之誥命天下事旁議之易身試之難今之畫沙撮米而籌度支者章滿公交車矣曾一不仰瓊盈乎爾以昔所條次爲今所規恢勿謂借籌不若授斧也其尙殫心計以贊佐我大農復我皇祖之初服朕不久以錢谷爲勞也欽哉

○戶部山東淸吏司員外郎王浚初

���法自足而�不能持也朕頃罷�進獻持一淸以洗天下於墨而秋毫以上莫不有益庶幾嘉惠元元以康我王國蓋度支吏有雅能念之者爾戶部山東淸吏司員外郎王浚初乃原任禮部尙書兼東閣大學士贈太保謚文端家屏之才材稱國器名冠鄕掄池上鳳毛世美衍絲綸之閣士中英志先籌提入出之衡頃奉檄於津門益折心於計略精於簡下力淸耗螙之源愼以褆身獨提公忠之槪蓋入承家學卽利鈍不易其心出佐國成豈脂膏肯攖其守以故標同峙玉嶷若斷山式綜筦鑰之明猷尙�幃幄之英略玆以覃恩授爾階奉直大夫錫之誥命頃奉先皇帝詒謨錄列爾先臣爾先臣有大功於國而爾介弟復瘁於勤稱其佳兒矣夫淸第難持當不謂爾以材自命者乃人門雙美朕且爲元臣快之一乃心堅乃材操朕不敢忘先皇帝之養晦於東也其敢忘爾先臣而不念其令子之能吏者懋哉

○戶部雲南淸吏司主事耿如杞

勑曰國家以大農諸子曹詔邦用其要在愼筦鑰於入出夫入出有耗若木有螙然螙以木養而害木者螙也治木去螙治賦去耗微廉幹吏誰辧此者爾戶部雲南淸吏司主事耿如杞以子大夫髙第入主版曹出分庾政謂秋毫皆有益於國無一事不可質於神節以砥公精於簡下料量破南金之口淸直開赤玉之胸蓋徳度金鎔材鋒犀利故剏格風塵之外置身勞怨之中批卻導窾之材鉶新發而合節駕輕就熟之識手先得而應心玆以覃恩授爾階承徳郎錫之勑命吏臨爵名患鏡也臨事任患委也爾司庾而稱與之爭乎淸吏遠金穀如膩防其涴耳處膏而不自潤誰爲涴者汝惟爭乃任歲至省民錢千百萬而蹻然願畢役於爾者婁矣朕不欲以漁螙民寧欲以耗螙國懋哉朕無恡爾爵名矣

○禮部儀制淸吏司員外郎張光房

制曰朕方藉我皇祖豊芑舊人祗敍秩彜所賴大宗伯掌禮典諧神人而儀曹之任實藉文雄於以審覆白奏以次諮決自非識見淸通詳練故事者不以授爾禮部儀制淸吏司員外郎張光房乃正議大夫資治尹戶部右侍郎贈戶部尙書養蒙之子以子大夫髙第初踐西垣載從南省師頌方推於雄要偏裁尙列於淸華而爾煉局淵渟沈資秀峙世學旣勤於曉鬯靜綜更號爲該通肆予踐祚之初適爾攝符之會綸闡鸞鳳中儀特藉先資彩筆雲霞仙闥咸稱獨謠秩典應聲而辧眾棼遊刅以裁佐我寅淸式於閱敍玆以覃恩授爾階奉直大夫錫之誥命於戲三朝之事變靡常五禮之會通逓奏卽他曹未皇而況爾諸子曹乎皇祖朝任大事能倉卒立斷者爾先司徒也堅爾骨抒爾材操家猷亦國典也懋之哉朕且遠注

制曰朕茂膺大籙光奠洪圖方將操進退之權以淸流品剖忠襄之路而奏蕩平卽老成不竟於當年乃碩畫尙存於今日可無湣冊式慰貞臣爾原任正議大夫資治尹戶部右侍郎贈戶部尙書張養蒙乃禮部儀制淸吏司員外郎光房之父抱忠鯁之襟期抒其匡濟藉沈雄之規格用其公淸一入木天載登梧掖卽探祕奧乃奏戇章綜古今消長之機嚴良楛去畱之辧抨彈疆近磨切帝違當其行省初麾淸華載踐出盡心以營軄不抗髙遷謫之顏入展力以酬恩寧少貶生平之志迨晉司徒之貳益調借箸之籌蓋皇祖倚相之初難於捋虎而持驅憑社之姦及皇祖攬權之日憚在嬰鱗而數進格心之諭至若紏並封之誤說載引同心進蚤建之昌言不嫌逆耳蓋識脫成虧之外身褆冰玉之中故載筆立談竟中數十年之後當機立斷頓消百千世之萌是誠安社稷之元臣豈徒長國家之財用玆以覃恩授爾子房請晉爾階資政大夫錫之誥命其贈官如故於戲小臣易以借人元碩難於執法儻四支旣頓誰爲載厚之�果百體��自是梯榮之藉帷中外堅持一行乃初終無二爾心念故老之芳規徒勤仰止覩中儀之風度尙有典型朕將厲臣誼於靖共明恩有鍚爾尙相家謨於燕翼休問無窮欽哉

○兵部車駕淸吏司郎中沈麟祥

制曰駕部郎調乘輿飭傳遽卽冏牧與有責焉非消萌弭慮之衷爲國遠圖者無以壯皇威節物力爾承徳郎兵部車駕淸吏司郎中沈麟祥風格峻挺識度淵停制錦名城含香郎署而爾气昂鳴轂意儆投簽持衡而組練惟良按籍而符繻必核玆以覃恩授爾階奉直大夫錫之誥命於戲方今內弛於玩外苦於狥所恃日閒輿衛以詰爾士馬淸爾驛騷惟爾是萊爾尙條次故實以佐爾夏官無令抏敝者以玩與狥相蒙也欽哉

○刑部山東淸吏司添注郎中馬之服

制曰頃我先皇帝無欲小民之在鼎也特下矜卹之詔至數數促所司以奉行朕仰承先緒加意天下之平所賴分朕猷念以奉行先帝矜卹至意其望爾�冠諸子曹更渥也爾刑部山東淸吏司添注郎中馬之服衝夷粹度峻爽風規迨升秀於彤軒遂分符於花縣績奏爰擢云曹而爾識朗燃犀沈謹而抒敏�才恢遊刅廉公以用精明諳名法於三朝獨深綜練持祥刑於一代更切平亭蓋道以原情爾不負淸嚴之志明足鑑物吏何敢輕重其心至恩或下及於單宗法不畱行於彊近而庭無呼謈謠有皆生朕且覘爾標格矣玆以覃恩授爾階奉政大夫錫之誥命音者設言而民不違畫像而民不犯今法令日密而姦不爲止何也吏藉法以行意或阿意以絀法也爾尙堅爾識力以爾所試於一同者體先帝之意以弼予於治尙其有顯庸

○刑部浙江淸吏司署員外郎事主事劉繼禮

勑曰朕觀漢神爵間多綜核矣而一時法吏何深獲公名平多後患也朕數下詔爲寬大隨以計簿按其後蓋亦從綜核者有司體朕意無�爲漢吏朕其有愛焉爾刑部浙江淸吏司署員外郎事主事劉繼禮以軒策賢良握符壯縣洊歷云曹而爾操凜餐冰材恢遊刅塞浮淫之竇則十萬旋畱抗燻轑之權則一官可謝嚴能行恕而人競稱平公以用明而物來自鑑閱爾狀朕心嘉焉玆特授爾階承徳郎錫之勑命語不云乎莠盛禾穢何可不鉏也乃文皇帝諭所司明愼特曰目有不見並良苗去之抑何懇篤也爾以抗法從文學旣明旣愼矣懋之哉法之所耴禮之所棄也悉棄耴乃無害良苗尙竟爾明愼以謹所不見朕顯陟汝

○刑部江西淸吏司主事劉似鰲

勑曰頃我先皇帝期予於堯舜朕用是夙夜兢兢冀我大吏明刑弼教以洽予好生之徳於天下而倚望司冦諸子曹更渥也爾刑部江西淸吏司主事劉似鰲器識端凝風猷敏練以子大夫髙第出分花縣入佐云曹而爾操勵含冰斷成遊刅抒精明於渾厚案無稽牒而淸寓惇大於辧嚴民自不冤而治遂使威行拔薤惠浹懷嬰九城頌惻怛之眞心百吏體哀矜之至意具覘偉抱矣玆以覃恩授爾階承徳郎錫之勅命古稱獄市爲姦人所藏也姦良之辧天下安危系之朕嘉與維新道先懲姦爾其勿嚴於刻勿苛於察持允明以效唐虞之治朕且顯陟汝

○刑部山西淸吏司主事陳所聞

勑曰朕紹休丕基聿惟攺歲方春時和而吾民或幽於圜土中匪得星郎之儁明恕以分理其何以惠我嘉師爾刑部山西淸吏司主事陳所聞學務澤於坕馴才更升於讜朗離蔬釋屩方騰逸驥之羣結綬彈冠遂入爽鳩之署而爾勅法參乎雷電愼用凖夫火山佐淸讞以無私輕重之服惟其允蕩新恩於肆赦小大之察必以情身坐萬壑之冰物來自鑑臯疏一面之网人兢稱平丁此元禩初辟之辰載屬羣生咸樂之會而有贊治爰書刑期無刑若爾者朕殊愜焉玆以覃恩授爾階承徳郎錫之勅命夫頃以山陵之役移諸畫省宋時比部司法制至徳初則又以之軄工程蓋一官異名也欲無冤者利在寬綜濫孔者宜主嚴爾尙其變用之

勑曰易言夫婦之道不可以不久故次恆於咸義有攸當而或以作儐之良助竟厄其年將母憾遺袿也爾刑部山西淸吏司主事陳所聞妻韓氏質﹖幽貞性成恬穆結褵伊始儆爛無替鳴雞主饋必新作苦偕將挽鹿愼乃儉徳縞綦佐節於壷間永言孝思甘膬潔羞於堂上爰滋祚胤愈懋恩勤方幸交勉以同心亡何頓捐於中道玆用贈爾爲安人光熠黃壚譽流彤管

勅曰夫如鼓瑟琴志嘉耦之丘也琴瑟敝則必解而更張之乃室中亦有更張之會而能引伸芳緒以曲贊於云省間疏榮其未可靳巳爾刑部山西淸吏司主事陳所聞繼妻唐氏毓穎儒門嗣徽賢配內言不出中饋載調雍肅宜家並處篤如賓之敬端莊佐閫無違謹克相之儀篝燈而伴靑氈志巳畢酬於聳�秉燭以隨丹筆人寧抱抑於飛霜鑑此祥刑嘉佊良儷玆用封爾爲安人楓音錫美蘭韻含馨

○工部都水淸吏司郎中管理南河朱國盛

制曰朕光宅丕基以奠方夏豈其圖壯麗以示威無亦仰奉列祖貽謨拊禦中外無敢侈焉卽不能盡罷諸作治以息元元而程藝飭工毗贊宏父則諸子曹有均勞而況歷試輒效者爾工部都水淸吏司郎中管理南河朱國盛以子大夫髙第一分水部載歷繕曹適以漕渠更勤荒度蓋示巧陳功之會惟協財權用之方顧握利或集怨以交徵而庀材多市私以任徳爾乃力淸浮目獨任綜核人予綱紀之成模事按祖宗之舊法旣不緣公家徵耴下剝人膏豈其以豪冦姦闌上湮國計至若省納交以充額則獻丞不潤於苞苴革虛濫以通商則物力頓蘇幹權彴宣勞內署標仍楚蜀之星凰展采眞江檣語東南之風燕屬玆大賚晉正郎�是用授爾階奉政大夫錫之誥命於戲水衡錢不可門也蓋民間什伯公家千萬假令出私錢料內寧任幹沒乃爾乎以爾綜理周密費省於國力寬於人矣尙堅爾心竟爾材操夫水猶民然少疏則雍多漏則竭懋之哉佐我如流之令

○工部都水淸吏司主事胡汝淳

勑曰朕光纂洪圖綜核六軄念役煩而司空塡委特愼簡關吏以條次榷政乃荊襄猶輻輳重地也子大夫持籌勞勩亦久矣朕其忘顯褒爾工部都水淸吏司主事胡汝淳學紹庭聞名升軒對迨蜚英璧水遂振秀冬曹爾乃守勵堅冰才恢迎刄精於簡下法行憑稷之姦惠以通商徳在倚舷之口蓋司存裕國志在寧民條生人利病之衡深惟其大酌天地盈虛之脈力導其源頓使惠風偕江水同淸心勒與峴山同頌巳爰以覃恩授爾階承徳郎錫之勅命於戲國家自工興來椎徵之使不啻十道比我先皇帝皇祖大命盡罷諸璫獨畱士人爲司關唐劉晏不乎乎士人名重於利故借士以克有成爾尙精白一心以重士名遂以若予工以爲朝廷收士效欽哉

○南京吏部稽勛淸吏司郎中文翔鳳

制曰朝廷采淸議佐大法往往從轂下藉畱京之議而畱銓諸子曹亦復饒介節有道術者各持所抱以佐淸議爾南京吏部稽勛淸吏司郎中文翔鳳以子大夫髙第三仕爲令兩曹於南而爾譽起靑齊化行伊雒充庭鷺羽雲開葉上之鳬繞境竹花春滿河陽之種至若調藩室之宜而抑璫寺錄名賢之後而遠侏言拔籬棘於蕃墻嚴笑嗔於風月蓋學探二酉志攬八寅提英鑑於羣倫振文鋒於奇響今自推髙用世後來稱首詞人玆以覃恩授爾階奉政大夫錫之誥命世珊文士迂不中世用而畱署恣眺聽爲辭也爾抱匡時气略而薄衍天奭龍抑何雄愽也乃稜稜風骨與向者字人之政同聲寧惟雪此迂姍將河山供爾籌策矣懋哉竟爾遠局

制曰士抱璞而人修賓案亦足以勞乎乃若共寒素遂其功名則糟糠當貧賤之交矣爾南京吏部稽勛淸吏司郎中文翔鳳妻封安人武氏圖史蔚其在躬詩書略能上口鍾禮郝法合以壺彜鹿雅睢風翩其閨秀爾其流黃皎月淸開筆底江花靜瑟明星儆助空中邵閣翳爾夫能惟爾佐之是用封爾爲宜人爾夫謂爾勉相勤也尙以榮綸報爾聞婦

制曰朕聞抱文者守質士不幸以文見而遂掩質於爵名然竟以道重也而況式似於子爾承徳郎禮部祠祭淸吏司主事文在中乃南京吏部稽勛淸吏司郎中翔鳳之父一冠西京載雄南省當神皇帝嗣服正子大夫承軒而雅欲通一气於目聰淸兩孽於中外爾其才堪世忌道與天經董賈不逄竟弄半川風月莊騷杜筆頓成持世文章襟期曠達天人閎巨綜銓宇宙卽三至淸曹供爾辦略矣是用封爾爲奉政大夫南京吏部稽勛淸吏司郎中老鳳嗛名於故向文龍啟秀於絲綸

制曰華相席易侈也質相席易朴也乃夫若子方以文章豪天下而又世宦於朝獨孝讓之行滿庭屏也予其有恡焉爾封安人趙氏乃南京吏部稽勛淸吏司郎中文翔鳳之母賦以慈和嫻於靜讓處貴顯而躬修甘旨當華溫而力卸綺紈友介俌於肅雝奉諸姑於敬愛南樛福履室無嘻誶之聲西極才名庭佐義方之訓是用封爾爲宜人爾躬翟服拊子捨昕文侍重陔也尙以慈功酬爾孝行

○南京吏部稽勛淸吏司郎中沈維毗

制曰朕方綜核名實以式敍品流所期疏壅拔滯盡登天下之豪傑而進絀閱序於勛曹尢稱要任矧丰鎬重地自昔稱淸議焉自非公忠有風格者不授爾南京吏部稽勛淸吏司郎中沈維毗以子大夫髙第載佐邦刑兩衡省辟庭無呼謈之聲野乏畱良之嘆爾其升華銓部振彩畱都別流品以�大公明陟黜以杜羣枉獨提英鑑物來而自具妍媸人就平衡心定而不爲輕重蓋語嚴於風月官愼於笑嗔而道重嵬山名髙玉峙具覘爾風格巳玆以覃恩授爾階奉政大夫錫之誥命於戲爾不聞周家董正治官乎功賞明而人心定籬棘撤而世道平懋之哉朝廷通天下爲一身無謂南銓非交戟下也資爾令猷質予新政朕於爾辦吏矣

○南京戶部福建淸吏司郎中祝萬齡

制曰朕光纂洪圖仰惟大計卽不恡遺貯以念塞入而更深念大司農之訾算窮則數請爲借也習於借遂不講於籌而率爾以借猶裁腹賑蒙袂也計其有轉注乎微淸忠幹吏誰辦此者爾南京戶部福建淸吏司郎中祝萬齡以子大夫髙第一主畱曹遂勤版計而精於簡下廉以持身乃使姧戢豊狐耗嚴壯雀它所矜爲千伯爾方屬以尋常至以當事之勤心邀神皇之明旨而兵荒易劇地重難虛仰陳臲臬﹖元之羣心特奏瓶罍之罄狀旣精心以爭軄乃獨力以回天蓋勁骨直腸通材宏識見超利害之外計杭盈虛之中可謂明而知大計矣玆以覃恩授爾階奉政大夫錫之誥命漢臣不云乎羗獨足憂耶而借非計也入不問逋出不問冒有司席故嘗馬入廏金入懷矣踆踆加賦於乞蠲之人議賑於追逋之地其寧有計乎以爾遠識堅爾骨行且典大方爲國遠猷其勤入以念所出也朕顯陟爾

制曰朕祗膺大籙而不得以天下養每覽諸臣孝行未嘗不僴焉念之也至身所不能得於親而子能得於身其以韍佩爲萊服也殆不獨宦學相輝暎矣爾原任秦府審理正封承徳郎南京戶部福建淸吏司主事祝世喬乃南京戶部福建淸吏司郎中萬齡之父蚤分翼軫之精英壯覽河華之雄秀生函摯性天與醇衷爾其傷蘐背之旣零望橋山於空仰間關萬里風雪幾年要之以少艾而不畱歷之以諸艱而竟合當其旣違復遇頻危猝安則道巳通於神明志��於金石故外無主伯亞旅之屬內無期功彊近之親而雄文結四海之同心篤行聚一堂之肺腑迨輿題梓裏醴設王門分槐蔭於二郎展松庭於載世殆天所以光豪傑報醇孝也是用封爾爲奉政大夫南京戶部福建淸吏司郎中尙聞命而益恭勵髙修於聚講無旣髦而忘儆仰叡聖於遐齡

制曰朕甚喜張負之偉陳孺子也假幣以聘而曰毋以貧故事人不謹乃若心徳配於陳張而上壽令名蘭芽玉樹並拊而膺之亦可以待天恩以釋誚糟核也所由與陰謀者遠矣爾封安人劉氏乃南京戶部福建淸吏司郎中祝萬齡之母經於儉朴居以端方爾其成佳耦於孤蹤采淑姿於淸第葉鸞鳬室修雁雄堂仰不逮於尊章旁無友於介俌煢煢孤立依鴻案以相將落落同心挽鹿車而交勵乃若勤能操作苦以禦窮卽稅駕舊州解裾新社而雙珠在握一羽淩霄猶然笑語之嚴尙是布荊之舊當聚族而談五十年閱歷亦足快矣是用加封爾爲宜人合五朝以共壽泥書與鸞鳳同明集四世於一堂翟服象河山爲度

○南京禮部主客淸吏司郎中楊廷槐

制曰國家重寅淸之秩以諸子曹佐大宗伯典三禮特稱華選矣客部未甚繁巨而畱都去朝貢遠局又特淸然淸議所出不翅供事交戟下則望實騰茂亦雲霄榮梯也矧其負久閱者爾南京禮部主客淸吏司郎中楊廷槐才猷敏茂器識淵宏苃棠愛著於昌江肺石亭平於西署薇省慰黍苗之望海濱著桑扈之功誤致投閒旋更華要比賜環於法部遂洊陟於春曹襟韻標千尋峙玉風規開萬斛行舟閱歷三朝典秩以靜綜而益練回翔十道材操緣屢試而惟精嗣予訪落之初值爾郎闈之正是用授爾階奉政大夫錫之誥命夫莫邪干將天下之神物也淬以華陰之土其鋒益利以爾剔歷兩都浮沈中外特簡畱司以裕爾遠猷夫火以外觀而明鑑以久磨而淸夫用固有以不用裕者淸明之用大矣懋之哉朕且大用汝

○南京禮部祠祭淸吏司主事柴紹勛

勑曰朕初承匕鬯式敍天人蓋踆踆臨保虔惕靡遑特重秩宗諸子曹以共襄寅淸而畱都淸議又不專練習儀章也微亮有器局者不以選爾南京禮部祠祭淸吏司主事柴紹勛韻度春容風猷敏劭早承軒對出握名城迨擢秀子淸華爰蜚聲於祠部爾乃還醇崇雅力脫江左之風抱一守恬淸飲建康之水須靜綜風塵之外靡寧勤夙夜之間蓋勁骨沈心一錙不膩鴻衷遠略百度惟貞可稱寅淸直亮巳玆以覃恩授爾階承徳郎錫之勅命六曹並列半皆有司事耳虞廷之命秩宗獨曰直哉惟淸非挺然無所依倚之豪傑未有能皭然者也爾以淸曹居淸議之地業巳正郎闈矣其尙精白一心以永終譽朕且有後命焉

○南京兵部武選淸吏司署郎中事主事王宇

勑曰畱樞以擁衛�天下振本特重它曹而樞銓品騭材官以善任使又特重於子部自非博聞有方略者不在是選爾南京兵部武選淸吏司署郎中事主事王宇以子大夫上第同憲爽鳩晉銓司馬而爾淸白仰承先世直方自矢平生置身冰蘗之中脫念成虧之外題羣材於前�運九塞於握籌玆以歲閱授爾階承徳郎錫之勑命昔我莊皇帝重念邊材博求預蓄特允推擇材望於樞司而重其格爾旣無誤獄亦克詰戎覘爾材操矣爾尙練習機宜勿循文墨以稱朕蓄材之意朕顯陟汝

○南京兵部車駕凊吏司署員外郎事主事王志堅

勑曰髙皇帝以神武定鼎畱都故畱樞特重它曹而公交車參掌比於七兵要以歷練資材深其局器無亦幹臣不猝索也爾南京兵部車駕淸吏司署員外郎事主事王志堅雋才鴻略爽度淸襟擢自軒掄試於畱署而爾丕承家學式贊庭謨靜綜政局紛紜獨攬便宜窾會沈先開務箸籌九塞之情形敏以當機手畫四方之利害子琮闇對公義竭忠殆可兼之玆以歲閱特授爾階承徳郎錫之勅命朕觀古曹郎案無稽牒骨有淸彊抑何材操也爾父不嘗郎心部乎爾尙堅爾操竟爾材以爾父所無誤勤爾克詰朕且顯陟爾

勑曰士抱經世遠猷而用不竟也殊悲旣藨之獲焉乃其學有模治有譜後人紹庭聞而大也殆天所挹注巳爾原任刑部江西淸吏司郎中王臨亨乃南京兵部車駕淸吏司署員外郎事主事志堅之父以賢良髙等兩綰名封歷參邦辟明恕不阿當世廉公直學古人法嚴薤拔於彊宗澤究嬰懷於單赤庭無呼謈頌有必生爾其誼重孤婺道忘恩怨持介不欺三尺遺安尙見一經是用贈爾階爲奉議大夫錫之誥命有赫明綸爾以酬所生也爾嗣人償爾矣

○南京兵部軄方淸吏司添注署郎中事主事金汝嘉

勑曰朕讀書覽周家以吉士勵相王國惟是勿誤獄以詰戎兵乃知古人以兵爲刑而僴焉簡幄籌於明允也儻不訓於徳罔顯在厥世其寧俾乂焉爾南京兵部軄方淸吏司添注署郎中事主事金汝嘉以端方剛毅之資惇孝友宣慈之行一承軒對載佐邦刑而爾參決科條平亭疑法業及期報最旋奉節乞南望皦日於重陔不違色笑想先猷於舊署猶見典刑至力塞儌幸之門獨剖貞裘之路蓋載恢世業不減前茅矣玆仍以舊敍授爾階承徳郎錫之勅命爾先臣以伉直官若曹爾復以孝就之官非必有譜也爾家眞摯沈心若譜然朕所惓惓兵刑略見於爾矣爾尙體朕徳意以竟爾先臣之志朕則汝庸

○中書舍人姜士望

勑曰朕光膺大烈登進英賢特重西垣之簡以出典明綸入聯法從蓋習侍臣於耳目將寄耳目於侍臣也目非澹寧靜默有風望者不以授爾中書舍人姜士望以子大夫髙第早承簡擢遂踐淸華而爾超秀用其沈雄端凝載其讜朗姿采淸函峙玉風稜孤映巍山書掩蕭云風入龍鸞之彩壚回袖篆香先鴛鷺之羣爾其攬采葉於皇華倚陔蘭於靜樹博采華�之方略靜綜身世之沈揚蓋不獨光我寵章抑且以鬯玆休問矣玆以覃恩授爾階徵仕郎錫之勅命中祕秩非崇也而依禁近之光華蓋古所稱人與地兼淸矣亦嘗聞於水乎細而溪谷之鑑眉睫淸也大而溟渤之浴云日亦淸也堅爾骨遠爾識細大不捐以成爾淸朕且有崇陟

○中書舍人莫儼臯

勑曰士離蔬釋屩而頓依日月光際詎不稱朝廷盛選乎唐臣以古學蒙上賞者惟曰廉靜夫官之設有遠需而廉靜實始基之自非雅有風規者曷以授爾中書舍人莫儼臯以子大夫髙第升華禁幄振彩西�絲綸挹星掖之髙華冰玉坐蓬壺之近祕淸白脫身世蠖澹寧雅學人龍蓋遠局凝神不以飽溫役志淸衷秀骨肯緣俛仰隨人萬年枝詠淸池五色直連浴鳳詔傳髙閣班入翔鸞又若槎星攜兩袖淸風階藥翻一簾紅日則人稱玉筍品重泥書矣玆以覃恩授爾階徵仕郎錫之勑命以中祕之秩淸近而不煩他務也寧惟佩馬從容侈甘泉法從乎淸以定志簡以厚蓄率爾廉靜家風以圖匡世大略則從容佩馬皆經濟也懋之哉尙有遠注

○中書舍人楊景明

勑曰朕肇纂鴻圖渙頒綸敍遂以宣達訓令以嘉惠於萬方亦仕是西掖之臣依日月光華佐以古學蓋與有勞勩焉而耳目侍從其選也疏榮其靳之爾中書舍人楊景明衝襟粹養端品沈衷髙擢彤軒鵬系天池之浪昌言楓陛鶯遷上苑之春遂吁雋於薇垣爰蜚英於鳳掖爾乃力綜典制益聳風猷該通中外之機宜靜練名實之大略淸標玉立偉度山凝浴鳳翔鸞綸綍散紫泥之色玉珂金鑰衣冠翻紅藥之香朕且以閒靜見爾遠局巳玆以覃恩特授爾階徵仕郎錫之勑命朕閱史策前代以諫官拜中書我國家多以中書拜諫官也蓋昔以議論儲功能今以沈靜儲議論爾當莁仕服玆淸華尙懋乃潛修益弘令望朕且耳目汝

○行人司行人丘兆麟

勑曰朕聞因云易潤乘風易響則越石左驂不加於凝之薄苯也士孤興啟後人而雅負殊行朕其有愛焉爾丘禦琇乃行人司行人兆麟之父俠骨沈心淸襟篤孝家不食華溫而樂與交非關暱密而偏親至嬰哀不悔傾衿攻苦猶甘倒度則馮劵不焚於自貸範舟未散於身阨而皦日孤鉤淸時結駟殆天所以報善人矣玆從爾麟奏移贈爾爲修職郎行人司行人旣表爾室以明貞載錫爾書以勸孝爾所屬爾子竟爾志矣

○應天府治中呂恆

制曰國家奉髙皇帝詒謀以重芑豊因念畱京爲根本重地不惟卿尹之秩貴也二三參佐皆出茂簡以比於廷僚國有大慶可無褒揚之典爾應天府治中呂恆器識閎深才猷敏練以省辟髙第振彩名城以郡佐循良升華京兆爾乃淸涵皦日明察秋毫鬯上徳以安人奉官箴而卒訓雄飛天塹提衡南北於長江驥展神臯攬結河山於上國舳艫載色閭井生春可稱重地長城華京保障巳玆以覃恩授爾階奉攺大夫錫之誥命今之東南民力竭矣爾昔佐天水有開墾之績著聞先朝建業之水可飲六朝之風韻不可習也爾其益勵忠勤以佐大京兆慰我丰鎬之思朕且大受汝

○制勑房辦事加三品服俸鴻臚寺卿兼司經局正字汪民敬

制曰朕光纂歷服以親帷幄大臣遂且盛其官屬以備任使而文學堂故之吏自非該練通明鮮克��其任爾制�房辦事加三品服俸鴻臚寺卿兼司經局正字汪民敬以甲捨名英趨陪淸近日條鸞紙歲�蕓簽經翻顧陸之文華筆載鍾王之墨玅翩翩金紫蓬山綴集儒紳馥馥丹鉛芝閣開陳漢簡供奉旣逾三紀恪勤薦蒞八官飽參世局之縮盈歷覽天家之故事戴承朕眷祗受新綸玆以覃恩授爾階中憲大夫資治尹錫之誥命昔人願以華顚眠祕書不願作賀監服也爾尙有此襟抱乎低佪靜密兼總華淸亦旣效矣尙祗乃敍以判別朱紫遂以商略古今頃者大典宣勞並及大賚朝廷庸舊人若斯矣欽哉

○制勑房辦事大理寺左寺左評事兼司經局正字唐允恭

勑曰國家於禁祕之地設中書以掌書王命間簡世裔以參佐其間微獨以淸華之秩榮門望也無亦以簪裾之後雅聞心筆之談而淸忠之�饒俊才也爾制勑房辦事大理寺左寺左評事兼司經局正字唐允恭乃故禮部右侍郎兼翰林院侍讀學士文獻之子風規峻爽器度衝夷學紹庭聞名成頻藻迨蜚聲於壁水遂啟秀於薇垣乃以積資加衘棘寺而爾抽毫鸞掖載筆螭頭蘭簡浮香潤色煥龍縑之耀芝函發彩宣文騰鳳藻之輝乃若窓對綠松階藥翻一簾淸影班聯玉筍佩環攜兩袖香煙朕頃從講幄以正字覘爾風格矣是用覃恩授爾階徵仕郎錫之勑命於戲惟乃父當皇祖時淸貞大節著於西淸矣家聲無替惟爾後之人是寄爾尙承爾家學從諸大臣以佐綸蓋家爲令子卽國爲良臣懋之哉以需顯陟

制曰朕聞婦榮於夫毋貴以子乃子軄夫名之並懋知婦功母徳之兼隆昭聖善於蘭陔特錫恩於楓陛爾故禮部右侍郎兼翰林院侍讀學士唐文獻妻累贈宜人顧氏乃制勅房辦事大理寺左寺左評事允恭之母函貞華冑儷美名��徳溫恭賦儀婉�借�先分藜火調機�引綸扉遂使抽毫光著作之庭佐政起寅淸之譽若夫式和丸之訓躬畫荻之勤揭帷墨於先程起絲綸於世掌優龍劣虎盡含絕地之材玉季金昆總奮淩霄之技嘉蘐幃之啟佑念薇省之聲華是用贈爾爲淑人睠象服之重錫以夫榮而旣貴荷龍章於三賁緣子貴以彌榮

○鴻臚寺左寺丞趙以旟

制曰國家以禮陳敍萬邦而肅中外典客之司亟需令望自非多材藝端容儀可以接對者曾不閱歷以幾於大列爾鴻臚寺左寺丞趙以旟以儒家子近京國居而振秀瑯函升華壁水迨入參典屬乃更切觀光薦谷蒲而來朝周室正崇禮樂都綿蕞而注禮漢官載見威儀遂以積資薦躋淸近玆以覃恩授爾階儒林郎錫之勑命昔我顯皇帝靜攝有年洎我貞皇帝受命於末故鉤陳豹尾問未或卽敍爾依日月光際久矣朕方初嗣歷服以賓四門爾尙恪爾軄以匡爾正而修大府之靈欽哉

○東城兵馬指揮司副指揮劉垣

勑曰朕方光纂服歷以安方夏而惠此京國更惓惓焉乃若固紫薇營室之防而治以無擾則惟是二三司城吏是寄爾東城兵馬指揮司副指揮劉垣風格瑩平才猷敏劭蚤蜚英於齒冑遂服采於都廂而爾褆身志切飲冰剖劇識諳熟路和風披惠九衢沾安堵之庥明鑑懸淸百雉罷探丸之警旣登薦剡式敍官嘗玆特授爾階承事郎錫之勅命語不云乎稂莠不薙嘉谷不生安民生者在去民之稂莠耳矧左言不盡譯於澄波而萬方雜沓得無勤銷萌之慮焉爾尙益旣乃心祗服厥敍朕且錄歲閱而登爾欽哉

○後軍都督府署經歷司事都事顧懋光

勅曰朕睠念耆舊施及後人間量品材擢在戎幕無亦握籌俎勝勞在疆場則軍旅之事後人所習聞也爾後軍都督府經歷司署經歷事都事顧懋光乃原任總督河道提督軍務都察院右都禦史兼工部右侍郎贈兵部尙書養謙之子以淮揚俊品出徳善甲門而慨慷有文疏通多略特從蔭敍式贊戎闈恪勤在經畫之中風格出簿書之外玆以考滿特授爾����之勑命爾不憶爾先臣乎狡�交訌輕緩逌如也其雄才大略爾得幾何尙竟爾材操以禆戎畫勿謂簿領無煩借箸也懋哉

○羽林前衛經歷司經歷鄒袠

勑曰國家設武衛護周廬而以世其武者統之又間擇其世文者佐畫諾於幕要以參對簿書交相成也爾羽林前衛經歷司經歷鄒袠以疏通敏練之材生道誼文章之族而仰承世學祗奉彜常精明驅憑稷之姦豈弟取當官之譽所司奏爾狀曰惇理學懋家風覘爾格矣玆特授爾階徵仕郎授之勑命爾先人世有名儒而伉直惇古爾尙趾美前修不隤父業乃以能爾官無回簿領瑣猥有奇安施也懋哉

制曰朕觀世儒嘵嘵髙以愽名卑以愽爵及爵名無所傳而儒遂爲天下詬病乃若儒於爵名而爵名不易吾儒夫儒亦何可詬病也爾原任河南按察司僉事鄒徳涵乃羽林前衛經歷司經歷鄒袠之父以賢良髙第一佐邦刑載僉外臬而識參聖脈學紹庭聞求心直見古人據徳不阿當世論說在風塵之外精神函軄業之中有子而才克家於業是用贈爾階爲奉政大夫錫之誥命閱爾疏三儒抑何懇爽也爾不竟其志而子以下僚顯爾矣

○南京太醫院院判羅成名

勑曰比者歲時失和災沴頻生元元時厲非咎朕僴然念之有能執一匕以調我元化其靳褒榮之典爾南京太醫院院判羅成名藝苑名英儒紳重品器形而上精藝入神早擅譽於岐黃遂策勛於南北幾年禁籞聞長樂之鐘聲數載江城閱吳宮之芳艸尙思醫諫特簡畱都玆以覃恩授爾階承直卽錫之勅命古豪傑不得意於時多托之�藥以孤行其介邇者借爾曹以以爲榮�養交遊結通顯而巳以爾供事三朝積資甚久其尙永保終�以廣朕如�至意欽哉

○四川布政使司左布政使侯執躬

制曰國家建方嶽以課百吏而佐安元元其有綜核行理疏附周澤俾萬里暱在尺階也朕不忘遠氓其忘遠吏爾四川布政使司布政使侯執躬風規凝遠識力精沈一擢軒掄洊參華貫俾專左轄式是西邦以番蠻雜沓之區當兵役頻仍之會而爾端敏以淸六紀廉公以率百城作屏翰於屬連大旬宣於踣頓遂使漢索崇隆於劍合皇流倍渥於瞿塘閱爾程書朕心用懌玆特授爾階通奉大夫錫之誥命詩不云乎芃芃黍苗陰雨膏之國家不憚徵繕以安西南而西南愈困亦惟是郇召勞之耳旣綏旣拊不戢不難其堅爾膽智以當天下之務尙以培我周京以篤佑於桑扈爾惟懋哉

○湖廣布攻使司右參政張以謙

制曰朕念方嶽之臣揚歷中外皆我皇祖所簡拔曹署綏靖元元中更我皇考棄過錄功因材選敍朕頃以普天大慶疏榮及之不必其任也爾湖廣布政使司右參政張以謙沈心遠局介守通材擢等軒掄綰符花縣飲水分曹於建業懸魚出守於鄂江法提藩臬之衡績滿楚秦之路意律千人自廢冰操一介必嚴振敝抳私百吏仰忠淸之槪起衰扶弱屬城欽該練之猷卽偶誤於人言旋徹聞於朝聽玆以覃恩授爾階中大夫仍加爾資治少尹錫之誥命楚稱栗鷙而苗匪用命也或至中外爲姦利吏不務安之而務勝之釁起苛煩而又艸薙是急寧復有靖圉乎竟爾勤疆課廉幹以化楚慓重念苗亦吾人也朕且有顯陟

○整飭永平等處兵備山西提刑按察司按察使杜詩

制曰朕睠顧東陲宣威外閫特重紀綱之任兼資文武之猷矧地擁神皇權兼戎索念安�之���寵�之特�爾��永平等處兵�山西提刑按察司按察使杜詩履繩峻節導窾長材發迹版曹力贊度支於心計握籌上谷特淸浮冒於雄關迨武部之專司洎薇藩之分部晉楚更參悉吏治民瘼之隱燕秦特寄諳情邊計之詳僉云驚代之鴻猷特﹖遼西之重任而爾才與誠合謀以斷資紏虔將吏以威嚴綏輯兵民於鎭靜振積弱之軍聲知名艸木剪方張之虜勢落膽旃裘自折千里之遐衝允稱一方之偉略玆以覃恩授爾階通議大夫錫之誥命於戲邊隅多事則瓝委難張中外久疏則綱成易解屬廷謨之未諳兼塞略之或艱旣耽木葉之憂遂起桃林之役況民系中原之機括地當東土之員官豈惟企意於外寧抑亦先防於內患當未兩尙徹桑土豈中流可略衣袽惟時儆於不虞將事乃其有備無忘保介益懋膚功欽哉

○整飭淮揚海防兵備道浙江布政使司右參政馬從龍

制曰東南咽領有海防之設自嘉靖甲寅迄於今亦巳寢弛矣它率守巡異置玆獨以守而兼巡則內靖外綏式淸且晏寧漫比於羣牧受簡者能無加意乎爾飭整淮揚海防兵備道浙江布政使司右參政馬從龍於疊生忠義之邦爲知向詩書之士軒陳漢策硎發舜封值縮板之繁興受起曹之劇任而一朝佩虎三郡坐熊久則自明抑焉彌振惟枕江臂淮之能洞識故持衡作屏之不它移曩以蘗苦愽其棠甘今以車輕湊於道熟玆以覃恩授爾階中大夫錫之誥命是役也吏民伍兩原責各半之玆具擇其最急借觀巳事如羣�云擾而後輒有孫恩之屬乘以抵巇方今蒿目養癰不直在島狼燧鯨波同時交亟俾朕得稍紓南顧並念東籌翳惟爾是賴欽哉

○浙江布政使司管理嘉湖道右參政兼按察司僉事潘洙

制曰朕僴焉流冗軫爾藩垣比緣歲序之不登更念東南之旣竭端資嶽牧分任旬宣旣隆�伐可靳褒崇爾浙江布政使司管理嘉湖道右參政兼按察司僉事潘洙賦才閎敏操行端嚴一冠廷掄遂開經學旣若予工於寅亮乃握人鑑於淸通出佐藩方歷更繁劇乃能奉官箴以率屬鬯上徳以安人胸函屋蔀光明同皦日而流力脫繭絲節縮至秋毫而上懋著激揚之績式宏保障之猷師薦登聞朕心嘉悅玆特授爾階亞中大夫錫之誥命朕聞力劇則苦租徭之苛慘官髙則厭金穀之淩囂兼以海汛時嚴民恫未解野多疾首吏有攢糜借爾前籌遂成安堵朕今擢爾廉憲粵西矣綱紀庶司提衡諸道任爲益巨稱亦滋難永矢厥心益騰休問朕將有大用焉欽哉

○浙江布政使司分守金衢嚴道右參政米萬鍾

制曰朕光纂大歷祗綏方隅惟是分嶽藩臣宣布朝廷徳意乃兩浙爲天下首藩而寶婺谷江達於桐水又兩浙之雄要微公忠有幹略者不授也大慶疏榮寧需閱敍爾浙江布政使司分守金衢嚴道右參政米萬鍾以子大夫髙第出宰花封入平棘署載遷版部洊歷水曹旣若予工乃分方嶽爾其精於簡下力淸耗螙之源愼以褆身自矢公忠之志槪三朝之閱歷識以練而日精參兩部之經營材緣用而益大處脂膏不潤淸標峙玉千尋當盤錯有爲風度行舟萬斛蓋云夢八九嘗空赤玉之胸材實四三不假南金之口當慶條之初下正行省之新參玆用授爾階中大夫錫之誥命朝廷以土予吏將土人之便害興除是倚乃一有事而借才略土借饟食人蓋一切取辦於上而吏不問以爾邁往不屑之韻生長都輦下諳此深矣一乃心堅乃材操尙爲朕辦此土也懋哉朕且有顯陟

制曰朕聞疆弱之植在於骨躁靜之決在於气而气骨定於夙學則元儐早佐以擔當天下之大朕且爲抱骨气者重之爾浙江布政使司分守金衢嚴道�參政米萬鍾妻贈宜人李氏以椒畹之裔親當天畿之都會而徳函百順躬備多儀蘋蘩克庀於僮僮圖史夙遵於穆穆終溫且惠主中饋以宣勤能敬而文佐下帷以勵學睠念旬宣之寄可佐薇藩由昔敬戒之規蚤襄蘭壷玆加贈爾爲淑人徳音無斁昭彤管以長庥異數方隆賁玄扄而永耀

制曰抱奇之士當龍騰豹變之會而柔女子佐其成能使式敍於內言而揚歷中外者得以廉公報主上殆亦賢巳爾浙江布政使司分守金衢嚴道右參政米萬鍾繼妻陸氏生以甲門伉於名世而淸心爲質慧性作儀堂無伺色之歡衿鞶克庀室有同心之愛筐筥偕芬結褵當冠佩之華茹澹禦紛靡之會爾夫出襄繁劇曾無內顧於庭屏入理琹書雅見相莊於椎布前猷力紹外政彌光是用加封爾爲淑人錄彤書於主饋洊膺並貴之榮揚淑行於明庸益懋相成之誼

○河南布政使司右參政兼按察司僉事髙惟岡

制曰宋韓蘄王產於延以勇鷙應募卒擅武功之首厥後彥直登制科特標水鏡固文陣雄帥乎玆有與之同裏而世績偶符其以旬宣奚忝也爾河南布政使司右參政兼按察司僉事髙惟岡才具茂明器資端亮甫敕黃於楓陛旋綰墨於桑泉洊陟冬夏之兩曹兼司水陸之一會乃爾嚴精剔攘濯意均調健兒非紙上之名斥鹵有湟中之利而置郵行徳謹筴呈能歷收古汴殊庸果副維垣重寄是用授爾階中大夫錫之誥命夫大梁鎖天控地舊稱四達其域爲豫蓋言乎舒亦甚矣爾尙與民休息力返中和俾再遊化國之日朕且甄其後效更有顯酬欽哉

○四川布政使司兵巡上川東道右參政兼按察司僉事沈朝燁

制曰朕光纂弘圖祗綏方夏所賴保乂之臣宣布徳意於遐方遂使捐煩解易以息小民於苛�而徵發亦一大役也有能俾乂朕其忘報而況慶條之布與地俱遠者爾四川布政使司兵巡上川東道右參政兼按察司僉事沈朝燁長材偉識俊烈神衷旣冠鄕掄遂承軒對爾其通除虞部振策水曹內靖九衢外調萬舳蔚爾經綸之略參予藩臬之司威嚴略法武侯鎭靜惟庸忠定頃緣東役遂借西籌簡媡惟精旌斾變錦江春色訓齊乃一節矛拂劍閣晴雲睠此膚功宜膺茂渥是用授爾階中大夫錫之誥命古稱益地險而气疆夫險與疆不可恃而又不能因而用之乎以爾疏滯牒流泉貨核一切古法而精心行之亦旣以效乃酉陽之役兩及之而惟爾能調之頃聞東入倚蜀卒如左右手斯亦簡飭之效乎民固乃險民靖乃疆懋哉朕將咫尺吾遠民而寧遠吾遠吏

○整飭密雲等處兵備河南提刑按察司副使馮汝京

制曰我先皇祖僴焉東顧念白山木葉之未康而赫肆撻伐中更我先皇考愈益興發以獎士气而遼西爲徵調出入之咽喉抑將犄觕西夷以跋其尾無得生心於東也非雅抱器識以地練閱者其得授焉爾整飭密雲等處兵備河南提刑按察司副使馮汝京風猷峻亮識量宏深蚤以軒掄回翔學鐸迨升華版部乃出視邊儲僉云文武之兼資遂授紀綱之重任而爾才誠兩合謀斷相成訓戎律而協其機宜揣�情而得其要領糾虔將吏略法乎威嚴綏輯兵民惟持以鎭靜眾皆稱其上策予方倚爲長城惟是中行之有口以致狡�之生心尙賴成謀寧爲漢患玆以覃恩授爾階中憲大夫錫之誥命當邊烽未聳其誰不韜鈐負而孫吳雄也屬者東之役大略可暏矣以爾公忠敏劭業有造於東尙爲朕綏我勞人以壯神臯左臂而遏佚其心我文皇帝之大烈朕且企焉欽哉

○撫治荊嶽整飭施歸等處兵備分巡上荊南道湖廣按察司副使盧瑛田

制曰朕聞漢以荊爲用武之國展紀而帶江漢寧復篳縷之遺乎壇曼靡隨亦吳會巴蜀間都會也卽急悍而爭平桃弧棘矢共我王事尙猶是忠誼也揆文奮武察後服先疆而備之則惟公忠吏是倚爾撫治荊嶽整飭施歸等處兵備分巡上荊南道湖廣按察司副使盧瑛田以子大夫髙第入佐版曹出分搉政迨郎闈洊正乃楚臬方膺而爾以沈雄博大之材行其悃款以敏劭精詳之慮用其寬明故力察貪廉兼資文武訓練振拔河之气綜核起控玉之巖蓋國家托重臬藩而中外習爲誕慢下媚宦成之能吏上窺局定之爰書爾惟一脫於尋常事乃奏成於遠大旣思爲主上結心於百姓忍不爲小民請命於有司蹻然冰玉之中蔚爾社稷之役玆以覃恩授爾階中憲大夫錫之誥詩命不以江漢紀南國乎爾以廉淸負幹材爲江漢砥儻亦其紀乎念爾淮徐之政尙芬人齒而賁我周南鰓鰓爲兵民計甚悉也方今舊藩旣饒新藩且建非爾廉淸有幹材者誰安此警而易爭之眾懋之哉朕將大爾庸

○分巡汝南撫民河南按察司兵備副使郭士望

制曰朕祗承大業底定萬方僴焉念中原重地惟是藩臯之臣是倚更念我神宗皇帝芑貽賢豪釋薪積而湔濯舊徳弼我成謨況其分統均之政而系望名藩者明恩其愛焉爾分巡汝南撫民河南按察司兵備副使郭士望早冠楚材遂掄軒對載分華署入主祠曹旣持天部之衡卓負人倫之鑑一行藩省名香浮蘭■﹝艸洍﹞之溪幾月於宣襟韻徹桐江之水六息方旋於紛語百爲益暢於靜觀當予大政之維新適爾受除之載始蓋介守千尋峙玉竑材萬斛行舟揆策周詳抱中外兵民之上計陳言慷慨饒淸通簡要之風規玆以覃恩授爾階中憲大夫錫之誥命中州當天下腹心而宛豫居其陽蓋白羽析隈通隕襄間向蓋有倉襄焉土之人不云乎聖君如望慈父母焉亦曰望君如望歲今不然乎爾尙修爾徳以拊予腹心懋之哉宛豫人將豊獲於歲以恢慈望矣

○分守遼海東寧道山東按察使司副使兼右參議何廷魁

制曰朕光纂大歷綏靖邊陲念我先皇帝不憚徵繕以數百萬爲東人挾纊而文武大吏尙未有畫一策出一奇以指定白山木葉之間朕安得不厚屬於新命也爾分守遼海東寧道山東按察使司副使兼右參議何廷魁以子大夫髙第兩下舄鳬載參署爽迨鶴攜隼旟鹿夾熊軾以博綜遠馭之材調往最難堪之役更緣疆鯁孤特之望力持不可問之鄕蓋大軱旣發乎庖鉶錯節遂分於虞器僉謂兼資於經緯持予重任於東寧振積弱之軍聲山川動色剪方張之�勢斧金爲光玆以覃恩特以新衘授爾階中憲大夫錫之誥命朕聞豪傑用人以成功微獨其人也用及敵人矣以�之夫心於東西也我不能兩乘爲用而又棄土人以啖�安在勤天下於一隅也夫庸不足爲用而驚不能用爾以才用矣尙以膽智羅三韓而隨地以用朕且覘爾材名

○整飭遼東駐寬奠等處監軍道山東按察司僉事胡嘉棟

制曰朕光纂鴻圖底寧萬寓而東人未靖我先皇帝僴焉有東顧之憂蓋重授以撻伐而條次方略以固吾圉也則爾諸臬司是倚自非公忠有局略者烏勝其任爾整飭遼東駐寬奠等處監軍道山東按察司僉事胡嘉棟以子大夫髙第一參郡辟遂主畱銓迨入拜夕垣乃屢煩辰告遂因過戇悞致投閒僉云經緯之兼資旋適﹖紀綱之重任而爾駿气超成虧之外鴻謨操戰守之中運龍首以成謀驅虎牙而制勝訓練旌旗動色指揮斧鉞爲光獨運幄籌壯塞上尋常之膽先爲俎勝調胸中百萬之兵蓋以十�之靜觀合生平之感慨算以沈而透神以練而精念慶典之方新正膚功之可奏是用覃思授爾階奉政大夫錫之誥命爾不驗朝气乎夫爾之銳而攖槯璫觸世忌投荒而不懼者气也气定則能任气奮則能往合定與奮而成銳入其深瑕其堅將在此饒矣懋之哉練士而成朝气也予日望之

○江西廣信府知府衛道

制曰朕聞江之右多徙業於遠而靈山饒水間獨矜謹節義稱重業焉不識象山鵝湖遺風尙有在者乎朝廷欲表率屬城而振廸之微二千石誰其與我共此者爾江西廣信府知府衛道以子大夫髙第起居祕省佐政版曹歷著能聲載專劇郡操修峻遠器識沈凝契以端方道更嚴於拔薤載其淸淨治不擾於烹鮮法窮銖兩之姦澤徧桑麻之野閱爾奏績朕心用嘉玆特授爾階中憲大夫錫之誥命夫民進窮於吏退窮於豪得無咨嗟嘆息乎簡羣而憑稷者去之使吏不倚法豪不倚力爾治郡亦旣效矣尙竟爾材操將以膽智擔當世務朕且汝嘉欽哉

○山西平陽府知府髙登龍

制曰河東古股肱重地頃以薦災失業賦逋民流所賴良二千石表率州邑安小民於田裏用副朕與共之思爾山西平陽府知府髙登龍忠精敏劭博大端凝由廷掄而佐版曹積歲閱以臨劇郡而爾操嚴一介斷析棼絲宣明恩而表百城惇大體而課羣吏師帥人歌振鷺寬和野有蜚鴻所司以狀來聞特授爾階中憲大夫錫之誥命夫漢吏有納客而名章或卻屬而坐咎然雅志報國不藉豪敓名何如也爾控此上臨人非一譽尙爲實母爲名朕終不任一人之毀譽也行詔爾矣

○直隸保定府同知姚光祚

制曰邵丞秩亞二千石以宣王化佐長吏親人也京輔重地疊儆洊災其有贊符副政表率屬城使小民安田裏而無愁嘆朕敢恡崇褒焉爾直隸保定府同知姚光祚抱質學文居今好古薦登上國試教天雍遂端佐大邦以抒籌與�地當旁午人半呼庚淸肅而操紀綱精嚴而佐畫諾正學化悲歌之舊直躬當通介之交旣以力靖萑苻風行組練而旁搜藏簡間握屬城所司以狀來聞曰循良君子巳特授爾階奉直大夫錫之誥命悃愊之吏夙謂無華文學之吏或不兼政爾質有其文爲轂下端寮之最其一雪此言矣爾尙率爾眞竟爾學以調此如礪朕且汝庸

○駐札岫巖撫民兼海蓋管糧直隸永平府同知張文達

制曰念我先皇考以先皇祖遺白山木葉之憂遂至僴焉東顧發金錢百數萬而浮濫尙存耗螙未洗非得廉辦之臣孰爲朕善酌盈虛保護元元漏卮終何以實民急終何以濟也爾駐札岫巖撫民兼海蓋管糧直隸永平府同知張文達長才聳壑峻節昂霄擢自賢科歷遷重地而爾撫摩玆愛輸挽淸勤功著倉箱歡騰井竈拮據造軍民之命脈綢繆固畿輔之藩籬剔蠹細入秋毫卹隱明含皦日所司來奏僉曰汝嘉玆以覃恩特授爾階奉政大夫錫之誥命於戲遼之民與虜相習也山川險易其集餉騷動半天下將遼終不可用乎諺曰巧者不過習者之門以爾著績東隅尙其益勵初忱佐我國家大計欽哉

○管理遼東金州海防淸軍山東濟南府同知李居簡

制曰國家秩少府亞二千石以佐專城乃幕府僑設特資彈壓其雄要視二千石不翅重也矧三韓弗靖六合皆兵非精敏練諳之士曷稱其選爾管理遼東金州海防淸軍山東濟南府同知李居簡貞心遠略峻宇沈衷早薦鄕闈歷參邊郡爾乃緣經術而通務抒雅抱以匡時操勵茹水法嚴拔薤獨運興除大計深悉利害機宜士無脫伍海不揚波可稱精敏練諳矣玆用授爾階奉政大夫錫之誥命於戲漢人之言﹖冊營平也曰羗獨足憂耶百萬之需寄於海若斯亦東人之大命用兵不練不精士不核不練乃將乘虛而爲漁也卒伺冒而爲市也文吏兩乘其獘以飭喜怒於中而誰練之誰核之也懋哉力破積習愼我繆綢朕不以格格汝

○遼東廣寧駐札管糧山東濟南府同知馬紹芳

制曰在昔我皇祖念遼左軍興而廣鎭當西夷之雄要特選精敏有幹略者往倅其地以筦軍儲一切機宜得與聞焉國有大慶寧忘爾勞勛乎爾遼東廣寧駐札管糧山東濟南府同知馬紹芳乃原任工科都給事中汝松之孫湖廣布政使司右參政允登之子粹品鴻才淸風亮節迨蜚英於壁水遂振彩於花封旣簡輿情擢遴巖鎭借箸起孤城之孱膽投醪布絕塞之陽春處危岌而能禦以安閒當煩銈而克籌以暇整馬騰士飽食足備嚴向者�闌入而能以意調發隨創而去覘爾風猷矣朕甚嘉之玆以覃恩特授爾階奉政大夫錫之誥命夫遼之地危於無兵而非無兵也遼之兵危於無餉而非無餉也金城方略朕不中制爾其悉心大計佐元老壯猷以圖滅此小醜朕不以格格汝

制曰三妻並貴司封氏所不掌也朝廷覃浩蕩之恩敷天同慶矧邊獥勞吏猶朕所加意振作可無破格以旌之爾山東濟南府同知馬紹芳繼妻邢氏靜嫻則訓動應圖書和以蒞眾而成嚴恭以承尊而能愛前猷力紹宗佑靡昌念芳澤之猶存睠學機之中斷特加顯命式慰幽貞玆用贈爾爲宜人錫鸞綍以爲華佩鴻庥而如在

○山東登州府同知管自在州事段展

制曰朕承先帝遺謨底寧方寓而東夷永靖每期邊吏滅此朝食乃若公忠良牧負幹局以固吾圉遂以分朕猷念者朕敢忘報爾山東登州府同知管自在州事叚展徳度端凝才華敏茂蚤掄鄕薦歷綰名城以田民兩敝之區當戰守不常之會而爾才周四應謀尙萬全羅邊略於胸中玩�情於掌上遂使鶴表風淸體關月淨予一人甚爲嘉之狐鼠魂消於城社旃裘膽落於威名是用覃恩授爾階奉政大夫錫之誥命於戲白山木葉之間旁扼夷落爲陵京重地所賴內拊百姓外撻狡�者微爾懇衷介守不以錯幹局也爾之撫災黎處運事著績先朝茂矣其尙益殫厥心以撫此遼土朕不忘東顧其寧忘爾

○直隸保定府推官夏嘉遇

勅曰郡國設理官以參佐二千石謂以理理之也我文皇帝命所司愼刑惟曰揆之以理朕數出徳號霈宥下土而苛吏燻胥民在鼎矣有能體朕意以理衷法朕其有愛焉爾直隸保定府推官夏嘉遇廉謹而操遠局精嚴而運沈衷一冠廷掄遂分郡憲以三輔凋罷之會當五方雜沓之區贊爾惟良綜於下邑卽圓方異格或躁靜殊材而經閱則事精悉咨則誤寡羣吏不逃名於寄治屬城絕納響於托公遂使庭無呼謈之聲野有蜚鴻之頌巳玆歲閱特授爾階文林郎錫之勅命夫理以專軄寄元元命脈而其寄軄且以核吏治無樹苛慘於元元古不去乎地廣不可狹也民眾不可苛也上谷重地而以明允用其博大亦旣效矣尙竟爾志以明庶獄遂及庶官朕且顯陟爾

勅曰昔謝媛佐其夫商人吏之臧否榷政務之得失種種有條理而其夫遂不以富貴累其心賢可知巳爾直隸保定府推官夏嘉遇妻郁氏靜嫻則訓動應圖書夙儆調機以光素業尙垂宿縞式佐官常頃所司告朕曰爾夫仁行法外淸畏人知計惟爾主中饋調內言用以成爾夫子廉淸爾玆用封爾爲孺人夫木有理曰初若以力解也爾尙力以理爾家於成肋爾夫竟成於理

○直隸保定府推官範紹序

勅曰上谷依日月光際爲天畿浩穰民囂而俗易偸地重而法易翫凡以三輔之雄城五方之都會也其佐我良二千石以捐煩去苛而就吾理惟良司法是藉爾直隸保定府推官範紹序學自庭聞品成孤詣蚤掄上第司憲名城處煩囂以澹寧馭盤錯以利器片言旣折若矜如見之肺肝百口無詞尙權不經於銖兩要以法必行於疆近恩無漏於單宗禔身冰玉之中會法科條之外遂使吏解聞風之綬人依隨雨之重蓋持一衡以表百城懸三尺而平五聽可稱精敏遠局矣玆以覃恩特授爾階文林郎錫之勑命理爲朝廷寄元命而亦時爲大吏寄耳目耳目久旣大吏反不得自有其明聰夫以法行意者驕也以意行法者恣也惟勿驕以去偸惟勿恣以去翫無亦曰理不幹其耳目大吏乃不幹其聰明乎懋之哉朕且耳目寄爾矣

○山東東昌府髙唐州知州師心

制曰州牧秩亞二千石而臨邑長乃其字人猶邑也故膏雨其人而襦袴之口牧寧獨誇屬城之雄乎有能俾乂可靳褒嘉爾山東東昌府髙唐州知州師心以省辟髙等載參大郡歷典方州以冠蓋之衝當凋疲之會兼以歲時不易加之菑盜頻仍而爾廉以褆躬精於檢下法嚴拔薤而豈明威澤�懷嬰而寧市徳遂使綘衣宵遁赤地春生階少諍辭人歌明牧玆以歲閱授爾階奉直大夫錫之誥命夫分甘絕少以爲�也長吏子視方國而茹其哺乎丰修備菑修�爾旣瘽身從事以保流傭矣尙竟爾猷念左�我蒙袂遂以康我王國朕不以格格汝

○山西澤州知州王所用

制曰州牧秩亞二千石而旁領屬城徑達藩臬則有若閫之長溪晉之髙都而髙都爲大其司牧能宣布徳意至以兩地奏歲成朕敢忘報爾山西澤州知州王所用材操峻朗標韻淸通一對彤庭再麾紫馬當吻海泒江之要會更髙山深澗之雄藩標華實於魚鹽惇儉勤於種牧而易民同化易地同操所司來聞曰事治民�風��絕朕甚嘉�戡用授爾階奉直大夫錫之而命嗚呼朝廷課最民功惟視其無過於百姓�或上賞其功而下摘其過則利有愊易嫚也思有畔難循也爾旣閱南北而吏民同聲曰功矣尙循畔而行無黜嫚以慠其成朕則顯陟汝

○四川重慶府合州知州羅萬象

制曰西川去京師最遠而州牧去裏最近其有�宣徳意爲朕親民於遠則萬里猶尺階也爾四川重慶府合州知州羅萬象志介方廉器姿敏茂蚤掄鄕薦出典方州而能任質推誠系彊扶弱蘇累歲之凋殘補百年之曠闕使者數輩咸以最聞玆特授爾階奉直大夫錫之誥命漢重悃幅之吏非謂餙敞垢也修身取譽無釣奇於官耳爾簡失有簿求告有皷尙懋爾實修無以績成而替所爲悃幅者朕將選諸所表以次用之欽哉

○貴州貴陽軍民府廣順州知州萬曰棟

制曰朕聞新沭者必彈冠言勵精於新也夜郎萬里新民甫定沐浴周澤矣凡我二三長吏尙有彈冠之思乎朕不忘報爾貴州貴陽軍民府廣順州知州萬曰棟名蜚槐市驥展泥轓兩典方州兼籌壯邑而能手開艸昧力起傷痍輯歸鴈於澤中懷鳴梟於境上遂使漸成殷賑復見威儀役無黔晳之謠作有袴襦之詠玆以歲閱授爾階奉直大夫錫之誥命詩不云乎爰得我所樂以民土爲所也爾惟廉不藉資於地爾惟平不鄙夷其氓遠人業倚爾樂土矣爾尙竟爾廉平母敓其所朕則嘉汝

○直隸保定府唐縣知縣陳於堯

勅曰朕念畿民依日月光際大澤惟先大役亦惟先頃聞歲祲有道殣焉是吏奉吾詔不勤而人瘼不省也其有仰體朕意康我畿人遂以光於爾前業朕將尊顯之爾直隸保定府唐縣知縣陳於堯以省辟髙第綰綬名封當歲比不登吏或爲蠹而爾神閒气定識遠防周惠徧桑麻野有鳴鴻之頌令行稂莠庭無憑稷之姦比使�白奏爾狀曰眞誠謹恪殆有漢吏悃幅之風��特授爾階文林郎錫之勅命漢神爵務綜��曰舉廉吏欲得其眞也廉乃不剝眞乃不�爾先人守晉陵不嘗以節約失過客歡乎爾�竟爾操爲眞品俾課吏者曰晉陵之子也朕�爾矣

○直隸保定府完縣知縣徐克讓

勅曰朕嗣膺大歷覃敷殊仁重念日畿赤縣固��所先曁也而應聲之徵亦惟我畿民是需�非公忠豈弟烏能體徳意以達人瘼者朕且得其人尊顯之爾直隸保定府完縣知縣徐克讓一掄省辟載綰名封表三異於一同戴二天子兩地爾其法嚴拔薤操凜餐冰蓋去謠方見於何思來誦更勤於廉暮識察興除之窾郤力調寬猛之機宜當盤錯而器利靑萍軫孑惸而念浹白屋以故氓驩眾母吏肅神君三尺常懸四郊無擾玆以先帝覃恩授爾階文林郎錫之勅命古稱壯哉縣非曲逆耶以望都彈丸不足以展驥而雄飛於斯也尙有壯猷以稱斯邑乎望當子�而罷曲當廣錯而悍爾�蒞之而輒有效也覘爾材操矣遠爾識以壯爾猷勿徒以縣壯也朕不以格格汝

○直隸保定府蠡縣知縣韓光先

勅曰朕祗承大歷綏靖方隅重念畿人士依日月光際所欲輕徭薄賦以先萬方詩不云惠此京師以綏四國微吾廉幹吏誰與其此者爾直隸保定府蠡縣知縣韓光先以子大夫髙第一�紫水之符載下蠡陽之舄而爾誠心直道介�宏材以繁囂未定之氓當災盜叢仍之會而之周四應力挽一同調徵藝於煩興靖根株於�據遂使野余佩犢市罷探丸蓋公淸立冰蘗之中讜朗在簿書之外豪敓詟心於手奏單宗�命於衷慈穆如旣詠苃棠仰若載勤接樾玆�覃恩授爾階文林郎錫之勅命蠡吾固安陵��之子午也而北接澤國地重而易囂民雜��動以肅廉矜旣再試而效矣囂不可劇也���擾也不聞瀛獻之役遂煩朝聽乎永肩一心以副予綏靖至意朕且有遠注

○直隸眞定府眞定縣知縣王聘

勅曰東垣固燕陲趙際列在大吏戲下長吏多趨期會飾廚傳期以奉文奏調憑軾之口有能以利器當盤錯而神閒周應不輟拊循則材局可按也爾直隸眞定府眞定縣知縣王聘資猷敏劭操履淸嚴一對明廷再銓壯縣地當午道塗滿庚呼詬租於民田荒瘠之區課理於災盜叢仍之會而爾法嚴銖兩澤究單煢使庭無呼謈之聲野有蜚鴻之賦吏民懷畏遐邇恬熙所司來聞蓋譽言滿篋巳玆特授爾階文林郎錫之勅命詩不云乎挹彼注玆朕廉爾材局而倚郭移之爾治倚郭猶支邑也爾尙酌所挹注以旁鬯爾豈弟乎夫萬民愛之萬民之吏也朕將於民取吏焉

○直隸廣平府永年縣知縣張振秀

勅曰平幹爲輦轂繁要而倚郭又大吏宇下古稱縣劇而難治地近而易知則曲梁一都會也長吏明體朕意惠綏元元無飾憑軾之口而塗上耳目其寧獨繁調之爾直隸廣平府永年縣知縣張振秀以射策髙第簡令畿南旣遊刄於彈丸載移弦於望地而政成就熟操凜餐冰髙華競爽於聰山孤潔同濡於﹖﹖釜水其效至吏民懷畏參佐同淸朕閱程書咸曰聲施兩地未嘗不必賞焉是用授爾階文林郎錫之勅命公孫僑不云乎大官大邑身所庇也不庇於人不庇於身朕不敢﹖﹖靮良足於千里而庇爾身矣爾其念尹賞之治劇而庇於民乎朕不恡大邑其於大官寧恡焉

○河南衛輝府新鄕縣知縣董用威

勅曰朕聞大梁爲天下要衝新鄕又中原重地而地瘠民貧差繁賦重乃有長吏加意拊循能薄我租庸淸我郵傳遂以蘇我罷民者朕其忘報焉爾河南衛輝府新鄕縣知縣董用威幹度端凝風猷詳練以省辟髙等綰綅花封而訟獄繁興盜菑叢起且民日困瘠兼徭賦逋亡爾能若系親民以文飭吏遂使野有蜚鴻之頌庭無憑稷之姦斯亦廉能之選巳是用授爾階文林郎錫之勅命夫口咈心兪之謂公心咈口兪之謂私朕聞吏治悃愊者調心通脫者調口爾尙一乃心力以竟爾材操俾小民有心勤焉而無徒以口適也朕不格格爾

○陜西西安府幹州武功縣知縣相邦教

勅曰朕聞圖經於邰稱其沃美髙厚顧其人猶頌思文乎吏綰銅墨亦欲食而教之也今以口量地其於口猶有餘而食之甚不足立我蒸民寧無念焉爾陜西西安府幹州武功縣知縣相邦教風猷敏劭襟度軒翔一冠鄕揄載分花懸而爾材揮遊刄分凜餐冰執精心以照逃亡執定法不搖豪近遂使庭無畱牘野有蜚鴻所司來報曰政希漢吏仁洽邰封爾風格可按巳玆特授爾階文林郎錫之勑命邰農國也吏可以農諭夫農之道生欲深而猛熟欲淺而廉吏亦閱淺深酌廉猛鉏非其類耳爾尙睹黃茂而是藨是萒朕終不調爾奢望也懋哉

○山西平陽府臨汾縣知縣劉四端

勅曰朕初纂鴻庥勵圖堯舜之猷遐覽史策堯都平陽介在我股肱郡方欲詢咨遺風以述大化而賢牧令敷奏底績朕其忘褒揚焉爾山西平陽府臨汾縣知縣劉四端以彤軒髙第爲赤縣神君旣遊刄於彈丸載移弦於重地爾乃淸涵皦月慈煦春陽運行雲掣雷之才勵照乘千霄之品遂使政成兩治能冠百城所司奏爾績曰宏材實政眞品純心朕甚嘉之玆用授爾階文林郎錫之勑命今之臨汾去古帝時綿邈矣茅茨土階固古昔盛事其儉朴之極流爲僿嗇至與國家競什一之賦不得不煩鞭敲爾獨能以爾母之慈動之朕益信堯舜可爲於今日矣行且召汝以襄予治懋哉

○浙江寧波府鄞縣知縣沈猶龍

勑曰句章爲甬東倚郭東南一大都會也環山濱海民瘠而囂爲長吏者能循俗雅化酌靜�����元安堵朕敢忘報爾浙江寧波府鄞縣知縣沈猶龍粹品軼才鴻衷遠略升華軒對制錦名城爾乃操勵茹冰澤成馴雉練敏以行愷悌廉公而用精明百里淸恬鳬舄下花封之月一同歌頌鶴琹淸赤堇之風譽望翩翩奏且盈篋矣朕甚嘉之玆以覃恩特進階文林郎錫之勅命朕閱漢史其良吏治行卓絕乃得被璽書夫卓絕之治非有它異能也瘠者能安其瘠囂者不競其囂而巳爾何以與民休息乃爾朕且卜爾大受矣爾其尙益勵公忠以需顯命

○湖廣辰州辰溪縣知縣左天徳

勅曰朕聞辰陽險遠而俗朴乃巖谷間或雜猺俗也今復爾乎所賴字人之吏勿鄙夷其遠而以朴易之加瑣科焉朕勤遠民敢忘遠吏爾湖廣辰州府辰溪縣知縣左天徳以省辟髙等分篆花封而爾精於簡下廉以禔躬淡寧不藉於紛奢郤絕倍嚴於孔竇庭無憑稷市絕探丸百里含甘三軍挾纊士振鹿萃之響野余雉陌之謠所司奏爾狀曰政平訟理吏畏民懷殆古漢吏之風焉玆特授爾階文林郎錫之勅命古人謂吏有資才何可學也獨廉可爲譜耳爾念爾先寧州乎兄弟競爽而家有垂橐然爾固食其餘也爾尙堅爾操佩爾詒謀俾人謂爾祖孫不減胡威父子也朕顯陟爾

○福建延平府南平縣知縣商之彜

勅曰朕聞劍浦當八閩之衝土瘠氓罷至數易長吏而不臺微廉幹饒智計者誰其調憑軾之只以爲予調待哺者爾福建延平府南平縣知縣商之彜以省辟髙等出綰邑綸而身禔冰玉之中器別盤錯之會才周四應匝時百廢俱興政集十奇萬口二天有頌頃禦史大夫奏爾績至曰髖髀應手痌瘝切身斯亦循良之槪矣是用晉爾階文林郎錫之勅命昔我成祖文皇帝諭所司愛民在實惠而重懲其害夫害非必盡可瑣爲墨也熒聽而瘼不以聞驚愚而澤不以究耳爾緣舊敍顯被新綸尙竟爾實鏸綏我遠氓哉朕將修初政以登進爾

○廣東瓊州府樂會縣知縣吳爾植

勅曰朕僴爲念嶺嶠越在萬里外吏當捧檄陛辭朕意與遠其治行髙等不浹月達朝廷而次第褒表之比於日畿安在萬里不咫階也爾廣東瓊州府樂會縣知縣吳爾植才識中通風猷外偉彩筆蜚聲桂籍靑氈綰佩花封當閭閻耗敝之秋正庸調頻繁之會而爾神周四應才過千人禔躬介凜餐冰批郤力閒遊刄秋毫而上悉以與民蚤夜以思無非爲事澤必徹於東郭法靡藉於南金以詞組定囂訛持寸衷噓枯朽恩徧桑麻而非惠法行稂莠而惟嚴卓有擔當立蘇凋瘵閱爾程書中予賞率巳特授爾階文林郎錫之勑命夫天末僻遠惟良吏喣噢而拊摩之無法朿焉如駭鹿而更欲勝之也爾尙竟爾材操因其俗不易其宜將萬里在尺階也朕不忘遠民其忘遠吏

○廣西平樂府平樂縣知縣王淧

勑曰朕聞昭潭爲嶺表喉襟而灘瀧中分俗固伯仲沅湘也頃以租庸無藝弦誦稀聞且時苦峒夷焉吏無鄙我遠民而嘉與拊循朕其忘遠吏爾廣西平樂府平樂縣知縣王淧以明經華選綰綬一同而胸有藏書室余塵甑批郤力閒遊刄禔躬仲凜餐冰法靡藉於南金澤必徹於東郭持寸衷而噓枯朽以詞組而定囂訛所司以廉幹來聞巳玆特授爾階文林郎錫之勑命爾亦聞漢吏之悃愊乎要於吏民同聲曰不煩耳爾闇然行徳尙庶幾近之夫天子使吏媚於庶人何得煩吏民而上結也爾之先蓋有刻五瘴說者竟爾材操肩蹤往烈朕不爾格

○魯府長史司右長史楊允榮

制曰朕肇纘鴻庥大慶寰區在廷之彥咸被褒揚有弼亮天潢長我王國者其忘寵錫矧魯藩猶稱守禮信義資爾輔導良多乎爾魯府長史�右長史楊允榮以甲門貞族策譽成均參����淸理藩刑而斧斷睠登輔相式佐名�乃��������於穆醴積誠修巳��社於雪園ｎ甚�之�以覃恩授爾階秦政�夫錫之誥命漢�諸侯王相秩亞九卿故爭自淬勵以����天下何多以藩服軟車﹖稟也無亦淬���與�者廷臣議流遷朝秩惟爾�之無�以長��王門也

孫男之淓編次

卷之十六終

●髙陽文集卷之十七

髙陽孫承宗稚繩著

門人馮洪業茂遠較

墓志銘

傳

祭文

◆墓志銘

明都察院左僉都禦史贈右副都禦史太子少保浮丘左公墓志銘

明累贈光祿大夫左柱國少師兼太子太師吏部尙書中極殿大學士振野李公曁配累封一品夫人鄺氏合葬墓志銘

明光祿大夫左柱國少師兼太子太師吏部尙書中極殿大學士贈太保謚文敏李公曁元配一品夫人陳氏繼配一品夫人趙氏合葬墓志銘

明中憲大夫雲南按察司副使浚泉井公曁配封孺人累贈恭人盧氏合葬墓志銘

翰林院簡討劬生王公元配孺人姜氏墓志銘

樊令公墓志銘

明安州田烈婦成氏墓志銘

明鄕飲大賓義官仲兄再吾曁配段氏合葬墓志銘

○明都察院左僉都禦史贈右副都禦史太子少保浮丘左公墓志銘

今皇帝禦極殛譴逆璫諸得辠熹宗皇帝者遂次第優卹以忠死璫諸臣於是都察院左僉都禦史左公光斗贈都察院右副都禦史蔭一子太學生予葬祭祀鄕賢再贈太子少保予三代誥命因念熹宗皇帝以堯舜聖資適中人作逆嬈節內訌京貫外合希進尠志介者入爲爪牙諸君子方乘泰用壯而璫類繁穪憂在廟社是時公爲左僉都禦史與左副都禦史楊公璉怲怲爲根本遠謀璉先疏璫忠賢二十四大罪旣上公復疏三十二斬將以十一月二日繼之而其下泄之邏者遂於十月三十日矯旨削奪去當兩右子倡議擊璫一時中外共擊之璫巳錯愕待死而朝無嘉琦乃恣節甫遂至削奪諸君子如振落而鼓唇攺面猝嗟反復讀劇羙之佞辭發指舌噤嗛嗛媼相矣自非聖神首出次第殲滅將安�於慶言誰爲畱唐業奄者乃知天篤�聖神生公忠以拆逆鋒抑且疆其毒成此公忠遂畱一綫綱常於世然則公之功豈徒一死明其大而登仕十八年凡所傾納正人以破沮�說而糵牙卽爲蚤計總成一爲朝廷不顧身家之公忠嗟乎二公言而世囂二公死而世喑然則公之言公之死竟何如當光皇帝登遐也康�居幹淸熹皇帝仍居慈慶蓋康妃固光皇帝所托拊東朝而登極命��貴妃於是中人有垂簾之語廷臣憂之公隨公疏爲疏曰內庭有幹淸猶外庭有皇極惟皇上禦天惟皇后配天得居之今大行皇帝寶天選侍旣非嫡母又非生母儼然居正宮而殿下乃居慈慶不得守幾筵行大禮典制乖舛名分倒置卽先皇貴妃之請亦在彌畱之際其意可知且行於先皇則伉儷之名猶可行於殿下則尊卑之稱亦斷斷有不可者倘及今不蚤決將借撫飬之名行專制之實禍將有不忍言者乞收回遺命速移別宮庶幾宮幃淸而名分正於是康妃奉旨移仁壽熹皇帝還幹淸而中人尙復誻沸公復疏曰皇上旣當還宮則選侍自當移宮惟是移宮之後存大體捐小過比其特恩在聖衷調護在輔相疏與賈禦史繼春及閣揭同日上蓋防微捐過朝廷忠謀而猝命踉蹌則中人爲之初王奄安以正言標幟帝側自附正人魏奄忠賢乘間殺安而收其犄安者一璫死一璫披猖不獨�類恣憑而非其類亦覺欣合其所按盡憂國公忠而稱詔誅翦數數至今上所譴戮又盡三案附忠賢者使諸君子盡如公不畏璫寧復有璫又使盡如犄公者之畏璫寧復有天下善乎髙總憲論三案也寬與上嚴與下雅與公合可謂大臣矣公初削奪而南逆輔微嗾璫刼裝以逮璫不聽巳而策蹇就道裝殊寥寥則又私曰幸無搜旣公得以初服歸拜堂下從母夫人移輿馬費自分死矣苦無以對兩尊人微以椒山西市及滂母暗解兩尊人而諸逆璫謀逮益急徐大化劾楊左矯旨俟汪文言逮審及鎭撫司兩拷文言遂以文言連逮公是日一號殿災大風折屋樹先一月公弟光先不敢試春官歸悉長安諸構謀狀公自若適楊公璉來問震藥原羅且曰勿恨公復曰死何恨但死不歸君父而先時擇便我輩怕死矣日束裝候緹騎旣緹騎至公自若惟私語弟曰父母老矣吾何以爲別巳而曰爲忠臣不能爲孝子矣妻子環相泣不問勉其弟曰率諸兒讀勿以我戒而謂善不可爲比開讀晴空忽雨如注讀竟而止里人數百里奔集哀號諸壇廟大張榜檄爲憤激公曰速我死矣懇止之檻車行傾城數百里諸父老子弟遮擁馬首哭聲動天地巳乃頂香禱北闕復拜緹騎卽緹騎涕泗莫能仰視又密約數百人伏闕上疏公以長年徧慰之抵黃河乃返過徳州迎諸懷感慨者越千里吁救簌簌泣道傍過河間司李某事公如平生止白溝則容城孫孝廉奇逄選貢奇彥來會公語曰自古皆有死惟椒山得其所壋聞而憎之防更密下緹騎逮公者獄復矯旨捕親屬公弟光明以王蒞民語先避得免旣下公詔獄遂以受金脫封疆罪臣及妄議移宮受薦具詞謝上矯旨嚴追以五日奏又矯旨嚴追勿縱故每比倍爲嚴酷占酷吏阿比爲茹無過者公惟呼天特密屬弟光先曰我苦勿令二親知及比無完膚猶從茶注中出絕命詞曰辱極污極痛極死矣死矣如二親何血與淚漬慟不忍讀公弟明潛白溝傳捨張於度果中孫鍾元奇逄殆漢兩裴瑜焉而以鹿太翁爲寧宇鹿太翁者鹿太常善繼乃翁封公正也時上下忿患而愳染逮不敢向邇翁獨以魏邵之護弼也而醵金先以魏公子學持所醵百餘金往應比翁仍策馬星行郡縣其父老子弟各設部分募應太翁而公巳斃杖下矣公途中有衰鬂孤孀之句又云欲托五戚詣閭闔恐驚宸慮轉傍皇其忠孝大義起念輙在君父當倉遽略不作轉語予頗得之鳳陽黃生云公時年五十有一其夜長虹亙天裏中星隕光灼灼大如斗三日出殘骸面貌尙如生艸率具衣冠附艇而南所過獨虞公大復爲奠賻呼人至記室慟哭董公應舉以片幅出短章來祭時矯旨坐二萬金下撫按追比伯子國柱就獄縣道掩淚行刑籍田廬不滿千餘並籍胞兄弟八人仍不滿萬餘株連同堂同宗巳及三族十族始滿二萬一時諸生在系者十餘人獨三四人以料理傾納免系甚以省視封大夫病並捕下獄伯兄死太夫人死仍矯旨下追薦謝封大夫聞報暈且死旣蘓而痿時偵邏四出以飄撇恣其啖咋途有聲余輙罹网伺益眾以心冤而靡有胸鳴者楊直指春茂抗疏悉破亡狀得免天下訵直指疏爲快嗟乎時乃有直指乎無何李夔龍怨直指謂直指曲庇公以璫遣中官搜南州地會避王舟未遽前而璫敗時丁卯八月二十一日也公旣死其黨仍議坐移官通內當剖斬奴沒賴新參馮公銓洎陸道長免焉今上擊璫優卹公忠之詔屢下公弟光先更以公狀伏控乃定逆案先後卹公如制封大夫猶及見之裏中士民合詞請祠祀公撫按一下各捐助有差按狀公諱光斗字共之號滄嶼更號浮丘生之辰當大斗故以名始誕有火光繞屋之異資岐嶷以六歲就塾目過數十行無畱而措語成文點黑﹖主不謬封大夫心器之語其師曰吾祖難當公佐唐以王爵廟食於浮長二公羙須髯國初徏桐全活無算大父父代多隱徳後有達者意在是兒但虞身躍冶耳乃屬師繩兒誤九歲屬文詩賦輙口就歲饑盡室粥食作粥賦鄕人至今爲談禾﹖舌年十四漸有文名麥一干三枝作瑞麥賦太守異之性拓落好購奇書喜讀節俠傳記然試輙大利封大夫爲延名師課讀業日就鄕副憲戴公遂延以師諸子若孫業日精督學陳公子貞乃錄入泮時年二十二未室丁酉始娶母黨周夫人兄弟九而公爲中子故以兄弟居學爲巳任課每語人曰貧家無樂事率諸弟爲文章見其各成一藝便欣然忘寢庚子科鄕試十一名再不第每自諷以課諸弟無何周夫人歿娶戴孫嬡丁未成進士仍十一名兩魁藝天下誦之後且以振都人士筮拜中翰兩奉使絕饋遺不入兩漕大水穪貸賑三黨仍佐邑令爲賑或以爲所辦公愀然曰當居貧洊饑兩尊人啜粥兒女菜色親屬待舉火者尙數十家豈一官而獨難之周嶽翁有妾娠而遭妬出五月生子贖之登譜矣周歿而族人以半產啖公爲構公斥郤之尺寸悉歸是兒更延師訓之癸丑選入西臺候命八年彊半依膝下築龍眠舊居課諸弟題曰此間有伏龍鳳雛每縱談古今言元佑去亂法不去亂人爲錯又言李伯紀爭事不知爭人事之失一事人則無窮故百年之計樹人乃吏兵用人之人更重笥常有筴疏天下豪傑主名日爲條次曰精神在此又言宮府鉤連魍魎晝現以宵小托婦寺以婦寺釀夷狄凝陰感召寢費收拾而本癥從一穢濁始故徵治以人徵品以淸巳未命下卽紏大司馬三四紏新舊平章巡中城卽捕銓胥搜假印假文卷假官各百數蓋加意用人之人其兼攝西北城司城奉要人意當暑系無辜者二絕其食公手批釋之得不死領屯差念勝國初倚漕東南晚至不可支緣北人不知水利遂不觧力田疏三因十四議請仿漢力田科以田爲殿最其富啇大賈子弟不得志於南者得徙力田以導北人其風厲有司以屯田另爲舉劾又疏開屯學費一取給於屯制一一報可當神皇帝不豫璫朝璫忠賢矯令旨索世廟戚畹絕莊公封還不啟曰尺地盡殿下有但禦史奉命巡田安敢私以田授無何拉巨璫奪子粒螙屯田持疏紏之十三場日課積逋乃重以人逋而蕪賦逋愈積不可問公力請蠲逋民乃復徵收乃饒每登塍勸相曾不勌欲風雨蓋天一文計在兵饟惟屯興稍可佐田口錢故樂不爲疲是歲租倍攺理學比學政之難難於髙率早狥故庸或讙前奇或讙後詎難起衰抑虞深溺公以髙華泰斗羣學盡屏情緣獨劘道誼每援扼塞磊落之奇材於驚人語有竟牘紅勒而詞組見奇其所援多兩第髙名文準於式數準於額每曰士一登場父師輙取爲劵予稔習之而忍忘之特疏開武學頒班經武淵源期得兼資奇偉所至較諸生射頒射藝錄刻兼材錄有古弓箭社之遺其意特達故士競射而膽識爲開又置水田於涿贍貧生給八郡鄕試卷著爲例兩巡不薦謝卽俸入盡付封大夫而又好急難故十八年橐如洗逆黨仍以爲謝殺公凡公所爭惟大體在察吏廉貪窳惰而登下之不樂苛細毛舉其蚤計有後然而今不必然故世人初訝不然而竟以爲然當辛壬東紛人思擁衛故人出典兵旣不程刀兼不忌嫌若內戚內閣內宦公並疏紏之然好錄識諸負鈐略者獨不輕爲剡薦其於遼撫熊公初起輙疏規之旣罷再起又特疏救不快於熊者及遼失而憎熊者坐熊通�公獨曰有本辜張魏公以逗𨖻殺曲端而不入別意當無憾公介直不阿歷兩巡不納朝客書不狥中常侍若輦下貴人自其宿植而酌情揆務不漫不礉�掩覆人小過而衣飭其鈚誤下吏呈署錯第令易之其私相詬揭多引焚之每言恩不可忘過可忘予向言範忠宣別羙勝汲長孺合巳也公拜予言初遷大理寺丞晉少卿踰年拜都察院左僉都禦史是時趙公南星李公勝芳陳公於庭司銓孫公瑋髙公攀龍楊公璉相次司憲吏科魏公大中河南道袁公化中調考功鄒公維璉再調程公國祥佐外計諸君子慨然澄淸而璫且收天下無行義之尢者以抗諸君子遂以推謝撫逐吏垣逐部院公巳艸疏發家口曰無以孤兒寡婦累人而陳少宰於庭又擬喬�升馮從吾爲尙書遂與公並逐而璫一恣諸君子一网盡矣痛哉公嫉惡如風特先剚刄於羣姦所藉迹其手撲逆熖豈事一事是非�當舉世歸璫之日獨公一二抗逆爲正人嗃矢試問一時逢璫何異漢新卽眞人出禦而不先有正人誰爲持此朝夕之世令元憝低佪而不敢騁嗚呼外周內唐詎乏懷英而一日稱功四十八萬誰復爲精忠向者往指三案諸君子好翹嘗事以居功乃諸君子半死逆璫將無璫之逆仍三案嘗事而死爲居功也且三案從璫者有一不受璫推擢而同其死且流譴者幾人乃知事系宮璫要不得迂周防釀逆患至天下無一敢爲寢言又無一敢不爲頌言昔唐人之論張許也守一城捍天下以孤疫當彊虜蔽遮沮遏天下不亡予以誦二公而因以坐觀圖存愧附璫而未死者公之功大矣公之先徏桐者爲長二公諱某諱某某爲公大父自某以下三世俱以公贈太子少保父父某初封禦史今封太子少保王母某氏俱贈夫人母某氏初封孺人今贈夫人公初娶周氏累贈夫人繼娶戴氏封夫人丈夫子四長國柱以廩生承蔭配方工部女次國禾﹖秉邑庠生配何方伯女次國林邑庠生配姚孝廉公女次國材公逮才六歲聘吳大司馬公女長次戴夫人出三四表令人出女三長室戴禮部公嫡家子邑庠生�閭前死周夫人出二室方太僕公嫡家孫庠生禹甸三室方工部家子邑庠生孔文戴夫人出孫二長之駿騁馬太僕嫡孫女次之駒孫女一許方太僕三公明經爲媳伯子等將以崇禎五年月

日以新命葬賜阡而以姚孝廉等行述鹿太常善繼乞銘銘云

銘曰嗚呼馭下錯貸防上姦窮上操下防益亂下竊上馭伏戎嗚呼挺不可械也藥不可庸也移不可逄也集菀死逆集枯死忠逆之不死亦死其胸嗚呼春秋義缺蒲脯恣凶觸惡不辠郤座不功不耳不目不瞳不聰嗚呼誰以佐鬭誰以佐雝不有公死誰開大朦嗚呼誰缺爾斧誰煩爾獞不有公死誰折狂鋒嗚呼先皇帝未飭六轡今皇帝未禦六龍不有公死誰挈綱維而授天公

○明累贈光祿大夫左柱國少師兼太子太師吏部尙書中極殿大學士振野李公曁配累封一品夫人鄺氏合葬墓志銘

予邑文行世家則有郡城之劉龐口之李兩族罔不祖孫父子甲第蟬聯而劉得其四李得其三李饒孝廉二其在者發元仍當千佛上第兩族多文而又罔不簡朿至行其幅巾方袍安爾蓬繩絕不效大家兒弟而質有其文乃丁甲繁多則李尢最予與兩族多婣親在諸生則與孝廉發元之祖龍塘中翰國棠之父肖野洎少師元冶之太翁振野爲友而中翰霮之父玄溪同入序玄溪之子孝廉震同予兒籍而侄鍈婚婣兄弟也乃少師實師予蓋太翁歿卅年而太夫人歿時少師歿巳逾年當少師歿而堂於耋室於婺藐孤於庭眾爲心惻無何太夫人歿益爲心惻然太翁摭古爲咡寶樹於霄太夫人黃扉退食佩規聖善赤舄承歡作頌闕宮蓋予讀世綸而云錦天章昭垂日月乃知少師所嗛嗛未慊凡以太翁之養不比夫人而太夫人之喪不比遲翁然而承冶學弓和丸調鼎其功大而太翁木拱門髙麗景長楸太夫人大年異數列茵日下斯亦日畿之特瑞皇際之特榮巳太翁孝友惠和衷殊慧辧當靡瞻載嘆而孤峙鴒原合羣鴈序仲產不問確肥嫡幃調於溫淸蓋身晦道光家貧行義故平亭紏紛立應取攜其噓枯比於春腸祭酒髙爲月旦而藜光未耀座客不空眠桺植槐有泥蟠天蜚者矣太夫人嚴姑豁於毛裏則太翁之奉嫡也介姒釋於耒﹖咼猜則太翁之友昆也乃若觧佩食賓佐翁爲徳暇以含食﹖含貴猶效績則貧而能禮丰而能約故察及米鹽禦以澣濯遂以承九命之頒飽大官之賜無亦手足之澤行開霖雨歿存之誼式於鼎彜乎太翁生嘉靖辛亥四月十一日卒萬曆乙巳八月二十一日壽五十五歲太夫人生嘉靖丁未二月二十一日卒崇禎辛未十二月二十二日壽八十六歲按狀太翁諱知先振野其號也爲邑諸生以少師貴累贈光祿大夫左柱國少師兼太子太師吏部尙書中極殿大學士其始祖平福初居邑之龐口村生徳明徳明生進進生甫榮贈奉直大夫南京戶部員外郎甫榮生儼成化戊戌進士歷官山西參議生二子長師孔七品散官今贈柱國少師兼太子太師吏部尙書中極殿大學士次師儒弘治庚戌進士歷官參政師孔生東少臨洮府經歷累贈左柱國少師兼太子太師吏部尙書中極殿大學士是爲太翁父配胡氏累贈一品夫人臨洮公有子六太翁其六也生母爲吳氏累贈一品夫人太翁配鄺氏累贈一品太夫人爲任丘儒宮淳女祖爲平涼太守珩其母王氏鄺實生少師諱國譜太翁不售於璞而以廸少師司衡以少師茂才異等當太翁艱而予之餼而太翁不見也然相業廸於太翁少師初娶陳氏爲邑人陳煥女繼娶趙氏爲永平訓任丘趙應夢女俱蚤卒俱累贈一品夫人繼娶張氏累封一品夫人爲順天庠生張經綸女女一適任丘庠生胡守憲爲蘇州府通判思恭男孫男一爲蔭尙寶司司丞霨趙出孫女二長適邑庠生馮倬爲貢生嘉祥男陳出次尙幼張出兩中翰國棠霮謂霨以崇禎五年三月二十四日奉太夫人柩合葬於太翁之壙而乞言乃爲銘

銘曰六龍翩翩匪黧匪赭閟其爲潛或振於野子龍天蜚兩於方夏髙城之東髙河之下雄雌合宮永食有嘏

○明光祿大夫左柱國少師兼太子太師吏部尙書中極殿大學士贈太保謚文敏李公曁元配一品夫人陳氏繼配一品夫人趙氏合葬墓志銘

予觀古大臣以出處與天下興替相對故有剝以貫魚不嫌爲碩亦有幹以飛龍不嫌爲潛要以內觀身外觀天下當其隙開媼相憂生孽卿緝思編苦儗退以進儗去以畱迂其身衛社稷以待聖明及天剗�荼聖啟夷庚方且問冥源於碩邁揚滯羽於瘁林而當進乃退當畱乃去舉天下以仰奉一人而謝大任於風虎雲龍之佐蓋駢陰抗趾決不可無一君子以續離綆眾正連茹正可容一君子自其向日雅懷以光盛世予蓋有槪於予邑文敏李公云公當今皇帝以熹皇帝遺命遵髙皇帝弟及之命登寶位也蓋夫人歸與中外頌歡自非臣下可�一辭獨是黨臣交口羙新賴正人防微杜漸�令低佪而未敢恣則公之功在不見不聞及�熹皇帝憑幾顧命更煩深心公於時承諭傳皇五弟大聲宣揚遂錄禁中逓傳轂下以絕�嘗其意殆不翅捲簾審視則又功在見見聞聞卽迹求者未必深知而老成長慮未嘗不頌龍行虎步之聖人徳福如天而國家所賴於正人遠且大正人所爲迂身梟叢仰禆國家慮長而謀精按狀公李姓諱國■﹝木普﹞字符冶號續溪世居邑之龐口裏其八世祖曰平福平福生徳明徳明生進進生甫榮贈奉直大夫南京戶部員外郎生儼成化戊戌進士歷山西參議有文夫子二長師孔公髙祖也次師儒弘治庚戌進士官山西參政師孔生東少臨洮府參軍生知先公父也髙曾而下俱贈左柱國少師兼太子太師吏部尙書中極殿大學士髙曾祖妣俱贈一品夫人母鄺氏累封一品夫人公生而秀跂玉立五歲讀毛詩八歲能文稍長卽與兄子進士發元舉人震相摩切仰百禩祖武未嘗不念雪�面也萬曆乙巳試童子卽爲大司農錢令公梅谷器重督學使周公更奇之當餼於庠而丁外艱特令學愽以缺補公隨報公缺以補其次當贈公病衣帶不觧者五閱月卒不起哀毀骨立襄事如禮遂讀書張觀察藍田公塾雅爲觀察重己酉克大比生入都門同兒輩與四方雅士雉盟予故與贈公友善爲贈公慶廸喆也是年登鄕薦越庚戌登癸丑進士攺翰林院庶吉士公初謁予丹白園議試中祕予謂能辦廿年愽士弟子乎公曰自今一如未第耳其豪傑風略不以一第躁競如此公文藻瓌穎而放凖循繩不獨剬詩緝頌注虫魚屑屑爲媒繄至誠心直道卽精神蔭暎而風規澄峻初不推襟送抱愽嘖曲之笑然嶄嶄中立貞不絕俗故異我不甚猜疑又念詞苑非有柄禾﹖舌頓見展錯愈益斂山﹖考丰稜但不置身於窳殊不令世人有謀人之疑丙辰授翰林簡討巳未分較禮闈援名士二十人辛酉與修實錄壬戌晉左贊善甲子再晉左諭徳管司業事乙丑熹皇帝幸大學以公坐講易上方親禮儒臣舉歷朝曠典公以徳望發明天人大義上斂容恭巳以聽環橋門而觀聽者千萬人頌漢家白虎橫經尙爲太平偉觀也署大司成精心引舊法惇尙大學以仰副天子臨雍雅化尋晉左庶子充經筵日講官次講尙書每借經發明世政以廣聖聰仰承注簡及庭卜奏名第八遂奉特箸繇詹事學士升禮部尙書兼東閣大學士入閣辦事公念璫患方張未可向邇再疏瀝辭甚懇上以舊學特簡不允公又念當鷹瞵鴞視以一二大臣提莊衿老帶試分風擘流之手飬大螙及螙成而罔密事叢方且決滯怒淹恚鐫石菑於東波而剛腸勁骨不勝忿憤遂以軟�嫩灘負一墣於焚輪而益其潰當是時結膽之孱旣巳寒心銷�卽翩翩鳳遰亦復衿容愛儀曾厲駑習驥之未能而耽一絇之絡者遂且附影觀風遄登槐嶽以謁款於蜃閣蠔山蓋勢成而不可解自非深心大力誰爲寢淮南之謀而況偶在肘腋乃自矢曰漢勃之呂唐仁傑之武何如殺其身有益於君古人優爲之而況迂其身於是翻然承帝命其辭疏雲天災物異縣寓未寧又云須使天心感格國步淸夷時璫方詡詡身致太平有頌天與人歸者而公不忌其謝疏云妄意名節之重絕無恩怨之嫌身欲曠然立於四虛身欲卹然周乎六幕又云舉世無一炣用之人而不必��巳天下無不可爲之事而不必有其功又��威出於明主或藉之以行私職掌隸在諸司以干之以行意巽�愽長厚之名偏執冒介勁之聲惟便身�罔卹國事蓋公兩年圖揆總此先資而曲防終始一腸初璫欲以邊功合諸營建若捕緝�王對一時濫溢榮黨臣而要結其挺勁者於綸扉更�公以丙寅六月參大政則有皇極殿成功若甘鎭捷明年有延鎭捷及熹皇帝違豫則悉敍錦州捷敍三殿告成�則三太宮�爲下蔭則內衛中捨爲下�則坐虯文綺爲�四代之�����而����時下九霄公�一�疏辭再三中�有�有宋允公殊嗛嗛而��吾之蔭再三不得辭乃�問優給至上登�得允允公所辭累累�若不比璫歡微獨循�體不與邊功不與營繕總以進當患成不以濫恩傷本懷故趙夫人之喪終歲歸��不一乞卹卽伯爵謬於止�����蓋淸正以銷逆萌卽今上禦������至六七上不允不休則公之進�������時婉曲周拆事與持而卒��������劾二戚畹予以劉司隸得���������之指爲一罪�復以劉��������恚以撼宮�公極言子一��父����無�之父母亦如予議武淸得不重譴���予議在��張而公議在患旣成遂以��親�宮闈公之力爲大予邑唐令紹堯以法故璫之裔觸�兔之怒逮下司冦獄坐幾千金公明其事而仍婉爲觧令得釋今且爲良二千石輦下逋祠不捐不謁自丁翰編幹學外不知有幾人而綸扉實槪絕之挾璫以請著公絕不見而辟雍之隙田﹖耎不予媚疏中朝有不祠之鼎臣也公之力爲大璫初以矯坊於裏鐫忠臣印勒天下槪爲祠遂有疏茅土不足封者璫一一效莽新試天下其黨亦無一不效羙新至是擬令史臣撰述功徳告廟藏之金匱以璫希召言假上傳得公持不可而寢初璫類有廓淸之議巳亟欲禾﹖殳方禦史震孺惠給事世揚諸人公力執之不得會殿工成公援肆赦以停璫狺狺而罷璫屢以偵捕邀邊功及款予不應而歸乃以款屬邊吏不成適有寧城之捷遂以款卸邊而奪其功邊吏當有重譴得公議仍得薄敍而文武主兵者罷歸公凡票擬每據法調辭不盡得於璫而決不惟諾以行其意如朱童蒙等之奪情魏良卿等之謬封公俱擬不可而璫獨以意行熹皇帝大漸璫假遺旨以忠賢首受顧命公執議削之曰柰何當此際致主上亂命乎上在潛邸業識羣臣大槪及龍飛禦宇而黨臣尙在左右天縱聰明一一辧識遂倚公爲重一時髙文大冊如登極如冊聖後如一切飭厲停刑俱公奉命擬上以登極恩加左柱國兼支尙書俸蔭中書予誥再疏允辭兼俸於時覃恩有加典冊有加精鏐文綺之賜日隆公方班在季孟自幸脫涴淖登明淸展布支體仰答注眷然終念涴淖之與居爲心嗛也方以病擬疏乞罷適國子生胡煥猷有言公疏曰昨年七月先帝拔臣講席之次適逆熖方張謬謂忝迹鉉路或可挽救不謂竊柄衘憲動借上傳以行今年五月決意乞歸患孔亟繼以先帝違豫旋忽奄棄羣臣然引慝避位膽笁日而九回恭追皇上削除元凶煥發新政回想一年之內猰■﹝犭兪﹞與居虺蠍與處種種愆尢人非鬼責無地自容上溫旨諭畱公又疏曰自恨待罪臺司上之不能如申屠嘉之困鄧通韓琦之斥任守中坎之不能如望之死於弘恭陳蕃死於王甫悱惻城社燻灌力窮妻死經年歸骨下裏絕不徼求卹典避遠歡﹖﹖豆之私憐其情可知也上仍溫旨慰畱公感激時事乃更疏曰天下不可以方隅限人才不可以恩讎私日來轉局日奇業報日速何如一意急公並忘偏暱以天下心用天下人以天下人理天下事事必考其底績人務期於靖共上優答慰畱乃出視事隨有辧明心迹疏有旨稱公忠淸端亮堅意主持又曰善爲調劑足稱丹赤誠然砥柱之倚又曰終始無阿心迹剖明又從所奏優卹楊漣等以慰忠魂是年十一月之望月食太甚公擬諭修省明年以大憝旣除百官未飭擬諭云向者動云權姦掣肘不得自行其志今大姦旣除職掌還之各司而猶不致忠竭節一時愓然悚動公乃條次十事其仰關聖躬則曰勵必爲務實益廣聽納崇節儉上一一探納其獻替內傳節要貼黃分曹簿稽卽令公與同官舉行至用人卹民之大則積材懲貪務修久任以部院如議申飭公念上方鏡意明作其所條次不獨推體聖心正以防上所漸忽下所乘藉以仰佐明作故其辭有曰聲色貨利不得移讒謟面諛不得惑左右執﹖月禦不得候意旨有曰經筵日講下詢講臣俾反復盡所欲言輔臣亦竭慮補講臣所未備有曰題奏文繁當先簽節要以便省覽有曰咨詢羣臣如古宰相奏事諫官隨之明達益開品材可照有曰一切奏章槪發票擬或有上傳容輔臣夫審事理有未合者隨封執奏於獻可替否之中杜竊恩藉威之漸時邊餉急缺公詳各邊餉疏因奏各邊所急且天津運價十數萬無措上立發帑金五十萬上致齋文華殿召公入對令參詳黃袱揭帖公覽奏此無知小人淺俚悠謬不宜傳示外庭傑之便上從之又勑攺票禦史袁弘勛疏公稱皇上明目達聰聖讒息邪眞聖徳之事又出請帑揭帖公復頓首謝因言天威咫尺臣等一時悚懼所懷未能盡吐惟顧皇上召對時勤與大臣言官共啇政事取自上裁則君臣情通治平可期上曰卿言是公又言章奏票擬或有錯誤惟皇上明示省攺歸於事理之當上曰攺票朕親以禦筆行之卿等詳酌公頓首謝上又勑遵行詔旨公上言皇上躬親大政綜核名實召臣工課勉之諸臣自能振起精神以襄維新之運上霽色嘉納公入二月以病乞骸者再入三月凡四疏以傳首輔有疏上報曰卿忠誠洞達允愜元揆度品旣宜論資亦當機衡重務朕今悉以委卿巳有旨諭畱何得復申前請況詰朝恭進皇考實錄卿以心膂大臣正宜表率百僚贊朕考思光玆大典若再安私室君臣之義謂何公遂以遣官惇趨入直疏謝因言輔臣昔謂鼎司以其關通水火之交而燮和公餗也苐徳不配位則瑕釁彰受過其量則顚隕速此其咎在臣一身然今天下民窮矣而追比方急軍饑矣而月餉日匱遼難構禍未息插酋巳�眾臨邊安賊毒熖正煽閩冦巳橫戈渡海此皆先廟實錄未經見者乃今並集一時在事諸臣或悠怱日月議論拆衝一旦警急何恃不恐聖明洞悉安危愽覽材品顧召對時勤俾任事者與言事者參稽祖制爲經常可久之策實力行之天下可爲也有旨召對諸臣參求祖制當不日舉行公以乞歸引舊輔薦韓蒲州及予其所稱抗權批逆定難持危兩人未敢當而中引論相語有云持心如水以義理爲權衡而巳無與又云天下萬世之事當以天下萬世之心處之則誠相道也上以忠誠嘉之公乞歸之疏無月不上輙蒙眷畱會羅禦史元賓復有言公自四月之望辭疏凡五上不得請入五月以母老身病六懇其切至之辭不翅李令伯上爲感動允去其予告隆恩近代閣臣所未易得旨有云終始隆眷眞可以酬公兩朝苦心矣先是辭實錄恩允辭太保至是允辭太傅謝疏有云嚴嚬笑謹幾微左右非老成者聞不以奉起居女謁非外庭公選不以承禦幸又云陰陽塞暑之過激也其極至於折膠墮指鑠石流金然而候至則移時過則退凝寒極熱不可爲嘗臣以爲正气沈伏之後利在發舒元气休復之時法宜將護義正仁育神運時出秋肅春涵乾綱獨攬又乞還胡煥猷冑監有旨忠愛溢於言表朕何能恝然仍許以要著許以力行準復煥猷許以錄用公以六月之朔抵裏其謝疏有云吏道悠忽邊方蒙蔽勿謂富彊爲末務法廉爲迂譚有旨嘉悅乃三疏辭川省敍恩受銀幣又辭實錄俸蔭不允公歸以得奉太夫人爲快而殊恨於贈公不一日飬也每會宗人語以仰念祖徳勿以偶愽一官而叢人怨其敍蔭予從弟國棠再予從兄子霮及沾立家廟爲塾置義倉於側贍族人以仰慰祖慈奉女兄如兄拊母黨如姓宗也當其脫犲虎際風雲斯以爲快乃更謝天下安危之任與同學少年徜徉洪山白水之間攬千巖之眞气佩六月之塞濤舉手捫天把杯問月未嘗不快身到滄洲樂攜伯仲也公與涿鹿同館並畱遂成大業當事實向予贊決去畱兩公怕少年予參大政則公登第之歲公低佪史館日予巳角巾裏第予再居東各相勉而不意爲訣也予邑以甲第接武四世者公與郡城之劉而公遂以大業顯蓋文行世家云辛未春三月忽以疾不起蓋抵裏奉大夫人六年而終以先訣太夫人爲恨也上聞震悼遣官祭葬如制贈太保予中書蔭謚曰文敏公凡三娶今爲累封一品夫人張氏順天張庠生經綸女有子女不育今爲公拊其前兩夫人之子若女其初娶於陳爲邑陳處士煥女封孺人累贈一品夫人順正勤恪逮事舅姑佐公成大業每分燈爲紉也卽登第上玉堂公猶是予向所云十年諸生也蓋攻苦茹淡夫人同之以初封而歿再娶於趙爲任丘趙司訓應�女封安人累贈一品夫人穎慧通詩書大義公方歷官詹陟通顯夫人視起居惟謹佐公孝事姑貴而能約不見公參大政也公生於萬曆乙酉十月十七日卒於崇禎卒未三月十四日享年四十有七陳夫人生於萬曆戊子十二月初十日卒於天啟壬戌七月十九日享年三十有五趙夫人生於萬曆己酉五月二十五日卒於天啟丙寅五月初十日享年十有八子一霨蔭尙寶司司亟趙夫人出女一適庠生馮倬爲貢士馮嘉祥於陳夫人出嗚呼諸君子當天啟丙丁之會非迕卽溺或蚤圖隱約未有璧完者及歲當新祚風虎雲龍仰承作睹亦未有一脫梟羣頓躋鳳覽上契天裏下集民譽終始稱一代完人而履順居正如公者予讀易至剝復悉持剝之大臣卽飬復之大臣也熹皇帝以堯舜格於中人逆方行而小人長須大臣以止之今上鋤姦芟頑逆方除而剛長須大臣以行之然燻灌在婉曲而承聖神寧容直遂故於剝曰以順止於復曰以順行蓋剝若附而不人其中逆不拆復若在中而不動乎外順不行然則朋來而以順處順尙猶蔑貞而以順處逆乎予於此識天心云霨以崇禎十年四月二十八日奉公柩葬於賜兆以公門人薛知府玉衡狀乞石言蓋不勝喆人之慟也乃爲銘

銘曰獨勝有權褩適有禬以握以調不結不齘才智狺狺戰爭偈偈結轖我中齟齬我外公曾有言用明而晦龍休於蟄蜩藏於蛻公曾有言用鈍而駛驚舟安流泛駕安轡國鮮嘉琦節嬈乃膻騰淵怒濤橫流逆濺出沒百怪吞嚙萬川不有巨靈其擘迍邅導於勢因束於气瀸涵育龍魚浸浴日天坤維不泄幹經以旋龍從淵躍乃用汝雨波亦不揚颷亦不舉醒於國狂冥於漸羽枯不以笯菀不以圉云臥裴莊屐遊謝墅戢噦鳳弄九狙芧讀易剝復如循於環以山附地豈不駭焉蔚爾碩果而終巖巖以雷在地初亦閟潛黃鐘方芽靑帝握璇扶杳於若回光於崦玉琢益栗金鎔益堅其在先朝乃辭華盛其在維新乃承榮命辭爲畱嗛承爲去徑碩以剝孤朋以復勝剝順以止復順以動一動一止天心永定

○明中憲大夫雲南按察司副使浚泉井公曁配封孺人累贈恭人盧氏合葬墓志銘

予澡發喜譚吏事猝遇郡邑治行髙等輒詢其狀當浚泉公以制及兩計歸旣爲予娓娓悉所以治郡邑者而予少與伯仲兩嗣君遊公復以季子拱垣師予又得以長者交公而更悉其家政蓋公之配盧恭人歿十六年矣而公歿伯子拱極持姜進士所爲公狀並所自爲恭人狀來乞銘予遂以狀合予所悉者條次其事曰公諱濟博字世化別號浚泉世爲文安之柳河人有諱仁羙者自柳河來仙居鄕遂家焉一傳而生深深生寬寬生仲祥仲祥生瑁以孝謹聞累誥贈中憲大夫貴州黎平軍民府知府配王氏有賢操累誥贈恭人舉丈夫子三公其仲也生而沈穎不妄嘻謔兒時失王恭人哀毀如成人事繼母張如事恭人弱冠補諸生庚午以兩戴禮舉於鄕辛未中憲翁歿煢煢苫塊若喪恭人時旣上南宮輒乙榜癸未出爲通渭令通渭地僻遠多逋賦公單騎抵捨披荊棘居之不遽裁以法而時集諸生於邸飲食之爲講說行誼若課子弟念隴畝未淸故有隱田乃有包稅或代輸而幹沒之乃有復稅詬租吏按籍課輸至姦欺不可問公履畝經丘田淸而稅歸於額又以公廉三老司歲入無復幹沒爲姦利者故私逋完而不煩獻朴兩臺以聞有白金之賜會寧令夙恚王生適生之婢盜環而縊遂抵大辟公覆按之得白卽會寧令有治聲不視其案也曰法止是三載考績有璽書之賜擢邳州守邳當水陸衝馗歲苦河苦徭役公至則逓九等令民自占而質諸里甲僉恊者注爲籍間以聽讞所雜識若向所巡行偶采者繩其欺謾而徭役均乃復察地脈剛柔以計工力而畚臿之費旣定不更派一金更爲申遙堤之議物土方議遠邇量事期計徒庸七日而防成公有遠計其所儲不必旦暮亟需而適於用嘗蓄聚至十數萬斤又采湖中茅爲索至數百萬斤會靈壁河決督河使彷皇無措而卒藉公所蓄以塞決口至三倍其直以償之郡務旁午公行河輙兼聽質或伺客於河濱輙以了公事每從片晷按數百牘吏民駭其敏捷公嘗言有徙父骨而讎家爭曰予母也按舊法鞫之不驗遂露骨於衢而數欲驗之數不果旣月餘卒往則月餘皆其子在耳乃罪爭者曰若母守而人代之耶伏其辜督河使方欲借公監司河上而公以繼母訃歸服闋補鄧州屬宛洛大祲流傭肉薄左食不糊口而羣聚爲疫至勤貿貿百里外曾不見庾扉而瘠溝中公以積贖千八百金合上發所帑金二千餘急買谷布災鄕遂沿鄕核饑民而予之符主粟者但頭會收符隨所在出谷故小民無一切患苦而行災使者亟稱鄧云屬錢壅重法疏之而壅益甚公出倉中谷平價而市鬻之■﹝豆鬥﹞不過三盡許以公易故錢盡注於官乃下令以粟若銀易錢者聽民旣以易谷不給於錢而又見官之不難以錢易也自如約與官易蓋十日而錢行如故且得息二百金以聞之上甲午擢同知彰徳鄖臺董公從民望奏畱之以貳宛至則淸士伍按籍而汰老弱以省歲餉會礦稅使跆藉亡俚走長吏於庭而幫揖之公笑曰予豈以睮睮受溫蠖者捧手不拜而璫亦矯意禮之卒因事以導之正亟無專政諸所興學禮士調酌榷采每蚤夜焦勞以匡守所不逮嘗受牒審軍民戶口爲百姓稱快又嘗以丞攝守若州邑或州邑各投牒以請其去無不攀臥挽去轂者公所至沿革務求實劾而橐不膩一錙故所至輒薦剡數十上而人人願得公詔予誥晉階辛丑擢黎平守念當兵燹後直以蕩夷蕳易調輯其人裁逓馬四十五匹歲省金八百餘諸所除苛解嬈如撫嬰兒而時其乳哺蓋�漢情形旣悉而臥閣以治黎人稱其重靑矜調馬政裁門稅革濫訟平市價釋淹禁懲巨蠹種種皆二百年剏舉者丙午擢雲南按察司副使是時公巳嗛嗛不願滯淫蠻鄕而當事方以格柅公蓋甫下車而輙稅歸鞅矣歸七年而卒公悃幅簡直語無偭偕其綜理周密而逡逡爲讓義不避鼎鑊治生若嗇特好施予歲出粟濟族屬於寡姊若侄孫輩爲館谷終身在下邳趙公堂賈公西土客死逆旅公輙捐俸理其喪蓋天性朴直好行其徳而盧恭人實以朴直蚤佐之恭人父應登母董氏恭人初以公官通渭封孺人再以南陽贈宜人後以黎平贈恭人十八歸公輙斥鉛華佐公於學時巳不逮事王恭人日佐公飬中憲公曁繼姑中憲公嘗張具款邑侯屬恭人以長女伏牀蓐輙勉起修洗淟蓋張家姑嚴而恭人亦自甘荼苦凡四免身率不踰五日卽盥沭服家政歷宦更如許歲每甘蔬布佐公廉晚爲公置側室舉一兒憐愛之兒殤殊悼之時時調熊丸嘗諸子不欲效大家兒弟宗黨中有貧寡者每節所自奉以振其急獲有子女逾月始責以事而禦諸婦呴噢若子恭人少鞅掌積病及從宦往往以藥餌自衛丁酉秋公攝歸徳會恭人疾劇遂不起公生於嘉靖丁酉十月二十八日卒於萬曆壬子五月十二日得年七十有六恭人生於嘉靖庚子十月十二日卒於萬曆丁酉九月八日得年五宥八子三長拱極太學生娶大中丞姜公璧女次拱微庠生娶臨穎簿保定髙公登女次拱垣廩生歿娶中書紀公大績女兩嗣君將以四十二年四月十五日奉公柩於先塋開恭人窆而合葬焉史氏曰鄧蓋有公生祠在郡七里河埠口碑其治鄧大略而宛黎各有去思碑無不稱其朴直有幹略裏居爲澤國議遙堤費省而利大當事竟用之其詳具平戎志蓋與王大司馬展河議並頌於輿人尙猶是邳河之緒也恭人當結褵卽輱軻佐家政其大無如曲事繼姑而輕財好施始終與公合徳蓋井氏且世食其福也是宜銘

銘曰仕人鮮褐競於善利公所轍迹半在天際�有沸魚宖峟蒙袂靜以綜棼恬以馭踤苗美於丸璫調於■﹝彳制﹞不惜鴻苞而榮豸佩亦有懿淑中闈徳配子子孫孫承承繼繼繄淸白遺我辭勿替

○翰林院簡討劬生王公元配孺人姜氏墓志銘

嘗閱世家弓治當顯赫中式至藉鞶帨以傅殊令人痛然鞶帨頓能光揚弓治而大其傳又殊令人且痛且幸乃若三世孤婺拊子拊孫載詠哦術而卒以似續於祖其幸也其痛也予友王翰簡諱升字徳懋號劬生其大父慶陽公佩以進士髙第爲良二千石父樂安公惟幾亦以進士令樂安翰簡接兩世佛名直金馬著作之庭蔚爲畿輔世家然三世獨傳而翰簡歿遂以三世之�倚於元配姜孺人云翰簡滿考毋楊贈孺人而配得以孺人封孺人故大中丞姜公蒲汀諱璧之仲女母王封孺人其伯兄繩武諸生以子銓封肥城令仲弟揚武以進士爲掖令季弟經武諸生狀孺人者兩王舅各以進士爲名宦樂安公初爲翰簡問姻於中丞也中丞公方爲諸生樂安公歿而所聘殤楊孺人拊藐孤而由丞登第遂續締孺人尙憶中丞公奠楊孺人辭曰夫人來言願續前盟一死一生忍負交情孺人頗少於翰簡公蓋待年而於歸云孺人生長富貴而又婦獨子楊孺人更女拊之然孺人念姑慈而益恭每羹嘗小姑以安姑楊孺人蚤婺而獨拊翰簡公及一女然不以婺之孤廢折夔嘗命負笈遊賢豪聞若王文端馮琢吾先生之門孺人旣辦裝以出則入奉孀姑惟謹而佐姑視家政楊孺人喜曰佳婦愈益飭翰簡學曰予倚有佳婦門內外誦曰良哉少主人翰簡公舉於鄕登進士入中祕爲翰林孺人辦館餐視朝衣雞鳴之警如諸生時飭中外惟謹神皇帝之季詞苑無他政多得據地酣歌翰簡公復負豪略一時握騂秉羽之英盡欲得公爲遊重孺人飭鮮腆供嘗滿而每問客何似君雅不欲公逐綴尋行墨也且曰幼而貧願君不煎於貧今且願君勿忘貧星警珥箴不翅牛衣之諷而矢桓少君勿忘也更曰搖佩金馬門預期大業而遊酒人乎翰簡公奉英蕩於宛分較南宮惟期爲國家得名人以不辱命固公所素盟而孺人相賓敬以誡固遠矣孺人自公爲諸生至官長安操家政如持大府之憲釐然有條次身無破采之服室無文衣之飭子婦而下無敢禮紫珍作鏡聽也軋軋綿車坐銷嘩誶而釜筥有別瓶甌有堤誰司箴工而紉佩蒞蘭誰司﹖﹖奧而漿臛肉酒誰司昕夕而不警於枕不鳴於簽至於感戴勝虔苑窳聽癸﹖鳥鳩布谷寧獨金鹽玉鼓料是淩﹖﹖仕抑亦瓜疇芋區掊彼陌田﹖巛故問耕問織無敢以蕭芷雜之﹖﹖修中無敢以燕鵠雜之隴上當翰簡在一切家政惟孺人是操卽翰簡公歿肅肅雍雍一如翰簡公在晚乃依王孺人中丞公女五而王孺人出者四其長壻爲予友井監州荃玄白首齊眉子孫振振王孺人拊而樂獨攢糜孺人耳王孺人歿而孺人益孤嗣子娶婦成愽士弟子員且有子孺人爲加一七孺人儉而實慈蓋惠及婣親蓋待以舉火者率以翰吁�親而酌給之如翰簡無不及而未嘗奢曰爲兒守此銖兩也斗粟尺布謹幹嚬咲無何嗣子病日爲調藥餌視飲食語曰無有歡怡一日九結當其在寒視暖問友延師曾未得少舒眉萼而一食子婦之報無何子病歿而以婺拊婺如向者奉楊孺人乃更含飴抱孫如楊孺人之拊子也孫殊穎脫而文蚤入鄕較而以孺人之侄孫女爲婦乃以命孫曰未亡人忍死爲兒父若兒誠不忍忘先姑令先人之業墜地而荒耳兒其勉之承未忘人意以昭前人之光孺人因念翰簡公途修馭短旣乏盤盂壷鑑之篆銘而貽燕有謀豊水有芑謂誰鞶帨之支不足寄不朽深思乃以孤孫從諸公啟當事豎雙闕昭三世隆光而翰簡公分宮墻俎豆孺人所爲以弱女子承先志乎予與翰簡公少同茟研而又後先直承月兒銓壻於姜也寔聯兄弟之好兩家娣姒家介然孺人嘗出諸姬拜亡夫人蓋謂孺人慈而弓韣之望殷也楊孺人婺而拊一子一女子娶婦女爲紀家婦三人相依也而不見子生子孺人拊嗣子娶婦兩人相依也幸而子生子而嗣子歿又不似翰簡公得當母太孺人大故其三世事姑不以姑以母其拊婦不以婦以女翰簡自言不識兒胎有發孺人初見呱呱便溺而走晚乃抱孫諳恩勤兩斯也翰簡又曾爲予言當聚骨中丞墓傍予楚楚不能語孺人望西靡之樹而念掘閱曰袝未亡人於亡耳當爲弱喪兒索佳地其明辦而決更可悲也嗚呼當孺人郤赤﹖因霜焚麝幐咀嘰瓊華也天曾不十賚於星薔而菌合藥房沭簡奉若以進禨羞亦曾不得抱璣含璫及其采明月於鮫宮攬彩羽於丹岫豈不謂英英照人噦噦鳴世而修月方工記玉先約旣不能挽駿狼之長暉畱玉署墨卿於拗攏又何能延驚颷幹秀木護縞羽於旋嵐鳴呼天胙光徳善積不慶豈瓊蘃不以引齡而千年之丹丘適逄一燒也大異重仍髙天難問孺人所爲糺思編苦讀怨錄而永思愵萇楚而淚冰然則披蘋風之扶上想桑日之淵云捧寶泓以泣徒付升卿之率祖爾念我良執胡天不弔煢煢婺婦中道仳離不案舉於操作機不續於絇絡予之對季騧念哲人撫蘭芽愴重背誠痛之也孺人生於隆慶五年八月十一日卒於崇禎九年正月初八日享年六十有六子一祚永邑增廣生娶田氏兵部尙書田襄敏公樂孫女錦衣督都爾耕女先三年卒孫一謙邑庠生娶姜氏杭州府同知侄銓女祚永出謙以崇禎十年三月十三日奉孺人柩合葬於翰簡公墓持姜李子經武所爲孺人狀乞石言狀稱孺人貞淑慈惠本於天性其端嚴簡肅似母其柔靜勤操似姑生平茹荼茹蓼無一非攢糜剌心予亦悉其然予旣銘翰簡乃更銘孺人

銘曰嗚呼以鞶帨代弓冶而亢其宗遂以兩拊孤而傳無窮孰謂孤鉤寡珥而不當一雄嗚呼是所稱未亡人祔亡人之宮

○樊令公墓志銘

予夜讀浙川志紀舊令樊公瑀毅然以古循良自任且曰有守有爲刱邑以來興利多遺澤深未有及之蓋甚快其人而動念於公之孫望莪公望莪予同年友也明日絰而來謁者望莪之季子夢斗泣而乞望莪銘望莪八十有八矣數月前曾問望莪於姜門人穆如述其靜而健日居潔齊而足不城迹久矣崦嵫之景駛如迅駒朋儕中更失良友讀王獻我門人書爲之三嘆因念季子來而何以先動念於舊徳也公樊姓諱效才字龍所號望莪始祖諱希初繇小興州徙文安贅於王居城東南家莊再徙城西之郭里希初生志學以人才授山西廣昌丞生政封工部虞衡司主事生瑀登成化甲辰傍進士授浙�令入名宦歷四川順慶府知府忤逆瑾罷��繽生潤俱邑庠生潤配程氏生公初以晚��遽授學而太翁善病公以十歲依母授書��落而歲異重仍采艸木抵膚充餐而不廢學十四歲試童子科雅爲王令右軒所器重居三年八頖又三年食廩八等試輒冠諸生督學使無不以名家相方以選貢八太學則司成李公九我方公中涵比公瞿唐與大名成公毖予七人稱太學七士獨數奇不一得第謁選人則袁石公畱以卒業而公意堅遂授鞏昌文縣令巖邑閒曠方八百里饒囂訟借六察居奇於倚長蓋官護先辭招訟以取鉤金故辭繁而官饒瑣科日紛山谷人於牙前公旣剖誕謾而力絕贖鍰酌輕重予之法更奏記巡方使者謂丸邑非有大姓可煩斧鑕旣從其請矣乃有网官吏於牘而以僞印投者公以印辧其詐巡方駭公之明而能辧蓋信銗筩之多訛也旵故設守備統所十有三當蜀道而兵多占冒執單而餼者多非其人故有一人而數十單或及伯公爲補其逋亡淸其射占按名以籍按單以名餼無敢肎而佐克邑多士應比長安負笈三千里而有司不藉分毫公請以柴馬八十金爲借著爲令更念凋攰之區額賦艱輸而庸調不平徵斂重數興作更艱卽學宮茂鞠公爲淸審編減啇稅除耗羨均解戶修倉庾浚學頖漢吏巾﹖困幅不月記而歲記公殆過之無何以臬與郡衡而連染公乃諭靜海其地去文安不三捨公旣習其風尙始合紳衿於胡令公損輸以修一時文心奮起多士固素佩公大業公復以大業課督而手顜合否一時名人蔚起感公者遂登公俎豆無何晉藩授有洛陽之行福藩天子愛子其從官以廩不時給而倉襄於市公奏紀數千言略謂欲爲聖明之世保治安又欲爲天潢之派計長久其私憂公計莫如民窮職每見落府從官鬻衣物以糊口因念官府且然閭巷可知洛城且然遐陬可知民窮盜起靈寶之禍可爲寒心我王皇上之愛子我王篤孝又深得皇上之歡心倘於問安稱賀奏章之中婉致一言以盡幾諫則聖意不難轉回仁澤不難下究書奏王初閱疑懼旣而優旨答之乃頒從官祿內外有頌聲焉當事無不以文章徳行稱之而公且乞骸歸予謂捧檄而官當隨所官圖可以不朽於官望莪公之蒞官尙可不朽乎以合浙川乘尙猶行大公之道也公以癸巳與予同特選之典周懷魯師拔之李雍野師燕同榜於京兆棘闈公與予同大城竇繼夔寓小招提入同餐出同轡相與論舉子葉暇則觀同遊蒱博爲戲予兩人不甚飲而興同遊共酣適時當領試卷朱錄上大宗伯而公丁太夫人艱倉襄旣不可畱而朱卷不備則禮曹他日無以爲名予乃以公歸而代爲錄更以幅短而錄入者再其後試大廷入成均盡後予三年予登甲午榜公尙婆娑萟林又十年予濫詞苑公方以茂宰試烹鮮乎予以乙卯有南闈之役則公諭靜海盈盈一水相望舟中最後公顧予於東年七十五矣披藍氅束赭絲翩翩巖洞豪仙也相與聯轡��山黃嶺之奇崌而攬結河山其矍鑠不翅新息抵掌談阨塞夷險紆所揆榮又不翅同贊皇登籌邊樓聚米畫灰蓋細柳長楊一一按攬時則衣公以駝尼醉公以靑田壺意動神掀而少年豪宕不羈之韻頓以忘年卽予罷鎭歸衷亦復探予下裏每嘆息於生平相與之人豪曾幾何時而半同云鴻沒滅如王觀察四槐姜中丞蒲汀紀黃門豫吾王觀察夢巖皆嘗呼公爲九齡小友旣化爲古人而同遊英雋如王翰簡劬生紀鄕寧廓吾姜掖令克光又復或在或亡時方推公以洛耆祭酒而溘然長逝言念今昔可勝殄瘁之痛公負材倜儻而晚益弢練其急病讓夷若豪於名俠而行有方格固恂恂徳讓曾日覩陵尊加大意有挹注眾正爲平亦緣是不合於陵加遭蜚詆於司衡先受坐之士罔不同舌共誦而名更藉藉以張家居二十年日編司馬史題君臣二目凡十三卷又考古人所經歷爲日涉編日端坐一室至塵盈硯席晏如也卽虜氛闌入公居二里許若不聞每五皷盥洗灑掃身爲之終其身不倦病革惟曰生平正直絕不作兒女語蓋篤行君子哉公生於嘉靖二十九年庚戌三月十九日卒於崇禎十年丁丑閏四月二十六日得年八十有八配周氏有丈夫子三長夢熊娶宮氏仲夢祧娶張氏廩生俱早亡季夢斗廩生娶李氏女三長適較尉張鳳鳴仲適儒士邢惟揚季適武生裴懋揚後公十七日卒夢鬥將以今年九月十七日葬公於城西郭裏之祖塋予爲志其行而銘之

銘曰資則楨棟品則璠玙名傾子墨遇始除書庭無閡文介無冒糈花城乃謝桃蹊乃紆司海濱鐸曳王門裾行有方幅誼無咨且天人董策治安賈疏嘉言則罄王心則愉鱣不下堂鵬乃鳴居挺援遠操而試一隅澄淸大略而除一廬其風畟畟其致蘧蘧其气矯矯其神徐徐雄風斯快乃過右袪今兩斯來乃過左閭芝房三秀掌握一珠上揚宗祏下啟寶符百子千孫視於顯謨

○明安州田烈婦成氏墓志銘

予友濡陽田平墅以辛丑髙第歷官登萊道監軍副使生平凜凜負大節每論奏奮不顧身予嘗薦之朝曰一介不耴百折不回故其一門風尙多以气義相髙有丈夫子十女十孫子女亦復十餘丙子秋�陷濡陽人死者以澤量而平野家死水死刅合子女八人獨烈婦死最烈烈婦之夫行第五名之龍爲濡庠生材可嗣平野大業當城陷婦卽囑五郎攜兒廣智奉老母去勿顧我我急惟有一死五郎初掩家眾於壞垣�輙奔壞垣五郎急扶母隨小大他奔婦獨迷失道急不得覓僅護母若嫂妹諸兒越陴而東婦果爲�驅同他婦閉一室婦急投縷者三以眾婦不得死眾婦冀得他逋也�忽驅以騎行婦又急投水水淺又不得死�復驅以刀促之出婦罵曰我成貢士女田秀才妻吾翁以名進士爲監軍死則死此耳斷不官隨���一步以辱身辱兩姓且罵且手掬泥沙撲��怒羣箭射之婦且死猶罵不絕賊愈怒以刀臨之而頭顱碎徧體血水盡赤他婦逋者從旁睨之識爲婦�退五郎就衣履認之及斂目忽大張眾驚烈烈有生气也不知一時須眉丈夫有此憤烈乎婦端嚴不苟嚬笑工繡刺紡績以十三歲來居女室五載不踰閾不聞嘻訾惟姑命日辦姑若叔妹衣履舅向姑喜曰得佳婦以十八歲居婦室愈益爲恭順居恆布菽嘗誡五郎勿奢點大人淸操勿惰墜大人大業五郎有小拂欎輒以義解之五郎侍翁病婦勸以省試湯餌曰此不用吾情何以用吾情姑病婦方山居五郎入侍病婦以不得隨侍輒以身吁若有報者曰姑病良巳復果然婦居娣姒十餘人之間卽葉宗不欪卽單宗不亢惟忍惟讓自將其姑叔婚嫁不難解簪珥爲佐婦成姓貢士於樂女也成與平墅爲馬郡猝友壻少同研席平野登第成尙落落諸生乃以五郎締成成以明經歿而平野方官計曹或言成之落落也初締復無盟詞平野怒叱之卽五郎少亦復曰丈夫家於婦乎乃定盟而以賓禮同飬於女廬乃今烈烈有生气者婦也婦生萬曆三十三年二月二十日未時卒崇禎九年八月初二日時得年三十有二男一卽所囑攜廣智未字女二長許聘儒士王某爲完縣庠生王潢第三子次許聘儒士李甲爲完縣選貢十李邁林第五子今年月

日葬婦葛山之麓嗚呼五郎力能脫兩母眾弟妹兄嫂於虎窟而不能脫烈婦於難將無天以完節付烈婦以光平野慷慨之門而不令曲全其生耶八郎有癲病死刄其婦爲房太宰女死水其它俱死水而十郎輿長郎之仲子負髙材可世其家亦以水死一時爲平野惜平野廉吏諸郎分其廉無可治生卽烈婦死甚烈五郎貧不能爲烈婦聞於朝卽朝命亦不及也嗚呼烈魄巳馨濡水烈骨弗白燕山乎予悲義烈不上聞而平野之後有大患不得以義聞也乃爲銘

銘曰濡之水淸如浙濡之水淺如滴一泓冽冽淺不溺一掬皛皛淸不澼胡然而白潔之瀝胡然而赤丹之汨嚙齒之憤虹如可用激撲泥之力笏如可用擊嗚呼孰冠箕如不與績孰髯戰如不與摘髽而矛其气如惄孰與柔女子之罵�而塗塓之與敵有羙而文若錦傘弗顧錫有貞而栗若巾幗弗顧其斯以爲八死之光而濡之淸淺可揭嗚呼

○明鄕飲大賓義官仲兄再吾曁配段氏合葬墓志銘

予家自蕩源來占居城北之西莊穪殷厚至曾大父大父好義俠家頗落至先少師持兩大父大義以應直年直堂遂至罄產不支而伯兄仲兄俱學不竟仲兄仍儻朗持俠气予家文業起叔兄而叔兄得竟大業乃以仲兄延師友而予復從叔兄學遂逓及子若孫以文名仲兄歿而見叔兄司職方及予官翰林也公諱敬思字愼之號再吾先少師配予母張太夫人生丈夫子四女子四長爲伯兄處士公諱敬先字述之次卽公又次爲職方司員外郎諱敬宗字叔倩又次爲予承宗字穉繩以大學士居閒而仲兄歿時尙在翰林公精穎有先大父少師風先大父以材武微不合中人瑾稱病歸裏中不字呼而號朝士以徵於朝也朝士公亮音修幹有慷慨大節每抱公撫頭角曰髏我初學儒無何棄去學騎射气意勃發卽踆踆馴謹而雅不欲居人下喜與負气意飛揚者交其淺俛首爲心計而���饒公輒吐不入頰�或稍有憑借威鄕裏者卽未嘗波及輒避不與語其善良貧下每拆節禮之讀古史見忠勇明烈或語次及忠勇剛烈輒喜結眉宇若初終異操富貴異向輒起不坐而走或坐中瞋詈如對其人裏豪醉爲詈先叔祖屢矣先少師解之而不遜公方髫也捽其胡曰何物豨突辱人祖父捶亂下如雨裏豪更乞脫先少師而後不復醉不獨不敢爲詈也性愛馬取神駿一縱轡輙絕塵而去爲快如蹣跚浮埃中輒棄不顧弓挽疆可八石發輒二百步爲常生而矯健便捷乘怒馬挾弓刀入出翩翩豪爽嘗俠遊大將軍秉衡幕往來蜚狐拒馬間領小隊防紫荊每合眾耦旅射發矢輒屈其耦然徒挽疆作好不一當�無何辭去曰有親在邑令鄭公以气義重公遂團練弓箭社時方徵良家子材宮禦倭而令公歸粵托重公也公意借道以武功爵顯而竟不得當倭當其之粵坐大艑遊彭蠡之間弔嚴磯茅岫爲快適羣刼刼來舟公從旁護之矢三發殺三盜遂鳥獸散每及泊輒引所部登岸射觀者嚙指稱善嗣後舟從席過矣後四十年令公孫以孝廉謁予京師尙感誦風慨也家非富而好振人之急有托公爲重者輒力副之其倚貲輒傾筐倒庋以應故聘予采葬予櫘族有以誣坐大辟者公輒佐先少師脫之至其人有始托之而後負之或反噬之公亦輒報相當曰吾不能以軟媚爲是兒負也出貲爲居殢有負而去者下裏貧老輒予之緩不問其豪而力爲逋若徵及門輒瞋公必盡徵之或其人批頰謝公亦輒焚劵以謝旣輸貲有冠裳邑令公每以大義引公視所興作凡河防城守諸大役必待公以定嘗佐剏髙陽帝祠時捐資補餙之公事兩大人孝能力承其恴所不至先少師有飲量好客公日具鮮腆鬯先少師意同先仲父飲或拉客人座先太夫人孝事外王祖母公具鮮腆迎飬北臺卽兩舅疆急能屈意以事先伯兄有子生子矣而竟不嗣公傾橐飬之歲爲常伯兄亦以爲常後不肖與叔兄相次舉於鄕乃稍稍事伯兄初爲諸生則仲兄給兩弟兼給伯兄以承兩大人歡叔兄初從師於裏再從師於邑公一爲都飬具邑令公爲叔兄擇配公佐先少師爲聘必具家藏先少師手編記不肖納采於王夫人則兩兄爲佐具而公多彊其力所不及不肖每讀手編未嘗不涕覆面也兩弟負笈遊諸公間公則爲文社諸友朋費聞其談相快則益喜出酒食爲談具徹日夜不厭每赴有石試以所乘馬予弟而自乘它雜騎衣在椸兩弟輒披而敝之兩弟入大小試闈輒旦暮隨之爲快予甲辰大京兆送歸第公隨而縱觀都市中不覺屐之折也歲出貲爲仲季兩妹丈賈而不歸其母錢者數數不問墓旁田漸易它姓公少輒憤曰先人聚骨而今他人呼牛馬其側乎後乃盡復之先太夫人歿家方窘公卒爾弟爲兩附具必辦卽先少師歿公仍率兩弟爲誠信盡其力不令兩弟獨在其事仲父無嗣公又率兩弟以其田廬供祀卽予葬仲父兩兄必不肯以弟獨任而各出貲以先所復田爲塋田以分其費也公剛斷持大義凡意所不可秋毫不以利動予當入對公輒屬曰先大人日以廉訓弟勉之爲淸華乎家卽貧不惜弟膏潤也邑子宦者同姓求合族公婉謝之曰卽同鄕自可何必同族當仲嫂歿有新寡擁多貲而願續爲室者公不可曰此有不可居而他適也予敢貪多貲而以身事婦人且有貲必驕以吾愛子事驕母必兩不安遂絕之公初多豪舉後乃拆節爲長者行曰予少單不昂藏不爲裏兒重今裏中盡晚少而予家且大不謙謹不爲裏兒頌且不願兒弟效其少滿腦肥腸鮮衣怒馬爲快也其少所結客以窮老來歸公盡如平生歡客用益親滇南喬令公以行誼重公親爲題評以族其楣嘗之文安王觀察四槐王翰簡劬生言﹖夔語亟�相見之晚曰是大英雄市隱耳公初賓於鄕邑令公雅持乞言大典公感而一再蒞賓筵時靑靑子衿盡一門羣從雜諸生間競爲上食歌鹿鳴皇葉雝如也後輒辭不就而歲兩虛座待公仍以席來饋元配叚孺人太夫人名之徳容父爲同巷叚太公友性敏慧而孝事先太夫人得其歡嘗殫力奉朝夕之飬伯嫂气髙而能下之佐先太夫人作家以嫁諸妹婚諸弟公所裁橐給諸父昆弟嫂能力贊之不恡至待庶嫂王孺人慈愛有禮而王孺人又善事孺人不翅孺人事先太夫人也今子姓翩翩則王孺人之功爲大而終始拮據以大孫氏門閥則叚孺人稱內徳云孺人撫諸兒諸婦倍極憐愛以病不育少飬楊氏女爲女以配其侄又飬馬氏子爲子予之姓名鈳教之入頖授田廬如諸兒予不忍迷其宗且攪吾宗也還其姓曰馬予之名曰元孫而今尙曰孫鈳卽予仍視以猶子禮特別其塋兆先太夫人特憐愛王孺人錫名比諸嫂曰徳潤不肖少而授餐則王孺人手調之以拮據久爲病歿公乃納吳孺人待子婦慈穆亦先公歿公以布衣揖讓紳弁問參憲飬大典平生裘馬賓筵不恡多費而施予捐金以成气義又不恡傾庋卽中外兄弟之貧不能生活輒予貲以農以賈以讀以賙其吉凶蓋行徳如富而晚所積貲爲田廬以授諸子比於中富諸子各以文學入鄕校食廩入等諸孫八人半八較有遠器曾孫亦巳數人其飬子鈳亦諸生而有五子得稱孫是天所以報公好文之願也每言對人言貧意欲何爲雅佩先少師明訓其天性合文淸大義蓋剛烈不屈之用云公生於嘉靖十七年八月二十九日巳時卒於萬曆四十五年十月二十七日亥時得年八十歲孺人生於嘉靖二十年正月初四日辰時卒於萬曆三十五年八月二十日辰時得年六十七歲側室王孺人以嘉靖三十四年九月十九日生以萬曆三十一年十二月十六日歿才四十九歲繼娶吳孺人以嘉靖四十四年十月十五日生以萬曆四十三年六月二十八日歿得年五十六歲公獨居者三年有丈夫子三飬子一伯子鋐邑增生娶張氏保安授思敬女繼王氏邑諸生家俊女次煉邑庠生娶戴氏貢士鵬飛女次鍈邑廩生娶韓氏藩府引禮應女俱王孺人出孫男八長之湚邑增生娶吳氏諸生經世女鋐出次之﹖﹖羙邑庠生娶董氏長史伉孫女繼齊氏蠡縣承掾應徵女煉出次之泳邑庠生娶李氏壬子舉人震女鍈出次之﹖﹖萃邑庠生娶王氏諸生廷桂女繼邊氏任丘廩生世興女煉出次之澤娶睢氏安州廩生長庚女鋐出次之淽娶嚴氏廩生士良女煉出次之沾聘崔氏文秀女鋐出次之濨聘劉氏蠡縣諸生畫奇女煉出孫女三一適劉三傑爲蠡縣庠生出奇之長子煉出一適安州庠生潘瀟爲州庠生應聘之次子鋐出一適安州李敏春爲拜奇之季子鍈出曾孫五長棨之泳出次楷次柟次之湚出次之﹖﹖萃出曾孫女六一適李大學安州庠生逢春之長子一適王任傑邑庠生源淸之長子俱之湚出﹖﹖羙出者二�出者二俱幼其文孺人所鞠子鈳今曰馬元�邑庠生娶葛氏繼趙氏繼王氏繼髙氏子五�之瀇娶氏次之演次之沂次之﹖﹖竇次之滇女二一適淸苑庠生蔡飬正一適

賈爾珍公初葬於先少師墓前以偪亥遷於中黃仍以當兩邸之中未靜也再遷今西野之原風土淸嘉稍盡子孫之意蓋以崇禎元年月

日奉諸嫂合葬而伯子鋐季子鍈洎鋐婦張氏孫婦董氏王氏祔葬其側至甲戌四月乃得爲公銘銘曰英抱而文淸橐而仁气雄而石醇嗣艱而蘭馨其孝於親其友於鄰我裏市隱我鄕大賓銘我貞石訓我後人

◆傳

憲副夢巖王公傳

○憲副夢巖王公傳

王公諱應霖字徳徵號夢巖少沈凝有局度贈公器之授讀輒敏劭若夙業弱冠補博士弟子試輒髙等督學閱其文以國器期之爲易名辛酉舉於鄕無何丁贈公艱以飬不逮傷焉哀毀逾禮庚辰成進士刻有制義同榜無錫顧叔時有敍尢爲艷服初令桐城旣悉所疾苦乃砥節首公一意爲廉平日挈大綱以條次所興除而賦不淄羨訟不淄贖嘗剔積役幹沒金可千餘主藏吏以嘗公輒叱去爲建常平倉十倉貯谷三百石以爲賑卹之備俗好訟多結黨以機穴﹖廾良民公盡得其主名會有借辭卜者而殲之以滅其口幷殺其所挈少子投枯河中其妻覓之不得訴於公公祕出健訟姓名迹其與卜者飲日卽卜者死日也一訊得狀出屍於河而抵之法適有度田之役多以僞增迎上意公爲剔欺隱於豪敓以蘇單赤時業龍潭知安慶亟稱公能檄他縣悉視公法更檄公勘他縣公旣雅意興起文學而皖以望邑多才乃力破新格於額其所援識多知名士知何吳諸君子皆以進士髙第爲名卿會當入覲垂橐而往有富民饋金於途中公卻之曰小民不奉法爲安而點長吏耶其人感泣而去時尙嚴急吏方務爲刻深應功令公獨持漢吏悃幅遂以舊令事詿及調觀城觀久乏科目公首勵學宮課多士品題之文風始振士卽有掄魁者更爲均徭裁冗蘓息其凋攰復立社倉如桐而益之會歲祲者再道饉相望卽出所蓄仿鄭富公靑州法哺之旁郡邑就食如騖先後全活甚眾會左道借歲爲亂公爲嚴禁令散支黨卒殄滅之歷五載奏績得贈封如制尋升戶部陜西司主事士民樹碑頌徳邑志臚列甚詳入視驗糧廳一意絕問遺更禁需索諸貨取足國課而止啇人便之庚寅轉山東司郎中督遼餉遼左正餉七十萬客餉十二萬鹽課六萬屯糧六萬餉額旣繁耗蠹叢集度支暗或不得淸猾蠹而涴或爲指嘗將領得恣行其占冒部軍半坐空名冒實餉而又數數虛傳警報以邀行糧有足未出塞而稱遠徵旣出卽旋而稱旬月者敝習相沿餉司罄支本歲更借支來歲之半以爲常公乃議之兩臺與諸將約餉須核實空名者罷勿給警須計日虛傳者罷勿給公旣躬校簿書以剔諸蠹而又砥節首公如向者於桐於觀諸將吏慮無不嚙指栗栗無敢爲冒卽冒輒持格柅之其給者悉平衡出納絕無低昂三韓軍士感如挾纊至諸鹽屯官與啇爲市吏與胥爲姦獘竇不減於占冒公悉爲剗除二年來歲例旣饒而釐剔裁省之羸糧報羨幾二十餘萬大司農疏聞蒙恩紀錄上爲出帑金賜之甲午丁太恭人艱哀毀如喪贈公服除入部尋升陜西參議駐西安領五道篆鞅掌紛拏中決裁無稽案其子藩錄邊餉復如向者於遼悉以平衡出入毫無虧減有礦使肆螫�采諸生議嚴爲條禁地方賴以不擾一時史民懷畏卽宗人�然頌之臨潼民習於頑令數�訟去過有新�履任未幾部民聚訟至數十百人公�前悉其誣又悉有嗾之者曰體統淩夷不可長也乃聚眾庭輸之曰令方新何至嘖嘖如若訟若卽訟獨不念部民誣長吏其罪奚若耶其連及之左脇從之左語未竟獨渠魁三二人冥然右耶一訊伏法刁風爲息無何賫捧入賀升湖廣按察司副使備兵辰沅值播酋猖獗惡氛甚張滇黔之路絕以偏橋爲要塞其東北則走建康道也踰閾白泥卽賊境賊方幣結九股苗倘偏橋不備賊勢長驅畱都可虞且大兵進當有腹背之慮公乃募丁壯簡武勇礪器械儲糧餉提鋔卒三千移駐偏橋賊以其子朝棟領兵眞犯公檄禆將乘其未陣擊之眾殊死戰賊退復集復擊之又多設疑兵旌旗烽火遙�林嶺間酋子始﹖﹖耳而遁於時督府尙畱會城援兵未集而以孤軍遏敵衝酋退守海龍無敢窺�外公之力也其後竟播之役以至剿皮林凡兵餉戎器實無一不取之沅州皆公所先期條備旣期集入大軍以於都護繼勛守偏橋備策應亦皆公所先期部署公與胡公魏公兩兵使入自白泥時餉道苦險阨而士乏宿飽也幕府檄如雨酋復謀截餉公乃建接運法軍中便之大兵至海龍公奏記堵要塞防奔逃逆酋就殲公有力焉旣乃有皮林之役初皮林苗亂公方駐偏橋拮據播事黃參將衝霄急於進剿公曰播事方始而又及苗非完計俟播平以餘力掃除易矣黃意在邀功陰以兵剿之而敗至厪幕府抨彈獨於公稱其能料敵而鞭不及腹也黃旣失利乃懼而納金求免公卻之具白兩院兩院報雲門下潔如冰玉渠自彰其債帥耳姑容待罪從戎以責後效所部肅然憚之播旣平乃議剿苗江中丞以艱闔門而文中丞不欲爲越俎公奏記促之曰逆罪在不赦而經久無進兵之期困獸不虞肆搏乎於是始決計進兵不逾月而皮林蕩平乃喜功者又議槪剿諸洞公又入見中丞曰叛而�之服而捨之誼也罪未形而加之兵何以服遠��爲昆焚�僞天地好生之心亦甚非朝廷意也中丞亟稱善遂止初大將軍置降苗於幕者三百公謂裴晉公納蔡人爲牙兵以蔡人苦威刼而實吾人也今以叛苗置榻側耶會夜嘩以降苗爲內應始服其識大中丞稱公料敵禦變綽有膽識云公蒞沅三載兩經大役不獨詰戎理餉衝冒矢石而飭綱振紀緩緝我人不減帷籌因念土司之�多起於習驕而不折其萌乃乘夷播之威持廉公飭諸司彭宣慰應昆恃兵與貲爲驕易嫡之議至邀權有力爲請公嚴飭之不聽又念諸洞苗煢瘁易擾不比土司且大創之後方如獸獝因徧歷諸洞詢利害調便宜其逼臨苗洞有八衛十三哨哨官不得其人每爲苗患苦而以賄以屬官遂不得其人公爲簡膽智有技能者任之適百戶以金營納金茶簏中公嚴斥之不復任因諭諸苗無內侵哨官無外擾勒其辭於石中丞公亟加其行曰功宏遠矣是歲滿四品考會覃恩降勅褒諭贈公中憲大夫湖廣按察司副使母曁妻加贈恭人無何擬參貴州政候旨以迕新直指有言歸後敍徵播功槪從優敍至蒙白金之賜或曰公論明可以出矣公笑而不答公長身玉立襟度弘闊其爲文好深沈之恩予猶及讀其制藝也所至興文勸學雅負人倫之鑑至識進士可行於靑氈猶奇家世孝友而公爲篤摯懷贈公風木之憾四十年如一日於太恭人備及色飬歲時享祀省墓躬申誠敬至老彌殷待晜羣從有恩禮季應期相摩切成進士當西安以任季以蒲城令引避歸遇華陰聯榻信宿友於之情溢於關中舊有祖田旣仕卽推以與諸弟之貧者族黨婚喪有力不能舉皆於公取給親識中有可以爲之地者惟其力之所及不必其人知也里人旣相與尊信公或偶遘意外應之亦辭和气平時以方韓魏公稚圭懸車二十年遊覽經史外無他嗜旦晚視諸孫伊吾以自娛絕不爲謁請至地方利病不譂諄切言之王文肅執政至屬其邑令薛公曰是邑有某其人賢者可法文肅雅不輕許可而薛令特負風裁其語固可信云

◆祭文

祭友人井荃玄文

祭憲副李培吾文

○祭友人井荃玄文

嗚呼我之自我智或以嬰物之自物細或以情孰知夫不我於我我其用寧孰知夫不物幹物物其用成有友顯陟渠頓予攖而或嫌之曰不趨榮有友要觸渠頓連染而或避之曰不共險公也予友初終不渝顯未嘗嫌險未嘗虞共予靑衿比予軒冕欣予承明比予裏閈當予東居渝海相從壇城毳帳笑語從容當予裏居中人肆虐眾或股悚而公自若此亦尋嘗何之重公黃金交深公其以風嗚呼眾豈公知公豈眾伍剛亦不茹柔亦不吐我於無累物於無迕貞不絕俗今以爲古嗚呼予旣賓交天復喪公不爲公慟不爲予恫季子孺泣曰銘吾翁乃述公略乃旣予裏嗚呼官不爲仕才不爲誇翩翩子姓戫戫文華五經紛綸蔚爲大家公所惓惓尙未有涯嗚呼向銘劬生泣不成艸今玆銘公胸舂如搗況也銘公還悲丘嫂白首同歸予辭用老薄言酬之英靈矯矯嗚呼尙饗

○祭憲副李培吾文

惟��椊雝和廉�勁正蘂榜名香花城春映入攬桓驄出銜憲�簡授霜飛斧橫嶽動道擁麟鳳力摧﹖﹖梟獍無斁師言有聲朝聽艸木知名兒童識姓載分臬司載陪藩政月映秋潭冰淸秦鏡旣哺懷嬰旣詟指佞公所顜�著爲絜令公所弦更蔚爲眾慶函谷雲開岱封日淨方聽鳴鶯遽聞截鐙嚴灘道髙謝墩望重朝屢推轂公屢移病歲之不易肥壝其橫三齊告饑九重爲柄公有藥言以醫丹甑流傭可復瘡痍可定謂公熱腸出或乘興曾幾何時而云不禜予未登朝輙聞明諍誼托葭莩聲相呼應公以胤子借途於懜予有豚兒袂聯同倩吳紵匪親丹雞匪證謂可聯蜚而遭合迸公歸大宅藐孤誰憑國喪王楨鄕乏主盟予豈哭私衋爲心慗靈神珊珊絮雞未罄尙饗

髙陽文集卷之十七終

●髙陽集文卷之十八

髙陽孫承宗稚繩著

門人茅元儀止生較

碑

記

◆碑

重修大隆興寺碑

重修觀音寺碑

保定府重修敕賜忠祠碑

保定府太守嘉祥髙公去思碑

雄縣王令公遺愛碑

○重修大隆興寺碑

蓋聞聖人生而元功歸五嶽之成帝業昌而景福葉萬靈之貺故劍投神冶上皇解佩於山靈夢繞赤蛇大佛開祥於長壽若夫丹陵瑞啟三河白水嘉生九穗巍巍蕩蕩斥對成功鬱鬱蔥蔥獨鍾佳气凡以天開地辟通理於黃中虎踞龍蟠茂膺乎赤紀惟睠命而享天心乃受圖而酬神佑洪惟我太祖髙皇帝握天鏡以通寶筏回地軕而履金繩手提日月於迷方力拔乾坤於苦海誕靈縱睿苞囊函夏之光華接繞膺期攬結方輿之雄秀洎八弦靖謚四極和寧洞劃石牛捨開白馬故中都有大龍興寺者昭龍興也其地首諸夏以控天邑總環瀛而號日畿三天握鑰於橫衿八部畫圖於指掌爰憑鳳麓回構僊臺鷲華蜚翥鳳之區虯缽下潛龍之境引太虛於玄鍵遠蒸萬國之雲煙蕩元气於丹楹近簇二陵之風雨蓋功諧幽贊技殫絕羣嗜闍藻函蓋之容維極挾江山之助於休哉紺宇薦靈於譙亳玄房佐祉於岐丰矣迨我英宗睿皇帝辟紫極以登三重戡駿業孝宗敬皇帝繼黃離而乘六丕鬯鴻恩睠龍象於炎昆渙綍綸於福地錦繡重披寶界雲霞頓麗銀庭蓋念五鳳七麟曾肇王基於舊迹千秋萬歲或遊魂夢於故鄕而物力尙饒周澤方渥故能起雷霆於指顧回蠖蛇於騰飛千楣萬拱俄盈旣燼之墟龍發螺文復見維新之象無何勝地不嘗劫灰再熖祗樹香沈於戶鳥率陀影散於空花四照枝殘醉象攪藤蘿之月三華葉爛毒龍沈捨衛之城由正嘉而來歷八十餘禩則詹禦史事講曹郡守時聘李郡守驥千先後圖之大殿甫成羣工未輯丹雘𨿽勤藩垣未具又二十年而庭鞠茂艸法熄殘僧於時則張郡丞大孝從董兵使元學議再圖之而以馬郡丞恊綜焉謀僉同於羣策數更極於百年大開覺路於明幽共唱慈風於法俗笻鳩竹馬騖香闕以枝華玉■﹝糸步﹞珠纓望鸚林而布地由是續往因於未斷合大力於幾成虹蜺通雙殿以崢嶸八龍忽湧星日絢重廊而隱現兩鴿重飛鴛瓦促魚鱗增瓊垣於下歲鶴軒疊鴈齒敞笏室於中巗蓋曬慧日以耀昏衢灑法云而淸火宅爾其煥星幢於羽仗雜魚梵幹嵩呼曇雯迎劍佩以疑華鬘彩結簪纓而鬭色蹌蹌陽馬之犧而﹖﹖先趨規地戞戞風鳴之唄而疑接中天則嚴威儼若朝廷悃款肅於辟士若夫庭俯喬松牕含遠岫瓜剖華京之浩穰蚪蹲湯沭之崇隆噴薄陰陽之气於重閟之年而斐斐﹖﹖幕遠發揮川嶽之精於方通之侯而■﹝山雙﹞■﹝山雙﹞盈衿則峯標欲界之仙都天挺明神之窟宅又若仰斗電之重華拾天花於巫雨挹紫雲之黃彩競界綫於金鋪赤字第一山入微塵而不滅瑤文無盡藏銷劫石以靡窮又若瞻故里於新丰恭承桑梓攀遺弓於鼎嶠愛永松楸閱先帝之經營憶創守維艱之會緬仁王之貽翼追天人相與之符則投戈而棲意慈林髙祖所爲寓神武於不殺也撫遺而遊心丰芑二宗所爲寄無念於昭玆也嗚呼慶鍾長髮則維明襲嘉而爾卜之傳日永神應遠期則重熙累洽而百神之護彌周蓋先天啟鑰嘿契玄扄後聖含靈陰扶帝脈此諸君子所爲臨彼岸以褰裳悲化城而反袂報初禎於功徳昭申命於聖神也由斯以談祝釐之典爲文存樹之思未大豈與夫掇者耆之金供伊蘭之饌恣塵尾之逸風披虎溪之勝韻哉至於玅度羣品盡出幽厄萬感咸通一思必應則眞如能事姑不論焉乃作頌曰

幹函萬鑰坤軸九維靈氛蔥菀嘉祉葳蕤崇因效法上聖膺期日懸大覺天度羣迷鰲柱斯標龍宮斯奠如鷲於嗜如鹿於苑花雨環纓彤雲拂檻日月法燈風雷魚梵爲我摩尼斗極皇皇爲我祗園楚疆章章忍亦弗界福亦弗堂三吳於左荊汝於陽江流漫漫淮流溭溭孤山巉巉鳳山翼翼是名淥池是名方石度亦非航卓亦非鍚蓮花寶墨貝葉龍文天與如大佛與如尊蒸蒸法力消我刼棼彤彤法宇食我徳芬列聖有作爰淸毀宅我皇穆淸嘿軫人力二三力臣式我覯畫奉宣睿謨還我赫赫神謀於舊人謀於新詎曰力饒而酬國禛詎曰偉觀而重國根以歸帝力以洽帝心智炬不然慈云不餙其然非空其餙非色羣力則共羣心則侙神武聖慈乃見天則

○重修觀音寺碑

余讀法華見佛告無盡意菩薩略謂觀音遊娑婆世界現種種身處處爲諸眾生說法能捄護娑婆世界諸眾生若有無量百千萬億眾生受諸苦惱一心稱名實時觀其聲音皆得解脫卽入水不溺卽入火不焚卽入黑風羅剎不墮蓋金剛三未授自如來故慈力亦復如如來遂令身成三十二應入諸國土始自佛身終至人非人等皆以無作玅力自在成就夫無作玅力者眞淨智慧慈悲之性也眞性見故不自觀音以觀觀之夫不自觀音以觀觀之者離塵復性之眞觀也離塵復性則諸妄自脫故能令苦惱眾生蒙我眞觀實時解脫而不焚不溺不墮蓋見覺爲火聞聽爲水一心稱名萬念歸一故見覺旋則離火塵聞聽旋則離水塵幻塵旣離眞性斯復故煩惱不焚於火宅貪愛不波於情海又何漂墮而罹羅剎之難乎總之體合心心合气气合神神合無其有介然之聲惟然之音遠在八荒邇在眉睫來於我必盡知之乃不知爲是我七竅手足所覺五臟六腑心慮所知其自知而巳世人不能卽身釋塵遂至離身求觀妄謂稱七日而難免誦千周而身全豈其然乎然性說難覺福田利益易入世人認迷爲眞且屍而祝之幾徧娑婆世界蓋妄希稱名解脫以懺生平而達人開土亦或藉其法以宣慈和而動所不忍且或令悍者馴狡者愨蒙者發其覆卽居士身尙以籯緝之餘爲襜褕於或家則其屍祝一念可知也髙陽齊公彥戎以居士身佐比丘惠祿孠兄續而成祠以供觀音迹其心豈其置人於焚於溺於漂墮者而浸假化身爲宰官其利益寧有量乎寺經始於隆慶庚午仲秋訖工於辛未仲夏越三十年而其嗣君大鴻臚敬才始扢其先志而勒之瑉余固有感於是時物力饒而能以其餘它及也蓋隆萬之際寓內宴如能饒益一切眾生充滿其願如淸涼地能滿一切諸渴乏者故一切眾生之得時如寒得火如裸得衣如子得母如渡得船如賈得海而大鑪之熖不燻大陸之波不揚大宇之黑風漂墮不遭蓋國家仁恩澤湧徳教翔洽其明見仁與則普門徧照而蔀屋繩樞亦若一心稱名而得度一切諸苦故民間得以寬然有奇嬴而成其普濟之願然則是役也主上之賜也豈其以居士身饒爲之乃居士而願不焚不溺不墮其念可嘉也予其欲風宰官身冀世人無或循聲流轉然於無作玅力遠矣歲辛丑予以計偕作是記勒諸石又三年而閱其舛錯爲訂數言又四年而磨且重鐫若夫屋以雲霄貌以金碧則有籍者玆不具論其偈曰

迦葉何源

菩提何樹

一塵瞥起

六入膠固

風濤斯波

火輪斯炷

如來太子

乃睠中土

髙謝四流

俯宏六度

臂色金光

髻光如霧

三十二應

百千萬蠹

一心稱名

萬念同聚

解脫塵緣

玅明心愫

水火永離

風海不怖

如寒得衣

如饑得食

自在成就

此何以故

金剛三昧

同佛慈煦

知見旣滅

人情孰馽

不自觀音

無向嘗住

幽谷空函

洪鐘虛鑄

有至斯向

無求不副

於昭我明

兼開覺路

色界𨿽迷

希夷未什

抱朴觀空

函元歸素

重抴玄津

更爲釋作

乃煥金姿

乃揚寶樹

八表慈云

九幹甘露

十身不毀

曼壽以護

勒此貞瑉

萬年永固

○保定府重修敕賜忠祠碑

旌忠祠者明忠臣楊公祠也公家郡之容城名繼盛字仲芳別號椒山嘉靖乙未進士歷司馬員外郎會大將軍鸞主市議公力言謬不可鸞間入貶臨洮無何誅鸞召還公公則極言大學士嵩姦罪狀嵩主吏議傳上刑會縣官欲論它囚公不免其後七年嵩敗嵩子世蕃伏誅而嵩寄食以死又三年而莊皇帝奉遺詔褒錄諸死諫者贈公太常少卿錄一子大學士無何用言官言賜公謚謚忠湣更賜祠於郡額曰旌忠其祠故湫溢無以風觀者王郡公鍾嵩議它遷未遽洎武郡公衷懿來乃相地得西闉之馗衢大其宇分塗於掖貌公南面鑄相嵩父子若鸞以鐵反接北向跽有患者得隨所患杖之郡公以不佞史爲公里人當有辭勒麗牲之石嗚呼古稱燕趙多慷慨之士夫慷慨者或偶發於一擊一不中且悔而一中巳足以豪卽不悔於不中若不豪於中而慷慨亦復有善有不善公獨盡言於慷慨至主上予再生而公竟死世此公於殷帝之含光謂公之功乃在一死夫人臣委身於朝死軄死言死亦其常獨其盡言於軄可不問纖巨而言在軄外則無敢瑣科於毛細而謹圖其大當肅皇帝傾心股肱而嵩得怙主威燻轑天下一時福於踰踰而祻於諤諤公自度壞天下惟嵩而非公誰言卽當其議馬市於軄一兵子蠟嚄而大臣相視莫敢先發此又非公誰爲言嗟乎兩逆憂在社稷而公以死言故公之言卽不死亦足以功卽不用亦足以死而況公用其死於言上用其言於死死且不朽矣夫公脫負戴適韍佩或自固不肯言及起貶所挈風裁以傳其天地文理樂律兵甲之學卽不言亦可以望容皇路乃復慷慨不顧器忌而邀必至之祻於身至夢驚長樂之新封魂返太虛之浩气抑何楚楚激烈也而公且甘之若飴蓋生平志分自矢出松柏之上而一淩太嶽之顚頓悟無窮國家二百年正气所榮績持偶���人以破天下佞舌薄膽而時所稱要人者�覺無畱恩卽覺無畱威卽一跌不足以當公而一未嘗負公一死乃其死竟何如嗚呼朝陽之鳳旣摧依人之鵲安在後世之君子尙愼指嘗於覆餗而無良臣之願謝不敏於公哉予迹公生平侃侃大節固巳撐拄宇宙乃其於父子兄弟罔不以變爲常而匹士分一行亦足以生倘弁冕之倫遭逄明聖而不能副作新大雅安在生慷慨之鄕稱忠湣里人也嗟乎要人之子姓不願樹頰胲於其先人而啖名之徒或願寄籍於公卽其解形回面似巳涊然自悛然塞下■﹝扌棄﹞萬死拾一切而紈袴冒之則吏議其後彼邪於側入曾無體慚而一旦掇遺瀋於狐蹲遂欲衣餙其大疵以冒萬死之功予請援往例以丸泥爲公塞之勿爲若輩狂托混忠衣爪牙之途云武郡公名文達戊戌進士陜西之涇陽人而郡丞髙君登明新任姚君光祚郡判鄭君廷英鄭君宏司理張君銓新任夏石嘉遇皆常有事於祠者蓋予讀忠湣集至其苦陰雨淚輒淫淫下乃效其韻爲大招其辭曰

帝閔三靈予墋黷結遺公下掃予騑轡絕簡之霜稜稜予劍石寒筆之瀋淋淋予易水咽眾欿傺兮獨苦心煩憺予報主聒啁啁兮深丸迎狺狺予沒羽哲誓謝再生生更回恩畱後死死仍語排帝閽予忽分下帝兮气氳浴語虞淵兮未上揮魯戈兮旣曛含光濡兮六符平灝气還太虛晴丹心萬古天王聖明

○保定府太守嘉祥髙公去思碑

予往入對平臺恭願皇上固結天下人心仰見天顏睟穆若有槪於下臣及下臣居東當急氛更驗人心之當固結蓋今天下急在惠養元元而靖諸氛獨諸氛急不得頓靖而徭賦繁興故上苦吏慢下苦吏急頃蓋屢厪詔書予以寬大至令藩臬面飭之其懲婪除苛與一切治不及格者並下而親民大吏懼慢忘急其賦取盈罰取重簿書期會取速小民遂若苦煩苛而目不暏寬大故吏治雅稱明辧而天下人心似猶未結嗟乎漢詔以二千石共小民安危曾不深念也東嘉髙公以進士髙第歷畱曹視予郡風規峻整而淵粹之气如春旣收二十區筋絡節輳於掌股而斤剖理解其刅若新乃簡媡直捷則承影含光其芒盡斂念師帥倚手長吏遂合黃墨之綬綜檢規猷至燕見若轉檄輒椎所當否果其議便民而及格卽引爲絜令旣不執繩墨約結亦不以覂駕弛繩墨蓋遜接良廸共禔�玉其黃綬而下法飭之卹其雜應殊不以喋喋易許丞也時推擇乘障吏務取鈐略試如格不得以屬不得以鬻文吏好操切故武�胸則戚施蒲伏朓或激而爲晘公一切禮持之至品騭文武行能則又識胸甲於尫纖辧面垢於執拗或類不可洗乃曰勸廉之駕不若解墨之組也郡賦合田租口錢歲可五十萬公初爲兌解期目不涴一錙尋以州邑不便仍舊格而終不涴一錙故金穀掾無納向而州邑長吏砥節言公遂且奉徳意結我殫人蓋歲可畱數什伯千於小民合二十區質成不矯以嫌入不狥以勢出諸長吏旣不令周內爲逄更不令鉤朿中二千石之牘蓋錯可貸斑可抆拭其求生希懺閔若列眉而終無敢有巧法骫郡有衛兵有府兵有鄕兵其府兵有扞掫之銳公選其銳時其食飭其械四應萑蒲而不爲擾合州邑鄕兵額可三萬檄長吏慰飭之料所備勿囂長吏議予餉急從之曰有兵乃備有餉乃兵郡以軍余充城復操其身以緩議罷以急議復公謂集無餉之卒不足與守而且苦卒不若計餉而後計守衛之屯百六十餘區不下五千餘頃其本折色屬之衛弁武太守衷懿諗其厲且逋也請屬之有司而武吏嘩欲復公力持不可而罷郡以七州邑寄冏牧以十三州邑供冏俵公如法以官市而盡袪其痏其它應聲之徵若津糧亦復從倚郭以官糴而歲可蘇中產百餘家卽十驛五逓官總之盡絕耗濫而額需歲可十萬槪不異入出而吏手如洗念大警重仍飭二十區繕城堡增井竈備器械先自郡城其修橋梁罷稅課革行戶平量衡卹煢獨要以表百城而冗及篤癃細及睚眥無一不入大慈其於郡紳冕雅相爲重而與廷尉不托邑予則子況風槪可掬也其於端文學直以朴謹爲程蓋蔣翁任童隨俗磨厲又嘗捐偆大修學官以率長吏無慮不飭我如礪以脫推穎者當是時二十區大吏式於廉平以仰應大令而野無懸耜室無斷機卽潢池之氛西鄰晉東鄰瀛南逼恆陽獨不得闌入子稱備若二十區赤白丸合䢐伺牙孽爲羣終睥睨戈戟而不敢逞蓋烏攫鳳集非奇而鵰鶚之會見馴雉隨鶴亦以行春故旱可雨饑可穰政成而式歌且儛語曰大夏龍雀可以懷遠可以柔邇公之所爲大乎夫今天下俗吏之病不在急趨功令而在愚天下以功令之急乃至附上行私更借下以罔上予觀漢神爵間吏務嚴急至不奉恩詔獨外寬內明者令小民知上意而安其寬明卒以大用由斯知朝廷有必不可不舉之政百姓有必不可不念之苦欪民而逄上抗公而邀民漢有巳事矣公種種治狀總所稱宣上澤以下究求人瘼以上聞其斟酌於上下直令天下曉然於朝廷之寬大卽急需亦以爲民以故事治民安上下交鬯予不知治狀何如漢吏要以爲朝廷固結人心者公也公嘗之白檀過予問政予謂公業以豪傑手抒眞實心則樹麾紫水作翰白檀平天下若斯矣公以爲然公器望疑練有膽幹而����驚可愕徐應之不焚其學不阿世之餘而補世之不足外寬內明公可謂大臣矣公諱斗光號星垣山東嘉祥人己未進士以癸酉冬備兵密雲以次年七月紀其政其繼公視郡事爲某地李公名縉徵郡丞倅爲某某某公某許公敏儒黃岡官公撫極節推爲遼東張公國臣淸苑張公若麒咸樂觀其成蓋二十區人吏藉王孝廉朿問記云

○雄縣王令公遺愛碑

��課�是惟小民安田裏而無嘆嗟不�以��可��政然吏爲可喜可愕或易而令小�安田裏�嘆嗟或難蓋地大賦繁易爲愕��銷嘆嗟於繁劇之罷甿力乃什伯而不給雄�易陽地也周宋嘗益津遊口井稱雄關��蓄塘水限�馬入我明乃在日月光際更��北之逵輪蹄輻睽且地饒中下而五方雜��生好�其田不�五千丁不滿四萬而賦��數曹掾或習爲黠長吏治簿書飭�傳卽不�可喜可�而一登序閱方問怨讟又�問嘆�禹州王明府以世學治譜解�於雄而�篤�決恥爲孅趨予友馬孝廉數�其視利若�也至則�大要索民所嘆嗟未�者��以�水舊道歲�於水故塞�上決����於���寧�罪塞於決也明府不����而�����力疏�王河以澌�流���千��廬於����諸要人轂相��������途失期不可問倘其結憑軾之口�����明府一切按故事核名實�涓�以��丞橫索每格不得行至破其�出所�冒白�之羔歲省千百傭糈於行�歲�之羨隸首�以中長吏長吏遂以自予故額縮罪額羨不��府爲立平輸令自投諸櫝而羨卽還之�紓�期會卽一失期爲再期不以詬租吏侵人��歲省千百庸口之錢於點胥予頃�東���議有謂長吏出其羨可辧者因念州邑額�長吏或以羨實橐而日我宜然至應聲之徵��索之菜傭而又攢糜曰苦明府以�稅���額稅盡察其爲百姓患苦者力湊罷之���省千百金錢於椎酤俗競而殘骨肉�����儒吏一聞�自殺輒不難破敵產供���孤孑者死相籍明府下令自殺勿坐時核其��坐之意在銷豪冦蘇踣頓故犢可佩雉��其治��之獄必以情無論曹椽禁不����無主先詞無主先�卽諸貴人無���一混乃公者蓋又歲培千百元命於讞牘雄以首善漸磨帝澤而學殖也不治且落明府低佪俎豆間久之爲大築學宮月簡諸生髙等督課之給筆札食餼而親第其甲乙卽間右俊民力不受讀者立塾授之又爲復忠孝祀事廣厲風尙不獨令坐該蟫簡也巳念城當大河之濱旣染瓦濟通行李又議建浮圖以培風气卽稅駕於紙而惓惓以金遺明府豈其以地爲郵也者斯雄人士所爲思明府乎明府種種猷念豈必其可喜可愕乃小民庶幾安田裏而無嘆嗟夫小民安田裏而無嘆嗟非有可嘉可愕也而豪傑之才或諉諈而不能蓋豪傑擔任天下惟是气骨而膽能疆骨智能疆气其銷天下豪傑之膽智而靡其气骨者惟利士一中於利將藉於�者重其爲地藉者乃輕故事至而左顧右支卒陷與諉諥而不敢任明府負豪傑之才視利若染其身嘗爲世藉必不以世藉其身故癉身於罷甿而骨疆於膽气疆於智凡俗吏嚙指巧吏翹足明府直身任之而不辭又安在其可喜可愕而又安在不可喜可愕也斯寧獨百里才哉予以乙卯冬過雄明府顧予於邸稍及河渠之政其忉然胸舂也明年予以休假而明府亦以繁調予何敢以一夕知明府特稍從王孝廉喬棟悉明府之大若曰是且禔雄之福未艾也因念如礪之地誼不敢謠黔晢其交口而贊者必其心所同然其不然者卽日在宇下必不肯爲阿而況後恩也明府卽以寶坻去而繼治者且以政治殊不忘諭於魚藻也遂次其語幹石明府諱則古字某別號且茨河南禹州人登癸丑進士其嘗知予郡有威惠曰鍾嵩公諱述古者明府之兄也蓋公家棠蔭在燕趙雲

◆記

髙陽縣修城記

髙陽縣重修儒學記

猗氏縣重修廟學記

擬奉詔撰重修都重二城功成碑記

洮河濟軍倉記

周令公重修橫堤記

武彊縣重修漢前將軍關公祠記

山海關重修顯功廟記

○髙陽縣修城記

當圉人不戒�闌入爲紛予旣奉詔居東而畿南警報狎聞羣心惶駭於時兒輩同邑諸生父老子弟佐故捐李元治爲城守捐貲飼鄕勇訓火器諸借亂爲亂者禁不得發然誠實土搏而跛羊淩其上難語守會明年月涇陽王明府來登陴而望曰其築斯城乎下令淸外隍闊一丈有八尺深及泉木﹖斬陂岸而齊之城下得基視闊有加以其半附土於城而殺其上合雉堞而止量社甲爲初報蚤竣者予撲眾疑之曰是當以期日竣而蚤者外堅內浮也圯之果然遂相視登登有聲而莫敢謾告成如削池乃深壁乃堅役方興而傍伺者不敢發矣又爲門四倍金木之費於往穴其中之下可炮仍爲懸橋接樓櫓爲垣髙厚可城之半橋以木絙環鐵爲臥則方彴起則重墉一時按部公多其略蓋舊築內取土於崥而外有覆隍故外失其髙內基日窪而城日壞憩杵而頹明府所低佪爲計也工興於庚午二月再踰月而告成諸生齊光裕黃應聘以士民之意來謁記予按城非顓頊之舊也以洪武三年從舊城徙今封家漵以天順四年鄒平魯公能始爲城萬曆中滇南喬公繼科始爲埤堄以磚晉陵錢公春始修葺築浚稱堅好而丸邑殫殘民力弗任且天下無大兵革以爲垣障而巳嘉靖庚戌警�初以木爲柵遂童其郊今巳報��白溝警更嚴於庚戌城得明府爲繕完而人心乃固魯公以來功未有烈於明府者也予初應詔入對天下大計首言都城爲天下雄峻寧得窺其峽崥然固結人心爲天下大計特反復明所以重人心以應問有旨丞稱善蓋有城則人心固有人心乃固此城故曰眾心成城明府自健令廉公有幹法所在如山而慈煦於冬日往多不字於科而借應聲爲交徵明府獨捐例所自予者以予民而僉人所應有者以還民如邑馬之額不給於郵而舊所自予可三之一明府盡破例以蘇民至廟學坊宇若衙治酌力可爲而葺餙之曰過此則民重勞也治內出廢井而甘眾爲頌甘泉覘人心矣往盜八城而髙舂瞢瞢徒有駭嘆摭諸良氓搒掠之爲塞而牙螙索失主錢幾千萬瓜分之明府不獨靖邑盜又爲捕它盜至爲捕輦下之逋釋主上軫慮嗟乎予邑人心當沸郁而憤如積陰沈晦思得迅霆長風破此爲快所幸得明府之明威亦旣攝不逞而心詟之乃一發而艸薙又能固結人心以大慈其建威銷萌爲神臯屏翰天下而循吏得如公百立致太平而在餙亂於城明府治狀不獨一城工而城其一云頃有旨以捕大盜功敍錄明府且嚶鳴而上矣予又急不得請倘得投紱入裏門尙與明府講積甋之法爲邑久計明府王姓諱者佐號申之以鄕進士初視河南之葉縣上從吏民白其誣攺視予邑其尉則云鳳曲沃人署教諭則舉人嚴恪長治人訓導則明經唐若虛成安人法得並書

○髙陽縣重修儒學記

�������稍不�俗未有不欲天下回����������務者然土肥則力充��������得以緣餙俎豆惇說詩禮����爲曾�咄�而辦若夫彈丸痟土儉���力不�皁�而政歲蟬聯頓欲啟大明���是何�假��以空拳試公輸以瘣木也予��學�攺邑來�二百餘年而繼修者�����塗����牲方勒函席頓傾��堂絕金絲壁余��蓋李下之蹊不言而庭�之艸可鞠矣�明府始視爭輒低佪久之然��未捐瘡痍未起賦不忍有羨金詞不忍有���魚沸於渠蛙沈於竈三水薄城家無射�之弩九馗通道人有濡首之厄兼之萑苻�警行李露宿野稀佩犢室蒶織蛩嗟乎民不安作�敢煩興明府於時百嗇節物一意寧人一之歲除苛政二之歲綜百維三之歲定經制��長駕澌沈澹災故乃防龍河梁馬水徼潢�綏下裏其子士也引恬抑躁優異惠貧肄有田社有餼饋酳有儀簡朿有榘以故愈夫起兪扁之門曲士直繩墨之側然後鳩材集力諏日起苴告成積寡者𨿽有興作終廢是以圖之三年成之一日自殿堂廊廡門庭齊廚以至帷帳簠簋之屬�不撤舊圖新而前啟聖於二祠則又崇尼山之胍而識絕曩今也於休哉基壞於難因功同於甫剏矣夫吏土者輕蘧廬重廚傳迂繇聖人之道何如近結要人之歡而況臥轍難再歌襦有期尙猶不忘我人士而勤鄒魯之思我人士無忘聖人之道其敢忘明府而無忘明府其敢忘聖人之道夫士生如礪撲不習拾級穎不習撫席其自負以才者直掞藻拾華耳然髙陽氏之才乃在齊聖廣淵明允篤誠當是時蒼舒隤敳功名才略爛然勛華而逡逡交讓至與之天下不受士柰何便孝先之腹侈桓生之綬而況未涉風雲頓生宦況甫窺月露遽傲老宿也夫見如佐光華之旦私淑登美富之堂�是明誠之目而寔夫子所惓惓旃廈者千秋學胍始自吾鄕而且當彈冠振衣之會朴者近誠穎者近明豈其若蠖屈於葉惟所蒼黃者予澡發登庠事幾令公矣當其兩相厭薄則學將落於原伯較幾毀於然明乃若幕無請間庭無非公而愛則慈父畏則神君無亦有引之繩斯材置之溝斯窾者乎𨿽然祝轅則欲遠禳田則願奢斯皆不緣功令不謀父兄而獨趫馳王路登獲情田則入埴之璽尙假平傾躍冶之金間狎陶鑄夫告之則頑是謂不月捨之則嚚是謂不誠斯亦髙陽氏所不才也才不才之間不可以頓身而況鼓笥則炳炳麟麟踵堂則誾誾秩秩明府爲大邑所難而吾黨不爲樂歲所易其何以不愧才名也予觀古興學者雅不欲弄筆墨徼利達而其大節在臣死忠子死孝夫忠孝非明誠不立而許睢陽之舌劉戶侯之肝尙芬彤管則夫率其朴與爲明率其穎與爲誠合明府數年之誨而復吾鄕明誠之才將在吾黨矣吾黨無忘聖人之道也乃其無忘明府明府爲予同年進士諱春號梅谷武進人

○猗氏縣重修廟學記

予讀詩至曹風疾苞稂之見浸而愾念周京其卒章曰芃芃黍苗陰雨膏之四國有王郇伯勞之因嘆賢伯之功力能使它邦士氓至於明王同思而不知畢原酆郇文之昭也郇之封乃在今猗氏夫曹苦於侵刻而思郇意郇蓋勞心字人捐去煩苛而無徵怨於百姓又意其親佩父兄光烈以浸被下土者旣深且厚或又謂郇嘗祀文於封也予怪漢人置邑不以郇顯而偏受猗名至於今吏勞詬租更不稱猗將繭絲勞人窹嘆而曾不能膏雨芃芃耶抑弗曳弗婁尙守唐風也予郡人賈令君治猗旣膏以雨載易其風於是合廟學大修之其邑人衛參知廉誦君曰明府殆比因於剏明府謂令不毖祀不修文其寧食下咽顧歲不登而率舉之爲飭耳乃謀諸前論王君佐而覯畫於衿紳蓋相次輸者三百金而明府且捐一歲俸爲倡於是以不佞廉司入出而以張孝廉泰洎父老有心計者佐之以鄭丞續之經始末而以金簿守賦王幕嘉徵佐之以李諭啟計料勸工而以侯訓紹芳田訓鳳鳴佐之廟則先大成殿次若門若廡若祠若亭學則先明倫堂次若齋若樓而又易隙地以廣促隘工以二月朔始以五月終竣且工以力成而實以工食力也蓋匡困資無棄責薄斂旣給稇廩乃修宮墻畚臿合而興文衿紳借而左食則丁庸不擾勸法不名誼聯循畔之農信結咫聞之士矣於是邑人王計部國瑚以其言來問記不佞觀古先聖王立學則遴其地之耆碩有徳行道萟者爲之師今天下共師孔子其道旣與天下其之然而賢聖生於其地或所嘗臨蒞者則又倍切親仰上或執所仰而格之爲易從蓋習聞於長老之誦說而中有先八也郇伯以文王之子同塤箎於武周而又嘗祀文王於其地然則文不在玆乎予不爲諸君稱八士三相而文王之文與天地爲昭者所爲歷武周而及孔子也令君力修郇政無敢侵刻其民而又執郇之世學以狥邑邑卽不念令君亦不念其鄕之文乎文之大在君臣父子之交不在同章第土之人習於頓之操術而富旣易艷於利而文之道開武周以及孔子者方且與君言仁與臣言敬與子言孝與父言慈則見爲迂闊而害於頓之術或又見世之誦法孔子者間侈田廬有頓心也博士之工詞章者漸卽於利夫官先事士先志耳今天下官事不修士志不立惟是利以爲相計獨廉吏可不扣於利乃能利天下而消其鄙恡之心故士捐利而趨於誼夫捐利而趨於誼所以爲文者也而惟官與士先之不然郇用其地及東之人而今曾不能厭苞稂之欲於地予曷敢爲吏上者願之頓小人也以東之人來用其地遂以貲雄而今以土之人漸被聖賢乃不能畢義於朝廷而仰追唐風之良士予又曷敢爲士願之士勉矣修道如修學然闕可補奇可扶至其基壞棟傾非力除而大剏之予友也諱鈳字容甫號銜卹予郡淸苑人與其嗣君先後舉於鄕而獨以義檄視猗蓋有遠局云

○擬奉詔撰重修都重二城功成碑記

我成祖文皇帝奠鼎燕畿以建都城扼吭拊背維萬世之安我世宗肅皇帝念生齒滋繁比廬溢郭重毖庚戎之役詔從侍郎臣邦瑞議築外郛於三門凡以固宇宓師尊宸極消姦萌也今皇帝甲辰夏恆雨壞民廬舍無算城有圮於是秋十岄朔工尙書臣某以災異上聞若曰天不忘根本肆不輯於兩城而釁於雨夫眾心爲城外頹中陷是且有土崩之象將無彌縫其闕而固吾宇也其何變之能圖蓋時報圮者方三百丈未甚也又旬日雨溢渠計都城且七百七十七丈有奇重城亦三百三十丈有奇而埤堄亭捨不與於是臣某再以數上聞若曰災不可玩備不可弛玩災弛備不可以寧是時皇上方以帑金十萬理民廬舍疏入不卽問乃臣某再以修葺上聞若曰刻期我惟築無寧狥故嘗而不慮事以授豈其不秋防是虞若猶是枕篆而不以聞也則少不逞卽■﹝叕刂﹞戶而逸者四走無際它其誰捍禦之其若掌故何定鼎來是墉是壑有基勿壞方今千丈之瑕秋防之候卽三旬而成尙虞窺乎況其平板幹稱畚築非卒辦也而繕司困憊曾餱糧之不具則登登之築無寧泄泄也於是天子下其議停一切小修若曰上天示儆恆雨壞垣尙亟修之固我保障�怠母玩乃以繕部郎中臣某同員外郎臣某寔專料理而科臣某臺臣某實專巡察時以行�者督其不勉者蓋以八月趨事明年某月告成功日發丁男若干金錢若干天子重念勞人升賞各月差且詔臣某爲之記臣以爲城以盛民也我上先民居而後兩城其以鞏皇圖綏蒸庶意深遠矣然威靈遐鬯夷裔率服方且極覆爲城極載爲池豈其介在藩籬是豊芑之謀不藉爲大耳不然百家之聚尙勤藩垣豈其根本天下而不以備然臣竊有警也昔我肅皇帝議建永定外郛而難其守臣謂守在城郭者危守在四夷者安守在民力者疏守在民�者密今天下浚膏實之而罷力築之則民不堪暵溢災之而築鑿苦之則天且苦甚忍於民夫民不堪將生心而天不忍或其未忘也我皇上惕於生心而幸是未忘必且以祖宗之��維法度而上爲百姓守法下且爲朝廷守國頃所爲愼重而不輕用民意在斯乎夫愼重��輕用民先王之所以爲天下也臣謹稽首�首而爲之言銘曰

皇明禦宇奄有萬方燕畿奠鼎撫背扼吭文經武緯細大畢張是憑是式系於苞桑泰有茹匯城�覆隍天子曰吁其固我防乃度廣袤乃察相翔司徒計賦乃芻乃粻司馬獻旅乃谷乃揚司空鳩役乃飭乃獎萬臿雷奮萬雉雲長悅以忘勞迄可大康天子曰都惟爾眾襄詞臣載筆俊迹用章小臣稽首曰惟帝光匪城不易惟守未遑過城則傾恃城則亡於鑠帝賚比於金湯惟帝念功無怠無荒億萬斯年民悅無疆

○洮河濟軍倉記

國家兵制有主有客而歲餉有運屯租以給主兵有例發京運以給客兵顧京運以在朝廷之度支而脫巾是愳卽度支不得不時請而一入塞則客兵爲橐中裝乃屯租旣多詭沒而郡邑習撫字之虛聲又輒以逋負見風裁故民運難而主兵時苦不給然水旱爲虐卽客兵之橐亦不足實枵腹而主與客兩病故常平之遺不獨可行郡邑而裔土戍卒更急也洮河倅徐君始爲濟軍倉於洮其法以贖鍰之羨與給公之羨爲糴資而歲豊則居積以待歲歉則平出以給仍畱其值以爲資此不獨主兵無歲乏卽客兵有荒乏之需蓋巡道荊公嘗試於朔方而徐君能析心計仰承之以再試之洮河公且檄河倉羨地爲別貯而益出節省之羨爲資洎臨洮蘭州相繼立庾而三衛主客之兵始寬然有投石超距之气然則出此言之九邊可庾也而獨三衛乎不佞嘗謂一方之產卽可給一方而患在吏土者不盡以遺民卽有廉吏亦徒畢目前之局而妨事端之始故地方千百里水旱輒扼腕而仰內帑夫當其事非不致憾於前人而事過則爲盍且之計不復計後人之無措嗟乎天下而如洮河之法憂饑民哉然常平社倉世習聞之而無一效非無法也上有意而下不能承旣認指爲日下有奇而上不能析則又時掣其肘也故天下事其始而成之必上與下兩得而一再傳則繼之難其人至下爲釁端而上爲道旁之含卽幸而繼之人又相得也然法久獘生有浚於入而稍其入之羨爲授者苦有克於出而積其出之羨爲受者苦且風雨之浥濕盤詰之供億力則出單弱之家粟則入豪彊之腹甚而漁於官賈其祻於吏又甚而漁於吏賈其祻於官又甚而漁於官若吏而賈其祻於民則法始與人交相爲愈譬之建浮圖者願爲新不爲舊曰舊不如新之福利大也而修舊者又緣爲它利而徒愚其眾嗟乎守法者而無爲世人之浮圖也利遠矣徐君來間記遂書以告後之守洮河者

○周令公重修橫堤記

北之河九而匯於蒲陰者三曰滋曰溏曰沙歲領秋潀徑愽陵歷蠡吾入於邑距城南可三里而從岸瞰城如眺盆盎一不戒則彈丸宛在水中其毀民田廬遂以波及於濡其一時倉襄號呼不翅兵荒而異時詬租追逋塗莩溝瘠姑無問蓋王弇州行部予邑曾從吏民號睥睨中其寓書中丞眞予邑監門圖也今上丁丑則維揚冒令公守愚徧河東西爲堤且力請於上得坊邑以南曰橫堤起延福迄塔兒頭可七里許又三十年晉陵錢令公春續爲堤可三里許遂及於畱祥左其後河益壅溢益且遠深蓋庚辛壬癸水溢者再於時淸源周令公之藩旣身從畚臿泥淖脫民於魚復傾橐而雇役大築之日傭二十有奇凡八日而竣傭可二十千費制泉七十千有奇計當中金伯蓋三老洎諸傭咸曰明府不難出俸錢食我衛我吾儕其敢念四支不力千役假令以調起丁傭當十倍其費而堅厚不復如法是役也力省而成速功堅而民逸無問城無魚沸室無蛙沈而畱七十萬錢於民間亦足以起翳桑惇望杏予始嘆廉吏可爲也廉吏饒瞻知視帑藏秋毫皆可爲民用而不自爲用故不復攢糜於不可爲夫周令公飲髙陽一孟水耳俸入幾何且以治坊予澡發事幾令公其彊力有爲若冒若錢無不廉智如公然予觀公精敏雝和當傯劇逌如也蓋有遠局焉向從公於風雨蠛蠓中人眞見其懇惻忉怛非復世人囂然噉名者殆廉吏也仁人也弇州之述民言曰旁邑踵困無所移食乃或曰可活變也嗟呼昔謂民之於仁也甚於水予謂民之於不仁也亦甚於水乃從闔邑之請勒其事於瑉而告後來者曰廉吏爲仁人云

○武彊縣重修漢前將軍關公祠記

漢有死義之臣曰前將軍假節鉞都督荊州事漢壽亭侯謚壯繆關公羽古忠臣龍逄裔孫也章鄕之難子平死漢亡孫彜又死豈忠義之苗裔遠與何代多義烈也當侯起艸澤始事蓋在幽薊而又嘗依公孫於冀故燕冀之人往往能道侯與張車騎飛佐昭烈之雄風而武彊又用武之國多靺鞈君子卽士人雅負朔气且其地北走涿鹿南望白馬則從龍馘蜮之故墟東跨冀平西接中山又恍見司馬部曲而張蘇之俠气猶存故壯繆祠無問轍迹至不至而此更爲顯赫其倚郭而據子午之衝有祠隘於民廬而侯生某始損其居益之某乃以眾醵鳩其成而問記予以爲天地精英之气分之百千萬億以滿此宇宙而間聚之一二賢豪以撐拄其顚隮而扶持其破壞幸而世盡其用則英气散爲勛勞而萬物各歸其分其人亦復舒和而就於平卽不幸而不盡其用然用不盡正若用而或有所私與夫賫志以歿而不箋於日﹖夕昒未忘之人則其气亦且時聚時散而不必常畱於天地惟是志噓旣燼之炎誓與死生而鳥林之役未皇西州之懷不竟其名爲賊而貉視者方欲艸雉而禽斮之而反駢首其人故一腔孤憤散在百千萬億之人心而卽合百千萬億以綪之爲明神其俯視此百千萬億中有復如狐如鯨不異曩時者不艸薙而禽散之不巳故百世而下靜庸易向面背易辭生死易交成敗易志平生詡詡而趨熱反復者往往遭所譴誅若迅霆之不測而世之福於善祻於慚者無慮不神是屬夫神豈必龍旗火馬髯磔磔如戟無亦百千萬億有侯之心爾嘗觀世人患難而恍見其凜凜生面亦或居平而逄呵怒若不容將無隱衷不愧旦燭而慚徳實比於貉與蓋侯之論心曰心在人之內日在天之上夫日明則金節赤旍日黯則天兵鬼斧故曰日在天之上者普照萬方然則忠義在人心而獨祈向於侯侯尙猶用百千萬億之心也武隧固多義烈倘回照其心以悉侯之心乎則請觀於日

○山海關重修顯功廟記

昔在中山王徐武寧公佐我髙皇帝百戰而有天下上開日月下奠河山當其定中原驅元於沙漠歸守燕薊者十餘年其規畫河山爲剏乃其藉河山險易闊狹短長近遠爲因蓋天地設河山之險以待經綸補湊而先篤一代聖�合羣策力於四方又篤生佐運之豪傑以補河山之缺而佐聖明所爲裁成輔相以中還禮樂�章於一代之人心予閱關以東北山南海向東北去可千百里而關爲扼要一垣蜿蜒若蛟螭��家方員曲直銳之大略而三十里內外��用�盡可用奇初武寧經營遼薊以大寧護喜峯以遼護山海文皇帝予��寧而固守遼蓋�遼無以護關無關無以護遼西以護神臯予���下之�復遼以守關頃以薊人不戒虜從西�怦怦乎關之不守而得與文武將吏憑關��則武寧之功不獨在�燕薊之年而更在��之憑燕薊爲守當��帝卽�之二年��大將軍取燕都�郡�明年冬巾河山帶�之誓賜鐵劵授開國輔�推誠宣力武臣特��祿大夫左柱國太傅中�右丞相魏國公�軍國事食祿五千石使子孫世世承襲後追封中山王謚武寧嗚呼武寧之烈與髙皇帝所以酬武寧盛矣予讀武寧劵辭嘉大將軍之功�唐漢名將𨿽得中原四��盡賓服言�將軍自起兵以來爲首將十�六年廓�漢淸淮楚電掃兩淅席卷中原威�所振直抵塞外其間降王縛將不可勝數嗚呼�元以天下之力不能抗武寧而今以天下之力豈不能殲元所殄滅之遺�而爲武寧唱噱武寧以百戰之餘略規畫守計令千百世不可移而今循武寧之計踆踆愳不可守而何以戰凡我文武將吏曕廟貌企想英風豈其念髙皇帝百戰之天下又當今皇帝中興之年曾不急爲天下決一戰而踆踆於守更踆踆於不能守其何以護北關以護神臯嗚呼以武寧之烈髙皇帝嘉其班師星馳而飭以髙危滿溢後人功未一班而賞同懋寧不讀武寧金書而心悸予以哲皇帝二年視師山海以五年予告以今皇帝二年再視師每率文武將吏俯仰髙深輒披大烈而嘆曰將之聖也判山海沈承源副將軍葉時新等重修公顯功祠予題其坊曰河山大烈蓋髙爲仰止深爲向若凡我文武將吏仰瞻日月俯履河山日遊文章禮樂之中寧獨以祠報武寧云

孫男之淓編次

卷十八終

●髙陽集文卷之十九

髙陽孫承宗稚繩著

門人茅元儀止生較

尺牘【上】

◆尺牘【上】

答徐永平守

答李本寧太常

柬馬總戎

答遊直指肩生

答永平餉司周之夫

答嶽石梁

答李直指應升門人

柬毛總兵文龍

諭孟遊擊

答王霽宇

答沈總兵有容

答張永平道春

答遵化道張朴

答張涵月

答嶽石梁

答孫總兵祖壽

答劉義齊招諫

答王總戎威

諭趙率教

答沈總戎

答嶽石梁

答林主事

答陳給事爾翼門人

答袁節庵中丞

柬馬總戎

柬關內道

答冀其道王完虛

答馮木衷

柬陳直指九疇

答趙副將

答畢白陽總憲

答馬總戎

諭副總兵孫諫

諭楊家謨等

答董秀才

答郭戶部林兵部二主事

諭陳九徳

答劉崇宇

啟葉首揆

又啟

答唐令公

答王典史

答王霽宇總督

柬馬總戎

答山西劉開府範董

答馬總戎

諭參將劉永昌

答王威總兵

諭王牧用

答王霽宇總督

答張永平道

答袁山石

答尢總戎

答李總戎

答郭主事戶部

柬李兵垣精白

柬葉老師並五閣老趙兵書

又柬魏閣老道衝

答朱工部門人國盛

柬李禦史應升門人

柬熊壇石操江

答馬總戎

答程中丞公祖

答翟淩玄中丞年丈

答原任遵化道髙中白年丈

答唐令公

答葉首揆

答永平徐太守廷松

答尢總戎

答袁開府節庵

答張總戎士顯

答王總戎威

答王總戎世欽

答畢白陽

答錢餉道士晉

答山石道袁

答關內道劉

答趙兵書明宇

答王總督

柬山西開府劉範董按院徐卿伯

答昌平部鎭道

柬諭養初撫院

柬髙澍寰觀察

答李太常京山

柬左僉憲

諭帖

答戶部郎曹履吉

答茅贊畫

答吳總督

○答徐永平守

以糧料之議向獨議及於門下甚爲不快而何得更爲別言大約任事之人那得不遭口語願門下安之不但虜警洶洶也率言

○答李本寧太常

每從宦轍見經濟皆文章再讀大集見文章皆經濟世人不知公者曰徒有文章卽知公者徒曰有文章卽不肖自號爲知公然才得公以文章爲世重而曾不得世人以經濟重公以公經濟大手胡不揆席而落落畱都令枵腹借口臯夔乎甚以季公晤言爲快且得悉老先生動定獨愛莫助之耳季公自悉鄙意

○柬馬總戎

今天下安危系吾輩一身而猛檢此身於天下安危何如昨閱車同不食不寐气咽而不下想將軍同之也初作車營豈敢遽求合式但各將冥悍視如兒戲可惱可恨如昨果系銃炮炸裂便當近前拊卹破傷兵丁仍貴成先爲驗試或藥有過分如止系兵丁失疏便當近前拏究其人凡陣前要暇要整當兩軍對敵如營中失火眾軍亂驚當何如卽炮有炸裂俱要各守信地不得輕動一步如輕動卽梟方成軍令紛紛擾擾到底一場空話可柰何車營議幾月矣將軍爲全遼大將而部下不能成一車營竊爲將軍恥之吾輩原不著急那得責成各將昨賞尢岱豈賞其能練特賞其勤勤懇懇如饑思食如寒思衣獎之以爲勸然總吾輩急切則諸將動耳將軍肯減去騶從之鎭兵以成一車營凡解到各車整成者俱隨兵給發責令如法操演何人不可車何地不可車乎古大將舊事暇時可涉獵一念之本閣部原以腐儒冒據諸將之上愧無能振諸將以報朝廷惟將軍可爲我釋此念

○答遊直指肩生

僕意以佳總督制兩佳開府率膽識諸道便可並心齊力好爲之最直捷最簡易非敢裁總督非敢去撫也世有會心人如公肝膽爲君傾矣舊曾識孟生肯與我共鞭弭乎煩典記爲僕一從臾之敢不下榻以俟

○答永平餉司周之夫

一入維婁兩庚歲鑰古人拊髀而嘆今且幾無髀矣荒徼寧復問春華乎過承問信璧謝不旣

○答嶽石梁

當事須以膽目今人心洶洶正需稚圭膽以鎭之誰謂謝太傅爲矯也項子假特予之

又

關外屯種需耕牛甚急而僕遂行有司之事可嘆也除此中泒買尙需千餘敢藉臺指下教諸城共成之業擬端官解價令以赴啟下先此仰聞不旣縷縷

○答李直指應升門人

得佳總督提兩佳撫各兼防款而邊事可幾定僕欲合總督之任重兩撫之權非敢裁督且以去款也年來邊人苦楚乘暇爲言耳此地此時以刻爲歲而囊錐不可況畫餅乎僕抵關裁汰不急之官五百俆人而汰兵一萬二千營將非有羨員獨調來有未任事者以備急需而三大將當無事爲多一有事則少其佩鵲者未易材也獨不得門下一閱關城遂以榷諸要急耳以五方雜沓之眾而餉不繼芻茭不繼卽繼而米珠薪桂之區曾不能加秋毫於日餉之外久羈之法繩之日與講親上死長望其固結之我誠難然有法在焉日提掇其將而气可振今立十車營而巳成其六遂覺有生色也獨眾議守關而邊人遂以關外爲不可有必欲驅十餘萬人仍赭此二百里地其以五千頃爲屯而買耕牛萬具耕牛子種各萬開新煤煮舊鹽盡以爲惹賊而中右之役幸曰宜然一部署曰殺我曰遣戌我一聞警輒發家眷而人心洶洶永平棼如絲韓稚圭不許人以膽夫膽誠未易許也錐不必有穎而何論囊乎僕豈辭怨而經撫去者二矣邊事何堪屢變僕處何地敢不佩諸公藥言以圖大計惟門下爲我一體言者之意耳僕不計生死寧計毀譽獨在事文武一聞言而顧盻則僕所謂心更苦也兒輩念僕學業俱荒兼以待試久遣之銓兒欲得禮教可以笥余及之乎門下念我予以肝膈之言再四披讀殊切感佩附謝

又

凡客兵利速戰主兵利久守今以進戰之備爲久守之需而精料不繼責以親上死長爲仁義之師固巳難矣卽兵果仁義不逋不嘩而年復一年坐食便自坐困今天下曾有計及此者乎故以僚人守遼土以遼土養遼人爲便計而今又以爲生事端於關外不如閉關待賊來卻之假令關可終閉賊可卽卻僕亦有心胸敢圖關外更念賊一據寧遠由覺華以百船渡大洋則關城百無一據而天下安危尙忍言哉兄自�心悉大計可爲我策之僕不好刺刺饒舌以兄愛我情見乎辭敢略言之惟亮

○柬毛總兵文龍

再披報牒具見將軍功髙心苦卽叨主上鑑知惟益宏膽智之大建設將軍弟雲龍固天子之命官卽有過當曲全之或放之歸此微獨將軍家事也念之

○諭孟遊擊

諭遊擊將軍向在都門識將軍以文洎將軍將八千眾於東而羣囂紛紛卒不聞亂更識將軍以武遊直指以曠世人豪抱社稷遠慮稱將軍不置將軍其爲我彊起助我跂望之矣特諭

○答王霽宇

講以爲撫也應增與否惟老公祖芋賦之耳卽諭王番趨啟下幸惟蚤結以省紛紜之口爲竚

○答沈總兵有容

以將軍之材膽而僕竟不能得其用甚愧之廟堂如有人當不令將軍去戲下有可遺我者乎聯以寄用將軍之意何如

○答張永平道春

太守自佳可諭以安心保此衝疲不必紛紛也其諸無故而去者有法在

○答遵化道張朴

當殫殘之地聽紛囂之口頓不知春色撩人而況甲首庚呼聽子疊來安得攬條風以破矓俗也種種有懷面傾何日辱函教璧謝可旣

○答張涵月

僕何敢裁總督爲不款也欲得佳總督如壯猷者善爲款防耳豈其不自揣而妄任以世方維婁之而一總督驀地短長令一鎭回頭顧盻遂無可共手者心不獨苦哉年兄眞堪了此僕所願同鞭弭而當局自有一流人不知好家居頓令纖兒撞破也承教悒悒

○答嶽石梁

一出抱關再更歲鑰滄海未全禹貢誰作金湯薊門自是堯封尙資鎖鑰攬條風之甫鬯怪�沸之爭鳴可念匈奴未滅偏驚聽子方囂敢煩惠愛之頻仍殊切韶華之迅邁有懷明徳不盡衷言敬璧並謝

又

此等事誰好來而誰不好去以公眞肝膽乃急於謝人言乎僕欲得佳總督耳非裁也每見世人聞警亦自忙亂而一片忮懻心腸卻自偏多柰何

○答孫總兵祖壽

新添兵𨿽不稱大將軍和門然亦足支柱矣願惟勉作功名無失我幽燕本色耳槪絕交際非於將軍爲不恭也璧謝

○答劉義齊招諫

以慷慨豪傑遭時擠排此同襟所爲短气也賊未滅安得遽廢豪傑哉只今在何處言之惘然兄何地何時而煩問遺耶別函幸密圖之

○答王總戎威

身在行間刻刻如臨大敵此自大將軍事不必問聽子眞訛也關隘新舊官兵甲馬錢糧煩逐一相聞刁鬥聲中那見關門春色惟將軍噓此黍谷耳

○諭趙率教

丈夫精神當爲世用無何一等人全軀念重耳將軍可爲我倡之守備自是將軍佳兒待大用之

○答沈總戎

聞棨下且整春防矣喜甚卽有微恙似不妨從宅中指畫諸將也柰何遽去矍鑠翁何人不盻入馬革乎烈男子何得爾爾甚爲心惋條次明悉便當入告惟愼眠食自重此中巳圖所以聯東下矣

○答嶽石梁

天下事眞自眞贗自贗我不能爲贗如人不能爲眞只得與我周旋耳君子落得做君子小人枉做小人豈不然哉翁如泰山喬嶽世人安得髙下之執吾所謂眞聽天下自爲贗亦不過�一時便宜卻亦有一時亦不得便宜者吾不�爲贗何得不認眞以僕之迂借籌爲助自是本心然何嘗敢輕以朝廷官爵相許與乎此等直付之嗢噱口也率爾

又

�兩年之逋卻以此時來想機神之佐正人乎邇自它人獲以啟下它人以兵啟下以遊徼功不百哉定有隆恩以酬明庸惟在帷幄諸君子無易突薪也壯猷大略寧獨僕藉之而一流議論姑妄聽之耳以總督與翁僕所未敢而翁何不宜者然僕未敢者勢不敢也姑妄聽之

○答林主事

此弁號崛疆卻有志介聞山石道云業爲門下認過可恕也僕豈敢縱甲冑以傲縉紳但願滿紳同養此甲冑之气而粗豪者定裁之以法如此並頑不曉禮當以法治

○答陳給事爾翼門人

朱升非將也丞倅和解手耳此地枝柱爲艱而重念募主遂及所任將然頗以火器稱僕初抵關每下各營教演本並成熟者近千人而百人中三孔者三之一曾與寧武營特賞其將以下有差而檄下五部以勸比兩撫院相次以贅自名僕多居關外或帷中而營各懈一日下雄武則本弁自爲下把日仄不遑且其下加少爲多借稔爲藥種種無一有卻又借此以懲古稱知人善任使卽本弁隨其材局都可任使但願諸公無過爲邊人設方略而佐以軍需一聽邊人爲之必有以仰報朝廷如近者無一人肯來而卻從淨地說法無論說不當於邊人而此中亦自嗛嗛也中朝當力責恢復誠其輕進邊人尙得提掇諸將進可以戰退可以守如上下只有一怕中外卻說中守邊人合諸將縮項斂足在陴■﹝阝兒﹞�何日是出頭世界歲坐養十數萬烏合之眾旣難久守又難更番卽奴酋永世不來而天下自當大亂兄以爲然否

○答袁節庵中丞

歲又載長髮其日短念不敏之支碌碌傷髙材之足踆踆仰快雄猷俯慚雌甲春風細柳拊大樹以淩霄夜雪鵝池對六花而視艸誰能攬鏡殊忝投觚敢勞桑梓之素懷遂極情文之慰藉謹璧謝不盡

又

一流人祗顧身家不顧朝廷而卻堅持人短長予以所不必有此之不能銷而欲銷鯨狐乎楊弁何如能如舊弁支撐北岸乎今歲似有機括願兄努力好爲之也如祗從世語謹防南岸料非豪傑手所甘心矣袁進等有欲第調來者可乎兄爲弟密言之

○柬馬總戎

連日各營有事乎幸無辭勞怨以報朝廷前云徐璉管廣武營似妥以髙見管捷武營未妥也此騎兵將而人似閃鑠進不能殺人退不欲人殺者耳門下可悉心計之見教如髙不可便不必�前議以胡維寧屯種可來乎

○柬關內道

鹽鍋成造幾口可盡數給發寧遠以業流傭無使有三月無鹽之嘆也

○答冀其道王完虛

念驄轡旣��中而弟且自麾遼左千里明月共此胡天不知�火秋�搖人耳目也亦時念長安膝語乎弟未卽殲此短狐而九塞淸寧一隅易竟所爲倚雲中君嚴此北鑰耳誤承重任遂遭維婁以月之三日抵寧遠綏此殫殘以固吾圉也幾不知春光度關門矣附謝可旣

○答馮木衷

一行抱關遂不問家園事接手函便如對橋梓在家園論文時也字人之吏最是親人一念好心腸便是四境福澤亦是吾家福澤然存心要仁恕立身要廉�處事要明了澤必究於煢獨法不�於���淸廉不要錢而衙門要錢仁恕不�人而衙門善人祗是自了漢此最要十分畱心十分防閒兄以明用恕自是精妥僕好作腐儒語想亮我意眞也巡方君將及瓜乎淸俸才六月似於期爲少須滿十月乃可耳附寄一牘可令人酌投之附謝遠致

○柬陳直指九疇

念東人未職得淸轡爲激揚遂以綏此殫殘其於錮墨長吏若精兪跗然糜哺之而參苓養之時護其冷薄也解墨之組更加於勸廉之駕哉一行抱�遂��猷謬以迂腐誤任危疆臺丈不爲梓誼一引手乎章丘馮令材操自入大衡念其人志介遠也敢希噓植想可不負狄籠乎惟報章之錄率爾

○答趙副將

虎酋之部不擾乎其數的可約略報我兵事惟悉心遠計是倚念我爲謝

○答畢白陽總憲

讀四大議殊偏深心大臣以道事君應若斯矣寧獨勁骨直腸以事見乎僕齒髮日殘迂腐日甚徒有仰雄猷愧此雌甲耳拊細柳之春風對六花於夜雪殊覺駿狼之景爲速也過承函注可任主臣敬壁並謝

又

登威遠山望覺華島方攬結髙深於懷袖忽接手函始覺春光隨馬度關門也巳而閱殫殘之籍則二百里濯濯十五萬嗷嗷頓不知關門有春光矣內部之八萬寧作西江乎馬骨爲丘而不言似忍言之又覺謝過翁以爲當何如諄諄之愛敢不佩之

○答馬總戎

聞車營有次第殊欲聚觀於關門東也漸集漸熟便有生色人情初拉之使入尙覺牽合久習之不知當自安妥惟門下深念之此僕與門下大關系事諸所調度俱有條理其車之應更卽更只取有便軍前耳此時便得怕人怨到得不怕自家怨時方是豪傑

又

以禦史之兵合船與車共來屯防此大便益事可速令之出髙將自是聰明人苐世間人乖猾多以聰明誤耳甚愛之故與兄商榷此等官都未易得也昨聞劉定邦出門有遼人隨行頗多此俱吾輩大業債也然俱是朝廷赤子何得不念關外兵民可十五萬矣假令有十五萬蟻虫忍蹙之死乎捐一身以全十五萬人仁者爲之矣願與兄共念之

○諭副總兵孫諫

念將軍爲諸將翹楚苐要傾此一片肝膽仰報朝廷則百事自理尹將軍器有次序乎本官气不宜於眾凡百需用未得稱手將軍可夾持爲之此自將軍事也老成人那得不念之附謝我念

○諭楊家謨等

聞五車營頗有次敍此大將軍勤心亦將軍等勤力也吾輩生在世上旣爲人進在朝中又爲官若縮項抽頭延挨時日便不是人如何是官此本閣部所目念願與諸將共念之附謝念我

○答董秀才

久別爲念何時坐齊頭與兄細論文也附謝念我試竣當早向塾中爲望

○答郭戶部林兵部二主事

關城十萬眾賴二兄爲拊爲防卽朽腐餘生苟延宵旦然安知有生之樂乎事非不可爲而心力不一令晉公英人矣附謝

○諭陳九徳

將軍精勇有膽識凡吾輩要識以用膽車營好爲之以久失約朿之兵拊而有之徐以朿於法使見吾之徳而不覺相安於法將軍饒爲之矣附謝念我

○答劉崇宇

以百弟子約腹而入者湊來餉弟那得有此叚福力受用平生只爲少兄折幹錢見受遠譴那敢再惹業債乎不敢受不敢受淹下幾多受了气的剛鬣曰頭嫂又喫齋可辦肥麫筋當肉乎賓甫維翰到此幾滿一年獨不得與兄盤桓耳一官何物牛馬維婁讀李白子夜歌未嘗不念今昔苦樂也益津風景盡佳更喜三堂爲一州屬不以春秋奏琵琶記乎州尊積厚徳人想念靑氈客也惟仁兄愷悌以待諸友無以教官臉令人不親三等薄那得送許多人甚無使勢人必親之昨聞入賀抵都門悵悵於不得晤言爲念齊劉兩兄欲還弟以正月之三日出略寧遠且一月矣兩兄殊苦今年當拋此官跨蹇益津一問白頭樂事兄可預備以待

○啟葉首揆

總督之議門生兩疏自明總謂此中只要一總督兩撫院此邊疆之福也不必要經略況於督師門生之自請督師原爲整頓促督成一家當便可交付當事目今身旣不得脫而卻令旁人促督此身矣合一鎭將吏聽命一人而同心僇力共圖大業者凡以此一人能可否上下之也今同事之大吏以旁議予奪而此一人且若有�無欲爲則拗手相左不爲則局巳開而不就�不獨在一身老師固明如觀火而忍不爲門生一念乎如止系門生一身亦何敢告苦告難目今關外十五萬兵民而議趕盡關門謝絕遼左此等議論卽老師難任也初有撫命卽上疏持此議得老師止不上何忍不爲門生一言令數月來堅讓其有爲而曾不一爲獨曰贅曰五字巡撫曰殺我曰教我充軍此等景色老師明知之而猶疑門生以不任豈眞不任乎門生苦矣欲終不言則�何等關系而可泄泄一有言則爲愎爲誖拗一世之論而目持其禍寧有旣乎遑卹我躬天下事又安忍言老師通天下爲一身必有以教門生

○又啟

初三傳牌之信非的也屢遣人至廣寧獨西虜伺截遼人之從東歸者耳近巳兩次遣諜人賊巢矣有回鄕自新城來者信頗眞然防守則不敢不嚴關門之守卻倚關外以寧遠難民之心加以城守將士自可無患門生以人日抵寧遠與諸將共春防矣中後前屯則關門所倚在此卽關門炮火盡可支撐而將士之矯矯者盡可以戰其謂將吏不盡奉行則以一柄各操左顧右盻至關外之屯鹽修築安插不肯著身卽練車營則將士肯爲而文吏或不著意曰只守關以內耳此最關天下安危安得老師一臨關塞盡此情形也如縮足關內可以守關門生豈獨負癡愚好爲危事以天下爲徼幸乎凡客兵利速戰主兵利久守今關城合秦晉川胡齊梁燕趙之眾盡客兵也五方烏合額餉而外不能加毫末於身而責其捐墳墓棄妻子固結於我巳自爲難而況糧料不繼卽其繼也能固結於我不逋不嘩而坐食便自坐困竭天下物力每歲養十數萬坐食之人事久變生師老財匱天下之安危寧在賊之來不來哉今以速戰之備爲久守之謀進則不足守則必變局外計止眉睫局中敢忘久遠故兵必議土著而守關以內則遼人亦客兵也是以從遼人之便西入者安插前屯東來者安插寧遠二百里兩衛三所邊腹二十七堡兵民可十餘萬城必不可不修田必不可不屯又爲掘煤煮鹽請修邊垣曰以遼人守遼土以遼土養遼人近又立十大車營以爲攻戰之具巳完其半然此等事盡非守陴赭地之舊而大不便於死而乞生生而乞來者之意兼亦合天下只有一怕夫初怕而開鐵失退守遼陽再怕而遼陽失退守廣寧三怕而廣寧失退守山海目今山海之怕更急更切曰遼陽三十萬而敗廣寧十八萬而敗以十萬烏合當三敗之後何恃不怕而縮項斂足不思爲計徒延挨時日以了眉睫曰勿惹夫安坐而不爲計關內更難於外也且開鐵以來誰爲惹者甲冑爲謊縉紳爲蒙以吐心吐膽之腐儒彊作支撐而一流人左顧右盻不肯實做肝膽如雞如兔一聞出關曰遣戍曰殺我老師試念亦有以此中關外必不可爲只當守關以內相告者乎此卽不奉於下之人非將士也然守關以內亦必有道豈得坐而不爲古之夷狄之祻莫慘於宋玉帛子女與而又與疆場土地退而又退當其時亦只一怕以斷送社稷由今觀割地使諸君誠萬世罪人然當時卻亦賢人蓋上自朝廷下至吏士無一不怕正無可柰何卻有一救眉睫勸和人出以紓眾懷卻亦能事男子眾心倚賴假令計行而社稷終安斯其人豈不爲千古識時務俊傑哉惟與而至於無可與退而至於無可退社稷丘墟而爲天下唾其病卻在自護其局以偏任一種人遂至於戕殺忠義而不顧方今廟堂當以恢復爲大計責邊臣以酌量進止勿信孱膽苟且之徒自護自蒙以必守關內減兵省餉爲主邊人乃得提掇將士以振其殺賊之心而機會未起邊人自不敢彊進如廟堂專戒以內守則五方烏合之眾坐食坐困邊人何所借以提掇才令之出曰上只責內卻教我外怨外有警而內無兵矣且關外不塡實各城豈非於東無以爲外護卽西虜便在八里餔殺人放火如門生初抵關時門生初來西虜盡繞關門毳幕旃車雜沓崗阜一登門而鮏羴之气撲人日報劫殺驚傳烽火門生苦令撫官初移之中前爲四十里再移之前屯爲七十里又再移之中後爲百里又再移之寧遠爲二百里近總兵官以兩恊提各路將分以信地仍以撫夷將統兵駐邊堡仍隸以鄰堡卽撫卽防而脈絡分明支節貫注更以中右之役揚兵搗剿而各部遠遁再得市貨稍眞通官不假自可爲防而今議守以關內則虜可頻入關以撫而八部三十六家仍環聚於關門其外之二百里地十餘萬人何所安插而忽造語曰人怨不知誰逐之出所怨者誰由此言之卽防西虜不可不實寧前而況東虜據寧遠天下安危寧忍言哉守不在關外不守戰不在關外不戰款不在關外不款至於總督之議門生只欲得一佳總督督兩佳撫院合款防而邊事定豈其不自揣而攬不可勝之任其可以任者只在兩撫院老師爲社稷遠計兩撫於門生同異何如門生之議守議戰如此兩撫素具議於老師何如老師必見之眞蓋門生不能爲局外之觀老師必不忍於門生而況肯忍於天下必有以教門生至於糧料不繼軍需不補眾口𨿽囂而曾不一念豈有內閣臨戎終年不準一見卽往返十日亦不許曰是欲卸擔曰是欲復窺中書之堂昔範希文自參知出安撫西邊過鄭州見呂夷簡語暫出之意或曰參政豈可復還李伯紀巡邊奏曰臣之行無有復還之理中亦引希文事且言使臣旣行之後無阻難無讒謗無錢糧不足之患則進而死敵臣之願也萬一有朝廷執議不堅臣自度不能有所爲卽須告陛下求代罷去陛下亦宜察臣孤忠以全君臣之義門生乞入覲抵欲稍通脈絡無使有錢糧不足之患豈其患逐某人以逐及僕者然天下亦有以逐爲不快者乎督且不必推而門生所願請於皇上者望老師一爲門生計之以全門生所爲仕年來無不合而硬加以不合予之以人又不問合不合而硬加以不任至於議以佳總督提兩撫爲款防而硬加曰裁督曰罷款門生所爲苦眾口者此類是也非敢計毀譽也人至於不計生死而寧計毀譽

○答唐令公

每念彈丸小邑乃不爲髙賢所鄙夷自是名世眞儒非復世人宦學也兒輩仰荷涵照令邊人不問室家然常念其惷愚或不足辱大冶耳敝邑殫殘百無一經費而各衙門每爲鄕官題門一檄動至數十金向者周父母遂以額賦借支積數多而竟不能補頗爲繼治者持之僕曾盡出所受上官之問遺以濟庫胥之急今且自念秋毫無補於梓裏而動煩多費其爲父母患苦甚大今敢爲父母約凡上官有贈送僕者止將原帖付兒輩卽令具賤姓名謝帖以還報上官僕令兒輩開具上官交際之誼偶於往復致謝決不可那移借支彊爲饋送以朝廷之正賦爲上官供私交僕諸生時曾見薛侍禦繼茂曾爲貴鄕孝感今後攺文安僕時讀書其地文安澤國也一時鄕紳十餘人而八差贈送歲可千金舊以水泊舟居畸零戶口錢充費薛公嘆曰煢人無家忍剝其膏爲鄕官大嚼乎譢免畸零稅每一檄下輒致諸長者帖而不持一物時捨親姜中丞曾開府貴鄕鄖陽者倡同襟齊具謝狀亦不煩一物僕時竊心識之蓋欲學薛公而今獨不可學姜公乎願父母俯體鄙私兩相便益僕凡百朴誠不敢爲絲毫欺詐惟鑑諒爲希

○答王典史

裏中信來聞貴廳淸廉不受鄕坊斂錢又明斷仰佐堂上共爲小民福澤又曾出私錢募救火者上官當有優崇淸俸幾多可遠來送禮乎僕在家嘗供貴廳之先任者米麵以願其淸廉以後不勞送禮可也璧謝

○答王霽宇總督

佛僧如野鶴性意靈通何以頓西也承命當備詢之以開所未解仍當咨送之耳敬復

○柬馬總戎

連日各營銃炮及車營嘗練乎王大將軍體力何如曾相見乎尹將所造諸器可催督之仍與該道言可作速應付之此公家事非可以其人倔疆而令之悞也劉永昌豈得不薦尹應聘豈得又參此武官不低眉於文官之故耳天下事到如此地步尙較量如此何以做事可惜吾輩一片肝膽矣府中有家下人來寧遠可遣數人伴來馬有穩者揀一二匹付之永平戰車一百二十輛小車八十輛巳行該道調取矣密雲車及遵化車尙可調也前所攺造極便

○答山西劉開府範董

世人語賊無不變色郤步而獨勇於紛囂之談兼以舉世皆怕而望兵以勿怕舉世皆逃而望兵以勿逃夫推而百計不敢來來而百計不敢任者赴調乎著伍乎以國家養士深恩士大夫廉恥道誼何如而一推經督滿朝無一應其來者亦復求脫眞可謂無人而腐儒不解事獨攜空肝膽冒任天下之重誠念主上深恩臣子不宜薄報寧復念黃閣之雍容丹徼之馳驅乎老父母眞心體國一意急公年來關門受益宏多倘肯低佪了此乎駐寧遠忽接手函便覺春光隨馬仰快雄風俯慚雌甲何當遠注敬謝

○答馬總戎

畱此一片不媚世之心便足辦賊只管練兵只管提掇各將以共憤共怒勿使其相習爲玩愒之風此皆它人所不得制所不得撓卽有言者姑妄聽之夫極言者之害不過殺此身而吾方捐身以爲朝廷曾此身之不計而況吾輩實實做事卽言者安得殺此身果如實實做事卽見殺於言者皇天后土寧不鑑之門下深念勿再紛紜於眾口以致耽閣大事吾與門下共擔天下不覺言之痛切惟念

○諭參將劉永昌

以將軍之賢而漏關院之薦則將軍之品更髙僕初爲怦怦後更爲善卽尹扞武又加疵焉世事可念也將軍尙平此气畱爲大敵之用不必一一與世人較也愛之重之特爲此語將軍其體我

○答王威總兵

兵之發當酌量緩急不妨陸續來其要緊地方仍酌量以得力兵防門下老成歷練爲國忠貞定不率且也小侯可令善調勿躁勿急平其心气節其嗜欲早出以爲國定戡定大亂勿見難而思退勿惑於自便之言而相與以爲知幾目今士大夫不念朝廷養我輩以髙爵厚祿謂何聞推則抵死不來旣來則抵死要去門下看目前縉紳不爲我輩羞乎令弟好官可大家做好

○諭王牧用

將軍勞苦矣如何買貨不來豈不知爲春季用乎將軍悉心調停著意檢查勿令下人冒濫仍要好待諸部渠旣有戎索我自當守漢法撫款之道也勿以適間小小得些須功便傲以加之可注意

○答王霽宇總督

僕腐儒也何知老公祖悉心爲大計耳僕從來議論原不執定漢法祗願稍爲操縱如此一事旣有賞功成約便可不待講而與之旣費講而撤坐門殺將官便可稍爲斷賞之說待中有端緒而後議然終無不賞者今不以殺人斷賞而卻以殺人增賞得無誨之殺乎將殺賊巳加賊賞賊殺將仍加賊賞夷狄貪漢財物亦復何厭僕所低佪以此耳然終是小家數計米調湯學問適爲大方笑也又念丈公祖方以蚤竣此事爲意不得不如此處分是惟指縱諸弁蚤竣僕非敢持異議也朱梅巳急促西來矣

○答張永平道

久不聞髙議心甚懸懸乃至勤大斾於荒原殊佩膽識之闊遠也以門下勤勤髙誼何賊不滅哉大將軍武人不必繩以深理此中獨有此人下佚一葉

○答袁山石

﹝上闕﹞苦也

○答尢總戎

此小敵易爲也惟大將軍所以同圖臘長鯨者火器要緊可急練之然不可任吾意而於各營之不合於心者爲輕重也處此危疆只念朝廷勿念私意大將軍徳气自當念之

○答李總戎

僕與大將軍同來此地凡以彈壓兵民安綏中外無使驚訛遂圖遠略至於采木架梁當以禆將出行不必煩大斾也況貴體未平寧宜勞瘁於風日之中而過傷脾胃昨朱參將來俱言門下當省心力僕意正是如此願養精神以剪鯨妖耳惟珍攝勿躁

○答郭主事戶部

僕不善相人而善相心年來與兄周旋輒得其心方今眞品也貞不絕俗通不失巳自是有用豪傑此中諸公急擬借重關門獨恐未肯許耳言念髙誼可任企切昨見貴衙門以所還抵所措辦此一時搪塞語耳兄可爲貴堂翁一語

○柬李兵垣精白

方令虛而可實者東江也省而成費者登鎭也實而疑虛省而嫌費者渝關也讀大疏頓關天下安危只在解人耳寧獨負痾腐儒信爲枚發乎小疏乞諸種種正欲奉臺教忍不爲邊人一引手乎踣頰之極兄又忍不爲一念梓裏乎每不敢空函煩報言遂疏致疏闊張鳳老體健否附問

○柬葉老師並五閣老趙兵書

宗病甚諸鎭道輯其所需以請而幕中諸君爲辭惟老先生酌裁可否而務在必遂其請乃可爲危邊計伏枕次言不盡百一惟老先生念天下大計一主持可任懇切

○又柬魏閣老道衝

數得手教如對面披直腸快語也弟實衰病之極諸公獨不一憐而放之必令死於荒塞不足爲中書羞乎舊督欲�戎政尙有六七公書而汪文言尙有揭救也相方何如豈以弟尙��中書之堂乎病於外而愈於內寧有彘余

○答朱工部門人國盛

以門下久勤而所至功髙其節縮每至千萬乃靳一加銜乎宦如噉蔗徐而得味更佳腐儒行徑不合世論而冒任天下之重遂且維婁之今天下怕賊甚於遼廣而備賊更省於遼廣多方誤所忌之人而不思巳多方誤所怕之事以金繒予虜付二三遊弁而曰眞以糧料予兵合文武大吏而曰冒宋專恃和議謂賊不再來詔減秋防之兵故李伯紀謂禍生於忽然所防之虜卽所和之虜也今恃款西虜而議減東兵愚於宋矣將殺賊增賊之賞四千賊殺將增賊之賞一千以通官張大金質虜庭邀來喜峯增千金仍綁我被虜之人充爲逆賊令僕殺之忍乎身任重而反制於藏身之固者陰持議而多方以誤之李伯紀笑人矣

○柬李禦史應升門人

向在講筵從眾伸解江道長事僕謂邊事任人要專而議論不妨待邊吏推敲豈其身當事而罷天下議論皆絕勿進凡僕所饒舌以其妨邊事不以其防身也僕豈惟不敢渙大羣而疑其地卽其人其小羣毫有忮懻無彘余矣年來上所去而僕不能畱眾所用而僕不能止而諸公卻以爲僕曾去某畱某而僕實未嘗去之用之也小疏曰百計同仇番成自用一籌未展巳見輕敵兄爲我嗢噱乎其於諸將則尢王兩總兵取其气銳未涴東塵而經理百務惟馬世龍眞可任將僕以正月三日詣寧遠而尢於臘嘉平之廿七先行凡僕出則總兵護行而其未卽久駐寧遠者以城室未繕完不得卽以大將安插而僕之在寧遠酌料一切以呼鎭道之從關而應蓋在關皆辦關外之務而非親見關夕之急者未能爲呼客歲以大吏送家口而中外驚惶非蚤出不定而彼巳情形東西著數水陸機宜鹽屯要務一切非寧遠不可審酌豈其防��應未條而輕爲無所事事之浪遊也王帥自是朴茂心亦靈省而尢帥猛率可戰兩人俱病而尢更重此中人情不樂久處危邊武人更甚操縱去畱一不得宜則眾皆鳥獸散矣特議彊有力於此升遷弱善病於此死亡卽勞不它調卽病不輕脫獨脆而無能猾而有疵者時櫛梳之而供抨彈其於兵馬初就見在格數不得遽更諸大吏議調十萬八萬後至五萬三萬僕再四執駁止調一萬二千蓋不調則漢目逋逃不備眉睫之患多調則徵進無期遂切坐糜之憂然遽此之數便巳省減而減之又減卽大豪傑不能竊念三敗之後賊勢更張我兵更減而今天下士大夫怕更甚於前兵更欲減於後以金繒予虜眞費眞冒而不敢問以糧料予兵日缺日乏而反曰虛徒思多方誤所忌之人不思巳多方誤所怕之事宋專恃和議謂金人不再來詔減罷秋防之兵大半故靖康不守李伯紀謂祻生於忽然所防之虜卽所和之虜今恃款西虜議減東兵愚於宋矣當是時以親見親嘗之事立言百不見信而從旁道路之口一訛卽眞據其意旣以立言之人爲愎爲迂不可信而卻又不令弗愎弗迂之人代其任天下事豈愎者迂者可任卽其人愚不足憐而眾所公怕之天下可輕於一擲乎皇上旣未悉僕之不肖而誤爲任又未悉天下之眞棄不肖以陰爲格而不得任天下旣借僕之愚以塞眾人所不欲任又借皇上之任以遂所不便其去之意而更欲代所同者以任其患而好官自爲竊恐賊一日未平則兵一日不解目前急以遼人換西兵僅可省徵調更番之苦不致有刼掠逋噪之患而規模大定須俟所成就而酌今人俱曰進取相機曰待時夫時機未至誠不可進豈時機未至卻謂之安而省兵餉以守僕方惴惴於坐待不�守而今人巳惴惴於僕之不肯爲守而好進�令立十二車營設防而外馬步可九萬六千�成者半使戰輜不得不親馬步不得不合將卒不得不聯炮矢更番分合便捷而馬不足者二萬兵不足者萬有奇約雜費可六十萬金而辦審時相機則賊之殘暴巳極遼之憤怨巳深我之精銳巳奮�諸在遼者威刼未附欲逃未能而艸木��可以因兵可以因糧過此則遼化爲��之守驅之戰俱可以逆顏行而馬不資於艸人不資於稼則輜重之費多蓋利鈍敢���而時機不可頓失如曰賊必不來我但不去而兵可省餉可減僕未能也僕身爲大臣受皇王何等付托而敢爲巧持敢爲拙擲苐身任重而制於藏身之固者又有一流人以身所徼幸月﹖迷天下之心目者爲能而令邊人程能幹下僕觀自古大臣身任天下之重患莫大乎中有蓄蠹待潰之人今天下眾倚爲盟者或含怒以待所忌將嶽忠武不免於割地主人而寧惟李伯紀流落不偶也兄愛我何以策我

又

曾爲友人有言曰今天下急不難於用小人緩不難於摘君子前閱大奏有患難用小人之�甚快來教一一奉復惟教我吳本如爲先軄方兄同門先大理兄同僚最悉本如川大中業而又爲我輩正當人其心事自是正當眞社稷之福也此中原無難事只要心腸正當百事可做大豪傑手饒爲之矣突突語無以示人作談柄也謝

○柬熊壇石操江

念惟眞正英雄爲人倫皈倚故畱京關天下安危而壯猷遠略遂且安畱京以安天下顧何得別天下於畱京乎渝關之政亦天下一方而其需舟車也如左右手趨履下爲募舟而適讀龍華之牘殊作胸舂也臺臺得無意乎無紛於議而濟於行渝關倚臺臺爲命矣率爾附言惟鑑在爲荷

○答馬總戎

條次周詳明晣最見心上經綸可一一爲諸將闡明仍令諸將爲其部下講明只擺設熟慣�自曉然以戰車爲主而輜車佐之具騎步馬�器具俱隸於戰車則條貫自明門下勞心��乃得有此法得二三好將官演習熟自是雄�

○答程中丞公祖

念惟四履當天下雄要以外聯萬寓內護神皇仰藉壯猷遂且康乂元元惠此京國蓋重地殫人惟是字人之吏銷驚疑於馴雉愼操割於烹鮮而水鑑冰壺髙懸日月其於墨組淸襟數黑白而式敍之也安三輔以安天下卽抱關吏借�籌爲北鑰矣猥以腐儒自逄維婁亦不遣一介於建節過承函私殊深悚戢率爾附謝不旣

○答翟淩玄中丞年丈

亟擬借箸籌於渝塞了此五日而屏息聽中朝之議未敢發聲頓令壯猷遠略作美西方猶是渝關也獨不得共鞭弭乎東荒耳年兄眞品眞心其於固宇寧人猶掇也天下事只要一眞西於東若橐鑰然安一隅以安天下惟年兄帷帳中余籌也弟之腐如昨誤入維婁祗作蝸枯年兄何以教弟附謝不旣

又

此中兵獨所調萬二千爲雄而萬人中獨履下之甲爲雄蓋將吏矯矯乎見少也得指縱於拔斾時旌旗變色矣可任同舟之感新調諸韎韐君子原議再歲爲瓜期今巳積口余爲安家矣獨是天下熙熙何當此萬餘人往來而得一東人減一西人以土換客踆踆乎其欲其卽敍也計客兵之數不能頓爲進計客兵之情不能久爲守而一流人聊不動念將嶽思武不免何止李伯紀流落不偶也天下事堪此否也

○答原任遵化道髙中白年丈

今天下以平東之政爲楷不借外兵不費資糧而巋然京觀其於建威銷萌猶掇也當減兵之朝而議三十萬吾兄安得以六奇之一脫登圍而建節乎薊封漁皷之間乎得手教蝢悉壯猷敢不一一佩之大英雄推枰斂手而以學子作老章方且遭維婁孚偪仄何得拔斾當雄風於���便其畱不欲其去世爲此待弟矣微大英雄誰脫此者念之

○答唐令公

恭念聲實騰茂蔚爲重地星鳳卽荒徼勞人借輿誦以解東筱之思也河水爲邑一大利害微明徳迄無安流蓋築而不浚旋築旋圮而況築不如法乎一勞永賴明徳遠矣腐餘錢虜兩相譸張其一流親戚或與其奄曾相遊者或不無援護之意在臺下自有公法誰得幹之然法如其罪而於中少從寬假微獨省紛求抑大慈也至於逃亡沒產似宜稍遲時日倘捕獲而理之予以應得之罪如捕必不可獲然後酌而行之亦須量其罪合如此而後行僕聞人家父母於子弟嚴誅之寬釋之俱是一家之天地僕固子弟之列忍不爲有罪子弟乞寬政於父母乎一二孝廉百惟寬之此等事微承教決不得與聞卽聞決不敢與議生平與若曹不甚往還世魁以京官頗相認其後生亦不知其名總以父母言及之而言然非爲若曹也惟亮在

○答葉首揆

裁巡撫勿裁總督其說似而非也設總督而去巡撫其總者何督者何將以門生爲巡撫總薊撫以督之乎門生原疏意在合總督之任重兩撫之權蓋蘇有蘇撫便可爲蘇遼有遼撫便可爲遼以一督總其中而權實輕惟兩撫重則事可做惟總督之權輕則兩撫乃重若宣云然此祖宗成法薊遼舊例今人不言重兩撫只言重總督不知兩撫重則總督爲受成立斷之人而款防得力全在兩撫卽鎭道一心齊力惟撫是聽而大事可定其曰停推則以方今不便其畱不欲其去之計行遂念向之可來而來涉於誤身今以可去而不欲其去更以誤天下誠若總督一流人居靜地而特匆劇之短長意合則彊予之意不合則必去之試不避瑣括而略言其易見者如論三鎭獨王世欽品在不激不隨論三道獨萬有孚功在不見不聞論兩撫獨張鳳翼善談可憂可憫論諸將則陳九徳劉永昌可以不薦尹應聘可參查國寧可提問趙率教可殺獨孫諫可予善地倪龐可起用以萬化孚之千瘡百孔亟宜登壇論買馬則黃明臣爲經略題委而鎭道剛駁至十餘兩一匹突曰十八兩獨萬邦孚可買馬且兼招兵而迄今有未完之爲論增兵則通津之兵可裁石匣之兵可緩關門之兵冗而可減可汰獨王威之兵可急論各道則張朴劉復初之不調於化孚遂不置齒牙而獨張鳳翼三四人可開府劉詔以永平令三年移之危關而指其過藥濟眾以永平守年半移之昌平而大其功門生豈謂所與盡不肖然而實有不肖亦豈謂所不與盡賢然而實有賢總之薊鎭以萬化孚爲主盟而嶽和聲受其口舌遼鎭以萬有孚爲主盟而張鳯翼在其提索得孫諫李秉誠爲之羽翼以錦衣萬孚邦在長安中時爲含沙時爲拭穢以廣寧馱來之金徧拜彊有力爲座主兼以禦史爲之入手故兩鎭之人以占風驗艸謂彊項者受祻低眉者得名卽王總督之博大李侍郎之謹飭不爲人藉而羣小實藉之近者總督聞憂侍郎去萬有孚參而羣小之勢稍減是以鳳翼四顧彷徨不覺無所依而借禦史以求自裁今且以憂去矣本官旣得遂其庸怯不任之念國家亦得去一選愞觀望之臣至於羣小中姦貪逋逃姑不深言令其解組以全大臣之體蓋抱忠義之心者明知天下有巧宦不忍言而工於避難者反謂天下不復有忠義之人而可以語言簸弄以行其不便於畱不欲其去之計老師執玄鏡以照人羣豈其於此不眞知灼見而令迂腐老生悵悵闇室秋老師於此時似當明爲分斷如門生之謭薄不足圖大便宜明告皇上卽皇上眞不欲去門生老師亦當直指其當去如以門生材𨿽中下頗負肝腸便當明教以眾人之意勿令迂腐倀倀以誤天下老師固社稷臣其身爲社稷身必不得自私其身以求退爲急而委天下於不計荷老師慈念曰門下困苦如此豈無分憂共痛之念度無能爲助故只得委而去之去門生可委而去也門生所任何事是天下之安危也可委而去乎以門生之病骨闔門兩月不可去乎幸無敗壞盡可抽身然四顧茫茫誰爲負荷士人與人祖父結交尙其以孤幼相托也則後死者忍不念之當孤劍之紛紜委而去之卽天下未有肝膽不必交謫而謂此心何方今總督關撫都當急推但要重兩撫之權合總督之任以門生爲客官則天下自定如明知其人不以撫兼薊不以薊兼遼不以戰爲守只守關門不肯出一步是棄天下者非獨棄遼東也惟老師萬萬注神築墻之議自是天下大計獨此時班兵急在關門而車營之費更急未敢出口耳乞發帑金數萬惟老師主持並諸公力持之爲天下大計至可爲督撫者門生原未有欲用之人老師幸予以可共事者無令庸而且狡如買臣之妻千方百計只是它適窮措大竭力供養無一遂意卻令闔室不得安生苦矣

又啟

議者以總督當推而不言重兩撫則仍以總督專款而別於兩撫之任此其失立法之意爲邊患甚大門生備嘗之而後敢言乞老師立爲主持以薊撫重薊以遼撫重遼以總督合款防督兩撫於上而主斷受成無掣兩撫之肘更使兩撫力得率鎭道爲款爲防至於門生定在當罷免卽眞是皇上不欲罷免然不過客居稍佐末議便不必下行有司之事其得力全在兩撫盡力爲之今當揀擇有膽識者四人以新此局使旌旗變色亦快事也不然紛紜一會竟落舊巢天下事必不堪此搏弄念老師爲社稷遠計定有主持門生此身不敢問也門生胸中原無欲用之人適霽宇石梁同日謂遵化道張朴可代薊總在廟堂定議門生決不敢與聞

○答永平徐太守廷松

以門下材操而橫有議論乎願平心應之無怦怦也中外爲我不甘我乃見

○答尢總戎

尢智何頓如此病何不且於此溫養而勞移之

○答袁開府節庵

得諸將北發再得兵力稍給便成聯絡大局而世人省事者少徒有延挨日月令當事者受其極重不返之勢柰何惟翁力圖所以爲社稷遠計袁進輩肯效於北岸何必在軒較下卽來此亦借爲覺華之役也以沈弁云欲來耳功不必問其虛餉不必問其實廟堂以此鶻突了事眞可浩嘆登餉豈可去司馬曹胸中無九邊而瞪目臆談若斯矣

○答張總戎士顯

大將須挺然獨立恥爲媕唈方是須眉丈夫若鞠躬縮項輸納豪門爭爲延譽及一聞警報便如蝟如蝸藏身刺殼此何足爲用幹時怕內賊臨敵怕外賊只一怕便了一生昨語諸將曰能以怕死之心怕生便是豪傑將軍雅負膽識當爲我�所以臘長鯨者�小敵耳艸艸

○答王總戎威

予之以事而不予以事料蓋實其責虛其應類若斯矣姑就見在家當整頓之聊可爲備也

○答王總戎世欽

少年易病而少年之病亦易痊大將軍其愼調之當此地而抽身門下何以爲身以此時而僕在事有少年告歸之大將僕何以爲心惟平气安心節飲食寡嗜欲勿急勿躁移居外室令相知講古名將安身立命方法其正气日克邪气自退惟門下念之勿再言告歸令天下流亡我兩人也

○答畢白陽

鳥倦飛而知還吾輩人也獨無倦乎還乎審時酌勢中有所不忍耳以壯猷眞品夢繞鄕邦誰復有念關魏闕者津門爲遼海命脈那得不心悸百凡倚臺衡爲重願無作驚人語也銜尾如期當不必秦鳥爲快

○答錢餉道士晉

年來極悉苦心故聊爲將士忍死未敢相尢也銜尾如期枵腹可皷且日望之矣糙舂爲勞

○答山石道袁

吾輩做天下事只論人不論天然天道安可誣也此一流人非天去之又攪多時吾輩安得不善承天意亟爲勉圖

○答關內道劉

凡百心勞爲念然心不勞事不集正須忘此勞耳諸弁中有亟需便亟發之彭婁輩旣無大失姑從寬可也西洋藥可令亟制之爲念

○答趙兵書明宇

方今安危在邊徼而大政在中樞承教曰撫防兼施戰守疊用顯與公共圖之總督自當推但稍理鄙意總薊總遼總款總防以遵祖宗成法無徒以大司馬軄歲幣則兩撫之責成不得不重而總督之任合讀來教曰薊門總督似更遣遼遺防乎幸亟推之僕意原未敢裁也特世人略鄙意耳春防且盡業理旋策矣如可守寧城可守也如不可守關城更不可守也敢不佩良規馬世龍自是大將願無聽一流人細語而曰可殺邊人之幸也率爾

○答王總督

讀大疏便覺曉鬯豈有執板道理向夷狄說者操其機構而稍就吾理足矣仰藉明猷苦心敢不爲邊人謝

○柬山西開府劉範董按院徐卿伯

念一隅未靖九野爲騷年來百凡軍需其取諸賜履猶掇也惟是同仇大誼不以籬落爲私耳敢不爲邊人以謝�年家張司隸抱忠烈公之孤憤而寄志銛於兵也爲邊人開冶於卿諸所關切竚惟呵護敢不爲邊人再謝

○答昌平部鎭道

疆事參差獨藉諸公北門之鑰爲續命縷耳敢煩典記以惠函私敬璧並謝不盡

○柬諭養初撫院

閱余目中外欣欣相告也蔚以北鑰載重東偏諸文武大吏合十萬軍聲望新旌爲色矣腐儒巽在牀下日卜臺星之至止也羽便馳函竚惟蚤發爲荷

○柬髙澍寰觀察

念惟壯猷大略載戰南服拔斾東來遂且綏此杼軸以建威銷萌蔚爲重地殫人涵和呴育而予之生全也獨不得頓藉徳威爲遼澤臘此長鯨耳弟一行抱關便遭維婁予之可爲而格之以不可爲腐儒何足念獨恐諸公之志銛於兵耳年兄何以教弟

○答李太常京山

以何時北上乎祥麟威鳳於郊於庭中外耳目蔚爾光華卽邊人亦歌一舜且也擬爲諸奏艸乞椽筆未敢遽

○柬左僉憲

近事何以紛紜如此邊人遠在荒徼不能悉轂下一字惟老公祖一一教之然此何傷於正人獨是諸公之意所爲似有大主張者爲之僕病中茫昧幸惟密示決不敢妄語人也一病潦倒遂不可支特願借大司馬以輕熟代之得正首丘蓋此中不必怕幸司馬來亦可以盡悉此中兵馬之可用不致鶻信人口也惟老公祖亮在爲宗念之

○諭帖

內閣諭遊擊將軍鄭繼魁近接具稟知將軍與張盤恊守金州以爲後勁往復接濟遼人便可僉其壯者爲兵然須精而熟道路者大兵一動便可前進爲導仍以招降我遣人以大其聲勢但爾等遠在島嶼本閣部日向督餉爲爾等催促�米不知可曾陸續到否將軍忠勇可與盤悉�以報

○答戶部郎曹履吉

讀易直指車疏直誦其爲膽智豪傑最後從中翰��丈之深心也益佩豪傑膽智及今得����何稱而穩該而辧堅而不冗乎精心大力哉豪手也僕合一營爲衝者四各有督衝得�所名曰小衝抑何雅相符也車家防衝突爲守僕欲且戰且前故以衝名雄哉不以人爲衝而以銃爲衝也不以十百步爲衝而以相去里許爲衝也中翰且去渝水而獨牽此小衝來豈非天�腐儒無一日敢忘黃龍玄菟其敢忘丈之明徳謹移文以乞繕部卽髙車懸銃不可得便乞其人幸兄一一爲贊發腐儒肝膽殊不愧丈而鈐略無一有然一片肝膽固願天下豪傑同之也謹謝

○答茅贊畫

世人有相爲藉者乎但足了公事不必盡同也船爲重且急兄可急圖之耳諸種種在兄處此中不爲制也想自如法惟蚤爲慰趙都司西北人而用之東南可時照顧之無令舉目無可晤語爲悒悒也地方不知其爲官更善但我輩當念其爲官耳若瘁心瘁力姑不敢爲兄稱苦

○答吳總督

微乎兵也時其緩急輕重而用之霽老於此自是老手大約急時無弗急也緩時無弗緩也卽渝關摘去兩總兵而閉關謝兩虜以三萬人作泥丸胡不可者

孫男之淓編次

卷之十九終

●髙陽集文卷之二十

髙陽孫承宗稚繩著

門人茅元儀止生較

尺牘【下】

◆尺牘【下】

諭帖

答吳本如總督

柬馬總戎

答袁山石

答山石道

答毛文龍總兵

答尢總兵

答密雲道葉兵備

答白完白

柬薛正亭開府

答吳禦史關院之仁

答徐知府

答劉橫海親丈

答王霽宇

答鄧環丘薊撫

答寧前道袁

答馬總戎

答吏侍李湘洲

答嶽石梁

答馬總戎

答項錦衣

柬王總戎尢總戎

答袁山石

答畢白陽餉院

答南京撫院周

答柯和山通政

答李戶書崧毓

柬馬總戎

答寧前道

諭魯之甲

柬田少保親丈儆弦

答魏道衝閣老年兄

答袁山石

答徐永平廷松

答遊禦史監軍

答薛給事大中門人

答張屯院禦史汝懋

答王霽宇

答傅仲綸禦史

柬內閣

答徐永平太守廷松

答嶽石梁撫院

答永平道張春

答髙陽唐令君

柬葉相公老師

柬韓象云相公

又啟何昆柱相公

答張總兵士顯

答劉禦史方壺

答孫司務元化

答沈總兵有容

答毛總兵文龍

答馬總兵

答王霽宇

答楊修齡年丈

失名

柬湯陰令

答登萊田監軍一井

答梅長公開府

答周餉司之夫

答陜西撫院孫洪陽

答登萊撫院袁節庵

答趙兵書明宇

答何主事天津贊司意

答馬總戎

答通州盧兵備維屏

答馮禦史按浙泃水

柬王總督霽宇

答嶽石梁順撫

柬葉相公老師

答玄節推門下

答侯秀才武彊

答王霽宇總督

答嶽石梁順撫

答李懋明侍郎

答袁節安登撫

答沈總兵有有容

答王霽宇總督

答嶽石梁巡撫

答馬總戎

答蒲圻令吳門人炳

答祈夷度軄方同年

答王總戎威

答李松蔚尙書

答嶽石梁

柬葉臺翁老師

答李庶常若琳

答門人

答刑主事江用世門人

諭協守滿中軍

諭西虜

柬葉老師首揆

柬趙儕鶴吏書

答沈總兵有容

答齊庶常心孝

答李兵侍懋明年兄

柬唐令公

答遊直指肩生

答李總兵

答廣寧道

……

○諭帖

諭魯參將之甲將軍沈略深心百幾謹愼所捕生口旣無尋問者便可收牧但要約束官兵勿妄生事端至闖邊捕殺不禁也特諭

○答吳本如總督

朵酋之部紛紛乞增於額外而額內繒絮百猶示備卽撫金急需上請惟候大斾儼臨爲計耳擬向西來一閱諸乘障吏遂得仰聆指教而�撫軍未有期也徒有只且耳依切

○柬馬總戎

關外出防之兵當計向來出防數酌其勞逸爲先後此時所在要挾宜以兵勢先折其萌未可姑徐徐也賊所狂肆之地依舊單薄可速計之

○答袁山石

陶士行以運船作兵船曰總是公家物僕竊欲效之門下更欲以兵船作運船亦自便計獨念兵非用之水當爲陸練卽其用之水當東習水道而人鶩於利競相希冀至夾帶爲姦利當致紛紛就中推諉插和似難究詰此久戌無事之計如目前果爲大計則此法似未得便行門下可悉心計之船爲實用何如鹽政自可如此惟速之爲利數城諸將好作事者亦曾不聞有鑑鐵論意可知也兄可蚤計拱酋妥惟兄調停力卽髙臺堡亦當以無事爲福目今風雨時若公私俱曰再得款撫無恙而大家畢力一場是同�深願也兄居外久爲念且每欲面諸種種急不可得

○答山石道

念北中大訃則門下當辭山石而專寧前乃可有爲其種種俱遼之急要不獨復遼土後也撫�門下誰能爲計此不獨淸其費而一操一縱���心用光明藏乃可耳讀門下光陰人命之說﹖﹖雙然爲念也願悉念爲之仍當與門下細論

○答毛文龍總兵

念將軍壯猷遠略所覆何地而忍不爲之計乎報捷員役想悉鄙意也然外搔之而不能深則彼之堅自若數肆之而不能入則我之計且窮又況乎兵糧未足將士或虛未必其數肆而數搔之也究竟當何如將軍觀天人相與之際得無意乎鮮人事一聞本闊部卽爲深計令登萊曰此當令毛將軍做人情便可停妥而就中節目不必煩瑣目今可定也一水盈盈企思可旣每見儀牘從來未受將軍可檢入毋爲役人幹沒

○答尢總兵

惟門下平心气以重此身僕所望門下不在一時有勇气也虎膽當爲索之

○答密雲道葉兵備

�得出略寧城而不煩西顧倚有深心大力於重地也顧安得頓借此一叚心力爲東重乎皎皎英英云日爲懷矣檀之兵敢澷爲借以霽老聞僕之愛若曹而許之殊未敢受也向顧曰當急時或不恡爲用耳敢以護行而畱之作此孟浪貴屬兵馬關隘部署新舊多寡緩急之數及各該文武之在兵者煩節略見教不必爲髙文大冊也懸切

○答白完白

一流人好硬坐是非或斷章取意或栽木移花令不知者駭然而是非之實自不可誣睍消冰釋公道定不盡淆而況事迹昭然白日者獨未悉於此時突有此論肝腸是何向弟於綫緣緣由殊未解也敢不爲年兄深慮

○柬薛正亭開府

�楚甸髙牙爲蜀黔司命西南半壁惟是壯猷�略爲支撐耳以僕之謭薄冒結孱膽寧無黏�之�乎公祖何以緒餘爲教也

○答吳禦史關院之仁

今天下自是全盛而危疆之苦如同舟遇風惟是理舵持檝或可帆檣無恙儻載呶載呼各顧行李幾不胥溺矣念惟壯猷大略社稷式憑而淸轡遄臨竚見旌旗生色是又危疆相依爲命也迂拙腐儒徒懷肝膽旣不能仰釋主上憂勞將何以塞天下士大夫同舟遠念昔李伯紀曰臣旣行之後無阻難無讒謗無錢糧不足之患則進而死敵臣之願也萬一有朝廷執議不堅臣自度不能有所爲卽須告陛下求代罷去陛下亦宜察臣孤忠以全君臣之義僕三復此言殊愧伯紀矣

○答徐知府

設有公費將一切供應取給焉豈其畱公費爲節省之名而予小民以加派之實乎業與幕僚言槪以諸役從公費矣且幕中諸君子行以匹馬相從原未敢一一爲騷也僕以僑居故不敢輒爲紛更然此之紛更想吾輩不咎也年來秋毫無益於地方而敢爲地方累

○答劉橫海親丈

念惟仁兄以眞懸慈衷運精明大略蓋朱轓紫馬所至止頓成福澤弟方苦維婁中何得遊部下稱太平也信來悉起居闔宅淸吉且大政旁達上下交頌正可力圖有成而忍言它適乎歲餘嚶其鳴矣似可耐此駒隙也

○答王霽宇

念光儀漸遠頓失師程獨有奉忠藎之極思侔顚危之鈐記耳尋常虔告敢煩典記之詞敬拜一帛附謝

○答鄧環丘薊撫

惟翁丈以開濟深心抒擎天大略念節鉞儼臨旌旗變色矣往復手函眞可爲邊人醒發至曰誓不以妻子功名之念忽封疆利害之圖而惓切於譸張酖毒眞立身冰玉之中矢念埃壒之外矣敢不佩爲韋弦哉僕嘗與畢白陽張蓬玄言吾輩身不入利害中不親心不超利害外不遠乃今聞大教信之年來壞邊防攪人耳目總擷要言是癡腸人一再讀所爲涕覆面也鎖鑰余籌冀惟賴藉而望需云可勝爲社稷慶

○答寧前道袁

此何地敢愛其身此何地敢不愛其身得手教乃快此惓切也當瘁呿時願惟少加靜息自愛正以愛此地耳種種計略俱爲穩切不可恃必不可無兵間要玅惟所運設乃舟車道路細加體察何髙何深何遠何近未可臆度者須一一明了幸一一籌策爲望

○答馬總戎

扞武營車器如可蚤完便可出就巳發之兵如車器未可頓成便當撤前兵回營以就訓練但忽出入似非事體可酌量有說方可

○答吏侍李湘洲

竊念主上聖明當有眞豪傑爲聲應更念翁一出頓關運數將社稷式憑之寧獨先山啟爲蒲徵雪虛聲也一行抱關無復心快偶閱大疏知臺駕過大河不覺破顏眾語曰天下自此平矣帷中諸君子獨無意乎以寤寐思服而亦不以一介仰候惟翁諒此偪仄也

又

兵事微而實粗也要於臺教所云事力將備以需瑕寧見瑕而後備凡備盡戰具也而實爲守世遂曰夫夫將爲大且安得一流兼材而用之諸君子肯明指庸迂逐之去宗且九頓謝適小疏曰百計同仇翻成自用一籌未展巳見輕敵知翁爲宗嗢噱也語雲天下安用腐儒宗之腐何敢望翁所指教諸君子

○答嶽石梁

僕嘗於師友去國或力佐其去而了不顧念適亦佐翁爲髙而獨惘然不懌於衷者日來汔無寧宇平助髙蹈爲易宅險剖同心爲難耳低佪孤劍身世同浮正念吾輩之晤言有日國家之平定無期三復教言敢不佩爲明謨獨主上付以雪恥除凶之任而日攪於棼殊愧此尙方矣聞蘭徵有卜願少憩中林攜麟兒出爲佐太平也

又

讀四大議盡迂儒所力圖者安得同襟在事遂令迂儒得息肩乎諸種種金繒方在綜核而藏頭縮尾實繁有徒且以貪橐耐諸君子咀嚼而�齒不肯啖名愛其兄而弟之不翅若身也適所綁獻乃漢人之自東歸而截以塞我其忍不問而死之一流人至此豈不可閔

又

黯別爲遙而更煩函念皎皎明月英英白雲隨翁懷袖者便以持贈

○答馬總戎

天下朴直人加學問則事體盡安確不學而朴直其幸而當者天資之偶合其資所不及便覺支離此處正當覘其人果是眞朴眞直眞未嘗學問便是無它腸如其人妝聾作啞卻是機關變詐而又嘗讀書學問便是倨傲驕恣僕抱關二年矣如以語言文字責文武將吏只有惟日救過不暇而全人妥事有幾如門下所云正當說明申飭一一攺正卻不宜種種畱之心胸�爲話柄藺生不云乎先國家之急而後私讎況錯失乎念之

又

向來羣公正欲如此挑激吾輩直須開朗心胸其禦諸將如人家有才子弟肯爲我持家卽有過失可申飭攺正毋令旁觀者交相爲愈且略擊短狐而遽有紛紜寧不爲向來羣公笑乎

○答項錦衣

�心做事人或阻之亦有人不能阻之者須得實其心虛其腹耳

○柬王總戎尢總戎

�虎燕違和殊切分炙之思特具公費三十兩�佐酬醫之需願爲平气愼身澹焉無躁僕懷�𨿽切然不敢迫兄以未平之體臨事也珍重�重

○答袁山石

糧料之籌悉矣倘得銜尾如期何遽乏絕乎寧城之兵盡爲屯築而左旣爲哨祖更爲撫其所備架護之兵獨甘固耳柰何驃武隨兩帥來而不再計也車略有緒而輜車未具卽練稍合馬步而戰輜相倚相容馬步相兼相藉百未一知何得稱旣回旣攻乎練車而不問輜此關內之套車不念進取者到底以事力未備坐失事會爲解耳柰何

○答畢白陽餉院

於時受舌擊者方借東西爲聲援而心戰者以一片全軀保妻子之念頓令中外震駭然而東西實且䢐伏未有迹也十餘萬殫殘寧忍隔垣而付之一二韎韐君子吾輩枯萬骨以爲功乎寧勞一身以活十數萬眾乎此處著一毫功名利害想其有彘餘者士飽馬騰倚命幄籌惟願深心大力開濟艱難耳附謝

○答南京撫院周

�比水師乎海上忽接�言使如登燕磯龍關�雄風對當眼鶯花也一望凋殘更不知春度玉門獨有佩心知以快此胸舂耳茅生買舟詣宇下幸惟呵護想豪傑深心不共世人肝膽也閫兵遂爲樓船最覃都護固自錚錚兵將在鼓其气而用之何得盡衛霍而亦何遽不衛霍有粵政而人盡衛霍矣諸種種傾語可時

○答柯和山通政

一行抱關遂不得時時晤語三復教言懇切周摯盡是渝關方略正弟所爲與文武大吏竭力以圖者獨朝聽未徹勢難衿肘安得所稱壯本朝之威乎稍得議論不雜則道將同心天下事尙可爲也年丈抱匡濟遠猷弟所亟爲推轂但髙誼一展錯便作社稷大計以年丈生平眞肝膽眞作用惟希一願來耳腐儒■﹝牜骨﹞■﹝牜骨﹞維婁中徒作蝸壁柰何近立十二車營而成其半似有生色再借懇衷一調度事其濟乎劉弁夙知其佳欲一見而稱病尙未見也附謝

○答李戶書崧毓

當三空四盡何得不堅決以行當七言八語又何得不堅決以行大力深心邊人實佩之矣此中起伏啾應殊令人心悸詩不云乎不愧於人不畏於天僕不嫌以五萬二千利商實愳以五萬二千抵艸價耳淮商十二萬自貴衙門利邊人何利焉然亦何嘗不利念之爲悒

○柬馬總戎

車營合是如此但用事者未得發明詳盡得大將軍議始令天下知有車營之玅此社稷之福也深心大力敢不念之圖中虛中爲將似當明注以兼領馬步者爲主將而仍以步將一騎將一爲佐庶將有專責而勢常合每車一曲便以馬兵幾何旅兵監兵夫兵雜兵幾何牛馬等幾何器甲等幾何凡在此曲之後者俱屬於此四車而以八輜車供其餉俱要相親相傍認定主顧使二百人合馬步戰輜爲一仍以步兵百總以總之而二曲則以馬兵百總以總之以聽於千總而分聽於偏將以合聽於主將此俱圖中不言而具者特撚出問之左旅等旅宇當攺作衝以旅宇仄聲嫌於不雄也左衝右衝前衝後衝取古兵車衝車耳凡圖可列者俱是正法其法之行卻有奇卽如此板做去還有應有不應行之以奇便可無敵於天下惟兄深念之

○答寧前道

主客分合視其多寡均其勞逸更爲之酌其遲速此自門下當熟計之中間卻防一流人謂空薊門以修關門而又空關門以修寧遠則班兵之當速其所急而仍回關門可念也惟門下熟計之鹽事當早計勿■﹝牜骨﹞■﹝牜骨﹞令姦利者久不歸公家屯田何如暇時一算寧城之車與牛騾若干民間者

○諭魯之甲

諭魯將軍之甲據報以夷趕夷馬當是偶爲之此決不可嘗試者賊不可縱也釁亦不可開也賊越邊堡便奮勇捕殺賊在艸地任其住牧但�防之當略費以結眞有气力者爲我應呼卽夷眾來投當細加體察勿中狡計將軍沈毅有大略其深念之勿以小利嘗試特諭

○柬田少保親丈儆弦

閱邸報甚喜仁兄入淸轂輦也家口尙據大第衷殊哄嗛未安借兄爲擇一小宅居之何如一行抱關遂疏親戚情話弟所爲以元正三日抵寧遠凡以鎭定人心調習士气遂以密察彼巳情形而安輯十六萬兵民於五城二十七堡之中令之且屯且築修守修戰豈其無所畫而輕以身嘗險者人人畏險而曰重此身天下事安可爲乎近車營成其七八矣何得仁兄一教之答長安諸公書奉覽薄肅奉候惟仁兄鑑在爲荷道衝兄何得不念弟仁兄爲我言

○答魏道衝閣老年兄

再奉教言悉起居佳勝淸健倍常此正人之福社稷之慶也主上萬安人心歡悅正須開濟諸公斟酌調劑計年兄之心爲深力爲大耳弟甚嗛嗛於年兄不聽羣公逐弟於丁巳之紛紜遂永絕長安之路而今乃自爲維婁也年兄何以安弟遂以安天下而無致誤天下以誤其身肝膈切至之談惟年兄曲爲弟念耳弟詣寧遠稍以鎭定中外人心遂以安輯其眾且體察彼巳情形此地殊饒爲之豈其了無計劃而輕以身常險者弟自謂西虜當撫至其生事便當力捕之而就中酌彊弱別近遠時其喜怒而操縱之乃可撫如將殺賊旣以四千賞賊而賊殺將又以一千賞賊其充綁獻者仍以我人聽殺嗟乎中國之耳目可塗而戎心益長戎橐益富邊將之心益灰國家之物力將何底極而動曰所加不多可卽此自是大患況東賊䢐伺眾心惴惴人顧其私身圖其便喙喙爭鳴何曾一念社稷之安危者年兄深心大力卽不爲弟獨不爲天下然則推擇眞豪傑以了此紛何得不念

○答袁山石

適處前屯之逋卒固令飭以拊卹勿急兵丁於工而做我官也以春班修兩衛以秋班修兩所自是畏言適巳前計之獨關門之急工不可不急未敢盡出爲兩衛耳然所餘固無多也惟門下悉計

又

其部署各兵最悉深念連山自當修復但寧遠未固姑稍待之以連山之修復又當勤兵力不宜省之寧遠而更費之連山仍疲我訓練也爲物力計自合如此苐稍出左將軍兵分班探防之當再積一哨探營合左輔爲五千作行營前哨耳目下後營便令之出矣門下獨勞爲念

○答徐永平廷松

重地殫人卽一州邑之自給爲苦也而況非時之藝應聲之徵四出小民何以堪且所設更有盡當裁省者以此系經略衙門而偶來當事不敢曁爲區畫業令該道查酌約無患苦小民耳

○答遊禦史監軍

朔之日從蓐中出詣海上徧閱兵船相與嘆當事之苦心中間一物一事那非阿堵而說見成話者寧知天下有忠義之肝膽乎續到者十隻余且至矣特謝

○答薛給事大中門人

久不通長安貴人牘遂不悉動定殊怦怦於道體也然不知尙居長安接手函爲快士卒未有與將領不協其以逃聞則貴鄕新到健丁旣無屋更無錢適霪雨爲虐以驍雄不事生理之夫牽騎雨立荒野予之米而無薪無鹽菜悍卒一皷遂有紛紜諭之以牌輒環牌而哭眞可念也其悍者梟之其逃者逋之其歸者各予之法而安乃若舊營之兵固未有動也如手函云飽暖有資安插有所爲急務矣乃若隊伍分明千百約朿豈其有漏焉僕之衰更以病湊而一柄兩操世人未有信者兼以中朝不諳此中情形好以臆斷而此中之在事者不敢不回頭照顧時�殊爲害也倚榻率言不盡同病相念何得煩�遺敬璧並謝

又

李同知有材局亦未嘗聞有它說然事聞有未當而僕於若曹多念之以危邊新剏卽號爲官也而曾不當它地之一人且各直指之參劾鄕士夫之評騭乃若臨蒞其上者又耳而目之世鮮兼材人鮮兼善捨其短皆可用也適永平道有白弁之議然僕實先聞之矣不得不一究結巡方使者想在彈文乎僕固憐念之深者函言爲佩

○答張屯院禦史汝懋

今天下文吏多擁兵自衛而驕語訓練蓋自保陽而外五大將軍俱未有兵而多才千餘少不滿百乃四萬之眾合之萬馬則歲費百萬皆統之文吏而大將軍不敢問乃諸公惓惓關城之兵不知關城號十四萬者有修工班兵三萬有奇工完則去非兵也木鐵舟車匠役夫工萬有奇非兵也合關內外泊臺頭營九萬有奇而關外自中前至寧遠合之邊堡可二萬有奇而實在關城者可七萬近有火炮手四十火鎗手一萬六千而弓箭手可三萬新調之健丁與各部之新丁後部之調丁約束之拊綏之自可用獨是穩著之說成而懦夫奉爲聖書又惓惓議在�內曰關外部署便引賊來且曰資盜糧是以��狙伺爲乏二百資具而在在潰陷皆兵引之也豈不愚哉今之計不守而浪戰者敗絕念不到恢復而曰守必不能守僕今百計以修關門之守而餘力以修前屯得前屯之備如關門則更以余修守寧遠是謂近守而合毛沈二弁以覺華之兵通再以夷官托廣寧爲招攜之號是謂遠守然機會適合工力旣備靜則爲守動則爲進取此似不必諱言而予人以罪案輒曰此人要恢復夫恢復自是兵事獨事機未到則不可豈得諱言而以此爲罪者公祖不鄙僕而肯爲同襟者肯爲開誠以教企望企望

○答王霽宇

讀連衡招攜之論抑何痛快切摯也事屬虛彈而得臺論爲大敢不佩之獨是王雛未厭人心惟老公祖有所以振之耳麼麼胡孽而以未諳邊事者主其論何以行關城將吏之苦甚何念也老公祖議爲作勸敢不爲將吏佩之是惟臺酌昨言虎酋感疑撫之恩咄咄稱王太師三世矣誰謂虜欲無厭不可懷哉倚榻率爾

○答傅仲綸禦史

僕獨攜空膽而門下兼有略乃敢以豪傑歸之卽空膽之身尙不敢自同巧宦而況膽略兼之門下何得私其身乎安滇之計行則滇可安便當蚤出以共圖安社稷者僕之衰殘卽退黜林壑尙企望之直指手尙顧嫌徳怨天下無官矣附謝

又

調船耳非調兵也北人不堪乘船故連人買之耳此中亦不須水戰要以水師從旁擾之而世人不解祗知有文龍而不諳地勢姑妄倚之柰何此事原無妨於地方亦可不致噪呼然實以兄在事爲我籌劃當耳茅生自是佳書生那得便作統軍以渠有言於所知云曾向兄論議及兵也遂欲借其能事而受命於兄今直自爲買舟耳王尙賢在乎是所謂有肝膽者刀銃之助最動天下有心人之心佩之佩之

又

僕之乞退亦必如函教而後退非敢條次幾篇腐爛頭巾話遂可髙議韜鈐也今天下豈堪此等潦艸乎獨是今天下不乏有忠藎人而解人少卻更有一種不願意藎者從旁弄舌卽今逆賊狙伺尙如去歲春初時而謂相謂曰安且曰兵不招不可調不可冗議亦鑿鑿而不知關城之兵號十四萬而修工班兵三萬二千局役運夫下六千有奇分防關外及海山間可四萬有奇實在駐關者才五萬伍千除城守外僅可設伏作奇兵而世人未解兼以度支無法而謾口設兵至於欲減額餉幾致它變以僕不避嫌怨顧若斯矣天下事堪言乎又何待兩星作祟也小疏奉覽亦足以見鄙懷近衰病之極然不敢以身念艸此牘畢便當出駐前屯爲營田計護趙弁作關門外護僕向謂經撫計便當退永平今僕不敢退居但當進駐關外令朒縮者不得不隨耳趙弁名率教大得力人特出而與之做成一重關守率爾言不盡種種

○柬內閣

猥以迂腐謬荷聖明重任卽今捐摩頂踵未報明恩豈敢卸擔推托且自任而自辭之乎但忝冒班行終年不得一覲天顏凡一切中外人心便視同外吏誰肯遵服法令蓋久玩而褻人情自是如此三位老先生最悉大體可爲不肖一奏皇上暫召入覲以見皇上不忍棄病臣於外之深恩卽不肖借一覲以入爲中朝發明邊城事體使嘵然盡知戰守機宜不肖更得仰借天威抗顏將吏往回不過十餘日耳不肖此意總爲朝廷大體倘一行少有差錯決不妄計也今日出關整頓前屯矣病中附言惟�在爲荷

○答徐永平太守廷松

�放之議自嚴而三軍之不願實眞似非當事者敢屑越也吾輩養兒女決不忍明知不可食之物而�之食兄以爲然乎天時地理加以人事之疏柰何獨咎兄一人乎嗛嗛然不必一一爲辭也何如

○答嶽石梁撫院

枰之局須子仍須手豪傑手未卽得而隨手布局者更難卽當局者眞成手談耳關外兵民不下十萬獨前屯以三千金牛種得可三萬有奇而民間可四萬差可了此城乃寧遠新歸殊令人深念不得不遠計耳諸落受撫今可粗完虎酋之用必不可落舊格者獨以夷官借活著或可爲也寧遠以西未得妥何得取廣寧數日有小疏當請教何敢承厚雅

○答永平道張春

以天下之好惡盡付天下之賢愚卽我不得爲愛憎人何得爲是非行役�城率答不畫

○答髙陽唐令君

彈丸之地仰借鸞棲殊爲屈重然罷邑凋殘災害叢生微名世大手其何以倚命所幸法在必行澤無不究遂使善良安於田裏而萑苻之發卽撲無遺此寧獨彈丸爲幸是社稷之福也關吏額手誦明徳矣讀函教深佩慈明蓋敝邑捕盜者通盜則武進錢父母曾力除之而以盜誣攀寄贓於富家則祥符王父母曾幾爲大害自微父母仁明小民安得安堵乎敝邑舊事一爲訪犯而家富一爲賊之家屬而家富非以其犯其賊也輕所訪而訪之幹連者反重緩於賊而家之誣窩者猝未能脫勢不得不交相賄買原口至其徉聲於下而暗索其賄者更多父母霹靂手雨露心吾儕小民世世誦明徳哉敢爲罷攰凋殘以謝

○柬葉相公老師

以今天下而老師急欲去乎忍矣試念神皇帝於老師何如而忍若此門生以�����狗馬之病共疲於豺虎之羣乃可去耳老師不先予門主以去忍乎新撫明爽有幹略眞可任者此中事體有次苐可做而賊來可抵乃敢言去惟老師亟爲門生深念耳小疏願老師主持門生可任依切

又答

方今財賦匱缺而議修築自知不合時局然邊成固百世之利也門生率諸有計略者以數十日曆數百里野宿毳幕以盡險易大勢蓋眾山迆逶天巳爲基得此一邊則山海爲重關而神京在千里此中用山用海修守修復勢險節短自屬可據之地頃駐寧遠遂可日得﹖﹖頁諜卽恢復後必不可少惟老師無以迂儒鄙之似可爲邊疆大計

○柬韓象云相公

讀老先生諸所擬述得持大體成朝廷之尊不獨抱柝吏藉生色也日來殫迂腐之力遂及年餘關城似有次苐矣卽新撫曉暢有心有略�可�此但得無搖�無掣肘以地方付之而�其成卽逆奴不足憂也宗眞可去惟老生爲國家大計方爲主持宗之迂腐不計一身想在慈亮卽小疏言不盡意統惟老先生主持臨楮可任企切

○又啟何昆柱相公

久不舉老先生教雅遂且成老兵頃有小疏乞身念不肖素承知愛得無爲深念乎以鳬鴈之身抱狗馬之病雜豺虎之羣者歲餘矣新撫眞可大任伹求無以舌戰撓耳宗在師中久致且�輕人玩更以一柄兩操與二柄一操俱敗道也老先生知宗非敢區區爲身計者惟祈爲國家遠計蚤爲主持可勝大願

○答張總兵士顯

旣受兵柄當振起精神爲之其事不在我而詆及者當自明也注意

○答劉禦史方壺

客歲晤言抵掌而曰可可者敢不申儆而圖獨是肝膽了無鈐略耳逆奴狙伺遽謂曰安而省兵省餉之議紛出正恐目前猛發那得有舌擊者關東十數萬殘人賊來何以護賊不來何以餬其口師老財匱進取何期卽營兵稍有次苐而招攜設間略見機局苐大教所云奴狡殊甚安得謂赭地殲人頓作下策也秦中當天下之半得淸轡爲安遂以安天下邊人藉風猷矣率爾不旣

○答孫司務元化

閱邸抄爲快然以豪傑俛而就此更爲嗛嗛又念豪傑何渠不可而嗛嗛也乃更爲快還朝可冀遂得朝夕聞快語嘉幣未敢承念兄淸橐那得餉人者亮亮

○答沈總兵有容

費多少心力一理臥檝而遂欲嗛嗛去乎豪傑那得如此時驚時擾勿墮術中自是切要如頃者偵所蘊崇而火焉更挫其气於一戰最爲有得而實心同心更所願於豪傑手者甚欲以覺華與登兵聯比而三島距蓋套半日程使通呼吸快語快語馬參謀自佳那得灰心求去者濰縣之兵可用乎麾下用之此中多欲調取僕以北汛之岸直須用遼人乎其以教我大將軍工於圖成抽於說鬼此不肖亟欲得全臂耳僕目下可西旋願門下爲我畱一罄豪傑之用率爾

○答毛總兵文龍

當事不理該鎭之餉亦不問該鎭之兵獨有功則喜有索則漫然或許而不與卽關城時復中之僕且西旋當入覲爲主上一奏該鎭之苦心也金州畢竟何如僕欲聯比三鎭於海上而風汛不時猝難得通呼吸也大將軍爲我圖之丈夫爲朝廷圖大業須是大其心胸勿較爾我天下事固非一手一足可了也願將軍念之

○答馬總兵

豈連日風塵勞瘁乎何以病大將軍者惟善調之夷情種種人情亦種種更惟善調之關中料理統恃門下可蚤發

○答王霽宇

何日不防而況巳到邊乎正念回紇之巫須見大人而返耳候教東賊之報自料非的僕乞歸而開府公以此報乎稍止之矣

○答楊修齡年丈

聞年丈入長安爲快朝廷得大豪傑湊集便自有撐柱气色計此等場局正須年兄豪傑手了當耳昔人稱天下安用腐儒弟徒抱腐腸何堪世用而況豪傑所不了者弟且退矣承函教便對披豁也率爾

○失名

以筆底靈心寫眼底眞象故說病處卻有療方正須藥籠中物耳承教附謝輔臣慷慨至飲至策勛令人羞不掩面百惟易之爲祝不然同心說隔心話也眞切小疏請教以謄抄者遲未得遽聞大疏幸稍遲數日不然我兩人卻似不相照管也者﹝再囑﹞

○柬湯陰令

家信來稍悉邑狀遂悉老父母治邑狀邑之凋攰而難理也往或罷百務以護百姓不能今何以百姓安堵而百務俱興無論文裏武祠與學宮並煥卽邑乘固向來所迂置不道而今得以書行頓令千百年忠臣義士不至沈淪土壤其功徳又不獨在父老子弟間也敢不與鳩笻馬竹式歌且舞若寄蹤遠地者遂得爲列名維桑將髙曾而下式勒之獨是枳叢久羈鸞棲想當內召以重酬勞勩耳薄備愧不成事惟粲入爲荷盧父母祠記並邑乘序當稍俟解嚴勉爲之以副臺意又言

○答登萊田監軍一井

以吾兄深心遠略菀不得施弟遠柅關門急不得飛淩東海與吾兄共圖大業偶不覺憤爲題祠倘吾兄肯終竟海上之師固社稷之福也沈毛二師當需兵幾何今兵幾何用餉幾何今餉幾何舡只器甲有無幾何當何以備辦今計當何如從何處下手今且何如後當何如其機會走何時候願吾兄一一密教之兄所約豪傑弟巳佩之遼兵可用否並問吾兄檢舉事弟不�了緣由未敢答其處鮮人事甚有法度弟有疏乞還不知上意何如病中艸率

○答梅長公開府

今天下竟須鐵老底定矣稍鬯風猷以快天下而盡抒實力以竟緩急誰謂間散可終置也周餉司沈心遠略最謹最精更可快者孚彩發揚而殊無貴鄕別段貴人之气此年兄所云落落穆穆腳踏實地者乎敢不佩之此中經撫原不必兼設合用一眞漢子提兩道以令諸將天下自可爲也一柄兩操便自紛紜而罷鎭歸者饒爲口語卽如舊經撫早釋之所在以省長安議論便是邊境福澤弟且乞身矣尙須爲主上圖一明此段公案也寧遠旋偶病率言不盡遠念企切

○答周餉司之夫

每欲接豪傑大論以豁腐懷而百餘里遂相隔也遼人之在東者相次復業遂作關吏胸舂不得不計所以護之養之兵屯遠計終非腐儒可妥幸兄教之爲荷

○答陜西撫院孫洪陽

往田司馬之復松山也惟善用番耳構兩酋於■﹝虫矞﹞蚌自是豪傑妙手凡抱關而蹜蹜籬下者詎云守乎此中頗以此法而效要令之猜忌殘暴不獨行於天都野利也獨是一事兩柄必紛三柄一操必競方在乞身以無掣建牙之肘而尙禾得也過承注雅可任企切

○答登萊撫院袁節庵

卽節鉞臨海濱而猷略屹然中柱何渠不司馬而況東敍乎明命遠聞邊人手額喜可知也海上之謊日新而老成者又復稱病中朝竟未有悉其事者卽悉其事而不敢問國家何賴乎讀大疏曉鬯精嚴想可寒謊弁之膽乎僕乞骸未卽遂獨此中一柄兩操終未便耳倚榻率爾聊附抃蹈之私

○答趙兵書明宇

今天下大計窾握中樞以邊郵之利害念廟社之安危仰藉壯猷指揮九塞遂以固圉寧人釋主人僴焉四顧之懷蓋途出所曾經方由所嘗試也抱關將吏式稟明謨快焉額手指縱在望矣率爾

○答何主事天津贊司意

得髙賢佐箸遂司百萬人命脈有懷明徳何得晤言殊爲餉帷慶也

○答馬總戎

僕以門下之病而病矣幸善調之聞閏以內亦多病也可有善醫乎別事便如議行矣昨諭餉司如何尙未放當促之惟門下稍息心气便自愈

○答通州盧兵備維屏

官兵之耳目卽明神之鑑在誰得以冷眼忌我者載佩壯猷服膺遠計遂作神臯重鎭也寧獨見熱腸乎天下熱腸人原不管冷眼惟丈安心爲社稷計竟此熱腸耳率復

○答馮禦史按浙泃水

念淸轡至止建威銷萌安一方安天下矣語雲天下安用腐儒僕腐儒也以空肝膽當丸泥其餘有幾碌碌腐儒俱在後先錄列而實應且憎或憎而不應然就所應而罄竭迂腐祗合如此耳虜狡如故方狙伺正虞猛發卽乘間招攜使其相猜相慘似有機局而關外十數萬難人殊費區畫總以遼人守遼土以遼土養遼人爲大意而精核發守寧得盡是深心獨年來火炮千二萬有奇差可抵賊來一戰而關外西衛三所城垣俱築完裏口來歲四月可堅也野無可獲而堅壁以守或從北山南海有自出焉則日前之急也總之大兵據寧遠東南以沈毛與覺華相聯使賊日備二千里海防而廣寧以夷官招攜爲聲則渝水爲重關而神京在千里乘問抵隙以守以取必不可易而毛不足精沈不足兵覺華兼不足船世人曰賊不從水來只縮足關內賊以千里饋糧必蹶延挨時日聊可容頭過身天下亦安用此不腐者昨出關外三百里內編察河山議以徐中山建山海關法築寧遠邊以戚大將軍法備興水以西眞百世戰守之利也獨時詘舉盈不合時局然不敢不入告兄爲社稷深計獨不念我維桑也幸悉教之企切企切此中只得一豪傑手提鎭道可了必不可經撫兼設僕於此時便覺爲贅蓋一事三柄三柄一操必紛必競在當事而禍中邊疆此最易曉晰而世或欲僕以無所事事處此而需其敝想亦不念朝廷耳僕向未敢以肝膽向人以兄相念爲切遂不覺饒舌附謝不一

○柬王總督霽宇

聞牙旌東向以張吾軍遂以協彼狡虜僕病未能從也殊爲嗛嗛以宋人協款虜僕唯唯不患正恐效不效爲噱耳此日山人亦當在老公祖指揮中則可或法成而待臨敵任使者善卽撫虜不必有山人也今天下奇衺羣同吾輩身爲大臣而老公祖吏身系天下之重其事𨿽細其�全徳人心甚大且以四家丁而不能用予之千萬何爲卽諸虜定當協於老公祖威徳受款而退如其勢在披猖又安得忽之近關也乃若以兵協虜以虜練兵則老公祖弄丸大手腐儒佩之矣僕百凡佩大教爲師程想知老公祖大道兼容用山人於戲噱耳敢以腐腸爲拗然有腐腸敢不吐露

○答嶽石梁順撫

僕之去畱在主上乃它人借之而主上未嘗借它人也昨小疏入而聖意未可知適兩地之警報僕阻之而更至遂以爲辭此中殆有機局焉而我不得執天下事畱則任之去則順之彊以其身任天下則天下之去我者更深而我終不得如其任僕今亟欲圖去天下而非獨去關翁所教我自是豪傑手乃腐儒自有腐腸耳

○柬葉相公老師

惟主上徳福崇隆萬方慶戴卽老師不得不迫而出是社稷之福也門生略理關外幾五十日殊未有可以入關者卽回鄕口未的也東夷近虞猛發而後有可圖西夷近可支撐而後實可懼東之猜暴以我攪之而日甚此中似有機局卽猛發於千里我當有以應之獨恐彼以狙伺不發爲坐困之術而我更以望困養之其發更大然賊中獨一二人爲狡不殺我人或知其去而縱之爲可惡耳此時遼人歸者日歸居者日圖歸而敢怨叛人各有攜心卽王世忠之兄兀爾忽答賊中號爲王都都者適聞賊疑之不令管事但得再攪此機一動則賊日孤而發易制然在我堅持要領而必不以此爲正著以墮其中耳西夷之中行說盡我人爲之近如宮學文不減曩之哈舟陳通事推計除之稍可請耳浪素貴英近肆要挾以新號貴英不彊杠於我不雄行於夷而宮學文爲漢患順撫逆剿原無難事獨兩應之爲虞不得不忍而爲之圖徐可自定也金繒口富生口日繁後之可愳今爲之曼矣挨時��眉睫亦可容頭過身乃若遠慮深念通身汗出有食不下咽者尙煩老師擘畫也門生腐儒所陳奏無甚髙論而著著爲實惟老師主持此時新撫眞可有爲而經撫決不可兩設只以一撫提鎭道爲之自是直捷國家於�遼原以一總督兩巡撫卽門生自覺爲贅蓋去年門生不來尙無端委今卽中材可爲而況髙材者門生此時無可著身處必當長往姑去�以謝此局老師豈不爲門生念此時人情乎當今之世了無益於人而孤言行意寧得久乎惟老師亟爲門生念之

又啟

西虜大汪黃臺吉頗曉事獨浪素貴英乃長昂之後西挾不遂而去矣此酋原無秋賞以射獵抵邊如到有迎風等賞業巳領訖乃盡撤望門夷人有暖大號爲忠順者阻不欲撤而浪素不從暖太怒先回巢浪素亦巳回巢我提﹖﹖冓索爲操縱狡夷亦時爲陰陽只得隨機操縱之持之以兵而往復講詟似可無患虜入犯未的獨在我刻刻謹備之耳湖廣土兵土官九千有奇舊派北山防守去歲五月間曾合營逃經略以袁山石撫曰殺數人稍定而遂不敢問以副將王光有統之終任未識官兵之面門生設法減汰其官遂以舊撫減汰其兵而土兵每教兵爲亂先以山石道發四千於關外後以參將陳九徳代胡伯灝統領乃盡出其難補者七百於寧遠汰其病弱者百餘人附糧船去仍行各營南兵不許補北北兵不許補南而湖兵之官獘以淸�兵之棈悍俱可用陳九徳乃陳璘之子非九徳湖兵竟不得用矣此時官兵有火炮千萬二�調戰車並在鎭新舊車可二千關外三營前屯二營寧遠二營而關外合城俱可完築裏口炮俱日夜催攢略具卽賊來堅守勿戰而城無可破人有憤心自可無虞獨關內外兵統計城守車炮尙有未足者八千餘人當卽言補而部借軍需未還尙在窘手若隨時訓練則撫鎭以各將爲之而新撫馬帥俱可一一了當門生自關外回亦多闔門行文書耳煩老師淸念敢率具一一

○答玄節推門下

念門下明允奏成自當淸要甚快別指旣悉矣同鄕在所據者想可有往復乎僕之迂腐冒任天下之重獨持一片癡腸耳東南時棼狙伺猛發俱爲可虞而世人渾欲減兵省餉待恢復而後議兵不知何時是恢復兵從何處便集也病榻率謝不一

○答侯秀才武彊

令公之議之才自是偉大獨此中事聽該部爲之不敢以內閣參部權也親丈可細言之獨是身爲大臣知其才而不能用爲慚耳僕在此遂絕交際一切問遺俱不受親丈亮之

○答王霽宇總督

甚快牙旌之東指寧城也壯發覆額之民旣巳含甘吮滋而垂結之毳狂而頓遠蓋向來鞠爲茂艸不圖我三車至止也獨嗷嗷狡狡終費躊躇是需齒余耳僕必不可畱老公祖明知之而忍作世語乎此軀何足捐正以捐於不可爲遂以誤天下竟負此肝膽爲懼也漸遠臺儀殊覺無以爲範可任悒悒

○答嶽石梁順撫

卽若曰羆熊不二心而世固馬牛維婁之安見非雉兔﹖﹖每罝之﹖﹖今踔而行徒受粲於彼美尙不敢問行於樓居而復共歌車於甲捨乎正恐仁義之市負此蒯緱爲逐客者掩口耳無亦自念曰跛能履不足以有行也𨿽然東海之波臣可甘涸鮒而願祝北溟之化鯤淩風九萬也其敢忘之讀大疏皎若白日

○答李懋明侍郎

今天子大政在中樞得豪傑膽識便可指縱邊陲非復視糜睫於決肳者敢爲社稷慶新銓之政彊意若斯矣快人快人居鎭之苦卽邊人之甘願無忘捋荼念此如薺者耳此中經撫決不可兼設而況腐儒菀菀久居乎更願年兄��此論更以爲社稷慶

又啟

毛弁殊具材諝凡以調於所指揮而憚於所程故盡洗其肝腸以自獻其長大英雄驅羣力類若斯耳左啟之豪豈敢忘之獨以殲賊未期而咄咄爲將吏敍勞亦足羞也尙在低佪耳楊州兵可檄發所需以速之矣歲病又作急不得罄語

○答袁節安登撫

讀後先大疏皎皎揭日月行中天而底裏洞徹殊令人可味世人喜掩耳竊鈴而耳竟不可掩也沈將軍彊爲公家出便可展布四體仰酬國恩無藉人言爲釋負計兄頃言其病也然乎以大將軍旗皷僅三千餘自是難責以展錯惟酌計海上諸兵如淮遠之兵俱可授之立圖大計其一切舟檝器械有無多寡敢煩典簽綜料以�此中決不可兼設經撫而���人���附謝

○答沈總兵有有容

每接大將軍報輒往復點識之然親其人與地豈其不念此而同世人汶汶耶賊狙伺未發而羈糜家言助牽制家言扯掩耳竊鈴輩頓欲省兵省餉當縮頸渝關內爲守不知狙伺者猛發而兩家竟�如河西之陷豈無兩家耶僕力倚將軍與東如骨榦敢不術聞吉語獨恐虛套一成敗乃公事驕人之要領寧足膏斧鉞乎願將軍爲遠志勿菀菀於瞶瞶者兵馬舟儲乘時爲其予日望之

○答王霽宇總督

日又長矣發更短焉拊孤劍以驚心坐﹖﹖匆旗而乘暇敢懷後效實倚前籌察陰陽之戰惟微徒守閉關誡令見天地之心曰復尙看碩果精神敢煩未厭之施殊切不恭之懼謝

又啟

撫事幸以指發方踆而邊夷不戒遂有中��慘痛念兵以防東逆而巳不格西款矣撫以期效順而又巳殺部將矣吾輩所焦心勞思冀得一當而戰與撫兩無據也似當以兵臨邊根蹤失事所直部落而大創之正恐護癰終潰爲害日深又恐割癭俱傷所患不淺名世大手何以教之

○答嶽石梁巡撫

嘗險予雄當爲警骨彼其心腹乎柰何輕撼嶽家軍

○答馬總戎

凡百需兵只問當否寧得以前司旣去遂可罷支乎可再酌之山東兵與戢武營兵可如議卽行但以此防逃非計也中右之行似當統兵臨邊以問相直部落方是堂堂正正度可行乎此地旣無主將可蚤發以安人心查核一切並分明兵馬錢糧卽馬礦亦督令蚤發諸應行事宜可細心計議關外各地方一一申飭嚴謹東賊聞此駭異便自生心可令寧遠等將十分戒�卽城工勿太急促致人心怨惟注意

○答蒲圻令吳門人炳

目今銓政漸淸以門下才品聲實自當淸要但勿急勿躁靜以俟其自來但覺相得回想念昔日風波卻是目前受用彼當時用事者不能害人豈能利人哉別指旣悉矣歲底有還朝之期當爲門下一問之

又

以空肝膽作老革殊愧此孤劍也一柄三操必紛必競日乞身而主上未允遂令世人牛馬維婁之而雉兔﹖﹖每罝之也僕去年不來不可今年不去更不可以兵將當整頓而事權當歸一人在今日以一人提數道自可了當耳不見黔蜀之督撫乎用間招攜遂動逆賊殺機其殘忍猜忌固中國之利也病榻率言

○答祈夷度軄方同年

前大司馬謂趙弁殺夷曰殺款虜也欲以趙弁謝之再四分明白而罷今且以要挾殺參將矣護癰割癭西虜之患寧減東虜乎邊事累人�知也年兄名世手不來了此乎圖說最悉深心演習數人便送火器鎭收造以試其成衰病又發倚榻不罄欲言

○答王總戎威

念貴鎭之關中外也寧待東酋秋西虜所在紛囂而護癰終潰其患何如文官坐擁大兵武帥日攢零卒而中樞無一醒眼偶一警聞便四顧旁皇才一少卻穩如泰山髙坐而議減兵減馬省兵省餉天下事尙堪言乎疏議曉鬯定當如議惟著實力圖之中朝內責貴鎭外責趙協當有深心將軍爲我一鬯此懷爲祝

○答李松蔚尙書

九邊倚命慈衷惟是眞實作用透底淸嚴破情持法如衣有襘如帶有結其章幅方員各得其所方今法未行而力沮之意格之誰肯壞自私面皮成大家公世界臺丈從來眞實不作世格只有深心大力堅久不搖以究心衙門條件如今日作用便是生息此外括索終成畫餅更生枝節然乎底須要得人如此中馬兵僕旣減汰其官隨以舊撫淸汰其兵後先減去萬二千而日搜日汰如拂幾塵要知逃亡有報補伍有法自可無大虛冒湖兵初有八千餘人去歲四月曾聚族而逃舊經以山石道撫而面殺數人而紛紛不定遂不敢問其兵並不敢問其官今年易去協將而以陳弁司之遂覺淸徹百事惟在得人耳此中兵馬必不敢不淸必不可爲減似當議遼之舊餉爲關外計目今借支未還方屬窘手艸朿未辦更切然眉惟願蚤計以慰窮人病蓐率言不盡惓惓

○答嶽石梁

彼其之子何得遽撼嶽家軍近事或欲畱髠而謂餞客耶敢不佩臺教

○柬葉臺翁老師

門生獨有老師關心它人何關蓋主上饒�以門生當泥丸塞責而力又不能令中貴人�言中間有好者以門生不可去關苦爲有益其有嫌者以誰教之去且教之在此姑以馬牛維婁之甚或欲雉兔﹖﹖每罝之然皆借主上之不可行而非主上借眾人之議以不可也門生之出以自請豈中朝忌之而特逐以出遂拒而不入乎門生今日求去實以身旣病此中再久便又以巡撫爲贅又是門生不合門生堪此乎邊事堪此乎只一巡撫提鎭道爲之大事自定不見撫格及今之黔蜀乎事久變生議論疊出非計也此中不責撻伐只來則禦之盡可支撐無難獨此中議論令人顧盻難支惟合並一人乃可耳門生不與陸宗本往復去歲解貂來此一見曾無言及去畱門生想宗本定不敢造此語惟老師勿聽此搏弄宗本者或借以間門生乎獨姜雲龍有與嶽撫書今錄呈然門生亦不敢問蒙老師遠念厚賜附謝

○答李庶常若琳

一作抱關遂廢一切身世卽兄家大事相仍亦未得一奠得手教殊切悒悒惟冀讀禮之暇畱心經濟勿學衙門俛首低眉故套然須要著實爲之又勿如不肖空肝膽冒任天下也不肖料理歲餘今不去恐一柄兩操終致紛紜且衰病不堪馳驅非敢脫維婁也附謝推意

○答門人【徐紹泰江用世車夢瑤吳

淑趙洪範】

一出抱關遂作老革矣得函教宛如披對羣英不知身在金戈戎馬間也獨是晤對爲隔不得箸籌爲我助耳方今字人之吏最爲親切固饒大吏耳目而諸子曹吏作日月光際亦繁旁核綜惟檢朿至行不減方袍矩領時也經濟實學益深益練無若僕之提空肝膽冒任天下徒爲天下維婁附謝不一

○答刑主事江用世門人

以門下材具當以白雲曹爲郵耳然此曹固自重愼乎其身而明恕行之何曹不可禮之所棄法之所收可以明法可以檢禮此中卻有大經綸吾輩隨地深念當是長安得力處僕衰病深肝膽旣竭而馬牛維婁之將雉兔﹖﹖每罝之如天下何昨讀沈云升疏殊令人自念兄爲我致謝諸兄雅念感切不盡

○諭協守滿中軍

適令就見在小車運米送寧遠可於前屯三處設法借運目今海可巳冰當不患無糧馬匹近日何如天寒地凍兵馬關心中軍遠防心甚念之但大丈夫身報朝廷敢辭艱苦中軍與總兵自有定體只要在下者謙恭行手本還未妥勿怪總兵有言中軍防寧遠之議是各道公議而萬道更先之不與總兵相干總兵還有不欲用之意中軍可安心勿與人較計如今疆場事大只要勉力報效朝廷不須分辧禮文小事只如本閣部何曾敢在這面做閣老中軍可體我意日後做總兵便可體悉人情東西塘報可加意堤備其發去器械炮銃可到否冰此時可堅當急運之抵城不然亦當設法致之卽冰未堅可才聞行遼船心甚懸念此事可報來

○諭西虜

諭滚吉把拜貴英等右哨大小頭目近據副總兵官報稱爾等哨守勤愼昨以你哈喇愼家達子中右可壞事都該停賞絕款仍剿殺不可分哨準款但副總兵官說你未徹坐門夷人又差人報事爾等又具稟帖分明不曾作夕爾可安心守本分朝廷撫賞不是小可都要學好盡忠如背義忘恩定遭剿殺大祻如今天朝明分順逆學好便許安妥如常該賞卽賞不學好便行剿殺不肯姑容爾等可安心守分特令諭

○柬葉老師首揆

門生之當去獨以此地不宜兩操祗今黔之督撫可悉也卽王霽宇亦苦矣當與門生同去獨擇一精彊有幹而又老成沈毅者以總督薊遼兩撫院以關撫提鎭道爲之操縱歸一政無兩大社稷之計也嶽石梁必去以浙人爲世人側目乃其人盡有條理無負邊疆者統惟老師蚤爲酌裁邊方事體重大未可以去畱未完之身爲世揶揄而能有爲者小疏字字肝膈亦邊人心事登撫去則兩鎭愈無著落今旣加衘當責成節制兩鎭其兵馬錢糧俱屬料理毛弁未必眞而聲勢可喜昨來報功特賞其人於通衢三爵三炮仍寄大紅蟒縀二銀杯二彩亭盛之其邸蓋借以鼓動邊吏沈弁胸中眞自有略而世人未知才欲有爲而詈者踵至遂令短气然可作而使也有登萊一著以合覺華方於平島合局惟老師酌斟以教

○柬趙儕鶴吏書

藉名世大手司人倫之鑑而風紀之司得藍公繼名世後此等盛事頓關天下安危敢爲社稷慶乃若雄要地再得一二人則在司人鑑者矣頃讀太疏與幕僚譯良心語謂心體廓然太公無方無體其用在好惡其機只在與人相近故曰莫知其鄕孟夫子論說一鄕一國便落方所天下古人便不落方所往復舊著每合羣力以擯一隅然一隅起落世運隨之亦同類亦入輪回劫數記曰同弗與異弗非也似以善惡同異不以同異彼我擇善以庸黜之調停使其黨類自相懺悔卻是廓然太公卻是莫知其鄕計名世兜羅臂拔此劫於太平也薊撫方落劫中必去矣然此人實可用宗以空肝膽爲世維婁而一柄兩操黔之督撫可悉也翁何以教

○答沈總兵有容

目今兵於何徵船於何取攻守於何計大將軍爲我念之亦知月前稍有微患而今且虎燕衎如也卽以僕之惓惓大將軍其忍負之令僕爲天下笑

○答齊庶常心孝

讀手函最悉肝膈之愛敢不一一佩之獨是時可去而尙作牛馬維婁七尺何足念恐邊事日紛不見黔之督撫乎僕與撫同主批斷而兵馬錢糧各有司存今曰僕當委撫做勝如弄弁流不知兵馬不歸鎭協錢糧不歸餉部而盡歸之撫其將能乎除此又無可做若有異謀奇計盡自說出誰爲阻攔前撫以八月任歷至次年四月止得點兵馬一次淸汰過一萬二千是撫之得爲而余俱與僕同今撫以今年七月任閱邊後僕卽議以點兵馬以兵將屢出屢入迄今尙未完前撫以僕之疏有綱紀責撫道以訓練責鎭協而謂任撫者輕僕笑曰天下實而有據之事皆虛而無據之法爲之假令以訓練責撫道以綱紀責鎭協有不爲天下笑者乎它鎭撫院標兵三五千自可提將領身爲訓媡便覺有事做此中十餘萬人那得一人爲之付之眾弁而以一人爲調度此一人足調度而有一人下不得自訓練上不得主訓練卽有批斷只得曰候主者行此舊撫所自名爲贅也近又曰總兵只忙文書不知總兵之文書在初尙多以此中端緒紛亂方在整理旣有端緒自無冗雜卽有申呈特見行格套至委用一參遊則鎭道與撫議定僕給之札其中千等則鎭其二道選一聞之僕令鎭札給此等事皆撫院可自主而有僕則撫爲無事是撫所可做皆僕攬之而非鎭協攪撫之事也僕故曰一事三操必紛三柄一操必競以更有總督在薊分當爲也此僕所以自乞身不見黔之督撫乎以一總督提兩撫舊法自善而總督要彊有力識邊事者僕去年必不可不來今年必不可不去今未曾殺賊何得言必不可不來殆未敢一一道也蓋主者在遠近水陸彼我險夷潛天潛地可言不可言而人欲以事欲以事求亦何必主者病榻率言惟教我

○答李兵侍懋明年兄

望牙旌入長安遂爲邊人運幄籌也豈其於此時忍作晝遊乎滿擬過津門一披雄風而遭世維婁遂不得越渝澤一咫徒惋此盈盈耳虜欲何厭而將殺賊旣以殺賊罪將賊殺將又以賊殺罪將一時將者不亦難乎蒙之極也何亂不成遣將待邊而匿不見虜有相機剿之耳深入爲疲何得不念承函注可任依切謝不旣

○柬唐令公

關城叢雜天下之惡皆歸焉先聞有田廷臣爲老父母嚴捕而逋抵關城乞容於杜武庫不可得聞僕問之而去適又有劉廷梅作假親識潛住關城此夙昔不做好事者以巡捕官報特解送本籍仍稍給之路費蓋借以懲作姦犯科者勿得以此爲藪非敢薄桑梓也惟老父母寬之

○答遊直指肩生

念公自爲計得不言去乎以公爲天下計安得言去乎減兵省餉之說成而身在當場不無顧盻卻令眞肝膽眞豪傑抽身去胡馬一嘶諸舌盡斂誰復爲念𨿽然人患不眞耳眞如公者要不以此番而竟爲鉆石也公以官家費煩而遠問遺乎附謝

○答李總兵

風雨撩人勞大將軍遠涉爲念獨是狡虜方潛未可下手而我人爲疲殊可念也門下可與諸君酌計以行僕以此番殺我一將而了不動身以臨邊何以馭眾至於遠涉深入恐諸君末�能也姑酌量待之寧遠藥彈卽令關內道給發矣此事兩道如何不報一字

○答廣寧道

念貴體未痊而彊起於冰雪中甚爲念之目前當杖策以出不令門下獨苦也廣寧主款寧前主剿以門下所款之夷殺門下道屬主剿之將門下何以報我山石道亦不言此事一字兩道俱受檄而不報徒各相推諉浪爲大言邊城任事寧有幾人而作如是觀僕非迫諸君彊以力之所不能也門下何以報我

○答袁山石

以所云不足煩一割者曾一割之未能而曰大盤山橫據今人只爲怕大盤山橫據便了卻一生寧足與深談天下事乎如此麼麼而左顧右盻前推後扯僕直以此試共事而心死矣柰何柰何門庭間不敢問淺深遠近而遠行數百里亦不過如兩大將軍一道兩副六參提四千馬兵以三十駝載半月糧望西虜煙塵卻步直入錦州爲椎埋之行耳僕至今羞不掩面兼以中右之議更勘破世人顧盻心腸口惠而實不至者寧足與深談天下事乎小小題目便左右顧那得此工夫世有好手不必入覲卽可做世無好手入覲何爲以天下之智勇材力何堅不克而誰堪爲智勇材力

○答畢白陽副都

騎吏之不調兼以芻料之未盡而馬之傷者不容不問矣然何得獨委芻料也公祖深心大力邊人佩之讀函教心爲背芒矣久疏枯管遂涴螺髻惟教

○柬葉臺翁老師

數承咡詔更荷再四仰達聖心是老師始終曲成大冶門生感佩可任適以兩疏入奏俱系此中緊要眞切必不可緩者惟老師斟酌裁決蓋關城以一總督近制薊撫提三鎭爲薊遼撫�三鎭爲遼遠制登撫提三鎭爲登而薊撫合一更無推卸督師經略一切永罷此最直捷最緊切之著非敢餙談也至於閣下自任特一叚不得巳深情耳不足聽也元旦一行惟老師贊助中議爲望

○答王總督霽宇

以此時此紛而值名世宅憂天下事可知矣曩承諭宣撫佳而亦以憂報柰何急不得一借函間爲語柰何近中右事以無可柰何之日爲無可柰何之行然何敢孟浪也仰賴深念爲感

○柬孫藍石

適小疏論薊總督事惟老公祖酌爲我裁決然僕非敢爲餙談也近從登鎭知有田監軍一井鹽船事本官古直有大節所至爲民興利至不苟一介獨願做好事而任之過曾憶與老公祖論敝郡王太守云當爲天下畱此一流血性男子想老公祖或在念也指其不當而原其心事足矣以本官爲登鎭監軍僕與有共事之誼念其人甚苦而世人未有知者鹽臺之議自善惟老公祖注意爲荷

○答廣寧道

事不得不如此做耳昨沙河亦一機會而坐失之事可知矣貴體近何如關外起居自是不便惟酌量可旋以旋無過苦也關外諸君有可旋者不妨語以同旋此時兵馬爲苦不翅我輩

○答張總兵士顯

正擬一疏得報爲據報中所云舊撫八百者豈調至關城之外尙有八百耶

○答嶽石梁薊撫

邊備何時可不伸儆而況聽子雜投乎吾輩以七尺投戎馬中那得多多照顧世人一刻未患便覺語難爲張皇借諸公忙亂正可急爲邊計耳小疏奉覽聊以傾愚亍維婁幸教之

○答袁山石

適有疏入奏明言當詣寧遠然何敢以車徒爲擾正欲以後部更番之兵同行不則騎捨中馬單騎往耳邊城仍當詳計而同舟落落那得不獨任乎屯田何如煮鹽何如�舟何如糗�何如車二千輛而無一人肯任日買馱驑而不掩炮只得仍行有司之事如持缽募化執撲而臨之饑思食寒思衣以邊事爲饑寒者僕當頓首

○答嶽石梁開府

中樞聚如許豪傑而不肯一詣塞上徒坐而畫可否掇拾齒余以狥雄要耳李倧則曰執而問之浪素則曰綁獻不知誰執而誰綁之今天下邊議類若斯矣住夷於口而不令人入殆此類乎讀大議最可醒愚

○答徐成

此舊衙門事以眾議而罷亦若京師九門之銃臺然此輩攬工時想有所費要以工完所得償之一罷工而苦矣朝廷實未欠此輩錢也內閣不受辭訟只有眾人要費僕要省未有眾人要省僕敢費者

○答馬總戎

驍捷之兵隨滿副出者當如何更番昨孫副議更僕以出者方稍寧帖卽應出者亦新從關外來遂且正門下可同山石酌定其便聞從寧遠來者說有煤炸果然乎鹽鍋並農器特以關內道委鑄其屯田事昨巳與山石言可大家計算修邊業奉明旨但不知皇上肯少發帑否其班兵當調而山勢髙低順逆門下再與山石同吳守禮輩細爲打算較閱僕於天气稍和時當詣一圖之口外道路諸夷部落原當平時哨罙明白不必今日有事也此事原議只合如此所謂以將臨邊卽不見虜而還亦可耳豈能深入乎門下可旋卽旋

○諭趙副將

各城屯田事門下可爲我細計今諸人只好買馬買騾招兵招丁至與炮車屯鹽了與兵事若不相關戰車二千餘輛曾無一敢問者促之領去而不知演再促之演止供促者之耳目而不知自家性命亦合在此門下有心計一一爲我圖之官路如何常有零失可加意儆備務發狼捕捉當亦知儆

○答廣寧道

痍所時有也菀則日積以兄爽朗襟抱蚤出視事便覺气鬯神流無枯坐兀兀也望之望之

○答郭餉司

聞餉至而病良巳餉乃吾輩司藥也小愈更宜愼調無以急起爲快

○柬葉首揆

撫之而勿動便是虜爲我用安得不撫獨是司撫者專撫非法也霽宇當紛亂自合專力且其道大而容然於今巳紛紛矣及今不急爲合一自是國家大害門生實常實見一片癡誠卻亦老師主裁國是之大窾門生非嗛嗛於撫亦非嗛嗛於撫之人獨念偏撫之害流蠹邊方者不小至於督師不效而又要去總督則身危心苦老師固巳量之此中人情向背老師洞鑑再合門生非妄也款防合一薊遼兼重去總督便益爲國家便益然而無害於佳總督願老師爲國家深念門生於諸老不敢徧啟

○答嶽石梁薊撫

豪傑任事須以膽識一聞參差而左右顧幾不令韓稚圭笑人乎小疏奉覽見臺丈所謂血心人眞念耳讀新奏頓可醒發瞶瞶者當事豁眼以聽社稷之福也臺車那得發豈獨邊人倚命乎獨不得促對語以圖釋衝聖憂勞柰何

○答趙老師

從戎馬間讀經世名集便如入羣玉山峽崥盡瓊壁也文字精絕遂爲世界奇珍乃臺衡大業盡在縹緗寧獨文字乎胡不卽正臺席而尙作淸地翺翔乃若羣心向羙則太平之托也覺華大議世人未解惟老師拈出便是關城機要敢不心佩以周旋原擬歸闕趨函下而急不可得謹肅芹私聊伸疏曠之忱伏惟老師鑑涵可任悚切

○柬關內道

凡給支錢糧須具緣由支過仍具項款明白未可含糊也門下所斟酌自是法理關外行時曾借有用數當隨手明白爲當

○柬李松蔚尙書

關門安危倚命握籌此中百不湊乎惟以借支�補幸惟注意不獨邊人之福也聞造有子母�風鎗百惟檢發爲關城式更荷

○答王戶榷體三親丈

從來榷關之難也取盈取絀易怨嗇額於常難�而扣舷憑軾耽耽而過者易謹而難滿卽今之邊關亦若斯矣讀於教旣剔百螙而又怦怦於歲之不易其額不減而無過盈蓋正中以通矣惟明恕而謹持之調酌於情事間大約我北人常恐過直任心理之所在不顧利害然亦有害事處僕生平多落此病親丈嚴而有節所至法行而人安之甚快甚快此中賊易殺心難一唐裴晉國督師以一眾心而僕之督師心更分殆不獨力減於唐而眾安於宋耳前之所云云上之當事日去而下之後生日新願親丈靜密而安之附謝函教之辱

○答萬廣寧

�中無一人肯爲計�計餉而日日索�求疵如人以莫須有皆不肖之迂拙不厭眾望而眾諸君也主上聖明自有主握卽當事無不悉就中情事而久念風略者願安意靜俟爲朝廷愛此身耳珍重珍重

○答馬總戎

此何等時向何等人作何等語非所望於大將軍也鬱鬱容面談

○答通州道鄧環丘

潞陽地重而囂兵不獨急堂奧也其於飭嚴將士建威銷萌給以澄淸之餘略矣大斾儼臨新旌變色重地尙有長城哉久佩風猷接函爲快來沙兄無恙乎附問

○答山石道

諸將有材膽者當畱爲關外用聞之以它岐不爲向者笑人乎門下外內俱重可旋矣諸將飭之演射打明偵探擇細心人察諸發種種者柴若干炭若干磚若干門下向所計者以未得一一如議也然亦曾有可見之數乎眾口嗷嗷何以給屯田法竟何如

○答嶽石梁

誰欲裁督撫者欲合督之任重撫之權或可並力齊心以安殘土耳硬予之以所未曾而曰裁督曰卸擔曰漸圖居密夫世豈盡聾盡瞶而抑豈不聾不瞶今天下秋毫不結於人而孤立行一意能乎然今天下不孤立行一意而秋毫求結於人能乎公論何時不在太平竟未有期吾輩身爲大臣言可盡則盡力可竭則竭至於盡言曰翹人過竭力曰徒自苦而世有一種好官還我爲之者曰是迂是腐此等寧有彘余乎公以眞肝膽實爲朝廷而柰何輕言去讀大疏爽然

○柬畢餉部

劉參將永昌東省之敍二級而得一何也有調�廬塘以遊擊管參將事髙見以西敍仍得遊擊而未履戰陣者累累若若矣永昌眞有節制卽其人亦自育風尙今議畱其兵將爲關門用固臺臺注念關門雅意也而其兵不足二千特以翟子勛兵及毛兵請益永昌欲得合爲大營耳毛兵尙有幾何統希酌發爲荷

○答廣寧道

關門何人不遭口語獨有平定全遼或可少免而以今日胸臆卽平定當亦有言而平定何時幸門下仰體聖明鑑注未敢遽彊出門然切念此地此時當不得久居私寓也有懷耿耿懸倚爲切

○柬關內道

歲雲暮矣計切耕事殊令人心悸擬一示未敢卽出煩門下與鎭撫商確倘不妥無嫌往復以圖穩便諸種種統惟速計

○答昌平部鎭道

念惟神臯歲月又巳更新荒塞旌旗未堪變色俯慚孱膽殊深拊髀之思仰接瑤函特切同舟之願敢�大賜遠介孤蹤敬璧謝

○答陽和王總督麟郊

猥以結膽之孱當玆重地亦惟是長城在望無虞震鄰則北門之鎖鑰精堅耳方今西虜旣開東偏相顧不復舊格終虞倉攘爲攪也安得借大經綸五日了此哉附謝不旣

○答畢陽督餉

坐而待哺者不念持籌之苦如驕稚未知約口而嗷嗷疾呼於庚索也言之可勝慚恧讀大疏再接函教其於以卹此殫人也析秋毫矣臺臺不憚悉力以爲邊人卽邊人何得不自爲以仰體維檝之思眞切

○答於念東開府

伏念主上愼簡元僚若弄印以待而重予之獨雅重明徳﹖以節鉞豈非念百二名區文武重地索全材附之耶固知宸心難愼微獨重名位也抑重地以重人耳自昔大業多起西�今臺下負韓範之略承特達之知而適當其地將安攘之業中外其式賴之文吏尙得搦管紀盛美也讀翰教念凋瘵甚於防羌虜計關以西有益祝多陵遽附言冀惟鑑灼不盡

○答郭光宇濰縣

當雙鳬東下未得一握語爲歉計鳴琹乎神山渤海之間且浹歲矣挹淸節於孤峯想漑澤於白浪遂以歷囊沙之雄風而並收焉洋洋峩峩之調意四履有環應焉蜚英騰茂蔚薦旁達在枌楡者日望夕郎之佩矣別諭敢不如指第臺丈豈以人重而望微如葈者能爲臺丈重乎頃出�東更嗔研北陵遽不盡

○柬涇陽令馬年兄

念鳬舄西來遂成間闊而郵筒急不得聞問頃獨得載心兄蒲葵詩耳老年丈蜚英騰茂浹於轂下不獨其泉冶谷間誦紞如也二三兄弟竊俟夕�佩於春明矣研北怢魚鹿鹿如昨無足混宓琴也

○答田平埜

兒輩遠承勤念而竟負雅望也近聞臺駕更入西巖殊令拍浮塵堁者南望歌張平子四從也此時此論漸明無復向時矜焦爛盡忘徙薪之功者矣山中雜詠何得不以示弟乎

○答梁吉齋判官

聞年丈淸操幹局雅爲當事重也喜甚願年丈始終一淸字乃足成其材耳

○答鄔齊云建昌太守

念紫馬馳江右旣及三年而課吏安民諸治狀遂爲天下第一寧獨表江右百城哉主上嘉惟良而安小民於田裏亦惟是鹿車是倚尙有大擢以昭顯陟車蓋會且髙矣潦倒蟫斷者每見三事攢眉於不可爲而輒謂師帥可爲乃更欽大有爲於年兄也

○家書

弟前因李家偏詞遂極意勸二哥誠恐有累一向養重之徳且念它爲鉉侄親家此敬其親則彼亦敬其親子侄等乃可聯屬成一家願二哥念想數年來家門何等安靜徳望何等隆重又想數年前�遭人辱豈皆它人不是總之我靜人自靜我重人自重我原無過人卽疑我辱我久當自明自消且省事省心養自家徳福積子孫善祥亦可教子侄相和相厚至於閒事必不可管閒气必不可生子侄有不合道理者而教之教有不從亦當如天地含容艸木夫天地豈與艸木校多寡哉願二哥淸心寡气看諸子諸孫讀書閒暇時同老友說今道古有客到便隨意菜酒笑語卽諸侄過活亦不必替它經營古云心間卽是仙弟所望於二哥者如此夫兄弟如手足豈有手好而足不願足好而手惱者哉弟於兄弟子侄間苦口苦心正不欲外好裏差正不欲此好彼歹也

○答劉中丞如綸

藉羣公之力■﹝牜骨﹞■﹝牜骨﹞四年尙以虜遺君父罪足死乎更藉羣公之力以存封疆終倚有羣公耳願羣公奮爲扞禦了此局場腐儒從來不願居功也中貴人來自是邊人倚借爲用但無拗之爲髙無順之爲護惟是貫通中外接濟給足此邊人之福也任吾好乎當自有就

○答督師王任吾

念惟文武壯猷蔚爲世礎主上安京國以安渝關是以有白檀之命今且安渝關以惠此京國其所藉固圉恢疆自是社稷遠計獨念四載■﹝牜骨﹞■﹝牜骨﹞不蚤借新旌耳衰病腐儒伏聽新綸殊蹻然欲起而忘其諉諈也

○答湯陰李令君

以彈丸下邑仰藉髙賢蓋鶴山漾水待髙深焉至單宗二三孤孑荷在幹覆遂得比於怙冒而孫輩更荷陶成將先大理矢顆結哉衰病腐儒何日扶策而南一撫光塵也

○柬李元冶少詹

日侍帝學無乃爲勞然勞一身以安天下知親又願之矣

○答蠡縣令吳公

腐儒徒抱肝腸耳荷戈未能退而秉秉所賴髙賢大良擁琴下裏遂得兩地二天三異一同踉蹌衰病且苟此視息於丘壑卽殘廢以來未敢通問而實受其福矣

○答滿都督

以大將軍勇略爲方今第一名將不宜在閒散然中外無不知大將軍者聞且仍往關門便當柔和性气安其身以仰報皇恩大將不難有功而難居功卽人不盡知我功或人欲冒我功姑且聽之天下後世自是明白不必一一著念僕一向都用此道受用大耐軍可念我相愛之言凡百謙和忠謹便是大將之道大將軍淸貧與我一般何得遣人問我

○答沙縣令解門人學夔

以髙材鴻略展措名城大政旣成鋒車且至腐儒負痾便從丘壑中望鐔津劍气光起沙源也日念廢殘仰辜明主正倚名豪酬此短鋏耳坐使問信遂愜離懷附此謝不旣

○答閻鳳陽少司馬

以擎天手靜綜百花嶼上是社稷以經綸寧獨同襟之藉頃者勤方召於中樞正有深心惟年兄無忘渝海之波臣也將中外式憑之卽向者代斵腐指欣欣向榮矣支離病骨抵裏加衰獨有從一丘一壑中贊誦明猷耳

○答舊令公唐

支離病骨生入裏門殊悒悒於棘叢鸞鳳更罹网羅也獨廢棄散材無堪爲念耳

○答仰二親丈

阿鴻蜚天去矣金昆得無意乎客頖多以應龍天蜚也願親丈以紙帷作墨帷耳水晶盤更以餉遠念此爲感戢

○柬李元冶

裏中俵運每藉爲冏寺言適邑父母具言親丈而更以僕爲屬要以邑小費繁爲我父老子弟存生計也親丈或可於相知及之丘壑中人兵借爲安不肖衰病中聞東事憤懣欲死但願容�人自存方略便是太平機括耳

○諭楊副將

中外爲將軍舊守地去將軍墓捨僅百里可一意爲地方計久遠要知日日整練兵馬日日圖謀恢復乃可爲守如聞警便怕不聞便歇曰我只爲守其何能守惟將軍念之抱病歸來今且�病無復能爲天下大計矣

○答管關主政陳令威

�所傾心豪傑而未能稍罄豪傑之用又況乎瞇目豪傑者念開濟深心自不忍世人矓於官而當其嘔心爲話不以聽也其柰之何腹之於邊兵之於虜尙有厪豪傑之憂者乎吾兄當一�了關務耳何如

○答禮垣葉君實門人

腐儒窾膽無能滅此朝食而苟焉視息淟焉死矣蹣跚歸來自念向所部署未甚錯乖獨九月�扉漸離公署而撫鎭奉中樞之議撤外固內�無更�何至後來咄咄作驚人�也腐儒不能滅賊便自可死寧須別加耶從來不願分辧明嫌以有它腸乃門下體念敢不略爲明白然不必向人言也

○答杜總戎文煥

以兵鈐半料便可尺箠走名王而分東西乎守釗遼皆關也出則關皆遠也一督兩撫三大將軍儆軍實而予之餉再得廟堂無爲邊人設方略也憂匈奴哉讀三授四登之詠其寧負此兵鈐乎勉修世業仰報明恩卽丘壑陳人望風猷也

○答尙書張

每擬起豪手於檀以振家猷遂以弭時難而我躬不遑徒有振腕不圖嗣後紛紜也盛徳大業海內昭然況聖明在禦大道爲公安得以私心蔑口掩此一叚公案哉僕抱痾頹檐自謂脫要人网羅爲快而偶要一二齒及者遂致多口頃以頭陀語答友人云官人有好光景便有不�光景等待在出家人只這等吾輩當學个只這等且可爲兄發一笑也讀種種言心事如白日但耐心聽一切風濤會自倚息也

○答唐令君文安

僕謂徵書便及裏門乃更蜚鳬舄而仍靳雙鸂

聖明在禦若或尼之何心皮覆嘆惋殊切怦怦然吾輩處世寧使世界負欠我便自寬碩想豪抱不作怦怦

○柬潘學道舊令公

念小邑以枳叢棲鸞鳳也遂得比於一同卽後來豪手或不能頓易規畫抉所巳剏擷所巳革數年來於食有福則喁囉頌徳愛無兼量乃丘壑腐儒更佩明徳每讀題稿大敍至乘閈數椽未嘗不三嘆同心蘭語也世人未悉殘廢之人無復世想而誤相猜恚想爲同襟一嗢噱乎兒輩式於咡召尙猶戴笠策蹇行徑獨未能以學問比成人仰副徳鑄耳

○答仇員外門人

讀誰閽梲議遂悉通商裕國大政蓋方今財用爲國家要務而急在國便緩在民安得兩不病爲鮮於侁如門下公忠慈敏哉腐儒旣絕世想而一流人以爲可遂有一流人以爲不可總之旣絕世想寧念此鶵嚇也

○答嶽石梁延綏中丞

方今馭虜大略以款爲羈而兼剿乃堅款臺翁以東緒了西徧故絳縼易就也延卒舊固難馴獨以師貞丈人在遂且忍死爲用耳此自屬中樞老手而建插兩酋終待老手是丘壑中日望以安此丘壑耳胡不中樞而議踆踆也聖明在禦蒲阪翁且至矣解結宜欎平此偏枯其在斯乎

○答玄給事

當壞敝旣深驟調大化自是志銳望急而一時人材止是如此那得立攜太平以奏階戺者正恐九陛孤髙舉世無以應其求或有一流儇巧持富彊紛擾天下者是亦言路所關心也門下靜觀時宜固辦此矣丘壑陳人自謂安之無端爲世人可可否否然丘壑自在也惟侍臺衡爲我以安此丘壑耳坐使悉興居爲快

○答滿總兵

方今以門下忠勇有大略特擇世人所難了者借大將旗皷以綏靖之其舊所綏靖者不妨以其稍亞者爲之此朝廷所爲善將將也門下勉建大業勿念難易勿計勞逸人臣以身報效朝廷知有朝廷而巳勉之勉之朝廷終不負人也

○答易州道沈兵備

睠玆如礪仰倚臺衡想憲府之淸凝快頹檐之偃曝一私未罄百惠仍嘉佩不倦之隆施以心愧以心藏矣

○與陳失名

世界平治須先爲平治儲豪傑由今計豪傑柄用時殆世界平治時耳出處與隆對替豈不眞豪傑乎讀大對具經綸遠手政平治所爲明略也意當初羽便且翀天而猶矯矯十餘負靑天而九萬也正以隆替對出處耳豪傑作用天其緩丘壑中人須臾尙及見之

○答張盧龍

念金昆玉季以兩地棠陰庇我丘壑遂令鳩笻馬竹日在淸涼界也盧龍之頌倍於樊亭今且應滿徵乎環瀛之滸三異十奇再見摩天之羽亦神臯華萼奇事也

○與陳失名

方今紫蒙赤甸仰倚明猷乃金馬五堂亦復輝暎中外旣季方蹻蹻詵林似不分阿鴻摩天固知瑤林盡珍將陟羣玉峽崥而目駭心與相慶徳門嘉祉關國連隆治也修方召之業以衛社稷而馭二龍於天衢用雨用霖作衛社稷之略熙朝功人哉丘壑人寧獨爲一庭快也得種種書讀之入丙夜乃又登羣玉峯頭快一庭之多奇

○家信【寄髙苑令銓】

錢糧旣有明示開徵便可如期速完一半勸諭一半嚴督自是宮方要務百姓必且難怨上官必日分明自前官亦難致辭上司差人旣循法度我便當以待上司差人道理假以顏色災民納錢自是委曲慈愛但數如市數八十五文易銀或難又致等行有怨或收頭多索於八十五文之外更致繁言此又當調停要使惠及煢人而勿妨它人斯善耳俸銀不必分來媳婦可安心大家做淸官以淸官爲孝三公不易也我兒大家勉力爾於應接要合禮法語言象數勿露世家之色令人窺我淺深

○答武邑諭郭生居行

兄教化大行惟是令門人坐春風不必嚴立雪也想做子弟時便是做師長耳

○答湯門人

新城之功遂爲天下雄而績敍不聞何也庶其積階以塡撫斯人乎歲月又新陳人自陳耳賊退殊不見州邑爲備得無以勞人未有殊渥乎何不以守新之役詳錄以詔諸長吏

○與南兵樞範質公

��計臺履所及一則親密而緊一則專獨而要至於旣重且大旣危且急則兩地頓關世界自非經綸天地之才其寧一手幹旋而以弱爲彊以危爲安直令忠而愚者釋其愳姦而庸者悔其料而不得樂其災乃明目之大人擊節曰固知有是社稷之役哉往代兩老子固經綸手不知於此何如至於履危圖安抗議定謀破一切庸狡之猜揣而維根本大計則又往代所難比日來朝廷知任最得著之盛事竊爲熙明誦之而世有不知然世有不知所以爲豪傑乃此際所關大矣倘其不知之言一行世界將何如國家萬年徳福當無是耳中原一片聞控弦竄南聞鳴鏑竄北乃若不潢不綠匪羌匪胡莽戎而冠沭者猛發而鹽人遂無可竄然則抒成謀而靖世棼捨名世經綸手而誰望哉丘壑中人無可爲計獨有日祝聖明用豪傑正人更祝豪傑正人著著得力能爲聖明用耳

○與蜀撫傅元軒

�聞�氛之入泰也將無聞先聲而遁乎警鶴���烏待整於以靖所未靖虞所再虞當重煩猷念也旣歷險以入險更出險以歷險而入不截擊出不追擊入歷出歷曾不一扼擊寓內險要有大於川蜀者乎當是兵分而不湊權分而不一遂使結膽不張合籌不定乎大豪傑握一尊以整戎旅而用蜀備蜀將膽開於神籌預於識穎國家大業其式憑之任豪而弗參弗貳天下自此定乎

○與湯陰家書

處家要和睦同心旣有參差卽分居亦省語言但要萬萬忍耐倘家不和便有不好人易入語言以致家道衰敗侄年漸長可懇切向家間申明此語

○答人論地方戰守

�今之舊卽不污菜卽不顧覓亦不足守而況戰蓋賊以千萬衝一口而我應以一口之設備�見敵而逋耳不見冷口舊令之人出乎世人堅守戚帥當百千款虜之法而不依其車��截應援量遠近險夷爲率然首尾應聲而至柰何眞保自當增兵除向來戌守合保鎭戰兵以鎭整練額自爲戰守似當於撫道各統萬人以三參遊驍勇者分鎭之驍勇自可入敵而無道又可提攜不至持缽於鎭視賊從何入卽就其近地截殺仍隨所至爲應援不然新兵止可護新人舊兵止可護舊鎭撫道張空拳而同責任乎旣州邑當有眞可戰守之實兵實餉不宜以半餉不餉之鄕兵爲掩耳偸鈴之計以苟且功令而相率爲死州邑不設備而勤士民守死當誅州邑州邑設備而士民四散及置家口於地方而以身浮寄遂至失陷則士民當死今試簡告陷之州邑其州邑士紳幾人生者幾人死者幾人再簡生何以生死何以死生者不罪則人何不生死者不卹則人何以死念此則綢繆亦可寒心而況倉襄不爲遠計乎州邑可守撫道�戰懦且驕之將立以齒劍豈憂匈奴哉不然�以數萬兵養驕以百萬生靈成懦節制旣不能令調發人無可往州邑懦怯盡以一死褱地方而一番殺督撫大�天下堪此數數乎以弄丸手借新刄而爲所當爲戢有機乎凡北皆豪手餘事獨恐秉樞之議不一而難言耳向聞尊顏爲地方臒也此何等事而不令人臒也然戰勝而肥亦在今日耳

孫男之淓編次

卷之二十終

