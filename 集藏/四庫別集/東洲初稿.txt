

欽定四庫全書

集部六

東洲初稿

別集類五【明】

提要

【臣】等謹案東洲初稿十四卷明夏良勝撰良勝有中庸衍義已著錄明史本傳稱良勝除名以後輯其部中章奏名曰銓司存稿凡議禮諸疏俱在今已不傳此其詩文集也前七卷爲雜文第八卷

爲詩第九卷

爲考定皇極指掌諸圖第十卷

爲天文便覽自十一卷以下皆題曰仕止隨錄十一十二兩卷雜錄諫南巡下獄疏奏詩文及同時諸人投贈申救之作十三十四兩卷雜錄家居詩文自十三卷以前皆題門人滇池羅江編十四卷則題門人鐘陵江治續編明史藝文志載東洲稿十二卷詩八卷與此本卷帙互異然此本題曰初稿刻於正徳十五年其嘉靖以後諸作咸未之及史所傳者殆其全集之卷數歟良勝兩以直諫謫風節凜然其詩文無意求工而皆嶽嶽有直气𨿽不以詞藻著名要非雕章繪句之士所可同日語也乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

東洲初稿原序

古文自尙書周禮儀禮記論語系易辭皆大聖人之作猶天之不可階而升也是後有莊子篇章次第跌宕豪放亦文也然背於道所貴於道者得於心而通於政也可以制作可以施措若孟子七篇其論身心之學教養之政皆畫一法鑿鑿乎其可試然以制器有未備焉固不得當作者之聖而列諸經歟夫以孟子之文而猶有未備下此可知已唐韓子以文起八代之衰因而適於道史臣推尊以配孟氏豈獨以其文哉觀其忠犯人主之怒勇奪三軍之帥類非尋常文墨者所能也吾同年夏君於中因言事與餘同南還舟中日久示以東洲初稿凡若干捲閱之旬月驚曰富哉無物之不有也奇哉有物之難窮也其贈送賦述絕時俗空言不類而奏防狀議綽綽乎通於政也非有得於道者邪所論邵子皇極縱橫布置不出八卦起首蓋知象數也余嘗惜邵之學蔽以夏君之明惟取陰陽爻畫求之則所以制作所以施措可一吐於文矣矧玆行也有玩心髙明之地哉於中於芬道徳事功相期之至者因初稿謹書此以俟其終正徳十四年六月下日賜進士及第承務郎福建市舶提舉司副提舉前翰林院國史修譔進賢梓谿舒芬書於錢塘舟次

欽定四庫全書

東洲初稿卷一

明夏良勝撰

雜著

砥柱賦

稽古先生方與中州君論砥柱爲天下奇勝東觀子西遊子挾所見而造焉稽古先生謂中州君曰夫二子以遊觀名何大觀乎何逺遊乎試叩其素於砥柱何如東觀子曰予嘗慕渤海之勝也而往觀之刳桂爲舟剡蘭爲楫放乎中流與風疾徐隨波上下惟適所如四顧無垠萬象入目水蒸釀魄天光倒浸蛟妖蜃怪鰲側鯨駭爲洞爲崖爲樓爲臺若鈞天王都宛然在眉睫而不可以階𨿽膽掉神癉瞑目屍坐中望隠隠蟻浮杯停梗泛槎休一楫可到是曰三島方丈瀛洲蓬萊未掃曰井曰竈丹汞未老琪樹交花防爾瑤艸有鹿斯迎有猿斯導玉簫寶瑟惟鳴所好童服淸爽鵠侍有道須髮如畫顏渥如赭羽衣霓裳燕越黛冶鳬舄鳳騎云車鶴駕安期羨門王喬赤松不約而來錯雜廡下於是知神仙果出於塵想而秦皇漢武所以慕而求之也西遊子曰子之觀其盡是也蹈危犯險以究荒忽茫昧吾弗爲者而敢望於砥柱也耶吾嘗以山自西來天地有判恣一蹇之力一僕之幹是陟大華而俯視於長安終南爲表牛首在冠控桃林扼藍田漆經於東沮纒於西千里沃野陸海奚疑周卜恊吉鎬都曰宜歷秦與漢自唐及隋相禪於玆獸壙鳥棲惟智攸塈狂或捨之廟曰旣黍社曰旣屋揺揺逺思動罔不觸而遺構故築遺風余俗紛華競奢猶有存者有蘭其臯有椒其丘披香蕙艸噴气芷洲明庭深宮別殿離寢翼亭崇堦楩柟其材丹堊其顏紋縠防綺金玉其班曲閣回廊飛甍雕闌周遭其間絕壁粉光殘流膩香荷屋藥房繚以芬芳朝可遏日夕可延明冬毳爾溫夏浴其冰因人之勝而奪天之靈彼甘泉建章長樂未央翠防大明阿房華淸與夫石渠金馬天祿麒麟之名入煙光而麗繁星每怪夫班生未辯張子短才相如杜牧不足以盡上林之奇哉吾思得周遊其間將置海島於度外矣中州君曰神仙有無愚者惑焉富貴余粕知者不道二子將不能上下矣顧予不翺遊不騁觀舉目而望眞意在防是砥柱之壯將吞二子所見於胸中而不妄二子曰有是哉中州君曰藐躬之降在洛之陽天地所防陰陽所藏嵩丘隆居伊纒中貫百爾鳩孕莫之具狀試舉巨麗之殊絕者而與子講夫柱之在中流也廣非逾渤髙不逮華以爲金耶火不可冶以爲石耶澑不可瀉惟孤撐於寰穹而混碧於長空想象其巓摩天之連繽錯其趾奠河之底岍岐犄之太行比之雷首壺口析城王屋以輔以翼以引以縮若振業驅馳禦主於僕逺應近瞻頥气使虜可怒可訾而莫違其所至若揮雲遁雨擥霧防霞宿月落星風飈號下晴空蒙蒙帷幕可架朝隮未防削出嵯岈欺雪山冰谷下視巫峽之非險而鐵崖之在陸其所足多尢據黃河駕山轟豗翻海蕩波躍躍金璧澄澄綺羅擊射撼震齦嚙伊那欲究其源之出也亦不知其幾何吐蕃有泉殆百餘火惇腦兒水母乃生是星宿海自天而受隴西出塞弱不負芥悶磨黎屺昆侖突起中髙四下東北潰邐而與積石相比蔥嶺於闐菖蒲海徙潛行地中濁流伊始龍門湮淪流沙孟津華陰洛汭涇渭並濟九河分合綿亙萬億而柱之屹然適要其防亦有巖崖傾欹磵硲逶迆崚呀欱隨所附麗然而望之不可登濟之不可系故禽獸是厇萬翼千蹄射彈奚驚而畢羅不至又安得供三豆而狝薙以至浮鷗浴鷸濯防吐鸕落鴈漂鳬輸芒有蠏孕珠有蠃文身跛足毒螭靈鼉鱮鰥魴鮪鱧鱔蝦之類一有負固則若水府所畜天吳所妬大罟絕网麗罣鉤鉺亦何所措釣徒榜人垂涎朶頥安能致之膏舄鹵就臠切而厭飫於口脂若夫夏木蔽光殆不可章茍命以延若倚若眠若犇若騫根絞枝壓若龍虎之鬭風霆之顚帝王屈力匠氏黜巧終不得以斧斤而尋焉是所托也猶然固宜歷古今窮造化無尺寸之推遷是故大人君子忠臣義士振爾頽波奮激陳義不知刀鋸鼎鑊之在前而任天下之重足以扶危而持顚將舉是而名旃爾二子之所見者視此爲何如焉稽古先生喟然嘆曰予東西南北人也固知中州君探禹宂者言大而非誇夫二子眞不逮也耶嗚呼噫嘻流俗滔滔莫知所裁擬斯柱者幾何人哉中州君無較也無較也益以傷予之懷

求放心論

或曰心之放也欲誘之於外也放而求之也理存於內也其然乎曰皆內也蓋其放也未見其出也而求之也未見其入也非無出也馳千里以彌六合皆其外也非無入也斂一掬以至毫髮之不可破皆其內也出而無外非可見之外也入而無內非可見之內也凡可見者內亦外也而不可見者外亦內也欲也理也皆不得而見之也故心之放也與求之也皆內也如視也聴也言也動也外也而所以視所以聴所以言所以動者內也視聴言動一於欲焉心之放也非視聴言動之有欲也以心之欲加之於彼也因其欲而易以理焉求吾心也則固非視聴言動之理加於我也是理也欲也出入之無時內外之無迹也如其迹焉一器也槌鑿之失不缺則裂心之放也猶缺裂也反而求之則固若初爲完器矣故是心也亙古今而獨存者也放爲剝剝之極而碩果之生未息也求之而復復其見天地之心乎天地之心人心也聖賢之心也學之道爲聖賢以配天地而已皆人心也然而心之求也自敬始敬豈在外也哉

講官論

粹夫何先生以講官出倅開州良勝過而唁之相語懽如也粹夫曰子知吾有樂於去乎吾無樂乎講官樂講之有道也吾今而後知講道也失官以得道得旣多矣樂烏可已乎良勝曰講之道何如曰講之儀也恭其辭也融顧吾貌之臒吾鬢之芃吾面之垢吾目之若朦吾冠之若岸吾衣之若敝吾聲之若咭又吾於詞也質而弗遂直而有緣故習以深文隠義中含諷切志於示後而未必宜於今皆非講之道也吾今而後知也曰儀之無飭履其素也何害於道曰無飭以爲已而盡飭以事君曽參子貢固嘗修容以動魯君也過位而色勃足躩豈必以素爲道乎此吾所以非也然則詞以納忠伊川之講賢哉回也亦不可歟曰伊川之可乃吾之不可也且如與友居知其有未盡處正言以相責猶或受也若以譏議動之則此心已不相孚自非上知不以爲訕則以爲辱見之日且疏矣欲相益以成得乎在友不可而況於君乎竊意伊川之講博矣而聞者止此其詞曰顏回王佐之才而簞食瓢飲季氏魯國之蠧也而富於周公魯君用舎如此非後世之鑑乎斯言也初若於神宗無預而入之深聴之不厭矣若吾則必云陛下用舎如何此吾所以非也又況講官之職輔養君徳而已輔若有所依也養則無所拂也使吾儀之恭知有可觀敬之心形焉言之融知有可聴愛之心形焉知吾賢士大夫之可親親而樂與之近任之心生焉然後講之說得以日進焉今日進一說明日進一說聖賢語意眞切簡當心術治道各有攸寓不必別立一段議論而薰陶漸漬入乎此必出乎彼逸欲邪僻之念潛消而黙奪之若其有違臺諫之職固可舉也且人君講學豈必欲博古今明性命但知學之必講知講官之可與居自有相得處而後治可言矣此吾所以益知吾之非也伊川晚年語宰執曰範純夫宜在講筵謂其色溫而气和也是或所見亦異於前時矣吾之非也何疑焉曰粹夫於講道誠得矣得而去豈但已乎同志君子皆得焉則固粹夫之講也是知粹夫樂於去也曰吾子何樂之有曰藥石逺矣憂未歇也然以粹夫之去而知講道之行也君徳之成吾其有大樂乎粹夫起曰臣罪當誅兮天王聖明政吾所以樂也而吾子發之

議淮贈王水部汝直

凡經理天下曰賦與兵議者必倚江淮爲重而淮又江之蔽也自少室宗望至桐栢蜿蜒歷巢湖接射陽老鸛京口彭城互有腹背廣陵步淝水潁泗與河會流經其壖而爲之表也壯哉英雄用武之地南北之限輕重系之矣古初帝王代興西北淮漢以南若羈縻外服舜肇十二州淮北居九周公九州居七漢十三部如舜時晉武平吳籍戶才五十萬隋文平陳如晉時李唐一家淮南漸盛宋置十三路而淮南遂當其八天下戶止千有六百五十萬而淮南千有百餘萬勝國起沙漠中國之地如宋時然漢以前兵爭止於鄰壤淮無恙也貢道則自禹始入渭亂河輸幣九貢趨於冀粟止四百里米五百里總百里銍稭服二三百里周畿千里故無逺賦漢運巴蜀取足敖倉時漕山東數十萬鄭莊始議漕渠尙未及淮而武帝徙灌夫淮陽則曰天下勁兵處也後用兵者乃以淮爲意魏與吳晉與符堅宋齊梁與拓防戰爭尺寸謝安祖逖諸豪亦每毎恃爲要害淮是以兵爲虛莫之賦也唐鎭不預度支而漕賦始辦於江淮劉晏輩轉運自江入淮自淮入汴入河入渭各以便習成國計而憲宗中興惟裴度淮蔡之績可紀宋漕四路自三門白波自惠民河自廣濟河而大農仰給惟江淮六百萬石末造棄淮北世忠死戰卒不能遏戎馬以重江之險我祖宗開基淮甸以一區宇北都旣奠民賦給中都官而漕粟之重於江淮如唐宋時江以南運於淮淮以南於徐於淸河以北於平原於潞以達都防漕卒更番支兌計道裏式師禹意特不以五百里爲限耳制因時利與晏相出入而文武重臣總其成戶曹郎以董正刑曹郎以治獄工曹郎以視河渠以疏泉以職提舉事漕渠著令未止如鄭莊時而弛張法吏獨詳於淮則以淮南之盛視古數倍而成賦之會不特爲勁兵處也日者大農嵗計京師無累積而漕粟至者恆不及初南北兵荒之故亦多矣負經世之志者重有責也而況當其事者乎又況居其地而悼三國六朝且以弔望祖謝裴韓之靈而增感慨者乎嗚呼淮重鎭也有事則倚以重兵無事則倚以重賦信也吾友王君汝直筮仕水部之淮蒞提舉事人曰散秩吾曰劇司人曰樂所吾曰非安流也人曰具賦吾曰兵之本也汝直知乎哉汝直知乎哉

原友

此有人焉取而友之其所有者予弗若也人謂予友益者也予亦曰益也彼有人焉取而友之其所有者弗予若也予曰損友也人亦曰損也友非損予也予以其弗若予也易天下之人皆弗若予也予自損也使友也以予友之視弗若予也意天下之人皆予也而思以友之也予之損也非友之益乎然則益亦非友益也予以弗若之也意天下之人皆予弗若也益自我也使友以予弗若之也易天下之人皆予也不足友也友之損亦多也而何以益予乎予之益也人之損也予之損也人之益也友在人者也予益益也因以損人亦損予也予弗損弗損也因以益人亦益予也友在我者也友也者以成徳也徳以成已亦成人也皆在我者也故曰𨿽有絲麻無棄蒯菅何人而不可友也又曰他山之石可以攻玊何友而無益也𨿽然絲以桑可帛也麻以艸可布也初亦蒯菅類也玊則石之出也石亦可器者也族之同而用之須也故有取友也而有所益也下此而糞壤俱是不幸而遇惡必曰毋庸將自屏矣環觀某所有者無一若人也毎爲人取而友也亦毎不自避而不爲人取也其取也果以某爲蒯耶菅耶石耶顧某果不可棄爲糞壤者耶某不知也作原友以問

原譽上

古之士譽於天下也曰道徳曰功名皆盛譽也今之士則亦有然者也若之何未之聞也有譽若人於人人曰是志於道徳人也志於功名人也駭而疑者參之一也反唇而訾之曰欺世曰矯俗者過半焉確然信之而和之者殆無矣又其甚焉者道徳自負鄙功名曰詭隨爲通耳功名自立目道徳曰迂曲爲固耳是故道徳功名之士不有聞於今也𨿽然古之所謂道徳云者可施之功名也非今所謂道徳者也所謂功名云者必本之道徳也非今所謂功名者也古之士也一今之士也二二則角一則貞貞者譽之來也角者議之招也是宜道徳功名之士不有聞於今也而譽獨盛於古也嗚呼欲今之士有譽於天下如古者耶則亦當何修而擬於古也耶惟不咎於今之世而師於古之人其可也若曰違道以干百姓之譽在君人者猶可戒也在君人者猶可戒也而況爲之下者乎

原譽下

譽可有乎曰可有也譽可無乎曰可無也可必有乎曰不必有也可必無乎曰不必無也是何也譽者過實之名也虛之近也進於眞而趨於僞也惟其人耳故譽初加於人也有曰是過情也是過情也吾恥焉知事事而已有曰我未能是而稱者乃如是猶可爲也思所以如是而後已何愧焉有曰惟我有之是以譽之喜沾沾自足矣復何爲哉夫譽一也而譽之人有三焉上焉者無名者也次焉者好名而成之者也矜其名而敗者斯下矣無名者謙以益也譽何能有無也好名者成也譽其可必無乎矜名者敗也譽其可必有乎噫無名者吾不得而見之矣得見好名者斯可矣秪恐矜名者日有也彼譽人也其欲成人而進於眞也耶抑欲敗人而趨於僞也耶亦惟其人也耶

初作原譽指令譽蓋原毀之反也同志謂過情爲譽予思未及也然譽亦有二義兼之乃備惜無子厚筆力不攺作也更補未盡爲原譽下云

石淙私志

良勝弗類獲事石淙翁逾二稔矣乃辱示以石淙集皆名家爲翁言石淙也何言乎石淙翁石淙人也故寓則以名名固宜有言也言有志志自作者良勝雅不能言言之亦未可載集也故逆作者之志私志之云徵名者曰東山曰濓溪曰東萊以地也曰東坡曰武夷以人也尙象者確而止淸洌而鳴徳也業也又翁之防也是言石淙乃言翁也謂若謝之雅而曠進之蘇則文矣呂似聞道周啟其祕而朱要其成也然而藏諸徳顯諸業體用惟一又若匪淙石罔以滋匪石淙罔以聲固非石與淙自能爲勝也夫然後兼數子而以孔氏爲歸也孔氏封先人墓而曰吾東西南北人也不可以弗識也夫墓猶慮有弗主也而何愛於廬是非弗樂所自生四方之志非魯封千里能専而有之也翁師孔氏者非石淙所得有翁亦安得據石淙而有之也石淙不有翁天下有翁矣翁不有石淙天下有石淙矣獨巴陵京口云哉若曰孔氏慮忘之而卒老翁也固有之而弗終則亦莫知爲誰有矣是蓋臣子之義母以有已孔氏之訓也翁之志也詩曰他人有心予忖度之其此之謂耶

演邃

有邃之爲邃者矣有弗邃之爲邃者矣然則君子何居乎曰居乎弗邃者也邃之釋文爲深逺爲窮隠之類也費而隠曰道徒隠不足以言道君子非居邃也居道也是故非弗邃之邃弗居也今夫天地道之宗也孰不見其有是日月寒暑山川艸木之數若陰陽斡運形色化生之妙則不可窮已六經載道不類深文曲義而幽要玅探之愈力而卽之愈逺百揆亮采伊呂去就狄公周旋其間若無意國事而顯設拳衡防婉意向皆所以行道也若是而曰邃也是故難乎其人也而見乎翁也翁以童子被薦登甲科歷今太宰進兼師保或出或入或僕或起或右以文或塡以武或司禮樂錢谷進退人物以均四海舉從彛彛乃奮庸言從惠惠乃底迹而恢張永麗於世其陰翊潛孚功在社稷沈幾逺慮威在夷庭追古名臣而先後之若發六經之緒爲文章疏議矢口如注頃刻可萬言覆視之不易幾字皆光明正雅畢見底蘊然欲繼之𨿽數十易稿毎似一人作者窮而變變而通莫防其所以終也嗚呼翁故天地之邃者也弗邃之邃居思肖之矣不然翁之庵猶在非果爲邃也而何以邃名於人人也

立齋先生像贊

冠則巍曷佩委如貌則臒有內而腴噫翁爲誰經之師與人之師與

養素庵贊

嗚呼五方之物水火木土而金最利也利故易四者而有餘五物之色靑黃赤黑而白最朴也朴故施四者而無迹利則鋭鋭必養而後威朴則受受必養而後大養金以礪養白以涅大致然也素白之素也白金之質也子以養素自名必處吉凶悔吝而一者也亦知命之士耶【北人善星學故云】

月堂像贊

此眞寫月堂者名墨也居墨也官與服亦墨也若其心儒也行儒也詩與畫又儒也墨可寫也儒不可寫也嗚呼月堂墨而儒者耶儒而墨者耶

淸白流芳圗贊

贊曰太平之仁丹穴之智大防之信空桐之武地之爲域何限人於今於古鄭刀宋斤魯削吳劍气則使然互而遷之莫適爲善淸白之吏爲世之彥昔也關西今則東陲計階以升於縣於州於郡於燕於晉於吳楚之旴易爾易於爾於果以地而限諸遷之而罔不善與川澤訐訏是之取象於魚噫魚化物也將附風雲於天之衢沛爾澤尙思餘潤於茇止之墟

沐齋道人小傳

沐齋道人汝川饒惠徵也汝旴之下流爲密邇邑故予聞道人之故甚熟孤子佐請余傳其事不能以不知辭道人諱溥其先有以童子起家爲文人故族右於汝爲最父石泉翁號有學士道人少席其教頗欲向理道中以閔凶學不克卒業亦能通曉典故以饒智略嘗曰計然之策吾弗能效於國亦足以治吾家擇人任時嬴得過瘉於嗇童畝牧樹防與封君埒舊居塘坑地無遺力防大源乃利爲依依漸至數百戶恆尊事之若鄕有秩鄕人亦待以舉火嵗屢儉貸者若取諸寄無抱劵返者然亦以可恃而生而又可繼無敢逸去而折劵者孔道每置所行旅至亦優主之士夫或稅駕館谷數日乃得去公府勸貸舉廢拯乏輒先往無幾防難色故咸見禮重治壬子詔下賑卹輸粟授千戶正徳戊辰詔下備邊輸粟授指揮使是亦急義非徒以賈譽且榮也作祠堂再修譜牒雅知重本而芘之教諸子孫以經義於京師作待舉所期以竟成詳李少傅徐宗伯張栢崖羅圭峯諸公有譔次可傳信也然而气足於體貌任其心頗以魁岸雄桀號於時沐齋自命亦晚年洗濯幾以老而不倦惜乎尋以病卒云

贊曰夫子之家事治所以爲政也富怨之賈也亦所以周其義者也允矣伯玉年五十而知四十九年之非所以爲君子沐齋亦知所向往而未巳也與

郭公甎

郭公甎世傳爲郭公窽墓石也故名予始見於好事家異而珍之顧視不已乃驗其迹面廣尺有贏背似之旁博尺之半首似之引五於面而十於旁四方一之外文而理焉中虛而硿焉投之而通焉受之而容焉擊之而有聲焉拊之若應焉乘以幾焉薦以防而覆之以罽焉謂主人曰奇石也琴之友也請歸而試之置靜室焚香黙坐理絲修翎援琴而操其上冰玊瑲瑯風雪灑淅鶴鳴鴈唳淸越雋永脫然忘累飄然出塵淩虛厲空眞有神思鄰之聞者皆爲易聴扶服走吾室問曰易故琴乎藝益精乎指而示之予素不嗜玩於玆亦不減愛鄰乃助予易之曰洗爾心而淸吾耳也惻然有感謂吾鄰曰一陶也一坯也一水與火也他則塊然形朴然重以之墉以之堞以之甃以之衢以之混蹂躪之而已馳驟之而已穢污之而已皆賤用也𨿽斷缺毀裂十百千萬無失聲者磈焉礧焉錯雜堂廡下僮必糞除焉恐後惟玆得以友琴琴雅樂也上而帝王下而卿相文學淸修之士咸珍之珍琴者未有不珍玆甎者也甎匪琴不友則匪帝王卿相文學淸修之士不近惟近於帝王卿相文學淸修之士則恨不能多致於堂飾爲美觀直𨿽萬倍於賤用者不惜也脫有毀坼其不頩然怒者乎鄰人曰果造物之有怪耶予曰不然其廣其慱其隠其質也皆可爲也外之文猶可爲也惟中之虛虛則容容則通而以聲應於琴者妙焉工之巧也巧固工之業主之巧者何如人防玆甎之工予不得而知也主之者必郭公也郭公墓志在古梁邇齊魯必齊桓問其何故亡者亡人之墓宜其窟而也然聞其上下伏羲文王墓尙在隆然如廈廊然而堂鬛然如封守衛嚴焉祀事明焉而郭公墓石已爲人用用之如求其故是一戒石也豈徒示人以妙而已哉鄰人謖足以進曰聞命矣移之政可乎曰可古之令有以琴治者也今邑侯楊君師獻肖之外文而中虛士夫樂與之近政通未稔而民就和大琴友也而妙自天成又非工與主者能爲之秪恐懸重價以思易之者其亟奪予與子有乎侯啟行述職遂書以贈而題其目曰郭公甎傳

一樂堂銘【有序】

從兄文瑞差谷旦卽新宅廟則翼翼廈則渠渠寢則孔安時太儒人耄康於堂甫希順母氏李斑白防防執子婦禮兄文蔚弟某相次稱觴展慶燕譽之際自以一樂名堂蓋取孟氏所謂父母俱存兄弟無故爲樂之義而兄則有祖母在樂尢宜也名尢宜也孤方斬然在疚不敢預事而亦預聞自恨涼徳罹酷罰獨不能得此於天而族中美事亟欲成之於人也故銘之曰

人以父母俱存爲樂也天也然亦有不相見者天也至於父子爭國虎狼有不爲者則世固有不樂此者乎天耶人耶人以兄弟無故爲樂也天也然亦有離散者天也至於兄弟防墻葛藟之不如者則世固有不樂此者乎天耶人耶是則以父母爲樂君子則爾小人則否有此樂者天而以慈孝樂此樂者人也以兄弟爲樂君子則爾小人則否有此樂者天而以友恭樂此樂者人也陟降斯堂防繹斯義其以得於天者自頌乎抑以全於人者自防乎

鴝鵒硯銘

嗚呼爾硯鑿質以朴而逃名以頑胡假以一目而增重於兩間惟爾輔徳亦爾文姦爾莫知擇而事也負斯目也何顏

一舫齋詩集後防

水陸二也齋於陸乃以舫名舫水具也本以利濟使藏於陸而濟之具固在也齋以居而倦水遊者恆思陸有齋焉斯適之矣名齋居者巖溪先生懷濟具而未忘者也欲發其義而粹以集者仲子天錫方大有濟而不溺於浮沈侍齋之教在耳也將不持思適而已然則仕與隠亦二也孰謂隠者無仕之心乎仕者無隠之心乎吾於斯集也知王氏父子一之矣

平海錄後防

先君伏枕至革無亂言但慷慨誦詩曰抱璞孤忠還悟楚先鋒鋭气竟平吳聲色俱厲烈如臨敵乃瞑目嗚呼痛哉此先君倅蘇郡時平海作也比孤方寸旣亂不能多思累累在疚迨今歸骨於壙追思往事裂潰心腑蓋平海一節先君平生精神心術所寓而榮辱進退系焉故終事之訣更不及他而責於孤者有在乃搜篋中遺稿幸存自敍功次本末頗詳展誦之餘如見親歷百艱挫辱之狀哀毀絕聲蘇而自言曰先君可以不死而孤之責亦可塞矣遂繕寫成帙以士夫之言閭巷之謡公移成案略舉其切要者徵之若孤書狀曁鄕哲銘誄比次而附亦其迹相關而事定後之言可備攷也統作平海錄嗚呼忠魂釁皷義气膏鋒使非燕然峴首之勒誰則知之先君全勝之功建於腹心之地視戰克以弭邊陲肘腋之患大有烈焉惜紀其成者亦匠石之工之論也故玆錄藏以示後之人庶不敢忘先人之艱難若夫野史君子則非孤之敢俟

緝籬說

夏子居東洲規洲之隟爲圃衍曠可蔬果自給旦具接賔者以濵於水不可堵雉乃籬之或因其故或革而新榦之以木橫之以竹編之以棘攟防之以藤而防之以蔓自爲密矣逾旬月而蕘牧童日耗之或欹焉或缺焉或穴焉或踣焉馬牛得而場焉往來得而蹊焉防行者得而代燎焉舉火者得而代薪焉未終嵗而更治者三圃人以病告夏子怫然曰惡用是耶勞吾慮費吾貲鞠茂艸具財用適資馬牛與路人吾將通撤之而不圃焉若我何有僮跪而進曰誠費矣然朝夕而饔飱堂奧而賔友蔬果必有其直計嵗出幾何殆恐費甚也壞而修之功亦過半而撤之則天地不盡利而蓄吾僮者何爲請再治之保無慮也夏子曰惟僮乃窮日並力以治榦則益以深橫則益以髙棘則益以厚而藤蔓周遭若其素植視昔甚密鉤衣破面人不得而近也刮毛掛角馬牛不得而衝也置析木以警蕘牧童不得入而居行者不得取也旣旬而定圃人得以利矣夏子往觀之進僮而勞之曰誠爾治之密也爾志之定也人思藩衛其身心者顧不若僮於圃也哉僮有言亦可受也哉

觀騎射說

中州豪俠士來佐鄰邑曰鄭璟氏蓋先君平海時禆將也官旣失以此復之故有善騎射名往來於余且稔恐其忘皮之虎也乃試之偕登於曠苑授之馬與策弓與矢定气審顧防勿之莝秣之視其纕且密絡且壯吻且堅左指決右指拾旣佌連弭箙據鞍上馬得所馭欲騁逸且按轡徐行三五匝服習故道振策一奮方瞳如懸肉鬛如封鐡蹄連錢眞白羲綠耳之逐奔星先飄風挽弓彀率發一矢中的而遂休藂觀者能之請繼焉曰技止此耳歸而與之語曰子眞善騎射也耶馬之性未馴气未定飭未備卒然而馳則外彊中漧馬之病也折肱傷胸人之災也一發一中巧也繼之屢發而否則其巧者適也子之不疾驅不矜能善不獨可騎射也嗚呼世有輕儇驟進必盡其技以取髙位卒以壞天下而自損者使得登塲而觀子之騎與射也亦當重有感也夫

求贈孫大參文引

孫君名燧字徳成浙之姚江人其先自秦漢間濟美聞人至宋號燭湖先生者舉淳熈進士以道學與晦翁善光聲奕簡宗益衍以亢迨徳成曽大夫曰原彛教諭山陰祖兄舉永樂進士稱才禦史祖溥耆逸成化間受詔冠帶以老督弟珩學應貢爲太倉教授父新曁弟彬初業舉子數奇弗值而徳成方弱冠岐嶷可畏乃曰吾以長任家惟力視養惟弟時懋惟吾兒時望後彬卒業成均典輝學教徳成邃易學嶄然頭角爲行輩推重時鄕之選而逹者若木齋謝公海日王公咸器之曰孫氏之仕者弗稱能隠者必種徳宜有後後其昌昌惟徳成亦以光吾邦治壬子果以所學魁浙省士明年癸丑舉進士例得歸省素宗其學者彊委業時出爲名士越三年丙辰授官刑部貴州司主事司職考屬最殿大司冦白公率命列其繇稱量銖縷不遺隠曲又三年陞陜西司員外郎大司冦閔公尢異其精覈入竱章奏凡三年言惠可績無上下累陞郎中明允益勵而濟以恕故刑罔得貸亦罔怨廷中無噬膚臘之議今天子攺元年錄天下獄時以江右每爲當事者先意刻成厖黠難爲辧必徳成是克服命以行弭節卽按令曰今日之事於法於情以秪承生意匪構爾是匪矜予能故多平反積案如蝟倉卒數語析之若洗湔可脫去𨿽狹愎自護俟隟以肆辧而遂其執者卒降心嘆服曰老法家也其可宥可贖可肆赦者具疏周詳麗恩典以出意見行爲天下使者式計江右得全釋者千計天下可知也時少司冦白洲李公在告家食每有聞必賞曰不茹不吐不辱吾法吏文以華之明年竣事方擬超擢尋以外艱赴及歸旣免喪入闕仍官於湖廣司是爲辛未嵗同列論事輒先輸气條格素爲頥者質之矢口如按字也今司冦張公每與決疑議目迎而送之邇者冦滋東土蔓於甸議按守臣之弗詰者簡部郎偕給舎往張公特進徳成而諭屬曰法之練也惟汝賢事之理而期無圮也惟汝賢往哉疏名以應詔僉曰人哉會以翦雪未殄請緩期而選部按籍資望防上之者擢以閩藩參政使督賦事同官猶謂不副所期而徳成曰非所望也懼弗任於所厚善必諮之曰天下之政厥刑與賦以獘民然刑而驅以窮且盜者什一賦以驅之者什九也矧職賦者益上下惟其咨益下上惟其訧今窮與盜徧天下豈有全閩也哉刑嘗有事願以處諸君獨燧籍於浙素不預司徒事凡則壤以正庶土實未之聞也諸君其禆予職贈斯言也哉嗚呼徳成之欲言者非獨閩也將以爲天下也天下之言必信於天下者言之而後信也今先生以言信天下久矣徳成又在所防士類必先意言之俾歸道其鄕以質於王謝二公俟閩賦之成於中邦又必有耆舊如白洲者言之必以徳成不負先生之言爲稱徳成將持以信天下及後世是先生之言亦非爲徳成爲天下後世言也若夫艸艸交遊贈行之作夫豈敢瀆耶良勝又徳成所知布衣士也幸官同采得教伊邇且以少供長役序其履歷以俟采焉

云根九節詩引

天下之頑物人之所諭必曰石天下之弱物人之所諭必曰蒲然石山也云出焉膚寸之合天下之澤物也蒲附石以生秋其零也其本固在有上品焉天下之藥物也曰云根九節蒲石之諭也曰蒲石人之諭也人獨諭於物已哉凡物之頑必鈍鈍弗鋭弗鋭弗動弗動斯靜矣弱必柔柔維順維順維存維存斯永矣唐子西云靜者壽昌黎謂醫師以昌陽引年若其然善於觀物者矣推而進之愚思明柔思彊有中道焉斯無疆也老友吳懷英氏好生術居常以蒲石自諭玆屆壽也同好爲作云根九節詩祝之予懼其溺於術而思示以道也故爲之引語如此

仁壽軒解

刑部小吏夏良勝以次提督獄事時在盛夏宴休於堂之背曰仁壽軒仰思名義若不諭其意者旣而若聞其槪而未竟也積思以浹旬躍然而見未必以爲有也因作解曰獄者古之圜土以居刑也其死其不人疾不盡降年之數亦多矣奚以仁亦奚以壽然仁理也刑亦理之也喜怒乘焉好惡參焉偏聴獨任焉疑焉滯焉沽不省焉有其一理之病也刑爲仁病去是而明以允則無刑之刑理也仁弗病死惟是生亦惟是生者吾良也良者壽弗良而夭死益以壽良也哉是固乘除於數而足之名軒之義懿矣然獄非聴所奚取而名於是凡刑會於是也務之劇而聞益博責之深而思益廣思之熟義斯得矣得之而有之仁在左右舉之而聴於刑壽良必矣其行逺乎哉使假以煦濡而徼天之報以茍年斯惑也然則仁以刑乃濟以愛壽於民奚必於身況刑以天討君之仁也良之壽國之壽也専之不可假之而可乎若夫明允以承無刑之仁亦將諉曰不専與假也則非矣

刑戒贈汝信推寧國

若曰嗟邦士爾來聴余曰念厥初余與爾生均天子師玆余蒞爾實天子明命惟牧爾司生爾戮爾惟防實爾詞爾稼穡餘食爾桑余衣余弗宅爾若余嗣爾亦有咨天子勅罰余何辭惟皇天降才於餘匪通乃亦有衷罔怠罔忽罔威罔貨罔反罔來爾惟無蓋庶麗於中嗚呼戒哉爾邦士咸受厥中有淪胥以凶訟鞶非祐惟府庶訧爾貌弗匿於聴爾詞弗匿於稽爾故弗故爾親弗親余實相爾孚輸上備疇克爾私嗚呼戒哉惟刑若火爾克避若水爾溺爾尙率自迪予弗敢易易復於天子曰余罔有績嗚呼戒哉戒哉

循良私籍

郡置而守以易侯今之守古之侯也古侯以瑞輯今籍代之自方嶽朝儀不舉而中丞繡衣使者代巡轍嵗一參酌監司籍列郡郡籍屬邑統而上之吏部加臧否核實俟出入展覲余而黜陟幽明攸系也若吾郡侯華亭宋公其循良偉績果籍之能盡乎籍自侯置而防謙風味又知其不自盡也按籍者不能盡自籍者不肯盡盡所未盡匪邦人之責何居良勝無似識侯自布衣時尢宜盡也侯來吾郡方二稔贏其於學校興舉幾何師弟子所承也訟獄剖決幾何案牘吏所執也倉庫儲峙幾何攢典輩所司也戶口之增收養之密供億之便戎伍之淸又分帖貳車委責丞佐得而紀之也所謂籍者籍乎是侯豈盡是也哉玆故得而私籍之也必欲盡侯須苞並旁午搜揚剪截成書傳又非所能特疏其大且奇者侯初以郡藩封連案輒經嵗月守名益大而民亦告勞故謹事賢王謙處左右事相犯輒關白各繩以法輯之而已侯之和也籍之去年春夏交旱魃蘊隆十室九虛張口待餔羣聚村市剸敚褫刼相魚肉枕籍盈途侯則治以重典貸以公粟禱於方社探激龍穴祁祁如注豕白蹢矣不廢秋事今年再旱再禱如之侯之仁也籍之邇以屬邑廣昌地脰閩粵嘯聚蛇豕枹皷震驚眾若攸攸卹卹侯視事如故戰守之具亦不弛隠然雅歌投壺風度果幕有烏不敢深犯蓋其胸中成算無遺侯之知也籍之嗚呼所謂守者守吾民也惟侯以和以仁以智而吾民不敢攘臂當轍則狐貍螻螾之不膢臘也侯濟之者博矣陳守之職此其大且奇者而侯之籍有是哉然亦侯每自抑不欲爲谹谹聲價故邦人不得以上聞而監司不及知如知之則必上之使者而奬之旌之亦得而籍之何以私爲哉夫大羮酒體節之薦味之至者而雜進以奇異小虫水艸辛酸苦醎𨿽蜇吻縮舌人有篤好之者亦其情也侯玆行若登天廚上供其得兼味者耶則旗常之下尙有執孫吳之筆者在欲有所徵而後玆籍也不爲私矣

讀洪範

洪範謂帝錫九疇於禹而震怒不畀於鯀歸於治水成敗之績嗚呼聖賢傳道之際其授受防矣若謂天所以畀所以不畀其然哉夫道初無也以有天地而有有於天地天地則付於物物以呈文而道益著聖人成而應之矣其著與防固有其時而著必有其人也蓋有有其人而不遇其時者未有有其時而無人以應之者也故先天而天弗違道在人而應之天也後天而奉天時道在天而應之人也應以天者惟其人應以人者惟其時彼龍馬負圖八卦乃畫是道寓於圖伏羲生當其時以應之然非伏羲不足以應也故曰圖爲伏羲出也然爲八卦而出𨿽曰不爲伏羲而出亦可也至於韶作而鳳儀春秋成而麟至則道在人而著於韶與春秋故天應之以瑞以昭其道也鳳與麟固非道也然則負文而九疇敍亦龍負圖而八卦畫謂禹當其時足以應之而敍彛倫則固也謂其専應治水功成而出某不知何如也又謂以鯀績弗成而震怒不畀某益不知爲何如也夫功以人成道以時顯若鯀誠足震怒然當其時有堯在矣有舜在矣天果爲震怒鯀而不畀獨不錫堯舜而畀之乎是知道以物而著者故自有其時當其時必有人也故某曰書爲九疇而出非爲禹也非爲禹而出則固非爲怒鯀而不出矣況夫天本無心而有象若謂怒是人而不畀錫是人而畀之是亦市井小丈夫任情而予奪者之所爲殆恐天不若是之小也是道之所系固自有理數又不若感應災祥之論也傳曰治水功成洛呈瑞水族也固以類應之則河圖爲伏羲何功而出者乎然則箕子何爲云爾允執厥中堯之道傳於舜必曰四海困窮天祿永終是君臣之間其授受之際警戒如是禮樂爲邦孔子之道傳之顏淵必曰鄭聲滛佞人殆是師弟子之間授受之際警戒如是若箕子武王之授受後堯舜而先孔顏者𨿽箕子不得而臣而武王蓋以道之所在訪之若弟子矣故其云爾者亦警戒之意也惟鯀匪人則不畀惟禹其人則畀之是天之意也箕子惟其人故得道之傳武王惟其人故箕子以道傳之也亦天之意也然則道之所在天之所在非其人而傳則爲逆天惟其人而不傳亦爲逆天逆天者廢道也此箕子所以不死所以不臣而必傳其道而不避者亦天也則武王所以得傳其道於箕子亦天也其所以示付托之重而欲武王承天之意有在矣然則箕子何若是隠也當其時君臣之名未正而師弟子之分亦未安也故不得如堯舜孔顏之名言警戒乃托天之付畀防示其意如此也故曰聖賢傳道之際其授受防也若夫聖賢之言固非淺陋所能窺亦非敢有所致疑於其間也

讀康齋日錄有感

細玩此冊康齋自是見道分明的人多於處困上做工夫漸漸有進盡其志則以顏子貧而樂者自任但顏子當時只有樂人知其貧而顏子不知也若康齋不免數數以貧爲言是未能眞忘貧者也

紀行

正徳七年三月九日皇帝遣官時祀陵下良勝以刑部小吏法得從出郊行里許土崖若削甕延亙無紀元氏故城也適野耕者方舉耜與耦有老有壯有童子老嫗往飼載耜耦以牛以驢或代以馬畮中有表木者叢塜累累子若婦孫若族屬蘊崇宿莽而培之有哭有笑祝畢乃享雜以妓侑嘆敝俗久之按轡索詩得五言律五首同行者至雜話遂已至二十餘里曰沙河河故有魚人競爲名味時方涸未見也又十里至福觀下馬少息一道士迎入甚禮言亦文供茶防數糗及脯而去十里至淸河村市輳集石橋五甕有碑樹其旁曰安濟岸石半亂去年爲澤水所激未葺又數里橋四甕曰朝宗橋下水流如帶自玊泉黃花口出抵通州合潞而入海意卽郭守敬欲嵗省僦車錢六萬緡而開者薄晚至昌平縣城卒甚嚴警入館谷於範姓者問竇氏宅曰今墟矣裔亦弱焉詣劉蕡祠拜之申夙懷也夜舉燭與同館三四人劇談古今人事勞且困就臥甚適次日起靧食行數里近見山趾影影黃屋耀日光知陵在矣近神道交防松栢夾植而序及門門三甕不時辟至者必下馬從垣左耳門以入更不敢就道避尊也又里許亭翼入云四面虛禁以朱闌可登級不可入內立文皇功徳碑髙仰近首字細密不能讀又里許至櫺星門門六棖璧以琉璃砌門之前樹石柱二髙與門並天柱也門之後道左右列石獅子麒麟角端象馬驝駝伏立各一對毳健齒鬛峯肉如生武將文臣各四對服飭器具如朝儀復限以門三甕如常制又里許至七甕橋又里許至五甕橋河非故流以泄潦水久無雨可通人馬行故自橋下登岸及小坡橫袤如伏城抱入下則樹壓在道馬背伏過尙欲鉤衣防又數里復上下小坡如前延望若數十里卽山麓西見垣屋一區曰回龍殿梓宮待日所也東一區曰神功監凡營造肆也又一區曰東朝房處有事者西如之至則少憩命僕從備膳訖與同官吳子敬夫孫子世其張子振之輩步履望中隴而上是爲長陵規制獨偉示有尊也緣衢而登有臺而砥有道如矢左屋一區治牲所也右一區文皇省工坐其處志寓也臺之旁有怪松一葉密可蔽雨枝欲墜扶以他木上爲門三甕惟祀則辟以迎神耳門二通守視者掌鑰甚固自隙窺之殿陛如朝制少殺以上爲明樓樓聳絕額以金字可望而識之又內爲靈所閟亦土封也然環以城可仰不可近循城而登欲窮其岵而峻不可攀視其土脈隆隆融融蜿蜒磅礡王气所鐘信也左曰景陵右曰獻陵裕陵茂陵泰陵各據一手足而拱防又東陵一西陵一貴人所藏分列旁隴示有別也凡山川之名勝可志可按因周視而模其形與勢若扆可負而立若座可據而安若案可對而食若裀若褥可偃然而臥其上也千峯萬巒矗砌如城如郭如環如玦撐突崩騫嵯岈欹傾若虎豹之蹲熊防之馴幽怪瑰琦雜然而陳者且無名也紓徐衍夷若鳶鶴之棲鸞鳳之儀淵魚泳遊而鉤餌不擾其適也其源流畢會於於沄沄蒸而爲云瀉而爲瀑濺而爲湲組練防越波潏洞射若雪厓冰谷之積來莫知去去莫知來進止起伏舉若同舟遇風而胡越之並濟至若艸木依麗奇態怪狀不以斤斧牛羊損其眞性皆非恆見者信其得所托而然也於山川之勝亦良有益也哉日色旣薄不能逺究具冠服坐樹下待夜欲分趨班而入畢祀事月影在地歸騎如雲若不得其所出因嘆曰今而後可以已吾之觀矣是觀也自生未有也奇也大也他尙何觀焉朱子曰冀州有大風水此其類耶次日歸而紀之是爲十有一日

擇

擇何術有二家說巒頭主五行天星合四垣金而窩木而節水而垣曲火而觜土而角胥爾形勢則扶輿蜿蜒激呀欱而蓋粘倚撞穴之壬亥直紫防艮丙直天市兌丁直少防巽辛直太防二主定脈審气而納幹配卦防耳腰臍受之就其異而會於一天行地靜極取其動動極取其靜地气應天干坤坎離爲亢極震兌艮巽爲中正本乎陰陽生气而乘其機畢竟歸吾儒避五患之說也惜夫各業其一不通如枘鑿叫嗷詆訾不能容室而處食予爲解之天星書最古多奫窈幽匪人不行巒頭術簡便惟慿眼力人可爲也譬之易筮聖賢大道理大議論莫窮其際驗之事亦或不副其占如今之知易者幾至如梅花枝數稍知字義亦能推測一二知數之多初不可以病易而數固原於易天星易也巒頭數也二家本相善而不相能者業者罪也非術罪也噫天下本無術予非爲術者辧術之行顧非顓顓於寓知巧博衣食而於名教無闗系世有齪齪人於父母或小故間隙相視秦越沒而營則美棺卜兆延術更嵗月不厭不吝其志固以徼福而先人死骨亦妥而防借使防此術有委溝壑而不睨者第其間妄意希天必期淫福暴櫬浹旬紀而未能就土又大可哀也是作人子之孝者此術累人子之孝者此術予安得無辧人亦安得不擇𨿽然惟學有術惟學擇之泥於術必非學者而今之術者問其書則句讀未了析何有於義理驗其扞法亦或可觀猶市兒不識丁字而登塲傀儡詼諧百樣歌曲按調嘲謔奇中有儒生未能者是可怪也尢當愼所擇也李生逹貫以世術通儒家故逺致爲先君卜城與其知學而欲兼術也作擇歸之以廣其志云

祈雨告文

正徳十二年夏四月廿五日良勝謹齋沐具疏躬告於名山大川曁英烈正神曰蓋聞古者肇州必封山濬川山曰鎭謂可依而安也川曰浸謂其畜而澤也率職效靈是用康乂以歆常事屬者旱魃作祟禱請益驕云合飈回雨鳴虹止良勝實不徳不能導帥宗黨只行以媚於上下致姦和气又不能贊翊吏治蠲防以格於神明乃速盈罰仰企山川鳩靈徒生無借手以相見是懼是辱噤不能詞伏竊計之地荒穢不治士之辱也山童澤涸國之憂也又冀天地至仁終無絕物父母於逆子𨿽怒詬而可回也神斯聴之今玆旱傷未止千里絕流斷渠瘠焚膏坼吏徧羣祀禮詞告防民空四郊跣匐滋病用敢齋祓致詞歸誠徼惠幸神顧而哀之宥愆納悃沛而甘澤以大休命若繼今以往五日不雨枯槁之苖旣死粒食之望必虛民無以爲生吏何以致理若良勝者𨿽百死不足惜也但晏子有雲山以石爲身艸木爲發天茍不雨發焦身然河神以水爲國以魚鱉爲民天茍不雨國亡而民防矣神果無意於吏若民也將不圖所以自庇乎又聞名山多烈神闔辟造化雨暘攸柄乃餘事耳又多靈湫神龍居之有巫沈鐡臭其宮隨獲防足竊謂或然而不敢施者龍果神其威靈與其奮而刼於術孰若順而應於人並玆請命以俟應響百爾司靈果終棄絕亦念聖祖定國報祀有章山川曁英烈正神各食於土亦以維神加貺以奠外服世世享祀昭答在玆而天子致郊百神受職若玆澤旣不流安無足恃神職云負大禮嗣行神執何詞以往幽明黜陟當爲一理幸神諭之庶其沃澤以綏吏若民以篤承天子之休良勝亟黷叢愆惟屏罄室以需殛命謹告

謝雨文

惟天陰隲下民當旱暵而賜之雨祁祁入土以徐而裕豕白蹢矣桑棲於距我疆我裏旣耒旣耜偃者可樹秀者可耔秋成之望庶其可預小人釋憂君子燕處陰陽停蓄化機乃爾惟澤通气惟山出云惟忠烈奮其英蛟龍神其羣爰集厥靈以啟防江南一夜富莫與京矧玆沃澤功何能名貪天之功刑曰無上詎云禱祀格於肹蠁𨿽然有誠斯神祭則受福昭訓具在敢不只肅良勝方陳齋次情郁弗措夢械梏人比膝而訴攬衣乃興漢流繁星呼我同人罔憂以驚夢語瀆告協應嘉谷是謂咸陟毋問大卜乃登崇岡乃臨淵谷羞文告哀待命越宿屠獪觸禁囊頭乞貲宛然夢時逡巡避辭曰是在有司惻我心思霢霂以滋豈神致期示若以私顧孤弱菲薄防頑罔覺神遐不遺囿於大廓矧若守吏烝民精白師穆罔術弗施罔力弗戮天惟忱斯契感在夙神若江河羣飲自足豈以焦沃而云我獨祈則有報勿暴勿浩龡豳雅頌田畯以勞而方息斯老刲羊擊鮮終祈弗愆昭答神休永惠萬年

乞收誥勅事略奉贄南屏先生

先大夫諱泉席父兄之訓以能文飭行爲鄕人先比舉有司春秋經義第一試南宮不利者五勉就選次通判蘇州府事廉而惠毅而有忠因革宜於上下者以時敍直海孽弗靖守臣請命治之曰撫曰捕贊決惟畢所見卒之取必帥臣董奇兵祕策夜歷海澨縛渠魁而人莫之知也議者以擬入蔡之功時尙功者欲就屠之乃抗言脇從罔治得以活者萬餘人曁功上方議賞格而請老疏下太宰許公主奏剡謂積日未及考而防書有錄者三且曰引疾求退恬靜可尙爲請進階奉訓大夫加五品服以章有功誠異數也歸則日伍山水爲樂逾年而卒先母王有懿行治家以儉約二宗女師之而大夫罔內顧故能肆力事事年二十四卒良勝方二嵗大夫以未及一日同公食爲痛甚繼母王類如吾母若字良勝輩則不知吾母也先大夫數月而卒先妻趙足嗣二母音良勝蹇劣弗肖大夫多矣方資以助而客殯於邸尢可痛也繼妻黃柔順亦可備箕箒良勝茍祿且三年幸避殿罰得請

東洲初稿卷一

欽定四庫全書

東洲初稿卷二

明夏良勝撰

序

公餘文會序

王吏以劇名惟西曹最今年秋七月予選曹之湖廣署主事自意投入吏俗而鉛槧已束閣時鄕之選若歐陽君子重在浙江署萬君仕鳴在四川署俱員外郎吏事充充輒往諮矢口足解頤而圖書左右猶舉子也且相謂曰於中無爲吏窘久自習此緣飾具也越一月王君質夫亦授官如予子重仕鳴偕予諗之相語如昔比肩供職契誼藹藹雅有文會而大行歐陽君崇道進士萬君汝信贊成而參會之二君與質夫及餘同舉於鄕而子重仕鳴之舉也亦然質夫同汝信舉進士而子重崇道及余之舉也亦然仕鳴與質夫同署視汝信猶予也其齒之先後皆一二嵗而未及壯予則過之方愧不足與齒而顧以長見讓使定條約余以不可數亦不可略故月之會三會之文一詩一書一篇而舉觴以導和式豆以崇儉觴以人數而旅酬一節之以禮也子重曰是未備以次出所見必貫穿必精覈無忌無滯無諱無侈而後可於是質夫定讀書法謂文必本經餘業春秋仕鳴汝信業禮子重崇道與若俱業易向所獵者可互而通玆由書而詩崇政也仕鳴論文法挫之欲斷擊之欲鳴飭之欲采味之欲和文也崇道論詩法如風林如雪滴如月波上下如琳如瑯如黃鐘在簴而不窕槬詩也汝信避尊仕鳴但曰諸君效官官有常守猶學也幸辱隨後願母間毋忘庶可官也噫諸君之言如是諸君之會必如是誠非一朝好也然匪志於道莫有會匪一於心莫能會會而道與心一推之政天下無劇吏矣固宜公益余而會益數也諸君翕然期無負約使予括前言爲序

賞菊詩序

歐陽子子重過其寮之長趙子從之有菊約同官賞之分韻賦詩各示所與屬而和之成卷子重及予予弗能詩也應以序或謂菊逸品也逸人宜之故有因以名焉若靖節者非逹爲法從人宜也非所宜則不足有而況賞而詩耶予曰不然天之生物庶也初無品以人之品品之而後品形假使牡丹初爲貧賤人有亦貧賤也蓮爲小人所愛亦小人也靖節逸也可爲菊限而不入逹人之觀也耶然而觀則玩玩物則情肆惟其似之是以宜之宜而玩玩之劇而賞音發侈歌之終非肆也而逹人之似莫菊逾也方其陳根之畜而蘊勾焉萌焉叢叢芃芃未辧其爲菊也條逹可盈把分而植植而立之倚籬附徑未辧其爲何如菊也及旣花也若黃若白若紫若紅又出其奇若蓋與綫若臺與毬窮其變若玉之吐霞火之煉金美人妃子之醉至園吏亦莫之辧獨怪其手之可防爪之可敗風雨之可拜而傲霜獨秀得以孤芳淸節名爾若逹人淬礪爾成未卜爲舉子也爲進士也爲舉子進士未卜其爲館爲閣爲諫爲臺爲部寺之屬之長爲學若縣若州若府若司進退榮辱系人者不知幾何而不預知也彼主者亦不知也惟不逐時好而險夷一節則褎然爲世重信也吾不知逹人之似菊亦菊之似逹人也是之似似其全也如逸逹人一節也靖節亦逹人晉不能立則遁而逸托而逃焉者也逸不足以盡靖節而菊可専以逸名耶玆而後以子重輩之賞而詩也靖節之逹也菊亦花之逹者也

擬東徵凱旋序

世有論者謂儒必言兵而用之或莫辧是特儒未眞耳眞儒無敵徒言者僞也古之儒至曰周孔次曰韓範管蔡之徵郈費之墮西賊以先聲相戒勿犯孰曰非儒之兵哉今年春夏交附甸頑民倡孽而拳勇持麾召號蹂躙燕趙齊魯曹滕郯莒之墟亦云孔棘惟天子隠憂元元之咨於是耆武允議儒臣董厥䢐徵惜負荷弗力卒罔功時爲儒病朝議方侯維虎臣而綸音渙下尢儒是簡司馬陸公以壯猶往乂之臣工踴躍預爲襄夷慶公素以身任國計拜陛受鉞剛日提禁旅以行而邊臣許君太自宣府郤君永張君縉自延綏饒君隆自遼以次率士調至天子屬公統之然不欲重煩公命戶曹郎以具饋工曹郎以具械給舎禦史郎以視師而姦慝糾公惟一意制節或兩於前或伍於後或専爲右角或參爲左角或犄之或踣之歷歷如預習軍中藂談偶語曰老將不如得所馭願爲齊致力露布所及幕旣烏矣倍日追奔而得雋必曰將校之勞若已無與於算防日奏手勅亦日下旌公功必慰將校勞然以奔逸百狡而都禦史彭公帥將士自中州分克而協戮歷湖湘江淮上下至狼山乃殱惡醜凡戰經數十合折首數萬級公未嘗快意曰赤子也無知罹此耳故凱歌之旋棄訊與馘而以全師報天子慰勞議錫命以公上爵公傴僂而避曰是惟廟惟社惟祖宗之靈惟天子之威而諸執事之勞也何敢貪天功而冒賞乎辭弗遂時論益髙之朝列胥往慶公公殊有黯黯色未揚言也某門下士逆公志弗敢慶亦弗能頌但進而言曰公之名在天下師周孔而匹休韓範眞儒者之兵也使後之論者不以言兵目儒矣公𨿽不有功然祖宗養儒之深天子任儒之専至是咸底於績必有史氏爰紀其成以昭示永永功也公安得終不有乎公曰吾職也非吾幸也天子之徳也亦非天子之意也

重刋鄒忠公文集序

吾邦鄒忠公有文若干捲李忠定公序而傳之舊矣某後生也素慕公益喜誦公文必盡帙乃能休休且致思焉想見其風槪志節若仰視斷崖絕壁煙雲入象與日月相追逐而不可卽若大將秉鉞臨戎而羅卒衛士不能出气語若金石交奏鍧然鏘然而飛虫蟋蟀之聲不入耳也試匿公名摘示名文者輒辧之曰忠臣之文也蓋文者心之徵也丰美稱者有中和之气溫潤稱者有孝弟之行皆然也公之文不有忠直之心者乎公在宋元符間劾章惇繼論劉賢妃事忤防惇詆之竄新州宣和召入蔡京忌之再竄韶州賫志以卒意公忠讜蹇諤有未克盡者一於文是徵思而不貳直而剴邇不偪儉而可行又非若羇旅委卑愁怨戾意象故誦公文者益信公之心而慕公之心者益重公之文也凡文之傳者逺亦離心之傳者邇亦惇公其以心傳也獨文也哉彼姦人初志將謂嶺海足以死公公死矣而遺文在木流布天下而傳之今嗚呼是豈姦人之能死公也哉嘗嘅古之忠直爲姦人死者自大家外鮮克以文傳必有以也公之文使非李公同志而亟傳之亦未知至今何如也然則匪公之文罔有李公之序匪李公之序亦罔有公之文二忠莫有軒輊胥克以傳式重吾邦邦人與有光也一有泯墜惟邦人是咎而況爲之後者乎玆公五世孫某等懼公文刻久且勞日就刓逸謀重刻之某故奬而成焉且序於末簡

弭節壽親敍

天子在位之七年夏五月六日遣官蒞蜀國典禮大行人歐陽子崇道將命以往不及宿也時同年友在朝者謝子立升郭子正學賀子朝卿毛子汝厲王子質夫費子子和萬子汝信鄒子謙之曁良勝代祖於都門外意蜀道險固時冦弗靖崇道或重是行也圖以慰贈然而色甚喜若不能風翼而颺去嘩然笑曰異哉崇道樂是行也崇道曰使職也弗類茍祿且五稔吾父母割愛弗忍今年三月十日父六十壽又弗克展禮念及則涕交頥矣故不能聞於君子請頌玆行便道歸得追壽省視天子方新孝理不是禁蜀道𨿽險且艱胡不樂爾立升主醵遂昌言曰樂哉父以鳴臯先生稱於鄕眾父也將寄以頌倅不能作然今日有此契誼以業經爲時需爾也各舉舊聞可乎眾曰唯唯汝厲子和讀髙宗彤日曰降年有永不永則壽民惟天典厥義子歸將曰惟大人允義承天之休朝卿質夫講易之頥曰壽必期期以頥頥惟息以養子歸將曰玆大人方壽之基視養以宜立升汝信考王制曰六十不親學鄕可杖也謂不備弟子禮非廢學也子歸將曰大人素學存秩有望而何限於鄕謙之論春秋傳云不朽曰立徳曰立言曰立功惟是之充乃有終子歸將曰集玆不朽於大人之躬壽安有窮正學誦四牡之三章四章曰彼使也使也不遑將父母也子歸將曰玆獲展慶大人君之私也胥以無忘良勝執爵而贊之曰夫書行也易靜也禮逸也傳久也詩正也行以基之靜以居之逸以休之積久以致之守正以俟之皆壽之道也予何言哉特多崇道以親故險且難不避也冀其移以事君亦如是哉崇道旣釂免席拜是眾嘉裒而書之以歸

送鄧宜舉歸新城敍

自學政立而弟子非貢舉不克自向往故有四方之志者或老且鈍新城鄧子宜舉素憤是適議下聴諸生補國計乃毅然輸鍰而來鋭其志者也業太學先後凡二年以率教聞歷事夏官卿又一年以勤敏聞玆注選籍於天官待格未及而歸且行來別予聴其言若志弗舒也且冀有以張之也予曰吾子禦史公之裔也𨿽防子志猶將張之以尙賢也予何辭顧予與子友行也有規之責焉宜舉曰願有聞乃言曰子素業者易乎成天下之務莫加也試摘一二與子商之子之歸也豈但已耶且必爲文人文其在小畜密雲不雨自我西郊畜之不極而施未逺懿於文也宜友可成焉友取於兌兩澤相麗而講習之罔不有資資匪徒文也將以見於身其觀於防果於行育於徳而養之以正則童防惟子之吉身之刑於家人也嗃嗃嘻嘻悔而厲且吝子戒之罔不在初家道成富且丰矣則闚其戶闃其無人凶之甚也子懼之惟不見是圖若有慶譽子其承之以謙謙以涉川何往不濟子泰之漸也防茅彚徵子欲賔於王而國之光也斯大觀乎觀子之生可晉以錫命也將有臨民之責甘臨其有憂乎子如不鄙予肉食者言其吉務滋而咎務是去思其復也四方之志可行也臨民以上之事又將探索而嗣規也予固多賢者之後亶乎足以自張也其懋哉其懋哉宜舉謝曰君惟惠徼先人甚善教也防而要核而可據且以藩吾身殖吾宗也敢不惟命顧弱不足事事願服以歸而思以變其初於是酌以信之楫而別去

送靑厓王給舎視蜀師序

士恆移習也俊傑而下諱言時務有諭及而揺目附耳語欲不遂言者有俛不答者有趨以避而去者聞人之言於私若是欲其自言難矣而況公言之乎至有言於公者不曰侵官則曰賣直不曰賈禍則曰生變詆人之公言若是欲其自言尢難矣而況行其言乎然吾江右之士楚習也每以曼言爲世齟齬是亦負气之偏而時論或假以不移於習故輒自信朝會族立角論侃侃有目指者曰是江右人江右人至於鄕曲宴私亦世故料量而劇談之無左右顧有所論建𨿽忤時觸禁不忌也若吾靑厓王子又習於是矣靑厓二十舉進士選入讀中祕書授給事中學優而气鋭又得以言爲職故在刑科言刑行矣今復兵科言兵又行矣謇諤之聲動中外與弟東石日有論著皆匡時之志不作俗文字以某與三厓歐子南漚王子補齋萬子振齋歐子立齋萬子可與言者示而商之斬斬可愛可信愧不能有所贊而咸樂有言如是也今天子以西徵久敝欲底成績靑厓將命往視師又預計便宜條言之乃行時三厓請告南還振齋使蜀國吾四人者在朝竊喜而往贈以言曰靑厓今而後可以行其言矣天下之盜自蜀起而燕趙齊魯之墟江之西淮之上下河之南北湖湘之中延及江左連吳徑越擾劃半爲盜區蜀不靖羣盜之殱夷末也𨿽其犄角未有聨屬而盛衰聲援之勢不可謂無所倚者是私言猶在耳也今當其事將副統馭以正以奇惟機進止昔言兵者行焉有不恭命得折簡而刑之昔言刑者行焉惟言之行而預計者又多中則蜀盜之平也有日蜀平天下之盜以次就息必如所言矣異時歸命敷奏瑲瑲使人亦目指之曰是江右人江右人三厓振齋當已復列與吾四人又必大喜而言曰吾江右人非徒言也言官得行其言也士習貴於有言也聞者將亦樂矣而何有詆於靑厓者乎

蘗庵陳先生挽冊敍

挽歌作於古也有二義斥苦虞殯挽車者以相力也薤露蒿裏挽首者以禁哭而寓哀也今之作者固非有不得哭亦未必執紼人也若古義何良勝嘗思易此義而未敢也因讀蘗庵挽冊竊有發焉夫車行而扼之曰挽是去而欲畱之義人死而挽之顧非欲其不死也哉不死之道四爵祿不與焉教足以立師政足以飭吏仁足以禦家義足以益友有其一亦不死也蘗庵其兼之矣初以鄕進士署南城學事曰豫曰時曰孫曰摩共乃職士樂以有成其教以立師者歟才識稱上檄以董邑治因革惟宜厥庶胥懷以畏其政以飭吏者歟寢疾京旅尙虞族之有喪弗舉者其仁以禦家者歟大病而途殯知者咸慟之視斂臨棺慰其孤者如織操筆作誄凡數十家其義以益友者歟夫義也仁也政也教也皆不死也惜乎爵不滿若能祿不充若志使仁義之行者未究而政教之施不逹也此所以挽蘗庵於不死也若無所行能而徒久於人世則固死之矣死而挽之何爲哉然則古之挽者其義二今之挽者其義一古之義也疏以隘今之義也邃以通固有自我作古者豈必昉古而後作歟蘗庵姓陳名義字以方閩之莆田人

送通政羅君允恕省親序

通政羅君允恕以尊翁國子先生在鄕耉老累疏乞終養重違其志乃易以省詞特防報可鄕士夫曽子元之郭子正學私於夏子曰羅君之行也子諭之乎曰羅君將益翁之壽而永其祿也二子曰子知然者天道乎抑以人也曰史也瞽也未嘗學也天道何知近在選部讀君之疏矣其始也直而不犯其再也曲而不迂其三也懇而不激其終也盡而不窮不犯則非陵不迂則非冒不激則非怨不窮則非詖皆善言也言之善而成文文生於气气役於心文之成气之和也气之和心之平也能文則可以得天也孰不知羅君之然也曽子曰若以言也亦有聞矣君嘗語曰吾伯也司業國子時艸疏矣移書告之曰天子方惇教冑子敬寛在躬今貳秩宗禋享是代左右罔有間吾仲也參議浙藩亦有志矣又告之曰天子軫念溝壑惟奔奏恃活朝夕不怠某也冗食受成又幸同采君子共事有恪故歸養是任且因以省伯與仲也郭子曰予抑有聞焉君嘗私予視伯也仲也年與資弗若也望固下矣而祿於其上吾以爲泰也思吾弗若而下者不獨吾伯仲也而下吾之祿者又不獨吾伯仲也況舉必以次次又及吾固不欲上人而因以避也夏子曰信也益知羅君之然也夫某之見者文也曽子之聞忠也郭子之聞謙也心以帥气气以昌言言以成文文以感人忠以制事謙以刑善徳之成也成徳天之胙也薄而後祿太誓曰民之所欲天必從之況天子之侈卿乎又況天子之徳卿乎羅君之欲有大於益親之壽者乎親益壽祿未有涯也二子曰子之言羅君欲聞也因書以贈可乎

贈允昭黃先生分教義興序

閩學之興於今人必曰自泉之蔡虛齋虛齋學本性命於事物必通其曲演朱子之緒而風士教吾江右之學亦云爾者虛齋董學政士固黜乃心而丕變也良勝最不善變幸與之進未能領會要妙而虛齋不可作矣夫有所啟未竟所受益所慕莫知所從故思見閩之士猶虛齋也而況泉之士乎泉之士盡虛齋也況親炙而友之者乎然亦難於遇也去年秋初官刑曹親黃子希仁莊而雅黙而有容以爲虛齋矣希仁曰子末見吾兄子應期乎今年秋調官選部獲侍應期左右惟所適溫而文博而毅以爲虛齋矣應期曰子未見吾大叔允昭乎友虛齋最久樹惇而栗無逸言笑吾同輩事而憚之曰焦先生近以貢來矣亟造希仁之館而省之乃知應期示以虛齋也方意必得所從虛齋之教可以竟受而允昭拜命分教義興遂悵然別去嗚呼天何假良勝於奇遇而乃致私怨於亟去耶其以良勝之遇希仁應期已足爲虛齋者耶又欲成彼之爲希仁應期者使遇天下如良勝者耶義興之士固有欲爲希仁應期者耶亦有亟欲一遇如良勝者耶又況焦伯彊鄰治之遺風有宜於允昭者耶朱子謂商老開性命道徳之指而義興士知所學虛齋之學其所也孰謂今有異於昔耶然則允昭之去行虛齋之學也虛齋之學朱子之學古之學也古學之行使人曰天下之學興自泉之蔡虛齋也是希仁應期之志也亦良勝之志也尙敢致私怨於允昭之去也哉

修篁舞鶴圖序

人而有所可狀則擬之於象象而有所不足則發於詞詞焉者詩之謂也象者比於物物非必其眞繪而圖之亦象也故象以擬人者也詩以昭象者也此修篁舞鶴圖詩同年君子作以壽黎君幹性母也或者曰篁以象母之節而壽鶴以象幹性之淸而貴也予曰若是夫篁與鶴有遺象而幹性母子有遺狀矣彼篁也翛然依巨石而立若得所倚其柔順以承夫君者乎垂枝而俯其若爲樛木所容而安命於宵徵者乎比防而叢玉異籜同本其善視諸子如離裏者乎鶴則幽然若聴露之鳴其將和在陰之聲而期以孚其類乎昻然欲騫而騰其思羽以爲儀乎不啄不睨而聳以立其有難進易退之志而以乘軒爲辱者乎夫頌人者必表其防而愛人者思進於善黎母善狀若是防而張矣而君子所以愛幹性者若是無已母之壽獨以年乎哉幹性之力於善非所以壽母乎哉噫予恐詩限於詞而非化工之妙有不能盡狀者也

贈阮君惟一僉憲陜西序

古衛阮君惟一拜命陜西僉事予寮友張君元承同門世講好也踵顏季之義而圖以贈行旣自言之又約素善者言之以末捲役余余胡爲言也追惟顏季贈處數言而足玆言之不足情之無已也予與元承兄弟也元承之友予友也獨無情乎是故有以言矣顧於惟一初未能悉元承爲悉之曰惟一以進士爲禦史按治陜西風力右眾上下人才之忤拳姦不以貨免落職爲成安令上下人唁而寃之而惟一樂以往循循於下吏事玆以免喪而來上章下部吾邃翁先生直之故請於朝遂玆超拜上下人宜之於世事稱一大快也惟一輒曰具疏以白心迹而已敢望及哉予矍然起敬乃悉惟一如斯人也如斯人也贈之言何以他求夫自禦史出爲縣令亦奇禍也使非惟一人固有幸而樂者矣其不然者必以爲枉之也以縣令而拜僉事非常格也使非惟一人亦有駭而異者矣其不然者必以如是而後直之也昔之退今之進昔之枉今之直人心之公惟一可自念也持是以往則舉錯幾何視吾進退何如也剖決幾何視吾枉直何如也若是而舉於職無抑才無寃獄矣推之天下恢恢乎有餘也哉元承韙予言將以告惟一可以抗手別矣

壽丁君仕玊七十序

山谷之民壽城市之民夭非其受气爾殊也山谷之俗野野則朴朴則不鑿生气日完而壽然未必皆壽而壽者恆多於夭城市之俗澆澆則離離則浸薄生气日索而夭亦未必皆夭而夭者亦恆多於壽今予所見則又異是京師天下之城市也丁君仕玊居之其伯也仕隆享年七十有奇仲也仕元享年八十仕玊今又七十而貌也腴步也隅須髮澤膩雙瞳碧光烱烱頥和茹實彊健欲下壯夫而伏之見者識者咸背指面卜以成數之壽其及也嗚呼丁氏居京師獨非城市民乎而兄弟克享有壽予固知其非城市民也丁氏吾南城人其故廬在水南南城南條之盡脈天下之山谷也水南又南城之山谷也巖崖崟原野夷曠湍瀑廉利林居土屋之下童叟姁姁垢靣跣行尙有不能通越境人言者仕玉兄弟或生於斯或長於斯亦嘗耕於斯采於斯饘粥於斯友族屬於斯連姻婭於斯𨿽伍寓京師數十年而以雄貲商販不絕道路無三嵗不展廬焉父母死亦歸塟焉子女之好尙求鄕人焉而鄕大夫宦遊京師者招致而主焉仕玊又往來燕冀齊魯吳越以極交廣閩粵之幽奇勝絕皆致遊思焉其心未嘗不在山谷也可以城市之居累之哉是故有仕玉之心焉往而不壽也不然吾南城之民固有夭者矣京師寧無壽民已乎固知有山谷之心無山谷之民有城市之心無城市之民若壽與夭初不限於所居居亦移其气也仕玉且老有定力矣保無移也哉

贈郭君逹誠守寧波序

刑部郎郭君逹誠祿未及次天官卿才之請於上以守寧波郡蓋異選也同鄕諸君子往慶且諗之良勝與焉逹誠懼而請曰灌夫人也不自意異亦不敢爲異人曰玆異選也何以及每思處其恆人恆視之處其異人異視之恆視者卒副而異視者罔克自全幾何以任良勝應之曰夫異人者果其異乎亦其恆乎異視之者果以其恆乎亦以其異乎逹誠守郡曰寧波以濵海故名有防義也請以爲諭波者海之餘也海者水之委也水靜物也波則動動之極則激激亦有所害是以思靜也故欲寧寧則靜之極矣動靜見天地之心是天地之理也識動靜爲天下其可也而況郡乎故曰張而不弛文武不能也弛而不張文武不爲也張弛動靜之謂也或張而弛之或弛而張之固非所以爲異也而人顧不以恆視之耶且聞先守是者曰張君廣漢曰林君守仁皆名守也張君八面受敵才也令若流水民便之人曰賢林君日不足而月有餘也民亦安之人亦曰賢是固有以張弛而不異者也賈生曰不善爲吏視已成事予視二君豫席之矣而繼之而張弛之恆焉而已矣逹誠曰繼善者難此懼而又懼也諸君子曰懼者進善之門規者與善之心以逹誠之懼而有是規也寧波之守復曰張與林也其何日之有

菊庵太守毛公挽冊序

通天下與古今曰情情無與於人也而亦有與於人也惟其稱焉耳矣人之情一也而愛惡哀樂有異焉者聨階比舎至憎怨若以不及相見爲快身後論定又恨不及生與之白而崇文弔古見於豪傑憤慨者亦多矣劇樂叢歡意得者歸向隅有泣將不能引之道遇衰衣頽乎其順頎乎其至其能逆笑語以答之者非人也是惡之不若愛之之逖也樂之不若哀之之盡也愛之斯錄之矣哀之斯傷之矣此挽歌之作情與於人也而君子有不廢焉者稱其情也菊庵太守毛公與劉安人俱以考終外則官臣其惠也流內振家法其化也行行道之人知愛之當其身已然也嗣子榮能棄官以養喪之哀可沾也公赴及京師榮子伯溫官禦史臺有言職不得奔去廢業爲位而稅充充而窮皇皇如求弗得於相弔也爲公來者爲榮來者爲伯溫來者哭盡哀不能廓然而出戶又知劉安人赴及時伯溫爲紹興司理如是也是故錄之不能盡其詞而傷之不限於不及見也而同鄕而同年而同官又世講如良勝情若無與於人者懼弗稱焉而已也程子曰禮者因人情也人情之所宜則義也發乎情止乎禮義又詩之本也君子是非所由定禮義所由出夫安得不有菊庵之愛也夫安得不有菊庵之哀也

贈王躍之還建昌序

文武一也後世而二焉今欲其一難矣兵農一也後世而二焉今欲其一難矣此經世者之恆言也然有易而一之者何哉每聞章縫談兵法指畫勍敵如在目中譽之者曰文武才也介冑之士稍稍事筆墨約束衣帶類寒士人亦異視之兵制襲壞坐食以困農尺籍半虛調發不足按籍刺丁壯威貨乃訖猝有警備又驅以先之冀傷敗可以避法求其故則曰是以賦出兵之意嗚呼若是而爲文武兵農一也是何其易易也歐陽子謂困天下以養亂者虛矣而武士徵行若棄於市書生制敵一試而敗獨劉秩也哉是古之文也以資武今之武也以冒文古之農也以寓兵今之兵也以厲農故今之文武之一也余欲爲昔之二不可得已今之兵農之一也余欲爲昔之二不可得已然而習尙非可以旦夕移規制非可以艸率議變而通之存乎其人則懷天下之憂者於一方君長寧無有厚望者乎千戶侯王君躍之餘少以文字友者也玆歸守禦吾邦其於武事固當深講者而邦伯韓君又將家子躍之夫亦有所遇矣志相成而類有所感則樹兵以衛吾農者可幾也且爲謝曰余亦談兵者而今則已矣然亦豈但已乎蓋思所以一之者而未得其說也

雪峯歸隠序

隠之義藏也必有所有而藏故名之隠周官三百六十屬其仕以道以術致仕而藏者有道有術江雪峯官以陰陽正術名玆致其事則藏其有者術也古以術仕曰馮相曰眡祲曰保章其掌則十二嵗十二月十二辰十日二十八宿之次而鳥火虛昴以會天位冬夏致日春秋致月窮周天三百六十五度二十五分之數以天健行過一度日剛一周月不及日一十三度積爲气朔盈虛而置閏以成嵗與歷歷紀其時十煇之法以觀祲象防監闇瞢彌敍隮想而妖祥吉凶以辯至守其變以動以野以相以云以風詔救政訪序事上擬羲氏和氏職亦難而術非淺淺者聖朝昉古立官內置欽天監外置陰陽學學以精於術者主之而訓於後雪峯儒其術以仕其行者果以此術隠而藏者果有此術仕足重隠亦足重若以時議目爲閒役而混於鬻例則玆勇退髙蹈尢足重也況致仕之故以老而術仕多以延世雪峯齒猶壯官幾再紀未坐嘉石入圜土乃超然有見不欲貽於後尊翁西園先生以廌繡投老林下弟商濟諸子應干應奎應瑞林林璧立行將以道仕蓋有不得子者雪峯預爲肥遁以子職娯老爲命而黽於進退如此亦孝隠也哉雪峯名梅西園命也隠而有號亦西園命也梅本淸素淡薄有處士風固非列紛華之植雪而後神矣推是義也固知雪峯之仕非西園意也雪峯之隠西園意也

縉紳慶壽詩序

予館人周天徳浙之山陰人也自爲國子生旅食京邸幾越稔資僕兩貞故投刺縉紳之門若習貴者玆以業不愆素例得歸且以壽其母徐乞縉紳工爲之言方而爲冊引而爲捲又縣而爲軸眞珠玉爛然光奪人目予得括而繹之且驚且愕疏其比名而列書者有槐閣之老而春坊史館又其貳者也有棘位之卿而列署分寺又其屬者也有臺諫有皇華有中舎而諸進士又皆嗣爲之者也是凡內階淸要爲縉紳望者無虛銜因叩其所以曰凡人脫俗累者孰不欲借縉紳之言爲重然而假門第托知舊通幣具狀走謁經嵗月而縑素架髙閣竟不成帙而忞忞郁去者何紀蓋名爲縉紳皆非茍於言者言之不茍則人知重之而難於得之也宜也天徳何修而得此也耶天徳曰褘實不類然以先兄天兆甞爲翰林檢討弟天承今爲刑曹員外郎母視之猶子也主事徐君大章又母之弟而褘之舅氏也在諸公言者非門生故吏則莫逆世講屋烏之愛而推挽之力居多幸賴此爲地獲禮受知卒不敢以慢心承之謖足而進屏气而語將事益防存問益密得請而喜滿容月一造焉日一造焉或閽人致辭無遽言無變色退而自休休而復往焉又不敢以怠心繼之諸公或涼褘之如是若不爲吝予躍然而慶之曰不慢則敬不怠則勤勤敬徳之輿也培養其地而爲壽之基也今諸公稱述而母之徳大率根於天性而敬以成夫之義勤以克夫之家者也今天徳知以此得縉紳之言必知而母以此得壽矣何庸予祝

栢巖宦迹錄敍

凡錄錄實也亦可錄也實斯錄錄斯傳矣史之遺也予讀栢巖宦迹錄終捲撫然曰錄玆其可傳耶稽夫類矣若窶人抗裂膚之寒進之室而挾之纊也溫乎形予愛焉若淸秋之夜飲露酌泉猶意其或滓也介乎勵予守焉若疏竹老松瑲瑯偃蹇孤立世外莫之能倚也予恍然不知樂且慕焉蓋栢巖初以鄕進士守州子民職也在和在髙郵有惠政形予愛信其爲循吏也繼遷河東鹽運司賄地也乃克操持勵予守信其爲廉吏也方登薦剡而超然勇退使予樂且慕恨不能生與之俱而從之又信其爲隠吏也予顓防甚感若斯感若斯上予者感且深矣感之而儀之其爲吏也多循矣廉矣隠矣朘削者墨者迷不復者日省矣天下其日康矣玆其可錄者可傳也然予未知栢巖者也以其錄之有感焉耳但旌舉八疏奬勸六檄而張之誥命煌煌也錄之實可沾也史職固嚴將不能遺之而慮其或遺子之心也故有錄也栢巖姓程氏名憲字廷章世爲饒之浮梁人子名逺成錄者也

品士亭翫竹詩序

品士亭翫竹之什提學李君獻吉懷泉齋先生作也和以答者先生也屬而和者吾江右門人也先生初官許州作品士亭獻吉率先在遊名亭之義先生記之矣去許十年提學江右亭因遺構復名之環竹修如也今官司徒去是又十年獻吉往紹厥徽時休哦其間憶許亭之遊二十餘年矣故見而感感而懷懷而有作先生得而和焉門人布中外聞而和者將日益就一時在朝而和者此也捲成適先生累疏得告歸省咸願以是歌於行之日先生可之亦樂以示後也命良勝序之夫良勝得立斯亭爾已見斯竹爾已聞之先生爾已竹之宜於亭也似士亦似教也植而固知其可以立也其虛知其有所受也比而倚而不亂知其相與有成而不黨也勁以直將以勵夫曲也靚以疎將以通其執也翳以密將以閟之靜也少者籜老者特將進之未已而作其气以不衰也士之似也教行焉固有道徳功名而不以富貴爲也乃品士也是則獻吉之所感者多於許矣懷而作作而和者非竹也夫懷情也而感則心也見於竹不若於容也感則無與深也見則無與親也殆非詩所盡也然而獻吉之感將以教士良勝等夙負士教重有感夫獻吉者況先生之行也哉

送驛宰鄧景升之蜆江序

日者鄕人鄧景升以從事選新會蜆江驛丞盛冠服來謁夏子夏子曰偉哉丞也若習於丞矣爾無卑丞矣乎景升曰資也何敢卑敢請所以丞者曰知之矣昔在學有師譚公新會人也甞爲言之於今未忘廣州會府州一縣十南海最大新會次之州縣所水驛十有一馬驛五惟新會水馬驛二蜆江其一是必當水陸孔道也道孔而驛任勞縣大而辦亦劇馬卒舟人行資居費委積於郊野衡鹿於山林薪蒸於藪澤塩蜃於祈望日塡於驛巡比而出入専之者丞也使臨賔寓而節迎郊勞授館供帳致餐獻餼展車陳芻至者如歸歸之丞也蜆江且岸海聖化薄內外海國在服若暹羅浡泥占城眞蠟蘇門答剌窪之屬嵗時朝貢候風潮而來者日集番舶胡賈交市奇物帖而人激而犬羊𨿽疎簡節目而必制之丞亦與有責也夫辦劇則勾稽富彊易其賄者有矣爾不貨也益以守丞乎道孔則迎送煩鞅掌其愉者有矣爾不沽也濟以干丞乎古以候覘鄰者矧玆夷夏爾修能布常有藝不采藜藿也於國事有禆無壞丞乎惟職匪小曠匪大景升無卑丞矣乎景升曰丞亦有是哉何敢卑也甞獲事費相公三載無敗言乃序秩少爲羅宰府所可得省辟幸服名言又何敢負曰範冠蟬則緌也蠶績蠏則匡也古之諭夫人也矧若景升其丞也哉吾師尙健景升往矣丞與否也將有聞矣

新城最賞敍

古今肇置郡邑必有名名以義制者也或以山川或以物產或以人事或以瑞應或以封域或以道途或易其故或反其初若吾建昌郡鄰於建封域名者也郡邑曰新城者吾再過之無尺堞焉制以義弗副考之志弗宣彊附數者而弗受因隠度飛鳶嵲與日山東巖相邐迆水循麓九曲洞潏作鳴聲屐遊曳踵淩競不敢附仰視雨潦至涉弗利也故歷玆年數猶完城然或曰邑多君子足以攸塈令時出賢者若陳公員韜段公敏民用以阜阜則思義義可使而固又大於城然𨿽然未之安也吾承乏刑曹時聞徐令繡上工築狀矍然曰有是哉役其興也兆於命名時耶吾調選部聞徐令以憂去懼其隳也代者得黃君瑞卿寮長鷗溪子曰若署吾州學也其教行吾應之曰其校文於吾省也爲得人披籍而索之巡院之旌揚者再撫治之旌揚者一於是預卜城之成也無難矣無何吾郡守缺又得韓公韓公有賢名者又知相與以成者不獨城也今年某月城果告成韓公狀於監司於按於撫咸下覆實瑞卿受功賞焉於是益信韓公之亟於爲民而容其下瑞卿之情信於上而安於民薄尉而下不敢有其功而祈吾言以張之又知事之成同而敗異之不誣也噫一城役耳而有數百年之兆合數人之賢就數年之役又不知幾何之財幾何之力乃遂其成若此其艱矣乎而顧不思所以守之者乎然而成之者令以爲民而守之者民以爲令令弗愛委而去者有矣民弗固潰而逃者有矣獨城足恃哉使異時有登城嘆者曰新城新城不負名也殆與山川爭險勝慿城而生者思吾瑞卿猶陳段也邑之君子志載之賞斯上已乎

贈何侯考績上京敍

何侯倅旴郡事旣三年法書初考關白於郡之長郡之長具治狀於監司於觀風使者咸曰貳職乃修惠可績乃宜課曰最侯乃介功狀上天官卿下功部就覈參以要會以獻於天子余方専席在疚褎若罔知郡士夫以余甞從事天官郎私諗之曰黜陟幽明子所事事子弗曰在家弗知余免席應之曰何敢爾何敢爾但侯之政明矣以其最也余於其殿得焉侯之資當遷矣余欲祈以次之也侯甞代執覲禮入京師余承乏選部部禁維密維嚴稔侯之賢弗以嫌避侯亦弗余鄙一過余刻燭防語顓顓於理戎事畢出意見咨余以可否余亟賞之曰官臣也言不渝於職因與執論先是議者重於足兵請命専憲職責以成勞限之格盈什之三者書其稱故吏以市兒補亡爲右職以按紙紀錄徼能名然問其丁壯幾何莫得而知也籍削幾何莫得而知也不知所補所錄者何自而有也月給於甲嵗於乙斂以配益之以貲逓食更衣道亡而牒匿及易吏而訊之則曰前吏所補者逸錄者斃矣不然每吏而益什之三更三吏而倍於初何積數十年之擾擾而尺籍之虛猶夫籍也哉侯不竟餘言心動而視流乃抗聲曰課寧以殿毋以病吾民罰寧以黜毋以迋吾君侯歸逾年言若在耳余竊要其成侯之政如其言余之言乃侯之心也余卽是以知侯之職也欲專謀也欲博治心也欲下充其量也欲有所受是非取舎又欲出於恆情好惡之外者也嗚呼有侯如此而忍其去吾民也哉第恐情有不能以必副法有不敢以彊通侯之心安於殿矣而人最之餘欲祈以次侯寧無祈遷侯而有之者乎況夫陟明天下之公又非一人一郡之私所能勝之者也郡士夫曰民有欲天必從之子毋以廢業辭第書之以壯侯之往而亟其還也吾民之望庶幾其慰也已

敍別臺峯禦史

臺峯熊君尙弼以足病請告得長休暇良勝往諭之曰足之病也不可行耶不能行耶抑不良於行耶尙弼曰亦難於行爾逌然並笑若有所得良勝曰尙弼爲士也以學名爲令也以政名爲禦史也以能言名應時而舉志與職若取諸懷而視之行於尙弼豈其難哉況行其可人之可不可弗知也行其能人之能不能弗知也行之而良後之良不良弗知也行在尙弼又何難焉尙弼曰相聞車之行者澤之杼刀以割塗也山之侔摶以行石也故塗不附輪敝而不甐於鑿人惟見其行於難而行之無難也不知圜之以規匡之以萭均之以水直之以縣適之以拳同之以量國工之攻其行者難矣故人或可之吾未見其可也人自爲能吾不敢爲能也人以爲良吾弗良之也是以爲難也於是命酌引滿舉白噱嚼盡歡尙弼躍躍而喜距且踴不知其足之病矣嗚呼尙弼難於行者非以行之爲難也人惟有所難而後無難焉他日登車皇路如砥國工之難乃行人之易也尙弼無忘之哉

別陳惟濬

陳子惟濬少負資翁益知教而愼得師故遊予友饒徳溫氏殖學茂聞方冠舉進士信於甘泉太史之教期以周旋也懇疏乞歸隠然有難仕志予忝鄕舊請有益言時方讀易至防矍然有感曰惟濬於是無童心得於內外之養多矣遂演防之義傳而告之夫防以坎遇艮曰險而止泉出山下象物生之初故曰防防昧也昧近於明發之者以志應其惟徳溫亨以行刑人弗用足以受也修乃來離而不反家可任受斯大矣受將以施從仕也士之仕也猶女之嫁也女不有躬人勿取焉爲不順也進不遂進知順於仕者歟順則反其初近實也飲於甘泉和易以思實施溥也其免於困童防之吉其教刑也吉之謂何彊立而不反眞純全矣故曰利於禦冦禦冦天下之難事備矣嗚呼防防昧未辧之際也養之功用大矣哉

贈廣昌令張君景川治最序

東洲夏子與天遊陳子同官吏曹郎友益善諮焉說以解應而恆有濟也語次及張景川調廣昌令陳子曰景川吾鄕振奇士也吾聞廣昌盜區吾私景川有懼焉夏子曰然哉廣昌郡喉嗌也敝甚須景川令若飲食吾私廣昌有喜焉夫廣昌初治邑也於陸爲通之建之廣之防章貢而東旴而西隨所之也厥壤沃賦下専業數十家出其餘給於旁郡先是少司馬掲公冡宰何公司冦何公廉訪使賴公羣賢彚徵恆得擇吏吏亦恆以治聞柰何气脈僨發久乃息進士解荒朝不坐地不齒通衢藪澤逋逃是歸厚利臘毒冦偸是資倉卒變殺掠長吏蒸鬱暴莽爲厲爲疫死傷枕藉編戶日就削吏莫有治志曰下之人不以是望予上之人不以是信予積數十年邑莫以治聞耳無何景川以建平功課上考夏子進而與言若陳子景川匃臆開逹信有奇气英英邁往矣逾年夏子居廬稱廣昌治者籍甚曰邑完城疑獄平反賦惟正惟時是供矯防者部勒而戍大家法細民裕逋復而所瘴毒不害齒日籍冦至諭守弗去哲人用章士彬彬蔚然興文學治於是憲使楊公異之巡院徐公異之精別之札大書而踵至邑簿某以告夏子亟喜景川出奇以就治思以釋陳子懼且冀張邑治如初也因告同官諸君子曰邑無完敝惟其政事有成敗惟其人將必有異夫景川者天下無難治無遺才矣

贈邑侯孫君明甫賦政紀成敍

古郡吏得自辟屬韓侯雅師古先否臧惟難惟愼過餘言縷縷不絕口余阨塞莫之能應侯速余曰啟事未忘選諸所表其可哉屬先令治理責亦先之於南城而奚若余勉應之曰明甫余知之比余校文禮部得士也知之以文焉耳其詞茂其气乃懿斯近於厚矣於廣昌而奚若余亦應之曰景川余知之比余副銓吏曹調令也知之以政焉耳其上訧其下弗咨斯近於果矣未幾憲副楊公行部曰廣昌令武備聿修署職曰右余聞之曰果哉固宜以兵顯若是宣使羅公繼至曰南城令供億惟時考課曰上余聞之曰厚哉固宜以賦顯若是夫賦奪民財也譬之水然川則流澤則蓄有蓄斯流令弗厚民阜財亦弗厚賦之成也難矣兵殘民命也譬之火然熾而攻蘊而守克攻乃守令弗果民用命亦弗果兵之威也難矣況夫廣昌以盜敝四境尙墟南城以儉劇百需孔棘禦盜莫亟於詰兵裕儉莫亟於平賦邑之政有所先而令之才有所宜豈君相器使有防權而造化黙運有適會者歟𨿽然余聞明甫必善景川景川必善明甫治境相接聲實相通得喪榮辱相形南城有政越日而廣昌聞焉廣昌有政越日而南城聞焉曰善則曰將掖而成之曰未善則曰猶及柅之二邑之政交相師師則逹逹則治理罔不效君相代工精核吏治優異且有待獨兵賦顯名邑治當郡辟已哉余方隠度而明甫僚若屬祈頌言者踵日至余復何言哉有如此意期於成也有如此意期於成也明甫可餘言將有聞於景川矣

褒功錄序

韓侯過東洲夏子之廬論兵若旅樽爼可指獲也夏子善之曰兵孰爲功曰在將三軍之命也功孰爲大曰在邊萬世之防也夏子善之曰侯將種也有所受矣曰惟是先公奮庸轍不敏懼殘厥緒辱隨士夫後惟事文墨隨得有錄曰褒功虛首簡以累吾子夏子作亟稱之曰武哉若考宜食玆報只哉若嗣眞謂能子是故宗伯掌祭法司馬敍太常太史職紀載中丞禦史任激揚以疏則達以議則允以覆實則無異詞以譔次則確是謂僉同其曰褒功云者舉重也君子於是有遺善焉其後未可量也侯降拜稽顙曰先公有防吾子表之錄其行也已

送郡侯韓先生入覲序

比年予承乏選部逮事宰府實維邦人是私祈玆良牧乃屬韓侯維稔賢聲爲邦人預致私慶亦竊念之侯遼人也筮仕盧龍繼遷朔遷絳遷太原郡咸近故土單車就道未挾日而抵治坐於堂集其民人而理之若呼子弟僮僕不出於其家吾邦介在南徼灌莽之區虎豹魚龍之居長江大河斷崖落石之虞贏糧裹藥朝戒夕奔逾時而後至其能釋然矣乎越數月邦人至曰侯至矣殊不以南土之爲異吾邦人亦安侯若故吏也匪有政邦不知已易侯矣未幾侯以書抵余繹其意語若邦人言察其防若其書之言旣而予以憂歸侯不予棄時來往輒及民事應口而發發中肯綮每速予以啟益侯無所擇披而納之懷也若川澤之污也其無芥蔕於中也若日林雪滴容而消之也其見於施罷又若鞭風彍霆莫之測識有不俟日之終也余嘆服之然未能隠度侯之所以得此者逾年侯將入覲益振邦治乃以郡書屬余輩時置遷史幾上尋繹舊思究遷蹤迹懷抱欲寰海內而吞之者八九故搜奇剔怪盡發之於史是故曰良惕然悟曰侯之所以得於政者以此哉次侯所經周覽極騁俯鴨緑江越居庸窺太行望岱恆嵩少以超渤海逾河尋碣石逺近問鴈門雲中上谷之險沿濟瀆出淮泗放於江湖趨吳會入會稽以探禹穴歷洞庭彭蠡之涯以窮吾山澤之國幽奇詭祕之狀髙壯遐邈之觀於遷爲稱遷也發爲良史侯也發爲良吏其不然哉余方得此待有所發而侯僚友處贈役余致詞因以質侯侯以爲然否

敍別萬汝信

萬氏多賢也賢而顯庸於時自太守公始繼有仕時仕鳴太守公子也有汝信太守公之孫仕時子也然予得親萬氏之賢也自汝信始丁卯嵗汝信同舉於鄕齒最少仕時偕來畢薦事予因得識仕時明年戊辰與仕時同舉進士仕鳴以乙丑進士官刑部郎又因得識仕鳴汝信歸余亦有喪制汝信爲道主得謁太守公於廬辛未釋禫來京仕時已出爲鄞令汝信又舉進士予亦官刑部與仕鳴連署焉嗚呼何萬氏之多賢若是哉余何幸而親之若是哉故凡慕萬氏之賢者咸諮於予或曰知矣而未識或曰識矣而未親或曰親矣而父遺其子弟遺其兄叔遺其侄而孫遺其祖皆缺然也予輒狀以示之曰予見太守公若春谷澄淵莫之瑕纇而和气之襲人也若方屏端幾不事繢飾足以蔽而立者仕時也鶴臒竹瘦淸雅鎭俗者仕鳴也惇厖靜好茁爾蘭玉而持以介者汝信也聞者益慕而信予之能親也顧蹇劣不足自力資礪方深仕鳴調官吏部汝信又請告別予而南矣嗚呼人生親疏離合何足深惜但賢之而慕之益切親之而去之爲難仕鳴汝信亦自有不能已矣而況於予乎玆行便道省覲於仕時爲予祝曰願亟來使得親如仕鳴也抵家而趨太守公之庭爲予謝曰祭必先河而後海予固非忘其本者也汝信於祖若父益有聞將報仕鳴亦及予矣但事以時異而官亦寄也汝信來時不知予又當在何處

別宜學太史

昔人有著說難者說誠難於君也一諉之難則曰非吾職其職也則曰吾將有待相胥以黙而已矣有著行難者莫難行於用人也惟難於用或亦逐之逐任用人者猶難也而用於人者逐豈其心哉是故以黙爲道則天下無直士以逐爲髙則天下無藎臣無直士則气塞气塞則不和無藎臣則道敝道敝則不立不和不立而治者防矣是故說之難吾懼其難無樂乎爲黙者也行之難吾幸其難無憂乎逐者也吾友王君宜學職史氏一年以敢言見逐視饒平傳事攸攸以行尙若繼焉而未已者殆不以黙爲道逐爲髙識治理者重有望也故相率詩歌樂焉而別

贈羅邦鎭還滇南敍

吾夏姓受氏自會稽郡羅子邦鎭先爲山陰人山陰防稽屬也吾先制置君自仁和別業建昌舊爲楚國羅氏先補嵩盟籍古滇國也滇國之通中土又自楚臣莊蹻始邦鎭弟江舉進士吾濫主司且同業江司理吾郡郡多賢僚若屬吾與郡士人咸舉宗在編氓初同出也同治也同道也有師生僚友之義也有官民之分也江於邦鎭萬里別也鬱鬱懷抱可無以道之耶道者道其情也人之情也生乎動動則感感則有不能發而鬱鬱則陶陶則有必待發而詠歌作是之謂道邦鎭自去其鄕國歷五溪陟衡嶠浮湘泛洞庭彭蠡而至吾建人曰勞乎曰無也吾弟在也望懷玊趨越縱觀錢塘潮汐探禹穴望鴈蕩信宿山陰人曰遨乎曰非也吾祖在也是邦鎭情也吾知之人能道之玆歸循故道而鳥疾入而鄕國滇池橫秋今長安殆百十昆明已乎碧雞金馬神亦安在而天竺之使未已也半歷中邦知世有諸葛𨿽孟獲欲何爲者國威逺屆南服先賔撫盟壇遺迹所以雪百王恥者在斯乎忠文之墓未墟也弔且告曰中朝文學侍從有慕而興者不獨無南顧憂也是吾有寄情焉者邦鎭能道之否也異時次工在頂解櫝禮賔展捲端幾上必有知言者曰斯言也有一人情也有一家情也有一國情也有天下古今之情也邦鎭請謝之曰吾固知南之有士也可以見已

賀銀溪黃君廷貢六十壽敍

廣昌郡之僻縣也銀溪又廣昌之僻鄕也僻則窮窮則隘隘則宜防翳灌莽榛枿若無人境卒然號於人人曰某縣曰某鄕若莫知爲輻員中域或得其名亦莫究其所以爲有然而廣昌自國初卽爲聞邑何也有聞人也人之聞也二富則稱於鄕也貴則稱於朝也謂之聞也宜富於鄕弗賢焉鄕不齒也貴於朝弗賢焉朝不齒也亦聞也謂之弗聞也亦宜廣昌自憲廟先以貴聞者比肩出余自志載自錄籍自文翰制作咸聞焉而最聞者惟何氏最賢聞者亦惟何氏曰東園公曰椒丘公焉富而聞者與貴並然而賢聞餘者則自東園椒丘公得銀溪黃氏焉二公不可作余聞何從也自其言聞之也二公立言盈防牘並欲不朽余知茍非情也𨿽肺腑戚好不以一字假也而黃氏有希永希文希古者兄弟也東園公咸有言焉有愈敬愈宣愈明者兄弟也椒丘公咸有言焉或以年頌或以居志或悼志行而銘墜表咸謂其富而賢也余信二公賢者也其所與賢者信其爲賢無失也故余於黃氏聞之且日博識其子弟且日眾久定交復遂委禽好焉若廷貢君者防初識之頎然長薰然和禮亦甚度渾然直且厚不失其世守者旣而聞於郡有識君者曰君凡入郡境蔽匿蹤迹未甞中道而趨有侵侮語則疾避之若不欲聞者居然僻縣人也又聞縣之議君者曰衣無求華食無擇味遇僮賃臺輿輩詡詡笑語若俯而與儕居然僻鄕人也今年臘且生六十年矣而彊健若壯夫气滿色充啖胾飯兼二人爲常性不嗜酒瘉不任藥汁夜啜水或至斗冬削瓜如暑時必足乃已故醫卜相史論量之與凡頌之祝之私願之者必曰壽無量也比邑旁郡幹餘言以壽君者踵相及門余無以應但告君曰君先世多賢若希永愈敬公兄弟輩餘生不目其面耳其言取東園椒丘公言讀而思之則若與之摳趨揖遜於堂序而宴好上下其論議無幽明間也則謂諸公至今生可也他日有信餘言若余之信東園椒丘公言者則君之壽有涯也哉若曰余非貴而賢者也余私其戚者也將不余信則縣固有若何氏父子者言之否也故余於斯言有所感也而亦重有所警也

風木詩引

寧子啟道判南城簿亦旣再稔政譽蔚若承於上下弗以亟而厲循於下上弗以滯而尢且謙謙引過歸善於令懼或遺焉無負簿也夏子知之重之啟道先屬銓次禮修而惇樹偶端一冊於斗湖之幾展讀之皆風木之什又初捧簿檄時士友贈言也夏子異之爲引語曰夫人生防而學壯則以仕仕而筮之重仕也重則將圖所以仕者不曰獲上若何則曰治下若何不曰久次若何則曰超擢若何夫人言也亦夫人情也皆重仕者也啟道今不之然而汲汲皇皇以祿不及養爲筮仕重孝思之謂也是可以恆情輕重律之者哉甞聞子路去魯亦將仕也顏氏贈言則曰哭墓而行展墓而入其處也則曰過墓則式夫孔門傳受師友淵源可見之言者何紀皆不之及而顓顓以墓爲居行告者亦重孝也重孝則知本知本則永思永思則致敬致敬則崇讓崇讓則師善師善則逹政於仕也何有啟道斯情斯言無亦暗與孫吳合者邪禮曰有孝弟忠順之行而後可以爲人可以爲人而後可以治人啟道率是以往獨不負於薄而已哉

東洲初稿卷二

欽定四庫全書

東洲初稿卷三

明夏良勝撰

記

宋宗忠簡公祠記

正徳四年禦史謝君徳溫以風裁按南畿輔郡自北入京口首治鎭江郡方摘姦抉蠧而稽逸舉廢聞有宗忠簡墓矍然曰是可日沒於樵硎兔宂者防長吏捧故牘入謝不職曰甞奉議廟祀弗果君鋭意再請成之且曰因其墓不奪穡地工以徒庸費以刑贖而制取其備爲堂陽面橫四楹縱三之而節二之內虛如榭可置豆設齊容對越數席左右夾以室備戒嚴更浴東西翼以廡中露以臺而坎以墠足列從祭諸執事者庖廚瘞燎各有次夷庭髙門合二霤壯雅足稱表揚越數月告成君率從官將祀孔嚴定爲嵗格予聞而義之議者或謂宗公宜祀汴建祀非禦史所先也乃詰而辧之曰宗公汴畱守也間闗戰陣不克還二帝而賫憤以死地誠汴祀也然公神每依帝防塵於杭累表請復汴竟爲左議者所奪想公謫宦京口時經略素茹或以金陵重江之險可都也萬一誘衷悔悟汴不復去杭而就是猶可啚也生不能忘死不能去公卒汴而歸塟於斯也神亦戀戀於斯乎祀之以其神也況古者祀以附教天地以教敬宗廟以教愛忠者祀而貪者佞者巧令孔壬者一切邪族望風警去是教之也教之道自法始禦史法官斥邪職也此其首舉之意防議者伏謝君竣事以記屬予予以昔爲辧者告君曰虛石正俟斯言也卽以郵至其所刻之

重修江西布政司譙樓記

譙樓之設以時政也樓之上有防人之皷鳬氏之鐘挈壺氏以水火守漏是具五行之用以候四時在晝夜序抱籌扶服告於有政者亦足警也凡署宜有而況布政司乎司以布政上之下者宣之府若州縣下而上者亦不能越徑而逹寓官撫於是巡於是提刑於是王吏使事於是庖饔輿皂之屬於是責地主之禮流宥金贖補尺伍者於是歸之籍都司屬衛所稍餼衣械於是勾稽取給凡布政司然也而況吾江西乎江西凡政與浙埒而夷道尢孔自甌至自嶺逾自蜀沿湖湘而來或出浙之上而寧淮益國之封錯置分殿必預闗報度支又浙之無也政是以厖而擾厖則煩擾則滯司之長貳慮其時之難也寧無警於玆樓者乎故有之當陽面以負城隅而樓櫓右峙數不利更立左旁昻而伏之浮言胥定嵗久有壊道更不之理若有所呵防動罔不凶者予爲童納試卷時見之如是歷五試有名入與賔宴見之如是第進士服喪旣免法當易檄入闕見其昔時防雀所竄之瓦杙楹榱桶之蠧石甓苔蘚之蝕圬墁沈浥之侵丹堊之剝落者俱整然迎目攺觀矣時長則吳郡劉公貳則蜀江任公謂余適覩其成當紀玆樓之禆於政者予不文甞聞古之政修其業令攷其國職省典刑儆百工日之政惟晝夜有在也布徳遂賢斷獄固疆以飭死事嵗之政惟四時有也惟是不愆不伏而五行之用惟敍則濟五味發五聲民是以和而政以考其成也況修玆樓自二公始驅羣惑而舉數十年之墜迹嗣政者有類長也無惑無墜而政之時而成也益有自矣獨樓也防

新築劍江堤記

丰城治濵於江以雷煥得劍故江以劍名章貢袁吉臨瑞之水必經其壖而後入豫章以瀦彭蠡是江爲匯禹迹不及故道無回折眾流淙潨擊刺著岸乃善崩崩則齦齶之迹削崖剖甕割防廬而入江者先後無紀或曰劍𨿽去而遺光上燭夜幹星鬥蛟螭潛窟時起而奪其精曜亦能作怪妖濤益江之害也令是者咸知宜堤不曰勞甚則曰費甚不曰幹時議則曰吾傳舎也卒弗舉某年某來令斬斬有見乃曰前吾令弗爲也後吾令又弗爲也民其魚矣乎遂屬耆老召匠石而計所以爲堤者沿江之民踴躍聴令供役無避丁伐石於山斷材於林畚土於隆岡隠阜無公私之域餱防財用旣具基址旣略厚薄旣揣量其工而命之日趨者孔棘間投沈鐡使蛟螭不近而材者輳以矗石者壁以立畚者實之登登許許逹旦暮弗有咨者越一嵗告成延袤數百丈其崇如雲江流循堤而底定民以殿居者咸徳令曰令居我也方礱石請紀其績令適以事忤上竟坐以堤之費有浮於籍者遂解官去民代辯弗聴懼泯令也請益篤予曰是不可無記也江之害果江耶果蛟螭耶皆天也堤成而害息人勝之也彼令之害人也以一令而已天之害民以一邑之民而不能免人之害令亦天也是所以敗天下愛民之令也然予聞開洪州者有韋公築堤捍江功尢博也乃以笞卒之誣弗及辧而卒以韓公之銘白於後後之思公者曰非公吾屍入海矣故廟祀翼如也丰城洪州部也令去而思以不泯思之未已終必廟也若是而人之勝者大矣可以起天下愛民之令也故不可無記也愧予文鄙非韓記也

防州劉泰然先生曁配黃氏像墓圖記

宗子適逺載主以行禮也介子獨可恝然於親乎是禮文未備義起之可也劉生宗和肖父母像墓以便事且示永懷義起者耶劉在防族爲右腴畆千計僮指百計宗和父曰泰然先生亢其宗初業舉子伍甲乙塲以終養不克祿仕受銜而卒於京邸配黃氏從行哀毀骨立面炭隨殯於途櫬歸時宗和相兄長宗信宗樂曁弟宗用協志以成塟如制兄弟相繼以疾弗藥栗主之藏翼翼有廟溪毛泂酌之祀宗信子某尸之宗和惟家政是柄同事薦羞若素履無慮及有仕志來遊京國就木之地必重有感得通禮家而謀曰已祔之主不遷介子之職不祭載主以行不可脫然無慮而去非所以億人子心也遂繪小像並歸骨之岑潢爲圖冊而奉以周旋𨿽旅次告面如生凡滫瀡果實貍互泛醍之奉異於鄕有者羅致而品獻之怵惕淒愴有形輒展視若臨灌地居處笑語觸所思松楸垂防萬里一目固薙蕝而泛掃之若是者幾稔今終事將奉以歸又乞士大夫之能言者志之而質其成於余余未學禮竊聞之載主之制宗法也亦祭法也泯泯於俗士若治絲而棼者宗和此舉謂非主亦主也謂不載猶載也孰不爲廟孰不爲祭如宗子而非亢守介子而非固於古制重宗與祭之意兩無抵捂是謂以義起禮可繼也亦可傳也孰曰非禮也防然禮者訟之聚也必世以顯而徵故郊廟正於成禪代集於小同以韋孟鄭爲之先者宗和毋謂崛起創見假吾人之言以防訟議余固以泰然伉儷子焉以親而不有其名妻焉以夫而不有其躬是皆身有禮者將不必顯而後可徵也俟宗和之後有如成小同者則吾人之言出矣故記

重建布政分司記

郡故有布政分司正徳九年秋七月厄於火猝有庚議逸乃口至再逾月韓侯來典郡紱播告底定卽故址新之謀於僚若屬曰惟玆出政使者罔有攸居大懼協守玆土罔克諉於非辜顧時方絀玆舉集於贏公弗出亦勿奪於私越明年【闕】月戒事糾工飭材節縮萃止應時而取而足日相而旬往視時乃餼餼稱乃勞故巧者爭力者紓惰者墨者梗弗順者咸警厥度閱幾月遂告訖工時貳守何君以考績行司理趙君以召去通守張君陳君襄厥竣事南城丞張延芳氏只奉詢謀謁良勝以紀斯成良勝郡甿也分宜執役力旣見復役以言也其何辭然欲悉侯斷度之宜往而縱觀焉中爲堂四楹政所也故亢且麗楹廣筵有半修倍之前阿重檐曲倨而侈吐疾而霤以逺楹廣視堂修殺二之一左右翼以廡胥以牘卒以候者居廡凡二十楹楹修視檐廣殺三之二廡迆南橫絕以門門六棖廣兼於廡修殺四之三門之中各一道左右若矩中甬通於臺而臺髙於道盈尺修廣視堂而卑於堂亦盈尺道上跨以儀門修容而出入故盛飭擬於堂非示汰也堂之北聨以蓬屋而弇廣殺堂之二修視之牕幾維備退食以思左右蔽以耳屋屋各六楹居從行者欲錮之也故邇於寢室六楹修廣視堂間以圬垣便燕息也室之北爲墉墉堞可乘周於門佽之以棘防防也偉防斯制古之遺也乎自巡守之典弗舉而明堂之制遂湮沒不及致詳羣儒譸張各信所習舊矣今制以布政命官卽古方嶽布天子之政然長恆居守省會貳轄而下均勞出入分布於郡若邑旬宣分署以示有尊推原建置若古明堂於列國𨿽靑陽總章堂太室之制不必其備亦不必其似而猶以爲遺也噫意之所向信或過之𨿽得其似猶以爲眞𨿽似其一猶以爲全𨿽襲其遺猶反其初夏惇周彛莫之考識一朝而獲漢鼎將不以爲重器者乎𨿽然制之遺者抑末也君子思稱其服矧厥居將有求政之遺者吾侯他日之責今日之望於上之人者也謹記

銀溪橋記

南條山自粵而閩嶠入吾郡境聳然而崧以大者曰血木嶺嶺據今廣昌縣爲最勝橫絕東南屹若屏蔽廉利磽確等樹劍防百鋒芒寒櫛比立故一名牙梳障土老石頑路蹊盤旋前往後失壠岡復摩仰壓頫墜鳴壑萬雷喬林億矛時或黯然霧飄然雨跬步拄掌朦若無所於覩故郡名山凡數百十咸以嶺爲宗糾靈育气故老云多寶藏卒無見焉有泉百餘竇循麓出出異他淸澈眉須可鑑是曰旴源旴從日旦之象也明之諭也離奔坎行斗折數十里勢悍駛或澒洞射擊或組織練帶或擁石而下或束峽飛灑驅潮捲海其聲如響佩環如鳴球大震林谷撼嶽如吼虎直下數千仞至桂湖凡七折而燕石橫澑渟滀不異離竇時故名白水又名銀溪溪上下舟行失利破沒淪溺恆有之來往閩粵人每曰陸便宋李居士邦跨溪橋之是大義舉紀其事者凡數家元末橋圮記無傳遂失橋故處治間掲婦樂於溪與銀溪會流處作橋廣若干尺修若干尺礱石維密維砥櫽金維實登登聲逹逾年乃成費亦凡數百金鄕人義之沿襲故名亦曰銀溪橋云比余載筆志館黃生選李生宏與焉爲余道樂事且速余記余頷之旣而免喪訪親問故舊館谷廣昌再信宿探幽索奇道銀溪立馬從橋上若夷途舒望嶺障奇秀在目睫遂不欲往步而殊勝納爲已有者八九亦良便之而甚樂之二生申請若初余亟諾之曰宜有記也且曰樂先是於學宮作靑雲樓費與橋稱近斥資營司馬公墓封倍初焉余益賞之曰有是防有是防是可謂善用其財者矣余甞謂血木嶺峻而爲郡宗風土神气所會非奇物能獨當而又無見焉必有見於人者而旴源之感實多陰秀是宜有女賢如樂也防昔太史公傳巴寡婦謂其能殖余記樂事善其能用樂選賢嗣曰璵祈以傳樂者靡不至橋斯毋壞不然故橋安在防獨余記足恃以傳若巴婦云防

夏氏家廟碑

良勝拜手稽首曰嗚呼君子必先重本知祖之爲尊乃重重在睦族族自祖出宗爲大是故相厥宅肇營於廟廟時厥祖位族胥以祀曰宗子在有弗貴焉有弗賢焉有弗老焉廟秩有文天子七廟諸侯五大夫三士二庶人祭寢曰時若觀徳敍庸凡今之人曷敢匪望幸備天子使令是作元祀良勝曰嗚呼幸防吾夏氏多前聞人徳庸乃丕不敢知曰澤其延於玆今稽若制置公貴遭時喪亂允義於王弗底績其在季逺公實有隠忠世濟懿猷咸弗克譽終先民有言不贏其躬遺其後以丰玆惟先公祜集慶鐘畜爾徳時奮於庸食祿五品作廟攸恭歷年不永良勝稽顙曰嗚呼恫防恫防志賫禮格徳亡否在其忍弗圖爰度於宗爰相於基爰卜於旴黎之壖乃食吉天降厥彛余宗矢棐於成相力越資則經營維嵗丙子越八月乃以庶宗攻工庶宗丕作用書命圖越明年嵗丁丑三月諏吉成位羊一豕一肴修旅陳用毖考祀於先祖先公面稽古若克視功載載祝載嘏載享載燕良勝拜手稽首敢告庶宗曰玆惟我宗比介廟祀卜休恆吉匪餘一人是貞惟思前人有以貽厥後乃有祀惟知後人有以克篤承烈乃成祀冀今之人所以貽後若前人糞後之人所以承於先若今日有夏宗祏其永永於世嗚呼本盛其末必茂末芘於本罔不滋庶宗合祝曰懋防懋防其在玆牲石具麗願有警詞良勝拜手稽首詩曰

夏以國氏系延於帝維帝燾王天成地平萬世攸塈有封有陵塗山會稽爾植爾裔惇若本支曰杞曰陳夏侯少西若木其枝若路其岐並食帝報代若新造值宋之季古旴是保迄二百祀實宏以肆聲光聿生徽懿孔嗣維余先公文具程章武略海邦潤枯起僵有奕有光沿制作廟遺祿備器天完美禆成再世世克欽承廟屋翼峙在旴之涯在黎之涘陟降旣舒籩鉶靖嘉以報以告曰念爾祖賁翔而下作夏疇先禮重始遷奪宗異宮四代自公分至維奠祼祔畢獻似禘似祫義以起旃享物維偹備用有常曰昉圭田田積祿余乃廩乃庾曰族多艱維時之須詎曰家殿希文是憲親以恩聨宗以義顯敢告宗人以繼自今立家立事是所是似曷其柰何弗防於祀啟

謝益殿下第一啟

謹啟爲謝恩事今月二十八日伏防睿恩憫念在疚特輟珍饌盎齊遣使就廬賜以存問百拜登受感激不勝自念菲才涼徳食浮於人而不耕多獲菑自宜及不卽殞防延禍先人瘠毀奄奄苫席待盡誤辱加以殊禮抱愧倍於恆情爲此具啟稱謝以知

謝益殿下第二啟

良勝離索疚居哀瘠待盡近涉浮名不棄斥於知舊猥投艱大濫次列於編摩寄迹孤零感時益愴仰荷睿恩禮問垂及心維口頌登薦拜嘉𨿽盛徳邁河間罔遺一介而病駒厄轅下難任千鈞爲此具啟稱謝以知

謝益殿下第三啟

謹啟爲謝恩事正徳十一年十二月十九日伏防睿恩賜問艸野怖驚圭篳騰耀庭瞻百拜徒貌恭而迹涉虛文簡綴一詞輒心慚而莫形眞徳伏念良勝湣凶多疚毀瘠易衰堊室近昉於拄楣繯絰未脫於苫塊趨朝展慶兩莫致尊而上味名醪數推逮賤𨿽犬馬亦感恩私顧禮法有所拘忌仰惟殿下敬學時敏謙徳日防景福斂施於一方令譽稱先於列國良勝幸懷一日之安重荷百朋之錫無任感仰之至謹具啟稱謝以知

謝益殿下第四啟

謹啟爲謝恩事蓋聞之禮大夫有賜於士則往拜之今王爵古上公也良勝方爲疚人尙不敢齒於士類荷垂禮四及於門實爲醲賞當是殊恩然竟不能躬致謝私徒托楮墨以塵睿鑑誠以衰麻弁冕莫成相接之儀而咫尺威顏不盡遙瞻之頌更祈徳宥益仰賢名臨文感愧不知所云爲此具啟稱謝以知

進書朝見啟

謹以錄本太平禦覽一百卷隨朝進者良勝自結髮從學迎馭淸塵之道壯圖入仕瞻顏拱極之庭每思先帝軫念遐方分奠賢王益貞元吉揄揚莫旣覆幬若私良勝以血屬喪具凡七舉而先後家居逾六年每拜嘉於晉錫托感謝於虛文玆當釋禫用啚執贄顧惟古鑑於今方冊具在而誠將於物珍異無從専圅故典冀助新聞式昭素徳此外更復何求少厪淵思其中或自有益緣是書鉤探多屬內祕之藏而襲謬承訛莫究魯魚之辧闕史自解寡陋可占尙祈睿思特垂鑑正豈獨資討論之便且將禆治化之隆使前王盛制信謂可傳而後學宗師美斯無斁良勝無任懇祈謹具啟隨進以知

謝益殿下問安啟

謹啟爲謝恩事是月朔日夜鄰弗戒火延及敝廬不徳良甚宜在譴戾與墜先業者等禮稱焚其先人之宮者三日哭豈謂自亡其貲實以不克世守爲懼爲辱重荷睿恩垂念感激不勝比以惶惑無狀未能百致稽首今旣小蘇力疾具啟稱謝以知

謝益殿下賜歷等啟

某年【闕】月【闕】日伏防睿恩賜以寶歷醫書黃香紫錠下拜登受揣分不堪仰惟殿下隠徳弗耀至仁無名𨿽成王徳性自系周室之安而河間禮樂欲補漢廷之盛良勝昔在布衣今居苫次朝慶未舉揚厲何能方虞涼徳見疎遽意厚貺疊至明歷法以節陰陽欲稽邵子玩方書以壽夭迨進宣公淸香可擬佩蘭金錠似逾面藥大端欲補方寸之無丹逺播第推仁心而有濟俯躬百拜鏤骨終身特以衰服防防尙治兩襄之政舉故朝班肅肅懸知一拜之難行謹治短箋仰塵睿覽伏願殿下所寶惟善當弗替於始終所愛惟書乃敢資於萬一良勝無任感激謹具啟連書一種隨進以謝以知

東洲初稿卷三

欽定四庫全書

東洲初稿卷四

眀夏良勝撰

書

答王時芳給捨論治盜書

公移之皆而嚴使有人心宜於是焉變警集之餘戰气自倍矣奏疏又允於時議其間婉而激懇而不疏最得古人臣告君之體所謂儒者作用自別誠然也但字字敲琢必步先轍容或有意鄰於晦而詞弗遂要之別是一家文字眀白簡要而昌大之气爲主相知責備之論當不以洗垢索瘢爲訝也幸念幸念盜源之窒更期深究僕亦嘗苦思一二未敢以聞於人以吾兄當事而不以聞則亦胡爾思也今人心之思盜者十之二三而免罪免稅之令猶下人孰不曰吾不盜也試爲之盜不吾仇也急則來歸焉可必生矣復吾三年官府居鄰不得擾吾以安枕也資益殖自非有恆心者未信其不樂於盜也今但二三已乎賞格之行在邊徼三顆一級其恆也覈之者謂甲折之而乙功之則有也其徼外形狀自是可驗保無他矣行於治盜盜亦民也覈之愈嚴飭之愈巧啟人多殺夫民者或坐是也況古者命將不從中復而賞罰上下皆專制之是足以驅人也彼偏禆將卒冒而忍者伺其便而殘取吾民焉積盈其數吾可以籍於上而賞之固有也初若非將爲之也故曰重賞之下有勇夫是固將之賞也今若是欲將令之行也難矣夫驅民於盜者若此誘人以殘民者若此而制將之不足以有爲又若此盜之平未有日也又況功成而後議賞皆制馭之微權也如開國成家小人勿用𨿽欲不用小人得乎曹彬不拜使相𨿽欲不拜得乎王言敷布一有不孚非所以示信於將來若必於信按籍累官不知何所紀極祿食之濫又足以貧吾國國之貧民有裕者乎是又一大盜源也體國之懷不厭覼縷轉移之機尙有可致力者否也深惟吾兄平生舉動在此一著防所見則已如有之則當自效不敢諉於愛莫助也幸鑑幸鑑日來憂瑣縈牽文思就荒隨意錄防首孤帳中可發一笑破寥落且以慰逺懷庶知同輩尙未日委於吏俗也演之憲副素以知兵能文名家不知在事何如僕向吳中拜風采不能通問者屢年洽論之餘幸一及之並以就質必將有以可否其間又因吾兄以教我也蜀中風气日異宜加意調攝爲朝廷自重知與之私不暇論也

答圭峯先生

宗社之計方投而鄕國之念又種種司馬主之鵝湖先生翊之成謀必矣眞後世之利也承諭歸老最爲髙致以某之見或以時未可去亦非可去之人耳古之欲去者必曰知防防者動之微也今如去也得謂之知防云乎其得去者必曰今而後足爲淵眀也然淵眀旣去文仲之變防移晉祚一令之去固無大系輕重也使宰執盡淵眀也如國事何戴頭來者某固知事有窮慼非奮激不足以動聴然而大臣宰相之言自有雍容一堂气象狄公祔姑於廟非不知廬陵王立而武氏亦無祔廟之宜典錢惟演恨不於黃紙押班何如人也王曽太子安則劉氏安之言或假之爲道使二公之所爲者盡非也某則不敢云爾也然某亦非欲茍祿而軟美以諧人者但先生舉動天下後世視以爲則必天下後世無絲髮可議而後安也某知先生事浮於言者故先意輒效狂直如此

奉徳洲老先生

比年獲禮門下更辱藻飾拙制而額字大書借重足以昭逺感激無任亦不能自諭也嗣是百爾追逐人後負教負望赧於馳報繼以降割孔殷連遭喪事苫居毀瘠外事盡廢又恐心憂種種輒發於詞益瀆長者之聴坐此深罹於咎萬萬也初官西署故步遺矩式昭積案徒卽事興思欲踵一迹而未能前近得調命鼎足故折餗殆覆矣遺辱邦家尙勉以圖湔洗深惟長城倚重荊襄巴蜀不知去後橫潰如何臺端獨坐延目以作風紀而鄕人來者恆云欲老西湖之上故久不促裝聞之莫不曲距皆踴不但三百而已蓋聞隨時顯晦固一大議論而愛身存道者君子所予獨不曰屯難之時君子以經綸乎以存道爲名爲已則然也以經綸爲責者爲天下也天下之士則固以天下爲心也一己利害或不甚計如使梁公憤時先退則廬陵王之演唐祚誰其任之昔召公欲老周公畱之有周旣受命我不敢知曰厥基永孚於休若天棐忱我不敢知曰其終出於不祥識者曰天命吉防之決實主於召公之畱不畱某亦敢曰主於閣下之來不來也夫古今之爲人臣者孰不曰周召云哉是所深望於閣下而宗工師讓攸存又不敢盡疑於夫人也若夫有所師法伊邇則眞鄕後進之望不特良勝而已謬言縷覼惟容而采之甚幸甚幸

奉圭峯先生

逺惟歸席向暖脫世累人自是怡曠垣弟日侍課益光前聞人蘭茁又孫可弄必預知能世其家樂事種種修復磁龜勝槪以俟讀佳制者按圖本索眞迹無嗛於懷也向謂瘡痂土炭之嗜其然哉乃珍奇大嚼令垂涎者求故鼎而染指弗得也時事日見就下北敵睜目欲舉雲中鴈門而吞之江右孽種鄰封未足爲壑而奔潰四溢尙恐舊防無用而棄之蜀盜勢孤弱當日報殱外寧內憂誰復敢昌言之哉先生天下之慮恆耿耿詎曰在家不知乎巡按李道長趨向甚近古最知尊仰相見間可與言也良勝弗類逐逐行隊中茍祿而已家人弗解初志艸艸就道使歸計欲遂而已柰何柰何追思昔所云者竟付虛談甚愧甚愧敬所先生日侍左右鵝湖先生間一見焉諭以動履之迪爲寒溫耳並報

柬舜弼太史

喪禮之廢久矣自吾舜弼乃克復古初孺子哭靣墨不及一外事卽奔不限百里吾所見者如是次不離位寡相見歸則倚廬如初喪不作浮屠事吾近所聞又如是故相知往來道吾舜弼事者吾甚樂之夫言喪而樂豈人情也哉哀之極乃生樂也吾每哀夫夫喪也或致則生或致則死嘉容飾事委巷所不爲者夫安得不有吾舜弼樂也然亦因是追咎吾喪吾父母也未能若吾舜弼也是樂也亦以生吾哀也祥琴方戒讀禮之外無餘事禮經之失序古今學者每有遺憾是則有望於吾舜弼也其他世故俗累種種有懷非可瀆時也幸鑑幸鑑

答吳都憲論邊務書

邊警日靖孤帳中尙思理防故物示之休暇亦將體宜爾故澶淵飲博而上下恃以無恐非執事素茹經濟安得有是作用昔沛國謂眀道於行師戰陣之法無所不講敵國情狀山川道路之險易邊鄙防戍城寨斥堠控帶之要靡不究知是謂通儒執事素號師程氏學玆特見其末時也邇者承諭兵弱糧匱勢有可憂誠巧婦不能以徒手炊也但勢窮則變變則通𨿽天地陰陽理數亦必有是機軸而後通可久久之道必使之不倦而人宜之故變而通之存乎其人方今如執事人也疇曰變通非其能事也耶生末學何所容喙然居常論議亦謂天下事無一不當畱意執事鄕曲丈人素不鄙夷有忠之責況朝廷方倚重若長城百爾經略又扼吭拊背心腹之衞也使有寸長可以效忠於執事乃所以忠朝廷也敢不盡乎然爲今之說者莫切於彊兵兵本土著必募之募之必練練之必養養之資惟芻糧乃峙其裕也轉輸之有度召買之有方耳然聞昔之輸者納之獘非一也昔之買者出之獘非一也狡猾恣髙下之姦權貴擅公私之利積習其訧而效之上下交困由是虛外事內者有焉奪彼與此者有焉節下縮上者有焉僅僅支撐聊且自蔽若懸磬之室坐一窘人不克完衣飫食敢望其波及乎是固養之無具將有募之而不應者孰有斬木益兵而練者乎所幸部落凋殘弗震驚吾師疆吏日安則弛然臥矣淟涊卒嵗旦夕自計累資及代則曰莫予毒也已轉盻事若於已無與是亦我躬不閱遑卹其後也君子以身任國計如是哉如是哉故愚謂失今不爲之所他日之憂未歇也是在執事通其變也變者常之反法之初則常也中而獘則變變之極亦常也以其變於常而變之故亦謂之變是變也乃所以爲常也常固反其初而是已則謂之通通則人宜之趨之且不倦久之道也兵弱糧匱足爲執事憂也哉前輩有論充國逺圖方略必魏相內主之乃克建立執事之所遭又然也此愚所以厚有望也古制云五大不在邊今不盡然吾君與吾相之憂亦隠矣執事其將有以釋此也哉若夫地裏逺近夷險之狀種類彊弱之勢其出沒之蹤迹鬼祕不能遙度竊願有所聞也執事幸毋曰是非爾書生所知者

答李空同書

方今以文行名世足爲海內人物低昻者秉鈞則若防翁在告則若泉齋退休則圭峯其人也圭峯鄕丈人也良勝少侍焉因語次及往年抗疏申救甚切知有空同慕之已已旣而罷去旋而復董江右學政爲鄕人私慶曰有師嘗以慰圭峯也筮仕刑曹吾師泉齋召入爲司徒親教如初出品士亭翫竹之什命同防士和之良勝序之又自慶曰得附於空同後時聞若虛之構泉齋矍然失席曰何以有是於吾空同也繼以汝華以獻臣紛釁連禍防翁以良勝在屬或進與言曰若官臣也若苦節人也若天下士也何以有是也卒之議者如蝟聞輒異附和之未厭也良勝益懼海內之士疑吾空同於三老也與天秀輩諭及則太息不能人置一喙以辧之可若何防欲作書訊爾所以因憶邢潞不通書問謂往來不熟不可先意結納是亦先賢守已一段法度乃已日者自仕鳴惠及洞志並得讀答友朋書札意空同亦或以良勝可與聞是退而圖以復於事理之顚末曲直較然眀甚可無及也然性不習佞敢以聞於師友者瀆吾空同亦不自知其可空同謂之何哉夫天下士之所以自立曰徳懲忿窒欲徳之修也忿者恨也必不平也若欲豈必是貪欲有不平則忿忿心熾則欲上人忿欲行而徳罔滋美哉空同一念猶未忘乎忿之甚則怒怒如以類焉已亂也故曰君子如怒亂庶遄沮空同怒也或避或囚或棄欲遁去皆廢其官常而角知巧亂其少豸乎曰敢於任怨曰能與禦史鬭自夫人言皆難事也自空同言似有英气在先儒謂英气害事固不願空同以是右人也若曰憸邪曰假手此政不須辧亦不待辧也假之云者議自正詩始以汝華發之牢未可破久則定憸邪柔媚之尢剛毅如空同誰謂似之傳曰髙者有崩道也是宜空同有是也汝華未有故也得之泉齋謂其下獄時贊畫周司徒有救狀於廣於江右持憲得允名獻臣剛亷犯彊禦屢折不回圭峯友之防翁論薦之必可人也以若虛故自空同敗名是或以重空同議也獻臣疏至不辧而請去是則所以爲空同也不知汝華空同宜何以處之也吾江右守臣重足久矣至是橫潰不爲之所則人不曰空同直也汝華麗於法也彼有爲爲之也今而後百易守臣難乎其爲立也𨿽曰汝華積怨觀釁而動者非朝夕故也不意釁乃自空同作今之議謂空同假之只恐後之議謂有假於空同也是故有望於空同者不淺也道夫勤甫出京時舉相爲謀者所見略相似必先得於空同矣信也則何辧也已昔程子在當時不曰惡其姦邪不假詞色乎不曰徧謁貴臣騰口倡亂以償恩讐目爲五鬼之魁乎載籍中不知有辧詞否恐寡陋未及見也闗中之學本程氏空同之故步也近與徳溫極論謂空同母求是毋求勝惟引咎而已略小嫌存大節足以崇國體而忤邪心爲正士之所歸也徳溫曰文璧敢謂勇於受言無若空同者𨿽在文璧不遺也願以告子實來又曰空同有曰崛彊如桂華終身敬之良勝冀桂生之見容故效饒生以有言也斯言也固非與空同異也質之防翁曰可俟別錄於圭峯泉齋左右未必以良勝爲異於空同也空同以爲異也乎

答鳴殷掌科

別久地迥慕益眞切屢疏在牘時取而縦觀之沃爾心目躍然亦與之俱而遊也不類備貟劇曹以疏禦繁殊覺冗擾防欲裁問竟以是奪辱不夷且咎諭以情實領略維防而當事諸公皆人子也極欲成之然有令兄在故條格限之也大端議者有二今玆之正之厲負直气者晷漏之不保全之是也畱都重地匪一二正气以先之倫脊之言若罔聞也是故防國是者之微意也惟執事念之

答胡憲副

良勝迂拙自居未獲遂四方之志於天下奇士每以不及多識爲歉歉然於執事則心賞而神交久矣比年徳成同署刑曹甚悉心曲忝側銓司而總戎之寄有歸一時同采以得人爲慶良勝爲鄕土私念若恃防之制水可以無恐也春來饒徳溫桂子實共話移夕則尢悉規制動爲逺略而恢度進人於善有未之前聞者敬仰無任然卒不敢以牘自通恐幹憲度之貞固非敢簡略以自外也日聞追逐叛民生我邦士茇捨起懷報徳無已適使者至云癙憂以病連椷俱下不能終讀走告防翁雅諒髙志重以圭峯決非率意言者但曰一人病何如一路病耶語塞而退要之惜才終欲全之當軸大意但借冦之私良勝與仕鳴鈞有責焉惟執事念之則邦人之澤日以沃矣歸徒亟艸艸布復不盡欲言

與丹徒令桂子實書

吏俗擾擾性復簡拙寡相知知亦不獲頻相見見則或開口論事於當意處惜不使吾子實聞也否則曰子實在不若論也子實於吾亦若是否舟次奉歡太孺人尙有餘力子朴徳溫難兄益友論議當益精確吏土去二泉先生所且邇舊有師程故於理人術極切當節用愛民四字可以無愧昔時連牀夜語鑿鑿行之儒者作用政如是相知責善之心良用慰藉第曰有所聞恐道言不足信據之友道知必言言必盡足信與否不暇計吾敢以是望於子實知子實亦以是望於吾也故就所聞相與論之言者曰事上之亢遇賓之略而已以吾意料子實非亢且略人也以濓溪吏合州趙公以威臨之至守防乃寤執其手曰防失君矣知已之難遇信也若王貺受拜及論大畜方欲納拜時謝用休問當受不當受伊川曰分已定不受乃是受不受在君貺更不復言濓溪當拜不當拜必有說也眀道令扶溝巡閱使者虐甚諸邑競華鮮供張眀道獨以靑帳備之使靑帳亦不備亦或不是眀道意也子實居常論議欲闚周程門戶似此小節目處必嘗理防得矣疇曰有是哉然反而思之富文忠何如人也議者謂其處事未免有心慮子實於有心處未能克去兩端交惑憒憒數日尋復折之以理先正有曰言禮必及分言分必及禮易以成天下之務終始是个時字故緣人情可以興禮樂若賓至而闗尹以告候人爲導具徒詰姦積薪監灌展車陳芻賓如歸也故上下莫不懷愛如使周禮秩官之制可廢是周公不足法也以吾寡學不知事素避子實三捨矣持是說未能自信質諸仕鳴仕鳴愛吾猶子實也其欲有言於子實亦猶吾也不知子實然吾言否然之而攺之可以相期友道之近古矣若曰持之旣久未可率易非吾所望於子實也禮曰可繼也可傳也惟子實味之所聞失眞並所論有可商量毋吝往復若吾骯不諧子實當孔道所聞必不止如吾之聞子實者雅不夷吾必有所示眞切眞切道迥懷多恨不及靣話之是用臨書惘惘

柬韓太守

良勝稔聞執事以文武才略號於人人每讀薦稿將謂其描畫有未盡也曰者郡章失人防翁先生以良勝在屬吏必爲邦人祈良牧乃簡授之執事千里寄命其恆也若重罰坐困之民烈熖中思一勺之潤邑無完堞黠盜嵗且至驅馳以虛挈所有如寄鋒鏑之餘暴骨在野百爾癙憂徒抱膝以吁今恃有執事而同采諸君子分職惟恪趙先生淸雅而文又必有所濟相與以有成也計視篆未久猾胥豪必已削迹而善政日舉又繼有聞則將謂邦人自慶矣防翁先生亦以有光奏剡爲望也故不諒淺深言輒及此亦任重而期之必副不在深罪良勝以簡拙寡諧家人或弗緝於度凡可相益毋吝數示尢感尢感

答余徳輝論皇極書

辱教始終數例凡十二三十乘之加倍還元一布算而得誠直截可領略亦是數家要訣恐有卦理尙費商量夫卦始於幹數始於一干一變夬再變大有三變大壯四變小畜五變需六變大畜七變泰爲元之元卦一乘十二再乘三百六十三乘四千三百二十四乘一十二萬九千六百五乘一百五十五萬五千二百六乘四千六百六十五萬七乘五萬五千九百八十七萬爲元之元數幹初變夬是生兌故防之元爲兌兌初變不自兌變祖乾也故曰履七變至臨而兌之爻變盡運之元曰同人乾之離也七變至眀夷而離之爻盡世之元曰無妄干之震也至復而震之爻盡嵗之元曰姤乾之巽也至升而巽之爻盡月之元曰訟乾之坎也至師而坎之爻盡日之元曰遁乾之艮也至謙而艮之爻盡辰之元曰否乾之坤也至坤而卦終凡幹七變七變相因又七變故七卦之變皆幹變也此八卦相蕩方圎圖所以作若七乘之數又七乘而各自爲元故元防運世嵗月日辰之元其實不離乎元之元也據所論次若卦自爲變數自相乘恐亦未得天地妙處若元之元七變以十二乘大畜得泰至防之元爲履非履別立一卦頭要皆自泰中來履又該十二乘之中間又脫一三十乘之之數天數三地數兩天乘乎地地乘乎天天地相乘故十二三十反覆相乘缺一不可愚意泰之五萬五千九百八十七萬數仍以三十乘之得一百六十七萬九千六百一十萬爲履然後以十二乘履它凡一元放是庶見一元之气周流天地循環無窮乃盡萬物之數若夫易本陰陽二畫乃布八卦皇極五數卻以四成之曰元防運世日月星辰之類皆四數也然四加一倍亦爲八故旣曰元之元又曰元之元之元之元也似此連類未能縷數獨以數起卦若一爲幹十二爲夬無疑矣至三百六十爲大有則自有難防意處吾兄覃思之力深矣必有獨得幸毋吝教我

再與徳輝書

因餘子究極數理艸艸作書復無益萬分於余意亦非書所盡也故有後語知餘子必求於是不厭娓瑣人或曰履必自泰數乘之乃足然則防之元數卻以十二爲祖何不於泰履數上更加於無已也余且取譬之卦者天地之气也數者嵗也嵗盡復有嵗天地豈有防處气一息非天地矣若嵗則去歳名春夏秋冬今嵗亦名春夏秋冬不聞有更名者春夏秋冬以生長收藏萬物而名也所以生長收藏萬物者非嵗也天地之气也天地之气亦非以去嵗生長收蔵者能作今嵗用也如人口中吐气晝夜不息非是已出之气復入人身來更出爲气也然則何以不息呼吸者气之元也故天地之气所以生長收藏亦呼吸之候耳候有節生則不息不息則久若人則呼吸自有失節是故夭折使有叫號盡日不休能浹旬者蔑矣故气之生長收蔵一卦之吉防也气不能名以嵗之春夏秋冬名之卦不可測以數之算測之嵗可再運而气不可再用數可中起而卦不可中防也是知數者取卦之芻狗也卦有吉防數之吉防何如也故邵氏之學主乎卦所以爲理也學邵氏者乃主乎數是數而已矣𨿽然履亦應乎十二數者是十二數一也旣於元之元爲夬又於防之元爲履豈一數而二卦乎曰然此正所謂天地交泰處幹初變夬澤在天上一反之而天在澤上爲履二卦總只是个乾兌上下耳故十二數可以得夬亦可以得履也他如三百六十數在幹之變爲火天大有在離之變爲天火同人雷天大壯卽爲天雷無妄風天小畜卽爲天風姤水天需卽爲天水訟山天大畜卽爲天山遁地天泰卽爲天地否數固有相通而不悖焉者也是數可分爲八卦須合爲一乃見太極道理俗拙無狀偶及輒欲劇論然亦擊缶以待金石之鳴和而成聲耳於髙眀意見有所違戾毋吝往返

再答徳輝

細讀來教剖析防眇使埴人遽可得坦途感甚感甚答云非有髙見一悟至此又云非果有所見而無疑尢是謙益大好意思疑則無疑之地也顧蒯菅弗力於學失親師友於所疑處一莫能辧辧則又生疑也敢曰益之云乎然此等講學友道僅見不可虛負更綴前說以畢取正河圖之數天一地六地二天七天三地八地四天九天五地十天數五地數五五五相成積爲五十有五其實只是个五數洛書戴九履一左三右七二四爲肩六八爲足八卦定位而虛五居中曰數従中起是固數在卦先然尙陰陽無定位吉防無定名使數便有吉防則卦亦可以無作故聖人畫卦因圖書有感而象之耳夫卦以數生故可以數測非謂卦可有數可無但欲歸重於卦乃見皇極與易爲一也邵子曰一分二二分四四分八八分十六十六分三十二三十二分六十四此正所謂加倍法七變復貫之宗也故云數可分爲八卦須合爲一泰之下補足三十乘之一數以生履祝氏書太極圖數後亦嘗發此一段說話極取之謂其偶有獨見至此不可以數少之所教判然別有條理而其實未嘗不混然而圎融得之矣主榦之說自方圎圖中來乾兌離震變至坤而順曰已生之卦數往順也坤艮坎巽則爲知來而逆非謂自坤逆變之也蓋未生之卦也曰未生而逆則生之固自順也如以幹爲卦母左旋自震而止於坤右旋自巽而合於坤巽之生也始乎姤姤依於幹者也圎圖折而方之卦橫生者乾位東南隅而東方之卦幹以上曰履曰同人曰無妄曰姤曰訟曰遁曰否聨屬爲生卦皆自幹而變者也本義曰一卦可變爲六十四卦以定吉防則六十四卦可變爲四千三百九十六卦故曰元防運世嵗月日辰所六十四卦皆幹一卦之變也是故幹爲卦數之本而皇極天數冬至起泰地數驚蟄起泰人數大寒起泰物數春分起泰不起幹而起泰非背幹也尊幹而避之也乾對坤言則曰兩儀配兌離等言則曰八卦而圖書一數幹應之固太極也皇極元防運世其卦均也至於推演則置元而不用政亦爲是在易之筮謂去一象太極是也幹不用泰亦幹之變何以爲數始泰所以生履爲兌用交也皇極用交謂天地相配如陰陽交遇父母化生而後育萬物以有吉防故立旣濟圖謂之天地交泰上交乎下下交乎上故曰交若曰天中地地中天陰中陽陽中陰謂之藏則可謂之交恐未可也彼以無形之理言此以有象之位言地在天上曰天地交此眀徴也不然若兌離震亦有陰爻何均謂之天卦巽坎艮亦有陽爻何均謂之地卦乎至謂邵氏之數以取卦自一至八上下貞悔反覆爲用信然矣但朱子又曰其位在乾一兌二離三震四巽五坎六艮七坤八在河圖則乾坤坎離分居四實兌震巽艮分居四虛在洛書則乾坤離坎分居四方兌震巽艮分居四隅則自一至八又若卦次之位非卦之數也是誠有不可知者而云若不用算數以卦測之𨿽顏子聰眀亦無下手處此良工苦心之言然皇極未布數之先未聞許多細數春秋戰國間爲卜筮瞽史學者亦指可掬豈盡顏子以上人乎祝泌亦云康節之書悟者又於置算之次易差今附卦在逐年之上不必布算而得之泌豈有甚大聰眀亦知其要領焉耳觀物吟云上下十二萬九千餘六百其間三十年皆如身所歷邵子亦不須算到滅沒處而後知但推極之有此數名而已然而後之學者論及則苦於數至諉於絕學是亦有自歌曰用卦不用卦須向卦中作及至用卦時用卦還是錯此蓋輕卦重數之原然其本意蓋變卦變爻以取旣濟而歸掛一之說非謂卦不可用而役人顓顓於數爲也弗類擾擾吏俗殊無定向更乏主靜工夫輒摭陳言以塞厚責有罪有罪惟有道君子致力根柢凡有得焉不惜涉筆以須定論良勝何敢云爾

別防翁老先生致語

良勝哀瘠無狀待死而已然以犬馬之心尙未卽泯滅敢布數語以報知遇國本定議惟長惟賢不世之功在此一舉緣江諸郡以達畱都典兵司牧尙須方嚴統馭之才足以迕邪心也良勝伏避艸野首領獲全不勝瞻企祈願之至

奉報泉齋先生

良勝不肖每有不耕之獲菑自宜及而每延於先人玆聞毋赴扶服奔歸方見星而行而捨非敢進謁尊者期也亦以先生所以教不肖者在是輒敢自信通刺門下而已種種多懷哀楚梗塞不能遂於詞幸左右垂察

答圭峯先生

良勝才薄食浮望輕責重而任情以速怨與謗惟天降割及於先人而罪躬尙能事饘粥豈云能禮第夙負所教不足稱官常而師程卽邇益懼益愧圖稍稍刑家表閭以塞厚責以蔽往愆又以浮言胥動不自審度輕於一出追悔無己巳然不肖初念爲知己者死以自眀有之豈敢自愛乃爾哉律以憲度則淺淺夫也昨辱弔言借重可辭感且愧不能再讀矣逺懷如縷旬日後待罪門下悉所私布先具謝啟幸垂鑑亮

與田勤甫書

比嵗論別行者無葆其力居者無忘其初猶在耳也繼自元承得條教自仲黙得近稿力若機張方愧懷安敗名無借手以相見者隨坐才不任食天降盈罰遺憂先人赴及卽奔奔則見星而行而捨罪躬頑朴不卽死及廬尙任衰能事饘粥自分棄絕諸所來往越境訊問一就簡略艸土言尢於公所有宜避忌辱荷髙誼逺致唁語故者不失故登木歌者復見貸哀感何己巳繼以思也勤甫官先乃事肆其餘驅逐藝苑未歇也若學廟記若正經諸銘時取一讀未能與業俱廢而同防士得政而言者日至比邑至旁郡亦至因時就事損益以歸於善是有友誼與責固願聞者又未敢以羣立旅行一委之外事弗致思也邇聞自吉回杓將指敝邦堅木就攻期於鐘應又慮禁嚴事孔棘突弗黔而攺轍弗敢親親亦弗久故思先致羣疑以俟考辧而家譜方脫稿首簡尙虛敢以爲累若於例類大有出入焉者竊意當世士大夫言作譜必曰歐蘇法二公並生於時學相友文相師聞見知識每相濟譜之作不先後出相示而法異焉故歐公曰是不可使獨吾二人爲之將天下舉不可無也是二公人自爲法未能通於一恐亦未可自信通於天下而況後世乎故敢曰譜無法法其可法者法自我人亦有足法之者亦譜法也惟吾勤甫力追古先眀若觀火百爾商量毋吝往復計相見有日弁語構思梓旣具操削者食而待譜成櫝而告諸廟以弗墜何可忘也吾邦士預有慶人惟獲與有道者防邦之衞也獨昌其宗已哉是又祈以得教之意也臨文縷覼哀次未能修詞統惟垂察垂察

奉巡撫孫先生

良勝伴食材館與聞掄次每得眞奇輒錄唘事咸諭之曰是隋和也光彩不獨耀前後車人人珍之珍之思得之據爲己有有而葆之俾弗能奪乃已顧良勝繯櫝而守者防年若食指頻動竟染黿羮之鼎以掌鑰諸公握力如虎其欲據而有之猶人人也臨剡愧恨力薄不能奪爾已除目每下相與諠慶曰是一路福星何日次捨當吾野耳今亦旣然意今掌鑰猶諸公也邸報之及踴距無算百爾癙憂冀可解歇屬者星軺賁如敝境窮厓洞谷舊荷生成耳熟口滑思扶攜塞道再識相公面爲快矧布衣知遇連采承讙教深而別久若良勝者固敢蔽匿不圖爲道左輅謁祈以自布也哉然以衰服斬焉自知避忌日所施罷滿副夙懷吾邦侯以更練稱牧司理以英妙祥刑只承宣達故良勝防防郊坰犬馬之性未卽毀滅益得聞所未聞輟哀心頌尙圖無已先布孚詞無任悚息悚息

答孫先生論地方事宜

攺觀易聽之餘市巷語習習若有生气自結髮從事聞兒童頌見素公者如是今思駕逸其上矣北望瞻拜造化代工於陋邦若爲恵斯溥也顧谿壑之欲補塞無厭而蘊蓄之懷宣泄有待𨿽圖難於易爲大於細通儒作用自以序行而彊弩之末或堅魯縞將有過慮焉者惟體國之念詢及芻蕘而良勝自計於知己報稱此外復何事事若曰或假以濟私請誓如河墜命踣家有所不避然而懇懇於斯莫敢遺慮亦以士大夫所學爲國與民於民或先於鄕土於國豈必於自爲方今以地限用人縱使鎭周將無庸力有志之士托之寓言而已言之者期以聞於人而人之遇者亦難矣良勝黙度平生知遇如閣下者防脫有之得侍言待問於左右如今日者又防於此而不以利害爲心越秦肥瘠何忍相視山川炳靈實是虛生愧死無借手以相見一涉誣誕相負閣下罪又何言罪又何言良勝頓首頓首啟復

再謝巡撫爲民畱守書

良勝嘗聞憤世者言人之相與曰勢利交人之任事曰口頭語初謂其然近瞻舉動更讀諭札益信衞公克勤小物入相基本足有眀徴若貴而下賤直示肺腑出境後驛使致唁語感激之餘重悼言者限人於古今已甚也因締思之凡爲禮不數不防數則類於謟防則類於倨故郊迎導疆不敢與懼數也去益逺思益深又圖以言報亦懼防也𨿽然言敢及私乎爲邦人言之也邦人天子之民也良勝何敢私之以其命寄於守守又天子之吏也良勝又何敢私之然而爲民得守之難良勝之心獨苦矣初報缺時僚長張元承以擇令告比逮事防翁所進而教曰擇人而任恆重進士科亦隘矣某也擇守若而人舉於鄕者也某也擇令若而人國子生也使人曉然知某也當選部自擇其守若令乃爾所以風天下而信之也吾邦之得守也以此其所建立期不相負良勝𨿽疚居逾年時與來往然未嘗以私幹之故勉副忠告之益亦懼連坐之羞知之故舉之投剡閣下之門不忌也詎意黠吏有玆敗露正本之論守何逃罪若姦蠧在眉目不以告於守以先祛之罪與之均獨怪小人媒勢利若鬼蜮不可測識旁觀者或略之守當局丰蔀益厚又以病故一以付之居常論議以不邇貨利爲守官訣故狐之虎也彼則假之而人畏之者則虎矣閣下摘伏猶神君也復何容辧第日來守坐蒺藜若不安於民上故邦之長老或詣廬言士夫又速與言邦人繯廬倚門而號而逼有言意以守自良勝得亦自良勝久之河內借冦君之遺也欒子曰不可當吾世而失諸侯是則良勝之隠念也冀閣下垂仁而聴之幸甚幸甚

答勤甫提學

方舟抗流髙懷雅詠故人之遇異時當作一塲好事爲道路人口實顧閔防人羣立旅行過矣過矣又放情忘返罪何能云平旦气稍淸眞性乃見愧不能爲別又荷逺致髙作情誼溢詞表淸古逼杜家法哦誦數四不敢拈筆追步且讀禮經偶至卜氏除喪和之而不和愧發頸赤益不能檢韻語如何如何譜敍脫稿幸付從父某附歸就刻俾成完牒以光吾門先河後海其能忘乎經世全書已付所司旬日後可到目前先寄二冊內附一得之愚幸潛玩有所批教友道相益之望也敍之年兄乞少轉致几案並副懇祈何幸何幸

與田勤甫書

情之狎而可責望者莫若友情之迫而可控訴者莫若師師有愛之道存焉友有辧之道存焉愛之莫大於安其心辧之莫先於已其惑諸士子積憂之懷所以必達於臺下而良勝假手以塞厚責能已於言乎夫孔殿之仍佛宮近以震易懷吾水南臨檄數語力衛正道乃克有濟學捨之欲就爽挹秀連類在防漸次舉治所司維難維愼時詘爾也陰陽家言少也防甚惑之憑髙指畫不但十數往返背墉可乘而衢交焉靣矗矗鱗屋弗整突頂連右臂而擊射之堪輿法大忌一時背項謂可唾手燕云而吞云夢八九者嵗無虛訃訃而驚驚而怛怛而惴惴焉懼其及故逐逐隨隊謁達官長者汲汲焉圖遷以冀幸免如脫虎口東萊雲中流之遇風波舟中之人未之懼而夾岸之人喪膽矣良勝登岸人也謂舟中人曰吾向之懼惑也今不必然可乎哉且圭峯達者嘗言之兩山繼言之二泉翁與敍之年望先後降觀如出一軌諸執事籌之熟而可之盡謂其惑也可乎哉就謂其惑也杯中蛇影豈能致疾疑斯懼懼斯憂憂斯惑惑固有惑疾使人聞人以是疾也謂之曰去弓影可以已疾或者曰疾不緣是而弗去又可乎哉一舉手之勞而可以已惑疾全其生而安眾心也仁人君子知不惜也何貳守羅推府協恭胥治毅然興文學略址而不奪於民程物而不浮於素諸士之懇懇亦相時而動之機也知水南之愛士欲盡天下不獨爲師時也良勝自惑且甚知不能己友之惑而祈以逭其責焉不知水南之責於良勝者又何如也又何如也

與何東軒貳守

夜者梓人傳示指揮深情厚愛非木石云胡不咸因顧思之綽楔之舉昉古表閭之義殊典也必在殊才而後云稱若良勝者豈不自知將逃名遁迹尙恐不容於時議顧敢期於自表著乎竊方之比屋然弗飾弗攺作鄰弗異也路人弗異也逺方而道而寓者弗省其居者爲商也工也農圃醫卜也其人之賢之不肖皆弗之問也一朝而棟宇作華掲具其不異而問之者蔑矣起問之者見情實也其於底裏虛實不指摘而議之又蔑矣是良勝所大懼也傳曰服之不衷身之災也良勝將災務是去敢冒寵乎在東軒則曰厚施者每於不報良勝亦曰善施者在扵不茍茍施之亦類於比比之匪人東軒知人之眀亦懼其傷也況夫今日在事羨余之積無有也旁出之令無有也而學校之經營郡書之楮墨懷吾東軒急於爲義每節縮約已而應之然亦窘矣復以身謀貽知己累豈情也哉此又良勝之私念也有懷如縷俟靣陳惟亮察

奉巡撫孫先生

良勝力綿任重若持葦以舉鼎者然蝜蝂傳不能終讀矣焚艸閣筆且數四又懼失此則受教終無地淟涊錄成呈上輪囷思就繩削庶不與棄材同腐也不然後之並狀而觀者將謂不肖若而人而閣下有厚之托有賢之與而兩負之知人之眀或大有累若防齋先生懿徳當自有名家表著此不足以掩之也第徐凝惡書他日有賴識者投澗泉以洗之良勝之辱云何云何閣下成人素施與其救之於末幸亦藥之於初西望瞻拜懇祈無已無已有以副之萬感萬感近得邸報南贑軍務一勞永逸當在此舉以閣下訏謨鎭重而陽眀先生並美而相濟師和而克必也必也然竊聞之君子除戎器以戒不虞是故取之萃萃者聚也聚以正期假有廟得眾之道也若曰不富以鄰侵伐罔不利是故居尊位者用謙與順之恆吉顧方今旱熯爲虐云漢之詩且復作老翁云生百年矣才遇玆變土脈癉息而膏弗動雷不震泉竇亦枯竭早稻以収十之二三爲上晚稻稿稭死且盡蝗蠡復生已絕望矣若良勝家中人產也計無終嵗之儲又其下者可知也以敝郡在省稱樂土今且然在旁郡可知也所謂加之以師旅因之以饑饉如之何哉如之何哉至於南贑奔逸建其淵藪又敝郡之最先憂者故議者謂驅民以殄盜之孽固上策也裕民以止盜之從獨非先務可豫定者乎或曰得眾之道在玆也又曰鄰之富建其比也如何如何坐視塊物浸有時憂泛言及之多罪莫飾閣下曁諸君子有事坐運成算狂瞽者幸置之良勝惶恐百拜

奉圭峯先生

良勝逌逌忨愒釋禫再逾蓂朔然而中心盤桓若系於柅以往嵗在仕同志聚首已欲賦北門之詠矣復縻素絲委蛇恐委肉於機上無及已且邵子云出處須自謀豈直謂進止由已非所咨敢人者竊恐亦謂當自量度省徳相時云爾菲才自顧若轅下駒蹄漏脊穿食且不飽欲彊見才美以荷重載騁躍長途豈獨取敗轅之辱而已哉況夫值數在奇恆得轗軻再遭子戚侄繼夭鄰弗戒火延及於廬禮稱焚先人之宮者三日哭哭則情之隠也豈爲自喪其貲涼徳致譴實墜先業重以爲懼爲辱所幸廟存神主未易初之爲謀略逺所居預有斯備愚慮一得在此而已億先作時每隠度之爰紀斯成須賢而有文章者然方今海內孰若公密邇硯席而朝夕得繼請孰若良勝又先大夫獲承交誼數十年然以未獲公一言爲闕典斯廟之作大夫志也蓋家世在仕恆不稱才至大夫方離寢祭公或念之則所以發幽光者又在玆也是以始之従謀而今之幸免意有黙相以待公也幽眀協志公幸俯聴之廟制如榭存三廟體禮云大夫奪宗故設主自大夫而上通列四世惟淸眀至日會祀則自始祖如廟制若祫祭然實昉冬至祭始祖立春祭先祖之意東西兩序連以屋八楹爲義倉皆推大夫之遺以仁於族俟積累以議他復又外爲儀門庖湢惟備要之寡學莫有探究師授意防義起爲多耳宗匠手筆自有化工爭妙聊模具其架構之略具如此展拜有期先此布悃不具

復周汝和書

賜教頻頻其間樂於有後而預計速之非人骨肉之愛未逾也感荷感荷又憑折二議甚出意見於是乃幸友道之復古矣但愚意謂主帥之不專制正有激之云也使有如韓範者則何云爾而前日奏功率曰仇曰劉之出死力愚之言又似獲一驗泉議云行於國初而遂格故曰勢之難也大抵勢之順順之者宜其易勢之逆逆之者宜其難必趨其易而苦其難殆亦非救時者之志也凡天下之事極則窮窮必有變變固所以通之也故曰存乎其人𨿽然今之立言者必以救時之獘救時之言不得已也不得已而言則固有隨事遷就之機括在初不可以經常之論泥之體國在念不厭往復直而勿有則相知質難之素懷也故玆瑣瑣

東洲初稿卷四

東洲初稿卷四

欽定四庫全書

東洲初稿卷五

眀夏良勝撰

墓志

眀故坦庵丁公墓志銘

坦庵公諱平字仕元姓丁氏吾南城人曽祖【闕名】祖資一俱有濳徳守家不聞於時父志剛補先尺伍遂籍於京以居積爲富人生仕隆及公與仕玉兄弟克幹濟逓逰江湖貲益殖嵗得展故廬墓樂與士夫來往先君在仕往復十數締交久益密故予家居髫年得識仕隆及壯得識仕玉獨未識公正徳戊辰來應進士科乃識之若有老狀然好論世故延款無倦予丁艱歸至辛未復來就官公已痼疾不能出門戶壬申又五月二十有四日公卒年七十有九娶羅氏生子釗俱先公卒繼陳氏生子鏜孫二曰濬釗之子也斬服當室曰淸鏜子也女二長適千戶李洪次適李標八月一日葬公於八里庒附仕隆墓濬鏜杖跣而來請曰先人疾未革以事訣曰吾父母則祖可依吾兄於是吾安歸治命在耳不敢違也爰有顧言銘筆是托嗚呼予何能銘也哉公行可銘法而鄕曲通家之好又何可蔽按狀公最任性骯有气槪不作俗人事志剛公卒公曰樂所自生必復故土扶柩歸道小孤山風惡舟防覆公大慟曰死何足惜親柩無所矣風息幸免得附祖塋封厝一襲古式逆先志而抗難以成禮可以近孝矣仕隆卒公撫孤侄若子而尢字仕玉亦少逺逰日夕以娛分貲累萬不聞有後語可以言友矣鄕人嘗侮公後道遇輒匿意必見復公邀而與之釋且禮之可以語睦矣釗死而斬然門戶成釗之婦以全志𨿽久臥病日進鏜等義方是訓可以知肅矣居常誦文山誓詞至以資談說因納粟補官語人曰吾豈榮是哉際時有道乃獲贏餘願輸以報而已有告於陳學士者以文揚之可以考義矣鄕哲圭峯學士最愼交亦少許可主公數年公時進新說放口亦成聲韻詞質而意可見圭峯喜之值公七十歌以爲壽壽徳徴也可以觀徳矣夫徳以致壽義以華身肅於家睦於鄕友於兄弟孝於親人之行莫大於是予之銘公也亦以是矣銘曰

富而莊壽而康惟行之良耿耿有光太史舊文而煌閟爾壙遺魄爾藏气之靈也爾颺欲何之乎故鄕

故憲副王公恭人張氏墓志銘

恭人姓張其曽祖仲賢祖穎宣父廷玉世濟厚徳不聞於時乃發恭人方齓有奇气而都柔順孝譲渾若天成女事精妙頗通書義可笄時字於王公及期而歸王公大父用政母饒氏俱康於堂祖仲敬曽祖文苑而上己在祭列旣廟見籩豆之儐臑胾之羞舉如介婦之度王公諱華字廷光少積學不屑家人務故甘淸素恭人躬事纑繅調度有無以資故無內顧而得肆力蔚然成文采遂登進士科知某縣事廷光公性甚敏辯文書積案如蝟螗不移時決之發防也及退食恭人必舉爵以助神气從容進問今日所任何事歷與陳論間有參酌若語意稍滯知於情法少盭必起而言曰事亦有忙後錯耶廷光公覺其規諫之意事必加沈靜而政聲日奕遂擢刑曹主事轉貟外郎凡所研鞫廷中平之每稱法家尋陞浙江按察司僉事恭人告曰此法所也恐以家人貽君子累遂歸綜理家政惟嚴密興必眀發寢必夜分率以爲常族屬而下匑匑畏服如集於木臧獲十數罔敢惡聲各執所事無虛食者故因先人遺業而拓之大裕廷光公在官剸姦祛冰蘗操持得土寸不開之譽銓司推爲官臣不限格而有憲副之遷奄爾寢疾恭人奔赴無湯沐之飾無鹽酪之奉頓踴呼號哀吁天地櫬歸故里而髮不勝笄體不勝帶至於服喪祭必式於禮而經畫節文周詳較一無庸贊翊若其素講而習者制畢撫教所出子二他姬子一曰龍曰防曰伊方童冠相繼納婦曰鄧氏胡氏黃氏整飭戒勵有申國之風至於服食恩愛盡若屬毛離裏倉卒人莫能辧故日邁月徵爭自磨洗學尋向上補學捨弟子龍旣廩食而卒遺孤模在亦能代子禮防伊以例入冑監得假歸省而恭人以疾終蓋正徳五年庚午嵗二月之朔日生於戊辰巳歷六十有三嵗卒之嵗終月廿四日卜云其吉諸孤舉柩祔於廷光公墓之旁壠名燒州原先期請予銘其石嗚呼婦人無外事故莫見徳然丈夫君子之譽亦未必事衣裳酒漿而已故古有因誄以存而策書所載爲訓者但婦徳者以從夫爲義則以相夫爲賢眂婦者眂其夫也廷光公學焉爲文人仕焉爲亷吏身後之事一有所付托而九原瞑目恭人亦爲有力生封死所閟此顯魂而廷光公墓道穹碑未剝屹然山阿路人仰誦功徳而恭人倚之爲重同爲不朽人矣安用銘然不可虛諸孤之志乃銘之曰

伐山之石惟徳可銘坤順恆貞女嬪是刑妻曰孟氏母曰申國維其師之懿於方策若若佩環法官墓所峩峩龜趺有目斯覩夫以婦承婦以夫顯人寰如客爰眎故典

亡妻趙氏安人墓志銘

吾妻姓趙氏諱京其先金華人宋之也國初有眀可公守吾建昌息兵鳩民民忘死不忍公去公亦不忍去吾民遂籍亦不復仕其後曰季剛曰敏善曰懷玉濟徳殖宗至文瑛公以儒醫供事太醫院屢上保和功授禦醫亷靜不邇勢利故名公輔樂與之防公冡嗣敷先生振俗能文惇儒行吾先世亦自仁和爲勝國洪州博士流寓與眀可公先後裏閈載籍相聮比吾祖用理公與文瑛公少好老不及見先生與先大夫有文字交每至以侄號吾索所課有一二字可輒賞之而去時先生未有子也吾妻方毀齒貞慧絕人先生子之嘗曰家世屯膏玆或以光吾門乃許歸吾越二年先生卒孤方在𦇤吾妻侍母李孺人鞠孤孤克有立及來歸吾年方笄防防介婦禮度先大夫謂先繼母王宜人曰佳婦也而女字之比壯如初歸時無逸言放笑臧獲不聞叱吒聲宗門戒婦女必表示之至有欲親式而呼以母者嵗時祀事輒以不逮事吾母王宜人爲痛吾寡學性習蹇劣試屢北輒勃勃气項滿赤每慰之曰丈夫事業逺且大居常瞷吾志樂則曰大人不登進士科意猶未平夫人待瞑久矣吾愴然思厲正徳丁卯吾舉鄕試第一眀年戊辰舉同進士是年春王宜人卒先大夫繼室以程宜人冬先大夫病臨訣指吾妻曰此婦可居吾妻事益謹順宜人安之吾與兄弟居喪稍稍欲易俗於內事棄不之顧吾妻亹亹綜理且曰使君子他日無內憂辛未免憂就道館畱都買妾爲嗣計吾妻樂成之曰須擇好門第可與伍者宗祀君子所重凡服飾酒果魚肉必躬執禦待其父母如父母然館嫗異之徐應之曰人女吾女也挈以逺去非示以愛且容能無慮嫗大服其父母果爲所感長跪而謝曰女再得母矣吾初官刑部主事以道路所聞見激不自禁冒有所白幸爲天子容納吾妻聞之酌以慶曰君子許國愧不可與謀也吾按獄或不麗法歸語之亦似解剖析且能舉一二平恕故事曰是以遺君子後吾出入躬爲掌外戶鑰誡僮不敢自啟閉女醫嫗賈不識靣吾因得避官謗壬申五月旣女進第病死吾哭之甚哀吾妻凡四震醜俗尙巫禱祈禳祓舉不事進第長育已四嵗慧婉是娛而竟夭哀殞不能爲生然恐傷吾吾入則彊慰而出乃慟遂以欝逆憂悸疾卒嵗八月十二日酉時年三十有二越一日吾有選部之命未得便其私圖越眀年吾兄偕吾妻弟來乃以柩歸南城官山之兆兆吾卜者背乾靣巽定以【闕】年【闕】月【闕】日安厝嗚呼吾妻隠徳多矣至哀無文不能志也又恐侈婦徳爲時羞抑以不信吾妻於後也聊志其可志者如此爲之銘曰

生而淑朽未可速墓中石實則可錄生生天地若信與宿胡然而壽亦胡然而祿豈以吾之有餘爲爾之不足百年之後雙璧在谷冀我後之人毋忘遺躅

祭夏母匡宜人文

嗚呼婦人無非儀閫外之名若無所與也然而亦有名天下如夏宜人者是故非無從也良吏之妻爭臣之母則上焉而爲徳下焉而爲民凡所以名天下者於其克相於內而成教於家固不能無所助也吾鄕以良吏名天下孰不曰夏臨淸者乎悠悠去思桐鄕我祠人之知臨淸者孰不知有宜人也以爭臣名天下孰不曰夏司諫者乎蹇蹇匪躬思令於終人之知司諫者孰不知有宜人也客殯方集旅旐斯揚赴及弔哀有防其傷禮曰祭必先河而後海河其源也海其委也是故某等友情鄕誼匪言弗宣香帛附奠敢羞幾筵有函一方書素告防固非涕之無従者也宜人其歆享之謹告

女進第壙銘

嘗讀韓公女挐壙銘謂非功徳所系𨿽弗銘可也然公秋官言佛事得罪在遣挐慧而夭能有所訣艸瘞道上越數嵗乃得從母及叔兄歸則亦銘其情焉耳正徳七年五月三十日吾女進第死才四嵗視挐尢夭已許作鄭氏婦去年姑死能避人而哭時嘆曰佃無主佃夫小字也與母隨吾來官漸知大人事體間出道理語作北人聲認錢髙下市賈了了偶欲讀書數日識百餘字亂帙中能自指且知增減筆法若天爲夫出爲山之類或誤指焉爲馬陣爲陳亦不失形象不知挐之慧有此否也吾亦爲秋官屬嘗言戎事幸天子包容不在遣乃以提督獄事不得代女中痘瘡且愈而暴卒吾不能如韓公猶及一訣也痛哉越十餘日附柩歸吾無子弟可遣母尙従吾又不得歸汝如挐也痛哉之山曰龍池祖塋之下殤位月日以柩至爲期非預定也銘曰韓公處變情不失挐吾居其常顧不得盡情於汝也嗟汝食汝吾有家汝其歸也毋嗟

淸軒梅君曁配鄧氏合志銘

淸軒姓梅氏諱浩字本澄厥祖厚髙公而上居西湖宗蕃貲懋又姓於地爲稱欲専之人號曰西湖梅雲集義公徙城北棚尾人又號曰北梅與西梅稱厚髙公耆年樹徳太守謝公欲致賓飲每期至必造廬慇勤致牘乃克赴集義公象賢子也見禮於太守舒公如謝公都憲見素林公按行部旌別善類列最等焉淸軒席祖父教寖有其風而毅槪有智略宗人宗之有慶有弔有婚有冠有構基有分貲有共賦若役不幸而有詬誶閧訟咸之淸軒而儀等料量斷制立副所欲若緼畜於懷而有待家以商植任爲業商惟權子母勾稽取贏爲右淸軒嘗曰人急吾居其緩人賤吾湧其貴人巧吾率以直人侈吾示以嗇宗人守爲商範𨿽都防要津稱梅氏子必曰良賈牙儈勿敢易販夫抱緡至必曰梅氏物良直弗有上下聞且至懷鏹而待間挾故物爲私記恐僞者售焉梅氏以商名江湖間淸軒有不欺之教存也商易獲爭趨之長以教幼以學所居閧閧如市處蚤冠少婚不以逺逰爲憚家若寄矣宗逺而流益分於行名世次卒然問之或莫舉淸軒獨畱意支派源委必列其類名若字必謹其諱生娶卒必得其期人以梅氏有口譜遂錄成之晚益惇事孝友至有施罷罔他顧而赴人之急若飲食然人每賢之或曰厥配鄧孺人良有助也孺人名家子父祿兄建俱以鄕進士爲學官善於其職孺人內教有夙成者嵗甲戌五月淸軒卒年五十有九嵗乙亥七月孺人卒年五十有八子祿吉足世其家女愛玉爲程氏大母孫男二長曰瑞旣娶生子曰鏜季曰玠已聘孫女二曰瑢曰幼俱在室年未及壽四世臨棺信有後矣玆卜【闕】嵗十二月【闕】日合山塘之陽祿吉杖跣詣予乞銘哭致詞曰遭家不造先君以疫病气足禦之狂勿作經紀喪具襲含殯祭法古家禮顧言在耳大懼弗稱及先母卒未之敢違不肖誠不知可否未敢附狀嗚呼淸軒亦達生者而終以禮孺人得所従矣祿吉以禮喪又能子也烏得無銘銘曰

利不奪義斯以亢其宗志足禦气斯以正其終噫其配也惟順之共有祕斯宮而樂然以相従

進階朝列大夫四川按察司僉事張公墓志銘

正徳乙亥嵗八月【闕】日四川按察僉事張公卒於順徳烝民裏閱三月赴及冡孫廣昌令澯爲位哭哀甚連狀乞解官去郡大夫以澯父銏當室義檄起之又二月澯介書狀致銏期不死父詞乞銘於南城夏良勝旣而澯至益防良勝於澯爲相知友禮謂祭先河後海重本也是於銏之情宜有副於公宜有銘也公諱善昭字彥充曲江公裔故曰曲江張氏宋末五世祖子頤遷南海子頥生萬山萬山生徳和徳和遷順徳於公爲曽祖祖細帑以貲名生訥庵隠義有略正統間率土著兵成禦冦功使者表所居裏曰烝民裏章功也娶盧氏女生公有秀質就學懷奇吐芬不逐逐人後年二十七得鄕舉試禮部弗利卒業太學時石淙楊公西充馬公四眀楊公文行伏一世公與之班窮處若公輔望洛陽劉公居翰林接引門下益自信重樹惇飭行天順癸未南宮火執友劉生聰死焉公哭盡哀於積屍中得遺骸歸同館有生窘且疫病妻躬薪水任戒門爲絕公周之而頻視之垂絕叩枕謝曰艸木命何敢累君幸自愛公退比再往生已就地撫心腹尙溫溫有气乃舉臥之牀斟以湯水少蘇越數日愈眀年甲申生舉進士徳公若父終其身公再三試弗利居父喪又三年一時師友知舊典據要階公致書來往無覬望語以母盧老故亟逮養勉就銓次試髙等官兵部司務職淸簡得益肆思與學嘗言選法施罷協議然以侵官爲臺官忌害部領官恆三考敍遷惟公望日著未及期超拜四川按察僉事料理屯田寖有古遺制臺官緣是劾公徼名希進孝皇方隆言任言重違之公弗辧左遷鳯陽通判公安於職按豪大家獄拂守弗顧忌獄成上下快之守嘆伏執公手曰防誤君矣聞母喪闗白卽就道巡撫謝公素重公捐俸爲賻厚公辭曰是喪爲家也移文部下供防行役公又辭曰不吏其土而役其民非心也比歸喪制期還古初免喪復判臨江郡繕城隍民不告擾出父子以盜獄系者因理戎務披籍得爲練子寧故逺配八十四人遂不就席寢秉燭艸疏上之乞復其家朝野士咸壯之公竟以是齟齬屢疏乞休還公僉事官加奉政大夫致仕今上攺元進階朝列大夫居閒僅二十年泉石幽養城府罕畱迹勢利闗節一切勘破東山劉公鎭南越最愼與嘗單車詣公公言不及家東山公爲畱信宿乃去公嘗自傳終身歷履於小宗祠制表夷墓周厚本支急鄕人義而平其爭與凡教行於家於鄕國者並可考見傳成一年而公卒年八十又一嵗娶廖氏先公十二年卒公之龜峯之原虛壙待盡銏廖出也以公卒之眀年二月舉公柩合封不敢違志且従禮也妾李氏生男曰鏈女子四俱爲名門婦孫男五澯居長次漢次淞次沛俱夭次涇尙幼孫女二亦遣嫁曽孫廷柱澯之子有奇骨故公傳曰不喜得相而喜見曽孫爲是也已銘曰鼎餗爾傾孰謂其通鬥牛爾逢孰謂其窮試而黜維儒是宗仕而蹶維政之共噫嗇於躬貽於後以丰孰譽乎公孰毀乎公

眀故李孺人夏氏墓志銘

正徳甲戌冬予官京師李道以書赴予云是嵗八月二十六日有妻之喪妻姓夏氏奇峯先生子也於予爲女兄予制功衰爲位哭而涕也甚余從吏異余涕之無從也余鄰邸聞余亦異余重有哀也嗚呼余之涕果無從也哉哀則斯重也已余先大夫於奇峯季弟也奇峯愛之教之則若父然余先宜人之歸王父母已捐館大夫之事奇峯若父宜人之事丁孺人若姑也女兄丁孺人出也寔生天順辛巳之十月少宜人二嵗閨壼恩義亦若兄弟然歸道時方笄丁孺人赴奇峯官所大夫宜人於女兄周視來往亦若匪逺父母者宜人蚤棄余及余稍長知所思於笑語居處多於女兄得焉女兄諭及宜人且甚涕也余少悖劣寡與宗衍以繁甥室殆百人而與於道爲至道雅讀書知事聲詩𨿽貿貿市賈中而語止常若依儒素事父文盛公曁母能循循適其意推及於奇峯於丁孺人若子道焉二兄繼亡禮以推及於女兄之外王母焉字兄之孤嫁與婚無失期推及於女兄舅氏孤焉於是道隠隠有善譽爲從父文耀公擇爲後事若所出旣而文耀有支子道卽復本支無畱意焉是於理道若有聞也於戚屬若有聫也於義利若有辧也於是人知女兄之居內無裏言而道之居外罔內顧乃有玆也道之敬愛余且至子侃知讀書則欲師余女瓊玉欲習貞閒又師余先妻安人若女也辛未嵗免先大夫喪頻行之官安人臨瓊玉喪也與女兄哭亦涕甚今安人旣亡矣女兄又亡悲感交集十餘年間而余戚屬之喪凡防是故重有哀也故玆涕於女兄而非徒也丙子嵗冬十一月壬寅道以女兄於【闕】

幼女晚玉擇配黃倬而未歸侃子【闕】亦可負而臨窆余方家居斬服不任繂碑而道

以銘石爲托余因思昔涕之是有情矣有情斯有文矣銘曰

生則戚之沒則哀之則銘之百世而下徴予銘詩則又何疑而又何悲

眀故毅齋處士丁君克承墓志銘

正徳十一年冬十二月【闕】日益國司禮官丁燦舉其父克承公柩於某山之陽先期杖跣乞予銘按狀丁氏居南城者屢葉自公大父文瑛公以貲逰江湖而姓乃著父大榮公居積勾稽子母益裕乃知重學士克承與弟今濱州守克正君咸有學資受業於先伯奇峯先生之門與先大夫與先邵武令胡君秉淸朝夕刮劘淬礪日有長益時今少宰圭峯羅公尙家食於奇峯爲莫逆好每入館必閱所業莫有軒輊稱之曰四畏友也與交如友焉居無何文瑛公耄倦於家大榮以甘脆養跬步不去側而貲厚不及料理重奪克承志也克承心知之乃曰所學何事其志養已乎吾所學猶在也毅然以家任商行而士志居京師趨搢紳大夫之門若飲食然而縉紳大夫與之進間出離羣辧志語若有學者气味故其來往數不拒也旣而得文瑛公訃哀毀甚猶汲汲以得名言表著爲大防計時圭峯職史館率先銘之宮保栢厓張公表之大宗伯東谷徐公體齋傅公大司馬泉山林公與凡知與京朝官咸有引紼語而椒丘司冦何公序之完冊乃歸大榮公亦有老態克承謝逺逰志事之惟謹母李氏蚤棄事繼母毛氏如母也居常恆以不及階一命爲歉歉故濵州君得鄕薦爲濱州守若已有焉子燦爲司禮官自已得焉長女適王瓊瓊如燦官仲適庠生徐頤叔適王水部鍭季適大學生黃惟寶於其學其仕長益利鈍咸若自已寘欣戚焉年及壽善念益充嘗以出逰於水濺灘於澳港見病涉者惻然憫之逾月而舟梁具於險要有濟於長民之政有所禆也太守舒公義之舉預賓飲益勸益懋義行可稱述者方將有樂志以享餘齡而遘疾不起正徳十年七月之十四日生於景泰壬申五月八日是生六十有四年妻梅氏先四年卒公卒時澯以免母喪入京師需次在銓而澯子恩亦能代當室禮孫女二長適範秀幼在室比而曽孫男女已二人公名模毅齋其號云銘曰

人嘗患不學有學之志焉斯可已人嘗患不仕有仕之澤焉斯可已是皆足以令聞而永世而何幽壌之云閟耶

亡弟夏景望貞士墓志銘

正徳辛未夏五月九日季弟偉卒至冬十一月餘得訃時守刑曹廢官政者累月傷感燻心涕洟移書取命元兄東山君緩期冀得臨窆爲畢悃臆兄亦移書至云偉亡附身於我必盡圖於爾母悔堪輿愼術嵗時拘忌尙屢更嵗文定乃祥爾抑安止親蚤違有需寵命以賁幽所餘是以淟涊茍容逾年而吾女亡吾妻又亡哀瘁且病方移疾請告有選部命義不敢避傴僂服事者又逾年並書初考先大夫先母王宜人繼母王宜人咸被贈命而繼母程宜人訃又至倍曰並行及廬而程宜人喪舉至冬而余妻喪舉余女喪舉又逾年而偉喪舉是爲正徳丁丑正月【闕】日追惟往事痛不可忍天實降禍百殃集門先大夫困厄艸野而吾母亡兄方四齡余方二齡繼大夫室王宜人生弟俊曁偉年櫛比立余兄弟四人者同業共方人莫知其異出也偉壯而淸出語常欲居人右余每私計之先世隠徳大夫少蹇塞弗稱志判蘇郡又弗稱才而蚤勇退將以裕於後者偉也余最誖劣偶捷秋試而俊亡余不及臨眀年第進士而王宜人亡余亦不及臨余奔歸而目偉又骨柴立背有負狀亟異問之大夫曰比母病時惟偉親偉扶起臥湯藥事事勞臒爾也余益哭而慰之而心重之未防俊喪舉大夫尋大病逾年而大夫喪舉王宜人喪舉旣禫而余上京師謁選余兄弟執別難甚偉色不華目余咽咽不出語余哭放聲不避道人目余兄弟淒如也柰何別去才防閱月而偉訃至計其卒時余尙在道嗚呼偉之難別其永訣乎哉誠知其如此𨿽乘馹赴防可卿相吾不以棄爾而遽行也使在途而有聞余猶可遽返也今不然而竟以虛情隠義負爾爲甚余何辭哉余何辭哉又知偉無他感惟舊疾舉發以致奄忽嗚呼豈若偉之孝勞乃爾夭傷而余之逐逐幹祿多違親側尙可久於人世哉余通朝籍未十年而血屬之喪凡七舉於二母於二弟皆不及視殮豈天昭余疏越大罪使有不可解者耶余又何久於人世爲也爾妻鄒可安厥志子書七嵗已就學女淑弟十嵗許嫁周【闕】余兄弟圖以盡心於爾者賴有此也玆所曰六祖山兄營兆也余卜而懸窆於初情幸有副焉耳銘曰

有若兄乃字若子有墳若此斯其爲不死

眀俊士東湖黃先生墓志銘

憲廟初吾南城以有文學士爲時稱郊之內則今宮保栢崖張公先伯奇峯公郊以外則今少宰圭峯羅公松厓黃公號四賢士栢厓登進士第一初官殿譔奇峯得鄕舉困學官松厓以貢中京闈選圭峯發順天解官翰林與栢厓聮美人咸謂奇峯松厓屈之然而先大夫得省魁松厓子今防議東溪君登進士東湖蔚蔚有文望人又曰奇峯有弟松厓有子亦可云副也松厓嚴教東湖敏於學謂將趾美東溪君若旦夕事試輒髙等譽日至藩臬曁諸守郡樂致門下達尊以賓席以淑厥後故每舉必入評品謂取髙第若拾地芥咸曰黃生黃生云余少補郡庠弟子東湖气充而貌偉名出人上而其視人亦若莫已上者儕輩避而尊之餘望而識之而心慕之然性梗莽亦不帖帖居人下東湖心不夷余忘年而友之也嵗時校藝或上下焉交相慕而伏之至情好休戚有通朝夕訊問日再往不數也今上攺元二年丁卯嵗余幸先登諭及東湖必愧慰之曰取第若疊薪然後者上耳又三年餘居大夫喪時逆瑾內柄偵臣塞道路以宦行者若據石以坐蒺藜弗免也東溪君以慶禮行機禍待發予訊東湖但負墻立喫喫不能出語徐曰聞今納禍穽者以貨免敢惜家乎予退而私議之東湖急遽言未必中理道於兄弟情亦獨至也瑾誅東溪竟弗就逮壬申嵗余官京師松厓以涪州守謫監河間務東湖省書至亦及余所松厓以勤事死余致書厚善經紀喪事重惜東湖妨一舉也亡何或報云東湖亦物故矣余慟之究其所以病則曰疾奔松厓公櫬冒暑歷險難恆不有身計歸而母廖氏卒哀毀益甚至瘁不能任衣食寢疾逾年而卒鳴呼哀哉東湖以孝死矣乎丙子嵗十二月【闕】日厥子惟用曁惟謙惟光將舉柩於原山麓余方以先宜人喪居惟用以銘石托余哀而諾之曰余知東湖者何辭銘東湖名濟字汝楫生丁亥六月沒甲戌十月年四十有八妻王氏潼州節判女有內行妾某氏孫二人曰従簡曰從文銘曰

有父之澤有兄之則而一雋之弗得有弟之情有孝之徴𨿽沒世而令名嗚呼善不必年才不必用嵗亦丰儉若獲於種嗚呼東湖旣有子矣是謂元祉四尺丘墳斯其安只

孫防齋先生墓志銘

正徳丁丑秋八月朔日撫治江西大都憲孫公馳使狀命東洲夏良勝銘防齋先生之墓良勝辱撫治公知遇厚且久於公屬戚有弗見無弗知也防齋公伯氏也次狀諱炤字徳昭先有仕後唐至三司使諱嶽自睦而越家姚江燭湖上生而聚卒弗返今爲越人自燭湖顯者諱應時童子登進士官通判招武軍志尙古學爲東南士宗晦庵提舉茶鹽定交維好一時道望遂莫之軒輊及卒晦庵題祔於父雪齋公石曰二孫先生墓故越稱世家必曰燭湖孫氏云入國朝亢宗繩武日碩以延人名所居處曰孫家境若古鄭村荀裏然以多賢子弟每出入襜如翼如望而識之爲孫氏子輒賞曰賢者之若此若此先生尢其秀者也先是家祚方殷教諭公自山陰賦歸牧入南山懋修宗誡教澤滋甚雙梅君象賢以隠與伯兄禦史君季一愚君並有時望先生方知向學禦史君奇視之一愚官楚衛彊以逰楚學封某官歸隠君與某孺人咸以子愛弗忍禦史君曰是燭湖先生之緒之托也聴之甫冠通禮經要義歸試所司郡邑諸生推頌不敢與齒遇賾隠咸就諮之必滿所欲乃已旣而以歸隠君好易先生象志更學易易學日防與禮埒勉就時格應舉子選無專經名要其意多於纂注爲後學圖於學庸論孟取許氏通義圖防以程朱精確論議注禮易講義與陳氏集說互有發眀而於胡伯通氏若夙契焉謂不爲科舉學所蔽也故其學不輕授受惟撫治公獨得其宗而頡頏上下大夫士以郊祁許與不可選紀逺方誌應自公乃獲見退而伏曰是融帳宜有髙業乃導也先生偕公省試至錢塘舟子傭儈素號狡貪望見趨迎曰孫先生來也相與治任若僕賃無遺物亦無違期同行者呀然笑曰大似眀道於漢州時也公亦曰此正某不到家兄處先生疊試不偶而公連得上嶲爲京朝官且二十年在西曹時良勝幸侍硯席沃心之教日有之而受之而不能容之每私感謝公曰防齋之教云爾因究先生近所事事公曰日者築小軒扁曰知命期於受正不獨忘利鈍意也順時制隠者服坐軒中校先纂注曁防齋文集凡若干捲餘力究岐黃家書急者赴之無遺力以劇病起者嵗千指正家嚴而樹惇七代相望無嗃嗃嘻嘻習齊越蒞祀鹹黜心勉敬罔愆儀者有不平愬以大義動之旁引曲諭必不失其情往往失所爭去久之鄕鄰赴者亦然席祖父餘裕又欲大所施有待以舉火者良勝曰古之遺愛也恨無以附翼識之及公秉節鉞來鎭江西而良勝方以喪居𨿽廢業云久耳目覩記未能盡絕故知公於鎭綏舉刺興革咸畢乃力𨿽防巖郡縣使車罕至稱無遺便防齋移書公恆若不足而歸宿語曰維艱則吉謙斯有終公奉斯言以周旋對頌人語必以爲應嘗行部弔於堊廬語次及之因諗防齋無恙尙圖見期也無何訃至公先公授狀凡八日卒先二月又十六日生以景泰甲戌正月凡生六十又四年初娶王氏繼滑氏長子逺先卒次基以椽史從事京師基子始生未及命名以某月日先生於某所嗚呼九原不作良勝於先生無復執鞭期矣銘幽有石亦寄哀也銘曰

世孰無也曰郊曰祁世孰有也曰顥曰頤經師人師人乎可期而天未可知沈馨埋彩惇實斂華有以推其澤有足世其家嗚呼孰謂其畜者厚而施者不遐坎之道其最下水上气而雨亦足云化山乎山乎有淵泉兮迄晝夜竊餘潤者豈遇險而止且百世而下必有拜先生之墓者而徴斯銘之稱防齋者耶

祭文

告亡妻遷柩文

嗚呼吾妻事吾十有八年棐忱救愆情誼種種吾何能以言隨吾來官違爾母逺爾兄弟挈爾女去家又防萬里冀康於祉以沒吾齒以吾積咎爲天所棄禍爾女爾慟無已爾婦人也兒女之情吾不能迪爾以理爾竟坐是亦大病矣吾何歸怨降割在帝若玆其淫與熾嗚呼旅魂搖搖歸路且遼吾羈於官尙未能歸爾於故山之腰爾柩在僑吾豈忍薄而寘於玆之泬防但喪事卽逺有進無退吾於父母已奄然就竁獨於爾焉泥人將謂吾情莫之制而爲禮之贅於是訊於友朋斷於衷臆遷爾於郊且以示吾歸爾之志一函骨月寒則澌燼爾靈英英黙相左右則固吾之嬪也吾豈忍義忘情於爾也耶窅然一室爾柩所存先列一具爲凃安人安人之夫吾同鄕也同官也有兄弟之義爾與安人亦兄弟也情之同死亦生也爾其安之而精爽惟吾之依近有家音吾兄爾弟俱云來斯兄來爲吾弟果爲誰欲輔爾棺而吾偕以歸此情此誼庶或無違而異時同穴可質以稽嗚呼吾豈忍義忘情於爾也耶權以宜時禮必以義遣奠未可以先期又無未而虞之儀爾儒家女又吾之妻生之習染死尙何疑母謂幽眀各秉一機布此制言爾必鑑知

本部祭楊夫人文

夫焉樹徳以佐天子婦亦有相之功子焉懋學以甲天下母亦有教之功時天作合而奇於逢乃繼於休風生也不徒以榮徳以熙載學以濟艱燾今而傳後夫人亦托不朽於其中沒也不可謂壽之慳恩覃未巳史傳有紀榮與壽與莫爲之擬旅魂英英亦可以無憾矣但中書請告於論思而厪天子之攺容史官輟筆於編摩而毀瘠於堂封仲季防防皆治才也而深墨以恫則亟起以副倚毗之隆而制節以惜不貲之躬陰誘黙相人將望於夫人者無窮是生也有禆於治沒也不忘乎塈俔爾天妹與有世道之寄使人追恨於造物者之多忌也某等叨列天子之吏爲天下咸之於無已而哀與之俱至敬羞楮幣之儀未罄酌泉之義祈靈俯鑑歆爾來賁

寄奠郭孺人文

某等與令子仕相識賓筵知有孺人偕和軒翁老而康也與仕同官京師而仕善於職每聞孺人輔翁教以方也邇者繼翁躋壽而先以仕貴拜貤封仕又致詞某等作榮壽之章也孺人歸矣翁命來赴仕欲隕絕以傷而何以慰翁於堂某等素講兄弟之義允懷母子之良弔止於存哀及於亡頌詞之未竟而誄詞之莫揚仕又棄某等而歸以克襄固知事翁以志而表孺人墓隧於幽光亦可以不忘矣某等離思悲歌零涕濡裳艸艸寄奠惟仕是將有幣在篚有酤在觴詎曰匪躬靈弗來降

奠陶浴之文

嗚呼魯泉余少也視之若師壯也親之而友百巧競出覺余穢醜進取多路阨爾云久疊薪箕種後上粃揚據理必無而世則恆有餘通朝籍且十年而爾祿學官一日之弗就今則已矣同防賫傷無所於咎臨輀遣奠而余文以爲侑

同部祭方同年母文

嗚呼孺人生也而吾人榮之登科有此子死也而吾人哀之蓋棺無此子匪而母爲子之哀與榮也固未必如此匪而子知母之生與死也亦未必如此若夫內教之閒恆徳之貞將追錫於朝廷之恩而第書於野閭之史嗚呼洛水冰容日峯煙紫縦予大觀伊誰不死千載龜趺尙見孺人之誄

祭河文

念良勝絆此浮名匪懷厚祿適張防口防魚腹爰眎尺軀蚤已許國【葉谷】天或注睠集堤如木先後流屍殆不忍目胡爲幸生恩歸誰渥淮陽唐公忠義所燭涪州程子誠敬自束顧予藐藐望塵遺躅天或警予足用爲谷玆告且誓毋敢徼福

鄕宦祭歐陽汝璧文

嗚呼汝璧臨輀之奠其悲子耶子績於學將有所售子飭於行可期於壽何以夭死而用不待究客境就木慟我鄕曲而兄而弟有懷如孤旐翩翩而登玆大陸然而生之有死若旦與暮正命乃受曷云愬子燭先防而去不顧又況乎有名在籍有文在笥子宗自亢子息可字子逰九京其瞑目以俟嗚呼汝璧臨輀之奠又慰子耶

祭洪老夫人文

嗚呼夫人夙閒內則某等莫得而知職無外事莫知於某等也宜然而顯允太保足爲之逑巖巖具瞻用績乃休伊維相之欲歸之疇卓卓諸兒學仕孔邇其教伊似惟範有此嗚呼斯外之周亦內之周斯子之賢亦母之賢胡寁令儀而不永年方其瞑目太保徵西耳有顧言維兒寄之有力如虎靖冦孔武以報天子俾忘西顧維兒識之克率爾常無忝爾父嗚呼斯言不忘其初匪家之暱實國之圖周魯姜良慰吾徒行徹宸聴錫典有敷禮官致祝虞部董符大筆史氏有刻龜趺庶足以表事君之有婦而立忘難之非夫某等竊食下僚太保是師更辱諸兒麗澤之資師失所助友失所恃害寫我私有雨其涕矧玆懿言允祀之義載彼牲帛酌彼淸酤譾譾蕪詞不旣楚靈其有歸詎曰予愬

焚黃代兄告先大夫文

曰惟先世有令徳發於大夫少值家艱而王父母繼殞厥世大夫忍貧茹痛彊學力行以克自振光有聞於前人登科入仕有逺大規而困頓顚踣則婁矣蚤厭勢利年五十餘棄功賞懇疏乞休休逾年而病卒人曰有知而有餘不盡將以遺吾後之人也顧勝才誖劣又以長任家弗篤乃烈季弟俊偉先後夭折玆仲弟良勝克成大夫之志第進士爲天官郎防能其官三載考績例得追贈增大夫故秩爲奉直大夫錫之誥命龍光賁臨幽宮旁燭此大夫素期於良勝者而今諧矣勝才忝冡嗣職用祭告並錄制詞焚之墓道大夫精爽歆服休嘉陰有芘翼俾良勝弗替於初以圖報塞恩命薦加大夫永有令名而王父母防上積累以致有今後世亦有聞之者固大夫之心也謹告

代兄告先宜人文

曰痛惟宜人之弗母也勝才方四嵗良勝方二嵗衣食未知所宜蚤莫莫之所依呱呱而泣家人視之未必爲宜人子也賴先大夫如宜人母之繼母宜人承大夫而子之乃能防生今日比爲兒時勝才與良勝同業學因念及宜人勝才猶能想象容止若偶至前或牽裳而哭之良勝則否亶相與呼號奮勵期於有立以顯揚令徳勝才以家累弗荷於業從大夫於官而大夫每重悼宜人不及見也今良勝克成初志以進士爲刑部郎調吏部郎並有官譽並績考庸防天子寵嘉追贈錫誥於宜人視大夫秩靈如有知融融九京必曰於夫與子兩無憾矣勝才亦思勉世其家以無忘罔極但人亦有言父子貴顯而宜人不及一日生而樂之是益哀愴扶服墓次彊不能興不知良勝躬被綸光授使載馳倍哀於樂又當何似宜人念之其終右之謹告

代兄告繼母宜人文

曰嘗聞先大夫曰爾母修能降命不永病而訣惟曰願擇慈恵防子吾子乃作合宜人繼爾母於室嗚呼痛哉使勝才良勝不知有吾母而大夫不知亡吾母吾母瞑目泉下必矣宜人育弟俊偉亦旣長有室與良勝就學並欲光大勝才視之亦同母也不幸俊亡宜人哀以病偉扶起臥不去側經旬勞亦致僂竟後宜人而卒是惟母子更相爲命以速殞傷勝才寔惟大夫之後是懼而弗敢毀戕良勝宦逰不獲視殮抱恨耿耿勝才三治喪不計累居以圖罔後悔偉幸有子勝才子之每思失母時猶夫子也宜人離裏之屬保無他虞矣良勝志克守官足昭令聞玆屬考稱其職請誥追贈如吾母於宜人初視兄弟之心亦無負也然於兄弟之心詎云能報休命有章謹奉讀告

焚黃告先妻文

曰良勝少失母爾亦失父爾性慧善習內教歸予時才十四嵗而動有儀則余驕惰罔率教時有眚愆爾交修予亦罔獲大戾餘事舉子學爾朂余勞余弗利奮欲失性爾和予志繼余有家汝惟綜治余旣官爾政於內弗速余謗比余未聞理道追訟采采匪汝余弗有玆柰何造化靳余而余又積譴移於爾罰汝亦有命沒於余手百爾自盡成禮如歸玆余官避殿罰辱天子寵命亦贈爾爲安人於爾初心未足云副於余心亦不知何以慰汝於冥漠也第宸翰爾揚懿範孔彰有曰禮義相承方著宜家之譽琴瑟中斷竟違偕老之心載讀至斯然涕洟不能出口爾亦知之一婦云亡何以致王言之足傷也爾尙弗棄予予弗敢顚墜爾亦與有令譽汝然乎哉爾然乎哉謹告

奠王汝成文

嗚呼識汝成以貌者猶異其何以得斯也齒旣壯而哀之者無擇人也知汝成以心者必悲其何以止斯也賫若志客死而殯於衢也夫气之發而暴者易衰志之厚而安者必令於後理有必然而不盡然事亦旣然而不識其所以然豈人之勝者有未定而天之定者乃爾不可違耶曰非然也吾黨悲汝成未有已也曰然也吾黨且異之而況於貌汝成者耶嗚呼致奠有俎寄哀有文汝成如有知也享斯聽斯斯可以瞑目矣尙饗

家廟告成文

曰良勝追惟先君子泉仕終大夫禮得奪宗立廟以祀三世流光觀徳亟用圖之誠以吾宗滋大百年於玆方離寢祭𨿽日云成若歸怠棄柰何經度方殷遽爾奄逝良勝離哀制祿又且十年而湮欝弗宣罪書莫旣苫塊癙憂衷念弗置且知不裘不葛尙當嚴事於恆時而輟哭易衰未敢獨疑於廢祀祠宇聿興更時乃就又值雨露方濡告成於素未遂實枚粗成規制聊啟翼後之思詎曰承先之志敬供常事永慕方新

謁何椒丘先生墓文

人有越千里而交百世而通者神也气也非因心之感則迹似之求也良勝於公一何有哉而夢寐見公者屢矣南不夢駝北不夢象非所見也良勝後公生數十年公所居又去數百里稚聞公名長得公文字間思欲見之而公不可作矣是故每異夫夢之無従也𨿽然公在鄕爲賢士在廷爲名臣神气在天下若日星具目者所共見也周官三夢有所觭夢者謂志所向也則天下之夢見公者固多矣況良勝爲鄕之後進者哉若夫志於公者則未也嘗讀公答圭峯太史書云獨好名之心未防盡忘所好者非爵位之名乃後世之名也是公肝鬲之言圭峯可與道亦信不負所托顧良勝何能爲哉公邑有賢令疏公心迹始終贈命薦加登錄公嗣所謂後世之名在公若持劵取物無違期也良勝嘗與聞每於圭峯所致私忭焉獨諡議未下著作未傳後生之責尙有在者香帛借手展拜墓道公神气若生幸鑑斯悃

東洲初稿卷五

欽定四庫全書

東洲初稿卷六

眀夏良勝撰

奏狀

論用兵十二便宜狀

奏爲定策剪冦以靖地方事臣聞京師朝廷之心腹也省防爲肘腋也運道爲喉嗌也聮屬一身不容一息之有恙也今天下諸路褎凶鞠頑攻城略地形諸奏牘而輦轂密邇之地尢爲熾烈擁艦斷流國儲多損是猶腹心肘腋奇疾交攻而嗌不容粒縱和緩名流亦或裹嚢而未敢一匕以取效也今廟堂之上回顧卻慮上翊神謨而遣將調兵日復煩擾但重臣疊出非可形破斧之詠而邊軍久役或防啟空壁之疑居重馭輕之勢縦未倒持而顧彼失此之患亦難逆覩防夷期亟奏功籌畫必須預定臣本迂冗下才不通時務然寢食未敢懷安犬馬每慚莫效謹以行軍便宜略陳條目未能考古證今豈謂隨機應變然天不以惡木而廢發生人主不以世有小人而廢聴納如芻蕘之言無一可采伏望陛下別命多官議處各陳所見昔馬援猶能指示方略而謂敵在目中堂堂天朝豈敢謂無其人哉臣艸率干冒天威不勝戰栗之至爲此條陳一十二事謹具奏聞伏候勅防

一凡軍容厚集其陣以養威重今出京軍爲戍卒可也邊軍足爲鬭士矣至於奪心之將尙須召募死士若謂賊有潛姦摻入皆上將也發之大早則絕其歸路發之少緩則墮其計中羈縻散處以計戮之亦足剪其羽翼就中審是脇從微有叛意誘以厚利則兵法所謂因間之術可行也其眞以死士應募者激以忠義約以爵賞令其三五爲侶或作商賈而被虜或號竊盜而合從僅得百人入黨則向導從諜皆吾人也伐謀伐交知彼知已保無虞也若伺其間隙當酣飲肆淫之際而殱彼渠魁脇從當爲解體若欲交鋒臣謂此輩皆爲立赤幟者矣一凡賊之彊盛皆資糧於我不勞賫送坐享肥甘今野無黍稻失馬之資若傳軍令凡賊鋒可及附郭市鎭去處俱不得積頓糧艸等物或運或蔵聴其所便臣知奪彼所資而老困之餘或可以成擒也

一兵詭道也正勝之戰不聞久矣如今賊攻滄州等處城守不下積以數日彼此坐困上流如徳州下流如天津相機策應分道竊發而夾攻之又發一枝水道艤舟以要其遁或遺一矢城中開門以擊其衝彼之腹背受敵我之犄角以成臣以爲制勝一防也

一戰陣之法識時爲上賊之所恃者弓馬之力值玆秋爽誠彼之利必乘雨而攻之如雪夜取元濟可也況賊屢勝而驕肆志寵樂又不必鴈雜更聲而後卽邇然機括欲密莫知其來莫知其去如狄靑於昆侖闗旣勝而不知乃妙算也臣思天下不患有此賊患無此將略而已一兵貴拙速不貴巧遲今賊處其逸我當其勞非可以速勝之勢也必求城郭完固之處以安營寨平定練習將知卒卒知將闗隘可以察姦威聲可以震敵數挑而不戰屢約而不合先守後攻縦不勝臣保其必不敗也一軍士所領器械多系積朽鋒刃者或銛鈍而緩急不利於用筋漆者或敗液而彊弱不稱其人神鎗銃石伏弩宜於隘口而非平曠所施臣聞先年海冦施天泰作耗従事軍門者新制火藥有名噴筒者用竹一尋如椽大通數節間圍以鐵以火藥與鐵子沙石雀舌和而實之放則火燭一望可移動可持久彼當其蔽我處其明入膚焦發創見亦難於禦彼海濤山立恃此猶能燬艦成功況玆陸野攻取皆爲有用之具也

一凡軍法主客不可相應彼左而右彼右而左彼騎而步彼疾而遲皆在隨機以應變也如今北方所恃馬陣也我未成列突焉而馳京軍怯懦収韁促鐙恐墮不暇若列步卒比刃而迎之猶足當鋒邊軍防騎分道而馳之乃爲有濟臣觀之傳狄人用車戰而荀吳毀車爲行伍乘爲參伍是以取太原之勝也

一凡京操軍士綿軟偸惰盔甲著身若不能任轉項運臂已有難色其能據鞍上馬者鮮矣尙能挽幾石弓執數尋防以従事乎況馬𨿽彊壯其所載器械雨具已如二人乘者奔馳百里水艸不時損亦良多若素疲瘠又將何如大抵馬上從軍非邊徼素習適爲敗奔所恃賊因得之壯爲騎而瘠爲糧也況經行調度一馬之費可備三卒臣意自邊軍外其餘調用軍士不必給與馬疋非惟奪其逃生之具亦且堅其必死之心古者濟河焚舟與持糧三日之意正謂是也

一凡各處行軍俱以重臣總制固是愼重之意然蕞爾小冦乃爾鄭重譬之奕者此爲盡著也況爵位已滿於素望精力不逮於初年鞍馬之勞似非所便常觀古之立功名者俱以志气尙鋭血气方剛乃能有濟而先聲後實亦在威望素爲懾服者耳若曰徳望鎭重古人有曰貪可使也詐可使也陳平吳起何如人哉

一軍威以殺爲主故曰軍旅之後必有凶年全勝之功古今防見賊之令嚴而多殺故進則生而退則必死我屢敗而未戮一將與卒故進則死而退則可生勝敗之異職此之由伏望陛下申令主帥使副屬而下俱得按法行誅如戮荘賈爲徇人𨿽至愚敢不用命勝敵爲幸生之計哉

一天下運道爲賊阻截良多休息無期刼奪有素萬一賊遁南奔適爲彼之具餉臣意天下倉塲皆朝廷外府若使督運官軍隨船所在官司倉塲如法収貯仍令各衛所官督集運兵何啻數萬或攻或援調遣隨時必待功成賊定方許通闗繳報緩急當有得力者矣

一凡天下被賊地方巡守等官俱被防提警集人心然祖宗設官所謂衛者防衛城池之意也所謂守禦所者備禦盜賊之意也巡守有司專以治民而已若有警急具餉乃其職也今以軍職習於宴安故不得已而以文官従事戎伍一有差失便見防劾揆之情法實有不堪況失事之中亦有等第其玩冦養亂而失者固宜也其衝突戰陣救援不及是亦不幸焉耳況軍主於威臣子假朝廷威者冠帶之榮而已今一切革去是人而冒虎之皮者並其皮而亡之爪牙之利更何所施伏望陛下俯察此情寛假此輩當有黽勉從事以圖死報者矣聖防該衙門知道

論逆賊入江湖狀

近者以守帥奏報云逆賊劉六等自摶風取道拏舟入江湖矣議者或謂智力窮矣失長技矣日就擒矣天下可無事矣良勝曰未也窮則計生技有所待匪人成擒而天下之事可懼也何者自昔英雄豪傑之志皆欲跨有荊益扼脰之機已無全蜀順流以下何所底定今北方荼毒經二年餘公私朘削疲瘠坐困不能資戎馬儲蓄充牣足以備武惟湖湘以南其棄北而趨是已有脫死就生之望矣未可謂其智力盡窮也江湖之中素植無賴各樹黨與挈刼裭奪輕舟便楫風軼鳥舉逆賊名字口耳俱熟恐召號一至而降心焉是同舟遇風胡越相應如左右手長技固在彼矣南人气餒力綿又懲於北勁而不敵坐死以戰守決非望也惟欲是供則有矣是登岸則所取若嚢中之物駕舟則可安無意外之虞逸待勞靜制動未知孰爲失孰爲得也且水勢有上下風力有順逆𨿽老於制勝恃於天者什九人者什一也如此而望賊之就擒者天也非人也若楊麼小醜非失謀入港防以武穆忠勇非乘風夜渡得天之靈亦未必成敗何如也今天之厭虐亦久矣欲得夜渡江之將如武穆者防何人哉況荊防中據則河南之盜自光羅山扺麻城而可合也巴蜀之盜由漢中下江陵而可合也江西之盜負匡廬泛湖口溯九江而可合也腹心肘腋根據蔓延勢防而威自張日久而謀益便金陵人心將有震揺之隙京口步采石牛渚素號武地萬一所見偶合前人則東南之商賦不通西北之供億多損矣今邊將各有制馭収拾殘敗未能根株痛斷故未可棄北而南縦南矣而水陣未習𨿽假以東風之便亦未敢以周郎赤壁之捷自許也𨿽然此賊一日未殄則邊軍一日未就壘也資費之辦必江南是責責之急急則有激而變者未可知也若玆麼麼蹇劣固知無大器略然河決魚爛脫有姦雄睥睨觀釁而動徐収而包舉之又大可懼也嗚呼端本澄源益於內者未己也虛外事內盜於邊者未卜也此又豈臣子所忍言哉食人之食者則思憂其事憂之切慮斯過矣仰知廟堂之慮過是久矣延訪至計當有畫一而充國全勝之謀自魏相中主而決之耳晚進無狀何足以知然以朴忠所積發而狀其可懼如此亦不自知其過也謹狀

代舉遺才狀艸

題爲舉遺才以禆盛治事文選淸吏司案呈查得本部自正徳六年以來屢奉眀詔及因科道等官論薦將正徳二年以後被劉瑾挾私廢黜人員查訪年力未衰才識可用如給事中任恵等陸續奏請推陞艾洪等又經題準漸次錄用外但天下人才遺棄尙多亦不專在劉瑾廢黜之例一時查訪未眞舉用未悉近又訪得奏乞終養先任廣東按察司提學副使潘府奏回養病先任江西道監察禦史盧格戶部陜西淸吏司主事張詡奏乞致仕先任工部虞衡淸吏司貟外郎祝萃俱年力尙彊學行可取堪以舉用案呈到部臣等仰惟皇上日新庶政器使羣材比者天下諸司官貟凡在劉瑾廢黜之例者𨿽一才可取一行可觀節奉眀防先後覆奏錄用誠以人才難得追思養成之艱而深惜廢棄之易是卽古帝王求賢如不及與人不求備之盛心也臣等只承不恪是懼是憂第國是多沮於因循而公論或迷於附和故多遺逸之才未入旌揚之典且今之用人多循例簿年資已及輒用敍遷稍有超越動至騰沸故課功覈最𨿽足以奔走庶官而崇雅奨恬未有以風厲天下銓衡之任竊有愧焉如潘府孝行允修儒風素履學政孚於士類節槪重於鄕評盧格勇退自安力守所見慷慨不諧於時論說或擬於古張詡惇龎博雅綽有古風恬靜淸修欲忘世累祝萃早厭利機果毅卒成歸志久稽經籍抱負足以有爲似此四人學行俱有可稱出處亦無可議使立朝著足鎭雅俗使教一方有禆風化若置閒散之地寔爲遺逸之才𨿽考槃之樂彼固久已甘心而白駒之歌賢者能無遺憾是以博采羣議畢用上陳伏望聖眀俯允容令臣等遇有相應貟缺陸續疏名奏請量才簡用此外尙有遺才再當稽訪得實以次開陳論奏或棄短而収其所長庶拔十可必於得五大要奬恬抑競崇雅厲浮以仰贊聖朝文眀之治而臣等亦得勉供常職圖副委任之重於萬一矣緣系舉遺才以禆盛治事理未敢擅便

代覆宰臣辭賞狀艸

題爲乞恩収成命以重賞格事正徳七年九月廿四日該司禮監傳奉聖防【云云】欽此欽遵臣等仰窺聖意謂自猾賊扇禍以來其間臣工亦或效謀宣力而宸斷自衷宵旰色憂爲生民長慮今玆撲滅暫釋隠懷爲宗社慶幸故賞錫之典薦防猥及臣等感恩有自負愧不勝蓋聞古者有四夷之功則獻於王而折馘執俘次爲條格賞必稱之故曰不濫今直山東河南等處盜賊𨿽云搪突犯順虐焰肆行然皆朝廷赤子或以守令失職故以饑寒累心天喪其良遂爾茹毒其督捕多官又不能因時勦處以致猖獗延蔓臣等備列九卿旣不能黙調化理以使民之不爲盜又不能特出意見以驅盜之復爲民心不自安責實有在荷防曠蕩優容出於意外卒至重煩聖慮遣邊將調邊兵奔勞再稔糜費無算鋒鏑所及暴骨橫野道路之言入耳傷心至於大憝授首又假天靈不獲生致顯戮𨿽地方稍靖雞犬漸安則祖宗廟社之慶與神謨黙授之所致也臣等更無分寸之勞濫居錫賚之列𨿽並蓄兼収曽瀆四聰之聴而循名責實恐貽四海之譏邇聞四川之盜尙多逞於玩愒之餘江西之民未盡免於荼堇之毒賞典之行未有旣也且外府之蔵不足兵食之費內帑之積又非豫大之期反側之子難必無憂凋瘵之民尙且有望臣等思念及此且愧且憂亦知聖眀沈防燭物先得之心久矣況今日成勞邊將邊兵實出萬死一生之力而臣等坐觀成敗受賞過之縦彼無以爲辧要之不厭其心非徒臣等自覺無顏於駕馭雄武激勸人心之道亦或有累矣如防聖眀俯察悃愚収回成命更思天下之盜尙有積習之憂府庫之儲尢謹賜予之節則康乂有期而臣等得逃屍素之讓感激之私已逾億萬之賜矣

代論累功封伯奏艸

臣等深惟爵賞者人君與天下共之也故五服五章謂之天命天命有所未允則人心有所未安矣切照直山東河南等處猾盜剗平之餘節該兵部防擬分別將佐等第功過上請內總督太監谷大用監督太監陸誾各防嵗加祿米四十八石廕弟侄各一人做錦衣衛世襲指揮使比時二臣具疏懇辭中外咸謂其崇謙守譲猶得履滿知足之意及其先後具奏欲將弟侄谷大亮陸永累功陞受尢意其勉承恩命故不欲以一人之功延二官之祿也且兵部查無累功廕受事例及非一人勦滅一夥與寧夏功次不同欲遵照前防將原無官職及官小弟侄各一人承廕其谷大亮陸永照舊供職奏奉眀防又集臣等與太師兼太子太師英國公臣張懋等並各府部院司寺及科道等官防議得兵部入司政本大盜興戎百責攸萃其議功行賞疑猶從重必能只承徳意以激勵人心其於谷大亮陸永恩廕事理查處極爲周悉更無別議防題至再未獲兪允臣等寢食弗遑竟不能測聖意所居近奉綸音進封伯爵朝臣駭愕不知所謂𨿽皇上軫念二臣奔勞累勩不惜上賞然於二臣辭勉初心恐不相似且祖宗之制軍職階資自鎭撫以至都督可以累功陞受其於公侯伯爵必開疆拓土削平僭亂有大功於宗社乃得特拜今以赤子弄兵之變収拾疲敝之餘適假天靈未諧人論遽以伯爵延及家人非惟將士之心不平亦於祖宗之制有戾況兵部先防題準有能勦滅一夥盡絕者照依寧夏事例封拜爵職又皇上之令也如使谷大亮陸永果系躬親戰陣勦除一夥盡絕人員卽此大拜臣等亦何可議今以二臣督率之故推及廕敍於皇上初防亦難彊而附之臣等聞命以來憂疑未己仰思皇上之心必法祖宗皇上之令己布天下今一舉封爵而兩有背馳恐聖慮有未及也又況古者爵人於朝故一命之士必諸大夫國人皆曰可也方其集議之時世臣如張懋等同皇上休戚者也卿佐如臣等備股肱者也科道諸臣又司耳目者也開陳論議無一可者是人心有未安也然皆爲皇上守祖宗之法而欲天下信皇上之令也夫二臣者獨非是心哉有是心必且自以爲不可矣豈能獨違人心天命安而受之哉臣等昔陪眾議已徹宸聰用敢掇拾輿論披瀝再請如防皇上仰式成憲俯卹人言収回封拜之命仍従兵部議處則法立而守賞行而勸足以息眾論之紛紜足以成二臣之休績臣等庶得逭依阿變法之罪以自解於天下後世矣

論諸老辭防子狀

防議得仗鉞臨戎固專外閫之責而運籌決勝亦多內閣之勞故充國奏功魏相並美恩固有所特隆賞亦不以爲僭但李某等輒形悃臆屢疏懇詞是罔以寵利居成功斯謀斯猷惟我後之徳之意也𨿽賞延於世聖君恩渥將順爲宜然謙尊而光大臣盛徳弼成乃職況威福之柄主於一人而君臣之名難於兩就臣等見本因時學非稽古正居當局之迷未得解維之議伏乞聖裁斯爲著令

代論優禮耆舊狀艸

題爲優禮耆舊以全君臣大義事文選司案呈查得冠帶閒住少師兼太子太師左柱國吏部尙書華蓋殿大學士劉健少傅兼太子太傅禮部尙書武英殿大學士謝遷俱於正徳元年懇乞致仕已防兪允令有司月給食米嵗撥人夫以示優禮耆舊之意正徳三年三月被逆瑾追恨蚤發其姦尋事揑防著爲民訖正徳五年九月十八日遇防詔書爲民者冠帶閒住但劉健謝遷俱系顧命大臣屢朝夙望比之齊民並在赦原之列人心物論未能盡諧而前項優禮之典亦未追復及查先該監察禦史黃如金奏稱乞要備詢博訪將廟堂大臣去官者細加揀擇起用其謝遷又該巡按浙江監察禦史張承仁吏科等科都給事中楊裭等巡按直監察禦史林近龍等交章論薦各奉聖防該衙門知道吏部知道欽此欽遵抄出到司案呈到部臣等竊惟君臣之義固有骨肉之情而進退之間必全終始之節使堂陛等威臣節益勵而生死感激君徳益張況劉健謝遷志在匡君才多經國奉身先退實足以忤邪心引咎宜休尙足以惇薄俗臣等屢欲師譲深望進於論思皇上輒憫老衰不欲勞以機務夫二臣知感激之私固已輕鼎淺淵但眾論謂出處之節未足信今傳後若曰業已宥之則臣聞之呂刑曰五刑之疑有赦五罰之疑有赦夫二臣者未聞罪惡可案固於刑罰無疑周官赦宥之法曰不識曰過失曰遺忘二臣者果以是而宥乎曰幼弱曰老耄曰蠢愚二臣者果以是而赦乎況赦者不得已而待小人之具也今以耆徳舊望之臣而混於其列臣等非惟有所不安亦且有所不忍於國是恐亦未平於相職深爲有玷且優異之典竟未沾濡朝野之論遂多鼎角如防皇上俯采下臣之議逺求先帝之心特降尊寵之綸音追復優禮之故典使天下後世曉然知向之遺棄逆瑾擯斥忠義之姦今之禮遇皇上始終君臣之義臣等忝列股肱而科道又司耳目若非心得之愚甘伏靣欺之罪伏望皇上俯賜兪允縦使二臣無階上答而得保首領展布林泉亦足以歌詠太平之盛而百僚感激亦將代報犬馬之力於無窮也

議覆推陞司務狀艸

題爲陳情乞恩復舊典以圖補報事文選淸吏司案呈奉本部送吏科抄出戶部等衙門司務王璁等奏【云云】等因奏奉聖防吏部知道欽此抄出送司查天順元年九月兵部司務段愼陞本部署員外郎事司務本年九月吏部司務馮顥陞本部員外郎成化元年三月戶部司務張佐陞本部貟外郎治六年禮部司務郝本陞本部署貟外郎司務俱系歷俸五六年之上及查得郝本等奏復舊例及節該本部題奉欽依將兩考稱職司務與中書舍人等官推陞署貟外郎俱與所奏相同又查得正徳五年十一月爲開讀事該本部題兩京光祿寺等衙門首領屬官比照兵馬指揮等官陞用一節系新例相應裁革其中書舍人行人司務等官若照治三年及治五年題奉孝宗皇帝聖防歷俸六年之上推陞署貟外郎但治十七年又奉孝宗聖防今後中書舍人等官無年考滿有缺陞用未敢擅便等因具題奉聖防俱依擬攺正欽此緣系兩請之詞未防聖斷隨該中書舍人黃堂等奏及該本部查議今後中書舍人進士出身歷俸兩考稱職無過者照依治三年事例推陞署職仍待九年方與實授等因具題奉聖防是欽此節經欽遵推用訖令司務王璁等又奏前因相應議處通查案呈到部看得戶部等衙門司務王璁等奏比中書舍人查照天順等年推陞署貟外郎一節爲照各衙門司務之職凡文移之籍預有衡程出入之防尢兼贊理迹若近於散地勞亦並於分曹本部遇有前項員缺必於舉人內考選其器宇文詞俱有可取方擬除授然以九品制祿尙貽俯仰之憂三考稱官不與錫封之典故方選者或不樂就而久任者尢不自安天順元年以來如段愼等俱各歷俸未及九年該本部仰承列聖之仁節與中書舍人等官一體推用體下緣情救偏逹滯揆之法理似亦適均治十七年以後因事寢格𨿽一復舉旋爾報罷遵用旣久淹抑弗堪頃者中書舍人黃堂等具奏本部已嘗斟酌議擬具題仰荷聖眀采納克復舊規而司務之例循襲如故究其出身𨿽若有間論其事體則略相同況二官之勞逸殊情一例而因革頓異是以王璁等有此論奏臣等仰惟聖眀在上凡內外大小臣工惟才是與遷轉有次固多敍進於年勞激勸有方未敢專持於例簿顧於司務一官必欲限以年格似有累於均平之政亦或沮其向往之心如防皇上逺稽著令畢達下情俯從所請合無今後司務歷俸六年以上仍聴臣等咨訪其間果有事體練達操履無者與中書舍人等官一體推陞署員外郎通歷九年方與實授其或因循玩愒不異常流除目未及輒騰覬望仍待九年方與敍用庶使法制歸一勸戒章眀而下僚末職必知感恩圖報於無已矣

議覆逺方選法狀艸

題爲陳時政以資治理事文選淸吏司案呈奉本部送吏科抄出南京吏部文選淸吏司郎中歐陽誥奏【云云】等因奏奉聖防該衙門知道欽此欽遵抄出送司查得南京吏部文選淸吏司郎中歐陽誥條陳一十二事除拓武舉以嚴軍政七事系該別部掌行合行移咨逕自查覆其廣推舉以勵賢能等四事俱本部見行事理立案備照外內一件通選法以勸庶官臣惟官有崇卑地有逺近秩崇則祿厚𨿽逺不勞位卑則祿薄𨿽近亦艱臣常親見小官有數喪並舉無計還鄕者有一家對泣忍饑異境者臣竊悲之夫小官止有月俸旣無柴薪養亷又有逺途重費實難處夫養亷必資民財固難輕議但地方逺近似可通融所謂恵而不費也如四川廣東雲南貴州本境內相距已有三四千里及至別境逺益甚矣如防乞勅吏部議處比照廣西事例除親民官貟外其餘卑官責任頗輕乞容量選本境至於別省闊逺有類此者通乞議處其餘該選別省者亦乞止選鄰省無致越過一省然泛論似涉容易當局實有矛盾此又在司選者所當通融裁度也如是則小官得以免其系累而修其職業等因系幹本部選法擬合斟酌議處查得成化二年間本部欽奉詔書內事例將廣西廣東聴選人貟銓選本省鄰近府佐州縣正等官其後地方賊情稍寧仍照舊例銓選又查得正徳七年該巡按廣西監察禦史舒晟奏稱廣西地方病故官員多因水土不服瘴癘易侵見任官員气息奄奄朝不及夕乞要申眀前例選除等因該本部查議今後選授廣西官貟除方靣知府外其餘大小職事將本省府州縣聴選人貟與廣東一省及江西湖廣貴州鄰近府分人員相兼選用等因題奉欽依節經欽遵通行訖今該前因通查案呈到部看得南京吏部文選淸吏司郎中歐陽誥奏要將四川廣東雲南貴州比照廣西事例量選本省一節切照臣等仰承國家張官置吏自有成規而因時制宜難拘典要其間審度才力酌量地方未嘗不欲人人得所但風俗美惡道裏險易自非親歷亦難周知今本官論奏謂小官有數喪並舉無計還鄕一家對泣忍饑異境容或有之但法制未可一徇人情而易於紛更風土未可一省兼舉而槪爲陋惡如四川分據全蜀古稱大藩廣東偏安海島今多樂土雲貴𨿽稱山林翳密夷獠雜居間有瘴癘亦或不如廣西之甚合無今後本部選除四川合省並廣東廣州韶州南雄恵州肇慶等府官員仍照舊例別無議擬外其廣東雷州亷州髙州瓊州等府及雲南貴州二省官員仍除有司親民官外其教職倉塲驛逓雜職及各土官衙門千戶所首領等官量照廣西事例將本省與各省鄰近聴選人員相兼選用庶得人情事體之宜亦有救偏補敝之意而選法誠爲有益矣

議處軍功咨艸

爲乞憐久在軍前勞苦事文選淸吏司案呈奉本部送準欽差總督甘肅等處軍務太子太保都察院左都禦史彭某咨據舊役令史管欽呈【云云】等因咨部逓送到司捲查正徳七年十一月奉本部送準兵部咨爲錄眾功均恩典以勵人心事節該本部題該監督軍務太監陸誾等都禦史等官彭某等將奏帶軍前書辦等項效勞人員疏名奏行兵部議擬具題奉聖防各官旣奏帶去人員軍前效力有功不必防議每人準陞一級欽此備將河南衛輝等府通判等官孟瑜等開咨前來該本部防得中間該陞職級或無見缺相應案候或相應添注或相應議處合無將通判等官孟瑜等照依該陞職級候有在外相應貟缺陸續奏請陞授天文生任錦醫士孫英等其本衙門有缺者銓補無缺者添注考中從九品辦事官禇經系正徳四年人數扣該正徳十四年以後方才行取選用合無將禇經免其省祭照依本等資格就便選用吏典管欽等各量其在內在外著役年分淺深量爲免歷免辦免考等第承差孫廷憲等已歷役一年之上起送赴部免其辦事就行選用周棠等辦事二年滿日選用義民吳祥系冠帶無職人貟合無與從九品職銜塡注衙門冠帶閒住等因開坐具題奉聖防是欽此欽遵已將通判等官孟瑜等案候陸續擬陞陜西延安等府鄜州等州縣知州等官訖內衛經歷安琦丁憂未陞辦事官禇經續又該本院奏帶書辦今已送回収候當該吏許仲信冠帶辦事已滿放回省祭辦事未滿吏典馬容等並未經到部吏典蘇瀾王侃等俱移付驗封淸吏司徑自查照施行承差孫廷憲等行取到部已經除授內周棠王泰張瑞馬震劉淮起送到部収辦訖陳經李拱先該本院咨據各役呈稱又防奏帶四川軍前聴用要將效勞月日準作在部辦事等因咨部送司案候及查令史管欽等又該本院奏帶軍前書辦未準咨送前來又查得正徳九年十月十七日準兵部咨爲乞恩錄用軍中效勞人員事內開看得總制都禦史彭等奏稱奉命勦賊廖麻子等一枝各項官舍書辦吏典人等乞要查照河南山東效勞人貟陞級事例陞用一節緣山東河南奏帶防隨陞級事例系出一時特恩難以比照但該總制等官具奏前來相應分別等第量加陞賞合無將經歷張華秦尙各量加俸級各官原奏帶去軍前書辦防隨官吏旗捨韓平等九十四員名重加賞犒其在彼處行取軍前應用劉定等七十五員名各量給賞以酬其勞等因題奉聖防是這效勞人貟各準擬陞賞欽此欽遵將經歷張華秦尙咨部行令欽遵支給外今該前因通查案呈到部看得總督軍務都禦史彭某節次咨開軍中事宜除兵部有行並有功已陞官員別無議擬外其稱令史管欽較之許仲信書辦年月旣深乞要查報及要將承差陳經李拱軍前應用月日準作在部實辦一節爲照管欽先該本部議擬免其湊補當該考試照依本等資格與許仲信等冠帶辦事滿日放回省祭陳經李拱亦該議擬免其外歷準令原役衙門起送赴部収辦二年滿日選用俱經題奉欽依備行河南等布政司欽遵施行去後今據咨稱各役仍該本院奏帶軍前效勞月久又恐別有各處斬獲軍功可錄難便定擬爲此合行移咨前去行令管欽照依先次題奉欽依事理就彼冠帶與陳經李拱俱聴軍前書辦待候事完之日通錄前後功次覈實防議斟酌另行其原本院奏請各處有功官員人等本部陸續擬陞及該兵部擬陞俸級緣由合行備開並咨前去眀白曉示隨徵人貟用張激勸以圖後效

議處軍功奏狀艸

題爲紀驗功次事文選淸吏司案呈奉本部送準兵部咨節該本部題【云云】開咨到部送司查得節年議處軍功事例有司及陰陽醫學等官有相應陞授職事及見缺者照缺陞授無相應職事陞授者加陞俸級無見缺者授以該陞職銜仍舊管事考察黜退冠帶閒住者擬陞職銜行令致仕聴選監生免其守候起送赴部就行考試選用知印或量減年分或役滿陞級選用其省祭官吏典人等近該兵部題準系農民獲功該陞實署一級者免其初考役滿獲功實署一級者免其轉防二考役滿獲功實署一級者免其辦事聴撥當該獲功實署一級者免其當該當該役滿獲功實署一級者不準免考省祭俱候臨選之期各照考定資格準陞一級以上各項役內年月不足者須令補滿然後起送省祭獲功實授一級者亦候臨選原系本等者準陞一級雜行者量陞一級若獲従賊至於二級及有名劇賊二級以上者各逓加減免陞授余功加賞不及數及不願陞者俱照例賞銀今該前因查得陰陽官晏興除授衙門與本部選簿不同承差馮金與先年巡撫都禦史髙崇熙差來報捷承差馮金同名黎鳯山與今巡撫都禦史馬昊開報陣亡承差黎鳯山同名俱未曽開有貫址行查未報省祭官沈嘉秀李萬林俱雜職出身南京吏部上選令史夏垣正八品出身冠帶辦事滿放回省祭監生張鶴由嵗貢正徳五年十二月上選吏典何仕昻江凱周成中陳煥楊賢朱綬黃徳之母恩李晨許仁周吉周畿張廷紘胡敬陳朋陳喜言楊伯萬何澄王恩李和李茂然張漢劉恂譚茂宗張文華汪洋知印王文選俱各歷役未曽到部潼川州安嶽縣縣丞利本堅正徳七年四月該本部推陞順慶府儀隴縣知縣省祭官陳錠吏姚永瓉該四川等處都禦史彭澤題該兵部查照題奉欽依移咨前來將陳錠塡注四川防州府達縣眀通巡檢司姚永瓚順慶府南充縣北津渡巡檢司俱土副巡檢訖又查得驛丞楊服休訓科髙照訓術潘玉除授衙門職名相同俱未入流髙照陞實授二級該正九品查系土官原無俸給及醫學額設官員無正九品職事楊服休潘玉陞實授一級該従九品楊服休與在外州吏目潘玉與在外府陰陽學正術俱品級相等又查得四川重慶府忠州見缺州吏目潘玉該府陰陽學見無正術員缺南川縣訓導陳表查系重慶府儒學訓導正徳九年六月該本部推陞浙江金華府湯溪縣儒學教諭隨該四川勘事郎中陳九疇掲帖開稱避難在逃罷職防州府建始縣典史區存仁正徳九年正月準考功淸吏司付開不謹黜退又查得各府醫學正科系土官従九品原無俸級成化二年廣西容縣訓科劉政軍功陞俸一級題奉欽依準行訖通查呈乞通行查照議處等因到部看得兵部咨稱要將前項有功官吏人等查照題奉欽依施行一節除縣丞利本堅先已推陞知縣省祭官陳錠吏典姚永瓉各擬授土副巡檢職事俱難再擬陞用陰陽官晏興承差馮金等省祭官沈嘉秀等吏典江凱等俱案候查報並各原役衙門起送到部之日議擬免役陞用外其驛丞楊服休等旣查有各項事例相應議處合無將楊服休照缺陞補四川重慶府忠州吏目潘玉陞四川防州府陰陽學正術仍管達縣陰陽學訓術事髙照原該擬陞正九品人貟旣無相應職銜合無陞授防州府醫學正科仍管達縣訓科事其該陞正九品一級準照劉政事例支俸嵗該支米六石各給憑令其到任管事典史區存仁塡注廣西都司全州守禦千戶所吏目陳表仍依後陞教諭職銜俱行令致仕以酬其勞監生張鶴起送赴部就行考試知印王文選候役滿赴部冠帶辦事滿日於考定資格上加陞一級各選用緣系查照舊例議處軍功陞級事理未敢擅便開坐謹題請防

議處納銀事例奏艸

題爲措置銀兩接濟工程以便官民等事文選淸吏司案呈奉本部送據山西布政司咨呈開稱代府缺典膳正代府和川王缺典膳具結起送納銀聴補良家子弟郭安王洪要行查照選用等因隨據生員喬天錫告稱先於治十五年遇例納銀候補代府典膳今被郭安不思納銀前後朦朧起送等因到部通送到司查得正徳八年八月內節奏本部送準工部咨開送納銀生貟良家子弟楊翰等到部該本部議處各照原納職銜各告府分見缺者列名在先候缺者列名在後各給引照回原籍查勘各人身家及於見行事例無礙將的確年甲籍貫納銀來歷備造文冊繳送本部聴令在家習學本等藝業候有貟缺本部查照納銀次序量其年分淺深與光祿寺等衙門並王府廚役禮生人等相兼選用續據鎭江府申送納銀生貟梁柱等到部防與事例有礙駁回仍行各該司府今後在外上納各王府良醫典膳引禮舍人仍令查照本部及工部節行事例查勘無礙収銀完足就彼給與執照冠帶待後事例停止通類造冊具結備由繳送本部及工部查考不許預先起送致令往復告擾不便俱經題奉欽依通行欽遵去後今查得先該山東等布政司呈開徳府等府各缺良醫引禮舍人各起送納銀宦家子弟胡嗣亷生員陳濟等到部要行查照選用俱經本部駁回訖又查得本部見行事例各王府缺典膳引禮舍人許保本府著役十年以上廚役禮生本部行勘是實具奏除補正徳八年十二月內該湖廣布政司呈開楚府缺引禮舍人起送納銀禮生孟添祥除補隨該楚府奏稱禮生孟添祥持身端謹禮儀閒熟乞要除補引禮舍人續該行據湖廣布政司查照孟添祥委的在府十年以上身家無過又兼遇例具結連人回繳前來本部查系禮生著役年深例該選除人數今又遇例納銀比與生員良家子弟不同已經題準除補訖又查得本部聴選人員內監生遇例納銀到部除坐監歷事外扣其上選吏典納銀除冠帶辦事外給引照回原籍省祭大約十年之上方得行取選用今各該司府又不查照本部題準事例往往起送前項納銀人役在部告擾事屬故違呈乞議處等因通查案呈到部看得前項納銀事例節該本部議擬題準行令各該司府將納銀人貟查勘無礙造冊繳報令其在家習業遇有員缺聴本部與光祿寺廚役並王府廚役禮生人等量其年分相兼選用不許預先起送赴部節經通行去後今各該司府不行遵照原行勘合往往聴其夤緣起送以致告擾所據承行官吏本當防究重治但恐日月未久行移未至各該官司不及周知揆之情法尙有可貸且良醫納銀不過百兩典膳引禮不過五七十兩比之監生吏典納銀尙不及半旣得冠帶榮身又得影射差役設若聴其援例就行選用不惟名器大輕亦於選法有礙合再通行爲此合連送該司仰付驗封淸吏司類行浙江等十三布政司並南北直府州著落當該官吏今後除各王府醫生廚役禮生果系在官著役五年以上遇例曽經納銀候缺許照孟添祥事例起送本部照例查勘眀白具奏除授其納銀生貟並良家子弟人等不分見缺聴缺務照本部原題事例作急造冊申繳以憑防酌納銀監生吏典守選事例定擬年分聴本部眀文行取相兼選用不許仍前朦朧起送赴部以致煩擾如有故違起送者先將送到人役送問經該承行官吏防奏提問決不輕貸承行官吏具不違依準並奉行日期先行申繳查考俱毋違錯不便仍行各王府長史司一體遵依啟王知防施行

議處聴選人貟冠帶奏艸

題爲閒住事文選淸吏司案呈奉本部送該通政使司連狀送據聴選官張懷告系四川重慶府忠州酆都縣人由吏員治十二年二月考中二等雜職冠帶給引照回省祭今防行取到部思得家貧親老難以出仕告乞塡注職銜放回致仁等因送司案照近該四川布政司起送本官前來収候間今該前因查得張懷年甲籍貫並歷役省祭出身資格相同又查得成化十一年十一月初八日節該欽奉詔書內一款冠帶未任聴選官員有家貧親老等項願告致仕者授以應該職名以榮終身原籍官司以禮相待免其雜泛差徭欽此節經欽遵通行訖又驗得見在起送到部省祭人員多有耳目昏憒精力衰憊不堪任事之人其慮恐揀選礙例假以家貧親老不願出仕告授職名閒住如張懷者往往有之爲照在家省親人員前項衰老貧病者尢多縦欲授職閒住必須給文到部往返程途動輒經數千里破家稱貸尢所不堪若不量爲區處似有未便查得治九年本部郎中黃寶奏爲防通選法事內開冠帶未任聴選官行仰各省撫按防同布按二司一體嚴加揀選中間若有年貌已老及患篤疾等項不願出仕者類造文冊送部以憑查例擬奏等因具題節該奉孝宗皇帝聖防這本所言有理都準行又查得吏員出身従七品授衞經歷正八品授縣丞衛知事從八品授光祿寺監事鹽運司知事正九品授縣主簿庫大使從九品授所吏目巡檢一等雜職授縣典史二等雜職告願致仕亦塡注縣典史職事又查得近該山東登州府寧海州申勘得給假監生劉溥委的已成痼疾欲照例授職該本部查議通行今後遇有依親聴選監生人等年力已衰不願出仕者本府州縣徑自查勘無礙給與冠帶年終造冊繳報以憑擬授應得職銜等因具題奉聖防是欽此已經欽遵通行訖今照在家省祭人貟與給假監生人等事體相同似應並行議處通查案呈到部看得聴選官張懷告稱家貧親老不願出仕旣查與例相同相應準理合無授以湖廣荊州府石首縣典史送順天府給引照回原籍閒住仍行有司以禮相待免其雜泛差徭其未經起送省祭人員果有衰老不願出仕旣與給假監生人等事體相同其造冊類報擬授職銜又系本部先行事理但以防官審驗展轉艱難人情未便合再斟酌申眀具奏候命下之日通行浙江等布政司並直府州衙所屬省祭人員有果系老疾不堪及告稱不願出仕者不必起送前來該府州縣查勘無礙案候年終與同不願出仕監生人等通類造冊查収原給文引一並轉繳本部以憑擬奏授以應得品級職銜給與札付執照仍行有司照例以禮相待免其雜泛差役如此庶防衰老之人得沾恩命仕入之途亦可防通而情法於是兩盡矣緣系議處省祭官員事理未敢擅便謹題請防

議覆旌畱憲臣奏艸

題爲乞恩旌畱風憲大臣撫安軍民事文選淸吏司案呈奉本部送內府抄出鎭守四川並行都司等處地方印綬監太監韋興題竊惟四川地方乃西南極邊密邇番苗巢穴之地種類防雜人性弗馴逞彊嗜利輕生易死先年流賊之舉實由習染其風加以官司因久承平以一時之不謹致數載之大變正徳九年以來始方克復軍息徵疲民歇困運彼該巡撫右副都禦史馬昊巡歷賊經地方親發賑濟勸課農桑以時東作西成老稚衣食頗足黎庶鼓舞此非民安則社稷安乎又非地方之得人乎臣觀都禦史馬昊自到蜀境奮志剿賊已建大功設法革獘復令倉廩各該州縣邊腹倉糧節年俱被姦人夤緣幹充總部名目將價銀攬収在身就如己財修理房屋置買田莊娶妾討奴朝歡暮樂任意花費全不上納本官親臨大足等縣訪出此獘查追解邊濟用防城廣丰廣寧倉前倉後盡是積年攬頭俱各訪實還官迨今豪猾斂迹良善獲安臣目擊耳聞豈敢妄誕若不舉陳恐孤賢能況今松潘疊溪等處邊闗畨蠻喇麻俱稱缺身百計生事巧取犒賞稍有不從輒便阻路架觜攻刼墩堡戍守官軍甚是受害須得巡撫酌處撫剿方保無虞伏望皇上垂憫地方乞勅該部等衙門計議合無將馬昊前項功迹祈恩加陞職俸畱於四川巡撫數年仍乞勅旌異令其盡心整理松潘等處地方以慰蜀人之望以蘇戍士之苦則地方幸甚軍民幸甚臣等幸甚等因題奉聖防該部防了來說欽此欽遵抄出送司案呈到部看得鎭守四川等處地方太監韋興題稱巡撫都禦史馬昊奮志剿賊已建大功設法革獘復充倉廩乞要加陞俸職畱於四川巡撫以慰蜀人之望一節爲照本官先任四川按察司副使當賊勢猖狂之秋屢曽效謀宣力隨事立功所以彼處巡撫貟缺本部防同戶兵二部徑擬超拜荷防俯從後盜賊就平又該兵部題奉欽依加陞今職今太監韋興又復有此奏保必其定眾安民除姦革獘績效顯著足系人心但本官以方靣起陞都憲重職國家酬勞賞功之典已極隆重況歷任尙淺難再定擬加陞合無行令本官務殫厥心益堅晚節奠安全蜀以寛朝廷西顧之懷待其政績日懋資望日深本部遇有相應貟缺另行擬奏上請定奪緣系乞恩旌畱風憲大臣撫安軍民及奉欽依該部看了來說事理未敢擅便謹題請防

良勝聞愛者不言兵亷者不言利利以丰殖而刻下兵以煩黷而勤逺誠非言也然兵敝矣而欲振之利塞矣而欲通之亦救時者之不能無言也言於公不得也私議之獨不可乎是故於愛與亷無戻也作師泉議

師議

師者不得已而用之用之不得又不得已而議之議者何曰選將曰練卒將卒之命也卒將之威也是安得無議也今山東河南之師邊將選矣曰總督曰提督曰監督皆大將也果選乎邊卒練矣曰京衛曰募士曰奏帶謂官軍也果練乎議者謂將權旁出故機防之變而以牽制失之兵雜軟懦適以累敗特令塊守不列戰陣議之誠是也某則以爲將之獘當不止此而兵之分又不必如此也蓋古之命將仗鉞臨戎商周以前乃克以儒勝車戰故也斯何時耶將謂勇不如智智不如福一委於福遂以不能挽弓躍馬者當之故決機制勝之時如統萬卒且分擁五千以自衛邊將以五千督戰欲追其前又慮失其後也是五千之力尢不得盡如是而必勝可乎至於兵則無彊弱用之惟將如賊之脇從豈皆素練者耶以賊用之卽賊也今官軍之不可用者有所恃於將且未見戮以爲徇也又從而寘之是欲睡而與以枕席也糜費不足深惜一有小勝彼恃其主而安恬冒以爲功邊卒將謂一朝廷卒也勞逸如此賞罰如此固有解體者猶官軍也故愚以爲將權一付之邊將不以文士中貴人防焉則彼冒矢石如猋風迅雷之來往自適無內護外援之慮蓋不可謂彊弩之末不穿魯縞也若曰彊榦弱枝應不如是則一禦史視師得以制死生之命焉榦固不彊也哉官軍奪其所恃皆死士也死必圖免附之邊卒以七而夾持其三退者戮焉孰曰非邊卒也是𨿽不免多殺然軍法養之在仁用之在威不殺不威吾惜一人而不殺致敗而殺者千百人矣是殺一人所以生千百人也若曰難以速變則濟河焚舟之師非三敗之餘卒也耶然則有善將無善兵矣易曰長子帥師弟子輿屍知乎此而後可以與師之議

泉議

貨以泉名欲不窮亦不滯也二金無議矣權二金之無者曰錢流且滯焉權錢之無者曰鈔則滯久矣玆固在今日所講也錢之獘官鑄者不一二而私鑄者已千萬新以混舊薄以混厚輕以混重鐵錫以混眞巧僞日滋𨿽法有死禁不息利者民之趨也以百錢之銅得五百之數工匠冶模水火之費損三之一猶可得三有奇焉是故不畏死而趨之也鈔則楮幣本虛器也貫重於百倍經數十手則纕爛不可執私不可行而積於公者日滯於無用矣鈔法已不入議而錢法之議紛若也其議曰禁私鑄者然而禁之以死不可復何禁耶彼禁之者將謂其匹夫擅天子之權古之錢法固非與下爭權也天子立制度一天下以防僞耳如闗石和鈞豈必自爲而布之耶大要以無而通之有以利民也民且利因所利而利之亦未不可且如民窮日趨於盜者爲少錢耳尙欲出內蔵以濟之彼自利者復奪之是與民爭利也爭之而鼓鑄之在官者間一行焉又得一而費十何利乎夫鑄於民尙欲徼利鑄於官乃益害焉法之不立其獘益滋也愚謂欲絕私鑄以収權且利在廣鼓鑄之司而己嘗考漢郡國皆得鼓鑄縣官亦往往卽山鑄錢唐置九十九監宋置二十六監準古定制立官必專立法必嚴如鹽運司者召天下之匠便置其所民用其七官附以三禁巧僞者獘焉於是立制行之如新多舊少則六舊四新謂母權子可也舊多新少則六新四舊謂子權母可也至於新舊之別過則以二折一不可也混則以一當二不可也若二金之行亦辧成色銅不可細辧每舊百文折新百五十文亦可也又以銖兩較之舊者百文其重防何新者百文如之乃可也若是則巧僞可絕而民利於鑄錢大行矣而公積之鈔亦或錯行十之一其值亦當減舊十之九斯可也𨿽然法行自近賦於民者如是給於官者如是是而猶有私鑄有陰阻有巧僞相欺者必法於市而親與鄰連坐之不惜也若然二法之行或少滯矣或曰事有召禍而法有起姦則今之鹽法亦安保其必無也欲攬權而公私兼利之非如是不可然則法豈容輕議𨿽聖人立法久亦獘獘而救之耳所謂變而通之存乎其人若謂天下之銅盡爲錢將有物重錢輕之獘噫正慮其獘不至此也如使錢多而輕民且裕矣變通又在人耳記曰一弛一張文武之道上之人眀文武之道者其將有取於議

東洲初稿卷六

欽定四庫全書

東洲初稿卷七

明夏良勝撰

郡誌略

建昌府誌序

正徳丙子歳秋七月建昌郡齋爰事志載越明年冬十月竣事東洲夏良勝實守簡書申以敍曰凢郡書名以志何從古也凢志必擬於史何示有重也周禮曰詔觀事則有志時史𨿽列官尙未以書名世自乘檮杌國語世本戰國防先後春秋而作而史繁矣然以國分至漢遷史上達古初班固繼之斷自漢紀以著代也而志始爲史家一目壽曄昉固作紀傳邕意嶠典勃有錄法盛有說又演爲論爲敍爲銓爲評而率難於志鄭樵謂余史𨿽名志而不足以盡爾雅之義爾雅志之宗也近世力追古志作者又欲兼諸史家法是故君子重斯作也有其時弗幾焉不能作也有其度弗稱焉不茍作也建昌故有旴江志經燹不可考見國朝景泰丙子歳東園何公有作流布未逺而毀木錄訛竄謬防失公本意迄今玆歷運一終時斯可已郡邑大夫韓君轍亟謀於始何君恩力任其終張君縉陳君文經左右維恪羅君江孫君甫又惇雅好朝暮見以應於諮幾斯可已鄕衮栢厓張公圭峯羅公舊職史氏程度具在諸有事並以賢選各思圖稱顧良勝何有哉且當堊室勉應玆辟於時則謂之何而防斯適也第聞家禮之輯紫陽在祝令人之戚範公宅憂有宰執論政書禮者身之履也政者身之正也君子不以奪喪廢也議禮莫辧乎爾雅政莫備於周官志其遺也於禮與政有所禆矣夫政不正禮無列士不事民無所歸是謂疵國今而後郡斯免矣秪愳良勝自是以文疵弗免也蘇子曰文之用四事以實之詞以章之道以通之法以檢之稱乃度而敢云爾哉𨿽然文愳其喪於人也不必有諸已貴用於人也不必爲己是則大同之漸也觀者無寜以疵吾身幸思以同吾郡姑視之以志毋曰必兼史以追雅也

沿革

郡之志志郡也猶國史也國重始封猶郡之得名也吾郡以建昌名名以制義建樹也昌善也盛也昔畢萬受魏卜偃曰萬之後必大謂萬盈數也魏大名也郡僻而安保世以滋大再建王國受名之際天啟之矣然初漢一縣由縣而軍而路而府分列統系必待考而後知知之必有嘅夫郡縣天下者志沿革

災祥

天地自相依附形气包裹故麗次星野災祥類應自重黎命司羲和諧職以星學名世若巫咸愼竈甘石昧臯往往不出保章氏星土之辧所謂五緯入房實啟姬籙長星孛斗乃知宋憂是也建昌屬揚州而吳越之分迄無定見並存者何闕疑也詳於占者何重民事也𨿽然天道逺人道邇附以儒先之論焉者歸於正也

疆域

天子經略諸侯制封古之制也故諸公之地方五百里而食焉者半侯方四百里而食焉者參之一建昌漢南城縣境之半山澤居其半則食焉之地能幾何而庸賦之供視漢何如也白虎通曰列土爲疆非爲諸侯張官設府非爲卿大夫皆爲民也上之人於是可以知民隠焉

城池

天下爲公外戶不閉城守之說未之聞也旣曰家矣家則私私則敵敵則攻攻則思所以守之矣在易之坎曰王公設險以守其國夫坎陷之名也險思陷故曰習坎斯重險已噫復隍之戒泰之終也君子視之以末務可乎哉

形勝

昔者周公營洛邑曰我卜河朔黎水我乃卜澗水東瀍水西惟洛食我又卜瀍水東亦惟洛食衞文徙居楚丘而望楚與堂景山與京降觀於桑詩書志載有不廢焉則郡國志於形勝將不特爲佳麗大觀而已也

山川

夫國必依山川山气之聚也川气之導也聚不陁崩鐘不沈滯人用是生而財用以阜也故曰古之長民者不墮山不崇藪不防川不竇澤帥象儀軌罔非嘉績此山川之志而有以類附焉者也

風俗

敍曰凢言俗必曰風者何風物之善入者也是故取之巽巽順也順斯入矣君子之徳似焉吾邦性近輕揚故俗難於儉率而易於奢變物未敝而棄人循舊而訾者亦旣有也禮曰國奢示之以儉國儉示之以禮其在君子乎

物產

建山澤國也墳且壚華離日甚所謂土薄水淺其惡易覯產多疾恆不中軌用𨿽然沃土之民逸逸則惰瘠土之民勞勞則思義是所產旣厚矣

圖籍

周官比閭族黨州鄕縣遂之法至今存者圖籍是也然周司徒歳獻之王拜受之意重民也重之斯愛之矣任理道者師其法更師其意庶富之效可幾也

水利

天一生水水者五行之先气萬物之母也特土糓利哉利之大亦害之大禹嘗治其害者故溝澮之法立書曰地平天成萬世永賴是也自史起漑鄴言水利者數十家皆溝澮之遺也英公亦曰代天施長地力其然哉是民事之不可緩也

貢賦

昔杜佑作通典首列食貨致詳焉以理道之先在行教化教化之行在足衣食通論也吾郡農作日息而任土之貢則壤之賦無復還古初衣食無遺何以興教噫寛一分民受一分之賜長民者之憂也地廣大荒穢不治士之辱也吾黨何辭焉

封建

列爵惟五分土惟三古制也漢列二等大王小侯歷代滋多並用世守惟國朝非同姓不生王而爵異姓止於伯班固云親親賢賢褒功表徳闗諸盛衰者也嗚呼懷徳維寜宗子維城毋俾畏矣黃河如帶泰山若厲其永保之哉

公署

君子息止之地有興思焉甘棠之詩所由作也𨿽然思者斁之對也可以思也亦可以斁也君子雲天下之政二思與斁而已矣旣燕旣處君子攸其將愼所擇乎

學校

嘗讀詩至靑靑子衿矍然失席曰學校廢其有刺也夫則興之者固宜有美美斯頌也頌必若克斯善善斯傳矣予何能哉志之有詳焉耳然公署之屬而別誌之何也古之政以成教今之教以本政政也教也是故有並隆者也

典籍

典籍志志文也文志其大者使足徴焉斯可已若夫雕刻小技固有不足致詳者也

武備

兵者禦暴保民之具也然禦暴以是爲暴亦以是保民以是厲民亦以是世固有易言而輕於用者可乎哉易曰除戎器戒不虞是故取之萃萃者聚也王假有廟斯得眾之道也

坊鎭

坊鎭志志之末者也因末以求本有足以考政者矣有足以問俗者矣有足以知人才之盛衰者矣有足以知財用之丰耗者矣故曰坊鎭志也體國之道存焉

津梁

天根旣見是謂水涸水涸而成梁先王之教也火朝覿川無舟梁君子以是知陳國之憂也津梁之志可以觀政矣

賉典

賉之云何周其不給之謂輔相之宜也泰之道存焉豈惟政哉鄰里鄕黨有周之義連類志之其在斯乎

祀典

祀國之大事志之有以也曰法施於民曰死勤事曰勞定國曰禦災曰捍患皆有烈於民者也非此族者非祀也胡可志也

宮室

棟宇以居民而巢窟之制易矣弗易則以陋墻屋以被綉而宮室之制泰矣因泰則以靡夫物之初也恆陋易陋宜於朴朴者泰之漸也泰而弗靡弗已也是故相因而成日趨而敝者可嘅也或者曰洛陽名勝卜天下盛衰而況郡邑乎是宮室宜有志也

丘墓

墓大夫之職廢而君子衣冠之藏髙而隠者多矣丘墓之志有賢賢有貴貴有庸庸表之道存焉故曰死之欲速朽爲桓司馬言之也

古迹

古迹者荒墟遺構槁木剝石有可指陳焉者皆是也是故有可以興焉可以觀焉可以慕焉可以系感慨焉可以仰止而師焉可以永鑑焉黍離之什曰知我者謂我心憂此之謂也

秩官

秩官志志蒞官也歷宦之志何曰撫於是巡於是督學治兵分守巡於是有政焉謂非所蒞不可也志從略者備遺也省誌作斯可略焉也已寓宦逺追於漢者何建本漢南城縣豫章郡屬也歷唐屬臨川郡則守二郡者固嘗專蒞何可忘也不忘斯及於逺逺而不能忘者鮮矣故有不必於詳也自南唐建軍專治歷宋至今乃得並其佐屬詳而表之矣於是則知紀宦績者有略於是名實核矣

名宦

歷宦之志也例之變也凢國史紀載詳於內而郡縣誌每不敢援於上是制巡監司芳名偉績懼有遺焉者矣一統志列於防府愚於命官初意有疑焉蘇松志詳夏周諸公然雜於守令又若無所於別也故特立此例志之不敢詳者變之初議之端也議定而志者各有詳焉自當互見足備史氏之遺矣君子幸不以罪僣且諛也

選舉

敍曰論官得人每於科目爲盛志先舉貢者何崇古也古者三物之教行故不出鄕而論定官以其次無隳官也科目漢制舉貢之遺也世之所尙而士趨焉趨而益尙視舉貢而末矣𨿽然貤封任子勸士之道無擇也例間行焉進用之途思益廣矣嗚呼若是而云不足以盡才不足以復古之治謂之何哉謂之何哉

人物

蘇子謂史之權與君與天均也信也天以陰陽君以賞罰代之或僣且濫史以是非公之志史類也可不愼哉夫人地產也地固以人重重斯志志匪人焉將有曰若人也已足當地之上產矣不重貽地之辱哉是故斯志也懲之或過近之略矣質之良史氏曰與其濫也寜略

列女

範曅續漢書作列女編搜次才行尢髙者不專以一操也史家者流恆宗之志云乎哉然必特志之者示有別也亦專而重之也夫坤道成女厥性惟陰先正云凢陰必柔柔必闇闇則惡之近也而善足稱焉丈夫懷愧色者有矣獨重禆陰訓而已哉

外志

道內也道其所道非內也故謂之外也外其人並外其居而又何詳焉君子曰詳內而略外斯志法也

沿革敍

建昌古揚州域列分荒服春秋爲吳周元王四年越句踐滅吳顯王三十五年楚威王熊商敗越殺王無疆明年盡取吳地歷戰國爲楚秦始皇二十四年王翦滅楚虜負芻越明年分天下爲三十六郡屬九江郡漢髙元年項羽立黥布爲九江王四年攺淮南王屬淮南國六年分淮南置豫章郡領治有南城縣卽今郡治後漢永元八年分南城西北境置臨汝縣獻帝興平中孫亮分豫章立臨川郡【晉書地理誌云舊志謂三國吳太元二年撫州誌又謂太平二年竊意漢統未絕故斷以晉書爲是】三國吳太平二年分南城爲南丰爲東興爲永城縣晉元康元年以荊揚十郡置江州臨川爲隸郡宋因之齊建元初徙郡治於南城梁末爲內史周迪所據隋開皇九年平陳總管楊武通奉使安撫攺置撫州屬洪州總管省南丰水城復入南城縣大業三年廢州復臨川郡十二年爲林士所據唐武徳五年平士復置撫州又分南城復置永城東興縣七年省入邵武隸建州貞觀元年分天下爲十道撫州隸江南省宜黃領縣三南城其一景云二年復置南丰縣二十一年分江南爲東西道南城南丰並屬撫州隸西道天寶元年復攺臨川郡乾元元年復攺撫州元和六年置洪吉都防禦團練觀察處置使咸通六年攺鎭南軍乾符元年置江西觀察使南城南丰屬撫州咸在統治時撫爲鐘傳所據龍紀元年復置鎭南軍中和二年危全諷起南城據治撫州至五代梁開平三年全諷敗地入僞吳順義元年升昭武軍節度晉天福二年南唐取吳復置撫州開寶二年李煜以南城縣置建武軍宋藝祖開寶八年師下江南得郡十九置撫州軍而南丰在所領治太平興國三年攺建武軍爲建昌軍淳化元年南丰復爲建昌領治紹興八年安撫使李綱轉運使逢汝霖徐霖奏分南城之東爲新城縣南丰之南爲廣昌縣元攺建昌軍曰建昌路陞南丰爲州直隸江西行中書省至正十二年壬辰紅巾起據復不常十六年乙未右丞托岱鎭綏方定十九年戊戌僞漢陳友諒陷建昌路令王溥守之二十二年辛丑皇明旣定江南王溥歸附是歳二月攺肇昌府九月攺建昌府領治縣四曰南城曰南丰曰新城曰廣昌因宋制焉郡連建州會於南昌南昌古豫章也故名建昌又以旴水爲望故曰旴江郡雲南城縣附郭本漢舊縣一統志云以在豫章郡城南故名太平禦覽云髙帝六年命灌嬰立洪州分洪州立南城以其地在郡城之南故曰南城所謂郡城者卽豫章郡也舊志謂灌嬰循南粵故置縣或曰是古南粵地後漢分西北置臨汝縣三國吳又分置南丰東興永城縣晉攺爲新南城隋省三縣復入南城屬撫州治至南唐陞建武軍南城爲附郭縣宋攺建昌軍元攺建昌路統屬仍舊國朝因之

南丰縣吳太平二年孫亮置南丰縣分南城之南境又以地產嘉禾故名曰南丰至今稱邑名曰嘉禾或曰古徐州有丰縣加南字別之隋廢臨川郡置撫州南丰省入南城唐景云二年復置縣先天二年省之開元八年又復之南唐陞南城爲建武軍以南丰爲屬縣宋初置撫州領治南丰及攺建武軍爲建昌軍又以南丰與南城並爲屬縣元至元十九年陞南丰爲州直江西行省國朝復攺爲縣屬建昌府治

新城縣宋紹興八年分南城之東五鄕置新城縣屬建昌軍其鄕曰旌善曰東興曰丰義曰禮教曰徳安故名猶有存者境內有東興永城舊城因名新城其縣治卽黎灘市故邑名黎川元攺軍爲路縣屬仍舊國朝因之廣昌縣宋紹興八年以南丰疆境闊逺分其南天授興城南丰三鄕地置廣昌縣屬建昌軍卽掲坊爲縣治一統志云以道通二廣而屬建昌軍因名廣昌縣境有平西臺故邑名平西元攺軍爲路縣屬仍舊國朝因之

分野辧

謹按諸說建昌星野在斗或曰鬥牛之交或曰須女而唐書又以豫章爲越分天道遼邈未敢意測竊惟晉史州郡纒次云豫章入斗十度其引語曰陳卓範蠡鬼谷張良諸葛亮譙周京房張衡並云夫陳卓魏太史令去漢未逺範蠡而下多漢人也建昌漢豫章屬邑所入宿度姑從晉史

按春秋傳昭王三十二年吳伐越史墨曰越得歳而吳伐之必受其凶注云歳在星紀似又以星紀專在越之星次也博古君子幸有以辧之

城池敍

建昌府城唐僖宗乾符中汝南公鎭治建昌經畫城築周回十里廣一丈六尺髙二雉露屋一千一百三十二楹敵樓三十二所東西門八南北二門通衢焉南唐李崇贍制置建武軍事增築制院城一百六十丈制城門四東曰來逺西曰永丰南曰祈仙北曰朝天城之上敵樓二十有四楹髙二丈有奇宋元丰中廖恩竊據邵武太守鄭琰請於朝辟城四隅相爽塏地宜作新城卽今治城周回九里十三武東疊以石江流維悍故也西南北間以甓堅好爲稱東門三曰旴江曰合江曰天酒西二曰紅泉曰淸軍南四曰祈仙曰膏露曰太平曰安濟北一曰朝天僞漢將王溥歸附國朝因守之章益謙糾敗兵圍城凡五十四日而解溥以西南北地勢卑而城基稍薄幾失守遂並東而攺築之因天酒門爲東門易名曰武勝紅泉門爲西門易名曰儀鳯祈仙門爲南門易名曰通防朝天門爲北門易名曰朝京余門塞之凡城髙以二丈五尺爲度厚丈九尺基廣二丈九尺但自武勝而南延通會厚殺尺許通防而西連儀鳯髙殺尺許基殺尺之四儀鳯而北延朝京髙亦殺尺許自朝京而東延武勝基亦殺尺許東濠因江流天造險勝西南北濬濠深丈許廣丈四尺樓櫓防制大備前時洪武攺元指揮使耿顯忠來鎭作四城樓宏壯攺觀又增築西南北甕城以益守禦歷今玆凡牧守繕治不一然亦無大攺作正徳八年知府安奎補築東門甕城名曰固本於城之隅攺作四樓曰旴江【舊名】曰望仙【舊團的角】曰來薫曰鳳山【舊吉州樓】又以江流嚙岸慮及城基疊石隄之

風俗議

按圭峯曰天下當無事三縣之民不出封疆而食其土之入以傲乎南城之逐逐於外者𨿽然南城之商亦傲之曰吾纒數鏹傾困倒廩無後已屬者商虧折閱農困徴輸才脫場圃已忘晨炊終歳勤動而無擔石之餘矣男任勞女事逸習爲故常隋志所謂暴面市防競分銖以給其夫者無有也供饁餉則有之耘獲車灌率與男子同事者無有也然亦事紡績以衣其夫故有夜浣紗而旦成布者天順景泰以前男子窄檐髙帽衣腰中裾幅周身袖曲肱而已婦女平髻衫制古朴婚防以長衣【若今女袍】成化間男飾或蓮子防桃尖防平頂防寛衣大袖或腰及於膝或近於胸咸非中制近時稍稍復古而侈婦飾僣擬妃嬪娼優卒之婦亦有黃金橫帶者俗之敝也斯爲甚先時燕會果殽用大器多不過五品謂之聚盤後用小盤至數十品謂之簇盤近時仿京師雜陳奇品亦旣汰矣噫飲食之變可以觀俗也吉凶多沿俗禮冠不備三加婚不親迎喪事尙佛老尢泥堪輿家學祭禮久廢墓祭之外無聞焉士夫家間行古禮閭裏亦多慕之然循習旣久未能悉變也

田賦議

兌軍

謹按舊牒兌軍初徴本色交兌成化十六年間督運平江伯陳公過聽指揮徐升申狀南城曁新城系山溪筏運多致遲延定擬折色每石正耗一兩二錢祈以軍民兩利但折價太重幾倍之矣展轉獘又不可勝言議者謂南丰居南城上流可以舟運本色新城水道不減南丰南城又當防流淮安南京倉米百艘並下謂之山溪而獨難於兌運可乎先是郡守舒公昆山縣令毛君騤嘗議白以蘇民隠而上之人重於更議輒報罷今令孫君甫申議如初都禦史孫公燧可之尙須議奏乃定格推官羅君江署縣事復議就水次交兌以蘇民困孫公下使司查議施行

里甲

景泰間都禦史韓公雍撫治定額每裏歳派銀六兩非全裏者殺其半輕重適均而用自給法之善者也後隨事增派至加舊額之半而所司恆以不足聞正徳八年更定仍以近額每裏九兩五錢爲率查照丁糧通融均派欲別貧富以定畫一之規然究立法初意名爲里甲以裏取之甲而輸之於官者也若不通論全裏十甲丁糧之數而止論里正一戶貧富之差則富者所入視舊什九而取之甲者不加貧者所入視舊什一而取之甲者不減丁糧旣無定數愚民詎能周知吏胥髙下其手又不能保其必無也大扺法久而獘獘思變變而益獘不若因其獘而釐之使復初焉其可也又況周禮養民之政曰卹貧必曰安富貧者固貧富者日入於貧豈郡邑利哉敢附論之幸當道者垂采焉

鹽糧

鹽防之利實師管氏以資富彊然初行海王之國而已歷今而山澤亦在徵例難率變也國初計口給鹽歳三斤亦計丁徵米歳四升天順七年折徴鈔貫公私均利第徵則變版籍以滋民姦解則易楮幣以專國利公私之害日甚矣議者謂隨糧徴解而不別立庫局害乃息長民君子以爲然否

家譜略

旴江夏氏家乘序

吾宗譜成易名曰乘乘有載道也夫乘異也任於載同載異也資於乘同乘之成也匪工弗作作而謀人而轍之度同匪禦弗行行而謀馬而軌之迹同是所以成乘也而譜有是哉譜若乘之載矣支派異焉親疎異焉世次昭穆異焉嫡庶賢愚貴賤壽夭異焉然而嚴父本始聯族重宗以生孝弟之心是乘之所以成也乃吾之譜又大異焉者自圖譜不以置局而郎令史不以設官林寶氏作元和姓纂後世師之而吾異之繼而歐陽譜作蘇譜作吾先世師之而吾異之吾亦何敢異也林於唐爲昌宗寶之作其流也冒吾異冒也歐陽公斷自可見之世其流也略吾異略也蘇公詳所自出而尊之其流也隘吾異隘也吾先世譜歐蘇法也吾懼其執也於歐蘇法微有異也非異吾先人也於戲吾豈敢異也哉有大異亦有大同貴而弗貴有君道焉殤而弗殤有子道焉不幾於隠而章者乎亡吾氏其復之易吾世其正之不幾於直而寛者乎重祀而籍畆杜爭而聯墓不幾於簡而明者乎妾有得祔有略妻焉行有可規及婦人焉不幾於微而切者乎是吾所異者譜法也而同者史法也史之法經之遺也故曰晉之乘楚之檮杌魯之春秋其義一也乘也可獨名譜乎哉𨿽然攻數乘而成國工兼數家而成善譜後吾譜而作者將有異吾之同者乎將有同吾之異者乎

修譜凡例

一夏姓自禹受夏后氏顓頊後也湯封夏后於杞其非爲後而不得封者以夏爲氏歷代因之賢哲輩出簡冊可稽至宋末三承士猶爲仁和人以眞州制置使治淮西軍世擾攘避居南城始遷卽爲祖亦昉始封爲祖之義故斷自三承士爲譜宗不敢逺紹以取遙遙華胃之議仁和譜牒亦盛先世未通玆亦不備

一五世一圖服盡五世故也第二圖仍舉五世者知六世所自出也第三圖仍舉九世者放此

一宗子貴三傳至必達而止又以必順爲宗再傳至受一而殤以受三爲宗一傳至興孫而殤興孫無可繼者復上自必順下次子克讓長子宗堯爲宗五傳至燦而止又以宗堯長子隆生下次子潤爲宗今又四傳矣

一庶子爲宗自與古大宗不類故譜法亦難於大別世次圖並以統宗分派爲序聮屬相生兄弟行長幼亦有不能如常敍者但生年行次皆書自可考見

一異姓子爲後𨿽已成派今黜之本宗子出爲異姓後𨿽已易姓猶書之

一世次應爲後於本生父及繼父下各書之其有以弟繼兄者一切攺正

一夏氏世居雍熙街後一遷金斗窠懷徳坊一遷橋東狀元坊一遷西湖一遷塔埠其散處僦屋居者亦多然世次未逺尙可統系故不得遵歐公五世六派之例

一譜以聮族重祖也自作者視之有親若疎自祖視之一也故行名字號及事迹可詳者一例致詳不能詳者已是又不敢師蘇公譜吾自作之意

一譜無載婦初異姓也然娶者合二姓以爲宗廟主天地配合乃有生成子以系宗母以廟祭禮稱妾有子者亦祔祖姑可祔廟或亦可祔譜故以義起娶妻必書有不書者義絕也妻無子妾有子以承宗者書妻有子妾𨿽有子不書妾之子則書仍注庶出以別之重嫡妾之分也

一譜稱號或以官或以行或稱某公初無定格然竊意自祖宗而下視則宜名自子孫而上視亦可字世逺族繁名字容或有幹諱者故或名或字有所避也但名則注字字則注名不得其字與名者則書行其官稱私號備見注下若有官者一以名稱嘗通籍也兄弟行而下均以名稱壓於所尊也

一凡有子者注幾子旣娶無子而卒者書止遵歐法也未娶而卒者書殤殤而有成人行迹可指驗者書蚤卒二字以旌之禮曰能執干戈以衛社稷𨿽欲勿殤也不亦可乎

一凡未及六十而卒者書年逾六十者書壽婦不紀年躋壽者紀之尙齒也

一或曰名或曰諱生死之別也別葬書葬從祖書袝示有尊也

一祭田有原祖置者有各位自置者往時於淸明旬日內各以供墓祭之費但賢愚貧富自有難以齊者故百年間墟夷其墓者有矣甚可哀也今欲建置祠堂每歳於淸明冬至各設一祭其儀物及掃墓規制俟定議別載凡我宗人言歸於義其祭田旣合於一卽非已有祠堂工訖歳積羨余義田舊規循可克復其後宗人立有伏臘考終之後仍入祠堂助祭永爲家式其故違者宗長率宗人以義責之不聽以法治之凡條段界至糧畆皆須詳載以防後虞仍注各位所出不沒其善也若宗人不緣伏臘醮祭而願有所出以佐公者特書表之

一山圖備載形勢從俗也且使後人易於尋究也仍注祖置續置及某位下分守俗尙風水世家右族往往以此大有悖戻圖之者杜爭以全義也歷年旣久亦有失其處者凡我宗人多方訪究俟得之後續具圖載

一先世行能俱有可稱其卓然在人口耳足爲後人程法者分條書之爲家規輯略章善也其傅防文飾適爲上誣故不敢濫錄若考問不及記載未詳俟別有得又當續紀

一先世或有銘誄贈文及宗人所作有闗宗義者附錄於後文獻有徴不敢廢也

一譜以卦名爲號計六十四冊分收珍襲毎祀事會於祠堂以防鬻篡之獘其有生娶卒葬每歳一登載之

家規輯略上

制置使諱貴按宋史文山先生傳雲天祥得至眞州城下守將苖再成迎宿時眞州不知京城消息已數月聞天祥至無不感憤流涕諸將皆謂兩淮兵力足以興復恨李制置與淮西夏老不能合從得丞相通兩間脈絡不出一月連兵大舉江南可傳檄而定也又云天祥喜甚卽爲書李庭芝夏貴庭芝得書反疑丞相無得脫理罪眞州不當納之贊曰或謂使庭芝不疑則夏貴可合事未可知豈可謂天下之所廢不可興者邪良勝曰吾祖不幸而屬庭芝莫克以忠義顯著何幸而逮謀文山乃附傳而有考於後之人也

松云居士字季逺少遊江湖醝貨以萬計舟泊淮揚間遇文皇靖難兵同商咸願附應隨擢大官惟公棄舟而遁但曰有親在未敢許以死抱胡琴給道裏費而歸貧約終身無慍色號松云居士意以自況里人遂以爲私諡云

立誠公與弟立讓立義愈敬立信俱讀書有禮度立讓卒遺孤顯曁達立義卒遺孤建公字顯愈敬字建立信字達婚冠分貲若子人莫能辧論者以公長任家歸美於公焉公性剛正不附倚桂坡左先生目之曰倔彊翁一日對局見驢滚地數匝而鳴桂坡戲言曰這老驢發顚公卽應聲曰此畜左贊右贊犯桂坡姓名不忌也大笑而罷𨿽近諧謔亦足以見不爲勢所奪矣余見墓志

秉文公按舊譜注稱爲人鯁直不妄言語不茍取予有古君子之風

立讓公少績學有懷疑義者往諮咸得焉人號之曰通鑑先生

司訓公諱忠少負才不能居人下以舉人署延平訓導事一日隨太守上表故事鋪爲位公正色曰天威咫尺敢如是乎竟徹去當事值雨左右爲守張蓋公斥下之守銜之後同官中酒暴卒子以喪昏公曰禮義相先之地不宜有此扃鑰甚固卒弗敢納後守風使誣公招飲左證公公棄官而歸杜門不復通人間事匿所親教授童子一日主家陰有刺語奮烈自盡噫行𨿽過中亦志士流也

愈敬公素惇義女弟因妝次於樓火母氏甘性嚴憾之匿不敢見公罄貲市材旬日樓成甘乃色喜女弟亦安晚年因食骨鯁喉吻欲裂浹旬未下微睡忽驚覺呼婢蓮奴云一對童子穿紅笑舞救我也骨遂下或云公嘗於鯉湖廣王殿易柱一對故爾事涉荒唐然亦爲善獲報之一驗也

立信公好學能古文仲兄司訓公以剛直忤上獲罪公以義赴難傾貲多計略司訓公乃免公嘗飲於女兄家歸薄暮有鬼魅若醉狂狀觸公公奮力搏之落其首其正气不惑類若此余見墓表

用理公體貌魁梧而性度優裕每歳杪勾稽子母度不能償者輒焚其券諸子就學公先教其字畫楷正親師取友必得時選後仲子云季子泉相繼以科名顯人人惜公未及見也季弟用璋公少坎坷最爲父母鐘愛公先意承順益愛之用璋公嘗以官田兌價爲貲公以民田易之俾售得善價父母安焉玆其孝弟一節也余見墓志

判簿公諱文義嘗爲汝寜司獄有軍職久系當刑公察其寃爲條析於守出之後攺嚴州有富家劉姓者爲勢家陰中坐盜獄公得其情亦白於守遂不成獄故曰一命之士茍存心於愛物於人必有所濟信然

文善公平生無忤人事晚年於子姓臧否亦有辧別季子瑀少失檢制以欲病亡公撫屍而不哭其嚴又如此

用瓛公幼敏慧好學尢精於綱目通鑑人有索隠僻難之者不窮屈桂坡左公號博洽每於元宵作燈謎杳幻莫測曰須夏先生來公至百難俱廢

用璋公有口辯能白道詩詞語居家戒子孫每撮成語曰柔能制剛弱能制彊又曰得之易失之易至今猶可誦之

用珽公性嚴宗人讀書者知禮愛之商閩以信聞每新奇物待公至乃價定後寢疾所來往者延醫視湯藥若親然疾甚富翁有良木眾度弗售翁曰夏某好人也吾讓之亦不取厚直其重於人亦如此

希肇公信義著於鄕有閧訟不之有司而之公者公咸諭之義折以是非輒息去性不嗜酒對客時瞑坐以仲弟云季弟泉中式立坊牌有司慶飲數十酌尙惺惺也人以是爲公友愛之徴云余見墓志

恭元驛宰警敏有幹濟才事上惟謹爲士夫所重其任劍浦東海翁時號鉅工作詩送之曰延平津頭水拍天神劍一去今千年送君此去須重問光芒還在鬥牛邊是可驗也

時瞻公气局端重動有儀則婦翁余禦史公素剛毅人少當其意者每以得公門下爲慶曰眞佳婿也性友愛二弟力學師友來往膏晷靴韈之類每有資焉

奇峯先生爲商城學諭時膺聘爲浙江考試官有士懷千金粥舉者暮夜抵捨先生閉門拒之不去幾欲付之法又有以當道故人書至者亦竟不啟視然終身不發人姓名亦未嘗對人言也先生善行詳見墓志玆特其隠者耳

希淳公少孤窘甚後以能書重信爲鄕人所依漸至丰裕植立二弟父有遺業悉讓之父女弟爲卓氏婦早寡賙防備至比沒經紀喪如禮焉

良器驛宰最知尙儒雅若木齋謝公海日王公亦器重之文善公壽倒囊輸粟乞冠帶榮終其身徧求文人鉅工詩文盈緗帙有足傳者是可謂知事其親者矣

允中公嘗與楊隆共貲均利二十餘年竟無後語隆病幾年視之若兄弟百費惟共隆沒公與其子防計隆已多費七金余公毅然曰與而父交久忍逼其孤竟不問玆不可以市道交例之也

愚夫先生師仲兄奇峯先生事之以父終其身當試禮部時得奇峯赴哀毀甚卽不欲終事同捨彊之方寸亂竟不成捲後奔宜陽扶柩曁戚屬歸次泗山舟阽石漏先生吁天痛哭曰吾兄素善未應無葬所也柩回流不去呼小舟系而舉之是精誠所感也兄弟五人廬舍可四分之先生讓諸兄侄擇便有之但曰父基弗構比於不孝吾屬防事以存名耳別築居之嗚呼吾親隠徳顯功並見墓志及平海錄玆其逸焉者也

允茂貞士性善知學有志名宗嘗自類族系𨿽未必中古矩度然亦有可考者矣

希賢貞士幼向學能成文理巧慧絕倫百藝攻之卽爲本業者忌知星歷人咸咨之足以應也處宗和以義無長幼賢不肖愛敬之嘗夜宿婣家有魯男子之行焉

景望有弱病當母王宜人病時湯藥謹視扶起臥逾月勞益病不衰遂傴僂失故狀人曰是知所以爲人子矣

家規輯略下

黃氏孺人宗亮公繼妻有逺識當洪武初家以富號於人曰夏金銀云孺人深自祕匿公嘗欲買鄰人塘地要約旣成孺人止之後果有著令凡民作金銀交易者勒從軍首軍頭目過裏門孺人趨出以金釧投其車故左右鄰若聶姓吳姓皆入尺籍吾宗獨免孺人之力也

甘氏孺人松云居士妻性嚴正治家勤儉每蚤令小奴呼於庭曰家貲得過也要牽牛喫水家貲千萬要皮薄荷也求人故子婦而下無敢及炊而未起者

危氏孺人文煥公妻公沒家亦甚窘孺人忍饑績紡不忍棄夫業比沒遺業如公沒時

陳氏孺人用理公妻有丈夫志精巧女工筆管上刀筆作瀛洲等圖寸許書滕王閣記不省脫防畫至今見者稱絕藝嘗夜績課兒雲泉讀因曰云爾夫子相後必爲學官泉卑亦作大夫後云官二十年止教諭泉通判蘇州進階五品人以方文伯母焉

鄧氏孺人用珩公繼妻撫孫謨至不知有父母焉吾宗繼母以慈愛著稱孺人爲最

施氏孺人用璋公妻公少使酒難近孺人善調之以是全恩免禍爲多勤績紡𨿽老眵不廢

余氏孺人時瞻公妻公卒時孺人方壯撫孤以節自勵嘗甘貧苦夜作不肯出下人語年六十乃終

王氏宜人愚夫先生妻良勝母也勤於績有業置室間而亡之越月於鄰家機上識之終不發人問其故曰彼女子也惡名被之終身不滅矣沒之日宗婣無長幼戚疏咸哀之至今語及尙有欷歔泣下者余見行狀及墓表

趙氏安人良勝妻也初歸余時尙少已省事荊布十年列珠翠行無赧色人嘗紿使假於婣家應之曰非已有而飾之益可愧矣余行見墓志

東洲初稿卷七

欽定四庫全書

東洲初稿卷八

明夏良勝撰

詩

墨竹

一幅寫眞竹依然老嫩莖不驚風雨夢深倚雪霜明有影濃且淡無根枯復榮詩魂偏入格聊寄故人情

山遊答同志

散防行迂路離離坐石橋柳煙依日睡花雨趂風飄大笑逢開口相期怕折腰深杯馮自酌淸韻倩人敲家食本同捨官資擬共寮塵心無地著客气有冰消風月本人分乾坤定我交若知難重擔何以答淸朝後望須刋竹初心學理苗看云還絕巘乘月欲通宵臣節千年重君門萬里遙無端發長恨畫角一聲譙

晚眺

宻雲驅雨過山爲送靑來犬吠行人住牛奔牧豎回好句隨涼得芳樽入夜開牀頭無所有幾卷舊書堆

偶書

有雨梧逾碧無風竹自開小溪深雪注矮屋厚云堆薜茘墻通徑芝蘭砌少埃柴門春晝掩不見一人來

山房夜話

丈室淸於洗正可談放簾分月碎迎戶半風含人壽豈無百浮生只有三摶鵬爭欲上徵雁幾回南繞砌澆金菊臨軒數玉簮茶精搜句澁酒力助歌酣岐路誰曾泣迷途馬更諳芳心難妥貼短髮易差鬖話到忘憂處行儲欠一擔

宿中方寺三首

永夜便僧話茶膏一味眞破墻通月色空閣接云親切切笛中雨浮浮甕底春五更淸夢曉門放欲來人絕巘馮虛望大江江花似浴白鷗雙自家適意閒藜杖隔防愁聲老木梆弔古豈無芻比玉崇文直有筆如杠村深寂寂無人到山月茅檐照睡厖

避囂來野寺學靜慣防禪般若臺風靜多羅樹雨連老龍寒劍影孤鶴避茶煙到無言防推窻一枕眠

寓松溪寺聮句【東洲少號小坡】

立馬松溪寺長風掃斷橋【小坡】逢僧無故老磨石記前朝【月堂】崖古樹遮目臺荒艸沒腰【小坡】坐陪淸話久鄙吝頓然消【月堂】

喜得酒聮句

荒村難問市古剎倒芳樽【小坡】彊飲開懷抱沈酣罷討論【月堂】欹枕無多夢連牀更幾人【小坡】明朝回馬首歸路莫逡巡【月堂】

醉中鬭謔聮句

吟尖方滑澑醉眼欲摩挲【小坡】總爲髙情遣其如逸興何【月堂】儒風便脫落僧話轉多羅【小坡】且莫嘲同異孔門有四科【月堂】

晚眺聮句

登髙窮暮景雲樹郁蒼蒼【月堂】牛飽眠煙艸鳥歸送夕陽【小坡】漁艇趨前浦僧鐘出上方【月堂】坐深淸到耳寒澗落鏗鏘【小坡】

食瓜聮句

剖破綠云房來供天上郎【月堂】白分成片玉淸嚼滿池霜【小坡】紅子堆盤燦餘甘潯齒香【月堂】靑門隨處是何必問炎涼【小坡】

乘涼聮句

披襟納晚涼【小坡】微雨灑回廊【月堂】松吼虯龍怒稻翻雲霧黃【小坡】新詞稱絕唱爽气協淸商【月堂】更到山城逺檐鈴代擊梆【小坡】

杏林春意【爲樊國醫題】

杏壇作孔道杏林鳴僊居儒醫次第業董樊先後車三部脈息防一防靈臺虛移此藥天下何必論刀圭

和答雲山塔寺小憩【二首】

招提淸欲水不許防塵侵逕曲履痕薄雲封塔影深佛說幻於古人心巧似今幾多朝市客方寸有山林野寺尋眞處憑髙望眼遙天心畱勝槪人語在層霄俗气從前避淸歌取次饒明朝南北夢嘉防惜寥寥

過石門寺次邵二泉先生韻

水嚙沙中石聲聲入耳幽忽然疑砥柱何處覓瀛洲野寺偏宜夏溪毛可薦秋棹歌來往發到底不驚鷗

洪都和胡副郎赴召二首

腳根不避路到處便爲家醉過十年夢風摶一望沙閒情詩入畫生意艸方芽長者須投轄淸淸一味茶塵封簮笏厚一拂自今年屯擬經綸濟憂當天下先亭深風月上書飽夜燈前直到亨衢穏披云見此天

次謝家埠用前韻

煙艸軟十里江云繞幾家犬靈夜當戶鷗懶曉眠沙有緣尋道路無處問根芽兀兀推蓬坐方壺有賸茶去路還歸路今年似昔年坐髙三尺浪爭著一篙先風急鳥更疾云移岸欲前不堪回首處家在一方天

舟中夜坐

坐入江村夜淒風兩鬢生漁燈忽明滅野渡尙縱橫匣劍嫌光逸囊琴覺調更譙聲不到耳忽過雁歸衡

過番陽湖二首

宵發龍頭鎭午過番陽湖瀦容百流穢風軼片防孤光芒鏡未似畔岸天爲模野笛漁舟晚行行鴈落蘆眼眶才落此湖光卻嘆身如湖裏航破浪只銷心上穏乘風何必望中洋浹宵飛渡眞爲防泛月歸來不用忙許國有懷如李泌孤城明日是端陽

過範光湖遇變自慰

岸圻湖光惡天翻萬疊云眞於百死地扶出再生人未構唐公稿幾隨屈子淪馮夷應有意畱我獻明君

舟中寫懷

一舸放此老泛泛江湖遊寄迹眞浮梗何心問撞舟路通顏氏瀨詩入米家流有子橫舟在白頭髙臥丘

對月書懷

厭家思作客客久夢還家兩睫抉此月寸心紛似麻虧盈眞有度南北更無差岑寂誰驅得開塵放甕霞

春雨散衙後用杜公韻寫懷三首

春半尙無花出墻一畨疎雨爲催芳暖從南去多應早寒到北來眞較長金粟陌頭才栁色銀瓶窻外亂梅香何如燕子還相識銜得空泥占屋傍

春思苦撩亂啼烏來樹間寒光盡流水雨暝失髙山案牘求生意妻孥彊笑顏家鄕在萬里長是夢中還何處開懷抱天涯問訊人懶成長似癖酒薄也添春只心中苦相看竹上靑應門無客報頭禿不須巾

春雨二首

曉風吹面軟輕帽送寒歸山閣雨聲碎野亭雲气霏艸知催地力靑欲上人衣閒數隨來雁今朝似較稀雨涼侵短榻春睡起偏遲鳩拙尋遺構鷹揚耐蚤饑干戈經路滑簫管動鄕悲願和徵夫淚吹來鬢上絲

春雪

云防行人鬢相看盡是翁檐流翻作雨衫薄尙禁風欲混鵝毛白休迷鶴頂紅梅花驚大晚春老北枝空

和三厓壽陳封君竹坡先生七十

少壯薄宦遊老作隠學士種竹緣江坡淸風日來此此心虛且貞對竹顏無泚揚塵落飄飄夜雨頻磨洗老勁掣六鼇渭川不在彼垂垂雪低枝寒梢依日起白髮映綠簪何必論年紀龍孫呈蕭森斷截備國史椽管禿甕多董狐良足儗丹砂天上來緋衣忽加爾【竹亦有變紫者故云】故人重相過無主亦自美引泉務厚滋醉日還移祉威鳯諧笙簧笑歌聞正始再過三十年此坡付兒子

對雪二首

積雪堆還墮貪心欲占秋橋遲驅蹇防江曉打魚舟山向雲中老人如畫裏遊僵眠餓茅屋歌舞亂南樓夜雪宻於晝春寒忽過秋忙搊東郭履不見子猷舟枝壓鳥爭啄花濃蝶怕遊望中渾一色何處認瓊樓

春郊雜興五首

茅屋不知得春來三月深蛛絲過遊目鳥語自傷心謀到野中獲詩隨景上尋何人兼吏隠吾欲再生今社皷村村閙相看又一年好懷因出郭塵肺欲澆泉山怪云堆惡林疎日影穿笑歌驚落帽無意仰書天髙栁未勻綠小桃初著紅兩家鬭芳媚一任付東風供茗來方士扶犁見老翁杜鵑非弔蜀腸斷莫岑中短墻垂薜茘莖嫩綠眠苔弔古誰能事匡今我不才煙蘿孤隼落泉鏡亂魚開立馬長橋問源頭何處來孤村尋竇氏古廟拜劉生風節乾坤老流光艸木榮感時思警防屯難厭浮名俯伏山陵下卑陳犬馬情

挽李從事母

賊來夫就防賊去婦欲捐贖身尙可百揮金安惜千赤手捍鋒刃死心良可鐫亦有幾男兒魚肉終無傳

壽楊玉峯先生八十

晴霞絢朝日相對玉峯髙白發明蓬矢靑樽送海桃洛中應主社林下已忘騷何處尋司馬斑衣未二毛【二郎憲副靑年致仕故云】

聞東徵得捷

將軍馳露布有喜上龍顏破竹迎鋒下持斨未缺間天地若爲大鯨鯢秪自頑論功書傑閣欲擬燕然山

冬日言志

翛翛此長夜一榻百慮生何如晏眠人日上三兩楹眷彼金石聲雜我砌下鳴心茅日斬刈寒谷遷雙鶯開口笑未得著耳頽垣傾惡風穿鳥戶相對獨闗情

題四皓

泥塗四老翁伏臘商山側不墮畱侯機安使漢庭識天子驚且疑夢寐見顏色頽衰挾癡兒隠禍頓銷息一言系炎鼎表表人臣極非無經國資所志在逃匿防鴻奮髙秋習習快兩翼豈知覬覦人有恨塡胸臆神器匪私授造化良可測白雲方英英紫芝窅無迹

哀徵夫

西風聽鳴鏑馬首云已東徵夫詵詵行慘淡塵煙中潢池恣狗鼠崩騫並元戎霜重鐵衣冷奔突驅羣殺气日未薄豈必三刑同舊鬼烏啄肉新鬼號瑤空寒月照營白暝色霏蒙蒙豈不念妻兒饑凍垂飛蓬北裏傾尊醁南鄰燒燭紅歳暮未歸得何當思掛弓

春日郊行

春來三月好景足四郊中豁豁羈懷放騤騤馬首東林深藏鳥語香逺送花風緩轡眞如意當途肯嘆窮逺山靑掩靄短艸綠防茸思入蘭亭妙詩嫌謝老工洗觥錢換酒側帽鬢垂蓬野气迷坰塢茅檐接大空感時誰可後憂世我當雄百畆全無種春饑未卜丰杜鵑橋上過休遇洛陽翁

挽白司防表之

世爲衣冠重文兼道義名夏官思贊理天部寫銘旌夜月秋亭古春風晚棹輕舊遊元是夢寒骨照山明

挽陶純甫

紛紛入世路生死竟如何兩縣野棠合西曹舊案多濠梁遺好伴薤露踏哀歌蕭索盱眙墓還看宿艸麼

寫榮恩捲

教子祈忠國匡扶願顯親元非博富貴終見荷絲綸烏帽新籠髮霞綃穏稱身焚香開玉軸舉目是楓宸

郊行陪祀十首

乍出寒郊外分明似壩橋合冰連斷野孤樹入層霄瘦馬還堪防饑烏信可招一程兼百里行盡不知遙地曠心逾逺天寒气更淸識時曾似鴈解語不聞鸎公瑾元非酒羊斟卻怨羮宦情羈思並悵悵此郊行厚顏思肉食何意數干支葭管愁添綫昆明待鑿池奔波三日路滋味幾人知收得閭閻事瑯玕向我披獨有乾坤意墻頭欲放花先幾催艸木气蟄龍蛇塞上翁難識壚邊酒易賖更無人肯問溫飽是誰家好日瞢騰過幽懷拍塞開空隨驢上老不見雪中梅和气因人致風煙逐我來城頭悲皷角寒璧落殘苔不問燕山桂那知玉井泉稚兒方緼艸老婦未衣綿夜夢追三窟朝餐費萬錢提兵須幾鎭何獨向西川春祠冬烝夜淸淸入妙香一班隨進退終歳異溫涼冊祝昭禋逺衣冠卜吉藏不須占王气寒沍樹蒼蒼何處尋云竇泉凝雪滿池林端懸鯽鱠山麓集江蘺貂帽寒緜卒茅檐哭餓兒爲探幽興出畨惹悶相隨松宻堪承露山髙不礙云金湯元有主天地本無文仰賴祖宗徳從教夷夏分若非雄據穏戎馬尙繽紛去路還歸路傷懷更幾何風塵隨處是須鬢笑人多衰艸牛橫笛霜林鳥亂歌無端情思惡掩耳莫相過

贈傅生宗防歸南城

傅生婣家子少獨事一室野气薄城郭大檏渾不失長途買櫂夫抱難紛如質質之者爲誰王子我所宻入口卽禹穴雅不伸占畢忽來告我歸四方誌了一居然攺大觀逾望已六七爲告我故人作器須樹漆我行與王子摩厲方自弼遽曰前人車飛騫杳無匹

送朱侍禦按蜀

劍外行騘日春風爲拂鞍相思勞太史知已尙儒冠象馬須忘險瘡痍未劇安無緣起諸葛畱與陣圖看【子和爲索句故云太史事也】

天壽山三十韻

列聖聨賓馭開山閟靈熊羆儼象魏喉嗌限邊庭文皇主萬國武略呵六丁南天立斧扆北漠空氊屏詔檄靖氛祲弧矢威麊泠仁宗薄世祚章帝垂遙靑文人號宣朗載籍輝繁星英廟駐狩轍防士驚羸缾穹廬覆眞主臣妾居靡寜回天入纘服傑閣圖渠形兩朝定主鬯多難攜常經外蛇就藩府永巷辭嚴扄殿色日炯炯宮流夜濴濴柴桑犬睡屋荻藻漁翻汀老農問旱魃樂臘功冥升平見歌舞賢俊易岧夢覺過百歳垣墉誰一聴風愆布後軌劍舄分遺馨六駕宮車晏八音山谷停木天元有譔鐵筆已忘硎漢原陪翼亮秦祀增光熒謾記鼎湖防毋刋狠石銘龍髯攀弰角鳳翥獻翹翎午夜風潛壑霜天月在坰虎丘乾象緯驪阜失崤涇賤臣愧肉食閔世隨漂萍分行拜釐祝五云和露零老馬先主心腐艸後秋螢長夜代燭光冷石殊醉醒天地有常主防鼇撐北溟

贈劉侍禦還蜀壽母

長安日已逺蜀道胡爾難戀戀佳兒心夜夜夢中還一命得取道萬里誰當闗去時年少行驚見毛髮斑母壽古亦稀兒歸良獨艱菊花釀露魄豸繡明春顏東望拜天子南國方威蠻九阪須叱馭四牡行歌還

久雨和答崇道一首

潦雨沒街渠源頭水亦活歸騎驚瀊渦努力睛閃爍入門坐空齋旅思苦索莫豈無居髙堂誰復念蛙窟疎茅濕已穿重絺疑大薄愁添甲子頭望入巫山腳昨夜方酣眠淸風動帷幕

雨中閒敍答和崇道二首

閉門深寂寂有待爲君開書笥元無底酒鄕羞未醅鳴鳩雨不歇驚燕夜方回颯颯淸涼足明朝秋气來交誼論今古知心見子期只緣多病癖深荷寄方奇行蟻竹枝上小車花外移盤餐聊爾共重約抱琴時

挽林節婦【刑部郎伯緒之母】

掩袖黃昏淚深閨白髮新不緣身後語能系未亡人有子承衰謝無家合苦辛君恩還士論贏得對蒼旻

除夕和石江韻

暫把好懷抱開顏向客邊歳窮還有日醉倒不須錢【時家兄寄麻姑數瓶故云】笳皷兒童市寒酸尺五天不妨論甲子明日又添年

客愁連歳積都到夜燈邊家信來三日官銜直幾錢買癡作白眼把酒問靑天臥聴曉鐘發翻疑說去年燕歌墻外度髙遏彩雲邊袖出降魔劍囊無賣賦錢星躔隨歷次更漏一壺天莫怨宮流水冷冷不系年守歳翻便睡思兄來夢邊有官非肉食無吏索租錢漉酒問燕市烹魚見楚天相思願相見相共祝長年看看數盡今年曆漫說明年差可立從頭檢防一年愁焚香告天在今夕

年從此夜盡年從此夜來天日各有度防合應無媒燭銷商婦淚杯覆王孫哀逐貧不餓死驅厲徒生猜攬鏡羞蓬鬢壯士胡爲哉

春郊雜詠七首

搖鞭催馬絡莫道看春遲錯認重經處還疑未到時林坰自逺俗村落爾相知最喜杜公子追遊當我期春艸不受翦茸茸防鮮新好山三月景野渡百年身花雨濕穿逕燕風輕掠人春歸何底急來往小車頻袍笏瞻天近衙籌坐日移偶隨安石屐忘卻習家池野店當壚媼長途弛擔兒淡煙桃杏塢春色有人知溪流迎我白野燒爲農菁黎杖不扶老春衫難得成岸栁鶯語滑渚蒲魚浪生無由納佳境抉眥飽山明出門消客恨杯酒力春貧樹立靑霄上蝶隨金穀鄰四方多事日萬里欲歸人卬首溪橋晚孤舟閣水雲少從南國遊負卻東山臥云深矮屋封天靑孤鳥過索索詩酒緣勞勞簿書課拂衣見髙岡頓把春愁破春睡苦不熟何事來相闗淺莎沒深渚白鳥飛靑山典紱桑麻主扶犁虎豹間無家釀新酒社日樂風慳

題廖節母捲

陽剛負幹徳鐵石男子腸云何婦女力能任天地綱剝極復乃生理勝气自降所以君子心表白工詞揚

壽萱【爲符良臣賦】

開濟歸才望江湖成倦遊萱花淸晝夢堂背暮山秋範嫗支家造蘇郎抱國憂黃花三十度祈伴壽樽謳

和孔殷邦憲麻姑勝遊二首

料爾年家防風談一座秋道形先石履淸響震山樓花趂雨爭發魚親人自浮信渠兼隠吏相與爲時謀誰云冠蓋侶也自解忘機髙誼悲萍梗官資略顯微泉從石澑下云與鶴兼飛落日斜穿徑歸來盡染衣

環翠亭捲

春風蕩晴江夜雨落梧葉南坡有髙人孤亭占淸絕看竹孰主賓問月幾圓缺泉池三伏冰花砌五更雪獨抱栽培心造化論工拙

挽周文明

閩學師先覺楚歌悲後生相思不相見秋雨暮山橫

挽陶郡幕廷佐

靑門回巷月白楊飛岸云蕭瑟入淸夜衣冠疑故人空懸絲五兩悵望劍孤津【君任延平未赴而卒】宰木看看拱秋濤隠淚痕

東山營先人兆十詠

老樹摩崖風壑秋似添哀思泣松楸一函已了三生事杯土難教萬慮休命鍤且當今日務搖鞭卻憶去年遊荒亭展目雲飛處目到雲飛淚已流

山延震位郁巃嵸老父幽堂許我封地脈藏眞待人顯天峯列秀爲誰供丈夫淸骨須移竹處士芳魂欲撫松恨殺九京終不作惺時猶想夢時容【墳有松竹交防故云】

五里郊行轉入村何堪拈筆步招魂楚歌薤露知無藝吳愛甘棠幸有存忍廢蓼莪於弟子但傳淸白與兒孫戴鼇山立泛鯨海難擬髙深一念恩

衰服營城越一年才登山麓淚澘然乾坤異待千金直首領同歸拱璧全馬鬛新封當易合牛眠故道不虛傳許多狐兔冗孤塜安用蘇公負郭田

云竇流泉吸不幹挽將洗我恨應難門前有束生何忝囊裏無金死更安神道千年畱望柱穹碑萬口識休官報恩莫罄身輸國拭淚含悲彊一餐

望裏山頭云滿巾麻衫淚漬舊翻新功名未了難爲子升斗才沾不養親公論自能揚朽骨雅懷應不放閒身許多感慨幹吾慮短榻長檠夜達晨

山從東來壁面西云侵霄漢岡陵低艸露濕履尙浥浥松風拂笛長淒淒三曲九曲流不防一峯兩峯靑欲迷哀哀舉柩卽深壙精靈鑑此無窮淒

四尺孤墳未告成奇觀百樣一時生祖宗合散枝連榦朝揖分明雨後晴甲位文峯驚崒嵂離宮天馬自縱橫王維若染無聲妙可是山靈更有情

終天抱痛淚澘澘宰栢靑皮半欲斑一息夢翻驚夢覺百年人幾見人間寒烏飛訴無言恨臒鶴歸靈不憶還最是追思舊遊地曽隨翁馬上玆山

才出衡門馬首東一山髙處路腰通云封靑塜千年主雨淨黃冠數畆宮有玉可輝幽宅夜無金難買墓田丰哀懷耿耿渾無際聖主追恩俟大同

過中方寺見張元錫與黎廷吉輩倡和聨句珠玉盈軸因取歸而和之

郊行

華軒人幾解閒行春色無情過眼明艸濕襯花疑綉地山連防靄欲羅城短橋深蘚驚蹄滑嚙岸髙枝慣鳥鳴塵慮已忘淸入骨不妨窮壑洗淙聲

年來習得懶於云禿筆嚴披肆典墳艸屋厚乘忘漏雨紙窻微隙可容曛朝宜論列野宜俗生有穹碑死有文前代鼎彜今具在莫言銘後更無勲

挽春二首

規將好景輳春華朝士裝成處士家夜雨忽添枝上葉東風猶拂鬢邊花鳥如喚我夢初防山似羞人云半遮卻怪此身羈宦轍無多緣分伴煙霞

野寺尋芳著屐忙雨花沾袖趂風香從頭撿防傷春事撫掌瞢騰過日光黃四娘來迎笑臉杜工部已破愁腸流年去去誰畱住大債如天次第償

宿崇梵寺二首

才離城市卽山林古剎停驂一解襟我欲靜中還有得誰言刪後不須吟茶椀潤枯煙竈濕酒杯銷淚燭痕深相逢盡話浮生夢夢覺浮生只此心

誰解揮戈卻日光年來年去自家忙世情落落話移榻心緒忉忉笑舉觴聲入北風毛欲樹夢回南國背多芒不如袖袖無闗系到得浮沈老道塲

舟行三首

軒冕維身丘壑懷神交萬里故人偕秋風入棹思歸路夜雨連牀憶小齋幾處樵歌驚耳聵一聲漁笛破心霾仙舟卻也無前譽折角巾歸笑滿街

物色都收上筆尖驚人句法俗人厭雲橫水蘸天移棹風泊花飛晝捲簾暫息敢忘黃鳥知浪遊應惹白鷗嫌歸來小坐溫殘蠧一夜悠悠過幾籖

朝野牢牢兩系身十年疏更一朝親交遊自古能無別張範於今又有人風力搖搖江上栁晴光漾漾水中蘋相期何處梅花發深夜寒檐再共巡

山行

古林陰木欲無岡孤稜冉郁撐穹蒼錚錚萬籟驚殘夢陽烏走曜衣麻桑腔中湛湛無何有川上晴光花間栁老農日日理生涯數口命懸田百畆野雲洞口爲誰開靑峯个个迎人來大顚解我文學防一肩穏挈詩囊陪二難四美一時集許多眼界閒收拾卻費將軍五萬箋筆鋒掃禿煙猶濕洗觥命酌還自謳山花笑上遊人頭花香簌簌落酒魄嘹嘹野鶴舒靑眸春和卻也有秋爽不獨蘭亭解心賞浪云今日非古人徳星昨夜禪闗朗

郊遊

村落空梁新燕泥受風斜影亂東西去年租稅門無吏今日逢迎主有雞春過一畨人坐夢馬延再紀路難迷淳音欲挽回淸廟誰在唐虞敢任防

笑笑長年過虎溪此回忘卻自家奇三槐器宇步猶緩五栁丰神手欲攜野鳥幾聲人逐北零花萬防岸移西無情只似風中蝶都向詩壇借品題

處處柴門日舉煙幾人春思不成眠長鋤拄閣山頭雨短笛橫吹洞口天芳艸聨鑣淸得句便松連榻靜談怪來野鶴相親意嘹亮一聲飛過前

舟行三首

春江擁雪防行舟舟上豪人自在流檣尾無籠多去鳥筆頭有刃少全牛楊州防裏花呈瑞宋子門前栁更愁顧我闗心名利上何如莎艸一眠鷗

深篙撐出栁陰船直到蘆根淺水邊刈麥食新生意足賣花擔舊叫聲便釣魚臺上竿成竹載酒堂前艸覆田鼓楫放歌歌欲醉問奴有幾杖頭錢

小棹悠悠走水光浪翻花片觸殷香好山岑寂添詩瘦細雨廉纎促渡忙壯志未能忘伐木微軀元不出空桑年來識得眞滋味老菜餘花匝地黃

和邵二泉先生待麻姑泉一首

爲取深靑洗卻迂石梁趺坐正剛予匣中寶劍騰還否天上銀河落未如飲雪香分歸洞侶佩環聲碎宴池余滄桑果是無根說防見何人去惡書

野寺尋春二首

十里春驕碧玉蹄爲分淸思艸堂西風拋魚尺水痕闊云織鶯梭樹影低芣苡盈筐人自采豕蛇歸穴劍無提太平有象伊周在誰向桃源問五溪

深掩柴扄老卻春不知花爛已迷濱漫漫野艸踏成路潑潑江流空問津最是一年生事急謾勞百舌巧聲新坐余忽地東風惡舉扇何人要避塵

坐亭有感與友淸話二首

微暑侵涼晴半陰養花天爲主人深除教蔓艸開三徑恨不松根長百尋東郭梵音鯨入壑西山瀑布練飛岑坐中有客閒評史幾見丹心照古今

送歸春事已闌雨惹雲衣萬疊巒愧我無詩虛好景多君有力障狂瀾水心亭子論心防虛白堂中袖手觀擊缶浩歌箕踞穏自家風味欲無官

祈雨有感柬宋郡守

誰爲吾人購二天馬前萬滴沃公田頓教赤土俱行潦要使黃雲足備饘一念果然回大造五龍應不譲先賢新亭擬入滁陽事欲代蘇公續一篇

秋興方髙偕釋月堂作山遊人往返成聨若干首聊紀行耳

曉行聨句【小坡少時號也】

並馬郊行趂月涼【小坡】渠源十里路岐長【月堂】嶺橫雲際衣全濕林抹煙籠影半光【小坡】熠燿數星螢在艸丰穰幾處稻登場【月堂】太平可是眞無象何事茅檐穏睡厖【小坡】

山畱殘月路穿雲數里模糊認未眞【月堂】鳥似喚醒人轉急犬於臨別客還親【小坡】依稀茅屋無扄戶寂寞茶煙少並鄰【月堂】獨有山花知我意隨風吹入馬蹄塵【月堂】一騎香風晚稻花淡煙深處有人家【小坡】﨑嶇石磴兩膝屈騰踏野橋雙眼賖【月堂】山黛慣來迎浴日溪聲元不礙流霞【小坡】未閒人作閒遊計誰信浮生別有涯【小坡】

嘆廢寺聨句

石田無主半榛荒古剎看看瓦礫場【月堂】山脊垂頭欲賓主泉聲入耳助淒涼【小坡】空堦雨過苔侵壁圮屋春來燕語梁【月堂】怪我徵軺破寥落談坐上月痕光【時晦夜也】

歸途有感聨句

昨宵霏雨作秋聲爲洗塵途待我行【小坡】水合宮商添節奏山橫翠黛轉分明【月堂】風便馬足輕三捨露蘸林梢濕兩肱【小坡】天與逰人送淸景【小坡】無端詩思一時生【月堂】

過梓山寺聨句

石路磽磽馬足勞偶來山寺訪方袍【月堂】防教玉帶換一語不獨金山有二豪【小坡】疎竹半窻移日影長松萬壑響秋濤【月堂】固知方外有餘地野鶴一聲鳴九臯【小坡】

過安福寺聨句

古木修篁寺寺幽遣懷隨處暫停騶【月堂】欲畱殘照五里落偶有好風雙鬢颼【小坡】林下風流非學晉胸中經緯在匡周【月堂】從今先後爲憂樂多少閒思彊上樓【小坡】

和二泉先生遊麻姑詩三首

秋風吹起逸人心按志仙蹤次第尋溪泛桃紅春不防洞迷煙綠路方深鶴旋吼樹聲相入鹿轉晴崖影半陰最愛黃花供地主破觥添得幾巡斟

平田處處是桑麻燥土曽經煉彩霞白石煮來應有術碧蓮開徧未多誇淸饒掬雪三生夢閒倚撩云半日涯前路險夷渾不礙秪須馳使訪靈槎

馬足輕輕絆暮煙山隈便坐自怡然忘歸借使解回日見道何妨不在川入畫王維眞有數畱詩玉井更無前荒壇古木如知覺肯向麻姑學永年

與淩伯逺聨句

君爲山靈壯幾分【夏】倒囊攜酒共穿雲松頭露滴羅衣潤【淩】墻角風醒落帽醺寒澗取靑千尺雪【夏】長杠掃盡八千軍西風回首東南路【淩】觀瀑亭前日已曛【夏】萬山深處兩吟身【淩】鄙吝都消幸有鄰風景因人添卻勝【夏】物華隨意看來眞壁立詞鋒山鬼泣【淩】源窮經案野猿呻揚塵幾度俱浮夢【夏】誰見桃花洞裏春【淩】

爲彭人傑寫扇面小景

好景誰將此畫移百年老子一裘披素琴不許閒人聴只有髙山流水知

題閩蜀掄材捲爲司訓王廷表作

紫气入斗肇閩學蘇文趾美眉山童眞才一出動天地不知誰任爲羅功

雲山吟

云浮漠漠山爲骨山瘦稜稜云作衣動靜交時方見道更於何處問庖犧

送王廷表內補分得細字韻

東風吹栁黃金細折枝詞向行人媚來時去時同此氊鄕學國學易其位楊君升蚤孚奇占韓公謫後深膏味長安燕落畫梁泥橋門士啟先生祕

題桂南閱秀送陳掌教

莆陽十年磨桂斧旴江十年樵桂楚鋒霜落手眼星光桂林一入爭先覩莫惜桂林小君用知君借與桂林重狀元峯頭應有人明逺樓中學臧夢君不見張曲江栁愚溪宣城寄迹君須知萬金不愛打碑楮都付來人公是非又不見思駿馬買駿骨許多朽瘠封窪窟孫陽一上黃金臺桃花叱撥驚駑駘明年俊乂紓忠懷隨君儐防升堯階

郊行五首

荒村短笛【闕】

淡淡晴光倒浸川去年風景似今年何人疋馬郊行急茅屋家家待舉煙

惱人春思欲蔥芊野寺愁看碧玉椽社散不知誰是醉幾回搔首晚風前

處處柴門小小坡暗香風裏馬蹄過閒人檢防春消息細數雨飛花幾多

才見遊人著葛巾一場好景一畨新賣花聲過街頭急忙殺洛陽橋上春

祈雨有感柬宋郡守

共卜朱輪軋軋聲隨來膏雨自分明矢心掬水三年冷障眼飛塵一夜淸召伯只爭先後著南人不異古今情缶音也學鳴韶濩附尾曽垂不朽名

望雨聨句

天忘下土秋慳雨【天挺】千里膏田半欲枯【元錫】云腳怪他山外過【於中】風聲撩我望中孤【揚之】郊亭謾阻歐公興【天挺】方社空遺董子圖【元錫】野老數驚鳴垤鸛【於中】一瓢誰倒慰來蘇【揚之】

中方和元錫韻

馬便熟路立風嘶野寺雲林綠半垂眼豁不知天更大心焦卻怨雨來遲栁殘晴岸翻成趣花發秋江正及時杖屨叨陪消俗慮一囊收得幾聮詩

天潢畱輔爲葉先生題

滿腔渾是染丹靑王國専班小傅霖鴻桷人多馳宦志鵜梁誰更動鄕心河間正協匡時制董子元無抱膝吟前席虛懷咨對便一簾風月伴書淫

寫菊壽陳桂軒

花擇人人愛花天成賓主東籬下淵明一去不復歸彭澤畱作一場話南丰逸人學陶者六十年來無定價壽芳偏趂此花淸憑我筆端驅造化樓頭皷苑中詩誰云艸木盡無知壽君元是此花種寒英歳歳霜髙枝

挽西園江先生

怪底妖氛犯法星薤歌愁防路人情憲綱秋色臺中艸史筆春官石上銘鶴病故園懷舊主虯蟠丘首護先生西風不減諸郎恨吹落寒烏夜夜聲

別方通守

使君江上買歸舟載得月明眞似秋浹岸栁絲憐老稚滿樓醉色下汀洲宜休未必如前輩易退何妨挽末流公論到頭惟筆在甘棠不獨詠西周

題攺庵

夜雨西窻欲睡時芭蕉聲碎枕邊詩此君果是無閒物好見周公爲解頤

不把閒身綰半通孔顏都在此腔中小庵移傍靈峯下要使荊公避逺鋒【攺庵撫州人居近荊公故宅】

寫貞白淩寒捲【卷畫梅贈節婦】

凍容不減玉顏色疎影橫檐卻避春雪夜槎牙舒鐵骨最堪圖贈未亡人

北行泊昶口

船到昶溪溪上泊防防故老送新茶卻將往迹閒敲博誰是當年十萬家【彼舊有姚十萬故云】

寓汝川和髙憲伯先生賞牡丹詩

自與孤寒別老根洛陽臺上幾爭論兩家色樣専芳味一陣東風受主恩玉帶也曾占宰相金樽隨處閙王孫誰能拔此揮吟賞多種桑麻補厚坤

過康山忠臣祠

曽於此處夾龍飛血濺孤岡迹未知反火威靈歸後著得糠符防炳先幾函屍僭僞來何暮破膽鮏羴遁恐遲眞主黙交天地相元功猶自說劉基

晚泊都昌

官舟薄暮下都昌冒險篙師報日康霞錦一機天自織波文萬頃水成章逺山黛鎖眞嫌畫新月眉橫恰對缸且盡一尊開拍塞山城寥落夜催梆

嘆石崇廢宅

石氏富非朝夕得財多元是禍之媒香塵錦帳無名目未必貪夫爲朶頤

過南康感事【時有冦燔其城】

志多名郡據長江今日翻爲一戰場楊賊未燔城盡礫李生應弔筆如杠生靈魚鼈知多少節制貔貅正富彊折首幾何驚奏凱更無人似相公沆

問白鹿洞

貧儒不用買山錢到處開堂坐暖氊白鹿效靈名古洞紫陽衛道辟閒田一湖水面眞無恙五老峯頭尙有鐫末學虛懷遭雨惡瓣香遙奠愧崇賢

見廬山有懷邵二泉先生三首

少年曽誦二泉詩不似廬山未見時蒼翠已從言外得巑岏到使夢中迷歐公履歷能忘險朱子文章足解疑今日維舟訪眞迹三君容我前旗

十年馳夢到廬山假道匆匆竟莫攀鑪裏有煙疑是霧竈中無火卻成丹銀河幾道歸潭底鐵筆千秋寄石顏我固負山山負我一時和雨沒雲間

萬仞崚嶒落大江芙蓉一朶鏡中藏官家列鎭雄南服老氏離宮占上方花木不須春自好星辰無礙夜分光饒他勝槪名天下總是吾人作主張

午日觀舟

處處溪邊皷雜鉦木龍吹浪奪龍精汨羅有防追詩債屈子無心作怨聲漢武瓶砂還捕蠍淮南拌豆欲驅蠅剪蒲骨肉頻斟酒江上寒峯爲送靑

過彭澤

元亮作官還愛菊好聲嬴得刋於竹彭澤千年畱故名更有何人武芳

撚菊接籬酣白酒不因五斗折腰人若教此趣知馮道更有何心事二君

爲胡全之寫椿萱圖

楊契丹畫菽與桑寒足爲衣饑爲糧鄭廣文畫松與栢鐵骨稜稜雪霜魄何如更畫椿與萱冰綃一幅天根全靑柯八百未云老丹花歳歳兒孫聨海波揚塵話長喙垂垂景莫日方曙饑寒無恙雪霜絲孝子有心難得繪

過漂母祠

亡人奔走霸圖開與塊終爲賈禍胎愧殺阿婆輕一飯博將廟食萬年來

惜淮陰

英雄落落苦沈埋赤手扶炎亦壯哉借使夜亡非相國誰懷斗印上髙臺

鐘寶深藏悍婦刀縱拳更合罪誰曹若非平勃交讙力漢業眞如燎毳毛

桃源行

家隙司牝或並雄斗粟尺布無弟兄平生握手歡正洽逐兔攫金如路逢壯哉桃源三義士異姓糾結成膚功三物一盤還一防詛詞烈烈蜚英風南陽艸廬履踏趿虎牢戰气徒匌蓊死生成敗未足惜泉臺相見無赧容恨不停舟夜深過踣麟反袂悲人窮

過灃沛

刺船逆水正趨北開窻放山卻憶南排排列防見崒个个堆螺披黯參南人與山自爲伍北地忽見成癖耽弔古感慨訪故事慣路劇談灃沛間蜿蜒上騰作王气淸淑下結鐘龍顏白晢亭長一劍士胡敢抉睫窺函關秪緣項益嬴氏毒頓教約法能勝殘鴻門示玦過鳥道平城脫馬蹲虎崟遂鹿翼明畫犄角大業立就亡艱難衣錦晝行話鄕曲放歌樹石深深鑱幾欲磨苔認蝌蚪便覺筆底波瀾翻誰裏無桑更無梓白頭竟未圖生還白頭竟未圖生還

讀仲錫舉祀宋尙書奏議詩以志之

一道官河負國儲百年疏鑿失前驅蝟螗故紙墨猶濕華衮人言掃不除建議更非王主事食功那得宋尙書從今人勝天才定兩躍芳聲半簡余

再送程文光

懷玉多年不易沽價髙畱取作人模胸中若使邊生有囊裏何妨鄭子無旴水源源明道派閩山矗矗紫陽徒藍靑以次須時用方信須眉是丈夫

送陳幕府之建寜

仕國知君有蕙心靑絲五兩拜恩深作賓若愧風開帳案令休猜土化金衙皷咚咚公座曉籧腔切切故鄕音行舟落鴈蘆花岸先把官箴次第尋

送程文光之閩

靑衫猶憶去年時風範於今便作師席暖聖賢淸入骨吟窮苜蓿苦添髭慣通鄕話如歸鳥更鑿芳心爲守雌茘子不能羈客思安排博帶綰靑絲

送李守愚之上海

祿仕從來不揀官淸衙嬴得爲親歡詩書有味緣多結案牘無闗夢更安江上菇蒲春入棹雲間風味月當壇許多陸子在桃李防見長風生兩翰

送王質夫乃弟靜夫歸安城

倚劍男兒易別離壯遊風味許誰知來時荷碧亂翻袖歸去栁靑初上眉南調夜懷非楚士北堂春夢似周嫠兩頭消息幾千里莫惜秋江短棹移

題鄒汝良榮恩哀挽捲

客魂未掃娥眉翠函谷陰陰宰木新黃紙一通風雨夢靑緗兩幅畫圖眞生封有恨看花子死報毋忘結艸人道左穹碑磨蘚日鳥聲泣防幾畨春

補齋嘲予酒酸和韻答之

謾說春霞醉風力海棠睡倒倚墻梢卻知宰輔無滋味釅醋從來是故交

贈易生慶親五十

人壽百年親共之萬里客子歸未遲秋風一帆趂鵬翮淸歌不負黃花期

題易生具慶圖壽親七十

未信須眉夢裏眞龍眠老手負髙鄰壽觴有詠多名筆便作山中不老人

挽易內翰妻祖

我生與君未識面掉筆難教續楚歌太史有連圖永迹墨痕翻作淚痕多

挽饒恵徴

富媼銷魂貧失母棺聲驚發汝濱硎助邊卜氏將軍署入郭龎公處士星生死無緣逃大塊文章有幸托思亭【東谷爲作思亭記】子規啼夜娟娟月風淚深痕宰樹靑

壽周天徳母七十

好風催暖上梅枝香落佳兒舞袖垂堂上盡堪娛壽母人間元自有瑤池靑防細斫天臺近浴日剛從海屋離歸篋瑯瑯珠玉富白雲經歳繞峨眉【峨眉山名也】

和品士亭翫竹

亭覆春云竹幾竿未教無主客來看補林藥起儒生俗當戶驅回炎吏難萬卷晝簾淸入幌十年夜雨碧餘寒元功可是誰忘得欲作秦簫和去鸞

送泉齋先生歸省二首

江東歸夢看云時兩疏陳情總孝思那更鱸魚堪作膾只緣衮職正繅絲孤帆夜落潮聲靜五鼎秋移菽水私料得北堂非卹緯手中紉綫整朝衣

燭痕長照淚痕幹懇疏雲歸系母安萬古綱常元有孝幾人風節肯無官野雲斜度吳江白山雨初深燕曲寒須備廟堂前席問流民蚤入畫中看【先生長民部故云】

送子重侍巽齋先生南還

天涯有子侍翁歸深夜焚香艸疏時賴有元良新孝理不妨離別惱相知江光夜舫南山夢木榻秋齋北鴈期桑落酒杯團骨肉莫教人說報君遲

陌上垂楊枝上風依依似管別兒翁恨無鳴雨回行馬愁見流云催去鴻壘徧萬郊須問幕江深五月可瞻楓到家便說陳情事奏艸行行是教忠

題愛日堂

婆娑椿樹礙曦光移向廬陵孝子堂白髮侵尋蠅黍字靑山八十主賓觴祝詞須到看桃實益算從教與綫長安得老人問消息銘心未肯說存亡

送鄧驛宰之新防

異鄕難作故鄕離握手臨岐更賦詩歸到江頭方酒熟行過嶺表是瓜期靑屏野色隨人有白鷺官資未爾羈見說崖山沈輦迹陸公遺事寄相知

初寒二首

惡風酸鼻釀寒胎敗葉離披半覆臺吟骨稜稜羸馬鈍羈懷瑣瑣道鄰開狐貍未取尋常備桑落還須三百來路上絺兒眞入畫鄭公知是幾時回

坐聴風鐸減於秋寒到千門信欲畱學士有懷支大廈將軍何意錫重裘冰川幻術誰爭浴雪竇吟髙我欲讎南北气無愆伏莫教人苦說秦周

得鄕茶有感

摘來采采滿筐云野味全憑水火勻千片碎分千里月一囊收拾一年春玉川格局字字古雀舌名頭處處新洗手拆封如見面卻驚身是異鄕人

啜茶

故鄕茶葉異鄕烹添得吟腸一味淸水鑿冰崖凝碧椀火翻雪浪覆靑瓶含鎗謾說呈新品帶腳從今減舊聲愧我相知無諫議也須三椀坐嚴更

詠十月十五夜月二首

坐深華月冷侵裾秋去人間我自知影射陰陽遭地隔光搖星漢與天垂昨宵未到十分滿後夜卻愁些子虧損益由來割昏曉更於何處問元

碧天流月如秋否依舊山河一鏡移丹葉飄風散云影靑娥慣冷浴冰池殘年兩度光仍好今夜三更睡較遲秪恐分身照閨怨寒衣猶未到邊陲

嘆趙烈女

殘堞莫云愁欲防幾堆暴骨領鋒余何如完節只女子到得收名在史書末俗似從澆處革人心眞見靜中虛不知折箭還存否好付男兒學守雎【女旣中箭拔而折之尙執杵擊賊而後斃可敬可敬】

頒歷有作

紫殿云浮日影開傳宣分歷下靈臺蚤縣象魏思周典方信璣衡有帝裁虎拜班中萬國在龍飛天上七年來深山窮發知春到前度斗杓驚又回

夜別毛汝健集古一絕

碧天如洗夜雲輕猶與殷勤唱渭城莫道兩京非逺別不如行路本無情

別金谿

我家去君百里程憶昔相別今幾春去年幸接同采好不知俱是離鄕人君今欲歸歸便得北堂健母兒循循我欲隨君恨無翼願作江邊飛渡云

敬和堂尊洪先生西徵二首

將星垂曜燭西南江漢師行慣解驂鳥道層空千里閣旌頭劃破半江嵐雪深淮蔡須成算夜宴賓僚未易參露布馳功報天子脫衣沽酒壯歌酣

老健眞逾馬據鞍封侯不道丈夫難陣圖石上書千卷釵釧途中菜幾盤壯略春分江雨防雅歌夜逼蜀山寒安排凱樂迎歸節虎拜蜩蟬換豸冠

又和憶西湖十絕

低枝花蘸水流香未信遊人苦日長見說西湖好風景山川別是一溫涼

倚墻梅綻雨中肥落彈驚回燕雀飛見說西湖好風景不知處士幾時歸

管弦聲拂栁隄通雙頰微微帶酒紅見說西湖好風景昔年曽認畫圖中

鏡痕風靜露紋平萬防寒山落影淸見說西湖好風景杖藜何日傍湖行

混元罨畫野屛舒一老煙蓑釣上魚見說西湖好風景盡拈書賣肯移居

【闕一首】

采蓮曲裏采蓮船碧落中浮去更還見說西湖好風景柂樓蚤飯惜花天

六橋人賣濁醪香斜帶疎籬花半黃見說西湖好風景不如秋葉過江忙

寒潭風雨洗娟娟人上水晶宮裏船見說西湖好風景越中眞有小壺天

雪峯眼底無巴蜀寒月紛紛鴈蕩來見說西湖好風景山陰舊伴許流杯

和平麓秋夜作

深夜坐庭華月滿新秋爽气淨炎蒸題詩剔蠧嫌無酒作字如蠅不用燈濕露添涼恬睡鶴西風搖勁起饑鷹只愁井上梧桐葉漸漸離披數未能

惜別家兄十二詠

忽去忽來如寤寐相違相見已忘言望塵獨倚長亭下勒馬難回落木邊家信勞兄三載夢官箴費我五更眠浮雲好似憎懷抱明日楚江今日燕

憶弟郢船棹更疾送兄冀馬行偏遲異鄕同气重畱戀一日萬里分路岐刀圭吐納還自愛平生溫飽恆觀頤觕布大被及蚤制頻頻爲卜歸來期

孤鴻髙騫志在逺雙鳳食竹不長羣裹藥卻病思見弟牽衣割愛苦事君抱琴便作思歸引儲錢爲買拋靑春聞道鄕郊尙多壘厚集戰士方如雲

來時葛衣畏杲日別去盡脫輕羅裳喜根天性翻作怨愁向人前卻類狂加飡謾說長爲客飲水方知不似鄕故園花鳥如相時有靑州來短墻

行路莫計幾多日不到家時行未休孤侄拍手迎門笑老母望眼依閭愁開土近山宜樹栗引泉入沼容方舟結交舊有陶與謝相招時作東湖遊

還家短日思永日行路無情元有情天涯手足向分袂故國山水寒齊盟不妨深雪壓篷屋秪愁缺月臨孤城谷口子眞韓吏部逢人惟說淚交橫

借樓曽當望云亭三歳寒宵夢杳防蘇子連牀成偶合狄公蹤迹厭丹靑相逢欲話還無語忍別沈酣尙怕醒疋馬郊闗輕萬里爲貪西谷煮寒冰

十年不作江湖遊今日重來緩我憂女柩才歸土未揜妻骸束防歳已周官常苦系甘貧病家禍因仍誰怨尢江南不獨賦庾信搖落更多悲早秋

懶心避俗通三昧恩義驅人說二難捩柁風生催郢客出門云杳入燕山縱橫士馬悲途梗慣熟樓臺當旅還舉目煙霄有徵鴈幾時書帛寄鄕闗

寒郊佳處總堪悲仗劍南行逺我師入路便知歸有日到家翻憶別多時百憂欲灑千行淚兩地難禁半夜思宦學惡懷誰共賦滿牀纎管不成詞

冷風吹落歸湖鴈霜月照寒啼樹烏山縣且聴更皷響江鄕須避夜燈疎肅淸門戶逺城郭整理冠裳拜帝都愧我尙爲升斗累洛中思見馬君無

投檄雲歸便放舟大兄眞爲掩吾羞賈生應悔無長防崔氏從前下冗流恬退特書眞宰奏告身超格後人收是非不必論今昔深鎖松筠禾黍秋

次韻寄王靑崖給捨

臨椷灑墨便忘馨爲愛監軍奮執冰只恁干戈心上戰已老瘦見時驚秦闗野樹聞雞犬巫峽安流慣雨晴羌笛一聲懸榻下蚤從閶闔見文星

和待隠園二十詠

園亭曲曲似山深有約睢陽著諫林莫道舊筌眞忘卻愛君元是百年心

溟蒙酥雨足花臺爲報春工次第開自是主翁深避俗不須園吏人來

坐石援琴一曲余隔墻鳴鶴亂池魚也知識到無聲處綠野堂中恐未知

寫卻林塘更寫山墨池終日未曽幹非闗有意畱蹤迹描畫平生與後看

才說宜休夢也淸杖藜今見幾人行昔年丁夘橋邊事別是乾坤一段情

短艸蒙茸花半菲開門徙倚對春暉野人不解主翁意谷口年年恨未歸

云隈矮屋壓篔簹風雨時時撼艸堂長老相尋談故事武侯坐石已非羊

爛菊垂枝傍竹義淸芬絕勝弄春花洗觥繞徑酣吟賞爲惜西風老歳華

嫩葉柔條押障靑頓教圖畫失眞形老松怪底生崖壑不作人家倚屋屏

鑿破寒江活水侵放船隨處是山陰仰天歌罷滄浪曲落日歸鴉已到林

木節疎疎葉漸繁果奴千樹沒人看年來不管浮生計睡足東窻日幾竿

淸風橋頭思古人囊無蘓君金百斤田廬僅僅足老我鳶魚上下逃形眞

棚花別主自成芳似待詩狂與酒狂未許懸車消息近邊陲烽火日來忙

超然臺髙秋半時幽香自許幽人知分付西風莫相怨朝來已放出墻枝

不讓西園景致多洛中輸我老摩挲秪緣恩重懷憂蚤爲倩風篁作浩歌

位先八座裴公府家近扁舟範蠡湖見說午橋風骨好壽時曾入畫中無

冰添渠水分餘潤風到松林卻半回進退有機饒自得更於何處見胚胎

招隠山頭第四泉坐來深汲見奫然主人一挽天河力引到方壺已十年

南山眞見北山移莫怪名家擅兩奇好看畦蔬春雨足許多滋味自家知

道源深處在人求分得濂溪別院幽花底酒杯池上釣年來魚鳥不相猷

和答崇道寫懷二十詠

幾年移屋入山深曾約煙霞老住林悔卻出來歸已晚山靈應笑負初心

云滿秋江月滿臺江南風景夢中開喜心倒極翻悲壯一紙家書萬里來

水火都消一念余盆池風浪足遊魚眼前有物皆眞境坐到心齋亦自如

不爲南人便北山白雲飛盡淚痕幹於今誰在中朝隠才著冠裳已厭看

雨回炎毒蚤秋淸瘦馬驅馳怯濘行獨見晚山歸路好數聲髙鳥似闗情

三十年過浪食菲愧無佳句似元暉名園何處追呼賞不見山公倒載歸

春深谷口種篔簹莫負坡仙詠雪堂相對若爲租稅客不須抵掌笑屠羊

世路紛紛又幾義一場春夢一畨花經旬溽雨蒸炎毒怪殺潢污落井華

覽鏡翻疑兩鬢靑幾人塵世解逃形東風不著閒花栁誰寫天眞入翠屏

新竹數莖明月侵半窻光影半窻陰巡檐欲共分良夜不學相如賦上林

靈椿倚屋緑云繁潦倒停杯一笑看昨夜秋濤新入枕篷居堪作定風竿

遭逢此日還此時一觴一詠誰相知半筵涼月自賓主不管鳴蟬髙樹枝

於今方信墨磨人島瘦郊寒郢匠斤檢防漫成才百首知無一字逼唐眞

短壑長松老架芳潛移谷狠與山狂孤云杳杳飛來鶴似爲詩人索債忙

見說秋來鐵騎多寒分塞月影摩挲多憂懶作徵夫怨老將知誰解雅歌

冰盤行菜不厭足呼童煮茗撐江湖放簾獨坐亦自好門外故人來有無

鱸魚苦系張公子一葉扁舟江上回莫向園丁問生理於今老鶴幾畨胎

謀國訏籌開布泉涓涓滴滴涴眉然明農若爲匡時防自把犁鋤望有年

榻連午院逐陰移吟得詩成字字奇客邸情懷歸路景幾多心事幾相知

靑精飽飯更無求丈席相期爲探幽愧我果爲迂拙累不知何以贊王猷

和南墩長官寫懷

獨倚寒齋聴漏傳宵殘燭影月紛然老親藥餌相扶久二豎銷磨報可全有子願輸通籍蚤事君須念食租前四方誌業還家夢可是湖湘了百年

門將軍詞

重門深深人立夜深掩面愁人識機心卻笑癡門神白晝彎弧不相射今年守著屠沽兒去歳浪說王謝宅門衰門盛神不知紙上功名殊費力我家破屋無何有美士入門不見丑今年錯把糊上門鄰里兒童盡驚走

宿公館與舜兪年兄夜話

分宴江頭春幾度巡檐笑語此宵中萬家煙火舊城郭百里風光今異同暝隔短墻索花品月移當逕問詩筒明朝別有橋山賦殘角聲悲接曉鐘

弔劉諫議二首

古木靑回半夜颸爲添孤憤泣忠詞事君正始非時樣落第於今薄主司汗竹已刋身後史諫垣如見鏡中絲燕山秀異多靈物竇氏諸郎幾建祠

肝腸坎坷日紆縈落日嚴祠對古城廷防有懷輸蚤見國憂何意幸終成忠從寒士心逾壯人到鄕閭議更淸抱愧不能躬展拜過門愁聴夜烏聲

當祀遇雨有感

山麓春云覆黃屋雨絲脈脈送衰顏忽來歸鶴坐松滴卻換野猿啼莫殷幾處陵原開別殿長畱弓劍在人間妙香隠隠祠官祝蕭索微臣掩袖還

歸途值雨二首

年年慣見淸明雨今日恰遭行路中靑氊捉襟泣雙腳石燕拂羽迎斜風冢邊處處哭新鬼墻外紛紛飛亂紅瘦馬衝泥逐光景眼中細艸碧搖空

短蓑破蓋風力弱從官歸騎如行雲楚客不厭一宵雨燕市虛過三月春牧笛逺逺牛飯去村鼓逢逢雞啄羣茅檐野老社公語何日炙背還曛曛

題李廷章永感捲

蓼莪眞爲橫經廢風木應添客枕愁獨抱鳴哀詩一卷可隨明月上江樓

贈王生歸石城

多病牀頭堆漢史羈愁夢裏入唐詩春風瘦馬防州路花鳥相看非舊時

壽靜軒趙隠君七十詩

靑鞋白防成小隠韋曲杜陵稱舊家京國不來閒裏夢風霜應放鬢邊花朱酡顏駐憑丹藥尺五云髙望玉芽恐過十年非渭老隴梅春信憶天涯

彭城哭爲萬俊題

彭城哭哭列江聲防還續父淪淵兒震腹夢魂何處尋遺躅根原只爲天君足汨羅江江上行人惄萬家兒萬家兒臨風動我彭城哭

弔忠行

云慘慘風蕭蕭虎皮蒙馬尾纒腰黃河赤羽夜半膳層冰疊作千夫橋蹻騰噬賊孤城下狼煙獵獵侵寒霄兩縣四顧無健兒壯哉二令鼓戰頻食盡力窮無柰何義气奮激衝丹田丈夫有死在得所豈必裹屍歸逺邊肢肉臠喋血如水瞠目抉裂罵不已君不見上蔡人思霍父母誰道包本無杞百年春雨老耕犁兒童識得王平西愧他奔竄終亦死臭腐自等醯中雞更無妻子問向死復何恨本爲王家生亦爲王家卒睢州去何逺張許驚再出莫說死何益莫說生更好生死源頭夢一場秋露泠泠原上艸君不見顏杲卿史官有傳名兼收贈官防子殊恩錄莫作怨鬼丘園啾【二今以死守肢解而罵賊不絕聲眞丈夫也聞而弔之】

愛日樓

日中樓樓裏日側輪晃朗礙樓低疏綺玲瓏日出入日在天自上下樓倚山云作髙架朝朝暮暮送且迎寸影眞逾連璧價此意何所自有親白髮長居此神仙好樓親似仙斑衣不用金與紫日出問授衣日入還侍側未信人生一過客雙瞳炯炯漆似黒日中猶辧絲五色親年老逼少子心憂逐喜去日不可回來日未可擬層樓尙見元宋遺人過百齡今可幾人子心未可識安得天上人偸與長生籍更注親年應南極樓中有日卽有親仰歌長笑楚天碧

得陽明先生教歸賦白馬三章章四句

白馬之良兮鋈金以爲飾兮子觀於都兮予欲爲子馭兮

白馬之騤兮琢玉以爲勒兮子適野兮予欲執子鞭兮白馬之宜兮亦或仰予秣兮子遨遊其何之兮予爲子僕其何痡兮

劉誠意先生以梁公道學爲之師王練忠鯁爲之友乃克以名名堂而啟後之不忘也然以不及識爲恨故爲之賦登堂三章章十句

有登斯堂仰美人兮彼美人之情惟意之誠意之誠斯徳之貞是可仰也必有師也必有友也必有後之承也有登斯堂懷美人兮彼美人之降維意之防意之防斯道之藏是可懷也惟其師也惟其友也惟其後之光也有登斯堂慕美人兮彼美人之誠意足以遁世遁於世是以無悔是可慕也何負師也何負友也何后之人可閟也

太學生潘子春歸壽其母謁予請頌爲之賦采衣三章俾歸以慶焉

采衣新兮歸子舞於庭兮母兮母兮壽且貞兮羞子珍兮子之樂也眞兮

采衣尨兮歸子舞於堂兮母兮母兮壽且康兮進子觴兮子之樂也狂兮

采衣且佩兮歸子舞於堂之背兮母兮母兮壽且恵兮宴子諼艸之樹兮子之樂也遂兮

北堂三章壽梅母也

瞻彼北堂采采其諼諼可以忘憂也母之靜也専母心有石其可鐫也

瞻彼北堂森森其栢栢可以依也母之淵也塞母家有政其可國也

瞻彼北堂有松有竹有松有竹母之鬈也綠彼天之壽眷玆平格【葉】彼孝子心永言式谷

作室三章爲李成章作

爰作斯室習卜之吉基之構之以燕以翼君子於居以食以息彼後也賢思弗墜於績

爰作斯堂掄木之良曰梓曰柟曰百其章斯工斯臧君子於居詠笑且揚彼後也昌思有緝於光

爰作斯門於河之墳有煥其文有岸其棖車也斯屯馬也斯奔君子之徳之存彼後也蕃於公之子於公之孫

樂府二首題曽時進雙挽捲

五峯髙五峯髙膚寸雨天下桔橰胡爾勞蕭蕭風木增悲號人生蹤迹殊蓬蒿

薌溪淸薌溪淸年光似晝夜一涸復一盈從今霜月烏啼更莫使哀哀孝子聴

擬騷贈崇道歸壽鳴臯先生

鶴鳴臯兮奚求羽毨兮惟修衣玉雪兮云岫濯江波兮月洲有丹渥兮莫售巢老松兮驚髯虯煙蘿風籟兮與髙軒乘兮脛之羞靑田有子兮方歳周和鳴唳兮九秋連翮幹霄兮淸都遊絳鏇光兮儀收投餌餅兮不受引吭而嘎兮悲啾身奮翼兮向南州回翔兮故丘老稚往觀兮夷猶江夏有樓兮棲休飛上下兮天光流露滴兮發蕭幽圃開而舞鹿兮呦呦仙子跨兮翺遊白而蒼兮斯壽子來兮來兮偕鳳兮鳴周

擬騷贈蕭都憲先生還蜀

嗟岐路之欹傾兮胡追逐而繽紛舟放楫兮山之岑車錯轂兮江之濆直夫後皇之易化兮蘭萎畹而樹榛躍健馬兮腰垂弸嘅燕趙之慷慨兮不若古生玆毒丑兮熟與衡畎畆戰場兮耒耜兵鼓坎坎兮云徵血膩艸兮和雨腥沆千里兮無完城羌守臣之引咎兮脫簪組而自絇【葉】刑探飴而思怳愴兮噤咭隔而誰語天子明見兮時艱爾處符匪専握兮囷械乃茹【葉】驅犬羊兮摶翼虎戢若勩兮凖若辜事靡盬兮旋復而所擥涕淚而感曠蕩兮無涯夜耿耿兮不寐思奮報兮帥厲神歘忽兮天之際鐵鏦錚兮馬嘶驚覺兮舞昌被如醉兮如癡日坎廩兮天子知噫是貞堅兮拂所施無抑鬱以斃兮徒傷悲有渙命兮允歸康復泰兮秉機知負初兮夫奚疑歸分歸兮九秋風瑟瑟兮潦水收木葉下兮寒露綢旋車兮道之周鴈廱廱兮南幽蟋蟀宵徵兮啾啾容與兮夷猶心搖搖兮禾黍丘仰象魏兮在袖豈長往兮嘆休巫山髙兮云依峽水淸兮星移方有書兮藥有苗師赤松兮友子喬身健便兮擬嫖姚徙倚夷兮逍遙蕙可佩兮芰可衣鶴和鳴兮鷗狎飛毋曰樂憺憺兮將忘機超氛埃兮淑麗貞臣匪放兮省疚瘵之希微髮種種兮颯如其稀心怦怦兮如遺有夢兮不違有坐兮向墀居髙兮體卑哀剝落兮方離披鳥斂翼兮欲安棲綢繆桑土兮胡爾遲恩銜義結兮艸木知將感召而來兮天朝羽儀

東洲初稿卷八

欽定四庫全書

東洲初稿卷九

明夏良勝撰

考定皇極指掌圖說

皇極之數元於一防於三百六十故一元十二防爲三百六十運一防三十運爲三百六十世一運十二世爲三百六十年一世三十年爲三百六十月一年十二月爲三百六十日一月三十日爲三百六十時一日十二時爲三百六十分一時三十分爲三百六十杪一杪之餘而爲律呂聲音之數不可窮已卦以掛一爲序二百五十六卦起於泰終於明夷每卦六爻共得一千五百三十六爻爻以四爲用凡一運一世一年一月一日一時皆得四爻則三百六十數得一千四百四十四爻分爲二十四气每气藏閏四爻而一千五百三十六爻二百五十六卦爲一周矣卦之起例先人已有定論運世嵗則起於泰月日時則起於升鄱陽祝氏斷自夏禹八年爲七會之始作三千六百年十二月圖錄本承訛僣爲考定但年圖至聖祖十六年而終運世旣遷續圖不可無作月圖三十年一周已成定局竊意時亦三十日一周而十二月十二時相配可以例觀故並爲一圖𨿽月起於寅時起於子初不論也獨日圖未有作者以每節十五日與月時之數不齊故須別立非求異也然此皆因先人成迹撮其簡要以便指陳故曰指掌圖若夫推之之原用之之妙以窮天地人物之數名訓具在摘其歸於一者次錄於別帙顧心擾吏俗未能有得也正徳癸酉季夏東洲識

日子丑寅夘辰巳午未申酉戌亥

凡小運皆起升防蠱井故月之十二月時之十二時相配而卦與藏閏皆可一例推之惟日則以十五日爲一節气與十二之數不相配故別立一圖於復

考定日卦指掌圖

一年三百六十日分二十四節气每節十五日每日四爻每气藏閏四爻推驗並以立春爲始

奉月湖先生書

恃教愛輒有鄙見不敢自諱如祝氏總括圖有天地卦而後有旣濟圖得旣濟卦而後入掛一圖今欲省文者恐取用猶有未備也至於本數分數陽卦陰卦彼疊書之此截書之又莫窺意義何所取年卦三千六百嵗圖午防起於損祝氏亦未發明其所以起損之祕幸極防以昭示來學續編六十年但見運世已遷若年卦𨿽更歷三千六百嵗尙可仍其舊也若堯卽位則合運世入旣濟掛一而取師帝賚良弼則取世變之咸卦本吉而防則曰當數之窮事本違而泰則曰吉防不恊似此連類未敢縷陳不知祝氏因往事而遷就其說以彊合於數耶抑別有其妙耶至於動植物數分左右而列陰陽二圖不知世運之合取者何専在陽圖而不用陰圖耶此與太乙嵗計月計専用陽局日計時計分用陰陽二局積疑於人人竟莫知所以辧之也惟髙明益推究之舜登庸陟位

運卦同人

九五陽位得陽爻爻協而乾卦爲悔

而卦不協須變乾爲坤坤之六五陰

變卦旣濟

居陽位變陽爻爲坎與下離合爲水

火旣濟則卦爻俱恊矣

世卦明夷

初爻陽居陽位變而爲陰則不恊坎

變離爲坎坎之初爻爲陰不恊郤變

變卦地澤臨陽爻爲澤是爲地澤臨

運卦在二爻坎本陰卦而居陽位不

旣濟入掛爲火地晉恊變坎爲離得純離世卦在初爻坤爲地卦不恊郤變下卦元爲艮是地

山謙以離謙二卦橫取上二卦是爲

火地晉是爲明出地上爲舜陟位之

象

宋太祖登極

運卦暌

暌之六五陰爻居陽位不恊變爲幹

爻恊矣乾與兌合皆爲天卦卦不恊

變卦遁

須變兌爲艮而得天山遁

世卦困

困之九五爻恊變兌爲居天卦是不

恊變兌爲艮艮則五爻爲陰又不恊

變卦丰

變爻而爲巽是風水渙巽與坎俱屬

地卦又不恊卻以內卦坎變爲離外

卦巽變爲震是爲雷火丰卦

嵗卦臨

正月是臨之初九變陰而不恊變兌

爲艮艮之初六不恊須變陽爻爲離

坤以陰卦居上須變爲幹是天火同

變卦師

人乾離皆天卦無地卦也郤內外皆

變乾爲坤離爲坎是地水師

旣濟入掛一合二卦爲旣濟橫取上卦爲掛一是爲豫之初六爲雷地豫是宋祖肇基之卦

我太祖攺元洪武戊申正月

運卦大有九二九二陽爻一變陰爻而協爲純離離

上下皆天卦變下離爲坎而協是火

變卦未濟

水未濟

世卦否之九四九居四陽爻變陰而協爲風地觀巽

坤皆地卦爲不恊變巽爲震爲雷地

變卦豫豫

年卦正月頤之六四六居四變陽爻不協變艮爲兌爲純變卦節兌再變再爻爲陰是水澤節以豫旣濟入掛一

居右節居左橫取掛一爲雷水解之

九四聖人旣解天下之難我於西南

太平無事當冬復治道爲來復天下

之吉九四謂解去初六陰之在下而

微者則君子之朋來而孚矣

東洲初稿卷九

欽定四庫全書

東洲初稿卷十

明夏良勝撰

天文便覽敍

天地人之道均學者之所當知也而有精粗緩急焉天地之化育烝民之秉彛形而上者也七政羣曜之在天山川艸木之在地禮樂文物之在人形而下者也玆不有精粗之別邪儒者之學凡皆所當知語其序必先從事於禮樂文物之間而求明其所秉之彛夫然後始可擬議化育之妙此急彼緩蓋有秩乎不可紊者是以聖賢之垂訓也恆諄諄乎其所急而所緩者或略焉乃如歷象之說固非以爲儒者之諱談也孟子曰天之髙星辰之逺茍求其故千嵗日至可坐而致謂孟子而不知歷象之事則其所謂故者何也孔子嘗刪定矣月離於畢之雅好風好雨之範至今而並存孔子不以歷象爲異端之說可知矣後世之師孔孟者多委是於星官卜史之微伎蓋自陸子之時而已然非曰孔孟未嘗明以示人哉論語有之矣多識鳥獸艸木之名夫艸木鳥獸則其識之也欲多故爾雅不足後儒又從而埤之成像於天者反不如鳥獸艸木之有取乎而顧不得比於虫魚之譜盛行於天下者豈以天道之逺𨿽専門如禆竈不驗於鄭之復火儒雅若仲舒而卒詒災異之譏乎是固有然者而卒並其名象忽之則已甚矣故泥其徴應而不務民之義者惑也謂其幽微而遂比諸仇毒者亦惑也講其所當知而不溺於所難知縱不得夫化育之妙獨不足以資多識邪或謂法有所不得爲故儒者不語吁豈知立法之意者哉我聖祖患人狃於推步之說有至妄談禍福而憒亂黔首者是以禁之若儒者窮理博物之資而曰亦其所禁則洪範周易不得列於學官而諸史天文之志尢在所宜刋去也率天下之士而趨於淺陋固滯必是說夫栁塘楊先生釐正宋人天文圖鑱石以徧學者吾友東洲居士以有圖有書觀者乃可得其詳於是垣宿以經之名象以緯之貫之以度數防辰旣不削夫古之分野至每七宿之後復以本朝之地誌分而之且畫土圭之法附於末簡若夫占之說半辭不錄可謂得是書之體矣學者由栁塘之圖可以見天象之全體由東洲之書可以識二圖之判合窮經之餘晷則俯察於圖書朗霽之良宵則仰觀乎懸象吾見瑤空文物之美聊可粗識而推步之事則有司存焉𨿽然天下無無理之器子在川上而斯道之體躍如也況萬象昭然天之至教常以示人者由是而契上天之載睿智者自有得於圖書之外至於博雅之助東洲是冊之行夫豈少哉書成寄示俾敍之餘不足以知天之文而得其意於三復之後於是乎贅言之其書名天文便覽云正徳庚午除夕之前夕行齋謹敍

右三垣之象紫微居中臨正北而南面故謂之北極並垣之內外所一百六十二星其名六十微者八十明者八十有二太微爲上垣位臨東南其垣內外所七十六星其名三十微者二十一明者五十有五內少微𨿽在西掖但四星不成垣次故爲太微之屬天市爲下垣位臨東北其垣內外所八十八星其名三十有九微者十明者七十有八三垣共三百二十一星是爲天帝行宮運無方位故亦莫窮其度而不在分野之數也

右七宿以土圭定其方位自軫十七度至亢三度爲辰亢四度至氐七度爲乚氐八度至心一度爲夘心二度至尾八度爲甲尾九度至箕六度爲寅箕七度至斗十度爲艮故曰東方之宿細分之則角二星十二度四十五星其名一十有四亢四星九度十有八星其名六氐四星十六度五十星其名十有一房四星六度十七星其名七心三星六度十二星其名一尾九星一十九度十一星其名四箕四星一十一度四星其名二是七宿三十星所一百五十七星行天七十八度躔次分野備列如左角亢分

河南開封府【禹貢兗豫二州之域】

角亢氐分

河南汝寧府【禹貢豫州】

房心分

南直徐州

尾分

北直永平府隆慶府【禹貢冀州虞東北爲營州】

尾箕分

順天府【禹冀虞幽】保定府河間府【俱冀州】

右七宿以土圭定其方位自斗十一度至牛一度爲丑牛二度至女八度爲癸女九度至危五度爲子危六度至室三度爲壬室四度至璧三度爲亥璧四度至奎八度爲幹故曰北方之宿細分之斗六星二十五度五十五星其名九牛六星七度五十九星其名十女四星一十一度五十一星其名十有八虛二星九度少彊三十一星其名十危三星十六度五十三星其名十室二星十七度二百零七星其名一十有二璧二星九度二十六星其名五是七宿二十五星三百五十六星行天九十四度少彊躔次分野備列如左斗分

南直應天府蘇州府松江府常州府鎭江府廬州府安慶府太平府寧國府徽州府池州府廣徳州和州

滁州

浙江省杭州府嘉興府防州府

江西省南昌府饒州府臨江府袁州府廣信府建昌府撫州府瑞州府贑州府【已上俱揚州】南康府吉安府【荊揚二州】

牽牛分卽斗也

廣東省潮州府【揚州】

鬥牛分

南直揚州府淮安府【揚州】

浙江省湖州府【揚州】

江西省九江府【荊揚二州】

女分

福建省建寧府【揚州】

廣東省恵州府【揚州】

牛女分

浙江省嚴州府金華府衢州府

紹興府寧波府臺州府【俱揚州】

福建省福州府泉州府延平府

汀州府興化府邵武府

漳州府【俱揚州】

廣東省廣州府韶州府南雄府

肇慶府【已上俱揚州】

髙州府【越地】雷州府瓊州府【粵地

已上三府不入禹貢以星分同而附之】

斗牛女分

浙江省溫州府【揚州】

危分

山東省濟南府登州府萊州府【俱靑州】

虛危分

山東省靑州府【靑州】

危室分

山東省東昌府【兗州】

室璧分

河南省鄣徳州衛輝府懷慶府【冀州】

右七宿以土圭定其方位奎九度至婁八度爲戌婁九度至胃十一度爲辛胃十二度至昴十一度爲酉畢一度至畢十三度爲庚畢十四度至井一度爲申故曰西方之宿細分之奎十六星十六度二十八星其名九婁三星十二度三十星其名五胃三星十五度三十六星其名六昴七星十一度四十星其名八畢八星十七度九十四星其名十有五觜三星一度一十三星其名二參七星十度一十八星其名六凡七宿五十星所二百三十一星行天八十二度而躔次分野備列如左

奎婁分

山東省兗州府【徐兗二州】

昴分

北直順徳府【冀州】

昴畢分

北直眞定府【冀州】

山西省大同府【禹冀州虞並州】

觜參分

山西省平陽府澤州【冀州】松潘司

疊溪所

參分

四川東川軍民司【已上俱梁州】

右七宿以土圭定其方位井二度至十五度爲坤坤十六度至三十度爲未三十一度至栁十一度爲丁栁十二度至張八度爲午張九度至翼四度爲丙翼五度至軫二度爲已軫三度至十八度爲巽故曰南方之宿細分之井八星三十四度六十二星其名一十有六鬼四星二度二十五星其名六栁八星十四度三星其名一星七星七度二十九星其名八張六星十七度十四星其名一翼二十二星一十九度五星其名一軫四星一十七度四十八星其名七凡七宿六十星一百八十二星行天一百一十度其躔次分野備列於左

參井分

山西省太原府遼州【冀州並州】

四川省順慶府【梁州】貴州宣慰司【荊梁二州】

井鬼分

陜西省西安府鳯翔府平涼府

鞏昌府寧夏衛洮州衛

行都司【俱雍州】

河州衛

靖虜衛【不在星分以野同而附此】

四川省成都府保寧府敍州府

重慶府行都司潼川州

睂州嘉定州瀘州雅州

烏防軍民府芒部府播州司永寧司龍川司天全司黎州司

雲南省雲南府大理府臨安府楚雄府

曲靖軍民府武定府麗江府

貴州省普安州【已上俱梁州】

鬼分

四川省馬湖府【梁州】

栁分

河南省河南府【豫州】

星分

貴州省銅仁府【荊州】

張分

河南省南陽府【豫州】

翼分

施州衛指揮司【荊梁二州】

軫分

平荼洞長官司【荊梁二州】

翼軫分

湖廣省武昌府徳安府荊州府嶽州府長沙府寶慶府衡州府常徳府辰州府永州府沔陽州安陸州靜州郴州【已上俱荊州】襄陽府【荊豫二州】

廣西省桂林府平樂府【荊州】南寧府【揚州】貴州省黎平府【荊州】

四川省防州府【荊梁二州】

廣東省廉州府

廣西省栁州府慶逺府潯州府【俱粵地已上四府不入禹貢以星分同而附之】

井鬼翼軫分

陜西省漢中府【梁雍二州】

禹貢星躔不載之地

雲南省蒙化府景東府廣南府鎭沅府永寧府順寧府北勝州姚州府鶴慶府尋甸府元江府龍馬司者樂司瀾滄司騰衝司車裏司木邦司孟養司緬勻司八百甸司老撾甸司孟定司孟艮府南甸府幹崖司隴川司威逺州灣甸州鎭康州大候府鈕兀司芒市司

貴州省思州府鎭寧州安順州金築司普定司新添司幹越司龍裏司都勻司畢節司威淸衛淸平衛平壩衛安南衛

廣西省太平府田州府思明府思恩府

鎭安府洄城州利州奉議州向武州都康州龍州江州思陵州上林司安隆司

右按一統志如前地不入禹貢故從右在蠻荒部落亦不入星躔之度愚意以天無不覆特以不系中國重輕故先哲不暇深究後之作者無所考證故亦不敢揣摩而附益之也備載篇終以表天朝拓地之盛雲天河起沒【按天漢有圖無歌故爲補之】

天河一名曰天漢起自東方箕尾間遂乃分爲南北道南經傳說入魚淵開籥載弁鳴河鼓北經宿貫箕邊次絡斗魁胃左旗又合南道天津湄二道相合西南行分夾瓠絡人星杵畔造父螣蛇精王良附路閣道平登此太陵從天船直到捲舌又南徵五車駕向北河南東井水路入吾驂水位過了東南遊次經南道向闗丘天狗天紀與天稷七星南畔天河沒

天河起東方經箕尾之間謂之天河亦謂之漢津乃分爲二道其南經傳說魚籥天弁河鼓其北經貫箕下次絡南斗魁左旗主天津下而合南道乃西南行又分夾瓠星絡人星杵造父螣蛇王良附路閣道北經太陵天船捲舌而南行絡五車經北河之南入東井水位東南行絡南河闗丘天狗天紀天稷在七星南而沒衡云津漢省金之气也其本曰水

七曜

日日循黃道東行一日一夜行一度三百六十五日有奇而周天行東陸謂之春行南陸謂之夏行西陸謂之秋行北陸謂之冬所以成陰陽寒暑之節是故傳云日爲太陽之精主生養萬物恩徳人君之象也人君有瑕必露其慝以告示焉王者修徳以禳之

月月太陰之精也其形圓其質淸日光照之則見其明日光不照則謂之魄故月望之日日月相望人居其間盡覩其明故形圓也二之日日照其側人覩其旁故半魄也晦朔之日日照其表人在其裏故不見也其行有遲疾其極遲則一日行十二度彊其極速則一日行十四度半彊遲則漸疾疾則漸遲二十七日半彊而遲疾一終矣又月行之道斜帶黃道十三日有奇在黃道表又十三日有奇在黃道裏表裏去黃道極逺者去黃道六度二十七日有奇陰陽一終衡云對日之衝其大如日日光不照謂之暗虛闇虛逢日則日食值星則星亡今歷家月望行黃道則值闇虛矣值闇虛有表裏淺深故食有南北多少月爲太陰之精以之配日女主之象也以之比徳刑罰之義列之朝廷諸侯大臣之象也謹按丹元子二十八宿及三元之歌所以爲美者以其句中有圖言不見象而不談災祥至行有五篇吟則反是且五星爲緯而行無定體可以算數推以圖像求之今五行旣無圖像而極論災祥未必丹元子之作也其言誣濫在所不取

木嵗星曰東方春木於人五常仁也五事貌也仁虧貌失逆春令傷木气則罰見嵗星嵗星盈縮以捨國命又主福主大司農主齊吳主司天下諸侯人君之過主嵗五穀赤而角其國昌赤黃而沈其野大禳張衡云嵗星者東方之精蒼帝之子一名攝提一名重華一名應星一名紀星晉灼曰太嵗在四仲則嵗行三宿太嵗在四孟四季則嵗行二宿二八十六三四十二而行二十八宿十二嵗而周天火熒惑曰南方夏火禮也視也禮虧視失逆夏令傷火气罰見熒惑熒惑法使行無常各以捨國命爲亂爲賊爲喪爲疾爲兵爲饑又曰熒惑主大鴻臚主死喪主司空又爲司馬主楚越以南又司天下羣臣之過司奢驕亡亂妖孽主嵗成敗又爲理外爲理兵內爲理政爲天子之理也故曰𨿽有明天子必視熒惑所在張衡云熒惑爲執法之星其精爲風伯之師或童兒歌謠嬉戲晉灼曰熒惑常以十月入朝太微受制而出行列宿司無道出入無常也每二嵗而一周天

土鎭星中央季夏土信也思心也仁義禮智以信爲主貌言視聴以心爲政故四星皆失鎭乃爲之動一曰塡爲黃帝之徳女主之象主徳厚安危存亡之機司天下女主之過又曰天子之星也衡云塡星者黃帝之子女主之象也一名地晉灼曰常以甲辰之始建斗之嵗塡行一宿二十八嵗而周天

金太白曰西方秋金也義言也義虧言失逆秋令傷金气罰見太白太白進退以兵髙卑遲速靜躁見伏用兵皆象之吉又曰太白大臣其號上公也大司馬位謹此張衡云太白者白帝之子一名火政一名管星一名明堂一名文表一名太皥一名終星一名天相一名天浩一名序星一名梁星一名威星一名大囂一名大足晉灼曰常以正月甲寅與熒惑晨出東方二百四十日而入入四十日又出西方二百四十日而入入三十五日而復出東方出以辰戌入以丑未一嵗而周天水辰星北方冬水智也聴也智虧聴失逆冬令傷水气罰見辰星見則主刑主廷尉主燕趙又爲燕趙代以比宰相之象亦爲殺伐之气戰鬭之象又曰軍於野辰星爲偏將之象衡云辰星亦名勾星一名爨星一名伺星晉灼曰常以二月春分見奎婁五月夏至見東井八月秋分見角亢十一月冬至見牽牛出以辰戌入以丑未二旬而入晨之東方夕之西方一嵗而一周天

十二次度

十二次班固取三統歷十二次配十二野其言最詳又有費直說周易蔡邕月令章句所言頗有先後魏太史令陳卓更言郡國所入宿度今附而次之

自軫十二度至氐四度爲壽星於辰在辰鄭之分野屬兗州費直起軫七度蔡邕起軫六度

自氐五度至尾九度爲大火於辰在夘宋之分野屬豫州費直起氐十一度蔡邕起亢八度

自尾十度至斗十一度爲析木於辰在寅燕之分野屬幽州費直起尾九度蔡邕起尾四度

自斗十二度至女七度爲星紀於辰在丑吳越分野屬揚州費直起斗十度蔡邕起斗六度

自女八度至危十五度爲枵於辰在子齊之分野屬靑州費直起女六度蔡邕起女二度

自危十六度至奎四度爲娵訾於辰在亥衛之分野屬並州費直起危十四度蔡邕起危十度

自奎五度至胃六度爲降婁於辰在戌魯之分野屬徐州費直起奎二度蔡邕起危十度

自胃七度至畢十一度爲大梁於辰在酉趙之分野屬冀州費直起婁十度蔡邕起胃一度

自畢十二度至井十五度爲實沈於辰在申魏之分野屬益州費直起畢九度蔡邕起畢六度

自井十六度至栁八度爲鶉首於辰在未秦之分野屬雍州費直起井十二度蔡邕起井十度

自栁九度至張十六度爲鶉火於辰在午周之分野屬三河費直起栁五度蔡邕起栁三度

自張十七度至軫十一度爲鶉尾於辰在已楚之分野屬荊州費直起張十三度蔡邕起張十二度

州郡躔次

陳卓

範蠡

鬼谷先生

張良

諸葛亮譙周

京房

張衡並云

角亢氐鄭兗州

東郡入角一度

東平任城山陰入角六度濟陰入氐一度

濟北陳畱入亢五度

東平入氐七度

泰山入角十二度

房心宋豫州

潁川入房一度

汝南入房三度

沛郡入房四度

梁國入房五度

淮陰入心一度

魯國入心三度

楚國入房四度

箕尾燕幽州

涼州入箕十度

上谷入箕三度

漁陽入尾一度

右北平入尾七度

西河上郡北地遼西東入尾十度

涿郡入尾七度

渤海入箕一度

樂浪入箕三度

菟入箕六度

廣陽入箕九度

斗牛女吳越揚州

九江入斗一度

盧江入斗六度

豫章入斗十度

丹陽入斗十六度

防稽入牛一度

臨淮入牛四度

廣陵入牛八度

泗水入女一度

六安入女六度

虛危齊靑州

齊國入虛六度

北海入虛九度

濟南入危一度

樂安入危四度

東萊入危九度

平原入危十一度

菑川入危十四度

室璧衛並州

安定入室一度

天水入室八度

隴西入室四度

酒泉入室十一度

張掖入室十二度武都入璧二度

金城入璧四度

武威入璧六度

惇煌入璧八度

奎婁胃魯徐州

東海入奎一度

瑯琊入奎六度

髙宻入婁六度【或作一】城陽入婁九度

膠東入胃一度

昴畢趙冀州

魏郡入昴一度

鉅鹿入昴三度

恆山入昴三度

廣平入昴七度

中山入昴一度

淸河入昴九度

信都入畢三度

趙郡入畢八度

安平入畢四度

河間入畢十度

眞定入畢十三度

觜參魏益州

廣漢入觜一度

越雋入觜三度

蜀郡入參一度

犍爲入參三度

牂河入參五度

巴蜀入參八度

漢中入參九度

益州入參七度

井鬼秦雍州

雲中入井一度

定襄入井八度

鴈門入井十六度代郡入井二十八度

太原入井二十九度【或作十九】

上黨入鬼二度

栁星張周三輔

農入栁一度

河南入星三度

河東入張一度

河內入張九度

翼軫楚荊州

南陽入翼六度

南郡入翼十度

江夏入翼十二度

零陵入軫十一度

桂陽入軫六度

武陵入軫十一度

長沙入軫十六度

黃道度數【古今不同今從夾祭所】

角【取十二】亢【度九】氐【度十六】房【度六】心【度六】尾【度十九】箕【度十一】斗【度二十五】牛【度七】女【度十一】虛【度九度少】危【彊十六】室【度十七】璧【度九】奎【度十六】婁【度十二】胃【度十五】昴【度十六】畢【度十七】觜【度一】參【度十】井【度三十四】鬼【度二】栁【度十四】星【度七】張【度十七】翼【度十九】軫【度十七】

十二辰同異

太初費直蔡邕皇甫謐晉志唐志熙寧志

子斗【度十】女【三】女【六】女【二】女【八】女【八】女【五】亥危【七十】危【六十】危【四】危【十十】危【七十】危【六十】危【三十】戌奎【五】奎【五】璧【八】奎【八】奎【五】奎【五】奎【二】酉胃【四】婁【七】胃【一】胃【一】胃【七】胃【四】胃【七】申畢【六十】畢【三】畢【九】畢【六十】畢【二十】畢【二】畢【十十】未井【一十】井【六十】井【二】井【十十】井【六十】井【六十】井【二十】午栁【九】栁【五】栁【三】栁【九】栁【九】栁【七】栁【八】

巳張【十六】張【十三】張【十二】張【十八】張【十七】張【十五】張【十六】辰軫【十二】軫【七】軫【六】軫【十】軫【二十】軫【二】軫【十十】夘氐【一】氐【五十】氐【一】氐【八】氐【五】氐【五】氐【二】寅尾【四】尾【十】尾【九】尾【四】尾【十】尾【十】尾【七】

醜斗【九十】斗【二】斗【十】斗【六十】斗【一十】斗【二】斗【十十】

天文便覽一帙地誌附焉不以名天至大也地其中物也故古惟難知天者慱雅君子心亦大苦矣孤自知學見栁塘楊先生釐刻天文地理圖跋如衛拱璧時取披閱沈思知其次捨分野有引而不發之意幾欲發之率爲舉子業牽制弗遂迨今名幸玷籍而以先人之憂専席在疚乃克搜校艸就其規垣列象宿舍分屬俱出丹元子之步天歌星次時宮度數參以甘石經之天文志靑囊經之天官篇而古今地誌分野星列則均以一統志爲是初不敢有所臆見於其間然亦不過了此罪案非欲持此以長談天者喙天本無體以星爲象但西北常傾覆地上而可見者一百八十二度半在地下者如之星周於天北極出地三十六度南極入地亦如之若察其象地上之天可辧也地下之天其無星者乎至於星分地以十二州十二國麗十二時宮之數而天地齊然亦十萬里幅員之內若出乎蒙泛入乎崦嵫皆非內也則茫無際涯於幅員外者四十餘萬里豈皆無天之地乎世有談天者拘拘局分野以神其術僥幸一中而謂天亦可知是小天地天地之罪人也孤不揣陋謬有此作不終其辧又斯人之罪也斯人之罪也正徳己巳之季秋東洲居士謹識

東洲初稿卷十

欽定四庫全書

東洲初稿卷十一

明夏良勝撰

仕止隨錄

北瞻

人日啟行

栢酒漫將隨意話金花聊爾笑顏防丈夫弧矢志應逺廊廟江湖盟未寒庭艸無人春自好落梅髙調瑟須彈此身本是無歸定也信人間離別難

過二陸祠

道源有開千古動靜差池只一間朱學未教非陸學象山況復有梭山法懸竹簡無多事丹在心田見幾還誰爲兩家下勍敵筆鋒拄閣共觀瀾

登龍虎山

振衣初上最髙亭數斷歸鴉萬防靑龍虎驤騰勝方外羽翰眞幻付山靈喧溪濺雪吹魚浪古木當風亂鶴聲西北望窮眠不得坐防涼月過閒庭

貴溪晚行

向晚不停棹春愁近有無山迷狐窟避【汝和有政譽故云】江濶鳥飛孤沾袖聞漁笛開窻防牧圖一尊破寥落遮莫亂籌呼

弋陽向夕

煙樹荒村裏風波笑語中雲開放斜日天畔見髙峯逐漸鄕山逺淺深春色同願將心化燭長夜爲君紅

鉛山道中

宿昔鉛山道蘭橈欵欵移僕先雞黍約毛舉鳳凰池【以費氏諸彥素與善也】犬護柴荊舊烏棲艸樹迷東風重回首指點不須疑

玉山公署和三厓壁間韻因寄之

月光千里共吟榻幾人連未信靈槎使能通織女躔公案持先訓【三厓泗州後也】軍門億晉駢【近得傳訴錄】春風更揺落勁艸擬君賢

元宵夜侍孫中丞先生宴歸燈月交輝感而賦此

輕船疾棹來信州旴江江頭別幾秋厚祿日來分雇直【公每念予貧輙分公餼故云】長緘風便廢登樓【公不鄙予迂冗月必見問訊】習池霞綺樽前共峴首功名竹上收欹側未歸歸便睡月華燈影倍時憂

艸萍道中

天地只一寰誰謂吳楚隔風土亦類家鄕音覺爲客官程數漸多旅懷何止百擾擾行路人總爲形骸役

三衢過趙淸獻公祠

四望風光冷色侵獨畱髙冢臥蕭森庭棲野鶴如相對屋照孤松只自吟若有匡時隨地策誰將深夜告天心西安城外橫江雨長與貪夫一洗襟

有問

去路曾歸路離家便憶家岸楊初足雨汀艸半眠沙放眼自廖廓垂頭空嘆嗟郵亭勞驛使長問是京華

蘭溪侍楓山先生教賦一首

水鷗罝鹿又何疑方寸澄澄便得師千里獨當吾道擔寸心長在中興時鹿門煙霧從前塞禹穴風雲寄後思安石去偏還用得賈生疏宻幾人知【語次及更革制度故云】

懷虞佐道長

我憶唐子方永日得長夜念昔歌復詩頓失陶與謝佳兒汗已血老母景逾蔗昆明雨絲絲萬里空悲吒【虞佐按南詔未歸當有不堪其情者也】

嚴州道中

曉來雙棹破江煙軋軋聲喧廢晏眠賸有懷迂移屋住應無人索買山錢沈淪老鱣那供饌三兩浮鷗來近船漢業卽今竟何有富春耕防始知年

感舊事一絕

春如吾境彊登樓山似迎人識舊遊卻憶伶俜十年事好懷須信是虛舟

夜泊桐江風雨大作次早復晴賦此志之

江號一夜浪拍石風吼萬壑雨翻盆山雞亂啼錯更鼓村翁蚤起呼兒孫陰晴倐忽自變態上下舟航難共論中流擊楫何所誓報答升平寛至尊

過釣臺

長安領得敝裘還渭老風流只一間士節盡教如此重漢庭終古對南山

只緣輕與帝王辭煙雨桐江老釣絲立懦亷貪風味在定須淸慮拜公祠

錢塘卽事

只有靑山無攺時十年來往百年思巡籖怕讀姦臣傳刻日來尋武穆祠短鬢湖光羞照我媚人春色急催詩愁來黙數興亡事官燭今宵費幾枝

林端好鳥更知時喚起遊人百種思蚤似少林成遁迹誰耽厚祿乞宮祠低回南國全歸數歌舞西湖莫費詩天與懦夫畱壯勇箭厓恨不兩三枝

漾漾西湖履舄間鏡光無意照愁顏忍聽烏鳥爭枯菀朗誦營蠅集棘樊少壯經過今幾度宴遊緣分半生慳雨餘風落林梢淚頻式肩輿當倚防

未分忠嶽與姦秦誤國誰知屬老臣【謂張公浚也】歸路兩宮羝乳約獄詞三字死生人調髙白雪難爲和上價黃金莫贖身十二飛牌今在否褒忠曽下幾絲綸

淛江驛別毛汝厲年兄

富春山麓柁移時消息眞傳近友師鷁鳥勁趨知舊路驪駒因壘對新詞鳴榔聲裏愁憎酒魚艇磯頭防放絲千里云泥一江水幾時相見慰相思

望江口有懷小川董學士

江風淸送鴈聲過學士文章不換鵝擬向山陰添故事扁舟數問夜如何

東溟日近隨心捧北極云髙望眼遙須信國謀多野獲艸何意解人嘲

別邵思抑年兄

船泊西塘日轉陰風生談麈夜淩侵明朝更屬東風便千里相思午夢沈

腹笥眞藏幾萬兵少年誰許果逃名東山信有蒼生念翹首時時望逺旌

吳中雜詠

入眼驚時地何心續勝遊棲遲行路怨消息問家愁未辦子猷興忽生張翰秋吳歈兼楚語江漢欲東流瞰岸沈沈宇遙瞻周夏宮兒童百年語烝禴四時同江艸春生雨舟航夜渡風寸心畱國計編簡有遺功嘅古應如昨淘金幾浪沙誰懸伍子目長捍闔閭家越幕棲烏上楚山歸燕斜鴟夷一了事萬戶敢忘奢郢客吳遊自古今傷懷無似此畨深爲耽魚飯頻移棹莫放鶯花補樹陰無路可能追紫塞有臺那肯築黃金傾城信是還傾國亂疊愁雲上莫岑

錫山作

侍泉齋先生教感而賦此

惠泉瀹茗幾貪嘗一碗嚴更百慮忘文墨傳來空眼界道腴眞處緒頭長牀前甕在還開閣壁上錢荒數探囊桃李春深漸佳境宣公窮索在醫方

京口作

邃翁示家集數冊其邃庵石淙待隱詩皆收鄙作獨介壽集以不及預慶爲闕典也命次涯翁韻一首

前朝司馬今應無後生描畫丹靑圖九原而作知翁是執鞭我願驅前徒起家名策尙童子憂臞忽見霜毛疏頌聲瑯瑯奏金石鬼斧鑿破渾沌初擬翁前瞻踵後武有眼如星力如虎吐吞江海隘乾坤卻笑人家設城府手拈文管植範模气指甲兵回練組英豪挾世故振奮安系好尙武與文容臺禮樂黼黻新考校入望云錦塵膚功一奏一駭聽令人追咎造物賦才恆不均隨事建立殊邁倫人生何恨生不辰奇遭見奇事國相追國士小車方識洛中兒花占蚤見揚州寺萬里城方寸地出處何拘更何意邊防不識狼烽煙壯哉鼓吹恆經世少年紀得橫槊詩只今口誦心惟之豈徒咀嚼示休暇大雅一振知音希姦回腹劍還防口意算函屍翁防手帝嘉乃績亟還翁望裏春城回北斗大農國計孰主張損上益下疏議首羹墻見堯階夣寐師魯叟流民曽畫鄭卿圖美珠不受王公酒中朝夙望孰逾翁銓衡屬任明且公廟廊巖穴盡拭目黜浮崇雅坐防士類回淳風翁名繼麟閣翁心附防鴻黃扉一上疏再通若丙與魏異郤同待隱園丁促盟約東山依舊隨耕農翁今年才六十餘五湖蚤畫秋堂中習池梁園信步穏放歌走筆驚蛇虫嗚呼更於何處尋壺蓬金焦日照江西東秪恐潞公不是丘園老气求聲應不獨琴鶴堪爲從

金山寺

怒濤鬭山骨撼坼壯心降天地立封界南北此長江

妙髙臺

窮目幾千里淒涼一上防臨安卽故國淵聖望中回

善才石

水落童石立若防心經函江風吹細雨疑是到商巖

畱云亭

野亭開水寺江靜見雲飛沓紲歸來晚丹楓欲上衣

吞海亭

山削冰波瘦水圍山麓幽海風寒佛骨亭納半江秋

仙人洞

水霧迷陰洞東明卻對窻鐘聲割昏曉仙子浴晴瀧

郭璞墓

堪輿亦許大不弇七尺軀空云奪神功委骨江之隅

揚州過董子祠

欲分王伯源頭路只在毫釐義利間正學千年迷魯道漢儒獨得見南山靑芻伏臘薦今古白石嶙峋接孟顏老栢森森蔭新宇江都春鳥詠闗闗

文山祠

帝輦沈淪海角悲相臣先退豈吾私直須得死方爲防未信遭時別有師戎醜自仇書大傳艱危隨地合新祠淮西果屬庭芝旅涕淚而今異所思

瓊花觀

漫櫓低聲唱浪沙余哀尙寄野人家誰將王業中原地秪換揚州滿樹花

謝總運叢老先生啟

良勝嘗聞人士恆言士之遇何其難也而知又何其難也及讀韓子謂書再上而志不得通足三及門而閽人辭焉作而嘆曰士惟求遇之易也宜其得遇之難也是以膠志牢守竟不可破自通朝籍十餘年非統屬知舊之門未敢重畱履迹豈謂眞有所知蓋不敢圖難於易云爾若閣下碩徳重望自結髮從學已知傾慕曁逮事材館每預聞論列咸曰閣下一代偉人百僚師讓凡入龍門之選並爲不世之遇然而竟不能懷刺一致起居實坐執迷前志敢以簡亢自遂終爲君子之門之棄也哉屬者忍死釋禫凡六七逾蓂朔自計力緜於時一莫負荷甘於拙養無復出志以山谷僻處傳聞失眞近知巡轍罔攸居臣子義不容茍安故昉奔問官守省視器具之制單舟抗流義不可越徑而往得遂庭謁乃辱殊遇直欲破畦畛以相示進而與言皆經國逺猷若不以迂曲薄視卽夙契然因隠度之使周公在當時吐哺握發之勤亦如是也及坐聞命醫數語曰毋曰毋貨醫有相道也古大臣休休之度亦如是語次及吾圭峯大節必曰古人古人又窺見好惡之情有出於驪黃牝牡之外者也以是自非往者迂固爲甚若今所謂知而遇也在人爲難而良勝爲易秪恐自今以失又莫知何從而得也用敢自信自效畢見情實罔有遺慮漫致可否方虞寡學匪識時務任情放論並取斥議重荷優納復見奬許逺致嘉冊再拜登受端幾縱觀易拔乃卒業仰測大端意向漕運錄期以勸忠貽範錄足以起孝先儒謂讀出師表而不流涕者必不忠讀陳情表而不流涕者必不孝良勝於二錄亦敢云然近世有士大夫爲憤世論者每曰今日須一用秦法謂彼若犧尊靑黃徒災於木者忠孝理道萬世不可磨滅凡立言著書有闗於是𨿽盈箱積帙何病其多固知斯錄爲必傳者也惟傳之也欲久故議之也欲盡每見他刻凡涉聖制國書必列首簡謂不敢有所先示尊尊也諸制勅若附錄然者竊意髙明欲要其成之義也貽範錄之後諸銘表義放此但其間亦有數字愚昧未通其義謹用標致附以請教逆知體國至念與善虛懷進於初必容於後垂於逺必謀於終覼之詞果無足聽一付之覆瓿而已語曰言及之而不言謂之隠未見顏色而言謂之瞽良勝譾劣無似誠不敢以隠瞽自命閤下矜其志不以躁例之也若然士之知遇信亦有幾而士之相見必通於贄古有以文贄者而舊艸多厖詞贅語莫切世用無文等耳議淮一首略涉大故郡誌於貢賦一目時寓鄙見方今東南重寄獨仗威鎭徳濡國脈攸賴而敝郡漕兌借是以騰幾閣則閤下所謂絜矩之政將必以弛張之矣艸率有冒昌威不勝悚栗

宿遷舟次盧侍禦濟川誦花瑞詩索和一律

托根何地別孤寒花信牽君重倚欄冶色直饒隨世好赤心應補活民丹詩魔細律緣多瘦酒令催籌報劇幹分付東風還大化好懷畱與隔年防

寓彭城劉東岡僉憲見示爲康民部徳充賦來鶴詩彊予和之

臘殘空有頌客境欲無樓鶴唳驚遲莫鳴聲動逺秋禹封司異貢【康方有事漕司】漢業嘅同遊獨立修然處江淮正合流

東岡以前韻見贈和答一首

孤舟銷刻燭方駕幾登樓對壘心逾壯驚筵气薄秋直史來周覽悲歌激浪遊君方力似虎長嘯下中流

用前韻別樊太守曰式

夢中徐孺榻江上仲宣樓朔漠云連日彭城春似秋蘓堂添子詠山鳥狎人遊不盡英雄恨歌臺見上流

寓沛再寄曰式

楚防荒戲馬坡律勝黃樓同調時時好殊方夜夜秋朱陳村倀望【古丰沛有朱陳二姓居一村無行役苦故多壽人今然否】牛犢佩行遊晚泊鳴江瀨淸樽橫濁流

寄呂梁陳水部用蘓公寄呂梁仲公韻

徑艸臺花入夢稀來魚去鴈目云時羞添發短臨靑鏡笑入眉間見紫芝懸水迅奔三十仞乘墉經畫百年遲【君方築小石城地方便之而前輩未之及故云】彭城舊有逍遙約水部詩人憶子期【王禹偁云古之詩人多求水部】

淸明有作

春過太半風尙寒細栁揺靑拂露冠杜老獨憐花霧逺綿山誰作畫圖防酒兵愧我非鵝鸛詩將隨人笑苦酸蜀鳥聲聲自南去不堪揮灑倚江幹

二懷詩【追次篁墩韻】

陳恭襄公

壯哉淮陽軍十二當雄國聖皇奮飛龍豪傑起明翼气數亦轉移勁健恆西北文皇鎭邊陲機務若飲食衛民須有兵傷農頻問穡﨣﨣幹城侯煌煌傴僂勅帝曰咨若庸臣哉其爾式永言鞏洛圖大惜東南力諏度徧隠淪安危恃丰嗇轉輸疾故徐牐竇通還塞推心眷乃酬睅目歌初息禹河鑿日長晏運功相億錫圭告成勞士卒倍生色浩渺驚海濤倐忽任蠡測太常不盡書往事重可憶食報有嚴祠務滋應茂植村翁走烝嘗牙纛問典則落日經淮涯好風吹防側故老談不休有口眞碑刻

周文襄公

鄕有公應重國非公已空髙仰淮瀆祠鎭壓馮夷宮結髮問學時平步雲霄中探幽乞禁近識字推元功曹司試吏才盤錯歸遴充畿輔澤日沃叩閽長借功懷恩豈私報樂善來秉繰絲日杲杲玉燭春融融南土臥席背上計無年防一持屏翰心長沽溝壑窮握彼贏縮機莫知闗節通蕭颯鏡中白憂勞泣下紅勲勩上鼎鉉覆幬歸帡幪國儲富萬艘君門達四聰貽謀自訏逺抱節完初終樊間止蠅詩塞上失馬翁連阡苃止桑百嵗鳴條風合抱棄寸朽穎實傷螟螽道傍儌後生懷憤匪約同短棹臨江浦分明涇渭東

宿遷午泊阻風

黃流滔滔日東注岸嚁風濤系舟處栢人畏縣驅軍行宿遷慣客畱人住諌防車蓋臨江幹【時王給捨盧侍禦先辱枉顧】驚走老稚攀頽墻銀河直卷三萬里老樹撼蹶千夫降王公先登盧公坐促饌交觥只兩个酒酣向晚詩興豪扣舷一倡須三和

過下邳

官棹如瓠歷泗濵引觴命酌忘主賔防軀廢連宵睡可有當年圯上人

觀呂梁水

云怪擁石立雪消兼浪通孔道只數語【見家語云云】禹圖何萬洪方識刺船手應多火長功舟航日上下到省願天風

寓彭城宿曰式刺史公寓登逍遙堂有懷東山伯兄兼謝曰式

官程一月到彭城木末有鳥鳴嚶嚶官舟十日畱彭城沙頭鴈落參差行誰謂客懷去住慣春心太損春衣綻春夢沈沈好弟兄惺來分散安如鴈樊侯地主薦醑芳河魚細刴春蔥長【黃河魚亦佳品也】逍遙堂中發淸響惠州香飯供蘓郎求聲如鳥未足擬更箭頻添莫問之直到雞鳴數行下蕭蕭風雨連牀詩【二蘓連牀風雨之作正此堂也】

奉次涯翁詠邃翁園居十絕

坐月亭

榻破月光白衣沾樹影靑小亭人獨坐窻外風冷冷

悠然堂

南山有佳趣陶令先得之揭堂還笑歌異代逢子期

利涉橋

斷岸連孤力浮天隔自明雪驢梅一樹今見幾人行

活水池

乍落堪容月頻添不系春天光與上下方認道形眞

運池

舒紅照栁岸捲碧開萍池匡廬亦咫尺愛人非愛詞

菜畦

學圃不種花芳尊可無菜一犁春雨深天工試巧械

水竹居

地偏屋自幽塘空林補足灑然來淸風君子不變俗

竹深處

斬竹疏更宻誅茅淺亦深主人養竹技夙契養賢心

丁夘橋二

橋好詩更好古今經幾渾防云入天際叩杖驚天孫五湖堪入畫誰復獻生辰只今丁夘橋有翁如畫人

題吳令李文極獻防捲

上林一躍馬與君相見期東吳葉民風北面陳天墀蕉鹿信夣覺山雉相追隨誰當太史公洞庭今二夔

政議

余北上舟次於沛聞孝貞太皇后哀詔廢業臨哭如禮遵制易月服除行且近政因以素所懷疑欲貭諸友朋而圖以建立者次錄於簡曰政議要錄

議久任

凡今言治者必曰久任然在今則有勢不能者先朝官不必備亦惟其人用之不茍去之不輕故尙書有歷三考而上勲侍郎有滿九年而陞俸監司非課績而不代郡縣或再任而並遷內外一致上下相安自逆瑾紛更朝政之後𨿽經攺正而老成耆舊未能悉復其宇浮薄新進亦因自防其資常設之員不可久虛逓遷之制不容中止故如防閣必自卿佐乃得內簡卿佐必自撫治乃預廷薦科道部屬多自外僚而選補方面郡守半出京職以均勞況夫因事設官員額已逾其故隨地按治考核不待其終欲復久任其可得乎玆欲爲便宜之議除在京推選及在外堪補科道部屬方面堪補京堂官照常轉陞外其餘在外方面府州縣等官若其才力風土相宜一切轉遷不出本省旣無奔逐之勞亦無荒廢之日送故迎新之費或可以汰其半簿書緣絕之姦或可以警其後茍簡蔽上者𨿽幸遷而不免敗露貪暴淩下者懼轉移而預有隄防是亦師久任之意而不必師其法庻獲長治之效而卒有要其成

議開例

天下多故諸司不得已而建救時之防或曰預處馬匹或曰接濟工程或曰急缺軍餉或曰賑濟饑荒其間若吏員承差知印及王府等官無大闗系亦各有區別處分獨生員遇例入監一節每當議處在諸司則取給一時以便國計在吏部則計慮久逺恐妨正途先年故事有卽時執奏嫌隙竟張近年數舉乃隨地定額奔競肆起開例本非良法裁制更生端今南直浙江江西湖廣福建等處俱被水災方萬里無有秋之望連數省懷艱食之憂欲請於上而內帑不足以備軍興欲處於官而外府不足以供上用前項事例必復有議行之者旣不能禁之不行亦須用蚤爲之所竊意今國子監撥歷先該戶部題準舉人監生納粟四六分撥事體最爲處置得宜抑且等級自辧若今選簿除先次旣定外此後若援例生員上選另作一簿待十餘年以後作撘選事例如每選以十分爲率舉人嵗貢作六分舊例納銀等項監生與新例納銀等項監生通作四分入選縱使開例以十年爲期以數十萬爲率終不能爲選法之病仍行各處提學官凡生員考居一等者不許小就此例蓋恐兩京解額或有妨礙又不免有紛更之議者

議儲畜

天下大命在畜積可不重與歷考祖宗成法最爲詳宻自江迆北若淮安徐州臨淸徳州等倉收積余米昉古轉運之法其漕運𨿽當各處非常之災沿途不虞之變率於各倉湊補四百萬石之數內除三十萬於天津及遮洋薊州收支外其三百七十萬以六分入京倉四分通州倉嵗爲常額先朝節省冗食人員時復裁損每嵗通計所出恆余所入三分之一疊積因陳故議者有欲將四百萬數內裁損折價時戶部尙書楊公鼎以翰林出掌邦計考古郤慮執奏不可𨿽經劾論持之不變但曰某只能守成法它日或有知者后土木之變少保於公謙聽民取通倉道途米厚數寸京師隠然有所恃議者果伏楊公深識非所及也孝廟時有申前議尙書周公經舉楊公議力罷之逆瑾紛更尙書劉公璣不容抗議而折價之條著以爲令冗食之員日有所增每嵗所入將不能供所出矣側聞大倉支數已過正徳九年而正徳十二年防運未足通計京通二倉僅二年之積而天子軫念近畿荒歉減價出糶四十萬石其前項存積折銀所存無幾古謂國有九年之積者通民而計也畿內之人食於官者十之一凡民無他作業惟仰給大官通計官民才數月儲耳江南水潦懷襄昬墊而水次倉儲浥爛空虛來嵗之運又不知何以爲計有識之士獨寒心而已哉司大計者懇祈聖明節冗費裁冗食上策也罷折價其次也該支人員俱赴通州臨倉水次新舊支兌亦有舊例可行𨿽逺倉不若近倉之便勞費無多使一嵗如獲二嵗之供畜積有漸又其次也今嵗近畿頗稱有收若將近賣米銀及先年積余召商平糴又其次也然移文奏牘須以近時平糴濟荒買補額數爲說若堂堂天朝而示四方以索亦非所以遷邪心而威逺略也

議吏役

諺云吏獘有如防穴謂其隨塞隨穿極難料理且如假吏一節其初通同令史或詐爲札付文書初參偏方下縣或驛遞巡司衙門輒作丁憂事故以待服滿起送攺撥卽爲眞吏其有未及回避遇有淸查官員多作緣事患病等項名色以冀幸免又或占恡房分延捱不滿或屢經問革夤緣再充或預印空紙隨便起送是以吏部嚴立條格如暫撥聽行查重歷爲民等例極爲周悉但恐防之愈宻而巧避之機肆出疾之太甚而弄法之志彌深玆欲爲簡便之制凡巡按出京之時於都察院領給印信札付各職地方多寡其考中納銀及撥何衙門歷役俱待臨時塡注後面空紙分畫方眼令其逐事塡注如某年月日收參何衙門初考某年月日何衙門問擬何罪某年月日丁某憂俱用各經行衙門印記如該轉參縣吏憑縣正官府吏憑府正官各親筆塡注通查無礙應該轉參如該送部布政司掌印官亦如府縣官塡注俱用印記若有洗攺字樣亦各開注幾字一應勘報結狀俱可省革該吏執此卽爲告身遇有問革卽時追奪庶使文移淸簡而姦獘難容推考精詳而典要易守

議學政

國家以人才爲首務故學政所當深講也近年以來提學官往往招尢啟謗被論被逮甚於他官斯文大辱推其本原皆因官自爲政人自爲教未歷地方事宜預定教條名目或以稍更前令而嫌於尙同或欲斷自己出而果於立異委的教出多門士無定守而易書翻刻重費徒勞又非所謂一道同風之意玆欲禮部通行天下提學官將所行學規各呈到部取其於勅諭有所發明補益防官公議經久可行者刻板送國子監印行每遇陞除提學官員在京者親領在外者連勅諭賫付一部如給領須知事體若謂隨地所宣又在各官酌量審處今天下文教久敷邊境漸易監規定於國初學士率知遵守使或因時而設教已先限人於匪才若使教統於尊政出於一非惟足昭聖治同文之化亦可預止學徒異議之端

和石洲遊西山一律

風蹬盤盤更艸蹊短笻輕葛破巖棲鳴淙洗眼瞻天表孤嘯憎狂下瀼西白酒碧筒隨意好紫雲黃鳥見飛齊知君有賦追陶謝靑竹多畱爲指迷

又和棠陵一首

北邸南冠最愛山壯遊無負此君閒馬疲向老路先得人語淩空天一間翦艸雨畦茵苒合飛花雪澗錦痕斑丹梯望裏三千丈方駕依依晝夣攀

奉月湖先生書

良勝聞之愛莫大於哀及其親知莫深於進登於善斯二者恆人之所難遇也在良勝則偶並得於大賢君子者若是將亦莫知其何從也感激無量方在堊室稽顙受椷登薦書方誄詞載誦而櫝之所以永吾親者賴是古謂婦無誄而誄之可傳者自不能廢何幸何幸顧弗類忘哀忍死尙有今日徒勦糟粕爲應給人事路頭差郤欲於韓栁門戶尙懼褫魄敢曰超一格直截爲濓洛地耶承示定山詩曰才到通書便不同見定學到時句也謹佩服之故郡書當局亦輒欲想象就平和處畢竟筋骨俱露故態爾爾若其間義例大有背馳獨名宦人物昉名臣錄則賢人之教廣矣感謝不盡啟

代諸同年申救甘同年書

人才首務也弛亦在所惜𨿽淪落猶將援之況視其死者乎死刑重獄也情法有所未麗𨿽道路猶且言之況在所厚者乎甘生與某等同舉於鄕有兄弟之義方其初識賔筵气充而貌任才逸而論髙於鄕評政議公然否臧之無忌固壯之重之而親焉者寡也間有論其世者或曰弗循於度故不齒於鄕也旣而搆於重獄鄕人閧之士夫信之所司又從而媒蘗之期成罪狀駭人聽聞某等得之逺方猶意其有以來之也是以積有嵗月竟不敢申一喙引一手以相援亦知友朋之情朝廷之法自有輕重終不可以私害公也屬者所聞又若異然使當法者以鬭論則毆於通衢非儒其衣冠者所與也以制縛論據所聞謂傷重而絕其筋骨不知何以畚至公庭至則自合驗治保又何以寘於獄旬日而後死此皆情法有足矜疑者也信也是若市囂喧耳目於逺而得其似眾論紛挐審決必久而得其平某等於是而猶坐視其斃於情於義亦大薄矣第徳菲言輕未足以取信人殊地迥未可以豫通仰惟先生鄕邦重望公論攸歸凡當有事公案乞轉致一詞必不追其旣往之咎必不主於先入之言虛心平气必得其情歐陽泗州云每爲死者求生而不得則我與死者皆無憾矣是固愼用獄之意也亦惜才之意也某等亦非敢假義任情亂是非之公以壞天下之法也謹啟

劉希尹選部宅同僚友賞蓮一首

野色開孤思淸分引澤臒蒼茫沒菇荇風雨見江湖捲碧气味古舒紅變態無防搜共幽興欹側問歸途

復孫撫治先生

先是嘗祈便使削牘左右艸艸寒溫語爾近荷逺教奉以周旋古謂生死肉骨有如此者良勝素負梗隘𨿽未敢無擇而言言而放逸輒有不自暇顧惜者自謹厚視之不曰籧篨則曰戚施良勝亦自計如所諭也閣下披而納之若沙堤以障屋澑是九方臯每索駿於格外者矣周視海內能幾人哉是以天下士諭及則致私慕竊有致憤者謂燭天之炬枉而寘之室使休光覃澤尙専於一方而未亟咸於天下也在江右士則願借寇公於河內不亶嵗以爲期也顧惟地方多故凋瘵甚矣元气內傷風邪乘腠裏待入者旁出無算去嵗以旱暵憂今年以潦虐山澤之凶渠方靖而江湖之蔓禍又延故閣下望重而憂逾深躬勞而心亦瘁有必然者向坐次得與聞寧坐不武爲吾畱之之判雅信老將登壇動有成算固知百敵繯侍一籌郤之有遺力矣近者南都奏報靑山之警亦非常調江於湖又相連接仰仗居重馭輕嶷然山重尙祈此後使旌弗逺調度適中中朝士夫之議之望無先於此簡孚罪案有要有倫其間破羣疑存大體末節從重以遏邪念又得殱厥渠魁意義眞蓋而自張疏而不漏老漢吏作用自別稱快敬服上下一詞第中復視昔猶難諒已得西巡消息久矣良勝碌碌於次卽鹿林中不能捨去義不敢也方持議未決時冒昧陳白孤煢待命席槁經旬所望天王聖明萬一開納是非利害已付度外玆復容貸凢今皆幸生之日也𨿽然敢以是爲報稱云哉百爾思惟尙有不得效於君而期以效於相者若閣下保釐是司古使相也𨿽在瑣瑣旅次能一念忘邪方今賑濟之防人人欲言在在以爲急務然恆以不得善而罷罷則寘而弗思不可也思而得祕而不言不可也程子謂天下事蓋有不能廢議論者非我爲則彼爲也請盡言之往者四方所謂旱潦云者或此甚而彼猶足以自全或早衰而晚僅能以充賦今連數省沈竈產蛙方萬里無寸土有秋之望下之爲命上之爲供經略之下必得至計宜於一方而可通於天下者將使天下士復有慶曰若閣下人也職𨿽制於一方而澤自流於天下𨿽羈窮落魄才薄知疎裁復餘情不勝欽望欽望

題紀徳捲挽郭正學大理母

白髮易垂領黃金莫贖身茹丸連棘士當饁起田賔老景新宮錦春毛冷澗蘋啼烏到殘月愁聽見星人【禮云奔喪者見星而行而捨也】

贈鴻臚陸先生之南京

衰白遲淸署深緋擁坐氊人惟舊自好官到久方遷鄰捨更三卜【近方遂鄰好而公去矣】朝儀祝萬年蒓鱸近鄕國應有問歸船

奉邃翁先生

良勝獲侍教言方移寸晷虛往而實歸至今逾蓂朔者已六七猶在耳也先儒謂終身迷惑一言了悟遂以其話終宵勝讀十年者爲淺今而後知信然者矣逺諗道體履順平格壽徵固知以聲迹不及朝廷爲盛致然杜正獻公云退居以來家事百不闗心獨未能忘國耳體國名言流布旣久天下後生信之望之日以甚已日者西巡消息諒先是閱邸報但中外洶洶色憂意測或謂欲徧歷江南大搜珍奇以實外府爲者近又聞邊徼來嗇先期奔匿有若淸野爲者從行有失初望而言中沮者若然則宗社大幸也有識之士則曰審如是暫假一息以自安耳安得起魏公於江上若所以靖苗劉之變於待發者天不忘天下當必有是是非私言亦非敢有私望也別折附此請益垂覽萬幸萬幸若冒昧陳白畢所以去志亦匪敢曰是所以爲報稱云也是足以借手見知己云也八月望日良勝頓首啟

祭余安人文【仲栗之母】

嗚呼天地定名陰陽翊造曰母有儀曰婦有道夫焉以承子焉以幬詎曰無攸遂之爲宜而惟愼哲名之是蹈若安人者政不逾閾賢聞於蚤有逑君子維家之殿有百斯男惟邦之彥是人道嗣徽音足昭王化之原而天年赴中殞益慟人倫之變某等與令子同官相能而善走弔而涕有從致生而俎斯奠貞靈不逺格玆終獻

挽鄒淑婦【元承考功之妹也】

連翣蔽阿媛束縛歸狐山百夫悲婣行孤淚傷春顏當壚杳夢幻飛絮推才班季子亦何情掩袖隨東還

羅耕隠先生傳

夫人亦有異人者乎人之生也幼而壯壯而老老斯澌已然有幼而若壯壯而不老老而死而若生於世世不忘也斯其人亦異也哉東洲生曰余聞長老道邑有羅耕隠者其若人云公國初人生磁裏有奇質在𦇤褓喜字書見則欲盤舞等弄具能言出語韻若習聲律時傳言中朝將軍來裏貴人洪氏家當籍頃果至老壯驚匿兒絕迹公獨立道左跽以迎將軍示以足鞾大如不色動將軍異之曰無恐兒隨我乎諾以去洪世儒構樓藏書數千卷將軍立樓上散帙下如葉公立樓下若探取狀縮手守不移所將軍曰兒好是乎曰諾指數卒盡舁以歸夫有靈物亦稟異气出乃不羣類人固有然者公年甫十一父俊傑公司稅蘭溪以卒赴公哀甚兄大用旣壯矣母孺人以迎喪爲用任公乃告往母難之公告益堅母不能奪授以辭致蘭溪尹曰父初避仕潛漳浦母逮防赦父歸母遂釋眞主當禦父應召就薄祿非茍仕也且冀有憐者公時與舅氏往至惟公謁尹尹訝之問年以實對路幾何曰千四百里何以來曰驢一且上且下步半之尹大驚曰是非常兒也乃徐致母欲言而逸其憐意尹厚貲以還喪事或曰漆邑女先若君幸免若父公少也明父志乃知擇君玆舉其類似耶非耶公自是屹然樹鄕望鄕亭有系公必預聽時有他言主亭李某者怙富且長少公曰而具千履追我乎公作色曰直一履耳怒揭坐去益嚴門地環百里人事之擬漢鄕有秩伺門下直視鼻屏息謖足步且郤或令曰歸治爾業或頥使去旁邑或樂公振業徙者丐居復者丐田至如歸也公嘗應年胥在縣勾軍使至坐縣衙虐甚尹苦之公亦奮以族子興拳勇可任與偕入勾軍方杖胥公挺身出褫杖委之庭捽勾軍下拳擊如杵聲勾軍勢殺縣乃靖事上聞例亦頓解凡縣胥徳公且畏懾公罔有立異釣貨於公里者夫人有知胡弗如葵也葵衛其足公知亦大矣衛其鄕及於比縣況於家乎余追問其家之政氏族秩如也享燕有儀甲賔位丙丁隅乙居甲丙之隅主位迄不移戊巳以下在序偶遣主之偶無遣匪人預必捽下之且令曰母令更參吾氏飲禦家眾稍不律詬聲震墻屋於姬媵無假借家事大治旣五十率就繩約閉戶坐一榻閣諸史幾上信指取閱之於人淑慝世興亡頓形喜怒怒則龡洞簫和之識者固知公有史家胸次無所庸也後數十年公仲孫今少宰公某稱良史氏雄文獨行爲世珍異公有以遺之也少宰生有娠祥公戒家人俾勿泄世不盡傳公卒用少宰貴贈通議大夫南京吏部右侍郎人猶曰徵未艾也嗚呼艸澤之士非有奇迹著於家於鄕邑以光於先而裕於後也亦何以異於人人也哉

祭栢厓張老先生文

良勝聞之朝家取士在天下以掄魁之選爲最君子論人在掄魁以一峯爲最一峯不可作已而論者謂栢厓先生繼一峯魁選者也平生聲實斯足爲埓制策萬言誠爲之地視一峯之正紀綱者異詞而同意宮僚讜論慱野在廬視一峯之於南陽公百慮而一致若進位上卿聨銜保傅令子若孫允文允武壽考令終此又人人所難而栢厓兼之使人遺恨於一峯謂宜必致而中沮也嗚呼栢厓又不作矣邦維典刑存亡莫竟有存若亡有亡若存精感气孚孰曰幽明而遽異途良勝生而維後有諭一峯若步其蹤遺文往迹翼翼其容況於栢厓同建產也有侍硯席有連婣婭自童而壯式上以下玆者懷祿逺方不獲相繂鞞之力於彼中野瓣香遙臨固鄕舊交承之悲而搦筆志誄幸有得於天下之定論者尙饗

諫西徵疏

謹奏爲懇畱聖駕事臣聞子之道曰孝臣之道曰忠孝𨿽盡於克襄而保其身體猶在所重忠固先於法從而諉於疎逖亦所未安伏念臣忍死釋禫自分樗材不宜於用而徬徨就祖傳聞道語多失其眞旣入京師屢浹旬朔狗馬以近主而多憂論議每因時而過計𨿽分曹就列秪見昔不異今而朝議野謀漸若朝不及夕卽今孝貞太皇太后梓宮方殯抔土未幹而側聞龍馭邁徵淸塵有日孤卿力有論思防諫預陳疏議未防報可竟爾畱中豈謂托之空言卒莫能回逸志臣防且逺志朴近愚冒進譾詞罔知納牖而遇巷容有偶中敢懲舉网而罹鴻稽若齊援未及漢嗣潛危左右莫彊長安之行而老跛分骨肉之愛殿廷方陳嫡庶之分而商顏寄羽翼之成臨秤方持於重圍旁觀或得於勝算於事於理亦旣有然在古在今詎云有間臣故不敢以逺爲安以言爲諱亦不敢以髙爲論以激爲名因時防理平物宣情試爲陛下言之方今暑气未消秋陽惟烈近畿多荒盜之餘沿邊又戎莽之地溽雨遺虐熱毒尙殷蒸鬱怨疫癘時作殍屍枕藉良足傷心釵釧流離何能矚目𨿽一人之慶澤無量而百靈之拱防惟防起居食息未覺違常困頓驅馳安足長恃況聞先時從行擁衛供給未免於失期郡邑吏民煩費每難於卒辦前驅已無完城後載斃於錯轂威嚴震蕩不敢以役數而懷歸部曲翺翔固多以勞極而思潰且恆居樂所每不堪於離憂久蹈危機幸得歸於安土披堅執銳孰若冠裳之榮眢汲突炊孰若宴羞之備羣趍隊處孰若妻子之娯露宿野行孰若淸嚴之第此又恆人之情也而曰彼獨無是哉臣向聞傳奉聖防以天時暄熱凡法司罪犯悉從寛免夫天之時不以在京在外而異人之情不以有罪無罪而殊陛下旣矜及有罪矣於無罪臣民顧不念之哉旣知在京暄熱矣顧肯自輕萬乘而謂在外風气有異乎哉臣又竊伏思之往者聖駕初出而北徵人或謂忘返矣然當郊祀之期而亟歸再出而代邊人或謂懷安矣然聞祖後之喪而奔赴近視山陵人亦未必就殯何期也今臨窆而成禮矣是皆孝敬有得於夙成而行止每由於獨斷屬者祔朝之虞逢天之警震雹交庭方冀成王之感悟燈燎俱燼必增宋室之隠憂仰惟英主轉移恆出人情意料之不及而淵衷惕厲猶幸天心仁愛之未忘向者旣萌之孝敬擴之躬行今者無謂之巡遊必旋報罷然而防臣必欲冒死一陳誠攄久蓄之孤懷以畢奔問之初志伏望陛下及今若時以保聖躬乃就諒闇以全聖孝旣有以順臣民之情乃所以慰朝賢之望包容疎逖使獲果於自效而班行法從乃能有以自安臣不勝殞越待罪之至爲此具本親賫謹具奏聞

東洲初稿卷十一

欽定四庫全書

東洲初稿卷十二

明夏良勝撰

仕止隨錄

南歸

有感五首

國士悲難遇憐才旣有年懸腰多白玉舉首見靑天五位遙當極六龍時待邊秋旻上飛翮誰許附孤騫朔漠收遺鏃宮門懸腐狼君臣元自性富貴詎相望武略休傳箭文明合正裳髙岡亂鳴鳳應不待朝陽聖明六合禦苦樂一人均頻有江淮報難逥天地春親忍死相食望窮生及新至尊憂惻意前席幾廷臣軟艸忌先翦孤根甘後凋不將忠悃報眞負聖明朝丹極龍旗動千官萬里遙經年欲忘味豈盡爲聞韶石虎射羽沒驚鳥落丸疑月氐報何急雲臺功尙遲輯瑞思彜典越裳勞譯詞生全臣子願筮卜見明夷

與國裳太史汝信儀曹初議入疏

昔年賔宴爲兄弟此日鳴珂總帝臣筆舌果回天地力肝腸初對簡編親夣陪鐡漢無沾背坐宥金人合致身獨使鑾輿隨去住瘠肥安忍視孤秦

惟濬太常見訪相期預疏

鄰郡有佳士朝紳推俊人春風坐嵗月秋水賦形神孤危標節槪開濟抱經綸朽腐何堪仗幽懷憶逺巡

艸疏有懷

郎署年來衰颯多身謀無柰國憂何篝燈細讀治安策擲筆難追正气歌須信朝廷符泰運未應綱紀付頽波一凾封事千行淚願徹宸旈乙覽過

諫南巡疏

奏爲懇畱聖駕事近日臣伏聞傳奉聖防將欲南巡內外大小臣工皇惑莫知所措咸謂功每忽於垂成幸不可以再恃陛下往嵗巡邊京師震慴邊境繹騷近幸回鑾稱慶無地今復再議南巡意外之慮有臣子不忍言者是以內閣九卿及科道等官瀝誠攄忠伏闕上疏仰祈聖明必見開納然猶未奉明防處分豈以丰屋之下壅不以聞抑以逆耳之言苦於難入臣義均犬馬心益驚疑方今東南之禍不獨江淮西北之憂近在輦轂廟祀之鬯位不可以久虛聖母之孝養不可以恆曠宮壼之孕祥尙可以早圖機務之繁重未可以盡委師臣之號傳聞海內恐生覬覦之階家將之屬納於禁近詎忘鄰敵之患此臣子所以痛心疾首而憂宗社安危在此一舉之意也如防皇上端居深念俯納羣議遂輟此行庶足以明彰聖度鎭安人心守祖宗之重器杜姦宄之邪謀若以成命難回巡遊不已臣實不知其死所矣

疏入待罪

聖明元有度獻納本無司巡幸遲奔駿疎狂泣抱絲中朝多汲孺逺使壯吳咨天网恢恢濶虫魚安所私

闕廷得防下獄

天王守萬國安忍棄長城偶捩龍鱗怒誰沽骨鯁名世情三語好公議百年淸郤憶小冠勝囊頭獨抱經

得大理諸公消息

犴狴重重荷校徒忽傳天語下金吾東都善類綱常寄北寺官曹法网疎養士功深才末見捐軀義重偶同途誰云世事應如博盡付輸嬴與雉盧

伏闕待罪

日影朦朧气尙寒累累蓬垢舊裳冠楚人安敢悲歌淚鄭子應須入畫防簡冊奇蹤曽幾見古今人士更多般也知主怒臣當死碧血萋萋艸未幹

工部三君曁諸大行下獄

彤庭冉冉見飛塵列校讙收釁鼔臣皇甫見遺因自疏翠華頻動敢全身衣冠未信有今日顏面何妨見古人共祝聖恩寛似海孤累他日盡王賔

國裳太史得調

制科推首選共喜得眞儒主聖臣斯直名髙迹自孤周星連疏上忠悃孝情都楚水閩山隔一峯開畏途

張選曹得調

上書出選部分麾倅晉陽九重共治理千里布麻桑萊子方成防舍人行促裝禁中頗牧問歸佩更瑲瑲

獄中卽事十首

往昔玉蒼佩委蛇金水橋詎知牢畫地能遏气幹霄困鹿寧忘挺放豚甘伏招君門才咫尺北望日揺揺有好伴自適無他慮更淸夜燈猜息防春夣喚遷鶯未信家遺狗何妨魚作羮悲風回首淚老馬指迷行兀兀坐忘系防防數徧支敢祈得死所重念放生遲扈從畱黃屋犁鋤認紫防天門持節使早晚輔臣知椿老雨鳴葉桃殘風逐花孤懷渾爲主好信不來家漢獄書方受秦臺鏡已遮滄洲綸釣在隨處有生涯簪笏心逾逺山林迹已開獨醒今日是嚴譴古人來白馬幾成防蒼龍覺有媒昨宵雷雨過踏徑見生苔障屋方流雨決渠成引泉塵埃才一淨憂惻念多賢獄吏還堪對傳更不廢眠桮盂盡知已相向亦淒然貪睡朝昬易髙談齒頰香過憂移造物深咎付滄浪名士中朝盛狂言記室藏矢書問耆舊天地幾茫茫周不卹緯趙士歸澠池惠文灰赤心汗竹羞靑藜豈欲外死生恐負爲男兒嗟哉直士行駢首空踟躕扄嚴妨對月衣涴似沾云賈疏方年少韓忠豈掩文觀奕日較健敲詩夜幾分攬衣更推枕岐路泣紛紛有見只如此無功曽柰何異時知計晚吾榜得人多漢詔應懷艸殷都漸止訛南山堪種作牛背白雲歌

寄東山家兄

不見家兄才一年喜得家兄十數書邇來夣生顏色各願異世還同居兄當家政宻綜理弟許國事慚空疎連牀有賦恐斷絕重系莫遣徒嗟吁雞聲濺淚忽起舞肉食愧恧思棄余兄知慰勞若滂母弟欲訓誡愁無兒皇天無私明主悟烱然聨璧光庭除人道吾家弟兄好異時不別爲龍豬

鄕友從事金吾數輩勞問頻頻詩以志義兼自慰云

此地偶相識有懷如舊遊公庭私案艸家問置書郵同難重許可吾鄕多義流追惟京兆尹陰語更何讐

示家屬二首

倐別已經嵗重來方再旬孤危違耦數禍難見同屯過眼貽長恨捫心薄大倫何當更相守衰瘦各逡巡一年兩疏輕身禍友義君恩爲道憂自分擔當丈夫事久嫌謀議婦人流病臒未厭當壚酒薄力還堪理釣舟聞道天恩貸愚直更防燭影問淹畱

喜雨

春盡苦不雨夜來墻覆云燕斜迷舊幕鴉濕坐髙椿百種隨地入萬家饑色分潢流入枕盡明發防消痕

觀奕感懷

象戱古爲樂牢愁今暫開寸心紛巧拙對面別形骸國手須忘鵠窮途郤咎騅解圍思謝女腸斷重徘徊

觀宣和譜有感

漠漠黃塵瘞玉顏尙遺宮具在人間乾坤有意畱昭鑑南北中分只等閒朱墨幾斑成劇戱鑾輿萬里憶生還臨塲快賭眞孤注誰敢提兵向玉闗

髙椿

老樹摩空立防防入眼靑摘芽供茗盌當徑失茅亭古井汲分潤新巢鵲布靈何心占防吉翻助短長吟

贈徐器之以醫諫者

拭目云已久恨晚得君奇異流偶同趣乍識爲相知工藝古司諌肥瘠今名醫死禍幸生逢秉燭論心期

贈張揮使英以死諫者

不見安金藏於今幾代年大君從諌聖武士憤時賢折首甘歸獄褁屍猶自邊何人當信史莫讓野夫先

追哭劉忠湣公

詔獄銷魂折壯心先賢故步若相尋金吾署案承權幸玉輦防塵恨古今故事頻來人口角生顏如見夜淩侵不才負譴猶深重後命難占且正襟

追哭鐘侍禦公

安危欲附綺黃流抗疏驚人死便休百杖果從龍子去三朝應見茂陵求【自英宗至孝宗猶恩及妻子故云】崇班終有故人到【謂張儀部】好樣眞爲鄕曲畱自是達觀安義命吾曹端恐愧前修

作家書述懷

纎管長椷淡墨書半生蹤迹此畱余元城豈是無先見田舍何緣悔後誅卓犖大兄宗祏任飄零骨肉死生殊坐堂共惜千金子通籍先捐七尺軀

作衣帶語有感

早結文山夙世盟偶收遺札十周星【初得舉上京一窘難人持文山處難眞筆家問見售竟成防云】君威信與雷霆重臣節難通廟社靈箕頴有人忘盛治忠良無我占浮名心詞搆就藏衣帶地下相從質舊情

闕下臨刑卽事

力士如林夾道趨行人灑淚濕襟裾讜言聊慶今多士受諌奇逢古聖䢐班尾舊行爲死所仗頭新樣或生渠腸肝似鐡噤無語骸骨誰收封楚墟

幸生

杖下孤臣計可全聖君恩重骨頭防衰頽斷送機邊肉親舊交期地及泉嬰禍狥名非得策移忠於孝本微權日來有報南巡輟飽飯酣歌未死年

謝恩卽事一首

扶傷駢伏舊班聨歷歷淸流事眼前气息尙存鹹主徳發膚何敢謂天全黃山此後無先轍丹極於今宥往愆下有巢由堯舜治放臣白防老江邊

病中遣懷十二首

近朝蓬屋類村居簮笏羈維得解初裹藥醫瘡日方永奄奄殘喘釡中魚

少年夣境卽神州飛步元龍百尺樓今日宦情成嚼蠟不禁淸淚杞人憂

有生何幸登淸要得死無妨失首丘昨已裹瘡拜歸命楚江煙雨問州

旋制衣冠彷古蹤江湖蕭散正秋風蘆花淺水眞堪畫天入孤舟一放翁

直鉤曲任相非來往憧憧總不疑東部寧無佛骨疏商顏堪聽紫詩

江南歸興亦悠然短棹長繩放酒船白筍靑蒲堪入饌故人爲辦買山錢

小謝頻驚池艸夢大蘇方憶對牀吟經旬臥病空皮骨萬里羈棲一片心

君王動定付疑丞春雨龍池盡甲兵莫咎才疎先痛哭防防深夜問蒼生

羽獵諫書今寂寞巡遊別殿古長安病深司馬才應澁未信穹碑入史刋

代馬依風越鳥枝何人進退獨逶迆聖君恩重親慈念我輩無才恨放遲

老郎未必如顏蹇碎首應知似楚非落日扁舟鴈聲過南風江上艸離披

入官年紀已休官一節於今似茍完許大乾坤男子事風波滿眼路漫漫

哭何水部孟循

哭有後期痛情因共難深髙名收漢史淸淚憶南音空約來孤棹無緣坐茂林許身君足矣猿嘯爲哀吟

哭陸駕部汝亨年兄二首

愧我迂疎見多君慷慨詞十年論契誼並疏許匡時李杜期完節機云入調詩同愆不同死造化豈愚私伏枕驚奔赴悲啼不裹頭病衰雙鬢短身世一漚浮節槪三生防江湖半夜秋鶴山封宿艸倚劍莫云畱

謝別相知諸友

論交因寡更多賢細語髙燈幾膝前夾日飛龍切云漢乘風孤鴈唳秋天江南活計蒓羮好極北勲名畫閣連禍難情親車蓋盛東都圖影未須傳

病中故吏問踵至行時跽送通衢禮出常格有垂涕不忍去餘者詩以志之

官曹禦吏恆威嚴好惡有性非人遷問僕安否匡牀前追班跽周道邊情先親舊輸恭防迹駭都市收洏漣愧予徳薄叢謗愆髙若義重殊畱連過墻蜂蝶今紛然翟公門下誰爲賢

通州道中

世事每如此吾徒安足嗟殘軀便掬舁歸路較來賒識燕隨飛亂飄鳬倒影斜滄浪吾道在倚玉並蒹葭【國裳汝信同行故云】

午日登舟

天涯逐客此行舟細翦新蒲緑酒浮蠶室餘生堪記漢狼胡負謗敢忘周輕鷗幾防迎逥棹饑鷺羣飛過柁樓望盡白雲家定在一聲漁笛楚江秋

河西務遇沈侍禦子公辱贈以詩答和一首

朽瘠未能忘帝防艸茅何敢負王臣靑山有分常爲主黃鳥忘歌百贖身諫艸夜焚祈削迹畫龍防墨助生神蓬窻坐對寒酸侶林下相從總故人【汝信惟濬家相去才百里又雅好也】

過平原得余伯獻訃痛悼一首

性忠盡道等烏厄防爭傳新鬼寃病思筆荒追楚些孤帆面指見平原鄕邦更失此前輩道路知君無後言【相傳訣時無他語予又知其在獄無異詞也】我與同年更同難束芻何日到封門

訪顏太師遺迹

才名歸老守妙略炳先幾防血仇番將戴頭來賊圍九重頻問狀一死果如歸長寄英雄恨寒鴉與落暉

訪東方朔像贊碑

使節骨能斷筆鋒碑不埋信如唐叔季莫起漢詼諧歕玉能超磧偸桃未委骸輪臺應召爾哀痛慰深懷

臨淸閻吉士贈詩和答一首

俊乂明章防泰期臒如山澤正需時暫逃死禍逢君聖未信眞休去國遲南服望回靑野合西江作伴白雲宜髙人雪調悲漁父一任紉蘭與佩蘺

舟次吳奉常先生惠酒

篷篛炎蒸裏奔波變幻中悶從閒更劇詩每醉爲工一甕吳兒抱行書長者通入唇先飲徳孤笑海濤風

得輟南巡消息志喜一首

江南歸興引廊廟去憂長傳得眞消息猶疑近茫選駿今閒冀傷歌已悟康逐臣云臥穏魂夣到柴桑瀛海道中王侍禦補之地主禮爲備沈侍禦子公贈言而直程侍禦時言聨舟招飲欵曲獨至竊自慰吾輩未爲君子棄也賦一章

放腳窮途未應哭入眼髙士殊憐才遏云壯節快一覩觀風義聞歸兩防【王程北臺沈南臺也故云】酣飲放歌同格調迎來送往無驚猜山水興髙子期眾伯牙何必爲琴災夾溝道中與熊侍禦尙弼夜敍並贈以詩和答一首

勞生未了非經國逆旅相防正憶君飄泊乾坤罷巡幸山林枯槁委華芬憂來細共移牀語得去初焚絕命文翦燭拔余深盞酌滿天風雨暗愁雲【時風雨大作故云】

沛縣追和楊文貞公弔顏令父子死節一首

官當百里寄安危危不堪支死便隨克靖縱符眞主歷與亡自分守臣知道傍有識悲橋梓地下相逢愧友師【顏令文貞公友也】豈是忠靈昭裔祚平原異傳合同垂【顏又眞卿後也】

呂梁觀物亭爲陳水部賦

行窩故安樂繞砌屯春云意象動靜間淺深時敍分水部畱何遜山陰來右軍性靈先典要抉眥空紛紜

一鑑亭詩序【詩附】

正徳己夘夏六月四日東洲夏子偕梓溪舒子五谿萬子辰渡淮瀆若安流也因感子方呼酒聽歌景象於今似太幸矣適陳水部頓倉曹比節見訪舟中且彊以半晌爲醵防水部主席行署方開亭池上顏以一鑑倉曹曰吾署有寄寄亭名天下以匏庵之書西涯之詩篁墩之文爾也玆亭之成而三君子至而落之無亦非偶然已乎於是水部具楮墨索律嚴甚各勉承之嗚呼玆亭華構視寄寄何多讓顧疎愚放逐望先輩之涯涘不可得已敢曰相先後爲淮瀆淸曹兩亭輕重也哉第他日登亭追考先徳有及孤累往迹焉則曰時有順逆事有難易士之有榮辱進退感慨或系之矣

開亭放活水野色淨無垠防我物卽理於今地重人落落亦自合寄寄堪爲倫靜得者誰子分尊許共巡

寶應道中喜惟濬太常舟至

君病別亦久我行思正長好風度淮海鄕語接舟航對哭仍王傅悲歌見子方轉篷銷客恨燭影獨煌煌

召伯鎭得子重憲副寄詩和答一首

十年京國論知已千里椷詩問逐臣蜀道艱闗君叱馭江湖蕭散我容身兵戈喪亂須長策【時蜀方用兵多敗衂故云】爛熳詩篇更有神何處相知夜深語莫悲幽側已多人辛未嵗過範光湖值風變十餘舟俱覆余舟獨全因作數語告湖神卽矢許國之義玆又幸生過此風恬浪淨瞬息抵岸而風雨又變意者神故有知顯示逆順且旌余之不負初言也詩以志感

不將軀殻委蛟鼉天與吾皇耀士多滿紙丹心藏水國一時淸議比黃河蕭條行李沈香浦零落衣冠鴻鵠歌迎面波光勝防鏡山林風骨未銷磨

揚州追問文山楊子灣故事

楊子灣頭樹悲風萬感增有君寧易死棄國敢偸生臥糞晨無飯隨樵夜聽更寸心眞萬斷愁結海雲橫【文山至海州乃能脫禍痛定思痛時也】

過京口家僮至喜得家書

忽傳訊問到蓬窻怪爾悲啼更瘦黃聞道江湖盡豺虎已生死寄舟航親知見面晝多夢書札論心夜幾行莫異邊方矜阿叚楚歌吳曲轉淒涼

露觔廟

婉婉淑媛靈一死百代觀無亦陰靜資乃爾陽剛完血肉委塵土觔骨呈瑯玕彼蚋嘬何毒若婦心空寒人物自異賦善惡形兩端廟貌照湖光樹石中防岏

淮浦追和唐子方韻

瑞世爲麟鳳淸時入网羅正君歸輔弼去國任奔波風浪喜初息江湖憂亦多漁郎不知姓擊楫幾人歌

邃翁遇以殊禮而贈之詩和謝一首

五云深處是君門休戚頻頻繞夢魂鐡甕城髙畱故老金山月到伴黃昏似更人世新知已共望天回稱主恩尊酒能忘操杖屨幾千年事一時論

夜過毘陵懷古

鬱鬱陰房照燐靑舟人指防問軍營松圍巡逺雙忠廟柝警睢陽百戰城勝敗豈教能逆覩丈夫何意徼完名只緣共濟艱難日恐負人臣一字盟

吳郡學名宦祠謁告先大夫文

切惟古之父母斯民者謂愛之如子則子之愛固有先於民者也古之事君資於事父則事君不忠非孝其親者也大夫佐治吳郡者三年去而沒者十餘年吳人徳之思之而祀之若桐鄕之阡是大夫之愛或先於不肖而不肖於大夫固不若吳人然況忠不足以悟主誠不足以格天扶傷救死乃獲請命於斯幾筵曰忠曰孝一莫從防天髙地厚孰隠於愆此所以愧悔欲死而不敢以成禮見焉嗚呼大夫之子則眾矣大夫之享禮祀則永矣不肖其何圖以不墜大夫之氏又何以稱於天下曰象大夫之賢大夫其愛弗斁於前鑿斯方心而規於圓俾其終老於丘於園亦庶乎大夫之澤之延謹告

謁武穆祠

丈夫有死丘山重和議才成國步傷紫塞茫茫迷輦迹丹心耿耿落湖光春秋半部惟權變夷夏一家誰紀綱欲起忠魂銷永恨棲霞山雨淚相將

謁肅湣祠

乾坤自合畱奇士廟社云何沒駿功身禍也知天未定國恩追到祀方隆由來寵利戒履滿郤怪英雄幾令終鬱鬱狐丘眞對待嶽墳蕭瑟樹髙風

登中峯和陽明山人二首

客裏有懷風土好眼中無障畫圖開一江煙影孤帆過半夜潮聲送月來松閣逥颷自鐘磬竹泉分雨淨飛埃山僧也欲窮幽勝踏徧繙經最上防

暮倚層厓落曛翩翩歸鳥亂聲聞防欹驚見隨濤雪履薄曽穿絕嶠云坡韻謫來收越勝伍瞳還去防吳門須知大義無通塞嘲怨何心郤費文

登道山亭

髙亭望天際隠見吳山岒气浮湖海暝坐上風雲深乾坤畱異境聖賢存道心舊遊獨傷懷城頭聽暮砧

錫山謁二泉先生不遇

惠山入云望縹緲泉翁髙住嗽寒泉肺塵有意分余滴餐玉無方恨少緣汲涉橫經思見晚門生宦轍得歸先旴江江上柴桑古斜日林丘亦穏眼

訪邵思抑月夜論別

塘棲水涯有名士野鶴玉立依亭臯防花相識過十稔折栁論別今幾遭月露坐深惜光景冠裳未必俱蓬蒿我行歸矣君應出撐持六極需鯨鼇

西湖懷古二首

山黛倚障立水光浮鏡開菇蒓根有托鷗鷺影俱來歌曲空遺調傾危且覆杯混茫接疏鑿刻畫付詩裁壯遊元有分歸思浩無邊賃屋當佳地撐舟入小天長堤存謫吏孤岫問逋仙擬卜東鄰住殘書不值錢

桐江二首

百谷防陰壑長風生海門處士有髙致天子略常尊煙艇系旋鳥云蘿下飲猿歸舟信輕穏晚泊向孤村煌煌炳禦座史占客星臨盛世髙臣節防時識友心絲引江鄕重人非艸木深層臺勝風閣自語對山禽

歸矣行

君不見雲中鴈啄飲隨陽倐聚散安得似水中鷗鷺忘機幻浪飛翻還泛泛野人空自有心丹百試不效增頽顏攜囊歸去恨不蚤麻姑酒熟山花好

屏迹

歸路阻更長屏迹病且臥衝暑潞河來乘風越山過獨酌瓶未空飄舄网中墮呼童索紙筆日暮了詩課

嚴先生祠二首和東岡僉憲韻

斷石封雲開別界桐江落日照髙祠不緣淸節鼎堪系安得名家舟定維才並兩生虛禮樂道宜一世與推移蚤將末契防鷗浴心性滄浪爲破疑

羃谷懸蘿與徳滋誅茅有分寄遐思朝儀南越來黃纛士气東都見赤旗鳴瀬翻江驚象石廻瀾絕壁見云堤果然六月驅炎吏防有淸風生兩涯

嚴衢道中苦熱三首

乘舸歷吳越气息如縷無六月全經伏三更少望蘓舊賜篋畱扇本懷家近菇甫田憂命吏合樂正交雩煙柱苦不熄障云時復來江波見白入蠅蜾望靑回陰雪失寒玉颷風蕩殷雷楚防何處是徙倚一襟開漢署香初逺江鱸味正新枯腸瀹茗較流汗澣衣頻白屋先容我靑門後望人秋來家已近揮羽岸綸巾

蘭谿謁楓山老先生

今年盡夏去年春兩入楓山納履塵天地有心遺大老經綸得策屬何人拜牀風格追先輩荒徑云深擬後身翹首斗南髙莫並夜燈疎雨對蒼旻

江山道中宿王生館以譜牒索題詩以應之

艱危固貞旅巖谷見名宗展牒思畱櫝瞻槐來逺風有氊存舊物無市問新丰越水連閩嶠孤臣合寄蹤

過淒惶嶺

秋風瑟瑟動閩山天放孤臣取道還定痛固知身謝累幸生空念國方艱愁深今日淒惶嶺迹比前人皇恐灘望斷白雲家幾許可無湘子到藍闗

浦城道中宿人和公館見一川孫中丞有詠和而哭之

掃壁防題字淒涼舊紀行雨林如我淚風澗泣君聲外戶驚蛇斃前驅聽鴿鳴路人如有恨莫道本無情誰遣蒼龍使人非白鷺洲乾坤生气在節槪死芳流孤岫晴嵐礙新秋太白浮海濤如許闊我已辦歸舟

淸湖七夕

踽迹今宵盡越山相將骨肉共危艱團圞信意風欹蓋巧拙驚時月掩鬟蟢网漫張書未曝鵲橋何處駕應還方圓齟齬休饒笑明日僊霞曉度闗

九牧鋪次黃後峯壁間韻鋪因見素先人而名翠渠大書尙在也

地本因人重先應待後名伶俜詫郵卒我亦繼君行

建陽道中追和晦翁武夷雜詠

武夷精舍

處處天地寛勞勞眞過客望見山上云欲煮山中石

仁智堂

拄杖突兀山洗瓢淸冷水仁智各有資出門卽萬里

隠求齋

千崖雨澗深萬壑風林響髙臥南牕人黙契此消長

止宿寮

鑿石開畏途誅茅覆殘宇莫使後來人秋風見禾黍

石門塢

靜學自有得入山憂不深重云闗石門獨系遊人心

觀善齋

一脈道統尊方丈客布席我來廢病餘拾級嗟無力

寒棲館

勺泉思浣心盂飯更努力兀坐者誰子逐寇須空壁

晚對亭

我聞廬山岑五老堪獨對杖藜禦晚風破此孤亭翠

鐡笛亭

壯懷隨地好異境逐人開鐡笛誰畱在風濤天外來

釣磯

長把百丈竿舞防一江碧終焉變形聲恐爲丹靑識

茶竈

溪石上兀兀溪流正泱泱科臼郤自別時分山茗香

漁艇

礙云檣更短載嶽棹全輕衣帶限千里停篙聽問聲

謁考亭書院

宗賢闕裏獨相尋望裏云屏紫翠岑覆屋孤松開曉暝釣溪漁父識南音山川有待爲增勝俯仰無慚信爾臨函丈衣冠儼遺像一潭寒碧萬年心

邵武道中懷古

夏日信可畏行路須遲遲感時方鬱蒸遇變殊增悲刈稻不宿飽荷戈安爾私守臣備方嚴重險先所資我思伯紀公蘋薦終髙祠恢復諒非難戎馬安足窺宋歷旣中隕公數胡云奇九京不可作百世爲臣師

斗湖書屋追和雲谷雜言十首

登山

客路厭崇岡書屋依云嶺已辦靑絲鞋尋山方日永日永更山深臥云懷耿耿

聽風

靈籟來何方璆瑯振林木風颷起歘忽靑蓋寒煙覆披豁倚匡牀聊以淨煩溽

對月

秋色日以佳秋气日以肅長空出素月大分私茅屋顧影發淸歌舉杯寧我獨

謝客

佳客愛我來朝防散已夕布席方文余雄辧何極靜黙者誰子相過慰疇昔

問農

野人業已勤刈獲云何緩值玆秋陽驕十車不一滿安得借天瓢擊缶歌云漢

講學

山齋日復靜實用開昏防探彼伊洛傳勿啟朱陸爭擾擾欲何爲方寸元淸寧

懷友

愧我無獨見翛然憶同遊論說自亹亹嵗月空悠悠懷人不可見屏迹爲藏修

倦遊

遙遙萬里道今日歸狐丘眷言謝稽縛一破幽棲愁遊人憶遊人恐對南山羞

檢書

書籖晝幾過靈扄夜無闗有染丹靑子勿厭蟢蠧殘長物賴有此鶴文無移山

宴坐

世味嘗亦備道腴殊未厭源流各有自愚頑詎無砭秋夜雨空齋令人發深念

東洲初稿卷十二

欽定四庫全書

東洲初稿卷十三

明夏良勝撰

仕止隨錄

謝益殿下啟

謹啟爲禮儀事伏念良勝猥以疎愚之質幸列聖治之朝西曹視案素乏明允之聲東部連銜大失否臧之職毎捫心而愧臣節期碎首以答君恩屬者感時觸事拔茹連章迹有渉於狂誣詞或犯於忌諱荷聖明曲宥斧鉞之惟寛首領獲全編氓之次列艱危取道蒸暑兼程攜骨肉以生還遂丘首之死所仰叨庥庇頻致問於先期更辱多儀懼拜恩於後至顧以負譴深重臥病衰憊安敢進列班行尙未能出門戶伏枕萬慮勉削牘冀以陳情望庭百拜𨿽曵何以塞責有懷縷覼無任懇祈

奉陽明先生書

良勝少且賤又不肖特辱知遇汲引進之於學使知向往感恩知己誠亦兼之以坐叔向之嫌僅能一削牘致問左右而於汝信教紙更見齒及然時已在罪修敬無階嚴衢聞變取道入閩並日及廬期赴大舉尋得駿功報矣計軍門休暇請益有地而狂愚樗散知無庸效尺寸命僕旋止者數四不承顏色眞懷古人敢布深衷以祈曲宥而牽連時務幸俯聽焉方其逆賊肆凶偵臣塞道非義檄交馳則觀望進止未可知也君門奔奏未達非以義制命則坐失幾防未可知也故曰凡此駿功惟權乃成夫道至於能權斯用大矣非閣下其孰當之然而治亂興壊誠非偶然朱子謂於亂也必生能弭亂之人以擬其後天生之君用之故人望之向閣下有南贑功道次侍楓山翁教謂天其有意於斯乎他鎭或當一面斯則居髙禦下而連三省他則或權璫制馭或副屬參焉斯則進退在握懋功方結主知已若逆謀待發豫處在殿以殱之者近歸復謁又謂是在閣下當無過憂因及夏忠靖公在文皇時仁宗在儲同漢府獵公知有不測機矯制召還蓋一僅見用權之難可知也已今去君逺親寵如靖公未可知則在閣下之用權尢所難也今則若易爲之矣所謂弭亂之人天亦啟之閣下其能以守謙而先避之與抑惟君用是承人望是副與蓋亂之克治之機也治之本是在儲貳知閣下面有敷陳斯載首簡但聞先時士大夫於此段事極欲標致題目固大議論然竟付虛談而已如宋時賢君旣燭先幾並育宮中簡慧亦定如範如司馬相得爲深主張國是又何如人立論正名其難若是以今視昔數者相去何如也況夫立艸禪詔然下涕遽屬太子猶或攺容父子間且然固通情也嘗與二三同志漫議及此謂須黙奪潛定意可幸中敢盡布之蓋自逆瑾首亂祖制使司香日侍親王並遣就國彊藩謀逆或基於此瑾誅此制竟未議復識者有遺憾焉前幾旣失已知閣下當必使後日無今日再失憾也然此亦非欲詭遇爲獲且冀長賢與選使彼利於昏防者之爲隠然自喪無啟亂階長治久安庶其在此又聞往者邃翁東川旣已成謀而今當柄一二委之於卜謂得鳥焚其巢竟以中沮故又曰凡此隠功惟防乃成嗚呼艸野罪人何敢僭妄輙及大議亶始以楓山深望而慶閣下以必副天下功也繼以邃翁東川之未爲而期閣下以必成萬世功也閣下其亦諒良勝所以圖報知已復何事哉不然則眞棄物之先艸木甘腐閣下其初知而教者並負之矣𨿽死何贖大戾干冒昌威無任悚息

柬謝士潔道長

鄭村荀裏地以人名廬陵故名邑而陽明公曁吾兄先後宰治政望蔚然玆又巧值義旅並懋殊勲他日名王謝邑未爲不可避罪艸莽全郡荷生成𨿽若子桑歌不任聲求貧我而未得然力疾加額黙有頌謝而已側聞獻俘在卽慫慂兼程事闗宗社専制在閫河陽下勞之迹或所當避而六師在道志在罪人彤弓燕饗須回馭乃成禮節江南百萬隠功視今日爲多矣甚願甚願逆賊生致反噬肆言是在不聽昔時曹欽伏誅李文達裹瘡投疏請釋交從人謂有見蓋安反側故事也謀深交廣舉目皆是能一网盡之乎邪正自辧以漸驅逐國體與法或爲兩盡況夫功髙難居命使後期從軍罔績忌爭相承先備維密成勞在陽明籍勞在吾兄紀驗稽覈其難其愼大段誰實乃是吹彈不破往者固多張大亦或蔽蓋或濫或冒然以內有同事外無異言彼此相欺塗抹人口今則光明俊偉事業使後人反覆索視更莫得而瑕疵將與徵同防以傳光奕波及何限操豚蹄以祝所欲逾奢誠取道人笑亶情愈深者謀愈宻髙明其亮之

柬伍汝眞道長

布衣言好亦多建立宦績可觀若吾兄秉大義奮是駿功殿此鄕國誠不讓鎭周風力則一防足矣敬服敬頌罪累深重暑毒兼程入杭聞變攜家數口未敢徑投虎吻取道入閩幸爾及捨忍辱偸生甚懼知已擯斥近叔修進士極道垂念故不失故有如此者感荷感荷陽明生我邦士百世永賴家主戶祀宜也宜也鄙見謂宜少待公車離省而後可峻功重望眞世之瑞物凡有血气莫不保愛愛人以徳此其深念如何如何逆賊所畜不減淮南瘡痍郡邑待哺定痛奏牘轉移以代上供蠲租之令或時請下推恩有序先其近者仁人君子寘念恆切必蚤爲之所使北軍至搜括入內竟亦莫見實用如逆瑾所有或不下此今果安在往事明徴可嘅也已可嘅也已陽明知周天下而不窮者吾兄言之宜無不濟聖眷方隆並疏宜無不允顒望顒望艸野待盡𨿽甘腐木石仰澤汪濊亦生腴潤恃愛漫及幸鑑亮萬萬

平江右序【詩附】

皇帝秉剛徳肅將主威旣外靖北庭爰議舉狩禮欲內振汛南服敝治幾先炳若有童牛待梏制而未發良勝輩並懵機要輙有論奏帝曰吁是咎浮蹇氏薄苐於誡𨿽然罔使後有拒臣言尋罷議旣而有中令搜逐諸藩使朝議洶甚咸測聖威有遏亂略告變踵至曰是在寜藩濠故有潛圖朋仇罔悛用底於天罰帝曰嗚呼惟我祖宗本支周厚弗替有隆穆命大吏諭以維新未達變己大作撫治孫公憲副許公義烈處命不渝陽明先生専閫用鉞方取道治閩獄案几及難變服詭行左次吉臆決倡聲禦史謝君伍君按廣還信附和一詞吉守伍君相義方力奏檄上下徴誓屬邦君曰通於天地君臣允義朂哉君子用懋集於大勲濠逆著狀天討必誅咸有弗力厥均罪亦弗於貲顧譾弱不足視師惟左右君子事事若治爾私維是曰贑曰臨曰袁咸守擇屬從防兵先期赴幕義聲克振申誓曰惟辟乃威何敢義制亶幾有防間在絲髮失不復得玆賴迪果毅其登於辟惟天惟帝是憲惟宗社是重曷其有於家於身鼓勇夜薄南昌城城潰步伐止齊咸律克奔罔迓曰建曰信兵至曰専爲犄其戍是曰撫曰饒兵至曰玆參而角其戍是麾用先登追賊江湖間諜者至曰賊濠越謀越交越僞官屬敗潰安慶且遁至出數十里迎擊一合擒防之以専爲未盡鋭也克乂南康郡俾復而宇以參爲未均勞也往撫九江郡俾正而部江右大平尋聞帝命六軍交至只用俘獻借勞惟備惟愼若聚財論工制器選士政教服習徧知機數之節遌嘬鋒蔡踣剜之利防掀撇掇之狀防披拔之機斬標捁之漸摶力勾卒嬴越之法獨比參伍烈火隊官曲部校禆之制誅畀曹五抽推十一之數裒益畢陳羣能著職明堂禦治封錫待及先生方覿文匿武志戢色溫若不居焉嗚呼司馬氏以不與登封制作爲有遺恨深罪膚詞明庭萬里艸野致頌亦云幸矣詩曰帝右區夏奕奕本支武穆文昭其永有祉驕孽弗良敢犯於將天憲祖訓其刑無上主愛克威臣威克愛不返兵刃毅爾敵愾檄以義形命以權制敷奏駿功克讓允濟凡師無善於古則然師善之善於今有焉行時聲律爲本爲宮味色云雜還質攸同西山峩峩西江有沱深鑱大書隠功則多於夷於襄弗蓋弗張是屏是翰載戢用光明堂賚賜衮待次願以致之天子之史

祭一川孫先生文

曰公死而气生於玆土也義無愧於君臣公生而志死於玆土也恩有深於父子烈士名臣垂傳信史偉績豊報廟食永祀斯爲全歸更復何俟但徳公如見仰公維思儀圖實深欲擬公似羣飲自足楚江之涘初公保釐有渥其顏垂及易稔鬂匪其斑心在帝室憂在逆藩郤慮義色彚徵於閒汲直云臥有沮於安信畀孔融操亦寢姦剪若所忌眠食於難撤備九江謀夫匪臧公有抗議宵適於航弱僕是將乃達斯章有嗌容梗而水制防客嵗憂疑公生如屍公鎭於都周星不移人惟公恃公握有機書問致私獨壯公爲公屢乞休疏詞日增亦有簡書獨發姦萌謂活我恩與生我等斯爲何言有出公焉知言者流孔疚癙憂方側功曹與聞覆艸帝心簡畱鄕國攸燾比公遂歸若水蚤閒公今卽爾常山文山就是二者孰重孰輕孰易孰難公亦何擇維耕斯獲翊運爲力式昭臣則人固知公慷慨就死是所難爲良勝欲表公從容瀕死爲不易得也嗚呼公死公生大系斯世有知者人孰不哀致豈以罪累而云義廢東望致椷誄詞從質公神如生其或自謂良慰知已良慰知已

再答徳溫

不見顏色眞懷越世端人詩教逺及又厭一望前律謙沖有若無气象後力行爲勝可謂兩字符矣逡巡岐路乃不肖病根直指爲藥友道近古此足占之然此兩岐或均以適國借使陸非積學見象山集亦備許多體裁朱非心靜或未能燭理剖析幾微如目前事也故敢防防然曰二者不可偏廢且如爲春爲夏爲秋爲冬气不同生長収藏爲嵗功又不同謂此天也彼非天也可乎哉可乎哉竊意二公在當時已多此一段辧論是以滋後人之惑殆恐辧愈煩則惑滋甚矣山齋懸榻何期爲髙士下之面有指陳布席函丈許矣

答餘子積憲長書

讀性書者可以知本矣更資大訓以適於用君子之學之教斯其愽哉曩嵗京師面領諄誨心亦防之上下其議猶在耳玆得全本每一展誦有餘師焉固不在相與周旋而後可瞻企也往者聞陽明論學於大根本上有所見良勝嘗面析其故邵子四片朱子對待若知行體用人己而二之時或參焉陽明則每每欲混爲一爾斯於一貫處爲省力爲大得力若以資談而踐履未到處郤只是一場話說而已勦其說者又欲並辟朱說此大害事非本意也定論之訂聞之矣然此本之篁墩嘗於心經附注見之末簡特其不肯拈出作一冊子便不駭人甚也大段道理盡是廣大極可細認譬若京師四方八路俱可到但其主意要到而後已若入蹊徑終嵗悠悠不可到斯害已靑田亦無陸子靜建安亦無朱晦翁是則二公定論後語自覺穏稱而宏大若必欲執一說爲不可易者恐是紫陽先生於萬世道理豈能一切說盡程氏作易傳紫陽先生作本義固不以背其師說爲議也若必以定論與朱爲仇恐讀性書者又將以程爲敵己吏俗擾擾奉謝言不旣惟便不吝教防萬幸萬幸

再奉陽明先生書

日者不自分量謬有所陳荷休休與善不以爲大不可自吾邦君得面命也已旣而汝信儀部使至惟濬太常使至教亦云然顧蹇劣莫似何修至此山谷云心親而千里晤語大幸大幸廣昌令介拙稿一首信羣飲於河各止於量欲名言而莫罄也塊守山齋偶聞諸帥抵省作威駭聽𨿽未必盡然而鴟張矯防機械畢露挾主威以爭能期必得而後已隠度閣下功髙天下守之以謙而濬渾艾防之隙必有隠然消阻儒家作用所謂潛孚者若此但俘獲在道進止維谷必遂初志是本敵愾獻功常典也旣雲龍馭度江而西莫有所歸尼而旋歸迹渉拘忌左右惟其適意先幾定見必有處之裕如而癙憂過計竊亦思以自效而未敢蓋天下之寶當爲天下惜之況嘗側足先後乘而被其餘照者哉故與邦君商略盡瘁直達記室不識以爲可否初舉義時宗社大計専制閫外意也今旣有命帥而閣下得撫治固守臣也始可矯制以興師玆必得請而離任大抵權之一字固人臣之盛美亦人臣之大忌當變則可不得已也亂旣靖斯守經時矣戒嚴屬從待於境上以避河陽坐致之迹理道宜然六師左途還而歸之若旣越境自開化自嚴取道自徽州皆可至省形迹俱泯獻俘紀績俱屬軍門事體憲節暫守信州且以撫循爲常職俟巡轍且至迎覲如右方嶽之禮使天下復見唐虞盛典別有一段開物成務意象古今冠絕事也彤弓宴錫其何之哉是謂不矜莫與爭能閤下雅量然也公論昭灼萬世炳然但彼席威以厭谿壑之欲荼戮之慘或未可知嘗聞閣下有云甘九族之誅救一方之命不肖耿耿之懷誠亦在此若稽覈功次諸統兵官獲送審單具在勿與成籍維實乃是窺測不破更復何事東望拜椷無任懇惻悚懼悚懼

謝益殿下第二啟

啟爲謝恩事是月十日重荷睿慈特隆眷問顧以艸衣木食僅存喘息之餘而仰徳懷恩並借鼎彛之重百拜登受方寸維兢珍味用薦於先淸貺襲藏於後載觀未已致贊無詞磨蘚認文心畫旣端於古迹賚弼惟肖丹靑分妙於化工於聖世眞不可謂無全人在賢明誠足慶爲有令子良勝待罪艸野莫遂禮儀遙望淸光不勝瞻戀

祭許年兄汝登文

嗚呼同年之誼易世講之則當其身而有不系之情者非誼也是以有進退焉憂樂系之有榮辱焉好惡系之又不幸而有死喪焉則哀傷系之情之同誼之正也然而亦有弗及知者有知而弗能致哀者乃若吾許君汝登之死則無弗知者矣無弗致哀者矣汝登爲社稷死爲綱常死死於一時而生於萬世則夫知而哀者不特在當時同年之好己也先是一月同年有陸君汝亨者以直諫死其知而哀者猶汝登也一時淸議以吾同年得人爲重載閱年錄凡三百又五十人今僅一紀進退榮辱不知幾何而死喪者近十人而二先汝亨汝登而以城守死者惟郁君亮之則求所謂若而人者百人而一耳嗚呼若是乎正气之難回而正人之不易得也若是乎養士之功深而得人之難爲盛也是故人有死焉斯哀之矣哀而樂焉有不死者也人有生焉斯樂之矣樂而哀焉不得其死者也夫有異事亦有異情吾殆同汝亨之死而幸生者故於汝登之奠也重有樂也亦重有哀也誼之變也又不獨以同年之情而已也尙饗

少岷東軒以公務至省詩以敍別

趨省應兼捨離憂動幾秋蒹葭方恊律風浪任虛舟李郭驅豪聖賓僚信好仇柴荊江艸夢歸訊勿淹畱

名兒菊生

頑軀才脫死副館見兒生籬菊故遲放淸寒稱晚名驚人朋友望食我野夫情紙筆陶仍重惷愚坡未輕顚危痛亦定潦倒醉方成家笥無文選基堂莫爾傾

祭圭峯先生文

君子所以不朽於死者出於言爲文章見於行爲气節然而兼之者罕矣文而可傳有正焉有奇焉各名其家者爲難而兼之者又罕矣節而可仰有甘焉有苦焉各持其末者爲難而兼之者又罕矣世之論圭峯以文者有曰是其可知者有曰不能句讀者焉是蓋所畜者懿而奇正並行者也以節者有曰是其可繼有曰不能測識者焉是則所遇不同而甘苦時出者也嗚呼此世之所以多一節自全而全人之所以難免於今之世也𨿽然疊石爲嵓非不崛然奇也疏泉爲池非不瑩然潔也然而有山焉莫不有也𨿽惡木無擇焉而不害其爲髙有海焉莫不委也𨿽污流不拒焉而不害其爲深此圭峯所以曠一世而以文章气節名者信其能兼之而不朽也於死又何憾焉顧天子將待以爲賢輔相而莫究於用縉紳倚爲善類而僅足以自全海內以爲名儒而未淪於教鄕曲後進經師人師奉遺言以周旋而莫知所之也是則憾之憾者也

別孫明甫

江城春意動童叟擁君行水鏡推先得桑麻慰後生船迎靑入好鉶發劍爭鳴佳麗雄今古應諧吏隠盟

萱堂祝壽捲壽懷英母八十

壽母安輿坐擁籃菊泉新釀舞兒甘百年五分今過四一念終從信有三南國泛舟風自逺北堂樹艸夢方酣祝詞嵗嵗追流輩婺女星髙雪滿簮

明處士樂蕓方先生墓志銘

歙之方爲黟侯裔姓由東鄕徙潛口凡十一世有樂蕓處士處士諱思憲字廷儀大父怡庵公仕官至湖廣按察僉事進階亞中大夫曽大父永進公以怡庵貴贈如其秩父中和公承志任家遺二弟以逸趾美在仕處士業舉子且成又欲任中和公勞公難之然而服賈行止與之俱諸勞無避遊吳越歷靑齊徐魯入廣經粵必挾冊以隨旅次瑣瑣不廢業物與景防時發詠歌有詞人風致染濡益深出語言必根據章章可聽履道擇地端雅道人翼翼起敬移性日就平曠倜儻檢束冠裳類儒素依彷古義事必力爲之不遺也若嘗爲主家兒盜金二百餘亡主不自容處士慰諭之兒獲費已十二不復究遇貧有喪則施施亦不苟去居里許甃石橋以利病渉人徳之題於楣曰種徳裏裏中有張睢陽祠處士以爲是稱祭法範金爲鑪以示崇祀於道得遺必待亡者至一少婦也歸之婦哭謝曰非公則恐致私人疑爲姑棄必死公生妾也無以報吁天而祝曰願君之後如君之先處士娶歙之許惟嗣孔艱娶濟之李連館並育許生紀通紀迪李生紀齡爲通長紀達爲迪防孫男四曰復登復升復庸復【闕】孫女三詵詵薦祉未艾也紀齡輩克任子職處士安於家築樓儲書以樂蕓自命示不忘於初紀達能終斯志登丁丑舒芬榜進士凡誨他兒輩曰惟勤惟儉惟世斯家吾席先君之遺終以義勝不克有餘獲僅僅淡泊自足而已紀達初官南丰令命之曰愼爾官惟承先大夫休紀達周旋惟謹蒞官三月政成民頌之以聞公赴解官去余臥病山中介狀至祈以銘石餘方以鄰邑得治爲喜而遽以奪去爲憂哀惻不已次狀如前云者則知南丰之政有所受處士誠讀書者志斯有徴也烏可辭公生正統辛酉八月九日沒正徳己夘冬十二月六日享年七十有九嵗塟於【闕】所是爲某年月日銘曰人曰讀書或不識字蕓齋膏馥句句是事莫匪克學而匪克仕售不主獲義爾孔肆如琳如瑯在簴在笥琢而璞而惟適所自有待封君有徴處士亨之弗盡以貽於嗣

五谿訪余山中用朱陸鵝湖韻識別一首

野袍翻起路人欽防處慇懃別處心景入彀中休杖舄道存眼底見云岑榻懸齋閣蛛蟢合舟並滄浪鷗鷺沈謾說鵝湖成竗境直畱蹤迹到於今

用前韻柬竹亭一首

入山髙仰若爲欽觀物眼眶求道心未信靑藜眞到海直防黃鳥止於岑白生虛室月仍好霜落寒江水漸沈契誼十年三日別孤村煙雨似非今

五無隠巖捲

人生一气化役物俱紛紜胸中故大虛過者如浮雲旣隠亦旣壽終焉蔚聲聞巖髙溪流深獨甘溪上芹

奉和陽明別詠一首

孔孟已不作障柱回波翻遺簡祕魯殿搦筆窺文園老虛天竺寂訓詁紛多門韓歐伎倆資占畢濂洛尊下學莫有擇漓俗何由惇大哉孰嫡傳小子無前聞愚頑亦稟性天地匪喪文緣蕝攀華巓防港窮河源汨沒二十載刈葵傷乃根潰忞恍有覺易簡思避繁陽明闡道教心慕足已奔馬黃曆塊影舟葉兼朝昏展拜臯比溫直是洙泗原與人無棄瑕衛道若守藩格物開眾訬良知翕獨存大同異自息魚躍鳶斯騫度內亦廖廓眼底忘輊軒來遲莫自咎去亟莫自云得師更得友立徳斯立言矢心循周行蹐駒無僨轅登舟順逆風居行如共論

南郊

十日再出郭秋淸風气涼逺山凝帽碧晚稻拂衣香謝病畱蟢裹閒遊問蠧囊野人幽惻久來往意蒼茫

望軍峯

軍峯峯髙旴江鎭天立封界南丰州此時開幕迎相識他日防云恨懶遊四度經行今放蕩百年吾道幾滄洲垂陰積雪秋空暮白鶴飛來最上頭

夜懷少岷

明府幾殊眾如公絕代人梧髙入標格眼孔隔風塵籍占科名並年來道義親劍光共淸夢悲壯任吾眞

懷汸泉

少府論才輩風枝上出林連驂瞻日近細話幾更深逺道知全力荒村得好音浪尋安樂地未信打乖吟

南丰喜遇朱少府

別駕畱參郡權符百里勞詩豪如水部賢館適江臯致治須君輩閒行任我曹歸來尋舊約走馬沒蓬蒿

過平西謝余宗器

跨邑三百里兼程兩日行瘴氛晨起靖更漏夜分明戚裏隨兒稚交遊問友生何當賢令尹披豁幾多情

夜至寜都

天空鴈影過逺遊信所之﨑嶇歷世路久近成交期封井亦萬家越境乃於玆導從似嚴警列炬焚髙脂蔚豹幾經變招鷹如待饑放轍適所往痛哭庸何追懷人坐云涯且寘盈筐思反側不成寐翻引兒曹嗤

問十八灘

千金戒垂堂胡爲冒險絕葦航抗急流深黒渡沈鐵橫江露齒齦破谷驚坼裂前招與後掉迎風度層雪漢封亦丘荒韓王峙岡列豪傑古則然壯心胡爲折天弧信可彎旄頭近防滅莫問皇恐灘掩淚肝腸熱

至防見陽明先生

道教推先覺朋簮半舊知經營心在帝俎豆化行兒懸鏡分秦士醇醪醉習池根蟠只方寸生意萬千枝

喜見東郭太史

逺別意每惻應知防面難防鴻修翮健書札墨防漧朝籍我初謝山盟君未寒道門推老將何意並登壇

喜竹亭同館

短榻懸頻下柴荊信有光摘蔬供小案沽酒過低墻入眼饒秋色塡胸賦雪堂道腴津液滿分潤到枯腸

懷五谿

孤節人爭識髙名世不羣也知舒醉眼猶自愛溪云對月眞千里今秋又一分書郵隨地得客枕鴈聲聞

謁濂溪祠

營道巖通月防州夜告天相知惟久好鑑識至今傳遺像欝孤嶺中分章貢泉何當賣書籍移屋住東邊

登淸獻堂

聞道西安老知君不有家官衙惟飲水世事等摶沙保愛畱棠樹侯王學種雙江流不盡空拜浪頭花

登欝孤山

摩頂瞻天碧穿鞋沒艸繁昆侖接雲气幾席認河源煙屋家家火風林處處村買山錢辦未許放小蓬門

謁江東祠

幽人欲灑泣何地著新亭石氏江東古文山天外靑樽前師奏凱【王總戎主席故云】史占徳門星行路毎如此閒雲髙臥坰

登通天巖

誰持天斧使破此杳防間安得六丁士移當萬里闗霞飡頻到足云臥懶知還借我蒲團地心齋見孔顏

坐忘歸巖

人寰亦可闥適意每忘歸許大開胸次艱闗入翠微林霏風雨暝石磧馬牛稀爲問桃源奕何人是解圍

問欝孤臺

臺前遺構古臺上零艸多地與撐孤柱天分鎭兩河碑文春蘚蝕酒甕晚煙駝【對酒甕山故云】怪我瞢騰眼衰遲亦浪過

東郭夜宴言別

斯遊非艸艸吾道正寥寥惜別歸何處畱連似此宵春風壇潤雨野色水分橋夢裏山陰興文江信未遙

別宴投壺

宴射古爲樂還輸老將家劍垂腰欲重花揷帽初斜枉哨謙謙語觥籌處處嘩忽傳南過鴈蕭瑟淚胡笳

坐臨江寺

徙倚方亭午那知是別時山花迎坐咲江鳥喚船遲物色元無主鑪錘信有私掃開荒寺壁待我爲畱詩

少岷令兄還瀘江作岷峨行贈之

吾聞古梁州岷峨天下壯險阨絕未奇丹靑詎能狀磅礡斡運無常期更疊霸气誰爭王磈礧異物未足當殊才輩出神乃峨眉秀發嘉州雄蘇門趾美萬夫望老翁禿筆如杠長小者近質大者放文章气節蓋世稱峩山童童岷山抗气化有疾徐鈞陶自消長岷山故號靑城山神仙窟宅迷罔兩曽君兄弟岷山人塡胸拍塞岷山上少岷長安同防花我以罪廢君麾仗大岷南來幾月許醇醪一醉迂疎喪歸寜老翁瀘江濱翁亦放歌驚佚蕩老泉軾轍信足方岷山峨山適背項近聞峩山又蔚蔥气蒸乃發胡爾誑安子淸雅識面蚤程子敏達光吾榜徐子抱節迹偶似三髙堂肖三峨象山川有僻契誼深便當附君尋火長靑城山幾萬丈仙人今有亡蹤迹亦恍恍慿君借取飛空杖大張眼目開溟防莫問岷峨更童莽

九日以園橘薦少岷少岷遺以栢釀侑以詩歌和而答之

丹入楓初下靑傳橘蚤來蘇家奴更長楚客頌幽懷供給酸辛共勻圓刀尺裁野人芹意久先到習池隈

又靑橘行

荒郊風气日瑟瑟長有靑梧短有橘梧子落落威鳳來剖橘欲擬天臺窟天臺仙子鋤靑防題封鳥獸難爲匹牽濡露穿絲鞋不辭筋力供盤實使君淸格出郊島騰驤每縱追風逸洛中未信獨樂名筍靑蔗白還堪劈襄陽霞綺添秋容禽鳥得意何啾喞也知老圃不足學獨守黃花莫相失願分滴潤起枯槁花外來車有餘苾

題南山巷

達人幽意足何處大觀分秋色樓頭好南山朝暮云

名二兒蓮生

靑靑池中蓮旣花亦旣實芳時嫡冢生喜走狂落筆文山名道佛防犬安足匹神骨豈無種抱送那有術陶令且嗤五汾陽應顯七我亦何所遺篋書園芋栗登堂試兒啼云是家英物

饒行齋訪余斗湖再宿而別有詩和以贈之

君久欲忘世我行方晦時已能絕矰繳附翮防鴻飛種秫亦可釀幸赴同襟期山陰罕公事胡爾薄兒癡費子和太史寓臨川望南城有所思以詩見問和答一首

好鳥拂髙樹野鹿便林埛走鋌失阻險食蒿維故坪巡狩古則然黃澤道已淸余顓防資輔和口舌騰南風吹江蘋北斗依春城保玆首領歸安避骯名故人不遐遺伐木懷同聲眷言夙好惇別意春花防日暮望天際云影蒼蒼生

五老蟠桃圖詩敍

正徳庚辰陽月九日吾友陶子沔曁淸率從子相明輩爲母太孺人八十壽先是有遺五老蟠桃圖者玆展於堂而縣之宗黨若鄰若婣若友若門下士若諸所來往咸登拜壽母旣旅以陳載笑以觴善禱以頌有歌者曰惟天生人有欲斯窒惟人葆靈壽斯無易若斯五老蟠斯渥斯瞳烱以碧人而僊而世玆多歷聖善如母嗣之無斁又曰粵海有桃有爛其霞孰懷其核孰見其華旣實爾蕡式薦式祉樂綏以無涯聖善如毋樹斯於家於是倚而和者未已也東洲子發焉後至聞之繼以文曰夫有異數亦有異徴其是也夫吾聞廬山之陽有五老峯者山也玆則肖之人已又聞瑤池之上致蟠桃者王母也玆則移之老己夫山壽物也髙岸陵卑岸谷也人亦先天之始後天終焉山乎若斯壽歟桃僊實也陽木之精也制斯陰姣其遇老乎從類也嗚呼若是哉固以壽男徴也而壽母焉故或以爲異也而非也母亦有丈夫若陶孺人者乎方大理公守官時相無瑕公綜家政外有承志無瑕視諸季如己或避嬴也內不聞逆言教諸子克學沂官訓導不及祿而蚤以文名洙沒而遺詩可誦沔以靖恭滋殖而懋淸負奇器期取上第待所適而用也婦而孝而順嫠而善教是可繼而傳者丈夫懷內愧也容肅發僅垂領齒自固味嗜酸苦夜能紉鍼綴日勞紡絡有壯婦不任而安安也重禆陰訓稟陽剛也有敬姜之遺教己乎敬姜方績文伯退朝請逸而戒之曰朝夕處事猶恐忘先人之業是以保祀家之壽也推而大夫朝以考職晝以講政夕以序業國之壽也諸侯朝修業命晝考國職夕省典刑天下之壽也壽母之庭有邁文伯之志者敬姜之教其行逺乎哉斯之爲壽山若耶斯老若耶見斯桃之花實已耶玆圖固有未盡言也玆言固有未盡意也或曰陽徳方亨之徴也嗚呼陶子其將有所遇乎所以壽母者又在斯乎

明故舒野江先生墓志銘

正徳十五年己夘冬十月良勝執友舒殿譔芬使從防整迎尊翁野江先生就養於今官福建市舶蓋謫居也道次旴江滸良勝謁於舟彊致館谷欵語溫溫而容肅止循而幅尺良勝輩與殿譔偕以言罪則手額曰慶朝家有若而臣吾家不意復以芬爲子也式壯玆履以考於祥則曰生乙亥三月二十有一日齒與先大夫若防然涕下一似重有戚也先生畱崇朝去去益顧思與殿譔官京師每有資勵則欲推本而宗先河後海而今斯慰矣殿譔汲汲以忠直遂於天下利於友而不有於家於身必曰嚴君之教則然而今斯徴矣明年庚辰冬十月殿譔見星而奔捨則聞先生以又八月十二日終矣良勝弔於行慟夫涕之有從也殿譔哀不任聲跽指狀授則稽制以十一月【闕】日葬於某所志之役也嗚呼禮有微情未之能也以故興物則有與焉其能己乎先生世冑華而逺國以爲姓隋唐間自東陽四遷而居今進賢梓谿之壖凡三世有聞士曰澹然翁生梅坡學名通儒不易仕生東臯治經明農屹樹鄕望生霜筠孝節著稱而施溥先生霜筠子也席世風教浚之蠲潔以葆於懿植之茂朴以修若能搜逖探抉離龎導滯宿工老師下气防事私有易名咸稱曰野江云然自蔚勿施而盡於殿譔焉是授以迪以厲時逸而維字畫攻苦動罔非彛克敷於受出其緒與良勝同丁夘舉丁丑擢進士第一官翰林修譔忠鯁駿發明年諫北徵極陳天理人欲之辧良勝方釋禫至諭及者猶懍懍危之曁西徵良勝諫之繯守待罪浹旬不報又明年南巡有詔淸道殿譔與良勝輩爰度防諫疏渉激犯機禍不測約以後死者傳殿譔因出先生手書拜且誦則首曰身許於國不必念家嗚呼訓言藥石聽者忘痗荷聖明曲宥殿譔調提舉福建市舶良勝除名並舟而南濟值姦變途梗殿譔不獲省視匿迹之官逾時難靖乃獲迎先生就旬日祿養良勝瀕死家食獲侍教以寸晷詢問來往咸以爲越世事俛仰幾何遽罹斯戚戚斯痛痛莫爲詞愛斯錄錄舉其要若玆以徳世家惟孝之終況以遺於後無已事君維忠之難況不有其子故凡喪而有備祭而有敬宗仁而有敍孝之推也急於病讓於夷圖人而忘已眾和而辧友信而益順而服役以無負上忠之餘也穆宣連類允憲於時渉筆應銘法所逸多矣先生名法字本制配聶氏內則稱理生子芬生長女適何珍次適李浙舉庚辰進士芬子泰質亦不凡而學聘王氏孫女二長適徐曰敬次許樊某銘曰粵也無鎛人則爲鎛秦也無廬人則爲盧七世之可以觀舒徳而華冑有與無與壯哉斯邑爰名進賢受魏其大兆斯名焉邑而責實舒氏以旃成小同議禮於紛再世其逢並爲徳門齊侯嗜味易子乃至吳亦有鉤兒靈絕技委子事君曷如野江隠忠之至曷如野江生於世世

明故吳立齋先生墓表

撫之隠君吳立齋先生以正徳己夘七月朔日卒於莪原裏居逾月孤子漢淳輩塟於裏之楊公塘循士制也逾年庚辰冬十一月南城夏某乃克修詞以表於墓誠後期已某少事先生是何敢後顧嘗讀先生垂絕作志气格若壯夫當盛時語歷歷素履不出幾百言曲中節度蓋美而自張任勞而若晦歉歉以孝弟大節未厭於心約爲銘詞嗚呼孝弟堯舜之道也聖賢之所以爲學爲教在是自天子以至公卿大夫所以爲治本在是中國人類與夷狄禽獸別者在是先生所以師表於鄕而某所以圖表先生之墓者捨是何以哉是故有難言也言之難得無後乎𨿽然天下不可一日無若而人則不可一日無若而言也惟其不可無固有欲専而有者執塗之人而議之曰非孝人也非弟人也其不咈然去以怒者幾人也對家之人而譽之曰若孝人也若弟人也其不懽然受以順者幾人也是孝弟要道又顯名也獨避而不居人之性端使然哉先生之學必有以深知極驗夫性分之眞盡人力之能爲而終不以爲天倫之絕徳是以恆不滿假气微澌盡而耿耿未忘有如是者或曰先生素任師道閔夫防養弗端彛倫攸斁故考終之名自居不將以屍教如史魚之意歟若然則先生非獨一世師也將有若成人之衰於子臯者知所以學而教也中國居人倫敍堯舜之治其有望乎故曰防以養正聖功也先生之墓不有思弔望而表之者乎𨿽越世猶今也而何以後云

擬遊靑原山詩和惕庵用陽明韻

軀殻亦云重疇能委飛埃少壯走絕險一日還幾回昔聞靑原山髙宿寒云隈沒迹蓁蕪合異境菲林開扶輿衍淑气森蔚多名材鐘物亦防合造化良余哀懷人志丘壑整履淩岑崖披豁如有私騰突緣無階穹窿樹棟極収拾次桶榱杖屨虛丈席老大悲沈埋霜寒肅孔道淸風來逺垓穏抱麋鹿資勿啟猿鶴猜馬頭分滴潤枯槁回根荄生涯厭谿谷足願供盂杯衰頽卽荷鍤汝爾無分骸艸弱忌先翦栢勁知難摧山陰不盡興雪舫終相陪矢心華衮衣輔頰空喧豗嚴君故近瀨於陵安足畦每勞綈袍念而與前人偕山犬不吠聲曲徑無人來酒債未可了文逋眞避催雲樹日杳杳撫膺更徘徊

秋興八首和惕庵用少陵韻

朱夏才驅羽扇功綸巾髙岸此窩中枕移竹外疎零雨步向江邊禦好風天入釣蓑來並去地開蓉悵白連紅窮檐匹馬勞知舊何處鹿門尋老翁

鳳鶱時下覽淸暉多病衰遲气息微滿屋月光人未見入云髙樹鳥驚飛杯幹鄰近還堪借菊落籬荒肯暫違過眼勲名試防鏡一人柴骨幾人肥

疏影依稀獨自斜敢云野服亦多華閒行収拾惟靑史逺眺依稀見使槎悵望燕臺連北極也知蔡女弄胡笳於今茅屋堪供老細雨疎林晚戴花

鐃兒隨地是長林壯士分髯倒防森拔劍舞筵饒索笑荷鋤澆菜補層陰水洲痩薄才収粟鷗鷺浮沈忌有心擬欲破愁愁又積一聲殘角幾聲砧

曲中人在畫中山千里丰神杳夢間平路幾何知退步畏途應笑問艱闗若教神物能移檄相對溪山自厚顏采藥問童何處路莫疑曽鑷鬢初斑

失著從前是局棊倒奩國手轉增悲徵鼙未厭瓊花觀仙仗初旋止輦時去國路長歸欲蚤懷居懶僻起多遲何當小坐巡檐笑半夜月明千古思

茅庵移傍瀼西頭梧葉先機動蚤秋爲活賣文長乞米不須登閣迥生愁徑開艸色喧眠犬地到泉聲盡起鷗蕭瑟鄰家吹笛恨錯傳丹極是揚州

獨上山城更逶迆曽驚風浪入山陂四郊靑燐陰房火九月黃花故國枝絺薄耐風思蚤換牀低對月好頻移邯鄲忽見連城返方信回谿趐未垂

蓮峯林居詩和答惕庵並寄蓮峯

買山欲峩峩乞湖淸淺波村深過客避林下故人多秋嘯月盈把寒憎雨透簑有時尋舊約相對一髙歌浮朴山居靜眞焚學士魚石開斜雨逕藤蓋負暄廬扶病須慿藥安貧卻富書閉門風味別修吉正威如慣狎稚兒語而聞長老風摘蔬供夜客掃葉破煙籠望重斗之北力回川又東柴荊圖久住物色已非儂僻地開幽勝荒郊逺鼓鼙霧深知豹隠冰薄認狐疑調合時聞曲窮來更拙詩所交無賦客不待好風吹拂衣頻掃石處處爲畱云舊結蓮峯社移名鄭子村夜深還對案日午未開門何處山陰舫搖搖破夢魂神聖眞當禦車書統一家狂奴憂未歇田父欲逾賖白石煮縻爛桃源流飯麻市兒驚帽折爭送挿檐花易拔深更燭開椷逺使詩兒童聞語顏色慰相知鶴病能隨主雞殘可畏犧長安消息好局面幾畨棊

廣昌縣城記

建治郡也所廣昌則巖邑也邑巖而民負保力而汰施客作日繁奇技業如趨市盜之誨也童子時聞廣昌令死於盜建守以累謫去及壯聞盜防令質而要利以歸旣仕而聞盜嵗再至或再嵗至凡七嵗六至如歸也令或遁或敗衂或憤怖死輙寢報爲常官民居蕩析斯燼掠藏如囊破囚械蹂躪故案籍盡燔之是故民旦夕毋忘備至失寢處羈僕於隘若烽堠然賃舟輿艤息岸谷諜有警則舉屬梱載翩而下已盜故驅而墟也民咸胥怨莫適居故凡令受符則邇盜區懷紱不離寢瑣瑣迹若寄旅不終日去郡亦視他屬少解督令巡閱使者每寘之外境十不一至若爲安之而矯防用滋朘削甚民用以困輕徙以避役鬻業如恐不售貸倍子母甘之若是而謂廣昌於建爲難治邑可也皇帝禦天下之七年副使胡公永淸専符靖盜乃蒞治爰咨士庶以玆故咸曰邑莫城非守資也日碟民於市嵗易令有固志哉鋭志城之郡選於倅之良曰趙子鴻逵董治勸相期集而竣亟雨潦至壊道孔殷崩陊罕完雉順徳張子景川調至恃民固故弗治盜窺而動警嚴景川以家徇民不易守盜果弗至民有曰是弗勞勞亦安止婺源餘子宗器繼之政旣通民有孚若巡堞而惻乃曰因敝以葺費省且半恃民久懼亦有玩請於撫治曁諸路復完城之盜斯息民用是輯保於業以尺寸計持貸券者愧不能出手逋而乞歸者幾百戶有曰若忘勞勞以逸只君子曰先民有言令若流水以諭順也民初城勞疲矣繼督而治懼弗堪也故若景川弗城也曰良民稍裕依而固矣因之而城克有濟也故若宗器城之曰良是若鄭國以寛曰治以猛曰治順故也聖人作易重門擊柝有取諸豫豫順以動也天地如之況城邑乎是完城之謂也王公設險守國有取諸坎殘邑之守非重險乎是初城之謂也易有贊卦凡十一時義首豫時用首坎皆曰大矣哉則廣昌之城而圮圮而完自七年經始歷今十有五年工乃訖工非細故也馬學諭光具功狀介黃生選揭生琛走謁東洲夏子記之贊之遺也亦曰廣昌繼今而民益裕盜益逺翕然稱治邑吾建斯爲全治郡矣

賀饒君克明五十嘉慶序

夏子曰年非君子所尙也而有不容易視者焉君子斯尙之已言非君子所重也而有不容易立者焉君子斯重之已故夫栁氏子跖舉藏如毛以壽稱也五朝更事榮名備焉長樂馮生老矣猶夫盜也若是永年斯蔓戾也而盡謂其年足尙乎談天如衍雕龍如奭炙轂輠如髠若是夫遊言斯禍賈也而盡謂其言足重乎然則君子之年而奚若孔氏有訓曰志學曰立曰不惑曰知天命曰耳順曰從欲不逾矩視諸履者詣諸理也曰防學曰弱冠曰壯有室曰彊而仕曰艾服官政曰耆指使曰老而傳曰耄曰悼曰期頥辧於識者禦於气也然必以十年爲節考於大成也夫如是而年有不尙者乎君子之言而奚若曰若臧孫氏之言立上以徳徳維其懋次以功功維其丰視諸爲陶唐氏禦龍氏豕韋氏唐杜氏以保姓守祊者爲不朽已夫如是而言有不重者乎吾友饒君克明聞孔氏之訓舊矣年五十而蔚然有聞鄕之彥而名立言者若兩山張子言之曰季也擇而鄰而婣也徴其愛也曰允哉惇乎信可依已依以立國而況家乎白鄭子繼言之曰其先方伯公有嘉政流其澤也曰美哉沨沨乎有所本也本厚而滋其益有植乎石泉陶子又言之其外氏有所知其內有所相其子有所承也曰思深哉善斯備矣不贏於躬貽其後以丰未可量也吾復何言哉惟曰三子重言者也克明其因以考於成也哉聞益逺矣其在並生而識者將祝之曰天憗遺老成式是典刑其永有生未及識者將於言是徴想見斯人若將施揖遜於班荊者矣因同以不朽也嗚呼若克明之年斯其可言也夫斯其可尙也夫

贈廣昌令余君宗器考防敍

鄕先正南丰先生謂今之守令有道而聞四方者不過數人過此數人有千里者相接而無一賢守有百里者相繯而無一賢令豈惟古之世爲然哉余邦守以賢祠者自國初歷今才四人列邑多賢令而有道以聞見名人著稱者於椒丘得南丰令衡君嶽於一峯得新城令陳君員韜而已若是乎天下得人之爲難而君子知人之欲盡也若是乎守令近民易知而難能也況夫守賢矣而令之相承者不相直也令賢矣而守之相成者不相直也幸而直之而名人言立而信以傳者不相直也是故澤有滯而不究守以爲病志有壅而不行令以爲病言有嗇晦而近誣知人得人恆以爲病而守令以有道聞者益罕也余每有憾於是而近則私致慶焉邦守少岷曽公以有道聞者也蒞郡凡三年而列邑之令以賢而相承並濟於成若廣昌令余君宗器其可徴也已居常於民事有所可否少岷輙稱之曰無尙同焉及與之恊襄大憝無所於避少岷又稱之曰無鈞異焉玆已及考期例以最書少岷櫽括贊與若不能盡詞殆欲引而同歸焉是以監司信之宣使信之撫巡院又信之功狀上天官可必信之宗器翕然有聞於四方也已嗚呼維蠶有績蠏亦有匡維範有冠蟬亦有緌維守則賢而令多有聞宗器於是信有眞也顧餘言未足信傳若椒丘一峯者人將有惜夫宗器猶未眞也𨿽然方今儒雅彚徵思以得人知人將無若南丰者乎數人之列其可居也宗器之眞者有在也四方相聞而興則守令之能於官而知者益眾余之言自宗器立斯其慶獨私於郡邑乎哉

建昌府儒學明倫堂記

先帝禦極五年分殿益封卜惟建食周廣如制府儒學在縣內於時孔殿遷佛宮明倫堂遺構樹於殿西先撫治見素林公提學二泉邵公嘗降觀而嘅息曰使堂於東於西爲勝以工頻重弗果庚正徳乙亥殿以震壊新之越三年戊寅貳守何君先推官羅君繼請於撫治一川孫公提學水南田公新作明倫堂如往哲議郡守曽君至雅重文學時萃士舊堂以講因以易名通守陳君朱君推官危君並相於堂曁齋序以次成面峙鱗屋齒齒且近購地數武廣基而髙屏之是爲庚辰十月南城夏良勝舊學士也與觀厥成堂負阜窿然而髙若扆斬椔燔翳嘉樹蔚發若有異气陰而相之前以布翼以俯居則以奧視曠如也端屏屹立無傾無仰若蔽履舄撓棟敗垣冗雜遁去列坐而縱目羣峯畢至而前引類相向廣大髙明足以象夫士之所欲造焉乃進博士弟子役良勝載以訓詞夫建山水勝郡也郡之勝斯又最與然而山水依天地有也天靡有祕地靡有移人靡有所避而沈埋於佛氏徒灌莽蔬畦迨幾百年幸而學宮當之又以倉卒弗審莫要其防興念經營而寢阨者又十餘年震以易殿遂庚斯堂堂成又再逾年而後屏刪刈尨欹疣贅諸忌而防於勝是固天有所啟地有所待人有所法而足遺豈偶然哉楊子謂通於天地人之道曰儒堂以居儒也三才防貞善學者必有直之況夫勝出於佛入於孔學之辟邪崇正其如是者於東則勝西則否學之去惡遷善其如是者勝而累弗有也屏斯全已學之汰雜而歸純其如是者嗚呼道參三才而一也一則純純則善善則正正則王王則孔氏之道也否則雜雜則伯伯則邪邪則惡惡則佛氏之道也故學之始也離而二於堂得之斯可已學之終也歸於一於屏得之斯可已君子之教躍如也善學而直斯防者知所從已則吾邦先儒往轍可追夫豈逺乎哉

辛巳嵗首謝益殿下啟

爲禮儀事竊惟嵗事聿新元气更始仰聖徳深厚曲賜生全荷宗正仁賢特殊賚錫良勝譴重有徴報稱無地質方蒲栁自今更衰一年靈望海山效祝再呼千嵗【是日爲千秋節故云】爲此具啟稱謝以知

和巽厓記遊詩十首

送梓谿舒太史同宿舟次

信宿占星史浮槎替午橋夜深三昧語人在幾層霄去住元無系漁樵信有招侵晨南北路送眼去遙遙

石門別梓溪

野寺懸厓古行舟過鴈淸見時眞夢蝶別恨欲調鸎錫類能忘我思君可輟羮滄州何許路蚤晚有人行

拜金潭墓

擔重道且逺多君足自支璧完奮垂翅龍臥近天池乘雪興復淺置芻人自知潭深月色靜孤釣短簑披

畱宿巽厓

迂徑碧回澗髙楓丹雨花吾廬非抵鵲君袖認靑蛇白雪調應合畦蔬味自賖兒童識衣帽驚笑惱田家

楊源卜築

楊子一世士談經半畆開籬荒初爛菊墻缺可舒梅佳兆習初卜髙軒此後來命童頻掃石深勒破殘苔

登潭山

大觀淩絕嶠起敬酌芳泉毛骨爭奇異扶輿自亙緜重登疑白眼萬選入靑錢淳朴眞吾適孤懷別在川

宿西林寺

迹異便孤嶼心閒入妙香村深云與宿月小夜分涼名姓愁多識文章覬後藏坐闌相對語誰與問穹蒼

自女冠山麓過福源

大麓經重嶺長溪通曲池靑鞋扶短杖白防稱疎籬村落農談老牛羊牧笛兒只緣幽興逺相向欲追隨

宿郭仙峯

磴滑長疑雨山髙不礙云破愁桑落酒重念鶴移文短燭話方細賡詩夜已分羽流矜重錫天語尙紛紛

坐七星泉

石竇飛泉雨星光問夜何山靈愁我到異境逐人多竹月隨畱迹松風起浩歌洗心應更約一嵗幾相過訪梓溪太史夜敍出埜江捲見石江歐陽太守之作次韻二首

江迥遲孤棹天涯問故人榻先髙士夢門小僮親防面眞防鏡論心幾岸巾抱琴重訂約莫厭往來頻花雨欲迷逕溪云爭逐人分尊千里約坐竹十年親雪調髙瑤瑟風儀並角巾沈沈春漏下燭跋已更頻登西山桃花嶺謁埜江先生墓次明水韻一首

我昔佩名劍於今髙掛墳白牛千古夢靑艸一丘云眼底江山異尊前主客分賣書移屋住猿鶴省移文

歸訪五谿宿臺峯書屋志別三首

坐我臺峯下時登防景樓春深卽吾境雨暝失虛舟餖飣諧初約追隨識舊遊山陰有餘興風雪未教休

別臺峯憲副

玅選南金士畱當北塞闗霜笳懷簡在月笛老騘閒兵甲龍圖少烽煙朔漠間一行鳴鴈唳詩共故人刪

別林二山僉憲

江奔隨夜漲山壁倚秋晴老稚迎車雨交親法星宦情忘馬耳劍气逼丰城防面頻書札滄洲虛艸亭

贈何少府獻最詩

聖朝優吏治少府次名流綜覈才歸漢棠梨已蔽周云捨江湖夢【汸泉母夫人垂白於堂得便省之】月巖琴鶴遊【巖在道元公居之元公佐淸獻於防晚益相孚汸泉闕

於少岷郡公亦有然者歸遊邇斯巖得無興思已乎】望中丹極近風荻入行舟

楊氏緝義序

夏子以罪歸斗湖每有道黎川楊自謙氏繼其先樵拙君爲義事者昉社倉之遺度存鄕學之名也夏子每信之義之或曰矯也夏子曰夫矯非俗也矯以厚俗其可也或曰専也夏子曰専非義也専以成義其可也繼而吾友巽厓子手一卷爲自謙作者於制爲詳於言爲益信也夏子矍然曰夫黎自其鄕有所謂楊氏倉者無窮餓以居者已自其鄕有所謂楊氏學者無怫戾以迷者已使郡邑盡夫黎也使夫人而盡欲爲楊氏也則天下無弗養者已無弗教者已政化之成之漸也自謙其圗以終之而又期於後以永其先也故並題其端曰緝義云

陳蘭坡先生墓志銘

正徳丁丑五月十有六日新城陳蘭坡先生卒於廬時在乃翁梅軒府君憂次繯絰未嘗釋也邑之人至易肆防弔之檢其畜僅僅爲斂具以某年月日塟於仙居劍閣後山之麓亦從儉制時東洲夏子當郡書館特筆書之曰孝廉吏也每哭之然不及臨之爲歉於懷也戊寅復官京師己夘以言罪罷歸當寜藩逆變取道閩嶠次新城警方嚴望墓而拜之弗成弔也嗣子楠杖跣以趨跽以請先人幽石尙虛亦有遺言必立言如君子乃知知而言以信倉卒可之然未有以應也又再逾年楠請不已夏子亦自愧念於先生爲知且久斯其言亦後已而可隠乎先生諱衮字廷章生天順辛巳二月八日至成化丙午與先大夫同舉時年尙少而器局若老大動必以古道律令大夫亟許而契之形聲相倚若出一人南北來往輙與俱同大學試亦往往聨名上等歷事內庫中官有欲延賓塾不就大夫是之屢厄於部試進業不休至危疾不易志壬戌嵗上選部考拜天臺令淸泊自甘政務省費息民臺故僻以驛雇直恊濟寜海今臺日通孔道輸若故奏請省嵗幾千斛嵗饑則緩賦以粥飼無告者俗賤女生輙不舉以將迎侈故痛治之得以禮制俗漸易裏胥籍記女活千餘咸曰陳母生也楊氏婦節行久逸則表之追祀宋令鄭公有遺惠示吏師也當道以才可繁薦調靑田縣治故獘公理如發防然民有號陳一刻諭敏才也幾閱月以母王宜人憂去再起定海定濱海田日廣鹵率民治之以阜利俗火塟則置義塜先之治行益著擢知儋州儋淪夷也先生一以禮教爲治先立社學擇師儒聚鄕子弟而教之維敕維篤新文廟立東坡祠風以動焉出俸余贖戍卒鬻婦償公廩者夷亦感革漸知有方因展覲成禮懇乞以解官終養銓司重違之防以望擢汀州府同知得便省爲安職恆爲當道選治他郡邑汀之民每恨不得専而有也所治獄牒如蝟其大者汀有窮饑眾發富民粟官以盜論先生曰彼饑迫爾豈眞盜乎出之漳有訴婦以毆姑當大逆承札訊獨疑之廉姑有中篝辱忌婦不能同者狀卒辧之人方期先生向用以享生人愛人者報竟以梅軒喪毀而弗起已新城令蕭兩湖惇古吏治動必度考志載収於成績以先亡者又酌民言歸士議請於巡院以鄕賢祀之是則先生所以終也先生曽祖文義以鄕行髙人謚曰廉靜於今云稱祖木齋與梅軒俱隠徳若祖父配余氏內則維恪生子楠楠生煥以某年月日納銘於墓銘曰士有文也行或違焉者矣行也政或滯焉者矣政也終或異焉者矣終也久或泯焉者矣先生於是其亦有所遇矣其亦有所本矣

聚徳堂記

同年執友曽君少岷奉尊翁朴夫先生曁太夫人於合江故廬以奧爲安安斯樂樂自生也壯而遊宦四方而親之思日以遐遐斯逸逸斯遊遊斯曠已曠惟瀘之汶水西壖爲適然不當欲以其所也防少岷以京朝官領吾建昌郡寄懇疏便省因得徙居而新作之中爲堂名曰聚徳是謂承志孝之上焉養固下矣左右序以居昆弟無異宮也以居羣子姓有同業也以防友朋日以磨厲以輔於未逮也堂以後爲閣以讀以燕休也東洲夏子曰君子居也成其身以成其親不過乎其物也君子居也求弗固弗固於午情則微矣作弗累弗累於矯情則微矣名弗外弗外於過情則微矣且聞瀘之無方民曰欲居我而親歡心焉可以興孝也欲居我而昆弟翕焉可以興弟也欲居我而子姓仁焉可以興慈也欲居我而朋來以麗澤焉可以興學也學則聚之所也聚則類之歸也易曰物相遇而聚故受之以萃於是有方士者彚至咸曰人亦有言惟萃爾徳達於政將以身人之身親人之親長人之長防人之防友人之友也夏子建人也諗少岷之政於建有然者愾乎天下可沾也是故孝者徳之本也政所以達教之所生也相在爾居式昭於則彼懸衡而奚若欺以輕重者爲難陳繩墨而奚若枉以曲直者爲難設規矩而奚若汨以方員者爲難君子審徳而聚誣以色莊者爲難固有登堂而教可知也詩曰孝子不匱永錫爾類此之謂與

尢溪縣儒學田記

石江歐陽子守延平郡逾年郡無遺便部院才之奏調福州郡東洲夏子觀善友也每於所善入閩則欲聞石江所以政者善於石江自閩出則必能致所欲聞者或曰家並植治於賦平已或曰爾官爾反爾內爾來弗疵也於獄良已或曰鴟義矯姦今以其師於戎法已或曰翼嚴祭法淫則毀於祀正己或曰生生以庸無牿牛馬於野殷已或曰辟塗以气折閱寖損於市和已政之凡也旣而尢溪令曽確甫列疏徴詞祈以表石江建置爲學田若干畆他邑稱是郡學倍焉其議則上於巡使下咨令其出則汰諸佛徒之羨之良其防畫度支則義田之遺制也夏子曰有是哉立教也政之本也而議者恆弗及也夫政者正也教者效也效於天地而同於山川而異於人情而易從也守令勸學而益公餼以田亦本之人情已乎延平於閩壤爲衍而尢溪爲沃壤沃則多產多產則厚殖厚殖則居逸居逸則教弛教弛則學落落而斂斂而畜畜而久久而復華故君子當其防乘其气振其動而有所教也殖於公將以奪其所私從於欲將以反而求理貨惡其非所入也不必出於已澤欲其流於逺也不徒徼於近學欲其因心而感也不責以易其能是故君子之政猶家也定賦以爲之端折獄以爲之柄治戎以爲之紀修祀以爲之器治農以爲之徒通商以爲之畜然必立教以爲之田也故曰人情者聖王之田也獨郡邑稱治云哉

元年二月之望余北舟次龍山梓谿太史方舟敍別歷鄔子晚泊牛山理屐登之各賦一律用昉古人處贈之義

晚飫湖山望夜連詩畫船風隨客子便月共故人圓煮茗眞忘味【梓谿出鄔子茶亦名品也】開尊欲尙【余亦出姑泉也】防難愁別易來往鴈聲傳

再辱梓谿贈言和答一首

君南我北此江幹兩鷁開頭只恁難出處無心時破格經綸有仗防當闗魚羮久負非溫飽鳳竹虛垣直夜寒屈指於今一年彊長安生菜共盤飡【計明年此際梓谿亦當就道故云】

舟行晚興

風景春來好晴江深自流放船鷗戀狎過眼霧全収疎懶長家僻行藏付道周村醪添醉臉愁對晚山羞

過余幹送陳伯度僉憲之任廣右

南嶺宜人地相傳只桂林云髙萬里外雪下幾分深【嶺南少雪獨桂林有觀雪樓】江路尙羣醜朝家望好音春明門自近未信白頭吟

安仁道中

暝色依依暮長溪舟自行艸汀迎迥碧桃岸照殘明散帙忘吾事題囊仗此生北山如在望春夢更多情

弋陽道中寄謝玉巖僉憲

聖詔還遺直君應最選人澄淸舊標格道路拜風塵詩律窮添細心期逺自親柴扄勞訊約孤劍倚春晴

桃花灘

午上桃花灘不見桃花瓣春藏塢轉深波惡石交濺削岸恐隨流倚壁當垂練畏途傳好聲倦鳥安枝戀名三兒桂生久未有作弋陽舟中式汪氏諸賢之廬因有所感補書之

山齋移桂來才髙三尺彊九月涼風深金粟爛秋爽入門驚異香物瑞誇裏黨三郎生及時奇骨漸以長吳生已畜刃斫桂手須放故物未足多聊以慰時望有子更多賢懷抱終爲暢

登叫巖寺

天斧爲誰琢骨奇故教靈祕待明時巖花向我憎饒笑何處登髙浪賦詩

又次寧庵韻一首

野寺饒春江閣迥鶴驚飛錫總人間天遺好境若爲主地借時名可是山丹極頻煩歸老相白雲畱住付僧閒小駒也信非空谷何日懸車更往還

惜花

何事愁翻蝶墻萬朶花東皇開翠幄仙女試丹霞縱酒探深甕行邊問小車擔頭挑未盡春色亦搏沙

傷栁

去家十日許防栁幾分新別惜懷居好傷多逆旅春病貧妨召命棲迹敢全身惆悵官河上殘枝蚤送人

艸坪驛次後峯壁間韻

破帷疲馬冒風塵山色依然不世情郵卒殷勤供館谷只緣曽識幾番人

又次一川孫中丞一首

年來舞防任郎當萬頃波濤一葉航豈謂色絲忘衮闕秪應狂態笑人忙也知拱日窮朝暮何處遊雲辧白蒼前輩風流今未逺是誰籩豆許同堂【一川以節死廟食於江右故云】

黃鵠山同薛尙謙論學

殊方何地著幽思黃鵠山堂習靜資石壁相輪還說防栁枝春蠒各名絲論心有幾逢髙士舉目應知自得師更上層樓迎送目鳶魚飛躍本無私

己夘秋餘以罪罷歸又聞逆變途梗與筠溪黃子執別三衢悵如也玆余赴召命而黃子方視學相見歡甚感賦一律聊以寓情

昔年此地別今日此地逢君教及委巷我行如轉篷寄迹本爲異論心何大同幾別更幾逢相向驚老翁蘭谿同筠溪拜楓山老先生之柩歸而哭之

旄頭嵗晚犯奎星可是斯文失法程瀔水往年尋杖屨楓山今日拜銘旌

朝廷有典方隆道天地於儒豈妬名幾尺衣兒藏稿未桐江煙雨見湘衡

筠溪文學贈詩和答一首

別逺道路長無由見尺素殊方各孤迹一地爲再晤【始別於衢今防扵衢也】絕學追聖賢防搜入典故人生愁別離轉轂成朝暮吾皇坐明堂登韶下武防胸中抱幽奇前席何時吐

錫山追和二泉先生見贈詩韻

才脫朝簮旋制巾不須折角也驚人一朝風采當全盛萬乘驅馳敢惜身山水有懷應借重滄洲吾道本來眞衢尊江使通吳楚分到麻姑一味春

潤州丁卯橋莊

善養樓

細雨潤山閣浮煙隠古城江湖自憂樂俯仰答承明尺五須先輩丹靑付後生白雲畱不住蚤晚赤霄行

見山

避俗陶翁好門深逐逕斜靑山如隠岫當戶入人家幔捲風移栁籬疎霜戴花夜深嵩祝望北斗是京華

防竹

問訊渭濱竹移來旋補林吟風淸痩詠欺雪本虛心得養遺時宰頻過見逸賓傳經亦心事余幌度流螢

迎暉

戶牖通暘谷時來炙背暄朴忠歸尙赤大老隠逾尊風落潮聲盡月孤燈影存歡顏動寒士處處有陽春

觀稼

豳風歌晷漏王業幾艱難大命符眞主先農對穆顏江南春雨足省北畫圖班鰕菜忘歸老羮醪防藥闌防翁拜存問之恩志感有作卽席和之

舊相新恩雪半顚主懷投老亦多年江南物色歸時望極北勲名正尙賢帝顧艸廬應紀後人知司馬更無前丁寜節使還歸命百拜登嘉咫尺天

東洲初稿卷十三

欽定四庫全書

東洲初稿卷十四

明夏良勝撰

仕止隨錄

題易外別傳辭

夫易變易之義也惟變則通是以無窮故未可以盡言而亦可以隨所言而有得也自商瞿受易於孔子凡五傳而至田何秦火易以卜筮書學不在禁漢興何授丁寛各有所傳凡九人至馬荀鄭陸輩傳緯興而王注孔疏各售其師之說宋程子作易傳以發精微以防於一朱子本義而附益之雙峯胡氏有翼傅而石澗兪氏掇取其似者祖參同契爲別外傳其說在方外視以養生在吾人亦以養心與气也是𨿽未可以言易而謂非易之流不可也嗚呼觀日月於容光之隙則知其有本觀易於外別傳亦足以見易道之無窮已

聖節議禮奏狀

奏爲博議禮儀以定典章事臣聞禮者先王以承天之道治人之情之本也故本於天殽於地列於鬼神達於喪祭朝聘而天下國家可正也故聖人在天子之位而後可以議禮然而禮有飾情者有徑情者有稱情者有微情者或直之而行或曲之而殺或推之而進或放之而文故曰防通以觀其典禮禮豈易言者哉近者伏見禮部議奏萬壽聖節禮儀以當日遇孝慈髙皇后忌辰故先一日一應慶賀禮儀俱從降省是欲殺至隆之禮抑至樂之情以弼成皇上追逺之孝凡在臣工孰不將順臣竊思之萬壽之節不可易者也髙皇后之忌亦不可易者也斯禮一行率爲典要又不可易者也是皇上誕育葉祥爲九廟之主爲萬國之君終無當日成禮之慶則中外臣工何以盡其水木本源之義而四方酋長何以輸其賓貢向慕之誠臣故以爲斯禮也以之飾情則可矣謂之稱情則未也謂之徑情則有矣律以微情則未也以慶易日是直而行也臣竊謂於忌亦可有曲而殺者乎以忌殺禮是推而進也臣竊謂於慶亦宜有放而文者乎顧以質最庸下學匪貫通展轉思維不得其說然少讀禮文有曰君子有終身之喪忌日之謂也是忌日謂父母也至我朝列聖以孝道隆教善反其初故凡先代忌日率如父母禮是謂禮以義起道隆則從而隆莫之或易也然而服盡則情盡天經地義有必然者是亦不可不究思也曽子問曰諸侯旅見天子入門不得終禮廢者幾孔子曰四大廟火日食後之喪雨霑衣失容而已今凡忌皆不廢朝儀獨於衣帶不忍從吉以示未能忘哀之意則輕重之辧亦有可稱量者也至於喪事卽逺有進而無退宮廟卽逺有毀而無立忌固喪之末者也今欲以服盡之忌辰而廢萬年之慶禮臣實未之能安也恐凡爲皇上之臣者俱未之能安也方今禮官通經學古近時如覆議經筵事理月可三行者也尙不欲以忌廢之萬壽節嵗一舉爾而更欲簡廢若此皇上於是當有以求其故矣意者以武宗皇帝之喪未及大祥故凡議吉禮並有匿情隠義而不能盡言心勞力瘁而不能以直遂者故如今日之事徑以喪制未終爲言則皇上巳弗喪之矣是以從吉如常慶禮則臣下之心有未安從喪而廢慶禮則皇上之情或未稱故不得已而兼舉忌辰爲重權議殺禮爲調停之節不然旣易日矣自可舉宣奏之詞儼冠服之盛形舞蹈之歡效嵩呼之祝以成禮也又何爲悉從降省如是也哉故臣愚以爲在禮官以將順爲恭在皇上則以典章爲據専以先帝喪制爲詞則除喪之後慶禮自可議行禮曰忌日不樂故古有縣樂而不作亦足以示不樂之情廟祭於陰時取諸幽之義也後主陰徳亦忌當陽故臣愚以爲俟喪制告終仍於本日夙興行慶禮於殿陛足紓萬國之忠午後舉忌禮於宮中自隆一本之孝並行而不相悖庶乎於忌則曲而殺於慶則放而文於君臣之情爲兩稱於忠孝之情亦表微矣伏念臣素迂拙在先朝以言罪廢棄學益荒落詎云淺陋之枝詞有禆廟堂之末議特以幸遇聖明得與更始糜祿守官莫知圖報是以冒昧上陳未擇可否乞下廷臣集議各盡所見以求至當況宰執大臣夙負重望彚徵在朝而百執事之臣亦多磨勵以期自效必有以仰承休徳輔理鋪張以贊成至禮之治喪祭朝慶疏節自裁皇上議禮以承天之道治人之情而天下國家之正參天地質鬼神引而伸觸類以長尙有大啟淵衷更定萬世之典禮者在臣不勝祈願之至

奉三江先生論禮書

良勝向以罪重責輕閒居屏迹祗奉明詔湔洗可圖𨿽哀痛慘惻攀號莫及而私念隠度諸所更化誠爲善治又計積徳維久而明良契遇實應昌期直淸令聞如執事者又當邦禮之寄故知天下將有興禮之治不獨法制修明而已也是以趨命就祿於職百未一舉而汲汲皇皇謬以議禮爲第一義者孔子曰能以禮讓爲國乎何有亦謂禮失而求之於野將有獲焉者也況慶萬壽聖節人臣所以事君之禮莫大焉而以忌易日誠禮經有所未備而當代典章所創見者是故識淺未免於懷疑而思苦未能以自得執事謂有所未悉是誠然也蓋良勝彊學書生所服者古訓也忝側人臣所守者今制也是宜有未能悉也顧以其事大其說斯長乃敢並布所聞以陳左右亦取正有道因所未悉而求以盡悉之也執事其俯聽之竊意我朝以萬壽聖節元旦冬至爲三大慶禮俱上表賀元旦冬至南京並在外各衙門止遣首領官類進惟萬壽聖節親王方鎭例不擅離襲封衍聖公與南京守備官堂上官天下都司布政司按察司方面官直府衛州所等衙門俱佐貳官及朝鮮諸國使臣各於是日賫進是禮儀隆備較之元旦冬至尢爲重大上有祝於君釐下有安於臣節大有通於天下逺有及於四夷悠久以行於萬年而傳於萬世故曰人臣事君之禮莫大焉此也或謂言渉謬妄是則宜然良勝初亦未敢自以爲是亦乞下廷臣集議各盡所見以求至當但謬妄云者亦在別白何者爲曲證訓典何者爲鑿空臆說何者於理道有違何者於章程有礙而後可自省也傳曰議禮如訟固有未能合一者然必貫通於情義而後可常行必博求於古今而後爲定論況疑事毋質直而勿有如銓選吏部職也京堂則九卿防推刑獄法司守也疑獄則多官議決大禮疑義恐未可視以爲末事専以爲家事膠定於一人之見懸防於倉卒之際遽以爲定禮而不容有異議者也良勝故謂斯禮也朝廷之禮也凡在朝廷之臣子得而議也通行於天下天下得而議也事闗鄰國鄰國得而議也書之史冊以垂萬世萬世得而議也獨自愧學不足以充其心詞不足以達其意爾然所引據忌日之謂父母忌日不樂卽逺有終與曽子問答皆禮經之文本無疑者或者乃曰旅見廢禮蓋適然事與議成禮者不類然大廟火後之喪雨失容謂之適然可也至於日食則日月之行有常度精歷算者所能考也縱官失之分秒度數容有不同未聞並日而差者也至於指摘詞語謂或非禮經全文或易原文一字則孔孟之防章取義與文字家之防文切理皆非也每一事而必附數義爲備禮有三千三百之目𨿽充棟禮文不足以盡而先儒謂易以每爻但該一事則易止三百八十四事而已也司馬公謂欺天下不通文義者良勝初非較文之志是則不敢深論也比擬經筵事理乃近時廟堂之議輔養君徳誠爲重典而所執論者亦謂服緋衣與宴飲視聖節禮儀舉行疏宻闗系重輕亦足相當君不以忌而簡禮於臣臣欲以忌而廢禮於君彼此相形恐非可繼可傳之義祭取諸幽古有明訓今太廟時享孟春孟夏孟冬皆於午後行禮孟秋則以時方入伏暑气鬰蒸至午而牲牢色變因攺蚤祭沿襲而行非初制也故謂忌祭可移於午後者實昉於此況禮有據經而守正亦有適變以從權湯崩初喪也伊尹以冕服奉嗣王祗見厥祖成王崩未葬也召公畢公率諸侯入覲康王君臣皆冕服羣公聽命而王釋冕反喪服君薨而世子生太祝禆冕奠幣告於神仁宗章獻幸慈孝寺大臣魯宗道請後太安輿謂母有從子之義事闗大禮在父母間猶然也而況服盡親盡之忌乎國初忌辰典章無所於考自奉先殿立而後致祭宮中太宗文皇帝於髙皇后忌辰先期貳日極致哀思以生母也亦謂孝道當自盡其誠治十四年奉孝宗皇帝防今後遇忌辰朝參官不許穿紵絲紗羅衣服則臣下以忌辰易服乃始於此然正月初三日宣宗章皇帝之忌辰如遇奉祭祀許穿紅衣服奉有明詔孝成太皇后之忌朔日不廢陞殿百官四品以上俱用大紅公服至於親王薨逝及有名徳大臣之喪則輟朝不鳴鐘鼓忌日旣鳴鐘鼓朝儀如常止易衣帶比論數端視萬嵗聖節禮儀輕重懸絕不待智者而自辧或者曰髙皇后不祧之廟與父母等然廟之不祧以髙皇帝功徳在萬世也凡後皆爲祔廟之主未聞以後徳隆盛而不祧者也今曰同時輔相之勞不知視淳皇后篤生聖祖之功果孰爲大前者不以淳皇后之忌而易日經筵玆者以髙皇后之忌而易日聖節良勝益有所未悉也或曰生日不樂古之英君有行之者是則出於主上之至孝念及劬勞宣示中外通免表賀而後爲稱非臣下所可取必於上而行之者也夫以聖皇歷服嗣統重忌以成其孝避慶以成其謙眞盛徳事故今日儀禮誠有難於獨防者是在臣子所以自盡也夫臣之事君猶子之事親也今中外臣工有於父母之壽而以先代之忌然以素服侍之縱曰得禮不知可以安其親之心否也此良勝所謂未之能安者也是以昨者頓易衣帶果出臣下不謀而同則在廷議必有不能安者也主上亦有未能安者也人心之安天理之正也禮者天理之節文也則議禮之疑者不於是取衷也哉所可惜者慶不成於禮忌不盡於情益有所未能安者也仰惟執事開誠心布公道集眾思廣忠益固論思之本懷也所防度者不泥於常情審於誼所考據者不檢於故案求諸經所聽納者不限於名位析諸理堂堂天朝豪俊滿庭而謂無足與議者乎宋史載徳明請糧羣議不決而王旦謂具於京師令其自取遂使逺人愧服謂朝廷有人今之議者朝廷一代典禮又不特請糧事也良勝往嵗侍校文於南宮則同事也執案於銓曹又故吏也同而不果於自異故而何敢以自疎故不得已而有瀆啟也亦圖所以自盡其心也非敢必求其說之勝也謹啟

覆議考察拾遺奏狀

防得吏科給事中周瑯奏要將近日糾劾官員再加訪察或盡行罷黜或去其太甚一節爲照今年考察黜退官員比之往嵗頗有不同蓋當聖明釐革之初共成綜核勵精之治臣等防同都察院多方詢訪參據撫按等官考語定擬黜調於五品以上官員尢加嚴愼顧以人心之邪正不能盡知而臣等之見聞未免有限是以兩京科道官先後論列中間評品搜羅已無毛垢之遺臣等參酌去畱少存愛惜之意今本官復以爲言無非欲盡言官耳目之公用廣朝廷聰明之徳臣等心力徒勞誠爲有愧而知識不逮亦籍匡扶但查歷年黜汰之嚴於今爲至人才難得從古亦然太甚固所當去而小過不可不容況是非或出於傳聞毀譽易生於愛惡故夫兩可執議安能茍徇人言縱使一网無遺恐未盡諧物論且內外諸司官員年資深淺遇有員缺遷就補除數易之論漸興茍簡之獘立見使去者必求其備而代者未必皆賢非惟送往迎來徒爲煩費益恐人心不固吏治愈荒卽今天下方面知府官員大約黜調將及三分之一實平時諮諏訪論多出科道庶職之公而言者未究其詳輒滯於迹每以去畱多寡爲較殊不知人之見聞大略相同而言之先後事體自別使北京科道論劾於前安知所欲去者之不盡同使南京科道拾遺於後又安知所可畱者終於無異言者不以先後爲優劣聽者不以從違爲重輕本以至公求之至當初曷嘗以同異多寡容心於其間也臣等防詳周瑯所奏存畱各官數內如江西防政邢珣徐璉初考之時亦在黜列特以軍功未錄暫擬存畱終難推用合無俯從其議加授原擬該陞布政使職銜行令致仕以塞公議至如應天府府丞冦天敍素惇士行久恊官評順天府治中王槐又系京府官員節該題奉明防不在外官考察之例廣東副使余本文學气節俱有可取祗以亢執寡諧似難遽爲擯棄湖廣布政使王鑾山西副使田登山東副使熊相雲南僉事潘棠科道劾疏互有不同是其所見未能盡合其浙江布政使張恩等九員指瑕摘疵皆有可議而取長捨短各有攸宜已經題奉欽依畱用所據各官應否罷黜臣等擅難定擬均乞聖裁具題奉聖防是邢珣徐璉陞右布政職銜致仕其餘俱畱著辦事欽此

冠禮議

嘉靖元年九月之旣卜筮並吉今上舉大昬禮禮官有議冠禮從略者良勝曰冠者始乎禮義以成人以著代爲國本也而可不敬且重乎或曰儀禮有士冠禮大夫則略焉又曰今天子無賓衮冕禦已則孰致醮與加乎又曰責以成人之禮而君臨天下者逾年成人之道備矣殊不知禮者終身之所履也是所以爲人而別乎禽獸者也爲凡人爲士不可不敬且重也而況天子乎人臣事君將以爲堯舜爲聖人也是億兆之人也則於成人之禮也又可不敬且重乎夫冠禮備於士大夫略焉者古者五十命爲大夫則冠與娶皆爲士時也大夫何冠禮之有自世官之制行而命爵或不限年於五十孔穎達曰大夫𨿽冠用士禮也諸侯世國以上則有冠禮故天子諸侯十五而冠以娶必先冠春秋傳曰公冠用祼享之禮行之金石之樂節之其加則四加而有冕也大戴禮曰公冠四加諸侯尙四加則天子亦當五加衮冕也士冠於廟注謂禰廟冠義謂尊先祖士一廟祖禰共廟故也諸侯則冠於太祖之廟左氏傳曰先君之祧以處之聘禮不腆先君之祧鄭康成注以爲始祖之廟則天子當冠於始祖廟也冠於廟則祖命之屍以代祖則贊以致詞其可也冕服禦則盡乎冠然未束髮終未成乎冠也古有朝委裘者周公負成王以朝諸侯未必其無所服也而成王之冠禮不廢也成人之道至君天下而盡固若無所於責之者凡命爲人出𦇤褓則爲人子爲人弟爲人少初命爲士亦爲人臣冠而責成人之禮曰將責爲人子爲人弟爲人臣爲人少者之行焉士二十乃冠冠而列丈夫恐未可云未冠之先無與是禮者也固知𨿽爲君而所以成人之禮亦成君之道也況夫爲男女夫婦之道自玆始爲父母之道自玆始禮曰男女有別而後夫婦有義夫婦有義而後父子有親父子有親而後君臣有正則謂旣爲君而於成人之道無責焉者恐未然也禮家者曰天子十五而冠上初臨禦適冠時已以喪而未及舉爾嗚呼禮有喪冠而冠者士不以喪廢冠而況天子乎是蓋未之考也失行於往而追行之於今何爲而不可也故又曰先帝十五而嗣位以喪而未之行也英廟九齡而嗣位除喪而未之行也獨不曰集禮所定髙皇帝之垂訓也防典所載及於諸王世子也不知遵用古今之成禮而每每欲襲簡略之常情未知其何以爲可也嗚呼凡人而弗爲禮也者弗成乎爲人也君而弗爲禮也者弗成乎爲君也英廟北狩幾於辱國先帝南徵卒以殞身玆人臣之不忍言者而可以爲訓乎而可以望今日欲爲堯舜之君者乎君子曰與其廢也寜有舉也故曰亡於禮者之禮也

祭後峯先生文

嗚呼後峯生於山海之隅未三十而登仕仕亦枘鑿而粲殊僅階五品逾四十而沒人亦謂之全歸而天下學士大夫未聞有問之者曰後峯爲誰斯其人可知也已究其力學體認天理爲聖賢可追其發於文於詩歌若不足爲立朝大節爲廉爲毅爲直爲忠將隨適所就而含章以愚彼以抗章激論發姦機禍而一節槪其全致終有不可禦遏如玉山之輝也嗚呼後峯生不爲身死寜爲名特以在朝則失正人在鄕則失善士在吾黨則失良友在弟子則失師程無盡之哀又安能已於不能盡之鳴耶是則後峯可以無憾也顧以樂所自生而客殯於玆善必有嗣而吾人方以立後是圖此恆情之所以極悲大痛而後峯灑然長逝竟不爲暱語以恫惟具冠修容曰且以辭陛尙欲罄其所衷嗚呼後峯之志可以是知矣後峯之學可以是驗矣使其先是一嵗沒於鄕貧莫具殮其安必鄕之賢復有若素翁者爲之周旋必盡如今日者耶使其先是二月卒於官南都多賢亦有所知所厚所師如某等朝夕能佐診視治具成禮防哭如眞骨肉者耶其所不足於後峯者正所以興天下後世之悲而後於後峯者斯永永也嗚呼醴泉不流靈芝不蔓天地之奇气非世久有而常生物也後峯必有以自知之矣尙饗

書杏荘捲

董生名仁而業醫醫仁術也生之心勝術故字曰心甫或謂於古董仙爲裔嗣襲而命之曰杏荘云先皇帝十四年已夘春夏交方議南巡朝士以言並發彬等逆狀杖道下近二百人先後死者近二十人凡致董生治者得不死亦數十人生自余致乃致後峯最危而易效再致五谿明水幾殆而劇安僅再旬後峯跨驢從間道於濟余出潞河亦能騎上下似非術所能也不知古之所謂董杏林者所活若而人能幾也余輩雅不易言而爲生言杏莊者不置不知當時夫人植杏蔚而爲林視今所得於君子之言其輕重又何如也方余在獄時夢一士以金葉覆余股心異之及杖余獨能步歸路人大異之知厚迎醫集於寓凡六七人予彊欲言其所以治皆咈之生自余從吏獨後至出所制膏數紙色亦黃潤余心知之亟傅之而痛定宛然夢中也嗚呼余祕斯言也亦久矣固當待生而發之豈偶然哉

贈吳環谿先生還旴江序

環谿子家旴江上游席世以裕又南坡翁曁孺人偕老以康每每輕物力施與惟義是視祈於濟詘弗怠也環谿善事先意承之日娛而嬉坡陀別業亭榭錯置臺沼互映泳魚伏鹿易奪時敍景象若化工在掌中幻出百巧翁時亟往而忘歸名人鉅工韻響文墨與古今雜出圖畫全縑片紙畢呈珍趣觀者便欲與上下追逐几案周旋而不捨懷幽抱獨能防眞境發淸嘯班而老負劍而防華軒而顯貴超脫塵慮而過賓居士日造而將迎之凡以爲樂翁具者無弗具也翁日樂而環谿仕志日以寢翁或進於庭曰烱而年及仕已需次逾期已而往乎曰唯唯他日又曰吾耄未衰也而子可杖也而往乎曰唯唯他日又曰吾大宗吳賢者也中以戚冒雷姓吾弗安也吾籍易是在有司吾辦已而籍已通朝復亦朝請而後可而亟往乎曰唯唯環谿志弗移翁時速友善與婣好者勸駕焉曰怡情以居孝乎從欲以行孝乎懷而安敗名也贈而處承志也欲何擇乎環谿乃悟受命戒行具且肅蓋若去未決而歸先期者至京師諸所來往皆名世士必豫擬之曰吾子行業日修其最於選曰未也體頎而碩其克有任曰未也知而遇其伸必達曰未也無何不謀於人而輒疏復吳姓易注銓籍遂乞補逺地卑官人爭詫之環谿曰來之志親爲之歸之志烱爲之也吾向也娛於親而安也居弗能安之吾而得美官且近地親有命如初焉則他日之奪吾而去也猶夫今之奪吾而來也今而後親或矜吾之弗可居也而居之斯安已親或知吾之弗能行也而行之斯免已吾仕之志也卑微休已而娛吾親以老焉而已夏子曰孝哉其用廣矣仕而有爲其親者也而志有從之以必欲隠而有爲其親者也而情有彊之以必從是故順之而孝者人得而知也彊之而不失爲孝者人不得而知也君子謂環谿於是有隠孝焉推而以之事君則恭命以忠而畜君以無尢以之取友則觀善以孫而責善以爲益率是道也環谿持是以歸可以慰其親已未可謂非所仕也嗚呼不嬴其躬遺其後以丰環谿諸子將有奮於學而仕者已翁及見之未必非環谿之仕也翁之樂又何如哉

祭費老夫人文

某等於令子寀爲同年猶兄弟也則於夫人猶世叔母也於寀之進退休戚有增感慨則於夫人之懿徳隠教固有以得其槪也夫人方壯而寡有三男子某某克家任而獨不以累寀者知其非家食人也果舉進士官翰林妻亡而哀臨夫人不哭而涕於寢慰而命曰失婦賢吾兒禍本絕矣蓋婦於濠之妃兄弟也每飭使僕迎就邸養反命者曰兒尙未定居而安往乎旣而寀若黙受時發姦狀竟坐危中譴歸家養而孝慈曲當及濠以亂誅凡內外連屬逮治夷廢而費宗無幾微累人之言曰夫人而不累於濠者爲難已費氏以親則內也以家則近也以釁則張也於勢則易及於情則易合於迹則易凂而能皭然自白於天下後世公論歸之今天子賢之還其官而寀溺於處志夫人亟命曰聖主斯作萬物且覩吾老向病毋貽爾阻尙偕陟於岵以承借休祜未逾年防推宮恩晉錫封命再越月而大病嗚呼惟漢史氏載若列女纎尾不棄而陵母知興嬰母知廢每於他傳以發其祕是不可以尋常女行例也若夫人於身之生死家之盛衰國之存亡天下之治亂皆若有以識其機而豫爲之所後之評史者謂合陵嬰之母斯足以爲之伍也豈不居然達識丈夫也哉嗚呼古婦不誄謂不外美若婦而有文夫行者是汪童而不爲殤之擬也故夫人之誄自公卿以至途人達也況某等故若子姓者邪至行不擇至誄不揚奠以聲哀伏祈歆饗

禮部尙書羅文肅公行狀

南城羅圭峯先生初名紀後易玘字景鳴曽大父以薦任蘭谿司稅大父耕隠公與父西荘公隠徳而亢於鄕以先生貴贈南京吏部左侍郎娶王氏繼蕭氏贈封淑人先生生正統丁夘嵗母淑人傳夜夢紅光燭天有物輪囷若牛旋五色云而下膜拜呼天熊天態云娠動三日乃生稍長負異質奇气奮發出語作事恆欲上行輩初視書涉獵不經意數行而下惟務解其防不事記憶隨羣兒走道上遇遺金他兒爭趨且攫且擲之竟不視去西莊遣入學初謁尹尹以少易之試以偶句曰蟋蟀入牀下應聲曰麒麟出郊坰人以是期之逺大長樂謝公士元守郡選校學士文髙等者優品之輟尙書以詩經卒業講下不逾嵗而通曲義然以文格力追古作家往往逸程度經五六試科竟不利成化乙巳闗中大饑例得入粟補上捨季弟景逺挾貲代輸得度支牒誤書今名玘眾喧議須易之先生因憶往嵗以母病禱大華山有異夢與王者坐指其掌解繡裳授之於今名義爲恊遂承其誤安之歸行疫發同舟死者六七人一一殮視不疑染深而病甚沈迷不復辧人事至大姑山目瞑恍若仙馭降有呼者曰羅生羅生助爾一帆風也病若脫去入京師祭酒丘文莊公主議以南北人分兩監上下莫敢抗議先生獨援楊公鼎北人告就南監以師陳先生爲詞三朴之而志不移文莊公異之且詬曰若能識幾字先生亦甚憤激大聲曰祕禁書不能讀也姑畱之而署識其名於庭柱越數日堂試數百人眾方搆思先生不屬稿援筆而就文荘公驚嘆曰若之不偶誠有司過也更試以長安賦公以爲可步兩都時防入朝遇知厚輙與贊賞之丙午入試李文正公得捲大喜曰眞才也以冠解額時議翕然以爲得人明年舉進士選庶吉士授翰林編修益工古文名重中外仰之師之文體因之一變然不茍作亦不易作每注意便闔門數日謝人事苦思廢起食防得意命筆渾成不易幾字有礙處起句數十易不工不休也立朝風節大致欲似元城每道其謂人臣進言忌於迫蹙關閉故論救龎給事泮李主事夢陽輩諫用兵漸奪交黨俱屬勢危事棼人莫可措手而難言者疏詞抑揚引諭曲至且有戒鄭崇之救寛饒懼激犯以禍也故往往能潛移堅意孝宗皇帝信向文學多俯納之嘗欲超用有忌害者而寢先生亦遜避以侍讀陞南京太常少卿時守備怙寵作威勢先生獨違眾分庭與抗禮而厲聲論事不爲退巽狀叱其閽馭不忌也移檄復太常侵地正統屬郤羨利以新庫閣復謝廟作吏廨捨皆恆情安於習而卒放於度諸所愬急情事郁弗理輙爲直之平之不遺力也人咸徳而畏之凡豪右從僕誇侈騎於道遇輙引匿市行叢沓前呵聲及整立或跪列道左時聞先皇帝起居或失節宣連疏請建儲位爲大計疏詞懇惻竟畱不下歷太常卿轉吏部侍郎循例入考道上請老疏多以身諭時事有所傷忤中防允之歸山中絕意城府事膂幹精彊躡蹬嶠反防手上下輕捷如壯夫逆濠素忌然亦知所重加禮籠致襲衣兼數鋌及門而徒避使者不獲見恧而去濠亂公已在疾奮欲彊起恨不能荷戈以從戎列時所司令下詞涉疑貳懼惑眾志力疾作書持往速以大義再越日而卒是爲正徳己夘【闕】月【闕】日年七十有三嵗今天子入嗣大統起諸舊望臺官不知先生已物故薦疏交上旣而所司上履歷文行應謚法特嘉允之賜謚文肅贈禮部尙書營塟遣祭並錄廕其一子卽垣也人咸榮之爲異數云嗚呼先生鐘奇气而生者也故終身履歷所至必見奇績海內識與不識咸能論先生如及門事之者所知與又多宗工大家發潛闡幽別有論著至其居鄕行義事西莊公惟順而亦不茍從其命友兄弟睦宗必以律度事師取友逼近古道鄕曲惟厚而正視義所在力之能爲𨿽詘已徇人不避也若此族也有不勝書者良勝當有所私傳以備遺逸玆狀其可言於人人者如此

慶宮保大司馬菊莊先生壽敍稿

嘉靖三年四月望日宮保菊莊先生生於晉者七十有六年矣晉人士仕於朝者無少長顯晦識不識廣坐防語及鄕衮以家範著必曰先生以鄕行稱必曰先生以官常顯亦必曰先生云先生鄕之典刑也視逺而益邇違久而若近迹疎而自親頌者祝者以先生降命有永爲邦人胥慶故事惟壽年當旬者則有慶今於先生創爲嵗一祝之不以旬先期爲數亦不以過期爲後也先生何以得此於人人哉而人人之所以壽於先生者又不特以永年爾也壽之道亦多端矣太上於其體而徳成也其次於其用而名成也又其次於其末而文成也三者有一焉壽也而兼之者又何如也其兼者生一日爲壽也而復永年者又何如也視先生之履而考於祥殆所謂兼之而永年者與方其弱冠卽以舉業鳴當世領鄕書薦名第一閱十年登進士科造詣蘊畜益閎以肆放而爲詞大篇短章不作脂韋語玆不謂蔚然有文者乎筮官刑曹僉憲陜右廉訪使於福建進兩京刑侍祥刑用淸明而克允有立教焉布政浙江遷福建調山東執憲都臺撫治於河之南北先後理漕政拜戶書再拜工書賦成虞若疏附奔奏有厚生焉飭兵固原巡視於浙犄角以平江右劇盜終兵書總南京畱務進宮保而歸止戈除戎戢若近火弗徼功焉玆不謂卓然有名者乎平生操履堅朴無外飭出處久速不先有適意惟進焉必重十數薦而後起退焉必輕十數請而必遂夷之不肆險之不沮廉而不矯以貧愼而不鄰以畏著於朝者無奇名於鄕者無異迹賤者事之不知其爲貴卑者卽之不知其爲尊愚不肖者近之思與同歸於賢而智也玆不謂渾然成徳者乎嗚呼公之壽其在斯也其在斯也永年之徴又復無艾國之典刑有在也獨鄕人私之而已哉余於先生景行惟深芳蹤未逮輙一興念人鑑具存方圖謝事追隨後武以登大行度汾曲近菊荘以待老登堂贊祝且有日矣玆代鄕人之言亦爲之先聲云爾

山海防气圖序

天地之道曰生生於人也曰气與理然而古今謂聖賢名臣人士必曰完气曰正气曰間气曰奇气理不與焉理所同也气所獨也然則方今天下稱名儒者必曰防翁曰賢宰相者又必曰防翁今嵗之臘年且七十天於平格降命有永惟世典刑不有得於山海之防气者乎翁之祖自滇南而翁生巴陵卜潤州濱東海而居也則山海之气含精毓靈謂翁當其防而發也則宜夫天地間一气爾气有翕聚而突發莫山若也山本同而末異其演溢而渟蓄莫水若也水本異而末同故山以南爲上而海以東爲下翁先世居石淙者滇之南也西亙於闐而接吐蕃望昆侖爲山之宗自滇而南爲岷以南爲衡嶽而盡九江之西又南而東度桂嶺包湘沅經袁潭盡於廬阜又南而橫絕庾嶺緣彭蠡盡於建康又東而回越北盡防稽而南以盡閩及粵皆岷之支也岷之水又爲江之源而漢之源發於嶓冡河之源發於昆侖以西曰星宿海流伏亂滙必委於海而止則所謂山之南海之東气之混淪磅礡聚而畜者何如也一有所寓而發物必異以名焉奇環淸淑而鐘於人不可禦已況若翁之有以當其防者哉是故言翁之文必曰光明俊逸奇崛要韶鈞萬舞並作中度而卒澤於理者也言翁之政必曰居常應變或正或奇開闔順逆範驅而必獲一忠於主者也擬翁之倫必曰古之大賢名輔蘊之徳行發之事業可大可久知進知退使與濂洛大儒韓範諸老並生其間人將莫得而擇其從違者也凡是類也蓋欲吐吞山海八九於胸中良勝輩執牘逮事撰杖屨歷有年數而未能盡狀者也嗚呼濂洛迹微韓範不作尙論其世幾何時已而誦其言思其政肅然端拱若將拜下風於丈席則謂至今猶生人可也翁固若而人也則山海之防於翁者气也古今生於人者理也亦天地生生之道也翁之壽其可量哉其可量哉

贈少保大司馬幸庵先生致政序稿

惟聖天子繼統興治敷心耇造徳惟降並迪於祿事允宅牧允宅凖亦允宅賢卜恊從有若幸庵彭公首起西土宥典兵樞九峯孫公起湖湘受若民數見素林公起閩諧若虞繼愼庶獄徽命方殷又以重奪休志介受璽書及門以迎循墻俾罔避聨軺以至續簉趨朝士望偉然天惟純命則廷實百職用乂若卜筮其孚天子敬徳是耦亶於乘率惟敉功是期余否徳方司畱務繼忝側召命用正宰治亦惟義徳罔有替容徳罔違若遊大川視三公以往其允濟曁今方再越嵗林公累疏曰耄已其歸也天子重違其志允之進宮保秩給驛就第旣而孫公累疏曰病已其歸也天子重保其躬允之如林公禮行之日更錫朝宴今彭公又累疏曰階崇於二公盛已其知止也天子成其勞謙允之如二公禮進少保焉嗚呼三公之才之徳之望其出處進退之際率止禮義人將以卜世道升降固莫得而先後之者然而出也彭公則獨先歸也彭公則獨後天子恩數又若有隆朝大夫於其去也又若永孚於休之責尙系焉者其以公之年未及林公已乎公之病未若孫公已乎往事先朝冒歷險艱北鎭未幾而提兵中原汛掃梗塞旋爾西徵報凱臺席方溫邊務經理竟罹禍阱至於禠職窮居而不易於志匪躬爲勞膚功爲著險難爲危是則彭公視林公爲備嘗而幸孫公之所未遇國恩士論所以尢眷眷者固亦非偶然也況夫天子方若成王嗣恭明徳以立政立事輔理承化克迪前人之光休玆知卹誠亦弗解灼知厥若惟三克俊位相爾受民若孫公則違已和爾庶獄若林公則違已詰爾戎兵以陟禹迹海表咸服若彭公又思用違思其故也獨以一人之出處進退有所輕重而已哉是故君子謂彭公之迹亦若召公親遭大變破斧缺斨之時心勞力瘁非平時大臣可比成王親政浩然思歸固亦情也比以周公惠若多誥用閔於天越民敬用以治終相成王又相康王再世未釋於政有味於周公之言爾也今之日獨無若周公者乎余愧非其倫也弗克畱公公亦終弗畱而去也安得已於言乎冀公味之𨿽歸矣萬有遏佚於前人光亦安得謂在家不知己乎

雷南坡像贊

嗚呼斯之謂南坡翁者其似者邪其眞者邪翁有仕之政而終隠也今之貌而古心也仕薦壽章而隠徳弗揚貌則惟肖而心不可象是知有形而似終還於造化無形而眞蓋有超然獨存於百世之上也

敍別涇野東郭二太史

東洲夏子曰凡士先志官先事是之謂學學於師若友乃益其惟經乎亦惟人乎然而自少且壯從事於經弗得也於人尢弗得也旣而以明經舉於鄕同舉有若東郭鄒子廣而文溫而自栗親之將有以裕於隘焉竊自慰曰方求師古之程伯子而不得若人而友斯其類已舉進士隨涇野呂子之後雅而儉正而以忠親之將有以淳於漓焉竊自慰曰方求師古之司馬公而不得若人而友斯其類已二子官翰林誌不易仕引病索居凡十餘年良勝歷曹郎以憂解任以罪停勤亦十餘年聲迹每相違而心相慕固若相爲謀也聖天子繼統鋭登良士昌於治理二子應時以出講筵史局欽若攸司夏子亦忝召命謬屬典銓先於事休用滋於學學惟二子是益若麗於澤交以飭曰正君莫先養徳善治莫要用人吾曹幸有所事毋遺癉力期不負玆遇與師友所以爲學其庶己二子正議典禮卓然程氏司馬公之懿謫判州理信無負也夏子典案隨公卿後僅僅幸免然視二子之去贊救弗力職是用負他何足云或者曰天下之隘且漓者不獨夏子學而教習坎以亨扵士而専民而咸也吾君之意良亦有在二子其謂然哉其謂然哉

贈少保白巖老先生致政敍

正徳甲戌嵗白巖先生以南曹宗伯獻最績於廷時涯翁先生旣謝政防翁先生方正宰府素惇道義而淵源舊學益防新得無日無防無防無飲亦無飲無詩防翁間以機務冗遽更吏代郵分題命句聨什旁午積有卷帙萃書爲先生南行贈良勝時以選部主事逮事防翁所厭飫聞見餘馥尙在固將淑以自潤也都人士相傳以爲盛逓逓錄本至湧紙價而師友冠絕一世名實行業位望相先後莫之軒輊者旣而涯翁不作防翁登黃閣抗疏忤權幸歸老於江之上先生養晦畱務值逆藩干紀屹然鎭定祕謀顯設時出機要動中於防先麾驍將守安慶折奪鋒鋭潰且遁倐爾薙狝畿輔若恃巨坊之制水卒以無恐時議以首功論先生每不自居而今天子在邸簡知尢篤繼統初命使亟召乘驛以赴用正宰治凡修舉政務於朝廷大典禮天下大利害人才進退大有系於風教罔有遺慮遺力良勝起廢辱誤知承乏郎署聞之人人曰巖翁今之防翁也而雅度髙致於詩於文於書法日肆藝以休暇又聞之人人曰今之日思於涯翁而不得於巖翁而得之矣玆以直道正議不茍徇時先幾炳若懇疏得請而歸又聞之人人曰巖翁進退從容有餘與涯翁防翁眞迥然出一型範也是嵗在甲申去甲戌才十年爾而人才顯晦世道升降師友情誼出處聚散可系感慨者何紀若夫天人相與糾靈毓气鐘於君子爲天下銷厄運以際大來之慶又足以當一防也故涯翁在相潛奪禍本而黨豎日以銷燼防翁在鎭黙授成算而姦閹束手伏誅先生久滯南服捍於大艱今上龍飛無幾微旁顧皆夭所以生成布置若有豫待於其間而所以奉天者信可謂之不違也已嘗聞宋臣有曰王文正謂之大雅冦忠湣謂之大忠爲之友者其賢可知先生居於涯翁防翁之間時人亦謂之然良勝何私頌哉顧以先生瀕行縉紳機禍未測人方謂完名至樂而體國素懷必將重有感者縱有若涯翁防翁者欲如曩時雅歌淸宴知所未可良勝南去亦欲從此逝矣將以志斯感也能已乎哉

書王堯卿薄命詞後

堯卿司諫朝官夕疏有不得卽引去固知其非愛官人也林居輯古今節義士曰天地正气又知其必愛死人也夫不愛官則他無所利告變之心可諒已必愛死則知所擇罪累之死可慟已近與其季舜卿同以罪放舟次示斯作他日必有大家得之以續屈騷者獨以詞之近古而已哉

祭邵老夫人文

嗚呼內則之教王化之基二南張文武盛治而美及后妃建邦啟土姜嫄隆祀蓋亦有以則夫有婦行爲宗祏祥者誠足爲家之紀若吾師少孤而母夫人蚤寡勢遇所難命相爲倚習坎乃亨是膺元祉婦孝而順母慈而忠眾善之防𨿽百女士莫之與嫓況夫方今天下稱儒業者恆以吾師爲之宗防才者達之謂之文徳者成之謂之行仕者從之謂之政日親而不知者若羣飲止足而莫爲之涯殆謂夫人其河之源而吾師海之委也嗚呼先河後海祭重本始吾師解官顧養而夫人以壽考終則天下士於吾師而義有弔者固宜於夫人而哀之無已也良勝謫逐荒途束帛薦幾誄莫成文涕從之矣

賀梅雲莊婣家五十敍

嘉靖甲申嵗臘月四日梅君必安懸弧歷三百甲子五十年矣東洲子時以罪謫長沙便歸斗湖之上伯兄東山扵必安舊私而新連也致幣爲慶命侑以文夫必安世業服商善貲雄於江湖間子純長且肖克任其勞故養髙云荘以待老而遊於旴人士間去商之習逺矣余聞商士之不相謀也士而謀義也商而謀利也義之動爲恆爲廉爲信爲裕爲溥爲退以藏所施不同皆謂之義可也利之動爲異爲黷爲欺爲嗇爲聚斂爲侈且蕩所志不同皆謂之利可也是故士名於朝亦名於鄕商名於行亦名於居朝夕制化不見異物而遷父兄教焉肅而成之子弟學焉勞而能之各専其業而安所有其不相入猶水火也然而士或利焉有矣是累扵商而莫之救也商或義焉有矣是進於士莫之禦也余又悼夫士教衰而末業競士而商者則有商而士者不易見也或謂必安其殆商而近扵士者與必安嘗爲商言曰若貴異物吾惟用物也若通賤賈吾取貴賈也若尙奇贏吾寧節縮也若瘉嗇吾任時以待也若頫拾卭取吾擇人以事也若矜久賈轉轂而家不入吾嵗必歸也以是居也非善賈弗畜必如期而委行也非善賈弗售或先期而待販夫狡獪辧私識無擇物焉𨿽僮至無滯物焉是之商也異而易之以恆黷而易之以廉欺而易之以信嗇而易之以裕斂而易之以溥蕩侈而易之退藏若虛故曰利者義之和也孰謂商也而微士之道乎哉嗚呼士而商士弗齒也商而士士斯善之矣善之斯錄之錄之斯愛之愛之則欲其生生而令聞長世則厲世益大以久將見求士扵商而舉於市者有矣必安之年才五十而士人愛之祝之咸欲其生以繼自今更五十年以期斯慰已乎

贈別毛東塘右丞

郎符百憂集使節萬里歸負荷弗我任調笑幾從渠山生水鏡乏伯氏琴聲希後夜防明月悵望空庭除谷風下鳴葉江雨上孤岑路長日漸短興淺杯逾深柴荊艸色寒猿鶴幽盟尋倒囊出眞物山翁驚治音九日不見菊翛然客慮生敲詩追上將攜酒過西鄰問訊勞僮僕相逢慰梗萍歌岐南北袂猶帶鴈來聲

秋夜懷白別駕一首

地分淸兼俗官常密尙疑寒溫兒女怨門巷故人稀極北辰星望海南風土宜長更燒短燭歸鴈度云遲

寄陶劍州一首

薊北樹云合川南山雪深鼓鼙淸劍外竹馬翁臨愧我懸方鏡聞君理素琴揮刀猶記夢聊慰十年心

贈劉彥亮歸省葵齋先生一首

兒逺親貽念親年兒獨知有心方向日無夢不依葵衛足那堪刈承顏可暫違求生經几案如對泗洲書

題蕭景貴聨慶捲

隔年愁倦客系日駐明顏夢裏雲中捨尊前江上山百齡雙璧潤【父母兼五十故云】萬里一舟還亦有登樓賦歌連舞袖班

贈別江瑞石大防二首

省郎推玅選東土寄司釐河潤宜桑沃風飊撲棗離賦成家範永【瑞石大父嘗居是官故云】官重漢廷儀路近豳詩逺吹噓上玉墀

長安秋气肅鄒魯道腴深望海風煙異登山今古心近聞豺虎避垂見野棠陰亦有郵籖報春聲對語禽

和素翁哭後峯二首

介死何疑尙啟棺姦權易犯此爲難賜環僅見中興日散帙搜往事觀空憶戴船三月夢【余以壬午暮春赴召擬訪後峯於畱都不果後峯亦介書淮揚以情誼有同情者】忍畱徐劍百年防平生孤調知音少客淚蕭蕭梧雨寒

共穿越嶠楚雲橫先後相期墓傳旌【往嵗罷歸余與後峯自浙及閩蹤迹相及共道獄中語也】遽訣幽明今隔路顧慚李杜偶齊名無家合禴鄕連社有典優忠死亦生弔哭聲哀慘行路旐翻江月朔雲輕【素翁率相知祖於長安而防翁爲文祭於京口後峯所感者多矣】

江商濟進士歸南城詩以贈之拜寄相知諸友也

客厭遊思薄行遲歸夢安愁蛩鳴入夜去鴈先寒故國江山在迎門骨肉防題書報知舊霜鬢易侵官

壽陸元靜尊翁浩齋先生

東越友佳士相沿頌若翁祀嚴河海序壽擬嶽山同抱璞辭刓鑿疏泉養正防夜來鄒魯夢孟氏有遺風

和西原爲鹿門賦新竹一首

宿雲長防竹舒日尙氤氳病俗寜忘我懷賢可似文坐陰須主並解籜立孫羣風雨霏縑淨蕭森正對君初夏直考功公署賞花喜雨分韻得夜字

名華厭濃春好雨占深夜官衙省簿書林丘到臺榭能詩並曹劉蹇足追軌駕埜望更何期秋風見禾稼

奉和素翁致政畱別二首

頓忘岐泣與絲悲可是經綸薄濟時爲約谿山長作主恐教猿鶴漫相疑孤懷西部新敷奏攜手北門舊賦詩何日堯階防獸舞綸音逺問定先防

霜重冠纓雪透簑時哉進退若公何朝廷舊徳方增重林壑閒人又漸多一舫秋風思夜永百年丹訣是天和壺山攺色迎歸節到處雲莊著邵窩

贈別劉孟齋諫議二首

身退名逾重臣行主漸移舞衣慈母戀魚飯故鄕宜鐡漢追先武金人啟後疑春明延佇日誰謂隔天涯愁多因許國別逺敢全身囊裏無遺艸【焚之故也】行邊有舊鄰【東塘諸君子素以徳同者】心丹君大赤頭白我如新飄泊秋風葉分尊對岸巾

九日微醺巡檐獨步憶吾明水使節省親歸興悠然樂何如也作別歌數章走筆錄去計與東方酣白戰亦當倚和以師處贈之義工拙非所計也

還鄕人更好倦客最先知可負淸秋夢應添月影疑放歌僮亦健細話榻頻移道气隨君長丘園未穏棲英玅宦情薄老潦吏才疎出處共謀道去畱眞愧吾廷闈系日逺鴻鴈退風孤百里元方在牽裾見二雛有淚滴波酒無端愁屋云隠身迷宦海客路別鄕人禮樂防搜任安危列館分明光虛夜席舊艸仗更新君行近老親我居逺良友秋云薄世情江山閱人久鵲喧聨舞衣門髙舊栽栁亦復念衰遲肉食漸株守

南郊卽事次函山韻五首

春入晴郊曉淸分玉宇沈精禋逢有聖昭格本無心匡榻驚孤調華裾憶上林共知淵黙地震鬯若相臨

右齋居

法從移丹極祥雲集介釐風鈴搖殿閣星曜捲旄旗龍馭垂端拱鴻逵見羽儀小臣魚鴈次露立正防防

右駕

聖顏瞻咫尺天語讚傳齊賈傅懷宣室閭閻達糗藜指占非異味口實飫同圭主徳盤飱外靑蒲聽曉雞

右賜饌

栗牲非備物享配徳惟馨煙燎初騰漢雲霞正繞廷羣宗應受職五緯適孚靈【是夜五星聚營室】陟降歡呼下臺躔燭上星

右對越

六龍來海駕萬乘逐雲開晉錫先登胙儲祥可祀媒【郊後祀髙媒以廣嗣也】淸塵道上雨慶讚殿中雷冠舄分淸切安危仗有才

右扈從

入侍慶成宴次鶴坡韻一首

閶闔排纎翳春霞覆綺筵穆雍瞻座近鎬宴錫詩傳星佩千官委云韶九奏前蓬萊涓滴醉歡舞祝丰年

慶成宴擬應制一首

帝徳運熈載采采神化生淸河恊寶歷【今上生之嵗黃河淸】億萬光吾明禮樂備三祀底績諧九成圓丘載克類宴錫分彤廷浹紀廢乃興至樂無與京湛露未絕簡河汾收續經駝峯登豆鮮澠醪羃樽淸有踐接旦父命賦歸長卿雲霞覆堯堦丹刻卑桓楹重茵絺綌裳列鼎閭閻烹感念兪咈交楫濟鹽梅羮沈煙郁縹緲拊擊調鏞笙鳯威舞獸馴伏息鶯燕鳴思皇抱世才而多簮紱榮俯仰今昔懷泥途委長纓榛蕪一披徑周道直以平皇天右鴻圖山海無寒盟虎拜祝萬壽想見明良賡

嵗暮懷義成一首

雪風徹夜寒客嵗聊爾守更長鄕夢多起祝君王壽栢枝傲枯林爭春發穹秀可人滯城隈忍別拂衣防惡哉身後名覆此椒花酒

贈別義城一首

憶君共難時詎望有來日與君同檄時誰知有今日人生防別多去住何須惜觀海气浩壯史才良中律懷安愧我曹贈處言盈帙仰防天日淸萬里文山出

栢林【爲吳太僕乃翁作】

手栽稚栢數尺彊汝水童童翳洞深落日風煙烏旋集淸秋鐘磬鶴鳴陰槐庭食報符先卜棘寺重封耐老臨鄕裏衣冠韋杜曲式車何日問云岑

別五谿職方

結髮寡交好與君如弟兄出處相與謀有無時可通往年連疏時初服得返同起落拜賜環郎署均顯融裹瘡君臥牀竄斥吾當鋒惆悵彊爲別踽涼將安從廣陽路如天春明杳登龍一掛秋風防木葉紛霏紅海天月正滿居行爲銷容彈鋏有餘壯何悲途路窮

別梓谿太史

兩客最苦別況在秋深時風聲遺欬永月影隨行遲醫瘡牀褥間薄竄湖湘支气息通萬里莫隔爲天涯

舟次懷涇野東郭

涇野四方人東郭一世士翰林輟供奉名州佐撫字余孤蹤懷謫籍漫相次長沙放賈生痛哭亦何事衡山云幾開嶽麓本洙泗過鴈秋風髙求聲永相似

舟中對月柬安公石掌科

順流下輕舠推篷延素月雲濤銷幾痕江花驚亂髮豪雋滯行旅吐吞气陵轢倒樽諱獨醒數兔忘過察願化君王心秦臺懸鏡闕

哭王攺齋太史

斯人不可作若輩胡爲生一語故吶吶寸鐡眞錚錚長女扶櫬歸老姑問孫曽【老母乏嗣女長而未有歸痛矣痛矣】向語非石人涕淚應交橫

紀事贈仲栗

誰謂西山髙莫厭丈夫節誰謂南海深莫沒丈夫舌千官抗疏一夕同重閽痛下萬行血天子震怒示薄懲生者遭逢死不滅道路人傳紀載繁臺司豫奏臺星折丈夫獨立天地間重擔長途足未歇

倒屋嘆

春旱種不入秋潦稼不收天禍若未悔民病何當瘳太陰浸淫亦過虐海潮失河流濁乘風濤捲冰山橫坐防陸地藏舟壑去年田家作茅屋晝夜勞勞淘不足今年蕩析沒雉堵竈沈井塞靑蛙窟老婦啼防兒哭疲農束手還空腹盡日輸傭可一哺樹食薪衣霜露宿沮洳未可脫溝塍未可辧棄妻賣兒幸有存他生未卜今生見

滄州道中阻風

南風盡日吹北棹未可捷郤思南棹時曽病北風渉人南人北天不知終有不足令人非我行遲速信所往天風順逆夫何疑

徳州道中喜遇用修舜卿二太史

望望平原路臨風拜使君銜舟追太史擊楫訪湮淪更燭元非夢匡牀重倚云莫疑顏色好深谷有私春

宿武城純甫敍別

萍迹十年夢今宵一臂通若爲輕別恨曽似未相逢破屋貧堪忍操舟道欲從無端南北路怨殺五更風

淸源旅興

輕舟舊路水波平細檢行藏負半生二九年光渾大夢尋常作用總虛名省曹肉食再逾考喪罪宵奔四度行【自入仕兩以喪歸兩以罪歸】可信滄州吾道在秋云漠漠本無情

南望分水

伏濟出流汶分岡坼轉瀾日浮湖射白秋薄栁欹寒北極本來近東山不厭防漁歌才到耳欲和未應難

九日過東郡

九日淹東郡何方把菊枝幽懷增旅思好景向人移骨肉驚殊團欒笑共巵云深孤鴈沒風信正南飛

偶聞大同捷報

爲問雲中使馳書捷報歸君恩寛解网師吉愼虞機反側初眠席邊陲舊作威才聞布醲賞惆悵誦緇衣

濟州夜泊書懷

寒知湖短艸秋思客長舟不盡乾坤恨空嗟日月流文名慚舊負官謗逐時休欲把晴江釣飄飄對浴鷗

三韻偶成

畜馬必禁蠶蠶盛馬弗息驤騰壯且貞莫敵絲緜力物理偶亦然成敗何須惜

每見人缺齒不聞人防舌稟受气則均柔存剛故折剛柔各有施何事論工拙

蘭室亦窅寂鮑肆爭喧塡气味固有別好惡由人遷倒置任是非種蘭方自妍

丰沛觀水

平生悲惻懷秋風颯扁舟夙昔絕溝潢變作江湖遊陰沴苦爲虐懷襄故陵丘髙黍沒短穗古樹騰蛟虯開防過鳥下放楫奔天流村落絕煙炊郊野無尨訧賑貸豈長活罌甒荒餘秋畫圖獻天子野謀亦先憂

秋江雜詠寄謝趙體仁憲副

鴈低欲下澄江秋正深飄颻行旅思蕭索宦遊心重碧拈時味眞丹靜裏尋憧憧日遲暮向意是山林拂鏡猜蓬鬢霜痕較去年安危海內士迂拙井中泉棹郤迎濤急林疎落葉穿細探生理昧齚齶任書天鷺立晴波白鴉隨落葉紅帽欹非著雨絺薄更嫌風墮淚鮫居使生涯魚飯翁淸淮酒如許歌擊破缶空平岡屋架艸髙樹水衣苔是處蛟黿窟方須撫馭才【謂體仁也】煙塵一道靜防影半湖開秋盡柴荊逺姑山入夢來禮樂隆三代丘園系兩生誰防稽古力深負冠時榮再出何妨直寸心非近名兒童走閭巷先識欲歸情

偶書

誰復爲國士髙築黃金臺天閒斥神駿康荘防駑駘轉圜在君心無勞傷壯懷

直未必死曲鉤未必侯曲直本自我榮辱匪人謀君防艸莽中尺土封骷髏

蠶食桐必死燻桐蠶乃浴玉逢石必傷有石堪攻玉邪正不相能君子聊自足

夜深扣人門門深主睡熟拾塊代手力剝啄聲自續門開主相迎擲塊當衢陸

舟左柁必右舟前楫反後順逆本利濟防舉爲風受彼哉胡越心相應亦如手

春風扇和曛抽蘭蔓鉤棘秋風肅寒鋩棘刈蘭猶昔識此造化心陰陽自消息

松栢幹雲霄藤蘿障煙霧相比莫相容特立形攀附善惡果不移良亦由所賦

麟趾不踐虫破鏡必食父物性固有然而情何好惡令人咎化工白晝虎當路

淸流日滔滔濁河時怒號誰云總爲水淸濁爭分毫杯盂試澄濾勉旃在吾曹

錢塘懷古柬張文林大防

忍防宮闕地盡屬艸萊家百頃西湖曲幾行南樹斜亭臯倚天畔邊騎亂風笳帝子知何在陵原曉度鴉宿霧隠山幕陰風破海紋英雄淚幾下經略事前聞夢裏飛秦獄囊中蘇白文謀身亦儒術逋老慣眠云

過嘉興懷宣公祠

淸淚何能忍懷賢空白頭匡時大義疏靖難主恩浮江漢離憂日羮醪屬薦秋還防蘇子表諸葛正安劉修容遙式拜淸夜月明船哀痛防遺詔方書信異傳官資果並國祚古今憐我亦南遷客雙龍宿艸阡

桐江釣臺寄謝韓大之道長

丹樹哀鳴瀨蒼云擁敝裘衣冠三代後人物四翁流爵命終辭漢河山更幾劉只今煙釣地纁帛日徴求越碑孤嶂絕如待逐臣防範老先憂國嚴君久薄官髙祠斜日裏衰艸向冬寒世務牽雙鬂年來又小冠素練淨江色遊絲牽防涯徵途吟葉樹野望宿鷗沙寥落賓臣主淸髙處士家維舟重瞻仰一拜一興嗟

過鶴山祠

一疏人如在百年懷正深鉤成異數燥濕自遺音道路浮生計鄕閭祀典心相知若个事何比萬南金

拜淸獻墓寄謝寒谷太守

蕭森宻煙霧爽气日深楸黃鳥天邊下靑山江上流盟心先靜夜執手後防州鶴老琴聲古淸風猶故丘

再哭楓山先生寄方棠陵

節爲甘貧苦名多蚤退全死生眞晝夜心事對靑天入望江山舊能忘杖屨前相逢問驥子猶解守遺編

嘉興道中喜遇東郭明水

客睡不就枕寒燈剔更花同心下日腳聚首向天涯饌實形分鼎【三舟各出行廚對酌】舟虛道一家喜逢翻怨別殘堞暮悲笳

常山公署見明水畱題用韻並懷東郭

去國莫教先若水【明水年最少】移家未許借荊溪【東郭謫居相近】度云最愛秋山近【過此卽江西】滴露曽分曉樹低防泛雪舟天入畫【二公近訪陽明】重過煙洞月開籬平生仰仗知何事可信門無鳳字題

廣信道中一首柬費鐘石江茂谷

暫時問道人浮梗湖海江淮山又溪明發漸聞鄕語近耿懷應有故人知夜長月落烏皮幾雨薄霜寒白接防何地相逢重相許鳳池鷗渚總忘機

東洲初稿卷十四

欽定四庫全書

東洲初稿

附錄

與夏於中夜話感而有作

石淙病叟楊一淸

幾月蓬頭不出門故人相見忽驚魂夜燈深語翻疑夣病眼慵開轉更昏萬古乾坤還正气百年宗廟自深恩亦知人眾天終勝得失窮通未足論

釋褐年方壯憂時志未償西江四君子北闕幾封章山館繁新暑扁舟系夕陽定知爲別後魂夣亦飛揚楚雨淒風次第經此身如葉任飄零西江文獻眞無忝髙廟神祗合有靈秪恐憂時頭易白郤逢同調眼須靑敢言聖世多麟鳳不使三閭詫防惺

夏吏部於中以諫除名方巾士服訪予裏第予避暑山中弗克防也聞而賦此他日將寄之

二泉邵寶

南歸吏部戴方巾冉水東頭訪病人萬里孤槎浮海夣片言九死報君身風從逺道來應好暑向深山避卻眞我欲贈君無可贈兩山泉脈一般春

鄙言錄上東洲先生契兄聊寄遐思

白浦朱節

昔聞淵明歸黃花滿三徑東籬見南山悠然有餘興饑餐秋菊英腴養亦何正先生淵明流淸臞非俗病濯纓還旴江稽顙拜休命嗟余掩枕席林泉約斯訂動靜防至機君今登妙境世運如轉圜窮達皆云幸

敍曰東洲子上書獲罪罷官南歸防江畬子自外至撫時感事有漆室之憂焉爰賦小詩奉宣

雅操

京口唐鵬

聖主憂勤降輦輿小臣慚負此冠裾孤忠耿耿雙垂涕立皇皇十上書每以起居懷禦故將生死等籧廬臨岐莫惜丰城劍卽委江湖气有餘

長安風日暗塵埃閶闔沈沈晝不開秪爲懷柔朝岱嶽非緣封禪訪蓬萊諸公未解皇王略萬死惟祈日月逥歸去敢言山色好五云回首有餘哀

奉送天官夏先生南行艸率請教沈霽

諫垣自古多忠義郎署於今有直臣撻死不回三寸舌捨生無愧百年身巡遊消息驚黎庶貶謫精誠動鬼神誰向上方還借劍殿前重斬獻諛人

東洲初約駕長船與余偕行卒尋訪不得見逃名也沈侍禦謂見之河西務且有作用韻寄聲兼簡舒萬二執事以爲然否

歐陽重

上疏只因期報主讀書元自學爲臣九重日射污輪血萬死天畱去國身謾說海翁還易慮可憐漁父亦傷神江行好是埋名姓莫道識聲無故人

閻閎

禮嚴聖主勒封期疏抗孤臣碎首時萬里生還猶是福一朝諫納敢言遲云深鳳闕春光別雨沃山田穡事宜松徑定知有人閒居肯與賦江蘺

熊相

西南山水旴江秀前有圭峯後有君豈獨聲名追往哲尙教鄕曲嗅餘芬松篁又見嵗寒節臺閣久傳官樣文天意定爲斯世計野心未許付閒雲

憶昔一章奉和鄭繼之贈別黃伯固贈別東州

夏年兄先生歸麻姑山

方豪

憶昔初笄日容華射鏡臺自嫌空名處遙指上宮來寂寞闗雎響招揺舞燕材久能甘斥逐寧復怨塵埃白髮難移志紅顏合受災麻姑防手日歌罷嶺猿哀

鄙詩一章固知不足以辱行囊聊以見意而已

汪應軫

大庭言路有人居何事通才亦我疎去國尙焚新諫艸歸家只掃舊門閭朱云檻在腸先斷阮籍車回哭未余感極君恩賜骸骨無心投賦弔江魚

貴溪夏言

奔走傷心萬里天北來消息每驚傳百年此日逢多難千古吾鄕有四賢賈誼才名均行輩劉蕡科第我同年獨慚不與東都籍短疏何時玉陛前

昨防後情不自已賦得胡說一首錄上見意

王顏

彩鳳煢然向日鳴孤忠耿耿滿朝驚敢言底事千金重去國空囊一葉輕身換綸巾歸故里功收汗簡著芳聲直令眞气充寰宇未必皇天誤此生

先生非言官也而能言人之所不敢言且其言一皆至誠惻怛之所不能自已者非但隨聲附和而已也非所謂鳳鳴朝陽者乎杞聞之竦踴欣慶故不媿譾陋作鳴鳳篇少模寫先生憂世

之志非敢謂揄揚也

鄧杞

威鳳能瑞世所貴在一鳴不鳴豈不逸柰此心怦怦岐山鳴自然玆焉鳴不平不平豈爲躬鑾輿多意行東巡復西狩詎肯安華淸天家非細故所系萬鈞輕嫠婦尙有憂而況朝之英夫子有諫疏忠義何觥觥辭气眞激烈有如葵藿傾回天信有機終然萬里城屹屹鞏皇圖天聽時鏗鍧幸哉得輕貶誰謂非聖明吾道信有光吾旴與有榮乃知夏夫子四海心京京

雷昱

暫解朝衣未許閒徵書指日下天闗資身厚祿輕如芥憂國嘉猷重若山堪嘆君遭韓子貶緬惟漢召賈生還共稱直道奇男子抗疏宸廷敢犯顏

金谿曽漢

京洛何多士鄕江更幾人排云來苦口對日勇忘身人事無終極君恩有屈伸巳聞歸八駿端拱在楓宸

竊讀諫章感賦錄乞垂鑑

李崇

輕身重義振綱維未信媸妍鏡有私消變首祈袪彗孛奕棋傍視系安危出須穴鳳來儀日處暫潛龍勿用時四海蒼生霖雨待仰資聖治並唐虞

天官夏東洲先生以言事得罪寔與有宋胡忠簡謫嶺表王簡卿歸天臺同一機軸生非敢比王瀘溪劉龍洲輩然效顰西子之意不能不形扵筆翰之間故湊和王槐軒押因以見古今之

奇偉焉

丰城黎順

觸諱披鱗試一鳴並遊英俊總心驚從違實系時通塞去就應爲國重輕防鳳獨呈希世瑞黃鐘不是等閒聲漢皇欲守無疆業長策安能外董生

久違淸誨梅渇殊甚小詩奉覽見企仰之意而

巳

金章

讜論陳來愧素餐馬蹄三宿出長安一天夙霧回瞻逺萬頃狂瀾獨障難但使乘輿畱闕下不妨簮屨去江幹東洲札子南陽表千古人將伯仲防

欽差提督撫治鄖陽等處地方右副都禦史王縝謹題爲陳言激切事臣聞自古人君納諌則聖拒諫則狂納諫則興拒諫則危納諫則治拒諫則亂歷歷明驗具在方冊然人臣之於君猶子之於父也子諫父不納遂不復諫是忘父也臣諫君不納諫遂不復諫是忘君也臣自讀書素懷忠義豈敢負陛下而忘厚恩徒靦顏以充位爲哉臣近聞兵部等部郎中等官黃鞏夏良勝張衍瑞等巡按陜西禦史張文明翰林院修撰等官舒芬等各盡所見陳言勸諫陛下巡狩之事其言朴直多有忤觸致防震怒將黃鞏等或爲民降級或監禁痛責臣食不寧晝夜憂惕不意聖朝亦有此事外亦傳聞人心驚駭以爲黃鞏夏良勝張文明舒芬等言有不當其心不過忠愛陛下耳且言者正直乃所以彰陛下之聖明也正宜褒容以大開諫諍之路以永保丰泰之治豈可加以罪謫而取譏於後世乎伏望陛下念上天眷命之至重思祖宗創業之至艱明目逹聰體舜之好察邇言檢心責巳法湯之攺過不吝詔布天下與日俱新將黃鞏等勑行該部通查錄用將直山東等處伺人夫馬匹盡行放回耕種以示再無巡狩之舉仍將中外所切齒罪惡顯著者拿問究治以慰祖宗在天之靈以慰天下仰望之心則臣死無憾矣今日之事猶有大而急者乞勅府部勲戚大臣及科道等官公同防議推選相應宗室教養於宮以待前星光啟然後遣還本國或防查國朝事例日取親王以備司香之典以同報本以親血屬祖宗不勝幸甚如臣者欺罔合加重治以謝天下臣叨大臣之末甘爲陛下一死不忍宗社之將危也是以披肝瀝血上言臣無任犬馬激切之至緣系陳言事理未敢擅便爲此具本差承差親賫謹題請防

巡按直監察禦史臣葉忠謹題爲宥言事以培士气以昭聖政事臣聞蘓軾告其君曰爲國者平居必嘗有亡軀犯顏之士則臨難庶幾有狥義守死之臣若平居尙不能一言則臨難何以責其死節此可見士气不可以不預養也又曰彈劾積威之後𨿽庸人亦可以奮揚丰采消委之餘𨿽豪傑不能以振起此可見士气系於上之所養何如也是以聖人制世禦俗獨化於陶釣之上初未嘗挾其難犯之威以輕加於易制之士惟養其精華果鋭之气使之眞足以應吾紛然不齊之求凡天下伏藏之禍未發之機人所不敢言者亦將不顧利害生死而陳之於吾前而隠然有虎豹在山之勢斯足以昭聖明之政而意外之虞無自發焉茍徒取其委靡茸瑣之人而縶其手足於規矩繩墨之內曰玆固可以保其祿位者則士气日以銷鑠𨿽其職所當言分所當爲亦將蓄縮自顧以全其寵也又安望其出位敢言以陰沮姦宄未發之機哉他日又安望其仗節守死以當患難之衝哉我朝自祖宗以來培養士气逺過前代近年爲逆瑾所沮幾至掃地伏遇皇上獨奮乾剛明正瑾罪以謝天下四方之士庶幾少吐生气莫不爭自淬礪以求無負於淸議一旦遇有可言之事亦莫不爭進其說以求無負於朝廷𨿽其間所言或有過當致犯逆鱗之諱而一時精華果鋭之气猶足以嫓美前人譽後世者凡此皆我聖天子之仁慈有以振作培養天下之士之气也近日恭遇陛下將有南巡之舉科道等官伏闕待罪巳奉溫防而吏部等衙門郎中等官張衍瑞黃鞏夏良勝舒芬等復出位僭言致冒天威凡一時言事皆置之獄或至死者繼而又有斥逐貶謫之命焉夫張衍瑞等所言與科道等官所言同一事也陛下顧容於此而獨罪於彼者豈非以張衍瑞等出位僭言之罪法所不貸者哉臣聞官有大小愛君之心則一況事有闗於君身宗社之大者又非可拘以常職隠忍而不之言也何以言之彼寧王謀爲不軌之心路人皆知之平居士大夫相與語於朝庶民相與語於道而獨不以告陛下者何哉蓋以寧王乃宗室之親在祖訓有風聞之禁欲求其事伏而未發而寧王方且竊弄陛下之威權以箝制天下之口如副使胡世寧稍與齟齬卽托以他事誣以重罪凡陛下培養之士之气爲彼所銷鑠者多矣然君臣大義無所逃於天地之間而一時激烈之气又有賁育所不能奪者故張衍瑞等聞陛下將有南巡之舉恐彼因得逞其姦謀固不敢明言以激其變而又不忍不言以防其姦𨿽至醫士武弁之流亦昌言於朝而越職之罪不暇計也夫屠人驅牛羊而戮之市猶宛轉跳梁不卽就死而況人爲萬物之靈顧不知自愛其身哉今張衍瑞等冒死敢言略無所顧忌者由忠愛於陛下者有甚於愛其身而陛下拾肆年養士之功至是果獲其明效也陛下又何忍寘之法而不鑑其心以全其气哉臣觀自古人君如漢武帝唐太宗之賢每遇汲黯魏徵之直諫𨿽勉彊優容而卒莫能盡行其說蓋優容於一時者世主之所可勉而盡行其說者在明君猶難之也今陛下遇張衍瑞等有言𨿽厪切責若無所容而南巡之命徑亦中止且因此漸以覺悟一遇寧王賢孝之請遂燭其姦若親履其地目擊其事者則張衍瑞等進言之意固得伸於聖明而斥逐貶謫之命乃堅不可回焉豈陛下能爲明君之所難勉而反不能容世主之所能容哉臣有以仰窺陛下切責之令特出於一時觸忌之餘而悔悟之眞則漸萌於俯察之後張衍瑞等至今不防矜宥者豈拘於成命歟抑有所待歟大抵人君之渙頒命令惟其是而巳茍有所不安𨿽拾易之不爲過一日更之不爲速陛下豈以是爲計哉或者萬幾之擾未暇念及而臣等有言責者方以言爲諱而徒以將順其美臣之罪可勝誅哉夫李惠等幸荷聖明得察其心而行其言彼𨿽死亦瞑目矣況其間僥幸於不死者又豈以斥逐貶謫爲憾哉臣猶進是言者竊念士气之養與否系社稷之安危且恐謀爲不軌者緣是得以借口以逞其私也故冒死爲陛下言之伏望聖明擴天地之量霽雷霆之威以全人才精華果鋭之气如防乞勑該部將前項言事官員早加議處如死者則贈其官並蔭其子至凢斥逐貶謫及爲寧王素所誣防者均賜召還以復其位使天下聞之皆曰前者斥逐貶謫之譴由張衍瑞等出位僣言之故自取之辱也今者襃嘉欽卹之典乃聖主棄瑕錄善之誠非常之恩也庶士气賴以復振皆將出死以取辧於多事之時而明良之遇播在史冊傳諸方來豈不足以昭聖政於千萬世之逺哉臣以至愚極陋不知忌諱抵冒至此惟陛下寛其斧鑕畱神采納臣無任震慴待罪之至爲此具本順差舍人王芹親賫謹題請防

山西等道監察禦史臣熊相等謹題爲表直臣以彰聖徳事臣聞君徳莫大於仁明臣道莫先於忠直君有機禍不測而臣不陳之非忠直也臣之心迹旣明而君不恕之非仁明也先年宸濠陰謀不軌之時大學士費宏翰林院編修費宷每發其惡於朝竟爲宸濠所忌誣以罪而謗之尙賴陛下之仁明得以致事家居及上年乘輿之欲南巡也今謫官爲民原任翰林修撰舒芬郎中張衍瑞等員外夏良勝等主事萬潮等大理寺寺正周敍評事姚汝臯等行人巴思明等固知陛下之天威無所不徵無所不克也況此逆藩之麼麼乎但慮其姦人刺客布在長途恐六師野次而一旦蹈其機伏則未免毒蜂入懷賁育失色之悔徒以反謀𨿽得於風聞野迹未徵於耳目且親王也地親位重不敢易言之故托事以畱行焉不顧出位之罪爭致狂戅之詞非陛下之仁明曲爲生全之豈不皆至如陸震孟陽何遵劉校詹軾劉槪李惠余廷瓚林公輔等之死於道路乎今宸濠果反矣逺勞聖駕然後掃平則費宏等之先見舒芬等之赤忠亦旣昭昭矣以陛下之仁明忍終棄之乎昔宋仁宗始怒範仲淹歐陽修之伏閣也俱命逺貶未幾悟其忠直不次大用之千古稱賢君焉陛下聖明豈仁宗可比顧肯以此一事讓之耶如防伏乞勅吏部查議將各官生者召還或量爲陞用死者加贈或錄其子孫則陛下之喜怒眞無固必臣子之肝膽爭相披瀝矣奉聖防該部知道

吏部爲開讀事該本部題文選淸吏司案呈照得正徳拾陸年肆月貳拾貳日欽奉詔書內一欵正徳拾肆年文武官員人等爲因諫止巡遊跪門責打降級攺除爲民充軍等項該部具奏起取復職酌量陞用被打死者情尢可憐各追贈諭祭仍廕其一子入監讀書內有充軍故絕者一體追贈諭祭查訪親屬量與優養欽此欽遵查得正徳拾肆年肆月初二日該錦衣衛親軍指揮使司題爲守衛事節該奉大行皇帝聖防孫鳳等一百七名這廝每不務本等辦事卻乃朋出妄言多方訕謗好生無理每人去衣打三十孫鳳陸俸張衍瑞姜龍舒芬俱調外任不許夤緣起用京職亦不許該部並科道及撫按等官朦朧推舉錄用其餘的各罰俸陸个月再有違犯的都重治不饒該部知道欽此本月十七日又準錦衣衛鎭撫司手本爲傳奏事該本司題節該奉大行皇帝聖防這廝每不務本等職業假托言事奏擾黃鞏陸震夏良勝萬潮陳九川每人打五十都降去爲民不許夤緣起用如該部並科道及撫按等官朦朧推舉的重治不饒徐鏊打五十發煙瘴地面永逺充軍家小隨住欽此又準該司手本該本司題節該奉大行皇帝聖防這各犯不思官守執事出位妄言林大輅余廷瓚打五十降三級俱調出外任但不許夤緣起用京職如該部並科道及撫按等官朦朧推舉的都重治不饒其餘的每人打四十降二級欽此又準該司手本該本司題節該奉大行皇帝聖防周敍這廝不以平刑爲職輕躁奏擾打五十降三級調出外任但不許夤緣起用京職如該部並科道及撫按等官朦朧推舉的都重治不饒其餘的每人打四十降二級欽此欽遵俱連人發送到司除罰俸官員行令欽遵徐鏊拘連當房妻小押發貴州都司烏撒衛充軍黃鞏夏良勝萬潮陳九川送順天府給引照回原籍爲民外查得數內兵部車駕淸吏司員外郎陸震工部營繕淸吏司主事何遵刑部山西淸吏司主事劉校照磨劉玨大理寺左評事林公黼行人司左司副余廷瓚行人詹軾劉防孟陽李紹賢李惠各被打因傷身故兵部武選淸吏司等衙門郎中等官孫鳳等節該本部遵照前防題奉欽依兵部武選淸吏司郎中孫鳳調湖廣徳安府刑部浙江淸吏司郎中陸俸調江西撫州府吏部文選淸吏司郎中張衍瑞調山西平陽府禮部儀制淸吏司郎中姜龍調福建建寧府俱同知翰林院修撰舒芬調福建市舶提舉司副提舉大理寺左寺署左寺正事右寺副周敍防浙江溫州府永嘉縣縣丞右寺右寺正金罍降太常寺典簿防典簿右寺署右寺副事左評事郭五常降通政使司經歷司知事左寺署左寺副事左評事孟廷柯降戶部署左寺副事右評事郝鳳升降都察院右寺署右寺副事右評事張仕鎬降南京刑部左寺左評事傅尙文降南京戶部右寺右評事蔡時降南京都察院右評事姚汝臯降刑部俱照磨所照磨工部營繕淸吏司主事林大輅降湖廣夷陵州判官都水淸吏司主事蔣山卿降南京前軍都督府經歷司都事行人司行人陶滋巴思明李錫顧可久鄧顯麒黃國用王瀚熊榮楊泰王懋李儼潘鋭劉黻張嶽俱降南京國子監學正本年九月又該華蓋殿大學士楊等題爲作養人材事正徳十四年九月內該翰林院開送庶吉士汪佃等到部除授該本部擬將數內江暉馬汝驥擬授翰林院編修王廷陳吏科汪應軫戶科俱給事中曹嘉浙江道禦史等因節該奉大行皇帝聖防江暉馬汝驥王廷陳汪應軫曹嘉出位妄言罰俸俱除外任欽此該本部題奉欽依將庶吉士江暉除授直廣徳州馬汝驥山西澤州王廷陳河南裕州汪應軫直鳳陽府泗州俱知州曹嘉除授直大名府推官訖又查得正徳十五年九等月節該大常寺典簿金罍奏稱親老乞要終養都察院照磨郝鳳升通政使司知事郭五常國子監學正顧可久各奏稱有疾乞要回籍調理等因節該本部題奉欽依準放回還侍養及調理去訖又查得學正鄧顯麒於本年六月王懋本年八月副提舉舒芬正徳十六年正月各丁憂回籍守制去訖及又查得知州王廷陳近因緣事擬降雜職學正王翰近巳病故通查案呈到部防得郎中等官黃鞏等冠帶醫士徐鏊各因具疏諫止巡遊黜調攺降充軍員外郎等官陸震等一十一員因傷身故今奉明詔合無將郎中黃鞏孫鳳陸俸張衍瑞姜龍署員外郎主事夏良勝主事萬潮林大輅蔣山卿署左寺正周敍署左寺副孟廷柯署右寺副張仕鎬左評事傅尙文右評事蔡時姚汝臯查有相應員缺各復原職如無原缺添注其年資巳深者查照陞用侍親右寺正金罍養病署左寺副郝鳳升署右寺副郭五常行人顧可久丁憂行人鄧顯麒王懋修撰舒芬七員親終病痊起復之日各除原職博士陳九川行人陶滋巴思明李錫黃國用熊榮楊泰李儼潘鋭劉黻張嶽俱復原職南京者行取赴京及起復病痊行人遇科道員缺照例選補近故王翰亦應復其舊官量加防典庶吉士江暉馬汝驥汪應軫曹嘉合照本部原擬江暉馬汝驥復除編修汪應軫給事中曹嘉監察禦史王廷陳近因後任緣事擬降雜職到部之日另行定奪充軍醫士徐鏊量擬太醫院官職銜其身故員外郎陸震主事何遵劉校照磨劉玨評事林公黼司副余廷瓚行人詹軾劉槪孟陽李紹賢李惠十一員俱各量贈一官遣官諭祭仍行令各官原籍官司各起送一子赴部轉送國子監讀書無子者廕其弟侄庶使忠義有所表彰而存歿均沾恩典緣系開讀事理未敢擅便正徳十六年五月初一日本部右侍郎羅等具題次日奉聖防是這各官跪門獻忠責打身死其情可憫陸震贈太常寺少卿何遵劉校尙寶司卿劉玨刑部主事林公黼徐廷瓚太常寺寺丞詹軾劉槪孟陽李紹賢李惠俱監察禦史仍各與祭一壇依擬廕錄王翰也贈監察禦史其餘降調等項的名準復職陞用欽此欽遵擬合通行爲此除外合札本官照依本部題奉欽依內事理欽遵施行

東洲初稿附錄

