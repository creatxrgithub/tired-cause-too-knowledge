

欽定四庫全書

集部六

大復集目錄

別集類五【明】

卷一

賦

卷二

賦

卷三

辭

卷四

古詩

卷五

樂府雜調

卷六

樂府雜調

卷七

五言古詩

卷八

五言古詩

卷九

五言古詩

卷十

五言古詩

卷十一

七言歌行

卷十二

七言歌行

卷十三

七言歌行

卷十四

七言歌行

卷十五

五言律詩

卷十六

五言律詩

卷十七

五言律詩

卷十八

五言律詩

卷十九

五言律詩

卷二十

五言律詩

卷二十一

五言律詩

卷二十二

五言律詩

卷二十三

五言排律

卷二十四

七言律詩

卷二十五

七言律詩

卷二十六

七言律詩

卷二十七

七言律詩

七言排律

卷二十八

五言絕句

六言律詩

六言絕句

七言絕句

卷二十九

七言絕句

卷三十

何子

卷三十一

內篇

卷三十二

疏書

卷三十三

記問說

卷三十四

序

卷三十五

序

卷三十六

碑文墓志

卷三十七

行狀

卷三十八

誄祭文雜著

【臣】等謹案大復集三十八卷明何景明撰景明字仲黙信陽人治壬戌進士官至陜西提學副使事迹具明史文苑傳是集凡賦三卷詩二十六卷文九卷傳志行狀之屬附錄於末正嘉之間景明與李夢陽俱倡爲復古之學天下翕然從之文體一變然二人天分各殊取徑稍異所尙亦復有不同故集中與夢陽論詩諸書反覆詰難齗齗然兩不相下自薛蕙有俊逸終憐何大復粗豪不解李空同之句論者往往左何而右李平心而論摹擬蹊徑二人之所短略同至夢陽雄邁之气與景明諧雅之音亦各有所長正不妨離之雙美也景明於七言古體深崇四傑轉韻之格見所作明月篇敍中王士禎論詩絕句有曰接迹風人明月篇何郎妙悟本從天王楊盧駱當時體莫逐刀圭誤後賢乃頗不以景明爲然其實七言肇自漢氏率乏長篇魏文帝燕歌行始自爲音節鮑照行路難始別成變調繼而作者實不多逄至永明以還蟬聫換韻宛轉抑揚規模始就故初唐以至長慶多從其格卽杜甫諸歌行魚龍百變不可端倪而洗兵馬髙都防驄馬行等篇亦不廢此一體士禎所論以防浮艶塗飾之則可必以景明之論足誤後人則不免於懲羮而吹虀也乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

大復集序

古今論曰文以代變非也要之存乎人焉耳矣唐虞三代禮樂敷教詩書訓義防溫雅文質彬彬體之則徳植達之則政修寔斯文之防極也漢魏而下較諸古昔殊矣厥辭繁厥道寡厥致辯厥防近日趍於變然爾若所謂代變也及考夫董賈揚馬李杜韓栁諸賢各運機衡以追往訓當世文軌靡得而拘今綜八子視之殆自致羽翮淩駕文囿者矣非存乎其人何哉吾友大復何子蚤歲能文下筆輒數千言不休十有六齡卽舉於鄕至京師學士大夫慕其神藻無不降重造謁以求識靣及登第與北郡李獻吉爲文社交稽述往古式昭逺模擯棄積俗肇開賢蘊一時修辭之士翕然宗之稱曰李何云今詳其文侵謨匹雅欱騷儷選遐追周漢俛視六朝溫醇典雅丰容色澤靡不備舉標而彰之將並日月朗於太虛豈非髙邁獨立出世離類不爲時拘者耶古稱雄視百代斯文信矣浚川子往與孟望之論大復乃間世精气所鐘造化靈祕之久一旦勃勃附化何所不神耶故生而卽文卽知事卽賢卽老成卽有古人風節非神解之故乃爾能之耶夫人墳籍孰不探道防孰不詮文辭孰不修風調孰不循徳履孰不習終格於不類者天畀之解未神爾正徳末余督學四川大復督學闗中一日走書曰孔孟藐矣學漸支離塗岐矣後生汶汶以塞邇得論說數十欲與君約境上之防期越月之講然竟不果來今集亦不見有此論豈終未成耶抑遺之耶悲哉悲哉其未之究竟者若此天實爲之矣漁石唐子曰以何子之才而得壽考廓而大之綸而不息殆潏乎河漢而無涯也嗟嗟豈不信然哉大復集辭賦三卷四言古詩一卷樂府二卷使集二卷家集五卷京集七卷秦集一卷內篇一卷外篇四卷通二十六卷別論若干捲刻在潞州斯集棗行久矣尙未托有序列其甥王君朝良泣謂余曰公吾舅氏之知已也玆言非公其誰嗟乎造化奪大復去矣斯文出於元精應與元气並存𨿽造化亦不得而奪之古謂華質長潛而靈迹不滅者其以是夫其以是夫嘉靖十六年六月初伏日儀封王廷相子衡撰

大復集序

何子仲黙生而敏悟童子時卽執簡賦詩邈焉寡儔長益肆力焉探防抉奇增華潄潤軋晉魏而上之惜乎三十九而卒乃已焉矣康子徳涵張子時濟皆何子之友也何子旣沒張子收其逸稿訪康子於滸西之野而共揚防之凡得若干首洋洋纚纚一唱三嘆而有遺音焉時闗中執事君子咸興嘉樂之懷乃檄而傳之得非以古昔有詩之教邪夫詞不雅與雅而闕於行者皆弗得傳卽傳弗逺何子詞則雅矣其行履復皭然而有令名則傳之也固宜嗚呼以何子之才而得壽考廓而大之綸而不息殆潏乎河漢而無涯涘也天顧阨而夭之而俾弗竟其緖乎予聞天之大化理以經之數以緯之以理禦數則履其常數角而勝焉變斯出矣是故牛之行羸然而疾也回之仁隕然而夭也誠格於數卽古之大賢猶俛而從之何子其若之何抑諸斷鵠之劍照乘之珠天下之至寶也假於塗之人則主人匍匐往索之而不俟越宿焉是故李賀夜夢神人請賦白玉樓覺卽屬纊殆又一道已乎何子斷鵠之劍照乘之珠也則天恆靳其光矣而能不收之邪是亦不可不謂之數也嘉靖三年三月旣望蘭谿唐龍撰

大復集序

明興百六十年其文遐哉盛矣然作者接轍於域中其惇致古昔逖稱先王人人能矣而義意繁猥溢於往訓摹仿摽敓逺於事實予猶以爲過云治時上興化重文士大夫翕然從之文視昔盛焉是時仲黙爲中書舍人而予以次第爲翰林修撰一時能文之士凡予所交與者不可勝計予顧獨以仲黙爲難能仲黙時方弱冠也予每見仲黙之作嘆曰嗟乎文其在玆乎夫敍述以明事要之在實論辧以稽理要之在明文辭以達是二者要之在近厥指意凡仲黙之作三者備焉故予欣慕嘆息於一時交逰中獨以仲黙爲難非私之也武宗皇帝之三年予以憂罷修撰歸十有三年仲黙以提學來闗中數能以公事過予出其所論著凡數萬言皆當實不修可以上薄屈宋董賈有相如子長之風顧世無知之者獨曰何子有詩人之遺意厥覿淺矣仲黙豈獨工於詩者故仲黙名徧天下然實無知仲黙者此也漢魏以降訖於開成世代旣移音節斯異修辭之士能無惡厥趨斯已優矣復能引而上之不沈於流俗由載籍所覩若仲黙者豈非鮮哉十六年秋仲黙旣卒又三年予次苐其文爲若干卷首賦次詩次文皆隨體區裁因制列捲題曰何仲黙集錄存家笥以待後來讀其文思考其世可以知予言所指矣仲黙才髙而意宏徳純而識遠榮辱毀譽一無所動於中予別有傳記玆不載方予定次仲黙集時値張子時濟過予所見與予甚同因更與定之如此集云嘉靖三年二月甲子武功友生康海序

何大復集序

敬皇帝朝化休而融昌異時諸先生業文章顯甚重矣學士大夫固欣然稱說耳相慕也而獨北地李子以非心所好謝去之亡何而又有信陽何子者何子𨿽稍晚出其材質敏秀瑰麗各以長相當然而李子得何子爲益雄也鄙人之言何知仁義向利則徳是二君子抉艸莽倡防言非有父兄師友之素而奪天下已向之利而自爲徳於乎難哉去其始可一甲子詩而亡舉大歷下者文亡舉東京下者卽誰力也然二君子之徒不能長緣其師所繇得毛舉論難之語以好爲勝而它工易者惡津筏者往往左袒何子而齕李子則又似非何子意也夫百羽集於詞林而二子雄飛或撇捩逆羊角而橫舉或順飈而肆翔其九萬里同也李源風何源雅風故長變以明志耳夫覩其沈深莽宕激卭鼓壯喑鳴憯淒忽正而奇正若嶽厲奇若海則李子哉是固少孫要之其緣情卽象觸物比類靡所不遂璧坐璣馳文霞淪漪緖颷搖曵春華徐發驟而如淺復而彌深疑無能隃何子而上者何子爲文刻工左史韓非劉向家言大抵於詩鴈行雲而闗中康氏喬氏其鄕人樊孟氏則盛惜何子志業屈於年未竟世之談說經綸抵掌事勛者其敖何子以不及如耶令何子不死而稱爲名公卿已耳所以削滌卑振頽習扶昌運開中興者何物也功於經綸孰多於是何子之甥袁燦來謂王生若爲何子敍其遺言王生曰何子彬彬大家也易言之有親則可久李得助而久何子之功李子偉矣夫二子之功天下則偉矣夫嘉靖戊午後學吳郡王世貞撰

欽定四庫全書

大復集卷一

明何景明撰賦十一篇

渡瀘賦【以下使集】

晨瞻崇邱郁乎相袤扄以水峽隱以大洲沙莽寒日江深夕流蓋將濟於瀘水榜人告予以理舟防洪波以直度迎廻颷於上游顧中原而緬邈久西域以滯畱感逆旅之長勤懷古人而增憂想夫漢炎旣燼蜀都始家區土未辟士馬不加深入五溪橫制三巴冒險通塞柔邇來遐收羌髳以帶甲率庸盧而習戈撻吳權之堅銳摧魏懿之精華今其斷岸遺津寂寥水涯苦霧縈石悲風振沙音塵淪絕古今長嗟嘆余風兮莫覯幸故址兮重過西望開創之基形勢蒼蒼襟夔府而控荊門峙巫峽而流瞿塘簡書零落陣圖縱橫煙磧下月陰岸積霜風雲慘而猶憤魚鳥畏而將翔功𨿽殞而譽逺身旣沒而國亡南瞻祠廟巍兮惝宏松柏防戶丹靑閟宮垣罥林蔓堦捲寒蓬亦徒嘻吁父老涕淚英雄而已嗚呼當其長嘯之後三顧之餘气感雲龍恩同水魚念季葉之否運思中興之遠謨偉雄並乎三分恥偏安乎一隅何遂違其懿志竟弗騁其長驅吾哀斯人遭時不淑宜三代以翺翔胡羣姦而馳逐矧功業兮難成且年歲兮易促嗟哉天道髙不可摩得志者寡失意恆多茍道之不行𨿽孔孟其如何泛泛吾舟載揚其波艤彼淸潯陟彼中阿無人可邀聊獨行歌歌曰朔風起兮瀘水寒扣檝中流兮懷昔賢遇匪其時兮良獨艱嗟嗟遇匪其時兮良獨艱

畫鶴賦

何匠氏之殊絕超丹靑之矩度寫仙禽以逼眞陋凢鳥而不顧想意像而經營運精思以馳騖假孤致於墨華得髙標於毫素麗藻質以明煙揮風翎而刷霧倚粉壁而駢頸引靑林之雙步豈偶爾而髣髴眞天然之神趣偉玆羽之獨靈考僊經之遺篇鐘浮曠以化胎善導引而延年志淸迥而內眞儀皎潔而外宣音獨唳以聞野翼一飛而翀天見樊縶而恥嬰仰海嶠而思騫朝翺翔於玉林夕飲啄乎丹泉振圃之中抹閬邱之巓止必擇地動不妄遷協云簫而淸囀隨蜺駕以遙旋厭倉鶊之喈喈淄白鷺之娟娟豈能言之鸚鵡非好殺之鷹鸇拂練光而凝想挹繪采而生憐松團碧蓋苔斷紫錢徘徊竹下俛仰梅邊翮窮秋而益勁心寒歳而彌堅謝逋仙於西湖展少保之靑田乃若琴樽寡和山林無主翠巘絕鄰華表誰語路杳杳以失云庭棲棲而宿雨露淒淒以霑堦霜肅肅而入戶抗圓吭以長吟整修毛而獨舞意衎衎而欲伸態昻昻而猶武續遺哀於絕弦悲弔影於廢廡懷萬里之長風眺三湘之極浦憶煙水而葺巢甘鴈鶩以爲伍憇夜渚而葦寒食秋塘而蓼苦孰圖畫之見珍惟网羅而受侮及夫上都富舎畫彩盈庭錦燦爛兮金穀花窈窕兮朱亭刻犀象兮繡柱閒孔雀兮翠屏徒流丹而映緑俱含意而論形彼靈質之殊操羞文章以自呈無俗狀以駭眾亦飛去而防防悵良工之弗值羌誰識其髙情撫斯圖以睇視久延佇以徜徉欣物品之有遇見嗜尙之匪荒旣獲貯於廣篋遂薦觀於華堂儼縞衣而不驚騰玉羽而將翔恍映雪而偃蹇若順風而飄揚集賔客以舉目顧軒楹而有光疑照景於金閣訝棲霞於玉房吁嗟鳥類比之君子遇則霄漢失則荊杞棄捐胡憂登庸胡喜非恃寵而乘軒亦何心於傾市依日月於蓬壺隔塵沙於弱水聞玉笛之我招繞珠樹而相倚感主人之蓄飬常反顧於千里凜風義之莫渝重披圖而自矢

進舟賦【並序】

予使於滇行將萬里所越皆重山復嶺以輿以馬顚頓馳防而不任其勞至永寧乃謀舟以歸庶代陸走之勤時霜降石出江狹水迅機發矢激其勢不得少畱甚懼之有老篙師進舟意頗閒自招於前一人柁於後柁者左右緩急不敢自任視諸老篙師老篙師者額之指之目之而左而右而緩而急無不應者其舟之欹正疾徐皆與水勢宜不爲岸妨不與石鬭予甚安焉問曰爾之爲舟將有道乎老篙師執篙進曰有敢請言之夫待用者器也器不良則不稱用用之者吾之手足耳目口也少怠卽不能用手足耳目口役於心者也心不專則手足耳目口不爲用招與柁吾之器也左右緩急欹正疾徐吾之用也故吾先良吾器以利吾用手足耳目口不敢少怠心不敢少他然後從容乎安流蕩激於奔湧洄洑之中而無虞也然吾又能察水性與勢故夫深匯潭淵淺渦暗灘隱石者吾逺而認之能得於十數里之外是以預爲之備而不至損吾舟他水工常惡遲取速截長邀短故有敗者吾惟順其水道而無所枉𨿽遲而得免敗焉吾之道如此已矣予謂舟禦類藝也人之於世顧藝之不若哉因序其言爲賦以自勵

惟孟冬之旣朔兮霜凜凜而下威水汩汩以斂壑兮艸木蕭索而變衰念固陰之初升兮撫嵗華之漸防倦行邁之靡靡兮舟師於水湄操吾楫以徑濟兮石淩競而參差流漂激而不馴兮勢百折而靡隨響訇磕而蕩潏兮若控而矢馳彼垂堂固有戒兮心悸布而內疑何舟師之有神兮善審勢而明機視柁者以發蹤兮引吾招以先之量左右以中防兮察緩急之所宜疾徐欹正各有矩兮曾不失之於毫釐赴迅波以示捷兮制狂瀾之旣危始委折若有避兮亦橫衝而弗辭旣因順以安常兮復扼險而呈奇值澎湃而稍待兮入洄洑而靡遲預崖石而逶迆兮利水性而莫違夫執藝固道之所寓兮予安知其所持曰吾心以爲之宰兮實操運之權衡眾體茍不勤兮又安用之足勝才良而器利兮乃任使之可能志專靜而臨之兮誡易心之是乘震撼擊撞固多端兮心應之而遂平寧拙遲而不巧速兮非枉道而兼程推是術而處之兮𨿽夷險而同情嗟世俗之止措兮胡玆技之不侔進惘惘而獲咎兮退防防而見尢過之則犯忌而招戾兮不及者誠可羞蹈履之不少檢兮或語黙而嬰憂左右前後無方兮昧上下之所由戅必至於觸藩兮智或流於刻舟入汗漫而莫極兮泛沛濊而罔畱泥軌度而局促兮放凖墨而外求惚蒼黃而莫辧兮動齟齬而莫投孰佩以自剛兮焉佩韋以自柔繄余之末進兮匪取教子一方夫細大之不可捐兮感曲藝而不忘矧岐路之異態兮平地固有呂梁觀要津之沓馺兮涉宦海之汪洋懲往途而省究兮吾庶以愼吾杭

述歸賦【並序以下家集】

僕聞之殊途者不可以同觀異趣者不可以彊翕故嗜竽者不媚之以瑟好圓者不進之以矩何則殊途而異趣也故賈子投荊南仲舒屏江都屈原逰澤畔三子者非容之不能謀有不合有不可以容者矣故射者不爲人易其彀琴者不爲人攺其操故師可易而法不可易也是以物有不以貴易賤富易貧榮易辱者矣故茂艸不負垣美谷不生轍懼所托者非也是故求樂其心者不求華其身求顯於後者不求耀於今故夫子周流刪述墳典筆削魯史左氏著國語馬遷抽史記荀卿董子之流皆有論譔大抵困屈窮阨發憤述作玆數聖賢者寧徒耀於當世哉僕少執寡昩竊有慕於古人之義弱冠卽仕出入班行者已越六歲頗有齟齬之嘆焉正徳戊辰皇上禦極之三年詔許罷歸鄕裏得侍親膳旣荷洪宥殊協夙情於是始欲究著作之原博覽歷之勝竊附一家之傳庶艾不稱之戒僕嘗以漢之文人工於文而昧於道故其言雜而不可據疵而不可訓宋之大儒知乎道而嗇乎文故長於循轍守訓而不能比事聯類開其未發故僕嘗病漢之文其道駁宋之文其道拘反復求斯尙未有得要之鄙意則欲博大義不守章句而於古人之文務得其宏偉之觀超曠之趣至其矩法則閉戶造車出門合轍不煩登途比試矣然又欲效子長好遊之意抗志浮雲徹迹九有以博其大觀以成其文章斯亦不墜古人之餘烈哉於是敍出處之槪援聖賢之風揄始終之志作述歸賦豈敢自附於前哲用以朂之於將來矣辭曰

有申氏之遺封兮吾顯祖乃肇家洎大人之有立兮遂振落而揚華爰伯昆之繼美兮惟末身以降予【葉】寔獲夢之曰吉兮日舎寅而筮嘉予旣承此幼美兮懼服志之不遐登隴阪之陂陀兮泛涇渭之洪波【葉】極崤函之重塞兮由惇物與太華覽酆鄗之餘風兮溯淶沮之遺歌【葉】究城隧之湮沒兮哀二世之禍罹【葉】𨿽孺齒以隨侍兮虞年歳之日加飭華驥以西返兮恐修路之蹉跎【葉】忽天門之廣開兮值日月之盛明【音芒】願自飭以進君兮得近君之末行郁文昌之中興兮聳圖闕之卬卬掲華蓋於正殿兮翼玉闥之與金廂塊層臺之隆起兮麗復道之委長儼宮觀之榮瞻兮接修翼而翺翔奉鸞車之淸塵兮竊黼帷之下光服恪勤於朝夕兮兾予衷之必揚倐天地之易位兮星辰錯而無綱聿迅颷之亟至兮防浮雲之䢐徵【葉】憂雪霰之交增兮履中庭之凜霜紛眾莽之凋毀兮恥孤栢之獨芳豈予情之耿介兮實悲夫蕙華之揺傷顧防忱之莫彰兮敢幸澤而榦榮【葉】仰皇度之寛綽兮得屏放於故鄕歳戊辰予南騖兮臨大路而髙車眺宮之閴曠兮倚修城之曲隅淚潢潦之濡轍兮白日曀而忽逾塵曖曖以蔽空兮風發發而揚衢視僕禦之零涕兮驂悲俛而不驅遵涿野之通行兮經蚩尢之故墟陟燕昭之崇臺兮訊樂毅之所居覽冀州之圮址兮式有虞氏之故都出晉野以於邁兮行谷亙以倭迂下滹河之隑洲兮接邯鄲之修途企魯連之風烈兮𨿽異世其弗渝懲奢麗之覆亾兮憫豪盛之靡余朝予濟乎洪河兮夕彌駕於淮澨逝逍遙於故域兮耽極樂於桑梓治丘墓之穢艸兮考先祖之徳裔侍顏色於閨闈兮服左右於居起分崖谷以畢處兮辭纓緌而不縻啟衡門而葺茅兮循蘭徑之委委藝嘉菊之百畆兮采芳若於中沚伊予旣秉玆之超寂兮恐邁吾之盛年檢古人之遺美兮心竊效而不敢愆樹六藝之旄節兮散百家之遺編殫仁義之遐風兮略眇少之陋觀下何探之不幽兮上何求之不乘二儀而列三光兮揜九區與八埏揚素筆之芬烈兮修薄辭以爲篇綴大賢之緖論兮紹斯文之末傳曷章句之足守兮發矩彀之自然汲時日以迅厲兮惡名稱之不延昔夫子之喪位兮乃周流而轍環望山之蔽翳兮去魯國而盤旋臨河水之洋洋兮托哀操於鳴弦疾予心之迫隘兮願輕舉而逺旃羌筮日以造遊兮嚴吾驂之翼翼飭桂衡之超駕兮搴采旄以前飾乘白螭於上襄兮曲文蜺於兩服張孔雀之翠蓋兮諧鸞音於下輻施結璜之委佩兮謹垂鞶之儀式涉洛水之靈波兮恐宓妃之不得使文魚以媒之兮怨約言之我食抗予力於江南兮秣吾馬於漢側豫遊女之不信兮解予玦以明徳順湘流而下沿兮望九疑而夕發從二妃以並翔兮忌神人之相越離江夏以東邁兮覓吳越之所在弔夫差之故宮兮尋伍胥之濤瀬痛麋鹿之成言兮惋鴟夷之被害極禹穴之幽防兮窮防稽之勝槪慕太伯之淸聖兮欽季札之耿介朂予馳以流泛兮安崇卑之不臨北旱海之爛灼兮西太素之積陰冰沍結以承輿兮霜霰雰而接岑南陸屆以暑䢐兮或綬蛇之陵浸取嵎夷以極行兮盼東海之漫淫怵天地之防晦兮懼陵谷之隳沈速反轍以旋服兮息予邱之茂林終養恬以頥年兮厭予心之所諶世淆濁而莫察兮修短錯而不倫芻桂芝以秣蹇兮吝穅糲以飼人豢罷牛而被以文服兮良馬棄而不陳賤馨烈而不禦兮反逐臭於海濵予憂夫鳳凰之不鳴兮豈云系夫麒麟彼蘭艸之國香兮斂空谷以自珍聊委順以祈齡兮吾又安尢夫人亂曰南有嘉木有鳥居【去聲】之朝破其巢夕則去之代愈下兮詩書道防曷曰予不還歸卽彼昭昭去彼汶汶今則靡榮後有問兮

蹇賦【並序】

兄子士之上大梁也予戒之曰至則求大梁李子書及還李子乃書所著鈍賦焉曰何子其和予篇夫鈍者委時之弗利無如之何欲以藏用而自完蓋獲予志焉讀其辭傷懷慷慨悲之遂抽其緖余因別爲蹇賦繼之書付士使並藏觀覽焉賦曰

悲世塗之迫阨兮互險坦而多岐蹇予步之躑躅兮屢前卻而狐疑眾趫踔而便捷兮又車輶而馬習羌量力而退守吾拙兮固將遜彼之超軼物有堅而不化兮性有蠢而難移循故躅而弗舎兮眾覩其躧蹤而笑之予豈無騏之玉駟兮意猶預而不敢進臨修路而邅廻兮恐叢棘之未盡昔予膏車而北騖兮顧九折而返禦豈吾志之未遐兮蓋懼夫途逺而日暮世周迎而徑造兮髙健羨而卑徳謂康莊爲迂兮謂蹊爲直予豈不知儇捷之逢合兮與奔競之先至爰郤走以求完兮固宜盤桓而弗利閔疾行之冒險兮孰貪進而靡害彼彭韓豈不皆王兮卒囚執而葅醢木以材而菑及兮馬以力而取敗予羨夫二防之鑑止兮齊縣輿而脫駕彼非不知炎炎者之爲榮兮固恐阽危而逢禍重曰世淆雜而混揉兮棄騏而不驂蘭芷芎防不植於路兮蒿艾蔽而成林予縱有龍駒與紫燕兮孰能執策爲余先容呂尙棘津之屠叟兮文王載之車後寗戚賤牧兮桓公乃勃焉舉於牛口彼二子之鞠戚兮故世人之所訾徵古人之軌迹兮聊淵潛厲吾初志孅趨曲趦兮匡士所惡旋辟中墨兮又羣情之所妬予亦知圜行而方閣兮勉弗能攺此度也伏櫪而奮身兮願一顧而求試服罷驢與羸駟兮又之所恥退斂防而攺輻兮修矩矱以自飭驅騏驥與狐貍並逐兮信不如其巧速寧參罷服羸全以自終兮豈能與韓盧逐防而鬭行步之工

東門賦

步出東門四顧何有敝冢培累連畛接畆有一男子饑臥冢首傍有婦人悲挽其手兩人相語似是夫婦夫言告婦今日何處於此告別各自分去前有大家可爲爾主徑往投之亦自得所我不自存實難活汝婦言謂夫出言何絕念我與君少小結髮何言中路棄捐決別畢身奉君不得有越夫聞婦言此言誠難三日無食腸如朽菅仰首鼓喙思得一餐大命旦夕何爲遷延卽死從義弗如兩完婦謂夫言爾胡弗詳死葬同溝生處兩鄕飽爲污人餓爲義殤縱令生別不如死將夫慍視妻言乃執古死生亦大爾何良苦死爲王侯不如生爲奴虜朱棺而葬不如生處蓬戶生尙有期死卽長腐潛寐黃泉美謚何補夫婦辯說踟躕良久婦起執夫悲啼掩口夫揖辭婦抆淚西走十聲呼之不一回首

寡婦賦【並序】

予痛吾兄宦業未竟抱志中逝而孤嫂懷保遺孩防防在疚且訓其長雅志自厲庶以不殄兄之義問矣痛而更以喜作寡婦賦以道其志焉

嗟伊人之伶俜兮訴明昏以自伸言我被遺質之薄軀兮竊幼訓之專眞遭盛年之昌運兮尙君子之末陳侍巾帶之雅惠兮期畢齒而委身奉周旋以逾紀兮羌中道以失天【葉】緬日月之恆逝兮佩生平之末光衾禂捲以獨處兮潛幽宮以自防弛膏鉛之盛飾兮脫袿褘之文章陳單幃以自蔽兮蓀荃莝以爲香紛履綦之委弛兮琴瑟偃而不張修夜漫以靡旦兮灼寒膏而不明【葉】像生存之極娛兮心絓結而不釋忽頽思而就枕兮怳若君之我卽承邂逅於窹寐兮托精魂於遙夕風飄飄以吹幃兮起覽視其何適淚交頥以橫下兮魂震蕩而無抗循周除以舒志兮下蘭室與蕙房望明星以撫楹兮防月鑑而綴廊秋气凜以憯切兮悲回風與降霜痛蕙艸之不敷兮撫梧桐之凋傷感孤獸之離偶兮恥單翼之無行遂躑躅以反室兮心怛惋而若喪眺邱墳之嶕峣兮陟山椒而慘惻極隴隧之修延兮翳宿莽之蔓域徙荒亭以卽之兮眇神靈之莫得攀下泉之不逮兮隱哀號而拊臆徵受命之不祥兮艾愆尢於往軌抱遺孤之防防兮指皎日以爲矢蹈未亡之防齡兮敢遺君之盛美茍明忱之罔兮豈速殞之可悔重曰幼蒙慈育秉志良兮服事潔修充君房兮從子遨遊涉江湘兮攺轍東國逾河梁兮思妃文鵷永翺翔兮何意中逵失其行兮嗟維我儀安可忘兮潛身閫內不下堂兮女史陳圖慕共姜兮恪諶一志舉令名【葉】兮閨中之媛永爲像【平聲】兮

織女賦【並序】

予嘗觀謝眺王勃七夕賦皆組詞繪句務極妍蒨其意不過侈二星靈光之防合述一時逰燕之盛靡於比諷之義或缺也予病值七夕之夜感織女之事托意命辭作爲玆賦以附風人之防而事之荒怪固不必有徵也夫何天媛之淑嫮兮鎭獨處而寡儔絍組綺以自飾兮誠靈質之嗜修長夜䢐以漫漫兮秉機杼而懷憂倚北斗以延佇兮視天漢之潢流𨿽予衷之弗渝兮羌獨慕夫好仇諒天路之豈遐兮顧欲渡而無舟廼秋序之甫交兮气淒淚而惻桂枝芳兮垂華白楡曜兮寒色啟貞卜於玆夕兮告予以吉食遡靈波以迅度兮宛東路而䢐行鳳凰翼以翳車兮命烏鵲以築梁先朱鳥以通媒兮導應龍以啟徵錯璇璣之轇轕兮施縹緑之雜章步列星之文履兮纚素霞以爲裳被翠羽之翩反兮雌蜺爚兮函光申雅觀於河濵兮敷悃欵之衷膓舒幼眇以綣結兮燕淫衍而相羊湛懽樂而窮極兮虞見妬於朝陽歘神采之易翕兮忽頒駕而懷傷超兮西邁兌兮故處慚報章之罔答兮遺玉玦於漢浦睇往途以連邅兮神悒紆而不去發帷蓋之委蛇兮旟央央而與與輪結軫而轗軻兮衣攬袂以躊躇順飄風以右翔兮秋颯颯而零雨天寥迥以揚云兮跂予望夫河渚捲綃匹之繽紛兮斂容輝於云閨傅羅襪與綈兮居防防而少依慮前矢之未諶兮恐來期之後時掇天葩之荾敷兮襲芳蕤以自持承二曜之景爓兮飾五緯以修辭修辭兮何爲願布兮眞心流波兮綿致予兮遐音目超送兮增郁聊托之兮漢南【葉】亂曰宛彼佳人阻銀潢兮豈無同仇誰與航兮翹首天路寡修梁兮憂心嫶妍厪七襄兮資質靚好蒙素裳兮九秋玆夕懽未央兮別促遘希安可長兮予思怨嬪實與並兮扄殿寥寥晝淒淸兮君不爲禦徒熒熒兮瞻望深宮懷廣庭兮單棲守誓感斯靈兮

憂旱賦

惟䢐暑之屆玆兮气蒸蘊而虫虫二儀曠以弗交兮陽驕亢而陰蒙下泉液之不流兮上濡澤之莫降【葉】云師逝而安徵兮怨雨伯之無功山塏塏以頳顏兮野蕭條而無色痛嘉谷之不實兮恥槁莠之蒙域攬翳翳之無卉兮樹榛榛之修棘田畯至而靡喜兮農望畛而太息苦箕斂之無方兮矧予畆之不食肆負耉而𦇤幼兮或轉徙而亡匿嗟民生之何尢兮遘玆之匪辰鴻鴈嗷嗷以安戾兮獸惘惘而焉奔豹虎出而縱橫兮狐貍媒而求親詫丹蛇之十圍兮恐文蜮之射人躋赤阪之崢嶸兮蹈炎海之彌淪旣淫瘴之蔽天兮忽終風之揚塵气郁軫而罔釋兮何彼茁之能伸念窮鰥之在下兮恆日夜而望惠倬云漢之昭回兮羌虹霓之晝晦朝出日之杲杲兮夕明星之嘒嘒暴產婦以狥市兮固尫魋之無罪驅妖覡以干神兮又知愚婦之不可賴昔殷禱於桑野兮霖一夕而滂沛犧小民以省災兮齊亦以身而請代豈斯職之弛修兮俾天害之弗悔噫嘻天之卹民兮豈惟是而終遺顧神理之泯泯兮庶昭諶以享之啟沾漑之靈澤兮蘇百物而復防怵大命之近只兮聊以厭生民之所期亂曰髙天亢兮陽鬱蒸艸枯落兮禾不成禾不成兮食以匱人憔悴兮何爲生南有名山兮下靈場蛇萃兮蛟龍翔坎擊鼓兮舞成行薦明禋兮輸欵誠沈美璧兮不愛牲降甘澍兮敷永寧

壽母賦

春仲之望爲母壽節與父偕享時諸子舉觴諸婦進履諸孫羅舞及女侄諸婿咸在少子景明前跪穪賦曰美吾母之降辰兮惟歳月之協良當白日之鼎盛兮值昭灼之春陽華鄂鄂以含幹兮艸萋萋以交莖【葉】獸駪駪於原隰兮鳥雍雍而載翔秉明檠於中室兮徵丰膳於下房薦五絲之文履兮舉九醖之芬觴矧翁甫之齊年兮亦欣欣而樂康仰令則於家人兮夙孝著於宗祊固聖善之慈惠兮爰日臻於嘉祥賦畢又稱歌曰惟南山兮日遐母壽考兮休嘉秉春陽兮茂艸列靈莖兮丹葩中有萱兮芾芾言樹之兮堂背春榮滋兮秋華永忘憂兮千歳於是眾咸稱壽乃命諸子婦孫女侄諸婿飲食無不醉飽歡喜

結膓賦【並序】

結膓賦者悼李夫人而作者也夫人者空同先生妻而左氏女也夫人生而秉靈死而見異空同子慟焉於是敍歌自懷賦結膓之篇而屬余撰賦以寫永悼顧辭防菲鈍無以廣情肆事繼彼雅音也賦曰

夫何靈淑之純修兮性命奄其不畱覩結膓之圖詩兮詫斯異之所由嘻其鬼乎出牲爼兮盤旋釡鉶中織若毬兮若綎若經兩耳旁貫兮珥虹弁星上襻下綏兮底肖井形儼垂鞶之絓緯兮文理致而靡紊像生平之纂紃兮固靈巧之防運究懽怨之興感兮求變化於死生神有所必格兮理有所難明物有隱而始彰兮事或假而眞呈誦麻枲之防詞兮知甄女之托志吟決絕於溝水兮故錢刀之爲刺或有望戍夫之不返兮悵離匹之乖隔淚隕血而崩城兮身立枯而化石此皆寃憤積而內郁兮精誠幹而莫撓歷往記以放今兮蓋異夫靈之所遭靈結髮從良人兮又當恩愛之盛日𨿽中道殂先逝兮谷焉旣以同室情何抑之不伸兮心何藏之不白眇荒忽之神怪兮固夫子之疑惑曰幼承訓以服志兮托弱於名閥職君子之衿帶兮登薄軀於幃闥君矯節而抗行兮屢違時而擯捐走畏途之坎坷兮常奉侍以周旋涉江路而來歸兮肇辛勤造夫家室乃纎質之糾屙兮忽委身之不畢撫愛子而永訣兮提孺孫之嬉幼哀夫子之壯齡兮予弗睹其時之所究生娛樂而死悲兮恩義篤而怨深體璇磯之回文兮詎忘予雜佩之玉音心峻阪之九折兮腹車輪之百轉引長恨之端緖兮兾曾思之少展彼充房之芳芬兮君固察其椒榝予未始一揚其蛾眉兮又何羣嫮之能嫉陋班扇之懷炎熱兮匪淒風之綌絺誠予衷有可徵兮奚恇而疑之湣貞婦之迅思兮實明詩而習禮魄已離而飄沈兮靈紆軫而在此气氤氳以拂菀兮情詰曲其孰明宛連環之不可解兮邈七襄之報章悼君子之伶俜兮何中路亡此佳耦惠蓋有不年兮哲固有早殃天霜露之冽兮回風揺而隕蕙顧國香之珍葉兮反敷修不若彼之眾卉漠防之晝扄兮痛玉顏之日翳弔窺鏡之只翼兮聆絕弦之寡唳映奔星與流月兮激櫺風之餘哀幙熒熒之燈燭兮若彷佛其防來塵寒閨之素機兮攬繽紛之制委組帳之懸螭兮惻獨旦而不忍視亂曰萬物轇轕統一气兮精感形變散不可紀兮帝女溺海號精衛兮血影射石旱冢祟兮木有連理艸交莖兮烈魂防魄孚女貞兮析防察異實此之類兮附物著靈見胸臆兮輻輳糾纒裂五內兮飄響隟絕光迹邁兮古媛慧則蒙葛諷兮締心防志程闒茸兮

大復集卷一

欽定四庫全書

大復集卷二

明何景明撰賦十一篇

石磯賦

孫世其從何子遊奉端溪之硯進中山之頴求爲石磯賦何子賦之曰華容有山山之下有磯焉曰石磯山其山修亙偉韡萃郁碕嵚捫宿共嶽卑阜扁岑濵於漢沱界於江潭【葉】奠以洞庭之野芘以云夢之林白鼎峙乎其陽黃湖匯乎其陰龍峯迆其北鳳山麗其南於是石磯子遴材摧茅治榛艾菅以構於山之間其制惇朴崇約抑華貶飾蓀栭旣踐蘭橑有翼烝雜薰以實堂樹修植以蔽域陳典列圖分藝考則揚純儒之素言究聖哲之徳暇日以臨於石磯之上以觀乎楚之鉅澤緬湘靈之鼓瑟聞黃帝之張樂溯屈賈之防風訊曹吳之遺略維行迹之委翳宛雄都之不作乃有洲先生儼然來造進席有稱曰予洲鄙人也肅子之義竊願得承下風以望見子之威儀石磯子迓之曰業未敢通於交際之末辱先生徑臨敢敬聞金玉之音洲先生曰吾聞被其名者徵其實處其地者視其圖石磯蒙好於子久矣卒未聞臨淵一嘆投竿少娛固子志不在魚而人將無訾以虛居乎且子方構於玆厲志陳篇畱心作述吾聞緝學將以俟達也愼藏將以待出也石磯去子有日矣比吾居於洲朝緡暮繩飷芳鱠嘉射魴捕鰋罾鱨罶魦其爲樂也不旣有多石磯子曰先生何覩之眇也吾於此未嘗不釣也吾之釣異於先生之聞也幹之以義不撓不攣其直維堅是爲吾竿縣之以知維深汲不糾不纒是爲吾緍主之以仁味甘臭醇自飫其眞芳馨可親吾餌孰倫於是以詩書爲藪澤道徳爲淵泉天地爲网罟人物爲鮪鰱處則養有餘出則用無殫彼執笱系竹操繩逝梁較獲易捕乃潢污之陋漁水濵之役夫也視於吾靡有稱焉而先生尙之乎且吾聞昭士猷逺志夫嗜修身長而道不立齒邁而業不周無以延譽舉名遺光承休者皆君子之羞也故緝學者不爲達達之道以具愼藏者不爲出出之道以備先生以是訾予不亦戾乎且太上忘名混混泯泯孰爲其僞孰爲其眞咫尺或疎千里或親吾之好於石磯者不可以去就出處論也於是洲先生爽然曰子之言是也予今乃始知釣矣喜而歌曰人之知矣謂我大矣或觀其靣不見爾背或觀其潦不見其海或觀其庭不見爾門速予邁哉旋易予綸石磯子使復之而和曰磯之水白石瑳瑳知子之來遺子以鯉魚磯之山白石皓皓知子之來遺子以芳艸水中有舟山中有道母焉有善子不我告

古冢賦【並序】

城人掘土發得大冢壙兆防度頗極宏偉枯骨之外了無餘藏銘志湮滅年代莫考予爲感焉作賦哀之噫哉玆兆之夐遐兮啟構廣以復紆歷人代而幾何兮又安知孰所居防宮旣已開掖門又已除故域繚爲城兮修隧踐以爲衢檢神器之靡存兮視靈衣而無餘噫哉遐兮藐以芒防化逝兮銷亡朽骸殘兮紛縱橫被服素塵兮掩霜蔓艸糾纒兮穢蘚生千秋萬歳兮孰爾藏槪生平之極娛兮奄大塊之飄塵駟馬不復禦玉羞安復陳彼充房之姣麗兮緬幽防而孰親桂蘭閣委丘谷兮又安施夫黼帳與綺茵舞防纚縰以何見兮鳴瑟寂而無聞哀懸車之莫察兮怨修夜之不晨怳榮聲其遼闊兮痛素骨之翳緑榛嗟有生之必化兮胡彼庸之長勤戚役役以趨世兮等飛蠅之與聚蚊日月忽其不處兮矧焦顏以斃神匪往者之可鑑兮又安知夫富貴之如浮雲

秋思賦

歷四气之疊運兮惟秋气之悲傷野燎閴以無煙兮嗟何艸之不黃升崖谷之岑兮望川陸之委長痛桂枝之朝瘁兮惋寒蓬之暮徵感奔獸之索羣兮哀孤棲之無行晨鴈唳以過庭兮蟋蟀鳴而在房懼固陰之漸升兮冀徳澤於孤陽委餘照於山岡兮浮雲翳而不明浩霖雨之泥途兮淒風舉而飄揚白露下以切兮又申之以烈烈之嚴霜怨林華之不敷兮攬宿莽而徜徉撫秋菊之嘉樹兮願比徳於寒英

水車賦

曰有機器用以水方輪圜樞運之則起矯若從逆順若易撓恩及畦畛量兼斗筲過顙類激襄陵乃害竭彼澤陂以盈溝澮智則多勞利則有遺𨿽愈建瓴豈勝漏巵巧不逾拙靜斯禦動永言臨渠愧彼抱甕

明山艸堂賦【以下京集】

猗斯堂之偉構奠章華之名區明山萃其巖巖下俯曠而馮虛攬七澤之斥莫貫九江之縈紆伊主人兮碩輔躋司農之要衢緬山扄以遐矚嗟信美而弗居於是委綬投圭輕舉長騖興懷秋風謝榮朝露悟止足之防達辱殆之故詎吾駕之可廻幸山靈之莫予杜顧堂址之尙存循蘭徑而已漸除有奧艸丘有蔓蘝被薜茘於衡門繚辛夷於重檐悵塵營之見靮俾芳歲之屢淹鳥戢翼以林棲魚適性以淵潛撫幽關以偃仰聊樂予之所恬矢壑巘以畢志與軒冕而長辭彼戚戚之富貴從世後於何時聊考槃以詠歌分寡處而不疑歌曰漢之南兮湘之曲山有楓兮江有竹構蓀楣兮葺荷屋息茂樹兮臨崇阿肆遊衍兮皇有他嗟哉駟馬兮憂患孔多

白菊賦【並序】

甲子九月十四日馮侍禦宴集出白菊詠賞屬予賦之蓋以奉賔主之歡洽耳豈有望於榮觀哉辭曰

繄季秋之將望予卹夫序次之易代旣無暇於遊覽亦索處而寡類接芳鄰之招引誠欽志於雅誨厪主人之投轄肅羣俊而弭蓋廼陳秋卉以侑觴冀逸興之可貸咸式燕以延賞異過時而尙薆喜幽玩以怡情追佳節之莫待豈無得於物觀寔有感於斯防猥受簡以紓思庶形狀之具載爾其葳紫莖而上擢麃奇荄以孤植葉萋萋其防藹蕚栗栗以寒色申纎縞以自貞羞組防之外飾承危朶而不傾挺柔枝而益力香冉冉而不繁艷娟娟而稍抑態屢覿而愈妍意凝想而彌極始嚴整而莫防終溫郁而可卽華不露而已章思欲語而復黙神超有而入無豈彷佛之遽得乃若閒館重深髙幕虛涼檐蕭蕭以下月庭藹藹而降霜燦爍灼以映夕紛委綴而明廊素娥兮聮裙靑女兮駢妝縹輕鬢以云須皎靚質而雪光驂連蜷兮鸞鶴服陸離兮佩璫信雕容之可赧效顰之不量於是賔倚徙而久竚若耿耿其懷傷釭滅影兮續膏夜就深兮移牀馳畱嘆於永謝結華思於餘芳允思美之所遇亦旣隱而復揚乃歲律之甫遷慨金气之何速鳥棲棲而斂翮颷颯颯以驚木怳窮莽於廣隰班紛薄於修陸眾已謝於塲野獨宛轉於寒谷甘苦心於螻蟻等末翰於朴𨿽曠絕以自持胡偃蹇而下伏夕淹雨而泣素朝披煙而委緑羌守操以堅冰徒有容之若玉倘衣防之是將亦弦琴而可錄吾觀夫懷逹人之隱徳抱烈女之幽衷詎嬰情於丰華奚移志於始終桃早秀而先萎槿晨敷而暮空茍淸白之爲尙曷芊菲之足崇嗟予之不淑兮撫年運而興悲覩玆植之所由懼修名之失時彼斯人之同志吾何俗之不隨乃孑孑以矯激羨艸木之所爲偉夫君之超越幸方圓之有持矧諸公之奮奇俱發蹤之可師顧防合之不偶常寡歡而多離指孤芳而締好創逰燕以爲嬉誠後期之不忘或有徵於防辭

後白菊賦【並序】

菊有白色者超越他品予嘗賦之矣丙寅之秋京師桃李皆花予庭是種生意淒然久而不敷至十月始盛開色益鮮麗予感焉作賦以繼前聲

大運荒乎何停陰陽奄以代謝究動植之所由嗟何物之弗化時維孟冬金虎兮屏捨白帝兮䢐駕气厲厲兮始嚴景曶曶兮將下值抱屙以閒居循周除而蕩思庭葉委以陳翳堦蘚穢而不治覽庶艸之先蘦撫玆根之獨遲彼桃李之非令亦競榮而呈姿丹華以鬱鬱冒緑林而萋萋胡眾人之好侈班紛慕其芳菲朝絲吹兮塡闉夕車馬兮成蹊咎樞之舛訛諒人事之尢違矧天道之無逺或省予而弗知繄予植之𨿽晚實鄙志之所欣賤羣穠之混濁恥雜敷之糾紛俱並進以取妍表孤花以見珍寧他卉之我先甘避迹而弗羣乃其蘊金气以內凝標皜質而外暎蔓不逾垣繁不披徑葉塗塗其自沃枝矯矯而獨勁宛含意其孰語若鐘情而未定女幽房而專情士窮巷而寡行服縞組以修容佩珩璜以昭令寄岑寂以怡心襲馨香以飾性無良朋以修好憾邪妁之幹正又如下國之擯臣離宮之斥嬪心怦怦以惻懷耿耿而苦辛緬中宵以前席念昔日之下陳慨防欵之莫宣若有怨而弗伸分孤蹇以終畢羌孰予兮幸親結柔條而三嗅重延佇而欽心寂閴館以容與散塵營以滌襟鑑防月之皧皧步列星之森森天窈窈以條革疾風起而夕陰念沍寒之已逼慘獨悲夫眾林茍操性之殊軌豈華色之遽沈內惝悢以懷顧怳屏營以咨嗟覩日月之減毀恐霜雪之增加抱孤英以自明悵情親之我遐慮寒香之終匱俾予身之蹉跎負大塊以馮生豈惟是乎獨嘉物何盛而弗衰亦何枯而弗華夫芝焚而栢薪皆菸顏而殞葩伊桃李之旣零亦奚異乎泥沙委常運以流轉復胡戚而胡誇誠予衷之不爽彼誇戚兮如何亂曰有美一人揚淸芬兮縞袖合沓回素云兮被服文徽皓繽紛兮令儀防防斂玉手兮傾城獨立世不有兮時無蹇修誰則覯兮谷逶迆兮雪霰來兮眾芳萎兮嗟伊人兮秉志不逥兮

荷花賦

曲池兮淸波緑葉兮丹華叢生兮若屯並蔕兮連葩爾其耀靈株之荴綏兮搏輕荷而低卬呈紅顏以流兮麗繁星之煒煌枝婀娜以承蕤兮媚淸漣而揚芳委微吹以披靡兮紛若纎羽之回翔倐煙霏而霧滃兮態隱約而凝妝蔽華月於鮮云兮晃朝日之照虹梁乃若逺兮益淸近兮愈妍接臯蘭以被縟暎堤楊而聮娟垂淸房以綴珠結翠萍而連錢美曼如靜女翩躚若飛仙恣意態之橫出匪擬像之可殫於是乃有姣姬連袂或三或五貌傾名都香出洛浦祛徽袿禦輕紗操木蘭揭蘅莎赴中流而競掇竦迅體而揚波於是稱曰緑波揚兮淸風防歌宛轉兮聲流喝花爲房兮翳荷蓋弗樂胡爲兮歳云邁又稱曰制緑芰兮爲衣把瓊枝兮餐玉蕤夜已央兮風露防明河繁宿兮橫參差心中樂兮樂忘歸

別思賦

君何爲兮遵修途以長䢐俾予懷之弗怡懭怳惝而罔憇顧左右而若遺莽川陸之回薄迥城闕之逶迆山翳翳而景入林蒼蒼而鳥稀拂淸霜而采松迎夕露而折葵托防忱於防贈諒予志之可追皎秋日以矢心指寒歳以爲期俟行塵之我延臨晨風而褰衣

後別思賦【並序】

伯川將之河西予旣爲別思賦矣及王舎人文熈館爲別予以事不得往益爲之怏然乃紓鄙懷爲後別思賦懷諸彥之雅趣欵行客以終宵慨離違之多端接晤語而逍遙時乃禦閒館卽別院天冽冽而疾颷月霏霏而微霰開重簾之華燈飛逸翰於淸防締久要而莫渝顧暫暌而益眷瞻芳塵之未遐仰光惠而引領怳予神而奮馳悵予駕之弗騁覽歳事之遲暮延軒楹之夕景葉歷歷以辭秋霜淒淒而凝冷顧徵鴻之稍滅戀行雲之佇影送夫君以申佩寄一感於玆逰悼霖澤之久愆恐江河之不流矧庶役之未蠲固凋獘之所由懲舊途之僕軌濟巨川而思舟操吾道而罔屈何令名之不修傾風譽於咫尺日結睇於河洲

待曙樓賦

覽敞顯之危構孰崇基而筮營佩嘉名以繹義顧朗景以抒情信哲子之所宅相地靈而兆成乃其首東明背西昩靣陽負陰啟震藏兌拂蒼龍以飛題朝靑帝而標位棟梁岌嶪榱桷袤延蜃抱疊屋鳥翼層軒島嶼出沒以蹙沓江海匯濊而逥旋𨿽形勝之輻輳匪遊衍而荒適列圖史以考玩殫思於今昔庶獲道於朝聞恆警志而夕惕於是子夜旣逾寅曉將發攬衾禂以起坐褰帷裳以佇察鑑在戶之明星䢐奔闥之餘月賔暘谷以馳想候蒙汜而思結爾乃羲馭乍臨火輪在東陽鳥出鐩天雞應鐘光銷織霧气流文虹忽赤勃以湧海稍爛盈而吞江照楊栁於回檻影扶桑於通牕曠蕩黯湛霽開浩渺銀濤崔嵬金波焜燿雲霞収霏而五色川嶠呈態而百巧魚龍躍而滉漾鳬鴈翔而髙矯忻萬象之昭晰張羣方之幽黝於是撫連楹躡巍級納曲甍之輕暾散重檐之淸旭謝季冬之永夜迎孟夏之修日繼宵慮於晝爲健天行而晷畢定二儀之崇卑審四時之往還求不息之窽竅悟有生之肇端動靜防而互根晦爽代而循環聖有汲古賢虞失今回守三月禹勤寸陰迹罔迷於綺麗心恆創於奓淫業階防以富有徳有常而日新晞白曜於首旦感鳴雷於發春

大復集卷二

欽定四庫全書

大復集卷三

明何景明撰辭十篇

澧有蘭辭

澧有蘭兮獨榮滋被覆沙汀兮含葳蕤搴芳兮采緑臨江兮暮思靈均兮弗覘心愴惻兮目睊睊蹇獨立兮寡類嗟懷忠兮守艱理楫兮蕩舟空山兮水潺湲

九詠

紫貝宮兮瑤堂結蕙幄兮蓀牀班文豹兮兩階龍宛宛兮翼梁設爼兮陳玉桂樽兮湛緑淸灑掃兮愉穆望靈車兮冀髣髴靈之來兮開九京欽百神兮紛往迎忽升堂兮降席爛霏霏兮滿盈被靈服兮委委華英英兮容裔弁列星兮嵯峨纓曲虹兮猗靡座旣奠兮安歌眾倡作兮音繁和紅顏臻兮交代舞傳芬芭兮揚纎羅拊鳴鼓兮循玉瑟樂齊防兮衍淫泆歘兮靚以密靈之娛兮不終日靈之車兮倚桂旗駕玉駟兮驂文螭禦飄風兮乘輕霞返層霄兮超九逵來不語兮去無爲目睠睠兮令予思予逰兮北渚往媵兮帝女水沖波兮潺湲木蕭蕭兮葉下折蘭蕤兮將若華杳防防兮空望予予朝兮北遊夕邁駕兮冀州覽文昌兮朝東皇冰霰凜兮不可畱朔颷振兮云黝顧窮原兮增百憂肆攺轍兮西逝遵少皥兮故域素陰肅兮裂肌灝凝凝兮罔極積霜周兮如陸靈之處兮安測晞溫暾兮扶桑訊靈居兮陽阿六鰲兮戴山衝天兮髙駝蔽日兮濤來下徒翹首兮柰汝何訪靈逰兮南麓悵赤華兮不燭有獸兮黒斷有虺兮綬腹瞰朱海兮炎霧濁胡軒軿兮不我復嗟四方之與上下吾又安知其所尋疑神鑑之莫邇豈予心之靡忱羞蕙肴以罔薦蓄潔粢而孰欽睇孔鸞之翠蓋像蒼虯之玉音下土幽暗而崄兮需光澤之照臨

雨頌

歳戊辰五月不雨至六月土脈坼井汲不給禾則半偃民實憂作動而轉徙者擾不可禁矣是月已亥雨庚寅復雨人於是乃有秋望稍定逋志予旣爲憂旱賦矣玆則喜而有頌焉曰後皇惠鮮終悔其傷天覆之彌雨之洋洋有其電有震其雷何何震載濟其施甫田之坼陰液膏之爰髙爰亢腴之饒之灌灌黃流周原廣隰膏之陰之土絡斯釋卉則烝矣樹則升矣彼禾之苗勃其興矣從橫其委維秀驕驕維實絫絫有獸般般亦斑其皮鳥集於林載澤其儀相彼物矣旣鞠旣靡自我天作乃奮而起嘉谷之有萬福是來猗予民哉侯不綏哉

甘露頌

皇嗣元載仲月維冬茂彼林木甘露以降溫風來臻柔惠周渥湛湛瀼瀼旣塗旣溽如葩斯敷如實斯摶精華內融純白有爛寔維和鐘昭我皇谷彬彬庶徵厥來多福昊天棐忱冥冥罔常於皇克徳受此嘉祥

告咎文

防云暗藹彌穹兮皇鸞儃回鴟厲翀兮鬱气涊淟迅颷沨兮澤渥頑滯不下降兮七曜弗列五緯汩兮北斗亂精貫日月兮白彗出地芒四發兮陰陽離職互驕越兮奔震霳霳轢長林兮鳥栗獸亡鯨鰲崟兮雨雪千里雹交侵兮川陸不分水溺淫兮嗚呼後皇兮愸不我哀蒞下土兮播害菑我蠢兮寡辜昩玆咎兮曷來升九閽以陳詞兮仰憑翼而訊之予使列缺以啟途兮擾白螭以服輗乘冥以亟行兮乃覲帝於太防旣予忱以跽進兮告弗祥於帝側含萬物以化光兮胡格和於九域敷幹始之美利兮運不息之元徳飭望舒以馳範兮戒羲和以正禦禁雨工之濫施兮屏雷師之妄騖俾星弗易次兮天弗攺度外紫宮兮內鉤陳申耀魄兮理鴻鈞禦羣靈兮秉萬神分列耀兮朝北辰又使北斗以振紀兮命輔星以佐之定二儀之元本兮操七政之樞機中四方以臨制兮均五行而建四時視九逵之蕩蕩兮履三階之平平駕天廐之駟兮啟璇璣與玉衡樹蚩尢以爲旗兮檻彗星以爲旌驅虹電以前導兮叱攙搶使先徵太白隱隱以晝斂兮熒惑退而守明上下旣奠位兮日月攸行麒麟遊於四野兮虺蛇潛以屏藏鴟鶚鷤防不敢鳴兮鳳凰昭其文章孽誕弭息兮永畀綏康終予言以告旋兮俯茫茫以容與天黝黝以泬寥兮云冉冉而忽雨予赤華以昭地兮令燭龍以耀宇回軒車以長辭兮風颯颯而愁予

七述【並序】

枚乘作七發曹子建作七啟張景陽作七命皆遞爲擬襲予病居客有述逰觀之盛以啟予者凢七事乃作七述

胎簮子爲舎人病弗能朝謁脫籍納組買車以還還而謝姻戚杜慶弔卻除塗戶塊焉以居客有冠危冠服濶領綦履佩玦造門辭曰竊聞子病謝客客願有以見也胎簮子謝弗見者三客曰竊聞子病謝客客有說於子願有以見也於是胎簮子乃敷文純之席布瑤華之幾啟扉以入下榻以俟客望見曰子何病之深也吾相子之病非有窒於腸胃結於腠理瘀於血气而痼於骨髓者也若有伏憂綿綿纚纚糾纒於心惟思所起子何病之深也夫腸胃血气之病可以湯浣醴灑腠理骨髓之病可以鑱石灸熨皆宜獨攝靜息不可勤擾而子之病病於憂也獨則愈生靜則愈積絲分縷起將不可止非有效於湯浣醴灑鑱石灸熨也顧乃堅戶謝客斂聰寂視吾見子之病日甚也吾聞目不蔽則神暢耳不塞則志廣體不局則气伸吾將述遊觀之盛以語子使子目快於視以暢其神耳快於聼以廣其志體快於動以伸其气而子病去矣胎簮子曰辱客枉造請試言之敢敬服聼

客曰神都天府之國四通五逹之闗繚以濬塹袤以周原乃有居造天崇基冠山周櫩連樓曲屋層軒升髙入奧莫知其端飛甍接題交疏回欄上通中霤下旋井幹俯觀次鱗仰接飛翰盤紆焉綸捆焉翼翼焉班班焉邈不知其所攀也而又環以百里之危垣延以千步之修廊炫以瑱壁丹楹植以扣砌雕墻錯以綸綺雜施黃掲層虛而照八埏迷五緯而三光中有室熅朱陽兮夏屋寥寥含淒霜兮阿閣崔巍雕沈香兮榱題逶迆刻沙棠兮輕杉爲棁文杏梁兮鳳鷟隠起蛟龍驤兮乃禦飛櫺升廣堂兮若是者可謂宮室之盛者也吾與子往逰可乎胎簮子曰吾聞瓊宮瑤臺夏以焚臨春結綺陳以亡彼萬乘之主猶不可也而吾處艸野編蓬戶以爲安者奚事此遊也

客曰乃有上都貴人戚裏公子迎晨而出及暮乃止入饌八珍出布千駟車馬雜沓絡如流水爾其襲白縠服文裘陋黒貂而不禦輕狐白之莫儔燦三英以外飾誠五紽之可羞躡飛雲之履被明霞之防冰蠺瑩膚藻龍耀眸綴以錦帶懸以吳鉤斷犀剸象斬蛟割虯轆轤流光芙蓉照秋文玉銜英不足比步光懸螭莫爲酬於是驂騰駕憑華輈施通幰秉修矛搴葳蕤之飛蓋張連蜷之翠斿蔽羽旍於日表布絲帳於道周馬則驊驑赤驥紫燕靑驪漉漉師師駪駪騤騤踴躍騰驤礧磈權奇雲騣霧鬛電駭煙馳控以寶鉸纒以金羈銀鞍防爚繡軛生輝乃出黃金擲白璧家多匿亡門有食客意气傾人風聲下敵𨿽秦楚之豪束手而莫抗而燕趙之英不敢比肩而與匹也若是者可謂服食輿馬之盛者也吾與子往逰可乎胎簮子曰彼皆崇權貴任豪俠危上以弱下厚積而過享者也吾布衣藜藿之士奚事此逰也客曰三五冶容二八曼姬容華眇好艷多姿兩輔善笑承重頥膩頸丰肉宜細肌長眉連娟曲中規搦腰擢步隨風移左右盻睞目波施窈窕善戲體迅飛爾乃結修鬋之嵳峩襲芳澤之烈薰珥明月之步揺服素霓之繽紛垂羅掩縠攢簮合茵明滅纎霧綽約繁云於是進舞席禦歌宮奏大呂扣黃鐘敶鼓揺虡按瑟撾鏞笙竽共逐金石和同眾音繁防殷扵層空旣而停眾樂拂云和出嫚舞流纎歌歌曰長裙單衫曵鳴璜吳娃雙歌出洞房不惜緩步升君堂華燈錯兮夜未央於是醉酣雜坐弛帶舒纓投贈詩賦顚倒罍罌眾客出座蘭膏不明美人侍傍逸態橫生乃歌曰蘭膏滅兮夜已深絳霄防兮白河沈鳴琯促柱兮感君心知音識節兮君幸臨夫聲伎之妙宜無出此子將從逰其間乎胎簮子曰吾聞五音令人耳聾五色令人目瞽非予所願逰也

客曰平原廣野彌望千里馬可陳列車得駢軌於是遴徒發乘盛張旗幟淬刃礪鋒弓鏃矢輿卒駿奔獵師起喜乃其布网周山列罟彌澤蹂塵障天舉燎燔薄絕流赭崖剔林搜壑逸材之獸健舉之翼莫不縱橫躪借揮突放逸聞自墮罹羅立殛灑毛委羽駭膽栗魄孰能抗巧何以肆力哉由是張罛則盡獲繳矢則疊加仰貫雙鳬俯連五豝魚不遺筌兔蔑虛罝爾乃僕麒麟下孔鸞罥翡翠躓豼豻掩云鴻系文驒折錦脇鎩繡翰熊緑羆靑兕黒防鹿麝麕豹麙羊狻猊渫血赬輪積如堆埼然後臨淸池玩流水墜絲竿繋文鯉披鱗所鬐溶溶裔裔犒徒防侶畢景斯已是較獵之盛也子將從遊乎胎簮子曰吾聞騁田獵令人志荒非所願逰也客曰天皇之庭廣莫之墟有山焉其山卑五嶽小三巄巄嵷嵷嶐嶐岎崯岒嶙嶒嶃回叢嶵防崼﨑穹防百折漼澯焉防流泉漉集凝湧焉潺湲淙淙於是靈巖福谷異防丹壁儲精孕神涵澤流液吐气出云吸月納日積陰淸防灝灝凝凝峭峯植橫施黛靑偠緲若霧煙之流藹芙渠之締生中則產玉石鉛碧丹沙流黃橘林卭節雕梓斑篁枌梧櫟楩防楢豫章挺出勁生俊茂丰長撮捼菲緖婀娜亶翔其水則洪泛沸汩蕩潏湍洄周搏逆濞潛延排來連混陀隧沛逾埼堐疾流馳卒崩雪礚雷渤若洞庭灌如江淮復有淸瀾瑩沈下鏡萬有緣以白沙覆以靑藪乃有沈鱓浮鷁黿穴龜藏上下蛟蛇往來鴛鴦防防鸕鷀羅行此山川之盛也吾與子逰焉胎簮子曰予夙志奇勝欲足極禹迹然而病未能逰也

客曰乃有棄情遺世餐气服道忽逍遙以輕舉望玉京而徑造啟黃庭之言登丹鑰之祕誥爾其彤章翠蓋翳華芝左驂雙龍右兩螭羽裳翩翻垂白蜺金支玉節紛葳蕤靑鳥先途朱鳳隨齊擊文鼉吹云箎赤華爍灼白日移貝宮參差開九閨辛夷爲梁桂爲楣寶幡綴角羽帳垂椒蘭奮逸霧出幃夜宿奼女棲靈妃被服翠苕拾靑蘺出騰八極驂兩儀上下日月驅風雷千秋萬歳安有期於是彌駕層顚飛舄絕防白雲含輝皓雪奪耀仰攀桂樹載歌以嘯俯瞰濁世奚異虫鳥歌曰桂樹兮交加緑滋兮丹葩仰攀兮嘯歌俯人世兮柰爾何是則神仙方外之盛也吾與子遊焉胎簮子曰疾迫隘慕逺遊吾所願也然荒芒而不可徵未暇爲也

客曰有應世之大人秉持仁義服被禮樂其徳溫溫與與其象熈熈噩噩量出海宇志棲寥廓懷先世之憂抱終身之樂不結駟而貴不萬鐘而丰不戈甲而威不勳級而功布絮所不能賤糟糠所不能窮非戮辱之可詘非斗斛之可容於是陳詩書以爲囿發圖史以爲廬樹節讓爲旌旄饌道徳爲膏腴入皇羲超虞唐揜五覇彰三王塞者通潛者揚隠者發晦者光轇轕風雲經緯陰陽繪若黼黻朗如琳瑯出則施聲教欵遐荒臻盛美流休祥處則韞匱深藏韜曜含光視葛天爲並世招箕潁而同行是則何如胎簮子灑然陽气見於靣病若脫而瘳者於是延客上坐設帳具饈曰果有是人吾將從遊

伯川詞【並序】

伯川者周太伯之所遺也水部錢君家於川上世惇讓節至水部益修文義有紹芳烈將俟宦成歸於伯川之上命予作辭歌以樂志

錫山之下兮伯之河水鱗鱗兮石峩峩子之室兮水阿結緑蘅兮葺荷白蘋兮靑莎何以繚之兮素沙子朝出遊兮暮來歌子不樂兮復如何若有人兮河之湄施蕙帶兮服芰衣循洲陁兮下水裔目眇眇兮獨懷思若華兮蘭蕤折之兮遺誰霜露兮夕下恐芳菲兮我萎歳暮兮無聊佳人兮來歸川之上兮太伯所居我迎伯兮河之隅羞蕙肴兮薦文魚伯之來兮駕栢輿芬霏霏兮爛襲予我思伯兮世靡渝

霍山辭【並序】

司農公致爲臣而去或曰司農公致爲臣必不豫懷忠獲疑修正被斥此屈子所以憂離感憤而賈生所以悼毀也或曰否不然枉直善惡厥道不同君子要之善且直而已不論夫合不合也故忠臣不責信於君正士不責親於人司農公致爲臣胡爲弗豫間日汝南何景明往造公視其體腴然其度於於然不異平居也徐察其色黝然顧若有伏憂者於是景明述或人之言告之公曰夫臣者以誠奉職以道愛君不克其職則恥不得其道則止今予思克厥職而道不得以罪遣足矣然疇昔之夕予靡靡寐起遊思纚纚有揆皇度或省而反予者胡爲豫胡爲弗豫或人知予哉景明循階將退公曰行止進退命也豫不豫人也人如命何予晉產也晉之鄙有山焉曰霍山霍山者晉鄙之鎭也其下沃渠衍拓可田而食丰樹�榯可防而息而鏟窪躋阿可以構而處也吾逝矣安知人間有豫不豫也景明乃爲霍山之辭歌以壽公辭曰巖巖霍山之窿穹兮奠彼晉埜左屬太行蒲阪委蛇兮襄陵嵬而在下云之興兮霈霈望佳人兮容與嫋嫋兮秋風芳卉兮已摧虎豹兮咆哮猿嘯兮又哀山中兮寂寥佳人兮胡不來桂樹生兮何檀檀霜霰下兮夕以寒叢薄兮蒙宻瀺穴兮潺湲鳥萃兮翼翼獸伏兮般般鴟隼不可以共厲兮佳人歸來兮延年

榮養堂歌

翼翼玆構兮實顯敞蘭栭防櫨兮弗卑以抗周墉廣除兮廊四向母氏爰居兮安居服養菊徑兮蕙圃有其萱兮羅生於下洛京逶迆兮嵩邙幽阻湯湯伊瀍兮泛泛陽渚朝升矚兮暮斯止母不樂兮母何以紛酒觴兮吹歌羞丰膳兮有加被霞襦兮簮瓊華母氏樂兮樂且遐

滕王閣歌

朱甍兮參差綺構兮崔嵬俯眺兮層城仰登兮髙臺登髙臺兮以臨江渚水浩浩兮在下忽雨兮西山有渰兮南浦畫舸兮迷津繁吹兮萬戶出千里兮名衢山川麗兮洪都置酒歌兮張燕防儼車服兮盛文儒俗恬兮政暇君胡爲兮弗遨以娛君遨娛兮閣中撫回檻兮披崇墉攜賔客兮舉目弔帝子兮夕江江何有兮有蘭交加攬紅蕤兮擷瑤華泛長空兮秋水送孤鴻兮落霞逝從君兮靡由眇愁予兮柰何

大復集卷三

欽定四庫全書

大復集卷四

明何景明撰古詩六首

皇告

皇告頌開詔也歲乙丑中夏皇帝告萬國朕祗命上帝乃禦至極其與民更始攺元曰正徳爾萬方欽哉其宣播無匿

八月至貴其日載暘龍旂旣翔龍幄旣張大小肅肅乃於郊迎旣召有眾播告在庭皇皇卹命罔不是將嗟我貴庶荼苦孰蠲旣加斧斨屢罹凶年眷玆皇仁如天如春如艸斯植莫不敷宣

蠢蠢苗民浩浩炎邊是俾是承亦共戴天黒齒髮椎執弩被氊載歌且謡皇帝萬年

皇告三章一章章十句二章章八句

溵之水

羅生之辭予歸溵江也予作溵之水三章

溵之水可以方可以舟子之歸矣可以斯遊

溵之水可以河可以海子之歸矣可以斯邁

溵水有岸白石有爛斯邁斯遊樂也永嘆

溵之水三章二章章五句一章四句

中林之棘

中林之棘送崔子也

中林之棘維桃與李阪田之特生也曷以民之無儔曷其有已

王事皇皇駕言䢐行念子出宿我居防防我心之邁與子同徵

行野蹶蹶行國邁邁無艸不茂無谷不潰民之瘁矣心憂用喟

彼魚之罭在彼河梁彼兔之罝在彼河側豈不是思進退維亟

同賈知貪同食知甘予諒予懷如口弗爽予之有懷子豈不諒

火之方殷不戒胥燔水之方割不戒胥溺火之方殷乃仇撲滅水之方割棄其舟楫

有渰斯雨有霰斯雪如履堅冰乃尙思熱眾方媚矣莫敢獨說如處大廈俟其顚覆

謂人弗言言成禍矣謂人弗職職成過矣孰無朋友倡誰和矣

子曰弗仕子有父母予曰弗仕兄弟訧予天子則不罪朋友弗取

中林之棘九章七章章六句二章章八句

原有楚

原有楚贈韓子也

原有楚隰有苦子車駟牡駕言䢐矣見子之父

原有杻隰有蓼子車駟駵駕言逰矣見子之母

原有桑隰有唐子車駟黃駕言行矣見子之兄

子涉渭矣渭水浟浟我思見子安得北流

子涉渭矣渭水沛沛我思見子安得北逝

原有楚五章三章章五句二章章四句

淮水

淮水送張子也

淮水湯湯伐鼓鏜鏜之子南行徵夫不遑

有翩者燕集於堂巢我日不謁而旬不朝徵夫況瘁誰使告一爾勞

誰經營四方誰髙門翺翔誰粲粲衣裳誰饑渇載行辰月弗震乾月維雹視天之威伊胡云虐弗問則退問言誰對

敬我友矣式相求矣詢於道周維教言是由毋言是謀毋戲言是流

桓桓之羆兔罹於羅如彼弋鳥維恐不加無執貓貍而捨彼虎豺

我視人之疚如烖我躬勿曰行弗動勿曰言弗用勿曰我寡憚彼有眾

矢詩弗頌維云諷矣伊誰之送孝友張仲

淮水八章三章章四句五章章六句

秋風

秋風諷也

秋風厲厲中園有卉不植松與檜柰彼蕭艾

秋風飄飄中園有條不植松與橋柰彼艾蕭

秋風二章章四句

大復集卷四

欽定四庫全書

大復集卷五

明何景明撰樂府雜調四十二首

興隆祀丁曲

稱朱竿揚朱弦鳴鐘朗鼓各在懸月建酉日次丁牲全醴成告於庭【一觧】久哉斯道淪以失天啟神聖我祖出戎衣一著四海一遐土之人炳文質【二觧】昔者子欲居九夷百世之下乃享於玆猗與斯道垂憲靡遺【三觧】浩浩皇皇八荒九州防或靡知罔或靡由曷知曷由我祖之休【四觧】

羅女曲

羅女年十五自矜好顏色山葉雜山花揷髻當首飾蠻方立門戶男女多生涯昨聞城中市女出男在家上市買黃絲染緝作花布裙短衫袖長不惜雙腳露夜行山中道何處吹蘆笙我歌連臂曲曲罷動郎情動郎情與郎匹生女復長男三年始同室

落葉哀蟬曲

落葉哀蟬曲者漢武帝之所作也李夫人早夭帝思之不已爲作此曲也

寂寥兮寒閨空帷兮晝低若有人兮感羅衣防恍惚兮往復來涼風飄颻兮吹玉階秋葉颯兮鳴蟬哀有鳥嗟嗟永離乖雙棲比翼兮何時諧

剡溪歌

溪之水兮幽幽誰與子兮同舟舟行暮入山陰道月蒙蒙兮雪皜皜千載重尋戴逵宅溪堂無人夜歸早乘興而來興盡休君不見王子猷

悼逺辭【並序】

侍禦顧君祖存元先生生哲弗祿死夭弗侍禦君追念後先言嘅淚下景明君同年友也哀其意作悼逺辭曰

矯矯龍蛇兮沒於泥沙嗟苦先生兮獨罹此嗟逴彼修路兮驥驟不力美璞弗器兮良田不食嗟苦先生兮獨罹此極

倚柱操【並序】

倚柱操者魯漆室女之所作也漆室女倚柱悲吟鄰人問曰欲嫁耶女曰吾憂國傷心故悲而嘯豈欲嫁哉遂自經而死予哀其志援琴而托其聲焉

兔則有罝兮鳥則有羅國無人兮將柰何心之憂兮豈曰予未有室家嗟嗟室家非我營兮我生曷榮兮

戰城南

戰城南戰不息朝戰城南暮哭城北積屍累累肉腐鳥不食放馬澤中雪沒馬腓沙寒艸枯不得馬肥北風夜吹敵兵四圍我欲上馬馬痩不馳我欲射箭弓硬不開但語城中親汝出收我骸戰城南君莫悲猛虎嚙人翔於山垂欲食虎肉不避虎威男兒立功橫行四垂生當封公侯死當白骨歸

巫山髙

巫山髙極靑防間翠綰參差十二鬟神女仙裙佩纓動行雲飛入荊王夢含情流盼輕煙中玉牀瑤枕薦君宮紫羅白縠垂香風恍惚防散莫與同防霜銷落髙邱樹哀猿孤吟鳥雙去荒滛淪滅竟何爲暮雨冥冥歸古祠

芳樹

芳樹離離朱華而綠滋華滋𨿽云好秋風暮來吹秋風不足防華滋亦有時嗟汝枝上鳥汝去將安歸美人何方至貽我江上華秀彩奪人目胡爲在天涯天涯𨿽榮好不如常在家

關山月

關山月夜照靑海頭白骨徵人怨紅顏少婦愁少婦含嚬望月來月明流影洞房開嵗暮機中縑素出夜寒燈下剪刀催年年搗衣明月秋明月還隨隴水流閨裏空教看破鏡沙塲不見大刀頭

琳池歌

琳池歌者漢昭帝之所作也

木蘭爲檝文梓爲船靑荷爲蓋衣紅蓮宮娃側坐揮繁弦淒風嫋嫋飄素秋飛花委葉承波流霜露夜下不可畱

招商歌

招商歌者靈帝之所作也

髙館閴兮曲池通乘舟夜逐荷葉東持荷作蓋不障風持荷作衣難爲縫金琯玉鳬響秋空歌婉聲長待夜終

公無渡河

公無渡河河濁不見日汝今欲往何時出公無渡河河廣浩無涯往而不返化爲泥與沙誇父渇走成鄧林至今邱冢猶岑崟河中蛟龍見人喜縱有舟檝誰救爾噫嗟嗟公無渡河渡河而亡不如陸死噫嗟嗟公無渡河

明妃引

明妃絕色世無鄰粉黛那數三千人咫尺宮門接前殿君王只向圖中見當時自恃如花容美醜誰知由畫工單於日近漢日逺萬里風沙防不返琵琶馬上再三彈翠袖朝啼關塞寒皓齒明眸塟沙漠千秋遺曲猶悲酸燕支暮云白浩浩羌人吹笳雪飛早山前孤塜髙嵳峩嵗嵗春風長靑艸古來抱節本難遇況復蛾眉人所妬君不見長門宮不用黃金買詞賦縱有朱顏君不顧

短歌行

冉冉秋序肅肅霜露蓄我防酒召我親故鳥歡同林水歡同源矧我同鄕胡能弗惇耀靈西藏明燈在室更長夜良可以繼日園有藝菊庭有樹蘭秋芳是悅春榮曷觀髙陵可升海水可測出門異路安知南北生年幾何去者日多子不我樂聴我短歌

銅雀妓

墓田望不極松栢夕離離存生有懽怨亡沒詎同思井幹日已摧繐帳寧復施衰榮互相謝身後徒爾爲

苦寒行三首

天地黯閉塞冰霜皓崔巍寂寥髙城側欝律見古臺烈風夜中起飛雪千里來鳥羽沈不施獸口噤不開虎豹斂穴窟蛟龍俱凍埋六龍銜白日寒苦光不廻

二

石裂南山下水結中河流莽莽北郭外死骨聚如邱貧士被毛褐寡婦無完禂寧知貴公子絲竹宴朱樓方辭白羽扇更禦靑羔裘

三

天風日夕厲海水不揚波飛雪被千里層冰白峩峩嗟汝窮閻人無衣當柰何錦裘長安兒白馬鳴玉珂象弧揷雕韔射獸西山阿

塘上行

蒲生寒塘流日與浮萍儔風波揺其根飄轉似客逰客逰在萬里日夕望故州鶗鴂鳴嵗暮蟪蛄知凜秋暑退厭絺綌寒至思重裘佳人不與處圓魄忽四周房櫳淒鳴玉紈素誰爲收白雲如車蓋冉冉東北浮安得雲中鴈尺帛寄離愁

放歌行

天命諒靡易富貴安足陳自昔慕豪勝重義還輕身整轡逾鞏洛驅車入咸秦立觀靑雲上馳步要路津射策報明主投書幹大臣身爲五侯客家與七貴鄰杯酒縱經過冠蓋羅逡巡顧盼生光彩吹噓借陽春各矜意气好自比骨肉親時事多變異交道亦湮淪要盟等金石棄擲同灰塵赤心不足恃白頭更如新歸來嗜藜藿偃仰隨松筠始知葵槿甘不若蘭桂辛願從白屋士請謝玉堂賔

鴈門太守行

壘壘髙山莽莽代谷城邊風起沙漠漠城內惟聞奏羌樂太守下車買牛息戈陶民禮義朝弦暮歌北歷黃沙磧南逰白艸原五馬何秩秩朱英導文軒嗟哉太守亦孔武時時較獵西山下

梁甫吟

君不見泰山髙髙梁甫在其半古來封壇禪地無宮館崖崩壁坼鐡鎖防秦碑漢碣何人看自從生人開九州九十六帝行權謀虎豹啖食龍蛇憂朝翻暮覆作雲雨立談坐笑生戈矛鬼神來往仙不死塵埃萬變扶桑流君不見田疆論功爭二桃齊門三丘埋野蒿又不見魯連辭賞輕千金卻秦救趙何雄豪眼前無人辧曲直身後聲名更何益拂袖空憐蹈海心防車枉負排山力梁生五噫歌莫哀東絕梁甫觀蓬萊千年雲開錦繡壁五色日抱金銀臺瀛洲方丈列仙占文成五利何能驗徐生入島竟不回博士儒生盡坑塹我吟梁甫君振衣世路﨑嶇多是非瑯玕芝艸海岱曲釣竿拄杖從今歸

采蓮曲三首

靑荷晝舒白露晞朱光照耀含素蕤緑房翠蓋偃參差紅妝皓腕暎漣漪齊聲一气歌艶辭桂舟蘭檝紛屢移佳人羅帶宜風吹

二

岸上有栁隰中有荷舟中女兒勝吳娥爲君先唱綠水歌起攬長帶垂纎羅鴛鴦雙棲翡翠過下渚日暮多風波葉宻花稀愁柰何

三

急歌太短緩歌長淸風夕回素云翔雙鳬飛起向橫塘荷花不言空防腸明月宛轉流西方月中白露沾衣裳紅顏靑鬢安能常萬嵗爲樂莫相忘

獨漉篇

獨漉獨漉驅車折軸不畏折軸但畏車覆芃芃者蕕生彼中衢𨿽有蘭蕙當門則鉏同行竊金相顧道左我實不知彼則畏我食荼知苦食梅知酸狐裘之敝可以禦寒有虎斑斑伏於林下我欲射虎愧無勁弩肅彼北風渡彼中流豈不懷憂與子同舟

白紵歌七首

齊紈越羅霜雪輝吳刀並剪爲君裁鳴璫垂佩行相催且步云館升月臺珠纓列座瓊筵開秦箏慷慨趙瑟哀含淒斂嘆【一作笑】君莫猜

二

鳳樓十二連繡衢雕楹刻桷耀城隅朱檠絳蠟艷紅蕖金盤玉羞奉君需美人隔坐曵華裾主稱萬年爲歡娛上客翠蓋停蜘躕

三

千金買笑萬金買歌明珠白璧豈足多長眉窈窕揚秀蛾輕身起舞垂纎羅悲弦急管鳴相和三星低戶月沈波銀箭金壺柰夜何

四

吳娥白紵爲舞衣鏤花綴葉紛葳蕤靑春爛熳白日輝輕帶一舉長袖施皎如流霰隨風飛防龍宛轉翔鵠廻傾城絕代人共希

五

手中色絲舊所治靑紅碧綠當自知眾中不語心向誰感君厚恩私念之東流之水不西馳泰山在前不可移紅顏白首奚足辭

六

北裏撾鐘東鄰捶鼔吳歈越吟邯鄲舞恩義如山金如土遺簮墮珥不復數窮冬夜長樂未防流風廻雪滿楹前不惜皎潔爲君妍

七

白玉鎖闥黃金堂蘭煙蕙火薫象牀雕屏羅列組帷張繁膏列炬舒華光橫簫挾琴步曲房朱唇素齒髮浩倡願爲比翼雲間翔

苦熱行二首

火雲崢嶸連赤阪白日苦長不得晚庭前井幹生赭煙炎埃晝起髙塞天侯家陰洞帶流水紗幃白晝淒風起美人冰盤薦朱李道上行人多渇死

二

晝眠苦多蠅夜眠苦多蚊炎霞熱霧蒸絪緼四體拘促何由伸仙人桂宮接蘭苑下望靑松踏幽巘我欲從之諒非逺塵世何堪遂仰偃

鳴鴈行

鳴鴈鳴斯其音嘹嘹江路逺遙念汝離漂鳴鴈於飛肅肅其羽遵彼修渚實惟汝所洞庭增波沙朔多風何寧往來無防爾躬飛斯鳴斯求蒲與稗無俾霰雪及爾逰邁髙山有石髙木有枝我思我朋嗟哉可遺

行路難四首

牀有織綺篋有織素請君視綺還視素憐新不如莫棄故罇中有酒盤有餐聼我爲歌行路難眾中歡樂多志气豈知他人不得意白日有時不照地安得保君常不棄

二

天河熒熒西北轉織女牽牛不相見由來天上亦別離何怪人間有悲怨世情燐薄衰賤駕車騎馬有人羨少年不得君愛惜紅顏勝人亦何益

三

髙樹鳥不集常有東西南北風君子眾所畏好不合常相攻防劍欲有適前有虎兕後虺蜮抵節徒歌行路吟髙飛未有橫天翼

四

我發行路歌諸君請勿嘩嚴冬霜雪𨿽可畏三春艸木自榮華人生富貴各有時不勞辛苦更咨嗟百年冉冉寧復多白日速如東流波眼中世事只如此生前不樂將柰何

棗下何纂纂

種棗北墻下棗熟委路衢行人競取食居者守空株憶昔棗初赤傾路且停車棗當今日盡誰能少踟躕天命誠不易榮落互相渝功勲本積累傾奪在湏臾聆我棗下言貧賤可久娛

大復集卷五

欽定四庫全書

大復集卷六

明何景明撰

樂府雜調四十一首

俠客行

朝入主人門暮入主人門思殺主仇謝主恩主人張鐙夜開宴千金爲壽百金餞秋堂露下月出髙起視廐中有駿馬匣中有寶刀拔刀躍馬門前路投主黃金去不顧

河水曲

河水何濺濺暮采河邊蘭君隨河水去我獨立河幹

車遙遙二首

馬立車遙遙望望車塵滅但聞上車語不得下車別

二

寒雞喔喔知夜半鄰翁舂梁婦炊飯僕夫聞雞趨車起欲明未明行十里火輪飛出扶桑霞羲和騎龍鞭日車君看日亦無閒時我車安得常在家

隴頭流水歌三疊送劉逺夫行

我欲望長安隴阪髙蔽天隴阪髙可陟隴水鳴濺濺

二

盤盤上隴車斑斑下阪馬我非虎與兕使我行曠野

三

長安有髙樓不見隴西州可憐隴頭水日夜東北流

下陵曲

上陵風以雨下陵月星露不見西陵宮但見松栢樹朝行西山曲暮至長安道長安車馬多風吹陵上艸

直路行

直路難行直言難受邪徑防足莠言恱口直言如矢聞者畏憚如射曲巷鮮不折幹直路坦坦不可避難大夫史魚死以屍諌汲黯抗言不冠不見輪扁之言桓公是悟焦不避烹秦皇霽怒猛虎在前不爲我言虺蛇在後不爲我告二世自閟遭害於宮虢君怒禦枕塊道中不忍其憚寧忍其亂茍畏爾恥必視爾死如藥弗潰其疾必遂如矢不直不能貫革小人惡直君子是持神之聼之終獲其釐

海山謡

防鰲立浪海水裂蜃魚食日日五色海中靈气變莫測白晝湏臾風雨黒彭祖夭巫咸防龍伯死精衛絕山亦可揺水可塞

秋江詞

煙渺渺碧波逺白露晞翠莎晚泛綠漪蒹葭淺浦風吹帽寒髮短美人立【一作泣】江中流暮雨防檣江上舟夕陽簾櫳江上樓舟中采蓮紅藕香樓前踏翠芳艸愁芳艸愁西風起芙蓉花落秋水魚初肥酒正美江白如練月如洗醉下煙波千萬里

瑤瑟怨

美人竹間亭虛簾空月華相思湘江曲淚竹生斑花花開爲誰好花落不復掃出戶見春風低頭怨芳艸坐彈五十弦起視江月殘愁弦不堪聼手澁金鴈寒一彈正淒切再彈轉嗚咽三彈撥幽腸聲亂冰弦急西風吹芙蓉一夜落舊紅豈知瑤瑟音能消靑鏡容

黃頭郎

黃頭郎爾毋侮殿上天子憐府中丞相怒爾𨿽有銅山運去銅如土黃頭郎爾毋侮

黃鵠歌

請君勿諠嘩奉君黃鵠歌黃鵠一飛去翺翔天之涯我欲致此鳥雲中無网羅安得生羽翼從彼淩丹霞山川遼以邈不歸當柰何

烏夜啼

啞啞烏啼宮井霜殘月半落明星光城頭吹笳已復罷宮中擊鼔殊未央

竹枝詞

十二峯頭秋艸荒冷煙寒月過瞿塘靑楓江上孤舟客不聼猿聲亦防腸

采葛篇

野風吹葛葛逾好綰霧縈煙靑嫋嫋谿廻水白雲石蒼石根引蔓百尺長越婦腰鎌赤雙足褰裳行歌入中谷朝日未出霧露寒花繁葉宻采掇難年年績絲作絺綌奉以服君君莫斁君知衣葛好不知采葛苦白日畏逢蛇月黒畏逢虎君不見吳王宮中細腰女日向歌筵著白薴

霹靂引

石湫黝黝黒云夕蛟龍夜起隨霹靂盤空殷地出絕壁驟雨飄風怒相擊空中將將下矢石千戈萬馬俱辟易飛鳥墮地委如積古檜長松盡遭劈吁嗟乎阿香深山巨海胡弗往短蜮修虺兼魍魎

刺促篇

刺促刺促井燎不續𨿽有塲苖室則靡粟羅雀務獲不言其多見彼淵鱗或言其苛跣夫逐鹿坐者食肉茍一需百百爾莫足譬彼乘車弗率坦野驅馳不已或敗爾馬河有伏罟蛟龍去之相彼有明孰逢其災前有鼔樂後有寇盜方言方笑不敢以告執防不力或傷其手彼虎彼兕矧不以走有蓬其樹其腹之枵豈不休息維顚在朝

處州別駕行

處之地山水廻處州別駕賢且才別駕來郵吏馳騎連連鼓靁靁城門大開別駕來別駕來禦駟馬雙麾在前髙蓋娜娜入有列防出有負弩吁嗟別駕賢且才江之水去悠悠兩防揚別駕舟處人來迎申人畱嗟別駕安以適彼安以去我

種瓠詞

種瓠東園內瓠葉從風翻綠蔕飄長帶素花宻以繁𨿽無百尺根枝蔓自纒綿雨露冒時澤陽暉被朝暄竊比女蘿艸附身托髙垣綠畛齊結實豈貴充盤飱願爲連理杯長以奉君歡

雙燕篇

雙燕何翩翾飛去仍徊翔依依止畫閨繾綣鳴東廂昔來屆陽節今去易寒涼秪恐秋風髙海路多煙霜雙飛入君戶雙棲在君梁被蒙君仁惠彈射不相防飬雛毛羽成送雛還故鄕𨿽無黃雀報嵗願巢君堂

去婦詞

嫋嫋竹竿釣魴及鯉魴鯉可食竹竿何以子有錦衣莫忘布襠子有防酒莫忘糟糠賤妾嫁君所期偕老紅顏難長倐已白首白首𨿽可出不念紅顏日

種麻篇

種麻冀滿丘種葵冀滿園孤生易憔悴獨立多憂患當行思故旅當食思故歡先機失所豫臨事徒嗟嘆升蕭艾乃至鉏桂致傷蘭物理有相附疇能識其端防金俟同志抱玉難自宣交結良匪易君當圖未然

月食篇

仲夏月食月半缺仲冬月食食之旣皇皇下民亦孔之悸其魄有物薄之彼盈而防實度之宜今此下民孰使告爾災嗟嗟亦悸孔哀有烈其風自伊天阻云旗載揚蒙瞽奏鼓率彼下土訴於帝所訴於帝所光復於天光復於天其明防愆照臨爾下民

國士行

漆身爲厲吞炭爲啞更名入宮厠變形伏橋下𨿽不禠讐魄猶得斬讐衣生有國士名死爲壯士哀

誰謂河廣行

誰謂河廣濁不見泰山盂水之淸可別媸與妍淸濁茍異小大安足言君子知之眾人皆茫然

下宮行

下宮兵來圍朔妻置兒袴中兒不啼一索不得當再索孤兒那可活嗟杵臼爾爲朔客我爲友立孤誠難死何有嗟程嬰女當徐死孤當事爾彊爲難我爲易千金詐賣趙氏子眞孤乃存杵臼死復趙社嬰刎頭報死者

易水行

寒風夕吹易水波漸離擊築荊卿歌白衣灑淚當祖路日落登車去不顧秦王殿上開地圖舞陽色沮那敢呼手持匕首摘銅柱事已不成空罵倨噫嗟嗟燕丹寡謀當滅身光也自刎何足云惜哉枉殺樊將軍

君子有所思行【一字起十字止】

猗君子有所思居髙無民不如守卑衣錦負薪入市見神龍在洿淖反爲魚鱉譏鳳凰不得地翻身避羣雞騏驥𨿽能千里逐防堂上不如貍丈夫秉性天所定流俗是非何足移水中馬與陸地之魚曷謂失所置能久須寧爲地上特生之野艸不能爲茂樹負巖墻而居

燕啣泥

君不見燕啣泥爲巢哺雛常苦饑雛有羽翼各自去安能久在梁上飛丈夫出處亦如此貧賤富貴皆人爲燕啣泥不慮哺雛勞但慮眾雛飛不髙

養蠶詞

桑葉靑蠶始生桑葉莫莫蠶白滿箔今年女兒道蠶早晝夜照蠶恐蠶老浮萍生葉麥落花風檐繰絲鬭鳴車君不見簇上蠶幹死老蠶成蛾又生子

嗟哉行

老烏能啄牛能觸嗟哉世人互傾覆自徹其藩盜入屋同病者憐同憂者嘆梟子奪鳳眾雞不安何得同類反相殘彼梁可逝穽可避禍福由人豈天意君不見虎𨿽有鴻有翅

雙鴈篇【並序】

錢水部世恩在宦失偶日夕哀吟其友何景明爲作雙鴈篇寄之

雙鴈雲中來雍雍揚鳴音念子中路散一飛與一沈防防江湖道思歸苦不早昔爲並棲禽今爲特飛鳥飄沙戀故浦別流思故河柰何同溝水翻作異波鳥悲多苦音客悲多苦言弦爾孤桐琴操我雙鴈篇

莫羅燕

羅雀莫羅燕燕飛在髙殿殿髙且深誰得見主人垂幕髙殿中燕來徘徊不敢通楊花落燕出啄童子張羅逐黃雀黃雀入羅燕入幕

牧犢行

黃牛遇虎南山下夜見白石心中怕牧童牧犢畏虎欺挽弓邏之不敢離削竹爲簇蒿爲箭射虎恨不穿虎皮嗟汝虎爾勿欺我犢我犢有日頭生角

城略陽

扶風令城略陽賊來略陽令走藏扶風令爲登城喚抽刀誓眾眾不散三日抗城一日戰戰不利兮生縛見見賊罵賊危不變略陽城人盡爲鬼略陽令生扶風死守臣上奏驚天子君不見扶風令死封公卿嗟爾略陽之令胡爲生

潘節婦

二十君辭房六十妾在堂紅顏爲婦白首孀昔日抱女今已亡風火炎煙黒鄰里相救失顏色未亡之人安所從義不避火天返風噫嗟嗟妾𨿽有身君無子身未化石心不死

髙城行

髙城嶻嶻山百堵白日樹旗夜懸鼓將軍戒嚴太守武城下賊來城上彀弩樓軍轉石城人負土噫嗟嗟城完家可全城破家爲擄傳與城中人但保城莫閉戶

南山篇【並序】

宏器爲思親捲予爲作詩文及今八年矣宏器得貢將入京復以此冊求予詩遂爲是篇

朝采南山白石盤盤風來吹葛葛葉幡幡豈無枝蔓念我本根翹翹栗薪靡考誰爇緝緝葛絲考則靡服簁簁澗魚在罶麗麗昔用爲飱今用爲祭上陵折松下阪折栁遙遙逰子勿以行久月不恆處日則有酉瞻彼日月思我父母

轅下駒

轅下駒鳴聲一何悲豈無萬里志局蹐安能施詰曲羊腸阪累累太行谷車輪不行白日沒仰思玉山意超忽君不見八駿日行萬里馳煙掠景誰能拘吁嗟乎轅下駒

大復集卷六

欽定四庫全書

大復集卷七

明何景明撰五言古詩五十首

武陵【以下使集】

武陵一何長遼逺不可測髙林多悲風慘澹日無色黃熊啼我前白狐跳我側蛟螭蟠深淵下見奔云黒沙蒸水亦毒我僕饑且踣辭家忽逾秋適此萬里國土風日以殊川域邈無極伏波有遺響吟余轉淒惻何因托橫吹一寫千載憶

桃川宮四首

神宮矗飛觀結構俯層邱上翳萬年樹下暎千尺流仙蹤久已沒百代傳其由荒塗橫白雲寥寥安可求

二

谿谷多靑氛朝暮不可知雞鳴洞中樹輕暾散華池白石流丹液靈葩耀朱防誰能學丹術遂使塵网離

三

石洞無遺構空巖長松桂入深忽已陰升髙稍知霽山光晚多姿谷響秋轉厲緬懷避秦者一往成永逝

四

溪中何所有磊磊多白石紫參生其陽靑松植其北逺林商气淸絕巘夕光白何當發云奏招我吹簫客

自武陵至沅陵道中雜詩十首

承明播宸渙西適蠻夷州艱哉武陵山古道何悠悠狹谷不容幰水中無行舟仰探虎豹窟俯瞰蛟龍湫徘徊遲吾馬中心懷懍憂修程尙延亙我行何時休

二

羣山何逶迆環峙如百城其上干靑霄其下浮雲徵出沒千萬態倐忽殊陰晴撫玆豁心目頗慰羇旅情

三

亭午入大谷烈陽經中天樹木多鬰蒸石坼起焦煙掘地飲我馬數尺不得泉僕夫告饑渇揮汗墮馬前安得萬間廈坐使淸風延

四

暮投界亭驛吏迎我前息徒茂林側飲馬山下泉落日四巖陰余映髙樹顚坐久吏人散濁酤聊自延

五

驅馬山上行山髙何巍巍修阪接飛翼百步仍九廻俛視煙靄中眾山鬰何壘茫然望四海萬物亦已衰昔我別京國朱華猶未希嵗節忽復易何時當旋歸

六

大壑百餘尺流水浩湯湯我行路中斷欲渡無橋梁誰爲理舟楫石亂不可航攺轍上危棧登玆千仭岡臨深古有戒側足以徬徨

七

叢薄被煙臯徑路紆且防秋風振喬柯綠葉漸以稀日入羣動息林深眾響歸君防棲枝鳥大小必相依

八

山深多樹木百里人民稀時有四五家茅茨隔山陂沙田不可耕何以禦嵗饑門前數畆園祗收蓬與藜平明出汲澗薄暮始得炊童稚那敢出但畏逢虎羆艸黃納晚禾桑綠催官絲嗟爾逺方人辛苦誰具知

九

山勢行轉促連峯相貫輸窈然林莽中乃復得坦途靑壁結煙靄縹緲淩虛無層阿秀嘉禾下覆淸水渠夙志好幽僻覽玆耳目娛公車𨿽少延顧盼忽已逾安得鼔淸瑟日坐山之隅

十

谷轉岡漸平策駕循陂陁遙望辰陽城枕山帶長河飛甍若鱗次居人亦何多按節駐江館登眺崇山阿南衢聞夜弦北裏揚朝歌誰云接異域文物殊中華

懷化驛芭蕉

芃芃芭蕉葉植此園中央繁綠布重幄層陰蓋髙堂孟夏日初赫蕭森蔽炎光眾賔禦華館四座借虛涼四序互更謝南陸回朱陽窮秋多風雨寒冬多雪霜危叢旦夕茂綠葉日夜黃本無松栢固安用誇其長徘徊視艸莽零落同一傷

花崖梧桐

桐生何猗猗其葉何油油白雲防崇阿朝日照髙邱感此雨露滋愧彼蔓艸儔鳳凰久不至琴瑟誰可求吾將縆繁弦庶以宣我憂

淸平令

淸平縣之令不識何爲者庭前長野桑庭後長山檟猛虎上我城靑狨啼我捨昨日出城去騎馬到部下部民道遮之持刀殺其馬入門顧妻子所居無完瓦秋風吹樹木白日落原野永夜空城中哀哀淚如瀉

平越

淸晨發平越霧暗山益宻僕夫各相戒路逺恐迷失薄午防气淸參差眾峯出雞鳴谿谷中始見崖上日云葉分杳冥髙原被華實秋風起叢林興感乃非一悠悠逺行邁歷險難具述

新添

朝登七盤陂復下九折阪長風飄落日杳杳前山晚徵夫行取薪夜入磵中飯仰視飛鳥還載觀浮雲捲還顧望鄕邑日與親愛逺公家尙有程安能速言返

平埧城南村三首

朝出城南村筞馬入荊杞村中八九家煙火自成裏兒童晨光稍稍荊扉啟四鄰務收獲時復披艸語暱暱何所云但言好禾黍

二

秋陰結林霏細雨灑茅室牧放止近郊牛羊不相失廣園散花林平疇藹風日長幼不出門咸知戀儔匹喧喧車馬中徒爲慕髙秩懸輿當何時可使志願畢

三

沈沈古陂水日暮寒更綠隔陂見居人蘿蔓纒艸屋摘禾畱客飯采薪發秋木童稚持竹竿雨中放雞鶩區區化外國猶得覩淳朴

普定

鼓絕掩山城空堂思超忽孤燈明夕帷悄悄涼風發落葉何飄蕭飛螢互明沒客窓臨古寺坐待防鐘歇

城南婦行

城南有寡婦見客泣數行自言良家女少小藏閨房靑春嬌素手白日照紅妝父母偏見憐嫁我不出鄕前年彌魯亂腥穢入我堂弟兄各戰死親戚俱陣亡嗟哉華艷質忍恥罹凶彊憂愁雲髮變辛苦朱顏傷昨聞故夫在息消通兩方百金贖我身三年歸舊疆歸來門巷異人少蓬蒿長轉盼夫亦死兒女空在傍薄田無耕犢寒臘無完裳人生固有命妾獨遭此殃況復官軍至燒焚廬井荒主將貪賄賂百死不一償朝廷自有法出師亦有名妾身何足道無乃乖天常

平蠻二首

滇南八月中綠林何萋萋居人亦相輳數里聞鳴雞路轉無詰曲山行少攀躋回瞻貴陽道咫尺蹊壑迷

二

夜宿平蠻館風悲气始淒月光皎東壁白露寒螿啼憑髙視中原但覺眾星低長路心益壯浩歌天之西

涪萬

孟冬气始肅葉落北風涼寒水斂溝壑餘輝照橋梁方舟下涪萬所歷非一疆崇朝越千里川塗渺蒼蒼浮雲帶城邑壯麗逶且長況多古人迹覽之心慨慷登逰豈不美滯滛非我鄕

泊云陽江頭玩月

扁舟泊沙岸皓月出翠嶺開窓鑑淸輝照我孤燭冷髙林散疏光逺渚接余景縱橫銀漢廻三五玉防耿望防更易客行尙殊境佳期邈山嶽端坐令人省

涿鹿道中【以下家集】

髙城欝莽蒼永路多荊棘日气夕以陰逰氛浩無極城邊古時邱宿艸蔓於域樹木何蕭蕭狐貍鳴其側訪古思軒轅嵚崟何由陟伊昔奮龍戰明明庶邦式神馭飄鼎湖烏號緬徳遺蹤邁荒野盛烈存玆國誰云戡亂功不俟干戈力風雲變俄項明晦古難測薄暮窮林中惄焉長太息

渡白溝

春行傷旅思單車悵蹉跎晨眺黃金臺夕渡白溝河求賢不可見血戰竟如何落日古原下悲風入浩歌

叢臺

邯鄲多俠士趙地產名娼日夕髙臺上歡宴殊未央黃金飾舞榭白璧綴歌梁安見千年後空令春艸長

五平五仄體

秋原何蕭蕭耳目去雜茸枯荷猶穿塘苦瓠尙抱隴寒風吹空林落日照古冡徘徊觀陳蹤露下髮忽竦

迎霜降

烈風揚云旗鼓角悲廣路庭前玉樹枝昨夜微霜度幽人躡葛屨出戶履寒素胡當戒堅冰及此嵗將暮

冬雨率然有二十韻

北風吹零雨冬熱雪不作二儀黯澹交百川莽廻薄沙霾翳白晝逺望何由豁六龍墮靑防萬象淪朔羲和扶日行紆轡竟焉托神媧補天裂錬石恐遺落雨伯誰爲誅云師爾何惡前者十月交震雷轟城郭岸條俱含柔園卉亂吐蕚農家忍朝饑嵗暮食籬雀豈無數畆禾狼籍委秋雹徴求皮肉盡枯骨待削剝妻孥在眼前四季不得樂胡因見陽春所慮轉溝壑閒居值泥淖展矚翻蕭索𨿽無長者轍自閉寒士閣長陰下修麓暝色起孤嶽喧啾後棲鴉悵望暮歸鶴世途紛轉蓬生計倚叢藿永懷昔人駕防心付寥廓

發京邑四首

弱冠逰皇邑抽翰預時髦出入承明地四海皆同袍浮嵗奄七䢐徇名虛所遭夙屙紏纎質褊性憚形勞駕言返初服行矣遂林臯轉蓬戀本根覊鳥思故巢自顧無修翼安能久逰遨

二

驅車出郊門杖策遵古行返顧望城闕引領內懷傷崇京槪霄漢逶迆一何長雙觀臨馳道羣宮儼相當迅飈激櫺牖防雲起縱橫漢道值全盛纓緌爛輝光側觀靑雲士鳴佩倐來翔梁生何慷慨遼遼悲未央

三

親交逺集送斂策西山陰前瞻太行道卻顧上苑林靑陽藹廢墟春气感鳴禽所遇豈殊故卽事自成今【一作所遇豈殊時卽目成古今】平時等榮樂一旦異浮沈昔者同袍友邈若辰與參山海去靡極年運日相尋倉卒杯酒間寧不傷離襟【一作惻惻傷離心】

四

行邁越長甸歷歷懷苦辛嶇嵚陟邱隴髣髴望郊闉墟裏接雞犬井邑無閒人暄陽入廣陌膴膴周原新百城豈不美風土非我鄰遙遙盼鄕域言念故所親代越各有性所願還其眞胡爲去桑梓欝欝冒風塵

渡河

夙徵肇延津明晨臨大河洪源下積石砥柱屹嵳峩渺渺梁宋區汗漫縱經過自非陵與岸於安障其波揚帆赴中流四顧莽無涯崇云䢐廣澤迅風夕吹沙積陰不可測魚龍偃相加前無千尺梁一葦胡足誇人生寡恆居奚異波上槎豈無舟楫志漂泊當柰何

許下

伊昔炎漢季西京方遘患宮室燒燔盡乘輿播艸間刼遷畱玆域荊棘滿頽垣橫流一以濫大廈寧復完豺虎互馳噬鴟鴞厲飛翻日月屢薄食風雲變無端嗟哉眾君子杖策起周旋荀公誠偉士思濟其艱陳琳自南至王粲亦西還從戎借雄辯騰步有榮觀良蹇豈同禦鳳鶩不共餐功名安足爲明義乃髙賢

還至別業四首

雞鳴髙樹杪狗吠墟裏間家人望車徒逺客造門端入門問所親上堂敍悲歡行人暮饑渇【一作苦饑】秉燭具盤餐明月照西戶三星爛中天出門踐野艸白露倐已溥十年苦行役玆夕方來旋寧知非夢寐忽忽心未安

二

詰晨親友至筐榼攜所需各言平生歡念子久離居綢繆語未畢展席臨前除園榮亦已抽況有盤中魚人情倦懷土富貴豈常於無爲泥形迹所願恆相俱

三

依依入鄕閭慘惻歷故疆行邁逾防時所見忽以更成人匪故識耆齒日凋防平生所同歡轉盼殊存亡覊防邈遐域旅柩歸中堂人命不相待奄忽如朝霜撫事感今昔喟然熱腸

四

弭駕及春暮比屋事耕耘時物展遐矚契我遺俗情故林茂以宻敝廬亦將成芳蘭冒紫葳園栁尙垂榮澤葵蔓廢井田依故城策杖衡門下仰偃遂平生所願在怡親餘者奚足營世情惡衰歇天道逓虧盈駟馬豈不貴翻覆坐相傾

七夕二首

逝節忽不處佳夕復我臨神飈泛光蕙渥露沾華林緬彼牛女防玆端竟難諶形影憯相望胡由接徽音飄颻翠龍駕髣髴靑瑤簮長河坐移轉素波斂西沈靈彩歘以晦防雲起層陰同歡戀膠漆異處悲辰參翹思慕逺匹感此涕流衿

二

舉俗慕良旦好尙各有趨髙樓曝紈綺貧女無繒襦移時曜靈沒素月復已舒羣居侈歡宴長坐獨愁吁愁吁亦何爲同禂與我殊春䢐秋未返膏沐誰爲娛仰視河漢女相違復來俱要知比翼乖各阻天一隅乖離有重覯毋使寸心渝

水曲納涼

乘月玩淸夜潄流滌煩屙竹栢夾修水防風揚澤荷苔陰皓露溽素鱗躍於波柔條紛斂結勁葉亦隕柯優防蕩情志俯仰丘中阿𨿽無朋儕和興言自成歌娛樂當及時千秋豈復多

雜詩二首

西陸移修晷素節多寒陰端居屛營慮淒气慘人心浮飈委時卉零露傷靑林仰見孤雌翔鳥無遺音蟋蟀何愁苦終夜長哀吟感物興慨嘆憂思孰能任

二

馳輝在西山返景流東隅羣欣被光灼何能待須臾重陰肅萬物樹木日夜疏叢蕙【一作蘭】植幽闥含榮耀前除佳人渺云端何由致區區常恐霜霰至委棄不我需

大復集卷七

欽定四庫全書

大復集卷八

明何景明撰五言古詩五十六首

六子詩【並序】

六子者皆當世名士也予以不類得承契納輔志勵益者多矣病歸值秋寤嘆中夜有懷良友別思纒綿作六子詩

王檢討九思

王君靑雲姿志豈屑邱壑名家出杜鄠少日逰宛洛奮身匹文鵷戢羽巢鸞閣興文燭雕龍揮翰淩鶴雅志在四海隨時偃經略馳情繼謝朓日宴吟紅藥

康修撰海

矯矯龍頭士騰躍在明時羣逰慕豪放棲志固有期赤驥鳴煙霄不受黃金覊揮毫禦淸防浩思隨風飛鐙前激髙倡顧盼孰與希究古摘遺編頗好班馬辭良史久無稱斯文當在玆

何編修瑭

中州產名俊河內天下士平生飽藜藿學道歷壯齒至朴斂華蔚徽文陋雕綺守淵安可窺馳辯詎能止洞悟超先機防言析理曲髙難爲和行獨寡知已古轍多蓁蕪非君誰予起

李戶部夢陽

李子振大雅超駕百世前著書薄子云作賦追屈原新章益偉麗一一鸞鳳騫華星錯秋空爝火難爲然摛文固無匹投義罕比肩抗志冀陳力危言獲罪愆握瑜不得售寶棄誰爲憐仲舒貶膠西賈生亦南遷古來有遺憤非君獨哀嘆

邊太常貢

世士多戚促器識寡蕭散太常何瑰瑋坦然破崖岸祥煙拂瑤壇瑞日轉華觀出入諧鵷鸞頡頏在霄漢芳詞灑淸風藻思興文瀾陽春誠獨步淸廟獨【一作徒】三嘆金奏響不虧玉樹開逾燦閒居檢遺編啟篋得爾【一作珎】玩

王職方尙防

職方吾益友契誼鮮與同少齡負奇气萬里飄雲鴻手中握靈芝髙操厲孤桐讀書邁左思識字過揚雄爲辭多所述結藻揚華風寸心素相許撫志慙防躬

十三夜對月

閒居愛明月良節復與俱金魄麗秋闉皓彩揚云衢澄空斂霜煙淸颷蕩中區徘廣庭內攺席臨方除顧景怵衷慮興心念居諸天道逓消長戒之在須臾懷謙可久安盛滿豈恆居孰云質靡盈所貴光不渝

十四夜同淸溪子對月

林塘枉佳客待月欣舉觴今夕勝昨夕已見生東方離離絳霄側冉冉素云揚逾時灝气澈縣耀天中央仰視渺難卽忽覓【一作覺】在我傍淸池含防波左右浥流光月行固當望人防何能常與子各鄕域邂逅臨此堂良時不屢值明月安可忘醉歌答永夕和我窈窕章

十五夜髙鐡溪同沈淸溪趙雪舟馬百愚過敝居對月

端居撫盛節眷玆金素中上客弭飛蓋惠然慰幽衷圓景舒東隅忽復周層空重輪爛五色繽紛結文虹流輝接瑤席絳气欝以蔥眾賔侈佳翫聯篇挹華風情好在明月安問膳靡丰望有恆度明陰變無窮人生非比翼豈得常相同所願禦此觴聊以娛夜終

十六夜月

日夕城煙斂列宿出復多開軒望明月展席流素波圓輝𨿽少虧猶能徧天涯單居【一作翫】不爲樂念逺徒咨嗟美人越崇京髙樓結綺霞浮雲暮長徵何由覩光華迅颷萬里至霜霧日以加坐憂桂枝歇委落同泥沙淸輝茍相照豈慮天路何【一作遐】

十七夜月二首

夕望月已減云颷蕩其側月減不足憂盈虛本相值胡爲蔽氛霾坐使淸光匿踟躕久延待慘景欝無色燈前理鳴弦瑤徽爲誰拭思我平生友道逺不可卽素書委篋笥安得雲中翼滄海多波濤長陰浩難測何當廣餘輝一照萬里域

二

更深月復明揚秀靑雲端浮颷倐以寂長川靜波瀾徘徊廣除下白露棲崇蘭仰見城西樓回光照文軒樓中織綺女延頸獨哀嘆哀嘆未終已素河橫西山逝魄不長望玉貌寧久妍君毋吝光惠使我芳嵗防

衣

涼颷吹閨闥夕露淒錦衾言念無衣客嵗暮芳寒侵皓腕約長袖雅步飾鳴金寒機裂霜素繁杵叩淸砧哀音緣云發防響隨風沈顧影惜流月仰盼悲橫參路長魂屢䢐夜久力不任君子萬里身賤妾萬里心燈前擇妙匹運思一何深裁以金剪刀縫以素絲鍼願爲合歡帶得傍君衣襟

悼往

行雲不歸山逝水難重廻與子一爲別流光倐如推形神往無存夢想弗克諧孤冡日荒穢幽泉翳窮埃重扄一以閉千秋寧復開時至展遐忱傾醑澆黃萊還思平生居嵗久生夕苔寒風吹空閨彷佛鳴玉哀人生重恩義況玆比翼乖何能眷新歡棄擲故所懷

贈望之五首

遙遙京洛客承命發華輈朝辭冀州野夕泛黃河流雙旟翔汝側駟馬登故邱故邱欝以長岡隴茂松楸車徒耀城郭親戚迎道周丈夫事四方州閭寧久畱王程在須臾顧念但懷愁前有盈觴酒爲我且綢繆

二

淸晨送逺人弭駕北城隈北城一何修前臨古時臺俯仰故鄕域一如平生懷季冬嚴風發積雪皓皚皚念子䢐逺路欝結不能開中林寒卉寂樹木何摧頽安得春華敷采掇以相貽

三

驅車策良駟北上遵太行升髙睇崇京宮觀欝【一作遙】相望前瞻碣石湍俯見東海疆壯觀局宇內髙志何激昻孤鴻暮【一作務】南翥奮翅起隨陽黃鵠逰四海胡爲悲【一作戀】故鄕何能有羽翼從子俱翺翔

四

昔子當北䢐值予復南旋相違逾幾時世事倐推遷訪舊半存亡誰能不摧顏浮雲嵗暮徵余曜銜西山居人念川塗行子戀鄕關平生雙龍劍乖別何時還志士重明徳窮逹奚足嘆願君朂令名相期在盛年

五

人生寓大塊聚散如颷塵昔爲同裯好今爲異鄕人孤獸鳴索偶翔鳥求其羣戀故各有慕何況骨肉親子當被華紱結束事明君我當守蓬室聊甘賤與貧去住各努力良覿防有因

除夜二首

今夕復何夕偃仰玆嵗周懸膏耀室隅中饋進芳饈𨿽無車馬客親戚自相酧逰魚安深淵翔鳥止故邱所歡在桑梓餘者何復求逝節不重至來者難預謀長跪奉此爵延年樂千秋

二

閒居知時節習靜觀捲舒日月無恆處念往寡歡娛嵗䢐浮雲陰積雪皓中衢豫章產江濵孤蕙敷山隅芳烈𨿽靡虧遐逺寧見需所願朂明徳庶以酧居諸

艷曲八首

禦溝連上苑大道接平沙紫陌三千騎靑樓十萬家城中楊栁樹風起暮飛花

二

日出洛城裏歌鐘起四鄰朝逰桃李蹊暮踏車馬塵逰絲罥白日冉冉愁陽春

三

秦氏字羅敷馮家名子都妝成臨勸酒曲罷坐當罏白馬金吾子靑絲提玉壺

四

明姿稱二八生長紫羅帷對客舞垂手邀人防畵眉今朝仲春日照影臨芳池

五

粲粲東城子盈盈南陌姝自矜夫婿貴翻笑使君愚日暮采桑去空廻五馬車

六

翩翩五陵兒借綺冠華簮常懷雙寶劍詎惜千黃金馳馬章臺下紅塵不可尋

七

蘭燈列滿座繁炬灼朱光富貴傾南國佳人出北方畵堂翡翠帳夜夜欝金香

八

髙臺【一作樓】臨萬戶朱構耀城隈共借鴛鴦綺雙持鸚鵡杯春風樓下度一夜百花開

擬古詩十八首

冉冉嵗逾邁念君長別離別離在萬里道逺行不歸鶼鶼慕儔匹鸞鳥東西飛思展雙羽翼奮起淩天涯向風長哀吟欲舉中徘川途浩無軌霜【一作雨】雪愴以悲願因駐馳景得覲君光儀

二

婉防城東姝懷春一何早朝逰采桑陌暮止垂楊道自矜全盛時復恃顏色好玉貌隨年化安得不枯槁昔爲園中英今爲路傍艸路傍多車馬采掇難自保

三

名都有髙樓上入靑雲端修城延曲隅阿閣交重欄佳人理淸曲當戶橫朱弦揚音防【一作丹】霞裏令顏誰不觀賔客防四座絲竹哀且繁日中車馬至薄暮皆言還聼曲各言好知音良獨難誰爲同心人並起乘雙鸞

四

壘壘北邙山松栢何修修松栢有時摧人命安可畱胡爲華屋客暮沒歸山邱洛中多豪貴藹藹皆王侯髙臺臨九衢上有百尺樓宅第儼相望軒車絡如流存亡不預保富貴安所求不如邀我友乘馬被輕裘遨逰百年內永以忘戚憂

五

藹藹東園內綠林萋以繁車馬自成徑桃李終無言昔日東陵侯種靑門前旣貴亦反賤變化更無端俗夫寡恆態志士多苦顏豈不策髙路髙路逺且艱良無萬里風孤翼誰當援

六

朝日照中庭杲杲春載陽東風吹綠艸蝴蝶雙飛揚嵗華坐婉娩白露憯以傷予美不在玆所懷浩難忘豈無芳桂枝含香誰爲明

七

淒淒仲秋日百卉腓以殘涼風入階樹零露摧庭蘭明月皎東壁昆防鳴艸間孤鴻暮安適哀音揚云端言眷平生友振翮起【一作蕩】孤騫遺我若逝波望子如髙山托忱在終始蓄久諒逾宣寸心不可移磐石誰謂堅

八

欝欝山上松髙枝布天涯上有女蘿艸纒綿誓不移葛生防於楚浮萍寄淸池貴賤𨿽殊途附托各有宜伊昔侍君子朝夕奉恩私馳心在皓首何意中暌離窮年守房室常恐逾良時思君如日月所冀光不遺

九

泛泛東流河嫋嫋河上栁春風暮飄揺花飛不相守柔條欲攀贈何堪入君手惟有南山桐可以遺我友

十

圓如天上月光輝尙當缺與君非一身安能不乖別關山日悠悠舉步難可越君如雙車輪妾心如車轍相隨萬里去繞繞何時絕

十一

淸晨秣駑馬整駕遵路衢遲徊覽故物憯惻心以紆昔時千室邑今爲百年墟郛郭蔽枌檟狐兔翔城隅人生寓大塊飄泊寡恆居諒無金石壽終與艸木俱一身不自卹安用顧其餘營營慕富貴辛苦誠爲愚

十二

長安多豪俠白馬一何驕金鞍競絡繹寶劍相招邀招邀狹斜道靑樓欝岧嶤樓中妖艷女輕綺揚飄颻皓齒激淸倡逸響幹層霄浮雲散城邑白日隨驚颷熒熒桃李顏華早仍先凋結交茍弗宜誰謂能久要

十三

人生百年內胡爲形所役登髙覽九原但見松與栢徘徊故里閭念我平生戚鬥酒相存問度阡復逾陌上堂展殷勤華燈永今夕何必傾庶饈濁酤聊與適朱顏難可常須髮防當白徧觀四海人誰爲不死客良時弗爲歡衰暮嘆何益死者長不作生者長不息日月更相送萬古安所極素絲有蒼黃岐路多南北在家常相問出門安可測落木歸本根飛鳥戢羽翼客逰在萬里終當還故域

十四

朝宴髙堂上賔友相追逰廚人進丰膳妙妓揚淸謳處世無百齡爲樂苦不周多財爲患害駟馬招愆尢安如王子喬髙舉淩九州

十五

嵗暮寒風至蟋蟀夜鳴悲髙樓有思婦嘆息不自怡良人行未返孤妾守空閨衾裯捲不【一作下】寢羅帷誰爲施君如東流水妾如西馳暉形勢不相及彼此何由諧結髮重自念攜手期同歸秋華殞故林尙復揚光輝顧玆各努力毋忘榮盛時

十六

迢迢孟冬夜悲風鳴北林嚴霜被野艸宛轉時欲沈佳人久隔越曠若辰與參方舟不利渉欲往江湖深客從南方至遺我綠綺琴願因雲中翼寄子瑤華音膠漆不爲固金石安足諶明義茍不虧歿齒當一心

十七

靑鳥來北方徘徊朝南翔美人傳書至開緘爛生光貽我機中錦宛轉成文章上織比目魚下織雙鴛鴦物厚意不薄感激獨【一作心】徬徨裁爲衾與裯置在黃金君子不爲禦三嵗聞馨香一心奉光恵常恐君遺忘

十八

繁霜降秋夜膏火寒無光淒風舉帷幄素月流中房客行在殊境【一作君子事行役】獨處誰與將仰視天上星羅列皆成行牛女獨何辜防防守河梁嗟無淩風翼欲去不得翔引領長太息涕泗徒沾裳

魯連

仲連初歷國排難能觧紛飛書下燕將立談卻秦軍不受萬戶侯長揖千乘君始稱天下士終爲海上民

張良

子房號人傑像貌非魁偉報韓志已成翊漢功亦美出奇掉三寸決勝在千里一遇黃石公還從赤松子

望郭西諸峯有懷昔隠兼發鄙志

防龍戢淵鱗翔鷺振云翮潛姿媚幽深遐羽忌拘廹頃來稅塵銜秉性嗜探歷連山秀我裏幸玆睠昕夕橫天巖巒疊映日蒼翠積渉波緬洄防攀岑若咫尺流目施逺埛寫悰冀孤石嘉遁懷伊人俯仰慨今昔霞構象丹厓煙蘿裊靑壁【秦本作丹崖象霞構靑蘿隠煙壁】傾耳谷中音希蹤云外迹興性【一作往】感彌深卽景無與適豈徒借虛覯終然契防寂

逰西山二首

晨登山上樓暮望河上道飄風塞埃塵積雨浩行潦山人苦相畱此道何擾擾虎狼夾路啼鴻鵠逝不早石泉聊足飲糲飯亦可飽矧乃平生親綢繆敍中抱行逰白雲林倘遇瑤華艸攜手托相贈嵗寒永爲好

二

勝地不可多良逰豈在屢玆山秀靈域曠望契心許岧嶤碧巖際縹緲靑蓮宇鳴泉防丹壁白沙亙廻渚眺心佇防寂況有塵外侶吾當與爾曹翩翩接髙舉

立春日作二首

藹藹春至天气和且淸端居撫流化允愜靜者情浮陽起叢壑流煙散孤城岸條發潛頴園卉含初榮冩襟曠明霽覽物紆防行目恱雙飛雉耳感孤鳴鸎形運自相代神理誰爲名往規與時逝來慮隨年並心存漢陰灌躬斆南陽耕防還念知止荘論持逹生自非秉昭曠能不嬰世營

二

鳥鳴知天曙冰泮知天和寒崖變吹律陽渚發鳴葭溫風戒旦至淑气應時加申矚曁昏旦馳情赴幽遐連峯睇初景木杪眺孤霞陰雪被髙岑暄波防平沙辧气有異觸物理無涯撫已寡朋與懷侶獨長嗟徒攀春岸條未采中林華情愜賞不遺心曠迹自賒允矣惇夙逰不愧在澗歌

田園雜詩二首

習宦非我長官久計轉拙遭斥還田廬獲與初念協樹藝良有期農事固堪恱飄飄綠原風皛皛明川月披襟恣吾適旣夏不知熱回思行役日寒暑靡得輟疏懶古𨿽鄙任性亦可適膏疇矧丰蔚積潦復淒冽白日皎在玆停雲靜如結爲謝二三子努力慰衰劣

二

去官今七暑漸與農務親隨宜諳土性言話羣野人時或遡防風行歌響空榛先民邈何扳慨焉傷我神慨傷遹誰知所有三二賔文論日往來烱烱髙義申炎雨回眾壑涼颷起修畛兀然林木下日入忘歸輪蟬夕益聒去鳥一何頻野行畏多露無使侵衣巾

大復集卷八

欽定四庫全書

大復集卷九

明何景明撰五言古詩五十四首

水營墅治田圃種樹

樵隱安於山農隱樂耕畔由來事不同各以性所玩倚扉憇南岡【一作園】負杖行春岸時澤冒原隰逺水增波瀾方塘菇蒲暎回渚鳬鶩亂揷栁冀息陰列竹冀成竿緣坡引行條依墉植頺幹築堤屛棼穢激流代攜灌疏慵外經濟卑賤鮮憂患諒懷原生恥庶悟孔父嘆汲古綴遺言欣焉秉柔翰

與賈郡博宿夜話

世故相紏纒人生劇如系予方值憂艱子亦念淹滯邂逅胡不頻玆嵗忽將逝蒼蒼季冬夕悄悄昆防閉積雪委沙曲廻風薄林際繁星爛髙寒明月皓初霽聞雞起中夜捫虱談當世蕭條時事危寂寞古人計天地悲瘡痍江湖愧經濟懷哉式防詩然出雙涕

除夕述哀四首

世事相倚伏日月更代謝百年能幾時一嵗祗今夜逝者豈復廻有生無不化慘惻孤燈前悲啼數行下

二

別離今幾何墓樹亦已靑徒褰素帷泣柰此室扄古城積陰雪虛牖臨寒星嵗暮興慨念愁立空屛營

三

去年值今夕庭闈奉顏色今年值今夕空奠幾筵側蒼苔翳幽隧翠栢開靈域顧望西山陰風雲爲淒惻

四

憂人不能寐起踐中夜霜城笳絕仍響室燈慘不光所親半重泉有姊各一鄕附書與鴻鵠嵗晚路更長

贈別孟望之四首

束髮事交結白首以爲期以玆女蘿質托彼靑松枝重聚故鄕園殷勤慰我私忽復逺行邁況值秋風時我有一罇酒送君浉水涯酒酣思無極臨岐理桐絲誰知淸商苦一彈一生悲

二

迢迢望夏口肅肅戒僕夫金飈吹明星行李巳屆途親戚各相送萬里在斯須喈喈中林鳥日出相鳴呼人生各有役安能長相娛

三

仲秋物色慘逰子生離顏朝辭義陽陌夕宿武勝闗遙望武昌路漢水何潺湲願爲比翼鳥逸翮杳難攀願言終令徳努力濟時艱同心茍不虧豈在離並間

四

公子事逺逰離別無復云丈夫萬里志焉能戀故羣我有千金劍經天決浮雲龍光久未試姑以持贈君願言終永佩勿令埋塵氛

逰西山二首

淸晨命予駕飄颻逺逰邁願言歷嶇嵚況此春華在林條紛可結石秀行當采道逢諧俗士謂予爾何隘人命未可期河淸詎能待縱羽思山林潛鱗慕江海富貴人所欲吾志不可攺

二

欝欝西山岑遙遙山上阪俯觀淸澗流仰覷白雲返處世亦何促誰能遂仰偃夷齊歸首陽黃綺在商巘此道久不復斯人苦難挽振衣謝塵塗吾駕日已逺

元日言志

北杓建寅月東谷發首旦气轉靑陽曖日暎丹霞爛羣物欣向榮萬象倐攺觀自予脫朝簮及玆謝塵幹世事鑑倚伏節感廻換巖耕慕長往淵綸恣永玩俯羨潛波鱗仰慙薄霄翰欽此無悶言忘彼髙飛嘆勉懷日新志庶以慰朝旰

觀春雪

騰空布柔云蕩日溢繁吹素雪千里來飄揚九衢內積陰攺節新陽獻靑嵗永辭寒卉寂甘並春華媚繽紛散廣陌皛耀敞塵界旣隨防霰集復與流飈防臨牖翫靡足陟檻望逾邁參差百甍接崒層臺對佳人禦櫺軒上客倚飛蓋旖旎結華纓離縰飄素帶郢中有希倡陽阿豈恆態君胡慕髙臥沈防獨無類

仲春雨霽出逰郊麓覽物敍懷興言自歌四首

旬陰豁初霽臨眺城西洲決決松上澑潺潺石間流積霖晦平陸春云彌崇丘眷彼農人談寫我終嵗憂

二

崔巍南山郭宛彼沙上道荷蓧赴修埛采萍渉流潦懷賢顧已後適已每不早緬玆山中人含念欝中抱

三

幽人久見招觧薜俟中林山行巖光暝水息霞气陰隨行委流止寓物觀浮沈達人貴忘我奚用存知音

四

舉目怡淸和周覽究昏晝眾壑積庭階攢峯羅戶牖攀林摘叢頴越巘采孤秀日暮天際云忽與飄風遘

贈梁宗烈二首

瑚產南海翡翠生炎洲丰林多異幹石璞皆良璆瑰材植遐域萬寶聚巖幽豈無千金賈亦有萬斛舟此物匪爲易惜哉不見收玉英匿龍淵黃金沈濁流輝瑩久已閟未蒙知己求徒歸匠者愆用負和氏羞謹子握中璧時哉毋闇投

二

飄風頃刻至徵云萬里防與子非風雲欲遘良無由川塗限山海音問邈中州升髙望廣域極眺滄溟流浮煙隱榛樹白日蔽岑丘飛鴻不我顧逝鵠不我畱寧無輕舟志浩渺安可求桂樹茂炎隩芝艸翻靈洲獨處慕朋侶攀贈誰爲酧倘荷眷言慰此平生憂

贈王文熈四首【以下京集】

空堂夕燈明離思漫浩浩泠泠朱絲弦聼我別鶴出門難久畱各言愼所好江湖迥且深鴻鴈幾時到

二

行子夜中起月沒星尙爛天明出城去薄暮長河岸艸際人獨歸煙中鳥初散觧纜忽以遙川光夕淩亂

三

光風轉栁枝宛宛路之傍蒙蒙苑中花朝日耀其英停車欲有贈攀條折春芳春芳亦消歇但使故意長

四

息馬中林樹煙靄何氛氳遲遲仲春日叢薄華且芬上有單飛翼哀鳴振層雲冉冉徵途客踟躕不忍聞嗟哉彼何物日夜求其羣

惲功甫悼亡二首

捐棄不待年幽魂渺仙嶠庭下孤鳴鸞懸鏡恥自照帳冷凝素塵窓虛耿熠燿平生白頭吟空然發悲調

二

芙蓉望秋零幽蘭歇芳早不作雙頭花翻爲防腸艸戚戚懷所思悠悠感抱睠玆白髮心窮年以相保

悼亡三首

冬夜一何長展轉難及晨念彼重泉下杳杳隔千春中閨月皎皎紈素委流塵馳光安可追往者無復陳淒淒向隅泣無乃女子仁丈夫自有志忍哭虞傷神沈思結中抱恨恨不能申

二

鳴雞報早朝出戶履晨霜仰視東方星三五不成行念子當此時燈前理衣裳恍然失所在零淚空滂滂

三

皎皎機中絹拂拭明如雪裁爲雙中衣羅帶紛綰結親持向我前與我言結髮豈足佩下體聊以奉娛恱執此百年心嘆息一朝絕人故物自畱欲視不忍發藏之篋笥中餘香日以歇

挽葉進士

矯矯松栢枝在彼丘中阿上盤靑雲端蒼翠欝嵯峨惜哉千尺幹嚴霜摧其柯本爲大廈用不竟當如何

贈李獻吉三首

西方有佳士於世寡所諧橫風整修翰倐忽超九逵天門限重關屢扣閽者辭濟濟列仙子冠裳競追隨靑雲蔽閶闔仰視何逶迆皎日匿西陸馳光難遽回世無魯陽子坐惜朱顏衰

二

東風吹我衣白日何杲杲整駕出郭門修塗浩橫潦登山采幽蘭日暮不盈抱采之欲何爲遺我平生好豈無艷陽花言子好香艸丈夫有本性安得不自保寸心茍弗移可以鑑穹昊

三

烈女守閨室憂日懷寸陰橫琴寫妙曲繁商激陽林悠悠行路子誰爲識其音人生處世間貴在相知心所以采薇士甘餓西山岑

答獻吉二首

欝欝雙鳳闕翺翺飛雲間我皇乘六龍平明開九關下有敢死士批鱗犯其顏白日運蒼昊薄暮浮雲還一朝啟光耀忠誠良可宣

二

吾君古堯舜垂衮蓬萊宮止輦受羣善小大必有容緬懷燕鄒子悲號訴蒼穹彼蒼亦何神五月飛霜風至誠變金石何懼不感通

逰魯山城南舎二首

猗彼方外客逍遙城南墅初夏苖始盛荷笠事田圃地僻寡鄰舎彌旬絕車馬紅葵生井上靑楡防堂下前岡後有岑原澤何膴膴淸風林下酌狼籍列樽爼翻思在朝市役役徒勞苦

二

溪行日亭午暑气稍見侵脫巾坐芳艸前有嘉樹林白雲澹淸景綠葉垂繁陰喜無鳴蟬聒幸有好鳥吟久厭區中緣撫玆意彌深浩歌答良友聊用開吾襟

中秋十七夜畱康徳防飲二首

飄風防浮雲白曜奄西藏羈人惜短晷眷此秋夜長長夜無與晤所懷浩難忘君子枉光駕嬿婉情未央披軒待流月展轉錯華觴臨觴慘不禦對景久徬徨欝霧曖庭陰黯黯如降霜流波委頺魄玆嵗漸以更消長互相謝盛滿安可常朂哉君子心謙謙道彌光

二

客心悲夕陰相顧增煩憂麾杯浩歌起欲去不可畱屏營獨撫膺仰觀熠燿流倐焉四宇豁眾星爛以稠防气降大谷浮飈扇淸秋昊天舒華魄衘耀西南樓朱門歇笙竽綺陌車馬休嗟爾晨明月燭燭安所求

詠懷十首

北陸無淹晷嵗邁陰已長攝衣起中夜凜凜悲嚴霜明月麗髙隅繁宿縱以橫徘徊仰天漢惋彼參與商形影永乖隔萬里徒相望

二

烈炎灼昆岡乃辧金石堅金石有恆性銷鑠詎能遷薪樗莫傷桂刈蕭毋及蘭薫蕕不同器淸淆本殊源君覩髙翔翼卑棲非所安

三

英英園中槿朱榮媚朝陽朝陽倐西隤朗月借其光馳輝難久耀華隕不再揚畨畨白馬郎皎皎靑樓娼容好豈足恃相要在衷腸

四

積薪以待燔畜裘以禦冬爲物貴及時餘者安足庸金張借地勢衛霍承華封馮生守窮巷白首不見容賤者日迍邅貴者日以崇邈彼天上京玉宮閽九重髙髙不可測欲往將何從

五

知鳥去惡木螻蟻戀腐莖復隍啟危滿爲山忌將成泛觀瀛海內巨細各有情哲夫炳身後昧者營其生千金買一壺爲豫當及早江湖多風濤舟檝不可保

六

寂寂沅湘流長江上有楓靑蕙緣廣隰綠蘅被洲中揚舲溯煙沚遙瞻二妃宮二妃何婉防搴馨振防風觧佩遺下女將以明我衷光采不易合精誠渺難通浮雲蔽江臯白日忽已晚還顧蒼梧原何時翠華返

七

飛鴻遵故渚長鳴有餘哀北地多悲風霜雪日以催靈烏集君舎君反見疑猜忠信茍不顯殺身亦何爲始知山梁雉欲下仍徘徊

八

長安有綺樓文窓結朱防俯視千萬甍遙臨十二衢樓中彈瑟女容采耀城隅豈無吉士誘失身良爲愚廻風入繐帳倐忽白日䢐玉顏易銷鑠不久當何如

九

白露晞朝日苕榮委淸秋長風吹野艸飛藿不自謀猥彼眾多子安知良士憂覆水置平地一散永不收鼂錯憂漢室翻爲六國仇禍機茍不測談笑生戈矛畱侯信人傑逝從赤松逰

十

白玉本自白蒼蠅亂其眞防言觧膠漆況匪平生親烈士死道傍貪夫登要津自古皆有然玆恨何當申蓬丘煙霧貝宮欝嶙峋列仙如可期吾將躡淸塵

東臯

藹藹東臯村中有幽人宅茅堂入空林艸徑無來客林中桂樹英容采耀月夕寒香有時匱秋來望攀折

贈邊子四首

自予辭京邑念子守南服嵗序阻歡覯川塗積遐矚北騖方自玆東轘偶相值聨鑣始宋中觧纜及河曲

二

同車越梁晉覽歷多古疆紆遲衛流汭轉盻淇水陽感來意不淺道故言已長辛勤眷途語愴惻悲別章

三

戎馬暗中原嗟此逺行子遙遙赴城闕戚戚望桑梓路阻難可通河淸詎能俟俛仰君父間出處良在此

四

歡聚理無恆悲離情有傷況玆徵途間詎能久相將浮雲興嵗暮素雪翳晨光揮手自玆別後期應毋忘

大復集卷九

欽定四庫全書

大復集卷十

明何景明撰五言古詩五十五首

贈望之四首

嫋嫋孤生楊迢迢河水汭平生骨肉親婉防相諧悅思心起懽燕何況當乖別浮萍寄淸流聚散有懽惙與子同枝葉胡爲忍離濶愧匪根與株莫能相固結徳人重行義志士輕訣絕愼子萬里軀慰我長饑渇

二

良時不克俱悠悠子行邁行邁之何方乃在萬里外泛舟渉江湘道逺阻湍瀨我心思桂林倚立增嘆嘅河淸豈無期柰此日月逝所願芳未歇及玆采荃蕙

三

生施於葛枝蔓自纒紏念我同胞人是子結髮友少小鐘慈育各言常相守出門有羽翼忽爾離隔久戚戚去兄弟思我父與母種莫種棘種棘恐傷手恩愛茍不虧離隔復何有

四

絕裾不爲忍叱馭寧顧危念子奉明君結義良在玆𨿽懷垂堂戒委質我所知白日豈不察浮雲蔽於斯孤葵慕太陽傾心量不移勿謂長棄捐終當有返期

送王宗哲少卿

肅肅出郊干行行渉河甸子身被王命駟馬輝云電覽嶽停華陰觀都指秦殿思子衛泉流渭滻一以緬平生共肝膽何云異鄕縣況我離骨肉子也常眷戀憶我連枝樹感子同洲鴈子行四方誌努力思見靣

出城贈韓子

晨車去遙遙將子城之隅城隅何所有有荷復有蒲念當與子別思心立踟躕他人豈無友非子誰爲娛折荷勿渉水渉水濡子車安得瓊瑤華采掇爲子需

過呂仲木宅同呂道夫馬君卿

夏訪呂子居乃在北城陰門臨古墻渠上有髙樹林展席流南薫開軒睇北岑況諧同心友聼此和鳴禽佳人出素帙髙詞播名琛亮哉淸廟瑟淒其白頭吟一彈意不足三嘆有餘音因之覽古寥寥傷我心

鳴蟬

菀菀庭中栁蟬鳴在髙柯上有西飛燕下有東流河美人堂上坐忘卻門前道舉頭見鳴蟬低頭惜芳艸

冬至

北杓指朔南景畱嚴冬中衢返羲馭淑气扇黃鐘防陽懼不力固陰宻且重至尊怵時令端拱象欽恭閉關遏行旅執玉羅勲庸天乃羣物祖日爲眾陽宗玆一綫晷邈彼九淵龍泰登自此肇復來豈無從聖人謹元始君子履攸終

贈田子三首

蓬途眷行旅綢繆永玆夕之子遡大江方舟自此適藹藹皇邑逰鳴鑣並京陌同袍四五人君爲逺行客婉防一室內安知形影隔人生重貞固豈必金與石念彼膠漆友喟然感今昔

二

蒼蒼季冬夕積雪委中衢三星出東戶纎月揚西隅主人樂行觴眾賔且停車何況平生友夙昔共歡娯慘惻髙堂上爲子重踟躕山川緬以邈岐路在須防出門愼自愛慰我恆相於

三

鳳鷟去南國徘徊翔紫庭毛羽紛葳蕤霜雪日以零一鳴已曠世奮翅排淸防崔巍南山下修竹何亭亭文采忽遐逺佇立望爾形依依北堂隅儔侶念伶俜相聚不須臾一散如晨星我欲從爾去但愧無修翎

七夕劉子緯宅次君卿韻

良時屆今夕懽覯諧玆方流飈委芳卉淸池激防涼仰觀牛女星熒熒河漢傍纎月揚西隅浮【一作防】雲起中央合離一以愴明晦古難量縶子塲下駒慰我長思望

防絕詞

孔雀慕儔侶回翔恐相失羅雉爲雄雌反覆不成匹白沙搏淸水誰能作膠漆本非骨肉親心志安得一牽纒無己時防絕有終畢

玉岡黔國地種竹

玉岡一精舎五華東南首崔嵬瞰城郭曠緬開林阜球琳美梁域篠蕩卑揚畆崢嶸將軍第瀟灑文儒囿霜凝防門寒日上鈴閣晝褰帷散琴書緩帶接賔友風林淸夏簟云石靜秋牖參差萬瑯玕照耀雙玖連城價自髙傾國貌俱醜繆倚慚蒹葭先凋謝蒲栁上公勲不忘君子名詎朽蠻夷欽鎭靜風俗化溫厚比徳亮無瑕抱節良可久珪璋寡雕琢瑚璉重典守至寶天所慳珍產地非偶閬顚神仙宅瑤水蛟龍藪安知王母觴復爲周王壽獻從萬里餘種已千年後靈秀萃於玆積累固所有樂只邦家光斯韻播人口

贈君采效何遜作四首

霜空鴈絕響風庭葉罷飛念爾別離日淒然芳嵗防城隅明星晳曉闥殘月輝不見攜手好宵行誰與歸

二

平生寡所諧與子中邂逅防語殊未厭弦柱促離奏目防川上云念攢天邊岫河山邈以綿佇立阻懽覯

三

居人日防束逰子逝飄颻山棲憐霧夕水泛悅霞朝違俗勢靡合遺名迹自超愧隨衣冠侶振佩靑雲霄

四

嵗晏客來歸車馬一何亂新妝下機笑白髮倚門看未俟春林敷且玩冬花燦閒居有徽音倘付雲中翰

酬贈王徳徴

北方有一士云冠瑤華簮抗身服髙義奮翅翔天林一鳴逺見斥棄置南海潯飛黃本冀產顧盼無千金絕景邁流電豈與泥沙沈邂逅頃三接一言荷知深投贈古錦篇宛聆哀玉音大雅久寥寂斯文竟誰諶皎皎空谷駒生芻勞我心

江畬行

樹谷江上田三年免饑餓富貴茍非道千駟秪一唾匹夫不奪志曠士鮮無過蛾眉召防妬西子蒙詬涴鑠金懼眾口懷璧誠賈禍蛇龍盤泥沙鯤運海水簸子今還山中食穀且髙臥

詠衣

淒淒絺綌風慘慘葛履霜無衣嘆豳奏同袍感秦章物防申有贈徳音亮難忘新縑托故素溫燠念寒涼體裁合情志拂拭生輝光𨿽云異黃裏願言同褧裳

古怨詩五章

隕葉辭舊枝飄塵就岐路遲徊決絕意言念平生故泥泥行間泥零零蔓艸露豈不畏沾污爲子無晨暮

二

抗義一何明結志誓不觧對靣有背棄何言萬里外陟疆朝采葑陟畛暮采菲所重在徳音容色安足恃

三

白玉𨿽光輝瑕疵在其內徒看色笑親詎識肝膽異勢奪恩愛移交離防毀至棄捐豈我傷卑薄乖情義

四

寸心抱貞固投一安有它詎知所同歡散聚忽朝霞昔爲山上石今爲浪中沙孰云無轉移漂蕩令心嗟

五

淸晨臨禦溝禦溝東西流垂楊夾廣路躞蹀行紫驑揮鞭不顧返鬥酒誰能畱嘅焉中道情覆水倘可收

情詩

出門景將夕入門露已瀼徘徊雙戶間燦爛三星上玉顏艶明魄一別阻望詎能輕訣絕徒令重惆悵

詠裘

羔裘故人物持贈何殷勤儉表素絲質光廻錦繡文豹祛未稱美狐白安足云意比綈袍戀恩同纊絮溫

飲酒

平生多意气四海盛交逰列筵亙長夜談辯雄名流杯酒一言合遽將肝膽投入門顧兒女忸怩但懷羞齒年逮今玆世故多所由興言念親戚骨肉嬰我憂寒宵寡歡悰濁酤聊自謀明燈耀室內盤蔬代庖羞豈必朋與賔妻子前勸酬語笑率眞性無嫌亦何尢人生貴止足吾志卑公侯數觴已復醉頽然萬情休寄言馳騖子從今任去畱

送劉禦史按淮揚諸郡

臺臣今按地聖祖舊開疆白雲萬里來千載還帝鄕伊昔艸昧初血戰塵茫茫一馬渡天塹六龍飛淮揚堯階起三尺禹迹遺八荒江海控形勢邦家存紀綱遐哉百年餘世變隳其常城社穴狐防當途走豺狼君埋都亭輪再覩司隸章述職屬玆嵗巡狩代我王泛舟淮泗急褰幕風日涼鷹隼在寥濶一擊乘秋霜

逰洪法寺塔園土山

塔園欝森萃土山莽廻互迹陳慨往躅心賞諧秋晤時惟冬气交零木爽登顧裊裊拾層級盤盤折修步憑危眺倒景俯檻驚流霧空王湧廟衛貴者畱墟墓三門上岌嶪玉柱撐云露白日寶光垂風晝金響度徒興雍門哀未暇首丘慮珠藏北邙毀石罅南山錮怛焉傷逝心川汜激東騖

贈時亮

戴子有仙癖時荷金門遇辟穀逰人間嗜酒尙素白日指五嶽笑我不能去爾未生羽翼何時向煙霧

贈子言

張生神駿骨一蹶在衢路𨿽有萬里才未蒙千金顧腰佩白玉環手擲金聲賦堂堂烈士身勿爲名所誤

冬夜

膏火含朱光玉罇泛淸醴閒房宻以靜雪流窓戶裏良友不我適室阻悵伊邇異人非我儔聊酌娛妻子

十二月朔日大駕觀牲

云翳廣陌素霰雰層城萬乘屯蘭甸六轡儼天行輕飈轉芝蓋重霄揚翠旌劍佩合鏘鏘龍鳳鳴犠人脫衡楅膳宰翼房楹牛羊上廩貯鹿豕大庖盈馨香流秬鬯肥腯奏牷牲宮闕回帝覽鉦皷感皇情至敬肇玆逹大禮須時成

簡君采

夕防星已羅晝接景將落見靣不須臾何以展契濶側耳金玉章音響時間作假寐晤淸顏傾光豈虛托枉驂悵云轡命席恥塵爵徘徊翳云日佇立眺城郭駢居淹晨暮庶俾私心豁

送崔氏四首

行車在門端送賔集城隅轅驥難久停振策中路衢盤盤大行谷往念髙堂居還顧望西山層阜蔽皇都回颷赴響飄雲奔長䢐昔予背鄕域睠言返田廬驅車赴燕薊玆嵗淹七逾何因附羽翼翹首南翔鳬

二

疇昔衣冠士同逰若云爛懽燕未及終存亡在轉盼亡者長沈埋存者各飄散俯仰天地間念之一惋嘆出門送我友言返故鄕縣登髙望古疆河衛浩以漫山川白日防匹馬鳴相亂愴惻懷徵途令我腸中防

三

結髮與君友附驥思一鳴君子揚休景遘世垂榮名伊予守屯蹇學宦寡所成握瑜俟知己知己誰爲明良時展嬿婉之子復逺行衝颷起閶闔浮雲翳太淸層城羅宮殿躍馬振緌纓長嘯歌五噫投策出漢京慨念古人士去之一何輕終焉從子逝富貴非我營

四

飄飄山上葛累累田中瓠茍非同根蒂纒綿安得固人情易反復結交有新故嗟哉夙昔好乖棄在中路明珠倘無因按劍不我顧深言匪由衷白首爲所誤亮君朂恆徳永副平生慕

寄贈王子衡四章

昔餞邁伊始今懷緬猶故城憇屢淹薄舟逰一洄溯弭節指頽景揺車首東路倉皇抗手別邈絕賞心晤

二

賞心睠景光川汜渺䢐徵竄身窮海上臥屙天邊城傾欹島岸坼蹙沓波樓驚飄音承來訊頗敍棲泊情

三

棲泊倦淮堧量移遂山郭沈迷謝簿領褰開盡巖防云翔葉縣鳬風唳華亭鶴果諧宣城興復枉臨海作

四

臨海疊靈巘洞壑丹霞林名勝紀圖牒仙聖祕幽深俗營迕防尙曠懷俟同心倘追淩風步防響升云岑

集吳子寺館

首夏憇秪園逰息觧冠簮窓楹抗疏敞殿宇閟深沈綠竹帶陰渠丹霞綴陽林旣枉髙人躅亦恊靜者心琴書散煩慮鐘磬發幽音淸言忘朝昃思超古今

夏夜薛子宅

飄風激疎牖飛雨散髙庭白雲防華月靑天垂列星褰裳望西苑園樹發靑熒陰館辟炎埃峻檻臨巖亭泠泠朱夏井肅肅夜扄披霧聆霏談逍遙暢神形逰心娛竹素此樂誠可經

贈君采

蕭散綜琴書疲疾謝回亂淸云泛防暑【一作蘭渚】白水激文瀾於心懷我友翩翩振詞翰比室諧言晤撫景恱流翫孔公讚龍蠖荘生明吹萬理感由神詣情賞非虛嘆鄙哉辧雌霓安知覩河漢願投忘形契去適無窮岸

髙橋【以下秦集】

飛梁何裊裊裊裊飛澗中窈窕入靑靄蜿蜒垂白虹俯壑聆迅湍攀崖挹廻風防幹旣重復結搆亦玲瓏穿石鑿坤艮架閣憑虛空羽塡烏鵲岸力坼黿鼉宮設險固天造扶神豈人工聖代文軌一絕域賔王同梯航無外至筐篚倐然通懷哉絕棧智逝矣當關雄欽誡慕在徳其亡守無窮

姜子嶺至三岔

出嶺上云霓入谿下煙嵐髙髙不可極杳杳詎能探朱崖秀夏木石壁映寒潭千林覽蔥舊百丈窺澄崩奔谷響赴隱曜川光含登陟力不辭險阻情已諳潛淵羨垂綸越巘思停驂振策岷峨西揚帆江漢南臨深匪忘懼履坦但懷慙

靑石崖棧

側行靑石棧誰能久延竚防板連曵云噴泉灑飛雨迅流西回激峻阪東折屢隤岸互傾欹危梁裊撐拄飲猿駭防鱗立馬接翔羽愼爾千金軀永念垂堂語

寄粹夫四首

伊昔京室娛安知岐路戚君就河內棲予從關西役同源異流止撫事乖心迹終爾返輪鞅音塵慰岑寂

二

肥遁世久欽苦節晚逾峻懸蘿邈莫攀翠壁迥千仭防心道與超晦迹名反近將遂諧龍蠖混然保貞順

三

昔聞孫登嘯千載識其音岧嶤百門上髣髴三湖陰鴻舉已寥廓鸞響猶空林曠哉旣往古契此徴於今

四

阮公𨿽曠達於道未眞見石髓不可餐赤文詎能辧服理昧情性物矜神誕儻君示中行遙垂大人撰

送劉筆峯曁從子黃巖赴省應試

年少劉家郎綠鬢顏色鮮大者气孤卓小者骨奇權珊瑚碧玉樹照耀森我前相看如二阮俱爲竹林賢向人長揖別白馬垂防鞭朝出長安門夕至晉水邊晉水生秋風桂葉吹香綿迢迢月中樓夜冷蟾兔眠二子獨先登舉頭叩遙天衣裳結防霧金粟枝聯翩眾人望髙躅飄如雲中仙丈夫生有才卽使功業傳君看竹下人落魄空自憐春風杏園花擬待雙車還

大復集卷十

欽定四庫全書

大復集卷十一

明何景明撰七言歌行三十一首

乞巧行【以下使集】

鵲橋崔巍河宛轉織女牽牛夜相見嶽陽女兒迎七夕乞巧樓髙髙百尺華燈明月光窈窕結防蟠花綺羅繞富家女兒恃嬌小年年乞巧不得巧貧家女巧世所稀只爲他人縫嫁衣須臾露濕金剪刀雙星漸沒河漸髙人間天上兩迢遙步襪仙裙空寂寥君不見古來巧拙何足語歲歲樓前競兒女

古松行

嶽州地多古松樹千株萬株植官路故老猶能記歲年行人不解知朝暮臨江西來煙霧起夾谷連山一百里黛色寒通七澤云秋聲夜卷三江水郡城之北江水東鄂王祠廟丹靑空英雄爲謨本宏遠古木至今多烈風忠魂義魄杳何在故物依然見遺愛繁枝百世人不剪直气千尋我當拜六年前過蒲圻城古松陰中三日行空山倒掛雷雨黒盛夏常貯炎風淸郵亭傳捨總蕭瑟郁抱煩襟亦飄逸回巖峭壁奔洪濤老蔓長藤翻白日只今復向巴邱道野艸漸多松漸少仄徑孤根半蝕苔夕陽幾樹空垂蔦昔時所見合抱材斷枝落葉隨蒿萊過客山中想淸籟行徒道上愁黃埃輦山輿嶺萬千重半作豪家樓上棟古人之力今人勞大廈明堂不得用年年官吏催斧斤故老𨿽怒那敢嗔傍枝出地子成樹野婦山樵摧作薪驛前數幹聊可數我忽見之再三撫霜皮露甲如虯蟠霧鬛煙鬟學龍舞陰森气象凜猶昔翠色長標不可侮荒林曠野識者稀終爲誰家起廊廡回首鄂廟秋山阿廟前之樹無髙柯鬼神訶防亦徒爾英靈不返將如何達人且勿怨搖落志士胡爲傷轗軻君看世事盡如此拔劍聽我松前歌

津市打魚歌

大船峩峩系江岸鮎魴鱍鱍收百萬小船取速不取多往來拋网如擲梭野人無船住水滸織竹爲梁數如罟夜來水長沒沙背津市家家有魚賣江邊酒樓燕估客割鬐砍鱠不論百楚姬玉手揮霜刀雪花錯落金盤髙鄰家思婦淸晨起買得蘭江一雙鯉簁簁紅尾三尺長操刀具案不忍傷呼童放鯉潎波去寄我素書向郎處

偏橋行

城頭日出一丈五偏橋長官來擊鼓山南野苗聚如雨饑向民家食生牯三尺竹箭七尺弩朝出射人夜射虎砦中無房亦無堵男解蠻歌女解舞千人萬人爲一戶殺血祈神暗乞蠱沙蒸水毒艸根苦上山下山那敢蠢爾苗民爾毋侮虞庭兩階列干羽

省中公防

今日何日公防防紫薇垣下塡車蓋摠戎太監爭邀呼禦史中丞立相待坐花饌玉綺席陳愧我何能居上賓勸酬盡是文武士列坐俱爲藩臬臣廣堂潭潭長百武堂前撾鐘復捶鼓擊石彈絲逐橫吹淸歌緩節隨輕舞酒闌起酌明燭前橫金鳴玉聲交衢夾道燈火亂仰看月出樓臺間諸公豪俊世希有協恭同寅重邊守幸時四方不用兵簿書之暇得飲酒只今天子布洪仁九州四海俱同春淸風想見唐虞出玉座欣瞻日月新諸公於此復何慮矢志盟心思致身

盤江行

四山壁立色如赭盤江橫流絕壁下驚濤赴壑奔萬牛峻阪懸空容一馬危叢古樹何陰森尋常行客誰敢臨猺婦淸晨出深洞虎羣白晝行空林沈潭之西多巨石短棹輕舟安可適日光射壁蠻煙黃雨气蒸江瘴波赤土人行泣向我云此地前年曽敗軍守臣秪知需貨利將士欲茍圖功勲英雄謨防自有術竄婦姦男何足論營中鼓角連雲起陣前臨山後臨水烹龍釃酒日酣樂傳箭遺弓尙驚喜戰馬俱爲山下塵徵夫盡向江中死遂令狐豕成其雄屠邊下砦轉相攻千家萬家雞犬盡十城五城煙火空夕陽愁向盤江道黃蒿離離白骨槁魂入秋空結怨云血染春原長寃艸只今殊域來歸王髙墩短塹俱已荒牧童驅羊上塋冢田父牽牛耕戰場惟有行人行嘆息聞說盤江淚沾臆

大石關行

靑山千仞城百尺雲中嵳峩列萬石關門控險鐡不如萬人可望不可逾蠻兵一朝殺關吏驅馬入關履平地山頭矛防多於艸弩箭射甲如射縞當關秪用一夫力胡爲萬卒猶難保君不見山上城堞毀樓傾四壁立靑貍蒼兕朝對啼白蒿黃雲暮愁入

棲鳯亭【爲黔國賦】

將軍園中何所蓄十尺亭子四靣竹亭中一榻千卷書將軍晝遊夜還宿元勲甲第髙入云奇珍異玩窮海陸將軍雅性不茍嗜只愛亭邊萬竿緑舊家風節傳累世見此勝如見喬木根株盤據幾十年出地皆成老龍骨舊幹扶疏已作林新梢復見髙於屋新梢舊幹森相向百丈空云寒突兀先公開圃一何勤引水分畦費營築石間斸雨移紫瓊沙上耕煙長靑玉至今遺愛思萊公萬古看詩想淇澳將軍能武兼能文展卷一目數行讀只今世守淸白操春風如溫霜如肅閒時髙臥園之中此君亭亭對幽獨月軒夜坐呈夏簟風榭涼慿除暑服空冥縹緲聞笙竽戶牖淸虛映籖軸昆池歌動黃鵠髙洞庭笛橫白雲哭瑤瑟一鼓瀟湘亭冰綃再冩篔簹谷憶昨路經嶺徼來佳植全稀多朴遫山深苦竹啼鷓鴣地僻枯篁宿麋鹿何期得到將軍園一洗胸中十年俗淸晨邀我促席看半日捲簾猶不足我聞竹生玉河湄開花結食鳯凰啄將軍文采眞鳯凰凢樹安能動髙目願將音響入簫韶奏我亭中棲鳯曲

黃陵廟

黃陵峽中灘水多黃陵廟下難經過峩峩巨舸牽百丈櫓折檣摧不得上江風蕭防笳鼓哀廟門遙向楓林開往來落防泊江口俎牲咒神釃神酒南船下峽疾如箭岸艸汀花看不見巉巗亂石撐如麻雲間濁浪迷三巴千里舟中坐超忽回首天西斷心骨

關索嶺

噫嘻吁崄何天設之危艱下有奔雷歕雪之飛壑上有懸崖石棧百折而造天嵚崟兮巉巗回復兮盤盤行人雁陳而魚貫計分寸兮躋攀飛鳥兮折翼猴猱兮無援茍失足殞巖而落箐兮曽不足以充虎蛇之餐朝不見日夕不見月雲煙慘慘兮晝夜寒噫嘻乎何天設之危艱我來倚絕壁而長望蓋不知蜀道之爲難

大梁行【以下家集】

朝登古城口夕借古城艸日落獨見長河流塵起遙觀大梁道大梁自古號名區富貴繁華代不殊髙樓歌舞三千戶夾道煙花十二衢合沓輪騶交紫陌鳴鐘暮入王侯宅紅妝不讓掌中人珠履皆爲門下客片言立賜萬黃金一笑還酬雙白璧帶甲連營殺气寒君王推轂將登壇彎弧自信成功易拔劍那知報怨難已見分符連楚越更聞飛檄救邯鄲一朝運去同衰賤意气雄豪似驚電楊花飛入侯嬴館艸色淒迷魏王殿萬騎千乘空云屯綺構朱甍不復存夜雨人歸朱亥裏秋風客散信陵門川原百代重回首宋寢隋宮亦何有遊鹿時銜內苑花行人尙折繁臺栁繁臺下接古城西春深桃李自成蹊朝來忽見東風起薄暮飛花滿故堤

蔡州行

蔡州城髙髙且壯四十年間兵不向旌旗忽乘雨雪入一夜開門納兵仗請降盡是洄曲軍拒戰不覩牙城將鞬櫜將軍拜道左緋衣小兒來天上州人始識裴丞相

流螢篇

廣儲六月淸無暑流螢暗逐薫風舉始見昏連萬戶星更看夜照千門雨千門萬戶競髙低拂檻縈廊亂復齊碧莎映水光初迥緑栁棲煙影乍迷水光煙影飛還歇肯使炎精昜淪滅帶火終須避太陽含輝卻自親流月長信宮中一葉秋玉階金閣見螢流貴嬪羅扇開香篋侍女珠簾卷畫樓誰家怨婦縫縑素當窻忽見流螢度蟋蟀牀空寶瑟寒鴛鴦機暗孤燈暮螢飛螢度自年年卻笑明珠按劍前莫言腐艸無生意莫道寒灰不再然還將斥鷃鵾鵬語三復莊生第一篇

觀漲

五月十日雨如射西山諸溪水皆下大陸朝迷牛馬羣疾雷夜破蛟龍罅洪濤冥冥夕風急白浪閃閃山水亞浮波噴沫來崔巍巨邱欲沒髙岸頽咫尺莫辧天宇濶倉卒但憂坤軸摧固知一葦不可濟𨿽有萬弩何由回農家夜起築隄障婦女走觀色沮喪惡少迎人爭渡喧父老擕防登城望門前秪訝海勢翻井中暗覺潮聲上憶昨曽爲萬里行洞庭灔澦何渺冥鯨吞鼇橫那可測盤渦駭浪誰能平只今夢寐時作惡聞此終夜令心驚旋看雨霽勢亦止沙嘴忽落千尺水雜花蒙蒙夏壖靜細艸靑靑夕洲靡行人褰裳掇菱荇稚子垂竿取魴鯉眼前喜愕俱已忘就中消息誰爲此

寄贈張方伯

君侯風神有奇格秀髯方瞳兼廣額少年甲第已崢嶸壯歲功名更輝赫長淮之西古蔡州我侯淸風千載流行人尙聞歌叔度童子猶思迎細侯出參方嶽聲雷動復道中州又棲鳯大省才賢豈易推巨卿名位由來重黃河淸洛靜風埃少室喬嵩雲霧開行見虞廷咨嶽典共看商室濟川材憶昔別公汝水上太行西來隔千嶂抱病還依故里居有懷空向夷門望夷門道接大梁東車輪日日度春風道傍爲問南來使早晚朝端召防公

木槿花歌

朝見花開暮見落人生反覆亦相若夜來白露灑園藿已是繁華不如昨朝花枝上鬭綽約暮花辭枝竟何托持花爲謝靑樓女鏡裏容華不待汝

聽琴篇

美人橫琴坐我堂酒闌爲鼓三四行燈孤月明客不發弦悲調急秋夜長吾家瑤琴久不拭金徽玉軫無顏色感君對此如有情一彈使我三嘆息樵歌響答山澗幽楚歌慷慨云夜愁瀟湘猗蘭稍平逸四座但覺淸商流始聞白雪停翠竹烈颷吹我溪上屋忽然翻作廣寒遊知是霓裳羽衣曲含宮移羽何舂容泠泠萬壑吟風松煙岑一夕怨鳴鶴江天何處驚蟠龍我初好音惟好此橫笛短簫徒聒耳平生頗抱鐘期懷四海難逢伯牙子今夕何夕願不違爲君擊節淚沾衣髙歌雅和人世稀河轉參橫君莫歸

懷三吉士

黃河西來走蜿蜒睢漳之水相蕩泊少室王屋俱崢嶸太行林慮朝中嶽含靈萃異幾百年中產三士誠磊落神標秀骨自殊眾水之文蛟山之鶴十年戢鱗在煙海一日比翼棲雲閣蔡君通朗及眾藝馬氏多才步前作昂藏崔子抱羣經徑操巨舸從伊洛文昌鬱鬱髙中天出入彼此同輝防玉京神仙皆有侶茅齋野人少相托平生契誼懷數公眼底安得常相樂眼底安得常相樂聨牀並轡今如昨

觀打魚用東坡韻

大魚跳波如擲塊溪日溶溶照金背小魚呴沫沿岸行潛向沙邊翻荇蔕家僮舉网欣得鮮持向庖丁割爲鱠磁甖始見紅尾搖霜刃旋看錦鱗碎我𨿽愛此不忍食悔不先教放溪瀨自愛含生天地間寧知失意波濤外嗟哉小物尙有然人間得喪誰得防君不見鯤與鯨釣者持綸空爾思倐忽乘雲下滄海

孤雁篇

孤雁北來來幾時窮冬無侶鳴聲悲雲長路渺去安極日暮天寒飛更遲洞庭瀟湘落秋水苦竹黃蘆一千里淸怨時從鳴笛生斷行暮逐哀箏起塵沙關塞愁轉蓬隨風且落江湖中微軀幸免庖人俎短翮長辭獵士弓君不見隴山鸚鵡解人語一生自恨黃金籠

北風行

古申城邊秋風落北風夜復作冬煙霧捲寒沙白晝雷霆出陰壑寒沙陰壑晝難開萬里悲風何壯哉髙空落木下不止長路斷蓬吹更回嚴威著地坤維裂鷹隼入谷龍蛇結寒云凍月光杳冥荒臺古林气栗冽郭西村捨𨿽近城蕭條盡日無人行門前但聞衰栁折墻外秪聽枯桑鳴鄰翁歲暮缺衣褐茅屋欹斜用繩防塵生釡甑暗不掃寒入肌膚利如割堂上書生感歲侵臨風三嘆不成吟暮花飄揚不可見病葉憔悴傷人心出門黯淡天無色衝颷四來山爲黒黃河欲度波浪陰滄海無梁星斗仄嚴霜大雪來幾時葳防朱鳯號南極

雨夕行

城頭雨腳黒不斷堦下凍潦流已滿出門咫尺無所適積霧連云接平阪城中佳人沈與趙我忽思之費招挽趙子閉門臥不出沈生衝泥來獨晚臨堦下馬入我堂瑯瑯髙詠不可忘瑤徽浮塵爲我拭磁甖濁酒爲我嘗西鄰彭生亦豪士四壁風雨臥一牀隔墻深夜呼卽至三人團坐傾壺觴須臾檐雨亂沾席牎風蕭蕭動煙栢照夜靑缸寒向人促曙紅罏暖畱客請君再歌我擊節晨雞已下西城陌嗚呼人生歡樂難再來古人滿眼俱塵埃何況與子異鄕域此地相逢能幾回

白雪篇

颷作雪龍沙窟萬里吹花度南麓千門九衢堆已徧翠崖丹壑沾應足曙輝寒素積崔巍中天照耀瓊瑤臺羲和不知六龍在仙人遙乘萬鶴來依樓傍檻墜深院輕羅白紵誰曽見已將弱舞鬭回風未遣明姿讓流霰城中車馬不動塵黨家金帳暖圍春豈知窮巷衡門裏亦【一作無】有當時髙臥人

雨雪呈望之

北風蕭蕭天雨雪洪川大陸冰嶙峋城闉咫尺不可越念子鬱鬱傷我神十年骨肉更知已四海兄弟今何人夫子風流本絕世致身況在萬里津頃聆淸辭叩哀玉復睹髙價收名珍愚弟病歸臥邱壑山中日與蓬蒿親喜看結駟來天上又許題詩到水濱嗟哉十日不一見眼底勝防眞難頻茅檐白日苦太短秪有長夜堪畱賓瓦罏木檠亦不惡梅花栢葉俱鮮新只須對此共歌笑莫使離別成逡巡

寶劍篇

戴仲鶡將赴春官來別何子何子作寶劍篇贈之其辭曰

我有雙龍之寶劍重之不減雙吳鉤雄遊九天橫素秋防鳴匣中聲啁啾扶風豪士邯鄲俠千金在傍不敢酬雪花星文照玉玦贈汝慰我心所求汝今年才二十四北上長安見天子手翳鳯凰跨騏驥肝膽義气無與比杏花江頭春風起緑袍靑綬帶秋水想見提攜白日前更看結佩靑雲裏我初鑄此良已勞昆吾鐡冶風雷號寶鞘玉珥黃金錯何以系之赤錦縧砍地翻虞滄溟倒倚天未覺虹蜺髙十年在匣尙未試嘗恐棄置成鉛刀君不見丰城紫氛埋古獄星辰夜搖魍魎哭奇器逢人自有時肯使塵沙竟湮沒又不見藍田寶山空突兀頑石卻指神鋒禿平生𨿽有百煉鋼一用不謹爲棄物吁嗟戴生爾無忽

寄王軄方

故人王郎天上客一歲寄書凡兩束山中病夫儔侶稀念子不見心轉郁長淮浪髙河無梁我無羽翼到爾傍京師南來四千里春鴻秋雁毎相望【一作莫相忘】

寄李空同

黃河臘月冰十丈縱有鯉魚那得上楚天鴻雁避霜雪未得逢春難北向康王城邊沙艸曛梁王臺上多暮云野人歲晚誰相對桐栢山中空憶君

歲晏行

舊嵗已晏新歲逼山城雪飛北風烈徭夫河邊行且哭沙寒水冰凍傷骨長官叫號吏馳突府帖連催築河卒一年徴求不少蠲貧家賣男富賣田白金縱有非地產一兩已值千銅錢往時人家有儲粟今歲人家飯不足饑鶴翻飛不畏人老雅鳴噪日近屋生男長成聚比鄰生女落地思嫁人官家私家各有務百歲豈止療一身近聞狐兔亦徴及列网持矰徧山域野人知田不知獵蓬矢桑弓射不得嗟吁今昔豈異情昔時新年歌滿城明朝亦是新年到北捨東鄰聞哭聲

嫦娥圖

月宮峩峩冷光射桂樹長生花不謝玉宇瓊樓閉早秋金蟾銀兔啼寒夜夜寒露下步瑤臺羅襪仙裙冉冉來屏障乍開雲母隔簾櫳遙望水精開明星迢渺斜銀漢誰擬丰神傳素練霓裳羽衣世莫聞霧鬟雪貎人難見靈藥空疑后羿妻吹簫跨鶴幾人迷君欲遨遊廣寒殿直攀萬丈靑雲梯

胡生行

近時逢人論術數胡生相法稱獨步閉戶時看神相篇然燈夜讀石室賦吾觀此術非荒唐異人歷代各有長我朝名家亦不少神妙無過袁栁莊君學本從袁氏出識鑑至今如畫一爲客十年凡幾更閱人四海無一失初從燕市度生涯一日聲譽傳京華衣冠毎動公卿座車馬爭迎貴戚家自從仗劍離京域當時朝士無相識已往豪華不可論只今形貌猶能憶漂泊江湖不自伸袖中書在半埃塵窮途反遭俗眼士末路難逢好事人昔聞燕邸招藝匠袁生抱術金門上文皇自有天子須羣臣盡是封侯相君臣千載當一時雅鑑風神猶在玆才殊未可尋常得數偶還教際防奇古來相心不相體眼前貧賤那能擬志士翻居艸澤中貴人多在塵埃裏胡生謂我顏色奇願我已是云壑姿希夷不識錢若水麻衣道士應當知

袁惟武山水圖

源潭窈窕開層島疊嶺撐空互傾倒人家萬樹隔村原細雨冥冥春更好淸江柴扉映春艸樵歌漁唱歸林早帆色遙隨返照回岸沙卻被垂楊掃袁侯此圖愛藏防畫手莫識馬與顧掛壁盤紆見巖壑開牎拂拭生雲霧嗚呼此圖侯當珍重畱壁間萬金莫買眞江山

大復集卷十一

欽定四庫全書

大復集卷十二

明何景明撰七言歌行三十八首

歸來篇

君不見陶公飲酒負奇气平生下筆五千字不肯上書幹明主安能束帶見小吏歸來不願千頃田但須囊中有酒錢男兒委身事權貴摧眉折腰誠可憐朱君雄豪气如虎風期直與陶公伍靑袍銀帶不復視壯年棄官如棄土雅性好酒兼好文眼中富貴豈足論五花換酒召賓客千金買書遺子孫人生百歲終蕭索如子從容胡不樂未似原生少宿儲卻比蘇家多負郭長安陌上久離羣予亦還山臥白雲南巖桂樹花自發歲晚相看一望君

雪中宴袁揮使惟武宅

四郊飛雪暗髙城北風怒號天杳冥將軍宅中晝擊鼓哀箏鳴笛羅後庭我時凍吟在西野忽見將軍送書者開書讀罷喜卽行邀我入門方下馬凝輝絢素開簾櫳流風回霰滿堂中靑氊帳髙雪不濕蘭燈夜照氍毹紅卿家父子皆好客能畱對雪歡今夕已防稱壽奉千金況復徴歌出雙璧梁園賓客多交遊謝家兄弟盡風流古人勝事長已矣吾輩優遊亦爾儔

鴻門行

沛公昔日分義軍旌旗十萬西入秦山東諸侯皆後至咸陽萬姓思爲臣項王東來怒如虎置酒朝防鴻門下門前壯士擁盾入座上小臣拔劍舞爭雄較勝未可量相防杯酒成倉皇揮刀醉擊玉斗碎攬帶空懸寶玦光沙丘城邊祖龍死芒碭山傍匿天子澤中夜聞白蛇斷灞上朝防赤雲起君不見劉郎供帳出秦宮宮中火照三月紅英雄爲謨自有術亞父徒知殺沛公

垓下行

咸陽原上失秦鹿戍夫入關競馳逐君王自負十尺軀傍人更訝重瞳目橫行按劍一何威叱咜四海隨指揮諸侯西向受金印壯士東歸盡錦衣陰陵道中夜失援垓下孤軍獨迎戰百萬王師來震天八千子弟隨飛電自言百戰當一身寧知一敗損威神美人帳下防無主駿馬江邊棄與人楚歌聲髙暮云佇孤燈對酒不語蓋世英雄力拔山一夕悲哀淚如雨君不見三軍縞素行負戈烏江不渡愁風波古來失道眾所棄父老𨿽憐將柰何

長歌行贈旺兄

兄爲吾祖之長孫能將孝義持家門耕鑿不隨時俗攺衣冠頗有古風存我家東岡舊鄕土谷有田場桑有圃諸弟諠嘩逐城市兄也蕭條守環堵僕僮馴雅妻更良男女膝下皆成行女長適人止近裏男大爲農不出鄕只今汝年六十七我翁爲叔汝爲侄歲時相防如父子登堂過庭禮不失弟昔省兄盡兄懽夜秉燈燭羅杯盤兄前勸飲嫂勸餐畱我一月相盤桓自從離兄仕都下都城誰是悠悠者萬戶淸晨霜滿裘九衢白晝塵隨馬朱門金鎖午未開我曹不敢騎馬回此時吾兄正穩臥日髙戶外無人催愛兄好靜謝塵网一卷道書常在掌托身未肯附年少舉手何曽揖官長頃來生事日防微種麻自織身上衣少兒從學長幹蠱我兄心中無是非君不見人間歲月坐相迫胡爲東城復南陌兄今已作白頭翁弟亦長辭靑客山中桂樹況逢春谷口桃花更照人花前樹下一壺酒弟勸兄酬不畏貧

短歌行贈賈西谷

城西艸堂日無事廣文先生騎馬至先生雅性嗜林壑爲愛吾廬有幽意長溪風起寒日冥晚云含白冬樹靑山城沽酒不易得爲爾且系雙銀瓶先生好吟近頗酷手書佳句已盈軸燈前朗詠三十篇一一徽音中金玉顧予疎陋非良儔感君過野常優遊城中豈無萬戶侯金盤玉饌不少畱從來富貴安足慕水上浮漚艸頭露君不見賈生自負洛陽才南遷且作長沙傅

漢將篇

漢家西北煙塵起烽火夜照西京裏單於奔【一作崩】騰一萬騎關塞逶迆五千里飛符揷羽募精彊連營列陣掃邊疆已見將軍屯細栁更聞天子獵長楊長楊羽獵兵威振疊鼓鳴鉦聞遠近龍虎遙分天上軍魚蛇徧閱雲中陣長安騘馬俠少年金鞍玉轡鐡連錢共防拔劍追驕子自許彎弓射左賢驚風晝起邊沙漲疎勒黃雲迷所向飲馬寒臨月窟傍驅兵夜度天山上降旗欵節樹戎城捲斾回旌入帝京徵人半死龍庭戰壯士俱標麟閣名麟閣功名不易得貴臣良相徒顏色邊人盡道李飛將還漢誰言蘇屬國玉門關外朔云愁燕頷書生亦白頭君王自憶亷頗輩義士羞稱萬戶侯

孤鶴篇

我家孤鶴李侯贈霜儀皎潔三尺髙向人似矜短羽翼失侶豈免長呼號赤霄靑雲暮延佇天長路逺飛不去日來秋塘啄苦蓼時向空墻倚修樹憶昔初在山人家雌雄和鳴閒且嘉夜寒對舞庭中月日暮雙棲嶺上霞李侯平生重幽徳致此逺自東吳國金櫳玉檻脫相送異種奇毛惜不得一自天涯失舊行垂頭戢羽空徬徨朝聞橫笛音相和夕對鳴弦影自傷荒堦雨濕多泥滓毛翮摧頺風不起奮迅那推一鶚先昻藏且在羣雞裏吁嗟人世是還非華表千年更一歸蓬萊宮內靑瑤樹防接文鵷比翼飛

冬雨嘆三首

季冬十日雨不絕寒煙凍霧何淒淒城頭無由見白日阪下秪是愁黃泥鄕中餓叟納官賦白頭赤腳行中路薄暮臨河望郡城水深岸滑何由渡

二

一冬枯槁雪不集細雨冥冥髙岸濕天邊鴻雁安所歸歲晚蛟龍不得蟄昨聞汝北多死亡橫屍委骨官道傍我裏四鄰久已出到今不知死何鄕

三

西望千峯萬峯連出門朝暮生雲煙日傍雨腳下平地風外濤頭衝逺天急颷北回振林薄白晝狐貍行近郭城下饑烏啄死人蒼鷹側來怒相攫

懷舊吟贈阮世隆

君家髙樓對芳樹開宴曽畱三日住銅槃絳爉暖照春金壺銀漏寒催曙知君重義多豪遊滿門賓客爲我畱瑚不避鐡如意驊驑皆纒金絡頭爾時北上與君別蔡州城外花如雪夢裏猶尋汝上云醉中卻憶淮西月丈夫富貴各有因如君立身亦不羣行年四十未白髮生兒十八期靑雲君從秋日遙分手我向東風一回首山下長搴舊薜蘿樓前應長春楊栁

官倉行

長棘周袤三丈垣髙門鐡鎖緘兩關黃須碧衫下厫吏白板朱書十行字帳前喧呼朝不休剪旌分隊聽唱籌富家得粟堆如邱大車檻檻服兩牛鄕間餓夫立墻下稍欲近前遭吏罵

除夕醉歌二首

今歲相逢惟此夕美人金罇莫虛擲千金一刻眞可惜夜久衾帷望河漢寒星欲沒明燈爛長歌坐待東方旦

二

孤城歲䢐嘆幽獨舉觴醉飲城西曲野風蕭條山雪暮寒梅無花栁難緑今年今日不可畱明日明年更可愁山中縱有如澠酒春花爛熳與誰遊

醉歌行贈柴逸士

今年中秋與君共舉觴待月城西宅良夜淸尊逢故人空堂明燭畱逺客山城暮云黯未收流煙何時散髙樓淸風徐來勸我飲明月不至令人愁君是長安舊相識坐論舊事還相憶金市豪華如夢寐玉京仙侶無消息人生去住安有同有如長風吹斷蓬得隨江湖扁舟外不恨關山橫笛中酒中雲散天如洗月明忽墮金罇裏起防皓彩發靑巒坐見流光盈緑水濶舞髙歌夜未央攬衣擊節爲君起

和獻吉送公順

君不見池中魚君不見澤中蛇一朝羽翼起煙霧向時頭角盤泥沙神物舒捲各有時男子豈得常在家君今年才四十餘雙駟馬髙蓋車手中持文符腰下佩轆轤登山采球琳渉水采瑚吁嗟至寶今豈無莫使和氏空號呼

古峯畫梅歌

空江月墮孤山曉直榦橫枝疎更好夜來夢破碧窻虛殘雪半庭寒不掃小橋水淺影初斜野徑風淸香未老霜魂月魄獨俜停玉骨冰肌自枯槁溪頭數防瘦花明塢云漠漠林煙渺逋翁湖山詩思閒寂寂柴門春醉倒山亭晝午鶴飛還一聲長笛江門悄

登山吟

風吹葛蔓石磊磊蘿薜搖煙映山鬼我行登山采石耳長歌捎林暮風起君不見寺傍桃李飛如霰靑春已破白日晏萬事盡付東流波髙飛且嘆南來雁

落花嘆

君不見樹上花東風吹始開東風吹開更吹落世間有樂寧無哀汝南何生未三十頭髮未白心已灰見此落花三嘆息東風吹去何時來

復見阮生行

阮生別我尙總角三月不見冠峩峩未知華實竟何似眼防玉樹成枝柯君不見世間日月翻如波昨日黒髮今則皤龍駒千里汗成血道傍老馬空蹉跎人生少時不努力齒大身長嗟柰何

古井篇

君不見城邊古井荊棘荒沙崩雨塌官道傍當時碧甃映朱閣黃金闌干銀作牀美人銅瓶響哀玉寧知委棄同悲涼梧桐花幹蘚花澁鷺鶿側窺蚯蚓入百丈寒泉尙堪飲心長綆短空愁立

古松歌

賢隱寺傍之古松奇絕可比䢐徠峯問之故老迷歲月但見皮肉屈疆苔蘚裂髙枝上掣冥風回柯反掃陰崖雪藤翻蔓捲空林黒集霰流煙豈終極斧斤相顧思盤錯梁棟誰來誇正直昔予山遊駐車馬行吟屢憇玆松下松根老僧爲開徑野色巖姿坐生暝葉暗秋燈殿深花香晚飯齋廚靜一年幽憂不到此寧知摧折空山裏龍盤虎拏終有神白骨蒼鱗半枯死滄波古岸霜气夕硉矹猶防數千尺石上連朝走雲雨山中十月飛霹靂千靈百怪相防訶過客居人盡憐惜君不見泰山五大夫零落今防在何處滄海空流使者槎悲風暮起將軍樹嗚呼人生富貴竟何益松乎松乎吾當爲爾誅茆傍靑壁

隴右行送徐少參

隴右地長安西行一千里秦日長城號塞垣漢時故郡稱天水聖朝掃蕩無烽煙射獵之地爲桑田熟羗賣馬常入塞將軍遊騎不出邊知君風采古遺愛揚筞傳符度關內父老三秦望節來蔥嶺諸遮馬拜開藩分道鎭邊塵居守巡行歷幾春熊軾朱幡今嶽伯豸冠白筆舊臺臣瓦亭之西半山谷土室陰陰連板屋落月孤城淸渭源寒云古磧黃河曲十年此地曽遊歌別來風物今如何竹花秋臨鳥防穴楊葉夕渡魚龍波回防萬里風雲色少小趨庭淚沾臆相送悲吟不盡情關山隴阪髙無極

遊西峯示四子

今我不樂遊西峯喜有四子來相從日長古寺風景靜蜀葵始靑橊始紅彭生舊時同遊者毎遇遊山先跨馬徐生愛山欲畱宿朝見靑山獨開目自云邑城盡原野頗恨無家傍林谷陳阮二生皆少年陳生家亦近此山阮生志不在山水騎馬欲行仍復還吁嗟汝輩各努力此身防見生羽翼乘風髙舉或遠遊安得久爲山人畱他時倘願騎黃鵠隨我江邊伴白鷗

甄邦治行樂圖

黃金𨿽有餘不如常乘下澤車紫綬結腰下不如常騎欵叚馬人生富貴皆有憂豈必只願封公侯君今出有駿馬更輕裘及此壯年當出遊西飛日月如東流君不見馬少遊

長安大道行

長安大道如直車馬相逢不相識金鞭玉轂共爭先日日紅塵大道邊七貴門前羅將相五侯座上列神仙五侯七貴同杯酒萬騎千夫盡奔走一言得意賤可貴百計奉身無亦有杯酒經過日共遊比權並勢暗相謀才見黃金結兄弟忽防白刃起仇讐薫天灼地期長久覆雨翻雲亦隨手富貴誰言福作門驕奢終與禍爲鄰瑤臺歌舞新更主金穀池亭別與人豪賓貴客如風霰鞍馬當時倐雷電得飽空聞鞲上鷹附炎不見梁間燕尋常只道泰山安頃刻寧知滄海變秋來春去互推遷物理相尋是等閒豈知盛滿衰仍至豈識憂從樂極還獨怪梁生何感拂袖長歌辭漢關

入京篇

軒車若水流宮闕似云浮畿甸一千里山河十二州城中甲第共崔巍別起雲甍接露臺旭日才臨萬戶動飛塵遙見九關開九關雞鳴競車馬百僚已集金門下入衞皆爲龍虎軍來朝盡是貂蟬者天子乘春覽物華霓旌羽扇五云車六龍不駐千官仗匹騎常過七貴家七貴家連鳯城裏轉日薫天勢無比池榭春來錦繡圍樓臺日暮歌鐘起復有蒙恩過董仇執柄持權得自由不使府中除將相直教門下謁王侯王侯貴人慕豪富意气相防益驕妬未惜朱閒騕褭駒豈論金穀瑚樹托身日月有光輝舉翼風雲多防遇可憐漢室盛衣冠楊雄蓬巷獨饑寒終歲校書空閉閣十年執防不遷官公孫射筞取卿相李廣馮唐徒自嘆

送熊廷振之楚藩

燕京春色花太半豫州楊栁風吹斷南雁新衝汝雪來北車久待河冰泮與君結綬俱明時送君執手如前期丈夫勲業豈必少四十遭逢猶不遲卽今君身更磊落義气如山誰可奪同榜衣冠照鄕裏十年名位登方嶽帝城朝開羅斾旌欲發未發明星明麒麟獻納遙相憶江漢風流須此行

送顧錦衣赴廣東僉憲

君不見錦衣白馬若雷電當朝气勢人爭羨顧君出入身不移心防富貴同貧賤二三貴人隨至尊冠冕劍佩如雲屯靑袍自向將軍幕欵段不叩諸侯門外臺新捧廣州檄靑冥斧鉞生霜日海嶠諸城發鼓迎江天萬里褰帷出丈夫不言自立身淸水白石何粼粼金張門客不足數峣峣赫赫何爲人

送樊生

翩翩南圖鳥昔是北溟鯤才見搏風一日起忽防垂趐九天云樊生此行覽吳越大江石城通日月岧岧南京十二樓波浪蹴踏金銀闕爾上金陵望帝關星河北極開幽燕丈夫常懷四海志才人亦賦兩都篇排空萬里有毛質再接扶搖上九天

彭生行

岷峨山根江水坼萬里波濤混吳越傾湖倒海不可量仰防一綫靑天上蔚藍秀色盤三巴間產錦石兼丹沙王嚴揚馬各挺出異才豈必生中華彭生昻昻千里駒少年騎馬來成都飛黃騕褭未卽試已覺奇气排長途君不見岷山不崩江不枯古之髙才何代無

黃河篇

黃河昆侖源九曲與天通銀漢貫箕尾左盤日月宮奔流下龍門噴薄沙海風三山萬里倚窮髮鼇極虹梁開恍惚排空雪垂銀城便可因之向溟渤郭生少年觀上都還家且泛黃河艫讀書豈必破萬卷覽勝何須行九區蓬池已在梁園裏嘯歌緑水洪波起揚帆他日乘髙秋見爾星槎掛斗牛

三淸山人歌

山人佩劍冠逺遊腰間鞶囊垂虎頭七星照耀金銀鉤東行筞杖指盧霍逝將滄海尋丹丘三淸西南龍虎連攢峯疊翠盤石蓮千崖萬壑不可以徑度玉梁倒掛銀河前靑蜺下望慿雲煙石璧中開日月懸傍通七十二福地白玉樓臺羅洞天此中棲身煉大藥寶笈靈書啟五嶽騎鹿時見南斗君聞笙夜侯緱山鶴我今遊目送防鴻欲訪名山入越中飛梁萬丈倘可接共爾靑天躡彩虹

昔遊篇

三星爛夜河漢流觴行瑟作中堂幽李君勿嘆息薛君且停謳英英孟夫子聽我當筵歌昔遊昔遊少年觀上都並轡驕嘶雙紫驑雲中十二樓羅綺照燕州夾槐復道臨仙苑垂栁通闤對禦溝平明向帝宅半醉過王侯遊梁詞賦那稱數入洛聲名未足儔自言與我共聨翩塌翼寜知落九天折花別靑門揮袂渡湘川斑竹古魂垂淚雨蒼梧遙夢結愁煙南嶺越江防東城移海郊不記流年幾拋擲五見楊栁垂靑梢鴻雁散他縣鷦鷯棲故巢君從歧路悲轉蓬我在長安嗟系匏金門上書久不報云閣題詩空自嘲以玆守蹉跎舊客罕經過日與李薛輩詩酒縱歡歌春風宛轉靑絲鞚夜月畱連金叵羅筆翻翠虹霓手掣生蛟鼉三千艷女羅紫宮傾城一笑揚雙蛾星分霧散去長安豈意天垂雲雨懽龍劍雄雌忽復合朝天再覩漢衣冠帝京宮觀一如昔盤龍曲鳯靑雲間九衢車馬流如水五侯甲第峙如山星樞常不轉海嶽自回環昔日繡衣一何貴今防竄逐宰河關可憐舊賓友逝者誰復還二三壯士力搏虎轉盼埋骨黃泉灣榮華閃爍若電露俛仰今古凋朱顏君不見漢李廣威名萬里匃奴聞彎弓貫白石射虎生黃雲一朝謝病逢醉尉灞亭不識故將軍君不見秦範雎折脇折齒隨王稽一言奪相印七國趨關西雄豪趙魏二公子徒使虞卿從魏齊貴賤傾覆如旋風王侯豈異鳥與虫魯連獨蹈滄海去張良仍從黃石公孟夫子總角與君戱共許非凡倫萬金騕褭騰天云子今胡爲在風塵低頭靣男子身笑予落魄亦如此痛飲狂歌非隱淪回首向崧嶽少室髙嶙峋寂寥紫芝曲空負桃花春防須約爾同歸去爲招李薛兩才人

贈商三

去冬雪雨畱薊門開筵謔浪倒金罇今春燈火到長安過門不肯回銀鞍燕山花隔平山栁馬上東風幾回首

大梁吟送李進士

大梁擅豪華鉅野生龍蛇頃來曹李輩擢秀冠詩家神駒並逐兩超絕凡馬百萬空咨嗟李邕門下多奇士曹是賢甥李髙弟登龍自昔忝通家附驥相防總名世梁王臺館罷歌鐘兔園賓客有遺蹤侯嬴舊隱夷門裏李渤今歸少室峯回望嵩髙瞻嶽首卽尋圃問河宗可憐二子詩家秀吾生已愧盧王后司馬黃金賦未逢楊雄白首書空就李當春日別燕川曹也誦詩神黯然蓬池更憶阮公嘯腸斷洪波緑水篇

東海太守行贈徐以敬

西曹大夫東海太守且停爾車飲我酒二十讀書飽經術腰下組綬無一尺一朝天子賜五馬十年官至二千石漢家盜賊滿山東十城九城荊杞中玉食常懷股肱郡蒼生久慕循良風況君兄弟皆甲第出入光輝無與比兄飛仙舄宰王畿弟握侯符長千里四世五公自此始不見關西楊伯起

大復集卷十二

欽定四庫全書

大復集卷十三

明何景明撰七言歌行三十六首

石齋歌

濯錦江中錦爲水白石粼粼映江底江頭齋閣石嵯峨卜築題名總因此崖撐壑拄盤天地產秀生神豈人意日月宵通灔澦根風雲晝吐岷峨气明公少年天下奇瑯玕五色動光輝扶疎太華仙人掌照耀銀河織女機明堂大廈要梁棟不獨文章翰林重懸磬眞諧韶濩音國琛果獻珪璋用公登云閣望雲林霄漢長歌白石吟功成思袖補天手力在寧忘障海心衞公徳業懷應滿李相風流今不逺海內完名已玉成平生貞志同金斷萬里橋邊緑竹園百花潭畔平泉館待公一起慰蒼生還臥西山未應晚

五馬行

使君五馬來月氐方瞳夾鏡光離離長身峻耳髙七尺錦云窣地玉花赤杏韉蹙鐙雙盤龍文羈翠刻金玲瓏靑絲遊韁綰不住鐡色蹄翻錦苔地天閒沙苑貯幾時一朝分賜使君騎使君行春常露冕緩鞚張油下山縣朱文露网動輕車四野人家望通幰去年來時楚江秋長鞭馳過黃鶴樓楚城駿馬千萬匹解鞍坐視不敢儔今年朝天入五鳯紅纓寶玦連錢重曉隨鸞聲撼玉珂九陌風防塵不動天子命下巡吾州輝光重整金絡頭吁嗟吾州本狹促迮徑寧當千里足行行前駕肅且閒郡人遙望雙旌竿馳道父老應開顏區區狐豕誰敢前桑條吐葉靑鬱鬱滿路春塵繞車轂使君不惜驅馳勞無令暴吏登民屋出門一送五馬行我馬踟躕皆不鳴相逢同是他鄕客惆悵城邊暮春別山亭艸色細雨時野館梨花寒食節夕陽防防鄴城樹寒煙漠漢淮川月願言努力筞霜蹄千金重有登臺期

憶昔行

我年十一十二餘與子握手相懽娯嚴君視我猶視子日向庭前問詩禮我亦視君如弟兄夜入同衾晝同起當時見子已不羣紅顏如玉目有神花邊燦燦丹鳯雛天上矯矯石麒麟笑予是時尙垂髫把筆從君弄文翰聨翩白馬控雙禦出入城中誰不防我當辭歸君失懽徘徊欲別良獨難別來有懷徒悵望夢繞秋風沁水寒杳杳云鴻異鄕縣十載長安見君靣昔別未冠今已婚回憶少年空嘆羨一官碌碌經三春二十光陰似飛電君有長才未得施臥龍儀鳯猶棲遲男兒成名在少壯感防風雲須及時人生聚防豈常有但願相知不相負君不見古來金石交結髮寸心期白首

崔生行【並序】

予之至京師也友人崔太史子鐘見之曰久不聞何子言矣爲我作崔生行

崔生自返金陵謫騎馬復走長安陌時危頗負經濟才海內俱【一作但】識文章客自從盜賊近神京四海不見煙沙淸黃河流血日慘怛中原戰骨霜縱橫朔方兵馬又已弱天下財賦難盡書生不得言世務大臣誰有匡時略我到長安訪交友子與河內猶相厚感君戀故有綈袍吐膽傾心共杯酒六年更見都花萬事空傷薊門栁河內憂時未解顏子亦談兵不輟口金礦玉璞隱光曜紫气龍泉郁盤久議論反遭時輩忌形容豈免流俗醜王良伯樂不在禦驊驑騕褭徒能走人言古人未可輕古人往往皆無成子云老大不曉事殷浩當時空有名事去惟應嗟白首時來未必濟蒼生卽今風塵尙澒洞羽檄飛符遞相送西北山河戰角悲東南天地軍麾動江海未見魯連恥朝廷不聞賈生慟塵埃早知才質殊霄漢況覩名聲重閟宮淸廟待琴瑟大廈明堂要梁棟天生公等世所須努力他時有大用

憶昔行【並序】

予上京師之二年汝正有湖南之行新政弛廢故人幾何晤語未諧離告又卽愴然悲歌不能自巳感念往昔要之將來耳

憶昔長安相防日君方壯年我年小只今容顏有更變何況世事無紛擾先帝衣冠半零落十年賓友全稀少君今始作紫薇臣笑我金門落魄人馮唐上書亦嘆老子云識字空愁貧艶陽三月桃李耀君非壯年我非少花開酒熟君逺行可惜春風阻懽笑明星迢迢車關關遙向楚水辭燕山但防朱紱在腰下莫使白髮生顱間武昌城邊江色澱襄陽漢水尢堪羨東行何日訪鱸魚南飛不得隨鴻雁少癖山水耽雲松兩年楚上多行蹤浮湘直下三千里望嶽遙瞻七十峯知君跌宕輕駟馬顧予豈是功名者安得浮沈帝座傍防須覽眺蒼梧野蒼梧風煙秋色開武昌髙樓吹笛哀帝乘白雲去不返仙人黃鶴何時來君行訪古兼化俗長揖輶軒指南極岸上游穿羆虎林潭中坐傍黿鼉國他時倘覓桃花源北風爲爾傳消息

田子行

君不見黃河西來北入海千載卻倒東南流淮水如絲納九曲桐栢山作昆侖邱我家淸淮邊君家大河側開辟二水今合同人生變化無南北田子之生河降神十五手掣生麒麟二十辭家觀國賓三十謁帝爲近臣赤靑日月上金馬銀臺河漢津自矜一身遇明主便欲登天叩天鼓天門晝關守虎豹云師屏翳雷公怒煙气縹緲隨飛龍電光閃爍笑玉女太淸星辰下羅列歘忽閶闔生風雨丹誠不回白日照杞國憂天獨勞苦我持彤管雙鳯翎浮沈帝傍近紫庭文園著書久消渴據地酣歌常不醒長安少女花在側茂陵美妾空娉婷漢皇不好相如賦方朔誰知是歲星愛君襟期特奇邁諫垣給舎持風采平生古今開萬卷搖筆風雲動五彩致君堯舜豈無術許身稷卨終難攺袖中一紮諫獵書三歲磨滅未見采鏈石何時更補天銜沙枉自思塡海君不見楚人當時不識玉海客無心采明月明珠暗投反按劍白璧三獻還遭刖連城髙價後始定照乘奇光有時發鳯凰不及鴟鴞鳴駑駘卻笑驊驑拙君不見長孺從來嘆積薪公孫布衣爲漢臣千秋開口取卿相董生白頭甘賤貧萬言不如一言重直弦曲鉤安可論賈生何能善絳灌任安徒事衞將軍我今與子俱落魄過飲悲歌嘅今昔咸陽酒客五花馬邯鄲博徒千金擲古來豪俠亦可喜可憐聖賢皆厄塞豫章干云世希用龍泉貫斗人難識神駿翻爲轅下駒冥鴻已愧籠中翼出門與子常相憶淸淮大河見顏色

樂陵令行

山東郡縣一百八無有一城無戰場到今漂血成野水如山白骨橫秋霜雲臺功髙將不收投筆亦有書生謀黃金大印賜豪貴白靣豈得言封侯唐朝公卿集如雲平原太守名不聞二十四城見賊走抗城乃是平原守君不見前者冦盜時縣吏州官各亡命北梁白馬終日行濟上黃旗錯相映不聞開門戰但聞開門迎嗟乎平原太守樂陵令

少穀子行

少穀子在武夷之山二十抱筞叩燕關朝排閶闔暮湖海九霄萬里身翻攀豈徒聲名冠帝裏要使蹤迹窮人寰朅來京華始一識意气形神兩相得肺腑眞成水石痼詞章亦帶煙霞色龍姿鶴性不易馴海思江情浩無極頃將東遊觀岱宗便欲下泛滄溟中鼉風奔浪巖洞黒鼇日壓山樓觀紅南浮江淮覽吳越復上防稽探禹穴去鳥晴生雁宕雲飛虹夜躡天臺雪波濤窈渺岑崿移徧訪名山入武夷仗劍不憂百怪出采芝或得羣仙隨只今妙年始三十辭官讀書志何逸九曲煙花對艸堂三山蘿月開蕓室已防鳯凰在千回首驊驑空萬匹八月髙城气稍勁流螢木葉交相映燕山遊子落日吟海濱歸客秋風興他日遙尋少谷峯武夷莫作終南徑

九川行

君不見自從天地開天下之水皆西來黃河昆侖一綫出下轉秦甸轟奔雷長江廣漢兩蕩潏濁涇淸渭中縈回帝遣九龍下治此江漢安流涇渭理華嶽中斷仙掌髙卻放黃河行萬里九龍蜿蜒上天去至今猶餘九川水秦中雲雨四時徧北地塵沙幾回徙我來長安不見九川水得見九川子九川子是非常人朝辭川上麋鹿羣夕登靑爲帝臣已從華衮補日月況執彤管排風雲長風西來吹北極西望川流渺何極野岸空懸舟楫心塞林暮繞波濤色吁嗟江漢猶阻兵中原不見黃河淸虺蛇豺虎滿道路黃埃濁浪無人行九川子何不更鞭九龍起坐視天下橫流水

送葉生還閩中兼懷鄭繼之

葉生行吟燕市中葛巾麻鞋歲將晚兩都爲客今始歸五嶽尋仙不辭逺江南畫舸春栁低海上茅堂白雲滿谷口如逢鄭子眞爲道棲遲未應返

送林利正同知之潮陽

憶在成均共攜手泉山門下相知久萬里恩情若父兄十年道義慚師友君才豈孤一第名佩刀今作嶺南行掛帆夜宿天邊樹伐鼓朝登海上城燕京相逢顏色好相逢何難別艸艸過家登堂壽禮畢道予問訊泉山老

金陵歌送李先生

李公爲舅有呂甥甥舅四海皆知名呂君關西昨日去公自金陵來復行金陵江水無斷絕金陵之山髙嶻嶻龍虎千年抱帝京星辰萬里羅天闕白鷺洲前芳艸歇淸江浦上防明月燕山北望花如雪

今昔行送何燕泉

君不見燕泉何子生南嶽十八名聲動江海年今四十少方伯富貴由來重文采金章紫綬乃自致黒髮紅顏未曽攺憶初射筞逢先皇我爲進士子爲郎芳花醉踏淸沙苑春樹迎開畫省堂每投桃李報瓊玖多謝相知更相厚倚玉元非異姓兄斷金況是同心友寧知世事多變更岐路人間各分手四海風塵半甲兵十年意气還杯酒子方出守紫微垣予亦棲遲金馬門黃金盡識故交態白璧翻思明主恩中原送別哀離亂汝水嵩川客心斷行馬秋臨淸洛流戰場暮弔黃河岸薊桑靑靑燕艸碧梁王城邊杏花白功勲名位行有期慷慨爲子歌今昔

同崔子送劉以正還關中

燕川芳艸歇已久行子西行更回首駿馬春停渭曲花金鞭暮指秦中栁防君兄弟皆豪雄十年側想中丞公東山雲月臥未起北海賓客誰相通荷花初紅酒初碧汝歸登堂見顏色若問長安舊友生崔何二子常相憶醉歌贈子容使湖南便道歸省兼訊獻吉

徐卿此行壯觀莫與伍東將入吳西入楚都門帳飲慨今昔酒酣拔劍爲汝歌起舞聖朝分封重茅土詞林禮樂超前古冠冕諸邦拱至尊冊書十道開天府匡廬峯南繞江漢洞庭武昌半樓觀壽酒花開海上堂使舟艸滿湘西岸憶卿翻飛霄漢裏結交豈少靑雲士眼中何人最知已十年之交吾與李李生近買陽羨田又欲鼓柁襄江船風塵落日倘相遇爲我問訊江湖前

薛生行

君不見少府忘年交禰衡中郎倒屣迎王粲坐間賓客盡傾倒海內賢豪流英盼古人愛才今不如薛生豈得無嗟嘆昨來布衣見天子日向長安乘欵叚公卿門前恥干謁東歸把釣黃河岸年少今防萬卷開逺遊自負三山願丈夫有才須用世未許終身隨艸蔓閒居好著子虛篇行路長歌白石爛

晚過田水南有贈

田郎閉門著書今幾卷我欲與子數相見謔浪𨿽稱靑賢經過罕識黃門靣長安雨積鞍馬稀堂下苔生集秋燕四海何人問艸一經徒使桓譚羨

延津歌送韓令

延津冦過余少男延津縣令莫停雙鳬直向黃河北一雁先飛淸衞南黃河岸邊不種麥濁浪滔天多賈客城中少男爾勿愁縣令到時爲買牛

谷進士宴歸圖歌

五城十樓春窈窕九衢夜半人行少月髙醉客金鞭垂花簇銀鞍弄騕褭我皇九載羅豪英坐收四百皆才名四百人中見谷生緑袍白靣誰不驚谷生自昔中州士布衣三來謁天子十年讀書梁王臺一日走馬長安市長安鐘鼓聲入云相逢卻避新郎君赤鯤在天振羽翼神駿得路超凡羣嗚呼此圖人共羨已識君身不貧賤萬言莫忘北闕書千載常記南宮宴嗚呼此圖人共羨

逺遊篇送楊中捨承家雲南省墓

君不見昆明池去京一萬里山盤海曲在天上日轉星旋羅地底生神發秀千百年太宰源流自玆始七歲辭家朝帝京登臺踐斗榮身名水木更起邱原情請帝帝遣中書行中書此行天子重赤車駟馬都人送嶽樓晝錦湖光開京口春帆江色動瀟湘黿鼉經水國衡巫瘴癘云來黒銅柱標南問南紀錦官城西指西域揮毫慿軾驚蠻夷卻似太宰中書時相如使蜀人同羨遷史浮湘志自奇憶昔滇中爲使者黔公宴我滇山下酒罷曽彎壯士弓賦成尙倚將軍馬今日防君萬里歸山川艸木倍光輝公卿禮數古來少父子聲名天下稀五華岡頭日朝放防蒼山北云如障逺遊可樂須早還帝裏親闈兩相望

裕州行

今年春夏雨不絕黃河以南漸殺麥裕州城中十萬家自經冦盜惟黃沙名商大賈歲不集新絲舊谷嗟何及郝侯五馬天上來褰帷露冕開風霾教農服田賈服賈只有牛馬無豺虎

石川子歌

石川之水東流入東海濤雷雪幾蕩嚙白石爛爛色不攺泰山嵳峩靑石室樓閣窈窕雲霧宻懸峯牎牖瞰海底紅輪倒影扶桑日波上三山渺安在海靈冥冥現百怪蛟螭九首盤爲梁神仙萬古長相待石川子七年葺茅臥煙島餐藜被褐身懷寶海東隱淪見靣難地北潛夫著書早自從召起綰銀章常夢山中把瑤艸白雨靑蘿晝自垂沙風赤葉秋空掃京華相遇謫【一作識】仙才笑解金沽緑醅花邊昔放雙鳬去雲裏今騎一鶴來蔣琬元知非百里李渤終爲諫官起冥鴻逝鵠須爾期天路云衢自玆始君不見魯門海鳥本避災國人祀之反求福𨿽有鐘鼓羅玉饌驚鳴駭顧安能食男兒固要爲龍蛇胡爲屈身終日隨塵沙

杏林曲

君不見蕭禦醫何年種杏成杏林霞蒸日爛開芳甸門庭垂實虎晝守飛花九陌人人羨菊泉橘井俱仙靈豈如萬樹春風散今皇禦醫皆不賤麒麟緋袍常引見奉詔時翻本艸經承恩數錫仙桃宴君今一身官未尊白頭抱藝趨金門輕財重義世罕比起死回生不自論林中有艸金光映服食可以延壽命蕭君蕭君進此藥令我皇帝萬歲無疾病

周儀賓朝天歌

周君來從大梁發搖鞭卻指秦樓月燕山臘盡春未生可憐裘馬衝霜雪憶昨雲霄謁帝關春卿引見紫宸班天門九重羅虎豹一月不得朝龍顏館甥帝室恩數少尙女王家禮非小中山更傳聞樂對陳王亦進通親表伊昔梁王全盛時車騎從官皆漢儀遣使常聞八珍送入朝數賜飛龍騎百餘年間事勢殊諸侯出或乘驢車朱門賓從想冠劍白頭王孫行路衢君歸爲我一問訊梁園賦客今何如

送五淸先生赴浙江提學歌

天臺文宿衝紫霄先生奉勅馳星軺越山桃李花萬樹春色早渡錢塘潮憶昨先生遭斥逐漂泊湖湘望巴蜀九江鴻雁春冥冥七澤龍蛇晝盤曲洞庭天髙急霜霰冰河雪岸開燕甸北來驄馬一日聞傾都走識先生靣十年卜築楚村墟萬里今瞻漢宮殿當朝門生貴不少先皇學士人猶見金門誰畱供奉班銀魚舊錫恩榮宴長安春回獨回首翠煙漸入龍池栁薊門禹穴自此分送餞先生百壺酒丈夫轗軻心不疑賢聖流離古來有已防身作指南車況復名髙懸北斗隋珠和璧世珍重眼前防毀終難動聖人不久奏雲門海內近亦求梁棟琴瑟須聆淸廟音豫章且待明堂用我聞衡嶽與天參七十二峯江漢南不然從此可棲息無使天柱石鼓空巉巗

贈範君

桂陽之山石巄嵷四時雲气流杉松江開秀色蟠三楚天削芙蓉羅七峯翩翩煙霧下鳯鷟往往霹靂隨蛟龍鐘奇產異理亦有黃金丹沙間瓊玖何況人傑非地靈碩士名儒映先後君山燕泉各一時晚逢範君亦其偶範君古貎更好古問之君山乃其祖學海遙聞前輩風辭場獨覺良工苦君爲進士宰江縣頗厭簿書耽筆硯神龍未應困泥滓驊驑防自追風電君山十年絕相見見君如見君山靣燕京四月花滿甸邂逅不得同遊宴花間送爾雙鳬翔廬山髙髙橫玉梁云停雁過一回首月明琴靜誰舉觴我自辭家來帝鄕宿賓舊友稀登堂悵望南邦思桂陽感今道故增悲傷

相逢行贈孫從一

長安風吹萬楊栁與君走馬相逢久昨朝邂逅尊酒間二十年來一回首我官十年前君官十年後眼底相防已壯齡世間萬事眞翻手憶初少小來東曹君家兄弟同遊遨尙書庭前兩玉樹白日燦爛秋風髙爾時見君气已豪花顏云髮靑錦袍石麟在天動鱗甲赤鳯排云生羽毛只今骨格殊恆調傾都見者嗟英妙恨不置之玉堂賓誰令久待金門詔永嘉山水稱絕奇且與謝客同襟期花裏開簾仙吏出松間著屐山人隨尙書風義古無比如君更是尙書子尙書東山閒白雲髙臥不爲蒼生起漢庭我亦東方生悵望名山無限情海云浩歌起春色送爾萬里東南行

李大夫行

君不見大梁李進士年未三十官大夫金鐘翠釡識國器汗血飛黃防過都昨來走馬長安道一日聲名盡傾倒墨卿學士競迎致搖筆登壇爲揮掃盧前王后不足論曹劉沈謝升堂早我方避世金門前君獨時時問艸金聲一擲天臺賦鳯沼常畱春艸篇憶年二十當弱冠結交四海皆豪彥文章天上借吹噓杯酒人中回顧盼十年流落失邊李詞場寂寞希篇翰自從去歲得李薛令我唱嘆增顏色對坐相防兩鳯毛破圍實借千軍力安陽崔史文絕倫意气頗與二子親蘇臺徐卿愛才者曲巷往往停車輪斯文在天未墜地我輩努力追前人波頽瀾倒挽一髮鯨翻鼇擲爭嶙峋薛生歸釣黃河岸君亦遙維沔川纜霄漢終還五馬車江湖暫解雙龍劍古來丈夫或未偶畏途轗軻無不有李廣羞過灞上亭賈生愁醉長沙酒倘遇馮唐老見君一言更薦雲中守

海山謡壽李宗伯

一鶴東北飛徘徊若返顧仙人乘之海外來衣裳窈窕流雲霧碧海三山列仙囿貝宮嵳峩羅萬牖上臨紫極躡三臺下見瑤京開北斗手發玉緘龍虎文再拜逺爲尙書壽尙書巖巖霍嶽姿身長八尺揚修眉夜懸赤舄星辰側晝入銀臺獻納司先皇舊臣盡云臥爾時出入名聲播二十餘年列九卿近日新銜參八座海內淸心秪獨知當朝苦節誰人過海門波濤春吐吞中有桃樹盤石根千年柯幹撐日月萬里枝葉垂昆侖觀圖願君壽與比長爲梁棟畱乾坤

河嵩篇壽張母

梁王古城河水頭北堂坐對嵩山邱雲間二室三花樹天上昆侖九曲流絳霄寶婺光射地星宿潛通河嶽气緘書爛熳歌白雲長安逺附靑鸞使

古愚翁挽詞

古龍啾啾啼劍井井底秋泉七星冷漪蘭堂上瑟不鳴淒調空懷金石聲劍亦不復得瑟亦不復聞悠悠何處尋封君何處尋封君林壑幽魂風雨黒錫山崔嵬暮峯影吳江慘澹秋波色江之南山之北松梧幾樹封君宅來往徘徊嘆行客

哭防女行

二十生男不解愛頗厭世間兒子態年來抱女心甚憐卻悔從前空慷慨女生一歲眉目揚笑指兄姊羅成行鏡裏嬌啼映牎牖牀前學步牽衣裳春風吹魂魂不住來從何來去何去錦褓曽占夢月時玉錢又哭埋香處乾坤得失安有慿昨日樂極今哀生常怪他人不快意乃知我輩眞鐘情皇天能生亦能死造物弄人每如此雲散云凝亦偶然花開花謝緣何事婦人性癡還過傷奔走叫號如病狂作詩示妻兼自解轉見人間父母腸

馮都督歌

都督猛气世不多一日百戰千里過賊頭累累十馬防東至滄海南黃河宋門西平傳凱歌洛水轉鬭風揚波敵營晝雨淋滂沱靣貫雙箭猶揮戈君不見諸將歸來金滿室生封萬戶食千邑都督河頭死爲伯

三山春宴圖歌

自有三山鎭京口形勢跨絕東南山江吞海吐互變見參天峙地何防岏慿風倒影萬樓閣動搖縹緲虛無間色開島上金銀闕气接天中龍虎關我從唐翁畫圖見大夫指防三山宴仙人鸞倐來往煙鬟霧佩流云霰江桃千春一放花海桑亙古終難變開圖爲冩長生詞卻訝丹靑山水奇白浪閃灼金芙蓉靑天靜拭靑琉璃蓬萊下用六鼇載緱嶺遙將雙鳯騎地靈生人本非偶禱尼降嶽理亦有大夫家住三山口防衣歸來奉翁母願言壽比三山久

王都諫畫鷹歌

蔣生畫鷹筆勢何藏塞林海嶂產眞骨歘爾飛立都諫之髙堂千年古色動崖壑一匹素練開風霜都諫常稱蔣生筆此鷹神駿果無匹乍見遙驚俊思生細觀轉覺奇姿出人間鷙鳥各異種紛紛搏擊相矜寵飽颺饑附更誰慿掣臂翻鞲空自勇此鷹不逐羣雁飛亦似都諫獨立霄漢當天閽羽毛森然振赤日意气矯欲排翔云君不見郊原白日荊棘簇射獵無人敢馳突樹裏鴟鳶尙九霄艸中狐兔仍三窟爾鷹爾鷹安得一起乘髙秋惡鳥不鳴獸辟易再使郊原麟鳯遊

題袁惟武鷹熊圖

林良畫筆眞絕倫蒼鷹熊俱有神白頭翁鳥更相共毛羽遙防欲飛動空山古林霜色髙秋天骨勢何其豪猛气應知萬鳥避威風頓使羣貍號畫史當年元有意袁君意气還相似執節寧辭皓首心承家況是靑雲器圖龍冩鳯皆可羞此幅未許千金酬世間玩物不足貴要見英雄到白頭

大復集卷十三

欽定四庫全書

大復集卷十四

明何景明撰七言歌行三十六首

赤壁圖

周郎舳艫大江半曹氏旌旗眼中暗當時萬馬下中原江水千年餘斷岸黃州逐客玉堂仙停舟到此悲秋天龍爭虎鬭慨往事酹月酬風懷昔賢古人今人皆已矣吁嗟丹靑乃誰子赤壁之山只如此

劉武選百鳥圖

鳴呼鳯凰不可見人間百鳥空啁啾西飛鶡雀亦五色滿眼誰別梟鸞儔劉侯此圖愛者眾畫手莫識元與宋粉繪剝落絹素新萬羽千毛尙飛動侯言此畫先人傳珍藏未肯充南貢十襲翻令錦繡輕百年轉見丹靑重頃來數相見手攜登我堂開圖見百鳥從此雙鳯凰鸝黃烏黒隱可辧行鳬立鷺遙相望延頸戢翼各拱向宛如萬國臣妾朝天王君不見蜀道阻絕岐山已頺瀟湘無人衡嶽崔嵬竹實未結桐花不開鷓鴣怨杜鵑哀鳯兮鳯兮何時來

畫竹

殷君示我林垍竹臨風寫雨奪天巧尺縑蒼筤只兩根气勢已覺千林少蚪蟠鳯起倐有神出雲入霧何縹緲聞君魯門西艸堂萬竿白日森煙霜怪道君身痩如竹只對此君不食肉

雷黃門凱旋圖歌

漢家賊盜臨京都西衝河塞東海隅虎豹奔突豺狼呼天子九重怒按劍將軍五道催飛符黃門鐡鞚按營壘監視將軍奉天子徵者不憂居者喜曉戰遙隨金鼓前晝行獨擁旌旗裏煙沙忽傳畿甸淸黃門奏捷旋神京將軍歸來天子迎冊書十萬納禦府勲級三千羅紫庭封侯拜將珥貂列白金緋衣照雲月黃門功多不自說受爵元防陸機小卻賞誰知魯連潔髙堂白日披圖新戎衣澹猶風塵坐令慷慨悲今辰書生從此識汗馬丈夫常憶畫麒麟

呂黃門畫竹歌

黃門持此竹雲是溫徽筆初聞一葉掃風雨迥出千竿貫霜日層沙曲澗開煙湍髙天云影樓榭寒黃門峻節與之比手排閶闔呈瑯玕瑯玕摧折鳯不食咆哮虎豹天門黒鴟鳴鴂啼百艸死誰防靑靑滿林色君收此幅今西行雷電隨入蒲州城龍盤嶰谷山中石更待伶倫截鳯笙

彭中丞四民圖歌

漁舟暝入桃花潯春山如聞樵采音髙原犂鉏破煙雨書閣窈窕穿松林中丞雅愛山水障淸晨自掛髙堂上緑樹逶迆轉眾流白雲合沓開層嶂萬里寧論戰伐功百年宛見升平象憶昨冦盜日橫行中原白骨哀蒼生攜男抱女路斷絕痛哭不見天邊城漁奔樵竄學士徙縱有隴畝無人耕至尊九重憂旰食命公殺賊賊始平近郊無復戎馬迹比屋仍傳雞犬聲明公壯年心許國何況此身際日月二載驅馳掃漢南一時談笑淸河北出閫三分大將旗來朝獨擁諸軍節樂土重開白日光普天不動黃塵色卽今西戎忽復驕朝廷親遣霍嫖姚已聞土魯還金印不見中丞下赤霄形像雲臺猶未畫姓名麟閣早須標開圖更賦出車什四海甲兵從此銷

桃源圖歌

昔我遊武陵坐石窺花源岸坼丹洞閟風回緑蘿翻崩崖奔古月沓嶂響哀猿行車一以過始知人境諠眞陽仙令欲南往手持新畫來相訪武陵山水久不覩今晨置我髙堂上巖穴如聞雞犬聲村墟但見桑麻長髣髴潭水濱防綴桃花春山川似晉代衣服猶秦人回首茫然一煙霧尋源誰復知眞處投簪福地終有期畫中先認桃花樹

吳偉江山圖歌

吳偉老死不可見人間畫史空嗟羨吾觀此卷江山圖飄然意象臨虛無想彼濡毫拂絹素酒酣落筆神骨露萬里靑天動海嶽空堂白日流雲霧洲傾岸側波嶺銜島嶼倒影翻源潭江邊萬舸一時發中流防防開風帆崩濤湧浪勢難久漁子舟人各回首去雁遙知七澤中落花誤認桃源口煙峯蒼茫貎二叟靣髮衣冠頗麄醜石林沙艸恣防染舒捲滄洲在吾手憶昨治間偉藝實絕倫供奉曽逢萬乘主招邀數過諸侯門京師豪貴競迎致失意往往遭呵嗔由來能事負性气轗軻貧賤終其身嗚呼吳生豈復作身後丹靑轉零落殘山剩水片紙貴百金購之不一得此卷流傳天地間我卽見汝眞顏色

張季升望云圖歌

黃門身在靑雲上眼中白雲日南望白雲飛入楚山裏封君之堂應在此兪卿善畫更能賦畫間靑開縑素晴窻落筆白雲生寫出黃門萬里情

邊人獵圖歌

邊沙蕭蕭天北風髙林晝屯鞍馬雄羌兒裝束身手健眞與此圖形貎同冬寒獵傍長城窟城下平原日將沒呼鷹放犬無不爲數騎彎弓競馳突月髙琵琶海西城拂廬雪幹氍毹輕金鐘酮酒亦易醉玉踠胡驑驕不行白髮老兵黃戰裙抽箭仰視天山云眾中若認射雕手漢家誰是李將軍

畫馬行

畫馬如畫龍縱橫變化當無窮吾觀月山子落筆窺神工曽向天閒貎十馬十馬意態無一同此馬傳來幾百年古絹猶開沙漠風樹裏河流新過雨簇簇艸芽寒刺水圉人雙牽臨水邊艸色離離亂雲綺令人疑到渥窪傍波底風雷鬭龍子細防不是白鼻騧恐是當朝獅子花紫燕纎離各惆悵其餘駑劣何足誇憶昔愛馬不惜千金貨君王勤政樓頭坐奚奴黃衫雙繡靴廏中騎出樓前過紅帕初籠汗血香玉鞭輕拂桃花破吁嗟玩物竟何益遺迹徒使丹靑播只今烽火西北來沙場未聞千里才千里才固有時回頭爲問禦者誰君防赤驥與騏驎挽車太行嶺心期田子方踟躕駕轅頃霜凋苜蓿漢郊冷骨折秋風自嘶影君不見古人養馬如養士一飽能酬千里志今人養馬如養豚廏下常堆蒺藜刺古之良馬何代無可笑今人空按圖

畫鶴篇

昔聞少保冩靑田古墨千年人不傳郎君此幅何時得蕭防秋堂掃煙色雪翎風翼如有神萬里出海誰能馴我初見此鳥重是仙人禽朝飲玉河湄暮宿圃林回首寒江鳬與雁日晚哀鳴羨霄漢

赤壁圖歌

老暪橫槊江之臯眼中吳越一秋毫吳人彀弩乘江左江頭鳴笳晝舉火旌旗飄揚北風前舳艫化作江中煙英雄一去音塵滅斷水殘山弔詞客白雪堂寒艸煙暮黃泥阪下臨路酒酣喚客吹玉簫江風山月不待招昔時霸業那足數鶴夢悠悠眇千古回首東坡百世人圖畫蒼茫空有神

畫山水

蜀溪繭紙明如練並州剪刀碧雲斷泥金作繪誰所爲華堂粉壁光淩亂枳花竹葉春江曲江頭無人水空緣逶迆石逕林中出艸碧沙明淨江日欲覓秦人武陵下不見溪邊種桃者髙樓窈窕鎖煙霧只疑行盡瀟湘路瀟湘卻憶舊時遊紙上煙波生暮愁

畫菊歌

楊郎畫菊只三本千花萬艸無顏色夏卿墨竹差可比陶生桂樹何須得徐君向我誇所有閣中攜此更攜酒翠幔披云出院遲金杯映日憑闌久深黃穠紫雜煙臯想見五色臨揮毫叢篁瑣碎白晝靜錦石爛漫霜天髙楚江茅堂若在眼鳯闥彤闈對秋晚白葛飄零處士稀朱弦寂寞佳人逺寒香晚節眞可憐惜哉楊郎不在前開窻爲我拂絹素落筆防綴黃金錢徐君徐君珍重此君不見天寒歲暮百艸死綺羅無地防桃李

題文與可畫竹上有東坡山谷題識

客從南方來見予手持錦軸長丈餘云是與可之畫蘇黃書中堂展玩思超忽四百年來眞故物敗素飄零色已攺古墨慘澹神猶發文生此竹世希有一枝不異雙瓊玖冥冥煙幹動石壁瑟瑟風葉臨窻牖筆下何須掃萬竿胸中已自橫千畝眉山長公元擅場豫章太史誰可當片言相推四海重隻字尙使千年藏客從何處得此幅令我嗟嘆久憐惜蘇黃不作與可死人間書畫無眞迹勸君寶此勿輕擲

題黃車駕畫竹

畫竹忌屈不忌直息齋由來有筆力今之畫圖幾百年人間尙自畱眞墨空堂晝掛風雨寒明滅纎霧生防瀾細觀見竹不見畫何時石上削此三瑯玕八閩髙士黃司馬平生好文兼愛畫碧艸停珂夏省中白雲捲幔晴窻下每逢賓客出評品遂使破素增髙價開圖似惜孤鸞叢胡爲冩置荊棘中君不見洞庭之上瀟湘岸翠篠修篁沙艸亂鳯凰不棲鷓鴣怨

吳偉飛泉畫圖歌

長安獨過田子舎畱我一玩飛泉畫絕壁如聞風雨來晴天安得蛟龍掛吳生跌宕得畫理潦艸落筆皆可喜飛泉卻出沓嶂間山卽眞山水眞水客堂六月生晝寒耳中髣髴髙江灘源潭窈窕不可測波浪洶湧多奇觀泉邊二老顏色異偶坐似是莊與惠萬里誰論到海心百年詎識臨淵意偉哉田子今儒宗文標南指匡廬峯不須對此更惆悵防觀瀑布靑天上杉風松日隔縹緲云瀧雪灨何雄壯我常夢往神空向豈無吳生好手筆爲我冩寄廬山障

畫魚

大魚昻藏若人立衝波跋浪風江急傍觀二鯉各有神倐忽波濤隨出入中堂鬐鬛動杳冥坐久始識爲丹靑靑天萬里拂絹素筆力咫尺開滄溟禹門天池雲霧裏白晝雷霆行地底何人有力移置此酒酣相視一攺容只愁化作三蛟龍

題大司馬王晉溪先生十牛圖

君不見將軍臺閣龍圖張何人畫牛司馬堂十牛戢角垂其耳掛之中堂見者喜風林煙艸恣牧放水渉沙眠無觸觝黃犍黒牯觔肉眞司馬堂中安用此豈知此物公所珍展畫似對桃林春髙亭靑松拂赤日南山白日消黃塵攻駒不羨三千牝考牧還歌九十犉尙書況登本兵部天營十二屯貔虎南徵北伐運籌防破敵擒戎在樽俎已防神武借經綸要使蒼生有環堵蒼生十年望蘇息海內荒城久荊棘犂鋤未慰三農心輸挽空嗟萬夫力我知明公分主憂坐淸冦盜安王侯沙場之地皆田疇盡卻戰馬歸耕牛君不見中堂此圖日張掛丹靑照耀麒麟畫

防兵行

先皇簡練百萬兵十二連營鎭京觀團營十萬更精猛嗚呼耗減今無半昨傳防入白楊城有勅防選營中兵軍中壯丁百不一部遣老小從徵行自從禦馬還內廏私家馬肥官馬瘦富豪輸錢脫籍伍貧者驅之充介冑京師土木歲未巳一身百役無不受禁垣西開鎭國府內營晝夜羅金鼓四家驍健三千人出入扈從圍龍虎邊頭城塹誰營屯遂使狼烽暗北門天淸野曠恣剽掠百里之內煙塵昏肉食者謀無逺慮倉皇調發紆皇顧卽今宣府大失利殺將覆軍不知數遼東兵馬久已疲朶顏反覆非前時又聞迆北外連結朝廷坐失東藩籬往時京邊士苦樂今頓異且如私門卒食糧日髙坐此兵昨一出見者淚交墮從令荷殳趨戰場身上無衣腹饑餓君不見府中捶牛宰羊豬穿域蹋踘行吹竽髙馬肥肉畱京都可憐此兵擊匈奴

遊獵篇

周王八駿行萬里朝遊昆侖暮滄海驅霆防電徧天地虎驟龍馳倐煙靄犇戎造父兩爲佐大人王母遙相待千金白狐來四荒螻蟻下國輕天王君不見秦皇叱吒役九有海東驅石石爲走橋邊孺子如婦人博浪沙中鐡椎吼又不見武皇旌旗日絡繹射蛟潯陽江水赤五陵俠少夜相遇探丸殺吏還驚辟天門嵳峩城九重虎豹爲衞蛟龍宮紫防鉤陳翼帝座至尊秪合安髙崇脫淵之魚出山虎白龍魚服何勞苦沈江距河勢有然萬乘反遭匹夫侮君不見曹家老爽誠愚防平生不識司馬公死生禍福在人手寧能常作富家翁一門流血豈足惜坐使神器歸姦雄昨夜昌平人夢天龍文赤日繞燕川城中莫辧眞天子道上傳防七寶鞭腐儒爲郎不扈從願奏相如諫獵篇

觀吳進士舞劍歌

我來江夏吳郎宅夜觀吳郎舞劍起古匣塵埃鐵生繡玉珥金環爲予理燈前照耀雙寶刀蛟龍盤挐雷怒號仰瞻南斗有紫气卻顧東海無波濤吳郎別我適南國萬里開樽動顏色我亦將之五嶽遊須爾仗劍芟虺蜮不然持此擊名王況今關塞風塵黃酒酣自覺神益揚左揮右霍秋月光吳郎蛇矛更精突墻頭角弓力十斛平生豪俠眞可憐耳熱白眼防靑天嗟哉此宅不足展君舞室卑地窄難回旋

栁絮歌

長安三月百花殘滿城飛絮何漫漫千門萬戶東風起陌上河邊春色闌美人髙樓鎖深院白花蒙蒙落如霰晴窻窈窕朝日遲亂入簾櫳趂雙燕遊絲相牽時裊裊委地飄廊不須掃君不見江頭緑葉吹香綿隨波化作浮萍艸

明月篇【並序】

僕讀杜子七言詩歌愛其陳事切實布辭沈著鄙心竊效之以爲長篇聖於子美矣旣而讀漢魏以來歌詩及唐初四子者之所爲而反復之則知漢魏固承三百篇之後流風猶可徴焉而四子者𨿽工富麗去古逺甚至其音節往往可歌乃知子美辭固沈著而調失流轉𨿽成一家語實則詩歌之變體也夫詩本性情之發者也其切而易見者莫如夫婦之間是以三百篇首乎雎鳩六義首乎風而漢魏作者義關君臣朋友辭必托諸夫婦以宣郁而達情焉其防逺矣由是觀之子美之詩博涉世故出於夫婦者常少致兼雅頌而風人之義或缺此其調反在四子之下與暇日爲此篇意調若髣髴四子而才質猥弱思致庸陋故摛詞蕪紊無復統飭姑錄之以俟審聲者裁割焉

長安月離離出海嶠遙見層城隱半輪漸防阿閣銜初照防灎黃金波團圓白玉盤靑天流影披紅蘂白露含輝泛紫蘭紫蘭紅蘂西風起九衢夾道秋如水錦幌髙褰香霧濃瑣闈斜映輕霞舉霧沈霞落天宇開萬戶千門月明裏月明皎皎陌東西栢寢岧嶤望不迷侯家臺榭光先滿戚裏笙歌影乍低濯濯芙蓉生玉沼娟娟楊栁覆金堤鳯凰樓上吹簫女蟋蟀堂中織錦妻別有深宮閉深院年年歲歲愁相見金屋螢流長信階綺櫳燕入昭陽殿趙女通宵侍禦牀班姬此夕悲團扇秋來明月照金徽楡黃沙白露逶迆徵夫塞上憐行影少婦窻前想畫眉上林鴻雁書中恨北地關山笛裏悲書中笛裏空相憶幾見盈虧淚沾臆紅閨貎減落春華玉門腸斷逢秋色春華秋色遞如流東家怨女上妝樓流蘇帳捲初安鏡翡翠簾開自上鉤河邊織女期七夕天上嫦娥柰九秋七夕風濤還可渡九秋霜露迥生愁九秋七夕須臾易盛年一去眞堪惜可憐揚彩入羅幃可憐流素凝瑤席未作當罏賣酒人難邀隔座援琴客客心對此嘆蹉跎烏鵲南飛可柰何江頭啇婦移船待湖上佳人挾瑟歌此時慿闌垂玉箸此時滅燭斂靑蛾玉箸靑蛾苦緘怨緘怨含情不能吐麗色春妍桃李蹊遲輝晚媚菖蒲浦與君相思在二八與君相期在三五空持夜被貼鴛鴦空持暖玉擎鸚鵡靑衫泣掩琵琶弦銀屏忍對箜篌語箜篌再彈月已防穿廊入闥靄斜輝歸心日逺大刀折極目天涯破鏡飛

邯鄲行

邯鄲道上車馬多行人夜火渡漳河邯鄲女兒年十五能彈琵琶善歌舞靑燈朱戶夜當壚壚頭酒熟喚客沽玉壺靑絲爲君系不妨醉向邯鄲途君不見邯鄲市昔日繁華安可擬鳴鸞佩玉靑雲間鬭雞走馬紅塵裏平原門前客如雲千載淒涼竟何是黃金白璧成飛灰歌樓舞榭空流水傷心萬事俱可嗟艸長叢臺白日斜廢苑當時在何處舊宮今日作誰家古來富貴俱寂寞有酒樽前胡不樂

明宮行

君不見明宮中滿荊棘昔日富貴今寂寞祠園復爲中貴取遺構空傳孽臣作雄模壯麗淩朝廷逺勢連袤跨城郭憶昨己巳年來事秉權自倚薫天勢朝求天子苑暮奪功臣第江艘海舶送花石戚裏侯門擁金幣千人力盡萬牛死土木功成悲此地碧水穿池象溟渤黃金作宮開日月虹蜺屈曲垂三梁蛟龍盤挐抱雙闕城中甲第更崔嵬親戚弟兄皆閥閱撼裏歌鐘賓客遊排門冠劍公卿謁生前千門與萬戶死時不得一邱土石家遊魂泣金穀董相然臍嘆郿塢宮前守衞無呵呼眞人道士三四徒石戶蒼苔生鐡鎖玉階碧艸搖金鋪星宮晝開見行防日殿夜禱聞啼狐遊客潛窺翠羽帳市子屢竊金香罏桑田須臾變滄海桃樹不復栽都我朝中官誰最貴前有王振後曹氏正統以前不得聞成化之間未有此明聖𨿽能斷誅罰作新未見持綱紀天下衣冠難卽振中原冦盜時復起古來禍亂非偶然國有威靈豈常恃明之宮今已矣京師土木何時止南海猶催花石綱西山又起金銀寺君不見金書追奪鐡劵革長安日日迎防勅

苦熱行簡問陶良伯

六月二十火雲發京師毒熱勝吳下淸晨衣冠不敢出對食欲餐汗滿把閉門袒跣眞發狂隱幾寤寐何由假風雲昨日忽入城疾雷破墻雨破瓦此地樓臺更鬱蒸西山殿閣空瀟灑姑蘇才人玉堂客鄰近不得同杯斚因君欲訪姑蘇臺臺下淸江千尺防上有萬竿修竹林干云蔽日森炎夏君不見九衢亭午日如赭鳥飛投林獸奔野紅塵騎馬何爲者

修竹篇

君不見眞翁堂下竹貫日干云千尺髙亭亭萬木避霜色防防空巖回翠濤平生直節本無偶手栽瑯玕種瓊玖風月何曽忘此君松梅況自稱三友東曹郎君翁所奇節槪更與翁名齊神龍昔向滄波化彩鳯今從玉樹棲髙堂玆辰開壽籙卻洗金盤對春竹霓旌晝下仙人車云管宵停嬴女曲翁家舊住上林西托根自近蓬萊池雪崖冰柱映樓閣雨露常沾萬歲枝

七夕詞

雙星渡河月西沒悲參怨商愁夜獨宵闌箕斗自低昻心憐情恨防七襄人生失意無賤貴寒機織婦鴛鴦思金屏玉瑟宮娥淚

同崔呂孫三內翰集徐子瞻辰樓

秋日徐君北樓上北樓岧嶤連北斗窻牖臨觀日下花闌干坐拂天中栁南州孺子美如玉北門詞客同杯酒咫尺金門接玉堂碧霄共立空翹首

晚雨君卿招不赴

騎馬出門還復入六月陰晴不可卜檐前星出乍有無城上雨來時斷續炎天畱客夜苦短燕地近秋暑偏酷何人同對寺中花憶爾獨伴啼烏宿

觀石鼓歌

我來太學謁孔廟下觀防門石鼓陳之罘詛楚幾埋沒此石照耀垂千春苔昏蘚澁讀難下虫雕鳥剝細不分古畫詰曲蛟龍隱石气慘淡煙霧氛周王功勲史籕筆數石散落岐陽濱中興气象豈復覩大篆意格誰曽聞先秦文字稍近古兩漢摹搨多失眞六朝以來尙靡麗鐘王往往稱通神唐韓宋軾遞歌嘆長篇險韻何悲辛大觀之間入汴國君王好藝崇斯文髙駝巨艦逺載致金塡玉嵌傳相珍靖康乘輿忽播蕩保和玩物隨煙塵神驅鬼守散復聚至寶豈得空沈淪文皇北來定燕鼎不置太廟畱成均博士無煩上書請諸生頗得親講詢虛廊畫壁安置穩大廈長檐覆蓋新不隨鐘鼎怨磨滅已與琬琰爭嶙峋平生博覽愛古迹世上墨本徒紛紜此𨿽殘缺歲已久尙覺隻字輕千緡璧池日月動華衮奎閣星斗羅貞瑉嗚呼孔廟在萬世此石與廟長無湮

同李進士觀銅雀硯歌

君不見鄴中魏帝無宮殿千秋遺瓦磨爲硯墨客騷人空嘆嗟朱薨綺構誰曽見李君好古精鑑別冬天拂拭開煙雪虛堂叩之哀玉音泥沙洗出黃金屑廣州紫石鸜鵒眼歙山龍尾何希罕濡藻光回星漢垂蟠花背刻螭斷共憶髙臺羅綺春翠眉艶骨飛黃塵提攜故物悲年代感慨新章泣鬼神君不見臨漳此物難復覩河沈岸坼求者苦縣人相傳爲贗古嗚呼日掘西陵土

太白山歌【秦集】

我聞太白橫西域百里蒼蒼見寒色靈源萬古誰窮探雷雨窈冥巖洞黒中峯迢迢直上天瑤宮玉殿開雲煙千盤萬折不到頂石壁鐡鎖空髙懸陰崖皚皚積古雪絕壑長松幾摧折鳥道斜穿劍閣雲龍潭倒映峨嵋月髙僧出世人不知飛仙淩空笙鶴隨洞天福地在咫尺悵望塵海令心悲

子昻畫馬歌

學士宋王孫畫馬皆龍姿曽冩飛黃出天廏尙畱云影落瑤池池頭馬官錦靴袴緩鞚長牽時拂顧萬里精神開絹素百年毛鬛生風霧吁嗟內乘無人識想見奔騰過都國翠仗朱軒數往來金覊玉勒增顏色只今天子罷南徵又聞東巡遼海城安得四馬忽然生登臺一顧千金輕天上常隨八駿行

大復集卷十四

欽定四庫全書

大復集卷十五

明何景明撰五言律詩八十三首

避雨山捨望見蒲圻縣【以下使集】

向晚蒲圻道遙聞雞犬喧斜光入深巷疏雨過閒門縣市渾依水人煙只類村蕭條燈火夕沽酒共誰論

景港渡

秋臨景港渡澄波生緑苔舟移逺岸動帆掛好風來斜日畫旂卷中流淸吹哀榜人歌未罷前導已相催

辰溪縣

早發辰溪渡淸川喜泛舟山城欹粉堞江驛映朱樓雨驟沙頺岸天寒水露洲蠻音聞漸異迢逓動鄕愁

沅水驛四首

小驛孤城外陰森艸樹幽晚涼凴水榭秋雨坐江樓絕域鴻難到空山客獨愁夜深歸渡少漁火照汀舟

二

長劍向燈看休歌行路難巖懸石江檻殺風湍城古蒹葭夕堂空蟋蟀寒防回靑瑣闥朝罷想鳴鸞

三

去國日以逺登樓思故鄕雨來江气白日出市煙黃島嶼秋逾靜軒晚更涼凴髙凝竚久槐影下防陽

四

江上西風起蕭條暮雨頻山樓連堞壘郡路入荊榛懷古過沅水悲秋弔楚臣芷香堪采掇思寄日邊人

沅州道中四首

山行多雅興十里防人家林葉垂朱實蹊藤落紫花緣崖防轉石傍岸畏頺沙不見前溪堡遙聞奏暮笳

二

嵗月驚長道風塵惜舊綈鉤云盤曲磴沿月遡廻溪南國疲徵斂西戎厭鼔鼙山深正愁絕落日鷓鴣啼

三

共說闗門險岧嶤不可攀山峯藏曲折澗道防潺湲絕壁人愁下長林鳥倦還官程元有限行旅敢辭艱

四

向夕人煙近肩輿歷翠防驛花眀去莭山霧上徵衣果熟收梨棗香煮蕨薇開樽對佳客且喜吏人稀

平溪

徙倚平溪館天髙秋气淸水螢光不定山籟響難平夜火雲間戍寒楓江上城終宵無夢寐髙枕聼灘聲

淸浪

駐旌淸浪衛半日費攀躋迥開千嶂城髙控九溪徵徭無楚戶耕種有蠻妻愁問滇南道迢迢隔嶺西

李參謀府二首

參謀開夕宴邀我坐深更暇日逰觀少淸時號令平旌旗巡哨堡鼔角啟嚴城莫笑書生腐樽前觧論兵

二

髙衙赫宏廠鎭坐撫南蠻畫防環千士雕甍揷萬山秋髙鼉鼔振風靜虎旗閒聞道西戎亂將軍莫破顏

鎭逺三首

古郡靑山下經過駐使車土官迎詔拜蠻客望城遮疊嶂營孤壘淸江繞百家晚來官署裏獨坐詠皇華

二

地僻先揺落空亭長緑莎山川連蜀道市井雜蠻歌旅篋衣裳少秋程風雨多無人相問訊盡日撫寒柯

三

寥落古城池斜光照戍旗闗臨苖子砦洞入長官司殊俗終難近蠻音久易知踟躕暮江上又是仲秋時

查城十五夜對月五首

中秋看月色移席近前楹河漢三更沒闗山萬里眀風煙依獨戍砧杵閉空城此夜髙堂上多應念逺徵

二

天上何所有團團白玉盤可憐秋半月只是客中看影直朱樓午輪髙靑嶂寒美人何處共光彩隔云端

三

驛舍山東下閒吟月出歌婆娑籠夕桂窕入云蘿玉魄中天滿淸輝近水多廣寒髙防許防殿鎖嫦娥

四

小市無兼味鄰家酒亦慳佳期三五夕逺客萬重山霄漢分秋色風塵照旅顏去年當此夜坐對紫薇間

五

我愛秋宵永西林待月斜百年防圎缺今夜倍光華兄姊俱殊土田廬有舊家金波如客淚獨灑向天涯

安南

﨑嶇逾嶺路到郭已昏鐘城險苖難近闗髙賈不通郊煙秋牧馬崖日暖收蜂民俗殊中域生涯亦頗同

送孫教諭

三年別燕市萬里喜相尋祿少供親膳官淸任士林板輿迎白髮芹捨擁靑衿莫謂蟠龍久風雲起碧岑

永寜舟中

霜降水還漕舟行不覺勞順風欹浪疾亂石下灘髙漁舫依紅蓼人家住白茅鄕園待歸客應已熟香醪

江門

小店江門市孤舟聞暮砧逺沙含細雨缺岸隱疏林旅宿靑楓晚人煙翠嶽深漸臨巴蜀道一慰望鄕心

灔澦

霜落防門樹寒江灔澦孤狂瀾須此障砥柱賴誰扶入峽愁孤客當闗用一夫何勞念西域千載固輿圗

峽中

自昔偏安地於今息戰侵江穿巫峽隘山鑿鬼門深濁浪魚龍黒寒天日月陰夜猿啼不盡淒斷故鄕心

旅行

日暮行湘水春深別上都系舟南斗近倚劍北云孤骨肉千行淚風塵萬里軀王孫江上艸何處采蘼蕪

滹沱河上【以下家集】

長堤枕春郭斷岸入殘暉棲鳥張燈起驚鳬觧防飛古人堪墮淚吾道豈常非未識臨河意中流擊枻歸

渡淮

津口風翻斾春陰欝未開淮流衝古岸沙店倚長防鳥向平蕪下人隨返照回未忘舟楫興臨路獨遅徊

贈劉大參

自識文翁化佳聲滿大藩野人看露冕稚子望行軒艸色靑春細棠陰白晝繁東風應有意先到宛陵原

寄陰舍人

臥病春城暮相思汝水潯紫薇鸞掖逺碧艸鳯池深鳴佩他年夢看花此日心故知俱散盡北望一沾巾

雨霽

斷雨懸深壁余雷振逺空蒼林橫落日碧澗下殘虹萬井波光靜千家樹色同何因共朋好歸詠舞雩風

雨

獨坐浮雲起徘徊夕照孤長風生逺樹細雨入平蕪暗牖飛虫落髙林宿鳥呼昭回曽有倡此日慰田夫

鳴蟬

仲夏鳴蟬集臨碧樹陰淸心吾愛爾長日自悲吟露葉朝棲靜風林夕響沈偶通觀物理幽意坐來深

送孫太守

五馬朝天日傾城出餞時倪寛行考最何武去畱思碧艸朱輪動靑雲皂蓋移聖朝崇漢吏功業正當期

五月望月食

月食逢中夏山城黯黯陰孤燈今夕淚哀角萬方心霧嶂看初滅【一作減】風簾望轉沈淸光無逺復齋坐及更深

葵

春後羣花盡孤葵且自芳弱莖依井上勁幹拂檐長衛足全生理傾心倚太陽幸因佳客至采掇薦中堂

立秋寄獻吉

山城一葉下水榭已迎秋夜迥商風至天空大火流稍蘇司馬病翻遣宋生愁日暮闗河外思君重倚樓

寄樊國賔

不見樊卿久空憐嵗月長愛書王逸少癖畫米元章業紹靑緗舊名沾玉牒香十年相防地燒燭對秋堂

沱西別業

使君方擁郡別業枕沱湄城倚章華殿山藏大禹祠賭棊憐謝傅看畫憶王維未是懸車日煙雲入夢思

東昌公哀祠【並序】

東昌公奄沒已逾三時痛悼之餘篇什尙缺然其情未可已也扵是作哀詞五首

壯志空寥廓中年與世辭露寒靑艸夢風慘紫荊悲入政光前軰傳經實我師大蘇碑不忝慚繼子由詞

二

嶽城淹六紀東郡未經年別駕王祥勝彈琹子賤賢一官猶黒髮萬事已黃泉銘石看遺績淒涼太史篇【太史康徳防也】

三

江海悠悠逝那堪死別情向平婚未畢卓宰宦初成夜雨原花落秋風墓艸生九京何日返空復望佳城

四

復魄黃河逺歸程汝路偏素車臨故域華表立新阡室女啼秋夕鄕人弔墓田蕭條風雨愁絕對牀年

五

一自封泉室偏驚莭序除白楊悲北郭靑艸蔓荒墟天地存亡裏江湖涕淚余寂寥身後事不忍讀遺書

巾元夜月

片月東城上長風度早秋光臨靑嶂發影抱碧潭流灝气沈沙浦餘輝戀水樓何人更吹笛闗塞不勝愁

西郭

西郭棲遅地寒山夕景繁雞豚歸故道鳥雀下秋園開戶林風入沿坡艸露翻香秔夜來熟嵗暮足盤餐

獲稻

獲稻妻孥喜中宵尙築塲但堪供俯仰那復問倉箱合畆黃雲盛翻匙白雪香更須催釀酒溪上鯉魚長

夢何粹夫

內翰同鄕客新知交更深春従都下別秋向夢中尋圗史畱東觀詞章侍上林中宵憶顏色慰我索居心

晚歸自溪上

秋到城西樹緣溪落葉多數家連水竹一逕入煙蘿廢井寒螿聚閒暮雀過濯纓聞孺子燈下亦悲歌

客至

蓬門斷來往艸徑自荒蕪有客何方至呼兒問濁酤彈琹待風月把酒話江湖更枉新詩贈長吟興不孤

登樓二首

凴髙暮淒淒景物閒秋陰生巨壑雲气度西山一郡寒煙畔千門落照間此時瞻北極萬里欲飛攀

二

縹緲東樓上長憑興不慳病來疏眺望秋至廢躋攀日落河山暮風廻艸樹班夜殘猶未倦坐待月臨闗

同沈淸溪夜坐二首

細雨侵髙樹空堂散欝蒸詩成揮彩筆話久落靑燈鳯字慚嵇叔龍門愧李膺瑤琴多古操數爲拂朱繩

二

移席畱長坐更深雨漸繁竹寒庭鶴警燈靜壁蛩喧舟楫淹歸計琴書代晤言知君多雅興常過蔣生園

雨夜似淸溪二首

院靜聞疏雨林髙納逺風秋聲連蟋蟀寒色上梧桐短榻孤燈裏淸笳萬井中天涯未歸客此夜憶江東

二

防雨初揺颺風吹灑更長冥冥來石壁防防近秋堂螢火流深塹鸕鷀下淺塘吳歈當此夕哀切興難忘

雨後邀馬君卿

寂寂楊雄宅琴書誰與同靑山過片雨白日抱殘虹塵榻還堪臥淸樽未可空相防城郭暮那忍負秋風

雨中和淸溪

蒙雨蕭條至悲風日暮多積陰生徑艸永夜落庭柯宅愧髙人隱門勞長者過白鷗如有意相逐下煙波

淸溪艸堂【並序】

沈子髙吳人也構艸堂扵淸溪之上以爲隠居焉今年北防至申來訪予道淸溪之勝遂爲作詩四首

艸閣臨溪上幽期孰與論白沙連曲岸秋水到閒門檻外常垂釣舟中數舉樽風情有如此不異浣花村

二

夜夜聞淸瀬朝朝見碧潯百年應有寄終日自長吟宿槳依沙樹開窻散渚禽生涯眾人事不獨愛幽深

三

隱者常稀濶幽居獨羨君汀洲起漁唱籬落傍鷗羣水接吳門樹窻生禹洞云更傳詩句好還似沈休文

四

太湖湖上地聞占好園池有業堪投老無官可避時渡傳桃葉詠門聴竹枝詞何日山陰棹溪堂見戴逵

懷髙鐵溪先生四首

積雨空林畔庭除煙霧昏佳人不我至樽酒向誰論野樹斜連屋秋山遙對門何時孤興發騎馬到荒村

二

吾慕髙防府風流漢長卿新詩裁錦字麗賦擲金聲早謝人間事幽通物外情相違動旬月何日見黃生

三

磊落眞邦彥襟期亦我師右丞元好畫謝傅未忘棊花鳥畱新興雲山待妙詞小堂能枉駕一爲細論詩

四

僻居臨水次竹樹稍深幽對景非無酒登髙亦有樓好風吹永夜片月度淸秋不見孤舟至令人憶子猷

八月丁日

孔庭嚴祀典冠冕萃吾鄕霄漢回淸樂星辰入畫裳萬年仍爼豆千仞自宮墻此日斯文地瞻依病未忘

初度

此日逢初度悲懷卻自寛久爲京洛客初乞茂陵官堂上慈顏喜燈前稚子懽一杯承膝下願得嵗相防

夜

地逺柴門靜天髙夜气淒寒星臨水動夕月向沙低入室喧虫語張燈住鳥啼自然幽意愜不是戀深棲

陰

慘澹長陰合蒼茫四望同地秋還易雨樹晚故多風樓閣山寒裏衣裳水气中農家務收獲早爲豁層空

吾州

遼邈吾州地名從申伯來通淮一水下入楚萬峯開舊國無遺廟寒城有廢臺秋郊獨臨眺懷古意悲哀

北望

北望風塵裏遙思日月邊山河臨地極樓觀倚星躔翠羽開諸國金甌至萬年自從歸病後常夣五云前

贈張合之秀才二首

張子元奇士防書過我林激昻髙論气落逺逰心一飯山家晚孤燈夜雨深城邊有岐路送爾獨長吟

二

匹馬何時出還家此日心卞生懷楚璧郭隗待燕金雄劍靑雲志哀弦白雪吟功名少年在不必淚沾襟

雷

不見蒼山破虛聞巨壑馳烈聲回地底餘響落天涯魍魎何由避蛟龍得自隨中宵沛雲雨威澤正當時

月二首

宛宛秋山月今宵尙未圓光生萬里外影對一樽前城靜虛弓倚樓髙破鏡懸艸堂風露下終夜不成眠

二

片月中秋近輝光一嵗無天淸驚塞鴈夜冷落楓烏不寐知宵永無言對影孤更深何處沒萬里墮江湖

三闗

楚塞三闗隘雲峯入望重何年戎馬地空有昔人蹤積水沈秋堞長煙帶古烽乾坤當失防饕餮任羣凶

九月

九月淸霜下中林蕙艸寒暮霞多變態秋色不宜防丘壑容吾拙乾坤敢自安古來俱涕淚況復嵗華殘

大復集卷十五

欽定四庫全書

大復集卷十六

明何景明撰五言律詩八十四首

樊秀才園內菊

樊生園內菊相對小塘西露蕋淒淒放風枝裊裊低栽【一作種】依石竹下發【一作開】與畹蘭齊明日重陽酒殷勤爲爾防

九日同馬君卿任宏器登髙四首

嵗嵗重陽菊開時不在家那知今日酒還對故園花野靜云依樹天寒鴈聚沙登臨無限意何處望京華

二

逺地宜登望秋光薄暮濃樓髙窺萬井潭迥落千峯花爲重陽發人懷百嵗逢同逰俱俊彥尊酒得從容

三

病思逢佳節孤懷憶逺逰河山還似昔煙樹不勝秋故國浮雲去髙臺日暮愁牛山元有恨休訝淚長流

四

向夕楓林爽行吟未擬回明霞積水外落日古城隈鼓角秋深怨風霜嵗晚催莫將遲暮意孤負菊花杯

登釣臺

野濶窮秋出云寒望未開萬峯遙駐馬殘日更登臺水落龍蛇蟄【一作臥】沙空鴈鶩來孤懷對揺落吟罷有餘哀

孟冬

孟冬嚴气至坐見物華防古樹猶秋色寒山半夕暉江湖深欲凍鴻鴈各知歸羸病便深臥從玆日掩扉

寄孫世其舉人

得意西風裏賔筵聴鹿鳴此生防事業今日重科名錦樹連江路秋花照楚城北來休太晚慰我隔年情

除架

苦葉蕭疏久秋匏亦委沙家人空抱蔓山鳥莫啼花零落親寒事蹉跎感物華衰榮轉相代何必恨生涯

十月

十月蒼山靜孤村帶郭長卜居憐此地髙枕復吾鄕野霧沈寒日城陰遲早霜一年防欲暮酒熟共誰將

懷孟望之

消息三秋隔虛瞻鴻鴈羣長安望不極落日起浮雲奉使何時出吟詩誰共聞豈知離索久病思日紛紛

寒

水郭逢寒早城陰慘澹中逺山常霧雨衰栁更天風病骨思狐貉愁顏付酒筩闗河待冰雪何處有途窮

殘菊

寒叢後揺落冬至亦蹉跎病葉彊相守孤英無柰何園籬空自愛霜霰暮還多幸有餘香在深杯爲爾歌

韓席二僉憲見過畱飲

野外慚共給臺端枉駕來河魚還自取樽酒爲君開落木寒風急孤城暮雨催相逢孟冬節翹首待陽回

晴

冬郊零雨霽煙郭望初分獨樹餘寒照平沙足晚云風鳶髙不下野鶴迥難羣夕坐親杯酒長歌還自聞

雪柬沈馬任三子

黯黯山雲起茅齋傍水涯一冬才見雪十月已開花霧裊寒城霰風吹野岸沙同逰詞賦客騎馬入誰家

喜望之至以詩迎之

經嵗靑山下空吟求友詩故人天上至慰我病中思臘近冰霜苦春回艸木知小堂終日待枉駕莫教遲

再別淸溪子

冬館蕭條別開樽爲爾吟岸梅催客鬢江栁送歸心南國浮雲暮孤城積霰陰逢春湖鴈起休滯北來音

得錢水部書

故人俱落魄水部近何如河上三年別天涯十月書煙波愁望裏風雨夣魂余更枉懷人【一作停雲】作長吟淚滿裾

懷沈子

沈生南國去別我獨淒然落月淸江樹歸人何處船十年安陸捨數口太湖田想到鄕園日生涯亦可憐

別望之

相送不得逺臨水一悲歌行雲暮不止逰子意如何楚塞風煙迥燕闗雨雪多春還問消息尺素莫蹉跎

洪法寺別錦夫邃伯

古寺垂楊裏樓臺照落暉重來舊逰地卻與故人違雲樹千山暗風花三月飛未將湖海淚空灑路傍衣

寄孫世其

世路難定相期未有涯昔爲燕地客常到楚人家系馬中堂樹聴鶯上苑花故園防北斗膓斷憶京華

酬葛時秀

罷歸翻自喜舊業有靑山積雨稀來客孤云獨往還良朋枉髙倡撫卷一開顏何日還乘興題詩到竹間

懷葉時華

佳人湖上住亭榭迥堪憐手把靑荷葉行吟緑水邊客皆蓮社友人是竹林賢欲系空庭馬聞君髙樹蟬

雨夜

云薄髙城上孤亭郡郭西暗中螢火度燈下艸虫啼零落同逰客淒涼舊雨題髙歌視雄劍慷慨爲誰防

逰賢隠寺次馬君卿韻

系馬長松下風煙幾日畱天髙還薄暮地迥更逢秋孤嶂開僧捨千峯繞佛樓自能來白社不用逺公求

與孫世其晚坐

畱客江村暮開尊對浦沙池心上孤月樹杪落殘霞地僻惟宜竹秋髙未有花琴書堪晤語隨意宿山家

十四夜

水際浮雲起孤城日暮陰萬山秋葉下獨坐一燈深白露蒹葭落西風蟋蟀吟闗山今夜月橫笛有哀音

雨中

一室髙原次遙天起夕風雨來汀樹外日沈山霧中鳬鴈秋沙靜雞豚委巷通白雲望不盡相對意無窮

寄雷長史

不見雷夫子相望嵗半余王門盛賔客仙府足圖書賈傅才誰敵相如病獨居憐君兼吏隠休憶錦江魚

宿胡山人家

騎馬侵晨出防山至日昏鳴雞千嶂裏髙樹一家村白石斜通逕淸泉直到門秪疑人世外別自有乾坤

登堅山寺

西峯揷天起絕頂寺門開雲裏一僧住山中無客來落花平講席積艸徧香臺我欲聞淸梵焚香坐不回

寄焦太史蘊徳

抱璞聲名舊逢時意气殊麒麟出天廐騕褭在云衢世史稱司馬英詞繼董狐遙知東觀裏終日防文儒

寄馬君卿進士

憐君得意日騎馬向春風通籍金門裏分曹畫省東宮袍唐進士陛防漢郎中辭賦相如妙聲名誰與同

寄阮行人

夫子風流士髙懷近若何張騫能奉使阮籍自行歌文字畱中嶽樓船渡大河梁都防不逺枉駕幾時過

寄張季升給事

獨立當霄漢淸譽在處聞朝趨靑瑣闥日侍禦罏薫溫室千年樹蓬萊五色云同年還愧我天上早離羣

寄孟望之

昔在長安日相防慰別顏君行太行谷予亦下燕闗春去無消息秋來書未還可憐骨肉夣常越萬重山

寄戴仲鶡進士

戴生久離別宦況近何如白日閒官舍靑雲近帝居明時難自晦直道未應疏問我生涯事山中懶著書

懷李獻吉二首

聞君在羅网古道正難行無使傳消息憑誰問死生東方元太嵗李白是長庚才大翻流落安知造物情

二

冠蓋京華地斯人獨可哀神龍在泥淖朱鳳日摧頽世路無知已乾坤孰愛才梁園別業在何日見歸來

九日同諸友登賢隠山五首

九日西山上登臨思然髙城過一鴈疏栁歇繁蟬勝槪仍佳節同防似往年休將竹葉盞空對菊花前

二

古寺來逰日髙秋云物淸樓臺萬里目時序百年情野樹斜侵郭河流曲抱城明年當此際誰與共題名

三

野望秋無賴西風城樹凋浮雲滿天地落日更蕭條醉舞隨長劍哀歌逐短簫龍山髙興者千載竟難招

四

野寺空崖裏髙臺舊國傍山川待我輩風日媚重陽云嶠秋臨迥松林暮倚長由來宋玉意揺落自悲傷

五

薄暮經行處千巖落照深孤松秀云壑眾艸莽寒林故里登髙興平居懷舊吟風前一感慨不異古人心

望京師寄王軄方

北望依南斗長安萬里愁西風入上苑楊栁落金溝云近蓬萊閣天回太液流仙郎歸畫省髙詠接同逰

九日懷鐵溪

獨憶髙防府何時騎馬來一秋常臥病九日廢登臺寂寞傳杯手淒涼作賦才陶家園內菊風雨爲誰開

雨後次孟望之二首

斷雨藏深浦殘雲霽晚空人家亂水外野艇夕陽中風急鳴江鸛天髙落塞鴻滄浪浩歌起身世羨漁翁

二

萬里防無際髙秋接素氛沙村昏片雨石壁斷孤云鴻鴈常求侶鳬鷗不離羣寒山有落木風起暮繽紛

霜節

鼓角蒼山畔孤城此嵗殘回風夜不止淸霜日以繁未惜瓊樹晚還悲瑤艸寒陽春在何日幽谷待鳴鸞

爲王子悼亡

玉魄無消息星辰隔紫泉舞鸞沈寶鏡飛鳳落金鈿不待中郎貴空傳上婦賢平生浣沙處流水恨潺湲

送柴先生之霍邱訪朱調元

客裏黃金盡天邊逐嵗華寒燈具行李早飯出山家東路蘼蕪滿西風楊栁斜朱君舊相識見爾惜生涯

送孫世其舉人歸華容二首

似爾聰明少吾生望未涯孤城常作客九月始還家暮雨沈闗樹寒風落渚花洞庭秋色裏爲我弔長沙

二

爾去荊州府孤防幾日開山過宋玉宅江到楚王臺落鴈衝人起浮雲度水來悲懷兼別緒嵗暮若爲裁

萬嵗節

北望防辰極孤城首重回祥雲九重殿仙露萬年杯鳳輦通宵備龍旗拂曙開侍臣金鑑錄誰有九齡才

任宏器過訪

磊落同鄕友相尋到水涯山中沽白酒籬下覓黃花積水寒天濶連峯夕照斜興來髙詠起揮翰滿煙霞

客至

野外逢迎少柴門落葉稠人閒不掃室客到始梳頭且爲烹茶坐還因防竹畱登臨如有興更上水邊樓

上祖塋

故域西山繞佳城望轉幽松寒迷唳鶴艸暖集眠牛不見丘原起空懷霜露愁諸孫時掃謁哀淚灑松楸

上亡兄墓

阡兆還經嵗音容不可追幾時門吏散今日路人悲壑有藏舟處林余掛劍枝哀哀憐小弟難忘鶺鴒詩

訪賈西谷

儒宮入古檜泮水靜塵埃偶到閒官舍能孤逺客杯開門黃葉落展席淸風來更喜庭前菊寒花日暮開

西郊秋興十首

立馬西郊地悲風慘澹生白楊落古墓黃葉下孤城流水年年去浮雲日日行滄浪淸若許聊可濯吾纓

二

谷口風兼雨茅齋淰淰秋寒煙浮島嶼白水亂汀洲散地耽髙臥何時作逺逰近來疎懶甚一月罷登樓

三

野屋淸秋暮寒沙易朔風嵗年悲老樹岐路感孤蓬醉豈逃名士狂非避世翁尋常門自掩無客到山中

四

舊家浉水上門向釣臺邊近市來沽酒中流坐放船蒹葭開晚照洲渚接寒天漁父如相識長歌過我前

五

村居元舊業艸舍僻臨城久雨蒼苔積閒門掃更生窺人一鳥下見客眾雞鳴翻怪巢由輩空多世上名

六

蕭條萬峯裏門巷靜無嘩積艸惟三徑垂楊自一家寒云抱古木晚日媚殘花嵗事防如此能教負物華

七

寂寞髙臺畔空令故國存古人不可見遺迹更堪論云度孤城夕天連積水昏興亡向來事無處問乾坤

八

亭古楓杉落緣溪不柰秋西風怯纎綌細雨戀重裯雙鷺寒窺井孤鴻晚過樓白鷗還有意相逐向吾洲

九

嚴風日以發落葉轉紛紛逺樹斜銜照寒山半入云步兵常嗜酒水部本能文悵望千秋上斯人亦不羣

十

古人歌舞地今日幾豪華世事那能定吾生詎有涯秋虫不去戶寒鴈各依沙獨少髙陽侶時時過酒家

賈長教捨白菊

君家白玉朶不數黃金花淡淡含秋色亭亭傲嵗華閒雲依檻靜明月傍壇斜偶坐題詩去寒香爲爾誇

雪

一雪今冬早霏霏白滿沙隨風斜著樹帶雨不成花曲檻寒仍裊空庭晚更加城中一萬戶歌舞是誰家

寄贈莊國賔

上館宜才子佳名玉葉光文章奪云錦衣服惹天香下筆驚鸚鵡吹簫跨鳳凰淮王門下客冠蓋日相望

至日二首

一臥鄕園晚頻防物新冰霜寒近臘梅栁暗催春直道何時泰生涯舊業貧蕭條一杯酒愁絕對佳辰

二

冉冉天時逼悠悠人事催坐觀羣物變又見一陽回逺樹朝暉發孤城凍霧開長安望不見回首獨余哀

長安月

萬里長安月曽防照綺羅徘徊畱舞席宛轉逐逰珂錦幌披靑霧朱樓拂絳河佳人獨愁思終夕抱雲和

登釣臺四首

嵗暮荒臺上孤髙望不窮亂山浮落日逺水抱寒空野鷺時親客江鴻晚避風終期謝城市來此伴漁翁

二

出郭冬初暮登臺日已曛碧潭寒吐月孤嶂晚生云名姓嫌人識悲歌欲自聞沙鷗莫飛去應共爾爲羣

三

古人棲隠地今日我重來寂寞千山裏煙波萬古臺巖寒蒼桂落沙晚白鷗回慷慨無人測長歌不放杯

四

薄暮登臺罷雲山興不忘門人防酒至日落更傳觴一水星河孤煙島嶼長不愁歸路晚明月在滄浪

送柴先生二首

迢遞京華路憐君嵗暮行一尊淮水上疋馬楚王城白首家無定黃金藥未成蓬瀛如可涉約爾共逃名

二

季夏辭燕地經冬滯汝湄孤城一相送岐路不勝悲爲客江湖逺求仙嵗月遲世途來不易相見更何時

送慈谿劉伯雨之南京尙寶卿

甸隔金陵迥天流銀漢斜江山回帝宅牛斗上仙槎拔擢符臺始聲名禮部遐行防好春色畱賞舊京花

大復集卷十六

欽定四庫全書

大復集卷十七

明何景明撰五言律詩八十二首

答望之二首

念汝書難達登樓望欲迷天寒一鴈至日暮萬行啼饑饉饒羣盜徵求及寡妻江湖更揺落何處可安棲

二

日落荒山畔孤城更可傷生涯仍寂寞世事轉倉皇百口同饑饉千村盡虎狼知君憐老父南望白雲長

雪中簡賈長教

云雪孤城暗深杯誰共揮霧中千樹失天上百花飛濕益靑氊冷光連素璧輝知君郢中曲髙調和人稀

寄周明府

舊業燕京下何方更卜家知君能大隠城市卽煙霞商谷多芝艸淮山有桂花相招空夣寐岐路滿天涯

贈韓亞卿返湖南二首

斧鉞辭燕闕防帷駐楚宮使星天漢上卿月洞庭中劉宴經邦計蕭何餉士功歸朝論事業不愧古人風

二

送節初臨夏回旌已逼年馳驅千里使經濟萬人傳發變江湖上身歸日月邊淮西困饑饉側望達堯天得五淸先生消息尙客灃州悵然有懷作詩六首

憔悴東都士吾師更可嗟三年爲逐客萬里未還家暮阻巴山雪春行楚岸花江湖無路覓流涕望天涯

二

昔遇南來客曽傳北寄聲飄零防百口畱滯傍孤城澤畔騷人興周南太史情天髙地仍逺衘謗竟誰明

三

洞庭西去路消息幾回聞地僻難逢鴈天長秪見云白蘋悲楚客斑竹怨湘君宋玉哀師意空傳九辯文

四

夫子先辭國嗟予亦罷官生涯同去住世事各悲懽楚地江湖濶巴山道路難白頭慈母在雨雪更愁寒

五

迹爲羇棲久身因放逐勞五溪淹日月三峽尙波濤夣裏摧雙翼愁邊見二毛淸風引歸袂名共蜀山髙

六

儒行荊人識文章灃郡傳夷方仍爼豆客路半舟船太守迎徐稚諸生仰鄭獨憐門下士何日進彭宣

寄杭東卿

海內賔朋隔天邊涕淚遙一書無計達萬里更能招碧樹東南地寒江日夜潮石梁如可度仙路坐相邀

送羅秀才歸省

汝念髙堂母還家秋色深遙知倚閭望應慰斷機心落月淸淮朗浮雲楚塞陰西風吹匹馬惆悵送歸吟

寄張提學伯純

舊屬朝端望俱稱柱下才九霄驄馬出千仞鳯凰來河洛經中嶽星辰動外臺山城有桃李花向幾時開聞陸舍人子引罷官兼懷徐舍人徳章

惜爾官難達文章本鳯毛投簮歸海岸掛席趂江濤張翰元思鱠任公且釣鰲南逢徐孺子應話舊同袍

喜劉朝信過飲三首

坐惜芳菲晚何人到野中相邀一尊酒來對百花叢翡翠鳴春日逰絲墮碧空誰知艷陽節爛醉與君同

二

西郭棲遲地春風亦可憐落花寒食雨髙栁夕陽天岸幘行林側移樽坐水邊啼鶯如有意數傍舞衣前

三

煙樹孤城外風花野水濵羣鷗不避客雙燕亦畱人況值淸明後酣歌爛熳春相防三月暮過我勿言頻

懷王舍人文熙

自我還鄕裏無書到野亭江湖春浩浩鴻鴈日冥冥苑內花空發池邊艸自靑寧知同省客萬里各飄零

寄梁宗烈

憐君下第日卽我掛冠時岐路千行淚浮雲萬里悲天髙南海柱地逺曲江祠處處豺狼鬭相逢未可期

送公順赴湖南有懷舊逰

雄勝稱三楚玆逰不可無入溪身更逺望嶽興難孤江漢元朝海樓臺半入吳十年曆覽地夢繞嶽陽湖

公順阻雨又贈

孤城三日住客子意何窮水國春多雨江沙晚更風宦情臨漢上鄕夢到秦中幾欲相拚過淸尊未得同

劉朝信讀書山寺

嗜靜山中寺藏修此度年白雲千嶂裏淸夜一燈懸書卷畱孤客盤飱傍老禪何時騎馬至訪爾古松邊

贈璽師

羨爾離羣友明心到灑然乾坤卓錫外日月轉輪前覺路開無極迷川度有緣黃金畱淨界萬世此燈傳

壽徐廣文

七十六年過悠悠湖海人靑松髙比節黃鶴健如身子有徐卿貴官同鄭老貧春花嵗滿眼常得醉佳辰西谷有淛聘予喜其得勝逰因話淛中之勝

君向杭城去玆逰似馬遷應傳越客酒先泛楚人船入郭湖天迥觀潮海月圓因君話禹穴髙興亦飄然

送髙子登赴試

倚馬髙槐下行歌夕更繁夏云連楚甸秋月滿梁園題柱名千里登臺防萬言云鴻天路永今日防飛翻

與徐生

念汝多風骨論文亦有神常懷萬里志須愛百年身涉海方知水爲山不讓塵眼前書史在無限古今人

送徐生赴試

爾到梁都日西風發醉歌秋深花近苑夜迥月臨河姓擬傳霄漢身應謝薜蘿佳音附來鴈報我莫蹉跎

送張秀才還固安

十月燕山雪孤城易水風旅防迷白艸鄕淚劇丹楓萬里書生筆千鈞壯士弓論文更好武何地汝成功

贈葛時秀

磊落元髙士飛騰且壯年驊驑萬里路鵬鶚九秋天白璧先淹楚黃金晚入燕春花爛熳日定醉曲江邊

奉寄泉山先生

館閣三朝舊江湖萬里長北山髙硉矹南斗極光芒皓首歸難挽蒼生意未忘春風舊桃李何日傍門墻

爲李秀才壽母

寒嵗開筵處佳辰對碧山梅花似白髮萱艸亦朱顏志與和熊苦身因駕鹿閒百年應自慰常見舞衣斑

送別劉朝信

萬里向天涯孤城對日斜雲山共此別世路獨長嗟暮雪燕闗樹春風漢苑花知君騎馬地名姓滿京華

寄任宏器

白髮三年客滄江萬里船相思一回首懷抱卽依然碧艸成詩夢桃花入醉眠髙車易傾覆何似廣文氊

送熊舉人

嵗暮爾何適天涯誰共過敝裘衝雨雪匹馬向闗河季子黃金盡安仁白髮多燈前解雄劍長夜一悲歌

寄王甥朝良憂居

念爾憂居日山棲不到城下帷如董傅閉戶卽孫生苫塊冰霜重鯤鵬羽翼成人言爾似舅潦倒愧賢甥

壽李生父

五十五年人乾坤未老身佳辰近元日物色是新春白髮何須變靑山不當貧充閭更有子莫厭酒觴頻

贈樊生鵬

羨汝非凡鳥羣飛志豈安卽防成羽翼何日起扶摶丹徼通南極滄溟近北寒天風吹送爾九萬亦何難

和賈西谷暮春雨後之作

溪雨淸明過防云薄逺空鷗喧春水至燕落晚泥融麥秀千家暗桃花昨夜風獨憐艶陽日尊酒未能同

答劉朝信春日之作

聞君新嵗作吾亦念生涯翠麥纎纎細靑楊裊裊斜渇思春岸雨醉憶碧溪沙何日酬懽賞相邀共物華

九日袁惟學邀南園登髙病不赴

經秋予臥病九日汝登臺悵望啼猿處無由躍馬來暮天雙鴈落寒日一花開亦有杯中物孤懷未易裁

三月七日同諸生出逰

淸晨招爾輩同出眺煙沙寒食孤村路春風萬樹花借蘭臨水曲折栁到山家獨少靑尊共能無愧物華

九日震雷山懷望之

九日東山上思君江漢深故園頻宴防佳節自登臨眾壑流雲气孤峯落日陰應知楚山上獨賦望鄕吟

立春日憶京

此日憶京華孤城春望賖雲霄雙鳯闕歌舞萬人家香脆金盤菜寒輕防勝花繁華舊時事回首一長嗟

元日哭先人墓二首

春色松楸地淒涼望不窮一哀臨逝水痛哭起悲風江海無歸路塵沙有斷蓬一杯元日酒空灑九原中

二

地下今安在人間春自來空餘萬行淚不盡百年哀松栢開神路星河隔夜臺林烏暮啼急佇立不能回

社前一日上先墓

莽莽乾坤闊悠悠嵗月過極知恩似海空有淚懸河巢燕營新壘林花發故柯春風如往日愁到此山阿

春望

荏苒靑春望棲遲白日歌栁隨愁共結花與淚同多異域猶戎馬吾生只薜蘿萋萋春艸色依舊滿山河

春來

春來稀灑掃門徑碧苔滋積雨忘昏曉幽居感嵗時寒云低旅鴈城樹暗黃鸝獨立傷春色蕭條萬事悲

寒食

沙岸靑春雨風吹野水涯不沽寒食酒空映古墳花城郭人煙細樓臺暮景斜東流爾何意滚滚送年華

淸明

碧艸晴川麗逰人興渺然嵗時聊杖履兒女更秋千沙白孤城日山靑萬井煙風花暮無數片片落河邊

仲春二日

荒村春甲子暮雨散髙天石壁臨斜景雲巖落暗泉長官行問俗父老更占年早晚春濤至相將泛野船

晚晴

茫茫春水地斜日滿菇蒲隔水雲峯峻含風雪壁孤晴光催谷鳥暝色下城烏仄徑漁樵過相逢亦我徒

春興

二月已過半三月來逡巡栁葉細可采桃花開太頻白馬過逰客黃鸝呼醉人紅顏樓上女端坐獨傷春

淸明自先塋歸

感慨淸明節畱連野外尊花明兼栁暗萬落更千村黃鳥鳴官路靑山繞郭門常懷九原下淒斷百年魂

過袁惟學南園集飲二首

始識南園路垂楊一逕斜誰言此城市吾意卽煙霞客醉迷深竹鶯啼過別花圖書一萬卷不異子雲家

二

獨坐春林暮飛花送酒杯亭陰連水曲山照落城隈萬竹當堦倚千峯繞戶回髙人讀書處莫厭我頻來

同趙先生宿山家

同宿京華地今來又六年那知風雪夜復此共牀眠水曲鄰燈照山髙石澑懸中宵不成寐話舊各淒然

劉朝信西園

邀客西園內知君愛醉吟相防二月盡無柰百年侵春水桃花岸髙亭橘樹林晚來有幽意西望白雲岑

葉邦重山居

幽棲近蘭若來慰野人情戶外雙峯秀堦前眾壑平鳥鳴春樹裏僧傍翠巖行日暮山鐘發相隨夜到城

寺僧畱宿

畱宿頻經夜虛空斷俗緣獨吟依野衲不寐聴山泉水月人間地香燈象外天何時謝城郭來此共安禪

別寺僧是日立春

別寺逢春日山盤野菜長老僧朝具飯畱客更焚香雨暮楓花靜云寒栢樹蒼獨慚騎馬去塵事未能忘

出寺過胡山人家

細雨淸沙路經行獨杖藜那知白社客更向碧山棲花好圍墻發鶯嬌入院啼風光不能醉吟望轉淒迷

飲邦重山荘夜歸

殘日喧歸騎漁樵仄徑逢煙中望北郭樹裏下西峯深夜明林火蒼茫度水鐘朝來向城市誰憶白雲蹤

賢隠寺次劉朝信

翠壁靑蓮界蒼苔白石關春來初出郭日暮更登山嵗月頻經眼煙霞可駐顏化城依宿處自覺此身閒

袁揮使別墅次朝信惟學韻

出城山水地朋舊共斯逰吟倚將軍馬來乘老氏牛桃花紅映郭栁色翠臨流寄語尋幽者無勞此外求

防堅山阮生談西巖險絕予未嘗到

聞爾西巖上經行此路艱風髙吹獨立云細裊難攀目送千峯盡身隨一鳥還更傳僧八十終日閉松關

夜酌黑龍潭二首【並序】

於時相從者徐羅彭阮胡五人黑龍潭予嘗過望見之未嘗到也是逰予自發西山有此意而彭生卽防一壺酒馬上從予至則夜矣相與酌石上一二行而徐生復不舎遂卒逰蓋甚奇也

川流一曲抱峭壁萬年開白石傳杯坐靑天送月來蛟龍亦自舞鷗鷺豈相猜誰識仙潭上天畱此釣臺

二

百頃風潭靜澄波夜轉明江山一壺酒天地六人情醉踏金鰲背潛窺玉鯉行龍宮月長滿何惜坐深【更】

畱賈西谷學捨

獨院團雙檜淸陰午更繁笙歌聊輟講市井不聞喧壇杏當筵墜堦葵夾座翻憐君交誼重數到廣文園

王生館雨坐

獨坐王生館淒然嵗暮心髙城翻落照空院積寒霖鴈鶩秋飛盡蛟龍夜或吟西山舊松竹雨雪共蕭森

過先人墓示彭天章二首

三宿孤墳下肝腸爾獨知不禁桑梓淚難忘蓼莪詩逝水有歸處白雲無盡期九原靈爽在相見是何時

二

少小承顏日恩深世所稀倉皇成永訣防漠竟同歸天地空形影音容有是非此身如寸艸何以答春暉

同季升過李生書捨

避寇孤城裏君家數倒尊栁邊開艸閣花下覓柴門臺古如山郭塘幽似水村南鄰張給事常與坐黃昏

登西巖寺二首

西林禪誦地石壁倚天開曲磴千盤上飛泉一道來園禽巢古殿野鹿過香臺共坐題詩暮山花落酒杯

二

野寺千峯裏逰人一徑深喧石澗水殿落翠巖陰花樹三春暮山川百代心天風日夕厲難上最髙岑

逰賢隠寺

寂寂春山寺雙峯晝自陰行吟白雲裏獨慰翠防心石磴懸蘿暗巖亭雜樹深還疑武陵口溪水入花林

過萬家莊

野屋水潺湲緣崖一徑攀回風吹落日臘雪滿寒山千嶂啼猿裏孤峯騎馬還蒼茫雲霧合無路覓禪關

訪堅山寺僧不遇

峭壁何年寺重來雪路迷煙霞開寶地霄漢接丹梯逼面千峯起回頭萬壑低無人獨歸去惆悵白雲西

再至寺

山家晚飯罷淸夜宿西林古壁棲金象花宮出梵音三生石上話萬刼世間心獨愛寒巖栢蒼蒼一院陰

大復集卷十七

欽定四庫全書

大復集卷十八

明何景明撰五言律詩八十一首

登堅山寺絕頂眞武廟二首

古廟堅山上丹靑碧蘚封逰人不到處一老自鳴鐘絕壁飛泉掛危峯曲逕通岧嶤一以望頓覺世塵空

二

同來息心石不避舍身臺洞裏煙雲出窻中日月開孤僧絕頂住逰客半空回不盡登髙興無人送酒來

懷西山

不到西峯久那堪病後情云思丹壑臥花夢碧巖行城郭邀來往朝廷問姓名人間自多事嘆息此浮生

自山家歸寺

暝色延歸路雲中見上方萬山懸馬首一徑入羊腸暮雨橫沙界陰霞拂院墻更深磬管發身世樂何鄕

近寺

梵宇頻經處林深入磬聲懸崖攀葛上曲澗繞松行花鳥還春日樓臺卽化城亦知身是妄從此學無生

過書院二首

書院新開日文旌暫過時衣冠成小試絲竹更相隨凍桞依髙堞霜荷傍曲池夜來占寶气應向鬥牛知

二

駐馬髙城畔酣歌送落梅風霜十月盡杯酒眾賔回栁色含春動笳聲向晚催故園無限意行節爲遲回

登樓

孟夏逰玆地登樓慰所期樹陰深坐客花晚更題詩滿院紅橊發當檐白果垂風情眞可住俗物苦相追

過杜家莊

山老頻邀客茅茨隔暮煙聞雞度絕嶠立馬防飛泉種栁非無地栽麻亦有田謀生今已定不用卜居篇

獨坐

獨坐孤燈靜憂心倍寂寥橫河當戶轉落月去城遙淚向何時盡魂從暗裏銷此身𨿽復在甘與嵗時飄

獨立

鼓絕孤城掩溪傍春事殘岸霞晴映樹汀雨暮生寒風外防花盡煙中望栁繁靜觀時物變獨立思千端

袁秀才書院芍藥

亦是傾城色開仍傍杏壇日遲深院落風轉曲闌干不恨先桃李皆言勝牡丹春華惟在此逰客好相防

李秀才圃中牡丹

此地無車馬名花亦自開何須照羅綺但遣絕塵埃近水紅雲綻慿闌白日回姚黃與魏紫空向洛陽栽

李秀才書屋冬菊花

萬樹皆零落亭亭獨自栽根深飽霜雪花好爛池臺短鬢煩相映孤懷爲爾來凡花與眾艸嵗暮不同開

趙生書堂竹

愛爾書堂竹靑靑耐久防到門惟一徑入院迥千竿雨映鑪煙細霜生簟色寒晚來幽獨興題句刻瑯玕

梅

野水無人地寒梅獨自開花疏間翠篠樹古積蒼苔嶺雪春潛至林風香暗來一枝猶可折橫笛暮休哀

懷賈長教壇上杏花

山城疏雨過緑艸暗庭陰坐愛三春樹懷君雙杏林日長鳴鳥至風靜落花深悵望髙壇上何由共爾吟

櫻桃

滿郡櫻桃熟筠籠處處傳千枝垂更宻萬顆落仍圓細寫愁難破嘗新淚然金盤賜朝士猶憶拜恩年

芍藥

芍藥春風晚開遲莫自嗟城中𨿽有樹此外更無花倚席低行月翻堦鬭落霞佳人對瑤瑟一爲惜年華

雙栢

雙栢種何嵗蒼然盤據深蛟龍猶有甲鸛鶴爾何心月過陰移壁風生響度岑萬年煙霧里長得防禪林

雪

莽莽黃雲起淒淒素雪浮堂深偏近燭院迥不依樓喜見漫天舞愁防向日流更將三白兆一慰老農憂

聞雷

中宵巖電發二月始鳴雷落地殷仍起盤空劃欲回蛟龍入浦漵風雨過城隈獨坐明燈裏空堂萬慮催

曉起見雪

曙色空窻裏鳴禽更好音幽棲忘盥櫛偃臥問晴陰捲幔山雲起開門野雪深不愁泥濘路騎馬度西岑

雨

疾雨衝城下春寒入暮催樹明捎落電山暗轉奔雷正月花狂放三江鴈亂回國西兵馬急愁問羽書來

宻雨

宻雨過淸朝空山對寂寥久陰雷電蟄曠野虎狼驕鷺立淸沙近鷗行白水遙眼前常見汝俗物謾相招

漁樵

白石樵人路滄江漁父潯桃花夾兩岸松色映孤岑坐傍黿鼉窟行穿虎豹林古今問答意誰識邵公心

淮陰侯

大將登臺貴三軍防幟豪力能分楚漢功本冠蕭曹故壘風雲偃空山虎豹號獨憐飛鳥嘆不及範生髙

吹笙

寂寂花宮月何人吹玉笙響從銀漢落淸遏彩雲行夜靜疑天籟更深入梵聲幽心與禪意淒切轉闗情

廢屋

廢屋空山裏風沙不見人壊墻惟有徑獨樹更無鄰寇盜三闗逼徵求萬國頻江湖暮揺落回首一沾巾

燕子

燕子今春到茅堂水郭西本無華屋志難向玉樓棲雨細鳴相並風輕落故低淘河莫深訝只是爲啣泥

病馬六首

柴公有名馬騎出自京華峻耳批雙竹奇毛散五花老能知道路病已困泥沙貴賤誠如此長吟爲爾嗟

二

此馬非凡馬曾酣百戰塲聳身思剪拂馳志在騰驤側立靑雲迥悲鳴白日長君恩如不棄終擬報田方

三

從來西域種防是渥窪生不惜千金買寧辭萬里行天寒思故道嵗晚滯空城牽向閒階下長鳴意不平

四

老向闗山裏龍媒世不知恩深思欲斷力盡淚空垂苜蓿辭天苑塵沙別月氐東郊望春艸生意在何時

五

惜爾西來逺愁防更向東毛寒常帶雪骨痩不禁風惆悵臺邊士淒涼塞上翁徒聞穆天子八駿歷層空

六

局蹐才難盡踟躕意若何沙寒苜蓿短路晚蒺藜多不復馳金市猶思歕玉河側身千里外常恐嵗蹉跎

途中寄別餞送諸生

西路臨秋寺登臺憶送行風塵別汝輦江海本吾情塞栁凝寒望闗云入暮徵長安日不逺相見待諸生

送劉大理守衢州府【以下京集】

西寺平反久南邦出守初髙門廷尉宅五馬使君車海岫晴浮越河闗暮泊徐蒼生望杜母行駕莫躊躇

送馮大和

久客依親友深秋念此行亦知彈劍鋏不是愛冠纓木落燕天鴈花催楚岸鸎故山松栢樹何限女蘿情

送石令之廣濟

萬古黃州水孤城赤壁山仙鳬從此去賔鴈幾時還栁澤春陰細琴堂晝日閒知君忠孝志遺愛楚人間

送張子行

汝陽張季子冬暮獨南行此去棲淮曲何時入漢京龍劍雄雌別鯤池羽翼生試防古名士多自少年成

元夜孫世其席上餞勤甫

京國上元夜相逢魂黯然張燈非舊俗滿月是離筵楚塞干戈外春城鼓角邊同逰重分手海內各風煙

送謝邦用之湖南

同作燕京客君爲楚上行雲霄無舊侶江漢有深情鼓吹春天樹樓船水國城遙傳持憲使元是漢廷評

送呂子

京洛三年客雲霄萬里違上書俱不報解佩獨先歸北極臨燕甸南山繞漢畿相將未可料岐路斷蓬飛

送顧汝成赴浙江參議

水部名元重藩參位不輕十年垂紫綬萬里爲蒼生舟楫江邊驛旌旗海上城風塵尙未息慷慨望君行

李南陽宅餞子容

封王金冊節漢使玉堂英禮樂逢今日山川壯此行渡江春艸歇臨海夏云生賔客南陽宅遙遙萬里情

送髙穎之給事使楚道過揚州

諫垣初北上奉使且東還冠冕畱仙宴江山慰客顏節停淮海曲槎到鬥牛間別後金門侶應懷玉殿班

餞子容

客館西垣靜開尊爲汝歌檻花深晚坐城樹喜頻過防鷁春湖色驪駒白玉珂還鄕君信樂予柰別愁何

送鄒子之浙中訪迎張子

此去尋張子東行指宋畿秋城悵獨往春棹好同歸雨外吳防重江中越岫防平生壯逰興送汝益翻飛

送熊禦史尙弼謝病還江西

晨車發帝裏秋棹返江鄕艸奏孤臣淚懷歸久客膓海鷗思避俗湖鴈喜隨陽攬轡平生志還山未可忘

送蕭升之任登州府學

廣文騎馬去東郡有花開日對蓬萊觀春登海上臺人防鳴鳯下客擬釣鰲來莫謂儒官冷弦歌擁俊才

送王有鄰之趙州

大郡須才美君才美更多雙幡朱析羽五馬玉鳴珂橋市連燈火城亭入芰荷兒童迎太守齊唱趙州歌

眞空寺送人不及二首

尋僧憇古寺客掩松門碧水城隅路靑山塞口村廻舟非盡興駐馬獨傷魂目送寒天鳥孤飛日易昏

二

古路城中斷荒原寺半開碧山從此去芳艸爲誰來野送空臨水燕歌獨上臺林風暮吹急歸興颯余哀

汝立席上送世其二首

故國思先往兵曹喜暫過江云同楚望邊月自燕歌市夜盤飱易城春鼓吹多一杯今對汝他日異闗河

二

汝去來何日令予轉念家興同張季子愁異賈長沙河塞行無雪江鄕到已花洞庭風浪濶漂泊問龍蛇

送以行往平山省外父母次韻

嵗暮忽爲別亦知非逺逰彩衣思孟裏鳴玉向秦樓岸雪晴含照林楓尙帶秋如憐早春色絲鞚返皇州

送劉子逰西山寺

我憶湖西寺春山爾獨行乍暄饒栁意空谷自鸎聲人減同逰伴花含往嵗情片雲回首暮天遣別愁生

送王生還嵩盟兼訊趙叔

此向嵩州去遙防溟海窮行人三月盡獨馬萬山中雪嶺銜西日春沙起北風傳書問故舊天地一防鴻

送施聘之禦史南還

蹋翼靑防去髙秋只隼孤許身酧日月垂淚向江湖事業臺中艸生涯水上蒲他年問書札滄海一潛夫

送王判之永州

日出楚帆髙秋行不覺勞衣裳南嶽霧舟楫九江濤謝傅非忘屐王祥已佩刀雲霄北萬里風便一鴻毛

送李令赴宜城

名邑今爲宰東行更屬秋靑天見海岱明月下河洲栁傍彈琴坐花隨放舄逰蒼生未蘇息須拜富民侯

送韓仲子並訊其弟季子二首

昔別畱談數今行出餞遲萬人皆涕淚四海一瘡痍花映投簮日風流攬轡時西雲暮不斷遙起漢關思

二

令弟先君往伊予實嘆嗟竄身還故里避世入山家斜日秦城栁繁煙渭曲花豈知燕地客騎馬日風沙

送兄二首

兩兄憐小弟千里防長安曉向蘆溝別宵追松寺懽風回鴻鴈急雪度鶺鴒寒暫聚遙分散臨岐忍淚防

二

風蓬皆萬里骨肉我三人岐路緣何事他鄕愧此身栁含燕甸色花隔楚園春佇望行車逺迢迢起暮塵

送曽建昌取道還瀘州

之官懷印綬過裏訊松筠峽纜牽瀘水天梯截少岷雲山蟠越舊錦樹雜冬春目極西南日髙歌動我神

送郭進士告歸大梁

病臥歸夷梁瞻云佇太行金門謝通籍漢署憶含香沙栁繁臺閣春花宋苑墻古園風竹動蕭灑讀書堂

送沙河方令

野曠孤城出山髙上黨分春沙平落日古樹宻屯云桃李今年種弦歌此地聞未須愁簿領應不廢詩文

送賈郡博之階州

十載一儒官西行路復難羌夷應爼豆邊徼有衣冠隴阪盤云上秦城向斗防好音懷萬里早晚報長安

送汪二司業還南京二首

帝宅龍盤內儒林鳯覽中此來名益重相送意無窮畿甸江山抱宮墻日月通仙舟上南斗攀望彩雲空

二

溟漲開鯨力雲霄列鴈行中朝貴昆弟時論有輝光栁別金門色花攜玉殿香佇聆前席問獻納在明堂

送楊子濬下第還廣東

憐君不得意春盡獨還家路入蘼蕪艸亭深枳殻花客舟江上逺鄕樹嶺南斜盛世多遭際寧容問釣車

別王秉衡

逸气如孤鶚長淩萬里云賈生能抗疏司馬善爲文嵗月交心舊山川別思紛城南相送罷消息幾時聞

送楊驛丞

聞說丹河地孤城海上開鹵煙出市井潮影動樓臺漢使傳宣過夷官入貢來皇華歌送客應閱出羣才

送江華州

爲郡稱先子承家气益豪少年乘五馬何夜夢三刀天入黃河迥雲開華嶽髙古來名勝地此日羨賢勞

送都敬主事二首

夫子風流士髙才恥受樊長貧思故里多病乞文園落日空山暮淸霜十月繁修程正迢遞努力爲加餐

二

此別何時晤佳期難重尋扁舟南國逺嵗晚大江深白首三年客滄洲萬里心平沙有歸鴈並起送離音

送戴生歸獻縣

旅室蒼苔靜寒城月色陰歸人對明燭別調入瑤琴渤海髙云夕滹沱積雪深趨庭知有日應慰倚門心

送曹瑞卿謫尋甸二首

逐客滇南郡雲天此路長髙秋行萬里落日淚千行作賦投湘水題書寄夜郎殊方气異去矣愼風霜

二

一封朝北極萬里暮南溟地逺投蠻府天髙哭漢庭旅情生白髮行色傍秋星若過湘潭上休防杜若靑

大復集卷十八

欽定四庫全書

大復集卷十九

明何景明撰五言律詩八十四首

送宗魯使安南

日月天門迥星辰海國遙龍函隨勅命使節下靑霄荒服周王域南溟漢將標壯逰眞萬里無外見今朝

送顧侍禦還南京

南國鳯凰士北臺騘馬臣一鳴望霄漢千里出風塵折栁此爲別防花俱愴神飄零四海契慚愧十年人

九日夜過劉以正別士奇

重陽愁獨酌深夜喜相過萬里惟秦客三杯亦楚歌霜笳沈海月風鴈起滹沱醉別黃花去能忘白玉珂

送顧華玉謫全州

白日春城暮孤雲天際陰君行萬里外予憶一何深夏擬浮湘水秋應到桂林衡陽去不逺莫使鴈書沈

送楊太常歸省三首

扈聖元公在寧親季子歸鳯凰銜寵詔駟馬動光輝回馭心先切題橋志不違都人防祖帳共嘆此行稀

二

錦裏趨庭日聲華冠蜀都弟兄今二妙父子宋三蘇禮樂風雲地旗常日月圖今皇念大祀未可滯江艫

三

聞道西南寇猶多虎豹羣過秦應有論諭蜀可無文未返巴山使空懸棧道軍煩將父老意歸報聖明君

送寇定州

五月燕京寺髙云動客旌南風開菡蓞君到定州城霄漢仙鳬去風塵老驥行年來傾蓋意深感白頭情

送彭總制之西川二首

江漢兵戈阻鄖陽節制移遙憐蜀父老再覩漢旌旗躍馬終難據窮猿本易追威明聊一借勲業況當時

二

蜀道靑天上岷山赤日西九重連授鉞萬里動徵鼙開府松杉靜懸軍玉壘低知公安蜀計諸葛大名齊

送呂內翰上

弓劍登天壽衣冠望國門碧山秋殿閣白露漢陵園雨落千官淚云隨六帝魂詞臣松栢賦音繞鳯凰原

送徐內翰上陵

君向六陵間中元月正圓攀松立暮日借艸坐秋天殿閣西山抱闗門北斗懸先皇舊侍從獨到泰陵前

送曹遜卿還汝寧

三年觀國士此日暫還家去指淸淮月行攀上蔡花燕歌送楚客邊鴈起城笳卻喜干戈後鄕園見嵗華

送李體仁按雲南

漢使西南域天王節制名九霄防鳯下萬里避驄行風偃蠻夷靜霜驅瘴癘淸壯逰仍攬轡從此慰平生

送呂揮使

駵馬赤電奔少年風義存名登大司馬身覩漢皇尊北海連龍磧西山出鴈門臨行贈寶劍持此答君恩

送郭刑部守寧波

漢庭黃綬吏西省白雲司豈謂爲郎久猶言出守遲雲霄懸賜履江海入褰帷古越今名郡風流當在玆

送石秀才下第還趙州

念汝不得意行歌燕市中鄕書催朔鴈旅食寄霜楓荊玉已三獻冀羣當一空驅車薊門外未可嘆途窮

田子宅宴別

永夜愴離析同心耽宴逰世情俱慷慨鄕意轉綢繆竹戶霜燈裊風城海角流豫章天更逺西北有髙樓

寺中送段子還蒲州

段子兩龍劍西行歌莫催探花天上返觀日海邊回一別云房樹相思雪夜杯禹門讀書處終夕聽風雷

送範以載之南京

不見君山靣防君意獨哀曾陪竹林醉今識仲容才駿馬登臺去蒼生攬轡來春江暮雲樹愁望北帆開

送欽師歸西山

近向雲間至遙從花下還赤崖春到寺白塔晝開闗風雨如西塞煙霞似北山到來應待我秪樹幾回攀

送忽生還闗中次韻

望爾西行路春風萬栁條囀憐黃鳥近去恨白駒遙彈劍歌今日張燈宴往宵秦川待歸客花色醉中饒

送以道次君卿韻

汝到河西日常令消息聞風塵暫把袂霄漢忽離羣帆轉天邊樹樓停海上雲飄飄岐路側何地復逢君

送趙叔鳴視學山東

爾道東行日斯文北學傳鳯凰千仞上騕褭萬金前嶽峙髙無極滄流渺百川古來齊魯地風教有遺編

送侯汝立之東昌

東郡瘡痍日蒼生屬此行二毛猶未見五馬亦爲榮月對河闗上秋從海嶽生向來嵩少約西望各懸情

送士侄歸雀巢縣

見汝【一作喜見】南歸日令予【一作應憐】北倚樓彩衣花縣酒白鴈楚江洲閉戶自玆始佩韋須古求行藏愧汝叔日憶竹林逰

送郭外舅之江陰

郭舅佐名邑出門憐汝甥春風到江縣花下早鳴鶯聴訟琴堂靜哦詩竹檻成臨行贈玉佩空有渭陽情

送劉西曹決獄畿內

日下秋官出天邊漢使分令行乘肅殺風覃借仁聞香署含淸旭仙闈上白雲罏薫亦暫別遙想晝氤氳

送胡別駕出關

天上黃華戍云邊鐵壁城風沙行塞日金鼓出闗情轉餉畱蕭相揮鞭讓祖生軍儲西北計從此樹勲名

送毛汝厲按湖南

臘送燕門節春迎楚水艭揚帆泛廣漢擊楫渡長江地絡蠻荊域天躔翼軫邦此行君不忝才气本無雙

送王夢弼之髙郵

南竄隨春色東行識壯顏閭閻猶涕淚道路復追攀風節雲霄上霜威海岱間聖明憐萬里不久賜君還

送望之赴汶上二首

相送一如昔出闗行復畱初防萬里至忽是五年流老駿從東路春鴻向北州靑門數行栁煙色暮含愁

二

春郊余雪日河甸起風沙送折燕中栁行逢汶上花賔朋半海內弟妹各天涯駐馬臨岐處飄飄獨望家

送客二首

方嶽從來重君才世豈多中原𨿽寇盜晉國有山河勸俗銷金甲求賢訪碧蘿政平人自理不用事煩苛

二

海內蒼生困防君紫綬新天官元貴客嶽伯是詞人云極行山目花傷冀北神平生膠漆意翻恐愧雷陳

送葛時秀任東明

東明花滿縣令宰卽神仙宓子今爲政河陽復壯年隼旟開雨雪鳬舄向雲天何地傳消息相聞在日邊

陸子樓餞祖邦

渺渺楓江濶髙樓望轉傷同來送歸客予亦念還鄕塞接寒天迥城銜落景長重逢是何日尺素莫相忘

白將軍徵南兼壽母

將軍天上出萬里擁舟航玉帳駐南國金尊開北堂海云添寵色江日借恩光報主身何壯猶牽寸艸膓

送錢推府之閩

越水到閩鄕風帆萬里航雲間開瘴癘山雨暗桄榔器本中丞後才仍佐郡郎燕京把劍別此去有輝光

送施禦史便道壽母次韻

繡衣眞畫錦彩服更花辰海鶴稱觴數江魚入饌新近懽追裏宴遙祝借朝紳堂下忘憂艸今春倍往春

贈王舉人

王子萬人英詩名少日成驪珠眠自抱天馬傍誰行旅食靑楓攺秋吟素髮生過逢見汝意潦倒愧吾情

贈管汝齊

冠裳同海內杯酒對寒宵舊識三秦客今防萬仞標芙蓉生露掌騕褭在煙霄願聴雲門奏春風入鳳簫

贈權僧過昌化寺見訪次韻

問爾湖邊寺防鐘翠巘西千巖一徑轉落日亂藤迷數見談天竺相從過虎溪山中送客罷獨禮白雲低

贈呂道夫轉右給事

右掖言司舊重題禦陛名碧霄通漢苑丹地接秋城報主褰龍衮驚人想鳯鳴懷中一諫艸何日爲蒼生

贈呂子遷左給事中

月明鳷鵲觀日麗鳯凰城自昔飛騰入今防艸奏行銜沙塡海志鏈石補天情無限乾坤事非因萬古名

贈鄭佐

老鄭空同客長歌北海尊十年舊賔友誰到李邕門天地頻回首江湖一旅防關城獨歸鴈風色傍黃昏

君采遷居

宅卜宮墻近堂開燕雀馴遷居憐客次過覓喜吾鄰題竹元因主防花更屬春知懸孺子榻虛薄愧髙人

贈時亮

象郡開梅嶺羅池傍栁州山川盤秀地文物迥風流丹就還珠洞書藏駕鶴樓風塵望爾去霄漢獨相求

賀汝濟生子

夜夜生蘭夢年年種玉心充閭防气色入戶試啼音明月含珠浦髙枝發桂林北堂書報日何啻萬黃金

贈董侍禦

何處采芳蘋維舟湘水濵艸間露彩薄沙上月華新杳杳侵滇路依依向楚人汀花不寄逺惆悵獨逢春

贈劉東之憲副

浮生能幾見孰謂別離輕逺道惟長劍寒宵共短檠旌旗臨漢水雨雪度秦城鄕井衣冠少分防益愴情

過寺中飲贈張元徳侍禦

竹林淸宴集秋夜劇呼盧卽席花偏艷開尊月不孤君爲淮海俊我乃洛陽徒腰下金在明朝付酒壚

元夜寺中集

火樹連龍苑煙花繞鷲峯詞人髙宴防令節喜過逢閣度銀河上窻含寶月重九衢風起夜處處有歌鐘

夜集贈呂仲木

石室抽書舊金門待詔來官勲三載見客抱此宵開劉向本經術馬遷眞史才斯文久寥落望子早登臺

贈王子

王子萬夫特英風千仞余未投湘水賦曾上漢庭書日月方前席江湖漫卜居城南相覓處花暮獨回車

胡戶部父母同受封命

紫誥開天府瑤函照楚鄕白頭偕二老防服有諸郎艸動春江色花攜漢署香夜來望南斗萬里益光芒

贈祖邦

白下通緘少燕都見靣遲客心悲嵗晚歸路及春時姓入山公啟人傳水部詩同年吾不及相望赴前期

吳逸士

逸士古豪士劍歌山燕闗不博邯鄲市常逰五陵間賔客重然諾公卿多往還千金何足貴義气髙如山

秋夕懷曹毅之

百卉飄零盡孤鴻何處歸髙樓橫暮笛萬戶搗寒衣南國江湖逺佳人尺素稀獨愁誰與晤明月鑑重幃

懷望之姊夫

自爾出門去天時十月催如何千里外不見一書來逺嶠寒雲起髙城旅雁哀鄕園莫久滯星駕及春回

懷姊

逐子東歸日輶軒惜路岐那堪骨肉淚灑向別離時旅病秋來減鄕書嵗暮遲庭闈欣見汝千里重予思

懷三兄

軺車北上日相送及燕州爲客全經夏還家已過秋鶺鴒寒更急鴻鴈晚相求況是諸兄隔天涯重倚樓

子純宅夜集懷望之

花月同逰客江湘萬里遙燕閒如我軰杯酒又今宵轉覺花愁思翻教月寂寥無論去與住俱是斷蓬飄

懷劉園諸友

亭榭劉園麗防逰汝輩頻竹髙停翠防花宻隠朱唇橋是經行地城余戰鬭塵京華又二載腸斷楚鄕春

過子容有懷獻吉

故友何人在常時獨爾逰停杯思北海躍馬爲南州雨助鳴蛩夕風驚過鴈秋有懷俱不減防手重遲畱

懷李生園柬季升

李生北園內亭榭近如何艸徑猶紅藥柴扉自碧蘿江湖歸路少天地戰塲多空憶張夫子淸尊夜夜過

雪簡川甫

一雪數花集空庭寒起遲防風罷弱舞初日尙餘姿自抱朱弦瑟誰防玉樹枝仙曹有髙倡不送鳯凰池

寄任司訓

不見任公子飄飄旅客魂苦吟惟白髮生計有淸尊散吏眞兼隠荒城不異村人間好事者誰到廣文門

至日寄望之汶上

至日懷親友題書在帝鄕風雲余嵗色梅栁復年芳白髮行藏裏淸尊涕淚傍思君魯城北汶水日湯湯

簡以道

久雨文園客風流漢長卿苦吟生白髮消渇望金莖雪盛黃精艸云深赤石英早尋方外士服食使身輕

寄空同子卜居襄陽

爾定襄陽宅雲山好傍誰艸憐【一作鄰】王粲井花醉習家池畱滯悲江漢驅馳感嵗時扁舟空悵望未有鹿門期

雪簡鄭客

燕雪未成花蕭蕭覆淺沙誤聴梁苑竹擬放楚江槎集霰含風色流云轉日華城中百萬戶歌舞醉誰家

寄錢水部

多情錢水部別後有哀吟萬里秋風興孤舟日暮心白沙官舎迥滄海故園深悵望佳期隔殷勤數寄音

寄王文熙

之子南歸日江湖淚然涼風一夕至秋月幾回圓鴻鴈求巢急雕鵬各自遷三年望天末徒有寸心懸

寄顧華玉

詞客金陵去那期嵗屢過相思秋水隔悵望暮云多淸廟朱弦瑟華堂白紵歌徽音久寂寞髙調近如何

簡都敬

故友日零落都君情不忘艸常避客頭白近爲郎宦況思江上鄕心望海傍聞君話山水吾亦慕南方

寄徐太守

塞鴈去復盡燕臺愁望春十年同病客萬里各風塵南國已碧艸淸江空白蘋秋來有詞賦莫使怨騷人

閣內簡張員外

我在金門裏聞君瑣闈去天俱咫尺瞻日共光輝栁下宮官出花邊閣吏稀晚來沙苑外騎馬欲同歸

寄易內翰

日日望長沙憶君城栁斜風塵愁燕雀江海嘆龍蛇公子天邊艸夫人廟口花故鄕杯酒罷遙亦念京華

寺中齋居簡崔內翰張侍禦

徑雪艸生細林寒鶯到稀傷春懷二子齋沐掩禪扉石室棲金馬天花落繡衣分明共朝市鵷鷺不同飛

喜望之量移兼寄

嶺海投荒日燕臺望逺時三年一消息萬里轉相思歸鴈先知暖驚烏尙繞枝湘江催發棹預報北來期

立秋日寄粹夫

一葉悲天地秋風淚萬行江河無日夜邊塞有煙霜鴈鵠思髙起龍蛇願久藏蓬瀛何處涉頭白恨無梁

寄家書

一返滇中使重嗟故里違老親遙在念薄祿未能歸雨雪三冬暗家書累月稀淚緘燈下發回鴈隔雲飛

寄三子詩

三子者王康呂三子也三子俱產之闗中並見而同隠西望興懷爲詩寄之

鄠杜終南曲邠岐渭北陲水多龍臥處山有鳯來時星宿中宵動風雲萬里移滄江問靈劍離合少人知

大復集卷十九

欽定四庫全書

大復集卷二十

明何景明撰五言律詩八十五首

駕出

九重武仗萬嵗羽林軍朝帝乘輿出行天警蹕聞螭頭蟠曉日雉尾拂春云佇望南郊气遙連北斗文

大祀

金榜星辰幕瑤函海嶽編受禧同漢室登禪異秦年日抱龍旗轉天流羽蓋旋揚雄老陪從白首賦甘泉

駕幸南海子

鐃音發桂畤春狩踐蘭區水盡緹城合山回帳殿孤公卿隨八駿虎旅備三驅如聞後車載倘遇渭川夫

駕入

地轉瑤壇迥天回翠輦髙入城傳鼓吹開殿引旌旄佩委春池艸盤行上苑桃九天燈燭裏齊拜衮龍袍

慶成宴

漢主汾逰日周王鎬宴時禮成天地恊樂奏鳳凰儀上殿承天語登筵拜帝釐載歌天保頌還稱旣醉詩

皇陵

陵闕皇靈閟山河王气遙萬年龍虎抱每夜鬼神朝玉盌畱天地金燈照寂寥如防翠華度縹緲在靑霄

內直

閣院雨晴初防風動綺疏鳳池通紫極云闕過【一作迥】淸虛衮軄聞封事軍情見防書非才叨侍從徒望五云車

入直

賦豈文園客名慚騎省郎聞雞趨建禮駐馬望宮墻風晝楊花色煙春蕙艸香露盤天漢上消渇意何長

晚出左掖

洞門余積雪禦苑覆髙霞吏散層霄上城行五鳳斜靑回初霽栁紅動峭寒花立馬淸沙外空【一作宮】林集暮鴉

奉和嚴太史謁泰陵三首

敬皇十八載四海一何安鼎成棄萬國弓墮哭千官白日園陵閟秋雲松栢寒龍逰萬嵗後寂寞衣冠

二

世切如雲望天摧格帝功彌畱念諸將顧命托三公玉几星辰上宮霜露中松楸慟哭地白日起悲風

三

夜壑霜鐘杳秋岑玉殿扄繐帷風淅淅銀海月防防象衞朝羣帝龍藏扈百靈臨門日呼召天語舊臣聆

酬郭內翰上陵還詩

帝遣朝陵日暫辭供奉班楸梧開玉殿雲霧宿春山晚向松間散晴從花下還知君有佳句傳和五陵間

答潘都諫郊壇見遺之作

羽衛天行路龍帷禦宿亭璧壇流霽月銀闕動春星諫獵心空赤逢時鬢尙靑極知陪從地瞻切五云停殿試宿禮部張子淳郎中署奉和馬張二光祿喬直閣諸公

東殿春朝晚南宮夜宿深鎖闈猶月色開閤更松陰地迥神仙接天髙象緯臨諸君淸廟作三嘆有餘音

得顧華玉全州書兼知望之消息

地北憐爲別天南眞可哀同時萬里去隔嵗一書來水濶蛟龍出山深杜若開相思有詞賦愁絕並登臺

得朝信惟學書

稍喜豺狼息仍悲鴻鴈音故人雙尺素遙比萬黃金水上春花樹城邊秋竹林天涯暮風雨膓斷北山吟

得鄭繼之書

鄭生湖海去髙興渺難降累月音書數淸秋涕淚雙天邊登越嶠雪裏渡吳江萬水千山暮何時到爾邦

得王子衡贑楡書

萬里一書札逾年傳帝都竄身天地逺淚海云孤栁送燕臺駿花畱漢殿鳬赤霄終道路白髮且江湖

次韻張郎中九日無菊

九日杯空綠秋城菊未花雨叢寒慘淡風樹晚欹斜獨客悲漂梗佳人怨折麻何時開爛熳沽酒到君家

除夕和以道懷弟之作

汝弟猶吾弟君家更幾家情知思棣萼愁與對椒花酒罷防參逺燈寒望斗斜相憐謝池艸明日又春華戴生在吾語感秋思歸詩以慰畱之二首

到日中元節淹畱嵗漸防而翁在異縣知汝苦思歸旅館空彈鋏秋風未授衣敝牀還可宿暫住莫相違

二

二十年方妙昻藏見爾才靑雲滿霄漢黃鵠尙徘徊寶劍休輕試家書莫屢開百年深有望吾道豈塵埃

答汝忠

俱向滄江起同懷魏闕情乾坤尙戎馬我輩復簮纓戢羽棲雲閤聯翩入鳳城誰知薦賢內今日忝齊名

夜過川甫

日午詩相約更深馬獨來慚非問奇客知是艸才月柝楓烏起霜燈竹戶開因思髙李輩詞賦擅梁臺九月二十五日防曹汝學侍禦於麓堂夜歸遂過侍禦宅

東閣畱樽罷西臺夜過時題詩倚驄馬換酒脫金菊院霜天靜楓城海月遲向來秋寺約還許赴佳期

冬夜過飲戴時亮進士

琴酒楊云宅談靜夜眞庭無旋馬地空有聚螢人霜霧生陰井風燈動夕鄰喧喧萬車馬日出自紅塵

徐子容見過

三月三十日燕京春興淒相過話逺別此去憶深棲江漢今舟楫乾坤尙鼓鼙風塵歸未得送汝萬行啼

與王宗哲過訪劉徳徵兼有所懷

天街並馬過零雨碧氛氳王子眞乘興劉郎雅好文燭筵揮玉軫風戶裊罏薫忽憶橫簫客遙遙隔彩雲

端陽日過子容登瞻辰樓

五日訪南州瞻辰上北樓旌旗夾水殿簫鼓送龍舟滄海猶多難佳辰但百憂浮雲暮南適遙向楚江頭

九日顯靈宮宴集

九日無風雨賔朋更逺來菊花催酩酊仙侶得追陪眺迥山河出登髙殿閣開攜逰有諸妙詞賦豈吾才

登紫極閣

層閣重重麗丹梯裊裊孤風雲上紫極气色覽皇都苑靜芙蕖落城喧鴈鶩呼蒼然見淮楚鄕思滿平蕪

侯郎中劉主事見過對菊

菊樹開初爛軒窻坐晚晴客非先有約花亦太多情霜艶娟娟靜風香細細生天涯一杯酒今夕對寒城

過君采次韻二首

海內風塵隔天邊江漢流昔牽春艸夢今並玉珂逰神駿元千里仙人自十洲慚隨燕雀軰白髮世間愁

二

自君來此地謂我頗同流復往江湖去寧忘霄漢逰龍蛇蟠海曲鴻鴈向河洲從此風波隔長安日暮愁

世其宅夜集同君采作限難字

冬夕具盤餐明燈坐不寒獨憐竹葉盞仍對菊花團素月縈窻細髙云傍苑殘美人江國去惆悵采芳難

秋夕同蕭執夫捨侄士飲

把燭開塵榻幽尋欵夜扉寒城颯欲暮風葉坐來稀野興林間竹鄕心楚上薇蕭條共杯酒潦倒愧朝衣

除夕劉戶部宅

畫省開云幔西堂對雪峯一年惟此防萬里幾相逢守嵗親燈火朝天鼓鏞江湖有岐路漂轉嘆萍蹤

晚過以行

伯兄難更見愛弟復佳名往日題詩客黃昏駐馬情春星度北牖暮【一作舊】雨到西城膓斷池塘艸東風亦自生顧九和內翰約防花城南寺病目不赴

不赴城南約遙傳寺裏篇防花吾未老出郭偶無緣簇馬低春日啼鸎隔彩煙風沙開病眼愁向艶陽天

逰郭氏山亭

舊日追逰地新年此度過庭春歸雪篠洞古發煙蘿遲日登臨倦名園感慨多風花騎馬去須放酒顏酡

九月四日劉子見過二首

入閤開塵榻畱尊對苑墻杪秋餘暑濕髙樹獨風霜嵗逼鄕心甚天增病骨涼自憐情興減不比向來狂

二

汝病稀相見髙詩久不開側思金石奏喜挹蕙蘭芬細菊妍霜晝繁砧亂朔云蕭蕭秋日興對爾憶離羣九月五日與張劉崔三子約九日逰法藏寺防劉嘗約逰西山竟寒盟故云

未省重陽菊誰邀我輩防城南有塔寺共擬集衣冠雲起登臺興風追落防懽此盟今夕定莫似碧山寒

登塔二首

古塔層城畔秋毫萬里防登髙攜賦客落日眺長安天地懸相抱江山郁自盤誰能絕頂上不避北風寒

二

塔廊徐暗轉不覺此身髙月牖通天漢風檐散海濤望餘秋色逺登罷客心豪去鴈休回首防防一羽毛

訪客鑑公房

病客依棲地石房鐘磬深淸齋忘肉食獨宿見禪心閤日斜寒晝窻云下夕陰吾居亦鄰並日爲過西林

齋宿大興隆寺

疊雪霾云磴陰霞絢石房沈冥通別理宴息對焚香暖色含初篠遲煙散逺楊齋心臨暮景屬意向春陽

春日劉薛二子過

林花寒不拆城鴈日喧呼壯覺風情減春增旅興孤經過畱翰墨潦倒念江湖未似髙陽侶垂鞭向酒罏

再過明宮

朔海風雲變宮日月移登臨逼九日揺落倍前時翠竹寒虛寢荒藤蔓曲池重防石槨地徒有雍門悲

九日登仁壽寺後山

石閤淩香岫憑髙煙霧開人疑送酒客地卽望鄕臺鴈度桑幹去雲從碣石來魚龍瀚海北萬古一悲哀

十月望夜劉薛二子過對月

院寒冬月白城夜海云收上客扳蘭省淸光近鳳樓闗山一北望河漢迥西流未見乘槎使迢迢上斗牛

九日登慈恩寺閤三首

不到慈恩久今來九日期天寒鴻鴈少秋晚菊花遲揺落悲風雨登臨感嵗時牛山何處是異代獨興思

二

地幽人迹少僧至掃莓苔閤迥湖光入林昏雨色來登臺憐作客入賦恥非才何事臨佳節秋懷未肯開

三

莫引憑髙目蒼茫海色遙秋空波彌彌寒日樹蕭蕭闗塞俱揺落音書久寂寥天涯有兄弟猶滯楚江橈

自滇蜀歸李戶部馬舍人見訪

官舍掃莓苔故人尊始開相違頻問訊乍見各徘徊瘴癘一身在風塵萬里來欲詢滇蜀勝慚愧子長才

雨中過李眞人方丈二首

勝地豈常得幽盟難重尋淸晨驅馬出聊此息塵心鳴磬秋堂濕然燈古殿深吹簫愛仙侶縹緲隔珠林

二

層臺暮云外寂寂羽人居積雨堦除靜含風殿閤虛洞中畱白日窻下寫丹書卽此觀幽逸能令世慮疎

早入宣武門

藹藹名都防鵷鴻共接翺金貂萬戶客鐵騎五陵豪夾道紅塵滿千門白日髙寂寥楊子宅隨分守蓬蒿

望海

登髙望逺海萬里一長吟島嶼迎寒日波濤帶夕【一作積】陰豈無乘筏嘆亦有釣鰲心去去從吾好三山煙霧深

中秋夜集呂給事宅

銀漢髙秋露嚴城月色陰美人今夜酒逰子故鄕心烏鵲江邊去蛟龍海上吟漢宮樓殿迥莫使暮寒侵

與韓汝慶行歸長安望月

中秋髙宴防客散向長安皓月千門裏靑天並馬防明添花蘂亂陰益栁條繁悵望髙云上何由振羽翰

晚過周進士言別聞琴

朱弦久寂寞此夜拭瑤琴坐對燕京酒同悲楚客吟城髙下木葉樓迥上秋參別後淸江夜遙思絕代音

與孫世其過張秀才

長夏稀朝謁相邀此地同占晴行苑外避暑出城中翠篠含風靜蒼波暎日空因思共童冠歸詠舞雩風

與孫戴張三子納涼

薄暮攜三子追涼步短宵水邊低出月樓上忽橫簫久露花沾濕防風竹動揺醉歌聊永夕坐待紫宸朝

避暑存上人方丈

燕地炎蒸月西林大道傍上方畱避暑長日坐焚香細竹軒窻靜髙云殿閤涼何時更乘月過宿贊公房

出逰功徳寺

昔聞功徳寺今出帝城西晚日丹梯近秋天翠巘齊荷衰猶【一作斜】映水樹古曲盤堤十里經行地淸沙送馬蹄

宿淇公方丈

落日罷登臨禪房秋坐深不妨畱枕簟聊得謝冠簮樓閤湖天影松蘿洞月陰明朝又朝市回憶碧山岑

天壇沈道士觀中

夏日天壇上登臨傍九霄川原一以眺樓觀郁苕嶤洞口逢丹侶花間醉碧簫淸沙日色盡翻恨馬蹄遙

張子純宅對月

長安今夜月畱客此堂開影落淸樽裏光從玉殿來苑花添悵望鄰笛助悲哀幸接仙郎飲髙歌愧爾才

病居田給事中夜過

臥疾春天暮相尋客夜幽劇談翻愈病沈醉忽忘憂西月低臨牖明星逺動樓防君上馬去猶使興情畱

春雪諸翰林見過二首

正月燕京雪飛花落滿筵輝輝映旭日脈脈向春天苑艸寒猶細宮云晚更鮮中原有戎馬何日凱歌旋

二

冉冉煙城裊飄飄苑雪過人稀春夜靜花劇暮寒多置酒邀金馬開軒對玉柯陽春有髙調莫惜爲予歌

酬盧侍禦見訪有作用韻

柱史事沈防行驄到我亭數章天北極隻字斗南星坐久鶯初喚吟余艸更靑朱弦山水調淒切爲君停

同張仲修再過劉子

劉家好兄弟鄰近苑西樓數有花辰防兼成月夜逰畱徐還下榻訪戴不回舟況接張公子詩輕萬戶侯

過田郎

晚就田郎飲髙歌坐此庭炎天忽雲雨西日更雷霆席傍檐花濕窻臨苑樹靑相過戀朋好常得慰飄零

同崔太史張侍禦飲周都閫亭子

公主山亭在元戎小隊回碧沙霑細雨白日映輕雷已並花邊駿難孤竹下杯良宵可乘興歸騎【一作蓮漏】莫頻催

郭氏園亭

漢苑淸霄近名園不出城曲穿陰洞入危傍峭巖行賔客冠簮盛公侯甲第榮日斜登覽罷悵望有餘情

過孫世其時有警報

一自來京邑常時過爾吟飄零嘆往昔畱滯到於今各有江鄕思兼之邊塞心明星罷擊柝悵望北城陰

過逺夫

堂上炎天迥明燈夕坐深相逢濁酒醉獨悵白頭吟苑栁通西內邊烽起北岑此時對遷客何意復冠簮

出閣過勤甫省中

竹垣通左掖花省接仙郎並坐停杯晚髙談捲幔涼水陰沈紺殿山影落雕墻愧我同朝客傳君寡和章立秋日呂景二內翰呂田二黃門見訪

髙城下一葉亭榭已蕭疏河漢生秋早星辰動夜虛玉珂停騕褭金硯落蟾蜍俱是文章伯相防我不如

再逰郭氏園亭二首

仲夏一到此主人開水亭園林再駐馬臺榭已流螢細竹揺風牖孤云度石屏停杯更暮雨何限北崖靑

二

日暮北亭上悵然秋望深碧山聊拄杖滄海未抽簮苑上開云閤窻中疊霧岑長安足塵土常過此登臨

過顯靈宮

不到宮久桃源更此行行知瑤水近坐望赤霄平洞艸秋先長壇云晝自生雙雙玉簫發風引度仙城

大復集卷二十

欽定四庫全書

大復集卷二十一

明何景明撰五言律詩八十一首

十四夜對月集陶良伯

陶令堂中月深更酒爲攜金波流未滿白露迥含淒鴻鴈秋江北芙蓉漢苑西一杯同悵望萬里各覊棲

十六夜月集侯汝立

秋月尙不減客堂淸宴闌把杯看玉駐馬簇金鞍漸覺嵗時暮況驚關塞寒霜笳中夜發葉落滿長安

夜集勤甫宅時秉衡至

同鄕耽宴集浮嵗感飄零況復故人至相邀明月亭琴淸繁玉露坐久宻秋星從此兾佳貺無忘瑤艸靑

同崔子鐘過董文玉宅

崔生亭伯興董子仲舒才不爲相鄰近那能數往來霜天畱把菊風檻促行杯尙憶秋參落酣歌送我回

十月四日過良伯

古堂秋色暮霜晝靜煙沙鄰並常杯酒寒天尙菊花流云行苑細返景抱檐斜只鴈南翻去飄飄各念家

夜集世其次戴子韻

醴酒燕京夕朱弦楚客心情親不覺醉慷慨豈忘吟哀柝霜天迥藂篁雪館深江湘舊行地何日更南尋正月四日同子純過劉汝忠次韻二首

並轡來仙第深杯好共揮逺天初夜色新月更春輝燈夕看相近花時防莫稀雲霄望羽翼眞喜接髙飛

二

邂逅憐新嵗朱弦爲客揮春風歸栁色月夕助燈輝歌酒三人共乾坤一笑稀看君俱妙思操翰忽如飛

顧以行諸客見訪次韻

海內朋簮盍天涯意气親雪峯斜暮景霜艸勁寒春客夕畱尊久仙曹染翰新諸君千里駿霄漢迥風神

人日齋居過王徳徴

齋居春晝防獨過子雲亭雨雪逢人日江湖問客星望來花漸發愁劇栁還靑更話東歸棹遙遙海思停

立春管汝濟見過次韻

勝日髙人過蓬門气色新靑楡初攺嵗白卜共嘗春鼓吹闐京邑樓臺接漢津扳畱慨時序晤語覺情親

寺中張子言自浙來話

石閣晴雲抱花宮夕漏催我逰天姥夢爾向海門廻日月雙龍劍乾坤一酒杯山中問百艸早晚拆春雷

夜過劉以道兄弟

風燈懸岸館竹色靜春沙山水停湘瑟池塘到謝家雪融花尙細煙裊栁初斜對酌情親夜能無戀物華

過城南寺

出城春漸近到寺日猶髙野望增樓閤沙行散竹桃吏情雙白鳥世故一靑袍苦被微名系乾坤無地逃

過以道喜其弟以正至限韻得衣字

羙人今夕酒行子暮春衣常念賢兄弟經年望爾歸喜占烏鵲噪愁慰鴒飛謔浪相逢地銀缸照益輝

出逰城南寺

樓閤倚淸沙春尋【一作深】景未斜聴鶯到竹院並馬入桃花不倦登山屐猶遲泛海槎芳樽爛熳倒吾醉亦忘家

王壽夫過分韻得吾字

自別君昆弟同逰獨愧吾十年常道路萬里各江湖乍見形容異相思夢寐俱向來飛動意執手五云衢

淸明日同諸友逰城南寺

風晝人逰少沙郊馬並行穿花尋野寺冒雨出春城骨肉新傷涙賔朋逺至情天邊有芳艸故向客愁生

子純邀過東卿

朝回聞折簡騎馬過西鄰把酒對今雨看花逢故人云陰初薄暮鶯囀尙餘春向日江湖夢飄零見爾頻

亮公房雨後

夕宿西林院蕭蕭竹樹分風雷廻驟雨星月度微云妄色空中滅名香靜處聞早知禪可托未忍去人羣

城東泛舟

水郭移尊宴沙原列騎停岸開平放舸林轉曲通亭雨意雲垂白風情栁送靑衣冠夕臨泛東望極滄溟懷麓堂集將逰東園以風雨遂止二首

仲夏陰晴半林塘水石隈窻雲開逺色檐日度輕雷雨阻東山屐天畱北海杯門墻接苑樹長晝得遲廻

二

東圃春餘麗西亭晝不嘩雨來畱聴竹風起罷看花堂是裴公野莊仍李相家庭堦有碧艸早見茁蘭芽

李川甫戴時亮過訪

豈是髙人室能勞二妙來炎天雷雨豁深院鬱蒸開攺席因風樹畱尊對晚苔髙吟俱感激琴罷轉余哀

暮雨劉以正過飲

驟雨暮不止轟雷昨夜奔炎蒸三伏破風霧二儀昏欵客深投轄寛愁細倒尊秦川與楚塞畱滯兩鄕魂

鑑上人房訪太和兄飲

雷雨思炎月塵沙苦冀方久河朔飲今醉雪山鄕蘿月揺丹牖松云抱石堂憐君依宿地棊簟轉淸涼

同川甫寺中避暑

偶到淸涼地畨思苦熱哀水堂蓞折風殿薜蘿開逃暑無三伏慿虛有一臺西山晝雷雨不見洗天來

同李川甫鄒子家過張子言捨

白晝風雷過城波靜碧沙濕云翻抱暑西日半籠花元禮舟堪並鄒陽賦更嘉同逰仲蔚宅杯酒重年華

訪子容自荊州使回二首

使節荊門返文章楚郡傳防云神女賦斑竹帝妃篇弔古南逰日憂時北上年停杯問世事轉眼防回遷

二

下馬逢今雨東堂覓舊醅入秋翻暑濕過午復云雷花已經年放人今萬里廻世情吾懶道但飲莫停杯

雨中劉汝忠過對棊觀詩談邊事作

城晚客居靜邊秋代馬多黑雲浮日動白雨映天過謝傅惟棊局劉琨只嘯歌異時安見汝談笑卻干戈

中秋十三日子容樓

對酒中秋日慿欄萬里遙風髙塞國鴈月近海門潮興逐燕歌起魂從楚望銷無邊漢宮栁煙色晝蕭蕭

十四夜李川甫宅

獨院淹杯酌髙秋驚旅魂風蟬急白露沙葉靜黃昏月上看天柱潮來望海門平生壯逰志非爾向誰論

十五夜劉子緯宅子靜初至對月

長安今夜月復滿桂花輪笛裏三年淚尊前萬里身關山上雲霧樓閤下星辰況接離羣友悲歌對愴神

過宗哲故宅

過門猶宿昔駐馬復誰畱雨院殘春竹風庭折晚橊還家無二頃歸櫬有孤舟日暮鄰人笛淒然涕涙流

八月二十八日子容過對菊

近節逢花放開尊集異鄕乾坤共一笑風雨似重陽誰識暮蟬意獨憐秋樹芳它時益爛熳邀爾醉西堂

九月一日過劉氏昆弟對菊

謝庭防朔菊楚客醉燕邦瓊樹元相對金花亦自雙霜云陰夕院燈火燦秋牎待到重陽日還來倒玉缸

汝濟夜過同以行對菊

揺落相過地芳菲晚更親酒醺畱媚眼燈色笑生春風雨新晴夜江山未老身百年如不醉恐負此花神

同許補之劉子緯登定州塔

塔閤盤空上笙簫繞洞行懸梯出萬井飛蓋俯孤城燕岱風雲色滹沱鴈鶩聲登髙並回首直北是神京

夜集錦夫同本貞限韻

萬里同鄕友飄零嘆此逢江山饒涕涙嵗月老形容風散城邊角云傳海上烽中原尙格闘未可問雲松

繡水晴瀾

獨憐繡溪水卻出錦屏山岸夾桃花浪沙明碧石灣泛霞開防灔乘月弄潺湲千載髙人去誰來釣此間

以行自西山還相訪

聞汝西山去題詩十日還獨行翠微裏應到玉泉灣石壁云孤裊冬巖菊自斑煙霞發妙思髙詠塵寰

夜歸昌化寺

日落歸山剎松風處處聲幽深不易到昏黑更多驚壑斷尋溪入峯廻截嶺行玆逰借朋好奇絕冠平生

平坡

晚眺平坡上蒼茫萬壑前一僧行樹杪諸客到寒天險駭將崩石淸憐乍坼泉翠華公主塔縹緲碧山巓

圓通寺

曉問圓通寺靑山拄杖尋飛梁裊石澗寒日抱霜林殿閤攀躋逺闗河眺望深下防孤鳥翼萬里送遙心

仁壽寺

塔廟開龍象叢林防法筵散花金布地拄杖石飛泉漂泊登髙興依棲習靜緣北風吹袖起昏黑下諸天

詠天寧寺塔

七級芙蓉起千年舍利蔵地形標海嶽人代閱隋唐鏡現三天象珠含四日光白毫空萬里處處有迷方

菊莊

吾憐陶處士瀟灑出塵埃白髮秋逾短黃花晚自開百年常對酒九日漫登臺卻顧輪蹄者悠悠徒爾哀

大功徳寺

寶地煙霞上珠林霄漢間宣皇畱殿宇今日共追攀禦榻臨丹壑行宮鎖碧山帝城看不逺時見五云還

玉泉

行遊金口寺坐愛玉泉名云去隨龍女風來動石鯨入宮朝太液穿苑象昆明卻望天河水迢迢萬古情

望湖亭

獨上湖亭望霜空萬里明檻疑天上立槎是斗邊行雲霧開山殿芙蓉暗水城先朝四百寺秋日徧題名

慈恩寺

海子橋西寺髙樓禦苑花中流自日月平地有煙霞客至開金殿宸逰想翠華十年復到此朋軰各天涯

一舫齋

乾坤聊一舫髙臥此齋深竹散琴書色窻開島嶼陰乘桴浮海意擊楫渡江心無限風波裏何人嘆陸沈

鏡光閤

峻閤岧嶤上層城眺望中風鈴齊送響云磴曲盤空海色揺窻碧蓬萊影日紅翠華無復到長鎖翠微宮

關門

虎衛關門迥龍沙塞曲深風雲時有气日月晝長陰中使西來訊千官北望心天寒漢宮闕翠蓋憶春臨

寄題蒼谷寺

曲水盤山地松門路不分靑天望嵩少白晝吐風雲過客空髙興徴君自有文霜鐘翠微裏日暮渺相聞

鑑公房石鐙

石盌何年鑿瑤燈此夕然云流自五嶽月色近諸天定裏金輪轉光中玉鏡懸西來不滅影常照法筵前

張侍禦仲修送弓

繡服意相親雕弓把贈新獨憐投筆志未老據鞍身晝控鳴風鏑宵彎抱月輪倚天時一望西北有邊塵

新鄭道中

客路臨新鄭雲沙轉望平夕煙生斷塹野水入荒城下馬防碑志逢人問地名千秋陵谷在懷古亦多情

淇門

何處問商圻荒原尋斷碑雞鳴深市井鴈入古城池斜日人空弔浮雲世自移秪余淇上竹緑色映寒漪

銅雀臺

羙人望陵處無復翠華過殿冷閒歌吹宮春罷綺羅落花嬌靨盡芳艸怨魂多日暮漳河水東流空白波

壽鄺廷瑞太守

五馬歸來日閒身六十彊春花自爛熳雲水共徜徉邑種萊公竹邦畱召伯棠平生天下志白首付滄浪

初度

此日吾初度深杯且自揮眼防兒女大身覺弟兄稀未得浮滄海徒然傍紫微齒年今不小心事已多違

秦翁挽章

不見此翁起誰尋處士家邑人傳月旦蒿裏慘霜笳水面藍田月春殘淸渭花隴云深一墓寒月晝空斜

挽謝晚耕

五十不入城獨吟稱晚耕日南提劍志海上卻金名故里松猶在秋田艸自生江湖夢顏色悵望有餘情

挽謝中丞

閩海通南極三山產異才循良三歷郡鎭靜久登臺神鬼愁先見黔黎望復來誰防大星落天柱使人回

吳中丞雙挽

近讀中丞傳兼聞節婦吟死收銅柱績生有栢舟心滄海空潮汐靑山自古今雙魂俱不泯何恨九泉深

海嶽陳翁挽章

白雲送秋老一墓海門邊花憶啼鶯日風悲種樹年人間余翰墨天上有神仙從此遼東鶴千年更一旋

百戰

百戰將軍死中原將士哀山河猶汗馬霄漢已雲臺敢料安危勢須還節制才南徵聞日逺消息防時來

觀兵二首

將帥俱分閫朝廷再剖符選徒皆虎士戰馬盡龍駒直指黃河外長驅碧海隅感恩須此軰萬一爲捐軀

二

組練回天地戈鋋白日揺王師一奮怒寇賊可潛消使過傳金節軍行奏玉簫人言漢家將今是霍嫖姚

諸將

萬方皆寇盜諸將半公侯未息蒼生困猶煩玉食憂珥貂前日賜汗馬防時收莫倚兵車力安危在運籌

防寇

萬國猶防寇三年未罷師天淸聞鼓角野矌見旌旗岸雪晴含照山云晚趂姿孤臣北上日想望太平時

盜起

盜起從畿甸徒勞將帥心徴兵揺白羽募士散黃金天地河嵩隔風塵海岱陰萬方吹畵角此曲涙沾襟

花當

聞道花當種緣邊部落遙百年爲漢衛每嵗欵天朝犯順若無敵背恩誰爾驕側想文皇日龍驤親渡遼

內直遇雪

裊裊城云影蕭蕭急霰催逺從仙閣度輕繞鳯池廻弄日搖彤管含風引玉杯春還今嵗早先報漢宮梅

入朝遇雨

躍馬天街霽趨朝冷色催好風先北起微雨自東來栁拂重城鎖花籠復道廻萬方憂旱日沾灑望蓬萊

將雪有懷

長安十萬戶騎馬欲何之已動尋梅興空成采葛詩雪心知霰集云意怯風吹今夜西堂燭蕭然有所思

冬月

冬月少光輝霜天影漸微鼓鼙仍雪塞燈火自風扉水凍蛟潛泣沙寒鴈不飛何時漢家將雙照羽旗歸

秋雨

斷續城頭雨空齋緑蘚封孤燈聞過鴈四壁起鳴蛩細艸傷心碧幽花滿目濃羙人居綺陌幾日【一作惆悵】不相逢

十七夜月思

秋夜已如此美人安在玆含顰向玉魄揚采憶蛾眉嫋嫋芳香歇盈盈白露滋河關悵伊阻誰復訊佳期

大復集卷二十一

欽定四庫全書

大復集卷二十二

明何景明撰五言律詩八十一首

雨雪曲

蒲海云成陣天山雪作花長城烽火入邊騎動鳴笳霧深迷漢月風起暗邊沙一夜闗河冷徵人盡念家

星變

星變幹常紀花開與令違九重方避殿四海望垂衣賦斂何時緩流亡防處歸廟堂圖至理早晚答天威

冬月

冬月今宵滿他鄕此夜情城髙初影堞樓靜故當楹霧濯寒輝苦風吹夕暈生捲簾愁不寐庭樹宿鴉驚

月食

月蝕中秋夜中天萬國看衣冠連大內鐘鼓動長安光沒天河曉陰沈渤海寒聖心應念此長望五云端

九月十五夜月

萬里髙秋月靑天此夜防乍流關塞影遙出海云端淅淅開風幔輝輝傍菊欄淸笳奏城闕爲報漢宮寒

中秋無月

月賞今年罷髙樓獨客愁關山中夜笛江漢故鄕舟暗雨捎檐入秋螢度檻流應知雲霧上天柱有人逰

六月望月食

未月黃衢厄妖遮赤道行魄殘疑近晦食甚始生明奏鼓風颷登壇雷雨淸攙搶猶未掃天意豈休兵

元日

元日王正月傳呼晚殿班千官齊鵠立萬國龍顏辧色旌旗入衝星劍佩還聖躬無乃倦防欲問當闗

五更

五更霜雪霽忽夢紫宸班天上傳鐘鼓風前想佩環雞鳴無復詠馬動亦虛還憶在先朝日朝朝見聖顏

三月三日

病眼防天地風沙當晝吹賞心孤酒伴行樂過花時水曲蘭芳靜城陰栁絮遲東郊有車馬春色報人知

秋夜

暝砌凝寒色髙樓閉綺櫳露虫吟蟋蟀風葉下梧桐此夜關山月何人悵望中冷然感秋思況復聴徵鴻

元夕

燈火萬家歡髙樓玉漏殘舞畱華月緩歌裊緑云繁雪郭春初霽煙城夜不寒畫橋垂栁外逰女佩

十月一日二首

今日孟冬朔輕煙澹曉暾北風飄一鴈寒气入千門消息斷行客關河迷故園浮生元不定俯仰任乾坤

二

嚴霜淒卉木玆嵗忽將周寂寂龍蛇蟄寥寥江海流暮燈喧巷哭風角起邊愁不盡中原望難尋萬里樓

嵗晏

嵗晏防人事蒼茫系所思浮雲當日暮積雪見春遲報國元無術寧親未有期獨憐張內侍吟絕四愁詩

中秋

風塵悲海內滿月對長安聞道王侯第中宵晏未防遏云催玉管生水弄金盤獨念南徵將關山此夜寒

三月三日

三月正三日長安春可哀鴈從南國至花向北人開戎馬中原地鄕關萬里臺蹉跎嘆物色容易嵗年催

淸明日病懷

旅捨淸明日長安新火煙桃花轉愁思竹葉興蕭然客病閒官馬嚢空澁俸錢故鄕聞稍定南望好林泉

謝崔太史惠菊

遺我髙庭菊懷君秋樹林香添竹葉盞色助艸堂吟翠蓋翻風檻霜天倚玉簮晚芳如不歇可比嵗寒心

觀荷

入院髙荷宻畱尊蓞遲綘房扶水蕚翠蓋倚風枝檻坐明星夕窻過驟雨時流螢防防度故傍緑陰池

寺中吾子館海石橊

西林云晝靜覆院海橊花坐映東窻下疑窺鄰女家枝枝揺緑水片片落丹霞錯比瑚樹光輝逼【一作闘】日華

汝慶宅紅菊二首

紅菊開時暮亭亭冠物華亦知顏色好不是艶陽花羅綺嬌秋日樓臺媚晚霞淸香如不攺常傍美人家

二

秋花何太艶緑盞慰飄零笑比西施醉愁憐楚客醒云髙開爛熳煙細裊娉婷好爲多沽酒頻來倒玉瓶

沈道士館牡丹

仙亭牡丹樹不數玉山桃忽漫相逢處開花爛熳髙彩雲停度曲遲日動揮毫明嵗天壇路春風憶錦袍

雨中紅芍藥

百花堪獨立一雨更風流日暮行雲女仙裳覆楚丘明添丹臉涙暗抱錦心愁晴晝猶須賞何人駐紫驑

長安栁

三月長安栁春風吹暮天花飛禦溝水葉傍漢宮煙繞岸猶堪折臨流更可憐故園無限樹零落戰塲邊

芍藥

城中芍藥徧席上把殘枝上苑相防日春風爾較遲艶歌翻錦瑟酣醉倒金巵南國今開罷園亭數夢思

觀竹

相國西垣第新防種竹成葉香鳴鳯宿根古蟄龍生雨洗瑯玕色風傳竽籟聲山林輕肉食心迹喜雙淸

魯山院竹

泰公堂下竹覆地長新篁雨颭春墻碧風含石室涼經行畱下榻晏坐對焚香遺響流笙鳯時時落上方

聞鴈

見汝今南下憐予一望家亂聲求侶急髙影背人斜月靜林無葉云寒菊有花萬行關塞涙秋日墮悲笳

鸚鵡

不恨金籠閉其如鐵鎖牢側身燕雪苦垂趐隴云髙豈爲能言語畨令妬羽毛角鷹何猛气翻掣錦鞲縧

春鴈

花初背楚澤雪罷度桑幹漸起隨春色髙飛犯朔寒書停江國望陣倚塞門防憶爾常南北無嗟行路難

鴈

嚦嚦邊笳怨飄飄南鴈翔長風度關塞九月下瀟湘積水浮連影遙空起斷行故園秋望盡聞爾涙沾裳

聞鴈

鳴鴈南方去人今北地聞水寒沈塞角沙暮起秋云獨叫如求侶相呼恐失羣髙樓潛望爾鄕思轉紛紛

麞

碧山誰放汝華館故相覊野性防人駭閒身顧影疑艸香春過處花暖晝眠時無限雲林好樊籠祗自悲

蘇子逰赤壁圖

垂老黃州客髙秋赤壁船三分畱古迹兩賦到今傳落日寒江動靑天斷岸懸畫圖誰省識千載尙風煙

彼美東鄰子

彼美東鄰子花間白日醺纎腰人不見妙曲轉愁聞舞罷空明月歌餘尙彩雲章臺楊栁樹花暮落紛紛

雪夜九梅翁園同蒼谷宴集二首

郟城風雪夜騎馬叩誰門乘興寧廻棹寛愁數倒尊茒堂開洞壑楓岸疊沙村朝市山林意非翁未易論

二

冬夜南園集攜逰興未窮登臺望積雪下嶺逐廻風駿愛林中馬防思海上鴻不因蒼穀子誰識九梅翁

到鄠簡王敬夫【以下秦集】

杜曲花無數城南栁更重去天惟尺五隔嵗一相逢雨過春陂水雲開紫閣峯好陪王學士杯酒日從容

同敬夫逰至華陽谷聞歌妙曲

名邑今重過終南第一逰山中白雪倡天上防云流栁散秦川色花含杜曲愁同時霄漢侶十載臥林丘

過康子徳防彭麓別業

不求金馬召翻愛碧山棲栁色閒門閉桃花曲徑迷酒船時問字翠壁有畱題只此林泉好無煩到滸西

答張道夫都閫病懷

不到將軍第秋淸病起遲誰知平子後復有四愁詩月幌臨書帖風庭掩防枝東橋好山水何日赴幽期

九日同陳侍禦鳯谷登宴

栢臺驄馬使蘭谷鳯仙家暫駐三秦節來防九日花風霜髙錦樹云日麗淸沙去去層霄上回瞻北斗斜

送閒雲子還河內

爾西訪崆峒東隨河上公神仙自有友不與世人同王屋畱雞犬天壇躡斗虹白雲從此駕去去入無窮

臥病簡汝濟士奇時濟二首

臥病常遲起焚香獨燕居聊因謝簿領暫得弄琴書嶽色盈虛牖泉流繞暗渠𨿽然官府內不異在林廬

二

習隠開三徑耽幽構一齋吏人稀到戶鳥雀自馴堦藥補身差健詩成悶彊排同聲二三子不見好音來

過馬谿田村居

宛宛淸河曲團團翠竹村臥龍元勝地容駟已髙門野曠嵯峨出天寒雲霧屯何時還過訪無限欲相論

冬夜過仲木

漢殿詞臣第秦川處士家過逢遙慰藉文翰轉光華夜興山陰雪春情渭北花江湖望霄漢相對一長嗟

寄彭幸庵中丞

山海藏身逺朝廷屬望頻駿功收戰伐龍臥偃經綸星宿黃河气風雲華嶽神生才元有待終起慰斯人贈張時濟陳伯行胡承之周少安三月三日出城遊宴

芳筵開上日才子出京華暫別含香署俱停訪石槎秦川平對酒漢苑曲穿花應共題春艸相過謝客家

送張行人賫大行皇帝遺詔使秦蜀

我皇忽晏駕君行辭直廬九霄持使節萬里捧哀書湖望雙湖鼎橋回駟馬車錦城花滿樹爭識漢相如

淸明日病臥聞三司諸公出城

伏枕花辰過閉門樽酒空賔朋臨水上供帳出城中栁色龍池雨鸎歌杏苑風秦川多勝事逰賞未能同

秦府進歷

寶歷頒天闕金樽宴錦軒萬年周正朔七葉漢宗藩向日蓂堦曉含風蕙砌暄同懽承睿欵歌舞頌乾元

拜將壇

漢主西封日淮陰拜將時壇塲如往日朝代防遷移王气風雲歇雄圖日月垂江山弔故國誰復見旌旗

秦嶺謁韓祠

捫蘿登峻嶺級石上荒祠雪阻南遷路云停北望時文衰眞有作道防已前知千載經行地髙山空爾思

登五丈原謁武侯廟

風日髙原暮松杉古廟陰三分扶漢業萬里出師心星落營空在雲橫陣已沈千秋一瞻眺梁甫爲誰吟

普緣寺有馬融讀書洞

春山尋古寺昏黑尙攀緣仄徑千盤轉巉崖萬仞懸虎常啼白晝猿忽墮靑天欲訪名賢洞泠泠隔澗泉

書院課士雨至有作

雨色閒堂靜橫經坐晝深笙歌非絳帳弦誦有靑衿竹勁捎檐碧松寒覆院陰萬人憂旱日洗耳聼秋霖

登樓鳯縣作

近訊中原使兼登萬里樓朝廷仍北極行在且南州峽斷風雲隔江通日月流如聞乘八駿早晚向昆丘

東河三月晦日

雨宿東河夜送春山館寒逺沙霾霧樹危石上風湍慣渉波濤險偏經道路難平生四方誌回首欲求安

靑峯閣曉霽

初日東峯上微微霽色分丹崖含宿雨靑嶂拂歸云騎林端發鳴笳樹裏聞前山更可愛晴望碧氛氳

艸店雨行

山館夏陰澹雨行寒色淒奔湍廻白石折阪下靑泥棧道常通北江流卻向西千峯問來路煙霧使人迷

馬道驟雷雨復霽

萬壑驚雷起千峯鳴雨過稍防風瀬減更覺夏云多虹飲垂靑澗猿行掛碧蘿山中無吏事長嘯答樵歌

道書院

梁棟起層雲松筠散夕曛九瞻泰岱淸渭接河汾冠蓋時時集弦歌夜夜聞登堂持節印衰薄愧斯文

咸陽原

千秋陵墓地駐馬惜玆行晚日登原殿晴天見渭城望春時極目訪古獨含情柰有咸陽艸風吹嵗嵗生

艸堂寺

昔讀髙僧傳今防勝地形院寒畱檜栢殿古落丹靑寶塔參遺影荒臺問譯經駐車春日暮散步出林坰

說經臺

西海何年去南山萬古存風雲畱福地星斗上天門有欲誰觀妙無爲自覺尊靑牛不復返空誦五千言

普緣塔

石蓋淩空起丹梯出翠微雲從珠頂覆燈轉鏡中輝鴈沼波濤湧龍宮日月圍何能攀絕頂一覽漢邦畿

磻溪

丈人昔未遇垂釣此溪中不感風雲防誰知八十翁晚楓漁浦暗春艸獵原空獨令千載下懷古意無窮

長春官

夜宿仙人館晨聞鳯吹停玉牎開曉月丹井汲春星久祕長生訣空畱不死庭下山回一望巖壑杳靑防

益門

益門通漢沔棧閣上雲霄蜀道從玆始秦川望已遙生風鄰虎穴廻日過龍標徵途子雲山誰見招

新開嶺

塹山通大谷槎嶺掛天梯倚【一作獨】立飛雲上回防落日低異花千種色怪鳥百般啼晚就松林宿煙昏度碧溪

柴關

連峯入防雨絕壁閃餘霞水認秦人洞林疑謝客家石門踐苔蘚源口覓桃花他日求棲息無言此路賖

武闗

北轉趨劉埧西盤出武關微茫一綫路廻合萬重山天地幾龍戰風雲惟鳥還關門鎖溪水日夜送潺湲

昭烈廟

漂泊依劉計間關入蜀身中原無社稷亂世有君臣峽路元通楚岷江不向秦空山一祠宇寂寞翠華春

鹿苑寺【卽摩詰宅】

舊宅施爲寺靑山屬野僧髙人不可見勝迹已無慿色借荒庭艸陰垂古殿藤千崖一微逕異代防攀登

過華淸宮

冬【一作偶】駐華淸殿千秋憶翠華靑山無帝宅荒艸半人家雪下湯泉樹春回繡嶺花長安望不逺誰見五陵霞

望終南

近覽南山霽遙迎西日曛黛橫千里色花抱【一作挹】五臺云城闕行相映川原望轉八刀丹梯懸石洞未訪赤霞文

首山

王君首山下新起讀書樓雲霧懸蘿入湍波湧竹流具茨黃帝宅嵩少羽人丘想待功成去方爲此地畱

兩河口

東下商南路西辭蜀北門靑山兩河口古戍百家村曲棧盤林杪危湍噴石根經過回白首蹤迹半乾坤

大復集卷二十二

欽定四庫全書

大復集卷二十三

明何景明撰五言排律二十六首

上李石樓方伯【以下家集】

三晉多人傑吾師出固然素汾經太嶽紫塞入幽燕世業端居裏名邦倚舜田由來天運復誰謂地靈偏郭相慚先達王通俟後賢明經超第一射防對三千感防逢昌紀登庸起少年劍鋒寒照雪辭藻麗生煙博物張華讓才多子建憐八義迎客賦隻字使人傳豈獨文章貴還應器識全雄談飛玉露浩气豁金天亮節唐元振英風魯仲連靑雲仍自至黃鵠任孤騫簮筆星辰上持書日月前觸邪稱獬豸特立憚鷹鸇東觀臨晨入西臺薄暮旋朝回焚疏艸吏散閱陳編百采班行整羣公禮數防一年巡洛表兩命下秦川斧鉞威闗隴舟船達澗石林風淅瀝霜仗月嬋娟邊徼邊宵遁茅茨犬夜眠激揚憲度旌別布威權制作人文渙經行艸木鮮闡幽輝往哲訪古徧遺阡汲黯還辭漢張騫又使邊臺端堪秉節湖上且移旃城接三江樹波通七澤蓮蠻夷恩已洽州郡役多蠲紏察元無隠棼肯自便駐車仁雨渥登座法星懸逺臬馳譽久當途薦防聯碧梧防鳯跱喬木待鸎遷分陜推公奭封侯得傅開藩臨宋苑張幕傍河壖位重心逾下名髙守益堅薇花當省署棠蕚滿郊鄽聲價隆方鎭光芒動斗躔明堂求畫棟淸廟想朱弦冦凖眞時望王公勸早宣麒麟功不朽金石頌應鐫愚本蓬蒿質那堪侍幾筵垂髫蒙引防撫志荷陶甄附驥懷深願登龍感夙緣未除原憲病空負樂生愆舊業心常在修途步轉邅鸞鳴猶待律魚得敢忘筌艸野瞻飛蓋云逵望著鞭臨風歌此曲慷慨不成篇

寄徐愽士二十二韻

有美雲間士才名洛下傳逢時不得意謫宦轉悠然殊渥優文學淸階謝紏纒班行亦霄漢官侶是神仙樓閣星辰麗宮墻日月連院桃紅爛日闕檜碧參天賈誼爲王傅陽城淑後賢諸生攻誦法六館借陶甄玉序金鏞列虛廊石鼓懸雅音淒古調奇字索遺鐫劉向憂經術揚雄困艸羅傷廷尉宅座嘆廣文氈魯壁藏書日齊門鼓瑟年靑衿時涕淚學士盡奔遷鸚鵡愁金絡騏驎恥玉鞭客心千里鴈歸興五湖船上國同傾蓋長宵更接筵彩雲停翠管白雪繞朱弦悵別燕臺下淒涼楚水邊海鷗終浩蕩天馬自騰騫朋舊稀相見江湖益可憐因風問消息尺素防時旋

寄邊太常

不薄淮陽守翻辭大省寮聮翩追近地奉引憶先朝碧落仙人館銀河織女橋漢儀瞻鹵簿虞樂典簫韶日月旂常動星辰劍佩揺聳身殊道路回首隔雲霄河內猶宜借山陰豈見招乾坤五馬貴江海一麾遙雅識懷金奏同逰嘆玉鑣嵗年雙轂轉岐路一蓬飄鸞翮終難鎩鸎遷本在喬九苞應不逺覽徳是何朝

復庵王公錦

斯人中土彥未老卽重泉薦鶚推前逹乘驄憶少年聲名起霄漢詞翰落雲煙志在身先退才髙道亦全劍橫常自許寶棄復誰憐世業襄城舊孤墳汝路偏修文應地下遺像儼生前未得瞻風槪空令涕淚懸

愚庵王公瓖

大夫元曠逹襟抱絕塵氛香署星辰列淸班鵷鷺羣兩都防宦逹百寀重防勤要地能知止危途恥防勲早投南郭隠不待北山文身向歸來健名從死後聞一官無厚業諸子有餘芬鳴瑟哀梁木遺書落案蕓風花虛館榭煙艸自丘墳野路東流水空山嵗暮云九原長不起回首一懷君

雷

十月鳴雷動中霄萬壑哀初聞蟠地出忽覺繞庭廻夜水蛟龍闘寒山風雨來江濤何處拆天柱此時摧詎識乾坤意深愁號令乖攬衣還不寐坐望積陰開

雨後溪園卽事

息春朝宴輕陰散野園山云行翠壁溪雨度河源鷺浴晴相倚鳬飛暖自喧疎楊映逺岸細艸入平原開徑徒懷侶臨流且避諠豹終隨霧隠龍豈怨泥蟠鴻鵠皆千里雞豚自一村幽棲何限意難與世人論

中元節有感

去嵗中元節朝陵百職同嚴趨神路左遙拜孝園東龍虎瞻王气乾坤仰帝功未廻衡嶽駕空墮鼎湖弓啟兆圖順編年鳯歷終玉衣陳畫幄寶瑟閟宮北極猶前日南薫亦舊風病若逢此日長望五雲中

九日

盜賊無休日慿髙涙滿纓岷峨日淒愴江漢失澄淸故國遺軍壁孤城傍敵營兵戈生朔气鼙鼓入秋聲吹防他時興登臺此日情賔朋共一笑俯仰異平生黃菊淮川晚丹楓楚岸晴蹉跎栗裏醉憔悴澤中行近郭靑山抱廻堤緑水縈長陰接逺甸短日背髙城墟裏孤砧發闗河一鴈鳴臨觴憂戰伐對食想升平元帥誰摧敵尙書尙用兵幽人獨北望疲卒舉西徵秋圃芳菲雜閒門鳥雀盈垂蘿飄幾席落葉裊檐楹夕竹捎煙勁寒花露明光陰鳥變湖海白鷗輕放逐寧違性棲遲且避名蒼生大臣在莫自涕縱橫

悼馬詩【並序】

予家買得一馬齒小而良丁夘歳季夏十五夜予忽夢一龍子立堦下局蹐而死夢警僮在戶外呼曰廐馬死廐馬死予怪且惜之作悼馬詩十韻

乘爾方逾嵗何期病忽危四蹄猶未鑿雙淚長垂渥水千年降房星一夜隳早逢田子嘆終共塞翁悲顧影辭金絡遺骸戀敝帷詎能酬飼秣那復效驅馳苜蓿殘空櫪莓苔滿故池風塵思駿力煙海失龍姿惆悵黃句淒涼赭白詞平生精志在不愧主人知

郊觀二十二韻【以下京集】

今代圜丘地天開壯麗區神祗二後配禮樂百王殊制作由皇祖儀章借老儒萬靈欽受紀七聖亶承圖柴望兼虞典登封略漢模巍基錯采繪法象備堪輿丹戶乾坤辟雕墻海嶽扶瑤壇上星斗琳觀俯虛無輔弼朝座勾陳衛紫樞風含浴殿暖云梟露盤孤好畤瞻春祀嵩髙聽夜呼公侯守禁籞虎旅發金吾玉輦臨犧宰珍饈走膳夫廟縣鏞鼓列庭舞羽幹趨爼豆聨周簋圭璋飾夏瑚祠官足錦繡道士住蓬壺澤艸三花綻宮霞五色敷時時聆磬管欝欝鎖松梧日月藏金櫃龍祕赤符祈天洪洛誥渡海斥秦誣社甫唐三禮班生漢兩都侍臣從此賦千載頌文謨

壽許司馬

間代生豪傑乘時見哲人雄姿龍馬異偉器廟廊珍浩蕩天開運崔嵬嶽降神扶持元有自制作固無倫磊落先朝事崢嶸報主身九霄隨日月萬里出風塵柱下曾簮筆臺端早曵紳觸邪持豸角紏繆逆龍鱗道直官頻謫時危志不伸流言鑠金石雅操厲松筠行路知桓典專城借冦恂淸譽髙士論優詔闡皇仁紫禁彈冠入黃沙捧節巡讜謨仍寡合正气凜難馴厚寵臨危辱幽期邁隠淪班行看解綬河上羨垂緍謝臥東山裏夷歸北海濵蒼生懸望切靑薦書頻攺革逢多難倉皇憶舊臣帝心虛簡在神武借經綸指顧三邊靜吹噓四表春朝廷推汲黯帷幄用陳遵圖識魚蛇變營觀虎豹侁赤墀分雨露畵省接星辰下殿常宣問臨軒數見親禦香擕滿袖瑞錦賜袍新不屈朱門貴能憐白屋貧散衙時待士開閤晚畱賔片善無攸伏微言得具陳重闈俱鐝鐝諸子益振振竇氏燕山桂莊生漆圃椿趨庭羅彩服列鼎席文茵夢燕佳辰協乘牛紫气眞庶司欽軌範斯世待陶甄願保喬松嵗長登要路津頌聲垂琬琰勳業上麒麟末進瞻休采愚實忭忻魏公中土彥誰謂徳無鄰

壽泉山先生

徳業臺衡望精神光嶽靈漢儲懷羽翼周士服儀刑紱舄登三省臯比擁六經飛章白獸闥解組鳯凰亭慷慨陽城餞淒惶楚澤醒丹心對日月白首臥滄溟積慶璿源濬垂芳奕葉馨彩衣萊子宴玉樹謝家庭海嶠神仙窟煙霄鳬鶴翎棲身葺薜荔返老斸松苓花映衣裳古芝凝眉髮靑三山開壽域萬里動文星雨露知桃李春秋報莢蓂聖朝耆俊禮早晚賁云扃

簡粹夫

二十知學道於今猶未眞白髮空愁我金丹不遇人側身向天地舉足墮風塵乘雲空有興渉海浩無津聞君能鏈骨妙論頗通神倘惠長生術髙揖謝親賔

送梁鴻臚之什邡次孟望之韻

王官葉縣宰仙令漢庭聞寵餞傾朝俊淸光憶近君鷁舟三峽去鳬舄九霄分錦水流營月巴山入陣云朝廷再遣將郡邑半從軍雍齒封侯地期君早樹勲

寄贈王子衡禦史時按闗中

獨坐淸關內臺中覺汝賢函崤天下險周召國風先按節人文朗登臺使命宣豺狼避驄馬神鬼泣龍泉文彩驚流輩徴庸憶往年衣冠隨謁帝館閣望登仙省接星辰近池臨雨露偏畏途逢攺革新法忤權姦放逐江湖去飄零嵗月遷地卑棲鎩羽天近起聯翩殘冦猶衝突蒼生極倒懸專徵空授鉞募戰豈論錢漂血江河赤僵屍楚蜀連俊才兼武略要地有威權馬上排金防軍前贈玉鞭笑談安石計激切賈山篇漢苑南山下秦城北斗邊相思一回首萬里各風煙

贈良伯

帝座神仙侶天河烏鵲橋常時異棲息今日共雲霄念子飛騰入相防衢路遙人猶惜騕褭吾已嘆鷦鷯苑旭髙云閣宮花並玉鑣明光羨起艸努力在淸朝

贈劉生

劉生何激昻下筆已成章誰敢輕年少吾尢重老蒼王揚操翰墨防夏早升堂汗血眞龍種奇毛本鳯凰炎天畱玉樹花夕映冠裳霄路云鴻羽他時防爾翔

送鄭伯生送親還夷陵

送喜潘輿動承懽解玉簮私情烏鳥疏恩詔鳯凰林晝錦供萊服秋懷罷越吟路難回馭志江穏放舟心雨露殘冬景風塵靜夕陰荊門巴國盡巫峽楚宮深碧樹猶春色黃鸝更好音莫因鄕土樂長往故山岑

聞河南防呈閤內諸公

近得河南定旋收東海疆元凶親受縛餘孽逺潛藏始失徐關險終連郢塞長狐貍窺社稷螻蟻竊侯王淸洛千營駐黃河一葦航詎能逃汝漢那敢傍嵩邙勇略傳諸將兵威借朔方中丞兼節制上宰極扶匡霽色瞻宮殿陰氛散渺茫凱音連報防獻壽屢稱觴天子開麟閣羣公奉柏梁中興當此日漢武是今皇愴往衣冠禍哀玆盜賊猖缺斨悲相國開网見殷湯格闘中原血誅求海內瘡猶須哀痛詔可少治安章斟酌調元气扶持立紀綱薦新行太廟覽政坐明堂不獨殱豺虎還應感鳯凰蒼生倚君相拭目防時康

子衡在獄感懷二十韻

朋儔日蹇念汝涕如濆賈誼生非晚鄒陽志不羣書從梁獄上哭向漢庭聞天地虞羅宻江湖釣餌芬路豺那可問屋鼠竟難燻已懼蒼蠅防眞成貝錦文神龍在污淖鷙鳥失靑雲日月盆還覆薰蕕器不分鬥間誰辧劍野外枉懷芹談虎嗟何及亡猿禍已云髙才元脫略眾口但紛紜木直防先伐蘭芳忌自焚晝臺幽白日冬井下霜氛曉榻明星晳陰墻白艸曛連虛繾綣尺牘阻慇懃石父遭齊相鐘儀滯楚軍受書賢不死演易聖猶勤縲絏終非罪文章固有勳燕臣霜霰烈庶女震雷殷佇見天王聖金雞早赦君

寄題丹陽孫氏七峯山房

聞爾山房勝靑天秀七峯芙蓉疊日月雲霧裊杉松堦倚嵒巒積窻通洞壑重丹霞互明滅瑤艸自春冬靜得沈防趣幽探仙聖蹤源潭暗雷雨白晝有蟠龍

蓉溪書屋

書屋蓉溪曲雲林蜀嶺斜一經韋相業萬卷鄴侯家檻防連枝秀池防並蒂葩謝庭森玉樹漢省接金華山月岷峨雪江天灔澦霞花潭通白石錦水出丹沙星野光芒聚鴻霄羽翼遐地靈與文物今古擅三巴

方朔圖

調笑東方朔沈酣金馬門竊桃王母見懷肉漢皇恩月下雙鸞返雲間八駿奔玉盤春不獻丹核代長存事往丹靑錯圖開錦繡屯素湍揺弱水圃折昆侖種樹非潘縣迷花似楚村千年一結實萬古自蟠根海日紅猶爛天風裊更繁神仙皆羽翼洲島異乾坤無路乘黃鶴何由踏赤鯤市朝棲大隠那識嵗星魂

友竹

買園惟種竹身與竹爲儔一逕白雲裏千竿淸吹幽江亭朝對雨水榭早迎秋翠袖天寒倚朱弦日暮愁風因故人至月爲此君畱逸駕今誰並前身是子猷人多嫌寂寞吾獨慕淸修苦節長如此虛心不外求琴樽忘老病幾席共綢繆嵗晚根逾固霜繁花益稠山空鷓鴣怨海濶鳯凰憂髙志寧須待深棲且自謀何因孤興發吹笛上君樓

渡涇渭【秦集】

北回亂涇渭東眺極澄瀛落日兩蕩潏遙天雙帶縈波流互明滅岸折屢崩驚【一作洲渚各縱橫】隔樹【一作嵗】望廻合分濤揚濁淸堰渠饒上壤形勢迥西京漕挽通秦甸津梁跨漢城湮沈九州防雄壯八川名空挹入河志復含浮海情風沙滿世路云浪渺江程鵲去星源逺鯨翻霧島輕片防儻可借萬里自玆行

大復集卷二十三

欽定四庫全書

大復集卷二十四

明何景明撰七言律詩六十四首

舟次漢陽【以下使集】

使客舟從漢口來武昌城對漢陽開千年洲在空流水百尺樓髙鎖舊臺太白未輕崔顥句老瞞元妬禰生才山川不盡豪華盡落日煙江思轉哀

武昌聞邊報

傳聞彍騎近長安北伐朝廷已遣官路繞居庸烽火暗城髙山海戍樓寒一時邊將當闗少六月王師出塞難先帝恩深能養士請纓誰爲系樓蘭

長安驛

暮雨蕭蕭云黯然數家山下起炊煙窻聞早鴈秋多思門對寒流夜不眠逺使正持三楚節舊遊曾扣九江船驛程南去無窮路來往風塵閱嵗年

雲溪驛

雲溪驛裏經過處六七年間兩度行風土不殊初到日雨墻難認舊題名異方見月思鄕縣逺客逢秋念友生明日巴陵江上酒弟兄相對不勝情

嶽陽

楚水滇池萬里逰使車重喜過巴丘千家樹色浮山郭七月濤聲入郡樓寺裏池亭多舊主城中冠蓋半同逰明朝又下章華路江月湖煙綰別愁

嶽陽城中聞笛

何處笛聲三四弄坐聼疑隔楚江濆落梅折栁怨淸夜激羽流商哀白雲月上山樓人獨倚風髙秋院客先聞洞庭空濶瀟湘冷縹緲餘音送鴈羣

七夕

夜久髙城風露收微云斜漢兩悠悠閨中素思關塞樓上穿鍼待女牛屏燭夜深秋似水池花香澹月如鉤桂宮髙處寒多少誰念嫦娥此夜愁

寄君山

塵蹤西過巴陵地尙欠君山寺裏詩十里無緣攜客到六年不到使人思空巖竹映湘妃廟舊井潮深栁毅祠湖上老仙誰得遇夜寒橫笛向江吹

華容弔楚宮

別館離宮紛綺羅細腰爭待楚王過章華日晚春逰盡云夢天寒夜獵多廢殿有基人不到荒臺無主鳥吹歌西江煙月長如舊只有繁華逐逝波

秦人洞二首

桃川道士來相送指防仙蹤玉觀西云鎖洞門何處問花開溪路防人迷石橋自發新秋艸丹長封舊日泥落日山中不勝思松陰竹色冷淒淒

二

聞說秦人此避秦碧桃零落舊時春家移洞裏難知姓水到人間易問津山色溪聲自今古石牀磵戶空埃塵洞前卽是南徵路來往年華客髩新

月潭寺二首

玲瓏金剎白雲邊踏閣攀林一徑穿龍出洞門常作雨鶴巢松樹不知年僧來殿上鳴鐘飯客到山中借榻眠怪底夜來難得寐秋風窻下繞流泉

二

緑蘿陰下到蒲團茗葉松花進晚飡近水雲霞晴亦雨傍巖樓閣晝常寒旅懷寥落逢秋半僧話淹畱坐夜闌惆悵塵蹤又南去朝來鐘磬隔煙巒

出新添城

出城凝望一沾巾行到窮邊見洞民靑艸時多逢瘴死白茅屋爲住山貧秋來萬里倦爲客日落千峯愁殺人聞道徴兵需北戰朔方應已困煙塵

憶中捨諸寅

憶昨共陪天北極防回朝賀識龍顏簾開仙掖宮云近地隔金河苑日閒靑夜歸池上佩朱衣曉入殿中班只今逺使違趨奉淸夢常依霄漢間

憶諸同遊

冠佩長安多貴防別來時復見新秋花邊騎馬春逰寺月下橫簫夜上樓鴻鴈不傳長道字江山應系逺人憂遙知賔館常懸榻經嵗誰能爲我畱

安莊道中

處處人家空薜蘿防年凋獘擾干戈山過白水峯巒峻路入盤江瘴癘多嶺徼土風連百粵郊原人語雜諸羅側身西望防銅柱此地曾經馬伏波

漢將祠

嵯峨髙嶺入云平嶺上人傳漢將名殊域嵗時供祭祀千秋祠廟著神明古墻不辧丹靑色深夜猶聞劍防聲下馬獨來詢舊事殘碑無字紀南徵

新興

蕭條窮巷掩荊扉立馬荒原見鳥飛城爲燒殘市少地從戰後艸萊稀燐生陰雨黃昏見鬼哭秋山白日微卻怪當年出師者豈無寸防逹戎機

普安

日下孤城生夕煙相逢只說敗師年塞門晝閉靑山上戍角寒吹白漠前冦至不知重嶺隘兵來能得防家全居人尙想黔中將統領三軍獨晏然

九日黔國後園二首

何處風煙消客愁將軍臺榭枕山丘一年又過重陽日兩鬢空愁萬里秋水國陰多寒已至炎方霜後瘴初收憑髙欲送登臨眼更上池邊百尺樓

二

天空逺水明秋岸梧葉蕭森楓樹殘黃菊數從行處見紫茰獨向醉中防浮雲樓觀滇城暮落日山川僰道寒忽憶登髙去年客慈恩湖閣共憑闌

白帝城

峽口風悲猿夜號孤舟燈火宿煙臯艸深廢井人家少水落寒山雉髙自古金湯難恃險當時版築豈知勞永安亦在荒城裏玉殿淒涼空野蒿

歸州

暮雲天際見髙城行盡千峯峽漸平古郡山頭萬家住客舟江上一燈明竹枝慣聽巴人曲鳥道才通楚國程未卜東歸何日到片防斜月對離情

郢中

荊門南下接平疇蕭索風煙似晚秋衰艸茫茫楚宮廢荒城寂寂漢江流人亡異代空遺宅嵗暮他鄕獨倚樓最是陽春音調古至今歌罷少人酬

呂公祠【以下家集】

落日蕩漾古水濵邯鄲城邊逢暮春趙王臺榭艸花盡呂公祠堂松桂新馬上十年元是夢世間何處可還眞黃金白髮俱閒事赤日紅塵愁殺人

還家口號

十年奔走違親捨此日歸來喜不禁敢向明時輕組綬秪緣多病乞山林閒居擬著潘安賦髙臥寧知謝傅心早晚南巖桂花發開軒相望一長吟

髙防州先生示賞李秀才園中芍藥詩用韻奉答

李家芍藥開滿堂防州太守更淸狂題詩晚坐朱欄靜對酒春憐白日長好爲池臺畱爛熳莫教風雨怨淒涼佳期臥病難乘興悵望殘花憶謝郎

五日

五月五日天气鮮艾葉橊花堆眼前鄕土嵗時殊不惡閭閻風俗自堪憐鄰人角黍能相送野老蒲觴得共傳回首十年車馬地每逢佳節淚潸然

病後

病後頻驚節序過不將風景怨蹉跎秋來門巷依楓橘嵗晚衣裳戀芰荷洛下閒居辭宦早茂陵消渇著書多鳯凰池上三年客腰褭空鳴白玉珂

吹笛

橫笛髙城弄晚颸碧空如水鴈來時闗山月落膓應斷樓閣秋生響易悲楊栁天邊渾折盡梅花江畔故開遲武陵回首南徵路一曲那堪馬上吹

沈逸士來自吳下能詩善鼓琴間投篇什見訊顧館於城中予以病不得造乃作此詩招致敝莊

寂寞秋山臥病年美人勞贈白雲篇陳蕃已下迎徐榻王子寧回訪戴船郭外樓臺堪眺望水邊花樹足畱連廣陵失後無新譜莫惜攜琴爲我傳

邀沈淸溪趙雪舟馬百愚登樓次百愚韻

村居邀客慚供給且爲靑山一倚樓十里沙平遙對酒百年地迥更逢秋城中車馬何人到水曲風煙盡日畱無柰天涯歸思切孤防八月下長洲

馬百愚同沈淸溪見訪次韻二首

門接漁樵只數家栁條藤蔓轉相遮不妨佳句頻題竹況有淸尊共對花開閣定攀棲舊榻入溪還擬著浮槎誰言人世相逢易浩蕩江湖未有涯

二

共憐野外多風景乘興閒過碧水涯艸閣連朝聞雅詠楓江萬里得佳期馬卿作賦無勍敵沈約爲文有妙思莫向尊前話離別雲山秋色易生悲

十一月五日雨中邀沈淸溪趙雪舟

仲冬風雨似秋來無客蓬門晝自開幽抱向人那得盡窮愁泥我若爲裁不禁逺岸梅花照更見孤城栁色催三徑已拌畱二仲相過此地莫遲廻

雨晴

竹裏柴門冬日輝水邊煙霧晚霏微背霜石壁丹楓盛待雪沙田靑麥稀自愛羣鳬將子去卻疑雙鸛見人飛西郊風物晴還好誰共防云興不違

冬至

至日哦詩野水濵乍晴天气最宜人檐前白日不覺晚山下寒梅俱放春逺客盤飡還偶共故園風俗自須親病來又見陽回節鳴玉何由拜紫宸

立春

今年臘月逢春日喜見東風隔嵗吹沙上栁條已堪把城邊梅花亦不遲離離山郡開云雪冉冉鄕園易嵗時欲與鄰翁試新酒相邀酩酊莫深辭

燕子次杜工部韻

燕子飛時江栁春眼防節序防回新亦知社日歸鄕國忍對秋風別主人舒倦不殊羣物理往來寧有百年身空簾寂寞山堂夕惆悵花枝淚滿巾

秋興八首

髙樓一上思堪哀水盡山空鴈獨廻萬里闗河迷北望無邊風雨入秋來故人尺素年年隔薄暮淸砧處處催徒有寒樽對花發病懷愁絕共誰開

二

憶在京華近侍年五更淸佩入朝天鳯凰池接防龍防閶闔樓開日月懸南國自通滄海貢邊塵不動玉門煙只今病臥遙回首夜夜淸光北斗邊

三

前嵗今皇新禦極鳯銜恩詔出明庭孤槎奉使日南國萬里題詩天畔亭地入金沙江浩浩風連銅柱海冥防昆明亦在滇城裏池上虛疑織女星

四

蜀中形勝千年在峽樹江花照使袍神女廟深虛暮雨漢王臺迥落秋濤漁人東望滄浪濶客子西來灔澦髙不見啼猿系舟處風波遙夕夢魂勞

五

漢水東馳入楚來長沙秋望洞庭開江淸樓閣中流見日落防檣萬里廻去國尙思王粲賦逢時空惜賈生才湘南兩度曾逰地惆悵煙花暮轉哀

六

秋來門巷少經過日日幽懷對薜蘿一笑流光拋客路十年歸夢落漁簑沙邊返照寒初斂水上浮雲晚故多苦憶梁園辭賦客黃河愁望渺煙波【時李獻吉在汴州】

七

裊裊西風歇眾芳天髙谿谷迥煙霜孤城落鴈衝寒水萬樹鳴蟬帶夕陽塵滿一區楊子宅蓬生三徑蔣公堂相過未有求羊軰醉裏狂歌亦自長

八

千年申國有提封楚塞重闗渺未窮舊事秪防東逝水髙臺不斷北來鴻連山落木蕭條後隔坐殘花悵望中正是平居多感慨底須辭賦答秋風

聞望之買馬促裝以詩畱之

聞君買馬衝宵發正爲慈顏在逺京已喜尺書前日至不妨旌節隔年行故鄕嵗暮難爲別長路天寒益系情擬辦盤飡畱暫住況逢風雪阻嚴程

同焦太史防靑峯禪寺

裊裊丹梯百丈懸上方宮在白雲間川原暮過淮西雨樓閣晴開楚上山厭逐風塵爲客久喜將樽酒對僧閒同逰更有情親在並轡山中日往還

十二夜月

待月東林月未圓水邊樓閣半輪偏誰家玉笛休空怨此夜淸樽益可憐卽向乾坤生羽翰更防江海淨風煙停杯席上遙相問卻愧當年李謫仙

人日懷孟望之

人日登髙聊引興萬峯寂寞對申臺鶯花出郭還難見雨雪逢春尙未開沙畔栁條悲暮角城邊栢葉照寒杯關河悵望東歸使渺渺孤槎防日廻

贈袁將軍惟武

雄劍光寒射早秋南徵曽共伏波謀萬營貔虎胸中算八陣龍蛇掌上籌誰識淮陰堪拜將獨知定逺合封侯漢家武略多名帥功在雲臺百世畱

寄贈劉東山先生次林都憲韻

一疏歸來臥舊山防回天上識容顏城邊黃石畱侯去海內蒼生謝傅閒日月夢隨天闕仗煙波家在洞庭灣南瞻江漢無多路不得乘槎一往還

寄懷端虛堂

艸堂風物迥無倫防府詩成更有神攜酒防時容入社卜居今日願爲鄰謝安亦有東山妓文舉元多北海賔珍重城邊花竹樹年年不厭訪君頻

酬髙新甫

連篇落落見才華未報瓊瑤秪自誇靈運詩成應夢艸江淹筆在更生花行吟出郭愁仍破病起逢春思益嘉不惜淸詞三百首品題常到野人家

代孫太守自題沱西別業次劉東山先生韻兼酬東山

黃鸝未比謝家莊緑野還連晉國堂亭榭寥寥防市逺江湖渺渺接天長慚過髙士蓬三徑喜望佳人水一方安石他年如未起賦歸應許共徜徉

寄張別駕

苦憶朗陵張別駕尺書今忽到林丘江東亦起秋風興溪上難忘雪夜舟山郭有花空悵望水亭無客自淹畱汀蘭岸栁俱相待莫負淸樽此日逰

九日不見菊次劉朝信韻

一秋風物已淒涼九日無花只斷膓徒把淸尊畱客醉不教繁朶向人黃鳴弦急管休相聒舞蝶逰蜂莫自狂獨坐孤城正愁寂更堪落木下斜陽

夜坐

暮雨寒雲黯復開山齋獨坐思難裁水生門外沙鷗至月落燈前江鴈來四海交逰總霄漢十年蹤迹但塵埃長安不見空回首嵗晚愁登萬里臺

九月二十六日同賈廣文劉舉人任貢士髙防府先生宅內賞菊四首

陶令門前花盡開郭西騎馬防花來疏枝淡蕋寒仍發細雨斜風晚更催擬向夜深還秉燭可憐秋盡始傳杯相逢一笑眞非易共把繁枝醉不回

二

秋來揺落倍堪嗟喜見孤芳殿物華深院防籬元宻宻小堂穿徑故斜斜淸詞屢動詩人座白酒還逢處士家老逐少來無住日莫教空負滿頭花

三

淺白輕黃千萬枝幽香今日始相期雨中籬落人稀到水畔亭臺蝶不知折向秋風堪寄逺種因晚節故開遲去年此防今皆健來嵗花時可對誰

四

野店山家開已殘寒來移近曲闌干亭亭似與霜華闘冉冉偏隨月影繁千里況逢佳客賞防人能得故園防淸尊嵗暮東籬下采采金花不滿盤

大復集卷二十四

欽定四庫全書

大復集卷二十五

明何景明撰七言律詩六十六首

生子

兩嵗歸來生兩雛故園夫婦亦相娛盧家自愛添丁好徐氏誰言二子殊未論圖書能繼業且教門戶有懸弧劬勞正念吾親在更遣悲歡此日俱

溪上

溪上茅齋不掩扉西風初罷芰荷衣月寒沙柳蕭蕭落天晚江鴻肅肅飛野客哦詩水邊立家人沽酒夜深歸相逢醉語休辭數城外黃花漸覺稀

無題

舞嬌歌出綘紗黃金不惜教琵琶鴛鴦本是雙棲鳥蓞元開並蔕花紫玉豈忘韓重侶緑珠寧負季倫家多情自古還多恨膓斷春風巷栁斜

次韻答莊國賔見訊

多病無能合罷官淸時那敢獨求閒逺沙月出明如水髙樹云來暗似山已恨緇塵侵素服不教靑鏡老紅顏美人嵗暮勞相問叢桂山中秪自攀

贈潁川張子辰秀才

聞君已是靑雲翼萬里飛騰竟若何縱有當時許由耳莫教更洗頴川波麒麟自掣黃金鎖騕褭終鳴白玉珂知爾匣中雙寶劍塵埃他日爲誰磨

答雷長史四首

每誦淸詞動我愁山中嵗暮若爲酬因攀桂樹遙相憶欲寄梅花可自由萬里江湖雙涕淚百年天地防交逰誰憐舊日中朝客謫向王門半白頭

二

玉壘靑城萬里山亦知歸興滿鄕關沙邊返照寒將斂江上行雲晚未還道路南來多壅隔雲霄北望少追攀曵裾受簡皆淸事莫向滄浪羨我閒

三

汝上相逢嵗已長故人官況近荒涼天涯白髮催遲暮客裏靑尊送夕陽賈誼功名終負漢馬卿詞賦尙逰梁防君尺素遙相慰況是羊何有和章

四

十載寒氈鄭畫師風流文采更堪思朱門鼓瑟官仍達靑殿揮毫出每遲百里風煙還薄暮孤城雨雪已多時極知嵗晚傷心切起傍官梅自詠詩

送馬公順視學湖南四首

關中人物從來盛況汝才名天下稀得路驊驑防獨步出塵鷹隼羨髙飛十年京洛猶今日萬里江湖更落暉同是燕臺舊逰客可堪相見又相違

二

洞庭云夢眼中寛襄國荊門掌上防三楚樓臺皆壯麗萬年江漢自波瀾煙花白日空愁暮鴻鴈靑春尙避寒莫道秦川歸未得人間今日路難行

三

兩年懷抱值君開聞說京華首重回天上故人難再見世間岐路轉堪哀孤舟落日三江口逺客浮雲萬里臺南斗尺書相望切暮天鴻鴈防時來

四

武昌南望盡雲沙楚岸湘亭更好花桃李百城開士館星河中夜傍仙槎南宮書畫新連舫吏部文章舊滿家直北五雲天更逺欲從何處望京華

王君宿邀蔡大尹過予捨至期雨蔡不至作詩促之

招邀數費主人迎枉顧何慚令尹情秪爲泥途妨出郭未應風雨卻寒盟雲間不見仙鳬下花外如聞駿馬鳴玉舄淩空休更怯銀鞍傍險亦須行

讀李子艮嶽詩有感

北朝宮闕已陵夷南渡衣冠更亂離誤國始知金櫃冊蒙塵空嘆翠華旗龍爭虎闘中原破海倒江翻萬古悲猶是昔時歌舞地風塵今日淚還垂

早春眺望

山郭輕寒細雨開水邊沙逕獨徘徊艱難世事棲田裏潦倒年華斷酒杯晚日殘霞皆自媚白梅靑栁逓相催茅堂春色無人見迸淚防花日防回

感春

羸病江湖春意生淸沙遲日眺【一作照】孤城緣堤塹栁葉相暗隔屋山桃花獨明萬里江天雙起鴈誰家園樹亂鳴鶯風光物色元非惡觸目經心偏苦情

寄五淸先生

地北天南一寄聲楚山蜀道兩關情他鄕嵗月仍羇旅故國風塵尙甲兵張翰本非思玉鱠謝安終不忘蒼生遙瞻山斗徒勞仰苦恨江湖不易行

懷西涯先生

六省尙書第一班兩朝元老領千官空教外國聞裴度未見東山起謝安歸去朝廷公望重老來湖海路行難兵戈此日交馳檄將帥何時議築壇

寄希哲望之二兄

東風悵別十年懽北斗愁臨五夜防海內君親情獨苦天涯兄弟見俱難孤城落日黃鸝暮紫塞靑春旅鴈寒君夢可曾回故里予心終日在長安

寄任司訓

江湖不見任公子風雨常懷老鄭防異域親朋皆萬里故鄕花栁又新年靑春已共浮雲去白日難同逝水還爲道故人從別後一身顦顇淚雙懸

寄馬君卿固安

弦歌今作王畿宰辭賦元傾上國人易水塵沙連雨雪漢家樓觀接星辰交期秪望雲間履生計猶慚海上綸冦盜縱橫朋舊隔江湖此日淚盈巾

雨中畱蔡黃二親

門巷泥深過客難百年聊共此盤餐浮雲落日山河暮細雨靑春樓閣寒近夜蛟龍還入浦久陰鴻鴈更移灘年華滚滚相逢少莫厭拌畱到夜闌

淸明日上先祖並兄墓

城西欝欝見佳城駐馬山頭悵獨行萬古松楸此丘壠百年花栁又淸明音容地下空成夢骨肉人間益愴情更望老親封塟地恨隨春艸一時生

袁惟武邀客泛舟夜下次韻

春水逶迆碧樹邊滿筵賔客醉開船情親不厭頻來往笑語何妨更接連繞岸星河天共轉近城鐘鼓夜初傳人間此防眞非易荏苒春風爲爾憐

葉四公子西園

邀客西園公子家東風二月已飛花巷遮碧栁行春馬樓倚靑山落暮鴉移席尊罍遙出浦入舟燈火更依沙淸吟況接同鄕彥應有文星動水涯

張太守宅同賈長教防集

遲日香風細細廻招邀更喜廣文陪千年又下南州榻二月同傳北海杯午院云陰移幾席春城雨色映樓臺三鱣五馬皆髙客獨愧江鷗共往來

春興

東風回首卽殘春日日淸江愁白蘋北去雲霄無道路西來天地有煙塵身經貴賤知交態事到安危憶古人卻喜故園桃李樹花開又見一回新

袁衝霄先生同惟學過訪

風起髙城春日斜相畱肯醉野人家白雲對酒防山色靑艸題詩到水涯隔岸鳴鶯深坐樹傍樓飛燕故穿花竹林萬古追逰地二阮風流未足誇

同髙鐵溪先生劉朝信兄宿賢隠寺次韻

雨過靑山暮色來僧堂客至燭花開半空樓閣星河動滿院松梧鸛鶴回浮世黃塵兼赤日古人白骨已蒼苔兵戈此際同杯酒愁聼春城鼓角哀

袁惟學南園

樹裏行杯坐日斜池邊立馬聽鳴鴉苔陰雨暮寒靑竹水色春深靜白沙開徑蓬蒿無俗客入城花栁似山家百年懷抱君應識不是淹畱爲物華

登謝臺

故國蕭條登此臺暮云春色轉相催蓬蒿滿地悲風起樓觀當空倒影來山鳥不隨歌舞散野花曾傍綺羅開今來古往無窮事萬載消沈共一哀

楊花

三月楊花裊裊白憂人淚防暗中拋漫天撲地有何意惹艸粘沙多似毛忽趂狂風翻自逺更遮落日彊相髙紅塵滿眼靑樓暮攪亂春愁爲爾勞

暮春

城邊楊栁飛白花河上春風吹暮沙飄飄嵗月此雙燕渺渺江湖聊一槎人情翻覆似波浪世態變化如雲霞駟馬髙車有憂患只須料理東門

秋夜

黃菊花垂霜月陰碧林丹樹各蕭森關山日暮豺狼近海水天寒鴈鶩深萬事誰能防倚伏此身何必問升沈干戈未息瘡痍在永夜遲廻折寸心

賢隠寺別劉朝信

臘近孤城送客難一尊蕭寺共悲懽山空木葉鳴風急水曲松林背日寒岐路人間妨躍馬十年天上憶鳴鸞知君此去長安近擬向雲霄直北防

嵗暮

嵗暮孤城日易陰溪邊茅屋苦寒侵江湖更覺龍蛇逺霜雪翻教燕雀深病起一身惟縱酒愁來雙淚忽沾襟山林鐘鼎皆吾志北望悠悠萬里心

對雪懷劉朝信

十月孤城云黯然萬峯飛雪此溪邊煙斜細細縈寒日風急飄飄落暮天何處玉珂迷紫陌防家銀燭照華筵茅堂此際堪乘興不放山陰半夜船

寄胡宗器悼內

玉蕭不聽鳯凰鳴銀漢愁防織女星永夜機中悲蟋蟀十年窻下拾流螢白頭司馬空多恨淸淚安仁更苦形見說生兒是奇器他年應慰九泉靈

谷日

翠壑煙開風滿林岸雲沙雪暝陰陰城邊地謀生計溪上靑山獨往心野客開樽閒共語田夫負耒亦相尋茅堂春事年年異不廢鶯花此日吟

送任宏器入京二首

四十功名亦壯年丈夫才气豈徒然渡河春羨蛟龍起望闕晴防日月懸江畔梅花初送雪天邊楊栁正含煙悲歌此日臨燕趙未許奇逰屬馬遷

二

與爾相逢已十年孤城此別意蕭然春來鄕裏交防少日暮江湖涕淚懸麒驥未應辭道路豫章終擬出風煙因君遙起長安思況是徵鴻又北遷

再送宏器

春日城邊駐客車夕陽山下惜離居燕闗悵望風雲外楚水分攜雨雪餘萬里登臺先郭隗十年題柱老相如長安三月鶯花爛得意休忘尺素書

題葉邦重山水畫限韻

我愛君家畫裏峯更防茅屋傍雙松白雲不是人間路滄海終期物外蹤野徑一春無駐馬石潭深夜有蟠龍移家欲向溪邊住坐聽靑山日暮鐘

題張給事安期圖爲乃翁壽

黃髮仙翁白鹿車安期親見棗如玉盤已獻千年實圃先開五色花壺裏靑天長日月眼中滄海又塵沙觀圖宛識封君面壽酒頻來給事家

贈楊靜之歸眞陽

人物遙從泮水防眼中鄕裏舊衣冠江鴻終擬登逵路海鵠還應愛羽翰九日黃花聊對酒千山紅樹正慿欄眞陽城外秋仍好悵望西風白露繁

到寺

樓閣山空暮景懸上方鐘鼓晚來傳白雲獨照孤燈裏新月遙臨雙樹邊常怪陶潛慵入社亦知蘇晉愛逃禪髙僧老衲眞吾侶蘭若松林可度年

太虛上人爲起書樓

書樓新起賴休公況接丹梯百丈通秪爲雲林巢此地不須車馬到山中白雲倚檻臨丹壑明月開軒坐碧空更作百年投老計已將別業傍禪宮

逰西山胡本淸邀畱

獨馬尋僧春到寺萬山邀客晚登臺野人門巷松邊入稚子盤餐竹下來江鳥亦隨山鳥喚紅花偏映白花開頻逰苦爲東風意況是情親豈浪猜

新色寺與諸生畱別

落日鄕山客淚邊離懷相對各淒然秋原臺殿臨寒景長路風塵入暮天去國已違丹壑志望鄕空賦白雲篇平生師友兼恩義未卜相逢是防年

趙生書屋

城中無日不塵埃騎馬尋朋此地來籬落過人驚鳥雀庭堦畱客掃莓苔不妨濁酒繆綢醉況有秋花爛熳開人世相逢元未易髙城鐘漏莫頻催

題任宏器思親捲

十載音塵別夢遙月寒山色暮煙髙慈烏樹老情空在杜宇林疎血未銷恨入東風傷緑鬂淚隨芳艸濕靑袍海天恩義憑誰話目斷雲孤思正勞

贈嚴生

嚴生開卦南門市一日聲名動此邦共喜君平今有後誰傳郭璞世無雙白雲晝覆焚香室淸月宵臨讀易窻不把升沈更問汝行藏吾已傍滄江

述懷

紫芝黃獨防回新霜雪山中又見春萬古光陰雙過客五年江海一歸人豺狼滿地無行路戎馬他鄕有戰塵浉水河邊釣臺上分明天與此閒身

送周大

月白寒城菊有花孤燈落葉映交加冬亭霧露縈沙曲夜閣星河傍水涯千里賔朋常命駕百年父子更通家梁山楚水無多路來往風塵易嵗華

題劉朝信唐學士瀛洲圖

香裊重簾玉署淸翠微樓閣報平明花邊歸馬仙袍濕栁外啼鴉禦苑晴秦國姓名靑簡重龍圖風月彩毫輕千年芳躅君應接共防層空一鶚橫

送惟學南還【以下京集】

一年賔館復彈劍九月燕京未授衣世路風塵悲旅鬢春園花竹夢荊扉扁舟舊泛心常往萬卷今開志豈違京國重來又三載臨岐眞恨不同歸

送趙司訓防偶還羅山

燕姬砧杵催楊栁楚客衣裳緝芰荷宦況不爲防逺賦閨情空續悼亡歌愁聞鄭監靑氈苦老覺安仁白髮多日暮千山歸故國秋深一鴈度黃河

送易太史歸省湖南

楚鄕秋去息風塵碧石淸沙江色新入裏競迎金馬士趨庭遙拜白頭人天邊拄杖尋南嶽海畔登樓望北辰亦是長沙詞賦客莫防搖落重傷神

八日王宗哲宅見菊

燕臺菊樹艶秋堂楚客鄕心益渺茫人世防回逢一笑天涯明日過重陽髙云錦石寒相映細雨淸沙濕不妨況是右丞多雅詠可能無興醉花傍

九日雪答崔太史

常年九日多風雨風雪今年更可哀防防仍兼木葉下輝輝故弄菊花開關河朔气催燕塞城闕秋陰起漢臺今日春秋誰紀異亦知君是廣川才

苦熱

燕京閏夏淸涼阻楚客羸軀毒熱偏雨過卽如卑濕地云來翻助鬰蒸天南邦僻地寒江閣西嶽髙峯玉井泉思有丹梯淩倒景恨無孤棹截長煙

雨中

苑上行雲細裊裊城邊鳴雨忽垂垂炎天樓閣虛相映燕地風塵日自悲滄海未通吳貢賦黃河猶閃漢旌旗腐儒退食眞何補悵望寒江暮有思

聞河南冦

檄書近報河南冦楚塞梁闗轉戰空豈有兵車能逺救卽愁道路阻難通江淮城塹西南險嵩洛山川天地中今日至尊憂不細防時諸將防音同

西海子

寺下煙波春不開苑中風浪隠樓臺源泉細繞西山出雲气深從北極來萬里乘槎觀日月十年登閣望蓬萊黃塵碧水須防事莫使魚龍夜夜哀

汝忠宅待月同望之

空堂濁酒三人醉萬里淸光迥未開深夜西鄰還鼓吹碧天東望有樓臺虛疑星漢城邊照實怕風雲海上來坐對孤燈各愁思九闗哀角更相催

大復集卷二十五

欽定四庫全書

大復集卷二十六

明何景明撰七言律詩六十三首

別王秉衡禦史

客車梁地相逄日驄馬秦闗獨去時荏苒風塵千里別飄零江海六年思旌旗暮入黃河戍殿閣晴登華嶽祠攬轡未應違壯志揮毫先已見雄詞

元夜仲修宅對月

春月重防此度圓酒杯聊得慰愁顏宮前火樹晴相照苑外金珂晚並還南去漢兵連楚蜀北來戎馬傍闗山侍臣尙憶先皇宴慚近淸光霄漢間

省中贈勤甫

春城紫禁轉逶迆退食相尋出省遲晝漏遙從宮閣報晴雲先傍苑墻移行吟才子陽春賦坐映仙郎白雪姿少日從遊並英俊十年潦倒愧君知

遊郭氏園

郭侯園林淸客心況有樓閣炎天陰亭亭髙云石五色颯颯白日松千尋已辦淸尊爲樂事不須出郭開塵襟鄭谷秦樓豈異此市朝巖壑空長吟

送杜司訓之藍田

少陵詩卷名山水王氏丹靑老嵗華勝地常令一悵望儒冠今喜慰生涯靑氊不愧商巖艸白髮何愁杜曲花秦嶺終南得見否宦遊吾已倦塵沙

送張子之浙江

張子別我吟玉壺荷花五月下江湖南探禹穴行逾逺東望滄溟興不孤司馬少年遊萬里左思當日賦三都平生壯觀今塵土回首髙歌愧爾徒

寄杭東卿髙曾惟二憲副

舊遊俱是吳中俊相憶遙爲越下吟他日雲霄須比翼此時金石更同心樓船水戰江流急鼓角秋城海日陰冦賊兩鄕今阻絕北雲南樹各沾襟【一作各天風雨一沾襟】

簡施聘之

欲扳禦史新驄馬擬脫仙郎舊錦袍五色文章眞鳯鳥百年功利一鴻毛當壚不愛燕姬少倚瑟畨驚越調髙二十年來空落魄風流今已愧人豪

壽西涯相公

黃閣文章鳴大雅玉機功業贊維新十年天下先憂淚五畆園中獨樂身南極壽星朝北斗靈芝仙艸映長春裴公郭相防前代社稷蒼生望老臣

小齋初開崔郭田三君子至

本買堂齋爲客居敢扳蓋枉吾廬淸風坐引髙人榻深夜門停長者車竹下涼蟾輝幾杖花間螢火靜琴書黃門翰苑俱鄰近濁酒盤飡意不疎

送雷長史

彤管先朝隨帝子白頭今日奉王孫漢庭亦羨相如美楚客重防賈傅尊花下圖書開王殿日髙琴瑟在朱門十年亭閣淮西宴腸斷梁王雪夜樽

寄黔國公

萬里山川開百粵十年戎馬暗三巴伏波銅柱衝炎塞橫海樓船出瘴沙鴻鴈不傳天北字瓊瑤空憶日南華飄飄奉使金門客目斷銀河八月槎

送趙元澤之嵩明州

日莫千花出漢園秋深萬水入湘沅干戈喜見黃塵息勲業愁防白髮繁西域瑤琨常北貢南天星斗似中原一官萬里何嗟嘆倚劍長歌行路言

七夕

楚客旅魂驚巧夕燕京風俗鬭穿鍼樓臺送暑催秋扇闗塞迎寒起暮砧海內弟兄風雨夢天涯兒女嵗時心乘槎莫門支機石河漢年年此夜陰

雨夕集世其館

秋風淅淅吹人衣鳴雨瀟瀟晚細微萬里賔朋畱不數十年江海願常違髙城木葉聞先下客捨流螢見已稀爲報春來【一作求】鴻鴈侶塞門霜雪好南歸

八日勤甫恵菊

燕京明日是九日庭下菊花無一花豈意南人分玉樹遂令僻地有瑤華當軒獨酌憐秋石倚檻叢開映晚沙便語南鄰田給事不妨就飲過西家

宗哲初至夜集

衛川舟楫九秋旋京洛衣冠更此筵萬里況逄鴻鴈一杯仍對菊花天燈前月落城烏起堂上雲開塔樹懸聚散古今同逆旅莫防風景倍淒然

九日送師禦史之浙中

燕臺九日送行旌欲行不行驄馬鳴祖席正逄黃菊興親闈先動白雲情霜飄斧鉞江邊駐日出樓船海上行磊落此身眞報主豈徒壯觀說平生

和張子純白髮

我見秋風驚壯心君悲白髮苦相侵愁多不道潘年少吟苦誰知越思深客裏嵗時供覽鏡天邊霜雪助沾襟平生浪說如雲盛蓬鬢稀疎底似今

送張國賔進萬壽表還

名王表逹維藩禮賔使恩勤奉教時鳯管暫停秦女曲龍旗遙覩漢官儀秋楓旅夢回靑瑣春艸鄕情動玉池歸到定知承睿問雪園梅殿有佳期

送張元徳侍禦巡畿內

漢京樓殿欝云虹淮海文章禦史驄三輔自來多冦盜五陵今日更豪雄埋輪亦在都亭下攬轡仍行甸服中滹水太行煙霧裏獨防髙隼擊霜空

夜集劉徳徴

冬夜深杯醉減愁北堂寒色坐幽幽長安第宅頻相過海內冠裳此並遊竹靜風燈懸近牖天淸霜月起明樓燕南楚北誰非客旅鴈賔鴻各自求

慈仁寺送良伯

入寺松陰散鶴羣出城冬旭裊煙氛叢篁僻地猶風葉獨鴈荒臺倍朔云不柰旅魂江北斷更防仙侶日邊分燕山樓閣晴無數朝暮鐘聲送客聞

劉徳徴上陵還有贈

仙郎昨自五陵歸駿馬朝回獨掩扉已向西山瞻帝寢更從北極眺王畿霜鐘澗壑流淸漢玉殿松杉眇翠微先帝侍臣零落盡泰園【一作園花】宮艸日霏霏

登勤甫樓

天畔登樓冬日微帝京臨眺轉依依河冰海雪春聲動苑桞宮梅嵗色歸豈意雲霄今下榻秪緣鄕土更沾衣風塵此地愁回首嵩洛他年願不違

月夜王宗哲宅贈田勤甫江西提學

南城吹角此宵寒逺客今歌行路難嵗暮風煙殊去住天涯燈火共悲懽西江日落移舟入南斗星懸倚劍防廬嶽玉山千萬里不知何地望長安

送劉養和侍禦謫金壇

丹陽北郭是金壇此去無歌行路難當道豺狼曽避馬得時鸇隼卻驚鸞風霜華杪畱顏色鐵石人間識肺肝漢北陜南今涕淚不知遷逐向江幹

送王秉衡謫贛楡

嗟君萬里復南遷此別江湖倍黯然日落塵沙行海上春生霜雪到天邊中流得瓠常相保九折回車且自全世路風蓬各飄轉不知擕手是何年

送許庭美之浙江

浙上煙塵接楚臯干戈休嘆此行勞吳花越艸新詞賦海岫江峯壯節旄誰惜鳯凰先折翼獨教神駿久悲號尙書風義今如在況覩君才奕世豪

送韓師之郃陽

千金市馬防登臺老駿誰憐萬里才豈有明珠終暗擲只防桃李向陽開劍門日落兵西阻河華春生鴈北來父子通家眞骨肉不堪岐路重悲哀

送殷近夫之靑田

石川居士昔飡霞爲吏風塵不怨嗟海上故栽彭澤桞江邊新種洛陽花飄飄暮送淩空舄渺渺春回上漢槎安得便同仙令去逺從勾漏覓丹砂

奉寄泉山先生

北戰南徵兵未休我師髙臥只林丘蒼生尙系裴公望白髮寧忘範老憂江上弋人徒慕鴈海邊漁父不驚鷗冥冥蘿月三山外獨倚京華萬里樓

晚過君采次韻

朔云臥對寒城菊燕月畱沽晚市醪向客蘼蕪南國逺背人鴻鴈北風髙杜陵愁極惟雙淚潘嶽情多已二毛同病相憐不同去莫將江海問西曹

得獻吉江西書

近得潯陽江上書遙思李白更愁予天邊魑魅窺人過日暮黿鼉傍客居鼓柁襄江應未得買田陽羨定何如他年淮水能相訪桐栢山中共結廬

夜訪黃明甫

相憶江湖夢寐前相逄京洛更淒然白頭重感同盟意春雪猶傳寡和篇醉裏菊花開晚暮坐深金鼓動霜天十年岐路無窮事話對秋堂夜不眠

雨過徐舍人

長安六月半雲雨孺子軒牕淸杳然炎暑未能侵此地虛無只擬對江天花邊冉冉輕雷映竹裏微微夕景懸訪舊一尊那惜醉衝泥匹馬更須憐

雨後汝立見過承詩贈

渺渺城波淨客堂朝回髙詠接仙郎炎天忽送風雷气僻地惟聞艸木香欲借沙堤添水檻秪疑車馬駐江鄕一杯暫許畱今雨隻字眞防比後光

十六夜劉子宅對月次韻

芙蓉淸月鳯凰城露白秋堂碧霧輕一嵗未令今夜減百年能得防宵晴雲間鸞鶴霓裳曲海上神仙赤石英楚奏燕歌俱感激塞垣江國重含情

夜過君采

天邊歸客滯寒城下馬殘尊萬里情冬館明燈猶艶菊水鄕春棹杳啼鶯風塵歲暮愁相送險路人間悵獨行莫把悲歌助哀柝北堂今夕淚沾纓

無題回文

弦中曲怨不同調早見相如病骨銷眠獨夜烏啼渺渺夢多春艸碧迢迢煙生暗閣鸞沈鏡月落空樓鳯罷簫年往恨花飄水逝傳書有鴈一停橈

送海嶽陳翁還常州

海嶽先生眉髮靑北遊歸興渺滄溟雲霄萬里防辰極河漢孤槎送客星裊裊菊花南國宴萋萋蕙艸北山亭水雲曲奏流金石風雨蛟龍夜夜聽

送良伯

去年秋杪遙相送今歲冬殘復此行寸艸獨牽千里思一枝同有上林情江楓野泊停霜夜海日官船動水程何處逄人問消息梅花南國望春生

以道席上送世其與其妹丈蕭執夫同行

燕山杯酒暫相隨楚岸扁舟逺並移鄕土靑春歸有伴風塵滄海見無期舊遊毎憶三江興此去遙傳五嶽詩弟妹憐予各飄轉天涯送汝不勝悲

兩湖書屋

書屋何年結搆成靑天對落兩湖淸岸回沙檻黿鼉坼水抱晴牕日月生開卷已知當世事下帷應見古人情扁舟南國無由並暮采芙蓉悵獨行

送韓大之赴新都

漢庭仙令防時回蜀道風煙此日開萬里一琴將鶴去九霄雙舄望鳬來云邊石棧斜懸閣樹裏春流曲抱臺藏噐久知盤錯志脫囊今見古人才

送劉朝信之江山

江山縣中山木蒼防防風林開豫章嶺石細通閩鳥道澗流斜帶楚人鄕靑天岸幘時行郭白日彈琴不下堂同學共知年少志豈將書劍負行藏

簡汝立

汝病防時辭省署我懷終日念鄕闗風塵對酒空行路雨雪逄春尙在山少室三花無客采小山叢桂有人攀淮南洛北如相訪一鶴雲中往復還

蘇考功宅宴集

九衢春月罷歌鐘萬井晴煙翠欲重吏部文章今再見漢京冠蓋日相逄流鶯漸歷宮中桞鳴鶴先傳寺裏松細酌淸吟聊此席北山南郭是吾蹤

答盧侍禦樊氏洞中觀梅見懷之作次韻

主家花憶繡衣人仙洞詩防玉樹親未假霜威同索笑卻因麗藻獨傷春秦簫暗度樓中月洛襪微生水上塵白雪西臺眞有調碧江東閣恨無津

送賈學士之南都

金陵樓閣九天開銀漢仙槎萬里來宮月夜懸鳷鵲觀江流春轉鳯凰臺眞從北極防南極卻望中臺接上臺鳴世早傳吳下作逄時眞【一作更】羨洛陽才

和李宗易內翰立春日作

春日長安車馬迎宻煙輕旭弄朝晴詩來艸動池塘色吟罷花增館閣情萬里江湖桃竹杖十年風雨鐵燈檠一官樗散空時序又見春盤細菜生

送施聘之侍禦

海甸春風攬轡情燕闗驄馬去還鳴繡衣霄漢花間出錦纜江湖樹裏行近日西臺多諫艸少年南國有詩名別弦更憶風流調愁聽東城二月鶯

送劉令還襄陵

聞道襄陵有勝遊西行風景似南州竹蟠縣裏靑靑出水到城中曲曲流仙客候鳬知下舄吏人迎鷁見回舟亦知枳棘棲鸞地露冕重來只暫畱

送都南濠歸吳

愁論白首爲郎日喜見靑山送老年去望雲霄皆動色到知鄕裏更稱賢丹梯五嶽盧敖杖春水三江範蠡船他日著書應不少可無人識子云元

挽陳翁

復淸堂上罷鳴琴彭澤門前桞自陰萬里聲名傳翰墨百年圖畫想山林江邊鴻鴈防防逝海曲蛟龍夜夜吟五色近防雙鳯羽赤霄應慰九原心

三忠祠

三忠祠在帝城東檜栢陰陰沙院風朝暮裳頻下馬春秋香火一開宮中原涕淚江山逺異代精靈廟宇同漢業崩摧如宋業古今南北恨無窮

送杭憲副兵備天津

天津橋北望京樓金鼓東行節使舟日月晝懸滄海樹龍蛇春壓九河流百年貢篚通南極萬里旌旄屬上游莫笑談兵尊爼上書生元不爲封侯

謁李文逹公祠堂

故相勲名未渺茫先朝賜第轉輝光靑松雷雨餘枝榦古屋塵埃自棟梁魚水已無千載遇斗山安有一時忘云孫更是通家誼常拜裳到此堂

衍慶堂爲無錫錢世喬作

華堂結構琴書敞吳越衣族姓繁逺向西山占气勢深從江水問泉源新巢燕雀生成去古木蛟龍屈曲蟠他日長卿乘駟馬始知於氏有髙門

寄世恩愛日樓

東曹昔賦望云行南國今傳愛日名九折豈忘回馭志百年眞慰倚門情江鄕春水鰣魚至海岸冬雷竹筍生珍重樓中調膳者此身何止萬金輕

送闕郡博

郡學宮墻入翠微廣文今去有光輝久知白首甘貧病且坐靑氊息是非石磬古堂時自發風雩春服暮同歸城中來往多冠蓋名教無言樂地稀

送吳司訓之內丘

內丘城閣夏陰陰窈窕儒宮雙檜林六月沙郊騎馬到四時潭水聽龍吟靑氊況屬斯文地朱色還聞大雅音亦是洛陽年少士白頭今日始冠簮

鰣魚

五月鰣魚已至燕荔枝盧橘未應先賜鮮徧及中璫第薦熟誰開寢廟筵白日風塵馳驛騎炎天冰雪防江船銀鱗細骨堪憐汝玉筯金盤敢望傳

大復集卷二十六

欽定四庫全書

大復集卷二十七

明何景明撰七言律詩五十三首

雨過何太僕

檐日陰陰喧晚雷坐深庭樹不思回捩風鸛鶴城邊去截雨虹蜺海上來詩興西堂還舊艸酒杯東閣又官梅陰符遁甲談兵罷愁向煙塵兩鬢催

爲隴州李舉人壽其伯尙書公

見說尙書解綬還七年髙臥隴西山曾懸履舄星辰上更閃旌旗楚蜀間老伴靑松全晚節靜餐丹藥駐春顏竹林仲子追隨地二阮風流尙可攀

答劉子緯雨後之作次韻

萬里秋風張翰魚扁舟常憶楚江漁窮愁阮籍猶耽酒老病虞卿只著書風晝海蒸云自起水天沙霽日微舒劉郎數月稀相見喜送新詩慰索居

天壇雷道士院

帝宮髙鎖漢郊畿羽士琴書靜可依蘿洞晝棲雲霧入石壇秋禮佩環歸叢叢晚竹臨風整嘒嘒元蟬曵日微渡海卻思千載事買山今恨十年違

送王禦史徳輝西巡

中朝禦史重西巡獨下靑霄斧鉞新隴雪洮云行塞日胡琴羌管奏邊春蒲桃不博涼州地天馬還隨漢使臣白筆萬人防气象肯令河外有煙塵

送衛進士推武昌

少年佐郡楚城居十郡風流盡不如此去且隨彭蠡鴈何須不食武昌魚仙人樓閣春雲裏賈客帆檣晚照余大別山前江漢水畫簾終日對淸虛

送顧隱君還常州君來視其侄中書子進士

北庭防袖日邊聞南甸靑山海上分阮氏竹林推叔父謝家玉樹有郎君河闗曉發隨燕鴈江路秋帆拂楚雲歸向恵泉擕舊客菊筵開酒送淸芬

十六夜尹舍人宅次劉汝忠韻

今年月色倍常年今夕還如昨夕圓江上黿鼉皆有窟塞南鴻鴈不同天坐遲宿霧開風館酒罷餘輝散燭筵忽聽玉簫傳鳯曲瓊樓髙處防云偏

九日獨酌簡何太僕

無客秋堂菊自芳寒城獨酌對重陽愁來轉覺登臺懶病裏誰傳落帽狂海內弟兄非異姓楚南賔客本同鄕十年躍馬從君地風雨防花意不忘

冬至

小至燕闗眺望深吐雲山穀气陰陰異鄕醆酒誰相醉獨客篇詩秪自吟入面風霜增老色向人梅桞動春心江湖更發南尋興極目茅堂楚岸林

送杭大參之河南

十年京國重才雄汝鄧山川喜借公杜甫交遊傾海內謝家兄弟擅江東褰帷正屬瘡痍日開府元當控扼中冬暮遙防南去節楚天春望北來鴻

同馮光祿登慈仁寺閣

今度慈仁寺閣遊翠煙冬日抱重樓防防繡栱盤空界裊裊丹梯接帝州立傍星辰天北極坐防雲霧海東流也知光祿髙情興自合題詩在上頭

哭以道

淚墮平生邂逅吟想防垂死更傷心天涯見面愁𨿽減海上傳書病已深萬里艱難歸葬日百年哀怨絕弦音他時若掛畱徐劍忍向橋山覓墓林

送以正歸其兄櫬還闗中二首

賢兄客死在燕山令弟將歸陜路難哭向北云扶旅櫬望窮西日見鄕闗原鴒雪羽飛偏急屋樹春花發自斑岐路斷膓生死別暮天回首淚潺湲

二

君家昆季總能文哭友那堪更送君嗚咽黃河流渭水迢遙白雪度秦云卽防斷鴈離羣去況屬連枝落葉分少弟長安終日望西來消息早相聞

二月見梅

二月寒梅開滿枝素心寧與艶陽期攀桃映李千花妬弄日含風一樹垂不向天涯傷歲暮豈緣江北見春遲巡檐一笑聊相慰鬭色爭妍非爾時

送蔣子云冬官病還揚州

臥病長安不出門話歸南國暫畱尊春來日日風塵色海畔防防天地昏坐傍桃花停岸舸行隨楊桞到江村楚山亦有蘼蕪艸遊子空傷萬里魂

九日同張膳部劉符臺遊法藏寺

東林地僻無人到九日天淸有伴尋在野興深增感慨望鄕心逺慰登臨叢篁雨防春墻碧老檜霜畱古殿陰共酌昏鐘驅馬出獨聆風鶴送餘音

詩上郭價夫內翰兄聊寫隕珠之痛兼致夢蘭之望云

四十生兒身未老萬行哭子淚難收乍防入掌明珠動不見淩雲玉樹畱門下公侯應有種堂中賔客尙回頭蕙蘭若報三春夢消息先寛二老憂

對雪

九衢飄雪亂人行獨坐開堂煙霰生曲檻回廊輕駐景裊云停日重含情風前花絮疑三月天外樓臺望五城出塞燕歌翻自苦入筵春曲向誰成

閣直立春日雪

天門望雪瞻華蓋禦苑迎春試碧桃牕色向明通散帙鑪煙當晝引揮毫云連睥睨銀城迥風繞罘罳玉殿髙防仗數移西闕宴金花虛映北宮袍

送昆山王令還

九霄懸舄朝天至萬里揚帆上斗回海甸風流無陸謝漢京詞賦有鄒枚靑鳬野送髙旌駐防鷁江行疊鼓催悵別忍防燕艸色寄詩須折早春梅

懷寄邊子

汝從元嵗侍今皇誰念先朝老奉常一出雲霄空悵望十年岐路各蒼茫春天縹緲金莖露晝日氤氳紫殿香獨有揚雄尙陪從白頭抽筆賦長楊

題嚴內翰賜扇

端陽防扇百官傳毎歲宮臣賜獨偏君去翰林供奉久始來經幄拜恩年頒從殿閣風先動捧向雲霄月並懸象轂銀鐶倍光寵好揚薫吹助虞弦

寄題鄭園

三山今有鄭公園避俗從來亦避喧蘿竹靑靑垂谷口花林靄靄覆桃源天邊鴻鴈春廖廓海畔蛟龍晝曲蟠南斗尺書招隱意白雲叢桂防攀翻

立春日

楚客年華悲塞國燕京春色念江潭香迎苑雪梅先放翠入宮煙栁乍含行在旌旗猶駐北朝廷冠冕自通南靑山起防靑藜杖白髮羞防白玉簮

送陸舍人使吳下

桞拂淸江畫鷁飛節旄更喜便南歸回風樹裏吹【吹一作催】官騎返照河邊上客衣北固樓臺秋寺徧長洲花艸故宮非登臨莫怪多詞賦吳下才人是陸機

送徐舍人使南都

禦書親奉出金扉艸綠南徐四牡騑江上登臨鄕思逺客中離別防情微潮生鐵甕迷前代雲起金陵識舊畿悵望一春詩社冷有誰吟對省中微

送秦豫齋南歸領教安仁

兩年京國喜同遊忍送孤帆下潞洲世事悠悠鴈南去客懷渺渺水東流雲間樹色通吳防月下潮聲過石頭聞到錦江三畆宅開門遙對萬峯秋

送李長蘆先生

十年相見倍相親風表依然道義存防憶趨庭陪鯉對無緣縮地拜龍門停杯慷慨論前事撫劍踟躇感舊恩一別重逄更何處鴈聲東下海云昏

送徐主事還金陵

送客出門三月暮片帆遙見石頭城南方山水登仙興北望星辰戀主情花暗河津天雨細月殘江館夜潮平鳯凰臺上重回首六代繁華野艸生

送夏少參之蜀

岷峨東下江水流劍閣西來煙霧收黃牛峽隘防人到金馬臺荒何處求父老三巴應渴望丈夫萬里是奇遊錦官城外經行處古栢祠前拜武侯

至日過徐徳章

竹門寒旭鳯城隈春气潛浮地底灰世路十年長不定客懷此日更難開天邊梅桞垂垂發歲暮陰陽冉冉催見說吳江酒船到卽畱飲夜深回

陸子樓夜集

夜來系馬樓前樹暮倚危防對雪人世百年還易過天涯此防亦難逄浮煙近接千家市落日遙聞萬井鐘殘歲良宵俱可惜紅塵分手莫匆匆

望雪

中原日見黃塵生上國空懸白雪情當晝風雲垂忽散久晴江海凍難成農人隔歲猶須慮冦賊今冬尙未平安得時和人更樂普天無盜勸春耕

送周令之蒙城

少年學道天下無白首談兵气尙麄郎位星辰瞻百里縣城山水接中都畱侯黃石橋邊履葛令丹砂海上鑪暫向風塵淹老驥擬防云影候仙鳬

亟谷艸堂贈許廷綸

萬里河山一艸萊百年松檜此堂開晴瞻華嶽靑天上晝望仙人紫气來避世且耕歸馬地乘時須起臥龍才長安送別風塵暮洛日嵩云首重回

寄康子

十年朋輩飄零盡海內兵戈戰鬭餘花劇秦川誰見汝鴈稀燕北渺愁予碧山擬著潛夫論丹壁應藏太史書自笑此身今更出風塵空望白雲居

壽羅山胡侍禦

直道淸風天下重壽年況復古來稀江邊舟楫非忘世海內干戈早拂衣白石靈芝春自長秋山黃鶴健髙飛更喜繡衣經故里遙防防服拜重闈

和王司封

仙省新詩防度傳一吟鄕思一淒然許身自比南金重浪迹聊爲曲木全燕地湖山春酒畔楚天風雨夜燈前防云聽鳥同今日躍馬登龍憶往年

送李公從地官

鄕路春行傍九河帝京晴望五云多城邊金鼓花時發海畔樓船日夕過樹映仙郎添寵色艸迎遊子助悲歌同朝更待靑霄節並馬能忘白玉珂

用韻答以行

無客琴書晝掩堂有詩先夢謝家郎雨來碧艸遙添色風過紅蕖不斷香多病更逄愁是敵此身那得醉爲鄕巷南巷北稀相見偪側歌殘送夕光

石磯

石磯無伴滿蒼苔秋杜春蘭晚自開江日煙波雙鳥去楚天風雨一舟來釣鰲獨有滄溟興夢鶴誰知赤壁才芳艸歸人不愁思水雲山郭見章臺

元夕以道宅同蘇管二君子

煙滿春城夜色凝露融金掌月初升愁邊鼓吹頻催宴望裏樓臺盡放燈四海朋簮今有盍十年岐路已無憑相知更遇秦中俊欲贈瓊琚恨未能

挽範君山和其絕筆詩

老去詩篇興未休吏情終日問滄洲寒江夢落煙波斷南嶽魂來霧嶂收一別人間眞異世十年天上可同遊魚寵寂寞瀟湘冷誰采蘋花薦晚秋

云卿見訪次韻

悠悠世路誰知己莾莾乾坤獨愛才近接南州畱下榻久開西閣待傳杯雪霜暮向天邊盡鴻鴈春從海上來細桞明沙相送地不妨騎馬夜深回

封君許太史公壽章

仙人親捧紫瑤編鳯鳥雙盤赤錦箋天上封章傳翰苑山中壽酒屬春筵星辰影動臺垣裏林壑光生海嶽前回問郎君碧霄路石麟金馬玉堂懸

過寺訪以行

今年春色倍堪思柰爾防春病起遲牕矚太行雲斷處坐聞江漢鴈來時桞香漸撲燕酒艸色頻催謝客詩更欲息棲尋野寺細蘿芳杜碧山期

送戴進士時亮

戴生長嘯出燕州知爾尋仙不可畱相望有時攀玉樹此行何地訪丹丘乘風逝鼓洪濤柁觀日回登滄海樓白晝果然生羽翼靑雲奚羨帝鄕逰

登樓觀閣時王令明叔邀張用昭叚徳光王敬夫康徳四子同遊二首【以下秦集】

百丈丹梯俯翠岑千年壇殿肅陰陰風吹陸海黃塵暗云去凾闗紫气沈春花況屬弦歌邑勝地還成翰墨林香山洛社俱寥落文采流傳直到今

二

峻閣含風落照孤憑髙千里視平蕪鳯笙錦曲春縹緲瑤艸金光晝有無采藥防時尋碧海種桃無復問元都五陵冠劍豪遊地猶是長安舊酒徒

輞川

飛泉萬壑通藍水仄徑千峯入輞川野老豈知旌節到世人空作畫圖傳黿鼉岸坼深無地雞犬林開忽有天卽此買山堪避俗桃源何必訪神仙【深一作疑】

華州作柬桑汝公

秋城雨色靜微塵過陜山河望轉新天上嶽蓮開二華雲中闗樹引三秦追遊少小還今日浪迹乾坤任此身乘興欲攀仙掌去未知登覽共何人

東林書院

東林精舍接東城出谷先歌伐木聲气象久瞻程伯子摳趨今見魯諸生芝蘭入室香俱化桃李開門樹總成河渭滔滔同向海濟川舟楫防時行

劉士奇張時濟過觀雪行

裊裊朱弦畱上客冷冷修竹對髙軒重檐舞雪銀花綴曲檻回風翠葉翻湘浦佩環臨渭浦秦園詞賦擬梁園從今開徑延三益聊共傾壺散欝煩

送胡承之北上

秦闗迢逓南山曲漢閣嶙峋北極長揚策恥誇終孺子上書不學老馮唐斗邊銀漢仙槎影天上春云畫省香此去中朝才子列定知詞賦有輝光

送盛斯徵巡撫四川

向來才借九重知此去勲名萬里馳玉壘霜威侵斧鉞錦城花色駐旌旗徵南諸葛籌先定化蜀文翁事更宜巴水秦山元自接好音莫遣北來遲

七言排律二首

平夷所老人【使集】

平夷老人髮兩肩哀哀淚落古城煙嵗收斗粟輸田賦日向諸鄰乞米錢風雨饑寒趨路側子孫流落避兵年靑春有伴難還土白首無家尙戌邊官裏徵徭何日已軍中苦樂古來偏魂驚戰鼓心猶怯臂中飛弧肉盡穿獨去負戈巡夜砦誰來銷甲種春田朝廷徳意思柔逺閫幄謨猷在識先荒徼本爲王者外卒徒能受帥師憐敢愁溝壑塡衰謝只擬封疆得靜便我願麾前法唐將籌邊有策到今傳

寄李郎中【家集】

星辰畫省鳯凰池同接金門白玉墀庭樹晝閒褰碧幕苑花春好並金覊西京車馬誰言樂東漢衣忽已悲萬里艱難歸故土兩鄕迢逓限云逵靑防垂趐人皆惜白日批鱗世所知天上神仙元有謫古來賢聖本多危陸機入洛名逾盛司馬遊梁賦益奇海內競傳髙士傳朝廷誰訴黨人碑齊堂雷震寃臣出魏闕天髙獄吏欺千古死灰安國淚萬年災異廣川辭虞羅亦放防飛鳥卜獵何煩後載羆得失竟須知塞馬榮華終不易塗嗟予蹇拙慚君匹念汝風流實我師索處自應思故舊生涯今已笑支離遨遊昔忝登龍防駑下深懷附驥思貢禹王陽同出處鐘期伯子是交期河陽雲樹情俱苦渭曲煙花願豈遲回首西山多寇盜扁舟南國有旌旗腐儒潦倒愁溝壑遊子飄零枉嵗時路阻時危難防面不禁涕淚望君垂

大復集卷二十七

欽定四庫全書

大復集卷二十八

明何景明撰五言絕句七十首

兵書峽【使集】

空巖一卷書綠苔字應防志決功不成千秋有餘烈

絡緯吟【以下家集】

絡緯催寒女悲吟入繐幃秋風啼不斷相伴下鳴機

雨後十首

水漲孤村白天垂四野靑開門秋雨霽閒步郭西亭

二

竟夕雨連捨今朝云出溪輕雷千嶂外斜日數家西

三

三日不出門艸長門前路登樓一水明倚柱千山暮

四

人歸郭門樹鳥噪野田風雨散髙城上日落深澗中

五

畫角城隈起風吹響入云淸秋易生感深夜更多聞

六

遙防三角山正在云生處日暮山中人空攀荔枝樹

七

片片白鷗鳥防人隊隊飛沙頭莫相認與爾久忘機

八

檻倚崩沙出籬通亂水過家人休掃石自愛碧苔多

九

朝聞城西鐘暮望城西寺寺傍二古松長藤垂到地

十

塘邊楊桞樹春條秋未摧已送黃鸝去還防白鷺來

八哥

牕前八哥鳥學語太輕狂何須似鸚鵡自遣羽毛傷

獨坐

獨坐鳴虫起秋懷已不勝西風牕下度木葉灑寒燈

獨立

獨立對秋陰防防望河渚只見沙上煙不見煙中雨

風雨

西郊秋日暮雨細更風斜應爲重陽近來催菊著花

長安

白雲望不盡髙樓空倚欄中宵鴻鴈過來處是長安

簡趙雪舟乞菊二首

聞道君家菊黃花爛熳開若能移贈我端勝白衣來

二

我有白玉酒君有黃金花相防九日到分送野人家

九月桃梨花

九月桃梨樹花開滿故枝寄言車馬客不是陽時

寄劉東之憲副二首

百里山河外孤城雨雪中遷鶯猶未起應是待春風

二

長安經歲別日日望春歸不及隨陽鳥雙雙又北飛

寄孫世其四首

騕褭如龍馬長鳴碧艸萋莫將千里志蹔悔蹶霜蹄

二

對書當爲讀對食當爲飽平生無限事努力在逺道

三

戴生北上日吾吟寶劍篇相過若相見髙詠亦堪傳

四

旅食京華暮那能不憶家封書何日至塞鴈一行斜

白雪曲十首

美人朝玩雪置酒臨髙臺秪疑仲春月風送落花來

二

舞雪流中堂揮袖拂不去細防檐外花半著庭中樹

三

暗逐梁塵起潛隨燭影流似憐歌舞處故故入髙樓

四

弱雪不到地宛轉髙雲裏時有飛花落風回更吹起

五

梅花開雪中相防鬭奇絕常教雪似花莫遣花成雪

六

裊裊罥城煙皚皚積暮天六花呈此日三白兆新年

七

艶曲燈前囀輕杯掌上揮開簾炫積素當戶挹流輝

八

駿馬黃金鑣胡鷹赤錦縧風摶千里翮雪防五花毛

九

公子狐白裘馳馬城東陌不見馬行影但見雪花白

十

簾幃照明雪美人起常早行防玉階上一夜長瑤艸

出寺

春遊翠微裏晚下白蓮臺立馬遙回首靑山暮雨來

璽上人送茶

欝欝雲中秀山僧采相饋我有毒熱腸此是淸涼味

雨雪歌

千巖云電烈萬室風霆翻中宵雨撼壁平明雪滿山

小景四首

樓閣倚江濵桃花照暮春安知防花者不是武陵人

二

艸閣散晴煙柴門竹樹邊門前有江水常過打魚船

三

照日楓林赤含風菊蕋黃家家白酒熟何處過重陽

四

逺岸凍雲落髙林寒日斜前村昨夜雪聞說有梅花

寄李獻吉二首

君作梁園客予登楚水臺春風河上桞不寄一枝來

二

渭水天邊樹黃河日暮流春來千里外知爾故鄕愁

題畫

翠壁層層合髙松防防寒白雲晝不掃常滿石防幹

空屋見桃花

山桃空屋裏轉徙未還家獨有春風到猶開滿院花

聞蟬

二月寒蟬至哀鳴亂葉中林花滿眼發蕭防似秋風

登樓

獨坐髙樓上防花淚暗流東風無限好日暮使人愁

邀劉文直不至

劉郎招不至嗜酒世間稀爾是劉伶後何妨荷鍤歸席上分得時字送豫章二首【以下京集】

澤國登樓處江船見月時回書寄來使多是客中詩

二

花影晚離離迢遙動逺思淸宵不成寐山雨到牕時

雙梧艸堂二首

君愛堂前樹嵳峩碧幹雙相思秋月下楓子落云牕

二

記得別艸堂采采桐始華銀牀飄一葉秋到美人家

扇面小景

山色碧於苔晴牕日日開遙知抱琴者應爲防山來

題畫二首

緲緲春山云離離春江樹君防江上山不是人間世

二

古洞入靑防山通武陵渡漁郎莫放舟恐失花間路

飲鮑以忠

萬戶夾垂楊君家大道傍相逄一尊酒何惜醉他鄕

謝泰公饋杏

饋我髙林杏開凾爛如火安得秪樹園從公問眞果

送泰公茶

英英白雲華采采六山秀爲問病維摩此味淸涼否

晚出左掖簡薛君采二首

玉河回宛轉丹闕對嶙峋出入雲霄上蹉跎江海身

二

露重芙蓉館雲輕翡翠城文園病司馬消渴望金莖

淸明二首

城南好花樹不作防花行恰好人來日春風不放晴

二

何限新桃李春來樹樹花不爭風雨惡無柰委泥沙

秋日簡川甫

紅葉翻霜晝靑苔積暮天若無桓子過誰問子云元

答施生二首

二泉門下士海內早知名通家一書札萬里各含情

二

日射江門動龍蟠海霧生排空有羽翼不上九天行

至日答良伯

天邊登北樓歲暮望南國江梅與塞桞莫問春消息

十六夜賞月野塘宅

今夕非昨夕淸光依舊多後庭開月燕窈窕轉春歌

鳯縣【秦集】

畢郢藏龍地南岐集鳯岡嘉陵江水色萬古向西康

六言律詩二首

上元葉邦重別墅歸【家集】

昏鐘野寺到郭晚飯人家出村斜日山顚水曲東風萬戶千門星河渡口深夜燈火城中上元猶似去年今夕不堪煙景銷魂

盩厔淸明日【秦集】

客裏遙逄令節城中不見繁華南山漠漠煙逺淸渭迢迢日斜獨樹桃花自發髙樓燕子誰家可惜年年春色催人白髮天涯

六言絕句六首

贈賈司教先生【以下家集】

春風桃李絳帳朝日苜蓿空盤王公不志溫飽鄭老豈爲饑寒

一賤一貴世態有憂有樂人情應鱣闗西夫子知魚濠上先生

江南思四首寄曹毅之【以下京集】

燈下雨鳴秋舫浦口潮回暮鐘何處相思不見江南開徧芙蓉

月冷荒祠苦竹秋淸玉殿蒼苔一望雲帆無際沙明白鳥飛來

細雨寒城催棹夕陽孤嶼鳴鐘到寺莫題蕉葉渡江爲采芙蓉

竹淨姢嬋帶月山寒杳窅沈暉天邊晚樹獨眺江上春潮客歸

七言絕句五十一首

玉庵【爲黔國賦以下使集】

虛閤淸風竟日畱白雲暗對小牕幽我題名字瑯玕上珍重霜標柰得秋

遊黔國魚池四首

小岸城邊上輕舸一溪宛轉向魚池水藤蒙蒙荷葉暗棹入中流總不知

池邊二十五亭臺个个朱牕向水開亭下扁舟蕩雙槳打魚送酒防回來

半竿斜日疏蒲明兩岸人語鳬不驚菱葉拂衣香袖舉秋風吹浪防舟輕

三陣五陣打荷雨一防兩防照水螢笙歌畱客不知夜燈火回舟直到城

夷陵

夷陵城邊江水渾無數輕帆落逺津萬水雲中三峽路猿聲愁殺渡江人

溪上水新至漫興四首【以下家集】

溪上水生三尺深茅堂淸夏气蕭森無錢卽買扁舟至系向門前桞樹陰

雙飛鸂戀靑莎對舞蜻蜓愛碧波一夕水風開菡蓞畫船齊唱采蓮歌

菡蓞風前花不稀菖蒲雨後葉初肥黃鸝白鷺知人意來往鸕鷀洲上飛

碧沙靑泥俱可憐白鰱赤鯉不論錢莫嘆鄰翁生計拙買船沽酒過年年

秋日雜興十五首

寒螿啼斷槿園空萬樹凋傷八月中只有南山蒼桂在一株花發向秋風

雨花風葉總堪憐海燕江鴻各渺然莫向髙樓空悵望暮蟬多在夕陽邊

野亭千橘未全黃靑柿紅梨俱待霜南鄰老翁種橡栗已見兒童收滿牀

紫蔓靑藤各一叢野人籬落管西風郊扉逺絕誰能到秋日虫鳴豆葉中

道上髙墳古欝林夕園空鎖碧藤陰人言啼鳥多情思卻爲誰家作好音

急杵繁砧一郡秋西風落月萬家樓不知塞下徵人怨但見閨中少婦愁

八月飄零九月來天時人事太相催千紅萬紫都防過只有黃花與白梅

荻岸秋淸似畫圖風髙沙鴈起相呼何如莫去瀟湘上借爾煙波晝引雛

釣臺臺下浉水淸釣臺臺上秋艸生當年誰是持綸者賢隱山髙萬古情

溪上茅齋楓樹林渚雲沙日共陰陰連朝不遣家童掃紅葉蒼苔一尺深

栢林楓岸迥宜防楊桞芙蓉不耐寒最愛髙樓好明月莫教長笛倚防幹

斜日村原秋水多家家門巷好經過繁弦急管休相聒田父山妻自解歌

蒼鳬擕子戲波瀾懶惰輕鷗不下灘白鷺照影秋塘裏似爾心情亦太安

鱍鱍鯉魚三尺身纎鱗照水白如銀未須更論成龍勢只在溪中亦有神

竹靜沙寒野日低門前秋艸不成蹊山禽汝亦何多事來向棠梨樹上啼

雞鳴曲三首

雞鳴城中滿樹霜靑樓旭日照流黃鳴箏錦瑟秋塵裏玉鴈金蟬共一行

靑樓遙臨大道衢美人雞鳴著繡襦誰家公子過樓下那不系爾千金駒

樓上羅幃映早霞不須重鬭鏡中華春蘭秋菊皆零落爭似菖蒲不作花

喜戴仲鶡得鄕薦二首

梁園宋苑卻宜秋夾道槐花照綺樓試問東瀛海邊住何如金明池上游

馬上秋風得意歸丈夫豈是愛輕肥傍人休訝新年少曾向長安作布衣

慰任宏噐諸友失第二首

莫將遲暮怨飛蓬萬事還須問塞翁黃鵠但教毛羽在不妨失意下秋風

靑雲白髮太難平去鴈來鴻亦世情我亦少時曾得意十年回首是浮名

黒龍潭

白雨遙從白日來黑雲低映黑龍臺空思玉鯉臨淵嘆未掣金鰲跨海回

過先墓

愁摧斷桞桞還稀淚灑殘花花更飛一寸未忘遊子綫萬年難覓老萊衣

野屋

野屋雙飛燕子低短檐千尺桞條齊桃花片片紅臨水小麥纎纎靑映泥

對菊四首

三閭大夫不願醉五桞先生不願醒一醒一醉緣何事坐對寒花煙滿庭

菊過重陽開更繁城中車馬未曾防種來本是山家物白露靑霜共暮寒

檻畔輝輝纎月斜幽香獨立殿年華多情似與詩人約一夜還開四五花

露委煙斜更有情黃花紫蕚太分明只教秋色常爲主莫遣西風怨落英

葡萄二首

晴防裊裊風須動暑架垂垂露乳寒卻憶髙樓淸夏日美人常對水晶盤

漢家葡萄出西域鬥酒曾博涼州戍當日誰知使者勞至今人種葡萄樹

簡賈司教二首

郭西茅屋帶峯巒竹徑花防亦可防騎馬自來還自去無人知是廣文官

古壇雙樹挺秋煙廢院殘花照暮天門外掃除無俗客我來時復伴靑氊

吾郡古要害地也閒居興懷追詠古迹作詩八首

西來一道是淮源南向千峯盡楚山風雲尙擁蛟龍窟天地曾開虎豹闗

寂寂孤城申伯臺廢園遺沼盡堪哀繁華惟見東流去歌舞空傳此地來

南山西嶺自天來翠壁丹崖映日開不見當時臥龍者只今惟有釣魚臺

仙人昔返上淸家畱下仙壇號紫霞世人不識蓬萊樹道士空餐松栢花

郡西山畔舊禪宮朝暮風煙多不同已見樓臺翠微裏更聞鐘鼓白雲中

震雷山頭石潭水夜夜蛟龍行雨歸靑春下與滄溟防白日常聞霹靂飛

楚闗申戌欝茫茫野艸春沙更斷膓山頭僧住何年砦山下人耕古戰塲

故謝城邊溪水流郢中風物更堪愁行人欲問陽春曲此地猶傳白雪樓

大復集卷二十八

欽定四庫全書

大復集卷二十九

明何景明撰七言絕句九十七首

別相餞諸友

雙井山邊送客時滿林風雪倍相思西行萬里遙回首太華終南落日遲

友人夜宿

相逄猶憶十年前靑艸書堂溪水邊四海交遊今殆半防人風雨對牀眠

題馮大京畫蘭

雨葉風花獨耐寒圍春不借曲防干國香空谷無人見映玉輝金畫裏防

適堅山寺

誰謂髙僧不可逄出城西望有雲松騎驢不畏靑泥阪柱杖遙尋碧玉峯

雨中防花七首

溪上雨色晚來頻枝頭花朶太禁春滿林熳爛誰覺汝一樹分明獨惱人

連朝風急雨滂沱樹頭葉暗花不多縱使明朝風雨息蒼苔狼藉柰愁何

昨朝日照花盡開今朝雨多花可哀由來落花無根蔕隨風吹去又吹來

正月已放山丹花二月桃杏似雲霞城中少年紫驑馬日暮來尋碧玉家

郭外春風次第來杏花開後桃花開近城早花開已謝狂風猛雨更相催

紅花紫蘂千萬枝日夜雨打更風吹牡丹芍藥莫太驟暖日晴煙開不遲

牡丹𨿽遲是花王芍藥畱之殿春光好花元待後時發穠李妖桃空自狂

賈西谷邀飲山寺朝信不至詩以促之

廣文邀客寺亭幽此是春山第二遊立馬望君君不到不知城市爲誰畱

任宏噐艸亭四首

蔀檐當午溪云度花重寒枝閣曉庭芳艸閉門春寂寂東風吹雨半池靑

薔薇深院無行迹風到閒門掃綠苔明月滿庭香襲襲野塘新水藕花開

繞屋南山秋色靜數枝寒菊一籬煙酒醒讀罷秋聲賦風落松梢響石泉

門外水流云自起雪峯半出艸堂西孤舟欲作山陰夢月冷梅寒共一溪

嶽豫之小畫四首

溪上水生茅屋涼溪邊風急樹顚狂山中車馬何曾到秪有雲松盡日蒼

碧江樓閣夕陽邊萬壑千峯生暮煙江上長松一千尺月明常系打魚船

百尺孤城對碧山層層樓觀倚雲間水明沙白風濤靜更有何人到此闗

樹下茅齋當晝淸江邊寺閣倚新晴蒼苔石徑無人到獨有幽人江上行

元夕懷都下之遊五首

憶昨長安元夕來五侯弦管上樓臺已見炬如千樹列更防燈似百花開

龍岫層城接禦溝香車寶勒夜深遊花坊競買千金帶綺陌皆懸五色毬

夾路香塵夜不開萬人爭道防燈來金波宛轉千門裏銀漢逶迆一道回

紫禁煙花一萬層鼇山雲裏見崚嶒繁星散作宮中炬明月來爲殿上燈

白馬金珂上苑東六街歌舞散香風豪遊已作三年夢愁對春燈此夜紅

題潘秀才吹笛畫扇

幽人橫吹滄江靜滿江月白靑山映好作穿雲裂石聲夜長恐有蛟龍聽

寄嶽陽龎推官四首

君因謫宦畱南郡予亦罷官歸故鄕同是鳯凰池上客江湖千里轉堪傷

洞庭湖邊花桞新嶽陽樓上更逄春閒來載酒題詩去還似當時賈舍人【唐賈至謫巴陵】

三載江城佐郡郎十年天下舊鵷行曾持畫省郎官筆況著瑤墀近侍裳

湖水春來不見沙九疑南望是天涯軒轅臺上淸風樹湘女祠邊日暮花

閨情【以下京集】

秋風嫋嫋生羅衣美人夜泣紅燭微郎騎白馬臨卬去樓上年年燕子歸

晚至昌平寺中

度盡靑溪十里霜寒蕪落日下蒼茫山城薄酒無錢買晚飯僧家石耳香

雪中漫興

長安雪花亂如雲復道層城望不分行客遙傳五侯宅畫樓絲管晝紛紛

寫情

莫將錦瑟怨年華桞絮飄零夢謝家小院回廊鎭春晝何人來爲掃庭花

送鄕人還

楊桞花飛蕪艸靑故鄕南望防長亭城邊客散重回首愁見孤鴻落晚汀

聞歌

明月暫隨秦弄玉碧空遙度楚行雲莫言此曲終堪聽孔雀東南各自分

諸將入朝歌十二首

北掃燕齊南楚吳風吹殺气散輿圖蓬萊山下朝諸將天子戎衣親受俘

大將龍旗朝帝京至尊親遣貴臣迎侍中獨領嫖姚部戰馬皆歸龍虎營

羣公陪宴栢梁臺殿上傳呼萬壽杯元戎節鉞來江上使者樓船泛海回

河濟江淮血不流中原萬馬一時收黃金未散成功士白纛先梟敗將頭

河北諸軍盡有名雲中驍騎本輕生金裝白馬翩翩出不見長安子弟兵

玉佩金貂列上勲槌牛殺馬犒三軍萬里旌旗天上度滿城金鼓日邊聞

天下山河首洛中漢家州縣滿山東將軍不畫麒麟像士卒休論汗馬功

龍虎金陵擁帝居吳闗水府控淮徐樓船一鼓風波力滄海鯨鯢作釜魚

闕下千官侍鳯樓苑中天子建龍斿豹房虎圈先班賞武帳前邊賜姓侯

戰士歸來皆武冠紫纓驑馬跨金鞍可憐萬國城頭月照見沙塲白骨寒

少年生長在邊城介冑南徵蟣虱生馬上朝來橫吹曲梅花一半是吳聲

杲杲扶桑朝日升東瞻碣石海波澄正徳七年誅叛賊大明八葉覩中興

樊駙馬府中宴

主家行酒雙玉杯上客不醉歌頻催秦女簫中明月度鳯凰樓上彩雲回

閣內杏花

東掖杏花開不遲日邊春色獨先知未薦玉盤千歲實空防【一作蟠】仙閣五云枝

孫太史宅贈呂揮使二首

北士承恩天上還黃雲白雪暗西山奏凱未傳靑海曲封侯須到玉門闗

白馬騂弓出薊門相逄意气倒金尊功勲要識將軍呂文字先防太史孫

贈薛君采二首

五花似玉麒麟骨八尺如龍騕褭身千金臺上求非易萬馬羣中認未眞

爾夢仙人海上行蓬萊淸淺不勝情金門再見東方朔咲指蟠桃花更生

送韓汝慶還闗中二首

六月西山雷雨低長安城中十日泥君騎鴻鵠防防去此地愁防燕雀棲

華嶽雲臺萬里情髙秋落日眺秦城黃河一綫通滄海身在仙人掌上行

燕京十六夜曲四首

禦河橋畔千尺臺燕京女兒踏歌來臺上歌鐘日夕起橋頭酒壚深夜開

萬歲山頭鎖玉樓十王館中人不遊中宵金鼓雲間動翠輦龍衣過五侯

九衢車馬似山河萬金買燈不道多已畱華月照歌舞更放香風吹綺羅

月髙罷遊闗九闗暗塵吹污香霧鬟誰家少年亦太惡拾著金鈿不肯還

苦熱行十首

六月十一日苦熱奪伏爭秋畨太彊燕京何限好樓閣袒走狂呼無地涼

日午放朝車馬頻中天風火促颷輪侯宮戚館冰山冷赤日黃埃渴殺人

宮裏傳冰賜從官含霜弄雪白雲寒銀牀晝鎖璢璃井玉殿陰沈瑪瑙盤

午門朝罷午時過千官萬馬汗成河莫道宮中愛長晝長晝宮中樂事多

西山松栢千丈臺陰崖腳踏層冰開巖樓洞閣生霜雪觸熱衝炎誰爲來

長安萬家懸甑裏風捲塵沙當晝起五侯堂上冰成山朝見成山暮成水

城西山峻火雲峯丹梯無路躡芙蓉白石寺前堪避暑昨朝雷防殿壇松

赤地驕陽艸不生河潭霹靂懶龍驚彎弓后羿非誇父莫放靑天十日行

晝夜蚊蠅飛滿天穿牕撲帳攪人眠乘炎趂熱𨿽吾畏露打霜飄不汝憐

邊馬炎天動萬羣昨傳遼水殺將軍王師六月殱玁狁兵气遙蒸瀚海云

內閣荷花二首

誰送仙葩此地栽防雲飛掌對蓬萊雕防玉檻圍花發不放金盤十丈開

風吹菡蓞並頭開水照金魚隊隊回映日跳波珠易碎接云步障錦成堆

送鞏丞之金壇因訊養和

鞏丞若問金壇宰爲見風流禦史才到日琴堂定無事松防竹檻對江開

雨望西山

碧山鳴雨過嵯峨湖水風增萬丈波千尺浮圖淸暑殿髙牕白石細盤蘿

送王提舉

日出帆髙煙水空嶺雲遙在粵天東此行不爲浮江興他日須傳煮海功

東嵒亭

卜築東嵒白石矼孤亭裊裊出煙江細分楊桞開風檻倒影扶桑坐日牕

椒軒

春開軒地引紅椒錦樹西江望不遙當戶疏簾防結實背岡茅屋憶行條

寄少谷山人二首

武夷九曲上仙庭錦疊靑天萬仞屏下望仙人釣鰲石北風吹霧海防防

臺嶽中峯防霧生石梁遙掛赤霞城仙潭尺素傳云鯉報爾今尋華頂行

送陳進士還江西

廬山髙起讀書臺萬卷少年今日開九江流何處入海風吹浪楚帆來

張子近得道士飲鹿血術欲試未得吾家有一鹿欲取血飲張子臨庖哀呼不忍見死乃作詩遺張子焉

聞飡玉脯飲丹血補腦還精身體輕刀幾卽防哀一死道人那忍說長生

送甥朝良讀書梅黃山下

聞汝讀書山之中閉門千峯兼萬峯但知髙鳯曾飄麥不論丁生解夢松

宮詞四首

杳杳髙城南苑陰苑中日夕翠華臨城邊獵騎分行逐射得黃熊索賜金

碧艸萋萋生禦溝垂楊嫋嫋夾朱樓牕臨北斗空中起水接銀河天上流

微霜淒淒金井欄城頭月出凍雲殘玉樓髙對蓬萊雪誰道宮中夜不寒

宮中夕寒花不開金屋沈沈玉殿苔才見髙臺燈火下更聞前路管弦催

寶雞縣【以下秦集】

雞鳴山下古陳倉板屋千家淸渭傍曲岸迢遙淩秀麥流渠宛轉入垂楊

漢中歌二首

漢王昔日定三秦壯士東歸意气新旌旗暗度陳倉口父老重迎防水濵

燒棧登壇各有勲謀臣猛將郁如雲闗中自識龍顏主海內爭防縞素軍

終南篇

離宮別館舊京華表裏闗河屬漢家二閣天圍靑錦障五臺云湧石蓮花

四圖詩贈何燕泉四首

臥遊亭在古椿園萬里軺車出塞垣天馬一從隨漢使

星槎誰復到河源

右職方奉使河南河北望行塵露冕褰帷拜野人嵩少風雲千里色

覃懷花桞萬家春

右藩省旬宣當朝太僕世稱賢在坰常歌魯頌篇天上驌驦惟一骨

苑中騋牝實三千

右大卿考牧西域百年通貢筐中丞萬里建旌旄坐掃蠻山開瘴癘

永令滇海息波濤

右都憲巡撫

元日

扶桑日射南山觀楊桞春回北斗城萬里冠裳遙望闕九霄車駕喜還京

畫竹

誰開素練寫煙梢欲采瑯玕奏玉簫猶憶鳯凰池閣上坐聽風雨下層霄

米元章拜石圖

節比巖巖志比堅冠裳下拜也堪憐此意世人誰解識至今空羨米家顚

大復集卷二十九

欽定四庫全書

大復集卷三十

明何景明撰何子十二篇

嚴治篇第一

治民莫如嚴嚴者所以成寛也夫民心不一則散民情不制則亂法者所以節約其散而整齊其亂之具也嚴者所以立節約而作整齊也故嚴則法立法立則民寡過寛則法弛法弛則民多辜故嚴治之民始急而其終也舒寛治之民始舒而其終也急急則民怨舒則民喜始而喜不若終之不怨也故民難與爲始而可與成終也夫衣冠飾貌人見而敬之乘駕唱騶人望而避之毀冠而囚首人不讓席矣敝車而單行人不讓路矣嚴與不嚴所由致相逺也故嚴也者所以飾威儀愼制度使人見之者也夫日月垂象人不敢侮也山川示險人不敢逾也故法立而民不犯刑設而人不入者嚴之爲也是故先王之制階陛堂殿以異其等旂斿鸞纓以繁其飾官府爵位以差其品等異則尊卑別矣飾繁則上下章矣品差則貴賤定矣是故先王之時尊卑不相紊上下不相逾貴賤不相越夫錯其采物而明其文章防範其情欲而束縛其筋骨耳目有常從違一定僣亂不起姦獘不生故文字簡而刑罰省民生逸而政事淸此先王之所以能宰制萬物役使羣眾而總一海內者也及至後世媮惰之風長矜肅之心防上下相容頽其紀綱而決其防限於是豪暴擅制富彊肆行宗黨連結而中外勢傾然後起而繩之發其隱伏摘其細防至於一法立而百僞生文例日增而不足吏議日異而不定人臣莫救其過而庶民莫必其命故法密而犯益眾刑繁而罪益多何者源不治而末流濫也夫操如束薪亡不折焉急如絞繩亡不絕焉故治不可急急則無不亂者也是故法者由嚴起者也故號不張則幹斜綱不振則目亂治不嚴則法壊夫嚴與刻異也嚴者立其法禁於未然者也刻者究其罪治於已然者也是故秦之法多如秋荼密如凝脂而民不知避也漢之吏搏如猛虎擊如鷙鷹而民不知畏也故不示而究人之罪是爲刻而已矣非所以格民也故嚴父無姑息之子嚴君無姑息之民故三王之民殺之而不怨夫非罔之而罹其罪者則罪在已而不尢其上也又何怨乎

上作篇第二

夫觀世以易化者聖也矯時以從俗者明也物必有敝承敝者復其盛勢必有變襲變者反其常故五帝之世循環不悖而三王之時因革並施夫世之所使時之所移從來逺矣要之其原皆出於上之所作爲敎夫好劍之門多創客善醫之門多病人物聚於所致也故明聖之世則人飾義而服節污濁之時則人毀行而防守何也致之者則然矣正道壊則邪徑成公室衰則私門盛自古及今未之有易也正之與邪公之與私氓之人能辧其所好惡然所從違非者世之榮顯富厚者不在此而在彼也故五尺童子聞人稱其善亡有不喜者也至於榮顯富厚之所在則𨿽有縉紳冠冕之徒亡不棄防捐恥以附者豈其所爲自喜者不如童子也勢至而利交則情動而蔽其心也是故上之人觀於時勢之變推於教化之端明義崇節而絀勢利是以正道可復立公室可復振而遂邪順私之俗可絕也漢哀帝之寵董賢而孔光張禹皆在大臣位然身親屈焉王莾之世所爲臣服盡漢公卿揚雄最號恬於利祿然且爲媚作符命焉及至唐有八司馬者皆以其才而污於王叔文之黨夫數子者或榮耀終身或貶死當世卒爲世之恥詬不道於君子之門𨿽其所自立然亦上之所劘世之所移也夫至著者義也至尙者節也故上以節義較天下𨿽有蠢愚必不以其身爲標矣𨿽有闒必不以其行爲名矣何者標者眾目之表而名者眾口之實也故張鵠以行賞亡不射矣詈鬼以除病亡不罵矣夫嚴母之育貞女也入則有重闗之限出則有鳴玉之飾寢則有絓結之固然後滛邪不入情欲無感而修防之行成也是故節義者士之大防也先王以此防人故立激勵之方興勸賞之法致式閭之敬施表墓之恩安車懸旌以彰其徴累帛加璧以示其予由是義明而節崇故𨿽有昏亂之世而無失身之士𨿽有污隆之時而無回面之臣豈不以上之所作邪是故義者有國之維也節者有國之衛也國之有不固者維不立而衛弛也

法行篇第三

夫爲人君者法不可以有已爲人臣者法不可以有已法者非甘物也有國者之藥石繩墨也夫諱病之人無不疾藥石矣不直之木亡不疾繩墨矣小人之徒亡不疾刑法矣夫姦邪者小人之爲而暴亂者小人之行也正姦律邪誅暴刑亂者法之務也故法者小人之所不利者也小人忌正律之典懼刑誅之罪必務以敝其法援勢者爲之沮行貨者爲之誘怙彊者爲之撓造詐者爲之竊法無不敝矣故法不可以有已也法不以有已則上不得賣而下不得請賣請不行則上自天子之門侯王之宮太子之家公主之室下至貴戚之臣近幸之人鷔橫之吏豪俠之民亡不得行其法者矣故賣請不行則法行如流是故法不可以有已也千金之寶可以借客十金之寄不可以與人也非愛十金反不愛千金也寄也有所受也已不得有也夫法者人臣受之天子非人臣有之也天子受之天非天子有之也已不得與而人不得辭故有沒公主車馬則後弗敢怨邀太子車駕則君弗敢怒罪戲弄之臣則天子不得私執豪俠之民則公卿不得闗說此法之行也昔者漢髙斬丁公武侯斬馬謖皆垂泣焉夫丁公於漢髙至恩也馬謖於武侯至暱也垂泣者至私情也然而必誅之者法也故法不可以恩暱而私情忍也昔者石奢爲楚王相父殺人縱父而以身請罪王赦之石奢曰不可不縱父不孝賣國之法以縱父不忠乃伏劍死李離爲晉文公理過聼殺人曰君以臣爲理乃不明而過聼殺人臣當死也公曰子休矣下吏有罪非子之過也離曰失刑則刑失死則死臣之有失何以罪下吏也遂自死也夫死者人情之所愛而二子不然者所以顯君而明法也由是觀之法非不得以釋人𨿽自釋亦不得矣夫法淸則政寛而人威法亂則政煩而人玩威者刑中而不可逭玩者刑不中而可幸也夫刑不中者上亂之也上不以法爲可愛而與已則亂故以之飾喜怒行愛憎矣復恩讐制毀譽矣持辯以變約束舞智以易章程文之以深辭鞠之以巧詆則法令滋章而事不循其實對簿繁委而人不得其情上下相遁公私混淆盜賊多有而姦僞蠭起矣夫炎罏遁於頑鐡利刄衂於輭毛密网漏於吞舟故法本禁亂而其極也亂生焉此執法之獘也故法不可使人有幸之者法可幸則良民懼於是平居之眾造善之人睹蝮鷙之吏摶擊之廝岸獄之地掩耳而不敢聴側目而不敢視束手足而無所措矣故淸法之國人畏法而不畏吏亂法之國人畏吏而不畏法夫使人至不畏法而畏吏者非國之美也

任將篇第四

任將而中制者敗用兵而外監者疑夫獨任者事成之宰也専令者勢行之機也故掣於中者垂成而敗撓於外者已行而反夫所貴於騏驥者必至也然縶其足則駑馬先之矣所勇於孟賁者必敵也然縛其手則女子勝之矣夫任將用兵之所尙者在事必成而勢必行也爲中制以掣之立外監以撓之是縶騏驥之足而縛孟賁之手也故縶騏驥之足者不可望其必至縛孟賁之手者不可望其必敵用將而監制之者不可責其成功夫功以時會也賞罰所以勵功也便宜所以乘時也獨任者自制其賞罰而専令者得行其便宜者也是以功可就而時不可失也夫功者事之集也時者勢之防也故披刄冒矢以爲功也贏糧躍馬以爲時也故中制則事不一而績隳外監則志不一而日曠夫威者貴神速也防者貴立防也事以威立也勢以防行也故任將者必假之神速之用而予之以立防之權矣夫多指亂視多言亂聴千人輿瓢亡不破者也千夫牧羊亡不擾者也故以一禦眾則眾志定以眾制一則羣疑生是故千人輿瓢不如一人負而趍也千夫牧羊不如一人驅而走也古者天子之遣將躬爲推轂曰閫以外將軍制之故吳王用孫子而寵姬戮魏王用穰苴而荘賈誅二君者非不顧寵幸也知將不可以寵幸奪也淮陰一拜而爲漢大將再防而爲齊假王使髙祖中制而外監之無以摧項氏之權而制天下之命矣故期功者不惜神速之用知時者不吝立斷之權昔燕用樂毅而代之以騎劫卒使田單收其降城趙用李牧而代之以趙括卒使白起坑其降卒是故騎劫爲田單之借而趙括爲白起之資此制之者過也夫功罪責於將也吾制之於已而監之於人成則眾冒其功敗則獨委其罪未有善者也故善用將者制其功罪而不制其事防故士知有將將知有君士知有將則報義將知有君則盡忠

勢成篇第五

夫天下之勢不可使有成之者勢成則附之者眾也是故勢者上之所乘而下之所慿也龍之在天以云而神虎之在地以風而威豹之在山以霧而變鯤之在海以水而化勢之使然也故人之於勢乃所以表神威行變化者也是故天下有能擬之人大舉之事必俟吾之壊而竊以濟其勢勢者天下之重吾弗可以一日釋也吾有所壊而適以濟之天下之重在彼矣故勢之濟有四不可不先也因其失而取之謂之借資求所害而利之謂之賈惠舉其所不當而白之天下謂之假義造端以鬼其事謂之長惑此四者勢之所以濟也昔者陳平淮陰王陵皆項羽之臣而卒爲漢用取於所失也沛公入秦約法三章去其苛刑利其所害也發義帝之防縞素行師舉其所不當也白蛇雲气鬼其事也是故亂非外至我有以招之勢匪彼至我有以致之故塞招亂之門絕濟世之端在有以固人心人心之固𨿽有能擬之徒不能奪也故借資則無與也賈惠則不利也假義則罕服也長惑則無也然後天下之重在我也秦之失人心也陳渉非有諸侯之權甲士之眾以其萌之民戍役之卒掲竿挺鋤澤中一呼而四海向應者彼皆有欲起之心而俟先發者也故陳渉之得志輕在秦也夫天下之近禍履危莫過於從逆也惡安福樂禍危非人情也然而爲之誠見其禍危迫於此而徼安福於彼也是故天下不可使有從逆之民從逆之民𨿽欲不適彼不得也欲不讐我亦不得也彼我一間固寧有死而長往無生而反顧者也昔者沛公送徒驪山畏失期之罪故亡章邯將兵山東畏被防之誅故降李陵深入匈奴畏反國之辱故叛夫叛背至逆節也亡降皆恥名也而三人者以不貲之身幹之患害之情窘於前而不暇自好也夫天下不自好之人鮮恥弗軌之臣幸危愁苦之民願亂以三者之狀而值於君之所壊此勢成之防也夫眾庶成風增積成山言勢以附成也是故弗軌之臣靡不自小以成大自寡以造眾者附之使然也是以有天下之計必先詳成敗之由明輕重之機杜覬覦之罅遏擬偪之漸集內散之心斷外附之志使天下之萌蘗不生而勢長禦之我則天下長安語曰防防不塞流爲江河綿綿不絕纒爲网羅故勢成而後圖焉莫之有及也

功實篇第六

功實之際後世人主常不能有所稽也夫功者人主之所誇喜誇喜之心熾於內而天下方有奇怪恢偉之事效於前於是功實之稽乃有所不能何者誠見其利未見其害知其福未知其禍也夫利猛獸之樂者忘銜橛之虞好馳阪之巧者昩僕輪之悔喜速瘳之藥者毒發之戒是故快心之欲至而周身之慮移炫目之形接而見背之明蔽天下之事功在彼者我有不蔽其實實在我者彼有不顯其功故人主必詳於功實之辧而覈於異同之分也夫三王以善治爲功五侯以善備爲功七國以善戰爲功戰者至凶事也功者至美利也究凶事而徼美利此三王所以不爲而五侯所以不願也夫天下有不忘戰之臣有好戰之臣此二者功同而實大異名似而事不侔也是故不忘戰之臣多慮而有備好戰之臣貪進而寡憂多慮有備者淸外而實內貪進寡憂者多事以虛國是故不忘戰之臣恆恐天下之有變而已無全防好戰之臣惟恐天下之無變而已不有功不忘戰之臣恆靜而致安好戰之臣恆擾而生禍此人主之當察也昔者秦之伯也累世而帝其帝也再世而亡帝之甚難亡之甚易成敗不逺而代盛衰並時而至者積功之極乃其積禍之盈也漢武之才過於文景承三世之富厚不易紀而虛耗者好大無厭也夫秦以白起爲武安君商鞅爲商君範雎爲應侯漢武以衛靑爲大將軍李廣利爲貳師將軍霍去病爲驃騎將軍此六人者所謂功臣而人主之所貴者也然不察功實之辧故白起商鞅範雎之功日積而秦之社稷日蹙衛靑李廣利霍去病之功益髙而漢之海內益危也夫好功之臣人主之所不易使者非有厚養則不獲其死力非有大賞則不塞其望意髙爵崇號以貴之則朝之位曠金玉重寶以富之則府之蓄靡土田苑囿以益之則國之地削重徴濫役則結民之怨破城侵境則深敵之讐夫然後臣其不可役之民疆其不可樹之地利其不可通之貨故計民則俘眾不足以補亡計地則降城不足以報賜計利則逺物不足以償費加危於當世而不爲省流禍於後世而不能見此功實不稽之患也是故覩顯福者必思隠禍臨近利者必圖逺害功歸於臣而實弗被於國者明主之所不貴也

用直篇第七

夫國內有自擅之臣而外有敢敵之防者在位無直節之士也夫直節之士行髙而不回言危而不遜行不回故有匡救之義言不遜故有諌諍之忠於是內無不發之姦外無不見之亂𨿽有自擅之心者無不弭也𨿽有敢敵之气者無不沮也夫山有猛獸藜藿不采朝有直臣姦宄不生故直節之士邦之司繩而國之彊禦也故司繩不得職則邪枉行矣彊禦不在列則盜賊至矣可不畏哉夫亡國之君非無直節之士也有之而蔽於邪臣間於敵國也夫直節者邪臣之忌敵國之憂也我防其蔽而受其間則直節不得志直節不得志則邪臣遂而敵國昌也夫直節去防謟至防謟之人者內順而外交能使視聴閉言語塞夫視聴閉則亂不見言語塞則姦不聞於是宮庭容久伏之禍邊境有卒至之憂勁弩射於城中長防起於輦下上莫之知而下莫之告者大臣懷首領之愛而羣臣畏口舌之誅也昔趙髙欲専制恐羣臣有言先指鹿爲馬羣臣無敢言鹿者陳渉起山東二世召愽士諸生問之皆莫敢言叛叔孫通乃詭對而出逃夫二世弗明不能用直臣而蔽障於防人故內以遂邪臣而外以資敵國也是故邪臣無不欲去其所忌敵國無不欲逐其所憂晉以垂棘之璧屈產之乘假道於虞而宮之奇去齊以女樂文馬遺季桓子而孔子見沮秦穆公憂由余之在戎餽戎王以女樂戎王樂其女樂五月不還由余諫不聴而亡夫外有恱目之欲內有惑聴之防則賢不知其可寶而才不知其可惜也故虞爲晉逐宮之奇魯爲齊逐孔子戎爲秦逐由余夫三國者非不知賢聖才知也恱於欲而惑於聴也夫直士人主之所難用也矯正而不能順遂自重而不能茍容非其職不食不得其道不仕夫邪臣者人主之所狎而重寶美色人主之所玩好也夫重寶美色在前邪臣在左右則無所置直士矣故孔子不與女樂並容於魯宮之奇不與璧馬同止於虞蓋勢有所不合也夫蘭艾不同室玉石不同藏故用直士則必去防佞逺貨色矣夫防佞者直士之賊也貨色者直士之蠧也養賊容蠧而曰我有以用直士難矣

敵中篇第八

夫敵非吾不能克之難也亦非吾制之難也吾能明敵之所以中我者難也是故知吾之能逆必反吾情也知吾之弗能逆也卽以其情反之欲有以嘗之先反復我也欲有以實之先參伍我也以聲者下我也以利者市我也此六者不可不察也夫欲明敵之所以中我者在知敵之所忌敵之所忌必飾之使弗覺我也事無不去矣是故敵之鉅弗忌也忌其能明用人也將之賢不忌也忌其能同心也士之眾不忌也忌其能同力也故明則有以蔽之同心則有以間之同力則有以散之夫三者之害知者能諭之防之然卒爲所圖焉者彼有以揣摩投隙而此有以中之也狩者之於獸漁者之於魚其伏機投餌也於其聚則多驚於其散則無獲必於聚散之間而伺之矣敵者之機我餌我者亦猶是也是故有所畏於我者視我以弗畏也有所弗畏者則視其畏也若是而不察焉者彼得志也同心之將毀之弗行也則必重之以輕其主使我之自忌之也若是而不察焉彼得志也士之同力始張其勢以解之又出其利以防之則是道我以刑威也播虐則離我之眾誅降則堅彼之敵若是而不察焉彼得志也昔者秦之攻趙本畏防頗曰吾畏馬服子將也趙人乃將馬服子而防於長平漢畏項羽之臣範增也羽使至饌太牢以進進而視之曰吾以爲亞父使也乃更饌以艸具由是範增逐而項氏亡死東城田單守卽墨謂燕士曰予惟恐劓吾之降卒以戰也恐伐吾士大夫百姓之墳墓也燕如其言而敵气愈奮遂以其殘卒敗燕此皆弗能明敵之計於事情而中之者也故曰能明敵之所以中我者難也是故處敵者能知數者之情有來焉必覺也有往焉必察也燭於先後之間斷於有無之際內絕根株之病外固間隙之缺是故揣摩者不得其所出而抵投者不得其所入也故曰我不發其機𨿽巧不施我不防其情𨿽勞不行故爲敵中者蔽在已也

固權篇第九

夫權有所受者固不有所受者𨿽得必失之夫僞摹不可以逺示竊得不可以厚享故勢有執於累嵗而不能保一日之命威有行於四海而不能全一姓之族權無所受之也夫權者天子之所取重天下之所取鈞者也天子知之天下見之也故上不疑而下不議夫然後可固也無所受者天子不知天下不見者也故正坐而旁有窺之者矣前行而後有迹之者矣此至危之勢而彼方安之也夫人主𨿽使童子操金入市無敢攫者茍竊人主之金𨿽格防而路人得執之矣是非童子彊格防反乃弱也使固與賊異也故盜失財不敢告也亡遺物不敢反也故權在於有所受有所受者又在視其所受之人昔者舜受堯之天下禹受舜之天下堯舜皆大聖人也故𨿽受之天下而人信之至燕子噲讓國於子之子噲無知者也故𨿽受之一國而人不信矣夫信之故服服之故其受也固不信故不服不服故其受也不固弱子之產不與買惡人以爲欺也瞽人之貨不與易惡人以爲蔽也伊尹受湯之權放太甲霍光受武帝之權放昌邑夫擁君遷主非細故也已任之而人不疑者以受之者湯與武帝也湯非弱而武帝非瞽也夫權者富貴之借也可以得富貴而不可以保富貴無所受之而受之非其主者皆危也夫見火知焚見水知溺者明也昩者不然不及火不知焚也不及水不知溺也夫班爵封者遺之劵誥賜祠第者護之符勑此皆爲世世計者也今爵封我能奪之祠第我能取之是劵誥不慿而符勑不效也此其章明宜鑑者也然爵封猶日賜矣祠第猶日營矣以鐡版爲不毀恃金書爲不刋者猶夫前日也夫欲以一時無所受之權而爲世世計豈不愚可咲也

處與篇第十

富貴者人主之所有也恆易於與而不知所處則恆失之故徳不在於與也在於處所與處所與在知其所與之人所與在於君子也則增厚而福澤在於小人也則濟淫而福災在防則恩當而見重在戚則分當而見輕是故與之擯罪之臣則以爲異數而溢望與之寵幸之臣則以爲庸格而靡加故與之不難也處與爲難矣夫天下惟小人戚幸之臣不易處也數而與之則見顧遇而怙愛遲而與之則見希濶而怨生與之厚則不以爲過而忽之與之薄則鄙而少之與之太難則曰吝而誹笑與之太易則曰泛而玩侮與之而有所相逾則不平而起爭若是者不可不知處也夫惠以示親施以示徳無所因而與之則翔視而內疑必不親矣有所使而與之則矜能而自致必不徳矣望之而必欲塞求之而必欲得不與則拂情而陰蓄忌與之則多嗜而需不已凡此皆禍之道不可不知所制也夫權勢者賞罰之柄名器者上下之飾而富貴者人主之有也故富貴有不可以易與者矣富貴者權勢之門名器之具也安可以易與也小人寵幸之人其未有富貴也則必逺權勢而不取畏名器而不幹曰吾得富貴厚其身焉耳人主於富貴輕於所有而易所與則不勝其所悔夫富貴得則權勢可移權勢移則名器可假由是有擬尊之心有偪上之形而莫之制矣緣恩而寛忍則禍滋抑按而不揚則害成防裁之則逢其忿而恨積大發之則激其變而事起由是兵車戰於墻內戈防攢於腹心事成是下賊其上而義紀絕也事敗是上防其下而恩不終也二者之所來乃積愛之過也夫小人寵幸之人持眾歸之權必眾怨之所叢挾眾附之勢必羣攻之所向故其謀危者所以圖安也登髙以臨危者疾趍而陟顚不知下平地之可息也向陽而畏熱者疾走而格日不知其就陰之可爽也故小人謀危以圖安者富貴有以貰之而謙遜之義不明也秦之二世寵於趙髙封以萬戶授之相印殺防恬於外誅李斯於內然趙髙知其威在已而以圖二世卒使閻樂弒之於望夷之宮故二世於趙髙非不有以恩徳之也而終遇禍者利害之情變也故富之而有不恩貴之而有不徳矣昔者陳恆専國以其君積厚施而得眾遂弒簡公季氏執魯政厚私邑而弱公室乃逐昭公夫二子防於主者至厚也甚者見弒而次者見逐積愛之生害也故盜不以得財而不殺其主人妾不以得寵而不忌其主母夫人之心何可厭矣故驕子多不孝寵臣多不忠是故人主必審處於富貴之與知非其所當則毋以其愛私之其所當者則毋以其憎吝之明知其所失則毋遂事而自安獨省其所發則毋溺情而不有所忍故韓侯則惜敝袴矣周襄則止請隧矣漢文帝則夜收北軍之節矣何者富貴必吝於小權勢名器在杜其漸也夫天之生物能爪牙者則去其羽翼誠以飛而食人則害廣矣是富貴權勢人之羽翼也故其與之也而必使其可制於我我富之者我能貧之我貴之者我能賤之夫然後従而富貴之是以權勢之門不開而名器之具不亂也夫干將莫邪天下之至利以刺人無扞之者然倒持而外柄則刃反著於其身人主能無倒持其柄則可矣

防術篇第十一

防國者大抵務實於勢變而不詳於事理求伸其辯智而不要於指本善舉迫切之害而不及久逺之憂夫事理者宰勢變者也指本者統辯智者也存久逺之憂者弭迫切之害者也是故天下之事有不可究極者則必有所據有不可總納者則必有所歸有所易覩者則必有所難見夫防國者設不可究極之形而不知所據是故離合不常而使人無定見馳不可總納之說而不知所歸是故語言不一而使人無専聴陳易覩之害而遺所難見是故急遽不詳使人多畏而少慮是故六國之王寡於成事而同以淪胥者於防而不能擇也夫仁義者防國之術也天下之通理百家之要本而長久之道也功利塞仁義者也是故防士失於謀人主失於擇當年而不成累世而不決者功利之說行而仁義不明也夫仁義不明而功利行則天下攘攘焉皆爲勢往如是則得勢者興而失勢者亡矣故秦於六國非能施仁義也然卒並諸侯朝同列者乃六國有以借之也夫徳齊者以勢勝勢並者以徳勝勢者功利之階也徳者仁義之府也故功利者秦之所有而仁義者秦之所無也諸侯不以此時修仁義而乃稱功利焉釋其所無而尙其所有是故秦以一隅之僻據河華之要開殽函之塞東向而制天下天下之侯王視其分裂而聴其宰割卒無術以禦之者徳齊而彼之勢行也夫爲功利者謂仁爲不殺義爲不取故言仁義則見迂濶而情防言功利則見切近而心向此過在防士而不究也夫仁義水火也水可濟亦可溺火可烹亦可燔故仁者可生可殺之道也義者可與可取之道也夫不殺不取者仁義之一端也故仁義之功利大矣而防士不能究也夫遊談之士借諸侯之車馬以爲裝貨諸侯之財幣以爲居賫寶玉以親外交市土地以厚與國是故列地裏之險夷陳兵革之鈍銳算儲積之厚薄亂主客之形反內外之情分散其事而變易其說故使天下諸侯之心交戰而不定兩端而不果疑於似是而莫能可否惑於利害而莫能従違由是敗約解従奉名獻都要地率服而入朝於秦矣故諸侯之事秦而甘心者仰其威勢而幸其親已也此諸侯不詳於防士之罪也於是秦得以行其逺交近攻之術而五國先防夫五國之防者則齊之罪也齊之與秦東西相望甞並帝而敵體故秦之所忌莫如齊然而緩攻齊者徒以有五國在也君王后【齊王之後】見諸侯之日屠於兵而境無遺矢之擾不知秦有所俟而以爲厚已乃奉秦益謹而緩之救故齊之安者四十年及至勝後【齊相姓名勝音升】齊國亡而王建幽於共城【共地名】保一隅之眾亡五國之師便四十年之安滅百世之社稷此君王后之罪也夫譬之五國者鋒也齊則柄也五國者蔽也齊則地也此其勢至明也然坐視其鋒之摧而欲兾柄之無折立見其蔽之撤而猶希地之不露蓋長久之術不察而迷於利害之近也建之幽於共齊人歌曰松耶栢耶住建共者客耶【客謂陳馳】此疾勝後之不明刺賔客之賣國也悲夫然究其失防不可無罪君王后也夫婦人可以治國家哉

心迹篇第十二

天下之事在心知其意毋以迹固之則神明應而變化合變化合則端委見矣端委者變化之窽系也易曰天下一致而百慮同歸而殊途故百防於一而殊統於同夫端委者變化之始終也旁而通之以合變化約而省之以見端委聖哲之行也夫拘學不假於繩尺之外淺見不及於衣帶之下習而不思由而不察猶弓人之不能矢冶人之不能匠也故拘學不可以論廣淺見不可與指逺何也心不知其意而徒以迹固之也夫三皇不同道而皇之號不異五帝不同徳而帝之號不異三王不同治而並稱王五覇不同功而並稱伯此迹異而心同者也曷可不爲同也堯之禪虞後世稱焉子噲遜燕卒亡其國而天下笑之伯夷叔齊兄弟相讓孔子贊之宋宣公立弟春秋譏焉武王伐紂懸其首於白旗天下不以此貶其令名田常弒簡公則不能辭弒君之惡周公伐管蔡不爲賊兄弟唐太宗殺建成而後世短之凡此迹若不異然不得同者不求之心而求之迹也故效顰者益其醜學步者失其故故求迹以爲近則愈逺矣夫時易則勢移情移則事易使五帝可以相防三王可以相襲則禮樂不爲異同而文質不加損益也故迹似者不可以論心迹者變化之散著也茍可以其類者同之是田常爲武王之行而建成乃管蔡之誅也故以其迹則𨿽有若之似不得爲孔子以其心則𨿽魯人之異可以學栁下惠故車人不量車屨人不視足通其意也故荘生觀解牛知養生張旭觀舞劍知艸書夫解牛於養生相懸也舞劍於艸書至逺也然視之若一伎焉意誠通則迹不足以蔽之也是故圖以列陳也書以傳禦也然以圖陳者不盡兵之道以書禦者不盡馬之情蓋迹之所求者有以限之也夫移易之間謂之變化變化之成謂之合同觀合同則可以見端委故物必求之端委矣端委見則能一萬物是故不出戶而知星辰不下堂而知山川夫天之相去至髙也地之相去至逺也必身及而目覩是天不可歷而地不可紀也夫累寸者至尺必差累銖者至兩必差故括天下之物必求端委求端委乃見天下之窽系窽者物之以生者也系者物之以防者也窽系得則心通心者天下之至神也故能周流天下夫一者萬之所従出也故言一而不及萬爲有餘言萬而不及一爲不足聖人之道一而已故無不足故曰至道約而易操明而易知是故聖人不學而能愚人學之不能直所従者異路也

大復集卷三十

欽定四庫全書

大復集卷三十一

明何景明撰內篇二十九篇

何子曰世言曰勿爲任任叢怨勿爲激激幹怒張子璉爲禦史嘗按治當世鉅重舉奏當世尊顯下弗厲其法而上不咎其言夫天下之事不患其任且激也患其先有意也先有意也任則貪功而悍作激則訐人以自標罕亡怨怒矣惟無意也𨿽多法而寡情人弗以爲病也𨿽徑議而過實人弗以爲搆也故陗壑之阻盜賊弗怨虛舟之觸褊心弗怒無意也

何子謂雷守王子曰夫擊與牧異法而柔與能殊情防曰擊民曰牧逺曰柔邇曰能四者由有治以來莫之能有易也四者之易也弗晰而防於情也其弗防也移於勢也勢之移也畏以求免屈以求伸辱以求榮是三者心動而其情防情防而法易矣故縱姦漏枉牧防也伐善殘弱擊民也親暱而多蓄柔近也防而易威擾逺也由是求免而先畏求伸而先屈求榮而先辱其終謂之晰乎夫法以事起道以身立時而變化從乎其人羿之射也不以逺近要之中的而已矣扁之醫也不以彊瘠要之對病而已矣夫能中而對者心一而視外晰也弗晰者心之蔽者也晰而有所移者蔽之甚者也晰也弗移也明而有勇者也

盛子令太平太平鉅多桀難治何子曰一人百羊無弗羣者百人一虎無弗搏者言治體異也十室之邑必有忠信百步之內必有茂艸言惡必有善也故君子不以善隠惡不以惡傷善夫知而好白易遁也剛而好發易嘗也好尙而有欲易畏也三者凡以有已也有已者不可以治人夫執火而盜避借防以明也屢罵而童子弗趨不愼出也虎豹之在山也莫之能近也然可以出而穽之者有嗜於人也是故君子之治民以民之知知民則獲見其情以民之怒怒民則獲伸其威自潔以求直則人弗得訾故辧其文異其品黒白章矣公其法定其守志令行矣制愛而取義詘利而尙節身名榮矣光祿署丞陳子爲太谷令呂給事請於何子曰光祿丞也貳而內吏也大谷令也長而外吏也丞也令也貳也長也內也外也弗相諳也予曰丞嘗修膳致養於上矣其不知養民矣乎令也養民者也曰大谷何以養也曰和之曰大谷盡驁也安可以和也曰大谷固盡驁也將移之乎存之也若移之也用六師弗用令也其用令也則和之爾矣夫虎也馴之龍也擾之矧大谷者民也曰和之也不懼縦乎縦難制也曰是順私従暴也夫和之也者剛也柔之亢也下之疾也緩之馬調也則弗犯駕鷹習也則弗掣韝和也者非順私従暴也

何子曰天下之味五錯而味不可勝用也天下之色五錯而色不可勝用也天下之音五錯而音不可勝用也錯之者和之也和之用廣矣是故常以經變也變以緯常也常變經緯用無窮也

侯汝立氏者年三十四而爲司馬選部郎中爲東昌守始汝立力樹職正法又陳職抗章求免弗獲又乞徙學官便養又弗獲乃出守東昌何子曰鄙人曰丐乍富廢飯言創貧也然殉義弗折樹名以自著者貧賤之士多有之而貴習厚享者弗與也何耶予嘗有友三人焉三人者咸節士也大梁李子爲郎吏言外家河內何子爲史官言兵事髙陵呂子爲講官言時政三子皆貧賤士也茍有志於創貧賤焉則其能皆可以富貴也然而三子者弗爲也夫才者弗憚獨任而志者恥於旅升故致中曰聖矯眾曰髙同流曰污污者未有不借聖以訾髙者也天下治公道行於上天下否公議興於下道行於上也吾從上議興於下也吾従下非秉哲篤尙之士安有弗移於此者也

禦史王子廷相按湖廣淸軍其友皆曰今禦史弗易任矣禦史上予之重以俾法行下視其重以謹法守故禦史重則政弗獘而吏不逾今禦史有舉其職者上曰怙威而肆下曰慿勢而陵爲禦史者不亦難乎富人以千金使其子賈子盡散千金求息富人怒之主人有使其家監朴防者防怨而罵監由是觀之禦史誠舉其職有不幹怒府怨者耶景明曰夫今禦史若是有之矣𨿽然子終不以父怒惰賈監亦不以防怨廢朴夫覈名實非行禍福曷以曰肆別淑慝非任喜怒曷以曰陵若是曷以怨怒也如怨而怒又曷辭焉

張禦史言事於朝有風按淮揚鹽何子曰淮揚天下之衢也舟車之所防多豪富私販豪怙勢富行貨私作姦勢撓權貨溺度姦敝法禦史者鏟豪以屈勢平富以拒貨治私以發姦小舉而敝滋大舉而變生故禦史者莫有弗難於淮揚者矣夫至動者風也先發者機也捍難者格也能行三者於天下無難矣夫格者力之至也機者智之至也風者積之至也三者之變化格淺而機深風神速矣故風也者智者之所屈也況豪富行私者乎唐大夫爲福建按察司副使何子曰天子擢大夫將以昌其法乎今天下吏治蒸蒸靡矣司法者怵威而刼於勢思以爲媚縱弛其目變易其章久矣履正以蹈危守直以中害豈人人樂爲者耶於是法令紏繆百姓無所防過日以滋僞吏無何於上下益舞智臨之又安與議於繩墨之間尺寸之內乎夫明法難執法又難也明法者姦弗執法者勢弗奪弗智也弗奪剛也孔子曰吾未見剛者此何可不謂難也法所以集眾心衛大勢也茍可以奪則政弗彊政弗彊則鉅豪免鉅豪免則弱逮法弗行於鉅豪而日籍於弱是疏天下之心而貶莫大之勢也憂治者寧蒙然而弗視已乎故唐大夫之擢天子將以昌其法也夫使執法者皆有明陟賣法者皆有幽黜則履正守直之志遂而蹈危中害之慮疏矣法何有弗昌乎

趙守之延安延安劉子曰延安民鄙地薄不足以辱良太守𨿽然惇俗化鄙致厚易安可以無良守邪又曰守在廣平賦詩爲文廣平之治不廢何子曰若是延安又何憂乎夫檏所以受飾也卑所以受潤也夫詩之道尙情而有愛文之道尙事而有理是故召和感情者詩之道也慈惠出焉經徳緯事者文之道也禮義出焉夫飾莫大於禮義潤莫大於慈惠是故可以惇尙可以生息眞陽陳子爲鄕舉士績學待用者二十年矣不矯不附不害不幹不矜不凟非其任不舉非其人不見非其物不有湛然不爲防也闇然不爲隠也皎然不爲白也其視富貴也若惴其接厚利也若遺其處蓬居而藿食也若大享也選於天官天官以爲垣曲令張給事曰夫令非難邪紏吏而子眾宣力而布徳振廢而啟蔽陳子難乎何子曰夫行視其所立爲視其所守發視其所蓄安輪之車其轍不逾重兵之陣其剛不缺積竹之矢其中不靡故推其所立曰行施其所守曰爲出其所蓄曰發故曰不知其仕視其處夫陳子之處也仕道備矣張元傑爲魏縣方子侯子曰剛明者魏縣之才也立剛以守致明以用者魏縣之政也何子曰夫棟撓輻不撓棟任眾輻眾任也火燭弗若水鑑火著外水著內也夫眾任者事集而易行獨承者敗著內者闇而愈章著外者日晦是故天下之易屈者過用其剛者也天下之易蔽者過用其明者也剛明之用可不愼乎往天下之吏率以剛明顯稍陟用之則剛者茸弗振矣明者蒙弗知矣此其才豈損於爲吏邪是故今之爲剛者爲赫赫者也爲明者爲皦皦者也赫赫者多威而寡恵皦皦者多譽而寡實是故吏日顯而民日弱矣夫用智醫而逆治者彊病也用仁醫而順治者弱病也弱病之人彊病之醫亡弗殆矣今天下之民異於往也往也殷富故吏用其才擾之弗覺也今也罷餒罷餒之民擾之必死語曰無急如束薪無弗折矣無察如撤藩無弗亂矣此之謂也

劉守之擢廬州也未卽郡沮於言者乃俟調家居累一年餘又弗調守曰言者以予資弗任爾予未視治任弗任安可知哉予遂已邪何以見也乃復上京師謁吏部天子乃調守漢陽何景明曰予於漢陽甚感於古今之官用也古之用人視才視才也者考徳績罷不能是故近者有弗取也逺者有弗棄也貴者有可賤也賤者有可貴也今之用人視地視地也者徴發身等居位也由是要勢者日躋之恐弗達也而守散官者逾考弗徙矣又安有超格軼資者哉是故近益近逺益逺貴益貴賤益賤夫若是使才有其地地有其才又何缺焉茍才也無其地地也無其才豈不難哉或曰漢陽素貴富富者懼不善使也貴者懼不善事也不善事者難於上不善使者難於下曰漢陽有貴富者也且有者取諸人乎無者取諸人乎是故有貴者不取諸人以自耀也有富者不取諸人以自實也爲漢陽上下者免矣

何子謂寧國張同知曰夫飾車將以駕也飾馬將以馳也是故君子有名則寵有政則達夫修以立曰名行以理曰政名以榮曰寵政以顯曰達故名非飾標政非文具寵非耀時達非巧宦是故君子於名也思毀於政也思敝於寵也思辱於達也思塞思毀則終譽思敝則圖經思辱則常榮思塞則可達

鄭子擢郎中治大同邊儲有與鄭子戚者見曰乃君玆擢予爲不懌郎中近官也治邊儲居外不得與朝士列是逺之也治儲之事散有聚無士需將徴豪幹防取凶不攺斂貧不減費權利而府怨是難之也夫居逺處難非子宜也惟鄭子亦不懌景明聞之見鄭子曰夫謂子者過矣王臣弗以逺賤王役弗以難辭褊人多求親而憤防庸士多幸易而脫艱馬越險則駑駿別刃試堅則鋼鉛見故弗居逺其心弗著弗處難其能弗彰惟子之心不間逺惟子之能不窘難是以用子也夫逺之者重子也難之者任子也子行矣鄭子曰吾釋矣𨿽然權利府怨可謂無邪曰執火不燔向者多焦導水不溺涉者多沒故利人曰恵利已爲害已茍不利人又安怨如有怨焉則非我矣古也執利權者桑羊敗於害劉晏敗於專不害不專用之爲經使上不缺行之惟通使下不病在子也夫在子也夫

李子將倅於蘇李子曰吾何以倅蘇也今之才吏予也弗能古之長者今也弗宜仲修曰不發靡著不興罔立行以敏達事以詳集急而矢颷櫛宻而發防是故緩者不可以舉廢略者不可以周遺明法習文究情察物子其任乎本貞曰夫柱促而弦絕燭張而蚊至守止以制行勿使自亂處晦以含照勿使人見致用莫如蔵理繁莫如約子欲掲掲焉明數數焉盡難矣李子曰二子之言叛予安適何子曰二子之言類乎叛者也仲修之言爲治也已本貞之言爲修也已李子曰予兩有之以應變可乎曰不可兩有之以應變是以我冒物也冒之不足則必易焉是故以我冒物者不勝易爲通焉則變在物應在我織屨者不量足無廢屨也制車者不試轍無棄車也爲政者不嘗術無反政也理防而事不相逺情見而物不縣殊夫治而罔修則任法而情疏修而罔治則自愛而鮮任任法者必敝民自愛者必愚下是弗通之過也

蔡子由吏科給事中出爲福建按察司僉事搢紳大夫或惜之曰蔡子厚積而愼修識逺而髙計深亮物而濟務可使秉重居要內贊國經而外格時難今乃出近而處逺去言司而專職守弗足以施溥舉大匪眾望也何景明曰夫蔡子於屈伸之道能明之矣夫伸也者弗在髙爵榮名也屈也者弗在居約處卑也志達曰伸志塞曰屈故爵髙名榮而志弗達不失爲屈約居卑處而志弗塞不失爲伸向也一陳而求卑再陳而請病夫屈伸之道蔡子能明之矣夫人情智而自好智故洞先見末利害斯明自好故周畏不發不以冒危犯難蔡子智而任者也察物不擿行義不委私言若訥公言若訟非智而任者與夫智貴示任貴斷智而弗示則眾疑任而弗斷則中靡是故天以日月垂象人弗敢侮地以山川示險人弗敢逾孟賁狐疑則不若童子之必至猛虎猶豫則不若蜂蠆之必螫夫天下之事示則明斷則立矧司法乎司法者不示必有罔民不斷必有反令罔民匪智反令匪任蔡子智而不襮任而不易者推此可以達之天下也矧司法乎

何子告蔡子曰司法者人之司命也發姦紏邪董正弼善司法是據故情蔽曰闇文究曰深綱弛曰緩目數曰急防則納愚深則藂怨緩則縦枉急則矯直四者司法之過也是故君子知詳而守易立嚴而行寛詳則弗遺易則弗害嚴則振寛則容詳易嚴寛是謂四徳徳以司法又何過焉

進士積試而外補者弗豫申伯溫爲進士二年補丹陽令呂子曰丹陽無弗豫也予且甚喜東子曰何以知丹陽無弗豫哉且又何甚喜曰丹陽崇畜久試志在必行畜崇思發試久思任志行不違何弗豫乎夫天下患不行者三事權弗歸也眾志弗率也職序弗則也事權弗歸曰屍眾志弗率曰亂職序弗則曰越屍以處位視亂従越行何得矣一邑之事天下備矣舉其政事相歸蒞其民眾相率糾其屬職相則諺曰賈人之有牛不如庖人之得割故事有不能行於國都者行於一邑公卿或不能制一令制之故茍失其職尊近弗行茍得其職卑逺可爲詩曰或燕燕居息或盡悴事國夫行矣皇防顦顇如或弗行燕息又安肆焉故予喜丹陽者志行也東子曰子言善矣弗曰政在人乎謂令得行則是曰行匪艱予則弗能夫一邑之事天下備令宜知之均上下備文武善善而惡惡均上下則賦役備徴取寡備文武則知愛有禮知勇有義善善惡惡則賞不僣而刑不滛夫行人之所必怒是謂忘害舍人之所必恱是謂忘利故順上獲譽弗爲也逆疆賈怨弗避也不以屈求伸弗以辱希榮是謂行志行匪艱乎呂子曰艱矣丹陽能之何子聞之曰呂子尙行而詘逸東子知逸以守艱丹陽之治備矣

進士周子賢爲宣城縣孫繼芳曰予聞猛獸在山狐貍不穴長眾之治弗可弛也故立文明禁操法示毒法令流行故盜不生子賢曰予聞茅柔而人籍之澤下而水歸之恩惠慈愛所以結眾也刑罰法令所以滋亂也故文生導民巧法出導民偸生息安理盜故不起周子因孫子見何子告之何子曰夫羊牽則郤驅則行馬控則行驅則逸剛柔之性異也故恩惠慈愛存良輔不及也刑罰法令遏防制太過也因而用之存乎其時周子曰予知之矣是剛柔之用也不執不廢以此長眾眾治矣教諭李君除襄陽通判問治何子曰治在教其友邵子曰予聞法由曰治風易曰教故制禦董責人心威諷諭勸說民聴藐治民曰教無已緩乎曰子思曰修道曰教夫飾行爲修由理爲道成訓爲教是故摽立者逺觀視風行者疾感動故儀刑聲聞莫如教夫吏不紀則民俗濫政不則則下志淫教者紀濫俗而則淫志之務也上敬主下貴貴上好士下賢賢上篤老下親親不取則下知介不害則下知仁其行約其施廣其動防其聞彰古者之待禽獸艸木也不揜羣不射宿羽毛不成不登俎斧斤以時罟目四寸故山澤之蓄蕃殖聖人之禮其物若此也況其民乎今天下吏治弱者靡矣彊者持其刑罰搏裂抗割之而已獵其民甚乎鳥獸折其民甚於艸木又安有禮乎故曰不知教其行飾其理率其訓立古之教也

南陽多文獻仕族至文達公盛大矣然文達公嘗稱葉焦氏焉焦氏由此遂著於天下士大夫間矣焦氏始有侍郎宏再有參政寛再有運使鈍再有知縣欽至文禎爲樂淸簿文禎與襄王拱之葉牛道徴及景明皆有姻舊往慶文禎文禎曰予忝於先矣夫先人皆顯仕於當世稱列於名公大君子予弗能踵躅紹芳矧有以增光益休者乎予豈終墜前聞哉三君子何以教也拱之曰夫良弓之子不失爲箕良冶之子不失爲裘若嗣宦焉弗在尊顯若能職焉將爲休光道徴曰仕族之家易興而難繼易興者澤未斬而賢可象也難繼者美在前而易見也夫良弓之子不失爲箕失其弓矣良冶之子不失爲裘失其冶矣故蓋愆爲易而光烈爲難子將勿忽其易以圖其難焉爾景明曰世宦弗若世徳世宦之家多防世徳之家多振世宦者富貴而損志世徳者禮義而有恆也夫焦氏稱於文達公蓋有世徳焉匪徒世宦已也文禎曰三子之言教之矣

大梁張徳充例爲周府引禮舍人何子曰夫化必觀世行必矯俗要其本源委於末流故良法旣敝則美意或防乎息矣今天下用士科貢興而孝廉賢良之舉廢科貢於孝廉賢良逺矣而人尙之其有以例拜官者則搢紳之徒弗道焉此何以哉或曰科貢者其盡非孝廉賢良之才者耶曰然則以例拜官者盡非科貢之才者耶故觀世以化者存乎上矯俗之行在其人焉爾夫使富者得官貧者得財上急國用下舒民力例之法意蓋無不善而官者因以率行厲職又何以累其人品哉顧上以此括財而窮欲下以此籍勢而遂身是末流之敝也昔漢文帝許民賣爵司馬相如以貲爲郎而文帝之治不以賣爵貶相如之名不以貲郎賤故意美者不論法嗜修者不論資

陳眞人壽何子曰夫闡教者道也受養者祿也厚生者欲也古之時眞人不教而道著不祿而養丰不欲而生厚夫教而後著道之病也祿而後丰養之蠧也欲而後厚生之賊也夫壽者神之凝也天者物之役也眞人能不用神邪能不恡物邪得寶而愛者不計蔵而待其自敝則無敝日計蔵焉使其無敝則敝嬰兒日啼而咽弗嗄不知其啼也日握而手不拳不知其握也日視而目不眊不知其視也夫神者不知而至者也故不用其神而神無不用夫知而至者神過也知而不至者神不足也過者中人之上不足者中人之下皆不能長生者害於知也是故不知而能與知而不能相懸逺矣神者气之禦也气者形之禦也气以神動形以气存不存而存故曰難老

何子曰夫人有天受之而益焉者夫天之受之者乃其虛者也天之益之者乃其謙者也故海之容也水思歸之矣月之缺也光思增之矣有富能約是以長富有貴能下是以長貴有齒能幼是以長年

何子觀河南癸酉同年防錄曰錄也序年列名凡以惇義識好爾然必昭著久逺其事者非諸子所共志者耶凡河南之士防何也集於學弗萬人已爾集於試弗千人已爾然名於錄者八十人焉爾矣較之亦希罕曠絕之遇也其事何可以不昭著久逺耶夫身至也然且弗百年也卽百年猶旦暮易至也榮勢往來若流光易絕也此三者非所圖以弗朽防也所圖以弗朽防也乃有在於形勢地位之外者乎夫至明者義也至永者名也疎利而義集義孚而名成是故君子顯義以遺名故形外也性內也壽弗長夭弗短也貴弗崇也賤弗貶也何子選次劉僉事詩總百五十六篇釐三卷皆精實確乎可以昭逖俟後弗惑矣曰嗟乎詩也者難言者也體物而肆采撰志而約情愼憲而明則是故比方屬類變異陳矣揆慮緒思幽防章矣徹逺以代蔽律古以格俗標凖見矣故單辭寡倫無以究賾指眾不一無以合方利近遺法無以純體是故博而聚之存乎學審而出之存乎心明而辧之存乎識夫詩之難言也獨言者難邪而知言者鮮矣

大學士靳公有庵曰戒庵何子記之曰隧也而風出之隙也而風入之口者身之隧也不愼故戎興意者身之隙也不愼故邪進是故物必有始而事必有紀惟先也則有備而無患惟眾愼而弗一也則多畏而慮不周夫室有闗矢有機室之有闗也匪室而有闗也闗在門也矢之有機也匪矢而有機也機在也闗在門故室而冦不得逾機在故約百矢而弗匱也抑之詩曰愼爾出話言戒乎其口也曰敬爾威儀言戒乎其身也曰相在爾室尙不愧於屋漏言戒乎其心也夫心者天下之至一而萬事之紀也故放之六合而凖防於百世而無不括是故可以參天地而贊化育是故約而易操有功而不勞

何子讀韓子書律呂直解敍曰夫神理之弗著其器數之亡乎天生一成萬一上萬下器數下下也由後世以來弗之詳矣其上焉者又安有所達哉是故聖人得一而知萬知者知萬以得一談一者虛而寡用談萬者廣而莫歸要之以知其要實者爲至夫天地之間者气也制而利則曰器生之節度曰數神理者气之宰也是故器數詳則神理日明神理明而天下之事得矣

大復集卷三十一

欽定四庫全書

大復集卷三十二

明何景明撰疏書共一十篇

應詔陳言治安疏

中書舍人臣何景明謹奏爲應詔陳言治安事邇者寢宮被災皇上兢惕勑諭羣臣下求直言大小臣庶仰見聖顏憂戚伏聴綸防痛切無不感動流涕謂聖心感悟事當轉移悲喜相繼慰慶兼至然自勑諭之後已將旬日未一視朝輔臣言官奏論邊軍畨僧義子數事一言未見采納一事未防施行臣觀災變之來天道甚邇陛下上回天怒下安人心如此數事宜急省攺今復處之宴然未見損減一二豈陛下感悟之心忽萌而轉移之機復塞也臣民莫不失望中外實爲軫心夫災禍切近悔厲斯深形勢積成攺救何及臣上原天意下究民心近觀人事逺考古昔治亂存亡之機實在今日陛下欲圖理興化攺弦易轍過此不爲無可爲矣臣聞天下之政精則治緩則亂明則治防則亂治亂存亡事理必然方今上下依逢逺近壅塞法度有失禮義弗彰功實不稽名器多濫欺蔽之風長偸惰之習成兼以民生已困冦盜未息兵馬弛備財力並竭外僅維持中實潰散其勢如此而其治如彼臣竊憂之陛下不急省躬以懲禍始而欲肆志以待患成何也臣聞內外附固長久之道今聖躬單立皇儲未建內無手足相倚之親外無肺腑可托之戚后妃不得當禦公輔不得通謁乃日與邊軍並出入畨僧義子同起居此皆今日創見先朝未聞也陛下何不一如言者所議早示聴斷且甲馬馳騁之塲不如廣廈細之上竺幹邪穢之敎不如文儒談諷於前樂彼厭此臣所未諭若義子則陛下寵幸之臣自古寵幸鮮能善後原其所由盛滿爲忌陛下尢宜早爲裁抑明示區處使上者得保富貴其次得保首領義旣不失恩亦有終豈不美乎夫國事執奏實在大臣大臣順防事乃寢敝臣謂大臣奏事宜使卽決是非直陳利害凖則憲章制之理義不宜奏兩請之辭取阿上裁則制度不隳功實不謬名器可正其大臣進退當以義斷行賄干進無恥取容者並爲罷斥而奨防恬退訪求耆俊則名節明而仕不茍然後嚴督庶官以成精明之治寛撫百姓而培殷富之基治安之道此其大略要之大本祗在聖躬夫言茍切心何畏逆耳陛下若以章奏繁委瀆亂聖聰莫若一禦便殿宣進輔弼召集侍従尊卑之禮不甚峻拒上下之情乃可通達必能陳說利獘開道禍福指斥時事爲切心之言以悟陛下矣臣聞先勞後逸先逸後勞先後之間相去逺甚故儆戒之後必有餘樂怠荒之後必有餘憂陛下若體天心之仁愛念祖宗之創建堅自忍制常加矜飭務舉實政不事虛文太平之治可以立就永踐九重之安長享萬乘之樂憂勤於一時而怡豫於無窮陛下何難而不爲此乎昔成王感於風雷之變乃有刑措之休髙宗感於雊雉之異是臻嘉靖之效陛下深惟感悟稍一轉移海內將從風而靡四夷必仰流而化商周守成之業亦何足多哉臣艸茅防柔防先朝甄育陛下復收起於廢黜之餘恩徳至厚嘗欲以言圖報恐幹出位之咎然臣之懷誠積慮久矣乃今躬逢聖明開奨言路千載一時何忍容黙用是昩死上陳伏望皇上亮臣愚悃曲賜矜納臣不勝幸甚

上許太宰書

中書舍人何某頓首上書冡宰許公下執事某誠至愚竊見明公自入吏部所推進者皆崇飾名節砥礪亷恥之士淸議攸與羣望景附鄕鄙末進實亦私抃乃者主上幼沖權閹在內天紀錯易舉動大繆究人事考變異未有甚於此時者也然而上下之臣未見有秉徳明卹仗義伏節者某𨿽寡昧諒明公之所必憂也夫國有人曰實無曰虛以今日觀之𨿽謂之虛可也其所以系大小之望致虛實之原實惟明公之責是明公𨿽欲無憂不可得已頃者聞權閹多幹明公之正者議者難之或謂宜少自貶以爲容夫自貶以爲容者患失者之所爲也孰謂明公表師百僚堅立萬仞者而爲此乎某於明公素未伏謁然慕義甚深區區之懷不敢不露竊爲明公畫二防惟明公之自擇焉一曰守正不撓不容於權閹而去者上防也二曰自貶以求容於權閹而不容於天下後世者下防也夫今之計止是二者二者俱爲不容然守正不容可以激頺靡於當時流聲烈於後世損少而益者多自貶不容則頺靡益恣聲烈且敗益少而損者多二者曷重曷輕惟明公之自擇焉昔者子貢謂孔子曰夫子之道大天下莫能容盍少貶乎孔子曰良農能稼不能爲穡良匠能巧不能爲順君子能修其道綱而紀之統而理之而不能爲容賜爾不務修道而務爲容爾志不逺矣由是觀之士而未祿尙不可爲容況位冢宰統百官而均四海者乎而何以爲庶官之地天下之望乎今時匹夫女子咸知太息用以爲慰者以有明公在位望明公深惟保重某積懷甚久不敢輕造門下謹遣家人持書托閽者通焉幸明公賜察不卽叱責

上楊防庵書

防聞聖人哲士取人於眾惡明主顯相識賢於集毀夫狥同情則獨行見遺實多口則廉節被黜何也獨行者同情之所繆而廉節者眾口之所黜也昔匡章棄於通國而獲與於孟軻卽墨污於左右而受封於威王孔子明公冶之非罪晏嬰脫石父於縲絏是故眾惡之中聖哲之所必詳集毀之下明顯之所弗蔽也今有操獨行秉亷節而幹眾惡負集毀若李夢陽者明公在上何可弗少加察而一援之也夫防於陽非敢謂其無過也自崇而弗下人太任而弗識時多憤激之气乏兼容之量昧致柔之訓犯必折之戒此其過也若其飾身好修矜名投義見善必取見惡必擊不附炎門不趨利徑處逺懷不招之恥處近執莫麾之勇在野有兔罝之武在公著素絲之直立志抗行秉心陳力咸可尙也前與禦史相迕同黨交搆恃其貞介不服文法邅延無已固其自取而尊達至爲不恱縉紳靡然誹笑言官亟詆於朝法吏深鞠於獄惟恐摧之弗披而辱之弗窘也嗟哉亦已甚矣謂深懲以全之乃底其壊歷責以備之實求其缺謂其爲髙好勝多事越位不卽攻之將爲患害則陽之爲害弗猶愈於賣法成賄污行喪守玩公詭避行私煽虐甘心附媚役志富勢者乎凡此一切置之不問而獨於陽而較焉何也大槪習於茍同而畏異已溺於混濁而非獨淸便於相容而憚弗羣務爲蔽闇而忌太白故當事謂之橫伐姦謂之訐建樹謂之標已振起謂之輕事問民隠曰市名而出位持國法曰寡情而立威是以詭俗諧眾之人相倚爲譽而直節獨行之士疾之若讎由此觀之仕宦之徒不貶損以就時防滑以希世何能免於今之人哉明公在上秉進退之權司統均之任奨防亷直沮抑邪枉而陽爲門下相知之士其困於人若此況門墻之外萬里之逺者乎夫防言屢至慈母投杼浸漬之灌可解膠漆防於陽有肝膽之交聞於人言猶弗能無疑明公之門陽不敢徑達𨿽有壹何由少白然陽之事在江西者亦甚彰彰匪有隠惡難見也防嘗究之眾議士民頗公學校之徒曰陽惇古崇禮志在澄淸閭閻之下曰陽不爲撫按官爾可使盜賊息權勢不害我也夫學校之徒陽之黨也其言不徴閭閻之下無知之眾何以黨於陽哉今京師之士其弗知者則己流言傳訛昧形議影羣猜共怒一吠百聲持辯風起發言雷同矣間有知者則亦恐異同於威要之吏以遭口舌之禍視爲秦越隨其軒輊夫反同情以伸人格眾口以明物此其弗利也必矣孰肯樂弗利而爲之哉昔孔融鶚薦乎禰衡汾陽解爵於李白揚善登俊閔才舒困昭昭人代矣今陽之文藻敷贍才辯捷給誠二子之流匹而拘檢行止閒於禮義可以用世賁治二子弗若也乃窘辱摧靡卒無一爲之地者僕甚傷之伏惟明公秉道服人積望鎭眾力可以移易範可以表正於陽少加援察采士民之議捐比附之論使邪枉無順遂之私亷直無不容之嘆非獨陽之幸也國家斯文幸甚

上李西涯書

前伏聞明公體中不懌竊見在閣省食多事形勢心憂宜必至此某再造門下省問不得一望見顏色退而抑欝累日又聞少康矣甚喜慰然疑久弗見出昨乃見有引疾求退之疏明公之識非末進可窺然竊以爲未安也近河南盜賊日益橫起山東士卒經年露暴國有彊禦而獄有言官野有屠戮而朝方宴笑廷議大繆市令不行勢急燔溺獨恃明公拯救爾未宜閉戶無聞在家不知乃復棄而引去益非明公所以後身而急國家之難也古之大臣功成事定然後避寵利持盈滿深思髙舉保身完名是故保身完名者大臣之所以居成功處盛世也今明公責重望深任利害而當毀譽欲以此時保身完各難矣昔成王在幼殷人動揺召公告老公旦非之明公亦宜惋時悲人略疑忌之嫌捐顧愛之念覽召公之迹體公旦之心則天下國家幸甚或以內有掣制事無違逆覽不可之防行必止之志然已晚矣若欲轉禍爲福求成於壊則猶可及也夫同舟之人胡越一心見禍知畏覩患思防人之情也今內之用事有未然者私意蔽於內而利害之實不省忌諱容恱者眾而剴切之言未至也誠指事爲之勢陳禍患之形諭以同難之義導其共濟之美開誠以示獨任不卻更執以不回之操斷以必至之勇若是而明公出焉不爲不可也若必惡污就防見危圖全不惟觖天下之望亦不能免當時之議矣又或顧患依違少撓卽屈則出處等耳亦非敢望於明公也夫成美者納善感恩者報義故袁盎進說於申屠朱云納忠於蕭望古之大臣欲有爲者未必不有匡士弼贊義夫慫慂者也某在家五嵗自期全命於蓬蒿之下過防明公收於廢棄之餘舉之下吏之列覩事激中旣不能明諍於朝廷於明公左右又無以增明益髙補遺而輔不逮實甚恥焉恐終有以負明公敢志其狂昧布腸腹惟明公采覽無繆於古大臣出處之義

與侯都閫書

侯都閫足下僕鄙薄於取與則甚謹而不敢茍足下前所恵牙筯並梳受之實非所欲初見來價道殷勤甚懇恐拒盛意故不復辭及途始知足下禮意甚衰凡物以表恭交以道接以禮𨿽孔子受之茍儀不及物君子弗屑也僕不敢以君子自號然不義之物受竊不安請以元封識返之幸不多怪僣妄敢呈一辭於足下僕自貴州抵雲南行陸四閱月車怠馬煩欲圖少逸故來就永寧之舟耳又聞霑益至永寧傳捨衛戍廢敝人皆狡不識上下又寡廝之役僕懼遲滯王命不卽飭行李當時藩司諸公皆以足下當西路能禮往來士大夫爲僕慰由是僕之西行遂果及歷烏撒黒張阿容摩尼之地冒赤水之炎犯雪山之寒入倒馬闗箐霧雨連旬不開竟日無人行廢蕪寒蔓猿泣鬼嘯思之令人神竦又羅羿出沒刼略於道前後繼聞誠非人所居者僕始悔是行然望永寧則如歸以其有足下在也及抵界殊自慶其出夷窟而至大境目若開而明者去城不數里則寥然無一人出迎僕以足下主是亦必出郊而城門咫尺之地不能屈足下車馬及館處至夜愈益不通問遂爲盜所輕僕意足下素稱能禮士大夫者豈以防不足齒於士大夫之行與抑足下所禮者皆要路顯赫而僕非其流與足下宜不如是之污也防不足言所執者乃王命也足下乃王臣也以王之臣而恭承王命不當乎何乃坐視其困而使之遲吾王命也凡禮之交際來有迎去有餞在主土者尢不可缺始而不肯枉迎足下托以他出其不枉送其亦他出乎若有他出爲行者可也足下位尊恐屈官不出令麾下一出烏乎不可何使之寂然不出也意者足下以僕夫之故爲累足下遂簡僕耶然足下爲天子捍衛逺人使行不拾遺居者安堵其職也乃致盜入公署偸竊天子使臣之物是僕累足下亦足下累僕耶古人有我心則慰之詩非僕所敢希於足下也足下又以僕欲讓衛官故衛官不來見夫僕之役供具皆衛官所當承者今倨然侈然不與僕接足下又従而爲之辭則衛官之簡僕固端於足下矣蓋君子之待人以義不以利害以情不以顯晦足下於二者不知察而人稱其能禮士大夫何也昔葉公好龍幾杖門戶皆手畫龍形一日有龍下於庭葉公驚且走曰吾非好眞龍也足下之禮士大夫無乃葉公之好龍與抑如僕前顯晦利害之說與足下審之僕願以君子成足下盜一事望足下畱心僕誠亦累足下也僣妄盡所欲言甚得罪乞亮而恕之

擬與藩司論救荒書

頃者聞朝廷以淮西告災蠲其常稅命守臣存撫賑貸此正主上俯念元元之意恵甚渥也今郊防鄕鄙之民捐室廬去田畮訣兄弟叛父母而出者聞皆賣其妻子身爲奴婢甚者棄屍道路百不存一其未徙者又皆覆釡闔室坐以待斃有快於速死自經樹枝者夫死者不收而生者未哺往事已鑑而來勢方迫此正執事者所宜控竭智慮紓遐猷布隆恵以寛民生以承上意之日也然而利害之實不省緩急之端昧序內無存變之防而外無應務之策甚非所以謹生齒之大命而彰主上之實澤者也竊於執事有不取焉誠使僕開其利害執事試聴之今爲民計大率利一而其害有三徴求之擾工役之勤冦盜之憂此爲三害而所利於民者獨發倉廩一事耳利害不並施而多寡不相敵今徴鷹犬者使吏執箠索民出錢又胡椒馬布枲鞶纓諸物屢下於民需價償之價倍而民實不得又屢取絺綌使女無餘葛此皆非賦之斂不貢之供猶日繼不絕是徴求之擾尙在也至王府黃河之役築城修塋之夫丁連老羸扶顚起廢褁糧數百里死者已半而莫爲中止工役之勤如昔也前者因民刼略爲盜下令各鄕置捕詰之役以爲便宜然捕者乘機生姦深察防逮平日無賴子弟爲之爪牙羽翼家歷戶至殺人牛馬取人貨財盜未及除而良者防禍有司因循莫爲之省是冦盜之憂尙在而又倍之也發倉廩本以利民而其反甚倉捨一啟豪彊駢集裏胥鄕老匿貧估富公家之積祗以飽市井遊食之徒而野處之民曽不得見糠粃富者連車方輿而貧者曽不獲斗升又鄕民有入城待給者資糧已盡日貨餅餌而卒不得與比其少得不足償貸反因是致死耳聞目睹可爲痛扼夫欲有所與必先爲去其所奪養馴兔者不蓄獵犬植茂樹者不伐斧柯以其近害也故止沸不損其薪徒酌水浥之沸不見止養人飼其口腹而刲其股肉終不得活今三害未去而欲興一利以救民之防何以異此也

與寗兵備書

日者見執事求退之疏出處大義要宜有此夫朝廷處執事者善矣執事之情則得矣然地方軍民其如何邪僕自愧身處闥閣之內職在書史之藝不親言責政要徒以口舌私自論列以伸執事於士大夫友朋之間則亦蔑矣更投之於弗合而忌之於必沮無怪乎勢之難也夫天下之事百人成之不足一人壊之有餘大抵今之人率不察於利害之實而必遂其意見之私略其所齊而惟攻其所不同故泛議者騰無情之謗而中禍者下有隙之毒天下之事奚所救而欲勿壊也僕所憤惜豈獨爲執事耶夫良吏不媚上不求懷於民特士不求無非於眾而欲伸於偉哲不恆之士故其節介而恵不遺志逺而名不孤今河南之童黎則念執事矣京師之士有偉哲不恆者於執事又有不俟執手杯酒之交而知之者矣執事何以得此邪亦可以自喜矣夫以位榮人人所樂趨以事責位人所必避是故才者任難於亂而闒茸借貴於平安今仕宦之情莫能易此平居攘華要以自利爾急則憚害而罕任𨿽在華要將委而去之卽使執事他日見用屬時無事則不免言者之欲摧敗茍稍有事司權力當利害以責一旦之用將必有不捨執事者矣惟執事定志安身勿以時論少自沮易僕之所深望也昔馬遷奮格眾之見不愛其身以伸李陵陵卒隤其家聲以累太史夫陵實國士不能勇於一日之死而欲幸望於不世之圖卒之老於異俗而節不立身殞而志不明於人此義夫千載之恨也執事髙俊樹立非庸可冀其一二然所伸於偉哲不恆之知者僕惓惓望焉惟執事圖之

與何粹夫書

景明頓首粹夫先生閣下日者先生示以疏歸竊與子鐘計慮謂宜且止更值時方忌諱虞有觸冒且疏而部不可之無益舉動古人以禮義制進退進不可茍退豈可輕先生裁之海內友朋屬目防何三四君子悉已謝時仲木退耕於髙陵獻吉覊處於大梁徳久廢於岐下子衡伏於海濵有憂國傷人之思而寧無雲亡殄瘁之嘆乎先生乃復欲憤世自遂長往之情得矣恐不免於扁心之譏而或繆於義退之道也夫據勢而經施従風而順化知遇曠代之事也經常以緯變成易以忍難君子隨時之用也若稍不可意不能其煩便自委去則天下欲承君子之澤防無時矣僕不肖獲聴於先生先生服亷守介明徳峻行𨿽子罕之卻璧幼安之揮金閔叔之不食遺蒜無已之不受贈袍何以尙之至其瑰論精識周知曲中略於章句之末而超於尺寸之外可以參賾濟務昭逺明防蓋僕之所深尙者然數年以來執論究迹似猶獨行一節之事而未合於聖人通士之觀何也夫徇時就功世不能器秉朴滅華徒飾亡實四者皆非通聖也通士不居器而滯用聖人不專質而喪文故簠簋之器必飾金玉棟梁之匠不雕濩落何也物有所不容而貴有所必須也今先生或者惇質而太略於文器大而人莫能用惟先生少自抑忍順卑俟時以存人望以慰交防之私夫龍蛇之徳變化之義先生蘊之素矣防恃知愛輒敢旣其愚臆惟先生亮之

與李空同論詩書

敬奉華牘省誦連日初憮然若遺旣渙渙然若有釋也發迷徹蔽愛助激成空同子功徳我者厚矣僕自念離析以來單處寡類格人逖徳程缺元龜去道符爽是故述作靡式而進退失步也空同子曰子必有諤諤之評夫空同子何有於僕諤諤也然僕所自志者何可弗一質之追昔爲詩空同子刻意古範鑄形宿鏌而獨守尺寸僕則欲富於材積領防神情臨景構結不仿形迹詩曰惟其有之是以似之以有求似僕之愚也近詩以盛唐爲尙宋人似蒼老而實疎鹵元人似秀峻而實淺俗今僕詩不免元習而空同近作間入於宋僕固蹇拙薄劣何敢自列於古人空同方雄視數代立振古之作乃亦至此何也凡物有則弗及者及而退者與過焉者均謂之不至譬之爲詩僕則可謂弗及者若空同求之則過矣夫意象應曰合意象乖曰離是故乾坤之卦體天地之撰意象盡矣空同丙寅間詩爲合江西以後詩爲離譬之樂眾響赴防條理乃貫一音獨奏成章則難故絲竹之音要木革之音殺直若獨取殺直而並棄要之聲何以窮極至妙感情飾聴也試取丙寅間作叩其音尙中金石而江西以後之作辭艱者意反近意苦者辭反常色澹黯而中理披慢讀之若揺鞞鐸耳空同貶淸俊響亮而明柔澹沈著含蓄典厚之義此詩家要防大體也然究之作者命意敷辭兼於諸義不設自具若閒緩寂寞以爲柔澹重濁剜切以爲沈著艱詰晦塞以爲含蓄野俚輳積以爲典厚豈惟繆於諸義亦並其俊語亮節悉失之矣鴻荒矣書契以來人文漸朗孔子斯爲折中之聖自余諸子悉成一家之言體物雜撰言辭各殊君子不例而同之也取其善焉已爾故曹劉阮陸下及李杜異曲同工各擅其時並稱能言何也詞有髙下皆能擬議以成其變化也若必例其同曲夫然後取則旣主曹劉阮陸矣李杜卽不得更登詩壇何以爲千載獨步也僕嘗謂詩文有不可易之法者辭斷而意屬聫類而比物也上考古聖立言中徴秦漢緒論下采魏晉聲詩莫之有易也夫文靡於隋韓力振之然古文之法亡於韓詩弱於陶謝力振之然古詩之法亦亡於謝比空同嘗稱陸謝僕參詳其作陸詩語俳體不俳也謝則體語俱俳矣未可以其語似遂得並例也故法同則語不必同矣僕觀堯舜周孔子思孟氏之書皆不相沿襲而相發明是故徳日新而道廣此實聖聖傳授之心也後世俗儒專守訓詁執其一說終身弗解相傳之意背矣今爲詩不推類極變開其未發泯其擬議之迹以成神聖之功徒敍其已陳修飾成文稍離舊本便自杌如小兒倚物能行獨趨顚僕𨿽由此卽曹劉卽阮陸卽李杜且何以益於道化也佛有筏諭言捨筏則達岸矣達岸則捨筏矣今空同之才足以命世其志金石可斷又有超代軼俗之見自僕遊従獲覩作述今且十餘年來矣其髙者不能外前人也下焉者已踐近代矣自創一堂室開一戶牖成一家之言以傳不朽者非空同撰焉誰也易大傳曰神而明之存乎徳行成性存存道義之門是故可以通古今可以攝眾妙可以出萬有是故殊途百慮而一致同歸夫聲以竅生色以質麗虛其竅不假聲矣實其質不假色矣茍實其竅虛其質而求之聲色之末則終於無有矣北風便冀反復鄙說幸甚

與李中丞書

自奉嶽州顏色澧州書問今十餘年來矣執事名位日起內外屬望僕誠亦私遂期仰撫臨之初防降禮寒門頃者又辱封書之貺想聆徳音式如金玉近覩執事疏奏條布舉捨興革濟務之功格俗之化蓋次第具矣天其猶有活中土人意邪僕觀比日之事大率上多取容而下多憤激譬之天下之勢病弱者也非一藥可療容者養患以待亡激者速禍而無補故非得大國醫使成專任久試之效何以救危困也夫古之人學道以爲己也學官以爲人也其心一也道無爲己之徳而官無爲人之澤所従學者異也中者聖之則也正者人之矩也中正者易之體用也不容不激維中維正捨執事吾誰従乎夫樞機得人重於方鎭謂樞機約旋而博也事勢有不然者矣上治則視樞機上忽則視方鎭樞機之地先君方鎭之地先民故方鎭者地逺而官尊地逺官尊則力可抗而權幸之威弗易及也卽使執事入參樞機恐無所容其巧力而不可一日居不如在方鎭之猶獲志也僕之所望者惟得專任久試乃中土之幸言鄙慮無足采者幸垂省覽復誨不宣

大復集卷三十二

欽定四庫全書

大復集卷三十三

明何景明撰記問說共九篇

沱西別業記

沱出於江予嘗浮江下峽所束勢漂疾淪滙瀾湧漩洑莫得旁展旣入荊地平溢十數里其勢始得自縦乃有別出若沱者焉沱至華容則蜿蜒回復帶城抱郭起伏皆自重岡曲壠相應顯又瑩澈可鏡予望慕者久之乃知其地多秀產固有山川防之也吾郡守孫公華容人間以是語之公曰沱之西吾別業在焉始吾逰沱西見其地膏塲繡澮可以稼穡水有靑赤雜色之魚可以罾网中有夷爽可搆而湖山四塞又可以眺而得也遂購得之他日獲解宦將惟是以終而子昔嘗得其槪爲我記一言予業已奇公曰是予所雲華容秀產也旣公之子世其者來從予防予益奇之曰是又所謂秀產也而愈益信山川之能防也孰知予向所見山川者固公家物也公在壯嵗官至郡大夫而聲績懋著向往方殷未可以言退也然予見今之仕者多以官爲家而歸則無所終公乃預有是計其明達邈有弗可逮也別業至邑三里地名三里店東墻以城睥睨互出林表西峙白鼎後爲黃湖前有湖曰田家湖湖之外爲禹山列如屏障雜見丹碧雲煙之所出入光景之所射映朝夕四時之所變化不可紀狀而公誠有成功引退之時日處其中治田灌園持書訓子孫暇則置酒召客相與投壺彈棊無不可樂者此固公所先畫於心而奚俟乎予言也旣紀其勝復爲沱水四章他日過沱西之堂幸歌以自侑詞曰沱之水淸且漣兮宜爾子孫秀且賢兮沱之滸有田膴膴我往於田其實碩甫沱之中其夷可宮我日以居裕其有終沱之外其山若防予日以弦用綏我年

沱水四章章四句

龍灣艸堂記

龍灣在靈寶縣之南入函谷次古虢國左洪澑澗而秦嶺右盤山沃野流水湧泉可田圃而宜稻竹許子之家食也樂其地葺堂焉棲之今年許子召爲尙寶丞數月復乞歸曰予玆得告歸斯堂矣其遂以息營養年勉遁以成學乎余聞之曰許子蓄久而升器飾而賁用然且翩翩然有髙舉之思焉其志固君子所尙而非可以與世俗淺見寡聞者道也夫憤世之意淺則離俗之志不決復古之志少則繼往之作不興昔者王教之一也國有學鄕有序而已矣士不私肄其學而人不私宗其道其後郡邑之下有書院焉山澤之間有精舍焉學殊而肄道同而宗是王教之離也夫學肄而明也道行而達也従乎上者化流而易従乎下者化格而難茍遇其難也則君子亦自明其學自達其道已矣百世之下無聖人焉則作者之意亡百世之下無賢人焉則述者之意亡君子慮焉是故日之含照也不以蔀屋不輝雨之降澤也不以覆甕不注夫道隠而經要廣大而防志意修則立精思則通窮理而極數則神是故萬世不易者道也窮不移其守而困不遷其業者君子之學也夫龍門河洛之間古聖賢之都裏聲教遺風存焉許子搆斯堂而棲也豈徒自遁以遂其髙者也

信陽修城記

僉事閻君子明兵備之三年城信陽成集余與都給事張季升登而觀之臺隍峻浚樓堞虧蔽表帶山河裏括萬家之室相顧嘆曰壯哉麗乎斯地萬年之固也先是僉事寗伯東氏來兵備值大盜之後爲防焉巡舊城視之曰庳也必崇而新之乃計費度工措財於官府取力於隙民嵗余城南門迆西北至東門起北門樓大功未就去又遇積雨墻壊數百丈閻君至則完其壊者城東門至南門立三門樓東縣鼓司晨西縣鐘司昏又置漏小南門司晝夜四時甃城上令旁下而走水卽積雨不壊其役不亟而功有稽其用經而力紓故三年而城成人曰二兵備之於役也於時事先後緩急各得其序理云城髙三丈圍廣千三百五十六丈有七尺董其役者知州彭偉指揮袁鎧張恕孟漢千戶傅欽任武百戶王羲梁山醫官周寶於是知州林君大霖指揮使鮑君國來請文紀諸石何景明曰古者諸侯守在四鄰政貴人和不以險塞爲固是故論治者有本末焉然時平而備弛並其末者亡之昔大盜之入汝南也吏有棄城者矣然西平上蔡之長固死守吏也冦則逾垣蹋門入卽二縣有堅城令弗死唐縣城稍完則守此豈可謂末弗治邪是役也寗君經始閻君成之二君功徳斯地者並久逺矣閻君今且明其陳簡其卒作其禮教夫城以蔽眾簡卒以守明陳以戰作禮教以經之所爲兵備者無弗至矣此豈徒治末者哉

確山縣修城記

確山舊有土城緣塹委垣而膚溝正徳七年北敵之南吏民睨城曰此曷足以捍而守之邪乃相與棄其城走匿山上敵乃入燔燒官治及民捨城中半赭八年僉事寗君河至始計度城役擇邑內有力者八姓限以工俾知縣吳照縣丞鄺琛典史吳金悉力董之以僝厥事九年僉事閻君欽代寗君兵備視城未就曰工弗可以己也役弗可以亟也弗已以終休弗亟以蘇憊終休蘇憊治之仁也可不務乎乃專以吳金董事責其成十二年知縣宋良臣至而吳金以他務出復專責之良臣良臣則均力嚴事葺其壊繚其未完樹三城門樓及月城角樓鋪樓內土城咸備十三年十月閻君登城視喜曰城不已就乎於是吏民又相與睨城曰嗟乎使七年有此城敵不得志也以玆而往可以捍我眾矣非二兵備之功乎非諸縣官之勤奉其令乎夫有勞逸之有始終之上猷於心下宣諸力一邑之城逾數嵗經營於二兵備歷於諸縣官然則千百年之事可以茍焉爲哉城圍七百餘丈髙三丈陶磚括其表良臣曰是不可無紀乃使吳金來求予文刻諸石

略陽縣遷建廟學記

正徳己夘春予董學事由徽州入峽浮白水江下略陽視其城中卑江水西來衝之多激流迅湍欹圻崩岸而學宮正居其卑夏縣書報江溢大水城防學宮悉沒副使寧波呂君克中時按治闗南乃行縣躬詣其地視之則堂壇墊爲沮洳殿廡蕩於沙石矣遂集眾謀曰玆地卑甚不可復卽復終能免患邪於是使同知何子奇率學官張繡諸生羅江劉儀等攺卜相其利宜圖惟久逺獲地於縣治之北抗敞可宮考兆曰吉僉謨畢諧君乃擇委漢中衛知事金坡治其工又發贖金三百餘附之坡程諸匠作鑿石伐材拓荒辟穢經始於庚辰夏五月又五越月而卒其役凡爲宮室殿五楹廡東西各八楹防門三楹櫺星門三楹鄕賢名宦祠各一楹堂三楹齋東西各三楹儀門三楹學門三楹東西號捨各十一楹其餘牲所神廚廩庫咸備右髙爲廟左下爲學崇卑就列向背因形榱題約制輪奐飾觀聖靈旣妥賢才斯萃惟君思創樂成猷厥終始乃令教諭李崇實狀列其事請紀諸石按志云略陽地自漢歷唐宋爲沔州興元府元始徙州治於鐸水攺略陽爲縣之至正十年縣令李舜臣建學於縣治北逮國朝攺沔州爲縣與略陽俱漢中府洪武四年縣丞葉禮徙學於縣治東北正統十三年大水學宮壊敎諭譚志學修之成化四年又大水學宮又壊知縣李鑑修之坡之開玆地也掘土得古碑視其記實李舜臣徙學故地也蓋自葉禮攺徙之後迄今凡三遭大水而後徙徙地仍復其故云豈非得數哉夫禮義之俗成於富厚忠敬之道可施蠻貊略陽爲古羗氐之域至文王布岐周之治行江漢之化其風气已開文命漸矣矧由數代以及我大明治化惇裕之盛則風尙移易其有已乎然百餘年來人物聲名尙未底於顯融豈以僻處梁雍之間乎亦由屢兵薦沴役繁生鮮而士不得以隆其業也呂君奉聖上命蒞闗南拊循其民簡練其卒厚農薄斂芟冦淸刑然後興廢舉墜修學惇教奨官師勵人士以行其政教焉孔子曰足食足兵民信之矣余於闗南庶其見之昔文翁興教相如爲師蜀之有學蓋肇於此今玆之建是宅阜隆以降湍悍搆造維新地復其舊天相人恊理臻勢防肆寧厥居實惟永觀俾俎豆之事表於西南弦誦之音流於漢沔文翁罔專美矣後世必有考略陽之學究其文物所従來者則呂君功徳何可以弗著哉何可以弗著哉

師問

有問於何子者曰今之師何如古之師也何子曰古也有師今也無師曰然則今之所謂師者何稱也曰今之所謂師也非古之所謂師也其名存其實亡故曰無師曰古之師可得聞與曰古者敎之之法曰性曰倫性則仁義禮智信是也倫則君臣父子兄弟長幼朋友是也於是而學焉以由之曰道學焉以得之曰徳用之而足以舉於天下曰業是故古之師將以盡性也明倫也則其道徳而蓄其業也是謂古之師也曰何謂今之師曰今之師舉業之師也執經授書分章截句屬題比類纂摘略簡剽竊程式傳之口耳安察心臆叛聖棄古以防有司是故今之師速化茍就之術幹榮要利之媒也曰師止是二者乎曰否不止是也漢有經師作訓詁以傳一家之業者也君子有尙之唐宋以來有詩文師辧體裁繩格律審音響啟辭發藻較論工鄙咀嚼齒牙媚恱耳目者也然而壯夫猶羞稱之故道徳師爲上次有經師次有詩文師次有舉業師師而至於舉業其卑而可羞者未有過焉者也曰然則廢舉業已乎曰何可廢也今之取士之制也士進用之階也曰是旣不可廢子何謂其卑而可羞也曰吾所謂卑而可羞者非其制使然也師舉業者之敝也古之師之教者立廉恥之節守禮義之閒不重富貴不羞貧賤不詘身於威武不失志於患難故上樂得人而用之夫今獨不欲得是人用哉顧以身求之勢爲難也故以言觀之以言觀之故有科舉之制豈逆其師之敎弟子之學乃以爲利之門也嘗見今之爲其子弟求師及其子弟之願學者口訪耳采有告之曰某髙官也其前髙第也其舉業則精也其師之於是𨿽千里従之也又告之曰某未有髙官也未有髙第也其道徳則可師也於是𨿽比捨弗従之矣夫巫醫樂工與凡百工相師法以習其技藝所以求食也安有士相師以求食而可爲也此吾所謂卑而可羞者也曰若是則何如而可也曰今之舉業所習者固古聖人之言也因其言求其道修之內而不願乎其外達則行之困則存之興斯教也安知今之師非古之師哉問者於是避席曰今日乃承益我以師之說

說琴

何子有琴三年不張従其遊者戴仲鶡取而繩以弦進而求操焉何子禦之三叩其弦弦不服指聲不成文徐察其音莫知病端仲鶡曰是病於材也予視其黟然黒衺然腐也其質不任弦故鼓之弗揚何子曰噫非材之罪也吾將尢夫攻之者也凡攻琴者首選材審制器其器有四弦軫徽越弦以音軫以機弦徽以比度越以亮節音則淸濁見機弦則髙下張比度則細大弗逾亮節則聲應不伏故弦取其韌宻也軫取其栝圓也徽取其數次也越取其中疏也今是琴弦之韌疎軫之栝滯徽之數失鈞越之中淺以隘疎故淸濁弗能具滯故髙下弗能通失鈞故細大相逾淺以隘故聲應沈伏是以宮商不識職而律呂叛度𨿽使伶倫鈞弦而柱指伯牙按節而臨操亦未知其所諧也夫是琴之材桐之爲也始桐之生邃谷據盤石風雨之所化雲煙之所蒸蟠防綸囷璀璨岪郁文炳彪鳳質參金玉不爲不良也使攻者制之中其制修之畜其用斲以成之飾以出之上而君得之可以薦淸廟設大廷合神納賔贊實出伏暢民潔物下而士人得之可以宣气養徳道情和志何至黟然衺然爲腐材置物邪吾觀天下之不罪材者寡矣如常以求固執縛柱以求張弛自混而欲別物自褊而欲求多直木輪屈木輻巨木節細木欐防何不爲材之病也是故君子愼焉操之以勁動之以時明之以序蔵之以虛勁則能弗撓也時則能應變也序則能辧方也虛則能受益也勁者信也時者知也序者義也虛者謙也信以居之知以行之義以制之謙以保之朴其中文其外見則用世不見則用身故曰𨿽愚必明𨿽柔必彊材何罪焉仲鶡憮然離席曰信取於弦乎知取於軫乎義取於徽乎謙取於越乎一物而眾理備焉予不敏願攺弦更張敬服斯說

樊少南字說

樊生鵬従何子受業能何子之道間日投業進曰鵬聞古者冠則命於父兄先生字之以示成人鵬未有能成然已冠矣請先生有以字我也何子曰鵬荘生所稱南圖者也汝當字曰少南鵬又進曰字旣得命矣恐弗稱也願有言以勵我何子乃使之坐而告曰爾聞夫鵬鯤爲之也鵬之大數千里鯤亦數千里非鯤則不能鵬也鵬之南圖也扶揺而上者九萬里風蓬蓬在下足以任其力鼓其後而南非九萬里則無以南也故所托者小則弗能大所積者弗能厚則弗能逺蠛蠓之子翔於蚊睫離婁視之然無有也何也所托者小也決起而飛數尺屬於墻以投於地雉泄泄飛不逾十畆所積者弗能厚也今夫學者扁扁卑卑狹於守規空空懵懵日無所益而月有所亡者皆所托不足以致大所積不足以致逺者也於是而自念曰吾學大者逺者也何以不能大且逺也猶蠛蠓雉學鵬曰吾何以不能鵬也是故豫樟濩落小尙可以柱梁以櫸棘爲之𨿽有巧工不能加焉自致其材也飱糒梁而適莾蒼返而腹猶果然飽也粥脫粟者未及郭枵然餒矣自致其力也是故鵬之能大者所托者然也鵬之能逺者所積者然也今爾亦審其托厚其積焉已矣其大且逺者弗難也詩云有扁斯石履之卑兮言所托也惟其有之是以似之言所積也於是鵬豫然作曰敢敬服先生之說

袁惟器字說

予申衛世家凡數十第然自昔稱袁氏曰袁氏世有文武士子弟匪徒襲紈綺者也至予同年舉人惟學兄弟於前又盛也惟學之季弟曰錡少而有成志循循飾禮讓能善士大夫其爲士大夫者皆弗厭以與也於是交防者謂弗可名也當字之而朝信劉君以命予予重朝信命又聞其雅喜與也又惟學弟也則不得辭乃字曰器說曰錡釡類召南曰惟錡及釡左氏傳曰筐筥錡釡之器是也夫天下之事小大華朴不能齊也然亦弗必齊也齊於適用已矣支離壅腫弗足以器之而斵鏤丹黃反喪其朴皆弗適用爾矣夫錡爲器至質也其爲用至近也然羞蘋藻實俎豆奉賔客享鬼神曷可不謂至美且逺也予觀夫今之世家者子弟也疾而不足以器之靡而喪其朴者眾也而君乃修揖拜之節事孝敬之實則其誦子祖考而漸於伯仲者有然也君惟益崇其節充其實無破其質無易其近斯無虛於大夫士之所與而所以自致其器者尙有美且逺者也君其試以予言於其兄惟學其友朝信質焉

大復集卷三十三

欽定四庫全書

大復集卷三十四

明何景明撰序十三篇

漢魏詩集序

夫周末文盛王迹息而詩亡孔子孟軻氏蓋嘗慨嘆之漢興不尙文而詩有古風豈非風气規模猶有朴略宏逺者哉繼漢作者於魏爲盛然其風斯衰矣晉逮六朝作者益盛而風益衰其志流其政傾其俗放靡靡乎不可止也唐詩工詞宋詩談理𨿽代有作者而漢魏之風蔑如也國初詩人尙承元習累朝之所開漸格而上至治正徳之間盛矣學者一二或談漢魏然非心知其意不能無疑異其間故信而好者少有及之侍禦劉君愽學於詩而好古不厭乃輯漢魏之作訪羅遺失彚爲此編夫文之興於盛世也上倡之其興於衰世也下倡之倡於上則尙一而道行倡於下合者宗疑者沮而卒莫之齊也故志之所向勢之所至時之所趨變化響應其機神哉於戱侍禦此編不獨誦說者徳其功而其意逺矣

王右丞詩集序

予奉疾還值長夏索處人勸以精力未充且省讀書日又無所事野居又無人與語偶取王右丞集讀之讀且倦則臥臥起則又讀凡數日竟其編顧集中長短混列欲考體制以求作者之意實煩簡閱乃略加編定稍用已意去取之釐五七言古詩各爲一卷五言律最盛爲一卷七言律爲一卷五七言並六言絕句共爲一卷皆首標體制俾篇詩各有統敍總五卷錄爲一本自備考覽不敢以示諸人竊謂右丞他詩甚長獨古作不逮蓋自漢魏後而風雅渾厚之气罕有存者右丞以淸婉峭防之才一起而綽然名世宜乎就速而未之深造也今於古作取其稍去冗泛者不敢加多焉舊本有賦一首今亦刪去其裵迪諸人之作附見者亦惟論其詩而取之不盡去

海叟集序

景明仕宦時嘗與學士大夫論詩謂三代前不可一日無詩故其治美而不可尙三代以後言治者弗及詩無異其靡有治也然詩不傳其原有二稱學爲理者比之曲藝小道而不屑爲遂亡其辭其爲之者率牽於時好而莫知上達遂亡其意辭意並亡而斯道廢矣故學之者茍非好古而篤信弗有成也譬之琴者古操人所不樂聞又難學新聲繁易學人又喜之非果有自信孰不就所易學以媚人所喜者也若是將使古道復至於無聞焉而已矣景明學詩自爲舉子歷宦於今十年日覺前所學者非是蓋詩𨿽盛稱於唐其好古者自陳子昻後莫若李杜二家然二家歌行近體誠有可法而古作尙有離去者猶未盡可法之也故景明學歌行近體有取於二家旁及唐初盛唐諸人而古作必従漢魏求之𨿽迄今一未有得而執以自信弗敢有奪今年罷宦歸自以有餘力得肆觀古人之言又欲取我朝諸名家集讀之然弗多得其得而讀之者又皆不稱鄙意獨海叟詩爲長叟歌行近體法杜甫古作不盡是要其取法亦必自漢魏以來者其所造就蓋具體而未大耳噫其所識亦希矣吾郡守孫公懋仁篤於好古其子繼芳者従予論學大有向往嘗索古書無刻本者以傳予謂古書自六經下先秦兩漢之文其刻而傳者亦足讀之矣海叟爲國初詩人之冠人悉無有知之可見好古者之難而不可以弗傅也乃以授之而並系以鄙言觀者亦將以是求叟之意矣叟姓袁氏名凱其集陸吉士深所編定者李戶部夢陽有序其履歷可考而知也玆不復述

四圖詩序

燕泉先生由太僕卿陟副都禦史巡撫雲南朝士寵其行卽以其履歷大者爲四圖以贈表之頌歌四圖一職方奉使二藩省旬宣三太僕考牧四都憲巡撫先生之陟也景明來闗西矣不得與於頌歌之列先生乃走使萬里俾景明文之乃嘆曰覽斯圖也知先生之學以政乎夫物弗聚則不發貨弗積則不殖故土培也而樹蕃百寶之室眾賈須焉是故君子愽學而可以有事於四方矣嘗慕諸近世名臣而求其人也率以其質従政焉事功豈少哉然器有局而才有限故施未光而所就者罕無憾也先生蚤嵗神穎超悟天資卓絕然於道無所不學於文無所不攷手自注書凡數十家則其從政也固聚而發積而殖不局於器不限於才者豈徒以質而已者哉夫聖人之學一而已矣一故無不備無不備故感無不通而應無不當賢人之學詳說而反約殊途而同歸要其至則一也是故語經事而知道遇變事而知權安可以宰衡而危可以制馭無往而不得焉然則先生之四政也其施諸天下者之肇乎

林泉圖序

商城王君與予父友相別於汴水上別且二十年矣今嵗夏自其鄕來訪道故舊間攜所繪林泉圖語予父曰人謂大隠弗居城市眞隱弗識姓名若皆自逸於林泉而世弗得見且弗聞也吾迹弗能謝城市而亦弗能逃姓名於裏閈奚望於若顧於若竊慕愛之而所謂林泉者常往來予懷也故吾凡值林泉𨿽莫吾有吾得而愛之又従而適之已有擴吾所未見者而愛之而適之由是𨿽天下之大凡有林泉者吾無不可愛而適之者奚必吾有也又以逰覽有時弗可常者弗可常固有弗可得而愛且適者也遂爲是圖凡林泉之變不窮吾圖咸有之一披玩而向之所謂可愛而適者咸在吾目則凡林泉之在天下者固吾圖中物也吾方請諸大夫之詩各綴於圖上敢欲得公之子中書君之文焉父諾乃召景明語曰王君與予防予嘗重其人蓋尙賢樂士者也能赴人之急者也好義而忘利者也夫人之品超逺庸下固焉而不可彊者也气拘於所處志執於所見其孰能移之而君者迹在城市而有林泉之想名在裏閈而有隱逸之慕其言又若非世累所得系絆者則人品不同有不可量也吾聞之好賢樂士者昌急人之難者獲報好義忘利者寡患君其有後矣是圖之序爾必毋辭所請俾觀者亦足以考志意而得其人焉景明旣受命退曰斯皆至論又何所序乃並記其言君名賢字崇徳

漢紀序

昔左氏依經作傳而編年紀事之例以立及馬遷著史記敍帝王之事則有本紀錄賢臣之行則有列傳明制度則有書系年世則有表自是以來歷代史家悉宗其體然不能防約其辭或寡要實而義無指歸其極至於流綴溢簡蹖雜而不可以觀余於是蓋慨然有思於命世作者之意焉往在京師嘗觀荀氏漢紀其書則凖諸左氏之例而取於史記之一體者也至其君臣附載事物咸彰天人並包災祥畢舉治忽參稽成敗並陳得失相明美惡互見卽一時一人一事之迹𨿽前後散著而本末必備屬類比方名義罔紊闡幽攝顯論讚悉精可謂括倫鑑之要深墳素之情者矣豈不足以上班良史之才乎夫學者謂經以載道史以載事故凡討論藝文橫分事理而莫知反說訖無條貫安能弗畔也哉易列象器書陳政治詩采風謡禮述儀物春秋紀列國時事皆未有捨事而議於無形者也夫形理者事也宰事者理也故事順則理得事逆則理失天下皆事也而理徴焉是以經史者皆紀事之書也但聖哲之言爲經爾故紀事者茍非察於性命之奧以盡事物之情者亦難與論於作者之門矣是書余得之侍讀徐子容氏徐子謂吳下世家錄此書珍蔵之而恡於傳以故世無刻本云余至闗中涇野子呂仲木氏移書求之乃遂請呂子校正而付髙陵令翟淸氏刻布焉

學約古文序

何景明曰余初入闗中作學約示諸生已成材者經書子史自宜周貫不爲程限其未成材者令學官量資作成以相授習玆越二嵗矣子日企望夫諸生之有得也然而進退罕知其序造詣或違其方若爾優防終歸汗漫非予之咎哉今復列爲程始自十六年春按季考省經書每嵗一周性理史鑑而下則接年續去期三嵗而卒其業正誦之餘復讀名家文字數篇要其取𨿽非全編而實覽大義於是究心則古人作述之意源流可窺而斯文經緯之情變化俱見矣理無形而蔵宻言有文而行逺由聖賢之訓以至諸家之撰皆言也殊途異門積案充棟有不可窮攬者然言宣乎理理存諸心體用顯防同源無間故反求而爲已則一而有獲外馳而爲人則多而益蔽此公私之辧義利之分君子小人之向也夫予旣程其書矣諸生其自玆口誦其言心防其理身體其事擇善而用中知至以求止庶弗畔於孔門愽文約禮之教而亦徴於孟氏詳說反約之傳矣茍以資乎口耳而棄乎身心繁其枝葉而剝其根本夫豈莫達終亦必亡已爾此豈諸生之咎哉正徳辛巳正月旣望識

武功縣誌序

武功康子作志七篇以記載武功之故緒理要防蓋燦然明備矣至其覈事顯義用昭勸鑑有可述焉夫先王之政紀其山川辧其疆域程其土宜稽其俗尙肆其采物以謹封守而察時變故書敍九邱詩陳列國采風者具其美惡董事者正其得失務在因道財化追俗爲制以施於久逺已爾夫天下之勢其所由來亡不有漸茍非蚤見而力救之則其勢莫可回而患成循約而治厚生而安其始未嘗弗一致迨於風尙澆淺而徳實靡貞其治不可長也戶口繁增而生利蹙薄其安不可久也可以弗愼其漸哉余覽康子之書其地畆則由狹而廣戶口則由寡而眾賦役則由省而興財費則由約而靡其業產則由富而貧地利則由饒而減民性則由彊而弱風俗則由厚而漓吏治則由良而姦人才則由實而虛文敎則由振而委亡弗降本流末暌正趨獘者矣嗟乎豈獨一邑然哉由此可以例諸四方矣

正防防稿序

易大傳曰天下何思何慮天下一致而百慮同歸而殊途夫天下事物之變至於不可窮詰固有聖人之所不及知者而其本則未有不一而同焉者也茍惟極其辯智以究其所不及知而條貫統宗莫之宰屬則於道也將日支離而學焉者將日以決裂此後世異端之所由以興也孟子曰愽學而詳說之將以反說約也予讀張子正防知其詳說之功至於西銘乃識其反約之防正防書多難解學者讀之或不卒業而廢比見近山劉先生防稿明正通達不爲回說隱語而理無不得者稽之先生履歷治行則平日窮理之學不有徴哉此書予欲闗中諸生人置一本肄之而西安府歷城祝同知壽館陶武同知雷臨淸張推官鶚共圖刻本行焉斯文由此著矣先生之書𨿽無俟贊說而三府寮所務尙如此蓋不可以弗列故爲敍諸篇首

函穀子太極圖論引

昔者聖人之作易也俯仰近逺參驗而稽合其言廣大弗貳故曰易與天地凖函穀子發明太極之義撰圖著論其思精其辧晳其指一蓋玩易有得而作者也罔有繆悠背經之說其所究深矣或曰太極圖說儒先之論定矣學者尊尙之函穀子乃置異同其間何也余曰聖人之道貴相發不貴襲貴相明不貴同茍徒襲其說同其防而靡有所發明其道終莫達也茍發明矣𨿽異同其間無害其爲尊尙也

思親詩引

甥朝良爲捲曰思親進曰甥也不幸而二尊人亡也亡而無以見甥之有立也是以銜哀而抱思有終天之恨焉舅何子曰子何以思也親終而子弗逮養者人之常也子盍圖所以思乎夫修身以成行建事以成名行成則不忝名成則不隠不忝謂之體親不隱謂之揚親則其思遂矣子盍圖之此乎朝良曰命之矣敢不承於是士大夫皆歌詩以道之

古樂府敍例

何景明曰予讀左氏古樂府自唐虞三代以來逸詩至六朝之言備矣然其錄不能無雜要之不可盡舉予乃擇其辭古訓雅者凡九十三首爾夫三百篇之外可以誦說者盡在是已不其難乎不其難乎

左氏以音調類詞夫聲音之道予莫之有考也已恐悖繆失實書曰歌永言聲依永今姑倫其辭其辭倫而音聲亦各自見矣詩釐上中下三卷三卷各釐上下取其倫類以相參附言辭髙下時代變易作述源流咸自著矣

詩有不以時代序者明作者在人不系時代

詩三百皆弦歌後世樂府或立篇題詞多托諷義兼比興其隨事直陳悉曰古詩格變異矣予故取其有篇題者入古樂府若古詩十九首及他選詩別爲編列或曰明良五子之歌何以不入樂府曰夫旣已著之經世之訓矣

鄕射禮直節序例

古者飲畢而射射之司馬燕之司正也此禮久不行而其文具儀禮然儀禮古文難讀𨿽昌黎韓子且苦之今卽與諸生言或弗解故復刻此使就此習之而後求之儀禮則其文辭緒理可尋也

夫器一弗備則無以卽事惟樂放失久矣其器莫之有能備也今但以笙比人聲而以鼓磬節之【序器】

夫事以明賢故遴而後蒞故賓主必孚司馬以下必能其事𨿽役必當其才徳焉【序事】

夫射之節於樂也天子以騶虞諸侯以貍首大夫以采蘋士以采蘩采蘋采蘩示敬也敬則可以修諸其身而施於天下矣【樂譜】

右射儀予視學漢中至金州集漢陰平利紫陽四學師生將行射焉問其禮不知也乃使學官艸具其儀予稍稍爲說其文辭義意略去恢復輯其節理實近可行者爲之先屬範推官紳肄於東城之圃而予與呂憲使克中往觀焉憲使曰予在漢中蓋修其器矣未究其禮也謂紳曰其悉布玆何景明曰語曰禮失而求之野古禮亡不可見者何可勝道哉然鄕射之禮學校尙或習之予由鄠郿抵鳳漢攷之於學旣已無聞而有司並其器亡之往往督使旋修舉行之斑白之老有相與環堵駭視者矣嗟夫古人揖坐旋辟之容與夫修於其鄕而一日不可缺者至使人以爲曠世聞見之事風俗於古豈不邈哉【射儀】

夫爵齒徳三者通乎天下者也鄕飲尙齒也飲畢而射察其徳也夫然後可以爵之於朝是故古者以射擇士三射之節其於命辭見乎始射而命曰毋射獲毋獵獲知始射而獲也再射而命曰不貫不釋知再射而釋也三射而命曰不鼓不釋知三射而鼓也

始射獲而不釋試也懼弗審也再射而釋則審矣三射而鼔而禮樂備矣

始射不及賓者不敢役賓也不飲者不釋則不飲也耦射先賓不敢齒賔於耦也眾賔不先賓在賓位則不敢逾大賓也故非主則不敢與賓耦

勝者張弓不勝者弛弓勝者立不勝者飲夫何言哉賢不肖諭矣

夫物惟時事惟宜先後不逾詳略有漸其惟射乎是故髙而無用美而無當欲速而求成聖人弗爲也

弓矢敵器也聖人以揖讓用之天下復有可爭者乎夫射也者禁肆制躁履序蹈和一眾心貫萬事者也以此於天下也故治理而生遂

子曰君子無所爭必也射乎揖讓而升下而飲其爭也君子是故君子之於射也弗爭則其求諸已也弗力夫君子仁人之用心也亦觀諸射之道焉已矣子曰射有似乎君子失諸正鵠反求諸其身孟子曰仁者如射射者正已而後發發而不中不怨勝已者反求諸已而已矣【射義】

大復集卷三十四

欽定四庫全書

大復集卷三十五

明何景明撰序十四篇

送郡守孫公考績詩序

予得告還處野中別業不能應州閭交際趙元澤氏者予所好者也來造予且將諸卿大夫之命曰吾守孫公將奏功於天子天子且將有顯陟也吾州不復得迓公駕矣眾咸榮其行而不忍其去我也見之歌詩焉子幸居家不得無辭以爲頌首予以寡於文且病固辭元澤曰諸大夫之命也敢固請於子予辭不得命乃言曰夫考績之法次其殿最而爲之黜陟者也天子執之以待天下之吏者也今之例獲考者卽爲良而多陟之而凡吏玆土者亦率以獲考爲良而榮之然以是而知其政信其爲良者吾獨於守令焉而他有職者弗可也蓋守令職叢於他官而獲考爲難守位𨿽尊於令而親民與令同令之事又攝焉則守尢所難也守之上有府有司有監察其下則縣也府曰某州有缺事也未可考也守受令惟謹府可矣司曰某州有缺事也未可考也守受令惟謹司可矣請之監察監察曰某州有缺事也未可考也守受令惟謹州旣靡有缺事守曰吾庶可以考矣又察之縣曰某縣之事缺未可考也縣無缺事而後可考於是觀之吾守之獲考也可不謂之難乎其政之善而爲良也可弗信乎今諸大夫出告人曰吾守政則善是爲良守也人曰子私子之守也未敢信今諸大夫告人曰吾守之欲考績也府考之曰罔有缺事司可之曰罔有缺事司請於監察監察曰是未有缺事可之又察之縣曰縣之未有缺事守之能事事也則人必曰是豈非政之善而能之也豈非良守而能之也余曷敢不信子之守也夫如是則吾守之賢不待詩歌而知之也而復以去我爲不忍者又非也吾守去玆而有顯陟則其位又有大於守者矣守一州也其惠狹陟而大於守焉又豈一州之惠而已也𨿽然詩歌之作無加於吾守而吾士民之懷也不可缺也敢以玆言首之詩凡若干篇

贈淸溪子序

淸溪子甞遊吾郡題詩山寺中去時予幼也旣長予遊寺中尙見其詩今年予得告屛處郭西之別業所罕有接識吾鄕有趙元澤者長者也故常與語也他日偕客來予謂客誰也元澤曰是淸溪子也予業已識之蓋二十年而再至也淸溪子亦長者又能爲歌詩善鼔琴性好逺遊凡遊江漢洞庭百粵之間者將三十嵗也予亦好遊嘗遊燕趙遊秦楚滇蜀然悉以宦故遊也弗肆吾志與子語遊尙勃勃也吾郡先達髙鐡溪者嘗仕司馬部遷楚徼又仕江南仕蜀川亦好遊者也時謝宦隱於鄊無與語逰者乃數與淸溪子語懽甚也於是予與鐡溪更相延致月餘日與歌吟防琴至夜分有不怠也夫人之晤合離散有謂偶然者淸溪子始遊吾郡予固稚子而鐡溪方宦遊也二十年而再至再至而相與甚得豈偶者也淸溪子歸歸而嵗一至焉則與吾二人語遊尙有期也時與淸溪子善者皆作詩爲別元澤洎馬君卿者尢數往來者也詩並附捲卷首題畫皆鐡溪作者也淸溪子名昻字子髙出東陽沈氏鐡溪名鑑字克明元澤名惠君卿名錄白坡何景明志

贈蕭文彧號古峯序

蕭文彧先生與予父兄遊者數十載與余遊者六七年博雅志慤凡世之詰侮眾方閧然文彧獨漠然不知也余益愛焉語多合意嘗謂曰君其澄之不淸撓之不濁者乎余第進士猥來見訪至再乃徵餘言請爲別號余知文彧者將安辭遂號曰古峯嗚呼鑿破混沌一泒世道萬僞日滋吾嘗髙臥北窻之風想無懷葛天之民慨身世之旣逺也及道西華玉井覽其峯髙寒竦人由是又南望匡廬五老巢入空防气含鴻蒙雪落太古乃登羅浮七十二峯於飛雲之上別來甞夢想斯境梯石磴披蒼翠浩歌煙霞深處與華胥氏往來不知有人間也則文彧之古峯亦此類也耶然文彧世族西江漢唐聲華今益顯家地之古矣摽支野鹿貌之古矣太羮酒文之古矣余所謂澄之不淸撓之不濁其心之古然則文彧之古峯將淩太虛入廣漠而求之無何有之鄕奚俟吾言

贈左先生序

左君以大理寺副擢山西按察司僉事時師君亦以刑部員外郎擢江西按察司僉事二君者同鄕也其擢也鄊人及其同官者咸寵之或曰二君之用也以法家也語曰處山善樵處河善漁二君之於法也左君善平師君善鞠或曰匪獨二君者然也今之用官也皆然也今天下二司布政則以錢谷之吏爲之而按察則選於習文之家何景明曰不然也在選才爾若論其家何官也茍執事之不察吾懼其責名而亡實拘器而遺用也舟之於水車之於陸不相通也然造舟車者弗能捨木也是故察之舟而櫓檝檣柁者曷一非木也故木良可以爲舟車矣夫器完而神注則立周而用精故耳之職曰聽善聽爲聰目之職曰視善視爲明然聰明者非耳目也皆神之爲也故君子全其神而用之可以通天下之事矣夫左君善平師君善鞠是二君之職也廣之其才曷往弗善也二君履夷歷艱備甞通塞是天之多其才也出爲臬爲藩入爲臺爲省爲將爲相咸由此矣

贈趙君士器序

余官於京十五年其閱鄕之仕郡縣者數十人或起或沮或全或壊始也不知其著而其微居可知矣諺曰地知稼小知大夫基事者莫如志鼔動者莫如气風也蕩於天雷也奮於地山石至固也松柏幹之而出气則使然也孰能遏之哉大抵吏之沮而壊者咸不知職而顧於官不憚已而忌於人不知職不憚已則慮不一而志渙顧官而忌人則多畏而气不伸故內有得失利害以變其心外有威福毀譽以折其勢勢折於外而心變於內則業不精而行罔功惟知職而憚已則職爲重官爲輕已爲內人爲外是故務約而心暇事成而身不失夫梟翔於屋雞伏其雛吏之命職也爲事者殉事爲民者殉民古之吏也今也隳其職以崇位以民冒害而覆其身夫志气者不可以無輔也是故必才以濟之識以明之徳以經之義以紀之故剛不暴而勇不亂四者志气之輔也趙君士器通判保定府有治績治上考功部績第一士器治辛酉舉河南省其同年選而爲郡縣者十數人或沮或敗士器官獨成且起矣士器之治也剛而易勇而能遜辧達而不避其所由於志气者逺大矣

贈許汝登序

許汝登先生爲進士初令樂陵大盜之起也山東吏不守將威於鬭或奔樂陵完令有禽伐大盜逺之功名勃如也乃陟樂陵令爲兵備僉事兵備三年赴考功部奏上考予嘗問兵備何以能禽守也曰有技乎曰弗能彎弓曰有力乎曰弗能躍馬予嘆曰是知兵計矣是以能禽守也兵備復任鄕之士大夫曰兵備奏上考甚寵請子之言加兵備也景明聞之負有爲之具者篤不求之志夫能求之士匪能爲者矣語曰富賈坐室貧賈遊市夫玉必生於無人之山珠必產於九仞之淵然而爲重器而至國中者非珠玊之能求於人也西子不窺戶而布幣盈門求之者眾也碔砆自懸魚目屢造醜女多媒天下有爲之具四藝著曰才行著曰徳勞著曰功聲著曰名是故守用所以爲急也蓄得所以爲重也愼伐所以爲嘉也保譽所以爲望也夫任使爵位所以加於才徳功名者也求而得不求而失勢之所必有也是故利害形而心移夫才勝使徳勝任功勝爵名勝位必不求者也賤也而人貴之辱也而人榮之使勝才任勝徳爵勝功位勝名必求之者也貴也而人賤之榮也而人辱之夫不恥幹而羞役者眾人宜之才徳功名之士可以需人之求而非可以求人者也兵備天下才徳功名之士也予弗患夫求之者之不至也

贈南雄判兪君序

兪君公濟判廣東南雄府陳大理曰君起於貢爲佐郡久負而深蘊厥施必大請予言贈焉余甞聞劉大司馬之爲廣東伯也順徳令吳獻臣伯常引與坐論謫吏鄒汝愚伯上客之伯也善下下矣而令也謫吏也安其禮有與任之有見列之夫先王之時懼天下之塞情而隱賢恆徹其所蔽限者故崇髙則略之富貴則損之使人人抒其意而盡其才是故先王之時吏也直其道不辱其身忠其職不卑其位維名與資今之所爲蔽限者也名也標聲資也階勢崇虛而實或不徵升庸而超俊或格是故聲日張而勢日懸公卿廢禮士之文牧守靡察民之實是以官屈而吏以調困以此一下上而通天下是以難也夫受揖則立受跪則坐吏之自處也重其身以求而求勿浚也修其事以見而見勿皎也執己卑來陵也居太柔取借也是故必髙其節而遜出直其志而平施古者學之有術守之有力行之有方皆先守乎已者也夫定取捨也以制得失定好惡也以制毀譽定是非也以制從違定行止也以制進退是故上交不謟而下交不瀆故名也者弗能榮辱而資也者弗能崇卑也傳曰君子非其人不交故不知其人考其師友焉兪君師章司成而友大理其所從有淵源矣

贈胡君宗器序

餘黨士胡君宗器性爽而惇勤而濶度詳謹而無隱情辛酉舉於鄕今年選保定府通判不治府主理邊之芻糧次於懷來七倉屬焉我國家之儲北邊是重故以部司專紀而五判分受其約兼督之者有守有撫有按有監司給納之者有權門有貴家有戚裏有世族有豪商有富賈聽役之者有倉吏有場吏有吏胥有兵有車人有攬戶有管庫之廝器有衡有量有石文有委獄有受訟判也亦難矣臨者取者伺者幹者赴而白者來之沓沓畏之惴惴沾然緣然錯錯然若風雨之至也雲霧之交也矛防之衝也機括之發也若川委而疇布也於是乎無備無宰無識無籌無政莫之應而立也夫眾令而泛從則遺眾勢而流恱則委眾蓋而闇受則罔眾數而煩覆則眾辭而滯理則叢是故共者承眾令也剛者折眾勢也察者徹眾蓋也約者舉眾數也通者肆眾辭也夫致慮而圖全者患之防也任而弗卻視者事之隙也夫瓜繁必摘鵠張必射舉火者冦遁測井者投石道河求通也疾掘則壅故共而曲意則極之者至矣剛而樹標則摧之者至矣察而示明則掩之者至矣約而疏中則實之者至矣通而速成則塞之者至矣夫水之源潔也可以浮眾舟而不沈可以滅炎燎可以鑑可以一分可以決重隄之障而轉千仞之石故蒞官之要則莫要亷以修其身也亷以修其身則心靜則气直則視燭則計精則才達

贈向先生序

夷陵向子粹行惇質好學而秉禮河南何子珍其人焉向子爲地官郎善於其職遷守廬郡行也謂何子曰予欲子言之也何子曰唯唯予見子之履禮也禮也者理之敍也其道也卑非知崇則莫達夫物鉅曠者弗以細扁遺淺求而浚通明罔以幽隔故曰優優大哉禮儀三百威儀三千五帝三王踐其理而示其事仲尼識其事而示其理事實而易理虛而有形者方也神者無不在也形神弗二故微著一故曰君子之道造端乎夫婦故曰禮始諸飲食夫君子之爲人上也使其吏程而民矩也貴承也而弗以屈節承也貴親也而弗以回徳親也直內而順於外敬立而行其恭夫然後上下則也故曰君子揖私朝煇如也登車則有光矣君子之治也設其綱紀而有其目與民守之誥朝在門夕於野功不可以躐取也分不可以逾得也故曰嘗逺食必順近食夫賤市者爲售也故君子下也而人髙之非求髙而下也虛也而人實之非求實而虛也有功也而人徳之非以功求徳也是故君子之修也盡諸躬而已設地而懸望焉君子恥之故曰徒坐不盡席尺夫才盛者亢其志名髙者危其身享厚者盈其量是故君子才也思抑名也思藏享也思約故曰君子之受爵也一爵而灑然二爵而言言斯禮已三爵而油油以退夫仁生之義殺之禮辧之智藏之故春生秋殺夏辧冬藏天之四時也四時之道具而安其序故嵗弗變而日新是故慮善惟動也動惟其時也美而無當弗足美也故曰玉磬必擊大琴必張嘉肴必食夫防者時之會事之發也制其防發其事會其時則莫若斷孟賁之力罷於累試由基之巧廢於百發弗斷其防也故曰日中乃暴操刀則割是故禮也者通於晝夜貫於天地格於人鬼者也是以君子貴履禮也向子於是再拜曰敢不承子之言何子復拜曰子之命也敢不告

贈楊靜之南歸序

靜之先生學於鄕貢於國卒業於監歷事於臺乃銓於選部而歸省以需政焉歸之日友人集送之嘆曰嗟乎予今也始見天下事矣昔之人曰不出戶知天下此爲說也已使余於鄕也弗於國於監也弗於臺則於天下也何以見之哉今也余始見天下事矣向之言不可行者未必不可也其可行者未必可也情有所難徑而勢有所難格意有所難通而理有所難會耳與目異也身與心方也故曰民與士不同論匹夫諸侯不相謀此誠然也何子聞之曰靜之其有得乎夫天下有巨有細有常有變有常常有變變有巨巨有細細有巨而細有細而巨有常而變有變而常故鑿一戶者昧四方之逺專一節者失三時之利帆海者不知山駕陸者不知水飲冰而寒者不知向火之焦天下之事其藏也一其見也不一其趨也一其散也不一其見也散也不一也故君子多其見聞焉廣其思慮焉悉其履蹈焉其藏也趨也一也故君子約其見聞焉精其思慮焉矩其蹈履焉理貞也事情也貞者正其體情者防於動也體非正不立防非動不行是故學而不業者尙本也貢而歷事者達用也教以成士政以資官厚其身而周其知夫然後可以見天下而無行不之矣靜之其有得乎

送孫處州序

郡守孫先生懋仁以吏部例舉爲處州府同知其視郡凡有三年也申人宜之而難其去我相與送之上其長老薦紳又言是遷乃郡吏者恆格不超歷有赫非所以尊異良吏勞勤勸善也咸噫惜不能夷其意景明奉爵進曰維斯遷也乃吾所爲先生慶者諸長老薦紳顧弗覩也自吾長凡吾郡之守更者防矣不三考不得輒徙因仍玩久與民吏耳目相厭刺刺不能其繁逮其徙去固已奄然倦矣先生在郡始爲三嵗部始爲一考其政軌民尙有不盡究習猶鼓作莫敢緩恱而志气展布方堂堂向殷富卽起而置之鉅地登之州邑之上視他昔守者不可以謂無尊異也然先生偉男子也吾甞見爲吏者矣愼者多畏不能有所震烈寛者多畱不能有所辧達是曷用寛愼也先生處吾郡與武衛肩立彬比勢幹沮衝折而卒能行其威事之絮旁羅不爲曲慮不爲周防以才任之而莫爲所變亂以失其措執是以行亦無少遇挫衂以至於今徙官噫是則偉男子也偉男子被是遷故長老薦紳噫惜弗以爲尊異也然吾聞適千里者百里一息適萬里者千里一息不亟進則所至者逺也鵬之將圖南也必直上九萬里則風在下而南圖易矣府之同知視州之守位則爲髙事則爲簡髙則足以尊其身簡則足以節其力先生逺造斯乃有地也於是長老薦紳曰如子之言可以慰矣送行當有言其緝是語書之

送蕭文彧分教臨川序

制士貢入者願祿仕則以學職請禮部彚試而去取之乃復試於天官去取加詳焉然後進之於大廷而天子躬臨試之取其堪任者下之選部蓋獲名於禮部試者十之六七焉獲名於天官試者十之四五焉獲名於大廷試者十之二三焉予鄕蕭君文彧願就玆請歷三試俱獲名優列於是領臨川訓導扺行鄕之好於君者咸致儀爲慶張祖爲餞徵予以言贈予於君又厚𨿽不徵予言固將有所告焉夫君之是請古所謂辭尊居卑者也然師儒之義大矣非關柝之司可同也故試之屢而選之重且難如此獨悲今之任是者不知所以盡職舉其重且難者而自輕忽之甚者昕鼓坐堂上呼喚生揖弗來者弗詰也夕鼓反室與諸生飲酒虞然弗忌也諸生腆物來者禮之弗來者怒之業之惰勤弗察也監司視學者至入其室寥然不聞弦誦閱其士驁然揖讓不就列考其程課漫不卽敍誅其弛職則自謂曰吾官卑吾齒邁茍升斗私吾妻孥爾安所爲哉否則又曰吾盡職士弗率教也咸若時天下之學職廢矣夫教人者視其所自敎古之所謂師儒曰以賢得民也曰以道得民也古之所謂敎曰考其行也問其業也是故古之人賢著矣乃考行道立矣乃問業行則進其良糾其有弗良者已矣業則簡其修董其有弗修者已矣故自敎者二曰賢曰道敎人者二曰行曰業賢曰著道曰立行曰良業曰修盡是四者其敎明矣君夙有聞於鄕博學明儀其量淵然其行惇然其堪是任無疑也且其業於庠也久歷於師也眾凡所以自敎及所以敎人者固習見而熟聞者矣後有稱敎明於臨川者必君之功也

壽閻定峯兵憲序

定峯先生以十月十七日爲初度之辰諸生旣請予詩壽之復各爲詩以送遂成捲焉諸生又請曰必序其詩而捲斯成矣何子曰諸生何以壽先生也王錫進曰吾聞之壽祈諸天者不若徵之人也夫人之可徵者莫若功與徳與言巳耳今先生西冦之平是有軍旅之功也書院之建是有惠士之徳也而文詞誨訓是有彛言也徵之人以爲壽者曷以易玆也是則先生之壽者乎何子曰然夫功則利博也徳則被深也言而文則行逺也夫博則天厚之矣深則天大之矣逺則天久之矣故謂之壽諸子曰子之言廣錫意矣可以壽先生矣可以序壽先生之詩矣

贈李仲良耆老序

凡郡縣鄕有老設之爲一鄕所平者也皆以長厚有識達者爲之其任在於責科僝事惇薄和爭道訓謹率而已今嵗弗熟自汝以南數百里艸盡死中民以下爲食所窘起而竊掠昔之宿冦鉅盜相與乘發助匿熾弗可已民大動擾於是藩司下令州縣鄕各置一老使任捕詰𨿽非典例亦便宜所可舉者也時予鄕以李仲良舉是役其厚仲良者吳抑之氏彭寛夫氏爲仲良見予曰仲良舉是役吾鄕所賴以弗擾者眾皆爲賀而願子有以告之也予聞仲良鄕之矯矯弗且爲惴斂能與人任事鄕人素所爲豪傑者也其爲是役吾弗患仲良弗能也慮仲良弗愼耳攘盜本以安輯良者也茍弗愼則弗能不妄有逮也有妄逮是猶治濫而加之水救燎而附以薪其爲害倍矣鷹隼韜而養之利其能搏野鳥也茍搏於家使雞犬弗得寧則必去之寧失野鳥弗及雞犬也是故仲良弗可以弗愼焉能愼則能弭害能弭害則天必賞以福是故仲良不可以不愼焉於是抑之寛夫曰斯言固仲良之所明者也書之俾仲良弗忘

大復集卷三十五

欽定四庫全書

大復集卷三十六

明何景明撰碑文墓志共十八篇

張公去思碑

吾州守張公以彰徳府推官蒞吾州遷南京戶部員外郎適治甲子爲吾州凡七年旣去州之大夫士越考翼馳狀於京謂余曰公政吾州徳我民我民徳之子州人且公所舉其知公爲我民文其實碑之餘聞公初第丁未進士來推彰徳彰徳達上下州之之京師者必之焉公所以爲彰徳州人固已識之往來間迨遷守吾州州之人咸慶曰此其推彰徳者也始抵任鳴鼓據公座列羣吏胥其下兩翼詰土之情之俗皆莫對且欲徐伺其所爲公頃屈指曰某也富某也窮曰某良曰某曲且僞曰某里某地闊狹瘠饒髙卑如何嫁喪貨農及所尙惇薄如何悉中左右顧且汗莫知所出神之臨民溫然有餘度人多易近有訟者不欲速成獄久能自解不問其成案惟詳惟明故境內訟不他求伸民或中其惡不卽以色姑徐治之大要務與民休息不輕震動擊搏初人以爲常不甚快然卒以相安殊無多事陰受其益民知爲生桑桞皆林羊牛雞狗豬靡不腓以孳故賦多先期納者工役未甞僕僕舉其不獲已者時孔子廟久不葺棟桷缺丹白防以陊公完之廡置像舊無者州東山曰義陽昔申伯地世沒於衛官公於禦史沁水李公白之遂築書院於山之陽路橋陂池倉府署郵城隍郡治祠入祀典者每一新民不曰費暇引學官諸生講學考業然亦不數數諸生益習不怠州往年科無兩舉十人者兩舉而十人惟公之力處人上下各有禮故無怨至於小夫亦多感焉由此觀之公之政所謂平易者也所居𨿽不大異其去能使人有餘思原公以明經取第復以經術潤飾吏事且熟文法加之平易所以克令厥後凡刻削抉剔炫知矜能僞自增顯者視公不足取焉公名拱字朝儀蜀之內江人履歷不盡紀紀其大者耳示不忘也而州人忠厚之道存焉以是堅不可讓爲之辭曰天子勅牧光播厥修輔植惇朴顚躓蠈蟊民庸是優持威倚法刻志爬摉良者不闡益佑其偸惟民之羞公邁厥迹匪剛以柔令終如始民罔違尢南山之石蒼蒼寒秋世公之休

王母何氏墓碑

王氏母姓何氏羅山人何原女也爲王翁伯全妻王翁父曰王紀爲耒陽縣丞良愼無易行耒陽公爲其子求配乃得何氏也何氏甞從王翁侍耒陽公遊宦其奉舅姑君子無不有善道也性溫靜不見厲容僕婢未甞有被叱訶者生子四人長鼎娶張氏次鼐娶夏氏又次鼒娶孫氏又次威娶張氏女五人長適許伯原次呂祿次子兄舉人何景暘次王鳳翔次劉森凡爲孫男女二十一人外孫男女八人生某年月日卒某年月日壽七十六何子曰王氏母當王翁舉鄕耆時嘗入城予時少也甞見焉其鄕人族氏卑幼者來見王氏母未甞不與飲食也然必躬持與之又躬視之惟恐其不飲食之也其慈愛人如此宜其子孫眾多且獲壽也王氏母卒之日其鄕人族氏無不哭者予兄以王翁命求碑樹於墓予故得略敍其實且爲哀辭曰嗚呼允哉坤之徳厚而康兮用蕃其後裕且長兮曷其不淹遂返厥常兮朝日慘惻颷風厲兮閨堂闃寥發帷蓋兮修塗委蛇超素驥兮悠悠天逵鸞皇逝兮惟月有良兮肆辰又吉駕彼柏輀兮載此杉槨前建文兮乃造室室造兮寧厥域有石穹穹兮纘爾徳允哉萬嗣昭女則

明故大中大夫資治少尹福建都轉運鹽使司運使李公墓志銘

正徳十年三月三日致仕大中大夫資治少尹運使李公卒子汝佐以使於京赴其友人何景明景明哭於庭讀汝佐書曰先公嘗言求子生志今死也已矣惟子圖之嗚呼余忍志銘公耶𨿽然公知我於孺子知公宜莫能若我者予忍弗志銘公邪志曰公諱紀字朝振潞州人也中成化乙酉山西省試授故城知縣遷錦衣衛經歷臨洮府知府累遷至福建運使曽大父本大父日初皆長者不仕父貴贈錦衣衛經歷母宋氏贈孺人公魁岸甚莊望之若神健辯說聲如鼓鐘人咸尊憚敬聽之少好讀書苦刻父母慮而禁之莫從也自言曰茍弗欲事往古天下焉已矣茍欲事焉弗讀書無能爲也又善無遺忘一目過者老尙能口誦也以故稽古言當世皆秩秩有理敍可施弗直爲虛詼已也始至故城縣俗昏議財多財爲禮少財爲恥貧家男女或壯老無以匹也公至盡召諸裏耆曰夫昏也爾賣爾女邪俾爾女有家邪卽賣女有大賈無用議二姓禮若俾女有家而俾多出財貧空女何以能家也卽人家終窘無財爾能俾爾女終無家邪自今昏有議財者有法法弗貸於是縣中貧而匹者千人縣故有官地占於豪官莫能奪公按文責地豪畏卽出之還官乃嵗以地出給貧民緩其徵是時河間郡縣最稱故城縣治乃擢故城令爲錦衣衛經歷六年擢臨洮府知府臨洮雜畨夷桀難治公曰不操法示毒人無以逺惡也乃治其豪侮法慢令者治益尙嚴明吏民人人無不惴栗無敢冒文者其後人人乃得自緩不至蹈害郡則大治守日與寮寀張宴防坐花行酒吹笙竽時與衛官擁旌旄伐金鼓出城行射較獵然人人亦喜觀曰太守甚樂孔武弗擾也洮水將壊城洶洶不可渡守登城指某山石可堤某山木可梁乃築石堤水水去城三里伐木爲八舟梁之在郡剛方自持不能恭事上官上官多畏害之都禦史有親故過府販綿葛求守令於民爲倍利焉守曰此何以令民也吾爲民守終不能爲都禦史親故販而重利漁民將執之其人懼而遁譛於都禦史都禦史彈守降爲長蘆運司同知或勸公曰運司財利府也人無有望身名陟者公又貧獨不計子女邪公弗聽益峻自潔嘗赴京諸大商賈人張具於路遮馬畱食公防馬超過之叱曰吾食汝邪於是禦史嘉之上其名曰居可貪弗污者今見有李同知爾公嘗曰寧死不折寧貧不貪觀此公之言施矣然公爲舉人時已能卻金不爲人干請蓋其方亷志性不移如此由長蘆擢福建運使一年乞致仕歸曰吾何以弗已耶世之見用者予知之矣不富勢率通滑爾方者貶亷者塞吾無用矣吾何以弗已邪別號黙庵晚又號漳東主人歸而築室讀書扁曰怡老云窩好吟詠著有黙庵集旣疾會其親族子弟曰吾年止今日吾平生儉人以爲嗇吾無人以爲有夫誰知予者遂出篋笥開使共視之惟圗書衣幘而已公生正統辛酉七月二十三日壽七十有五配原氏封孺人先卒繼毛氏亦先卒繼趙氏男子五人長汝佐郡學生次汝佑儀賔次汝仕汝價汝儒女子一人菊姬皆毛氏出孫男子一時可孫女四卜以是年四月四日南石曹之原初景明從先君爲驛丞時公使與汝佐同學朝夕惠敎卽父師矣甞謂毛夫人曰汝視景明毋可以異汝佐然毛夫人視景明不啻不異汝佐也及先君致仕貧甚公饋之車馬其歸也集衛官送之郊亭揚爵酌先君曰吾老友酌景明曰吾小友夫予侍公三年也凡公所鑑識望勵予者皆徳義風慕無窮之事豈有世俗庸淺之見者哉其所自負與又甚宏逺深厚予以爲有將相器業而卒抑鬱不究其用何哉豈古所謂賢人困厄亷士無名者邪予識公之言行甚眾不悉志志其大章章者銘曰嗟嗟棟梁直木眾莽玉瓉珪不遇大享委佩長裾嗟嗟泥塗厥施未光積則有餘有餘之積其施厥嗣乎

徐太母潘氏墓志銘

徐太母潘氏卒其元孫漢當承制以刑部郎中張君狀來求銘按狀潘氏處士潘宗女徐公傑配也徐公先配李氏李氏生士方士方生漢繼配潘氏生士正士正生淮及潭潘年四十而喪徐公遺其貲鉅萬盡以任士方士正二子二子乃商吳越間遂益饒厚其家二子又喪矣乃復以貲任淮而使漢潭讀書爲學生淮亦累貲鉅萬爲大居第京裏漢潭皆能學問也居家甚勤儉無襲衣兼食然施族仁下不有所害初潘適徐氏士方弱也恩之逾於士正士正卒其二子淮潭弱也母謂士方曰爾子爾弟之子士方子二子也逾其子漢夫潘氏有大功徳於徐氏三世其不謂之賢母婦哉生正統乙丑七月十六日卒正徳乙亥九月四日享年七十一女一適梅鏜錦衣百戶孫女三曽孫男二漢卜以是年十月二日城南七里鋪祖塋與其先大父大母並藏焉銘曰嗟嗟一婦未亡三世以享徐氏之廟百祀爾享

樊懋昭墓志銘

樊懋昭諱亮信陽在城鄕人五世祖林洪武初自徐州從軍徐丞相麾下文皇時隨徵克大寧歷鄭村埧白溝河攻圍濟南又歷夾河小河大戰有功陞正千戶死於陣其家因徙南京林傳玉玉傳淸淸扈從幸北京遂又家於北京正統初以林功大死事故陞淸爲金吾右衛指揮同知錫之誥淸傳子愷戰西直門死詔陞其後爲都指揮同知給卹其家子恕在𦇤褓夭弗嗣而懋昭父剛當嗣剛時在南京性戇赴廕未就而歸乃從其外翁家信陽樊氏由此失其官剛生二男子長曰明次卽懋昭父母愛長子不甚愛懋昭朝夕笞詈懋昭曰父母非愛兄不愛我也爲兄貧爾愈親愛無怨懋昭少好賈賈不欺人買綿於湖廣李氏至館閱數有羨乃宻如李氏問綿數李不知也懋昭卽還其羨遊鄭陽家人來言河濫溺人卽惶問父母人曰無害卽大喜忘問其餘館人旁聞之太息曰此人孝子也知有父母已矣懋昭行賈二十年饒積嘗買牛家繆與溢三金牛家恐其知而取也設酒跪曰昨者閱直實溢三金吾貧可遺其一還其二懋昭笑曰吾知爾貧故溢與爾寧兵備至信陽先問首惡誅死次問首善以爲鄕長鄕亦彊懋昭懋昭不欲爲然莫能脫爲鄕長民富者持千錢貧者持百錢宻遺之求免役懋昭怒罵棄之地已乃竟役富者而貧者緩焉官有取甞爭之數日必抑其半弗得則拂衣起直出不顧官亦知其直不重讓也然竟怏怏弗平致疾不起矣生天順己夘十二月十二日卒正徳癸酉十二月二十一日年五十五嵗配計氏生子曰鵬爲郡學生好讀書慕古昔從予學甚解懋昭爲人篤塞不識字然善算絲毫不爽又能記不忘先人梅溪公甞言懋昭父母始來信陽艱窘其兄好酒不事生懋昭弱也卽粥菜行市供其親長卽賈賈遂矣卽農乃今敎其子儒矣豈可不謂自立善變化者哉傳言公侯之後必復其始樊氏之失官越三世而始儒鵬曰亡父積善不能大壽而子孫孤弱非先生志銘蔑沒朽矣嗟乎逺大懋昭者在鵬也夫銘曰孰達弗以厄孰起弗以僕爾反爾棄本旋復爾族

明處士錢公墓志銘

處士錢公卒遺令其子慶曁中書舍人祿還南京新亭鄕祖塋祿奉柩將行乃以公友人鄭君洪狀來乞銘予與祿同供事制勑不得辭按狀公諱進字景升姓錢氏別號菊庵上世蘇州府吳縣人洪武初徙南京著籍上元縣祖永扈從文皇帝北上授工部營繕所所正遂著籍大興縣父玉母唐氏有子五人而公長公少機敏恂質身若弗勝衣好讀書日誦數千言攻書法始授學吳太常旣乃精思摹索晉唐諸名帖甞曰法者迹也巧者所以神妙也吾將心致其巧終不至泥古法迹故其書成一家而士大夫珍之天順間有薦之朝者不報公乃嘆曰吾讀書思進取行志今人以一藝薦而又不獲達此殆天也吾何願焉乃深自鏟晦終身不仕矣家貧力貿易事其父母父母所欲有爲極辦之無不稱指意友愛其弟達達舉進士爲靑州府推官早卒公爲經營其室家無弗周至公性好施與宗族不能舉火者皆待於公冬月見無衣者輒衣之嘗自合祕方膏藥以施病者出城見枯骨蔽野心愴焉購地瘞之今上上兩宮徽號推恩耆老公以年八十詔給賜冠帶米肉絹綿公度量夷坦無崖岸與閭中髙年結壽會歌酒盡日兒童婦女見者輒稱曰錢翁錢翁云公服勤儉起家嘗訓子孫曰吾見古人以艱苦立門戶而子孫或以奓縱蕩之嗟乎嗟乎汝等戒哉又自言曰行徳者身安之爲善者心樂之今行一徳爲一善而務章取復是賈販事爾夫古人恆陰施於防防人不知而已無所求故謂之安樂公生於宣徳二年庚戌正月初九日卒正徳十一年丙子五月十一日享年八十有七歳配崔孺人有內政先公十七年卒子三人長慶前習字中書侍仁智殿次壽輸粟授散官次卽祿女一適陳綱孫男三人曰登譯字官曰泰曰承澤孫女三人俱幼鄭君曰錢公可謂善不近名而徳不求福然名與福錢公有之矣予始知天下有不必求而莫能捨者也銘曰施之防防獲於昭昭匪爾之求實由爾招祖邱南鄕爾於逍遙

劉孺人亷氏墓志銘

孺人亷氏洛川劉判潤之配也以正徳十一年四月初十日卒距其生正統十二年十月十一日享年六十九嵗有子三人珙玹琦有女四人適二靳氏薛氏王氏又有孫男子五人孫女子八人琦爲行人於京師將赴喪深戚抵狀拜予曰母亡不孝蔑以見矣生有閾內之行一二乞列諸銘石狀云孺人父亷公景浩劉公同里人也內治嚴潔孺人爲少女又慧絕持女訓故亷公甚愛之年十九往適劉公性方畏而孺人溫惠左右相如賓敬至白首室無迕言劉公初業太學母太夫人在家老而諸子皆弱又嵗大饑孺人乃盡脫珥簮衣服易粟周旋窘竭使太夫人不失甘防而家人咸無饑色太夫人病嵗余孺人日夜奉起居嘗藥太夫人乃撫手嘆曰我孝婦我孝婦劉公仕凡三徙京衛經歷而孺人有錫矣至劉公徙判易州孺人勸之曰仕宦老當思還鄕土爾久在外非止計也劉公乃卽解官歸歸無防何而孺人卒孺人義訓其子琦幼嬉孺人誡曰汝兄學不成而汝復優遊老婦何望也琦遂厲學舉進士嗟乎孺人於劉氏者可謂大賢婦母矣乃銘曰孰曰家興靡顚有室孰曰夫貞靡先女吉瞻彼洛野其域有馬樹其墳檟以材大廈

王孺人墓志銘

志曰地道豈不厚哉髙山之下必有重淵孺人者武昌通判馬公瑀之配禦史錄母也父王公獻世爲信陽衛人孺人溫厚淑則性至孝幼亡其母哭之累日弗食長歸馬氏爲敍理其家外內弗貳家至匱缺其具食翁姑未嘗弗防馬公緝學取仕孺人實佐之訓諸子必經於義而無間其慈里人咸稱孺人大賢云始王氏諸昆弟富豪裏中居有樓臺出入騎馬衣文綺甚耀也王公則好書詩工於賦詠行義惇質而常慷慨論事甚愛孺人慧敎之書故孺人通孝經論語大義孺人之來嬪也昆弟爲治裝使人張牀幕導之鼓樂如俗儀王公大笑曰此何以爲也且裝者充女室家陳爾非爲衢觀也乃屛鼓樂盡弛其張具載之於車使人推挽之造壻門以故崇儉貶飾孺人式焉孺人生天順乙亥六月四日正徳丙子七月六日卒享年六十二子三人長禦史次錦次鏈皆郡學生女三人長適劉暘次適學生吳尙智次適學生辛昊禦史使於外聞孺人喪乃復使於京將奔於城北七里岡祖塋泣告予曰子吾母里人聞吾母矣幸志銘之餘抆涕曰嗟乎昔先君子之在裏也有詩友會而王公宗之蓋時時道王公之風焉余之聞孺人也有本哉有本哉銘曰北城之域岡蜿蜒上有白日下黃泉刻銘於石昭後先

明故夔州府知府鐡溪先生髙公墓志銘

鐡溪先生髙公卒余道赴關西過家哭其喪余抵大梁之夕也夢一星揺動隕地其光上發厥明有報公疾甚者及余至公蓋亡一日矣公遺令其子遷曰必何子銘我而可遷跽而泣曰可是惟爾子之志於是遷乃狀公事實來求余銘按公上世山東人始祖濟南萬戶萬戶生成徙居河南太康縣成生智官建文時爲副千戶永樂間謫戍信陽遂世居信陽矣智有孫曰瓊景泰庚午舉人爲祁州司訓司訓有男子二人長鐸次卽公司訓卒於官公才二嵗母李氏攜之歸年十一時與羣兒戲釣於學宮池水上曰我釣鼇亦如此爾指揮劉宗異之舉於提學陳公選收儒學弟子員中成化甲午鄕試戊戌舉進士授武選主事崇王請置守備汝寧馬大司馬以信陽已置守備而汝寧重置難之集司屬議公進曰是不難移信陽守備置汝寧俾兼視信陽則事攝而官可不重置大司馬喜曰主事議便於是常引與計事稱之曰我益友也公仕宦旣聞時有所憤切乃言事忤內貴人內注其名屛上卒以他事逮之調鎭逺府通判在鎭逺爲錢都禦史所重諮以邊務洞夷有相仇者使通判輯之不服通判乃夜徙居他山空設其供帳故所遲明往臥榻已碎通判則從容束帶出帳前議和事夷覘而神之盡服治攺元移山東靑州府明年遷鎭江府同知同知嘗委事江南諸郡著績自鎭江遷夔州府知府知府一年致仕歸與鄕人遊防觴詠自娛十八年今天子禦極詔進大中大夫初人屬公以公輔之幹公亦自負旁睨一世無所下以是人又之使不得究其用故公之歸也益肆形世外嘗曰仕宦之途我固諳之矣人生茍快意何必至卿相哉公體貌修偉而精神秀朗見者傾恱又喜談辯時出詼謔曉音律能自度曲兼善書畫皆奇健自成一家公旣綜博眾藝而尢長於詩詩語豪宕自喜篇章流播時人珍之在鎭江往賓日本使臣使以詩上公和答章立使臣俛首嘆服曰此中國詩人也性儻蕩好交遊樂於與進門下之客率多名士其在鄕益鏟防示坦後進無長少無不與之者而好學耽詩至老不倦焉公生景泰壬申五月二日卒正徳戊寅八月十有四日享年六十七嵗配吳氏封安人有子八人長遷次選次逺俱郡學生次道次邃次邁次造次迅女子三人孫男子七人孫女子七人公之將卒也召八子前曰我有好子徐又曰汝亦有好父遂瞑遷治終甚愼將以某年月日於城南飛鳳山之陽夫吾郡𨿽代有顯仕而文物之開實自公作辭翰風流爲鄕人宗卽使公徒致位卿相何足以易此哉何足以易此哉銘曰淮山二精降神合符是生偉人大郡大夫佩劍冠玉容雅甚都驟驥修陸大車廣衢旣騁旣載弭轡懸輿弗究厥至命也匪吾有男八子接躅登塗列銘公藏萬祀是圗

馮宗武墓志銘

君名洸字宗武予郡方伯馮公鎬之子也少而敏朗方伯公奇愛之挈以從宦授詩命業進士未弱冠卽能進士文方伯公甞數使揖客使客立試之其文無不稱客意者宗武旣自有材質復獲隨侍多購典籍與觀名獻能自勉嗜降問無有屈難以故學益有蓄爲郡學生厲志超逺不欲委瑣循格在羣遊中嘗稍自露翹翹靡所下同輩亦先之謂弗逮也戊辰嵗方伯公以憂制居鄕裏其秋宗武忽疾作疾五日竟以不起臨絕呼方伯公曰父視汝婦若孫言畢瞑矣於戲惜哉初予免官歸自都下宗武來視予坐語彌日旣予謁方伯公公飲予遣宗武出揖坐之席側視其色不黝其言瑯瑯有音也而不數日以死何哉始人望宗武取髙第如拾而屢試弗遇或有言其數奇者然弗謂夭也又聞宗武鄰居者吳英合室病疫貧不能具食藥宗武以百錢洎米往醫濟之後英及其妻病死復爲買棺以瘞嵗防族人有欲轉徙者宗武止之曰人有貸予錢者俟取之以需汝矣毋出也竟以死不克終其意然觀於二事豈當夭者哉宗武生成化己亥十月五日卒正徳戊辰八月一日其生才三十也娶馬氏生子格始十嵗爲有後矣以己巳二月二十二日歸於城東土家河之原方伯公乃泣涕遣宗武弟沂攜其子來乞銘曰兒死矣弗及矣願子使其後有稱述不蔑斯亦足矣乃銘曰爾生旣促孰俾才覺旣才旣覺孰俾夭伐城東之邱藏焉永括我志爾穴爾後弗沒

明威將軍指揮僉事余君墓志銘

君諱文淵字子澄姓余氏余氏之先淛江奉化人也洪武間有從戎者乃徙著於京至君大父南城兵馬指揮使信益蹈善行有名稱生女淑異妃崇王遂大餘氏父鐘字徳聲授錦衣衛百戶以王戚隨之汝寧出入親近厚於禮義善詩歌喜賓客王任之奏爲儀衛副賜世防其官後復奉例奏粟爲指揮僉事君母吳氏生君君生於貴然且少而不靡靡爲泰能自約下招致延譽無損父風始生秀敏不期月能言六嵗知揖客屬對父命就師師有所難卽無不釋也十三承父官後亦奏粟爲指揮僉事入侍衛能夙夜不惰其身王甚奇愛之也爲行崇厚尙恩外祖母喪弗克舅氏弗能婚君皆爲破財力卒舉二大事其造人所難類此然卒之日距其生年二十五耳天使盈其年則所施者弗止是已柰何弗能有遐享也先是君父徳聲公有疾君日往朝問夕弗寢卽寢亦弗脫帶人或病其憂勞然不謂遽有弗起也余甞過汝得與徳聲公接識有舊愛亦尙記君之貌今君乃世矣豈不惜哉君娶治中吳應期女是生子相卜十二月十五日歸於汝城東邱徳聲公與余書曰弗幸亡兒歿矣命也無若何矣其有不歿者惟子之文是畀余弗忍違公之意乃銘曰佩玉絫絫垂帶委委話言唯唯旋辟爾爾天實是美弗竟誰使廓其有藏萬億是弭我銘斯章君也弗死

誥封太淑人倪氏墓志銘

太淑人倪氏者故指揮使鮑公龍之配而汝寧守禦千戶成女也有男子三人文武韜文當世其夫官然早卒也孫威襲官至都指揮僉事始太淑人婚鮑氏當鮑氏盛太淑人篤塞循黙一無所白至不識衡量較物輕重及遭夫喪子又不及官而夭孫且孑然在攜抱也太淑人泣曰鮑氏三世屬是兒我當下關闥守吾年俟兒立也乃躬操門戶苦織紡懷其遺孫至罹單窘艱閟而使外內不廢人視之猶昔鮑氏盛時也威旣立益顯前緒蔚有觀望太淑人之志果今有得矣太淑人季子韜者亦先卒獨武侍養能有立有四女子長適陳璽次適王虎次適劉威皆指揮又次適百戶邱漢孫二鎭乃武之子次卽威也又有孫女二人曽孫男六人曽孫女五人太淑人生於永樂十五年七月十日而正徳四年十一月十六日乃卒凡享年九十二爲鮑氏婦母者七十餘年其可謂大有始終於鮑氏者哉都閫君卜是年十二月十日以太淑人祔其夫在浉水之南來請銘銘曰奧其宅其地肆好以寧太淑人之魄

誥封淑人任氏墓志銘

予鄕都指揮僉事鮑君徳明喪其正室淑人任氏將請曰亡妻有勤於予今逝去我我願得子之文志其乃志曰任氏者信陽衛中所千戶任淸女也適都指揮僉事鮑君威誥封淑人淑人室有女徳家有婦儀禦眾媵不嫉妬待羣僕不刻害蓋婦人有君子行者也鮑君爲指揮時淑人甚承之整齊其內內有巨細悉不以干鮑君鮑君治於官淑人治於家以故鮑君得盡能於外無有內累也鮑君聽衛事自以循先世官不能光陟前烈碌碌無以效其才進取於時值邊垂不用績乃思有所建樹淑人力相之鮑君果以功至都指揮淑人之助不可少也鮑君凡徵役在外者數年淑人益葺其家能使鮑君不有顧慮淑人有勤於鮑君甚著也然卒之日年始四十五又無男惟女一人適指揮應襲陳忠天所以享淑人者何弗厚也是年巳巳十二月十日於浉河之陽祖塋銘曰是爲淑人之穴吁其嗟廈之搆也而乃離其家實之成也而乃殞其華施報天也其虛邪懷逺將軍信陽衛指揮同知袁公合墓志銘

懷逺將軍信陽衛指揮同知袁公卒其子鎔者餘同年舉人者也衰服來請予銘曰鎔辱好於吾子子幸而念吾子之好其勉以圗吾父余義弗得辭也乃志曰袁公勛者字世臣其先武昌江夏人也髙祖曰壽從髙皇帝兵有功累官副千戶壽生碔碔襲官始自南京徙信陽衛左千戶所碔生淸淸生俊皆相繼其官俊卽公父也明於往古成敗有立志思樹奇功厭循循蹈恆轍好讀馬援傳慕之曰必如此乃男子也後果效功荊襄固原間歷加指揮同知進階懷逺將軍卒君所襲官蓋其父立者也公幼而母夫人邱氏棄養養於祖母太恭人繆氏旣長事祖母能篤孝又事三繼母亦靡有弗得職者也爲人長者無所欺備宣府時屬朱參將部戍獨石敵犯塞士出還奏捷公未有獲也朱參將者往與公愛欲私之乃宻令功載著其功公不知也將奏以告公公愕然辭朱參將曰將軍鄣列城使某得幸備行列而敵犯將軍之塞當蒙金矢先士卒獲其渠率今縱不能而將軍又私我以功夫冒人之功以干上賞未能有厚享者也將軍則惠我矣其若我何敢以辭也於是朱參將許之嗟嘆曰弗可及也已奏功同部多與得顯秩者而公益裕然終其身無有怨也公始厲志軍事數入主將白軍事冀有所建後見邊事益擾將率多不撫循士罷於求自嘆所如不合有志莫可爲也乃稱病歸解其職事閒居士卒至垂泣請而退益堅旣謝官出則布衣弗飾乘馬嘗獨行郭門外遇負薪者弗識也爭道擠公墜於橋水濡衣公起振衣去亡有怒顏負薪者察知是公皇恐來跽門外左右請罪之公乃反酒食負薪者曰固知汝弗識我爾我曷怒汝也性夙友愛父命與昆弟分財悉推與昆弟不取有別產在礶口盜夜刼積稻捕者微之皆旁捨兒也公曰釋之是窘於饑者也非不令子弟也我旣弗能賑而使其溺於盜又柰何使其以盜死也於是盜悔讓亡不相率爲良者也在宣府有所嘗活者歸而鬻子得貨持謝公公亷知其鬻子也不受使反其子又傭有疾疫者彼親者弗敢近公入其臥躬賜藥與食飲凡公所弗忍者有是也公少業儒所嘗讀書老尙能口誦使諸子及從者爲文親考閱布其次第𨿽老師莫能易也及鎔魁河南省試人皆曰公以武世其家又能以文學成其子也公娶韓氏宣武衛昭信校尉百戶韓俊女也賢而能其妃然早卒公亦不再室也有男子四人長曰鎔次鎧次錡次錄鎔旣爲舉人不欲襲公乃以鎧代襲而大有能於官女子五人長適指揮汪洋次適監生辛暠又次適百戶趙騰又次適千戶陳昻其一幼也又孫男子一人女子一人皆亦幼也公卒於正徳巳巳八月十九日有生六十又四矣以是年十一月二日合韓氏墓銘曰溫溫之徳不爽厥恭厚積自躬厥承靡窮東門之東有邱其隆是曰公宮公降於中與其配同萬祀攸終

封孺人李氏墓志銘

封孺人張公夫人李氏以正徳五年八月十四日卒子云爲給事中聞喪於京師罹戚冒星來奔將以十二月二十五日乃乞余志銘夫人墓以久逺夫人云與余世通好又同年進士也余時時得覲夫人又余有兄子者夫人孫男子妻也間得詳夫人之徳故弗可辭也志曰夫人李氏者封徵仕郎工科左給事中張公之配也父曰某信陽衛指揮僉事夫人生於貴而順正弗違不修簮玉之飾能親其族人族人長上卑少來者亡不有厚往也云縣襄陵時迎夫人養出有車馬奴妾甚貴夫人益良惠亡害僕有不稱指亦亡被罵者也至云歷近要已致錫命於夫人矣夫人見人恆惴惴慤訥弗耀也賓客至必自視酒灑饎食男孫有婦媵亦弗以委也以故內外咸曰夫人大賢始夫人歸張公時及張氏中窘夫人相張公集其家至躬勤苦事拮據鞠棘亡有怨意云稍長能學矣又能相張公篤敎弗奪其業以就顯名夫人蓋不獨可富貴也豈不謂大賢哉夫人生宣徳癸丑三月二十九日壽七十八嵗凡爲男子二人孫男子五人女子一人曽孫男子一人女子二人夫人之所享者厚矣銘曰張氏望申奕世武冠逮夫人歸門戶稍單何有何亡夫人弗難夫人有子伯震仲云震則弗永成志者云嗚呼夫人內徳不易茹辛獲防食自我積云相祖域隘弗可壙乃爲夫人攺卜肇土在西山下夫人康哉祀於張氏爲世妣祖

壽藏銘【幷序】

壽藏者今太常少卿劉公之所作也公年未期也作斯藏也預終焉故曰壽藏雲可謂達矣夫生曰寄死曰歸古者之制棺也中年以嵗逾中以月祭文志或自爲之後世利生而防死言生則慶言死則忌其達焉者亦或鮮矣公少惇敏好學能爲科舉文未第也而以大父文恭公之防爲翰林秀才屢以勞效久次轉官歷中書舍人大理寺副禮部郎中尙寶司卿又嘗爲今上正字上卽極乃以春官侍從遷太常寺少卿頃之迕於逆瑾罷歸瑾敗復起爲太常少卿仍供事內閣制勅房其在制勅也歷事累朝自天子及后妃王公大典禮咸有事焉嵗時賜賚金幣寶鏹饈饌人咸榮寵之能習國家典故臨事必有稽而處人又平實易見然則公之達也非其經練之所成篤厚之所積邪壽藏在武邱山祖塋之側崇基下水袤形象阜列樹周垣一塜雙戶公曰楊恭人予配也將與合窆焉公名棨字世信號武邱山人世家蘇州府長洲縣銘曰巍焉武邱泉有瘞劍產秀生才有靈斯驗壽藏壘壘在邱之旁有封有樹有扃有房百年同歸偕此齊徳有安者棲無逺先域曷歸曷寄孰祥孰防久矣公達究其始終我書銘章永而弗失水衛山朝固此室

侄渭女壙磚銘

侄渭女予三兄女也兄從父宦陜西渭源女生於渭故名生十二年夭女幽秀警敏質若弗任衣且少言語日扃閣事紃繡剪縷未甞從羣女戱聘王氏子嵗丁夘夏疫家婢有遘之者眾不敢視女入其臥持水飲之家人固止弗聽數日婢愈女乃疾恐憂其父母曰吾疾殊不甚父母見其弗困信之病旬餘忽起呼其母曰衣我我不可活有頃絕六月十日也是夕卽瘞於阪西予痛惋未及銘其壙後數日乃治磚砂書志銘命童掘土入之銘曰旣以生汝慧汝又以折汝予莫究汝阪西有域惟以瘞汝

侄嶽州壙志銘

侄嶽州東昌公第二子東昌公令嶽之巴陵時生也生而白皙顱角稜起能言後聞人讀書卽黙記之誦數百字不忘對客揖讓若成人者也東昌公歿哀哭夜不寐曰爺棄我何去也遂嬰病病且死猶啼泣呼其父生四嵗死於正徳二年六月二十三日埋之堰東岸上銘曰嶽州生申州死死丁夘生甲子魂安之魄歸此

大復集卷三十六

欽定四庫全書

大復集卷三十七

明何景明撰行狀五篇

封徵仕郎中書舍人先考梅溪公行狀

梅溪公卒其季子景明恐逸所行事將銜哀爲狀求當世學士大夫之譔越二旬母孺人又卒益隕惑不能言也又逾時乃自念曰天弗譓不延予二人予小子敢廢先人之徳使學士大夫靡所論譔在我後之人靡所稱述豈非大罪哉遂涕泣爲狀曰公諱信字文實父曰鑑母劉氏鑑爲陰陽學典術典術公有五男公第四子也其曽大父大父皆世居信陽之梅黃鄕爲農家縣徵其子弟爲學生書吏輒懼而深避匿之典術公少時縣求之急其父又欲匿之典術公曰丈夫出當有用安得久匿也遂乃入城而公時亦稍露頭角鄕人識之曰何氏世厚積不發發於典術公然其四子當益大也吾黨皆下矣典術公嘗權明港巡檢有侯郎中者暮過宿亭下怒芻不具公時爲童子入給芻侯郎中見其有儀試之屬對又有奇語乃釋怒謝曰予弗知汝有子也公旣長典術公使任家事不使爲學生公乃與同裏王憲閻禎等結社浉水上日賦詩飲酒期以此自終而公舅父盧翁者有鑑識能術也嘗謂公曰汝三十當出樹徳立聲後當有官然卑不顯也至汝子有顯者矣久之公亦以才謀不少試嘗念盧翁言及三十藩司辟爲承差其責令嚴不可脫解公曰命也果若外翁言矣夫立身在人不在地也承差𨿽卑予何恥就之邪旣爲承差見爲承差者皆富子弟縱侈弗循矜炫衣馬而已余則又卑賤污甚乃恥之弗與羣日檢修飾文雅以自獻而諸藩使亦異之也布政使吳公節者最奇公嘗引與畫計每事公一發端必擊節稱善曰吾老秀才吾不如也防陜西告災京師發粟萬石自漕河舟至衛輝而令河南陸移於潼關是時河南亦弗熟惟南陽汝寧稍熟也乃下令南陽汝寧發夫萬人驢萬頭供是役公聞之不可曰是將敝河南而緩陜西之救矣不如出省藏馳一吏使入糴關內然後下令南陽汝寧之夫使人出銀一兩而給粟一石且免其役是一吏代萬夫之勞千里活一旦之命矣此兩利之道也於是吳公卒從其議而役夫皆喜曰蠲吾役是蠲吾死也皆樂出銀與官無肯受粟者也太監汪直至河南河南都禦史以下皆蒲伏進謁獨憲使陳選長揖立不伏直乃捽選下選厲聲曰太監至辱天子法司已而又使都禦史移文郡縣取名馬都禦史持紙筆自書然手栗不能執筆顧左右皇汗又不敢令人代公在旁曰此一書吏事耳都禦史大臣不當煩都禦史乃奪筆代都禦史書故其後凡論仕宦必曰陳憲使男子也而髙官乃污行者輒羞稱之爲承差嘗董大役其建輝府也有羨金五千以詣吳公吳公駭曰何羨之多也夫汝羨出者而私之誰知者也公曰吾聞之凡私者滅公利者近害今羨出於公也五千至厚利也吾私之將無滅公乎利之將無近害乎是以不敢有也吳公曰然吾亦弗可有之也於是公乃請以賑河內饑人焉公兩爲驛丞不以庳官自貶有威嚴厲气義不少下人人亦相下之在防寧防貢獅畨武官需求所過吏吏無不被箠者又爲先聲使縣官以下除道郊迎公獨不出武官至則讓公公立數之曰邊臣以蕃夷貪戾恐患所過吏故以汝監之而汝反敎之爲患邪視其符給餼食餘無所與後武官果敗並盡逮所過吏而公獨以抗武官弗逮也會寧三年以內憂去已而復除渭源渭源有大滑李氏三衛軍圍其捨能彎弓破圍出縣令大懼公乃以計縛之歸縣令縣令駭且懼入而甲乃敢見也公故病足疾病則累月不起嘗欝欝思歸言曰夫所欲於富貴者可以厚身也然敝身以求富貴於富貴厚矣於身薄也古人有忘身者以圗不朽也富貴豈不朽者也予壯而有志思少自試故不羞庳官夫善嘗酒者餔糟得之矣久於宦非予所稅駕者也在渭源又三年值禦史行縣縣簿下至驛郵之吏悉徒走奉輿馬馳五六十里公乃浩然嘆曰可以去矣吾自爲卑役至歷官未嘗一日屈也今不能爲禦史徒走遂稱足疾求罷官還矣然在官貧甚無匹馬而臨洮守李公紀者饋之車馬以還旣還治居城西溪水上岸植梅樹日造吟其間號梅溪居士有詩百篇爲梅溪集居常論地理卦象推時日運气以爲陰陽之大順四時之紀五行之布吉防災祥系之不可違也公有子四人長景韶累官東昌府通判卒次景暘舉人次景暉又次景明景明旣舉進士爲中書舍人三年值正徳丁夘自以道不立欲修學近親乃請病歸景明歸又三年巳巳夏公遘疾將卒召景暘景暉景明來曰吾昨夢予父招我我殆不起矣景暘爾卽長我家仕則思有以光我汝念哉曰景暉治穡事以厚其家毋外有慕又執景明手曰予之先𨿽無有大顯聞然世皆長者夫源不積不厚不導不流不廣不長予先祖有積矣予其導之爾輩其廣之乎勉哉修學明儒汝弗可有讓焉言已卒豈不痛也初公娶盧氏繼娶李氏盧氏者盧翁廣女也翁戍大同歸以女妻公公嘗稱曰盧翁事石將軍有功將軍欲官之翁曰願罷戍歸爲農夫不願官也旣歸外母嘗恨之曰始從石將軍不歸何患不貴乃自苦爲農翁笑曰石將軍何能若我也及石將軍敗翁哭之顧外母曰爾謂我不從石將軍今將軍欲與我畊隴上能得乎盧氏配公有賢操然早卒李氏孺人者其父本山東人宦於南京有二女子敎之誦女訓習婦事長卽李氏嘗寓羅山盧家與盧翁通好兩盧氏家往來相善也會公喪盧氏盧翁爲擇配曰李氏女賢吾知其命貴當有封求配無逾李氏女者李氏孺人適公大仁惠篤儉終其身不易焉景暉景明乃其出也又生女適孟洋以進士爲行人而景韶景暘則盧氏所出然弱齒卽見遺也皆養於李氏又有孫男六長士爲學生孫女六長適張氏子餘皆幼也公生正統辛酉卒正徳己巳四月三日李氏生辛酉二月十五日而己巳四月二十九日卒皆合盧氏墓於西山之麓公自遊宦及謝歸六十五年而當正徳丙寅皇上禦位詔以景明官封公爲徵仕郎中書舍人封李氏爲孺人男景明曰何氏之先有仕羅田者元季因籍羅田髙祖曰太山始避紅巾攜母至信陽髙皇帝兵至建紅旗一白旗一曰爲我軍立紅旗下爲我民立白旗下太山乃立白旗下太山生海行曰隆二其兄隆一爲力士於南京行訣於弟曰吾卽是役不以遺累爾子孫遂去終不相通不知其子孫所在海生三子次子鑑卽典術公始開宦端典術公子曰仁義禮者皆力田無外事第五子曰本才邁使气爲學生早死而梅溪公在諸子中最有立諸兄弟生養之卒皆爲舉其喪其建事明防薄貨利逺聲色重然諾好施與砥行厲節百折不毀𨿽古人不逺讓焉夫梅溪公其起家裕後之祖鄕裏之憑矣而二母事之可謂合徳景明不類不能廣志紹徳又少不盡識所履歷謹記其所嘗聞見及鄕黨傳者著於篇俟學士大夫采之

封承徳郎禮部主事李公行狀

公諱祐字宗吉別號三川曽祖明陜西鞏昌府安定縣人也洪武間舉懷才抱徳爲禦史已坐事謫河南周府防衛經歷子曰伯仁經歷公卒於官伯仁幼且貧不能歸也因家於官所由此遂世著開封府祥符縣籍矣伯仁生孜配史氏生公正徳庚午今上上兩宮徽號推恩公以子茂元封承徳郎禮部主客淸吏司主事配髙氏封安人公幼卽端整不戱四五嵗能誦詩八嵗而知學善屬對十三四學趙書又善大書艸書皆無弗工也長讀易習舉業思起科目父母懼其弱而致疾也彊奪其志自是常欝欝志不恱恥事農賈乃益閉門務學誦古書求徹大義以至刑名醫卜星歷算數之學亦無不深究其說嘗手授茂元易詩讀之曰吾恨未能以儒致身惟汝力學以畢吾志初公父孜家頗饒然能任義散予不責償負以是家漸窘矣旣歿貲益蕩盡公年方十七八且孤防防無依力營幹勉終大事不見其匱性忍欲不畜媵禦終其身布衣蔬食不易也然延師敎子曁賓客之禮則靡弗厚者有人竊公亡金一鎰知其人不發或曰曷訟諸公曰安忍訟也訟而必論以盜金亡可復積受盜名百世莫攺也且彼非急困曷以至此吾安忍訟也遂終不發處家甚閒僮僕𨿽少者莫敢足中門犯者必斥逐之外內肅如也其奉繼母賈氏撫義弟善以孝友聞於鄕人接人甚謙恭笑語衎衎款洽而議事理談世務又侃侃無所依違常至屈人人有過必正色質之不少假鄕人不善者疾之而善者敬憚焉公生景泰丙子二月十三日卒正徳乙亥十二月十三日年才六十耳生男子四人長卽茂元治乙丑進士今爲禮部郎中志業甚著次茂魁茂先先卒次茂才爲學生女子一人適同邑王金孫男三人孫女四人卜以正徳十一年十一月十九日於汴城西鄭門外茂元曰先君子自封官以來甚優暇康彊聰明壯者弗及人曰先君屯已而泰天之所以祐善人者固不爽也安知遽以微疾弗起也豈不哀哉夫先君子生也用心苦而志堅其於事物也必究思必底績造詣晚而益深明於當世之務然無位弗獲施也今也已矣豈不哀哉景明與茂元爲親友茂元謂景明曰先君子非當世尊顯之譔無以發揚使不朽也景明乃次敍茂元之言以俟采擇

亡兄行狀

亡兄諱景韶字仲律成化丙午舉人選巴陵知縣遷東昌府通判兄性狷介與人不易合顧能事父母必得其懽心少時家父遣之讀書曰讀某書某日爲我背誦至日持書來誦之不遺一字父甞不恱俟父已寢跪於門及父夜半偶起出門見兄驚曰爲誰也兄曰兒也父曰何夜半至此也曰父不恱兒不得寢父曰兒如是何有弗恱也始爲舉子下帷講誦日厭蔬食諸友生患貧者多貸人貲兄曰爲士而貸人貲後將必取償於官卒不貸人貲旣屢試弗第家父曰女能績學卒不能進士必女命也仕以行志而已志行奚必進士旣而爲巴陵令人曰巴陵難稱也令巴陵者蓋未有終三年任者也比至則廨捨蕪穢不治吏不典列民不服役也曰是可以弗爲已也乃版書政條懸縣門民始相顧曰令紿予然亦稍來集從役以觀兄察役者悉寡弱役且重也問之皆防居無業者也而其彊富有力者則皆居數百里外負山岨叛令不復能制也故弱者役日重兄曰爲令使弱者苦彊者得免而何以令爲也乃釋弱者於是諸富彊有力者曰聞新令善吾奚可叛約也乃相率來請役凡邑中墮廢盡以興治往時監司諸使者經巴陵以乏委積輿皂常滯月不得去而令日走道路不能給又不得少坐堂上視事至是館無畱節獄無滯訟民又見令時置酒召客與飲莫不服且異也居六年將考績民赴監司畱之曰令玆行必遷遷則奪我父母也願以終惠我也已而果遷東昌東昌職專事簡而益有餘力嘗作書與景明曰東昌頗無事日可以讀書課子甚樂也但苦薪價太貴耳居六月疾作竟卒東昌僚屬士民咸哀哭之卒之日年始四十六也初娶鄧氏早卒繼娶夏氏亦先卒繼又娶孟氏孟氏生二子長曰嶽陽次曰嶽州俱幼也一女夏氏所出聘張氏子士奇家父生四子長卽兄次景暘次景暉景明爲最幼也皆受業於兄景暘舉鄕試景明𨿽庸劣無所成立然知讀書舉進士是兄之敎也嗚呼天速死吾兄也景明何敢忘吾兄也謹槪記所行事求太史論譔以章沒世哀悼之餘文不次敍明紹興府同知致仕進階朝列大夫陶公行狀

陶公諱永淳字質夫號曰朴庵上世由宋汴來徙松江華亭遂世爲華亭靑林人髙祖嗣宗曽祖羽祖蒙皆隠不仕公六嵗而失母鞠於外祖呂公少𨿽甚單窘然卽有志气不逐羣兒戱長益嗜學甞讀書南禪寺閉門誦習趺坐中夜闇然若有深獲已而出入黙念不輟人莫得識也於是試補郡學弟子員提學禦史嚴公洤者大奇異之時弱冠也名翹然起矣天順壬午舉應天府鄕試中成化丙戌進士初授魏縣知縣以制去任服闋攺南和縣縣民王氏家饒於貲有利之以爲功名者誣以妖言公曰夫己樹利而種人以死禍是可忍邪乃爲白之竟全其家嵗屢告防能發粟活民濟者甚眾又嘗請於朝建宋廣平祠曰明揚先俊風勵後學典弗可缺也於是吏治彬彬稱於畿內然其治不近名求事之集無瑣務求獘之釐故甚近民去而民思之爲刻石頌徳始禦史屢上南和令治行或又請更調邢臺吏部乃以勞積久次轉紹興府同知同知常攝行府事鋤治暴彊植立孱弱剔蠧洗寃鄰郡事有弗能決者皆以委之無弗片言以獲其情立斷以成其獄者紹興六年以迕於暢禦史暢禦史嫉之乃移疾歸後暢禦史敗或勸公直之公不答也都禦史佀公大器之乃白於朝俾以禮致仕焉公自舉進士人見其材气辧達謂必致大用然弗得意於時宰故兩調縣令不得內補及禦史上其治績則又以爲紹興同知名擢大府貳而實逺之紹興治又著矣又遇暢禦史以故連蹇湮滯卒不得達故人咸曰陶公弗能自致大用要非命邪然公有子曰驥爲行人公來視驥適遇今上上兩宮徽號推恩進階朝列大夫躬拜命於朝人又以爲異數也公之罷宦也日與其所厚善徜徉九峯三泖間觴詠爲樂賓客至門罄歡款享劇談古今瑯瑯傾聽或無賓客與其鄕人亦宴笑終日好蓄古書帖能作歐字晚卜地彭家莊山水佳勝心甚樂之乃預治棺斂具築壽藏焉正徳癸酉九月九日疾卒享年七十有二配王氏有賢徳先卒太常卿夏公甥也子麟臨江府檢校女適陳觀繼配李氏武功千戶安女子驥乙丑進士禮部員外郎女適相堯臣次適唐琰次聘許康孫男四長孝次友俱縣學生次婣次睦孫女三長聘朱氏子麟出餘皆幼驥出魯孫男某元孝出公篤孝友嘗以父母未被封贈屢上疏陳乞兄永洪不能自立養之終身嵗時祀祖先已必祀太常夏公及其師諭徳陸公座主文和劉公其弗遺人恩義類如此驥初聞公病卽乞歸省歸而公已卒弗及見也乃卜以明年某月某日於彭家莊驥泣謂予曰先君善事甚眾不肖弗能詳也夫親有善而人不知知之而傳弗逺皆不肖罪謹述其一二請爲行狀將以求銘著不朽焉驥又稱其祖竹軒公精易學其髙祖在洪武與袁陸爲文字交及其先君子厚相與者皆天下名徳積累從來者逺矣然驥亦尙文學能取天下士豈非其家法哉可謂善承其志矣予與驥同直內閣制勅房爲寮友故得論次其先人行事俟當世名公大人采焉

寧母朱太夫人狀

太夫人姓朱氏諱忠溧水知縣寧公賢配也其先爲山西稷山人父曰旺永樂間從戎定邊衛因家焉旺與寧公父剛友甚懽約爲昏太夫人由此遂歸寧氏其歸也事父母曲盡孝敬門內之事一以力持之仁下篤族內外咸稱爲女丈夫云寧公爲士夜讀書太夫人必以女紅相之夜分寧公嘗倦思寢太夫人曰吾女紅未畢也以此辭之欲以相寧公誦讀不倦又時時蓄防羞俟寧公夜讀供具之寧公中成化辛丑進士爲溧水縣知縣旣召內也而病且卒太夫人召子河慰之曰女不能忍爾父邪逾哀莫益也汝未有立汝父不瞑也汝恢汝父遺業斯爲不忍爾父矣乃爲延師使執經授學而太夫人經營其家寧公有友主事楊奉春曁其弟舉人奉新二人者早死也有父老在堂寧公業心許終楊老楊老之終也寧公弗克及也太夫人謂河曰是汝父志也今弗可以已也於汝殯之寧公置有地一塋太夫人躬率力時藝麻菽果蔬菜地無遺利而家致饒裕太夫人見河慷慨多交遊喜之不恡所需予嘗誨之曰吾無患汝之不交也患汝不善交爾河舉治乙丑進士授戶部主事防逆瑾用事新例謫臨漳知縣未防轉徳州知州適大盜起能攻守保州人將臣大吏多倚之尋升河南按察司僉事兵備信陽迎養太夫人於官太夫人老疾篤河疏病歸奉太夫人還疾益篤囑河曰吾也上見汝父之成也下見汝之成也見汝子又將有成矣吾無恨矣惟汝之單嗣妻孥羣小毋失恩敎毋輕夜出毋縱飲毋遐遺故舊吾沒之後毋爲佛事言竟乃絕生正統十四年正月二十九日卒於正徳十年十二月十三日享年六十七嵗子一人卽河也孫男子四人曰平曰中曰半曰巾孫女一曽孫男一曰憲郎河以是年二月十一日卜河曰嗚呼亡父之仕也未六年而逝河轗軻於途靡有定吾母也艱關振家茹辛履厄以收相夫敎子之功而河也尙不能致錫命於母今已矣豈非終天之恨乎謂景明曰吾母非當世尊顯之譔無以使不朽也子𨿽未識河然子知予母子矣幸狀之河之兵備信陽也信陽有數桀民主冦行權於鄕者數十年矣細民安其害而大吏莫之敢亷兵備至悉芟之始亷桀民杜氏杜氏奔之京托勢者人防見之兵備見之曰是杜氏邪左右曰是卽卻防者出置杜氏死法又曰大盜之行無塞障也乃城數城咸鉅麗百萬之工弗逾年舉民忘其勞官不知費兵備敢任而不憚害好義而弗撓曲憂公而不慮身善察而不煩喜事而能集民曰父母吏曰鬼神其引疾歸也吏民士大夫逾數百里送之皆涕泣嗟呼不忍去去後郡縣人皆生祀之嗟哉何以獲此邪昔滂有母澄淸之志行軾有母忠讜之節立若兵備者非太夫人之敎邪太夫人可以不死矣予未交識兵備兵備在信陽予仕於京然以信陽人知兵備及太夫人之事及略敍述以俟作者采擇焉

大復集卷三十七

欽定四庫全書

大復集卷三十八

明何景明撰誄祭文雜著共三十六篇

方竹先生誄【並序】

先生謝逝訃音奔告大夫篤孝防隕防絕於是同年生汝南何景明誄之辭意淺簡無以究蘊逖聞書之素旌聊以寫哀

嗟嗟先生含和服介志貞履順長達少成有聞厥震齊民元士三軍匹夫席珍孰聘褐璧其辜遊心恬澹遺迹富貴早學晚仕方行勇退天弗愸遺弗俾以生人失其則士喪其程素車驟驥乃造室風悲日防殱良萎哲有子大夫髙駕修行廣志遐澤維亡弗亡譬木之蘗其發愈達毖彼積泉其流不括嗟嗟先生何戚何惙嗟嗟先生

祭亡兄東昌公文

某月日中書舍人何景明乞病歸自京奔亡兄東昌通判君之喪致奠而告曰嗚呼吾家自始祖有籍世服畎畝耆齒不造郭童子不入市逮先祖父興乃知好儒尢通陰陽家術於是郡舉典陰陽學始有敝廬於城而吾父繼之門戶稍著父思以儒顯厥家而自以舉業未遑也屬之吾叔然吾叔又早死也當是時兄且弱冠也慨然有立志終日下帷嵗不窺圃讀書過目卽成誦爲文操筆若宿搆人望之知丹穴之雛志在千仞而渥水之駒心越萬里也及得省薦父曰儒業果有徵堂構可弗墜也旣十年不得志於進士家夙乏厚儲稍見廹窘而父亦罷宦羸囊單車辛勤來歸兄乃益砥志嗜修不少貶屈左右奉父承以顏色父亦靡有弗豫者也然是時二兄學已就緒予亦從父旋兄從客試之曰小弱弟可敎也遂口解經疑手授簡防朝啟夕勵不得相違弗逾載二兄洎弟同舉於鄕父謂吾門當自此興也逾年兄遂令巴陵逾三年弟仕於朝又逾三年兄遷東昌父母之慶兄弟之好方以爲慰孰謂吾兄死也始在巴陵聞雞通衙執燭視事風江雨湖晨塗夕舟坐不溫席寢不緩帶予視其勞瘁竊懷憂惕然卒無恙也至徙東昌官尊而事少屬眾而職專吏有所告可以臥應予謂今之逸固以報昔日之勞也嗚呼孰謂吾兄死也死之先一日作書遣吏來京視弟弟方與客坐語得書讀之至再且以徧視坐客有頃僕進報兄死弟叱之僕頃復報兄死弟猶以爲僕之誤聞也嗚呼孰謂吾兄果死也兄器度沈靜果於行義善類朋趨邪黨斂避正色近信不爲矯飾兼之加志窮民秉心在公名位當不量也年未至而施未光天卽奪之何也嗚呼父母俱存兄弟仰賴男未及婚女未得嫁吾兄何遽棄而去也前月嫂奉柩歸至西平復生一男弟視之眉目宛然類兄也前抱持曰哀哀遺腹兒淚下不能忍已復視吾二侄長者就外傅嗜書耽紙筆自絕羣兒幼者頭稜起能對客讀字退而又私喜知吾兄有續也嗚呼吾家自有兄前有彰後有述所望於來者謂何而今至此也兄昔與弟書曰弟當志天下事大吾家者弟也然弟薄弱不堪世事歷官五年寡合少朋才不逮聞名不任毀且夙志幽寂不慕榮耀又多疾益疏宦志玆得告歸自甘艸野上承二親下奉寡嫂至於子女之養父兄尙在必能得所無俟於弟弟惟視其成立以畢兄願也嗚呼死生恆數兄功名垂於郡邑孝亷稱於鄕閭可謂不朽也子女𨿽少已有成人之漸可不憂矣兄復何恨但吾生者之情抱玆痛烈悠悠日月無窮已時而兄固弗聞也嗚呼哀哉

祭李黙庵先生文

正徳十年四月中書舍人何景明聞黙庵先生李公之喪哭之逾旬乃束幣爲文附其使還告於公之靈曰嗚呼古人言感恩易耳知己難也景明於公所以慟悼吁涕不能自已者匪徒感恩重知己之難也夫景明昔寓於公是時有毛夫人也公執詩書毛夫人執燈燭晝夜課景明誦讀居也視衣食還也饋車馬此豈不有父母恩邪是時景明幼孺非有能知也公以成人禮之又日察其言動中善者稱於人其所望見又皆可以施之天下百世者不以時世富幸榮慕也公甞盛衣冠入召景明語毛夫人在傍公謂曰汝視予貴邪它日是子貴奚翅予邪然我所重望者匪爲能貴已也嗚呼古人謂知己有若此邪白首握手終日語心而不知者何可勝道邪古人曰無徳不報又曰爲知已者死今公逝矣毛夫人又先亡矣景明𨿽欲報而死也無日矣他日縱有能施於汝佐諸子然二尊人又安能知邪矧汝佐諸子又能自大予又安能有施也𨿽然公所望見予者豈在報邪在望見景明之自能就立耳今𨿽能取一第爲一官使公及見然所自就立者已弗若公所望見者也卽它日又有能自就立公又安能知邪矧景明寡昧弗達所自就立欲大於往日如公所望見者又安能有也嗚呼已矣何以酬公之徳而副公之知邪山川伊阻不能棄官赴公喪執紖道軛我懷之悲惟公有靈鑑之已矣嗚呼哀哉

祭董先生文

嗚呼先生學書以防藝飲酒以率眞蔑俗以肆志薄仕以明有事勇退以示所止行義始終備矣夫知有所必厄而欝有所必伸故士之直朴而弗曲飾者恆受顯棄而寡陰禍先不足而後有餘先生讎惡而摘過急難而緩利出不賄官居不貲實而艱遇靡合貴眇謝速則已厄矣然繼者有令子以廣其志以發其祥厄未極而所伸者厚矣夫娯目之寵有際而後身之享靡窮先生又何缺焉傳言天不滿山嶽歸地不滿星辰見然則物之所歸而見者必其所不滿者也先生又何疑焉感玆驟驥愴焉悲泉臨風一觴敬弔先生

祭髙鐡溪先生文

嗚呼惟公宏才天授大器夙成其容玉立其賦金聲江河之辧淵源之思通達古今發泄天地作我後人視此大方巋然依歸遽爾淪亡夜雨艸堂淒風繐帳賓酒旣空人琴俱喪白雲一去明月自來楚些招魂百代同哀

祭封工科左給事中張公文

嗚呼昔公之於先考鄰比莫逆公之仲子今都諫君也及先伯兄又申之以婚姻之好景明於都諫君同年進士也豈非世世契誼哉公今逝也先考之亡也八年矣先伯兄之亡也十年矣愴念生死通家同情抆涕興戚寧有已乎惟公仁厚與物慇勤起家食享於積以髙年終公可瞑矣夫都諫位業日茂而不肖亦守恬懼墜先烈公之九原見先考伯兄必相語若平生也

祭嶽母文

嗚呼惟我嶽母慈懿爲徳勤儉成家旣獲旣食不騖於華爾女旣亡我翁旣逝服艱茹辛晚也誰濟昔翁之亡我送其喪今母之亡我適來鄕臨風釃觴臨河執紼死生俯仰哀來慟哭

盜文

予抵永寧吏役無郊迎者造館供具不設寂無與語始入城門視其不禁槪夜不聞鈴柝之聲虞有盜戒僮僮曰未聞城隍而盜者然予猶飭門者堅封鑰舉火周垣燭之及其室奧處命僮宿中室夜半僮忽大叫曰盜持扛去矣起視盜入處見其壁皆編竹爲者飾以土灰故盜得逾鄰墻斬壁開門以入予徐思囊中無他長物惟所服衣並書六十餘卷書則予甚愛者旦有來告者曰北城之江有箱委於防空無物獨書冊狼籍水浸其半命收視之乃予裝蓋盜發之盡取其衣服去而畱其書幸而畱我書盜亦仁哉夫盜欲以利大貨者也雲南人稱多異產至其地必購香木珍貝犀象齒角怪石金銀之屬以還盜豈以是貪我邪盜亦誤矣凡善爲盜者望其人占其富貧相其室占其虛盈故盜無不得算無不成玆盜持吾衣服之則不稱其體賈之則敗其迹𨿽不利於予其利於盜也亦淺矣是豈善盜哉予旣仁其畱吾書復笑其不善於盜文以之且告邏者蹤迹之其言曰

孟冬始魄永寧官署爰有小醜隅伏隟覷弱我寡衛出我不預越鄰穴垣以我裝去來斂其聲往滅其處晨有告者北城之隈箱委簡帙狼籍江隅持我衣服猶存其書書我甚愛焉卹其餘後皇植生小大有職農樵在野工商居國弱不見陵彊不容力胡爲爾盜恣乃姦慝厥初賦質化溥施公洪纎羽血均帝鑄鎔何下愚吝何聖之丰胡爲爾盜自叛其同嚶嚘咷嘯晨昏顯伏窺伺戶牖依傍艸木鼠竄狐疑狼啖狗逐百態爲妖千巧呈侮啟竊堅閉發敗深蓄一蹈法章魄褫躬戮爾之不懲其侮曷贖善於盜者搜幽索防貧富虛盈遇之卽諳爾胡弗靈乃昧所探珠犀瑇瑁溢笥充函爾不是取而胡我貪人謂爾盜我爾憨嗚呼野外且不可刼而城中是虜小民且不可幹而近臣是侮爾頭可截罪不勝數著之於章聊告司捕

躄盜

躄盜者一足躄善穿窬嘗夜從二盜入巨姓家登屋上翻瓦使二盜以繩下之搜貲入之櫃命二盜系上已復下其櫃入貲上之約如是者三及其數躄盜自度曰櫃上彼無置我去乎遂自入坐櫃中二盜系上之果私語曰貲重矣我二人分之則有餘彼出則必多取是厲我也不如置而去也遂持櫃行大野中一人曰躄盜稱善偸乃爲我二人賣一人曰此時將見主人翁矣相與大笑歡喜不知躄盜乃在櫃中頃二盜倦坐道上躄盜度將曙又聞逺捨有人語笑櫃出大聲曰盜刼我二盜惶訝遁去躄盜顧乃得全貲歸

獸紀【並序】

何子曰予惡世有冒名狥利務相欺負而寡情實者焉聞客有談二獸狀者類其人作二獸紀

狐

狐善媚嘗借虎威以懾羣獸一日眾狐食絕將出野求食畏他獸淩蹂乃謀於雄曰當復從虎出也雄曰汝胡自鄙小也虎技寧過我也羣狐乃自從虎出雄者卽尾其後呼嘯若噬羣獸者羣獸見虎來皆伏不敢視眾狐得食返笑其雄曰何復從虎也雄掉尾怒視曰汝謂羣獸伏者爲畏虎邪



猨善援亦猨類惟跳躁無他長技山之奧有洞洞多貨物弗得自致也謂猨曰爾援上探出之吾下守之當其利也猨攀木蔓上取而致之悉移置窟中猨旣下無有也迹之至窟傍曰貨安在據窟嘯曰貨吾固有者爾何得有也呼其羣相毆躪猨猨曳臂去

讀精華錄

偶讀山谷精華錄見和東坡西湖縱魚詩因次其韻作觀打魚詩又記後山曽有和東坡此詩大類山谷及檢其全篇卽山谷者也但多一篇耳又後山集中思亭記他文選者未之詳耳然二作今亦莫辧其出誰手也山谷詩自宋以來論者皆謂似杜子美固予所未諭也精華錄任淵選者其所擇取多不愜人意而自謂上選何也

雜器銘【並序】

予讀古鐘鼎盤盂尊惇諸器銘未嘗不三復而嘆也蓋道本無垠物各有理故觕迹有至敎末器有鴻法君子察名繹義則而象之所以益徳也著之銘章以時觀省所以閒邪也古人之意將不在是哉予室雜用大小器皆質良無他珍異予以其具自存覽志气攸寓乃私古人之遺意各著銘一章凡十章用以自儆

燈銘

汝明無太察而光無太揚蓄汝明是用嗣汝光

幾銘

斬其曲修其直是憑是式惟爾之徳

椸銘

夙興夜寐無顚倒我衣無頗無覆無替厥服

鏡銘

爾善爾惡胡隠胡豫已則不明人孰爾據尙鑑玆哉爾心是茹

刀銘

不貴汝之利而貴汝之裁不貴汝之剛而貴汝之斷利惟裁剛惟斷

硯銘

守黒雄尙汝兼之以永年

筆銘

畫不必工惟心之中辭不必華惟意之通

枕銘

茍無忤於日之所行寤寐爾是寧

壺銘

直爾躬發爾矢𨿽不中不逺矣

瓶銘

厚其入薄其出守而弗失

四箴【並序】

何子曰好惡者情之發也言行者身之章也窮達者天之命也毀譽者人之施也故情之不正身之不修而不得於天不合乎人君子之病也情正矣身修矣而猶不得於天不合乎人君子何病焉是故合情而全身樂天而知人者聖人也懲乎情無違乎天持乎身無願乎人者賢人也任情以忘身希天而望人者眾人也聖人者吾不能也眾人者吾不敢也賢人者吾願學焉於是著好惡言行窮達毀譽四箴書之座右

好惡箴

好之無實謂汝曰暱惡之無實謂汝曰嫉知人而爲是汝則弗平不知人而爲是汝則弗明弗明弗平是爲枉其生

言行箴

能言而失其防者不察其微也能行而失其要者不觀諸道也知人之敝而不以自治也者棄也行違其言者悖也以言掩行者盜也汝省其微以至其道邪亦甘於棄入於悖而流於盜邪

窮達箴

窮則益其志汝則是惡達則損其志汝則是慕𨿽則汝惡窮孰汝蠲𨿽則汝慕達孰汝遷毋勞思睊睊惟順汝道而俟汝天

毀譽箴

無惡而毀於汝何疚無善而譽於汝何有嗚呼汝乎毋以毀譽而喪厥守乎

雜言十首

北方水之大者惟河故北方之水通曰河南方水之大者惟江故南方之水通曰江濱海之水皆曰海濱湖之水皆曰湖

古人奉徳則報以佩恩返則報以環恩絕則報以玦佩佩也環還也玦決也

鳥棲樹鴻則棲於野獸棲野猿則棲於樹

雉雞類鷹鵝類鳬鴨類雞鵞鴨可得常食雉鷹鳬弗可得常食也可得者在家弗可得者在野也

經亡而騷作騷亡而賦作賦亡而詩作秦無經漢無騷唐無賦宋無詩

器虛則貯之滿則撲之木小則培之大則伐之故虛可處滿不可處也小可處大不可處也

龍蛇之伸於霄漢者以其屈也杞栁之屈爲巵匜者以其伸也故君子寧屈以求伸毋伸以致屈

諂似恭吝似儉諂則不恭恭則不諂吝則不儉儉則不吝

雪則霰風則霾陰則蟻霽則虹故霰則知雪霾則知風蟻則知陰虹則知霽

婦人之仁不仁匹夫之勇不勇仁者垂不滅之徳施不報之恩勇者見義必爲當防能斷

大復集卷三十八

何先生傳

何先生者信陽人也名景明字仲黙號大復山人今海內稱大復先生云生有異質穎記殊絕八嵗時卽能賦詩爲文章諸老生見者爭傳誦稱爲神童年十二以父仕臨洮府驛丞乃隨侍臨洮臨洮守李紀者聞其奇召置門下甚愛重賢之爲延師授春秋居頃之卽善說春秋歸又受尙書長兄景韶所甫數月卽以尙書魁河南省試當是時年才十五也諸王公大人爭迎致一見車甞數十乘所過人觀者如堵旣入京師遊太學祭酒林公又甚愛重賢之歸則詩贈焉於是名盛傳海內猶鳯鳴麟出世人驚睹也年十九登壬戌進士授中書舍人是時北地李獻吉武功康徳涵鄠杜王敬夫歷下邊廷實皆好古文辭先生與論文語合乃一意誦習古文而與獻吉又駿發齊名憂憤時事尙節義而鄙榮利並有國士之風焉往學士爲文自六朝以後日益靡靡敝矣國初尙襲元習宣正以來駸駸如宋矣至正間先生與諸君子始一變趨古其文類國防史記詩類漢魏盛唐於是明興詩文足起千載之衰而何李最爲大家今學士家稱曰何李或稱曰李何屹然爲一代山斗云始在中書也自館閣諸縉紳與四方學士人人願見先生又願見先生詩車馬塡門巷不絕而先生徳性純明言儀雍雅杯酒談笑間詩文立就作字復秀防奇勁迥出常格一時聲傾都下然顧髙潔不妄交遊錢寧欲交驩先生間持古畫求先生題先生曰此名畫無污吾題畱一年終不與題是時寧賜宗姓最寵貴弄權先生顧奴視逺之會乾淸宮災應詔言便事乃極言邊軍畨僧義子數事義子者斥錢寧也疏畱中不出師禦史客死京師權幸廖鵬者賻以棺謂可結縉紳驩也先生曰禦史生不茍受奚爲受污地下邪乃約所知共賻金斂之竟卻其棺督學關中時會鵬弟鸞鎭守關中恃勢益橫其參隨者遇藩臬官不下馬諸藩臬佯若不見者後遇先生先生執參隨笞系責數之諸參隨始人人斂避矣先是逆瑾撓吏部權則移書許太宰引正大義獻吉與姜禦史詰奏又移書楊太宰直獻吉獄少師李西涯疏上乞休會有兵事又援古大臣義爲書讓之三書皆非身事而抗言尊顯語涉時忌議者謂憂國憐才古人莫加也顧獨以不能干謁守中書十年不調官然志在經術世務終不言功名事後稍遷提學副使來關中而敎關中士亦以經術世務如其所自志關中士气習文藝蓋自是一大變云是時世寧侍先生正學書院先生說五經義與諸家訓詁多殊私以爲諸訓詁不及也古天文地理陰陽律曆家皆能究其指意常言彼有是有不是欲取經訓與諸家書刪繁折衷成一家言顧三十九而卒志業竟不及就也豈命數然邪抑詩文盡泄神祕固造物所忌邪嗟傷乎傷乎而志狀則言先生使滇南不持滇南一物持父母喪不終禫則不酒不琴性不喜華麗不治產祿入盡散親故臨卒時餘三十金篋中此固世俗所難在先生猶其細者始先生崛起汝南人卽以爲班固崔駰陸云王勃之流也夫數子皆幼慧英特才藻雄麗者故人以比先生至先生徳量風節數子又安可並論哉世多言修士少文才人行劣二者蓋更相笑也乃先生則獨稱全才可不謂振古豪傑士邪所著雍大記三十卷何子十二篇詩歌千餘首書疏騷賦序記銘贊雜文數百篇盛傳當世名可萬世不朽矣次子立舉癸夘鄊試立子洛文復少俊皆能世其家學喬生曰世稱何先生詩至名傳四夷不虛也其節行人不盡傳何哉及讀何子十二篇又嘆有王佐才而蚤死不遇悲夫余故述先生行事采其關國體大者令後世有可攷焉關西耀州門生喬世寧譔

創建大復何先生祠記

賜進士第嘉議大夫協理京營戎政兵部右侍郎前都察院右副都禦史奉勅巡撫河南等處地方徳淸蔡汝楠撰

先生汝南信陽人也信陽故有祠而郡久未祠祠自前守河中王子崇古始王子祠先生也則以固始許公合饗而署曰烈文蓋兩重云業已妥神立石而嗣守者謂先生不宜與許公並祀則出其主鄊賢祠中而事遂寢蓋八年而余以撫治至大梁首詢得其事慨然思振舉之矣而是時先生孫洛文中省試第一復具言前事方亟施行會汝南守廹上計未報越嵗夏新守徐子中行至復以祠事請曰何先生以文章增重昭代功徳逺矣況明公亟意表章而有司不以時舉墮先賢之烈不著後世謂何然先生主已出卽入恐不饗不如專祠便旣與余意合遂亟允其請已復請余記余又允其請乃躍而馳歸徧卜地城中不得竟得平輿侯漆雕氏書院右隙地在天中山南確山東抱汝河西繞而城垣當面若屏翰焉蓋天地之中極而河嶽之總會也爲祠前堂後寢並四楹門垣周繚率如儀經始嘉靖四十一年秋七月望日越八月二十日垂成會余以少司馬命廹發而徐子亟走吏請記云余往讀書山中詮論當代名家則獨推第李獻吉與先生若泰山北斗云然問之交遊或與或否惟今守同郡徐子以餘言爲然則又未嘗不願一至其地瞻拜祠宇爲恭敬也豈謂余與徐子同宦斯地而先生之祠竟成於今日也固數也乃卜其祠旣不在他所而竟與孔門髙弟並峙千古也又非數哉然余獨怪鄙人之言曰文士鮮行乃槪天下賢者於是而謂文章不得與節義齒列則又未嘗不投翰興嘆也嗟夫是孰知文章之關扵世也固至鉅哉上之經緯兩儀彌綸三極其次恢展聖謨潤色洪業其次憫時政得失主文而譎諫著之冊而勸戒昭播之詩而美刺顯俾人紀允殖而天常不墮是則文章之爲教也故比干剖心箕子不以演疇貶節季路結纓遊夏不以文章損譽三仁四科其致一也豈若拘學抱咫尺之義以孤於世者邪明興百六十餘年而文章迄無定體自先生崛起汝南始與關中李獻吉發憤詞林超覽古始乃排斥羣疑歸之大雅何其雄也卽使來哲代興不無侵軼然其開先基始之功揆之羲和授時神禹治水同一久逺矣矧平生風節又廩廩較著者哉方先生守中書時猶散曹也而公家之事知無不言亡論抗疏忼慨如應詔極言畨僧義子錢寧數事披鱗蹈鑊朝士奪色卽如逆瑾撓吏部權則移書讓吏部會有兵事而執政乞休則又移書讓執政李獻吉與禦史姜某訐奏也則又移書太宰直獻吉矣其感憤時事而扶義俶儻蓋素所蓄也夫其平居敢諫若此而臨事顧不能仗節如許公爲乎何俗士見之晚也頃余會大梁縉紳長老又云先生自幼沖時謙抑溫退未嘗以才淩人及論國家當否則蹈厲憤發有萬人獨往之气由少逮沒齒未甞一問家產而人有緩急則又無不各厭其意道弗合者𨿽隆貴人忍不與見至道藝士卽貧賤衰老尢折節下之不倦也夫以彼其才而好修又若此固蔚然醇儒也獨柰何以文藝少之哉余又嘗讀先生新論十二篇上下古今天人之際至備矣假令托以不禦之權則何逺不至乃賫志短折而竟以一學掾死有足傷心流涕者然先生功在斯文節在朝著行在鄕曲固萬世不朽矣而又何恨哉餘悲世俗不察其意而猥以詞華之士同類而共訾之也故不著其文而獨詳其行誼大者俾後世得觀覽焉是年秋中丞安居胡公來代實克成厥終而臺察鳳翔李公學使歸安陳公咸右文惇節先後恊謀於法得備書云先生名景明字仲黙門人稱大復先生

明故提督學校陜西按察司副使信陽何先生墓碑通議大夫兵部左侍郎新都汪道昆撰

當世以作者名家必首何李何則學士所稱大復先生何仲黙云往聞先生將終屬諸弟子必李獻吉銘吾墓諸弟子不果聚族而私爲狀爲志爲銘其後數十年門人喬景叔始爲何先生傳槪舉其質行著者載傳中又數十年先生有孫洛文守太子中允將修闕事屬余爲先生碑余從諸後死者屍祝先生顧得逮事爲幸卽無能爲中允役其何敢辭先生家信陽世有秋堇堇母李夢赤日而娠及舉而命之曰景明始能言輒彊記六年能聲偶八年能文裏師謂何氏子童而神逓避席去年十二從父會寧丞信官臨洮臨洮守召授春秋奇之甚居三年而父謝去貧不能歸守帳具祖先生於郊車馬畢具旣就捨受伯兄景韶尙書尋以尙書籍鄊試第三人年十五耳先生翩翩然丱也業已善詩善書出入則王公大人爭迎致之幸一見越三嵗舉進士授中書舍人獨憂國秉下移力請告寺人瑾惎諸在告者矯詔例免舍人於家瑾誅用大學士李文正公薦起則仍舊秩直內閣侍經筵久之進司封員外郎侍直如故守中書餘十載始以副使督學陜西無何病歸歸六日卒時年三十九先生幼淸蚤貴人人且旦暮卿相之卒之年不及彊官不過二千石惜也初獻吉崛起北地倡江東歷下二三君子講業京師先生至大恱之相與道古遂駢肩而進先二三君子鳴其論世則周秦漢魏黃初開元其人則左史屈宋曹劉阮陸李杜都人士所膾炙者宜莫如彭澤宣城昌黎先生宣言古文之法亡於韓詩弱扵陶亡於謝睥睨千古直與左史屈宋曹劉阮陸李杜遊世儒率溺舊聞弗入也及得兩家所論著者胠篋而擬議之於周秦漢魏黃初開元之間始相顧曰誰謂何李不馴古之人也於是聞者響應莫不傾耳聴之兩家逓爲桓文執旗鼓號天下矣獻吉兢兢尺寸非規矩不由先生志在運斤斵輪務底於化於時主典則者張獻吉主神觧者附先生要諸至言各有所當顧其相直若繩墨而相濟若和羮卽言逆耳而莫逆於心耳視者弗察也今兩家並懸書海內海內不啻戶說之浸假得終其天年先生化矣卽先生以文學顯顧其義甚髙初入中書輒上書許襄毅所極言嬖人用事公等務操正義撓其權乾淸宮災甞應詔上封事則又極言義子邊軍番僧諸不便狀疏畱中不行聞盜起河南會文正公請老先生謂非大臣義書讓之瑾故憚獻吉名髙嗛獻吉先生書抵文正爲獻吉地且介康徳涵居其間瑾意平乃解及獻吉對江西簿獄且成先生獨上楊文襄書直獻吉幸臣錢寧冒賜姓目攝諸公卿獨以古畫求先生詩待命終嵗卒不予中官廖鵬柄事甞賻師禦史棺先生醵諸客購他材力卻鵬所賻者鵬弟鸞席鵬寵塡陜以西諸參隨騎遇藩臬大夫無所問先生塗遇騎者輒就馬上縛之乃若使滇不納餽遺居喪不禫不飲歷仕十餘年不問家人產死之日囊中僅三十緡卽其孝廉足多蓋天性也景叔又言先生愽物旁通天文地理陰陽律曆諸家末年將輟修辭務經世爲用先生已矣辛巳夏六月不雨至於秋八月及先生卒其日大風雷雨作晝晦防嗟乎嵗在龍蛇泰山梁木阨矣先生言行載名臣錄鄊譽載中州人物志其學政載陜西通誌其家世則已詳墓志中碑不及詳碑其大者如此汪道昆曰儒者言皇帝王伯其相推若四時秦終歸余漢履端矣由唐宋而迄元季疊相竭而嵗終焉大明開天乃復更始漢文以淸靜致刑措熈熈然春乎洛陽少年爲漢作始未駕而稅其如通達國體何孝武表章穴經兩司馬並起卽盛矣美矣伊誰始邪明在孝宗春之府也漢承挾書而得賈董明承十世之敝而得李何先生與賈爲徒而中道並天其有不同者防希顧漢沿周而去道近漢之後無文矣唐之中無詩矣兩家興廢繼絕其爲力難卽末流誰能不波疇敢登諸千載之上要其功則李何茂矣嘉靖以往何論建元元封禘而祖之其爲司馬者非兩也而中允起當戶其斯爲奉冡祀者邪中允有當於不佞之言遂屬吳人周天球勒之石

皇明名臣言行錄

何景明字仲黙河南信陽州人八嵗能屬文十五舉鄊試第三明年會試以文多奇字不第入大學北歸祭酒林瀚賦詩贈之治壬戌舉進士授中書舍人乙丑奉敬皇帝哀詔下雲南逺方君長及中貴人咸贈遺犀象珍貝謝弗受後逆瑾用事上書諸大臣言宜自振立以抑瑾權不用謝病歸逾年免官瑾敗大學士李東陽薦復授中書舍人直內閣制勅房經筵官其友李夢陽遭江西之訟眾多媒蘗其短莫肯爲直者景明獨上書爭之訟得辧乾淸宮災上書陳時政言人事不修天變將復作且詆義子不當蓄宦官不當寵疏畱中不下人爲之寒心時四方學士咸願知景明車馬塡門巷錢寧欲交驩景明持古畫求題謝曰此名畫不可防污卒不許師禦史客死京邸中人廖鵬贈之棺景明叱卻之曰吾友生不茍受豈以死受之哉遂自出金賻之進吏部驗封司員外郎仍直內閣陞陜西提學副使政尙嚴務在崇本起獘士初稍不堪久而安之正徳辛巳棄官歸以疾卒於家所著有何氏集十二論及雍大記常曰文靡於隋韓力振之而古文亡於韓詩弱於陶謝力振之而古詩亡於謝人以爲知言治初北地李夢陽首爲古文以變宋元之習文稱左遷賦尙屈宋詩古體宗漢魏近律法李杜學士大夫翕焉從之其時濟南邊貢姑蘇徐禎卿及景明最有名世稱四傑四人才各有所長李天才雄健徐陶冶精融而景明藻思秀逸皆藝苑之鴻匠也

陜西通誌

何景明字仲黙河南信陽人治戊午舉人壬戌進士少以奇童名中年以詩名世時人方之唐李杜焉由中書舍人陞提學副使荘重和粹嚴毅髙明敎人以徳行道誼爲先以秦漢文爲法條約精密以敎化爲守令首務時知府有不受約束者語之曰君子不以作人爲事但與俗吏伍邪其人頓服有同知臨盩厔加刑於生員之父生員救之坐以擅入公門罪乃檄而數之曰子救父死且不避乃以不應罪之夫人豈無父邪生員獲免究當大比方伯移檄減舊額以節費報之曰國家求賢本意似不如是此胥吏見耳竟不從取生員於書院日與論說六經防意不拘拘於傳釋甞曰緣泥枝葉而忘尋本根此末學之獘失益逺矣在關中所著有雍大記旣去僚友刋其遺稿曰何仲黙集

河南通誌

何景明字仲黙信陽人生有異質治中舉進士授中書舍人崇古學抑陋習文體爲之一變正徳初逆瑾用事景明謝病歸瑾敗復職直內閣制勅房會乾淸宮災應詔陳時政語頗激切不報久之補副使督學關中會疾作棄官歸卒年三十九所著有雍大記三十卷何氏集二十六卷行於世

中州人物志

何景明字仲黙信陽人也生有異質八嵗卽能詩年十二以父任臨洮驛丞乃隨侍臨洮臨洮守李紀者聞其奇召至門下甚器重爲延師授春秋亡何卽善說春秋歸又受尙書於兄景韶所甫數月卽以尙書舉鄕試第三時年十五也諸王公大人以其少而雋爭迎致一見候車日數十乘所過觀者如堵明年會試以文多奇字不第入太學卒業歸則祭酒林瀚賦詩贈之逾嵗爲治十五年舉進士授中書舍人與邊李輩工古文辭皆相振勵而且尙節義鄙榮利並有國士之風焉夢陽又駿發與景明齊名海內操觚之士皆宗尙之稱李何云十八年五月景明奉敬皇哀詔下雲南雲南君長及中貴人咸請題詠比還饋遺犀象珍貝悉謝不受是時逆瑾用事景明移書許進言宜自振立以抑瑾權瑾聞而銜之景明乃謝病歸後竟坐免官正徳四年瑾誅李東陽薦復授中書舍人直內閣制勅房經筵官夢陽遭江西之訟眾多媒蘗其短勢洶洶欲擠防重辟景明又移書楊一淸爭之始得白五年東陽引疾乞休防有兵事景明又援古大臣義爲書讓之三書義咸髙語多不錄九年正月乾淸宮災景明應詔陳時政乃言人事不修天變將復作且詆義子宦官語頗激切不報是時四方學士咸願識景明車馬塡門巷錢寧亦欲交驩景明持古畫求題謝曰此名畫不可防污屢請卒不許師禦史客死京邸權幸廖鵬者贈之以棺景明叱之曰吾友生不茍受豈以死污之邪遂自出金賻之十二年進吏部驗封司員外郎仍直內閣明年遷陜西提學副使以經術世務敎諸士其規約尙嚴志在崇本起獘士初稍不堪久之幡然興起自是士習文體爲之一變云十六年病歸卒於家所著雍大記三十卷何子十二篇詩樂府書疏騷賦序記銘贊雜文二十六卷傳於世子立徳安府同知孫洛文翰林庶吉士有雋才能世其家學論曰何公有經世之才所歷皆散地未獲一展厥蘊甞著十二論以見志於戱古之才士詞臣如虞卿王符之類不能致用於時而恆托之論述亦可悲矣

中順大夫陜西提學副使何大復先生行狀

何先生諱景明字仲黙號大復山人先世湖廣羅田縣人四世祖太山紅巾亂時徙信陽遂世爲信陽人太山生四子隆一隆二隆三隆四隆二一名海先生曽祖也生祖鑑爲典術有陰徳稱於鄕裏鑑生父信驛丞後封中書舍人愽學能詩號梅溪公生四子先娶盧夫人二子長景韶成化丙子舉河南歷官東昌府判先卒次景暘治戊午與先生同中河南鄊舉見官安慶府通判後娶李夫人子二人長景暉不仕次卽先生者也先生生六嵗能對句出奇字日記數百言知敬諸兄至撻之不敢詬見羣兒逐戱卽不同羣八嵗能文十二嵗隨父宦之陜西會寧驛時臨洮守李公聞其奇召置門下甚愛重爲延師授春秋其師間出他長兒皆謔笑履師座先生獨安坐說春秋李公覵嘆曰何兒麟鳳也嘗盛衣冠束金呼入謂其夫人曰汝視予貴邪他日是子貴奚啻予邪居三年父致仕貧不能還李公饋之車馬集諸官相送郊亭上揚爵酌先生曰吾小友旣歸攺治書治書才九月沁水李禦史瀚時按汝寧調試信陽諸生先生從其兄往試禦史讀其文曰奇才奇才吾未見山川何盛生此人也遂復如信陽觀之已而中經魁報者至先生臥應之人曰汝何不喜曰吾固知己何喜爲也是時年才十五形貌又小且禿笄也諸王公大人爭負視至轉相負匿府不出所居過人遮蔽弗得進艸書日數百張應諸求者一時盡呼爲神童次年春試以文多奇字覆省捲見除不第入太學匝月歸林祭酒作詩贈之祭酒贈詩諸生前未嘗有也未冠中治壬戌進士授中書舍人奉敬皇帝哀書南下逺方君長貴使者咸贈遺犀象珍寶有熊太監者獨復重贈遺先生平卻不目太監大發悟扵心曰彼年少能爾吾獨不醜哉遂去職逾年還惟衣書一篋而已後值逆瑾用事知以小臣不能奪諸大臣又多自顧卽謝病歸居頃之梅溪公與李夫人同時卒先生哀毀骨立禫祭未成不飲酒不彈琴服除而逆瑾敗當是時諸名節士多爲瑾污者不卽被大禍而先生獨超然逺舉天下皆曰見防而作何子豈不髙哉已用大學士李公薦復授中書直內閣制勅房經筵官其友北地李獻吉遭江西之訟眾多媒蘗其短莫肯爲直者先生獨上書爭之且責楊冢宰訟遂得辧乾淸宮災上書陳時政言人事不修天變將復作至詆曰義子某不當畜也某宦官不當寵也因畱中不出人爲之寒心是時錢寧舞權指使百職一日持古畫造門求題先生曰好畫勿污吾題爾畱一年不與一字師禦史客死京邸幸臣廖氏者贈之棺先生叱卻曰吾友平生不茍受也豈以死污之哉遂自出金賻之其勇扵爲義類如此先是京官非有罪無九年不遷者先生特以危行連蹇湮滯中書凡十餘年始轉吏部員外乃陞陜西提學副使陜西邊絕外地緣邊數縣路出外舊時提學難之皆調試其縣諸生先生曰卽如此是棄之矣竟往試如他縣藍田大旱其山上有泉先生至則登山投祭文泉中須臾大雨商州學地狹旁有王母祠大官家廟州人神其祠先生顧謂守官曰何祠廟爲也俱輒毀已大官家亦不敢怨陜西屬所試諸生奇者悉取正學書院親自督敎間出俸錢贍所不給關中得人於時爲盛今年四月竟以學政勤勞得心疾六月告歸行李蕭然至家甫六日而卒聖明初服先生乃不永焉豈不命耶先生生而神明徳量純粹志大行堅學精意逺愽物洽聞會理守約究其所造可謂渾然成矣家庭間怡怡如也交接雍雍如也取與進退齗齗如也自鵬侍側未嘗見喜怒顏富貴功名不齒諸口平生手不持一錢讀書必至夜分以爲常與人講論終日不倦安貧樂道不念家產居官勤事以祿自守復絲毫弗茍受然又好予卒後閱諸囊中餘金三十而已豈可不謂淸白君子者哉初國朝去古益逺詩文至治間極矣先生首與北地李子一變而之古三代而下文取諸左馬詩許曹劉賦賞屈宋書稱顏栁天下翕然從風盛矣哉千載一時也甞曰詩文有不易之法辭斷而意屬聨類而比物殊途百慮而一致同歸文靡於隋韓力振之而古文亡扵韓詩弱於陶謝力振之而古詩亡扵謝繇此觀之先生之所著述可見矣先生通五經尢好易詩其陰陽醫卜天文地理律呂歷數諸家各造其妙所著有何氏集十二論定古樂府選漢魏詩三秦志皆行扵世先生生成化十九年八月六日卒正徳十六年八月五日年三十有九初配張氏先卒贈孺人繼配王氏封孺人後先生十六日亦卒孺人隨先生周旋甚相愛又能敬每奉飲食必自爲無不甘甞夜分先生不寢孺人不寢也及先生卒日夜痛哭環柩走曰吾欲死飯漿不吞口竟不病而絕嗚呼夫婦同歸孺人之貞志畢矣孺人少先生二年生子男三人長夫讀書能文聘郟縣王氏參政公女也次立次登長女聘袁氏子次聘馮氏子次聘張氏子皆幼今年十月七日將合葬釣魚臺之北山兄景暉謂鵬曰亡弟素愛子子狀之鵬自幼與先生同里長而從學先生甞謂梅溪公曰是子甚解吾有望也及後先生官京師六年至是又五年餘始從事詩文望先生歸一講焉及歸而竟不起傷如何耶方先生病篤鵬與其侄何士門人張詩入執其手泣先生曰死生常理無足悲但吾生多辛苦耳聲尙瑯瑯然鵬聞之先人云李夫人方娠時夢大紅日墮懷中已而生先生今六月至八月旱卒之日甫斂大風雷雨白晝晦防先生生死大異豈非其有關天地不偶然者哉正徳十六年八月二十五日門人樊鵬謹狀

中順大夫陜西按察司提學副使何君墓志銘

孟洋曰余讀伯夷傳其稱天道不與善人謂其不然今觀何子修學立行而夭死又何戾也余哭仲黙之明日其孤以門人樊鵬狀謁銘慟乎慟乎君知我我獨不知君已乎仲黙玆爲汝志矣何君諱景明字仲黙號大復山人髙祖太山由羅田徙居信陽生海海生鑑鑑以陰陽家縣辟爲典術五子曰信者封徵仕郎中書舍人讀書善吟號梅溪梅溪公四子長景韶東昌通判卒次景暘安慶通判次景暉最幼何君何君秀而臒性沈敏有度八嵗能屬文十二從梅溪公宦遊陜西之渭源臨洮守聞其奇召置館下甚愛重令師授春秋數月卽說春秋其師乃辭避弗敎也梅溪公旣歸乃又從其兄受尙書受尙書才九月治戊午卽以尙書魁河南鄕試己未試禮部不第遊太學祭酒林公又甚愛重何君贈詩美之壬戌舉進士進士例攺庶吉士何君獨以不喜私謁弗與進士請歸娶娶張氏二年卒當是時關中李君獻吉濟南邊君廷實以文章雄視都邑何君往造語合三子乃變之古自是操觚之士往往趨風秦漢矣甲子授中書舍人明年奉使南方還過裏閈再娶唐縣王氏是嵗正徳元年也劉瑾時君度惟大臣可與抗節乃上書諸尊貴言宜自振立撓瑾權諸尊貴恧顧嗛何君丁夘何君恐禍及謝病歸郊居著述一年瑾盡舉免諸在告者戊辰何君免己巳梅溪公及李太孺人相繼卒何君哀毀危絕辛未冬何君用閣老李公薦復授中書舍人直內閣經筵官時四方學士咸願知何君車馬塡門巷卽元老鉅卿無不欲出門下錢寧欲交驩何君間持古畫謁何君題君謝曰此名畫不可防毀弗許乾淸宮災君應詔言時事詞義剴切疏畱不下丁丑陞吏部驗封司員外郎仍直內閣戊寅陞陜西按察司提學副使提學政尙嚴務在崇本起獘士初稍不堪漸久而安風習亦振初何君獨以文學著聞旣提學人又服其能政若是辛巳二月何君以形勞慮深卒然嘔血損六月棄官歸會道暑益亟抵家六日爲八月五日而何君卒嗚呼傷哉王孺人故有內疢號痛莫支越十六日亦暴蹷而卒孺人幼喪父相者貴之人求婚母輒不許年二十二始歸何君以賢稱防毅皇帝上尊兩宮及李太孺人張氏同封贈云何君事兄恭能順承父母之志其父母諸兄亦獨甚愛何君何君一切不好華靡復不治產業居官所入祿則又常分所親故旣歸餘白金不滿三十兩所在不賫方物疾且亟王孺人泣曰官貧諸兒女幼君卽有不諱柰何君曰若無多患第不昧天理足矣何君友與人訟者故嘗寡交與及訟眾莫爲之地何君乃獨上書力諍直友之屈師禦史者客死京邸莫能斂錦衣官廖鵬錢寧之黨也賻之棺因結懽士大夫君曰奚爲污吾友地下乃出金賻之諸所知皆賻之斂成禮旋卻所賻棺其見義勇爲如此何君天資穎異好學常若不及讀書率過夜半卽盛暑蟁蝱汗洽背不廢邇年略去詞章嘗稱以爲天下自有實用之學竭精力猶弗逮何暇文詞無益也蓋其用世之志至逺今中沮矣惜哉及王孺人以哀絕亡他顧慮亦貞固矣何君生成化癸夘八月丙寅卒年三十九嵗王孺人少二嵗生成化乙巳二月甲寅子三人長夫聘郟縣王氏參政君女次立次登女三人長聘袁氏子次馮氏子次張氏子皆王出是年十月七日合葬典術公墓側何君有文集詩集詞賦集合若干捲行刻傳扵世云銘曰噫歸哉何君孰奪爾壽也𨿽奪爾壽爾名不朽有女媞媞爰儷君子如琴如瑟樂爾偕死樂爾偕死未畢爾婚嫁豈無巨源靡孤叔夜淒淒雲旂霧駕遲遲鳳凰喈喈和鳴相隨瞻彼崇岡載陰載陽靈魄攸藏用萬祀無彊有涯孟洋撰

