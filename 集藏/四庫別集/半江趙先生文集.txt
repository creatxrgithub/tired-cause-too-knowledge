半江趙先生文集

﹝明﹞趙寬撰

趙寬﹝1457—1505﹞字栗夫﹐世居吳江﹝今江蘇吳江﹞之雪灘﹐因號半江。成化十七年﹝1481﹞進士﹐仕終廣東按察使。卒年四十九。有《半江集》。

●目錄

敍

卷之一

賦

卷之二

五言古詩

卷之三

七言古詩

卷之四

五言律詩排律

卷之五

七言律詩﹝一﹞

卷之六

七言律詩﹝二﹞

卷之七

七言律詩﹝三﹞

卷之八

五言絕句六言七言絕句聯句詞

卷之九

記

卷之十

序﹝一﹞

卷十一

序﹝二﹞

卷十二

引跋

像贊字說雜著彩帳文偈

頌

卷十三

祭文

卷十四

志銘

卷十五

墓表行狀

附錄半江趙先生碑志

半江先生文集後序

●敍

半江先生文集敍

君子之學淵靜而精專用力於人所不知之地以求夫自慊故能篤實輝光久而益宏愈挹而愈不可盡𨿽漢魏以降以文辭藝術名家者𨿽其用心之公私小大不同蓋亦未有不由斯道而能蚤有譽於天下也後世聖學益晦而文詞之富日盛然亦卒未有能超漢魏之轍者��才力之有�要其精專之工深根固蔕以求所謂快然自得之妙者亦有所不逮矣�江趙先生蚤以文學顯名當時自成化以耒士之知工文藝者卽知有先生其爲詩文宏贍淸廉如長谷之雪幽漢之瀨人望之漠然無窮悠然翫而樂之而不忍去也自先生始入仕以爲刋曹劇司交四方之與然�常�客整暇其於詩文未或見其有苦心極力之功遂皆以爲淂之天分則爾先生與家君龍山先生爲同年進士故守仁辱通家之愛�以是知先生矣其後告病�陽眀先生方�學以校士於越邀�行臺間得窺其詩稿皆重復剛攺或通萹無遺字取其傍校士捲�之畫卷皆批竄點抹以爲此偶其所屬意則亂抽十數卷無不然又見一小冊履歷所玉山川風俗道途之所聞經史之所疑無不備錄聞其侍童云公暇卽拂案展帙焚香靜對或拾書巳夜��整於默坐��始�臥��知先生平日之所飬答是其�𨿽於政務猥瑣之末亦皆用以精密爲此也夫然後嘆先生之不可盡知而世之以文詞知先生者蓋猶未見其杜權也﹖先生旣沒同色之士有王氏兄弟者求先生之遺文於子禧而刻之先生之壻泛知柔氏與禧以敍請因與論先生之素始知先生之全稿旣巳散失此所刻者特禧之所摉緝而向所謂重復刪攺與小冊之所屬者�己無存矣其平生用必之�充飬之深�其��壻亦皆未之能盡知也先生之杉斯學其亦可謂淵靜精專用力於人所不知之地以求自慊者矣使先生率是而進天其假之以年𨿽於爲聖�也何有然以先生之不可盡知者�之則又安知其不嘗致力於斯也而仝不復可知矣因敍而論之使後之求先生於是集者得有所考焉

正徳乙亥冬至日余姚王守仁敍

半江趙先生父集敍

宏之成進士也故廣東按察使半江趙先生與典試事受知頗先生之捐館捨有年矣宏頃歸道吳江訪其廬而弔焉見其子邑庠生禧問其遺稿禧乃出示此編凡詩六卷父如之蓋校於鄕彥父君壁而同邑太學生王君眀所爲鋟梓者也禧謂先生稿甚富然多﹖林月攵﹖逸不存此特十之一二耳因以編端之敍爲請宏𨿽蕪陋誼有不可辭者蓋嘗聞之昔人文者气之所形文不可以學而能气可以飬而致又謂气之於言猶水之於浮物也水大則物之浮者小大畢浮气盛則言之短長與聲之髙下者皆宜焉先生之父閎侈巨衍奔放橫逸若得之甚易者然而灋度從容意味雋永讀之累日而不能捨去譬則駕萬斛之舟載百車之貨鼓行於重湖巨浸之中乘風破浪浩乎沛然而蜀錦越羅隋珠和璧與凡可珍可處之物莫不具在是其气之盛也可知矣桓潭有言親見楊子云容貌不能動人安能重其書若先生丈白晳纖弱耳不勝衣而其气之形於父也乃若是其盛讀者安知其不謂先生爲魁梧奇偉之人乎蓋世之秀慧能父者多矣然能而好者鮮焉好而不怠以止者加鮮焉不怠﹖止而能知充飬之衜者又加鮮焉先生天資穎異敻出流輩早魁多士名譽恭然而守之以晦官西曹有吏責日親朱墨敲朴之務而復乘其餘暇肆力於經史百氏之書恬於埶利甘守常調拔乎流俗視求田問舍之事若將凂焉而獨汲汲於問學文章不啻嗜欲飲食玆非所謂行之乎仁義之途遊之乎詩書之源而無迷無絕者邪宏嘗惜先生得年不永而致位未顯志業勛名有遺恨焉然父可不腐且其子傳之在先生亦可以自慰矣先生諱寬字栗夫半江其別號云

正徳十一年歲在丙子春二月巳未賜進士及弟榮祿大夫太子太保戶部尙書兼武英殿大學士致仕鉛山費宏書

重刻半江趙先生集序

孔子曰言之無文行之弗遠是言貴文也文矣而有傳有弗傳者何哉夫傳以集集有全而逸者有選而略者全其大也選其精也皆作述所不廢也惟逸與略爲文之遭此君子所以興弗覿全文之嘆是故孔壁汲冢石皷不可謂無功於六經也巳至漢史不足彪續之蔡書罔存琰筆之存十一於千百非藝苑之盛而迄今爲光者哉余鄕半江趙先生秉靈抱穎徳粹道衝吐辭揮翰風馳電掣自魁春榜署比曹衡浙文廉廣按察所歷飛灑以文名於天下凡酬答紏紛不爲屬艸皆立就於尊俎笑談之間無怪乎家藏之稿無孑遺也人咸稱其有應制才玆讀其集不其信乎及觀鵝湖費公陽明王公二序費得其大而王得其精矣奚得其精其詞曰親見先生所重復刪攺者悉巳無存蓋甞詢之舊業所緝皆博搜雜拾於海內聞見所及其弗及者未知多寡於所及否也全且未必而矧盡夫精乎玆先生仲子韶郡別駕禴以舊板湮滅將復梓之購求得先生手錄一冊於太史三江毛公之故第蓋先生自得自選托之讎較者四失其三是𨿽壁破塜穿鼓毀猶幸一者之存也卽而讀之益肆而法愈藻而奇謂非陽明所親見其攺定者耶夫得其精斯可選可選斯可傳可傳斯謂之全亦可也是梓也可少乎哉甞見世之爲子若孫以不墜前人之緒爲克肖至有家藏名物珍玩寶器世守勿失豈惟人從羨之而子若孫亦自以爲賢孰有寶前人散落之文求其精者於四五十年之後以圖垂於永永哉禴作而言曰在毛三冊在廣四冊尢晚筆莫之求也柰何余謂昔朱壽昌失其毋不知所在求而得之堅是心也能以壽昌求母之心求父之文則先生之壽昌矣後先光裕彪琰何足多時

嘉靖四十年歲圶辛酉雞窠中七十一野人沈﹖﹖山拜序

重刻半江趙先生集序

古人以文章名家者亦多矣考其所撰或得於天資或原於問學或專乎詞章或兼乎徳業以謂人材之不齊如此孟子所云誦其詩讀其書尢必論其世者凡以此也由漢迄唐姑未暇論至宋吾得一人焉曰秦觀少遊少遊之文章淸新豪逸不事繩削而繩削之工殆未有出其右者亦近世之名家也吾邑半江先生趙公生於憲孝文盛之時而稟淸淑穎異之气凡有著作率皆膾炙人口當其卽席唱和對客應酬握管濡毫略無凝滯大者千言小者數句恆視其楮之修短而爲之始不構思終不加點一時才名之士咸屈服焉識者謂少遊復出於今不爲過矣然余甞謂先生之才與少遊同而其文亦絕相類至論其世則少遊官止正字遷徙以死其事不少槪見而先生揚歷中外二十餘年明刑於郎署作士於浙臺功業顯著方之少遊實遠過之蓋二人之遇不同故其所就亦異未易以優劣論也而世或專以詞章稱先生豈不謬哉先生著作甚富以不屬艸故多散逸陽明王公守仁甞於越署窺見全稿類多刪攺甚者通篇無一遺字吾意先生晚年亦悔其平生所作之易而思之矯之使天假之年其精詣遠造未量也而僅及下壽以終全稿復失惜哉先生詩文號半江集太學生王君思誠旣刻以傳而仲子通判韶州禴又收其遺文得百餘篇各以匯附而重刻之可謂能世其文者矣吾聞通判君在韶以不入英州戍卒罪忤當道劾歸至是英人樹碑頌功徳又建生祠祀之然後知君不獨世其文又能世其業也集凡十五卷詩文總若干首云

嘉靖辛酉冬十有二月朔旦賜進士出身刑科左給事中前翰林院庶吉士邑人徐師曾書

●半江趙先生文集卷之一

賦

◆賦

玉延亭賦﹝並序﹞

瑞蓮亭賦﹝並序﹞

觀瀾生賦﹝並序﹞

天柱峯三芝圖賦陶成爲陳明之作此圖明之招予飲出圖索題予卽席賦之

○玉延亭賦﹝並序﹞

春坊吳老先生所居崇文街第有園一�名曰亦樂中有亭曰玉延玉延今山樂�寬辱從遊門下屢登斯亭見所謂玉延之美遂爲先生賦之�詞曰

伊園居之蕭爽���之靑陽惟春坊之多暇爰日涉以忀徉有亭玲壠立乎中央掖若翚飛翕若云翔罄�盂縣軒若蓋張通豁無外空同無旁遐瞻爲圓近視成方粵斯亭其何有四環植兮芬薌有藥物兮一種獨策名而擅場蓋化工之佳蒔拔眾卉之尋常資喬佺之服餌經炎農之口甞爾其茁發墳壚蔓延藩籬布濩苾茀薆對葳蕤承檐榮而蔭敷緣薄櫨而芳襲紫莖纏綠葉葺珊瑚掩映玻瓈潤浥赤瑾靑瑯水蒼碧琳交加陸離鬱鬱森森雨濯露浣風揚日暴炎景鑠兮花繁商颷飛兮實熟琪璚瑣屑以如綴玫瑰的皪而可掬扶疏幡纚旖旎背向峙垣垝開屏障秀色散餘馨鬯蕩搖軒楹之間披拂幾席之上旦暮殊態紛不可狀若乃深藏厚蘊靈根獨存惟土之膏惟坤之珍條達夭矯盤紏輪菌孕天地之和气葆陰陽之淸醇如璧如瑜如珙如璞朝采璘■﹝王扁﹞琬琰卓犖不璺不暇可治可琢剖之兮爲璜束之兮成瑴旣柔粹以靡曼亦郁淑而精確短鍤荷長鑱斸覓藍田之舊種試昆吾之新握但哩然勿諤諤須臾盈筐磊砢錯落黃壤破浮裔剝金銚沸竹鑪煿酥酪謝其英華霜雪避其鮮鑿不臐腯而腴不資餌而膩不衡茞而馥不果蓏而脆抱溫平之至性全沖融之正味復含章而可貞美在中而緇表養精安神外衛內保輕體骨以飛步延壽齡於難老此其功用之絕倫又何羨乎仙家之瑤艸於是春坊公退禁直﹖﹖﹖金蓮髙幘岸野服便登斯亭而大嚼貯腹笥之充然恆饔晨兮飱夕引公年兮三千

○瑞蓮亭賦﹝並序﹞

明府孫君植蓮盆池一莖雙花侍禦王君題其亭曰瑞蓮余過而樂之卽席援筆爲賦其詞曰

笠澤水遠吳松景幽花封陋河陽之小邑盆沼隘若耶之淸秋金塘分內園之太液玉井酌泰華之靈湫祥煙蘊結瑞日凝烈翠蓋兮髙張紅妝兮成列大喬小喬兮天媚五郎六郎兮奇絕十丈如船千疊如錢披�繡兮可擷濯玻璃兮逾鮮魚戲兮欲動�巢兮末�試潘如之微步載太乙之眞仙��社兮生白﹖姑壇兮呈碧乃方外之殊風非�間之正色豈若張翰遺墟鴟夷故國本姿態之天然去塵凡之雕飾香紛披而四�影���淨直周子沒兮人文荒�風霽月空���年歲之將暮思采擷而爲�有美一人來�西土岢嵐萬尋汾沁千古豪傑將種風流�圃淤泥不染蘅蘭爲伍飛靑天之玉鳬撫夜月之絲桐卓茂魯恭邈焉髙風豈意於今我民親逢閭閻紛兮萬井���兮嘉靖日泉溶兮澄淸沆瀣零兮涼���兮春華松蒼兮秋妍誰似夏景江湖���翳翳兮馴矩椏陰陰兮鳴蟬南燻動���麥兩岐野蠶蠒阜財解慍布濩流衍令��行兮阡陌修汀洲容與兮駐蘭舟����膏潤斑白娛兮歌謳覩菡萏之千頃���而獨整旣不蔓而不枝亦色莊而性靜堪��兮比徳謝遊俠之浮騁爰命健步移之��雙花駢蒂嫣然並開掩映簾箔飄揚庭臺仁化所鍾倚歟休哉君自公兮退食據胡牀兮偃息微涼隱隱神恬體適筒泛兮流芳藕雪兮含液瑩如玉兮潤如酥發精英兮蘊元和供儒林之勝賞痊蒼生之沈痾階前止水深盈

尺天光云影浮動於檐阿鐵冠柱史東吳彥登堂一笑風生面閒拈彤管試新題五色淋漓彩雲絢彩雲兮彩雲結螭虯兮盤繡紋楣間兮砌下照映兮氤氳日長避暑兮文字飲百里弦歌兮上年稔報丹鳳兮飛來銜天章之片錦徵還君兮入紫淸調玉燭兮登升平分天潢之嘉植散九澤之根莖杵實兮爲糧削藌兮爲餳頤養萬姓延壽考何須昌陽與靑精浩蕩無懷氏逍遙太和羮君不見商家鹽梅和九鼎此物與之誰重輕

○觀瀾生賦﹝並序﹞

僉憲徐君朝文自號曰觀瀾生謂余曰某生江湖之間長而置身宦海之上驚濤駭浪蓋飽閱而熟覩之第力有不逮時有不然思欲障頹波回狂瀾而未能也然嫠婦之憂有不能忘情者是以觀焉余深有感於其言永嘆不巳遂爲賦之其詞曰

元化交流之馮翼兮孰翕而施春秋旦暮之荏苒兮彼逝者其如斯波濤橫被乎宇內兮何一物而無之巨者爲澎湃兮細者爲漣漪豈獨江與河兮日浩浩而東馳合羣動而皆然兮試比類而旁推羣鴻飛而蔽空兮萬馬逸而無羈雲霧滃而上蒸兮岡巒邐迆而厜■﹝廠外義內﹞長林撼風起伏而號呼兮禾黍秋熟極目之紛披蚊蜹蠓蠛隊分而陣合兮蟻坌集於階墀蠻觸氏之鏖戰兮螳臂奮以相持長楊羽獵車騎之彌山兮��巨鹿於萬壑之旌旗蓋無往而不寓夫��之勢兮信物情之險■﹝山羲﹞渙崩奔而洶湧兮莽曠蕩而無涯詎天命之難諶兮亦人心之惟危彼�鑿之相攘兮判水火之坎離或深谷而爲陵兮或平陸而成池或行險而幸全兮或居安而傾欹�呂梁縣水之可蹈兮或濡裳於涔澬況乎世變愈降兮民僞日滋籧篨與戚施兮競風靡而相隨瞪雙目而無見兮悲眾人之蚩蚩何�君之不凡兮獨幽覽而深窺洞玄機之靈扄兮儆秋毫而靡遺始者吾將要其終兮盈者吾將究其虧孰往矣而不復兮孰成焉而不隳堅胡爲乎易觖兮芳胡爲乎易萎惟綱常之爲大兮寔吾職之攸司吾旣有此誇節兮鯁特立之權奇苟橫逆之觸吾目兮吾安能忍而嚅唲固將挫其銳而解其紛兮豈但卹緯而憂葵操巨舟以弘濟兮屹砥柱而不移投寸膠於混濁兮揚醇酎於澆漓追邃古之往躅兮還炎農之希夷旣彰善而癉惡兮亦起廢而興衰上以紓宵旴之憂勞兮下以洗赤子之瘡痍睨華勛之未遠兮奚凱元之不可爲嗟此志之耿耿兮窮日夜以遐思患精誠之未白兮恐效妍而成媸世蓋有披肝膽而不信兮矢金石而猶疑使交淺而言深兮徒速累而招疵將鉗吾舌而括吾囊兮非吾心之所期欲超然髙舉而莫之顧兮又酬恩之無時故吾將觀其會以制變兮庶順動之攸宜奮果毅而勇進兮夫皇卹乎吾私願悃欵以自效兮豈堅白而燐緇圖寤言之可復兮及吾發之未絲亂曰八荒滔滔一彌漫兮孰澄其源殺其湍兮惟彼達人得大觀兮旁燭無疆神之完兮仰輔聖明瀝衷丹兮魑魅魍魎莫敢幹兮海不揚波永淸安兮

○天柱峯三芝圖賦陶成爲陳明之作此圖明之招予飲出圖索題予卽席賦之

惟荊湘之磅礡聿衡嶽之崔嵬淩丹霞以突立劈蒼穹而中開祝融兮峩冠朱鳥兮聳咮卓如砥石喫江河之中流又若銅標揭扶桑之遠岫蒼梧鬱鬱亙其陽巫峨岧岧經其右蓋坤徳之蘊積鍾南極之英靈惟人亦然乘間气而挺生美太丘之華冑偉昭代之名卿蒼顏頹然勁骨崒若抱衝襟之孤髙出囂塵而脫略風雲隨其斂舒品匯歸其橐鑰分內臺之重鎭沛中州之甘霖疑蛟龍爲之擁護下有幽澗之千尋矗巍巍奮翼翼髙以平靜而直信五嶽之領袖眇眾山之培塿其器度也巖洞■﹝山含﹞岈而宏達其節槪也泉石激洌而淸修於是元化絪縕至和伊郁天寶疊獻地靈層出娟娟三秀金輝玉質燻蒸煙霞搖蕩風日貔鳳麟之嘉禎隘八荒而超逸元方突兀而崛起羣季翩遷以翺翔髙韻恊漢廷之律靈根呈藍田之祥蔭王槐之淸樾接竇桂之幽芳九曜宣其精五行薦其祉耀光華於兩間播徳馨於遐邇輪囷權奇薆對鬱鬱燁燁煌煌芬芬苾苾瓊液潤金英茁療輖饑起痼疾或得仙於服餌或化善於入室蓋惟有體而有用故足以濟世而拯物嗚呼惟物之生亭毒胚胎人亦物也道參三才故人有特達物有奇侅惟玆一峯隱然其可尊惟玆三芝藹然其可悅衍姚嬀之流泒髙穎川之閥閱信惟嶽之降神隆世濟之宏烈事業當柱石之資文章補衮職之闕蓋天將以充聖明之瑞人望而知其爲士林之傑者也云湖狂夫筆走萬象胸蟠五湖一解衣而盤礡忽灑翰而成圖爰托物以鑄像慘意匠之縈紆有美有勸匪誇匪誣他日作之述之成鴻名於天壤而此狂者尙能含毫染素爲公寫淩�之範模

半江趙先生文集卷之一

●半江趙先生文集卷之二

五言古詩

◆五言古詩

宜興李太守過蘇訪李太僕應禎先生沈石田作圖題詩送之餘亦次韻

送沈材美之晉州分韻得話字

四月廿九日省中西軒對雨

七月望夜省中對月分韻

苦雨

與陳一夔王存敬夜坐限韻

秋日書懷

次韻和姚景昭冬日苦雨

春寒過淮作

張秋觀河決寄呈都憲劉公

書懷

五月十一日晚坐納涼漫書

登黃鶴樓呈藩臬諸君

烹茶桐江舟中

嚴瀬

馮公嶺

送邵天衢之閩臺

送劉世熙四川提刑

自靑田至處州一百五十里溪行

錦溪小瀑布

訪魏孔淵方伯畱飲山亭賦贈

書懷二首

中秋夜用張天方韻

送行分韻得左字

送行分韻得轄字

代內江蕭云漢送行得位字

代新安洪僉憲送行分得字

○宜興李太守過蘇訪李太僕應禎先生沈石田作圖題詩送之餘亦次韻

涉江買春船掛席三百里當年剡溪上夜泛亦如此二人正同心相對魚在水晤誅殊未央醉倦各披靡榮進業巳非歸來計良是巾車禦犢特野服裁薴枲以玆送衰疾取足惟一已古人稱大隱故不離城市方酣白社歡肯爲蒲輪起嗟哉絕俗姿海內今能幾

○送沈材美之晉州分韻得話字

吾鄕美人物君才復超邁壯年奮科甲淸修有廉介玆行剖符竹早展大夫拜晉州𨿽畿內壤地僻且隘稌黍供饔飱茅茨覆官廨況聞今年夏雨潦頗澎湃之任先撫字民瘼待君瘥建事在憂患安樂多取敗天將玉成汝此意君勿訝攜手當路岐何由盡情話

○四月廿九日省中西軒對雨

一雨從晨來灑灑晝方永開軒獨坐對塵气忽遠屏屬無簿書事稱此雨中景筋骸旣疏暢幾簟亦涼冷自覺有佳味殊勝食五鼎得風勢方振滴石聲自警急疑陣馬過緩愛天經整旋添盆池水新綠泛萍荇墻頭槐葉深仰見雙鳥並淋漓未渠央沾足思畝頃四郊極焦枯得此蓋蘇醒況當麥秋候一漑發秀穎我喜非吾私民望久延頸猶恐下不收積潦翻爲梗竊懷螻蟻誠建疏欲上請五風十一雨時至無疏等惠此下土人天意或監省穹蒼邈難卽此志長耿耿

○七月望夜省中對月分韻

團團月輪髙浩浩天宇闊萬里無片雲碧色淨如潑開檮臨前除庭院頗軒豁況復得佳友發興不可遏零露生微寒慘淡滿衣葛畱連肴核盡盤礡巾帽脫庾樓足談賞謝賦深批抹淸光世所共勝事吾人奪醉來吸沆瀣可沑唇吻渴夜久聞秋聲長風起天末

○苦雨

霏微方舒晴霢霂俄復作髙云殷其雷淸吹滿虛閣霪潦積日月羲禦遂淪落盛夏暑不至重帛仍苦薄牟麥多荒蕪南畝浩漠漠因思去年事感嘆忽驚愕萬家竈生蛙市上舟可泊於今吾鄕民半﹖墳溝壑眾口齊嗷嗷懸望在秋獲天時乃復爾降沴一何虐西樓一凝睇轉覺懷抱惡茅茨數家村生意渺蕭索雞犬聲不聞煙火日夜寞平湖淨如鏡林木紛沃若遊魚亦有歸飛鳥亦有托饑饉將安窮吁嗟民之瘼舉頭天蒙蒙四海共一幕安得千尺帚爲我一掃卻手持北斗柄重鼓元气龠時雨復時暘歲丰人皆樂彼蒼夫何如長空自寥廓欲扣閶闔門玄關祕靈鑰

○與陳一夔王存敬夜坐限韻

客來掃空堂陰階尙殘雪論文坐寒夜茗飲試一啜盤礡娛心神恢謔縱口舌須臾出杯酌頗復助談說僕夫儼中庭行馬齕當闑平生歡樂趣況值初春節古人秉燭遊意與時輩別同曹得同心金石願相結塵埃力祛除風月恣批切猶憐乘田吏役志牛羊茁

○秋日書懷

髙齋秋風起炎暑忽巳涼幾席安且便坐臥送年光顧慚樗散姿竟日空徜徉讀書旣慵惰況復多遺忘任事苦煩勞況復無機防進退兩無益浮生竟何當再歌伐檀詩遲暮增憂傷

○次韻和姚景昭冬日苦雨

玄冥溺霖雨滕六卷時雪昨寒今復溫陰陽气相疊濕蒸煙火微潦積行路絕多抽艸木芽未蟄蛇虺薛﹖虫沈沈日輪藏黯黯云幕設天漏不自補卻怪天工拙豕蹢跛莫前蜼鼻仰難閱淅瀝連日夜頑陰何由輟方愁瘴沴生浪喜囂塵滅檐澑滴欲穿鈴語聲正咽弓弛知膠柔巾墊訝角折無乃龍失禦戰野久不決得非銀漢翻傾注苦無節鳥雀亦哀鳴黿鼉暫忻悅顓帝今司令胡爲少威烈我欲箋上蒼民瘼細分別凶荒三年來東吳及西浙此災豈宜再吾意良獨切和君正月歌歌長擊壺缺

○春寒過淮作

二月春巳分寒气一何酷北風連日夜震努力騰觸殘雪積又消離披徧厓谷曜靈避頑陰閃睍若偸矚淩晨景暫凝入午霿巳歊紅鑪轉覺親敝裘美如玉行道苦咨嗟胼胝凍生瘃桃李杌枯撐有若經斫斸堤椏殭欲死何有黃與綠屍素慚羲仲專恣罪顓頊我觀元化運四序各分局寒暑涼與溫來往逓相續所以成歲功是曰調玉燭侵奪今乃爾吾將問亭毒誰哉秉鈞樞誰哉職檢督擅命必誅孥亂行宜戮僕不戢彊者縱忍見弱者辱況當發生時品匯各有欲陽和徳不布萬象皆局促何當掃昏曀烜赫吐晴旭慰此下上心動植紛采縟螻蟻抱區區天其聽忠告

○張秋觀河決寄呈都憲劉公

此地昔河決堤防賴前人長岡鎭巨石舊績儼猶新如何四十年浩刼復相循狂瀾從西來萬馬悍不馴蛟龍失其馭橫奔隤云津平陸莽成川廬舍紛漂淪居者恆側足行旅皆含顰水勢盡東騖北渠遂生塵﹖﹖欺蕩易顚墊漧涸多邅迍況玆咽喉地帆檣劇魚鱗賓幪入邦賦璆琳充國珍貿遷有賈客冠蓋維王臣誰能不由此插翅登髙旻湯湯日以熾其害難具陳明明中丞公銜命出紫宸祗事數月來亦旣艱且辛我觀肇功地嘆息久逡巡憶昨在郎署獲侍風範親才名與徳操籍甚播朝紳職方繁劇司將材資選掄貴近莫徼幸疏遠無沈湮籌邊不能寐往往夜達晨魴魚赬其尾黽勉寧爲身素履固若此端能濟今辰嗟我行畏途孤陋寡咨詢所見止一隅未悉源悉眞渴想一參謁庶聞淸誨諄因之出揣摩萬一神經綸惜哉人事違微願無由伸大賢建事業固宜殊等倫疏令支流眾障使故道遵創始良獨難力憊手足皴暫勞可久佚功積效乃臻行見滔天波安流歸海漘上以報天子下以康斯民鴻勛諒不刋永永垂千春

○書懷

人皆病寂寞我獨畏搶攘人皆樂榮進我獨思退藏豈曰慕髙潔自審亦已詳才疏識不達气弱貌不揚十年白雲司默默隨班行逢迎旣非性裁決又非長昨者遭大故一臥經四霜禮制安敢過揣分甘荒涼春陽動海嶽萬國朝明堂感激攬衣起翩然駕徵航有懷叫閶闔無物充珪璋況當太平日巖廊會明良區區爝火微安禆白日光恆願得散地髙坐食太倉沈潛禮樂府搜弋文史場觀今驗臧否覽古酌興亡日力有餘暇和聲詠虞唐天地大如許豈不容吾狂但恐願難遂徽纏仍相將平生塵外姿顧視眇八荒誰能坐束縛終日心遑遑五湖好煙景吾其返畊桑

○五月十一日晚坐納涼漫書

小樓闤闠中炎日如火熾偶玆西窓雨開襟滌煩思晚色兼新涼隨風一時至須臾雨腳收眼界益淸媚九陌塵盡消城闕郁蒼翠玉河蒲葦森瓊島煙霞邃坐久漸昏黑片月忽照地呼兒具杯酒涓滴輒巳醉幽景方自適外物皆可棄卻笑南華仙猶爲漆園吏

○登黃鶴樓呈藩臬諸君

冥冥積雨收脈脈斜日暮稜層攀井幹窈窕入雲霧江闊春水生天空歸鴻度門泊巴西船窓橫漢陽樹武昌古雄都登覽愜心素況值輪奐新馮虛免危懼明明藩臬英髙會四美具旣罄文字歡餘論及民務暢情繁吹喧卜夜華燈炷玉白羞嘉魚鴨綠泛淸酤式歌謫仙詩載誦禰衡賦塵襟一以洗悠然起遐慕鸚鵡空能言黃鶴不可呼川原宛如昔玆樓幾新故土風夫何如世事莽回互三戶人煙稀百蠻溪山固凋敝仍曠遠威徳在兼布鄙人行役間豈意此良晤愧無璚瑤詞投贈答深顧長揖謝諸公乘風卽前路

○烹茶桐江舟中

寒碧淨澈底灑然怡我心乘船臨中流操瓢汲其深野火爇筠桂芳茗烹璚琳俄頃發蟹眼拍拍光耀金一酌洗煩慮再酌開靈襟但覺俛仰間羅列萬象森舒嘯排寒颷放歌激啇音四山正寂寂明月生東岑

○嚴瀬

迢迢富春水矯矯如遊龍飛流三百里回轉千山峯駛瀬激瀺灂澄淵醞醇醲層層碧玻瓈搖蕩靑芙蓉懷哉漢客星此地巢雲松垂釣滄洲間一絲輕萬鐘淸風灑寥廓千古仰遺蹤但恐歲月久羊裘巳蒙茸公乎渺何許誰與紉鍼縫徙倚日向夕嶺樹煙重重

○馮公嶺

超然淩虛空獨立萬物表千山皆下風拱揖百重遶殘雪積未消天寒更淸曉危峯蒼顏頹列嶂璚素繚毛落鶴翻松玉碎風動筱晴暉蕩煙霏明麗徹幽眇眾妙俱在目一覽未可了翠屏切雲際蛾眉抹天杪躋攀勢逾髙惝恍魂獨悄仰捫閶闔近俯挹寰宇小南越襟帶間東溟僅如沼蓬萊何處在翹首孤飛鳥

○送邵天衢之閩臺

宸居儼龍顏廷彥嶷燕頷貫索玄象稀金商白雲淡訟甄涇渭嚴案積朱墨黮誰令山澤臞叨陪徳輝覽與君初莫逆慰我獨澉斬﹖食行騎聯鞿韁坐曹接茵毯气淩千仞■﹝山差﹞興寄百壺醰淸泠分月團馥鬱雜菖歜春林鳴鶬鶊秋水出菡蓞駑轅賴驅策頑石費差﹖﹖替﹖﹖托交蓬倚﹖悟道離濟坎笑言忽暌離岐路紛轁車﹖稟悠悠謝千歡促促集萬感誰謂殊乾坤終然共肝膽才傑秉旌矛疏庸守鉛槧相逢凜秋深話舊斜日晻東海生煙嵐西湖熟葭菼停杯苦無悰抱袂還自﹖﹖替甌江碧油鮮閩嶺靑黛黤地偏气逾佳海晏波不撼重譯通梯航三韓入延攬髙旗飛玄熊大纛踞文去﹖虎仁風噓疲癃威令偈勇敢成功早賜環回味快甞欖歸驂如過吾野蔌羹玉糝

○送劉世熙四川提刑

同心旣云尠同事良獨難同事非同心對面隔峯巒況乎遊宦途泛梗逐驚湍偶然相遭值誰能傾肺肝自吾入刑曹歲月燧屢鉆僚友紛總總交際亦多端終然桃李花穠艷易凋殘其間久要者闊若麟與鸞晚得劉氏子其言臯如蘭同捨更投分日夕頭團圞揮汗決吏事適興開吟壇臨危思共濟處暇無獨歡君懷如月皎君才若鵬搏方寸絕町畦坦然豁乎寬置我春風中百慮皆淸安況復在鄕曲謂當終歲寒何言膠漆意忽作參商看天子顧西蜀治水任能官屬者仍大旱岷峨色枯漧淸濁深激揚風俗徧覽觀授君使者節加以獬豸冠受詔卽就道疾若秋風翰軺車戒前路分違在朝餐聚首曾幾何竦息憂思攢遠行合有贈愧乏靑瑯玕我聞秦李冰千載名不刋今君往繼之浚流揚其瀾功業幸相勉離別休重嘆靑雲有後會遲子在金鑾

○自靑田至處州一百五十里溪行

萬山積翠中一道開漣漪稜層削璚玉委曲蟠蛟螭山勢折復旋水行亦隨之靑銅淨無塵可以鑑須眉深處千百尋泓泓徹朝曦百怪悉在眼誰能遁毫釐然犀向牛渚都笑溫郎癡時復亂石攢濆薄陣馬馳崩雷殷坤軸斜漢翻天垂砉然石門開幽洞窅難窺仰視羣峯頭一峯更瑰奇孱顏立霄漢狀若峩冠緌三峽西瞿塘九曲東武夷名勝人浪傳疇能過於斯扁舟三日行應接渾忘疲平生丘壑饞取給良不貲眞境未可謝尙有重來期

○錦溪小瀑布

未觀大龍湫先試小瀑布飛注三四尋濆薄數百步聲兼雷電馳勢挾風濤怒寒潭下深黑蛟龍想蟠互石壁虛翠重煙篁映霜樹急湍流其間雜彩縈練素悠哉方外遊迥絕塵鞅路移牀近雪淙坐玩至日暮

○訪魏孔淵方伯畱飲山亭賦贈

文墨厭羈纏尋幽出江郭春事夫何如新綠暗林薄野曠天四垂突起訝岝■﹝山品虧﹐上中下﹞團團結丹幢鬱鬱圍翠幙滿耳翻波濤松檜風萬壑行行躋其巓睥睨但寥廓嵇山一拳多滄海僅盈勺飛鳥去不還寒潮生復落參差町疃分寂歷閭閻托東越舊風煙於今頗蕭索主人華陽巾爲我開艸閣長髯霜華繁方瞳電光爍遠致遺形骸深情付杯酌憶公昔當路秋霄厲鵰鶚髙才眾所忌戢羽隨燕雀蹉跎歲云晚勛業夢巳昨自從掛冠來園居有餘樂藏書一萬卷諸子得耕獲虛涼聽雨篷矍鑠穿雲屩眞酬佚老計猶耿匡時略接談無雜言國事及民瘼感慨气塡膺煙颷共揮霍嗚呼廟堂心江湖豈忘卻乃知慷慨士舉世堪一噱我懷亦骯髒塵鞅無處著得公霏屑余豁如啟扃鑰會心不能畱正坐微名縛日腳隱平蕪暝色帶歸鵲擾驅巾車低頭愧猿鶴

○書懷二首

中堂有珍饌气味甘且淸蒼蠅與蚊蚋駢集成忿爭穢狀不忍見避之去南榮解衣坐盤礡稍覺心和平煩炎何由洗會待秋風生

廿年京華塵奔走何艸艸訟庭厭敲朴官署嚴西卯幽懷何由宣素節聊自保誰能問遷次漸覺成潦倒好文異顏駟祀竈同孫寶老看世態熟拙畏名途擾終然拂衣去髙臥靑霞島

○中秋夜用張天方韻

小苑暗深綠芳塘浮淺紅歌喉竹石外樽酒荷蕖中浮沈遂物性疏鑿由天工洞庭遠勢合笠澤淸流通髙懷縱野逸嘉運逢亨丰乾坤自有始歲月成長終窈窕蘂珠殿崔嵬廣寒宮飛蚉夏夜短過眼春花空吾生若夢寐大塊眞穹窿搜奇物有象妙晤天無功孚埃恣擺脫古道深磨礱瀟灑考盤�淹畱芳桂叢把酒對遠岫彈鋏看歸鴻詩�����曹憐老馮開徑得求仲投轄非孟公微風拂細細疏雨飛蒙蒙寒露凋宿艸涼颷起飄蓬塵間興未巳未末靑無窮歌呼激水月調笑喧兒童疏狂任起伏爛醉迷西東玄圃列海錯扶桑掛天弓罘罳署眇眇醇酎春融融松篁素志潔葵藿丹心忠朝陽鳳兮鳯表羽螽斯螽今宵興何限長劍倚崆峒

○送行分韻得左字

三年栢臺居淸風滿江左名髙超遷速又鼓瀟湘柁此去蘇民憂誰哉����風�湖波十里碧淡沱芳艸復連�������望祝融峯迢迢暮云鎖

○送行分韻得轄字

綱紀陳宏規米鹽略小察瑩然方寸間冰玉紛相戞輿論共推崇斧扆親簡拔荊湖古雄藩煩公枉車轄卽看公孤三遠紹元凱八鴻鴈方髙飛何由附書札

○代內江蕭云漢送行得位字

千載一考亭世美未云墜先生溯其流直指淵源地經綸應時須涵養超物累平生事業遠豈曰名與位聖明重儒術帝賚得國器調鼎方登庸咨嶽聊小試盛名古難居遭逢豈云易願保冰薜﹖木心永贊唐虞治

○代新安洪僉憲送行分得字

霜臺嚴寒中光風動春色自公退食時羣僚行公側髙談如懸河析理入聖域湛然玉壺淸縆若朱弦直俄頃遷崇階欲附無羽翼使我方寸間縱橫長荊棘睽違心拳拳何以酬厚徳臨岐勸加餐愚者有一得

半江趙先生文集卷之二

●半江趙先生文集卷之三

七言古詩

◆七言古詩

題蘆溝曉月圖

賦得漠漠停雲送王存敬勘事山東

追和楊鐵崖先生花遊曲

雙松圖爲洪宣之郎中賦

題畫竹寄張廷端

遊陽羨善權山洞

題洞庭興福寺圖

李時顯家藏墨竹

送申明之

吏然子贈盛用敬

畫松

陸郎畫梅歌

沈石田雜花圖爲汝濟商作

王天佑家藏墨竹歌

闌河行﹝魯橋道中阻舟作﹞

錢世恆僉憲將出巡有詩見寄次韻送之

送顧自修歸吳

觀蕭淩漢所藏東坡題識文湖州墨竹

畫獅子二首

海天秋月吟爲林舜舉作

沈石田畫古樹爲陸全卿題

贈別周道立侍禦

藍文繡侍禦東厓書屋次韻

括蒼溪上

沈石田百鴨圖

水底石

題蕭憲副公藏都憲史公墨竹

題張憲副畫

鳳鳴朝陽篇爲劉希範賦

贈李茂卿

題墨竹贈洪克毅

望西山霽雪次馮佩之韻

余別杭之廣林舜舉持其鄕人武昌陳守所贈楚江圖爲賦長句

閶門葉氏來淸樓

贈殊勝庵問海上人

梅花莊

題林舜舉羣駿圖

題徐子仁花竹窠石圖

烏箋畫泥金蘭竹甚淸麗走筆戲題一首

葡萄圖

畫牡丹

僧房叢竹次韻

題禾黍■﹝酓鳥﹞鶉圖

新韭和吳汝礪韻

和幼眞少參春日書懷

代義陽胡瀛送行得舊字

松陽道中﹝庚申十月十日﹞

○題蘆溝曉月圖

銀河半落長庚明城南萬戶皆雞聲長橋臥波鰲背聳上有車馬蕭蕭行蒼煙淡接平蕪迥沙際朦朧見人影舉頭一望天宇髙殘月蒼蒼在西嶺

○賦得漠漠停雲送王存敬勘事山東

重云遶城濕不行城頭車馬蕭蕭鳴誰知席上今晨事巳動天涯明日情明日之情定何似與君相望應千里路阻幽燕岑寂時山連齊魯蒼茫裏我看云在君行邊君亦看云在我前洗冤願作隨車雨掻首共歌懷友篇此情無端不可數人生豈異浮萍聚臨分一斗彊開顏猶勝春醪愁獨撫

○追和楊鐵崖先生花遊曲

湖波漂渺湖煙蒙錦帆繡纜牽回風眼中天地玉壺裏細雨遙添鴨頭水石壁晴開小洞門艸露欲濕瀟淚裙故宮屧廊響微步舉酒試酹靑苔墓行行采香何處來碧桃花薦紅霞杯渴思灌頂團龍碗更向禪林參玉板髙歌緩舞湖東西意興所至皆新題鐵笛道人花鳥使羣仙坐遶華筵肆雲山潑墨江染箋道人賦就陽春篇

○雙松圖爲洪宣之郎中賦

髙堂素壁開秋風四坐涼冷天蒙蒙嗒然隱幾忽驚覺明月夜掛䢐徠東䢐徠石上雙髯龍對立天矯爭長雄尾撩河漢接寥廓首觸巖岫摧崆■﹝山凶﹞厓間隙地不可測定有靈湫藏貝宮波濤未起雨未作浩浩雲气橫胸中只疑騰躍破梁柱云電冥晦愁葉公

○題畫竹寄張廷端

當時秣陵山水秋此君與我同遨遊奇芬逸韻發瀟灑滌我塵滓袪煩憂一別天涯日月永十載夢魂勞耿耿淸風忽若來故人夜月猶疑照疏影君家舊住苕之川我從薊闕歸吳田其間相去亦幾許乃復不得相周旋今晨對此心悠然便擬命棹山陰船閒呼籜龍參玉板掃雪煮茗終殘年

○遊陽羨善權山洞

羊腸十里行崔嵬云梯插天飛鳥回稜層歷盡得傾洞渠渠廈屋山之隈坤維地軸獻形勝此境豈由人力開穹門千尋足煙霧繡壁萬古畱莓苔粟生毛孔峭寒襲膏潤衣裳空翠來其中深遠不可極人云有路通蓬萊一柱髙擎直如砥﹖﹖國不復憂天摧神扄鬼鑰幽且暗欲入不得心徘徊翻身下瞰轉佳絕變態異狀紛難裁何年公輸操斧鑿鑿出巖穴成樓臺攀枯拄滑仄雙足力倦未覺心神灰屋漏如珠四時滴澗泉界道流縈回堂坳琮琤響浮磬石罅濆激轟晴雷仙人古榻可盤礡解襟顧景傾餘杯平生愛山眞骨髓頻年世路嬰塵埃玆遊信矣愜所願況復良友相追陪登臨未已日雲暮百鳥歸樹玄猿哀靑鞋布襪難再得物役擾擾何爲哉

○題洞庭興福寺圖

太湖波濤深浩浩映空但見娥眉掃不有玉堂詩畫傳爭識洞庭泉石好老禪蘭若山之中面勢直與湖爭雄秋髙月浸廣寒殿海曙日出蓬萊宮千林橘柚包篚入百落雞犬閭閻通若耶雲門不足數鷲峯鹿菀將無同愧我平生寡遊矚此境不到寧非俗會當破浪乘長風一上層巓快雙目

○李時顯家藏墨竹

雪灘先生食無肉如何更可居無竹隙地堂前半畝餘白石靑松結林屋胡牀坐我何灑然只欠瀟瀟兩竿綠回頭舉目一撫掌此君乃在髙堂上檀欒節操冰玉姿固是君家丈人行置之中坐無不宜相看如友復如師知君進徳殊未巳他日鳳凰呈羽儀

○送申明之

雪灘芹藻虹橋椏髫年舊遊君記否族黨相親亦有自我曾老姑君祖母京華塵土多流年故國雲山謾回首何言此日見顏色驚定歡生欲狂走寒暄首訪尊翁嫗起居徧及余姻友側聞吾祖逾健彊不覺喜掩額在手長安日晚炎埃消灑掃茅堂進杯酒夜宿不辭蕭葦敝早食轉覺﹖菜厚嗟哉此歡不可恃忽復徵車鳴四牡白雲浩浩雨浪浪掩涕城郛立良久南雍淸秋鳴鴈前東湖殘暑芰荷後髙堂語次如道及薄宦僅免官司咎

○吏然子贈盛用敬

夷然子心地平如五湖水波瀾不作風不生一望彌彌幾千里又如九達康莊衢如砥如矢無崎嶇輕塵香逼軟紅土車騎交流閒且都豈若瞿唐峽亂石激流刀劍插又豈若羊腸山磽確車輪日傾壓險於山川者人心此道在古猶在今先生方寸乃如此超出尋常吁可欽鄙我與君殊莫逆每一見君三嘆息胸中澒洞有含弘服底均平無揀擇何曾月旦評臧否豈用藩籬限疆域門開小市倚吳淞參苓芝﹖生香風活人一念不圖報蘇井董林吾道同閒時閉肆讀孔老從之遊者多豪雄圖書在右琴在左花枝滿庭賓滿坐是非榮辱兩相忘謔浪詼諧無不可安能失腳落名場安能與物爭毫芒五欲銷鎔百骸順此身巳入無何鄕先生此樂眞誰匹我欲從君傳要術先生大笑了不聞云影天光遶蘭室

○畫松

䢐徠之陽有髙樹鱗甲直上蒼龍怒排空撼日四望俱靑蓋重重不佑數當時尋丈起枝葉坐見江山滿煙霧桃李朱顏幾變更而此風神宛如故蟠根不動棲禽安洪濤騰聲樵子懼斡旋造化通神靈飽歷冰霜見貞固天生大材非偶然蹇蹇遲畱豈雲暮我欲從之成遠遊日短山深幾迷路如今恍惚君髙堂﹖﹖﹖斂天涯在跬步四窓洞啟秋夜涼萬壑千巖遠相赴側身睇睨不可極毛骨淒涼眼生怖䢐徠舊迹杳難攀見此猶能愜情素他年雷電應取將天上君看五云聚

○陸郎畫梅歌

陸郎標格何灑然獨立冰雪之寒天前身恐是羅浮仙抽毫捲墨驅風煙倏忽玉樹生銀箋千花萬花簇如織十枝五枝斜復五絕俗髙人鐵石腸傾城艷女瓊瑤色有時痛飲金屈巵林壑盡作紅霞姿嗟哉陸郎眞怪奇遊戲丹靑能爾爲日日臨池不暇懶家家屏障揮應滿我今欲贈隴頭人煩君爲折江南春鵝溪百幅光且新小窓閴寂無纖塵元章逝矣徳元老非君誰與梅傳神

○沈石田雜花圖爲汝濟商作

回欄窈窕風光暖深院逶迆貯春滿紅紅白白紫復黃四時奇花開不斷初見朱櫻綺繡團忽看芍藥臙脂涴石菊英輸屈子餐山茶味賽盧仝盌雨細丁香百結繁日遲楊椏三眠懶玲瓏翠鈿橫玉簪錯落銀臺對金琖醉後楊妃汗臉流舞回蕚綠酥胸袒淩霄寄生芳意崇宜男含笑憂心緩荼■﹝艸縻﹞織成宮錦裙葡萄擎出珍珠傘棘叢木槿作藩籬燕麥兔葵分町疃太湖之石髙若何露出梧梢三尺短最愛天桃倚修竹姜女覓得幽人伴可無響屧步遲遲定有蜻蜓飛欵欵嬌姿絕艷一萬重搖蕩瑣窓醒睡眼嗟哉丹靑眞有神直與化工同運幹近來此道能者誰石田老翁揮兔管此翁風韻傾吳門不獨豪華亦蕭散作此持贈南安君重比隋侯兼屈產南安昨夜骨巳仙此物人間誰主管郎君好事逾愛惜什襲寶藏加組纂知我寂寥相示觀欲便奪之顏更赧乘閒轉玩聊戲書莫怪語言多謾讕

○王天佑家藏墨竹歌

書林鬱鬱淸江濆坐收千畝眞封君一從稚齒有成立頭角斬斬看超羣滋培息養日旣久但覺滿地皆芳芬冰霜寒挺檀欒質煙霧晴披紫翠文膝前有此籜龍子宜春錦﹖﹖朋裁五紋祥風甘露孕佳气日日三沐兼三燻中間一枝最奇絕閶闔瑯玕新策勛其餘數竿並瀟灑斑衣舞彩開氤氳俯視諸孫復如玊淇澳道學深鉏耘翔鸞翥鳳眾目覩鏗金戞石千人聞此君巍然獨中處笑待奎璧頒皇塡靈根仙笴老益壯百卉榮悴何紛紛平生操履髙且潔晴天傲睨窮朝曛延光垂蔭總賢胤曾玄下逮昆仍云祖孫一節世相保不以繁衍生離分庭連三槐有夙契座覆靑氈無俗氛此君閥閱髙如許竇桂田荊何足云

○闌河行【魯橋道中阻舟作】

河濟交流徐兗間漕渠千里開潺湲地髙湍急易枯涸所賴人力能防閒崔嵬石閘四十八分據要害何斑斑怳如龍宮出髙闕鍵鑰幽祕門重�又如羅帶拖遠碧鎭以玉玦兼連環想當疏鑿僝工日駿奔六甲驅倕般春撞澎湃劇巫峽層疊險阨逾秦關蓄而不泄遂彌滿一決剨然雷劈山晴空噴霧鬭虯怒峻阪脫銜驚馬頑萬方臣庶朝宗地檣烏舫鷁爭飛睘﹖飛國家經略固若此宏規遠勢維人寰豈獨中華獲康濟道通九夷並八蠻卻憶前朝事海運生靈魚鱉堪恫瘝乃知神功美且大垂範百代誰能刪我昔經行凡幾度目擊形勝歡心顏今來適值春三月雨澤未霈源泉慳舟膠沮洳不可進平地有若升天艱篙師水工奮死力力竭分寸難躋攀後前啟閉得要領始克沿溯淩奫潫明朝越此風水順天路直指城南灣

○錢世恆僉憲將出巡有詩見寄次韻送之

少陽投我珠玉篇燁如雲錦張髙筵午窓幽夢遶江煙驚回蝴蝶心蘧然眵眼拂拭花娟娟少陽才名漢鮑宣行將促駕巡三邊平生不作榱與椽直立梁棟明堂前樊籠桎梏非髙賢君戴法冠仍散仙與我莫逆渾忘年逸興磅礡霜臺顚朱幡繡轂錦連幹旌節紛紛相後先觸邪神豸正當權扶植惸獨芟刀諓巡行到處民安便早勒馬首歸朝天

○送顧自修歸吳

飛霜夜滿長安陌家在江南身薊北靑燈讀罷寒未眠坐感流光三嘆息千林木落正蕭森四壁虫聲轉淒惻少年立志輕遠遊幾歲京華從旅食檏斵初成架壑材扶搖會展圖南翼文史燻陶心骨醉才名卓犖公卿識晨興束裝辭我行言逐徵鴻下鄕國從師學道眞吾事柰此斑衣紛五色西臺有客苦思歸羨君欲歸歸便得乃知蕭散卽神仙翻笑樊籠是官職瑟瑟兼葭苙澤濱累累橘柚包山側鄰里過從意有餘晨昏甘旨情何極會合懸知瘦骨肥暌離未敝貂裘黑爲報中閨莫斷機天上風雲巳相逼

○觀蕭淩漢所藏東坡題識文湖州墨竹

霜縑閱世五百年鵝黃半落浮殘煙光搖翡翠秋娟娟怒蛟蹶張虯盤旋漠漠遠水連長天錯刀剪玊聲戞然誰哉置我冰崖巓纖肌發粟思重綿又如犀燭下深淵百怪魍魎紛媸妍唇舌舕舔流黃涎諦觀墨妙玄之玄坡翁老耳骨巳仙何事突兀參吾前髙風逸韻橫八埏欲攀其髯手姅拳昨夢明月生西川

○畫獅子二首

天郊細艸平如剪十二瑤階春色淺稜層毛骨何壯哉來自康居西極遠此物超然百獸雄肉視犀象孩羆熊流睛星輝激白日噫气雷吼生長風圉人羈紲縈云錦緩視安眠食還飲𨿽然遊息霽威嚴萬壑千林皆凜凜聖明當禦玊燭新殊方異類歸陶鈞披圖再拜仰淸化願同麟趾歌皇仁

春風裊裊吹花椏西海番奴帛纏首手引狻猊過上楊兩耳鬅鬙尾如帚谽谺巨口石巖開蹴踏飛球玊珠走憶昔早朝紫宸殿百蠻重譯爭來獻彩絲纓絡玊丁東牽過赤墀云日絢侍臣曉辭香案前海邦驚見新圖懸山精膽落魍魎泣秋霜颯颯飛靑天我看人傑亦如此鳳由來比君子

○海天秋月吟爲林舜舉作

夜騎黃鶴三山上邂逅仙君共幽賞何處飛來大圓鏡照耀十洲皆晃朗貝宮蛟室沈杳茫玊殿璚樓崒森爽金波眩眼搖空明霓裳度曲縈淸響煙霏消盡天宇髙一碧了不藏纖毫恍如然犀窮百怪便擬垂綸起六鰲光凝顧兔玄霜曰冷沁馮夷白錦袍凜然肌骨不可柰襲人風露銛如刀覺來身在霜臺頂坐中惟有林和靖相看一笑據胡牀南北兩峯秋萬頃

○沈石田畫古樹爲陸全卿題

煮石詩翁極瀟灑瘦骨都來無一把豈如噉肉富家兒腰大十圍腹垂骻如何感興托老樹蠢爾麤頑自模寫得非與物爲玩戲似欲令人眩眞假此樹閱世三千年元化鑪中久陶冶昌黎石鼎脹膨脝彌勒布袋納土苴一股槎牙忽旁出怒虯橫撐折其踝𨿽然怪狀不可名別有風神秀而野扶疏萬葉競華腴露浣云蒸如渥赭亭亭物外立孤髙世上紅塵那得惹嗟翁自況或如此意略近之猶未也荒樗擁腫天所全系匏瓠落人應捨不死不用長在世翁語豈是悠悠者甫裏客有天隨風家藏毫素多古雅對此更覺心神融直欲乘涼坐其下達人觀物不以形毛牡驪黃非相馬南柯一夢古今迷此樹此翁知者寡

○贈別周道立侍禦

靑騘玊廌朝建章道經東剡如桐鄕鄕人驚聞達官至羣吏走迓兒童藏火輪三伏正煩暑怪底滿地飛秋霜林間垂白二三老弛擔屏息官道旁仰見須眉啞然笑乃我父母何搶攘傳報歡呼競趨拜但見冠佩殊尋常當年三��欽卹此日九天司激揚郊原魚鳥亦喜躍郡治艸本皆輝煌紛紛擁馬入城郭蓬萊新館燻風涼自公之去幾寒暑民懷惠愛江流長不圖復得望旌節願公少住無匆忙崇山峻嶺舊遊處茂林修竹延淸光燕寢猶懷陪畫戟訟庭更覺多甘棠未了蘭亭文字飲驪駒前引何踉蹡明堂柱石須公往畱公無計空彷徨

○藍文繡侍禦東厓書屋次韻

膠東風土雄且淸俯瞰滄海涵空明寗戚田單有遺迹壯哉千古思豪英城東之厓最奇秀岡巒島嶼紛前後城隅蕭蕭數椽屋中有牙簽三萬軸倚厓面山觀大洋匝圃連林種羣玉問渠瀟灑是誰家奕世相傳一耕讀階除日暖科斗蟠梧竹枝髙鳳凰宿自擬璠玙蘊櫝藏不取稊稗先秋熟靑春學力在專工子夜書聲時斷續果然獨步天衢云三策臨軒淸問勤榜中淡墨灑宸翰柱後髙冠簮惠文趨朝劍佩承鑪芬彈壓百司涇渭分黃鐘大鏞萬鈞重楩柟自致明堂用更有新雛覽徳輝馳驟騄駬驅纖離煙樓一躍不可制嶄然頭角看權奇可是箕裘君獨異育俊儲賢須勝地大勞小勞髙插天崒嵂眞爲岱宗貳回視諸山等丘垤俛首爭趨下風避虛危分野近中臺浩浩鯨波天際來曉望扶桑羲馭紫雲深處是蓬萊

○括蒼溪上

碧山故遶淸溪斜數峯拔起何槎牙千尋敻出霄漢上林巒煙霧相交加矯如峩冠立魏闕媚若髙髻簪春花照影靑天開寶鏡揮戈落日停雲車乘風我欲撫其頂一笑翩然淩紫霞

○沈石田百鴨圖

椏塘流水春沄沄誰放百頭花鴨羣石田老翁眞好戲點染霜毫成錦云錦云歷亂不可數飲啄浮沈散還聚白瑩翻令鷗鷺猜彩鮮更被鴛鴦妬菇蒲劍芽一尺彊水香煙暖任回翔正憐身上無泥滓安用人間覓稻梁洞庭之波連笠澤深淥晴搖漢江色甫裏先生得意時自挈雕闌引文翼我家恰與天隨鄰慣見毰毸弄碧粼就中亦有能言者不取橐金驚使人

○水底石

水底石如蟠龍晴光下燭鬐鬣紅三十六鱗玊玲瓏頭角露矯以雄魚魚﹖﹖遠迹蛟鱷從坐疑玻璃萬頃碧下有馮夷窈窕之幽宮胡不乘雲奮蒼穹散作霖雨蘇疲癃胡爲蠖屈污泥中諦觀良久乃非是回橈鼓枻層瀾起尙覺蜿蜒掉雙尾嗚呼世間形似多類此萬物變幻那可紀一笑回頭暮山紫

○題蕭憲副公藏都憲史公墨竹

中臺大夫冰霜操坐擁髙牙擎大纛外臺使君鐵石腸直指憑陵勝之����內�同心傾蓋握手千黃金忘年忘形更�世蕩胸萬頃秋森森大夫平生直如矢曾伏靑蒲諫天子長鎗大劍驅胡塵兼用毛錐掃雲水乘閒翹首立三臺卻憶望之懷抱開臨池揮翰晝黯慘颯颯上林春雨來耳邊靜聽聲翩翩一幅湘縑數竿玊須臾化作九苞鳳飛下西湖栢臺曲使君得此心神融空堂素壁生長風恍如嶰谷伶倫管吹傍秦樓明月中使君使君美無匹不獨檀欒亦淸逸嚴凝寒气挾晨霜瀟灑綠陰籠旭日閶闔蕩蕩天宇澄九奏萬舞簫韶鳴忽驚雷電破山起地下籜龍新脫嫦君家畫竹稱絕妙君𨿽不畫情所好虛心勁節歲寒姿君耶竹耶本同調我爲君歌修竹篇瓦缶擊碎瑯玕前起來一笑出門去但見滿地橫湘煙

○題張憲副畫

畱侯結廬在淸溪山巒回復林麓迷岱宗梁父蓬萊西下瞰碧海桑田低石磴窈窕云爲梯洞門曉日鳴天雞參同遺經手自批八卦彖象窮端倪杖頭熒熒照靑藜鉛丹滴露研刀圭碧窓兀兀歲屢賫一朝乘雲登金閨風煙超忽騰霜蹄星槎渡漢貫宸奎回望舊宮隔靑齊秋鸐夜唳春猿啼昔也躡屩今執圭赤松仙人相招攜公胡不歸艸萋萋公方濟時作云霓頭顱未白面未黎蒼生未許公幽棲

○鳳鳴朝陽篇爲劉希範賦

昆侖昔從女媧煉赫赫炎飊掣飛電砂兼火齊築霞城瀑作天紳垂絳練其間一竅似仇池萬里空同連楚甸南通衡嶽上祝融北引崧髙分漢汴儲精蘊秀何輪菌乾鑰坤扄人罕見一朝孕出神物來皎若飛仙九苞絢虞陛曾因韶舞儀岐山端爲文明現河東題品浪得名﹖﹖頁川治效徒虛衒善感葳蕤直孔翠超宗瑣尾猶鶯燕方今玊燭調時雍瑞應禎符滿畿縣就中此物超四靈百鳥喧啾誰敢先問君何處托巢居髙岡嵯峨碧梧蒨七襄云錦裁裳衣五色璚瑛制冠弁竹實芬芳閒不喙甘露沖融才小咽大塊澄明渤澥平曙拂搏桑赤烏升晃朗八極窮崖垠驤騰六龍齊靷革﹖顯此鳥爲之心躍然直上穹窿立東面引吭矯首試一鳴似與羲和有深眷鵷雛三四膝下生羽褓霓繃映丹茜含宮嚼徵名郢中邃古雲門寧獨擅淸都廣樂世不聞瓦缶黃鐘久迷眩吾儕何幸聽希聲白頭稚齒皆忻忭頓令寒谷和仔蒸頓覺枯荄生意轉斡旋元化在須臾始信天衢有郵傳惠風鼓舞時雨零卿云昭回景星炫眶靈當馭倍光華蕩蕩春臺寰宇徧神物由來不易逢我欲縶維聊綣繾飄然振翮淩靑冥瀟爽誰能受羈罥行驂暫駐羅浮墟弭節還陪瑤水宴徳輝千仞如可攀去去同翔紫宸殿

○贈李茂卿

君昔辭官返南國我有商歌助行色勸君永絕塵世緣欲君遂老煙霞域今朝楚水又逢君愛君瀟爽超人羣書屋遙臨洞庭野釣竿欲拂湘山云試將寸莛扣孤響經綸萬化如指掌幽怪犀然牛渚中髙明月照瓊臺上乃知靜養非徒然所到殆欲無前賢方今聖明急良弼先生豈得長髙眠君不見漢武侯南陽龍臥日悠悠一朝倔起答三顧功名萬古岷江流又不見傅巖翁白頭版築思長終形容夜入諒闇夢鹽梅舟楫熙王風古來豪傑皆如此索居寂寞非髙士我本疏狂厭事人當時贈言嗟過矣請君乘雲羾天門早出所有酬皇恩君民堯舜眞事業北山移文何足論

○題墨竹贈洪克毅

西湖水碧無纖埃上有千仞淩雲臺瀟然獨立者誰子但覺滿地淸風來此子平生抱貞幹與世籧篨若冰炭攬結煙霞气郁森動搖星斗光零亂我從之遊如倚﹖胸中空洞春無涯淇澳切磋出道義伶倫律呂消滛哇我欲貢之玉堂署直節虛心奉明主爕理功成士政齊萬歲鈞天樂韶舞

○望西山霽雪次馮佩之韻

晴天積雪橫西山遠疑白髮生蒼顏峯巒引興若嗜酒官府限人如閉關便欲乘風掉頭去又作訪戴中途還良時易失不易得勝境可望不可攀胡爲辰入復酉出政坐雨嗇兼風慳人生自古行樂耳塵事擾擾何時閒

○余別杭之廣林舜舉持其鄕人武昌陳守所贈楚江圖爲賦長句

秋江彌彌秋山晚林麓淸虛水平遠林端孤鶩下寒汀樹杪殘陽畱疊巘撲地閭閻十萬家家家籬落生煙花門泊商船不知數歷亂危檣棲暮鴉初疑新林浦乃是瀟湘渚黃鶴樓中鐵笛風瓦棺閣上疏鐘雨人煙盡處天宇開登髙極目令心哀悠悠遠海徵帆去漠漠長空飛鳥回五湖波浪渺三楚星辰杳子規夜啼斑竹林巴陵古道行人少希夷仙人客武昌三年苦憶同袍郎揮觚乘興掃煙景洞庭萬頃歸毫芒披圖淒然動離緒良工苦心非浪許天涯聚散古今同停雲縹緲重延佇

○閶門葉氏來淸樓

靈巖獅子云屏崒天平遠卓丹靑筆下瞰太湖如玉盤倒景晴涵半樓日十里閶門錦繡開𨿽然佳麗多塵埃誰知自有髙閒處朝暮八窓空翠來

○贈殊勝庵問海上人

十里石湖披畫圖中有蘭若林巒殊上人柰寒斵冰雪手種梅花千萬株開時春風滿山閣老僧與花雙寂寞閒將禪意問花神何事年年開復落

○梅花莊

吳淞西郭幽深處中有梅花三萬樹放翁孫子懷橘郎自結茅庵對花住飡霞嚙雪肌骨淸含香弄影殊風情忽然花神入肺腑揮霍欬唾皆瓊英有時臙脂點宮額有時水墨和云黑羅浮美人空悵然姑射仙姿奪顏色從今不作東閣吟亦不願看西湖林縱橫四壁堆冰玉開軒一賞淸煩襟

○題林舜舉羣駿圖

眞龍豈是人間物邃古奇蹤久衰歇八駿難追瑤水駕千金空市燕臺骨林侯本是逋仙倫嗜好偶同支上人每恨飛黃未可得故向絹素求其眞家藏大宛十二匹生意居然欲奔逸開圖初見松雪翁驥子繼之襟韻同月山道人復瀟灑驪黃十疋坰之野精神風生蹄踣鐵駃騠超母駒汗血曹霸韓幹皆妙絕何用毫端較優劣林侯愛此非偶然馬中之駿人之賢日行千里今儻有要試王良伯樂前

○題徐子仁花竹窠石圖

蕭齋五夏煩暑淸有客盤礡臨南榮燻風吹面醒宿醒丹靑落手雲煙生倏然冰雪四坐橫翛翛靜聽疑有聲錯刀剪水搖空明仙子羅韈淩波輕玉顏一笑傾人城此君對之如有情疏影零亂寒香縈湖石千仞開云屏別有碧葉披紅英曉來鉛粉初妝成含云浣露何盈盈恍如西子醉舞觥瑤臺十二倚娉婷筆精墨妙吁可驚問渠爲誰吳徐卿

○烏箋畫泥金蘭竹甚淸麗走筆戲題一首

春光冥冥何處所不是靑田是玄圃又疑西洛石家園異艸名花紛可數就中芳友兼此君二妙並秀超凡羣云濡露浣風日曝有似三沐並三燻肌骨淸冷色相攺滿地黃金耀朝彩幻身恐從禪悟來靈丹更有仙風在憶昨夢遶衡臯煙湘妃楚客行翩翩恍然一笑失形影但見片月流長川

○葡萄圖

松滋融液流素縑兔穎著露寒芒銛道人盤礡倚虛幌四坐涼气森秋嚴玻瓈層層雲萬孕馬乳的皪珠千顆午陰漏日紛陸離玊乾盤空何磥砢黑甜醒來余宿酲夏簟如火臨南榮徑思袒跣臥其下一嚼冰雪煩炎淸奇芬秀色看不足更愛靈漿映杯綠移植曾隨大宛使釀成不博涼州牧對此飲人憶故林髙架側倒松筠深閉門避暑無塵事風月蕭蕭供醉吟

○畫牡丹

閬風玄圃煙霞域十二闌干貯春色中有佳人絕代姿不獨傾城亦傾國淡白深黃間淺紅仙方頃刻天無工葡萄醉時吸甘露翠幕深處生香風曉來睡起嬌猶嫰玊肌凝脂云不綰海棠已過紅藥遲欲鬭年華誰作伴我聞上界異人寰四時芳意無凋殘懸知不入牛酥炙長得髙堂把酒看

○僧房叢竹次韻

未識本來眞面目滿前空色紛相逐閒花浪蕋皆幻相膩綠殷紅緫麤俗修然此君何自來正與幽人共心曲涼蔭聊憑夜月傳碧滋爲借輕煙沐趨陪禪座衲爲衣汛掃衡門塵滿挶聲戞璆琳寶殿隈翎分翡翠淸江澳初聞飛錫過雲門忽訝騰蛟破茅屋丹穴深藏小鳳巢雕闌暖護童牛牿盈盈秋水浸長天嶪嶪髙牙橫大纛軒墀浮動目離離金鐵鏘鳴風搣搣一寸靈襟直更虛三冬勁節寒仍綠方丈髙閒閱世長人間名利燻人燠經翻寶藏正開壇法演眞乘初置局定慧懸知萬竅通操持不受羣魔觸泉石山中心事幽松梅雪後交期篤對此何須食肉眼飲水飡霞吾亦足主人自是支遁流擬脫升沈與榮辱從今休暇日相過趺坐蒲團看庭玉

○題禾黍■﹝酓鳥﹞鶉圖

江鄕九月秋始成西疇南畝黃雲橫畦間小鳥何爲者羽毛黧黑噣爪頳奔奔己入詩人詠巧鬭還諧樂府聲此時棲息何得所俯啄仰視無憂驚鷹隼不來羅网遠金風未寒天宇淸翼下雙雛日以長時復雄牝相和鳴嗚呼微物有天性物各遂性吾心平披圖不語三嘆息始悟山梁關聖情

○新韭和吳汝礪韻

水曹散吏饒風神閉戶飽識京華春五陵年少安足數姑射仙人差可倫未上瓊山拾瑤艸膻腥苦厭髙筵陳食前無處下雙筯誰哉枉擲金千斤長安老圃類天宅內園湯水先分得十月冰霜鐵爲土辛芽巳長瑯玕色長鑱斸玉謝園丁小鼎烹鮮慰仙客猶勝先生苜蓿盤不上腐儒三九席承筐曉扣重門來艸堂雪後松風哀水曹一嚼毛骨爽忽若跨鶴登蓬萊凡蔬野蔌緫卻去蔥鬱翠莖當坐開俗塵浣盡動髙興不覺舉白如淋灰酒酣百感尊前發寸艸𨿽微君不忽長歌逸唱聲入云流云宛轉空中歇君不見郢中白雪昔寡二爲君三嘆揮淸淚

○和幼眞少參春日書懷

西江父老歌且歡每見使君陳治安骨鯁曾批逆鱗怒陽春會掃陰厓寒殿屎只今待哺急卓犖自古逢時難調元贊化鼎鼐手名藩少住願心寬

○代義陽胡瀛送行得舊字

煙花滿地香風透西湖堤上春如繡旌旗拂樹倚髙峯簫皷遏云喧白晝衡湘士庶方仰韓吳越閭閻思借冦往時三戶近何如試向襄陽問耆舊

○松陽道中【庚申十月十日】

翠微漸稀紅葉濃虯蟠磴道山重重■﹝禾巴﹞稏纏株列露積轆轤激水轟機春日斜初下隴頭牧路轉忽聞林外鐘前驅逢人不須喝上有野鶴巢雲松

半江趙先生文集卷之三

●半江趙先生文集卷之四

五言律詩

排律

◆五言律詩

樂山亭二首

送周原巳之南京太醫院判二首

與王存敬省中晏坐次唐人韻

過君謙夜坐分韻

題省中新軒次張司業過賈島幽居韻

送仰晉卿僉事

散衙

���飲楊質夫席上分韻得春字

��新鴈

冬日對雨

東昌道中阻水寄張時措

王允達中書挽詞二首﹝王忠文子充曾孫﹞

南昌城下夜泊

春雪大冶道中二首

宿髙良寺次壁間舊韻

剡溪

海寧道中

自奉化至西店春意滿目驛亭桃李盛開獨坐成詠

癸亥十月三日重過西店次舊韻

杭臺四別

和匏庵先生園成

挽陸君

○樂山亭二首

默林霽雪

茗畹先春

﹟默林霽雪

雪色璚瑤白梅花剪鸐翎由來同气味相襲倍芳馨月落林先曙天寒酒未醒誰家羌笛奏人在樂山亭

﹟茗畹先春

小畹含生意蒙茸茁細芽一年初破臘百艸未開花旋采攜筐籠先甞潤齒牙龍團何足羨眞味在山家

○送周原巳之南京太醫院判二首

十載京華客天涯蹙額頻狄云空佇望李表未重陳升斗嗟何物晨昏負此身喜聞南院命情事一朝伸

疋馬之官去江南正小春班生乘傳日毛義捧書辰黃气眉間動靑雲足下新禁方能卻老持獻白頭親

○與王存敬省中晏坐次唐人韻

閒中日更永轉覺散衙遲睡避鳥鳴處起逢茶熟時相從無主客欲去有籓籬因作論詩會出門翻過期

○過君謙夜坐分韻

避塵長獨臥臨夜一開窓城漏催鳴柝街燈聚吠厖僦居頹壁四供爨野奴雙相過緣奇字仍勞洗玉缸

○題省中新軒次張司業過賈島幽居韻

渠眼穿階石墻頭枕屋山方庭𨿽褊小寸地不荒閒日永垂簾裏心淸燕寢間坐看辭穴蟻得食竟忘還

○送仰晉卿僉事

山水三巴外煙雲萬里餘先驅霜滿路所至雨隨車旌節存風紀班行撤禁廬因君問蜀道難易近何如

○散衙

黯然雲作雨俄頃巳全收蟻陣當幽砌蛄聲���暑嫌官省隘晚覺市人稠束帶仍驅馬��汗不流

○���飲楊質夫席上分韻得春字

���庭晚涼颷雨後新露侵花肺腑林弄�精神久坐殘官燭酣歌墮角巾甕頭家釀�猶是鑑湖春

○��新鴈

嘹唳徹淸夜羈棲應未安江南秋瑟瑟塞上月漫漫敢望稻粱足誰嗟雲水寒人間羅网近更擬振修翰

○冬日對雨

北風送寒色瀟瑟滿衣裳云重窓先暝林深葉木黃城烏飛歷亂湖雨下微茫此際那無酒�邊菊正芳

○東昌道中阻水寄張時措

�側行復止客程何阻修狂颷收急雨淺瀨���孤坐易成夢放歌聊破愁望君君不至斜日暮悠悠

○王允達中書挽詞二首【王忠文子充曾孫】

重攬舊朝衣春風出翠微野情方自得君命故難違久佇廷紳望俄將旅櫬歸徳人嗟有此吾道是耶非

家學追關洛時名出廟堂食甘藜莧老衣制芰荷涼恬淡激貪鄙精修勵怠荒忠文有遺廟端合配蒸甞

○南昌城下夜泊

片月流平瀨孤煙沒遠汀鳥棲城�起人醉棹歌停山水滕王閣乾坤孺子亭登臨阻日暮幽興遶林坰

○春雪大冶道中二首

百花猶未發滕六占春工細剪雲間雨輕隨野外風穿林如點綴到地忽消融幾度褰帷望茫茫萬里同

莫道肩輿穩幽懷正郁陶徵途泥�漫飛雪晝蕭騷祼跣寒仍濕坡土﹖﹖下復髙王程吾敢懈念仧僕夫勞

○宿髙良寺次壁間舊韻

偶覓山中宿因成方外遊細泉鳴亂石淸梵出層樓竹月千巖暝松濤萬壑秋靑鞋好乘興王事敢遲畱

○剡溪

行役曾何補江山似有緣雨餘老姥屐月下剡溪船遊興塵勞外歸期日至前乘流更風便飛鳥欲爭先

○海寧道中

井疆歸浙壤風景入吳天樹樹煙藏椏村村水遶田五湖春正遠百丈暮還牽好在憑熊地不離家捨邊

○自奉化至西店春意滿目驛亭桃李盛開獨坐成詠

四山圍野色百鳥弄春聲繡幕連天闊紅茵疊地平十分春巳半一雨曉初晴對此徘徊久東風惱客情

○癸亥十月三日重過西店次舊韻

西風正搖落處處蟪蛄聲鳥逐巖花散云連海樹平山程淹薄暮譙皷報新晴古壁畱題在重來無限情

○杭臺四別

別僚友

別書院

別寓捨小軒

別西湖

﹟別僚友

晤語一堂上盍簪心不疑眞成醇酹飲莫負歲寒期懶性勞驅策髙懷惜別離飛蓬道路遠邂逅更何時

﹟別書院

新營小書院輪奐朴無華巳茂松篁蔭旋栽桃李花牀堆千軸滿門對兩峯斜忽作天涯別遲回如戀家

﹟別寓捨小軒

斗大屋三間居諸多燕閒琴尊春拍拍竹石錦斑斑六載寄幽興一朝淒別顏由來傳捨爾吾意亦何慳

﹟別西湖

補外得佳麗西湖天下聞官銜兼吏隱煙景異朝曛行遶六橋水臥看三竺云素心方自得何事復離羣

○和匏庵先生園成

拓地開茅塞備然五畝園旋栽新竹樹還立小亭軒沃壤含生意危墻見補痕尋詩雙屐徧斜日下柴門

○挽陸君

將仕更遲畱端爲菽水謀琴聲淸瘴海棠蔭滿蠻陬方展盤根刃難藏巨壑舟幽光憑太史千古照松楸

◆排律

次韻答杜子開進士

送金明府

上巳日卽事書懷二十韻

壽徐少傅三十二韻

九峯寺

月下讀學諭劉敔所上排律率爾用韻

詠莪

送行

○次韻答杜子開進士

慕藺平生久逢程詞組深已成三獻售還憶九淵沈價許連城壁聲傳擲地金雲霄方獨立塵土孰相侵寂寞文園意春容正始音詩腸搜武庫病骨聳秋岑屢漫藏胸刺空餘問字心政緣遭束縛曾是倦追尋吏牘紛塡案官程不解襟樗材徒自苦微祿故難任鷙翰終非鳳瑉姿彊廁琛遐情違呂駕薄識愧牙琴投訝珠乘暗鳴憐鶴在陰砭頑逢善藥蘇旱得甘霖未悟齊輪斵虛勞晉帖臨健來思逐電髙處欲捫參尙忝同揄社猶容托鄧林斯文希麗澤餘事付淸吟扣脛緣親壤移書敢恨歆疏狂吾甚悔直諒子堪諶時序隨流水羈懷集暮砧底須悲泛梗聊共盍華簪道合膠投漆神孚石受鍼煩言酬逸調可否幸相斟

○送金明府

東越山川秀英華萃在玆家聲髙閥閱國器偉丰儀橋梓眞同秀箕裘信有師韋經傳相業董策射皇墀鴈塔春光好瀛洲化日遲長身松挺拔文采鳳菧蕤抱負深經濟風流邁等夷渥窪﹖﹖﹖騄駬淸廟立璚琪合作鹽梅用堪居耳目司宸衷圖化理天職廣疇咨宰邑銜𨿽小親民任不卑鳴琴淸吏治應宿重官資暫撤金閨列遙持赤縣龜濟川淩浩皛入境問瘡痍雞枉牛刀割繩將駿足羈花栽春院雨甓運曉齋曦和气彌村巷歡聲載路岐方閒晝日臥安事夜星披赫赫旬宣使堂堂柱石姿鵷鸞辭上國節鉞鎭南陲衮職歸區畫奎章委便宜權衡定輕重水鑑別妍媸長吏頻遭譴君侯獨受知薦書朝進禦答詔夕頒詞任合因能授才須得地施遷喬出鶯谷受代及瓜期廉叔歌來暮何公系去思烹鮮存要道制錦用成規新土人何幸舊民家欲移福星臨耿耿時雨降彌彌雲水松陵道菇蒲笠澤湄鄕都開萬落頃畝列千陂虹影仙橋偃湖光晤落垂漁船陳箵笒農野播鎡金﹖基地出諸州下城臨九達逵塗泥多浞淖風俗寡澆漓國賦徵輸重丁夫力役疲民勞殊未巳吏獘豈無之正爾人多瘼何堪歲薦饑驕陽藏晃耀滛潦積涔澬巨浸吞平陸狂颷決大堤竈沈虛蟻垤垣毀失雞塒到處薪如桂誰家肉作糜無因救溝壑豈復憚胼胝畚掬侵晨把桔橰終夜悲庶幾秋可望竟致陸成泜餓莩紛狼籍生靈劇殿屎乾坤同慘若聞見各淒其不有循良吏孰安顚沛時省災深跋涉訪俗罄猷爲阡陌驅車仄溪渠撥棹欹丁寧詢父老簡便撤旃帷不受壺漿獻奚煩僕馬隨問生心憯戚弔死涕漣洏綱紀嚴三尺經營展四肢緩刑蠲力役眚禮索神祇勤卹曾無倦精明莫敢欺井泉惟守俸毫髮不容私瑩潔冰霜膽稜層鐵石脾堅乎磨不燐白也湼難緇健令名何忝神君眾所推發硎操匣劍脫穎試囊錐毛遂才無敵庖丁藝絕奇剛腸羞骩骳直道厭嚅唲搏擊鷹鸇迅懷柔雨露滋崇儒新學捨正俗毀滛祠姦黠潛蹤去權豪側目窺倉儲消鼠盜城社靜狐貍底用行鉤距那能治繭絲身膺百里命手援萬人危圉圉魚歸水依依母哺兒似寒承厚纊如病得良醫渴吻逢甘液枯荄受暖吹閭閻恩入骨道路口成碑唐邑鍾離意魯山元紫芝中牟寧擅美單父正如斯旣似西門猛還同子產慈承流宣帝徳保障固邦基今歲陰陽順東大民物孳方欣麥藹藹再卜黍穲穲巳拔塗泥出仍將袵席貽黎元眞有賴侯惠正無涯秩滿三年考囊無一硯持云端飛赤舄門外儼靑輜秣馬循芳艸揚帆破碧漪椏邊風細細花際日熙熙原野饒桑棗城闉靜皷旗客程春浩蕩天路遠逶迆快翮淩霄鶴丹心向日葵入關朝士賀登覲聖心怡善最書稠疊超遷綬陸離卽看紆繡廌還見立盤螭月白承明殿風淸太液池衣裳瞻舜禹步武接臯夔聲價騰朝野輝光照鼎彜此行殊寵渥何日重來綏車轍空攀挽驪駒難鷙維金錢鄕老獻竹馬市童騎鄙句成千字香醪泛一巵永言歌愷悌遠繼有臺詩

○上巳日卽事書懷二十韻

間關數千里寂寞一年春巳過禁煙日又逢修禊辰誰開曲水宴空仰介山人行李經時久韶華何處新歲侵村落靜河決道途屯破屋月寒甑連檣滯涸津飛廉雄勢力太昊損精神掀簸千山撼馮陵萬虎犴長渠翻濁潦平野羃黃塵茁艸靑猶淺稊楊綠未勻無蹊種桃李有徑長荊榛物色嗟如此陽和故不均因思九陌畔還憶五湖濱花苑芳菲別上林佳麗眞煙花錦繡織山水畫圖陳樹樹提壺鳥家家擊壤民傾瞻心怏悒聊復立逡巡鄕國天𨿽遠皇州日可親儻然承寵眷端合念顰呻第愧迂疏者負暄徒自珍

○壽徐少傅三十二韻

五緯光東壁三臺拱北辰彌綸天徳正弼亮帝圖新文運開虞夏昌期誕甫申山川陽羨郡時今蓐﹖﹖﹖神東海門閭舊南州譜諜眞相傳巢鸑鷟猶記紱麒麟胎教詩書重兒嬉俎豆陳琢磨充國器騰踏闡坤珍玉署淸都上鑾坡太液濱和鳴諧大濩古制逼先秦容物陂千頃匡時鼎萬鈞謨謀殊密勿肝膽一忠純允矣華夷望居然柱石身聲光維掩遏勛業轉嶙峋門下三千士朝端四十春巍階躋上宰榮祿冠羣倫眉壽今伊始希年頃已臻靑蓮生陸地紫气溢蒼旻舟楫推元佐蓍龜用老臣引年心懇懇抗疏語諄諄闊達輕蟬冕髙閒慕角巾輿情同倚賴天眷益繁頻幾杖來黃閣軒車錫紫宸九章周典禮百揆舜咨詢道際明良盛功收治化淳陰陽歸爕理民物荷陶甄聖主勞前席羣僚仰後塵朝參容自便藥物許相親玉骨形如鶴童顏鬂未銀畱侯休辟穀莊叟正栽椿蕭爽蓬壺境沖融沆瀣津欲知松子算滄海洗無垠

○九峯寺

寺爲楚昭王所建王尊禮無念和尙建寺居之奏之朝太祖皇帝召見亦甚重之禦制詩文寵其行刻石具存且有金缽金瓶袈裟衲衣等賜初建寺擇地時有白衣道者指示云某山某處可用言訖轉首忽不見旣而得玆山下有龍王廟其神卽所見者始異之寺成遂成龍王廟於傍若伽藍然山故多蛇虺中峯最髙處石巖有大穴爲巨蟒所居人不敢近無念日往趺坐穴傍蟒遂不知所之其止四面峯巒相聚有九因名九峯寺云

鬱鬱招提境登臨勝事繁鶴棲琪樹老龍擾鏡潭渾上界天應近中峯勢獨尊崢嶸諸嶺岫羅列似兒孫路入靑莎徑林縈白石垣短橋摧鴈足危磴露云根日落飛虫鬧人來倦鳥翻煙霞浮碧落鐘皷報黃昏齋飯歸方丈春燈過上元跏趺蒲榻軟榾柮地鑪溫坐覺心神逸了無塵俗喧髙明殊气象幽僻自乾坤未悉經營舊閒從老宿論祖師修正覺帝子降名藩論道超三世參禪契一言奉崇深睿眷宣召沐殊恩地得神龍啟威驅毒蟒屯僝工千佛喜供事百祗奔奕奕宗風振詵詵法嗣蕃開基弘象教護國演仙源賜物珍藏久奎章石刻存衲衣與金缽千載鎭山門

○月下讀學諭劉敔所上排律率爾用韻

括蒼環翠裏芹泮集羣英鉛槧勞批抹菑畬謹課程要將身作範焉用朴爲刑帳暖書堂靜氈寒客坐淸煙霞眞自樂苜蓿舊同盟未負云津躍終期嶰谷鳴春風揚教鐸秋水照文衡吾道乾坤正斯文日月行大烹非世味疏越且希聲云影方塘漾天樞一柱擎幾番時雨化千載舞雩情浩蕩咸英樂沖融鼎鼐羮無爲慕飽飯金紫但虛名

○詠莪

靑靑江上艸感此古人詩欲采生心痛將歌得淚垂一言眞有契千載似相期惻惻劬勞意哀哀怙恃慈江山秋盡處燈火夜深時聲斷情方切唇幹口亦疲晨昏良自苦天地獨何爲花落水常逝風號木不支咽唏金石碎激烈肺肝披孰報三春惠難酬寸艸私茅亭結寒雨烏鳥助君悲

○送行

聞君有歸信日日望江船泛梗憐離袂頹波惜逝年朋簪渾散落人事故推遷落日頻延佇靑山生紫煙暫畱野人屋重上使君船行李方傾蓋歸期又來年擬尋雞黍約恐作水衡遷北望京華路茫茫海樹煙

半江趙先生文集卷之四

●半江趙先生文集卷之五

七言律詩﹝一﹞

◆七言律詩﹝一﹞

送駱蘊良知安陸州

次韻送談郎中綱之南京

提刑日次劉職方時雍韻

送張大理弟歸鄕

蔣元用挽詞

次韻王存敬秋夜獨坐見寄

送林恆肅寅長歸祭

送湯乘之歸句容﹝用之弟也﹞

次韻送邵文敬之思南二首

次韻送邊都憲巡撫山西便道歸省

送王存敬重上山陵

次韻陳一夔有懷西潭艸堂

東臯勝井

院落晨輝

玉延亭宴集限韻

又次陳玉汝韻

送姚茂明儀曹之南京

夜飲限韻

送馬醫官﹝都憲之子﹞

玉延亭次韻

夏至前一日江西部燕坐限韻

臥病一首呈一夔司長

省中夜直不寐

次韻送吳孟章大尹二首

油﹖﹖追

出郭

過蘆溝橋

郊行雜詠四首

夜至昌平東秦廷贄

登山

陪祀用前韻

下山次韻答部中諸寅長兼謝送行之作

哭王古直次韻

陳氏東眺軒燕集次韻

再次前韻

省中夜坐

挽陳匯之母

挽張巡撫

送吳原輝

送林待用次韻

次韻送吳禹疇二首

煙菊﹝分題﹞

送張兼素謫官之師宗

送人之閩教

人日雨雪限韻

郊祀宿大興隆寺次黃世賞韻

次送孫駕部志同

送浮梁戴先生貴州教授﹝代作﹞

送髙璘知太和縣

送吳江令孫微之

送婺源令

昌平城晚

遊仙人洞限韻

挽邊都憲父

送王訓科還天臺

三月八日省中偶成

送馬天祿僉憲雲南

送太學張信夫

題金臺話舊圖爲劉廷珍郎中作

壽譚翁九十

次賀朱都憲歸自廣南

次匏遣悶韻奉慰

送楊應寧

次周原巳上已登雨花臺韻

過陳給事半航次一夔韻

送陳時習歸松江

西巖�老送葛彥章

送戚時望提刑湖南

送吳汝器

次韻答存敬見憶之作時存敬將奉使山東

得告後遊陳氏西溪竹屋次王世業韻二首

六月廿三日東歸舟中

晚過椏林

夜宿許子厚怙竹軒

夜坐

癸丑元日

正月四日過管先生新居

又呈掌教屠先生

送王成憲掌教秀水

謁墓吳山歸舟阻風因過西資竹院偶成﹝淸明後二日﹞

觀泮池牡丹次屠先生韻

四月四日過華嚴寺時佛殿悉毀於火惟浮屠獨存偶成

和吳汝礪垂虹舟中風雨之作

題扇贈金明府

譚元政西林隱居

吳山寺

王成憲得子有詩見寄次韻賀之

送吳禹疇憲副巡視海道之廣南

夜讀張時措詩稿

濮頭道中初見桃杏花寄毛貞甫張時措

過髙良山

送朱鄞縣存仁

過楊信之花園用匏庵壁間舊韻

送姚應隆便道歸省其尊君坡鄰先生

送李茂卿歸湖南

春莫遊西郊過釣魚臺遂至趙氏莊居畱飲

挽張博士母

過朱嶺

戲贈沈於海

送張元穆東歸

送呂廷敏歸南雍

次張時行給事韻

霧中渡浙江

桐江

七里壠

釣臺

除夕龍遊舟中初度

賓陽谷壽王樂善先生

送韓國器中書歸省

○送駱蘊良知安陸州

棘寺淸風憶舊遊浮萍蹤迹我何尢論文席上無三益仗劍天涯有四愁人慕荊州求識面誰逢東野不低頭憂懷未寫徵車發艸綠長途江水流

○次韻送談郎中綱之南京

復道燻風吹紫荊身隨恩澤下承明故人別後催行李候吏迎時問水程花誥共看開晝錦葉舟眞擬泛寰瀛歸來一奏南陔曲日射髙門駟馬橫

○提刑日次劉職方時雍韻

優遊郎署廿餘年供奉詞林舊謫仙自許璠玙資世用肯隨桃李作春妍有懷政坐靑蠅集無事翻成白晝眠得就淸談慚獄吏簿書粗記唱酬篇

○送張大理弟歸鄕

棘寺看云白晝眠喜聞云鵲噪檐前夜窓風雨逢坡老春艸池塘得惠連良會未酣燕市酒離愁先動渭城篇倚閭此日遙相望莫惜天涯鴈影偏

○蔣元用挽詞

樂亭遺愛比桐鄕見說居民守奉常不用招魂歌下裏還憑立傳托甘棠風寒驛路悲輿櫬月落官衙照屋梁寡婦孤兒身後事天涯形影倍蒼黃

○次韻王存敬秋夜獨坐見寄

聯曹何幸托名流相共論心莫掉頭每見瓊琚知有價自荒稊稗恐無秋樊籠正坐浮名誤朱墨仍兼俗務稠一種好懷憑記取與君同日賦登樓

○送林恆肅寅長歸祭

九重優詔賜南歸正及秋風朔鴈飛昨夢枌楡今歷歷少遊城郭故依依靑天闕下垂甘露白日閩中照錦衣展墓禮成隨北上豈容髙臥托山扉

○送湯乘之歸句容【用之弟也】

風雨中宵對子由不堪淸興遶離憂江山獨送天南鴈砧杵相望薊北秋棠棣有詩聊慰藉池塘無夢可夷猶須君早試靑雲步得共難兄汗漫遊

○次韻送邵文敬之思南二首

掛笏遙看石柱山驅車時出太平關人間歲月須行樂身外功名亦等閒荒遠不煩王霸治聖明應召賈生還詩篇棋局尋常事攜向邊氓一解顏

朔漠秋深野不毛使君行色縕爲袍東曹吏事馳驅倦南國才名屬望勞墨妙臨池眞逼晉詩成立馬欲奴騷玆遊𨿽遠非無助他日心胸壯海濤

○次韻送邊都憲巡撫山西便道歸省

淸朝梁棟屬雄才節鉞晨辭郭隗臺玁狁朔方應遠遁班超西域定重開枌楡入望星軺駐歌舞沿途駟馬來惟有尊翁心事慊當時手植晉公槐

○送王存敬重上山陵

卻憶中元共此行君今獨往不勝情一年時序更寒暑兩度雲山費送迎路入西陵車轍攺日當南至物華生舊題詩句勞相和馬上須裁百韻成

○次韻陳一夔有懷西潭艸堂

名利由來如一夢江山眞不換三公偶看南國孤云白卻厭東華香土紅疇昔艸堂誰作主人間華發豈還童移文不獨山靈怒逋客天涯也熱中

○東臯勝井

祗園鑿地漏天光分得曹溪一脈香好禁怒蛙喧玉甃莫驚渴鳥下銀牀三更月照禪心淨六月風生佛骨涼中有濟人無盡意靑絲百尺未爲長

○院落晨輝

古殿懸燈怯曉光法鐘聲裏散鑪香大千世上慈虍日不二門中自在牀貝葉斜穿金瑣碎蓮花初映玉蒼涼蒲團坐久齋魚起始信無如化國長

○玉延亭宴集限韻

夕陰初下短墻東亭上疏槐動遠風乘暇追��謝事憑髙發興欲淩空園如司馬名猶���香山數更同最愛流觴隨曲水引泉����功

○又次陳玉汝韻

風滿髙亭拂袖登試甞靈藥擬飛升絕勝鍾乳三千兩何必瑤臺十二層石竹雨餘涼葉亂池橋虹偃夜波澄醉來寡客淸歡久燒盡金蓮席上燈

○送姚茂明儀曹之南京

建業江山余壯麗儀曹風月擅淸華寒穿謝屐千巖雪春引潘輿幾處花封印未開非曠職報衙初罷卽還家錦衣白晝無窮樂莫把前驅負弩誇

○夜飲限韻

花下髙歌引興長竹牀紈扇晚生涼流酥濕透冰壺影沈水淸分石鼎香鄰笛悠揚初度曲舞衣零亂復持觴醉歸不用金蓮送明月靑天皎夜光

○送馬醫官【都憲之子】

翩然風采映珊瑚身領新恩出帝都窪水曾聞駒有種栢臺今見鳳生雛碧山吏隱尋松子丹井仙方浸木奴歸到裏門應下馬錦衣春色滿枌楡

○玉延亭次韻

小構中園準地形頻年經畫此時成右軍記後蘭應謝東郭移來艸未生遶砌栽培供服餌侵晨灌漑汲空明主人自有延齡術何必仙家紫石英

○夏至前一日江西部燕坐限韻

誰遣官書著野夫坐來髙興未全無淸風林屋垂疏椏新水盆池長綠菇自覺身閒非俗吏卻嫌詩瘦似窮儒山花山鳥相勾引應向吾儕昨友於

○臥病一首呈一夔司長

臥病齋居得暫休反關長日小門幽頓令城市如山裏無復文書積案頭賜告敢煩嚴助請問安那許萬年畱起來便赴官曹去王事驅人豈自由

○省中夜直不寐

孤枕寒窓夢不成中宵鼙皷入西淸七哀欲賦緣何事五恨無端動我情野鼠牀頭人步驟庭柯風外玉鏘鳴幽懷一種非塵想忽聽荒雞憶祖生

○次韻送吳孟章大尹二首

自古靑蠅感恨多坐中長鋏動酣歌江淹別思悲春艸明遠幽懷托野鵝易水北來秋慘淡岷山西去碧嵯峨不辭更勸淸尊酒矯矯孤鴻柰爾何

短長亭上夕陽多白薴涼生水調歌塞叟不須愁失馬野人眞是愛烹鵝晨辭魏闕龍樓迥秋到蠶叢鳥道峨最愛官閒無一事琴堂佳句學陰何

○油﹖﹖追

火劑流黃照眼明宛然金鼎煉丹成廚人制自香秔粉坐客飡同秋菊英外潤脂膏眞醞藉中含酥酪倍風情上元時物佳如許應羨人間餅餌名

○出郭

終朝城市困紅塵一雨郊原發興新便有靑山迎馬首巳無行潦阻車輪勝遊況復淸商節薄宦那堪野逸身莫怪臨風盤礡久掃余煩燠在今晨

○過蘆溝橋

千嶂如城一壑流帝鄕形勝古蘆溝車塵滚滚行人少天宇遼遼過鳥愁砂磧迸開銀漢落石梁橫截巨鰲浮星軺玉節經行地卻憶當年躡屩遊

○郊行雜詠四首

曠野平原似海寬四周山色遠圍盤行邊已覺長驅倦飛鳥猶疑徑度難何處道途非險隘此中天地自髙安一身俯仰蜉蝣爾欲禦長風萬里搏

野色無邊眼界寬淸江急水旋渦盤日當晴麗登臨快道遇坡陁上下難巳覺徵夫雙足困卻憐棲鳥一枝安遊絲裊裊東風裏成陣飛虫手自搏

碧山如列四圍寬曲磵長松互屈盤髙興肯將淸景負塵勞須識勝遊難微吟耳聽鶯聲緩穩坐心便馬背安回首終南應只尺靑天一鳥自扶搏

翠屏山口豁然寬下馬臨流坐石盤始信尋春眞是樂也知行路未爲難固來何幸陪秦覯髙臥無因學謝安忽見樹巓鳴野雉便持丸彈欲生搏

○夜至昌平東秦廷贄

馬上賡酬興未涯豈知岐路有三義與君分袂誰相引悔我寒盟欲自撾百里山城陵寢地一杯春茗野人家坐中幸有延平老暢飲淸歌剪燭花

○登山

羊腸遶盡復招搖緩轡還嫌路不遙沙磧隨風生水浪松篁成韻合蕭韶靑山半吐黃金殿碧澗中橫白玉橋不是書生愛行樂無邊光景是春朝

○陪祀用前韻

松檜中分甬道寬仙壇甘露滴銅盤仰瞻紫气氤氳盛伏忖丹心對越難神馭髙居天極遠寢宮中奠太山安蕭然乇聽靈颷度鈴索層檐自擊搏

○下山次韻答部中諸寅長兼謝送行之作

按轡松林緩緩行遠天淸夜感幽情塵隨馬后相追送月在前山自出迎疲倦不知風物好昏黃卻訝路途生羙人遙隔西臺地應對靑燈夢未成

○哭王古直次韻

落魄風塵憶往年白頭何處挾飛仙誰能久客無家累應是前生有道緣气壓王侯非任俠詩關風雅定流傳他時宿艸還堪訪郭隗臺東半畝田

○陳氏東眺軒燕集次韻

跨馬西臺下夕陽太丘門第探秋光暫辭公務從吟祖休放閒愁入醉鄕倚席試邀明月飲巡檐還采落英甞相看最愛東籬艷歲晚冰霜獨敢當

○再次前韻

酒狂何必羨髙陽自喜吳音共燭光花信驚逢霜露節鴈聲疑在水雲鄕巳酬茱菊三秋賞只欠蒓鱸一味甞西社近來誰作主煩公一力與承當

○省中夜坐

松影玲瓏漏月光夜寒無柰客愁長差池宦迹魚千里爛熳歸期鴈幾行棄去還應憐敝屣破除聊復盡餘觴醉來欲借天風力飛上髙城望故鄕

○挽陳匯之母

碧天環佩去冥冥誰向閨門覓典刑舊對梁鴻親舉案晚將韋逞自傳經恩榮早錫恭人號甘旨難延阿母齡憔悴乳鳥啼血處夜深風雨不堪聽

○挽張巡撫

筮仕束曹推政績歷官南越著賢名松潘授鉞蠻方靜淮鎭分符國賦成端右未聞天語召路傍俄聽薤歌聲冥冥遼海三千里孤鶴飛時月正明

○送吳原輝

東莊兩屐慣登臨不信人間有上林何事遠辭麋鹿侶此行眞見鶺鴒心天涯又作中年別方外誰將舊約尋坐對逍遙堂下樹淸宵風雨亦沾襟

○送林待用次韻

欲從玄衮補遺余冒死親陳闕下書陰蠹不堪狐兔滿聖朝終見网羅除黃州眼望賜環日槐裏心驚請劍初此去加飡須努力莫將功業付迂疏

○次韻送吳禹疇二首

都亭酒盡未分襟萬戶西風急暮砧搖落關山驚旅況崢嶸時序促歸心醉揮長劍星辰動吟坐髙齋刻漏深久客京華貧到骨贈君難辦錯刀金

故鄕同是采芹人南北暌違幾度春長恨音書天際遠忽驚顏色眼中新短歌聊復成三疊離思還堪借一頻我欲官歸舊國結鄰鍾阜更相親

○煙菊【分題】

靑燈無熖夜朦朧細認花枝小院東寒色微含紅玉暈幽姿深隱碧紗籠美人身在塵埃外道士神遊縹緲中應是詩翁吟坐久醉來光景眩雙瞳

○送張兼素謫官之師宗

士林淸議重參軍勁艸秋風故不羣委命豈知刀鑕在謫居仍荷竹符分離憂獨遶關河樹忠憤應開嶺嶠云莫道潮陽消息遠有人傳誦鱷魚文

○送人之閩教

一官無事稱閒居鉛槧相從興有餘閉戶不鋤精舍艸采芹還飼泮池魚心齋滋味盂中水吏隱光陰幾上書閩水閩山多勝景登遊時復命中車

○人日雨雪限韻

人間金勝剪春黃天上璚花試曉妝灰管未吹新歲律江梅應發故園香門無小棹堪乘興盤有殘椒更舉觴欲寄艸堂詩不就忍寒枯坐面危墻

○郊祀宿大興隆寺次黃世賞韻

坐來風月夜無邊應似西林結社年煙裊圜丘燔玉地雪飛方丈散花天茗團深供心齋裏鑪炷長參鼻觀前惟有半山風韻逸詩成多比彈丸圓

○次送孫駕部志同

當時長願執鞭從今日天涯得再逢雞黍誰云元伯遠簡書應笑漫郎慵馬鳴斜日思千里鴈落淸江點數峯居近鐘山堪吏隱莫交軒冕抗塵容

○送浮梁戴先生貴州教授【代作】

京華舊雨夜婆娑華發淸尊柰爾何黌捨半生朱墨倦瘴江千里水雲多鱣魚未兆愁楊子璞璧深藏惜卞和離袂相看無限意東風一曲渭城歌

○送髙璘知太和縣

鹿鳴聲散各行騶幾度秋風憶舊遊萍水心情聊自喜云泥蹤迹苦難畱洛中目送雙鳬別江右身分百里憂廌繡班行虛左待種花休愛縣門幽

○送吳江令孫微之

東吳小邑煩君往要識宵衣共理心政拙催科非下考吏稱淸白是佳音城闉日靜江湖永縣治春閒桃李深莫遣檄書徵太蚤野人長願聽鳴琴

○送婺源令

雙鳬春色滿晴空南望重山復嶺中栽椏門前環綠水鳴琴堂上挹淸風郎官上與星辰應黎庶相親父母同要遣鬭爭還揖讓鴆行虛左待乘驄

○昌平城晚

小邑蕭然數百家峯巒千疊抱村斜北連踞虎園陵近南望飛龍象魏賖落日沙場﹖﹖﹖汗馬淸風楡塞起哀笳馮髙卻立城坳久數盡前山樹樹鴉

○遊仙人洞限韻

尋得仙人小洞幽便將巢隱向林丘當春風日明如洗滿地煙花爛不收寒食傷心聞野哭鼎湖回首憶宸遊艸靑沙白溪云淨塵土何由到馬頭

○挽邊都憲父

曾聞奉使出南交義拆諸番重聖朝壯節冰霜淩檜栢淸名廊廟立瓊瑤封章晚受中丞命郎署先從隱士招眼見兒孫揔麟鳳不妨遺世入逍遙

○送王訓科還天臺

數月徵車別里人歸來非復布衣身懸知妙手能醫國最愛閒官不治民淸剡溪流蘭棹晚赤城霞起杏林春自嫌冠帶相拘束別墅長時白氎巾

○三月八日省中偶成

省中事少稱閒情白日髙眠飽飯行起得幽亭尋竹種汲來新水乞茶烹墻隈風靜花仍落樹下人來鳥不鳴忽憶四郊前夜雨欲從田畯問春畊

○送馬天祿僉憲雲南

新春一疏上金鑾傳寫人間墨未漧總愛超遷持節重誰知忠讜立朝難十年風裁收靑瑣千里霜威竦鐵冠司臬提刑非細事瘴煙蠻雨願加餐

○送太學張信夫

秋臺髙坐午風淸戶外跫然曳履聲遠客天涯逢地主舊遊吳下識門生韋綿親授書程去璧水行看宦學成壯歲藏修須努力曲江仙籍待題名

○題金臺話舊圖爲劉廷珍郎中作

東州麗澤聚賢英綰角從遊似弟兄人物未論唐四傑文章眞見魯諸生盛時功業靑雲路寒夜京華舊雨情休訝坐中韋帶客奇材多屬晚年成

○壽譚翁九十

烏紗白髮照江村垂老風光感國恩屈指流年登上壽幾人親眼見曾孫野情長占田園樂物論兼稱齒徳尊庭下芝蘭森滿地鄕閭須早建髙門

○次賀朱都憲歸自廣南

嶺南銅柱見髙標歸立靑冥地望遙斑白年方登四輔牙緋身已歷三朝共看臺府威稜聳猶憶戎行髀肉銷經濟規模應素定只今羹醴一時調

○次匏遣悶韻奉慰

頗覺年來非壯顏眼中人事更間關摩挲靑鏡半華發悵望故園多白菅掌上珠新聊自遣天涯鴈去幾時還浮生欣戚應難料莫廢著書湘管斑

○送楊應寧

早自淸湘入紫宸摘星髙詠已驚人鸞坡鳳掖知名久雪碗冰甌洗筆新萬里松楸滇海外一區水竹大江濱乞歸喜得重瞳許何惜離筵進酒類

○次周原巳上已登雨花臺韻

春日獨登江上臺茫茫塵世使人哀山川不攺長流峙今古無端自往來上巳勝遊思曲水南朝遺迹付寒灰此情寥落誰相遣憑仗風前綠酒杯

○過陳給事半航次一夔韻

小圃秋光似水涼野花藂艸弄餘芳便應開徑邀皮仲不擬衝塵走洛陽暇日琴尊渾漫興貧居藜莧可充腸從遊我欲頻來此城郭東西道路長

○送陳時習歸松江

名駒故產渥窪中標格居然似阿翁心地要須收汗馬詞�正自厭雕虫回看時輩風斯下髙步云��巳通三泖九峯書屋靜閉門鉛槧冇余

○西巖�老送葛彥章

白頭淸禁校方書乇憶西巖舊隱居三徑歸來風景暮一官羈絆物情疏肯因修藥尋勾漏已得抽身賦遂初千里風霜更衰老此行端合賜安車

○送戚時望提刑湖南

暮云三載望江東別後相逢更轉蓬祖徳芬芳鄕校水君恩披拂使軺風遠特邦憲湘川外猶憶朋簪棘寺中最愛殘春行色好落花晴綴豸衣紅

○送吳汝器

舊遊曾記十年前此日風流各泫然覓句休嗟明主棄著鞭合讓伯兄先天涯雙鯉須珍重雲際孤帆漸渺綿欲慰離愁惟綠醑一杯眊矂彊相傳

○次韻答存敬見憶之作時存敬將奉使山東

每覺淸談左席虛憶君長在惜春餘楊花楡莢皆離思香灺燈光共索居風月正憐吟社冷園林應怪賞心疏河橋更有明朝事欲倩東風挽佩琚

○得告後遊陳氏西溪竹屋次王世業韻二首

滿地淸風灑面來藤梢橘刺隱層臺行邊袖拂餘花落醉裏觴隨曲水回遠渚荷香飛白鳥深林日影照靑苔竹溪不獨前賢事今日詞林揔逸才

曾聞佳景未全眞今日親看梓澤春萬竹淸風三伏爽十年眵眼一時新方辭省署無官事爲倒壺觴有主人此際襟期如水淨不知城市正揚塵

○六月廿三日東歸舟中

船窓面面受風涼箕踞科頭坐晝長眠艸隨波應自適鳴蟬聒樹爲誰忙耕云野叟憐靑隴觸日行人望綠楊頗覺心淸無俗事鑪中一瓣水沈香

○晚過椏林

官河千樹鬱蔥蔥坐對偏宜落照中隱隱層叢迷積翠離離髙葉逗晴紅蟬鳴鳥語聲相雜水色煙光望不窮林下行人應少慰翛然兩腋快乘風

○夜宿許子厚怙竹軒

滿湖煙雨夜堂虛髙會厭厭過訪初四座賞心揮麈下十年離思剪燈余風生竹樹孤螢墜云破亭臺片月舒醉後北窓眠不得新涼應怯病相如

○夜坐

忽聽林木風蕭瑟疑是前村急雨來起視星河方皎甚坐拋巾幘信悠哉水邊螢火寒還滅艸際虫聲急更哀正柰晝長憐短夜可堪譙漏復相催

○癸丑元日

云物暄和風日妍巳如二月賞花天試看樂事開新歲堪賀祥光兆有年梅椏江湖生意滿兒童村落笑聲傳人間擾擾酴酥會萬戶千門共藹然

○正月四日過管先生新居

官舍新開八九間前臨文廟後文山從知儒術靑氈白漸覺年華綠鬂斑六藝篇章酬鼎谷兩齋條約訂愚頑春來講幄應多暇容我看松日往還

○又呈掌教屠先生

春風先到廣文居脈脈晴光動綺疏啼鳥一聲人醉後早梅千樹雪消初官中興味雲煙薄塵外襟期水月虛不盡尊前畱客意頌椒余酌薦寒葅

○送王成憲掌教秀水

銅駞陌上三年別笠澤湖南一夜遊萊彩平娛花下舞韋珠行見掌中收新分薄祿憐三釜曾曳長裾傲五侯風日暄妍江艸碧可堪離思滿蘭舟

○謁墓吳山歸舟阻風因過西資竹院偶成【淸明後二日】

彊拋塵事作山行刺眼春光錦織成無柰歸心妨野興卻因風色滯舟程松林得伴還呼酒竹院逢僧不問名遊徧雲霞泉石地坐來明月又東生

○觀泮池牡丹次屠先生韻

夢回姑射渾身白醉後西施半臉丹燭下忽驚開口笑尊前偏愛倚闌看玉樓春永鉛華暖芹泮天髙雨露寒獨立一枝何所似霓裳曲罷舞衣單

○四月四日過華嚴寺時佛殿悉毀於火惟浮屠獨存偶成

叢林爲別動經年偶一登臨更惘然臺殿艸荒朝雨後江湖春盡夕陽前能詩天隱還持律看竹王猷不問禪獨有浮屠如魯殿寶幢依舊切雲煙

○和吳汝礪垂虹舟中風雨之作

浮生何處好閒行小渚蘆花一鴈鳴添我餘杯明月上攪人幽夢晚風生煙霞雙眼靑兼白天地五湖縱復橫頻喚小團消酒渴滄浪眞得聖之淸

○題扇贈金明府

鵝溪一幅剪裁工玉雪娟娟在眼中爲我閭閻消溽暑自君懷袖發淸風掄材定覺蒲葵陋入侍還看雉尾同怪底循良多善治長持明月照羣蒙

○譚元政西林隱居

紙帳方牀對石屏碧梧修竹傍髙亭窓中爽气來天目砌下寒流接洞庭桑薴老翁茶竈古滄浪漁父釣竿靑從君試問遺安術庋閣牙簽貯六經

○吳山寺

欲從方外遣塵緣擬掛朝冠及盛年老衲棲遲眞得地俗車來往亦妨禪靑松夾道林扉豁白石崩崖艸閣懸好在北窓明月夜野猿山鳥伴髙眠

○王成憲得子有詩見寄次韻賀之

遙憐英物儼熊羆此日充閭慶可知維嶽降爲淸世瑞長庚出應早秋時卽看居易知書蚤未怪商睢得子遲坐上靑氈今有托三槐終不負心期

○送吳禹疇憲副巡視海道之廣南

北風吹雨別江幹想見羊城荔子丹節帶冰霜行五嶺帆開溟渤望三韓蕃中貢職球琳重帳下車容劍戟寒試酌貪泉應更爽平生玉雪是心肝

○夜讀張時措詩稿

讀盡君詩夜就淹悠然牙頰有餘甜九霞香醞初澄粕千里蒓羹未下鹽欹枕寒檠凝睒睒推篷殘月印纖纖聯舟正好相酬和一路風光信手粘

○濮頭道中初見桃杏花寄毛貞甫張時措

三月天涯始見花得春𨿽晚未全賖溪邊漁父迷塵世路上行人問酒家好趁芳菲酬物候莫愁零落委泥沙良朋不至誰同賞空系徵帆坐日斜

○過髙良山

百盤千屈勢縈紆險絕仍逢積雨餘仄足巖崖行■﹝山截﹞嶪滿身雲霧入空虛下輿自引條枚步結屋誰同木石居鳥道羊腸寧過此深林虎穴更愁予

○送朱鄞縣存仁

衮衮飛鳬入廟堂淸朝司牧重循良君才豈啻鳴琴手人望終歸選佛場花縣仁風披百里瓊林春色付諸郎板輿更得慈顏喜飽看丹山碧水光

○過楊信之花園用匏庵壁間舊韻

斜日來看雨後花主人髙臥問誰邪盆池珠墮靑荷小石洞絲垂碧椏斜迎客小童催解帶登堂啼鳥喚煎茶持觴更遣雙雛出珠玉如山未足誇

○送姚應隆便道歸省其尊君坡鄰先生

東坡亭下日徜徉喜見云端小鳳翔象簡冰霜開嶺嶠葛巾風月臥滄浪黃鐘律應懸弧節白玉杯浮戲彩堂他日受封應未老豸冠烏帽更輝光

○送李茂卿歸湖南

囊中苦乏買山資何事超然去不疑浮世功名兼寵辱野人腸胃耐寒饑簿書脫手紅塵息湖海藏身白日遲覓得魚竿堪送老市朝那更有還期

○春莫遊西郊過釣魚臺遂至趙氏莊居畱飲

紫陌連鑣不動塵天將一雨助遊人西溪看竹門空掩北苑尋花酒更新案牘偸閒聊一日園林成趣巳三春吾儕會合應非偶莫遣樊籠系此身

○挽張博士母

昨見崔邠守太常母輿親導出周行白頭共羨光陰好紫詔仍頒雨露香一賦閒居眞不忝三遷故事有遺芳萱花正是忘憂地愁絕靑天五夜霜

○過朱嶺

坱北盤回深復深一重一掩費攀尋往時山水空經眼此地煙霞獨會心恐是蓬壺身誤入儼如圖畫筆難臨憑軒周覽褰帷久衣袂從教細雨侵

○戲贈沈於海

都下遨遊歲月移客情無柰黑貂知倚門迢逓占烏鵲舉案淒涼詠扊扅天上風雲應有路江邊魚鳥候多時束裝歸趁淸秋好綠酒新蒭菊滿

○送張元穆東歸

壯遊燕市飽塵緣屈指星霜二十年歌管六街明月夜兼葭千里暮秋天淵材囊富廷珪墨笠澤江淸範蠡船具慶人生歸去好斑衣日日錦堂前

○送呂廷敏歸南雍

二十年來舊雨情頭顱如昨壯心驚珠藏被褐應難識技到屠龍合晚成胸次五車非浪許殿前三策是平生無端別意都門路滿目風雲一劍橫

○次張時行給事韻

倒屣猶嫌出候遲灑然風骨照江湄靑霄丹鳳翰初奮駑馬長途力已疲興落煙霞渾曠遠吐成珠玉自淸奇向來塵土盈胸臆聊對冰壺一解頤

○霧中渡浙江

一白乾坤上下同恍然身在半空中天將開處冥冥雨潮正平時淡淡風擊檝放歌驚海若掛帆飛渡逐云鴻乘流不向錢塘泊直到蓬萊弱水東

○桐江

乍啟蓬窓豁睡眸桐江煙景正悠悠靑山隔岸千螺疊白鷺衝波片玉流日弄行雲棲樹杪風將疏雨過船頭越中無限淸華境欲恣幽探不可畱

○七里壠

帆飽東風畫鵧飛江山縈帶碧成圍魚龍水底行淸淺樓閣云端鎖翠微裏客慣緣懸磴險樵歌時度遠林稀釣臺千古髙如許應爲停橈上夕暉

○釣臺

宿雨初收濕未幹插天危磴倚層巒老夫自覺先登健從者皆言欲上難髙節萬尋霄漢渺剛風雙鬂骨毛寒超然俯視人間世何物浮名入肺肝

○除夕龍遊舟中初度

天涯今夕是何年短髮孤燈共悄然爆竹數聲聞野外酴酥一琖到愁邊旅逢初度誰相慰老愧無聞每自憐遙憶髙堂分口數團圞應話越江船

○賓陽谷壽王樂善先生

層疊峯巒積翠微忽驚三島在階墀羲和已作嵎夷宅鄒子初成嶰谷吹杯面紅霞兼曉色鏡中華發弄春姿欲知此老方來算正是陽烏出海時

○送韓國器中書歸省

春風簪筆侍昭陽卻望雲飛舊艸堂戲彩庭闈眞燕喜賜環閭裏亦輝光擬傾葵藿酬明主肯爲蒓鱸戀故鄕入夏歸途行色好綠波芳樹遶河梁

半江趙先生文集卷之五

●半江趙先生文集卷之六

七言律詩﹝二﹞

◆七言律詩﹝二﹞

六月三日李惟正郎中邀飲興隆僧捨席上詠雨限韻二首

邵國賢卽其先世之居容靑軒爲精舍祀二程龜山於室匏庵諸公有詩餘亦次韻

大方伯濟南畢君封及三代而尊公太夫人在堂

題云壽長洲郭封君

謁墓過太湖

竹宗詩

壽竹宗上人

贈熊先生

天方池

雨中望玉峯

訪王成憲不遇

次韻親�中秋對月之作

答成齋先生疊前韻見寄

送謝方石祭酒

送陳民部嘉言

送範明遠進賀萬壽聖節便道歸省

過梅溪﹝余幼時甞從先祖至此﹞

早春郊行

初夏江行

陳用常同年席上作

���中二首

望金華山寄洪克毅提刑

登淸風樓用前韻贈洪�毅張廷賓戚時望

再用韻題戚時望芙蓉書屋

過永嘉弔黃蘊和直閣

蘭溪

江塘晚行

送楊志仁之安慶

保叔寺顧天錫八音詩韻

四明行臺夜坐納涼

定海舟中

送姜仁甫之淮陰

松陽山溪

奉次陳成齋都憲遊朝天宮韻

奉次成齋聞匏庵先生入閣

奉次匏翁憶鶴園韻

癸九日雨中登南鎭禹穴

登山遇括蒼李員外載酒同遊因寄伯安秋官

再寄伯安

北渡夜泊

嵇山行臺試士遇雨

次韻贈婁原善

戊午十一月遂安道中

和王伯安二首

次韻答邵國賢

賓興勸駕詩

西湖

再次韻答邵國賢

今年夏旱東越尢甚過姚有感

與志道會後阻風雨江上相望有懷

伏羗伯忠義祠

壽域春榮二首

次韻送大司冦戴公賜告歸��

憶舊遊

行臺日暮

東山尋謝安石故居山中有明月亭紫薇洞西眺巖

次韻王庶子四首

送友人三首

三衢道中對雨

瑞昌道中一首

用韻送王世賞

次韻贈夏徳樹

次文山宿江心寺詩�

剡溪遇吳大參理之聯舟尋謝公東山理之出示馮佩之投贈之作因次其韻

走筆送何以仁

和內閣吳匏庵先生壽何愛山韻

奉次劉大參畱別之作

八月廿二日雨中書懷

挽童處士

雨中宿安禪寺

送曹元孝

次兩山韻送審刑孫大理

次韻顧天錫湖上之

送陳汝徳進聖節表

登江心塔寺二首

江行回文

晨登窯奧嶺

望鴈蕩憶舊遊

初入鴈蕩

遊李氏山亭

題陳都憲奏議

登能仁後山

龍湫瀑布

鴈山西谷

晚過宗陽宮

癸亥十月越南山行

暮春會墅嶺

暮春山行

新昌山中晚行

閱溫郡諸生試卷有感

客散後與葉良材夜坐次浦有禎韻呈諸公

王汝承南樓

題長洲郭封君擇勝舟和韻

○六月三日李惟正郎中邀飲興隆僧捨席上詠雨限韻二首

黑雲初沒遠山尖欹枕微涼睡正酣細艸隨波眠短砌野禽沾濕下重檐千絲裊裊翻機亂萬馬闐闐列陣嚴況是禪林淸切地六銖衣怯晚風銛

雲頭噴薄萬戈銛鏖戰羣龍末解嚴沛若天瓢翻巨海泠然銀箔掛虛檐掃除煩暑隨煙滅釀出新涼似蜜甜欲倩玄冥供硯墨霜毫揮盡有餘尖

○邵國賢卽其先世之居容靑軒爲精舍祀二程龜山於室匏庵諸公有詩餘亦次韻

曾是東陵舊隱居森森梧竹蔭園盧名家未泯幹年澤髙棟新藏萬卷書丹鳳絲綸輝梓裏靑春縫掖駐巾車斯文伊洛光儀在興繞髙山仰止余

○大方伯濟南畢君封及三代而尊公太夫人在堂

奎璧凝輝海鶴翔門闌佳气未渠央金緋三世恩波闊穹壤雙親壽域長翠竹停鸞開粉署紫微咨嶽上巖廊問君圖報心何似葵藿遙傾日月光

○題云壽長洲郭封君

晻靄深山知幾重捲舒無意得從容髙檐暮宿仙衣冷畫棟朝飛爽气濃身隱傅巖休作雨子生窪水快從龍空中變態吾何有聊向蓬萊伴赤松

○謁墓過太湖

湖天一棹拂淸秋蒲葦蕭蕭宿雨收山色靑連云外寺日光紅映水邊樓采菱歌起鳬鷗亂垂釣磯深浦漵幽西望若堂何處所鬱蔥煙霧遶松楸

○竹宗詩

檀欒節操凜冰霜一味虀鹽滿胃腸淇澳萬竿森月影瀟湘千頃動江光蕭郎墨妙風煙外與可詩情水石傍寄語上人深愛護本來面目自蒼蒼

○壽竹宗上人

小春時序碧山中紫气盈盈亙海東天竺煙霞新物色曹溪衣缽舊宗風不知肉味眞摩詰剩有詩情似遠公六十四巡花甲子月明長照梵王宮

○贈熊先生

巴峽詞源萬斛流遙溪寒玉瀉淸秋觚章夜月臨池靜摓掖春風擁坐周笠澤湖連芹泮水洞庭云入寶奎樓先生一寸閒田地耕鑿終身爲道謀

○天方池

十丈淸漣廣袤均野人方寸有天眞煙霞自與市朝隔身世常同魚鳥親一鑑碧虛涵斗極四維蒼雪遠云津𨿽然不作規圓轉還我�遙自��

○雨中望玉峯

昨日登髙眺落暉西亭苔石坐忘歸晴天數點靑霞��樹千���������渤小西成萬�稻梁肥朝來�笏蕭蕭雨爽气還兼逸興飛

○訪王成憲不遇

非厭先生苜蓿盤艸堂無主玉峯寒一壺漫與花同醉三頃還應鶴共餐松菊徑深回俗駕芰荷衣好謝塵冠包山采藥歸何日江上空餘鬭鴨闌

○次韻親�中秋對月之作

玉延亭上昔�遊二畝園居萬頃秋幽趣每從諸老得微�還許後生酬望中山斗今逾遠坐上瓊琚豈易求湔祓塵泥謝嘉惠鳳箋飛下碧雲頭

○答成齋先生疊前韻見寄

想見乘風昨�遊絕塵肌骨最宜秋獨憐未�南樓坐猶喜頻將下�酬花底霓裳虛可聽人間天柱遠難求故園自有超然處夢落五湖煙水頭

○送謝方石祭酒

十載滄洲臥月明方巖千仞與云平艸玄�紀人間事束帛頻繁主上情喬嶽■﹝山差﹞峩公望屬春風披拂士心傾儒賢自古遭逢�吾道光華在此行

○送陳民部嘉言

淸江潮落露層灘梅雨千林濕未幹仙署香分閶闔遠星槎影動鬥牛寒懷哉更覺朋簪重勞止方知國計難莫向西江畱滯久西湖荷芰候歸鞍

○送範明遠進賀萬壽聖節便道歸省

天上嵩呼萬壽餘函關紫气繞山居庭幃正及桑弧節鄰里驚看駟馬車古意衣冠同石奮前驅弩矢陋相如欲知具慶長生樂南極雙星湛碧虛

○過梅溪【余幼時甞從先祖至此】

細艸侵沙水拍堤舊遊依約記孩提兩溪縈遶孤村迥三紀荒涼古道迷持節重來人漸老含飴何在鳥空啼欲尋遺迹誰堪問時向松林駝馬蹄

○早春郊行

新椏鵝黃艸碧滋梅花開盡有殘枝野田啼鳥催春事桑樹鳴雞報午燈羃羃晴林深鎖霧錚錚幽壑細流澌韶華勾引郊原興一任東風攪鬢絲

○初夏江行

繚繞山村飛午煙家家盆盎到耕邊陰連深樹鳴禽鬧綠滿平疇野犢眠暑气才侵風爲掃晴光欲動雨還牽江鷗似會幽人意遊戲時來近畫船

○陳用常同年席上作

歌殘舉白更浮君後閣涼生夜欲分檐下瓦盆翻急雨花前羯皷遏行雲煙霞遠別長相憶玉屑淸談久不聞試問人問此何夕可堪�蓋復離羣

○���中二首

無邊�竹競蕭森絕壁懸動崖萬尋頗覺遊觀窮崄奧可堪登頓逐髙深平生自愛煙霞屐他日難忘水石心每遇淸幽仍得句爲停軒蓋一長吟

百里丹靑護玉臺霞城面面似天臺山當闕處云還補泉欲枯時雨又來返照衝開林霧結老松搘住石巖頹悠然景與神俱往縱有詩情不易裁

○望金華山寄洪克毅提刑

渺渺連山起暮云蒼蒼平野暗斜曛初疑碧浪天邊湧漸覺疏林霧裏分神異古來占婺女仙遊何處覓羊羣淸風八詠還堪賞先遣郵筒報使君

○登淸風樓用前韻贈洪�毅張廷賓戚時望

釃酒危��海雲樓中風月幾朝曛黛凝嵐色螺鬟擁�剪溪流燕尾分休暇登臨因弔古合並��復離羣山行儻遇初平侶應有刀圭乞贈君

○再用韻題戚時望芙蓉書屋

諸峯層疊�晴雲獨秀亭亭倚夕曛石磴斜緣仙洞遠�堂淸與市塵分髙風籍甚霜臺老瘦骨翛然野鶴羣剩貯蕓香三萬斛更栽槐棘待郎君

○過永嘉弔黃蘊和直閣

前度城西小蓋傾艸堂風日映秋淸孤云沒海知何處落月滿江空復情東閣圖書人共賞北山猿鶴夜還驚懷君欲向靑丘問寒雨蕭蕭宿艸生

○蘭溪

江天雨雪晝縱橫一抹淸暉透晚情宿霧深林猶杳靄映山紅樹獨分明閒眠鷗鷺云羅遠飽飯漁樵�帽輕此意渺然誰共賞自臨深碧洗茶鐺

○江塘晚行

石矼飛蓋拂沙鷗晚色澄鮮宿霧收月動江光金躍冶云生海气蜃成樓依依遠島初迷樹細細寒潮不上洲忽轉崇岡天宇闊恍然疑在閬風遊

○送楊志仁之安慶

當年峨豸立東垂直節孤忠海嶽知丹陛一封驚石顯長沙千里市湘累葵傾廊廟心逾赤蓬轉江湖鬢欲絲小向龍舒成臥治起調金鼎未應遲

○保叔寺顧天錫八音詩韻

金鐙鳴過白鳥間石橋橫跨碧溪灣絲垂萬椏斜臨水竹覆孤亭半倚山匏系扁舟人渡少土香新壘燕飛閒革囊攜酒尋幽去木杪巖扉晝不關

○四明行臺夜坐納涼

炎暑塵勞並日程片時聊共晚風淸披襟便有羲皇意作吏難堪叔夜情露墮飛螢明復暗城喧棲鳥定還驚鑑湖一曲應無恙爭似吳松好濯纓

○定海舟中

乘潮東下更天風百里飛帆瞬息中蕭爽眞成江海興煩炎初離簿書藂黑甜一味逾仙醴碧落千尋入具宮坐覺身輕肌骨快蓬萊應有路相通

○送姜仁甫之淮陰

無因解組臥山云千里長淮且慰君行矣世途方擾擾歸歟吾意亦云云官曲已縱籠中翼人物眞空冀北羣只恐周南畱滯久艸堂泉石有移文

○松陽山溪

嶂裏淸溪十里餘翠帷初捲看山輿劈開鰲背流瓊液環列云屏切碧虛試問武夷曾有此不知巫峽定何如蓋車﹖童搖曳斜陽影驚起波心雙鯉魚

○奉次陳成齋都憲遊朝天宮韻

何處靑山是勝遊椏陰輕蓋到林丘臺評正聳朝端望野興還尋方外儔魚鳥徜徉淹永日雲霞縹緲立飛樓馮闌一送東南目了了吳門綠樹洲

○奉次成齋聞匏庵先生入閣

十年門下漑餘殘長得先秦古制看力重萬鈞眞載道望尊一代不緣官常時走卒知司馬卽日君王想謝安從此黃扉多勝事鼎彜千古費雕刋

○奉次匏翁憶鶴園韻

曾見階前鳴向人遠遊應卜令威鄰花陰夢斷三更月海上云迷幾度春遺氅倦披空在笥舊軒誰馭欲埋輪園亭有主今坡老尙憶玄裳爲寫眞

○癸九日雨中登南鎭禹穴

偶逢佳節慰徵途風雨無端滿鏡湖神禹遺蹤千古在子長幽興片雲孤東溟煙霧連秦望南鎭山川壯越都飛步丹梯淩嶽頂絕勝尊酒對茱萸

○登山遇括蒼李員外載酒同遊因寄伯安秋官

登髙兩屐正匆匆有客仙舟逸興同細雨眞酬莘老句峩冠不墮孟生風排云西嶺披秋色把酒東籬探菊藂卻笑蘭亭眠未穩閉門時復走詩筒

○再寄伯安

聞君旌節駐前川衝濕頻催百丈牽擬剔靑燈看玉樹不妨疏雨滯江天扁舟獨坐遙相望孤館此時應未眠久矣無人開笑口今宵幽興一超然

○北渡夜泊

行盡嵇山鏡水間每逢淸景動憂端東關聽雨江聲急北渡看雲海气寒問俗無能空傳食感時將暮欲懸冠孰知田舍西成後黃口啼饑淚不幹

○嵇山行臺試士遇雨

摓掖如雲藝苑開嵇山堂上近蓬萊閧然東海蛟龍奮驀地九天風雨來焦土頓回生物意名邦不乏濟時才今年大比非疇昔熖熖奎光照栢臺

○次韻贈婁原善

無地依﹖愧野蓬紅塵瞶瞶欲成聾尊前一笑風生席江上三更月滿篷雄辧入玄心爲醒淸歌送酒興難窮夜深莫訝畱連久更擬誅茅傍此翁

○戊午十一月遂安道中

山中無物不淸妍況是蕭蕭云後天危石墮厓銀柱折老松橫磵玉虯眠灞橋驢蹇寒無柰剡水舟回興杳然爭似玆遊奇絕甚孱歌千疊聳吟肩

○和王伯安二首

性耽林壑眞成癖胸痼煙霞不作痾巳覺沈酣皆道气獨難驅逐是詩魔隹辰何事眠云屋俗駕知君厭玉珂惠我淸詞兼墨妙臨風吟玩幾回過

洗出淸秋片雨明千巖相競碧崢嶸靑圍鳥道微通徑濕重林霏半壓城天際緒風吹鬢短山中新酒對花盈卻嫌未免人間俗猶聽松陰喝道聲

○次韻答邵國賢

吟社年來迹甚疏舊盟寒盡欲何如惠山水冽冰生齒滕閣江淸竹遶廬尺素偶逢烹鯉後百篇遙憶校文余堯夫擊壤知難和少住詩筒且讀書

○賓興勸駕詩

三物賓興大比年諸君文采動星躔蛟龍並起雲騰雨鳳驥齊飛日麗天儒者立身先節義聖明圖治急才賢春風晁董丹墀對定有嘉謨徹禦筵

○西湖

十里湖光一鏡開玉壺天地小蓬萊丹靑難寫鶯花景山水眞成錦繡堆遠客正逢髙宴啟勝遊剛及暮春來蘇堤嶽墓循行徧更醉馮園鴨綠杯

○再次韻答邵國賢

別來雙鬢未全疏塵外風神我不如海內幾年還此會天涯何處是吾廬南徵客棹云俱遠北望騷壇興有餘庾嶺洪都封壤接途中莫斷往來書

○今年夏旱東越尢甚過姚有感

渺渺平疇半艸萊歌殘云漢有餘哀林空鳥集枯枝噪灘急潮隨暮雨回風物最憐秋漸老江山應笑我頻來傷哉民瘼何由慰欲寫爲圖獻玉臺

○與志道會後阻風雨江上相望有懷

星槎只尺杳難攀悵望前村綠樹灣積雨冥冥還入夜寒燈隱隱獨依山心傾尊俎畱連後愁絕風波浩渺間一種好懷君會否柁樓髙枕聽潺湲

○伏羗伯忠義祠

飛將聲名動朔方當年談笑靜戎羌屬橐障合風雲气許國心懸玉雪光野外蜂屯秋掃蕩帳前星殞夜蒼涼丹靑祠廟褒忠處西華蒼蒼渭水長

○壽域春榮二首

漆園幽遁小神仙白髮蕭蕭雪滿顚薄宦未酬孫寶志義方今見竇郎賢封章映日奎躔動舞袖回風豸錦鮮最是登髙佳節近千秋行樂駐華年

髙士軒中舊隱淪白頭林下豸衣新遐齡天與蒙莊叟晚翠人同竇禹鈞笛裏鶴飛江月曉尊前花發洞天春鳳雛獨立陽岡上時有恩光到澗濱

○次韻送大司冦戴公賜告歸��

中朝名徳冠儒紳千載淸風此碩人今日廟謨須稷契幾年歸計阻參辰天門雨露辭丹陛江國風煙夢白蘋要識賜環恩數重紫泥光照錦堂春

○憶舊遊

憶從蕭寺醉春風掌上花枝映酒紅無限歡情酬此夜一時幽興托諸公探梅客會三星下帶索人行片月中別後相思隔千里楚雲煙樹兩空蒙

○行臺日暮

何處蕭蕭暝色侵海雲將雨過寒林間關旅鴈天涯路寂歷啼螿歲暮心槁木嗒然聊隱幾飛蓬搔盡不勝簪松垣深掩黃昏靜惟有鑪燻對苦吟

○東山尋謝安石故居山中有明月亭紫薇洞西眺巖

溪上靑山一徑微煙霞無恙昔人非荒亭千古照明月幽洞幾番開紫薇籍甚風流超魏晉隱然勛業在淮淝蒼茫不盡懷賢意西眺巖前對落暉

○次韻王庶子四首

和行省夜坐

和答胡提學

和詠竹

和送臨江孫五美

﹟和行省夜坐

庶子髙風海內聞十年瞻望隔江云騷壇故事猶堪想丈席何時許見分人口未容妨此老天心應欲壯斯文紫薇垣裏詩筒送元白遺音屬二君

﹟和答胡提學

名家遠繼蘇湖教垂老猶懷■﹝木巳﹞國憂學道還應尋白鹿著書何必跨靑牛蕭蕭煙艸無媒路泛泛春江不系舟投贈獨誇莘老句玉衡﹖鑑照淸秋

﹟和詠竹

一枝髙拂碧雲端慣與冰霜共歲寒解籜春林憐玉立濯根秋澗恥泥蟠希聲古瑟風三弄倒影飛鸞月半竿退食薇垣多暇日綠陰瀟灑石牀安

﹟和送臨江孫五美

江城送客傾雙蓋想見微風起碧瀾共賞煙霞還對酒只談文字不論官尊前別意云千里物外孤標竹數竿歸臥小齋情未巳更收餘景入騷壇

○送友人三首

英年自負定如何千里云津一躍過巳折秋香探兔窟還魁綸對上鸞坡名家世擅靑錢選舊裏今傳白雪歌忠孝策名儒者事立身當不負賢科

碧梧翠竹楚江臯鸞鵠翩翩見羽毛自古籯金何足貴從今門第更須髙杏花如錦迎遊騎椏汁挼藍染賜袍不是龍駒寧有此蟄雷聲裏破春濤

歷塊過都指顧中靑年如許更誰同郤詵才業超時輩浚仲風流勝阿翁道在經綸輕占筆文追騷雅厭雕虫玆行直上金鑾殿始信蓬萊有路通

○三衢道中對雨

細雨斜風旋轉船垂楊飛絮欲漫天一年春好等閒過今夜酒醒何處眠淸獻古祠煙樹合嚴陵仙瀨客星懸塵勞滌盡還幽興吾與江山殆有緣

○瑞昌道中一首

肩輿終日繞雲林登頓𨿽勞野興深臘色未全欺宿莽春聲俄巳變鳴禽蒼松翠竹幾寒暑白石淸泉無古今猶恨此行牽世事未將雙足徧嵚崟

極目修篁一徑通忽驚身上楚湘中遠遊得此殊堪慰淸境橫前萬不同歷亂鳴璆泉漱石鉤輈蠻舌鳥鳴風畱情最是斜陽景罨畫峯巒紫翠藂

○用韻送王世賞

雄辯懸河久不聞寸心晨夕九疑云眼中星嶽依稀近天際萍蓬頃刻分疇昔鑑衡﹖﹖﹖鼠朴明時鐘鼎用龍文頭顱未白襟期在髙步臺階早致君

○次韻贈夏徳樹

赤城深處不逢君卻在西湖弄水雲野興悠悠千嶂遠塵心擾擾百憂燻尊前珠玉柳相倚物外煙霞幸見分若道山林非樂地考盤永矢復誰云

○次文山宿江心寺詩�

九鼎搖搖系一絲孤臣夜泣鬼神悲乾坤俯仰今如此豺虎間�獨爲誰直擬揮戈回落日豈知塡海負深期舊蹤幸有遺文在灑淚西風讀斷碑

○剡溪遇吳大參理之聯舟尋謝公東山理之出示馮佩之投贈之作因次其韻

隨車春色映霜明民隱無邊愷悌情禹穴飛雲旌節壯剡溪流水肺肝淸方舟邂逅盟鷗樂橫槊低昂落照晴共訪東山髙臥客盡知軒冕是浮榮

○走筆送何以仁

傾蓋湖邊懷抱開胸中了不掛纖埃乘涼武穆祠前樹遣興巢居閣上杯乍到山林如舊識遄歸猿鶴定相猜知君未斷煙霞意暑退秋涼更一來

○和內閣吳匏庵先生壽何愛山韻

別來寒暑互推遷一笑江幹意惘然投紱煙霞無物累斵輪家世有心傳風前瘦骨孤云鶴塵外閒身小洞仙況是人間婚嫁畢九峯王泖自年年

○奉次劉大參畱別之作

使節東馳五嶺春滄浪奇觀眼中親便教旌斾巡行徧不放蛟龍出沒頻銅柱伏波遺事遠樓船橫海壯圖新平生漫有登瀛想今日三山在水濱

○八月廿二日雨中書懷

幽窓一雨晝眠初耳聽芭蕉葉漸舒秋事蕭條無可柰客懷惆悵欲何如北來關塞風塵遠南去江湖鴻鴈疏便擬登髙窮望眼此時雲霧滿郊墟

○挽童處士

塵外超然向子平千秋�誼在鄕評儒家能事兼書數隱士閒身遠利名靑壁玄猿時獨嘯碧梧丹鳳已和鳴仙遊卻笑浮生錯八十餘年世网嬰

○雨中宿安禪寺

紫翠連山罨畫濃鏗鳴�谷亂泉春淸溪流水孤村遶修竹寒林幾處逢啼鳥尙愁泥滑滑肩輿時度嶺重重僕夫悵望停驂地忽聽祗園日暮鐘

○送曹元孝

兩腋天風生羽翰泠然宵度碧雲端傘湖回首兼葭細水部懷秋冰玉寒已上璚臺邀顧兔絕勝蓬島駕飛鸞丹山更有新雛出突過煙樓不作難

○次兩山韻送審刑孫大理

飛蓋翩然來向東淸冰寒映玉壺中四敷海上甘霖徧一洗民間積獘空直筆平反無過舉斯文退食有餘功庭幃便道光榮甚況復淸朝物望崇

○次韻顧天錫湖上之

仙舸翩翩畫裏行煙波如酒醉詩情磬飄�外林藏寺山缺湖東樹繞城花下人閒鶯自語雨中春去艸還生欲攜贊老蒼龍杖直到髙峯頂上橫

○送陳汝徳進聖節表

日照龍樓生紫煙淸風峩豸遠朝天云槎渡漢三千里寶歷延秋億萬年闕下諸公裁薦剡江南野叟候歸船隻應廉譽聞丹扆畱作梅進禦筵

○登江心塔寺二首

亭亭孤嶼立江臯千尺招提壓怒濤水國天空城雉小海門潮下石駞髙山靈不厭幽人賞野興那堪俗務勞欲駕長風淩碧落十洲三島恣淸遨

萬里滄溟只尺間登臨一�豁心顏甌閩形勝應堪攬王謝風流尙可�齋缽午驚山鳥散漁船寒趁海潮還驅馳甚愧幽棲客聊共靑天半日閒

○江行回文

塘南泛葉一舟輕路遶雲山碧處行香黍早甞欣歲稔狎鷗閒對坐江淸觴傳客店村醪濁釣罷漁航野笛橫涼气晚含風椏岸光浮遠水落霞明

○晨登窯奧嶺

上上輕輿健步齊橫空復道走晴霓下臨赤岸疑無地仰看靑冥信可梯蓬島飛雲迎海鶴扶桑初日舞天雞欲從絕頂窮南粵一气茫茫老眼迷

○望鴈蕩憶舊遊

層巒疊壁皆瓊玉雜以丹砂與石英泉瀑晴飛山雨濕松筠風撼濤鳴都將中將世遮闌斷應是神工琢削成舊欖煙霞渾在眼欲磨天柱重題名

○初入鴈蕩

誤入淸都眾妙門居然物外自乾坤移來西極昆侖圃鑿出東維天地根迷路每從樵叟問會心難與世人言夕陽疑有羣仙過千隊翔鸞萬寶幡

○遊李氏山亭

掩映峯巒似幔亭尋幽思入暝煙靑孤松席畔傾飛蓋怪石雲中辯落星夜靜天河光漸轉人歸鳥鵲夢初醒翛然萬籟虛空裏須向髙堂枕上聽

○題陳都憲奏議

東吳惠愛久傳聞千載甘棠感使君鄕老常時論故事塵編今日見遺文經綸手澤人間世想象仙遊海外云信是太丘餘慶遠諸孫廊廟有陳羣

○登能仁後山

山路雨晴新緣肥蕭蕭藤橘刺牽衣風生修竹聞啼鳥葉脫深林漏落暉幽洞半開橫石筍危峯欲墮壓巖扉芒鞋步入云深處先喚靑童掃翠�

○龍湫瀑布

鬱鬱千尋白玉成誰將匹練掛空明巖頭定有蛟龍隱天際只疑河漢傾五色晴虹搖日影半空飛雨噴風聲紛紛雪浪寒潭裏金石鏗然時一鳴

○鴈山西谷

萬尋崖壁環幽洞仰視晤空如蓋圓木剪晴光金錯落溪穿石鏬玉潺湲龍湫西墮千林杪天柱東臨兩觀前塵世幾人能到此巖扉長自鎖蒼煙

○晚過宗陽宮

廣庭髙樹郁蕭森碧殿虛閒復道深落日停驂塵慮息遠風吹�������入蓬萊島盈�如聞鸞鶴�行出洞天���滿城明�夜沈沈

○癸亥十月越南山行

�旅紛����欲從何處息箳篂久淹鉛槧心應死每見煙霞眼獨靑馳逐身勞悲宦轍品題才薄愧山靈阿誰得似天工巧削出連云萬玉屏

○暮春會墅嶺

登髙直擬梯云漢絕頂翻成掌面平巳訝雞豚如市鬧更聞鐘磬隔林鳴溝塍歷亂桑田列燈火相將父老迎舉手星辰疑可摘始知身倚碧天行

○暮春山行

竟日巾車遶眾芳此行眞不負春光園林密布千重錦風日晴燻百和香紅謝殘花成淡白綠舒新葉帶輕黃更憐萬木交陰處泉戞鳴球鳥弄簧

○新昌山中晚行

寒山向晚無窮意衰艸疏林落照間冰塞細泉流抑咽藤牽危石置孱顏衡茅靜對云屏掩樵牧時從鳥道還欲便少畱畱不得此生丘壑殆天慳

○閱溫郡諸生試卷有感

藝苑靑靑集子衿東甌文獻舊儒林千篇競作風雲狀一鑑空懸水月心燕玉几人能辯石海砂何處可淘金卻從先哲尋源委惟有梅溪一泒深

○客散後與葉良材夜坐次浦有禎韻呈諸公

逸韻淸談疊唱酬夜深同醉瞰湖樓風篁北院鳴孤籟海月東窓掛一鉤陳老巳投車轄在山公還倒接■﹝離﹞不牀頭可柰無佳醞且酌平原舊督郵

○王汝承南樓

日長幃幕午風燻架插牙簽護綠蕓髙士偏宜徐孺臥淸談還許庾公聞天連衡楚離明近手摘星辰軫翼分九萬鵬途應不遠碧闌千外是靑雲

○題長洲郭封君擇勝舟和韻

筆牀茶竈在扁舟興至題詩醉卽休釣雪灘前邀月飲垂虹亭下看花遊秋江處處縢王閣夜景家家庾亮樓淺水蘆花無處著玄眞魯望我同儔

半江趙先生文集卷之六

●半江趙先生文集卷之七

七言律詩﹝三﹞

送秦國聲倉曹分司臨淸

送傅冠卿﹝少宗伯月川之子也﹞

送王上捨﹝徳輝之子﹞

壽徐翠庵﹝其子鶚中書舍人﹞

送僧惠瀛歸住姑蘇靈巖禪寺

贈善畫僧古蘭

送僧住吳江寶華寺

送昆山許翷司訓新諭

送上海沈翁﹝其子恩丙辰進士﹞

壽王琵同知母﹝時同知新拜官南歸﹞

僧無瑕住鶯湖殊勝寺復移住圓明禪院領檄歸吳賦詩送之

送僧住支硎山寺

送馬善徵行人

送友人

壽湯宗大

送楊元範宰平陽

送林舜舉僉憲

次李若虛韻贈林舜舉侍禦二首﹝舜舉巡按廣東有平賊之功故若虛賦詩美之﹞

送王器之侍禦巡東吳

周文濟禦史之尊甫生朝在四月之初母夫人在八月之望同登六旬矣作詩壽之

陸地蓮壽羅翁

恩慶圖﹝爲白輔之員外賦﹞

張貢士貧樂窩

送駱蘊良知潮州

贈僧無涯

送任思順考績歸郡﹝思順引疾棄官歸郡人上章畱之因復起視事﹞

方壽卿主事之弟信卿官南京尹部號雪筠賦詩贈

宜興張氏雙桂堂﹝張之先有爲金紫光祿大夫者因以名其裏邦祥邦瑞兄弟登科云﹞

弔文山遺墨﹝並序﹞

匏庵先生園居有玉延亭海月庵先生之以內艱去也吳南夫內翰借居之餘甞戲謂亭曰借玉庵曰借月內翰作詩見寄輒用韻奉答或可備園中一故事也

水雲亭送顧惟庸司務之南都

挽載恆庵司訓

送毛世章僉憲進表還西川便道歸省甬東

送照上人歸吳

挽程翁﹝廷臣主事父也﹞

儲靜夫淨拭軒

題烏箋圓圖泥金梅月贈馬汝礪廬州

送何子元主事使甘涼

送陸全卿

應詔揮毫爲僧錄皚東白作

次韻送伍朝信周伯震二郡守七首

正月廿三日酌別伍朝信於興隆僧捨酒中予賦詠甚多率背艸艸歸而悔之呈朝信一首

送秦信卿歸華亭﹝信卿以輸粟授官未汝承之內弟也﹞

送白輔之

次韻送張羽進士宰淳安

雙瑞堂爲謝侍郎先生賦謝與兄太守公同遊鄕校同登科時有雙蓮駢桂之瑞故以名堂

贈陳克明庫官﹝陳善寫墨竹能彈琴頗文雅可愛﹞

送僧歸住吳江華嚴寺﹝時寺毀於火巳久冀師往修之﹞

送楊來虞﹝楊在京師寓吳少宰先生館少宰號鹿場﹞

送吳郡道紀王逸人

壽蘇廷美

赤壁圖

歸去來圖

代丁松爲其翁壽

送汝濟商

送徐一齋主簿綱運還閩中

金梅次匏庵韻

謁孟子廟﹝廟重建始落成﹞

過杭州

題畫

答婁忱縣博

代東魯張寬送行得頻字

代長洲陸全卿送行得虛字

代關中範鏞送行得今字

代西蜀陳輔送行得年字

送行得儒字

次韻陸全卿哭王敬山侍禦

山行

○送秦國聲倉曹分司臨淸

長河如帶不容舠應念丁夫轉運勞巳傍通津開巨囷更分淸斾出仙曹紫宸北望云千里白粲南來玉萬艘會計從今無宿獘冰壺懸照徹秋毫

○送傅冠卿【少宗伯月川之子也】

暫徹晨昏千里行商颷寒促故園程學詩不墮趨庭訓肯構今看作室成謝砌生芝眞繼美胡縑畱篋有餘淸西江水綠枌楡暖莫忘天涯■﹝山巳﹞岵情

○送王上捨【徳輝之子】

靑年文藻逼風騷信是名家有鳳毛巳用韋賢經術進還看梁固甲科髙庭闈都下春暉燠桑梓江東客夢勞行色更逢秋興逸白雲紅樹滿林臯

○壽徐翠庵【其子鶚中書舍人】

人日春生順徳堂翩翩彩勝雜瓊觴白頭正耐煙花繞紫誥仍頒雨露香孺子淸風傳遠近仲車髙義出尋常眼中蘭桂森森長椿壽年年正未央

○送僧惠瀛歸住姑蘇靈巖禪寺

名山鬱鬱郡城西遙望叢林積翠迷寶殿琳宮塵不到屧廊香徑鳥空啼幽深自稱禪家住佳麗還憑墨客題早晚懸冠歸舊隱會將藜杖躡雲梯

○贈善畫僧古蘭

禪牀髙臥太湖東幻出乾坤意不窮誰謂丹靑非本色要知空有是家風王郎詩在無聲處顧老神傳阿堵中悟得毫端三昧法不須重問石田翁【古蘭甞謂人曰我師石田】

○送僧住吳江寶華寺

寶華禪院五湖東隱約層臺俯碧空一曲煙村孤嶼外數聲仙梵夕陽中天花巳悟根塵絕水月眞看色相同莫怪道人歸興早朝來燕樹起秋風

○送昆山許翷司訓新諭

郭外靑山擁泮池兩齋岑寂聽唔咿身沾一命還兼隱道涉多方信可師點瑟襟期應自樂鄭氈風味許誰知品題月旦渾閒事且授家傳舊魯詩

○送上海沈翁【其子恩丙辰進士】

半世逍遙碧海潯偶看雛鳳上瓊林佳遊未徧長安陌淸隱難忘故國心萬戶千門殊壯麗九峯三泖自髙深靑雲事業從兒輩領取松篁十畝陰

○壽王琵同知母【時同知新拜官南歸】

毿毿雙鬢未成絲閨閣春含愛日暉坐愛板輿金犢小醉看蓬島彩雲飛堂開燕喜人難老天與康寧願不違頓覺門闌增气象斑衣初換錦衣歸

○僧無瑕住鶯湖殊勝寺復移住圓明禪院領檄歸吳賦詩送之

占斷鶯湖萬頃秋渚云汀月供心眸水晶宮與人間別蘭若天應物外求澤國煙霞稱絕妙錦帆簫皷憶曾遊如何不向玆山住更覓圓明野寺幽

○送僧住支硎山寺

回峯如戟倚江天支遁風流尙宛然馬迹千年畱石上鶴飛何日返亭前林泉有意尋幽賞軒冕無因了俗緣寺主相逢聊借問幾時方丈許參禪

○送馬善徵行人

新秋一雨滌炎光郊路微風送早涼使節關山行色遠祖筵賓客醉歌長東吳舊業迷煙樹南浦歸帆帶夕陽千里皇華思報主豈緣橘滯江鄕

○送友人

自古箴規屬友生獨慚迂拙語言輕英資莫枉靑春過逸駕還求實地行夜月關山孤客夢秋風荷芰故園情向來珪玷堪深省此事天應玉汝成

○壽湯宗大

婚嫁初酬萬事成白頭安坐閱升平更憐徳耀能偕老不羨陶朱善治生綺席圖書閒寓目晤山猿鳥共忘情一年一度長生酒付與花前十萬觥

○送楊元範宰平陽

領得天恩出瑣闈雙鳬寒度海雲飛巳聞地勝登臨快更愛民淳獄訟稀遶郭峯巒排�闥開簾煙月淨琴徽春風阡陌循行處想見桑陰雉子肥

○送林舜舉僉憲

千里驊驑道路開靑年頻試出羣才崢嶸神豸當朝聳蔽芾甘棠滿郡栽江左又承恩命去嶺南新奏凱歌回一方未罄澄淸志早爲星軺入內臺

○次李若虛韻贈林舜舉侍禦二首【舜舉巡按廣東有平賊之功故若虛賦詩美之】

平蠻奏凱

衣繡行春

﹟平蠻奏凱

滿山貔虎壓林臯騘馬身兼汗馬勞鼠穴搗空秋捲甲羽書飛捷夜揮毫功歸廟算千官賀瘴斂炎荒五嶺髙白面書生非易與共誇臺省得蕭曹

右平蠻奏凱

﹟衣繡行春

峩冠突兀上云衢風裁居然玉不如吳郡人思龐統駕海邦春迓範滂車狐貍遠遁飛鷹外霖雨深沾攬轡余自許乾坤經濟手乘時休遣盛名虛

右衣繡行春

○送王器之侍禦巡東吳

千里飛帆下五湖四州民瘼待君蘇才同鷹擊還兼鳳志息狼貪不問狐來往曾無家室累笑談應喜故人俱松陵古驛茅茨近肯枉星軺一過無

○周文濟禦史之尊甫生朝在四月之初母夫人在八月之望同登六旬矣作詩壽之

四時花竹繞庭闈鸞鶴云端比翼飛才見燻風迎暑候卽看華月弄淸輝仙齡共祝千秋歲兒戲新裁五色衣獨有賢勞騘馬客望瞻南極思依依

○陸地蓮壽羅翁

陸地生蓮古有之傳聞關尹降生時兩間靈秀山川孕一气沖融艸木知不遣淤泥妨妙麗眞籨土壤出神奇髙堂持作延年供甘露祥雲滿壽巵

○恩慶圖【爲白輔之員外賦】

君家科甲擅淸芳試看毘陵進士坊誰羨鳴珂張相裏未慚通徳鄭公鄕上卿劍履依龍衮羣季衣冠接鴈行都下錦袍春戲彩國恩家慶兩無央

○張貢士貧樂窩

詩書道重萬金輕莫怪先生懶治生日飲一瓢應自足家徒四壁有餘淸淤泥未許龍蟠久雲霧終看豹變成胸次灑然眞樂在人間貧富巳忘情

○送駱蘊良知潮州

領得魚符向海隈凱風江上錦帆開名邦出牧推賢守宥府參謀識俊才巳覺藍關無雪擁應從合浦得珠回專城事業基臺鼎未許霜華兩鬂催

○贈僧無涯

滿座煙霞淨道場【僧所居號煙霞室】法輪旋轉未渠央懸知瀚海蠡難測謾說洹沙斗可量三界空中天不住萬緣消盡日偏長世人若問無生話一葦吳松望大洋

○送任思順考績歸郡【思順引疾棄官歸郡人上章畱之因復起視事】

向來何事早投簪鍾鼎情疏野興深謝去已成丘壑計挽畱眞得吏民心穎川治行應無愧盤谷風流未可尋正是靑雲揚厲日頭顱不受二毛侵

○方壽卿主事之弟信卿官南京尹部號雪筠賦詩贈

塵外娟娟見此君眼�千仞拂寒云幽姿巳拔閩南萃直節還空冀北羣更有六花相嫵媚居然雙玉並淸芬養成嶰谷伶倫管吹入鈞天萬國聞

○宜興張氏雙桂堂【張之先有爲金紫光祿大夫者因以名其裏邦祥邦瑞兄弟登科云】

金紫淸光照晉陵家聲千載見云仍郤林標格寧專美竇氏芬芳尙可徵秋老淮南非舊隱月明天上喜同登願將金粟連枝樹栽向瑤臺第九層

○弔文山遺墨【並序】

僉憲錢世恆家藏文山臨難時與弟妹書一紙毀於火吳太史匏庵甞抄得其槁因錄一通歸世恆予爲賦此弔之

不獨仙遊不可攀手書應亦壓塵寰數行價重隋和璧千載名髙太華山煨鑪巳歸雷電裏光芒猶射鬥牛間典刑𨿽遠斯文在開卷令人涕淚澘

○匏庵先生園居有玉延亭海月庵先生之以內艱去也吳南夫內翰借居之餘甞戲謂亭曰借玉庵曰借月內翰作詩見寄輒用韻奉答或可備園中一故事也

主人三載別亭庵乞與先生寓燕談翰苑餘芳誰可繼延陵華冑子何慚長容野客來花下淸挹天風起牗南不用樽前分主客宦途同是暫停驂

○水雲亭送顧惟庸司務之南都

建鄴分司幕府淸薊門攜手送君行亭前山鳥畱人醉江上春潮帶雨生北闕煙霞千里夢南望樽俎十年情官居佳麗鄕園近不愧淸時吏隱名

○挽載恆庵司訓

獨踞寒氈歲月淹�然松檜逼秋嚴寸心自許宣尼見一徳眞符大易占吾道在人堪久遠物情何事屢涼炎典刑逝巳芬芳在悵望山廬月滿檐

○送毛世章僉憲進表還西川便道歸省甬東

星軺春動錦官城臣子心期在此行聖壽萬年紅日永庭闈千里白雲生趨朝已效華封祝歸路還酬戲彩情莫向枌楡淹馹騎三川秋暑望澄淸

○送照上人歸吳

千頃平湖入渺茫叢林深在水雲鄕寶幢影落澄波動仙梵聲驚白鳥翔境勝禪心應自在地偏塵慮易消忘袈裟莫遣歸來晚好趁新秋一味涼

○挽程翁【廷臣主事父也】

隱君風采似前賢中饋芬芳更儼然施與不妨家業裕操持眞見閫儀傳丹霄雛鳳翔千仞白日奎章照九泉身後榮名今若此義方應不負生前

○儲靜夫淨拭軒

碧漣斜抱野亭隈菱葉荷花歷亂開事少官曹偏散逸心淸天宇自昭回軒墀不遣塵泥混樽俎還容水月陪千古靜觀方得意門前車馬莫頻來

○題烏箋圓圖泥金梅月贈馬汝礪廬州

不似山林雪後看一枝髙艷破淸寒初驚寶樹繁星爛忽見丹霄片月團東閣詩情超景外西湖幻相入毫端郡城靜夜懸金斗【廬州有金斗城】偏稱黃堂坐倚欄

○送何子元主事使甘涼

西北河山壯地圖此行車轍半寰區渥窪有種殊堪慰江夏無雙信不誣粉署離情煙月迥玉關歸路楚云孤靑年況是松筠質不畏冰霜萬里途

○送陸全卿

激揚雙雪翮正橫秋便自抽身向急流塵鞅十年宜少息山資千畝復何求功名夢破盧生枕湖海風淸魯望舟榮擢髙閒君兩得主恩無量若爲詶

○應詔揮毫爲僧錄皚東白作

白馬西來億萬言親承綸命闡玄門彩毫揮雨天花落金簡臨風貝葉翻三藏淵源歸妙墨九重敷奏沐殊恩上人自是禪林秀文事旁通道蓋尊

○次韻送伍朝信周伯震二郡守七首

雉尾輕風不滿旗螭頭晴旭轉瑤墀承宣正羨刀符重僂傴翻嫌拜命遲巳見聲華歸物論好輸肝膽答恩私明明宵旰求賢意傳與東南父老知

專城白暫正靑春紫綬光搖皂蓋新驛路溪山看罨畫帝鄕車馬憶揚塵要從瘠壤施甘雨莫遣通衢生野蓁一郡蒼生誰倚賴恫瘝都屬宰官身

兩賢心迹久相符粉署常聯玉佩趨興至壺觴酬謔浪詩成風雨助歌呼雲龍追逐從天壤騏驥聯翩出冀都應是當年元與白心交渾巳忘形軀

案牘如山不著忙庖丁解刃屬仙郎每聞佳句頭風愈自阻淸談舌本彊花鳥難畱燕郭騎佩環猶帶漢廷香與君他夜相望處應共靑天片月光

郵亭供帳倚層城把袂殷勤不盡情西署幾年同結綬寸心千里獨懸旌春光如海煙花迥野色連天艸樹平最愛畫船江上路東風晴揚棹歌聲

江鄕問俗駕輕舠頗覺心緣撫字勞河內一年聊借冦廣州百甓正煩陶閭閻到處車隨雨齋閣開時坐擁旄共理功成優詔獎襲衣應賜郁金袍

越山蜿蝘似盤龍神秀還應造化鍾萬壑縈回羅作帶千巖層疊劍攢鋒旌幢沾潤雲霞襲肌骨生寒水石春露冕行春思濟物不知淸景與詩逢

○正月廿三日酌別伍朝信於興隆僧捨酒中予賦詠甚多率背艸艸歸而悔之呈朝信一首

在澑三星照別筵不知今夕是何年浮生漸老紅塵裏野興相忘綠酒前輕率語言吾甚悔淸狂文藻世誰憐天涯去住須臾耳人事參啇一愴然

○送秦信卿歸華亭【信卿以輸粟授官未汝承之內弟也】

太虛髙韻久沈冥偶問諸孫識典刑散吏印章聊爾耳舊家人物故寧馨燕南雲樹三秋迥海上峯巒數點靑歸到鄕園多勝事錦堂重慶日趨庭

○送白輔之

九重天上罷嵩呼歸試斑衣視膳初西省孤標峩柱石南臺淸望儼璠玙庭闈樂事春風裏江國歸心暮雨餘奕葉詩書兼孝友三吳門閥冠鄕閭

○次韻送張羽進士宰淳安

南去江山滿路詩寧煩下俚贈將離登臨不爲賢勞廢文雅偏於宰牧宜闕下天髙人別遠椏邊風細馬行遲平生好古多幽興何處郊原有斷碑

○雙瑞堂爲謝侍郎先生賦謝與兄太守公同遊鄕校同登科時有雙蓮駢桂之瑞故以名堂

二難鄕校昔同遊大比賢書復並﹖﹖矢雙蒂紅蓮芹泮雨駢枝丹桂月宮秋禎祥疊見應非偶棠棣聯芳豈易求伯也專城仲臺鼎一門淸望滿南州

○贈陳克明庫官【陳善寫墨竹能彈琴頗文雅可愛】

官舍還同隱者廬了無公事惱居諸廣陵幽韻風塵表與可閒情翰墨餘白眼誰應憐傲吏朱門吾不曳長裾悠然獨拄西山笏大纛髙牙恐未知

○送僧歸住吳江華嚴寺【時寺毀於火巳久冀師往修之】

土焦蘭若巳多年尙有浮屠出紫煙靈勝常畱因地在住持今得上人賢遠攜錫杖來經始行見琳宮起郁然佛事聿興檀施集大開方丈與安禪

○送楊來虞【楊在京師寓吳少宰先生館少宰號鹿場】

鳳城東巷鹿場前斗樣書樓坐艸玄久客初酬彈鋏詠故鄕仍欠買山錢耕耘筆硯身將老來往江河路正便歸扣竹扉驚稚子奚囊詩卷勝腰纏

○送吳郡道紀王逸人

頭上髙冠切紫雲羽衣玊節謝塵氛新隨笙鶴朝眞宰曾撤籠鵝贈右軍廳事松筠開蕙帳印章霜月護龍文夜深一闋遊仙曲淸徹蓬壺處處聞

○壽蘇廷美

長春曲度紫鸞笙三伏髙堂暑气淸吳苑煙霞眞隱地薊門風月壯遊情君恩巳授閒官秩鄕曲何慚義士名甲子人間周復始黑頭猶未著霜莖

○赤壁圖

白露橫江水接天馮虛應似挾飛仙何人釃酒賦橫槊有客吹簫歌扣舷遺響悲風秋瑟瑟流光明月夜娟娟興來痛飲杯盤盡一鶴掠舟驚醉眠

○歸去來圖

田舍將蕪胡不歸迷途今悟向來非門前稚子開松徑天際輕風吹客衣秋晚南窓堪寄傲晨光前路正熹微人間富貴徒爲耳云自無心鳥倦飛

○代丁松爲其翁壽

陟岵天涯且未還遙瞻南極照江關人間軒冕紅塵擾物外林泉白日閒壽域全淸三伏暑舞衣惟見一人斑分甘賴有雙孫子玉立娟娟慰老顏

○送汝濟商

靑春鄕校舊遊同野鶴雞羣有父風文字殿前應小試雲龍天上巳潛通南燻出祖車難挽東署連牀語未終見說穿楊歸老手廣寒仙桂發秋叢

○送徐一齋主簿綱運還閩中

君去閩南歲再闌無邊山水畫中看休嗟匹馬辭家遠幸免重裘冒雪寒孫寶官卑聊祀竈仇香名重暫棲鸞都門把袂情何巳惟願深加別後餐

○金梅次匏庵韻

流碧粼粼帶淺灘躍波明月試遙看誰教變作金光爛似厭平生玉骨寒和靖淸風橫雪嶺羅浮幽夢落仙壇花神應得靈丹祕來向烏臺點鐵冠

○謁孟子廟【廟重建始落成】

輪奐巍巍逼紫淸入門瞻禮愜平生連山雲霧凝寒晤古木冰霜帶晚晴道統眞傳開後學儒風丕振仰皇明潔齋欲釋新成奠無柰星軺促遠行

○過杭州

風雨黃昏過武林長衢燈火萬家深云端不辧吳山色途次時聞越客吟逝水流光驚卒歲故園魂夢攪離心寒梅獨照郵亭夜逋老髙風何處尋

○題畫

目極江湖不可攀偶披圖畫一開顏春深艸閣林隈暖日落扁舟渡口閒山色正濃云隔斷海天無盡鳥知還耳邊彷佛疏鍾度疑在蒼茫杳靄閒

○答婁忱縣博

衡門卻掃任蒿蓬斷盡知聞非病聾習靜久穿居士榻尋幽空泛剡溪篷樓頭星斗低堪摘胸次乾坤妙不窮瞑目十年功百倍奇方試問紫陽翁

○代東魯張寬送行得頻字

聖涯何處問迷津濂洛淸光起後塵巳用綱常司國憲要將風義動儒紳巖廊道在斯文重玉燭春調大雅淳自是薇垣通鳳閣紫泥天上拜嘉頻

○代長洲陸全卿送行得虛字

濟時勛業五車書云夢胸吞更有餘一曲驪駒斜日外滿城桃李暮春初朱轓問俗南藩遠黃閣求賢左席虛舟楫鹽梅深倚仗未應畱戀武昌魚

○代關中範鏞送行得今字

初望閩山碧萬尋斯文眞印重南金諸生願立伊川雪四海思沾傅說霖淸廟朱弦風淡淡方塘明月夜沈沈平生培養收功處要遣聲光動古今

○代西蜀陳輔送行得年字

海潮初上放樓船水色山光動別筵宇內羣生深望雨臺端有客誤忘年詩書直繼關閩學勛業行看琬琰鐫欲挽佩裾畱不住洞庭春色遠連天

○送行得儒字

烏府淸風散畢逋薇垣小隊舞來蘇夢迷天竺孤山雨春滿洞庭靑艸湖今日鹽梅須此老古來經濟在吾儒白﹖喚取歸朝去獨立巖廊贊廟謨

○次韻陸全卿哭王敬山侍禦

當年風采動朝班直擬身將殿檻扳玉碎炎岡天爲慘云迷弔鶴夜空還龍逢如在堪方駕梁父當歌忽破顏不獨父非嘆久夕陽煙霧滿西山

○山行

千嶂縈藍萬木靑風霜疑不到林扄九天晴旭開云錦一雨新涼洗玉屏塵外玆遊聊伴興人間何處不凋零會心眞境那能捨少憩松陰舊艸亭

半江趙先生文集卷之七

●半江趙先生文集卷之八

五言絕句

六言

七言絕句

聯句

詞

◆五言絕句

題晝

山行三首

宿剡溪

芙蓉峯

龜歲

丁巳正月七日郊祀齋宿五首

夜行

○題晝

細雨入林靑孤云映山薄何處是歸舟臨風倚江閣

○山行三首

萬卉忽如掃孤松誰與儔山空歲雲暮獨玩意悠悠

冰霜石巖下藂菊發寒枝寂寂深山裏幽芳空自知

水灩葡萄釀潭開碧玉鐺靑山不解飲落日醉顏頳

○宿剡溪

片月流淸淺千巖鎖翠微子猷如對此乘興定忘歸

○芙蓉峯

的的分金瓣亭亭凝晤香浮雲似流水天際泛晴光

○龜歲

��折玄�苔紋生綠毛自從羲畫後重獻�圖髙

○丁巳正月七日郊祀齋宿五首

入壇

迎駕

賜食

歸幕

齋居

﹟入壇

�華森萬騎圜丘曠千頃仰瞻日月光轉�天地迥

﹟迎駕

��仙班合九重黃道開貔貅十萬隊宸�自天來

﹟賜食

�飯皆君賜況承恩詔親素餐何以報感激愧微臣

﹟歸幕

��護晴日春意�南�聖心思對越穆��齋明

﹟齋居

��晝瀟灑斗�凝淸端居百慮寂皎皎靈台光

○夜行

缺月隱云端淸江匹練寒夜深魂寂寂天淨露溥溥

◆六言

食蛙炙四首

○食蛙炙四首

味道方同雞肋校文深奣蛙鳴靑艸池塘處處都來金鼎調羹

學字曾尋科斗聞聲莫問公私熊蹯有此風味堪笑癡人朵頤

公子綠衣脫肘美人玉臂橫秋應念客窓岑寂故將瓊碗相投

暫徹林亭皷吹追陪文苑壺觴要賞江南佳味肯教井底深藏

◆七言絕句

西軒偶成

少中西軒與存敬分題賦得水萍

春江圖

次王濟之先生賞桃花四絕句韻

陳以時舟中次楊君謙韻

送錢仲美司訓髙唐州

寄儲靜夫

諸曁道中

登韜光庵遇雨

雨中山行

過鏡湖

過天臺山

江行

自處州至金華山行五百

送範以貞四首

王伯安秋官約嵇山登髙及期以病不果

登玉峯東亭

暮春行剡溪偶得四�句

六月十一日雨中小齋偶書

瑞昌道中

觀風謠十一首贈侍禦邢公

王思善月湖乘棹圖

浙臺送龐宗源還吳江

題畫四絕爲白輔之作

題扇贈昱上人

過太湖

三衢道中

言志

答陳一夔

贈侯公繩

賦得慈竹慶壽

示六弟宇

次陸全卿韻哭王敬山侍禦二首

○西軒偶成

朝來淸景滿西堂一雨平添十倍涼翠帶相牽盆荇亂玉簪如簇砌花香

○少中西軒與存敬分題賦得水萍

水面浮萍夏雨前碧雲重疊覆靑蓮只因菇荇茸茸發穿破參差萬玉鈿

○春江圖

朝雨霏微濕短篷江頭昨夜是東風試看新水添多少沒盡靑靑蒲葉藂【江南東風漲水又能作雨】

○次王濟之先生賞桃花四絕句韻

七字能爲花寫眞百壼堪浣簿書塵如何虛作楊雄客不見艸玄亭上春

裊裊風前舞夕曛吟筵亦解醉紅裙我來欲和陽春曲似爲東家減一分

年年春信逐詩魂先到東園小洞門應是玉堂人寂寞故教傾國慰晨昏

今歲花應怨獨開主人何處未歸來棘闈深鎖南宮雨也憶殘紅點綠苔

○陳以時舟中次楊君謙韻

山頭日腳半湖明艸樹煙波動晚晴正是江南好光景畫船長在畫中行

一雨家家掃落紅江頭新水漾東風不須多載宜春釀千頃葡萄在眼中

水痕淸淺照梨花待月尊前興未賖欲向虹橋洗余盞靑簾樓上是誰家

○送錢仲美司訓髙唐州

髙城十里古魚丘閭井蕭森艸樹幽二十年前簦屬路靑袍今日送君遊

書林嘉譽自靑年老得微官似鄭虔莫向坐氈論不遇泮池風月�無邊

元城歸去近如何想見蕭蕭兩鬢皤此老胸中有丘壑煩君休暇日相過【兀城劉士元侍禦也】

○寄儲靜夫

孤山湖上倚斜曛極目淮南碧海雲霖雨春來懸望久可能畱滯待玄纁【靜夫調琴成聲趨�朝期緩故�此激之】

○諸曁道中

山色朝來得雨新船頭爭獻玉嶙峋人間圖畫應無數誰信丹靑自有眞

○登韜光庵遇雨

層層林樾繞羊腸千仞回盤入上方城市紅塵應洗盡更教疏雨助淸涼

○雨中山行

偶辭塵鞅入煙蘿頗覺靑山意緒多巳噴飛泉醫俗病更將疏雨喚詩

○過鏡湖

欲覓知章問舊遊快風吹徧鏡湖頭煙霞路與紅塵別萬壑連天空自流

○過天臺山

白日巖扉故不開重重煙霧鎖天臺山靈應是孤髙甚怕有世間塵鞅來

○江行

萋萋煙樹雨中靑隔雨�島半杳冥沙上閒鷗眠正穩舟行莫傍釣魚�

○自處州至金華山行五百

前度登臨詠曉晴幽潛無處可逃形重來料得山靈懼故遣林巒晝杳冥

層崖細路石■﹝山差﹞峩況是天寒雨雪多行不得來泥滑滑數聲啼鳥柰君何

六鰲飛駕海潮來龍鬭天門萬壑雷驚破黑甜無一物石泉澎湃落巖隈

茅茨煙火兩三家路轉淸溪石磴斜最愛修翛殘雪裏幾竿修竹映梅花

野老衝寒晨出門緣厓匍匐上山樊蕨薇薯蕷年來盡空把長鑱斵雪根

○送範以貞四首

燻風湖上芰荷新梅雨蕭蕭墊角巾借問先生去還住九衢車馬正揚塵

當年鈴閣臥淮陽滿郡花陰鶴唳長林下歸來更多事無邊風月要平�

寂寂煙霞遠索居阿誰攜贈一編書陰符參透無人會三沐三燻獻玊�

覓得江湖一葉舟山中魚鳥�深愁先生不爲功名出要作人間汗漫遊

○王伯安秋官約嵇山登髙及期以病不果

湖上知章竟不來嵇山無主欲空回東籬況值風兼雨誰共花前倒一杯

○登玉峯東亭

平疇五色錦斑斕萬屋參差落照間東海盈盈杯杓小翠眉一抹是虞�

○暮春行剡溪偶得四�句

舟行竟日風兼雨卻憶當年雪滿溪見說謝公遺廟在泥深無屐躡丹梯

懷人中夜據胡牀便喚靑童泛野航可惜淸溪冰雪阻無邊幽興付滄浪

聞道淸溪古廟深擬畱飛棹一登臨雨深石滑無雙屐空詠池塘春艸吟

一道淸溪碧玉斜萬山重疊鎖煙霞樵人漁子茆茨少何處可尋安道家

○六月十一日雨中小齋偶書

數點蕭蕭葉上聲午窓殘夢幾回驚起來獨憑闌干立涼思還兼野興淸

○瑞昌道中

噴玉飛泉瀉碧流山泥滑滑滯行舫園林處處聞啼鳥正是朝來宿雨收

泥滑山髙路險■﹝山羲﹞每逢佳景亦心怡陰陰碧樹深厓底掩映梅花三兩枝

○觀風謠十一首贈侍禦邢公

湖州

杭州

嘉興

紹興

寧波

臺州

溫州

處州

嚴州

金華

衢州

﹟湖州

七十二峯攢玉簪苕溪流水碧千尋駱駝橋上駐霜節山益髙寒水益深

﹟杭州

霜落烏啼秋凜然栢臺髙處近靑天使君胸次一輪月長與西湖相對懸

﹟嘉興

檇李城髙江月明中宵猶聽榜歌聲自從露冕巡行後無復豺狼當道橫

﹟紹興

越王城上曉煙開橫矟先驅爽气來柱後鐵冠峩獬廌山陰畫閣近蓬萊

﹟寧波

魚鳥晏然狐兔愁淸風吹滿鏡湖頭田間父老驚相問知是朝來驄馬遊

﹟臺州

飛蓋翛翛拂紫煙晚風行過赤城前荊榛掃盡龍蛇遠雞犬萬家皆洞天

﹟溫州

天上風雲隨使星前驅屏翳後玄冥東甌久旱逢甘雨一夜涼生孤嶼亭

﹟處州

翊運元勛舊墓田明時曠典獨蕭然邦人感嘆諸孫泣創見飛木﹖甍淩紫煙

﹟嚴州

滄江月照嚴陵�白簡霜飛禦史驄未向人間論出處但看淸白古今同

﹟金華

千古江山八詠樓公來明月正髙秋澄淸不減範孟博瀟灑還同沈隱侯

﹟衢州

人人頭上惠文冠誰復稜稜鐵面寒千載吾鄕趙閱道子今重向使君看

○王思善月湖乘棹圖

萬頹無聲夜寂然扁舟移過椏陰邊水沈天影相連碧月與湖光一樣圓

○浙臺送龐宗源還吳江

西湖六月芰荷天滿地淸風拂畫船載得新涼三萬斛髙堂歸獻白頭前

○題畫四絕爲白輔之作

棹穿波底月船壓水中天

霏霏向人薄脈脈去人遙

數株風靜樹一泒雨來泉

潮平兩岸闊風正一帆懸﹝時輔之將南歸故詩云云﹞

﹟棹穿波底月船壓水中天

水气微茫夜色深碧天髙下月升沈此時眞景應難寫且聽船頭欵乃吟

﹟霏霏向人薄脈脈去人遙

灞陵驢背坐題詩正是千山雪霽時時復�花三四點隨風吹墮碧松枝

﹟數株風靜樹一泒雨來泉

澗底涓涓泉始流山中喬木蔭淸秋杖藜一上溪橋望正是朝來風雨收

﹟潮平兩岸闊風正一帆懸【時輔之將南歸故詩云云】

祖道臨流送遠行官河春漲兩涯平乘風直下三千里朝發金臺暮石城

○題扇贈昱上人

吳山西麓洞庭前萬頃湖光一鏡懸居士�亭無長物楞嚴一卷送流年

○過太湖

苔水粼粼瀉碧油雨餘寒送麥畦秋船窓試卷靑簾看七十二峯虛翠流

○三衢道中

靑山雲霧暗江郭浩浩黃流奪練光路上行人相指點騰蛟昨夜起前岡

○言志

苦憶東南山水隈巳無情緒走塵埃何人先自淸遊去我有靑鞋亦共來

○答陳一夔

風流故與時情別樗散偏於酒趣深未老便懷投紱計知公天性在山林

○贈侯公繩

澒洞胸中一事無世情官況兩蕭疏野人久坐春風裏巳覺年來鄙吝除

○賦得慈竹慶壽

靈根新長籜龍兒日試斑衣壽母慈一﹖瀟湘好風景絕勝仙侶燕瑤池

○示六弟宇

鳳雛風采自超羣獨立陽岡戲紫雲天上姮娥相待久秋髙丹桂吐奇芬

○次陸全卿韻哭王敬山侍禦二首

初聞嚴譴下昭陽準擬淸江一航桂折蘭摧嗟﹖矣羈魂空遶白雲鄕

�心騰踏更逢時����歷塊遲膂力方�經略遠可憐賫志北山詩

◆聯句

乙巳除夕前二日寬與同官沂水楊老溥文卿黃巖王弼存敬華亭侯直公繩齋宿省中會於河南司之西軒啜茶論詩久之文卿去公繩謂寬曰今聯句𨿽盛行然皆近體之作何不效韓孟體爲之寬與存敬欣然從之得數語文卿復至又得數語復去寬與存敬卒成之公繩在旁監韻至終篇

丙午中���夕王南郭陳西潭過訪菜市新居聯句二十韻

楓江敍別與王存敬聯句二首

語水逢馮雪湖聯句二首

巳酉正月十七日翰林王鏊濟之給事陳璚玊汝兵部徐源仲山刑部秦瓛廷贄陳章一夔沈庠尙倫趙寬栗夫會於鹿場先生海月庵觀燈聯句二首

會婁元善聯句三首

白菊聯句陳一夔秦廷贄同作

太僕呂先生赴京道出吳江因得追陪一日之遊聯句識別二首

賞菊聯句王仁甫屠元勛馮佩之陳一夔秦廷贄王存敬同作二首

夜飲王古直陳明之聯句

會馮佩之聯句

上巳日過信州謁野亭先生畱飲張樂演琵琶傳奇欵曲盡歡旣醉得聯句二首

詠雨聯句王古直徐栗夫陳一夔王存敬侯公繩楊君謙同作此諸公攜酒詣君謙寓送行也

○乙巳除夕前二日寬與同官沂水楊老溥文卿黃巖王弼存敬華亭侯直公繩齋宿省中會於河南司之西軒啜茶論詩久之文卿去公繩謂寬曰今聯句𨿽盛行然皆近體之作何不效韓孟體爲之寬與存敬欣然從之得數語文卿復至又得數語復去寬與存敬卒成之公繩在旁監韻至終篇

燭盡漏仍永﹝弼﹞坐深歡有加僕夫候家闥﹝寬﹞邏卒警虛衙地迥眾喧寂﹝弼﹞天空孤慮遐三星入戶隙﹝寬﹞獨樹撐檐牙霜靚古垣瓦﹝弼﹞風摶荒甃砂寥寥立壁影﹝寬﹞晃晃欹眸花止酒肅齋禁﹝弼﹞抽思炫詞葩逢除感時邁﹝文卿﹞計閏知歲差烏兔水流急﹝寬﹞雲龍天路賖閒情戲文苑﹝弼﹞薄技慚名家簿領亦勞止﹝文卿﹞形骸非幻耶鑪灰撥往事﹝寬﹞秉粟縣生涯未作飽方朔﹝弼﹞尙憐貧仲車寒聲厭宵析﹝文卿﹞渴�忌春茶顧景惜不寐﹝寬﹞數年吁可嗟饑喧櫪丁馬﹝弼﹞凍墮林間鴉瞰穴鼠乘暗﹝寬﹞辭巢�啟窪颷枝激虛聽﹝弼﹞塵�承深遮辟冷蹲�獸﹝寬﹞揚燻裊煙蛇輕明泄窓繭﹝弼﹞盤礡褰帷紗冰缶腹剖拆﹝寬﹞云�勢撐義枯莖燥堪爇﹝弼﹞遠籟鏗如撾淚落膏怨火﹝寬﹞絲縈蔬蔟芽木﹖咢中想熱啜﹝弼﹞逸气淩浮槎深牗納微瀣﹝寬﹞髙城逓淸笳眵眸拭還烱﹝弼﹞雅調聽無嘩盈耳切商羽﹝寬﹞傾心比蓬﹖交盟絕瑕颣﹝弼﹞道珠資英華三益今猶古﹝寬﹞玆言大非誇迹親禮不收﹝弼﹞要久惠何奢南郭幸鄰並﹝寬﹞西曹同拜嘉談延接匕箸﹝弼﹞文社托莩葭吟竟雞戒曉﹝寬﹞起�海明霞牽裳一長嘯﹝弼﹞響出�云斜﹝寬﹞

○丙午中���夕王南郭陳西潭過訪菜市新居聯句二十韻

僦居多隙地﹝陳章﹞宛然三徑風門宇稍幽邃﹝王弼﹞墻籬豁平通鹿場瓦礫淨﹝寬﹞蟻垤塵埃家瓜棚絡秋蔓﹝章﹞豆薄牽疏藂廠樹納遙翠﹝弼﹞畦荄委殷紅勢吞雲天闊﹝寬﹞興寄山林同佳趣愜淸賞﹝章﹞旅棲成固窮渾疑浣花宅﹝弼﹞偶學灌園翁枉駕辱公等�侯門忻僕童展席出菓茗﹝章﹞揮毫吐霓虹談諧間時事﹝弼﹞盤礡開情衷時維中秋節﹝寬﹞歲奏西秩功停杯待明月﹝章﹞隱幾聞冥鴻陰�倏聚散﹝弼﹞皓魄長朦朧坐久夜寒栗﹝寬﹞歌殘人思融櫪馬想歸抹﹝章﹞城笳悲戍戎賓忘燭屢跋﹝弼﹞主欣尊不空心期未云負﹝寬﹞交誼思有終歡遊亮可續﹝章﹞直諒期相攻吾廬𨿽敝甚爲君掃蒿蓬﹝寬﹞

○楓江敍別與王存敬聯句二首

一春長望使君船﹝寬﹞相見松陵又別筵世事感懷惟醉可﹝弼﹞詩篇消日似閒然涓涓野水新蒲淨﹝寬﹞渺渺晴川碧樹連故國淸明應念�﹝弼﹞赤城迢逓白雲邊﹝寬﹞

���年感別情﹝寬﹞白頭靑鬢揔堪驚催船番恨長橋水﹝弼﹞對榻難畱永夜檠京國舊遊飛夢遠﹝寬﹞江湖餘興短詩成都亭過盡才分袂﹝弼﹞腸斷寒天旅鴈聲﹝寬﹞

○語水逢馮雪湖聯句二首

樹影波光入畫船﹝馮﹞午陰淸合酒杯前西臺舊雨驚華發﹝趙﹞南國停雲感別筵閒處有詩吾事足﹝馮﹞醉來忘世野情偏畱君欲挽飛鳥住﹝趙﹞靑眼髙歌益惘然﹝馮﹞

蠶時桑柘滿江鄕﹝趙﹞尊酒相看野興長韋布分甘林下老﹝馮﹞水雲淸慰客中忙靑簾落日揮談麈﹝趙﹞摓掖春風候講堂扶醉不辭歸路晚﹝馮﹞月明飛蓋下回塘﹝趙﹞

○巳酉正月十七日翰林王鏊濟之給事陳璚玊汝兵部徐源仲山刑部秦瓛廷贄陳章一夔沈庠尙倫趙寬栗夫會於鹿場先生海月庵觀燈聯句二首

此約畱於菊節前﹝瓛﹞華燈風景入新年﹝章﹞信知良會眞難得﹝庠﹞暫沐休辰未偶然﹝源﹞滿座淸談飛玉屑﹝寬﹞中庭寒月度花磚﹝璚﹞莫教�馬醒醒去﹝鏊﹞須復方橋一醉眠﹝吳寬﹞

蓮炬光搖海月庵﹝寬﹞春宵吟賞似江南﹝鏊﹞九衢簫皷人皆樂﹝璚﹞四座觥籌客半酣﹝吳寬﹞夜禁未能拘逸興﹝瓛﹞秋曹常恨阻淸談﹝章﹞令嚴況復催詩急﹝庠﹞謾爲當時說遺柑﹝源﹞

○會婁元善聯句三首

夜窓深話引長杯﹝婁﹞坐覺塵襟痞滯開海內交遊誰古道﹝寬﹞社中文字獨奇才數篇定入皇明選﹝婁﹞三體皆從大雅來今日立言公細事﹝寬﹞看君功業動星臺﹝婁﹞

燈花照酒駐春容﹝婁﹞睡思瞢目﹖曾欲語慵忽聽鄰雞還起舞﹝寬﹞深知文虎特過從疑讎禮訟馮君解﹝婁﹞契結詩盟賴子逢淸賞未終天欲曙﹝寬﹞坐聽長樂報朝鐘﹝婁﹞

艸閣蕭蕭榻滿塵﹝寬﹞燈前話舊語皆新十年心到今宵盡﹝婁﹞三益交從早歲親醇酹味長君不厭﹝寬﹞末流風靡子方顰起衰拯溺昌黎在﹝婁﹞山斗云端屬望頻﹝寬﹞

○白菊聯句陳一夔秦廷贄同作

玲瓏小朵正宜霜﹝章﹞涼夜軒前混月光﹝瓛﹞未論風神同越女﹝寬﹞且將湯餅試何郎﹝章﹞花殘更覺餘香遠﹝瓛﹞人老那知故態狂﹝章﹞地主愛淸仍愛客﹝瓛﹞玉枝長願倚餘芳﹝寬﹞

○太僕呂先生赴京道出吳江因得追陪一日之遊聯句識別二首

松陵江漲雨晴時﹝■﹝常上心下﹞滿路荷風弄碧漪玉麈淸談消溽暑﹝寬﹞金尊痛飲慰睽離十年霄漢追遊遠﹝■﹝常上心下﹞一日旃帷駐泊遲云物暄妍煙艸細﹝寬﹞酒醒人散不勝思﹝■﹝常上心下﹞

欲附仙舟愧李膺﹝寬﹞相將詩思後川增成聲巳異祥琴日﹝■﹝常上心下﹞浮白還同玉碗冰故舊十年靑眼在﹝寬﹞恩私雙闕寸心曾期君再見秋風裏﹝■﹝常上心下﹞望望關河碧樹層﹝寬﹞

○賞菊聯句王仁甫屠元勛馮佩之陳一夔秦廷贄王存敬同作二首

尋得東籬菊主人﹝寬﹞主人愛客見情眞﹝仁甫﹞淸風可少陶元亮﹝勛﹞芳意休誇竇禹鈞﹝蘭﹞有地月中還可種﹝章﹞無錢眼底未爲貧﹝瓛﹞登髙晚興隨秋盡﹝弼﹞莫厭淸尊到口頻﹝寬﹞

幾回來作賞花人﹝寬﹞我輩風流意獨眞﹝仁甫﹞覺覺酒腸無一斗﹝勛﹞敢教詩力有千鈞﹝蘭﹞鶡冠潦倒籬邊醉﹝章﹞茅屋蕭條洛下貧﹝瓛﹞淸夜爲歡能幾度﹝弼﹝﹞惱人何處漏聲頻﹝寬﹞

○夜飲王古直陳明之聯句

淸夜燈前飲蘇酒﹝古直﹞滿座春風自南牗﹝明之﹞不須邀月成三人﹝栗夫﹞且聽擊節歌一首﹝古直﹞城頭譙皷聲沈沈﹝明之﹞席上篆香煙瀏瀏啇颷入樹聞鳥驚﹝栗夫﹞銀漢當檐看雲走野情蕭散聊盍簪﹝古直﹞世事蒼茫且揮手霜寒馬嘶吾欲歸﹝明之﹞更攬衣裳持瓦斗﹝栗夫﹞

○會馮佩之聯句

疏雨江鄕此再逢﹝蘭﹞艸堂依舊聽秋鴻﹝馮﹞�外風光春透盡﹝趙﹞歲交人事日侵尋�相從不飲孤佳晤﹝侯﹞一笑忘眠﹖﹖匧素襟﹝王﹞䢐歲所餘能幾許好懷當共�分陰﹝趙﹞

夜半來敲月下門﹝弼﹞靑�相對欲消魂雲山悵望三千別﹝�﹞尊酒忘懷一笑溫星散交遊憐此會﹝弼﹞蓬飛蹤迹悟�言綢繆此夕知何夕﹝寬﹞但醉休�����

西軒齋集夜寒輕﹝存敬﹞頗覺詩壇樂事成﹝思順﹞茗碗淸浮殘燭影﹝��﹞竹風晴逓遠鐘聲﹝文卿﹞興來卻訝尊無酒﹝栗夫﹞坐起還驚月在城﹝存敬﹞同省幾人同意味﹝思順﹞相看萍水重含情﹝栗夫﹞

○上巳日過信州謁野亭先生畱飲張樂演琵琶傳奇欵曲盡歡旣醉得聯句二首

樺燭髙堂夜色深﹝寬﹞一瓢山酌漫傾心詩聯郢曲承春麗﹝野亭﹞伎演吳龡促漏沈悲歡滿眼迷眞幻﹝寬﹞聚散關情亙古今短鬢相看握手﹝野亭﹞楚雲煙樹思難禁﹝寬﹞

金函玉節照春暉﹝野亭﹞處處風光椏絮飛路人﹝野亭﹞深駐馬情投僧寺漫畱衣鶯緣選樹辭幽谷﹝野亭﹞人巳逃名入紫薇秉燭通宵意何限﹝寬﹞交心無柰久睽違﹝野亭﹞

○詠雨聯句王古直徐栗夫陳一夔王存敬侯公繩楊君謙同作此諸公攜酒詣君謙寓送行也

髙筵啟秋雨﹝王古直﹞頓爾淨余熇得非洗我塵﹝徐栗夫﹞似欲添君酌階前渠澑走﹝趙栗夫﹞燈下檐花落來遲路遂阻﹝陳一夔﹞坐久衣轉薄暫停得耳靜﹝王存敬﹞忽至令心愕蕭蕭佐歸懷﹝楊君謙﹞潺潺亂歡謔翻盆入杜詠﹝侯公繩﹞名亭見蘇作浸深墻可危﹝王古直﹞泛滿庭堪濯徙穴蟻何智﹝徐栗夫﹞歸林禽亦樂來如銜枚陣﹝趙栗夫﹞響失巡更柝諸公競解帶﹝陳一夔﹞羣僕皆赤腳積陰巳連朝﹝王存敬﹞浮潤先徵昨良賓坐自固﹝楊君謙﹞好主�不錯決明色猶鮮﹝侯公繩﹞梧桐意方索滴成老況愁﹝王古直﹞激起思鄕惡吾方利河漲﹝徐栗夫﹞我亦思屐著試將聽官舍﹝趙栗夫﹞何如枕山閣朝街泥想尺﹝陳一夔﹞漏地衣驚勺忙身夜竊暇﹝王存敬﹞病體涼得藥對酒今則同﹝楊君謙﹞逐事明又各搜吟思巳倦﹝侯公繩﹞願且更束約﹝王古直﹞

◆詞

蝶戀花﹝題花鳥圖﹞

滿庭芳﹝早起納涼﹞

沁園春﹝秋山訪隱﹞

減字木蘭花﹝姚江阻雨﹞

西江月﹝懷仙仙居山中﹞

西江月﹝嵇山望雨有懷王伯安﹞

水調歌頭﹝夜宿縉雲玉虛宮﹞

畫堂春﹝病中偶書﹞

錦堂春﹝王月湖雙壽並長生謠﹞

長生謠

臨江仙﹝題畫牡丹﹞

喜遷鶯﹝有序﹞

佳城詞﹝題錢世恆虞山先隴圖﹞

○蝶戀花【題花鳥圖】

香雨新施膏沐了睡思瞢目﹖曾不管雕闌曉宿酒漸消紅暈小夢魂何處巫山杳無數間關枝上鳥報與花神昨夜春多少驚起無言情悄悄腰肢又被東風惱

○滿庭芳【早起納涼】

梅雨初收荷風微扇早涼庭院無塵林扉開處紅日上城闉任我科頭箕踞悠然坐細艸如茵誰相伴此時瀟灑玉塵白綸巾髙齋新卜築遶門流水魚鳥親人愛江湖浪迹軒冕閒身但苦靑雲丹詔相催促未許沈淪休孤負吳松好景少住待鱸蒓

○沁園春【秋山訪隱】

藜杖敲云荷花浥露斜抱絲桐問釣臺何處鹿門無恙心隨流水目送飛鴻宇徹微霄林含餘靄野外秋光自不同行還息過三義路口萬里橋東幽人茆屋山中白首淹畱桂樹藂望丹崖靑壁萬尋千疊石頭有路一徑才通軒冕虛花身心實用何事驅馳任轉蓬如相見願執鞭爲役沒齒從公

○減字木蘭花【姚江阻雨】

黑風吹水水拍船頭行復止白雨橫秋秋色蕭森動客愁疏鐘何處知在前村黃葉樹茅屋誰家荒徑無人菊自花

○西江月【懷仙仙居山中】

洞口胡﹖顆顆山中松子離離玉騘嘶倦日斜時坐倚翠屏丹幾芳樹錦縈玄圃寒泉碧湛瑤池塵勞未赴羽人期咫尺彩雲千里

○西江月【嵇山望雨有懷王伯安】

怪底滿城風雨人間明日重陽千巖萬壑競秋光翠擁嵇山堂上獨倚胡牀坐久爽然塵慮都忘阿誰呼取賀知章共賞鏡湖新釀

○水調歌頭【夜宿縉雲玉虛宮】

予旣次壁間舊韻因過樹下感嘆間忽枝頭數花映射目睫欣然命酒遂小詞癸亥十月二日西店驛書

夜賦懷仙詠曉入洞天遊人間有許奇絕眞是到丹丘行盡靑山落日又上碧天明月依約見瓊樓玉柱九千仞空翠壓雙眸軒轅氏六龍馭此淹畱靈光萬古長在塵世自悠悠望入紫雲深處環列霓旌羽蓋泱漭異香浮乞我飛霞佩流彩照瀛洲樹下婆娑久尊前感慨頻好花應識去年人故向西風特借一枝春絕艷輝寒日餘香拂暮云盈盈綠酒暫相親猶勝荒蹊岑寂委黃塵

○畫堂春【病中偶書】

小齋幽僻似林坰春來朱戶長扄簿書叢裏過浮生塵土沈冥架上殘編零亂庭前雙桂靑靑偶因微病得閒情淨掃風欞

○錦堂春【王月湖雙壽並長生謠】

玉樹斑斕戲彩瓊林沆瀣凝春壽鄕深處蓬萊島髙坐兩仙人明月天邊靑鳥淸風竹下綸巾長生樂事三千歲歲歲菊花新

○長生謠

江湖之臯兮雲林翠微秋冬之交兮天宇澄輝錦堂開兮愛日斂三島兮煙霏壽之鄕兮春四圍媚光風兮舞斑衣落英兮可餐流霞兮﹖﹖敢緋魚軒髙兮靑鳥集綸巾岸兮看雙鶴之南飛永錫兮難老逍遙兮忘機願庭闈兮此樂極千齡兮無違

○臨江仙【題畫牡丹】

憶昔沈香亭上飲東風何限年華淸平新調拂金花玻璃七寶盞含嘯泛流霞傳到洛陽春更好園林勝事家家向來姚魏委泥沙畫圖風韻在千古意無涯

○喜遷鶯﹝有序﹞

郡侯袁君虎榜名流龍舒間气早司金部於建業遂剖玉符於漢川愷悌慈祥民之父母左右輔翼國有股肱二千石之良規河潤九里五六年之仁澤麥秀兩岐朅來報政於銓曹巳書最上之考他日論功於丹陛當褒長者之言遄反星軺車隨甘雨歡迎竹馬路滿淸風佇來黃霸之徵暫作淮陽之臥欲伸情悃勉致歌謠

棠陰千畝正畫戟棲雲淸香凝晝桑柘陰陰閭閻藹藹人醉使君醇酎心地冰壺髙照姓字金甌深覆超遷近看循良嘉譽最書新奏進酒祖席上殘雪初消原野春先透五馬朝天一麾歸郡人羨文章太守金石平生勛業風月四時僚友誰可擬似龔黃召杜近來希有

○佳城詞【題錢世恆虞山先隴圖】

佳城若堂兮虞山之隈峯巒四面兮拱揖而盤回昔人兮經始萃生气兮九垓壇墠兮木石歷四世兮封培山益髙兮不可以尋丈水益深以淵洄佳城之佳兮有徵昔韋布兮今憲臺惟憲臺之孝思兮身京國而心丘隴時披圖而睨玩兮恍攀栢以徘徊昨陳情兮得請燁鸞誥兮新裁輝光被於宰木兮亦足以泄罔極之深哀美哉兮佳城鬱蔥兮崔嵬極千載兮無崩隤流澤布護兮紛昆仍與云來蘊隆兮何極自今兮始開

半江趙先生文集卷之八

●半江趙先生文集卷之九

記

◆記

璞庵記

愼庵記

樂善堂記

重建綺川亭記

盛用敬醫效記

吳江縣重修廟學記

浙江提學書院記

資仕堂記

重修杭州府儒學廟祀記

重修靈衛廟記

聚遠樓記

重修浙江察院記

重建宋丞相信國文公祠堂記

海會寺重建觀音殿記

孫節婦祠堂記

月湖記

月樓記

應齋記

○璞庵記

吾蘇有吏而隱者曰趙君自題其所居之室曰璞庵懷寶不售陸沈當世以自樂其樂者四十有餘年矣少嘗讀書學問爲郡學弟子員旣累試於有司不得意遂謝去爲鎭江衛掾史非其志也君名瓊字良玉人呼之必曰良玉因自笑曰吾誠良玉也吾其用於世久矣𨿽然亦安知其非玉耶謂璞者玉之在石者也遂以題其庵頃以役滿來京師得冠帶將歸過余請爲之記余謂曰璞天下之至寶也今子僅如是而巳不亦小售之乎曰子以吾之有事於官也以謂吾璞之售耶吾姑於是藏吾身吾之璞固未嘗售也余曰子盍售之曰是安能有所售哉子獨不觀諸卞和氏乎抱璞自眩三獻而三刖其足天下至今思之夫盲俗之不足與言而知巳者之難遇也尙矣吾恐人之見吾之石而不見吾之玉也而安能售哉吾又奚以刖足悲於天下爲余曰然是誠難售也抑子何不取而剖之乎其中瑩然明粹然潤栗然堅以確者可以自見也又何不雕琢之乎爲珪璋爲珩璜爲瑚璉可以自用也於以求善價於天下豈不甚易哉而何默以閔其難售耶於是君喟然嘆曰嗟乎吾寧不知剖之之可以自見雕而琢之之可以自用也哉顧以爲精華之旣露欲反其蘊藏之固不可得也斧鑿之旣加欲反其行質之全不可得心故寧混混以自隱母皎皎以速獘寧自置其身於無用之地母自飾以損其眞寧世之不我知母急於求知而自喪其守也且吾之璞豈以求售爲善價之媒哉人之知而求之吾售之人之不知吾將珍而藏之以潤吾身以潤吾庵吾心廣而體胖吾之居堂堂夫獲天下之至寶以自玩悅足矣而遑卹其它𨿽沒齒而無聞吾不悔焉余聞之竦然因起而謝君並次第其語書以貽之使歸揭諸楣間庶君之志有以自見也

○愼庵記

田園之美倉廩帑藏之饒居室服用飲食侍從之無不備心志之欲耳目之娛之無不得富厚矣安且樂矣則必欲享而有之以終其身及其子孫是心也人怕有之然每患於易失而難久有能終其身及其子孫者蓋寡矣何也富而驕樂而滛安而惰也是三者人之常情也驕者失其富滛者敗其樂惰者危其安物之常理也常情有所同溺而常理有所必至是故易失而難久世之所同患而富厚安樂之地乃天下之所難處也髙世之士見出乎常情之外者孰能得處之之道以免於世之所患者哉吳中故多富人然以余所見或數十年之間而田園廬宅幾易主矣究其所以則皆未有能得處之之道者或暴橫以覆宗或縱恣而傾業張君世英松人也善治生以謹厚無競稱鄕閭間土田邑市歲�累數百千生二子鉞欽皆克家善述有志於道而欽爲國子生君今年五十有六矣遂以家事委鉞別治一室於所居之傍而老焉題曰愼庵且以自號也其於所謂富厚安樂蓋皆有之自少以至於今益盛而勿替可謂享而能久而其子皆賢非但保有其業而巳將必有所益昌大其門閭人皆謂張君獨何以得以嗚呼觀張君之所以題其庵者則知君之得此信有道而非偶然者矣君之見豈不超然出乎常情也哉天下之事未有愼而失之者富而能愼則不驕矣樂而能愼則不搖矣安而能愼則不惰矣不驕所以居其富也不滛所以居其樂也不惰所以居其安也是故愼者君子制欲之法檢心之道也而張君能之矣勉而行之可以應物可以處世可以修身而入徳抑豈但以處富厚安樂之間哉世之人縱欲任性險不知戒患不知備滔滔者皆是也若張君者可不謂賢乎作愼庵記

○樂善堂記

漢東平憲王之論處家有曰爲善最樂天下後世遂相傳誦之至今以爲恆言由今觀之爲善之人安土惇仁心恬體寧無天菑無物累無人非無鬼責天下之樂誠孰有過之者哉𨿽然爲善而至於樂也則其入於善也亦深矣蓋凡有所勉彊矯制而爲之者皆非樂也必優柔涵泳與之俱化而後謂之樂必無所待乎物而自足乎其中而後謂之樂必求之專爲之久功深力到而豁然貫通焉則吾之一心與天者遊休休焉由由焉舉天下不足以加之而後謂之樂爲善而至於樂也豈一朝一夕之故哉是故享爲善之樂非難爲善而致於能樂爲難耳吾鄕王公天佑以樂善自號且以名其堂吾甞過而見之嘆曰賢哉公也昔也躬爲善之難而今也享爲善之樂矣蓋公之平生吾甞知之矣數歲而孤門閥蕭然先世之業屋廬數楹田數畝書數十卷而已公嗣而有之伶仃孤苦以自卓立經傳諸史多所涉獵春秋耕稼之暇未甞廢書也尢善治生動不失時薄種厚獲力多食寡居積貯儲日以益贏田且數十頃僮僕千指蓋旣富矣同時富人大率皆奔走權貴出入州縣以有所憑借以肆其所欲爲於鄕聚斂侵奪無所不至然其子弟習於富驕往往失教競以美飾滛僭相髙坐是𨿽富而其貧亦易也獨公閉門自守不近末利不逐時好不通功而易事足迹未甞至公府之門教訓諸子惟勤惟儉方公之壯時而諸鄕人皆已賢之矣今年且七十好徳康寧優遊無爲四子長曰思善孝友篤誠以承宗事次曰思徳舉進士爲監察禦史又次思誠太學生將授官矣最幼思學亦克其家冡孫恩受業邑庠曾孫亦數歲而公夫婦齊戈以綏榮養一家四世藹如也玆非善之福耶然則公之樂豈有旣哉余旣以是稱諸鄕人思善聞之請記遂書之以勵爲善者

○重建綺川亭記

有能生乎百世之下追仰乎百世之上修其遺迹導其流風使之旣廢者復起無聞者有聞玆豈非尊徳樂善忠厚之至而有益於鄕邦有補於名教者哉吾鄕莫捨村爲吳中勝處石湖湯湯匯乎其左橫山蜿蜒環乎其右故其間人物之美亦有非他處所能及者宋參知政事範文穆公成大之別墅在焉知某軍事莫公子文世居之元則有兵部員外郎竹堂先生薛公某國朝則有蘇學訓導寄翁先生朱公應辰知軍七世孫戶部侍郎禮荊州知府張公瑾瑾弟南村處士璹禮部主事李公鼎侍郎從孫延平府同知由庵先生震仕者聞於朝隱者聞於鄕信所謂地靈而人傑者哉村有綺川亭文穆所建也文穆號石湖孝宗甞禦書二大字以寵之於是繞湖俱築亭館名重於時綺川其一也廢巳久矣今國子學正鱸鄕先生旦由庵之子侍郎之四世孫也父喪旣除以年之將至也遂有終焉之志俛仰桑梓出入丘麓訪逸而搜奇撫今而懷古慨然嘆曰山川如故也四時日月如故也而昔人安在哉其負大名者固不朽然其間赫然於一時泯然於後世者比比也百年之餘簡冊不紀鄕裏不知不幾於艸木同腐者乎而其所居之地𨿽人所共知指爲勝迹者亦且鞠爲黍田蔬圃荊榛瓦礫之場可不大哀耶於是卽亭之故址刱而新之鄕之好事者多樂助焉旣落成遂以次序列文穆而下諸賢設位奉之蓋略取古者祭鄕先生於社之義且圖所以可久者謂寬辱在門下宜有記嗚呼若吾鱸鄕豈非所謂尊徳樂善而忠厚之至者哉蓋不獨前人賴以自見而後之學者亦有所感發而興起焉表章乎旣往所以激勵乎將來先生之用心不旣深矣乎遂礱石而書之用以昭示乎後之人弘治六年四月二日記

○盛用敬醫效記

捨弟受夫甞爲餘言盛君用敬之醫之良也曰吾妻之母病鬲气積數年矣旣又病傷寒羸瘠甚遂至不復能飲食臥則著席處輒﹖痺而冷用敬治之而愈後又病虛嘔血幾殆矣用敬治之又愈吾兒患痘久不發用敬投之藥一夕而發痘愈而目翳人皆謂不可治矣用敬藥之翳遂去余聞之曰用敬之爲醫若是哉曰是特其常事爾又有奇者甚眾西門金棠之妻小產病數月日厥去者數四見鬼自頂而出自口而入用敬胗其�曰濇而弦血少有痰鬼自頂門出此元神也出而不進者死出而復進可活也藥之去痰椀許以愈有陳傑者妻患痢數月昏厥六日矣所下若屋漏水棺斂巳具用敬胗之曰無慮且有胎藥之痢止而胎動越數月生子矣有婦病卒厥昏昏若醉夢手足筋攣用敬胗之六脈俱脫病不可測忽有﹖服者在側問其人則病者之壻也問其服妻之服也問其妻之死僅半月問其死之故產後癥也用敬遂悟曰此病必憂鬱所致以木香流气飲﹖之一服而愈儒學姚汝明內傷新愈又病食傷他醫皆用下藥病益甚小便閉中滿腹堅如石用敬胗其脈曰此不可用分理藥也宜有參蓍以運其气升﹖以提其气气升則水自下矣加以益腎之劑如是數服腹和气平而愈道士顧本初病失音他醫皆以厥陰傷寒治之用敬切其脈曰內傷外感疾巳亟無可爲者某日當汗某日死旣而果然人問其故答曰肺金而主聲肺敗則失音且面黧黑腎气竭矣某日屬火火乘金位眞陽旣奪不死何待又甞遇一僧無病時方春初胗其脈曰至秋八月不起矣僧愕然怪之八月僧果病膈气而死其它治效率類此不可殫述也余聞之益驚嗟夫用敬之醫之妙乃至是哉旣而嘆曰是誠宜然也吾甞聞其大父起東有名宣宗朝其尊鍾庵以術聞吳中可謂世醫矣用敬又少業儒且明晤甚夫以儒者之學致力於累世之習而加之以明晤之資其所得豈易量哉循是而往仲景思邈之祕將必有默契焉者遂書以記之

○吳江縣重修廟學記

國朝之制縣必有學學必有廟天下皆然然有修飭者有荒陋者各視其地之文獻及作興之人何如爾學所以明人倫育英才欲其寬閒靜深以爲士君子進徳修業存心養性之地廟所以尊祀聖賢報本追遠欲其髙明嚴肅然後人望而敬有以興起夫景仰企慕之心吳江廟學自宋元有之正統中巡撫少司空吉水周文襄公始拓其基宇而攺刱之規模宏敞他邑莫及也歷歲旣久日以頹廢弘治戊午春寬奉使湖南便道鄕閭祗謁先聖廟廷顧瞻宮墻周覽區宇輪焉奐焉鳥翼暈飛丹雘焜煌照映云日殿曰大成門曰列戟曰靈星祠曰鄕賢曰去思堂曰明倫齋曰日新曰時習以及神廚神庫膳堂射圃學官之居諸生肄業之舍倉庾庖湢之屬昔之卑庳者今則增以崇昔之毀敗者今則完而新昔之污漫者今則潔而明衿佩之士弦於斯誦於斯藏修遊息焉於斯皆得以安其居靜其慮大肆其力於詩書禮樂之場而無喧囂之雜湫隘墊濕之憂余喜而問曰孰爲之哉何若斯之盛也眾咸曰此吾邑侯之嘉惠也吾侯下車首務斯文近日司宰牧者所未見也余因問繕工之始末曰侯以丙辰之冬來至任經始於明年暮春之初訖工於孟夏之終問經費之所出曰取財於官而役力於民民忻然趨之命陰陽訓術吳鈭惇匠事鈭公勤有幹略長於料理學諭髙君督視之尢加意焉故其成速而精余聞而嘉之侯之政豈不異哉侯以名進士釋褐來宰邑視事之初錢谷獄訟案牘士積宜若不遑他務者乃能從容有餘以從事於教化之地其才力優於人遠矣世之好興事者厲民惡勞民者廢事今也有子來之樂而無疾首蹙頞之怨此何以致之哉秉彜好徳人之同心矧吾邑故文獻地侯因民所欲而使之宜奔命之易也教化行而風俗美思樂之風作而棫朴之士興焉必自今日矣髙君與司訓林君陳君聞餘言請書之將刻貞石詔來者余辭不獲遂書以歸之侯姓郭氏名郛字於蕃廣平肥鄕世家也嚴明廉恕達於政體治邑一年良法善事具可稱述不獨興學之美云

○浙江提學書院記

憲臺東南隅有三學射圃爲諸生較藝觀徳之所前提學寓以施教聽治者也歲久革易予承乏來則屯田憲僚居之而其間隙地東西各數畝同官諸公咸謂東宜建提學廳事具西則射圃不可廢也屯田當償之白諸鎭守太監麥公巡按禦史張公鄧公任公皆曰可遂計材用擇任使召工徒卽所謂東隙地者剪其荊榛平其坎穴爲堂五間內外門皆三間堂之後爲齋三間左右廂各一間東西側捨五區區三間繚垣四周甃道砥平靜深虛明不華不痺興於弘治巳未五月訖於明年四月其費數百金皆公帑也初則憲副今廣東按察使劉公希範署臺事寔刱始之繼則今憲長孫公孚吉綜理而成立之憲副呂公廷珪張公應祥朱公懋恭林公舜舉僉憲郝公性之蕭公淩漢範公鳴遠陳公汝徳皆勸相之而佐其役焉旣落成諸公曰盍命之名寬伏讀制勑有端軌範嚴條約公勸懲之諭三者學政之要也而端者嚴公之本軌範者條約勸懲之本範之不端則操持未至私焉或行外𨿽嚴人不畏之賞不足以爲勸罰不足以示懲條約繁多抑末矣故題其堂曰端範記曰教然後知木知困然後能自彊也故題其齋曰知困而總名之曰書院昔宋之盛時有嵩陽嶽麓睢陽白鹿洞四書院天下之士鼓篋而至者不遠數千里聚徒恆數千人其師之所以教弟子之所以學皆尙質實遠浮僞先徳行後文辭蓋𨿽或未能深造乎道徳性命之奧而亦不踰於禮義廉恥之大閒矣故儒先豪傑出於其間知名當世者甚眾至於今天下尊四書院之名不衰而其所謂山長典教事者大率山林隱逸或一命之士耳寬不肖寔受簡任且居文獻首藩顧乃�陋承敝無所建立心竊愧之夫昔之人所以榘模陶鑄之美作興鼓舞之盛非苟然也其必有術焉端範以立其本知困而彊於有爲豈非術之善者乎今吾觀於十一郡之士遜志時敏斐然成章者固多而枝葉剽襲之陋功利徼幸之私蓋亦不能必其無也是以日幹夕惕圖所以陳列典常闡弘名教黜繆崇正浚源導流者將以移易其耳目洗滌其心志於變儒習使之粹然一出於正由宋人之學以進於聖賢之學以進於三代化民成俗之效以少禆聖明治教之盛之萬一然薄劣未能也所以盡心而欲其必至焉者亦惟端範立本知困自彊而巳矣書曰爾身克正罔敢弗正易曰水洊至習坎君子以常徳行習教事敢以自勵且以告諸後之人

○資仕堂記

孺子而慕聖賢之道匹夫而懷天下之計不致力於學莫之能有爲也居職臨政考故實酌時宜辯幾微於兩可之間決狐疑於造次之際不資於學未有能濟者也學亦多術矣有全體之學有一事一物之學有終身之學有隨遇而學之之學綱常性命之理體而行之矣詩書六藝之術習而通其故矣然後達諸家邦施諸政事無不各得其當此全體之學也五方之俗四民之務不可不知也鳥獸艸木之名不可不多識也物理之紏紛人情之反復閱歷之多聞見之博也思慮之熟區畫之周也此一事一物之學也仁爲已任斃而後巳終身之學酬酢運用日有新功隨遇而爲之之學道無窮學豈有窮哉浙江按察司治所故宋太學也在元爲肅政廉訪司其西南隅曰西湖書院則廉訪使徐琰所建也入國朝每憲臣巡歷還臺則寓以聽政有木榻二及諸碑刻皆先朝故物云歲久而敝殆不可支今憲副三山林君舜舉居之裒庤積歲始克撤而新之門廡棟字煥焉攺觀顧而嘆曰吾其可懈吾學以虛吾書院哉吾始者由學以得仕今也由仕而得學又由學而有以資吾仕也題其堂曰資仕君警敏好古通而能介器局宏博可任大事始舉進士治獄吾蘇巳有能名以禦史巡按廣西克平蠻冦其才力過人遠矣浙藩人民之眾財賦之雄獄訟之繁聞天下且當南北要衝往來逢迎蟬聯日夜君處之裕如每少息未甞廢書也每丙夜而寐雞鳴而起未甞不凝神澄慮於檢身之法應世酬物之務也君可謂有志於道而達於爲政者矣夫績藝纂文童而習之非不專且精也一旦得志於時力能有爲則盡棄其舊而新是圖戰鬭於智巧之場傾奪於名勢之途橫奔疾馳不僨石巳昔之所學安在哉簿書盈前卻去不視斷編殘楮剔奇剽妍曰將以求道也廢務而妨要養髙而盜名以言則迂而誕以行則儒而緩學果何益哉是二者皆非吾所謂學也吾所謂學者全體之學終其身爲之道之所以立也一事一物之學隨遇而爲之政之所由通也君惟有志於道故仕而能學君惟達於爲政故學而有資於仕後之繼君而寓斯堂者其將有感於予言

○重修杭州府儒學廟祀記

魯僖公能修泮宮詩人美之齊晏子之祀豚肩不掩豆君子鄙之況乎名藩巨鎭文獻之囿民物財賦旣庶且富則學校之興廟祀之崇所以扶植綱例程弘名教一方治化所系甚重也而可後乎杭郡廟學之建舊矣像設弗虔棟宇庳毀俎豆苦窳樂舞無節因仍數十年吏於土者孰不欲作而新之然有志未就者眾矣寬承乏學事恆久於懷巡按監察禦史範陽鄧公之奉命按浙也憲紀誕張昭徳塞違姦窟獘藪剪剔殆盡而尢以篤棐斯文爲務乃弘治巳未仲秋上丁祀禮旣成寬以爲言公曰然是誠無以副聖明崇儒重道之意而稱大邦之規模且無以慰士大夫報本之願而勵來學之士不可以不圖遂命有司考制度申典章計資用度功役會萃察院斷獄贓罰總若干萬緡充其費郡守梁萬鍾董其役下及百執事莫不效力遴工之良掄材之精去其杗廇浮檀之蠹朽者而易之撤其瓦苫朽鏝瓴甓而新之自殿廡至師生講肄之宮庖湢庫廐之所經之營之靡有闕遺攺塑聖賢像崇其壇壝旣嚴旣莊大羹之登和羹之鉶黍稷之簠簋果核脯醢之籩豆爵及匏斗云雷象犧兔豕之尊盥洗之具悉範金爲之蠲潔而渾堅制大成樂器合於古之律呂選郡中道流充樂舞生爲之冠服如制延雅樂師教之於是造其庭堂陛峻以髙門闕廓而宏黝堊煥彰彩炫朱明入其室於穆昭回洋洋在上幾筵肅雍品物靖嘉觀其樂五聲和八風平周旋有序容止有度蓋廟學之儀至是而燦然矣明年夏鄧公將受代歸朝工亦就緒僉謂斯惟一方曠世之盛典不書之後之人孰知事之所始寬伏思之物者道之形迹道者政之根柢欲求夫政先乎道欲求夫道先乎物物不植則僵不修則壤道不興則廢不行則止僖之泮宮因物而興道也是故順長道屈羣醜淮夷獻琛政斯行矣晏之豚不掩豆物不備而道廢也是故𨿽節儉力行而不能巳崔杼之亂善齊國之政焉制作品式聲明度數之間其可少哉世之腐儒騖於虛遠而略於事爲之實俗吏區區於刀筆筐篋而昧於化民成俗之義由是物日以隳道日以蕪無怪乎政之不舉也今玆諸公同道恊徳探究治本翊聖猷惇天彜庶士於焉陶鑄斯民有所模矩人材將益以盛風俗將益以厚教化將益以洽自一方而倡於羣牧則浙故諸藩之首串杭又浙郡之首也由近及遠更相取法禮樂文章休明亨大之治彌滿於天下矣是用勒石識之繼自今邦之人士曁吏於土者尙世克欽承之無斁

○重修靈衛廟記

亡身禦難志士所以成仁酬功顯忠國家所以立政至於位卑力微欲障橫潰用一命之殞全萬民之生事之難爲者也興廢起墜鼓舞作興彰往烈於寖微激淸風於末俗知政之先務者也維昔宋室不競金胡俶擾完顏之冦直闖臨安事出倉卒人無顧計守臣棄城而鼠竄敵兵乘勢而獸突林林赤子阽危塗炭錢塘令朱公蹕慷慨士也湣元元之無辜憤封豕之肆毒志激气揚奮焉揮戈鳩疲薾之鄕丁衝凶威以赴鬭肉投餒虎蓋所不惜於是公之屬尉曹將金公勝祝公威咸負勇烈寔同心膂編竹葛嶺則羣虜大踣當關西隅則萬夫莫踰𨿽以眾寡不敵相繼傾殞然閭閻遁逃咸得自脫蒼生獲全奚啻萬計三君子者誠所謂以一身而易一邦之人者也夫狼瞫之馳秦義則義矣而無益於民諸葛瞻之陷陣忠則忠矣而無濟於事視三君子者優劣何如也且人孰不愛其身特赤手而拒猛獸孰不知必害於其身然則爲之不顧其精神之所運用肝膽之所蘊畜殆將徹星辰而鑠金石夷泰華而隘滄溟者也況乎爵祿不登於廟堂聲譽不畱於縉紳平時泯泯無異庸俗一旦遭遇變故磊磊落落傑出一世之上挺立千仞之表豈非天地至大至剛之气而孔子所謂志士仁人者哉故在當時陳安之歌興哀於隴上巡遠之廟食報於睢陽歲時伏臘牲幣交集非過也宜也廟在錢塘門外淳佑十年賜額靈衛元及�朝祀事不絕蓋酬功顯忠政之大者歷歲旣久祠廢弗治鎭守太監麥公巡按監察禦史鄧公任公咸奉帝命康濟一方感陳迹於延覽欽仰止於流風懼無以妥神靈徼民福崇名教而勸來者思欲撤而新之於是錢塘令胡道出自甲科勤愼明達有志治本毅然以營刱爲巳任遂建白以從事焉聚材用儲餱糧度地勢計工役仍廟舊墟基益厚以崇字益廣以髙有臺有廊髙門翼然齋宿庖宰之所畢具經始於弘治巳未九月畢工於明年二月費不出官帑事不傷民力可謂能且勞矣落成之日士民父老奔走萃集瞻望咨嗟咸曰三君子勛徳在吾鄕炳炳如此其忠謀壯節瑰偉雄邁足以激懦礪鈍如此國家載在祀典所以旌而報之者如此我鎭巡藩臬郡縣爲我父母導我禮義立則制範不言之教又如此吾民其可忘吾民其可不知勸因踴躍而拜而退鎭守公聞而嘉之恐湮沒弗傳命寬述其事刻諸石用昭示於無窮

○聚遠樓記

浙江僉憲陳君文用居於閩之桐洋有樓數楹東望雙髻兩睇常思五洲拱其南三瑯環其北溪流砰湃林樾蔽虧倚檻四望萬景畢集因名之曰聚遠或者疑之曰君之樓則髙矣美矣夫出連甍接棟之上立浮雲太虛之表平挹巖岫俯瞰水木可以爲居息可以供眺望惟樓爲然然則萃羣方之秀極千里之目凡謂之樓者皆有之獨玆樓哉眾之所同君欲專之耶君曰不然自吾忝甲科節推於潮陽峩廌於南臺提刑於西廣至於家食朝宗之念一飯不忘而瞻望帝京迥隔霄漢一遠也先君子封侍禦抑齋先生隱居行義而祿養弗竟永慕於玆時祀於玆蓼莪之哀曷其有極二遠也吾先自古靈以來世濟名徳入國朝則絅齋毅齋恥庵蒙庵皆登進士位通顯文行政事爲海內重吾自云仍之下追仰而繼述之三遠也吾族甚眾五服之餘袒免之親無慮幹指四時伏臈少長咸會於玆樓四遠也庋閣之間六籍子史上至羲黃之書八索九丘平居暇日披尋玩繹如淵如海渾無涯涘五遠也居𨿽在山澤之中寔當水陸之交四方寡客日集談舊故道契闊詢時事不出戶知天下六遠也兼斯六者非聚而何若夫山水景物近在目睫非吾所謂遠也余聞之嘆曰遠哉君之見也有六善焉不忘君也不忘親也不忘先世也睦族也好古道也廣交遊也兼斯六者信乎玆樓也玆遠也君獨專之他人無得而與焉於是客逡巡避席謝不敏而退余爲書其言俾藏諸樓中

○重修浙江察院記

兩浙鹽課甲天下其利旣博則獘有不可勝言者於是特命臺使奉璽書監臨之而後駔儈侵漁私販盜煮之姦息杭當藩臬之下轉運之治在焉四方之商賈聚焉故臺使寓杭爲多然所居察院歲久敝甚歲辛酉監察禦史椏城方公來按視旣數月搜羅滌除亭場肅淸國計益溢顧斯字之不可復支也曰是而弗圖坐而待其顚且壓也則所損者多矣遂括轉運之羨檄有司治之廳事中外門則因其舊而修之中堂寢室後齋左右廂則皆徹而鼎近之基增築而崇宇增擴而宏地增辟而廣周垣四圍亦增繚而重之公𨿽巡歷外郡而方位之奠經畫之宜皆出自指授洎還則堂室庭宇巍然髙煥然明矣於是題其公會之所曰冰玉燕息之所曰淸暇方正平直罔有迂阻工落成百司庶職來會寬言於眾曰是舉也非公得巳適其時因其會不容以巳也夫有所建立有所修舉梓匠輪輿之工徒傭之役材用之需餱糧之饋未有不資於民者然皆所以爲民也自器用堂室之間以至於舟輿城池扛梁市井溝洫之屬何者非官政何者非民事顧處之有得不得爲之有時不時而利害系焉吾嘗觀諸爲政有廢事者有生事者樂因循憚興作聊以度目前簿書之僅完期會之不失獄訟之差理錢谷之差足可以塞責矣其它百物之興廢一皆置之度外若飄風浮雲然視公宇則曰此傳捨爾視城池則曰治平之世安用是至於大敗極壞猶將委諸後之人爲之則功愈倍財愈費而民愈勞此廢事者之害也喜新好奇矜能銜功作聰明而亂舊章務小巧而妨大體宮室修矣曰未壯麗也何以示威城池完矣曰未髙深也何以保障或以資遊宴之娛或以充耳目之欲或以誇土木之富而適以耗敝或以效濟利之績而竟無益於事實紛更擾攘逞巳之私而民命弗之卹也況其財乎此生事者之害也公之按鹺事於浙也守之以公廉行之以嚴正興其所當興革其所不可不革不畏難不近名察於幾之未萌而療於病之將至是以激揚之政不怒而威姦僞之徒望風而息斯宇之新特一事耳然亦可以見公之存心不苟而動惟厥時也眾皆曰斯言也可以戒可以勸可以示遠請書諸肅政堂壁遂述以付鹽運副使羅某使刻之弘治十四年十月二十日

○重建宋丞相信國文公祠堂記

立天下之大節明天下之大義屹然以身任千萬世綱常之責萬挫而不折百煉而彌精堂堂乎昭昭乎掀揭宇宙而爭光日月嗚呼豈非聖賢之儔曠古豪傑之士哉帝衷民彜在天地間千萬人而一心千萬世而一日者也是以當時從者如登龍門後學仰之如瞻斗極宋丞相信國文公當國事無復可爲之日以守臣應詔則勤王之師行以奉使陳大義折虜酋則彊胡之气奪以宰相出督名十景從威武震耀則興復之勢奮天寔厭宋屢起輒踣𨿽有經濟之大略翊戴之忠謀而無所施殫智慮畢精力繼之以丂其間拘囚之困迫奔亡之顚沛出萬死而一生而志不少衰愈益昌元可喪膝不可屈卒之從容燕市談笑而蹈白﹖非學問之大成操履之素定優入孔孟成仁取義之域其孰能之故甞謂公當中國禮義垂絕之餘夷狄禽獸方張之日天寔生之以主張乎吾道扶植乎人紀振中華之風弭亂賊之萌百行賴以不墜九疇賴以立萬化賴以行者也不然鮏羴污濁四海一流斯民其不被髮左袵矣乎所謂聖賢之儔曠古之人豪非耶公自使虜被畱脫身京口間關豺虎中遠涉鯨波至於永嘉宿江心寺有詩焉公畱一月溫及臺處諸郡豪傑皆來會欲從海道爲戰守計爲當國者所沮而止國朝成化中縣令文林劉遜相繼訪公遺迹刻公詩於石立祠祀公弘治十三年庚申寬與同官林君偕來溫祗謁公顧視祠宇庳隘弗稱林君曰是余責也郡守鄧侯進曰某甞擇諸僧寮得其地矣往觀之在寺之北垂倚巖臨流崇深虛明眾皆喜材用旣儲工役聿興林君爲之區畫而鄧守躬經營之祠遂以成因考諸從公之士之宜祀者得二人焉曰司農卿杜滸者公脫鎭江滸之力至永嘉滸寔從又甞以佐府招集兵財來臺溫焉曰正將徐榛溫人也以筆札典督府機密小心精練從北行備殫忠欵旣又得公之孫一人焉曰富在前元時甞守溫有惠政遂以三賢配享於公今年壬戍余復來鄧守率僚屬請記且述所以敍秩三賢之意余聞而嘉之所謂當時從者如登龍門後學仰之如瞻斗極非耶三君子者獲附驥尾名寔益彰而林君與守陳列道教表章前修以風勵乎邦之人可謂知治本哉林君名廷選字舜舉以按察副使整飾兵備兼分巡閩人也守名淮字安濟吉水人皆予進士同年云

○海會寺重建觀音殿記

杭城吳山之東岡有叢林焉曰海會初名石佛更號智果又易今名初毀於宋之嘉泰又毀於元之至正每毀輒建而大之旣又毀於國朝成化甲午居人行旅瞻仰失雲霞之觀晨昏絕鐘梵之聲遊衍無投至之地住僧法忠與其徒曰宗仁敝衲破盂饑瘠胝蠒皇皇焉於錢塘之衢秀水桐鄕諸縣之村落者二十年矣堅忍精進不少休息鳩聚眾力銖積黍累經始尋尺至於丘山於是大雄殿成次而天王殿成又次而山門廊廡曁諸佛菩薩尊者像俱成弘治辛酉歲也翰林李子陽記之越八年巳未而觀音殿又成殿故有大士金像重且三萬斤殿之毀也像亦污敝至是百寶莊嚴復舊觀焉余甞過而視之壯麗雄傑費蓋不貲問之則皆宗仁率其徒惠明正方正元二三比丘爲之斯亦艱矣斯亦可謂勤且能矣因呼使前嘉其志嘆息而慰勞之或謂余曰玆宇之成何益於生人哉吾儒辟佛子乃助之乎余曰不然夫岡巒之崇髙巖磴之險絕大之不可以爲官署小之不可以爲民居而浮屠據而有之宮殿嵬峩林術蔽虧亦可以爲一方形勝之助不然則荒榛野蔓之丘牛羊之牧耳是以爲政者存之而不廢而其徒苟有能興之者亦不之禁也彼之道固非吾之所謂道也然其人有一長片善吾亦安能棄之哉宗仁聞餘言五體投地合掌作禮請書而刻之觀音殿之壁遂爲究其本末而書之

○孫節婦祠堂記

節婦鍾氏故知江西玉山縣上虞孫景云之妻也夫亡盡節以死部使者上其事於朝未有命也喪歸上虞巡按浙江監察禦史西秦夏公髙節婦之義急旌淑之典倡諸內外奉使曁於藩臬爲文祭之又檄有司建祠擇族人之宜而賢者爲之後又列其事徧告境內使凡士庶閭閻咸得聞之而知所矜式嗚呼斯激揚之盛事政教之大端也哉節婦上虞舊族父欽禮以善畫名江湖間節婦聰哲嗜書操持不羣年十六歸孫氏事舅姑敬以順相夫子柔而則景云登進士第出補縣奉母就養節婦承顏色候寒燠修甘脆朝夕惟謹得姑歡心夫婦如賓每稱古循良以爲勸景云遘疾卒節婦號哭死而復蘇謂同僚之婦曰吾當以死從夫耳自刎則血污自沈則濡濕必將易衣以斂是死而父母遺體不免辱也惟餓死爲善遂絕粒不食姑力慰勉之不得巳彊食專心治喪及將啟行悉錄衙捨器物捲籍納之官告其姑曰妾夫無子而有兄弟翁姑有養妾無復顧慮矣夜二皷奉姑寢畢還入房沐浴盛飾衣服襪履皆縫之使不可解設靈位陳服用燃香燭秩有次序𨿽棺槨之資亦預爲之備遂自經於夫柩之前大明弘治十五年壬戍九月二日也享年二十有五見者聞者莫不嘆息爲之流涕嗚呼壯矣哉節婦之志也鑠金石而訾鬼神髙矣哉節婦之行也徹霄漢而撼星辰其生也鍾川嶽之英其死也系綱常之重夫豈偶然之故哉國家仁義禮樂之化漸被乎四表陶鑄乎羣生隆平熙皞之治百數十年夷夏晏然朝野無事士君子𨿽欲出一奇立一名以自見於世而無由而卓偉奇絕之事顧乃出於閨閫之間聖化之暢達無間一至是哉而於名教風俗大有禆焉夫以一女子知有某夫遂不知有其身況乎爲人臣者其可忘君以私其身乎爲人子者其可忘親以私其身乎天下後世聞節婦之風者其孰不奮然感發而興起乎或者乃曰夫死不嫁從一而終婦之道也非有冦難窘急不得巳而殺其身過矣且舅姑在而忍棄之也噫此庸人自恕之見何足與論天下之大義哉夫死曰未亡人示宜死也其或不死者夫之遺孤不可不育也舅姑之養不可無托也而節婦不然臨終之言蓋其籌之熟矣是故節婦析理明信道篤洞徹乎天敍民彜之奧而從容自得以處乎死生存亡之間翛然不染濁世之一塵而全歸乎淸冰白璧之遺體迹其所爲蓋有出於烈丈夫奇男子之上而同乎志士仁人之儔豈可以常情議之哉祠成僉謂宜書夏公刱建之意以彰節婦之節謭陋之言何足爲節婦重哉褒典當有崇封顯謚之加國史當有宗工巨儒之筆髙文大冊輝映千古與天地相爲無窮矣

○月湖記

吳江縣治東南二十里有水日月湖周數十百頃澄澈而圓其形如月因以爲名或曰爲其宜於月也友人王君思善之莊居在焉瀕湖多王之世業然廢且盡矣思善之尊君樂善翁復其故而益大之良疇沃壤綿亙阡陌大率皆其有也於是謀以枕湖上流築室數十楹爲息耕之所思善從而相成焉翁旣老思善厭家居近市囂在莊居爲多因以月湖自號來請記夫思善其有得於治生養心之道乎治生之道儉而巳矣養心之道靜而已矣儉之與靜觀諸月湖可知巳月也人見其一虛而一盈也莫不病其虛而幸其盈殊不知惟其虛也而後能盈然則虛也者非盈之本歟湖也人見其塪然而下又恢然而有容也莫不惡其下而樂其容殊不知惟其下也然後眾流歸之然則下也者非容之地歟吾甞夜而遊於陂值夫望舒東生廣寒淸虛天水澄霽上下一色吾神爲之凝心爲之靈頃之霮■﹝雨上對下﹞勃興風濤﹖﹖欺揚月耶水耶頓失故態而吾亦愀然以悲吾於是知儉之爲徳靜之爲功天地之道造化之理皆然也蓋月之虛也湖之下也儉也夜之澄霽也靜也而況於人乎且君之世業昔甞廢之而今興焉其廢也不以縱歟其興也不以儉歟君之居城市也憧憧往來應接不暇方寸之間爲之不寧及返而莊居百物無營志和气平則擾之與靜其相去也遠矣君耕讀之暇逍遙月湖之上試以吾言觀之

○月樓記

幽人逸士在一丘一壑之間於凡世之得喪通塞寵辱憂樂一無所入於其心與市朝塵土之迹想忘於無何有之鄕則其靜觀遠攬必有得於物外之物與之周旋以自適視在彼者𨿽千駟萬鍾不能姦吾志而易吾樂也列子禦風之泠然也陶弘景白雲之怡悅也商山之芝濠梁之魚柴桑之菊皆是也槎溪在嘉定之南近海不百里封刑部主事楊公之居在焉公少有隱操方介孤潔不苟同於俗畦鋤畝耕以自衣食晚年以家事付諸子爲逸老計所居有園池花竹之勝建樓數楹幽爽髙曠迥出塵表會羲馭旣西羣動俱息公登樓以四眺焉望舒懸空纖翳不生六合下上萬里一碧照耀朗徹殆非人寰於是恍然悟悠然樂曰是足以成吾樓之勝矣吾平生獨得之妙正在於此因大書楣間曰月樓以志之蓋與陶列商山諸公同一超世之趣也其子尙絅予同官副郎也請予記於戲此公之所獨得也愚不敏何足以知之𨿽然竊以是窺公之心矣盈虛消息之理在天地間相爲倚伏蓋終始乎物而物莫能逃焉者也豈惟月哉水之往而來溢而涸也艸木之瘁而榮開而落也城之復於隍也谷之爲陵岸之爲谷也四時寒暑陰陽晝夜之旋轉代謝也皆此道也眾人者囿於物之中與之相馳相逐至於死而弗悟公蓋玩之熟矣若夫月人皆共之然不能得而有之則所謂囿於物者害之也彼方營營於聲利情欲之間惟日不足而何暇於此公之心超乎物者也玩乎物者物莫能逃其識察之下超乎物者物莫不在其運用之中是故因天之道制人之事謙而光損而受益所以修身也忌滿知足侈而不過匱而不竭所以治生也守眞抱一內照玄覽所以延年也天有云曀吾道無雲曀天有晦朔吾道無晦朔天有薄蝕吾道無薄蝕公之有取於月也其義不旣博矣哉公與月相從於玆樓其樂可勝計哉然則月之光徧天下而謂玆樓獨專之者非妄也宜也

○應齋記

進士皇甫君世庸旣釋褐登朝自以年方少气方銳恆自懼曰吾旣身在形勢之途將日接夫天下之人以酬酢乎萬變之事短者長者可者否者傾覆者橫逆者燥者濕者洶然其來雜然其不齊吾任吾情直而不能曲也方而不能圓也此將何以應之哉因讀莊子呼牛而應之以牛呼馬而應之以馬喟然嘆曰鳴呼善哉其應之也一聽乎物而不累乎我吾乃今得所以處世之法矣夫愛憎毀譽之在人一是一非相尋於無窮而不可致詰者也容者與物無競而物恆聽命焉褊者與物相持而未甞不受制於物雋不疑之償金也婁師徳之唾面也衛瑜之不見喜慍也其知此道矣於是書其所居曰應齋乞余爲之記予甞觀諸天地之間矣太空日月之昭回也風雲晦之薄蝕害之山嶽之峙也瓦礫糞壤積之江河之流也溲溺污濁歸之太虛日月山嶽江河籨之而不迕受之而不拒然其昭回流峙固自若耳水鏡之淸也因物而爲妍爲媸水鏡亦不辭其妍媸權衡之平也因物而爲輕爲重權衡亦不辭其輕重所謂聽乎物而不累乎我者也應之道其如是哉世庸可謂知變通之會達事物之情者矣持此道也行於天下夷險順逆安往而不利哉𨿽然此君子守身待人之常耳若將行義達道�世正俗而曰吾一聽乎物不幾於和其光同其塵矣乎曰是不然平居而愛憎毀譽之私吾固聽乎物臨事而善惡勸懲之公物亦將聽乎我故曰柔能勝剛弱能勝彊遂書以爲應齋記

半江趙先生文集卷之九

●半江趙先生文集卷之十

序﹝一﹞

◆序﹝一﹞

北山誌序

送張仲明歸侍序

送周原巳序

聯句集錄序

送龐元白詩序

送溫廷寶吏陜西詩序

送趙縣丞序

送劉用齊推官序

贈禦醫陳先生序

送葉臺州詩序

送太學生莫君還南京序

送江西憲副大君懷徳序

送司訓管先生致仕序

送施君彥器出守河間序

送新城令胡君還任序

送伍君朝信守寧波序

方伯李公挽詩序

壽陳翁七十序

黃氏族譜序

菊石圖序

具慶圖詩序

姚母榮壽詩序

○北山誌序

山經地誌古今作者甚眾蓋以山川之勝而其文可藉以傳也然而荒陬僻壤之中一山之奇一水之秀世未之知一旦騷人墨客好奇之士得之爲之記述爲之題詠而名遂聞於天下是故文章因山川而傳山川亦以文章而顯彼文之至者固有不待山川而傳者矣山川之勝則未有不於文而著者也五嶽四瀆山水之大莫加焉其奇觀勝槪天下莫不稱之然豈人人身至而目擊之乎得之於詞章記述之間者多矣論載之文其可少哉余嘗聞金華山之勝豪傑名世之士往往出於其間意其風气之所萃神秀之所鍾天地造化之所陳列必有敻異而非常者思欲一登覽之未得也求其記載之全書不可得考之羣集或得其一二未詳也甲辰春友人錢君伯榮以鄕進士會試京師持其父星齋處士所撰北山誌徵余爲之序北山金華之別名也展而讀之不待登覽之勞而山川風土人物之美舉在於目睫之間矣鳴呼玆山之爲勝非一日也文章之士輩出其間者又非一人而巳也而記載之書前此無聞焉至於今乃始出於處士之手是豈偶然者哉蓋必將有所待焉處士之文足以發玆山之祕而玆山之勝足以大傳乎斯文此所謂有待焉者也處士生於玆山少小之所遊嬉日夜之所止息耳目之所聞見山之名物知之悉矣隱居問學涉獵子史其意蓋求與鄕裏諸前輩馳驟而爭先者也則其序述論載豈不足以發玆山之祕哉然處士隱者也其迹微其名晦而其文章固未有以傳也傳之者得不在於玆山乎遂因伯榮之請書以貽之若作志之本意及其篇目次第則處士之所自序詳矣處士名某字某星齋其別號云

○送張仲明歸侍序

張君仲明奉其父大司冦之命歸侍其祖母太夫人於吳於是太夫人年蓋九十餘矣而公居上卿之位掌邦國之禁明弼教之任聖天子深注意而倚重焉是故𨿽公之心未甞一日不在太夫人然任大責重不可遽釋而蹇蹇匪躬之義亦不可以爲辭太夫人春秋之髙不能跋涉數千里之遠以就養也於是乎有仲明之行仲明以事公之節事太夫人則仲明之歸卽公之歸也公於是可謂善處於君親之間也哉夫一人之身內則欲侍其親外則欲侍其君義重於公則情奪於私王事之勞則孝養之闕玆二者義有不可偏廢而事恆不能兩全是故狄梁公有太行之思而溫嶠有終身之恨此二子者皆一世名臣其爵位非不隆功業非不盛也然皆外致身於君而內不能顧其親夫白雲孤飛之下徘徊反顧而吾親之舍不可卽也身居廟堂親在鄕閭而疇昔絕裾之行非吾親之意也則𨿽位臺鼎當宰執而其心有不能以自遂者矣吾甞怪夫二子者之不能有善處之術以全其君親之義也是故於仲明之行而深爲公喜之蓋仲明之行而公事君之忠事親之孝兼得焉眞可謂於虫﹖旱處之事而有善處之術矣公以事君之道任於身而以事親之責付其子則仲明玆行其負荷亦重矣哉上則欲以承事乎太夫人如公之身親在慈侍之側者以不廑其倚廬之望以和其心樂其志養其气血以益永其天年次則欲以修其家事完室坣力田畝儲備百物以爲太夫人供養之具睦宗族親裏閈賙其匱乏而卹其艱虞以副太夫人之心使太夫人壽益髙身益健彊而康寧公亦得從容廟堂盡力經世之務以答聖明之眷而無內顧之憂此皆仲明之責也仲明勉乎哉夙夜孜孜惟勤惟愼以無墮乎尊公之命可也仲明好學飾行𨿽公卿子被服如儒生甞以蔭入太學待選於銓曹家庭之教蓋有素矣西曹之士爲公之屬者喜仲明之行相率爲詩歌以贈之而屬寬序其端云

○送周原巳序

歲辛丑余始來京師獲從禦醫同郡周君原已遊及今年而君遂拜南京太醫院判之命以行蓋凡從遊者四年而相與之義相悉之情𨿽同气骨肉殆無以過也則玆行也能恝然乎哉然君玆行寔君之幸而亦餘同志者之願也君之尊翁曁母夫人在堂皆七十餘矣而君無他兄弟以備養也身在數千里外晨昏溫凊之禮闕而不舉也起居飲食寒暖之節疾痛痾癢之變藐然不可得而知也初君來京師非君之意也君家世業醫君少而精其術然猶自致力於六籍諸史百氏之�今天子徵天下名醫有司以君應詔促迫上道欲避去而不可得也旣至京師選入內局日夕侍上起居論方制劑動獲奇效遂拜官焉而君未甞以爲榮也君𨿽以醫進然文學之名推重縉紳大夫間乞篇章翰墨者與乞藥物者相等候謁之刺日盈其門而君不屑也蓋其心思念慮日夜惟在親所求爲歸養之計旣不可得欲棄官而去又不可也惸惸南望若拘囚然其迫切之情困厄之狀人莫不知之而余爲尢深常自思欲一出奇計以遂君之私也今而得此行也豈非余之願哉𨿽然於君之行其亦安能恝然於心耶自余來京師而得君道有所輔益身有所依歸學問有所講明行事有所咨訪疾病之不常則藥物以扶持之愁苦而無聊則談笑而慰遣之蓋無往而不相偕亦無往而不相益也溫恭諒直有古三益之風焉非但爲杯酒殷勤之歡而巳也今也道何所輔益身何所依歸學問何所講明行事何所咨訪疾病何所藥石愁苦而無聊何所遣慰也是能恝然於心否也蓋甞自謂平生知巳者之難遇也旣相遇而復相失焉況乎人事之不常而後會之未可知也是又能恝然於心否也於乎君行不可畱矣而君之行爲親故也南都距君之家庭不數百里可以便道而歸省也旣之任可以迎而養也則所以慰十年行役之思而盡髙堂垂白之歡者在是承顏養志之義不可不勉也所以制其頹齡而延其壽考者在是甘旨藥石之奉不可不愼也且將有貤封之命可以榮其身含飴弄孫可以樂其心則官職之事不可不修也繼嗣之義不可不務也之數者皆君之所急而余之所深願焉者也蓋相語至此而離合聚散之情有不足道者矣余旣徵諸士林之知君者爲詩以贈君而區區微恴有所欲言遂僭而爲之序

○聯句集錄序

刑部郎中馮佩之之擢江西提學按察副使而行也至於今踰年矣友人王君存敬慨契闊之久思會合之歡檢故篋中得舊與佩之及諸士大夫燕集聯句之作凡六會三十有九首錄爲一卷題曰聯句集且自述其意志於卷末將以致之佩之而屬寬爲之引方佩之在部時同官之士能賦詠者甚眾燕集甚數文字友誼之相從甚歡若郎中屠元勛勛員外郎秦廷贄瓛主事楊質夫文卿陳一夔章以及佩之存敬蓋不下數十人佩之寔爲之宗主而寬亦得以不才廁其間至其它同朝之相知者亦多與焉若春坊諭徳謝於喬遷翰林修﹖﹖巽王徳輝華兵部武庫主事戴師文豪進士華廷禧福布衣王古直仁甫亦不下數十人然今未暇悉記記其與於玆六會者耳六會皆在癸卯之冬其在一夔廷贄宅者各一而存敬之宅凡三焉蓋此槁獨存敬所藏其會他所者猶多不止此也更唱疊和連篇累牘可謂盛矣然詩則未必盡工蓋一時寄興率爾之作而或窘於彼此近續意義相入之難矣旣會之明年春而佩之遂行佩之行而會亦少衰矣其後廷贄丁外艱元勛擢南京大理寺丞皆次第別去而向時之盛今遂不可復得矣抑不知佩之之在江西而賓僚倡和之樂亦復有如向時之盛者乎言念去住俛仰今昔臨捲憮然不能爲懷者久之

○送龐元白詩序

龐君元白來視余於京師將歸鄕之縉紳及凡交遊諸大夫相與爲詩贈之而謂寬宜爲之敍寬之伯姊適君君天性孝友好學多能自予童髫時君日提攜之相與周旋善則引之過則規之勉其能輔其不及同其憂樂而通其有無內有兄弟之親而外兼朋友之誼如此者十有餘年矣歲庚子余始別君來京師旣而系官於朝歸計遂淹言念疇昔未甞不慨然興懷也今年夏君乃不遠千里而來倏爾相顧驚定而嘉慰窮愁於羈旅復疇昔之歡娛情之所極胡可云諭京師之寓長安塵土之衢求如故鄕之樂不可得也然環堵之居庭有﹖﹖菊座有圖書亦聊足爲君玩而都會之地城郭宮殿之壯麗衣冠禮樂之淸華國體之尊人文之美則君之所景仰而快覩者也於是相遊處相談敍相勸勵而慰卹者兩閱月矣金商气至炎火暫息而君撫時念鄕歸思勃然卬首側足不可挽止夫以契闊之久望思之深幸相聚而復相違有情者之所不能堪也而況肺腑之親哉然始者之合初不虞中間爲別之久也中間之別亦未知有今日之會也故別不能不悲而會爲可喜若今之爲別則初至之日而慮已及之矣蓋事勢之必然而志念之所素定者又何必戚戚於其間哉而況會而別別而會乃人事之常乎吾所喜者君之歸也有庭闈棠棣之歡有林泉耕讀之逸而所悲者身系一職碌碌塵土當官蒙素餐之羞懷歸存簡書之畏耳遂承諸公之意聊僭序之以道餘情焉

○送溫廷寶吏陜西詩序

地官主事溫君廷實奉使關陜將行縉紳諸公相與爲詩章贈之且繪而爲之圖又皆謂不可無所以序其意者遂以屬余余聞溫君家蜀蜀在陜爲便道而君二親俱存君自登進士第居京師不得奉朝夕者五六年然則行定省之禮致甘旨之奉盡髙堂垂白之歡其在玆行乎夫人臣致身於君則無以盡情於其親外務於國則不能內顧於其家蓋千里從宦身在羈旅或山川之阻絕或王事之鞅掌於是有累數十年不歸侍者矣此陟岵北山之詩所爲作也則君玆行也豈非所深願哉然君玆行朝廷之命也奉朝廷之命則當致力於國家之事今也關陜之地赤土千里戶無炊煙野無靑艸蓋自癸卯之冬以至於今二三年間而民物幾於盡矣聖天子日夜憂勞思所以拯救而生全之命遣臣工冠蓋相望君之往也下則欲以蘇生民之命上則欲以紓主上之憂其責可謂重其事可謂難矣吾知君於此方且夙夜蹇蹇之不暇而何暇顧其私哉然則向所云髙堂定省之願果何由而遂耶其必先致力王事之務而後自盡於家庭之情乎夫君子一身有君焉有民焉有親焉致君澤民而悅親三者君子之大節也君一行而三者之義兼之玆行也夫豈徒哉諸君歌詠而圖繪之有以也夫

○送趙縣丞序

古今稱民生之艱難者莫甚於稼穡之事然特謂其身跰紙之勞冒水火之毒以竭力於鎡基耒耜之間而又有旱澇之不常虫蝗稊稗之爲害耳嗚呼亦孰知稼穡之後而有賦稅之艱賦稅之後而有轉輸之艱哉禾黍未登場圃方築而催科之吏巳在門矣掊克誅求雜沓交至鞭提以威之拘囚以要之不剝其肌膚而竭其膏髓不巳也是故終歲力作而不免於饑寒此賦稅之艱也舟楫之運載牛馬之驅馳費亦甚矣水陸之播遷鼠雀漁獵之侵竊耗亦多矣輸之廩藏則必取盈焉取盈可矣又將倍而徵之也是故必稱貸而足之稱貸矣又必倍而償之至於破田宅傾產業鬻子女者眾矣此轉輸之艱也是二者天下之通患也而東南爲甚東南之郡吾蘇爲甚蘇之屬邑吳江又其甚者蓋吾蘇田賦甲於天下𨿽有大藩省轄數十州郡者不能及也而吳江一邑秋糧粟米凡六十餘萬其它枲﹖金帛庶物之徵猶未可勝計也況其地卑濕瀕下水潦之患莫先焉而租稅之科特重於他縣其轉運也每歲蓋船數千百艘役徒數萬戶夫掊克誅求之獘不免也而稅且獨重費耗稱貸之患不免也而役且獨繁�將何以堪之哉將盡轉而之溝壑散而爲逋逃爲餓殍而已矣然則爲有司者其可不加之意耶寬吳江人也居京師五六年矣見鄕人之轉運至者皆顰蹙憂悴若不能自生問之則虧損之數什輒五六旣而逋負動萬計畱滯連歲月蓋未有能免於稱貸之累者及今年鄕人之來者皆歡抃相慶無有怨嗟未幾事竣而歸過余告別皆欣欣然喜也問之則曰此吾侯之惠也吾侯勤卹吾人處之當其宜督之有其法能足其用而省其費也蓋邑貳尹趙侯某寔典運事來京師嗚呼若侯者其可謂能矣哉其可謂賢矣哉推此道也治邑事理賦稅吳民蒙福多矣侯將行余以其事稱諸鄕人之在朝者皆曰願書以贈侯也遂書之

○送劉用齊推官序

成化丙午秋九月試尙書刑部政進士劉君將行同曹士大夫相與治具於部之西署餞之屬餘言以爲贈余從劉君遊久矣其爲人及其學術余固知之然不敢頌也𨿽然可無贈乎劉君自登第後試政於此至於今三年矣此肅殺之政法度之地蓋周禮司冦之職掌邦國之禁謂之秋官所以詰姦慝刑暴亂而輔教化之所不及有訊鞠之勞有誅戮之威有囹圄桎梏之具其法五其屬三千天下之所至畏以爲患害凶禍者莫甚於此在劉君觀之亦甞有所不忍於心乎然古人謂之典刑又謂之祥刑夫典者常也祥者吉善之謂也人所畏忌而曰常凶器而曰祥是蓋必有深意者天下之惡者不能一日無則天下之刑可一日而弛乎先王之創制此者輕重條貫粲然具備夫豈以殘民哉蓋所以爲之防範爲之禁戒使之知避而不敢犯則庶乎其入於善而遠於罪也固忠厚之至也劉君亦甞於此焉求之否乎夫今日之所試他日之所行也而劉君今也任府推之職則刑獄正君所職之事也況一郡之地連數十州縣之大其民有士農工賈有父子兄弟朋友宗族姻親其事有賦稅徭役有耕桑飲食婚喪之禮其地有里社有田宅有市井關梁場圃安得其不爭且訟也而況乎吏有狡猾者民有彊梗者有冦賊者鄕曲有武斷者此未遽可以道徳化之也夫苟未乭以道徳化也捨刑罰其何以哉吾故就吾儕之所職與君平昔之所甞試者以爲君贈君尙無易於餘言

○贈禦醫陳先生序

始余居鄕時卽聞公尙先生名旣來京師友人周禦醫原巳甞爲餘論吳中名醫於小兒科推公尙爲之最眾醫所不能治者公尙輒治之其胭家湯文煥幼子之疾服藥數月不效瀕死矣賴公尙而得生余於是深歆慕之恨未之識也後數年公尙以良醫受徵而來余聞之喜甚始一相見卽與定交未幾入禦藥局尋升禦醫奏功取效名滿都下今年春餘幼子女皆患痘疹子生之三歲痘之始發也細而色雜數日不能滿迨瘡發痂脫矣餘熱連旬日不能解眾以爲難治公尙日臨視之隨時調護始者危甚旣而稍安後卒以全愈女生甫三月初發時大者僅數十而周身紅蓓稠細如簇公尙曰此餘毒也藥之明日視之大者益發其細者掃地盡矣故餘子女之獲保皆公尙之惠也同時痘發者余所知有馬直閣宗勉楊儀部君謙之子凡視痘之法七日後不發或發未盡而泄痢及頂陷者皆不治楊馬之子皆犯之公尙皆療而活之又餘同官魏廷佩子方歲餘痘發而斑黑法在不治眾醫見者皆謝去魏亦自分必死矣公尙察之獨以爲可生藥之果愈嗚呼可謂妙於醫者矣余甞暇日扣之公尙曰彼病在某吾以某藥投之此病在某吾以某藥投之皆有證據鑿鑿可聽惜余不能記也余旣辱公尙之惠因思原巳前日之所稱許信不爲誣且愧無以爲謝遂並述所見治療一二以將繼進也及汝器別去則又惜之然猶幸君之畱也君旣登第試政冬官有詔賜諸進士歸鄕裏聽取者若干人而君與焉余始聞而爲君喜之旣又不忍君之行蓋方幸其畱以相慰也而又去之固人情之所不能恝然者也𨿽然君之尊翁曁母夫人在堂年老矣而君適成名則玆行也寔人情之所榮而君之所謂莫大之願也而余又奚以不能恝然爲君之歸日偕其弟登堂以稱壽也暇時相與尋理舊業必有念我者幸毋曰塵泥之人不可復教矣

○送葉臺州詩序

聞其名而遽信其爲人近於愚未甞識其人考其行事而遽稱之近於諛蓋天下之士固多有名浮其實者而許可尢君子之所愼也余自入刑部卽聞公名然未甞識也遽信之不疑遽稱譽之無所吝於辭然自以爲非愚且諛也公自部郎中出知嘉興府攺臺州在部中爲前輩部之士大夫論文學者論政事者論立身行巳之善者未甞不首以歸公自公之出至於今數十年前後猶一日也夫去後之思不相識無所求者之譽固人之所難得而事之所可信者也旣又聞公有寫騷之亭夫騷人之辭尙矣有以寫其意於數千載之下非深於文者能之乎又餘同官之相善者如潘應升王存敬皆臺人故公之政績不絕於余耳所聞日新而月異余又以益信前之言者之非妄也今年公以三載考績來京師余甞聲問相及然未有以見也未幾書最而還交遊諸公餞於東門之外各爲詩歌以道其行得若干首旣行之後其鄕人尹廷用輩相與集爲一帙將以歸公而請余書其端余𨿽未識公然言之豈爲愚且諛哉

○送太學生莫君還南京序

懷干將莫邪之器者必待夫虎豹蛟龍犀象而剸之遇一蛇一虺之類輒輕試之非知用器者也況屑屑於小則器亦從而敝他日縱有大者無能爲矣嗚呼是器之在天地間人固望之以爲非常之用而遽止於是哉是故有識之士堅其所守愛其所得宣其利而藏其鋒時至而動使不獲乎虎豹蛟龍之屬以展其一割之快𨿽終身無所用之可也松江莫君某以有司之貢來京師始吾聞其將有所受職也而懼旣又聞其南入太學將行爲之大喜吾固謂莫君非小用其器者也莫君以磊砢不羈之才落落特出於吳松之間遊庠校者幾三十年入棘闈而試藝者凡八舉於玆矣而卒未之能成是蓋三十年八舉之間曾不得一遇虎豹犀象蛟龍之屬有以當其鋒者焉然則君之干將莫邪𨿽日挾持以出入遊衍其發鉶之初質固未甞一試也豈可以今日偶遇一蛇虺遂欲盡變其平昔之操而鈍其所養之大�使之終不得有所展�以一泄其忿怒不平之气也哉君其決於南行以完守此器無疑也況大學者陶冶之地𨿽不階寸鐵者固將於此焉鑄而有之況君操其素有以往益�厲其鋒乘時而奮焉孰有能先君者於以馳騁磅礡豈不快哉余方喜君之行而友人�廷肅適來請言遂書之以贈

○送江西憲副大君懷徳序

聖天子卽位攺元之三年天下方嶽郡邑之臣述職考績之餘黜幽陟明愼簡庶官於是吏部推堪任按察副使者凡若干員以聞而餘同官吳君懷徳寔爲舉首詔遂有江西之擢江西天下之名省也地廣民眾錢谷獄訟之繁甲天下臬司之職寔難其人苟非練達剛明之才鮮克戡其任者故執政首以推君君之將就道也西省之士相率往餞而屬餘言以爲贈余於君鄕裏也吳松苕溪之間相去不百里君之伯氏安溪君以鄕貢士出宰名邑余少而獲交焉君之尊甫西疇先生樂義好事名重州閭余𨿽未及見之然懿行休光熟於耳者久矣初西疇之生君及安溪也少而訓以經術甞手植雙桂於庭以自期待旣而二子皆顯受貤封焉君自登進士以來至於今二十有二年矣始則兵部武選繼則刑部廣東雲南諸司皆號劇地在他人居之難有美名而君守法持已毅然一出於正威不可奪利不可誘行乎其所當行而止乎其所當止優遊從容處之裕如以故履歷積年名譽益彰朝野士庶翕然稱之是命之下可謂優且重矣然在眾望猶或有所未滿也謂君入仕最久居職最勞且茂實嘉譽卓卓如此誠宜陟在近要以任大事不宜復以外臺劇地煩之餘謂不然君子之仕也非以自適將以有爲於天下也惟其志之得行固不計其地之崇污惟其力之能爲固不計其身之勞逸尊爵厚祿散地素餐吾謂不如抱關乘田之有事也臺省廊廟安坐髙視民生疾痛漠然無關吾謂不如一州一邑之足以行道也江西劇省也臬司要地也而君往臨之志得行矣力能爲矣下足以及民上足以禆國矣他復何求哉且君之志豈好爲自適而偸安憚煩者哉況內外揚歷實益孚名益振異日陟近要任大事天下聞之者素信之者深有所建置將不言而孚矣則君今日之行蓋他日柄用之地也余與君同官久相知爲深旣慕君家學之有素且樂君之有此行也於是乎書

○送司訓管先生致仕序

僕旣釋服過謁司訓管先生於學宮敍論之間未甞不以歸田爲言僕止之曰學校優職也受一命食三釜諸生從遊者數十人無簿書期會之鞅掌無錢谷獄訟之搶攘坐氈𨿽涼無寒也苜蓿𨿽儉無饑也可謂逸且樂矣吾謂子將終其身居之奚庸歸先生曰不然吾幼而學道長而入官去鄕裏捐墳墓以徇升鬥於千里之外歷三十年更數郡邑一命不攺其初三釜尙從其舊上無補於聖明下無益於諸生吾居之也厭而食之也慚昔子云三世不徙蓋在黃門馮唐不遇終身猶爲署長而吾今將白首於玆矣吾何爲而不歸僕曰噫子過矣遇不遇命也用不用時也樂吾道適吾志而巳矣曾點居沂水間當莫春之日日與其徒沐浴詠歌以終其身聖人與之今吾邑𨿽小吳淞湯湯洞庭洋洋庠序之彥亦楚込而蹌蹌相與扣舷而遊濯纓而歌優遊而徜徉可以養生可以盡年奚庸歸先生曰豈惟子之邑也吾家安成故文獻之邦也有蒙岡牛嶺之山可以樵有蜜湖蘆江之水可以漁有新茨武功之田可以耕而鄕之藝文儒術特盛吾將課吾兒以耕教吾孫以讀而吾且浩然自放於漁樵之間今子之邑非吾土也吾何爲而不歸僕又曰鉛槧之勞廩食之養較之漁樵耕稼不猶愈乎淑乎一家孰若教行於一邑絕世獨往孰若與斯人而同羣乎先生曰是則然也𨿽然耕與仕各有道出與處各有宜吾聞之君子得其時則駕不得其時則蓬累而行今子觀吾之於時何如也猶且依依焉棲棲焉忍而不能去也吾將何求哉僕於是不能復有言也相揖而出未幾庠友李時顯輩來言曰先生致仕得請將行矣余聞之驚遂述疇昔往復之語以贈之以見先生玆行其志素定而非苟然也

○送施君彥器出守河間序

餘同官正郎施君彥器之奉命出守河間也或謂余曰君將不樂其職哉郡守官𨿽貴祿𨿽厚責𨿽重然在有司之列監司使者得以臨之不能無上下俯仰之勞在朝士大夫往往不樂爲之君歷職郎署且十年矣令望素著少假以日上可至廊廟下亦不失藩臬之重一郡何足以辱君又曰君才髙而行修好學不倦有志於道術文藝之事宜畱置朝廷之上以珪璋至治而潤色鴻業彼有司之務何足以煩君旣而幡然曰君必將樂爲之彼重內輕外者流俗之見也擇官而爲之行險徼幸之人也以事上爲恥不知分者也君賢者也豈以內外崇卑易其心哉余曰若子之言謂之愛施君也則可謂之知施君之志則不可聖天子旁招天下賢士大夫而尊顯之豈曰私之哉將以天下之煩且勞者加之也君子出而用世服其爵食其祿豈以自便其身哉將以自任夫天下之煩且勞也顧人之才各有能有不能是故用人者不能不因其材而篤焉彼誠不堪事也置之散地也則宜以足以有爲之資而曰吾惡其煩且勞也必求散地而居之以自適而豈君相用人之意哉君子不素餐者其忍安之乎夫在外民牧之職迹則受制於人道寔不屈於巳出一令行一事朝發閨闥而夕周於四境𨿽有貴勢吾貌敬之足矣猝不能掣吾之肘而制吾之命也是故可以行志可以澤物可以立不朽之業若夫在內者操柄用事惟臺省當道諸公可以有爲於天下其它則散地居多焉𨿽各守所司之職而終無可紀之勛況地益近則志益不可行官愈貴則顧惜忌諱之心愈重是故長厚之俗隆而蹇諤之气沮譬之明月之珠夜光之璧置之閟宮淸廟之上望而知其爲國之至寶然於世用何有哉立仗之馬芻豢非不丰也被服非不鮮明也徒以充觀視之美而巳矣入籠之鵰伏櫪之驥終日飽食而安居𨿽有霄漢之志一日千里之能欲一騁其足一縱其翼不可得也使稍有志於斯世者吾知其必不以彼易此況才而賢者乎施君久任法吏明習政體固將以有爲也又安能依隱玩世於市朝之間旅進旅退而巳乎余旣以是答言者同僚諸公咸請書以贈君遂次第其說而書之

○送新城令胡君還任序

新城令胡君公器余鄕貢同年友也少勤學問力追古人旣入官盡心民事有循良之風焉三載考績來京師寓於其從子秋官副郎企慕官舍余往候之寒溫之餘語及政事君曰吏之職守令爲難守令二者令尢難令之治大邑難小邑爲尢難余曰地方數百里戶口十萬錢谷獄訟諸事紛錯塡委爲之寔難邑小則事省奚其難君曰不然邑大則物富凶年荒歲苟處之有道民不告病矣邑小則地狹而產寡民無素蓄旱澇相仍之餘饑饉流離無所賑也賦役之供不可巳也𨿽有巧匠不能無材而制𨿽有良農不能無種而植故曰難東南之邑大者六七百里北方小者或至數里其令丞以下諸吏胥史輿臺諸役井閭鋪捨廟學驛逓關津諸卒徒譏察巡警漕運解逓諸差遣其用民力不能減大邑之半而戶口財賦不及十之一二是故舉一邑之人不能供一邑之役而民力竭矣蓋不待凶年饑歲而流亡餓莩無日無之此無他置縣多之害也縣之初置遠自前代非一日矣然世變不同民物之消長隨之有昔瘠而今腴有前盛而後衰故三代之時大越皆荒服而今爲財賦之區冀州堯舜所都而今地薄民貧特甚此其明驗也大抵政之獘有人爲之有法爲之人爲之者人去則攺法爲之者人不得而攺也董仲舒曰琴瑟不調必解而更張之眞至言哉余曰君旣悉其獘矣胡不言諸朝而置廢之曰吾職微言將孰從余曰然則君之邑何如曰吾新城地方四十里亦小邑也吾治之三年民獲少安亦惟盡吾心而巳矣旣而君考課吏部奏最入優等餘聞之嘆曰公器之行可謂不愧其言哉君將之任企慕請餘言爲行李贈余不能復有言也然觀君之序論考其政事可以知君之賢矣

○送伍君朝信守寧波序

以韋布之士躡屩擔簦而取進士無資地之席無譽望之搙驟而登近要列通顯不數年而致卿丞之位此可以爲賢乎曰此遭遇之偶然耳未必其皆賢也巧宦之士或幹沒以徇時或矯飾以釣名籧篨戚施色厲內荏公卿暱之近幸賢之以徼幸金紫之貴比迹廟堂之列此可以爲能乎曰此君子之所羞也奚其能然則所謂賢日能者何妒哉曰吾負吾資而人不吾知也吾不衒焉是故居下位而不恥吾所蘊者大而用我者小也吾從而小試之是故處之綽然而有餘積累旣久而輝光之日新實徳旣茂而聲聞之四達不求知而人知之不求用而人用之是故得之而無愧居之而無忝斯之謂能斯之謂賢吾同官伍君朝信之始舉進士也年甚少志甚遠學甚富被選爲庶吉士遊翰林三年養益充聞見益廣然不求知於人也出爲刑部主事捨承明金馬之淸華就朱墨敲朴之宂雜人或爲君不滿而君處之裕如也日惟勤簿書愼聽覽之爲事吏而文廉而平寬和而寔嚴密捷速而極精詳居職五六年羣僚稱之大司冦器之俾掌諸司章奏尋轉員外郎去年嘉平月遂以銓曹薦出守浙之寧波寧波冢宰之鄕郡也推擇蓋極一時之選命旣下縉紳諸公奔走相告語有爲朝信賀者有爲朝廷得人賀者有爲寧波之民賀者於戲君何以得此於公卿間哉夫其所以孚於人者素矣此固吾所謂不求知而人知之不求用而人用之者也得之而無愧居之而無忝者也所謂賢且能者君眞其人哉彼巧宦者無足言矣無基而驟進亦非君子之所安也彼若春花然非不榮且艷也不踰時而委於荒榛野卉之間若潢潦然非不彌然泛溢也朝滿而夕涸矣君子之道則後凋之木也有源之水也朝信之進也旣以踐履之素得之自是而往踐履將日以至名位將日以隆若松栢之拱把而梁楝也若江河之濫觴而放乎四海也端在於今日矣君將行寧波士大夫之在朝者謀以言贈侍禦金君惟深曁餘同官楊君志道寔來徵餘言此固鄙意之所欲言者也

○方伯李公挽詩序

浙江左方伯李公文明視事甫三日卽遇疾不起藩臬諸僚友及凡士林諸公皆哀悼之發諸詩歌者若干篇於是參政韓公輩相與匯萃成秩使來告曰李公江西弋陽人也登成化乙丑進士第由刑部郎知嶽州參陜藩總憲汴臺遂遷今官其在嶽也建學興士修舉廢墜築長堤以捍水患郡人賴之名之曰李公堤其去任也作去思亭立生祠祀之其在河南尢以澄淸激揚爲巳任去貪墨雪冤抑略細故而循大體憲度淸貞官邪警惕上下稱之今也吳越之人方將待公以哺倚公以安也而奄忽如此豈天之無意於東南之民歟抑彼元元者之無祿而不獲蒙康濟之澤也諸公之作固不但雍門之感華屋丘山之悲而巳吾子與公舊同官相知宜深幸有以題其端焉余初入秋曹公爲主事巳五六年矣時三山林公爲司冦負海內重名甚器重公每天下有大獄卽奏遣公往治之蓋凡三奉使還奏皆稱上意尋轉員外郎未數月有嶽州之命公爲人剛方而通明遇事敢爲持法無所回曲至與人交底裏洞澈不藏秋毫而休休有容僚友莫不愛敬公謂他日遠到未可量也旣出西曹數年至左方伯人皆謂公不日入廟坣握政柄可立而待也公之來浙也余亦承乏與公遇諸塗握手道契闊相得甚歡遂同日視事公之遇疾餘數往問誠不意公之遂不起也故舊之懷豈勝感哉又況爲國家惜爲斯民惜之心乎是用敍公履歷之略書之捲端聊以致餘情焉

○壽陳翁七十序

絕物類離人羣入山惟恐其不深入林惟恐其不密避世者之爲也熊經鳥伸吐故納新以火候爲功以刀圭爲神養形者之爲也是二者將以爲髙也將以爲壽也殊不知髙與壽之道不在是也古之人蓋有隱於吏者矣隱於市門者矣何以祕匿爲哉方術者徳之賊也金丹者毒之臘也天地之所以長久者以其不自生故能長生何以服食爲哉夫形勢之途險而難行富貴紛華之地穢而不可居是故守道者欲得坦途而之閒適之地而居之耳身體發膚不可毀傷也七情足以敝精一徳足以葆眞也是故居子跬步必謹垂堂必戒少思寡欲無營無爲此則避世所以爲髙養形者之所以爲壽也非抱沖融之徳兼通介之操者何足以語此金華有隱君子陳翁其殆斯人歟翁儒家也學道自適不求聞達居闤闠之中車馬之往來出於其途食貨之貿易集於其門終日讙呶雜然不寧而翁居其間休休焉浩浩焉其門則市其心則水寓意於天官卜筮醫藥種藝之書寄傲於花鳥��之間視紅塵之擾攘咫尺千里也因題其廬曰城市山林可謂得避世之宜不絕類不離羣而其髙自有不可及者恬淡寂寞玄�希夷不知軒冕珠玉爲何物薄滋味時起居愛憎不生是非兩忘眞葛天無懷之民也平生足迹未甞入公府晚年郡邑以鄕飲酒禮招之亦一往焉日集鄕老之賢者�遊燕爲歡娛今年壽七十矣而聰明健彊若少壯然嶞瞳漸方色若孺子可謂得養形之道無火候無刀圭而其壽自有不可量者若翁者蓋大易所謂不事王侯髙尙其事而詩人考盤所謂獨寤寐歌永式弗諼者歟且陰有合於黃老專气致柔長生久視之法也耄耄期頤永錫難老不亦宜乎翁之子順登丙辰進士第試秋官介於正郎朱君汝承請餘言爲翁壽餘旣從進士君得翁之爲人而慕樂之因爲伸其說以復翁字徳奇四月十有八日其初度云

○黃氏族譜序

刑部員外郎黃君徳溫擢江西按察僉事將行攜其所修家譜過餘言曰吾之先蓋出自顓頊封於黃因氏焉六世祖某始自長沙遷於郴長沙以上諎牒淪落不可復考髙曾以來相繼皆一子至吾父兄弟三人某兄弟若於人子侄及孫又若干人始漸蕃矣吾大父之爲譜也曰吾不敢妄引荒邈以襲杜正倫郭崇韜之餘繆姑識吾所知者示之子若孫焉耳故所載自郴始不遠及也吾父旣緝之矣某今復增修之願吾子一言以序其意予取而閱之知君奕世之所修積蓋非一朝一夕也君之身貴且賢信乎爲善之效有所從來也君之後昆自是蔓衍而昌大當有加而無巳也君六世祖之爲緫管也當元之季勞徠安輯甚有徳於郴之人髙祖諱華甫孝友力學誼行於鄕曾大父節判君大父杭郡檢校潛室先生父上髙令毅齋先生皆廉愼守法惠愛之政先後著聞於時又加以文藝道術世其家至於徳溫益光大之登進士歷官郎署明愼通敏譽望籍甚遂有江西之擢其進未可量也可謂世濟其美矣若作室然剪蓬藋創基宇規模旣宏且固而肯堂肯構潤色而繕完者又詳且密矣若治田然艸萊旣辟溝洫旣浚鎡金﹖基旣具而嗣其業者又能深耕而耨糞多而力勤矣夫如是而曰有傾圯之患穡獲之不丰吾不信也吾甞觀古今士大夫之家凡貴者孰不欲以其祿遺子孫富者孰不欲以其貲遺子孫才且賢者孰不欲以其文藝道術遺子孫哉然有止於其身或一二世而廢者有綿歷數十世愈盛而不絕者此其故何哉或由乎其先或由乎其身其興也必其先之善啟之其殿也必其身之不��之其悠久弗替者必其先有以成立之��以維持之黃之先積之累葉至於今始��吾徳溫且發於諸季嶄嶄然輩出矣徳��能亢其宗者後徳溫而興者其可不思�以繼哉繼之之道何如鑑於先世之懿範�師之而巳矣予與徳溫爲同年友且同官署相善也有通家之義故不辭而書之以示其後之人

○菊石圖序

僚友李君敬敷得菊石圖於畫史攜以示予曰將以爲大夫人壽也予見其嶄巖崔嵬端確峭拔潤而厲廉貞而安隱然有千仞之勢特立不倚之節又見其幽閒葳蕤靜麗芬馥渥雨露含冰霜不妖不媚亦不零落因問太夫人之壽則八十有二矣問其乎生則自澹庵府君捐館捨矢死靡他四十有餘年矣諸子皆有成立克昌其家而敬敷實抗其宗慈訓之力也家規整然生事益厚內則之修也行年𨿽甚髙齒未落髮不白上壽之徵也予聞之嘆曰敬敷其善諭哉夫物堅而後能久堅而靜而後能保其久石則堅而靜者也故水有時而涸土有時而崩石獨巋然而長存百卉之華先發必早殞晚榮必後凋故桃李之類驟而開倏而落者比比也而菊獨芳於涼秋之日曆歲寒而不攺其華滋有幽人貞士之風焉今夫太夫人以名門之產而爲鼎族之配終始一節不磨不渝靜堅自持徳馨四聞其礪志猶石也其英華之發猶菊也然則眉壽之屇豈不猶石之常存菊之後凋也哉古之人有以金玉比徳者有以岡陵松栢比壽者斯石也斯菊也信乎可以獻諸太夫人爲千百禩無疆之祝矣敬敷曰然願書之將並以爲壽也遂書以歸之

○具慶圖詩序

父母之於子鞠之育之愛之勞之欲其才欲其賢欲其立身而成名其心無窮也子之於父母順其志承其顏候其燠寒時其起居欲其健彊欲其壽考其心亦無窮也二者之心皆原於天理民彜之固然而發於至情之所不容巳夫豈有所勉彊矯僞於其間哉然其所欲則有得不得者矣蓋造物之故茫無端倪或無意而儻來或固求而愈遠非人力之所能與也鄒平孫翁魯之奇士也少慕王彥方之節晚成向子平之髙孝弟力田以丰其家甞輸粟縣官以濟其鄕閭者屢矣生三子長以醫學專門爲邑訓科次以義民得散官蓋皆有及人之澤不徒章服之美其季則由邑庠生卒業太學選入四夷館讀書力學將受職就列爲國家用有日矣諸孫滿前如芝如蘭翁今年壽八十有三其配韓碩人七十有二偕老無恙自是至於百歲至於上壽可必也太學之遊京師久喜有家庭天倫之樂而恨不獲致晨昏定省之禮請於朝得歸養焉於是縉紳諸公知太學者繪爲具慶之圖相與賦詩爲翁壽而太學遂來請予言弁其端予旣獲聞翁之徳又知其諸子之美喟然嘆曰父母之心人孰無之子之心亦人孰無之然欲如翁之能成就其子醫學太學諸君之能壽康其親隨所願欲無不滿意是蓋人之所難能也在彼甚難在我獨易夫豈無其故哉造化固非人力之所能與而福善亦天道之所可必若曰彼蒼蒼者一無所爲而人事之幸否皆出於適然也則世之爲善者怠矣翁爲善者也具慶之福善之徵也翁及太學諸君爲善無巳他日之具慶亦無巳也遂書以歸太學君爲翁壽

○姚母榮壽詩序

教子者惟欲其立身而揚名事親者惟欲其康寧而壽考是心也人之所同有也而非人之所可必得也才有髙下徳有厚薄時有利鈍幼而不能學學而不能行行而不能善者多矣是故立身揚名所以爲難人之生也如隙駒然有少而不能壯者有壯而不能老者年至六十巳云壽矣七十古所希也八十九十蓋千百而一二耳是故壽考康寧所以爲難二者無一焉天下皆是也幸而得之亦往往得此失彼能兼之者蓋寡矣𨿽然二者之數固懸乎天矣然所以致之者則未必不由乎人蓋訓教者成徳之墓也頤養者延年之術也潮陽君某以鄕進士通判撫州臺臣監司累薦其賢天子賜璽書旌之且封其母爲太安人於是太安人之年八十有六矣气充而力彊華顚未白朱頻若童其鄕人之在京師者旣知君庭闈愛日之長又覩夫絲綸渙污之布莫不嘆息而羨異之因相與題榮壽二字爲賀又告諸搢紳大夫爲之歌詠以揄揚之珠玉琳瑯旣聯篇而累牘矣少司冦謝公撫人也知君之賢而樂太安人之榮且壽謂諸作不可無序其意者命寬書其首簡寬旣承命退而詢諸潮之人然後知君之之間亦足以自適蓋才不才之間而躁靜異焉才者狃於才不得而不躁也不才者窘於不才不得而不靜也是故躁靜非獨天性亦勢使然也今之君子役於勢者眾矣有能制於理而不役於勢焉嗚呼豈非天下之達人也哉莆田方君壽卿當富盛之年負英銳之資值可以有爲之日舉進士官秋臺處繁劇之司剸決裁制盤根錯節若破竹然吾固謂壽卿將一鼓而進樞要之地無疑也俄有告予者曰壽卿以疾得請將南歸予聞之驚復問之則曰壽卿欲歸省其親也拘於例未可得因托疾以行固其孝思之心厚抑亦功利之志薄也予弭之愈益驚因嘆曰善哉壽卿乃若是賢乎如吾壽卿所謂才智者非耶世方汲汲於進取之門君獨矯然思息肩之地世方系情於好爵君獨致力於色養何其與世異歟且知所先後也揚帆大江之上遡疾風而順流飛輪長驅而下峻阪之途沛然之勢一息千里孰能禦之乃將停橈稅駕而小憩焉曰吾懼其驟也可謂知倚伏之理識消長之機而不墮於世俗之見者矣且勢之方張吾固弛之則其張也必久勢之方進吾固退之則其進也必安君其善處勢哉𨿽然恬退固士行之美而行道亦君子之志君之歸也定省𨿽樂﹖梓𨿽安其無久畱也哉君將行同僚諸公餞諸郊相與賦詩贈之予方倦於物役欲退未能嘉壽卿之志遂爲之序弘治九年七月二日序

半江趙先生文集卷之十

●半江趙先生文集卷十一

序﹝二﹞

◆序﹝二﹞

送吳江令孫侯被命趨朝序

送周方伯擢任廣東序

送廣東憲長劉公之任詩序

送河南憲使文公之任詩序

遊西湖詩序

送畢公進陜西左方伯之任序

南京吏部侍郎王公挽詩序

送冬官副郎張君良貴詩序

送民部田君景瞻序

東嵐謝氏族譜序

送鄭冬官良佐序

藍氏東厓書屋

送徐徳瀾冬官詩序

張氏世譜後序

賀大光祿楊公壽七十序

送蕭淩漢憲副序

送水部徐君中行詩序

封都轉運使敬齋畢公壽八十序

送董茂充同守述職歸郡序

榮慶圖詩序

送南臺大司冦戴公詩序

送張騰甫序

送曾禦史序

○送吳江令孫侯被命趨朝序

漢卓茂以密令拜太傅封侯晉夏侯湛以野王令除中書侍郎吾甞疑之夫令卑官也太傅三公中書相臣二代之任官不亦淩躐無敍矣乎旣而考之愛民如子吏不忍欺教化大行道不拾遺卓之善也急於隱卹緩於公調政務淸閒優遊多暇湛之賢也於是嘆曰嗟乎名之盛者實之隆也賞之厚者功之優也是故仕學之士無患乎聲聞之不彰惟患治道之不修無患乎超遷之不崇惟患治效之弗臻余來浙上去鄕邑不數百里日聞明府孫侯循良之風卽卓之愛民如子吏不忍欺也卽湛之急於隱卹緩於公調也松陵無夜戶之警縣齋有雙蓮之瑞教化大行政務多暇可知也又甞一接見侯而察知其爲人忠信敏達休休閒雅光風霽月之晬於面盎於背也醇酎之醉人良玉之潤而確也蓋來治吳江再期年矣問其履歷則以進士宰陜之咸寧者三年餘於是竊怪夫封侯之命侍郎之拜之不至也未閱月有自京師來者報曰朝廷嘉侯異政詔銓曹移檄徵之且將有臺憲之命矣余聞之不自覺其齒之粲然手足之翩然正誠喜其億而中也喜吾君吾相之明於知人果於用賢也喜吾侯之志遂將大行於天下不但一邑之蒙其福也蓋國家之制凡大邑用進士爲宰政有異績則徵入爲監察禦史曁六曹之屬今廟堂之上巨公良輔出其選者爲多侯之還朝也司風紀陟端揆登臺衡駸駸然進未可量也𨿽然卓及夏侯盛徳雅望垂於竹帛至於今不朽也豈直當時三公之尊相臣之榮而巳吾侯其懋明之哉侯駕車將行貳尹孔君尙君千君縣簿王君呂君幕僚王君相與繪圖賦詩爲贈命之曰垂虹別意而走書來杭屬余書其事於篇端

○送周方伯擢任廣東序

甚哉才之難全也有政事者有文藝者有行實者長於此或短於彼得其一或遺其二何也資性之蔽也學術之偏也蓋自夫世道旣降光嶽气漓聖賢之道不明於天下士各以其所長自名立身之體用制事之本末孰能一以貫之會而通之哉故才之難全也尙矣惟我國家百數十年盛明廣大之化磅礡甄陶漸摩涵養之久人才之生稟於天者純修於巳者備所以輔贊亨嘉之運藻飾太平之美者一本於躬行心得仁義禮樂之奧卓卓乎無遺憾矣寬寡陋不足以盡知天下之士若大方伯廬陵周公時可豈非其人哉公早從事於濂洛關閩之學以文學行誼知名登進士第歷官選曹分司南都居職無事益得大肆其力於道徳性命操存踐履之地業旣成被薦擢按察僉事副使按察使以言者舉擢浙江右布政使提學則士有楷範提刑則獄無冤民司牧則惠浹黎庶化宣百蠻而吾甞望見公於人人之中而出乎尋常以爲不可易而親也及承其顏色而接其言論春陽和風其可悅而不厭也珪璋琬琰其儼然可敬而重也蒼松勁栢其有恆守而不變也有徳者固如是哉徐而觀其馭吏民應事幾畫經定制運用剸裁無巨無細有倫有理通方合變目無全牛暇而發爲詞章形諸撰述以鳴國家之盛沨沨乎洋洋乎黃鐘大呂之音也簡嚴體要西京先秦之遺則也每竊嘆曰聖代之生賢其類如是乎其亦間見而不偶矣乎如以爲間見也請薦而登之廟堂之上鼎鼐之間輔一人以康九有經緯乎元化而模矩乎士民不宜獨使一方專之也未幾有詔擢公廣東左布政使於是大方伯進賢湯公與藩臬諸僚樂公道術之大行而惜徳音之蹔遠賦詩餞之寬聞嶺海之間夷獠雜處弄兵潢池所在有之吏不能舉其職民無以安其生將使威以鎭之仁以綏之革掛牛佩犢之俗興作息耕鑿之利非公其孰任之是命也固公大拜之權輿抑亦聖天子階前萬里知人善任之大略哉

○送廣東憲長劉公之任詩序

弘治巳未秋浙江按察副使古郢劉公擢廣東按察使將行同寅諸公素敬愛公榮其行而惜其不可畱相與賦詩贈公倡和之餘言及公之爲人或曰吾見其心之存於愛人而人不敢玩且欺也見羣下之戢戢畏威循履約束常若公親監視之而趨命承令惟恐後也獄訟滿前出詞組折之物無遁情未甞不爲死求生而有罪無幸免者公豈非所謂仁而嚴者乎或應曰然公甞爲陽谷令立制範明條約吏民畏服謠語以都察院擬之邑廟學久廢公刱之工大而成速宏麗而精堅人皆稱其才甞承省郡檄勸民出粟公慮胥史爲姦不以告一日召里正赴縣計事至則扄其門使各疏民戶殷厚及貧乏者具其事產定爲上中下三等旣畢一一親核實之均徭亦用此法民樂其平胥史之獘息矣在浙土毀僧尼庵院之滛媟害風俗者釐革城隍鬼神之藂雜瀆亂邪妄不經者甞署臺事正三司與諸奉使相見行坐之不合禮制者桐江七里壠介於兩山之間懸崖峭壁舟行其中役夫牽挽每風雨石滑一夫失腳連數夫皆淪於水公督有司集工煆石開道平坡土﹖﹖作橋梁而百數十里之險絕遂成坦途每歲所活不知幾何人公信所謂嚴且仁者而智識之敏幹略之長心術操存之正出於尋常萬萬矣或曰是特其小小者耳未足以盡公子獨未見其爲禦史時耶視鹺淮陽而貂璫閹戚斂迹不敢幹法巡按雲南孟密夷背其酋主久矣三司議召孟良夷伐之公以孟密素附孟良悍難制不許後數年有用前議者果僨事兵備憲臣守備武臣有不嚴邊禁者奉使大臣有不法者皆劾奏之寘於理還朝奉命監修祧廟中貴李廣董其役�幸用事旣告成謂公等曰二君勤勞久矣將言於上加省寺之擢二人力拒之而止當是時有一人遜言承之顯要可立得公在內臺大節蓋如此於是在坐有聞所未聞者擊節而嘆曰公之賢其若是哉夫行已也不詭不阿遇事也所居而理嚴足以立法仁足以附民固士君子之能事至於名位之炫赫利祿之寵榮苟踐履未至涵養未熟鮮不爲所動者故權幸之地世之所趨蓋有素不相聞而匯緣請托以求一造其門墻一承其車塵以徼幸於萬一者矣況乎彼固與之此固拒之豈非甚難者哉公之賢豈非古所謂丈夫者哉海內承平於今百數十年紀綱如故也久而不能無弛風俗如故也久而不能無偸禮樂法度如故也久而不能無所廢墜思欲振起而作新之必屬之大節不可奪之士公其勉之哉嶺海澄淸一方之任曷足以辱公聖天子且將進公端揆之地矣寬曰諸公之言可也遂序而寘之羣玉之首

○送河南憲使文公之任詩序

聖天子禦極撫世萬機所先惟吁俊立賢以綏萬邦股肱心膂之重寄自朝廷公卿而下蓋莫有踰於藩臬之臣者其長則九卿之亞也而兩浙中州天下諸藩之首天子尢注意焉我寅長文公天爵以才望久任執政以名薦屢矣輒報罷人或疑之識者曰此非靳公也蓋吾君吾相知公之深待公之厚將以近地劇務委之也至是果有河南憲使之擢公器識宏達文武具備初以乙未進士知蘇州吳縣廉正明恕政教大行淸聲令譽著滿三吳間寬在鄰邑蓋稔聞之入爲監察禦史嘗巡按河南摧姦凶遂善良蟊蠹滌除惠利並興汴洛之民至於今稱之還臺掌三法司十三道會議奏牘事立朝謇諤不畏彊禦風裁凜然邦憲益張輿論方以廟堂屬公旣而有浙江按察副使巡視海道之命蓋𨿽小詘公寔擇而任之公旣至簡將校練兵戎繕城堡稽儲積號令嚴而明聽斷公而允風行雷厲威詟遠夷鋒燧偃熄海邦又寧在海道凡七年巡按禦史幹公時俊以才優行端薦馮公良玉以才兼文武薦吳公道夫以才能超卓堪任西北巡撫薦南京大理寺卿呂公秉之又以文武全材堪以統禦一方薦然公自處惟盡其在我無所求於人故陟明之典久而未行而聲光日積自有不可抑遏者河南命下識者有以知公之遂將柄用而此行爲之階也中州之思公非一日矣今之往蓋不言而諭不怒而威者也綱紀之布信義之孚威徳之流行夫豈待歲月哉郭�先在並州素結恩信及再至也老幼扶攜竹馬迎拜陶侃再爲荊州刺史楚郢士女莫不相慶蓋赤子之所慕者慈母也魚之所歸者淵也鳥獸之所趨附者林藪也遺愛舊徳旣浹洽於旣往仁聲義聞自流動於方來民之忻戴豈有旣哉則其順令從化將爭先疾趨之惟恐後孰得而禦之哉且今之制藩臬之長治效旣成入而爲九卿者比比也公之治效不日而成則超遷將不日而至況公生長遼戍少習邊事文武之任巳略見於兩浙海道之間而數受廷臣部使者之薦矣進位內臺揔握兵符爲北門之鏁鑰掃胡虜之氛祲其在玆行哉棨戟戒途熊車北轅憲長徳興孫公重合簪之情展彈冠之慶倡於僚寀諸公抽思騁辭歌頌盛美爲公贈而命寬書其首簡

○遊西湖詩序

東南山水之勝惟杭州西湖爲稱首凡居於錢塘武林之間者宜若朝夕與湖接也而士大夫宦其地或終歲不能一至焉蓋政務之拘纏官職之界限出入有度期會有程固不得以盡如其意之所欲爲矣況聖天子勵精於上百官奉職於下罔不夙夜匪懈以承休徳則遊宴之樂無益之事不惟不暇抑亦不屑爲也吾甞觀唐宋諸人若白樂天蘇子瞻輩賦詠文字之間初疑其近於盤遊無度廢時玩日者由今觀之蓋非事實特寓言耳意者當時國憲之不嚴士範之不立而縉紳大夫競相流連光景陶寫性靈於煙霞詩酒之間以爲髙乎則非盛廿事矣是以治日恆少亂日恆多我朝教化行風俗厚紀綱正禮樂明豈有是哉民部田君景瞻來視啇稅於杭淸通簡要精愼勤恪四民便之士林重之旣期年受代將還曰吾甞聞西湖之勝玆少閒可以造乎其鄕友憲副林君舜舉門生水曹鄭君志尹聞之告諸部使者洎藩臬諸君設祖道供帳於孤山六橋之間餞焉羣英咸會冠蓋四集魚駭而淵藏鳥驚而林投田氓野叟黃童稚齒或歡而呼或恐而啼以爲希世曠見之盛事諸君周覽林壑載登丘隅蕩胸兩峯之云滌耳三竺之梵謁鄂王之舊隴﹖逋仙之遺墟感離合之不常嗟浮生之若夢引物連類敍別言懷斐然成章爛其盈帙天機浮動妙不容聲得七言四韻凡若干首而推余書其篇端余謂玆遊也有名玆詠也有爲非荒於嬉娛廢務妨要之比可書也田君文足華國道足濟時不可不書也遂卽席援筆不敢以不文爲辭

○送畢公進陜西左方伯之任序

淸廟之器擊搏之才牧愛之良統禦之略事不同而用各有宜焉瑚璉珪璋足以華國矣而或鷹鸇之非性愷悌君子足以長民矣而或軍旅之未閒長於彈壓者或短於撫字優於武事者或劣於文雅能兼之者或寡矣然而士君子立朝非兼乎此不足以爲名臣當大任行大政於天下非兼乎此不足以盡彌綸輔相之職大方伯新城畢公嘉會之在浙上也體之以嚴重而用之以明斷容之以博大而檢之以密察爲之踰年廢者興蠹者除矯僞知畏而惸獨知懷人皆多公臨民之長旬宣之績而不知公素養之備也蓋公甞司銓衡矣淸通簡亮瑚璉珪璋之懿也甞丞京兆矣廉隅剛毅鷹鸇之俊也或不能容而出之治鹺於兩淮數年矣身詘而道益信地污而操愈礪遂參湖藩來牧兩浙內外之歷試旣久而聲聞之充積日隆固巳巨細畢舉而左右且宜矣所未試者軍旅之事統禦之略耳然數萬甲兵藏之胸中久矣俄有詔擢陜西左布政使陜西接壤羗胡有邊圉之務焉有軍興儲峙之備焉而兵荒相仍郡邑蕭然天下諸藩其山川人物財賦之盛美莫如浙而公私百務之獘亦莫如浙形勝事權之重大莫如陜而生民積歲之困亦莫如陜聖天子用公於浙旣獲其效矣故又試公於陜以觀其成方嶽之長往往入都內臺臺臣奉命出而巡撫在諸藩則隱然古使相之體在邊疆寔秉元戎之權陜之方嶽任重封守職兼兵民且三邊巡撫之儲也所謂軍旅之事統禦之略公其於是乎試之哉原泉混混旣湧而盈科矣決之有不沛然者乎弓旣持滿而審固矣發之有不破的者乎廣安集懷保之仁奮折衝薄伐之威下以蘇生民積歲之困上以紓重瞳西顧之憂胡虜旣攘閭閻旣丰歸而立朝當大任行大政由是而爲名臣由是以居彌綸輔相之道公分內事也天下之公望也非愚一人之私願也公將行憲長李公宗仁公姻家也倡於藩臬諸公賦詩爲公贈謂寬宜敍之寬辱公之知舊矣能無言乎

○南京吏部侍郎王公挽詩序

佻巧便捷聰察機警遇事風生無所依違可以謂之能矣謂之曰眞才則未也恬淡自處不逐時利雅正自將不阿俗好可以謂之守矣謂之曰至剛則未也簡重淵默其心休休而酬酢世務迎刃理解莫不曲當至於當大事決大疑定大謀處之裕如無異尋常斯眞才乎身在仕進之途而能不以得失累其心惟求盡吾職而已榮利在前舉手可拾而不顧禍患在後若泰山之將壓焉而不動斯至剛乎士君子生乎治平出而致用所以自立者如是而巳矣當代名公賢達輩出器能節操往往超出前古寬寡陋不能盡知也甞竊觀諸近世若故南京吏部侍郎福淸王公師仁豈非其人歟公諱克復字某初以進士官刑部也事至立斷號爲能吏而尢以仁恕聞諸司有疑事難決者眾皆顧視愕眙公片言裁之於笑談之間出乎常情揣摩之外而寔切中於事幾之會四方有大獄則奉命往勘之操縱取捨未甞不愜於輿論其掌憲湖臺也總兵部下怙勢毆死口人者則置之法中官有事武當用私鹺擾民者則拒之挾宮媼之勢市鈔於官者則拒之其以江西左布政使入覲也太監尙銘在東廠威熖赫赫怵取賄賂莫敢違者公獨不爲動布政將九年不徙官或勸以速化之術不答其以右副都禦史巡撫南畿也修水利之政立運夫之法嚴官軍交兌之例吳民至今賴之自以年踰六十力求致仕及轉少宰章凡四上乃得請故議者謂公有剸煩治劇之能有精白奉公之志有溫良長厚之風有恬於進取之潔有不畏彊禦之勇蓋篤論也然則吾所謂眞才而至剛者公其可無愧哉余在刑部郎聞公名及公來南畿余甞獲一接見於吳之行臺而上下其議論藹乎其謙光確乎其耿介浩乎其博而沛乎其通心誠向慕之恨相從之不能久也旣而聞公乞骸以歸又未甞不髙公之義而惜其未大行也使公據津要秉鈞軸將必有光明正大之事業聳天下之視聽者矣公旣歸十年而捐館訃聞縉紳諸公爲之哀挽者若干人其子國子生時英褒輯成帙介其鄕友餘同官林君舜舉來乞言公之履歷諸公墓志表狀論之詳矣余素重公不可無言聊述平生之槪弁於篇端弘治十四年十一月二日

○送冬官副郎張君良貴詩序

今日徵商之制自鹽課外惟竹木之稅爲重荊襄蕪湖杭州諸處皆冬官卿遣其屬開分司理之蓋利之所聚啟貪名姦亂之所生也苟委非其人鮮有不損國蠹民者先是甞付之郡邑矣侵漁掊剝狼藉污穢前覆後踵獘端日滋於是乎有分司之制歲庚申副郎華亭張君良貴寔來浙上君博雅淸令富於詞藻對客賦詠援筆立就而贍麗警拔出人意表士林共所推重至於操檢之嚴醞藉之厚顒顒焉侃侃焉淸廟之器鵷鸞之姿也是行也人或謂小務不足以煩名士而君領檄欣然不以爲嫌旣至視事日夕勤瘁罔敢怠遑抑未遊息壠斷抽斂惟平寧縮不贏凡物之入操其數之多寡而巳有司者受之巳無所與焉由是鼠盜不生駔驓無所施商益進物益聚千章萬木所以供將作之用者鱗擁翼附彌滿江之臯海之澨矣使事告成期當及﹖釋米鹽之瑣屑復羔羊之委蛇縉紳大夫賦詩爲贈而謂余宜書其端余知君之文素矣至是而後知君之器度政事出於尋常遠甚漢兩府髙士不爲主簿而孫寶爲之徙捨甚悅曰士安得獨自髙道不可詘身詘何傷時人稱其賢宋韓魏公琦之筮仕也時方貴髙科多徑去爲館職公獨滯筦庫不以爲卑宂盡心職務無所苟卒爲一代名臣君奉使分司固非府簿莞庫之匹然所蒞龐雜則無太相遠者夫致身於君隨所用之不自揀擇而惟求其職之能盡此古達士之節而君能之其所蘊豈易量哉而況通方具宜遊﹖盤錯尢士之達材者也孫寶之明經修行固君之能事而魏公之勛名吾方有望於他日矣

○送民部田君景瞻序

均之爲進士也均之列於朝也均之爲任職居官也而所司不同有兵戎有禮樂有銓選有錢谷刑獄有典文翰者有司諫諍者有司風紀者固不能無緊慢淸冗之不同矣夫鳥一也或集於芳園或集於荒林花一也或墜於幾席或墮於庭砌𨿽所遇小有不同而其爲類則未甞不同也亦安知在幾席者不拂而委之塗泥在荒林者不遷而歸於喬木哉而世之士往往視之以爲輕重或沽沾焉以自喜悻悻焉以驕人或委靡而不振悒郁而不樂𨿽旁之人亦從而輕重之豈不惑甚矣哉夫士在自立何如耳豈官職之足道哉制行之髙存心之正則在下位而名益彰道之弗修身之弗檢則據髙位而穢益聞晉江田君景瞻閩南偉人也有俊逸之气有堅�之守有宏遠之量有敏達之才以進士官民部來徵商於杭舟車緡錢之算米鹽之政甚不足以煩君也余謂君將不樂於此而君安焉居之不以爲鄙僕僕焉爲之不以爲勞余因戲謂之曰髙才卓犖之士亦屑從事於斗筲尺寸之間乎將促辦以取最掊克以求贏乎君怫然不悅曰何吾子之陋也吾謂子差彊人意乃未脫乎流俗也夫官無崇卑盡職爲賢政無大小利物爲貴吾在此日以便商旅通懋遷爲務易以盡職易以利物昔吾初登第也惟欲爲縣令爲其可以親民也惟懼入臺諫懼不能盡職也子何見之陋也余愧謝曰世方慕臺諫君顧不願爲之世所重君所輕君之所自立豈可以常情窺哉旣數月君受代還朝餘同官林君舜舉君鄕人抽分鄭冬官從君學者也來謁餘言爲行李贈余甞記與君往復之言不忘幹懷因感世之妄有輕重者之爲惑也遂述而書之

○東嵐謝氏族譜序

余甞聞同年友林君舜舉言其鄕故都憲謝公徳政之美自守郡治藩至於巡撫上有禆於國家下有益於生民亦其諸弟之賢能服田力耕惇本崇禮以佐之故公得盡瘁於官而無所顧於其私又言其先仁厚之澤數世矣至公始發而一時父子昆弟修益至行益篤積益厚家庭雍睦百口同爨禮義之習與性相成科甲靑紫連茹而進古所謂貽謀燕翼信不誣云余聞之以爲難能然未有以知其詳會都憲之子進士邦用行經錢塘以族譜謁余序蓋其先由越之上虞徙閩玉融之東嵐者始祖齡壽甫也由玉融徙長樂者都憲之曾大父宗英甫也中間曰孟甞曰伯宰曰徳圭皆以徳稱而部尉觀仁之捍禦倭冦保障閭裏教諭徳玉之履徳蹈道啟迪後進則其尢著者也都憲之尊封君孟安弟仲平仲遠仲理皆隱居行義其羣從官郡邑職師儒者數人邦用諸弟邦實邦應皆鄕進士也其羣從遊序庠明經績文有聲者亦數人南山江田沙坑長阪之間若鄧林然所產必嘉木若渥窪之水然所產皆龍駒舜舉之言至是有徵然以吾觀於謝氏今日之盛蓋勢之必然者吾獨喜邦用昆季能保其盛於無窮也夫物之在天下養之久則大蓄之盛則充楩柟其髙參天其大百圍厥初毫末耳源泉之涓涓甚微也流而不巳遂成川澤謝氏自玉融而來至於今培植滋息之功豈一朝一夕之故哉和气之充塞懿徳之燻蒸其發育條達流衍布濩蓋勢之必然者勢之所至能導而宣之則愈大愈遠邦用昆季所以繼述乎先志賁飾乎先業方自玆始進而弗怠者也聯武接踵以羽儀於天朝者也其胤嗣自其始生而見聞染習皆孝友恭儉之徳詩書禮樂之懿𨿽欲爲不善而不可得者也謝之盛夫豈有窮乎吾見斯譜之紀圭璋琬琰輝光照映於簡冊之上千百世猶一日矣庸書諸篇端以俟弘治十四年春三月望日序

○送鄭冬官良佐序

耳目聰明而心辯智多材多藝士孰不願之而不可得焉況早慧乎登髙科躋美仕士亦孰不願之而不可得焉況早達乎𨿽然得無气盈而驕志滿而惰乎得無不更事而喜妄作自視大而恥下人乎得無恃才而放誕挾貴而陵物乎有一於此𨿽顏氏之資賈生之遇不足尙也晉江鄭君良佐以冬官主事奉使來浙上吾始見而奇之再見也則敬而慕之又再見而樂親就焉君之來年方二十餘耳旣以舉進士位郎署矣天下之書無所不讀天下之事無所不通矣此吾之所奇也夫英敏夙成如君拾芥進取如君在人之情不飛揚跋扈而敗度敗禮則懈怠荒寧而玩歲愒日求其能自檢自勵者或寡矣君持身之嚴則一毫不苟待物�周則穆如淸風韜明於晦藏辯於訥淵沈�密有不可得而測識者此吾之所以敬而慕也旣而接君之熟窺君之久則見其所志者聖賢之事業所養者道徳之英華立乎正大光明之域履乎規矩準繩之途者也此吾之所爲樂親就焉者也嗚呼如君者世豈多�哉君居浙上旣期年受代還朝憲長朱�懋恭憲副林君舜舉皆君鄕人也以故事�徵言余謝不能也然以樂於親就之賢一�捨之其能已於言乎松栢所貴歲寒而後�騏驥所貴任重而道遠君之進自是而往�有量哉然愚願有復也曰自愛

○藍氏東厓書屋

靑齊之域東海之�有形勝焉是惟古萊子之國田單之�墟�髙而水深地偏而气淸其最勝者曰卽��墨之郊負郭郛控林丘又其勝者也監察禦史藍公文繡之別墅在焉以在邑之東名之曰東厓書屋藍之先隱君子世榮創之其子義齋處士廣而成之至監察君以儒顯子田繼科名而東厓之勝遂盛傳於天下縉紳先生爭歌詠之於是環厓左右前後山川之奇物色之祕櫽括搜剔悉露悉呈殆無畱藏然則玆厓也豈直遊觀之區偃息笑傲之資而巳哉隱居行義則所謂考盤在澗碩人之寬世榮翁義齋處士以之幼學壯行則所謂君子豹變其文炳也監察君父子以之且丘隴岡巒蛇蜒盤薄气之所鍾必將有英偉奇傑之才生焉以任斯道之責以爲斯世之佐若傅巖之說崧髙之申甫皆是也以厓之勝而有監察君父子豈非其人乎厓之在天地間無窮靈秀之所鍾無窮才之生亦無窮藍之昌其有旣哉監察禦史郯城任君國光冬官主事曹君元孝與君同奉使浙上樂東厓之勝而慕君家世之美繪而爲圖率諸公賦之而屬寬爲之敍

○送徐徳瀾冬官詩序

事有細而關於國計者茶鹽竹木車船諸稅課特命監察禦史或部僚監臨之君相不以爲細而略之士大夫受其任者不以爲細而不屑何也天下之事爲之在人不得其人則事僨而獘生天下之民受其害矣得其人則獘革而政舉天下之民蒙其惠矣蓋不獨軍國之輸賴之農工商賈皆賴之是故𨿽細務而所關者重也冬官主事徐君徳瀾以部檄來蒞錢塘抽分政平而禁嚴往時巨筏聯纜溯江而下怒濤崩之散而不收瀕江豪右及市井無賴紛然攘之莫敢誰何君下車廉得一二尢者治之自是浮江之木𨿽竟日漂蕩波濤間無敢拾片椽寸筱者於是人知君之嚴今年春初不雨水澤涸嚴徽諸郡商人皆重費以濟曰不及我公稅之恐後無如公者故𨿽江流如帶而行桴不絕於是人知君之平鳴呼爲政之要平與嚴而已非至公不能平非無私不能嚴然則君之所學所蘊豈易量哉他日立廟堂宰天下亦惟嚴與平而已君受代還朝藩臬諸君繪圖賦詩贈之寬君邑人也爲之序

○張氏世譜後序

無所基於前則無以裕乎後無所發於後則無以光乎前基之有道則溥厚而可久孫謀於是乎貽矣發之有道則敷布而益盛祖徳於是乎彰矣同年友張君應祥請於余曰家世居咸寧以耕讀傳業先侍禦義齋先生作張氏世譜太宰三原王公序其首矣吾子知我者願得一言爲子孫百世規余自登進士第獲交於張君見其气之和志之剛也見其敏博以有文勇決以有爲堅定以有守也及君出宰大名以才任繁劇被薦攺南樂又以政績卓異徵拜監察禦史立朝正色不吐不茹吏事精明風裁凜然爲十三道稱首益足以符君平素之蘊余承乏副憲兩浙君來爲同官晨夕與居則君之履歷益以熟而造詣益以深昔之嶄然者坦然矣昔之瑰然者充然矣於是嘆曰徳之進其若是乎旣又聞先義齋侍禦本之以孝弟文之以詩禮以正其家車牛服賈以厚其生輕財務施以善其鄕作世譜序昭穆以聚其族大父朴齋府君偉貌淳質綽有古風遵道行法齒徳兼邵曾大父維賢翁識量宏達好學多聞閭裏貧乏待以舉火於是又竊嘆曰君之基於前者如是哉此余所聞也其所未聞者又不知幾世幾人其來不亦遠哉其爲孫謀之貽不亦裕哉今日發之於君光明俊傑如此固不可謂無所自矣不但是而巳方將立廟堂佐天子身都將相寵贈之典榮及三代祿養之渥沾於九族先世之徳不益彰顯矣乎又將建崇勛邁令徳思積累之難躬負荷之重行道濟時足以垂鴻休立則作範足以示永久先世之澤不益綿遠矣乎𨿽然作室者旣肯堂肯構矣然綢繆補葺之功不可無也治田者旣時其播種矣然耘耨灌漑之功不可缺也君先世之基今日之發固若是矣所以培植而延長之又在於後之人弘治十五年歲次壬戍夏五月旣望

○賀大光祿楊公壽七十序

弘治壬戍之歲季夏之月大光祿進賢楊公壽七十浙之三司佩曩昔寅恭之義系歲時契闊之思而樂公名徳之備壽考之臻貽謀燕翼之美圖所以頌甫申而祝喬松者不鄙賤陋托秉筆焉竊甞聞之養形必本於徳養徳必資於年忠信而愷悌廣大而寬平大和元气之沖融重山盤石之靜安也有生之形於是乎全矣惡得而不壽操存踐履久則益熟行誼功業積則益隆金百煉而精蓍千歲而靈也有生之理於是乎全矣惡得而不徳𨿽然斯二者不偶然也謂其出於天而未甞不存乎人謂其修於人而未甞不懸乎天世之人孰不願之而卒無所用其力焉惟天以碩大惇厖之气精醇深固之徳﹖於公惟公修而盡之養而充之充念充存不鑿不雕以答於天少而體之於身心壯而履之於家庭剛柔有常動靜惟時其直則矢其方則矩也懸鏡其澄止水其平也仕而施之於事業被之於民物秋霜烈日之威而和風甘雨之仁也鳳凰騶虞之嘉祥而鷹鸇熊虎之迅厲也蓋公自居鄕校舉鄕闈卒業國子奮庸甲科而名日以彰自宰劇縣歷內外臺總大藩而道日以行余鄕葉尙寶廷縉洎其弟壽府審理文粹皆甞受業於公之門余少從之遊而聞公經學行誼之懿久矣及仕於朝往�鎭江丹徒之邑聞其民之慕公若慈父母飲食必祝在刑部時公之子士和來爲同官觀其人察其行事益重公家訓之善當是時仰公如山斗欲親就而不可得間者承乏來杭適公以左方伯銜命再至始獲接儀範而承誨言盎乎其溫而毅乎其嚴也儼乎其可象可法而淵乎其不可測也旣又聞公僉憲閩廣貳長浙臬澄淸激濁之政甘棠之澤浹洽於閭閻流布於道路甚盛且遠也而刑部君進秩副郎賢譽益聞由是觀之公之徳之年之名位寖隆寖昌垂裕之休廣厚而長必將自列卿而進上公自七袠而登上壽聿爲我聖明三老五更元臣舊徳而碧梧翠竹鸞停鵠峙於鍾陵龍山之間者世有餘蔭也漢之桓榮萬石君唐之九老宋之耆英風斯下矣愚固謂天之獨﹖乎公而公之克答乎天者也遂因諸公之請而書之

○送蕭淩漢憲副序

餘同年三百人內外異地升沈異路自登第迄於今二十餘年若星之及晨萍蓬之漂風也暫合暫離此去彼畱人生有情能無感乎惟內江蕭君淩漢與余在京師同官刑部數年在浙上同官臬司又數年可謂至久日夕相與肝膽無隔可謂至深而其間道術政事輔翊燻陶之益得於君者亦豈少哉君才敏而識優泛應而有執遇事俊爽若發硎﹖所至理解目無全牛居浙五六年冰蘗之操激揚之風民情士論無不允愜譽流朝野達於宸聰會西粵闕兵備憲臣遂擢君陜西按察副使以往蓋簡任也西粵古吐蕃之地萬山環列三峽圍抱俗兼羌戎土富物產風气壯猛便習兵事非有嚴明宏達之才廉潔忠厚之徳不足以柔懷而控馭之君眞其人哉著威徳於西域爲國家之幹城登廟堂進臺輔其在玆行夫君年方壯志方銳正立功立事之日也而余之疏庸有從容丘壑之情無籌策廟堂之具而今而後會合知何如哉臨別興嘆誠不能諭之於懷遂用杜句分韻請於同官賦詩爲贈而書其意如此情之不得不發於言者也

○送水部徐君中行詩序

政務之繁劇困心而衡慮應酬之紛擾汨神而混眞縉紳之士多病之不屑也夫盈宇宙間孰非事也遠近巨細精粗難易孰不賴之人以爲之也天子建公卿之臣百司庶府之吏不以使之分而理之也而可病乎可不屑乎士之爲賢政以介而通政而能變誠之而效扣之而鳴豈必脫略世故瓠落骯髒而後爲髙哉浙居東南之衝百工聚焉百物萃焉五方行旅出於其途焉故政事視十二藩最爲繁劇而商政爲尢甚且冠蓋之往來肩相摩踵相接晨夕將迎不少休息暫而居焉則戶屨滿矣職於其地者顧不勞而況出納會計簿書盈前米鹽錙銖皆躬自較之者乎水部徐君中行來視商稅期年矣君髙雅士也喜學問工文詞爽朗奇傑志在遠大者始至也或謂君必將病之不屑也居無何商旅欣欣胥徒欽欽料量平禁戒嚴賓客應酬無虛日稍暇輒吟詠自娛而事皆辦余每造其館聽事之堂肅若無人然余於是知君不獨志識文藝之美政事之長有不可幾及者矣百鈞之重談笑而舉之孱夫能之乎盤根錯節迎刃而解敝斧鈍斤能之乎士蓋有宏度自許而不給於實用坐談嘐嘐臨事憒憒者矣亦有刀筆以爲能鉤距以爲智而長厚之風喪險詖之心滋流於市廛駔儈之爲而不恥焉者矣髙而不激卑而不污豈非天下之達材者哉𨿽商稅一事耳然近者小者卽遠者大者廟堂之上訐謨彌綸之地執是以往而巳君受代將行諸公賦詩以贈陸君全卿繪而爲圖俾寬書其篇端

○封都轉運使敬齋畢公壽八十序

稟惇龐碩大之气具剛方正直之徳則必有宏遠充周之用黃耈無疆之壽明哲好修之胤余獲從大方伯新城畢君遊久矣卓乎其才之雄也淵乎其器之洪也毅乎其操之嚴而沛乎其運用之不可禦也私竊嘆曰東齊海嶽之英其在玆乎旣而聞君之尊公封大中大夫都轉運使敬齋先生濟南巨儒也早習三禮默契閫奧博涉史傳咀其英華鄕之後進登先生之門者皆知名之士先生羞苟合而喜節槪賤誇毗而重退靜懷遠束鹿西華安陽四邑之士灌漑仁義衣被禮樂隨材大小咸底於成藝五試而名始成鐸四振而教益敷今其門人布列中外者詵詵也士林賢之比之胡安定方伯君魁鄕闈奉大廷之對職銓衡荷推恩之典先生年僅五十釋泮水之䢐就省郎之封賁於丘園棄絕世事日以經史自娛至老不倦士林髙之謂唐之楊巨源不足多也余於是又竊嘆曰人徒知方伯君之賢抑豈無所自哉弘治甲子之歲先生壽八十配髙淑人亦七十有九偕老林下三受封命同徳次齒旣樂且耽而方伯君諸弟諸子鸞鵠齊奮蘭芽方茁長子曰昭則旣登進士官郎署矣四月四日寔維先生初度之辰淑人則二月七日也方伯君遠在浙藩望瞻岱宗樂怙恃之壽昌撫晨昏之暌違飛雲馳思愛日凝光寤寐永言莫能諭之於懷爰繪椿萱榮壽之圖遙致髙堂千百歲之祝適有詔擢陜西左布政使君恩親壽交會一時便道鄕閭承歡膝下人子之至願人生之至樂也藩臬諸公欣抃走賀善頌善禱形之詠歌大篇短章金石並奏而推余序其端焉以余所聞於先生者所謂惇龐碩大之气剛方正直之徳非先生其孰能當之𨿽官師儒未獲一試匡濟之術然樂育英才充國槇幹其爲用也大矣天年之悠遠子孫之皆賢豈不宜哉而方伯君且益培其根益廣其流用是占之先生淑人之壽如岡如陵未可量也而鈤玄昆仍世濟其美寖明寖昌亦豈有涯涘哉

○送董茂充同守述職歸郡序

文武一道也其迹則有精粗之異故從武者多略於文武而不文一夫敵耳世祿之家其子弟往往恃其資而不知自力於道是故成立者少旣無所成立而廢敗隨之士之負材業者莫不以決科及第爲能事失此𨿽有膴仕不樂也坐是鬱鬱至於不復自振者多矣斯三者事𨿽不同同歸於自棄其二皆不學之過其一則學而不知道之失也非有志之士挺然自拔於流俗者孰能免於此予幼時甞聞都督董公之威名然未獲識其人也其後識�子茂充於京師器度偉然心竊敬慕獨未見其父耳旣而絕不相聞十餘年矣太僕劉少卿與淸屯田錢僉憲世恆過予言曰河南同守董君某吾鄕人也子識之乎曰頗識之未知其仕也其父都督公子聞之乎曰聞之未詳也曰都督吾南畿之和州人武而好文天順間擁兵海道令行禁止冦盜斂息有功吳下同守君之少也隨任居蘇俊爽開拓眞將種也而恂恂雅飭有儒素之風以都督之命遊郡庠脫去紈綺以從事於經術折節勵志精敏過人業旣成下筆爲文詞燁燁動人耳目三學之士咸推重焉尋領南畿鄕舉眾謂君取進士登近要猶建瓴耳旣而屢試春官動徹齟齬卒業太學文益進名益馳而一第竟不能得也久之謁選銓曹同試數百人無有能先君者遂有同守之擢同守佐一郡臨數州縣官五品秩下大夫筮仕得之亦難矣他人志望過者或以爲有司之務不屑爲蓋繆妄之甚君旣領職欣然曰吾於是可以自試也夙夜砥礪以求盡其職業在洛五六年裁決敏操持愼國務旣舉民生亦安遠近稱之以爲能監司部使者上及巡撫大臣移傲獎勵之玆以再考趨朝吏部課其績以��聞詔遣復職蓋超擢有日矣吾蘇諸公多君舊識思有以道其行吾子能一言乎予曰若董君者非吾所謂有志之士挺然自拔於流俗者耶而吾言奚足爲君重哉其家以武興者也都督公能以文訓君能以文承文武兼資所以世濟其美於隆平之日者盛矣且生於富驕之中而能攻寒素之習其志操可知也視彼怙侈滅義者相去豈不萬萬哉旣負其材又能安於命屢挫而志一不少衰益以銳非重內輕外者能之乎其試於佐郡者固巳若此他日居專城寄方面立廟堂其所自見又未可量也而吾言奚足爲君重哉𨿽然吾將觀其成也遂書以復二公爲董君贈弘治九年十月望日序

○榮慶圖詩序

生全盛之時際明良之會身旣達矣名旣揚矣金紫照耀綸綍光華夫是之謂榮菽水之禮旣修■﹝山巳﹞岐之嘆不作椿萱芬芳芝蘭滿庭室家其宜兄弟旣翕夫是之謂慶斯二者人所至願而事有甚難何則天下之人以億兆計其間仕有官祿者幾人有官祿矣其間地位之通顯者幾人有官祿矣通顯矣其間父母俱雜者又幾人予同官副郎陳君希冉以甲科之英歷郎署之任正直靖恭夙夜匪懈旌能酬勞恩及其親榮孰加焉其尊公頤庵先生封秋官主事年八十矣母封安人亦七十有二子二人孫九人曾孫四人旣壽而康蕃衍隆昌慶孰加焉於是君之立朝八年矣樂遭逢之盛念晨昏之遠莞然喜憮然懼浩然懷歸謀於僚友友從臾之告諸達官長者達官長者獎而成之疏而請於朝聖天子優詔許之又錫之以內藏之鏹而遣之於是縉紳大夫樂君之行也筆而爲丹靑歌而爲風雅以發揚而光顯之連篇累牘燦然燁然可謂盛矣乃不以予無似俾書首柬予辱君同官頌禱愛慕之意宜有先於諸公者遂不辭而書之且告之曰聖天子之恩命光耀如此可謂榮矣非玆行何以成其榮尊君太安人之福履如此可謂慶矣非玆行何以成其慶蓋事有出乎天者亦有存乎人出乎天者不可必得存乎人者不可不勉世之人固有有其美而不能用遇可樂而不知所以樂之君一行而天與人皆得之矣豈不可尙矣哉𨿽然家庭之禮不可廢也固我聖天子賜歸之意大造之恩不可不酬也亦君父子之間一念不敢忘之心尙無耽於愛日之歡而怱乎匪躬之義也哉

○送南臺大司冦戴公詩序

國家用周官之典建六部爲執政之地今之尙書卽古之相也而南京爲基本重地畱臺之選尢難且愼非老成碩徳名重天下者不與焉歲丙辰夏刑部左侍郎浮梁戴公拜南京刑部尙書蓋簡命也將行門人之在朝者若干人樂公名位之益尊而惜顏範之遠違相率賦詩奉餞而謂寬宜書其首簡寬自綰角從公迨今垂三十年學爲諸生仕爲屬吏承徳受教之日久矣獲聞公之履歷詳矣𨿽欲無言不可得也今夫世之名公巨儒爵祿極於人臣勛業著於天下風采表儀乎後進道徳追配乎往哲此豈幸而致哉其生也有自其發也有源其積累有次第其施爲有本末不可誣也惟公始祖錢塘令仁覆百里曾祖東山先生義行一鄕大父琴趣公尊君西澗公或遁丘園或官師儒皆隆積善之澤不墮義方之訓公承世濟之美早從事於聖賢之學出而爲明時之瑞舉進士拜監察禦史以學行政事被薦提學南畿者六七年設教以明倫厚俗爲先校文以斂華就實爲工勸學以通經博古爲能謹課程嚴條約公勸懲審黜陟法度之中恩義行焉繼以憲副提學關陜教率之方樂育之道視南圻有加無不及焉以故兩地士大夫出門下者至於今思慕公之徳而稱述之不衰閩浙皆東南大藩公按察於浙而承宣於閩決獄必欲情法之兩盡理財必欲公私之皆足平反冤滯教養士民部內翕然上下安之其始至浙也會杭城有黑靑之妖市井喧囂妄驚狂奔鏗金考皷震動城邑部使者不能禁至禳諸鬼神公下車聞之曰是不能驅妖且助妖也卽出今曰民訛言妖至者令捕之得則已否則罪之且召諸父老諭以妖不足病之意越三日妖息矣其以都憲撫治鄖陽也川賊野王剛聚眾據險爲亂前守臣選蠕久矣公至則建請於朝合湖藩川陜之兵剿平之戮其元凶而宥其脇籨者是役也仗畏縮者處之必不能決策以取捷使喜功生事者爲之又將虐及於無辜惟公材略優用心仁一震皷旗而三方以寧萬姓賴之長江深谷地廣而腴川陜之民流聚者眾人非土著莫有保伍負固憑陵易於扇動豪右之家或倚以爲爪牙以故攻劫震驚時時有之公設法散遣流民懾於威徳莫敢不徙外患旣除居民得曠地以耕日以富饒先是官軍操練之法拘而無變公斟酌古今�刱置之於是營陣分合條理燦然荊南戎��莫能及召入秋臺職在典獄贊佐大司��存體要不畏疆禦兢兢焉惟恐法之廢�我以害及於人其於充軍死刑尢加之意�朝廷每決大事斷大獄必以命公���奏之未甞不稱上意焉由是觀之��世澤何如也積累之次第何如也施���末何如也蓋其學一本於家傳之舊故��久而徳器宏道出於躬行之實故表率正�人心服惟其素履之正足以感通乎神明也故令出而妖息惟其仁而大勇足以勘定乎禍亂也故師出而人安惟至誠故足以�天下之羣僞惟至直故足以申天下之羣枉然則位爲上卿恩及三代國家倚之如柱�士類仰之如山斗夫豈幸而致哉���臺階據鼎鉉論道經邦以輔一人紀功��垂名信史又事之必然者也寬不敏欲終聽教於左右而未能得公行事之迹而師之是亦學矣用是忘其謭陋敍而書之羣玉之首以獻且以自範云

○送張騰甫序

予同官傅君大寧之倩張騰甫以其尊公尙節君之命行親迎禮於京師旣畢姻居甥館再閱月思晨昏之久曠懼廟見之不時悵然懷歸寢食弗寧促裝駕車將以其室南而傅君不能畱也則諗諸縉紳繪圖賦詩以道其行謂予辱知最厚宜書其首簡且謂予曰尙節海上巨族也產素丰猶未忘治生僕甞諭以止足之義欣然諾之遂謝絕世務坐而食其田園之入斂侈從約恬靜自將足迹不復踐州邑之門甞遇荒歲輸粟賑鄕至於再無吝色有司義之援例授之散官且並騰甫冠帶之傅張世交遊又尙節與僕契誼深故有姻婭之締予曰然則二家之好當世世弗絕也尙節君之業自是當益昌以大且遠也騰甫之爲子必肯構肯堂能世其業無忝也夫孰無交也求其能過失相規道義相成者幾人哉市道勢利便辟善柔不足論巳就有直諒者我能言之如彼弗聽何今傅君一進止足之言而尙節卽勇於聞善之徙如響應聲如水就下遂成終身之善長免恥辱之累蓋非大寧不能告非尙節不能聽也用是觀之爲之女者必知敬戒無違之道爲之子者必知守身治生之術以是結交親議婚媾其爲好合豈易替哉吾甞見鄕之富人恃其貲之厚也益縱其貪得無巳之心出入公府結附權貴以肆暴於鄕之微民侵奪漁獵無所不至然不數十年已喪其業此無他悖入者必悖出也尙節之守如此其輕財好義又如此視向之貪得無巳者相去豈啻萬萬哉若夫子弟之美以謙厚儉朴爲先而吾今見騰甫矣恂恂如也不鄙不華所謂保家之主也予固謂尙節之業當益大且遠而騰甫之能世其業無忝也遂因傅君之言推之以爲騰甫贈使因是而益知朂焉餘言爲不誣矣

○送曾禦史序

侍禦曾君汝學姚君應隆皆予同年友也曾君兩奉使於外皆得歸省其親今年夏奉命按蜀復有問安之便將戒行應隆言於余曰曾君之行道旣達矣情旣遂矣名旣榮矣鄕邦艷之士林重之歌詩之形容�翰之模寫以侈君之賢而致其尊甫省庵先生之壽塡箱委軸矣吾子君所厚也獨無一言乎予曰此何待於餘言哉曾君以鸞鳳之姿珪璋瑚璉之器兼之久驊驑鵰鴞之才於以揚厲乎文明之時騰踏乎靑天白日之下天下之人莫不聳目而視傾耳而聽交口而傳誦之爲美談予𨿽贅言之寧能有所加於君哉應隆曰不然古之人有一言之善賢於萬金之璧者矣故曰君子贈人以言夫言豈厭其多哉予曰然吾甞聞省庵先生潛徳之美矣先����布衣也隱居行誼衣食於耒耜之中作息於孝弟忠信之場恬淡而充實韜晦而光明蓋年八十有餘歲而受憲臺之封焉又甞聞曾君武義之政績八閩之憲度矣武義難治之邑也其地瘠而險其民善鬭而健訟君之爲宰撫善以徳而禦暴以刑愛而能教威而不猛法度立而仁恩孚百姓慕之若父母鄰封之民咸來質成時處郡多冦盜兌﹖女掠四出獨不敢入武義境及巡閩中發姦摘伏勤卹民隱迅疾如風霆和煦如春暘民有栢臺明月之謠監乙卯鄕試所取多知名之士凡閩之人於君所施行歷歷能道之夫父之修於家也如彼子之效於時也如此榮履上壽克成顯名同爲聖朝之瑞美非幸也宜也抑吾又聞之臣能竭節以事君則君尊子能承志以事親則親安蜀之去京師也遠君之往也聖天子恭巳於穆淸之上而無西顧之憂髙堂垂白無身外之累得以優遊桑楡之景迓天休於無疆其在玆行矣夫應隆曰子之言是也遂書以爲曾君贈

半江趙先生文集卷之十一

●半江趙先生文集卷十二

引

跋

像贊

字說

雜著

彩帳文

偈

頌

◆引

送四川按察僉事仰君詩引

遊鶯湖詩引

贈別聯句引

送周伯震詩引

壽徐栗夫詩引

送同守馬汝礪詩引

白駒聯句引

○送四川按察僉事仰君詩引

兵科給事中仰君晉卿之在禁掖九年矣以謇諤之資深博之識守諫諍之司管樞機宥密之柄忠言至論於時政多所補益淸風雅望卓然於縉紳大夫間今年春吏部以秩滿聞升四川按察司僉事初時論皆謂君當有在廷之擢及命下人莫不疑之寬獨以爲聖天子之所以厚待君而崇重其委任者正在於此蓋君秩滿當遷而朝廷要地無虛位若閒散之列則又非所以處君者外藩制一方之重連數十郡之廣而按察之司又一方風紀所系之地覽觀風俗廉訪吏獘以行激揚之政鉏刷姦權掃剔污穢使一方之仕者皆循良獄訟皆平理而數十郡之民皆得以安其生殊非細故若夫自澄淸一方以澄淸天下固事之有漸而可以坐致者也是豈非聖天子之所以厚待君之意而況內則諫諍之名顯外則澄淸之志行二者君子立身之要事而豪傑有志之所願望而不可得者君兼而有之矣可不謂之幸哉而人又何疑焉寬嘗辱君之知而竊有所欣慕於君也思欲爲君一言之適同部郎中趙君永年楊君志仁以君同年之故倡於士大夫爲圖及詩贈君而虛其首簡以授寬寬不敢辭也遂述所欲言而爲之引

○遊鶯湖詩引

弘治初元孟春廿有二日從鱸鄕先生南遊平望道遇楓江曹君顒若浲溪崔上捨淵甫遂與共載泛鶯湖楓江誦李職方禎伯送行之作其韻爲衫帆銜緘凡五字余因用韻爲泛湖一首楓江從而和之旣渡鶯湖遂如浲溪崔氏之尊曰環翠翁年七十餘矣鶴髮鳩杖出候於門其冡子友文季友於寔從延入環翠堂至蕭閒齋觀古圖籍法書名畫登堂張宴鱸鄕卽席有作余與楓江繼之明日友���表澹居錢某邀至其家遂至友於溪西別業之眞野堂觴酌旣酣楓江得銜字一句余爲屬對因相與足成之又明日余辭歸友文昆季洎淵甫復具舟餞於溪上淵甫席上見贈余亦有畱別之作旣而放舟金魚漾余與楓江又���章遂至南潯而別前後凡得近體十首皆用禎伯韻也淵甫有請遂書而歸之以紀歲月第以余之瓦礫廁於羣玉爲可愧耳淵甫巨目也自當辯之楓江名孚以能詩名邑中環翠翁字望宗重厚君子也好賢樂善老而彌篤友文名文號水南友於名於號眞野淵甫名澄水南之冡子也爲太學生端謹好學工篆隸能詩文而楓江寔典崔氏塾事云是集也鱸鄕有重過浲溪敍舊二十韻余亦有環翠堂近體五十六字眞野堂集句四十六字及題畫三絕句皆別用韻故不錄

○贈別聯句引

松江張君汝敬以郡學生援例貢於禮部進爲國子生方來京師館於其姻家陳君一夔之第余與黃巖王君存敬聞而往賀之云將有南監之行且歸省也因相與爲韻語二章贈之旣而竟畱北監不果行久之乃以例謁太司成而歸餘二人往餞之復得贈別之作凡四章遂出前稿並錄之後數日余與諸公會於部之貴州署談詠之餘偶及前作適天臺王古直福縣任思順在坐皆又知汝敬者古直曰吾輩亦不可無作卽首出一語諸公從而繼之餘二人復與焉遂得五言二章明日會江西暑餘興未巳又得七言二章錄附前什合爲一卷授寬爲之引夫贈餞之言君子難之有請謁徵求累旬月而不能得至其得之亦片言數語而巳而吾輩之於汝敬疊見復出不自吝惜如此𨿽寬鄙穢之詞無足采取而諸公珠玉雜然羅列其間夫豈易得哉吾於是知汝敬之賢有足歆動於人者矣𨿽然汝敬得此亦母以其易而忽之一夔名某存敬名某文遂名某皆餘同官古直名某則布衣之士也

○送周伯震詩引

嘉興爲吾蘇鄰郡地壤相連接凡其民之習俗好尙生業苦樂無不同者大抵江湖之間風气淸英而秀發土物丰饒而妍華爲東南望然民之勞止則有不可勝言者矣蓋觀其山川城邑則水木掩映而雲霞吐吞萬戶森羅而百貨駢集如圖畫如錦繡察其村野閭閻則衡茅廢頹而風雨莫庇藜藿不給而煙火蕭條終歲沾體塗足而未甞獲一飽之樂者十室而九也究其所以良由夫稅太重役太繁旱潦之相仍公私之逋負誅求漁獵靡有孑遺嗚呼何以使吾民遂其生哉余友周君伯震之被命出守嘉興也余聞之喜而不寐伯震賢士也其識遠其度弘吏而文和而剛不畏彊禦不虐無告其將有以蘇吾民哉蘇民亦有術矣天時旱澇之能備也徵科之能節也胥徒輿隸之能約束也權要豪右兼並武斷之能斂其迹也如是而民有饑色野有餓莩吾不信也𨿽然是數者言之易爲之難伯震其致思焉伯震之之任也與寧波守伍朝信偕行畱別諸同官有職句之作余與諸公旣相與次韻餞之副郎彭君濟物復請余引其篇端

○壽徐栗夫詩引

同年友徐君栗夫以禮部主事移疾歸田至於今二十年矣索居離羣上不問朝廷之政事下不蹴州邑之門閾而髙風雅望隱隱動縉紳間莫不聳丹崖靑壁之仰至於其鄕之人貧乏待以舉火患難待以解紛學道者軌範其行質疑者蓍龜其言後生小子激勵而思齊邪慝姦究恥愧而知所懲艾蓋𨿽丘壑之深林莽之幽而山輝淵媚煥不容掩同年之士三百人登廟堂位通顯者多矣究其無愧於俯仰有益於名教殆未有過於君者也君生正統孟秋之閏蓋生二十年而遇生朝又若干年至於今弘治辛酉爲再遇生朝也而君壽五十八矣鄕閭族黨咸爲君賀同邑工部副郎致仕祝君惟貞君姻友也謂大凡人生之歲大率七八十其生朝歲歲有之君旣艾耆始再逢耳天於徳人固將壽之豈以生朝吝於君哉亦必將數十遇而後止則君之壽豈有涯哉喜不自任操舟來杭語余以故且乞言余之知君不減惟貞欣抃又當何如也而同年友之在臬者憲副張君應祥林君舜舉憲僉蕭君淩漢聞之莫不騰躍倡於同官諸公爲詩壽之餘遂爲之引其篇端惟貞篤學至行博雅孝義年未四十抗疏乞身以養其親與君寔同志操時人多之謂海寧二髙士云

○送同守馬汝礪詩引

處泰易處否難得志而不驕易不得志而無慍難吾友馬君汝礪初以英妙之年登甲科官郎署且與尊公今侍讀君同在朝出則搢紳僚友有麗澤之益入則家庭定省有具慶之美人皆羨之而汝礪方且坎然惟恐職業之未修道術之未至日夜淬礪以愼刑獄勤學問之爲務故其居官仁恕而明允居家孝友而婣睦吾固謂汝礪之進方來未可量也歷官五六年轉副郎秩大夫矣乃以曹司災坐累左遷通守廬州山郡荒落有司之務卑以冗有逢迎俯仰之勞失父子朋友之樂吾意汝礪進道之志能不少挫矣乎旣之郡期年以聖壽之節奉表來京師余遇諸塗風宇气度猶昔也與之語往復移日其勵志猶昔也其所養則益加厚焉又期年復來曰予𨿽遠違君與親一年一度公覲而私省亦足少慰矣君佐郡甚有聲前後部使者累章薦其才今年春吏部以聞進貳守本郡蓋𨿽未足甚慰君然亦登用之漸也未幾又復來予視其所養愈充而气體愈丰蓋三年之間三獲見君不獨其志不減於疇昔且進而又進焉可謂否泰一致志得而不驕不得而無慍者矣眞達士哉用是而占其所成就豈遽止於是而巳者乎嵩呼之餘象服屢陳顧縻於職而不可久畱也交遊諸公皆賦詩以餞金薤琳瑯聯篇累牘矣予與汝礪舊同捨非一日之好也聊疏短引用效前驅云耳

○白駒聯句引

白駒聯句者春坊諭徳王君徳輝餞其友婁君原善於私第席上諸公話別往復之作也詩凡十七首題之曰白駒者取詩人縶之維之以永今夕之義惜君之遂去而幸君之少畱也蓋婁君以進士歷官南京兵部郎中直道自將勇於有爲權臣疾之竟坐落職久之公論漸回遂得冠帶歸田而徳輝君之同年友且同甲子乳善也故有是會在坐者春坊中允張天瑞贊善費子充翰林編修徐某檢討毛維之刑部副郎傅日彰吏部主事杭世卿曁徳輝之冡器鄕進士守仁也而予亦以年家之末預焉詩旣成徳輝謂予宜書其簡首遂述聯詠之由爲之引弘治丙辰六月廿日

◆跋

書東村捲後

書莫氏先徳捲後

書紫陽遺迹後

書壽石捲後

○書東村捲後

凡有家者孰不欲傳之子孫爲千百世之計哉然有傳不傳其傳也有永不永不可預料也蓋懸乎天焉若夫子孫能保其家之與否則在乎其身之所自爲而不當歸之於天吾甞見吳中大家第宅田園不一再傳巳爲他人之有未甞不爲之太息也而吾綺川莫氏昔者刱立之人或旣其於身失之矣而後之人乃能盡復其故而有之至吾外舅鱸鄕先生有能以道徳之實文章之美增飾而光顯之而數百年世家之風不墜而益著故寬登東村之墅之撫先侍郎之遺迹縱觀綺川之上以弔國初所謂張氏李氏者之故墟而重有感焉莫之世業暫廢而尋復之而益昌豈非其先積徳累仁根深源遠有以致之哉彼其故墟寂然迹滅響絕者獨何歟然則傳諸後者其數𨿽懸於天而寔本乎人承其先者其責𨿽存乎人而寔懸於天嗚呼可以鑑矣於是書之東村捲後以示鱸鄕之後人使益勉修焉

○書莫氏先徳捲後

外舅鱸鄕先生以篤行碩學名重士大夫問平生著述惟日不足而尢致意於家乘之事廢者興之失者復之敝者新之凡其先人一言語一行事一刱置之有可稱述者以至一瓦一石一艸一木出於其家之舊莫不搜輯而洗刷之以使之煥然於耳目之間若東村若綺川亭若壽朴堂詩文卷若重修莫氏族譜若貞孝錄皆是也而其間紀載之備而可該乎數十世之迹者則有莫氏先徳之編焉蓋莫之先自宋歷元以至於今名徳之士前後相望可謂盛矣然上世鼻祖相去旣遠而聲光寖微及是編出而遂以大彰莫氏吳中世家之望也而吾鱸鄕眞孝子慈孫也哉

○書紫陽遺迹後

右紫陽遺迹之在長沙者凡八事事有圖圖有贊四明楊君志仁所撰述以刻於重建嶽麓書院之尊經閣者也書院爲朱子所更建巳數百年通守陳剛一旦興復之有功於斯文大矣志仁以山東按察副使坐言事左遷同守是邦書院甫落成會陳倅以憂去君與郡守王宗玊輩增廣而附益之此閣則君所構以藏書者也旣成乃輯文公遺事爲之圖贊論序刻諸四璧以風勵學者垂範來葉寬奉使來郡遇君湘潭爲餘言書院興之詳且出此作示余余曰天之所興必將輻輳交會以成之有宋四大書院賢俊之藪嶽麓其一也在當時學徒千人文獻最盛及其旣廢也潭之士日以益荒天之數往則有復而皇明教養巳百數十年文之興其在斯時乎書院之復文之所由興也然非賢而才不能刱始之非深於道博於文不能潤色表章以成之刱其始弗成其終則興且隨廢而陳倅與吾志仁宗玊諸君子寔相繼以來前後協心用濟厥功而志仁又能以文字闡揚先正之烈於無窮如此吾固謂天者將輻輳交會以成之者也不然潭之守倅多矣何無一人能爲之而畱至於今哉天之抑吾志仁也將有意於斯乎身𨿽詘道則光矣君故文懿公鏡川先生之子行誼風節文學政事卓然爲世所重云

○書壽石捲後

右壽石歌行詩詞一卷凡若干首縉紳諸公爲刑部副郎陳明之壽其尊公貞白先生之作也公以碩徳重望保釐中州甲子一周周而復始壽考之來遼遼未央而名位亦與之俱進者也明之限於官守不獲稱觴膝下遂用家藏壽石之圖奉致生朝之祝告諸同朝咸喜而賦之美盛徳之形容寓善禱之深意沨沨乎洋洋乎若擊石拊石然𨿽體裁不同音節各異而義一也西涯閣老公同年也爲之序髙圖巨障光彩溢目矣此卷則明之手錄以出將以便披閱時諷詠以無忘尊公之壽者也錄成示寬試展讀之殊愧黃鐘大鏞之間而廁予瓦缶蛙蟬之音也明之又謂寬盍有以識之庸書此於捲後

◆像贊

司訓管先生母李夫人像贊

周廷佩母像筫

封主事陸君像贊

封晉州守沈公像贊

封宜人張氏像贊

○司訓管先生母李夫人像贊

觀默庵之潛徳知夫人之內則觀縣博之爲師知夫人之母儀內則何如克相其夫振宗事於艱虞旣孝友而惇睦作鄕邦之範模蓋伉儷之如賓與徳耀而同符母儀曷似克教其子佩儒服而奮起旣經明而行修立教條於泮水蓋周官之庭訓與宋母而同軌嗚呼玆豈非夫人之賢若夫壽之修短祿之厚薄則吾以歸之於天

○周廷佩母像筫

外淑而柔內貞而懿夙展如賓之恭晚惇從子之義克勤克儉爲軌範於閨門無非無儀議酒食於中饋七誠旣修四行咸備眉壽登於期頤流慶鍾於續嗣𨿽雲天逝矣不能測其仙馭之遙而丹靑宛然尙可想其徳容之粹也

○封主事陸君像贊

術業之精才識之優此餘事耳孝友之篤信義之重大節可記累試於鄕不售有司旣非恆理甫展牛刀忽焉長逝玆亦甚矣天不可詰數不可推公乎何訾鳳雛九苞翩翩競起奎章五色光賁閭裏餘慶流風世世無巳玆惟上天之庇玆惟善人之祉

○封晉州守沈公像贊

肅肅金紫之服矯矯煙霞之姿脫塵鞅於盛年保天眞於淸時義方之教旣修考盤之名斯顯身膺五鼎之封徳爲一鄕之善竹梧郁然蘭玉滿前玆惟列星之箕翼行地之神仙服食刀圭豈藉參同之訣沖和淨一自延龜鶴之年

○封宜人張氏像贊

井井家規奕奕母儀古有胎教於今見之偕老之歡白首齊眉伯鸞徳耀殆其庶幾四世一堂滫瀡具宜願千百齡以難老撫玄云而含飴

◆字說

吳京希周字說

林玉汝於成字說

王說商臣字說

○吳京希周字說

秋官員外郎吳君懷徳有子曰京浙江提學憲副李君若虛嘗爲之字曰希周及將冠也請其說於余余聞京之爲言大也天子都會之地謂之京師周武王遷鎬當時謂之鎬京又謂之周京而員外君以是名其子憲副君又以是字之其義果安在哉天下之習俗足以移人故孔子曰裏仁爲美生於荒陬僻壤之中所識在不出乎市井屠鬻農稼之間盱盱然睢睢然言不能中節動不能中禮其聞見博而燻陶熟者必名都大邑之子也以員外君之愛其子其所以處之者蓋必有所擇矣然天下之名都大邑孰有如京師者哉京師者朝廷居其上百司庶府列其下英才賢傑之士雜出乎其間衣冠文物之域詩書禮樂之淵藪員外君由進士歷職郎署居於此者殆將十年親見其盛而心樂之且其子亦自孩提時遊處於此而遂以命之名其意豈淺淺哉所以使之身乎此心乎此習與性成乎此見朝廷則知尊見百司庶府則知重見英才賢傑之士則知所以思齊見衣冠文物詩書禮樂之盛則知所以飾吾之威儀而博吾之知識也此員外君之意也然吾嘗聞之孟子曰以友天下之善士爲未足又尙論古之人君子進徳之心夫豈有終窮哉自有天下以來都會之盛莫盛於鎬京蓋文武之所奠居其人材則太公望散宜生之屬其禮樂則周公之所制作其制度文章則周官之書其治化則關睢麟趾之詩也以員外君之厚待其子名之曰京夫豈不欲其尙友千百世之上仰望有周之盛親質太公望散宜生之屬講求周公之所制作讀周官之書誦關睢麟趾之詩以大成就其所學也哉他日出而仕也又豈不欲其法周之禮樂行周之治化致吾君於文武之上如太公望散宜生之屬者哉此則李君之所以字京者可謂深得員外君之意而發其所未發者矣京其勉之哉遂書以貽之使歸吳興質之憲副君其以爲何如也

○林玉汝於成字說

好逸而惡勞豈非人之情乎然天下之事以勞而成以佚而廢士君子之徳以勞而修以逸而喪今夫日而幹幹夕而惕若苦其心志疲其筋力胼胝其手足耗敝其精神視彼髙居而簡出飽食而安寢逍遙優遊無思無爲者何如也塞而通之混而澄之下愚而髙明之憤悱於迷暗之地屈蠕於閉蟄之鄕勇邁奮發於木鉆石盤之日視彼得於天性之自然不煩繩削而自合者何如也負百均之器以行乎千里之途挽鹽車而登羊腸之阪力則不任行則不逮偃蹇危殆𨿽重而不辭𨿽難而必欲進焉視彼駕輕車而驟康莊揚巨帆乘長風而放乎大江之中流者何如也其勞逸之相去較然也世之人溺於情而不能節於義故往往廢而喪君子則能以義而制乎情故往往修而成宋儒張子有言富貴福澤將厚吾之生也貧賤憂戚庸玉汝於成也所謂勞者非貧賤憂戚之謂乎餘同年友林君舜舉名其冡器曰玉汝將冠字之曰於成君蓋有得於張子之旨而深於義方之訓者矣君世其家學起自儒素致位通顯平生勞逸備甞之矣於成今日之居之養非若翁比也處逸思勞之道可不勉乎必日幹夕惕勿髙居勿安寢而後徳可成也必通之澄之髙明之至於不煩繩削而自合而後器可成也𨿽重不辭𨿽難必進至於康莊輕車長風巨帆之地而後名可成也三者成而士君子之學無餘事矣於成勉之哉余於林君有同年同寅之契其子則通家也故爲釋名字之義以相其成

○王說商臣字說

聖天子夢想賢豪於九重之上爲天下得人之盛心也士君子彊勉問學於蔀屋之下輔世長民之大業也傅巖之野版築之間沾體塗足木石與居衣食自力終歲勤動自常情觀之豈有用世之具哉帝賚良弼審象旁求王人下臨壁帛陸離獸羣潛伏人迹罕至自常情觀之豈有將引之媒哉然而雲龍風虎水濕火燥默契冥會自有不謀而合不約而同者𨿽要荒之外葑菲之賤固將网羅之必將采擷之靡遺是故不患其不爲吾用也患求之不得其道耳不患其不吾用也吾所以適用之術有未至耳余姻家月湖處士王君隱居行義不求聞達其仲氏侍禦君旣以效用爲廟堂之望其主器茂才績學尙志將充鳳麟之選而其冡鯀名說者年且弱冠矣深潛純粹嶷如老成人以世業之饒思賑貧乏輸粟縣官官授以章服非其志也恆靜處一室藏焉修焉耕道獵徳日幹夕惕所就未可量也今年冠且昏月湖言於余曰吾孫有成人之義師友命之字曰商臣願一言朂辭不獲進商臣而告之曰若知而祖父師友所以命名若字之意乎今天子勵精圖治吁俊立賢商之髙宗也今天下之士沐浴淸化其惟帝臣人人有傅巖之想然而所得有淺深所蘊有厚薄而聖明之甄拔隨之棟梁檀桷充滿朝著將必有眞傳說者出以對揚休命矣傳之言曰學於古訓乃有獲又曰惟學遜志務時敏然則學也者傅所以爲良弼之道也遜志時敏傅所以爲學之術也由傅之言進傅之道舟楫霖雨豈獨專美於有商也哉余與而祖有通家之義知商臣之可與人道也故敢進其狂言

◆雜著

啟

彩帳文偈

頌

辭免物禮儀啟

賀徐少師致事啟

○辭免物禮儀啟

伏蒙吉王殿下賜臣銀一百五十兩紵絲八表裏羅四表裏臣不敢受領除令長沙府首領官束收領送赴長史司具啟回納外臣竊以震器承宗旣分封於大郡澗蘋主饋復擇配於名門封冊輝煌寵章崇重是皆出於皇上親親之義有以體殿下慈父之心者也臣猥以下僚欽承明命持龍節而夕惕駕星軺而宵徵勉效馳驅何行役之敢憚少酬任使乃職分之當爲殿下憫臣微勞加臣寵貺兼金重只南之價文幣美冰繭之珍蒙恩當刻骨而鏤心揣分則赧顏而汗背不敢祗受謹用納還非小臣之拒違實睿眷之過厚蓋臣奉命而出使事有程一身之間百度具足行則驛站之給食則日廩之供秋毫皆出上恩纖芥豈敢妄取若欲受賜於殿下必當具奏於天廷事旣難以上聞義當戒夫苟得伏望量摭海涵仁垂春煦恕臣狂愚之罪察臣狷介之私特賜矜憐收還禮幣臣不勝感激之至

○賀徐少師致事啟

伏審懸車得請調鼎收功名位巳極於人臣巍然風采徳澤弘敷於海宇遽爾歸休凡在陶鈞共增忻慰恭惟柱國少師淸朝梁棟多士蓍龜事業著於四朝文章光乎一代扶日月於霄漢社稷之勛作霖雨於旱漧黔黎是賴方安危之注意俄止足之興懷人仰超世之風天隆優老之眷祿榮桑梓蔭及孫曾大開綠野之堂髙結香山之社弛彼重任樂此餘年見幾事物之先脫屣塵埃之外累朝僅有曠古罕聞某等荷徳良多登門最舊𨿽惜壽耈之去國竊喜明哲之保身在天一涯馳心萬里謹具不腆之物用伸無量之私尙冀海涵寔慚塵瀆伏願籌添滄海遠同箕翼之齡道重泰山長慰縉紳之望謹具啟事專人奉詣臺階申獻伏惟鑑念不宣謹啟

◆彩帳文

送孫都憲彩帳文

○送孫都憲彩帳文

伏審玉璽金符帝授保釐之重輿熊服豸人瞻風紀之尊僚寀騰歡山川增勝甘霖慰洛中之望赤子懸江左之思節鉞干云謳歌載道恭惟巡撫河南大都憲孫公道具通方才優經國文章藻繪淵乎孔思而周情襟抱沖融藹若風溫而月霽惟先尙書仁厚之澤川嶽崇深肆賢孫子步武之繩鳳麟軒翥鄭履寔傳家之物浙藩爲生甫之宮慶之所鍾公侯必復其始仁者有後方嶽克紹其先鄕闈第二人名髙江右乮策三千字光動斗南司法晉陵乘騘建業慈母悅不疑之平恕貴遊憚桓典之威嚴巫峽峩■﹝山上眉下﹞激淸霜於萬里吳山越水溥化雨於羣生官益髙而望益隆徳愈盛而心愈下町畦不立溟渤無涯廉操若吳隱之貪泉覺爽汪量若黃叔度俗士懷漸牧伯之化旣隆康侯之錫斯至聲華風動綸綍天開授之端右之權俾作中州之鎭郊野培邵伯之樹縉紳慕班生之仙自此而鼎鼐鈞衡一轉移之間耳從前之勛庸勞勩豈超遷之驟乎輿論歸崇宸衷注倚儼驂騑於周道集冠蓋於通津白叟黃童徒樊轅而臥轍靑簾畫舫竟解纜而揚舲杭州作汴州無因縮地西湖比西子可以侑觴聊陳樂府之短章少備祖筵之故事花發紫薇髙閣靜陰轉甘棠淸晝永隨車霖雨滿江南鳳書飛下蓬萊頂切云峩廌整中臺令肅冰霜冷九河澄崧髙气爽狐鼠一時屏名家舊領尙書省映雪餘輝猶耿耿西湖八月芰荷天兩峯橫槊秋千頃夜來銀漢迥法星光與臺星並看功成重瞳簡在黃閣坐調鼎右調歸朝歡詞

◆偈

吳山盛長老竹宗偈

○吳山盛長老號竹宗爲作偈曰

渭川之濱修竹靡靡上有老宿下有稚齒森寒淨淥種種相似傳相孕育祖宗孫子煙雲滿山斐然盛矣我觀修竹悟彼禪理鬱鬱萬葉惟一本耳縱橫千畝自一竿始於嗟我師皎皎素履居深山中遠絕城市政苦食淡不識滫瀡﹖衣卉裳不識紈綺如竹虛直不作骫骳如竹娟娟不受泥滓師誠賢哉爲世大士我聞內教聿有歸旨萬法輻輳不出一軌眾生同心莫有汝爾伊昔達摩道蓋若此至今衣缽承襲末巳籜龍森森滿眼皆是師其勉旃栽培剪薙滋其碧鮮去其荊■﹝木巳﹞以固其根俾之無毀以暢其枝俾之無委輝光發榮敷於千禩振爾宗風覺我蒙鄙

◆頌

觀世音感應頌﹝有序﹞

紀行錄

○觀世音感應頌﹝有序﹞

弘治癸亥之歲自夏入秋旱不雨鎭守太監麥公憂勞萬民如惔如焚徧云上下莫有應者爰用周禮索鬼神之義及於釋氏念觀音大士以慈悲爲道乃七月二十四日戊子發信向心稽首瓣香奉迎金相自天竺寺以來至於吳山海會寺道經鎭府維時赤日停午炎光赫曦忽有片雲如蓋隨仗而至環府數百步驟雨傾注若翻盆然人沐淸涼交口贊嘆明日巳丑陰雲竟日庚寅辛卯皆微壬辰奉以歸方至則又雨𨿽不能溥且足亦可謂奇矣豈非大士者小出示現以警動於羣氓也乎豈非公一念之誠通於神明乎然而不能溥且足何也使大士之靈果有之也則愚不勝大願願溥也願足也遂作頌曰惟聖惻惻濟則爲徳惟神不測或出戲劇感則斯應施則未溥豈戲劇耶幻眩下土胡不大之徧灌十方俾出火坑咸就淸涼忍視眾生受諸苦阨大慈大悲無量願力

○紀行錄

丁巳歲十二月二十二日自吳江啟行是夜宿王江涇廿三日過嘉興桐鄕宿崇徳廿四日宿武林驛廿五日渡錢塘溯流而上宿富陽會江驛驛傍有嚴先笁祠堂在富春山上廿六日宿桐廬縣桐江驛廿七日過七里壠登嚴先生祠堂緣磴上東西臺四山圍合碧江橫前亦絕景也越此行數里有望夫石在絕頂上是夜宿嚴州富春驛建徳縣令薛悅鄕舉同年也廿八日宿蘭溪縣濲水驛廿九日歲除宿龍遊亭步驛戊午元日早發龍遊宿衢州次日由衢陸行至常山縣主簿王信松陵人也三日發常山過玉山宿沙溪四日過廣信府登舟過弋陽五日過貴溪六日至安仁陸行至進賢知縣馮經松江人也七日發進賢八日宿南昌府南浦驛巡按禦史陳秉衡及三司皆來會十日早發南昌陸行宿建昌縣十一日過徳安遇雨宿髙良寺十二日雨止過髙良山甚險峻是日宿瑞昌知縣朱廷琮崇明人也十三日發瑞昌宿劉進士宅十四日宿興國州十五日宿大冶縣十六日宿武昌縣十七日宿九峯寺寺爲國朝楚昭王所建以居無念和尙者也甚宏麗十八日至武昌府會同差正使懷柔伯及地方緫鎭以下諸公巡撫都堂沈時暘先生巡按禦史王克承淸軍禦史牟某及鎭守太監劉雅緫兵鎭遠侯顧溥皆置酒大會三司亦大會沈都堂王劉二繡衣又各邀飲於公署兩司諸公會餞於黃鶴樓二十二日早發武昌江行宿金口驛廿四日宿嘉魚縣魚山驛廿八日至嶽州府城陵驛自二十日病目至是始愈連日舟中甚爲所苦次日阻風不行欲登陸懷柔不可坐守四日至二月三日早北風微動登嶽陽渡洞庭湖風大作陰雨晦暝客船頗有覆溺者湖中得沙洲艤船焉四日早風止過鹿角驛宿磊石驛初五日浮湘過黃陵廟三閭大夫祠宿營田驛初六日早至湘陰縣畱止待懷柔初十日始至吉府遣內臣設宴於驛亭十一日早發至彤關驛十二日至長沙府臨湘驛十三日入城長沙至醴陵一百八十里醴陵至萍鄕縣九十里萍鄕至袁州一百二十里以上俱陸路袁州至分宜九十里分宜至新諭一百里新諭至臨江一百里臨江至丰城一百里以上俱水路丰城至進賢一百二十里進賢至安仁一百瑞安仁至貴溪一百里貴溪至弋陽一百里戈陽至廣信一百四十里廣信至玉山玉山至常山以上俱陸路

半江趙先生文集卷十二

●半江趙先生文集卷十三

祭文

◆祭文

祭兪侍郎文

祭屠先生文

祭陳匯之母文

祭王宜人文

祭陳安人文

祭項司馬文

祭貞烈鍾氏文﹝代鎭巡三司作﹞

祭封太子太保吏部尙書屠公文

祭程參議節之文

祈雨告城隍文

祈雨祝文

告山川風雲雷雨文

告社稷文

謝雨文

祈雨告城隍文

祈雨告山川風雲雷雨文

祈雨告社稷文

祭胡廷器同年文

重修嶽武穆廟落成祝文

祭王蘊和寺副文

祭張伯章同年文

祭丘恆吉母孺人文

祭何老夫人廣昌司冦之配

祭黃文選母文

祭封少詹事王公文

祭於肅湣少保文

祈雨祝文

祭封太淑人呂母徐氏文﹝閣老文湣公之配太常卿秉之母﹞

祭朱都憲文

祭劉夫人文

祭王敬文

黃巖縣祭杜淸獻公文

祭黃祭酒母太宜人文

祭朱憲副文

祭嶽武穆王文﹝代三司作﹞

祭饒正繹文

祭宋都禦史文

祭楊太守文

杭城火菑祈雨文

祭張文衡參議文

祭吳��禦史文

祭鄭太孺人文

祭封太孺人盧母文

祭封孺人陳母文

祭婁母文

祭夏時正大理文

○祭兪侍郎文

惟公之徳甘雨春暘惟公之操烈日秋霜才長經濟器重珪璋早奮毋科名擅詞場歷職郎署淸譽芬芳驊驑馳騁鸞鳳翺翔政歷中外遂登巖廊三禮聿修六師旣張股肱之任寔際明良九重攸倚萬夫之望未竟其施倏爾云亡寬等晚生小子得仰餘光承顏接辭蕩然馨香今其逝矣豈不悲傷焚蘭殞玉折棟摧梁典刑儼儼風采堂堂具瞻何在杳然穹蒼椒漿桂酒用滌淸觴陳詞致哀再拜靈牀

○祭屠先生文

天地之間曰有六气一或滯滛爲毒爲沴沴之中人疾疚天傷自兩年來東南一方烈風霪雨旣陰旣晦積而爲菑蒸鬱四起𨿽有達士亦或惟此嗚呼先生朝而出遊暮歸染疾忽焉不瘳嗚呼先生通曠閒雅方寸悠然不著土苴才寔出眾隱此下僚與世無營日以逍遙靑衿環侍粲粲笑語沈酣六經助以杯醑有時興至爾汝忘形擊節髙歌遊心靑冥嗚呼先生鄭虔之徒飯𨿽不足道則有餘嗚呼先生今亦巳矣人事不常天道難擬可勝悲哉孤嫠弱子靈旐揚揚明發吳水故山在何西湖之涘我有潔觴敬酹先生先生歸哉遊於化城

○祭陳匯之母文

閥閱之良性質之懿端靜明淑閨門儀軌食祀女紅克舉家事及笄而歸整整簪珥長幼僮僕罔不忻喜稱之曰賢百口無異遂相其夫登於膴仕花誥煌煌鳳冠委委恩封再加盛美誰比玆亦奇矣復有令子家教惟何六籍子史賢科薦揚刑曹歷履迎養京師晨夕甘旨諄諄誨言有條有理曰汝之職劓刖宮非﹖﹖人命至重爾弗敬忌豈惟爾躬祖父之累惟此戒勅懇懇靡巳子遵奉之無怠無弛用能其官政譽盈耳嗚呼恭人瑕疵曷指婦道母徳可效可視宜有遐壽永享福祉胡爲年命僅止於此子之泣血骨立形毀寬等寮寀孰不涕泗共陳薄奠酌此明水銜哀致詞再拜靈幾

○祭王宜人文

惟昔梁鴻隱居樂道誰其相之曰有徳耀惟昔榮公徳器殊倫誰其訓之申國夫人豈獨古昔於今亦然於穆宜人族黨稱賢醫國活人字卹孤嫠助喪給婚罄其家資此君子之義舉宜人寔贊而成之視侄如子惠愛均一以教以育咸得成立或業太學或官郎署菁蔥滿庭芝蘭玉樹此內則之難能惟宜人爲無愧年邁期頤康寧考終吾固疑其不死將馭气而乘風何羣雛之惻惻抱悲痛於無窮寬等辱知令子仰徳彌深載羞幹俎置酒盈尊再拜陳詞有淚沾巾

○祭陳安人文

吁嗟安人內則惟貞蘭猗蕙馥月霽霜淸林下之風翛然絕俗閨門之秀溫其如玉充相夫子鳳立梧岡翩翩羽儀輝映巖廊相之伊何紡績誦讀冀缺有恭伯鸞匪瀆冠翹彩翟帔纈明霞簾幃肅穆蘋藻淸華旣孝旣慈絕去驕妬人謂夫子內有賢助宜爾偕老白首相將瞥然飄風竈突塵揚滄海云迷瑤池月缺逝水不還朱弦頓絕嗟爾夫子抱恨悠悠何以慰之淸醑庶羞以奠輛車以餞仙遊湖山之墟慘焉素秋

○祭項司馬文

通於世務之變者往往隨俗而推移習於文吏之事者每不足於長策遠略之施孰智義之兩得孰小大之具宜惟公之生宏達魁奇旣蘊抱之不凡亦遭際之惟時始立朝而簪筆儼丹鳳之葳蕤冰霜三尺挺然獨持西署流平反之譽外臺凜澄淸之姿節鉞霈霖雨之澤貔貅宣折衝之威殲犬羊於襄漢掃狐鼠於汧岐方二盜之陸梁慘晝黑而颷馳眾恇怯以進退公談笑而麾之遂超遷於喉舌震皇靈於六師忤權幸以獲累竟解組而旋歸彼權幸之恣肆勢燻天其赫曦眾望塵而雅拜公睨之如狂兒屹底柱於橫流顧鐘鼎之如遺臥丘林以自適永壽考於期頤忽云逝而天遊孰不嘆息而歔欷嗟勛望之若此惟士林之表儀潔一觴以致奠悵遼鶴之遐飛

○祭貞烈鍾氏文【代鎭巡三司作】

夫婦大倫綱維生民君臣父子厥道惟均內則旣修國俗咸正烈烈夫人大節至性平居孝敬柔徳含章一旦事變百煉其剛曰未亡人斯古遺式良人逝矣吾將安適處心積慮之死靡慝內見旣定卓爾不惑舅姑有托嗣息無累脫然一身可以行志溺水則濕伏﹖則污不濕不污全歸厥軀輀車駕期儀物具飭服飾器用左右秩秩天淸夜寂從容自經飄然從夫歸於杳冥嗚呼夫人死生大矣孰能視之如棄敝屣孤標萬尋淩空獨峙至堅不燐至潔誰滓豈惟家範可勵庶士賊子亂臣其顙有泚沈江孝女曹娥有碑投崖烈婦淸風有祠宇宙鴻名千古於越夫人配之前後燁燁山川之靈閨閫之英鄕邦之光聖化之徵敬潔一觴用勸貞烈金石永垂乾坤髙揭忠孝節義天經地紀萬方萬民斯效斯視

○祭封太子太保吏部尙書屠公文

徳之美者忠信孝友福之盛者名位壽耈猗歟我公何獲之厚旣昌其身復大其後篤生哲人爲國棟梁執法憲府調鼎巖廊一代之英萬夫之望揆厥本源寔有義方公之素履雍雍穆穆仁洽家庭譽流鄕曲人亦有言藍田生玉宜荷寵封宜享榮祿天恩浩蕩云翰昭回駢臻屢錫異數崇階壽近百齡位列三臺金紫絢爛林壑徘徊忽焉永終天乎不憗綸音遣奠王人視殯哀榮備矣亦復何恨寬等奉使是邦慕公遐軌豆薦江蘋觴陳絮醴甬東白雲鏡湖秋水南望迢迢微誠曷巳

○祭程參議節之文

惟公操履之堅徳器之厚如松如檜如岡如阜厚則不薄堅則能久宜當大任宜有眉壽公非不壽歷艾逾耆所不足者不至期頤公非不達粉闈薇省所不足者不至臺鼎數不可知理不可推公之家庭蘭玉紛披嗣公興者自玆寖昌公𨿽逝矣不沒益光寬忝年未深情曷旣始悼而哀復遣以慰一觴酹公公聞不聞寂寥萬山悠悠暮云

○祈雨告城隍文

三伏溽暑大雨時行雲何恆陽赫然鑠金田野焦枯赤土誰沃苗則槁矣民用顰蹙老稚嗷嗷佇想滂沱云霓不興吁嗟柰何誰爲厲階致此旱魃延及蒼生橫罹凶虐刑政失宜姦僞得志吏之不臧民寔何罪厥今閭閻凋敝奄奄凶荒繼之其何以堪伏惟明神臨下有赫胡坐視之不一致力此亂政者神其殛之彼民無辜願持其危興雲如馳下雨如注田疇郁然流衍布濩秋成可卜神惠曷量報賽有常民其敢忘

○祈雨祝文

歷夏經秋時雨不零萬畝焦枯四野鬱蒸無望丰穰兼憂疾疫民之瘼矣如焚如炙有司失政延禍蒼生徧告羣神旣殫厥誠日夜嗷嗷企待甘澍日火益熾雲水不布蓐﹖﹖﹖失權炎官專政致此亢旱爲疚爲病伏惟神明赫赫在上或司天時或宰土壤禦災捍患功徳斯隆春秋奉甞祀典攸崇虔禱再三邈然不應神豈不卹神豈不聽厥咎安在在我有司宜殃其身小民何爲鞭叱潛龍奮騰百川三日爲霖沾漑滿田焦槁皆蘇煩酷頓釋民獲安恬神惠何極懇懇下情伏惟昭格

○告山川風雲雷雨文

山川通气雲雨乃興澤潤萬物濟惠羣生惟玆炎月亢陽不雨山泉涸渴溪澤沮洳田野禾苗如焚如炙焦槁瀕死急在旦夕吏民惶惶吁天無從何以療之一漑之功山澤雲雨在神掌握胡祕其靈不霈其渥奔走羣望非神孰扣元功不宰非神孰有願賜甘霖旣沾旣足四野歡呼萬頃敷綠神功旣廣民報敢違毋作神羞不拯民危

○告社稷文

土寔生谷谷以養民孰主宰之萊爾有神三伏酷日金流石爍土焦禾稿望雨如渴犧牲不成有司之愆旱漧作祟哀此黎元歲且不登祀用不時豈非民憂神將疇依輔國濟民惟神之惠尙炳其靈蘇此憔悴霖雨其零苗蔚以靑歲則大熟惟神休徵

○謝雨文

炎威肆雪方勤羣望之誠神力感通果霈如膏之渥吏民胥慶疕稚交歡惟神司雨暘之權奠山川之位五穀賴以播種四境賴其護持含徳體仁愛民濟物運威靈於昭昭之表普惠利於元元之生玆者歷夏入秋亢陽不雨田疇漧涸禾稼焦枯守臣皇皇思拯焚而無計田畯惻惻空釋﹖而長嗟將謂冥理遠而難通豈意神聰求而必得隱隱雷出靄靄云蒸傾河漢而注天瓢騰蛟龍而翻海水滂沱徹夕霮■﹝雨上對下﹞連朝人盈其望物遂其生艸木娟娟而擢秀禾黍鬱鬱而敷榮沴气頓消秋成可卜謹蠲薄奠用答鴻休伏願鑑此精誠永終嘉惠時暘時雨﹖伏有之全功無甧無災躋蒼生於弘福

○祈雨告城隍文

三伏暑雨乃時令之有常萬頃畬田寔民生之攸賴嗟膏澤之不降恐黍稷之將枯赤子嗷嗷蒼穹杳杳惟神與司境土濟利棃元有�必通無求不獲顧玆旱魃之肆虐伏望靈威之震揚驅風伯而檄雨師大霈滂沱之沾足鼓雷霆而爲江海一洗炎煥之燻蒸惠我閭閻茂玆稼穡民之瘼矣神其聽之

○祈雨告山川風雲雷雨文

入秋䢐暑正稻粱欲秀之時負山帶江寔水澤不苗之地三旬不雨萬姓咸嗟惟神操風雲雷雨之權奠流峙髙深之位民之不卹俾亢陽以爲災歲且不登恐時祀之有闕潔齋奉禱庶精誠之感通稽首告哀幸尊慈之垂貺大沛甘霖之澤用蘇虐熖之焚寔慰羣情敢忘神惠

○祈雨告社稷文

雨澤不降民食斯艱況當西成之有期忍視南畝之將槁政事闕失罪在有司蒼生何辜罹此苦厄惟神職惟奠土業在司農旣血食於一方宜保護於四境今者時失雨暘之節民懷溝壑之憂豈天之降災將吏之不職奔走羣望思咎省愆伏望明神大施威力挽回造化召呼風雲俾百谷之丰登慰萬民之仰望幸垂昭鑑母作神羞

○祭胡廷器同年文

憶昔與君同宴瓊林二十年來凡幾升沈惟君落落敻出流輩質厚才優爲世偉器一麾出守五馬驂車岱宗鄂渚仁化虛徐朝議超遷士嗟畱滯未展壯猷忽賫素志崇卑修短厥數無恆可以不朽惟有令名桂瘁蘭枯孰不嘆息況我同年深情何極敬奠一觴有淚沾臆

○重修嶽武穆廟落成祝文

惟王文武全才乾坤間气丹衷貫日月而爭光壯節淩風雷而橫厲忠孝出於天性聲名震於華夷超孫吳之神算邁巡遠之英姿悲中原之陸沈憤國恥之未雪發上指而衝冠怒塡膺而眥裂談笑而匈奴膽破叱吒而賀蘭山缺奚啻萬里之長城允矣曠世之人傑功業垂成於板蕩之社稷矯誣卒陷於鬼魅之姦回蓋其身之存亡關一代之興廢而事之拂逆增幹載之餘哀郁棲霞之盤回枕西湖之淸淺宰木森森而南枝廟貌巍巍其衮冕王之逝餘三百齡王之靈儼然如生惟皇明之大政在褒忠而旌能旣蘋藻之歲修復宮墻之時葺美守臣之仁賢體聖心之汲汲將廉頑而激懦亦徼福以安民極經營於意匠奐云構之嶙峋寬等平生仰止於髙標今日獲瞻於遺像恍燻蒿之可卽凜星嶽之在上有觴斯淸有豆斯馨敬拜謁而奠享穆天風之泠泠

○祭王蘊和寺副文

抱煙霞之懿質含山水之淸光富六藝以績學披五彩以成章眞名家之鳳雛亦治世之珪璋美世閥之昭融隆累朝之舊徳黃扉鼎鼐之重容臺禮樂之職補衮而功格皇天稽古而名髙上國君嗣續其芳蔭早奮翼而髙翔擷蘭蕙於靑瑣濯珊瑚於巖廊弄鳳池之綠波綰棘寺之紫綬身依日月之旁心戀江湖之舊掛神武之峩冠作滄浪之釣叟幽懷雅志邁迹於名途妙墨妍詞騰輝於文囿旣離羣而獨處復乘雲而上徵豈厭俗之混濁欲脫屣於淸泠何頳顏之未攺忽白露之先零林壑淒其慘傷猿鶴悲而躑躅覺短世之堪驚嗟逝波之不復潔椒漿以致奠望白鹿之層城渺海天兮萬里疑羽化於蓬瀛

○祭張伯章同年文

惟靈通敏之才謹愨之行科甲榮名憲臺肅政進未可量忽焉中止長衢駿蹶芳林蘭萎官舍京華孑然幽獨旣遠骨肉亦寡僮僕賴友之誼攜柩南歸靈輀飄飄北風淒其迢逓閩海旅魂何之寬等年家鄕舊傷悼何極再拜陳觴有淚沾臆

○祭丘恆吉母孺人文

吁太孺人母徳惟貞篤生鳳雛揚於帝廷其冠伊何峩豸奕奕其服伊何繡纈五色風裁凜然恩典有赫惟孺人之教惟孺人之徳天眷方殷頹齡不駐臺烏夜啼滿地霜露寬等同年或忝鄕邦致奠淸醑旣弔且傷

○祭何老夫人廣昌司冦之配

顯允司冦朝野儀刑柔嘉夫人閨門準繩昨公立朝淸忠粹徳疾邪如讎薦賢爲國相業韓範儒術關閩夫人配之內則彬彬今公歸田體道養性角巾風髙綠野春靜逍遙自適恬淡無爲夫人共之樂而忘饑白頭髙堂偕老眉壽宜爾百福如岡如阜何哉夫人奄棄我公翩焉獨往白雲長終天使下臨卜其宅兆天子有詔闡發潛耀且以慰公永延椿年海內士心亦莫不然況公所知諸生故吏南望迢迢微誠曷旣潔觴陳詞敬奠夫人淸風千古旴江粼粼

○祭黃文選母文

惟淑人之貞粹作閨閫之儀刑佩瓊琳之璀璨襲蘭芷之芬馨謹三從以終始兼七誡而服膺方於歸而敬戒鏗琴瑟之和平挽鹿車而提甕同桓氏之休聲相夫君以登仕爰騰茂而蜚英履選曹之華要挈冰鑑之淸明躋列卿於周典儼風采於虞廷肆天恩之汪濊被封誥之相仍旣內助之盡美復胎教之可稱孕渥窪之駿足發丹穴之修翎紹箕裘之懿業信善繼而善承襲銓衡之舊職擅橋梓之佳名玆淑人之內則爲當世之法程紛百祿之駢集壽耋耄而康寧謂天齡其未艾何人世之無恆忽奄棄以歸盡嗟玉殞而珠傾寬等獲納交於令子結久要之髙情重賢母之遺行感風木而心驚潔一觴而致奠藹蘭桂之肴蒸悵云駢其何在渺天臺之霞城

○祭封少詹事王公文

懷祖之賢聿有坦之宋室名相三槐之遺惟公厚徳粹然無疵晉公直道王掾不癡一官花封忽復解綬位不滿徳以昌厥後明明少宰爲國柱石惟公之教惟公之積封誥有加祿養無斁天胡不愸遺此徳人少微無輝鄰杵不聞王人遣奠將作治葬哀榮備矣食報豈爽窀穸有期敬潔一觴淸風送歆海內同仰況忝鄰邑能不傾響

○祭於肅湣少保文

聖明撫運光嶽气淳篤生偉人爲國藎臣明明肅湣一世才傑大旱霖雨巨川舟楫靖難康時厥功洋洋權姦羣構竟罹其殃身𨿽凶危道則永昌唐張柬之齊斛律光一日之短萬世之長寬等祗奉明命持節玆土再拜公墓懷賢弔古敬潔一觴靈其來歆空山寂寥孤猿夜吟

○祈雨祝文

季夏之月大雨時行土潤溽暑惟气之平今獨何爲旱魃肆虐滌滌山川如焚如灼赤土千里蘊隆鬱蒸道暍載塗疫癘以興焦爍不巳厥气熇熇祝融因之或逞其毒況彼西疇萬頃敷榮嗷嗷農夫佇倚秋成溝澮將竭膏澤不施苗則槁矣曷以救之國賦是資民食是賴吁嗟蒼天厥咎安在某等不徳蒞此一方災殄相仍中懷悚惶罪在守臣民則何辜敢不同心是究是圖仰惟尊神食於浙右城池靖安民物蕃阜神之佑之旣厚而深顧玆亢旱神獨何心齋戒沐浴竭誠上請願施神力慰此引領油然作云沛然雨零旣沾旣足萬匯咸亨疹疾蕩除禾黍大熟惟神之徳惟神之福民𨿽至愚敢忘神休尙其聽之母作神羞

○祭封太淑人呂母徐氏文【閣老文湣公之配太常卿秉之母】

惟昔文懿熙載登庸石渠淸祕玉署從容淳徳重望冠絕羣公寔太淑人內助之功維今太常丹穴五色芳蔭承華賢科奮迹鳳沼容臺才名籍籍寔太淑人慈訓之力厥初於歸時方食貧提甕出汲如桓少君及旣尊顯不易素守丰潔家祀若�氏婦所天不祿子則有成若文伯母於昭儀刑霜淸冰寒歷四十稔族黨敬慕閫範凜凜�錫典頻繁祿養優崇期永享之忽焉長終�九重遣奠兼治窀穸長水之原夜合雙璧文懿之休益用輝赫寬等備員臬司素欽賢行陳觴薦羞微誠曷罄靈風儼然雪月交映

○祭朱都憲文

惟公之材瓌奇卓傑惟公之行孤直峻潔如彼松檜棟梁之姿歲寒不凋挺然獨持晁董登庸張於執法博識該通淑問流洽三尺畫一仁恕藹然甘棠有陰民自不冤西臬澄淸冰霜千里中臺總憲綱維百揆羣盜跳梁螳螂當車電掣風掃鼠穴爲墟皇皇六師在公掌握正色立朝冠劍嶽嶽羣小睥睨貝錦斯成公歸乎來丘壑放情平生勛業歷歷可紀晚節卓然星懸嶽峙不竟其施乃遺厥後鳳雛驥子亨衢遠驟公𨿽逝矣恩典不忘葬祭哀榮燦然奎章敬奠一觴再拜靈幾公在帝鄕白雲旎旃

○祭劉夫人文

惟鼎族之淑徳配間世之名賢紹鵲巢之遺則詠螽斯之佳篇旣抱信以含貞復懷慈而守素潔蘋藻於有齋佩蘭茞以朝暮嗟卓然其可述曰婦敬而母慈儼冀缺之如賓紹絳帳之遐規明明太一代模矩文章韓孟勛庸伊呂初揚歷於詞林薦超遷於政府彌綸萬化弼亮兩朝�雨蒼生蓍龜百僚廟堂倚以柱石陰陽賴其和調體仁義而道詩書時歷象而恊簫韶確始終之一節淩歲寒而不凋如玉斯潤如冰斯瑩鏡淸而明弦直而勁挺孤鳳之獨立超班行而莫並夫人相之無非無儀桃天之化家人是宜英英省郎鳳雛驥子鳴丹穴之朝陽浴渥窪之秋水雲衢耀采而九苞康莊歷塊而千里承韋氏之舊服申國之內則肆徳器之大成藹聲華之藉照文采之珊瑚策制科而奮迹夫人之如圭如璧萊彩戲靑春之服魚軒開大國封紫泥渙汗褕翟雍容方偕鶴髮之願忽鸞鏡之空歌飛雉以淒愴夢炊臼而怔忡板輿之何在疑乘雲而上徵瑤水杳兮天璚閨扄兮苔靑歸羽翣於梓裏埋蘭蕙於城寬等仰瞻黃閣之光俯挹省郎之美羨君之懿範慕孟母之遺軌胡不百年倏焉矣海內興嗟士林殞涕諒五福之在天惟誡之無愧況哀榮之兼極庶平生之足慰一觴而致奠望月明而延企

○祭王敬文

驥騄駬蹶於中逵蘭芷蘅荃風霜悴之麟於郊鳳殞於岐孰不溠咨爲吾道悲況我遊肝膽相知平生之言白首爲期詎意若而止於斯昔在西署傾蓋無違鄰曹接廬暮追隨同入而出聯鑣並馳相謔嘻嘻相師師登髙臨流月夕花時緩帶揮塵談玄詩興至放歌云凝颷飛脫去塵土歸於希豈獨忘形神情俱遺君才通方左右具宜法之場仁韀義羈冰玉皎然涅而不緇餘落魄爲俗所嗤乾坤二人識者伊誰君今矣嗟吾何爲承乏憲節今辰來玆哭君幾痛絕心脾坍山峩峩碧水彌彌委羽仙去時還歸

○黃巖縣祭杜淸獻公文

公鍾丹崖之間气傳紫陽之正學風節挺乎臺衡望瞻峻極乎星嶽爲一鄕之先達百代之後覺𨿽書院久矣其臻蕪而祠堂焉其朴斵涓時序之昭融薦豆觴於帷幄天白日揭吾道之光華尊徳尙賢濊皇之恩渥

○祭黃祭酒母太宜人文

呼宜人蘭馨蕙馥柔徳宜家淸儀絕俗提食貧舉案如賓若孟徳耀若桓少君膝下生雛燁燁五色及第成名鸞披鳳掖成均拜恩典優崇未罄祿養忽焉長終九遣奠兼治窀穸宜人之慶宜人之績敬潔觴陳詞薦誠仙遊渺然姚江月明

○祭朱憲副文

輕車颷馳孰思其危勁弩疾發孰審其幾賢哉二疏不殆不辱千載我公寔繼其躅才本經濟時方治平眾人爭趨我止不行嗚呼公乎激貪勵廉東海之濱淸風凜然公在內臺白簡飛雪公在外臺汾沁片月年逾知命遽邇懸冠急流湧退自古爲難養髙田園迨三十載綠野徜徉石淙瀟灑韋賢經訓聿有玄成太丘之徳元方是承不大其施畱有餘祿年登耄期身離塵俗忽焉乘雲帝鄕遠遊弭節昆侖揚旍不周淩虛禦風其樂何極靈兮來歸九峯一碧觴則有醴豆則有羞再拜致奠白雲悠悠

○祭嶽武穆王文【代三司作】

生才寔惠人國彼昏不知棄天自賊柱回讎視忠良千載揮涕棲霞之岡綱常天規地準蚊蝱一時於道何損堂堂威煌若斯彼檜臭塜樵牧溺之賢哉守臣惇崇名教封植經營輪奐有耀墓門峩峩巍宮構雲海內欣慰近覩遠聞某等備員藩臬坐觀成績望瞻深嚴如歷斗極敬潔一觴以奠神居萬古忠義翊我皇輿

○祭饒正繹文

憶曲江之勝會聯紫陌之春鑣惟歲月之荏苒悵晨星之寥寥撫飛蓬兮興嘆感逝水兮心勞方翹首以延頸忽蕙謝而蘭凋惟夫君之好修旣潔淸以溫粹坐春風以怡然飲醇醪而自醉始分署以爲郎遂剖符而出剌臨三衢之名都布千里之和气期尺書之下徵何二豎之奄至望雲樹之淒其挹商颷而灑涕諒世講之未已美丹穴之飛英哀時命之有盡胡大塊之可憑潔淸觴以遙奠遡桐江而馳情

○祭宋都禦史文

郁富春之巖岫帶桐江之淸漪萃磅礡之間气出髦儁之瑰奇惟公之先望重薇省公繼厥休靑雲獨騁早策名於龍虎遂入簉於鴛鸞操平反之健筆峩惠文之髙冠英風振於棘坦直道聞於丹扆如玉斯瑩如冰不滓一生之式敬甫侯之明徐有功之仁恕張釋之之允平公寔兼之洋洋厥聲旣承恩於屢遷薦致位於九列縉紳仰其淸醇朝野服其明決立巖廊逾三十年壽生靈以億萬計帝眷南服眇玆荒裔蠻夷紛其奠居文教綏而或戾欲振懷柔之紀必資端右之臣爰命我公於宣於旬秋霜肅而瘴煙消春陽舒而海波晏甘棠連桂嶺之陰銅柱壯南交之觀方遠氓之倚賴忽故山之興懷辭節鉞而解組望田園而歸來開綠野之新堂撫嚴瀨之遺迹等榮名於蜉蝣傲羲皇而偃息曾此樂之幾何遽乘雲而上徵豈厭世之渾濁獨超然於泰淸羣士嗟梁棟之摧九重優祭葬之寵寬等備員憲臬夙仰光儀惜老成之永逝悲猿鶴之何依潔觴致奠有涕漣洏

○祭楊太守文

昭昭文敏爲時名臣功髙爕理道在經綸公繩其武是似無忝華實■﹝王扁﹞■﹝王扁﹞圭璧琬琰策名制科出刺大州檢木﹖適豪右植扶軟柔紀綱燦然吏畏民安直道而行取怒達官飄然投簮如脫敝屣黃華之山有竹有水聞翁歸歟別墅經始賢士大夫觴詠朝夕後進子弟問道考徳永矢弗諼三十餘年厭世乘雲俄焉上仙義滿州閭惠及貧窶屬纊之日鄰不相杵齊家有規教子有書翩翩鳳雛登於天衢羣季俊秀玉樹奕奕文敏之風益振無斁公𨿽逝矣令聞日彰是謂不朽復何悼傷寬等獲交令子或忝鄕邦徒慕紫芝未拜老龐潔羞盈俎淸醑彌觴再拜寄奠閩云茫茫

○杭城火菑祈雨文

竊惟五行之气寔資萬姓之生彼炎上之靈暉在民用爲尢切玆者雨澤不降亢陽用愆司爟失權回祿爲祟杭城爲東南之要害市廛甲天下之繁殷接屋連薨蜂房井絡炎威屢發烈焰妄行積聚皆空豈但燎原而焚玉奔騰莫制有如電掣而颷馳閭閻震驚罔知攸措遠近惶惑胥動訛言爛額焦頭痛心疾首豈吏之不職政令之苛急之所致歟抑民之無良奢淫不禁之所召歟寬等恭承上命來臨是邦不能挽回元气消除沴災夙夜憂勞肝膓煩熱欲拯民塗炭而無術惟反躬引咎而深思惟神幽贊化工顯司境土旣享一方之血食宜保黎庶之安居伏願俯鑑民艱宏施神力布玄冥之霮■﹝雨上對下﹞沛膏澤之沽濡以消鬱蒸之災以滌燔灼之气室家無恙獲棟宇之依田野有秋遂麰麳之望民樂其業�享其成靈佑之隆豈云有極敬潔齋而上懇冀矜聽之不違

○祭張文衡參議文

天福善而禍淫憶甞聞於聖訓胡斯言之不酬每逢善而加擯遇穽若將推之施惠若有所靳嗟惟公之平生躬仁義而忠信彼天爵之克修宜人爵之來狥早策名於天府歷臺省而屢進積年勞之旣久始稍遷於遠鎭輿論紛其稱屈公獨泰而無慍望九疑之髙標轢五嶺而前車﹖引播仁風於遐荒期素志之一奮彼蒼蒼其何爲殲我良而無吝豈好佞而惡直�妨賢而害俊抑元化之無情任偶然於時運恨瘴江之淵洄渺空碧兮千仞罪馮夷之蒙昧縱跋扈之蛟蜃方云淒而夜黑集曠野之鬼燐公胡爲兮宵徵乃乘危而蹈釁疑濯纓於中流和滄浪之遺韻厭斯世之混濁思出塵而離坌獨輕舉而遠遊等萬刼於一瞬禦緒風於大荒騎長鯨於靑瀵公已逝而不還天亦遠而難訊送蒼梧之鳴鵬撫錢塘之歸櫬掩余襟之浪浪惜芝焚而玉躙實椒糈於兕觴��陽而扣問

○祭吳��禦史文

惟君之材飛黃�駬��康莊一日千里惟君之量廣陂綿邈澄之不淸淆之不濁俊若雕鴞云漢翺翔重若九鼎�廟顒昂嗚呼柰何世�翻覆俄鍛其翼俄蹶其足重器毀傷廣陂��道路咨嗟士林揮涕況我知舊傷痛何�窀穸旣成往卽���自北門北風其涼

○祭鄭太孺人文

申國性嚴滎公徳成盧氏善教元暐知名懿哉孺人克修內則饁耕如賓閨門翼翼丹山之穴梧�之岡有雛五色翩然髙翔旣孕其�不享��云軿�逝瑤池冥冥閫範不泯母儀可挹族黨傷嗟士林嗚唈潔觴薦辭用表��片玉韜輝靑鸞夜吟

○祭封太孺人盧母文

東陽之墟秀鍾婺女山水淸華風物和煦於惟孺人含英抱貞澄霜霽月玉質金聲徳門奕奕重帷寂寂伏臘蘋蘩晨昏紡績孝慈之徵生祥孕瑞膝下雙雛如麟如驥惟侍禦君若穎封人立身行道旣顯其親廌冠立玉烏臺震肅堂日馳情孤云送目視彼榮進瞥若敝帚一日之養三公何有投紱歸來甘旨旣修弄雛兒啼樂以忘憂孺人之教侍禦之孝鄕邦稱之海內是效白首髙堂旣壽而康豈不至願如陵如岡數則有終若彼盈昃逝波渺然哀慕何極敬潔一觴再拜陳詞以慰純孝以彰母慈云軿飄飄雪風淒其

○祭封孺人陳母文

閨門之秀林下之風蘭蕙其質冰玉其容蘋藻淸華簾闈肅穆旣孝且慈家用惇睦篤生令子鳳立梧岡羽儀翩翩輝映巖廓豸冠切云繡斧耀日秩陵舊都狐鼠遁迹封誥再頒白頭云逝葡匐奔喪哀情何旣某等辱知令子夙慕母儀敬將淸醑奉奠靈帷金華之山白雲彌彌

○祭婁母文

瓊玉瑩潔蘭蕙淸芬饁耕有禮提甕惟勤如鼓瑟琴宜其家室克配梁鴻徳音秩秩丹山之穴梧桐之岡美彼九苞翩然翺翔科甲名髙儀曹地重盧氏善教玄暐克成胡孕其英不享其榮婺女沈彩淸秋冥冥閨範猶存母儀可仰敬潔一觴灌此玄壤云軿渺渺鸞馭何之臨平西望邈矣瑤池

○祭夏時正大理文

備員藩臬幸接風儀一觴告哀有淚漣洳徜徉壽康惜未滿百道路咨嗟失此舊徳文藻淵茂志行剛方九霄威鳳燁然其光位歷棘卿望逼臺輔忽焉髙蹈掛冠神武吳山之�西湖之濱雲水煙霞洗心養神

半江趙先生文集卷十三

●半江趙先生文集卷十四

志銘

◆志銘

黃處士墓志銘

明故安人居氏墓志銘

故周宗瑞妻韓氏墓志銘

先祖母莫氏墓志

亡妻封宜人莫氏墓志銘

明故昭武將軍上輕車都尉浙江都指揮僉事王公墓志銘

張翁徳遠曁妻沈碩人墓志銘

明故中憲大夫廣東潮州府知府駱君墓志銘

明故奉政大夫浙江籌處提刑按察司僉事朱公墓志銘

故處士龐君曁妻碩人趙氏合葬墓志銘

封安人許氏墓志銘

明故盛處士墓志銘

明故承事郎丁君洎妻周碩人合葬墓志銘

馮孺人墓志銘

○黃處士墓志銘

朴庵處士黃君以成化壬辰十一月廿七日卒以卒之明年某月某日葬於洞山前林之原未有銘其墓者距今乙巳凡十有三年矣其子休寧訓導正倫始以邑庠弟子員貢京師乃能奉其鄕人王主事某之狀來乞銘王餘同官也助爲之請遂不能復辭君諱某字某朴庵其別號也世家臺州黃巖之洞山近歲分黃巖之南置太平縣遂屬籍太平祖某父某皆有隱徳君早喪母李氏事繼母徐以孝聞處姻族正而有恩於諸昆弟友愛尢篤居家恕而有法𨿽臧獲無所叱吒季弟昳以儒士累舉不利而困時君與諸弟分異數年矣於是愀然不能自安謀復合不果遂躬爲經治以資給之昳卒賴以成洞山有水曰東溪君據溪下流築埭注之以漑田鄕人田在溪上流者亦欲置埭恐絕水道不便於君君聞之謂曰吾田幾何豈可以吾擔石之獲廢一鄕之利哉況水性潤下沾漑之澤必有陰及我者矣因出巳所有溪旁地﹖鄕人埭之埭成果如君言人皆謂君仁而有智有鬻產者其價加常直十之二君如其數售之家人有言之者君曰彼以貧急自棄其產而吾以余貲取之彼棄之甚難吾取之甚易且吾將以遺於後之人也彼棄之而無憾然後吾得之而安何忍乘其急而要之哉甞有同劵來貸粟及期當償甲貧無所償又詐乙而取其所償乙以告曰願執而詰之君不聽取劵毀之君之厚徳皆類此自少至老服勤習苦不好嬉逸所居山水淸勝有花木禽魚之玩或諷君曰生年無幾衣食旣足亦可以自樂矣何汨汨也君曰天之生人有與以學術才藝者有與以筋力運作者其勞逸固自有分今吾�嗇於彼又惰於此是天地間一蠹物耳且吾見人之嬉遊失業至於困其身饑凍其妻子者多矣君年五十有一聞術者言壽當盡顏色自若曰不爲夭也果卒卒時繼母尙在君呼諸子曰汝等事祖母如吾身卽吾目瞑矣娶仇氏有賢行子男二長卽休寧訓導也次正俸女二長適某次適某銘曰名之弗彰以隱逸故厥壽不永則所未諭吁嗟徳人孰斁天厚其積嗣人之祚

○明故安人居氏墓志銘

成化二十二年冬今刑部員外郎薛君朝英旣奉命勘獄河南越四月爲明年丁未二月而君之配封安人居氏以疾卒於京邸蓋朝英之行當冬春之交天甚寒勘獄事甚勞責甚重安人日夜憂思且屬產後遂以成疾可哀也卒之日應門給薪水者一二僮僕而巳姻家周參政良璧曁我一二鄕人爲視襄事旣逾旬朝英始還都將輿柩歸葬請於朝許之因以狀來言曰某之亡以我故也吾誠不能忘情惟此墓石所以存其姓氏於不朽者願以托之先生余與朝英登第居京師安人與余家累同載北上期月之間起臥飲食相與也故余獲聞安人之行爲詳安人諱妙緣蘇之閶門人父茂名母馮氏安人自幼意度閒雅不妄言笑慈孝勤儉之徳稱於族黨細紝女紅尢爲精絕天性聰明遇事卽解發言有章若粗習文字者凡行事始末及財帛出入之數𨿽隔歲月質之歷歷如指諸掌生三女長坤凝許適同郡周祈卽參政子也次安貞次淸靜俱幼子辰兒側室出安人視之如巳子飲食哺乳每先諸女疾旣亟呼其母謂曰善視吾兒遂卒距其生景泰四年十二月二十九日享年三十有五卜以是歲十月四日葬於虎丘先塋之次銘曰毀璧殞珠吁嗟安人克昌其家弗昌其身豈曰弗昌徳昌孔淳虎丘之阡鬱鬱蓁蓁安人是藏於千萬春

○故周宗瑞妻韓氏墓志銘

碩人韓貞姓韓氏父郁嘉興之平湖人年二十而適吳江周宗瑞時其姑陳氏老矣方入門卽委以家事碩人孝敬溫敏事舅姑務得其歡心待從禦嚴而能卹其私賓祭饔飱之饋絲枲紡績之務鄰里族黨之交接備以從厚而不踰其制簡以合禮而不乖其情勤以立本而不失其時斬斬閨門肅和外內舅姑自以得良婦稱之於人不容口家人上下罔不宜之莫有間言初周氏居與其外氏某姓者相並族蕃而壤隘宗瑞父盛議徙而南遭歲之薦饑未果也宗瑞成其志碩人辛苦拮據用底於完善記憶家事綜理𨿽交錯旁午應酬不暇事巳告成無纖悉遺謬性尢儉素粗糲不厭由是貲業日裕逾於疇昔宗瑞百務營爲或過與不及輒從容勸佐之多所禆益而人少有知者婦女黨或有聞焉以爲問但曰此戶外事非吾所知也其在親裏疏戚遠近𨿽一絲一粟無私假無私與於子若孫平居溫育甚至少不如訓色巳厲矣宗瑞先歿哭之幾喪明自是亦不復能覩物如故以弘治九年九月二十七日卒得壽六十有七子男二長昂次升女四皆適邑姓孫男五用同鎜鏊恩用之幼也警敏甚碩人識之謂昂曰此吾家千里駒也遂遣以就學碩人旣沒而用登壬戍進士第今爲行人司行人昂之卜葬又閱歷歲月久而未果將葬而用奉使便道適至獲襄事焉葬在某年某月某日墓在邑某里之原合宗瑞府君兆云昂遣用以狀來乞銘銘曰孝以敬貞而靜勤生事與時競善伉儷輔以��坦途不朚倀貽孫謀顯厥姓嗟碩人徳之令我銘豈諛尙有恩命

○先祖母莫氏墓志

祖母姓莫氏吳江舊族父智母陳氏祖母生數歲怗恃俱亡鞠於舅氏英英亦邑著姓爲人俊爽尙義先曾大父永安府君與之遊遂以祖母歸吾祖局使府君時吾祖年十六祖母年十五耳曾祖母丁嚴毅有家法所生惟吾祖無他子女也故於�����篤撫育訓教無所不至然������未甞少貸祖母亦孝敬兼盡恪恭夙夜罔敢怠遑曾祖母之沒也壽八十有九寬生巳十餘歲猶及見祖母之事其姑也吾祖由邑掾舉於吏部任湖州之梅溪稅課局大使任滿致仕宦遊三十餘年未甞有過蓋祖母內助之力爲多祖母性沈靜獨處一室終日不聞其音聲居家足未甞出中門從吾祖宦遊𨿽在舟輿中人罕有見其面者閨合中𨿽數歲之童不得入焉吾父之生也祖母年十七吾母先宜人之歸吾父也祖母才三十餘耳而曾祖母在堂方康彊無恙凡百宗事上則有曾祖母主之下則有先宜人承之祖母周旋其間裕如也以故不見其有所爲平生慈悲過人好施與遇凡孤貧無告者傾所有畀之不責其報以故囊無積貲年四十餘自以門祚薄止一子欲廣繼嗣特爲吾祖納側室韋生一子二女祖母撫之若巳出然年旣髙康寧精力人皆謂上壽之徵也乃弘治十年十月初四日遘疾以卒嗚呼痛哉距其生永樂十四年丙申享壽八十有二配卽吾祖名瑛字荊璧壽七十有七先祖母六年卒云子男卽吾父名暘字景東封奉訓大夫刑部員外郎娶吾母沈氏封宜人女某適某早卒側室子男用娶姚氏女妙福適方鼎妙壽適金濂孫男六人長完次卽寬賜進士出身歷官奉政大夫刑部郎中次宏次寵次宬領弘治乙卯鄕舉充太學生次宇尙幼女二人曾孫男七人女六人嗚呼吾家自六世祖仲逵府君髙祖顯之府君皆隱居行義不求聞達積徳累仁至我曾祖始以材諝爲鄕裏所薦出而仕官當是時國法嚴偶以事得掛冠歸喜曰吾於是可以永安矣因以名其堂且以自號卒壽終於正寢其居鄕尢力於濟物至今父老論當時諸前輩必以曾祖爲稱首然自仲逵以來皆一子相繼永安𨿽有一弟字思聰者亦早卒無嗣門祚誠甚薄也祖母乃能以是爲憂可不爲賢哉祖母生吾父以有吾兄弟五六人子姓將來之盛蓋未可量祖母昌吾宗之功大矣寬不肖承前人之餘烈思欲有所樹立而未能故於祖母之徳不敢泯沒以重不孝之罪是用抆淚書之旣納諸幽且以示後之人

○亡妻封宜人莫氏墓志銘

嗚呼宜人之沒巳再期矣每欲書其生卒年月以備遺亡臨筆輒哽咽不能爲言今也窀窆有日念宜人平生居常履順無甚異可紀之事然其家世之美婦徳之淳有不可無言者是用忍痛抑情述其梗槪云宜人姓莫氏吳江綺川世族宋元代有顯人髙叔祖禮仕洪武中爲戶部侍郎曾祖轅有隱操門人私謚曰貞孝先生祖震由進士歷官福建延平府同知父旦字景周號鱸鄕居士領成化乙酉鄕舉歷官南京國子監學正致事母張氏鱸鄕遊邑庠時宜人生於邑之太平橋寓館旣生三月歸見延平公置酒家宴中庭壽安牡丹盛開公喜命宜人名曰壽安宜人幼靜重不喜笑謔不好玩戲父母甚鐘愛之吾年十二三始入鄕校無所知也鱸鄕一再見卽曰吾有一女可妻之言於吾先大父局使府君府君欣然委幣焉吾年二十一領成化丁酉鄕薦而宜人歸於我當是時吾方貧薄宜人親操井臼供菽水自奉儉惡𨿽糟糠不厭也如是者數年而吾登辛丑進士第官刑部宜人從我居京師日俸僅給囊無餘資宜人性甚儉平居練衣布裳飯數日一肉未甞華衣丰食終日閉戶縫紉手不釋鍼綫暇則績紡未甞袖手坐無事未甞出閨門其愛惜物一錢不妄費刀尺之下寸布尺絲不妄棄也兒女輩衣被率故敝衣浣濯補綴爲之未甞輒用新帛聞先宜人喪自以不獲在左右侍奉湯藥痛自毀頓不食飲者數日處親黨妯娌間和而正未甞有輕浮之言便僻之色歲巳酉以我夙夜起居思欲代巾櫛之勞百計訪求得徐氏具禮納之今崇府典膳海之女也年十五矣未省事宜人保育教誨遇之旣沒徐哭之日夜不絕聲𨿽禁之不可曰吾事宜人垂十年未甞惡言及我也嗚呼今之士大夫家處妾庶若冰炭然未見有相容者愞者陰行毒螫悍者顯肆殘虐蓋比比而是宜人之爲其亦畢於人遠矣宜人歸我時年二十一越七年勑封安人又十年誥封宜人方圖一日酬夙昔之勞也夫何平生多產厄每臨蓐輒竟日乃免歲丙辰正月七日居京師寓捨產自寅及申旣免矣虛憊極不能復支以絕距其生戊寅壽三十有九耳嗚呼痛哉以宜人之慈良而有是報天果虐於待善人哉子男二禧祉女三采蘋采蘩采藻祉徐出也禧扶柩南還旣數月吾亦以奉使事畢便道於家卜以弘治十一年戊午四月二十日葬於橫山靈石峯之麓從先兆也銘曰嗚呼壽者人所喜天者人所悲此一抔土壽天同歸

○明故昭武將軍上輕車都尉浙江都指揮僉事王公墓志銘

公姓王氏諱佐字廷輔永平之遷安人祖貴有勇略洪武中起自卒伍累著戰功擢濟南衛指揮僉事傳父暹以功進指揮使選典京營哨馬操備公少以俊秀充武學生涉獵經史善詞翰明習武事驍果過人體貌魁然揮使公旣致政公遂領其職禦下不苛訓士有法戎務修飭爲諸帥最屢涉大營威名益彰成化中今上在靑宮妙選文武侍衛之臣公以司馬總兵諸大臣薦與焉每朔望率諸勛衛執戟殿廷弘治攺元上卽位兵部奏公勤勞特恩授都指揮僉事未幾命緫督兩浙備倭奉勑以行旣下車搜抉爬疏宿獘悉得次第釐革之莫不帖然當乎人心私通諸蕃有禁時邊海之人多盜置舳艫往來海中巡檢司城堡舊不隸轄事多掣肘公悉以聞詔書從事於是海道肅淸軍民咸安日本諸夷數朝貢京師𨿽慕義向化而狼子野心不能皆馴備之不豫則不能免鼠盜之患公勞心防禦官軍戰具充盛明肅每夷至舳艫塞港旗幟耀日諸蕃過者屏息不敢出气瀕海諸郡縣皆賴之又喜接賢士大夫每暇日賓客滿堂褒衣博帶投壺雅歌雍雍然休休然人不知其爲武弁也在浙上凡十年以久涉風濤感疾而逝弘治十年丁未七月某日也距其生丙寅十一月十九日享年五十有二公量宏而气和沈毅有謀可受大任方期徙鎭羌胡爲時虎臣不謂止此眾皆惜之配張氏兵部主事張玠姊有賢行子男四長鉞娶董氏繼華氏次銳娶劉氏次錦次鐸俱未娶女五長適指揮楊欽余在室公平生愛吳越山川之勝卜居焉屬纊時戒鉞必葬我錢塘地至是鉞遵治命卜以弘治巳未某月某日葬於定山之原都閫白宗大張宗大以寮寀之義爲鉞持狀來請銘余素知公名遂不辭序而銘之銘曰惟世之平華夷康海道無風波不揚詰爾戎兵思預防桓桓將軍奉宸章惇詩閱禮帥之良節鉞有粲來東疆皷旗樓船壓大洋版圖越裳臨扶桑伏波銅柱遙相望奇勛遠到未可量胡爲乎兮忽云亡若堂堂鬱鬱吳山陽龍泉太阿深閟藏千載牛斗凝靑光

○張翁徳遠曁妻沈碩人墓志銘

弘治丁巳歲長洲張璞玉中遊學京師往來諸公間端愼銳敏可愛而重余以鄕裏故過從尢密越明年戊午餘旣來浙上而璞之尊甫徳遠翁曁母碩人相繼以疾卒於家璞聞訃殞絕匍匐奔還奉其友鄕進士劉桐世材�狀來乞銘於杭毀瘠骨立泣無言曰璞罪逆無狀不能具甘旨致一日之養旣巳無及矣惟先人平生素善良不絕恐遂湮沒以重不孝之罪再拜稽顙以請余哀之又嘉其志不忍辭也按狀公諱湲徳遠其字世爲蘇之長洲人祖父皆有隱徳翁六歲失怙母倪氏方年三十六守節教子�與兄浩賴以成�遂徙居吳縣南濠之鴈蕩村奉倪孀���年勤儉孝友家業復裕性鯁介有義气好周人之急𨿽傾囷廩無所吝喜賓客接納不倦赴人之難不畏彊禦鄕閭以是多之命璞習儒業訓之曰吾早孤失學至於今恨之汝當勉力以承吾志常厚治資橐遣出遊學璞經明行修方將有所進取而翁逝矣配碩人沈氏亦吳門舊族性醇靜善中饋精女紅事姑孝處妯娌和相翁治家事歲時伏臘族黨姻戚之間丰約適宜親疏有紀無越禮者碩人卒於六月十三日距生正統丙辰享年六十三翁卒於九月十七日距生宣徳癸丑享年六十六子男一卽璞取李氏女四適某孫男女各二人皆幼卜以卒之明年巳未九月十五日合葬於如利山魚洋灣之新阡嗚呼宦學事師將以成其名而顯其親也出遊累年豈無朝夕定省之念顧所圖者大而不遑卹其細也名未成而親不可復見此吾所以深悲璞之窮也𨿽然璞之出翁之意也死生大數也非人之所能爲也璞業進而道修顯庸有日翁之目瞑於地下矣吾又何悲焉銘曰貧不至餒富無餘贏治生之貞惟賢是願匪祿之�教子之善鴈蕩之逵淳風於於燻其鄕閭利山之隅伉儷相於同穴以居曰千萬年永也無虞

○明故中憲大夫廣東潮州府知府駱君墓志銘

弘治巳未歲孟夏餘同年友潮州守諸曁駱君蘊良朝覲南還將歸省於鄕余會於杭越數日余適有事諸曁問君之廬而往焉則有告者曰君卒矣余始以爲妄中而驚終而哀不能自勝遂弔哭於其家慰其尊甫封君爲之怔忡不夷者累旬日嗚呼倏忽旦暮之間而死生判焉路人猶不能恝然而況素相知者乎旣數月封君持其子壻馮秋官朋玉之狀來請銘余方以公事碌碌辭不敢承命封君復介餘同官林君舜舉蕭君淩漢二年家來言曰子之處朋友薄矣余躩然遂據狀而書之曰君諱瓏蘊良字也先世自義烏徙居諸曁之楓橋裏曾大父則民有文行與魏文靖公驥爲布衣交甞輸栗二千斛賑饑勑旌義民大父公達亦隱不仕父章國子生釋褐宜春縣丞致仕封左軍都督府經歷博學工古歌詩母丁氏繼母楊氏贈封皆宜人君少秀發警悟讀書日記數百千言裏稱奇童年二十餘始習舉子業遊學虎林姚江諸名邦歸蚏邑庠弟子員遂以三禮領成化庚子浙江鄕薦明年登進士第授湖廣安陸州知州和易近民惠政大行州有在城盧洑諸河洎歲久淤塞而稅課故在君建白蠲減之地接襄陽藩邸之租負武當之香火內使貴人往來絡繹供億千計君待之以禮繩之以法費省十之六七被薦升後軍都督府經歷太師保國朱公深器重其才𨿽在暮屬相待若賓友恆稱先生甫半歲遭內艱還而所居南溪書屋毀於火君曰何以奉吾父也躬入山求木鳩工營造貲用不給繼以借貸旣落成扁曰榮養奉封君及繼母楊居之鄕人稱其孝服除攺左軍襄理機務通而有執當道稱之弘治丙辰擢佑廣東潮州府潮去京師萬里離藩臬亦二千里民夷雜居上司罕迹其地始下車訟牒紛然集於郡庭君悉爲曲直之象皆悅服由是來者日益眾聽斷每至夜分僚佐或勸少弛君曰耽逸其身而民不得伸其情君子不爲也爲之益厲常懇懇爲諸父老言所以守身待物安於分義之道又刻忍經及諭俗詩徧告諸邑久之民稍向化獄訟日簡鞭朴少施焉其於學政尢致意作興策勵士咸自奮戊午鄕試經魁占五之三餘又十數人前此未有也附郭海陽縣學諭莆田郭紀有學行未甞受諸生贄饋歿於官甚貧君親爲經紀其喪且率郡邑厚爲賻贈莆士大夫髙其義相與賦詩憲使見素林公爲之記歲巳未當入覲廣中諸郡荒遠多盜先是守長多以事不行或謂君以瀕海禦冦爲辭可免行君毅然曰遠方之臣捨是無以致其情吾郡幸無事可自安以欺吾君邪卽挈其子世榮以行中途子死舟經錢塘距家僅三捨不入而去旣畢覲始歸時封君壽七袠方將張筵大合賓客爲壽忽疾作數日而卒四月十三日距生景泰庚午十月初一日享年五十娶陳氏封宜人子男二長卽世榮次世茂業儒孫男一封君卜以是年十二月十二日葬君於朱塘山先塋之次云銘曰惟駱之先代有徳人至於義民厥徳益振著書滿家如金如王宜春小試尋返初服謂有賢子將觀厥成若彼威鳳揚於靑冥和音噦噦羽儀旣備朝野具瞻爲世之瑞嗚呼謂何俄蹷而顚天於徳門豈曰宜然無乃抑其赫赫而引之綿綿倀倀白頭云胡僣焉遺愛兩邦淸風萬年況有懿孫璚玙娟娟我著銘辭以慰以宣

○明故奉政大夫浙江籌處提刑按察司僉事朱公墓志銘

公諱悌字舜敬別號戅庵閩之莆田人髙曾以下代有聞人父煜號鈍齋博學洽聞以病嗄不仕爲人惇願與人交一出於至誠教育門徒多所成就莆之名宦出其門者甚眾年四十未有嗣禱於九鯉仙得嘉兆尋生今馬湖守愷及公二子以愷貴誥封奉政大夫南京戶部郎中母陳氏亦名族有賢行封宜人公自幼刻志於學讀書必五百徧丙夜而息雞鳴而興以爲常兄馬湖守字舜徵與公自相師友業旣成當赴鄕闈選於提學僉事遊公公讀其文喜曰兄弟並佳聯科必矣果同領戊子鄕薦舜徵登成化乙未謝遷榜進士公繼登戊戍曾彥榜第三甲第一人與臚傳云時鈍齋翁年七十有七公以兄弟俱羈於宦二親垂白上章乞終養不允除行人未幾時鈍齋卒公聞訃頓絕居喪哀毀旣葬廬墓人稱其孝服除當起而陳宜人年髙則畱妻子於家奉朝夕而身詣京師旣復任分俸歸養焉奉命管伴日本夷夷性貪獷公力節制之舟輿餼廩之外秋毫無擾夷不能堪至露刃相向然終畏公不敢肆沿途便之升南京廣東道監察禦史鉏凶豪雪冤抑以風力聞人莫敢幹以私又丁陳宜人憂起復還南臺憲紀益振收爬剔掘不避權貴見者目爲鐵漢時有眞武土木銅皷畫工請命公率諸臺臣抗疏乞罷之京兆尹同僚不恊而開公一疏去之劾論選曹之貪墨不法者出之外士論稱快升浙江按察僉事整飭溫處兵備兼分巡奉勑以行旣至嚴號令申約束明勸懲練軍徒繕城隍新器械二郡依山傍海故多盜自是晏然無虞又以其餘力興學校課農桑惠愛洽於士民政教移其風俗巡按禦史張公恕以廉能薦於朝弘治巳未夏炎暑特甚公徧歷諸縣簿書如山日夜不自休公體素羸或勸其節事公曰吾寧勞一身母勞羣下也用是積勞而憊暑毒乘之暴下連月不止輿歸臬司官舍疾益甚醫藥弗能療臨絕囑其子潮曰我歷官三十年一貧如洗汝曹當自力吾無所遺也又曰死天數也貧吾守也不貧豈居官之善哉言訖而逝九月二十二日也生正統甲子享年五十有六公爲人剛毅果敢廉潔自持平生甘於澹泊卒之日衣不給斂焉配林氏封孺人子男三長潮娶潮陽知縣吳谷女次淵娶雲南憲副吳球女季洪娶廣東憲僉李徳美女洪業儒充郡庠生女二徵懿俱適宦族潮等以喪歸將以某年月日葬某鄕先塋同官憲副林君舜舉公鄕友也狀公行余遂述而銘之銘曰太丘巋巋二難旎旎公之家庭異世同軌公才傑然操以廉貞二臺飛聲綱紀肅淸官豈不達道豈不行然而尙有遺憾曾未究其平生康莊駿奔中路殞傾求其故而弗得仰而扣之冥冥冥冥無爲厥理不爽若彼陳氏徳立盎盎惟爾嗣之三公庶無慚於鄕長

○故處士龐君曁妻碩人趙氏合葬墓志銘

嗚呼傷哉吾旣哭吾姊氏不意又哭吾處士也天壤之間癡而樂不肖而壽者無算何履善好修而困阨其生又不永其年也嗚呼傷哉吾姊卒於弘治八年乙卯之六月十有七日葬於明年三月二十有七日余時居京師未及銘今年壬戍七月二十有一日而處士卒其冡子震命其弟霆匍匐來杭告余葬期泣血稽顙請爲銘余惘然不自知心之摧气之塞而涕泗之交頤也嗚呼傷哉又安忍爲之言哉𨿽然不言則淳行淑徳將遂泯焉汨陳無復有聞於時則又安敢無言處士姓龐氏名灝字符白其先鳳陽人六世祖勝一元季避兵吳江之雪灘遂家焉曾祖貴一祖以敬父復世以讀書耕稼爲業母葉氏處士穎敏嗜學凡星命卜筮天文地理算數音樂諸雜藝無不涉獵家庭之間孝友曲盡貲用出入有無公共一錢尺帛不入私藏與人交不苟然諾不爲誇毗不以言語媚人人有急難或有所求必悉力往赴之不避水火家𨿽薄處之泰然不汲汲於治生而好施與囊無餘貲而交際饋享之禮必丰未甞作寒乞態性滯﹖遺薴亦必治以成緒無浪棄也內外姻族交口稱賢無間言先處士八年卒生景泰辛未年四十有五處士生於正統巳巳年五十有四於男二長震娶沈氏先處士一月卒次霆未娶女三長適施元次適成章早寡次適邑庠生錢干孫男三曰淮洪淛女一尙幼卜以是年九月十三日壬午葬墓在邑南尙湖之原銘曰梁孟匹徳斯儷之善匱原天顏斯��變善則可爲變不可知處士碩人吁其何悲尙湖洋洋原田蒼蒼雙璧之藏終古永臧

○封安人許氏墓志銘

安人許氏封承徳郎刑部主事海寧祝君淇之妻工部員外郎致仕萃之母也許之先在前元時爲萬戶曾祖國器海州同知父禎號力本母張氏安人幼端淑爲祖母翁所鐘愛擇配於邑中得封君而歸焉事其舅姑靜安府君鄔孺人克孝克敬時祝氏方困於徵役家益落食指益繁靜安翁弗能支命諸子分異自給安人勸封君推美就敝若漢薛包然封君素好學至是或奪於生事安人規勉懇惻凡衣食之業甘旨之奉悉身任之封君以是得肆力誦習考訂經傳貫穿百家能詩文尢精岐黃之術遂以醫聞江湖間賢士大夫至海寧者必造其廬焉安人在貧薄中親操井臼養舅姑延賓客未甞廢禮至鬻奩物以供具不使其夫知之或遇荒歉饔飱不繼而甘旨之奉未甞不充靜安夫婦年旣耄遇人輒稱安人之孝又每旦焚香祝天願新婦多賢子孫云力本翁善治生安人熟於見聞及其持家農桑耕織規畫井井家人不能違尺寸撫禦童僕課督嚴而能節其勞力卹其饑寒視其子女若巳出莫不樂爲盡力無敢怠欺而瘠土所入殆與沃壤等初靜安篤於教子至鬻其產封君教工部兄弟益加嚴焉禮延明師安人朝夕躬視食飲必丰必潔𨿽屢空不少損甞遣工部從學於杭貧無貲脫簪畀之工部泫然泣下安人曰汝第勤問學此安足惜工部登甲辰進士第官刑部安人受封甞寄聲諄諄以恭謹奉職仁恕決獄爲勸戒工部好古博雅達於治體而孝友忠信之行尢著稱於時蓋甞請告及便道歸省者再矣猶以爲未得專意於養旣攺工部升副郎引疾乞休時年甫四十當道者惜其去據例堅畱之請益篤朝廷賢之遂以特恩令致其事而歸於是安人年且八十矣日與其昆季承顏色進甘旨膝下爲歡娛題其所居之樓曰悅親每元夕觀燈捧觴稱壽親賓畢集坐客如雲鄕人榮之如是者數年封君今彊健無恙也而安人老疾困滯久之遂以不起弘治十五年壬戍九月十八日也距生永樂己亥享年八十有四平生婦道母儀罔有遺鈌封勑有孝敬慈惠儀範閨門之褒寔無愧云子男三長幹娶徐氏繼金氏次蒙娶儲氏次卽萃娶褚氏封安人女三壻徐孟暄董源許瓚孫男七繼英娶居氏繼龍娶姚氏繼臯繼華繼稷繼夔繼善孫女四壻兪茂中沈龍徐翰一未行曾孫女一尙幼葬在卒之明年二月二十七日墓在龍山西塢之祖塋銘曰寒沍磽瘠有木滋植洪波潰川有石屹然噫嚱安人歸而食貧滫瀡弗續婦奩可鬻眾雛嗷嗷母心則勞恩斯勤斯孝慈終始上承下煦不惰以弛藝則斯獲理也奚忒梧竹孔鸞門廡奕奕我銘玆丘可以訓徳

○明故盛處士墓志銘

處士諱曠字用敬姓盛氏別號夷然子蘇之吳江人宋文肅公之後祖啟東太醫院禦醫知名太宗朝考鈍庵克世其業處士幼承禦醫公之遺訓敏悟絕人達世故工文藝力學勵行夙夜不倦思有以自立也旣而屢躓場屋嘆曰醫之與仕𨿽窮達異所施豈有異哉退而取其家藏岐黃之書讀之盡得其妙持寸匕授人廢者起死者生江湖之間翕然向風其門如市處士隨所求應之未甞責其報酬答之暇輒聚賓客爲文酒之會談笑醞藉雜以詼諧風調灑然不近流俗至於料事繹理精密詳愼剖決是非無所依阿古所謂淸通簡要處士蓋兼有之性至孝十四喪父毀頓骨立母疾焚香吁天者累日中年每展父母遺像未嘗不哽咽痛絕也時祀誠潔盡禮𨿽拂拭滌濯之事必以身親之未甞委諸僮奴事伯兄師省先生如對嚴父而友愛之情浹洽懇至相處五十餘年如一日處士屢遘危疾師省日夜撫視𨿽有他急不顧也疾止乃去兄弟之間可謂兩盡矣處士爲人尙義甞有遭喪不能舉者旣竭所有畀之又以告諸士友之賢者聚斂以助焉四方技藝之士至者無不延納待以禮意毘陵畫士馬公者以貧來謁處士館之數年一夕謂處士曰吾佩徳久矣無以報吾有弱息年及笄矣願�側室備箕箒處士惻然變色拒之其教子之法醫卜儒業各因其才尢嚴於課督諸子將有成立而處士卽世矣生正統戊辰七月九日卒於弘治壬戍六月十六日得年五十有五娶韓氏太醫院判公達之孫女也子男五佩娶臺氏璨娶浦氏理邑庠生瑚璉俱未娶女三長歸庠生楊幹次許歸陸鵬程次許歸趙宇璨卜以卒之再明年甲子十二月十七日葬於吳縣五峯山博士塢之祖塋余素辱處士厚而宇又余弟也故爲之銘銘曰其中休休其外田由任情自得野馬虛舟其止舒舒其行徐徐樂道養心心與道俱人惟有營憂患損壽公無系累胡不黃耈𨿽則黃耈不過百齡與造物遊後天長生嗚呼公乎吾復何言憶昨笑談神情惘然白雲歸山流水赴壑一鶴西飛俯仰寥廓

○明故承事郎丁君洎妻周碩人合葬墓志銘

弘治辛酉秋七月梅窓丁君卒明年壬戍�月其繼室碩人周氏亦卒其子饒平縣簿奇卜以甲子歲十二月二十九日扶二柩合葬於雪灘先塋之次余適便道還吳奇以國子生李時顯所爲狀來請銘梅窓姓丁氏諱元字景初梅窓其別號也世居吳江雪灘之南髙祖均善國初中山武寧王視師浙右委公保障鄕閭以義直聞曾祖宗仁有隱操祖仲謙尢以行誼爲鄕邦重勑贈與其子同官考世英以儒業起家授京衛經歷誥封承事郎繼升廣東程鄕令君性孝友少從程鄕公遊南雍習聞詩禮之訓甫長隨侍程鄕值嶺南流賊猖獗君贊父出奇應變多所擒獲程鄕公卒喪葬有禮鄕人稱之事母貤封金孺人色養備至孺人今壽九十有七矣尙康寧無恙仲弟寧以材能典鄕稅君恆戒以薄斂樹徳季弟綿遊邑庠君資給勸勵克有成業今爲南京錦衣衛經歷君治家勤約訓子侄有方好施與周急賑匱無少靳歲饑輸粟五百斛有司援例授以章服靑袍烏帽優遊觴詠寄傲山水之間甚適也距其生宣徳甲寅十一月二十七日享年六十有七碩人周氏邑巨族諱元祥之女性淡泊不喜華競姻黨有侈其服飾金碧輝燁者碩人視之漠如也閒內則精女工歲時伏臘之祀賓客飲食之奉丰約有度中饋井井﹖枲織紝晨夕弗倦有勸以自逸者碩人曰勤儉吾職也公父文伯之母之誡吾服膺終身君常語人曰吾仰事俯育老母樂享壽考諸子侄積學有成皆吾碩人之助也享年六十有三正統庚申十一月二十一日寔其生辰也子男一卽奇娶李氏女二長適庠生吳淞兵部郎中鋆之子也次適李燧孫女二慧貞慧潔尙幼余方有遠行百事倥傯而奇以爲請不能辭故事之不暇有所次第云銘曰雪灘之陽有屋渠渠偕老於此日居月諸雪灘之陰有原膴膴同穴於此千秋萬古有子成名登於周行尙期寵褒永光若堂

○馮孺人墓志銘

孺人姓馮氏諱素祥吳江充浦望族父廷璋以隱徳稱母葉氏生而婉慧爲父母所鐘愛昆弟讀書孺人聞之卽能成誦後遂粗曉經傳大義長而歸同邑龐君汝聲汝聲吳世閥閱自曾祖來以慈孝勤儉起家業至其父樵隱翁而益昌一門之內宗黨蟄蟄饔飱飲食之奉祭祀賓客之禮織紝縫紉之事布帛米粟帑藏出入之節寔重且煩孺人旣歸處之裕如也奉舅姑以孝敬處妯娌以和睦相夫子以敬順上下有禮家人宜之閨門肅雍誶語不聞汝聲敏達好義而孺人能勸相之族有婚喪不能舉者里人有饑寒而阽於死亡者多所賑貸賴而獲濟者甚眾歲辛丑黎民阻饑朝廷有出粟受爵之例汝聲欲有所輸猶豫未決孺人曰積所可積散所當散柰何坐守嬴余而不以濟公上之急紓生民之憂乎汝聲遂盡出所餘粟輸之有司以聞詔賜散官承事郎初孺人未有子以宗嗣爲重白汝聲立兄子浤爲嗣復爲置側室育子女後孺人生子滶而嫡庶之間慈愛惟均人皆賢之成化癸卯七月初九日以疾卒將卒時戒諸子曰吾疾不起矣汝等愼自勉讀書成名以昌吾龐門吾死無憾也遂卒生於正統庚申十月二十三日享年四十有四子男三人長卽浤娶金氏次卽滶聘陸氏次漢側室秦出女二慧貞慧端孫女一桂英夫傳記所載婦人之行多矣然必臨患害遇事變而後其節始著若平康之日靜順之境則亦未有能自見者也蓋婦人之徳無非無儀故有閨門之修而無境外之志則平居無事固難乎其有所稱述也孺人之行𨿽若未見其有以大異幹人者然閨門之法自不出此而孺人旣皆有之矣可不謂賢矣哉汝聲卜以某年某月某日葬孺人於甘泉祖塋之側以書及夏菊軒先生所狀行實來乞銘寬大父亦以書來教曰龐吾世通家汝母以不文辭遂按狀爲之志而銘之銘曰融朗靜虛粹然純如維璧維珠胡殞而歹﹖古𨿽壽則臒厥��腴閨門愉愉可範可模甘泉之區若堂���郁風紆永安不渝

半江趙先生文集卷十四

●半江趙先生文集卷十五

墓表

行狀

◆墓表

裕庵處士楊公墓表

明故金華府推官愼庵徐君墓表

封宜人陸氏墓表

○裕庵處士楊公墓表

楊之先爲揚州巨族宋季徙家蘇之吳縣國朝洪武初再徙吳江今揚州諸宗猶有相聞者而吳縣之靑陽裏有墓在焉歲時祭掃不絕也髙祖信卿曾祖景平祖伯英世有令徳父俊字士傑號樂靜翁以義行爲鄕裏所推主稅事料量以平人皆便之妣朱氏處士諱旺字宗盛別號裕庵生於永樂戊戍幼好讀書得其大意而巳不爲章句然記輒不忘事親孝謹朝夕侍養務得其歡心不但甘旨之供而巳樂靜翁治生勤儉處士能承其志力田服賈驅車牛秉耒耜終歲役役不自逸暇以故家益饒甫成童卽以身任門戶官府之役未甞一以煩其親其主稅也一遵父法下無煩徵公無殿課當官處事必誠必信𨿽遇尊官貴人苟有可言言之必盡不自詭隨以逢迎人樂靜翁嘗語所知曰此子可以逭吾憂矣景泰中有出粟賜爵之例處士輸粟而不受爵是時吳中大水餓殍載路處士多具棺﹖﹖﹖土﹖之凡﹖﹖﹖土﹖者若干人甞寓郡城李孟誠家得其遺金數十兩卽以還之人多其誼與二弟曄時友愛天至時出贅陳氏無子年老而家益貧處士收養之與共寢食頃刻不相離及其死也哭之數月不輒厚爲營葬而祀之其處家事祭祀之禮賓客之費貲產之業皆有常法可爲子孫守者交鄰里待宗族皆有恩意爲人寬和𨿽僮僕未嘗疾言遽色臨之遣子顓及頔受業邑庠延明師教之懇懇勉以忠孝今顓以貢士爲太學生向用有日頔學亦成矣年旣老盡以家事付諸子日與賓客燕飲爲歡曰吾幸爲太平之民今老矣身且彊健時和歲丰不樂何爲年七十又七卒於弘治戊申十一月九日配徐氏亦邑望族婉順勤儉精於女事孝舅姑善妯娌爲婦爲母無違禮者年三十八卒於景泰乙亥卒之日鄰里姻族皆傷惜之繼娶張氏子男四顓顥徐出也碩頔張出也孫男二女三以卒後三歲辛亥九月九日合徐孺人葬於松陵花園村之原將葬其子顓及顥等以鄕進士孫文娶之狀來請表於其墓以示於後之人余與處士裏居密邇世爲通家以是素知處士蓋天資朴實人也吾聞漢有卜式時稱長者甞出粟助邊而不受官武帝以爲賢竟官之姜肱兄弟友愛同被而寢不應徵辟旣死而弟子劉操追慕其徳刻石表之若處士者豈甞聞斯人之風而慕之者乎抑天資之暗合也惜乎處士之名不聞於朝不式若然則劉操之以表肱者吾何敢讓焉

○明故金華府推官愼庵徐君墓表

仕而致位通顯不若官卑而能澤乎物也壽而至於期頤不若死而名可稱也治生而資貨充溢不若子孫之多賢也吾友節推徐君官不過郡佐而所至流慈祥愷悌之譽年不過下壽而鄕邦聞溫雅直諒之風家不過中人之產而蘭玉滿庭皆靑雲之姿廟堂之器然則奚用重爵爲哉奚用髙貲爲哉又奚用黃耈臺背爲哉君諱章字憲之愼庵其別號也世居吳江之梅堰祖諱眞洪武中以人材授浙江麗水縣丞秩滿民請於朝畱之在任餘二十年致仕而卒父諱琛徙居縣之北塘以上捨生知福建泰寧縣有惠政君傳父祖之業遊邑庠入冑監精究經術爲文辭典雅有法而和厚端靖口不談人過與之處如在芝蘭之室儕輩莫不愛而敬之釋褐除湖廣永州府推官遭內艱去服除攺浙江金華府地廣民眾俗好訟訐君慈不至縱嚴不及苛每讞獄至流配大辟未甞不慘然形於顏色百姓無不知君之仁監臨諸公多賢之弘治辛酉浙江鄕試充受卷官與諸考官閱試卷多得佳士人益重君之邃於學也素患胸膈痛數十年矣至是勞於案牘疾益作謂其妻曰吾病眞痼疾也吾掛冠歸耳卽具疏請於監臨諸司不允秩滿三載給由京師因得便道歸焉行篋視初之任時不益一物旣抵蒙見其子資治生頗裕倍於疇昔田園廬舍丰約適宜可以怡老也而孫應龍妙年英敏績學有成遂無北上意時值秋暮每對菊酣飲自謂企潛後人有別業在簡村欲往居之曰吾將簡略世務而尋村野之樂也又號簡村居�日飲酒數次曰吾非嗜此也吾疾發用此敵之痛稍定耳君兄曰平弟曰臯皆有淳質讀書好禮與君自壯至老同居共爨無間言鄕人稱孝友必曰徐氏雲家居僅半載竟以前疾卒於癸亥歲正月十八日距生正統壬戍享年六十有二娶皇甫氏有賢行子男一卽資邑庠生娶故封監察禦史王宗吉女女一適今太僕卿吳洪仲子邑庠生巖孫男一卽應龍龍亦邑庠生娶鄕貢進士李經女葬在卒之年九月二十一日墓在西郭外東郊祖塋之右將葬資以狀來言曰墓中之石吏部汝先生旣志之矣顧先君之行不表而書之何以示遠惟先生圖之餘少遊邑庠視君若長兄然硯席親就驕吝俱消啟迪之益夥矣昨乘傳過金華聞誦君之美者載路玆又喜資之克其家而善教其子又知所以圖不朽其親之道也遂爲書之墓上

○封宜人陸氏墓表

弘治十一年戊午仲冬之閏江西按察副使致仕余姚馮君佩之葬其妻陸宜人於邑華家阪之原旣自爲銘藏諸幽又述其家世及其平生告余請表於其墓余在成化中與佩之同官刑部有斯文之契因知宜人之賢蓋佩之太宜人就養京邸甞得風疾宜人躬侍湯藥日夜不離側閱歲年不怠益勤姑氏賴以安側室有子宜人視之如巳出佩之好朋友講習𨿽徹夜坐飲饌時至不落莫也余以是知其賢丁未歲佩之提學江西爲權幸所惡罷官歸田旣歸解裝書數百卷耳餘一無所有而上有尊封君太宜人在堂下有兄弟同居共爨食指數百宜人內則衣服飲食日夜僕僕拮據卒奢𨿽蓄字之細必躬視之外則佐佩之親農事以奉賓祭以供甘旨以充饔飱公姑順之娣姒宜之以故佩之𨿽失祿食貧無慘然之色余素傷佩之之詘每遇士大夫自越來必問訊焉因得其居家之詳未甞不髙佩之而賢宜人也又數年爲戊午夏之五月十三日宜人以疾卒而佩之方客維楊曁歸則斂巳逾旬不及見矣余時適奉命來浙上聞之未甞不悲佩之之窮而惜宜人之壽不滿徳也則於佩之之請又安忍辭陸上虞巨族也唐宣公之後宜人六世祖維章洪武中爲福建按察僉事髙曾以下世有隱徳父銘寬仁重厚裏稱長者兄宜之光澤縣簿淵之河南布政使有文行澄之髙介不仕宜人幼端淑爲母余氏所鐘愛余蓋佩之從祖姑之女也佩之髫稚時穎敏絕人而家方落余見而識之語諸子曰余得壻矣諸子皆不欲余曰如此子豈終困哉卒以妻之宜人旣歸茹苦食淡每夜篝燈紡績以相夫讀佩之登己丑進士第翰林庶吉士歷刑部郎中擢憲副江西宜人由安人再被封命識者謂余氏能擇壻云宜人素儉不樂華靡如常時一櫛具𨿽敝猶禦或勸其攺爲曰吾性所便也卒不易尢篤於恩義教育其兄之孤子籨先底於成立攜侄汝弼至官邸延師教之撫愛均於巳子且性敏慧通曉世務能相其夫救其闕失佩之甞曰吾官中外二十年得免瘝曠之咎宜人之助也宜人生二女俱幼卒子男一汝中娶

袁氏女二汝玉汝珍皆側室於氏出也孫男一昕尙幼宜人生於正統八年癸亥生十九年而歸馮氏又三十有七年而卒得年五十有六嗚呼以佩之之學與其爲人其仕宦豈宜止於是哉以宜人之賢而壽豈宜止於是哉然竟若是也無可柰何吾不知蒼蒼福善之理果有之否耶或曰天之報施緩而不失恢恢然而不能逃也不在其身必於子孫發之餘曰然請竢之遂書以歸佩之俾書於墓石

◆行狀

先祖梅溪府君行實

○先祖梅溪府君行實

先祖諱瑛字荊璧其先蓋宋宗室自元以來世居蘇之吳江曾祖諱原一字仲逵生有元之季樂善畏法以懋遷爲業家頗充裕及入國朝見時政嚴恐以財自累盡捐其田廬帑藏以周貧者隱居自守足迹未甞入城府旣而邑之巨室皆遇禍而公獨無患以壽考終時人服其先見云寬之六世祖也祖榮祖字顯之亦有隱徳父銘黃巖典史倜儻有節槪重然諾急人之難厚施而薄望平生交遊滿海內初拜黃巖未之任意有所不樂卽拂衣而歸開軒鑿池日與故舊賓客觴詠爲歡娛有軒曰臨淸堂曰永安翰林學士馬鐸爲之記諸公題詠甚眾今卷帙尙存也母丁氏先祖慈仁和厚少事黃巖府君孝敬備至甘旨之奉賓客之費家𨿽貧未甞不畢給也性穎敏書無所不觀尢精於陰陽醫卜之術以才諝爲鄕裏所舉爲邑掾文而無害甞巡獄有竊盜系者其仇家欲致之死遺先祖百金曰願爲我除之先祖曰彼罪未至死吾不忍也卻不受秩滿升於朝授梅溪稅課局大使革市廛漁獵之姦通商賈懋遷之利會計允當秋毫無私以老致仕自爲掾至致仕履歷三十餘年未甞有過名達官上司多重之先祖旣致仕寬遊邑庠所以訓誨寬者日夜勤勤懇懇爲延明師讀書肄業親督促之每見微有進益輒喜溢於面甞曰吾先世積徳百有餘年我身亦不爲惡我後必有興者矣平生待人接物未甞有急遽之色𨿽禦僮僕未甞有詈言爲人退怯與物無競非理相干但以禮遣平居細故唯唯若無所可否至於臨大事則卓有定見毅然不可奪也歸老二十餘年守靜安分貧而能樂鄕裏有稱貸不能償者往往捨置之遇伶仃孤苦之人未甞不掇食解衣以溫飽之其慈心愛人蓋天性也甚惡巫�之徒及浮屠氏之說家人有疾病療以醫藥不爲祈禳有喪不作佛事今年夏忽以微疾終於正寢四月十九日也距生永樂乙未享年七十有七先祖爲人少病年𨿽老若少壯然方期以百年不謂其遽止是也嗚呼痛哉配祖母莫氏子男二長爲家君暘封承徳郎刑部主事娶先母封安人沈氏次用娶姚氏女二適方鼎金濂孫男六長完次卽寬歷官刑部浙江司郎中次宏寵宇宬爲儒學生女一適龐顥曾孫男五女四卜以十二月十八日安厝於吳山靈石峯之原寬重惟先祖行誼純至如此不可無述故敢抆淚敬書以俟庶當代名公巨儒秉記載之筆者有所采云弘治四年八月二十日謹述

半江趙先生文集卷十五

●附錄半江趙先生碑志

廣東提刑按察司按察使半江趙君墓志銘

明故嘉議大夫廣東按察使半江趙公神道碑銘

嘉議大夫廣東按察司按察使半江趙公墓表

半江先生實錄

恩師半江趙公遺像贊

��半江先生像贊﹝有序﹞

○廣東提刑按察司按察使半江趙君墓志銘

成化辛丑春禮部會試天下士吳江趙君栗夫名在第一其程文傳播中外名聲大起時年甫二十餘尋登進士上第授刑部主事歷員外郎郎中浙江按察司提學副使弘治乙丑進廣東按察使蒞任甫越月卒年四十有九君諱寬栗夫字生而白晢纖弱若不勝衣而警敏絕人自少讀書五行俱下其於舉業殊不經意下筆卽超卓老輩皆推服及有官益肆力學問自經史以及諸子百家無不淹貫爲文雄渾秀整行艸亦淸潤時刑曹同官華亭陳一夔昆山秦廷贄天臺王存敬皆好詩四人相得歡甚更相倡和時號刑曹詩泒時吳文定公在翰林好士良辰佳節四人輒相過從予時亦往來公所多相倡和四人詩皆淸麗而君才尢贍援筆數百言眾皆驚其捷而服其工吏事初非所長在刑曹旣久律例通究曉析訟至立解獄無冤滯及在浙江能推所學以變其習士無諛聞狹見之陋擇其有才性者指授爲文皆有程度不以權勢動搖有所軒輊髙下遇人坦率不事表襮溪谷人以是愛而卽之曾祖諱銘黃巖典史祖諱瑛湖州梅溪局大使父諱暘累封刑部郎中母沈氏封宜人梅溪善星數君之幼也以爲必貴特愛之南京國子學正莫君奇之歸以其子封至宜人子男一禧邑庠生庶子二禴福女六長適沈知柔次陸墤皆庠生余幼其孤禧卜以正徳元年月

日葬君於吳山靈石峯之麓莫宜人祔予知君頗久其擢憲長過家再接之貌加丰識加進予方意其遠至也而豈謂至是乎銘曰

孔翠祥鵷其文旣騫騏驎服轅中道乃踠始誰啟之卒誰尼之巳乎栗夫愛莫起之

嘉議大夫吏部右侍郎前詹事府少詹事兼翰林院侍讀學士震澤王鏊撰

○明故嘉議大夫廣東按察使半江趙公神道碑銘

傳曰立徳立言謂之不朽又曰徳厚者流光故闡幽悼往者咸用是稽之崇階耆壽弗論也吾師半江趙先生位不過中大夫弗崇也年不躋五十弗壽也而沒世之後其光之流與言徳之不朽吾於公有徵焉公甫薨時遺藐諸孤未成立弗克走達官之門以請志而王文恪爲志之文恪與公同朝知公寔深故不待請而志之弗辭也旣志遺稿流佚諸孤弗克次而費文憲爲敍之王陽明又敍之文憲爲公門生陽明爲公同年子雅重公之文故不待稿之輯而敍其槪弗置也旣敍諸門生吏道公之門者皆隱慟弔誄述公之懿行尢悉故張銀臺摭拾其遺爲之錄實而蔡霞山因之以表其墓張爲姻親蔡爲浙之髙弟而其言不特一時一人之私寔爲天下後世以識不忘也旣志旣敍旣表矣迨於今踰五十年矣其仲子禴自宦歸始羅搜旁抉得公之稿落人間者凡若干其墜墨蠱簡者又若干不憚手摩以授諸梓而尢悲夫墓前之石未樹也私念淵甞遊公之門受知特至來請外碑與斯文共傳余不文不能傳而公之文亦不待余碑而後傳也然誼不可辭特第其世系官勞以刻諸神道云按公諱寬字栗夫世爲蘇州吳江人曾祖銘黃巖典史祖瑛梅溪局大使父暘以公貴累封刑部郎中母沈封宜人公少穎敏絕人弱冠遊縣庠名出諸生上成化丁酉舉應天鄕試明年卒業太學王文肅時爲祭酒深加賞識辛丑會試禮闈吳文定司考校得公捲大驚遂寘公第一刻其文以傳尋登進士上第授刑部主事歷員外郎郎中讞獄明允承同官鞠斷之訛與辯水部之冤抑左璫之橫咸有偉績公餘與司翰相倡和詩章益顯名天下及擢浙江提學澄三江之夜月其爲文也著述侔班馬典雅與綺縠相宣歌詠尙陶韋風騷並雲霞俱遠古之所謂立徳立言流光於百世者捨先生吾誰與歸若文恪文憲陽明霞山諸公智足以知先生故其言不僭然尙未著諸景鐘銘諸石室者亦有厄於位壽故也余追惟蔡邕之辭不愧有道侯巴之誼致慟子云則先生在所當銘敬爲之銘曰

韡韡皇趙造父是肇玉冑金仍式昌式眇篤生我公外峻內融早歲計偕首策南宮南宮伊郁北林伊植儒因吏揚律繇文飭旣洽臺評爰司教衡於淛蒞止七載告成不隨不倚育此多士攄藻惟精英風劭起爲國掄賢功居徳先振衮廣臬於旬於宣上帝靡鹽山風交蠱曾不遐齡喪此良輔良輔其頹棟木其摧名不稱壽位不酬才邦有餘戚士有餘卹心邇人遐百年如一壠樹旣封長望蒙蒙不有丰碑誰慰玄穹事公初以文學名及是兼治刑書靡不通析歷員外郎郎中讞獄明允若素習者及遷浙江按察副使提督學政躬行率人罔事口耳隨才成就學者興起凡所品藻悉恊眾望而一經指授率爲名士在浙七年始終一節人無非議後遷廣東按察使甫蒞任卽決滯獄禁和買約束鎭守中官嶺南士民方望其道之大行未逾月竟以疾卒年才四十九某年年月日禧等護喪歸葬於橫山靈石峯之麓其配莫宜人祔公居吳江學者稱爲半江先生今有半江集行於世云子男三長卽禧次卽禴以貢入太學次福縣學生孫男六重道重文恭畏重威伯兪仲華重道爲吳縣學生類能好學堯家以世其業嗚呼公之爲人光明簡易操持自信不妄籨人亦不卹人喜怒惟是譽望科第歷官且逾二紀僅爲按察使以終玆可以觀公節槪矣𨿽然余甞觀宋自景佑明道以來崇階膴仕者亦不爲少而歐陽文忠公表安定胡先生之墓獨稱其爲當時學者之師而因及於泰山孫明復䢐徠石守道其於爵秩之崇卑勿論也乃今公之文章在士林政事在法曹而模範之著於師道者則吾浙士人至今稱之不衰公亦可謂無憾爾矣余故表於其墓非直成子孫之孝亦以慰學者之思也

嘉靖二十一年秋八月旣望賜進士出身資徳大夫正治上卿南京吏部尙書四明聞淵撰

○嘉議大夫廣東按察司按察使半江趙公墓表

半江趙公諱寬字栗夫成化辛丑會試第一人仕終廣東按察使年僅四十有九歸窆吳山靈峯之麓嘉靖乙巳秋公冡嗣禧遣子重文馳其姻兄張銀臺石川先生所撰行實跋履臺山請表其墓嗚呼公潮知巳也位不克其才壽不副其徳門士世儒震悼涕慕表奚忍作而義不容辭且尋丈碣石鳥足以盡載平生姑撮舉大槪揭示來者云爾蓋公世居吳江雪灘裏曾祖銘黃巖典史祖瑛湖州梅溪局大使父暘累封刑部郎中母沈氏配莫氏俱封宜人公幼敏絕倫書過目輒成誦梅溪翁善星數夙期通顯年數歲能屬巧對至今傳播人口鄕哲莫國博奇而壻之髫歲遊邑庠尋錄廩餼成化丁酉以壁經領鄕薦卒業橋門大司成王文肅公目爲天下士及試南宮吳文定公閱公聖賢道在萬世論嘉嘆首選遂梓之以式天下廷試登上第授刑部河南司主事明律原情獄無冤滯一時英僚若華亭陳一夔昆山秦廷贄黃巖王存敬輩倡爲詩社益肆力文翰淹貫羣籍時稱爲外翰林云會文定公開玉延亭雅集索賦公援筆數千言羣賢嘆服去任僚友有誤斷刑獄者公適承其後直引咎自誣竟不辯白水部盛君應期範君璋坐貂璫誣奏沮遏貢獻矯嚇系獄眾避忌莫敢承鞫公則犯難訊解終得末減丁未同考禮闈膺薦如鵝湖敬所大稱得人歷本部員外郎中擢浙江督學副使其造士也重文行而示之的兼子史以發其才士習爲之一變其校閱也至公如天地而請托無門至明如日月而錙銖不爽但知有道揆法守不復知有權勢毀譽凡文辭經閱卽先定人品顯晦修短如預決蕭子雝之發解錢與謙之沈冥悉符所儗蓋聰明涵養之極功也迨緫憲廣東采風求瘼戢姦禁暴貴閹斂迹人方望治僅逾月而遘疾不起嗚呼天胡生才之難而摧折之易耶無乃升之爲星辰流峙之爲海嶽耶歸櫬蕭然非遇門生故吏幾至不能襄事平生廉靜溫粹恬於勢利居常淨凡焚香展捲如對聖賢以周孔爲必可學非臯伊則不屑爲外視恂恂中則壁立家理素薄自奉極淸約至於生事葬祭孝友睦姻曲盡其道奔母喪號慟至嘔血以祖業讓伯兄以俸余置田給諸弟居第隘甚有司議遷鄰驛以拓其址謝而弗受鄕友王君明欲築室界逼公莊願廓之而難爲言公察其意卽割地付劵焉鄕邦多所激勸在郎署十七年仕浙逾七年甘守常調恥言速化所不取也可使貪者矜焉所不爲也可使懦者立焉門士顯庸經松陵者鮮不造其廬哭其墓而卹其後蓋恩義敷洽之至也其所著述漫不經意今存半江集特十之一二耳鵝湖陽明二公序其端咸謂不可徒以文辭知公也諒哉石川甞謂國朝會元吳四人焉若匏庵公之學識博贍守溪公之榘彟森秀錢殿撰之藻思橫逸公能兼之使假之年能無齊其勛業耶信名言也子男三長禧眉州判官莫氏出次禴岑溪知縣次福邑庠生徐氏出孫男六重道重文恭畏重威伯兪仲華重道脫穎吳庠象賢之器也噫識於生之前而哀於歿之後故舊之私哀也無論識不識而悼惜無巳焉天下之公哀也以徳崇爲至貴以令名不朽爲上壽流光濟美𨿽亡若存公之所有事也豈藉蕪辭爲重輕哉顧事皆實錄語無餙詞有以寓天下之公哀備國史之采摭然則斯表也似亦不可終無者賜進士出身翰林院庶吉士正奉大夫正治卿河南右布政使門人臨海蔡潮撰並書

○半江先生實錄

先生姓趙氏諱寬字栗夫世居吳江之雪灘裏因號半江遂爲學者所稱云先生性敏過人遠甚幼讀書數行俱下厥大父梅溪翁善星學喜曰昌大吾門在此孫乎方總角國子學正莫先生旦授對云雞子涵天地應聲曰龍光射鬥牛奇其不凡妻以女年十一遊邑庠十六督學禦史嚴公洤試之滚滚千言不休錄爲廩生二十一膺成化丁酉鄕薦戊戌下第卒業南雍時王文肅公﹖﹖與爲司成以天下士目之名譽日起辛丑吳文定�寬主試禮闈得先生聖賢道在萬世論驚�此學韓而得其法度者也定爲第一人刻�文不加潤色廷試居二甲髙等授刑部河南司主事或易其年少也居未半載而律例諳暢讞獄明允𨿽老於刑名者猶欽服之一時僚友如華亭陳一夔昆山秦廷贄天臺王存敬皆負才名公餘倡爲文社博綜羣籍窮年討論譽望益隆有外翰林之稱文定公時方有重望於朝園開玉延亭於邸第爲雅集甞卽席授簡先生爲玉延亭賦頃刻千言文不加點羣公退避其諸長篇短述對客揮毫曾不構思本司主事某誤鞠一獄旣謝病歸先生適承其後後被逮承服不辯終隱其過不以語人管閘主事盛應期範璋坐中貴�奏沮遏進貢下獄上怒叵測莫敢承訊者先���任之得末減丁未先生爲禮闈同考官多得�如文憲費公宏閣老蔣公冕俱名臣弘治庚戍居母憂執喪一循家禮服闋升本部四川司郎中推大理寺丞久之擢升浙江副使提督學校先生在浙七年以身教士品鑑精敏一經甄拔者具登髙科十罔遺一士知通經學古爲髙而不屑意於凡近之習其風丕變前輩學政馳聲兩浙者推昆山張先生和華亭張先生悅先生兼擅其長人皆仰之如山斗云上虞徐子熙試輒不利年且老先生亟稱其奇才而嚴課以經義遂膺魁薦連登上第甲子秋闈屇期僉以解元爲問先生�其惟山陰蕭鳴鳳乎同僚林憲副舜舉鄕�名士挾其文請決焉先生曰僅堪充貢止耳余姚王公華將擇壻於諸生中先生曰得如徐愛者其可也愛以進士歷官郎署有道�松江錢狀元福甞寄上梁文於先生啟視之日玆文不類其平生气亦衰靡將不久於�乎逾年而卒蓋先生天分超絕學力精詣加衡鑑禦物妍醜低昂百試靡爽人之服之謂裴行儉不足多也其升廣東按察使也疏決滯獄禁止和買鎭守中貴時方怙勢縱下害人悉寘之法境內肅然稱治遠邇向慕甫蒞政閱月忽構疾不起年才四十有九雲歸櫬蕭然賴門生故吏經紀其喪始克襄事先生爲人正大端莊圖書之外澹然無欲所至焚香拂幾展書靜對如與聖賢爲伍或至夜分猶整襟危坐無惰容與人交輒傾盡肺腑自視恂恂略無矜眩之色遇事必行其是罔以利害毀譽爲前卻有確乎不可拔之操家素淸約不問家人生產而養親之志恆曲盡其誠尢篤友於兄弟旣乃以祖業遜其伯兄完復買田以賙給諸弟構數椽於松陵驛之傍邑令念其隘也欲遷驛割地拓其居謝弗受終其身無增葺焉平生述作矢口而成漫不畱稿僅存半江集若干捲文憲公序之曰先生之文閎侈奔逸開闔步驟若得之易而從容法度意味雋永未易及也先師陽明王公守仁序之曰先生涵養甚深而用心甚密世之徒以文詞知先生者殆未足以窺其閫奧也巳庶幾盡之予甞謂我朝東吳人物時則有若吳文定公寬王文恪公鏊以及先生曁錢翰林福俱以會元登庸負天下之望而先生之藻思橫溢類錢學識贍博類吳榘彟森秀類王使假之年則名位勛徳當集三公之大成匪直似之而巳天胡丰其才而嗇其壽也悲哉兩浙之士凡登貴顯者往來松陵必詣其廬卹其後或展謁於墓𨿽士風玆厚而先生敷教造士之功信非小補云子男三長禧眉州判官禴韶州府通判福邑庠生孫男六重道重文恭畏望威伯兪仲華重道府學生少小能文人以象賢期之寰念先考刑部府君孝廟初釋褐京師觀政栢臺卜鄰締交嗣連姻好吾姊爲先生冡婦寰自髫年與眉州同習句讀二姓通家誼均骨肉垂四紀於玆先生謦欬儀刑羹墻如覩眉州昆仲以先生學行政事登載墓刻者未詳徵寰爲實錄將請名筆於巨公碣諸墓道輒憶所嘗聞見者次第其詞以歸之願相與訂正焉

嘉靖壬寅秋八月賜進士出身奉議大夫通政使司右參議致仕昆山張寰謹錄

○恩師半江趙公遺像贊

粹然於面毅乎其中文章气節度越英雄明睿得乎天授科第冠乎南宮語利祿薾然退怯任徳義沛爾滋丰持憲儼冰霜之肅主文齊造化之公潮也幸分半席如坐春風樹之標準啟我顓蒙𨿽未測其涯涘亦略覷乎淵哀嗚呼若何負鈞衡之倚望年未艾而告終無乃司命者之忌才特厚其賦予不欲究竟其全功耶

嘉靖乙巳秋門人臨海蔡潮垂泣拜書

○��半江先生像贊﹝有序﹞

��先生捐館若干年矣仲子禴勒像於石��祠宇志孝思也予生也後未及一拜儀��辱與仲子遊獲覩遺像乃燻沐再拜而�之贊贊曰

��先生三吳之傑藝自天授神助之訣搦��詞珠光玉屑學廣才髙少遊齊轍擢冠禮闈蜚聲有截服職西曹繼典兩臬理讞衡允藻士鑑別中外奮揚勛猷卓絕天不愸遺神歸電滅歸神伊何江流星列逝矣其形偉矣其烈遺澤在人流慶不竭峩峩惠文矯矯風節敬瞻廟貌仰止先哲屹立者瑉王震不�孝子用享籩鉶靖潔億千萬禩永永無缺

嘉靖壬戍春王正月前進士予告侍養長洲陳湖陳椿譔

附錄半江趙先生碑志終

●半江先生文集後序

弘少居江北先生居江南領丁酉鄕薦時巳知先生名辛丑弘計偕春官先生以天下第一人天下皆知先生弘歸而尙未有以識其面也癸丑始竊一第試秋官政時先生巳正郎署得常﹑見之猶自嫌以晚進末學未敢卽親就大賢爲吾師次賢爲吾友曠古幽懷不徒欣慕愛樂之而巳也竊自分以爲有日尋補先生外臺董學政於江浙首善之地俾有以知斯文之有在後學有所興起微先生而豈誰哉弘益知所向注但古之人門路自別慮未有以破其藩籬而窺其閫奧以酬夙昔之心海內之士倘不吾辱尙幸有所資益亦間得先生待文稿一二特未得覩其全編時先生總東廣按察百度具舉教化興行積微以至著自近以及遠駸﹑乎上之殊未艾也觀其言曰�表春回徧十郡和風甘雨臺端法正凜三秋烈日飛霜吾人至今以爲楷範誦之不能忘其志願豈可少哉��大�時人之耳目一新天下之觀聽畢獻羣以來覃有羣力天下豪傑將奔走焉疇昔所以自負於天下必天下豪傑是望天下蒼生匹夫匹婦莫�欲得蒙政治之澤思見徳化之盛鼓舞運用之機必有難�之妙意先生�若人也獨文乎哉亦豈�科目之榮爾哉未幾先生捐館捨天不欲福斯�乎何奪先生之速也文不在若乎�備員東廣步生先生後塵��數年矣乃出按海之南北歷郁林象郡登合浦過雷門駐劉拯自�波珠崖儋耳之外方神遊乎冦司戶蘇屯公抱餘光而坐下風宛若起其面目羹墻夢寐是竊有志於古之人矣矧於今之人乎哉先生乎生所爲詩文體栽不一色﹑皆備而流出肺腑物﹑皆春誦其詩續其文不知其人可乎充足於有餘厚積而薄發爲以是推之必大有爲於天下使天假之以年過此以注未之或知也銘山費先生�明王先生皆文章巨公瑯﹑乎冠於篇首千萬古耿﹑不磨願弘何人而敢廁於其後亦得以拊是名於不於也特以景仰前修追陪歲月於老之將至借重海南稿僭入海北稿攜而之巴山愈增光焉耳先生號半江栗夫字寬名�則天下之所知而垂諸後世者弘無似復贅一言於古

正徳十四年巳卯十二月八日巴山道人王弘書

