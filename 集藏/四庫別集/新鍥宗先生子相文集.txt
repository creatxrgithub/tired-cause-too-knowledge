新鍥宗先生子相文集

﹝明﹞宗臣著

●目錄

引

卷之一

文部類一

卷之二

文部類二

卷之三

書部類一

卷之四

書部類二

卷之五

五子名行錄五子詩四懷詩古調歌

卷之六

古樂府五言詩選五子詩

卷之七

七言古詩

卷之八

五言律詩

卷之九

五言排律五言絕句

卷之十

七言律詩

卷之十一

七言律詩

卷之十二

七言絕句

●引宗方城先生文集首

方城先生蓋世人豪也肅皇時海內稱才子者七而先生實翹然居其中先生瑋傑不凡早有洞識毛髮孱孱時固已讀盡天下書矣有識者一暏先生奇气翩翩鹹曰先生當駕左陸上而以千萬世不朽大業前有逸文其時都人士無遐邇無老穉無一寸腸胃無先生文字在其間顧先生自校閩後卽謝棄人寰事屈指於玆蓋已歷三朝而越數十春秋矣然先生之形迹𨿽已遠而先生之制作則不磨天下士人於先生之形迹𨿽望之不見而於先生之制作則誦之不衰咀先生之鴻秇者則曰蔚然裕然不可測想而超然其萬斛之泉耶其千里之驥耶其隨地而湧絕塵而奔耶而先生之文秇天下不多遘已嚅先生之閎章者則曰琳琳瑯瑯卓卓犖犖而軒揚其欷楚之豪吻再吼於叔世耶其橫汾之雄襟復展於晚造耶而先生之辭章天下不恆覿已詠先生之詩歌先生之歌者則又曰經緯儼然風雅其可踵耶律呂鏘然宮商其可恊耶詩歌如先生蓋飄飄乎獨冠一世而比肩無人通家鮮儔已凡撀先生之片詞獲先生之只語者不獨身吟之而身佩之已也且囑其子弟曰玆方城宗先生金玉聲麟鳳語髙極千古者也務酣之蒏之鏤之刻之沒齒無忘去以斯而觀今天下之寶先生制作者較曩時彌眾且彌堅藉先生之制作匪垂不朽者又安能有玆𨿽然先生非徒主盟詞壇耀藻秇苑者流也其司考功時蹇蹇諤諤禆益當寧者余無暇枚數卽參閩海日記西門者愛民之仁也紀西徵者逷寇之智也書平遠者憂時之忠義也李於鱗稱先生爲經國章梁有譽稱先生爲濟世略不大有見耶信乎先生之經濟在人間者無滅磨則先生之制作在人間者亦無滅磨矣君子曰大丈夫奇振八荒讀破萬卷者曷爲難難於樹不朽之巨業而已曷爲貴貴於樹不朽之巨業而已余於先生之制作旣嘖嘖而爲之難又呵呵而爲之貴千萬世下有妙契先生制作者當知餘言良不虛峕

萬曆貳拾柒年歲在已亥孟冬拾月上浣之吉賜進士第通議大夫南京吏部左侍郎前國子監祭酒翰林院侍講學士溫陵九我李廷機撰

書林鄭氏云竹齋梓

●新鍥宗先生子相文集卷之一

宗臣【字子相號方城南直隸興化縣��嘉靖庚戌進士授刑部主事攺吏部考功司調文選司一年遷稽勛司員外郎出爲福建布政司參議久之遷按察副使督學政卒於官年三十六有此文集傳於世云】

文部類一

◆文部類一

袁尹傳

王夫人傳

何孺人傳

吳叟傳

重修城隍廟碑

刻文訓敍

贈沈太醫敍

贈董先生之考城序

杏莊贈言錄敍

贈許先生之寧海敍

贈顧母宋孺人八袠序

贈許先生之寧海敍

贈趙公敍

贈曾尹敍

贈陳大夫之太平敍

贈查大夫報績敍

桐鄕縣城記﹝代作﹞

遊燕子磯記

武進白公集敍

陸長庚母夫人敍

跋髙文義公與顧氏手帖

贈徐文徵授良醫序

墀石劉丈像贊﹝並序﹞

贈金君序

贈采峯陶先生之封川令敍

贈觧公偕其夫人六袠敍

送梓河顧子之洛陽序

○袁尹傳

袁君名濱。字興之。別號海東。人則稱海東子云。尹之先有稱成甫者。自大梁徙泰。元季宇內兵起倉卒避兵於通。遂爲通人。傳四世。至楡岡有隱行。葺宇江幹。縱心泉石。性熹義。絮寒餔餒。卽不自給。亦給人。有司髙峻其行具冠服迎之。謝不顧曰。我何娖娖拘志束形哉。生四子。叔卽尹。尹生蚤慧。殊恆兒人不敢兒畜之。僅髫遂儒業。年十七。乃下帷授戴氏禮。補州弟子員。督學者試。輒上第。又綜其行。又輒上第。於是學士大夫嘆曰。此爲報楡岡哉。尹有濟世才。往年江寇寇通。有司策尹。卒用尹策。走江寇。比部郎朱君謫貳通。見尹文。亟亟贊曰。鄕書卽舉一子。必舉袁子也。旣而尹果舉。庚子捷來。於是朱又益喜。明寧上春官罷歸。愈益肆志於學。顧素大奇。至庚戌凡四上春官。卒不第。於是怒投策起曰。丈夫結髮受書。卽不得一第。豈顧亡可行吾志哉。必躡屩擔簦。再遊上國。斯華發翩翩巳。且又何以慰母。竟謁選授撫寧客。有策馬過尹。若惋惜尹才者。尹正襟端語曰。君以今之垂纓結綬髙揖靑雲者。豈皆有念於蒼生哉。使命一邑。而有念於蒼生。則不以此易彼甚明也。於是謝客登車而去。撫寧者故邊瘁邑。父老子弟。日操戈候虜。尹至則下令曰。父老子弟且休矣於是擇驍勇人畀戟矛倉窖故虛。則又厚集芻餉以待■﹝彳卒﹞變。又其俗近胡多桀少暴。行墟捨。尹繩以法。於是野無私鬭者興利滌病。卽瑣納亡不竭精。僅六閱月。而持節當塗者凡四下檄。以幣采勞尹勞苦。秋八月胡兵斬關入逼撫寧。撫寧人惶急走莫知委命。尹亦驚姑曰。母懼母懼於是■﹝彳卒﹞登城望。盡召城外人內之城中。又親持策整戎馬環城三匝。民猶惴惴懼也。尹則顧卻步前庭。徘徊仰天嘆曰。夫撫寧一邑耳。卽陷亡入系。而京師者。天下之根本。帝王豪雋之所總萃也。今急矣。獨柰何。於是鍜甲砥劍。累車疊轅決策內鄕。報天子戎事。亡何。虜遁尹且病。病五日殂矣當是時撫寧人家號巷哭。攀樹望庭。匍匐大呼曰天乎天乎。胡喪我君。卽虜再來。又胡得我君坐城上拒虜不懼我也。訃至通。通之學士大夫罔不蘇蘇隕涕曰。非特楡岡徳也。卽海東子者。抑何長厚也。仕而令。令而且死。此何說焉。尹性至孝友楡岡公疾。再逾寒燠恆冠衣侍前。醫來立與參虛實陰陽。定乃制劑顧又手持盂釜烹淚未尙甞不簌簌落盂釜中也。旣而執匙以尙甞。跽進幾席上。退則檢讀古方書。日夜望楡岡公愈也。顧不愈。比卒。毀哀骨立。若不幾生者。彊爲母媼起旣事母媼。又益孝。卽死。惟獨念母媼老在堂也。鄕人誦其語。悲傷之尹兄弟四人。而尹居中最友愛。每間輒陳樽俎共坐笑樂。召諸子諸從子來。東西鄕立。訓誡之。顧其人外和內實。耿介立節操自家時食。有司巳不感妄遺筐篚。見富兒大賈。謝不與通卽諸昆季。咸豊橐厚儲持梁剌肥炳誇裏閭。而尹食芋衣敝閉門著書。洋洋然樂也。爲撫寧時。愈益苦勵篆畢鑰扃內外肅肅。至所需蔬米。反貽書報家人治米。邑中老人相謂曰。自老人爲兒時。固希覯此君矣海內經生往往畏戴氏禮難讀。乃尹則更易讀。更得其邃者。至勒成一書。及仲尼鄒軻參伋諸書。又各各有說。說成付其門人子弟。

○王夫人傳

濯纓王子。以詞賦才馳聲。人人重王子又因以重王子母。而曰王夫人王夫人云。蓋鴻臚公旣壯而不舉子名。再娉於顧。得夫人。人請孫夫人子夫人乖也顧不乖反獨爲女視夫人夫人事孫夫人愈益謹又其性至孝敬侍其姑夫人疾凡九月不歸室易衣姑夫人爲孫夫人言。顧婦事我勤也。比逝則視諸婦又特哀以此人輒稱夫人孝云。夫人先舉女孫夫人卽取女女之。亡何。濯纓子生孫夫人意夫人自子也乃夫人不自子。輒又請子於孫夫人孫夫人喜曰。吾固當作是兒母。當是時鴻臚公出爲河西令。治裝且行。而孫夫人適病病革。乃抱濯纓子。而執夫人手流涕言曰。是兒王六代宗子。鄕不女子者。懼女母也。今我不能待是兒成是兒在。女乃泣夫人亦泣。泣數行下。比孫夫人逝則夫人悲痛若姑夫人濯纓子稍長人或謂君母顧母也請於夫人夫人曰兒亡湏問。第亡忘兒孫母恩每歲時蒸嘗奠則夫人祝曰。孫夫人兒今被儒服供蒸嘗矣於是濯纓子亦涕下沾衣亡何鴻臚公謝事歸他室日彼綃綺整環佩曳金玉鏘鏘行而夫人一簪一縷不得著膚鬂相室者忿曰夫人柰何而孱若是夫人笑曰。我孱哉我孱哉我得寶奇矣意蓋謂濯纓子云。乃濯纓子則欲甘心於其人而夫人輒牽裾止之曰。兒其柰何爲母而傷父之志濯纓子負異才。鄕人日冀其第也。乃累舉累不第夫人輒慰之曰。自古髙才之士。往往不偶於時兒之才所竊造化者多矣兒寧之顧安知不云蒸龍變哉。又濯纓子性至孝。卽困。必日謀甘膳膳夫人說其心。卽夫人亦亡其子困。而夫人八十時。濯纓子百拜。奉觴爲壽夫人前夫人大喜。已乃顱曰。自我結髮事女父。以至白首。艱困累千。若環戟而立。豈知今日得稱八十老婦又見女顯其才。又見女金家婦抱兒也。彼其綺綃環佩金玉鏘鏘行者。安在哉於是罷酒宗子曰。嗟乎。以余觀於世人嫡庶子母之間則益嘆夫人之難焉。彼其上以分猜。下以子挾相怨相謀終其身不解者。天下一室也乃夫人獨不以有子挾其上又忍其下。夫古今以閫行著聞炳蔚史冊者。要之不離乎處常。非若夫人以身介二者之間。至危變也。乃夫人善處其變又能成其子才。然則夫人者。誠難哉誠難哉

○何孺人傳

余讀古所稱列女傳。至惇節立孤者。未嘗不竦意動容也曰嗟乎。玆非性靈卓粹。有偉丈夫識者易談哉乃鄕父老閒居綸閫節。必曰何孺人何孺人余從孺人子。惟忠氏。遊則又聞孺人詳則又嘆孺人之難也孺人蚤歸淳庵公。無論淳庵公稱孺人賢。卽舅姑下至臧獲。又靡不人人稱孺人賢。亡何。淳庵公逝孺人毀至欲死。淳庵公復疆爲二三子起曰。豈不能偕地下人哉誠不忍二三子煢煢立且使地下人復恨也。於是盡謝去絲縠綺綃。惟闔戶垂幌。日夜望二三子有成立。乃惟。忠氏稍知學。則具楮帙遣就學經師。每暮歸。則孺人巳治飱秉燭俟堂上。已飱。輒命讀。朝所讀書。孺人又手自績紡。弄女紅。絆惟忠氏讀也。嘗太息曰。兒母厭若吾寡不怨者。恃兒二三子也。兒卽厭苦獨柰何不念兒母哉於是惟忠氏愈益攻文輯藻。卒爲時雋儒顧其心又恭謹。不以才自負。靡不人人愛重。又靡不人人稱孺人善教子也曰卽察父哲兄日臨其子弟。豈及孺人哉。而惟忠弟氏三人者。孺人則不命之儒命之農命之商也。卽又善於農商。歲課租入閻閈稱雄焉乃孺人者愈益勤儉。日戒家人。母得以侈病財至崇蒸嘗。秩賓客俎豆筐莒。卮盂醑核則又事事虔潔中禮也惟忠氏及其弟旣才。又至孝友每日孺人坐上坐而四子者。東西鄕立上膳問衣道家庭今昔事不恐離歸室而諸孫總角者。又循筵繞膝行也於是孺人大喜已喜復彷徨曰卽吾所自期豈知今日哉恨不令汝父見也孺人以今年二月年六十矣惟忠氏及其弟具章服百拜上壽孺人前而宗黨戚友咸喜孺人壽咸祝孺人更壽也於是諸君乃徵予所以祝孺人者余惟孺人惇節立孤天所孚動壽無事禱也惟忠氏抱異才他日策名天路。以報孺人俾孺人翠翹霞帔表其節於天下後世豈非孺人願幸哉請以祝孺人諸君亦曰請以祝孺人。遂稍綴其事作祝語

○吳叟傳

叟蓋吉安人忘其名。其裏中有大猾。家徒數百暴行裏中裏中人大患之然不敢上其狀於有司卽上狀者有司亦怵怵焉恐變不敢問會流賊逼裏中而叟遂間詣其廬說曰。公之暴行上下之所知也卽有司懼不敢問假令部使者督十人捕公公能終拒之乎曰。不能叟曰。吾固知公之不能也。公旣不能何不因事自解。亡論自解且令里人徳公其人跽曰。惟父命之叟因執其手曰。方今流賊四刼誠危急存亡之秋也公當此時誠能率其子弟擊賊賊必潰則裏中莫不驩公公得以長豪裏中無懼矣其人遂掀髯而起曰公無言吾當爲公擊賊於是勒其子弟最彊者百人人持梃急馳之而叟騎一驢從二蒼頭往贊一遇賊輒奮鬭自已至未凡數戰殺數十人猾者稍倦矣輒命左右取水而叟心計賊旣已殺數十人可無慮賊矣獨念此猾暴裏中無已時也不若因其機滅之遂從旁大呼我兵且退賊遂乘勝逐之悉殺猾之父子兄弟叟乃跨驢從二蒼頭揚揚歸也宗子曰嗟乎若叟者奇士哉奇士哉夫賊內外應至變也叟不用一兵不費有司一米調三寸舌取二賊若探之囊假今叟得時云變設奇制敵豈復測識哉而顧巖數老焉惜矣惜矣郭黃門與餘言。余懼其逸故爲之�其事云

○重修城隍廟碑

夫城隍之義垂之往牘卽邑立宇崇祀赫然稱靈其所由來長遠矣。興邑舊宇在邑之西稍南。歲積日就圮蓋其堂故宏直。卽又重檻。其前有司。月展謁楹下。役胥焚楮上香。輒逼神衣。又其門鑰損。卽慱徒市豎。往往羣嬉其側。守宇黃冠且取道堂上出入。蚤暮視若通塗矣。兩廡故列諸鬼神幽怪之象象又損歌。金碧土木。日簌簌下。羣嬉者時過而易之會後洲陳君以駕部郎謫興。謁神。則裴回四顧太息曰。嗟乎。夫神道貴嚴嚴斯畏畏思感堂中謁堂中走。何畏何感哉。於是下令。度材鳩工新其堂。又鑰其堂。而移其重楹於堂之南。別辟一道以通守宇者出入。兩廡諸鬼神。率新其土木。而金碧之於是展謁者率於楹下。仰視堂上若有神者在焉愽徒市豎旣不得羣嬉堂上。郎覩其旁。又皆矯然怒目。如視其人。輒心悚色動。閉目反走斯其於神道至嚴矣。亡何陳君遷太平遂南。未及勒石紀斯役。螺泉曾君。拜興令。至興暏玆新宇大喜。已乃詰吏柰何無石。吏言狀則曰。是責在我。於是周視宇中。增所未備。因命記於宗子。宗子曰。嗟乎二君勤心於斯役者。誠當哉。誠當哉夫明則禮樂。幽則鬼神昔談尙之矣。二者想濟然後可以常行於世。世人固有肆然於禮樂之化者。顧其於鬼神又何其悚悚獨著也。世人機詐相命一事相屈其志。輒仰天大呼。具楮散發蒲伏百拜。詣神宇訴其人。其人卽亦皇懼戰栗气結汗流。不敢出一語。而山氓野媍歲時行遊神宇中。相顧驚嘆誦說曰。某善應某惡應輒歸語其鄕之人鄕之人。有爲不善者。則相恐誡曰。亟止亟止。母遂爲諸鬼神所苦也斯見匹夫匹婦之心哉。夫匹夫匹婦。其畏人畏神者紛紛一情也顧其畏人以貌而其畏神以心。臨民者夏楚榜笞。日加其人顧其欺益甚神無一言以告。卽至狡抗者猶不敢欺何故哉豈非在神者有所不可測在人者猶有所可入乎。卽其不可測趨善避惡。以不詭於禮樂。則神道者。固所以濟人道之所不及也。小人覩其象以思其理。君子欲存其理不得不崇諸象。二君斯役其於幽明之際。深乎深乎。

○刻文訓敍

臣未髫。則家君已遣從塾師遊矣。每暮歸侍家君。家君稍心器之於是謝去塾師。日坐艸堂中徧出所藏古先聖人諸書命讀。讀三載乃益以今時所稱舉子文卽已知。時時竊擬構焉最後構一目置家君凡上。起自避空室中。家君歸。詰侍子誰爲侍子云郎君。於是顧侍子。呼郎君來。已至。則益慚自驚。不敢仰視家君。家君則起以手撫背笑曰。兒何避。兒所作者文可教也。歸語母大喜。於是日試三目。至五目七目。後有司稍稍以文見知家君更日夜望有成立。於是召一二同志與捨第原。月凡六試七目每先期一日家君自擬目函投笥中。夜起櫛發整衣。坐艸堂侯家君來命。侍子持鑰閉門啟函視目。禁不得共一語。日中趣艸。漏下二三已畢書。家君始起還內。明晨召侍。詳加評駁焉。旣而曰。女輩大困矣。可少休。於是治醑。燕譚盡日始罷。當是時最愛讀司馬遷莊周所爲文詞。往往發之篇章。空疏莾蕩家君大患之。於是作文訓。文訓成日諷夕維漸悟浮華。轉窺精奧矣。癸丙相繼罷歸。家君太息曰。嗟乎母論汝苦。卽余安所用訓哉。明年丁未。家君巳五上春官。竟不第。愈益厭怒其文。遂謁選分符東土而去。臣以巳庚兩歲。薄售有司。役役風塵。時檢舊笥得文訓而讀焉。輒獨立裴回。喟然長嘆。夫家君僅以文愽一令。卽臣又復不大售於有司。何言文哉。顧獨有感於家君之教子者深也抱痾南還。夏子輩從遊。日以文請。不得已則以文訓授之。旣而請梓以公其傳。所不能辭者。匪欲公其傳也。以見人世父子之則焉

○贈沈太醫敍

余鄕最爲盛徳長者。則孰逾沈公哉。公以今年七十。鄕中人轉相驩說無不人人喜也。於是鄕大夫學士先生。類徵幣譔詞。云縟星繁矣。顧余獨有感於公之所爲心者厚也余少時謁公。公之庭。庭中負瘵者曲席而坐公束帶走出。人脈而人劑之。卽人又來。卽公又人脈而人劑之。庭空無人。始得酬他客語。乃此心何心哉。公性旣長者。又其業甚精江淮間地足千里。近公者率頓首蘄公至其家。家人大恐公之不至也。公輒至則喜。公言母懼。則又大喜。其遠且微者。卽不得致公亦致其人於公之家。其家人日夜公徨行。望沈先生一言以慰也。乃持節當塗者。又往往下檄郡邑。命有司整輿飭轡迎公。公至又輒起。則嘆曰。若先生者。誠難哉。誠難哉。以故公之名遂大重於世云。公性孝友。厚倫義。鄕父老閒居。則具言公少時事。其兄至。恭謹終其身不衰豈若今時所稱兄弟者公失配。僅壯卽有子。不再聘。入使內一二媵婢。受帨理櫛豈悖哉。乃固不內。遂空幄半世語具胡柱史所爲公義夫傳中公侄東橋君。舉壬午刺史。莒州行誼政事。勒諸金石。公視之猶公子也。而莒州亦父事公公天遣方石君遊太學。結內天下士人言。卽公出奚殊矣。公二子長遊太學。次郎苓田君。苓田君通籍太醫業。公業並公縉紳先生類愛之。而互爲言詞贈之公諸孫俱英秀玉立。衣冠門第甲於江海。而公益以忠厚和祥。遠值丰培卽今合食六世矣。傳稱張公藝以忍合九世。卽公後豈論九世哉。余於是益有感於公之所爲心者厚也。公𨿽老。發僅華白。顏色復潤。好躡冠迎客。步翩翩然。舉不重也。斯神气蓄而精意不漓。繇此以至百年。奚怪焉。昔人有以身系天下安危三四十年者。言其人所急也。江淮人以安危托公。計時且久。課廣狹𨿽殊。其爲人所急鈞也。人人思其所急。則無不願其長久以成吾私。卽公百年。豈厭人望哉。鄕大夫學士先生徵祝於余。余則請以人之望公者。以爲公祝諸大夫學士。先生起席曰。信可祝哉。於是命書之似俟拜公中堂。而襲采以進焉

○贈董先生之考城序

余憶往歲計。偕向道時。則猶及見先生驅二僕擁氈策馬。翩翩然自西北來也。一接先生語。輒心自念曰。先生者。誠師哉。誠師哉。後時時治書報余長安邸中。余善其書。輒遺書先生。謝先生書。乃餘以抱痾還。則先生猶儼然在宮捨。察其色不大恨第曰幸偃蹇不去得待先生來。無何。考城命下。人人爲先生喜。乃先生不之喜也。顧曰。卽考城奚殊興矣又奚擢也。余稍怪其語。會先生門人徐劉王胡諸君。以陶李二先生命來徵別言。則問曰。先生之不遷不怒。遷不喜。何故哉。於是諸君相視言曰。君不試先生之心乎。先生性旣長者。又慷慨負奇气。日起燕坐堂中。召門人弟子侍。商榷文藻。闡揚性命。隆恩篤義。浹於眾心。稍稍涉事端不厭其意則忿然振色。推席起曰。某直某曲。某非某是豈得揜於所私。而以汶汶決事哉。或事關黌序大者。則持之更夤。杭言峻議。不少孫其人。人以爲言。輒掀髯大笑曰。子以擁氈策馬爲仙遊乎。歸藝松蘿。一觴一詠吾志也。子休矣。吾亡所冀於人矣。先生性顧又喜賓客。客至。輒畱客。輒大觴客。卽無客。卽亦具酒﹝下有逸文﹞

○杏莊贈言錄敍

﹝逸文﹞

○贈許先生之寧海敍

﹝前有逸文﹞義表其第且議以狀上聞而公輒翼翼逡逡儼容卻席。固起辭曰何有於我何有於我杖藜種杏其斯焉巳。斯言也又惇實遺名者也吁玆益見公哉

○贈顧母宋孺人八袠序

余登楚陽望西湖其上蓋有武陵溪云。溪上人往往好讀書。被儒服代有燻名。文華之士雄峙其間又皆顧姓大奇矣余友純一子讀書溪上時從溪上過余夜與擁衾道家園事。往往及其大母宋孺人賢余輒太息曰。嗟乎君之才獨藉溪哉蓋顧子大父述庵公性朴茂良直人人稱長者顧不問家人生產及孺人歸公。公謂孺人閨質也乃孺人有丈夫才。輒謂公曰。公長者第安坐吾當爲公作家顧故業農孺人卽理農事。至脫釧整廬易縠辟畆日勅羣庸負耜雜作畝上又孺人性智。善防人。秋中稼穗盈畦卽夜佃不敢竊一穗卽竊一穗輒自恐棄去曰亡乃孺人知也孺人又時時勑羣庸下湖中。舉网負鍾取魚鴈菇蒲。日致之家。以此窖藏雄溪上矣亡何二子長卽西莊公。公稍長大類孺人才。則孺人喜曰。吾苦女父長者。今得女見女勃勃然奇志也。後數年述庵公逝孺人泣謂西莊公曰。女父不女待。吾且寡。女其亡忘吾志哉於是西莊公愈益勸心拓業。見腴畝丰陂輒增其直或倍其直。又髙其宮室奕奕稱大家而孺人居常嘆曰。家屢世農恨亡稱儒者。純一子生早慧孺人喜拊其背曰儒乃在是兒僅髫。則遣從經師遊每暮歸。則孺人張燈。手自績紡。伴純一子讀稍倦。輒命婢烹苦茗來。夜半略休。輒又呼起坐把書讀至旦也以此純一子工文輯藻卒爲時雋儒而純一子弟純佐氏者。孺人又命之讀。視純一子亡何。西莊公又逝孺人撫純一子泣曰。吾哭女祖撫女父。吾復撫女哭女父也孺人身撫三世。而處其慈。節廣畝髙居一一皆孺人耳目手足所及。又兩傷夫子。苦慘其情宜早耗。也乃孺人以今年齒八十。傳稱八十日耄余意孺人耄矣。而純一子則謂余曰餘秋中蓋構一堂云然皆稟命大母。大母則以杖畫地曰。某楹某階。而羣工持斧尺。鳩集堂上。大母輒晨起呼婢作麋人餟之或人酒之卽夜亦秉燭至工所四視恐工竊木以去也某曰嗟乎。八十而猶不耄。又健。視事如孺人者豈易哉昔李密慮其祖母劉耄不及養遂上表陳情古今稱孝焉是時劉甫七十耳。且其創業宥密者。或又不及孺人勞也。純一子兄弟負麟鳳才。出而受知明主。則君之年尙未及密。而孺人之勞。且壽又過於劉。其急於報孺人者。宜何如哉純一子聞吾言。則仰天嘆曰。宗子之言。命我矣

○贈許先生之寧海敍

予少侍家君。家君每言鄕長者。必曰許先生云。蓋家君自東發已從先生遊。先生年長家君數歲。而家君兄事之。後予儒服遊士大夫間。始得見先生。每見每嘆先生誠長者也。而鄕中人又往往重敬先生歲壬子夏予爲郎司功。而先生適躡屐執策來謁選。予迎謂先生曰。丈者芒然乃遠至此甚勞矣。先生曰。予往歲遊學太學。侍大司成。凡三歲。長安塵久已上衣袍矣。今來及更大快吾志。何勞哉。後時時過我。則爲治醑摘蔬酌先生。先生故不喜酌顧侍子停酌。惟啖果啜饘。弄匙盂。道家園疇昔事。欵欵至不能休。更與步庭下。裴回待月而去。秋予抱痾散發枕上。先生更時時問我。坐漫語。無所不浸。予特稱先生善儉。先生曰。天生財。非私一人安敢侈泰持其身。所著靑縑謂予曰予衣此衣十年矣彊前視之僅減新紉焉。乃太息曰。此愈鍼予病哉。後予疏歸問醫。而先生以今年六月授寧海簿。道便還家。攜家。予爲祖道。道上把先生袂曰。先生行哉。吾知不難於寧海矣。客曰。言何易。言何易。夫簿秩泰卑。卽出一令。且折躬。請其堂尹監司禦史。擁旄行縣。卽稍尊者已惶急犇走。蒲伏跽謁。稍不當。卽大怒數責伏庭階。冕冠頓首。嬗愓不持。莫敢出一語。奚論薄也。奚云不難哉。予曰。嗟乎嗟乎。豈官負人。顧人負官也。予見世所稱有司者。初謁選卽切切有冀善地心選家。揭名於朝。善者愽帶髙冠。洋洋道路其所與遊。亟持酒賀曰。此行萬金可致也。乃不得善者。至俛首�气。含淚向人而人亦姑慰之曰。縱不得萬金。數百金可必。何至作淒惻狀哉。此已不能洗滌其心。甫至則目攝筐篚厚薄。而口抑揚之。左右窺其意旨。輒以賂進矣。於是日夜籌笥金色驕妻子。乃妻子又益日夜揖與謀攘金之策。稍不稱。則榜笞其人。至糜爛無可擊者。家忿人怒不顧也。斯卽尊官大郡獨柰何不畏怵人哉先生家故饒至都下客。亦有風先生如﹑世俗內賄求地者。先生整襟危坐謝客曰。予非力不能內顧吾恥不爲也。斯見先生之心哉且先生一衣十載顧何貴多金。先生性又慈仁長者卽使稅訟最急施笞朴。且慘目怵心矣況借刑攘金哉卽監司禦史擁旄行縣。先生且恭容儼貌翺翔行何畏焉。而監司禦史者將曰。是夫也必其廉愛者也。先生且自是翹舉矣又安在其爲難也先生起拜謝曰亦甚矣。宗子知予哉於是長揖徧謝客策馬而去。

○贈趙公敍

余束發出遊外傳。蓋與子隆子同捨云。傳嚴視諸子。諸子尙竊時時嬉疆子隆子嬉。乃子隆子不之嬉也獨抱書危坐終日讀羣詰。則太息曰。嗟乎。余獨嚴師哉蓋有嚴君焉當是時文橋公方壯歲精於料事於諸子中。獨奇子隆子才曰。是可儒竟儒子隆子。子隆子每莫歸謁公。公輒命侍。詰朝所綴輯者幾已乃命飱。已飱讀夜半倦休枕上甫寐則侍子已持燧叩門報雞鳴。輒又整衣把卷起矣子隆子旣才。又公速成其才。遂以其文雄視一世。亡何。與餘同舉南畿已酉子隆子歸跽進鄕書於公。拜公。公大喜曰。斯不負十年勤訓哉公性至孝友勤儉。蚤歲失怙。恃已乃其兄氏又逝卽孑立顧善治生產與時盈縮往往當於時又其性朴直不侵爲然諾。浮譎儇巧之徒懼公不見公卽公召之輒及走交公者得公一語。如持符握璽云。以此家計用。建庭宇區畝星羅云列赫赫盛矣子隆子。弟爲子寅氏公則命子寅氏商而子心氏者。公又命之儒。視子隆子。公旣稱大家。已又子隆子顯卽朋戚者靡不分華割榮以自誇於人曰某朋某戚乃公愈益謙容。孫度謹篤其身。非歲時伏獵未嘗被華衣。列絲管。召賓客。每每誡家人母得以門第迕人以此鄕父老閒居具言鄕之有貴子弟。而色不驕如公者豈易哉公以今年齒六十矣邑之縉紳學士先生靡不展采上壽。余亦得以隨縉紳學士先生後。拜公於庭輒自嘆曰。異哉。卽余少時從子隆子遊。睹公容今奚殊也世人年未及公往往鬢星發霜者。此又何說焉客曰。人情靡不重年。而貴有子。公得年矣又見其子才且顯又煦煦膝上弄孫也。公樂哉。余曰。何哉斯言。子隆子負金馬才。出而結綬垂纓。上佐明主取封章以報公。公於是華舄髙冠。被錦對客且齒固金石。霜露莫侵飛仁揚義頌聲徧宇。斯公之樂哉中橋養珍諸君子聞餘言。則起曰。子之言予之言也。余倦言。則請以子言爲祝以介於子隆子

○贈曾尹敍

余讀漢書。所稱循吏傳。未嘗不投翰而嘆也。曰嗟乎。斯不負民哉。以今暏於近事。則古今亦何殊焉興在揚稱困乃數十年稱大困。蓋其地東亢西污。歲一值水旱。則耕者委半。坐長蓬蒿顧又供稅內租慘被夏楚於是壞垣負簦攜妻子去至野虛無人於是邑之父老子弟日夜焚香告天。願早得仁人君子來捄玆水火乃曾君以名進士拜令興則邑父老子弟又輒日夜焚香告天以爲果得仁人君子來捄玆水火也。癸丑十月。君至邑父老子弟除道揚旌導君。君車至市中。市中人從戶窺君靡不灑然驚喜相顧嘆息曰。誠我君哉誠我君哉蓋自是可安釡鬲矣君則下令曰。吾聞獘不剔則利不興於是收一二慓猾於法。邑人大喜是歲饑吳中丞檄郡邑賑郡邑饑人君則下令飭裏胥。母得報籍濫名以要雞酒又母得俾村饑人攜老幼蒲伏行百里來城中。至益困也於是以身親就饑人村捨中。每至村則召諸饑人來前面核狀有狀者給之。狀甚者厚給之裏胥跽侍莫不出一語於是諸饑人負糈於背竊相語曰大恩大恩當是時島夷寇海上。海上人倉皇攜家西來傳言夷且西來。君曰是可亡備哉乃閉關謹牒勒邑子弟勇有力者。日坐武亭較射角矛。士咸奮然有鬭志夜則誡邑兵嚴刀斗環城大呼人言。卽寇至何虞也甲寅春二月。至夏五月不雨邑人大恐。君曰。母恐吾當爲父老子弟取雨君於是齋三日率僚備禮樂恭禱百神前。夜則整冠束帶焚香於庭再拜以萬民請命於皇天越二日不雨君繞拄彷徨行自念曰。何不雨也頃之雨。又二日又大雨邑人驩說曰卽歲有穡非公賜哉凡此皆君精意於民視其利病若在冗體間也先是吳中丞廉君政嗟嗟異焉亡何緫憲南臺。去則下檄展采勞君而彭大夫治水淮南則亦下縣勞君如吳中丞檄也於是君之僚請言於宗子。宗子則采輯君之答民望者以見二公所以勞君之意焉。客曰邑之困賴公以蘇顧顦贑流離尙充充然盈塗巷。是所望於公者更多也宗子曰嗟乎。夫兵荒者。系之天者也系之天者誰不委之天。乃君獨任之身。防禦感格。有成迹焉卽其取必於已可以解民困者。其於民又所愛。也子母言其滌慮以竢可矣

○贈陳大夫之太平敍

陳大夫以駕部郎。左遷興邑者。三年不得調。人或謂大夫困。大夫不困也。乃癸丑冬。始調節推太平。大夫已聞命。卽裝爲去。顧邑之民難於去大夫也。於是邑薦紳學士先生。儼然造余。徵別詞焉。余曰。邑之不忍去大夫者。何也。則相顧而嘆宣言曰。若大夫者。去誠不可忍哉。今世所稱士大夫。類抑外崇中。或以事外移則負怨含恚。快快出語盈道路。甚則髙臥冀遷不一至其地卽至其地卽又視其地如郵也。日對賓客弄卮盂。投壺理局。吏人跽請。視篆輒怒。目攝之輒逡巡去矣。卽去且不識其民。民何不忍哉。大夫者起進士拜官中書舍人調夏官司駕。固奕奕顯矣。驟適興人畏。不敢仰視大夫。而大夫則顧怡貌恭容日束帶坐庭中視事。數數進父老子弟問勞疾苦。當是時。河決餘波浸興。歲穡大虛。市靡糈粒民至空腹。環城大呼。卽富有糈粒者。又故不糶。於是大夫下令曰。有不糶者。吾得以法中之。富人懼始糶。民大喜。大夫又坐視糶又自平其直。民又益大喜。邑故給需驛傳。不以人給也。時當道者議以人給。而鳳軍稅者。時更稱急。當道者日夜使使來督內稅。大夫亦日夜使使報父老子弟母懼。母內稅也。於是立起以身請當道者。前具言興民大貧。不可給稅狀至免冠頓首。當道者大感其言。兩報罷之。此卽萬民所系命矣故事催科以簿。簿筮日理催。則裏胥設大量內之。又加糈粒量之。上大溢始報曰。可內者兀兀怒。不敢發一語也大夫至則曰。是獘豈細哉。則定一量以凖出內。又槪其量不加糈粒焉。至於均役易裏收疆抑豪又毅行之母忌撓也。於是吧之父老子弟。家傳巷誦。驩類更生。每朔則焚香膝行。望庭下拜曰。非明公安有今日哉今大夫乃捨吾民去矣。父老子弟聞大夫去。靡不顧妻子。感疇昔靡不淚簌簌下也。顧獨柰何去大夫哉。余因太息曰。嗟乎。吾邑之不忍去大夫者。是欲以一邑私大夫之才也顧大夫者。天下才也。方今西北有匈奴之憂而中原之民困於徵輸盜賊主上廑心宵旰。徵異登奇。則太平當不得久畱大夫。況一邑乎。太平之民日夜幸大夫至。豈知吾民以大夫去太平爲悲也。大夫思慰其幸。又不忍其悲則大夫之情亦難哉諸薦紳學士先生愈不能釋然於大夫則命采綴斯語。以志不忍去大夫之意焉。

○贈查大夫報績敍

皇制凡外內臣工服官。三載則上功考功。考功考其第達之宰。以進於天子。而加黜陟焉。甚盛典也。查大夫以庚戌夏奉除書守郵。至今年秋七月。乃三移紀歷矣於是大夫請其事於當塗者當塗者輒報曰。大夫牧玆土三年。蓋大勤苦。其令身自上功闕庭於是大夫進州之父老子弟轉相驩說若更新覿旌旄矣大夫��事者。髙君黃君楊君。從事蔡君。使使祈言於楚陽宗子。宗子曰。嗟乎余於是蓋嘆息大夫之難也。夫言治者。豈以郵爲易易哉夫郵南江北淮舟輿津要又其俗虛中華外。卽窶人下產無兼辰之業。亦庭宇相襲楚飭可觀以故談地江淮間者。必曰郵云。郵云纓弁之徒執符乘傳報書前驅有司治稟。整待迎謁道左。稍稍不稱。卽大出忿語曰。郵豈他比哉而慢我若是取道者亡論宵晝雨晴逓至疊居。捨無停軌。有司幸謁客畢。馳歸坐堂中。召裏萌計徒束未及一二語。而驛史持書倉皇犇入。則又束帶躍馬去矣。乃當塗者。或論報稍失期則又讓之曰。豈可以犇走而忘厥事事哉。以故世之君子。交病焉往歲予初客長安。揖大夫王中丞席上。被服陳詞。心竊嘆長者。問其官氏則曰新除郵牧余卽拜之。大夫答拜。余旣而卮俎酬酢甚驩相與。嘆守郵之難也大夫旣至郵。則展采宣獻亟於民事。失飱廢沐。殆無勌色厭容。又大夫性簡直不撓卽世族名家。一罹於憲則持之更急人或言大夫宜少狥時人情。大夫謝不顧也。自信者傲。乃大夫愈益嚴和恊度不失往來。尊官貴人。卽當塗者。又莫不嗟嗟亟稱大夫善爲理也。侍禦黃君成君咸上疏論推。而傳檄勸崇者紛紛於路。古稱獲上治民觀之。大夫誠有味乎其言也。乃今三年報績上考功矣予爲郎考功。蓋與大夫仲氏同捨云。大凡論殿最者。論其功。不論其至與不至也。其不至者顧多有茂異之政不可一日去於其官。故不至者尢異焉主上北憂狂虜思得茂才大夫以功上聞。徵書且旦夕下。綰章垂綬。從客廟謨。斯稱報守郵之勞哉。四君母今賀行。將謀別大夫矣。

○桐鄕縣城記【代作】

余讀秦漢以下諸書。未嘗不嘆戎狄之爲中國憂至長也。乃東西諸夷。錯居海島中。亦足自給。其稱持戈內向者。則世未覩焉。我皇祖神聖。慮周千古。旣北逐古元走之已。又慮羣夷萬一有他志。於是詔沿海諸郡邑。悉置戍設屯。分遣諸所有功者。後世食其地。提精。防之至密矣。列聖道化隆洽。垂二百年。吳越之間。家綺戶繡。湛於華靡。無論萌庶。卽號稱戎籍者。亦日弄卮蒲愽。至終其身。不識幹戟識治者恆病焉。嘉靖壬子。羣夷乃大舉。徑寇吳越。父老子弟驚起。惶急四走。匿菇蒲蒹葭中。茹藻僅活。稍後者輒魚肉之。而羣夷日據髙室大宇。擊鼓吹竽焱大肉羙酒。相顧咲樂以爲入寇晚。於是益肆志焚掠。吳越遂大亂。當是時禦史不主禦史趙君藩臬某某相與仰天長呼。共幾而謀曰。嗟乎古稱髙城深池。國可以守。寇之所爲肆志。亦由城缺備弛何怪焉。於是檄諸郡議築城事。嘉興守劉君。亦以是請遂大計。諸郡邑凡缺城者城之。而桐鄕令金君初至。旣奉諸公檄。則下令曰。城貴髙貴深貴堅貴廣。不者。吾不能保此父老子弟。於是以甲寅秋九月始事尹日策馬環走。見工者稍怠。輒怒曰偌不急力。寇至。若且爲虜越。明年乙卯正月。城成。城周一千二百丈。髙二丈八尺。厚二丈六尺。塹廣六丈。深一丈五尺。城門八。水四。陸四。門各有樓。敵臺八。窩鋪四十二。固翼翼山峙矣。而城工之費。則二萬九千有奇云。尹乃登城。四顧太憩曰。卽寇至何虞哉。明年丙辰。五月寇徑薄城下。日夜攻城急。而都禦史阮公。提孤軍入援。遂入城閉門拒寇。寇幾二萬。環城而壘。凡四十餘日。最後架樓船大木。數攻城城堅。故不可壞。而父老子弟。亦日夜負亂石。飛擊寇。寇知城卒不可拔遂各解去。於是父老子弟焚香呼天匍匐稽首。望尹之庭而泣曰。吾屬之不卽魚肉者。疇功哉。疇功哉。已又寓書於余祈記。余惟桐鄕嘉湖之上游也。桐鄕不守二郡。且爲之後何者。其勢順也。寇旣不得於桐鄕。則勢阻。勢阻則脇從者。且日以解散。是二郡之不被寇者。寔桐鄕爲之障也。豈惟父老子弟賴之。抑予亦有言。諸大夫之爲諸父老子弟謀者至矣。而父老子弟。有不持梃礪刄以守此城。以爲諸大夫憂。則亦非余之所敢聞也。余鄕人也。故敢以告鄕之人。且以示後之守玆土者又當有以結民之心焉。是役也。都禦史胡公。禦史李君趙君王君。藩臬潘君。鮑君郭君謝君陳君孫君董君劉君淩君王君。劉君李君咸先後主議而同知張君。通判林君知縣萬君與有勞云。

○遊燕子磯記

余讀金陵諸紀。其東北蓋有燕子磯云。今年丁巳。家君入爲南北部郎。余出參閩省。道金陵。展謁太醫沈君潤甫來。家君觴之邸中因談佳山水。亟道玆磯家君曰。沈君有意哉。兒其從焉。則以明日並輿而北蓋二十里。至觀音門。門者列戟已出。稍北道市橋。又折而西登淸江道院少憩院人啟漢壽亭侯祠由右扉入。至水雲亭。亭揭天空海闊蓋前尙書湛公筆云。已前俯欄則長江浸牖矣。又北登祠謁侯裴回嘆曰。此地非此君誰當哉稍北則所謂燕子磯者在焉磯上有亭。更上又有亭。揭曰俯江亭中羣豎祼臥內。風惡之輒走。與沈君解衣坐磯上是日西風稍稍微矣。白雲掃空。萬里一碧。西眺荊楚。東望海門。蒼哉。把酒臨流。相顧太息時有破履黃冠者。突過磯下。因呼訊焉。對數語。稍解。命坐酒之。因言大舟之藥。惟人元地元天元外是者。悉荊榛邪亂也。余曰三者同乎。曰得人得地。得天得天何以得之曰師何以遇之。曰分非分非。師何言仙乎余大怪其語曰。嗟乎斯何異陸生譚哉。蓋長庚與余譚。未嘗不嘆息斯旨也。又酒之遺以笞核投之囊長揖而去。沈君曰。公誤矣。天下豈有仙人哉。惟嗇气蓄精逍遙林壑。酒翰賦詩。圍棋暏墅斯翩翩至樂已。公見夫駕雲乘龍者何人哉余因仰天嘆曰。仙乎仙乎。吾將拾女。且卽女乎。侍者進餐已餐。各披衣起。由水雲亭出祠下。稍南至河。舟子操艇渡之。旣入洞。狹峻沿江至弘濟寺。寺凡三門後益峻。最後大宮面江背山。蓋卽所謂觀音山云稍南有亭。蓋懸江而構。下臨不測。仰睇其背則絕壁萬仭。勢若倒垂。人過其人。動魄驚骨。斯天下之偉觀也。是日秋气苦人。復憩大宮。宮峻深暑气稍解。各困則徵簟枕於僧。僧貧僅具二枕無簟。堂故有席。蓋待客謁者。余命侍子倒屏施席沈君則展大帨臥焉。旣蘇。沈君求沐僧往還嘆曰貧甚貧甚。詰僧幾。曰十二。何業。曰有田二十畝共之。且稅且苦庸調。余嘆曰。向者羨僧。今乃若是耶。已又開酌。輿人告暮公等且休矣。於是披衣沿洞出。旣登輿。問曰。梅花水安在。曰越此五里。暮難至矣。徵其狀曰。有池有亭。有梅花乎。曰無之。余顧沈君咲曰。梅哉梅哉何取於水也入城余畱沈君家君邸中。不可遂別去。太醫名露。與余髫好。又世講姻。其人深沈好讀書。精岐黃。已又工書工詩。時以韓駕部召問疾。漫遊白下云。

○武進白公集敍

余稽往牘。抽繹千祀。暏千羣才。未嘗不喟然太息也昔所稱左馬李杜者。無庸談已。卽如我明李何徐鄭王康者流。非不矯然英聲。龍翔鳳舉也。乃卒流落偃蹇。不諧於世以死。卽使後世誦其言而欣艷之。何貴哉。宗子曰。余讀白公所爲文詞則吟吟嗟焉。夫白公者。世之所謂偉人也。太保之孫。中丞之子。又能以其才致靑雲。步紫庭。周旋天下之士。惟與其賢豪長者相結。卽諸賢豪長者。亦靡不向意於公。公𨿽翺翔文史乎。顧獨喜談天下大事。每及兵戎輒振纓髙論。勃勃英气逼人。人無不悚容而起者。至晚年更喜騎射馳騁上下。志在萬里。此豈可與曲士道也。使稍稍大用之則上之對揚帝謨。下之經論世業。必有云流霞布表著耳目者。顧乃累詘累信。卒汶汶悶悶以沒也。斯其志不可傷心流涕哉。君子所謂才者。非徒榮華其言。將以經世而表業也。績業未彰。堇堇焉。垂空文以自見。此班生興投筆之嘆。而阮藉有竆途之哭也。天乎天乎。旣畀之才。復厄之乎公之子祠部。君與餘同舉進士。當是時凡三謁公。會公病竟不得覿公。公旣卒。而祠部君復與余談藝長安邸中。則日觀余以公所譔述者餘章章讀已。章章嘆也。誠傷之矣誠傷之矣。祠部君因函帙歸余命余精焉而敍之以傳。稍間輒盡發其所爲詞類精之得賦

首五言古詩首七言古詩首五言侓詩

首五言排律首七言律詩首五七言絕句

首序記贊跋頌啟共首固言言殊矣揔之詩不離唐五言者最乎。序記漢唐之軌也啟類左國者數矣靈雪諸賦則。庶幾哉與梁園共藻也。嗟乎。公之所傳於世如此哉如此哉

○陸長庚母夫人敍

余往在艸莾時則長庚時時共余治愽士家語。顧非其好也輒太息罷去。乃獨亟稱司馬子長杜少陵。當是時聞其言者。相與共目笑之。而予獨嗟嗟異焉。於是時時過長庚艸堂。長庚輒與餘幾而談細剖深語已命侍子摘園蔬飯餘酒餘。不夜不別卽別復相與握手竟談塗中。當是時余貧。長庚更大貧至不能張燭啟塗往往錯足溝穢不恨也而太夫人張頗怪長庚暮歸輒問曰兒所從朝夕者誰子哉而殷殷亟亟焉。長庚跽進曰。兒讀天下之書。見天下之士者至眾矣。乃亡逾斯人者。淵停嶽峙矣非見不能友之。亡何又與二三子共談藝事則太夫人又時時出酒肴佐談長庚得以翺翔文史馳騁今昔𨿽自其雄才乎。要太孺人賢有教矣後長庚與余次第應有司辟已。乃次第罷歸則仰天嘆息曰。嗟乎余豪士。豈困一第哉顧獨念母夫人教我者勤也。且何以慰先君子地下。蓋長庚尊君以易學名世。卒乃蘿荔其身。以老以故長庚之念深焉。余先長庚舉進士爲郎。無何。以病免歸�而長庚時時孤艇來訊停杯曼嘯。抗志霞表。然�嘗不中夜而嘆。余曰。何嘆則嘆母夫人老在堂也後數年。余以參藩過裏。長庚凡五觴余館捨。時島寇急。人倉皇走。長庚獨仰天嘆曰。天乎天乎。卽不念其家。獨柰何不念吾母哉俄而寇遁。而太夫人以今年六喪矣。太夫人𨿽蕭然荊布乎。顧長庚者。天下才也。用之則夔龍稷契。不用則班馬杜李。辟之云焉。卽垂卽雨。卽結卽霞。終日而徧於宇內。鈞之炳然大觀也。余又聞夫人中子約之。能詩能書能畫。又能精岐黃家言。余未交其人知其豪也。斯何愧機云矣。後世覩機云者。欣艷其子。孰不念其親哉。當時顯約又何論也。使太夫人翟冠翠翹揚帔曳裾。終日聽絲竿而弄金玊非不融融樂也乃其子或不足振藻淸時。流采千祀。則浮世榮華辟之飄風落葉。倏起倏滅也。太夫人宜何取焉。長庚聞餘言。躍然起曰微子言。吾終不能以世俗事吾母。長庚故喜爲玄言。與餘言言。終夜不罷去。誠如其言。則啖桃餌芝。煉形久視。長庚又有別事其母者也。余則安能知哉。余則安能知哉

○跋髙文義公與顧氏手帖

嗟乎。此文義爲其兄弟丐塾師。於顧氏帖也。當是時公蓋侍講。稱貴顯矣。乃不能庇一兄弟。顧從村中子弟丐糈哉。而公之言曰。歲不有秋。嗟乎卽歲不有秋。柰何困一貴人兄弟。吾覩世人見其父兄稍稍貴顯。輒棄堅剌肥。千金裘馬日以意气淩其鄕人。其鄕之人。卽素與遊者。羙飲食以召之。猶懼不往也。乃顧肯從村中子弟丐糈哉。無論公賢。卽公之兄弟不媿公矣。而邑父老至謂公。是時蓋親作贄傳於村中云。其歲時伏臘而謁之家。其主人輒具鶪米稻秫以歸之公卽亦受其鶪米稻秫以歸而不辭也。嗟乎。公爲天子之貴臣。使稍稍念其我而頻謁其有司。卽有問。孰不怵怵共命者。乃公寧子雞米稻秫於村中乎弟。而不有司謁也。斯古人所難矣。是時公蓋奉其母夫人諱以歸且一年矣而顧公兄弟又素與之遊。乃不一謁公。公之詩曰。芙蓉秋水隔長蹊。蓋言近也。近而不謁又素與之遊。無論公及公之兄弟賢。卽顧公者可少哉可少哉。

○贈徐文徵授良醫序

徐子旣以其醫名一國矣乃時時被儒衣。而遊於學士大夫間。卽學士大夫亦無不願內交徐子者。顧徐子愈益謹。斯稱彬彬君子哉會有詔偑精岐黃業不官者。得內貲爲官。比於藩王邸中良醫。有遂爲良醫者聽。於是徐子之遊諷徐子徐子乃上貲稱良醫云。先是徐子儒者衣也。乃今遂冠其冠。衣其華服垂大帶於要。又躡履甚鮮也楚楚翼翼。顒顒儼儼。稱官者流矣。學士大夫。好徐子者。見徐子輒沾沾喜。拊掌曰。羙哉鄕也儒。今也官故嘗所從徐子丐劑者。則瞿然驚。已怵然畏也相顧言曰。嗟徐先生官矣。卽有病。又何可從官人丐劑也。乃徐子則顧時時儒其衣。不官其衣。非歲時伏臘展謁長老。不冠不帶。不華履也。於是學士大夫愈益稱徐子。徐子云。宗子之南過裏也。蓋徐子冠履謁焉。而學士大夫陸子徐子舒子張子子培。因徵言以贈徐子。嗟乎。徐子於余父子兄弟之間深矣。往余母夫人病脾。日在長安。意忡忡憂也則治書報弟請藥徐子。及徐子子培書來報太夫人無恙。輒大喜。而家夫人比部公木一指十年矣。周遊齊魯蜀粵之墟。輒藥輒木。則亦移書徐子徵劑焉。又余孥侄時被病。所爲勤徐子手足耳目者至數也。徐子等人於書無所不讀。以精業聞裏中。今老矣。白髮杖藜猶時時過閭巷。閭巷人則稱壽泉先生云。徐子蓋從其父所授書也。業旣精。又其心多長者。其所從療治。卽至微賤不足往徐子輒往。卽大雪雨暑寒。又在半擁衾臥也。輒亦往斯徐子之行已。余何以知徐子哉。俆嘗精意神仙之學同余好者。僅得長庚陸子已。又得徐子。徐子之與余談丹也。蓋累夕累卮云。又大夏夜。侍子揮大扇至困。失扇不去也。徐子不負斯談哉余將與子登昆侖。窺扶桑。著九華之冠披。赤之袍。曳云和之履攜綠玉之杖。乘靑雲而弄紫霞。翩翩冉冉樂也若徒髙冠大帶。華服鮮履焉。則何贈哉則何贈哉。

○墀石劉丈像贊【並序】

夫劉丈者。豈不彬彬君子哉。旣洽六經矣。又多所愽觀百家者言。矢之文詞。秦漢韓柳者類也。乃其人又仁蹈義履。惇禮而哲。其視人善。若渴覿之漿。而饑覿之餔也。蓋與家大人比部公四十年遊矣。余之孩也丈置之膝弄焉。輒嘆曰。是兒勃勃英气。稍長。覩餘詞則又以國士顧余。時時爲人誦說宗生。宗生云。後余幸遭時。廁下大夫之列。乃丈猶儼然巖棲也。今覿丈之像。蓋翩翩儒而隱者。嗟乎天下國家。不可以無才也。有才如丈。乃顧使之儒而隱哉。於是系之贊。以俟肖形而至者需焉

於維先生翼翼厥容。玉立山停。肅肅厥心日白天靑。孰不有文。維公則經。孰不有行。維公則醇。胡然而服。薜荔其衣。鳳大鵾舞。知我者希。匪窮則戚。匪達則嬉。或蹙之眉。蒼生之思。愼哉維言。維言維章。談彼有善。惟恐弗揚。垢之含之。惟恐弗藏。弗藏弗揚。厥心旁皇。手何以恭。拯溺扶危。足之蹈之。中矩中規。誰謂蜀險。維公平之。誰訓漢廣。維公濟之。大放厥詞。如圭如璋。我儀啚之。爲龍爲光。捨則鴻舉。用則云翔。胡不淩煙。系之艸堂。

○贈金君序

余嘗往來齊楚燕薊之墟。及眺舊彊。歷阡陌。采故老事實。則龐眉黃髮。矯矯者接疇而語也。然其人率皆戴笠負耜。飯牛牧豕。舉綱拾薪者流侄貧苦矣而世之人有乘堅策肥。據髙宇大廈。徵絲竹。挾妓樂。出則放鷹逐犬爲樂者。乃不得永年稱老也。此其故何哉。余聞盈虛消息。維天之經。損益盛衰。維人之紀。貧苦而長年者。補其所不足者也。富逸而不長其年者。奪其所有餘者也。故夫不貧而長年者罕矣。卽不貧矣。長年矣。乃其子或不肖。放蕩佚肆。以廢墜其家聲。鄕之人日指其人而竊罵之。卽使富而長年。未嘗不咄咄悲也。何樂焉。故夫不貧而長年。而又有子者尢罕矣。乃今暏於裏閭所稱金公者。則何說焉。公年且七十矣。余誠未見其人。而獨見其弟靜庵公。靜庵公蓋苦志篤學者云。竟得貢遊太學。具章服歸。稍稍貴矣。乃愈益畏謹。足盤盤如退。里人稱長者。必曰金先生。金先生云。而長老具言長公之與次公不殊也。余再展謁桑梓邑父老長者。咸杖屨而辱之。而公竟不余覿豈眞靜庵其人哉。公不甚富。顧倉庾實矣。公之子某某耕商雜作。益用不匱。子侄如子良者。以儒起家。歲時伏臘。具卮酒上壽。而公亦得以抱孫而嬉者實有子也。或曰。貧富壽夭。子之賢不肖天矣。乃生財之道。立命之學。義方之�。又何聖人亹亹談之。而著之經也曰嗟乎。此又盡人而聽之天者也。金公者安知其不盡人哉。假使公不長者。而又不勤不儉不教其子卽不貧而長。年何述焉。王子之於余至戚也。而與公之子某媾姻事。因徵言以祝公。夫卽使齊魯燕薊之墟。有如公者。余猶亟稱道之也。矧吾邑矧又在吾戚。於是爲之言以貽王子。而因以贈公。亦使觀之者務盡人以聽天。而母徒欣艷於公之盛焉。

○贈采峯陶先生之封川令敍

余讀漢書。所稱循吏傳。至勸天子璽書贊誦。鍚采章庸。當是時。天下之人。靡不瞿然驚。已酒然喜也此其人必有英風殊略。表著耳目之外者。何至所狀。卓魯諸臣。汶汶悶悶哉曰嗟乎余於是知古道之所以興隆也。世歷彌降。學士大夫不譚隆古。一結綬臨民。則臺志刑名。期會而緩厥民。圖其下。則更武。遇其民。日魚肉之。卽家咨人吁。餤藻不給。乃其橐金。靡不巍然隆髙也。斯何稱吏治哉。采峯先生視興庠三年矣。今年夏。擢爲封川令以去。余讀粵紀。其邑蓋多稱徭患云。徭故盤錯嶺巖時負戈晝遊。大掠邑人。吏懼不敢置問。家大人往視其郡。未嘗不竦意動容焉。而先生又余具言玆地。去家廬關梁甚逼也。羣徭往往伏努道左。俟有過艇輒格殪之。卽尊官貴人。擁旄行。亦必提精銳。持干戈。操數十艇周環四顧乃敢問渡。不爾者。危也。則封川之難。先生蓋已孰計之餘聞徭之爲害。粵中歲祀綿邈矣緫戎貴臣。時督大兵。糜百萬進剿。稍輯復叛。何問一令哉。惟令施徳宣惠。撫我元元。俾內治惇龐。恊於至理。則尺挺可撻。外侮何懼焉。我明禦世久遠寰宇恬熙。頃者島夷肆殘。大寇吳越己又寇揚。揚人久不覩兵。■﹝彳卒﹞言寇至。輒大呼惶急走如覿神鬼魍魎也。乃徭固封川所習者。封川卽難伓甚於興矣。先生負異才。又其性明闓朗鬯。在興三載大著作人功。當塗者咸羣然嗟異。下檄褒焉。且又目攝興政也。先生行矣。則余所謂天子璽書贊誦而人亦靡不睢然驚。酒然喜者。其在斯行乎。其在斯行乎。先生之僚瑞峯黃君。東巖趙君。偕其門人弟子祖道南疇。熢燧盈酒。因徵別言余。則亟談封川戎事者。蓋時乎。蓋時乎。

○贈觧公偕其夫人六袠敍

家大人比部公束髮就學時。則己從恕庵公遊矣。後四十年。而公輒時時與余道家大人束髮時從公遊狀也。公之子應堅子。蓋從家大人授詩云。余是時齒卑矣及長。則家大人日召應堅。朝夕艸堂與余談藝事。蓋通家兩世矣。方公從家大人遊時。勃勃英气。又綴文甚精。以爲必第也。顧乃屢舉屢不第。則仰天長吁曰。丈夫豈必一第哉。而令人汶汶悶悶。白首占■﹝亻畢﹞乎。且古今豪傑。其長嘯薜蘿髙棲巖石者。豈少也。遂怒謝之去。而惟閉門教應堅以經世之業。於是應堅綜輯千古。采其英華。敷藻抽文。蔚然霞麗。乃又屢舉屢不第也。則公愈益自信曰。天下豈有如吾見文者。乃不第哉。而余之兩謁桑梓也。輒謁公公又以應堅所爲文詞觀余。余未嘗不握牘而嘆。蓋嘆才也已。又命諸孫出謁余。固森然玉立矣。公則起語某夫人。此所來謁者。見髫好也其烹茗市醑以勞之。旣出與語輒又談家大人束髮時從遊狀也。公旣隱居寡營。不逐逐家人生產乃應堅又失厥配。撫其諸孫。而育之室中。又內外祭祀賓客卮匜酒漿。咸井井綸綸。儼儼肅肅四十年間無一簡缺者。夫孰非夫人力也。公與夫人𨿽六十乎。顧健善飯又應堅負金馬才。稍用之。云蒸龍變。炳然宇宙。其所鍚公及夫人徳者。何間哉。而公之仲子應召者。精岐黃家業。舉壬子。應儒子者公之侄也。公樂之猶子焉。乃諸孫又亭亭昂昂起矣。豈不稱吉祥盛事哉。往歲餘謝病歸湖上也。公命應堅攜笞肴盂酒而訊之。又貽之詩。諷其旨。蓋以古人所稱韓蘇李杜者期余也。余心知其非富。顧至感矣。今暏公之盛則安能無言報公。會應堅之友陸子潘子來徵所以祝公者。余於是彊文焉。然視公之所期我者則遠矣。

○送梓河顧子之洛陽序

顧子昔遊黌序時。與今學士李公稱並璧也。余當是時僅髫。從羣少治愽士家語。顧子一覩余語。輒投牘嘆曰。是夫者。卽髫吾將友焉。於是時時持牘以遊於顧子。顧子時覩時嘆也有司辟茂才。顧子與余常次第往。已乃次第罷歸。則攜余登江門燕子磯。俯長江太息曰。嗟乎。卽余不售。則諸先公何賴焉。蓋顧子之先有惟學公者從髙皇帝北伐大將軍達特奇之。已乃稱病免歸。帝念其勞。詔賜湯沐四十戶。而惟賢公者爲眉縣令。天龍之變戰死。帝悼而帛祭之。其餘勛名文學。被儒服者。代有稱聞也。余因觧之曰卽君之才。豈下諸先公哉。而奚詘焉。後學士公與余相繼登朝乃顧子猶儼然蓬荻。心竊悲之。歲乙卯夏顧子遺書報余。盛稱其志意。君當問長安酒樓。待我九月旣望南鄕書至。是夜從諸省郎齋居省中也。啟帙覩顧子。則頓足起。幾不自持。諸省郎詰其狀。靡不嗟嗟異焉余於是爲賦武陵之歌。武陵者。顧子別業也。顧子旣至。則把袂交歡。傳卮浮白竆日夜不休。因戲曰尙憶俯江之談乎。乃顧子又罷春官不舉。則喟然太息曰。嗟乎。豈餘困未甚哉余且歸武陵。枕蘿石。臥松云而嬉焉。以待天下之事如何。余曰否否。志士不違時以立功。哲人恆因機以表業。當是時而得一郡邑。愽日與二三子占畢其間。則藝精不棼也。不然蘿松之奪。章服易矣伆歸便李公亦以是日夜諷顧子。顧子遂出。乃得河南之洛陽。洛陽者天下之中。而古今豪俊之所總萃也。昔賈生負異才。當文帝至聖。海內乂安上疏言天下事至痛哭流涕。綘灌之徒。日目攝之。遂謫長沙。然世之論才者。不益綘灌。益生也。君其爲我過賈生之裏而弔焉。古今人何相遠哉。卽洛之二三子。其亦無類賈者乎。顧子曰。吾聞士不養。則不教。吾將請於當塗。祈其一二疇畝以助士之績學。而奪於貧者。其更貧而不能行。經師修則羣之學宮而日迪之。庶幾哉。其有賈生之才乎。余因太息曰。嗟乎。信斯言也。則豈洛士賴之。而顧子業日益精。綴其餘以拾上第。爲國家作人。稱天下師謂不自洛陽始乎。卽諸先生徳業孰多焉。於是顧子起席辭曰。某也不佞。敢不夙夜以無忝吾子之嘉命。

宗先生子相文集一卷畢

●新鍥宗先生子相文集卷之二

廣陵方城宗臣著

金陵蘭嵎朱之藩校

溫陵九我李廷機訂

文部類二

◆文部類二

明甌寧縣令胡公徳政碑

西門記

七月西徵記

九月西徵記

遊滴水巖記

登平遠臺記

二曾夜談記

明封承徳郎刑部山東司主事東臯徐公墓志銘

福建鄕試錄序

福建武舉同年錄後序

福建已未貢士齒錄序

重刋大學衍義合補序

讀太史公杜工部李空同三書序

重刋中庸一助序

贈督臺王公平倭序﹝代巡臺譔﹞

贈憲長苺厓周公入粵敍

贈方伯楊公廣東敍

贈大參劉公之浙江敍

贈左方伯趙公入覲敍

贈徐子與入計敍

贈巡臺斗山樊公序﹝代督臺譔﹞

贈袁憲長之雲南右方伯敍

移郡邑學官弟子文一首

再移郡邑學官弟子文一首

總約八篇

○明甌寧縣令胡公徳政碑

增城胡公在孝廟時佑甌寧。凡九年。旣去六十年。而公之孫督學君。行部至。則甌之父老垂白而杖者數百人逆。之於郊。嘆曰。此我胡令公之子之子也。已乃跪。而持督學君衣泣曰佬人自兒時事令公。今六十年矣。而令公之愛之著於諸於諸老人。猶一日也。今得見公。猶見令公焉。於是督學君亦泣。而邑之學士大夫。因上書請專祠祀公。督學君起辭曰諸大夫其母以予故。而私予先人諸大夫遂狀其事曰。謹按禮凡有功烈於民者。則祀之古之道也。公之廉之明之勤之惠。姑不論論其大者卽其革焚屍而示之孝。禁溺子而示之慈。法淫者而示之倫察田屍而示之法舉釋奠而示之禮則何者非功哉今甌之民雍雍而綸綸。斤斤而井井。以惠於家而不墜其身者是誰之遺也卽不祠。何以解諸父老悲思。敢固以請。以附於古者有功而祀之義督學君嘆曰諸大夫旣以先君子爲無罪於百姓敢不從大夫之請。以慰諸父老之心。於是以某月某日附公於名宦祠秩。祀如故事。而因命余采其實。以詔來者余則安能知公顧獨觀於公。而有感於古今治道人心之幾也夫天下之治系民。民系令所從來長遠矣。余讀漢書循吏傳。所稱述咸守與令而卓魯諸君。最著迹其政。蓋若慈母之於赤子寒而絮。餒而哺。蹶而持。痛而撫非夫文章之飭。而禮樂之華也。然當時爲之君者。至下璽書勞苦鍚之章服。卽萬世之下。亦莫不握牘而嗟何故哉則其政之感人心深也。夫感而至於心。斯古今一矣。今公去甌六十年。而父老悲思而祀之則安知萬世之下。不以卓魯並公哉故曰吾觀於公。而知古今治道人心之幾也夫公旣以政而系甌之父老之思督學君又以教而率甌之子弟以趨於善世有令徳照於八閩。炳炳如日也。斯又漢臣所缺者督學君則又具言公之持身肅也。其儼而居家人莫敢窺焉遇鄕之子弟輒教之。而公之門人。由公之教以儒起家者如林矣。嗟夫然則公之可紀獨政哉獨政哉。公名璋字資禮。鄕進士督學君名庭蘭字伯賢則與餘同舉庚戌進士云。

○西門記

戊午四月旣望余至自汀。是時都禦史阮公。被逮北去島寇直犯閩安河中人惶急走而諸大夫日議守城事。遂以余守西門城凡七門而西門者芋原橫塘南臺之所取道也先是有司悉部勒諸父老子弟守陴。余登陴則悉罷諸所貧者。疾者孤而懦者。畱其壯。與之約曰。晝則家夜則陴擊柝鳴鐃而懸火陴外不如約者以軍法。從事會明日報寇將至六門咸閉矣而城外人數十萬大呼祈入。余遂日辟西門入之晨起輒坐城上。列健見數十干門人詰而入。而牛馬雞豕羣羣薄吾坐。不問也客有言。辟門誠善。獨柰何不虞姦人哉。余曰。客休矣。余辧此矣卽有姦人者吾任之。於是爲檄召城外百里所蓄薪谷悉徙之城中。不徙者吾縱亂兵焚之而壯夫有不肩薪谷而入吾門者不得入於是城外薪谷日以萬石塞門矣。城外人食城中者。不下十萬城守凡五十日。而斗米不增一錢蓋以多故而議者謂城外民廬。逼近者。死賊至焚之以攻吾門於是凡有廬而近者。勅命焚之煙裊裊四起。廬者還泣不止也余則止西門之外之廬不焚下檄曰。寇至五十里。爾其自焚吾不忍爲爾焚也其有樹於城側者議者恐寇至登樹窺我於是下伐木之令。護戎者持斧環城伐之至西門余偕護戎出視朿枂百株梨百株垂垂實矣護戎請斧。余止之曰。母伐卽寇至。何能登此柔幹哉凡城不屋其上而閩城則屋蓋其城故於沙不屋則雨浸善壞而議者謂城而屋伓便擊寇也於是每楹輒毀其一路寇至則立之屋上擊寇余嘆曰兵不能雄之行間而能雄之屋上哉。且一雨而千楹何恃也遂止不毀而外郡以援兵至凡二千人咸余所部兵也。余令護戎日督之野習射。夜則分屯之堞間五人一爨十人一人下堞取薪不取薪而下堞者以軍法論。以是兵戢不擾而邵武部兵之出守西夾江也至則咸病臥村墟中俆命楊生急馳而人劑之。遂起。是時寇已陷福淸。福淸人攜孥息至者。日以千計。而鎭東之於福淸近也。寇旣去復攻鎭東。鎭東人善守。以故不可拔別分一寇寇興幾拔會。當事者提兵至。遂解興之圍。而寇之寇泉也巡臺被戎督守遂解去。往往出遊兵伏擊有所俘獲以歸。當是時興泉之寇已南。而鎭東者尙屯海上意揚揚甚也。會督府馳至。則檄兵數千。連數十大■﹝舟芻﹞要擊之寇輕我。輙駕大■﹝舟芻﹞逆我而我兵奮怒。弩■﹝金駁﹞朏發乘風大呼。寇■﹝舟芻﹞反出其下。遂大肆擒獲餘者沈之海中。捷至。悉罷諸所守陴之卒。與外兵入援者余亦解榻還署而父老羣然別余。淚下沾衣焉時五月二十三日也。余懼往事放失。無以詔來。遂書而存之

○七月西徵記

戊午五月。海寇旣平。於是悉罷諸所入戌者。先是粵兵三千。以丁已十月。徵至戌省中督府至。亟下采金牛酒勞之。已而寇至檄其往不往也匿之民間而督府旣已檄閩兵剿賊歸矣於是粵兵。慚會其酋長。以千金爲其二子取婦欲去。遂日夜請之督府督府業已厭之。因請上罷去。而檄余督之西時七月六日也。故事客兵餉金咸頒之酋長酋長輒匿其半。而半給之。以故任其掠不問余於是召其酋長跽之庭誡之曰。而提三千人食我四萬。未聞其逐一賊也若後匿羣莤金任其掠者�且縛而千金歸致之闕下。於是莤長大懼出則嚴戢其羣母掠。於至延平。聞其不掠也。輒又厚遺其莤長牛酒是時汀守徐君。使使來問粵兵狀。余報以尺牘其詞曰。歸自建安則有護軍之檄矣其人咸虎而戟日夜繩之堇不掠塗然亦其塗之人。徙其雞大孥孺而內之他所故免足下幸傳檄塗居者。母縱雞犬不收。母不能一時去其孥孺以爲護軍使者憂也。再二日至將樂。羣莤之至也咸舟至將樂則陸是時秋炎羣莤畏炎不日馳而夜馳。余與之共馳輿。不雞鳴不停也。蓋十日而至石牛。石牛去汀百里其地故有塾云。塾師師聞羣莤至。輒匿之山中而獨畱其學子而髫者守笥。莤聣其笥不知其書笥也。特刄劈之見其爲書。則又碎其書。於是學子頓足而泣亡何莤又网其池魚學子者。業不知畏莤也旣已忿已。又窺其网魚。輒大呼曰。客兵作賊因裂其网投之。於是莤大怒。卽手縛之而訴之莤長曰。是子竊吾刀也。莤長信之。旣已縛之一夕明日驛吏入言狀。余怒。命從事往讓莤長莤長懼而詰人安在。則已系而去之三十里矣於是追釋之又二日至汀。徐君又大勞其莤長及羣莤以去自省抵河。蓋千里。而二旬始至。其所經難少焚刼然雞鴨魚鱉。門屏廬竈蕭然矣出瑞金。遂益大掠而余間從輿中問父老父老輒爲余泣曰吾民之苦客兵。甚於盜也夫當事者走千里召外兵擊賊豈不至急民哉。及其至乃不肯發一矢徒櫻金而歸也。歲費帑金數萬卽道塗牛酒又半之矣。卒��其民憂嗟怨嘆。後覿賊焉嗟乎。後之談客兵者�念哉愼念哉。

○九月西徵記

余以八月二十八日出闈。則泰寧報粵賊急。余卽下檄邵延各郡邑兵夾剿。而身與數騎星馳而西至延則賊已殺泰寧簿。又擄其衛使楊。余曰。事迫矣於是檄歸化兵截其西。邵武兵防其北將樂。兵�其東而謝倅時。視事永安。則檄謝督兵截其南馳至將樂。會顏使君。顏使君畱將樂防賊之東。而余督數百騎徑趨歸化。至白蓮驛則賊已遁紫雲臺矣。臺去白蓮六十里。歸化永安沙縣。各百里。而歸化又賊入汀歸粵之要塗也余於是夜馳至。檄其邑兵五百粵兵二百。付李丞蘇簿及豊從事。馳之紫雲。兵急不及餐。而余取邑父老米三十石。令健兒數十肩隨之。賊是時已據紫雲數日。延平衛使劉周率其眾與賊戰賊佯敗眾逐之賊伏起環戰遂殺我兵數十人已乃聞歸化兵至。輒驚走先是賊過歸化。歸化人善弩。輒射殺數人。賊遂遁。至語人曰。吾遇延平兵。臥而戰遇永安兵坐而戰遇歸化兵立而戰蓋懼之也。賊旣遁而歸化兵追之遂逼永安。永安在萬山中而積谷寮人最悍。於是謝倅檄積谷寮兵三百出戰擒數十賊獲大旗追至百里不及而歸而賊遂夜從上抗歸粵會上抗兵又追擒之謝倅馳報余。於是勒回所遺歸化兵。罷豊從事還郡。明日遂發歸化至白蓮其丞廣陵人也。老而被創。覿餘流涕余詰其狀則曰賊從泰寧來乃徑至驛云。其皷而登堂。而朱衣者。蓋少年羙丈夫也。是時驛中人惶急走。而丞負廩金匿之暗室中。少年問丞安在。於是羣賊四索曳出之欲鞭之。而少年止之曰。丞老矣。速取金來宥女。於是驅而之賊中。少年獨坐上坐見丞跽。輒以手扶之起曰。此官人也。遂呼之官人與之坐而列所掠諸婦於旁。諸婦而抱兒者。輒自乳其兒。其兒啼。少年輒啖之果代抱之。而諸婦如對其家人不懼也。少年謾言曰。公以我爲賊乎。我非賊聊與二三兄弟訪故舊此中不免取牛酒爲諸父老費。而何當事者以我爲而勒官兵捕我也。公不聞泰寧簿與衛使之事乎。卽口不畏兵然時時遣其從外瞭。聞兵至輒錯愕耳。語起矣余曰女奚策而歸曰賊旣已解去腰間廩金。而丞之子復以十金跽進遂釋丞然初索之暗中時已被三創矣而諸婦之家亦各進金放去。余因太息曰。嗟乎世言賊難圖者。豈不惑哉。夫丞卑官耳。而畏不敢縛止利其數金。此其志非雄桀可知矣。且賊號千人實不滿二百。又多老穉其間。方初入寇時。吏有司者僅得中智之士。率健兒善射者數百人。扼其要。而伏以待之可一鼓而擒也乃張簿以輕進斃。楊帥以貪功縛。劉周以失險潰。此何說哉。此何說哉。余又聞賊之初至泰寧也。泰寧故無城而簿遂率諸健兒出戰簿亦亦健兒衣賊不知其簿也。已殺始知其簿遂駭而走。而楊善之逐賊也會有部兵獲一賊級。善奪之。兵噪而散。而賊遂擒善以去。然則楊之罪甚矣甚矣。世人覩賊殺簿禽使以爲桀。不可禦是豈賊桀哉余還將樂與顏使君大怪之。而因采掇其事之見賊不足慮而當慮所以禦賊者。嗟乎是亦余之罪也夫

○遊滴水巖記

余讀汀記。歸化東北五里。蓋有滴水巖云往徐君日與余談玆巖。大奇也。戊午九月。余督兵西徵。馳之歸化而揭君謁余曰。君將出師紫雲乎。則請以滴水駐餐焉。於是明日以數騎東行。踰嶺稍折而北已又折而東。凡三折至巖巖壁陡絕外墜。徑而上揭君遲之。遙旣上有宇。故名迎仙。余曰。遲仙不愈迎仙哉。堂後有亭。亭題余怪其腐語而因與揭君解於其中。遂易之曰振衣。已乃聞垂垂而雨則滴水巖在焉。其水有三。一出垂石如蓮者二從石隙中下盛之石盂揭君曰巖人咸飲此於是嘗之甘。己烹爲茶尢甘余曰蓋天漿乎。蓋天漿乎。其石乃蜒而曲。若龍足戲雲中。而則隱則見者余怪焉稍前斗石下垂類蓮而華者。因名之垂蓮水石亦蓮不名者從水也。又俯而睇其右偶僧在焉其鑪煙陰陰上也。余曰何僧。揭君曰此記所稱賴僧者也其旣化而坐數日矣。乃巖人始知之則大異之而因繪其軀以祀之。此卽其軀也。旱而禱輒雨。升之而禱。更大雨。則嘆曰。有道哉。有道哉。夫人者宜顯者也。佛者宜幽者也。今暴其身於明白四達之區。而使豎商牧子拊其面目而嬉焉。卽僧而靈。固殷殷怒也。於是命藏諸幽者。幽之者。神之也。洞凡三門其中而豎者類柱。遂名之曰天柱。而柱有三。則又名之曰中天柱。左天柱。右天柱云。右天柱。有石類獅而門者。其上更有石斗外懸。中系甚微若蒂焉。故名蜂窩。又眺而左有三門。左者徑。右者乃橋。斷石橫其上。而又虛其上如黿焉。遂名之黿梁。黿梁之左而上。累累若珠。又若垂楊之裊裊條條而冰者。仰睇其右。片石突而下。久之嘆曰。此墮猿也。其左右五色爲祥雲。云之下爲虛明二洞。篲擊輒應。虛谷則鳴也。又一洞狹險。旁曰天鼓。篲擊之彭彭鼓聲焉。余訝之。又有冷然磬而幽者。余曰此何聲也。揭君曰。所謂石磬者也。在右洞。洞又有牀。火乃入。不火不入。入者牀而擊磬。若履禆室焉。余益駭。而揭君已命餘觴。乃令侍子左鼓右磬。颯然天籟滿山也。有巨石整而偉依。余右聣之。不得其名。久之曰冕哉。遂呼爲冕石。冕石者。卽磬而牀者洞門也。其洞最邃。名曰鴻蒙。又起而環視鯉石鷹石龜石鰲石。翔躍肘腋矣。神奇哉。神奇哉。變化總萃。幻鑄緯錯。煌煌燐燐。潭潭亭亭。則槪名之曰。小崆峒云。余於是仰而嘆曰。嗟乎余恨不與徐君同遊哉。揭君曰何徐君思也曰余往歲與徐君蓋遊華陽洞云。洞自陶隱歸來。赫赫盛矣。乃宋帝又丹書之其洞故不可入。卽入無奇也。使隱居而覿此。宜何以稱焉。且玆巖之奇。天奇之也。旣奇之矣。乃置諸荒山僻壤。亂莾野艸中。不以奇稱也。世以片石假山稱奇耳目者何限。嗟乎巖。嗟乎巖。余又安知其解乎。揭君曰。華陽顯以陶。故安知玆巖不自今華陽並名哉。於是罷酒。徐君名中行。汀守與余友善。先餘三日遊。遺余書。揭君名鴻。則與餘同薦畿中者也。

○登平遠臺記

平遠臺在省城中東南。閩志三山。此卽所謂鰲峯山也。山故奇。在中尢奇。宗子八閩十朔未登也。蓋以戎故。而客有好宗子者。乃召宗子登焉。凡幾折始上。又折而東。登鰲石亭。天風髙揚。萬象蕭瑟。宗子於是仰而思。已俯而嘆也。客曰。大夫何嘆。宗子曰。嗟客乎。嗟客乎。客聞其說。余恐客之�觴於地而莫余飲也。夫閩者豈非記所稱東南巨麗哉家纓弁人詩禮。農嬉於疇。而商歌於塗也。當是時而登厥臺焉。髙山大川。遊雲芳艸。罔弗觴吾目也。則罔弗快吾心也。今何時也。吾見玆臺三駐軍矣。客亦東眺大海乎。樓船組練隱隱起也。南睇於江。故里媍日濯錦漂絮其中者。今健兒飲馬矣。西瞻烏石。蓋有鍜甲礪刄。鼓笳鐃吹之聲焉。北窺閭井。則父老子弟被戎執戈者。怨讟盈道也。且千里之內。亡者未葬。瘡者未起。流者未歸。系者未釋吾念之。吾不知汗之滛滛至於踵也。昔何以驩。今何以悲。昔何以靖。今何以擾。斯其故難言哉。難言哉。夫君子之謀人國也。上憂主憂。而下憂民憂者也。今帝心常在萬里。而民瘼充充之在吾前也。方請纓枕戈。不暇餐沐矣。客乃欲吾覩髙山大川。遊雲芳艸而嬉乎此。吾所爲嘆也。昔元臣據閩之險。以抗我旅。皇祖乃命樓船將軍。從大海徑搗其穴空之。帝謨燀赫。日月同炳也。乃今策事之臣。顧不能設一奇制敵。而使醜夷往往截海窺我。此視皇祖諸臣何如哉。吾嘆之實愧之也。客於是起辭曰。吾不能解大夫之嘆。而大夫又安能飲吾之酒。請大夫爲客記之。以示後之登斯臺者。母徒嬉此髙山大川。遊雲芳艸。而忘厥民憂也。宗子於是采客之言以爲之記

○二曾夜談記

督儲曾君以戊午十二月二十三日至延平。分巡顏君與余夜觴之。而余因問君曰。君自天津來。則聞諸相君談南事哉。君曰。諸相君言。不聞其它。則聞厭客兵云。余曰。天津故稱北兵者。亦異兵乎。君曰。何畏。顧其心驩甚矣。蓋有鬻其婦而南者。人曰。婦而鬻歸安取婦。則曰。去鬻一婦耳歸尙獲二婦。汝何不鬻哉。余曰。唐太史奉命視江南戎事也。何談。君曰。蓋嘗揖太史西湖之上矣。則言言客兵不宜調。宜罷也。會有客兵過江西之洪路。白日攖市。市人逐之。遂格殺市人數十人。而有司懼亂至。不敢問。則太史之不子客兵也。有見哉。有見哉。君旣去。而余因與顏君累嘆。蓋是時閩已往檄湖兵四千。故云而侍禦曾君奉其尊。公諱歸泉也。道出延。余與顏君謁慰。而君衰麻悲戚。問之他事不談。獨談兵事。至揮涕而問曰。湖兵至未。吾懼閩人之被禍深也。余曰何。曰余之至玉山也。蓋遇粵兵云。粵兵屯玉山者六日。家掠戶殘。會有嫁其女於人者。其夕將遣。而粵兵聞其有女而遣也。乃持刀辟門。舁其女以去。及他窺有少婦。輒舁之。而又囑之曰。塗問爲誰。則曰。兵所攜來粵婦也有敢言狀者殺。而輿中人嚶嚶泣。塗之人聞而悲之。不敢問也。而玉山簿流涕言曰。兵再一日屯此。吾將逸矣。而閱之塗中。血盈盈滿路其戎戎若絲而黑者蓋人發也。而雞豕牛馬皮毛被道矣。余與顏君因太息曰。天乎天乎。何倉卒。多難至此乎。是日建寧舒君遺余書慮所以防客兵者。余爲書以報。其詞曰。曾侍禦至。具言粵兵狀。可爲隕涕來諭。更詳仁人君子之用情殷矣。嘗謂客兵之禍甚於盜寇。何者寇之害。猶有方也。客兵者無不及之矣。寇之至也。人猶得持梃逐之客兵者殺人。而人不敢怒而訴也。卽有訴者反益之禍矣。今之論老輒云客兵。客兵而不知數千里間。父哭其子。夫哭其妻。母哭其女。主哭其僕者。耳不忍聞也。血塗野艸。四體毀殘雞犬牛馬戶牖門屏。俄然一空者。目不忍見也。然有聞言客兵之禍。則反勃勃怒其言者。斯何心哉。斯何心哉。今已無可柰何。則其策莫急於淸野矣。近者檄其城中。預稅一廬。稍遠者。檄其三十里之外。預稅一廬客兵訊至則徙其妻孥老穉而避之庶幾其可免乎。不然持刄大呼。若羣虎而翼。卽號令何施也。區區之愚。敢再拜以獻旣緘書以授使者。而因采綴所聞。作二曾夜談記。以俟後之談客兵者觀焉時已未正月十四日也。督儲君名於拱號文泉泰和人。侍禦君名承芳。號龍山。泉州人分巡君名嘉會。號衡厓。長沙人。建寧君。名春芳。號健庵。鄱陽人。

○明封承徳郎刑部山東司主事東臯徐公墓志銘

嘉靖戊午。十月二十日。長興東臯徐公。卒於家。先是八月汀州君。時爲畬言。心怔怔怦怦動也。面炎炎赤。乃其夜又夢公騎而西馳。已又雪滿塗也。徵何哉。余怪之。亡何。汀州君北覲。旣逾月。貽余書曰。先君遂棄不肖。鄕者之夢。蓋徵乎。蓋徵乎。敢乞不朽於足下已。兪是狀來。余持牘爲泣曰。嗟乎不一覯公而銘公哉。公名東。字敬之。其先鳳陽人。洪武初。詔徙淮西豪傑江南而進五公者。遂長興家焉。至亨六公。凡四世。俱微不著。及農隱。公始以髙義聞裏中。農隱者。亨六公子也。里人有負租售畆。而易其金簪珥歸者。醉遺之塗。農隱公夜獲之。則俟其人旦來。委之而走。其人倉卒起謝公。不及公。乃仰天嘆曰。厚徳厚徳。農隱公故貧已。又生五子愈益貧。而東臯公在。五子中最少。又盡讓其兄產。而獨以其身依姑錢氏居。間則盡發錢氏書讀。又喜爲文詞。蔚然駿茂矣。而裏父許有女二十未嫁。間從錢氏。覩公。嘆公才。遂以女妻公。公是時年三十矣。客有風公應有司辟。公嘆曰俉已稱人父。顧柰何執簡躡足。從羣豎遊乎。於是構艸堂苕水之東。自稱東臯隱者。然時時下帷。授諸生經。諸生執經候門者。屨常滿矣。居頃之。許夫人蓋夢日墮懷中也。於是汀州君生公大喜。僅髫。則走會省。盡購六經百子。秦漢以下書歸艸堂。命汀州君讀。又時時爲誦說賢豪髙士。孝廉異行者流。輒嘆曰。嗟乎吾乃不得與斯人同遊哉至有不快其人者。則怒發隱隱。上指冠。投書起矣。汀州君才。又公成其才。以故卓犖愽偉。尢惇髙節云。汀州君旣舉進士。居長安。則爲書請公。及許夫人來長安。公謝不往。汀州君日夜念公。旣也有司寇尙書郎乃上書曰。臣中行頓首頓首。死罪死罪。臣有父東。在江南。年七十有六。不得視臣邸中。臣又爲陛下守囹圄。不得歸省父。陛下如以臣爲亡臯。則請徙臣畱曹。冀得只尺家廬慰臣區區。書入不報。公聞之怒曰。而翁尙健善飯。柰何以家語混上。甲寅汀州君上功考功。上封公視其子。是時汀州君會有使惟之役。於是制冠袍帶舃。佩黻各一。具貯以華笥。誡蒼頭負之先趨。旣至淮。則又身自負制勑而並馳之苕上。邑令以下郊迎謁公。公於是出笥中冠袍帶舄佩黻服之。北鄕稽首。�揖飲入。盡召邑之賢豪長者與飲。而令以下咸起爲公壽。公驩旣已謝客還內。召汀州君前勞之曰。女衣錦矣。乃老人亦復被此主恩哉。鄕者讀女疏。不益我。顧令我憂。稍洗沭休矣。趣入侍上。已顧許夫人取吾褐衣來。卽又褐衣而行遊市中。市中人喧言徐封君至已。窺其衣褐也。則竊嘆曰。徐公不錦而褐哉。汀州君旣還朝。明年丙辰。上又勅郎中中行充江南卹刑使者。公聞之。則移書誡汀州君母歸而汀君君業已取間道急還謁公。公訝曰女歸耶。夫使者奉簡書面南。而諸所累累械系者。日夜望使者至。且吳越相去不百里。而女獨柰何不念眾人耳目乎。女亟行矣。不竣使不訊。於是汀州君宵發。而公遂稱病甚。謝絕賓客。誡門下蒼頭有敢爲通一剌者鞭之百。客有謁者。竟歲不得見。公遂去。亡何汀州君奉檄出守矣。歸謁。色稍困。公曰小子。薄二千石不爲乎。老人自束髮諸所覩記二千石。及邑令以下。無慮數十百人。吾不憶其它。而貪者吾不能置之懷也。皇祖時手戮貪吏甚眾。以故吏畏不貪已。又著爲大誥。今貪者卽不戮。獨柰何不盡其賄沒入之。而使之魚肉其民。揚揚盈橐歸也。諺云。守俸如泉。小子識之。卽他日立枯苕水之上。吾甘之矣。以此汀州君治汀一年。苦節最著。而公聞之嘆曰。是稱吾兒也。公故長者。然遇事輒勃勃英气。少時蓋從許夫人兄弟居云。夫人兄弟以貲雄裏中。故巽懦裏中少年。日讙其門也。公怒立起。卽少年數之。少年懼。蒲伏請罪。不敢出一語。又亭長暴。裏中人人憚也。公又面詰之。遂畏不敢暴。交驩而去。公𨿽隱。顧善畫天下大計。時爲邑長。吏言長興至重。至重者。不水利哉。歲水暴至。走數百里田。而山者立涸。其下者。又壇堤決阜無已時也。胡不多其陂池。而厚其堤。陽髙二丈。廣十之。長百之又多植桑柘橘柚。竹梧陰陰業業其上也。歲且獲木千章。橘千簏。筍萬个。蠶萬頭。絲千兩。魚千石。何問暵潦哉。長吏畏堤。繇眾議格不行。然自是窺公才。時時咨覯矣客被構求解於公。公謝不應。而心悲之。私爲長吏言。不令知也。公雅好神仙黃老家言。老愈甚。日誡家人母殺覯攜魚筥者必市而放之湖中也。間從黃冠得精方。輒欣欣藏之故人病卽千里。必具藥餌果脯遣訊。裏中疫作。輒煮膏數十斤。人給之。已又揭其精方於裏門。以故里中負痾而起者。咸曰徐公。徐公云。公卽家徒四壁立。歲時必誡許夫人手爲羹。召所與遊大醉。道故舊咲樂。而公晚年尢好鼓琴。每攜鬥酒。從二三舊遊過湖上。爲一再鼓琴。冷冷楚絕。從者若涉殊庭焉。公七十五六時。頭骨隆隆起。公故長髯盡白矣。已又生黑須數十莖。雜其中。乃更毿毿斑也。里人異之。而汀州君之郡。時裴回不忍別公。公咲曰。女念吾老。而獨不見吾骨及吾須乎。而女何慮焉。汀州君日爲餘言。乃今竟未百年而歿。悲哉歿之日。公猶晨興與舊遊驩語。頃之疝作。公自脈之。顧家人曰。吾去矣。其爲我冠卽逝。公起布衣。經學才行。嶽立鳳舉。摧彊濟困。千里誦義而忠孝大訓。克成名世之子。此其犖犖大者。至於晚歲。沈陸玄言。又超然遠舉矣。可不謂有徳仁人。善始善終者哉。公生於成化乙未。三月初七日。至卒之日。得壽八十四。配許夫人。少公六歲。同公封。子三人。長中孚。娶髙。先卒。次中和。娶殷氏。繼娶錢氏。次中行。卽汀州君。娶楊氏。女二。一適姜。一適楊。孫男二人。詠邑諸生談。孫女四。一適錢。一適孫。一適許。一聘周。一聘蔡。汀州將以某月某日卜葬於

麓云。銘曰

徐氏之宗。肇自濠梁林麓疇畝。累世乃昌。英英公哉載芬載楊。義固金石。才匹琨琪產異彪華。日燦星芒。天目窿窿。苕水湯湯。巍而修阡。龍峙鸞翔。嗟公室斯。以永以藏。以引以繩。以莫不臧。玄石率如。閟矣無疆。

○福建鄕試錄序

嘉靖戊午。秋八月。天下復大比登雋。維福建巡按禦史某。飭憲揚紀。貞度章教。聿崇厥典。快息而臨焉。先是馳書函采。聘四方文學之官。旣至。則以教諭某某總試事以學正某某教諭某某分試事。提調則左布政使某。左參議某。監試則按察使某。副使某。禦史旣已率百執事而羣之闈中。懍懍愓愓相誡也。於是進提學僉事某。所遴士三千七百有奇。三試之得九十人焉。已又錄其文之可傳者。以獻。故事有序。某宜序。序曰。某嘗讀閩記。采故事。其以儒術相業著名者。則何其表表星列哉。乃今眺其疆。得徧觀人士。所爲文詞。則又未嘗不倚席而嘆也。蓋可以徵聖化焉。惟我皇上。道洽三才。化被萬類。文明之治。炳朗照融。以故薄海內外。罔不仰慕聖人之光華。而竊其一二。以自表見於世。猶之日月在上。萬物象明非疆之也。今觀諸士所爲文詞。其論天人性命。禮樂刑政。財賦兵戎之繇。固各井井綸綸。枚枚秩秩至章矣。諸生何以得是語而稱之。某固知其泳濡於聖化者深也。𨿽然某之亟讀。而亟收之。睢然喜也。已乃憮然以懼則何懼也。士之論政也。猶農之論耕也。主人而田者。則必取其善論耕者問焉。耕者以其言言之主人以其言信之。而遽厚其直。而畀之以田。然求其所謂耜畚之類。則芒然無具也。主有不厭而去之者乎。士之執空文以應世也。何以異於是。故某懼諸生之以空文。而見厭於世也。且諸生束髮受書。負郭竆巷。食芋菽而處蒿萊。至微細矣。乃今一日而登其名於天府。薦紳大夫贊之於朝。其鄕之人。相與欣艷誦說於野。由是而被章服。秉笏垂纓乘良剌肥。褒然顯也。則何莫非上恩哉故某願諸生之重念之也。某等被聘而來也。守臣效勞。禦史諸大夫咸盛儀而湏之。其所授館具徒。獻餼致餐。陳芻監燎者。又皆諸生鄕之父老子弟也。夫以諸生之文。至使禦史諸大夫。率其父老子弟以隆某等。某等且不能有以負諸生。諸生又何可以受上恩而不知報哉。皇上神聖。文武千載一遇。頃者島夷不逞。窺爾閩彊。皇威振肅一鼓而殲之。此固忠臣義士所願負戟而先驅者也。諸生微時無不勃勃英气喜談天下大事。今且事事矣。何不及其鋒而用焉。上之翊贊帝猷。下之彌綸世業。內之咻釐勤卹。外之振厲廓淸。庶幾哉與先達之儒術相業星列者。並軫爭塗也。斯稱報主之忠乎。天下之人。將指是錄而亟稱之曰。得人得人。則某所爲憮然以懼者。釋之矣。不然執空文以應世。而一或不酬。某之懼將日甚焉。而不可解也。諸生者重念之哉。重念之哉。是舉也。總督軍務。右都禦史某耀武靖氛。崇文綏化。巡撫右僉都禦史某。正功丕振。文教彌光。提督南贑汀漳右副都禦史某。化理維新。士風胥賴監察禦史某。觀風弭節。敷訓作人。右布政使某。左參政某。副使某某。右參議某。僉事某某某。署都指揮僉事某。咸贊襄於外。弼成盛典。右參政某。僉事某。署都指揮僉事某。則以表賀行副使某。則以遷秩行。𨿽不與其事。與聞其事者也。例得書書之。

○福建武舉同年錄後序

嘉靖戊午十月。巡按福建監察禦史樊公。旣已登武之儁五十人錄之矣。先是文而錄者。輒又私序其齒。勒之書。於是武諸生。亦以是請公嘆曰。嗟乎文武等之士耳。文則齒。武則不齒哉。則檄齒諸生。且梓其上第者。文於末簡。母令章縫者竊笑其人。以爲挾矢者流也。公且爲諸生辧文武之樞。申經緯之略。勤浮靡之誡。篤忠貞之軌。固亹亹煌煌日燦霞列矣。譇生乃復委予以言。子又何言。則嘆公之至望諸生者至深。而諸生不宜自負。且負公也。方諸生翔集轅門。而布鵠其中也。戎繡裴錯。鐃鼓震疊。公睹之。嘆曰。盛美哉。已乃睹其馳而射。射而中。則喜立。而數中則尢喜已。又讀其文曰。豈屈章縫語哉。故事有燕。旣燕而導之市市人不嘩也其明日則仍衣其敝衣躡敝履。而羣趨市中。市中人至目笑之曰。是昨燕者。公則下檄曰。燕宜樂宜采。諸生其人給一衣。且給之騎五日。於是諸生始騎而遊。而市者嘆息。武華矣今且爲諸生紀其年齒鄕閭。而諸生之父母兄弟妻子。卽至微細。不足稱述者。咸炳然並列也。公所爲勤意諸生者。豈徒以微技詞組足采哉。予聞之。方冬而炙火。非愛火也。謂其驅寒也。盛夏而飲冰。非愛冰也。謂其奪暑也。夫火爲寒謀也。或因以剝指。冰爲暑謀也。或因以損中。則寧寒暑甘焉。而不敢冰火之近。何者。畏之也。天下之畏武甚矣。今此諸生果能投筆請纓靖氛捍難。南標銅柱。北勒燕然則誠無負於公之期者。天下之人。亦將指是編欣艷之曰。某某之子也。某某之第也。或某之兄也。而某之子弟不及之矣不然。而或紈綺寡識。甲冑鮮功。甚者急私緩公。以遺天下之禍。則無論公之怒之。卽天下之人。且將執是編而竊罵其父母兄弟妻子。是使天下之益畏武不談也。然則諸生暏於是編。其能以無懼乎。懼則思。思則奮。奮則決如風之馳。如雲之沛。無所不之矣。嗟乎。諸生誠不欲負公。則懼之哉則懼之哉。

○福建已未貢士齒錄序

余讀周紀。至諸侯貢士天子。而天子因以行賞罰焉。則漢王者重士哉。漢制二千石。歲選文學謁太常。充愽士。弟子通一藝以上者。得補文學掌故。唐制蓋微。而宋太學生。則時時伏闕上書。陳說時攻。人至。比之禦史臺云。然鮮以功業著者。其從他科取士。又紛然多塗矣。我祖宗取士。詔罷唐宋以下諸科。惟進士與太學生並重。而太學生往往致位臺垣藩臬。上者列六鄕。參大政。稱名臣焉。蓋諸所遊太學者。無論幼而讀天下之書。卽其目涉天下之民情。國俗人才。政治臧否。美惡邪正得失之際。又洋洋纚纚。能心憶而口宣之也。以故起而任之政。輒達。而上之人亦委心向用云。百年來稍抑矣。然上者猶得除郡別駕邑長吏下者。不失簿丞而不願太學遊者。則徑得除郡邑愽士。爲學者師。上之人不以恆吏視之也。此亦何負士哉。而今之士。不得從進士選。則咨咨而吟。咄咄而嗟。以爲一屈其才不售。則何所復表見於世於是舉其平生而悉之。筐笥田廬孫子計焉。輒又自解曰。卽我能苦節峻行。而天下之人誰知之。而誰任之。柰何徒自矜飾。而適以取笑爲也。嗟乎。士束髮受書而翔奮君子之林者。非忠與孝哉事親者不以家之厚薄異心。事君者不以位之屈伸易節。蓋性爲之也。性之必孝必忠也。辟之夏之必暑。冬之必寒。山之必峙。水之必流。而豈以風雨愆度。胡越殊狀哉。今讀諸生所爲文者𨿽言人人殊。然其炳炳於聖人忠孝之訓。而必不肯遜往哲而後之者。羣詞一指也。今諸生且持其言上名尙書。奏之天子。廷試之髙第者。輒補郡邑愽士。卽太學遊者稍稍數歲輒得補郡別駕邑長吏以下其上者乃更射策從進士授官矣。夫上者無論。卽使愽士者。能以其所讀古書。教二三子忠孝大節。奮業佐時。卽不必身爲之。固我貽之也。其郡邑者。卽未必垂組曳紳。燁而稱貴。然取聖人所謂廉仁者。以禔身蒞政焉。彼其臨我之上。而不廉不仁者。未嘗不對我汗下也。方今學者。湛浮華。而詭於古學。而南倭北虜。烽燧瘡痍。又充滿耳目矣。誠使慱士皆教郡邑吏皆政。卽所報上者。豈微哉。由是而徵召顯貴。非人所能尼也。卽不顯而引年。賜歸衣冠凡杖。詩禮圖書。而使鄕之人。稱有道仁人長者。豈不彬彬儒雅。善始善終哉。若愽士不教。郡邑不政。卽使幸而作尊官。稱貴人。吾不欲目遘之矣。諸生愼念乎。諸生愼念乎。諸生故有序齒錄。錄成。請序余惟齒之義。孰不解者。以故不談。而惟致余之所以責望諸生者如此。嗟夫。諸生誠自念所與並學而遊者。蓋多艸莾麋鹿居也如諸生者十人一人耳。則益有味餘言哉則益有味餘言哉。

○重刋大學衍義合補序

宋端平中。翰林學士眞公徳秀。上所著大學衍義一書。當是時。其君理宗方急戎事。不之讀之。後三百年。而國子祭酒。兵公浚。當我孝宗皇帝時。又著衍義補一書上之。帝讀其書大喜。黃金采縠。詔大宗伯。頒祭酒書於天下已又召拜尙書。無何。持其書入相。孝皇至聖。公亦稱名輔云。二書故列在學官薦紳先生。類能誦之。而前侍禦吉公按閩檄合梓二書。以便誦者。侍禦斗山樊公繼至。讀其書。則檄臣手校而序焉。序曰予讀故牒。而得二氏之書。則嘆聖學之關乎天下者。至切也。今夫天不能自理。則以天下國家之責付之君。君亦不能獨理。則以天下國家之責分之臣。故君者。代天者也。臣者承君者也。天之生才也。上之則君。下之則臣。苶一人無責焉者也。則亦無一人不學焉者也其說蓋莫詳於大學之篇。予嘗覩於耕織而有感焉。夫所謂格致誠正者。不猶田而耕。機而織哉。所謂齊治均平者。不猶耕而得食。織而得衣哉。故夫耕者所以爲食謀也。耕而不食。則無所事耕矣織者所以爲衣謀也。識而不衣。則無所事織矣。學者所以爲天下國家謀也。學而無補於天下國家。則無所事學矣。後之儒者有三獘焉。其曰吾惟求之身心。而天下國家非吾責也。則是耕石田。織空機而不知其饑與寒之且不免也。其曰吾惟求之身心。而天下國家將自理也。則是談耕以療人之饑談識以禦人之寒。而不知谷與絲之猶未覩也。三代而下。天下國家。豈盡不齊不治不平哉。而又指其齊治平者。病之曰。不聞道。則是食其食。衣其衣。而又追論其耕與織之有未善也。皆非聖人之論也。今觀二氏之爲是書。上采唐虞三�之隆。下及春秋戰國。漢晉唐宋六朝五代之際。�英君賢相謀臣策士。所以經理天下者大之崇。�宏議小之片詞只語。無遺善焉。卽聖人而覩是編不易之矣且大學之篇。不云楚書秦誓哉曷當以其秦楚之語而棄之。以此見聖人之論學。不若後世之固也。二氏之書。蓋庶幾窺聖人之心哉獨眞氏書嚴於格心。略於議治。而丘氏書則紀綱法度。財賦兵戎禮樂刑政之具。靡不井然碁布燦然星列也。其視四海之內若家至而人覿之矣。此兩公之別也。然其爲天下國家慮則無兩心。嗟夫眞氏不能以其書售之君。至我皇祖始揭其書於壁。�顧而嘆丘氏書無論孝皇異之。卽如我皇上中興。神化。益茂謀國者。凡有大典禮。大徵伐。大興作。輒取是書斟酌焉。豈兩公之書有切有不切哉何用之者殊也。方今北構胡。南構倭。主上之念。未嘗一日不在萬里。爲之臣者。所宜請纓投筆。負弩枕戈。日夜謀所以安攘之策。上報明主。顧柰何愽衣緩帶。深坐微吟。日談寂感動靜以爲名髙也。則所以救時之獘者。丘氏一書尢切矣。斗山公之按閩也。貞憲揚紀。逐貪繩豪。毅然以天下自任其於無庸之談。惟恐接之。獨二書亹亹懃懃不置也。意蓋深乎。意蓋深乎。予故具論二書之可傅者如此以俟後之君子。得以取裁焉

○讀太史公杜工部李空同三書序

余采藝林。抽繹千古。蓋史遷其至哉。詩則工部。余束髮而讀二書。今十五年矣。寒可無衣饑可無食。陸可無車。水可無楫。而二書不可以一時廢也。辟之手足耳目焉。余誠何心哉怒讀之則喜。愁讀之則驩。困讀之則蘇悲讀之則平。徐而讀之。則萬慮以澄。百節以融耳目以通。腑肺以淸。急而讀之。則蘭桂倏馨。雲霞倏生。鳳鳥倏翔。蛟龍倏鳴。遠而讀之。則天以之靑。日以之明。江以之流。海以之停洸洸洋洋緫緫鱗鱗。二書何書哉。余讀李獻吉書。蓋次二書焉。夫周則左丘明。楚則屈宋。漢則董賈蘇李長卿枚叔班固楊雄。魏則曹劉應徐。六朝則潘陸二鮑。唐則太白長吉陳杜沈宋盧駱韓柳。非不采厥新幸。而日誦之。顧不若三書者。時餐與餐。時櫛與櫛。時幾與幾。時榻與榻寒暑風雨。南北飄零未嘗一時去吾之手也。字究句研。積歲累月楮凋墨故。大類童子時所受書矣。余爲吏部郎。蓋與張君助甫同捨云。張君好余絕甚余故置三書小笥命侍吏日挾之行。一日張君兒余笥。意其有奇也。迫而察之。果得杜李二集。卽攜去。讀連日夜不休。貽余書曰足下所讀兩公書。無論數千萬言乃言爲之筆。筆又精。蓋千載奇覯矣。卽兩公復生。寧不北面爲足下稱謝者。輒命其吏數十人錄成二書。而以原書歸。余時丙辰。冬十一月。旣望也。已未余在閩。而余君徳甫以臬副至余君。余故好也。夜君余君酒。酒酣。余君請觀。余所讀者。余咲曰。子長不可得見矣。卽李亦難惟社乎惟杜乎。遂出杜集觀余君。余君且讀且嘆。蓋類張君語云。夫余以十五年之心。而讀三書。未嘗以覩世人也。兩君一覩。而咨嗟嘆息。有同詞焉。則所謂知己者。豈在古今遠近哉。千載神交。對面萬里蓋自昔嘆之矣𨿽然余於三子何有哉。張君名九一。上蔡人。余君名應舉豫章人。

○重刋中庸一助序

中庸一助者。余曾大父別駕公。爲諸生時所著書也公幼有雋名。身長八尺。雙目烱灼。蓋勃勃英气矣年二十。遊２諸生間。則諸生靡不望其光避之。獨司徒楊公者。與公同捨驩甚楊文有奇气而說書則讓公精。每禦史行部視學。則諸愽士輒舉公說書。公說書。人旣偉秀。又議論淸辧文理。禦史以下靡不酒然動容者。輒嘆曰。宗生宗生云。後督學禦史視學。命諸生說書而楊當說書。於是楊跽請曰。果故不能說書。而說書無逾宗生者。禦史乃命宗生代楊生說書。於是公又代楊說書。而禦史以下。又靡不酒然嘆也。後楊舉進士第二。爲選郎。擢南僕鄕。歸而公遇之塗也則避之道院中。拊膺呼曰。天乎天乎。楊生含若此矣獨不憶跽聽宗生說書時乎。公旣久伏艸莾。則時時下帷授諸生經。諸生顯者甚眾。而余叔祖福寧公。家君比部公。皆束髮授業外傳云。公後被選入京師。尋授山東登州別駕。公念旣以其才不售。而復。不忍以其生平懷之官。則以苦節著。中丞徐公間得公中庸一助。讀之嘆曰。理精而詞簡。有見哉。有見哉。遂序而梓之以傳。今二十年矣。家君閒居。則嘆今學子莾莾華言。安得如我別駕公精義者小子識之。他日苟有所就。則無忘吾祖矣。余旣懼先人之業不彰。而且無以爲二三子先也。則復梓而與二三子共之亦使惇本崇實。無湛浮華云。

○贈督臺王公平倭序【代巡臺譔】

余讀往牒至夷狄內窺。鮮有能奮長策而制其命者。未嘗不投牘而嘆也。曰。嗟乎。豈夷狄視華顧雄哉賈生云。匈奴𨿽彊不足以當漢之一縣。夫匈奴猶其大者也。乃今島夷者。史絕不書。其眾且不及匈奴什一。而數年以來。持戈內寇。當事者。至縻千萬。走千萬里。徵四方精兵。屯之海上組練垂云。勢至盛也。乃夷以數騎薄之。輒惶駭棄戈而走。轉相枕藉。以赴鋒鏑。而夷遂大呼。長驅墮名城。殺長吏。虜士女。焚宮室。而吳越淮楊甌閩之間。大困矣。此其視匈奴何如哉。余誠不解其事。每談之。未嘗不發上指冠也。歲丁巳。余以命按閩。先是夷入閩。大掠而去。會戊午春夷又來。上采言官言。乃以方湖王公代督閩戎事。余是時行部汀州也。夷寇泉。卽馳之。泉走之。而夷旣以陷福淸。空其城鎭東莆田之間急矣。余方決策北鄕。會公至。則檄兵數千。要擊之海中。沈其大■﹝舟芻﹞數十。擒斯俘獲。無一東還者。余聞之。則嘆公之斯捷也。有四美焉。主上神明英武。忿師久無功卒無一戰可當上心者時時督責詔捕。更置師帥。至急民也。公走一騎。奏書闕下。上覽書大。羣臣稽首奉觴上壽。豈不愉快哉。是公以一戰而解主上數千里南顧之懷。何其忠也。且夷之來也。殺人之父兄虜人之子弟。辱人之妻孥。毀人之廬塜。不下千萬。其野哭巷呼者。蓋聲塞天地也。一朝而懸其首於塗。令世之孝子慈孫。孤婺弱稚。咸目攝而手碎之。且泣且罵。且悲且嘻。以爲亦足以報其地下人無恨矣。是公以一戰而解千萬人幽明之憤何其仁也。自有夷變以來。我兵卽號稱精銳者。未嘗得志於一戰無論夷之笑之。卽華人。亦甘之矣今乃一朝而擒其數千以歸。鳴鐃擊鼓。揚揚入國門。卽皆前日之惶駭棄戈而走者也。鄕也何怯。今也何勇謂不自公倡之哉。天下之人。且將曰吾華無不可勇者也而猛气英風。勃勃雲起矣。是公以一戰而振中國之气。何其義也。無論夷恃其悍以易我。卽我之覿之。蓋如神鬼魍魎焉。鄕也不敢覿其面。而今則手縛其軀。鄕也不敢聞其聲。而今則刄碎其骨。天下之人由是知夷之不足畏也。卽夷且將轉相誡語不敢問渡矣。是公一戰而挫夷方張之志。何其武也故曰。公之斯捷也。有四羙焉。漢臣云。將不識兵。以其卒於敵也。公之初至。乃能以其未識之卒。而成厥偉功。難倍之矣。公且不以爲功。日勤勤講武以待夷之再至。夷不至大善。卽至。公功當益奇。且天下之大患。惟南夷北虜。夷虜類也。南可以挫夷。北不可以卻胡哉。余所謂奮長策而能制其命者。其在公乎。其在公乎。余樂公之功。故爲一言以紀其事。且以天下之大計俟公。蓋握管待之矣。

○贈憲長苺厓周公入粵敍

鄞周公往以上命來督閩儲。無何。謁上上以公當返閩。而粵於閩最近。會粵憲使奏缺。上遂以公爲粵憲使。命至閩。而方伯楊公嘆曰。公何復出。卽出。何粵也。以謂宗子。宗子曰。斯上意哉。楊公曰。上意何者。宗子曰。余讀秦漢之際。而知粵之難治也。乃無逾今者。昔之難。在有其粵者也。而不在粵也。今之難在粵矣。而尢在乎使其粵者也。當漢盛時。呂嘉背王太后之議持粵之彊不內。鄕一夫耳。而天子至命伏波樓船戈船。三將軍統數十萬下蒼梧牂牁往討。然而君臣上下之畫。毅然母撓者。則以呂之故。而無與於粵也今島夷者。何爲者也。乃能以其一朝異域之人而與我粵人驩粵人日釀美酒烹大肉以待其至。卽不至。且操。大艇。載酒肉。及絮繒遺之。有司稍稍詰問輒走夷中。令其持刀大呼。攻城野掠率格殺數百人而去。有司上書言狀。上非不欲命大將軍統百萬。盡捕殺諸所暱夷者。顧念此皆吾赤子也。與其亟而兵也。不若且飭而憲。故以三尺付公上意深矣。楊曰。公之奉上命以往。則嚴乎。宗子曰余知公之不欲嚴也。夫三尺者。法也。天下未有法而不嚴者也公獨柰何不嚴也。嗟乎。粵人之暱夷也。豈眞其父子兄弟哉。母亦夷持其所以生之之具。而格之。而治粵者。輒又嚴刑酷罰以趣之死。夫好生而惡死者。情也。生之而不趨。死之而不避。天下無之。爲今之計。不若緩其所以死之之具。而漸示其所以生之之路。寧使之稍肆於其內。以玩吾之法。而不使之法密而不勝。以求快於其外。而至於絕吾之法。則其視吾之所以生之者。不殊於彼也。彼又安得而奪之。斯弭亂之術也。若朝論殺一人焉。暮論殺一人焉。則其心愈駭駭則疑。疑則亂卽遣使大將軍統數百萬。盡捕殺之。何忍哉。故曰。公者不嚴者也。其亦上之意也。公念之矣。故事同采諸公遷去。輒有贈言。是時公徑趨粵。而書來問所以贈者。楊公因命宗子言。宗子於是以其與楊公言者報公。公上首擢士爲禦史忤。貴臣斥去已又爲縣官。爲藩臬。臣今四十年矣。非上念粵甚。豈復令公南哉今且召公矣。

○贈方伯楊公廣東敍

胥江楊公。事今上幾三十年。始來爲閩藩右使。又一年。擢左使於粵。且去。諸大夫不忍別公。取祖道焉。於是宗子仰而嘆曰。嗟乎。予觀公之治閩。而知天下之政也。諸大夫曰。則何說也。宗子曰。夫天下之患。莫大乎兵冗而食匱。民已困而盜不止。是閩粵共之矣。公蓋從戈戟中至閩也。閩藏故虛。自夷來窺。而三軍之士。坐而虎餐。金盡矣。當事者非不知金盡。而亦不能令戰者饑。則時時下檄曰。某予之百。某予之千。某予之萬。而護戎將軍。日率諸所部兵遮道索餉。公歸索之餉無餉也。則嘆曰。是安從得金哉。吾誠不能以三軍之故。而令此瘡痍者。復出一錢也。於是起而之藏中。盡計其所積出之庭。已又取諸郡邑之故積者計之日。是可餉數月。輒喜曰。是可餉一年。輒又大喜。辟之十金之家一朝而召百客。其主之兄弟懼主之無以驩客也乃至質衣貫醑。脫釧買鮮焉。苦心哉。苦心哉。夫不忍加賦於已木之民。何其仁也。旣不使其民困而又不使其兵饑。何其智也。無論兵卽諸部使者。日奉王命而臨之。其館宇井廚。舟航薪米。公靡不目覩口畫。悉當其念。且日率諸大夫而羣禮之。無間缺焉。間則解帶坐堂上。命羣吏抱牘來。握筆而散之。如馳也。已覿之。墀空無人乃始還內餐沐。何其勤也。藩政故稱瑣屑。是在出納之間矣公則下檄曰。母重而入。母輕而出。吏有故爲髙下手者。輒鞭之。甚者逐之以故納餉者靡不人人喜。而公方湛然匡坐其間。辟則石之必堅。而玉之必粹也。何其潔也。且一日之間。情僞紛錯。巨者如輪。微者如發。髙者如天。深者如淵。公則心維利害。而毅然予奪出入之老吏。大猾兀兀。不敢出一語也。何其明也。公旣長者。又重拂人。故凡具衣冠而來謁者。靡不恭而遣之。卽不甚當其請伓怒也。卽萌隸胥徒至微賤者。自亦不忍。輒以惡語相詬厲以故君子感其愛。小人懷其惠。辟則鳳翔於郊。麟遊於野而天下之人。靡不欣欣爭覿之也。何其徳也。斯古之所謂大臣者也。公而入柄天下之政。與天下之人忒公也。蓋類閩矣。夫何有於粵。故曰子觀於公之治閩。而知天下之政也。諸大夫曰。公之入粵也。無乃勞乎。宗子曰。公之必粵者。乃公之必握天下之政也。夫公蓋嘗展采豫章。衡嶽齊魯河洛之墟矣。然而兵冗食匱。民困盜熾。爲上所最急者。則無踰閩粵。故俾公閩。復俾公粵。非勞之蓋嘗之也。上知公之嘗閩粵。且又嘗豫章。衡嶽齊魯河洛之墟也。則必召公而咨之政斯授之矣。公而握政。則閩粵者尢急乎。尢急乎。諸大夫謂宗子之言知公。遂書其言以爲公贈。且謂公曰。公行矣。幸母忘宗子之言。公咲而收之曰。卽忘宗子之言。獨柰何不念諸大夫哉

○贈大參劉公之浙江敍

夫今時所最稱難治者。則孰逾閩越哉。閩越故稱雄天下。而薦紳先生往官其地者。靡不沾沾喜。蓋簿書期會之外髙臥矣。自島夷內窺。而二藩諸郡邑遂大購戎事。當事者。日棘棘焉。徵兵集餉云湧風馳甚者被戎而壘。提戈而逐。日驅手足耳目以從之。蓋發不遑櫛而垢。不問沐矣。以故官其地者日冀代去而從他方調至者。靡不悚然動容誠畏之也。嗟乎。君子之所貴於才者。貴其急時也。時易而易。時難而難。時勞而勞。時逸而逸誠畏之。則勞與難者何恃也。乃今觀於又洲劉公則嘆才焉。方公之初至閩也。夷𨿽遭創去。而當事者懼其復來。則無逾會城至重者。於是下築臺之議而又以諸所調客兵集省中。不別之營廬則擾於是議郊外創之二營。是時內外戍兵數千。日遮道索餉而當事者以爲餉而不練。徒餉也。日覩公才。遂一以屬公。而有司內外凡以戎事至者。輒曰劉大夫。劉大夫云。公是時旣已攝臬憲矣。日晨起坐堂上。羣吏以憲牒至者已散之。輒勒諸有司環城而計曰。若何而臺。若何而營。若何而廬。若何而石。若何而木。悉畫而付之有司。而日趣之而又勒內外戌卒間。日練之射。所。教之以擊剌進退左右奇正之節。而鐃皷之聲。日殷殷彭彭。聞城中也頃之當事者召諸大夫登陴。則諸臺山峙矣。覩之營廬。楚楚而翼翼矣。閱之兵鄕也。不能持戈。今縱橫矣鄕也執弓而射矢。飄飄數步止也。今八十步中矣。鄕也手持礟色顫也。今弄而發之如持杵矣。於是當事者輒目公而嘆曰。斯大夫功哉。斯大夫功哉。無何。越藩參政之命至。而諸大夫相與私言曰。閩方恃公長城矣公而越如閩何。宗子曰。不然公之才。辟則裘絮之可以禦寒而饘飴之可以療饑也。一室而寒且饑者。旣瘳之矣卽外而又有寒且饑者。亦何忍私其裘絮饘飴而不急之也。然則閩安能私公。予竊有聞天下之事。以其耳聞之。不若以其目覩之以其目覩之。不若以其心經之。以其心經之。不若以其身營之。公舉進士。餘二十年矣始爲邑。已而爲卽署。已又爲郡。爲藩臬臣。天下之大政靡不身營之也。異日者公入而登樞履要。贊翊聖主經綸區宇。何殊閩越哉越且不得私公。何況閩也。諸大夫曰。宗子知公哉。宗子曰。何哉斯言。子之嘆公之才者。觀公之外也。乃其內則皇皇於仁禮之塗。而斤斤於義命之防。其心之愼也。辟之履深焉其守之潔也。辟之懷冰焉。其性之謙而度之遜也。辟之枹繩焉。此又公所以居才而出政者也。才則安能盡公。諸大夫不知其言之尙不足以盡公也。公之入越也。而遂以其言爲贈。宗子於是仰而嘆曰。不能知公。何以贈公哉。

○贈左方伯趙公入覲敍

皇制凡三載則。天下藩臬郡邑之長。咸入覲。稽首闕廷因而大計吏治蓋巨典也。歲已未復覲於是閩藩左方伯趙公。乃以戊午九月。先期戒輛北鄕而右方伯楊公率其僚祖道西疇。車馬轔轔矣則命余以言。余何言。則嘆公之處閩者至難而知閩之有以徼福於公也。夫藩政之所爲稱難者。豈非以其理賦哉騂之家焉。則其主倉窖筐笥糈酏絲縷者也饑者需食。寒者需衣。一或不應怒目而起是天下之至難也。而況益之兵兵之於食若左右手矣緩則並緩急則並急者也。■﹝彳卒﹞而兵紛而食萬變緯錯。羣情翕忽。耳目手足莫能主之而況執其不足當彼有餘哉往歲島寇逼關三軍雲集公徵發區畫。卒固其彊乃今歲羽書交馳。賊壘千里勢至急矣公則日夜謀所以守陴之策。而授之諸大夫皇皇數數。殷殷偲偲。至暴日行輿冒炎書牒汗未嘗不垂垂下也斯不謂難哉斯不謂難哉然而公甘心焉。且以著績則何也。余聞公之舉進士也。蓋讀中祕書云。其於天下大政大計。固炳炳其中矣已而展事鎭越蜀閩之間。視學視兵視憲視賦其所建立表著。蓋盡天下之政也。夫天下之政卽多端孰逾禮樂人材刑政財賦兵戎事。公旣事履之而事精之且公閎愽端雅英朗卓爍固世之所稱名賢也且今入佐聖主握樞履要垂紳緯治。彯纓展謨則四海之人咸賴焉又何問閩哉。公之在閩按察矣右使矣。已乃左使。其於閩之利病休戚險易因革。固家諭而戶察之也。而今之所最急者莫如兵賦則公其能忘情於閩哉。以公之不能忘情於閩。知閩之有徼福於公也。楊公曰子之言其小小者也公者福天下者也奚以公私閩也子之言其小小者也嗟乎。余誠不能知公然公之心則閩哉。則閩哉

○贈徐子與入計敍

子與旣以比部郎中出治汀矣。亡何。余亦出爲參議乃又守汀。豈不數哉。余以戎至汀。子與蓋三觴餘碧雲朝斗之上。其秋餘與子與從事闈中。則又擁衾而談者浹旬也。是時子與治汀已一年。而明年當覲於是以十月戒塗余乃臨岐而嘆曰嗟乎子與餘二人何以別哉。往余與子與爲郎時。鳴珂授簡翺翔古道一何盛也。一歲之間。咸拔茅出矣世言恆難外吏。李王二君並臬。余乃藩吳至微爲從事。而守者獨子與也。夫郡提封千里。乃其兵戎財賦禮樂教化。咸紛然總於守之一身。日一束帶坐。則餒者凍者。繇者租者。甲者羽者。餉者纓者。牒者檄者雜立其庭蓋蟻附繩集也而乃又以一人之心知耳目緯錯其間固難哉固難哉子與始至汀。會粵寇犯汀。關吏告急子與則提戈躍馬督精銳三千走之。而賊至。逃匿深山中竊相誡母出恐爲徐使君所苦。汀故事。貧者匿其賦以售田而富者恆收其田不收其賦以故富者不賦賦者不田而子與乃下令曰。其有不賦而田者。吾收之民遂不敢不賦。而民之有控者。子與位名之前與語。輒遣去。而一日之間牘隆隆山起子與握管而散之如馳焉。而老吏大猾不能得一錢也。間則召郡諸生談大事而子與乃又辟碧雲朝斗二巖讀書其中。余登厥臺徘徊焉。子與無論精意故事。卽其溫恭徳容。懃懃煦煦靡不感人之心以故郡父老輒語其孥息至泣下曰。彼徐君何愛我也且又不費我一蔬自老人爲兒時希覯之矣而閩之學士大夫亦靡不慕子與光采。輒曰徐使君徐使君云余讀漢書其吏有治行則其君下璽書勞苦今子與之政何如漢者。今且北謁帝帝廉其狀必大異子與子與奉璽書。被章服。出都門揚揚行使觀者咸嗟曰。若輩不可以外吏困。豈不愉快哉。子與歸且過齊魯吳越之墟李君耕矣。而王吳二子。吾知其不困於吏也。政使爲吏所困。奚言困二子哉子與不信。則訊問諸耕者。

○贈巡臺斗山樊公序【代督臺譔】

斗山樊公在臺中。及觀風畿甸時諸所上封事余讀之嘆曰古之所稱埋輪攬轡者流也。無何。公以上命按閩。乃予亦撫命至。予之至蓋後公六月也覩公所爲治閩者。乃亦悚然而嗟焉鄕也吏斯者輒武視其民。而魚肉之。金錢綺橐。靡不巍然髙也今也吏競競懍懍不敢需民矣卽需弗予矣。何也則公逐之者嚴也鄕也邑而勢者。暴其邑郡而勢者暴其郡視人之便利田宅。輒恐奪之至榜笞其人於庭而甚遂殺之也。且田而不賦租吏莫敢窺其門焉今也巨者帖首。小者潛迹田宅者稍稍還其人矣。卽不還亦酬之直矣。其逋而內也。少者百金。多者千金何也。則公之鋤之者嚴也。鄕也囹圄累累然大辟未論。報者戌未籍者徒。未遣者贖。亡金者稅。亡租者。骨立其間也。今也獄空無人矣。卽有之。桎梏簡鮮矣。獄吏不能索一錢也。何也。則公之論訊之疏。滌之者嚴也鄕也市人以其絮繒米塩而鬻之市也官市之。則半其直市人怒而嘩。甚者則思以其絮繒米塩而售之夷也。今也官之直等民矣。卽不等。不鬻矣。市人驩洽無夷心矣。何也。則公之繩之者嚴也。鄕也諸貴人至傳捨。旣已大餐。而輿馬筐笥去矣。已又索傳捨長金。不予則鞭。予之而理賦者。又破其所予貴人金。不報傳捨。長日啼而逸也。今也諸貴人不敢索金矣。卽索金。傳捨長目攝之矣。何也。則公之約之者嚴也。鄕也監司二千石以下。時時走道路。供帳飲食。至勞民也。今也上下顓精於簿牘非行部不出矣。卽出不費矣。何也。則公之誡之者嚴也。鄕也裏父老之役於宮也。官者百索之。胥者十索之徒者五索之。蓋日縻之百金也。至不任。輒棄其家而走。今也祭祀飲射之外。不用一蔬矣。胥徒至有空腹而立者。何也則公之察之者嚴也。蓋公之明之罔不洞也。公之威之罔不摧也。公之澤之罔不周也。卽古之埋輪攬轡者。堇堇焉。著空名於天下。比功而推。何能及公也。閩父老閒居。對其孥息。誦公者。輒蘇蘇隕涕恐公代。於是率其子弟數百人。詣闕上書。固請畱公。天子覽其書異焉。詔下禦史臺議而臺臣以爲故事無久巡者。又重違民請。於是故遲其代二載。始代父老子弟。罔不驩語若更生也。斯見民心哉。斯見民心哉。𨿽然予之心蓋甚於民焉。夫盜賊之起。莫不由於吏貪而豪肆。獄冤而市擾。事繁而財匱。今吏廉矣。豪繩矣。獄平矣。市理矣。傳捨淸矣。里甲節矣。則民又安肯以其父母妻子所仰賴之身。而棄之於盜。則今日盜之所以漸弭者。非公之功而誰也。方公與予共事戎馬之際也。兵而予調也。餉而予予也。公不以爲忤也。何者予之心。公之心也。兵而公。或莫之調也。餉而公或莫之予也。予不以爲異也。何者。公之心予之心也。心一則事比。志合。則績彰以故羣校云翔。三軍虎視。兩平大寇如射隼焉。然則盜之所以平者。非公之功而誰也。故曰。予之心。蓋有甚於民焉𨿽然。公之入也。簪筆侍上。北而遼代。南而甌粵。公以其目覩之者從容爲上言。俾封彊之臣。得以仰承廟謨。而展采錯事。天下之民將靡不受公之賜。何況閩也。海上之捷。公惠之言。且以南北大計期予。意至厚也予則以爲今日大計。蓋在公矣。卽古之所稱埋輪攬轡者。誠不能盡公哉。誠不能盡公哉。

○贈袁憲長之雲南右方伯敍

夏四月閩省被寇。而立山袁公奉掌憲命。至不得入。駐邵武。則檄邵武兵數千入援也。是時省城被圍。已四十日。而外援之兵。乃無先邵武者。則公慮遠哉。公慮遠哉。寇旣觧去。公始至。至則訊俘淸牘。鋤姦繩豪。如電之迅。如飆之馳。日皇皇焉。思以起百年之獘而新之。老吏大猾。心悚色顫也。未浹旬。滇藩之命至矣。客謂閩數被兵。法紀稍弛。如公者正宜久持三尺以衛蒼生。何遽遷去。又何滇哉。宗子曰。嗟乎。聖人之防患也微。而知者之慮事也遠。公之滇命。蓋廟謨乎。蓋廟謨乎。方今西北急胡馬。而淮楊吳越閩粵之間。禦倭日嚴。民稍稍安枕者。僅晉洛楚蜀之墟。而滇者。又楚蜀之外障也。其地錯夷而居。嚚訟好鬭。一言不相中。則持刄而起。輒相斃殪所謂寬之則治。急之則亂者也。今距京師且萬里而法綱日益疏闊。貪官污吏。往往暴徵橫斂。以怒其民。是可懼也。公今奉主上徳意。而往臨之。緩而徵。薄而賦。輕而繇。勸而耕。咨而疾苦。瘳而瘡痍。俾貪官污吏不得暴行其間則夷心益附夷心益附。則西北之障益嚴。楚蜀之間。如金湯而四維之矣。故夫公之滇命。非故緩閩而急滇也。所謂防患於微。而慮事於遠者也。當漢時孟獲擁眾據滇。而孔明五月渡瀘。七縱而七擒之。豈兵力哉。蓋南人稱天威焉。今其營壘固隱隱在也。公試披荊而問之。其神略祕謀。不可得窺矣。而江山川谷。艸木風雲。尙有可心悟。其經畫之幾者。今海內日講戈戎。而公又孔明故所治蜀人也。才髙而識卓。譽洽而望隆。他日秉鉞建旄。立功萬里。何愧蜀相哉。何愧蜀相哉。公昔守泰郵時。嘗有惠政流於下邑。今江淮之間。苦兵矣。而重有冀於公之復臨之也。故於公之往也。又言戎焉。

○移郡邑學官弟子文一首

竊惟天下之治系才才系學。學系教。自昔隆。之矣。我國家黌序星布。儁乂云興。治化昭明炳焉。與黃虞王茂則教然哉。職不學。上采銓臣。言被以豸繡賜之璽書。命督爾八閩學事。豈不甚幸甚幸者與乃職之拜命也。則悚容而懼。何也。上之所急諸生者。非文也。將求其才而用之也。使職之所教諸生。異日者。稱上任使。不用者。亦不失爲文儒。則何用懼萬一上需之無以應之。用之無以酬之。則將數職以不能教誨之罪。職奚請而釋焉。用是上繹

皇綸。下程聖訓。遠采昔典。近稽物情。作閩學約言。總約八篇。分約參拾柒條。夫約之爲言誡也。又言省也。士不可縱。則誡之。又不可以腐詞碎語辭其耳目。則省之。是故稱約焉。旣約之矣。其或在不遵吾約者。則憲章炳炳在也。學官弟子。及二三大夫。其亦思所以共守之。愼念哉。愼念哉。文到亟下。所屬母忽。

○再移郡邑學官弟子文一首

職惟拜命以來。未嘗一日釋念於二三子。亦以二三子有跂予之心焉。將以旦夕戒輿上塗。巡行郡邑。以宣教事。顧念世僞日滋。人性易淆。不嚴制而大爲之防。則不才者得窺竊以揜其陋。而才者反無以自見其美。夫試者。將使才而美者用勸。不才而陋者用懲也。今或使才不才混。而勸懲之道微。則安用試。故今所爲試規者至嚴。然惟求無負於二三子。非有他也。文到有司亟下之學官。學官亟以日教諸生。而滌慮以候焉。夫法之行也。如金如石。如江如河。敢爾布告。惟百執事寔共圖之。

○總約八篇

遵帝第一

辧學第二

宏志第三

愼履第四

勤業第五

談藝第六

端範第七

誡俗第八

﹟遵帝第一

夫髙皇帝何爲而作臥碑哉。誠念學者之棼棼綸綸。而無以一之於正也。是故。師長而戒其眇視。以崇敬也。有司而戒其挾制。以惇厚也。公門而戒其輕入。以培節也。戒勿建言。戒勿畯詞。戒勿訐過。以養恥也。保身惜行。以遠禍也。含情忍性。以卻咎也大哉皇言。其示天下以教學之大綱也。皇上賜以璽書。則視碑尢著焉。曰心曰敬。則學之本也忠信禮義孝第廉恥。則學之實也。母尙浮誕。則文之規也。夫膳而復其身家之繇。則學之資也。選其賢而退其不肖者。則學之紀也。諸司不得預學事。則顓其柄也。貪酷利病。得以封事具聞。則重其權也。大哉皇言。其示天下以教學之全功也。故夫有所繁訓於諸生者。非瀆也。帝訓詳矣。不可得而遺也。有所切飭於諸生者。非刻也。帝訓嚴矣。不可得而縱也。才則進之。非私也。帝之所予。不可得而靳也。不才則退之。非忍也。帝之所奪。不可得而庇也。然而奉法者。則常患於不明不公。夫不明者。辟之日不知夜。月不知晝。猶可言也。不公者。則是廢權而手爲之輕重。廢度而口爲之短長。不可言也。奉法者。不敢不公矣。不敢不明矣。乃或撓之。則將奉璽書而從事。又撓之。則將題尺疏上請明主。而委綬去之以謝諸生安能局促偃蹇而徒擁空名於二三子之上爲也。且竆達人之所必有也。而惟上不負帝。下不負諸生。一任之矣。

﹟辧學第二

夫學難言哉。夫學難言哉非學之難言。而學之難辧也。聖人作六經以明道。辟之日月並曜。江河並流。萬世之所共暏也。今之學者。乃偲偲切切。感容拊掌。而嗟嘆斯道之不明。則是以六經爲蒙也。自諸儒表章六經。以詔天下。辟之披浮雲而覩靑天。決堤障而走大海。羣心之所共快也。今之學者。乃猶懃懃亹亹。撰異標奇。而自稱發千載之祕。則是以諸儒爲妄也自昔名鄕偉人。賢豪髙士功被宇宙名垂竹帛。忠貫日月。義動鬼神。乃所謂天下不可一日無此人者也。今之學者乃鄙之曰。不聞道。則是以道外有功也。自昔宏言崇議。嘉謨遠謀。上紓主憂。下闡民瘼。近持國是。遠垂世經。乃所謂天下不可一日無此言者也今之學者乃鄙之曰。不聞道。則是以道外有文也。嗟乎。學術之不明也。豈惟裂道哉。道裂則士志惑。士志惑。則士習乖。士習乖。則人才迂。僻龐駁而無當。故吾願諸生之愼辧之也。六經以經之。羣儒以緯之。百子以廣之。史傅以徵之。母異而冠。母綏而帶母迂而談。母闊而行。母瞿瞿而視。母陰陰而吟。母徐徐而貌母罔罔而動以子則孝。以臣則忠。以士則修之家。以官則修之國。以庠序則教。以郡邑則政。以禮樂則文。以兵戎則武。以邊疆則坐銷敵人之气。不敢南向而牧馬。以朝廷則目營四海之安危。而身負宗社之休戚此學之正也。亦道之正也。諸子愼念哉。聖人曰。惡莠恐其亂苗也。夫雜學之亂道甚於莠。故願諸生之力鋤之。而母俾爲苗害也。

﹟宏志第三

夫功崇惟志。昔談尙之矣。蓋志之於人也。辟之於木。則根焉。辟之於田則谷焉。辟之於射。則的焉。蓋一時立之。而一世成之者也。故天下未有不志而成者也。孔子尼山之布衣也。而其言曰。老者安之。朋友信之。少者懷之。何其大也。伊尹有莘之耕垊也。而其心曰。匹夫匹婦。有不被堯舜之澤者。若已推而納之溝中也。何其偉也。禹稷唐虞之羣工也。而其心曰。天下有溺者。由已溺之也。天下有饑者。由已饑之也。何其急也。且尙父以漁釣興周。傳說以版築隆商。管仲以檻車匡齊。孔明以躬耕佐漢。數公者。拔之萬人之下。置之萬人之上。而崇功令名。遂爾顯著者非一朝一夕之故也。彼其初固嘗志之也。今夫觀之家。而或臧獲凍餒則必立謀所以起之。天下之人之顚連而莫之告也。亦何異於家也。今夫人之一身。而或手足沴結。則必立謀所以蘇之。天下之人之危苦。充充吾目也。亦何以異於身也。主徳何以宣之。民故何以達之。外患何以弭之。內瘼何以瘳之。國賦何以充之。戎備何以飭之。天時何以若之。地利何以辟之。凡此皆經緯其宜。整齊其緒。而需用焉。固以治吾之家。而理吾之身也。故曰天下一家。中國一人者。非意之也。彼其竭一心之知慮。而萃之於繁華利達。是自卑其志者也。白首占畢。而斤斤然自附於古之儒者之流。是自窮其志者也。溺神握管畢志抽詞。而徒以華言亮語。誇天下後心之耳目是自隘其志者也。嗟乎。天之與人以才也。將責之以天下國家之任也吾之志而僅以三者卑焉窮焉。隘焉。其如天下國家何哉。諸生誠有天下國家之志。而日講之。庶不稱腐儒。且治天下亦安用腐儒爲也。

﹟愼履第四

余聞之蘇子。辦天下之大事者。有天下之大節者也。則斯語豈不誠甚當哉是故。吾未見夫居則憒憒。出則炳炳者也。吾亦未見夫居則井井。出則汶汶者也。是故古之君子。其持已也。辟之持璧焉。全則璧。不全則瓦矣其戒欲也。辟之防川焉。一決則潰敗四出。而不可收拾矣。其忍性也。辟之滅火焉不以水沃之。則炎炎而上。其勢將至於燎原矣是故君子愼之也。今夫上書公府。獻策當塗。稽首乞恩掃門求謁。非髙士之風也。險心側目。日伺有司之短而持之。而因以行其私。不得則肆言訕謗。轉相煽惑非元吉之履也。假借名器。逋賦侵畆。儒服跽立。雜之胥徒。甚或代書訟牒。以需賄食。其視有司之署。若履其家焉。非大雅之觀也。狎暱徵逐卮酒觀噱。朝酩夕酊。蒲愽大呼。而或遊戲倡優。淪溺簪珥。非端人之習也。日夕衢市。淩雜米塩。一言不相中。輒張目攘臂。拞支敗面。桎梏囹圄且甘心焉。非居身之珍也。歲暮途窮臺志苟得。餼稟出納。飲祀擯相。需賄裏胥。代庖而竊非長厚之道也。多士戒之哉。今有言麟鳳之遊於郊也。人靡不爭覩之。鵂鶹之鳥。而聞之者揜耳而走。客之山行也。松栢則敬之。桃李則悗之。荊棘則思以鋤之矣。夫閩不稱彬彬鄒魯哉。諸生生其間。而日有感於先達大儒名鄕之爲者。其爲麟鳳松栢之儔明矣。萬一而有鵂鶹荊棘者出焉。亦何面目以見爾之先達長者乎。況又有惡而鋤之者在也。

﹟勤業第五

夫天下之事。未有不勤而成者也。是故。理之在人。而不學不明。不勤不獲也。辟之泉之在山。不鑿不流也。辟之絲之在蠶不抽不見也。時之在天。而勤者得之。惰者失之也。辟之人之老而不可復少也。辟之水之東。而不可復西也。是故。古之君子貴時也。貴時者貴勤也。寢懷鉛筆。窹誦詩書。何其篤也。讀書五行俱下。何其敏也。采薪負販。投閒百徧。何其切也。織牛衣以自給。而好學不倦。何其誠也。帶經而鋤。下帷而誦漂麥而編蒲。焠掌而穿膝。何其勇也。若而人者。居則鴻士。出則名卿。古今共嗟焉。然猶中庸之士也。夫孔子者非所謂至聖至聖者哉。卽使不勸。猶當萬倍於學者。然而發憤忘食。何其切也。好古敏求。何其銳也。韋編三絕。何其久也。而予也晝寢。求也自畫。賜也願息則毅然以言擢之。不少假焉。是聖人之惡夫不勸者。如此其甚也。今此諸生。方其始也。結髮束脩。誦詩讀書。何嘗不彬彬稱才哉。其卒也。乃有大繆不然者。其上也。乃有翔翔六藝之囿。縱橫百氏之林。而著書立言。萬世稱雋者。乃有讎懟墳典。茫昧訓詁。卽試以常言庸語。至曳白不能對者。其次也乃有抱圭璋之才。奮金碧之文。而結綬彯纓。致其身於靑雲之上者。乃有歲晏途遙。發興衣白。悲嘆竆閻。落莫舊廬。而父母妻子不免饑而啼者。又其次也。乃有淵嶽其心麟鳳其采。而名章巨篇。爲學士大夫之所贊嘆欣慕者。乃有身被夏楚。奪其衣衿而垂涕潛歸。慚見其鄕之父老兄弟者。何故哉。則勸與不勸之驗也今夫耕者不勸則饑。織者不勸則寒。學者不勸則困。饑寒者尢可貸而起之。困者不可以請而解也。諸生急學哉。母以百慮自棼。母以羣動自撓。苟至於困。而後有省於吾言。則晏矣。

﹟談藝第六

夫六經而下。文豈勝談哉。左馬之古也。董賈之渾也班楊之嚴也。韓柳之粹也。蘇曾之暢也。咸炳炳朗朗。千載之所共嗟也。然其文。馬不襲方。而班不襲楊也。柳不襲韓。而曾不襲蘇也。何也不得不同者。文之精也。不得不異者。文之迹也。論文而至於舉業。其視文旣已遠矣。文而襲者。舛也。況拾世俗之陳言庸語。而掇以成文。又舛之舛者也。今夫人性之有文也。不猶天之雲霞。地之艸木哉雲霞之麗於天也。是日月生焉者也。非以昔日之斷雲殘霞而布之今日也。艸木之布於地也。是歲歲生焉者也。非以今歲之萎葉枯株。而布之來歲也。人性之有文也。是時時生焉者也。非以他人之陳言庸語。而借之於我也是故古之言文者。得之心。而發之文也。其理之瑩也。如金之精。如玉之粹。而天下之人。莫之敢損益也。其詞之溢也。如長江。如大河。魚龍黿鼉縱橫出沒。而不可揜也。其淸通也。如月之秋。如江之澄。如潭之寒。而千里一碧。泠然內徹也。其古雅也。如太羹。如玄酒。如周之彜。如商之鼎。令人覩之。而徘徊太息。棲神千載之上也。其明達也。如靑天。如白日。而有目者之所共覩也。其飄逸也。如佩玉鳴琚。乘風禦空。可望而不可卽也。其鏗鏘也。如金石枂宣。絲竹並奏。而聽之者。靡靡忘倦也。其葩麗也。如芙蓉秋水之上。而眞色充燦。不假雕肴也。其嚴正也。如達官貴人。端冕而立乎朝廷之上。見之者懍然動容也。其雄渾也。如巨鹿之戰。以一當百。人人戢伏。不敢仰視也斯文之極也。以之闡經則道徳性命之精章矣。以之論史。則治亂興衰之繇達矣。以之辦事。則得失安危之機判矣。辟之天之雲霞。地之艸木。無所假焉者也。左馬諸子之所不能易也。尙何陳言庸語爲哉。文賦云。謝朝華之已披啟。夕秀於未振。諸生其捨爾糟粕茂爾精華。吾將悚而覽焉。

﹟端範第七

夫師儒者。士之範也。故曰師嚴然後道尊。道尊然後民知敬學。所謂嚴者非特自嚴之而人亦嚴之之謂也。余觀世之有司以勢自崇而士或頑敖不恭其命。而爲之師者。方且上畏有司。下畏士。日愓愓焉。惟恐遭之而不能安於其位也。是可嘆也。辟之父兄之教子弟。旣已召塾傅傅之矣顧乃不恭其傅。子弟又從而侮之而傅且求以自容於父兄子弟惟恐棄之也。則子弟之不淑何怪哉余求其故則非父兄子弟之過而師之過也。今夫非其義也。非其道也。一介不以取諸人師嘗誦之以教士矣。而覘其自爲。乃夫諸君。皆文學髙第。誦說先生翺翔禮樂之區。出入仁義之途爲日久矣安至如若所爲者。而子不得不舉而言之亦卽耳目所覩記者。而懼諸君之萬一也。假令萬一有之亦何面目以立二三子之上。亦何怪乎有司之輕之而二三子之侮之也諸君愼之哉。誠能以禮自持。以義自固。惇學而勤誨。嚴規而貞度。若是則有司悚然恭之。二三子有不懍懍受命。且侮之者。吾得以法繩之矣。吁。師難哉。吁師難哉。

﹟誡俗第八

夫禮者所以維俗也。而俗之所趨一往而不可復則反至於廢禮嗟夫禮不能維俗。而反爲俗所廢可畏哉可畏哉其它不論。論其大者今夫冠而字之聖人教天下以成人之道也。今髫而學者。輒字矣頃之號矣未及勝衣而已巍然大人長者之稱矣。及其冠也。父旣無以命子。甚至竊士者之冠冠之何謂乎。婚禮者。聖人教人以人道之始也。今也不擇徳不論才。富則婚之。貴而富者亟婚之鬻由娉婦。殫家遣女。佩環盈路。繒綈滿車不然者。夫厭其妻。而舅姑輒怒罵其婦。婚姻論財古之君子夷之而今乃甘心焉。喪禮者。聖人教人以厚終之孝也今也苫塊未視。布筵勞貧飲食相藉破涕爲咲召僧共佛。吹芋伐鼓衰經而居。展采姻娉富有貲者泥堪輿之說而暴露其親以求利後人。貧者至以其親骸而付之水火滅之。是仁人孝子之所驚悼。而不忍言者也。而今之人。何心哉祭禮者。聖人教人以追遠之孝也。今也大廈廣室髙臺曲池少者千金。多者萬金。而爲之先者仍不得咫尺之地。而受享焉。貴人之臨。供帳治具。烹羊包羔。羞醑云縟而爲之先者。則尋常羹豆之設而無所加意焉。且歲時墓祭。又多男女之戲。而耳目之觀也。何視其先不若其身與客哉。文中子曰。冠禮廢天下無成人矣婚禮廢。天下無家道矣。喪禮廢天下遺其親矣。祭禮廢。天下忘其祖矣蓋傷乎蓋傷乎。世俗者而爲之非也。諸生者而亦復爲之非之非者也且諸生之所最尊隆效法者。非朱子哉其所輯家禮固天下信之而萬世傳之者也諸生內以諭其父兄外以諭其鄕之長老子弟。而稍稍習其俗而之雍雍燐燐。斐斐翼翼而遠近觀則焉則古禮𨿽不可盡復。其禁俗之不至於廢禮也有餘矣是在二三子哉是在二三子哉

宗先生子相文集卷二畢

●鍥宗先生子相文集卷之三

廣陵方城宗臣著

金陵蘭嵎朱之藩校

溫陵九我李廷機訂

書部類一

◆書部類一

報阮督學論南事書

報張範中書

再報張範中書

三報張範中書

報王元羙書

再報元羙書

報梁公實書

報元羙書

報袁二丈書

報徐子與書

報唐丈書

報姜使君書

又報姜使君書

報徐子與書

報何侍禦書

再復何侍禦書

報吳明卿書

報陳駕部書

報李於鱗書

報劉一丈書

報徐丈書

報陳丈書

簡沈丈書

報沈二丈書

簡袁二丈書

報袁子敬書

報袁四子隆書

報袁文學書

報唐丈書

報唐子晉書

報徐二丈書

報趙子隆書

報觧應堅書

報觧應儒書

報陸長庚書

報李伯章書

報髙子明書

報徐飬浩書

報顧二丈書

報顧純一書

報許性之書

報盧子明書

報潘子欽書

報卜子定書

報王子仁書

報成國子書

報沈潤甫書

報鄒翊明書

報李翊文書

報王一丈書

報王先生書

報徐中丞書

報於鱗書

報鄭侍郎書

報陶明府書

報王侍郎書

報朱職方書

報鮑山人書

報王保定書

報王侍郎書

報沈二丈書

報朱職方書

報陳子書

報萬按察書

報劉一丈書

報孫子升書

報陸長庚書

報顧子書

報淩子書

報趙山人書

報惲按察書

報劉按察書

再報孫子升書

報陸子和書

報宗丈書

報陳使君書

報於鱗書

報顧丈書

報於鱗書

報劉明府書

報袁使君書

報鄕中父老書

報沈二丈書

報陸子和書

報髙子明書

報顧純一書

報李伯章書

報於鱗書

再報於鱗書

報王司馬書

報於鱗書

報元羙書

再報元羙書

三報元羙書

報王司馬書

報於鱗書

報元羙書

報明卿書

報黎惟敬書

報子與書

再報明卿書

報元羙書

報於鱗書

再報於鱗書

三報於鱗書

報元羙書

又報元羙書

報王司馬書

報元羙書

再報元羙書

三報元羙書

四報元羙書

○報阮督學論南事書

向在長安幸從明公遊。意蒸蒸厚也。病免歸。則又視我邸捨中旣發。且得共長公朝夕甚幸。甚幸。憲旄馳越。而山中人不得遽訊以書。時見越士以邑中子弟召授經來。則往往述明公視學事。以爲明公兩究近世希覯覩也。僕誠私心快之。會嚴慱以職事赴越。當首謁明公。遂托一書謝昔悰。兼布鄙臆於下執事。惟明公裁察。夫島夷入寇吳越。殺戮焚掠數百里爲墟。今古至變謀臣策士。徵兵集餉。非不風馳云湧至盛也。相持四載。曾不得志於一戰。乃反損軍折將。重爲島夷觀笑。何故哉。僕則以爲不土兵而客兵之禍也。往歲吳越守臣。初上夷變。主上覽書大怒。下策廷臣持議者。以爲夷入如風雨飄忽。吳越人蠕弱。不能持戈。不足恃。惟調他方勁兵往剿。可期而禽。遂使侍禦史曹郎出選山東兵八千。往授司馬。司馬渡江逆兵。廣陵二千石以下。朝夕供帳具。散牛酒金帛勞士。僅三日。糜二萬矣。夫揚一邵耳。自齊抵越。涉三千里。凡經幾大郡。則所糜何計哉。旣抵越。一接戰。輒墮夷計中。枕藉如山餘者。望颷潰走。當是時。僕在海上。見潰卒幾千人。往往從海上意气而北不懼也。是安取客兵哉。夫島夷與中原之寇異。往歲師寇起河南。大軍一出輒剿。已剿卽勒部散去。此宜於客兵者也。乃島夷者。如魚鳥之在江湖。林木。出沒聚散。一瞬千狀。其勢難以盡剿。惟來則禦之。去則守之。是爲至計。卽使客兵盡勁可恃。亦豈能常使之操戈萬里之外。爲我禦夷哉。護戎將軍。勒千萬人。日夜走萬里山谷間。抵越。其所糜不知其幾矣。而吳越連歲苦餉旣已竭。江南租帑不足給之。且田疇罷耕者什五。有司急餉苛徵。徒爲夷益。眾亡益也。昔項羽勒吳中子弟八千渡江。長驅天下。彼豈非閭閻編氓。而與今吳異稟哉。士亡論彊弱。惟其練敵。亡論眾寡。惟其气爲。今計者惟練士倡气之策。總戎責之監司。監司責之二千石。二千石責之邑史。鍜戈矛。嚴行伍。信賞罰行之。而士不勁者。一世無之。誠得海郡士盡勁。亡論今變可彌。卽他時夷來亦何恐也。且又亡大費。越中人往往言夷畏寧紹。不敢窺彊。蓋寧紹人各各家海上。不鬭則失其居。夷來輒並力持刀格夷。夷輒敗去。夫嘉湖寧紹。相去不數百里。豈彊弱頓殊哉。邇者主上忿師久無功。詔捕總戎司馬罷。謫大中丞以下數人。諸臣受大托。而徒擁烏合之眾以冀成功。僕固內知有今也。此中傳言各道兵日益觧散走。護戎者懼。不敢問。彼其暴露艸莾久矣。且腹空無糈。又安能畱之故僕以爲罷各道兵。而日夜練吳越者甚便。今楊公新拜命。且明公𨿽總文事。慷慨戎機。當得朝夕見。胡不以此陳說楊公之前。而贊翊之。僕蓄此衷長遠矣。暏於近事益忿。不敢以聞楊公。而爲明公一陳者。知明公者楊公之所取信。故假明公以信鄙言也。亦惟明公有以教之。秋气漸搖落。且旌節兵革間千萬自愛。臨楮不勝大願。

○報張範中書

鄙人結髮學語時。則家君具言。江上張先生者。愽學。工古文詞。卽已時時向往。後間從諸集中。得讀足下一二大篇。則固翩翩漢魏唐宋以後希覯此語矣。抱痾湖海。妄有志於作述之塗。以爲楊在昔稱雄天下。而文采未著。私心病之。劉子來拜翰言。且得讀重鄕諸敍。則喟然太息。深媿足下慱職。公心又幸諸君子得以托其文於不朽。他日海內談文獻者。以楊爲稱。誰之功也。書中獎借欵篤。俱愧鄙人之心。至爲迗義公。輯文托梓。則又桑梓百世華艷。豈鄙人可致私謝於足下者。文義公勛名久著。藝采特湮。僅有所傳家梓詩。亦日就損壞難讀。至其自序中所稱文百篇者。卽祈一字詞組。不可見聞。蓋其中祚衰微。不能護守筐笥。至皇綸箋札。往往流散村家。況遺章散帙何望哉。及書來。乃云得文至百。大喜。輒以告鄕之父老。又大喜。靡不感嘆足下用心勤厚。使文義有知。卽可以報足下也。文義之文托足下。足垂久遠。何事鄙人之言。顧旣有重命。且幸生文義公後。則亦不敢不勉綴一言以報。然非盡得文義文詳讀之。亦不能妄爲之綴。以遺慚於下執事。敢於記室。祈其副錄。已畢讀。乃封還。不竟畱也。文義公後。有楊司徒公。胡督學公。楊以才。胡以節。俱籍籍負重名。邇山居寡務。采掇邑乘求之二公之家。各出其詩文百首。略爲收整繁蕪。約取精要井井矣。意欲足下各惠一言。置之重鄕末帙。則豈惟往者佩恩哉。二公履歷。略具維揚新志中。足下有憐才至意。當不厭斯談矣。南北相距不數百里。乃不得乘月問舟。與足下共坐江磯之石。析言叩隱。廓我塵蒙。言之抱勞而已。劉子有江幹之役敬附一言。爲文義謝情。兼致私悰於左右。亦惟左右賜教焉。佳刻之惠。並用增感。

○再報張範中書

日劉生去。艸卒勒一書二詩。是日有客攜卮見過抵暮。劉生秉燭侍書。書旣已不工。而客復停卮促起。遂漫爾。故筆不復檢省。輒命投函。詞翰惡鄙。誠所甘心。若復謬訛。愈不可矣。劉生已發乃大追恨。及生回。則已辱足下賜答。啟函持翰太息彌襟。眞志華綃種種盛念。至得文義手稿二帙。尢動百年俯仰之感。讀書中語。周環不能釋去。詞髙旨遠。渺浩難窺。重鄕錄序。植義秉公。彪彰隱采。甄序百世。藻品羣言。眞鄕國之奇觀。而藝圃之上選也。文義一序。尢爲詳典。公去今百年矣。世事日新。前修愈泯玆春中丞鄭公下檄郡邑。爲文義整丘廩。詞作傳登石。又得足下輯文候梓。闡發幽華。俾文義生平廑心束慮。沈欝百年者。一旦昭彰時人耳目。此其爲益視鄭更巨矣。僕於今世最稱鄙。顧乃妄心詞藝以托於君子之林若臨淸謝山人榛。濟南李郎中攀龍。湖州徐比部中行。南海梁比部有譽。吳人王柱史世貞。楚人吳舍人國倫數子者。皆海內一時於林之極雋也僕亦得以奉陪末論。共勵斯盟。淺積弱培。卒乏奇思。近復僻居湖海。朋友星疏。芝術在謀。斯理蠲慮。向來一二小譔。亦漁樵松月之間。偶寄逸抱耳。苦不自知。乃以請於足下。足下不責其愚。顧漫爲好語至重重其詞。顧當之者。何其心慚貌悚也楊胡二公辱一言。便可長聞於世。其集稍有筌次。卽馳以請。玆不能申敬於左右。臨發當別。緘遂不繁詞。

○三報張範中書

客冬維檝湖幹。則劉生芒然奉書還報。兼之佳梓。三種辱之。時迫霜雪。日夜走逐。未有以復。玆宜復。書中所采當時諸大貴人語意旨甚厚。嗟夫僕何人哉。足下乃以爲可語。則亦不敢鑰口。潛布區區。夫聖人未嘗顓。精文章之學。而六經炳蔚。萬世共嗟。左馬曹劉李杜者流。相繼颷起。卽難較聖文。後之言文者亟稱道之也。千載榛蕪。李何再辟俾海內學士大夫。重覩古昔。譬則鳳麟在郊羣心快之。且鳳麟之爲天下瑞也。求其耕疇而篤遠也。則謝牛馬。而世卒不屈鳳麟於其下者。以其文也。以其文。非以其用也。而世之論文者。乃責其亡用於世。則何以責鳳麟乎。謂鳳麟之文而亡用可也。謂鳳麟之文而亡用。而不及牛馬也。卽婦人孺子而咲之。文選者。鳳麟之迹也。而鄙之以爲不足讀。是謂鳳麟之不能耕駕而鄙之者也。非忌則愚。李子之則古以綴文。是李子之所以爲天下重也。而乃誚其奔走奴僕之不暇。然則述黃虞姬孔。而談仁義道徳者。亦將爲奔走奴僕乎。甚哉諸貴人之言之疵也。諸貴人亦豈能必是物遂見棄於世乎。適足取咲而自點耳。聊取足下所教我者。以復足下足下其函釋然於鄙人之言。母爲諸貴人所惑。而且以惑人也。有便再托報音。

○報王元羙書

昨至淮。則江使君持足下書來。僕發書讀。輒淚數行下。是夜寢復起彷徨。行無所寄。其悵恨已歸。而楊州人送足下至江南者。復持足下書來。敬問足下起居亡恙。讀書中語。知足下以不得僕書爲恨顧僕卽欲裁一書問足下。又何可得也。是日謝客。讀足下詩。僕與足下別僅數月耳足下詩至百章。已論不減長安時語。而格力音調精工。顧反過之。廣五子者取類甚當。而詩甚精。顧五子者一何厚幸也。於上虞生三致意焉。有味哉。有味哉。七言者雄整。五言者精麗。要之不離乎神气。非敢諛足下。亦足下所自知也。僕七月與足下別。數日卽病。病甚。遂上書。於鱗子與彊僕起。僕不起行。時三子夜攜酒視我邸捨中。惟足下不在。相顧動顏色。明日遂別諸子行計時。謂至淮得足下一會至淮。足下已去才四五日耳。一歸艸堂。父老故舊。日相過問長安事殊困。一爲好語謝之。則又相視而嘻。謂無故人情。昔所抱痾。以此愈益之矣行將逃艸澤中。略理芝術。俟稍稍善飯。則欲問醫江南。登虎丘而召。足下尊君東伐。奉凱有期。曾無一言以及節鉞。甚恨甚恨。斯道寥寥。上下千載。足下自愛小詩數章。用當面請。

○再報元羙書

楊州使來。時值歲暮。乃雲歸且供椒栢。罷燈市。卽領報書入吳矣。日望其來。不來也。至三月暮始來。且曰歸。楊一病。病不果來。音書迢滯。斯人之責深也。足下還吳值春。耳目一覯經緯百匯錯綜萬象祕思研詞。精耀華燭當與三吳之勝。千古並垂。寧止洗百年之恥哉僕病肺日甚逃遁蓬蘆采藥種芝漸與世隔。每一馳神足下。遙思紆結。不知危涕之橫集也。於鱗子與昨以書來。欵欵前盟大業並厲僕卽不肖。豈敢重負諸君。昨得於鱗順徳之報𨿽於鱗宿心顧處之者壹何不當也。蕭艾重笥腰褭服箱。自昔嘆之矣南宮校文誰過於鱗者。而竟斥不與吾道。可慮哉子與落落風塵。卽得明卿終孤立耳。足下當七月還朝。預約我金焦之上。謀信宿之談多病相牽。石湖之約。恐付空虛矣春來諸什當不減塗示我。慰玆離抱。

○報梁公實書

去夏與足下握別寺上心旌共往。凡兩得途中手牘把誦沾衣。足下別去一月。又爲別元羙。元羙旣去僕病。十月上書。幸主上恩賜俾得就醫故國今髙枕艸蘆。已暮春矣。憶昔並馬長安。鳴珂受簡一時騷壇直追漢魏眞十載奇覯也。嘉會不常。盛圖難再。謝以春歸。子以夏去。元羙與僕相繼出都獨於鱗子與明卿落落京邑。海內豪傑。能復幾人一歲之闁。萍分雲散。良可念也。於鱗五馬之請當在暮秋。而子與上疏分曹。畱中不報。豈惟聚散多端岐途偃蹇彼此固且甘之矣。足下本以煙霞之徒得遂初服。采芝煉石。何所不成。矢爲文詞益復淩虛駕空。不可覊紲。僕常言人世祗有二道上焉者。乘靑雲。弄紫霞。而次則宏詞麗句。照耀今古。名並日月。莫待而掩焉。足下將無兩得之耶。僕之爲心。足下所知。謝客巖居。不敢自棄於斯道。以負知己。近日采藥深山。遇異人。授以大還之術。意將文詞之業大就。然後躡履而從焉。山中偶值貴鄕人附此往訊。用申前盟茂秦南來。則僕有浪遊五嶽之興羅浮𨿽遠。幸爲我選石相待也。臨風怊悒。不知所云。

○報元羙書

三月驛書艸艸不盡後數日間海寇寇吳中太倉急僕披衣中夜立爲足下彷徨行。累遣奴往訊。奴懼不敢問舟。未嘗不對客欷歔也。昨護戎回。知吳中大定。使持手書又至。大慰新詩佳帛厚我。厚我進使者問知足下弁期還朝。郵書已去來諭。乃欲僕一會者甚厚念也。謹勑小奴遲君江滸。聞足下已納吳姬。復有廣陵之娉。向詩曾聽玉人簫者。眞聽之矣。君當重謝我詩讖也。而廣陵人乃顧不得聽焉。大恨大恨

○報袁二丈書

東去海上咫尺耳。況與丈又經年別也。乃不得乘月放舸。一奉顏色。顧辱再遣使來。佳篇枉惠。把讀淒然。離緒交情。轉加懃篤。海內相知愛。孰逾丈哉。更讀諸律。詞調精工。妙非言及。卽使拾遺手綴何加焉��東土菑瘼備。見仁人君子所爲心者。月偕州貳。移楫湖東。蓬蒿蔽空。捨無遺穗。父老環舟呼泣。舟中者無不人人隕涕罷酒也。州貳移書於府。府�有報言及僕。力所能及。豈敢有愛也。使旋附謝��墅。頗佳。十月旣望。翹佇仙槎摘蔬治酏。細譚欵暱耳

○報徐子與書

子與足下。僕與足下。交至驩。天下莫不聞也。別足下一年矣。乃不能馳一價奉訊足下。吳卿移書讓僕。謂僕以山林自驕。足下豈亦有此誚乎。秋中辱使惠之以書。萬民長思。頓觧復結矣。僕以今夏卜築湖南。羽扇暑巾。髙臥明月。客善長簫。被以采蓮之曲。極恨不與足下同之也。元羙秋中過我艸堂。把盞狂呼。猶作長安中態。四顧諸君不在。重自傷念。於鱗竟以守出。乃得辟園讀書。元羙言於鱗於僕。謂其長揖不拜官長也。斯鱗哉。斯鱗哉。梁卿落莫山中。竟無音耗。僕深思之。常蘇蘇隕涕。茂秦近復何狀。吾輩尙牡。此君白髮種種矣。吳卿還楚過廣陵。乃不顧我。祗以詩寄我。又大讓我。可恨足下以書去。爲僕一謝焉。進使者問知兄嫂諸息俱亡恙。尊公起居健。更爲足下大喜。使復至甚勞。具言奉報。用謝疏闊。歲暮在客。霜雪淒甚。幸謝故人。努力自愛

○報唐丈書

鄕者一奉顏色。頓隔兩秋。歲序不停。軫念彌篤。春閒聞公恙兼夷警。俱宜馳一介柬訊。會鄕園多役。心迹並煩。申楮輒蠲。命人屢罷彌年抱耿。竟坐虛無。幸長者猶能俯諒其心。不然者。僕何辭焉。使來錫命。愈益驚悚。儀厚情豊。無所仰籍教言欵篤。申之以規。僕𨿽不肖。敢忘長者之愛哉。佩以周旋。感戢無已。玆行例不敢辱貺。然以長者百里遠愛。又難以他貺並也。謹拜海品之惠。餘者輒因使返。並附一言以謝。相違益遠。臨楮增情。

○報姜使君書

侍燕彌日。豁我神情。輒飄然有淩雲气。視世之束纓梏冕。顦顇其形者。星淵矣。重使夜臨。奉教增悚。我公期我於風塵之外。復講人世縟文何故哉。贐謝拜命。以稱君意偌塗役。則羣公有貺命矣。復受玆直。將安置之乎。輒因使者反報。其感愛與受鈞也。

○又報姜使君書

公之徳在郵邸之奠居帖食者。俱公賜也。公且不忍費其盂蔬斗醪。僕鄕之鄙人也。自竊章服。從士大夫遊。曾未絲髮以報。父老子弟。乃儼然而受其數金。何安也。則又反報命於下執事。以不敢重已之過。以母負我公。不忍以盂蔬斗醪累民之心。不意我公過於用情。切申前命。奉諭數過。愧汗沾衣。終受則負鄙志。終辭則大負公。旣而思之。與其負公。寧負鄙志。於是東鄕再拜而受之。尙思終遂鄙志則公必有以許我矣。

○報徐子與書

客塗一聚。兩夕作狂。幾失天地矣。王程各迫。遂令分袂。後夜對俗客。輒欲掩耳。當是時思君更切也。自郵抵淮。束帶拱揖。連日夜不休。尊君詩並鄙譔。竟不得一間書之。贈冊遺幾上。付鄭使君。前所云者至濟緘報。計足下尙在淮也。舟中臺上二作。努力相聞。

○報何侍禦書

世道日趨。士節愈墮。縉紳先生。髙冠華舄。乘良剌肥雍容雲霄。坐期鼎鼐。其視國家利害大計。若罔聞知。不當其事者。委之分有所拘。卽當其事者。又委之勢有所制。惟取夫不切利害之端。亡關身家之策者。稍稍補綴。便已赫然稱才。雄視流輩矣。足下獨爲國家思千萬年長遠之圖。卽又毅以身任。此豈與前者同軫並驂哉。鄕讀大疏。令我飛揚孤楫。北來會憲旄兩騖。雄心欝抱。披拂亡遺。登髙作賦。索楮揮毫。閣中鬼神。至今颯然動色。誠百年嘉勝矣展別東行。夜抵夏津。形神困頓。僕馭顦顇。行路之難。今人興嗟。髙臥兩晨。方得束帶。正擬命筆譔理鄙語。以侍將命。將命乃今晨叩門至矣。起奉華牘。展閱數過。深用慰喜次千面侍也。使去附致耿耿兼謝宿擾。浮雲慘顏。願言自愛。參晤尙遠。西望增懷。

○再復何侍禦書

野剎辱駕。再挹淸揚。髙閣停卮。長空飛翰。珠垂玉燦霞爛云流。眞可並峙江山。永標日月。而僕以疏狂覊旅。僭陪盛遊。深愧雕虫。尢欣附驥更辱深傾意气。大擴鄙蒙海內相知鮮見匹儔矣。握別山門。念車馬有勞色。恨不得以身當之。邑吏西歸。傳命相訊。悵然問慰。又辱重使馳翰。遠問寂寞。啟函涉句。厚念累紙。握以周環。益增悚結。僕別後。卽取讀黃帝岐伯諸書。命老醫選方。蒼頭煉木。今幸次第成劑矣。昨從山僧至藏經殿盡發其所藏佛經讀之。徧目浩蕩。意義深邈。耳目外駭化志內灼。忽悟浮生如寄。眞空可依。形骸爲紲。聲利爲桎。何時拂衣長往。窺此禆關。來論謂讀檀經有悟。兩心如契。誠有味乎其言也。數日顓理芝石。遂罷吟詠。無以復命。有愧髙旨別諭。感情受教。兩不敢忘。使旋謹申鄙欵。以致謝於下執事。至於賓筵再叨。重以殽釀則來諭所謂感在言外者也。僕已卜望日戒輛北鄕。深謝慰畱。泰岱在南。遙切瞻企。

○報吳明卿書

與足下別長遠矣佉夏眞丞送一書。握讀數過。愴然增情。偃臥空山。函報亡蹃。及元羙至。奉一書一詩。乃知使節還楚。過門不入。祗有愧嘆。洞庭浩渺。音書益難計今秋使節過揚。必得一覯。遣使江滸往遲前驅。元羙書來乃謂足下擁二姬。從西北徑趨上國。令我惆望彌時。澘然淚下。關山迢逓。羽翼參差。足下讓僕以山中自驕。冤矣冤矣。謝陽湖上遇子與謂足下詩思益雄。恨不能卽夕見足下。握手大呼。命楚妃烹鮮進醴。爲荊髙飲也。今已整輿上塗。卽可北鄕。思君數詩往省。足下亦必有相懷者。

○報陳駕部書

客冬理楫上塗。曾授數語於慈人。陳生代訊。得亡浮沈不塵坋。一接江湖驟遠。每憶故人。捫蘿停卮之興。輒悵然動色。使來鍚教。則用歡喜四。千里授粲直當珠視。豈但恆貺也。山中成習。一馳馬挾剌便自生悔。公比蕖館於壺嶠。僕心甚矣。進使者問起居亡恙。束帶俯仰。自是人世恆迹。不足爲公。若顧公之才詘。非體也。使回緘謝。冗極艸艸。江天寥闊。南望軫情。

○報李於鱗書

與足下握別。蒖莢積砌矣。旣別之春。聞足下出刺尺書在袖。竟阻北羽諸子書來則詳道足下爲郡事抵燕。見王吳二生。日夕攘臂。獨顧足下在遠茫然心拞。顧足下不離數子語也。元羙日謂使來已而使果來。啟函發紙。歡喜無量寄贈三詩。七言更絕一字一嘆至夜色樓臺雪萬家。卽王中丞雨中春樹何加焉。僕乃獲之千古生色。太行諸篇奇欝悲壯。雄視今古。卽拾遺集中未得多覯。贈懷諸篇。鏗鏗金石。統之難繼矣。憶昔五子結盟義掩白日。風波中起。羽翼相乖。謝榛以白髮負心。梁生以靑鬂長往。俯仰人事。但可悲嘆。吳生亡賴耳目縱橫意常駕僕僕發短心甚。頗得意於此生。此生矯厲。非僕當之幾負矣僕常有言。丈夫挺身斯道。便當宰割中原建置列辟英雄四起奮角立則亦七國之秦。三國之魏。決不甘心燕梁吳蜀。鄙偸侵削也足下以爲何如。謝生耄至負足下。路人罵之讀絕榛書。榛之羞萬世矣。長篇十絕。卽當綴報使往短楮申臆兼致謝於下執事。太行在目。悵矣神馳。

○報劉一丈書

還裏累期。幸從長者朝夕。長者愛我。不殊束髮授經時也。洲上攜尊嘯歌中夜。自謂長往薜蘿永�杖屨。不意世网未捐倉皇告別。又辱長者飭饌命我贈序。長歌瑯然金玉。當分斯貺。於中洲萬象豈僕敢專承之。孤楫渡淮。霜雪被道馳驅問捨。薊門報春矣一接世气。眠飱失度羣吏執牘一瞬十麾回首昔遊。茫然悵結。違來忽已春暮。鄕園愁色何如。一念相縣日夕千里。長者何以策之。伻歸。寸牘代謝塵塗易泊。初抱難舒。不靳誨言。振我蒙惑。至願至願。

○報徐丈書

還廬累歲。數承。顏色。髙樓賜燕。欵洽中宵。別時復以酒食相召。長者之愛僕何懃也。鼓枻長淮。使隔千里。言念髙誼。渺若河山。一行作吏。百苦相政。遠憶靑�。行吟軫慨。鄕公語我以年少功名。不可坐擲用是�然。乃今轉覺巖棲獨勝耳。伻歸寸裁代謝春气將落。嚇暑乘之。彊飱自愛。遠人增慰。

○報陳丈書

故園參侍。寵顧隆渥。攜卮問渡灑酒握別。懷徳北轅關川共遠。贈言在簏。每一念至啟而讀之至蘆荻秋陰之。鄕心蘺思。飛越萬里矣。伻歸。尺書展謝楚云在望。抱情如何。春气殷流。勗矣自愛

○簡沈丈書

還裏得奉長者幾杖。每承大論。輒灑然警心。賓筵再叨。重之佳編。芳醑。耳目口腹。俱被愛矣。孤棹渡淮。霜雪間阻。新春方得抵燕。遙聞起居違和。尋知卽復昔健。甚慰。車馬稍間。謹遣價問安。兼布謝悰。於下執事。公年旣髙。且鄕中人靡不人人賴公者。彊爲加飱。不勝大願

○報沈二丈書

僕之歸。樵湖上。至寂寥也。乃公儼然綸巾薜裳。而日臨之。月下分題。雲霞共麗。花前作■﹝口劇﹞。魚鳥爭趨至於詞組相雕。千載同奮。寸心被豁。彼此獨照矣。別時辱公自箋而萃之羣采。且又以箋遺我幅幅。而情卽幅幅而感也。排律一章。惜別二章。每一歌之。便生黯慘。攬芳艸以增愁。把桂枝而嘆息。公之念我。與我之念公。何殊哉。洲上艸堂。得子培當不令穢。苐白鷗怨侶。靑蘿失色。寒江聽雨。徒勤夢思。一抵薊門。便與案牘作役。稍得王吳二子一破之。春中聞公渡姑熟。訪陳使君。使君奇興。近復如何。澄江憶謝。采石懷李。飛翰雄篇。當令今古並峙矣。車馬已定。雅思稍整。十記諸箋。行當致之。間讀鄕中集令人內悒選梓。恐未易談。郭集已得不公春來佳句。可使遠人得聞乎。伻歸。寸楮代謝。北翔有翼惟長者諒之

○簡袁二丈書

束髮侍遊。誨愛所被。歲月共遠歸漁湖上。寒夜停橈三錫名章。薜蘿生色。只尺一水。竟阻展覲。別時奉華牘珍品牙局。燦然盈莒。每召賓陳樂未嘗不嘆雅愛之殷流也。首春抵燕。便與簿書作伍。滄江白石祗有詠嘆長者。龍臥累期蒼生系望。云蒸雷動。區宇駭看。𨿽欲長爲東海主人。詎可得乎。南中疏報新夷日來。且不能忘情。吾揚天下事大可憂。豈桑梓廑念而已。長者目怵心計。以爲如何。伻歸。寸楮代謝。目病心冗。率爾勒狀。計偕不遙。北轅待發。翹挹休采。悵矣心飛。

○報袁子敬書

歸樵浹歲。再辱枉檝。驩倍昔好。行時百里亢塗。特騎別我。金石有銷此情難滅。海肴云履。朝夕需之。啟口躡足。恍然動念。一別已涉冬春。薊門塵事如舊回睇舊彊關川悠邈時憶同心但有長慨足下璀璨中涵雲霞外溢江上秋風桂枝盈把莫雄飆起萬里長驅僕將分華割榮而快焉幸甚幸甚伻歸寸楮代謝旣已煩心目且病。口授艸艸握手有期南云頻注便翔如雨惠我徳音。

○報袁四子隆書

負瘵江千故人辱再訊之別時特使珍品兼以華絹情鈞推食義切解衣感結在心罔有捐替足下種績典述淵停霞爛耀華炳采卽可長奮扶搖竊快平生以效鼓舞僕一抵薊門塵埃盈抱靑山舊業徒切夢想故人何以教之伻歸寸楮代謝致其區區塗遠心邇彊餐自愛

○報袁文學書

客冬塗得尊公新命遂具剌托郵卒往報計不至遺也行時辱特駕豊賫心則內之抱佩無已足下殊采峻拔華譽云翔寥廓萬里秋風可待世徳重炳照耀江海矣尊公當久視事新署家報南去幸爲寄此翹情伻歸寸楮謝情長詞簡臨風增結

○報唐丈書

負痾還裏未得東從長者遊長者則願儼然辱訊行時又百里命使而遺之贐品糈滿筐也此其情不旣殷殷篤厚哉乃僕仍以報焉。暏南中近疏知鳥寇益肆環大江南北而棲之則東海不能無恐長者桑梓之念定復如何伻歸寸楮代謝節候方鬯遙知起居亡恙更祈加愛以慰流想臨風不勝長挹

○報唐子晉書

往有�痾疇隴辱故人進艇來訊披艸盤敖俯仰在念理檝問道再辱鍚言奇品殊味遠情充溢僕將口接心藏歲月同積矣一別舊廬冬春攺序霞石易拋風�難洗言念同心喟焉傷念足下手握璚玖采注華流衍爲天下大觀而覯者稱快席籍輝艷同志者可諒也伻歸艸勒申謝長安日近北翔有期佇承徳音以忍饑渴

○報徐二丈書

山中數辱問舟一酌一詠江山共遠非鄙心顓蓄也賓筵再侍錫以華章每誦明月百花之句遙情飛越登軺北鄕便涉冬春一作行吏舊抱頓遠我公凝眞掇采山峙淵停出而躍馬垂纓自不塵緇其素��如僕者去住俱荒矣歲序殷流計階甚迫懸心風義切千饑渴。尺牘布謝詞不宣展楚天長望不任翹挹。

○報趙子隆書

鄕者臥病山居。屈我故人頻問弄卮落日。握手春云。至於兩侍華筵。重頒盛品。愛被幹身。江湖共深矣夜別遂不得再奉顏色。北涉累月。始得問捨。一作塵容。便視丘壑星淵也。足下春來綜緝。日燦云流蒸欝飛揚。當今海內快目。向來未得披拂。今更悔之看花之期僅違咫尺燕樓一榻。俟整舊歡耳。片楮申謝鄙衷不及覼縷。江天浩渺。南望增結。

○報觧應堅書

歸樵再春。足下厚我重廑尊俎之情。枉誨雄文。深談中夜。十年舊愛。加懃轉篤矣。孤棹渡淮。關川頓隔歲序不停。忽焉春暮。懷人望遠。含悵如何。足下淵識俊才。流云耀日。秋風只尺翔奮有期慰藉慰藉伻歸寸楮代謝。北鴻有羽幸附徳音。

○報觧應儒書

林棲寂寞故人時一放艇。爲我破之長嘯雄談。颯然丘壑兩抱。擾庖人情文楚楚。此其感愛豈顓卮豆哉握別而北。一瞬經春。江山悠闊遙然流想春來雄譔鏘金鏗玉布華舒采。一耀萬里矣寸楮致謝詞短緒長北翔有期。不任延結。

○報陸長庚書

溪上結廬幽棲咫尺頻辱進艇叩我石門。對落花之繽紛坐明月以嘆息。玄言獨契華藻時抽。取足寸心。便擬千古。秋夜深談。河山頓隔。一水盈盈竟阻握手是造物忌之矣。旣渡淮稍得謝客。乃索簏中佳序竦意而讀焉一讀十起。頓足長嘆自束髮內交茫茫日遠。足下以數語紀掇往迹恍然昔驩意气不殊容鬂漸攺。因之傷念。及讀洲上語則又酒然快心。足慰離索矣一抵燕。便作案牘中人羣吏環趨如對魍魎百苦攻人。冗骨欲痛。此狀不能縷報恐百花樵客聞而咲之。足下龍臥滄江。雲深霧遠丹經在握。白日難欺。間以其餘。綜緝昔采俾左馬曹杜相顧失色吾人之上計也。頃者春水漸深魚蝦可网足下萁踞獨嚼。散發長吟亦有一念以及遠人乎。柰何其亡妬也。伻歸寸楮申謝時散客燒燭目且病。命吏書之。北翔有便延遲報音。

○報李伯章書

返耕湖上。得時時從足下游。明月攜卮寒花捐佩酒酣作賦四壁琳瑯。風雨笑談中夜攘臂。薜蘿搖颯鷗鷺驚呼。此人生之極驩也幽思方殷。離歌忽起足下念我召二三同志。爲別艸堂太夫人手調羹而食之贈言二章。慷慨莾愴如河梁語卽千載一情也盂城枉別乃百里特駕此情眞與江流比遠鄙人將涓滴而藏之。雨雪渡淮。離情慘黯長路驅馳。獻春始得問捨躍馬投剌。束帶理牘外煩中快孤坐含嗟洲上百花繽紛。春色胡爲乎來哉。鴻鴈未稀尺書難緘。乃辱飛翰云墜握之嘆息。足下偉才淵識堪於奐華髙步藝林。以快天下耳目。秋風得意何俟筮決乎。鄙人將抗首矯足以待。伻歸寸楮代謝江山悠邈馳念甚切。北翔有翼莫靳嗣音

○報髙子明書

臥痾江幹頻得故人來訊。雨中連榻花下飛觴。進艇長波散發弄月。紫簫玊笛。颯起中流。白露可飱天河在袖此人間至勝而僕得與故人共之屢待賓筵大擾侍子臨別夜召酣洽萬端至於遠別淮陰踟躕中路江之永矣不可方思故人之情曷有窮已渡淮而北忽接飛翰一慰舟中稍燕輒取十二絕倚席歌之翩翩乎若乘浮雲而上徵抱明月以遠遊。擬采古昔。蓋唐太白者流也。王子有語躑躅不敢前。一出萬象驚。其語殆足下者。一抵薊門便折腰從吏。然時籨王吳二生。尋深松茂林而樂之。恍對百花春色。四顧同心。渺焉千里。輒自傷念足下時過洲前。懷人望遠。爲情如何。幸爲我寄謝薜蘿當不久相負也。足下抱朱鳳之文。懷白雪之才。自當髙翔寥宇。以快天下。浦上煙霞不得久弄矣。伻歸。口授代謝。故國春深。江山懸隔梅花有使。莫靳報音。

○報徐飬浩書

握別府仰芳艸搖綠春華如此。客思何堪。憶昨歸樵幸從足下朝夕。花前解佩湖上停橈。弄月致歌采蓮髙醉。晴雲微鳥。漁笛滄浪華句一垂。江山共峙髙樓。兩召卮豆如雲。瑤琴獨遺。山水在聽。鈞之足下之情稠渥矣。循已𨿽堪寸心如結足下髙才精思卓絕羣品。朝華夕秀。繽紛幾席。恨道遠不能披拂之江上桂枝。秋風獨把。遙藉余馨。以蘇病肺伻歸寸楮代謝。束帶艸艸不旣所含。北羽如林。莫惜一言報我至願至願

○報顧二丈書

歸且累期未得乘月蕩橈訪足下武陵溪上恐桃花流水相與咲之乃足下不棄其鄙時來問渡烹鮮酌醑停卮待月酒酣耳熱箕踞枚歌至於白雪彈期靑燈對榻欵談深語寸心相照矣。別時扇屨之惠手足知情箋上華篇云流霞燦。時一披拂差解相思一別俯仰。倏焉春暮冗缺裁報。忽接遠書把讀千周祗增嘆息雄文一帙尢見愛。不棄至意卒其三章驚采絕艷悚人耳目才旣疏鬯理復精純藝家如林恐望飆而遁矣扶搖萬里爲足下決之佇承佳音以助鼓舞伻歸尺牘代謝。束帶艸勒不旣所抱江山無極長望軫情

○報顧純一書

臥痾湖海幸足下時辱問之雞黍之攜頻勞侍子洲前聽雨花下飛觴情欵懃深百倍舊好世事相迫遂令分袂中宵握別黯然千里入春抵燕便覺塵埃盈貯矣追念昔歡茫然軫心足下詞華整麗益之精粹鵬搏鳳翔一息寥廓僕付遙承光采以慰翹私僕以麋鹿之性久曠頓羈雅思日欝太夫人文尙未能一問筆石亦冀足下諒我也伻歸寸楮代謝武陵春暮花滿石門長望不見豈勝悵惘

○報許性之書

零霜握別倏已殘春歲序殷流離心超忽憶昨滄洲聚首風雨停卮。謔語雄談。千古一快紅塵忽接靑山頓遠言念昔遊茫然興嘆。祖筵一酌。情共杯深載鍚之言金聲滿楮孤舟遠情彼此冋之矣春波正深。芙蕖漸綠。足下鄕所擬賦。可得遽聞乎延結延結伻歸。口授代謝秋風咫尺寥廓有期佇承光采以慰饑渴。

○報盧子明書

歸臥湖南辱足下攜尊夜訊。酒酣作賦白雪滿天。聽鴻鴈之杳茫把梅花而嘆息奇篇佳藻江山共畱贈別一章鏘乎金石比采而論重逾萬鎰矣伻歸寸楮代謝秋風咫尺翔奮有期佇承光采以慰長憶

○報潘子欽書

湖上幽棲辱足下孤槎問渡坐把卮酒而樂之白雪放歌靑燈作賦云深鼓角霜落蒹葭斯語一出夜色難收矣展別贈章尢驚偉麗七言排者。唐集稀覯何足下之多才慱度如此乎。嘆息彌襟感悚益切伻歸寸楮代謝秋江天遠佇看朔奮。以快鄙私

○報卜子定書

歸樵三暑。足下不忘昔好。時攜一卮而問之。顧僕所以報之者。尋來寸往也。歲暮告別。又辱走書召我而賜之飲食。停杯深語。髣髴昔遊。意气不殊。客鬂各變。彼此黯然矣。握手密旨。眞足仭至情。足下髙才偉識。敢請停講。如更有圖。亦幸報我。伻歸。口授代謝。謝牘詞略。楚天懸隔。萬里馳情

○報王子仁書

鄕者過裏。幸從大君子遊。大君子不棄其素。時過溪上。弄盂而樂之。此情與流水共長也。孤騎北騖。修塗驅阻。塵坌荏苒。忽已暮春。感日月之不停。慨舊遊之懸隔。靡蕪在望。千里軫懷矣。村楮口授。代謝髙情。稍風不遠。翹佇飛翔。以藉光采。臨風不勝大願

○報成國子書

抱痾湖上。辱公過情。不但頻涉。巴杯論欵。動及寸心。別時顧愛愈至。令人增悚。我公髙簡絕俗。乃獨累意於僕者。豈亦有取於僕乎。此僕所爲撫心長嘆也。展別北馳雨雪滿道抵燕春色矣。一行作吏。便與案牘爲侶。薜蘿之念。屢動屢嗟髙臥石湖者。其將移文讓我乎。謹遣一介。持尺牘馳謝湖上春深萬象爭媚。行吟有什。努力相聞

○報沈潤甫書

巖棲頻歲。故人不棄。時辱問之對月攜尊。折花綴語。所承寵於丈者數也。別時燕貺。髙情益篤矣。一遠靑山便苦。吏役回首。昔驩頓成悵望。吾丈時望南洲。豈亦爲遠人流想乎。弄璋之期。近則如何。價去。片言致謝。江云在望。悵矣心飛

○報鄒翊明書

還裏三秋。樽俎筐篚。所辱愛於足下者。頻也。告別再侍華筵。情欵優渥。感愛念舊。轉覺依依。一去江關河山便遠。車馬日馳。忽焉春暮。聞獻歲比遊。束鹿咫尺。不得握手恨矣。伻歸。寸楮代謝。北風有便。慰我徳音

○報李翊文書

還裏累期。幸得素奉顏色。山房賜召。把酒論文。心便宛然。如束髮侍遊時也。中路握別。深知足下綣情再晨上道。河山遂遠言念髙誼。茫然軫懷矣。燈前密托。謹結於心。鄙力所及。定於足下無愛。伻歸代謝。束帶艸艸。北翔有羽。嗣我徳音。

○報王一丈書

歸樵湖海。幸從長者遊。長者不棄。時辱問之。叨侍華筵重頒盛品石糈之貺。義鈞推食髙情隆渥絲髮未酬也。展別北鄕。獻春始得抵燕。正謀裁報。乃得奉歲暮手書。握讀慘然仰天太息足下髙才偃蹇萬爲指詘。相別俯仰。乃遭此菑。此卞和有抱玊之悲。阮藉有竆塗之泣也顧髙人偉士往往不偶於時。卽論其至。又豈必重視軒冕。而輕遇蘿薜乎。足下素有霞外之心。必有以處此矣。左子性天渾朴。外誘難移鄙人極心愛之來諭云云尢嘆公之深遠也。伻歸代謝。兼問起居。江天在望。豈勝怊悵。

○報王先生書

臣之受恩蓋自執綺之年至今矣。歸樵兩歲。未得朝夕門屏。乃辱我師命之中堂。賜以華宴。魚龍雜劇卮豆紛紜。目接心藏江山共結。我師形容如舊臣也齒髮已彊歲月殷流。往蹤在念。俯仰身世。何可爲報。我師髙臥朱霞。大兄雄筆。負才白雪。隱見出處之樂可以兼之矣伻歸。寸楮代謝江國春深�言加愛楚天在望悵矣心飛

○報徐中丞書

歸且三期。竟未得一奉幾舄。乃兩承顓使賜訊。私懷悚結。比於陵阜矣。行時期馳一介報別。緣閭中父老。念遊子遠出。時以酒食相召。獻春抵燕卽謀托楮寄悰。驟無南羽。郎君至。又得奉遠書於庭再拜啟函竦容環讀古詞霞麗。欵意淵深。謬當重獎。若負荊棘。載披重錦云章滿握仰愧髙情徒增太息而已。郎君華除南閩雅稱世徳。別諭枉及僅有包慚。玆者結綬還裏。奉觴上壽。明公其無樂乎。■﹝彳卒﹞裁尺牘代申謝沈嚇暑畏人彊飱自愛皇懼皇懼。

○報於鱗書

日辱使使來遺書。倉卒裁報。未盡所懷。案牘之燕時。發所教詩三帙。帙讀之。一讀一嘆。更讀鄕長安中語。近者七言。愈益渾涵雄深得之象。象不能求。出之意。意不能解。卽杜尢難之。況其靡靡者乎。可謂千古一步矣。七言絕句。惟李王可以近之。淸夜放歌。輒翩翩然髙舉。如聽羽衣霓裳也。五言古不多見。律精詣。七言古者。則又可敵杜云總之包統羣才。會以神解。俯仰寥寥。何哉斯才乎。淺鑑妄評。助足下一咲耳。鄙言塵案。或一涉之。必有定議足下幸爲一目。削其最鄙者。還報於鄙人。豈不可也。明卿已拜靑瑣。吾道。生色。足下古心淵識。卓絕人倫。二三知己。撫心長嘆。豈必取信蒙瞽哉相去千里便翔頗眾。登髙有賦。不惜嗣音。願幸願幸。

○報鄭侍郎書

中塗啟謝。詞多冗瀆悚歹未已。使來奉教乃知明公篤厚蒼生委曲援救。固甚於其鄕之人矣。反覩蠲租畱吏二疏備見明公深猷遠策。下濟民生。上培國脈。危言切論。尢足以感悟明主。會司農公極言其狀。非不仰體徳意。第以邊儲爲辭。謀其所急遂置其所緩。題復之疏亦彊言之。惟在明公曲圖仁術。以徧及諸苦。則幸矣。使旋敬此申復。冗中艸略不莊。皇懼皇懼。

○報陶明府書

京國追隨所辱愛左右者至數也。吾丈擁旄西騖。弟抱痾南歸。江山逖阻。尺疏難問。心恨之矣。使至則拜遠書於庭。啟函涉句。厚念盈楮稍慰離悰。復增悚灼。吾丈治楚長遠矣卽華名亡不人人誦之東南兵急。主上思得奇茂以飭中外。徵書且旦夕下也。慰藉慰藉。使歸往報。瀟相天遠悵矣神馳。

○報王侍郎書

前奉華牘殊采。艸率寸楮往報。入夏舊痾稍舉。筆石相讎。兼欲致數語於明公之前尢非病思可綴緣是久虛積欵。一介難馳。罪歉彌襟山阜共峙矣。北鄙久空無人。虜乃大得志明公節旄一馳。威耀萬里。當令虜皇恐相報。不敢南向救馬。豈費薊士戈矛哉。獨南兵日急名爲捷實苦華卒。且新夷日操艘來。環大江南北而棲之。天下事大可憂。豈吳楚悲庸而已。僕至不才。辱元羙大兄日誨。此千載心結。敢以致謝名公。亦望明公有以教之。齋祓且言。誡使恭申。積敬溽炎作虐。惟明公爲國事加愛。不勝至願。

○報朱職方書

往歲幸得一奉顏色歸臥蓬蒿中。遂與世事頓遠旌旄往來南北。至不能馳一介往省。罪矣罪矣。客冬重覲龍門大兄以筐扉辱之咫尺江山。翹佇增悵。使來鍚命。悚灼亡已。再拜啟函遠情云縟。系之華幣。義溢觧衣。統之寸心如結矣。僕常謂我明英人。鴻筆日燦霞芬。而吾楊獨寥寥百載。幸今先公虎視何李之間而我公復大擴之。佳什名箋照耀古今耳目。豈惟江山借色。而分華割榮。僕之得公者更數也。公之南徙時論。靡不詘之顧澄江憶謝鳳臺思李。奇思綺語。今古並發。豈至落莫哉僕至不才。乃妄有意於作述之塗。時惟稽度瑤篇以當私淑。敬上粗箋十幅敢祈惠書一二遙寄。僕當懸之上座朝夕整容環讀而取軌焉。拙言一帙。求正門下。蓋俗所云以瓦慱珠也。公其能慨然許我乎。幸甚幸甚。使歸謹裁寸楮代謝嚇暑虐人。彊餐自愛皇悚皇悚。

○報鮑山人書

累期歸臥。則長者時時以杖屨來登。下談昔悰歷歷四世。公乃大父行。而折節束髮者相欵也。徳盛矣。攜牘賜吉。一念千載。臨別而貺兼遺之約書。事未卜諧。意則何懃哉佩抱北轅。關川共遠也。我公負髙才。屈蓬荻中。誰不含慨。顧古之奇人。才旣不售。則必寄之絕技以成名。我公精意天地之紀。而推之隱培慱濟。無論自耀其名。卽後之食公報者赫赫起也。公老矣。山中風日。宜自愛聞。春暵尙亟。則秉耒之策何如。雨田石湖二公接疇而談大是樂事。有翼幸托報音。

○報王保定書

一分袂。便涉五期。鄕以書累禦人至。使千里馳蜀。意甚厚。乃以途遠。未能亟尺書謝。愈嗛矣。愈嗛矣。開府咫尺無間寄悰。顧反以書貺辱之奉命感悚。足下負駿茂。華實殷彰。以例詘外寀。誰不太息。苐畿甸垊困甚矣。爲主上敷徳意以起之。罔不沐浴。膏澤千里。頌義稱良二千石。又奚取振珂逍遙哉。計足下必辧此。聊一質之。使歸寸楮布謝於下執事。殘暑尙虐人惟爲蒼生加愛。僭布區區

○報王侍郎書

蕪詞敝縠。聊布下悰。乃辱賜書。獎借隆重。祗奉周環不任悚灼。又辱重使授命。綺采羝酏。充燦庭階。下悰未內髙情復縟。辭受兼難。感怍交念。僕受明公之愛。與所朝夕於大兄者。卽隕越何報哉。使歸。率爾勒狀。敬致謝於下執事。臨楮皇恐。

○報沈二丈書

春暮遣奴持尺疏歸謝。而訓術君至。則我公旣以書來。開函讀涉句。便令悵情。卒箋又歡然慰喜也。公之讀我書。想同之耳。五月子培報家園大有麥秋則北疇定得豊獲。及六月得家大人報。又駭夏潦公之歲計竟復何如。又念我百花洲上。蕩然鷗鷺遊也。遠心萬拞矣。江東兵亂糜爛。至數十百萬。而江北諸郡。復爲侵歲暴吏所苦。天下事大可憂。豈僅桑梓怵愓哉。鄙人素厭世氛。且頻歲煙霞。野性益篤。一行作吏。萬苦攻人。每晨出驅馬經荒園。艸棘中蟋蟀振響。白露拂袖。則恍然憶我洲前秋色黯然內銷。不知爲心也。公將何以謀之。我公髙臥紫雲。當自不廢吟弄。奇篇俊語。可使遠人得一握覩乎。近與王吳二子徵逐。稍有數語。苐付艸胥侍已。亂錯簏笥中。行當手理之寄請也。訓術君歸附此。布其區區。時坐省中。治牘從羣胥旁歌。斜書之公閴居。又時時有閭人來。當頻治一書報我。諸箋十記。歲暮爲期也。

○報朱職方書

日辱重使使南鄕還報。題尺疏以謝。附之蕪言。已發。乃悔亡追矣。長者負金馬才。久淹戎署。秉軸者。時時言雍容禮樂稱也。遂以主客上請命下。縉紳先生。靡不華艷而亟道之。僕又何問焉。劉藝有白下之役。輒此布悃。其人孤騎而去。不能有以將賀尙容顓遣一介。徑叩門下。鄕者粗箋。計登蘭藻。臨楮不任翹竚。

○報陳子書

山中時時辱訊。兼之遠道爲別。此於情厚矣厚矣。一分袂。便涉寒暑。邇來道念如何。精於其一。而不以他岐棼之。勢利之棼道也。猶谷之莠。此尢其亟屏者也。之再涉塵途。宿心銷鑠矣。何足言此。姑爲知己者訊之。便羽布悰。諒其區區。

○報萬按察書

挾剌登庭者數矣。竟未得奉顏色。展懃欵乃今憲旄漸遠。所馳情於左右者。眞與江湖共流也。赤炎方烈。客塗幸自愛。小吏遣歸問訊。老父旣托將命之列。倘容執檝南徒。幸甚矣幸甚矣。倉卒布悰。臨楮增悵。

○報劉一丈書

數千里外。得長者時賜一書。以慰長想。卽亦甚幸矣。仃至更辱饋遺。則不才益將何以報焉。書中情意甚殷。卽長者之不忘老父。知老父之念長者深也至於上下相孚。才徳稱位。語不才。則不才有深感焉。夫才徳不稱。固自知之矣。至於不孚之病。則尢不才爲甚。且今世之所謂孚者。何哉。日夕策馬候權者之門。門者故不入。則甘言媚詞。作婦人狀。袖金以私之。卽門者持剌入。而主者又不卽出。見立廏中僕馬之間。惡气襲衣袖。卽饑寒毒熱。不可忍不去也。抵暮則前所受贈金者。出報客曰。相公倦謝客矣。客請明日來。卽明日又不敢不來夜披衣坐。聞雞鳴卽起盥櫛。走馬抵門。門者怒曰。爲誰。則曰昨日之客來則又怒曰。何客之勤也。豈有相公此時出見客乎。客心恥之。彊忍而與言曰。亡柰何矣。姑容我入門者。又得所贈金。則起而入之。又立向所立廏中。幸主者出南面召見。則驚走匍匐階下。主者曰。進則再拜。故遲不起。起則上所上壽金。主者故不受。則固請。主者故固不受。則又固請。然後命吏內之則又再拜。又故遲不起。起則五六揖始出。出揖門者曰。官人幸顧我。也日來。幸亡阻我也。門者答揖。大喜。奔出馬上。遇所交識。卽楊鞭語曰。適自相公家來相公厚我厚我。且虛言狀。卽所交識。亦心畏相公厚之矣。相公又稍稍語人曰。某也賢。某也賢。聞者亦心計交贊之。此世所謂上下相孚也。長者謂僕能之乎。前所謂權門者。自歲時伏臘。一剌之外。卽經年不往也間道經其門。則亦掩耳閉目。躍馬疾走。歸之若有所追逐者。斯則僕之褊哉。以此常不見悅於長吏。僕則愈益不顧也。每大言曰。人生有命。彼將柰我何矣長者聞此。得無厭其爲迂乎。鄕園多故不能不動客子之愁。至於長者之抱才而困。則又令我愴然有感。天之與先生者甚厚亡論長者不欲輕棄之卽天意亦不欲長者之輕棄之也。幸寧心哉。

○報孫子升書

鄕者臥痾沽幹。故人念我。兩進艇而辱訊之。握手坐芙蕖館中。停卮譚昔。便宛然如執經侍遊時也。一行作吏。便日與案牘爲伍。已逾寒暑。且不得間裁一書南謝故人。卽故人不責僕。僕之饑渴何解焉。邵生來。乃儼然持華牘貽之。僕驚起握讀。厚念盈楮。旣歡然喜。已黯然內銷也。蓋離別誠難矣。足下負異才。久詘蓬蒿中。大抱英雄之恨。決意天人無逾玆秋者獨把桂枝飄飄天路。恨不令僕見之。乃投竿秉樞。釋蘿襲紱。又僕於足下內卜無疑也。邵生趨歸急。屬微痾。遂■﹝彳卒﹞裁往報。竚承消息心目共南。僕已爲足下覓長安酒樓。買胡奴勒馬俟矣。

○報陸長庚書

暮春一爲緘報便。又深秋望足下片楮。心目斷絕豈忘之。或遂棄之也。家大人書報。六月大雨至便。鷺鷗棲我芙蕖館中。則足下南墅。當不能拒。波浪浸幾矣。細君諸郎君豈安水居。卽水中拾一二穗穧。歲計何恃。大爲足下稱苦。足下旣苦竆。乃禹君又竟長逝。又何也。往歲僕走別禹君。則禹君尙挾剌訪客。僕意旣能挾剌訪客。又安有病卽病亡慮也不謂遂已。夏中方對客飱之輒棄飱。泣數行下。此君負奇。使气口期期又好文致其詞。此俱可書。足下宜書。書成報我當不使此君遂冺也。其孤婺抱影。何恃爲命。足下及伯章諸君負髙義當後已而先之。檢笥中得糈直二金。以道遠不能買只雞鬥酒而哭之。足下其爲我遺諸其孤時夜直省中。秉燭書此。朋好星疏。存歿關念。投筆長歔。不能爲心。想足下同之耳。

○報顧子書

山中𨿽不得數見。一命駕。再投牘。情深矣。往歲聞島寇寇通。知足下坐熢燧千戟間亟欲馳一介往候。因循北轅。遂至自負怪訝者數也。陳公入賀。則爲致足下所賜書於庭。輒啟函讀知尙苦家難。大多忿欝。不得意之詞。豈天道人情卒懵懵哉。何以故。何以故。再握新梓章讀之。率多涉目者。新詞一二更大佳。此便可垂世範物。省錄云者謙矣陳公歸。輒口授數語。往報致其區區。秋气漸髙。行矣自愛

○報淩子書

往歲山中。辱足下再訊。此情一著於心難解也。後聞島夷寇通急。則豈不欲遣一介慰足下憂恐顧■﹝彳卒﹞無健夫可任者。及聞寇退。則遂因循北裝無間矣。陳公來問足下。則謂足下之佷夷最甚。稍言狀。令我怒發上指冠。恨不手縛夷嚙之顧自兵閧以來松楸盧捨。蕩然燼爛者。家怨人忿矣。寧獨足下哉。足下不以僕言爲然。則請問諸吳越。陳公歸。對牘布此。用申下悰。惟足下釋然。於僕之言。母沈憂自累。則僕亦甚幸矣。

○報趙山人書

趙先生來。辱幸賜書。又賜詩。詩七言。凡五首。誦之鏗鏗。何其詞之粹麗也。卽情又泰厚。乃不能綴數語奉酬山人山人其信我冗冗矣山人老矣。顧益賦詩寄遠作少年語。卽山人少年時。何如。又恨不能以身當之也。風塵中事不可聞於山人。山人善自愛。卽今世求如山人。頹然稱八十老夫。而猶作詩若此者。固已鮮哉。

○報惲按察書

鄕者幸從足下西署遊也。則時時教之。此其情深至矣及足下擁旄西騖。僕亦負瘵南歸。關川悠隔。尺書難報。祗以長嘆。足下不棄。惠然幸以書來。握讀增感。足下秉鉞治楚。聲稱炳蔚。私心快之興作繁苦。犂然底績。非足下貞憲郎冗。公私不幾困乎。卽非足下之大者。亦徵之矣。冗中口授數語往報秋成寒搖落。惟爲國事加愛。不勝大願

○報劉按察書

竊誦名徳。而心向之長遠矣人事參差。亡繇望履。舄奉末光。心則甚焉。海內多故徵輸盜賊。蒼赤大困魯齊之墟。非復昔日隆甚矣。非明公以干旄臨之則何恃爲濟乎。此鄙人者所爲欣欣誦說。太息徳業之光也。便羽敬以一言布下悰余。惟執事者諒焉。

○再報孫子升書

邵君罷棘校。則負笈去。已函尺書疋采。往報其尊君。旣在蕪城中。當不致浮沈也。有司上北畿。賢書。則邵君已炳炳髙列。卽其徒。則師何疑焉。日夜望佳音。心月已斷。恨不並日首見足下名。爲足下頓足起舞。浮白稱快也。捨弟俏幸執鞭。斯稱世好矣人歸附致耿耿昨者鄕國故人。遺我數醅甚佳。未敢開也。謹命侍胥藏之以待。足下其蚤整北轅。慰我饑渴。

○報陸子和書

暮春題尺疏遣奴歸謝。亡何子培書來。則報太夫人沒江南。足下已匍匐往江南治喪歸也。是日爲足下頓足起。仰天長歔澘然泣數行下。夫足下負才久詘。時人翕奮以快一戰。而又以太夫人之故奪之。且太夫人三十年勤苦以成子才。中道棄去。又令尊君日坐邸捨中。咄咄悲也。僕誠私心痛之。僕又聞古之聖人。慮賢者過情。嚴防之曰。毀不滅性足下束髮讀禮。豈亡覩於此言。且足下一身。亡論系關至重。卽太夫人所不暝於地下者。猶日夜急也。足下其善自愛。足下儼然衰經而廬。悲淒之燕時召二三子與之采掇千古。經緯羣藻勒一家之言。藏之名山。傳之同好。則所報太夫人者。固遠也古稱斷機截髮者。豈必以簪紱期子哉。況簪紱又足下有也。沈訓術歸僭布一言。以效區區。緒長詞簡。臨風帳結。

○報宗丈書

暮春具尺牘往謝。及二兄抵燕。則知我公已攜家廣陵矣。島夷未息。則海上居者。時時憂恐。我公審勢度變。急去其危。而先就其安。若虜至而爲之圖。無及矣。家大人心楊已久。今且愓寇。則鄙心亦急之城中倘有潔宇。公其爲我置念。卽得比鄰。大奇也。大兄旣以失期免校而少兄藝帙精甚復爾暫詘南歸。以僕窺於人事。則屈甚者伸大。二兄之屈甚矣公母戚戚焉。以待其伸未暮也。謹附一言。奉候起處秋風搖落。勉爲加飱。不任區區。

○報陳使君書

日策馬逐羣吏走。不得一間。具牘往訊。誠恨之矣。乃公不棄。惠然函書。粲而遺之。僕則何堪焉。邑長老時時治書來。則皆暏今追昔。幸不得再挹我公顏色。而控馬訴之。髫白一詞也。邑困甚矣。稍稍得保其父母妻子。而河伯又以一水魚鱉之。天乎天乎。我公其將謂何。始孰之聲藉甚。他日去之。則此地於公又何異興也。以僕覩於當世之從事斯民者。如公難矣難矣。寸心久結。輒因使者。布其區區髙秋搖落。行矣自愛。

○報於鱗書

此地去足下所治邵。咫尺數百里。又長安使者日西南馳也。乃不能時奉一書問足下。卽足下亦不時以書來。固兩心相照矣。眼中舊侶漸稀。時從吳王二子遊。則口足下輒終其酒。二子各擁精兵格鬭僕時以孤騎馳而卻之。西聣刑臺。浮雲動。色吾輩倘不公實。中原之禍未己也。足下其將謂何。徐生且至。足下又將事上都。吾五人者。再得聚首長安。易水重寒矣。肖甫使君去。附此一問。歲寒搖落行矣自愛。

○報顧丈書

日遲南音。心目幾絕。是月旣望。齋居省中。從省郎夜集。吏報南音至矣。輒命吏啟鑰出。徑趨徐學士家。取鄕書來。眾檢之。一檢便見公名。則抱書大叫。頓首撫掌。幾不能持。眾詰其狀。則且言我公負髙才。屈蓬荻中。幾三十年。而一朝信之。且言公之於我骨肉交也。則其心如身當之矣。是夜又命吏啟鑰出。報李太史。孫光祿。二公披衣驚喜。明日會於朝相與大咲。誠快之也。誠快之也。屬有便羽南歸艸布一言以賀。其人孤騎。不能有所將。更數日。有舟者歸。更圖之。

○報於鱗書

秋來不得足下一紙甚恨。及書來乃又爽然歡喜也。哭梁詩精絕。所謂風雷不可聞者。神來哉神來哉。懷諸子僕句更奇。吳生乃以足下後僕。於生遂爲信。抑恐足下不然也。足下諸體各極至。七言者。髙雅奇秀。卓絕今古更百千萬世。愈益難耳。而僕近頗得意玆塗。𨿽不得仰同。足下蓋亦庶幾焉。聊寄一二足下讀之。以爲如何。徐生再來。頗爲吳生所苦。要之皆卞璧中人也。握手不遠。聊布區區。歲寒加愛。

○報劉明府書

憶與足下握別。僅俯仰耳。而歲月忽五更也。則豈不欲走一書往訊顧又以人事扼束罷之。足下不罪其疏。乃使使馳數千里。來辱手書慰藉。意沾沾厚也。上采名畫。則非所堪之矣。每倍縉紳先生末議每言江南賢守令。則必首足下。僕誠私心快之。至覩諸監司語於足下者。言言雋也則又喟然太息。嘆我同志之盛焉。第吳越困兵火中。久勞大賢區畫國家。計勞以酬。則何以處足下。時坐薄牒中。艸勒不盡鄙臆臨風軫情

○報袁使君書

節旄抵燕。辱長者不棄枉佳幣以臨之。在僕者宜朝夕侍。而此身在車馬塵氛中。竟不過取一二間奉接顏色。乃其行也。又不能取祖道以勞輿人。此其愧著於心難觧矣惟長者或有以諒我不然者。僕誠懼焉。家報一通。敢累使者以致家君。書不能悉鄙悰。諒長者能道之也。萬里長途。惟長者不忘情於家君。則豈惟家君之幸。實僕之幸。臨楮不勝大願。

○報鄕中父老書

家大人憑恃諸父老之寵露。而以並耆稱。則旣已受貺矣。乃長者不棄其舊。而又儼然辱之以言。登之楹宇。星辰並麗也。則豈惟家大人賴之。其日臣以下。皆拜長者之賜。捨弟以報書來。乃在歲之十月。而臣是時方陪諸大夫末議。計吏省中嚴。不得接家人語。今年春二月。休沐歸邸。始得把書。始悉長者所爲。錫言於家大人狀也。則命侍子焚香。南鄕再拜而謝之。仍遣一介以申於下執事。其不能上壽長者之前。以效其區區。亦惟長者諒焉。

○報沈二丈書

去冬再奉手書。時以吏役日夜急。不得具一言往報。心則甚矣。春事方新。楚天日遠。湖上主人生事如何。孤艇白蘋。明月萬里。懷人寄遠。鄙人得分一二乎。鄙人自秋九月。以至春正月。省棲也。耳目心志。俱兀兀牒牘中。及歸邸休沐。則上計諸君接而苦之。束帶執剌。日紛紛道上。時念宿采。則孟氏所謂予旣已忘之矣予旣已忘之矣啫箋十記。歲暮爲期者。何以酬斯語乎。每一念至。輒用太息。我公髙棲湖上。執筆臨池。椎子侯門。落花滿砌。則奚啻壺嶠哉。公得之。母輕棄之也。每丈歸。布此代訊。其時事自詳之矣有便惠我徳音。

○報陸子和書

歲十月。足下惠然幸以書來。啟函讀。上以悲太夫人之不幸。以悼尊君。中自悲其竆。而後辱一言以及不肖。此其爲言累千矣。言言而讀。言言而淚也濉駭。侍子輒命收之是時方陪諸曹郎。計吏省中日夜急。不得爲一書南報足下。會顧二丈至。問足下。則云近已家城之中。闉而朝夕者。仍北郊別業。別業事事幽矣。則鄙人所謂綜緝千古者。其在斯乎。其在斯乎。鄙人負薜蘿之性。彊遊塵中。時時怨之。近復同志寥落。世變駭觀。倘得長往漁樵。以與足下游。幸矣幸矣。叔氏南。敬以一言問足下。其足下鍚言於家大人者。別楮申謝矣。春气方鬯願言自愛。以忍饑渴。

○報髙子明書

僕之不得從足下湖上游。再看春色矣。故人念我時時治書枉訊。微言欵語。骨肉同之。顧遊子日坐薄牒中。且歲時有計吏之役紛紛焉。竟不得具一言往報。所恃自觧者。幸故人或有以諒我。不然者。僕誠懼焉。足下之詘甚矣。日望其信不信也。豈天之信人易於其小。而難於其大哉。則何故。則何故。僕之能悲兄之詘。而不無捄於詘。是僕之負足下深也。谷氏云。名譽不彰。朋友之過。則僕之過。奚以請而釋之。太夫人起居無恙。嫂氏新姬消息如何。其所爲慮我二人同之矣。鄙人在野成習。一涉世氛。日增怨悔。覩於近事。則愈嘆薜蘿之難焉。足下髙臥江湖。勿以用世之念坐而失之。徒令他日生悔。如僕也。叔氏歸。敬此奉候起居。春分方鬯。願言自愛以慰耿耿

○報顧純一書

湖上之爲別者再春矣。則豈不欲時奉一言往訊顧以氛累妨之其自秋十月以至春正月盡宵省棲也。更難耳。秋捷之望人心翕歸。竟又報屈。深用太息然梓丈開之足下擴之。武陵溪上。霞繽星燦矣太夫人無恙諸郎君日頴。此便足爲樂。春疇告急耒耜交作。足下攜二三子執捲談經。時過阡陌而嬉焉則其靜心瑩念眞足綜千古。而采其精華。大業所就便當長駕一世。豈但章黻小小者耳。叔氏歸具言往候。北翔有便。惠我徳音

○報李伯章書

與足下別湖上而來。日月長遠矣。乃僅得一書問足下。卽足下亦僅以一書來。旣以計吏之役。日驅手足耳目以從之。卽足下巖棲者。亦或參差羽翼之便卽兩有念其誰達焉。每一軫情。輒用太息秋間日竢佳音。復爾報屈何哉。天意乎抱璞而泣昔者甚之以覩於近事亡怪其然已。第其璞者終售且受上賞則足下又何慮焉。太夫人起居無恙。郎君日駸駸有淩雲气。足下俯仰爲心其樂如何。鄙人別老母而北。且與家君六年別也今又不能使之不萬里遊又自顧鄙人之身孑矣。則益嘆足下難耳。捨弟罷歸書來頗憤。尙幸得從長者遊是用釋然於鄙衷足下向與僕言甚有念於漢魏夫詩至漢魏上矣李杜稱聖。於選則視二代愧焉旣善選矣則律亡難者。猶探源而可必之委也。別來有述一一教我叔氏歸。已附一言以謝。足下之鍚言於家大人者。更言之以見鄙悰。其示報言。慰其杼軸

○報於鱗書

足下之以諸子來辱也。不能效吳黃門所爲。勞禦吏者。謹獻家鳬之子二百。而余爲佐太夫人朝膳。足下倘以爲不辱。則命饔人內焉

○再報於鱗書

足下東遊長安則攜二三子。時時辱焉。一觴一嘯。星河倒流天忌其盛。一朝而去兩生已乃吳生罷爲從事。徐生且以使事並吳生南僕孤立矣明卿謫且更得志。日驅徐生醉我邸捨中。而王郎亦時時以郵書來。獨不得足下一書爲恨。乃使者則儼然函書采而臨之。手目啟函讀淚淫淫下也。太夫人起居無恙。幸甚。足下爲郡笥亡尺帛有如一日振衣去。則太夫人何賴焉。足下之念太夫人深也。又不欲以一郡爲太夫人憂則去住誠難矣。足下在遠時議稍非所急。王生抱深慮。幸有司馬公持之獨僕者慮甚。王生又以其身日當羣目也。又安得云巨源亡恙乎。來詩八章。神才奇秀。意興慷慨天地間安得此語。讀之已怪今日竆也。鄙言二帙。辱足下有至言凡所點綴我者。欣然有當於鄙心。知我者鮑子也。卽使僕裂冠毀冕。放之江南而沈之復何恨哉。二生欲會足下於漳水之南。其所語足下者卽僕語不殊也使者回騎。聊題短楮往報目兩日來。病甚稍思則火焱焱起。凡所贈足下者尙錯簏艸中。稍不病。卽手書之付二子來也前所辱從者貺勤矣又何觧衣衣我乎。足下善飯

○報王司馬書

臣之辱愛於明公者勤矣卽抱區區不敢輒有以及節鉞誠懼之也。乃明公不棄其愚又使。使以書辱之。而重之名醒臣也。仰辱明公之寵命。敢不祗承謹北鄕再拜而受之。仍以分�於二三子之同志者以昭明公之賜明公開府北塞。累挫大虜俾之。投戈棄騎而走勛名駿茂麟間其先臣竊家大人世講之餘。亦何幸遙分光華而快焉。大兄大夫名徳絕采。卓冠人倫。不以臣爲不肖而收之二三子之後。而辱與之遊。此義金石罔刋矣使者北騎。敬具一言以謝名公臨楮皇懼。

○報於鱗書

使者歸自司馬帳中。乃竟未面元美元美前移書於僕爲其尊君索言於足下。足下遣使時。曾已有言乎。有則命僕書之金軸。在僕也南檄日至。島寇旣已寇楊。唐觀隋樓俱燼。則僕之室廬枌梓可知已日謀歸。謀卽歸。安棲乎。且太夫人者在堂。僅一弱弟何恃。僕之方寸亂矣。足下難困。得借寸祿。供太夫人朝夕無恙甚幸。且足下亦何所不得也。使者西。敬爲致候。日下赫暑足下自愛

○報元羙書

旣別凡兩得手書。及詩二幅西山詩奇古。可並鱗譔新絕奇甚矣。則靡千古。走之足下北僅旬。耳目日駭吳遂罷給事爲丞。猶丞焉。尙得攜其二婦糊口。不然者立枯耳。僕日夜求吳不得。昨已移書捨弟緝我芙蕖卽得與吳並南。尙及不醉花下。徐使江南日者掌曹大負其素。吳邢州君謀大不諧。僕自謂負此子。則散發入山。僕負李終不負僕也。我兄弟三四人當俱不能殊吳。獨足下以司馬公。故或什一可脫洛憲極力於劉。劉意已甚已。竟亢獲之則足下柰何司馬公移書於僕意不獲前請則從其常者但在齊洛之間。恐非所以處足下新銓。目攝僕者數矣。卽言之亡益。僕負李。又負足下。然使僕當是時。而能不負二子。則僕之辱二子者。更大也日與諸子別蘭若。淚酒酒不休。足下怪之。乃徵之矣。僕卽得遂吳生轅。則請足下移節於通爲永夜語吾三人聯卮浮白者。恐遂難數也。數時不欲握筆聊題短楮往報。足下其自愛慰其區區

○再報元羙書

使來再辱書。言言淚也是夜與徐生把讀吳生邸捨中。又讀二生書。黯然相照已乃命酒酒酣起舞。且歌且泣。索筆賦詩各得一章以報足下。乃更相與大醉而去。吳生自謫日過我兩生醅肴幾盡子與卽不以謫。且得並吳生南。獨僕抱憤孤棲。日對豺豹忍之不堪避之不能。其視書宵永於春秋矣足下去。三子覿楚囚。且重愁交錯其心。不得見三子一語。大爲足下稱苦。顧不若僕心甚也見贈一章慘淡難讀詠懷羣什。奇欝悲慨。並軫離騷我輩遘此險畏。顧於斯道深矣。二子將南。足下又遠。蜂目頻聣娥眉難毀。薜蘿廑念。冠冕成仇。躑躅四顧我勞如何。使歸口授往報郵書母惜頻。不任延結

○三報元羙書

使者函書抵明卿。明卿已讀報僕方坐愁。握書大喜已讀則又黯然悲也。外諭甚訝卽策馬問吳。吳近詳其說相對失色。遂罷觴詠矣。我輩已觸諸貴人大怒。李與足下幸遠吳又謫獨日夜急者僕也。僕已久置冠冕。獨不肯並其身置之一瞬千念棼焉如絲。已謀乞外。卽不得掛冠去耳。尊君讀當勉爲之足下日夕盧龍擇書漸遠。二生且數日登途。四顧躑躅。爲情如何。足下。欲以湘累視僕僕心甚矣於鱗使者亦以是日至。書中言言悲淒。決策自劾東歸。足下書去疆不�爲太夫人饘粥計。且其折腰下郡政名偃蹇。非其人所急也。所急者乃在我二人。我二人豈懼罷官者哉。倉卒布悃。足下彊飯自愛

○報王司馬書

自大兄出使。遂不敢以一言輒上干旄。顧所爲感明公之愛。而深念大兄遠違者。其情山積也秋髙馬肥。胡騎不敢南向。明威所及萬里生寒明公之巨績茂勛並於日月矣。國家計功而酬則如明公者宜何如處焉。公快私忻。式言鼓舞人便敬上起居惟明公爲國事加愛臣也不勝大願皇恐皇恐

○報於鱗書

使者旣西。遂不得再通一訊日謂二子必會足下漳水之南。不謂遂鼓枻去。我輩蓬飄而散。恐遂河山二子何得亡情長者盡不可忍。朱尉至僅亦能道足下繼使來則又得手書。秦時明月。時一握之可助狂奴一咲耳。足下抱欝棲郡中僕如以身當之不則掛冠而去以謝足下。馮中丞爲於侍禦言足下文學政事古者流。於乃有深意。卽亡禆足下。其藉此以徼福於太夫人。亦足下所急也僕𨿽被章服從諸貴人遊。都無宦意。足下與元羙握手太行僕卽不能奮飛以從二子。二子太行視我將亦爲可耳使者且東報司馬。先托言於健兒以歸朱尉使者且西。僕當有後言彊飯自愛。

○報元羙書

鄕者與足下別至悲也。卽夜聚兩生解之今兩生乃相繼去矣。更悲更亡以解及使來奉札。乃又爽然若足下爲我解兩生悲也。諸品之惠。念我念我見懷一章慘然難目。酒狂詩態揔爲諸君頓減耳若畏名而除。豈稱鄙人且外此二者。更復何名乎夷齊則幽遠奇欝。大類騷經。七言一幅。雄渾卓絕如千峯北斷祁連色峯排紫。劍插胡天。當與悾峒盤山並峙矣。足下窮悲出塞。乃更自雄於文卽使放逐。足下江南者。又當何如。僕不能自必。其必足下無恙。請以身質焉。明卿六日南子與行乃在十二日。竟夭其子。灑淚而去。僕一病幾作永別近復稍稍健食。然日遊諸眾人不得措一語。出則不知所之以此憒憒眠耳。使者歸速艸艸具復。其奉贈諸篇病思稍起卽爲之自愛不悉

○報明卿書

日與二三子燕市遊手足耳目也。昨悲王生去。尙得二子破之今二子又去矣。僕卽悵悵。安所措語乎。前視足下。邸中一上騎便覺寒气射人至省。則百骸如火。狂惑昏憒。時作夢中語方其亂時。不知足下去也。稍定。乃知之。則心痛欲割耳再一日疆視徐生。旣而復困。對鏡日臒咄咄不樂恐遂爲眞宰所苦。徐生薄命。又夭其子。含淚登軺去住增怨。昨者馳馬西城忽欲投刺足下。旣而念足下已東輒淚淫淫下。掩面反走。足下日就江湖。形骸漸放鄙人孤遊棘莾。蹤迹可憐。握手時。傷心無已昨已移書捨弟。誡其出迓幹旄。謝陽之湖西。三君共棹而東醉我百花洲上。則薜蘿楊柳。將分華割榮而快焉病中據案申悃。展筆屢投。淒悵無極。前塗自愛時惠徳音

○報黎惟敬書

鄙人之聞足下於二三子心甚也。一見足下蘭若便令灑然再醉二三子邸中。則一日千載矣。我二三兄弟一朝捨我而去之。卽又不能畱足下。是天之欲廢吾手足耳目也。又何言哉。又何言哉方足下東時鄙人憒憒伏枕。遂不能有以效芻秣二君並舟而南銜杯嘯謔。大是樂事。昨已誡捨弟遲三君湖上。倘不過我洲前大醉者。恐桃花流水相與咲之艸艸布悰願言自愛。君歸羅浮其伐木結廬以侍鄙人。鄙人將攜足下拾芙蓉以觀滄海耳

○報子與書

使來旣疆起書卷。題短札與之。投筆危坐今昔並起懷我二三兄弟。歡悰狂語。佳話奇篇一一盡爲涕淚。我輩情深蓋自天地以來一遘耳。二君日遠猶得蚤暮半途忘其離索。獨使我日折腰諸貴人前欝欝之懷。誰與爲語。生非金石堪此侵鑠足下念我至莖何以策我稱病掛冠。長藹短笠訪足下於天目之東。因而西遊白鹿。而與吳生策之上也。其次則外補一二暫爲妻婦饘粥計。又不然則仲連有蹈海之節僕將躡屩而從焉。情長塗短輒爲足下效其區區足下其憐察之

○再報明卿書

子與行倚病。題數字往報。投筆淚灑不知所云。及使歸奉七日手書啟封。黯淡至不能卒讀足下以郊行不見僕爲恨。豈知僕當是時。乃憒憒不知足下去也。足下去。尙得子與一二晤言。今子與又去矣孤坐而悲。萬念並起躍馬出暑。幹復何之。或有羙饌名醞。藏之誰待欝抱日起。孰爲宣之驚人佳句。其誰誦而歌焉俯仰傷懷。寸心萬折。旣而自解借使僕與二三子隔千百世而生如左馬李杜者。則亦何得二三子以爲歡乎。且長安中貴人不少�疆以二三子視之亦胡不得而惟二三子是思也則輒自覺其欺。爲悲更甚耳。足下與子與並醉而南離情日損獨子與念吾病。恨足下不見之也。所爲贈足下行者。文一長歌一絕句二君共之。稍得病思佳。卽爲綴報何敢忘之乎。足下亦何得亡言也。我輩旣不得握手則時時治書相報庶慰長饑惟足下圖之

○報元羙書

白雲握手。恍若夢晤。晨驅艸露中。不復省作何語旣別。彌月不得足下起居消息。甚念時遇舊吏於塗立馬訊之。及持疏人來得手書。始知久滯河間牘也。觀中三詩極壯。極苦好龍。廢似應馬。遂眞可動千秋之感南寇日急。吾楊已燼。今後窺郵則東之百花洲易耳。僕卽歸耕何地乎。且快意者。昨又聞言大解僕語。卽不得百花洲載之五湖靡不得也足下謂以十年。盡人間遊屐。吾不能從吾平生臥遊耳。邢使君旣以報績以薦剡。未數不得乞太夫人恩。除書消息全未。其使謂其主已函寒具而東豈遂有拂衣念。足下幸疆畱之。爲太夫人饘粥計也。且人生五馬。日把書臥齋閣中何苦哉。二生欝欝兵革間吳已從陸入楚。徐卿尙徘徊江淮耳。僕近頗厭近禮專精漢魏。所謂足下者。姑俟把袂時致之七月之末。可得返轅否。僕將焚香白雲以待焉。白刺之惠何辱廑念乎

○報於鱗書

吳吏至。奉五月四日手書。知足下會二子於淸源道中。二日始別又讀所爲贈明卿諸詩。卽此語。豈不令鬼神妬也。吳生之謫固足下波及矣王郎昨至碧雲召我我不得出邀。會於白雲觀中。握手悲歡恍若隔世其所不諧於徐目者。其說深也我輩他日當不減。吳徐卿差薄耳。日望足下績書不得。乃先得手書大慰南檄日急。羣夷無狀乃燼我楊百花洲上鷺鷗薜蘿。恐爲戈鋋所苦矣卽去安歸乎太夫人亡恙。郎君日有文。且蔡姬日奉卮飲帳中也。足下自愛

○再報於鱗書

使者上殿最旣辱書。又辱之貺。足下何勤念我也。使者爲僕言。足下已函寒具而東。意不能湏臾待僕心折此語矣。僕之遊諸貴人也諸貴人目攝之。日謀中僕。並中僕之遊。僕則甘心二三子何罪焉足下之不遷。累言之。則姑累應之已乃竟不遷也。每一念至輒怒發上指冠。惟有裂冕而逃以謝足下耳。元羙語我七月當與足下登太行。白雲莾互。山川颯搖。二子愼之。徐吳二君塗中累札慰我。寇大入懼未渡江也蔡姬無恙暯甚加以風雨足下自愛

○三報於鱗書

使者來讀十二體詩。怒發指冠兩君何得乃爾。是夜命楚姬奉卮展楮。章章綴之星亂落。題曰獨酌卒不使兩生獨擅千載也。元羙遺僕書。謂僕當�漳河。灌襄國欣然有當於鄙心。太行久爲足下所苦今西面秦則二華更復生愁日者地拆山裂黃河人立。得非足下消息先傳乎。僕當爲足下賦太行二華兩篇以報之恐風電起輿中驚恐使者。使者且畱。先馳一騎往報足下當展覲桑梓。則欲遲足下西湖之上。能爲我迂轡乎。采消之辱。吾已命楚姬佩之顧何以報蔡夫人也

○報元羙書

��日於鱗遺我十二體詩讀之血气俱動不意二君相逢。作此奇事。及使來又讀佳篇。則章章甚也直湏決滄海黃河波濤人立令足下不得東。於鱗不得西。始爲快耳。僕卽不得從兩君遊。亦賦十二體命曰獨立。詩成舉白命羙人歌之。不減兩君並卮也。於鱗竟得代靳入秦。卽吾黨不假此始重顧此物。非吾黨得不可耳。足下旣已完牘則除書當繼李而下。二君且得漫遊。獨使僕折腰羣貴大無佳思。足下何以教之

○又報元羙書

昨具報言以待使者。使者不來。遣問史鴻臚家。乃知已去。足下謂我何哉。大恨大恨。使者後至則足下旣已抵通輒擬疋馬而東則又徘徊中。輟相去四十里耳。而乃不得握手。則復令何時乎聞諸道路則有謂足下可復命闕下。以需內次者極知非足下意足下何以應之。謹遣一介之使敬問起居勝離通則當謁大司馬轅門擁三姬醉眠耳昨爲羅生一啟尊公足下其爲我謝不敏也

○報王司馬書

明公久勞節鉞臣宜時遣一介以問起居乃以開府嚴肅懼不敢遣。顧其心甚矣。會大兄新拜憲命方欲介此以上壽明公嚴裝未發。乃明公先寵命辱之蒲伏啟函。慰諭殷篤。金幣璀灼。祗以驚悚明公念家大人世講之誼。而儼然有鍚於賤子賤子敢不拜命。謹北鄕再拜而受之先附一言於使者以謝別有恭申惟明公諒焉皇懼

○報元羙書

長安中大雪憶吾與明卿並馬衝泥。從足下飲也眞夢中事耳足下僵臥旅臺北不得問安尊公西不得舊侶。則足下之情柰何。書來把讀淚淫淫下也此中見足下不遷日口。我輩不知。當竟作何狀然五嶽之興。日益勃勃不大苦也。家君昨得新命。此僕所日夜急者。今卽掛冠已恨矣。尊公得足下爲子反累乎。明卿旣已赴白鹿。子與至姑孰稍有二書北來。詩思大彊又得肖甫書。知入閩卽返。公實奠軸。竟至浮沈九原。其將謂可其集並常集寄覽使者昨方持尊公軸來一二日間。卽書之。足下九騷寄我至望至望

○再報元羙書

自與足下別白雲中憤懷奇思。若碣石昆侖隆隆髙也決意得足下一面爲足下剖破之。盈盈滿頰而晨得足下書。乃知爲尊君峻辭徑去天乎天乎。失此不晤更得何時握手也是日走馬向人遂惘惘不能作酬答。語助甫者卽九一氏其人。凡不肯作邊薛。酒酣放筆頗自雄奇索居以來。得此甚慰。連日讀足下詩。沾沾喜也馬上授數語健兒以歸旣相見無期。則時時治書寄我。使我握書。聊慰饑渴歲寒自愛。投筆軫情

○三報元羙書

僕聞古者有行遠。則其與遊咸有增貽。以結永好。足下被繡擁旄。提兵千里。其爲故人光寵甚厚不可亡贈。夫足下所督戎者。故齊地也。其健慓悍猾賊椎埋作姦羣邪藪澤。譚王道者病之足下往矣得以憲章從事。取象於物。惟豸性爲能觸邪。故贈君豸衣一襲夫邵邪所自邪也。亦自上之約束爲之不束之。而遽收之。是謂不教而殺。非聖謨所貴君子之束人也。必先自束其身。故贈君腰帶一束自束束人矣猶有不若者。則付之三尺以彰國威以著足下之明信故贈君古劍一口。明有豺豹幽有魍魎。無不靡之矣此數物者。不足以當足下顧於鄙人之心。抱區區焉。敢再拜以獻足下。惟足下圖之

○四報元羙書

日夜遲足下報章。及使來則足下乃以絨金遺我卽感足下之愛顧不及一語深也。足下豈爲我靳一語或以庭歡奪之上東門時。得一歌之。未遲也。日所云某某者。所謂異方之樂令人忉怛。蓋悲之非喜之也。上蔡張君九一其人大奇。昨讀我古劍二華篇遂作數十奇語令人畱目。晚得斯人差慰寂寥渠知足下取道東城約我聯騎出訪。足下湏有以待之連夕爲諸子彊去。作餞酒間。所得數幅足下讀之訪足下東城時。意欲與足下刻燭作數百佳語始別。苐恐別有纓弁者來。柰何鄙人湖上雜言二十首。足下昔曾見否。張君乃能爲我和之玆寄覽爲渠作贄使者立。趣短題往謝余悰。千萬統俟握手

鍥宗先生子相文集三卷畢

●鍥宗先生子相文集卷之四

廣陵方城宗臣著

溫陵九我李廷機校

書林云竹鄭世豪梓

書部類二

◆書部類二

報肖甫

報子與書

報元羙書

再報元羙書

報姜使君書

報子與書

報明卿書

報吳峻伯書

報張助甫書

報伯倫書

報髙伯宗書

報白伯倫書

報元羙書

報白伯倫書

報施員外書

報顧一丈書

又報顧一丈書

報子與書

報元羙書

報李子藩書

報徐中丞書

報子與書

再報子與書

三報子與書

報明卿書

報子與書

報曹明府書

報明卿書

報子與書

再報子與書

三報子與書

四報子與書

奉太僕黃公書

報李於鱗書

報吳督學峻伯書書

報王元羙書

報李吏部一元書

報子與書

再報子與書

報顏使君書

報子與書

報黃黃門

報顏使君書

報查太常

報汪兵部

報諸吏部

報李明府

報李學士

報董學士

報余徳甫

報方武庫

報何中丞

報顏使君

再報顏使君

報子與

報薛刑部

報子與

再報子與

三報子與

四報子與

五報子與

六報子與

七報子與

八報子與

九報子與

報周憲長

報尢憲

報徳甫書

報方武庫

報莊吏部

報白伯倫書

報子與

報周憲長

報顧使君

報王司馬

報元羙

報王二進士

報子與

奉光祿黃公書

報趙太僕

報明卿

報方駕部

報謝山人

報子與

報泉州諸公

報徳甫書

再報徳甫書

○報肖甫

卿攜二三子遊。足下至驩也。足下而去。實勞我心。春中王徐各使吳且罷爲從事以南。長安中遂不能出詞組矣憶足下登武夷羅浮。南窺大海。弔梁生之廬。而綴其遺文以歸。時時快之。不意足下乃奉尊君諱返蜀也。則吾數人者。鈞窮途矣。足下讀禮之暇。上綜千古。采其英華。時復濯錦江之波。登巫峽之巓揖杜甫艸堂。而俯仰焉。則與二三子飲燕市中何殊也。王生近遷齊憲。視戎事。徐卿畱滯江南。而明卿𨿽適。乃能日抱白鹿臥。獨使僕偃蹇時氛欝亡賴。行將拂衣長往。南遊吳楚。西窺巴蜀。訪足下之廬。爲十日之飲。足下其飾卮而待焉。使者歸。因授一言以報。道遠情長。臨楮軫結

○報子與書

別來半載僅得足下二紙。每啟函。輒淚淫淫下。七月間緘一書數詩松江舊吏往候。足下𨿽在姑孰計亦能西來相見矣。讀足下諸篇。悲壯奇爽。大快人意。每一相思。輒爲披弄。則亦稍慰。於鱗竟得關中椽。王生大不愜於貴臣。幾禍已。乃差觧得戎使去足下𨿽困刀筆乎。孰與明卿困。每一念至。則欲裂冠而走。我輩數人。大不理於貴臣之口。恐足下與僕俱不免作吳生狀也。其說頗長。不欲爲足下誦之。恐足下大恐。昨爲足下賦金山。大有奇特。古劍二華匡廬諸篇。僕之爲諸君作語至矣非諸君顧不足當僕語也。足下登金山。月明酒酣。取僕語歌之。當得山靈夜泣。孫張諸豎子。敢以庸詞辱此山乎。一咲一咲

○報元羙書

冬間得足下一書。知東事甚悉。使者竟不至。未有以報僕已逐爲閩吏矣。僕遂不難拂衣。第以大江以南天臺武夷。素廑意想者。亦何可不目。倘有飡霞茹芝者乎。卽脫屨而逝耳。昨會太宰公稱足下。非謂一豸袍慮也。行間辱尊公賜訊兼惠之夫廩。愧負長者。幸爲我謝焉。今已放舟南下。秋中方得渡江。足下向負我詩。今武夷者亦何辭也。川塗逾遠音告頗艱。願爲斯道自愛。於鱗處倘有便札。其致區區。冗極不盡鄙悰東望於邑

○再報元羙書

足下駐通咫尺耳。乃不得單騎往候。千里命駕。其人如何。愧矣愧矣。粵椽決意。足下乃更他得之黯然心折。我輩本不宜復預人間事。卽於鱗稍伸已不免忌者之口。直湏散發漁樵庶人。已亡病耳。昨得明卿八月二日書。旣已抵家一月。其新詩慘淡。殊可念也。足下以詩爲司馬公憂恐。司馬公見我輩詩生怒。是以屢作復輟。今方入構卽寄足下置之。足下在通。更得幾晝。謹遣一介往候。不腆之儀幸命膳者收之

○報姜使君書

往歲幸奉幹旄。足下觴我西湖之上。一日論心。便足千古。使僕耳目駭嘆。如登昆侖閬風。從羣仙遊也。含嘆而北。未幾卽聞拂衣。僕往從無繇。日增太息每與縉紳先生談人倫之髙致。必首足下。至於吾黨。猶數數焉。自王道陵夷。士風日隳。世之學士大夫。命視簪組。仇遇泉石。一聞足下之風。不咲其迂。輒議其狂。然未嘗不瞿然驚。赧然愧也則足下所爲拂衣髙蹈。𨿽若恝然於天下之蒼生其足以愧夫沈溺於富貴。而不知返者。功偉矣。昔潛恥折腰五鬥賦。歸去來詞。萬古嗟誦焉。卽足下所爲文辭詩歌。何莫非歸去辭也。則潛以來。足下一人而已。嘗欲爲足下賦繼潛之篇。第以身遊塵中乃作塵外語。是以展筆心愧。握翰屢投。又以佳稿三帙。金石罔渝。恐托非其人。有所遺悞。日月云邁。遂至於今。顧所耿耿於足下者。未嘗一日去念也。貴鄕人來。輒問起居。咸云足下謝客髙臥。經歲閉門。僕則以爲足下將上采千古。旁綜百家。玄艸時抽。丹書日握。俯仰宇宙。何所不得哉。鄙人慚負足下。不能先時掛冠。今逐爲閩吏矣。鄙人不難長往。獨念大江以南。名山大川。賢人隱士。神仙露異。皆平生神遊未覯者。亦欲假此以酬宿抱。行當泛西湖登會稽。窺禹穴。入天臺。鴈蕩以及武夷。順江而下。則先訪足下之廬因與足下尋匡廬之白鹿撫洞庭之蒼梧南泛瀟湘西窺巫峽。然後傍帝子之髙閣訪彭澤之故墟結廬而隱以畢愚志。胡不可也。足下其有以許我乎。今當發舟而南。因緘數語。托萬考功轉訊情長詞簡。不盡區區願言自愛以慰饑渴臨楮無任悵結

○報子與書

郵使歸。凡再題尺疏往報。重之片詞。書來乃貴我疏違。豈使者俱化爲殷生耶。母怪足下怨苦也僕昨移書武夷君。日遣白雲候我當事者重達其意。乃出僕參議閩藩。明月南呼。黃鶴來問。恐山中之環佩珊珊矣。朝覩朝牒。足下乃又出守汀州。豈亦武夷君意哉。名山久埋沒。羣公句中萬古精露待我二子。足下八月遲我苕霅之上。登天目。泛西湖。然後聯舸而進。豈不可也。李王絕無消息。明卿時有書來。乃得髙臥白鹿。奇矣奇矣。僕已勒馬待發。口授數字往報。握手有期。不盡覼縷

○報明卿書

所往訊尺書。足下已讀之不。僕今逐爲閩吏矣。所不能拂衣者。不分足下。獨擅匡廬。亦欲登武夷之巓庶其有飡霞茹芝者乎。則吾將脫屣而從焉。爲裝將發。任司理。攜足下書來。開函讀。知足下果坐五老家。日騎白鹿走也。旣而讀諸篇。雄渾悲壯。當與廬山爭髙已。又會宋柱史。大稱足下吏隱雅度。不爲此官所苦。足下豈僕所稱東方先生哉。僕已放舟東下。秋末渡江。若越氛未靖。則當徑赴九江與足下踐烹鹿之約。足下湏豫作武夷之歌以待我不然。我當驅五老而南。今足下落莫無主也。此行得足下髙篇。復得子與屬吏之差。足快意。舟次數語。托劉武庫轉致。握手有期願言自愛

○報吳峻伯書

自王吳諸子去國。耳目久廢。得足下再至。爲我起之。握手以來。無間日夕。停杯展翰。投筆髙歌。金石琳瑯。紛然四座。奇句險語。驚絕今古。萬象爭趨。三才失色。風雅以還鮮見其儔矣。造物忌盛。鄙夫當之故人憐我時時召我爲別偃蹇流落之人無所比數然而神遊八極。心雄千古。此足下所知。卽使重之放逐。愈益助我長往耳。將發之夕。寸心欲裂。展筆數十韻皆從涕淚中來。他人讀之。靡不悲絕。況我兩人哉花下停觴。便成萬里。含淒東馳。滿目搖落。回睇金莖白雲障之數日卽聞東魯之命。輒爲慰喜。非一學椽。便足爲足下重。得假此聚首廣陵。天目之間。殊一大快耳。刻下觧纜。吏歸授數語往謝。足下旣出。助甫益孤。其將謂何。祈爲斯道自愛。臨楮於邑

○報張助甫書

鄕者從二三子遊。以爲大快矣。不謂又得足下山陵數語。便足�古握手以來。胡霜朔雪。靑山白雲。日日候吾幾席。一呼不至。輒怒目而叱吒之俾之亂趨倒走。蓋自風人以來。上下數千年所未覩紀者。今日之別蓋造化忌之矣。武夷之命下。𨿽不得足下日談之。知足下日日念我也。紫荊握別。遂隔河山。言念歡悰。徒有悲嘆鄙人紫霞念切。紅塵計疏歸請家君。倘遂五嶽之志。則武夷天臺之上有丹竈在焉。朝握黃庭。暮餐綠雪。足下能早遂初服則僕將遣白龍而候之。浮世紛華。已盡耳目。卽使白頭於此。亦何佳。況艸木同腐。壯士恥之。故人知我。當不訝其言之迂也。使歸。尺楮往報。不盡區區。世路風塵。彊飯自愛時惠徳音。以慰長想。臨楮不任馳情

○報伯倫書

僕海上之鄙夫也。足下忘其鄙。而俯意交之其所與朝夕者。卽手足亡殊矣。外逐之人無所比數足下且儼然有骨肉之憂。乃又自忘其憂而廑念鄙人者至數也。匹馬臨岐花前鬥酒語淚交下。茫茫宇宙。寧復幾人哉。含惻東馳。寸心萬折。回首薊門雲霄漸遠。是夜就枕猶與二三君子把酒徘徊覺而悲之。忽奉手教。握讀沾巾。愈不能堪矣。逐臣遷客何代無之。且人之有所中於鄙人者。其人必與鄙人殊也。足下置之尊君擅采藝林。標名千古。僕何能贊詞。顧所承命於足下者。不敢忘也。倘得附名大賢之末。以垂不朽。則鄙人亦何幸焉。屢辱解衣。缺然未報佳紵遠惠。並及荊陋。通家之愛。何以堪之。使旋。尺楮布謝。不盡下悰。前塗再爲緘報。臨楮於邑

○報髙伯宗書

僕不敏。幸得執微藝從諸君子遊。足下忘其鄙陋。而俯意下之靑燈白雲。一語千載矣。世事相迫。遂令分袂。足下不忍別我。召三四知已。於中堂而飲食之。把酒放歌。言言下淚知故人寸心萬折。含涕登軺。淒惻無已。每一相憶。輒取佳章歌之。旣黯然悲也。已又瞿然以慰。卽使僕長棄林莾。亦豈敢一日而忘足下之教哉。今已發舟。川塗漸遠。言念歡悰惟有悲嘆。寸楮代謝。聊布區區。願言自愛。以慰饑渴。臨楮不任軫情

○報白伯倫書

潞河授數語。使者往報。不盡區區觧纜而南春水正綠。蒹葭楊柳。夾道相迎。散發髙歌。舉觴自快。恨不與故人同之。又念髙誼。輒又黯然罷歡矣。幾兩旬始達淸源閘水甚澀。而家君適有書來。日夜候僕一面。始之畱都。以此孤騎先馳。小舟賤眷徐往。令僕二人馴謹勸篤屢以刀剪之役。勞之。蓋如事其主矣。尊公佳稿。袖之輿中。讀之至徐。可得卒業。疏淺不能深窺。然不敢不效其愚也。魏生善書。馴謹事僕一年未嘗聞其一語僕眞不能置之。兄旣畱用。幸賜寬惠如何。臨發艸艸布俟。有便惠我徳音。彊飯自愛

○報元羙書

鄙人發京時。畱一書數詩。史鴻臚轉報。當不至作殷生狀也。方渡淮。島夷環至。自戈戟中一覲老母。卽日夜從諸父老負矢石。坐聣聛。而賊從楊寇郵。已又寇寶應。縱火燒千萬家。風煙亙天。連十日不滅孤城咫尺。如坐甕中。此其抱怦怦怔怔難制矣。賊幸大掠。徑東方。問枕簟。而健兒乃又持足下手書來。啟函大笑。樂已又讀放歌行辟。則大華諸山突起幾席。蛟龍大呼。風雨驟至。非鄙人當之。幾至顚倒。足下別後。乃作如此奇怪。而感懷諸篇。悲壯慷慨。一言一淚。使後世讀之。其謂此時何也。塗聞北鄙警甚。爲尊君作苦。比自百年恆迹。乃致峻責固足下遺之矣。昨覩災詔。令人驚恐。誰其召之。獨遺主上之憂。孤臣萬淚無地可著閩吏至爲言。春三月勁夷二千。直抵閩省。焚千家。滿載而去。乾坤生事竟作何狀。鄙人稍稍可舟卽渡江。一覲家君。便束衣南下。川塗隔絕音告漸疏。所幸者朝夕。子與及武夷諸君。不大落莫。於鱗稍足自慰。明卿久臥白鹿洞中。書來意气更可憐耳。使者促歸。且方寸中俱爲羣盜所據。不得出詞組往報聊附此申謝放逐之人。何所稱賀。遠謝故人。祗增太息。情長詞簡不盡區區。相見未期。彊飱自愛

○報白伯倫書

暮春握別。便迫深秋言念舊遊。祗有悲嘆。數月閭裏捨。僅與島寇周旋。熢燧戈戟。日悚耳目。入秋移疾江上。心稍稍定矣。始得奉令先公集。環讀之辟則涉瀟湘。對明月。泠泠灑灑。暢心也。輒用點綴志之。其不可讀者尠矣已。綴數語何有於先公。顧於鄙人憐才之心。稍致區區焉。原艸四帙謹函付使者以歸秋風髙厲。彊飯自愛赴閩意甚蕭瑟。家大人彊之理。棹南矣。故人亦有遠念。人則時賜詞組訊焉

○報施員外書

春別幾何。便暮秋矣。每憶故人省署遊朝夕煦煦也則柰何不悵情哉。五月返廬。羣盜環驚之入秋始得理楫南渡。意蕭瑟甚也。非知已如我兄者。不敢聞以此言。江上幸晤黃師舊役王經者。北附尺楮以訊。經愼人也用之當不負委托。弟行矣。奔走所不敢辭。惟兄丈念之。北望金莖。無任馳結

○報顧一丈書

垂髫侍誨。誼並金石。長安系馬。芳艸醉人。握手胡牀。舉白引滿。便宛然如從公武陵遊也。自公挈氈南。遂使數月惘惘。昨奉手書。大用歡慰。我公負金馬才。暫屈之此。且得與羣豪共研大業。出而眺中嶽。俯大河。悲伊洛之長往。慨北邙之多亡。則寄之雄詞。以志偉勝。斯司馬之壯遊。而古今之極盛也我公何戚焉。鄙人縻祿。恆抱忤時之慨。故人知我何以爲教。梁明府將南。鄙人親詣其家。備述我公徳業。剌剌不休。知此公不負斯語矣。玆因便。寸楮申臆。情長詞簡。臨風軫念

○又報顧一丈書

冬初具寸楮托梁明府報。入省遣發而梁之車馬晨馳矣。吏復持歸。令我悵息。浮沈笥篋中。竟無便羽。顧所爲抱悵者。若蘼蕪被春。日月長也。我公不棄又以手書辱之。而重之以詞啟封涉句。感愧彌抱書中意旨勤厚。佳篇詞逸。情眞統之。可爲隕涕。至於諸篇之雄渾淸麗則尢詞壇之上構也。我公髙才純徳。人世鳳麟。固羣情快覩鄙人何力焉家君稍遷南曹。鄙人尙竊微祿。鈞辱遠念何可爲報第迂俗之狀益多。拂衣之念益切。恐武陵春色暫當爲我公作主耳。內人全無消息薄命固宜。非我公通家至愛何以時廑筆石乎。雨田旬間方到抱袂悵然。念歲月之不畱慨容鬢之各變。每念我公。未嘗徘徊長想也

○報子與書

華陽一眺。千古失色。白雲迷人。風雨颯搖。山靈見妬遂令分袂。別後卽稅駕白露洲上兩朔。足下旣去。無可措語。惟明月髙云。靑楓白鴈。勸我開尊耳。至采石。得懷白十歌。使白起而聽之。未必戢心黃鶴也。蕪湖遇鳴野山人。山人極道足下。其人風采。談咲殊可人意。酒間立綴三章贈之。此生狂。生乃膽落矣。道新安。登暉嶺萬峯亂插。大快耳目。出嚴陵。爲嚴陵一賦。今且至武夷矣。不得與足下尋九曲而醉焉。柰何哉半載江山。遂有鴻鵠之志。今又逐逐折腰矣當今華陽諸君爲我輩何人也。明當謁武夷君謀焉。輿中艸緘余悰待面

○報元羙書

夏中蓬萊之使旣歸。則子與召我有華陽之役。相與髙醉白雲中。凡三四日各得詩二十餘章。蓋自貞曰先生以來。稱奇遘矣。每一停杯放歌何嘗不念足下。及李吳二生也。旣別子與。卽展謁家大人於金陵。稅駕白鷺洲者。兩朔燕磯牛首雨花諸臺。時以鬥酒臨之。天風北來。念足下方飲馬東海耳。九日始得整輿向閩。采石懷李。靑山憶謝望齊云。登釣臺。十月入武夷。夢足下握手謔贈。覺而悲之。一視吏事。便亟亟折腰。生平意气。蕭瑟都盡。每不自堪。輒欲掛冠去閩去齊。幾六七千里。亡論握手。卽欲一書。可得哉昨有賫周督儲璽書者。自稱足下之使。進問亦稍能言之。謹附尺禇往訊斷事君來謁。尙憶足下與我談之。此卽我兩人郵也使去急。不得作於鱗書。足下爲我致聲。何可負我二華不酬也開府公小札幸托之健兒

○報李子藩書

暮春握別。便迫歲殘日月如馳。良可軫慨。秋杪渡江。訪華陽。登采石。望謝眺之靑山。睇嚴陵之釣臺旣而入延平。眺武夷。則諸髙人之遺迹在焉。便欲掃石飡霞辟茅結宇。長住白雲。畢此玄業北望同心渺在萬里。滿目江山。祗生嘆恨。小吏回足下幸然以華牘珍貺辱遺之。開函涉句。黯然心折。且備聞陳情之舉。豈以山公雅度。亦慕中散哉。足下迹系纓冕心在煙霞。不特僕知之。卽天下之人信之矣。玆請未遂豈羅浮武夷之間猶有宿業未洗也。載披名篇章章驚嘆鮏羴烏鳶。痛哉言乎。鴟夷魯連之懷。彼此同之矣。感興三章。寄心髙遠末章古健。詞不渝心。歌律諸什。則並云流霞布。至所謂冥心臥昆丘寂照觀無始。誠有悚乎其言也。所幸者大人見諒。若不以纓冕束其子。有間卽欲掛冠。近則華陽。遠則鴈蕩𨿽不能著書立言。藏之名山以待後世。至於枕席白雲。歌淮南之桂叢佩湘江之蘭蒞則猶愈於逐逐折腰向人而不知止者也。知足下之蓄此念久矣。參廓之期幸母相負。道遠緒長。臨風悵結。有便時惠徳音。

○報徐中丞書

夏中還廬。一意展覲。干戈熢燧環起厄之。頃之又謁家大人幹金陵江上淹畱遂迫。南邁登龍之願旣孤尺鯉之書。復缺長者。其將謂何。顧僕之念深矣。入閩莾莾。幸令公子日教之。且垂念通家意殷殷厚也。淸才雅度。欣然有當於諸大夫之心。僕則何爲。惟不忘明公之盛徳。而使諸大夫知明公之有子也。庶愜鄙心矣謹貢素牘因令公子以聞。倉■﹝彳卒﹞未有以效尺寸。惟明公爲蒼生加愛

○報子與書

崇安之使歸授之數語。昨又小緘置郵牒中也。數時折腰。意气都盡方咄咄齋閣中。又讀足下語。黯然內折昔我二三兄弟在長安時。停杯賦詩何曾有一日別。乃今飄零偃蹇散之四方。李吳經歲未通一書。王生消息未半載斷矣。卽足下與僕。又幸從事於玆。且不得一圖握手也。何問數子哉。情難矣。情難矣。汀賊起。督府且檄僕統戎而西。今又遁。僕便返檄。足下何時東乎。極飲人饑渴。別後豈無一語可寄。案牘中何可著此等語也幸早出之。母令兀兀不腆之儀非所以酬足下。聊寄耿耿。惟侍禦內焉

○再報子與書

累札郵中。計次第可通掌記。從事來。又辱遠書。開函涉句。輒欲飛動。何時與足下散發大王之峯。濯足九曲之溪當令銀河下翻萬山起舞。又安知不作太華狀也。足下髙臥郡齋。且得郡中佳山水主之。名章奇句。乃不使鄙人一聞。豈懼我窴倒哉。卽此後甚迫。郵書如雨。胡不一示。令我饑渴至今也。折腰之燕。月滿庭梧。憶我二三兄弟。寸心如割。且荊媍久病室中。寥寥俯仰欝悵。輒欲裂冠耳。尊嫂亡恙羙人中亦有麟兆者否。昨托足下爲我覓一楷史。果得精者。愛我多矣。鄙艸統容楷史至書之

○三報子與書

歲晏迫歸。竟阻握手計。足下方躍馬臨戎何嘗不西望廑念也入春得郵緘知寇被創去。足下英气哉。護軍來又辱二札。兼以大賫。念厚矣。念厚矣。顧歲時例。不敢內饋極。不欲負足下髙義又不能不爲眾人耳目慮也。輒歸之。顧心藏之矣。其二臺約議亦當寇起時語。今遁矣。而督府又方急海鯨。何暇西轅哉。足下趨郡。卽手幹鋋。且國貧苦徵調僕時爲督府亦時時亟稱足下所諭當更爲轉語天涯。歲時大有江河之感。白雲在吳公等又復散處秦齊汀楚之墟也。柰何不令兀兀哉。巡臺行有延汀之役。而僕以職事共西。暮春三月。定得與足下髙醉齋閣中。破此積恨耳。春風多厲。勉矣加愛

○報明卿書

四月出薊畱尺牘荒詞劉武庫邸中。計楚騎日南。可扣白鹿也。今歲暮矣。足下曾無片言隻字訊我豈忘我哉。夏中還廬幾爲島奴所苦。秋渡江遇子與共醉華陽三日已又登燕磯眺鳳臺。稅駕白鷺之洲。呼月采石之巓西睇楚云。心神飛越。十月抵武夷。掃石門蘿。放歌長嘯。靑楓萬里白雲滿衣苦憶狂奴。寸心如墜耳。子與日坐熢燧中。卻有佳句。元羙贈我長語。奇麗動人。足下久負武夷詩。不報何也。吾將遣白龍而問之。江上聞足下量移南康。大令人生妬。豈白鹿遂作君家物也。昨有人言足下與王督學徧廬山遊。二羙並藻。江山生色。可使遠人得聞乎。貴鄕姚文學奉其蓋人北歸。便訊起居。更數日。僕與子與有顓使於足下。其束笥艸而待焉

○報子與書

數日兩奉手書。歡喜無量。兼得大篇二幅讀之。見懷二章。奇偉卓絕。元羙峻伯徳甫諸篇更稱上采矣。足下方日手戈戟安得作此奇語昨從揔臺西徵羽書稍緩。停軺劍水之上。西望汀云侑懷萬結所諭戎事。日爲揔臺談之。亟稱足下善爲以也。繕城練兵二者莫先之矣。書史至稍稍熟。亦得顧所爲勞。足下慮至深也。持牒者歸。先此附謝鄙言一幅聊答來羙

○報曹明府書

公之南也。僕蓋渡江有華陽之役矣。及之金陵。乃知公曾以使來取吳書也。兩念俱負。悵不可言。公非百里才也。且星子又百里下。其治績當炳炳蒼赤矣。吳公知公於僕爲先輩行。則必異目焉。便訊艸艸臨楮軫切

○報明卿書

別足下日月頗遠。顧時時念之。至於登眺江山雲霞莾互。不得足下楚歌放之。爲念更深矣。然足下坐廬山中。卽得五老白鹿。日相酬酢。恐未盡解足下語也。則足下之念如何。僕之入閩也。日手戈戟。從健兒遊。然坐臥靑山。差極快意。子與相隔千里𨿽阻面譚。郵書甚勤。足忍離索獨足下與李王二子。經年不得詞組然二三君子。豈容一日忘我哉。昨貴鄕姚文學歸。附尺牘荒詞往訊遣乃子與及僕顓使也。敬問楚客楚妃楚公子起居亡恙。其洞中詩自春以往者。悉函授使者歸也。卽與足下枕石而醉不殊矣。玉華一篇。用寄遠臆。武夷片碣。遲君久矣。惠我徳音。慰其饑渴

○報子與書

西抵歸化去汀咫尺耳。乃以家念迫歸。竟阻握手。謂何哉謂何哉足下觧戎衣持栢酒與徐夫人醉齋閣中也。豈復有念鄙人。鄙人顧不能忘情足下耳。吳生之使。先在順昌遣之歸。昨途又值。遂畱以待勒。啟到卽可遣矣。篔簹片石。聊寄遠臆。足下倚醉而歌恐白雲莾互驚擾諸姬也督府公心最汀治口亦時時言之。軍書微詰。時僕正議事府中。聊亦奉爾。非有他念。此公豁達。持大體。卽有急先發後聞可也。待命而後從事。晏矣聞前盜俱已歸穴春中謀大舉一空之何如哉

○再報子與書

塗中累札往報望日抵省。卽島寇揮戟四野。破福淸。圍鎭東。大將且南冠北去。日從諸大夫抱關思足下碧雲洞。眞在天上。正仗策臨戎仗者持緘書至。開讀之。冷然濯我淸風哉鎭東之圍益急而福淸長樂惠安同安之間。無非賊壘。溫州之賊七千餘今且逼福寧矣。省中止廣兵二千。驕不可使。鄕戎者彊則黨賊。弱者善犇。天下事不知作何狀耳。汀𨿽有盜當不廢足下嘯歌。使歸附報明卿書致上廬山之使歸未

○三報子與書

前二日。平子之使便。附訊起居。健兒奉軍書至。乃知足下之勞於戎事甚矣。且足下空國而來。使山賊■﹝彳卒﹞起。何以應之。前督府下檄時急。不可以請。今稍靖矣。當具言汀不可亡兵。狀請罷。其聽調二千如何。昨所擒賊者。咸閩卒也。乃廣兵二千餘人。日食省中。驕不可制。白日攖市。虜婦女。稍詰之。則抽刃相向乃賊至。又不肯發一矢也。僕談斯事。怒發上指冠。乃今覩閩卒成功。首稍稍垂矣。而歲費帑金蓋三萬。可恨哉。僕意言之。督府請罷去廣兵。而歲捐萬金。練賴兵二千人。戌省其可恃。蓋不下廣兵且延邵之間其悍夫猛士盡可兵也足下其以爲何如。同安𨿽幸未陷。然亦未能安枕矣。艸艸布臆炎甚自愛。

○四報子與書

累奉遠牘。知足下之爲閩慮至深也。前使者以軍書至。僕卽進言。督府卽傳檄。汀兵還汀矣督府𨿽罷遣歸。猶欲立之帥長。亡事則農有警。卽捨耒而刃僕因極言汀不可一日亡兵。兵餉復匱。乃云非卽欲餉之。姑覊之耳。且言二千石善爲理也足下其竟如何哉。武平報山寇復起信有之。則汀何待焉吾輩旣不能長驅中原。飲馬河洛。乃使持戈負矢周旋羣醜羞談之矣。海寇大都多華人。華人狡善詒夷。福淸之陷也。蓋華人先其夷於聣聛間守陴者覿其夷也。遂驚而逸旣陷。華人乃又先之。詒夷於獄。此帑藏也。夷遂呼其類數千人。辟門以入見其累累然系者。以爲守帑卒也。詰帑金何不得則縛而刄之。乃華人已羣入藏中。負其數萬金走矣夷竆亡獲。遂環山而掠。卽販絮腐糈。亦喜而內之囊中。人言此何窶而貪也。不知華人負之矣及其敗也。其俘咸夷。華無一夫被創者。華人無論負其國。乃又負夷。今且各持其金驕其妻子。沽酒啖肉。嬉遊閭巷矣。此何稱編氓哉。爲今之策。先策華人。夷可不策而定。不爾者。亂無已時也。而策華人。卽僕亦罔知策所從出。足下謂勿詰其漁商者。誠是也。但今之漁商者。有司何能詰之。詰亦亂不詰亦亂。其意以爲漁商者。猶勞且費也。不漁不商。不勞不費。持大刀走數十里。便可得黃金數斤。狎羙婦人數十。揚揚而去我兵畏聣豈不愉快得意哉此華人之心。卽蘇張復出。不能移易之矣。而欲一有司召號之。僕固知其難也。假使諸葛司馬諸君復出。不知亦作何狀足下所使代謁督府者。僕命之察之羣屬。咸無一人至者惟足下裁之。民生何詩寄我一讀。

○奉太僕黃公書

仲夏旣望。尺牘薄將。托宣城麻戶部寄候。計咫尺渡江矣夷亂甚。千里塗絕幸天滅之。乃我卒航海襲其■﹝舟芻﹞沈之海中。其獻俘者日紛紛也。省城辟門僕輩始得去矢石休衙矣。知太夫人諸公子大恐急不得訊。玆乃得謀一介之使。少效區區我公南顧之懷。得無日殷殷乎。請今釋之矣黃先生之便。素緘申候。客塗暵甚。惟公自愛不勝大願

○報李於鱗書

自鄙人去之閩。閩去秦萬里亡論尺疏難題卽作夢思。亦荒荒汶汶。迷不識二華峯嶂也。日覩佳牘知有代足下者。乃足下遂謝病去。則投牘而起太息彌日。僕故有去志。聞足下去。卽起還內誡婦理裝會島寇急。日夜負戈遂寇不得請然此心已落海岱間矣足下歸。攜王郎登日觀。坐天門東窺滄渤南眺閩楚。悵仙人之後期憐逐臣之未返。則蕭然有風雨之心哉。明卿日白鹿不大落莫子與視郡戎馬者半矣鄙人明春幸不罷卽亦上書自罷三四月間定得與足下握手長嘯醉蔡夫人酒耳。曾君以徵兵入齊。敬謁足下。其歸也。請束秦艸遺我向所贈足下二華之篇。不可讀則已可讀則足下何能志情於武夷哉太夫人公子亡恙謹再拜以問

○報吳督學峻伯書書

自與足下握別紫薇而南也。日遲足下。廣陵消息斷絕。乃遂赴子與華陽之約。然未嘗不談足下髙雅至惆悵罷酒也足下停車泰岱。覿周孔之故墟采管晏之遺事且得近攜王李。遠睇蓬渤。壯遊哉鄙人以往歲十月入閩卽廑山海之役夏中負矢抱關。凡兩越月不休衙矣。今月護蒼梧三千以歸。足下視鄙人何人哉。而今乃若是。鄙人卽非忘情人世者。顧覩此五斗。寔不勝其身。稍過計吏之期則題尺疏。上於明主。乞湖上扁舟以去。二三子其坐日觀之相與大醉千日。戶千百佳語。因之短笻。五嶽不返矣。足下以爲斯事如何。折腰奉懷數言。聊以代面。

○報王元羙書

入閩十朔矣僅得足下一書。北風雙淚時時欲盡。春中會子與汀州。而明卿亦時以郵書至獨足下與於鱗相隔萬里。言之痛心耳北塞風髙司馬公蓋大勞苦。足下提兵東海千里盜息顧不能亡北顧之憂也。於鱗乃遂掛冠。奇士哉奇士哉僕爲鄕人疆之南至則日夜悔。是日聞於鱗去。輒勃勃誠裝待發會島寇急。負矢抱關不可請今可請又迫計吏矣春罷亦去不罷亦去足下幸坐日觀諸峯。掃片石待我也。曾君選兵入齊。幸足下曲賜周旋卽部下健兒。亦幸分之以解閩急。使僕得以從容攜二媍出武夷無塗警者。非足下明惠哉鄙言一章用寄遠情。道遠緒長北望軫嘆。

○報李吏部一元書

往歲公上書言事時。鄙人方竊伏艸莾中也則已知時時嘆息之矣。後鄙人爲郎。居長安而公乃畱滯兩越矣。又聞賦歸去詞焉世路多岐竟不得奉明公顏色而承其緒論。固命哉固命哉偃蹇閩南謁曾子。愛其奇气疏節。而深交之其以戎事行也。因托鄙言以寄遠臆鄙人不諧於世甚矣乃爲五斗不卽去今且去嵩山之陽能容我小築乎。惟公有教言

○報子與書

歸自建安。則有護軍之檄矣足下乃又以使來足下文顧不文乃令不文文哉重幣兼之箑毫。又何說焉休沭信宿。冒暑而馳宜怨不者寔以足下故奪之我。二人握手碧雲洞時。以爲斯地無復會理今三月耳乃又得坐昆侖。片石嘯詠也豈不尺作之合哉鄙人督蒼梧軍西也。其人咸虎而戟日夜憂之亡策惟厚勞其酋長。酋長喜遂戢其下不敢掠塗然亦其塗之人徙其雞犬孥孺。而內之他所故免。足下幸傳檄塗居者母縱雞犬不收母不能一時去其孥孺。以爲護軍使者憂也。今將樂矣再五日入汀。足下其勅徐夫人煮天目茗荈待我。寄明卿二詩。奇哉。奇哉每讀足下寄吳生詩且佳且多幸不得作白鹿逐客也足下上計事歸問之趙伯趙伯云業已議汀大夫入計矣悔不早言之贑府漳道咸有畱詞便湏上書以請。不得之此則得之彼僕亦以爲免上計便蕭生幸卽命之恐生他端爲僕累也咫尺不悉言秋炎自愛。

○再報子與書

先是二日二健兒歸。付之尺牘。是時羣酋戢不掠。已發書。乃聞其在順昌道中要葉氏姬於輿中。而羣辱之。已又掠其髻金以去。其姬名家女也。媿觸石而斃。僕聞之。怒發上指冠。已檄從事廉狀以請其酋長亦恐恐待罪。僕誠不能愛此一官。而令匹夫匹婦之仇不報也爲此星馳而西。五鼓抵歸化目不交睫者兩夕矣蓋恐塗氓不卽徙其孥孺雞犬故家至而坐徙之蕭生及從事來兩辱書知足下之遲我深也。僕卽不念碧雲。獨不念足下哉且羣酋不出瑞金。僕之轅未可東也。其勞軍諸例已具公牒中。西報十日矣。咫尺握手。心神飛越。

○報顏使君書

夜月聯舟。秋云登閣寸心獨結。詞組相雕。金石有銷。此誼難泯矣足下奇气疏節。鄙人何幸得以挹其光采而欣艷之而足下視我又骨肉而加焉。則何報哉。則何報哉。玉華一別。冒暑西馳。古驛夜蛩。孤笳兼發四顧寂寞。誰與爲歡是時足下已拾舟劍江之濱。飲馬金陵之渚矣。柰之何其亡妬也今已幸過淸流。羣酋頗戢。再五日抵汀。月朔還轅矣屯署竹空。可無鬥酒待我乎。鄙言寄臆無忘徳音。

○報子與書

屢廑使命禆將來。又辱書。抱讀臨風碧雲秋色。侵人矣。足下湏命毛頴先生數百坐石上待我二人題石也。羣酋數日類戢。又費邵中牛酒。以爲父老憂使君有罪哉漳南君旣未到幹旌便不勞遠出。遲我碧雲可矣。

○報黃黃門

自足下釋承明之歡。而鄙人遂亦南播窮塗之嘆彼此鈞之矣。在遠日結於衷乃今咫尺顧未及貢一言往訊者徵軺軋軋。餐櫛關山。寔奪之非敢忘之也。足下不加讓責。顧惠我好言。重之采綺。其感其愧。紛然交錯何以請而解焉。足下金馬上彥。仰之雲霞。無論蒼生不能釋之卽所譔述炳炳千古無疑也。鄙人卽不肖可使竊聞萬一乎。謹因使者以請

○報顏使君書

別公一月矣在閩中日會徐使君。則未嘗不日日足下髙誼至竟其酒也心搖搖嘗依劍津之上。卽廣陵明月反疏之矣此其故何哉。督臺還轅。而足下尙未議事。則九日烏石之會。可破積積悃。昨出手足耳目俱紛紛矣燈下扶困具數言惟公諒之

○報查太常

僕之南也卽去我公萬里且暑寒兩易衣矣顧公愛之著於鄙心猶一日也日對唐公。卽對我公而公之書來輒目召而竊觀之未嘗不齒我而骨肉我也。則公之於僕。乃亦不一日忘哉僕自入閩。日困戎事。櫛蓐關山。餐沐風霧。蓋未浹旬休衙也。以此耳目手足。靡不被病發亦稍稍短矣偃蹇不自得。輒欲裂纓走公何惜詞組而不使麋鹿之性得望豊艸而嬉乎。昨讀越書知令侄髙列。因嘆公家之徳澤長也。二公子試燕闈當更得意。恨不得燕書讀之徐使君往致區區。北望軫結

○報汪兵部

別而南再授衣矣北睇金莖。白雲芒芒。念諸故人。並馬鳴珂。聯席抽藻何啻壺嶠也。萬里之外。日覩戎戟。櫛沐關山。兼之風露漸成病子矣。子與入燕。羣公聚首。故人亦有遐心乎艸艸附訊道遙緒長臨風悵惘

○報諸吏部

客冬奉報牘便宛然從公遊也。顧此萬里之外。又黯然增結矣夔龍並列。榮問日新宇內賴之何問僕者入閩以來。櫛沐風露。且時時負戟矣上天已知曾有遐心乎。歲事漸搖落附訊起居惟爲蒼生加愛不勝大願

○報李明府

臣束髮學語時。則嘆公之於家君何驩也。𨿽未得執經凡杖亦辱庭教之矣。公𨿽去敝邑日遠。顧其遺教猶炳炳在目也。則臣之幸竊章服非公遺哉人事參差。缺然訊問。客秋道左又未獲展覲龍門公不棄。乃以遠書厚貺辱之啟函拜命意沾沾喜也已而把讀回環憮然興念公今白髮僕亦壯矣三十年間。宛然陳迹矣因與叔氏道舊談往。俯仰長嘆。公起居勝矣卽又有諸公子奮翼靑雲豈不愉快得意哉。僕偃蹇乖時不卽引去。恥爲公談之。他日卜築西湖。幸有公作主當不大落異也。家祖家叔薄遊名邦朝夕於公者至深矣叔歸附此具謝兼布積悃。會有遠役詞不宣心。

○報李學士

徐從事回閩。辱札兼之云綺。再拜啟函油然骨肉之念。至過敝止而有懷則知公之於僕未嘗一日不置諸念也。感激徘徊澘然隕涕矣自惟幸侍長者之側。辱忘年俯交。微言驩語。動及心腑。獨愧僕疏愚鄙拙𨿽自諒無他。然有負長者之愛至多也而我公猶委曲成全。垂情僻遠艸木尙可徳感。況愚父子亦嘗聞長者一日之教乎。此僕之所爲拊心而增結也。頃者上春日隆異當有新綸詞林盛美。區宇被華。何問桑梓哉遠方小吏日就沈淪。惟公餘光拂之甚幸甚幸。

○報董學士

一別載離寒暑。𨿽天上金莖髙遠廖廓。鄙陋之心。則固日依依焉。蓋惟知公之念我不自知其分之卑也。張使至。我公不棄。辱以緘書。文采巨麗厚念盈楮三復長嗟蘇隕涕。夫薛髙諸子爲偃蹇流落卒成其名者。以其才也無其才而有甚累世莫不咲之而公何取焉。公又以漢時諸公。莫不外歷藩郡。其意若以諭臣者。蓋令人悚悚愧心也。然而公之委曲念我至矣至矣。苟彼齒髮何能一日忘我公哉公以命世之才。受知聖主寵綸日新。繁鍚云縟。天下之士。莫不快之辟則鳳翔於郊。而百鳥振羽。各欣其類也然則臣輩蹇蹇流落。而得幸覿詞林之盛歌頌鼓舞。亦足以自樂矣惟公終念之

○報余徳甫

僕之登釣臺而南也問足下方視牘天臺。咫尺缺覯固數哉。足下何日復之長安。昔者素衣今復何似知五陵氛垢不能上足下衣袍也。之子沈淪。時時爲人誦之足下勉之矣。子與入燕夜談時倘念二三子萍散也得無長噓罷酒乎僕之狀子與盈抱矣。足下母湏問之恐益令足下嘆也便訊起居。歲寒自愛

○報方武庫

別公而南歲月豈尠哉顧自入閩戎軺日棘卽手足耳目。靡不從之尺牘難題寸心獨結。公不棄我三遺我書。七言二章情詞兩絕。令我讀之淚淫淫下矣卽欲具一書謝公會無入燕者。卽有之。僕且以戎事日驅萬山中不相當也。顧此心何曾一日不念公乎。八月郎君顧我翩翩靑雲之器也。欣握之。如覯我公焉。且攜四絲遺我出公書裒中。意悚悚甚也僕自十月視事。卽入汀。歲除還邸。過元旦。則又從禦史行部。五月還邸島夷苦之。七月復入汀。一歲之間徵衣不旬解矣以此不能爲訊尊公非忘之也。今且遣一介上壽。惟公憐察

○報何中丞

僕不才。每不敢自棄於當時之賢人君子。如明公者旣幸竊省署之誼。奉履舄之光。明公不棄其愚而時時教之。斯稱奇遘矣世路多岐未能卒教關山無極。嘆仰徒勞。明公不棄逖儼然辱之以書三嘆髙深況之海嶽日臺垣出鎭閧府西江風采謨猷沛然云布。大業炳蔚豈不與日月並垂哉竊在下風何勝鄕慕僕之碌碌偃蹇無所比數不足爲��言之。獨南康司理吳君者。僕之同志友也其�髙���惟明公畱意焉

○報顏使君

日來𨿽時奉教談。終爲俗格所泥者。心恨之矣昨意公必謁院晚出頃之門卒報幹旄出城矣乃益悵然公急金陵之約。乃棄我哉連苦夜燕令意汶汶不快。計公是時方醉吳酒抱郎夜嬉也使來奉牘知公念我見懷一章。情詞精絕郎老杜暮云春樹之句。何加焉行當奉和。以申遠臆。吏語因院牒促先公行二日進矣

○再報顏使君

昨往二緘方以疏訊爲懼累奉手牘果言方謫我矣興少府一牘更急。豈遂棄我哉令人手競競不能持也。兩歲盜發而他藩悉委之閩卽其言行逐吾官耳。方當再拜謝賜公僅當今歲之盜。卽他藩報軍書。不似往急也公又何勤勤切切乎。萬生所窺寂無耗。或難僕言之。足下其母苦責。

○報子與

鄙人之再西也。豈不甚幸哉名山詞組。便垂千祀至於深夜握手。不忍鄙人之卽去。而曲計全之。其誼骨肉爲淺矣獨畏左右耳目未展兄嫂之恭。此我兩人之。外內固無所不至也。但以鄙人之來。令足下病至蹙容而去。鄙人有罪哉馬首漸東孤懷欲結。回首汀云。無任悵惘。先此布謝加飱自愛

○報薛刑部

曩者覲家君金陵之墟則具言足下與遊至驩卽骨肉無易之也。令人仰屋竊嘆。以爲髙誼。如足下者。宜何所稱報乃以外吏不敢進謁諸京卿長者。卽夜移棹去。而不得蒲伏門屏。一布下悰顧所耿耿深矣。入閩日提戈逐賊餐沐萬山中。遂欲爲一書北訊不得秋會。象南君以華牘辱之。握而談。如覯足下焉。已乃讀足下所賜書。言言振我也卽至不肖敢不夙夜象南君出其文詞示僕苐爲一誦。輒動色而起旣已大奇之時時爲人誦說此金馬才也今果上第矣亡論足下之快之。卽僕之快不減足下也足下懷瑾握瑜。摛詞談道爲一時表重乃今又得象南君繼起益章顯覩於今世固難哉固難哉。象南君當覲足下邸中。骨肉榮華。樂何可支也謹附小狀申悃惟足下不棄有教言。

○報子與

已發石牛得手書。知足下恙且甚。令僕意悚悚而東也此乃夜坐積困稍臥閣蘇之當可勿藥矣漳南意懃僕何以當之謝書幸遣護戎速訊前塗再爲具述足下語往謝也軍儲所費幸卽具牒一投僕可藉手歸省邵延之間倘得握手幸甚顧恐無此奇也。朝斗一章足下和之

○再報子與

樵川遣健兒入汀後二日抵順昌。聞足下棘闈之檄此何足云顧沾沾喜者。以握手之難也。故事聘慱士至關則守臣護入之旣已延平而巡臺復檄往杉關入諸慱士馬蹄不穿難矣如此宦情柰何令鄙人甘之足下建寧之役。不必特馳月晦便謁過朔趨闈至順也。前議倘諧所遣偕使。其抵省僕當具楮待之鄙事大勞足下然非我兄弟一體者安可措詞組也李司勛書幸付長汀君。其護吏回仍取報書寄我。

○三報子與

別足下十日方得抵省。風雨泥塗備嘗之矣遙想茂陵肺病未嘗西望增結也金陵書到始知足下賜訊大人大人且怍且感亡論大人。卽僕復何當之哉謹西鄕再拜因使者以謝入棘近矣謹誡小奴理蔬煮醑以待足下周宋督府迎送二牒幸命一護戎急馳之大人有家報二函附使者蚤寄幸甚鄙悰前緘已詳。惟足下圖之

○四報子與

二使次第遣歸有報言矣宋督府視事例有賀且上之。吏語鈞以托之長汀黃君。蓋足下旣東拾斯人不可金陵使者至未已遣一介遲幹旄玊華足下旣至則請畱者一二日。待僕與足下面遣之未晏也。

○五報子與

抵省遣健兒西歸寓之訊言。已又三健兒至奉手書知足下時時念。我深也。碧雲一章稍易。數字更稱奇絕。周中丞歸山二章。精麗俊偉逸气翩翩薄雲矣周幸哉周幸哉知嫂東歸使者取道北鄕鄙心炎炎如火第歸後日廑棘闈之役柰何哉胡從事受足下重命。歸卽之趙伯伯云。督府已有成命難中奪之而楊伯佳大夫也。乃云徐使君旣有公牒請以易胡生者。易之便與顧使君。又亟言胡從事。乃王黃門姻也。因起請再三趙伯者乃拂髯不答趙幸有投棘院楊伯署司僕當極力周旋之可矣。吳生書不欲梓。吾輩酬酢語益側目者語也僕意亦復如是。其四懷詩。並王生者哉奇哉。我二人亦胡可少此詩也。嫂歸矣聊爲內侍者易數衣而不腆之儀。因以獻諸伯翁統惟賜內甚幸。

○六報子與

前是二日具訊一役歸矣。二役尙畱。意欲有所遣。一役病玆復遣之聞足下二十日同嫂夫人東也則大喜。計是時幹旄已指九龍矣楊伯顏憲時念足下。僕更時時道足下感仰情。胡從事不能以一日遣諸懷。日言之楊伯楊伯遂具牒巡臺。易其人牒今日且下。楊伯者。佳伯哉。佳伯哉。幸報胡從事母悶也。更一二日。則顓遣一介之使候足下劍津之上矣。塗暑自愛。

○七報子與

足下之枉辱敝署也。卽如昆侖之上。遇羨門焉駐馬前有逸文致足下召我滴水書。計足下是月發書正僕與揭生遊時也。昨過玊華因病困遂不得入。固難兼之哉塗遇汀吏云。足下有言。九日命塗。則之延平。更二日則之南贑。何哉。此談也。二地鈞之耳。謹遣一介往遲。惟惠然而東僕今駐馬劍津矣

○八報子與

延平寓一書往遲意五日卽攜挐出守郡也。而因與足下爲劍津之飲。不謂至省穆伯臥病二臺。遂檄視司且是月錄武復棘。棘累日方與顏使君謀馳之延平。而同安報夷艇。至矣計足下嘗以望日發汀。恐遂不能出覯節鉞徒今此心萬折也。且足下旣去。而僕之欝欝。竟誰與語言之涕淚滿衣矣。足下過九龍。而不見僕。得無戚戚動念乎。謹遣一介代候於郊。萬里長塗。兼以霜雪。惟足下愼裘輿自受。鄙人心搖搖而北。無已時也。酒淚投函莫知所云

○九報子與

聞足下北轅十日矣長安車馬云翔。而舉目無一知已者。足下得亡短气乎。昔顧華玊以開封謁帝。獻吉諸公祖道陳詩。而朱升之報績還。亦有章園別紀。足下何人哉。乃不得並二三子遊也。萬里之外。令人快快耳。臺使便附訊。願言加飯以慰遠臆

○報周憲長

八朔奉陪末議明公折節而心交之。持杯灑翰動則顧我令鄙人窴倒如醉。若涉殊庭從安期先生啖棗遊也。豈不甚幸甚幸哉。荷庭笑別。蓋心旌搖搖與公共翔燕薊之墟矣。從諸公時誦春闈王伯之句未嘗不拊掌大噱。如公在筵也。知公已謁帝歸。鄞日遲音。告乃百粵。掌憲之訊至矣羅浮先生日夜望公至豈知武夷仗者乃大怨別也。異日者公持大中丞節。來督八閩。戎事。鄙人蒲伏轅門。公母恐我哉。敝司有不腆之將。敢附一言以賀。惟公有教言。

○報尢憲

別足下久矣每念足下髙誼私心如渴也。秋中令公子貽書。知足下北謁帝。不敢報言。冀得回轅展晤。不知足下乃枕苫而廬也。伯何故哉驚測驚測。遵巖東臺二公狀故聞之足下之言尢詳矣。弟何能爲。不敢辱命。艸此先復顓遣奉慰。不任區區。

○報徳甫書

吏回奉手書。知足下念我深也。卽閩越咫尺未通一訊。何妨長憶哉。萬寇環省城。焚刼者今六十日矣昨稍殲之海上。餘者尙屯山南。轅門羣校專擐甲勒馬以待足下。幸足下蚤至。以長纓系而鞭之以謝蒼生。豈不可也。明卿亦通一問否。門隸再迓艸此代候客塗溽暑。願言加愛。

○報方武庫

十月之望旣已奉訊言北鄕矣則又以爲公之念我勤。而僕之報公疏也。無乃門者嗔不內乎。然僕非敢疏也。長安中書。蓋自昔難之矣。恃公諒我。不然者。僕何解焉。公爲郎。久胡不調。以公之不調。知僕之折腰無已時也。幸計吏萬一罷去爲快卽不罷亦上書自罷耳。他日五嶽志成公其就我百花洲上讀之昨具不腆之儀。起居尊公長者。夏官大夫之題。俟僕登龍而揭焉。

○報莊吏部

仰山君至。再辱賜書環讀。累嗟公之念我何深也。夢我諸篇詞翰奇絕。蓋雲霞亂墜矣我明稱名吏部則無逾蘇門西原少海諸君。顧其詩可得而言也公謂髙詩玄淡而乏風骨。佳談哉。佳談哉方公與髙遊時。何不以言振之令後世有詞也。然諸君俱奇蹇淪落不俯諧丁世足稱名流矣公雅意鄙人期之華地。甚幸甚幸。顧不欲負諸君豈負公哉仰山君看花長安。太君三君飭羽待奮。公之樂甚也尊公名徳髙齒鄙人宜有言。顧願得平生而綴誦爲公其教之

○報白伯倫書

去冬辱遠書憶歡嘆別。並見情悰。把讀回環不知涕淚之浪浪余襟也。每睇北云。便欲心折。徵軺軋軋缺然問訊。顧其心何嘗一日不殷殷哉。足下彯組仙署。弼亮彛典。功名盛美。貽寵遐僻。甚幸甚幸。鄙人南徙。日廑山海之役眠餐櫛沭。半在風露間矣足下雍容鵷鷺曾復流念遠人乎。閩使奉鄕書入都。事在足下。惟含容而速遣之。卽鄙人之願也。言夫念我厚宜訊。恐以不徧取罪。且爲我謝之子與至當致耿耿耳。外錄二帙教之。

○報子與

自足下出關。日忡忡怦怦。不能一日釋足下意。獨怪之不知足下乃奉尊公諱。痛哭歸越也。書來把讀一淚盈裾矣諸大夫靡不喟然興嘆卽臺史且亟亟言。斯人去。是汀之厄也尊公何恙何竟不起。太夫人得亡過痛乎。是皆助足下悲也苐尊公八十餘老矣又得被章服遊裏中。數期不愈焚麻松丘哉足下可無恨。足下杖而讀禮。上奉太夫人髙年以其餘掇采千古。卒成大業。是又報尊公地下無已時也。僕擬春暮拂衣闡鴈蕩。訪天臺。解笈天目之墟濯手苕云之上展謁尊公之墓。上壽太夫人於堂。而因與足下探禹穴歷西湖弔闔閭之舊宮采種蠡之遺事斯僕之上願也。足下其掃徑而待之項以職事從臺史行部駐節延平。日飲顏公之廬。未嘗不談足下。至欷歔罷酒也。不腆之奠敢聞左右。惟足下疆爲太夫人加飱臨楮於邑

○報周憲長

別後凡三拜華牘則黯然悵情哉春中事辟之驚颷訊發而江山艸木。靡不攺色者。及其定也。則江者自江山者自山艸者自艸木者自木颷不得終持之矣公之遭之亦公之未定之天也及其定也公者自公文章政事。峻節雅度誰得而終揜之也公之擢粵也胥江公命僕言繡錯而函之自歲暮淹畱至今矣蓋以戎故公其諒焉叔言文思當亦駿發。恨道遠不得讀而快之。公當何日出山所馳情於左右者。如饑如渴也。惟惠然有教言。

○報顧使君

公去閩三月乃僕之心累期矣蓋骨肉之情然哉公何日至楚何日發楚何日渡江河日渡淮何日抵燕也風雨朝夕。若僕任之矣門者一書。吏者一書咸戈戟中語。今亦不記。云何要之皆歷歷寸心也自公去。僕不復措一語。公至長安。當卽拜新命鬥酒相藉何地何年哉言之悲嘆諸所舊從累累如雲。僕日之未嘗不黯然悵情也。健足入都聊附數語代訊三郎君近有音至否。僕今之絕有何問公也春中凡辱書委我尊公志豈以僕亦能不辱命哉四月奉部檄視事臬臺時夷大舉入寇集省城者萬也。又屯掠六十日。始去數百里白骨山起林廬一空父老泣日。自有閩以來無若玆慘者。僕守西陴乃賊卽日日攻。西陴。僕遣精銳數幹走之奪得巨螺二隻五采爛然絕可作觥。他日五湖當與足下大醉此君一咲耳。足下教言。教諸生古語諸生遇害者。五六十人其爲虜未歸卽歸而折支敗面者。又累累也。此自僕命哉。臥陴上與賊終始。昨方解戎衣休沭正理前莫使者復至。不敢辱命。謹下帷三日。勒成鄙言。一采足下實錄惟少年數十金亭長四十斤鐵椎僕削焉夫尊公儒者也卽有之亦少年事。不足重公況直書朱亥郭解語槪公生平也。二子自奇顧與公無當政如左馬李杜並佳然不可以左卽杜也。足下以爲如何

○報王司馬

昨覩北報驚心隕涕。浪浪衣襟蓋翁之視僕骨肉久矣。則其情當不在元羙下也。第念主上聖明公又上所最知者。事當卽解。公盛徳純忠。寧之而已。因便附上起居。燕云萬里不勝軫結。

○報元羙

昨覩北書。知伯翁狀驚心動魄淚淫淫下也以僕之不能爲心。足下如何哉。知足下必逃顧逃難矣足下卽不愛其身。其如伯母佳兒何此僕之所爲日夜椎心。而不能已也。後數日。得足下靑州書從來先生來者愈惻愈嘆。方足下發書時豈知今日也念足下及伯翁殊極。恨不得以身代之已約子與共使北訊健足先此布臆情隘辭迫不及別談

○報王二進士

春來聞兄捷大喜。已得老伯狀。輒泣。喜不易之矣。兄何如爲心哉。元羙當自齊來矣。伯母及嫂侄至未骨肉邸中。其情可知也。

主上聖明。後必解幸告伯翁母悶。及二兄亦宜愼之。艸艸布候臨楮悵惘

○報子與

絕生去附志序二首。書一首。計中元抵越矣。新生來。又奉手書。沾沾喜。顏生不遠千里訪足下。足下乃又深愛而極念之也。兩難哉。顏生才又深沈有度汀館徐圖之。不敢負委也。家大人書來。具言足下馳特。使於金陵。且有厚賫焉足下於我父子之間深矣。顧安所報。顧安所報惟心藏而口占之無已時也。昨謂蕭生遂遣北訊。元羙會其病且僕亦日苦。憲牘不得一閒爲書。聞元羙尙在靑州。何也。其於去就苦矣。吏有事越臺。附此往訊。秋炎甚想天目亦如之。捐痛自愛

○奉光祿黃公書

春中聞勛輔之召。竊意師必歸謁封樹月。日日北佇也。後會戎事急。冉冉至六月。而都運公來奉師彭城書。乃知節旄徑自滁陽北也。悵深矣。書中念不肖絕甚而別諭懃切。尢見師骨肉無已之情環讀之。不知淚垂垂下也今世愛我念我者。孰逾師哉使者又辱賜賀。感徳愈深。謹北鄕稽首。附言申謝不肖鄙陋。叨此重任。悚灼久之。蓋恐無以副師知已之明也。惟師益教之。有至望焉。更望師爲蒼生加愛。以慰簡眷。無任瞻注

○報趙太僕

春初附尺疏。黃公子具訊。未盡區區。入夏夷亂急矣。遂久缺音告。我公不棄。乃惠然以遠書華幣辱之。啟函奉教。厚念盈楮抱佩悚灼。罔所措之。滁陽天下之勝。而今古名賢之所萃止也。我公名章麗藻雲霞並流。卽所列會編中者。鄙人言言窺。靡不酒然而快也。公謂心力可到。齊驅古人者。蓋自謂乎。蓋自謂乎。江山謁賦。並峙千古。鄙人願得請益而卒業焉。惟公諒之使者北歸。謹裁具謝臨發數語。聊布下悰。公母以詩讀之也秋气漸髙公其以爲蒼生加愛。北鄕無任馳情

○報明卿

曾發或二月來。致足下書。知官舍察寂。日惟瞽師語也。蓋黯然矣。讀足下詩。又沾沾喜。昔謂詩必竆而後工。有味哉。有味哉。三月朔。覩計吏牘。則足下乃又有謫命矣。是日爲足下頓足旁皇。泣數行下。天乎。足下何罪。而再遭之也。卽欲走一介訊足下。武昌會倭遽至而環之。蓋三月道塗始辟。遂冉冉至今也。顧此心何嘗一日不念足下。足下再謫子與苫居。元羙近迫家難。乃李生固久耕矣而獨僕折腰五斗。不卽去。豈理哉日夜謀所。以去。狀不得。則移痾耳。陳大參公入楚。附此一訊。情長詞簡。西望於邑。

○報方駕部

往歲九月。具尺牘付徐汀州代訊。已而聞其奉諱歸吳也。訝而恨者久之。乃使鄙人別來感佩私悰。竟不能一布之左右。謂何哉。謂何哉。嗣是又值夷亂。其狀難言之矣。而道塗阻絕。北使希闊。遂不能修一詞道此恨。恨尊公遣使投之。三緘啟封而讀。言言感。言言愧也。時事一書。尢覘遠略。行將二三大夫誦之。我公坐籌九邊胡馬不敢南牧。矧玆醜夷。固宜其宏策炳炳也。鄙人不學。辱諸公以貴鄕二三子付之鄙人何有哉。幸公遠惠至教敢不夙夜。尊公復有厚賫於鄙人。鄙人𨿽不敢拜命。顧心藏之矣。郎君雋朗。固麟鳯之儔也。鄙人何敢以諸生視之。謹附數語奉謝。鄕者一書並致。以見區區。惟公諒焉。臨楮不勝軫結。

○報謝山人

一別八年矣。人生幾何。堪此睽隔。每與二三子持盂對月。未嘗不念我公。卽公髙居獨吟。當亦不能忘情二三子也。於鱗久耕。明卿再謫。子與元羙。並遭家難。而元羙且病免歸矣。獨僕以五斗不卽去然念念漁樵。恨不旦暮往也。近家君卜築金陵之墟。將遂家焉。公能渡江而南。而僕因解緩。從公窺天臺。眺鴈蕩。下西湖。登虎丘。西睇匡廬。南浮瀟湘。以盡平生之所臥遊。而未覩者。何如哉。公旣老。僕之發亦稍稍短矣。嘉時不再。惟公圖之槐亭李公。與公有傾蓋之雅。謹附尺牘代訊。懷公之情。一見之詞。惟公一一爲我酬焉。延佇瑤華。以慰饑渴。北望無任軫情。

○報子與

隔旬臬吏有事於越附尺牘命之天目。訊足下書。及家大人訊語。啟函讀。乃知足下有顓使於金陵而家大人數數感足下髙誼。無已時也。足下念我戎旃。戎旃卽苦。顧不若二三兄弟放逐驚憂種種甚也。每一念之。不覺泣下。莾莾宇宙。安所投足哉足下以太夫人故不出。僕不敢謂足下語非也家大人以倭故近日買宅鳳臺之東將定居焉而二媍諸所從者。行將盡歸之則僕之進止便也柰何以一學椽。而負此千古。足下以爲如此。元羙處日夜念之。無一介可任。黃少府疾足謹遣之代訊足下足下如以爲可任。則北之且令歸塗。東之齊。一訊李生也。昨覩王生病疏。痛心哉痛心哉百凡足下裁之

○報泉州諸公

服役名藩易歲矣咫尺光華。未遂展覲諸公不棄辱之以言。三復髙旨祗有悚灼鄙人束髮時。則竊誦遵巖公之名。心鄕之矣。乃又幸從東臺公遊。私心固時時急也。況聞至教敢不思竭其愚卽愚不效亦甘之矣。兩公南。謹具一言以復。惟諸公諒察

○報徳甫書

前二日方奉報言。把讀慰喜。次於面談也積牘稍淸。佳思日整知工部語當入雅構矢望之望之督臺乃遂稱病。閩何賴哉。今遣一吏�����致區區。福賊安遁莆事安處。朝報安���所欲急聞者。坐邵武如在天外。祗得一士。差可慰遠軫也晤間爲兄誦之今趨建寧矣。

○再報徳甫書

郵中累得書。卽不面差慰之矣相違兩月。日夜驅兩眼。讀腐儒語。其苦當以日作歲也。足下對楚囚障姜公至卽脫之日坐隱牀吟矣拾遺語。何以奴輩有外窺者。幸縛而鞭之昨入武夷二日遊大佳今古談者。莾莾矣再數日可延平再十五日可得面足下昨聞有新夷至乃令心日日南也郎君大長進歸時有二三子可讀者付之。

鍥宗先生子相文集四卷畢

●鍥宗先生子相文集卷之五

廣陵方城宗臣著

溫陵九我李廷機校

書林云竹鄭世豪梓

五子名行錄

五子詩

四懷詩

古調歌

◆五子名行錄

姑蘇兪久文

山東李於鱗憲副。名攀龍爲文刻意上古。不樂貴任一日輒自稱病免出杜門自修。不詭於時。有耿介之操。

吳興徐子與。太守。名中行夷度醞藉制淸融。得其藻蔚。言議津津。靡見乏源尢喜爲篤厚之行而不自盛滿。元羙云。子與性味如醍醐無處不入余每謂之知言。

荊楚吳明可。給事名國倫。負不羈之才。好自爲慢世𨿽屢遘抑厭。而奇篇彌出。抑亦亭伯之流也

廣陵宗子相。大參名臣倜儻闓懌。搦管興文殆無畱思。當之者辟之小巫而見大巫。便欲神气俱盡。

吳郡王元羙。憲副名世貞神儀俊朗雄志邁倫。合組聯繡惟。其所長。其意以爲兩司馬而下勿論也。假令嗣其才力。豈可量哉。

右五子者。皆當世名士也。余始五子之徒元羙友善。而明可時以中捨詣京師道經吳郡見余所爲贈元羙詩。遂乘扁舟訪余。不遇而去時有縣令要之不得。而余亦不知明可之嘗至至今未得接識明可也後三年而子與以比部郎中。錄囚按縣遂辱枉車騎述敍髙旨。有加平生之歡比子與又云。子相在閩中。每相念之明可亦秋時詣京師。當復方舟而來也今獨於鱗抗志屏迹。山川阻修。元羙在靑州。以家難。亦輒自免去。淪漂燕齊之間足惋惜耳。初五子同官京師。以不能苟合取容相繼遷轉。咸離隔遠至數千里。或終歲乃得問焉而余負瘵蓬室。局蹐而處。往往徒以聲气相吹噓。尢令人嘆慕深也。竊又以爲人之趣捨異塗𨿽結髮以至白首。而不相知情意气懸合則窮山極海儻有聞焉。誰能間之。是以火井沃泉。而彌烈靈鍾應霜而自鳴。气之感也豈以其迹之相比哉。是余與五子不必盡識也。撰五子名行錄於首云。

◆五子詩

李攀龍

徐中行

梁有譽

王世貞

○李攀龍

謝山人榛

徐比部中行

梁比部有譽

宗考功臣

王比部世貞

﹟謝山人榛

李攀龍

謝生吾黨彥。轗軻京洛陌不惜黃金去但傷朱顏擲韋布豈盡愚咄嗟名士籍握手金閨人中情多所適。目若營儔匹。躑躅難自釋屣公卿前。將須坐其席。冠蓋羅長衢。染翰日相索遂令淸廟音。乃在褐衣客。一出遊燕篇。流俗忽復易。還顧望鹿門。矯矯靑雲翮

﹟徐比部中行

葆生一何俊。本自靑雲姿。十年住天目。含意多素辭。旣聞風雅音。三嘆文在玆。矯矯顧尙書。眄睞惠前綏。念爲理淸曲。髙言唱者誰。躑躅流俗間攜手不相疑時髦滿要路。各謂中心私。世人豈同願。吾道欲委蛇。黃金買大藥。朱顏庶可持。物理率如此。和光難獨窺。

﹟梁比部有譽

梁生起南海。負气何倜儻。北交中原士。徘徊得吾黨髙名豈宿著。一朝奮鴻響。時俗旣淆濁。振衣念獨往。禮法難爲工。局促向天壤。王喬可等期。服食理非枉。引領還羅浮。願言稅塵鞅俯視大河流。逶迆浮雲上。盛衰隨物化。世情自鹵莾。吾意當告誰。黃金妬偃仰。

﹟宗考功臣

婉婉維楊士。早歲絕人識。結撰有至思。先民乃遺則時俗徒嗷嗷。此物知者得。欝欝獨往心。百折江河力。披覩他自媚。我意安所測。言念攜手好。榮名與令徳。浩蕩陰陽移。吾道相終極語及千載事。愀愀動顏色。中懷誰可諭。文章亦經國。一爲麟鳳言。三嘆加餐食。

﹟王比部世貞

元羙何翩翩。夙昔秉靈異京洛多冠蓋。操觚各自媚。所遇無此物。識曲聽其僞。大雅久沈邈時淆作者至。俛仰知音稀。含玆未伸意。但坐奮逸響。側身向天地。虛名喜誤人依依千載事。浮雲相攬持。白日一髙視。四顧命儔匹。中懷誰可致。淩厲子長气。文章此未墜。

○徐中行

謝山人榛

李郎中攀龍

梁比部有譽

宗考功臣

王比部世貞

﹟謝山人榛

徐中行

落落滄海客。髙視翰墨林。披褐登燕臺。悲風吹我襟躑躅冠蓋間四顧營知音。淫思構篇章。一一郢中吟。交李道益廣。救盧義何深。中懷皎白日。末俗徒黃金。妻子且不問。況乃腥腐侵食膽豈不苦。斯文故難任。茫茫四海內。獨用千古心。不學蓬蒿士。悠悠空陸沈。

﹟李郎中攀龍

此物孕靈造。顯晦洵有神。寂寞漢魏後。乃復梃斯人矯矯秉孤尙。流俗誰相因。直視千載前。識曲辧其眞。昌運幸中啟。羣英咸來臻。玄夜升海日。昭灼開迷津。眾星何歷歷。周環隨北辰。遂令同心者。周旋若一身。白日發髙唱。靑天气益振側身望泰華。可以表嶙峋

﹟梁比部有譽

梁生南海彥。早歲握明珠。滔蕩秉大節。深湛思獨殊。獻賦聊薄遊。偶與同好俱。楊榷得宜筌。淸響奮天衢。大雅一以振。巴人空濫竽。濁世多局促。中懷慘不舒。振衣謝塵网。逝將還舊廬。增城與羅浮。僊人可等期。伊余薄世戀。夙昔同玉趨。安得淩風翼。與爾長相湏。

﹟宗考功臣

吏部信瑋傑。洞識一何早。巖廊豈不逢。藝苑從所好。佳時羙遊遨淸飆灑蘭藻。握手時髦前。論心感同調。矩矱懷先民。努力肆探討。嘆息白日馳。健翮淩風矯探珠萬仭淵。倏忽得至寶。傷彼擊缶徒悠悠亦空老。首爲金石盟。海內存此道。時難交彌惇歲寒共相保。

﹟王比部世貞

元羙自名家。弱齡騁髙步。駘蕩尙書省。深衷托詞賦。雅鄭難爲聽。聾俗多所誤。寥寥韶濩音。師涓獨早悟。卓犖李中郎。攜手卽廣路。騏驥憙服驤。千里不反顧。髙歌送浮雲。陰陽莾回互。調咲天地間。焉知中所慕。千載亦湏臾。寧論貴與富。惟有瓊瑤篇可以垂竹素。

○梁有譽

謝山人榛

李郎中攀龍

徐比部中行

宗考功臣

王比部世貞

﹟謝山人榛

梁有譽

矯矯被褐者。江海自淪迹。貧賤心所安。顑頷豈摧抑。用拙不求贏。憂在騷雅熄。竆來抱影居。澹詞蘊古色。耿耿烈士心。臾著排難力。恩衘越石徒。友道不荊棘。恥貸監河粟甘從於陵食。俛首問妻子。汝胡饑寒逼蹈海乃何人。長嘯吾自得。富貴與榮名。松菓固殊域。燕石誠可嗤。口珠盡堪盡今古自一時。鴻冥詎能弋。

﹟李郎中攀龍

大雅日已遠。斯文競馳鶩。如何捨周鼎。淟濁寶康瓠。李生奮東海。深堪托毫素。淩厲百代前。詞源盡傾慕。智用修綆汲。道由斲輪悟。繁聲盡捐屏。至樂在韶頀。刻商雜流徵。眾耳信驚怖。悠悠復何言。邯鄲踠其步。浮沈將安之。歲月不我顧。漢署共遨遊。相期保中路。瓊佩紛偃蹇。美人恐遲暮。人極自揮斥。先民有遺度

﹟徐比部中行

徐子負逸气。本自吳會奇。邂逅恊心許。在昔未遇時。夙有飡霞情。空抱世网悲。揆余秉微尙。泔魚傷暮知。握手自髙吟。一一金石辭。賦客盡傾倒。珠光炫陸離。詞園豈浪名。作者見於斯。立言多苦心。河淸詎可期荃蕙化爲茅。陳詞欲訴誰驂乘賦已遠。執戟志仍疲。感彼同懷人。愧無雜佩貽。勉哉體明徳歲寒良不欺。

﹟宗考功臣

吏部慷慨人。早歲耽著作。所得皆經奇。欝欝濟世略。髙視淩千載。詞賦悼寂寞。結藻燦國章。著論麗丹艧。感時賦長楊。菁華嘆昭爚。燭龍耀天街。蔀屋徒螢爝。復古力何雄。憐才意不薄。永俗振風騷平生重然諾。莫逆今昔希。詞盟欣有托。古來賢達士。道在從龍蠖。瞻彼肅肅羽。萬里翔寥廍。邴生宦業微。懷恩向丘壑。

﹟王比部世貞

藉甚天下士。王生名日振。玄成有世業。江左挺斯人早窺竹素園。作賦楊馬倫。新篇扣哀玉。激烈吒鬼神。酒後雅吳詠。俠气陵髙旻。傲倪天地間。誰知肝膽親。詞人久衰謝。栢梁徒塵埃。生也抗髙義斯道不緇燐。鼎鉉期俊功。揚聲天路津。豈學蓬蒿子。白首徒苦辛。余慚梧臺石。君邁連城珍。用捨固殊轍感贈以書紳。

○王世貞

謝山人榛

李郎中攀龍

徐比部中行

梁比部有譽

宗考功臣

﹟謝山人榛

王世貞

脫屣平原客。振衣燕昭臺。吾人寔龍矯白日天崔嵬廣陸奏淸商。悲風四垂來。俯仰狎世觀。一二當中懷。拯厄不顧知。中介有餘諧。親者無愧親。排者任其排。蕭索一韋裳。傲倪千古才。擾擾冠蓋徒零落靑門埃。

﹟李郎中攀龍

纖阿出溟渤。皓魄中天發。列宿豈不顯。杳然精靈攝竄蜀甫也神。遷奇自禹穴。斯豈一世尊。流行神不沒。夫子揚嘉馨。千載馭飆軌。思排入淵曠。象成自昭晰。至理中所賞。胡然見時悅夫子乃沈淪紛紛亦奄忽。六合慘淡間。微生借噓拂。並嘯倚崆峒。蒼蒼極秋色。上有三危露。芝菌芳樛結攀英啜其滋虹霞動靈宅。卻咲羨門者。長生等澌沬。

﹟徐比部中行

藹藹洵吉士。產秀自天目泠泠穆風坡。靑陽振膏馥。調气翫時人。幽懷被商曲。藉甚揚瑚璉。離哉思鴻鵠。諧予旣以覯。同歡數代燭。柔條沃嘉霖𨿽罷中所欲。良璞困鑢錯。連城謝其琢。巽志理無涘願言重相勗。

﹟梁比部有譽

大溟湛珊瑚。陸離灼叢條。龍伯何神舉。弱緯連六鰲。之子爲國經。含英奉淸朝。泛瀾先口民蘊。眷念首陽椒。內神形俱斂。匪戰理自超。崇賤或千鈞。貴若等逝飆。羅浮七十二。一一摩層霄。玉笈子長往。金徽予罷操。

﹟宗考功臣

伊人璠玙彥。履盛無嬰躬。豈鮮盈門軌。匪其經寸衷。遐算外服食。淩古乃謙沖。斯道苟不蕪排衛當誰功。沈淪知夜光。鴻鵠髙天風。枉矢射彭城。逸勁飲石梁。誰謂漢哉廣。褁餱航扶桑。竦息太華顚羣途杳茫茫。

◆四懷詩

懷元羙

懷明卿

懷子相

懷子與

懷於鱗

懷元羙

懷子相

懷子與

懷於鱗

懷明卿

懷子相

懷子與

臨岐自敍詩﹝三首﹞

釣臺賦有序

嘆逝賦﹝代作﹞

○懷元羙

瑯琊山上越王臺。秋色髙臨海色開。莫向中原看落日。浮雲萬里爲君來。

○懷明卿

豫章西望彩雲間九派長江九疊山。髙臥不湏窺石鏡。秋風憔悴侍臣顏。

○懷子相

越王城上黯消魂。萬里秋風動薊門。君自平生稱國士。南遷豈負信陵恩。

○懷子與

靑山忽送七閩秋。大海遙連百粵流。落日孤城風雨至。褰帷何處不堪愁。

○懷於鱗

渭水秦關天上回使君持節馭風雷。不妨萬里無書寄。紫气常從西極來。

○懷元羙

六月提兵大海東書生亦作萬夫雄。匣中雙劍無顏色。倒吸天河吐白虹。

○懷子相

九曲溪流繞幔亭。峯前海色晝冥冥。故人無限中原思。撫劍歌來祗自聽。

○懷子與

風塵秉馬路俱迷爾得汀江似武溪花落案頭無一事。尋仙時過玉華西。

○懷於鱗

黃鵠秋翔太華顚坐攀僊掌撲靑天。乘風忽舞東溟轉。矯首扶桑帝日懸。

○懷明卿

源歸重枉豫章書。不向鈞天夢帝居。若使府公誇束帶。便攜妻子入匡廬。

○懷子相

越王山擁七閩秋。天入東南大海收。雨後虹霓初不見何人截作釣鰲鉤。

○懷子與

武不之山勝武夷。汀江如巴學字移傍道江山多气色。不知新著謝公詩

○臨岐自敍詩【三首】

長嘆一聲歸去來六龍髙駕彩雲回獨流明月詩千首萬古含光燭上臺

其二

一謫人間四九年。靑山萬里隔蒼煙。我今更去華陽洞。千樹桃花待舉鞭。

其三

四海交遊盡臥龍。長江夜夜采芙蓉。我今更跨晴虹去。抵入崆峒第一峯。

○釣臺賦有序

余聞嚴子釣臺舊矣。丁已秋。余以藩赴閩取道兩越。始登厥臺。徘徊焉。商飆西來。萬山颯搖我心傷悲。爰申厥詞。把酒放歌。白雲莾互。豈君之聞歌而來哉。

恭承帝命。以南邁兮。弭吾節於富春。儵微霜之隕百艸兮。何芳杜猶菲菲。其襲人睇嚴陵之舊裏兮。釣臺郁而嶙峋。屯飄風其相薄兮。吹石瀨之燐燐宿莾搖落而變衰兮。余又安得問夫白蘋余將懷椒糈而敶臆兮。蹇吾馬之逡巡而不前。豈以沈淪之俗羈兮。乃不得以楫髙士而執鞭惟炎徳之中天而興兮。紛眾芳之雜糅以比肩。何佳人之誇姣以抗行兮。乃獨抱孤貞而自全。衮冕黼黻之玄以章兮。蓀獨愛夫羊裘焱鴻鵠之髙翔兮。聊寄吾迹於汀洲。昔傅巖之阪築兮。武丁肖形以資厥猷非熊之恊帝夢兮。渭叟起而佐周。何帝之手詔以忬愫兮。羗獨偃蹇而夷猶。故人之不忘。舊歡兮。情恍忽而至乎帝庭何帝腹遽以足加兮。太史奏之客星咄咄子陵之不肯爲理兮。帝何獨惜夫沈冥蓀何髙蹈而不顧兮。乃長揖以謝夫天子。朝發軔於漢宮兮。夕稅駕於江沚。有君如此。其忍負兮。蓀豈亡覩於厥旨。痛韓彭之竟以烹醢兮。勃何辜而卒不免夫姜裏念盛名奇績之不可以善終兮。是用忍情而惜此蘭芷鳳凰之回翔而不肯下兮。豈网羅之所能施。使蛟龍之可得而常服兮。又何以卑牛馬而下之睇江河之趨下兮。喟髙風日逝而不可追憮故迹而連蜷兮悵吾生之獨後時往者旣已不可復兮。冀來者之猶可爲。委余佩之陸離兮。掛吾冠於南斗之墟孽長虹以爲衣兮。拾靑露以爲琚。托微誠於浮雲兮。蓀其攬瑤華而遲予。望羙人而不見兮。羗獨立以踟躕辭曰。維江有蘭羙人植兮。白雲茫茫歸何晏兮。平楚落日。怨靑楓兮。歸來乎山中。吾與汝嬉以遊兮。

○嘆逝賦【代作】

嗟天命之浩蕩兮。總萬品而爲型惟一炁以回薄兮。嘅露曅之不可計。停睨眾卉之峻茂兮。芳艸紛而獨馨。何微霜之未隕兮。而馨溘其先零。君燁燁其少揚兮。握赤珠而馳騖。朝飲馬於文苑兮。夕弭節於玄圃。旣謁帝之閶闔兮。儼天門而廣步。振瓊英之雜佩兮。散瑤華於中路。奄分符以南邁兮。宰蒼生於東越遵邵杜之遺則兮。民蒸蒸其無艴鴻碩欝其上聞兮爰降命於北闕。司寇之典邦禁兮。惟女庶幾其愼罰。河君之蹇蹇髙厲兮。捐鳴佩於上宮。返初服之江籬兮。尋舊侶之杜叢志士不能忘君兮。念國事之倥傯。羗重入乎承明兮。陪謨謀之從容。錯帝章之璀璨兮。統神人而旁達爰申命於金馬兮。日垂紳於紫闥。儼夔龍於天上兮。攬芙蓉於池。末艷球琳之可拾兮。紛組纓之可掇富貴之易以蕩情兮。君獨守乎故常。奉星辰之晨華兮。依日月之隆光。當靑鬂之盛年兮。奄乘雲以歸帝鄕。悲回風之搖落兮攬木葉而沾裳豈厭世之混薄兮。乃投情於幽渚。將逐吳云以南徵兮。或戀燕都而北止。或上而獨駕乎玄螭兮。將下而隨流乎赤鯉。幽明聚散之永隔兮余誠不知其故。令名之兼壽考兮。自古以爲難。期回憲之不得永齡兮。千祀之所共悲。余獨惜此芳艸兮。乃不得與眾卉而共萎。陳一詞以托浮雲兮。聊寄余之遙思。

◆古調歌

池上歌二首寄諸子

昔君別

今夕歌﹝四首﹞

招隱詞﹝四解﹞

昔思君

送將歸

白頭吟﹝三解﹞

車遙遙篇

萱艸詞四章爲伊母夫人賦

惜春歌

○池上歌二首寄諸子

芙蓉搖落兮。驚素秋簫鼓殷殷兮。泛中流瞻彼滄洲兮。狎白鷗。羔人不見兮。仗我愁。安得與羔人相逢兮。采萱艸以忘憂。

其二

蒹葭蒼蒼兮。露爲霜。秋風颯颯兮。明月光。四顧天地兮。何微茫。羙人不見兮。使心傷安得與羙人相將兮。折桂枝而徜徉。

○昔君別

昔君別我兮。春艸萋萋。我今思君兮。秋雨霏霏。春秋旣已攺序兮。君胡爲兮不歸。昔君別我兮。江月陰陰。今我思君兮。海日深深。日月忽其不停兮。君胡爲兮無音。

○今夕歌【四首】

今夕何夕兮。星稀月明。今夕何夕兮。得與羙人同行。蟋蟀在牀兮。淒淒則鳴。江水浩蕩兮。泠泠其聲何接羙人之殷懃兮。乃使我惆悵而愴情。

其二

今夕何夕兮。露下庭荷。今夕何夕兮。得與羙人同歌。山有木兮木有柯水有鳥兮鳥有羅何接羙人之慷慨兮。乃使我淚下而滂沱。

其三

今夕何夕兮。日居月諸。今夕何夕兮。得與羙人同車。前有溪兮溪有魚後有園兮園有蔬何接羙人之佩環兮。乃使我气結而欷歔。

其四

今夕何夕兮。飛鳥鳴禽。今夕何夕兮。得與羙人同斟。奉淸醴兮彈素琴薦上珍兮。揚華音。何接羙人之周旋兮。乃使我情結而沾襟。

○招隱詞【四解】

歸來乎山中。他鄕莫久滯。君莫慮無衣。山中有蘿薜

二解

歸來乎山中。他鄕莫久系。君豈慮無舟。山中有蘭桂

三解

歸來乎山中。他鄕莫久延。君豈慮無飲。山中有甘泉

四解

歸來乎山中。他鄕莫久羈。君豈慮無玲山中有紫芝

○昔思君

昔君與我兮同心結髮今君與我兮參商胡越昔君與我兮鴛鴦同池。今君與我兮南北異枝昔君與我兮月明星燦今君與我兮風流雨散。

○送將歸

客子遠役兮。駟馬馳。駕言長往兮。適郊圻。念我同心兮。悵有違。送君河橋兮。牽君衣問君去兮。何時歸恨無羽翼兮同君飛歲暮不歸兮。當誰依。

○白頭吟【三解】

君從何處來。遺我明月珠。明珠亦何爲。可以照光儀光儀君不顧照之令心悲。

二解

君從何處來。遺我綠綺琴。琴聲亦何爲。可以揚芳音芳音君不聽。彈之傷我心。

三解

君從何處來。遺我紫鷥笙鷥笙亦何爲。可以揚淸聲淸聲君不聆。吹之感我情。

○車遙遙篇

車遙遙兮馬駸駸。送君行兮河之陰。望而不見兮傷我心。車遙遙兮馬蕭蕭送君行兮河之橋。望而不見兮俾魂消。車遙遙兮馬翩翩。送君行兮山之巓望而不見兮。涕畱連車遙遙兮馬騑騑。送君行兮江之磯望而不見兮。淚沾衣。

○萱艸詞四章爲伊母夫人賦

萱艸離離兮山之陽。朱爲衣兮靑爲裳嗟彼秋風兮起大荒俾其花日飄泊而不可見兮。何以慰此心之彷徨。

其二

萱艸菲菲兮山之曲。曳紫霞兮綴紅玉嗟彼秋風兮振庭綠。俾其葉日凋零而不可尋兮。何以慰此心之躑躅。

其三

萱艸芬芬兮山之側。對芳芷兮遠叢棘。嗟彼秋風兮還以僕。俾其枝日偃蹇而不可起兮。何以慰此心之嘆息。

其四

萱艸萋萋兮山之隅。雜玄芝兮間綠蕪。嗟彼秋風兮遽以枯。俾其根日蕭索而不可保兮。何以慰此心之踟躕。

○惜春歌

春臺冉冉圍靑竹春夜沈沈秉華燭鸚鵡杯未停琵琶聲已續君當爲曲海上歌妾當獨唱江南曲。江南曲。聲未足池中鴛鴦兩兩飛江頭鳬鴨雙雙綠勸君莫待鬂邊華。勸君莫負杯中醁。君不見紫羅山上月如珠。錦石屏前人似玉。人生年少湏盡歡。莫待形骸空結束。慢磋砣靑山碧艸容易過白髮茫茫君柰河。

鍥宗先生子相文集五卷畢

●鍥宗先生子相文集卷之六

廣陵方城宗臣著

溫陵九我李廷機校

書林云竹鄭世豪梓

古樂府

五言詩選

五子詩

◆古樂府

雉子斑

君馬黃

戰城南

上陵

巫山髙

朱鷺

有所思

思悲翁

臨髙臺

聖人出

艾如張

上之回

燕歌行二首

出塞曲

長相思

孤鳳篇

鳳笙曲

江南曲

龍笛曲

采蓮曲

采菱曲

遊女曲

朝云曲

趙瑟曲

秦箏曲

陽春曲

關山月

出塞

寄遠曲二首

自君之出矣五言二首

江南曲四首﹝五言﹞

寄衣曲

采蓮曲

相逢行

淸夜曲

梅雪曲

月下曲

水中月四首

采蓮曲

江上曲

長相思

江南弄

江南曲

春閨曲

楚陽曲

賣花曲

子夜吳歌九解贈李順徳於鱗

○雉子斑

雉子斑斑。方游水湍。朝游水北。暮游水南。五色其羽。文何翩翩嗟。彼王孫。來遊江千。湏臾盻之忽焉見殘。雉子向言。有鳥在天。爾胡我殘。有鴻在沼。爾胡我殃。嗟雉子爾無言。爾懼我殘。爾懼我殃。誰令爾斑。

○君馬黃

君馬黃。臣馬靑。二馬並逐臣馬停。臣馬停君馬行。飛塵走電過龍庭。一鞭胡騎驚。再鞭胡塵平。錦泥玉障垂勛名。吁嗟乎。荊棘滿山山路黑。君王未可馳八極。

○戰城南

戰城南。望城北。城北陣云紅。城南陣云黑。生當封侯。死當廟食。一戰天門靑。再戰天門赤。揮金戈擁雕戟。馬走韁。人失魄百萬熊羆一時僕。歸來麟閣名觀者坐太息。戰城南。望城北。

○上陵

上陵何所見。但見栢與松。栢枝一何盛。松枝一何靑。白楊蔽其上。秋風蕭蕭鳴。金爲闕。玊爲楹石爲馬桐爲龍。重泉一以閉。萬古不復醒悟彼泉下人喟然傷中情。今日樂且樂延年萬壽春。

○巫山髙

巫山髙。上摩千層之靑天下渺萬丈巫峽之重淵。云胡爲哉生其巓。朝飛去。暮來旋。登山步云。令人神飛。白日可摩。玄龍可騎。下視浮世千萬里。蒼茫浩蕩空煙水。

○朱鷺

朱鷺朱鷺。不在天。不在渚。飛君堂。作君鼓。倡君歌。起君舞。玊戟升。朱矛舉。燕明堂。耀神兵。享有道。徵不庭。棲鳳羽。布龍城。一人慶。四海寧。

○有所思

有所思。乃在大海南。海路一何長。海水一何寒。迢遙千萬里。上有蓬萊山。山中有眞人。顏色如渥丹。靑霞爲君衣。紫霞君餐。桂枝夾道旁。上長靑瑯玕。羣仙三五人。遊戲靑雲端。赤螭爲前驅。蒼龍護其關。月下散瑤步。玉聲何珊珊。我欲往從之。道路阻且難。中心悵有違。慷慨起長嘆

○思悲翁

思悲翁。悲何極。朝相思。暮相憶。今者華。昔者黑。白日難東。黃河難北。思悲翁。悲何極

○臨髙臺

臨髙臺。髙臺何崔嵬南望羅浮。東望蓬萊。恆嶽與泰華。颯颯雄風�。一顧靑雲飛。再顧白日摧。三顧天門忽以開仙人三五輩。冉冉霓宮回。仙人向我言。君胡來。君胡來

○聖人出

聖人出。應昌期。龍來遊。鳯來儀。天地並。日月齊。統六合。化九夷。產朱艸。芬玄芝。延年壽。萬歲期。寄謝許由與巢父。及今不出待何時

○艾如張

艾如張張而羅。羅在山。鳥則罹之。羅在地。鴻則罹之翩翩者鳳。萬里一去。千年來過。艾如張。張而羅。柰此鳳者何

○上之回

上之回。駕雲車。格皇心。隆帝圖。上之回。來甘泉。仁聖徳。萬邦傳。上之回。臨三關。走九夷。服八蠻。上之回。歸明光。千萬年。樂無疆

○燕歌行二首

秋風蕭索百艸斑黃沙飄颯靑海灣食人昔從徵西班。一去十載不知還驚颷傳檄雲霄間。胡塵渺浩難重攀。昨日寄我雙玉環。萬里相將道路艱。我欲爲君整雙鬟。空閨顦顇摧朱顏。心如車輪不暫閒。不覺涕淚衣斒爛。徵人一一歸故山。爾獨何辜阻玉關

秋山搖落秋夜長。臯蘭寂寞被凝霜。中夜起視明月光。蟪蛄蟋蟀鳴我房。良人遠遊在他方。道路一望阻且長。聞君有期歸故鄕。爲君旭日修新妝。鏘鏘佩環曳鳴璫。盈盈移步來中堂。望君不見心彷徨不覺淚下沾衣裳。忽見雲間雙鳳凰。長天萬里同飛翔。安得羽翼同頡頏。延頸悲鳴到君傍

○出塞曲

壯士懷慷慨。髙義貫長虹。甘心報國讎。挾矢忘厥躬。遠望邊塵起。萬里揚悲風。拔劍出門去。驅馳遠從戎昔爲千人英。今爲萬夫雄。單於來接戰。殺气沖蒼穹。黃塵不可見。白日忽以蒙。一戰鴈塞淸。再戰龍庭空。歸來報天子。獻捷甘泉宮

○長相思

涼颸起髙閣。凝露被華滋。庭前有玊樹。冉冉寒風吹搖落愴中懷。芬芳難獨持。嗟彼陰陽速。嘆此顏英衰。攬衣起太息惆悵妾心悲。君心妾不見。妾心君詎知。尺書不我有。何以慰別離。俯視淸川流。仰視白日馳。願隨白日景。照君見光儀

○孤鳳篇

紫庭有朱鳳。羽翮何翩翩朝遊華山云。暮宿蒼梧煙一朝失其凰。嗟哉相棄捐彷徨四海求。何當待采旋。采采瑯玕實。顧影徒遷延。豈無鴻鵠羣。而非情所憐悲鳴入赤霄。翺翔不計年。千載覽徳輝。來儀聖明前

○鳳笙曲

翠管參差明月弄。髙臺忽起雙飛鳳。彩雲縹緲華山洞。華山磯。朝同出暮同歸

○江南曲

碧艸萋萋籠紫煙。蘭橈桂楫淸江邊。吳歌越吹太可憐。太可憐。復可妬。飄深紅。曳輕素

○龍笛曲

髙褸縹緲流玊音。梅花零落寒江深中隱隱雙龍吟。雙龍吟。吟未已。朝霞紅。暮霞紫。

○采蓮曲

紅妝翠袖砍采蓮。三三兩兩鬭嬋娟。欲行不行落金鈿。落金鈿。垂玊指。發靑蘋。照綠水

○采菱曲

湖上菱花落復開蘭舟桂楫去復來。妖童艷女行相催。行相催。不可住。羅衣寒。碧水綠

○遊女曲

�鬟玉佩遊春風百花拂袖來湖東。朱顏灼灼驚飛鴻。驚飛鴻耀明月人不見。心如結

○朝云曲

朱云縹緲來立霄。人間天上俱迢遙欲來不來巫山髙。巫山髙髙無極。夢相見。晝相憶

○趙瑟曲

鄞鄲羙女顏似玊翠袖朱弦理新曲。寒月泠泠江水綠。江水綠。江云停。誰爲此。湘妃靈

○秦箏曲

翩翩羅襪明珠光。抱得秦聲上髙堂。調弦促柱移淸商。移淸商。翻翠袖滿滿斟。曲曲奏

○陽春曲

春華燦灼春月明侏唇玉頰揚哀聲。淒淒切切動君情。動君情。得君悅。流靑雲。飛白雪。

○關山月

良人一別妾。長劍遠從戎。涕淚靑樓裏。音書紫塞東。關河秋色動。機栘月華空。亦有寒衣在。年年望北鴻。

○出塞

靑海傳烽燧。黃沙入鼓鼙。單於屯塞北。大將出遼西。落日胡笳慘。悲風漢馬迷。燕將有奇石。勒筆待君題。

○寄遠曲二首

秦塞君校筆。章臺妾倚欄。鴈書何寂寞。龍劍有艱難烽燧春華暮。琵琶曉淚寒。自知容色落。不忍對花看。

其二

靑海風煙迥。黃沙信息稀。徘徊空夜月。顦顇任春衣漢將頻營壘。胡兵未解圍。近來常涕淚。不獨爲君揮

○自君之出矣五言二首

自君之出矣。消息阻風煙。桂嶺花頻落。楡關月自圓

其二

自君之出矣。幾度寄春衣。春色年年老。良人歸不歸。

○江南曲四首【五言】

瑟瑟江上風。密密山前雨。風雨莫少停。畱得郎舟住。

其二

春江君自去。春閨儂自愁。儂心似江水。日夜仹郎舟。

其三

綠窓春鳥聲。思君淚如雨。人來淚不收。卻道思家苦。

其四

歡比堤上絮。如泥亦如雪。儂比鏡中花。可見不可拆。

○寄衣曲

徵人夜度遼寒衣今去洛。妾恐如寒衣。春來不堪著。

○采蓮曲

蓮花比妾貌。妾貌花不如。蓮子比妾心。妾心應更苦。

○相逢行

昔與汝相逢。今與汝相別。相逢萬里云。相別千山雪。

○淸夜曲

明月期故人。相對坐淸夜。濯纓綠水前。散發靑松下。

○梅雪曲

山上雪如梅。山下梅如雪。寂寞對空山。幽香共誰折。

○月下曲

月下吹紫簫。雲間整玉佩顧見鴛鴦鳥。一一自成對

○水中月四首

嫦娥三五月。玊露千萬秋。久居天上苦。暫向水中游。

其二

裊裊靑山云。湛湛淸江水。中天落玊鉤。魚龍驚不止。

其三

云斂波還淨。雲開影自隨。綠萍與靑荇。相傍桂花枝。

其四

南山亦有羅山亦有羅。玉兔滄波裏。羅兮柰爾何

○采蓮曲

采蓮莫采蒂。蓮蒂絲難吐。采蓮莫采子。蓮子心中苦。

○江上曲

靑波遠泛舟。碧石朝逢雨伓見江上人。惟見江上樹。

○長相思

昔與汝相思仱與汝相見。相見已秋鴻。相思入春燕

○江南弄

簾櫳上夜珠。闌於倚寒玊。客子在天涯。相思春艸綠

○江南曲

客去悲江左書來滯隴西。相思若春艸。無路不萋萋。

○春閨曲

華枕爲誰施。華衾爲誰捲。妾腸非道路。日夜車輪轉。

○楚陽曲

官府一開倉。含靑向兒女。公者猶可遲。私者不可已。

其二

東村有客到。相畱問烹雞。婦言且莫烹。租吏到河西。

其三

昨者娶新婦。布裙上兩褶。租吏呼典衣。婦在窓前泣

○賣花曲

長安買花者。數株十萬錢。道傍有饑者。一錢不相捐。

○子夜吳歌九解贈李順徳於鱗

於鱗上計上都。余以職事直省中。凡再易朔。不得通一語。輒爲之賦。時命侍子歌之。以通其恨恨焉。

一解

出門望所歡。零雪忽盈尺。豈曰沾吾衣。畏此雪上迹。

二解

與君生別離仨年參與商。誰謂三年久。不如玆夜長。

三解

夜半倚梧桐。明月何歷歷。梧子在其上。可見不可摘。

四解

芳艸五驊驑。熠熠朝元者。不分黃金鞭。出入依君馬。

五解

自幼能采蓮。蘭楫蕩前渚。如何蓮子心。於今更覺苦。

六解

聞君有瑤琴。來自昆侖域。𨿽未聽其聲。時時白雲色。

七解

玊樹抽新條。炎炎困赤土。日望天上云。不得階前雨。

八解

自與君相別。剪刀日夜利。君有云錦裳。吾當爲君制。

九解

手中珊瑚枝。光華掩白日。恐君一見之。疑作君家物。

◆五言詩選

省中

秋夜省直

雜詩二首

擬古二首

歲暮

○省中

鳴佩下紫霄巖府中趨。冠蓋燦以繁。羣吏肅前隅。晨風振遠楹。宿鳥鳴髙梧步忽不愜。嘆此中懷孤。楊雄艸太玄。相如奏子虛。執戟亦云晚。遊梁意何迂西京有七貴。黃金步天衢。朝歡浹車馬。夕燕紛笙竽。富貴詎可常。爲樂亦湏臾。嗟彼榮華觀。耽此寂寞塗。取捨一何戾。志各有所湏。烈士多苦心。斯言良不誣。

○秋夜省直

驅馬卽髙扃。秉燭照淸池。冉冉見芙蓉。白露被華滋。仰見明月光。三星燦以垂。蟋蜶鳴重階。繁聲一何悲。感之長嘆息。嗟此陰陽移。鹿鳴思野艸。宿鳥懷故枝。人生貴帝志覊棲亦何爲。行行返舊服。去去淸江湄。此意良未申。空令達士嗤。

○雜詩二首

結髮事明主。忠義諒獨持。出門遠眺望。荊棘生路岐。路岐阻且深。惆悵何所之。中心旣不回。艱危何足辭。不暇卹其躬。安能顧所私。譬彼東流川。九折常如玆。昔爲志士模。今爲壯士規。寸心明白日。比徳千園葵。

其二

灼灼園中葵。結根髙樹林。綠葉甤紫芬。芳華人所欽。白日豈不照。髙林蔽其陰。中懷抱赤素。誰爲見予心。予心何足惜。惜此日西頹。白日如可待。髙林有時摧。

○擬古二首

冉冉江上蘭。燦燦江中芷。我友遠行投。駕言遆江泛江泛波浪深。嘆息從中起昔別眷卉敷。今思暮颷紫。遊子不旋歸。浮雲日千里

其二

驅車事行遊。巖畔見芳艸。芳艸綠以萋。采之遺所好。徘徊歲云晏。悠然傷我抱。不畏芳艸歇。畏此關山道關山阻且長。客子行將老。

○歲暮

歲事聿已暮。百卉何摧殘。驅車臨長河。悲颷激飛湍。欲濟無方舟。行路一何難。陶潛恥折腰。貢禹彈其冠。出處各有性。焉能違所安。不見飱霞子。飄颻靑雲端。

◆五子詩

謝山人榛

李郎中攀龍

徐比部中行

梁比部有譽

王比部世貞

簡吳明卿舍人

寄江鄕舊好

楊氏園亭餞別謝榛二首

畱別京洛諸遊三首

還至別業五首

寄李順徳於鱗二首

贈王元羙二首

山中與陸長庚

得吳明卿書

懷謝山人茂秦一首

寄子與

七哀詩爲伊氏作

送客

夏日池上坐

聞錢惟重使楚寄贈

李伯章歸自郵來訪

贈孫子升文學

又得明卿書

秋夜

雜詩

出郊訪黃山人

畱別子培捨弟七首

湖上送徐子與使君

渡淮

淮上雜詩三首

贈黃戶部

贈伊文學

贈施司封三首

牛渚望謝眺靑山二首

紫陽山

寄人一首

夜坐一首

江門有懷

○謝山人榛

謝生隱者流偃蹇來京國。朝遊燕山東。暮遊燕山北。悲歌慨以慷。驚颷奮孤翼。興詞日百篇一一作者則。嗟彼雕虫子。不得施顏色。韋褐以掩形。藜藿不充食。榮華燁人世。匪其心所惑。盧生罹世网。捄之一何力。卒能脫其患。言者長嘆息。非吾策髙蹤。斯義久荊棘。

○李郎中攀龍

大雅久寂寥。作者徒縱橫。之子起海嶽吾道維其盟。中心寡所諧。長揖謝羣英。眷言二三子。鬥酒歡相迎。冥意何可測奇語頻自驚。仰並雲霞翔。俯與江河傾髙明墜白日。非君誰與擎。瑤篇一以出。紛紛出時名彼韶護奏。缶音空爾鳴。功名亦垂世。無乃非其情。

○徐比部中行

偉哉麟鳳才婉彼蘭蕙質。含英難獨持。芳華耀朝日。策馬入金閨。聲名從此溢。冠蓋豈不榮而獨耽著述。結藻何翩■﹝千﹐去革﹞羽﹞札札弄緗帙。駕言發藝林。彷徨求侶匹。只言不中諧帳望如有失。燦爛繁星垂。名篇諒非一。律呂聞淒鏘。譬彼淸廟瑟。詞賦千載謀。斯人已入室。

○梁比部有譽

瞻彼飱霞子。萬里來羅浮。結束長安陌。聊以寄薄遊。中懷旣不開兀坐生羈愁。俛仰一世間。局促何所求。欝欝遂成篇。燦燦雲霞流淩厲起髙唱。作者徒悠悠。人生易奄忽焉得無深謀。黃庭一以悟。萬事良蜉蝣。振衣馭天風。長逝不可畱。咄咄迷途客。棲遑良足羞

○王比部世貞

天地亦寥寥。斯人懷苦心。弱冠厲髙羽。翩■﹝千﹐去革﹞羽﹞翔藝林。玄構入幽眇。龍澗浚其深。拂欝神气動。萬象俱蕭森。閉門一停思白日常陰陰。雄視百代間。豈復論古今。髙歌以慷慨。顧盻酬知音。不測心所之。世人空追尋。富貴亦云樂。而非情所欽。寄謝當途子。無徒耀華簪

○簡吳明卿舍人

巖巖京洛間。天門儼九重。中有纓弁客。翼翼從飛龍朝聽比裏竽。夕聽南鄰鐘。嗟哉楊馬才。斯人不見容。偃蹇以薄遊。朝餐夕不供。抽翰燦春華。揚藻淩髙峯。昔爲一時重。今爲萬世宗。作者豈無傳。誰能攖其鋒。寄謝同心人。斯理諒可從

○寄江鄕舊好

故人渺天末。江湖阻書告。忽接瓊瑤音。綿綿來遠道。言采畹上蘭。用以遠相報。豈無他物貽。將投君所好

○楊氏園亭餞別謝榛二首

名園開綺酌。芳榭停軒車。飛蓋淩靑雲。冉冉振華裾。尊酒以斟酌。豊饌來中廚。秦箏奏我旁。吳歌慘不舒。借問遠行子。離思竟何如。倦此燕山遊。去彼漳河居。南北各萬里。佇望沾裳衣

其二

離思忽超越。逍遙事行遊。散步過華池芙蓉夾芳流。悲哉蟪蛄鳴。淒切動我愁。凝霜莾零落。明月澹飛樓。感此歲華暮。耿耿生百憂。居者不可去。行者不可畱。去畱兩不愜。何以慰綢繆

○畱別京洛諸遊三首

回颷振蘭臯。秋風何蕭森。神龍思遠波。猛虎戀茂林駕言返故鄕。念子思難任。握手不能別。淚下沾衣襟。四顧何茫茫。誰爲相知音。一爲鴻鵠吟。道遙內傷心

其二

與君結交心。世人非所窺。如何金石謀。忽忽生別離。孉娛不可再。沈思令心悲。君還處金閨。予將天一涯。江湖渺浩蕩。會面茫無期。行人從此去。彷徨亦何爲。君其愛玊體。慰我長渴饑

其三

天風西北來。蕭蕭動髙樓。搖落愴中懷。何以慰離憂。念我平生親。涕淚不能收。豈不懷往路。爲君暫淹畱。執手對長河。情思良悠悠。願言俱努力。千載崇良謀

○還至別業五首

遊子倦行役。歲暮返舊疆。舊疆欝壘壘。觀者嗟道旁。入門見所親。涕下各沾裳束髮去家園。骨肉參以商山川阻悠邈一別永相望。何晤今玆夕。還復登髙堂。兄弟勑中廚。堂上羅酒漿。酒中阿母言。見汝重彷徨今幸來歸。汝父在何方。聞之亦隕涕。四座莫不傷

其二

父老聞我旋。走書來相存。長者氈貂貐。幼者奉衣巾。盤飱多豊膳絡繹在吾門。倉皇出肅客。俱我平生親。長揖失次第。各各敍寒溫。坐中起相勞。行路多風塵。如何客子顏。反若生陽春。自汝遠行遊。鄕國難具陳。豺虎滿路衢。白日愁行人。朝餐藜與藿。夕臥無安衾。饑寒且不保。骨肉含苦辛。父老重起詞。方與子所云。子其勿語人。恐令長吏嗔

其三

結髮遊藝林。翩翩二三子。聞我返田廬。亦復來相視峩峩切云冠。蹌蹌東郭履。入門將我衣。嘆息傷情理。長跽前謝客。故人心乃爾。昔者遠行邁。悠悠三千里寒暑忽以流。眷念桑與梓。況我同心者愴淒何能已。客請勿復嘆。主人聊唯唯。堂上列旨酒。堂下薦嘉鯉。今日樂且樂。歡娛從此始

其四

驅車出郭門。遠望陌與阡。四顧以彷徨。我馬忽不前。別家僅俯仰。所歷何推遷。髙臺或爲池。崇岡或爲田墟裏千百家。蕭條無人煙。壯者日以衰。老者長相捐。紛紛少年子。白馬鳴華鞭。旦夕成老醜短褐不被肩。昔者人所欽。今者太可憐。見之感我心。淚下如流泉

其五

駕言俯長河。行行至南浦。荊棘一何深。沒我舊時渡。三年滯行旅。今日返其素。階上蘭蕙花。是我昔所樹。搖落蕭艾旁。芬香日以故。洲渚欝蒼蒼。瞻彼鷗與鷺。若或見其儔翩翩翔且顧。往者不可追。來者猶可悟。行矣事者耕。秉耒躬晨霧。寄謝逍遙子與爾諧中路

○寄李順徳於鱗二首

聞君出帝關。手握五馬符。朝發廬龍溝。夕息涿鹿途。白玊掛君衣。黃金耀君軀恁意殊揚揚。千騎爲前驅。雄聲滿四隅。英名照八區。觀者擁長路。皆言使君殊。使君自有志。豈爲功名圖。一麾乃出守。悲哉吾道孤

其二

煌煌京洛遊。四顧浮雲色。興詞摛雄藻。千載無終極悲風起中天。奄忽乖羽翼。伊予歸舊疆。之子出帝關。相去萬餘里。愴惻動心臆。登髙遠眺望。惟見荊與棘。日落豺虎吟。狐貍潛道側。願保金石軀。慰我長相憶

○贈王元羙二首

送子上河梁。悲風下天荒。右顧渺太華。左顧迷扶桑。振衣千仭巓。風塵杳微茫。爾獨事遠役。駕言返帝鄕。對酒不能飲。慷慨情內傷。送君日以遙。思君日以長。安淂淩風翼。與子共翺翔

其二

執手重行行。步出城南隅。飛蓋淩靑雲食馬躍長衢。行人不可畱。中心欝以紓。子如雲中鴻。予如汀際鳬。浮沈旣異勢。羽翼何時俱。弩力事功名。宏此壯士圖。願言俟嘉譽。慰我心區區

○山中與陸長庚

秋日事行遊。遊此淸江湄。俯視靑鳥翻。仰見白日馳人生寄一世風塵豈足羈。貧賤安其常。富貴令身危。浮雲起西北。帝鄕不可期。甘此茂陵渴。愧彼首陽饑。啇山有同調。行行歌紫芝

○得吳明卿書

瞻彼雙飛鴻。羽翼何參差。哀鳴下前庭。素書忽見貽。開函長跪讀。一一故人詞。相違日已遠。猶能憶吾私。忽思疇昔容。惆悵使心悲。受君雙交綺。報君雙桂枝。此物未爲貴。聊結山中期

○懷謝山人茂秦一首

驚颷動四野。白露下前除。攬衣起四顧。悠然懷所思。所思亦何在。乃在漳南居。朝設穆生醴。夕曳鄒陽裾。西園事行遊。飛蓋列應徐。近者日以親。遠者日以疏。不念同心人。所湏在音書。音書不一寄。何以慰躊躇。三復遊燕篇。躊躇聊以舒

○寄子與

淸晨發東郊。蘭蕙何灼灼。采之遺我友。我友在京洛。道路邈以修。羽翼誰能托。但恐霜露垂。馨香日零落

○七哀詩爲伊氏作

驚颷動髙林。荊榛迷路岐。中有愁思婦。哀嘆一何悲。借問悲何爲。乃爲良人思。良人一以逝。十載守空帷。十載何足言。千秋常若斯。風波一朝起。骨肉以相疑。生者不可拒。死者不可追寧使妾身捐。豈使妾行虧。痛哭回白日。慘黯黃雲垂。靑山一憤絕。重泉以爲期。寄謝朱顏者。貪生良足嗤

○送客

客子向何方。車馬朝日馳執手野彷徨。送君淸江湄。江水一何長。悠悠系我思。出門有岐路。世情多崄巇。黃塵摧人顏。玄霜切人饑。去去勿復陳。願君愛光儀

○夏日池上坐

朱華甤淸漪。庭艸淒已綠。歲月忽以馳。流光復局促古人亦有言。夜遊當秉燭。感此傷我心。前修以自勗。逍遙放情志。胡爲自躑躅。結廬在崇岡。極眺滄浪曲。朝遊渥吾纓。夕遊濯吾足。自知非至理。聊以從所欲

○聞錢惟重使楚寄贈

淸夜事行遊。去上西山址。百卉何腓腓。荊榛被廣路。明月照我懷浮雲莾不止。對此感我思。嗟彼遠遊子。遠遊在何方。乃在瀟湘裏。道路阻且修。相去萬餘里。顧瞻雙飛鴻眷言未能已

○李伯章歸自郵來訪

秋颷厲長空。鴻翼已髙翥。渚蕙日夜零。庭臯被白露攬衣起長望。同心忽相顧。入門見顏色。慰我遙思慕。我有一尊酒。聊以結歡娛。君其勿遽行豺虎滿中路

○贈孫子升文學

故人何處來。車馬忽東騖。別後發空短花前首重聚。送君江上舟。徙倚江上樹。江闊正風波。君且未可渡

○又得明卿書

秋色滿天地。悲風動髙臺。浮雲慘不舒。白日忽已摧遠念客遊子。鼓楫瀟湘回。北顧金馬門。東望滄海隈。不念舊所歡。棄置如塵埃。傳我尺素書。抽翰空徘徊。歷歷天上楡冉冉庭前梅。相思難重陳。嘆息生余哀

○秋夜

﹝下有逸文﹞

○雜詩

﹝前有逸文﹞達士規。

○出郊訪黃山人

方言發北郊。芳艸萋已碧。晨風叩石門。睠此棲霞客。翩翩倚杖迎。嗟哉發何白。攜手入中洲。四顧感疇昔。君著東郭履。我著東山屐。行采山上芝。坐倚山中石。客有一尊酒。相藉終日夕。醉來自盡觴。君其勿相迫

○畱別子培捨弟七首

驅車上河梁。顧瞻舊鄕國。倉卒骨肉親。彷徨動顏色子亦竟以南。予亦竟以北。本是雙龍居。胡爲乖羽翼。送子從此歸。涕下不能食子其從遠猷。慰我長相憶

其二

相憶在何所。乃在河中洲。結廬俯曲沼。芙蓉夾淸流。飛蓋淩朱霞。逍遙事行遊。白鷺翔我側。鴛鳬戀其儔。駕言邁遠役。嘉會難再畱。引領內感傷。行行懷百憂。

其三

百憂何殷殷。坐令盈懷抱。況乃歲雲暮。霜雪被長道遠望何蕭條。驚風摧百艸。當此別離情。沈思令人老。歲月不相待。所欽在蘭藻。雲霄有遐路。致身胡不早。垂堂古所戒。畏途愼自保

其四

自保良不易。致身諒獨難。豺虎在人羣。平居有波瀾躑躅紛四顧。終歲尠燕歡。君子愼厥趨取捨從所安。艾蕭滿中路。沙江多芳蘭。不見采蘭者。萬古起長嘆。

其五

長嘆何終極感此人生累。貧賤俗所輕富貴俗所忌。豈知達者心。志各有所寄。冠蓋五陵豪。莾若朝露墜。偃仰一世間。慘淡起遐思。文章以經國。千載無終始。去去勿復陳。愼此靑雲器。

其六

靑雲紛四極。不翳明月光。髙臺一以眺。遠思從蒼茫。鴻鵠在中澤。豈爲謀稻梁。神哉蛟龍志。尺瀆寧終藏。丈夫志四海。廖廓相翺翔。朝遊過昆侖。夕遊略扶桑。無學兒女仁。白首戀故鄕。

其七

故鄕不可望錦江迥且深。東西渺無極。傷此遠別心。寒風下庭樹。宿鳥棲髙岑。對酒不能酌爲子鳴瑤琴。琴聲一何悲。淚下誰能任。慰此骨肉。欵誠惠我音。

○湖上送徐子與使君

別君金馬門。逢君大河陽。相看動惆悵。涕淚沾衣裳。鬥酒且爲樂淸歌夜未央。念子遠行役。道路一何長。嚴冬萬木落。白露爲玄霜。搖落愴中懷。起視明月光。攜手復行行。南北各一方。風波不自保。天地遙相望。念此傷我心。對酒不盡觴。願爲雙黃鵠。與子共翺翔。

○渡淮

白日下山川飄颻禦方舟。波浪漫浩浩。簫鼓發中流。中流振天風。魚龍莾沈浮。恍忽對混沌。湏臾過千■﹝舟芻﹞。黃河天上來。奔淜不可畱。萬里起寒色。浮雲黯不收。範生思擊楫。仲尼嘆乘桴。寥寥千載後。壯哉復此遊。

○淮上雜詩三首

攬轡登崇崗。車馬何縱橫。王侯有第宅。長衢耀飛纓。堂上列吳謳。堂下鳴秦箏。豪華竟何在。今古惟枚生都尉豈足數。爲郎亦何榮。偃仰一世間。長揖傲公卿。獨負詞賦才。千載垂芳名。對此長太息。聊以舒欝情。

其二

寂寞韓侯居。奕奕韓侯祠晨風動髙林。落葉何紛披。侯也未遇時。偃蹇何足奇。伏劍逢眞主。百萬驅熊羆。英略照中原。雄心狹四維。惜哉壯士規。乃爲兒女欺。楚漢分鼎立。侯也胡其疑。英雄偶失策。萬古有餘悲

其三

世人重結交。紛紜騁路衢。貴者日以近。賤者日以疏嗟哉漂母心。乃與世人殊。壯士困風塵。誰爲識雄圖。況乃饑寒色。一飯立相呼。一飯何足言。感此心區區。千金以相贈。華名照四隅。何世無英雄。按劍疑投珠。瞻彼垂綸者。淚下連衣裾。

○贈黃戶部

主人敬愛客。招我淸江湄。悲風起天末。白鷺羽參差。方舟揚素波。簫鼓傳山陂。中廚出豊膳。華筵列芳卮。秦箏奮新聲。淒淒一何悲。歌者歌自苦。知音竟爲誰。歡樂不可常。去去從此辭。風塵愴中懷。令徳以相期

○贈伊文學

故人亦何在。乃在靑山東。山家何寂寥。髙樹來天風。貂裘日以數。龍劍何其雄。下可制巨鰲。上可斷長虹。風雲起一朝。寧復嗟途竆。去去重相思。寄言雙飛鴻。

○贈施司封三首

涉江見芳艸。春華被遠岑。薄言采其華。將以貽所欽顧念客遊子。分符越江潯。江水東南流。波浪阻且深。涼颷摧百卉。孤芳孰能任。置之在懷袖。無令歲寒侵。日月忽以遒。馨香紛至今。非君垂末顧。誰能識予心。

其二

昔君守南服。伊予還舊磯。沈浮旣異勢。音告乖以違。袖中有尺素。遲彼雙鴻飛。雙鴻不可見。嘆息沾裳衣。思子忽若渴。望子忽若饑。豈以負薪累。甘貽伐木譏。中心諒無他。願君察其微。

其三

淸夜良燕會。零霜下前除。堂上羅酒漿。堂下薦嘉魚。鳴琴雜淸啇。音響一何舒。酒中客起言。責我愚且疏。主人前謝客。玆夕且歡娛。金石昔所惇。蘭芷昔所貽。中心旣以諧。豈爲形迹拘。古來重結交。終始貴不渝。垂紳戒朝夕。君言宜重書

○牛渚望謝眺靑山二首

歲暮遠行役。睠此淸江湄。顧瞻江上峯。白雲何葳甤伊人昔結宇。英詞光陸離英詞光陸離。歲月不相待。髙蹤邈何之。采采山上蘭。燁燁山下芝。芳菲未終夕。白露忽已滋。江流漫浩浩。佳人歸何遲。山川無終極人生會有時。願言崇遠業。千載與子期

其二

與子期何方。乃在靑山址。白石何燐燐照此澄江水。下山擷江華。上山尋石髓。髙風一以逝。浮雲日千里。荊棘滿山隅。巖洞日凋毀。玄夜啼猿貍。白日行豺凶。我欲往瀟湘。采彼蕙與芷。采之欲遣誰。子之不可起。悠然傷我心。嘆息滿江泛

○紫陽山

驅車上崇岡。紫陽何崔嵬。石壁倚萬尺。悲風日夕來。吹彼蘭蕙花。馨香莾以摧。哲人昔遁世。結茅玆山隈。微言破萬象。精靈徧九垓。山鬼夜不至天門白日開。玄風忽已邈。流光照髙臺。不見松與梓。惟見蒿與萊。浮雲黯以寂。泠泠山泉回。俯仰長太息。千載有餘哀。寄謝山中人。潄石掃莓苔。他日息吾軫。晞發信悠哉

○寄人一首

浮颷動廣野。白日慘無色。之子在萬里。山川渺難極豺狼滿路衢。況復荊與棘。我欲往從之。惜無晨風翼。因風寄瑤華。歲事日云夕。去往尠歡悰。撫膺長嘆息

○夜坐一首

燁燁江上蘭。冉冉山中桂。春風發華滋。堪以結吾佩如何蕭與艾。忽然滿中路。徘徊不可問。澘焉。空隕涕

○江門有懷

辭彼靑瑣闥。還予紫石磯。駕言遠行邁。晨曦淒以微。如何金石交。一旦阻音徽。江山修以邈。寸心詎能違。南山亦有蕨。北山亦有薇。不見夷齊子。嘆息將安歸

鍥宗先生子相文集卷之六畢

●鍥宗先生子相文集卷之七

廣陵方城宗臣著

溫陵九我李廷機校

書林云竹鄭世豪梓

七言古詩

◆七言古詩

水頭遇雨

秋夜吟

明卿夜過各賦長句

二華篇﹝有序﹞

春日姚園同徳甫明卿元美燕集分賦下字

秋塞曲

送王君之裕州別駕

金山篇送徐子與奉使江南

薊門春望

同峻伯助甫賦得春月﹝席上賦﹞

古劍篇﹝有序﹞

送白明府之汝南

寒夜偶過吳峻伯讀其山中諸篇分得天字﹝席上賦﹞

歸嘆

廬山歌寄贈吳明卿時以黃門謫豫章從事

胡上幽棲四章爲沈二丈賦

武陵歌﹝有序﹞

伯倫席上遲峻伯不至戲贈

送施子之豫章

寒夜偕助甫集方懋藩邸中各賦放歌分得陽字

張園同髙伯宗諸君餞別朱主客子價得山字

再餞朱主客得動字

長安行寄人

元美將之靑州書來約會。已乃徑去。悵然動懷爰命同心展筆志恨得寒字﹝席上賦﹞

小除夕偕馬太史吳駕部集助甫宅分得源字﹝席上賦﹞

除夕放歌行同助甫賦﹝席上賦﹞

新春二日同助甫過峻伯夜酌共賦洽字﹝席上賦﹞

湖上行

桃源古城

何侍禦爲予談泰山蓬萊東海之勝令我飛動輒賦長篇

五月歌

江上行

山中夜坐

登江門諸山

江上訪朱氏

白氏園亭別袁戶部

江門別歌

吳關吟

江上行

夜歌

湖上遇子與舟中夜酌放歌

酌洞口

貞白祠

江上送別胡國子北上

上宮夜燕放歌

白鷺洲夕泛

燕子磯

登方山

牛渚歌

新安道中

山中夜行

浙溪曉起

嚴州山行

月夜

山行

眞州夜泊

寄懷長安舊遊

期黃山人不至

湖上行

○水頭遇雨

滄海何年落南浦。芳艸碧盡綠苔古俄攜春色帝城來。共駕長虹擊鼉鼓。靑山拂袖玄猿呼。白波搖空怪龍舞。黑雲一片落吾杯。馬上行人怨風雨。

○秋夜吟

烱烱晨星稀復稀。明月滿天垂紫薇靈。瑟風生帝女至。金莖露冷仙人歸。漢庭朱鴈去已遠。昆池碧雞竟誰依。仰天長嘯好自去。十年吾負山中衣。

○明卿夜過各賦長句

胡颷亂捲星如雨。予歸淮南君去楚。明月浸冷廣陵船。綠蘋愁絕瀟湘渚。尺書在袖數鴈鴻。美人中夜怨砧杵。乾坤日遠欲問誰。閶闔天髙重遇女。一咲浮雲墜靑天。五平金莖聽白薴。萬片龍鱗江上來爲爾直取天河煮共向天門騎白螭。肯向人間問腐鼠。醉來髙臥北斗旁。無數松篁月下語

○二華篇﹝有序﹞

天下無。侯今躍馬函關去。豊隆招搖爲前驅。千峯明月亂相逐。萬里白雲驚且呼。侯之往矣何爲乎。爲我停車華山隅。手挈蛟螭山下趍。仗劍一一數其辜。山之摧者叱其立。黃河在手如持盂。山上芙蓉色不枯。仙人玊女復來吹玊竽。侯也與之長相湏千秋萬載同歡娛。侯向二華去。聽予二華歌。二華未到歌先到。石走龍吟侯柰何。

○春日姚園同徳甫明卿元美燕集分賦下字

帝遣春風來薊門吹。作蘼蕪綠徧野。我本啇山采薇客。遇爾瀟湘佩蘭者。鞭龍直上碣石宮。�云髙臥昆侖下。袖裏瑤華寒不開洞口新松翠可把。一酌滄江破幾筵詞組靑山墮杯斚。君不見長安意气五陵豪咲殺文園病司馬。

○秋塞曲

塞云垂天胡艸肥。胡兒牧馬向金徽。赤城刀斗日夜急黃沙羽檄縱橫飛。漢皇立下明光詔。將軍起披金鐵衣。熊羆百萬夜出塞。驃騎尋常朝觧圍。捷音一日走千里試問三軍歸未歸。

○送王君之裕州別駕

使者金覊佩紫貂髙楊系馬寒無條勸君爲我且停杯朔云滿。地西風驕與君結交非一朝。君方綠鬂予垂髫。父子兩世共蘭芷。英雄二十猶漁樵山中蘿薜日攜酒。江上芙蓉夜放橈。愧予已上長楊奏今君亦結河陽綬。浮雲回首有竆通。丈夫得志無先後。只今南北講戈鍪。至使瘡痍盈宇宙。東吳未見淨江氛。中原且復憂山寇。爲今之計惟民牧。知君久抱靑雲志。乘時卽把蒼生救憶君先子大夫才。每每逢予靑眼開。冀忠聲名昔無比。劍南父老今猶哀靑天白日同崔嵬。君之往矣何愧哉富貴祗如天外云。功名應比庭中槐。循良漢詔下蓬萊遲君躍馬黃金臺。

○金山篇送徐子與奉使江南

昔日秦王鞭石過東海。大者並立小者臥。東風一夜拔扶桑片石怒走江中坐仟年海若呼不回。一綫滄江從此破。滄江之水何處來。瀟湘洞庭蒼梧開驚濤巨浪幾萬里。排空拍斗如奔雷。吁嗟此山何雄哉。白日不動天崔嵬下攬吳越荊楚之秋色。上摽鐘山渤海之朝虹奇峯三百倒懸水。靑楓碧樹搖玲瓏。金剎瓊宇不知數。一一亂插馮夷宮。有時黿鼉逐麋鹿鎭日魚鱉追鳶鴻。忽然相遇不相識莫不駭訝狼藉號天風。白日滚滚去不竆。明月復爾臨髙空。萬頃珊瑚碎江水。鮫人龍女紛然起以手捉之不可得。嫣然一咲滄江底。怪龍忽上崖頭舞。似聽山僧讀禪語。龍珠上與月華爭。明月不得復爲主。當時赤手縛龍珠。夜半空江驟風雨。一自此龍失其珠。日月江頭怒且呼。金山晝夜叫猿鶴丹陽南北愁菇蒲。徐卿仗節往三吳渡江先上金山途。江中怪龍壤相避。山前明月髙自孤。妙髙亭上千江秋。千江直與天門浮。峯頭明月能我畱與卿同爲汗漫遊。上令星辰不敢收下令江海不敢流。龍兮龍兮。遁去不知幾萬里。卽有明珠還自投。金山金山愼莫愁。

○薊門春望

薊門春望春冥冥。黃鸝交坐啼不醒。尊前楊柳灑人綠。江上蘼蕪愁自靑。楚人瑤瑟怨湘雨漢室漁竿垂客星。誰其采藥向滄溟。遲我巖前紫石屏。

○同峻伯助甫賦得春月【席上賦】

瑤天霜白彩雲歇。東風吹出海門月。紫微仙人醉相逢摘來掛在黃金闕。千頃璃璃散萬家。直從燕趙望吳越伯楡浸濕云孫衣。蒼梧泣泠湘君發玊兔髙啼驚夜烏。靑桂低垂礙春蕨。何當捉爾泛溟渤。夜夜老龍哭深窟。

○古劍篇【有序】

嘉靖丙辰十月。吳郡王君世貞。由比部郎中。出爲山東副使督戎靑州。其友人廣陵宗【臣】贈以豸衣一襲。腰帶一束。古劍一口。又爲之賦古劍以遺之。其詞曰。

赤堇使者昆吾子。碧眼烱烱虯髯紫。手持雙劍下山麓。上有蛟龍缺其齒。道上相逢忽相贈。怪云悲風生席幾。胡僧爲制珊瑚鞘。南海瑯玕襲其裏。佩之朝夕不離身。北遊燕趙南江圮。江上秋風倚劍行。波濤上沸如山峙。老鯨毒螭數千尺。金甲火鬣巾流起剌來一一烹其髓鮫人終夜泣瑜珥。況山中豹與凶。又況人間鹿與豕。自吾佩此二十年。處處江山半戎壘。明時不得抱皷旗腐。儒空復談簠簋。國讎未報壯士恥。永夜髙歌常拊髀。劍乎劍乎吾負汝。吾今有友吳郡生。紫豸朱纓乘騄駬。靑天開府泰山巓落日飲馬蓬萊址。吾解一劍贈生去。星辰亂落莾不止。生乎生乎吾語汝。左挾圖書右弓矢豺貇只在大道傍。魍魎豈必深山裏。生乎此劍一在握上天入地任君使。只恐風雷日日生。海上千關盡掩耳。天吳海若俱遠徙。眞宰聞之或不喜嗚呼古來神物有離合。鬥間紫气無終始。他日中原倘相遇。雙劍雌雄各相砥與汝並驅千萬里。世上風塵空復爾。

○送白明府之汝南

昨日逢君薊門東。千家楊柳春云碧。今日送君薊門西。匹馬翩翩夏云白。白雲一去二千里。君亦隨之渡汝水。汝水照人明月寒。君家心事亦如此聞君昔綰瀟湘符。風流文雅寄蒼梧。黃金燕石大如斗。遲爾雲霄雙玉鳬

○寒夜偶過吳峻伯讀其山中諸篇分得天字【席上賦】

北風吹折西山巓。長安有酒斗十干。下馬逢君輒成醉。北斗倒插欄幹前。主人爲我開瑤編讀之一一山中篇。滿地蘢蓯走白石。四壁紛紜行紫煙。天目之峯幾千萬。忽然並掛金華箋。冷冷屋上鳴飛泉滚滚杯中注百川。使我對此心茫然。當時我有百花洲。垂楊十里滄江邊。織女爲我栽白楡。太乙爲我栽靑蓮狂時上抱明月舞。醉來忽枕浮雲�有時赤腳踏龍淵蛟龍窟宅時時遷只今一別三四年風塵車馬徒相牽梅花歲歲怨其主芳艸日日私自憐欲歸不歸誰之愆何時與君同上江門船二十四橋歌嬋娟直從白浪尋靑天千秋萬載淩飛仙。

○歸嘆

薊門春盡云陰陰倚杖出門愁暮禽千金裘馬只自好萬里江湖誰復尋武陵一別桃花深欲歸不歸傷我心靑楓未老楚月白吾將長嘯投吾簪

○廬山歌寄贈吳明卿時以黃門謫豫章從事

南斗日夜敲太白化爲五老八萬尺並跨古螭下九江猛風吹作倚天壁手懸石鏡照天門日月東西亂相射香鑪之峯插其南星辰燒作珊瑚赤靑天忽墜金芙蓉九十九峯破江碧峯頭白鹿銜紫雲紫雲片片大如席石梁瀑布天上來百折寒濤瀉琥珀玊虹雙夾孤電翔急雷長鬭銀河坼。佛手巖前石皷髙有時擊皷天烏號三五仙人驚且起東方先生騎紫鰲帝前大醉黃姑醪復向瑤池竊三桃手把瓊枝雲中翺下視八荒如秋毫帝也聞之惡其豪一朝謫下廬山去九華之冠赤霜袍腰間雜佩金錯刀。彩霞捲地飄組練蒼煙控馬排旌旄直上峯頭叫五老五老卻立呼其曹客來餐之白鳳膏醉持龍角如持螫江間古龍聲嘈嘈倒鞭白鹿滿山走白鹿夜夜哭且吼赤松不敢與之遊黃石不敢與之友樹杪九江如一綫織女抽來紉吾綬東折扶桑煮天潢白露金莖日五斗西方之彗摘爲箒掃盡閶闔萬古之浮雲攬盡滿湘萬里之秋色一一掛之千楊柳我欲白日借羽翰尋爾彭蠡之左鄱陽之右不然爾跨白鹿來北極。又恐封狐嘯君前。雄虺跳君後我亦竟不去爾亦竟不來袖中彩繩十萬里。直系廬山入酒杯奇峯峻嶺收崔嵬白鹿暫臥玄圃臺與爾共醉三萬六千日。池上蟠桃十度開五老隨之日日哀長跽求歸日百回然後放爾廬山大江去東方先生還蓬萊共駕燭龍徧九垓他日倘過廬山側江頭拳石何有哉

○胡上幽棲四章爲沈二丈賦

主人結屋楚江曲。身披薜荔坐空谷靑天雙。眼望鴻鵠春風一夜開石門萬里蘼蕪散新綠

其二

白雲莾莾行山阿。北窓疏簟髙枕多。赤日紅塵將柰何天風忽送千江雨。爲爾巖頭洗薜蘿

其三

瑤天露白彩雲沒。細掃靑松烹紫蕨。中夜星華濕秋發波間古龍忽啾啾。人在滄江弄明月。

其四

三五幽人踏月華。湖南湖北尋梅花。相逢疑到赤松家。中流一曲寒江笛。吹落昆侖萬片霞

○武陵歌【有序】

武陵者。顧子別業也。顧子讀書溪上二十載今歲始薦於鄕。鄕書至時。余夜偕諸省郎直省中也。一覩顧子名。則頓足起。命侍子舉白援筆成篇時嘉靖乙卯。冬十月望日

武陵倒插西湖邊。明河吹碎瑪瑙圓。桃花千樹墜紅雨。垂楊十里排蒼煙。中有紫髯白晢之神仙。手抱明月湖上眠。玊華樵者時送酒。綠蘿漁子歌采蓮檻外星辰大如石。牀頭蛟龍細似蟬。秋風吹出紫霞去。赤手駕鰲滄江前。忽向月中拔靑桂仟枝萬枝泣嬋娟。五三仙人騎古云。北斗錯落衣翩翩坐令相楫不敢先。捷書一夜飛天門。漢家天子坐甘泉。朱衣侍者人一編我得聞之心茫然。武陵之臥二十年。昔者何爲與世遺。今者何爲與世憐。十月冰霜塞大川長安美酒斗十千。黃金駱馬白玊鞭遲君鳴佩共朝天只恐武陵春色怨其主落花千尺啼曉鵑。令君欲歸歸不得楚江楓冷釣漁船。明月來移北山篇。

○伯倫席上遲峻伯不至戲贈

銀河凍裂明月哭君胡獨抱浮雲宿我遣明月坐君屋屋下浮雲亂相逐縱有仙人渡銀河。明月不出君柰何。爲君呼月還上天君胡不來愁嬋娟。

○送施子之豫章

我聞李白遊江海。西愛匡廬東九華。九十九峯江上靑。五老香鑪飛紫霞。今君家在九華住時與仙人數落花。一日拂袖起爲吏。復得廬山對官衙人生出處貴遆意。區區冠蓋何足誇。惟得名山共朝暮翠屏錦障天之涯。豫章之牘紛如麻。君其理之勿怨嗟。只今海中之寇數百萬。日日江門喧鼓笳。西望豫章僅千里。一朝可以飛浮槎紫薇羣貴芙蓉久。君其豫言勿復惜。九華匡廬動顏色。

○寒夜偕助甫集方懋藩邸中各賦放歌分得陽字

驚風吹破明月光。琉璃片片成胡霜。胡霜落地幾千尺。白虹亂走凍且僵。今夕何夕登髙堂。入眼拳石裂昆侖。搖星勺水流瀟湘相逢意气何飛揚。爲君呼明月。坐君牀叱白虹。飲君觴牀頭魍魎不敢哭杯中江海波顚狂三五仙人歌春陽。欲下不下愁霓裳忽然夜半叫鸚鵡。恍疑天外趍鳳凰明珠乍落三石梁。奔龍飛電鳴幹將月不肯住白虹且欲藏吾將直跨白虹去倩天手抱明月翔。他時訪我天河旁。與汝散發抽扶桑。

○張園同髙伯宗諸君餞別朱主客子價得山字

君握瑤華來天關。天關夾龍振金環。抓髯大呼夾龍走星辰亂落供奉班。金莖拔倒仙人掌零落吹亂玊女鬟手持北斗叫閶闔。走踏銀河弄潺湲河邊白楡不敢發。海上靑烏那得閒。君乎胡爲忽歸去胡霜日夜雕朱顏。惟有明月可贈君。隨君直到江門山江門之山千萬峯。春風吹出百艸斑百艸那比靑桂枝千秋萬載誰能攀。君乎君乎何時還至今方朔遊人間。

○再餞朱主客得動字

北風倒天天河凍。長安萬戶走虹蝀。使君且莫據雕鞍。主人復爾開金甕。四嶽同懸平子愁。五餌久抱賈生慟。謁帝聊與千鷺翔。乘雲誰把羣龍控杯外星辰寒不收。江南楊柳春先動。我有秦時白玊簫。仙人寄我華陽洞仙人一別幾千里今日臨岐爲君送君去淸江時一弄。爲君白日下雙鳳。鳳兮鳳兮胡不來。白雲愁殺金陵臺

○長安行寄人

長安客子傷春情。出門愁聽朝啼鶯。關山作客胡不去。梅柳向人春又生。江頭蘿荔懷楚佩席上夔龍愁漢纓胡馬至今日夜急塞鴻何事東南徵人生去住不得意。愧爾山中餐石英。

○元美將之靑州書來約會。已乃徑去。悵然動懷爰命同心展筆志恨得寒字。【席上賦】

天風吹落九塞寒使者髙標切云冠。夜半騎馬如跨龍。白玊之鞭黃金鞍。馬首明珠聲珊珊。赤髯綠眼光走電提戈百萬俱材官。忽然紫气逼長安。聞君已到使君灘。望而不見空長嘆朝趍碣石暮邯鄲。何當白日生羽翰。尋爾直上靑雲端。雲中吹簫弄紫鸞。仙人授我金液丹。洗之天河吹波瀾波瀾一洗天河幹。支機之石日夜殘。縱有女媧不得完。手持明月如弄丸。下照人間千瑯玕。人間天上長交歡。永無離別摧心肝。君不見雙劍精露千萬丈至今人向鬥牛看。

○小除夕偕馬太史吳駕部集助甫宅分得源字【席上賦】

自吾髙歌踏紫垣。胡霜朔雪愁�門。玄冥走天愬上帝。帝遣靑皇下云根放爾霜雪歸故山。手攜春色來乾坤。寒云咫尺卽相別春風已坐千門喧人生三萬六千日日日催人白髮繁。靑皇暫且停髙軒吾將乘槎上河源。天河在手星辰翻夜半雲間泣云孫。九烏不敢上扶桑。六龍空復怨昆侖。主人今夜開金樽。樽中北斗明黃昏。來朝栢葉不湏辧。遠天椒花那足飱春風苦意不相放。吾其遲爾桃花園伓然待爾楊柳村。楊柳學人舞。桃花作人言。願君畱春似畱寒千山萬山啼曉猿

○除夕放歌行同助甫賦【席上賦】

北斗沈天海云黑。羣星亂落化爲魊萬丈寒光忽相逼碧眼小兒驚且惑胡霜朔雪髙如山。出門長跽淚沾臆。一自逢君坐天門夜夜爲我生顏色。今夕辭君歸故域。何以贈之寄相憶。霜華雪片五千石畱君篋笥充君食。令我聞之長太息牀頭白雲天地開靑春已駕雙龍翼吁嗟東風一何力。一夜吹破扶桑園走天直把靑春縛。攜之懷袖光如拭蘼蕪叱向杯前生。楊柳只在手中植翩翩春衣云錦章呼爾云孫爲予織明月爲車虹爲軾駕之可以淩八極。何問江南與冀北。

○新春二日同助甫過峻伯夜酌共賦洽字【席上賦】

靑皇日與靑春狎。酒星夜勸靑皇洽。斜抱金烏日觀歌倒騎玊鰲天柱壓﹑下視九合一何狹。斗柄爲鋤箕爲鍤。楊柳萬樹天河插。風吹新葉洛人間織女爲我裁春祫。著來與爾上崆峒。何人不訝蒼龍甲。

○湖上行

湖南湖北云陰陰。石開曉開千樹林日月雙摧綠發短江湖獨與靑春深。楊柳垂絲爲誰結蘼蕪千里傷予心。落花流水去不返。武陵桃源何處尋。道路只今亂赤羽。乾坤何處非黃金日暮聊爲楚澤吟。慷慨流涕沾衣襟。

○桃源古城

桃源城頭萬木秋。桃源渡口黃河流黃河一去不復返天風萬里吹古愁。荒郊莾蕩走狐兔。石棟曲屈盤龍虯。天下英雄曹與劉。虎臣矯矯何所謀。中原未復壯士去。至今精靈耿耿光神州。千秋桃花不復發臥龍何處聲啾啾。秦人到此不湏住。野燐夜夜吹枯樹。

○何侍禦爲予談泰山蓬萊東海之勝令我飛動輒賦長篇

三年不見金門客。走馬相見淸源陌。自言前上泰山顚。東海蓬萊皆所歷。人傳泰山髙北天。層崖曲蹬路轉窄。振衣直山最髙頭恍然一嘯天門白天門東西相對開。星斗髣髴落吾額悲風搖落吹骨寒𨿽著重裘似絺綌。三峯插入靑雲中。巉巖突兀倚天壁。日觀峯頭望晨日。晨日沈沈起深澤。湏臾忽上如奔馬天地四方俱色赤破竹裂本不可當。恍忽半空飛霹靂杖策攜壺行復立一一詢玆今古迹漢皇尙畱封禪碑。秦人猶剩紀功石。蓮花桃花千百峯。隱隱四出如列戟南望吳越西望秦萬里靑天起寒色。回駕又登蓬萊山。蓬萊乃在東海側東海一去何終竆。浩蕩微茫湛空碧。仙人共把珊瑚枝。白日觀潮夜觀汐。忽然長風振天末。兩儀不辧海云黑驚波巨浪排空來。怪石奇巖怒且激。蛟龍奮起不可制。神魚動尾幾千尺。左右大呼東西走。令我欲歸不可得廣陵狂客心頗雄。聞此意气滿胸臆長劍欲摧玊女峯。短鉤直下鮫人宅海中魚龍手可搏。山中虎豹力能射。何時拂袖謝塵世。與君散發步天極。坐看萬古乾坤自開辟。

○五月歌

五月淮南尋舊廬百花洲上楊柳疏。故人朝對白蘋渚��忽傳赤羽書。千山燧熢照蘆萩。滿地干戈盡樵漁。孤舟江海欲何之。雙眼乾坤空淚予。東南半作豺虎窟。閭閻忍使蛟蜃居。蒼生之血淮水赤。請問將軍意何如。

○江上行

浮雲壓。地烏夜啼。家家人聽作天雞。王孫何事復遠遊江南芳艸春萋萋。陶令亦有五柳宅。秦人常憶桃花蹊。英雄偃蹇何不可。顏色肯爲時人低君看眼底相逢者。誰似江流不肯西

○山中夜坐

朔風亂掃江雲飛山人爲予開石扉。一斗胡麻煮未熟散發千峯歌采薇。吳江楓落客已遠。楚塞秋深鴻未歸。明月墮地白如水。濕爾巖頭蘿薜衣。

○登江門諸山

山頭日白雲英英。千峯倒插千江明。手把芙蓉步石壁蒼翠亂射猿鳥驚誰其云外吹紫笙欲來不來空復情。天風吹我佩簫瑟恍疑身在昆侖行。

○江上訪朱氏

黃雲壓地秋離離。西風搖落千楊枝。白蘋已老暮汀遠。滿目丹楓胡鴈悲孤舟一夜相思發。寒江明月吹參差天末佳人猶未歸。江頭觧佩欲遺誰

○白氏園亭別袁戶部

石門鬥酒開夕筵桂花欲開秋蘿鮮。昆侖片碣插眼底滄溟勺水流尊前。落日千江送蜃气髙樓百尺搖寒煙今夜共醉廣陵月。明朝又上丹陽船。人生聚散若萍梗相思寄我停雲篇

○江門別歌

千山白雲吹暮晴。江間古龍啾啾鳴。山人乘虹出石屋贈我萬片秋菊英令我餐之霜雪淸。何以答之千杜蘅。風塵半世滿鬢髮愧爾煙霞淩太淸。長波東去有萬里。吾欲乘風濯吾纓

○吳關吟

孤槎昨夜叩吾關。天風吹度茱萸灣。人生聚散忽如雨。更開鬥酒秋雲間。山中細艸綠於發。江上驚波髙似山。使人對此愁朱顏。勸君何事不早還君不見赤城明月白可掃。夜夜仙人吹佩環。況有瑤艸可同攀。君胡自令雙鬂斑。

○江上行

楊子江頭春雨殘。廣陵城外暮潮寒。羙人不見空捐佩。極浦逢春誰采蘭。山中碧艸有何意。江上梅花只自看。一片孤帆掛河漢。直湏尋爾洞庭灣

○夜歌

萬片浮雲墜江白。江上靑楓愁楚客。天風忽送明月來。爲我山中掃蘿石。醉把長簫石上吹散盡長空秋一碧。

○湖上遇子與舟中夜酌放歌

射陽湖上逢徐卿。揚旌走馬來江城。袖中慷慨出新詩。異哉擲地金石鏗。海內交遊別離久。一一感嘆詢其名。爲言謝生白髮甚。李生慘淡違世情。梁鴻尙滯羅浮南。王吳跋扈馳西京。西南忽有一二子。世人往往傳先聲。文章不朽之盛事。肯使此輩相持衡。瓦缶紛紜塞天地。英雄負慨何時平。徐卿徐卿且嗼嗔。與君今夜開金罌。一斗百篇不足數喑啞叱吒雄風生長空日落波浪黑。匣中神劍鏘鏘鳴。忽然一躍太湖去。天門日月雙珠明倉卒波底走毒鯢。湏臾天外飛長鯨。鯨鯢搖曳幾千尺。摶來一一烹作羹徐卿徐卿未可行。東吳戰鬭動天兵。閶闔擬上賈誼策。轅門欲請終軍纓男兒苟不封侯食萬戶。區區富貴何足榮。不若與爾西極上訪長庚精。扶搖萬里來蓬瀛。醉時一酌滄溟枯。往來一嘯華山傾。更湏共挽天河水。洗盡紅塵千古淸。徐卿愼勿忘斯盟。嗚呼。徐卿愼勿忘斯盟。

○酌洞口

華陽洞前秋如霰。華陽洞裏光走電。聞道寒云深復深。石壁一竅細如綫。吾來大叫石壁開。綠眼仙人夜相見。畱之三日不出門。咽盡桃花千萬片。

○貞白祠

華陽山前貞白祠。貞白先生騎赤螭。白雲茫茫去不返天門秋冷雙虹垂。吾來山頭尋紫芝。紫芝蕭索令人饑。出門白石爛如泥。切來好煮靑松衼。與君大餐各五斗。千山萬山隨所之。

○江上送別胡國子北上

建業城南江艸碧。楊子渡頭江雨白。靑山雙屐曉逢君。明月孤帆夜催客。英雄四十困樵漁。於今謁帝承明廬。燕市黃金大如斗。袖中一片賈生書。

○上宮夜燕放歌

仙人好乘白鹿車。相逢要我飯胡麻。石壁千尋掃落花。落花萬片下人世。一一凝結爲紫霞。只今已到赤松家。山頭瑤艸如蒹葭。采之兩袖白如雪。湏臾五色生天葩。滚滚牀頭走白沙。爲我種棗大如瓜。銀河千尺墮幾席。取之石鼎烹爲茶。門外蛟龍時一吟。愧若春江聽鳴蛙。醉來直走萬山頂。吸盡瑤天明月華。與爾天漢淩仙槎。

○白鷺洲夕泛

有客扁舟晚何遆。千峯萬峯秋欲滴。一尊落日墮歸鴻。萬片斷虹隨暮鷁。羙人何處摘蘭苕。白鷺千行起蘆荻。明月偏思廣陵簫。梅花又落江城笛。與君一醉大江頭。醒後天河掛東壁。

○燕子磯

燕子一去滄江濱。燕子之磯石燐燐。滿江波浪近愁客。永日蛟龍常傍人白雲對酒不知晚。髙蘿盈砌今幾春。洲邊芳杜還憶走。洞口桃花未識秦。吾將買爾磯頭一片石。歲歲孤奇垂釣綸。

○登方山

短笻匹馬迎天風。千山萬山江之東。秋愁一夜起大壑。白雲無數吹晴空。幽人石路贈瑤艸。楚色江上愁靑楓。髙歌明月聽湘瑟。鬥酒胡霜飛塞鴻。王孫何事不歸去。搖落淮南芳桂叢。

○牛渚歌

采石磯頭問牛渚。渚上虯螭作人語。賣鮹歲歲泣鮫人。弄珠夜夜悲龍女。太眞一去云離離。至今秋色天門垂。我行亦有赤犀在。明月照君君不知。

○新安道中

天風吹落千楊柳。晴虹萬丈垂鷁首。水中亂石怒且待。大者虯螭小蝌蚪。六尺榜人雙胡髯。直掛孤帆石上走。長風破浪勢若舞。昆侖碣石系兩肌。何當駕此去八溟。直至蓬萊酌南斗。

○山中夜行

明月在天明星稀。仙人夜半歌紫薇。黃鶴一去無消息。昆侖玄圃將安歸。萬里塞煙透人肌。千山蒼翠濕吾衣。下山忽遇天風起。一一化作浮雲飛。

○浙溪曉起

天門不關飛早霜。精晶水簾浮日光水面雲華濕不起魚龍吹沫穿石梁。波間石苔綠於發。裊裊漾之千尺長微風千里湛空碧。孤槎疑是來瀟湘。

○嚴州山行

處處靑山云萬重山前駐馬春茸茸手持芳艸不知晚踏破嚴州千萬峯峯頭新月起長笛洞口流泉隨短笻。吾欲金華訪赤松與爾云外騎雙龍

○月夜

嚴州城南秋雨繁嚴州城外波濤喧兩岸人家住楓橘千門秋色分蘭蓀楚臣正愛薜荔佩。秦人莫愛桃花源相逢今夜開斗酌千山蒼翠流空樽醉來髙臥明月裏猶有白雲來候門。

○山行

大江以南山作野。客子況復愛山者。日日山巓弄流泉百丈銀河向人瀉蒼龍翠虯滿山立近之乃是梧與檟怪石千尋聳欲墮往往遊人下駐馬。

○眞州夜泊

江頭明月白浩浩。江上行人怨芳艸長波風急龍臥遲遠塞霜飛龍到早。誰家砧杵衣正單。十里芙蓉秋未老仙人吹簫向何處扁舟愁絕廣陵道

○寄懷長安舊遊

殘春匹馬辭建章天南冀北遙相望遊子衣裳滯江雨故人劍佩鏘胡霜王程忽訝芳艸暮客心有似浮雲長安得雙鴻起天末相思寄爾明月璫

○期黃山人不至

思其蘭佩三十秋華發蕭然臥滄洲晴雲常護釣者石明月買斷長江流白露泠泠下梧楸羙人不來生我愁一曲樵歌起天末白雲搖落萬山頭

○湖上行

湖上人家開夕陽湖南漁者歌滄浪蒹葭一雨遠江白。楊柳千條秋浦長松徑夜掃遲幽客。石門髙起流玄霜。天末浮雲莾不止愼勿蔽此明月光。

鍥宗先生子相文集七卷畢

●鍥宗先生子相文集卷之八

廣陵方城宗臣著

溫陵九我李廷機校

五言律詩

◆五言律詩

寄懷鄕園遊好五首

四月一日於鱗子與元羙約南溪之遊偶以事羈悵然有感﹝三首﹞

病中答吳明卿見贈二首

有寄

贈別吳子

同於鱗子與元羙郊行二首

送張明府謫教湖州

與錢惟重步月下

歲暮

送王判

除夕答謝茂秦徐子與見贈

送張簿之上饒

寄遠曲二首

問元羙病二首

寄陸子

同李司封蘇文選遊聖禪寺一首

送周先生之海寧

答袁子

遠思

同李於鱗徐子與梁公實夜過王元羙

夜嘆

三月

天寧寺同於鱗子與元羙餞別公實各賦二首

送人

於鱗子與元羙夜過時元羙將有江南之役矣二首

皇甫別駕初至夜集得歸字

寄黃山人

追送謝山人不及

夜月聞笛

懷顧二丈

寄書

寄元羙二首

夜集懷茂秦二首

寄黃先生二首

對雪有懷於鱗子與明卿元羙四子

再得元美書

贈黃山人

出郊過陸子和艸堂同太史李公文學顧丈

過時寺訪袁三子敬

答周明府

春夕同舒子房子子培訪陸長庚別業

元美有江上之約未得遽赴悵然有思﹝二首﹞

小園花開悠然獨酌

有客

白馬湖泛舟三首

吳中兵亂海上徵援感事賦懷因寄元羙﹝四首﹞

二雨夜沈二丈至二首

不盡

中秋有懷茂秦

進艇

夜

人日寄吳明卿舍人

陸長庚夜至

別袁使君二首

席上贈東麓山人

送馮尉

卽事六首

寄子與明卿元美三子二首

寄眞州張子二首

元羙訪我百花洲上夜集四首

送徐山人還吳二首

秋夜顧二丈來集二首

得徐子與書

簡陸子和二首

中秋遣騎迎沈二丈北莊

中秋無月呈席上諸公二首

秋夜同李伯章髙子明徐飬浩泛湖

黃山人夜坐

聞鴈

無月

客夜

陪祀山陵二首

山陵道中四首

過明卿

得於鱗書二首

憶弟

吳舍人得子

哭梁公實十首

初夏夜同明卿元羙遊張氏園亭五首

聞島夷將逼湖州寄懷子與二首

同余徳甫吳明卿王元羙再遊張園﹝五首﹞

問余徳甫病二首

立秋夜明卿元美來集二首

答明卿給事二首

明卿宅分得宮字

徳甫明卿元羙肖甫夜過時肖甫將有使命矣得來字

聞子培下第賦此寄之

九月驟寒二首

雪夜訪明卿病時有客因簡元羙﹝二首﹞

明卿宅同元羙分賦得席上筍

賦得席上菊

九日

秋風

東臯隱居爲子與尊人賦三首

得子與離家消息

懷李伯章

簡陳使君

同明卿子與送別於鱗元美席上得天字

得元羙書

旣賦金山篇寄子與復系之此詩

同峻伯夜過助甫得鐘簫二字

發京

長庚純一舜隆旣別憶之

渡江

渡江得子與書

江上聞明卿量移南康二首

句曲七夕大雨不得子與消息怪之

燕子磯

○寄懷鄕園遊好五首

浮雲日萬里。空復滯燕臺。朋好寧相負。音書自不來。吾慚歌鳳侶君等臥龍才。悵望靑山裏薔薇幾度開

其二

最憶論心者。乾坤作艸廬。開尊銷夜燭。聽雨長春蔬作客殊寒暑。戚誰共起居。翩翩北來鴈。似有故人書。

其三

那堪千日別。直使寸心違。望極頻藜杖。情深自布衣。偶看長路艸。髣髴故山薇。客思將江水。春來滿釣磯。

其四

卽有鴻書去。其如鳥道長。春來楊柳徑。日憶芰荷裳。鷗鷺應無色。田園豈盡荒。難將尊酒意。一聽楚歌狂。

○四月一日於鱗子與元羙約南溪之遊偶以事羈悵然有感﹝三首﹞

﹝前有逸文﹞洲。

○病中答吳明卿見贈二首

一病秋能抱。孤吟夜可殘。采芝吾未得。視艸爾其難瑤瑟人間思。金莖露下看。廣陵濤足賦。江色不勝寒。

其二

伏枕花頻攺。登樓月乍圓。宦情疏病後。世事得愁先才已金門隱。名非白雪傳。新詩酬偃蹇。三嘆暮云前

○有寄

憶爾辭燕甸逢人賦楚騷。芙蓉千水暮。薜荔萬峯髙秋月驚紈扇寒云落布袍。愁心不可問。孤鴈滯江臯。

○贈別吳子

問爾何年至。還能幾日畱。尊開朱鴈夕。心折紫萸秋。歲月餘孤鬢。關山任敝裘。魚竿如可飭。遲我狎江鷗。

○同於鱗子與元羙郊行二首

誰識冠纓者。常投水石間。春風吹大道。紫气照西山。松徑荒難度。楊枝亂可攀。相逢勿遽返世路正摧顏。

去去春蘿好。行行朝雨寒。路迷頻勒馬。塵起一彈冠宛轉溪園出。依稀江路看。所嗟情不愜。無處問漁竿。

○送張明府謫教湖州

自古悲行路。於今更畏途。才名收倚馬。宦計失飛鳬。白日晴開越靑山亂入吳。傳經稍欲慰。咫尺對西湖。

○與錢惟重步月下

秋風何處起。玆夕倍堪嗟。不見碧雲色。難禁孤月華。客愁驚蟋蟀。鄕思忽蒹葭。誰謂天河遠。翩翩漢使槎。

○歲暮

霜雪不堪暮。陰陽莾自過。淚偏兒女盡情爲歲華多。畱滯非吾意。淒涼柰爾何。寸心無可折。落日滿庭柯。

○送王判

�嘆日爲別。兼之歲欲殘。靑袍今作吏。白髮已盈冠鴻鴈千門夕。梅花一騎寒。風塵好自愛行路古來難。

○除夕答謝茂秦徐子與見贈

今夜爲誰永。淸尊只自持。歲華明日異旅思故人知。坐待靑春色。行傳白雪詞。梅花空復好。愁絕楚江枝。

○送張簿之上饒

送君燕市北。作客楚江西。日月千山闊。星辰一劍低。馬蹄仍遠道。鳳翼且卑棲。芳艸天涯綠。相思祗杖藜。

○寄遠曲二首

秦塞一投筆。章臺日倚欄。鴈書何寂寞。龍劍有艱難。烽燧春華暮。琵琶曉淚寒。自知容色落。不忍對花看。

其二

靑海人頻去。黃河信轉稀。徘徊空夜月。顦顇任春衣。漢將頻營壘胡兵未觧圍。近來常涕淚。不獨爲君揮。

○問元羙病二首

倦遊吾未敢。抱病爾何心。萬里蘼蕪色。秋風一夜深長嘯豈不得。悲歌直至今。茂陵消渴日。還聽白頭吟。

其二

爾已靑雲薄。誰其白眼偏。一身詩作僻。萬事酒相捐。枕簟疏秋雨。江山隔暮煙。登樓知有賦。莫向眾人傳。

○寄陸子

何時重把袂。玆意有消巾。春去悲遊子。書來見故人。風塵虛倚劍。日月負垂綸。一別淸江上。年華幾�蘋。

○同李司封蘇文選遊聖禪寺一首

有寺焚香在。何人結駟來。露花如雨落。貝葉不春開聽法龍依水。窺禪鳥下臺。塵心忽到此。那得遽如灰。

○送周先生之海寧

彩筆時難見。靑氈爾自尊。一官聊日月。雙鬢自乾坤。雪後西山賦。風前北海樽。因君寄鄕思。好去過江門。

○答袁子

別思將春起。鄕心與日摧。已經三載別。�有一書來我愧思鱸者。君誠倚馬才。黃金似芳艸又滿郭生臺

○遠思

歸期不可問。客思坐紛紜。白髮兩鄕隔。靑猿何處聞日摧蜀道險云逐楚江分。尺素看鴻鴈。髙秋或一羣。

○同李於鱗徐子與梁公實夜過王元羙

一尊那忍負。永夜坐堪酬。鳳豈吹簫落。人疑鼓瑟遊。江湖靑桂暮。關塞白楡秋。明月無南北。泠然萬里愁。

○夜嘆

纖月稍稍起。寒霾細細分。窮途惟白雪。畏路是靑雲。豈作鵷鴻侶。難期鹿豕羣。平生霄漢思。汨沒向時氛。

○三月

三月忽雲暮。一年空見春。不堪垂柳色。似與客愁新。慘淡時名棄迂疏長吏嗔靑江有鷗鳥。怪爾未歸人。

○天寧寺同於鱗子與元羙餞別公實各賦二首

孤臣辭上國。匹馬自祗園。樹影僧窺日。鍾聲客到門江湖難寓目。天地易銷魂。行念中心約。相思且勿論。

其二

分襟卽此地。握手更何年。辭賦吾甘後煙。霞爾最先。世情頻按劍。生事欲逃禪。今夜南樓月。淒涼空自圓

○送人

歲暮豈不苦。離愁那可銷。僅辭燕市酒。已犯浙江潮明月帝鄕滿。梅花客路遙。豈能因五斗。楚澤負漁樵。

○於鱗子與元羙夜過時元羙將有江南之役矣二首

今夕復何夕相看又此亭。金樽墮明月。銀漢倒繁星。吾已甘多病。君今幸不醒。胡笳中夜起。淒惻若爲聽。

其二

亭花新乍落。砌竹遠生陰。砧杵秋城急。煙霞故國深不堪惆悵色。兼入別離心。去住傷萍梗。玆期未易尋。

○皇甫別駕初至夜集得歸字

君自何方至。憐才意久違。朔云停暮屐。漢月照春衣。江左時名重。人間雪調稀。燈前出瑤艸。坐客不能歸。

○寄黃山人

已厭時人目。翻生古道悲。洲中鸚鵡賦。臺上鳳凰詩。風雨客多病江湖鬂有絲。長途且萬里。無夢寄相思。

○追送謝山人不及

白髮久爲客。靑春忽與歸。馬衝燕雪盡。心逐塞雲飛天地飄蓬甚。河橋折柳違。離情堪涕淚。此際倍沾衣。

○夜月聞笛

暮雨浮天去。寒雲歸峽遲靑山饒遠色。紫菊把新枝。何處風前笛。頻停月下卮。關河已搖落。故向客愁吹。

○懷顧二丈

客久春如失。愁深夜不開。眼看鴻鴈去。書對白雲裁叢桂迷淮甸。長楊識漢才。江東秋色好。消息幾時來。

○寄書

別已三年久。情堪萬里餘常勞燕塞鴈。不到蜀江魚浩蕩心中事。遲回紙上書。白頭還好在。一淚滿朝裾。

○寄元羙二首

念爾行搖落。何心堪寂寥。淩風雙鬂短。畏路一身遙薜荔亂江雨。魚龍犯夜潮。廣陵明月好。曾聽玉人簫。

其二

客久非吾意。愁來獨爾思寸心今已折。尺素忍教遲。風雨相如病。江山宋玉悲。淮南行落日。惆悵桂枝詞。

○夜集懷茂秦二首

得爾漳南信。愁予冀北天。嗟咜春事晚懶慢世情捐。日落黃河遠秋驚白髮先。狂歌對明月。莫受眾人憐。

其二

聽雨詩仍在。開尊事已遙。以予愁劍佩。嘆爾得漁樵。玆意浮生失。何時客淚消。淮南行結隱。不待楚詞招。

○寄黃先生二首

憶與吾師別乾坤各泛萍。可憐雙鬂綠。僅對一氈靑。云落仙人洞。天寒吏隱亭。相思若江水。日夜向南溟

其二

塵路一知己。浮名遂此生。嶺南天共遠冀。北日爲情苜宿春堪長。芙蓉夜與淸。尺書那不寄。白鴈滿江城。

○對雪有懷於鱗子與明卿元羙四子

暮雪一何急。玄云莾欲垂。誰爲黃竹詠。千載有餘悲鴻鴈稍疑羽。關何驟失岐。薊梅寒入酒。曾共故人持。

○再得元美書

楚日吳家到。吳門使者來。書才片紙讀淚已萬行摧佩有蘭堪贈。衣知薜共裁。梅花江路滿一酌向誰開。

○贈黃山人

羨爾逃名者。蕭然臥遠臯。絲綸江艇闊。蘿薜石門髙。白已殘雙鬂。靑猶戀一袍。一堪搖落後。重讀楚人騷。

○出郊過陸子和艸堂同太史李公文學顧丈

進艇吾能遠。攜尊客許同。靑天開萬象。白浪失千鴻蓂莢細堪數。蘼蕪寒幾叢。漁歌稍稍起。知在石湖東。

其二

並入無新好。相逢況故園。看山頻紫翠。在野易黃昏柳折風前笛。蘭開月下樽。起來望北斗。歷歷見天門。

其三

孤燈深入坐。稚子遠相看。月動前江白。星垂大澤寒魚枯終有鋏鶡敝不辭冠。嗟爾屠龍者。淸時只釣竿。

其四

淸夜豈堪別。長愁欲蓋消。梅花春未折。叢桂賦還招白鷺暗驚棹。靑藜危度橋。月華散蘆荻。寒思莾蕭蕭

○過時寺訪袁三子敬

向客春鴻起逢僧夜磬前。慈云垂大地。慧日暗諸天酒至堪浮白。吾來獨問玄。孤亭入微雨。似欲長靑蓮

○答周明府

相望一江暮。難期對月明。靑山移病遠。白鴈系書輕天地看喬舄。兵戈阻漢纓。秋風散麋鹿。憶爾闔閭城。

○春夕同舒子房子子培訪陸長庚別業

瞑色戎戎亂。春陰慘慘生。孤村流水夜。一酌故人情。雪積天愈白。江寒月較明。綸竿吾欲把。頗怪楚漁驚。

○元美有江上之約未得遽赴悵然有思【二首】

亦自悲春暮。居然負所期。金山一柱立。滄海萬波隨徵鴈羣羣急。浮雲日日吹。淹畱吾有待。吾愛桂花枝。

其二

去路惟楊柳。吾衣況薜蘿。如何明月夜。不作片帆過紫气星辰動。靑天吳楚多。蒓鱸秋正好。知爾醉漁蓑。

○小園花開悠然獨酌

避世誠何意。爲園信有才。陰晴三月暮。遠近百花開春訝林塘徧時愁風雨來。酒杯吾共女。日日好登臺。

○有客

豈亦沈淪者。頻來問釣磯。靑天雙鳥去。白髮一漁歸忽雨新楓橘。如雲長蕨薇。山花似畱客。隨處傍人衣。

○白馬湖泛舟三首

宛宛春潮入。紛紛上客從。湖今蕩白馬。棹恐礙遊龍。折柳晴相媚。攜尊日可重。君看千水外。已自長芙蓉。

其二

何限人同在。心知我獨來。孤峯云不薄。萬象日頻開稼穡山中計。鸕鶿水上杯。桃花忽如雨。髣髴到天臺。

其三

靑蘿堪作服。白鹿遂爲羣。江樹低從密。溪流曲更分。停杯生桂月。掃石起松云。徙倚悲歌去。翩翩向紫氛。

○吳中兵亂海上徵援感事賦懷因寄元羙【四首】

世變忽如此。天心那可知。蛟螭江欲裂戎地馬堪支。當日銷金甲。斯人遂赤眉。羣奴把蘆管。應向闔閭吹。

其二

獨吟心欲折。南望首頻搔。鼓角鯨如立。樓船蜃自髙靑天失戰馬。落日慘徵袍。稍幸王開府。臨戎有佩刀。

其三

傳檄紛天地。徵兵到薜蘿。愁來失俯仰。書去畏江河。痛哭千村暮。橫行萬騎多。滄洲狂客在。應悔罷鳴珂

其四

不盡黃塵起重驚赤羽馳。無書問消息。有淚到瘡痍。家國愁兼入。簽藏事可疑。浮生同遠近。斟酌向鸕鶿。

○二雨夜沈二丈至二首

榻有何人下。君能此夜過。寒蟬吳客賦。衰鳳楚狂歌。雨气千江入。秋聲萬木多。明朝寒浦望。搖落有漁蓑。

其二

樹色迷寒渚。江流沒石梁。驚風孤鴈下。聽雨一燈長。蟋蟀夜堪賦。薜蘿秋可裳。相看愛容鬂。時序有新霜。

○不盡

不盡梅花路。其如桂樹叢。天髙片雲紫。木落萬山空。砧杵自秋簟。關河有塞鴻。何人抱瑤瑟。今夜月明中。

○中秋有懷茂秦

日落寒江上。尊開北斗前。髙秋中夜減孤月兩鄕圓。人隔黃河遠。書無白鴈傳。謝莊應有賦。何得問嬋娟

○進艇

白薴聞歌好。滄波進艇遲。暮云殘薜荔。秋水失鸕鶿日落中原紫。天髙北斗垂。梅花已零亂。玉笛莫頻吹。

○夜

明月有如此。況從湖上看。驚蘆秋鴈起把酒暮鍾殘。楊柳垂垂暗。龍蛇去去寒。夜來新水闊。吾欲飭漁竿。

○人日寄吳明卿舍人

尺素不相寄。孤鴈那可聽。瀟湘秋水曲。何處白雲停。滄海又人日。金門自歲星鳳凰池上艸。應只爲君靑。

○陸長庚夜至

戎馬暗江國。君從何處來。門驚芳艸徧。尊對早梅開雨雪春衣短。魚龍夜笛哀。中宵撫長劍。惜爾陸云才。

○別袁使君二首

久應郎官宿。猶乘使客槎。宦情摧郡縣。足路莾龍蛇海外珠含日。天南梅玊花。壯遊千萬里。且莫問煙霞。

其二

系鷁殊方路。聽猿故國情。關河同淚遠楊柳共愁生攬轡江雲暮。停車嶺月明冷冷鴈湖水。人比使君淸。

○席上贈東麓山人

茫茫飄素髮曲到寒扉。亂石蘼蕪徑殘春薜荔衣。一尊靑鳥去。雙袖白雲歸。九十猶能賦如君世更稀。

○送馮尉

一尉爾何有。孤槎路最便。關山寒食後。風雨暮茄前。入夜江看月。行春路拂煙靑蓮幕下客。來往日翩翩。

○卽事六首

詎知烽火色。亦到海門東。九市旌旄立。千家杼軸空漁樵新授甲。都護驟從戎。寂寞江天上。驚看一劍雄

其二

自日頻搔首。靑山一杖藜。星辰千騎入。風雨萬家迷有路難舟楫。中天急鼓鼙。愁心與芳艸。江上共萋萋。

其三

赤羽遙傳越。黃霾近接吳夷歌分鼓吹。野哭散蘼蕪日落江流急。天髙海气孤。中原有廉頗爾輩敢長驅。

其四

虜騎縱橫甚。將軍轉鬭頻。兩間迷白晝。萬象失黃塵。江海遂流血。弓裘豈著身。招魂誰與賦。酒淚寄靑蘋【時王洪二將軍戰死】

其五

華夏翻連寇。江淮遂苦兵。鯨鯢楊子渡。日月棘門營。俠气荊卿剣。雄心漢吏纓。爾曹何足慮。流涕此蒼生。

其六

坐嘆兵機失。兼憂國計存。干戈在淮海。消息已乾坤。授鉞曾諸將。宵衣獨至尊。定知哀痛詔。早晚下江門。

○寄子與明卿元美三子二首

同心久相失。羈思近何如。星出窺龍劍。天長阻鴈書。滿江紛甲鼓。落日泣樵漁佉住情兼苦。奚方定卜居。

其二

豈乏靑雲侶。其如白雪盟。一分燕楚闊。三見柳梅生。眼底簪袍計。身前詞賦名。放歌當落日。的的爲誰明。

○寄眞州張子二首

世路驚投璧。君才類握珠。談經深歲月。垂釣任江湖落日千峯紫。長天一劍孤。淩風有羽翼。與爾立相湏。

其二

一望隋堤艸。孤吟楚岸花。賦成似班馬。身在只煙霞。夜月懷湘瑟。秋風起漢槎。鬥間垂气色。吾欲問張華。

○元羙訪我百花洲上夜集四首

君來節鉞。秋到正江湖。斗窒羣星聚。天門二曜孤古人竆抱玊。吾道忌投珠。歲晚魚龍寂。臨流未可呼。

其二

終日不得醉。相看獨柰何。狂心知爾甚。靑眼向人多。席已移星月。衣猶掛薜蘿。興來歌楚調雪色滿江河。

其三

坐對百花落。孤登萬里樓。醉開吳楚色。狂失鳳鱗愁握手靑燈少。論心白日浮。相思曾往昔。淚逐大江流。

其四

雙眼人何白。孤懷爾獨長。相看鴻鵠志。不厭芰荷裳。黃菊紛垂露。丹楓莾下霜。湖南泛明月。髣髴對瀟湘。

○送徐山人還吳二首

問君何處去。一騎大湖邊。久客靑春暮。多愁白髮先。徵衣裁薜荔。長劍倚風煙。江上波濤急。新詩莫浪傳。

其二

去住悲生事。乾坤總畏途。梅開春到楚柳折曉歸吳。倚棹江云亂。傳書海月孤。知君饒雅思。早晚著潛夫

○秋夜顧二丈來集二首

少別已殘暑。相看失舊容。秋衣下風露。夕艸亂芙蓉世故尊前盡。鄕愁雨後重。徘徊望北斗。明月照千峯。

其二

一徑陰陰入。孤煙去去斜。江亭頻載酒。巖桂正逢花吹笛驚黃鳥。持竿散赤霞看君靈气甚。早晚問仙槎。

○得徐子與書

不分黃塵色。稍驚白鴈音。傳書燕塞遠。落日楚江深戎馬乾坤淚。豺狼道路心。聞君持漢節。松下擬抽簪。

○簡陸子和二首

歲月仍吾病。風塵柰爾何。靑天應自問。白雪向誰歌夜立殘砧杵。園行久薜蘿相逢恨咫尺況乃隔江河。

其二

握手朱明過驚心白露搏。江平低鴈翼潮落進漁竿野色蘼蕪淨。秋聲蟋蟀寒。相思對新月。疑在異鄕看。

○中秋遣騎迎沈二丈北莊

遙憐滄海上。獨對白鷗羣。客自殊方到秋看此夜分。淩風孤騎遠。掃徑一鴻聞。明月湖南早。君無待暮云。

○中秋無月呈席上諸公二首

翩翩攜杖至。愛此河中洲。不見關山月。空分天地秋。魚龍潭水黑松桂石門幽。瑤瑟何人抱。湘露未易求。

其二

寂寞自松徑。蒼茫任艸廬。髙云莾不止。明月竟何如。席上頻窺酒。盤中僅辧蔬。天風如可馭。吾欲摘蟾蜍。

○秋夜同李伯章髙子明徐飬浩泛湖

髙沙回白鷺。遠水到靑天棹恐羣星亂。杯驚孤月圓。秋聲來薜荔。夜色淨嬋娟。玉笛君能把。吾將弄紫煙。

○黃山人夜坐

日散千峯紫。煙收萬樹靑。髙云去莾莾。孤月寒冥冥歲序已新鴈。江沙空亂螢。飡霞眞愧汝。徒復問�庭

○聞鴈

�枕何能得。長愁至不禁。魚龍殘夜笛。風雨急秋砧。天入蕭森气。人兼去住心。湖南有新鴈。作意送悲音。

○無月

可怪淸秋月。難看永夜輝。蟾蜍髙不落。烏鵲暗能飛迷徑頻呼燭。驚寒驟問衣。羣公未應去。云色漸霏微。

○客夜

歲暮靑山遠。天空白鴈殘。孤舟淩夜發。長劍共誰看。鼓角髙城急。星辰大地寒。中宵起遙思。倉卒負漁竿。

○陪祀山陵二首

閶闔門重啟。星辰地一隅。寂寥羣籟動。慘淡百靈趨劍佩當風亂。松楸上月孤。他年神武气。或恐未荒蕪。

其二

石馬鳴何日。金鳬起別宮。關山不攺色。天地自相雄惆悵君臣禮。淒涼歲序同。泰陵千古淚。一灑翠華東。

○山陵道中四首

處處春云色。相逢上翠微。扮楡向人發。鴻鴈背天飛列騎松爲蓋羣峯霧作衣。歲華空浩蕩。難問故山薇。

其二

吾愛天門近。何妨日馭斜。愁邊歸燕子。憂外避龍蛇不辧層崖樹。難逢三月花。向來胡騎入。滿路散悲笳。

其三

路迷人屢問。路險騎常停。折柳新能綠。看山近失靑。峯髙天兀兀。泉細日泠泠。何處無春色。吾今愛地靈

其四

馬遲楡柳徑。人指鷺鵷班。羣帝畱弓劍。千官肅佩環風雲回紫塞。日月滿靑山。王气中天在朝朝護漢關

○過明卿

頻來春騎遠。最苦夜杯傳。深語江河在。雄心日月前千秋難自定。萬事竟誰先。豈作巴渝客。常驕白雪篇。

○得於鱗書二首

重來擊築飲。偏憶和歌人。明月漳河夕。梅花碣石春。愁難千里破情到尺書眞。誰不疑斯道。君當愛此身。

其二

舊侶淹漳水。新詩寄漢關。鳳麟千古色。鵷鷺眾人班。易側乾坤目。寧開案牘顏。蹇帷猶有賦。落日太行山。

○憶弟

忽是靑春別。難堪白日移。江山一弟遠。鴻鴈尺書遲湖上又芳艸。淮南多桂枝。池塘尊酒夜。知爾重相思。

○吳舍人得子

持我百年意。看君一日情。人間麟趾少。池上鳳毛生桂發燕山色。珠來合浦明。他時弄環語。應令楚妃驚。

○哭梁公實十首

當日梁鴻去。靑山弄紫煙形容疑好在消息是誰傳鶻鳥豈來舍。龍蛇或值年。倉皇不可問。隕涕五噫篇。

其二

使者春江到。傳君隔歲書。開函生气色。數字慰躊躇日月孤吟失。山河一病虛。皇一深忌汝。竟不免樵漁

其三

徘徊南斗下。歷歷少微星。一夜因風殞。髙人遂不醒孤云垂慘淡。萬象驟寞沈。莫問西樵桂千秋空復靑。

其四

羅浮不可望。鎭日紫霞封。爾把金光艸。行吟第一峯。驚颷殘薜荔。驟雨泣芙蓉。恐逐仙人去靑天跨白龍。

其五

汝去亦何速人生良已浮。蒼梧一灑淚。赤石萬峯愁才或雲霞妬。名非劍佩收。知無封禪艸。漢使不湏求。

其六

五子中原得。千秋僅一麾。壯心何遽折。吾道益堪悲大海東南去。天風日夜吹。獨畱龍劍在。紫气鬥間垂。

其七

長安曾落日。爲爾抱瑤琴。一鼓秋云白瀟湘寒色深斯人遂不見。是物可無音。坐憶龍門曲。澘然淚滿襟。

其八

少別卽成古。相逢豈在今。黃河難北注。白日似東沈天地冥鴻志。文章逐鹿心。悲風吹大壑。夜夜助蕭森。

其九

漢省空題柱。文園早閉關。生難看白髮。死豈負靑山天柱浮雲色。茫茫去不還肯思黃石侶。萬一到人間。

其十

浮世誰能免。如君獨可哀荒榛滿天地。玊樹莾塵埃。裘馬偏竆路。江山不盡才。更憐擊築者。蕭索薊門臺。

○初夏夜同明卿元羙遊張氏園亭五首

塵途忽到此。世事頓相違月色輕隨馬。松枝亂拂衣。相逢靑滿眼。並對綠成圍。便作幽棲得。何湏問釣磯。

其二

倏爾過山雨。蕭然對石欄雙衣絺綌薄。五月薜蘿寒髙竹翠難把。新松秀可餐。吳歌況在耳。眞作故園看。

其三

一徑杳然入。參差絕可憐。古臺荒自出。石磴曲相懸林密難窺月。枝髙易破天誰能吹玉笛。吾欲弄蒼煙。

其四

太虛何必問。一壑坐相收。橘柚山形古。藤蘿石壁幽杯疑天外把。人似月中遊。莫作霓裳曲。翩翩不可畱。

其五

夜色亂相射。幽人那可禁天流孤月白。庭落大槐陰。忽起千秋思。能空萬里心。長吟一汗漫纖露下衣襟。

○聞島夷將逼湖州寄懷子與二首

兵已蒼生苦。書仍赤羽愁。風吹遠海立。潮壓太湖流鼓角天應裂。鯨鯢日不收。桃花藏戰色。愼莫問漁舟。

其二

汝在登天目。春來似綠林。荊榛黃鉞入。烽燧白雲深百戰江山色。千家隴畆心。當年一七首。應或作龍吟。

○同余徳甫吳明卿王元羙再遊張園【五首】

爲愛林塘好。頻從駟馬來僅成三日別。復作一尊開橋憶牽衣艸。庭思待月梅昔心還鹵莾。此夜重徘徊。

其二

畏客雙尊在。畱人一榻遷浮雲去萬里。明月更嬋娟細柳風藏碧。新橊夜失妍。無能永玆夕。心折薜蘿前。

其三

不盡山靈僻。難持幽思翻星辰莾相照。鳥雀一何喧竹葉傳金甕。松花落石門。危峯一長嘯。髣髴是昆侖。

其四

何處陽春調來同此夕歌地能燕市有。人得楚狂多。把盞靑天墜。題詩紫石磨。一呼去魍魎。詞組卽江河。

其五

零露隔金掌。長天轉玊繩。夜驚羣象遠。狂得寸心憑髙樹歌能立。危巖暗可登。何當謝塵网。日日白雲層。

○問余徳甫病二首

浩蕩俱燕市。蕭條爲馬卿。茂陵拾瑤艸。消渴望金莖。夕鬂裁詩短。秋云伏枕生。南樓今夜月。故向客愁明。

其二

獨憐靑桂侶。髙臥白雲樓。見爾能稱病。何人肯倦遊星河雙杵夕。風雨七陵秋。且莫歌芝曲。啇山不易求。

○立秋夜明卿元美來集二首

塵心不自好。歲序莾相催。風起千門亂。秋隨二客來。絺衣云共白。紈扇月同開。且莫悲搖落。吾慚作賦才。

其二

酒至期晨漏。風來破夕陰。星辰垂戶小。蟋蟀語庭深白眼千年思。靑天一夜心。並隨秋色動。四顧起蕭森。

○答明卿給事二首

世事憑誰問。浮生得爾同。有心俱欲折。無路不歸竆。戰伐乾坤色。安危將相功。君看鳴玊者。楚楚日華東。

其二

蕭然雙鬂短。莾矣百憂新。白雪孤調世。黃金巧識人。勢應駭積羽。心或急批鱗。遂恐風塵色。難圖蘿薜身。

○明卿宅分得宮字

翩翩傲世者。馬上落靑楓把酒長安月。殘秋碣石鴻。玄芝紛下蔡。白羽急西戎。向夜寒聲起。衣然入漢宮。

○徳甫明卿元羙肖甫夜過時肖甫將有使命矣得來字

借問此何夕。秋髙冀北臺。浮雲萬里去。明月幾時來。莫惜黃金盡。其如綠發摧。相逢不成醉。鼓角道途哀。

○聞子培下第賦此寄之

憐汝不得意。上書今又回。秋風江色暮。愁見菊花開抱玉時堪泣。投珠夜更哀。薊門看白鴈。曾否故園來。

○九月驟寒二首

頗怪雷仍起。還驚雪乍飛。陰陽曾世變。順逆緫天威。白馬紛傳檄黃龍正合圍。北風休更急。漢卒夜無衣。

其二

搖落一何甚。西風起大荒。黃霾吹欲立。白鴈急分行。倚檻深看雨。懸燈數問觴。流離滿天地。玆夜不堪長。

○雪夜訪明卿病時有客因簡元羙【二首】

伏枕寒仍立。傳杯深可停。雪吹天地白。山掩薜蘿靑。耳目予今病。浮沈爾昨醒。客言能鼓瑟。或恐是湘靈。

其二

夜色流燕樹。寒霾失薊門。予難歌白雪。爾豈妬涓尊。日月憑雙眼。乾坤阻片言。坐來心萬里。忽欲問昆侖。

○明卿宅同元羙分賦得席上筍

二月破云根。千行碧玊新湘痕知有日。孟泣豈玆辰酒對殊方夕。盤畱故國春。吾將付風雨。片片作龍鱗。

○賦得席上菊

一枝吾在把。不必向籬東。秋色近相媚。寒香夜可終。酒來疑泛白。燭滅似愁紅。好爲攜懷袖。玄霜下遠空。

○九日

九日吾家會。遙憐骨肉歡。一身懷橘負。羣弟把萸難蜀道向愁險。楚江今更寒。白雲空荏苒。可得故園看。

○秋風

秋風吹萬里。一夜過扶桑。落葉碎難掃。孤鴻髙自翔。登樓來朔雨。倚劍下胡霜。聞道諭關使。飛書入建章。

○東臯隱居爲子與尊人賦三首

一徑斜臨水。長汀曲抱沙古來鴻鵠侶。霅上白雲家種橘開新澑。尋芝數落霞。武陵溪不遠。石壁有桃花。

其二

天目三千尺。髙樓第一峯。瀑來飛萬馬。石削起雙龍白日江華細。朱霞海色封。行歌秋更好。散發弄芙蓉。

其二

亦抱杞人念。其如苕水幽。手攜靑玊杖。坐老白蘋洲。萬家秋如滴。羣峯日亂流。太湖三百頃。處處不驚鷗。

其三

避世亦何甚。空山一釣臺。幽人瑤瑟至。稚子石門開白髮照秋水。靑天落夜杯。近云常五色。或恐漢麻來。

○得子與離家消息

使者發湖千。千山搖歲寒。漁樵心或負。烽燧鬢應殘靑雀淩風上。黃河落木看。貂裘湏早禦。朔雪滿長安。

○懷李伯章

故園棲隱處。何得爾爲羣。握手先朝雨。論心到暮云。江湖雙鬢短。日月兩秋分豈有同心者。令予不念君。

○簡陳使君

父老書頻至。瘡痍嘆未醒。長懷閩日白。難照楚山靑野凶稍離室。河魚更入庭怨歌滿天地不遣仗君聽。

○同明卿子與送別於鱗元美席上得天字

春色何堪問。開尊是別筵。中原送二子。北斗散髙天薊日愁難緩。吳歌淚與傳。千山分馬首忍遂揚鞭。

○得元羙書

使君春何往。吾徒日轉孤。屢書心盡折。一字眼堪枯。未測皇天意。其如壯士圖。自知寒色甚。不敢怨明珠。

○旣賦金山篇寄子與復系之此詩

寄爾金山賦。登天莫自歌恐驚明月去。其柰白雲何夜棹鯨波急。秋衣蜃气多。憑誰慰搖落。滿目是江河。

○同峻伯夜過助甫得鐘簫二字

以我天涯淚。酒君庭下松。寸心燕市築。雙鬢薊門鐘明月還依馬。浮雲欲作龍。相思如有贈。愼莫問芙蓉。

其二

萬柳催吾別。孤槎去國遙。主恩還劍佩。春色豈蘭苕白雪寧誰妬。黃金任爾驕。羙人從此隔。忍聽廣陵簫。

○發京

十載侍靑瑣殘春出薊門。浮沈原宦計。遠近揔君恩芳艸愁邊綠。燕花淚共繁。孤心似列宿。常傍太微垣。

○長庚純一舜隆旣別憶之

�別不自意茫然空復愁。孤舟仍盜賊。多病已春秋明月一江遠故人何處樓。風塵雙淚眼。爲我寄滄洲。

○渡江

秋風髙不極。破浪片帆輕。鴻鴈衝沙起。蛟龍傍檻鳴愁人芳艸遠。落日一江明。十載風波事。茫然空復情。

○渡江得子與書

亦有華陽在。誰其汗漫遊。書傳天目雨。客到秣陵秋江遠芙蓉細。山低蟋蟀幽。此懷吾不淺直欲醉丹丘。

○句曲七夕大雨不得子與消息怪之

七夕憑誰問。雙星柰爾何。刼來行暮雨。早已失天河不見停梭去。寧知乞巧多。盈盈一水者。人世更磋砣

○江上聞明卿量移南康二首

復得南康信。匡蘆遂爾狂。詩仍官長罵。名或簿書彊暮雨湘潭近。秋風楚塞長。江流如可返。爲我到潯陽。

其二

西望楚天碧。茫然空暮霞。寸心隔江海。雙淚滿蒹葭白鹿誰爲客。靑山爾卽家。武陵溪尙在。不必種桃花。

○燕子磯

解佩掛蘿薜。翩翩淩紫氛。乾坤雙眼盡。南北一江分。麋鹿散秋艸件羊下夕云瑤華如可拾。卽此好遺君。

鍥宗先生子相文集八卷畢

●鍥宗先生子相文集卷之九

廣陵方城宗臣著

溫陵九我李廷機校

五言排律

五言絕句

◆五言排律

人日謝茂秦李於鱗徐子與梁公實王元羙偕集席上口占得風字

樓中閒望家君報已赴蜀矣。卽悵然有賦焉

傷春四首

同茂秦於鱗南溪泛舟

送沈儀部子文之畱都

病中二首

送朱郎中使浙

午日同李於鱗遊天寧寺

賦得邊馬有歸心

病中茂秦見過

寄魏山人

聞陸子攜家之金陵感而有賦

送王中丞巡撫山東

送宗四王相南歸

送胡比部之畱都

湖上晨起

喜雨劉沈許李四丈偕集

趙山人再訪溪南

冬夜沈李陸禹盧潘諸文學同徐山人集芙蕖館分得前字

通州顧子顧我山中臨別成篇

出訪陸長庚不遇

同何侍禦遊大云寺十二韻﹝寺在淸源﹞

送萬彥和。僉憲之廣東

省中夜直

余徳甫吳明卿夜至賦得虛字

秋夜張園遇談玄者有贈

夜過明卿遲元羙不至得今字

秋夜髙伯宗徐汝思李伯承汪正叔張子畏沈吉來集賦得難字

將發京夜別峻伯得湖字席上賦

○人日謝茂秦李於鱗徐子與梁公實王元羙偕集席上口占得風字

雪霽燕山北。梅殘漢苑東。客星開夕燕人日聽春鴻綠鬂愁堪短。靑雲計未工。年華雙鳥去。歲事一尊同。湖海烽煙裏乾坤聚散中。金花遙對月。玊樹迥含風筆共江淹俊。途俱阮藉竆中原攜數子。去矣上崆峒。

○樓中閒望家君報已赴蜀矣。卽悵然有賦焉

登髙心易折。望遠思難竆。萬柳風新碧。千花雨較紅亂山吹夕燧。絕壁墮晴虹。蜀道西南入。荊門灩澦通獨將華發意。長嘆錦江中。抱玊頻甘拙。辭金久失工。宦情摧白眼。歸思滿靑楓。早晚音書到。關心碣石鴻。

○傷春四首

歲華何荏苒。芳艸又參差。云斷關河色。烽連楊柳枝角萬千里急鼓角萬山悲。紫陌紛相問。黃塵失所之。羯胡頻聚散。大將總安危。多少關心事空將涕泗垂。

其二

鴈塞燒焚後。孤城水旱余。荒涼自戎馬。戰伐且閻閭。赤子瘡痍滿。黃金貢賦虛。星辰開將壘風雨急軍儲。聖主憂方切。羣公計莫疏。振衣空太息。慚愧賈生書。

其三

北闕平臨漢。西山迥接秦。風塵偏作吏。梅柳畏逢春。盜賊滄江起。徵輸赤縣頻。生涯俱浩蕩。世路正艱辛。日辛月餘愁鬂。乾坤有病身。何能遂倚劍。祗自失垂綸。

其四

野闊時仍鳥。山寒晝不花。最憐簪冕客。何事管弦家。馳馬去朝日。登樓起暮霞。靑門懸萬里。白髮阻三巴。天地方戎服。江湖況使槎。獨將畱滯色。惆悵對春華。

○同茂秦於鱗南溪泛舟

昔賢悲曲水。今日俯長河。路險難車馬。橋荒先薜蘿亂靑來澗艸。新綠散渠荷。千嶂尊中落。孤槎天上過。醉餘燕市酒。狂識楚人歌。鴻鴈飛何急。琵琶恨與多。云畱仙客履。日落野漁蓑。風雨蕭然至吾如幽思何。

○送沈儀部子文之畱都

送君春雨後。把袂暮云前。綠鬂同禁日。靑袍共住年。人言能拾紫。吾意在談玄。漢苑長楊賦。吳門折柳篇。才名時輩重。世俗宦情偏。梓裏今垂綬。花巖昔問禪。橋從烏鵲入。臺是鳳凰傳。早晚貽瑤艸雙鴻遲北燕。

○病中二首

浮世豈非昔。長愁直至今。風塵遊子病。藥艸故人心。白日銷危坐。靑山入苦吟。簾窺新竹細。臺惜落花深。畏路甘名隱。浮生肯陸沈。獨將酬主念。久矣負投簪。

其二

茂陵消渴夜。漢圃倦遊年。日月愁中惜。形骸病後憐鄕心時萬折。客淚晚雙懸。人老猶西蜀。春歸向北燕。音書嗟白鴈。歲序怪玄蟬。獨抱無窮事。徘徊玊漏前。

○送朱郎中使浙

鳳書天上至。龍節日邊催。兩越乘槎使。三都作賦才。路人傍樹斷。心逐暮江回。綠水樵人宅。靑蘋釣客臺。山寒金粟�。�����。月照方窮谷。春深已刼灰。觀風尋禹穴。題石面天臺。多少長安侶。看君奏艸來。

○午日同李於鱗遊天寧寺

得爾逃名者。今辰又少林。山髙楊柳細。路險薜蘿深古塔已凋翠。祗園曾布金。談經羣鳥下。聽法一龍吟。舍利光難滅。菩提迹豈沈。空虛能悟性。情淨不依心。云竹窺禪相。風皇度梵音。僧來看果結。酒至對蒲斟。世事形骸苦。浮生日夜浸。慈航如可渡。同此謝朝簪。

○賦得邊馬有歸心

萬騎下靑海。三軍賦紫荊。浮雲朝出塞。細柳夜歸營。漢劍繁星墜胡笳落月驚。千金投筆吏。百戰棄繻生。駿骨淒烽火雄心老甲兵。長堤徧芳艸。何處識咸京。

○病中茂秦見過

兩月文園病。千門落葉聲。客能攜杖至。誰復倒衣迎日月朱顏失行藏短髮生芙蓉消渴采蟋蟀向愁鳴。幾上分芝木。江間憶杜蘅。靑編妨吏事。白雪損時名。久臥知朋好。何才答聖明。未應滄海路。終負野鷗盟。

○寄魏山人

誰識忘機者。當年削迹人。羊裘寧負漢。龍劍不遊秦。明月靑藜杖。秋風白鷺巾。江華能自主。世故久相賓。玄發三千丈。浮生六十春。少微久寂寞。今復在垂綸。

○聞陸子攜家之金陵感而有賦

聞君棲海上。何意赴江東。況復靑袍舊。其如白髮竆龍蟠天府壯。鳳去古臺空。日月悲歌裏。關山涕淚中。賦成三楚遠。名並兩都雄。書已畱懷袖。春難問鴈鴻。相思南去苦。多難向來同。漢苑摛詞者。看君慰轉蓬。

○送王中丞巡撫山東

聖主開皇極。明公翊帝謨。朱衣持節苦。紫詔鍚恩殊。涕淚思酬國。艱難在備胡。兵戈千嶺急。保障一身孤。豹略雄三輔。鴻聲照八區。燕幽方整轡。齊魯復長驅。地入關河迥。春回艸木枯。雲霄迎劍舄。日月擁師徒臺靜惟聞鳥。山空不見狐。功名懷呂尙。道術陋夷吾。海外寧干羽。天邊望斗樞還看麟閣上早晚列新圖。

○送宗四王相南歸

如何避世者。對此薊門煙。賈誼浮湘日。長卿授簡年。畏途殊慘淡。末路遂迍邅。雙鬂莾垂白。孤悰惟問玄。逍遙疑悟道淸淨類逃禪。迹豈漁樵隱。名將鹿豕全。紫霞隨意好。明月向人員。不得從君去。覊愁倍可憐。

○送胡比部之畱都

吾憶同遊日。君今獨往悲。朱華聿雲暮。綠酒不堪持。雙劍看星動。孤槎臥雨遲。才名靑瑣客。吏隱白雲司。鳳去仙臺古。龍蟠帝宇垂。三山天浩蕩。六代艸參差。思昔張衡賦澄江謝眺詞。芳蘭如可所。千里慰相思。

○湖上晨起

碧石髙成削。江流直浸園。鸕鶿猶渚宿。鳥雀已枝喧。北斗靑天墜。東溟白日翻。秋聲起橘柚。曉色出雞豚。玊露淒松徑。髙霞落石門。漁舟忽停棹。髣髴是桃源。

○喜雨劉沈許李四丈偕集

千家迷曉日。萬壑下秋陰。地迥浮雲直。亭髙驟雨侵。羣鷗寒自立。一水坐能深。波動魚龍气。天流鴻鴈音。榮枯芳艸色。憂喜故園心。長嘯無賓主。髙談失古今。開尊憐阮籍。作賦見陳琳。豈作商霖望。聊爲梁父吟。

○趙山人再訪溪南

思鱸來釣者。題鳳向山家。樓入千村樹。池開六月花。停杯去黃鳥。掃石散朱霞。白髮便幽事。靑袍駐歲華。病惟求杞菊。語必及桑麻。江水秋方闊。還期泛夕槎。

○冬夜沈李陸禹盧潘諸文學同徐山人集芙蕖館分得前字

客到孤城暮。亭開萬水邊。晴虹標野渡。巖雪動平川。吾愛滄浪曲。誰聽白石篇。羣鷗驚落木。孤鴈下新煙。楚澤樵漁在。吳云涕淚偏。一尊聊永夕。雙鬢任摧年。春入寒衣後。歌停夜漏前。出門看嶺月。任爾妬嬋娟。

○通州顧子顧我山中臨別成篇

相思曾漢苑。相見此江城。楊柳春山細。蘼蕪夜雨生。鳳題今日字。龍臥昔人名。世事孤心在。霜華兩鬂驚。艱危吾抱病。流落爾何情。作賦看霞墜。開尊對月明。雙鴻聛聣暮。尺牘廣陵行。莫忘滄浪水。紅塵滿客纓。

○出訪陸長庚不遇

出郊頻系艇。築室不依山。樵者千林下。人家一水間。巖花春更碧。渚艸夕仍斑。汝謂長逃世。吾將共閉關。豈乘黃鶴去。何意白雲還龍劍斗邊色。漁竿石上閒。玄芝應自摘。叢桂好誰攀。惆悵當年語。丹書次第刪。

○同何侍禦遊大云寺十二韻【寺在淸源】

騘騎中原下。招提絕域邊。黃金原布地。靑石正參天。齊魯停杯外。蓬萊落鴈前。沙平樓閣直路僻鬥牛偏。法有玄猿聽。經知白馬傳。慈云千嶺合。慧日萬家懸。樹結空中果。池開定後蓮。晨鍾飄積雪。夕梵度輕煙。羣鳥頻窺偈。雙龍欲護禪。陰陽悲莢砌。今古慨桑田。代色東無盡。河流西可憐。問君逃苦海何以賦甘泉。

○送萬彥和。僉憲之廣東

爲郎依北斗。作賦重西京。雲裏金莖詔。愁邊滄海行。星文開鳳節。秋色動羊城。桂葉雙旋轉。梅花列戟迎按章孤島入。攬轡曲江平。紫气朝看劍蒼梧夜勒兵。回風五嶺振。飛雨百蠻驚。潮起魚龍偃。珠來日月明。羅浮髙可立。溟渤遠能淸。吳楚千戈淚。乾坤竹帛名。縱橫粵王壘。慷慨漢臣纓。萬里還相憶寥寥今古情。

○省中夜直

紫薇朝散署。玉佩夜分曹。明月天河白。晴雲漢闕髙。春知摧蓂莢。寒未卻衣袍。羽檄心恆折關河首重搔。世途趨水火。兵气散蓬蒿。流血滄江滿。燃眉赤縣勞。誰人甘馬輩。諸將豈龍韜。嗟爾平夷略。空予賦楚騷。

○余徳甫吳明卿夜至賦得虛字

羨爾荊髙革。頻年燕市居。悲歌人不問。擊築意何如。愁得尊前緩。春從柳上舒。庭飛梁苑雪。吾憶楚江漁。寂寞思玄賦。蕭條諫獵書。誰其鴻鵠志。俗已鳳麟疏。兵革中原滿。星辰北斗虛。相看千古色。涕淚滿長裾。

○秋夜張園遇談玄者有贈

萬里秋云下。雙峯夜月初。空梁寒蟋蟀。曲沼亂芙蕖。仙路靑芝隔。玄亭古木疏。浮生俱客計。斯意久吾廬。白雪鑪中藥。黃庭石上書。簫聲何處起。髣髴紫霞裾。

○夜過明卿遲元羙不至得今字

楚客如看昔。燕歌遂至今。羣情宜鹵莾。斯意轉蕭森狂甚憐吾在愁來獨爾尋。雙珠明月動。一酌暮鐘沈。天地逢人少。冠裳避世深。竆途惟白雪。失計自黃金。詞賦偏生色。風塵易折心。不知王子晉。何處夜抽簪。

○秋夜髙伯宗徐汝思李伯承汪正叔張子畏沈吉來集賦得難字

羣公何處至。鳴佩各珊珊。系馬秋云落。張燈夕吹殘。賓筵惟首蓿。客贈有瑯玕。月照千門白。星垂九塞寒。雙鴻迷碣石。鬥酒自邯鄲。豈菊今逢紫。江楓昨憶丹。誰家龍出笛。吾計鶡爲冠。蟋蟀尊前度。芙蓉句裏看。吏情同去住。世路異悲歡。他日思瑤艸。乾坤此會難。

○將發京夜別峻伯得湖字席上賦

握手殊不盡。論心日轉紆。更誰憐鳳鳥。爲爾系驪駒明月慘相照。浮雲寒不䢐。客塗從浩蕩。帝裏只湏臾豈爲蒼生出。寧言壯士圖。安危羣貴在。去住二人俱。君莫嗟齊瑟。吾將卜楚巫。椒蘭徒自結。魍魎作人趍。漁父何方去。靈均未可呼。宦情余棘莾。生計久菇蒲。黑髮從今變。黃金自昔孤敝裘辭北斗。短棹入西湖。倘遇尋秋色。悲歌問玊壺。

◆五言絕句

題畫四首

春望

送吳山人

聞鴈憶子培弟

雪山

聽笛

寄陸子

郊行六首

贈人之河汾

送人還江南

湖上雜言二十首

得余徳甫書二首

古意簡伯章

懷髙子明

夜立

遲飬浩不至

寒夜同助甫訪子畏見盆艸有歲寒之感焉遂人賦之五首

席上送朱主客得蕭春靑西四字

張助甫席上同吳峻伯白伯倫再餞朱主客南還賦得江飛兢渡日艸見踏靑心十韻﹝席上賦詩成三更矣十首﹞

臘月十七夜月同峻伯助甫席上賦

白伯倫儀部移居夜階助甫司封訪之席上賦得卜居赤甲遷居新兩見巫山楚水春十四韻﹝席上賦登捲漏下三皷矣﹞

贈吳張二子﹝二首﹞

○題畫四首

山徑度靑波。石門遲白日。客到不披衣。春風理瑤瑟

其二

暮嶂遠含靑。春江空帶碧。細掃風前花。拋書枕蘿石。

其三

冥冥沙上鷗。潔潔雲間鶴。秋風厲羽飛。空山驚寂寞

其四

雨落千山南。月照千山北。山上把芙蓉蒼蒼動秋色。

○春望

聞道春可憐。春今竟何許。石竹萬家煙。海棠三月雨。

○送吳山人

黃菊故人杯。靑山遊子路。匹馬向垂楊。回首燕雲暮。

○聞鴈憶子培弟

秋雨千峯散。寒云萬里開。不知天際鴈。幾日故園來。

○雪山

急雪冥冥至。玄云黯黯垂靑山亦白髮。莫怪鬢成絲。

○聽笛

客有羗中笛。十月吹楊柳。楊柳不可見。春色在君手。

○寄陸子

白鷺三洲遠。靑山萬樹低。相思惟夢到。夜夜鳳臺西。

○郊行六首

連騎出孤城。揚鞭一相語。楊柳徧春山應從何處去。

其二

去去城南路。我馬忽以停。知爾不行意。春原芳艸靑。

其三

不識南溪路。借問道傍子。答言從此去。桃花隔春水。

其四

昔聞南溪名。今識南溪路。去城不十里。今我來何暮。

其五

溪上有雙橋一一龍鱗石。白髮倚春風。愧爾樵人色。

其六

髙柳與新松。郁�蒲前渡。故園春不見。見�故園樹。

○贈人之河汾

鳥道下層雲。龍門倚積石。太平上書者。曾是布衣客。

○送人還江南

行藏新白髮。歲月舊靑袍。又向江門去。秋風薜荔髙。

○湖上雜言二十首

冥冥江雨飛。冉冉江云細。何處見春華蘼蕪�幽砌。

其二

人自湖南臥。春還湖上看。桃花千樹落。柳絮萬家寒。

其三

白髮持竿者。江華坐晨日。垂鉤勿太深。恐落蛟龍窟。

其四

白雲有樵者。攜酒至山家。春風好同來。爲吾掃落花。

其五

散步至西園艸莾充庭際。稚子好爲除。恐有艸中蕙。

其六

荷芰滿橫塘出水一何長。風雨莫太驟。吾欲制吾裳。

其七

熠熠艸間螢。穿楊復入柳。誰取向山房星辰四壁走。

其八

赤日涸大江家家泣禾黍。如何千峯云。不作千峯雨。

其九

百花耀朝日。日中常五色。君看向日者。惟有葵心赤。

其十

淸風下滄洲。泠然六月秋錯疑白石走。乃是夜行鷗。

十一

山前摘松子。山頭拾桂花。月明聞玊笛。秋色在誰家。

十二

幽人夜不眠�下倚寒石。秋月落江潭。千里堪空碧。

十三

千澗起秋陰。萬山驚夕瞑。松風何處來悠然飄夜磬。

十四

明月下大川孤鴻依淺浦。不見舟中人。但聞舟中語。

十五

秋江一夜雨。鱸魚處處多。漁人走相約。晨日理靑蓑。

十六

秋云下斷鴻。暮雨鳴叢竹。湖上一尊酒。共酌寒波綠

十七

風起萬林寒。月出千峯白。門外蒼松影疑是臥龍迹。

十八

寒颷暗夕林。中夜忽以朗。晨起開石門雪花如大掌。

十九

冉冉山上梅。皎皎山中月。月下摘梅花。幽香滿肌骨。

二十

白雪滿湖村。夜深仍出門。湖邊千樹林。一一玊龍蹲

○得余徳甫書二首

使者自南來。投書報江渚。把讀滄波上蛟龍作人語

其二

白紵好裁衣長短與身稱。豈無舊所著。貴自故人贈

○古意簡伯章

羙人隔江洲咫尺不得渡。不畏石上霜。但畏艸間露

○懷髙子明

作客淸江遠。傳書白鴈遲。山中有芳艸。遲爾把春卮

○夜立

秋風天外聲。明月江中影。幽人把桂枝。露下衣裳冷。

○遲飬浩不至

山中白日遲。湖上靑春早。羙人不我期。誰與玩芳艸。

○寒夜同助甫訪子畏見盆艸有歲寒之感焉遂人賦之五首

長安十丈雪。寒色滿荊榛。惟吾咫尺地畱得故園春。

其二

十月見蘼蕪靑靑似春浦。豈子歌長春。春色不敢去

其三

百卉皆零落。如何爾獨存。豈無冰雪苦。一意遲王孫

其四

自與羙人期芳艸日轉碧。今日淩寒者豈獨松與栢

其五

已訝雪中在。況逢燈下看。酒闌相把贈疑是翠瑯玕

○席上送朱主客得蕭春靑西四字

朔雪尊前亂。西風馬上驕胡笳中夜起不似廣陵簫。

其二

孤柝那堪夜。垂楊不肯春。白雲何處至。吾欲贈歸人。

其三

雙樽行北斗。一騎望南星。春色隨君去。蘼蕪日夜靑。

其四

君到滄江上。桃花亂馬蹄。相思知有路。明月薊門西。

○張助甫席上同吳峻伯白伯倫再餞朱主客南還賦得江飛兢渡日艸見踏靑心十韻【席上賦詩成三更矣十首】

爲惜羙人去。看梅到曉窓。明河忽倒地。疑已入滄江

其二

朔雪寒無賴胡云凍不飛海門波浪急。莫使近春衣

其三

�夜歌陽春。靑皇失其柄君攜瑤艸歸蘼蕪孰敢兢

其四

君來楚水寒。君去燕關暮黃河十丈冰。孤槎未可渡

其五

郢客何方來。爲君鼓瑤瑟。席上走楚云杯中落湘日。

其六

孤鴻碣石西匹馬長安道王孫及早歸。綠徧江門艸。

其七

寒颷晝相憶。悲歌夜相見。斗室豈天臺。落盡桃花片。

其八

停杯問明月。明月不能答。相隨下江潭。夜把蒼龍踏

其九

一酌寒仍綠。千峯夜失靑。逢君能幾日。摘盡薊門星

其十

北風送君去。我故園心。直掛廣陵樹春來亂鳴禽。

○臘月十七夜月同峻伯助甫席上賦

得月字

得上字

得葉字

得去字

﹟得月字

胡霜日夜驕吹破薊門月。月色幾時圓。待爾照春發。

得月字

﹟得上字

西風裂天荒。銀河翻巨浪。殘月東海頭。至今不敢上

得上字

﹟得葉字

寒颷蕩月華。桂樹漸無葉。一葉落人間變作階前莢

得葉字

﹟得去字

旣喜明月來復惜明月去。吾欲破靑雲。坐爾月行處

得去字

○白伯倫儀部移居夜階助甫司封訪之席上賦得卜居赤甲遷居新兩見巫山楚水春十四韻【席上賦登捲漏下三皷矣】

客子騎明月。主人開石屋銀河卽爾家。豈待成都卜

其二

臥君白雲牀讀君紫霞書。桃花亂墜酒。疑是武陵居。

其三

童子摘松枝。敲冰煮白石。萬里天風來。吹作珊瑚赤

其四

龍劍削芙蓉。十載閉其匣壯士爲爾開。滿地走鱗甲。

其五

醉爾華陽館。如登昆侖巓白雲一長嘯。靑山日夜遷

其六

君試探玄艸。吾能把素書問奇頻載酒眞作子云居。

其七

朔雪不肯去客衣何處新。尊前歌綠艸僽殺薊門春

其八

聞君佩玄珠。明月終夜朗。莫作江湖遊。白日愁罔兩

其九

羙人隔江千咫尺不相見。終日望秋鴻。忽已來春燕

其十

客言湘水至。綠雨泣蒼梧。恐是懷沙淚。雙垂問大巫。

十一

夜呼洞庭君。明月破三楚開門拾楚云。片片作人語

十二

問君何所愛。庭戶蒲西山夜夜仙人至。時時拾佩環

十三

主人出家醅。千酌葡萄紫不問江南人。知是江南水

十四

落月頻催酒羣星低送人。句中楊柳色不是五陵春。

○贈吳張二子【二首】

望君白雲邊。逢君明月下。明月豈銀鞍去住隨君馬。

其二

自我遣明月。終夜照君屋嬋娟未解情。只在階前宿。

鍥宗先生子相文集九卷畢

●鍥宗先生子相文集卷之十

廣陵方城宗臣著

溫陵九我李廷機校

七言律詩

◆七言律詩

送人還楚

寄趙山人

省樓春集

午日同於鱗子與集公實時值雷雨

秋日寄袁二丈

送施明府之蕭山

二月三首

寄許殿卿

寄沈二丈

寄懷子培捨弟

省中齋居貽於鱗子與公實元羙四比部

送熊守之太倉因便省覲

送明卿席上有賦

望蜀

送冒明府謫教杭州

送方行人使魯還蜀

得黃山人書

寄馬明府

客捨新遷有賦

送陳使君還楚

寄陸子和

送陳生南還因寄江鄕遊好

送李虞部之杭州

除前錢惟重夜至

旅懷二首

寄陸長庚

韋氏池亭四首同於鱗子與元羙賦

寄陳使君

西來

送王參軍之橫州

諸子夜集

雨中得家書

再寄袁二丈

人日東楊子

寄懷趙子隆

送人歸淮南

春興八首

江村

寄顧純一時客於揚

寄袁二丈二首

同子與使君登文遊臺臺在髙郵

趙山人至

贈淩子

拱極臺

萬里

待元羙不至二首

直州

寄茂秦

送人南歸

贈吳子

寄李順徳於鱗

暮春

江上秋髙有懷京洛舊好李王南北梁謝飄零獨子與明卿在焉。俯仰傷情賦此寄臆

寄袁三子敬

雨中聞島夷消息太劇

二月五日

送太史李公還朝二首

酬沈二山人

顧一丈夜集

懷公實

席上贈劉一丈墀石

早春寄明卿舍人時以使事還

過楊州二首

眞州謁文丞相祠

春日

冬至夜髙子明陸子和子培捨弟集小館有感時事

得元羙書

○送人還楚

薊門搖落朔云秋。去千山落日愁。白髮行藏孤劍在。靑楓舟楫丈江流。楚人昔有懷沙怨。湘水今還鼓瑟畱念我好傳鴻鴈曲月明應醉庾公樓

○寄趙山人

別來音書何太稀塞南日日秋鴻飛靑山一去誰消息。白髮雙垂今是非。歲月祗竆詞客路。薜蘿難負楚人衣故園剩有滄浪水。寒雨江楓吾賦歸

○省樓春集

朝來鳴佩散長安漢樹千花覆石欄把酒逢君歌北鴈上書有客泣南冠萬家芳艸悲春暮三月髙松過雨殘欲寄愁心與白日。浮雲滿目不勝寒

○午日同於鱗子與集公實時值雷雨

薊門芳艸逐人來。午日新蒲對酒開沈陸揔爲方朔侶懷沙獨惜楚臣才人間魍魎雷堪走海上蛟龍雨不回夜半浮雲難去女更堪孤角鳳城哀。

○秋日寄袁二丈

淸風何處問吾廬。落日他鄕淚滿裾胡馬頻年爲客計。塞鴻八月故人書。白蘋江上共誰把紫蕨山中好自鋤只恐淩雲稱賦者。漢家久矣待相如。

○送施明府之蕭山

馬上秋風吹客纓。送君千里越中行。芙蓉落日憑誰語。楊柳寒江非世情。羣盜羽書仍北向。頻年將相議南徵。白雲茂宰今看女。莫問飛鳬向帝京。

○二月三首

二月春華滿鳳城。萬家楊柳共愁生烽髙紫塞愁都護。詔下甘泉議北徵。昨日羈縻胡市馬。西風蕭瑟漢臣纓。瓊衣玊札殊恩澤。早把勛勞答聖明

其二

薊門芳艸滿長衢。是處黃金不可無。西入羽書三輔急。北方龍气七陵孤。天王按劍思臨塞。大將觀兵豈備胡報主憂時今更切敢將心事問江湖。

其三

聞道元戎出帝畿卽看遠道耀軍威漢金百萬朝通使胡騎三千夜觧圍塞上烽煙何日定山中麋鹿計全非由來天意髙難問徒自燕云滯客衣

○寄許殿卿

聲名歷下共羊何。海岱秋云幾度過。燕市黃金圖駿少。齊人白石飯牛多。山中夜賦深風雨醉後春衣泣薜蘿。聖世才賢俱近幸。碧池芳艸待鳴珂

○寄沈二丈

長髯短鬂近何如。湖北湖南定卜居。琴裏瀟湘中散曲。池邊風雨石軍書。秋來雙徑誰看菊。月下淸尊自摘蔬舊日綸竽還好在。豈能終負楚江漁

○寄懷子培捨弟

故園春艸日依依。別後池塘今是非。明月江風頻憶弟淸秋塞鴈一沾衣。病多客枕余芝術書去名山問蕨薇。聞道滄洲新水闊可憐鷗鷺滿漁磯

○省中齋居貽於鱗子與公實元羙四比部

向夕停珂省閣幽吏人猶自進春裘蓬萊雙闕金莖遠閶闔千門紫气流明月在天難命駕白雲垂戶好登樓明朝獻賦甘泉者漢畤秦祠非昔遊

○送熊守之太倉因便省覲

羨爾新分剌史符南方千騎亂平蕪瀟湘天闊春歸楚。震澤風髙曉入吳父老幾年憂戰伐。使君到日問樵蘇薊門舊侶能相憶八月雙鴻起太湖

○送明卿席上有賦

陌上黃金俠者遊薊門春艸暮堪畱一尊破爾靑山夢。萬里懷人落日愁鸚鵡昔悲湘客賦鷫鸘初典漢家裘酒闌忽聽孤笳起。腸斷胡云出塞秋

○望蜀

華發蕭然寄一官。於今蜀道更艱難北來戎馬應看劍南去蒓鱸好掛冠楊柳豈堪巫峽暮。薜蘿空對錦江寒東山舊日饒書札夜夜燈前拭淚看

○送冒明府謫教杭州

匹馬天風聽暮笳南歸尙醉故園花尺書在袖逢江鴈。萬里揚帆似漢槎。帳下談經余首蓿。湖中對客半兼葭錢塘歲歲春堪臥。莫憶漁竿返玊華。

○送方行人使魯還蜀

仙吏朱衣下紫霄天書親捧翠微遙梅花一夜飛羗笛明月千山護使軺魯甸王程逢鴈盡劍門鄕思聽猿銷送君雙淚悲遊子白髮淸江正寂寥

○得黃山人書

昨日傳書到。漢京幾年爲客向江城。懷人夜雨孤尊在。聞爾秋霜兩鬂生半世行藏頻倚劍各天消息一沾纓何時共逐華陽侶。手把芙蓉對月明

○寄馬明府

秋云何處寄相思。華發知君滿面垂去國柴桑陶令醉。還家薏苡漢臣悲。竟無尺素傳朱鯉。或與仙人種紫芝一自滄江分折柳。十年搖落鹿門期。

○客捨新遷有賦

如何一別淮南桂竟日淹畱冀北花。九塞烽煙仍抱病。三年京洛屢移家人間歲事催黃鳥江上春衣阻赤霞骨肉音書常不斷。白雲依舊是天涯。

○送陳使君還楚

使君匹馬向河梁。此去江鄕卽帝鄕。楚客多才見鸚鵡漢旌何日渡瀟湘。山中杜若迎新綬。渚上芙蓉念舊裳。京洛交遊俱近幸。遲君秋色賦長楊。

○寄陸子和

江門一別又秋分。何處風煙不憶君。久客衣裳鶉自結舊遊尺素鴈爲羣。十年世路雕靑鬂三嘆斯人臥白雲。羽翼南溟最相近。未湏重勒北山文

○送陳生南還因寄江鄕遊好

薊北秋髙起夕峯。送君南去楚云重。市中五斗新丰酒。醉後三年長樂鐘。耕隴未湏悲燕雀。涉江何處采芙蓉寄言舊日飱霞侶。曾否大臺訪赤松。

○送李虞部之杭州

一尊晨散帝城遊萬里江云擁去舟楚國芳荃難汝別。薊門朝雨爲誰畱。萬家熢燧胡纓夕八月蒹葭海戌秋。使者無湏頻北顧。浮雲何處不堪愁。

○除前錢惟重夜至

朔雪千門擁騎過西風搖落罷鳴珂愁邊鴻鴈中原去眼底龍蛇畏路多關塞豈無胡馬策江湖眞負楚漁歌衣裳歲暮吾將換好與靑山長薜蘿。

○旅懷二首

遠塞風髙暮角哀。浮雲終日去燕臺百年駿骨逢時晚十月鴻書隔歲來錦水卽從巫峽出靑山定向劍門開獨傷人事多畱滯。萬里停雲日幾回

其二

客計年來尙卜居楚江漁父意何如。茂陵肺病長卿賦漢帝心知賈誼書天地一身惟報主烽煙雙眼正愁予。秋風萬里吹南國。叢桂花開滿故廬。

○寄陸長庚

天涯一自失論文豈有同心不憶君孤客逢秋悲薊艸。尺書經歲阻江云。淸時易別煙霞路。明月難隨鹿豕羣。便欲投簪滄海去兵戈消息不堪聞

○韋氏池亭四首同於鱗子與元羙賦

城上春山並騎來曲池芳艸好停杯鸕鶿水淨窺人立。燕雀風髙逐岸回客計獨畱玄艸在帝京三見紫薇開吾將遂擬郊居賦怪爾臨岐候吏催。

其二

雨過林塘花正飛。髙松細石俯漁磯扁舟明月堪長往。萬里滄江胡不歸。猿鳥經秋分客淚薜蘿他日只吾衣相逢未可輕相負。一到紅塵事事違

其三

重來韋曲解春襦碣石華陽望不孤。萬里天風吹短髮千家涼雨颯髙梧。靑山祗負漁樵問玄鳥深知日月䢐。一醉磯邊濯吾足卻疑身世卽江湖。

其四

出門駐馬飲平川爲爾徘徊下夕煙。捐佩不堪芳艸暮沾衣吾得紫霞篇漁陽戍鼓東何急。易水悲歌昔所憐更欲開尊待新月浮雲容易妬嬋娟。

○寄陳使君

春日春風太可憐。憂懷別緒俱茫然。江南涕淚望松梓冀北花鳥空雲煙鴛鷺暫解仙子佩蓼莪應廢門人篇。袖中尺素向誰寄。不見雙鴻飛暮天

○西來

西來秋色滿燕山。昨夜平胡使者還。白羽書傳遼左捷黃金詔賜殿中班。竟何漢卒屯淸海。難信班生老玊關。聞說單於頻出獵。相逢馬上看刀環。

○送王參軍之橫州

中原落日怨離羣。萬里關山路又分。亂後誰爲驃騎使。徵南吾憶伏波軍。湘妃班竹行秋雨。帝者蒼梧起暮云。銅柱髙標猶在眼好將勛業答明君。

○諸子夜集

鳴佩朝來散紫宮相逢意气爲誰雄。一尊醉憶江湖上。三月春殘風雨中。消渴文園臥司馬。題書碣石問冥鴻靑山南北吾將往。肯向人間泣路竆。

○雨中得家書

走馬歸來稍自寬愁邊蕭索漢庭冠。葵橊不落千枝淨。風雨頻生六月寒。客到庭階驚自出。書傳兄弟淚難看。兩鄕白髮關河阻日江鴻愧羽翰。

○再寄袁二丈

秋髙搖落薊門城萬里相思對月明。人在蒹葭歌白薴。病中風雨望金莖。關山尺素時堪寄。南北孤鴻暮不徵聞說子云能獻賦。長楊羽獵古今名。

○人日東楊子

遊子頻年棲漢庭又看春事落階蓂。乾坤雙眼逢人日。江海孤槎是客星病起鬂毛知汝白愁邊楊柳爲誰靑。風煙況復音書隔。向夕徵鴻不可聽。

○寄懷趙子隆

當日相攜十二橋。寒江東接廣陵潮。靑雲客計龍門策。明月誰家鳳女簫久別書來愁鴈鶩故園秋盡憶蘭苕。長安新柳黃金色。遲爾看花匹馬驕

○送人歸淮南

燕市六月芳艸班。落日忽驚遊子顏騎發邯鄲逢趙璧。雨來桐栢近淮山。黃河日夜去仍急。滄海東南浩不還。秋到正逢叢柱色。王門諸客共誰攀。

○春興八首

往歲含春紫禁東千官環佩散天風茂陵病逐樵人去。淮海春殘桂樹叢宦計雲霄惟敝舃。主恩日月在冥鴻。簡書使者江亭滿可得相逢問漢宮。

其二

滄江生事起垂綸。蜀使西來淚滿巾。萬里書傳巫峽雨幾時歸摘楚江蘋。靑猿知在關山聽。白髮應催日夜新。人世百年堪俯仰。薊門一別五經春。

其三

遙傳塞上又徵兵。使者飛書入漢京。邊馬不歸靑海戌。朔云常斷玊關纓七陵松栢今開府。三輔河山夜勒營。自是羣公能策虜卽看赤羽莫深驚。

其四

建業春云咫尺看雲中宮闕舊長安孝陵只在鐘山上。紫气遙憑白日寒劍佩千秋還鳳舞關河四顧自龍蟠。至今父老談神武匹馬傳書定契丹

其五

石門艸色曳春裾。愁裏春花滿舊廬。計吏徵求那太急。蒼生顦顇竟何如。黃河北注魚龍泣。赤壤終年稼穡虛。天上近傳優卹詔可能一夕起樵漁。

其六

中原五子送將歸十二峯頭拾紫薇別後何人鸚鵡筆。書來念我薜蘿衣。邗溝明月行將問鴻鵠天風髙自飛南北岐途兩無賴江門烽火照漁磯。

其七

髙楊亂石把雕弧。有客頻過問壯圖落日中原停萬騎悲風萬里下三吳臺前麋鹿秋相泣。海上鯨鯢夜自呼聞道中丞新授命。急將戎馬救姑蘇。

其八

司馬提兵夜渡河。羽林諸將擁雕戈。靑山一戰殘鼙鼓。落日千家泣綺羅。盜賊似聞能漢語。東南何地不夷歌。浮生轉覺江湖窄。難把衣裳任芰荷。

○江村

西風朝散漢臣班。萬里江村一夜還。題柱聲名空畫省。采芝歲月有靑山。煙開曲水頻垂釣。日臥蒼梧不掩關。直欲天臺拾瑤艸。何人遲我白雲間。

○寄顧純一時客於揚

自君去矣湖之濱。日夜湖南生白蘋。江雨千家任伏枕。潭云百尺堪垂綸。書傳孤鴈正明月。病起空山愁暮春。桃花流水堪避世。武陵樵者今何人。

○寄袁二丈二首

孤鴻不到海門煙。別後音書動來年。江上暮云空復好。湖南新月爲誰圓。懷人竟負看梅曲。臥病長歌采蕨篇。咫尺山陰飛早雪。可能一上剡溪船。

其二

九月寒花照客杯故人何處獨登臺。霜華好與靑楓落。秋色能堪白鴈催。皷角孤城猶自急。干戈雙眼共誰開。知君近有江南賦。千占深知庾信哀。

○同子與使君登文遊臺臺在髙郵

何處星槎使者回。孤城寒吹共登臺。湖間明月雙珠出。雨後靑山萬井開煉石爾徒天目到觀濤誰更廣陵來。越吟楚曲俱搖落。江左新驚皷角哀

○趙山人至

千行垂柳暗江村。江上何人到石門。倚杖年華垂素髮登樓雨色滿淸尊驟雷似有蛟龍怒落日愁聞豺虎喧。只此漁舟堪結侶。未湏楚水問桃源。

○贈淩子

有客問予靑鷺洲當年遇汝蕪城秋。一尊樓閣短簫發。十里芙蓉片月畱。別後素書不肯寄。袖中白璧何所投明朝江路嘆遊子。莫遣霜華盈敝裘。

○拱極臺

髙臺此日眺中原。臺上空驚夜色繁。人在千峯明月表天垂列宿紫微尊。秋衣薜荔眞君計。早歲漁樵亦主恩。卽擬尋仙向五嶽。烽煙猶自滯江門

○萬里

萬里靑楓悲素秋。千門風急楚云流江南涕淚重城急。海上親朋暮角愁西入戰烽迷漢騎年來漁父失江鷗。寄言諸將湏深策。早把新軍駐石頭。

○待元羙不至二首

書來有意問滄波。曉起柴門撫舊柯。孤楫中流楊子暮。白雲西去秣陵多。雙龍一別各風雨。五斗相逢今薜蘿。寄語湖邊垂釣者。好尋蝦菜待君過。

其二

誰傳消息到湖西。欲來不來空杖藜。昨日合門開枳橘。早時孤艇散鳬鷖。愁人碧艸。戎戎短。候客淸尊夜夜攜。二十四橋今寂寞。未應重爲玊簫迷。

○直州

十月孤城鼓角哀。悲風搖落此登臺。山形西轉千虹立濤色東驅萬電開。日下白雲鍾阜起。江南紫气漢陵來。臨流怪爾鮫人語。一夜乘潮能百回。

○寄茂秦

與君秋別薊門鍾。每見秋云不可從。雜佩相貽仍蕙芷。羙人一水隔芙蓉。月明江上歌梁甫。病臥山中擬蜀龍。盡道漳河成獨往。十年髙味在靑松。

○送人南歸

楚天搖落欲何之。把酒靑門淚並垂。漢署昔題金馬賦。淮南秋問桂花枝。還家客夢寒蟬急。去國君恩白髮知。歲晚衣裳仍好制。扁舟隨處有江蘺。

○贈吳子

廣陵城西江可憐。廣陵城北艸芊芊。余看鴻鴈歌明月。爾客昆侖今幾年。湖上一尊開橘柚。人間雙淚墮嬋娟。相逢揔是淮南侶。莫負秋風桂樹篇。

○寄李順徳於鱗

憶爾狂歌滿帝京。春來紫綬寄專城。漢庭詔下二千石。良吏人傳卓魯名。日落盧龍寒朔騎。風髙涿鹿斷胡纓。褰惟定有江門思。碣石靑天是舊盟。

○暮春

莫向桃花又問津。只今已是武陵人。經旬芝術還歌枕。細雨林塘不住春。一入靑山疏故舊。千秋素業在沈淪。湖邊似有漁舟路。急與秋風長綠蘋。

○江上秋髙有懷京洛舊好李王南北梁謝飄零獨子與明卿在焉。俯仰傷情賦此寄臆

荊髙一去燕市虛。獨畱爾輩空躊躇。黃金匕首今安在。擊築悲歌忍自疏。千古英雄堪俯仰。一朝聚散有樵漁。江山南北秋華闊。腸斷孤鴻八月書。

○寄袁三子敬

去年握別楚江流。一夜新霜擁去舟。人隔蒹葭滄海暮。書來風雨白蘋愁。茂陵消渴還稱賦。明月聽砧獨倚樓。知爾詞華千气象。於今莫厭鹿門遊。

○雨中聞島夷消息太劇

一雨滄江起杖藜。愁邊芳正萋萋。天門石裂雙雷下。海國風髙萬象迷。百戰蒼生鮫室裏。頻年赤羽鳳城西。謝安莫負東山望昨日徵書到會稽。

○二月五日

今年春事何太遲。二月五日寒如絲。細雨忽見芳艸色。晴雲猶護梅花枝。鼓吹長江日夜急。羽書匹馬東西馳。天時人事且如此。忍向靑山歌紫芝。

○送太史李公還朝二首

楚江二月送朱輪。江上千家長白蘋。宮錦尙畱叢桂色。仙舟不住廣陵春。雲間鳷鵲含香入。日下夔龍佩玊新。一自周南歸太史。石渠視艸更何人。

其二

北去樓船向紫垣。長途芳艸日開樽。漢庭秋問仙人掌。方朔才髙金馬門。羣盜兵戈無上策。蒼生顦顇滿中原。安危將相湏公等。宵旱於今獨至尊。

○酬沈二山人

夜夜西風吹客纓。江湖咫尺有離情。髙秋伏枕黃柑盡。明月懷人白髮生雨後桑麻頻入寇。年來畎畝只談兵。亦知已作漁樵伴。未必深山好避名。

○顧一丈夜集

江上艸堂開夕陽。寒波十里卽滄浪。西湖客到扁舟雨。故國鴻歸昨夜霜。一別鬂殘胡馬后兩秋書隔楚雲長相逢鬥酒且沈醉。莫向城頭孤月光。

○懷公實

梁鴻一疏向樵漁。予亦歸來掃敝廬。靑笠孤舟空自遠黃金大藥竟何如。桂殘淮海秋移病。艸碧羅浮夜著書。三十六峯明月裏相逢亦有紫霞裾。

○席上贈劉一丈墀石

滿目垂蘿靑不收。何人日日問羣鷗。尊前細雨千峯暮。天外明星萬樹流。歲月豈能殘楚佩。行藏且莫問吳鉤。憐君空抱蒼生策。一臥江門四十秋。

○早春寄明卿舍人時以使事還

湖南湖北春气鮮。渚鷗沙鷺何翩翩。梅花千嶂暮不落。芳艸雙江寒可憐。漢使近持金馬節。楚漁難別洞庭船。醉來偃蹇三湘裏。更是何人白雪篇。

○過楊州二首

湖上行吟落日邊。髙秋蕭索倍淒然。蕪城舊識參軍賦。玊樹空傳帝者篇隋苑云殘楊柳色。邗江夜斷荻蘆煙。可憐白舫靑蓑者。尙有漁歌似昔年。

其二

靑楓滿目生悲涼。二十四橋空石梁。明月玊簫何處聽。寒江秋艸爲誰長。西云獨照昆侖紫。古道頻吹杜若香。世故客愁那有極。欲憑尊酒問垂楊。

○眞州謁文丞相祠

文相祠前楓樹丹。眞州城外送波瀾。千秋不盡中原淚此地眞成故國看。一自燕云孤騎入。至今龍气大江寒。客遊莫聽胡笳起。白日靑天處處殘。

○春日

春風冉冉吹山亭。春日娟娟回翠屏。淮浦又見桂枝發江洲重入蘼蕪靑。落花流水去杳杳。石泉飛雨寒泠泠。愁來甘臥茂陵病。寂寞雲霄空客星。

○冬至夜髙子明陸子和子培捨弟集小館有感時事

孤夜羣星聚此筵。寒梅細石晚相鮮。兩儀消息還長日。雙鋏追隨自昔年。人世歲華空鬢髮。江門戎事正風煙。哀時詞客無今古。久矣吾悲庾信篇。

○得元羙書

江上孤槎憶送君。薊門消息阻秋分。驚風萬里吹胡鴈。錦字千行墜楚云。北極頻頒龍武詔。東吳新挫伏波軍。漁樵舊業無湏問。處處靑山泣紫氛。

鍥宗先生子相文集十卷畢

●鍥宗先生子相文集卷之十一

廣陵方城宗臣著

溫陵九我李廷機校

七言律詩

◆七言律詩

同余徳甫王元羙夜集明卿得何字

登天壽山一首

送劉武庫使雲中便道還楚

送黃先生之江西

寄贈子培赴試

張肖甫初至七夕同諸子酌之張園

同元羙夜集明卿值雨

送嚴慱之浙

送張肖甫奉命督租閩粵二首

答明卿齋居見贈

寄於鱗

與明卿對月得山字

送許先生之楚藩

送人之河南

送朱邑慱之滎陽

徐子與至京夜集

再集子與得山字

寄贈姜使君二首

送卞從事之廣東

送唐參政之山西

同諸子夜集徳甫

送玄陽山人歸吳

同子與明卿元羙席上賦別於鱗得云字

送王比部之呂梁

席上同明卿送孫子升得春字

送趙子隆下第南歸

送李僉事入浙

席上同子與徳甫伯倫送別明卿給事赴謫豫章得書字﹝席上賦﹞

元羙自塞上歸蹔駐城西攜酒出視

同李伯承比部夜過況吉夫膳部得眞字﹝席上賦﹞

答方懋藩見贈

九日陪祀山陵二首

大雪張助甫席上同子畏賦得胡字

送萬公子歸丰城

和朱主客冬至雪後早朝

寄贈王侍郎時總戎薊鎭

待元羙不至同吳峻伯席上賦

況吉夫席上畱別髙伯宗吳峻伯汪正叔李伯承張子畏諸君得西字

上已夜汪正叔宅畱別諸君得寒字

答子與見贈二首

亂後得袁二丈書

又得袁三子敬書

與徐飬浩湖泛二首

贈陳隱君

句曲道中值雨時赴子與之約二首

積翠亭子與晚酌

與子與登茅山絕頂風雨驟至

旣別子與憶之

登觀音山

登俯江亭

過涇訪王九江二首

懷余徳甫比部

諸子夜集因寄長庚

七夕

寄錢惟重時以使事還吳

得方山人書

子與投書約訪山中賦此以待

病起

頻年

袁二丈夜訪山館劉一丈偕集二首

得明卿還京消息卻寄

孫子升過訪

蜀道

渡河

舟夜夢顧一丈

登景山落霞亭二首

南旺湖夜泊

○同余徳甫王元羙夜集明卿得何字

長安花落柰春何。夜夜春亭載酒過。駿去難逢燕市骨。鳳衰重聽楚狂歌。靑天短鬂垂今古。明月孤笳散薜蘿。醉後莫言歸騎晚。浮雲猶自滿關河。

○登天壽山一首

匹馬千峯曉度關。相逢俱是紫宸班。帝宮閶闔開今日。天柱華夷見此山。萬里鴻歸滄海路。七陵龍護白雲間。漢家原廟松楸古。夜夜西風吹佩環。

○送劉武庫使雲中便道還楚

使君西問玊關遊。關吏應知紫气流。三晉莫云停漢節。七陵斜日攬吳鉤。馬回塞北靑楓老。人到湘南紫橘秋。一醉洞庭明月裏。可能不動薊門愁。

○送黃先生之江西

帝城楊柳何陰陰。送客城南傷客心。片帆斜掛九江碧。明月一眺三楚深。叔度西遊竟何意。梁甫日暮空苦吟。髙忽憶羙人遠。愁見滿山楓樹林。

○寄贈子培赴試

秣陵佳气卽蓬萊。湖上孤帆幾日開。謝艸常生康樂賦。吳云重見士龍才。鷫鸘新翼江風起。鴻鴈天書秋色來。萬里風煙頻極目。遲君匹馬郭生臺。

○張肖甫初至七夕同諸子酌之張園

細雨林塘花气流。長安片碣卽丹丘。羣公解佩山雲起。七夕開尊桂樹幽。玊杵聲殘河漢語。紫簫吹落薊門秋。乾坤此會誰能負。吳楚兵戈日日愁。

○同元羙夜集明卿值雨

秋云此日滿長安。那肯相逢不夜闌。風雨驟隨雙騎到。薜蘿況對一尊寒。愁心獨有中原在。俠气君從北斗看。戎馬關山余涕淚。十年空負漢庭冠。

○送嚴慱之浙

憐爾頻年任道塗。又攜雙屐下江湖。向人白髮時時短。作客靑山夜夜孤。賦裏秋云回鴈蕩。愁邊明月失龍珠。燃藜起艸聲名在。未許嚴陵問釣徒。

○送張肖甫奉命督租閩粵二首

髙天落日照中原。匹馬淩風出薊門。赤羽頻年荒稼穡。蒼生何處問雞豚。七閩雨雪王程急。百粵樓船帝使尊。長孺不妨仍矯詔。寬租曾識漢庭恩。

其二

武夷西望卽羅浮。南斗雙垂寒不收。使者佩環靑桂色。山家鐘磬赤霞流。投鞭滄海龍堪起。掃石天門鹿並遊。知汝未能深結隱。乾坤烽燧使人愁。

○答明卿齋居見贈

紫微夜燦建章開。聖主親祠太乙回。禁月千門龍馭肅。宮云五色鳳笙來。金莖秋落仙人掌。白雪歌殘楚客才。莫謂汾陰能獻賦。漢皇當日問蓬萊。

○寄於鱗

請郡當年意若何。使君猶自滯關河。客遊五馬黃金妬。書去盧龍白雪多。千堞戰烽迷碣石。萬山落木下滹沱。建章遲爾朝天者。芳艸春云聽玉珂。

○與明卿對月得山字

與君共拾長安月。照我千秋壯士顏。中夜玄猿猶自泣。西遊黃鵠幾時還。王關戌客仍刀斗。石室仙人空佩環。便欲乘風淩汗漫。浮雲何處是天山。

○送許先生之楚藩

南去孤帆逐塞鴻。一尊寒雨薊門東。曳裾鄒客明珠在。作賦梁園白雪工。日落瀟湘尋太嶽。秋髙荊楚過新丰。長沙不必嗟畱滯。賈傳聲名自漢宮。

○送人之河南

匹馬翩翩不可畱。垂楊醉色滿神州。千年詞賦人遊洛。十月關山雪滿裘。翠壁天開中嶽色。黃龍日抱大河流。知君萬里中原思。不到長安舊酒樓。

○送朱邑慱之滎陽

當年赤帝困滎陽。使者黃金計獨長。一自關山盟白馬。千秋楚漢只垂楊。君今忽向大河曲。懷古行歌明月光華發傳經知不恨。相如詞賦重遊梁。

○徐子與至京夜集

去年握別贈江籬。今日相逢又桂枝。越仗樓船羣盜出。漢家簪紱五陵悲。關山烽起秋仍急。鳷鵲云寒夜不垂。莫向天門歌白雪人間楚水正堪疑

○再集子與得山字

七首胡霜照客顏。相逢俠气滿燕關。荊軻西去此其輩。易水東流不可還。天地只今飛赤羽。江湖何處問靑山。悲歌忽憶行藏計。爲爾雲霄愁佩環。

○寄贈姜使君二首

搖落西風舊紫貂。一朝歸去逐山樵。郡中旌斾愁相失。道上豺狼任自驕。三楚白雲停涕淚。九江秋月臥蘭苕。北來父老頻相問。或有徵書下聖朝。

其二

傲吏當年罷節旄。西風臥病廣陵濤。空亭獨對開名酒。落日相看贈佩刀。彭澤千秋樵徑在。匡廬昨夜客星髙。爾家最近瀟湘渚。莫爲時人著楚騷。

○送卞從事之廣東

長安落日照胡纓。君去才髙從事名。匹馬關山衝薊雪。五羊人吏識江旌。署中夜嘯芙蓉暮。海上春衣翡翠明。驛使廣陵如可到。梅花今滿粵王城。

○送唐參政之山西

搖落西風舊漢冠。當年奏艸並瑯玕。朝辭燕甸胡霜闊。春到龍門朔雪殘。行省紫薇羣吏夕。嚴關赤燧萬峯寒。使君頻擁旌旄出多少瘡痍夾道看。

○同諸子夜集徳甫

華陽之館云參差。誰其召我金屈卮。出門寒月一何白。握手明星莾欲垂。有客自負鸚鵡筆。爲君獨把珊瑚枝。相逢今夕且意气。世路風塵安可期。

○送玄陽山人歸吳

髙楓搖落薊門遊。把酒靑天夜倒流。世路百年孤鳳曲。霜華十月滿貂裘。去燕寧爲黃金盡。過趙誰能白璧畱。君到故園春艸暮。姑蘇麋鹿正堪愁。

○同子與明卿元羙席上賦別於鱗得云字

使者衣冠淩紫氛。五陵春色坐紛紜。中原獨酒蒹葭淚。落日相逢猿鶴羣。永夜列星垂薊野。西方千騎亂胡云。太行咫尺愁風雨。何處晴虹可贈君。

○送王比部之呂梁

南望黃河亦壯哉呂梁之水如奔雷。飛流萬里昆侖下。急峽千峯日夜摧。漢署君爲滄水使。徐方人識濟川才。登臨莫作觀濤賦。恐有魚龍處處哀。

○席上同明卿送孫子升得春字

二月逢君帝裏塵。一尊且爲駐徵輪。長卿白璧誰畱趙。季子黃金又去秦。短劍不開閶闔雨。孤舟猶及廣陵春。江門十里垂楊色。莫把時名負釣綸。

○送趙子隆下第南歸

閶闔天髙急暮笳。一尊芳艸又天涯。短衣孤劍且辭國駐馬聽鴻日憶家。淮浦當年曾桂樹。楚江三月正桃花。君歸好擬長楊賦。豈向西風問釣槎。

○送李僉事入浙

送別都門金屈卮。使君去矣問靑驪。劍分紫气星辰在。裘上霜華日夜吹。南去羽書猶未息。中原豺豹爾何爲。江頭諸將勞相訊。百戰勛名孰肯垂。

○席上同子與徳甫伯倫送別明卿給事赴謫豫章得書字【席上賦】

柳色千門照別裾。片帆西去是匡廬。洞中白鹿知誰待。醉後靑雲任爾疏。落日蒹葭三楚客。髙秋風雨九江書。漢庭多少夔龍在。獨有文園負子虛。

○元羙自塞上歸蹔駐城西攜酒出視

重來握手薊門城落日悲歌淚滿纓使者關山愁綠艸。人家霜雪暗金莖。尊開片石雙蛟下。電走長松萬馬鳴。此夕相看不成醉。明朝白髮爲誰生。

○同李伯承比部夜過況吉夫膳部得眞字【席上賦】

陌上鳴珂散紫宸。相逢意气轉相親。淸尊細菊堪銷夜。走馬傳書易隔旬。九月衣裳同在客。千江烽燧遠愁人。憑君莫灑憂時淚。無數秋風白髮新。

○答方懋藩見贈

十年裘馬薊門煙。一日逢君北斗邊。念我遙傳秋夜曲。開函年是白雲篇。歲寒蘭芷首堪結。雪後瑯玕倍可憐。聞說詞臣俱近幸。楊雄何日賦甘泉

○九日陪祀山陵二首

九日山陵木葉丹。北來秋色抱長安。天開紫極羣龍起。月照蒼梧萬騎寒。絕壁正當胡馬路。西風不落漢臣冠。靑萸黃菊年年事。誰擬今從北斗看。

其二

捫蘿直上最髙頭。萬里蒼茫生客愁。白露衣袍千嶂夕。紫微環佩七陵秋。月明遠塞知胡遁。風急長楊恐帝遊。天末彩雲如有意。至今常傍翠華流。

○大雪張助甫席上同子畏賦得胡字

一夜西風吹大都。相逢朔雪滿長衢衝泥匹馬時時立。入座寒云片片孤。萬里長途驚白髮。千山一望斷蒼梧可憐漢卒無衣者。猶自持戈夜備胡

○送萬公子歸丰城

靑袍綠鬂儼瑯玕。歲晏趨庭去住難。帝苑佩聲天外盡。丰城劍气鬥間看。尊前明月雙鴻暮。江上梅花一騎寒共說甘泉能獻賦。春風明日滿長安。

○和朱主客冬至雪後早朝

玆年玆夕又春陽。千騎朝天總建章。金馬並搖蒼佩入。銅龍髙傍紫微翔。上間雲气。垂鳷鵲。池上星華瀟鷫鸘何處詞臣歌白雪。知君此曲自三湘。

○寄贈王侍郎時總戎薊鎭

相國提兵驅紫氛。年來羽檄罷紛紜。千峯夜戟吹胡雪。萬里秋笳斷薊云。驃騎長呼遼左戌。單於三折漠南軍。麒麟錯落尙書省。靑鬂歸來奉聖君。

○待元羙不至同吳峻伯席上賦

塞上音書胡不傳。遲君明月幾嬋娟。袖中芳艸寒相負。馬首梅花春自憐。孤角千家滄海戌。故人雙鬂薊門煙。褰惟莫訝星辰亂。知我行吟入斗邊。

○況吉夫席上畱別髙伯宗吳峻伯汪正叔李伯承張子畏諸君得西字

相逢春艸忽萋萋。何限離情落大堤。楚客朝來歌白雪。胡奴星下問靑驪。一尊明月愁環佩孤棹晴雲入鼓鼙。縱有武夷秋可寄。天風不到薊門西。

○上已夜汪正叔宅畱別諸君得寒字

三月三日開春盤。入門解佩聲珊珊。晉人曲水空芳艸。楚客徵衣自澤蘭明月萬家沈鼓角。銀河千尺墮闌干。酒酣莫遣離歌起。滿目江湖風雨寒。

○答子與見贈二首

建章風雨怨春芬。卽有梅花難寄君。客計艱危羣盜在。主恩流落七閩分。古來詞賦悲玄艸。覓後江山斷白雲。莫羨幔亭霞石曉。恐應先駐伏�軍。

其二

扁舟憶爾阻江濤。江上憑誰問楚騷。碣石空摧雙鬂短。武夷曾憶片雲髙。芙蓉歲暮堪垂綬。魍魎山深有佩刀。聞說烽煙今滿眼。可能一慰聖躬勞。

○亂後得袁二丈書

浮雲望斷滄海邊。尺書西來誰與傳。眼前盜賊至今日。賦裏江山非昔年。淸世何人洗兵馬。孤城有客愁烽煙。紫芋黃菊漫消息。秋風欲上湖東船。

○又得袁三子敬書

別君已是三載余。歲歲梅花空淚予。千江盜賊偶停騎。六月鼓鼙還寄書。竆途靑眼憶阮藉。茂陵病肺愁相如。天時人事且杯酒。他年遲爾承明廬。

○與徐飬浩湖泛二首

湖上扁舟今又歸。湖南生事日且微。白蘋盈把客攜酒。靑薜滿山吾制衣。烽燧秋髙淮海路。兵戈天急射陽圍。滄江何限垂綸者。搖落西風舊釣磯。

其二

短笛長簫何處船。艸堂只在大湖邊。蒹葭十�吹晴雪。蘆荻千村生紫煙。世路關心羣盜在。茂陵多病一尊前。子云自有長楊賦。肯向靑山獨艸玄。

○贈陳隱君

有客有客歌采薇。六十翩然華發稀。桃花千世憶秦水。蘿薜滿山裁楚衣。石上黃精歲歲長鑪中白雪時時飛。昆侖玄圃好同往鴻鵠天風歸未歸。

○句曲道中值雨時赴子與之約二首

垂楊孤騎出江門。西望鐘山帝極尊。萬里浮雲摧短劍。千峯秋色起中原。及時風雨一何急。入夜蛟龍任自翻。不分南州徐孺子。華陽三日獨開樽。

其二

少文自昔耽臥遊。徐卿東來何所求。穿雲潄石不知暑。碧艸靑蘿今始秋。大風欲拔眾山去。驟雨如決千江流。明日峯頭弄笛者。髙歌能不生我愁

○積翠亭子與晚酌

華陽風雨晝冥冥。一日登山秋滿亭洞口髙松垂地暗。尊前古壁插天靑。千巖積雪照吾酒。萬片浮雲吹客醒。莫怪煙霞莾搖落。峯頭今夜臥雙星。

○與子與登茅山絕頂風雨驟至

並騎華陽踏紫氛。振衣今日謁茅君。石門曲閉仙人掌。天柱髙畱帝女云。萬里江湖秋不斷。二儀風雨晝難分。山中瑤艸如堪問吾欲常隨鹿豕羣。

○旣別子與憶之

華陽十日醉不醒。華陽一別天冥冥。眼底煙雲失萬象。向來風雨迷幹靈。捫蘿到處坐石壁。走馬忽然開翠屏。江國羙人去已遠誰與玩此芳艸靑。

○登觀音山

一上孤峯破大荒。吳山楚水共蒼茫。雲間棟宇垂天渚。江上黿鼉吹石梁。絕壁晝開風雨色。斷虹秋掛薜蘿長。吾將從此尋瑤艸。黃鵠天風好共翔。

○登俯江亭

帝城秋色逐人來。吳楚東南首重回。風起大江龍抱石。日髙天柱客登臺。一尊芳艸晴相媚十里芙蓉秋未開。酒罷忽歌湘水曲。浮雲何處不堪哀。

○過涇訪王九江二首

二十年前讀子虛。茂陵今得謁相如。秋來萸菊頻攜酒。病起江山獨著書。四海蒼生憂戰伐。中原髙士困樵漁。武夷有約休相負。歲晚芙蓉日夜疏。

其二

一尊秋色起蒹葭。涇水東流走白沙。黑髮孤臣悲去國。靑雲兩世見通家。幾人江上貽芳艸九月山中問桂花。安得淮南賦招隱。與君終日弄煙霞。

○懷余徳甫比部

一別垂楊秋未分。楚材原自豫章聞。七陵寒吹歌明月。列署秋衣生白雲。病乞薜蘿空復遠。日看麋鹿遂爲羣。尺書未報燕南使。何處聽鴻不憶君。

○諸子夜集因寄長庚

萬里西風吹急湍。茆堂幽事起憑欄。客尋玄艸頻捐佩。醉倚靑松不著冠漁父暮歸雙艇急。鮫人夜語一江寒。聞君已作飡霞侶。石上搖華只自看。

○七夕

今年七夕又山家。散發孤吟到暮霞。天�雙星罷機杵。湖南鬥酒出蒹葭。白雲終夜來江色��淸秋長石華。萬里天河寒在眼。何人咫尺問仙槎。

○寄錢惟重時以使事還吳

使者持節瀟湘回。三吳消息愈堪哀。蛟螭蓋飲太湖水。麋鹿又上姑蘇臺組練徵兵已百戰艱危報主湏羣才。君看眼底紛紛者。躍馬臥龍安在哉。

○得方山人書

憶昔同登冀北臺。黃金識爾入燕才。三�消息胡云斷。十月音書楚使來。落日中原猶作��舟滄海負停杯秋風莾莾孤鴻暮。�����重回

○子與投書約訪山中賦此以待

聞君遙別薊門樓。錦攬牙檣漢使舟。昨日書來桐栢水。西風病臥廣陵秋。霜前鴻落驚相問。江上龍歸空復愁。昔者淮南招隱後。幾人能問桂枝幽。

○病起

病起蕭然一鶡冠。年年春事鹿門看。長堤芳艸愁邊綠。落日梅花笛裏寒吳使傳書多戰伐。楚人貽佩只椒蘭。武陵稍隔滄浪水。遲爾秋風把釣竿。

○頻年

頻年客淚滿蓬蒿。是處生涯半羽旄。漢詔比來戎馬急楚江南去陣云髙。三軍歲晚悲蘆角。諸將秋深損戰袍。百計艱危君莫問。宵衣此日聖躬勞。

○袁二丈夜訪山館劉一丈偕集二首

湖北湖南落日斜。誰來題竹野人家。自言海上多秦石。始信河邊有漢槎。鬥酒共聽今夜雨。江梅曾對十年花別來玄艸今何似。容易秋風老歲華。

其二

石門寒雨永玆宵。多病文園起寂寥。已分白頭仍進履。相逢靑眼自垂髫。時來蕭艾偏多色。歲晚魚龍何太驕偃蹇楊雄終獻賦西風莫問赤城樵。

○得明卿還京消息卻寄

憶爾孤帆落日遙。洞庭秋色莾蕭條。幽蘭雜佩湘君贈。暮雨髙唐楚客驕。方朔已歸金馬詔。枚乘空賦廣陵潮。悲歌舊侶相逢日。何處胡姬醉紫貂。

○孫子升過訪

四海賓朋舊不疏。可憐蹤迹斷樵漁。白蘋客到秋江雨。赤鴈吾愁隔歲書。湖上一尊停夕吹。山中十日把寒裾。知君卽艸明光賦。空有相思到敝廬。

○蜀道

蜀道之難自古今。豈令華發獨能任。思家多少玄猿淚。觧綬徘徊赤子心秋落舟航巫峽險。人言風雪錦江深。坐來萬里誰消息。明月關山處處砧。

○渡河

孤舟東望淮水潯。長空搖落千樹林。關塞蕭條紫極遠。魚龍浩蕩黃河深。中流羯鼓起遐色。萬里天風吹夕陰。懷抱欝欝復爲客。白石滄江違寸心

○舟夜夢顧一丈

呂梁之水靑石磯中天寒月何霏微。梅花寂寞有誰賦。芳艸飄零胡不歸。江海故人忽入夢。英雄白首空沾衣。明朝懷袖有尺素。安得雙鴻雲際飛

○登景山落霞亭二首

雪後登山落木繁。朱霞猶自出天根。奇峯斷石頻停馬。絕壁枯枝亂掛猿。桂樹千秋懷舊國。浮雲何處望中原蓬萊東去未爲遠。吾欲簌風叩日門。

其二

搖落靑楓此上臺。石門雙磴倚崔嵬河流南注昆侖折。龍气西看芒碭摧十月衣裳寒杵急孤城聛聣暮笳哀。故山麋鹿還誰主。楚水淮云首重回。

○南旺湖夜泊

落日孤舟下石梁。蒹葭寒色起蒼茫。靑天忽墮大湖水。明月長流萬里光。中夜鸕鶿回朔气。南來鴻鴈亂胡霜。他鄕歲暮悲遊子。涕淚時時滿客裳

鍥宗先生子相文集十一卷畢

●新鍥宗先生子相文集卷之十二

廣陵方城宗臣著

溫陵九我李廷機校

七言絕句

◆七言絕句

送王比部元羙使江南六首

寒上歌十首送王侍郎赴薊鎭

再送王元羙四絕

送葉令之蒲圻二首

贈余徳甫奉使兩浙四首

得顧洛陽書卻寄四首

送袁令之夔州二首

寄陸長庚

得明卿書卻寄二首

酬朱丈得蘿字

酬峻伯得屋字

酬助甫得送字

相逢曲

酬助甫二首得楚圻二字

題方懋藩邸中小石

明月曲同峻伯助甫席上賦得深字

得歌字

得書字

得虹字

新春贈李司封子藩用助甫韻五首

夜月懷明卿二首

正月十二日夜同助甫過李子藩賦二首得湖西二字

得子與書寄贈四首時子與駐節句曲

寄贈方隱君六首

峻伯夜過遲助甫不至各賦嘲之

席上畱別髙伯宗四首分韻

月夜再別諸君二首

華陽明月曲同子與賦六首

華陽道中奉別子與二首

蕪湖遇陳山人鶴席上分韻三首贈之

過采石懷李白十首

聞張山人在蕪湖不得見懷之

懷海樵山人

涇縣望桃花潭﹝卽李白題詩贈汪倫處﹞

仙人石

王子夜半來過席間有贈走筆相答

夜召明卿報言病目畏燈火走筆戲簡二絕

人日大雪峻伯助甫來過賦得楡愁門陽四字四首

席上酬助甫

助甫宅見盆梅同子藩賦之得東愁二字

白雲樵者二首

靑霞樵者贈助甫

○送王比部元羙使江南六首

薊門秋艸萬山靑。送爾天風下渤溟紫气從今蔽南斗。何人更識使臣星

其二

千門羽檄正紛紜。搖落西風此送君。匹馬關山秋色裏。胡笳吹斷萬峯云。

其三

北斗天門髙自看。銀河錯落滿闌干。何當折贈秋江去。白露靑楓夜夜寒。

其四

使者金覊控紫驑。月明瑤瑟共登樓。酒酣一鼓湘露曲。天外星辰忽倒流。

其五

袖中雙劍削芙蓉。到處秋云幾萬重。南去不湏頻出視。恐令白日下蛟龍。

其六

大江中斷是金山山上瑤華爾獨攀。明月天髙秋萬里。何人不作弄珠還。

○寒上歌十首送王侍郎赴薊鎭

司馬頻年西破戎。詔書又下九華宮。親提萬卒如風雨。一夜來屯紫塞東。

其二

塞南塞北盡烽煙。胡騎縱橫二十年。報道今秋湏遠徙。漢庭司馬日行邊。

其三

千里關山擁帝京。萬村烽火照連營。天髙玉塞朝催戰。日落黃河夜勅兵。

其四

楡關北望陣云髙。五月天風吹戰袍。共說總戎王相國。十年身佩舊虔刀。

其五

揚旌出塞擊樓蘭。把劍胡天萬里�。紫气憑陵邊月色。兩軍驚傍鬥牛看。

其六

躍馬提戈佩紫貂。漢關那數霍嫖姚護軍飛將龍庭滿。縳得名王不敢驕。

其七

塞外羣山落日登。黃沙縹緲白雲層。天連聛聣盤三輔地坼龍蛇奠七陵。

其八

悲風搖落大荒迷白艸黃雲散鼓鼙。直遣漠南無只騎。燕然不羨漢臣題

其九

白羽親成露布文。滿天愁色結寒云。三軍盡賞葡萄酒九塞傳歌虎豹羣。

其十

山前漢使尺書飛。山外胡兒匹馬稀。擊鼓吹笳醉邊月。今年無事著戎衣。

○再送王元羙四絕

漢使朱衣塞上行。燕關落日照長纓。酒酣忽嘯靑天色坐使浮雲不敢徵。

其二

吳鉤錯落白如霜腰下龍珠夜月光。今日贈君春艸去。一天風雨下漁陽。

其三

春風千隊簇芙蓉白馬長驅似白龍。君到楡關歌出塞。萬家明月泣胡烽。

其四

太行斜壓萬峯低。北斗天門咫尺迷爾去髙歌逢五馬。白虹雙掛石梁西。

○送葉令之蒲圻二首

錦水曾傳茂宰名。分符又向武昌城瀟湘春色隨君到。千里蘼蕪一夜生。

其二

停車無限楚山靑。芳艸春云接洞庭縱有瑤琴君莫鼓萬家風雨失湘靈。

○贈余徳甫奉使兩浙四首

天風匹馬向西湖。明月千家醉白楡莫上釣臺聽夜笛。霜華吹破客星孤。

其二

赤城霞起是天臺明月簫聲落早梅。昔日胡麻君莫問桃花不放石門開。

其三

秋云鳴佩入金華綠眼仙人掃落花。無數石羊餐古雪知君已到赤松家。

其四

鴈蕩千峯插斗墟彩雲終夜護丹書。月華萬片寒相逐。拾得天人白玊裾。

○得顧洛陽書卻寄四首

長安風雨怨離羣。何處看梅不億君。使者靑函天外至開書片片落嵩云。

其二

七月垂纓出建章薊門秋艸怨胡霜。相思化作長堤柳。一夕春風徧洛陽。

其三

洛陽城北春云稠。洛陽城南伊水流。伊水冷冷去不返千山萬山明月愁。

其四

靑山直渡大河津。河上傳經煮白鱗。回道午峯桃李色。知君愁殺武陵春【顧子別業在武陵溪上】

○送袁令之夔州二首

送君何處折梅花南去關山多暮霞漢吏由來能化蜀。馬前春色動三巴。

其二

春風二月到瞿塘。白帝城邊春艸長。不必桃花滿十樹。他年人亦比河陽

○寄陸長庚

江上茆堂倚石孤淸尊紫菊歲相呼。別來千里看鴻鴈明月愁心落五湖。

○得明卿書卻寄二首

逐臣西去楚雲長猶有音書到帝鄕。莫訝開函龍气滿知君六月過濠梁

其二

憶爲秋風滿敝裘計程應醉百花洲。如何徑作瀟湘去。洲上芙蓉日夜愁

○酬朱丈得蘿字

射陽湖上春水多。射陽湖北長靑蘿君歸莫向湖中臥恐有蛟龍不得過。

○酬峻伯得屋字

山人十載出山屋手把瑤枝騎白鹿風雷一日走千里雙龍夜夜愁天目。

○酬助甫得送字

白雲忽向黃河送黃河至今不敢涷。盡道河中走蜀龍。只今席上行秦鳳

○相逢曲

千騎東來紫電生。西風吹雪滿胡纓將軍且莫千恩澤。聞道單於未罷兵。

○酬助甫二首得楚圻二字

君昔驅龍下三楚。湘妃漢女愁江渚。豈有髙歌散白雲。至今老樹作人語。

其二

赤珠射鬥牛欲圻。相逢疑是鮫人宅。忽然灑酒作江湖明月長吹千里碧。

○題方懋藩邸中小石

仙人鞭石過滄溟。片碣千秋落此亭。昨夜白龍驅不去。天風吹出武夷靑。

○明月曲同峻伯助甫席上賦得深字

飛來明月掛千林。滿地霜華吹客心。故國魚龍何處臥。白雲愁殺楚江深。

○得歌字

露下金莖吾自歌。與君終夜踏天河。可憐一片長安月。曾向江門照薜蘿。

○得書字

吾欲驅龍走太虛。爲君赤手摘蟾蜍。天臺三十六峯梩。何限仙人把素書。

○得虹字

薊門朔雪亂天風。風落千家走白虹。馬上月明揮不去。知吾夜夜醉新丰。

○新春贈李司封子藩用助甫韻五首

李白逍遙供奉班。髙歌白雪向人間。未湏采作長安曲。恐有靑春不入關。

其二

綠玊仙人截海過。石梁千尺駕黿鼉。相逢贈我金光艸。處處靑山愁薜蘿

其三

鳴環踏月拾嬋娟。雙劍驚逢北斗前。紫气朝來垂馬首。何人不作五陵煙。

其四

海南巨浪抱羣星。海上愁雲日夜停。豈謂芙蓉春不度。短簫吹破萬峯靑。

其五

春風走馬玊華東。腰下明珠浸碧空疑是羅浮山上月。爲君終日控長虹。

○夜月懷明卿二首

逐客音書久不聞。天風吹斷楚江云。相思惟有長安月。拾得嬋娟難寄君。

其二

處處靑楓急暮砧。萬山秋色怨瑤琴。羙人只隔湘江水。江上浮雲愁我心

○正月十二日夜同助甫過李子藩賦二首得湖西二字

杯中明月醉屠酥。南去晴雲夜可呼。聞道五陵歌玉樹。家家拾得紫珊瑚。

其二

紫簫吹散夜烏棲。萬戶春星隰馬蹄玉女霓裳知有曲。春風莫到帝城西。

○得子與書寄贈四首時子與駐節句曲

聞君遙住三茅峯。峯上傳書遺白龍攜得江南春色到。開函飛出紫芙蓉。

其二

春云控馬入華陽。千尺晴虹跨石梁。倘遇赤松歌夜月。知君十日醉玄霜。

其三

何處髙歌踏紫氛。袖中瑤艸白紛紛。夜深忽弄昆侖笛。驚破仙人五色云。

其四

貞白祠前掃赤霞。大江明月走晴沙。天風吹落陽春曲。散作千門楊柳花。

○寄贈方隱君六首

隱君家在九華山。夜夜春風吹佩環。雙袖白雲畱不止。化爲龍气滿天關。

其二

碧溪之上何者磯。銀河倒夾靑天飛中流短笛弄明月驚起玊鰲無處歸。

其三

日日騎云向武夷。芙蓉千尺插天池。池邊白鹿春無數。叱向髙巖耕紫芝。

其四

山中髙臥六十霜。靑雲爲佩霞爲裳。南溟六月赤虹起。羣仙跨之來翺翔

其五

九鯉湖邊黃石家。安期之棗大如瓜。割來釀作昆侖酒。醉殺桃源萬樹花。

其六

洞簫吹破嶺雲髙。玊女峯前采碧桃。三十六天風露冷臨行解贈赤霜袍。

○峻伯夜過遲助甫不至各賦嘲之

胡云片片亂胡霜。匹馬東吹明月光何處羙人期不至。漢家歌舞在平陽。

○席上畱別髙伯宗四首分韻

仙人掌上別金莖霜冷十家醉月明天外武夷君莫問。春風無限薊門情

其二

萬里江花拂石橋。孤槎去弄廣陵潮雲中倘遇昆侖子。寄爾秦時碧玉簫。

其三

大江南去片帆輕。江上浮雲日夜徵。回首帝鄕春色遠。萬家楊柳爲誰生。

其四

振策天風下七閩。當歌愧爾楚江人。夜深忽鼓湘靈瑟。處處梅花愁遠春。

○月夜再別諸君二首

何處簫聲墜月明。天風吹亂武夷情嬋娟萬里秋如水。吾欲乘槎問太淸。

其二

露下金莖鳷鵲愁。銀河倒遂彩雲流攜君一片長安月去醉千江白鷺秋。

○華陽明月曲同子與賦六首

月滿空山靑不流。仙人來贈紫雲裘。一尊髙臥藤蘿上。醉殺華陽萬里秋。

其二

百尺銀河叱作橋。看予直度赤城標。雲中雙鳳翩■﹝千﹐去革﹞羽﹞下。秦女何方弄玊簫

其三

無數星辰檻外看。月中環佩近珊珊。天風忽送霓裳曲搖落千峯翡翠寒。

其四

靑天倒插石門髙。夜半仙人獻碧桃。萬頃煙雲蕩松檜。爲君山上起江濤。

其五

玊露淸秋啼夜烏。髙空明月萬山孤。嬋娟忽墜珊瑚影。處處幽人尋白楡。

其六

月華萬片散天門。拾得淸光滿客尊。醉起白雲如可駕。吾將乘此去昆侖。

○華陽道中奉別子與二首

三日髙峯坐碧梧。西風明發問驪駒。袖中一片華陽月。贈爾揚帆過太湖。

其二

共持瑤艸下天關。萬里秋風吹別顏。馬上白雲晴不散知君到處問靑山。

○蕪湖遇陳山人鶴席上分韻三首贈之

江云萬片落胡牀鬥酒髙吟明月光。一自逢君出玄艸滿天霜色似華陽。【得陽字】

其二

白鴈靑楓楚客悲。相逢猶及桂花枝。萬山明月孤帆色送爾江湖隨所之。【得悲字】

其三

相逢秋色起蕪關。明月千峯未可還。莫怪徵衣霞气滿。知君家在會稽山。【得還字】

○過采石懷李白十首

閶闔天門夜不關。酒星何日謫人間。爲君五斗金莖露。醉殺江南千萬山。

其二

憶君乘月下金陵。何處吳山不夜登。一曲瀟湘秋萬里。至今疑在白雲層。

其三

楚水秋風薜荔髙千帆明月大江濤。娥眉亭下芙蓉色猶似當年宮錦袍。

其四

夜夜銀河倒不流。長虹西掛彩雲愁。醉來江底抱明月。驚落天門萬片秋

其五

到處孤槎秋萬重滄江終夜臥魚龍天風驅盡瀟湘色祗爲仙人破醉容

其六

秋山萬仭落秋潭。無限靑楓好駐驂。君跨長鯨去不返。獨畱明月照江南。

其七

采石磯頭坐白雲歸來瑤艸亂紛紛夜深吹笛江亭上。明月窺人恐是君。

其八

楚江南折是天門。江上蛟龍日夜喧爲爾片帆開暮雨。至今秋色鎖云根

其九

短笻踏破楚山靑。日�蒼梧醉洞庭何事淹畱姑孰水。千秋風雨怨湘靈。

其十

西望匡廬接九華。當年醉色傲煙霞。可憐一片寒江月。猶有千峯護落花。

○聞張山人在蕪湖不得見懷之

采石磯頭秋雨晴。蕪湖城外暮潮生羙人只在江波上十里芙蓉愁月明。

○懷海樵山人

海樵山人雙紫髯。道上相逢開石函。贈我芙蓉千萬片。至今秋色滿江南。

○涇縣望桃花潭【卽李白題詩贈汪倫處】

桃花潭水近陵陽潭上春風滿石梁流水不隨仙客去。秦人何必渡三湘。

○仙人石

秋風夜渡仙人石。百尺奇峯掃天碧。我欲捫蘿枕石眠。明月偏醉廣陵客。

○王子夜半來過席間有贈走筆相答

秋雷一動蛟龍走。王生夜半尋五斗。把酒向天天忽開。星辰錯落亂吾手。

○夜召明卿報言病目畏燈火走筆戲簡二絕

秋云落盡瀟湘曲。更有何人抱寒玊。堂前銀燭豈黃塵。相逢不肯開君目

其二

昨日見君雙眼靑今日見君雙眼赤江南百戰天地摧。豈應欲化萇弘碧。

○人日大雪峻伯助甫來過賦得楡愁門陽四字四首

七日之春春可呼。相逢鬥酒醉屠蘇。卻疑金勝天門墮。把向階前成白楡

其二

已知靑帝坐靑陽。玄冥使者又飛楊。不是春風吹不去知君欲跨白虹翔。

其三

春色尙閉楊柳園。楊花柳絮何翩翻胡奴系馬庭前樹。疑是玊龍來叩門。

其四

凍雲裂破靑春流天門牛女爭春愁。剪碎銀河幾萬片。一宵白盡靑山頭。

○席上酬助甫

檻外春云控紫驑。腰間明月冷吳鉤酒酣把贈天風起。吹作湘江白鷺秋。

○助甫宅見盆梅同子藩賦之得東愁二字

徑尺蒼虯墜碧空。天風吹作玊玲瓏尊前明相拾。恐逐仙人過海東。

其二

斗室梅花玊笛愁。相逢疑在赤城頭。何當擲爾瀟湘去處處鮫人驚白鷗

○白雲樵者二首

赤城花落掃春氛夜夜仙人弄白雲。雜佩幽蘭何處得。洞庭明月問湘君。

十日峯頭摘白雲。月華相逐夜繽紛。曉來片片晴虹气。恐是仙人素練裙。

○靑霞樵者贈助甫

何處樵人拾古沙。石門風雨�桃花。相逢爲制秋江笠。摘盡峯頭萬片霞。

新鍥宗先生子相文集十二卷畢

