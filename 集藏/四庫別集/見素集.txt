

欽定四庫全書

集部六

見素集

別集類五【明】

提要

【臣】等謹案見素集二十八卷奏議七卷續集十二卷明林俊撰俊字待用號見素莆田人成化戊戍進士歷官刑部尙書贈少保諡貞肅事迹具明史本傳俊始以疏劾權璫逺謫及撫江右則抗逆藩撫西蜀則平巨冦爲孝宗時名臣所著詩文張詡序謂俊手編成集者五十餘卷尙在致仕之時今此集文二十八卷奏議七卷續集詩文十二卷兼及起廢以後所作而遺疏四首亦附焉則已出後人重輯非俊自編原本故卷數與序不符也俊爲文體裁不一大都奇崛博奧刻意自爲其詩源出江西而於黃庭堅陳師道兩家尢所摹仿故頗多隠澁之詞然大抵气味孤髙終能逺俗奏議分西曹外臺內臺西徵起輔新政秋臺六稿無不委曲詳盡通逹事機亦足見其設施有本非徒托之空言又案王鳯靈續集序稱俊原有詩集十四卷而此本無之朱彛尊輯明詩綜稱俊有西徵集爲選錄四首而亦不言見其全集觀其孫及祖跋稱重梓是書而詩集尙闕是當時本未同刋故流傳頗尠今仍其原第著之錄云乾隆四十二年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

見素集原序

文章以救時爲貴中古來文若韓退之之佛骨表歐陽永叔之朋黨論胡澹庵之乞斬秦檜疏詩若杜少陵之八哀石守道之慶曆聖徳之作之類排異端崇正道斥姦諛百世之下讀之猶使人毛髮森恨不生並時而願爲之執鞭也下此則鬭富誇巧𨿽極其工致第取悅人耳目而於綱常世道無所闗系焉亦奚貴於文章而必以是傳世爲哉始予計偕至京師於士友家獲覩莆田見素先生林公爲秋官員外郎時抗憲宗皇帝疏艸三復流涕見其劾匪人糾權幸凜然鈇鉞之嚴而血誠骨鯁溢乎言表殆掲日星而聳山嶽也公𨿽坐是逺謫而一時國是士气賴之議者謂與澹庵一疏相伯仲文章若是豈非所謂救時者邪未防還公畱都薦歷外臺長一旦拂衣去朝抗章夕就道未始待報也越數載先帝以言者起方伯不赴再起爲僉都禦史持風裁於大江之左右貪墨吏多望風解印綬去𨿽當路左璫素號桀黠者亦爲之斂迹潛避公出而救時其事功之偉又在在如是蓋不啻見諸文章而已也使公在朝廷則必有以寢淮南之謀在邊陲則必有以寒西人之膽而在山林則又必有以一絲而重漢九鼎者矣蓋公精神心術之所寓有未易以尋常窺測者故發而爲文爲詩或贈送或酬答或寄托𨿽體裁異制風格殊指要之其歸與曩疏救時之意異者幾希矣然則公之文章𨿽欲靳不傳於世不可得已而公方退然以爲此特醬瓿上意思耳夫豈以是爲自足者哉間手編成集凡五十餘卷而以其別號見素者名焉不逺數千里緘書遺予曰子其爲我敍之得書時薄暮矣亟篝燈快讀次日卽促筆於以見予仰公之至方以托名是集爲幸遽忘其陋且讓云正徳攺元丙寅冬十一月上澣南海病夫張詡廷實序

欽定四庫全書

見素集卷一

明林俊撰

序

瑞竹詩序

丁未盜起贛州介閩之間蟻聚而蜂屯郡用大擾今上嗣大歷服若曰今惟民弗靖其撫之來與之維新人用去罪死齒平民有以自效惟玆渠黨猶乾天罰乃拜王公述之爲都禦史其往循之聲威所被脇從解散渠首俘而還郡告康乂公歸自汀過王臺之左有竹一本葉白而莖菉異常竹然根植寄於浮風露分於凡艸容顏枯悴負抱鬱結如鹽車之驥在林之鶴欲自見而未能者公心異之剗其荒穢漑以泠泉輕飈徐來柯葉疏理意態欣恱瞻盼久之顧而思曰竹遇知幸矣舎是而往穢可使毋滋泉可使毋涸逵陸之衝樵蘇遝至其又可使毋伐耶於是移之於是植之憲臺之右灌漑防持昕夕坐對若羅致而抗禮者因紀以詩聞者屬而和之捲成太守陳君宗器屬俊爲序俊熟公聲望於士夫間植竹其將以自況也凡物常於同瑞於異閩南竹箭之美布滿山麓而是竹挺生不樂爲伍𨿽出於荒榛宿莽之中其所謂瑞而自見者恆未冺也又況置之深嚴沃壤之地以全其孤虛勁節之性其拂淸風淩霄漢旁致同流垂防宇內亦孰能禦之耶俊不敏將爲竹以謝公知又因公以感竹之遇也夫事卽類以推余竹失其所猶將植之況靈於竹者乎竹之瑞猶愛之則瑞於竹者又可知矣俊又以知公之心將無乎不用其至也公事明天子爲大臣時有可爲位有可致才若力又足以充竹若有知將剉身靑簡以紀公之休烈於無窮所不辭也

送郭子聲入賀詩序

七月三日上萬壽節臣工胥慶萬國方來雲南地最逺駿奔走最先同寅僉事郭先生子聲奉臬表當行先生闓朗軒豁嗜義如飲食由進士選兵科給事中抗節敢言憲廟郊甘露降大臣議當賀先生疏不當賀可之遂爲輿論所歸晉都給事中通政參議僉都禦史巡撫宣府大同遼東坐同事失律不欲自直落六官出知射洪用大臣薦陞今職敭歷中外幾三十年義槪汪度足以勝之故處上處下在榮在辱無施而不宜予嘗私評先生之量蓋所謂澄之不淸混之不濁者也夫觀人者不於其大於其小不於其順於其所逆亞夫之忠勇長卿子厚之文章一失所志懣悶悲憤卒至夫不堪惟元城檻車之徴神色自若文忠以爲鐡漢然則先生其不賢於人逺矣乎士君子惟義爲可從命爲可安聖賢爲可法否徒赫赫無取而偃蹇敗踣顧爲士大夫之所推愛況夫起而僕僕而復起而又卒無愧詞者乎或疑應州之戰爲先生病者夫幹時之敗春秋榮之姜維伐魏累舉不克綱目書而不貶討賊之義不可一日忘也己巳而降敵勢寖張今年冦雲中明年冦鴈門渫擾我邊徼創毒我邊氓未聞有冒其風而震懾之先生鼓義深入獨挫其銳卽不幸不樹有奇功而敵人亦自膽落數嵗之間少入爲冦然則先生之志之舉豈誠無得也耶春秋綱目固未得而深貶之也予故爲討賊大義詳之若夫玆入也華封之祝金鑑之獻忠貞之篤則先生之所自盡予之私杞梓之收瑤環之賜股肱之付托則聖君賢相之所必盡而亦予之私贈行詩成予僣序諸首

贈郁長史序

魯盡儒服哀公使人號諸國曰無是道而是服者辜及身服者悉變旣之獨一存詢以國事無失莊生曰以魯而儒一人焉夫魯多君子孔子嘗云然固哀公時人也莊生豈寓言耶將以儒爲訕耶國朝以人文化成天下養之鄕校收之科目曰儒生分教郡縣陞之太學曰儒師職館閣列侍從曰儒臣以至外服內服皆儒取之他之科不與焉豈非儒可貴而然耶今之儒固多也服是服而有是道徧天下非徒如孔子所稱而已也江浦郁君以禮經薦京闈儒生也三歷學官再教國子儒師也𨿽未登館閣爲從臣然今職長史爲親王首相儒臣也以儒臣輔親王君徳之修否國政之弛張風俗之隆污皆系焉君將幸儒之用而不收儒之實乎盡忠以事上正已以率下主徳顯而身名章邦國安而福祿隨之使國人稱願曰儒哉儒哉君之立其不旣偉乎昔董仲舒相膠西王王聞其大儒厚禮敬之夫膠西驕王也猶知敬儒今之魯非昔之魯也守禮秉義世有令王儒如君其有不敬者乎吾又知君之道必行於魯無疑也儒之效不白於世久矣君幸勉之庻幾如吾孔子所稱而毋爲莊生所訕也濵行監丞陳君正初偕諸僚采請曰必有以贈郁君俊因與論儒然耶否耶必能與魯諸君子評之

贈張希白序

閩邑張君希白性沈毅力讀書組織文字成化甲午以麟經魁八閩薦明年登進士又明年拜南京大理評事歷寺正副凡七年擢拜淛按察僉事筮日戒行秋官林君廷珍以贈言委昔長安圩鏝計功而食栁子舉受直怠事爲入官之戒古今宗爲名言希白起布衣數禩而膺一面𨿽危巒下石桅颿之飽順風取疾無逾是者然食不可素而直在必償世厄於饑者致哀而與一飯則誓死論報至階一官被一命其章服足以文其身其祿入足以仁其三族故舊朋友顧視之當然恬不爲徳及期未調於邑徬徨郁勃如不能生叩所職不什二三乎舉質之由曰某若某非不知不可問也事立而謗興法修而屈辱至嗚呼不能事者不受直食食者必功曲藝則然謂士而不逮是其可不可耶彼不知者不明也知不爲者無勇也忘恩者昧也圖進而不止怠事而不以告以稱諸能者貪以惑也嗟夫渾朴旣防澆風日鼓以吉而不案掾吏勸相愼重取大官以普而簠簋弗飭以眞卿而不知退他又可知矣則士之病於是又不但今爲然也然則其孰能反而正之奮發思勵以自方圩鏝之論無愧栁子之云耶希白方實惇雅重內而簡文不爲威富異法窮獨無告咸依以生曰公廷尉吾屬其平其固知而必爲如此浙首諸藩其司之長貳又多仁賢君子希白其將曁乃僚矢心膂葉恭將事償値而計功以能其官綏齊民風示天下無負所委任無惑也廷珍曰子之言然書爲贈希白序

送陳監丞詩序

國子監丞陳公正初滿三考以老乞骸骨休於家六館師生防者十餘人狀數十上大宗伯少宰而下以及科道郎署之士夫井野行道之人咸謂大學繩糾之任非公不可或者謂公例晉秩翰林未宜以是官去公毅然曰壯而仕老而休人情也吾年且七十气之盛者日益衰聰明之昔有者日益耗且故園就荒計歸故已晚矣秩之崇庳則尢非吾志也竟之不欲防俊聞之是諸人而斂容於公蓋公曆官垂四十年始終如一日持行純白眞可以亷貪立懦與古之楊闗西趙淸獻者侔而師道之尊教法之嚴則楊次公胡安定其庻幾矣引身知退末路不迷則又與疏太傅楊少尹奚異然防公者公論也決去者自處也或者固無論矣車未及膏厚公者預以詩言別私淑景慕而得諸人心之同者無問識不識亦有詩獻積如束筍然俊交公素厚未忍噤無言乃偕院判周君原巳郎中鄒君宗道陳君時安員外郎林君長深馮君朋玉宋君惟寅主事王君廷光婁君元善龔君元之儲君靜夫凡十一人摘支遇各百韻防爲聫句以贈公行李贈別之作故無是也俊來官南都觀諸老引身之榮頌歌餞送之盛惟大司馬三原王公介庵冢宰吾邑陳公愚庵大理卿幹陽宋公克敬及公蓋四見焉三公者躋位通顯澤易流而聲問易以被公一教秩顧出而與之並則又知淸修獨行無處不可固不以位散要拘也俊故掲而大書之與有志之士胥勉焉

送馮時用衡永兵備序

兵備以文可乎曰可兵以文爲種以武爲植審利害察安危文也犯彊敵力攻守武也相爲用而不可以相無故曰文與武左右也先王經國以邦政付司馬而徴帥布令冡宰實專之無燔屋垣無取畜牧無傷老幼不加防不因凶不窮不能明仁也成列而鼓明信也利不爭明義也降不殺明勇也審事幾全制勝明智也謂非文能之乎專之武則反是批亢而虛賈勇而售力襲其無備攻其不意赭其人民灰其室廬撒其窖廩盡利其所有故文而兵禦亂也武而兵爲亂也專之武而將之兵縱亂也國家深監於此全師付總兵都禦史參之偏師付參將兵備又參之百餘年來民不識兵兵不識戰其有由然哉治壬子衡永兵備缺員四明馮君時用以按察副使授璽書董其事君文獻得於鄕詩禮得於家切偲得於師友刑名得於官序蓋文之尢者也僉臬湖南甚久利害之機安危之勢險易虛實之形固心存而目熟之矣移而治兵於武乎何有然請終其說焉聖人制棺也不欲使人用制醫也不欲使人求制兵其得已耶漸以仁摩以義節以禮和以樂不得已則刑焉有輕典有中典有重典而又不得已則兵焉兵其得已耶有虞不賞不罰夏賞而不罰殷罰而不賞成周有賞有罰則今固賞罰之時也其可毋兵乎然兵備以文又以按察任之可仰窺君相之意矣曰仁義禮樂兵刑奚居曰毋亦仁義耳禮樂耳刑耳然則曷爲而言兵曰備耳

送憲副戚時望貴州兵備序

兵備邊之重寄也捍外侮綏內附置人國於乂安不搖實借於此國朝文徳覃被海宇寧謐尢擇老宿憲臣膺兵備以塡撫邊陲致治保邦之慮精且密矣貴州都勻生苖冦邊鄙者四十年上度不可撫乃命將徵之王靈所振脇從風靡渠首俘而還於時兵備以戰功遷秩去銓司惟凋瘵之餘撫循控禦非其人不可乃以永寧授金華戚君時望都勻授西安周君鳴岐皆以僉憲晉副使授璽書蒞其事上聞制曰可俊舊蒞滇陽鳴岐同官也來湖南時望同官也二君皆時偉人膺簡以去無亦公爲得人賀私爲得友賀耶戚君將行同寅周君文化賦詩爲別諸君子咸和之以序屬俊夫制治易致治難致治易保治難方苖之始也同仁垂育則苗被吾化惡不得而萌旣萌矣申畫郊圻則苗知吾守惡不得而漸旣漸矣來則擊去則勿追則苗懾吾威惡不得而熾旣熾矣兵又可已耶則格鬭之苦輸挽之勤驛書之旁午功𨿽告成其爲勞亦甚矣曷若制其初之爲愈乎戚君玆行或謂可髙枕無事者然饑者思食勞者思息瘡痍顚沛者思以蘇穴居露處者思以覆蓋而衣被內治之責其亦繁且難矣況苗犬羊之性難安易搖往之大埧嘗徵矣謂無大埧也西堡繼之又謂無西堡也都勻繼之永之羿子烏合鴟張殺越人於貨又都勻之漸也其誅之抑思以處之耶曰樹風聲旌別可爲也賣刀劍力田可舉也置博士學校可興也分南顧之憂廣一視之仁以潛消其獷悍之性保其治於無虞實不外此戚君粹雅而靚深其籌是亦素矣防周君幸共防之

送別序

古稱詩窮人文章憎命達宰物者固不若是靳也人有欲則爭名之於朝猶利之於肆又欲之尢也欲必爭爭則必怒而變以求勝宰物者亦容得而深庇力禦之哉後而千百世獨耀聞焉則宰物者之終惠而爭者迄莫置一喙其間周公孔子大聖人也流言於管蔡毀於叔孫武叔而其道益明下而司馬子長班孟堅李太白杜子美韓退之栁子厚歐陽永叔蘇子瞻諸賢率以徳業詩文名名天下楷模後世與三代而上幾頡頏然皆邅回躓踣時遭貶竄容或滯一官夫蹇其時嗇其位咈其志故徳業益盛而詩文益以昌宣溪王先生世賞其然乎先生大司冦恭毅公佳童丱舉進士官翰林益讀中祕書發爲詩文英爽典麗如大賈之肆益索以有同時名輩莫敢攖其鋒甘北面者亦往往有之今上在春宮先生日侍講筵時見眷遇坐爭者陰中竟官畱都然先生詘不久窮不極又將進而都顯秩佐明天子藻防人文宣昭鴻化以比良班馬兼麗李杜集韓栁歐蘇之大成則宰物者玉成之心抑亦先生之責之慮也爭者寧得終掩之哉先生使岐藩道武昌偕沈思古諸君子倡和聨句凡若干首俊裒爲捲序其所以爭者以贈行李以公天下後世之人心爲愛才者地也傳曰良賈深藏若虛君子盛徳容貌若愚惟虛惟愚則人不爭先生蓋熟此矣

永感序

黃門胡君聲之尊甫封君卒黃門哭甚痛柴瘠殆不能生俊往弔焉曰曷以禮自將黃門復聲嗚嗚曰生其云何比閱月再弔焉黃門曰金夙嵗喪吾母客嵗喪如母而今復喪吾父往而不可返者親也誨言在耳手澤俱存而音容不可復卽木欲靜風弗停吾奚生爲遂哭幾絕一日黃門出永感詩屬予爲序以系其思嗚呼黃門之思其親其亦可謂至矣昔子路旣貴思負米而不可得毛義親終而隠曾子曰吾初爲吏祿不及釡欣欣而喜樂逮親也旣沒之後南遊於楚得尊官焉堂髙數仞傳嘗百乘猶北面而泣不逮親也故椎牛而不如雞豚之逮存居處笑語之思於淒愴奉祭之時視承歡膝下何若也然修短有命不可必而致則有幸不幸其間者有具慶有偏侍有永感具則樂偏則感永感則尢難乎爲情者滄海可塡白石可爛而此恨不可窮蓋壤間迄無人子地者其感寧有旣耶吾聞君子付不可能於天責可能於己子報其親百爲之而不過蓋還以施非增益以與之也人稟气於天賦形於地而孕育於父母舎父母蔑以爲心者體曰遺體何膚髮之敢慢徳曰世徳何言行之敢違學曰家學何記誦之敢廢運諸心思著諸論列措諸事爲本諸身刑諸家達諸國天下無一而不致其至徳立而道尊譽揚而親益顯其於地下庶乎慰矣否則墓木徒號淚徒枯五內徒崩裂如遠且大何哉是爲之序

兩漢書疏序

文章與世道相軒輊六經魯論渾噩簡野孟氏雄以肆至戰國而極矣中間老耼左丘明韓非荀卿列禦冦莊周之文閎深奇詭並列名家西漢公孫晁錯賈誼董仲舒司馬遷劉向諸人朴直峻整壯麗而辧博庶幾古作者漢而東楊震孔融班固輩流習尙對偶气駸卑弱夫世日降風日漓文體日趣以薄其勢然也然亦豈三國兩晉例論哉唐宋文章名家韓退之學史記栁子厚學西漢防子固學劉向蘇子瞻學戰國亦剖其藩升其堂者矣夫文不難於華難於質不難於煩難於簡不難於奇曲難於拙直嘉祐間歐陽永叔務黜險怪崇平澹格始一變予嘗私評作古文字須削去近格專志六經魯論翼以孟氏書參之谷梁國語離騷史記以集文章之大成以盡其妙以追古作者爲徒蓋竊有志而未能也同年縉雲周君文化副憲湖南間出尊府封監察禦史怡菊公手抄兩漢書疏見示授而閱之再旬乃嘆曰參苓姜桂藥籠中物有志學古文者此書可少乎哉疏中所載曰正心以正朝廷正朝廷以正百官曰太子在早諭教選左右曰正臣進者治之表曰舜正二女以崇至徳曰天徳無私親順之和起逆之害生要之皆爲至言乃若婉而諷頌而規特立而道不渝盡言而主不怒則又古三代君臣忠厚遺意可風示後世無疑者殆將不直古文之師而已因正其訛謬別爲捲凡十六謀諸同宷刻梓以傳廣公用心云耳公名珍字廷璋先教是職剛實莊整讀書老不厭所著有應酬稿觀書類記皆可傳也

見素集卷一

欽定四庫全書

見素集卷二

明林俊撰

序

廖僉事挽詩序

郁於中而泄於外者言也善易以公而宣之不平者易以激嗚呼孰使予激而公言者寸瑜尺瑕十珠而九以纇同時如徳徴君厥亦無滿數指矣廖世澄阪農家君且耕且讀遂第進士授大理評事服內艱忍貧匿晦退然若無官耨薅時斗笠艸衣偕羣農荷畚鍤輦糞壤星言南畆以去人曰公貴官不可爲是君安遣之卽事如初迹不涉城府村叟畦丁迄不知有廖評事部使者亦鮮知者服除如京要人問家政君對盡甚在座吐出舌都禦史朱公英中貴人交惡成獄君辯雪之靜澹恭恕爲寺正尢平反專慮刑書蓄勞成疾醫諷調攝君曰近頗食肉醫曰幾何曰日市四兩醫紿曰果盡曰損惠兒子幾半醫笑嘆涕出赴湖南按察僉事道死揚州妻括簮珥市棺弗辦鄕人楊知府賵焉櫬歸薄田喪盡三丈夫子弗諳農勤士業卒未效百指仰紡織無富親友可依嗚呼其命矣乎易君之爲自可致富假弗死自可致弗匱成厥子名自可有立顧窮以亷窮以夭窮以子弗售髙之無宗元之中立東野之宗師卑之無叔敖之優孟軫念惟予亦窮而已矣嗚呼其命矣夫拂膺拊髀孰使予激而公言者言不言於君固未嘗損益也嗚呼冷暖恆態盈虛循環恆理泡沬風燈其不可恃亦故矣僅把之松庸知非參天巨物予言可信君後決不窮窮非君也序挽者之詩歸知時兄弟使交相勸速我之立以徐觀天者之定以饗君之貽焉

北山倡和詩序

京圻文物淵藪衣冠而遊不並郡邑士事事之暇寓詞詠歌陶寫情性俊不類具員兩京秋曹以聲律從諸君子後受知深而荷誨益者北有卜君從大南有王君元勲從大詩閒肆警敏窮情盡變如電掣星流矢發機而馬歷塊也與之遊者六年元勲雄深雅健吐語驚人而格調亢爽興致逸髮如仙裾輕舉野鶴之離風塵也髙山出泉而風雨夜至也與之遊者一年疑焉資以解之非焉資以正之不知焉就以問之二君𨿽予友詩固予師也然北之事繁又居闤闠鞅掌中自公一見而已南事易以簡爲署揖鐘山枕湖翠竹白沙浴鳬飛鶩紛錯而前陳寓目寄懷眞足滌塵慮豁煩襟而遺外聲利俊與元勲毎昕夕往還其間或引轡徐行或軒衣聫步或翳嘉林借芳艸或陟山椒以達江南之觀石城天塹之勝風物俱收有倡斯和元勲尢樂引同輩如寒與衣饑與食病而投之劑也故俊獲遊𨿽不久而得吾元勲者將不讓吾從大也從大僉憲湖南予亦來南都方將資元勲以卒業元勲復有湖南少參之命豈嶽鄂山川之靈拔二公以往宰物者抑予忌而爲之限耶元勲鬯茂縝理知名士咸願內交及玆言別皆不能忘情者北山設祖相顧怛然元勲作畱別詩眾和之元勲執爵而起指北山而言曰亨防匪常曷系之懷吾儕其毋忘玆山又言曰純終領聞勇退急流吾儕其毋負玆山眾用覘元勲之款款其不涊以酣惑也引觴共流一笑而別詩若干俊占序其首且致予私云然

送王中丞董理鹺政序

敵爲邊陲患師往徵之先事開淮南鹽實邊商無往者戶部以鹽獘聞廷舉風力大臣董其事上八人瑯琊王公廷采在焉上擢公都察院右僉都禦史奉璽書以行蓋公由進士爲知縣監察禦史光祿少卿直節亷問自結主知及是晉南京鴻臚上卿裁兩月尢隆遇云車載脂巡撫彭公總督葉公舉贈章授簡於俊嘗聞之鹽法興於管仲其後桑羊第五琦劉晏諸人毛收繭聚幹時而取寵利源竟不可塞然沿山澤之有充軍國之需縮漕挽之勞致倉庾之實猶近道焉肆在國朝循以無廢而闔辟利柄驅駕商賈胡昔然而今異也彼誠利而趨之耳古之法有芻粟則有鹽引其原甚淸也今則有賣窩之名有鹽引則久次視支甚簡也今則有勸借公使之名鹽取私市以實官又甚苦也則又有出倉掣引之名費於私門者如此罷閒之弄舞遊俠之縱恣恃短長以漁己利餌巡官則張口狺狺食其肉無厭困於無賴者如此行鹽故有地今衡永則廣昌信則閩南陽則河東分於越壤者又如此近戚私人夤緣賞賚在滄則多夾私鹽銜尾以進在淮則攙越扺冒盡廢常格其阻於怙勢者則又如此無惑乎鹽商解體而深避也公奚致之樂趨哉私門可革也無賴可懲也越壤之分怙勢之沮賣窩之占抑能盡澄之乎其不然避者終不至矣國奚以富邊奚以實固有任其責者夫燭宿獘而舉大臣也剔宿獘而愼以付公者聖天子也有不得行無不得言有可得言則亦無不得行者矣易損下爲損裕用莫如節理財亦自有要淮南七十二萬之課有常額焉大歷之末鹽利半常賦元祐有加至紹興則泰之一州已逾其數是非所以望君子也

送任宗海序

江之西大省也人秀而服儒吾伊占畢連東西家焉田叟村甿下逮執役之賤亦口掇書史援章條以相擠軋大吏至則旁聽仄睨以下上其譏評適當其意吹聲鼓譽恆若弗及其弗然媒糵以甚其眞其亦弗少矣故官於其地才能之收敍恆首它藩而庸冒僨事亦往往而有溫江任君宗海之爲江西按察僉事翰林學士紫崖馬先生來速贈言先生文章家不自爲告欲以公諸人示信重不自其鄕始也其可辭君愼密澄瑩由進士拜行人積有賢問遂拜南京監察禦史彈劾不避批逆鱗而幾不脫虎口者屢之其按鳯陽監龍江商課也宿蠧梳爬風裁尢炳烺可諗左璫失故利私患苦之然對人必曰眞禦史眞禦史江西聲烈其無是豫占耶夫訊讞之司激揚風紀之任無所擇於中外邇疎焉爾防健馬駕輕車以載馳乎熟路無憂其弗至矣古者赭墨其衣冠而禁行人肅後世法日峻犯日以多日械攣敲撲其無畏也獨何歟禮義不施而亷恥之風無足以勝之也夫冠九人髽一人則髽者視爲恥三之一羣忘之矣半則又忘之矣髽九人冠一人則冠者顧獨視爲恥故禮義亷恥是爲四維風化大機軸在此也先之以禮義以立其防重之以亷恥以端其避趨之路夫然後刑以示警則其始也人畏之中也人愧之終也人服而習之以率教爲當然失禮入刑爲大誡夫何患貪者不亷暴者不良矯僞者不誠信以自將轉移感動之機有不自我者乎昔晦翁先生提刑淛東以嚴爲治淸獻公官成都以惠利爲本至於治杭誅鋤彊惡姦黨魄落寛猛翕張之政宜亦有可思者先正有言一家哭何如一路哭不善人之不去善人之賊也君必勉之吹聲鼓譽將徧之江之西以達之朝堂之上雄秩峻命容於君獨捨朱趙行業予於君深兾焉治辛酉七月上浣莆田見素子林俊書

送丁玉夫序

南京禮部郎中丁君玉夫擢提刑按察副使授璽書董學事廣南君初以中書言天下事倅逺州上念之三以職事起於家及是未四月有是拜大臣之所簡聞天子之所超敍視凡格數等以首勵亷退崇士風固非直廣之得君與君之道之得行於廣也君獨味道腴力探理奧超見特悟趣尙甚髙將門戶陸呂堂室朱程藻防乎韓歐以華其文未弱冠卽抗顏弟子師立行輩牀下不爲愧芥拾科第不爲奇描摹媒糵搖曳而頓撼不爲挫冗散不爲卑進不爲榮頽垣腐棟殘甍防礎而居不爲危衣鶉竈鼃無足隠乎中而有所系非深於道能之乎徴諸往則其來可知也持衡運軸廣人士將司平致逺於我者矣海南之風其無翕然矣乎或疑世以文章第倫魁服有官序丁君道𨿽工其如世弗重何予曰是未然文道之器也不深於道而能文者希矣夫山不自輝惟玉之所爲水不自媚惟珠之所爲文不自工惟道之所爲文而不深於道未見其能至也屈平之怨刺宋玉之柔婉莊周之縱放揚雄之艱深文乎哉韓昌黎歐陽六一因文入道至而未至者也道之至者其文雅以純簡以肆閎以雋永麗以則神暢心舒而剸煩理猝叢寄穹受綽有餘意子奚文之是而道之遺耶然又告焉古之道無負於今今之人未盡然於古也庸有與君爭名者矣抑均有責也子瞻賢者也未能脫攻洛之一瘢自爲者固將以自創矣君亦無預爲程叔子一地哉濱行廣士夫因鄧正郎公甫之舊來速贈言附所私者如此白沙孤碣蒼煙艸棘之間文斾所臨爲我注深意焉

壽宮保劉先生詩序

記稱武王夢九齡無怪歟壽聖人不能知亦無能增益以與之者卽能之文王將不私所愛武王亦豈忍受父以自益哉桓常騫對景公益壽之數天子九諸侯七大夫五皆駕虛無經見之言黃眉翁反骨洗髓李少君丹砂黃金尢爲荒誕難信天之生人气機形冶以盈縮之化有所盡則壽有所終惟稟有厚薄故壽有修短斯命也修身養性無害其壽斯立命也壽之義久也中庸言至誠無息則久修之身施之事皆可久獨命云乎哉程朱歐曾韓範之生亦久矣後世言學者必宗程朱言文者必宗歐曽言事業者必宗韓範鏗之迹落落無聞顧得而言壽哉太子少保鐔川劉公之壽俊將得而言之公宣靈淑全萃之閩中而膺運賚弼則實闗之天下獨防儒區鉤理窟蓋已植志古學而雄詞逸韻直欲啟文鑰而撤其藩亷白方重剛貞之體又足決官疑稽國是尢表特者名位日起寵注日有加士大夫延頸以贊重光興寰宇理平而公以滿盈引疾挽畱不可已遂進宮保馳傳以歸給廩給力所以隆重之者甚至今年壽七十三七月朢又二日壽之辰南都諸大老賦詩爲壽俊受知公不容無言夫修之身施之事文學政事信今傳後無疑也區區之嵗月胡足爲公壽哉抑彼勞一生爲世道地今始息煩解要飯有公粟無患乎罷無所歸役有公卒無患乎徒禦之散林風川月有樂而無淫村叟溪翁有戱而無虐於世無求於物無競防莊達生元亮隨化吾不知山中嵗月與當官何如世人莫不瞻敬搢紳士倚爲矜式彼落落無聞樗栲閱世者惡容一喙論哉吾閩人物林公莊敏陳公康懿彭公惠安及公稱四賢公獨巋然靈光殿我閩服固非獨受知之私慶也昔富鄭公以司徒李文正公以司空致政爲耆英九老之防今公亦司空嘗貳司徒視二公爲無愧耆年宿望鄕儕輩宜多矣嗣是有防將於鐔見之不知是日有溫國有方外名流幸致吾詩盛傳美焉

送李君徳舉知長沙序

唐憲宗時李逢吉請示威李絳進曰王者之政尙徳不尙刑上是絳羊杜守襄陽後之人思羊之深杜不及焉徳刑之效異也長沙古湖湘重鎭限五嶺界洞庭川嶽孕淑忠節成風而偏村下聚豪宗甲姓相蟠結逋租稅武防彊食不可爬梳以理吠聲所流則曰郡難治難治守者至輒臨以威予嘗過其處守以輿夫弗辦索健拳其耳根予疾止乃止曰是非是弗治又過守者尢嚴杖人動百數予假事以諷曰凡牧在拊循笞人比二十乃已守陽諾別去繼見言曰適教言長沙萬不可治近指原役某猶杖之至百死者十二三民猶視若故常誠公言如長沙何予曰則顧重之耶去歳月予更繁湖南書公移之尾曰省刑罰以重民命勞撫字以宣皇仁其人愧畏而刑遂就簡嗚呼刑聖人所需齊世不得已而用者也治民如治繩急之則棼不可理剛而獨任亦難矣南京刑部郎中李君徳舉之出守長沙也其同寅尙君美信戴君景伊屬予贈言君浙之臺州人浙多賢稱天下文章气節臺又其尢也君聞見而知亦熟矣其爲得亦旣深矣不然胡卓卓然之若此也君簡逺衝邃粉墨內寘而服官繩已綽有次第在刑曹逾十年權物銖兩而人無寃稱爲司冦所委信儕輩推先長沙勞望將無如刑曹時乎夫旱久則防甘風霜凓冽陽和益自可愛參以數宜亦有君以更化其後以起長人之速蘇也至愚者人而至靈易感者心也誠則動仁以摩撫則易悅而從故蒲鞭治不撻一人亦治深文峻政救火揚沸者顧以長姦而破觚防雕禁网疏闊竟以禆俗而成化由是觀之在彼不在此也或曰催科無善政守先事在此也長沙逋賦十數年甚者至欲臨以兵子欲徳舉以優柔成治其或未然予曰是所謂誠之仁之之道也夫律吏姦則無私擾防民欲則儉而省費課農勤則無蔓艸而庾有餘粟教則禮達而知分子惠則民父母之輸賦以急公上均是心也夫弗治其本治其末則曰民頑民頑豈惟民之故哉徳舉固有以辧此矣不然諸君子所以深服而委重者果誠無見予亦將蹈失賢之責矣

送範應禎按察福建序

古者兵出於農井田制而兵寓焉要之七家一兵七徵始一徧藏於田畆簡於暇日而調發於臨時故無召募之勞無養兵之費均以便也漢南北軍唐府兵亦仿於此我太祖逺稽近紹屯守之兵居然古意內地則屯八人守二人邊地則屯七人守三人衞五千人輸嵗六石守人食月一石以嵗輸歳食二八則嵗贏一萬二千石也三七則歳贏三千石也廩官之費民賦商徵有餘辦矣夫何歲久獘滋今之兵額率耗其半田則故存也於是有贏丁之補種細民之租佃食之愈寡糧不贏以告乏何歟予嘗數發問而執事者不能告也釐正之方宜若可諗者圖籍鮮存畦畛數易故疆今鄙漫不省識考之甚難也吞隠者寧死不自實私市者物故冒民版者嵗以深一家仰賴焉以法復之則私直罔償公租無所豁一家之生事去矣此一怨也欲求其端必開告訐之門予嘗見督屯之使惟利得田希已功姦軍乘气勢奪民產無控愬此一怨也豪右私屯田連頃畆無敢發其姦官治之則搆扇謗讟此一怨也下官承上意爲出入亡可否彼售其私我賈其責此一怨也則是亦怨非亦怨我者若罔安於位況望之濟哉溧水範君應禎潔瑩愼縝有榦局其在南京戶部有名今年以員外郎擢按察僉事璽書督屯吾閩是固所熟試而驗矣因熟試晉新銜收有來效孰禦哉春官陳洪載述君論屯之政曰吾惟無適莫其間耳職屯必利屯若職民復利民耶世豈有是亦示之以狹矣吾奚有倚哉屯是屯可也民是民可也屯是而詭之民則正而曲處之視故誤而軒輕焉除其租以上下其直毋泛淸也必額以爲定毋遙度也必簿以爲憑毋偏任也必師以爲聽毋疏核也必差以爲察毋躁決也必詳以須之盡兵與民均也吾奚有倚哉吾仁存而義施焉額幸而足恥言功不足寧任其咎直之吾不知爲徳繩之吾又惡辭爲怨哉予驚喜曰名之下無虛士哉是可惠吾閩矣抑宣力之任也國家永無兵食之憂則有兵農故事然豈易言哉亦經世深念也

壽東園鄭公七十序

山受土而髙也水受之而傾求溝澮其間不可得也海受水而深也土受之而澄求丘陵其間亦不可得也況望昻具瞻匯眾流以髙以深以與天地相悠久者哉故受有所至而居有所宜人天地之受也其胎防嬰札受之未至也其生鮮慧其境俱逆其居之未宜也則惡在於壽耶南京戶部侍郎仙溪鄭公東園軒特峻爽在翰林與晦庵少傅東白學士吾鄕井庵禦史翠渠布政未軒僉事以經濟相許與公搜奇剔怪鏗發金石而深博醖借益探以有旣家食循義門家規藍田鄕約以自見治生養樹之術翕辟紓縮族是用裕起初官超拜浙江提學副使國子祭酒攺南京通政有今官閎達宣朗遇事時出新意才髙物忌連疏引歸上倚注彌渥今年壽七十精彊難老無異昔時公子婿陳君在丐文爲壽俊嘗疑仙溪山水之秀毓英鐘淑世宜有人而公生百年希闊之防鄭世宦門衣纓中落而公巋然以起山川之气詩禮龎厚之澤之所均萃公將無得而辭者矣而又樹植以隆基藻繪以傑詞居髙滀深章寵而優裕者完至筋骨不殊子孫滿膝下人世間無一咈意山林廊廟若進若退公奚處而不宜如岡如川之壽公亦奚靳而不躋其極哉俊貧病先老百不自謀視公如在天上莆完福亦鮮如公者受者弗專而居者未易盡宜公獨不可自賀歟

贈查毖齋副東臺憲序

國家布局待士登其成任寄之上恩以霖霈逮下之澤百年而收旣然矣竟之不四三以副是無它工藻飾者落眞源習權變者乏風節喜功立名則往往隨俗以化材實兼備難其人爾矣予任方泥變然頗以好賢名常思海內士執鞭焉晚得黃公公獻姚公英之王公道亨及吾查公原博毖齋皆足樹風猷殿翊名教世道幸賴焉毖齋潔已先物闇日章智不尙察辯難若無奇而績效之收如秋霜肅物有不出鈞陶之外非所謂謙謂恆無成有終之君子歟僉憲吾閩久之擢副山東察使以去夫貞憲度臨制百司坊民欲而評事反固已試者況東古齊魯封地有周公之教化太公之政理孔子顏子孟子三數聖賢之心法具在俗易與而治固以易爲也頃者流冦蹂躪水禍爲患苦食生瘞死公死有餘累治未可以易言者亷濁身始也馴暴法始也坊淫約泰又風俗始也本之以貞治之以固終之以久焉不變之節道有固然者憲驂戾止今黃公爲巡撫姚公爲左轄王公爲總憲曁公四君子並臨於東身率誠感濁不足汰也暴不足柔也荒不足慮也淫侈之俗其不足釐以正也立廣大之治功以成渾厚和平之治體以無愆風範之素以盡還前正之舊使論治者必曰東曰東論相觀而治者亦必曰自東自東而推源治始無獨四君子自信予亦將與知賢之幸矣憲伯盧公伯居偕寅宷諸公屬予贈言附所私者如此

見素集卷二

欽定四庫全書

見素集卷三

明林俊撰

序

西團張氏家譜序

氏族之官廢望家右族往往自譜其姓之所自出而聫其世系之詳以序昭穆合疏戚明本源之故滄桑變滅天地無全經譜固一家之書欲人存而世具之意者其難矣乎夫兵燹失子姓衰落又失失而不幸以久則無徴無徴而續則又難也耀門第者率附顯以文髙窮逺以章故荒見臆說自誣其祖遙遙華冑識者譏之嗚呼世有不附梁公如狄靑者幾何人哉吉水西團張氏出曲江公之後按歐陽文忠宰相世系曲江五世孫景重爲洪州都督參軍三傳爲渥西團渥所遷建隆庚申時也譜之失屢矣嘉定壬申渥八世孫子儀續修之子儀之序謂出始興之淸河至渥始徙吉水至元甲子九世孫同老之序又謂裏中同姓十數皆謂出淸河而西團之族實自渥始故防渥爲始祖而闕其所不可知是後元綂甲戌治之序永樂甲辰宗璉之序今治壬戌予友兼美之序皆主同老爲然渥距今凡二十世名行仕處生卒歷歷有稽亦旣逺以詳矣夫詳可知譜法也古諸侯不敢祖天子大夫不敢祖諸侯始封者其始祖也士庶人受姓爲原始遷者亦其始祖也則張遡曲江而祖防始渥者爲近又況世徳濟美文區仕軫連世有人而林樊養髙亦居然風致斯世族所恆慳而張獨盛者也張之譜兼取歐蘇而嵗時之祭一宗朱子義田則又範氏余意斯又世族所恆慳而張獨備以舉者也譜續修出兼美則尊府封君繹貴志也封君仲子兼素純重有古風成化間由進士出知宿州負時亷名入爲督府參軍予見之陳白沙旅次私若有所念迹固甚疎也予後以出位言事幾不測公冒昧論救同下獄又同貶官又同敍復嗚呼死友也兼素物化十八年予承乏西視謂得攜一觴澆宿艸慰我兼素泉下而中遭大故宿意罔酬序譜之文豈直生者之情而已兼美有先請二侄琳有書問稽命感嘅之餘收淚書此

送羅漳南考績序

凡以察章神整集事眾所厚信識治者所逆計而疑也夫自售之術工則逮下之澤弗流澤弗流民奚利於官顧使食其土爲已厲哉南海羅侯由南道出守吾漳平生重鎭躁簡禦煩仁化暴區區自售之術茫然無得也予深獨信爲賢始知蒲圻嵗計月考有明效焉爲禦史韜穎落芒不爲顯地易槪當局疏事危論錚錚旣蒞漳益謝去聲色退然老成言動如儒生而仁柔撫視如慈父母不察而防不威而事告集人安以宜之惟南詔介漳潮壤接之墟斗崖深箐鳥道數百里無列騎方軌之地盜所窟穴黃四羅大師納亡命時出抄掠雲霄間犬發鷹縱風至而出殺人奪貨擄污官男女紅巾赤日數舎無人迹滋蔓重不可圖侯至柔之不可驚懼之又不可則率兵臨其穴擒二惡魁獲其黨二百有五十而余脇從就撫居民行旅倚枕席爲安舉額相慶頌聲作焉侯例當報政郡博士弟子謀曰侯仁威人也數十年巨蠧侯則剔之民則有頌吾儕其容自喑乃具事槪授塗生燎來請序言憲副黃公惇實亦貽予書道侯美甚悉予未由至漳以見侯之政亦非誠識治者然約以疇昔之見近時道路之所傳聞憲副公之書之所道述所深幸而信也侯得最書矣憶嘗讀漳之諭畬記南詔宋南畬地南畬據崄左翼軍統領陳鑑會兵勦捕僅得二捷畬不爲懲朝廷選守得卓慶掲榜諭之旬日畬止侯不爲慶而爲鑑獨何歟是蓋柔而不可者侯有所授之也昔子路治蒲夫子不見其政而稱其善曰恭敬以信民盡力也忠信以寛民不偸也明察以防政不擾也大叔政寛而鄭多盜深悟子產尙猛之言攻萑苻之盜去之夫子曰善哉寛則慢慢則糾之以猛猛則殘殘則施之以寛政是以和今侯視子路治人視大叔治盜夫子之所與也予容贅言哉抑易曰勞謙君子萬民服也恆亨利貞久於其道也新天子不薄逺民不奪侯而借之漳嗣是之政將大書不一書民之心亦知己者之意侯終惠之

邵武府續志序

志始於夏禹貢周職方兩漢之地裏郡國唐宋之十道九域與夫王防三輔之圖方輿寰宇輿地之志迨皇明一統志而始大偹然固天下志也法不得以詳郡則得以詳譬之目偹綱可以舉之矣故陸遊有防稽志馬子嚴有嶽陽志昌黎過韶借圖經夫子悼杞宋不足文獻郡之志其未可少也閩之邵武舊有志曰和平志者出上官氏曰武陽誌略者出陳士元氏至成化間郡守馮公孜修之劉公元又修之論者謂馮過繁劉過略斯夏公育才續修之所有事也意良勤而其事精以覈矣然以時考之要之二十有許年之期豈其數固如是耶馮𨿽不及識然嘗聞其風賢也劉夏予及識夏且厚又賢也今之吏委文事爲不足談況肯公牒叢委分神寄慮人搜事獵於簡編汗之間以成一郡之志者哉是可觀其人矣夫古今此山川夷阻殊焉此戶口登耗殊焉此則壤萊辟殊焉此庸調繁省又殊焉此學校人才風俗修墜盛衰醇漓又殊焉是若數而不專在數也庸有執其機者昔蜀知學東郡善吏說者各本之文翁延壽之遺吳札聞衛之風美康叔之徳於唐謂有陶唐氏遺風然則嗣是而蒞樵者尙知所本或將采其風以爲今日神化之助是志也官之規其天下志之輔歟

秋堂事紀

正徳丙寅秋夕余痰瘧三發愈愈數日復發發一日又愈家人市一海蟳侑鮮巨且壯時傳羅君汝文取舊事績來莆予命養以須以偕君擇最佳處共烹而擘焉比過余余瘧復防發閣白板扉布席其上以臥聽君談不覺疾之去體也旣又談一二老解去事予疾猶初又恭述我孝宗敬皇帝大漸顧命我皇上及三閣老之言余老淚橫出嗚咽重不可勝疾遂大作手別君姑去則煩懣沈覆殆若難支嗚呼是無浪翁與元子說化孫樵讀開元雜報之感者乎以一衰老之軀俄頃而癥三異焉孰速予差予復而又予加也又數日君又過予坐談余又臥白板扉以聽一差一復一加心欲畱君而力不可耐海蟳者誰予家亦不得共烹而擘矣又數日彊起致君雞一豆肉一豆適饋魚者至魚又一豆則三味已如例海蟳者又不得越烹共擘如宿所期云又數日君有九鯉之遊予四十年貯結處也神爽遄邁而病相阻畱則生致是蟳於君君得專而享之矣鳴呼謂防一蟳有成數黙運其間如是者耶前四年予二人均以內艱解臺郡務君東歸予南旋芋源白沙之交舟上下相失自是予戢羽夕林君長風寥廓縱翰且九萬里邂逅無復期孰意有今者之至遊予事偕君遊予樂也孰意有予今之疾如許事防適值而又出不齊其間是未能無怏怏也抑數日又別也後日之會則信乎不可期寧復惜一言爲贈哉君予所畏也贈言之篇亦古恆言云耳何能別置喙以新觀聽於君哉凡在我者皆內也大之奠人極而翊亮皇化次之鎭雅而運淳儒區道軫有事任焉余無若擘蟳然君決不動睫物冶秋堂之言固在也君以問諸柴墟

南山別言序

孝宗敬皇帝山陵畢故事開局纂修起初潛訖顧命時事謂之實錄乃盡召史官起之於時壺陰黃先生以在告當行或問曰壺陰行矣曰行曰胡爲乎前日之歸曰歸或者突然謝去一日郡大夫合餞之南山或又曰壺陰信行矣予曰夫道綱常而已其先後緩急體道之權度也方壺陰爲翰林編修史事未急父喪未歸土母孺人年望八二子孱弱違嚴訓事有先且急於是者乎宜乎有前日之歸也今則大事襄矣北堂之甘防益備矣望九之壽堅澤不衰二子成立拾科而綴美壺陰之子道父道歸盡之矣今史事方殷纂摩屬其本務事又有先且急於是者乎夫有道之碑不愧爲幸又況鋪敍鴻烈搦筆之大快臣之道其又盡於是者宜夫有今日之行也酒旣半同餞皆有詩郡守陳公志學相屬序引予惡容以獄吏儗史官然窻友有告也獄系一人之是非史則闗一世而信後世其無尢愼矣夫昔昌黎懲崔範之覆不敢作史至修順宗實錄以切直見忌卒之竄定無完篇史𨿽公猶難如是重以意與疎失之如楊億之醜詆張洎令狐峘之遺落顏眞卿宜夫靜修有無邊受屈人之論矣予又特嘅夫宋孝宗實錄出傅伯壽所撰視他錄尢疎今我孝宗神聖寛仁等成康而同堯舜宋之孝宗無論焉史贊堯曰放勲舜曰重華吾夫子贊堯曰蕩蕩舜曰巍巍夫天之髙大不可繪今之史官居然班馬宜無患宋孝宗之錄然亦繪天者所畏也壺陰曰惟正徳紀元秋九月望見素子林俊書

送林世明序

世明將北上春官來言曰兄幸有以教弟卽第惟是之歸卽不第爲教官去亦惟是之歸不更及贈言予與世明同林而異裔世明曾大父憲副公則予先妣黃淑人外祖也憲副公直聲亷問爲時令人郡誌名宦有傳公旣終於官子孫貧落然皆讀書守理負奇气纓組至今而世明又嶄嶄然見矣前數年世明以所作文字質予予盡篇而讀之其運意髙其命詞逺其究理深以刻其議論出入六子其气壯激其視世之陳詞淺語若不涉於意夫舉有司者髙張科格聚而較之一不在機綜𨿽齊紈魯縞無顧者是惟鄕論尢然世明能別出機綜哉然誠寶者其不終逸也世明旣售之矣今之禮部則良商鉅賈物色奇貨世明以鮫室之綃冰蠶之錦往投於其間有不翔價爭售者乎世明義不得爲教官爲進士不爲世明喜也凡學以專而精分以事則雜新者不時增舊者將日舎而去之矣則猶夫人也惇若教官日從事簡牘筆硯之間以精所業就逺大如古聞人哉今夫髙官峻秩進士起者也任大者憂亦大世明布衣與天下之憂在事局其末由已也世明有祖風烈剛者也昔暴勝之爲直指使者威震州郡雋不疑曰吏太剛則折勝之納其戒李至取爲座右之銘夫士患不剛剛不善用悔吝隨之矣易壯與夬君子用剛之時陽眾陰寡攻之則用壯乘其衰而決之則用夬有漸而不失其宜焉然彖象之詞猶以正以禮以說以和而二卦之初九均有壯趾凶咎之戒則剛不可獨任而初者其不可不謹也抑學至則養熟而善用剛世明爲進士無廢學哉

送夏必順廣西文衡序

故事嵗大比則預致所以司文衡者藩臬亷其實以薦於禦史商較之必參合則禮幣將焉其間百一之不齊容有之餘皆賢者也公無私也故公道未去惟科舉一途爲然是固成法之懿抑亦諸司率由胥愼恊恭是道耳是年莆郡典教夏君必順應廣西之聘君亷實而舉者也賢者也公無私也君治禮禮自秦焚滅之餘視他經尢缺漢蕭奮始得儀禮於髙堂生劉歆始得河間獻王所傳周官於祕府穿鑿附防嫁僞襲訛晦翁朱夫子考定易書詩春秋四經獨禮未敍正而卒吳艸廬定之晚年亦未竟編而授意於其孫當者則亦未就是固未成之書而簡帙繁瀚在昌黎已有難讀之嘆近制𨿽備一經而天下讀者蓋鮮嫡承眞授獨擅余姚君余姚產也夫以冀人視馬難爲馬粵人視珠亦難爲珠君玆行毋患乎不精患乎未足以盡君之用也君又將去而上春官夫師儒舉進士近例也取人何異取於人者哉不得盡於彼將得幸而盡於此者矣禮敬業知類其學有序俊士造士其升有漸始仕彊仕其授任有階君盡值之矣能爲師然後能爲長君身試之矣翼翔穎耀君殆其時矣抑吾道自有長世不在舉進士而成否利鈍又有司其間者君固未是爲軒輊也同官諸君子與門下士別之郊予敍所以贈者如此

木蘭陂集序

行水之道因利害而順逆之耳夫水溢而上則下民其魚順疏以熄其害若河積石岷山江者是也水趨而下則上田不毛逆壅以收其利若鑿鄭國渠堰鉗盧陂者又是也然順之勢易逆而壅𨿽小猶難者以人之力而與水爭也逢其怒則不可禦矣木蘭之溪源永春流徳化歷仙遊趨莆而注之海不爲不逺匯三百六十澗之流不爲不多引以漑南北二洋萬餘頃之田不爲不利以博溪而不陂容無蹈西門豹之議者乎然李冰疏蜀終深陸海之思河伯循崖徒切望洋之嘆以郡而無奇男子賢士夫良守令不信也而錢媛僅女人林從世僅進士李長者僅富民皆自鄰郡而至捐金濟物不待一命而然俱偉以烈矣私惜者急義同而役智各異故長者獨垂無右之功嘗迹故陂論之行水行兵道一也兵法得地者勝錢之始築將軍巖下右堅左脆水薄其脆林繼築溫泉之口上急而下渙水襲其渙其取敗固宜長者重有創焉木蘭相基天假神授兩山夾峙左右翊以當其衝伐石海洲臥牛拋馬縱橫牙互而鉤鎖以固蓋以人之力助其中堅水不得不循我渠道以行支川走二洋歸斗門以漑以宿以節而入海陂成而利莆世世命脈在此也夫財貴能散者也長者之義與卜式同而助邊助陂殺人養人異耳公非劉氏七廟之記謂賈濞攻城野戰殺人以取王封而信堰水漑田興養人之利僅羮頡侯今長者與信同功而祀義廟食侯封沐我孝宗敬皇帝嵗祭之錫信不及矣陂有誥文記傳諸紀其裔孫郡庠生熊類而集之請序於予拙宦委防未能買田卜室以托老是陂筆耕磽薄間嘗竊煙水自潤斯序也其容衰落厚辭

城仙遊詩序

丁夘冬城仙遊先孝宗朝言者欲盡城諸縣部主其議而慮詘其力則以屬諸令之能舉焉嗣是縣間有城者是城禦史韓君守淸力也仙在萬山中大姓因田而族縣無當一聚巨盜至則富走郡貧藏伏崖谷艸莽至正間巨寇陳君信陷縣治李文再陷陳同栁伯順白牌又連陷溝壑捐瘠殆徧鄕東西聖明掃淸區宇百四十年民物康阜然而溫鄧之寇驚疑縣人亦屢矣嵗之首春漳冦烏合無賴肆鈔掠於仙郡大夫逐之而虞復至乃偕大司徒鄭公東園議曰城盛民也王公設險以守其國而禦暴衛民城其可久也以告巡按何君道亨而時已初夏恐涉城郎之書期以冬月從事而何猝解去君代之毅然曰城役固重然前治己業無難者昔齊桓城邢春秋再序三國之師美救患分災之義今專仙之力而分莆之財無不可者曰汪汝通判其攝令事程土物平板干命日量功曰曹汝同知其相財用其偕考極略基曰汪汝專役事毋惑於揺言以奏厥功予其簡稽最汝曰曹汝攝守汝出內臺其往鎭定未事富吝財貧吝役羣訌於官汪不揺曹遏之君又遏之而任益專又偕總鎭平公租之直而取其贏以相城事不四月而功告成士民稱快嗚呼民其可樂成如是哉夫一勞而永逸大功不計小費仙八百年分縣而今城焉豈有待耶抗大義布大惠排異議專責成無不濟者獨一城然哉竊聞之偏禆效命指縱擅其功羣役受能而繩引之梓人獨收其巧城之成端有自哉庸舉以序詩者

郡齋別言

蕭山張公時峻守吾郡方七月人方倚賴之公以刑部時余累趣解官去予憂病不可出彊起候公門公靑衣絲屨笠帽而葦帶迎我於門外言笑讓入若幸脫凡累而然且曰吾將登山眺鯉湖憩止古囊僧寺以俟公移之至翼日當賀正公朝服公庭祝聖壽退而易私服杜門諸司請賀節以待罪辭免觀其貌察其言而審視其舉措得喪俱忘忠愛之心其無已矣乎身逹者之所視爲累者也有血肉而疣贅生有毛髮而蟣虱生血肉毛髮爲身累身爲人累者也十尋之木雨露之華腴潤液生且長以盛而繁霜夜零摧頓而約束之嵗恆一至焉人而長亨久順有是哉一闔一辟天地所以成化一張一弛聖人所以成政化成而物之材者歸焉政成而人之材者歸焉天地聖人一道也物材而天地之心見人之材而聖人成能之心亦見重耳不十九年於外不能霸子胥不奔不能入郢司馬不居洛則無相業子美不窮退之不潮陽子厚不久於栁則後世無文章方數三子幽沈困郁憂防畏譏之時不有身爲多而疣贅蟣虱外物者哉然而挫而成抑而愈奮以增益其不能者宜多公有數三子之時不患無數三子之心而詣極養重成逺大之器以自附數三子公不自賀予將爲公賀爲聖天子玉成人物賀公何有不自喜且幸而謬致戚戚然其間而推見至隠又容知非戚戚之尢如呂獻可杜世昌諸公者哉鑑湖之蒓莆未嘗有也爲我語潘南山致數本植之木蘭淸處使人知自予者始

見素集卷三

欽定四庫全書

見素集卷四

明林俊撰

序

贈徐羅源奏績序

前十年開化徐侯良璧以唐邑學諭來主吾閩文柄公明稱焉其後閱保定郡誌知侯有序述之勤閱中丞髙公薦章又知侯有禔身律人之奇績侯名應禦史選有沮者僅令羅源便其僻且簡也仁施而義以濟治理靜專守以堅定有疑獄必公諸人有時疫責已以求消弭司郡之政有爲民病者必力爭乃已蓋分若君臣恩有父子之道焉文廟祭有器鄕賢祀有田生徒之業有課儒學孔道舊由南徑抵溪旣紆且濘行者言開東西二道便而令者匪才財者縮地之人安土不易遷侯優舉無懟部使者連奬賢勞更之繁晉江事聞中止鄰邑福安民私之欲奪以去羅爭於當道竟以還羅治羅且六年以能名被殊委不得去今年始上初考之績邑師生潘司教廣因周時謙之舊屬予贈言予邑侯周以仁亦交侯兄弟以熟言可信也噫亦異矣古者官以徳建授事之大小以才而甄收之權量人物者道固當是也而身所自處亦惟意所適而已侯家庭之學可甲科剸事之才可禦史可劇邑可郡大吏而皆不然者無有數在耶然侯無膠杯覆餗受直怠事之譏在唐時弦誦詩書仕無異乎學在羅時峯巒復疊晴嵐霏翠繞其署吏無異乎爲隠志未盡伸竣事之才未盡發而人聞其聲家食其澤同時賢令未能盡儗也侯固將分之甘而亦深乎意之適位浮於侯有深欲而未能於是者多矣古之吏長子孫今率爲三數年遷去然遷未遷非侯意所系也

湖南道學淵源題辭

廬陵陳先生文鳴總學政湖南也崇右正學心律身度而課程詞語督招之又搜采元公二程考亭胡文定張南軒六先生事行成是錄以標的諸子其立義首元公不曰舂陵曰湖南亦猶紀吾夫子孕聖之地舎曲阜而稱東魯遺意嘅之後羣聖而生吾夫子實集大成後諸儒而生吾朱子實集大成夫子祖三皇宗五帝父三王故敍皇帝三王道統之傳以及夫子本而盛之也元公子二程孫朱子故敍元公二程道學之傳以及朱子推而盛之也胡張則元公旁泒亦猶帝之有稷契王之有伊尹萊朱云爾然則收程朱而遺橫渠収張胡而遺廣平上蔡勉齋九峯可乎哉曰序備之矣生於是學於是遊於是是斯錄矣橫渠關中人未嘗至湖南防謝黃蔡伊洛考亭之淵源固系之湖南固未得泛該之也嗚呼夫子而後有孟子濓洛關閩衍迆繼盛道未嘗絕也元之儒靜修予畏也一二先正時有致私憾其間者剝久而復宜亦有繼之者繼必自湖南始元公開道之先是錄又吾道之托之地也考時揆世諸士子崛起而承之斯總學盛心亦予小子俊願士之意

雪堂敍隠

見素居雪堂聞叩門則汪君孟哲過焉慰問失喜則君以良灤州牧擢少伯溫陵矣記京師時君侍尊甫都憲公官邸靑裘白馬眉目淸整閒適如畫予寒畯君獨繆予通好寒暄數數焉計今別二十有餘年予皤然老翁君亦頭顱蒼短不能無嬰情邂逅少壯離合之感也坐旣定予入語治具延君不知君尙記閩語也三豆例設君曰適屬意殊勤其止是耶相與爲笑後數日君溫陵之聲來方用爲慰君則歸意滿腹過予言曰吾今而後知被繡之犧牛不如艸間之良便飼籠之鳥不如靑林碧落之優遊夫以五斗紅腐置身於畏途深穽之中吾之志其不可以行矣事非吾事吾其容故吾耶碧山不負吾將謝浮榮返初服擁肩抱膝盤礡於懸崖倒樹綴丹叢翠之間嘯長風而弄寒月以紓泄其突兀磥砢不平之气予念之固亦未謂誠然也繼辱君書前意復滿紙一日溫陵人言曰汪公去不可畱矣老穉攀送聨綴數十里公溫存慰遣無幾防見於顏面無誠丈夫哉日且夕君來別予解衣班坐燭數更曰能忘是別吾懼兄薄吾之淺也其果吾情哉夫漆園掉尾彭澤恥折腰申屠蟠絕迹梁碭自同傭人私慕之亦私論之乃今知其機之圓而識之早商山之歌曰紫芝可以療饑富貴之畏人不如貧賤之肆志吾不欲愚溪寓懷北山獻笑宰夫斷犀而釋謗詹尹拂以決疑不然吾豈安灤州而薄溫陵者哉予曰善哉君之去也夫不易者道也不忍易者心也不得不易者政與化也徐邈一也由前則爲通由後則爲介藺相如大勇小怯其固誠然哉君子不能必道之果行心之果盡況能必政化之果合哉亦自盡而已矣乃歌曰鳥白兮江淸水渺渺兮云防防杜蘅兮薜芷桂樹離披兮厓石齒齒酒香兮蠏肥山人去兮歸不歸猿驚兮鶴怨菊將霜兮歲將晏君不來兮何時秋社燕兮春候鴈涉園兮經丘弄雲水兮招巢由下叢薄兮山之幽香風發發氿水瀏瀏細葛兮輕舠村醅兮野笛終吾生兮徜徉與造物兮消息

邇言序

凡學所以明道而仕所以行其學者也窮無所用於今思欲以信諸來世而托之言至孔孟而書出焉孔孟窮者也屈原放而離騷作左丘失明而國語著司馬遷之史記揚子云之法言錢神定命逐貧之論憎王孫之文要皆發泄其胸中偃蹇拂郁不平之气以寄其弗售之懷書謂無著乎哉夫貌美者生嫉行髙者招毀盜嫂無兄撾婦翁者娶孤女直不疑償金劉寛歸牛在易之困曰有言不信尙口乃窮也事固有不待辯不欲辯不易辯者長壽戴公伯防髙古衝晦立特而行完以慷慨數言事柄臣者中之窘蹷窮悴流寓徐淮間授徒自給後數年始得自歸公之窮亦至矣鎖戶無聊稽較舊事而參以新意間復托之楚聲詞調舂容不激不怒而意趣所極私欲古人者爲歸名之曰邇言嗚呼公之志固大而其所自寓者固小也公固自韜匿海內士少知者鄕人士亦少知之惟儲柴墟靜夫曁予惜焉竟亦如之何哉嗚呼元人鉅夫之不遇蓋有之未有如公者公之窮斯至矣然公𨿽詘於人而自信於已𨿽詘於今而未必不由是書以終信於後也書必窮而後工前輩論著書俟五六十爲之未晚其時矣夫博如荀專如楊昌黎子猶病焉書果易著耶立言以明道也道不明言不純則不足以垂訓而貽防書果易著耶邇言其知免矣

贈方松厓序

五行具而五性分酸甘辛鹹各一其味而各相入也故皆易和惟苦獨無和酸甘辛鹹各有好惟苦獨無好翰之蒓亮之薤元修之菜槎頭之鯿通印之子魚岷山之蕷邕之姜蜀之椒桂解之鹽調而和之其皆相入也均之爲不削者必苦均之爲李不摘者必苦均之爲筍獨成竹者亦必其不甘於味不相爲入者也古之人行之苦有諭矣蘗是也政之苦有諭矣荼是也苦之不可近如此宜其好之者獨也抑聞之直木先伐井甘者必先竭又患夫生於材者之爲已累也苦無適用之材而亦善收有自壽之利其未可少也予直石介泥古而病爲通譬之於味所謂苦也落落無合動觸世機好咸者之所棄酸者所色喜而心遺者也無適用之材而又不收有自壽之利予之苦尢乎其不相入也然亦有聞其風而起抗眾詆而不奪者其固何謂耶予取友於天下與其一鄕有未及一面而自謂知己有肝肺相示久之而益見其親若松厓君者其是也夫善化者運獨爲同予僅安於獨者也然私計之苓連梔蘗味之至苦者也自相爲類而自忘其獨故𨿽盧扁不廢夫調益元气𨿽不敢與參苓同功然燥極脈脫气促而神昏以絕一轉息間熄薪止沸苦亦奏有防功矣夫神完气足腠理彌密內體固則外邪不能幹置一苦於無用之地醫之至也松厓其無思置予無用之地者乎松厓有學識操養以不涉媕阿忤逆璫意退伏林下及是起憲副監軍川東而復回湖南也予亦欲東者因敍所贈處者如此

續近思錄序

天地之間無適非道有而非無也實而非虛也至常而非怪至近而非髙逺而難行也惟其忽之近易而騖其髙且難故無求之虛求之怪又求之淪於拘溺於蔽流於誕而亡檢去人倫外事物立愈異而害道愈深非達道矣今夫天無二日月無二晝夜則無二陰陽又安有所謂二道者哉道非各立門戶物也塞天地貫古今初不越乎日用事物當然之理無窈幻詭奇詫眎駭聽之事故曰堯舜之道孝弟亦豈逺乎哉近思者以類而推進道之科級也學而至於聖賢其端在此此考亭朱夫子近思錄所爲作也錄止濓溪周子河南二程夫子橫渠張子蓋考亭錄也考亭集四子而大成之語類尢多要非初學便覽此劉君維深續近思錄所爲作也立例編類亦卷一十有四考亭謂四子之書六經階梯近思錄四子階梯考亭階梯其無在於是耶維深之心固勤其夙尙亦自見矣夫著書多晚年積久歷深擇精而語以醇故其爲書傳永永無獘韓子謂俟五六十爲之未晚吾夫子年六十八始用著書呂成公史記詳節成於早年故芟輯闊疎文中子續經尢屬僣妄或疑維深亦太早計者抑不知采摘要語爲始學啟扄亦信古傳述遺意故無作也曰續騷如何曰是非晚學容喙然前編猶牽合大事記猶斷例折是錄故無作也曰近時潘南山顏子何如曰顏子魯論已傳無作可也西事孔棘寢食忘味艸閱是編謬序數言請從仲父東川先生質之

東白集序

宣於心而飾以成章者文也而其隱蓋自見焉夫水之流滀其源自見木之條枝華實其根自見不待較而知者也王風渾融而雅博霸習激壯以縱橫禹臯之謨不可尙矣伊周之訓誥王也賈誼司馬遷劉向班固未失爲王者也管韓戰國防霸也相如枚叔張衡未離乎霸者也世風逓降文體漸以澆漓隠而晦之玉璞金渾宣而昭之龍翔虎變其可復殫耶昌黎子歐陽子文起歷代之衰以擅鳴唐宋之盛求其深去秦漢逺矣國朝文運隆復前古當時作者如濳溪宋公義烏王公括蒼劉公並步二子之蹤至東裏楊公又學歐而近嗣是學步徒局致逺則泥而徐疾周折殊乖故武東白張先生起自洪城軒翔醖借出語豪宕自童幼時已然旣入翰林讀中祕書文字簡嚴必欲造賈馬劉班之門深其堂奧居常經濟气節自命綱常治道多論列英廟實錄成故事當晉秩先生論元臣不當謬加孔子號以文廢立復起之姦不合徑去家居垂三十年善流委心有忠義恬退學際天人之薦深源蒼生固有餘望焉起修憲廟實錄受知孝宗累被殊遇特設講筵前席治道稱上意勸講太極圖書上索觀慰懌有天生斯人開朕之惑進吏部左侍郎兼翰林院學士食從二品俸極意大用不幸宮車晏駕先生爲實錄副總裁感泣奇注黽勉素業以摹寫聖神日月之光而事猝齟齬連疏乞休上溫防懇畱先生意不自釋竟疾弗起嗚呼是無入宮見妬峣峣然易缺者耶何其收之家而損之於朝也先生仕籍四十有七年在朝不滿九年儗之持祿無過耶先生其無猶人者乎容容厚饗終其身未嘗一日去其官者何限何詳此而略彼也無害爲同又何害先生爲獨耶嗚呼古之道其信乎不可行於今矣先生詩文不自收拾其徒賴生丕索存稿與遺落人間者得若干捲徒步之莆謁我云庒謂予故人宜序嗚呼先生之隠集可具見矣癸亥太常之起予方視江右僣及行止爲先生謀先生曰學有體用某將行所學以自副避言避色其容竟一日畱耶嗚呼斯先生志也序以付丕以屬其甥衛侯徐琪鋟梓以傳嗚呼後將有論世先生者矣正徳壬申夏六月上澣莆田見素林俊書於木蘭煙水

贈羅福之序

壬申上在位之八年也故事誕節有賀臬貳羅君福之以次當行長僚與鄕之士夫賦詩爲贈屬序於予按華封人祝聖人壽自堯時有也江漢天子萬年未央置酒羣臣皆稱萬嵗周及漢又有也唐明皇以降始用誕日爲例所謂天長天申瑞慶者是禮也夫臣子愛君亦何所不至哉壽一人所以壽天下也人君爲天下民物之主其心天地之心其气天地之气休咎之徴自我發之民物所寄命在此也易曰首出庶物萬國咸寧書曰一人有慶兆民賴之君宅中以基其命者也課樹藝節土木則無饑死勞死毓神風布文揆則無刑死兵死崇朴政察神姦調燮氛祲至候則無窘死夭死橫死至乃致極中和寅亮天地則乾淸坤夷坎止艮靜飛走潛泳庶植之各遂其性所謂夏先後懋徳罔天災山川神以寧鳥獸魚鱉咸若者也夫以天下民物之壽系之一人其爲系亦重矣而人壽所至率百嵗爲期黃帝堯舜過之黃帝百一十嵗舜亦百一十嵗堯百一十八嵗帝嚳禹湯皆及百嵗故壽百嵗者稱上壽祝以上壽亦至矣而又千又萬以至萬萬宜壽所必無而祝欲其必有斯無已之心也幸一人所以幸天下也吾人者其孰無斯世民物之心壽之祝而豈徒哉壽非可以幸致也祝百千萬年之壽必將符之以百千萬年之徳而舉斯世民物囿之於百千萬年仁壽之中以偕之於無窮其不然上傾下蕩崩騰搖扤膏血塗艸野生齒化而泥沙飛走濳泳庶植之不得其所可勝道哉君臣情義綱常之不容已者也獨怪夫執玉而朝萬國捧觴嵩祝無越頌禱之彌文惟張曲江金鑑之錄謂之得體君采風爲職者也瞻拜闕庭前席有問凡治屬所臨道路所經見民隠吏治與繁落之風景其有可言者乎前十年予在南臺君來爲禦史老成愼重出輩流刑名之試介庵張公以鄕嫌自沮予特拔寘第一嗣是果副所知方士夫駢首罹禍君獨以衝晦竟免巧宦多速化君獨以貞靜竟淹夫時詘而詘亦時信而信出處之道不當如是耶然閩欲借君君亦幸無暫鄙予閩當道者固亦有以處君矣

筍峯紀年綱目序

元气以母萬物艸木其尢定者也方陽復而泰勾出萌達怒長於巽柔液潤之間無以甚異也殆繁霜夜零旦日視之如戰敗之卒捲旗棄甲裹瘡而疾馳面無人色惟松栢挺然凡植之中藏其貞以材其用所謂疾風勁艸臨利害而守可見也膚使筍峯劉公第顯科躋膴仕薦歷亨嘉無松栢之混眾植者乎而一折權璫一抗彊藩肉視悍虎冰顧鼎鑊以陰益其有日進其所未能無松栢之歷繁霜以材其用者乎嗚呼藥之毒期於傷人而顧資以去病中公者容知所以玉成公哉勢之所在其亦可畏矣蕭望之帝者之傅建白涉恭顯竟死於獄晁錯以禦史大夫請削吳朝衣棄市況疎逺臣耶公所指斥殆望之而過所裁抑在敵已有所弗堪使主者一揺禍奇不可測我孝宗天縱神聖燭至隠布至公謫薄尋起右忠鯁以作敢言任事之气當時朝著言之我孝宗受之都兪吁咈再見焉公賢子貢士教紀公事行名曰紀年綱目夫編年古史也司馬遷始爲記傳溫國公又爲通鑑子朱子綱目因焉教本編年綱目之例爲一家一人之史以傳公爲信也紀止丁巳教不年而筆絕也泉山大老序其事予備觀焉噫子道也臣道也又君道也大中間孫樵得遺報恨不生太平時及覩開元中事是編也將無得覩爲快者耶

贈黃君參政廣東序

夫友聲應气求以道相師下者也予取友於天下凡十數人未交一臂而自謂知己三數人焉張君東所其一者也於一鄕亦十數人一見相忘而自謂知己三數人焉黃君易庵又其一者也夫靜觀其養動觀其識隠觀其誠而變觀其定質木觀其近古旣已得其大端矣而愼重不渝相觀而善惴惴然惟恐貽知者之愧數公者吾何疑焉易庵有參知大政之拜陳君如賔屬予贈言先數年君守肇慶勞積孚於上下及是守武昌裁數月亷問騰播予由蜀而閩所見僅一慰心而君遽尢拔以起君不自負當道者亦曷嘗負君哉藩若郡大若小不相侔要之在守土均耳宣上恩而布民急藩政亦郡政也肇廣一郡列郡民俗大槪然也君固不待問而知不待試而效先聲所及民固不待施而感不待怒而後威者抑俗革本諸政治道去泰去甚自賊閹擅柄掊尅襲以成風民顚敝不可支率轉徙而爲盜今日徵西川明日徵河南又明日徵東徵北橫屍蔽艸野民版變而盜籍是豈民之自爲哉吏驅之化而盜耳民化而盜又豈不欲化而民哉夫攺邑不攺井故是民也泉浚則冽而濁化爲淸井爲甘井今墨吏腐垢也鼃與鮒食於官之胥史卒徒也腐垢去則鼃鮒無所宿是爲寒泉食可用汲王明並受其福民驅之而盜亦不爲矣夫以民視民奚啻秦越之不相系以身視民其疾痛豈容一日畱於身而不謀亟去之乎抑親賢遜志君子所以逺其到以有成也古者鄕先生考徳問政送入仕曰在講學東所廣人也君無憚求之亦必無憚告之行於君亦行於東所也予亦與有幸焉

見素集捲西

欽定四庫全書

見素集卷五

明林俊撰

序

彭惠安公文集序

語人以其盛其所能蓋自見矣魯公之忠節溫國之行烈書法史材未之有掩也矧文章特儒者事吾郡從吾彭惠安公殆其然者公自刑部屬以气節行烈自效及外而藩臬內而中丞少宰以至司冦際我英宗憲宗大際我孝宗知遇之盛方是時世道允升士气丕振公得以翺翔展布其間伸其志達其道以大行其所學晚而與王端毅何文肅張莊簡數君子同心輔政天下稱大老公葆養性靈探索道奧繙閱經史百子毎作述評校物品衡量治勢命詞運意根理道而系續綱常如蓍蔡前知嘉谷輕縑之濟實用夫文實之隠寓焉休文文冶靈運文傲鮑昭文怨庾信文誕識者有以知其人若公者其無謂君子歟嘗記公記鐵漢樓張東海稱一代作家托之艸書流布海內私欲與元城與公並稱三絕予未敢僣論然莆前輩心學有林艾軒公無愧焉气節有方寶謨行業有陳正獻公欲私與匹休若劉后村之詩陳眾仲之文公則未嘗多讓川嶽靈秀爲天下生公也僅一莆而已哉予少公二十有二年非分晚流累偕薦剡酸冽之味將不謂無同也甚恨者仕同時十七年宦迹出入僅一再防弗獲幸卒教於公而公遽病以歸歸以弗起矣山頽之嘆致吾私爲士夫爲天下慟也嗚呼公其不可以起矣平生所著滯稿爲捲凡若干侍禦陳君時周輯其要得若干捲吾閩提學憲副姚公英之鋟梓以傳序公之文予來進責也嘅惟老成風逝聲望所及長養成就功爲多所謂典刑者爲信公功在天地名在華夷太史氏書之矣得是集備考之深自見矣

壽戴孺人七十序

族子士實求予文爲母戴孺人壽且曰冬十一月某日母壽之辰徴文姻族之意母旣不得謝謹命云然前三十年族父徳華處士與予居連壁處士質木無華治家勤儉身不識紈綺非賔祭不一禦魚肉無奴僕以供炊爨舂浣箕帚樵牧之用毎旦起與族母蓬首垢面短衣敝裳偕造化宛然村落翁嫗而布盈於笥粟米陳紅於倉庾畜牧蕃息宗黨無及焉人曰其無已固乎曰然吾莆風且異吾知其必去而爲後之奢也夫俗侈則力不繼力不繼則貧者先竭富者日以削賢者忍不賢者縱而從之亂堦其可已乎吾示吾子孫守吾業也處士旣化去莆風果異旣又大異其子時敬兄獨守訓無違時敬兄不祿孺人又守訓無違絕薰澤勤紃組矢志婦節以葆育幼孤時祖居洳濕不爲居人利徙而新之餘故物悉完生有養死有塟祠墓有祭公徵慶弔有給材丈夫無及也今已男室女家內外孫林立孺人亦逾有七十之壽矣夫以七十之年中間聽於父母舅姑夫子之所裁三十年耳四十年獨制家政目中所見起者落落者以盡甲族化而淸門指不盡數林獨居然以完處士前者之固容知其爲後者之通耶杜不可久之漸以爲必可久之貽其家法固在孺人不移所天守而不變其不爲烈與夫立之難守之又難寡婦人尢難也孺人之壽以上承舅姑中承夫子下衍子姓爲林氏壽也自古有國家者未嘗不以勤儉興逸欲奢靡而失周人葛覃之詩見其貴能勤富能儉成內治之化以開隆長之基婦人者國家之所由興替者也昔莫侯陳氏有采蘩之徳以相我睦州實開九牧孺人儷徳莫侯而其境尢有異者食報之厚固將濟邵州之美以大吾林如桓少君之鮑辛憲英之羊其獨壽而已耶書以待且以訓林之爲婦爲母爲子孫者

方忠惠公文集序

宋自晦翁朱夫子起建安以上集四儒之成四方學士師宗之閩爲盛莆又宗之方爲盛履齋若水伯謨尢著者也殆尙書忠惠公祖尙眞源沾漑醇馥於西山鶴山二大老而追慕元城公爲烈鐵庵之號見志也公弱冠擢南宮詞賦第三人不祈速化沈鬱下僚餘三十年亦遺材矣端平初鄭性之當國搜進名士拔致諫垣危言正論選親賢逺聲色杜佞幸以襄之失蜀之敗爲恥荊淮之擾爲懼及繳駁數事尢忠戇所難言公無諱焉申大義以雪濟邸之寃追罪姦相之彌逺屢言之臨安火又言之爲其黨蔣峴所中予祠鴻禧噫是無遺直者歟公終寶章學士廣東安撫使爲治尙風化崇正學表先賢薄官徵防民隠參行晦翁家禮社倉諸法利闗人國爲之力無阻以故生有祠歿致薦享舉扶揷竹以奠請贈諡而梓行其遺文皆廣人徳公之報也噫是無遺愛者與公歿淳祐丁未至是二百六十有七年公族孫良節嗣響家學大參廣藩因舊本輯之爲若干捲復梓以傳盛舉也公後村同時人平生著述甚謹尺楮片翰刋落陳言辧博𨿽間不及後村而粹縝過之命詞運意以心術爲根柢气節爲枝榦義理爲華實名賢爲標格澄潤丰潔如寒江素月碧落之峙靑峯𨿽無幻怪獻艷應接之勞而丰神自適爭先覩之爲快亦名作矣太常諡議謂公源流晦翁徐驗之晦翁及公仕籍俱餘四十年晦翁在朝不滿四十日公亦僅一年幾半其出處槪自相類莆先正自端明蔡公謚忠惠繼之亦僅公一人而已端明慶曆四諫溫陵海橋之聲迹天壤俱敝可也而嗣涼落遺文晦蝕逮之今無幾公舊本無恙玆復煥然以新梓行又適在廣是固徳門子姓錫類之賢文獻足賴抑公之精神在廣與故民相糾結不渙散以黙運之今耶不能不爲名徳幸也俊鄕閈晚出前哲景行序文大參之請抑亦俊之責也公諱大琮字徳潤累贈銀靑光祿大夫

二忠錄序

士君子在治在亂曰鳯夫逢時遇主翊贊鴻猷不幸而亂則抗節以死若龍逢比干者至於今猶烈也宋亷恥養士三百年希文永叔子方數君子載倡忠義士夫气節相髙靖康之難勤王死事相屬焉寶慶徳祐之際元兵日南帝顯全太后北狩益王稱制於福州尋入廣於時陳公文龍以參知政事歸於家特起而當國難開閫興化軍撫叛命平亂兵斬諭降以激忠義然江之南北已混一於元全閩又爲元有獨興化在耳林華陳淵曹澄孫開門賣降公與母夫人被執臨難慷慨指腹自示曰此節義文章也可相迫耶械至臨安哭武穆廟不食以死母亦不食死福州景炎丙子十二月也公從父瓉起布衣爲國發憤括家財航海助張世傑兵於邵武迨元兵登城興化不守猶巷戰終日被執大罵至車裂以徇明年丁丑九月也事聞文龍諡忠肅廟號昭忠瓉贈兵部侍郎諡忠武二公死則閩盡廣亦去而宋亡矣噫痛矣迨今治乙丑二百三十年鄕人徐評事元稔始疏於朝詔有司立廟春秋具物以祭公族孫貢士河彚爲錄示予竊惟綱常之在士夫猶命脈然不可一時息也故治則良臣大勲建焉亂則忠臣大節以立焉嘅自宋足一南亡已先兆李綱之防首沮於汪黃嶽飛之功再墮於秦檜侂冑彌逺似道繼續任政而汝愚徳秀了翁迹如棄梗不待三閩四廣事可知矣會元滅金規恢挑釁海宇盡入北朝甘心臣僕則楊大淵降呂文煥師防等又降抗義不屈則曹友聞死趙夘發李芾等又死忠肅故相也忠武又故相之子孫且民也若可自逭而感激赴義視死如歸誠以天若祚宋主翁之一脈猶存天祥世傑秀夫諸賢之恢復可兾也孤城獨守猶足做平原牽拽之幾大之成一旅中興之業次之亦不失鼎足偏安之勢二者不一遂則城亡與亡答世恩而殿名教與杲日爭光秋霜爭烈與近而故相江萬里故民熊飛爭頡頏逺而龍逢比干逰於地下使事仇者生無立地後世懷二心者視有餘愧焉二忠可謂得其死求仁得仁者也敬序之以發吾黨之气

竹江劉氏族譜序

气爲萬物之祖與形相附麗者也其始也化諸气气類爲形同之人皆族也其漸也化諸形形原諸气同之气則族也气之初也其又盛則同生而別之姓如黃帝二十五子爲十二姓又一初也初生繼繼生析析生疏末異而本則同王公貴人馬走牛醫之賤其無能易也巡撫湖南兼督軍務右副都禦史安成劉公文煥某齋竹江之系出沛公沛公出禦龍氏累累出陶唐因宷爲氏沛公傳漢景景封其子發爲定王國之長沙安成故其封內以侯禮也比失侯猶爲庶故地故邑多劉殆不相系屬其出長沙不出長沙未可知也竹江之劉出長沙不出長沙未可知也然上世遺集動曰沛郡沛郡其出沛無疑竹江某齋始遷之祖五宣教紹賢竹溪公也再世則十九宣議節四世仲英仲英生謀章又生謀卿懷古謀章泒也南窻西窻謀卿派也懷古奧學卓識戢采宋季爲須溪文字之友四傳爲英入國朝用季子實恩贈順天治中實謂敬齋也舉進士選翰林庶吉士官終南雄知府生斆謂學古也與伯子壬皆舉鄕貢士公積翰林孔目再封爲監察禦史壬爲某縣知縣叔子卽某齋亦舉進士選庶吉士累今官物望屬焉竹溪迨今亦十七世二謀衍派蟄蟄千餘指生娶卒塟足徴也古者姓有苑官有譜氏族有志以酌流品商姻婭以致嚴也若歐蘓譜則參杜陶之法爲一家之譜以系尊降聮疎戚以致睦也故士夫宗之今劉之譜歐法也不附長沙猶蘓法不附味道同義其系逺故略也抑大夫不敢祖諸侯禮以防其僣也錄所受誥勅以及表志諸文與仕隱之行業勲迹致重也亦致勸也譜成某齋走介之莆請序噫逺矣道同也亦致專也夫一气之運萬殊分焉其防也不能不異其合也未嘗不同貴者賤者才者能者愚不肖者猶老木然必有悴枝謂气之不齊則可謂岐而二可乎哉劉於陶本也沛榦也長沙安城竹江皆枝也竹江一枝其碩蔚以蕃敬齋名在國史在名臣錄爲世亷吏學古官久猶貧某齋又久且要也又貧淸固有本矣襲禪特介不涉爲時趨三世無墜翰苑之業無本然乎哉儗諸劉敬齋其平視榮祖學古其流亞靜修安世風烈某齋將並峙焉後視之今猶今之視之昔也樹木者順其天以致其性爾矣故碩以易蕃劉自樹如樹木樹族人亦如樹木竹江之枝將愈見其碩蔚以蕃其未已也斯作譜之意亦似續之責

入賀詩序

郡臣置酒上壽古者頌禱之儀有爲得鼎壽者爲宮成壽者爲荒夷朝黃鵠下武功成郅支誅壽者聖節上壽自唐宗垂拱始以誕帝之辰上萬歲壽著甲令爲常嗣是曰天成地平節者肅宗九月三日也曰天興節者代宗十月十三日也慶陽節者武宗六月十一日也壽昌節者宣宗六月二十二日也延慶節者懿宗十一月十四日也又有應天嘉惠天壽天淸幹明承天乾元壽聖諸節月日曆歷可攷我朝例以萬壽聖節爲文祥光照室之旦四方萬國皆奉表爲壽我太祖九月二十一日也我太宗四月十七日也我憲宗十一月二十一日我孝宗七月三日皇上流虹毓聖則九月二十四日也是嵗癸酉吾閩少方伯鄭君立之當奉表入賀故事贈有詩詩有序以屬之予夫君猶天也事君猶事天也陰陽天之吏不失其職則化功成而天安於位臣工君之吏也臣工不失其職則治功亦成而君得安享於無爲然元气不運天不能爲天於陰陽何有哉悠久而不息者常也於穆不已天之常天之壽也陰陽之所欲也然則君之壽容非臣工之所欲哉夫皇皇憂墜孰若快覩穆穆以常臨故百祝千祝而萬祝之欲如天之不已焉爾是無他受恩者至惠也宣力者淺勞也寸償而尺負一羽而較千金其不侔亦至矣懷慚思惕區區報謝之私無過壽祝之防勤故詩曰虎拜稽首天子萬年祝君猶祝天也然豈徒祝而已哉曰明明天子令聞不已曰矢其文徳洽此四國欲君進令聞而不極意於武功祝以規忠愛之至意也召穆公承王命平淮夷方寄武功之任而寵異告成壽祝報謝所以勸其君者如此今君亦承旬宣之任殪武平之冦報成錫寵將與召穆圭田命服之賜無異而入賀闕廷萬年之祝又將無異於召穆公勸修文徳而不極意於武功其又將無同乎嘗疑周宣志存撥亂而側身修行固其所自圖抑召穆公有以啟之今羣盜悉平聖天子專志文徳之修周宣無足言者然召穆公祝規之詞抑君所未宜少也是詩將無江漢並傳者乎

送周虛谷尹慈利序

夫今者其視古爲的也的而弗中其去的弗逺矣安定之教師儒之的也潁川太丘之政理又民師帥者之的也國朝內而六館外而四庠專用儒儒而效郡貳邑長升焉參互布列究體用之全以收復醇古之盛爲儒道世道計至矣天臺周君時謙以凝重之資修整之行精敏之問學博士吾莆庠也方不忤物和不尙同交擇而不泛不爲勢怵不爲利餌教規學則𨿽未盡安定要之亦今時表表者吏部薦爲慈利邑令莆博士未代而遷僅典也君屢以賢能獲褒旌例得爲禦史人論猶若未平夫物欲其大先小之進之將以漸也歷而熟之也令寄百里之命其不謂小矣有父母之道焉民所好惡而好惡之望衣望食望療治積弗平以望直於我副之後期處之失其當將蓄怨於生育我者之身況分之似而非誠然者耶撫則親虐之則疾視如讐心誹背詆而幸其亟去恱其心宜有道矣夫施不能盡施也惟利而無取則亷亷所以爲惠也愛而不能盡愛也惟刑而無頗則公公所以爲仁也不能無法令之彌縫租庸之徴調惟靜而無擾均而省以無偏則安而無怨責已者厚人者輕已者嚴人者恕則上可事也下可使也近可恱而逺可來也已瘠而人肥巳勞而人用逸君之治將不於是求之躡黃陳之蹤以立今人牧之右者哉臨灃囊山帶江與永順容美桑植相襟帶捍以永定九谿大庸安福數鎭之兵虎旅難調鳥言夷面獸心之苗夷尢不可以人理說甘辛和劑若是其難也君盤錯以自見與防慈利之勲以大收師儒之效將自君始矣夫君子患舉職之難泡滅而澌盡者可恥也大丘之名自足長世位極之潁川顧以致損力可有餘而事任不可以過重絕脈覆餗有明戒焉謙之九三曰勞謙君子萬民服也升之六五曰貞吉升階大得志也夫勞而能謙正固而自守人之所與天之所畀也其升固易易者君曰謹如教庸書以復二庠之請

白齋詩集序

夫詩存諸心者也感諸物而聲發焉包舉八紘牖納萬彚通幽防之故而執造化屈伸之幾其妙用也動天地而感神著其教者如此然而成名立方亦若是其未易也夫意深者詞躓局下者詞拘輕淺者詞浮曠達者詞放蕩者詞滛苦者詞滯恇以怯者詞卑弱若乃觸而形防而遂通天趣悠洋乎其自得吾得吾白齋張先生焉澄澹簡逺情慮俱忘羣脾競騖於先生奚有哉獨於詩若飲食然無少壯與老而異夫好則樂樂則專含吐性靈紓冩物故博以收約而廣以辯方刓精竭神窺髙而獵要於是乎其不遺餘力矣先生古詩祖漢晉律詩祖盛唐而參以趙宋諸家之體气格疎爽詞采精麗音調孤絕聽之灑然咀嚼之雋永而有餘味莊而整如營巡大將靜而寂如龕棲老禪如詞臣鵠立雍容閒肅可諗仙子踏气馭雲飄翩而風舉聮後山之武以駸駸上接少陵之席與陶謝潘左參輩行使人拈弄篇章拾殘楮防墨以自快近時中傑作也古稱詩窮人先生用是亦孤蚤遇世無盡知者知不知要之非先生病也評者謂陸機體裁出陳思王仲宣實出李陵先生𨿽雜備眾體而收功實由山谷寧川一派今流明州矣予雲莊縱浪海內士不相接者餘二十年先生來視吾郡始拜篇章之辱斂袵終讀作而嘆曰世自有士奚意之今見郜鼎惇彞老耳而聽采齊肆夏之音也夫詩可以觀志以得其爲人推是詩也脫凡近而絕之俗垂之百千載可具見矣先生文字開闔正變老气光炯動人要不在是集也請論詩與知者評焉

庭荊意晚序

予旣蜀歸也待育南雄歸待受壽州歸昔韓獻肅歸許二弟尋請謝予焉取妄附要有同者及是又六年予壽六十有六待育壽六十四待學壽五十九待弼壽五十六待受亦五十而壽此令有裕獨不見二親登堂上壽時也噫其已矣夫記傳衣侍食昨日事予皤然諸弟頭顱蒼短斯時斯境殆亦人世難得其不可常也於荊竊有感焉脆而叢誰形之韡而華誰色之歸根復命又誰而割制之殆有數存焉樹植漑潤完其天毋伐其性於是乎有贊化之功而枌楡之景防防尢難吾五人者不於荊私幸哉晦翁之詩曰臨深履薄諒無幾且將餘日了殘編固晚暮結束時也君子自彊不息其惡有已哉世兄弟吾五人而過五人壽而過其亦豈少其重其否其未可知也吾五人乘時應防皇極敷錫受之君積善流慶受之先而忠實朴謹局諸拙以然豈有它自異者哉待育杜門謝客其寂若處女非謁祠無見者待學麄衣敝屨曹郡丞戲曰都憲弟不作是莊家傳以爲笑待弼酒數盂飯一甌蔬畦捧腹公府無其面予嘗目爲散仙待受末疾專課諸子吾家襲韋布爲常嗚呼固若是基也有基無壊必常有是意則間有是日凡身皆寄也而同歸於無又安得彊所無而有之盈虛消息天不人私也亦非巧者能移噫畏哉

見素集卷五

欽定四庫全書

見素集卷六

明林俊撰

序

宋丞相李忠定公文集序

自古扶傾已亂非得剛貞忠亮之臣無足以濟艱難而奠安國勢夫翊贊太平易爲功而遏絕酷亂難乎爲力魏鄭公曰願爲良臣毋爲忠臣夫以孔明基鼎足之勢君臣輯睦志則可爲也仁傑樹扶日之功姦後陰詭誠猶可動也李忠定公伯紀靖康建炎之際殆又甚難者宋文治百七十年陽徳弗剛羣邪交扇朋黨倡而正人爲空宣和大水公以起居郎極論消弭左官監當嗚呼謂小臣獨憂天下事哉竟之金人入冦公決策內禪獨任城守力戰而卻金兵而罷命下矣公再畱金兵引去京師解嚴公獨以再至爲憂力陳邀擊備禦至計而宣撫命又下矣繼之罷命又下安置命又下金兵再入公再召未至而京城失守二帝北狩公再相畢力修攘任宗澤張所傅亮爲必守中原之計而罷命又下安置命又連下髙宗遂如揚州奔鎭江如臨安竟之航海如旋風飄梗益震以搖嗚呼元夫鉅人爲國倚命者也金至公相相則守金退公罷罷則不守夫使始而不罷二帝不北狩再而不罷髙宗不南遷再後宣撫𨿽徵罷命尋下宋終不競而王業偏安至革命而後已嗚呼謂獨系安危有公爲烈者哉公孤忠大節血誠危論動天地泣神日月爲之無光至今讀之猶嚼齒塡胸一字一淚當時和議誤國者何情哉是集故有福國正獻公徽國文公先生之序侍禦胡君士寧祖尙風烈復梓以傳某僭序所不究用於公者致余臆焉嗚呼無亦數然耶

贈鐘理夫序

郡承藩而統邑爲天子收一郡人心而萃合之其道投所好其要財與命也郡守爲天子寄一郡之財司防事叢力無得以獨舉丞倅副之勢然也節推爲天子寄一郡之命司刑事重權無得以濫移推專之亦其勢然也徐而較之司會之獘其害淺司刑之獘其害爲甚深貧與夭異也故推之於守地若懸而系若尢重書罔攸兼惟良折獄任𨿽專非其人無茍與也順徳鐘君理夫取進士甚早節推吾郡予曰官之難惟獄然釋褐新人付法比以主張人命無雍熙司理之詔者乎比見老成周愼予曰是能辦推事者不數月茂著廉永明察之聲予曰是無錢宣靖同州之理者乎君攝令又攝守財節而事以濟瀕海連三歲饑舉行賤糶舊格候食於官得與損半而利歸冒濫之市民君單騎入境驗實具口約日而授粟人有實惠部使者至民肩駢投牒愬愬然求哀皆欲得君判比郡亦欲君判甲出乙入無停晷而南東其馬亦無停蹄優推之專而並舉其守之泛噫韙矣哉道不勝時也久矣少恩者言文而不及理集事者言政而不及化君重有不然者納民以仁而動之以天衷民彞之懿於古而近之矣人心固結恐恐然懼其擢去予亦爲莆私念報政行思欲爲莆一借而臺諫之席虛以待亦久矣言行天下之利也其獨莆然哉往自愛哉道莫大於易剛柔者立本者也變通者趣時者也動貞夫一者也君子之所以遠其到也

贈周來軒湖藩右轄序

湖南爲藩最大控七藩以擁防金陵其地重其杜塞禍釁命牧爲尢難近時龔蒲川爲其藩左轄王石泉副之藩之右轄又以屬我周公來軒皆拔閩之材而湖用之其果忘一念吾閩哉予歷湖數四最後西徵時也鄕聚涼落人懸席掛艸無人色問之曰會計苦我也田牛去而子女猶幸存賑濟甚焉施一而責倍其酬則子女去矣爲之哽咽嗚呼賊瑾固然吾人者忍一藩之民命易一身不可恃之富貴耶東歸所歷守令多弗副人意冦至而民樂趨焉斯時風景諒異然亦無得不猶爲之所前是公有湖南慮囚之命全盛時也及總湖臬𨿽以憂弗赴而物化人隠已得大都有餘念焉天下事談之易行之難憂之易而濟之尢其難誣世以乏才惡可哉公凝永內定素朴而潤以文在諸生與伯氏中丞公相師友敭歷中外儒局吏貫所至奏績效同考會試而督學滇南也尢以儒委裁抑柄要崇重風節平反大獄與行寺之馬政外臺之風紀尢吏能章章者也公固有以行亦重有以濟矣又況蒲川石泉三君子同處一藩者哉易二人同心其利斷金書庶績咸凝歸之百僚師師之效三君子心同而道相下其獨一藩濟耶憲伯陳君時濟以予不及尾芋原之餞來屬別言予通家公者爲忠如此

芝峯別言序

事由故而習敏而辦靜重而收以濟者也寒畯識事門廕之練習不啻加矣理棼劇於遲回之手秖見其勞鎭浮靖躁亦非褊心狹量之所優舉也姚江孫公徳成自其先燭湖先生倡明道學超河汾紹伊洛紫陽翁許之如此君髙曽而下爲禦史爲太常博士爲郡同知爲教授教諭襲組承圭指不盡數焉燭湖正脈傳雙梅爲盛公大父也家庭燻習學有委源與聞蒞官子人之大致舉進士爲刑部屬據按指揮老吏縮其首大章奏長僚怗怗以服上易以報可奉命錄囚江西搜生剔伏無网漏無寃民與予巡視主良合若宿計然公居以鎭靜柄要陰持潛運黙綰無際岸可因爲釁用能脫橫禍於羅織蝟興之時逆臣旣正法公復正郎崛起而參大政由刑曹得殊擢也得閩殊地也璽書行部藩務而臬權殊委也未再嵗有貴州察使之命又殊拔也士大夫胥與爲榮而惜其爲貴奪去芝峯別言言別也楊忠夫謂予宜序竊惟物之盛否人與數存焉名徳之所系屬招徠感召有不疾而速之幾居使然也方木齋翁以耆碩秉鈞賢俊景從如飛走之宗麟鳳凡縉紳皆然況鄕耶故莫姚江爲盛及以直觸禍其所延及凡縉紳皆然況鄕耶故亦莫姚江爲否然否不幾時復以盛斯數之不足勝理而天者之固定也公復引晦先舉挺出乎造物牢籠之外以待夫濁渫之淸不有郭泰申屠蟠餘烈者乎玆去而總憲度肅風範厲霜稜臨照官邪振威聲於西南荒徼使朱崖木閣易舊觀天下之人皆欲覩麟鳳爲快將又有奪公者獨貴然耶庸書以俟

蔡文繼字序

詩烈之訓爲詳烈文辟公言光也休有烈光言大也烈假不瑕言光大也惟無競維烈言功烝衎烈祖言業書之訓槪之詩云耳而諡法秉徳遵業曰烈蔡生名烈取揚武烈之義其字文繼謂必師文王非歟夫文言徳武言業因時而舉其盛無徳無武猶時而無徳無文齊聖而宣重光有間哉文道也在天垂象文之常鼓扇翕辟參互以通其變變也易曰觀乎人文以化成天下三墳大道也五典常道也謨訓誓誥師友問答之詞道之正變也舜繼堯禹繼舜文繼禹自然也武繼湯不得不然者也至是蓋一再變矣孔子以春秋一字之褒貶爲世賞罰又一變也孟子泰山巖巖七篇仁義與楊墨角其是非又一變也濂溪明道近孔子伊川考亭近孟子時也者聖賢不能易也然天能使聖賢無時不能使聖賢無烈昭當時而垂後世道有異乎哉迨自人文旣南閩海濵稱鄒魯漳朱子過化之地建陽一脈已流北溪矣文繼曷自近始文繼砥學飭行趣尙近正以躬所未逮而力有可行仁族姻以流鄕惠推是心也秉徳遵業於光大何有文繼其終惠之

小錄前序

上古憲猷經運率惟士焉求道隆污實系焉戰國任權略西漢喜功名東漢貴節義乏通變東晉樂恬曠罕實用士習固爾宜世道之日趨以卑也隋唐而降詞賦取士無越無用之文國朝按先臣朱熹之議而折衷之經義以端其本論策以宣其用學非是弗教士非是弗習主司非是弗取朝廷非是弗以用百五十年士無不治之經無不獵之史賢智奮庸式登至治虞之共臣周之多士蓋嗣休焉丙子廣東當試事巡按監察禦史某承徳意惟謹總督太子太保左都禦史某實與臨焉總鎭太監某總兵官某淸戎監察禦史某與領使命某官某某實與贊焉督學僉事某實專任焉抉剔垢獘則某自爲勤提調監試某某胥躬蒞焉某某某咸周外之防曁試官某某某矢心攸同弗弛弗辱棘垣鎖局更書袐名比伍澄汰約十三始得一登其文無害者於錄嗚呼亦殫厥心矣乎不知亦竟得眞才以仰副上意否也夫掄材於山左規右度間錄小以遺大不預逆其中之不蠧矧較士以一日之文之長者乎遲工者速拙優於平素者或落意於臨時加以剽竊記誦之偶然𨿽明無施焉謂無遺才不信也朴訥者悃愊無華功深者城府難測加以末節中路之攺弦則智者失焉謂必符實用不信也逭主司之責僭爲諸士子圖焉夫史子百家皆文也六經文之至也周程張朱皆學也孔孟學之至也房杜張宋韓範富歐皆事功也臯防稷契伊傅周召事功之至也祖其文宗其學追迹其事功遠騁髙厲直趨其至不自蹈飾轅澤鞭之譏使天下來世攺容易視曰此某科士也無亦韙歟

贈廉訪姚東泉序

姚公英之東泉前副按察使董學政吾閩去之而察使貴臬也未逾年復右轄吾閩未逾年也又去之而左轄山東公酬物宰事不爲問學終掩所至效其職風令迅疾掃積獘落葉去之公在方成官府儒之道其將大行矣同寅伍公嘉言諸君子書道將別屬致愛助於公夫問曙於盲問途於兀謂知日知津然乎哉旬宣之安輯其無俟復告也然僭謬言之昔有盂水之餞以言之送者公淸粹忠勤無所事此有生芻之贈者其詩曰生芻一束其人如玉公於是比徳焉予則他石公也嘗閱玉之府矣有度寸者曰環珥材也直十金有倍寸者曰鞶帶材也直三百金有度尺者曰鎭國材也一觀五城在寶中獨爲無價具眾美蘊百靈溫然栗然瑛以瑩者淸以越者玉徳無瑕而萬寶爲之退舍君子純中粹理乘時會運執其事樞而通其權度之變道謀大世謀深和不涉同而博大足以容物庶猷羣策收爲已有以冺乎其迹之似中外倚心焉夫然後位逼無嫌處柄要無見其所謂專守道之謙佐時之泰以行乎保身之哲公之道其無將在此歟抑寶不玉忌而人則賢忌公比徳固然韜葆防惜其將無於玉加至歟是爲愛徳之助

嚴滄浪詩集序

詩寫物窮情嘅時而系事寄曠達托幽憤三經三緯備矣降而離騷一變也而古詩樂府蘇李張酈一變也曹劉張陸又一變也若宋若齊若梁气格漸異而盡變於神龍之近體至開元天寶而盛極矣而又變於元和於開成迨宋以文爲詩气格愈異而唐響幾絕山谷詞防刻深又一大變者也最後吾閩邵陽嚴丹滄浪力祖盛唐追逸蹤而還風響借禪宗以立詩辯別詩體詩法詩評詩證而折衷之決擇精嚴新寧髙漫士唐詩品彚引爲斷案以詔進來哲夫滄浪之見獨定故詩究指歸音節停勻詞調淸遠與族人少魯次山號三嚴同時臺人戴石屏深加奬重其子姓鳳山子野半山邑人上官閬風吳潛夫朱力庵吳半山黃則山盛傳宗派殆與山谷之江右詩派爲近要亦唐之赤幟有摧堅扼險號召鼓翊之功者矣宋季避地江楚詩散逸爲多吾閩憲伯淮陽胡君重器購存稿僅百三十有餘篇與詩辯等作並鋟之梓至寶終出知寶要未誠乏爲兆爾矣憲伯雋特有英槪寓懷寄興淸麗悲惋與滄浪意气相感發二百五七十年之下上是集行世爲滄浪賀亦爲得滄浪賀也淮南法席將無嗣正眼以傳者乎集故有黃公紹序憲伯君重以爲諉盡讀之正坐滄浪禁例奚取序滄浪序自創也

雲莊敍言

予亡慧執故滯眞無足世道擊也居閒處獨謬意作古文詞取六經傳記秦漢而上書謬讀之亦謬效之竟無得其大都如航廣川茫然津涯捕風影無所得鏤脂刻冰負成勞於工巧又如宿畱東萊凡骨未蛻身固在此也今年年六十六倦以老矣榕人鄭少谷繼之齒後予以倍悟獨前庚申予過其諸祖藩參建中少谷尙少語次忘之矣嗣是少谷文日起伸縮兩儀顚倒萬化輪古今而下上翫弄作者於掌股之間超凡突詣易吾難如此也蜩與鷽鳩決起而飛搶楡枋鵬摶扶搖而上者九萬里凡馬撾策不盡一捨一日千里國馬固能之物諸天異也抑風之積不厚則其負大翼無力馬食日盡粟一石則飽飽則力而材美外見少谷將無是之遭歟善自愛哉少谷袖稿來雲莊商略其臧否駁純以訂正所學噫子實惠我惡置子一喙哉無已則有告焉文寄道者也韓子踔絕奫澄千狀萬態而卒澤於道徳仁義炳如也矧不爲韓願者乎少谷善自愛哉予將焚筆瘞硯以答子一喑遂彊疾仄枕書爲別

贈劉執齋入爲大理序

劉先生咸栗以副按察使總學政吾閩及是有副廷尉卿之命人謂登仙羣博士弟子愀然見於色固知道由今可行也一方道化由今觖賴焉先生義不可借則來謀贈言予世交先生有告焉處人者權世責輕重爲捨畱爾矣近世無世官而聨珪續組亦則世臣也雅量沈中得諸素養粹言懿論得諸素聞而流風善政理體之後先又講之家庭以熟臨局制機與崛起之士不侔然荀陳之後朱子嘆嗣述之難萬石君尙無恙而孝謹衰世濟其美其可多得耶君牙之命稱乃祖乃父世篤忠貞其望之纉服者曰由舊典曰無忝曰追配先生先司冦公先方伯公正色貞風視君牙祖父無媿先生視君牙其亦果後耶劉三世法家廉特之操公明博大之體循以今無異五刑五罰其所權量情齊也先生三總學政有教道陶型徳禮性又齊也是入也其徒法已哉徳陽而刑陰也刻制之力嚴則發生之道緩天下優春夏而縮秋冬積之無用所以爲用而期之無用所謂刑罰精華者也虞推明刑弼教之美至於刑無刑民協中周長王國歸之敬由獄今之世虞周時也亦宜有臯陶蘇公是賴大同之化奚謝於一方祝先生先生去毋畱焉

蒲阪鄭氏族譜序

一元之气統天地而萬物之人身一小天地子輿孫一小萬物也支分派析渙然無統吾人途人其惡足卞之故法有所聨戚疏邇逺領挈綱提義羣而恩結猶一身一家一時也譜而已鄭自三先生倡學南湖其後裔或起或落未必盡傳其宗然海濵鄒魯文獻軼中州而盛推原初響必曰三先生三先生他聞家望姓無與焉三先生固一方文學始歟今莆族者露後興者莊後仙者淑後桃源者露四世孫刺史肇後十傳蒲阪而族至今焉族五房吾友左方伯山齋嶽書巷房也去衝遠一十有六世金橋方伯尊府主事公城初徙書倉再徙和美則方伯伯氏尙義君嵎徙也譜之修方伯也稽誣訂誤法例甚嚴而系詳蒲阪致親也鄭厚之文章樵之紀述可學獻翁之源流指授僑之大魁之政府與良士伯玉近時紀瑗之名章顯遇歷歷可書可蒲阪耀聞方伯爲盛蓋亦族之中興貞聲气烈不僂指爾矣夫用而宣所學以樹徽當時不竟用而含斂以精所學以垂迹來世天之意固皆有在也予請廣方伯之意爲鄭氏屬焉世族世徳也蓄仁累義世演其澤承孝襲友世篤其慶嗣書香衍道脈機軸若一使人人敬而慕之曰此谷口眞風也康成素業也義門故家法也三先生物已化而歆感若存若乃販鬻松檟漫世閥矜髙狹兒儇子追負顯門以黜伏寒畯其不足徵矣

南湖鄭氏族譜序

鄭少谷善夫在光徳裏別駕淑之後中丞元弼之派莆而閩遷也而猶曰南湖仍所自也祠始源深祖始遷禮也配以天佑賢也少谷訪族於莆得通中丞以上諸譜繼於仙得八虎而下之派而訂疑證誤見諸往返族方伯君嶽數疏爲詳少谷忠於鄭友之不孤矣譜祖歐陽氏世綱人紀史法也參以蘇氏系聨派屬本於禮也兄弟則行明有序也子則名明有繼也傳贊銘志備本支間及他支親親而賢賢也僧道不系婦出不系失節不系絕之也世無無母之子降系於子寓不幸也賢而烈女附其父婦附於其夫幸也以寓勸也譜而書之法具焉燕齊之祀與周並傳割符刑馬漢功臣澌消於百十年後魏證曲端之裔落落然誰紀開創維屬固有存乎人者易君子萬夫之望旣然矣又立其本勝之苗盛無莠一髽眾冠之前不亟易而同將卻避而走之矣君子鐘諸情篤諸禮誠通恩結气義爲督齊使勤生趣正顧檢而防淫令問長世族之恃在此也鄭圭組相望藩參君觀予同寀州伯君某予同年隠然大小鄭公今少谷亦夾漈無媿南湖倡學世其足徵矣抑義門風範舊觀若難亦嗣述宜告也

贈傅節推考績序

國家無常淸之戎常理之財常平之獄分局釐務至郡而三責兼之柄提綱挈守也戎丞淸之財倅理之守執計而責成功惟獄無定情亦無定執民之命寄焉故守罔攸兼專郡推以理平之任蓋非虛無以盡詞非明無以燭隠非公無以當法而杜嫌宣惠潔與恕以然理無寃民守因得以收靖嘉之效固輔守也正徳戊辰髙安傅侯美政之郡推吾莆也以虛以明以公以潔以恕當政細之際獨以平稱嵗余憂去士民送者闐郛郭莆郡推缺則懸注於侯侯攺推杭郡也復以憂去莆郡推缺復懸注於侯及是以侯還焉侯至迎如送時侯之理如侯之初民徳侯又如侯理之初守馮君委政侯也又與前守無異夫順陽思騊駼以復來並州迎細侯於再至閱道重臨之感子容府政之屬侯殆有然者侯上初考之績守業侯畱臺臣藩臬聽以去客有問者予曰畱情也公在民許制也公在法情不勝制且官十一年書三年績旣淹矣嗣侯蒞者率三兩嵗以遷一內臺一外臺次之亦不失州守侯固侯也無足念歟抑吞舟之魚不遊淵鴻鵠髙飛不就污池未足盡其大也侯嘗攝丞矣尺籍淸倅矣會稽理攝守而及於令庶廢具興大固侯有者還之大以用其大子何淵池侯也於是士民相與聽侯去

古崖詩選序

詩寫物系事窮情而盡變二南知風化之原大雅知周文之盛歌唐知陶唐氏遺民風雅之變世道足悲而觀人以言王楊盧駱君子顧有惜焉莆之詩歐陽四門名於唐後村尙書名於宋後先有作輝暎聲聨然气過乎文則醞借少力綿乎識則警策疎綺錯涉浮艷之詞典質傷直致之病譬之於樂洪聲細響無足辧宮商之音惡望識斷弦感躍鐵者哉古崖先生貌古養充隠然有道風度自治舉子業固已古作並名爲族祖會元公獨賞陳太常媿齋在諸生願屬講下先生謝爲友柯學士竹巖爲之延譽名遂動詞林而懷奇弗售僅學職以老偃蹇拂郁不平之气盡發之詩而興致幽體裁莊永詞彩麗密使讀之而有餘情歐陽子謂梅宛陵之詩窮然後工近之矣先生子最晚詩蝕虫防流落人間者數十年仲子汝瀾始搜輯成編周渠翁爲刪正鄭山齋爲選加嚴焉門下士傅節推爲之屬梓夫詩人不數篇鳳凰芝艸少爲瑞者也抑李羔輯遐叔旣逸之文昌黎得李漢而文無失渠翁之序無媿獨孤至之而山齋校評視方崧卿準墨審矣

容春堂集後序

內至者言焉成文如三精象垂眾湊效乎其職皆化機自黙根諸道而發諸气者也故曰觀乎人文以化成天下六經羣聖人之蘊經緯天地綱紀人倫立萬世常行之矩其根深其充養浩然其化機在我文之至也後世敝經則雜敝璞則靡敝莊則散敝潤則流而入卑弱發乎才而語道淺要諸理而語气爲或衰文云文云乎哉前輩謂太極圖像經西銘自孟子而後未見易傳甚實而自得今與原道並觀相去遠矣數先生者曷嘗屑屑然屬意文事之工理至詞至機有在我者矣予嘗謬意古文懵於道而病乎其蹐於气也嘗思名能文者聽命焉心存意往海內士三數人治丙辰始得會吾二泉追訟相見之晚旣而靜思之百能媿詘獨吾齒長爾嘗見品士亭記曰其擇也如此廟學記曰爲夫子作也白鹿數篇曰爲朱子作也及是容春堂集出得盡觀焉曰是文也其是气也其不離是道也紆徐容與和以平乎莊以潔乎居而不有辯博而不肆黯然其長油油然其光將根幹宋儒標枝秦漢收韓歐數君子之華實乎起衰斯文其先生始矣先生副上卿惜士者猶未酬其望世固有不相易者

南徵奏凱序

荊楚閩粵文物齒上國舊矣介其間邃谷長林鳥道數百里足以淵藪逋亡遺其身以種其子孫襲盜恣狂時鈔掠爲邊患朝議以憲臣分省備兵都禦史開治防州臨制之非有文武威風不委付然兵校習安少任戰賊巢穴險阨猝難輕入故必徵兵四省或借助於夷則嵗月有期冦已預偵獸駭而鳥逝之矣以其徵之難略之略益肆撫之撫益玩方隅之患其未有已也今陽明公始至議徵眾以地險兵弱爲疑公曰且用之乃簡閱部署以令以申公身先之諸帥亦罔敢後命疾雷行而風雨驟至也遂破桶岡橫水左溪諸寨俘戮醜類七千有畸而釋其老弱弗治捷聞天子錄師中三錫焉古者軍將皆卿升陑鷹揚其不可尙矣晉郤縠尙稱儒將至秦漢而文武始分世率謂儒文墨議論而戡亂制勝必屬之介冑熊虎之臣由公之奇武夫悍將其未可望也昔張南軒侍父開府內贊密謀外參庶務參佐自以爲弗及林艾軒克平茶冦孝宗曰光朝儒生亦知兵耶南粵平孝宗謂楊萬里仁者之勇三先生以儒學鳴當時其作用固在公懷奇負博明習典故爲上宰賢子旣之專志諸儒之書邁往超悟蓋將辧析朱陸之學而會成之爲後進師宗言階觸禍議論風采不少頽試之難其顯效若此儒道果有禆於世而嘅兵寄者不皆公也余濫寄西徵竟貽方之愧三復奏凱之篇重加歆慕惜無江漢之筆以自寓遙勤序是詩刺恧焉

內江鄕先生徵信錄序

蜀江水所出漢經焉襟渝巴控瞿唐以固風气內江尢江所束气尢鐘劉先生徳符在史局采人物表著爲山川重者宋趙舍人莊叔趙丞相文定趙僉判希光元山長黃楚望國朝則吳剛靖若思李給諫秀實陰處士振平劉僉憲用行凡八位進之鄕賢祠以祭又錄傳志遺事爲徵信錄以傳比督學淛臺函書授使者諉序予不及會先生及先生爲信也古者廟學祀先聖配以髙弟子與儒而衛道者鄕先生舊祭於社今於學殆亦世教一助神而明之示有趨也鄕有錄亡致存以示信也政與化歸於一者也齊道徳同風俗有不由人者乎表異前徳開畏慕以發阻勸之端於彼焉於此焉不言之教具矣子產遺愛夷惠後百世而興起昌黎歿斗山不衰道化燻染人視物易焉歐冶所鑄幹將發神黃筌朱緑並其質化之君子拜其祠退而徵諸錄爲信風有不足還者矣先生僉憲賢子給諫亦都憲士修是孫象賢濟美並以問學風節重當時他日董狐之筆以決擇一代之是非有不先生是錄相與集一鄕之大成有不是錄始乎序與幸徵信焉

我齋歸山陰序

達子來省問所友天下士以蔡我齋希淵對是時我齋方以養母乞教授吾莆孤風逺韻隠隠來雲莊詳叩之曰是固陽明先生董常中有餘養而祗見夫外者之輕以壁立千仞之上將其至羣儒依歸焉家甚貧非其道義𨿽與之以晉魏之富不欲茍焉處也鄕書十年不欲取進士取進士辭庶吉士玆固爲母而出亦未知其果來來亦未知其果久以處否也予喜爲莆得師達至崇安書語諸弟曰蔡先生來矣吾家子弟無問學籍未學籍時往參候我齋來一去沿襲而自立風格賢者慕其未賢者力沮以媿道風翕然方成一學校久其位何如耶我齋厓壁若不可攀卽之而衝永平粹立孤而禮恆下守𨿽固而其量未嘗不洪興寄髙遠常思自放乎山風水月之間筲斗之祿其無足畱也來訪雲莊神遊意往如蟬蛻埃輕鴻遡乎寥廓予笑曰髙則髙矣秖恐無福我齋數數思去予數數畱一日太夫人亦思去我齋辭夫子廟退而語諸生別諸生哭畱不可羣走鄕大夫語畱予偕山齋造焉我齋嬉笑自如則已方巾野服飄飄然遺世神仙山齋曰是可畱耶於是松厓至士夫繼至耆舊亦繼至來進知方之士連屨而入或語畱或求識面以去市居童儒販鬻松檟者流刺刺私相語亦惟其畱之幸彼固誠知我齋哉嗚呼風之動人有是舉幡足信矣古今人其未相遠也有八十日之元亮有百五十日之我齋獨意夫依中庸者爲難易進退無恆非離羣也吾人有斯世之責焉持祿固爲可愧亦盍思果哉而末之難容有執其幾者抑東漢奇節歸數尺之羊裘殆有托始今日者矣序我齋去

築隄林氏族譜序

羣物祖天地而各祖其物夫原形知異異知分原气知同同知貫所由出也長林林所由出林祖也晉安郡公莆之林所由出莆之林祖也其後散徙閩粵間長樂則智淸智海智溢給諫遁民公裔愼思九牧雷州公裔莆譜稱水部郎中者也今大司空竹田公築隄之林出雷州而譜源歷化迹序罔稽公八世茂七世正僅名諱六世萬原而下始徵信足書萬原三子昴居阜山晨居感恩贅余昊居築隄贅樊皆襲其姓公先都憲梅隠公意不謂然公旣爲禦史始追奉遺命奏復譜之修亦梅隠意也水部不系至萬原始系無敢有茍爾矣昔狄靑不附梁公崇韜有令公墓之拜仲淹攺朱從範而嬰以夏侯冒孫易同人類族辧物夫爲漢爲滄浪漾也閩均之林築隄不雷州容不給諫晉安者乎魯可以望泰山而楚不可以祭河林祖而余樊祝之庸饗耶抑穆公召公是似林世旣有人矣築隄又大振於公假方尹以專東南總制之重邦土徵入連疏懇歸勲伐之盛動朝著而紀旂常以載光林氏獨築隄已耶昔寧州黃山谷與會稽黃渥同出婺州年望相近爲兄弟合族俊與公九牧同也年望亦相近兄弟者四十年言念掃松追陪杖屨於紫霄澄渚之下殆今老猶是寄焉序斯譜其容衰落厚辭

元老木齋謝先生壽篇

世之仕孰不欲遭時遇主樹勲伐保有完名耀當時而垂來世者哉然而窮經皓首一第淹焉龎白爲郎一官滯焉鐘鳴漏盡晚節虧焉元老少傅木齋謝公取第最早二元一魁與王沂公幾爲類君子以爲奇憲宗朝蓄學養望在翰林者幾二十年章得象安於其職公有焉相孝宗輔遺今上兩朝輔碩允矣韓魏公之重而委身人國若又爲難止足預戒斂其身與弟若子以寂居汝湖者十餘年則又獨樂緑野二疏二李風致無異智且勇矣公長身玉立儀觀都偉而陶融景化佛是仔肩繪藻王言奮庸熙載致其主於明聖運乂安於中國而四方以之無侮位旣詣極功亦時敍知者猶以爲朝廷若不可一日無公引領望其復相古者舊徳元臣八十猶應召命公壽始七十元老壯猷載扶昌祚壽固宜嵗陰前二日督學胡先生文振遙致賀勤以言謬屬俊拙訥簡與在刑部聨馬朝趨論理道及古今事誤有所愛逮預宥密猶枉教言𨿽例無報書私固謂之知己於公於世道深有望焉壽公俊之欲也夫所謂壽無過曰宜壽之家之鄕之國云爾已矣公之壽寄稽徳於壽耉基年所以平格七廟賴以尊安兩儀因之奠位固非尋常爲壽者班抑獨逸流韻輩把酒賦詩樂枌楡之景暮已耶謹書爲篇

四同年會詩序

孤生崛起而乘亨會策制科聮朝籍熟姓名於天子𨿽土風異候梯航不相引亦得以聲搜意和膝接而期集若儔侶之素昆季之雅有世講之義焉謂之年家凡同進皆然鄕則尢厚也成化戊戌進士三百有五十人莆者十人意气之相與行業之相期待固不欲後古人而獨齒今人也未能無昌黎榜中龍虎之慰光景轉瞬三十有七年今惟正郎王公自庵憲副吳公萊庵吳公及軒曁予乎在又未能無夢得落落晨星之感其間通塞又殆有不能齊萊公使相之引愧無乎魏公者之地夫以自庵之質重萊庵及軒之軒特闓朗又當二聖有道之朝竟不得以盡如所志𨿽榜稱得人而遺材之憾蓋亦多矣然而脫垢離尢長鴻孤舉狎煙霞就松菊以偕夫桑楡之收是又黃髮事任所不能酬而乘牛跨駟把酒賦詩與朝馬靑霜敝敝然赤日官書吏貫之下其亦殆有間者及是自庵壽七十六萊庵壽六十六及軒壽六十一予亦六十而三皆負有鄕國老成之望來進典刑焉夫道不行之天下猶可斂而行之一鄕遺於彼固有盡於此者矣景前良崇令徳爲世凖程以盡還淳古之風斯居鄕之作用傳所謂亦爲政吾人所報答在此也於是人主一席致畫史傅子巖爲圖予倡以詩三君子和之予又序之

正學類編書序

夫道宣祕於天效靈於地而發隠於聖人故馬圖肇人文之祥洛書啟彞倫之敍刪修贊定麟筆終焉於以昭示化元恢道要一人心而齊風俗然而奇衺怪誕亦世所不能無故虞絕天地之通商謹風愆之訓迨周風弗竟霸術恣行自是而豪奪興遊談盛入於楊墨佛老至大壞極獘道愈岐而後己正學於斯乎蝕矣我太祖應天受命迅掃故元身天地萬物綱常之主佐理儒臣符期應會聖有所作而賢有所述遡洙泗以直祖皇王之傳綜事辧章無越大中至正之榘百五十年人文成化其有由然矣四明季公時升歸堇山也謝邦土以獨當校讐之任輯四明鄕賢人爲傳贊之又輯國朝詔制與名賢著論稱文獻者爲制命奏對論述郊廟館閣忠勲辟邪遺才等類名爲正學類編走書數千里屬序於某授而閱之將所謂渾渾者噩噩者寛厚完博者淵澄深者發揮正學鋪敍皇猷暢性靈而昌景運文云文云乎哉古者黜子尊經經正也唐太宗之宮體虞世南曰聖作誠工然體非純正國朝詔制諸作純正者也其典謨雅頌之風過沛宮祀后土無足言者著論依歸訓誥與孔門授受同其宗防不屑意落迹秦漢間夫一歐冶也自不出型範之外飲河固知源哉書所自序是集者

蔡虛齋文集序

溫陵蔡介夫虛齋飭躬砥行動凖古人其學以六經爲正宗四書爲嫡傳四儒爲眞派平生精力盡用之易四書防引之間闡發幽祕梓學宮而行天下其於易深矣究性命之原通幽微之故眞有以見夫天下之賾象其物宜天下之動通其典禮四方學士師宗之曰虛齋說也守毋變扶衰振落溫陵造就可謂易學一時矣經義趣深理到論策諸作暢達流爽詩文別出體格掖人心而系名教卒澤於仁義道徳粹如也貞剛善晦而亦間取夫名者之忌在禮曹三原王端毅公引入爲吏曹竟復爲禮曹乞南又乞告特起按察副使督學江西寧庶人讎予因讎介夫介夫引而去逆瑾亂政起祭酒以鎭壓人望而介夫先歿矣嗚呼介夫之不爲鼂錯山非幸耶景尙遺徳姚英之諸君子爲立祠葛石厓志貞爲輯遺文梓之一時交與予在也序其可辭夫有造道之文有述事之文楊子云曰商書灝灝爾周書噩噩爾後世有作其雄視前人亦不爲少矣卒之無足嗣往徽而歆來聽又況移情役物越禮分而爲者嗚呼邪說也贅言也雅論也知斯三者可以定是文矣其不然文華作气質雅收聲而去道遠而昔後村序艾軒之文曰以言語文字行世非先生意也介夫言語文字間哉介夫初主於靜旣又主於虛楊方正曰主於靜是時理學中輟二公寧永貞丁玉夫江朝東崛起於曠鉤深索隠二公殆獨得云

艾軒文選序

昔者孟子歿夫子之道不傳二程子歿周子之傳亦幾乎蝕矣吾家艾軒崛起南服專志聖賢於時遺儒陸子正施廷先嘗學和靖山先生特從指授以上紹伊洛之傳窮博而會之要絕意著述東井倡道盡羣俊而朋來之四方質夫顯道門墻者不少文祖六經輔秦漢詩派山谷後山半山而祖之於唐檀弓谷梁后村有成論焉年五十始奏名十一轉而至中捨平茶冦講中庸一再爲孝宗褒奬坐封還詞頭攺工部侍郎以集英修撰知婺州提舉興國宮以卒先生長晦翁一十六嵗晦翁商略理道獨先生意合嘉其精細退若有得請質時見於書兌澤南軒於易有所異爲晦翁獨與其繳駁新端也東萊曰平生保任此老不負諡文節也君子謂允去今三百五十年祠久圯墓之田易數姓穉弱二孫稀落可念龍坡之爲仰止書院馮公行健雷公孟升意也俊偕汝華謀曰先生嘗同晦翁講道以齒則兄以道則友晦翁固道學淵源先生亦道學名派起一方而名天下稱南夫子無異詞宜並祀雷喜白之馮曁貳曁大巡宣司監司督學議可並祀二先生侍以莆髙弟子而復梓其文以傳噫先生亦再遇矣昔祠之立也以林元仲行健元仲非歟梓文方巖仲湯伯紀也孟升二君子非歟扶衰竟事郡大夫業爲之先生名光朝字謙之

贈黃後峯序

國家承平久禁弛慮疎三渠姦誑惑以窺伺神器瑾誅死彬與寧固在北巡復南巡也國勢如一發引千鈞孰敢抗聲大義以擇肉虎口者哉黃郎中後峯疏六事偕同官陸汝亨以進諸司響和並下詔獄爲禍且不測予諸孫以乘復疏以進廷跪廷杖死者十二人後峯幸不死彬甘心焉變姓名亡匿僅免鬼神者固有以相之矣宸濠叛武皇帝始下寧獄慈壽皇太后復下彬獄中外人始席爲怗上入正大統首列更始之詔復諫者官防其死事誅二姦並連其黨於是後峯有南少廷尉之擢嗚呼謂世無士非誣歟後峯倡之諸司羣和之新政訇發有翕然者士气盛國家元气亦盛識治者卜世焉予初閱後峯疏曰是胡澹庵封事日月爭光者歟分一死與龍逢比干遊無易也爲之私幸不失後峯盛名難居然哉完固有以破之矣後峯懷負純完記覽精博修飾謹而進取澹無患難居昔鄒浩諫立劉后除名其友田晝謂曰士所當爲未止此也後峯當爲固未止此其浩然之气固在無俟予告也命旣下後峯謙讓慚怍予曰新天子搜選忠賢爲寃人倚命所謂千載一時者近卿云現壺山識者謂至人在宥莆士彚徵之應後峯時出之以茂贊無刑風發善類以發靈山嶽至寶匵藏予未知其可松厓諸君子曰然序速君君無緩焉

見素集卷六

欽定四庫全書

見素集卷七

明林俊撰

序

贈姚督學報政序

宣風猷而藻繪元化文章聖賢之道術神用也嗣前徽而流逺響其惡從事哉矯華就雅入之實以收載道之文曰經義云爾經義以訓繹微言探心源而揆治範而曰時文時文無亦陳韶奏缶宗鳥迹而行艸爲工者歟夫視今爲時則視古爲古古與今一道又惡二文哉茍且一間架以爲媒名取科甲之資所教所學所考成者率無越是宜文體之卑以弱也易曰觀乎人文以化成天下夫繁星麗天寒芒色正眾流宗海派別而同歸人之文固天地似也岐而二可乎哉句章姚先生英之視學吾閩身起而釐正之立文幟以指麾羣迷鼓翼多士之气囿博澤枯而別罏韝之固已奮迅人殊風趨而日以化矣而凖量中審虛明內照連篇累牘流電一睒卽付外號目吏塡姓名以進據案嘉奬摘瑕類而斥正之隨人覆誦連數十語不落人驚爲神安其公服其精鑑深以愧屈焉長養成就文體於是乎攺觀夫文章與時髙下者也气化人事相沿文體不得不因而異興衰振落固有執其機者胡瑗教授蘇湖士知有體用之學髙鍇歐陽修知貢舉文體爲之一變意者其時也前成化間邃翁在中書士爭出其門無問可知爲楊公弟子及視學河北而再視關西也西北人材由楊公爲盛近治間先生在禮部亦踵楊公爲烈視學廣右而再視閩南也東南人材亦由先生爲盛二公之大致同也而精敏識治亦幾頡頏無愧邃翁之今日先生之來日也抑當時僅邃翁今海內士不知有與先生齊名與否代先生者果亦值是人耶又烏得不爲閩士慮耶嵗之九月先生報政行博士弟子者曰吾閩文宗由今一良遇姚先生其不可借矣予二三子其疇依太息而去予退而私喜曰澤之感人有是序以寘先生行李以並告嗣先生者

烏石壽篇

莆東瀕海環三面皆山也鐘發靈秀山爲盛然而無與郡城三山者比三山梅山鳳山烏石山也然梅鳳之秀公宇學捨當之矣惟烏石甲姓所專元夫林立聮壽雋以盛山之麓族諸兄菊逸公居焉是爲少伯靜齋公之子侍禦翠庭之兄旣壽七十配孺人張亦壽六十有九翠庭偕鄭氏壻別駕希悅各詩若文爲壽諸姻友復屬烏石壽篇詩所謂如岡如陵意也夫山或焦而童或伐而赭或僅而蓁莽之林若灌木云連其地力物產宜有異者又況密邇闤闠有長松古茘屯擁是山者哉毓之人可徵之物也公鄰並郡博鄭順庵壽八十八處士陳恥軒壽八十三林幹齋壽八十五方厚庵壽八十一而方郡博哲齋之母壽九十九林侍禦時獻之母壽九十二烏石固壽鄕也公髙祖髙齋公壽九十一配壽九十少伯公壽七十九配壽八十六林固壽種也又況累葉載徳培夫壽者有基化日舒長躋夫壽者又有域而生以九月九日菊候也非所謂晚榮者耶菊而逸非隠自居餐英飲水非取夫壽以自況者耶昔純佑以不違文正左右不應辟舉其擇將帥城大順得鉤摘捍衛功爲多故稱純佑賢子晉叔向垂聲邁烈兄銅鞮伯華匿徳爲隠故稱羊舌氏進退兩尊今公之裕蠱少伯也無亦純佑之孝聨輝侍禦也又無亦伯華之髙其猶夫人之子若兄者可例論耶予又愛髙齋壽圖予髙祖邑博三復公寔秉是筆洪武壬申嵗也迨今歷兩壬申予又秉壽篇之筆是固水木足念而通家宿好亦足徵矣抑二髙齊壽者也二是似造物者可借壽篇屢役予弗腆無得謝焉

雲莊敍懷

今年春張使君白齋先生將請老於朝致莆郡事以去以予特道義厚也過予雲莊敍懷予曰先生故長者務寛大休養生息吾郡人安焉老於年亦老於事以充養完就其徳器張聲矯行先生奚有焉其幸終惠吾人先生曰非是也前大理時一疾甚奇每大作目暈面發赤首重殆不可舉以猶力之差彊寺之政易以治也玆間時月發發則無復可忍將日昃之離也猶役役簿書病且勞勞且復病爲吾計不旣左乎人不吾捨吾其如人何哉且地有所宜而性有好不好林區川浸禽魚之地亦禽魚之樂也易其地則不可彊矣昌黎子曰人各有能有不能與彊能之並以戾矣方予之結志藏修也將謂鼓之無前而久僅一遇又將謂掉筆詞垣發鏗鏘而文金石而吏局僅淹重勞以郡縣之事我其旣俗矣造物者之不吾謀有是夫繪二牛感倦鳥東臯子托風自逃其固無謂哉吾將對碧山怡悅白雲匪石之心其不可轉也疏旣上涉秋猶未得報則報政有期先生曰吾去而俟命於道未得請將面疏天子祈哀焉予曰賢哉先生其志髙以決矣世嘗患古今人不相及先生與二疏異耶先生襟度夷灑詩力老不衰子美介甫防州鐘山時也予解兵東還力盡沮怍其不能軍矣先生每出挑予則閉壁奪气玆去而果得請也主盟云物於二百八十峯之上與川魚林鳥同其樂气當自倍視棄繻生而少之將有甘受巾幗者矣二庠師生謀畱行予曰報政自故事予惡能用情哉抑先生志也書以爲贈

王南郭詩集序

詩抒性靈而補裨風教者也感遇可以觀化諷諭可以觀情托興可以觀物關雎鵲巢見王化之盛其衰也黍離揚之水作焉旄丘斥其臣北門歸諸天詩人忠厚如此而朴杕杜鴇羽驈皇艸木鳥獸之名其可勝道耶然其始也多出里巷之歌謠要其歸非賢人君子莫能作也虞夏而降漢魏騰聲蘇李顏謝按音節而諧風雅迨沈宋律體盛而詩一大變李唐時也朱夫子欲集漢魏與景純元亮爲一編眞西山詩選不及唐律可謂樹古詩之赤幟然亦未之有攺焉爾國朝參集諸體作者益盛成化間刑部屬稱小翰林王南郭存敬尢號奇崛逸才橫發壯思雄飛泉地出而星空流主盟云物以盡泄桃源山川之气陳思之風骨少陵之體裁出入韋栁蘇黃宋筋唐響通其正變意所詣極將欲自附名家者流而未見其止也公於是乎有遺音矣吏事精絕自起進士宰溧陽聿發淸敏之聲由郎署出守吾莆褫姦剔蠧宴然以靖赤子父母之病爲禱歿葬其衣冠屍祝之公於是乎有遺澤矣夫詩名吏望嘗相掩者也公獨不然文與行恆騖違者也公又不然柄授方屬中身而委其化斯公之不能爲造物獨爭者也然由莆之績前無其始亦無後以躡其蹤丰碑峩峩名宦血食重以詩篇之流布天壤俱敝可也其得終詘之哉公族人僉憲朝器梓其粹以行方石翁爲題其略予披讀揮涕序交遊事也書語其子進士坊予意著穢佛首旣愧旣怯及是逾十年病以老矣前諾義在終酬遂飲痛書之以慰公防防之屬噫文乎哉

畏齋存稿序

文章自秦漢而下作者益眾唐人詩至六百餘家然渾金粹玉無越徐鉉呂祖謙楊士髙棅諸家之所選定至正宗軌範精義會編益以密矣初若病其太隘及得全集觀之似亦無甚漏遺他篇無作可也甚矣著述之難也非發靈宣祕走金石而震撼神以泣效顰鉛槧秖見其繁也抑存乎人爾矣宋廣平張曲江之詩範文正司馬溫國之文無害爲少若無多而使人惜之其又何如耶今觀畏齋公之稿遺落殆若可念然惡在以多爲耶詩文知公亦淺矣公之先同吾林氏由莆陽徙福唐又徙黃巖居之泉溪今太平人襲和累祉蓄所未發與發而未盡盡萃於公所謂麟趾麟定者爲信先侍郎公義育之所薰蒸藍靑朱赤重以卵翼之素如丹穴之雛燦乎九苞之先具方是時陳翰林逸庵以純深雅博名當世公親及其門度尺之璞付之良工脂肪蒸栗有不以玉徳擅名者乎公孝根天性禮由天衷而學周國家用莊肅邃永意之所至將力斡世道而坐回綱常行髙辭寡屹乎萬夫之望起於鄕人曰麟爲時出矣爲禦史人聽岡鳳之鳴長於畿郡於大臬於大藩以貳司冦羣幸冠玉之售薄秦割而輕楚封事烈明偉髙可視鶴山次之亦不失閱道輩人嗚呼孰使公逢時而生生而用而弗究耶公之問學絺章繪句云乎哉稿之存不存奚在憾不憾耶抑嗣述之難朱夫子嘗爲陳荀氏惜之矣公之子薇同知壽州予弟僖實偕官寀有觀道焉廉白家法薇守之以無愧厥父僖守之以無愧厥兄人將曰林氏佳子弟關西之楊其無足多矣斯公泉臺之慰亦予之借手雲莊者也稿之存不存奚在憾不憾耶至寶終出後之二百年有歐陽子將有得韓集於李氏敝筐者矣公鶚名詳見明名臣傳

孝廉優奬序

元气會而瑞符生景星卿云醴泉芝艸麟鳳龍神馬希世之奇其可勝道哉然可快其有而亦無害乎其無惟卓行之君子爲人之瑞可有而不可無者也扶天常立人極表律歆動之機固有不待令而從不待痛而後威與居軸同其運化而冺乎聲迹之臨鄕有是鄕之光國有是國之光表異尊崇君人固因爲重世道之光不少也近事言之處吾如賔其不謂是也君溫之瑞安望家尺籍吾興挺立傑出自孤幼已然治戊申予過家數貢士來謁旣去予曰最後毋有道者予弟待育笑曰何神陳時周也鄕以爲古數日過焉土屋低短气蒸蒸如甑院一栁獨陰君坐予栁下入告其母太孺人兒所慕先生來太孺人促具茗君出與予語久意以合昔周黨孤潔自謂不及閔貢誠是言哉君爲推官爲禦史益卓絕母老疏終養問安視膳外危坐斗室窮理居敬淸其心研究性命之源服器敝匱斤篲時自執勞一蒼頭應客不知有官容知有意外之營忘於貧猶若過乎其分之適粹衷完行動天地質神堅苦不淪古之人或後焉吏部重其廉憂其不足備養奏食晉江學祿君辭又以陳方伯珂舒侍禦晟交薦奏引殊格優重上特嘉淸苦月給米三石君又辭上若曰朝廷以孝治天下給米資養其毋辭異舉流聞遐邇懽快善流生气羣濁冒之風爲之愧沮嗚呼海內修謹之士如君復有幾人哉固不獨爲莆幸也皇上防拳特復之恩斯其謂至矣東漢汝南黃憲言論風防無所傳聞史稱其隤然處順淵乎似道莫能臻其分而議其方荀淑以爲國有顏子夫顏子豈易儗人者屢空不攺其樂夫子以爲近道不遷怒貳過請事無違夫子以爲不愚而好學有若無實若虛犯不校程子以爲大勇然則君及孔氏之門殆將近道者不愚者好學者大勇者荀淑及見殆將許憲者許君熟養而須後效之收際主翊運道風事烈將匹休前聞人漢髙士無足班者揮使徐成卿欲專爲其衛光重求序於予予曰如賔人之瑞世所共榮莆不得獨專也況衛耶書以爲有志淸修者式激聲聞而先鏡鑑莆風動自玆始矣

送湯新之總憲江西序

巡省風俗之使始於直指於觀風於按察觀察察訪於提防刑獄提刑按察司國朝因之總司視禦史臺道視十三道中外並峙以提振憲度整齊百司坊民欲而平事枉非隆實峻望無足副者於是吾閩憲副湯君新之有江西察使之擢君始令崇徳也有廉聲予起視畱臺過焉優以坐君謝不可予曰奬廉也旣別予曰自愛自是君賢名予心口以熟君爲禦史以風力聞方逆豎之中禍士夫也位爲蹇力爲困剝爲及膚君搖撼顚墜瀕坎陷而無悔逆豎旣正法君連起有今用益究而剛不渝穹階固有屬矣夫事任分者易爲責總者難乎爲委察使總司者也震撼之鎭定甘辛燥濕之調劑果盡服其心乎故處同僚難下者難見而上者易觀也一病利之置施廉墨之舉刺果盡服其心乎故蒞百司難深情厚貌張虛而駕浮發摘姦隠燭幽陰而皂白一二之果盡服其心乎故刑獄之訊鞫又難一明獨運而羣蒙以昏一誠自將而羣售以詐故馭吏又難通者身之便非勑法之宜公者政之平非媒私巧請者之便故處柄要又難其亦故有道矣夫仁以宅心義以臨政寛以養量而明以秉幾裒多益寡謙其可循也明愼用刑旅其可象也立電照之體以施有雷震之威使美惡無遁情而威富無得以干吾法噬嗑又可用也夫然後素也誰污之完也誰缺之自愛之言爲君重屬致成終焉是亦計世道者之意正徳甲戌夏四月莆田林俊書

贈張白齋報政序

吾郡郡伯白齋張先生再以老請於朝不得命至是上初考之績天官卿業已不可彊畱其寅貳張君仲懷鐘君理夫以贈言來告予受役多意不欲數數然二君曰先生之欲也前二年解兵東歸拜先生公署獲覩屛間聨句有所謂鶴踏春晴者予爲之驚詫曰思之精有是旣又得先生見遺數詩最後得所著白齋淨稿盡讀之疎宕孤絕如峻峯激流景出象外平生齪齪坌垢之腸爲之一盥每拘局堙郁偃蹇沈滯取先生詩枕肱疾讀則風融气流神爽爲之飛越古所謂誦子美詩已瘧讀陳琳之檄愈頭風有幽憂之疾受孫道滋琴數引不覺疾之在體者庶幾焉方故人落落壇荒社散之餘藏聲捲迹韜其芒以自老孰謂海隅天角天遺一嗣音以主盟風月於我雲莊之上相長益不落莫如許耶亦深幸以快矣先生衝澹簡逺充養完至灑灑然出凡格吏事諳委是是而非非物無遁情而售奇運察要非心之所樂也夫立體所以成化長孺之重臥治子賤之盡日鳴琴亦治何武無赫赫之名而去常見思吾人道殆將如是也先生請老不得去玆托之報政以行爲幾固微而爲意亦深以決矣今君相搜進羣髦商略文治而詠歌太平固不欲勞老成以筋力之事安車蒲輪在山林尙欲迎致又況對揚淸光之下參檢閱而備籌量者哉處先生固有地矣

遙壽元老韓洪洞公序

士君子有大同必有大異露揚佻淺可以卜其中之所存而旋天扼海要非綿軟之所能任也我洪洞韓公質庵諫垣時也不立厓異於物無所於爭而論事侃侃籌諸心體量諸事爲理當否物勢便戾政因革所宜蓋有人不能言獨言之者矣歷大藩以至中丞少宰司馬司徒廓大邃永莊簡而凝重休休然其容抑抑貶損親賢而下善以詢咨逺猷根求彞憲黙化潛運冺乎其無形而天下陰受其賜蓋有人不能行獨行之者矣當其時與司馬劉公東山都憲張公介庵稱治大君子旣又與二三元老大小文武臣伏閣論事賴宗社神靈皇上仁聖名徳始終以完優遊然桑柘之境伯子士聰輟州守來侍仲子士奇叔子士賢官部郡江南水陸之甘時一走致公頤養天和弄孫子結盟野老之社明年乙亥年七十又五矣洪去莆八千里而遠問遺往來如東西家意索形求不知日之午月之夕予入公幾夢風雨寥泬公亦懸予幾臆也又不知夷吾鮑叔居易微之景仁君實當其時有是事抑未然也莆人善傳眞予欲圖吾二人眞於短壑蒼松之下寓壯衰綣懷與意似而合貽兩家孫子世好之厚公不予爲迂謂然否也公平生絕媵婢自夫人先世獨處者三十年及是形神堅壯面沃若有光蓋所完者固一身之元气亦士風世道之元气也老成耆徳士類倚爲元气覘國者問安否知吾國有人世運污隆身卜焉公之壽與予之所以遙壽公者其循常壽豈規規疇昔朋故之私云然哉公誕賢之旦去菊日十有七日餐英據圖固簡飲諒亦爲予亦醉

贈王石泉山東右轄序

吾閩幸王公石泉總吾臬也右良植弱濁冒斂戢豪食風爲之沮未半嵗公有山東右轄之命民羣言之當道請畱非不知其不可而愬愬然以幸聞於上以終還而畀之閩斯人心也公初爲禦史有名巡湖南湖南人稱眞禦史必曰公曰公及知廣陵廣陵人安而服習之歷兩遷始總湖臬而再總吾閩也人以爲滯公邃學精識材優激揚而宿望足以鎭之如銛斤運風駿足之騁熟路由今之見以符於昔者之聞公之席宜於南未暖而奪之東也夫勞極天下惟獄然霜淸冰寒有畏而無愛故職曰雄職政稱肅政而司刑謂之秋伯亦旣優而舉之矣方伯旬宣之重有逸而無勞布徳和令陽春襲物煦煦然流澤之所優於臬宜優於藩也公之席又將不暖於東由中而奪之矣嘗私攷之風俗之論謂齊經術魯學問由太公周公之教然以齊魯論治與夫子變俗之漸觀之魯遺風尢在周禮猶在魯也夫子大聖魯人也孟子大賢鄒人也承文武周公之道以垂教萬世而鄒魯之重有今閩海濵猶儗之況誠其地者耶王道先庶富而後教化近者流冦蹂躪民壯穉枕藉死殆不可謂庶矣十年生聚省其役以蕃息之者竟何道靑之田上下兗之田中下近容有不耕之田禹定土賦兗作十有三載乃同今不知何時得與他州齒何術以竟省其賦固未易能也況教化之施以盡還鄒魯之俗者乎則東亦未謂無勞也得人而久任之東之所也而滯收尢拔以授柄於內者日常乏材賢如公容獨責嵗月之效以霈東之澤哉予不能爲東謀也又焉能爲閩求畀哉

贈龔蒲川湖藩左轄序

成化間予與李少卿範庵儲少宰殖庵夏通政梅所今大方伯龔公蒲川十許人同在畱曹頗自貴重爲一流人其後歷中外皆有迹予獨落落無奇負余愧焉治壬戌天下諸司朝京師孝宗敬皇帝旌治理尢顯驗者數臣賜宴服以風在位蒲川在數臣中方須有殊用蒲川以大參病告言者數疏起用上可之迨正徳甲戌始以右轄起視吾閩方是時藩臬多君子公與左轄胡公竹亭介特淸簡如一罏韝閩則何幸二公也居數月蒲川假行部之便過予敍懷悲哽歡快孰謂露稀星滅天遺吾二人良晤如是耶明日約遊我雲莊詰旦竟阻以事促還云物盻盻然觖望猶時寄聲遊期方俟之公有湖南左轄之轉書來道別竹亭亦來屬贈篇矣予義不及送後之會無復期雲莊之遊者夢也公素履特定歸特早復與人世一責則斯出夢也公仕牒幾四十年由昔誠遲由今若誠速遲與速則亦夢也而乘除弗爽物價終酬失東隅而收桑楡者如此夢而非眞夢也吾道之行爲吾人一大願耳奚足畱一意區區離合間哉抑均之遲暮感耳晚節末路尢吾人所深畱意無容有茍焉者彌綸應會顧所自處以旋轉開合副天下之望者何如夫迹寄者易纇名者爭之器君子有其名未若無其名而顯秩要樞敝敝終日夕以獨膺叢寄孰若處閒任散對樵牧語爲適哉湖南旬宣行也不言旬宣語所大者如此夫無智名無勇功而天下陰受其賜如狄梁公如司馬文正身殉社稷可也如呂正獻如文潞公平章軍國重事可也如疏太博辭位而去如崔淸獻未嘗造朝亦可也公籌於斯數者

程氏姓源序

系牒至周爲詳漢而下有世譜官譜百家譜氏族志姓氏錄官有世冑而譜有世官名大姓者過江則王謝袁蕭東南則朱程顧陸山東關中則王崔盧李韋栁裴薛其餘邑各有望衢在開化則程在常山則江程起程伯周宣王時人也其後嬰存趙封君黑從漢滅秦普從破曹操皆封侯元譚爲新安太守侯景之亂靈洗起鄕兵保有州郡封忠壯公嗣是富起鄕兵定六州追封昭烈侯宗楚討黃巢戰歿贈司徒其子金紫勲孫禦史大夫彥光曾孫克柔三世守徳興以捍饒衢信之地澐守東密淘與其子旭捍開化皆廟食龍山賜額顯佑傳其從子杭從孫淮沅皆居開化故程之族始新安傳饒衢爲盛開化上湖之程蓋淘始也江出仲封江其後居陳畱至源始居開化景房徙桂巖基徙番陽泰徙常山故江之族始陳畱亦傳饒衢爲盛常山雙溪之間蓋景房始也二姓仍世有連紹興間元初自程來後於江遂附江姓按江氏譜稱彪未有子擇於程而子元初其後彪生元鼎元復仍子元初則元初殆李氏之存孝傳者謂元初隨母適彪故冒江姓又殆朱氏之範仲淹居今世已七傳而姓猶未復噫其亦晚矣夫元初之後嵗時所祀與所拜者江之祠江之墓則江祖也程則何祖哉昔狄靑一武人猶不附梁公程儒衣冠肩武駢接容無靑爲烈者耶識者恥崇韜拜令公之墓固同姓也矧姓而異者耶揆之春秋之義程固滅江而亦自滅也然循襲旣逺食指實繁非元人鉅公爲之領袖誰從而復之吾郡分教君鋌用之以義起禮特譜由程其復姓之大幾與予故攷程所自出與入開之始爲鋌立赤幟以指麾族人嗚呼水木源本之論程者祖而江者非祖也世無無祖之身復程之疏朝具而夕以聞無不可者與仲氏司憲兄綏商校焉求眞譜而詳系之則程之世旣蝕復完而予之臆揣爲可逭因僭更爲程氏姓源而序之如此

贈丁繼卿得代序

令甲世官惟武臣爲然勞其身以優答其子孫責以宣力排難亦世如乃祖乃父之時其優之固賴之也傳序旣久殊失前意甚至謂文事不足習而國章人言有不足卹嗚呼開國靖難之臣其亦幾完舊物哉總鎭丁侯繼卿世以武功進明威將軍守興化習尙文雅愼庵退然儒生介軒樹而爲宏偉光大之烈薦都閫以體統行其事侯襲官甚少紈綺無餘習才猷宣茂韜略多講求應猝整暇而公愼副之同類自謂不及吾流中間有愧者爲東山司馬及臺使所知屢引屢旌而屢薦之兵部上爲都閫者三官三十有餘年無日不膺柄任瀕海五鎭權同副參衛使貳官𨿽尊猶韔弓房矢戎服聽帥令臺下侯推總四鎭二十有餘年南日建在中幫爲四幫仰視隠然又一大鎭擇而愼以付侯侯再蒞值嵗連饑漳泉盜連起侯飽士練兵修戰艦嚴斥堠申令遣諜優有以待之至則就擒引而去帥令間肅冗兵俠校醉詈而豪奪者無敢迹故武村市宴然人惟侯安也憂其期日代去去復獘海鄕父老謀所以再借於侯侯聞之曰負父老甚吾不故吾矣方欲角巾野服以借手遊鄕先生故物猶厭容靦顏大鎭然哉彊之又不可因予姻丈莫君廷昭以求重於予予曰侯不渠借也河漘之間傭車而酬直者廣原如砥日馳數十捨車人安之秋水時至河決殆若峻阪續絕濘淖而車不得馳不得馳則不虛取直矣物化固有夷而險易而難者君子與道消息能智能愚能勇能怯徐邈人以爲通而又以爲介其固始爲同終爲異耶父老曰侯不終借矣乞言於予刺之綺以爲侯贈

榕城別言

府尹牧畿內之民古三輔之職近時楊公月湖始蒞李公仕修繼蒞未至代以竹亭三君子一時道望公禔身砥行內完而外晦起曹郎歷大郡大藩在有勞績及是命人皆曰聲先實副挈而與之矣數日公書來雲莊曰吾斂四方之志爲一壑之云力亦有弗逮也順天人稠物雜其化物已久爬櫛澄汰反之正難且勢以地異遠則專專則其志可行故吾也近則分分則動有牽制不故吾也吾胡取一纇哉投鼠忌器燻狐者顧其城有不可問者矣爲雞謀菽貍伏而掩之爲羊謀艸狼恣而噬之有不得制者矣薙棘燎蔓惟恐夫蕙蘭林木之傷有不容擇者矣以剛則敵而徒以速悔以柔則隨依違附和委弛而不自振辱殆甚焉吾焉折衷哉予答書曰斯所謂循良公也公繼月湖者也月湖鎭雅黜浮居然古意樹奇運察於公奚有哉嘗觀夫醫矣補益元气無責夫嵗月爲功而攻熨速效知醫之所無取周人東郊之治歷三紀而風始移愼始周公也和中君陳也成終畢公也政不同而心同也俗因俗革奚局哉故曰三後協心同厎於道繼月湖之政豈在規規守勿失間哉吾夫子論政以寛而許舉政者以猛子朱子亦主用嚴之說剛柔相濟殆其然乎公自念哉有子人之大政有潔已之大幾造物無足吾人屈久矣僭公謀焉藩伯姚公東泉陳公蓉湖鄭公巖山喜曰是可爲贈

贈王石泉大防湖藩序

翼城王公石泉在進士齒特少候朝之次退然寂坐羣喧中予時在刑部屬私異之曰愼重有如此者起貳閩臬顧我雲莊中間契闊者餘三十年公鬢毛蒼短徳器益以渾成冠服仗衛皆數十年陳物歷階登席一起居外無復話言茶畢請而退私異之曰朴簡有如此者公衙非致胙致餕食惟菜豆臨視下屬厓角俱化而區別畛域無爽使人無少涉蹊曲之萌詞降而心愧屈焉又私異之曰廉永有如此者予所宿與名下士李公士修黃公公獻意者公品流長短補截意者或右焉一日龔蒲川道公在諸生爲沈思古獨賞儗之吳下奇士在畱司視獄外不釋手書卷有博洽名爲員外郎移病歸養老母旣又疏終養疏致其政家居二十有餘年逆豎誅例以淸流起用不養交不循俗速化同時人俱盡無知者而載淹以久中實外晦冺一定於紛翔競騖之時士居今有是哉乙亥公始有湖南大防之轉寅寀稍稍爲泄所弗平而重致弗滿爲公之地公自若也予於是求公於古人要所謂有道之士非歟始公引疾包孝肅親老侍養之本懷乎繼致其政北宮子衣褐之終身乎繼而起越石父敝冠反裘而負芻乎繼而又淹太史公周南之畱滯乎夫爲親自爲竟而未免人役迫於勢也不見知而不終悔命與義也求公以諧世不逮人亦逺矣求以集事猶夫人也雍容廟堂標表來進翊雅而愧浮歆發感動與防範而刼制扶掖之機有前此而後彼者總臬周公公儀偕寮寀三數公以序爲役予僭爲顯幽之論使識治有聞私失士自創而箕穎初懷歸意滿腹不置此麼麼也

榮壽圖詩序

國家崇右風教優異臣工內七品秩而上三載初論稱得封父若母以旌年勞惇孝理於天下戶部主事龍坡黃君伯望用是例封尊府廷立先生如厥官母方封安人士大夫作榮壽圖並詩爲壽而俊實濫首簡惟子之愛其親亦猶親之愛其子愛其親欲其榮壽猶愛其子而欲其才且賢也其性至眞而其情爲甚切然才賢者可自盡榮慶者莫之致而至故洪範五福不及乎貴孟氏書著一樂釋者謂系之天物固有造化不能齊者先生年七袠太安人七袠有三冠翟交輝椿萱偕老亦榮且壽矣莫致者可致不能齊者顧得而齊亦何以得此於天耶先生夙承尊府廣元教諭公庭訓授主事君以世儒業教諭爲父主事爲子其作述者恆無憂閭井防謙林泉毓晦其盛麗者恆無縈詩書衍澤孝友睦家安人和懿艾安閨壼雍肅其俯仰者亦恆無愧得之天者宜夐異矣今夫水澄之則愈淸木培之則愈茂而謂人不然愚如俊不信也先生蔗境淸夷齊眉荷寵主事君凝重服官樹有風節究所自盡以迓續休命於天良亦深致助愛云耳身親枝也不重於身亦重於親輕其身而能重其親者蓋或未之前聞也則所以守己者烏得不至爲學者惡得不堅蒞事者惡得以不愼且勤身重則徳尊徳尊則業久業久則名彰而親之心以樂心樂則致壽積久可以累榮得之天者則又宜夐異矣俊庸序之以發始事之端爲後日愈壽愈榮地云

黃鶴樓贈別詩序

黃鶴樓名天下山延袤數百里趣鄂城距大江名曰黃鶴山山盡處石窿然崛起石之上樓也傑棟崢嶸層甍飛舞偉然湖南一奇觀嶽陽滕王不及也予嘗評斯樓有君子道焉屹立天南下瞰八極俯岷峨倚星漢而不知其髙納洞庭吞云夢而不知其大洪濤弗驚疾風無靡寒期暑候與時偕行陰慘陽舒憂樂同態喧而能寂特立而不隘斯其大凡也登斯樓者其亦將無取乎有是江山有是樓無是人其不孤乎登斯樓者其將能無負乎進士金沙馮君時濟朴直沈晦好問學善記古今事頽然儒者奉使岐藩道經武昌憲副沈先生思古曁諸君子飲餞之黃鶴樓繪圖賦詩爲別俊序其勝與其所以登者如此君固取斯樓哉樓不孤哉君固能無負哉異時翹楚士夫洸爀閭井振耀古與今如斯樓擅名湖南等而上之其必君也若曰憑髙眺遠把酒臨風旅煙霞親魚鳥樂斯樂矣殆非諸君子之意亦非所以贈君子也

少宰何公燕泉贈篇

命物之不齊气也少慧乏逺至之期而晚達亦孤蚤遇之適徳優者才局質厚者寡文气之鐘有如是爾燕泉何公上世再以易學取進士樹英稱迨公而淸發穎異昌黎子謂南諸山獨衡爲宗而郴當中州淸淑之气竟歸之老氏者流予常薄其輕妄公有得當者嗣學於家成學於李文正公之門也怒長迅發謂慧也少未冠掄鄕魁第進士謂遇也蚤而腴中瘠外退然若無能盤錯開解恢恢然有餘用矣仕而無忘力學防博領要尙論古人髙詞巨防作者相頡頏無愧其在司馬曹也勞望積以逾久始大政山藩長卿太僕君子謂淹副都憲巡撫滇南也君子謂允方是時羣姦柄政私門溪壑之欲倍於常供民搖扤不可靜公懸法杜橫守貞而運恆姦豪敓气臺憲生風焉迆東夷引類連羣幹我王度公曰養之過也吾芟艾之算授而功告成君子謂智且勇新天子更元嘉靖拔用正人進公少司馬南京方俟代又入以爲少宰夫本兵固所習閒而銓鏡之重又非公不可於時白巖喬公石潭汪公曁公皆極三銓之望輔成新政羣心具屬焉夫治道在風俗風俗在人材吏潔於上則風淸於下表儀歆發重有執其機者拔眞斥僞本衡量之公而柴車藿食亦本朴儉之化正身率物固節用愛人地也亦渾龎惇大王化顯行之大關綱領五曹訓齊百職以上贊皇猷其非細故也滇去閩萬里藩臬方陳諸君子專價屬言意若有所授拜公辱焉不揣忠告爲斯人翕張抑亦自攷云爾

大禮奏議序

嘉靖釐革可謂前無古人後無今人聖君賢相其若是盛也方大老石齋公服憂解柄先皇帝專使彊起於家禫畢惇迫以來不混俗化不養交不艸南巡制勑爭國璽不以隨固已窺見其獨一旦翊眞主以運斡泰平元猷祕防如陽春播物萬象攺觀挾日以升遐隠畢照然後知老成謀國晦須以章天地祖宗其固有以待之也尊號之議首尾數十疏義正詞嚴上煩聖天子委曲引諭如家人父子不以卒變一時偕事侔徳協心至封還內降決從違爲去就臣直君仁一時之極矣議濮溫公蜀公王呂諸君子固在無赧詞魏公六一地下猶有餘愧也公身當國怨揭家族以博中興古社稷臣也譬諸舉鼎百鈞盡气再絕臏方知舉千鈞者之難舟百斛盡量再胥以溺然後知萬斛之舟長風駭浪如輕舸穏流之不可及也公有摯旦之烈以不居無右之功峻階穹爵懇辭若凂焉是謂勞謙有終俊無似願祝公卒佐聖天子聖天子卒用公公卒用天下之賢中外順則囿毓太和以造民福爲皇明卜世俊雲莊一席其有餘帖矣

金田王氏族譜序

畱臺右轄王金谿公之族出撫之金谿至安成金田爲盛又二十有一世爲公猶號金谿寓無忘也夫萬有一气有所始爾矣諸山紛錯而皆本昆侖葉令王所由始金谿之昆侖也吉守徳載翁王載遷之始金田之昆侖也其間昻伏續斷脊而岡阜而陵夷而陸者何限至公巋然喬嶽爲雄鎭具瞻蓋相承者世所以相承者心也世貴於傳傳在人人貴於傳傳在心則道有足恃而气機突發叢巒復嶂有例視爲常者鳳無百鳥之羣蓁棘之茂芝蘭伏焉王金田之譜修自公諸父翁國禎父贈都憲翁光表而載修於公其取諸人其取諸心其求諸道之獨尙其气機之突發爲常者王子姓當自得之離而合逺而自近譜乎始倡而先和化而齊亦譜乎始子文之治楚也君子謀其後光逺自他有耀所以卜敬仲之收而忘世之賢無能爲父一貫其不深可慮耶公方格勁气折不能柔孑立羣邪之間無取自混幾先逺禍退勇林棲者以久寧濠叛公不共戴天相陽明公以立收擒王偉績奠安國勢息搖扤之人心聖天子居潛熟知而義與之應天承敍公一年四轉官猶若未副答功以慰滿人意斯人論之公亦欲王氏道也詳見公敍

辭謝錄序

元人者必有以貞其志浩其气俟時以發其光明雋偉之烈大明當天羣陰退伏其非細故也大老石齋楊公起異童收蚤遇以有今師垣歉若嗇退焉其若怯吾不知其勇其晦之深也方正徳間壬辟煽處公無私同出貳司徙畱部春宮舊徳殆非其所也未數月先皇帝念之晉司徒又念之召入以爲內閣公辭不可老以請又不可殿學孤卿薦恩異數公辭不可歸省少師翁又不可服憂存慰勤復未卒制使相屬於道亟以還公人者曰公胡爲起也巡幸爭不艸制載空勑符璽以行彊之又不可公之危亦至矣忠誠所感竟有以諒其衷而彊委重焉以竟收受遺定策之功健將驕兵元凶宿蠧夷劉翕戢之聲色俱冺之間鼎革之會也狄梁公爲唐司馬公之爲宋以期還我祖宗之舊功髙弗有而力辭世封焉公無南無去無怫心之任非所以爲公南而入去而遄求怫而要諸道猷裕圖終濟艱難其弗遺餘力矣君子在治在亂若鳳潛升貞利龍之所以亨道消息爾矣公前後五十餘疏某竊觀危孫之機今天子明聖遐隠畢宣危言亢志百世一時也某以徵之天下士而集思廣益則願之於公公無讓哉公戊戌進士前輩稱榜中得人一公可也晨星落落同時亦僅某故以某序

竟陵孫氏族譜序

族譜本始之書兩儀始太極萬有始兩儀萬有辧類祖人之始也始則羣而姓別之別而至於紛不可辧譜所以原其始也寓目尺楮之間尊幼戚疏於是乎在而豈徒者哉自冠履易寘舊物攺觀髙華望閥賣燭而鬻檟者何限故譜其有存者耶大司徒安陸孫公九峯之族之譜其得而盡觀之衛康叔之後武公之孫曾耳爲衛上卿姓始也自廬而常而沔而郢中爲今安陸族始也自興二而重而銘而虎而毅而盛而忠世始也自公而上遡之忠則父盛則祖又上則曾則髙我太祖龍飛淮甸銘六兄弟迎自采石定太平入建康死忠者半功者半銘千戶侯淮達百戶侯注安陸一衛使相聚也出聖諭云爾旣之飾樓楯復宇廨爲安陸舊觀而淮移鞏昌達移忠州比卒皆還葬安陸生離死合誓固云然也旣之虎讓世官於仲氏信而自占民版安陸孝友之行孫世承焉旣之信防衛西安而大宗之後由公而祖而父皆贈資政大夫南京吏部尙書子元爲禦史又爲編修重緋疊紫三房之世官無及甚矣讓之爲徳謙君子有終信夫世常言鳳麟無種貞元會而儲精發祥出飛走而類者也公純徳遠猷孤忠正色由上宰入爲司徒歸隠九峯受知今天子潛邸起耆宿再入爲司徒以輔成新政爲國當怨必欲杜利孔淸利源還虛耗殷阜之舊國命民命身任不疑功朝廷而望中外爲今鳳麟編修君亦鳳雛麟趾爲類孫上卿始盛千兵兄弟再盛至公之橋梓而極矣抑環復乘除之候有不得常者獨不孫氏念耶春秋生落艸嵗計松栢千計金石以天地爲春秋公肖質引類小之爲松栢大之爲金石於孫氏盛卜焉公交名志同其字後學尊而不名稱九峯翁某五十年道義厚敍斯譜孫告亦林告也

見素集卷七

欽定四庫全書

見素集卷八

明林俊撰

記

九牧鋪記

國子監丞林大猷子道過九牧鋪而感焉求鎭逺知府同邑周瑛梁石書之建寧知府上海劉璵廷貴通判余姚龔球天球碑之命族人子雲南按察副使俊記曰鄭有鄕荀有裏九牧名鋪自林氏誰之云者見素子弘治戊申九月望日

墨竹記

墨竹一卷故太常寺卿昆陽夏公仲昭所作水石竹所也煙靄竹時也修臒竹容也聳拔勁節竹操也少而直老而不僕竹之始終也羣而不同剛直而有制竹之體用也君子居其所値其時正其容堅其操以善其始終而具行其體用亦若竹然故多植以自況或者因畱神於繪事然象形益易則經營置位益難工唐蕭恱之竹不可見樂天稱其入神宋文與可筆勢遒勁柯葉疎理殘刻防簡至今觀之尙精神飛動宛然在風煙月露間其言曰畫竹必先得成竹於胸中則亦幾入聖者於時蘇文忠公子瞻與其子邁皆善竹子瞻在徐畫竹益進與可許之謂墨竹一派近在彭城我宣宗朝中書舍人王孟端亦善竹其法宗與可而稍變之夏公之竹與與可不合然亦臻其妙故名亦盛傳予嘗謂與可之竹得其神夏公之竹得其韻使均其時彭城之派不復道說矣侍禦吳憲之以是捲示予披閱之餘爲記其槪如此憲之淸雅有文學名家藏畫亦多尢珍襲此可以見其志矣

倦還堂記

同寅王先生一齋家食時念舊居湫隘市地邑南結屋庇寒暑而棲息焉屋背圭峯前匯河潭社溪二水東澗繞其左障阜直其右土壤夷曠花竹淸野灌木美石麻布而羊蹲如別出一塵界旁有園可棗可桑田可秫池可菱芡芙蕖畜之魚嵗可盈尺可釣而有焉居之勝於是乎最比服官未嘗或置懷抱也今年夏以疾疏於朝乞致仕以去撫巡而下勉畱之不可俊曰是吾人始終也毋彊以爲一齋謝爲知己遂顏其堂曰倦還紀實也昔陶靖節令彭澤棄官歸栗裏作歸去來詞曰鳥倦飛而知還蓋以自況一齋庸取諸此夫鴻飛防防弋者奚慕大鵬運風而下無幾乎斥鷃之笑鳥容知所擇哉載翔載飛翳翳將夕天路靡懷舊棲忽在戀鳥無量力爲耶力則飛倦則知還鳥之眞亦率鳥之性也離若眞矯厲若性折翼罹彀行且不免鳥亦審厥幾哉飛行也還止也知智也倦時也不良於行不昧於止任其智以無咈其時鳥得吾人道焉人之道適意而止耳隙駒百齡逆旅一世過目浮榮吾心身中誠奚等物顧爾營營瀕老死不少休無亦鳥之不如耶夫知足不辱知止乃不殆出處立身大節容不深計預圖之耶靖節一齋其並謂無愧者或曰靖節恥督郵折腰命駕言旋一齋志豫而道亨遽爾勇退彼處其易而此處其難靖節家無儲粟至貸食自歡一齋先人之田嵗可取給彼處其難而此處其易是又學惠之魯男子未宜一例論一齋廉防方實記古今事甚富詩學陶文得退之風法負抱義气以冬官主事論救大臣左官思南推官用人望薦授南京都察經歷擢湖廣提學僉事世居仙人

十徳堂記

合一十一公爲一圖紫執笏中立者睦州刺史諱披緋執笏降左立顧若語者端州刺史諱葦紫執笏又左立若聴者江陵府使諱藻緋執笏防右若前行者橫州刺史諱著紫�笏又左若平立者韶州刺史諱薦紫執笏又右若階前者通州刺史諱曄緋臥笏又左獨下立者邵州刺史諱蘊緋臥笏又右步橋左者循州刺史諱防緋臥笏又左隱松間者同州刺史諱邁緋臥笏又右緑執笏又右行橋間者福唐刺史諱蔇福唐尉諱攢皆烏紗帽烏布鞾大帶尉而上防尾皆鏤金雙鐶服飾朴古愽防寛袪腰倍齊橫緝無辟積無殺縫領卽以束頸無中單方領鞾布文若襪復而異唐制刺史上州從三品中州下州正四品尉從九品三品毳冕七旒五章紫綬四品絺冕六旒三章靑綬朱襪赤舄公事則朱衣素裳革帶雙佩白襪烏皮履九品靑衣纁裳革帶公事靑衣以後三品服紫金玉帶銙十三四品服緋金帶銙十一九品服淺靑鍮石帶銙八要與圖不類意復有常服歟圖故江陵裔孫訓導嵒公所藏筆力神健絹寸剝無完要之數百年物它無深論也舊位爲圖俊序而合之圖九牧紀盛也圖睦州所自出也圖尉賢也賢父子則圖賢兄弟則圖賢叔侄則又圖江陵閩破荒進士林世科之始也邵州及尉忠孝擅聞林世業之始也則十一公也以十徳名仍吾林之舊也趙丞相諱皐九子皆賢時稱九徳之父十徳之門林之盛之始也仍舊名互見也且曰十徳九牧之父子九牧之叔侄逾其數無害其名猶望後之賢子孫逾其數無害名九牧也蓋亦多矣有並賢以顯如是者耶眞影千百年皆存如是者耶因舊名附新意可合以圖無忝如是者耶林之堂皆所冝有也抑深勸矣父者曰其毋負是父子者曰其毋負是子兄弟叔侄者曰其毋負是兄弟叔侄嗣徳象賢濟美圖一大機也嗚呼林自少師得姓至林丞相大盛睦州再盛裔是而盛亦屢矣一門之內容或未然者其又可無責乎嗚呼式克至今日休亦惟吾林之慶治己未七月望日邵州二十二世孫俊拜記

湖湘二友記

西湖處士羅浮人先爲吳市門卒風骨峻整不習爲詭隨名隱隱動江湖間有佳子殷髙宗署之臺鉉不爲易牙所樂媒蘗弗齒其友淇生澳長身玉立有奇節毛公連拔之以中書侍帝左右益長使貳楚子視刑曹頗任責焉生厭苦之去之瀟湘屈子不能識也處士曰君子也呼爲此君相與入荒煙埜水寥閴之濵學辟穀金穀生者愛魏君黃姚君紫李白以陰見厚二友欲依焉闞其庭荊生弗治二友曰可去也拂衣去僕僕道途時天寒大雨雪處士膚起粟此君饑腸屢空猶任直先己據伯華上小五大夫肉食叔夜子猷東坡山谷重焉四公死二友落莫無知者夜夢槐安國語曰非栁非楊兩木之間其當歸比覺喜曰吾其林乎遇主人並載以歸三揖肅入爲具徐生榻穆生醴範生雞黍割肥擊鮮供張甚盛二友曰毋須是其灌夫之從自是深晦匿英標逸韻亦時一露見主人熟伺之自恨相見之晚勤東南弗懈風淸月澹主人索處士笑爲歌召南衛風之篇此君發金玉爲和形迹爾汝兩忘也嘗試孫武遁法主人夜歸無覩也時暗香滿室東璧下淅淅聲主人燭之曰在是在是更問何術曰吾能龍遊葛陂肌化冰骨化玉神比美人吹律而寒谷皆春亦未知實能否也謂主人曰剛而不折直而不疎子過我術無足問也因訂嵗寒之盟心孚气合若金石之友者見素子曰賢者也曷往交諸坐而言弗應主人曰是毋幾風味者又弗應見素子趨出喟然曰命之矣蹈三逕之蹤而自混鐘南之迹宜哉君子之棄而處士見疎也主人字與愼別號梅竹主人見素子則俊家鳯山同林氏云治辛酉四月上浣記

興化府貢士題名記

賢書登之天府嗣是有相國之署慈恩之題登科之記國朝參而用之題名樹之國子郡而下聴焉夫士趨之臧否人才之登耗風俗之若醇若醨一鄕者視天下易見其彰癉易施也其惡可少哉莆郡學碑舊別進士貢士爲二至是貢士碑位盡不可紀愽士彭君流謀偕事立之以質郡大夫曰可部使者亦曰可別乘張君瑜遂獨任伐石劍郡碑之則來請記俊惟文運與气運相盛衰天地之气自北而南唐虞卜北土周卜中土自時文運漸薄於東南嶺海之區莆又南之尢也漢而防始籍民板永嘉時始系儒貫貞元時始第進士茂宗華冑文獻成風駸駸然齒上國海濵鄒魯之論弗誣至趙宋而盛極矣夷攷其故自吾道旣南宋亦南渡道固气之先至者也當時淮甸盡遭兵燹文運自不得不偏之南莆甌閩下郡川嶽委輳靈秀聿鐘生智以謀生直以諌彊有力以任恵以牧廉以風武以撥亂世而反之正元宰貳樞肩頃以出而道南之派又特滙於其間倡伊洛則林艾軒師紫陽則潘陳諸君子風動雷行興起甚眾夫鐘之者若是其異也開之者若是其先也端其趣者若是其委源防其歸者又若是其誠至則文運自不得不於莆獨盛今之莆抑未知視宋盛以否也發於聞感於見成於修科目之登天下無及焉士習之爾雅亦然張英風於寰宇質粹行於神明文騰奎璧之輝節凜冰玉之操紹烈嗣聞鏡觀而善其視宋固未逺也記始於治己酉至是凡九科二百三十有九人虛其左使嗣刻焉嗚呼風俗誠大矣百扶之未足壊之一人有餘焉考名論世鄕之人均有榮辱也其惡無責哉正徳丙子春二月吉日鳯山見素子林俊記

自然亭記

太常少卿孫君志同先爲南京駕部主事市城之東隅栁灣居焉地絕幽曠環圃皆修竹君規其中髙之淸陰下覆以上隔炎歊修柯旁列如簀委徑以通其中廣輪逾丈可坐十許人蓋一園丁窮日之力閟防虛閴天趣自然不磩不甍不棟柱固莫知爲亭亦毋害也晝寂境澄攤書孤坐塵汨汩以將逺風淅淅而徐來挺然立者自然之體裁嘠然鳴者自然之聲音淡然逺者又自然之風度可攬而有也金陵人以亭榭相髙卽彼視此宜若可笑然粉黑丹碧花卉圖書盤榼歌舞之盛不自知竟入於俗又惡知此亭淸脫便易自然如此哉安所無事任其性以無伐其天亦逸且約矣夫澹以明趣簡以觀其煩則盛麗何物而凡非自然者皆吾所深避卻走者也君固寄有於亭而遊君者亦自得夫亭之外不然金陵環圃之竹宜不少此亭無得而稱焉況誠非亭者耶俊辱君布衣交比同南京毎過從則偕坐亭上久之而後去𨿽未敢自尾武公之塵要亦非六逸事也居再嵗俊承乏雲南君尋薦署吏部光景轉瞬十四年離合逆旅此亭亦傳捨今未知又落誰人之手而此君亦未知無恙不也言念疇昔悵然動懷君防密莊整徳器完厚諸生時已賢名今已顒然物望亭之續未可知其寄有於亭者固自在也追記前迹使它日論世焉治辛酉五月朔日莆田見素子林俊記

林氏重修先墓記

吾林按江陵墓田跋邵州續慶圖自隋開皇居尊賢裏之北螺村先墓二十四坵在焉尙書續跋謂村北一里七坵並丁向爲江陵上世七祖居人至今能道者然未別何祖也公路之上今積翠庵之陰九坵一行並丙向九牧墓也澄渚睦州墓也雞啼坪烏齊院之上厲仙人授穴瀛州髙平墓也瀛州睦州祖也髙平其父也九牧子也端州江陵橫州韶州通州邵州循州雷州福唐九牧也有田澄渚林主之棲隱僧主之以共修林之祠若墓祀焉世逺族分北螺徙澄渚之居又徙端州則前埭江陵則下井邵州則材行竹澗井頭其它蟻移蜂拆閩粵間滄桑變滅田駸蝕祠墓駸以廢祭至正壬寅亂墓不可守以仁者以九牧墓前地施永福寺僧霞谷建庵食以田百畝其後霞谷之塔與其徒絕基之墓參焉則九牧南也侍郎公文議遷之不欲獨任法屬之郡優寺之役以佐遷費公卒竟未遷最後從子軻廣公意偕眾立祭田樹所立神位碑故九牧之墓前埭有祭治己未季瓊第進士明年俊起僉都禦史材行房也又明年元甫爲副都禦史井頭房也又明年茂逹塾富第進士而中書舍人載錦衣經歷釗太僕寺丞堪並時以顯前埭房也其它領民寄膺士範捷鄕書聮竹澗下井以盛人曰十帖九通然哉左布政使華公仲賢俊祖教授公髙弟子都憲同進士俊刑部時同官也聞之異曰九牧名臣名滿天下閩人第進士江陵實始之倡忠義者邵州也墓廢不修有司無責乎援詔例下之郡知府陳公效同知談公經率義惟謹饒郡通判渶不欲重煩於官也率其房佐三之一而擇其才者茂春嘉猷近豸董其役九平峙廣一十六丈而奇莆僅有也竹澗下井復立華表而追正僧之遷事俊曰吾林衣冠不中輟於是可己也僧感加愧卑其塔若墓之垣於是藏骨猶故而外勢攺觀材行井頭復新瀛州髙平之墓家君主事翁與都憲復割祭田於是瀛州髙平睦州九牧材行井頭又有祭矣嗚呼距知八百年而載舉之今哉修墓祭墓非古也小宗行之尢無據然揆情起義亦無害爲禮肆在詔恩屢申修飾而祭墓自天子逹無間者凖今推昔林之祖亦有今日之心哉則亦無能己今日之報也夫鳴吠之靈靑蛇白雀之異容知有不萃祉有今如前哉神助之文容知有不開發有今如前哉罵賊之忠憤容知有不作委質之气有今如前哉祖孫父子兄弟緋紫無虛位容知有不啟佑禪續昌大有今如前哉神之道不可知然亦胥自盡者縣丞軫具梓渶命記其詳遂聨書之若總祠之建田之復睦州墓之修則又俟子孫之賢有力者治甲子六月之吉邵州二十二代孫俊謹志

積翠庵林元末與山七十又六畝田一百二十八石洪武初造冊始報永福寺見霞谷行狀查梁志東林塘西陳墻北大山南公路則山皆林山也睦州墓在澄渚

君子堂記

莆郡王文學廷器將屬記君子堂授意郭君思淸云爾予曰無王氏事耶王子猷性好竹呼爲此君植竹記稱竹類君子先生好竹乎曰非然也無蓮乎愛蓮說稱蓮爲君子茂叔所好也先生亦近之乎曰亦非然也曰然則自況也則非所以自附也裴主簿不知何如人君子齋荊公實記之公之文流布海內迄今四五百年而主簿之名因以不朽予則如何曰亦非然也先生括蒼人縣有君子山王氏世居山下堂名因山名也曰然則何記記者紀其實以垂不朽之托云耳山不朽也堂所是山無可記矣郭歸以告翼日先生來席且定避而言曰聞命矣竊有自解者齊之泰秦之華晉之恆楚之衡皆鎭也武夷峨眉匡廬則元夫鉅人所生與旅寄而名耳君子山措甌括一隅天祕而地惜之至今焉譬諸野逸非有物色則終焉而已然則堂固自附於山而山亦不能無待於堂也吾嘗坐吾堂以觀夫山之艮止不遷則吾之燥心定矣坯土受而不辭則滿心消矣艸木鳥獸寶藏生而不有取之而不靳則誇心鄙心又息矣朝嵐暮煙丹碧縈繞石出云土化雨以幻天巧成能二五之妙則吾之斐然文陶然澤者又自考矣吾非山之所得托也且不東走齊西走秦南走楚北走晉所謂泰者華者恆者衡者無得而見矣得見吾君子無可乎夫子思聖人不得見欲見君子以及有恆山固恆也守吾恆以無負吾山以無失君子吾將覆簣而往亦將懲邱陵學山而畫也吾王世有令人衣冠文物甲一邑𨿽不敢妄附玆山亦不謂無得君子也予曰辯哉云然堂不可不記也予告子矣予不能荊公文不可傳也子歸而時自勵焉予將附以不朽治庚申九月吉日莆田見素子林俊記

息心亭記

予獨愛村居水泉林麓之勝當予意者惟白水爲然靜士逹人偃蹇數四當予意者又惟李先生深甫爲然先生旣謝京愽教事歸白水息心亭所爲作也間語人曰吾觀陰陽之化以靜瞰動息之機日之動而盡息乎夜嵗之動而盡息乎冬以至貞元翕辟天地一大動息其旋轉則又無窮焉惟人生則寄死則歸歸則長息而不可復回其無甚痛歟故壽率百嵗爲期五十則衰衰則亦可以息惟情態就涼快目稱心之不如其舊其不息恆多矣吾誠念之夫光景轉瞬吾已望六之年後日之不足把翫亦審矣抑四時之序功成者退吾又可委動於子而自息之時吾何系而不歸哉吾坐吾亭一腔淵防百念灰寒閒雲意定白鳥機忘農談魚話於雨香煙細水光月色之間曾不知身世之在人而溪山猿鳥之非吾分物是何有簿書鞅掌以役吾形輪蹄奔軼以動吾气枯榮升落以紛吾之懷抱者哉言已有進而言者曰亭名義似矣夫掃軌深棲據梧送老日之夜嵗之冬子之戌又合矣獨不聞甚衰無夢未忘擊磬之心乘化奚疑尙托閒情之賦士君子主持世道至靜有至動之感焉不然疇昔之夜攬衣數起嬰江湖之念而系杞人漆室之憂者非亭中人耶先生曰有是正徳丙寅冬孟見素子林俊記

湖廣貢院增修記

科舉昉於周迨宋詳焉薦棘限簾制度艸創開元間禮部始有貢院崇寧政和諸省貢院立矣湖南地居形要人代遷攺國初鄕比有事假城隍廟爲之正統間始建鳯山之陽因山爲制席捨聨山岡而公堂顧俯其下位寘殊弗稱成化戊子有司者更之仍陋襲簡率期至則役千夫費千緡權宜修飾一畢事卽如廢墟治乙卯予監試院中思一處而非專責也嵗甲子監察禦史包君澤來按是藩適屬舉事偕同官夏君璲藩臬之長今都禦史朱公欽湯公全曁諸僚貳謀曰薦賢大事湖南大藩而是地處士無茍耶且嵗必修修必費費竟無用孰若一修而永固費重而嵗嵗存者耶僉曰然質之都禦史今侍郎韓公重王公鑑之語合授事於武昌知府陳侯晦聴自擇其屬與部民之良者委焉而視成於朱時江漢饑武昌實發粟八萬斛望哺者猶蟻集城下朱偕陳謀曰是可舉範文正法矣具米於官人四升而傭之逺近畢至日無慮千人乃市民居拓地四畝許前爲騰蛟起鳯坊稍縮爲門有三司公事防百職供用所有樓有祠有受牲之所門之內有檢閱防有飯軍局路紆廻轉折廣四丈而余當折處有某坊有二門有閤扁曰大比文塲有巡綽房有樓立於臺上則明逺樓也有監試之至公堂衡鑑堂在其右監臨居焉有公宴之文明堂堂前左爲謄錄所對讀所右爲彌封所受卷所謄錄加樓棲諸生也後之左爲提調堂右爲監試堂又後爲五經堂出題處也有收掌試卷所有刋刻刷印局又後有文衡堂左右爲室考試官居焉月臺之左有庖廩門有供給所有物料房有宰牲所有滌器池棲宿炊浴拚除地具焉凡爲屋間計者二百二十有四樓者二坊者三井者七屋新者十之八仍其舊而修者十之二垣以丈計者若干肇工於是嵗二月至七月以成告堅朴明整不混不泄執事有戒而後先以臨者易密士子作气亦倍是於前矣陳侯以包命屬記久之陳復書曰包不幸矣義不可使無傳惟古聖王茂至道搜進羣髦堯靡遺野舜辟四門湯立無方文濟多士固非規規藝術以繩度人才然自科目之設甲貶乙更未之竟廢蓋所謂無可柰何之法而羅英掄俊無越此途識治者深望焉夫重士重道也亦重治也則所以羣之聨之開成而廩食之由之上甚勤而閱試之地由之有司者顧如是其茍是宜其有是役而眾志之胥同也夫事始諸心者也固則常襲焉畏則難阻焉隘則嫌忌焉疎則陋遺焉不襲不阻不忌不遺非智且公且密且勇不能奚獨一貢院集事間哉抑諸士有忠告焉去陋就嘉辟隘而敞宜有司責也迨其身獨無所同然乎未可他求者亦自盡而已矣正徳丙寅冬十一月吉莆田林俊記

見素集卷八

欽定四庫全書

見素集卷九

明林俊撰

記

醒翁亭記

昭武羣山之囿而登髙最髙淸拔秀整升其巓以瞰城郭則公宇云連人居鱗次溪山環合斗折於其下舟航下上於走雷吹雪削丹叢翠之間轉息萬態海日蒼涼桑影直射郡之勝曰熈春朝陽者是山也山近下頗夷水旱時禱焉故守得時至其地而肅神靜慮憩息無所吾友夏公育才先守延劍裒然亷直之聲載移是郡則旣鼓而付之矣又孚之以實惠久之人以安公公亦樂而安於守也結亭夷處與僚宷防公政而覽民俗因是亭以嘉惠是郡亦屢矣間攜酒約客公固不廢飲亦不流飲飲無醉醉亦無亂嵗且得代而亭無令名客曰亭名以醒翁無可乎僉曰可則走書請記予笑曰是醉翁變例耶六一鄕邦先逹之賢公仰止亦素矣六一不在酒而以醉名寄山水而醉也公不廢酒而以醒名無亦寄山水而醒耶蓋善爲同者無迹之滯耳矣魯男子無害同栁下恵元亮無害同諸葛孔明公之醒亦奚害同六一之醉耶夫酣酗勢利酒亦醉不酒亦醉抑眾人同也故曰皆醉惟醒者獨異於是陶然自適將不知天爲大古往今來爲久死生爲一旦暮則𨿽處醉鄕狎飲徒猶兀兀然以醒奚暇與世齪齪一滯畱之淺之介於意者山水無情而無累於物者也人之情寓焉樂而情酣焉無害爲醉對而情適焉無害爲醒二名無不可者客善名而公之自況亦大矣六一謫滁時以直道寡合久之竟起樞密防大政毅然任天下之重公之道無然乎醉翁滁系思之地郡所以致其愛者醒翁也甘棠勿剪二翁並峙於滁邵之間二州山水均有托矣正徳丙寅夏仲莆見素子林俊記

杏隱記

樵木屠釣傭卜皆可托自隱然莫如醫醫之學肇於岐黃而載於周典其學有自而其施用有經在百家固仁術也故懷濟人恵物之具者不利於施則往往托於醫自見蓋所以爲道一也龍坡方君子建少從宋恆逺氏學醫恆逺傳文謨文謨之學實宗用晦二先生以素問靈樞難經爲宗防以仲景叔和潔古明之仲修之論而濟以吾儒之道術故收效特完莆之醫推方氏君再世其業旣久而精凡莆之士夫細人郡邑之長貳疾必迎君藩臬大吏之疾亦迎君君治多奇效效多厚酬不能酬者無較也或謂有董奉之風名醫屢薦先事輒引避長軀丰頰瀕老一布衣韓伯休流亞也僉憲黃未軒曰子建醫而隱宜號杏隱曹郡丞良金爲繪圖而予記焉皆徳君者尙論其世君之隠其殆有終乎前四十年予業儒君業醫濟人恵物爲心皆同也亦旣皆有遇矣予用輒心違君按方審證攻截補防投劑而奏功無不如願君顧有大行其間與埋光鏟采獨善其身者又異矣追憶孝宗敬皇帝龍馭上賔論者歸之薦匪人而藥進之誤有如君者數人通院籍任專寄容有此耶嗚呼斯謀國蓄材之疎臣子殞裂之至痛也謹備是記使後之觀者警焉正徳戊辰仲夏鳯山林俊記

上坵山記

邕公墓在山之西北山九起伏墓在其中盡處靣三山山外海海外又山吾家子孫衣冠視長房端州而他房不及意然乎此久聞之族前輩廷用公公死方念之一野老無意道及其處云前四十年棲隱僧尙有祭此天幸也因厚賞之是墓皆邵州續慶圖後事墓又不知其幾紅窻蓋七墓云方者名文二今絕矣

上坵林山也在尊賢裏梁志東林塘西陳墻南公路北大山山至中一山也雲林莊墅林墓埔子孫八代不離此墓田二十四墓八丁向者成化末方者冒市它姓立五墓俊侃贖山復之墓不遷存厚也正徳戊辰謹志

夢紀

已己嵗之二月十三日也夜夢東山移公署寢所寓予且曰吾食之不盡則位置皆意所知者之恵示一帙若密件功狀然者又索予詩疾讀予曰多爲公作公曰某亦有懷公詩欲誦而忘又曰可無贈予曰未論風沙無嵗月亦知道路有春秋拾防楮書曰望防狼山火不紅亦知一範在軍中射穿同輩老無力算敵先朝防舊工心折正如東下水書成難寄北歸鴻祝天眠食陰晴外是處靑山欲葬公公防而去噫異矣予別二十有五年中間僅一防往來書問甚簡迹甚疎而向往徒切不知公亦置予一懷抱何如也而神交有是生耶否耶示我禍耶福耶久絕貉首之懷無爲代之夢若完歸公兆或吉占也索燈備錄對之淚下

木蘭煙水記

蒲石花竹書畫皆予好然惟書獨畱余無蓄焉有遺者往往爲好事取去若棄唾無問毎興至就觀蓄有之家無酬直之勞樹植封防布置之勤而寓目常新騖收裒取擲百金而不靳無我之見又無我之多以辦如是也亦善好矣治丙辰予謝事歸於家家隘無所容寓厚墩又寓東園靑野彌漫木蘭在其望趨海之路其一經吾門煙霏上浮紺碧在其下罾者立网者遊釣者分榕根而坐歡笑諧謔其意要不專在魚也夜向靜負販之舟拏音淸逺合韶頀之奏田車咿軋如訴如怒又如軍中之樂簫聲隱隱如鳯喈鳴仙子淩虛而馭風又如嫠恨閨愁喑嗚哽咽使人有杪秋荒落之感江湖心事未來之嵗月已盡付煙水間矣例不與燕防故舊間欲致予拉以登舟舟必遡木蘭性意閒適人世事要未易此也誤荷先皇帝今上知遇召命屢辱予屢辭揣分固然亦不欲煙水獻笑也畱臺時吳小仙偉以畫名倨視尊要獨致勤於予予薄其使酒任俠迹其所工又非予之所好也不納久之予弟一素知其然潛致偉偉忻然來濡墨揮素頃之成大幅宛若身與木蘭遊而細模吾眞於雲泉風壑之下豈其心誠巧與得之夙窺而然耶一素爲軸奉予予曰吾自有眞奚俟假耶予嘗立溪橋云物幻變於卒談疾指之間是固眞元黙運妙用顯行神不能測其深彼數寸之管數尺之綃又惡能盡耶偉得木蘭之粗疑亦未盡予之蘊也且私諸家者未盡同之人有諸身者未必不失之子孫木蘭天造地設以防送吾老吾樂也公之人無徳傳之吾子孫決不爲有力豪奪而不吾守仁且智矣弟奚取以混吾眞移吾情哉一素起曰命矣記而並歸之正徳己巳夏兄見素記

晦庵朱先生燕居記

正徳辛未侍禦賀君志同之按治吾閩也道建陽謁吾晦翁文公朱先生考亭之居明倫堂之左吾夫子燕居之祠在焉先生毎晨起拜先聖意者是祠也侍禦君病其隘檄所司拓而大之堂之右亦搆一祠爲先生燕居之所旣妥神位郡守羅君柔請記其成嗚呼先生從祀廟學由京師逹之天下皆然也専祠建有之劍有之婺又有之與凡過化之鄕亦莫不然燕居之祠淳祐間漕使史季溫立之矣斯則侍禦君欲隆先生之道以並峙夫子名教之地政其至也先生力任斯道研精經典常至夜分未嘗以疾病廢宦迹所至憫天命悲人窮宛然孔氏家法乞祠與告専志著書終一生容有餘力者耶所謂燕居則儼然端坐存此心於端莊靜一之中窮造化之原探聖賢之蘊萬殊一貫析之合之極其精而盡其大慊慊然不知得之深而老之將至也由是而論夫子之申申夭夭甚逸先生甚勞焉地殊而力異也夫子集羣聖之大成以獨當道統之任卒之先生亦集諸儒之大成以獨當道學之任上接夫子無愧焉抑大聖大儒乘運而生者也大聖關萬世之元气大儒關一代之元气扶翊世道則未始不同也聖盛於堯舜當唐虞時也周旣東而夫子生道不勝否而卒老不用然刪述六經使世得爲世夫子之功也迨六籍焚而秦亡後世竊半部於論語猶足佐宋儒盛於濓洛當仁神時也宋旣南而先生生道不扶衰而𨿽用不顯然傳注六經使世得爲世先生之功也迨僞學禁而宋亡後世稍究心於道學亦足扶元聖功儒效天地古今之不可一日少焉者也皇明人文天啟五百符運數考之其時矣不能無斯道之責望也求先生於動者先於靜得先生之所以勞然後望夫子之所以逸是祠其興衰復泰學聖賢之大機歟侍禦莊整有風裁得之尊府憲副澤民公亷謹之訓爲多斯舉亦具知其趣矣

孝友祠重增祭田記

吾林福唐尉公以孝聞於朝詔立雙闕旌之蠲其傜加爵餼焉唐貞元時也歐陽助教公詹有述黃校書公璞有傳宋嘉祐而下凡五修之呂祕閣公夏卿王梅溪公十朋有碑陳正獻公俊卿眞文忠公徳秀有記入國朝郡守嶽防泉公正由城之外遷之內今烏山也丘文莊公濬族祖侍郎公文有記嗣是分守大防熊公祿又修之公【缺】世孫員外郎防助焉治丁巳嵗也惟祀事之田畝計者僅七餘而分者僅五嵗入之租恆乏夫祭疏則怠怠則忘具物比時以厚報也井田未廢卿而下有圭田近世士夫家祭田之立以致豫也斯孝子之志也林之力則顧有所弗逮正徳辛未督學憲副楊公子器謁公祠而少之割以公贖之金兩計者五而畸楊公擢去憲副姚公鏌代之割以公贖之金兩計者六而畸檄郡守張公琦經理其間因足以祠之菓利與城居之子孫縮祭之費市田七畝以先承其匱以俟夫來者之贖是固人心好徳之同公之孝生能格於天感於君歿能致歆動人人至於今未冺也嘅自道學失傳佛老氏以邪說聾瞽天下琳宮梵剎金碧燦煌勝地腴田施入若棄梗獨未聞支一木割抔土爲往哲地者是無他彼能私以禍福驚動人人亦私以幸福脫禍之心應之吾道公人心以立大防者也君子以厚小人以薄君子同是心而追慕其道是人精神感孚於百世之上欲起之於百世之下以薫道俗則所以爲公地者其奧可知矣二公亷而明方直而靜防學宏識負時名意之今若不足畱宜於古而獨信也又況柄王風俗道化先焉歐陽子謂立其本以勝之名教之地勝邪之一幾也記以傳盛事諗子姓世守焉正徳壬申仲冬邵州二十二世孫俊記

三功祠記

正徳庚午予起徵藍道防之下關所謂白帝城者問其祠公孫述也予曰越矣哉非之祭也古者愼祭祀以爲國典無謂加典爲非宜況賊而神祀之倒持綱常蔑名教乃爾可嘅也夫方述起成都以輔漢爲名乘亂稱帝馬伏波見而少之曰子陽井底蛙耳故不受僞命專意東方用能佐世祖立功異域爲中興名臣而述竟漢賊以死述可祀則漢莾可祀晉惇可祀他日藍防亦可祀亂賊之臣亦何憚而自沮耶嗚呼世道大關也政而系之教焉淫祠之當毀有先於是者乎嘗怪述生盜名器旣誅死猶土偶南靣繆竊血食者千數百年少陵東坡徒寄春秋之筆而諸葛武侯張忠定範忠宣事任是方猶未及是正意者將有待於今耶固世道者之責也旣命毀其像易其額爲正所宜祀者土神江神而伏波亦與焉昔共工氏之伯有九有也其子后土氏能平九土故祀以爲社書曰宜於冢土下關𨿽一里之社土之人其世依以生也川澤以出財用而祝融防河伯江瀆具在祀典潞公所修益州江瀆之祠故在也書曰望於山川關又江之襟喉民寄命至要也皆防被功徳所宜報而祀而以告以祈又胥聚於此焉若乃炎精中微姦僞移柄當是時述能如援擇漢冑自依則述將與賈鄧等伍望蜀之萌何自而起蜀之赤子何名爲從賊浮橋覆溺入北之慘亦何因而至哉述名教罪人貽蜀人之禍至於今爲烈也故毀述而進伏波與順也亦祀典也嗚呼君臣天地之大經也亂臣賊子人人得而誅無赦者況予叨討賊之權者乎植人心扶世教毀賊述之祀以聲討藍之端道之大關若此無謂然乎哉是秋仲月莆田見素子林俊記

南平關記

南平佛圖舊關也申其險以自固也無謂乎佛圖故更之南平因郡名之舊也正月曹平六月藍平十有一月方平志喜也亦志備也主是役者巡撫髙公崇熈巡按王君綸予與焉分守邵君蕡兵備何君與郡之守劉思賢判張曰善令張憲相是役者是嵗正徳辛未見素子林俊記

槐庭記

族諸兄廷評槐庭烏山之下居也地衍迆以就夷東西家鱗次風气蘊蓄萬象俱寂無覩也寸碧隱隱出屋上則西南數峯出沒明晦無足寄遐矚而騁逸懷必樓焉則鉅野砥平山縈海截聚落星布萬井湊簇而云連艸樹綿絡如簀禽魚上下可數也夫不貴其見貴無見而寓有於見取諸近則然也庭有槐煙霏棲防雨靑而云碧晴旭東上葉沃若有光日之入晴月影布連碎而疎稠陰隨庭轉據牀以憩則赫曦奪炎蒼雪下墮繁樾帡庇風徐徐然來毛髮蕭爽花糝糝撲人靣祛煩澄慮不出戶而值林野斂熇喧而退之寂也吾逺求乎哉記省事直今棲息盻戀是槐矣始若尋尺然液嫩焉耳矣繼若拱把然穉枝出檐葉夭夭鮮淨暢敷焉耳矣今則彊本修榦上摩空靑柔枝厚葉結團陰而擁髙蓋蓋至是而槐得具觀焉獨怪夫堅中膩理材不後楩楠而不居梁棟味足愈風熱而已咯防不防參蓍爲伍色可以染而鮮麗不並乎丹靑予之道殆然乎殆非然乎夫童而至於冠日則有待也而壯心勁气其莫猶人也彊而壯猶是焉旣衰且老則斂翮戢采以縱浪野情夫人者長風上徵如在天上靜言思之其莫猶我也夫均之玉也而易連城而取刖足而投鵲而韜匱而得其形佀以濫夫十襲之珍遇不遇耳矣豈有宰物者限其間哉吾捨槐奚適哉絜短而較長尺刓星漫秪見其小也昔景叔以百口保符彥卿槐植於庭以自志也其亦小焉耳其符也其幸也其不符如槐何哉噫斯所謂俟命者也景叔有言公則無言又無心焉以身之不足諒其如後代何哉然事者其固有合也景叔子懿旦孫素皆第進士懿知袁州旦至宰相素亦爲尙書吾林起家忠孝九牧始之貳州繼之公伯父馬丞公父京推公與公則又繼之視王氏無減也兩郡守伯兄公舜卿子富季弟正郎君塾皆第進士舜卿公懿同塾富方隆宦業其將來容不爲旦爲素者哉公諸弟奎墰又舉於鄕有民寄有士責容不爲雍爲靖者哉馬丞京推兄弟並官封而公之封廷評也與京推同日命又世所無亦王氏所少也夫公無言也人得而言之無心也天容得而無心哉記庭槐並其佀及之正徳癸酉春三月望族諸弟見素子林俊記於雲莊靑野

漳政紀

漳平始龍巖尾閩防而頰輔於潮成化辛卯始析縣理者弗恪效罔臻正徳戊辰武昌汪侯宗程來爲令方是時賊璫盛啟賄門吏緩禍速化恣之爲漁獵取百至民力匱以轉流侯渙收棼釋之愼示畏約示省嚴以痛梗右仁弱而撫摩之豪食爲斂流爲復者數十姓無名委輸數數然上瘠民疲爲懇懇且爭有損上益下之道焉百廢籌緩急舉之大成廟修櫺星門修社稷城隍又修明倫堂建棲神重道則然也庠生有課塾生有師繼其乏奬其修而登其可進興學則然也樹縣柵塲鄕兵簡閱之禦盜則又然也皆節縮取辦惟常平難爲之所則仿鹽議白之當道間一行之得谷八千餘斛比足白止曰毋吾厲階業備荒之豫而毋啟濫觴之徵人以爲宜侯狷而剛故擔荷力而常私在民不養交爲己私便錦衣楊者賊璫黨也勢方炎侯系其家人之專利者藩司吏怙勢挾賕侯發之部使者禠其役民則有謠鄕有虎侯誠禱而尋殪之民又有謡武平防逼邑且入侯持弓躍馬先鄕兵蹴之擒斬數十冦遁去朝防故事公役侯私募爲給龍巖乏尹羣言之當道必侯攝侯攝茂著遺聲遂載被殊奬二邑稱爲快侯書績天官父老狀治迹請記刻之石以系侯思侯予監臨所取士旣知矣政隱約未詳漳逺也徐覈之始之自邑來者曰侯果良爲六邑最繼之邑之人言仝郡之人言同士夫言又同郡之守陳君宗禹來書曰聞有詢於淳淳守者也果良者也治六邑最方始爲得人賀曾生元淸林生汝復來言曰侯果良也文漳人之心且勵嗣政非侯佞也予曰旣知矣抑不見夫負百里者乎始則矍鑠然繼則蹣跚然吾懼夫末路之難也侯可久乎曰可然則南之軫不可期漳不能侯久也昔秦人之鼎一千鈞一百鈞一十鈞令曰舉者與有差烏獲過之舉十鈞又舉百鈞又舉千鈞然則漳十鈞之鼎也侯將舉其重者二生惘然予曰人心也記之

性善書院記

見以聖賢而定獨至之論孟子所以擴前聖黜眾說而的示來學爲歸者也聖凡亦絕矣比而齊莊周所畏也而孟與世子固言之嫁異說以愚人人抑非心所宿存也滕文國也大徳間建性善書院中敓比丘尼治丁巳漢陽馬君文盛以進士來尹宜厥官偕教諭黃君文雍謀曰是可緩無問庸甚吾道之辱廼承巡撫何公鑑提學邵公賢檄正之魏千戶某義益所介地院遂聫學宮戶侯丞簿尉胥相成緒黝堊顯麗嵬然一巨觀前祀孟子後祀滕文公別以樂萬畢然爲配廡爲藏修之所神而附之教焉介予友貟外郎黃君顒請紀貞石嗚呼論性告子蓋屢變矣筍曰惡楊曰混韓曰三品杜曰惡之端气也舉其末而遺其本者也后稷文王叔魚越椒揚食我之生異者气也气異如靣固未盡四子所云而已易曰一陰一陽之謂道繼之者善成之者性性仁義禮智是也性之善之謂道本謂之命自然謂之天動而四端謂之情天者至純命者至公情者至眞也聖與凡容有異乎今夫木本同而榮悴異者气也以過本則惑矣培而逹可榮也人性一本也聖凡一枝也始同而竟異擴而充又同也謂之善宜無不可嗚呼定論也事在彊力而已彊而爲奚已而非聖彊而爲奚人而非已彊而爲奚天下而非人書院不紀之滕之天下可也請先之滕人士將羣趨而至焉以風天下又可也

廣元教諭黃先生祠堂記

鄕先生黃公之教諭廣元也法嚴而信教専而勤道立而人化之又戴之又思之則又尸之學祀之寓無已之托見先生之功之末由忘也方是時先生去廣元久故山壞壤棲防煙翳荒棘閱有四十春秋講堂黌捨已易舊址先生不可作先生故祠有司略弗舉經生學子熟陶冶以出少者嗣學借無復舊時門下然第相師承取靑紫無能外先生以爲明式則先生之功末由忘戴且思末之能已也廼因當道詣學而羣訴之於是防議喬君縉爲立祠禦史曾君祿爲立石布政使周君瑛爲之記其又未之能已也則又羣訴之於是禦史兪君諌爲立石僉事陳君時憲爲求記於予刻之嗚呼物之成廢弛復無可得而知人心者無可得而彊也有可爲之勢而無所可恃之實則離宮章華飛廉桂觀竟化爲殘甍防礎埃莾蒼之墟況以盈丈之祠久就淪落欲厚望其復之今無難耶前是主教席與後是代至者予不知幾人無聞於位與旣去而忘爵裏姓名者宜多矣有謀所以祠與記之之復如此耶是可見先生之澤系屬人心如是深以固也昔蜀未知學文翁化之故蜀人祀文翁至今胡安定教授蘇湖惇尙實學太學取其法爲法故亦祀於湖不廢然則廣元之祀先生殆將斯學相始終無窮也先生名韺字聲叔行實具載周君記今戶部貟外郎顒有風望克世家學先生孫云

雪筠記

予初識方松厓雪筠諸生時深畏愛且敬焉因爲忘年交旣而二君名益起松厓今爲按察僉事雪筠爲知府別號皆取名與字爲義松厓已屬予記矣雪筠又以記屬予二君者抑誤爲知己也記南都時宿雪新霽雪筠邀予飲僧捨長松數十株夾紆徑南轉至方丈梅與桂間植環墻外以下闞墻內庭院蕭然僅二竹亭立碧蘚間殘雪在其上予視熟忘之客問梅曰古矣桂曰幽矣竹曰君子哉淸不俗矣客謂有私夫竹者有頃風觸而鏗然聲雨灑而蒼然色煙拂而隱然形月浮而光炯四燭淸影在窻戶始信梅桂不能獨當而又有感夫竹之雪之遇焉夫竹風宜雨宜煙宜月宜而未若夫雪之宜輕盈瑩潔淸而最易見者而加之蕭疎淸曠之上離塵絕俗有加焉造物者又將以彰其介然者以自見耳由是而論完名奇節不在百圍之大與附枝連蔓之多竹優爲之矣雪筠其深有取焉夫好必得所以好烹茶徑造雪蓬筠軒迹耳蘇長公遺蝗入地無竹不俗之句意語造妙然僅得其粗衛武公蘇子卿蓋眞得者淇澳之興不及雪自與雪防荒徼之竹不生子卿固有焉雪筠誠素慕二公者又惡得不二公爲告哉或曰松亦雪宜掦剛風樹勁節靑天白日之下將賢昆弟駐觀焉名成開徑予將披敝氅著穿履棹雪夜之舟坐松根眠竹屋東南更互兩主人二君笑曰然則何攜而往

虛谷記

霞城周君時謙謂予曰近世立號紀其地若太泛寄其興若曠而甚適與己無與夫何往非道亦何往非學哉吾將實求之因吾字以求畢吾志吾號無虛谷宜予戱曰君求實而虛之奚實爲君曰是所謂虛而實之之義也昌黎子記燕喜亭其石谷曰謙受之谷谷言徳也夫泉山出而流注於坎坎虛也虛則受易曰地道變盈而流謙受益之義易所謂天道仲虺所謂自得師者顏子亞夫子而聖防所從事惟若愚若無若虛焉耳夫子暮年預計商賜之損益豈故無謂爲抑揚者哉商能虛而賜重不能虛不能虛則不能受無虛心靜慮渟滀之功如陡厓斜徑非急則髙水不能宿魚龍不能家𨿽百泉其無以受也無以受無以實也嘗試呼夫山之椒水之湄至谷則應虛而靈也又嘗試觀夫勁風之鼓濤吹浪萬水俱渾惟谷則不渾虛而靜以淸也涵星浴日云容天影花植禽鳥之蔽虧合防萬象下垂毛尠可辧惟谷水獨宜淸極而明異也夫溝澮雨則盈不雨則涸谷受源於泉者也盈不驟溝澮而涸顧以後時非深焦極暵水泉竭而谷常津津然潤潏潏然以流沃漑之澤收數井不當其利君子觀物而防諸心登山知道觀瀾而知源川上秋水之嘆其各有寓也老氏子曰知其白守其黒爲天下谷今夫磽磽皦皦爆盆沼之盈其隱可知也省方觀象循吾谷以自進庻其免矣若乃滙而溪溪亦谷也滙而江河江河亦谷也又滙而歸諸大海大海又一大谷也聖人者與天地並又以天地爲谷予之谷小也小有所受亦小有所趨有至有不能至予不能知也谷宜有至而予終不能至予知也予重爲谷之辱敢累谷以自附而萬虛一實亦妄有是冀耳矣予曰善君將有其實矣夫谷不至海決不壅而行之山君循次而入又奚憂旁躐卻限以安於凡處於畫而已耶百川學海之諭其固自信也君起進士乙科長教事吾莆禔身淑人不稍稍墮落凡格虛谷固所之矣而其至又可以涯量哉

頥晦記

族子汝儀西湖之居陽數弓曠焉因泉爲池疊石成山環松竹花艸雜寘之行尺徑斗折其間丈而亭弓而臺尋而夾室入而甕如處而洞如升而廓如邇致遐幽致其廠以靜收林麓川藪之適化工不言羣有效職以各奏其成功而吾讀孔氏書日事事文事少以壯且老矣譬之松然蟠結徒勢而無望防天魚活斛水以無逰江淮河海之大然而防薪宰割其殆免矣夫因號頥晦夫震下艮上內實外虛頥之象養之義也養之時義大矣莫切於養徳養身愼言語節飲食所以致其養也反汗朶頥頥晦有是哉其養蓋旣熟矣惟明亦冝有而必養之晦殆有見夫魚不厭深明之爲松累者矣夫淺則招狹則妬吾惡杜吾之招而取外之無妬者哉君子黃裳尙防固有居夫明者矣屏山先生作晦翁字訓曰木晦於根春容曄敷人晦於身神明內腴而以顏如愚致深屬焉幹之初九曰濳龍勿用陽濳藏也坤之六三曰含章可貞以時發也君子自安於潛俟時而發然無容心焉潛爾矣

靜齋記

予友憲使泰和陳先生文鳴辟所居之東之室名靜齋因自號焉具書請記於予夫藏修之居與玩適異玩適爽爲宜粵藏修之所冝所也惟齋與居近容混俗氛所謂心逺地偏者其然歟古者盤有銘幾杖有戒盂之方圓水從之矣君子取象於物有制外養中之道焉夫動靜陰陽之分也陽王動陰主靜對言之也其實陰陽各具一動靜幹陽也其靜也專其動也直是以大生焉坤陰也其靜也翕其動也辟是以廣生焉故曰易之廣大配天地人之心具天地而凖之易者也動見天地之心靜亦見天地之心無不有也無思無爲寂然不動易之靜以藏夫感者如此君子體易之功亦自靜求焉抑易無心者而有心則人也以有而凖其無靜之功有未易者於是有涵養本原者焉有洗心退藏於密者焉有齋戒神明其徳者焉戒懼愼獨養之至靜而遏之將萌者焉有主一無適整齊嚴肅內外夾持而交致其敬者焉蓋靜體也而用基焉靜無也而有具焉主靜君子所以立本而用易也靜則虛虛則靈研其防者至神也靜則定定則堅防其欲者至健也靜則專専則一養諸心者至純也靜則直直則方充諸气者至正也靜則習習則精體諸道者至熟也靜則公公則明蒞諸事者至防也靜則恆恆則久誠諸身以爲學者至不息也範圍天地極其曲成萬物極其變而顯用行焉萬百出焉廣大備焉盛徳大業配天地而與易凖君子主靜之功如是夫學則皆道也俗者歧之奇衺者畔而去之名吾道學幸其僞相訾詆耳吾人者間入其幸以成彼之訾獨彼人之過歟近時士夫以道學名楊月湖特副人意旣晚復幸得吾靜齋夫以一臂未交而相信自謂知己蓋古有而今僅見亦難甚矣記靜齋不於予誰屬哉惜予負意長時邁之慚受役斯文不能不自創也靜齋雋永有奇志息煩專慮向道甚早日舉趾以望濓洛諸先正之堂而跂其室幸毋分而自畫焉噫可量耶亦可禦耶

見素集卷九

欽定四庫全書

見素集卷十

明林俊撰

記

竹田記

君子合冷要而無忘林壑之思張若儻來斂焉其如故故常有餘外物至無足以扞芥其中族丈禦史大夫竹田公其固寄之意也公始莆之九牧林氏福唐之長樂居焉星溪竹田其地也竹公所自況宦寓四方其無忘竹田也書語俊曰君子無玩物之累亦不能無故土之思好而不溺好之道也忘己於物忘物以居於道竹惡乎溺哉夫蓮色香而不久淸不可誣也夫梅任獨以自芳韻不可廢也夫菊敖霜以晚妍香不可泯也松之貞過於磥砢檜之古過於屈蟠桐婀娜以多脆桂離披而傷密若殷紅艶紫嫵媚之華又烏乎錄之竹虛心勁節遠韻而孤標不剛不柔疎不嫉俗亭直而不倚歷雪霜不以少變君子比徳焉吾奉身周旋遊走中外者歷三餘紀受三朝眷知開府兩藩叨生殺徵伐之寄以臨制百蠻稍當東南一靣逭棟撓以副羣望借手見鄕三數大夫與我見素亦幸矣然而兕防猰制秋髙水涸之期長風送腥刁鬥夜急孰與科頭箕踞淸飈徐來玉聲淙淙然之快吾耳也蒼雪夏寒黒炎奪熖煙霏浮碧賔朋退而禽鳥來棲移合防孰與狼煙野骼俘馘軍門戰卒褁瘡之厭吾目也材而弓矢貫七札而走萬夫孰若汗而簡編對聖賢了餘日之適也啟緘疾讀讀且喜喜而又懼曰斯所謂公也功成身退天之道寵利而居有明監焉公之歸意竹田先得之矣夫竹歷嵗三而材成則收功以待夫來者之長公旣有年矣引身賢路之避與竹而始終焉記曰禮人之田也然則竹公之田歟仁植義制愽漑而廉收昔則君之今則田之竹之遭有是抑大始是田也而駿發於公公終恵之近時伐叛之師幾徧區內廣素巖怗怗然無警賈餘勇以汛掃江之西閩之南如遺垢然運用無迹而元陽開舒羣陰退聴廣命脈公也申甫嶽防竹田殆自公爲烈矣象成簫韶之奏朝堂虛位望公者久公無困哉徐爲竹田主人宜未晚也正徳癸酉六月上澣族年弟莆見素子林俊記於雲莊靑野

城古田記

古田古候官地劉林巨姓世居之亦世田之故曰古田又玉之所嘗產也故又曰玉田開元時始析縣滙雙溪倚翠屏南揖仙亭立文峯五華於左右以囿羣山也田矗矗鱗次走坡斜以聮山之極民僅田故醇陰箐防壑逋亡依阻故易閧正統間鄧防長驅入縣民廬舍爲墟藏蓄鈔掠以盡天順間訛言陳防至縣數數驚民望城爲命吏以爲非我久於處也置弗聞月陰雨寒鳥驚而鹿駭家無帖席之夜予友大方伯羅君蘗山郎署時也與故老謀曰古盜衝也城之存乎今天子畱意城諸縣古獨無舉焉夫無大順之希文朔方之南仲奚城無西川之仗義延州之靑澗奚恃能守盍圖諸遂連疏諸朝下之部蘗山言之部再下之禦史蘗山言之禦史則巡按陸君偁任焉専縣之力而相以郡租之羨授能於永福令姚禎程物略基量功而命日申憲令以痛城梗姚去而代如姚三越禩功以成告凡縱尺度之石而址者三甓而堵者十甓而雉者四合之十有七橫如縱損其七焉凡周丈度之千三百有畸凡費兩度之萬八千有畸嶽立云連如防遏潰柵以隔猛噬風雨而大廈之庇也辛酉防至庚午冦又至人恃城無恐因頌陸君之功徳蘗山遺故土世世之安之恵也請記於予嘗聞之略先事之防者必有臨事之悔陳倉城孔明以無利引去莒城不備子重克其三都城國之備也抑發端引防固有司其間者古歷三千二百五十年而後縣縣七百五十四年而後城而蘗山適起其間顯相黙運其或然而已耶山川靈气至是完以密矣是固今日一靣之占亦他日系國安危之地古因以名矣恵答山川其固小小哉抑古者以民心爲城城吏於土者責也可觀政矣正徳癸酉六月望日莆見素子林俊記於雲莊靑野

明建安滕氏雙阡記

予友滕公介石吉甫爲監察禦史風裁稜稜聲獨出儕軰上旣謝病閒雲野水斂焉以若無晚嵗畢至先隴自五世祖公髙祖公曾祖公處之藏加詳密焉滕世以孝愼累徳基惠州公貳守於淞而専守於惠也以亷謹得二郡心久之猶有遺愛焉楊恭人無愧公妻節齋無愧公子楊氏蘇氏無愧公冡婦家法莊整建有今先滕氏天順丁丑公委盡其化卜地東溪抵溪口有告者曰五里墖金盤山吉視之果然殘甓防礎紫茜茸茸滿其上先是物色營壽邱者伐於盜棄去節齋得之懼其气之泄也厚培之別左以葬惠州楊合焉成化丙申節齋化去則地已二紀气當完遂葬節齋楊與蘇合焉左昭右穆禮序而神以安福所及孫七人曾孫十有二人孫幾人一人第進士業進士者七人防養家塾指不盡數焉嗚呼地同也坎而穴又同禍福若是乎異所謂力小圖大吉地待吉人者非歟陰陽禁忌司馬公舉葬大尉公授意葬師事以明其不足信卜其宅兆伊川先生謂擇其土色艸木之美則神靈安子孫亦安滕固世徳之符亦或是道也及是辟萊蕪而一新之甃以堅甓固以灰石周其垣而繚之立饗堂以居祭者扁曰惠州知府滕公兩世墓道割腴田各五十畝以續嵗祭之費蓋自治某甲子至某甲子始周事倡之者介石相成之者季父松伯兄祜也心良勤矣介石對予語梗曰不及生之圖役役然其後抑末矣滕世有祐之心乎墓之修與田之存否未可知也見素其不薄吾念幸記以惠吾滕嗚呼孝子順孫起於義以致其心之至者也古者墓不墳吾夫子於防崇四尺墓不修朱晦翁修西澗之墓而髙其垣墓不祭陳太邱上塜古之人皆用之鬻檟落門致孝思焉滕之力足以自付剪荒翳而文頽剝儉致其所貴爲子孫者如此累累廢邱其惡忍視哉族逺日亡昧鏡考而涸先澤元氏淸河阡表預告也望滕氏以世不然不有介石之心與劣老子之記正徳癸酉秋八月望莆見素子記於雲莊靑野

福淸四城門記

福淸四城門成者民羣相率來雲莊請記按縣本長樂割地名長安名福唐又名永昌福淸今名也吻海背岡風潮簸嚙山禿赭乏林木石離離骨竪人鐘之忠特奇峭其次亦凝重自立最下則鬭狠以梗官政故俗然也縣舊無城郭賈胡之舟東泊則狼顧鹿駭防以竄當道者憂之且城之材鉅而力詘也且門之須而城舉焉而令政弗肅役者玩正徳壬申上虞朱侯朝章以左官來知是縣負刑曹之刑名內臺之激揚張翕牛刀雞割風疾而艸以靡燭照之而陰無所伏獘孔呈現費復而門程工垣屬爲固崇其樓采章之納逺景而騁遙矚有戒棲禦兵焉因地命名其東曰文興西曰雙旌南曰龍江北曰玉屏嶽立云連觀政者以爲知務夫國無小大善守者全易設險取坎重門取諸豫而艮爲節愼出入門闕垂先事之防者如此汴之東西水門昌黎子以閈冦偸固風气宣布君上之文武歸隴西公之功侯之四門其不深可紀耶抑善治者以得民心爲本畫地而守金湯無足爲固民之心皆城也一或攜貳𨿽鐵扇石樞嚴門重閉將折樊而入無難者故曰在徳不在險侯才望特絕外至而來固日月寓於福猶畢志縣人垂無拔之厚惠嗣侯者其尙侯是心哉崇土而城結民心而城將並以舉矣正徳癸酉秋九月下浣莆見素子林俊記

槎村範氏祠堂記

範春秋時晉士防采於範遂因爲姓至履冰相唐以顯其後居嘉州則文正忠宣文肅居長安則忠文石湖尢顯者居丰城自平始履冰六世孫也子姓繁衍防居殷墟上郊槎村固莊富銅赤塘聨緋疊紫至淸敏爲盛槎村也入國朝州守衷察使鏞大參鍈父子第進士修譜建祠衷志也譜屬鏞鏞成之祠屬鍈力未逮也鍈之子貢士珪又成之助以祭之租百石計族之田畝十其升出之以供祠費董以族之材者七人正徳戊辰祠成奉平主於中始祖也先祖則各虛其主祭之日題紙祔之畢則燬懼僣也始祖祀以冬至大宗主之先祖祀以立春各小宗主之祭畢舉族燕數百年曠禮續之今盛事也不可無記珪旣令吾仙則請於予禮天子七廟諸侯五大夫三唐制一品二品四廟三品三廟五品二廟適士一庶人祭於寢宋王堯封議平章事以下四廟副相政府至東宮少保三廟餘皆祭於寢廟惟襲爵嫡子得祭子孫官微不得祭事竟不行夫五服貴賤同之限於廟則大夫不得祭髙祖士庶人不得祭其祖伊川謂有服皆可祭一廟寢廟無害祭髙祖晦翁以爲得祭祀本意伊川冬至祭始祖立春祭先祖晦翁亦據行之後疑近禘祫而廢議者謂伊川以義起重本也晦翁以疑廢明分也然禮從宜從伊川也記大傳士大夫大事祫及髙祖則未嘗無祫也先代始爲飲食亦祭而始生不祭非人情似未害爲禘也夫物品之丰殺貴賤自分因心孝敬其未始異也惜宋已無定論伊川謂無可考予惡敢臆說哉然近世髙祖之祭家行之合族非祭無以致其聚故始祖先祖之祭族行之所謂無可柰何之法也而易廟名祠同堂而異室則亦不失祭寢遺意而範參以專主暫主名分尢嚴蓋又合程朱而折衷者可謂族祀式矣然有屬者渙則萃萃則觀將無多行可法與己不自愧而人愧之者乎與斯祠者欲均此而無彼也載徳象賢又將無私淑文正忠宣忠文爲烈者乎若石湖間有餘喙則斯祠也崇對越聨防戚廣孝愛寓規箴可無敬乎可無畏乎範嗣玆益有聞矣

西水奇遇記

由柄之移政之細搖民和以召民亂上悟奮神武誅之四徵弗順防以平饒旣燼復燃犯撫及廣及衢及徽所至如刈菅蒯燬巨聚墟之主事胡勉之之父封君汝忠度賊必至曰吾婺無足恃家可墟眷聚不可污渫金陵兒官寓也吾其行矣攜安人眷聚與偕垢靣首蓬膚粟而足繭與豺虎爭迹魑魅魍魎相叫呶其至其否其未可知也勉之督輸閩淛抵嘉禾惡報喧遝家無望七旬之二老屬之幼壯燹入鋒出鳥防而魚驚其離其合保與否未可知也解飛之分遣往返旬月心愈急而鄕問愈以遲驚憂成疾親亦亟圖兒見詎意嘉禾行曹適兒之使節西水旅泊適親之舟航噫奇矣封君聞勉之在喜以悲信以復疑勉之猝得報喜以悲信以復疑其然耶非耶夢耶非夢耶傳者報者誤耶走迓果然其天落其地出翼飛而至者耶渾家托幸更生殆不覺疾之去體噫天於胡若是厚也昔張吉三入涪父方許歸可謂難矣杜羔得母於潞獄之訊亦偶然事謂憂離孤迹歷險艱分百死公次忽逢者耶遇之奇有是天佑善固無爽也其積也有素其續也有原其感召也又有幾胡由唐歷宋歷元以今基仁世世封君續之旣長主事之一念誠孝又旣至天道人事斯足徴也長壽戴主事錦者邑防於盜獲錦謝釋錦獲眷屬又謝釋眷屬防其廬獨完書帙衣被毛芥無所取噫謂彼人亦人心耶或曰封君曷以不學戴曰避者常也感者修之素亦或然事也君子用其常正徳癸酉十月下澣莆見素子林俊記

保和堂記

器也者卑承而虛以受其命數固然也如累棊然髙則危欹器注水滿則覆求其多且並其故去之矣易所忌者所利者其謙也書弗畏入畏老氏子曰寵辱若驚居寵利者其明戒率若此而況於王乎王者之尊視天子下一等耳其地親親則易嫌其位禁禁則易偪其祿世以厚則易淩徳而濟美爲尢難非所以保富貴守國無疆者也唐在周時爲申伯故封我太宗朝以封先王四世矣讀書秉禮甲在諸藩今殿下尢賢名鏡前美而輪往覆淵懿惠和淸寧樂善之可悅與自賢速戾之可指加創勸焉致齋之次曰保和取孝經諸侯之孝義也古者爵公姓以侯以藩屏王室自秦天子稱皇帝遂王其封其所謹固侯度也周封叔虞於唐見諸傳記僅桐葉得禾數事然以康叔誥命之詞考之無越敬徳和民助其君以宅天命而以敬典終之蓋敬徳之聚也主一無適整齊嚴肅敬也齊明盛服非禮勿動所以居敬也王之道穆穆焉耳矣藏明於晦守智於愚持於虛斂百動而俱寂之爲而弗有功成而弗恃蓋無時而不如齋者況齋耶孔子之所愼也其爲言曰三日齋一日用之猶恐不敬則齋者敬之地也凝神定慮使躁心消侈心息不齊者以齊則在我者重物者輕穹爵懸勢迹忘之心亦忘之已忘之人亦殆若忘之如喬嶽具瞻坤輿優於負載功者冺席其惠者無與及知焉夫然後保社稷和人民安享和平之福以茂衍仙源與封民相安千百世無異國家咸休無窮焉周公穆穆迓衡意不外此俊朽衰下質意外賤姓名聞於王謂長史瓘曰保和堂旣飾其屬見素爲記予心所欲也瓘承命亟書遣價五千里致睿勤於俊焚盥拜讀雲莊重有光色謹受命卒業爲忠於王蕪譾之文無足以發靈宛穣川嶽以負王教罪若愧加焉嵗正徳九年甲戍春正月谷旦又二日雲莊防民見素子林俊謹記

陳先生石齋祠堂記

白沙陳先生石齋之崛起南粵也不偕一命甘韋布以老薦書連絡迫部檄不得已起起而又去憲皇帝知其賢特授翰林檢討先生受不辭又去竟未嘗一日立於朝無得於言無所施於其政以收有尺寸之功然而孤風遠韻上溢旁流盡一世而仰服之身領者神防聞風者意往賢者式不賢者愧以阻且化椎埋胠篋脂貌漆中之流聴下風而馴素節黜浮鎭雅名儒髙士後先焉先生於名教可謂雨澤枯水熄熖風奪炎其盛矣乎先生歿一十有四年內江髙君大和以名禦史來按部惻然曰大賢君子身之所生政之所臨與凡過化之鄕莫不有祠表先民崇道化也先生白沙之祠顧獨無立非曠典抑非吾人責歟謀之大參黃君伯望僉憲王君爲立祠堂又求先生故嘉防樓而修葺之義風奮激逺邇騰歡舊門下士爲市田合若干畝以充祀匱侍禦君以俊辱先生知書來屬記嗚呼元气防而名世生在我南服楚舂陵閩建安嘗載當其盛而黃雲紫水亦宇宙川嶽於今矣气之防意者其時先生蓋當之也先生身長八尺右臉有七黒子開頴絕人舉於鄕棄而從康齋吳先生學康齋之有先生猶挺之之有康節先生始求之愽久之曰雜矣又求之靜久之曰偏矣雜佛老而超佛老張朱二夫子先迷而後獲也遂以宋大儒爲依歸其立志甚專向道甚勇涵養甚熟徳气粹完脫落淸灑以獨超造物牢籠之外寓言寄興於風煙水月之間與天地同流擊壤同其自得舞雩相始終焉先生之隱與措施之大致於是具矣用世之志阻於鄕爭名而晦處無間其窮其逹其亦固有命耶夫麟之出爲時瑞者也容有不知麟龍之在田在淵其方所容模量耶時也者聖賢不能易也君子收諸已者厚而外取諸名者廉居之安而獨成其我之是未定之一鄕一人而終定之天下後世彼倡朋黨攻僞學其人安在哉侍禦君首及是舉其風神意气有相感孚而欲寄素衷於瞻趨景行之外獨表厲然哉二君相成亦具知其趣矣正徳甲戌春仲莆晚學見素子林俊記於雲莊靑野

毖齋記

查君原愽在童孺時也獨檢押不狎戱尊府主事翁一愚擇所宜諸子授之遣從祝郎中惟貞遊祝君逺大器之學成取進士爲主事吏部上其績天子褒嘉之尙加毖懋見之制詞者如此而一愚翁之義方祝君之心授率無易於此焉君取毖以名其齋以上本三事之訓以持循而致重也視臬吾閩謁予雲莊求記君朴訥沈永剛中而柔畜實過於華有毖道焉按毖愼也以侈對則約以怠對則敬滿對則謙疎對則密夫約則鮮失敬則吉謙則受益密則不至害成蔽以一言畏而已愼所以繼畏也易震之象曰洊雷震君子以恐懼修省恐懼畏也修省其愼也君子有所驚懼修正其身思省其過咎而攺之有周身之防有克治之勇有制事決幾之豫有所畏有所愼也無所畏惡不至哉自夫淫醟饑飽勞逸之無節病入之然後實腠理固元陽始不愼而終愼也抗懸流爭怒峽曲折以濟如砥之川而舟溺焉險則愼愼則濟夷則不愼不愼則不能以濟戒愼之功其容斯須離耶治身如治疾防欲如防盜臨事如蹈虎渉冰如張機審括無敢有茍焉耳夫然後存省功宻日攺月化優入賢君子而無難若處若顯委時命而聴之無容心焉樹奇節還古風發彪炳之文以茂光偉之盛誰禦哉君曰謹受教正徳甲戌夏四月旣望莆雲莊防人林俊記

竹亭記

予友胡先生竹亭性嗜竹始商荊南也因行署之竹結亭對之號因以立矣歷秋官大郡大藩至於今左轄或仍其有或承其匱或地無可致心固與之則固竹亭也湛翰林甘泉序備矣夫竹無情者人則有情人之美不自見寄之竹以見固有有而似無而愧與自賊其美而慚者矣有假以自文因以自放以貽竹之辱者矣俛仰今昔愛蓮愛菊愛梅者何限獨濓溪柴桑孤山以名物之美亦有以人見焉者矣竹自武公之後自見者誰歟七賢二仲吾懼夫竹之不吾與也夫道陰陽剛柔而已凡植之族木少陽故剛艸少陰故柔而各類爲淸濁松竹剛之淸蕙蘭柔之淸故君子儗貞於松竹儗芳於蕙蘭樗栲蕭艾其無謂取之剛柔失位而得气濁也先生安定名又居鄱湖多竹之地亦旣傾而與之矣痩勁淸逺溫乎其如玉而不倚不隨絕凡格以獨超埃之上自諸生與予友四十年始見之如巨區新竹解籜而出林繼則緑葉翠莖灑淸飈而擎素雪繼則玉質金聲實堅以好材而取宣和合信紀要而纂隨器使無不如意彌綸防贊召儀鳯而書獲麟妙用神化其將有屬矣先生循竹之性以移竹之情而顯收夫竹之用珍實懿望與竹相始終予不揆欲私附武公不知予容否也正徳甲戌秋九月下浣莆田見素子林俊記於雲莊靑野

見素集卷十

欽定四庫全書

見素集卷十一

明林俊撰

記

龍溪修復廟記

昌黎氏以社稷孔子並祀致隆殺於以功以徳之間杜樊川以爲善尊孔子夫徳配天地固也宰我子貢有若孟子尢善尊者程子謂語聖不異賢於堯舜語事功也則尢以功名昌黎語或未詳樊川固未察也夫聖而行道於一時未若刪述六經明其道以垂憲萬世聖而師也故自京師以及天下學必廟孔子龍溪廟學枕芝峯以正挹龍騰之秀儲英妥靈令以爲不已利也易偏左士積弗平羅守列爲復倫堂舊之廟未復羅以遷去仍襲者久之士滋弗平史侯立誠以進士來令毅然任復曰邑與學誰利泥均爾位寘復爲宜吾將圖所弗病在民與弗替在廟徐而舉之節縮浮費一再嵗居以僅贏潘侯旦之適守也續而足之逹之巡按張君景陽謂宜具材攻位付能於陳文眞董以邑幕李濟程材校功侯身蒞之廟廡堂齋綽楔欄檻易者復廢者新而凡闕者以完丹漆鮮爛奎章騰照守偕僚貳上官侯崇阮侯芳龔侯震胡侯寧道共幸文昌之符愽士潘君榮吳君璋關君文英具書陳生餗請記惟世道系人材學校羣材之地如金之冶孔子其型範也火候視至鑄不出型範之外而苦窳破裂中間得承其似以重副人意者恆少七十髙弟子孔子身陶鑄之而物品人殊矧流而愈異者乎司馬談以陰陽儒墨法名列六家班固增而爲九莊周肆詆聖謨李斯坑學徒焚其書以盡視學佛者流祖尙顧有愧矣方今士無異業儒冠衣皆誦法孔子者也其所型範果神防如顏妙領如曽成徳如冉閔逹材如由賜者乎推孔子所優用而未用者時而舉之如虞五人周十人者乎如殷三仁無忘故主爲烈者乎如宋四儒開道學之傳爲盛者乎承其似固在此也夫復學之舊小也抑末也復心之舊大也其本也予俊也甘執役孔子廣復廟學之意爲諸賢誦之相規之言非以告君子也正徳十年乙亥春二月望莆田見素子林俊記

杏壇授受記

杏壇在曲阜西八里吾夫子講道之處按雜記夫子出魯東門過杏壇曰臧文仲誓盟壇也援琴而歌寓睹物之感因之而講道焉堂曰教授堂孔廟之前其遺址也相傳鐘離意修夫子車身入廟拭劍履張伯除艸堂下得白璧七枚伯懷其一其六以白之意意置之幾前牀有夫子甕意發之得素書曰後世修吾書董仲舒防吾車拭吾履鐘離意璧有七張伯懷其一若叔世防諱之書好事之說固以誣夫子也明帝幸夫子宅命太子諸王講經堂上干興間孔道輔又起爲壇環植以杏名杏壇昭靈迹焉嗚呼容知一席之土爲太極之先造化之祖品彚之紐牙六經之精血天樞地衡萬古人心之綱常命脈也哉是圖峯壷爲吾弟待弼所作圖夫子起今之諸子也杏壇逸響傳濂洛關閩凡四振紫陽之響傳復齋山以授我巨軒松湖二父子而於野愼齋玉井子木四孫又兼四如之傳祖孫兄弟家自師友鐸音泠泠然傳我三復又我敬齋殆八世及予而響絕矣昔楚昭王欲以書社封夫子子西曰王之使諸侯有子貢者乎輔相有顏回者乎將率有子路者乎官尹有宰予者乎王曰無噫斯予所不附人數者也周公之不夢久矣臨河之操丘陵之歌鳯傷麟喟時有嬰懷者林諸子其將無家學一念哉附四子以望魯宮墻以乞靈夫子吾家一響又於玆有續矣諸子識之是嵗正徳乙亥六月上浣見素子俊焚盥百拜謹記

味蘗記

予他乏技能頗頗竊喜士自幸世嘗說歐陽文忠公名喜士而士常負公予未見其然也可爲世道幸矣晚又得秋官副郎王君時行以重副予意時與泛木蘭步靑野陟仰髙周覽八極就雲莊而憩息焉君別號味蘗旣又更號蘗谷予曰無王懿敏家法然哉君曰無之懿敏以文正子自苦甘而苦也大用苦而苦耳大用起眞州農家先髙祖尺籍於莆貧不自活者四世則隨俗爾爾大用生八月而孤十四嵗而失其恃𨿽天幸一第而食於官者以淺居無一錐之恃嵗時托神主僑寓以祭記曰傷哉貧也魄也何所神也者其何依生者其不足謀也蘗味之苦世之苦有過大用者乎噫深矣故蘗之不足而谷取焉予爲之惻然易明夷艱貞彖曰利艱貞晦其明也大之窮其初一曰窮其窮而民好中夫處傷處貧當晦其明正其志安其窮樂天知命而好中者如此環復消長之防蓋有俟之道焉復生於剝者也物不可以終盡故受之以復苦有甘道焉深谷爲陵生憂患而死安樂其勝指哉昔範文正公杜祁公皆起孤寒位通顯爲宋元臣夫有其立則有其地蘗谷其二公爲心哉予將取得士之幸矣蘗谷曰謹受教正徳乙亥夏六月望鳯山見素子林俊記於雲莊靑野

城新城記

新城屬建武本南城黎川舊鎭附吳荊與閩粵相犬牙烏合之眾星流電出雨至而風防居之人苦之宋紹興間析爲縣叢山孤寄而地常夜驚自逆瑾搜括財公私以盡盜戢戢然起而撫之長林饒之桃源瑞之華林汀之大帽與荊粵之宼日垂涎建武新寄命虎口者數嵗民願城令徐侯繡以時詘也彊應之築土而城髙八尺上覆以艸徐憂去黃侯文鸑來令嘆曰茍矣夫以尋築而尋補孰若一勞而永逸且新𨿽小實招武之咽喉建武之屏蔽新可守則遠邇可應智可謀弱可備敵可以戰而勇可以追非獨新利也士民以爲然合而議之城厚一丈髙加以尺者六址內外以石者半垣而甓者半周九百丈堞者若干鋪者三十六鐵而門者四東曰望閩西曰通濟南曰昌文北曰朝宗樓而覆之費之直以邑之租與力之眾寡丰嗇爲限計旣足責之自營而督以監幹令惟視堅脆前卻以爲勸懲畫旣定以白於總制兪公諌巡按某君某皆以爲宜揀日授方百堵並作憲副楊君璋以兵備臨視申令責成役奮而功以就邑人樂之因正郎李君泰郡守何君垕請記於予夫設險所以守國武牢營而鄭人懼東陽城而萊子以服息無時之備觀敵審勢以逸而代勞城未可無築也然亦未易築者財與力民出也其可圖始乎哉非有以恊於下則怨生而謗起上亦因以弗信弗信則阻矧玆大役也哉故甘心臨事之悔而絕意先事之防善令者亦惟無怨於民爾矣孰肯貽久安若是耶抑是城民惟令副也庸無民之副哉旣勞思節之旣費思復之雪寃宣滯謹視其樂苦推心而垂仁者無乎不至亦如城然祗見其恃而不見其厲民安於令亦如安於城然而不見其爲功則侯之城城其亦城人心之地哉予侯鄕舊新予舊撫屬也尢私之故以屬侯與嗣侯而者正徳乙亥莆田見素子林俊記於雲莊靑野

峯湖記

峯湖本方壷樵谷故錬冶處梅峯東引而水與湖防山截焉嘉樹蔽虧修竹環映無飄浮歊之所城中隱一山林殘碾防竈參錯於假山方池磴回川曲之間又若挽馽絡以遊乎方之外予友陳君惇賢愛之翔其直而市之徙文峯之居居焉因引爲號久之曰無殆神仙者流意固有寓其未足告也抑地之名舊名之我亦熟矣吾取其似代之易峯湖黜虛就實援之彼以入之於此吾儒運化殆其然歟神仙吾不得而知也世無是人則冝無是事倡爲是說非獨方士之妄蓋有托而逃者矣君風神淸脫運博而操之要視天下事若無其難在司諌有直聲逆璫時例與調停方壷所以寄也起藩參又起臬貳提學懸穹付以待者不淺峯湖無蚤計耶士君子身𨿽廟廊未嘗一日忘林木魚鳥之思峯湖常在煙霏泡沫流上而生滅者秪見其小也傅巖渭濱南陽藏聲捲影拔俗而離世一旦乘時應防使人指而駭曰此築徒也漁軰也耕流也突然起其若是烈也是固吾儒作用之常要之於山水不爲無助山受而大水受而深積而至於含元气宰化機長養萬族贊發育以逓承二五之匱峯湖固寓彼而取此矣其獨畱情一玩適間哉若乃酬雲水赴煙霞還迹山靈梅山香山爭其髙西湖鑑湖爭其淨冽峯湖十年外事未晚也正徳乙亥秋仲鳯山見素子林俊記於雲莊靑野

龍巖儒學攺立記

龍巖本新羅開元時始縣儒學之建皇祐時也始縣東繼縣南一再徙而西始定前廟後學位序良稱文物於是乎攺觀自學移而右文物不殊科第如縮議者委之右岡之昻憲伯胡公重器給贖刑之金復之屬尙義林鉅董其事化腐爲新佐缺以完齋號庫庾於是乎備鐘靈萃淑斯其一占矣愽士熊君恆金君禮來予請記予惟學校之設所以型囿羣髦端性原立政本而出治道人材登耗世道風俗斯關焉是固有司之事亦明刑弼教者之所宜爲也而徙立縷縷未免靑烏氏之拘然卜宅經野古固有行者矣均之田也而一易再易均之材也鄧林之出稱獨美地之肥磽有固然者朱晦翁先生病漳學偪仄欲移貢院行衙廣之業未及而去北溪陳先生申前請寺丞趙公汝讜從而辟之玆學之攺三君子是意也又況因舊而復者哉抑龍巖攺學晦翁嘗記之矣其要欲開以聖賢之學以逺其到而病夫作興者之未能也今之攺敢外是爲告哉夫士先乎志養其到以有爲也道果逺乎哉學宮建置感於彼有通於此者矣孔廟言言前瞻具在倫堂翼翼指授有嚴固有精神意气之相感而逸志頗念之不敢畱相輔成性相觀成徳相先成學如同罏韝一成而不可變均斯道斯世爲心今人弗逮古人爲恥生色山川還故否而盡泰之攺學歆發殆其然歟閩興學自常公衮漳道學傳北溪爲盛要殆有然者若規規位寘以徼恵偶符之天固有指爲今日病殆亦可無畏乎正徳丙子莆田林俊記

歸全山記

九華擘左臂而南弱其中縮之枕紫霄壺公當其陽土人神淫神祀之久之明其誣弗飾風霾暘雨頺甍防棟委棄之榛藂茀艸之間屬偸兒以盡部使者正祀典聴入直無承者及是方梅墅茂卿輸粟受焉辟其蕪穢繚以周垣當其气以營壽邱覆客土昻之樹松桂栢竹四時名花果布奇石而亭其左右曰眞寄曰行休表其中曰梅墅曰仙臞夢境又亭其徑之曲曰納春於是山之孤岑復嶂煙霏開斂出沒而明晦者無出乎目睫之近而林籟谷響村謳野嘯微防而顯續者收拾之支頥抱膝之前境殆異人世梅墅偕客樂之曰吾生而遊死而休由吾自盡適吾性逭孫子自致之責郡伯張公白齋梅墅二方伯兄松厓雪筠舊也爲書歸全山於石夫萬有乘化同歸於盡生有息者也魂气也本諸無魄精也根諸有人死則魂升魄防升從陽從無棲之象之屬之屍俎之求諸有也防從陰從有衣之薪之屬之坎祕之藏諸無也然生不可久生寓捨死永宅也生可恃乎哉君子知生知死修其全以無愧乎生庶乎還其全以無愧其死歸眞復命與山無極所謂生順死安無遺憾者非然歟梅墅曰然請書爲是山重正徳丙子鳯山林俊記

吾道滄洲記

延坻浮島靄樹晴蕪荒荒然一碧家鳬鴈宅魚蝦孤屋防蓬寄厓根而臨木杪陸居水著樵兒牧豎耕釣者流迹交乎其間皆索落蒼涼曠莽之地惡有飛蓋輕輿雕瓔壯馬髙牙長纛從衛之赫然者哉故非無懷逸人與方外之士不能到到亦不能安以樂也自子爲先菊莊翁卜壽邱也得雲莊之勝立土屋以備齋守庇霜露格猛噬而防之名聞所知翕翕然懸一覩爲快至則訝且笑不稱情不知莊之勝固牘之矣曰碧山疎雨靑野閒雲臨滄素月古洞眞風者選其勝以立名吾道滄洲者櫽括以見吾志屏山拱北仰髙一快後樂獨髙云寄未縷指爾矣道胡爲其滄洲也謬嘗渉迹人間樹麼麼之風槪愧鴟夷子者甚惡取附逸人決亦不自儗方外樵牧耕釣委心焉性樂也樂在是將吾道在是有弗吾樂將亦弗吾道惡彊吾同哉云物爲徒造化爲友乾坤爲客寄寒暑屈伸以爲噓吸無名非譽燐走野而風過林居之安故弗移取之甚廉故無奪所好以收吾寂自吾有者也自無而假之有其終有者哉易艮其背無妄九四可貞遁九五嘉遁貞吉洲不變道亦不變洲寓道道寓易觀象玩辭觀變而玩占滄洲付吾老矣正徳丁丑端月三日見素莆林俊書於雲莊靑野

志樂樓記

閣老湖東費公輟樞務歸鵞湖也居之左掖立重屋以藏圖書納素薫而來逺景志樂也昔歐陽子輯古書萬卷石刻千卷琴一棊一時置酒一壺以自老五物之間又嘗患珪組以累其形憂患以累其心無得極所樂償夙願焉六一所以志也歐陽子公鄕人文章爲宋宗工蘇子曰歐陽子今之韓愈公取志樂歐陽子自況亦今之歐陽子自寓也年甫二十及第第一人四十五而入內閣又二年解其政遇之蚤迹之奇境之順歐陽子弗及焉百年未歷之嵗月猶優乎其半視歐陽子償夙願於畸局落景之際則又逺矣斂有於無息諠於寂至動而約之於靜塞宣滯流渣滓俱化無官責之足念世機之當防極其樂將有出五物之外寄廣大遊髙明輝光日新晶彩騰發如列宿行天孤峯立於千仭槪以樓有不足盡者斯公樂也抑古者進亦憂退亦憂公志樂無與古異耶噫斯獨樂園之微同樂蓋有寓焉志樂殆無志憂者歟一旦聖天子舉文潞公故事起公於家則是樂公不得專予竟得之雲莊殆橫山而近又適歐陽子之年樂非予誰諉哉正徳丁丑見素子林俊記

方洲記

自予師事國老文思公友中丞坦洞公則聞彭氏智溪山水之勝八景公大父先詹事蒼山公所名者也繼聞官山八景之勝公伯氏正郎七一公所名今其孫藩防君師舜方洲立義取智溪所謂品洲官山所謂方洲者也夫地瀕於水曰幹夷曰漘髙曰岸環水而髙其中曰島夷曰防又夷則洲也水截陸防限隔人界一魚鳥樹石席主者之庇以謝絕利有之伺大塊者囿吾以獨也仰觀俯察物物可以自照以靜見天機自適翛絕出塵之趣將日月予老是洲矣而超影結知懸黎翔售譽馳迹解雲水如脫若將寡情者嘗觀夫洲矣气至而蟄者振勾者出萌者以逹噤者伸其喙淵而濳者神其變化方洲要無得不然者而神遊意往要無得割遣是洲也蓋坐臥之所恆對存記忘之矣迨暌離延佇糾結非把翫之眞而寓目貴遊非艸野之防便土長洲居之習也又懼夫云物非故北山猿鶴將於我乎疑而區區悲喜之犯吾慮遊絲飄風艸根蛩嘒之屬吾耳也夫云八荒雨六合斂而邱壑爲徒皆洲之素也又奚用情哉方洲夙肖世閥韻致溫永督視楮局省費數萬緡李衛公所謂公卿家子弟習事非歟爲是洲致慰浣焉正徳丙子見素子林俊記

見素集卷十一

欽定四庫全書

見素集卷十二

明林俊撰

記

城東別墅記

人具天地與元化並者也非放無以宣用非斂無以退藏物假大於夏而揫斂於秋與時消息者也石首張公東軒國持大防布政仕衢方亨抱負斯副而筋力且健彊竟之屣脫以去戀戀然艸澤雲水自命蓋有以預見夫丰亨之不足恃畱有餘不盡之足貽者矣張世聞家公尊府訥庵翁起進士僅僉憲事翁是之畱者東軒也公之子石洲崇象又起進士今方爲翰編人屬逺器公是之畱者崇象也夫量夫器者盡則吐而不受不盡所以貽也益不巳必決屋成而陳三瓦宣其用而不盡乎其用斂殆非早計歟墅去城東百武還往有餘便薄田數畝低垣短屋有餘業竹防蓮塘蘭畦藥圃四時之花實有餘勝而馬鞍龍蓋諸山梁湖頂湖荊江諸水擁髙淸而湛浮碧嵐霏變滅艸樹之敷腴瑟縮煙防洲鳥下上於蒼茫杳靄之間動見天機靜含物妙堯夫之觀物殆然也義魚摘芡引淸風延素月與樂天爲徒歌棹歌誦歸去來詞追武夷之逸響回視官書僕僕升落非譽之日棼吾前諒有辧者是墅吾息心焉昔愚溪由子厚而名亦由子厚而類昌黎序盤谷多溢美柴桑之菊平泉之奇卉異石若在下風境亦自有重者墅殆免夫崇象予湖南首得士謬予知巳至今焉是記也以紀賢於公亦爲崇象地云

二烈祠記

國家廓淸內難時也死事約略可省記者方侍講孝孺練都禦史子寧黃侍中觀陳尙書迪周紀善是修王修撰叔英王教諭省與吾鄕陳知府彥回陳給事中繼之凡四十有六人余忘之彥回塘人死職繼之巖嵁人遷涵江死言尢慘嗚呼有馭世之大經有運世之大權自傳子而家天下也厄再世觀扈權在君桐宮權在相三監權在親傳位長君權在母我太祖知天命有在權在我有人也經徳弗回立焉者正也我太宗權之軌世酬物存焉者大也諸人共起而爭之抗聲綱常守焉者定也蓋至是而國步康時化順大玉弗移采章猶故容有意諸人者是修死曰彼食其祿自盡其心追論子寧曰使今日在固當用之而時或事異猶無失玉成明偉之烈若猶唐然王魏優之義不可爲訓君子殆有議焉諸人孝孺廸觀祠故址省祠學宮子寧祠金川書院瘞遺骼鋟遺文上墓碑固巳起當時而盛行近代俊嘗議莆忠烈並祀一祠無應者侍禦胡君文靖景尙風節得二烈於兩庠防諸錄志無異在祀法祀爲宜偕侍禦王君應鵬藩臬伍君符王君金劉君玉曁諸大夫議可侍禦程君昌代至議又可屬守馮君馴令雷君應龍立祠以邑幕黃傑視祠成屬記於俊夫气化相乘常否易位不通不流不塞則逸而不可制勢無得無義之守以立常久之則貞爲正者也死則誰免之斯逹之所視無畏矧自信之深耶陳之烈有文龍叔侄淬之三父子玆又二公𨿽通譜未然要視莆而半噫盛矣記而附書之正徳丁丑春三月上浣莆後學林俊書於雲莊靑野

周氏西族總祠記

周之先元和鹽鐵轉運使適始入閩始璋固始令乾符時也徙莆始百讓起居郎端拱時也淳祐時直學偉僉判俊又徙淸江參軍性仲子起子也淸江周相望東而周者東族是西族也今髙明尹讚直學房廣藩方伯雙竹進隆簽判房也二房皆有祠總祠無舉焉贈郡伯竹雪公坦以屬意雙竹良勤正徳丙子雙竹旣疏歸物土慮材以獨任舉曠讚偕大柱倡二房助五之一擇子姓之才者節卿崇十與典膳懋官董祠事中爲堂堂後半爲寢寢五龕中轉運起居在左參軍在其右直學簽判又左右而分引其前爲庭廊翌之又前爲門爲華表樓又翌之祀之田因竹雪之舊一再倍增之凡三十畝千百年之曠具舉於是存乎人爾矣按廟諸侯五大夫三方伯古諸侯亦今大夫也禮三廟一昭一穆與太祖而三始祖固有祭也士祭其先先祖又有祭也大夫有事於君祫及髙祖未嘗無祫也君子將營宮室宗廟爲先又未嘗無廟也近世士夫無世官以及民庶有不得爲者故祠堂易之祀髙祖溫公也祀始祖先祖伊川也今江南巨族總祠率循伊川之舊祫祀祫饗蓋遠引而近神親而族亦親非是殆明允所謂途人情之不能巳者聖人弗禁以義起也堂以代廟版以代神主致殺也在宮室先焉其皆凖於禮繼前人以啟觀後人其萃祉周氏矣正徳丁丑春三月旣望資善大夫都察院右都禦史鳯山林俊記

覺軒記

進士雷君孟升在諸生夢晦翁朱夫子語之學旣蒞莆請奉軒事時瞻對焉予爲號覺軒夫審像兆祥夢見於經舊矣其槪想與因也形神相接曰想不接謂之因夢遊華胥夢槐柯想也夢授筆夢吐白鳯因也夢化蝶夢松生腹果想乎因乎無想乎因乎合想因者東萊也有叔孫夢牛之證無想因者樂令也有未嘗夢乘車入防穴之證將安折衷乎心神之舍鐍鑰者道也心不易道神不易心則夢不徒夢孔子夢周公夢也顏濳心孟私淑無徒夢也覺爾矣旣至而神會未至而意往同亦覺異亦覺防籌黙鏡步趨非局糟粕非味而心源道奧之自有眞覺其庶爾矣夫木萌泉始具於用者也而杈髠而蘗踐而蹄涔鮒諗其固初之性哉晦翁言某讀書喫了多少苦其爲學居敬窮理以反諸躬極其髙明廣大探原造化以逹聖賢之蘊猶歉歉若不自足鋭往奚加焉鋭之次一曰蟹之郭索後蚓黃泉次二曰一無不逹夫蟹之郭索心不一也一之逹執道必也君患志不專無患道之不逹守此之覺以還命晦翁夢不虛夢矣君子舊掖進來賢予素初政翕張同安之逸步予與也其有靳乎哉記覺軒正徳丁丑春三月望旣見素子林俊書於雲莊靑野

巖山記

原諸始者皆足寄本其重也一元之气具天地防山川而鐘之人物嶽降申眉山枯而三蘇出啟生賢之重以永玆山之重相成能者也靈山爲信州巨鎭昻伏三十里而至金山疊山謝先生書院在焉又五里而至白石勉齋髙弟子劉先生埜書院在焉又四里爲巖山今大參知鄭君立之別墅又在焉鄭居葛源奇峯環合巖山隔一水而近繡壁雕崖出風埃以臨木杪陟其顚平巘天作四山如聚米中有洞其下有泉泉甘而冽凡山一艸木一石一云鳥皆異居人習而常之間知之亦無有得者矣立之獨立屋以當其勝齋心繕性玩化而探山翠四筵市囂俱寂安樂之窩神畱焉舞雩之風響神答焉領無言之妙以獨得造化屈伸之機榮悴開落流行而坎止時任之亦時忘之巖山自況也寄所重爾矣夫山神未神未可知其鐘其否其未可臆測也循山而論前是何疊也何白石也不謂若是獨恝巖山亭然物表淸灑而脫塵在吾閩固己巍然一靣引而至與象山爭髙文山爭其气烈決不使芳杜無顏蘿煙桂月有慚色爲猿鳥之所嘲笑夫不必始之亦必欲終之矧有殆然者君知之山知之見素子亦與知之著是記焉正徳丁丑夏仲月六日見素子林俊書於雲莊靑野

錫重修廟學記

今二氏之宮徧區內金碧髹堊吾道廟學顧陊剝弗治彼之術售鬼以愚人與吾道盡巳者異羣趨之羣力舉也廟學有司之事費詘殆有然者張簡肅公介孫侍禦君鰲山提學南畿盡淫祠去之材若田之在錫者議辟二泉精舍優祀事李忠定公翁引嫌謝焉授意修廟學以代匱有司張任爲責付專事於範郡丞澤而兼臨之守則王侯教也巡撫張公津巡按劉君景宇申令督齊擇材於成而酬傭於田之直腐易隘輔其曠釐正其位序之當邑大夫愽士神其成捨菜焉守具書束幣授使者來莆請記嗚呼道不足立勝舊矣托辯於孟子衞孔子也表佛骨著本論衞孟子也是舉役二氏以收掖正之功殆如因敵收勝宜特書夫陽施陰承聖人成能天地參而三者也道至聖人而止聖人至孔子而盛爲報亦密矣皇與帝與王尊也尊則分嚴故祀簡孔子萬世之師親也親則情至而祀盡天下易之渙王假有廟觀盥而不薦有孚顒若妥靈於廟假神道設教於夫子也防之彖飬正聖功兌之象朋友講習棲士於學責師道友道以成教於諸子也居肆成事學縵所以安蜾臝祝類我久而似之矣摳趨對越之下殆有防逢恍悟於羮墻夢寐之間若有若之似顏子亞聖人而幾者抑歸鄆陽墮三都誅亂政集羣聖而拆衷其不可尙矣將有蒲之治單父之治武城之弦歌者乎費之辭仕之辭舞雩之風詠者乎述大學作中庸傳易子夏居西河而教授者乎則將曰孔氏家法也自玆役始正徳丁丑秋九月菊日莆後學見素林俊謹記

黃巷黃氏祠堂記

祠堂祖廟變也王制廟有差庶人以寢秦尊君卑臣廟無敢立者祠代廟漢始也魏晉漸復爲令迨唐宋迄無定議由意殺隆殺渉簡隆則渉僣夫三廟二廟一廟大夫不得祭髙曾士不得祭其祖非人情程子五服立論祭無害及髙祖朱子謂得祭祀本意近世江南舊族聫譜數十世非舉得祭始祖與唐制三品以下得舉禘祫之文則無以維系族屬故始祖之祀義之不可以巳者也黃自固始入閩唐桂州刺史崖始遷莆之黃巷爲諸黃共祖自桂州至公權凡十世遷塘也自貢士矗至望春凡四世復遷黃巷也自致政萬二至今已十二世祠朝奉珠寶所建大宗世居之贈主事璨病其雜也奉地以爲祠倡尙義瑋率族爲和巳之二君皆謝世正徳乙亥主事子職方郎中鞏謹承先志謀之族之長尙義晟宗孫增合族屬以相揆力偕義以任成於鞏祠一堂五室中祀致政爲黃巷再遷之祖始祖也左念七右朝奉先祖也又左系佳信之大宗也又右亦系佳住之小宗也祀寓不遷詳所承也以神版易神主遠僣也系寓別宗詳所繼也兼取祫食於祖無主之義以揆禮也仁人孝子蓋甚有不得巳之心者矣夫推而上之謂敬推而下之謂愛妥靈萃渙神而明之大宗率小宗薦其常事蓋有不待施而感者濟濟漆漆對越在前尊尊也親親也合以序也觀薦知誠誠知饗觀報知厚厚知本觀列知順順知世遡源於一支流而派析者皆可稽也故無逺怠無戚薄無疎遺導誠長厚立順族者正鄕者亦斯乎成俗矣職方賢而廉無難其心難其力是役也世所恆緩獨艱力先之亦具知其意而族之同義亦足書矣

考亭書院建修記

文公朱先生臨漳歸也卜室考亭居來學以竹林精舍旣又曰滄洲書捨前倫堂又前夫子燕居之廟其後祠堂立而精舍廢書院立而燕居亦以移則祠北也又移則祠東文公燕居又祠西而立焉書院理宗賜額余則後村數君子追崇者也熊虞記備矣及是侍禦程君昌王君應鵬病燕居弗稱捐金具位授能邵君豳承焉垣倫堂前地移夫子燕居其中次以竹林精舍以奉安文公燕居之神總其門燕居也倫堂夾以敬義二齋取晦堂燕居之舊別其門繼往開來也並祠而總垣之以爲考亭書院與凡爲公之故一皆飾而新之位序有嚴物采章麗西南故趾室以居守祠者公子孫也旣落告請記其成夫道天地之先流至虛以寓至實綱維三才樞紐萬化而其故存焉聖人天地之故大賢大儒無失所爲故者也寄諸器冺諸神而其有未嘗不在公嗣延平豫章山以嫡傳周程然尢於夫子願學焉傳注六經刪述之大較訂正綱目褒貶之大端難進易退仕止大致然也乃若探索防洞極精奧囿夫子申夭自得之天暇豫優遊神參意防動而靜寂焉以防觀入無出有之妙前是一夫子後是一公斯公之故也善學者求其故而巳成言往範尋繹而持循之得蓋以淺矣書院道所也亦神所也學道而求之神以得其所爲至集成四儒兼濟來世引建水以上接洙泗之傳其固小補哉大化範圍之下孰其非公者倡道東湖復齋山親承指授吾家巨軒松湖爲再傳弟子受役斯記固後人事也

借溪記

始予讀子美詩則知浣花溪之勝貯結者久之庚午有事西蜀意將出溪上弔先生艸堂一寓目焉戎馬馳逐旣畢事買舟東還錦城無因自至溪之勝徒寄之神逰夢賞之間邇者先生鄕人李君來副閩憲語次偶及曰不肖先塋去艸堂里許歷林塘過百花潭追憶先生吏隱之處云物具在浣花猶爲故有其無復易也縛茅附之名以借溪寓不敢當先生之意俟是溪縱老焉幸爲之記嘗觀夫物者品同而遇異今都防之雄富風景之繁麗有不杭西湖蜀浣溪者乎湖樂天主之溪子美主之固亦並世元人兩祠並峙殆其不孤矣然蜀處一隅遊賞之盛溪不當湖之半而名殆右之豈非子美之沈落一世瑰詞傑制盡用以發靈是溪非若樂天假守於杭爲西湖風月勾畱巳也韓魏公之醉白堂慕樂天也公三朝元碩勲望隆赫猶欲自儗樂天宜其於子美而自附也然以予寓目之難而君顧借之之易無能不爲君私幸又懼夫來者之假有以不歸也或疑數弓之畦吾汝隔焉子美豈盡溪而有業不待借且借其不常借也予曰然則有者豈常有乎金穀平泉鹿門柴桑往日之主人安在則均之借也溪之借小也天地又一大借予獨愛樂天西湖借和靖以收之寂先生浣溪將借君以沛發未盡之蘊道有相成者記借溪附見焉

寒谷記

雲莊冩易宣郁中而行滯慮意不自擇莫知所如往歷靑林循狹逕綫路虧折悄然絕足音其進也若窮焉其止也若深有不自釋焉顧而徘徊引以前路兩山東隘灌樹列如簀中行一川若塪井然境幽而候特異盛夏可以挾纊膚爲之起粟曰幽哉谷誰其我偕者他日語次寒谷侄請偕難之己而遂偕前武后躅抵宿遊處心開膽壯意气間適非復昔獨往時矣予據藤寒谷倚仄樹以侍徐聴之曰是無竹屋澌澑石鼎茶聲者耶天籟徐鳴風弦細響者耶煩爲之滌躁念爲之消息日亭午隙光直下魚影歷歷布石上可數曰是無逃虛入谷濳伏孔昭者耶魚不厭深所哉所哉一勺之命江與漢無易也寒谷起曰幽哉谷叔其所矣曰偕之曰忘之曰偕忘之曰叔示有年以意也曰奚有於是嘗徴諸取水之微矣逝者如斯本固如是也受也者其量也行也者其漸也防溪逹河入海也者其至也潦之水殆其未然士固有微而彰小而大止吾止進吾往者寒谷曰惟寒谷有奇行孝於家起師模令政以有頃禦史疏止取佛道左取外域侮病中國非訓與迎鳯翔事爲類寒谷固昌黎子願學也寒谷分九死荷聖天子仁覆出之詔獄以縣丞武義於戲前之遊固寒谷也追記歸之

都察行臺題名記

道歷萬世無者也疏數繁簡存乎時爾矣詳內略外固建官之體統然無得無外之防周召分陜之東西是意也嗣是有巡察巡省宣慰宣撫之使王人下臨昭宣皇命以彈壓官邪訓齊師旅督其屬以稽其舉廢拔其幽滯而平其爭枉若式遏亂略保固疆圉率聴先自便而後具聞蓋一靣之寄深委托焉國朝張官置吏外而都布按三司視內之府部院以臨制官僚申嚴封守猶慮有弗肅也嵗更一禦史巡按之則巡察之意迨藩方有事大臣巡視之則巡省之意巡撫之則宣慰宣撫之意其後視撫之授都禦史專之部寺而出則兼衘以行便臨制也江西間遣巡視近復常置巡撫而遴選風力重它藩焉古余孫公徳成旣職競不役獨智詢咨羣情以裒集眾益而又繙閱故牒考已施之宜利加決擇焉因盡得視撫之銜名邑裏嵗久近與終焉之至鐫之於石以俊謬二役與也屬爲之記夫道有升降政由俗革道不勝時也久矣周人東郊之治周公毖殷始之君陳有容中之畢公不剛不柔終之𨿽時先後乎異而用心行事皆有以濟若出一時若成一人其心恊也其不恊又惡不至哉子大叔代子產也服如猛之訓曹參代蕭何也守盡一之規謝方明不易前政義在必更務祕其迹古之人其立心槪如此公之心其固如此也是石也前聞具在俊焉敢附司馬文正諌院題名之規記所始以見公之大以追訟予媿爾矣

余杭重修廟學記

自古人文成化非得鴻碩之士則無以茂至道昭敍皇極故代有學學有廟神而明之示有趨也虞庠夏序商校周處成均其中環三學而置之曰辟廱外而參建凡侯國曰泮宮凡鄕曰庠凡州曰序凡黨曰校於是四代學徧天下祭則虞以舜夏以禹商以湯周以文王謂之先聖當時佐理謂之先師與配享焉孔子無時而窮集羣聖而大之刪述素功位育世世然漢始與周公並祀爲聖師唐始專祀以爲先聖進顏子以爲先師配以左丘明賈逵輩人其後又詔天下立夫子廟通祀十哲七十二弟子其位夫子東靣至宗時諡王始正南靣之位宋定四配進五儒我太祖詔天下通祀爲令嗣是黜楊雄進董仲舒又進胡蔡眞楊與在祀典而籩豆樂舞物數有加焉余杭廟學宋景徳始建紹興再建洪武又再建嗣是修葺弗時頽廢幾弗支像設亦己剝落內江劉君瑞起翰林副按察使督學両淅臨顧嘆曰妥靈棲士其固至此哉割贖金百餘屬令諭江始事然而學宮猶局尊經之閣故以匱也巡按吳君載割五倍之金以申屬於令屬董役於簿張霞屬相勤於愽士張文學蔣陳自戊寅仲夏至於己卯春成告位序材良丹漆有麗廟若新制神若顯設學閣門廡齋表煥若攺觀遊息化養若身處陶型以親承耳提靣命之近無得而自恕也夫儒名墨行昌黎所譏魯止一儒莊生之所訕夫子舉君子小人之儒致決擇焉嚴邪正之分義利公私之辧以具至純之體用則佐理以行夫子之心不用則續衞道以明夫子之分使天下後世皆屬我詩書禮樂教化之中以無越春秋褒貶大閒之下婦寺無得以攘我國權亂賊無得以窺我神器二氏無得以紊我冠裳九夷八蠻母得以猾我中夏兩儀奠位百順效靈夫然後吾道果有禆於世而夫子之功足賴士所學所養其不孤矣記其成並告焉

太平別業記

隱之道二非其地負人也非其人負地也有莘南陽奚勝也無亦負人者乎百世之上百世之下聞其風者想其人欲至其地而不可得顧因人而顯矣北山終南至今尙有餘辱也嗚呼地負人力不足於用也抑其志不在此也不然天下名山水何限彼聖且賢者其皆昧所擇哉以人負地則巳悲矣建安楊君原父家故而裕於資以進士知無爲州久之意不自樂謝事而歸卜太平之邱之勝而寄傲焉名曰太平別業因邱名也或曰際時而後隱故以名君有行誼詞章記古今事甚富又有賢丈夫子駸駸乎謝市煩汰世慮與山水爲伍北山終南之夢無是也其有莘南陽之學者歟予不得而知也或乃鹿門之徳公谷口之子眞歟予亦不得而知者也昔李願歸盤谷昌黎序之蘇文忠謂唐無文章惟盤谷一序願之名假序以傳不朽夷考其實願無甚過人者願負盤谷者歟陶元亮懶折腰歸柴桑賦歸去來辭文忠亦謂晉無文章僅取諸此詳觀其歸田園還舊居形神釋自祭文諸作皆趣尙髙雅況味衝澹樂天委化山不得而髙水不得而深乾坤百物不得而陶冶籠駕之也況區區仕止得防間哉元亮誠無負柴桑而自致所不朽者君亦元亮爲學者歟予素倦於遊常思建之佳處搆短屋買薄田以終其身艸堂之貲君無多讓社可結君母誤視如逺公淵明之文章予於君有望焉若別業之山水諸記己詳故略治壬子十一月十日記

後峯記

太極奠陰陽分一而施兩而承山則陰陽凝結之气以鐘靈於人物九峯蔡取之五峯胡取之雙峯饒取之以山重以人重也莆之黃世居九峯山下李唐時文江霧居子並起是山及是伯固君後峯出焉曰後尊九也抑亦後是峯自況歟易艮坎震動而靜之也靜而運之於動含澤布气升而云降而泉流形物品成能二五之化山固預人事哉後峯預人事者果行育徳有泉之蒙乎稱物平施有山之謙乎愼言語節飲食雷之頥懲忿窒欲澤之損振民育徳風之蠱乎明政折獄火之賁蹇蹇匪躬水之蹇居賢徳善俗木之漸乎立靜厚安貞之體以宰握順承天施之幾時行之亦時止之其在朝也猶其在山也在山也猶乎其在朝也在我也猶乎其無異於山也抑山不人異人異之吾夫子之盛尼丘不能獨當也嶽降申眉山出蘇氏之父子無異者也後峯巋然嶽立無異者殆亦不欲後峯異也近峯而取一峯江望九峯楚望而吾莆靑峯峭立仰止者何限所慰意城之梅峯嗣今一後峯將它石予老矣

臺州重修廟學記

戊辰火臺之郡學凡康定之創建累朝之營葺墟而盡巋然存者尊經崇賢二閣爾矣復始有作守王侯應奎李侯光翰連以病去督學憲副劉君瑞以謀臺省而恊以屬守顧侯璘承焉佐周效王宸王廷表相焉酌羨經費具物酬庸以有玆畢功禮殿翼翼倫堂言言應門將將廡閣坊表神扄肄捨位備乎內而垣周乎外擴往規之制以固來患之防旣捨菜守率愽士羣弟子從事瞻依肅如祗薦漆如弦誦藹如遊息化養於道型气機之下而莫知爲功夫道庶與富與教也社稷與夫子同功而所以爲功則異故曰夫子泰和元气天地參而四時同嘗私論之夫子殷後也亦周人也頌堯舜而遺湯武與自靖而不與佐命之臣其微固已具見不欲右放伐以啟覬覦之端使君權不殺於朱幹臣禮不虧於兩觀兵諌鬻拳不得名愛君廢立祭仲不得齒行權拒父不得附尊祖以動觸無將之戒夫子萬世之堯舜以經營揖讓無巳之風者也學夫子者其惡自異哉夫愽而寡要勞而少功儒則有詞矣夫子作用堯舜本諸心身而運諸家國天下聖功神化立斯立動斯和豈曰小補哉堯舜弗作天下其莫能宗予有懷未畢之心望諸後世宗吾道者無易也臺文物上郡元人貞士固己在素與之中繼自今殆有畢夫子之志體夫子而用堯舜世斯民於恊中順則之下臺固不得獨私儒之效將自臺始矣林愽士文卿偕文學某以紀成來屬予素重二君而通譜愽士也遂爲之記

栗齋記

侍禦鄭君世潤以名取也又栗以扁其齋以收玉之全夫萃靈兩間玉與石異方其在璞固硝礫之與儔𨿽騰輝方折耕夫漁子將倐而怪己而玩久而習且常之矣其不謂誠玉也幸爲異者之所掇取然而石表固在中美無由自見其猶夫石也必借力於赤刀靑礪嵗琢月礱剔其瑕而盡去之則瑛然其光瑩然其色液潤縝密所謂溫而栗者而又礱以需之償城而後售鎭國而後寶卽不得巳委而碎之以不與凡瓦乎全蓋時焉而玉出時焉而玉見時焉而玉完時焉而玉售且寶且碎焉玉固自玉也似玉徳者其無自考歟栗齋起孤生躋位臺憲固出之縝礫之儔見之琢礱之素完之潤縝之精其售也無茍其寶也不虛其碎也無所吝栗之卒功也噫斯時也斯地也有不自玉者耶砥徳硎世殆將有取焉予將深愛玉之私以承他石之匱栗齋曰惟

省吾記

雲莊靜臥門外窣窣然履聲則族子郡守守仁來揖而坐坐而起起而言曰大道旣隱叔風斯漓甚夫人之自恕也其所自解無將謂修名奚利而便巳之可由取以自快固亦多矣夫好善惡惡同情樂君子而厭薄恆人奚異哉而卒自蹈之患在夫不省耳富爲是懼將愼獨以終身焉易曰不逺復說者謂不遷不貳惟顏子可以當之曾子三省抑克治而自致耳號省吾無亦可予曰善哉子之省也夫隨事割制孰若先幾以檢防心術之微而理欲之關甚大我一天也一念之善祥風慶雲一念之惡妖星厲鬼豈必禨祥天降而後謂之天哉有我一萌卽與天不相似而吾心之日月無光鬼神失次詩曰上帝臨汝無貳汝心存其心以事天也朱子謂善惡夾界處須欄截分曉毋使間絕善端時加省察夫常臨如日月常鑑如鬼神積之之久則淸明在躬陰翳不宿我之天無愧對日月質鬼神天之天亦於是定矣省吾久在予收拾中謂之後行罏韝擬其所至固不獨先今人而僅尾古人也固欲省吾省之也名非君子所貴而落撿毀成亦君子之所恥固欲省吾終省之也抑君子尊徳性道問學知行兼事庶乎全人它日樹立不當在古人下斯乖厓所以忠萊公予不欲爲省吾隱也由省吾愧愧吾吾逹亦庶自防矣

天遊子記

羊城之山其最勝曰白雲曰西樵故爲方外之所附著自陳石齋養尙白沙气義歆發髙奇之士往往托山水自見西樵之煙霞湛甘泉主之泉石方西樵主之白雲之天遊又爲天遊子之所物色或閉蟄以俟時或流遁以終老或命物以寄興气機發祥雲物生色始覺二氏不能獨當當之者固吾人也天遊子詣予雲莊請記按白雲去羊城捨許所謂天南第一峯也以山多白雲故名又洞曰白雲曰紫雲臺曰鶴舒澗曰蒲澗幽防淸野相傳安期生餌九節蒲是澗故宅白雲也繆悠之談吾惡乎及之天遊子有趣尙落足是山一夕夢異人謂曰盍往天遊指所歷徑以去翼日意行靑碧間渡古澗憩長松殘字隱隱厓璧曰天遊曰云臥方悟夢之爲眞噫異矣夢由心生者也虛故神神故感然俗緣未防凡局依然無越槐南枕中之記而剖腸授茟殆又雕刻鉛槧無謂之彌文蒙莊子曰心無天遊則六鑿相攘有天遊無系也升落非譽無足介於中遊太虛寄霞外以自適翛絕出塵之趣夢之所告心之神也神之所感心之寂也而眞境固在則夢非誠夢夢而眞者也言念疇昔誰固爲之於今誰固受之眞而夢者也天遊子有四方之事而孤風逺韻決不使列壑獻嘲兩云騰笑無害乎夢亦無失乎眞易曰時止時行動靜不失其時天遊子知易者而竟歸於夢則又天地萬物所不能遺天遊子又惡得而避之天遊子陳姓錫名祐卿字

三芳夢紀

遂寧席公元山文同虛山仁同梅山材同昆仲相師友元山凝重莊永老意橫出以領袖二山二山軒特奇偉怗怗然其左右而含元布气生枯澤涸無不同者成化丙午公落解夢一石浮射江而下大刻其上曰三仲聨芳意夢者妄也不謂然旣而元山虛山梅山相繼第進士始悟前夢之符遂寧去射江再捨故遂州也公髙祖橫岡先生受學吳文正公之門國初薦賢良視其州學事教立材成澤爲深累葉載徳源爲逺發靈萃祉席重有興者江之神所以告也石與席同聲而近也石沈物也石而浮席斯以起矣三者數聨芳者兆也人心虛則靈靈則感神相通無間者也故寓深於澤寓逺於源寓姓於石寓起於浮寓數於三寓芳於聨科甲之應有不足盡者公之學祖尙儒賢稽式世典而政取惠人教取範俗絕矯飾自邑令有今都憲遺愛郯有祠閩有頌著述漕舟有志道山書院有考元山有集在奏疏雲貴晝晦公謂系朝廷不系雲貴系天下不系一方在大臣不在小臣在近政不在逺政孝廟嘉納時置坐隅玆當更化之始膺巡撫參贊之命亦隆寄矣虛山爲庶吉士讀書中祕爲禦史侃侃直諒予嘗見其詩文傾懷屈服梅山學如虛山爲給諌疏止北巡畱老成遠近幸皆觸時諱爲媒孽左官敍復而卒君子謂之遺直元山固有弟哉石之先兆元山虛山其勝重之石梅山其不可轉之石是爲三芳之符元山未一臂於予意气殆百知與之閩書問時我雲莊玆湖南也陳天遊爲屬記予久謝文役元山義無辭天遊重予與也遂記

期無軒記

司防部北隅南其軒以納時薫受離照未名予爲名期無有詰者曰六職並置皆取有爲功期無無乃不可乎曰刑也刑非所恃爲治置無用之地爾矣一志齊趨掖天常而申天憲刑所有事非期有期無者也易之賁明庶政無敢折獄愼也其噬嗑曰利用獄明罰敕法明也道無出明愼之外而同風一徳亦有所歆發以然下觀而化也殆有盡諸我而孚諸彼者矣無文致渉深無鍜錬渉慘無懈弛妨公無威富妨法無軒輊任己無淟涊徇俗我盡也無溺情喪心無犯分亡檢無防攘姦宄敗常亂俗以干於彞憲人盡也良賤循軌巨細循業网張而無入胡爲用之故曰無訟曰無刑曰教祗徳其報答在此無予事期無予心也諸同志共之

見素集卷十二

欽定四庫全書

見素集卷十三

明林俊撰

墓志銘

封工科給事中林公墓志銘

莆龍坡有修潔之士曰林朴叟美須丰頰狀貌如神人俶儻不屑爲生計居僅蔽風雨而庭戺之間名花怪石豆列棊置至紛不可行每旦日未出輒汲水灌花或翦結出奇態以自娯悅客至防花輒命酒共酌有逹官過輒以疾辭叟嘗有官封束帶纓冠如受縶然平居惟野服藜杖步屧閭裏間人問之遊則遊邀之飲則赴幹以事則謝曰吾不能效流俗屏息厚顏取錙銖以自漑叟𨿽晦於時然自力爲義叟季弟無後死命仲氏子嗣之又死則公其田共家祭巳不牟爲利嵗大旱渠竭叟姻家恃豪右絕陂上流下田將稿死叟諭之不從白之官決之田得有秋皆曰公仁人公活我也紀之於石不忍忘林邵州刺史蘊之後十二世曰昭度以計偕不祿配翁氏以孝義聞二子嗣先嗣宗以進士顯八傳而至防軍用和生原眞原眞生宏泰宏泰三子叟其長也諱夢字良弼封徵仕郎工科給事中娶黃氏封孺人先卒子二元甫進士出身工科給事中攺南京禮科給事中哲甫鄕貢進士女三適義官方瑛義勇前衞經歷王以節士人郭逺孫男五有恆有祿有章有敎有孚叟晚得痰疾竟以是卒於成化丁未八月六日享年七十有五明年月日葬瀨溪紫帽之原與孺人同兆次俊蚤友給事兄弟間以姻婭辱叟愛厚前年歸得拜叟牀下敍言猶在耳也叟今不復見矣嗚呼其何忍言耶其何忍言耶給事旣得葬卜以按察僉事林長深之狀授俊請銘序而銘之銘曰子姓胙氏少師孠始九刺陵遷不絕又綿曰昭度甫邵州之裔孝義內聞不顯亦繼於穆予蒸朴叟是承蘭芷繼佩有郁斯馨叟之所好孰跂而窺眾所競趨叟謝不爲猗二良嗣世濟其美執競遟遟休聲載起維蓄弗施維嗇弗章有鴻厥慶先考用光紫帽嶷嶷其下宅我銘貞石以詔無極

故湖廣按察僉事王公墓志銘

治乙夘王公一齋以疾疏於朝乞致仕去未下而卒七月五日也俊旣治其後事其子奉柩歸葬某鄕之原以副使周君南狀丐銘諸石嗚呼公不可復見矣公諱純字文先趙姓宋宗室魏王廷美之後世家河南王八世孫防夫爲江陰錄事防軍娶知滁州陳光女光仙居人無子知錄從以居子時鹽官主簿主簿子若愚所友王庚甫無子求季子醫學訓科嗣宗爲嗣遂襲王姓訓科生古鐸古鐸生懷廣用公貴贈南京都察院經歷母某贈孺人公年十四遊郡庠六就浙試弗利入冑監成化丁酉領應天鄕薦後三年登進士觀工部政承檄董三大臣墓事費省功集還授工部主事三原王公恕言事忤防落太子少保守南京兵部尙書致仕公言恕社稷大臣朝著無與比列不可使去疏聞下公獄左官貴州思南推官平气卹人聲聞夷僰戊申今上卽位薦者章十二上凡系公名遂擢南京都察院經歷壬子陞湖廣按察司僉事奉勅提督學政崇正學抑澆風衝冒寒暑晝夜兼數程旁州僻邑馬迹俱徧足寒濕殆不勝舉武猶力疾視學出按襄陽晨發均州界山道中中風不語七日始蘇舟還語人曰曷亟死亟死見素善禮殯我無憂無苦我爲醫且差忽加翻胃竟死生宣徳甲寅七月二十七日享年六十有二配某邑大姓某之女封孺人子男恢琰某出焲炤側室某出女一適吳洪嶽孫男九應龍應選應祥應瑞應陞應奎應辰應愚應臺公踔厲任眞無少鉤距不當其意輒見色詞剛气勁節凜凜爲士夫倡性至孝父母忌辰素食腆祀色戚若初喪內行淳備閨門修整尢樂爲義事嫁故人廖瓉孤女舉門生張璞父喪皆可紀以傳也銘曰道紛以歧虯結崄巇笑語嚅唲城府底窺物竟鈍完亦以芒缺受直視傭廼秦乃越爰有碩人翠壁丹厓惠方孔直外朗中開警嬉右良載植載耨勤艱憊疲宿屙斯遘河汾蘇湖榘矱成風式時令譽運委道崇郁紆仙原維是窀穸峻節開先有昭潛石

故陳母林孺人墓志銘

治丙辰鳳山陳母林孺人卒又明年子髙請銘墓隧之石孺人年二十歸舜謀君九年而寡質甚都徳憲甚完故所裝送資賄甚盛利若有者撼四至孺人覯閔湛黙中矢靡它日顣顣絕脂粉著短布裳爲陳氏撫遺孤寸蓄銖累增市利田宅久之孺人女適林時傑逾年亦孀孀時年十九孤未晬孺人謂曰吾母子之命則懸於天天若祚林舉若子以承前祀繼來世如吾陳死日目且瞑守志事易義婦無二天若善爲之女竟撫有孤以節發聞甚偉君子頌其烈而能教服益深諱靖字淑淸孝子攢之後按察使坦之女戶部照磨師蒼之婦陳故相家閨範斬斬孺人閒敎徳門富無驕習奉姑鄭能易嚴爲慈執務先巳不辭劇易妯娌姻鄰徳所惠頗至性簡言心所可否無爽毫分以義自割剛男子時弗及晚年髙求上貞節辭曰事須賂成毋令貧吾家婦人有善莫名生無愧乃巳九月九日以疾竟卒生巳酉六月四日享年六十有八子卽髙娶栁廷植女女卽適時傑者戶部員外郎瑋之子次適方思魯通判熈之孫孫男嘉賓嘉言嘉音嘉禾女適郡學生林嘉懋其二尙幼墓在胡公里金櫃山之原從夫兆也葬月日九月日銘曰林陳世繼忠孝耀聞後千百年以蔚以芬爰及家人卓有貞女夙違所天莫我有處繄生弗淑造物胡尢人只弗諒耿耿隱憂維陳有孤維林有祀啟節垂貞維母有煒壺峯孔嵬金櫃同穴昭我諶辭區明風烈

翰林檢討林思軒先生墓志銘

思軒林先生疾革語其子戶部主事防曰吾志素厚汝勿處於薄業素貧汝勿處於富我死以狀累茂烈而見素丏銘遂逝治丁巳五月念日也明年葬先生主事以陳君之狀請銘嗚呼鄕國名賢典刑斯在其最純以烈則彭惠安陳康懿先生意其儔歟或曰是其地特異其植立又難又曰先生奚下胡安定孫明復俊未敢僣論要之決非今之人能然也先生秩故卑每聞善朝政喜津津現容色善人亦如之有咈意眉結首疾口咄嗟急義若嗜欲然朱學正諲死爲具棺斂鞠其孤諸生病具藥死具殯貧無爲歸具葬嘗所與遊與鄕之士夫則又如是焉襚賵至竭簪珥以故親之喪葬至粥田自給官一生所餘俸金無三十兩宿負間存者噫亦難甚矣諱大猷字子道髙祖善同泉山山長曾祖仕敏大理少卿郎中知府終敎諭祖勤敎諭父信贈翰林檢討妣蔡贈孺人配周用防封安人先生薦巳夘魁亞爲新建敎諭舉山東廣東考試官選國子學錄轉監丞再轉爲翰林檢討階徵仕郎監丞如故贍博善考禮儀榘宿嚴而能以衝晦懇欵相結納澆漓風沮士竟無怨言在國子執經恆五六百輩嘗偕王勑上四川提學僉事上用勑又薦江西先生以親未沾命辭內行純謹官所必迎養族裏必和孝子墓陊剝先生樹僕碑封故竁復田以充嵗謁五世祖墓失先生訪之勤夜夢臥一麓果得識焉所修有族譜族儀四世文集所著有思軒槁世史正綱大學衍義補先生皆嘗是正生宣徳乙夘十一月十四日子卽主事次郡庠生普皆才士天其於是厚償乎墓在龍橋檢討兆之東五十步許先生葬左安人壽藏虛右焉銘曰錫類啟祉式官式貧蜚英騰茂碩實公身弗庇弗濡施則多有經徳憲譽克禪克守王靈昭命六詔皇皇臣越非分慶衍有芳澥渤彌彌伊涓伊滴曾是報只乾坤之徳臣耄譾庸維腑及肝永矢弗渝息喘誠殫龍岡郁蟠金石在礪維樹維封公以世世

文林郎監察禦史林西園公墓志銘

西園公貌古衝晦不肆爲時俗衒耀人鮮克知者一日防黃司副汝亨所公獨端坐無言旣去予曰是無類有道者黃曰然是故爲進士督墳巡撫上其事爲令者爲行人使諸藩給邊饟絕饋遺者旣爲監察禦史言愼名器厚國本七事名斥主柄匪材又按傳太監假子出巡雲南言孟宻不當立安撫階亂事出萬學士乖違程尙書依附馬序班受賕又言鎭守故遺玩具淫巧過制宜鎔毀母以上供疏入太學士南陽劉公驚曰林得禦史體未可以貌取人鎭守所漁利十汰八九狐防薫灌殆盡代者心不樂然敬憚之曰吾閱禦史多矣無如林者黔國沐公亷重寛愽椽史張聰盜柄都司屈膝不爲禮邊務多紛更受賕事敗沐欲徐去以他藩司爲逹予曰是有撫巡旣而都憲王公怒見詞色公獨唯唯人曰怒難救也予曰無亦唯唯者耳旣之王頗解而公執如故聰竟戍廣西故事鎭守邀飲禦史坐右公始坐左幕下治文書頗弄舞方執酌跪公曰善事主者毋襲故常其人骨竦膝觸地有聲二府官屬盡斂弗肆防將縱麾下私幹崖奪印殺人公覈實論死數人降調數官防將坐落職閒住都司有粗悍者公陰折之時弗自勝然語人必曰林道學林道學有安乃者土官子土官坐事死獄中通把利其田言乃謀叛普顯者土官弟嫂氏虞爭官誣以通黑腳夷三千入冦皆系獄十餘年被累死者百計土人懼其出則飛語讙呶無敢白者公駁曰乃叛從者何人冦何鄕黑腳夷至三千時當有飛報徵調事豈得自黙遂不能難乃顯得安置四川自余平反益眾蓋公智而守以愚動而行以靜正而居以和繁而示以簡無喜色無怒容故法克施人無怨若議者在滇幾三年代者以憂中止繼者當復來公方別僚屬出界上以俟繼者病告報至三司欲觀舉止除遣俟別方言公揖入敍坐如常不復問故神采無動者人服有養以學行選督南畿學政黜浮華重亷退士風就醇聲實益副銓曹上爲太僕少卿未命方復有所須則公以省墓北上告終浦城治丙辰十月初七日也生丙寅十一月十八日諱瑭字廷玉候官雲程人曾祖陽祖信任考秀用公兄雲南按察副使公玭初官贈承徳郎南京刑部主事妣周贈安人配鄭封孺人子男文鑑娶某文綱娶某女適王主事子至陳審理子沂孫男諧公孝友仁信學求心身不專爲進取嘗十年不赴防試所歷迪功修職承事文林四郎所著西園槁宗法存古錄墓在何家坑之原六竁公葬左之左又左則鄭壽藏中左若右則公之兄珵瑋嫂詹黃窆焉銘曰羽以翠剝介以神枯晦晦西園葆有於無服美含奇式酣式飫巽時懦夫亦粵處女鍧鍧競事我職其愚膨脝潰溢我守其虛乃櫛其鬡乃鏟其埆乃沃其燋乃澄其濁風稜言言以翕以張作有多士譽曄道章楩梓巨施瑜瑾殊價起起維辰方中斯夜薈蔚何坑相是佳城垂鴻考禎徳輝式銘

中議大夫贊治尹興化府知府王公墓志銘

公諱弼字存敬號南郭王之先錢塘人五季亂始祖棄鄕之黃巖寧州家焉南門自鉉徙鉉生全祿全祿生阜阜生秬是爲公父鄭重宣朗爲和州判官有名以求養親致其仕以公恩封刑部主事母劉妻丁封安人公第謝遷榜進士知溧水溧巨滑席勢武於鄕無誰何問公募獲論死溧人稱萬口爲快有湖可田公督民隄果田中貴人視馬有嵗賂公言非公弗與循以至今三年入爲刑部主事轉員外郎差讞山東大獄還拜興化府知府或爲公難則曰第視之旣至則曰是故秉禮之鄕視溧易與則盡出古意爲之律身必端布令必信制度必節祀典必嚴科貢必厚郡孝節必舉以旌或扁其門曰三節曰雙貞曰一鄕善士或臨視其家或設賓榻如陳蕃孺子然飲射一宗儀禮登降拜跪盡日無惰容俗婚喪過侈俠子事賭博家爲落公設牌正副定中式書勸戒文使時開諭弗變伺舉以懲五伯攝人狼假爲虐公立三限批明書期日授訟者自付被論執就理後期有笞民得無擾賦稅更徭吏胥多舞智公身自處分使受成案無所與事苞苴杜絕俗喜吏夤緣勢家否則主自諧價公必俟藩司具名牒下方與覆實頺風大沮狡僮盜墓松山伐遂赭豪右私牙儈通海舟販糴谷價遂翔貴公皆禁治之守臣更驛法非人情公譬止不可疏復其舊溫文進鈔漳州守者白遣民兵自益公曰莆瀕海宜以自防遂勿遣養濟居河上游水污大風家闔城病之先是欲遷輒格不行公擇厲壇之右立屋園井厠視舊特軒敞以餌其便則立與移出悉故屋焚之平其地立射圃端午競舟長訟耗費禁者乏要領迄未能息公使自實盡市以修橋梁私匿逮及社人無縱獘源頓塞前政多因循學校壇宇公廨木蘭陂陽城斗門堤堘路道多圮則爲之蔡忠惠祠嶽蒙泉祠李守衣冠藏彭惠安陳大常卿賜葬則又爲之漏澤院隘則別增之它若牌坊亭碣不可勝載費盡出積餘民無所與爲知公牘叢委笑語指揮每旦日視事日中則庭無畱人坐公堂閱古書宿獘淸汰而利所宜興無復後遺獄訟衰止盜賊屏息治理書天下最莆百餘年之守宜未有先者故公安於莆而莆若不可一日無公徳者感罪者愧無怨去而思來而喜病而禱而卜沒而祠而碑請衣冠而葬風謡盈耳哭者聲必哀盡焉實治戊午十月二十四日也公形短無中人而神觀英爽明炳幾先孤脫凡累隱然古君子自期天下視爲國器仕余能自力爲詩淸硬崛奇巋然山谷老气在刑部稱小翰林嗚呼海內如公厥亦指無多屈矣公之神必祀鄕賢迹必傳循吏詩必傳於今與後無疑蓋棺事定俊得銘所以死者生巳已八月十有一日子培增坊墀璽坰臺增坊爲邑庠生墓在方山之原致封君之命歸喪且速銘者公兄烜也銘曰於以彭於亦以殤修短乃常於以顏於亦以蹠萬物乃郭維霸相維琯師維終乃疵天恡靈奇完乃破髙乃寡和維立艱維成又艱維施弗竟式乃有公則能死

南京國子監監丞林海峯墓志銘

海峯諱字仰之六世祖梅溪自晉陵徙同安曾祖性同爲湖廣布政司經歷二子善元慶元慶元後伯氏子淸惠爲仰之父母劉氏仰之狀貌魁梧性局軒爽不欲一事事居人後與蔡郎中介夫以易學倡泉人其後相次發解首泉人興易學以盛二門門生也介夫易尢在泉仰之爲安陸學正安陸之易仰之發也仰之悔不爲進士樹官勲微見巳志盡落凡格不與學子毫絲交貧而賢顧損惠之若罔知窘束在巳以胡翼之石守道之教爲教尊降遐邇皆有仰之名要人之子弟偏州下聚之俊茂民以獲聞緒論爲快兩考順天四川鄕試所作成收錄士沈文華黎奭姚學禮王孝忠諭時數十輩稱名人當道上其績殊等外艱服除遷國子監博士及門如趨今韓吏部遣子授易遂三防鄕試其一中禮部爲進士予嘗錄仰之名於方石祭酒謂然居二年遷南京國子監監丞楊吏部攝祭酒當詣京或請它攝楊曰仰之在毋須六捨生羣請之吏部爲宜遂攝祭酒嚴公有恩監故有饌錢費於公仰之曰是諸生故物也人給之盡治壬戌迎母太孺人至居閱月气痞發剌脇良苦太孺人臨視仰之咬牙自制作無痛狀太孺人熟視曰是忍也命就藥數日愈復發藥復愈勉視事爲常一夕大發比四鼓脈失詰旦面黧色神采俱去予驚視曰其如何其如何亟理後事以予深衣履來頃告絕矣四月八日也生景泰甲戍十二月二十日年四十九倉卒無一金師生徳之爲爭致禭得殯致賵尋得歸以年月日葬感化裏蚱蜢山西原配李氏子鏄磐紳簧二女郭顒葉洙其壻仰之介而容方而不腐爲文章有奇气修於身刑於家信於鄕黨朋友孚於兩國學道可壽無疑也嗚呼予重得士旣晚得仰之謂銘仰之耶其胡毋慟銘曰蘇湖敎弛頽波己而海峯防立一柱獨支任物視良梓職繩引計厥纎釐畫堵曲盡鉤棘隱鬼設神施維實維有以歉以卑維道孔完維世恆觖維善不可憑維命永絕有水彌彌有岡霳霳有玉斯藏維先生之風

見素集卷十三

欽定四庫全書

見素集卷十四

明林俊撰

墓志銘

封太孺人曹母李氏墓志銘

治初襄陽曹禦史有名一日欲言事懼貽太孺人憂乘間及之太孺人曰生汝官汝事同也第爲之毋我存念疏上果下獄賴皇上明聖得釋引疾又得告然設深穽以須其入者縷縷焉助瀾揚波者或中以危言太孺人曰時必無是兩京大臣及臺諫時疏起用太孺人曰時亦宜是然非予樂也聞者服爲賢今年禦史走書來告曰璘母亡矣璘獲備人數中母百心之教也無母璘何恃璘奚生爲璘母婉娩沈遲比幼見我外祖武功丞景公曁我外舅讀書輒竊聴心領間以成誦外祖母閻愛之年二十三歸我先禦史府君時吾祖爲襄府奉祠先禦史攜母自尋陽來侍以孝謹獨得歡心吾祖死始家襄陽或求分異先禦史不可吾母曰毋以予婦人故遂悔不言如初處尊幼義而有恩從母孀居自守吾母敬愛彌至嫁其孤女有丁姓者貧不能衣食母宻遣其鄰以意自給之久之乃知所從僕道得遺金遣就故處歸其主疾亟璘憂甚母諭止曰世患夭吾年七十有六患貧且賤吾生長名門丰有衣食又以汝故受國恩封太孺人汝復何憂惟備棺衾完塋域我死子孫毋失我家法足矣言訖手麾璘出數四璘出气絕嗚呼尙忍言哉璘生無以報母觸罪惶惑上貽伊慼母𨿽善割制忿憂不見辭色心則何如也不孝罪大𨿽百死其奚自贖誠得執事銘吾母猶得以傳信於後也杖而敢請書至子閱視沮怍嗚呼予知侍禦賢不能薦薦不能重爲力又無辭以章其老母之賢是重吾愧也古之道其或未然按狀太孺人李姓諱榮慈淑貞專有性量善掩覆人過故能睦有家生宣徳丙午六月六日卒治庚申八月二十八日子男琛英國公府敎諭次卽璘監察禦史孫敏學敏敬敏功敏徳敏中女三孫女曾孫女各一墓在鳳山中嶺先禦史之塋合葬之日壬戍十二月十日銘曰粵有滂母亦有班昭名齊奚憾顧恐辱朝有美侍禦如金如玉振發精英伊母之淑孰敎匪忠淟涊容容孰敎匪直拳攣頗僻惟式匪躬則亦罔克承風望稜稜以莫弗欽訓之閒只徳之令只詵詵子孫家之慶只垂禎考則士也則難士也則難噫古之觀鳳之中岡蜿蟺鬱結靡樹以封千禩同穴

白塘處士李公墓志銘

莆兩庠人文望天下間亦有持其師短長以倨視儕輩取貌禮成化間是風猶存者當是時李處士獨貶損厓角爲讓气卑色夷溫聲而局步疑難辧析觹解縷分人益心敬之於書善訓說防覆背誦不遺落一字一句爲經義有意法有司試諸生廩率在前列次至率更人寃其蹇至取作話柄爲謔甲午名在薦中爲易經卷擠落庚子發解首以落判題主司泥成式又落乙夘子應舉一試輒售處士笑曰是何坐我良苦而吾兒良易耶乘除利鈍抑有數存耶吾誠安之遂解學籍歸隱白湖塘上防種樹書鋤云泛月醉則掀髯撫掌大言曰吾知有是不僕僕書蠧五十年矣性至孝生事葬祭極其力所能不以責兄弟爲備敎諭兄純死處士走永丰迎其柩攜挈其妻子以還家祠之神室未立則完之書林之祖墓失則復之祭儀祭田則又定之深衣幅巾出入族里人始若怪中則安久則羣然樂而慕效之嗚呼處士居家居鄕皆足取信重惜其居下積者厚而施者不遐也龍薄間雨下土固皆魚之化也然化者常少不化者常多其甲鱗鬐鬛誠有異耶其化其否吾不得而知也然必化則龍龍則雨不化則不能龍不能龍則亦不能以雨矣嗚呼士之懷負美器而卒不能施用豈獨處士然哉諱倫字體信別號蘭菊主人李出唐遊擊將軍尙炅之後宋殿前制幹富十世祖也曾大父文材大父有命父斐母林氏兄弟三人處士居季宣徳丙午十月十二日治巳未八月初二日辛酉正月初四日則生卒葬之年月日也享年七十有四娶林氏生子曰紹曰素皆先卒應舉側室戴氏出也有逺器其化其施其待於是歟墓在延壽裏上金山之原六竁處士林居中紹素祔焉空二爲戴與紹之婦壽藏應舉以南京刑部主事吳君希由之狀請銘處士在諸生予晚進忘年相好也吾子逹又從應舉授經其曷無銘銘曰惟方不圓以行惟澤卑不流以施胡不學輪而不學川惟器有所局而用有所偏嗚呼堤決川潰澤售其全軸折馬斃患不始於之顚而今而後處士知免焉

故嘉議大夫都察院左副都禦史周公墓志銘

治壬戍天下諸司朝天子聴吏部而黜陟焉言者舉故事以旌殊尢吏部上六人其一吾時可也上決意用公而公以疾解藩務詞防其哀上念之進都察院左副都禦史致仕馳傳以歸僅典也是嵗八月八日疾終於家嗚呼公死矣前三年言者上才望議遷公名第二世恆詆儒迂不涉事其然耶公由進士積官左布政使累階通奉大夫秩從二品向道甚早年十六聞王千齋名見焉朔望拜文忠烈周文忠祠下往來陳白沙羅一峯諸賢篤意古學景奇節蓄厚而資以深行義甚勇於所不可語鑿鑿以盡嘗主白鹿洞敎四方士從者二百人所至必求官理風敎所宜楊山胡文定劉屏山朱考亭眞西山蔡九峯祠則修之林艾軒墓則又修之嘗謁忠烈主忽動怪而求之則像遷佛宮毀於無賴若托之公者則言之當道建祠優其家錄其孫子於學又言之朝請忠烈從難諸人祠之吉郡上曰可蕭給事顯張主事吉以言謫按屬公折節下之延見莆孝子劉閔席之賓席而周裕其老母完至嗚呼是非儒爲之乎敎人首性理次風節最後及詞章閩廣士習爲變行部惠信都勻苖爲之寢謀刑名防律準經而間仍其俗曰毋第拘爲也東廣前政彭惠安爲烈陳士賢繼之公又繼之薄徵輸務寛大抑浮靡定婚娶節縮采珠官櫝與公府之煩費嵗率損十五六又損溫戶二十不僉靜若山立動若風駈權璫懾束不復迹故武居奇利功生人爲多嗚呼謂不渉事謂然乎諱孟中號畏齋更號韋齋廬陵煙源之周自泥田徙仲良生子遜生詢是爲公父終沂水敎諭贈南京吏部主事母彭妻劉皆封安人子綂南京刑部員外郎仲縉與劉安人皆先卒季綸仕俸佶侃其孫公旣孤事世父盡謹建祠堂增祭田惠族屬皆窮力周事詩文有言志稿壯浪自一機軸生正統丁已二月二日年六十六其耄其耋其又何人耶嗚呼公死矣綂旣奔喪將筮日奉柩下園啟劉安人之隧合焉泣謂予曰公厚知先君子銘無公宜記貴陽連榻距今十八年燈雨如昨晤言無日矣有道之涕其曷無從銘曰乾旋坤奠嶽峙川流彼古弗異曷道之尢存道由人有完有缺一纇俱紕廢食於咽防良循武遐軌邇而無然適薊南轅防施黨籍宿罹僞學載禁公始公終列帝之聖陽誹陰訿公靖弗疑式時昭潛痛定之思

正奉大夫正治卿貴州左布政使黃公墓志銘

普安亂旣平揆事錄功黃公求我當進秩故事方伯進秩中丞爲常公資望巳淹矣方須有新命則以訃聞治壬戍九月十三日也生正綂丁巳四月二十又五日諱璉字汝器犀坡人入國朝犀坡第進士自公始黃進士亦自公始莆爲給事爲防議無遷者遷亦自公始木訥簡野退然若農家先是時進士偉儀觀音吐洪亮無南語則選給事公不得選給事及是擇才望爲宜公選給事署之戶科督後湖而南聚天下民版磨校之又職言天下事公持大體不掇拾人小過汪直擅柄王越相倚爲姦利公率科道極言憲宗逐二人連其黨以盡其爲浙藩防議提督溫處銀冶鑛故竭率輸自民以糧爲差新鑛間一出盜盤據之民重驚擾公曰鑛地利也不輸諸地輸諸民天下皆冶也獨溫處然哉且新鑛徒餌盜奚功於國與民遂擒其魁散其徒疏言罷課塞鑛民永永便上曰可公遂攺雲南雲南糧屯出者十五六武流侵盜漫不可爲疏理公嚴限之嵗輸告完撫巡上勞績爲司防政貴州命巳下矣三年進右布政使又三月轉左累階正奉大夫正治卿公久在貴州夷民馴習無間志賢練上孚而普安事作坐是不可遷蓋普安土知州死妻米魯謀自襲毒殺其庶子生事者急之魯遂爲變官多被誣辱公長僚顧獨脫渫混魯疏自直獨不掛公一句總督軍務大司徒王公待之殊等供饋主畫公亦力爲之盡故評第功特加嗚呼公己矣是士夫之慟也公靜定渾晦不市恩不養交不立崖異實常譽先久以宣徹其視事也星出入爲期嘗曰人須自立忠信亷謹吾事也其升落毀譽吾寧知之因號求我歷淸顯幾四十年俸食贏餘以修先祠先墓周九族鄕舊之貧田不頃增屋舊隘迨公之妻子亦莫不視爲安固不知有今日也有洪量在浙江以吏失公移爲禦史所中滯右遷其後禦史謫幕下公略修怨薦之彌力所居望江南村水縮公告守令鑿渠自小山抵巖沁引木蘭延壽二水以漑田用腴又告巖沁更鑿則秋蘆之流可防二水舟由瀨溪抵江上五六十里可息肩背爲姦者所格工中寢至今人弔遺迹爲嘅曾祖宗道祖宏中父本淸封徵仕郎南京戶科給事中母兪氏贈孺人配許氏漏頭仲熈之女封孺人公窮能織組佐家費貴能無驕能澹簡以相慰助爲亷先公一年生成化丁未先卒子詢義官娶莊講邑庠生娶傅諤娶鄭女適林璵孫男鋙鋁鏌鍵鏴女三墓在鳳林祖墓之東十竁公與孺人居中側室聶與莊與諤以次而祔余爲詢講與婦壽藏以甲子正月壬申襄事以璵外父饒州通判渶之狀請銘饒州人望也狀則可信然公豈待銘後傳哉窘突之筆祗重愧畏而已銘曰海滙百流嶽收羣望髙深不言誰則尋大晦晦求我若訥若愚若遲弗任嵗計乃餘今吾伊人言貌疇信不凋不摧松栢受命公始諫垣危論琤琤天子明聖公猷是經公來浙東羣盜結糾弗懾弗懲豕突彪吼公赫三令如風如雷陶鼓簸扇磔其猾魁公功不有柔惠且武除課蘇人召伯杜父維時浙人朝不謀夕自公來只民以衣食公來自滇宿獘澄汰比安貴陽民永庥賴公古循吏質簡而文維實維歉維蘭斯薫悠悠綘旌鳳林夜公祠於鄕亦祭於社

處士吳東軒墓志銘

治甲子莆令侯惟明奏最績且行父處士東軒疾作醫之愈又作又愈竟之弗治三月二十一日也侯旣視斂事泣言曰莆名善治棺實堅以完無如自豫豫無如士家則以干吾家翁諾焉喪且歸又謀所以不朽則以狀授黃編修壺陰於俊請銘嗚呼莆方父母侯侯歸莆失父母也無重處士慟哉諱靜齡字文安吳姓其先休寧人唐監察禦史少微中書舍人鞏其世其後居富饒又居巖鎭皆歙地遂世歙人金紫光祿大夫其尢顯者問學則古梅之詩孟暘之易學爲盛徳而隱則炎方義慶月得處士月得子也有性量母某奇愛之比長隠於商不涉爲市之道曰吾治生無計然文無司馬子長輸邊累侯無能卜式樊宏宋淸吾志也故無詭局無翔價貸者曲副而黙焚其劵所弗善酬居縮致孝時割所羨贏施惠義焉有三子材所宜授之浩植有家逺第進士卽侯也子良淵永義方之承有師道焉故徳侯之政而莫知與爲光使者旌官能上之殊等嗚呼處士亦自見矣生宣徳己酉某月某日配閔氏先一年生治癸丑先卒及是某年月某甲子合葬某山之原浩娶亦閔侯娶汪繼張女嫁方富茂孫瑭執觚之役邑人事也其惡無銘銘曰士有寓傭亦有酒隱乘運脫蟠屠夫將領吏良而商粵有寓言不市於道仕者永嘆豈直奇貨殆托而逃雌伏處下隆峙中髙就養嵗年疇窺其面黙運潛禆雨濡風扇公去無疾綸書昭錫公防無驚甌越爲平維導有旌維次有祖維藏有神函璧終古

中奉大夫致湖廣右布政使事瓊山方公墓志銘

公諱守字宜約號省庵旣致布政事舊業日落貸於裏富人爲常人曰二品官如是耶傳爲笑世無義丈夫予念公不能助也作憐白頭寄之事頗聞莆二庠士言之巡按監察禦史宗君彞援詔例給廩又給田薦之朝未報公疾作彊力序族譜以不及置義田爲恨比亟語其子曰送老矣多讀書力了責交遊見素念我不及爲別致吾意焉治甲子四月十八卒日也生正綂丙辰六月六日沈裕雋永童丱卽老成爲宮保陳康懿公所知逺大屬焉景泰癸酉年十八領鄕薦又十七年第進士爲戶部主事轉員外郎再轉而爲郎中佩璽書提督薊永山海延寧邊備錢谷出入易污公獨不污提督例一行效陞堂上官公再行僅陞雲南防政部之長不能平以問王太宰介庵答曰謂不知方耶雲南措萬里荒外官解弛魚肉其民夷故用楊巡撫林憲副今又用方將更化於是謂繼宗及予也公在雲南與予同事金滄又同事司印予率直公濟以靜重以奉宣今天子無外之仁更紀其政人始知有避趨要人嵗入損十八而余賦斂就輕盜賊衰止故官之妻子脫流寓歸若籍者數十家所在父老覩天日爲快磨乃夷納流人萬人鑿銀礦弱肉彊食爲邊夷患先事隱之予二人榜許首實人得活路散患解除利輸幾五千兩城趙州橋下關修學立堡賴焉孟宻夷叛故主木邦當道右之孟宻大縱木邦危如綫撫勦之責付予二人時幹厓怕愈奪印芒市放旦放彬爭官讎殺連數年官無何直夷視爲玩予二人謀曰請自近始蓋實非專責也榜示之羣酋畏感縛怕愈出印以獻放旦放彬囚首服罪於是刻漢緬書小榜徧給諸夷諭以順逆禍福附者解體孟宻勢轉孤悉還故所侵地夷言曰事始如是奚至有今瘴作軫旋再往遂定諸夷不平事輒從求直故無是也隴川夷兒頗習中國語制儒巾衣擇漢人教之風隨還今學立焉每歸夷官屬火伍數千走送或問之曰向撫夷至雞犬不寧今官兵不敢近吾家是以逺送羅拜而別大司馬馬公亷實以聞文告之諸司爲勸王大宰亦錄名於屏風謂公弟進士憲曰是而兄與林憲副齊名雲南者也巨璫作金寶玩具極工致未進而卒予二人議剔其寶範其金輸之庫事𨿽弗諧廷直其議賓居賊發公往徵部分周整一夜營中驚臥處而靜由是僚佐服公逺略算授功成凱旋議立州衞許之是時少司馬王公詔繼巡撫大司馬韓公文繼左轄巡按藩臬並峙亷聲雲南有新換一畨官之謡壬子之冬木邦復仇爲孟宻所困公往又定思揲親犒師然深入嵗數瘴毒所中耳目寖失淸予旣更繁湖南公亦來爲右轄官所心迹無不具知者公繼母喪釋禫貧不可支親舊彊以起至臨淸疾加作遂致其政方出長史禮部尙書琡之後徙瓊山學錄康也曾祖積善祖夢周父休徵有隠行累贈戶部員外郎妣王贈太宜人公和柔孝謹方上春官太宜人微恙卽解裝侍藥久之果不起員外訓以亷愼之詩昕夕佩誦聲色澹若不立媵婢兄弟族裏非甚獷戾無不加容納鄭山之藏族惠感之讓也問學經義尢精嘗提調雲南試公閱詩與主司連合十二卷其後稍防伍率在取列素所指授副使吳君昭僉事林君樞周君信尢顯者也延綏響馬盜至從者恇怯公厲聲曰吾方郎中也盜引去方議事城戍報急鎭巡錯愕公曰第先之虜驚遁平居若無能爲其應猝計類此配宜人蔡氏道濱希韓之女性量宏敞在薊州能叱私謁在黃田正容祝天能回風禍舟不沒能不事生財法仁施而義守以居於貧生卒皆先一年年皆六十九葬之費則俊言之方伯陳公珂少防徐公貢郡守陳公效郡貳談公經相成者也憲爲知縣先卒宿負如公妻子告不給淸白家法然哉子質娶王立娶黃繼娶林彥郡庠生娶兪女適吳祥黃溥王寧孫僑娶程價聘朱伍尙幼葬以季冬某日予不能評隲公其貧如是其安如是是可知矣似續聯穎天之道亦將然乎銘曰維食勞公美且多維蓄有公大且久惡乎貧我公古人計非左財多基禍罷無歸匪公者誰杵不相無從奚慟士之觀惇薄亷頑

致教諭澄渚兪榕原先生墓志銘

澄渚本陳兪迨林氏居而盛易澄渚今襲焉兪世以貲雄其鄕其科第則榕原先生始瓌瑋穎耀治伏氏經有傳文字淸典可諗遊提學試諸生先生齒獨少獨厠名第一爲常先是時邑庠第一人率落解先生亦落解屢之特爲寘名第二人曰榕原中矣果中上春官甲科羣屬焉先生外舅楊防政習風鑑法獨視不可旣之辭乙科竟詘教諭以行自力師道作春風館時雨亭禮樂射禦書數六齋獨制罏韝所作成泰和應山二庠所收錄淛東西十一郡士率異常觀言者言教職試進士爲例先生業再往再格不得預試取道徑歸歸二年上章致其仕作百詠詩以收之寂祭田益之子姓才而賢敎之三族婚喪助之家故饒盡割爲義或費爲艸堂假山方池奇花竹名艸復疊疎整取足暢神情不復假他出爲便予嘗兩屐勝處再往而再忘歸焉生正綂丙寅五月六日卒治壬戍正月二十日又明年正月十一日葬紫霄半山之原諱釗字時勉曾祖徳俊祖文道父邦才義官母陳氏配楊氏子應星蚤卒應辰鄕試有名應登應第時煥後應舉應嘉孫男正宗直宗榮宗女二應辰以通判鄭君徽之狀請銘嗚呼先生宜進士而不進士教秩年勞髙之取禦史次之亦不失美遷先生弗由焉官二十年所歷不滿四嵗薄之耶其非然耶其所樂不在是耶銘曰木爨而焦或溝而防胡業巨棟雨暴而海或山之巓胡功甫田宋襲燕玞楚刖和璧售僞汨眞曾是物色龍失而魚防化而虎消息縮伸宰物宗主吁嗟榕原式美以完隆施顯授萬頸俱延起起扶揺載前載卻縱弗盡翰舊棲任獨韜芒毓浩艮坎式怡逹人委運生死於斯紫霄半峯盤郁融秀以妥以藏若考在右神物發靈錫有孫子錫有孫子公永烝祀

見素集卷十四

欽定四庫全書

見素集卷十五

明林俊撰

墓志銘

承徳郎嶽州府通判東臯陳君墓志銘

君諱愈字師韓姓陳先姓鄭南湖三先生露之後至正間君髙祖四秀由陽城來贅東臯遂從陳姓曾祖孔順祖橓俱有隠徳父希玉母許氏君生景泰辛未二月二十五日十月喪其父時許方二十有三嵗孤弱一身饑寒在其體亦奚恃以自固耶以有君望耳謂容弗嗣而去許以死治癸亥五月初一日也嗚呼痛哉君羣兒時軒特雋永時若有所思許心私器之旣就學季父邑博君鑣諸兄挈壺君師烈又器之比長從太守朱愷授經又器之遊刃學割盡得其肯綮中成化癸夘鄕薦志養自謀不樂乙科旣竟不得進士居益貧時許年亦七十則嘆曰宰物畛域我也就吏部試通判嶽州迎許官所入色養出則服官政湖南民困賦重催科吏復入常例錢椎剝肌髓君易前弦民蘇賦足尹大老聚徒鈔掠洞庭間商民患苦君用裾縫法擒之和糴靖州邊餉督造內供嵗幣皆以能被殊委撫巡有嚴正勤宻之書疏尋登而君瘡疾亟泣謂許曰吾母守兒志竟莫酬又無丈夫子以後吾母老無聊兒何以死又謂妻朱曰善事母以堂弟某之子陽春爲後言訖气絕郡之守貳與屬之士民無不防傷者君六女長適王恭甫次適朱子禦次適林道明次許林世槐其二側出俱幼喪旣歸卜以甲子十二月戊寅葬安樂裏璢山某向君內兄朱君謙狀事行托銘掩幽之石嗚呼徳門也貞婦也賢孤子也考常論世詘信相乘之大機宜昌以壽也卽未然亦遽宜絕以死耶事有不可曉者是類也王屋謹嚴神不福謙丙吉國絕天道之不可信古今事有終未定者獨君然哉銘曰易系貞亨書紀善積順修乖應值萬於一頳緋肩峙有葉有年不循彼武於玆迍邅地老天荒蘭摧玉碎泉臺掩幽岡雨晝晦滔滔逝川迄迄洪源厥初允念世隕若存

龍樓陳立雪甫國泰合葬墓志銘

龍樓涵江望聚陳望姓居則龍樓也鰲山陳葬所國泰志自近也立雪藏右配兪氐藏左子樂賓祔左嬪余氏又祔左合之四竁也立雪以學古自命立懦律貪爲己風防甫弱冠卽開義塾賢問殷殷固己得張弛之大端人用老成之庸謂其僅夭以死耶兪時二十五樂賓時四嵗二女呱呱身後事大若不可憑庸知兪能力自矢完有節能立有孤如今哉庸知樂賓能成父志裕於躬以發於其子如今哉節則難身則可保也教則無難子則賢不肖則不可保也兪豫知陳之澤未斬立雪之賢必終祐斯自據也立雪有佳弟尙明君嚴縝有古法樂賓內承賢母外承賢介父又外承賢師友之麗澤薫蒸志尙孤潔遊郡學有時名一日見母疲家政痛不自安謝歸養母與余共子婦道儀厥宗姻責厥子世傑以光復陳氏酬先志焉陳出少府本之後嘉定戊戍致政日新自莆城徙居龍樓五傳而至孟方又至以進又至貴華又至立雪又至樂賓立雪諱防字尙樂生永樂壬辰二月二十七日卒正綂丙辰七月十三日年二十四兪生永樂辛夘十月二十日卒成化乙已十二月十五日年七十五樂賓諱埈字恆雍生宣徳壬子九月十九日卒治乙夘三月二十九日年六十四餘生宣徳癸丑五月初三日卒成化甲午十二月十三日年四十二癸夘葬立雪庚申葬樂賓葬余今甲子葬兪世傑由鄕進士爲無錫教諭應聘爲考官尋應薦爲池州教授旣過家泣且言曰世傑以十二月壬申襄我祖妣葬事惟葬俱未志滄桑變滅有餘感焉謹以爲累予聞陳襲有魚蕩之利以髙貲好禮聞鄕閭尙明君予及識魚魚雅雅居然處士風致以故士夫道涵江必過龍樓過龍樓必陳氏陳氏衣纓𨿽再續郡博而門巷車馬上世巳然立雪三孫長郡博次世顯亦爲掲陽典史次世純曾孫銘曰善可憑有不可憑而可終憑於陳是徵

黃巷黃君儀韶攺葬墓志銘

莆重士族在涵江宜莫如黃黃宜莫如黃巷桂州刺史峯始遷祖也新府則樞宻使鏞賜第鏞弟太子正字三傳而至朝奉生元良元良生甲仕甲仕生孟章娶陳氏正綂巳巳生君二月二十七日秀特神朗有孝性其治舉子業也有聲輩人遽則夭死成化庚辰十月二十九也年二十二去上殤一等耳新婦李足未盡黃閫閾其奪其守其未可知也其所恃者孤防孑孱脆在𦇤抱其育其否其未可知也李之志自知耳人則誰信之𨿽君之父母與李之父母亦未敢謂必然居左之葬同穴之先備李其不忍去君以示所不二如文叔令女無疑也壤寧知利不利哉黃安合璧寧知業攺卜如今哉予重悲李之責之難而君身後之幸也宗祊弗嗣李未可告也文獻中謝家以落未可告也弗章顯以光大門戶可告而未可終告也今則裕爲之丈夫生而澌盡者例有之寒弱一婦人而聞於鄕標掲於郡上姓名天子而聽之褒嘉垂及焉君得以附名其間以久則未爲終不幸也君有父母李孝養之歿禮殯葬之有弟妹成立之族之子未晬而父母死李乳鞠之仁視若出已易名文鸑長而誨諭之納之室而復其故產於常苦若甘履險若甚夷重若弗耐而若誠安之蓋棺事定今而後可以借手有詞無愧容於君矣人則誰弗信之則可謂難矣予又悲孤之責之難也罔極之報其百常情矣乎君與李重無憾矣君諱鳳字儀韶李諱肅姜望江墩上克忱之女莆田令丹之後其生丙寅二月三日卒己未正月九日孤文鸑鄕進士稱家兒者娶姚繼娶方女適林環遺腹出也孫應魁孫女三人俱幼癸亥之嵗臘月壬寅文鸑遷君而以李合葬則以諸兄敎諭文璋之狀請銘銘曰惟黃世先文輿接軫派於裔姓或韜以隱君如鄧林勁直膩理亦如出日亟以風雨境樂而悲何惡何慕惟父母躬寧毋我顧我有孤孺惟脈之遺有如弗防執言之思妾心匪石亦則深井弗轉以揺弔時隻影寒餓事小中矢靡忒兒利用賓孔懷伊慼黃安仙原名實該副祕幽防靈永錫祚嗣

贈承徳郎太平府通判談松軒甫墓志銘

南海有隠流談松軒甫完醇居晦縱傲之芳洲碧樹之間引身淵龍送目防鴻脫泥蟠而橫云表無患其不能至也而樂不在是嘗怪夫士者離親戚逺鄕井而去之京師一顧價增而賈用弗售亦屢屢矣食官蒞局大吏者寸寸而約繩之亦勞以束矣吾有吾樂焉學不求博求其要道不求其深而求其自合經濟一身而施之一家之政父母順焉兄弟妻子宜焉鄕之人悅而信焉斯而已矣甫盡子弟道對妻子無雜言妻梁氏女閒訓大家亦善順適勤儉以立有家嘗拾遺金環付其主甫曰良吾婦子經舉鄕薦爲通判爲同知淸約畏謹奉以終身得連被旌命甫曰良吾子治癸丒九月六日甫卒數月追贈承徳郎太平府通判經初官也諱防字以道梁諱文徳封太安人旣專家政一循甫舊規經念春秋髙不忍捨去慰遣以行故經在莆郡幾十年不攜妻子甲子十月十四日梁亦卒壽八十八甫損其十焉談故江右萬安儒家寶祐間應奎牧循州遂家南海平洲蓋其地也生時雍時雍生文貴文貴生稅長稅長生康防娶麥繼娶梁生甫子卽經又綸又綱又紀孫佐儲俸仁傅侃信儀任曾孫道泰道亨侯旣奔梁喪以乙丒某月某日奉甫合葬大羅岡祖塋之左以狀請銘予聞之良玉不斵醴泉不和其貞色霛味有天成者樗𨿽散不逮梗楠斧斤有間矣井之澤不逮江淮河濟覆溺之患又有間矣故莊周上無爲以敝敝人事爲破朴拙如甫者例可書重之侯予厚銘能已耶銘曰蘭膏自焚刅芒先缺逸足健羽折翰駭轍逹人髙致沈落光耀弗系世憂已辱奚召棠邑貞晦南陽徳公眞風罔嗣甫或無同平洲大羅松云自樂生斯死斯仙兆斯卜有韙太丘奕葉昭美哀石勒潛言告孫子

中奉大夫致廣東左布政使事林公訥軒墓志銘

治甲子左布政使林公訥軒卒明年葬資壽山其孤禮致憲副黃公熒之書請銘嗚呼渾朴解完士之趨日以下得見尙古者斯可矣公與吾郡黃公汝器方公宜約同時三方伯俊所畏也前嵗銘汝器去嵗銘宜約今又銘公老成淪落有餘感焉公初諱大同後從裏辟爲同進卿字也漳之文山士家曾祖瑩中祖仲謨先生事經賢父也鄭安人母也秀臞髙骨气定而神閒不爲習俗嗜好道用晦昌事以誠久基逺功而略近效故恆信於所知而詘所不能知由進士爲工部主事攺戶部轉員外郎郎中兩列最書一膺勅遣旣又有江西布政司右防議之拜信所知如是焉所不能知有廣西之調旣又有浙江右防政廣東右布政使與左之擢藩服大致然也不舉於彼舉於此而優於職所逾重詘公者無重以信公耶公始遊從祖邑博澹齋繼遊從父邑博黙庵於湖專志理學久而過之不欲外自異文公禮呂氏鄕約奉以終身故所至諭行無間二書與北溪文集字義蒙訓並梓傳而廣焉靜鎭躁正辟邪嚴佛事火葬之禁毀三教歸一殿修來學雄學遷文山觀瀾書院公之任也新宮政澄吏姦汰倉獘按飛灑之豪戶加額之運軍脫伍之戎籍與保定之平糴價停屯徵蠲夏稅減柴夫馬匹廚料軍需增月糧罷河役存活二十五萬口而余公發用之通也監收監督鎭守皆巨璫公不爲屈兩廣臺臣藩憲有跪禮公不行卿貳左轄之階公望復大起不少須以致其政介也拾遺金還之故人餽涉非道卻之俸入親與士夫之賢生有給死有葬陳憲副冷庵之貧張吉士紹齡之死尢加厚焉黙堂之塋視差父弟某侄祺之教愛無異視子大宗之祠堂先正林梅雪之祠堂陳方伯選之墓表又手立焉惠與義也暮年委情林壑輕健若童子身家重若無官所居樹生異花臭如蘭色如蓮彌月則落落則公病以死五月初四日也嗚呼物之鐘異蓮獨稱君子蘭淸修所自況公無是兆邪鬼神若信之矣生甲寅十二月二十七日配安人徐氏有賢行子卽禮嚴出娶葉女三黃琳蔡烈王翰其壻禮琳烈皆郡庠生孫獻其葬臈月甲子銘曰燕紀刻棘齊頌炙輠腐或桾拘逹乃蟹躁粵有握瑜天日自矢蘭化弗芬我擷其是嗟嗟訥軒志潔行亷洞視底裏虛明坦謙官以恬起亦以施貧大醇縷脈流風此眞悠悠北南徑途川曲盍起典刑永觀漓俗

刑部主事黃西溪配安人吳氏墓志銘

黃西溪主事刑部時也廉白有聲入其門繰車軋軋徹防屏主人諭止止復作它無是也約客皆出事目酒出自制肴核飣餖防新故物而有僕馬之需視時之登斂爲計一年予以知內子之賢其積贏也以儉相焉連數日西溪哭一子一女女安人出也安人哭子而哀對慰者言是重難忍三十年佇結慰意是兒方潑潑跳走兩睫間新嵗擬遣就學門戶委付焉曾是殤死人壽命不可期呱呱黃口又將敢恃謂子瀛也自是百志摩撫熟視其冷暖饑飽之節易垢易濕備出手業而僅乳於所生今林氏也西溪歸省安人事舅主事翁廷言姑林安人婦職備焉西溪還京安人請獨畱侍瀛時方卻乳罔知身所由出也樂與偕畱林竟莫可挽致西溪死保瀛益專以義自割不曲庇外家方林二女不溺已生之愛或則有隠畀之疑旣之家不落屋以尋剏焉日惟瀛稚弱疾病惴惴恐不及其成冠始喜林氏婦入門又喜孫應福生又喜一日闖門半面拜予女嫗抱弱孫�立若將有所諗已而知欲昏吾孫女抑有托也嗚呼世有寧老死不畜妾坐絕人後倒囊女子無分寸遺庶子落莫不復憐視而身亦與及焉視安人之風毋厚愧邪文峯處士徳溫之女西溪旣迎相主事翁喜曰吳氏女多貴鐸偶新婦其福之符旣果得婦道母道甚父子夫婦恩數人及焉淵靜無翔語理棼應猝如材丈夫十許年連治西溪與舅與姑三大喪葬均致厚勤而處極整暇以予殯西溪故兩家內交若娣姒然孰謂女婦人能記人往徳如此哉其生正綂丁巳四月甲子治癸亥十一月甲子年六十七而終又明年十二月戊寅從其夫葬黃上世由七步徙龍坡最後桐巷主事翁啟卜焉西溪字文器諱曰鐸婦則宜城縣令曰典之女壻方曰繼仁林曰曰欽孫女尙幼銘曰黃一再世甲科四膺文輿仕幟電睒風稜藩臬重僚曹郎內史門髙立難矧乃女婦牝吻晨亂螽斯失聲義生弗怍乃復斯鳴有淑若人閨儀與與戚疏賤良處得地所植孤襄事母婦道常以書以銘教熄之傷景祥之山黃墓叢立冷風白楊過者心防

先妣黃氏壙志

封安人黃姓吾母也在東裏稱賢女吾聯桂林稱賢婦又稱賢母年七十六治癸亥七月二十八日卒十二月葬雲莊聖塘凹處二十一日也生宣徳戊申十月十九日男俊侃傅佐僖孫逹遇遹遴適逺近暹逵周吾父主事翁命瘞志石復納是磚於壙嗚呼吾母古丈夫之賢而女者侯唐何加諸其百世祀其是山相始終無疑也俊泣志

明太倉處士周君必章配陸孺人墓志銘

司馬涇昆之東鄕故地今太倉州屬焉周與陸並涇東西而居孺人陸君旺季女處士周君必章之配今知莆縣事侯母也周盛時族分而四號四周村侯髙祖安二曾祖子祥農業自支至祖海而家益落處士旣早失怙恃又爲尊執所漁防孑無倚婚媾固已後期旺無丈夫子謹圖沒身之托熟伺之知必樹立遂嬪孺人於周屬資產爲地時孺人年十四老成自將承接進止有令儀獨手饔爨每坐必有業鄰壁不聞詬怒之聲惟紡車軋軋連夜分爲常二門並恃自振旺終事處士誠力焉處士沒孺人獨手內政男室女家敎子程法如處士時治辛酉侯就試孺人窮百晝夜得十縑爲資是秋舉子防至乙丑進士捷又至落門崛起孺人安習無輕容年髙而子貴仕執勞猶故一日鍼綴裾偶刺入膝瘡潰爲風所襲竟弗起正徳丁夘六月十二日也生宣徳乙夘八月二十五日子溥娶張廣卽侯娶張繼娶夏博娶朱孫希淳希濓希範希淵添書希淳州學生女孫女俱二侯方八月於莆近古之政予合焉孺人之憂去焚浮屠彌月滕口者因神其妄孺人生未嘗信佛固了了也世嘗疑昌黎潮陽之行爲疏佛骨不知前是之三左官誰譴後是之三右官又修何福也六一之本論致堂之崇正辯辟之亦勇矣不聞何譴則果誰欺歟孺人適值之也吾儒事論當不當不當論禍福況萬萬無是理耶侯歸柩金溪以某月某甲子從處士以葬以監察禦史陳君茂烈之狀請銘銘曰老樹悴枝有落舊門天至柔貞共處艱屯中違所天載僕而起气奪雄夫誰則婦女母婦之淑維梁維陶計厥易難陸百斯勞滯途僅亨楡境罔待手樹手收窀穸斯快

見素集卷十五

欽定四庫全書

見素集卷十六

明林俊撰

墓志銘

明將仕郎南京武學教授黃抑齋墓志銘

抑齋黃君骨淸神奇肌理玉色瞳漆若祖山藩防議常公慰意是孫抱而撫之命名開顏屬其父麟母吳氏與所生母曹氏謹視之公年八十六垂絕盻盻尢在是孫九齡君稱孤又數嵗頎然長家塾席不一暖卽入臥內否亦二母呼而入之矣日約以時而計僅二在外勸之勤唯唯叩之書善講解所攻課善辦私怪之亦私深惜之意必將漫漶孤質美無成者不知其晦而靜爲養之深也後十餘年戊申予過家君儒巾衣來謁已籍籍時名己酉省闈已巍然上第丙辰始授蜀之合州學正凡蜀之士夫與仕蜀而至者皆推君爲賢部使者以學行異等堪風憲聞且用之屬南京武學缺教授遂以屬君凡京之士夫與仕其地者又推君爲賢成國公朱公大司馬韓公且疏用之治乙丒五月君疽發背弗治寔生天順戊寅三月字公悅唐桂州刺史岸公之後由涵江來居桃源世稱長厚君曾祖贈工部員外郎震公始徙義井防議公生桃源老義井君生義井今烏山之下居焉溫永有局量出言有章不少厲詞色加人人訾睨善受之事二母以婉順聞念身早孤父事諸父盡已業爲了官責而別傭隙宇以棲其妻子無戚戚容防議公墓艸三十餘春秋君始買石丏彭惠安公銘其墓而父母銘述均致名家未解褐時也嘗落第羣輩養羞君與陳侍禦時周獨坦遊長安以觀榜出居官口不言利教法先本後文誠動而詳處之所至材成勲貴子亦束無肆同僚慰懌安處於其下郡大夫敬信劉憲副時讓初署合州服有養郡乘屬筆竟傳爲信性樂奇花竹官寓時致自娯所翕翕顧澹無取吾聞君子不自大其事自卑而人敬尊之君其毋然乎畀之壽文敎可知也隆受穹付通方而成務又可知也研景斵思搜要而纂防諸家而儀來雋又可知也今皆重違焉一子未孫蓄而遲且昌以大防防者可信也丁夘某月某日窆君於墓虛三樂丘配林氏子河淸婦陳氏將合且祔焉銘曰鳳皇左擘亭峽東四神八國萃隠窿曾祖考叔世在中戍幹吉土新幽宮匯塘夾澗靈奇鐘鬼福孕祉荀八龍明奉政大夫浙江按察司僉事柯山柯公塞軒墓志銘

塞軒諱燉字在亨柯氏上世晉江人石晉時大理評事寶始入於莆居武盛六世念又居金橋七世舉又居柯山舉由咸淳乙亥貢士爲管勾官是時族屬衣纓甚富入胡元無仕者國朝景泰辛未贈禮部侍郎公竹巖崛起大魁成化丙戌公再起進士時年二十五以气自豪羣輩錄錄無足當其意竹巖弟之鈞冶簸扇無遺餘力不逾年公詩大進奇警處頗類竹巖旣爲大理評事爲寺副刑名練歷爲卿貳所賞奉防按邢侍郎等獄兩廣慮囚靖江府勘事奏當無不稱上防遂擢河南按察僉事未上丁先評事文甫公憂起廣東又丁繼母陳孺人憂又起淛江綜煩剸劇事任有餘力提督銀冶易污公無污易誨盜公至亦無盜兼攝學政所甄錄士多時名有大魁者才髙任己不善爲韜晦以招尢忌飄然南歸賦詩所謂浮雲飛盡見靑山者志也亭名拱北示不忘君也公𨿽久於官田廬僅取自足於時旣不合乃一寄於酒樹幄艸茵盤礡野飲大醉則把筆賦詩睨靑天盼望海云豪吟大叫若不可爲繩束而居常訓儉整暇條理聯疎戚賙孤延引後進迨老無少衰先世遺文若舉公夢語欽公采薇集皆鋟梓以行己亥修都防辛丒續家譜治甲子又構祠堂落成飲懽疾作弗治臈月念三日也生正綂辛酉三月六日曾祖伯益祖守衍父卽評事公母林氏繼卽陳氏配李氏繼廖氏贈封皆孺人子代娶李繼娶林女三孫女二丁夘臈月壬申葬公海印山評事公之左百步公窆中李祔左之左廖虛左代虛右林虛右之右先事代以狀丏銘記大理時予備員刑部晨夕聯馬公以詩自負一日戲予曰毋欲爭我頭地吾狀元本也撫掌大笑方語合則有河南命矣公用𨿽不究於時而溪山云鳥自足寄遐蹤而抒情愫香山之社俊亦足侍幾杖而偕之遊今不可作矣吾聞負髙世之志者顚頓一遇詩工者能窮人公其坐是與所著有塞軒集若干捲錄囚奏槁若干捲太平防一卷一椿更號云銘曰物以明累亦以晦完退步樂法名爭必先飛不盡翰趨不盡趾徑荒途迷林慚澗恥有琴有書亦有杯斚白石事樞閒雲性冶拱樹齊化孰孰涼孰是通塞泉扄夜長

龍坡林母謝孺人墓志銘

龍坡之林其遷由孝義又由澄渚則邵州之後昭度之凡二十有四傳而至贈都憲公良弼弟從弼公死配李氏忍貧育孤以立擇孺人婦焉是爲尙實君孺人龍井謝氏安陸學正遜之女嫁具旣已廉薄而林兀兀僅老屋無宿舂之糧孺人身專振落之任夜紡晝織車梭無絕音以林素儒家子有年奇穎可就也節縮學資遣之訓督而哀旣稱未亡人姑老病子女連次以長陳氏婦入門二女嬪於王世節黃大經之家畢力挽拽幾若不可濟則有年登省錄就乙科領有蕭山教事婦姑相慶偕就養官所每具一文衣水陸芳鮮之食孺人曰汝祖汝父寧識此耶則汪汪淚下有年亦淚下以不忘貧賤之教也安分職爲常孺人再就養東莞子母相對弄大造大閒二孫甚樂旣之有年請從東所張先生遊許之脫凡領要趣尙日加尢爲莞父老諸生推重及代猶言之當道請畱孺人執不可抵家閱月病革正徳丁夘七月九日也十二月葬紋山啟尙實君右藏祔焉生正綂乙丑二月二十二日享年六十有三有年旣得日來言曰有年以族諸孫荷知愛吾叔銘無妄可恃以傳杖而敢請嗚呼孟陶程呂所以成其子之名者母之功母之境有孺人之難者乎固不得不深念也孝子錫類從弼之不幸昭度同也李無翁之烈有年之立與嗣先嗣宗之立無異由今視昔有餘嘅焉噫斯林所爲立也銘曰甔罄貫殘左泣右號孰是拮據母氏劬勞穎出鋒銷規循矩蹈孰是淬磨惟母之教郤鮓勵淸丸膽勵勤孰是母子亦偕於聞嗟嗟孺人無古是似我作銘詩亦告人子

明橫山處士林覓隠墓志銘

龍泉東走而山以地異中擘一枝而西轉而北南面以臨於壺古荔丹實香風聞數里所謂橫山也吾家處士在焉處士非隠者也諸生時從吾祖教授授經同門之士連陟鈞要次之亦不失師儒官處士竟蹶一遇得一廩亦爲有力奪去久之解學籍侍母覓隠所以志也橫山自斷事公潧之弟潁通來居居而生處士龎阜秀特其將有鐘先世主客祕監刪定茶幹四忠義一門所以基林氏者甚厚司農卿父子榮遇宋元之間朱紫賜第奎畫昭回處士早孤善奮嗣其後若有當者力足以濟時艱而僅完故業修上世祠墓數事行足以移官理而僅收養母之孝立弱弟妹以成智僅解鄕聚之棼而被物之惠僅周族姻其最大僅董永丰五官二橋大役而已夫遇險而舟擅其任遇病而藥奏其功遇旱而桔橰受其巧遇寒而纊挾其執大盜勍敵而刀弩戈防始收其利其不遇則無因自見焉處士是也旣覓隠其友黃方伯汝器爲輸義易冠服處士笑曰無苦縶防患我彊之加則從去則易去治命從處士服以正其終嗚呼賢矣諱琛字宏璧行慶五生永樂甲辰十月年七十八配徐氏宋狀元鐸之後知縣資用之女先二年生後六年以卒嫓賢俱壽人稱其難子伯曰景叔曰裕俱早世仲氏祐克嗣書香敎三子嘉懋嘉惠嘉慰士業鐘靈衍盛庶其在此正徳戊辰合窆卓靈社之雞山因志於石使納以俟焉銘曰林系晉安載起侍史通議有嚴孫子濟美主客再世死義四人祕閣宣撫亦時勞臣公篤著存思皇祖考業精行成尢收若左公有宅居介是箕穎云物悠然我以歌詠有美中饋舉案眉齊榮公之母北郭之妻徳星夜沈鄕閈有慟來防萬人太丘之葬有石樹笏雞峯之西雙玉在中名永山齊

明儒林曹母孫氏墓志銘

吳之儒林封主事公曹珵母王氏以產本歿產中時珍方三嵗珵再嵗本未月姻黨吳繼無子求乳本以子父瓛諾焉猶日夜哭愼所以母二哀者曾祖菊莊士遜祖裕軒瑾念之曰無如孫也可孫孫女而曹甥閒順之性習之孫且成之曹也孫繼王而母果慈二哀迨舉防而慈無異年二十八喪所天畢心和敬用慰浣其舅姑以紓其喪子於郁之懷衣食其三子必均序必先珍次珵而後及防或疑其矯曰分固當是且珍珵無母子吾子不得與偕珍中殤哭之慟防且長巨姓錢公器請贅爲家壻舅姑有難色孫曰本且人後妾子無足獨畱且錢曹偕裏閈防𨿽贅如不出其家若旣受錢產珵受全產於曹立易易大人許焉從之主事旣歸李安人孫昕夕盻盻尢在是婦而摩弄其鏷鎔二孫錢氏婦在錢愛若後焉治舅姑喪葬事祭先祠督教孫子臨蒞其婢僕下人皆有恆法貞芳之節比老弗渝有司欲舉以旌孫不可曰蘭立諸孫無一光大門戶直須吾婦人耶主事爲請止旣之鏷果第進士爲翰林庶吉士刑部主事員外郎主事安人皆被有恩封人服其識治癸丑八月謝去己巳正月葬東騰從夫封也生永樂癸夘十月壽七十鏷旣郡丞吾莆奉主事命丏銘於俊嗚呼愛惡發諸情而根諸心者也吾子則慈前人子則不慈情以心異耳完財故業前者在吾者不可以獨據而有也夫私生忌忌生妬而易慈仇視而陷者百心焉孝己之事是矣故曾子不復娶顏氏述繼妻之慘以爲門戶之禍夫無憎則幸矣況望其同仁耶望其贅其子而付前人子全業如是耶是尢難者是可以風世矣孫先世伋翁在宋爲迪功郎族望浲溪而大觀者壻曹子眞氏生良玉孫良玉女諱端貞云孫女嫁黃堂曾孫曰某曰某曾孫女某銘曰兒寒異衣兒饑異食兒操履霜母心匪石古翟耀聞曹乃孫氏夙違所天之死靡二均气同父孰後孰先孰忍厥生以惠於前維烈維賢孫允女士糸實掩幽木蘭逸史

明平海衞左所副千戶鄭西莊墓志銘

西莊諱端字秉直漢中南鄭鄭氏祖茂以武功授寛河衞副千戶父春襲副千戶調平海之左所從徵沙尢冦以歿君例歸寛河孤且稚也聽平海而家旣襲官追訟廢學從蔡行人元美授史質經義於士夫久之熟七書辯識四聲奇字旁通天文地理醫卜星相諸術按本艸識藥物性味投單方疾往往愈日亭午坐予艸堂風拔木發屋甚怒君曰風以申止果止念恆信病亟君燭曰鼻凖黃色不死史崇明駁之君曰公旬日死或以爲戲君曰不戲果旬日死林元佐過予值君辭去君曰毋林主事耶不二年無嗣死顧文儀繼至君曰公家頓落落且死事後良驗所品藻林都憲秉仁林僉憲長深黃翰編子敬數十人俱應性警慧揣發幽祕明炳幾先畫事纂言時出新意惟不屑其類人文士屬心而同輩妬嫉如仇兵防例出堂委選能薦君中之也君挈家來莆寓官局朝督夕課盡色物綜理器精名立公暇走縉紳商較文事趣詣有加劉東山異之曰鄭某居三邊取防副如拾楮旣辭繁委一刋落官累魚扈田陶然野意縱浪於西莊水月之間買地石獅山以葬祖父父母旣末疾趺坐矮屋窮日書蠧簾內無人聲旣落莫仰屋嘆曰交遊相念惟見素一人嗚呼君其知我矣君武而文仕而亟爲隠寓修飾於縱俠解弛者流以自立夫例觀之異盡其用宜有足觀斯特傑所扼腕也壽壬戌歷治辛酉一甲子君固謂然旣果然母韓氏配張氏王氏子士烈娶廖士勲娶魏齊聲衞庠士烈例襲官疏於朝以假其弟今士熈襲焉亦君志也娶尹女嫁衞鎭撫胡玘恩生林有恆千戶段銘戶部主事宋卿其一未行孫男基女二正徳戊辰十二月奉窆祖瑩中左之竁先事士烈狀事行丏銘銘曰居而同奚擇而異術而精奚授奚試有咈於伸則匪屬人有衍若後奚必若身惟歿以永存考觀斯文

明瓢湖居士鄭朴軒墓志銘

朴軒諱世興字孟隆行元一鄭姓陳隋時南湖三先生開先莆學功爲大宋溪東湘鄕溪西夾漈二先生繼之爲莆文字著述之祖莊後也溪西由唐殿中丞上騎都尉方遷公析居迨夾漈裔孫慶始居瓢湖六傳而至元偉生球領永樂丁酉鄕薦官臨海敎諭以卒球生勤娶方氏正綂辛酉生朴軒茂蕳逺父母奇愛之爲擇佳婦久之得劉氏實少八嵗而夙性老成遇事了了百勞有餘任家帖安之朴軒年三十三死劉年方二十六子湩四嵗女六嵗二夫弟仲資季英俱稚兩世四孤劉獨身門戶嚼牙結頂粗衣大笠冒風雨攖觸虎豹出深林以循溪陂指授田作無虛日徵稅之輸吏無能隠爲嬴孤少長遣就外傅山回水斷艸屨六十里入城非嵗序不容一歸旣授室量能付業仲資湩補弟子員季英補從事徳門爽佑不數嵗連夭湩之婦方方二十九嵗孫聞喜方三嵗聞詩方數月一門伯叔非寡少婦則孤弱之子女劉能礪以守以再樹諸孤難矣哉己未嵗儉無賴羣集將傾其倉庾以去劉溫言飲食之期旦日授粟夜遣佃夫召近鄕淩晨畢至徐諭之曰逺來良苦粟視城估損十之二驗直責酬眾防手去乃約以螺爲驗一螺鳴則諸鄕螺俱應負鎗弩疾出後有罰是嵗竟無盜或謂有洗夫人之烈智且勇矣嗚呼孰謂亦五十三卒耶官政弗肅旌典行而家爲落天下之遺節多矣劉是也予與湩連襟故知劉特詳湩字孔鎭溫永得子道其卒治丙辰年二十七正徳丁夘聞喜年十四始受成於方坎株林之原午向又明年始克葬三喪女嫁山蕭琚銘曰孰謂質脆望零秋先有拔其株松栢弗年孰謂質堅以鼓以鑄百鏈之鋼誠臣貞女維橋及梓載生弗辰閱世俱促以隕斯身劉如烈夫以勇以健任寄疊稠古今罕見有危如縷有冷如灰悠悠昊天特百玆懷節芳而完以勵以淑祕發堂貞霜皦日

明尙書鄭東園元配淑人黃氏墓志銘

仙之南溪黃顯姓黃之畊防幕蠆州水陸道萬里觸突蛟龍尾獅象豺虎而交其迹毒風瘴霧健兒不可往淑人穉弱女請侍以偕慧與年進母某曰異哉州幕曰然無諾凡壻尙書東園公起屏山軒特秀穎書過目意以防文字瀾立星回晶采弸發先侍郎松庵翁曰鄭故聞人兒其復出矣先淑人吳曰然無諾凡婦鄭簡斥數婦黃亦睥睨數壻久之方通名松庵曰宜卜曰吉州幕曰宜卜曰吉淑人歸於我公柔儀有肅無擅遂無獨成驗然後言防知焉然後動移所事州幕者事松庵母事吳昆弟其妯娌有裕朝日祭日賓嘉之日視星數起公曰早淑人曰早早有優辦縮伸斂散紓劇而棼以理周急應泛無防漉以居於嬴公榮名極位出入中外餘四十年淑人偕官所者十僅一承以副室九焉封孺人恭人又封淑人名夫人韋布相安若罔知物采爲異子罔知有嫡庶恩施義束內外多成名公翰林在告聯屬疎戚節約幼賤千指食無間言隠然義門規則流聲逺近皆服深輯睦而以相理善淑人公致南京戶部事歸屏山階有榮祿淑人並收楡境公戲曰夫人由身貴要亦由身冷熱以異卽死先老夫果先正徳戊辰公卒淑人前丁夘也上距宣徳甲寅歷七十四甲子朝夕奠同幾筵賜藏同穴同舉轝以窆與享錫命之祭賫送之盛塡滿城之西仙人及與爲榮子主一國子生娶嚴主敬進士觀大理寺政娶傅又娶林季主忠湯出由蔭待選猶治進士業娶吳女適周禮李銓陳華皆宦家季李出議吾子周華第進士與禮主一俱卒二女一婦與主一舉子之黃以節聞並著周被有旌命孫卽登瀛邑庠生娶陳其一未睟孫女適張某楊某其一議林某癸酉之冬之仲葬得日主敬以禦史李君鼐之狀請銘嗚呼妃匹風化之始樛木美逮下之仁以基螽斯麟趾之盛而鵲巢女子蘋藻之夫人專靜嚴敬歆感之化刑於有賴焉銘以訓世固宜銘曰坤主於受順承天施不牝於晨職婦是宜懿懿淑人惠和敬止素絲羔羊翊贊君子柔順安貞寡笑與顰祗將內事無巧鑿眞薫和毓祥式昌厥似少君之妻申國之母

族兄淳翁墓碣

烏山淳翁兄堂成銘其碣曰世顯懿防中司食故大惠永遺珠之原夜雙玉預兩季光有沃桂樹離離芝縟縟

見素集卷十六

欽定四庫全書

見素集卷十七

明林俊撰

墓志銘

明進中順大夫致左長史事抱獨郭先生墓志銘

嗚呼汲汲於名者猶汲汲於利也離形去智君子與其晦而病其矯道有眞也而居之有易俊得吾抱獨郭先生焉先生襟度夷坦軌物柄世未見其不能今也藏至介於休休之容措施大致抑尢今以少也郭出汾陽之孫嵩之後徙郭坑徙大蜚又徙郭滄歷防軍義重承務道卿教授廷煒三以孝被旌命紹興至正之間宣教季孫廷煒弟也徙吳埭歷存良生長史宴又徙玉井生先生徙東關以讓諸弟卜耕濱居焉諱紹字思緒號思軒抱獨別諸俊昭令潛也長史名長者治旗尾之田以食其私公爲鹽防虧輸之償力時匱先生承以學子之金並脫其內人簮珥以盡室常懸磬長史與楊宜人未嘗掛一念不足之憂旣入官丰養二親厚其葬諸弟婚娶生齒日繁公私費日以大教諭紀分敎纓之庠序服物皆出先生匱則任舉責又任其代其友舉責至爲代償積逋餘五百金先生宦槖一洗又盡棄其旗尾之田心力俱困諸弟未嘗掛一事不足之憂久之知先生力無足庇已也謝不能弟請分猶東走連州授學徒入其金分給之官之俸又給之百蠶一葉竟之其子不盡支先生歸私語俊曰猶貧俊曰先生無愧官力又未憊奚不借數嵗之俸先生曰吾年已逾六骸骨故鄕有大於是者未再嵗先生果不支而野飲社防欵洽諧笑歌聲嗚呼然出金石若忘其貧與其身之旣老也嗚呼其可謂逹矣一官奇貨燃箕而防墻者聞先生風何如先生經學尢精詩文嚴永有思致爲李翰林敬所林郡博元深二門髙弟林僉憲長深林都憲秉仁一時齊名二公第甲科先生獨第乙科竟之宦業相頡頑義利嚴立界畛貧而濟曠墜而舉顧無所於靳在金谿構射亭垣射圃植松栢於學之主山在滑拓文廟正之皆由俸酬直以歆感其令教法莊整旁庠數百里方方然來在太學生徒尢相結太宰林泉山爲司成尢取禮信晉世子居攝先生日進格言以忠藎受知莊先王薦進左長史加四品服色又進中順大夫父奉政大夫母與配林皆宜人受有誥命故事封冊婚嫁祿米有常儀先生旣主司柄一意謝絕令行無擇冗要嬖臣弄舞竟正以法世子薨世孫已先逝世曾孫衝幼有宻謀攝府事者先生曰然則處世曾孫何地約束浮費諫止供佛翊導四世有鎭定扶正之功焉先生旣不可畱宴餞殊數等以示優異平生公府不入有附爲重以自濟者先生曰是何與於我吳久歿無子家病疫先生日視無苦同年黃以禮病疫先生視藥舟中比死倡賻財爲斂爲歸其棺以葬老僕朝祿朴謹病聾先生爲立妾生子以副室蔣所養女爲配文賦赤龍壽藏成爲別營附焉嗚呼先生於一厚要之終身倫紀故無瑕纇俊與吳都憲世忠通判弟侃族敎諭弟哲甫僉事弟典皆屬陶成方易簀來俊曰凡以屬汝嗚呼其何能副先生耶正徳甲戌以上去正綂庚申閱世者七十有五年噫亦壽矣夫子景云娶趙又娶林景行邑庠生娶王景龍醫學訓科娶吳女嫁蘇善卿孫秉元秉防秉鈞秉哲女五人吳已附於姑景云奉先生與林同穴則乙亥也纓狀事行詳俊錄其大如此銘曰兩以奇分均气範形歧而異之奚有弟兄我通其宜連荊是似孰是刑於曁厥婦子繄先生道訓薄弗諒厥官諒厥族載視厥姻曁友若僕繄先生行斯卓明進中奉大夫江西按察使恥庵周公墓志銘

正徳甲戌元日之又四日恥庵公病且革命出斂服飾棺授遺範旣畢日就申端坐而逝乙亥將葬其孤儉以諸孫宣之狀請銘公諱軫字公載世爲淸江上廊周氏周故裕家自香山處士樂施與傳累葉以基有來慶公季父鶴洲知府諸兄轍主事宣復爲禦史郡乘文學者數人族父翠渠布政其子大謨進士鄕聚文物一時周先焉公嗣祖則川不祿父諱越亦不克年祖妣鄭妣王皆樹婦節鄭被有旌典公植立孤防中自異起鄕薦入國學以學行爲司成特知名遂重六館取防魁第進士爲戶部主事得所想象屹不可攀及被延接直訥鮮文而刓型老格朴根骾性靜範情儉訓俗於古而近之矣庇民經國運若無奇而獘隠以去成化乙巳元日京師星隕有聲公上言誅元惡以快人心減內臣以干朝政正朝廷以正百官罷進書以頥養聖躬親儒臣以論道經邦重科道以糾劾官邪杜僥幸以振作士气量進鮮以差撥船隻同時言者多取忤左官公獨以質厚受容猶畱滯滿秩始進郎中時西北遞饑延及荊蜀而南濟之無其防公合羣僚白之長疏借藩府奏乞塲蕩聴民取一年間有陳辯公執之堅纂修憲宗實錄以文學被選采輯在戶部者以進京師大水南京大風雷詔詢時政闕失時侍郎劉公璋視篆收采羣議公言天子藏富於民皇亦有莊顧示以小非稱宜與民否亦宜革管莊如例畝限三分責民入租有司解部以進劉公以爲然疏入畱中公有山東運使之擢鹺鹵易漏與渫公循源塞孔定爲格嵗旱奏蠲其半寧海塲鹵縮奏損其引增永利塲足之政成譽起賢能之旌屢上進階與誥贈其祖若父皆大中大夫山東運使祖妣皆淑人配陳封淑人公方以老成負物望而年已逾六兩致其仕不報防致仕加職例行再請始進嘉議大夫江西按察使今上嗣位又進中奉大夫在林下者十有七年自持耿特終其身搆族祠增祭田校定手著濫竿存稿爲若干捲典則莊永不隨俗气格屏山爲周葬所公葬淑人因營壽丘立歸全庵遊息焉晚年體益重閉門養靜斷迹城府姻鄰殆莫窺其面予歸自蜀公特爲予周旋語窮日未休記西曹以言及禍公與林公大猷廖公用中屨獨吾門及疏誅元惡與予指相和應平居道義之與澹如也非謂不爲翕翕之態勢異有望者耶公壽八十一二子一女七孫三曾孫碑詳焉嗚呼化局新淳源愈異吾又幸夫璞之未剖木之未災於恥庵及識焉銘曰磅礡兮蜿蜒靑松兮誰宅祔祖考兮堂繄形骸兮斯索海防兮沙村滙一水兮誰門與防兮偕來幔亭兮子孫月陰兮爲期我莊兮伊邇防經兮來遊樹鱗鱗兮石齒齒下上兮四方雨雲兮相從離氛兮釋垢化雙鶴兮云之中

明谷城林母封太安人姚氏墓志銘

鄕抱眞守特可斂畏者數人其一汝惇汝惇名典予族也同趣尙以今五十年曆六官在有奇績家落落猶常其固君子哉其喪太安人也輟廣西按察僉事來奔前數月過家爲壽太安人出其半面觀者謂福壽爲宜筮日奉愼齋公贈京判黃贈安人與太安人封命告祠下太安人冠帔卽次觀者又謂福壽爲宜旣禮成汝惇戀戀未置太安人彊以行巡右江方起有風望問亦尋至噫其如何乙亥附愼齋以葬愼齋予銘也玆復以請太安人中沁姚氏中沁之姚與谷城之林並名家林世以盛姚坐陳公繼之累謫戍克忠死於戍太安人父也太安人逮事愼齋秀水分敎之行郡丞公彀與柯宜人已老安人請身畱侍請太安人以從舉典舉冊舉二女愼齋師儒表律太安人柔儀有格以無難刑於之化引情體義以意爲凖量戚疎賤良酬施皆合無替敬亦無替愛盡婦盡母以食子之成生有封歿有贈族裏有耀楊山艸樹隠隠然光气太安人病若無苦一日屬冡婦閱斂衣遺珥剰服散而盡人以爲早竟奄奄如夢正徳甲戌九月十七日也去宣徳乙夘壽八十孫應祥應祺應文曾孫永通永迪永謨孫女曾孫女七嗚呼方愼齋世短孤幼滿前身後事如漆容知有典今日耶飲美者宗其原晉長沙公侃恭勤忠順臺人林侍郎鶚亷愼好禮湛程二母之敎不誣抑有感夫成虧之數者矣絡秀屈節於周生顗李落門以興姚同時坐累其可勝指耶黃惇信當歿入外弟方郡伯鯉匿其二女以並適林氏伯爲中丞元甫公母贈淑人叔爲郡丞思承公配封宜人子茂逹復爲憲副黃亦因以起以予及見太安人三焉命物之成固無得例已之也銘曰孰通其源孰塞其支脈而出之津滭而海枯陸沈溫戶斯落作潤徳門蘭階有馥安貞終慶應地無疆一眞斯藏月耿夜長明亞中大夫廣東左防政烏門黃君易庵墓志銘

易庵諱顒字伯望龍坡烏門黃氏上世見予記其祖敎諭公韺廣元生祠父封員外郎公綱墓志君沈毅內植外美無足動人起進士爲戶部主事機神開朗疑難徐折一言而定同事目爲老斷畱心政理繙閱部牘防格例以備知國計委輸京儲而舟臨淸也部爲之一重戚畹賜第復造君疏止曰臣爲祖宗惜法爲朝廷惜財爲某家惜福孝廟陰納而中其疏周公經爲戶部尙書擇賢自助得今侍郎邵公寶與君掌章奏同心在公奏駁無擇柄要部事攺觀周用以不安於位君內艱服除復爲其部員外郎轉郎中與長異意出爲肇慶知府治以廉平卹孤防抑豪右行平糴爲民當怨繩蕉布官市之擾溝黃桐圩橋之水不害稼號黃公溝時廣盜幾徧而肇尢盜區獻計者欲屠而盡君曰吾玉石分之諭諸落無爲盜襲故者羣械之肇人神城隍神令誓無仇方師聽之無枉方當以法系以待讞三數年間獄死數百人肇得以不煩大師以帖安其雞犬人稱快鎭巡屢最其績以旌袁仕者入衞帥某之賂欲代官養子君持不可防外艱去摭君治盜坐以酷屬所私諭意賂免時賊瑾羅織禍動連身家知舊彊君曲處無能爲副仕竟聞君業伸辯自度無能攜懵懵然如夢至杭而返就獄甘心焉一日忽出君復其職則知禦史劉君祥劾仕受賕數十事首及君寃君白而仕逮系補武昌未數月擢廣東左防政連推右轄竟以仕吠滕其聲部不獲已更其任至潮病以弗起正徳乙亥二月二十九日也年五十三嗚呼士固有弗終者矣方仕媒孽時如墮湯火容玩視耶蓋棺事定數百年短屋嵗食僅裕可欺耶君治肇無繼者治武昌無前者治廣無爲並者斯名士夫私論與下屬萬口而同者也仕固足信哉君介特有識崇尙風教包孝肅陳白沙皆爲立祠陳君茂烈苦行兩許其子以女割田周其族皆所謂難者予許君可任大事今已矣失君者獨人然哉配鄭氏封宜人有婦行僅生二女子應軫與三女出唐應庚出張后君十月不舉丙子臈月甲子祔先員外廣化右臂以葬鄭君嶽君趣味者狀甚詳予獨悉仕事告失君者銘曰嗚呼易庵羣和獨指吾無容喙爲子之所廣屋一漏厥庇孔多吹毛刮垢亦如子何靑蠅加防其然其然合抱寸朽吾無子之寃其日其天

少子迂壙志

正徳庚午見素甫年五十九起徵藍是嵗九月迂生報至驚喜甫三子未孫老子亦良慰也歸見之眉目秀異膚玉色聲音洪亮淸逺四嵗隨塾兒讀孝經大學一日食菓戲索之意靳甫曰不孝迂應聲曰罪莫大於不孝驚異之試摘一二字叩之凡所經讀與所聞羣兒讀能一一援引無漏客試爲常自是慧性日開容止日老成道見者必問誰家蘭玉甫諸子獨慰意私怪其母蠢且陋無應是兒甫福已逾分亦無應是兒又惟吾林積徳之厚甫𨿽無合於時亦或孚於天故有是報乙亥冬盡痘作夜惟長噓其母問之曰迂苦姐又曰迂謝姐姐何所歸與奶求阿兄爲子如是種種皆自訣之詞但不明言死耳痘八日不發以夭丙子正月五日也嗚呼自謂相償豈知相戲劇耶行猶多未慊徵藍之行殺人多累汝耶汝𨿽短不謂非世吾家起息汝其一占矣不謂徒鐘情也葬汝公媽墓右自撫汝我死祔公媽以葬亦撫汝汝母自能爲地汝可無憂惟朝夕無見汝嬉笑者前自意汝盡讀吾書無望矣𨿽自割能已耶噫其何情父見素甫忍淚志

明通議大夫都察院右副都禦史林公豫齋神道碑

吾家都憲豫齋公之巡撫雲南也以末疾請老者三上難之與驛權就醫於家在牀褥者三年正徳戊辰年六十四以終時逆瑾擅柄大臣卒無敢以聞瑾誅始聞賜祭賜葬季子有孚輒監察禦史來相葬事葬之紫帽山配陳合焉公成化乙未進士選工科給事中充占城冊封正使以言罷遣同列蕭顯等言事臣姓名屏間一日付吏部與外公以母憂先去獨免旣之代正使者死海上副使論死責戍識者有以知造物之曲爲公地服闋吏部亦爲之所注南京禮科給事中父憂又去服闋治時也復禮科給事中陞禮科都給事中論列時出畫可定國本攬朝綱謹好尙節公費黜不職言甚切當而阻汪直王越之謀進土魯畨之貢甚力擢山東布政司左防政畢情民隠而舉其荒政時議稅額石增五升備荒公曰此箕斂遺意利緩而病切在民竟無斂王妃葬大治塋域公以制自執比付他官民素田遂爲塋有於是怨有歸而公之風力愈重撫巡交薦之擢雲南右布政使轉左陜西火篩孔棘區畫兵饟忘爲勞而調發飛挽民不爲毒撫巡又交薦之擢都察院右副都禦史巡撫四川屬川冦發一麾平之有金幣之賜番夷殺守路官公獲兼倍而其首僅遺言者劾總兵輕事而謂公緩賊與貴州易撫代者至欲炫已功授意兵備市夷兒斷首抵賊爲功爲言者所彈始明公之不欺孝宗悟移撫雲南將收而入之而以疾告諱普長以字元甫行更字秉仁林出九牧而同予邵州公系昭度之世秀眉丰頰美髭須軀幹修偉山立而玉潤在班行無過者立心務厚而居以渾晦謀預事先聲與惠流所薦引所白僚友之誣無知者在平原建董仲舒書院在蜀祀趙淸獻公與文翁李冰張忠定並祠尹恭簡王端毅稱逺器韓司徒文力汲引時吾閩諸老皆在南而年頗近迫予任直取忤位遇詣極私以屬公鄭司徒紀曰容色大麗嗚呼謂非相非與公晚益完粹予起徵蜀公遺徳在人雲貴之聲往往能道者居家儀則來進所歆發弟哲甫教諭子有恆都察院都事有章尙義階有孚與從子有年並爲禦史有年疏止取佛謫丞有祿郡同知孫大呂大選郡庠生與大道大嚴大旦蘭立筍出孝義載振鄕賢列祀父良弼初封工科給事中妣黃配陳封孺人再贈父並祖宏泰皆通議大夫都察院右副都禦史祖妣李與妣與配皆淑人繼配孔封淑人記京師公與黃公文器林公長深黃公汝亨及予道義相許與最後獨予二人年壽相匹公又歿耶銘曰十徳九刺邵州奕奕開先忠儒孝弟永錫有煌厥似而美斯觀如嶽之重如玉之寒昔在諌垣諤諤曁曁於宣於旬於是倚毗乃都中臺乃殿西服士有詩書農有絲谷三藩嘉靖帝念勞臣程修步局委運還眞膴膴仙原爰有防章爲龍爲光日星發祥

明京闈進士雲霄吳子玉墓志銘

雲霄吳子玉之卒子尙幼及是始舉葬事吾莆黃郎中伯固爲具事狀陳禦史時周爲之請銘子玉父侍郎公道本齒予兄行而仕頗同時公舉子玉頗晚有奇兆名之夢麒子玉頗幼慧五嵗誦書八嵗工對偶九嵗作思鄕題壁二詩十嵗授以時文而自及古文錄賈誼治安防讀之熟公異之一任縱觀經史百子擇之師師爲之屈旣之師吾友戴主事伯防伯防曰奇才奇才最後又師吾師少師西涯翁翁之子徵伯名才名子玉直欲頡頏無畏而友其髙弟子何少卿子元趙編修爾錫許給事啟衷在太學又友謝僉事邦用與吾時周髙視倫輩決擇名流於千古之上厭松雪軟媚並其人少之而病遺山膚近太白意若麗靡詩之學遂歸唐音祖少陵防以邵庵文主東坡又主老泉其學凡三變變輒檢其稿曰梨栗閒稿曰棄余錄曰南還雜稿焚之殆盡斷自戍申以後爲杜庵治集七卷與端一齋總錄五行前用稿以畱子玉好收錄遺書朱墨防校敝敝窮日力意若直任文事無疑而性尙孝謹治公之喪凖禮而哀至賜葬成遂廬其側調事母林淑人所生母林俱得懽心廣義莊立義塜建義塾先急匿瑕因力以施厚利鄕井席其庇盜亦間爲之感竟賫志以逝正徳辛未嵗也年僅三十九嗚呼快劍吹毛僅收京闈之一利自況賈誼殆未然者昔元賓猶舉進士得太子校書子玉無遇殆過之僅與子安升之之敏才短札爲類夫香楠文梓皆棟材也而或夭斤斧踣勁風得收夫材者殊幸獨子玉然哉斯愛才之益悲也伯固之狀可傳予不復論次而特哀其死以泄予悲子玉曾祖某祖某皆贈戶部侍郎四子承忠承孝承文承武承忠今爲國子生墓在某山某向其葬丙子十月銘曰孰挈而精爲日爲星孰抉而英爲風與霆忽禦鯨以孤往繄驂虯而上徵槐南昔夢芙蓉故城子懷兮激烈昭遺兮堅貞

明中議大夫贊治尹致廬州知府事孟公墓志銘

國家武戡文治蕃育休息垂百年理極亂始於是乎有土木之難孟主事玘首受刃矢貫其臂墮叢屍中瀕數死不死公起正綂己未進士歷戶禮主事有風力名戊辰鄧茂七冦沙尢蹂閩之下上屠戮如割艸菅我師失利勢益張公陳攻守至計集三省之兵屯新城屯潮陽屯江山大兵出鉛山蹴延平諸路並應笱魚罝免誰則逃之朝防用其議命將出師己巳六月神機之兵扼順昌俘茂七以獻沙冦平上杭銀冶疲人釁盜嵗輸率不當嵗費公言當塞竟塞易儲之議章郎中綸鐘禦史同爭尢力同杖死綸死復蘇幽之獄公繼有言自分茅焦之滿人數而禍偶無奇隠悟固然耶抑蒺防徒慘無足忠義伏也英皇帝南內三年羣臣無得一朝謁公因旱極言忤防知萊州又知廬州治本古意滯宣化流而郡幾無事因得授所學學子民則有守學者得其師而竟守急流之退斂奇嬴子姓晟鼎暠鐄鐸鎭邦傑三世鄕進士七人公述作爲盛山房類稿其什一存者字廷振號靜齋孟出臨淮徙鉛山元炮奕百戶者曾祖萬戶者伯祖皆失其名諱再世沒於陣祖徳浙東金牌元帥歸附我太祖立戰功旣守閩城之太平坊家焉父文叔封戶部主事母葉封安人配張亦封安人陳其繼公生永樂壬辰正月十有八日卒成化丁亥九月二日子晅防邑庠生俱卒次曅季卽暠公卒後始生陳抱節撫敎今同知臨江香巖五十年旣拱之木勒有新銘顧暠也女適沈縉孫希韶希文希介俱庠生與鍵鈇而五曾孫淮瀛與邦傑洛潛演而六孫暠屬鄭少谷善夫請銘少谷故予畏臨江予弟南雄壽州舊義宜銘惜嵗久亡闕猶幸其大者未冺遺直遺愛人口猶熟也善完者不責取造物之忌天之定殆有以必之於先者矣蔽牛無所用薫天之熖轉瞬灰寒公則異於是銘曰宅之固夜之長云車風馬防所鄕往以復伸之始玉精發祥動松梓明中奉大夫浙江布政使司右布政使三渠陳公墓志銘

陳公子居諱仁三渠因其有自號也錦墩揖壺山爲勝猶歷孟庸允徳贈郎中舜衡甫以鐘發於公一時羣從第進士成化戊戌庶吉士邦瑞公始之丁未公繼之己未今憲副邦器公又繼之初公在諸生與陳大防寒月稱二陳寒月得之敏公矯惰爲勤資深而輔之博爲任提學獨賞果發解首寒月名第二爲進士爲戶部主事采輯實錄東廣督軍餉淮南兩以郎中吳宜人憂讀禮廬次引渠鑿池與鄕族同其利示巽定以爲習先再爲主事爲員外郎郎中畢力問學作古文詞自副而國計明習不腐不漏不喑嘿自容隨俗養交取巧化大僚大章奏多出其手闕裏災公疏重修省辟異端抑奔競禁奢侈振士風收人心端敎化正風俗禮部災疏早朝勤政審決章奏訓養東宮進君子退小人節齋醮嚴備邊又疏雪寃獄紓忠憤罷江南織造復禦史彭程官給事中林廷玉補外勿遣又疏致仕布政使林同蔣云漢方守知府潘琴冝優異妖僧領占竹夤緣內降冝勿取陜西守臣進古璽又疏其僞且謂果秦璽亦亡國廢物宜毀勿畱皆關切時諱朝紳爲動容孝廟多所嘉納今上初司徒韓公文倡伏闕請誅嬖閹鼓怒逆瑾中之力文致公公誤落三官並落韓以去公同知鈞州再知汝州轉南京兵部員外郎掌其武學方是時政如束濕諸司易守爲全身逺害之計公委而任之以無失故常瑾誅起浙江提學按察副使權量精審公案手自披閱不付吏積勞成損轉爲其藩防政疾已作尋起尋復旣之哭內氏李宜人又復疏乞休致吏部錄賢勞擬進其藩右布政使致仕命下公卒已彌月正徳甲戌三月十七日也上去甲戌壽六十一李先二年生亦先一年以卒十月二十二日也公謹質沈永事郎中吳宜人甚孝於物無競而分義時嚴不欲涉事累以分所學齊家眾督耕傭節縮諸費以倍取殷裕皆屬之李成子懋鄕進士嫁其翁憲卿方員二女抱育大夏大序大節三孫與四孫女李與爲力予重愛士每臨文歆異與聞論列之大致心與之牙頰吹鼔忘其迹之疏員冑監還省父方伯公於蜀取道於浙也具書屬意偕謝良勤公炳炳然世責縈念景仁不起君實終於位仕處殆有然者懋治瀨溪塋成以丁丑某月某日奉二柩以葬以鄭君山齋狀請銘讀之終篇又得三渠稿天津志閱之盡同聲落落有餘嘅焉銘曰昔在孝皇於辟四聰公起版曹允玆素忠奇請匪極巵漏胡繼弗善爲同時乃邦計有學有仕有騰厥聲睠時來賢抑邦之楨黨禁於嚴決玆首領弗震弗揺徐觀厥定靈淑百祀繄公其完遽挈而還瘞玉雙阡碧峯峩峩鳴和並舉言集於梧庸告孫子

明奉政大夫南京戶部郎中致仕自庵王公墓志銘

成化戊戌進士三百五十人莆十人故事責占年狀王公自庵直署曰年四十或諭自隱則笑曰自此至致仕三十年足矣尙忍欺同時循資躐次取美官公一尹五年始召召則以父喪歸服除念母老畱終其養服又除年六十矣猶彊爲親贈命起南京刑部主事三載贈父廷粲公如其官階承徳郎母陳安人尋進南京戶部員外郎郎中同時在仕籍者無幾南都僅劉公忠江公瀾韓公重李公善胡公富皆長僚皆賢公無能爲地正徳戊辰年七十致其政莆同時壯者物化少者老以謝公倒蔗楡景以保有完名掃軌養重於松深竹野之間間苴屨觀稼莫知爲官人亦不欲取村叟異也始從兄夫林司訓授經百徧僅僅成誦誦則無忘而意義了了文字亦典則李翰編敬所許其成果成遂安始上三日囚穴獄出公曰是不相諒過在予民則無罪囚蒲伏自歸治本愛恕徵輸有常期訟曲直積誠開譬如恐或傷尹上宰稱爲慈良刑戶之推讞出納淮之舟如是而謹加至焉平生同色而言擇足而後動心近厚迹近晦取名近亷家素饒臥不重褥食不二羮胾雞鳴盥洗正巾衣端坐可謂惇篤君子矣諱瑄字朝器以字行更字大器王出瑯琊之後自長慶入閩居南安徙九峯又徙鳬山家焉端平乙未特科第一人公八世祖也諱聲叔曾祖諱伯履祖諱原逺與主事公世有潛徳公生正綂己未九月乙亥卒正徳甲戌十一月己未年七十六配陳贈安人繼陳封安人女六子特晚逾五副室魯始舉鈍林舉鏴舉錘猶及見觀睍覯三孫與二孫女遲而收殆然也前旬日過予約相壽丘業往而訃至驚愕悲楚生其足恃耶赴弔而卜赤泥之原位申而寅面尢於居近爲宜公窆中陳窆左繼與副以位爲預其葬丁丑某月某日林世正林有章陳桂吳文博林應期林淸其壻銘曰外槁內腴矩步繩趨晳而長軀山澤之臞負天絕雲棲棘奚慕長風上徵已乃末路何老謂郎躩哉是翁有晚於材匠石是逢退讓芚芚神理所右惟拙之收亦遲之有

明尙義官梅峯曾君墓志銘

古者宣气阜物以爲天下利四其業通之於是乎智運猷材效事以其業名若今曾君朴軒又殆出於是之外少孤家落年十六走閩走粵走二京及遼時逐無巧貨舉息輒倍不數嵗家族並因以起事育婚嫁有餘給先祠禮有餘舉嵗之祀有餘承義塾型治才子弟爲多因能以授之事聯綴州縣仕籍外之施賴舉火數十家預祕器副人急殆數百人公修擇委僕僕無倦厭出已以盈官縮與公租之代納殆二百金免息省息貸無酬殆千金其最盛五百金市田兩庠以優士餼龍江貨入甲者評直乙者繼以至翔五百金攙之竟與甲饒之賈王防劉騰邂逅質三百金不畱劵待選魚墨僞劵請質竟爲之隠亦竟感其酬然猶無足副泛以間取訾短其不齊情也夫嬴孅之所積猗頓盬鹽丙氏鑄冶烏氏之蓄牧君孰多循例散官與販脂灑削領縣而鼎食良異然能散率無逮君紆憲駕表宅裏登之郡乘其取重固宜君諱徳字崇賢系朱宣靖公之後由晉丞安仙遊徙莆而族曾祖徳本祖麟父回妣黃配康康子良寶尙義官娶陳女鄭大廷其壻劉生良中郡庠生蚤卒娶陳良弼亦郡庠生娶林琚治士業聘陳皆宦家其季璜始生屬撫視於陳又屬敎成於兄旣二日正徳丙子八月七日君卒赴弔悲楚蓋至是定矣墓在常泰裏仙螺溪之雞籠山位辛揖乙四竁君中左康自華巖遷而合左右爲劉許壽藏丁丑月日以葬以康郡倅恭之狀請銘傳宋淸者謂淸望報逺不害爲富究其施無逮君逺甚爲報殆未必然噫可觀世矣銘曰筲斗自縈鐘休漏寂孰當其炎捨焉以息儒名市行廢箸執籌不市之道允也其儔公有助傭士有餘粟孰脫烏鳶承乃桂玉有紓其急而釋其懸孰是心存命士則然錫有院章紆有藩轍彰義特書日星綽楔仙螺胡有有澗有岡有曄若光扶桑發祥

見素集卷十七

欽定四庫全書

見素集卷十八

明林俊撰

墓志銘

明資政大夫刑部尙書贈太子少傅諡文肅椒丘何公神道碑

椒丘公之卒治壬戌臈月俊巡視江西時也遺命屬文墓道之碑春二月公配吳夫人先卒敬皇帝賜葬祭公例得賜祭合葬之典俊疏公完徳邃學宜贈諡並乞諡文猶有阻者嗣是吳給諫世忠申論今正徳丙子廣昌令張澯又再論上曰何喬新學行俱優始終全徳贈太子少傅蔭子孫一人入監旣又諡文肅嗚呼論至是定矣俊得以假靈卒役公者公出宋寶謨閣直學士文定公坦之裔吏部尙書東園公文淵叔子第進士爲南京禮部主事家艱復起歷刑部主事員外郎郎中福建副按察使轉使河南轉湖廣右布政使都察院左副都禦史巡撫山西兼督三關以功轉左入爲刑部左侍郎南京刑部尙書又入爲刑部尙書禦史鄒魯謀躐大理丞公薦魏紳防公外氏與鄕人奏訐魯遂誣公與聞當道右之已之訊無驗公乞致仕魯尋謫外尋又以罪論死爲天下快言者累疏起公不果嗚呼論無待是定矣公字庭秀少穎異年十一二通鑑道無遺病陳子桱續編書法卒曹彬包拯不書官呂文渙降元不書叛張世傑溺海不書死節紀羲軒附不經之談書遼金失內夏外夷之辯爲周殿譔中規所奇而沈晦周謹時然後出言動必儒賢爲準其學以窮理爲先博物洽聞爲輔正心修身而措之家國天下爲期自公之隙目存心寄盡在書有異種輒從假錄藏書至三萬卷忘其疲與其身之旣老文章援據經史謹厚而簡則所著宋元臆見周禮集注椒丘集所編選文苑羣玉續編百將傳勲賢琬琰集祕終其身間梓行之天下孤介嚴冷法執是確不可移積忤袁錦衣伺之無其隙大僚大奏讞大制作皆出其手在閩奏減銀礦課額蠲半租以無病在民而寘其稔惡土豪尢者交番薛者於獄在河南黜貪橫有彊援守者一人令者二人趙甲飲陳乙酒肆歸而溺諸河甲之子訟乙毆死誣服公讞之曰肆櫛比民居毆必有聞去河逺負亦必有以見驗果拾甲沙泥乙得辧開封並郡竟嵗饑故事賑至秋公令連賑麥實乃已前後安輯南陽賑荊襄一再賑山西全活不可勝計南陽招回復業十四萬人附籍六萬餘戶北虜犯邊設伏灰溝橋斬獲甚眾又犯邊殺邊將畿輔震驚紫荊居庸尢急公往經略練兵立險爲必搗老營之計小王子聞而遁播州楊友謀宣撫遂謀奪宣慰誣有反狀公往訊具得其姦奏誅其黨數人革官銷印而遷友保寧其它疏還畱守奪民蘆洲革官校私駕帖禁京師胡服胡語錄罪囚第徭役行賤糶經猷注措皆翊正國是贊畫泰平之大端𨿽未能盡副人意要所謂異同公者殆非公人也國朝父子尙書何爲盛識者議之範之文正忠宣可謂世澤之綿治初與王端毅三數公稱大老可謂人望之重嘗兩得疾敬皇帝命醫胗視遣中官賜酒米蔬肴可謂眷遇之深𨿽祿世二品已卽貧而義利界畛截不可犯鎭守分惠市舶遺財輸之庫武都司感薦已有文犀之贐楊宣慰聞謝致飲器祕具皆不納平生气節友彭惠安文學友丘文莊以爲知己而聲色澹然晚年喪某某二子僅一弱孫吳夫人彊爲立妾舉某舉某邑庠生孫某監生嗚呼公之隠無愧矣或疑公若涉隘夫繩矩之間寧有餘地公壽七十六墓去其居百武者再銘曰天惟純佑光啟盛明有毓碩人於邦之禎岡鳳誰孶藪麟誰種靈芝無根醴泉獨湧聯休嗣淑有本有文貞霜夏冽粹玉冬溫上宰崇望總玆銓鏡執虛懸平神力內定秋卿式似繼總邦刑幽隠照燭嚚驩順成國有甫申家乃摯陟弗震弗揺並是遺直縟典申錫華褒是宜有訶若神舊徳在玆

明中順大夫南京國子祭酒晉江虛齋蔡先生墓碑

虛齋棄提學按察副使歸晉江也上起以爲國子祭酒居之南京命未至卒正徳戊辰十二月二十三日也噫今亡矣先生子道義厚樂石之文先生之意也諱淸字介夫蔡出惠安東林舊望逮處士惠遷晉江傳貢士祥傳潤傳封稽勲主事翁允元傳先生孱脆骨立而警悟絕人髮就總盡屈其師褁糧數百里從三山林憲副玭學易得肯綮以盡成化丁酉發解首辛丑試禮部爲劉翰編戩獨賞索不終試例不收誦其文士夫爲熟又三年取進士以疾在告起爲祠祭主事攺稽勲主事轉驗封署員外郎王安人喪旣除復主客署員外郎轉爲南京文選郎中旣乞終養得自盡主事翁者彌月服又除卽家拜江西提學副使未幾乞致其仕凝重端永操養力專而進取之念故略初友寧永貞孫九峯拜何椒丘願爲弟子旣又友儲殖庵楊月湖好古獨信貞風淵軌使人躁息妄消嘗曰吾始念一靜字旣又念一虛字自覺安便不費力又曰學宜養正性持正行聖賢言語熟復深玩則舊去新來日攺而月以化又曰前輩何嘗不敎人舉業義理充拓發由中之蘊櫽括以時文之式自然神采動人奚必搜奇索隠取難字爲工官閒無見措施而易有精詣學子請益所至屨恆滿官所恆數百人泉之易實出指授一方文物之盛實始焉先生不謂無其時無其命𨿽未盡儒者之用有教人數世之澤祠先生泉人之意也先生天性孝友心盡而力逾勤四世之葬未慊攺遷以爲魄之慰先晉安驛丞鄭者子先生舅之子翰以去舅竟神主無依先生徧求得之蕭山則鄭已有子業歸翰翰卒收其骨挈其妻子以還其他緦功彊近葬無歸時其衣食家室凡數人詩文自立气格而論以理勝所著易蒙引三十八卷四書防引四十卷河洛私見一卷通鑑隨筆一卷虛齋稿若干捲生景泰癸酉六月十有八日壽五十六配【缺】氏封安人旣生存畏有心疾屬某以佐家政生存素存微存逺存儒存畏鄕進士與存素先卒存微存逺邑庠生孫【缺】先生寢疾勅諸子治後事門人飲以粥麾去曰吾欲內防噫其可謂定矣訃至予爲位而哭先大夫之喪不及逺也其葬以徵蜀不及赴也祠𨿽與在經畫視晦翁於正獻巨卿於元伯韓富之於䢐徠余愧矣交之道何如墓在鐘盧山某向銘曰圖像蘊靈綱提鑰啟孰躐而前粵有亷陛道術爲裂邪論售神儒名墨行孰與僞眞河洛伊緜川途攺塞孰引其流以坊其決人豪天授有發其夢水寒藍出有易其東溫陵一時震迅揚厲與風俱還儒術之衞

明國淸林朴軒張孺人墓志銘

林自回年館谷艾軒子姓師事之希聲逺調流響至今𨿽雌伏林下猶老格疎風轉角回宮和應若與毅翁尢鏗然者翁娶栁東先生女弟承之方翁之子廷諭朴軒娶孺人爲處士處常孫女又承之張貞質素性守禮而能貧時破屋穿漏志期必立任織作千方相朴軒以樹藝之事而自主其蠶牧皆化縮就贏倍於地者顧弗能及事育賓祭公私無廢舉人事棄及珥鈿而徐輔以節久之家稍裕屋亦就新謀立妾以時鬻子朴軒意若有待旣果舉文俊今編修也淸穎幼慧方易齒伸紙據案疎宕數千言諠傳士夫爲異孺人請朴軒養之晦專之師擇友以爲麗澤間命饁田畆使知立家之難編修甫冠發解首取庶吉士授今秩報至孺人曰吾患弛於成志以仕而奪也旣就養見僦屋以居假乘以爲出入朱氏婦荊布無攺心爲慰翰林殽膳大官有常供朱進爲養再進曰其畱饌賓吾欲兒官貧其爲汝恡官所織作如初朱請專爲勞不可曰吾性所安也編修書史稍倦曰翰林學爲職兒績效在玆門徒候講阻其出曰書生日可愛也方須有封命以暴疾終垂息拳拳省身積學之誨正徳乙亥七月十一日也壽六十七諱父曰孔堅母缺氏女適吳徳隆適朱國賓者先卒孫男女具一男曰宗翰丁丑閏月舉扶裏之新墓山祔姑以葬以朱氏女從豫屬狀伯固而於予銘墓嗚呼孺人非朴軒良友編修良師資者歟素門賢淑之擇儀範足多矧共還舊觀以及見淸華之盛種樹者世乃成孺人相攸朴軒固與所事而回年延致艾軒盛其伊始矣銘曰一以二分流形散气坤職於柔有翊內治懿懿孺人含章有貞恪勤將事庭屏無聲委分食貧延休萃祉孰掲而提於落以起繄璿式於圭於璋於發厥祥星日之光維缺之妻維奎之母終來有他有孚盈缶魚軒攺夕輼蓋啟晨有復假靈於天之申

明旌表孝亷文林郎監察禦史梅峯陳先生墓志銘

正徳乙亥陳先生如賓書林墳成明年丙子得目眚哭母封太孺人張氏加疾謂山齋曰吉凶未可知吾平生所事見素所友執事又甚謂予曰畢竟如何予曰吾而兄也勉就藥以觀天意私叩其家無一新衣爲之宻備甫畢气絕十二月十有六日也是日天气慘黑道路流嘆弔者皆失聲先生無子予立其族子逺揚爲後與松厓山齋治其喪守馮君以棺來助越明年正月六日逺揚奉張奉先生曁配贈孺人鄭氏以葬墳土未幹徳人先逝噫其如何士民具純行羣請之守帥言之巡按王君應鵬以聞禮部覆可蓋坊賜額表宅裏進之鄕賢以祀月給米以防其家始先生以孝亷爲吏部所知奏食學祿養母辭繼以布政使陳君珂薦上特嘉淸苦月賜米三石資養又辭上溫防諭受及是命三曠典也先生諱茂烈字時周陳爲瑞安大川顯姓曾祖伯洪功陞興化衞總旗傳慶四又傳贈吉安府推官善祥爲先生父父卒先生甫十四嵗家貧忍食以飽黃氏祖母讀書時夜分黃憫其羸諭止遂韜燈黙誦究心道學作省克錄自考黃卒易所居資其餘直買山碧瀨以葬二喪親負土石墳成間日一視久之三五日一視哭盡哀而還胡憲副榮重古行禮爲子師防試道遇刼徒附之者幸在抵京如封付之附者請半先生曰某者去君者存何半太學試第一進士出使東廣盡卻贐金修禮陳白沙因領靜一之誨退而與東所私論難吉安持大體開至誠通以民彛之懿豪家利寡婦財誣許婚斷從守志夫制悍妻嫁有娠之妾旣生子歸承其業族人爭之驗與姊氏爲類爭者媿服時張守本以嚴擊彊徐輔以寛當道尙深峻徐開解爲霽信浮上下官有賢薦而民有去思郡誌列在名宦考績歸至淮以乏寒且涷幾死所知覆以敝裘爲救爲監察禦史袍服朴素借騎一牝馬身若無官而自系風紀之重尙書佀者子受賂崔者以道士起皆根植自固言者屢劾先生再劾佀去而崔猶畱先生以母老乞終其養供母外短牀敝席不辦一蚊帳身治畦一蒼頭給新出則執小油蓋妻子服食粗糲一女適彭惠安孫輔嫁具涼薄皆人甚不堪而泰然自足日坐斗室究極五經四書之防體驗心身隨得隨錄常曰儒有向上工夫詩文特土苴耳孝廟上賓與予相對慟哭逆瑾亂政相對憂憤至羅織重罰以恣毒士夫先生曰某僅有死耳予起徵藍先生杜門養靜悟領深而充養熟隠衷粹行對天地質鬼神鄕國有懼先生知爲愧予嘗評第物品黃憲管寧之右得在孔門可防閔冉程朱髙弟子無讓焉薦者謂亷約如石守道而養獨純孝行如徐仲車而所處尢因殆未足盡者予始識先生諸生韓洪洞問莆人物予曰從吾又問以先生對韓曰以莆再指一書生耶予曰是友自純家居相信尢深每晤言躁慮消熄宿疾爲頓愈先生亦惟予言獨契嗚呼由今其復斯人耶予旣志其壙又銘其墓其先生私耶張壽八十九先生壽五十八墓五竁封孺人蔣及余壽丘預焉銘曰化樞物冶陶靈範精光气之防公得其淸星爛日章後先輝映迨宋宗儒於斯焉盛公有正悟意往神趨靜存動克一眞自如搜竊記聞亦敏則有探幽索微象誰友世局斯下邪論崩湍始風聿還亦允斯觀明奉直大夫南京翰林院侍讀學士靜觀吳公墓碑

文章漢劉揚班馬而下唐二家宋四家其間負豪樹勇與之角要皆一時翹楚國朝文明以止昭回下飾潛溪東裏嗣照而聯聲迨天順甲申十八庶吉士之選盛矣莆與者陳常卿愧齋吳學士靜觀愧齋溫純爾雅公瓌奇佚蕩限韻命題卽席聯句動輒數百言豪詞警語如壯濤激浪飛雪走雷云觸山而電迸發同時文正公西涯峯回海立公直欲相長雄無畏風稜孤峻不屑取雷俗當其意略分忘年間有未愜意气衰冷言語爲之無味以故躐收巧化率無公銜名官幾三十年僅一與實錄金綺之錫由檢討而修撰諭徳皆九載後遷又三年朝論滯淹以久始侍讀學士署而南君子以爲得立官之介公𨿽文字職業而決擇內定宿所知與無間賤貧每長篇短章伸紙立副自他時有幹購必覈事是非人望實可否不爲勢隆赫儀幣丰腆易素君子以爲植已之嚴其修實錄也要人子冦者賂優其父半詞公曰茍爲是負所學負朝廷他日何以見董狐地下君子以爲得持論之公兩領防試同考所得多名士防元儲公殖庵其尢者也諱衍字希賢以字行更字汝賢吳自沈坡徙鼇峯又徙東井父諱熊有鄕行封檢討再封南京侍讀學士母黃有內懿與配朱俱封至宜人公事親孝謹而友其弟希亨以厚嘗一乞歸省嵗時致俸金文綺食品之奇猶惴惴然屬心曲於弟以爲親竟之肉未寒而家遽落平生無他嗜好書卷不釋手有惠本必閱之盡然猶酒未忘情予鄕國特愛思有以忠之公爲予止三月竟以知舊復勸勸復飲治戊申予赴滇南公載餞我於龍灣舟次淚油油若弗勝嗚呼謂竟是訣耶己酉五月二十八日也壽僅五十三赴聞孝宗念儒學之臣優以祭旣之二親亦長逝谷淸蔡山之葬子彰符彰武彰憲彊爲力今惟彰憲乎在二孫正誼正宗二曾孫某某復始錫類將有泣中書之石而著紹訓之書者矣嗚呼公文章爲莆立幟名家落落擅響者誰與假之年又可知也昔人論退之元賓之至謂不在壽夭之間夫元賓之才其誰則限之使公而在文正將不怗怗然文宗之席惜公亦爲莆山川靈气惜也位遇詣極其將誰計哉序而文之碑銘曰莆始自唐文昌發祥日杲星寒有曄其光豹躍龍翔鸞鵠停峙公起詞垣嫡宗是祀蘭臺蕓閣疲神役精奏彼金石羣喧寂鳴公時舊學亦古良史侍直帝旁妬生於美物不尙全才名忌盛並收兼容天子之聖維世孔縮維名孔修維生以弗酬維後之收

平南碑

國家起自江南撫帝王之中國文躶被冠裳橧巢襲我廬宇航浮索引之國籯負以歸職貢維南猺牙互湖江廣之間姓名漏在民版乘間竊發三邊罹其害今天子方嚴內修舉外攘北平劉趙西平藍曹南平胡徐及王黎獠之在東者平無虛嵗猺以爲略已也冦郴桂仁化上猶數十縣俱震於是有平南之師授都禦史其柄韶陳公金主之贑王公守仁主之衡則鳳山秦公金陳元老壯猷二公則文武爲憲者也時方有偏鎭香鑪山之苗之徵公擇能授計而自解郴桂之急偕鎭守杜公甫巡按王君度謀同以其兵屬防將春綂之三司巍贊之璋濟由郴進庭爵質由桂陽進宗仁英臨武進翰璧進自桂東責餽餉鳳璘而覈其功實於度公馭中責戰丁丑十一月至於閏月連破其寨峒若柵九十而畸擒其僞大王龔福全斬其僞總兵劉福李斌若首若從與屬而俘者凡三千而余焚賊屋千區牛馬器械無數二公韶贑之功稱是徵苖之師亦以成告防聞上璽書褒奨加公俸錄一子爲世百戶邊人悅喜願立石紀功徳古者治夷宜略斯近土之夷出入爲梗易之師田有禽利執者也而決勝靡遺是謂丈人之吉采芑美方叔以見周宣中興之功平南碑不可已系之詩曰粵在禹服甸侯要荒綏處文武華夷之防維時山猺入我障塞鴟義矯處作我蟊賊王者無外合是以容來柔來馴息其誖凶維昔有苗言格干羽徐方其來亦戒師旅維徭罔念卒玩以狂擇肉輔縣翼虎斯張帝念邊人罹玆慘毒雨燐熒熒寃鬼夜哭咨爾臺臣其總朕師錫之弓矢玉書銀符公時徵苗擇可以蒞選將練兵物馬功器有赫申令宿戒其鄰如雷如霆三方以徵何神天至冦是大窘魂飛計窮縮如蛭螾外示猶鬭厥聲弗雄戮其魁酋活其眊童防應機投防無遺算匪臣之能蔡功之斷言釋其俘以訓以敕胡不藝樹偕我衣食胡不貿販偕我經營胡不弦誦偕我太平維時南荊文物上國胡襲獷頑以赤其族維帝之威亦天之怒遏其亂源章我王度南荒旣平八方肅淸歷服無疆天王聖明

明襄府左長史食正四品俸進階亞中大夫愼齋吳公墓志銘

五侯天龍吳大姓族焉靑緋肩望入國朝鄕進士者八人進士三人進士愼齋始也諱宏宻字愼夫少從提學吳憲副授經悟領殊到重以文體獨典異爲先生獨賞曰子之矢殆無虛發病多自阻僅之閩省一試禮部一試試輒收例得顯選獨乞授教授以便養二親在處庠者五月超擢右長史署之岷藩又署襄藩質木畏謹亷不近名彊直而不近矯以竟取知重襄憲王疾亟諒公悃欵受遺二長史輔政意尢於公乎屬公事定王如事憲王尢取知重薦左長史食正四品俸定王薨又事簡王如事定王在輔導者三世舊學宿望孚於上以信乎其下左右涉有奇請恐恐然公知府之政內外乎肅道用行物久時化亦有以預燭先事之幾者矣解政重不得請托掃松以避居於家猶時悒悒色憂人莫知爲隠簡王薨世王愆違爲其下所發一府皆曰吳公在無此其速公還公還開道以檢身維家臨政大防而逺其佞幸獪狡可厭惡者府用無事時巡撫王公第府僚殿最獨公乎與韓公簿責府獄獨無連及於公治丙辰公年六十二請老益堅王惜其去宴賚優常令諸臣不爲格餞江上傳致綣勤官校防抵家反命爲慰觀者歆嘆間有淚下乙丑詔進亞中大夫優遊林壑與野老相周旋者餘二十年王屢書存問有金幣之賜同時進士楡景之收防無及愧齋靜觀述作之盛幾頡頏愼齋集在焉曾祖師傳祖徳懋父體舒贈奉政大夫修正庶尹右長史母鼓山梁氏贈宜人配亦梁氏封宜人節謹善相公盡於外宜人盡乎內以致隆二親之養之葬之祀田之備先業旣盡歸伯氏猶損祿賜以時益其贏舉嫂氏之葬量其餘爲族裏之給先世所助海橋石折厚金爲易人於是義公亦於宜人乎重生宣徳乙夘歷正徳丙子壽八十二梁生後四年前卒治戊申壽五十一子三天麟衞庠生娶黃天驥娶梁其季天駿上殤天麟亦前夭予族子尙義嘉績其壻孫梅楫楷標彬梯孫女二可塘之山位癸者墓公壬申所營葬宜人祔以天駿者也戊寅臈月日天驥業公乎合祔以劉氏副室因嘉績以予族諸兄知府舜卿之狀請銘公之詳具姻裏予長湖憲故熟也昔董仲舒兩相驕王所居而治病免以壽自終殆亦有同者予未任劉向氏評其任是銘銘曰有塞其塗容軌非故外視若徐隠乃若騖居謙處下戢采攸宜孰是其盈顧益以卑師席未暖藩相特遷弼亮正色曰時汝賢在鈞惟甄在鎔惟冶視候運化別浮於雅羸豕蹢躅曰時與幾色斯以舉二疏之微旣多受祉亦介眉壽廣川斯前亦允斯後

明封君桃村鐘鶴侶墓志銘

正徳丁丑季冬四日鐘封君鶴侶卒鶴侶故處士而曰封君子善經起進士節推恩及禦史恩尋及輟以俟故曰封君也鶴侶少治舉子業弗收棄之而委業於弟光澤令華也於子禦史君也聯穎茂而蒙養之間多有所成喜爲詩與騷人韻士商摘其隻字半句風格遒勁頗不類山林言旁涉虛中鬼谷之術推人貴壽窮夭語良驗寄懷象外自放之丘壑之間曰吾無辱爲榮無系爲樂松云吾巢煙水吾性鶴其吾侶矣號鶴侶人曰鶴侶也就養於莆趺坐斗室倦則時壺山而瞻對之一日賦數詩爲贄以見我雲莊濶巾長防翩然野鶴遂與據榕根燒茅柴具脫粟酧以鶴侶之篇序小像贊之因信荒寂有人而禦史之賢有嚴君焉諱恕字勉仁自金陵入廣五易地而順徳桃村族焉克文生徳廣徳廣生康康生曉爲藥溝丞鶴侶父也母梁氏鶴侶有至性刑於梁以正位於內健施順承家庭衎衎以無愆於度姻族時式鄕之閧取平焉華善經旣仕籍數數然寓書以無速官謗華宦久屬畱祿余隨杖屨相其祠事其可謂知本矣生天順乙亥三月二十九日壽六十二子卽禦史娶黎其仲善綸娶吳善綸先卒邵景星張文明其壻孫曰繼俊繼傑繼賢繼儒己夘月業啟竁某山以葬位曰某日曰某卜之曰吉禦史函狀具書哭拜授使者來莆請銘僉臬王君時行書爲速昔有召醫於兗兗追徳其父速醫以往禦史徳故在莆銘其父莆之欲也庸僉臬然耶顧予亦莆民辱遊父子間尢未己者銘曰洪源易位弱水在東有委其逢弗諱以窮自我非我任逹胡病古丘累累孰愚與聖升落淹速容執其幾福謙與順神理斯宜平騖聯翔前徵後起揚芬宣靈門祚之始岡韞璧長夜防防有須褒潛有紀斯銘

見素集卷十八

欽定四庫全書

見素集卷十九

眀林俊撰

墓志銘

明尙義官洋城林公質庵墓志銘

予兒時林公質庵以察使子入郡庠買屋吾聫桂以居與先都憲相友善若親弟晜配黃孺人與先淑人亦通慇勤若娣姒然蓋同出於林亦同出於黃也公常寘予膝間孺人菓食之後數年公解學籍尙義冠帶遂還洋城城府迹甚簡至則先都憲爲供具道孠事爲色憂爲謀宜子之妾最後陳果生公澦薛生女嫁李穆者公是時年逾五望六先都憲具書語予喜甚予辭右轄居於家公以公澦來見禮爲三加賔字之景行娶方大防璘女連舉文昻文樲二孫人曰公善人天其果定矣治癸亥二月公遽有公澦之哭痛不可忍病數月以終十二月初九日也生宣徳己酉四月一日年七十六公澦僅一十有九方氏婦年方二十有一矢志婦節以鞠育二孤立林氏茹荼集棘剛男子殆弗能堪方視無苦正徳己巳啟深瀆之藏塟公及黃及公澦及公無子之妾王氏癸酉又乞其父大防狀事行屬其兄太學生員以二孤來乞銘則稍稍長知讀書識禮度矣員曰妹氏不爲慈廢教督之甚嚴予摩撫哽咽幸且深悲之嗚呼公懸注公澦久目存心寄恃以自解者何限而竟失之其如何二孤呱呱寡弱婦又出紈綺之女身後事殆不可慿庸知方如是烈耶天終祐善門奇其遭以張其節如此公孝子闕下之後銀靑光祿大夫枅之子應始遷洋城十有六世爲月月生榮以察使初恩贈按察僉事察使諱坦母鄭氏贈宜人繼朱氏封宜人兄弟九人公序第三蕭母出也諱銅字尙逺長身鶴立口訥不能言體不勝衣擇足而後動服禦朴素積厚而藏以深非婣賔旬日不出戶限見者不知爲富貴公子尢盡孝敬道處兄弟利不先窺身獨勞無怨姻黨之貸不責息必酬族之貧衣食教導之仁厚防謹之譽播於族以流於鄕邦以達於其邑若郡倚信之授以事數數謝弗堪洋城斗門圮且瀕公居則出當其任財節事妥郡守王公弼禮勞之延致鄕飲賔席嗚呼公藏才於晦非迂左者醇源伊鑿猶幸若而人在羲皇世謂無懷者非歟銘曰粵在大初溟涬未牙二五紛錯物彚乃加智鑿巧刓原本非故公壽渾朴不文以素恬養韜黙而以義肥百動攸寂拙巧同歸一崔業傳來遲去速猶綫脈存宗祊斯屬烈烈新婦栢舟死矢畢力二雛不我有已勒銘幽貞亦載奇迹後千斯年永視玆石

眀資善大夫太子少保刑部尙書彭惠安公神道碑

治乙夘資善大夫刑部尙書致仕彭公從吾終於家正月十一日也訃聞孝宗敬皇帝哀悼贈太子少保諡惠安遣官諭祭而經紀其塟之事塟之新亭丙辰臈月十七日也某旣志其略於壙又序公之文以傳矣及是正徳癸酉公冡孫郡庠生輔請文於石公諱韶鳯儀其字其先自戍公五世居涵口而益積於體正於思孝二公則公祖父父也皆贈通議大夫都察院右副都禦史祖妣陳妣林皆贈淑人公父故儒者代門生陳燮名舉責竟代償五百金產幾於盡父歿妣負口食之虞公從容開譬授徒以續其匱景泰丙子舉鄕薦明年第進士爲刑部主事員外郎郎中憲廟朝疏言張防不當爲僉都禦史宜用王紘李秉葉盛副人意言周遵不當以貴戚奪民田傷國本宜還民再下詔獄賴言官論救得釋爲四川按察副使疏言藩府塟祭差中官勞擾行藩司便爲廣東左布政使疏起陳獻章爲翰林檢討疏總鎭顧恆取方物監舶韋眷請均徭六十戶充私貢非宜俱見停減最後言梁芳弟千戶采禽鳥花木擾民忤防調貴州居九月擢爲都察院右副都禦史巡撫應天蘓松等處入爲大理卿坐論星變過直道攺舊職巡撫順天整飭薊州等處軍務值天象示變疏言時政及糧運數事孝廟初臣僚交薦王端毅公及公數老人望當顯用端毅起爲吏部尙書公爲刑部右侍郎奉詔巡視浙西劾罷守臣一人尋兼右僉都禦史整理兩浙鹺政疏言浙西鹽利倍浙東而浙東亭戶抑配尢甚宜定折價之輕重及減溫處課額事竣還朝仿鄭俠流民圖圖竈戶窮苦狀以進進吏部左侍郎與端毅莊凝重靜人不敢幹以私庚戌彗星見天津疏言正近侍愼官爵厚根本減役錢其正近侍謂內臣言輕重能爲禍福今利源盡出其手分例相沿虛名實支誰能詰之凡章奏允而後下無復論奏是失政體也有犯多從寛免有毆人死不問有論死尋原是失刑柄也第宅服用逾制蓋祠請地非分之求曲允無禁死而塟至與銀八千兩望折其气以服其心職務終於所司威福必求已出末言午朝祖宗勤政之典乞師其意惟議經邦急務如有大陞除有大災異有大邊報工程囚犯於禦前評議可否不惟國是定事體熟而羣臣邪正優劣自辧孝廟嘉納爲刑部尙書安逺侯栁景總兵兩廣贓累鉅萬爲都禦史秦紘所發公抵以法景挾戚畹千內降擠紘公執如初竟不能奪防旱求言疏言防議荊庻人奏及他奏間逾旬日方得上防恐涉少斷內使王萌苗通髙永犯死得充淨軍恐殺人不死無復畏憚乞勤政守法宮中府中爲一體昌國公墳塋宜量減工程陵戶勇校等役宜量限優戶權璫憚厭之連摘曹屬細過怵公公不爲動以疾在告旣連喪濬瀚二子密定憲三孫衰以漸累疏乞休上勉畱再四命近臣以醫來視旣之椒邱去端毅又去公益孤去意益決甲寅六月復疏者三上憫公懇誠特賜允命乘傅以歸有司月給米二石歳給人夫四名爲國愛賢者猶望公卒佐明天子興太平之治禦史宗彜等復羣薦之朝然公亦疾以老不復能當世責矣生宣徳庚戌九月二十二日享年六十有六元配繼配皆黃氏贈封皆淑人以卒濬鄕貢士婦陳知縣裕女瀚奏授嘉興縣丞婦楊僉事瑯女再婦卓察使天錫女女嫁余主事徵子楠輔濬之子婦陳禦史茂烈女實則瀚後也公間气收之吾閩而闗之國家丰亨之運學以儒者爲宗省察性情淸其心以求聖賢气象澄潤淵永人莫窺其際方不忤物廉不近名容禮若甚溫而嚴冷自不可犯弱冠出已意作長義攻舉業者宗之鄕薦學故有贐金諸生輸納良苦公始郤遂爲故事鄕國物品在人在刑部屬屈儕輩直出其上四川樹植風紀燭伏稱神明開邑劉者與其族爭裏役陰嗾安嶽扈氏焚滅其家男女二十有一人死府久不決公訊而服定逺曾者乘其從兄避盜掠家財以去比覺聚羣小夜殪之盡其家一十有二人死陽訴於公公訊又服淫祠多見焚毀司有五顯廟碎其像易以淸獻趙公神主寅寀相觀濁風爲之一變在廣東廉問疾苦而罷行無倦挺身當怨必欲事事不涉厲民補吏以書工拙才遲敏爲屬大小事劇易之差奇請杜絕公堂宿垢滌以盡貴則又然巡撫一居鎭靜吏不敢欺士民相安其愷悌凡歷四省兩直隸人愛若親父母巡歷願先入爲快畱則樂去則憂別則走送泣下惟不利於貂璫及爲眉州宜興二柄要不樂宜興至死猶追憾予巡視江西適椒邱物故爲疏請諡並致不平於公略曰臣聞彭韶何喬新在刑部屬並負時名積官俱至尙書韶忠亮懿醇喬新貞方恭愼又各儒術精究吏事熟諳得古人之深以同任天下之重當時言完名純徳文學政事節槪屬心焉韶歿有贈有諡具悉聖天子優異名徳盛心然韶文有也忠與正與肅與獻則又有也不知議諡之時何取惠安之義率不類其爲人無足服中外之心以取後世之信欲下廷議易諡與椒邱兼畀以文事𨿽不行士論稱爲快嗚呼公則固遇矣道大行矣然非究其至也端毅椒邱我公治初年三大老盡矣由今視昔其有餘慨焉公所著有從吾滯稿若干捲奏議一卷名臣錄贊三卷政訓一卷天曹日錄秋臺錄北嶽代行錄各若干捲續修莆陽志十卷成都誌二十五卷某生後迹疎風味同也銘其容已耶銘曰皇明撫運世有文武元貞气完嶽降申甫烈烈惠安遇我英宗又我憲宗又我孝宗純誠允諒忠藎始終邃學壯猷茂揚中外人有鳯麟國有蓍蔡治大老端毅椒邱公防其間千一其流基有唐虞翊有堯舜爰及都兪天子之聖帝念遺徳曰予易名曰予贈祭曰予經營言則惠安兩峯峩峩萬目之觀

明進榮祿大夫太子少保工部尙書劉公神道碑

治丙辰資徳大夫正治上卿工部尙書劉公梅坡三上章致其仕情懇而詞益哀孝皇帝憐之加太子少保還之延平途給驛家給廩月爲石者三給役歳爲名者四所以優念者勤復上卽位就家進榮祿大夫優防鄊梓者一十有六年正徳辛未以上距宣徳已酉壽八十三以逝訃聞上賜祭者二啟萬夫人鳳山賜藏合焉公諱璋廷信其字幼孤萬夫人安節忍貧育教之遂知奮勵砥行劬書闤闠一室閴如也天順丁丑第進士爲戶部主事郎中佐防綜棼吏無得胠篋以窺微利稍暇繙閱書史以開廣聰明暢文辭而精之隠然公輔之望不涉速化久之防大政山東東人饑道殣相望薰蒸成大疫同官五人染其三以死公視無怯水爭蛟龍陸走埃氛窮僻邑以至倒庾勸分藥病而掩骼心力俱盡民全活爲多遷浙江右布政使尋轉左浙歳儉米二十有二萬而畸軍食告匱幾爲變公徑支積餘二萬五千兩給軍方請後聞之罪時王端毅公爲巡撫賢而容之公復經理爲後繼者疏存畱鹽鈔易以米而稽其屯之額以爲定支窮見至隠利孔塞吏姦抉於是用給猶餘藩之政爲之一淸擢總督江淮漕運兼巡撫右副都禦史時河洛饑南京主事張倫疏割漕米八十萬石由黃河入汴以濟憲廟可之命公運其七倫運其一宋漕規江不入淮淮不入汴河性悍急非江淮之舟能濟倫未考也公募巨艘與習河勢者並運而前覆者溺者核其實無問河洛得濟民全活又多明年江淮饑公先事防分仿範文正富文忠拯濟諸法舉而行之蠲其租罷其歳輸供應民全活又多鄖襄蝗大作公又巡鄖襄有夢者曰巡撫至蝗滅公至大雨蝗水死以盡又巡四川令民輸粟補吏稽司屬贖刑入粟之多寡以驗廉墨積以石計者百萬而餘人疑其迂比再歳連饑深賴爲濟不足猶取粟於荊溯遊而上始服老成計事之蚤民全活又多其他復竈丁之輸銀解部以準除鹽課種馬限年責駒以二嵗始以二十嵗止爲常解偹用馬匹不責地產定爲直匹一十有二兩解部與寺給軍自買而防驗其直之當印馬攺差禦史代武臣以杜漁利運軍京衛外衛一體支米在淮南時也刁農鵞兒鵓鴿烏都雞公五寨夷負險絕糧道公宿兵二路示夾攻以智將提勁兵入問其罪夷懼誅降播州宣尉楊輝溺愛其庶子友賄其鄕當軸爲立安寧宣撫而官之友遂謀奪嫡誣其弟宣慰愛友反謀下刑部侍郎何公喬新偕公案驗發其姦除其司割平越一所官兵守之友裭職銷印置之保寧周防愼密部下帖帖以靖在蜀時也入爲工部侍郎遷南京禮部尙書又入爲工部尙書營建節省與彭公從吾張公時敏同時稱古意公不治生產旣歸敝屋猶故戶之稅不盈一石童僕鬻販自給裕如也謹潔宣整無躁動無疾言舉武不差尺寸三事標表有東郭順子之廉子產之惠一念人國庚午予再起徵藍深惟進止之盭則以問公公曰事闗安危在老夫卽日起是時公八十餘矣老成憂國杜祁公是心也劉有厚徳祖彥髙考通俱錦衣衛正千戶累贈資政大夫工部尙書祖妣鐘與妣累贈夫人配累封夫人子三男皆不舉一女嫁爲蔡指揮貴妻亦卒爲公後者從孫華親賢擇也嗚呼謂有公嗇一後若是耶天之道何如治初詔大臣各舉堪爲藩臬長僚者公舉俊時與公未相識也古者辟薦不謝至死則赴弔公非俊知已墓道之文容非俊責耶公所著有梅坡集淸永成一家言賢聲偉績義得易銜名董狐之公宜不爲身後冷熱異態意有待耶詞曰光嶽精英鐘爲鉅人生此王國爲鳯爲麟天佑皇明七葉神聖作周於禎不顯以盛明良四代公起其間靖共愼密有重如山不競不絿於惠且直士以範型民以衣食敭歷中外肅肅在公帝曰勞臣作朕司空有譽有年禮不筋力寄懷故棲艮坎丹碧言歸言旋於狎巣許松桂盤桓海鶴儔侶物忌於完白傅弗嗣士防亦新禦龍孫子

明封文林郎大理評事林公槐庭墓志銘

封評事槐庭公之卒也子知府富由寧波來奔塟石門奉公從父弟按察副使孚可所具狀請銘其墓公林姓九牧端州之裔予族諸兄也英爽美姿儀鋭心問學從世父兄曲靖知府舜卿公治經旣夜午猶書聲瑯瑯予爲之私愧曲靖公旣進士意必及公久之知厭舉子業以詩自鳴羣體雜出往往有奇思率直善飲飲人飲於人無不盡量防畛不設而不流爲同公私事無一遺落事尊府封順天推官公彌宣妣贈安人友其弟考功郎中塾黃氏方氏妹盡子道兄道塾富教均而嚴遂同第進士京推與公同日官封富忤逆璫落評事爲丞潮陽尋又勒致仕猶惡報紛沓公憂憤欝結一付於酒家常苦無繼曰恨不爲東臯子待詔門下日給酒一斗彭澤令公田盡種秫李翰林裘馬易醉嘗酬賀客按五香法造酒二石自飲其七客僅飲其三逆璫旣正法時事就淸富起郡丞尋轉守公斷飲自制而疾已弗治正徳癸酉六月念又三日也生景泰辛未六月二日年六十三娶鄭教授遷善公女繼方教諭和叔公女封孺人子卽富女嫁郭汝華朱道明黃於深鄭以調孫萬仞一陽四明孫女二曾孫曰金墓在公曾祖同知洪公左壠與祖潛夫公面相望塟公從右次則方壽藏富之婦張婦翁二孺人左而祔焉嗚呼公學不事進取聲色俱澹而行無可疵獨未忘情於酒其達耶托而逃耶抑心固無醉與流俗之溺異矣富趣尙甚勇不奇曲以直安罏韝行理有聲可謂有子矣銘曰仙籙謫眞下爲逸人隘視物表九宇一塵雅調傑詞陶情阮思有戢其華寓醒於醉有作有述眾湊羣和神理忌完蘭摧玉破穉梧新桂有蔚斯阡有騰晶英有葉有年

眀承徳郎致饒州府通判事林公古廉墓志銘

饒州兄源庵公之疾某視之日再至比卒哭而深悲之士夫耆人援私諡於某曰貞曜貞晦者例也私諡源庵無古亷宜二庠生復言之提學姚公英之與在鄕賢祀典公孫夫方方伯壽卿爲謀掩幽之石陳氏甥提學玉疇爲具事狀子璧孫幹芳奉以請嗚呼是銘也無所謂伯夷傳郭公有道之碑者歟公志尙髙古視世齪齪無足當其意所生父監元公時樂母吳孺人也愛之專所後父邑博公時望母吳孺人也愛之又専邑博之遺女兄弟曰與則與曰優則又優自薦丙子凡五試禮部竟就吏部試通判饒州自安澹苦粗綿大葛食一菜公出食亦一菜間以細鮮廩余責之供者以去人稱菜林當事直前無忌避輪蹄軋軋徧湖之東西風宣滯流人得安事分豪食風爲阻鄱陽珠湖藩府專爲利永丰湖田要人亦專爲利公盡奪還民上供陶器主者爲居奇公疏其擾徳者廣以泛柄要之忤獨積以專吏部課在優等一日傳落本有名侯察使嚼齒防髯抗聲白其屈曰江右官皆可去渶不可去部爲慚怍然竟無敢抗以解朝論大嘩江之西又大嘩饒又大嘩畱之旣不可送之境上羣號泣爲別別旣盻盻自失子良防毅羣系戀有今焉嗚呼其亦可僞爲耶公挺身當怨心嘗在民不涉爲妻子私地督運京儲途費以代民輸俸余以築公路官九年囊僅百金猶幸先人遺業配王安人銖累粒計百意爲挽拽饒仕閩者爲立其子故食宿給衣無至褸裂晚年祿養於子以裕身爲物觀義必先倡俚兒舉事惟恐及公知爲短於是乎有型範焉卒正徳壬申八月二十二日年八十三子珙璵先卒璧驛丞汝明典史孫八人曾孫六人女孫女十六人云洞祖塋右股公遺蛻在焉嗚呼吾林仍襲淸白僉事公曾歿無棺中允公長懋名菜林員外公長淸敝袍自適孤風逺韻鄕族烱烱然至於今光气廉濁立懦公嗣有餘烈矣公諱渶字曰景源銘曰叔風襲流物惡其上競附羣趍芳潔誰諒鶴琴世逺落落無同一錢杯水先生之風

明贈承徳郎戶部主事前埭鄭君敬軒墓志銘

鄭名大姓倡莆學以振初響湖南三先生也三先生露爲盛居前埭者四世孫評事臯始與林鱗次仍世有防二祠翚接毎旦日林詣鄭鄭亦詣林交拜祠下成禮而後去組承襲二姓相頡頏靑烏家附防之有前埭一靑龍之防久之鄭仕籍稍稍異猶儒官肩立予年友瑗猶舉進士爲儀制郎中有名啟學源淸之父子𨿽雌伏林下猶隠隠然儒紳風素農末作恥之家竟落傳敬軒殆不可爲支柱猶彊挽拽續口食時弟妹之昏嫁其執役海上也主帥廉其畏謹引入幕其所主畫往往符法意有過政掖護開解徳者多以無怨成化丁未以上去乙亥裁三十有三年忽疾轉亟人曰邦禮子玉方九齡呱呱然在𦇤褓家如懸磬何恃死謀爲醫禱弗效方是時玉無昌黎氏之兄嫂孤疢無瘳附皇甫氏之外家其有異範公文正之境者乎而堅忍自割若無其貧固知鄭氏有後也稍長眉目淸發其美如冠玉錄奇書輒心記爲髙南窓鑑識延教家塾黃藩防仲子瑞普異之妻以女玉領鄕薦上春官畱教浙浙閫帥崔君之子衛帥某又異之又妻以妹辛未玉第進士爲戶部主事以年勞贈君承徳郎戶部主事玉配贈封皆安人物色者之望其副耳矣淸門落姓所恃者澤未斬耳譬之古木枯悴重若可憐而孤根未撥由蘗漸長拂靑煙而淩層漢固有待也鄭之起亦埶然者重以玉之自振耶予名好奬士玉與王秋官時行始發解以予一日長來詣雲莊深器許之二君果善植立孤蹇中以自標異遂爲來賢私慶幸名家之有後而玉得勉伸情事以銘予請嗚呼是固起墜之觀世風者之責玉之志可哀而王君之狀其足信也其容辭其容辭君諱楹邦禮者其字碧瀨之山鄭之祖知府郎中公之藏之左祖之藏卜焉祔祖者君正徳乙亥正月庚午者塟日也銘曰有歷亦年有施亦仕有要終竟曷齊曷否有美而貧衰莫心死視履考祥有粵賢子龍光離離岡樹騰紫

光祿大夫太子太保兵部尙書劉忠宣公神道碑銘

國家仁育區內元气毓和名人間出以茂贊鴻猷弼成治之治若東山公殆非偶然者公諱大夏字時雍上世東平劉氏宋都統制寶從嶽武穆平湖南隠華容之東山十三傳爲公未名楊文定公爲之名未冠黎文僖公成之學發解首爲進士爲庶吉士與李文正公同讀書中祕主事職方郎中車駕而復爲職方也名逾起中貴人獻取交南防索故籍匿其籍朝鮮貢道由鴉骨闗迂回數大鎭達京師奏由鴨綠江便公曰祖宗微意孟密賂立安撫爲滇夷患固有以阻之於先者矣敵犯雲中師失律檄書告急倉劇有餘辧權璫大異屬意薦少司馬亟求防知閩藩進兩轄尋進副都禦史有事河決自上流孫家渡疏三十里四府營疏十里聫長隄以分大名山東水勢而別河張秋之南以行運舟河就馴璽書褒賞入爲戶部侍郎宣大便就糴爲勢家利公別儲募商民寛士飽乞告起左都禦史總督兩廣軍務兩鎭出私卒十三村藪盜爲之衰止入爲兵部尙書召問所辭故曰民貧恐生變本兵重地臣無敢來數日再問徵有常制曰近恐不止常制問兵曰與民等貧舉鐸木香材無藝之徵與轉漕畨操了責私役諸苦上曰豈知至是詔諸司條獘政與分外之徵疏聞淮南思變爲寢問嵗儲不給財何在曰廣闔省嵗廩與中鎭歳索猶不相當上諦思久曰求如鄧原麥秀者用無寧已蓋廉璫也又問安得泰平如帝王時曰求治亦難太急但如近日與臺閣議當而行久之自治苗逵乘敵報欲刼營上語公因及永樂時破敵之意公曰當時邱福兵俱陷近河套亦幸免且今兵力不逮未若戰守爲計時戴莊簡公在側贊是言上曰微二臣言防爲所誤肅副將魯麟恃部落要大將不遂棄歸願撫其眾奏至上問公公曰第敍其先世歸附之勞從其奏兵權去無能爲麟果怏怏死是時上慨然君臣相與之盛凡召公偕莊簡爲多名而不官至幄前左右卻立大政事大封拜大釐革密議移時間及左右未對曰畏之乎曰猶疑朕聴寺人言乎語久起踉蹌行上老之令扶以出不受私贄與金請老命溫防爲諭畱有間密語之備忌公無獨異流然者薊州密雲保定繕城增戍奏還其畨閱萬兵隱然京師兩腋有造飛語宮門者上曰是豈外人可到有不得私役是軍者至是上眷益深公之任益重知無不爲世方攺視而孝廟升遐公亦致其仕去柄移逆瑾縉紳羅致以盡尢心於公芳宇替之逮致詔獄得屠公滽救解猶戍肅瑾誅釋還道復光祿大夫太子太保兵部尙書歸六年丙子五月晦日雷電風雨大作已公歿壽八十一髙祖光祖曾祖必至祖禦史公行簡父察副公仁宅並贈兵部尙書妣配並贈夫人公開朗平粹休休然樂善貴不忘貧與人言忠孝教士亷謹教子孫士農不乞防預壽藏所居西五里僅記其履歷大都久之追賜塟祭諡忠宣錄其一孫國學俊忘年味似虞公夢公率寓詩於隠公亦爲予私念更燭情事無復山東聴雨時矣神道之文祖修之請抑公之欲也公淸約如知白先憂如希文公望如彥國能防大事如子明忠結主知望實孚於中外問安否於裔夷其仕其止其世可知也銘曰粵古在昔嶽降星精邃猷方格坐廟以行黃髮詢玆底裏孚契如水如魚於斯允儷良臣惟聖商實維賢於是獻替一日三宣風時海馴遺弓斯泣悠悠蒼天斯日何日泰陵昻昻嶽俯一方公化在東公神在旁明奉政大夫山東按察僉事中江劉公墓志銘

五淸劉先生尊甫奉政公之歿去今四十有八年有狀有表傳者四而銘闕焉以屬於俊曰瑞無有茍爾矣嗚呼俊惡足當先生之辱哉友其子以銘其父宜公諱時斆字用行別號素庵曾祖得賢元季避地自平江徙內江之中江居焉傳友義傳鑑是爲公父封承徳郎刑部主事母曽封安人劉世徳隠承徳公尢孝讓以載植有家六子伯氏仲氏有仕偕意尢獨公乎異責所必成公亦力取自副年二十五魁於鄕又四年甲申第進士爲刑部主事轉員外郎又轉山東按察僉事分按東兗兗終訟積數百事逮數千人就系動數三歳公裁決浹月而盡訟爲之衰濟南北旱先期民禱蠲租平糴藥疾食瘠招流而瘞殍力且匱獻計巡撫以亟請於上得發米二十萬石銀四萬五千兩錢五百五十餘萬民賴全活東人安公公亦不東乎薄也甲午巡淄川疾作猶彊歷數縣至長淸輿還越七日不起二月二日也年三十九察使王君琳提學楊君瑯檢其笥敝袍數襲俸遺無十金問其僕泣曰官人祿致二親故業讓伯仲而盡無獨無斂存亦無生爲也偕僚貳悲之時五淸穉弱田太宜人慟哭五淸亦慟哭哭絕復蘓蘓復慟哭聲不忍聞又悲之相與爲斂言之巡撫爲護歸其喪於是丁酉乎塟公髙亢勁直法用仁施仕不學廢視天下事若不足爲權璫有事於東蹐先避靑守假力求薦考竟下庻僚甄別銖兩不渝覈邊儲議兵食風裁駿發臺察無過者著述思親有說自警有箴教子有記凡詩文有集在同年友李文正公郎署友彭恵安公張莊簡公意皆有所到公獨不謂然然有子五淸文重詞垣忠讜動於朝著以有玆貳卿公進奉政大夫田進太宜人後之償未艾三公或未然者五淸卽瑞娶汪封孺人孫【缺】孫女【缺】墓太平先塋左次銘曰楚時蜀居此維與宅松茂竹苞爰續維百儲祥啟淑篤生臺臣四時屈蟠世舊而信庭絕寃稱巷有頌語賑食奚從天子之所人肥我瘠厥疾用罹於賻乃殮黑風辛悲家乏寸遺目有餘瞑言嗣徽音厥終有令

眀進資善大夫四川右布政使致仕例進一階翠渠周公墓志銘

昔者壺山崩或測所應於予予意必翠渠翁一夕夢登公堂空一機書歸休二字其上覺而測曰噫歸死也謂息爲之休空一機世機乎息矣行其庭不見其人公殆爾矣時壽八十九未數月果病移席中堂子大謨鎭海掃松乎至遂逝正徳戊寅七月八目也嗚呼其不可作矣周出淸江上廊仕族公諱瑛字梁石號蒙中子白賁道人翠渠其最後號也父諱舉贈奉直大夫知州尺籍鎭海公生鎭海長於莆神鑑古博學善文往往有奇悟景泰癸酉爲主司聶大年所知置魁亞又與陳公公甫賀公克恭友善危論髙气間取夫名者之忌第進士出知廣徳州賢旌授誥然猶歷九載始南京儀部正郎又三年守撫州又五年移簡鎭逺夫以淸華論思之選臺省之屬曾無公一席之地必州外之久淹之南冷之撫困之至居夷而極矣王端毅公爲上宰進公四川大防尋右轄端毅去公亦服憂潘太宜人旣望七之年無用世志矣言者薦公可用孝廟意有所屬而公以老請遂進資善大夫致仕尊號例進一階公政用寛繼用嚴繼復靜暇舉之教民有禮課士有程不舉女有禁祠山有辯陂水利著政本第輸納著政均立保甲著政原鎭不鄙夷其民文教之修亦發端於此矣藩政別立老格猶以古見迂世之求人者蓋亦詳矣公廣徳有祠有志蜀有志今吏能固少也性不視生產祿入娶三婦嫁其七女急義期功之承凡出費無問大謨出亦無問家竟落雷尹應龍助以金於是白雲乎塟配先宜人陳繼宜人吳吳今壽八十四子大櫟先夭大謨取兩魁爲進士亦夭南鳳南鵬南鶚三孫傑立後之起足信所著有翠渠集經世管鑰律呂管鑰字學纂要詞學筌蹄地理蓍周易防同契本義漁仲潛夫力取嗣響予上之學亦深有意焉予族孫僉事近龍公子壻也狀事行請銘予敢操是筆告夫公者前輩舊學抑予銘信也銘曰藏聲捲迹魚水是逢不有偶也齊瑟徒工蒼佩彤班天顏咫尺不有偶也朝不一日弗副其長以須其左牧其疲人天子命我退而有作尙白誰粵有揚子我公其傳

見素集卷十九

欽定四庫全書

見素集卷二十

明林俊撰

碑墓表

重修嶽武穆王精忠廟碑

乾坤復位孰從而棼之河漢爲東孰從而潰之嗚呼覆水不收長城自壊人事歟天事歟昔三叔流言天動威以彰周公之徳郊迎以歸後主委國事孔明而聴之規有混一將星夜殞興姬絕劉天之意異也嶽鄂武穆王之禍天意從可知矣嘅自紹述說行羣邪蠱扇善流布滿嶺海貽有靖康金人之難二帝北狩中原失守康王卽位於南京當是時將相無足系天下之重絕意恢復專主和議王文武忠孝聲春秋討賊大義於羣喑獨倡之時謀預機先變隨敵運用能手平劇冦志殪彊敵前後數百戰無不奇防走烏珠朱仙鎭破之金人沮喪號令不行燕之南金將密受旗榜烏珠懼欲北遁兩河忠義向風焉復中原淸朔漠迎還二帝一渡河間爾而速詔班師竟出書生之所料使垂成之功墜於一旦故地復爲金有檜姦志猶未伸也重心王父子以死弱宋右金挾國讐以自固也彼張俊者和之宋亦和之獨何哉嗚呼此宋之所以竟南爲厓山兆也歷考名將無王之烈亦無王之寃者古今一大憤也王相之湯陰人歿二十有二年當孝宗立首復故爵頒封諡塟之杭州國朝與在配享而杭相專祀付在有司其賜額相曰精忠杭曰忠烈祀宇內者不可勝載王之伸在爲之不足而賊檜之姦筆誅口罵與王之褒頌同其無窮好事者至樹檜剖心鑄姦像鞭之殆刓噫檜之姦未料此也邪害正奚利哉總鎭崔公居與王鄰昭明風烈飾廟貎新之礪堅貞屬紀王績追誦疇昔有餘嘅焉辭曰於赫武穆文豪武雄矢心湼背報國盡忠百戰艱危經營十稔誓復山河還軫二聖天不北宋鬼臆豺聲金牌十二煆煉獄成地黑天昏日星載覩祀有牲醪錫有茅土奕奕新廟風旛云軿於昭厥神率土乞靈

惠新立文公朱先生祠碑

泉之惠安故未有文公朱先生祠常熟陳侯逅以進士來令請部使因靈女宮立焉不費而功告成亦善變爾矣夫道正與邪也正難悟而邪顧易以惑故邪常勝正鬼道盛而人道衰心爲之不正矣君子有獨知之智獨斷之任以自執開悟歆發之機靈女何神頋使世血食玆土爲吾民厲哉然非立其本以勝之庸知不爲後之復羅池立廟在子厚人猶倡爲之矧靈女鼓姦羣愚崇奉復固其所耶本自吾道始道至夫子而盛至朱子又盛窮造化之原達聖賢之蘊固孔氏心法也身綱常之重以獨收繼往開來之功固孔氏家法也道大難容丰其有以嗇其遇直俟夫來者之尊信家有其書人宗其學以經綸大經衡量大政樹道聲儒烈於天下然後朱子之範型無易故自婺建之鄕與夫宦寓旅寄莫不有祠而一判同安再視漳郡往來講道於莆者屢屢惠均過化之地而祠獨無舉其非誠闕歟斯侯之仍力承匱塞獘絕萌植本崇儒開迷警寤以昭示民極使朱子之道如日中天水行地曉然知所由興起焉則趣尙齊薰蒸一相須爲禮樂教化之歸𨿽有曲畦邪徑挽之而不能入遡武夷匯洙泗人文昌防世風載還殆徵諸此歟昔李繁刺防州先新夫子廟侯先斯祠自余悉升宜祀黜非典政首及化古今人固相逺哉深爲惠幸之乃作迎神送神之詩曰紫气兮融融有煒兮新宮防峞兮朱碧峙乾坤兮耀星日神遊兮無方儼公像兮堂堂嚴祀兮有奕樂在懸兮幾在室牲肥兮酒香神來格兮洋洋道幟兮雲集文兮颷舉之間兮化之所孔步兮顏趨集成兮四儒宣靈兮發響朝上徵兮夕孤往

嘉義大夫南京兵部右侍郎王公墓表

治辛亥九月六日南京兵部右侍郎趙州王公卒事聞上賜塟祭閣老李公賔之爲神道碑少宗伯傅公曰川爲志銘都憲史公天瑞爲行狀公子壻水部主事宋君鳳屬俊墓表嗚呼古人重知已知俊寧逾公耶勢相忘道相下疑相商略以行一酒之防偕乃板橋論別目俊曰憲副憲副遂咽不復視黙然含涕書考吹譽過情嗚呼俊何以得是於公知已寧逾公耶公修偉異人人重遲不戱曹文忠公物色異之妻以女治禮經領景泰癸酉京薦甲申第進士授工科給事中充蒲藩冊封副使遷都給事中累拜湖廣布政司右防政右布政使貴州左布政使進都察院右副都禦史巡撫雲南兵部之命語俊曰日者推吾良驗吾數且窮行歸故謝疏有明農期得請之語用見已意道得微疾方禮上假寐閤中夢張尙書爲具奠砉然曰夢與數符其殆弗興遂付所侍孫慶家事付所屬檢囊具棺授以殮法不禱不藥不亂志沐浴衣冠俟盡生宣徳戊申五月五日享年六十有四諱詔字文振別號愼齋曾祖思義祖理絳州判官父昻封工科給事中晉寧徙趙始此妣張贈孺人子縉義官經州庠生孫卽慶防孫儀偉墓在郡故城之南原公朴直純整無僞行衣敝如新坐不仄作止有常伺之恆不爽一武居喪不事浮屠法趨向甚正植已甚廉防族黨甚恩待寮吏甚公以恕藏疾匿瑕樂進人善多識書史不專發爲文慈懿皇太后服成適孟秋享太廟公言新喪從吉非宜乃引古攝祭曁遺詔毋廢祀之文上請裁可六科論事過直憲廟禦文華官校手杖臨之甚威眾護膚膽落公守不可神色自如抗言曰臣愚觸忌諱犬馬之誠實惟爲國上壯之怒解杖竟無害同年於守正謫官同寅髙文著病死贈賻甚至都憲原公傑經略荊襄舉公將事增置行都司鄖陽府縣具適機宜璽書褒嘉遇荒先事存卹天旱禱雨時應慮囚多平反要囚間可生道俊異其文公閱問故曰將使矜從戍減公喜揖謝土官奴怙勢搏人死托言馬踐公主疑頗力俊曰馬入屋勢殺豈得踐死弗從公弗懌久之得罪貫狀亟謝曰前者執是老夫慮不及其虛懷類若此孟密諭成悉更前政土官競襲折以禮不涉近苞苴諸夷帖息安南爲之寢謀鎭守利入裁損十七八巨掾假威福都閫折腰弗禮公寘之法責戍桂南兩府官從褫魄斂弗肆左璫爲金寶玩具將進卒公疏明主不貴異物宜付所司抉其寶範爲金備用毋令上供滇故官不能歸妻子多就戎募鬻爲良家奴公諭諸道資以道裏費得歸甚多尙書吳公云死節久且泯公白其事得諡忠節與王文忠並祠昆明攺額二忠公行實志弗載公子孫弗及知俊間知者嗚呼爭名風熾讟媢競起在敵已然用上下下厥尢艱哉休休我公徳音不忘式表公墓顯示無疆

奉政大夫廣東按察司提學僉事宋君立齋墓表

立齋諱端儀字孔時宋姓李唐間居後埭徙晉江又居後埭漳州推官銑也四傳至知漣水軍邦光又十一傳爲沐陽訓導諱勸生國子助教贈禮部主事公汝勤君主事子主事學正安州君侍安州屈其學人在郡學黃司副汝亨鄭郎中仲璧以文自雄然考究皆不及君孫少卿志同寧同知永貞太學有名君與齊名鄕試第七人廷試六人歷禮部精膳祠祭主事主客員外郎奉政大夫廣東按察司提學僉事君仁柔恭謹色溫而气和善開譬於法不借而事就功緒人無怨言出納禮部公廩上之至要下之則至雜易怒善謗君處之靜胡畨之使倚朝貢爲干請叫讙搪突不可折柔君處之又靜長貳倚信之獨不爲邱瓊臺所知提學之薦出气力遏之瓊臺死君得提學璽書行事時方募民兵求善脫者爭謀學籍龍門新寧設學求速化者爭謀致廩貢謀幸鄕人謀教書混人事襲往而有君處之又靜凖墨內寘而外居若愚通慇懃述勞績於大吏與稠人廣眾爭是非訥如也辯析疑義論人物賢否天下古今事得失如倒囊出物事主事吳安人至孝侍疾持喪情禮懇盡尢注意儒先割提學公費修濓溪祠進廖公子晦配享進呂公大臨道學傳眞公徳秀李公道傳何公基葉公士龍考亭淵源皆獨見也君諸生時對鄕賢防已爲潘知府舜弦所賞旣釋褐位署益淸畢力淹貫彭惠安公續莆志防訂爲多所著成書考亭淵源錄莆陽遺事莆陽舊事偶錄莆陽科名志鄕賢考髙科考宋氏族譜立齋閒錄未成書宋行朝錄廣東通誌略人物備志天不假年五十五而終治辛酉七月也又明年塟柯宅山嗚呼立齋不可見矣墓之銘郡新志之傳黃未軒兩著之詳矣子元翰解元復請表墓之石嗚呼固交遊事也嘗聞之狐溫百腋雞飫千蹠書求多聞易大畜君子以多識綜博然乎哉文囿事區宣閎而含讔記述之難也鐘期死伯牙絕弦匠石感人之亡輟斤而不運知已之不可再也立齋蓋屢遇焉世自有不死立齋何悲

明尙義官山沁陳公止庵墓表

山沁之陳自寶謨閣待制公次升宣義公次顏兄弟起元祐間危論直槪爲時名臣慶基旣啟祚世以昌襲儉似賢率不墜名家風素居以厚贏入國朝四鄕腴田半焉大役興財力之徵重戶槪不可支家無脫丁荒業徧平埜陳於是中微宣義葉孫承事郎公公逋山積縲囚幽系鮒涸而蝸枯身世重若籠鳥晚嵗始舉止庵公當鐘愛之際頺落摧沮之餘望成立奚有哉止庵銳往超悟拊髀思奮不數嵗逋告完田之荒漸以治失漸復而有焉正統間我英宗念民罹冦復其租三年陳復獨多擅有完利止庵相承事公於外配林氏相姑於內拮據節縮勞瘁窮日力於是荒盡治而失亦以盡復嵗別頃畆爲常郡之富遂顓陳氏乃新祠宇營居室取完與固不施鏤藻又因饑爲輸粟先承事次及身次及其子又備貸本千石於鄕時其散斂中易如常平最後續以田四百畆之入則所謂義倉義莊者橋道之修重費不吝請棺請藥衣米婚嫁之求亦往往而副時同裏大姓鄭必謙並以行義重鄕評止庵尢韜晦濡迹朴鈍不欲一厓異上人身無綺衣口不言財叩之笑不答譽則不居有犯則唯唯然退對客危坐無大語質曲直一言而定無不服者諸子頗飾池館非欵客不復賞視或疑不識淸致止庵曰汝祖更不識蓋訓儉也諱儼字徳威曾祖嗣祖恕父卽承事公諱卿母張氏子國子生景賢尙義官景星陰陽訓術景福景山景員孫在芹在橋在舉生正統癸亥九月卒治辛酉正月墓卜大蜚山旣塟景賢以侍禦陳君希周之狀請表墓道之石嗚呼成立之難登天然髙門落以復起又難也止庵若誠易盆盎盈溢止庵若虛焉廉施自許借一官頋爲民厲止庵僅處士有逮人之澤焉史稱太丘在鄕閭平心率物行成於身而道訓天下宗風淵軌其殆然乎太丘二方承則羣仕魏爲司空止庵諸子有劣視二方諸孫有絕羣而上者乎其無蹈慚卿慚長之議矣嗚呼古今似續難矣哉表出之以並告在後

眀進亞中大夫致四川按察司副使事東山黃公易齋阡表

易齋黃公熒惇實旣營樂邱自志之又屬意其友林俊表焉嗚呼是俗所深諱而不欲言者況豫之耶夫生寄死歸達者所易視而諱者未之竟免也死生亦大矣任情死生於仕止得喪何如耶公初以成化壬辰進士尹玉山起爲南京監察禦史傴僂抑抑巽下予意新臺官過矯屈爲是何也公先丁禦史南澗憂服除攺北臺三奉璽書巡長蘆鹺司迆北漕道四川雲南貴州戎政酬接閒都周詳商略無徑斷語私服充養之素官六察殆非宜然也旣之僞者奪燥者息陰賊慘狠而激訐者消沮聲迹泯然事緩急奇辦固有以孚而移之前後論列事爲多官賢否治得失十餘事尢荷我孝宗敬皇帝嘉納公固不察察人細過固持其大也在雲南有趙都司晟者驁悍不可馴獨帖帖憚公巨璫遺財當事者避餘烈公從容一語覈其數非剛而善用能之乎夫竪目張聲嚼齒大罵凜然若生風臨小利害輒隠忍循黙猶自謂老成得重厚體然乎哉予親見公南臺及雲貴時事道玉山又得公之流澤故政嗚呼今之官如傳舎謂一令三十年猶有存記如許耶公爲四川按察副使能望隆起顯敍方有階入賀過家拜母林太孺人眠食無異然已八十而九公曰自惡而致其情哉遂疏致其事所以致恱太孺人者纎巨曲至又四年太孺人年九十二方終公擗踴欲絕是日鳥百數繞屋悲鳴不謂事適爾如是公善事前母兄友於二弟教子琳瑯琛孫某某曾孫某皆士業琳詔誥皆郡庠生念顧孺人同苦旣卒竟不復娶惟側室栢氏自隨今遷顧以合預祔栢之位其兆因南澗之東址所謂髙士岡者初正統庚申太孺人夢虛空中紫衣人呼授以物以衣承之得鶴雛是嵗臘月十有八日生公鑑形者謂之鶴相冠帶衣履書畫百物精致防潔居宇絕一塵旣老樂五松號五松居士人謂得鶴之性摶空聞天大槪近之而躋髙詣極鶴之類率不能齊獨公乎哉表曰百羽品流鶴居鳳凰之次聖人在位鶴與鳳凰翔於甸蓋淸也而亦時也羣鳥宜無及焉易齋明心藻質舒斂自由不黕防於羣污以超乎羣物之上嗚呼觀夫動則賢可知矣

明中奉大夫廣西右布政使拙庵伍公墓表

正徳辛未卒廣藩右轄拙庵公也子符亦右轄湖南畱侍未赴得自盡於公碑銘二筆得吾師少師西涯翁吾友少宰圭峯翁二翁名宗工良副矣左轄吾閩又屬俊表其墓嗚呼其無已是心乎公諱希淵字孟賢伍出安成顯姓安成擅春秋伍尢正傳公在諸生與羣從僉憲君希閔號雙璧天順癸未公防試禮部名第四程式之文無涉芟潤名一日震京師傳置之天下爲奇歷刑部屬予辱尾公後繙閱舊牘法比精練公獨先輩人英抱直槪同官能道者部之大獄兩畿之大獄浙之慮囚皆擇能授公公當輒平爲司冦諸老鑑賞薦臺憲薦廷尉丞坐與審錄貴臣爭是非陽𨿽公屈而竟行其中同知廣州淸戎多襲具文公搜摘獘隠二十事中其肯綮禦史行其式爲式郡事屬公寃伸滯流費省而諠以寂有無公不成府之謡分捕山後劇賊謀預機先與陶察使魯功爲埒部知廣之宜公也擢爲其府知府臨人出政預有以塞其利孔淸其獘源布行其寛大以基教化宜其下以孚乎其上之人官能連旌憲使藩防連薦廣士民在京師者羣然嘩所欲畱部知廣之果宜公也擢爲其藩防政令行於百越嶺海之間人人指爲鉅人長徳左官放臣恃若地主若疾得醫風雨得大廈以庇姻族鄕聚之施亦然立弟之孤祿之入至委而盡獨不事媕娿規規然校禮柄人觸忌諱旣遷廣西右布政使念父員外翁春秋髙紆道省牀下因得以視藥視斂視塟以自盡於翁及其劉氏繼母喪旣除遂無四方之志而符亦進士累如公官鄕以爲難公亦爲之私慰嗚呼外藩之重至方伯而極矣昔栁公綽與子仲郢並節度使公同也公綽善事繼母又同栁取進士四人伍八人公及符及正郎全祖孫三世栁其或少也仲郢及玭之到將無同乎伍自禦史翁冕貟外翁體祥徳厚開先公世引之栁根葉之論殆然至謂孝友敬忠食之醯醬伍無一日無墓田云物固有席津潤而被龍光者矣表以並俟之

明上林處士梅竹墓表

自予始識事及見鄕先生長老退讓朴醇禮益恭言吶吶若不出諸其口運猷凖物迂緩若難副而竟揆諸理以合族祖學士贈侍郎公澹軒尢渾晦學者稱上林先生子處士贈知縣公軒居然風素予謁侍郎公道遇知縣公退未嘗不發愧也嗣是風漸異上林子姓猶善循襲梅竹公又尢也予還往羣從中比見公退又未嘗不發愧也方知縣公侍翰林公獨身畱家發未總已善酬酢內外事事祖母淑人劉淑人鄒敬順無違友其弟錦衣經歷釗相和應掖導成學以掇取鄕科侍郎公旣請老知縣齒亦就衰妣達孺人亦喪明公日任兩公之勞偕配李孺人相達之作止卻疾扶衰檢方而伺脈岐黃之學爲精姻舊屈致與窶賤而授方餌良效𨿽無屑自見惠在人多兩公與達先後厭世治喪一如禮營鳳凰岡之賜塟安田洋之塟勤悴連三數年季弟鍠幼孤擇之師周視其成惰今與伯子潛齊聲郡庠仲子渠錦衣子希範同取鄕科爲州守郡倅渠今後叔弟鉉孫棠常棣喬木有梅前後輝映家學世範數百年公猶視若單族抑抑斂畏學取繕性以護養淳源睦周親而薰晉鄙詩祖唐書祖晉篆隸祖秦而皆有所似粹謹之譽無間戚疎爲郡伯蔣公云漢王公弼獨賞蔣旣方伯猶紆藩駕巡按宗公彛列篤行五人公第二其循尙義其殆非其志也故猶曰處士處士諱鑰字與愼吾林九牧端州二十一世孫於予爲族父行素淸羸在相法宜不爲壽猶歷正徳庚午年六十七以終潛旣治藏知縣之右以舅氏大理寺丞李公長源之狀請表固有道碑也文曰戢采斂曜含虛若無器車山隠名劭迹孤復命於完世機消息伊梓伊橋堂對寂繄仁者壽粵作非相靈慶伊緜玉枝云上

明文林郎錦衣經歷四雨林公墓表

侍郎澹軒公之再起林氏也以敏特取大科以純永收物望被簡知而涉華要經緯一機章采無易贈知縣拙庵公猶澹軒也梅竹四雨之伯仲猶則拙庵也四雨秀眉玉色神鑑整朗動人年二十一上第於鄕蹶禮部之收者數四始就吏部試知縣金華日綜民政導人以禮祠何王金許四先生處其祀事賢問宣流用被有旌命拙庵如其官毋達配郭配黃皆孺人公尋有錦衣經歷之授緩苦澤燥利導其媿沮柄要徳助已爲多力勉爲之受怙席有所殺其故然猶坐是滯畱治乙丑壽五十八以卒後之乙亥黃六十五亦卒公居常善晦有曲處無薄施禮卑言擇恐恐然墮素風漧淸議以污前似其固有畏也昔範蜀公之孫祖禹著唐鑑王獻之之書得右軍筆法公四雨集通鑑余錄頗視澹軒而書格酷與拙庵爲類型冶世觀之下崛起殆有間者郭世早黃似郭而賢二子郡判希範又賢希教達而敏孫曾梧竹九牧端州之世將復始於玆矣作室家者基固而築之密時其葺治世世存可也奚賴崇巨觀而隘前式抑久而後大物理有固然者澹軒諱文拙庵諱軒公釗諱汝度其字其墓先諭徳左次表曰瀨故卜石食繄四雨嗣雙璧呼曽孫並宅神光離離斗千尺

故中順大夫桂林知府方公墓表

三峯之陽省庵墓在焉公從子給事向請表墓道之石給事賢者狀可信無疑也序其要曰公明伏氏經正統丁夘領鄕薦後十年登進士拜監察禦史河間盜殺縣主簿公設奇防之羣盜散按陜尋按浙耨姦剔穢聰察若神明鹺司牢盆之利盡歸公府請者無分寸得啣之甲申按廣西苗窺桂林城守告急公用虞詡計悉兵民出南門入東門貿甲易械旋轉數周苗錯愕走公身授機略且撫且捕因陳弭盜數事奏謫巡撫一人方面而下罰有差丙戍代還邊二人坐虜逸歸邏者得之主將幸功文致死獄中貴人視行刑公廉其寃業已上奏因與爲異同貴人怒訴公陵侮不奉詔防銜者柄用因爲奇請遂知攸縣至輒求生人利害廢置所宜令出輒稱便道歌十奇巡撫累章薦顯用銜者率格不行比六年始擢桂林知府蓋舊經按地陰置之也在郡而理八閱月移病歸歸十二年癸夘年六十六乃卒公勤儉孝友孤厲而貞方鄕薦時已永感慟念劬勞忽自失墮馬下緦功同爨無間言官費時家取給不榮幸進不辱義退信道直前迎刄而解故所向騰聲或謂有閱道之防孟博之介稚子之神元亮之髙其伏其起其歸也朝士屬人咸慕頌焉其沒也其弔者咸哀焉諱佑字廷輔方連世有人桐城自廣信四徙徳益五傳至斷事諱法公祖也父諱懋贈監察禦史母許配吳皆孺人吳后八年亦卒祔公封兄弟五人長陰陽訓術次文林郎次公次給事父也封工科給事中季鄕貢進士子隆娶姚女適錢鸞吳希徳孫男淑漵詞曰憲憲元老惟周卿士授鉞秉旄式允文武有美來葉耀休於同洵美且仁夙亢其宗於赫省庵山立淵靚措枉釋回臺章載整攸介萬山盜紛若麻豪虯其結吏齘其牙自公來止乃滌乃汰威之庸之金範瓦解爰有饔錢月省百千眾曰紆哉惟太守賢喧囂脫遺柴桑攸宅靈修孔承奚爽奚獲奕奕三峯其下堂名壽無疆公曷云亡

明閩三山袁節婦林氏墓表

闗雎興淑女栢舟以興貞婦夫命物不齊得意失意永畢永訖道有相成者而身以是始亦以是終靡他之矢其不可易也夫然後天下之爲女婦者定剛節厲操與貞士同其義烈並書礪世也三山袁節婦林氏諱秂在諸女羣瑄獨寂女事無教而能父處士某曰靜母陳曰慧固女質女性哉歸於袁茂才臻則夫也有所承無所專應對升降姑劉之所茂才曰順劉曰習固婦徳婦儀哉而繅車葛莒職其常事舅處士澤曰劬劬固婦功哉天順辛巳茂才疾亟節婦始二十七歳乳下英未易齒黃氏女甫晬茂才意若有屬節婦曰無憂有若此日遂瞑自是謝去膏沐食老而字幼哭聲時不忍聞鄰嫗微挑厲叱諸父防政公迪曰侄志堅堅婦節哉旣四年姑卒又八年舅卒又幾年歸英婦余氏生貞生達余又卒鞠二孤孫乎長爲歸貞於曾納達婦鄭於袁凡喪塟門戶乎支虛茂才某山某位之右以從節婦法得旌有司請旌節婦曰旌費兒辭節婦𨿽愛達必教與俱遂領正徳癸酉鄕薦甲戍第一科教諭靑田方業有後舉拔尹貴溪時壻黃氏用亦倅連州黃氏女偕達請迎節婦曰從達旣至稽校廉惠以必樹聲稱而慰意超起二曾孫二曾孫女良勤正徳庚辰壽八十六以卒英哭曰母辭旌以袁貧也自何致所不朽言已大哭哭致毀達哭亦致毀於是丐黃編修初傳費少保閣老公志銘屬表於我雲莊嗚呼貞風弗嗣易志以移所天獨女婦然哉而綫脈復續右門落以復起不有節婦能袁耶不有節婦能世耶表曰三山袁節婦之墓

明贈戶部主事羅菊泉墓表

儒與醫同仁而異用然計其所始迂緩殆不若迅速之副人意成化間羅菊泉翁士亨與其子伯氏典儀正練以醫名起江夏間凡縉紳韋布名啇巨賈下逮耕夫之賤鄰邑之望家世姓疾必致翁父子翁父子治往往效翁主正練間出之以奇治更元鄂饑大疫巡撫都憲梁公物翁名致之施藥給粥存活甚多酬以利辭以訓科薦又辭予在湖臬翁是時公府屬之練而自應逺近之求酬無所較而益居於贏日率酬十許金證奇酬至再倍家遂起子孫振振然盛翁曰家僅少儒致經師諸子教之稽其勤惰擇之友以資其兌澤數嵗仲氏采國子生叔氏鏜鄕進士季氏英進士爲戶部主事員外郎中贈翁戶部主事配陳封太安人孫賢世其醫云鄕進士霶靇霆霑皆士業技不醫廢而竟儒以並來效如執左券以徑索茫昧者之酬善之利滋以博矣翁諱本通士亨字菊泉別號也先三河人祖冕隠於毉父顯祖起太毉吏目使楚以老以占籍江夏翁儒醫並治而竟醫乎精孝於家睦於鄕不爲蠟言脂貎以取愛信郡鄕飲行禮致大賔正徳丙寅壽七十二以卒明年塟夜泊山之陽陳邑處士瑄之女少翁十嵗能共勤儉起有家治內肅若公府家人有嚴君焉戊寅壽七十六亦卒祔翁以合嗚呼醫仁術也禮三世服其藥愼也羅之醫三世而大行於翁之父子醫行仁亦行也市不爲市之道醫不擇報殆所謂取利逺故大者而儒該之醫之澤重逺以大所謂醫國者又殆然乎儒之用道猶醫之用術辧脈審證惟恐藥弗中以爲術累嗚呼今之儒有醫之心乎予爲翁子孫願之事有微而著隠而章木始於芽蘗而終於繁蔚致之者根也羅嗣植哉表曰是爲明贈戶部主事羅菊泉翁之墓

明長樂知縣黃公廷美墓表

黃長樂公龍岡之塟及是二十有七年孫太史君請表其墓曰先府君痛先祖之絀令也自淹學籍以老若意屬於佐曰念之終汝祖之志墓未表也曰念之終予之志佐謹從事以假靈於公予老不受役太史君予畏也慨陽徳弗剛士趨日下烈男子幾人公方中直槪無取夫近局之似曰我道當云云景泰丙子舉於鄕再就禮部試弗偶居太學上正身正家六事語涉佞幸忤英廟防賴王忠肅公黙護和者同聲公亦力取自副薛司徒遣子就學試吏部與禦史選也不色喜中以落也亦不色慍知縣長樂曰吾鄕人蒞鄕人先化而後進之兄弟有訟諭之讓盧公林劇盜諭之從良而皆有所信招徠流人洗刷寃滯修樹羣廢而亟其廟學之遷輔公廩焉吳守繹思屬鄰邑之訟當輒平以取愛信公益令責自效鄕之豪殺人匿其屍訊不詞服當道欲從疑釋公請自訊忽螽斯折左股斃研池中公曰汝折其左股斃黑水池新驚服得屍水中猶爲終訟連及新棄市公能益章部使者業有所薦亟引而還曰吾倔彊可終制耶羣畱之不可立其生祠道黃土嶺公林親肩公輿過嶺剛則能感子產惠人非歟配大欖李氏懿而烈嘗偕公舟江水暴至亟走岸岸不可攀舟子手爲援曰吾溺也可劑量時公乎承伯叔之居之讓仁孤侄力焉公卒治丁已壽七十二後十年李卒壽七十五合附聚龍岡以塟黃出宋度支員外郎漢卿之裔元宣慰使從簡自筠州來徙南海西濠傳教傳溫徳香山徙也傳泗傳公防城徙也諱瑜字廷美英頴嗜學居閒述作體重有所似趙僉憲敍之集子曰畿曰廣公之學授畿弗售授太史君輒售淹速有時然者抑絀久而伸足信天於是乎定君子盡我以善事天也表曰是謂黃長樂公廷美之墓

見素集卷二十

欽定四庫全書

見素集卷二十一

明林俊撰

書

答韓貫道侍郎

辱賜存問且責以病告之非捧誦倍增感愧今之海內知己如先生虛懷忘勢休休樂善如先生可多得耶浚恆之戒俊亦熟知然遇大君子亦思一盡焉見素立號在滇已奉告湖南獻論亦屢矣想荷存憶則固非一蚊虻之故爲仕止輕重也夫覆水堂坳之上芥爲之舟置杯焉則膠俊堂坳水也髙官大爵杯也則亦奚勝任哉自惟無似行已許國恆竊企古人若是非毀譽無一介於中則風斯下昔朱紫陽累辭召命立朝不滿四十日尙招讟譛不自聊賴猥如俊者又可知矣志荒學淺實小而名過浮左覆右掩貪造化之福免時俗之憎亦愧且勞矣家食頗眾艸堂乏力親鄰別墅時得共娛飬親教子人間大樂事惇俗禆化大凡也伏祈成就使尾遺逸之塵不蹈滿覆之戒則惠俊大矣東山不敢作書乞道下臆

奉謝木齋國老

俊無類辱三書惠又聞時錄賤名字具數中得告溫防實荷調斡非誠狂惑喪心之人又惡爲是黙黙也俊向往名賢出其性今之賢有過閣下者乎樂道盡已不責知報有過閣下者乎然不修謝有由矣賦稟狷狹敵已以下自謂無嫌則通懷接納至於尊要之賢惟恐交私以玷完徳故門下無其迹笈笥無其書然而頌願之私要非翕翕所及者則又敢獨破宿戒以上污大君子於今則不得不然者士夫行止終身大莭非閣下孰裁而聴之俊徳非素養性多健忘學故荒而才誠不適時用徒以直突誤竊虛聲取物忌亦不爲少矣忌若不勝誤知之眾然誤知之泛卒不勝忌者之毒以專厥亦無甚可畏歟平生以韓見素出處自期竟阻家寒瀕辱乃請固酬宿志尢欲以供養二親也今復違親以出胡爲者耶鐘南之防人非何謝違親已非孝又何取以移以仰報吾聖天子眷遇之恩副宰執士夫之知之望哉謹疏上請伏垂憐右得遂下懷使免再舉取矯激之譏則生死肉骨恩何有極無任勤懇

寄韓侍郎

俊迂僻才不用宜而事頗咈人意收身巖穴木石爲徒辱牋教以所不可復今有是差付亦何誤知之深而不忘疎賤之至也市帚可憎得馬不爲福家居臥一小園不與人賀問慰弔城府之迹曠以久豈復有較纎末同異於鄕者哉忌者猶騰其口受徳者猶下之石間相親慕則羣沮而咻之其所置涇渭玞璞其間者率皆細氓末位言不足上聞聲望不足重當世則𨿽多奚補哉由是而推之由是而度之則某之不足齒顯仕之途亦故矣固非樂是幽獨以自棄外明時也邊候聞警固非臥貼席之時也攜二小僕就道事妥方敢言私隆寒惟爲道保重不具

寄馬少傅

俊不幸有疎直名時觸憎忌顧獨被愛私位穹勢懸不敢通謝水軍之委涯分豈堪然邊候方警義當一行要不久於其職者不於此爲閣下告懼無其日矣今所謂名徳耆臣系國家安危華夷輕重者有不曰少傅司馬公者乎孰嗣公有不難其人者乎今檄書旁午大同至延綏至使宣府偏頭諸處又至將無可倚而財日不給於用閣下爲聖天子獨當其憂旁觀郤視宜有可詗者俊竊觀之閣下之精忠卓識自有餘力寅僚又表表可諉付然自古謀國固不以材多爲嫌也昔成子薦子夏子方蕭何薦韓信師徳薦仁傑仁傑亦薦柬之皆能底治平樹有丕烈管子不親薦賢桓之業衰竊見劉東山謹潔粹敏蚤出職方熟閒邊略閣下誠開共濟之深懷舉同升之故事引之近地並位司馬以防畫機宜張主國是夫然後擇所大議論與天子商可否而繼以去就爭之則閣下之徳業韓範數君子下風矣夫惟閤下可以聞此言惟俊可以此言進謹譔詩四章附致下忱無任隕越俊再拜

復李仲易

承手翰及山齋書教辭防甚忠波流風靡之中又得足下數君子以出深用自慶亦深爲吾莆一喜也朋友相規道喪久矣又安望身見之今哉感感慰慰然所謂歸省者傳或未眞而責以言者則又或過也僕非能大臣者卽大臣因事納忠則有之必摘所難能之事逆耳不可聴之言立奇命怪以釣取聲稱知理道者似未當是也夫不在多言不得已而有言不在必去亦必有詞而後去今天變如此敵情如此十金之產之家尙以單傳爲懼況官家耶則大可思者又如此二親年逾七旬曉露晨星夢寐驚悚則所私抑又如此語黙去就大機軸也今之士夫方石東山亦至矣聖天子隆遇亦加數等矣近所論列所推薦人亦云云豈人論難諧抑亦有責以如僕者故倉卒成事耶二公如是僕又可知矣其出以部檄速就道辭起右轄辭今中丞又辭則若過者況其秩顧卑若涉不屑邊陲方警若渉不自安詔防臨門又若涉不可不起古之人所以累辭徵聘則山林道徳髙行之士非僕混混委質者可同也則其欲歸之意固在夫起之先矣慮囚方困俟不久面論古人心事吾契勉之固非所甚難而亦未易視爲至也嗣是有聞毋惜惠告僕亦當足下屢盡焉不一一

寄韓少宰

逺防致書附以西帕眷意甚厚日來諒道體沖和某在此缺遣第旣返故棲復就新命或未免假退求進之嫌旣辭右轄又就中丞又未免輕外重內之議況二親年老情自難堪而生之處世又公素知其初志亦公素悉也朱紫陽謂使世亦知有不好官爵之人生𨿽不敢嗣末響然宿性疎率視是亦輕而蚤歳不學亦將是少償也本期邊候停妥言私而越職妄言事義當並舉伏望全成則所以惠某者多矣不具

柬楊碧川

昨與二生族與韶故人子相論坐監之窮二生言鈞有陳偉者抄文鬻米子拾野菜和爲粥渾家日二飡或至斷煙火仰天長噓對人無可憐之色蓋正獻後故往來二生云固亦未之識也愀然問以處之則廂房無苦差之及猶優耳遂用奉告不湏使其人知也昨柬議奏事條何如此正闗局毋勞辭謝拙稿希塗抹不具

答林太宰先生

承諭訪盧錦蜀人鮮有知者又屬李侍禦旁求得之要亦恐入山不深安時命不茍求聞達者不然其直聲寃狀同年同鄕可了也是亦可窺其素者矣錦在京師惟讀書靜坐所交惟貞伯靜夫廷章數人亦不見其密也與爲三原王公所重爲進士爲主事皆有論列明指臺鉉左鐺故以公杖特免才不深知其簡靜醇古論中諸賢不及也碧川固未知耳謹告

柬楊碧川

昨防議題奏竊意近時旗竿出火火光如斗燒人畜軍器天皷長鳴俱須增入取宸聴又謂是固可憂而豫緩亡畏尢可憂方剴切事條內增伯常司徒廷璧世隆都憲當起用楊茂元同知曹璘禦史可三邊兩廣兵備知府用爲民盧錦主事劉槪知州可國子博士用庶此奏不孤而此輩人亦須此大舉望收錄耳希與太宰先生商議勿置嫌迹至望

寄何少司冦廷秀

不奉趨走者三年閣下職尊而地禁徬徨荷罪之人不敢輕率通姓名以防污完徳感仰之私則固心藏而日識之矣近涼寅惟道況休裕碩人禎幹而居久未調物論益歸俊無謂甞自幸獲事大夫之賢以沾漑膏馥萬一不意復自棄外庸劣益增誠不敢以蹈引自髙容容屍竊失足險途則將無及矣此惟敢爲髙明告也南失刑已極阮上黨至始大更張政體已駸駸乎北矣公質直而行夷心公而气壯連抱之材恐非斗室可奄若晉其秩仍其事其豈小補哉生復有薦焉職方正郎李應禎植志精純問學該博作述書法時無爲比而進取益澹副郎十二年在官不滿四歳擢署正郎不欲隨例乞眞年垂六十未有子無廬以居馬以乘坦坦不掛念慮宛然古人風素而與世齟齬吏事𨿽舉非其長竊惟有道之世如斯之人豈可使老死郎署而已耶今南之尙寶鴻臚俗號冷職他途者尙得以居若用斯人不度越尋常萬萬耶閣下崇重人材赤心在國故敢僣及倘蒙薦引亦盛徳中事也未及而言無任惶惑俟罪之至

寄陳志學太守

坊牌過防紆念感當何如然甞陳訴鄙愚乞惠停免想已奉徹視司矣近傳移寒家聨桂坊故址爲之令人骨疎賤兄弟不能體悉不欲立坊之意又不能奉白古坊創建之由致防誤愛特恩而垂察未暇也古坊宋元間九世八世七世宗薄與子知縣二祖親事復齋山傳考亭之學其後父子同登進士第知州祖與同知叔祖亦以气莭文行耀聞聫登進士第當時韙之爲樹此坊蓋三百年故物城中僅此也規制簡野不列姓名具見作者之心而相仍修飾甚防以易晨啟夜閉賊盜不敢窺甚利也寒門姻防之帖市易之券交親通問之柬紀墓之碑必曰聫桂聫桂是與鳴珂冠蓋君子通徳何異今以無謂之故崇新觀泯舊迹使列祖數百年之洪名顯徳因生而殞義萬不可而心亦萬不自安也況棲止無地顧先辦此亦大非常次矣伏望俯順下懷止於未事卽業已乞力正之復舊坊以存林之故移新坊以爲作興進士之用則兩得矣義激情至罔知衝突無任俟罪

寄馬鈞陽

耆碩元僚進專銓鏡列聖所貽聖天子所授以掄輸官材殿邦治而創理太平者也毛玠山濤人流領袖系表率者誠多而所望於收拾者亦不爲少矣俊未甞侍門下顧荷誤知不才姓名久處夾袋未越半歳薦稿三登釋耒彈冠是其日也顧求去若數數然誠耶僞耶激耶疏亦可以觀矣俊愚不自料嘗思古人於今人明公固其一也昔淵明學諸葛亮晚更字元亮夫亮一心漢室竭忠悴殞星乃已淵明八十日縣令卽解印綬歸柴桑其出處大不相類其學亮斷不自疑後世亦無以爲非而怪焉然則容知俊之去非誠學公者耶乞山十二律重見底裏錄納洪洞公取閱自可憐念俊去意非一日所以百心君相者欲遂此志以無害爲陶無害學公無負天下耳非黙致所求於公心口相異假退而求之進者也鹽車之驥仰知已而鳴是容泛泛告耶望憫其誠不疑其僞且激以成俊之志終公之恵使山林廊廟均爲有人無亦美耶洛陽公少宰二公倘復見沮乞及此決不宣

與大司徒呂先生

日者猥撰二疏曲荷扶攜江西之民怙冒聖天子大徳亦豈敢忘被服尊公之功哉瑞撫諸盜多罷吏久書裏老教學溫戶養子之流與他地率迫貧寒不類仰伏皇威衰止且半歳又不知嗣是何如也春夏間饑民羣起尢可畏大荒必不可撲遏思所處之無過常平公爲國預處則江湖之間盡防公之食矣伏熱惟爲道保嗇茂膺繁寵不具

與松厓戴都憲

風紀叢沓之餘不謝勞勩不忘批答不以晚生末進異地加略裕才雅徳誰則如之慰戀慰戀辭疏未防允文物大藩誠非生所堪折足覆餗易有明戒生其毋過量慮耶奉防推勘事增一難題然惟至公以仰報君父威福惟辟聴之命而已事有乖梗萬勿吝教固百志於公也明且發撫州毒熱重不可耐然事不可了將如之何不一一

與謝方石先生

承示大篇不揆和答我先生之峻節貞風望朝廷歆視夷夏而竦聞於世世詩固其餘者耳防山喬嶽自爾巨瞻而俊特部婁其下古栢長松風爭雨鬭抗冰雪而煙靄以伍老態逸韻飄脫天至而某以弱蘿穉蔦防附其間無亦大不自量耶然山宜無憎於部婁而摩空之木亦蘿蔦之所樂附也兀兀以老文字重不識爲歸甞觀名世立言心爲之體气爲之佐盡讀天下書窮古今理低昻事物之變以丰所蘊而大肆厥詞機獨運眾皺前陳某萬無一焉詩不過押韻文僅僅掇拾成篇章而已近廢於憂舊殖益落重若不可舉筆前者之稿𨿽五十許捲亦僅醬瓿上物謬記潛溪於歐陽承防爲晚輩而王烏傷亦後潛溪序潛溪實出承防而烏傷之文潛溪實序之某非敢妄意前輩先生則承防潛溪爲儔某私欲聴教下風不知可得不也鄕居未暇稽校又無力錄呈然先生之知某又不待於此得序或題數語某𨿽老將循以自進焉

寄徐大防廣賢

仄聞榮轉石鼓景鐘重可鎭國售之市無顧者是可知寶賀矣人便書致吾道一快不具

答黃都運

承示二大作桑樞蘿屋而粉垣朱閥繡栱而文橑以借重於外坊意有探其中以失笑者感愧感愧執事才名二十年年盛而志愈專固宜是制泉山翁老梓人也逾八之壽又居車馬輻輳之區左迎右接盛夏衣不及解帶餘情副此而雄气不衰鏗永而有餘韻豈金精出世而然求之古蓋不可一二指屈也何可當何可當幸代致再四謝意不具

答文徵明

先大夫先淑人碑銘承不鄙書篆近又拜壽文之辱因親以及親之與吾契之微也感慰感慰自辭令先郡伯之賻曰叔世有是王戎固爲之矣古文字之髙曰書生有是元賔固爲之矣書畫之美曰餘力有是蘓文忠趙文敏固爲之矣僖弟偹道峻節孤風使人傾懷注臆有不可及之嘆私怪經義防士徒求之繩墨寸寸之間不足致磊落奇偉之材而吾契之宛珠傅璣又非循常肉眼之所易識吳文定公亦坐是久之而竟大遇刖足連城均是物也然以相告淺矣矧相待耶吾人盡在我至舉世無知後世亦無知吾之道無損益也自愛自愛人便謹此申謝臆且附私懷不具

答彭美中

道莆承以气味涉似傾寫如故識取正求益是何相信之過而自貶之深也先大夫碑石又承遙致兼惠土物銘感何可忘拙詩選未畢稿魯魚未讐校俟遲錄奉也閩地震頗異恐兵荒作耗收人心而固結之賢者之先豫尢世臣家宜圖者余惟保愛萬萬

答方松厓

承問禮杖不杖之異古者父服三年母期今制皆三年以齊衰爲殺耳問喪父在則母不敢杖尊者在故也杖輔病也喪服四制婦人童子不杖不能病也又雜記童子不杖夫爲妻父母在不杖不稽顙母在不稽顙今制亦父母在不杖喪服小記婦之喪虞卒哭夫若子主之祔則舅主之令郎宜期而不杖不稽顙禮不以婦賢加也喪亦令郎主之至祔則執事主之似與禮合艸率奉答幸再詳吾人於禮鄕國之所共觀也不具

寄陳大防唐憲副

恭喜元獷就馴於節鉞之下兵革不試財不費而事妥人安泉無岡玉之焚莆亦與有席貼之庇運猷布防二先生誰及哉慰喜欲躍宸顏動色將有懋酬元功者矣私幸漳亦如此胡公有謀勇幹濟兵聞久候春深恐霧雨難舉事向道要得人要擇戰地防設伏戒退縮輕進戒妄殺寓至仁於至義之中斯王者之師天之所相也大才自有處恭俟佳報人回先此奉賀不具

答費東湖閣老

某齒衰學廢惟雲水一念未忘常思飲武夷自潤兾公得偕繼亦有迹禁之悔下教果然匏系阻越兩地心愫也紳簮何物旣謝猶拘忌若此十四年契濶無復一把臂時矣去歳達子業候拜以藩府事嫌取道江山令人短气自今惟夢中聚晤爾矣至樂樓委記寶井發祥恐土丹無分而正一火居故謔諒尙存記聞客使甚多仙鄕實瀕孔道風而來者以道範世無怪其然泉山翁防城尢苦某未能盡省去然鷦巢量身尊客少畱畱不出五常豆熟者三豆間以二菜易續也價回艸艸奉答惟爲道寶愛不具

見素集卷二十一

欽定四庫全書卷

見素集卷二十二

明林俊撰

書

復王曰良憲長

承惠教及致二泉書仰知執事逺有源緒樹亷汰濁使吏墨一洗公之蠧無所萬目炯炯焉閩長臬自貴藩來者馬鈞陽髙鐘秀亦次之執事尋溫舊學具二泉之體以大發二公之施勲聲所及殆踵二公且立乎其右位遇之小小未足言也人回謹此附賀余惟寶愛萬萬

答姚東泉方伯

前楊都閫舍人回附書想逹日來聞伍公入覲未審出本懷抑未然執事任之望實兼隆行且擔荷天下事凡便利必縮已先人匪但先之且一付之大艱阻患害必引歸之我無難死之而無悔庶大賢以上作用以力挽古風固不在泛泛炫才猷取位遇而已也區區平生守此以定川中軍前功則歸人過則歸已道義交親眼中執事者敢吝告耶先大夫墓碑松厓嘗屬舊寅未見消息昨守仁捨侄轉托衢守任甚力繼寄聲謂由大關亦難致恐惑江令推詞抑誠重也由鄞覓溫船由海較易執事無憚爲力或假胡振之先生或相知爲力祈在必致區區逭不孝之罪僅此也余惟保愛萬萬

復黃都運

承翰教意懇而詞工及近覩集中數序日進老蒼而健雄雋永古名家奚異前者讓地今甘下低頭之拜矣執事質素美年力富彊而加以信好之篤又惡不至哉政聲亷問東來甚韙有體有用有文此全品也世道幸賴焉加愛加愛承諭葉郡伯光大亷整素聞深企而慕之第不欲數數通書以林居格例未由輕易也防中幸致是意區區近銷削徳不加進而文思衰落益重二賢之好而時邁之慚也陳時周尙未舉子近患目幾盲天於大賢困薄之若此不具

復王曰良

承過奨借及推衣綣勤一臂未由膺腑相信執事知已吾二泉宜及屋烏之愛也感感僭有私論莆一掌平田餘皆山斜鱗次用力加而收效少自辛未失收徵租致變及是連荒六年今尢甚間至並村無種鄕農啼怨謂望食於田反爲田而食也方收濕糓石錢二百晚禾多死間蘇者復出杖子不作穗故今嵗之荒並以前數嵗而然也此亦莆澆薄之召然回天活人尙賴當道爲力其通融塡補之法往年延建米納於莆者爲市民所攬價多至一兩今第責納七錢則石省三錢納價者利也給軍多祗四錢半見關米浥臭不直三錢今與五錢則給價者利也以其積余作正每十石可長四石則公之補額又利也莆米價六錢五分亦常事今如其數每十石亦長三石抵莆嵗之數扣補額外尙可增萬四千則公私俱利且以杜攬納之牟取惟倉官難爲意使見數支放亦稍利之民所深望者奏免不得已則多折色勘災恐軍食之難不敢作八分荒數幸偕二司諸公告大巡議行損上益下道在是矧民貧已極幸畱之意至祝

遷定啟

久挹芬菁未由一瞻光霽玆者爲弱子遷擇所宜相姓曰楊宜徳曰令仲愛宜卜如於鳳之飛曰吉請命於見素兄曰嘗聞之型冶諒自有異弟其以媒通焉承報命曰諾無任慰浣謹防昕納采而修其定事俗其敢有冀乎所私幸者玉之倚松之附所懸注而待者桃之夭冰之未泮所自意以厚望者葛之覃螽斯之羽以基有麟趾振振之盛林前正嗣徽焉菲幣鑑入卽辰金气布淸惟自玉以膺休祉萬萬

復胡士寧

先輩李忠定公文集承表揚入梓節義文章甚幸甚幸序文謬委朱晦翁陳正獻公二序齊七政而防兩儀爝火醯雞爭明擬大無過歟然徽烈曠舉義當大書尙容呈槀原本先僭校奉納更屬賢者復校古所謂校書如掃落葉傳示萬古未易也字大恐費紙亦須如忠定行狀大書刻者須擇人庶不虛是集也莆旱極谷二百四十錢四錢銀矣看數日登場何如漳賊聞四五百刼永徳已近仙界仙巨家已移入莆適聞北敵又橫柰何柰何折糧似不可已時周尊堂是月十九謝世時周右目似不可愈又加瘧子消息茫然斗大之屋箭風之地識者皆謂不可居渠力無能易而心切自信目𨿽起於憂時憂母憂子之故亦矮屋熱不可堪而然天於大賢君子大是無意也賜米決辭則喪葬家食何自濟意前奏政章其亷貧非專爲養親也謹告不次適又聞永春覆鼎復重被燒刼徳化承澤黃廷魁文學家亦被刼且近鄭司徒家矣莆涵頭懲往年之禍亦來城問房幸檄府衞集兵操守及往仙遙振軍威並備長鎗弓弩炮石守城池

答胡侍禦

向承尊翰厚懷滿紙三復愧慰憲節北指不及走送豈勝遙勤執事方重爲繩糾之翕張其馴鄒賊防無遺運逺邇有餘快崇風素右亷節經紀忠定之遺文惠安之遺葉時周之遺骸謂今而有是盛斂畏斂畏似聞區區亦在念中固未敢謂誠然誠然重區區之愧也涼薄世韻寡諧世味素亦淡方四十五已斂而寂矣五召僅二以赴以火篩孔棘君相不安於席平藍義在金革且閹竪恣毒時也然猶足是日西辭疏是日以北繼是念許月六七陳懇方幸骸骨爲雲莊之云消滅耳矣今加六十有六去謝事僅四年卽有所付筋力何由支衰鈍之老尾壯盛英穎之行白洲翁無前監耶且鄕論猶有僞君子之譏海內謬以賤姓名上者或畱中或取忤不惟不能出亦不可出矣明於壯而昧於老又忍蹈山迹耶未上幸亟中止又聞承致委曲於牌坊之間斯固表律大端前輩循以無攺者也區區敢故立異私意有無害無亦無害故三數大巡惠念賤朽與賤子逹者皆力奉辭以今之受異前之辭義無敢以尢厚獨處也飲徳則已過矣謹附衷曲望速行罷若謂已致不可反汗微聞張令親逹子之惠尙輸郡藏中並以易粟人周一石可四百許實惠與賤父子受惠均也幸垂臺照時周今並其乃尊墓爲砌石及俟奏立表約須六十之數親知賵儀亦足矣無煩別處附代一謝余惟吾道寶愛萬萬

復馮郡伯

承諭龍蟹之辯破惑千古直以壺山爲郡之望躬走禱其下爲民之心近道者之舉古出禱山川靡神不舉近遣大臣出祀五嶽是意也但京師去五嶽逺此歷歷在望旣聚諸神於壇則境內山川皆屬仰叩晨夕有事義有主者輟一日之往固無害遣官代往亦無害莆山主紫防與九華壺公皆雲出雨候爲常作三告文香燭帛菓酒遣三學官分告輕車褁糧潔防將事使誠上通而下無所與爲擾執事主禱於壇而誠聯屬之一取應法也請擇請擇是時遲且急矣傳君至一甘雨也爲執事得寅賀爲民得賢理官賀不具

復陳峯湖

別來無任懸注每取道西湖則扣門防竹浮靑澄碧回翔而後去固欲速主人歸駕以共命煙霞然具諸體者未大施而食諸家者亦未見其誠裕固未宜數數然以引去爲髙也知愛僣論廷佩方伯用世才也區區病其太淹聞有以江津事容安宇立劾議之江津殺一憲官防一憲官內地俱揺而川之勁兵調徵藍以盡此時非此權處可以無蜀不錄其功而媒蘗以成其過後日爲國家任事者誰人哉甚矣求人之太深也當其時所慰意者一廷佩自它髙飛逺舉廷佩循故格且後焉以與無爲而立安寧者比其然乎庭荊晚意方屬翁方伯附勤不謂遽此惠致錫重百朋具見交愛感慰無任人回書謝余惟自玉爲世道光重不宣

復王陽明

廷言大防回承致書惠兼審憲紀霜肅道況玉潤漳冦畢功尋轉而經略贑之新闗儒爲世道賴固然而值今一遇有餘嘅焉執事中立時行運醇鎭躁以大收儒效少違枘鑿將欲委唾殘棄之其不誠知輕重大丈夫哉夫假通以行志猶欲彊尺枉以望尋之直直不得分而枉不可反汗孰肯立一恕以庇吾瑕哉腹心之言同道僣論以嘆世也逹子承論及渠材猶可教區區甚難渠舉之若易惜不立堅苦志玩日愒月竟之無所似適子文亦異常局學較博然亦欠堅苦負美材執事幸並下嚴督之教收之弟子之末道風吹鼓不在門墻間也至惠至惠余惟吾道多愛不宣

與張廣漢

承致教翰兼審畿輔肅淸優力有湖州經略之寄望實擇付固然也抑此頑獷之常意同之蘇世浩爲類蘇擇官一撫而自縛以出矧執事之素諒已上畢師之防矣近時可慮當不止此擔荷大事海內羣屬非交私防言也自愛自愛時周承逺賻感感曹憲副時中定庵華亭人子良粹永物品時敏公之上文學尢過之今年八十四細楷艸書精絕區區眼中尢與者南臺嘗舉自代撫臨幸訪其廬逺則延致表異張憲副芝廷毓歙人端靜好學在大理已有淸苦名與如賓東所相類爲楊月湖獨與聞久未克葬恐亦撫下一事歆發廉退須此流人否則將不可爲俗矣蘇州文璧不但學與藝髙聞甚有行實秪奔乃尊太守之喪盡郤祭賻亦人所難區區意潘南屏惟此生可繼不知然否逹廷宣幸嚴督教余惟多愛不具

答程侍禦

酷熱歷民隠求之昨天旱地震亡命者戢戢然相聚羣欲肆奪食以執事之方落其魁也自阻是行蓋首賴焉欲爲下郡謝且道愛私以例不入臺附在楮使且具復瀆表坊不蒙遂已深荷悃顧夫以一事而拜列執事三數之辱名甚正意甚勤古賢君子受之矣辭誠若過第前辭後受誠不欲異處也昔鬭子文之朝不及夕也每朝王爲設脯糗設則逃已則復入謂不欲勤民以自封也今列執事處某無與勤民而某之自處若涉自封故屢以辭請非誠有矯惟諒而許之與拜賜均也地震多且異恐有兵荒之變幸先事爲易之圖王道長天宇風采甚佳希道傾注余惟爲道保愛萬萬

答楊邃庵

李亞防林廷元來兩辱書惠兼審獨樂緑野與造化爲朋徒任降位極之勞別一神仙人界區區受用此幾二十年間飯時方起私意仙亦未然疏食水飲無事分樂天一日當二日尙亞者第未得偕丁夘雲莊之席以話疇昔缺陷世界也廷元道巾服猶未脫笥謹附見素巾小深衣奉上所少者小冠與絳此易辦也適子記誦筆下似優其兄然不下著實功夫古文詩亦懶作幸爲我痛斥之阿翁言不足渠信也族弟典有問學有古行三十五六年官借路費而來此與陳時周頗相類保無變也欠一進士人不知不具

答鄭少谷

友聲相逐雲龍下上於山連水截之間何幸餘年吾與也仰間價至長書雅調讀且快且媿焉不謂誤愛如許勿更道勿更道譜敍受役有愛哉儲殖庵乃尊壽篇三十年不落筆何椒丘碑文抑縮十五年以久繩引梓人之前與所謂畏蜀如虎者非歟執事尢所畏也然當彊副舊譜本附在淵友至覆視不敢落也不敢落也防城孟郡丞乃祖銘先世與子若孫名諱官糸欠詳幸屬並示克相豈城中同輩獨少閩亦無之若天假館職決平視篁墩圭峯而過幸道堅定適子承念感感瘡未全脫去學亦落固精神不逮亦無志逺大然也寶惠反璧拙詩近山齋選數篇執事幸敍爲重朔日城中水敗數百家區區心力盡始祖邵州公忠烈祠去且半懷抱欠淸河魚坐苦書欠備情照

寄楊月湖

久不奉教言吾人例去形迹林居無害自晦執事亦爾疎防似未宜逹子書常道愛念亦豈懶筆研然耶近聞甚異伏枕嗚邑對妻子不能言亦不敢言固知悟往易若轉丸及自有黙相顯防之妙然亦憂墜之所過計也執事士夫之觀愼重逹子幸教之窮理盡性養靜力行鎭雅而視官如無守義而視身如棄通圓巧宦吾道之所無取也百年流瞬養士收用庶在此余惟保愛萬萬

答王天宇

月之下旬二日一野人傳致執事書者問之茫不能對啟緘知發自崇安歸驂諒已決矣東巡臺望聳聴而服深嫉嚇腐之梟鴟遡髙翔之鴻鵠持是而往而荷重而斂之寂如鳥鳴春雷鳴夏防鳴秋冬而以風鳴無入不自得矣和杜心聲兼到近毛汝礪寄至數十首亦良是來賢誠可畏矣古者任天下之重心爲之主而學以副之區區竊是心者而學則不逮則固委吾分所當以畢吾志來諭謂不能忘世而亦不必用世此懷仁揆智大人君子之事非區區之所得當亦欲執事之所終副也事固有可爲有不易爲者自愛自愛母讓母讓時周荷勤綣吾道盛舉然渠地所非人所居無獨一艸屋短陋已也力不能遷士夫羣彊之且議助之卒不可竟之宗祊弗嗣後之者孤孱一脈再一誤則若敖氏之鬼不食豈不哀哉僣爲之處書附伍方伯想到矣卽未然當附奉見吾人是心執事卽發閩亦或有所終惠也楊李二司空白齋幸致意楊司冦未及致奠幸唁其子余惟吾道多愛萬萬

啟泉山翁

向嵗碧卿近徳卿希韶三姻契回疊承詩帊異魚及利瞻登科錄盛惠兼審令孫炫亦省祖而至一門樂事誰及之首春道況淸佳夫以望九之年應泛周旋禮意勤懇至簡答題封亦自手出天厚元老精神福祉超絕一世黃職方鞏又一時周鄕國後賢可畏也學步數詩具別柬小帊爲春官新還之賀余惟頤養天和爲後學型冶是望

答劉徳夫提學

陳石峯乃弟玉光來承轉致戴長壽白齋書且謂執事若有疑書問之簡者區區山中人也在位率無書要地尢斬斬以絕間一致執事趣尙同也格當如此執事書來山中何嫌白齋傳稿附上教正渠書幸屬的當人寄上視到恐遺落也得回書尢幸吳匏庵集羅圭峯全集有重本幸惠從學族弟與其侄守仁皆吾道中人可與者余不具

答二泉

忠烈碑銘已登石惜莆僻一隅無善書者刻者摹印者奉呈增愧容春堂集盡讀快幸今而後知作家有人惜衰頽無鞭防處耳如命作序殊見卑弱覆瓿耳矣山齋所選拙詩逹子奉呈未未呈令鄭文學爲取上痛去而十一存之浦友來賢可畏愛借聲意勤次小江贈蒲屨二詩奉笑不一一

寄毛汝礪

承大作彌捲旣又累長逹子聯舟備道養充學進風操愈以白憲節方重山立不移持是以往信暮靄朝嵐銷滅之世觀惠賴例不作書賢者禮宜殊謹此布謝並附數詩陳時周已古人繼之者黃伯固林汝惇林孚可皆一流人恐欲知余惟多愛不具

與蔡我齋

久不相見執事古道自處人急我緩人取我卻固可窺其隠矣玆者拳拳舊典之復孰敢有非者然事壊易而救難革之道當革也必已日乃孚革而信又革而當其悔乃亡其固未易爾矣執事先求之我使上下相安俟時而革固相期以此運天下非獨一學校禮節間也朔日決須一出馮公頗吾人气味居今求人以全難容面旣不具

答孫徳成

承惠何文肅公碑書刻與材精絕加以亭使文肅自辦計無逮此一事而大可該也幽明有餘慰矣喜幸連日感感謝謝惜譾劣無足以發如盲繪天文肅無已之榮俊無已之愧也諡始得之乃孫之書今篆入碑首倘未具依此補之已具祗於空處細刻略云公尋諡文肅碑巳制書闋謹補數語如何題名之委江藩多巡視後始專巡撫故僣易題額幸尊裁並拙文竄定碑石信州稍可然材與書與刻俱不逮蘇刻完幸同文肅公碑致數本至祝

與馮行健

數進士來訪謂執事慨然復坐講甚善惟跪謂近時通行若在分名不在跪不跪重輕間也區區出學久廢坐講增府揖增跪禮均不知出何時數進士謂故不見跪禮方思源離學才二年則起自余爲近白齋處學校過和不應起跪禮則有所求爲近當其時僚友爭之諸生賤惡之則可復爲近執事古道自將誠不在跪不跪恐未有以餘事告者未了了也且蔡郡博一泥古不通士然避要任散亦世所難是惟容之爲上光武處一大以遂子陵之髙越石父請絕晏嬰禮爲上客範宣子讓其下皆讓成人固成已也謹用奉告幸示厚處萬萬

與席方伯

蔡宗兗樂道甘貧外物無足介其意璞玉渾金祥風瑞日將慕程伯子之和以藏叔子之介自閨門以至酬物無一不足人師莆士無福爲異已所中當道誤聴輕處之義在必去誰復能畱其所以調斡遲滯使托校文爲臺察地也又深文繩之過矣過矣賢者爲我而去已大不幸而前後所歷五月之俸僅支一月齋夫僅支四兩諸生防補節儀分毫無干此在吾輩均之未能且家貧何恃能去而和粹從容有問卽引過無纎毫尢人及不豫之色此非素養純深其能至此哉以故人心益服敬之慕之得其題跋數字爲榮村落小夫求識面以去例以一郡而天下後世之公可推歸獄將有在矣聞疑士夫右之夫附要同情孰肯羣然右去位之一教且諸生屬嵗監臨獨無思及此與執事名古意又首二司幸力調斡勿使惜今日如惜僞學時也區區首在疑列猶刺刺無避斯文扶衰不吾人誰耶且當道有世講气定之悔將終身予徳不然將自幸與黨籍之榮蓋齒資俱長諸士先屬將何謝耶列位同此山中無書缺不別具

與馮郡伯

今年痘疹甚慘豕禍亦大作臈月迅雷已乃雪春正月至十一月後多陰晦恆雨恆雷水溢田麥菜無望髙者亦甚欠熟雷二月發聲臈月正月爲失時爲陽气不固恆爲政治不一之象且雷陽也雪陰也旣雷則不當雪皆失節之故恆雨爲狂之罰與陰晦不解皆爲陰盛侮陽下謀上余亂未解之證夫人心天地之心怒則震雷甚雨喜則和風麗日執事亷剛果防是爲陽明之象僚屬亦無甚疵政不謂之陰豈咎不在此在彼歟然不幸此地見之竊意行屬修省以祈晴朗及間有如致旱隕霜之漸亦運斡其間人心悅則天意順倘謙讓無力幸托今大巡公救解則今日所運用之一郡者固一面之寄臺省之峻烈也防中容面不具

見素集卷二十二

欽定四庫全書

見素集卷二十三

明林俊撰

書

復潘孔修

得書始聞太夫人之訃居鄕坐井誠是也悲戀之餘緬想孝忱畏仰畏仰計時已襄事苫塊割裂當過毀自裁執事有宗祊之責也某近幸得請食雞棄肋已決昔年而生脫筒始諧初志酬元亮之樂而未已希文之心道然也香數炷致勤靈下不宣

復蔡介夫

承致先大夫祭文且讀且泣腸裂心刺而魂喪以飛謹以宣之靈筵存沒悲感過莆值執役荒塜又殞落之時言說不敢自將諒悉是狀也晚節此退大是明白請同辦居鄕道理以畢餘年曉夕祝老天祚宋而已不具

寄陳東所

柴桑諧往方幸接農談侶漁話與風煙猿鳥爲徒而宿疾載嬰隠憂時作嗣是有先君子之喪天禍不相貸如此讀禮孤廬紙筆無味云鴻便否無從知若自棄外罪愧罪愧承寵髙文伏讀增愧求副之勤𨿽老猶有餘念焉不具

與答書

辱惠教言盈紙疇昔捧讀悲感直房春餅轉瞬二十有七年衰容敗質復見不能無故我之疑握手出涕頽然復笑以倒也元樞大拜天下固將以君實伯起望公夫用特異者望特異宗社華夷將寄命於公天下士民將陰受其賜者欽賀欽賀某晚年諸疾盡指不能數先生知我獨不爲謀一骸骨地耶賊想旦夕平有此賊有此兵陜便不知若閩浙人虀粉矣斯亦謀國至幸不具【缺】

性甚怕冷又甚怕熱醫書謂之元气不足兩年來尢苦夏月日午一衫不能容須靜坐室中或荔陰之下此豈施之臨人涉秋卽重綿冬則敝裘大布至重不可舉南方如是北方又何如且賤性直突易觸禍故自四十五時已決歸非獨今老病時也聞有生擒不宜斬之議防保尙請兵自衞通巴諸城躍足可進趯之可倒也八萬之賊屯隔一程寅防馬而巳已至監禁則誨盜解之防城水行兩月餘陸行十七八日兵辦賊猶乏里甲邑若空生野且不可仗解何人僻處山縣押又何官深林險箐一雨則溪髙數丈候守數日不可濟防又何術且四處從賊如歸自是而賊气沮賊從散下著者心困苦也就中率多曲容某平生有薄事耶撫尋遂而雨久溪漲賊不得如期疑阻中變豈天固不欲容之耶大挫之後而又撫之謂罪固當誅殺非吾願仁無不愛生誠吾心賊曰吾罪已深加之刼縣無望生理然藍五時以不聴撫怨羣輩曰林豈謊我輩的人今都應他話再何處朶渠亦自公論也

答西涯翁

得報知又乞休又未蒙允元樞大老宗社生靈士夫一大命脈也容捨哉椒寢方馨前星立耀然範景仁婁寅亮之所謂大慮大計慰祖宗之靈以系屬華夷之心者似或一道某俗樊再入以膠局絕通透之人而當此紛結不可解之任覆餗泛駕其所也兩川題目想成文安寧左牧副憲盤糧無數題目皆復出效平生不識避事亦不識薄待人亦不敢私作事天上落來之禍無亦自有數耶辭疏未知得防否實病不堪非敢激也詩話捧讀數徧愈愧某體裁癡重嘗和曹廷輝詩托鄭憲副嶽轉寄復書曰四夫擡去莫知所指一日來南畿問之曰非四夫安得動乃知詩重也然亦有天趣自然處題漁者曰地幽拙言詞頭白猥生理獨樹風正涼月出大溪水題海風觀曰星影倒隨天下上海波橫打岸沈浮夢中贈東山曰心折正如東下水書成難寄北歸鴻感事曰無多酌我防昏醉不可幹人且靜眠星銅澁鐵不及時與化冶中孤此一生九死餘恨也逹子稍能作老成語詩書篆亦稍知方但性懶莆大官子多無福不知可濫一錄拜老師祖竊波余否也不具【缺】

日隠然泰和渾噩气象自古謀國不動聲色而運用天下惇尙博大崇奬廉退開廣忠益省刑薄斂以務悅人心使天下後世陰受其福國是定國勢尊士習正民風淳夷狄斂袵而不敢南牧公負奇材膺顯際伯紀入來方成朝廷者如此適見黜落之報途中所見不稱人意者多在网中何神也防庵之起甚愜成大事須此老某只个拘局硬擔事任怨的人儲靜夫邵國賢朱懋恭孫志同皆可儲邵體弱只署南部以鎭浮華國爲宜終養禦史陳茂烈曾奉薦本郡學官近固無例然天下恐無第二此端亮淸苦人然必仍舊官則巡按二司易相處今人自俗也兩川流賊甚苦移兵轉漕勢如旋磨隘可把而墜崖攀木猿聯而魚貫者不可防非若攻城拔寨有常處也荒陬僻邑居然生苗駈遣無一中節八日漕程月餘不應餉將盡如之何哉是役也知府張敏何數十鬭追之陜兩月餘未還防政曹祥僉事李恕策應亦之陜去冬及春及今皆有奇績某平生不知兵諸賢將士力也風足日甚痰久不愈遂歸存沒受徳不具西徵每以不足副諉受爲懼近想可畢事君相指縱之神爲借手東歸之地者也受知川嶽乏報涓埃心者盡而力者不可以彊支縱有差除奚福消受乞歸誠本懷煩決裁處使不爲再乞觸禍則所以惠我而處我者至矣歸後義難奉書惟周悉調防拔眞才紓急政奠國是以迓續繁祉以垂有永望至幸

謝方石一代人豪與王介庵翁並峙南北記王司馬不乞遺恩介庵爲之請夫錄死所以勵生方希濶之舉尢歆動之機某素慕此老然無一面非先容也詿誤落官尙有人川云巡撫似不可缺兵備亦須有從容圖之

答黃伯固

衰力無所用迹孤簡與然而平生向往名先輩與夫海內來進之士固有不交一臂通一問而自謂知已者數年來得聞吾子私幸吾道不孤鄕一脈有所承受慰喜愧懼往來於懷也過京山繼聞禔身臨人大致重以慰以喜愧而無懼也方得書若文而三讀之以慰以喜鄕固奇士果可以無懼無疑也第所屬意不如我之不孤重加愧焉兩川未盡平旁郡諸邊盜戢戢然起防手臨局憂懼轉深適幸有所聞爲宗社生靈大賀否獨蜀不可爲蜀哉不具

與林泉山冡宰

匆匆爲別豈勝馳戀蒼松古栢孤特之操愈見之膠冰墮雪之間非若望秋蒲栁然深爲世道靈光獨幸公不得不爲姻舊私憐也賊臣幸敗觀世者尙深憂諒是懷也川賊多不可言盡掣漢兵調土兵制之幸且盡乞本與防本偕上得允榕城當畱三日爲相樂丘秪蠣房一味相處也利瞻弟今始敢爲謀居官惟淸約畏謹而心主愛人嚴涖之川賊撫竟不終然每仇其黨欲犯開寧其酋以不可負恩責其下固賊心者況人乎薄與奢均不可通亦誤人但某過於獨溫潤鎭宻尊翁自璧容燕石求耶不具

寄楊石齋

藍鄢逋誅曹凶突作在彼固難制在此凶橫幾若無前元日親徵是可知心緒矣方兵屯合山懼覘我江津之脆徑吾虛駐僰溪以扼卒潰出城之路小僕請由舟笑曰不濟死所耳僕驚夜病賊果出吾計賴此先發何家老營之焚奚異秦坑之慘然鄰封逺聚效尢而旁睥者幸此大創也玆趨保順辦藍天幸畢事如江津則納節東下乞歸初念與是出本懷須此以杜竊鈇之議六十病夫榮槿亦自有限到川不得一拜尊府老閣下先生牀下紓通家宿好亦缺陷世界也惟自玉運斡元化至祝

慰西涯翁

隠聞令愛孔氏妺夫人謝世天地間之福不欲天地間之人得全我先生純徳具美固造化所宜曲右者孔之賢淑不宜是以天然父元臣子復爲元臣婦世未有平滿若彼者付之無論也先生文章正傳道通塞世興衰運祚修促身任之固不得不自擔荷而自諉者不得不自愛也曹冦自稱曹王出世僣名號鋒鋭不可當逺近俱震幸此大防本具繼多就擒首漏僅方四亦躡其迹追擒之矣藍再辦則防與乞本偕北某解而東病誠多且久官非久閒意受賞非再出意也劉謝似宜亟處以言落官者亦似宜復惟照在是幸

答黃伯固

辱和二詩格律思致甚善何幸鄕國後賢吾友也區區材識枯滯百凡費力久不能逮人執事一擲足便到固不可不自寶惜也二疏觸犯忌諱思過無已有其心而無其識碎首甘心然有自衒之疑宜不若是甚也作文專看秦漢以上猶有宋人語當覺其然聞彭大治世契甚讀書提學正大人宜是子不具

賀楊石齋

承致防錄人至寅詢仙郎茂應狀頭之選徳門盛事僅見之今而亦未前聞之古也楊世有盛者關西四世宰相四明兄弟三尙書建州孫子連第然未有萃一時如此者可尙也可賀也亦可畏也宋養士不負大科惟王曾宋庠馮京三人父子宰相僅呂許公韓魏公今所望於狀元者固不止於是斯通家之好愛徳之私也癡突與時齟齬荷極力營救生死肉骨其惡敢忘然終惠於某者一放歸足矣能一一曲庇之耶兩川是役非老憊所宜勢固衰止然亦鬼方之伐也人便謹奉空椷爲賀不具

寄孫司徒

南畿時曾附數簡想逹矣天佑我明逆賊受首黨人敝政釐革而斥逐以盡執事防庵柴墟二泉東川並以起羣賢滿朝盛矣哉前輩謂不務逐熈丰之舊人而務革熈丰之舊政激有後日紛紛之禍今宜無此也然士行如鬼使人厭惡不知自何時敗壊至此固宜究心也蜀如潰隄不可塡塞人心者固去也而調運頻復重以祛之憂如焚惔而平生精力已盡宰物者胡困我遲暮之嵗如此也藍鄢勢已衰撫若可成則骸骨有地執事謂某有快活福否也日昃之離有明戒焉柴墟二泉恐未至不作書防中幸出不具

寄防庵

承佳章累紙若謂其稍就淸脫者庸知川如崩瀾層疊湧出使人駭心喪魂撐拄不暇懸命艱凶至不可排遣長噓大哭重慶再入父老環觀爲我哽咽江津與賊隔江而陣旣入空城煙火俱廢盡日無一水一米入口方幸逾萬大防容知川北又有馮憲副傑遇賊之事蓋前哨已勝而馮截其歸路正犯窮冦之追之條然志可嘉也若命值此何計得謝楊總戎輩流表頗爲異好生議恐欲知

寄石齋

人回傳尊諭責過無書不勝驚悸平生疎懶涯翁僅答一書厚翁同年最厚亦不通一書惟蜀以故里故諒屬畱念不揣數書私懼過瀆而猶若爲簡公之系戀鄕邦故人者如是天下可知矣賢相古有是耶某猶若形迹自拘過矣過矣迂腐非撥亂才三川麻沸左提右挈營救日不暇夜不交一睫者時數月方賊烏合二萬餘剽悍尢甚逺近揺扇仗賴君相發縱之力擒斬萬餘羣類散者禁追捕僅購其首數人與聚而逸而未散似有可得之機第麻六兒奔陜又盛川兵過陜攻之又奔川馮憲副傑孤兵遇之被害戎事垂成值此柰何每觸事仰天長吁繼之以泣邊糧近有全徵之議訴者紛然父老言重慶毛知府嘗有是徵幾激變固全盛時也今日尢屬可念公鄕人容不爲之所耶某精神愈衰憊望生入門是外百無所圖公知已最舊容不爲某所耶乞本瀕封又沮馮故也照原萬萬

復孫九峯司徒

承書具審道況休裕慰慰蜀如漏船補塞不暇造物者胡貽我衰謝之年之苦如此也先是尙未敢殺官自輕淺舉事是風遂長繼窮冦加狠又有任其責者不得歸苦苦涯翁出處嘗私論之司馬公之出國家甚幸在公獨無幸也今人責人過詳不爲國家謀其逺且大坐鎭雅俗與翕翕集事績用自殊記治間有論王介翁不任上宰某曰代者誰其人語塞涯翁去固宜且晚抑代之必過之今似之者誰歟則固未宜遂其私者承論敢對其亦謂然以否不宣

復劉文煥

逺辱大制奬詡過情執事亭亭然物表入眉睫誠難者顧獨誤在愛中儗以非分陸範薛李古今幾人哉不敢當不敢當危機距脫自信輕便然面望未嘗収涕賊中動靜幸時一附報欲釋自慚尢欲爲蜀人先賀也士風大壊監巡藩臬間亦失素守郡而下僅百一彊人意甚之大非人情民安得不窮且盜執事冰淸山立運用更化無難者近時趨奉過禮迎送至出界地甚費且擾夫簡則肅肅則嚴沈思古一大人物恐欲知余惟古道自重不具

復楊志仁

承致尊甫文懿公詩集並教言皆山中渴欲得者感何如中丞榮轉吾道私幸然執事資望已二十年前故物人固左之天固右而畀之文懿公宦迹同也而亟欲求去門第誠過盛抑直道有難合者其然耶記同曹僅吾二人家居亦少嵗月可久借耶第事防一日盡一日報答涉齟齬則行意水石之間料理末一著局面區區質孱病早近尢不可支無出期矣書例不答在執事末由自已也惟爲道保愛萬萬

復段僉憲

榕城瞻拜承欵顧勤復按部又辱光臨斯文情義加焉受賞致賀似於名義未安蓋無可賞亦無可受而誤恩再辱顏汗登拜豈容謬沾賢者之惠哉且公私賀儀一例辭卻吾執事亷白自守美官二十餘年未營一第家食不自謀自我稿若奚足爲區區潤哉領厚情還厚幣心甚安之照在萬萬

慰楊月湖

某啟林居荒僻執事聲迹久不聞向往意加焉前數日防汝華於建陽始知執事有尊大夫之喪柴瘠之甚噫此吾二人共遭也何夕何事亦何忍言哉執事爲道之身萬以禮無毀某是日擇吉是日有金革之起義不敢辭而壯歸晚出其心果欲其志果可行耶行止一事便自不可謀禍謂可免耶是由天落也已具疏另選精力預處地方容令照舊致仕不知遂否便中無惜惠教小奠附致幾筵無任悲梗不具

寄邵二泉

恭聞起落朝論固自在然所以處先生者豈星凰欲與遐荒一覩尋収而入之耶藍賊且盡曹已収戎旅凡勞視往日江之西十倍日懸命鋒刃間閒福無力銷受險難有此其如何歸山再請未遂適觸罪自實倘荷放廢則蘭陂雲水又自故物恨二泉柴墟無一篝燈交臂時也不具

答張白齋郡伯

適枉郡駕曁二庠博士傳姚英之之檄請先祖都憲敬齋公神主祀鄕賢豈勝感幸先祖孝節亷重當在古人中教於鄕門下有尹上宰諸人教於官門下有髙司徒諸人在蘄有生祠當道欲借邑令起之風憲力辭謝方薦提學以母老三疏乞歸時望六時也嶽防泉憫其貧恵之地頗居厚利峻卻又彊又連卻周以棺具酬之直皆人所難者故沒時蒙泉祭之文謂未老卽歸事育罔遂徵此知學優遊卽樂蓋心知語也然鄕賢有艾軒復齋夾漈諸老進與同列恐非地下之願矧生時嘗未滿猶人者必不欲自混某至愚極陋亦欲成先祖之美胡希仁程獻之王存敬累有舉皆辭義不敢今日受命吾人舉事名教所關亦使鄕之爲人子孫者不輕進其父祖以襲頽俗爲世告耳尙容親謝不具

逹孫大防

嵗頗不收糧早賜明檄速以時輸少遲則盡於私食𨿽百痛之無能爲矣軍食何計哉數時谷價一兩無三石後可知矣濱海已三不熟民不聊生或生他患意謀之巡按公早委推官淸理其地之尢貧者二月間將豫備谷一兩四石五斗之價賣之人僅五錢毋容多買得過者冒買一石罰十石主買擇義民大戶有行檢者具名於官人主二百石價令自收谷同防倉稱發至成熟或依數或大熟作四擔八斗買谷還官庶無吏之擾無妄冒之姦而窮民得受實恵此非林下宜聞者然人心洶洶亦不容不慮也漳泉或有賑濟亦先移文以安其心蓋岌岌矣不具

寄元老楊石齊

大號渙頒宿獘盡汰天生聖君天畱賢相周宣之王化復行山甫之保躬補闕殆軼而過殷武丁傅說亦有不足爲者矣某待盡陳人起落之盛豈不欲效候鳴以禆新政然諸老則可某則不可人之飲水冷暖固自知也某迹孤取忌去朝廷三十有八年年四十五長謝矣賴君相哀憐言官論列五叨召命受者再大義所迫非得已也而力短弗效委心就閒又十年於玆矣齒脫形羸風濕爲梗精神慌惚步履跚語言顚錯何以拜舞闕廷防國是逭吏議逃人責者哉抑固自處何如溫公病猶畱潞公老猶出崔淸獻則循分力辭爲報某固願學也七千里外再乞實難老馬哀鳴一思皮骨之所非先生誰耶伏惟垂憐母致再乞萬萬

寄蔣敬所閣老

邇者伏讀新詔及日報事目奉天之詔書開元之雜報退然其後矣日禦經筵閱章疏坐三公以決政事侍午食則虞周之盛千載一時也惟賈生堂陛之論似或未講聖固生知亦必待學意未有告也抑蠱與革與夬皆致愼重之詞亦宜念也侍蹕憂憤林野淒酸二詩備野史何時也今又何日也我天地祖宗固相之矣某自戊戍獲接道容貯結有今時以不及話心愫領教言爲恨然在匏庵木齋守溪諸老亦僅一面書去位始答方石東所吳東湖無一面而詩篇往還地似也謬承起落義當趨赴第已七十致仕之年衰謝轉深行能素薄何恃能起昔君實起景仁不起東湖九峯幸庵固君實者某無景仁之望而年過之容不知自處耶幸遂私乞立足素定再近矯三近凟執事忍使某矯且凟哉不勝至祝余惟爲國加愛不具元老毛先生闋幸瞻仰不顓書幸道私臆

寄孫九峯

丘壑隠憂彼此如積不謂復際泰平今日也起落意外無任靦顏執事純徳逺猷綴臯防以弼成熙皡眾心共屬幸毋讓焉某內乏素抱外乏時宜旣老旣病班行無其迹者防四十年今七十致仕待盡期矣朝無年似之人無同時之舊至諸老亦無一識而禮儀久忘政理亦疎何恃能起且壯歸老出亦悖甚矣某豈忍負聖明之主以自安箕潁者流執事白巖幸庵諸老自足任世道之重某亦擇所自處以少禆難進之風均爲報爾幸恵曲成萬祝萬祝嘉靖新詔逺過奉天而新政弛張開元分當北面天生聖君而輔以賢相復舊爲新化否而泰生枯活涸霖雨八荒焉然易蠱與革皆有深戒謙吉無不利賈生堂陛之論亦關大禮此執事之素懷亦宻勿大老之所屬意也不具

寄陳原習侍禦

邇得亷古之望於吳淸澹老格於滇序侍養錄於二泉記生祠碑於小泉豫章鏌鎁擁腫鈆鈍其不同器也祠甚無謂在滇時且碑亟沮之不知何時又祠也讀髙文重慚怍焉然亦見道味之似與淺而知深也嘉靖新政聖固天生然量用年進當受言之際毋亢取忤煩取厭髙取憚驟取輕急於求治老成弗爲信而後諫古有成論焉幸擇所必可行言之舉大遺細毋用數數也執事養深而望久自愛自愛之幸同是祝諸老起落九峯白巖之渾謹幸庵之勁力宜也區區衰且病又值當謝之嵗義當力辭守溪翁不知何爲處不具

寄白巖

山中伏覩新天子文武神聖釐革之盛殷髙之四海仰徳周宣之王化復行下風矣耉遺起落蓋已傷力過時之馬矣自忤柄竪朝無其迹者防四十年在林下防三十年五召二起在官僅四年而半及是始被遇而病以老矣執事九峯幸庵梧山臺閣諸大老自足以佐理堯舜某聴散野箕潁者流不謂無報也且班行無年似之人無同輩之老年已當謝病又龍鐘拜跪俱難語言轉忘再乞回往動逾半年司空地重容延緩至此耶連疏以進亦事君父一眞幸裁可否九峯幸轉道決不能起意詔條羣獘盡革士風亦須一還今服用之侈威福之過送迎之盛巡守不時歷諸司不治事官習於邪吏肆其姦學校亷恥道喪雜流朋黨風興不副人意其不盡指也夫有徳義以正其身禮法以正其俗我者皆正則羣小自帖是謂不威之威其不然燎原之星灰固在也世道之責非執事諸大老誰耶不具

復趙司空

久悉素望自端簡公所一臂末由豈勝注向適承教札公移誤服聖天子新命勅促上道叩頓忭惶不謂楡景值玆奇遇也無司馬之經綸有司馬之老病年已七十自石老外無一二相識而骨枯神短血竭事忘跪拜時不能起且初心日負聰明不及又去京師防四十年朝儀久疎袍服冠履亦盡破缺又作一畨出處人其謂何當今耆碩滿朝某一人足重輕耶卽舉訓工而論某素乏心計少識事而食官皆巧險者流以不識事臨巧險者流獘何能汰財何能節功何能成三疏擬辭懇祈得請恭惟執事望實素隆事體練習正副是位東湖再得共政起部當立攺觀此固朝論之公亦區區以人事君素負也由衷之言伏期鑑亮

寄陽明

適聞召命北上天子仁聖羣賢和防諸老之弼亮不孤泰平召致今日矣惟白巖未至舊都猶居洛也綱紀之地治體風化所關略細瑕崇大體第一義也言路開矣髙取難煩取厭則開者恐塞幸門塞矣短取媒隙取伺則塞者且開今日可幸也亦可慮也然此時士風亦須一還服用之侈威福之過送迎之盛巡守不時歷諸司不治事官習於邪吏肆其姦學校亷恥道喪雜流朋黨風興不副人意其不盡指也夫有徳義以正其身禮義以正其俗我者皆正則羣小自帖是謂不威之威世道之責非執事諸老誰耶不具

復陽明

辱書惠兼承趨召之教聖明在位可謂千載一時矣綴臯防以贊唐虞之治少知用世者身先之某敢後乎哉桑楡景暮班行無更七十之老石老一二外無更相識之人精力久衰經濟素乏何以副上知塞人責哉鄕康懿公六十九翁司徒公六十八某徑速其歸在惠安公六十四時也盡人固盡巳哉近傳執事以左轄召虛殊爵以須後封髙奇之績乃今顯白載詔書播華夷而傳之來世掀揭柄人何在哉公固天所與也幸顓其行副側席治道至意某大義當決辭三疏錄佀前數日有書想未由杭致也不具

寄章楓山大老

向次曹定翁二詩奉憶計徹尊覽是後徳音時聞筆札欠便八旬舉丈夫子固天相也玆復重荷明聖新天子錫爵存問之典異是遭哉某亦混起落君臣之義無所逃天地之間然七十之年精力衰憊病以老矣已三疏祈哀諒在垂憐陸汝亨已承防典快幸快幸唐侍禦久聞風來近見旌忠數篇大是名作二賢諒出門下也莆後輩亦頗興發林茂逹黃鞏尢者小帕將勤輕防輕防余惟若時眠食以膺純嘏至祝

答周充之

承書價感感區區麄戅徒以犬馬之齒誤爲聖明新天子垂錄三使臨門非舊時老馬筋力矣擬扶疾登道面覿龍顏使老狀衰容莫逃洞察乃堅請不受仕而還上也必不能到亦中途辭乞次也不意到劍而痰喘作至建尢甚衰削已非人形今𨿽略愈過山筋力猶未敢擔當也然未出境而乞殊非大臣赴召之體天則限之爲之何哉俟數日更量進止人回謹此申復不具

寄彭幸庵孫九峯

某狷狹不善諧世謬意髙逸者流四十五而孤翔五召而載以起亦尋以寂矣不謂又叨諸老之召夫以壯之如彼衰之如此奚取自副慚怍有加焉三使惇迫彊勉出門意面覿天顏盡見某之衰容老狀然後懇疏祈哀不受官而退不謂到劍溪而痰喘作到建溪又作臥牀褥者半月痩削重若可念秪今未敢過山京師又未知可到否也新天子聰睿神聖舜禹之君惟興議一事似若未慊某在逺微聞輔臣禮官言官執議甚正然猶未能一去俗格出濮議之上若定陶共皇則最下之議吾人引君捨舜禹奚法哉舜受堯也曰受命文祖文祖堯始祖廟也禹受舜也曰受命神宗神宗堯廟也禮曰有虞禘黃帝而郊嚳祖顓頊而宗堯名𨿽曰禪而人後之意隠然其間當時大事皆記之矣獨不聞有尊其所生之父之事此萬世法也今不引舜禹之典章而下襲漢哀之邪議其不惜哉執事九峯上所起若猶未舉須共一疏使輔臣禮官文字之臣再議其間名分所關非細故也夫名正則言順若曰如定陶共皇稱興獻帝則興王國也安有帝其不可一也若曰如去定陶稱獻帝則七廟之中似無小宗稱帝合大宗之位其不可二也獻王義不可一日不立後以王嗣帝其尢不可三也由是而推無往不悖蓋大綱不正則萬目不張亦勢然也或疑有難處者某惟有不可易之大禮有不能已之至情情不足勝禮也舊矣大孝召大慈大慈亦成大孝聖母純懿之徳中外具聞決不欲崇獻王以虛分以上累聖朝大禮貽聖主大全中之一闕爲天下後世議也或曰事旣舉如何曰聖人不貴攺過一執不忍而終身執之乎舜樂取諸人爲善禹聞善言則起拜聖主舜也禹也中外人心共屬聖主如舜也禹也何難攺之有某至未可期而議禮決不可緩幸二公圖之病中言不能旣亦不顓作書內閣上宰宗伯諸大老先生幸出此書道下臆不具

寄陽明

執事道足濟美學足開來文足追古人忠足以落姦賊擒叛王又得聖明新天子爲之伸雪以大取封拜試思之古今有是耶下風謹低拜矣區區老以病道建溪痰嗽二十餘日形體爲之痩盡過江尙有辭疏道此不一防不拜尊翁老先生牀下何心幸諒幸諒蔡我齋又過家故性猶在也一笑

寄胡少宰

久不防謬記所物色執事李嘉魚二公俱偉執事尢忠鯁可念新天子虛席治道拔寘天曹以尊甫老先生訃奔歸是豈一私焉之情已哉然大歸是時目可長瞑執事亦可少節哀悃爲來日報答地也賢者生世系其不少香幣少將幾筵病不入城不親弔慰缺事缺事照亮照亮

寄李宮保

白茅之役初聞亦異旣乃知利人甚慰慰李貞伯少卿物品時出伯防吾輩諸人之上吳文定公不能過也鄕賢未入子孫之微爾矣可觀世矣文徵明奔父喪郤賻金金幾千許寧庶人屢召不起气節有如此者其溫粹之養介特之行深博之學精妙之筆法皆眼中所少一書生名動天下蘇人以爲星鳳意當以潘南屏例薦之防防守溪翁謂尙過南屏致之舟上與語連日知之深且已見其喜气充溢鄕防恐不能易亦無待薦然吾人道不當遺此賢者也不具

寄楊石齋

伏讀新詔及封還數事心降气屈甚矣先生養之充而任之重也泰山喬嶽興雷霆而出雲雨長育羣物成能造化爲海宇巨觀足矣某朴璞同價且愧且怍扶衰彊起不謂年髙分薄至建溪而痰火大作醫藥念餘日稍愈忍疾過山至衢又作隨處問醫至蘇常尙未脫體坐若夢行若僕居常自意有其心無其遇今有其遇又無其力矣非天耶再彊而前恐須竟乞非甘自棄外有托而逃者矣本至幸垂憐燭還之閒散士各有志仕與處亦道也余惟終始弼亮爲九重倚毗爲九廟光重不具

答後峯

家與途三得書謝恩議禮二疏明白正大忠愛襲人近鄕諸賢皆卓卓自立山川鐘靈气義歆發執事立赤熾不誣也慰慰名大爭亦大幸重自愛立純大之體非大事姑付言官言之文材啟範二賢學問突進可喜可愕區區甚苦是出建溪一病至今未全脫體乞本已辦俟進鄕某某某煩道臆不顓書

寄邵二泉

昨承道寄意盛僕云執事大賢慮周而謀逺自有殊見天地祖宗所以祚有道者自有殊徵也然邃庵後承家承休也未四十承家後冠也亦未四十以彼諭此若後焉意擇一親者賢者鞠之俟掌珠呈瑞一則分之再則鼎立之無過也執事道深徳厚名重位尊海內士道義相忘兄弟相念如區區者恐不再數不告誰告哉藏修之所力頗不辦神用涉過勞訓儉亦非所事愛深言易罪過罪過舟孟瀆候風九日晚始到明發議禮疏行度埧行又明日矣乞疏侯前再發謹此奉報不具

寄蔣閣老

某搪突狷急自讀書謬意古人自效當世不善諧俗雲莊待盡二十有七年蜀之歸亦十一年矣又作一畨行止以術則疎力則衰以病豈不欲少依光華聴指令門下者哉勢不可也謹疏情懇伏祈照亮使骸骨故鄕至感至感三老先生恐凟不顓書

寄楊石齋

某晚暮行止奉累秪見陳凟眞主希世之遇閣下忠誠許國三老同心輔政亦希世之逢某𨿽駑豈靳爲役衰病誠不能也初期面覿天顏三疏辭職不謂又有刑部之攺某又焉有官之擇哉刻日且至京師不一見新天子曁我閣下君臣大義固缺而友朋之情義亦疎某之罪何贖哉第恐至不得辭而官不及效好事者又有某辭某受之議悔將何及吾人出處寧近迂母近茍且某卽就職能時月畱耶親賢一疏倘聖衷開悟治化一機某在職報答無出此者不揆爲諸君子開端而某之得解亦士風一繋也敬所礪庵湖東三老先生奉同裁覽不具

答趙司空

近閱報修城數處皆人國逺猷老成謀事自異某寧有此耶方幸卽不得乞附麻倚玉因焉不意又有它攺一生刑官最後有兵柄之委恐恐然作過後昆而避神入廟重可嘅也又不知遂乞乎否苦事苦事是位想暫屈耆賢固大有所授也不具

復顏司空

承書並致價感感某無惠荷新天子誤知然壯而歸老過而出旣久墐於虫戶又難脫於防重有是攺非分之愧擇官之嫌蓋兩具焉世常言刑官作子孫累是謂畏影而走日中者也然抑末矣本之則老以病服列以共所事期無刑副上知誠不能矣再疏懇乞未知遂否人回敬此布謝不具

答白巖

承教感愧無已桑楡之境無人世望矣而溫防稠疊斯生斯遇稍可勉彊容忍自絕聖明多君子之朝耶老且病誠不能矣又此遷攺似涉擇官徒成陳凟柰何柰何閣下知某固相諒也不具

答山齋

承書諭辭疏太凟罪愧罪愧名須實副恩重而報亦重某材行何如耶愛國𨿽素直突不善處事所至無好散塲若上孤主懷下不副人望平日些子讀書防惜處盡去徒自辱耳昨聞上心朝論皆若厭煩凟懼罪速舟而來而舌爲缺齒割腫語言甚難入京正用此命薄甚矣部諸司曁鄕相厚親友幸宻告容區區見後下顧京師非外比萬勿出迓至祝至祝

答防翁

令孫至承書教感感壯猷耆徳元老相新主以經理太平士心俱屬亦華夷之望也區區貂續九峯白巖幸庵三江諸大老之後砆璞之不同價然也事叢身益痩每及歸諸老輒相阻不知平生僅此易退一小節玆出相並以去矣八月九日當官三月滿當力請骸骨夘橋夜話當數夕我也忙中不及細書爲道之軀保愛萬萬

簡幸庵

數日官書人事作擾而身亦困甚不及親拜牀下道勤懇罪過罪過執事素忠大節一舉足系國輕重當此主習未定邊事方殷豈宜引疾求去溫防旣已諭畱幸爲宗社華夷勉起搜易謀臣計將爲國勢主張爲三邊生靈造命至幸至幸

簡諸老

乞休第二疏久辦議二十五進比聞求去太多聖心不悅移二十八不謂又有亟出之防憂虞滿腹某常懼跪拜難起臈十二之夜夢承防內廷跪不能起驚覺益懼益見力綿廷拜幾跌者數四嵗暮孟春大祀俱不敢陪何心哉除夕正旦家祠諸拜皆不能起開印拜跌在地對僚屬抱愧殆不堪居繼有痰欬潮熱之證身益弱今承命而出何以了此五拜萬一亦跌何以見人某平生自此去矣抑七十二之年精力可復彊耶閣下素荷憐念亦幸爲謀誠明良之防何故亟亟去也衷曲萬千病不能出不及面訴謹此祈請得遂南歸君相再生恩也不具

簡石翁

昨承敬翁礪翁湖翁三大老枉顧某備訴曲若謂有托焉而然豈不誠諒彼假此爲畱某之辭爾某受知四朝今日尢爲奇遇聖天子垂容諸老垂念羣大夫亦頗相信若可一日安於朝主少國疑言階賈異姦伏伺釁何時也又若未可一日去於朝斯生許國之壯心熱膽安在哉某視聽步履猶彊支惟跪拜難起不可彊支兩膝時擦健步藥時服七十二之老求壯亦難矣寒家三世近諸弟皆收局風痿某是局也前亟出命下戰栗無容促九峯未能赴閉門學拜揺曳數三至第四拜而跌朝防何法哉天賦命薄如是負朝廷負知已負天下之士夫言之心痛語梗淚赤下抱罪惶惑莫知所爲惟執事幸卒聴之至祝

答張總制

久乏存問孤特亷重之操貯結之星瞻嶽望之間蓋日加而嵗以甚價至承惠問感感東之冦流入南陽勦未絕不知廣何如民貧召盜廣又以習而成君相之憂執事當任之責也日者國是頗異功髙物忌諸賢意未知云何恐易柱不得本事大木重致撓敗某欲去未得去尙當繼乞忙不具

簡石翁

千金駿骨仰荷厚情似有議非誠欲去者添此話說也數日膝尢軟堂堦上下皆難勢難拜飽厚祿髙坐心難安十二三進第二疏二十進第三疏幸屬中貴傳衰老之故必取兪防九月吏事何禆新朝決不敢冀遺恩有亦決辭徒見重凟夫道大成大小成小某歸亦成小一得今同年更幾人幸惠專然不具

見素集卷二十三

欽定四庫全書

見素集卷二十四

明林俊撰

說

防庵說

豹隠霧而成文龍藏於淵以神變化雨下土夫資之弗深無以爲致逺之地而息煩鎭躁要非淺之能爲也故深居而晦處捐塵絕俗百物之交弗至則無諠聴無流視左圖右書前箴後儆助我者有餘地矣石淙楊公應寧藏修之居擇最深處爲之名曰防庵其取諸此其制乎外以修乎內足乎內以無分乎其外者矣夫馳情繚意於無何有之鄕身在此而心已在彼欲一時之靜不可復得也則庵外也圖書箴儆猶外也公潛乎其內也寄庵之防以成其心之防其業專專則志一其居靜靜則神淸則視無形聴無聲心有師气有帥欲有坊道有奧聖賢有域探微造妙以綂百靈搜羅萬有孰得而淺狹之公起神童第進士方方物出謀之始固已累有上卿完名修志朝士莫肩視以班顧自貶抑深造弗懈及門指授斐然成章其亦波余於楊氏矣蔚人文澤寰宇前瞻卻顧庸非公而誰防之功於斯爲盛

因吾字說

予與劉君時讓舉進士同觀政刑部同步行履數日輒穿駐足抖沙相視失笑其後同南京時教方易齒有敏名再見則驚視之矣今已博雅可諗以吾時讓之命問字於予字之曰因吾說曰道根於性性根於天之所命人與聖人亦類也聖人修道爲教不過因吾所固有者裁之否將憚而弗信矣弗信民弗從聖人亦曲勞而無功矣夫不勢而尊不威而畏不賞而自勸不令而人樂而習之非通以至易不可聖人有待焉使人自有而自爲之又將通之曰人倫日用之常吾之道盡於是而已耳則人將曰固是之易邪則均可能也吾將勉而爲而不爲去聖人逺矣聖人又待焉有可入之機可進之地又將通之曰道徳性命之蘊吾之道盡於是而已耳則人又將曰固是之未已耶吾將勉而爲而不爲前功棄矣有可入之幾可進之地又將通之曰有天地民物之責紀綱造化之妙焉吾之道盡於是而已耳則人又將曰固是之無紀極耶吾將勉而爲而不爲則前功棄矣揆事就中探微而入妙吾斯之未能先得我心者可就而叩也吾聖人師焉聖人不恆存存於書吾書師焉卦畫於龍馬範演於神火鑽於辰心歷於天運輪於轉蓬律於鳳鳳書於虫鳥造化之蘊聖人心術之迹也聖人之迹師焉吾心者可防而兼領則盡乎吾矣非吾者煙雪飄散蠛蠓氛埃之過前又惡得因吾固無而規其必有耶此學法也持而不已吾於因吾觀矣彼謂聖人不足師與不能師均妄也

族子伯隆字徳符

吾友林公長深同予出邵州刺史後徙福唐之甘蔗州又從尺籍於莆樹潛徳數世矣竟符於吾友以刑部主事求養母而南又求養母棄按察僉事教授常州忍貧自節養妹氏百餘指是所謂難者常言術者言吾當無子旣而得伯隆竟出於數之外徳之符至矣伯隆懷抱尙未暖指掌翫弄尙未能作嬉笑聲吾友背而去之矣是豈待予言而悟哉伯隆鞠子二寡母冷熱失調兩心俱碎是豈待予言而悟哉寡婦之門不入予以伯隆故每過呼出拊視頭巨而軀幹小不稱人意予危之久之駸異旣又異今則偉偉然長身可壽可立可爲吾友慰矣人孰無子有如吾友得伯隆之難背之早隕息有餘念二寡母特百常情於鞠育之間者哉天與人恆相符徳有後恆理也伯隆孝友所立慈與節鞠而抵於成者其常人子之心哉字伯隆無徳符可念之哉由而上什百其身一伯隆焉由而下什百其身一伯隆焉念之哉

鄭氏三子說

師徳君三子予表甥也秀穎澄潤治士業居若有所成可大鄭氏因予廣命名與字之始終告之軒偉勁特離風塵淩絕霄漢摧羣而懾類以操有彈擊之柄爲鶚凡羽族之剛無過焉傳曰眾鳥累百不如一鶚一鶚其九霄乎負靑穹絕雲气背若泰山其翼若垂天之云爲鵬凡羽族之大無過焉傳曰鵬徙南溟摶扶揺而上者九萬里一鵬其九萬乎長榦疎節修勁而素翎气應金聲音中律呂爲鶴凡羽族之淸無過焉傳曰鶴鳴於九臯聲聞於天一鶴其九臯乎鶚至秋而疾鵬六月息者也露八月瀼瀼則鶴聲淸逺君子值其時以神其用剛其鶚之職吾懼汝之嚇及鵷鶵也大其鵬之體吾懼汝之笑貽蜩鷽也淸其鶴之性吾懼汝之食爭雞羣也其各思所從事哉君子陽類一爲少九爲老老變而少不變一汝者所以名端養防之始也九汝者所以要其變化以成其徳器之歸也汝兄弟念之極其髙九霄可也極其至九萬可也極其淸且逺九臯以聞於天亦可也三子曰惟

彭良佐字序

從吾彭惠安公請老僅孤弱一孫舉止無味有餘虞焉公歿輔四嵗予獨深公後爲念時時屬其家撫視擇之師教之而愼其所與遊每視輔肥瘠學進否以爲戚欣不知輔思副其祖何如也又惟吾時周篤行甘貧力古道可爲輔依以立爲求女婦輔許焉今輔將備三加成六禮字無予宜也昔魏攸識李徳林公輔器字徳林公輔予未敢遽識輔識公當復始於輔也字輔以良佐序皆公說也公由幼無穉習存省言論古聖賢自期一入官卽古名臣程法刑部屬則何盱江齊名王三原爲巡撫並擅忠稱治初朝賢爲盛然風力節防問學皆無能右公治之政視成康而文景貞觀不逮仰窺我孝宗之神聖而諸賢佐理公有力焉所謂國蓍鄕典刑良佐無逾公者在天下猶仰之況鄕耶在鄕猶仰之況輔邪予嘗觀謝靈運王子安文字自豪然不爲康樂文中粗幸仲弓之羣季和之彧若謂有孫而【缺】忘漢君子憾之惟東京之楊襲忠繼白四世公相彭缺固楊氏後果不及邪良佐爲之而已

壽州六子字說

壽州弟待受年逾四六子四已冠其亦盛矣夫吾並字而告之夫名生而別之也冠而字敬其名也徳而表由賓也徳而勵由吾也弟子猶子吾有愛乎哉君子之仕仕道也非仕仕也投魚水而運彌綸泰否安危斯繋焉遇汝志孚所貴佳子弟以纂承往烈者也紹聞衣徳興衰絕續斯系焉遹汝志孝懷奇應防禆化而經猷謀治者擇焉燕石鞭賈其足重也哉遴汝志賢君子陽類日升其道以明昌也而善處乎明又莫如晦暹汝志晦君子終日幹幹自彊不息半途而廢遵道者之所無與也逵汝志健道中焉而已過不及均耳騖前而躐進者最害道君子弗由也逾汝志中夫起落通塞有數焉存心養性盡之我以事天也八元八凱八士虞周之際意今其時矣五桂三鳳八龍一家之際意今其時矣十徳九牧聯桂吾家之際意亦今其時矣六子者其追似之作吾林之气以仰符國家之盛望六子者如此

字黃應軫君壽說

故人子應軫來告冠期予爲之私慰且感焉賓之役筋力有弗逮也字而告之曰南方七宿合而爲鳳赤鳳謂之鶉井鶉首鬼鶉目栁鶉喙星鶉鵛張鶉嗉翼鶉翮至軫謂之尾軫四星中一星者長沙明則人壽壽人所同願尢以願軫也夫神完則實實則明日月者陰陽之宗精之所積也欲淨則虛虛則亦明水鑑之靈照也軫何惜一身之愼致其實一心之愼致其虛乎壽地也壽無獨爲軫願之軫無他兄弟母氏依爲命壽軫壽母也吾易庵一脈寄焉壽軫壽易庵也象賢累盛以上承於先壽黃氏千百祀軫始也軫獨曜也聯列宿以上佐天明徳其不孤矣中世孤防特起之士如軫者不少韓退之範希文歐陽永叔植立之盛河漢昭回乾坤並照其所謂壽殆出予語軫之外軫之徳不孤矣毋自恕哉作君壽說

鴞說

洪之山多灌林鳥之所依也其下有昻而壠夷而疇藪而區者焉黍菽稌麰魴鱅鮪鱧黿鼉百物之鐘也羣鳥利焉居人病耗已思逐之執彈若臨之鳥色舉以去有鴞焉攫腐鼷以食彈臨之觸樹有聲鴞且去彈復臨之中翼如癢鴞曰嚇止是耶食且宿如故觀者曰鴞誠亡慧哉寥廓蒼黃防谷盤岡孰非若之所顧決百死於死樹腐鼷哉居人曰是固形巨而處髙視吾特綿黠將量已也且獨不聞鴞之詳乎醜形詭狀附陰妬陽取卵破巢戕蔑倫類覩者悸其形聞者愕其聲以虞弗祥楚畏其畱吳憂其徙朝之人欲羮分其肉以盡亦奚意彼哉益厭而益彈之鴞習焉磔其丸以戲居人恣不能久之獵者過焉引以勁絕膺而斃

傳

丁補齋先生傳

先生諱璣字玉夫丁姓潤州人宋防知政事觀文殿學士文簡公之後大府卿總轄華七世祖也祖寧棄建寧右衞經歷隠於鄕自號友陶是生先中書舍人元吉學行髙古學者稱易洞先生先生服習庭訓凝永早悟慨然求道之志十嵗屬文有趣尙十八抗顏師席是嵗領鄕薦又四年成化戊戍第進士乞假歸潤迎婦張氏明年還授中書舍人與同官烏傷王君汶並名古意王年長逾倍尊爲益友吳文定公原博費侍郎公廷言皆丈人行禮若平交陳石齋公甫至京師先生日接道論久而嘆曰石齋克已功到其所學大類象山吾儒須內外動靜交養互發甲辰嵗除星夜殞乙已元日星晝殞俱有聲先生應詔上封事極論治道本末時政得失反覆數千言大要以正心爲根本教東宮振紀綱正風俗愼用人重名器蘇民困理財用飭兵備爲急務末言方士釋老宜加痛絕疏入畱中羣姦切齒伺之無分毫失久之以同官公過連逮出判普安公委北上次辰州聞憲廟訃三日不食孝廟嗣位起三原王公介庵爲上宰公功業自效聞先生至邀坐後堂咨訪竟日明日再邀不赴具言今日大本無急正君然非一人一日之力宜早堅主上向道之志開進賢之路庶本正源淸制治保邦可次第而舉言甚切直介庵受之欲引吏部屬爲忌者所沮僅判廣信未三年凡再上提學不果先生以易洞去位服闋卽家授興國知州居八月以錢孺人憂去位服闋倪文毅公當軸收拾名士卽家起致仕僉事章公懋爲南京國子祭酒先生爲南京儀制郎中未四月遷廣東按察司副使奉勅提督學校嵗余入賀道淸逺山水暴漲舟且覆先生衣冠祝天度不免闔窓端坐與繼室陳氏二女丁氏伯子咸叔子尙季氏啟一家十一人俱歿惟仲子同與一僕以他舟僅存嗚呼酷矣治癸酉三月十五日也生天順丁丑五月十有九日先生徳器充完涵養深粹圓運方晦含顯靜待動長不逾中人而信古任道有萬鈞之力崇正辟邪有萬夫之勇至於羣吠眾噪不震不揺則又有百鏈之剛焉誠孝天至伯叔無異財親喪骨立儀禮襲用無遺至身無完衣子女逾期無力爲嫁娶噫亦難矣位署淸局無事樞無言柄將欲一身任世靑之重而盡還淳朴之風愛君憂國性眞然也教人必先心身四方從學屨恆滿戶外先生必正容端坐澄心定气使燥慮消息方與開講辯析疑義細入毫芒而文字正大不涉荒怪故門下之士成大名掄大魁靑緋中外楚楚焉嶺南教法以厚倫爲本格物窮理爲務修身而逹之天下爲期假之數年文教可知也先生爲政以風化爲先而誠動之普安夷酋有贄禮將先飲以示無毒先生曰何不相信如是飲其酒卻其贄夷酋感畏遵約束終先生在不專殺一人時輸納絕火葬歐冶所授科目於是乎有人信有兄弟爭訟者先生久不決曰將使自感悔耳旣而果然薌溪義勇以私隙誣鄰民爲盜防其舌而污鬻其妻女鄰斃獄中先生宿驛舍夢若聲寃狀詰旦果得訴者一訊而服永丰銀冶羣盜時竊發先生巡視解散同寅坐事先生爲曲處乞印易牒獨執不從曰某平生惟辦此一片心事君果誰欺耶其人久自悔服遇事詳緩愼縝不用爲沽釣士君子恆信知者姓名時見薦剡王介庵對人必曰佳士佳士予長先生五嵗始識之同年稠眾中委蛇暇豫徳輝動人自是屬心焉先生亦誤與可左官姚安無復敢送者獨先生與楊公防庵數君子致詩先生復徒步十許裏爲別則知己鬻馬爲論列計矣予旣復官先生亦就謫所龍闗邂逅因得拜易洞舟次益信先生所得之深又數年過潤則先生之廬不庇風雨予括囊僅助二金嶺南之行僅助一公服又數年又過潤則先生之廬幾不可入矣或問先生儒而迀何至一第不治曰有之簞瓢陋巷顏子則然何至女子二十六不嫁曰有之程氏孝女明道則然在士夫亦有異議者曰有之閱道不識濓溪則然先生其猶幸於今之世無考亭之難處者抑儒運之衰一至此極而天亦有所陰佑於不獲已之間爲承祧之地者先生號補齋所著有補齋集若干捲大學疑義一卷洪範正誤一卷四禮儀注若干卷中庸語孟易說未脫稿又欲繼朱子之志以儀禮爲經禮記及諸經有及於禮者爲傳而補以注疏未成書云贊曰儒學不傳得其門者或寡補齋蓋將有意焉衝澹渾融窮探力賾而志之所向不息不岐觀其行已事君誨人著論大略可見已使得幸而及程朱之門淵源之續其殆庶幾焉倉卒水禍一信始得屍而衣冠端整殆所謂俟命之至確乎其不亂者斯補齋之終也

雙松先生傳

雙松先生諱防字世調世爲枕林氏宋神童科進士禹臣子津龍爲常平幹辦公事稱常幹林遷塔林稼翁也四傳爲封戶部員外郎公樵樵四子伯雙松與仲子壂季子垐尢傑特伯仲先長遊吾莆從編修李先生士英授經攻苦忍淡夜讀盡四皷啟明見復讀成化辛夘伯仲領鄕薦壬辰戊戍先後第進士伯戶部仲工部皆主事員外郎郎中其後雙松爲宰臣所知拔勲部壂復除祠部皆有宦業雙松尢開朗有犯委委謝過不屑辯枉直淺中狹量防嫉險刻之流見之風消權閹柄將陰易故武以無甚民厲嘗監內廏蒭粟官坐守支死妻子不得歸爲處得歸太倉視事絕齟齬寅入酉出比歸過午門率漏下十四刻寂無人聲猶局步斂容疾風甚雨無異爲寧徳林荘敏吾莆翁司徒所知父喪服除不欲安要局復求戶部復戶部尋擢以爲湖藩防政分守荊南嵗余視藩篆藩務故叢委加以三藩府之建三親王之之國十數巨璫之奉使嵗之賓興供億紛拏爬梳有餘直餉軍都勻預文綺之賜治丁巳陞中奉大夫廣東布政司右布政使省公徭澄吏獘抑柄臣進香之擾時議縮師生膳費雙松曰爲國育材奚費窮治驛私廩曰法去太去甚下官祿薄未易責之深夫网宻則姦起破觚斵雕蒸蒸而俗阜秦漢往事鏡戒也疑獄多從末減貢院增辟爲新已未轉左廣西大夫階通奉兩藩連壤雙松念母葉宜人老獨身迀道兼程數千里而至至前一夕母病臥牀褥顧叔子址曰思見而兄址曲意慰懷曰且至翌日果至慰問悲喜逾六日母逝視藥視斂因得以自盡其情凡三過家壂率以公便偕至防後壂爲貴藩防議兄弟金緋垐亦領鄕薦鄰曲聚觀爲榮旣喪母無意仕進玩易攻詩泛涉數學與二三耆英爲秋江泛月之遊望六猶未舉子涉秋園亭前西突出一本垐謹護之祝曰結兄當子果結是嵗錫福果孕戊辰冬季雙松病不起目錫福念之屬意於垐沐浴衣冠而逝二十九日也年六十五枕峯壽丘之原雙松蟠郁愛之號雙松運剛於柔括顯於晦售直於坦植亷於同而處之一以仁裕自視若無官親舊衰落之門衣食婚喪人爲之地藩之長入覲行費皆出區畫比入賀長一無所謀公有所預亦靳無與長去贐復厚有詰曰同僚如弟兄何相猶耶人服其量愛弟誠至腴田一意爲讓所居竟舊廬囊無贏貲或疑其詐曰不可欺者天耳所著有愧蘧集贊曰易包荒得尙於中行書有容乃大韓魏公之博大程伯子之春風王文正公之引咎不辯富文忠之不問詬者溝澮河海之不同量信然哉福唐泉山誠齋雙松同時稱三林誠齋恂恂退讓泉山雙松無可無不可和不同溫潤而栗所謂君子者二公躋要詣極雙松資望已偪竟不復起以左轄終爲世遺材有辛不幸者

謝都憲約庵傳

謝約庵諱士元字仲仁世爲長樂僑姓童孺時嘗獨臥僧樓祖母夢大星起樓上異之諸孫方治經卽不局局舉子一事第進士爲主事分視京儲論時政與中貴異求之無可過王忠肅崔荘敏知之薦爲建昌知府始視事訟者懷詐牒滿郡庭公立發數姦其一方出劵公遙叱曰何僞乃爾訟者愧屈人驚以爲神其察事舊而劵新也爲治先化後政骨肉之訟先教之悔南城民皷妖石佛防腐防棲之屋以集羣鴉公碎之魯巫托神妖言禍福公至托畏公去無敢復妖郡衞並置武流入私餌庇盜竊無虛夕公怵以法盜斂新學宮聚書萬餘卷禮器樂器以備暇則臨視督課按射禮習行之士賴有造川嶽之气亦於是乎還狀首則張宗伯升三魁則羅少宰玘甲科禪續斯爲盛祠李泰伯墓表孝節門梓行惇化表忠勸學圖詩以流布村市嵗再饑再發粟旣盡繼之以俸以歆感延糴建恃爲命夏巡視時正旌其能進階與誥封其父磐中憲大夫知府母陳配陳皆恭人秩滿民乞再借憲皇帝進其俸命蒞三年以憂去郡補廣信聲先人習瀕代處山民盜鑛擾永丰猶自引責耀兵靈鷲爲諜者所誤入其伏筅中左股公褁瘡督戰大噪殺入賊大敗俘其首塞穴而還分守東川防之東鄕連三劫公立城戍擒捕數百賊建始土人豪奪相讐殺奏訴殆無虛月事干湖川往往怯深入違期防停案養頑公徑往繩數魁直之土人大戒韓司徒文時在同事服其有勇吐蕃二姓擾邊公往經略聴宣諭而去獘孔搜剔邊儲核隠石計者十三萬而畸防故官鬻蜀之流餓衞之還鄕而收瘞其道死自防大政右布政使右副都禦史在蜀者八年蜀之人益恃爲命性疾惡吳防議英者輕狡善暗計必無利於公摭數事奏之按無驗英坐誣愧死公召還病乞骸骨而歸歸四年年七十以卒公天性孝友出視官入則色物爲養終其身兄弟無異財俸之入弟主之嫁具侄必子均食口多自粥以先家眾族之貧生而舉火死而藏賴之沈實善任所至必欲流盡恵屬人故始而愛繼而思建人搆生祠樹遺愛碑其再經於建也民空巷走迎豚肩法醖效殷勤者肩而入欷噓泣下公爲之酸楚慰遣而去嗚呼政之得民有是公之學尢發於詩所著有約庵集詠史集行於世子廷柱廷棐廷最廷柱今爲湖南按察僉事見素子曰民命於君而司之守也漢宣帝有言與我共理者良二千石黃次公劉祖榮冦子翌在漢之理有足稱者成化間郡多良守盛延平顒楊嘉興繼宗公建昌尢名治行皆躋位中丞公以民願三年畱不按選格咈時宰意旣去建猶補信州未滿四十日又補永平一守畱滯防二十載自信而違俗難翕張如是斯循吏之所獨少也

行狀

贈文林郎監察禦史陳公行狀

浮山義士陳彥貞甫丰頰長身少年學雙舞劍棄就伴讀某學經有司彊辟通掾猶用儒進取久不第遂就掾試得七品秩待次銓曹大宗伯胡公榮重甫風格延致西賓屢欲論薦甫辭謝不可歸省親於家正綂已巳敵冦我北鄙英宗睿皇帝親提六師正其罪權姦擅柄乘輿播越甫應募爲千夫長綂三十六州縣兵與敵戰鴈門躍馬突陣出入如飛敵應斃錯愕走逐北數十里關賴以完巡撫朱公鑑深加奬勞錄在功首庚午戰代州陣於北門敵眾多吾兵少圍繞數重矢下如雨甫出殊力死戰虜震卻甫奮擊潰圍多所殺傷時盛暑甫憤國辱痛心疾首日夜不解甲血汗沾背力竭病渇數日死七月三日也葬天壇山之原得年三十有六諱福贈監察禦史陳之先大原人元季兵亂徙居浮之北王村曾祖信卿祖敬父俊皆隠徳弗耀母唐氏配楊氏年三十二先卒贈孺人繼範氏封孺人楊孺人二子長政南漳典史次孜湖廣按察副使字勉學居靜任煩能持亷名宦業方未量孫男七人大經國子生大綱邑庠生大紀大韶大武大夏其一大綸早世孫女六人皆適字士族曾孫男一人應奎曾孫女二人範孺人歸甫不數嵗而孀年方望立已無遺血能矢不二天教撫前人子以偕於有成裕厥來昆君子謂能節而愛也年七十二治癸丑五月五日亦卒訃至勉學棄官服喪謹詣俊曰孜七嵗喪吾母十二嵗喪吾父防防罔知墓石未刻今將祔繼母於封將求有道者銘行實之狀將以累子遂受爲之狀以俟采擇焉

吾母安人黃氏事行

吾母安人黃姓東里人唐禦史滔宋狀元公度之後父諱滋靑田訓導母林氏陜西按察副使時之女嫓賢儷徳吾母旣性且習及歸吾父主事菊莊翁吾髙祖教諭三復先生規範整完吾曾祖處士徳齋公曾祖妣方孺人爲子婦賢吾祖教授敬齋公爲諸孫又賢當是時家法稱吾家方孺人俊及見焉吾祖官在外吾祖妣趙妣皆先世奉事太姑諸孫婦任責焉方五皷序立牀下問安否一應對失節門啟閉有聲卽叱去黎明梳洗坐堂上諸孫婦東西行授事曰髻弗整倉皇后至行步身動揺又叱去日較所讀書園圃所治之業烹調紡組之職一不可則又叱去無免者獨吾母能得歡心方食少善饑吾母日進六七食稀稠酸澹黙符其意善感能調冷熱之气善滯能摩熨以居流暢善魘則伺其睡熟扶俠側臥移其手不使覆胸旣安適徐出織麻課俊兄弟書欲臥則曰俟盡此麻或啖以時菓以起勤事頃復往方魘則微呼或爪其足跟出息以接其气旣蘇誘與語旣睡方就及覺又已在旁問安如是者夜五六起蓋衣不解帶者二十餘年稍疾則徹明不交一睫彌數月不厭藥不俟試如其分有新物百方致之方有姚氏甥鞠於家吾母百心撫視以悅方意方嘗曰吾無是婦前死十年矣又曰汝必有厚報又曰汝俊娶婦吾目瞑矣方歿年八十有六手二簮與俊曰吾不見汝婦蓋久辦也吾母曲爲逆婦時俊年十八跪言曰防習未定又祖未大祥不可方曰言是吾祖亦吾母是賢在楊州命侍官次吾母曰太姑在不可以行遂促吾父攜少母楊以從楊與吾母處四十年疎簡多病吾母躬調美食致之楊或不食彊之子同仁均視人莫知其嫡庶家𨿽無多積然賓祀曲致厚潔有求曲畀之至自落其衣珥侄婦求履材無可與者時方作吳氏妺嫁被彼戲曰是可剪矣卽剪付之旣之被不成人以爲笑三族加割惠吾伯父母外祖父母吾舅喪葬族祖師禹師堅師通娶皆力相成事劉氏表妺借庇尢多陳氏姨三子璲國子學正琬瑯舉子業皆有聲一嵗俱死成落門吾母令吾睢州弟侃與傅各許一女聘其孤平生無深坐無疾言無見喜慍方與女賓坐報者曰二郎鄕舉俱中謂侃及崇明弟僖也吾母不答又報頷之略無動容盥浴食飲客至索茶酒未嘗一呼侍婢𨿽俊輩竟不能知其音吐大小其所徐答則其所未愜意者也俊兄弟少學罵人禽獸則曰村俗何異遂不敢罵人疾走則曰無急事俊言直得子有奇夢以語所知吾母曰驗末蓋刺躁也吳氏妹死殯之壻疑歸其資盡笈笥出之母指一簮曰是借之某者余畱新婦宋氏妺欲爲其壻求進身於俊以屬吾父父曰屬汝母吾母日三至軒中亟去故無是也疑爲覓遺物不答久然後知其重於言吾妻性頗急請裁之吾父曰汝母能是耶吾兒倦於學請教督之第曰當學素少病嘗一臥牀褥吾父嗚咽不自勝顧謂俊曰吾得後死供香膳三年報之足矣汝母之善有非人所及者問之曰是豈可兒輩道耶蓋吾母年四十卽自居老成有隠徳焉至老紡績不倦夜率盡二皷俊懼其勞笑奪之坐少頃徐取將事又奪微笑曰毋妨也足不出閨門𨿽孫壻輩少見其面見亦不交一言或曰家俱平安則異事也俊方伯命下有司勸駕焉俊辭焉姻族議不可吾母曰任爲之中丞命下有司勸駕焉俊辭焉姻族議不可吾母曰君命再辱毋辭第早歸耳嗚呼不孝違吾母之教矣其如何其如何嗚呼吾母幽閒貞防恭順慈孝侯唐未足多也俊豈敢誣吾母俊出餘二年六疏求歸皆不得報今承乏巡撫晝夜勞役期盡歷諸道以報上恩遂自劾擅離之罪徑歸不謂吾母訃聞矣治癸亥七月廿又八日丑時也生宣徳戊申十月十九日時其造申酉戍亥或曰徳之異稟之純也男女八人俊侃傅僖吳氏妺吾母出佐方氏妺宋氏妺楊出吳方二妹早世孫男十人逹遇遹遴適逺近暹逵周女九人曾孫女三人墓在雲莊勝塘十二月二十一日其葬期也俊嘗欲傳吾母事行以爲家訓因循有今凶疚荒迷纉述弗次舉一而百漏不孝何加焉惟大君子評隲以借手求言史氏不勝殞越願幸之至

明文懿公楓山章先生行狀

楓山章先生諱懋字徳懋號闇然翁瀔濱遺老其晚年別號也蘭溪純孝鄕人上世自建之浦城來族代有令人國初起人才不就爲叔良甫公祖也質厚有鑑識贈朝議大夫南京國子祭酒爲申甫甫公父也無擅遂無獨成贈恭人爲吳母也公生正綂丙辰壬午魁於鄕丙戍試禮部爲防元入翰林爲庶吉士爲劉文安柯竹嵓獨與不涉芟潤劉云然詩本諸志而文本諸道柯固云爾也編修甫四十日偕同官黃未軒荘定山論上元煙火非是謫先是羅一峯論首相不當奪情亦謫時稱翰林四諌爲榜得人毛給諫論救攺南京大理評事由儒飾吏不腐不深南俸入視北乎縮例益以堂雇直之贏公獨無益遷福建按察僉事體仁藏用與道弛張沙龍泰寧閩漳山海之冦皆有以俘其魁離其黨以黙囿完醇之故而蕢桴土鼓非世觀之習也三年疏致仕以去尹荘簡固畱不可三詰而終不變時年四十一人以爲難旣歸甘貧守道奉親外閉關讀書畢心體認之學而言必根志志必宣用用必副功楓山授受提挈綱要以自得悟領之精蓋至是公之得益深士之風爲之一變學子至不能容白沙一峯定山皆極推與朝論時有所薦張荘簡儲殖庵潘南山尢道味同也孝宗朝南北缺祭酒倪文毅起謝方石於北公於南時未終制詔虛位以待旣就官開示近裏南士意若無奇比論理道探索幽隠論天下古今事若生其時履其地處分其虧成五經論難若寸莛撞鐘迎手而應然後知書無不讀理若事無不防學政時政有疏勤聖學重詔令謹天戒隆繼述謹大婚疏武宗朝如此前後兩乞致仕溫防勉畱有老成端謹聞望素著宜師表之褒旣三年三疏請老而自問醫東下南京太常卿辭禮部侍郎又辭旣致仕憸壬皷姦綱常易故縉紳罹毒在宗社亦爲之揺公明炳防先而憂同在位者蓋怲怲焉江之冦陷浙公移縣城矮屋三間左右防門垣不能備侍禦鮮君冕張君縉給諌徐君文博守劉君菃時疏舊學耆徳表以風詔加存問上入正大綂再用言者薦加南京禮部尙書致仕有學行老成名實相稱之褒報至公已牀褥曰噫無以報爲也疾亟與林守有年論古今事與侄贄論君大夫保天下國家之本取士防父子庶防未旦故居之前星隕申及化辛巳除夕夕也壽八十六善類相弔皆曰章先生亡章先生亡公仕籍防六十年官僅三考立朝僅四十日城府不見其迹者四十餘年義利界軫表坊立第辭之甚峻易深而善於用健取幹定取履順取巽固取恆粹中貞格眞足以歆動一世表律天下之士夫不知古君子何如配郭恭人善共艱難先卒子振擴防孫防曾孫衢試皆夭歿誥不慧少子接八十二始生今始五嵗天固章氏念也壬午三月癸酉侄方伯君拯奉遺命長山祖塋以附以與郭乎合以不煩有司旣畢事檢其笥文幣數端二婦谷五十石妾尙無遺完名始終其偶然之故哉璽書存問之使及門已不待賜葬賜祭贈太子少保諡文懿皆身後之遭事行門人董遵記爲詳所著有楓山集婺鄕賢志蘭溪志所輯有諸儒粹語宋史刋誤未成書俊臭味偶似出處大致亦殆有同者楓山還往拜裏門而防幾杖抵足前席時若有所寄是日何日忍登公之堂哉景仁之傳後死者之役也捫淚評隲俟立言大君子碑有道者

見素集卷二十四

欽定四庫全書

見素集卷二十五

明林俊撰

贊

南京禮部左侍郎樂淸章恭毅公忠在朝廷名在天地紀述在史官典刑重在後進俊辱公子給事順徳交獲覽事狀艷慕公益深謹作贊曰

爲而難時而又難奚覬而安楚而毒鍜而又毒奚仰而告胡以見剛公也斯償胡以見直公也時式疇曰匪天公死載完疇曰史亡公世載光天錫公祉公糓而齒天錫公祉公令有孫子

族祖伯安公贊

完朴道散百途競新公樂其獨自序齊民緣達任曠駢首進趨公違塵枉辭辟中書孤逰逺蹈體素含眞知白守黒執謙如盈述作從志歿弗終否吁嗟先生參軍之父宗伯之子

方水庒像

此吾友水庒之像其行樂時也意度閒逺不問可知爲君軀榦修偉繪事化之要其妙不在此也東坡自規其貌於燈影之間把玩形似謔浪諧笑朱墨之工亦末矣毓晦丘樊無求聞達公車不登而鄕曲有令問鹿門谷口居然風致種放董英之議無及焉是爲冩君之像

題達小像

盛年何自多病達多病又未有丈夫子學成否未得逆知也皆所宜爲念者命作小像進之曰達吾語汝父母惟疾之憂夫子所愼在此也念之哉子承父後汝爲長宗祊汝屬也念之哉形天地間靈而秀於物者人汝形貌人也亦具所爲人者乎靈而秀於人者士汝巾汝衣則士也亦具所以爲士者乎汝懷抱之隠道風行業之顯然吾不得而知也吾欲汝爲子瞻汝弟適子由吾不能老泉欲汝爲純仁適純禮吾不能希文欲汝爲伯子適叔子吾不能大中獨汝愧乎哉吾老矣所不能爲汝兄弟及爲之念之哉謂子賢愚不足掛懷抱任達語也孰不愛其子教之聖與賢教之的也元亮責子天道茍如此且進杯中物堯夫亦謂望子大賢不知天意從否二賢距拔頴脫流俗外於諸子特未忘情爲善由已聖賢可學而至無與於天也借天而言責之子者至矣父見素言

題長城林氏始祖沙公贊有序

公諱沙字用淘林氏入閩黃門侍郎十九世始祖也居長城惠寛翁父也公起省元爲臺州知州再爲宣州同知三子伯氏通判昌徙谷城季氏節推旻徙梨嶺仲氏提舉寶仍居長城孕祉毓靈駢發逓盛生中允壽壽生評事從楷生太常卿上柱國誕曰三世靑雲者誕之子金紫光祿大夫文忠公英英子太常卿定定子鴻臚卿思明也曰五太常者誕英定思明英之弟秦之子太常少卿惟亮也戶部郎中堂者惟亮九世孫縣丞玉者堂之孫至玉子而家始落長城一亦易舊觀玉之孫謙徳甫僑寓隙宇中𨿽自混編氓而拳柯磥節居然古意嵗時祀事懸金服紫眞影列滿家予羣兒時從鄰壁伺之吾祖教授府君語曰是故吾族壁間者皆其祖也一孫弗立遂以有今汝曹戒之公矦復始是後宜有興者固未宜渠易也故甫過吾家吾祖必引與亢禮是後甫之子啟善氏兄弟頗植有家諸孫頗儒業公之後又將蟄蟄然起復始行驗矣嗚呼弓箕世業也遺書手澤存焉耳今夫舊家故族得先世之告身墨迹十襲傳寶如璧天球矧始祖千百年遺像瞻對有奕者乎宜啟善氏之珍愛也展玩慰浣敬作贊詞詞曰古貌長身气淸以神索而內之可詳公眞襲紫承緋道業允紹窮而逺之可觀公世大物屢攺公系公支大數屢刼公像公遺孰謂鬼神而不執其幾開必先晉安數百年之武貽若後長城數十世之傳孰謂天道而斯乃偶然同源分流眷言疇昔式告來仍永思無斁

方體安贊

流不易東繪不易素從事中更服儒故步殷惇夏彞古物存焉周行蹊徑時命屯焉朝霞夕煙軒冕儻焉宜崇而卑防計當焉孰速其歸來鳥飛則倦焉委分食貧全眞佚老鄕邦則勸焉

五馬行春贊有序

此圗吾友黃文大化州時也勞農勸民守之常職而化乘數亂之後人無定心四逺逃難之民與逃死之盜參伍走界上求受防而民先是時非誅則逐耳公開釋兼受而民處之故俗恥爲盜而盜亦盡化爲民菜辟我壤地實我民版而化成完州公之行春如此贊曰有賢化州政是優防無擇姦良並蓄而收毋紐習常幹我官紀誨諭諄勤家人父子維昔化人沸粥紛麻自公來只始室而家維昔逋流骸骨暴露自公來只溢我編戶時勞時循於化之鄕我公戾止樹如甘棠慍有惠風旱有時雨民是飽嬉歌有召父公施不有在貴而貧推而放之三族爲春翌翌歸鴻叢桂招隠種秫開園徳星東井

王石泉贊

維實維畜有舒自履動維雷行靜乃山峙載馳載奔道允黙存以偃以息賁彼之園於謙有鳴聲搜影迹謂聨其翔乃滯其翮莫我有知弗容奚病無成與虧松栢命正

鄭嵒山贊

韻脫神灑風宣气融有煜標表黃裳在中棘鉤心迎意防有黃鼎耳文成彪外流電一瞬勁颷八紘目無寥廓飛走疇爭曰止曰時含章於晦柴立厥中與天日對

竹亭壽意贊

匪附匪岐有虛斯直有美斯亭淨焉如拭逺韻孤標於淇允式霜淸玉寒作我金石

山齋行樂贊

掞耀含精指呼五城有翔厥酬以皇厥聲紫气鬥間神物化冶有祕其芒一函天假立厓痩竹眞風送恬舒弗竟懷伊世之占

黃後峯野服像贊

後峯非時人其小影巾服也殆野之人吾不知吾不知心則獨畏也贊曰太始易位售贗瞀眞孰與其還我思古人維髙易揺維白易黒斂以若無安此晦黙學由正基亦以虛受搜廣裒以畜其有絕瑕去纇玉潔冰寒野中山服曷有其官獨峯亭亭鄕國予眼有宣厥靈締是歸晚

睦州公贊

公諱披字茂彥挺特充實年十五手抄六經子史千餘卷天寶十一年年二十擢第爲將樂令遷潭州刺史澧州司馬康州刺史貶臨汀郡曹掾攺臨汀令地多山鬼作無鬼論鬼竟不妖奏授臨汀別駕知州事風流人化治聲聞闕下禦史李棲筠奏授太子詹事蘓州別駕賜紫金魚袋上柱國解綬四十年志尙髙潔寵辱不驚廣帥薛景公奏授都督不受故相國常衮曰林公出處猶龍所居有靑蛇白雀之異子九人爲刺史寶慶元年以蘊恩贈睦州刺史事見唐書贊曰天壽忠烈因生錫氏玉鈕金繩鸞停鵠峙溫陵十六我公愈偉气直道完論著無鬼出處猶龍徳星萃止休符顯祚嗣九刺史

端州公贊

公諱葦小名曽奴睦州長子初朝散大夫奏授西平太守終端州刺史贊曰林顯肇周百葉彌盛自固徙閩寔首鉅姓瀛髙睦祖三葉從政篤生大宗黙允敬作刺上州弗憲有令九侯並列錫類衍慶

江陵公贊

公諱藻字緯幹睦州次子兄弟業文度梨嶺誓曰彼鵠彼鵠睨在目堅取乃速二三子無替省試合浦還珠賦假寐夢神人語曰何不敍珠去來比悟修曰珠之去也山無色兮氛霧海無光兮空水浩浩珠之來也川有媚兮祥風習習地有潤兮生物振振果中第主司杜黃裳曰敍珠去來有神助貞元七年擢進士爲閩破荒弟蘊亦明經及第歸復題曰昔向嶺頭題姓字不穿楊葉不言歸而今各折一枝桂同向嶺頭聨影飛初容州支使殿中侍禦史內供奉嶺南節度副使終江陵府使郡守陳偉祠於學事見唐書贊曰華夷軫懷遐農負恥相先業儒彼鵠自矢賦成神助破荒伊始並影於飛穿楊符喜容州江陵四仕首尾廟食垂慶【葉平】光有前史

橫州公贊

公諱著小名友直睦州第三子貞元六年明經及第初歸州巴東令次邕州經略推官終橫州刺史贊曰薛鳯騫騰荀龍夭矯三仁系殷十徳聞趙烏齋宣靈白雀明兆及第聨芳前良聿紹符竹橫州俗是馴擾逺操孤風寓懷物表

韶州公贊

公諱薦睦州第四子貞元十二年侍郎陸贄下明經及第初衢州文學守郊社令歷北陽終韶州刺史贊曰鬱鬱北螺窿窿澄渚人物一時芝蘭玉樹懿懿韶陽舂容矩矱芥拾大魁文學掌故載令載刺亨衢傑步沿秩賜緋位隆道素

通州公贊

公諱曄舊名思睦州第五子奏授滄景司馬賜緋魚袋除通州刺史贊曰烈烈通州松栢受命緋衣銀魚穆莊有敬爲民作常執維申令由晉入閩纓簮輝映五百逾期於斯焉盛胥成而堅旋軫歸慶

卲州公贊

公諱蘊字夢復睦州第六子與兄藻歐陽詹讀書泉山貞元四年明經及第復舉賢良有天不厭直復生防臣之對辟蜀推官劉辟反公切諌辟怒欲殺之公曰危邦不入亂邦不居得死爲幸辟陰戒儈人以刀磨其頸脇使屈公叱曰死卽死我頸豈爾礪石耶貶攝唐昌尉辟敗還京說滄帥程權歸闕除水部貟外郎拜卲州刺史知洪州唐書有傳贊曰明明我祖精忠卓識結志藏修奎纒有奕賢良落對式是亭直抗義陳詞秋霜杲日載罹虎口刺史攸職幾若成仁智不可及傳紀儒林百祀廟食

循州公贊

公諱防舊名芃睦州第七子奏授孟陵主簿累遷金吾衛長史桐州刺史終循州刺史贊曰肅肅諸祖不競不絿勾稽匪懈樂是輯柔乃執金吾乃殿循州襲芳序迹良冶作求橫行獨步並有九侯東堂陵谷世逺名流

雷州公贊

公諱邁舊名�睦州第八子明經及第初調循州興寧縣主簿累遷商州雷州刺史贊曰洵美我公執徳弗回席庥承祚出頴掄魁興寧伊始嗣有商雷靖恭黙以封以培政是靡忒萃渙激隤波余後萌遺像興哀

福唐公贊

公諱蔇睦州第九子睦州夫人鄭氏生端州江陵橫州韶州通州朝廷以莫侯陳氏有采蘩之徳主繼睦州封南安縣太君生卲州循州同州最後朱氏生公自號四明處士初調京兆防軍春秋博士累遷福唐刺史贊曰衍衍四明纉授潛業囿其醇源云居有奬恬起落防軍以徴博士嗣遷刺史是承謂難其八又終其九父子弟兄十烈並韙虎皮羊質畫脂鏤冰允揚其休式告來仍

福唐尉公贊

公諱攢字防通尊之子睦州之諸孫爲福唐縣尉聞母病奔還母沒埏磚甓開坎室有白烏甘露之祥徳宗詔褒嘉立雙闕祀鄕賢祠唐書有傳贊曰謝故蘭玉復其尢許國諸子夷簡維優憲憲九牧忠則卲州公公從子純孝作求荒廬口血木斷山秋白烏啞啞甘露油油事聞旌命有斯邱滄桑物攺防闕時畱

宗正寺簿公贊

公諱應成字汝大號矩軒宋兩請進士得之公之子嚴重平粹時復齋山師事朱文公獨不懼師事二公公師事二公師友獨不懼又友其子四如循仰止規約續講東湖得文公淵源之懿防見卓識爲一時道學推宗與子棟同登宋咸淳辛未張鎭孫榜進士攝官寧徳以理裁事法折勢入臺幕獲上信友宋衰以宗正寺簿宣撫司機宜安退講道東湖之上一時名士多宗焉贊曰莆興道學艾軒始之復齋繼之復齋山偕事文公公事二公獲聞文公咸淳之間父子進士不利於施乃見其志東湖講道戢景逃虛一時相推則有四如文公過吾家題曰門對小壺山樓接尊經閣四時趣興淸萬代詩書樂斷墨猶存相傳公逮事焉今考文公卒慶元庚申去公咸淳辛未登第尙六十年豈題述在公祖貢元父兩請時耶

同安公贊

公諱棟字用可號松湖矩軒公長子父子師事潘山陳復齋講道東湖最後公又事黃獨不懼友四如與父同登咸淳辛未進士歷知同安縣事有亷直髙古之聲慨宋社云屋托興迷途尋焦光舊隠之處講明道學以淑諸人文公之澤注東湖而演迆以盛公父子達之也贊曰公事陳潘又事於黃父子師友金玉其章建水有泚日逺彌長瀦之東湖臨視泱泱孰利於渉公也其航載遡之源載潄之芳有開道先永裔之慶

知州公贊

公字於髙號愼齋松湖公仲子俊六世祖也文公講道東湖復齋山傳其學公祖若父逮事焉四如與祖續東湖之講公偕伯兄教授於野又逮事焉傳介父弟山長子泉同知子木父子兄弟四進士退而益修文公之學型冶所就世林門文章世林筆位遇𨿽不逮關西而物品殆類公終瑞安州知州事狀遺失所附見與子木並亷名贊曰漢有荀陳宋有胡蔡建陽大成儒宗允賴紫气停熖脈焉如帶孰引而長以滀以大業維經承巧乃瞑防三葉弗辰爰有遺愛緑槐誰庭久而未艾星流日翔碑板光怪

同知公贊

公諱以順字子木曲陶郡伯公仲子與伯氏玉井相師友以究心艾軒踐履之學續矩軒東湖仰止之傳以至治辛酉進士授海寧丞慶元浦江尹臺州推官蔡蓬頭防海上主者議招公爭不從棄其官去方國珎之熖遂不可已提舉江西時州郡多陷富州已危公署其篆以安旣代州遂沒歷福淸知州致同知福州總管府事授徒終身公忠誠不欺方謹奉其職官四十年故居不易一瓦衣麤食糲擇口然後言晚望靈光巋然於諸老凋落之後過者考徳陳有定欲淸三路求贊畫於公辭以老以脫興兵禍洪武甲寅壽八十一而終祠在鄕賢孫曽起進士爲廣東按察僉事卒不能棺世其防云贊曰衍衍我公聨世其美考亭城山重規疊軌果徳正行不我有已任獨於同爲僕爲起危以公存轉足失恃遺直髙陽維坊及裏淸白維遺厥孫是似

縣尉公贊

公諱師傳復諱師說學修字以父愼齋公防授將樂尉攺甌寧有平冦功再授仙逰進義副尉以沒鄕人方徳至銘其墓曰祿不掩其徳位不逮其才意其蘊厥美以昌後來其所以上承於世世者蓋未論也配方公嶠孫女孝而能慈力教子以承公志志今闕附於譜與方誌者如此贊曰修以世長用以時詘於後於前於作以述

三復公贊

公諱璹又諱圭信玉其字號信齋又號三復學者稱三復先生父諱師說進義副尉公篤自信講學窮理以上續矩軒松湖愼齋子木東湖之傳薦明經爲莆邑訓導轉寧國以教不及績復教莆郡寧國尋有薦者召問知出自公復教其邑以教諭應修書召請老得賜冠帶致仕天性孝友元季兵亂活尊防支門戶時堂從婚嫁而葬其父族七喪妻族四喪修其祖祠與髙曽而下祖墓從父家大疫藥疾殯死無忌畏路遇疾者挈共載或偕舎館而食一布袍四十年歸僅七金妻子每食粥二器乳子婦加半器正學道風爲時推首凡六典文衡所指授狀元環探花賜庶吉士慈郎中孟喬數十名軰皆其弟子有三世門下者慈旣解首問所取浙解陳璲公曰渠宻於汝防首果爲璲得部使而下與往來莆者必問起居以得一文爲重巡視楊侍郎寧隅坐執弟子禮聽講中庸起拜曰某所未聞時年已望九所求文一夕而就猶燈下細書楊以爲難壽九十祀在寧國與郡之鄕賢事具一綂閩莆諸志所著三復集幾百卷十不存一悲夫贊曰龍起淮甸云風景從卓彼鴻碩爲世儒宗藏聲處下一教始終完中粹行式其章縫維道其南維易其東䢐徠明復我公是逢

處士公贊

公諱豫字崇徳號徳齋三復公叔子學於公退而質諸伯氏郡博與族人邑博克廣相防澤以病屙不應辟命三復官𨿽久無力爲遺公偕配方孺人盡易釵珥營斗室薄田以奉父母母喪明敕具美食時僅都憲一子方分及之怒曰吾母日短兒方稚食有時方媿謝喪葬禮盡而哀恆過醇靜畏謹處家教子事事循矩度都憲偶觀棊斥不容見者累日貧而能仁稍余卽及族裏鄕以爲鉅人長徳郡賔必致致必辭事問有質婉有所對一日別邑博聨桂坊宰裏一少年前揖公問何往紿曰府僉民兵卽然亦三復郡博固在公茫如也家僅一飾酒器亟取賂免人以爲笑抑吾家今日亦是基也墓在鳯凰西麓夢所授處贊曰懿懿處士守墨含章善用其拙晦焉自藏曰時幽憂方治靡遑物戕於明亦刓於方居以弗有言壽厥祥神告吉壤奕葉其光

敬齋公贊

公諱宗字存敬號敬齋徳齋公子林自矩軒松湖於野愼齋玉井子木三復世以道學名公莊重古意而尢名經學逺邇及門往往防顯仕天官卿尹公旻尢顯者嘗發解首爲忌者所落委以命不復試髙督學超彊之遂防鄕科魁乙榜授寧海學正攺蘄州致揚州教授以養老母以俊貴贈通議大夫都察院右副都禦史正身率物督士有常程材成風爲之盛蘄祠之學主考山東王察使越尙浮藻公務以理勝榜稱得人親老無它兄弟二子一侍家一侍官率嵗終一代其蒞官也寧海之歸無力北上揚歸始葺先祠故宇量周其三族晚得末疾孝敬不衰日數數省母母間不樂拳跽請過悅然後起祠墓之祭扶拜匍匐淚油油下嶽閣老防泉爲郡守亷其貧助以河南關之地辭助棺酬以直爲相壽邱祭之文有未老卽歸事育罔遂徴此知學之與藩臬胡公榮程公廷拱守王公弼累請祀鄕賢俊辭起徵蜀也督學楊公子器姚公鏌檄郡與黃求我黃未軒宋立齋並祀鄕賢俊又書辭公意也亦矯雜也贊曰於泮之脊於鳯之趾一脈東湖言世孫子經學垂聞猶取淵委師嚴道尊名無虛士維祿逮親厥有繩軌歸罹轍涸言活升水爲周爲辭義適彼已後償於天考祥視履

菊庒公贊

公號菊庒朝諱以字元旭行教授贈都憲公仲子善誦彊記偉特而能厚敬齋宦於外家有方氏大母與伯氏嵗一更侍以弗竟垂成之學而責之於子夜分就息雞再鳴起偕之所讀經書信口導誦不錯一字一句教諸孫亦然手抄時義論防殆幹數篇性至孝與黃淑人事方共其常事間出新意以務投所懽方違和衣不解帶者累月事敬齋五鼔具盥櫛諸具導之升堂退復之門爲解衣帶視膳視文事視藥視寢非事事不離親側執喪盡哀處分遺曲致讓而厚於所後叔氏嵗需之繼聨姻族續家譜修先祠與瀛州而下十餘墓增其祭田卲州祠力未逮以屬俊創焉靑緋三十年再贈右副都禦史壽望八以卒五子俊都臺右轄侃郡乘僖州守傳佐以義授階孫十四人達員外郎遇遹遴適郡庠生贊曰維性習定粵有源本伊孝伊慈厥類有纉蓼莪系念愳日斯短旣腆旣防節是涼暖居貞處順厥履坦坦退焉若藏執道日損收之簡穰言告持滿

陳永聲贊

無混而同無獨而異率惟化初守乃先遺逆容順遣贏取儉致進躐徒巧緩行曷躓役四體以長勤領一秋於間兾水雲孤尙道焉隆而與隆墳典故心時乎至而亦至

見素集卷二十五

欽定四庫全書

見素集卷二十六

明林俊撰

祭文

蘄庠祠先祖敬齋教授

於赫吾祖嗣徽前聞金精玉潔石介蘭薰繪句摛詞蛟騰海立命鄕進秀靑紫芥拾命與時仇僅弟子師枅櫨杗桷成室異施爍爍文光星流電激紀徳祀賢靈祠孔飾俊襲庥庇亷訪貟矢心敢負白日靑天眞風聿懷浮榮載謝過奠一觴以告地下

鄕老祈雨

維治十二年嵗在己未八月戊子朔越次日己丑鄕義等官並耆老等謹具酒果合誠懇禱於興化府風雲雷雨山川社稷城隍之神曰嗚呼前嵗風拔木發屋去嵗水溢頽垣人沒山崩沙壅田皆百餘年未有祗今中產之家上雨旁風無所爲覆庇厥亦旣酷矣今嵗麥不熟自夏至秋又復不雨禾稼焦死人無水可食災沴之後豈容有今而又甚者則非官不職則某等齒鄕人無以示風範用表頽俗天降之咎歟罰則奚諉然亦不謂更無一善者良者與蚩蠢無罪之細民無亦可憫歟天以生物爲心神相天以成人以惠澤人以長王國世血食玆土者也卽不某等存念無善者良者與無罪之細民畱意耶今某等協誠循省革故而效新爲郡眾請命以祈甘澍神其相天亟雨下土使垂盡之禾萬分一得生民之望亦神之庥嗚呼厥亦惟神之責謹告

祭丁玉夫

嗚呼天降割吾玊夫其無旣慘乎相古之儒弗罹凶禍蓋有之未有身若家是以烈也公無擇言無疎步忠純孝敬縝外而粹中可以質天地而通神明其事天也至矣頓撼斥逐偃蹇艱屯若太阿之煆淬以益堅巨石屹然日炙雨潤而中無所入竟收用世之利其信之天亦極矣逺倅未幾三原居軸收之近郡再上提學公以易洞訃解官服喪久之卽家拜興國守又以母夫人訃解官服喪倪文毅居軸又卽家拜南京儀曹郎未三月又超拜憲貳視學廣南方是時章蘭溪亦以僉臬委老二十有五年拔起祭酒盛事並聞善流生气我聖天子崇儒右道於斯益光相臣弼成光大之業與文毅銓譽於斯益起嗚呼公器渾完涵飬深以熟儒之效其大行於今無難也其詎知有是哉吾道誠衰而天者誠無意耶慈母抱愛子道僕而斃謂若是恝而故委之非人情然則意外之虞天者亦不能周防而曲庇予獨過公信天之過也前舟先覆事已可知猶執我之定而諒天之必信前之勇曷若卻之之智也亦胡損胡負胡枉已而不爲耶嗚呼其信天之過也气息久盡冠襟自如其方寸不亂亦審矣非得之素能之乎嗚呼公之禍偶然邪抑亦有大闗系者公同年中冣少邂逅數語決知非近世人公亦盻盻及我普安之行抵足江舟宿畱而別其後兩及公之門居益敝壊幾於不可入抑不知古之人桑樞蓬戶環堵蕭然而弦歌屢空者於今何如也公之詣極蓋已聖學疆畛升諸儒之堂而窺其奧天假以壽艸廬魯齋之室不足深也嗚呼今則亡矣秉彞人心郡有賢守固將謀公之喪而防公之後況有吾防庵豈直宗師東野之地而已哉生自弗防胡後之思聽之天而已矣抑吾黨之賢之所自盡也予涕之從非公之私爲天下慟而已溺者不弔吾能公乎已耶嗚呼哀哉尙饗

祭夏通政廷章

嗚呼昔公殖庵及我三人斯文气義首尾一身我厠外臺殖庵內授公防納言仍南之舊十年乖隔如參如商神交夢悟地短心長我亷湖憲寔公故里書不及私兩心如水我病得告公書猶勤朱墨帋筆嵗致月分我起南臺公湘省墓諸子伯我溫存戀故公旣來只臨昏過予握手交拜喜極而悲更燭話言不兩月許公進馬卿開寺江浦聲迹猶近我巡江西解官內艱重隔云泥後不再年公轉通政孚久忌忘物殊價定巖廊林壑分局而居邱煙水樹吾愛吾廬委重二公股肱心膂爲國蓍爲時霖雨藎臣碩輔並武后先謂奄朝露乃厄中年公襲相器渾涵防謹不激不隨叔度千頃有體有用有徳有容有技若已齡之風夏自太師祿賜稠疊迨我淸卿班聨寵接我公入仕亷取廣施家大口眾竟落難支貴而能貧短衣敝襖對客兩豆名曰學我我起韋布公世金緋各安限分緣學奚爲今人古行亦孰如公自家刑國終始孝忠栁灣津橋月夕繾綣假山斷栢斯情可見嗚呼自頃得訃尙無月日思公哭公我心千憶一字一淚落公斯文山號海泣風雨晝昏嗚呼哀哉尙饗

祭宋氏妹

維正徳二年丁夘八月某日宋氏妹卒八日兄見素再以酒肉俛而奠之嗚呼哀哉分合萍寄幽明紙隔形蛻息隕彭殤奚擇父母生我凡八弟昆我老未死四弟偕存不幸促齡盡嬰諸妹吳方世早汝復斯背事好難牢境順易乖汝父汝兄特百玆懷咨爾令妹少安閨儀淑閒靜晦善恐人知維昔壻孤性分於習汝動以誠波澄風息維昔宋初貲計涼薄汝重拮據粒累絲縮兩心二紀昕夕苦辛謂家僅起而病在身黽勉從事不藥不肉日支月撐竟守牀褥察脈視形知汝病亟歸復汝父未敢言實事曷能隠死曷能作生者甚虞獨汝乎哭一子一女割裂兩孤孰是教語孰是攜扶孰是摩撫以卹寒饑在目千感入門孔悲戚戚長風黯黯澹雲泡影幻夢予話曷聞存沒永違忍情斯奠神渙神逰吾母相見嗚呼哀哉尙饗

祭黃叔登

嗚呼謂叔登玉立山勁年二十八病數日死耶予友汝父西溪善前二十有二年哭汝父京師視斂視棺予任焉孰謂今日又哭汝視斂視棺如汝父時也哀哉傷也汝父始病卽以後事托我時謂西溪直方剛亮卽不致有顯位不應年四十六死旣竟死又謂宜厚償必叔登也叔登防羸弱旣長修臞予私喜旣又有子又私喜每過予視其睛若定叩其命庚生於子四柱火過盛又運值寅卯丙丁嵗又值焉謂若過重又私憂然予素不精二術謂不信也予出再歸汝狀貌丰偉酷如汝父又疑肥太早然謂西溪之後必昌無疑也前數日方拜我牀下求汝母墓銘卜以是月終襄事予忙沓且病閔汝應汝使來致謝乃知有防疾予往視謂宜多致醫汝則閒適若不經意不自意若是之奇再視則亟不可治徬徨告訣屬予與吾子達以後事出其母妻子羅拜斯時斯狀可言哉可言哉哀哉傷也汝父死汝方七嵗汝之死汝之子亦方七嵗然汝父有父母兄弟妻又中年皆無可憾今汝無父母兄弟僅一老病之生母妻又年少𨿽素賢烈識字算其支幾何汝之慘視爾父萬萬倍耳嗚呼哀哉天也黃氏世積徳有何罪戾西溪素積徳有何罪戾汝素醇謹有何罪戾卽天之爽佑豈宜戾罰又若是酷以慘耶斯神理之不可慿求之天而不可得然汝子決不凡汝妻有女丈人之風決能撫汝孤弱保汝家不落無疑汝諸父諸兄諸姻友又皆可托孰肯負背汝予一日不死汝言一日存予將愧市道之交轉眼若不相識況有其子若孫者哉予言不信汝觀斯文嗚呼哀哉尙饗

祭白沙陳先生

晚學見素子林俊謹具肴醴托鄕友林君舜舉致祭於老友石翁陳先生有道之祠嗚呼先生澄瀅開閬韻致極髙自防康齋而心學正友一峯而節槪明友定山而詩學又大進勾押煙霞陶寫風月堯夫之襟度識量髙洪才慮深逺有道之風致而舂容懿醇軒特嶄絕則又叔度之雅與子陵之風焉先生非隠者也元亮八十日縣令晦翁四十日朝官先生蓋無一日焉處士名髙而用多不副先生蓋未嘗試焉彭從吾首薦朱郴揚再薦不揆小子黙致力其間然所以處先生者誠情耶翰林之授我憲宗之特見云耳木髙風揺行髙人毀然而攻洛者蜀人也先生則鄕人焉何心哉我孝宗恭黙思賢言者恆及焉而彼人方防要使淸朝缺審像徴聘之盛舉彼人死先生老且病無復周公夢矣先生𨿽不用於時而道風義槪起鄕人而歆動天下廣之風所以大異於疇昔者誰之功天下之士稍知自立而不隨風以靡者又誰之力歟嗚呼東漢名節之士固亦有賴於此者況先生重非其儔耶使遊濓洛關閩得其防言奧防侶羣哲防數聖以肩項四子無疑也某自京師幸親光霽慨嵗月之永違而晤言之不可復再今已矣墓艸幾緑一觴未致托心語於便鴻寄世風於逺涕嗚呼哀哉浩浩南海嶻嶻厓山張陸儼在公神其間嗚呼哀哉尙饗

祭檢討子道族丈

嗚呼期耄何人臺鼎何位公兩失之亦又何義予博觀於儒碩孰如公其獨巋鼓晉鄙於同風挽蘓湖而並轡顧好修以殞靈噫斯文之誠墜當成化之甲辰予詔獄之肇寘辱發憤以如狂挺獨力於時忌迨防原於左官忍割貧而腆遺祕臨分於贈言淚盈盈而把臂比署復於畱司歡騰躍以忘寐徯節使於南徵勞尺書之遙致旣之公以母憂臥廬予亦便道歸侍孚夙抱於旣知托話言於一戱篤久要於忘年領教墨於文字悵予行之若迷而公益醇以懿湣從吾以喪子曁介庵之謝事懷結愲以塡膺遂毒疽而發背蓋公赤心寘人好賢出自視官如家憂國誠至在太學幾三十年而生徒迄無異議風憲之秩預推翰苑之員外置緬入覲於天顏勞二詩之先詒出細語於隠憂分半榻於旅寄羌余解紱廻輈公亦浩然歸志勤逺緘以告期胡一疾而遽弗治負宿諾於經邱竟訣言於遺志嗟絕命於終天恫淪精於下地盼丹旌於陸離幾失聲於哭次頽玉樹於孔傷恆遺音於弗嗣泄予之糾纒固非在夫椒糈與酒胾嗚呼哀哉尙饗

祭黃未軒

嗚呼未軒胡不百年鐘發淑異玆山玆川徳宇春融文局爾雅懿躅詞垣物廚器冶愫誠中慣有直如買燈疏入湘水南遷旣玦而環憲廟仁聖復官畱臺徐引而近平反績茂右秩明揚公病遂告振衣層岡孝廟嗣服起僉臬憲風紀士範副聞愜見脂韋叔尙任獨無同磽磽觖裂樹髙多風公賦歸來渚雲溪雨猶勤述作手筆燕許邁邁時運閒身隠憂少陵龍川公也其儔白社衣冠典刑諸老逰息縷斷煙休迹掃疎松短髮晤語無期俛仰疇昔隕越斯悲嗚呼哀哉尙饗

祭鄭司徒東園

嗚呼維嶽字靈終鮮斯具維才用世終鮮斯遇公邑專秀在郡特隆如气四備而日方中云漢爲章月流星發矦儒矦吏駿聲秩秩昔在英宗又在憲宗又在孝宗奇收顯敍百十臣同職勞弗來立孤樹敵靑蠅容防吠聲以寂麟鳯維侶魚鳥移神連疏十九以乞斯身帝篤表著鏡誠命可晉秩畀傳優我元老皇上嗣服覃恩林樊麟衣玉帶海國僅觀膴膴廣原下有雲水樂胥視後有踵芳美不杖不藥重致我詩居然謂訣三復而疑不逺登堂公步而出把臂入內引觀斂服疎燈細雨坐話移時收屬元化曽是惜之气完際盛福壽考終後先鄕哲繄惇爲同俊忝新防相知皓首隕獲斯文豆炙杯酒嗚呼哀哉尙饗

祭廖約齋憲副

嗚呼惟公質木近道重厚少文山藏海納涇渭中分獨醒皆醉孤妍羣醜不相爲謀爲敵已久口吹面借有僞有眞謂必公異則知其人公握刑章中外二紀直方子良名無虛士肅肅外臺上有殊階長空鳥倦公賦歸來疎菊長松閒雲野水謂樂無憂乃甚在位典刑斯謝公不百年靑峯弔鶴古樹寒煙社不尋盟不視穴素車夢臨斯情隕越嗚呼哀哉尙饗

祭蘓守林師召

嗚呼辛丑之嵗識子釋褐問姓情投水支木末子令吾莆亟以憂去頌聲流聞家人婦女後二十載如參如商姑蘇邂逅話短心長我厭奔驟泉石自老徳音南來聽之愈好我有愛弟教事治屬謬荷特推謂傳家學凡今市道紆仄險艱奚敢獨信元季異觀子有素抱不亟不徐謂宜致逺以疾其驅在辰嵗厄庚子日斜期不予副飲恨長嗟才髙命躓由古多然臨風閣淚忍黙奚言嗚呼哀哉尙饗

謝晴

二气良能幽明表裏休咎由人和薫乖致兵烈猶火陰慘寔深神抱湮郁雲淒雨霪師老絕儲負玆怏怏豈曰一念有應如響神寔念民恫瘝若身贊厥狝薙用宣聖仁祥風發發秋日杲杲天宇開張翳迹如掃體薦壇下有報有祈一晴之借防盡爲期尙饗

祭楊月湖父

嗚呼洛陽紫陽識者皆推論其大中韋齋之世有吾月湖其有所受也公置身繩柙能鉅而養充方殿大郡賢問秩秩然以起卽理柴桑公之迹固不在督郵而鎭雅訓恬身任焉老成持重典刑鄕國者幾三十年孝友肅睦伊誰之型範退讓恂恂伊誰之風致公之徳福取左劵不遺矣重我月湖潛黙領悟上友千古固將演洛閩之傳所以立長世於公者又將不直身世耄期之壽而已也俊辱月湖道義友益嘅形逃而迹謝比公訃而始知王事程期宵日斯徵俚文敍哀有百斯情嗚呼哀哉尙饗

祭教授祖生祠

維正徳庚午二月二十有二日戊申孝孫俊重過蘄陽謹具牲醴祭告於吾祖致仕教授敬齋先生之祠曰嗚呼祖與孫固相屬也俗韻寡諧世關長謝莆去蘄三千有餘裏一尊祠下徒有其夢亦何有以親致之今耶方靑邱而縱浪忽黃紙以到門付孫以金革之事不敢不起也西川吾卲州祖抗劉辟之地今之事任又重不同者孫其敢不自盡耶分上憂揚先烈載歸我林樊祖其相只謹告

爲官兵疫禱

正徳五年嵗在庚午越四月朔日行軍都察院右副都禦史林謹具牲酒致祭於撫內風雲雷雨山川社稷城隍之神曰賞罰大柄禍福大防幽明翊運綱紀一方潢池弄兵東川騷驛吏冒民痌繄神攸責旣慘而熾上厪宸憂陳師鞠旅誓殱乃讐如虎如貔我兵赳赳一鼔成擒摧枯拉朽犬羊裭魄烽堠餘紅距躍戡亂式奏膚公戰血猶腥重罹酷疫毒穢薫蒸僵屍枕籍遊魂斷息哀此健兒秦越系戀寧神弗思我藥我厝我憂若禱惟神悔禍機斡元造祥風先驅凍雨灑塵瘵蘓僕起勃勃爲春薦芳陳詞於役請命揚休宣靈神允時慶尙饗

祭病死徵夫

行軍都禦史林遣酉陽頭目李庠與病故從徵土兵酒肉告之曰藍賊搆難干紀亂常汝役徵事我武用張方切汝念乃疫而亡魄安淺土魂返故鄕有酒有俎亦有佳梁嗚呼其來饗

巴縣祈雨

紅巾扇禍干紀亂常奉命於徵逺蒞玆土燎原之熖𨿽稍戢於曩時而乞降依違掠食者雜出載議撫剿以仰副明詔維時官兵四集營壘萬竈疫厲易作況雨澤告慳恐有秋無望巴人喧騰謂麥盡於盜尙倚秋獲奚生弗辰於旱斯酷夫盜與疫與旱皆病民者而神罔聞知無過耶先王之典能禦災捍患有功徳於民者祀祀祐民也今民病於盜病於疫又病於旱是𨿽官吏貪殘俗薄惡刑政罔協於中者之咎神無與有責耶神其庇國右民相厥戎事敓元凶之鑑而禠其魄俾降者並生否則盡戮無噍類廓淸厲鬼俾我軍皆勿藥驅逐丰隆霈膏澤紓焦枯於數千百里外俾囷庾穰穰流離蘓復神之庥某亦分有餘責謹告

謝雨

俗落政厖神理弗右旣盜旣旱天速之咎流離窘廹民斯爲極矣內罔定志而外罔定居非殍則盜不可以已矣待罪西徵技窮當局鞠躬秉防祗告壇下越二日雨信宿又雨苗復蘓兵亦尋有凱報慰望伊始畢功允期神之庥亦予小子之祝其臨饗

祭吳僉事景

生死大分節義大閒孰是不朽天地之間嵇血嚴頭張齒顏舌日星亭亭於玆永烈陸馬蜀川盜誰禍始通巴尙閧江津猝起子抱奇气雪恥除凶躍馬按劍萬夫之雄倒海狂瀾一柱奚力卒潰城陷手刃三賊銛鋒雨至以身代民言訣老母黒風酸辛子孝且仁子忠甚武亡以永存掀掲千古嗚呼哀哉尙饗

祭汪洋指揮陣亡

天降亂於三川東而北則藍東而南則又曹螳臂當轍魚逰釜而假息固已寘肉於機矣爾壯且武奮而從徵嘗屢殪魁酋搗巢穴以顯樹有勲績予時惟汝之奇汝亦副知遇以仰答世恩矣江津馬鞍之戰辛未正月二日也執訊獲醜破其營擒戮百九十有餘級亦良偉矣乘鋭而深以逢其伏而汝以戰死過進矣然視彼懦夫奉頭防竄生如汝死耶嗚呼天厭亂宜有期生死大分抑斯汝武官之所耶有餘榮矣殮汝棺汝謀汝之事而祭以文鑑之其來饗

達縣謝雨

天厭禍兩川風雨時若而嵗以稔告元凶悉擒亂用弭亦幾於盡矣惟玆七月亢陽縱熖土毛如焚居室若甑熱徵戍暍以道死謹齋沐省循走過壇下是日申大雨酉雨亥又大雨至於明日長風扇煩去潦流惡枯回而病起天宇澄肅川嶽於是乎攺觀矣某數小子敢貪天功神相天惠民偶值之也薦馨選肥仰答神貺惟是殘醜猶漏天誅蠆尾蝮牙上干宸慮神其懋揚英武蕩殪妖類亟贊膚公閔綏我元元某尙修有報事尙饗

祭魏少司防仲禮

昔在畱防三司並峙公重如山其門如水迹孤寡合君子無朋帝曰惟臣作朕股肱入少司防實便騰翥有躋若逢遽賦歸去連絡黨禍弗震弗驚人曰神蟠旣哲且明望八委運壽亦孔多落落故老傷如之何嗚呼哀哉尙饗

見素集卷二十六

欽定四庫全書

見素集卷二十七

明林俊撰

祭文

祭始祖邵州刺史祝文

維正徳八年嵗在癸酉九月丙寅朔越十有七日壬午二十二世孫都察院右都禦史俊承祖父先都禦史宗先都禦史朝之志搆我始祖唐忠臣卲州刺史十九府君之祠中祀公配我始祖妣何氏祔以二評事六宣義十四奉議二十七評事四府君昭穆之位系我五六居士而下四房宗先官序名配以萃渙棲靈是日謹具牲帛酒饌奉安神主曰公起人文連爽破荒稜稜義聲運斡綱常羣翳眾啾星鳯快覩世始君臣閩始鄒魯儒林事述首錄特書鳯崗千仞生气凜如讓舎軍庠祠亦並去墨食孔艱俎豆何處逝波嵗月心久力難景光流射星斗夜寒奕奕新廟神用吉告應防舉曠畢情祖考新廟旣落奉安公神式時瞻對於祀於禋旣多受祉祗續維似維徳維文維公孫子尙饗

遣祭從徵指揮王英

落落難合孰晦而章之混混爲同孰怯而勇之野宿久次孰神而歸之師捷身死孰速而奪之伏枕啟衾孰藥而殯之旅襯孤魂孰檄而返之生念汝勞死惠汝酒食汝受而歆之尙饗

祭始祖唐忠臣卲州刺史祝文

惟公文炳日星忠貫金石鄒魯東南開先永式祀有鄕賢傳有國史重此云仍敢稽報事玆惟冬至謹以牲爵庶羞庸申祗薦以二評事六宣義十四奉議二十七評事曁林氏宗先祔食尙饗

祭豫齋中丞

粵在京師二黃三林兩姓兄弟五友一心公在班行儀觀都偉尺寸殿庭萬目騤騤秀朗淸發玉色金聲溫恭愼宻徳宇天成虎口餘生魚頭舊直受知累朝進陟雄職三省經略胸中甲兵綏撫鎭定居然長城防墨糾違賢聲章播方引入近而以病告悼念昔遊晨星落落猶陪杖屨風泉云壑收靈川嶽人琴俱亡拊膺割裂世道伊傷公同卲州院防並峙堅壯先淪朽裂何恃楚楚蘭玉先後嗣芳公世之短公澤之長紫峯練辰轊紖云發觴酒冩勤以告長訣嗚呼哀哉尙饗

祭儲殖庵少宰

嗚呼元醇應防奇碩命世譬之麟凰有不一二嗟嗟殖庵粹徳完名述作備體斯文典刑公始自玉視我它山不浹旬月駕不可攀葩藻天成一機萬有細入毫毛匠哲防手光怪騰發猶驚鬼神前驅韋桞賈馬后塵情話綢繆我心我腹意往形忘不隔膋膜涼雨疎燈栁灣抵足言願孟韓雲龍相逐嶽嶽士望爲瞻兩京由公屈伸人卜太平二十七年中間一面別易防難光景流電日者橫禍士夫載罹孰謂狡童吾汝亦知三尺神明人理可信公老尢奇壁立萬仭海隅天上言念衰殘風雨酸切廢寢輟餐小大俱年物歸於盡木折山頽文昌夜隕南來凶問不有月日且哭且疑謂虛謂實嗚呼殖庵其已矣夫一短兮萬長具完兮獨缺後蓋壤兮常畱不物腐兮煙滅杳杳兮夢尋絕四海兮誰知音素車白馬兮山遙水深寄一樽與萬恨兮月黒晝沈風淒冷兮淚盈襟嗚呼殖庵言長而意未盡如吾友何哉嗚呼哀哉尙饗

祭鄭元美郡丞

曰昔先公及公不鄙數世室比分投姻連友契讐經軌物若有符違論難開解與道爲歸敝帚千金楚和缺遇鋭鈍易酬我乃非據丞防三郡有鴻厥聲孰宣其滯而沮其成訪落起廢曰有後命出云無心柴桑再請深山窮谷霞赤雨斑有要仙流煙水之間公病逾載不渉牀褥危論豪談抵掌頓足日者存問頗覺衰羸畱情藥物以杖自隨天地一寄生滅彈指物始必終彭喬何恃傳組襲有子有孫斯懷永割脫垢離氛有訣斯文聲吞淚漬觴豆馨冽以飲以食嗚呼哀哉尙饗

祭困庵

嗚呼困庵子之學可逺至才可大施而器可以顯受其皆不然意者將優之以山水之福收桑楡而壽金石其又不然吾不知其指也子一門父子兄弟伯侄駢首靑緋中丞大顯其後仍襲中外又顯地美者力分水支折多而流弗盡駛物理人事意者其然歟予與子兄弟自同筆硯及今五十年道相師而意獨至中丞世早猶子足恃予簡出嵗不數東東必及子之門子來南亦復過我遴幽搜勝遡髙寒而臨逺碧非子不樂也云庒寄傲子多以疾辭弗赴予謂子自愛太殷然體果重行步果難年後予而先老予戱曰子熟矣蓋箴之也嗚呼孰謂其止是耶子始病弗及知有告者曰誠病誠病予亟視則證已亟又視又亟至竟弗治嗚呼子嫁娶俱畢孫亦長子無欠事予懸寄兩防子猶未抱孫予之所短子之所長子目可以瞑可以無悲矣爲子之故廢寢輟餐淚油油落枕上子兄弟俱去予其益孤矣竟之何哉一樽子別飲不飲未可知而臂不可把言笑不可聞所見者僅帋上之容兒孫之踴之哭之哀而已嗚呼痛矣尙饗

祭抱獨郭先生

嗚呼渾朴旣散佻巧奚觀吁嗟先生削僞反刓文成在中璧紫貝獨月晴峯蕭散物外知白守黒近不偪同舞雩觴詠有防之風詞譜藝林防言雅調意觸神迎防領要散殊有象肢臂猶身百蠺一葉官久而貧棲鳥舊林搜奇選勝星霜十移一疾以盡亭育禪代委心奚疑老成之逝世道之悲吁嗟先生鄕國輕重白日晝鬼驕狐縱某賤兄弟少及師門以督以教開防指昏浮窳翔酬不澼絖及尾師還叨陪幾杖雅俗獨鎭猶防典刑白首相失仰天失聲嗚呼紙上兮丰神夢中兮言笑長暮兮何晨猿霜號兮鶴夜叫嗚呼哀哉尙饗

祭黃大防伯望

嗚呼士貴乎眞學貴識臨事貴斷才貴實用而操之有常世道胥賴焉子重厚少文沈永內定脂詞蠟貌無有也精警識治絕浮瑣論難徐折一言肯綮開脫臨人出政守軌則以終身如善藥然利去病堅木優於任載自計曹及守及防大政華問播流肇盜區也至則斂戢承其後無及焉武昌數月茂著防平所見無及焉廣藩風宣惠溢所間又無及焉右轄累推固將有大受僅以往者之形吠猶騰厥聲白日靑天其誰則信之而決防東邁以從我雲莊子之道則然也孰謂抵潮而病以卒耶嗚呼子之力可當大事可一面可許友以死鄕國予畏三數人間耳其竟是耶薄田僅足口食老屋低短風雨未足庇吾流物品容蓋棺定耶皤皤猶童翕翕猶賤子自有至者亦奚賴彼哉嗚呼易庵予無復子一臂矣孰重予之哀之甚也世道慟而已矣白日兮晝沈仰天兮失聲靈風先驅兮凍雨灑塵魂來兮母驚對兩孤兮餘情嗚呼哀哉尙饗

祭楊石齋乃尊

嗚呼川嶽完醇有厚有淸有與其一亦足自名如閬四陳如井四李如眉三蘓鄕國並峙文聲道望曠視無前公舉赤幟凝然中堅公起甲科子已先第狀首解魁嗣無虛嵗伯氏元弼仲氏上卿謝蘭竇桂階戺前盈少師太師麟袍玉帶錦水楡鄕陶然物外顯允石齋作時阿衡運猶開徳佐理太平帝念師臣是父是子內法大官幾杖之賜自公之疾疏輙論思帝曰第行朕以醫隨自公訃聞當寧悼惜曰惟舊學朕不汝釋血誠披瀝竟動宸弼亮孝理而以奔從卿防其行朝速其訃存沒有耀殊恩異數關西載徳有業有年以植以漑蔚焉防天嗚呼公之責償造物其厚其淸其固如是哉某辱橋梓連宷並登通家情義豈曰友朋於役西川言念傾寫臂未及交酬我靑野防合斯難萍水余臆設位緘詞斯夕何夕嗚呼哀哉尙饗

祭東所

嗚呼東所命也夫孰安其處孰異其行胡赴胡謝以止以鳴答搜尢於殊遇副遂初之素盟還菊松於陶徑曽染指於鄭羮兩楹之夢竟訣斯生嗚呼公壯而武公亮而淸學惟自得性乃天成稜稜直气炯炯元精寧還區而窘步甘邱壑以陶情嗣音一老樹幟羣英方將侶鵞湖而訪嶽麓招栗裏而弔屈平分嚴陵之席而抗堯夫之衡彼翼螳臂防聲螢爝曷足系其重輕而死生之際乃若宿計而預營名無虛士信矣夫俊幸及公未交一臂感一气之相投辱尺書於數致詩篇和答千里郵置不腆之文又辱公序假嵗月於星纒合防辰於一兾嗚呼伐木絕響白頭如新孤懷逺韻乃復吾珍忽來凶問月久乃眞山頺木折物脆人陳嘅屋梁於落月寄一想於丰神窮天之翰截海之鱗附文一奠有涕盈巾嗚呼東所竟不及見矣其何情嗚呼哀哉尙饗

祭太師涯翁李文正公

正徳丙子冬之月吾師涯翁丈正公李先生訃至俊爲位云庒以哭訃再至又連哭附小奠我師先生之靈曰嗚呼我國家河洛效靈人文啟聖鉅儒宿學髙詞大防步典墳而追風雅固已岡連峯出矣巍然而特起者洪武時則潛溪翁永樂而後則楊文貞公成化及今文之盛又極矣吾師文正公又特起其時渾厚紆徐無刻深峭絕之態而油然其光蒼然其色抑揚正變如廻風立海倐焉砥平良將勍敵優防而暇豫又如長江大河滀之不盈支之千百無見其縮先生於文蓋深矣書兼六體眞行艸篆防畫韻致宗秦晉而防以獨得之妙先生之於藝亦精以習矣粹完質離垢而絕瑕含洪防永居以益晦斂焉其若無先生於道徳蓋亦純以備矣少以神童宣入宮荷有殊錫弱冠第甲科不出館職者五十年在宥宻者二十餘年陟元樞預顧命旣致其政猶給祿終其身嵗時勞問訃上輟視朝卹恩加於數等先生之遇奇且極哀榮且至矣仁焉春義焉秋生生落落而莫知誰之爲經猷注措顏之所謂大勇者也俊承誤收迹疏心往僅侍先生者數四丙辰入覲先生曰見素太迂吾師生何嫌修一刺門下以去先生時遺俊書無敢答解元柄詩來我云庒謹和付達子來上先生語哽揮淚者一再始及成禮嗣是和篇往還達還先生出詩三十首命和和上先生病且甚猶命扶彊讀淚油油曰平生見素知己詩其永訣矣嗚呼謂俊之倨簡荷先生知愛之深如是耶其忍聞其忍言一尊附奠涕與神來心長語塞其惡足寄耶嗚呼其已矣尙饗

祭大司馬劉東山

曰聖作物覩云風景從憲廟出震我公是逢首讀中祕載署司馬物品一時有風斯下同升意屬懇以驟辭出防大政乃正藩司懿懿中丞經紀河決奔流爲馴宣防爽烈司徒陟佐引疾祈哀孝廟遂公箕潁初懷鷗石猶涼薦書聮絡帝曰汝行殿我南服三邊震蕩特付本兵溫國入內人卜泰平孝廟勵精圗惟化理寄任老成朝多君子魚水之防一日三宣股肱心腹禮絕隨肩孝廟升遐公慟幾殞力乞遺骸東山待盡虫妖鬼燐水簸岡燔煙熖漲黒白晝爲昏坎止流行徐值其定翳收日明天子仁聖公旣西下我亦東還過從一宿別淚斑斑靑野回翔交情滿帋牀褥何時竟乃罷市繄人無祿喪我宗臣謂誠可贖言百其身一日公存一日元气木折山頽世風委地嗚呼木落兮山秋悵迹孤兮誰畱蛇蟠兮鳥叫下夕陽兮江悠悠嗚呼哀哉尙饗

祭陳如賔孝廉

正徳丙子臘月之望之旣見素子林俊之友陳孝亷如賔卒哭之哀而過焉積五日始彊成文具酒饌率弟侄若子哭而奠之曰嗚呼昔賢命世未嘗不推之於天吾於如賔卽未謂河嶽完靈要亦東南元气至淸之防矣造養深純持行嚴苦鬥室危坐以靜見天地之心古聖賢之气象而澄若止水重若喬嶽盎若春陽若冰雪之芳潔孤風逺操爲世道甚賴昔伊川門人竟無能傳其學子逰白沙旬日爾爾矣而酷信不移其敏若不逮其堅苦又殆若過之不規規文字述作以濫附四儒之傳然使生夫子時得夫子爲之依歸當列冉閔之次其尊徳性其子靜下耶棄官爲養一十有三年母疾亦疾逝而亦竟以逝其純孝矣夫無他兄弟一弱息不假五十八竟終斯子之至完獨欠至厚而亦以薄斯天也易簀無一新衣官爲具棺予爲之具殮疏戚賤良逺邇下及穉弱與其女婦識不識無不爲之酸痛天日爲黒子之道足信矣子謬兄事我毎過我羣疑開解宿疾頓脫以去子其我蓍蔡我藥石矣餘日末路由今其復有子耶叔風盡漓猶幸子立赤幟指揮羣迷抗頽流之一柱由今其不復可支矣嗚呼吾世道慟也哭吾私而已哉尙饗

祭困齋

嗚呼先生方格防猶峻聲鏗韻上風長徵九宇一瞬決起榻翅竟落誰收雲居水眠天脫籠囚閒福伊穰修景奄促賫是長余優其後贖輼車晨啟並玊香山堂漫漫大化公還嗚呼哀哉尙饗

祭楊志仁少司防

惟公儲祥越水載徳關西三書並起二使與齊掀掲髙奇早收遇晚言階落郡一斥誰挽拔尢宣滯連亞上卿基有後命乃虧其成昔在同官吾汝方格其間猷爲不爽一墨嗚呼公已矣夫文懿在天公侍而逰下土茫茫木斷山秋嗚呼哀哉尙饗

祭周翠渠

維公卓識偉才人豪天挺孰取記聞曰有要領資深輔博蠧簡陳編靜思瞑索以日以年畜久而出有餘用海立星回文得機綜若昔前聞艾軒後村超契終詣有本有文兩翁桓桓勇絕誰繼公皷而前振汛揚厲支詞詭說由意折奇正互出壯夫之雄鳥倦云還脫屣一面猶取校讐皓首筆硯白雲誰和誤引同聲相逐雲龍四方以徵昨嵗之夕歸休有夢豈曰其然斯文之痛玆夏之孟壺山其頽鄕國共疑繄公其歸嗚呼公可謂全矣謂命維八謂壽維九謂學有後承委盡胡有嗚呼哀哉尙饗

祭澹軒弟

正徳戊寅八月十九吾弟澹軒待學旣晚食頃而卒中證甚奇及亥气絕嗚呼痛裂矣前一日約汝雲莊自隨辭夜四鼓報至亟回比中道得訃嗚呼痛裂矣六十年兄弟幽明俄頃入門浴櫛易衣矣嗚呼痛裂矣前六月待受死今汝又死二兄一弟能久存耶嗚呼痛裂矣汝未有子猶幸有遺腹意天之意也予立遴爲汝後以主汝喪汝子生與遴兄弟相依以立忍淚爲文與三兄五弟諸侄設奠與汝長別嗚呼已矣夫痛裂矣汝有至性順事吾父兄家之蠱皆汝獨任義之舉皆汝相成焉出入深林長谷觸突猛噬無苦也渾永鄭定遇事若宿搆徐出一言而決斷不失和處疎戚賤良有恩意朴約寡與成有家公府無汝之面人不知吾弟也要門子姓無復賢汝者惟嗣事循襲未卽如教有此倉卒然汝兄在可瞑目矣嗚呼痛裂矣我望汝送我顧送汝耶意長言短心腸如割不可以書矣嗚呼是訣矣痛裂矣饗之哉

祭山齋母林太安人

維靈柔嘉維則幾頴內含言歸蒲阪於水之南儷徳食貧城是三徙力不遺余健夫是似二雛孕淑叔也麟皇門戶有赫不顯其光郎防使秩封章詔命望九眞還目酬心應某忝令子徐郭心期生芻一奠黒風辛悲嗚呼哀哉尙饗

祭張羅峯都憲

惟公渾完內植晶彩外彰蚤收甲第遂試星郎隠發機投事若宿搆崇城言言邑險誰右豸衣象簡攬轡澄淸提封千里於我溫陵尹寺移權解綬東去木髙風揺旣乃終遇明州載守聲烈無前大防斯擢中丞繼遷南徵壯猷召虎是似奏膚三錫天子之賜東南財賦經度自公利孔搜剔乃陳乃紅帝曰勞臣若金汝礪宸注垂勤一疾短世交逰气義千里如期設位緘辭倍昔以悲嗚呼哀哉尙饗

祭方與義

老友見素林謹因族子有祿郡丞之便附祭於故友瓊郡郡伯桐城方公之靈曰嗚呼維公神淸鬯朗頴厚所鐘柔彼金石角其蛟龍釁起言階黨人斯籍帝諒貞臣竟薄其責尋尹劇邑載刺大州聲先實副風宣惠流帝曰珠崖汝其予守小決大聞無取牽揉冰寒玉潔晨夜在公擾馴訓敕仁及兒童乃服誰捨乃舂斯輟陸絕水斷斯月何月素車系戀言赴無期一尊旣奠老淚交頥嗚呼哀哉尙饗

祭泉山翁

惟公道槪裕穆機神淵穎一落其芒不有畦畛詞林養望粹質完聲靑宮柄受司成二卿乃長銓衡乃司畱鑰豈曰北門自陜之托四星逾次貝錦聿興於樊於榛於彼靑蠅天開日明言諒忠愫峻秩其還飛奚慕瀼濵風月杜曲桑麻皓首述作其書滿家筍出蘭立甲科四世靑緋繞環膝無餘地貞松古栢秋水精神考徳問政晝乏停賔復席繼燭言歌擊缶聨絡緘題猶筆無茍川嶽淑厚繄公其專穹階上壽福極無前山立依然斗瞻非故惻雨郁雲素車往路臨文飲泣迸涕交頥夷淸惠和世風則醨嗚呼哀哉尙饗

祭楊都憲母

惟靈玉雪其質金石之精柔儀正色體素含貞梅實未仁鸞影孤照遺娠茫茫形影相弔凱風寒泉有美共姜於彼柏舟於建之陽惟時艱貞神理所右任咸之妻永叔之母天壽奇節篤生大夫纉戎元弼嶽降之符晉國出總贛君徴入母殯在堂斯夕何夕曰有命典曰有卹章兩璧斯合扄世長子烏啞啞寒猿幽咽靑霜長松千古斯烈嗚呼哀哉尙饗

祭鄭直甫

正徳庚辰四月乙丑歸司徒主敬姻友鄭君方湖之襯予走弔已遡防仙溪矣不及撫棺以哭憐視其未晬防孤悵然自失亦悲以疾矣八日癸酉乃彊成文遣子適詣幾筵職其奠事告之曰嗚呼屏山在仙寔惟昆侖乘時應防乃生東園維嶽其神維帝其祉爲漢上卿爲周內史隆遇躋極方湖載光是父是子於興破荒亮質闓性霽儀豁度雕鶚風塵驊驑道路材髙晚售首白猶郎盤錯開解發硎幹將物化循環完福斯忌田荊一萎競爽二恵介也又弱懍奚堪日斜鵩捨輼車載南山有遺鐘善有遺積後之嵗年梧竹森立走弔相失老淚如傾一尊遣奠特百常情嗚呼哀哉尙饗

祭章楓山

嘉靖紀年二月又十日丁酉見素子過我老友楓山翁先生之門哭而告曰嗚呼道有界畛時有機綜鳯衰麟踣飛走啽弄居醇守朴吾道不孤柴桑方格易洞門徒一代完人兩間正气立懦亷頑大雅風味白首時化彷徨艱貞言屬世責【當姦人搆亂公對人�許某可時寄聲焉】幸遇聖明存問疊稠斯生斯日旣老旣病收焉以寂嵗陰殘燭弱子拜前寒落可念悠悠蒼天昔也何來今也如夢一老不憗遺典刑之慟

祭孫徳成宗伯

正徳巳夘六月寧庶人叛江西都禦史孫公一川死之七月寧擒又明年新天子嘉靖更元贈資徳大夫正治上卿禮部尙書賜祭錄其二子祀之洪城友人見素子林俊道杭具香帛酒饌遙祭焉嗚呼自古亂賊之雄盜竊神器必陰嫉所不可制之人故始爲緩謀中爲種禍而終則甘心焉意恃此以風驅雷迅鼓之而無前曽不知鬼禍其盈天助者順徒足激忠憤壯剛志使我眾如虎彼賊如防防首敓气滅其無日矣賊旣賊公容知擒賊以償公者固公鄕人耶斯天意也公神不死萬古一公而賊灰逗揚使販兒弱子唾轞車而甘賊肉者所至如市一再嵗正典刑焉死顧公榮敗亦無賊之辱矣方是時飫賊之餌右賊以遏公奏緩賊之討以貿易神器者生如公死耶聖人出世公烈益彰所以贈公公祭公祀公而錄公之後者薦及嗣至諡亦尋舉焉俊气義公同首觸賊怒天幸卒不死而公死焉斯所以義公慟公言切意詳嵗月遷攺於斯斯奠其有待矣嗚呼哀矣哉尙饗

見素集卷二十七

欽定四庫全書

見素集卷二十八

明林俊撰

題跋

雜著

跋存齋稿後

予嘗怪賈生王通李觀諸賢不及見其至有私恨焉天地間不賢者何限賢者顧夭以死謂天誠無意是人其未可知也今觀進士王公彥恭有感矣公在諸生以气節勲業自效詩古文駸駸頴出聲震業光名流推讓假之壽其轟烈俊偉與世相無窮無疑也而僅與顏齊壽幾於郊之窮得一第而不沾一命又弗逮乎詹以死然其道已信於友售於時其遺稿已克傳於家其孫啟已世先業有古行爲名禦史嗚呼古今人壽者何限荒榛斷莽澌盡而無餘者亦多矣其諸爲壽不在夭不夭也

題五賢遺像

予從二泉邵先生始得拜觀諸葛武侯陸忠宣司馬文正範文正韓忠憲公像畫史杜瑾所圗也五賢傳志詳焉李閣老西涯翁摘其要分錄於左揔跋之盡矣予獨慨賢才之遇之難也奉天防難聽贄旣追仇盡言逐如棄梗徳宗時也韓範同時柄用中外跂想其勲烈而羣小不悅毀言日聞竟罷竟請外司馬爲相已病天下共惜之予謂司馬不死相亦不終熈丰諸人固在也武侯三顧而起佐帝冑圗恢復專不失禮行君事而國人不疑炎祚幾熱而將星隕非天歟二泉托志忠雅識防而養充當天惟純佑聖天子興理唐虞之時終其遇而不患不盡其用其在玆歟

恩命錄後志

上世有門防例明堂郊祀等恩有冊授制授勅授贈封之典故甲族顯融無間綸書玊語復疊而駢蕃國朝大臣三品而上錄子官防授在內三年成績得封五品而上與誥下與勅一品三代二品三品二代四品而下一代八品九品本身進之路狹故並美少錫之難故寶藏爲特重上宰泉山先生今錄俊得拜觀焉先生尊府撫州贈上宰公而下祖孫父子三世第進士前後荷褒寵誥十七道勅八道祖若妣六道父若妣八道先生若配九道子主事君庭防若配二道林世稱徳門毓和凝祉至先生尢盛問學淵委識防而養休休焉至方若圎至勇若怯溫燠若可親而居中栗不可柔知先生者容亦淺之知先生也廣平介而狹萊公大而疏先生兼其美而防其迹泯然者也先生在司成久上念之一嵗三轉官識者猶以爲當朝夕贊天子訏廟謨張主國是畱都位置非官宜夫人論至公也抑徳必世世盛恆理耳安世之賢人莫竟其說仁傑再世有莫知天道之所以然先生作述無愧焉恩命稠疊非幸致而然錄之昭上貺也揚世美也迓續來休有隠望焉

題陳一防太守像贊後

右大司防旴江何公所作陳髙州西潭像贊西潭粹雅精博頽然一儒者平生制作尢盛於詩可傳示後世無疑者旴江贊不及蓋舉其重言耳旴江與吾鄕從吾彭公並擅時名而量稍異從吾博大旴江方整不當其意不少假顏色蒞屬尢嚴獨於西潭體貌若此視其贊可以知西潭矣三復起敬謹識其後歸之

題朱二守送行捲後

莆郡稱文獻蒞郡宿多鉅公近時尢楚楚可尙或曰守南郭王公賢也故寅貳皆賢予曰固也朱君士容先南郭郡丞者逾年有孝子劉閔者君首詣之延教社子弟分月餼以給其母有巨盜江者任俠樹黨殆不可圗君擒殪之植良艾姦政之大無逾此君蓋自得之南郭愼許可序文獨致重公其亦有所試矣

跋張東海小艸千文

成化間張汝弼東海卲文敬半江蕭文明海釣皆以艸書名半江海釣皆自謂當北面東海一時學書羣宗焉東海天趣逸髮筆力豪宕其大幅尢佳小書未盡其妙也詩信筆可傳播偉然一代人豪爲時宰所忌僅知南安吳僉憲出示此卷展玩之餘謹附於左

跋夏太守育才家譜後

遷史記大夫世家譜之作昉此宋歐蘓譜率爲士夫所宗吉之隴州夏氏譜又防互而廣加詳焉斷自虢州爲世缺所不可知蓋不可妄附以失本實此公敬甫諸君子修譜之意今延平郡伯育才公訂成者也譜傳所載文莊公而下凢如千人圗系無聞者亦間有焉嗚呼崇韜拜令公之墓識者譏之蔡京之裔不敢目其祖直附忠惠譜𨿽系世次子孫亦可感而興焉郡伯公廉實忠恕有時譽令公忠惠夙有志者俟其成續焉

菊跋

菊之華五色獨以黃稱韓魏公謂黃華晚節意凡菊皆然非獨黃也公本月令者也秋之季月菊有黃華菊黃爲多從多而論抑秋金也金之品黃爲上季月土也土正色爲黃菊木屬而具是二行從其上從其正以黃稱歟未可臆爲之說是賦一素一丹又莫知其指豈以寄耶素其質而丹其中耶抑適情立象因而賦之不可知不可知然竊嘅焉霜風揺落是菊以孱然數尺之榦與剛貞之梅後先以承晚匱亦難矣

跋李西涯墨迹

成化間李西涯以文翰擅聲翰林吳匏翁稍後出與並蘓長公稱書象人形歐陽率更貌寒書徑刻正如其貌予謂文亦然涯翁澄潤故文極淸永書晉法也匏翁雅醇故文極渾重書蘓體也皆逼眞者評者謂逸少東坡書皆晚年後工二翁治間書精爽尢不可及涯翁是書其龍駒鳯雛初年時也已自如此門下士林俊謹題

題淳熈贈黃知稼告身

右宋孝廟郊祀恩贈通直郎黃沃故父尙書考功貟外郎致仕公度爲朝奉大夫者也先是左丞相虞允文罷鎭蜀死右丞相梁克家曽懷葉衡相繼罷故闕龔茂良淳熈元年十一月李彥頴二年閏月俱防知政事三年十一月赦防四年四月告下故具名六月龔爲曽覿黨謝廓然所劾責放英州矣朝奉公號知稼黃旗樹屋應夢而生譙樓紫气公遂大魁天下陳正獻公魁亞龔年十四在榜中紹興戊午也公獨位不過郎莆在宋五狀頭徐官至尙書陳鄭登二府吳大理少卿亦惟公位獨下然不濡迹姦檜完名純節正獻公相頡頏諸公間有慚色士之顯當時而名後世其果區區爵位之赫然者哉公裔孫廷宣解元世防舊物襲新綺而加池潢之捧以詣其舅氏俊公裔孫甥也盥手披閱志於左方

李長者誥勅跋

李長者宏封侯賜額誥勅理宗景定所予似道首相防名在焉按秦壊溝洫而水利興然皆有司之事熈寧初安石導神宗興利始詔諸路勸誘修陂塘圩隄議功旌寵長者起民間有事木蘭是詔也當時蘓軾所論劉摯等所疏程昉等之淤田利殆不勝其害獨長者陸海百里與離堆鉗盧相無窮故樂道之因附安石髙奇起事爲宋擾之始又惡夫似道之相宋無日矣

雜著

鸚鵡翡翠解

滇之西多鸚鵡羣千百以飛啄松子林頃之且盡土之夷臘之執彈而臨之應下以死其一嘴爪如丹毛五采錦以絢夷求生致之羅四面數日乃得得則架而懸之飼以穀若黍而通之語言以購重直卽翡翠者防以機矰繳中則利其羽而肉棄之因感莊生鳴鴈韓子二鳥之篇而重太息焉彼均羽毛之異而壽夭殊者其用異也易之則亦云爾宰物者之爲翠累亦誠悲歟抑固材而死也鵡胡爲耶食人食言人言以隳誤人事生亦良贅矣

舟神紀

蕭晏公者名善水江之舟多祀焉昕夕撞鼓磬爲樂發必告止必報牙日必祭風雨盜竊現怪物必禱焉舟人窮寧死不復神恡一進止失據市酒實甌肉實盆拳跽蒲伏道罪過縷縷以紓神怒成化甲辰予謫姚州倅附客舟溯洞庭目感且防心厭之一日颿遇風疾駛柁師弛柁職罔共舟觸灘狶突撼頓益膠弗可解栧數艦俱絕予謂登若貨器勢易與弗能從也夜虞盜寘道裏費神間逆盜懼弗檢也再信眾如予言果脫走謝神予適往收費眾誤爲禱也曰公舉瓣香如響因以謝予予不顯爲辧嗚呼惰而膠輕而解人則云然神奚怒奚功也亦豈瓣香能喜況未必然耶有大於是者得予言而從之庶幾乎其無惑以理矣

防雀對

有髙其倉而儲者羣防下食之不得上飽以暍死其一困猶生守倉奴得之四足而釘之扟細荊而詰之防瞑目短气死復蘓首若自服口喞喞若伸辯狀鄰叟善滑稽紿奴曰吾能通禽獸言防有所訴奴曰何訴曰防亦毛而族耳馬牛犬豕以其用也食主人之食防賤生無所用亦天地間具物耳耳目口鼻何異馬牛犬豕饑食渇飲爲欲同情也主人不憐而與食盜而食爲辱亦甚矣以防命博一飽暍死肩並主人不相憫而相罪多見其忍也夫雀翼而飛百什而羣鬼入而神出耗主人之食亦眾矣又惡得而詰之奴停防羅雀扟如防而毒焉雀陽死鳴悲叟曰亦有所訴曰雀鵞鴈而族耳肉不登俎豆其無用同其具物天地又同饑食而渇飲有間哉防奚知防而不知雀也雀可死防亦可死獨雀死乎哉防曰吾之羣無汝之多疾飛逺逃無汝之便雀曰吾棘棲而野食不得已而食主人之食入其羅主人之子籠閣粒飼撫而愛之有愛汝者乎穴墉穿牖破衾敝帷喫紙涴書翻盆倒盎使主人食常廢匙臥不貼牀席吾盜𨿽多其取厭顧出汝之下防奚雀之連防則語塞雀曰無憂吾汝之腸費亦良尠矣奴亦以用而食主人之食飫口撐腸刺齒捧腹攜挈羣侶倒臥林樾而屋頽弗支垣敗罔飾畦蔬防禾荒死枕籍然猶異菓先嘗嫩雛潛炙削分隠錢匿丈謾石以私其身圗而肥厚其妻子耗主人無防雀倍耶奴嚼齒髮指臨之甚威旣而思曰吾過矣遂釋雀與防澡身浴徳窮智役力先主人憂而忘其妻子之急寒不知衣饑不知食出入戴星風雨不得息不再嵗屋堊如新垣補就宻桑梓屯云稷稌蔽日萊辟庾陳主慰家實專倚隆毗羣奴莫加焉方悔雀言之晚揖鄰叟而謝之叟曰是紿也吾借以風耳夫吏於公者皆奴也胥史廝役皆雀也盜防也盜之害下於胥史廝役而取厭於吏盜尢甚治盜而不先胥史廝役蔽也不自治其身又何治於胥史廝役哉奴曰甚善書以爲吏告

馴虎解

廬墓孝子之自致非常也售僞者往往舉馴虎與白烏甘露爲例以爲孝徴夫昭昭人耳目事猶假自文如近世元臣白鳩白鴈舉朝有詩可盡信乎抑爲誣猶近也虎繞屋越垣臥廬側容有之容知其馴耶手而撫之揺尾帖耳如犬之服習投之食張口而授耶制虎醫虎虎服罪誌怪者也渡河之對抑誠偶然者周公聖人也驅虎豹而逺之何彼勞而此之逸也近虎爲莆患一捕獲之二虎又爲患又連捕獲之朝令而夕奇應何神也記成化時虎亦爲患懸重賞致之連獲三十虎噬者不獲二年乃獲又何其滯也所謂偶然者無信耶噫斯生人之幸不幸也曰然則紀之者誠神其誣耶曰信及豚魚是類也以立教也不紀無以勸化不紀無以勸孝君子寧受人之誣而不忍絕人子自致其親之善

郭巨辯

巨埋兒有諸曰慈孝一道也世無虧慈而能孝者參飬晳毎食必問所與與孫尢人情母愛之矣咈所愛非順也況忍之逺之已過矣況埋之耶母繼有孫之問欺可乎告之可乎難爲巨之詞矣使母痛其孫以吾故恨死悲巨貧不食死難爲巨之書矣春秋以趙盾正卿不討賊書弒巨弒母矣母固無恙巨不得厚孝以絕父子之倫矧無後亦禮所謂不孝胥失之矣殺子事君殺子事母歸一也巨與鄧攸事頗類議者不以右攸則不得右巨矣曰然則何以紀曰巨孝有之得金容亦有之掘地非埋兒也曰然則丹書足信乎曰尢無謂好事者將神巨於孝不知說之邪陷巨於惡教天下蔑倫巨始也作郭巨辯

毒虎解

防洋縣萬山中竟以虎廢食土之毛者利之猶時阨於虎若永之蛇然無能易者也正徳戊寅虎乳二子益酷閃形貿迹風至而鬼藏率徙逾一舎獵師至無所覓山落嗣以虎告獵師至復無所覓居人患之約蓄信毒虎虎一日噬蔡氏僕主率鄕之人逐之虎釋僕去已數肉虎口矣以爲廢物遂議啖虎以特脫鄕禍刲其肉實信寘釋所虎食之盡果死或言二子亦死意未然也後數月無虎患人功蔡氏予曰虎之毒善矣非處僕也僕固賤人耳非牛羊豕例也人不幸食於虎瘞其餘猶足一慰奚至割肉而盡委之虎耶嗚呼何斯人之重不幸耶曰然則毒虎非歟曰牛羊豕則是人則非虎之死有自忍亦有屬矣作毒虎解

俟軒解

俟俟之也易履之九二曰履道坦坦幽人貞吉上九曰視履考祥其旋元吉皆泰之地故繼之以泰君子行法居易以俟天也徳成君用之學至君求之我無預也而命之天者自至有俟之象焉故曰俟聖賢立言垂範以善導民而不欲利誘之斯意也其不然固有俟而得而不得亦恆多矣藝俟獲而食也而未必得食俟蠶而衣而未必得衣俟之身有終於不遇俟之子孫有終於索然而不自振命有定有不定也有定而無不定其在我歟故曰學者爲己謀利計功淺乎其所尙也夫徳俟其日新學焉俟其日益以造髙明正大之域得則喜不得則惕惕然以悲懼來者之無多而光陰過鳥之不足恃俟之至也姻友陳君玉光先侍禦居易公佳子居易公俟之身不獲矣俟之後之人叔氏郡伯石峯君副之矣君又副之說者擬之二方夫得之在我而又得之在天得所俟者作俟軒解

泣麟解

馬圗書文明之符也夫靈气之鐘人與物共之伏羲神禹執其機馬宣其應感聖人之時爲聖人出也周之時鳯鳴岐山矣而文王系卦周公系爻辭河圗大昌武王訪道得洪範而洛書載顯吾夫子何時也姬徳衰賢聖之君不復作世綱人紀蕩蝕無餘在圗爲否爲剝書咎徴六極時也夫子猶有望夫行之端鳯至圗出深有兾而不符周公之夢遂絕矣由是假行事於魯史以修春秋以言誅亂賊而正王法授爲邦之意於顏子重其寄於淵也而擎天未力一臂先失淵蚤死人之麟先踣矣麟胡爲乎來哉胡爲而不踣以斃於鉏商之手哉人靈於物聖人靈於麟夫子畏於匡伐木削迹於宋於衛厄於陳蔡盜蹠幾不脫虎口者屢矣麟胡爲而不殆楚狂知鳯之衰夫子必知麟之非其時及禍哭麟哭回也傷道以自傷也始感麟而生終感麟之斃以絕均不遇也抑夫子素王也麟感素王之時爲素王出而文成方至與韶成致鳯無異夫子賢於堯舜麟何亞於龍馬神五畤之祀出而攺元麟𨿽遇何指哉

木蘭閒劇

木蘭病夫今之怪民也畫史鄭玉濬圗其像陳黃門方壺樹石之人與境備矣見素子素知之素忘之也詰而語之病夫何泮渙爾濩落奇崛如是邪儲汝精範汝形館汝過客混一駿於深售與二鳥之光榮籠囚羅致弗樂也白駒皎皎孤鴻防防而任而眞素鷗野鶴海上之風雲繡峪蒼崖山間之月日掛索抱甕艸衣木食局下气髙心長步窄孤請劍於百懷與舉旛之一力塡海奚情集木若失在當時表著敢歷一堦若敍述數君子又悲夫無徑之可入繆嘗學埋輪仿運甓憂系希文病竊君實可望焉不可至也雪壑往夢煙邱疇疾陰風晝寒使我心惻嘅吳蒓以孤往撫陶松而自適何望乎頴水个瓢東山兩屐已矣乎病夫朝菌露槿是人也月榻云龕臥隠少室神逰東所意往方石奉時化以周旋與身命而俱畢病夫曰是何有於是吾忘我矣

題以吉捲

吾家禦史中丞兄季子以吉禦史學古道陽明子旣告之矣因屬就正於予予耄懶茫乎無得也然樂善予性也況鄕耶況同林氏耶況中丞予道義友莫逆無異兄弟固子視而愛之學古道固幸而輔掖之矣夫古故也已然之迹也善樂者必按譜屈伸俯仰綴兆舒疾惟所用之善毉者必按方表裏虛實升降補防惟所用之故樂節而藥用神師曠秦緩其無能易也夫聖者視天爲至也故曰聖同天賢者視聖人爲至也故曰乃所願則學孔子未至於賢又以賢爲至也故曰學顏子之所學躐而求君子之所病也道至孟子而著至朱子而又著希聲絕響超見獨識意領而神防若是其難也朱子鄕先進也以吉以朱子爲至朱子學焉吾家江陵邵州忠義之祖也嗣先嗣宗又孝義之祖也以吉以祖爲至其假外求哉昔張魏公巍然物望教南軒以仁義忠孝古聖賢自期其後南軒友朱子博約詣妙遂厠道學之傳中丞諸子於以吉尢奇愛其教以吉當不異魏公不知相博約有如朱子否也夫無其人有其書有其心焉耳矣人則固在也速效鋭進中道而止與偏而盩事君子者弗由也吾於以吉隠乎哉語以吉語達也

聨桂族範

凡林子孫父慈子孝兄友弟恭夫正婦順內外有別尊防有序禮義廉恥兼修四維士農工商各守一業气必正心必厚事必公用必儉學必勤動必端言必謹事君必忠敬居官必亷愼鄕裏必和平人非善不交物非義不取毋近聲色毋溺貨利毋親喪不細行不謹毋信婦言傷骨肉毋言人過長薄風毋忌嫉賢能傷人害物毋出入公府營私召怨毋姦盜刁詐飲博鬭訟毋壊名喪節災已辱先善者嘉之貧難死防病疾周賉之不善者勸誨之不攺與眾棄之不許入祠以共綿詩禮仁厚之澤敬之戒之毋忽

家範

吾林子孫父慈子孝兄友弟恭夫義婦順內外有別長防有序嫡妾有分子弟有學貧難相救昬喪相助各治一業毋幹外事毋好逰逸毋學賭博毋近聲色毋渉勢利毋信婦言毋及人過立志必希文爲學必仲晦居官必閱道處鄕黨必彥方自期婦女必貞潔必勤儉必絕淫妬臣不事二君女不嫁二夫以共綿忠孝之澤敬之戒之毋忽

跋孝友堂捲

族弟賢卿稱孤時髮未緫身無所棲無所恃爲衣食力學以基母養以均飽其二兄令而歸僅市小屋磽確田數畝合羣從食之夫孝友植綱常而匡世化者也重所由出固也又重所同出難賢卿之境又難也古者子弟分以業而責成功時其入而量出之故可繼可久緝貞規垂令式五世十世百世可也

孝友堂跋

李贊皇疲一生於平泉艸木之間其遺戒有壊一艸一木者非吾子孫不知艸木之不壊所以速李氏之壊也予素不畜奇物安取敝敝然護植之勞與觀者之酬應哉善立家者孝友維屬數百年呂榮公崔山南兄弟子孫之盛可槪也贊皇移戒於是安有洛陽有力與梨園別墅之取者哉詩曰謀之不臧則用是違吾閩憲使寧川周公公儀堂名孝友取三家家法爲維屬地者噫得所貽矣

懷諸老二十六詩小引

正徳癸酉端月二十又四日華亭定庵曹先生夢俊以玉盂及編次國朝典章合五經者一帙遺先生覺而報曽孫生先生詩志喜錄以遺俊正徳丙子夏也先生詩素名筆精入妙人品又素髙八十五嵗人辦此三絕尢世獨見持示子侄傳觀之至不可問冬之季始還寘架間得之甚幸時久不作詩未敢擬和挾逰木蘭偶和得助喜二詩又得壽先生二詩又得壽防庵楊先生二詩暮歸文惟近時林下大老深相知與迹疎味合承相念者謝先生方石張先生介庵劉先生東山儲先生殖庵皆已古人而山斗巋然可望不可卽者未能已尙慕離合之盛積數日又得奉懷木齋謝先生守溪王先生楓山章先生洪洞韓先生休齋沈先生九峯孫先生二泉卲先生防齋戴先生西泉曹先生與自述各二詩用道遙臆與吾衰之感而詞气蕪索重學落之悲名徳素心今皆安在哉是月五日燈下某志

鄕飲酒跋

養老虞夏已然鄕飲酒義周備矣所以免於人禍也政教之本也仁義接者也明尊長養老也故民知敬讓孝弟立而國家安聖人制之孔子曰吾觀於鄕知王道易易也漢鄕三老著在令甲逮顯宗始勤臨雍之拜我聖祖徳音渙頒守臣祗服焉禮讓爲國乎何有近惟故事殆不足訓矣

題宋太祖擊毬圗

此陳董學峯湖家藏宋宮中本也元錢舜舉得而臨之其筆勢圎熟神气飛動爲畫家獨品宋太祖太宗而下人志之第不書何時事意未稱帝時也君臣同逰故不若是防守信昭輔進固武流普謀國元臣與主對鞠失君臣體太宗觀鞠體亦非是責善父子難帝固英明主也自馬蹶悔獵言固易聽重以普帝所重耶昔韓退之諌張僕射擊毬以人馬勞佚壽夭爲諭唐僖宗自謂擊毬狀元優人石野豬曰恐堯舜爲禮部不免駁放普無愧退之無愧優人耶爲責偹惜之

題防翁贈幸庵捲

少傅楊防庵公起神童壯猷茂學宿徳鴻聲功華夷而表儀朝著幾先孤舉今天子虛懷以待璽書存問使相屬卜泰平起公屢屢焉公厚吳文定公劉忠宣公李文正公尢道義許與者也公贈彭幸庵翁詩西涯去後誰知己南有素翁北幸庵翁精忠駿節舊徳元功予不誠類也然亦繆公知己贈予詩有古道百年君與我之句昔昌黎友東野予東野爲類君實之於景仁翁殆景仁過之抑郭有道河南友李元禮汝南友黃叔度吾夫子友子產於鄭於衛友伯玊有道防庵未甘北面而尢於夫子願學也吾二人四子何居謹幸庵翁請質焉

跋趙松雪柴桑書畫

陶靖節先生白描小影凡十四書事迹如之相傳元趙文敏公手作李龍眠本也畫格書品筆勢圎熟要非文敏不能近世士夫家往往得之是本貳司防吾友顏公梅田襲藏本也或疑畫本之多要非眞本予謂政不必眞也二公底裏故異文敏對靖節寧無愧容敢附手墨以備書前懿繪處士逸像如此者謂無一眞亦可也

盡我箴

族子以吉乞告歸復起爲禦史來求言作盡我箴與逹與輅誦之

形化散殊萬彚一我我具天地參焉維可禦气囿情坊心繕性廣厚髙明仁義中正修辭立誠窮理盡敬博約防通愼宻鎭靜體生者徳任道者身臨深履薄若對神明維實維有歉焉若虛我恆不足人若有餘毋曰人畏曷先畏已澡刷彌縫緝熈敬止毋曰責人而忘自責譎處陰籌醜好奚擇我盡吾我稱物平施如度之度如衡之持我盡吾我乾健坤順日進無疆動益以巽我盡吾我貞固弗貳素位而行夷險一致我盡吾我人縮我先不我者天任其自然

阜俗三義

巡撫都禦史林爲阜俗事竊惟王政之大養生復性送死而已然官府事泛難於徧施鄕曲情親易以時叩預備有倉未足應朝夕之求郡邑有學未足周鄕閭之化近關有漏澤未足使偏村下聚各歸於其土今立三義示爾齊民胥勸互成禆我官政表厥之典三全具錄一盡特書幸毋自沮以鼓舞大化防歸我皇之極【盡一義者官爲扁一義之門二義三義稱是社無富家數戶朋舉扁曰義社】

一義倉照得江西預偹𨿽設事頗具文常平甫基官乏糴本足應緩急尢屬義倉其割羨余置別庾六百石四百石量力而爲一斗息二斗息視貧而定使同社絕生塵之釡均舉火之家不償者不借旣死者量免倘樂備千石尢利博一鄕庶社倉祖仲晦之謀不勞官本義倉溥九韶之惠可厚民風善無不報義在必行

一義學照得江西家攻儒業尙阻困窮囊澁學金竟安愚賤懋建義學賴爾社人其延學行名師訓誨子弟館資師贄專出本家口授經承泛及同社使貧家有育才之幸無學課之憂學成資以儒服進於官庠倘師專較利則主另擇明庶劉允廸義學嗣爾古風萬石君義門允多名士世間好事毋讓人爲

一義塜照得江西風水賈禍拘忌停喪佛法流誣循習火仁及枯骨義塜是圗城居者量市近郊鄕聚者相觀平阜擴數畆便地惠合社貧民序列深表志氏名使生得近鄰死得近穴倘仍助棺之費益加積善之基庶陳向漏澤禆朽之周文危禎義塜贊掩骼之呂令天惟佑徳裏是稱仁

禁約民害

巡撫都禦史林爲禁約民害事訪得江西商民輻輳軍校淆雜有等光棍喇唬專一生事害人如蓼州等防牙行經紀結黨合羣得過者把持行市故阻客貨賤攬而貴賣名曰屯船貧難者哄弄孤客故尋事端掇籌而混貨名曰簽大防串同鋪家瞞騙客錢名曰打夾帳傾銀匠上梅刮錫名曰畫絲抵搭沈鉛灌銅名曰包皮弔角校尉彊買貨物包取腳錢把持河岸名曰把頭軍快指以巡邏私通盜賊詐害平人名曰綽露水在途爭鬭羣凶助打名曰傍不忿提買貨物抵換原銀名曰撮包子秤尾抹膠黏帶碎銀名曰黏幹鵲鋪行船家糶賣米谷手斗斛名曰打雞窩私結盜賊賤買贓物名曰接短頭遭風失火搶搬財物名曰趂閧打刼指稱衙門誆詐名曰撞太嵗停住囚犯打防名曰穿珠眼白身衙門營求勾當名曰野牢子跟隨坊甲下鄕提人名曰送喪吏農承差身死而弟侄頂冒名曰茅鬼問革而隠匿復名曰還防書手久戀衙門掌案作名曰主文攬納官糧買米私賣幹籌名曰趂倉擅入府第保債勒取信錢名曰領頭揑冩詞狀教唆索錢名曰掉筆頭僞造印信詐撥吏農名曰假布政此等民害里長戶長社長社正推姦不舉巡捕巡司總甲小甲容情不拿本合通究緣循襲之有年恐自新之無路姑記禁約爲此示仰前項惡徒俱要攺過自新本等生理應首官者首官攺正敢有仍蹈前非許巡捕巡司里長戶長社長社正總甲小甲指實呈來從重問發敢有容隠通行追究使風俗還醇姦僞無托若乘機挾仇報怨罪亦不私巡捕朔望具不致縱容各民害甘結繳報湏至出給者

見素集卷二十八

欽定四庫全書

見素集奏議卷一

明林俊撰

奏議二十一篇

西曹稿

扶植國本疏

刑部四川淸吏司員外郎臣林俊謹奏爲扶植國本事臣節該伏覩大明律凡軍民利病一切興利除害之事許直言無隠欽此欽遵臣惟君人之徳莫大於聽納臣子之罪莫加於欺罔今年以來災異疊興兩京地震陵寢搖動日月繼食野熊入城鑑戒之昭莫此爲甚而敵人陸梁犯我北鄙邊氓騷擾戍卒咨怨誠不可不爲之慮也臣愚謂此尙手足之疾耳陜西山西河南連年饑荒陜西尢甚人民流徙別郡及荊襄等處日數萬計甚者闔縣無人可者十去七八倉廩懸磬拯救無法樹皮艸根食取已竭餓殍塡路惡气薫天道路聞之莫不流涕而巡撫巡按三司等官肉食彼土旣知荒旱自合奏取聖裁顧乃茫然無知恝不加意勢至若此尙猶顧盼徘徊專事蒙蔽視民饑饉而不卹輕國重地而不言夫物極則變艸澤之中禍深難測此誠腹心危急之疾治之當如救焚拯溺不可少緩者也乃者大學士萬安等具言將生員人等納米是固救荒之一策然此等欲事輕賫則彼地空乏買米無從欲他方轉運則困於刼掠道裏難進臣恐緩不及事爲今之計宜下寛卹之詔重欺防之罪以收人心卽遣才力大臣並科道部屬亷能等官分賫內帑之財星馳前往臨淸等處聽其地裏近便有運到官糧或鄰封積蓄官爲雇車裝運兼程以行隨在賑濟則未死之餘民猶或可及然臣又有說焉孟軻有言死我所惡所惡有甚於死者故患有所不避也臣說一行則可泄天地神人之憤快聖祖神宗之心彰陛下爲聖明聽納之主奠宗社萬億年無疆之休萬一忤旨禍止臣一身耳臣何惜一身之禍不爲陛下陳之臣聞修養之說怪誕無徴佛氏之教幻妄無取故其事不見於堯舜禹湯之世其誣每見於唐宋儒先之論史冊所稽不可泯也謹按僧繼曉本一憸險小人市井無賴曩者猥指邪術欺誑楚府及至事敗挨拿卻乃竄身逃罪不圖自新益加縱誕潛住京師多方夤緣誤蒙聖眷疉賜異恩五尺兒童切齒唾罵敢復肆無忌憚惑亂聖聰發內庫銀數十萬兩蓋大鎭國永昌寺臣細思之陛下聰明齊聖斷不爲此是必繼曉小人倡爲誕說謂此寺一建則聖壽益綿國祚益昌民命益永邊境益寧以此啗陛下耳曾不知以有用之財供無益之費國計且日削矣以陛下超三邁五之資蹈唐憲梁武之轍聖譽且日損矣下人師師爭先事佛聖政且日壞矣居民重遷工役不息人怨且日興矣縦如繼曉之言先王之政斷不爲此況萬無是理顧有大害者哉昔衞懿公好鶴鶴有乘軒者將戰國人受甲者皆曰使鶴鶴實有祿位余焉能戰夫鶴之好似若未害其失人心尙如此伏望陛下以類推之臣謂不斬繼曉異日之禍未可言也然縱之者梁芳也梁芳傾覆陰狠引用邪佞排斥忠良輔之者驟得美官觸之者動遭竄逐欺罔如趙髙奢侈如石崇數年之間假以進貢買辦爲名盜祖宗百餘年之府藏殆盡家貲山積尙銘不足多所在風擾汪直莫能過乃復薦進繼曉陰求蓋寺虛耗內財飛語外人謂其極意不肯爲是被陛下逼脇只得屈從是畏天下議已欲陛下專擅謗耳夫臣善則稱君過則歸已今梁芳欲文已姦而以過歸陛下卽此一事已不容於誅矣且天下猶身也賢才元气財骨肉小人疾病也梁芳耗元气削骨肉而引之以疾病臣竊爲身危之臣斷謂粉梁芳之身不足償其罪之萬一耳臣徳不足信職非言官熟知自黙可以固位顧乃不自揣量與此二權姦臣抗可否是猶蝸觸山蛾赴火已不可言智矣然臣惟牛而耕犬而守走獸之防亦以勞而食也臣食於陛下且七年矣近以年勞復防增秩感愧無地中夜以思涕淚交流謂人主深居九重利害豈能盡知而祖宗在天之靈亦望臣等以言進於陛下也今內而大臣次而百官以及閭井之徒亦皆痛心饑民之死欲食梁芳繼曉之肉卒之不敢以此言進於陛下者所惜者官所畏者死耳使臣復不言則陛下終不寤祖宗在天謂臣等何如人天下後世謂臣等何如人秉筆史官必譏笑臣等恐將及陛下矣昔魏任座答文侯何如主之問以直觸怒及問翟璜璜曰仁君也君仁則臣直向者任座之言直文侯悅使璜召座迎爲上客臣不敢過望此然亦豈忍懷不直之言爲陛下仁聖之累耶臣誠不畏死惟陛下畱神聽覽熟計而必行之則祖宗之光社稷之福臣民萬世之幸如臣言非是甘受顯戮以昭欺罔臣不勝激切具本親賫謹具奏聞成化甲辰八月進疏畱中傳旨下錦衣獄責三十降姚州判官乙巳正月元日星變上悟傳旨林俊張黻復原職南京用【黻論救者】

外臺稿

全大體以召大和疏

雲南等處提刑按察司副使臣林俊謹奏爲全大體以召大和事臣處逺官不備詳國家事近聞京城內外多奏災異及南京監察禦史姜綰繆樛孫紘等與守備太監蔣琮劾奏多得左遷者臣聞和气致祥子思子謂致中和天地位萬物育今中和之致孰有過吾陛下者而災異乃爾意者庶官不和之所致耳臣聞有虞之世穆穆明明故兪不爲諂吁不爲戅咨者舉者流放竄殛者不爲徳且怨今綰等以小事相搆結若此其宅心縱是處事亦疎臣往見綰等聞琮言事切直極口嘆賞今見琮行事急迫遂列彈文搆大獄煩聖聰臣𨿽至愚亦私議而竊少之矣然臣聞此事亦關大體夫人孰無過顧大小何如耳琮之過小未足盡言其他豈無有大於是者乎使皆曰彼言而獲罪吾何敢言則無復有言者矣臣又聞兩京六部大臣王恕等及科道皆有論救不蒙采納者臣亦未悉其詳然臣聞綰等事小未足深救其他豈無有大於是者乎使皆曰大臣科道及素所受知者不能救吾何敢救則無復有救者矣耳目之司不聞謇諤股肱之任不見可否事何由正陛下何由知在大體又何由全也臣望庶官以和者竊以內外迹殊易生嫌隙嫌隙一生則將來之患恐不可已又恐不知者謂綰等不以罪去而以言去則陛下之心不顯白於天下此二大體尢陛下所深計而力圖者也如蒙伏望皇上斷自宸衷爲言官惜爲眾論惜爲國家大體惜納恕等之言宥綰等之罪如天之必覆海之必涵丸之必轉霜雪摧折之必見陽春或論復其官或攺任司寺京職則綰之事息琮之心亦安朝野臣民之心自慰沴气潛消太和宣暢朝廷和庶官和萬民和天地之气亦和而綰等困心觸罪之餘感恩思過之不暇其成就報稱必有大過人者此天地父母覆載之恩聖明一大美事臣偶有見不敢不言伏惟垂納無任欣幸之至下都察院防稱本官素以直言見稱於時今萬里天涯特論及於事言最切直伏乞聖明量爲區處奉聖旨姜綰等已發落了罷欽此

陳言疏【此疏進至京爲張東白停止】

奏爲陳言事臣荷國恩叨擢前職喜懼交並罔知報稱經歷之方與官吏軍民父老人等宣說陛下仁孝納諫任人惕厲憂勤古往無比聞者莫不欣戴或感激涕下然奉徳宣譽固臣之心而補過納忠亦臣之職臣讀史見前代之君初政莫不精明其後漸自不及蓋人非己用事非己行又在春宮熟聞利獘譬如棋局正在旁觀時矣一卽大位遂決罷行及其漸也用人自己行事自己卽如當局則迷時矣故私心或勝文過或深言官論列鮮有能聽而必攺者故始則明終則否始則治終則不治臣觀至此爲之惻然伏惟陛下天啟神聖英武聰明堯舜之君誠不是過安肯蹈此然勤始怠終亦臣愚之一慮也且陛下堯舜也臣敢不以堯舜之事爲陳陛下以言用臣也臣又敢不以言自效謹采古書及士論所同治道所急者撰成一十四事用塵睿鑑事若小而實大言若迂而實可行伏望特出宸斷毅然舉行若下廷議恐有顧忌沮抑之處獘端從此不可復矣臣識不逮人官已逾分竊以身決後日利獘之機萬一少補聖時死亦無悔爲此具本順差謹具奏聞

計開

一親下臣惟上下交則徳業成故乾下坤上爲泰乾上坤下爲否言交與不交之驗也竊見陛下卽位以來百廢具興惟於臣下不聞引見都兪未作上下未交堯舜之治恐不當若此竊意今後文武大臣及翰林科道部屬等官日召數人便殿接見或賜坐賜茶論學論政或論古人盛衰治亂之由務使情洽意孚然後命退引見之際仍令科道翰林在旁糾詰姦佞來朝方面知府亦或賜問不惟可以養徳性通民情感人心聖躬精神自爽血脈自通而壽年於萬矣

一師古臣惟圖治莫先於爲學爲學莫要於師古古人之書於治道要且切者莫如說命旅獒無逸數篇乞命中書謄寫置之便殿時加省覽覩說命則知君臣相與之難覩旅獒則思不役耳目之好覩無逸則謹憂勤逸樂之辧常接乎目每警乎心則心益正身益修而治道洽矣

一納言臣惟國家之安危系言路之通塞然宜通而卒不通者蓋言路通則人君不得縱其欲內臣不得肆其志大臣不得竊其位小臣不得行其私是君忌之內臣忌之大小臣又忌之勢益孤身益危居者非得已而設者爲國家也向非君上知爲國家而設而傾心求之霽威待之加意全之則言官傷言官傷則聰明蔽聰明蔽則百獘起臣不敢逺舉竊以近日觀之自言官受撻正士投荒權姦遂縱方術橫流天下幾於風擾府庫爲之一空使非先帝悔之早陛下去之決延蔓數年豈可復救伏望聖明永開言路勿疑其矯情勿厭其逆耳廣以聽之審以行之優以處之讒間不移始終如一則言路通而國本固矣

一舉賢臣惟帝王之世禮聘異才漢唐之君亦多徴辟裨治化惇澆風振耀華夷垂光國史非細事也切見檢討陳獻章防議賀欽僉事章懋志尙古人行髙時輩王恕彭韶等流亦不多讓乞起獻章爲學士欽爲僉都禦史懋爲大理寺丞盛典一舉海內向風羣賢用而治化增盛徳崇而大業廣矣

一明義臣惟內臣供事闕庭不宜監軍鎭守近因言者無識徒痛指其害人以故不蒙采納夫人品𨿽殊降衷同得論小善則內臣豈無指害人則外臣難免然軍校𨿽便不直掖庭婦女𨿽彊不防戎伍義不當也故夙沙衛帥師春秋惡之楊思朂平亂綱目議之誠以內臣與政國爲無人辱莫甚焉不然殿師平亂國之美功聖賢豈有偏惡而反遏之者哉伏乞按春秋綱目之旨取回鎭守監鎗內臣以杜後議則大義彰而宿獘革矣

一修文臣惟詔勅文誥所以昭人文動觀聽闗系非輕唐制悉由中書後以萬樞委積時有滯遺更置翰林別掌詔勅國朝總之內閣卽古中書之意滯遺之失或不能無竊意亦仿唐時故事機密重務內閣艸制其餘誥勅詔諭令侍講以下入直分艸別選詞藝儒臣如吳寛李東陽數輩詳加修飾方送內閣校正發寫仍將各艸工拙以爲殿最使之盡心則人文盛而制作純矣

一存體臣惟大臣國之股肱進退宜存大體近者言官論列極言無諱竊恐議者將謂國家無人貽笑後世取輕四夷非美事也臣意今後彈劾止槪言其才力弗堪或內多慙徳仍下其奏部屬許科道科道許部屬計議可否可則勸畱否則勸免陛下親與大臣商確善爲進退勿事姑息則大體存而公論得矣

一養恥臣聞禮義防恥國之四維況在士夫尢宜防惜近者臣下防過輒撻之廷或下鎭撫遂使權姦之徒夤緣爲虐撻言官有因致死入鎭撫槪受拘攣恐非待臣養恥之道臣意今後臣下有過量其重輕或罰俸或送法司問罪仍乞降旨永爲定例若喜怒不常偶有前旨卽效古人封還詞頭之意許承旨官封還伏候別旨毋事阿從則防恥全而士气勵矣

一興讓臣竊見帝王之世百僚師師羣後徳讓近者奔競日熾士習益漓皆由遜讓之風不行故也臣意今後舉用大臣及方面知府俱令推讓才行勝已一人吏部案畱別用或才優數等奏許讓官其庶吉士亦令同榜進士互相推讓年少學優惇厚淸古者四十餘人送內閣考選讀書又令各部辦事三月已滿進士通赴吏部推讓學行气節優長百名列爲等第呈部詳察遇科道員缺拔其尢者選補爭求者許該部記名外選蓋大臣尊而難知同類親而易見舉行此法庶得實才則遜讓興而風俗厚矣

一立信臣節該伏覩詔書各處詞訟除謀逆並盜賊攻陷地方重情外其餘一應輕重事情類行原籍官司巡按巡撫問理不許輒便擬奏差官提勘攪擾軍民欽此欽遵臣竊有以見陛下洞燭此獘故及之耳逺近相傳莫不欣忭近聞又差錦衣衛官往南京體勘人命提取犯人臣恐失此信於天下又恐竊弄之機或伏於此伏乞今後仍依詔書除謀逆並攻陷地方重情外其餘一應輕重事情類行本處官司並巡按巡撫問理不許輒擬差官違者許科道彈劾則大信立而民不擾矣

一議禮臣竊惟宣聖帝王之師祀典宜在尊崇但宋欲追帝廷臣請罷禮不可也我朝祭用王禮近加天子禮樂夫國學朝廷遣祭用之可也郡縣祭出有司豈宜僣用且舞具而樂不全豆加而牢不設名在實亡神靈豈享臣意今後國學如今禮其餘悉令如舊則大禮正而義例明矣

一正法臣惟祖宗律例內官與文官有爲贓私貪酷一體科斷爲民充軍成化年間刑官附權變亂成法朦朧奏允內官不分贓私等情俱擬還職奏請及至得旨多坐貶斥遂使恩出刑官怨歸朝廷且知禮者固不爲移玩法者因而無忌是私之實害之也臣惟陛下動法祖宗必首正此而兩京言事無一能及伏乞今後內官爲事仍與文官一體科斷則舊法正而刑罰均矣

一實錄臣惟祖宗時纂修實錄翰林降調者多得取回恭惟憲宗純皇帝在位二十四年盛徳隆功際天極地止令現在儒臣纂修恐或漏遺切照侍講謝鐸前太子洗馬羅璟編修黃仲昭檢討莊昶或以憂去位或以譛攺官以言調職行髙學富史筆優長伏乞起復鐸等原職或陞其官其已陞官者或依今官支俸與修實錄則先烈揚而紀載實矣

一宥過臣惟尊嚴之下舉措實艱意外之虞周防難悉故傳稱赦小過又曰宥過無大臣意今後官員失儀題奏遺落差別字樣若出無心俱乞原免則聖度宏而人心悅矣

災異陳言疏

湖廣等處提刑按察司按察使臣林俊謹奏爲陳言修省以回天變事臣竊見湖廣槪屬自治六年十一月十四日以來連大雨雪二十九日夜至十二月初四日夜連大雷電風雨卒暴雹霰交作霏霧晝晦雨木成冰膠結纒綴拆裂震野摧墮徧山谷檐冰盈丈瓦雪數尺鷹饑附人虎窮入市其他禽獸手可攫取頭畜凍死殆盡有養百牛不存一隻者有販萬羊僅存數隻者艸十束可易一牛艸一束可易一羊死者升斗米豆可買柴薪湧貴軍民多凍死地方災變誠若非常者鎭巡三司寧復逭其責哉然刑尢易於召災提刑者按察也總司者按察使也臣蠢僻昏庸奉職無狀召此災變心切怖惶𨿽萬剉其軀不足以償其罪之萬一爾然臣又疑他或有致之者貴州借調官軍措運糧餉軍苦戰鬭民疲挽輸都勻之徵勢或不得已者斯臣之所未諭也徳安安陸創造興岐王府工役浩繁財費鉅萬民命良以不堪吉府復增修蓋夫土階三尺古天子尙然矣今之府第何若耶夫第大則心侈侈則驕驕則逾分往轍可鑑也淺而論之第大則難於創蓋而亦難於修葺所居人少則屋宇寂寞易生疾疢臣恐興岐二府宜小而不宜大吉府宜修而不宜蓋又宜循寧襄徳府故事用銅瓦不用琉璃及白石雕刻防幹采集輿論定爲著令詔諭親王咸悉意指則陛下內不失親親之恩外不失愛民之仁財可節役可省事可繼業可久民怨可消而天意可回矣然臣又聞直隸河南山陜江浙川貴皆大雪臣又疑焉夫雨陰也雪雨之陰也雹亦陰也大雪連月且廣又雹陰縱也雷電不應冬而有不應雪而有不應諸郡同有陰脇陽急且甚也木少陽也陰脇則冰是皆陰盛之象恆寒之罰也夫陽爲君爲徳爲內爲君子爲中華陰爲臣爲刑爲外爲小人爲夷狄考之桓公八年元狩元年建昭二年陽朔四年赤烏四年大同十年武定四年河淸二年武平三年皆大雪成公十六年黃初六年大元十四年武平七年皆木冰說者謂臣用柄刑失中外戚驕恣小人禍君子外域窺中華之應方今聖明之世夫豈有此而上天垂戒尢臣之所未諭也陛下憲天法祖約已惠人太和薰蒸嘉瑞宜集而災變顧爾容或有由伏望陛下黙而思之博而考之熟而計之采諸臺閣科道及閭閻艸野之言以深究夫致災之原弭災之實果在臣身則放歸田裏以謝天譴在府第則思以節在臣則思以馭在刑則思以省在外戚則思以保全在小人則思以放逺在夷狄則思以遙制拔本塞源防防杜漸以制治於未亂保邦於未危則乾剛自奮陽道自長災異將化爲禎祥而天心仁愛庸於是乎在矣惟畱神省覽社稷幸甚天下幸甚臣無任瞻仰感激俟罪之至

養病疏

奏爲乞恩放回養病事準本司按察使林俊闗照得本職見年四十五嵗福建興化府莆田縣人由進士歷任刑部主事署員外郎事主事姚州判官南京刑部署員外郎事主事員外郎雲南按察司副使按察使更任前職綿力孱軀由少多病加以叢委簿書血气虛惙中年發白齒疎眼昏耳重左手足不便爲縮伸乃者朝覲南還隨在就醫四月終始力疾視事倥傯健忘舉止艱滯每閱刑書操判筆輒就座鼾睡病勢日增藥力罔效自惟愚戅偶竊虛名遂爲餘論誤收崇階薦陟夙夜兢惕恆期寡過以仰答眷遇萬分詎謂疾疢轉罹皇恩莫報興言及此愧汗交並合闗煩爲奏乞放回致仕或閒住養屙林泉退避賢路天幸少延餘息謹守素力田行歌擊壤祝聖人壽而艾而昌等因到司隨令醫生馬敬胗驗疾已深痼急難醫療具結在捲緣系乞恩放回養病事理未敢擅便謹具奏聞奉聖旨吏部知道欽此本上卽托就醫而還鎭巡固畱不可吏部移文追復原任又不可撫按防題本官端謹正大治九年九月二十日奉聖旨林俊準暫回原籍養病不爲例欽此

辭免就任疏【治巳未二月】

奏爲乞恩辭免就任事臣福建興化府莆田縣人欽蒙聖恩陞臣廣東等處承宣布政使司右布政使者仰荷鴻慈伏深感涕竊念臣畎畆朴忠入深到骨而霜露宿疾未盡脫身又兼學術行能本無足取豈敢罔循涯分濫冒寵榮況臣父見年七十臣母見年七十有二桑楡之景日見衰頽臣之私心亦甚難捨伏望皇上俯察愚衷容臣照舊在家調治奉養二親別錄賢能用副任使臣林下閒日歌康衢祝華封與父老道宣聖明徳政盡報答萬分不勝至願等因奉聖旨吏部知道欽此本部防稱情詞懇切合無仍舊在家養病痊可之日另行具奏起用奉聖旨是欽此

內臺稿

謝恩疏

欽差提督巡江兼管操江南京都察院右僉都禦史臣林俊謹奏爲謝恩事臣前歷湖廣按察使廣東右布政使臥病居家伏蒙聖恩授臣南京都察院右僉都禦史節該欽奉勅兼管操江者竊念臣才謏力綿迹孤性蹇自惟違分謝譴養屙不謂丘樊薦承霈渥負山知重涉海增憂帝命俯臨敢直滄洲之便親年逾邁終深烏鳥之私進止佪惶罔知決擇除扶疾上道於治十三年十二月初四日望闕拜叩到任管事外緣系謝恩事理謹具奏聞

侍養疏

奏爲乞恩侍養事臣在憲宗朝以刑部屬謫倅姚州尋蒙敍復陛下嗣位以來累被收用自惟猥碌荷二聖曲成深恩盡以至矣勉圖鞭策誓報涓塵臣之心亦臣之分況邊堠方警如此耶第念臣父母俱年逾七旬气衰多病日短深憂諸弟又以祖居少容分移近住朝暮叵測急仗實難且臣疾疢中罹神力早憊稍畱吏事重覺不支發生濫竊於宸恩淺薄罔裨於人世憂先涕集感與愧並伏望聖慈俯垂憐宥放回侍親兼理自疾則臣父臣母臣身茍延一日均陛下之賜臣尙當率先父老蹈舞大猷彌堅愛國之忠仰聽平邊之頌無任感激勤綣之至

再乞侍養疏

奏爲懇乞侍養事臣近日疏乞侍親兼理自疾事下吏部例格不行臣靜思之是固未察臣親之誠老身之誠病才若力誠駑下不足勝重而逺至也夫知父母莫如子衰與否臣有不知者乎人壽命未能盡百嵗今皆逾七之年來日恐亦有限不於此時伸防分必貽終身厚悔臣稟受孱弱調養無節無月不病亦無月不藥其又甚則前年瘧幾死去年患目幾盲今年齒疼痛面無故風腫右腳痿疾時發神昏健忘事一過卽不曉記臣任直寡儔素乏充養無包荒之量燭伏之幾舂容粹雅之節厓角顯露徒成粗迹報國素心誓輕於九死而還家私念顧切於三宜敢冒虛風眞成棄物伏望聖慈曲垂憫宥特賜溫旨放臣致仕養二親理自疾循宜處之分仰戴恩徳山不足髙海不足深天地不足儗其形容而臣未死防衷尢望陛下動法堯舜動遵祖宗運初心宣古意使防恥重而始風流恭儉興而末俗革臣躍舞林屋有餘榮矣無任感激俟命之至

災異陳言疏

奏爲災異陳言事臣聞雲南等處地震山崩災變異常今年正月初一日陜西延安朝邑等二十餘處同時地震揺倒官民房屋五十餘間壓死人民頭畜甚眾地裂水湧災變尢異夫正當西北有事之際人心危疑災變屢作臣竊憂焉夫地震異也水湧尢異也同日異也元日尢異也朝邑特甚則尢異也變不虛生必有其應況至異如此者哉臣謂決非泛泛循省可以消此大變者也考之前古地震水湧皆未有如是之異亦未有元日者若狀類相近漢和帝永元二年則宮闈之應安帝建康元年則內侍之應晉元帝大興元年則柄臣之應今宜皆無是也惟兵禍之應光武時則武谿蠻反成帝時則蘇峻亂仁宗時則元昊不庭方今北虜陸梁久聚河套兵禍之結已兆於斯萬一制勝無常可憂非細而艸澤之間又保必無相煽而起者乎臣觀近時用費日奢科差日重人民日貧頗無固志如荊州瑞州九江等處烏合彊徒輕竊名號敵殺官兵況內地人民之苦有加數倍者乎則不但北敵可憂逺壤內地均可憂也漢宣帝本始年間地震詔問經學賢良方正之士無敢端言其所以然宋儒胡氏謂地妻道也臣道也著見如此若有敢言使宣帝戒懼有以善處則霍家之禍無由成矣夫宣帝賢君也霍光有輔遺之功有房闥之親小心恭愼賢臣也謂帝而不念光家謂光之家容有禍耶事不可料政亦類此則所謂宮闈內侍柄臣者臣望陛下靜思而善處之未有謹而太過者也他如齋醮之設防天黷神不惟無福實足召災南京蘇州織造花樣太巧丈尺太長松江大紅布太倉洗白布太細古人謂之服妖費財勞人災或由此至於占役當淸冗食當汰工作當止供應當省賞賜當節儉徳當謹逸欲當戒佞幸當逺賢士君子當親皆陛下所宜畱情盡已以修人事回天變者也臣又聞華封人祝聖人曰多男子詩歌文王之徳因及后妃之美曰則百斯男今中外人心日願陛下振振子孫昌有支庶而難於言臣亦展轉久之旣謂臣歸之後𨿽有忠謀無由自進則終負陛下負祖宗負中外之望謹昧死僣言伏望密訪臺閣獨斷宸衷如元气運行妙於無迹則宗社幸甚臣不勝戰栗俟罪之至謹具奏聞

錄正人以端國本疏

奏爲錄正人以端國本事臣竊見皇太子殿下聰明仁孝徳器夙成我祖宗聖聖相承立國仁厚天錫祚固其所也昔殷武丁爲太子父小乙使居民間與小民出入同事殷祖甲漢宣帝亦居民間其他或涉艱虞拂意之境故能側身修行周悉民情裕後光前爲守成令主蓋處境太順驕惰易生未必爲福今農畆細民家無十金猶愼教子以守先業況太子國之基本天地祖宗華夷之所付托者耶周文王爲世子朝於王季日三武王帥而行之周公抗世子法於伯禽成王有過則撻伯禽示成王世子之道也古者世子自爲赤子固已教矣太傅在前少傅在後入有保出有師皆選端人與同起居出入使日見正事聞正言行正道左右前後皆正人也春誦夏弦秋習冬讀入東學上親而貴仁入南學上齒而貴信入西學上賢而貴徳入北學上貴而尊爵則親疎有序長幼有差聖知在位貴賤有等入大學承師問道退習而考於太傅太傅罰其不則而匡其不及則徳知長而治道得矣身爲儲君與國人齒讓執醬以餽明有孝也步行中樂明有度也逺烹宰明有仁也皇太子年逾幼學趨向大幾正決於此而多處宮中少就外傅古人之教恐未宜然夫教所以愛之擇正人所以教之也正人古意存焉耳得古意則可行古道成古渾朴之俗今東宮講讀侍從諸臣皆陛下所登簡廷臣所論薦必多正人有古意可委重然百司庶府山林隠逸不可謂無其人臣所略知則禮部右侍郎謝鐸太僕少卿儲瓘南京光祿少卿楊亷其庶矣乎其資序不合實行可取有二人焉致仕按察副使曹時中渾厚澄瑩粹然春風人無賢不肖皆服其爲人華亭人也華亭張恱淸愼人謂時中過之張弼善艸書人謂又過之今年七十一嵗尙作蠅頭細字其精爽可推也處士劉閔恭愼醇粹孝行髙古日無二粥身無完布而處之裕如臣莆田人臣每見媿畏不暇劉大夏徐貫等每拜其門知府王弼齋所必迎致曰對劉君鄙吝自去詞藻𨿽不逮其爲人而徳宇道風人自難及臣謂禮致時中爲宮臣閔仍布衣入侍更勅內閣吏部翰林院科道精訪純徳雅望之人使同起居必能涵煦薫陶有所裨益異日成就當大可觀且天下後世仰知大聖人所爲出尋常萬萬此臣所以獨出意見不自爲迂者也臣又惟聖躬立教之本夫不邇聲色不事遊畋勤問學納諫諍親君子退小人畏天威重民命誠孚九廟孝徹兩宮身教至矣然古先帝王曁我祖宗雞鳴視朝與羣臣終日接見詢民情講治道在深宮極少不黷神不佞佛不作無益飲食服用至朴而無華誅罰爵賞至公而無私故無纇徳無疵政無幸位無遊食無遺賢用節而國富化洽而俗阜成此陛下所夙勉以作式東宮者也臣愚且病二親衰老日望還山常思古人江湖廊廟有餘心焉不揆煩瀆少盡忠益區區未已之心尢望陛下畱念嗣息未多及以西北邊事爲意其大小臣工有以率直積忤而才猶可用物論猶歸如周經許進楊茂元輩人乞亟収錄蓋棄之於彼無損用之只益聖徳耳是亦教皇太子雅量容直言一端也臣無任勤懇戰栗之至謹具奏聞

薦賢自代疏

奏爲薦賢自代懇乞休致事臣拙劣蠢庸過蒙收敍力綿任重能謏位逾常思蹀血塞垣陳屍闤市報天地大徳萬分而意長分短疾病交攻抱屍素之深慙憂死亡之無日仰惟人君用人隨才器使而人才效用亦顧所自處何如耳可禆人國則竭忠效勤終於位可也其未然則委分明志引而歸亦可也故仕盡致逺之材而歸亦不失知止之義臺閣丘樊各止其所而徳讓之風成矣方今聖人在位君子滿朝猥如臣流奚足比數爰自視臬已乞臥家固非邀前譽冀後收也承命勉起良事君之小心引疾決歸亦行已之大分若猶顧盼徘徊竊恐孤恩玷節士夫失气廉退道渝臣𨿽索莫饑頽諒不忍心如此也伏見河南按察司副使陳壯浙江按察司按察使朱欽及臣前所論致仕副使曹時中謹潔懿醇亮直髙古風猷滋茂道宇夙臣誠逺立下風非徒追步後塵舉以代臣詞義允當如蒙乞敇吏部防詳議奏簡命一貟代臣前職賜臣致仕歸還田裏則陛下之徳上同於天而臣以人事君之責亦少副矣林莽餘息當日歌天保祝聖人壽無疆此臣拳拳無已之情愫也無任激切俟命之至奉聖旨吏部知道節該本部題稱本官才行俱優眾望所歸方當向用之時而屢陳休致恬退之志固爲可嘉但起用未久等因治十五年四月初九日少傅兼太子太傅本部尙書馬文升等具題奉聖旨林俊不準休致欽此

災異疏【治十五年七月】

題爲災異事據南京新江口操江把總指揮張彪等呈治十五年七月初三日暴風猛雨江潮湧漲將在港灣泊戰巡船隻吹擺顚頓矛移纜斷致將軍人劉牛兒淹死防浮橋官常昱飄流撈獲其餘自救不遑原額戰巡等船三百四十隻內除一百四十隻沈溺浮水原不堪用四十八隻南京龍江提舉司聽造俱不開外堪用操演數內八十六隻磕損一十一隻吹打過江才方尋獲篷板什物多半損失僅存五十隻什物亦多不全見今水操在邇不勾撐駕並教場將臺一座崩損神鎗牌垜二座演武等官防廂房共三十一間插鎗房官軍窩鋪共一百七十五間內外墻垣三百六十七丈四尺俱各倒塌廚竈門隔屋瓦亦多損傷大小樹木三百六十八株倒折等因到臣又據南京西城兵馬指揮司呈開前項月日被狂風將新江口近年官栽柳樹吹倒九百餘株緣由前來案照前事已經節查去後今呈前因除防議各題外查得近該禮部題備天下災異緣由咨行臣等照奉欽依內事理欽遵修省臣伏見治十四年南北慘寒殊異南京本年十二月二十八日雨雪交下雷電中震治十五年夏雷聲迅猛二次狠擊不下五六十聲轟天喊地雞犬鳴號人馬顚僕間有震死者五月二十九日半夜雷電大作疾雨翻江垂及黎明平地水深數尺墻垣淋倒幾半至六月初十日始消七月初三日怒風怪雨變勢尢異房屋揺撼瓦石爲飛或云風力正暴地亦同震彼時魂奪魄散眞的莫辧然房屋墻垣誠多欹倒舟船人畜誠多覆沒江潮誠沸溢樹株誠根拔稻苗蔬果誠損傷人心誠憂惶災之所被上太平下鎭江可駭可愕而南京尢甚若有爲而然者損壞房屋不計其數樹株根拔奚止數萬而壇廟陵寢傳聞亦有數千餘株臣目擊心計此地何地此日何日此災變何災變天心仁愛祖命諄復意者屋之震其疆宇之鎭定外攘之先告歟木之拔其根本之滋培內修之黙啟歟是非臣所能臆說也臣病廢餘息一日官使義當自實新江口控扼江淮重地而水軍實我太祖髙皇帝開基制勝之師軍聲遙震國勢深闗柰晝操夜守特甚艱難而計脫幸更多存羸弱貳粥尙窘於支持五兵難責其鮮利且水操江平方及出港風靜方敢開船一嵗率無幾日交鋒不越數銃身命浮寄何水勢之習武藝生疎何兵威之猛烈況今船隻房屋損壞數多操守乏備道路寒心如蒙乞敇南京工部將前項船隻房屋一面勘奏一面造修仍將揀選送補攺差撥跟在逃等項官軍專責南京兵部科道驗差官淸理毋容衛所紛更每班仍輪流一員親詣防閘一次務使獘革令行兵精額足每季具防過見操送補攺差跟隨在逃數目題知及轉行守備並臣等查照庶事有專責緩急有仗緣系風雨損壞戰巡船隻官軍房屋及處置操軍災異事理謹題請旨

懇乞休致疏

奏爲陳情懇乞休致事臣素薄行能重罹衰疾累乞休致荷蒙聖恩未卽賜允者退自省循益深媿恐誠前驅之可冀安後策以何辭捫心循墻由暮達旦陳瀆則近激隠忍則重欺然臣事君猶子事父情不自盡仰愬而哀鳴無但已也今日明時也陛下聖主也僉都禦史又雄職也逢時遇主而領雄職必賢則榮不賢則重以爲辱臣固有以自知矣臣外貌𨿽未甚羸一身無處非病耳目欠淸齒牙常痛腸胃燥結手足麻木其最苦則精神惛憒臨事健忘元气久虛寒邪易入藥不離口病益切身是以心𨿽欲前力已罔逮況臣性局誠下恩遇己逾充位赧顏豈終逃於厚議陳詞委分容少激於頽風此臣所以展轉深籌必欲以去爲報者也伏望聖恩哀臣勤悃特敇吏部放臣致仕以畢殘年安恆分不勝至願緣系陳情自實懇乞休致事理謹具奏聞治十五年九月十四日奏十一月初一日該本部題奉聖旨是林俊不準休致著上前去巡視地方欽此

申乞休致疏【治十五年九月二十四日進】

奏爲陳情申乞休致事臣是月十四日自陳無狀懇乞退休實封登途悸不自定忍負生成之素自安跅弛之歸臣五心勞熱臟腑袐結血气枯浮內感每作於虛煩末疾特艱於行步防觀弱癥懼迫盡期所以夙夜憂惶力求丘首不自知詞激可憎者也臣官無劇務祿足逮親人論間容國章稽逮有服在位亦胡不可緣臣才故如彼病今如此歸旣有詞出竟亡補臣之道進不如退我陛下曲成臣之恩與臣進不若與臣退臣所以披瀝胃腸冒幹宸聽必求得請不自知詞瀆當罪者也臣蒲栁脆質首怯風霜而葵藿素誠特加畎畆惟望隆嗣述廣延接以上纉祖宗垂不可易家法以消獘始則非特歸日之心亦旣死之願伏望俯納蕘言覽臣前後二疏特敇吏部放臣致仕以養屙殘日埋骨故山不勝感幸謹具奏聞

西巡稿

勘都禦史韓邦問疏

欽差巡視江西等處地方南京都察院右僉都禦史臣林俊謹題爲修政本以弭大盜事節該欽奉勅江西賊情重大玆特命爾前去巡視彼處地方爾至彼廣詢愽訪深究事情先將都禦史韓邦問有無誤事不職情由從實奏來欽此欽遵臣訪得巡撫江西都察院右副都禦史韓邦問性度寛洪儀宇閒肅官能粗效政體具諳事偶缺於闗防初曾生謗慮難周於假托久亦自明𨿽瑞撫諸賊重欠袪除而南贛數年卻多停妥只因立心多畏行事尙同風望少頽臺綱未振在俶擾之地似或未宜若淸簡之方誠猶可用臣又惟今日江西之事急若潰瀾而巡撫之官艱於拯溺非得震撼不回通敏無滯者鮮克有濟伏乞聖明俯垂裁處緣系地方事情及韓邦問系節該奉欽依從實奏來事理謹題請旨治十六年二月初四日少傅兼太子太傅吏部尙書馬文升等題奉聖旨是韓邦問待有相應地方調用林俊攺都察院右僉都禦史著巡撫江西地方換敇與他欽此

勘知府王瑭李復貞疏

題爲修政本以弭大盜事節該欽奉敇江西賊情重大玆特命爾前去巡視彼處地方爾至彼廣詢博訪深究事情先將都禦史韓邦問有無誤事不職情由及知府李復貞王瑭有無貪酷害民實迹從實奏來欽此欽遵除韓邦問另本具題外臣訪得江西所屬饒州府知府李復貞性局寛縱廣信府知府王瑭性局慈祥俱不爲酷但李復貞溺愛少子恣其出入自由外多浮議偏信吏人任其縱橫無忌下曾歸怨綱維欠整節目亦疎其審編均徭派徴物料罰修公廨等項頗有分頭侵尅之疑𨿽人言難信贓迹未明然委少防白之聲自昧公平之體王瑭防範不嚴被盜官庫彌縫自免重失人心公罰假修蓋之便多費奉承民訟持可否之瑞每懷猶豫自涉嫌迹委斂怨言所據各官似難重膺郡寄再履仕途中間人品等差則王瑭尙有休致之告亦有保畱之詞眾心之情僞難知一身之進退可錄臣又訪原任臨江府今調廣東肇慶府知府吳敍行事刻深律身解弛繆張威福之勢虐焰薰人詭立徳政之碑怨聲載路人命每興於訟牒姓名重列於彈文眾怒羣咻至今未息采諸公論吳敍欠謹之名尙居二人之右伏乞聖明裁處緣吳敍系更調官李復貞王瑭系節該奉欽依從實奏來事理謹題請旨

定祿米疏

題爲定祿米以蘇民困事據江西布政司呈奉巡視衙門批老人徐本潤等呈照得坐派江西各親王祿米每石納該銀壹兩陸錢郡王府祿米每石納該銀壹兩叄錢思得本處米價每石止該銀肆錢伍分實難辦納近例親王祿米守巡官督同長史兩平收受郡王祿米有司倉收受本便反難情願親王祿米折銀壹兩郡王將軍祿米折銀捌錢布政司交納轉解等因奉批布政司議處查得江西各王府祿米先該巡撫題定則例每年有收徴銀壹兩薄收徴銀壹兩貳錢又該戶部題據耆老王淸奏稱陽曲等府祿米每石要銀叄兩題行各處俱收本色親王原有官攢者布按三司親督長史官攢兩平收受郡王祿米無官攢者照舊於所在有司倉另厫收受又該戶部題該巡按河南監察禦史題稱伊王奏討光陽王祿米於本府倉收管索財害人該部題行仍舊河南府倉收貯及申明通行禁約又問刑條例王府祿米本府官員內使旗校管荘人等干預撥置折收銀兩多收米麥索要財物者旗校人等杖罪以上發邊逺充軍官員內使監候奏請發落輔導官及布按二司守巡官縱容不舉並府州縣聽從俱防問奏請降調俱經題準通行欽遵外續該監察禦史周進隆題稱江西各王府收受祿米每石用銀壹兩陸防錢小民困苦要行禁治該部查防節次題準事例立法非不周詳垂戒非不明切但王府地方司府等官旣畏懼而不能阻違巡撫巡按亦推避而不肯究治官校肆其侵害無所懲戒小民受其困虐無所控愬又經申明前例題行嚴加禁約及行巡撫巡按體念民苦用心訪察防挐問發務臻實效等因題準備行欽遵未久今奉前因議得王府祿米已有前項節次題行事例深爲嚴切但納米本輕民稱不便納銀加重民稱願納必有牽滯難納之處又查郡王將軍祿米每石見今折銀壹兩委屬過重呈乞定處等因到臣案照前事已行議處去後今呈前因防看得各該祿米見例應收本色據呈卻稱每石收銀壹兩陸錢或壹兩叄錢見米時價止銀肆錢伍分據呈卻稱每石願納銀壹兩及捌錢以壹兩陸錢而論正米壹石該用米叄石伍斗伍升五合五勺有零是親王祿米嵗額壹萬石嵗支叄萬伍千伍百伍拾石有零以壹兩叄錢而論正米壹石該用米貳石捌斗捌升捌合捌勺有零是郡王將軍祿米嵗額壹千石嵗支貳千捌百捌拾捌石捌斗有零誠爲太過民何以堪恐事例𨿽行姦獘未革其江西各郡王將軍性量臣不能知淮寧益三府殿下委各寛大賢明豈不上體聖懷下卹人隠但王府位嚴地禁難伸控訴之門官校器忌迹嫌難施彈擊之力以故小民欲逃刑而免累甘就重而捨輕度以事情豈眞得已其欲由布政司轉解正欲杜索害之源臣又聞親王用費重大委與郡王將軍不同伏望聖明篤念親情俯隨民意特敇府部從長計議將淮寧益三府祿米並郡王將軍祿米酌量等第定銀上取聖裁著爲常則備行江西布政司遞年徴收足色銀兩寄庫或每季或每月長史司給印信領狀差官前來領進各府官攢量爲選撥別用名缺暫且停補庶事無掣肘民得簡便若必拘本色恐似虛文再令送收恐仍前獘緣系定祿米以蘇民困事理未敢擅便謹題請旨

處置缺少糧料疏【治十五年十二月二十六日】

題爲處置缺少糧料事據江西布政司呈照得本司所屬每年額糧共米二百七十三萬一千六十五石有零除起運兌軍南淮倉折銀折布等項共米二百二十五萬四千石外存畱數少嵗收比與嵗支祿俸月糧之數尙欠米一萬七千九百餘石而奉例減免九萬五千四百石及口糧等項支用尙不在內以致官軍俸糧僅勾八个月其餘月分無從接支又本司所屬每年明出里甲銀兩共銀五萬九千七百九十六兩年例派辦黃白蠟牲口皮張等項一應物料並鄕飲祭祀科貢孤老等項一應公使俱各在內扣支各項物料天順六等年派該銀二萬五六千兩成化十七等年派該三萬七八千兩治十二年泒該六萬七八千兩治十四年派該九萬二千餘兩嵗出比與嵗用尙欠三萬二千二百餘兩遞年拖欠並鄕飲祭祀等項支使尙不在內那東補西借甲塡乙事窮計促莫可支持近又戶部奏差郎中前來守催遞年拖欠折銀共四十三萬三百六十二兩四錢有零小民賣男鬻女不勝痛切今本司庫收貯僅該七萬七千三百八十六兩有零而益府又要修蓋非神運而鬼輸勢須加賦己民窮而盜起言可寒心況養兵弭盜之時尢省斂惠民之日前項缺少糧料本司無從區處合呈定奪等因備呈到臣防得江西數年爲因賦役重繁致民爲盜殺人放火流刼鄕村挺刃操戈拒敵兵快告捕更遭其荼毒剪除復肆其陸梁以故被害鄕民含忍不告所屬官司畏罪不言履霜豈漸蹈虎可憂夫息盜在安民安民在輕賦而月支欠米嵗辦欠財委無區畫矧欲起愚民感動之幾尢當昭聖明寛卹之典查得嵗運淮安米一十七萬石每石正耗雜用共該米一石七斗南京倉米四十七萬石每石正耗雜用共該米一石九斗遭風剝淺搬運實難先該治七年治十一年俱因地方災傷奏行戶部防稱南京米每石本色止值四五錢腳耗使用卻倍節經題準每石折銀四錢解南京戶部收折官軍月糧又治十年該漕運等衙門題準治十一年江西兌軍米四萬石淮安米六萬石每石連正耗雜用折收銀六錢免運太倉官民稱便今江西饑窘比之各年相同而盜賊猖獗倉庫空虛糧料缺乏比之各年尢甚委無別法利在通融但四錢恐至虧軍彼此須求兩便伏望聖明憐念地方特敇戶部從長計議暫將治十六年十七年十八年三年南淮糧米每石正耗雜用共徴銀六錢淮安照數解太倉南京倉每石作四錢七分解南京戶部各收折官軍月糧扣出余銀一錢三分存畱布政司作數每銀四錢準米一石補支本處官軍俸糧並湊辦各年各項物料再有不敷另行議處南淮糧米三年之後照舊派運本色則徴收省於常時而民輕便折支過於本色而軍樂從運軍免漕挽之勞糧長無解納之費俸糧有應月之備物料無積嵗之逋蓄積不殊公私如故賦𨿽不加用可暫給其經久之計尢望陛下軫念邦本節縮財源一應派辦務守祖宗舊額凡百用費務循祖宗故事則財賦自無不足若根本弗究省此加彼均爲失人過取倍徴尢非得策民窮財盡患將有不可言者矣緣系地方事情及處置缺少糧料事理謹題請旨

地方災異疏

題爲災異陳言以裨政治事據江西按察司呈準本司按察使周南闗準總司闗抄奉鎭巡等衙門防案前事移闗防同都指揮僉事戴賢左布政使林泮議得瑞州府地方近年以來盜賊蠭起隨捕隨發合無按察司每年選委僉事一貟分巡南昌道徑帶家小前去專在該府分司居住兼理兵備督捕盜賊請敇一道不注職名以便更替合用隄備官軍於南昌前左並袁州三衛所千百戶內選委二員帶領旗軍一百名給與行糧機快於上髙新昌二縣分撥二百名與同官軍及髙安縣機快常川操練遇有盜賊生發合力擒捕一年滿日將行過事迹獲過盜賊起數造冊繳報與前項官軍俱照例更替其湖廣長沙府瀏陽縣醴陵縣與新昌接境盜賊事發往往逃彼潛住因無統屬難以責成合無前項府縣賊情一事聽南昌道分巡官節制調度其餘事情悉照舊規庶便行事等因具呈到臣隨弔原行文卷查得先該兵部題該監察禦史周進隆奏內一件專巡守以安地方事欲照福建汀州建寧事體於僉事內專設一員住居瑞州要去處分巡兵備而分守官員一般挈家小與分巡分住新昌靖安等縣專理盜賊錢糧等項一年滿日更替等因該部查題咨行鎭巡等官防行議處緣由在捲臣親到該府防得所屬髙安上髙新昌等縣南接湖廣長沙府瀏陽醴陵二縣北連南昌府奉新靖安二縣溪深山峻俗惡民頑彊盜委多以故監察禦史周進隆所奏各官所議將南昌道分巡官請敇一道不注職名輪流賫捧帶同家小前去瑞州府居住時常上髙新昌等縣巡歷整理兵備督捕盜賊其湖廣長沙府瀏陽醴陵二縣賊情一事許其督理若有故違聽其提問委屬停當其布政司分守官貟數少常兼別道難以分住亦合量其一年之內半年在上髙新昌奉新等處往來行事則豪惡知警錢糧易完而姦盜自息但欲量撥南昌前左並袁州三衛千百戶二員軍旗一百名給與行糧輪班跟隨操練一節臣博詢該道該府各縣官貟並父老人等俱稱官軍數少遇急旣難濟事平時徒增騷擾虛費行糧深爲無益查得該府三縣原定機兵共一千六十名俱該通判甘文紹督領輪流操習巡捕及鄰境袁州府萬載縣臨江府淸江縣南昌府奉新靖安武寧丰城新建等縣俱有機兵並瑞州所屬各鄕村原該編有大戶鄕民壯丁佃戶家人等項名數在官平時團聚本村防防有警隨同官兵策應自可制賊保無他虞所據官軍似不須撥伏乞聖明裁處緣系處置地方及災異陳言以裨政治事理謹題請旨

褒異舊臣疏

題爲乞恩褒異舊臣事江西建昌府申據廣昌縣報治十五年十二月二十二日本縣致仕刑部尙書何喬新病故看得本官敭歷中外完節始終致仕十有餘年足迹不入城府聲色貨利素不嬰心著書立言老尢造妙誠爲中朝耆望名世碩臣緣本官與刑部尙書彭韶吏部侍郎葉盛人望相同合申乞照彭韶贈太子少保葉盛諡文莊事例奏請贈諡及賜葬祭以快人心等因到臣行間又據江西布政司呈同前事查得何喬新妻夫人吳氏先於本年二月病故已經奏差進士林魁督造墳塋本官丁憂回家守制行委該府同知沈景督造外臣聞何喬新與彭韶先爲刑部屬官並盛名積官俱至刑部尙書彭韶忠亮懿醇何喬新貞方恭愼又各儒術精究吏事熟諳得古人之深以同任天下之重當時言完徳純名文學政事節槪皆屬心焉及位序已極請老歸榮識者猶以不盡用爲歉疏起者再四彭韶沒有贈有諡仰悉我聖天子優異名徳盛心然彭韶學有經緯道適中和危言峻行防問貞風文有也正有也忠與節與恪與淸與憲則又有也其視葉盛學行同而事功過之葉盛得諡文彭韶宜無所靳況追贈都察院右副都禦史吳訥諡文恪南京吏部尙書魏驥諡文靖彭韶實足並美嗣休又宋臣歐陽修諡文忠範仲淹諡文正論者謂彭韶正色立朝先憂爲國生今之世無愧古人歿而易名宜亦近之不知定議之時何取惠安之義舎大錄細不類其人不足服中外之心爲後世史書之信今何喬新之死該府兼舉彭韶官階葉盛文荘事例爲言似亦有未慊於彭韶之諡而欲求畀何喬新以文者或疑彭韶何喬新非出翰禁不得諡文不知諡以責名實公是非聖君賢相所以右人文昭信史而風動士夫者端亦借是況吳訥魏驥葉盛近事甚明而李時勉先諡文毅曹鼐諡文襄文安後各攺諡文忠著例歷歷可舉者哉此臣所以不揆狂昧特爲申請伏望陛下褒崇舊徳特隆何喬新贈祭開壙之典仍敇翰林院防詳臣奏揆以公義將彭韶再議與何喬新果合文正忠獻貞宣恭肅憲恪諡法具議上請聖裁易去彭韶惠安舊諡庶名實允符臣工胥勸緣系褒異舊臣及攺諡事理謹題請旨

見素集奏議卷一

欽定四庫全書

見素集奏議卷二

明林俊撰

奏議十七篇

西巡稿

撫處王武等疏

題爲修政本以弭大盜事節該欽奉敇江西賊情重大玆特命爾前去巡視彼處地方爾至彼廣詢博訪深究事情嚴督所司設法撫捕務令盡絕凡有興利除害弭盜安民良法悉聽爾便宜處置欽此欽遵行據江西布政司呈準分守南昌道右防政王綸咨抄防巡視案驗卽將王武等親自省諭本分農業毋再懷疑執拗搆黨召禍弟侄手下嚴加禁約不許指以捕盜妄拏平人報復讐怨誆擄財物姦騙婦女燒燬房屋非對賊陣務在生擒不許斬首且王武等名不在官性猶近野羣居互長則禍釁易生私食盡公則人情難久陽訶陰防黙奪潛消必有可乘之機善處之術防議通呈等因防同南昌道分巡僉事王純親自省諭王武等本分耕種不許多集無賴生事擾人招尢唘釁外議得王武已故房兄王再瑛始𨿽爲盜尋亦革心自首助官擒拏首惡致被逋誅餘黨讐殺七命後王武率先兵便效順竭勞前後斬獲一百四十餘人今又聽撫求哀宜加善處合行瑞州府知府周津通判甘文紹將王武弟侄手下一名名研審眞的年貌籍貫異省者資給衣糧查發附近者省令農業生理但王武住居與吳城相近孤懸賊壘肆衝賊路而吳城又當髙安上髙新昌奉新交界之處合無吳城築立官堡髙安輪撥機兵一百名同上髙新昌各縣捕盜主簿輪差一員住彼提督各給行糧常川操守一季一換王武地方再立民哨止許招募五十人王武爲哨甲弟侄王昌王宏並手下姚惟髙五人爲哨手每手管九人一人爲非九人同哨甲覺舉違者連坐俱聽官堡鉗束無事干家有警聽調朔日赴該府望日赴該縣呈逓甘結聽發放其工雇之資每年哨甲六兩哨手四兩哨丁三兩將已決並監故賊首鄧遲八李昌三周申三等舊遺田產查勘明白近者撥種逺者兌換名爲哨田止納正糧之外不編別差量其嵗收以足前數倘有不敷或支官錢增置或僉均徭津貼仍自髙安直抵新昌每二十里立一鋪捨編僉司兵修理路道使文移絡繹公私經行府縣按月查防上司不時巡歷或寓宿官堡就近行事擾習旣久性度自馴易荒阻爲通衢薰凶梗爲善俗聲迹相倚彼無內顧之憂動靜易聞我獲永終之吉等因到臣隨據按察司呈同前事案照先據周津甘文紹稟稱便手王武王昌並手下二十餘人出官聽撫已經宣示恩威嚴加省諭及行道府犒賞議處去後今呈前因臣看得王武年始二十一嵗兵僅數十餘人徒以粗勇爲賊憚怯自知府劉璣撫卹之厚周津甘文紹羈督之勤重以鎭巡震懾之威該道守巡王綸王純繼事同功詟服之至節嘗爲官獲賊思免罪尢秖陷宿讐浮詞挾訴心懷驚沮迹類桀驁急緩兩圖均若可諗功過兼使宜若可爲矧瑞賊乍違乍順人無定心亦司府欲撫欲擒官無定信今王武等旣出就撫待之當誠久若重違取之亦易使名於籍寄食於官非惟須其實用抑且杜其他謀議爲有見除照奉欽依便宜處置事理案行各該衙門依擬施行外緣系撫處兵便安戢地方並修政本以弭大盜事理謹具題知

正事體以別嫌疑疏

奏爲正事體以別嫌疑事臣近防聖恩攺都察院右僉都禦史巡撫江西者俟命怖惶俯躬局蹐竊念臣二親老邁百志衰頽供職兩年乞歸五疏未防兪允又有江西巡視之差私心揣量此老馬末程也接喘交汗以盡報顧復深恩尋脫馽羈未爲失計不謂僅逾兩月重荷差除臣敢不知幸而知報哉但念巡撫都禦史韓邦問出臣訪奏同防批代似涉嫌疑情義未安昔宋臣朱熹劾提刑唐仲友尋奪其命授熹熹不拜包拯劾三司使宋祁尋解其職授拯拯不辭爲歐陽修所彈謂蹊田奪牛豈得無過整納履當避可疑其於朝廷所損不細臣事迹實類此臣敢不以熹爲法拯爲戒者哉且江西事劇非他省比邦問才識非臣比邦問巡撫不稱更繁用臣所謂一蟹不如一蟹者也臣往以更繁代張撫後效竟不及撫今又代邦問後效豈及邦問臣豈敢竊虛美邀實累哉伏望聖明曲垂憐處另擇才賢巡撫江西停臣別敍惟復容臣照舊巡視完日歸老庶事體正辭受明無形迹之嫌有肢骸之所不勝至幸緣系正事體以別嫌疑事理謹具奏聞奉聖防林俊不準辭著用心巡撫地方吏部知道欽此

災患疏

題爲災患事據江西布政司呈南安府申大庾縣老人甘文瑞等呈本縣城市鄕村軍民男婦自治十六年正月中旬以來多感喉風腫毒急證辰病午死或卽時死或在市買賣入門卽死一家三五口者有之六七口者有之男女痘疹死者不可勝數家家徧染前災上猶縣老人李淸秀等呈自治十五年十二月以來本縣坊廂龍下童子等裏耕牛豬畜沾患時气俱已災死今年正月初旬市井村團軍民多感風痰咽喉急證朝病暮死全家徧染湯藥無人無虛日淒愴驚惶呈乞急救等因備申轉呈前來查得先據該府申前事已經行令發粟拯濟官備藥餌多方醫治貧無棺木量爲措置去後今呈前因臣看得江西司衛府縣庫乏存積銀兩倉少預備稻穀俸糧嵗欠八萬四千餘石物料嵗欠三萬二千餘兩瑞州之彊盜稍息南康之饑民又起左按右遏東出西沒今南安災眚盛行老稚卒中或一家俱病或數口俱死下至牛畜俱各被災是皆及身之切禍非垂象之隱然𨿽令乘時發粟施藥給棺終爲無財所窘況南安又與韶州惠州汀州郴州等處相連萬一流賊乘虛爲患非細臣技窮當局憂切涉冰除再行守巡兵備等官嚴加提備及督屬辦藥措棺處置牛具賑卹修省外緣系災患事理謹具題知

查報擒獲盜賊爲各官開俸疏

題爲地方賊情事據江西布政司呈準本司分守南昌道右防政王綸咨自治十五年正月起至治十六年三月十二日止督據南昌道所屬瑞州等府捕盜通判等官甘文紹等陸續獲過各起彊盜並窩主賊屬共六百四十四名口瑞州府獲過彊盜四百八十三名窩主五名賊屬一口南昌府獲過彊盜一百五十名窩主一名賊屬四口並原帶管湖西道所屬吉安臨江袁州等府共獲過彊盜一百零四名等因到臣行間又據江西按察司呈準本司分巡南昌道僉事王純關同前事查爲地方急賊情事該鎭巡等衙門防案備奉勅內事理查各衛所府縣掌印巡捕及三司守巡等官戴罪挐賊賊未盡絕不許支俸又爲修政本以弭大盜事臣案行守巡等官督屬將未獲賊犯設法挨挐務令盡絕去後今據前因臣看得江西各府盜賊瑞州爲多自奉勅切責之後鎭巡官牌催案督寢不敢寧守巡官王綸王純守並坐臨勞不敢息知府劉璣周津捕盜通判甘文紹防籌授算智取力攻及掌縣事通判施堯臣知縣童旭謝樞巡捕主簿劉銘潘棠典史胡冕等亦各畏威供事以致惡魁凶黨次第成擒是皆陛下神威聖武諸司效命之攸致也臣至之時賊已衰謝及今似乎少康𨿽狐遊防出迹難盡除而蟻聚蜂屯勢難遽盛除將各犯先己問結及後獲行審無寃問報未獲仍行緝捕務期盡絕以靖地方外所據各官並賊少地方官員俸糧似合暫容一體關支以作其勤若各賊再縱另行區處緣系暫容支俸及地方賊情事理謹題請防

更調官員疏

題爲修政本以弭大盜事據江西南昌府申本府所屬奉新寧縣俗野民頑訟繁事劇奉新縣知縣徐南懈弛遜愞寧縣知縣董壽駑鈍迂徐以致糧料嵗逋盜賊日縱吉安府申所屬永新縣刁豪旁午彊竊陸梁知縣羅煥性頗近遲才非任劇南康府申所屬建昌縣知縣石瑽邑事欠修民心多玩局才具位養盜殃人俱合奏調事簡縣分別選賢能以舉縣政等因到臣看得徐南董壽羅煥石瑽操存無害施置委疎矧丁紛結之期尢宜解紓之急及訪吉安府安福縣知縣李如圭廣信府弋陽縣知縣王誥俱各年少性剛疾惡太甚迹孤怨結預合保全如防準題乞勅吏部防詳臣奏果有可采將徐南董壽羅煥石瑽議事簡縣分李如圭調建昌王誥調奉新其寧縣永新安福弋陽四縣別選闓敏練歷亷剛有威進士銓注奏取聖裁給慿嚴限赴任庶官使得人政平訟理而盜賊自息緣系更調官員及修政本以弭大盜事理謹題請防

復州治疏

題爲復州治以制彊禦事據江西布按二司守巡南昌道右防政王綸僉事王純呈據南昌府寧縣儒學廩增生員戴邦哲等該縣裏老陳淮等各連名具呈本縣上接湖廣瀏陽下連武寧奉新靖安荒僻阻險人民豪橫或招納彊僕或養交俠客百十爲羣防盟自結辯者搆訟諜勇者習拳棒爭雄角勝執杖持兵植黨聚徒奪牛搶谷倚人命則屋舍爲墟誣賊情則雞犬殆盡奏告連年身不出官糧裏終嵗足不到縣匿捲案關已者百不一存邀公文提人者十無一到鄕民被其吞食官長遭其謾罵近年以來尢爲尾大不掉滋蔓難圖是固地險之足慿抑亦職輕之易侮緣本縣舊爲寧州國初攺寧縣乞復州治以制彊禦等因備呈到臣案查先據知府祝瀚呈前事臣拘滯成格止將該縣知縣董壽才力不及緣由題行吏部議調未報今又各呈前因臣公同守巡知府等官親臨訪處縣在萬山之中陸多峻崖水多惡灘舟車艱虞上司不到喜爭好亂志錄舊風陷吏抗官鄕襲常態委的民極頑梗縣難鉗束臣𨿽稍裁惡首未能終絕禍根如防乞勅吏部防詳臣奏將寧縣奏復爲州官攺別用另選風力知州等官管理庶職重易臨民刁可制緣系復州治以制彊禦事理謹題請防

論寧府用琉璃瓦疏

題爲酌大義以全賢孝事臣日者審寧殿下累乞琉璃瓦重荷聖兪於引錢內支二萬兩給換者臣有以仰窺陛下聖仁廣大惇敍九族盛心而寧王據禮守經不爲無見然觀鎭巡議奏欲俟年丰定奪是巽言不當與也工部覆奏謂規制𨿽相應事體實可止又恐重累地方作例各府是正言不當與也迨寧王又奏工部又執奏是申言決不當與也陛下先可部議是明示不當與後從其半是婉示不欲與也士夫及耆壯公論謂寧府多此一舉是中外人心皆謂不當與也寧王讀書明理聰察識事斷不爲此必勝以損賢名偶未之思耳夫事有可爲有不可爲有可已有不可已江西公私匱竭人民滋困盜賊未息此何時也意者引錢無預於民不知存積僅二萬七千餘兩益府宮殿蟻蠧益殿下見移東寢萬分驚虞責將誰任修蓋之費約三萬餘兩此不可已者也淮府造墳順昌王崇安王鎭國將軍起第已支五千三百餘兩後來未計此不可已者也所在儒學文廟傾頽問其故謂科罰例嚴所司顧忌不修之致此不可已者也各處預備倉谷數少問其故謂罰贖解部所司計無自出之致此不可已者也官軍俸糧通融節縮嵗支尙少四萬四千餘石此不可已者也臣嘗見楚府殿燬久未蓋荊府多敝漏淮府同一江西頽垣朽柱東拄西撐飄瓦斷椽脫落大半居然廢址在民庶尙不堪居惟寧府完美堅致金碧燦煌夫大義不可已有可爲割財內帑爲之未過也有可已無可爲又何必爲此等事哉古者采椽不斵茅茨不剪土階贊堯卑宮贊禹儒服紀河間樂善紀東平湘州之約儉鎭西之輕財聖帝明王所以揚盛休垂後美者端亦在是寧府移封之初親至親也已不用琉璃再造之防國至富也又不用琉璃豈亦慕采椽茅茨之盛崇古獨質示朴以垂憲如此如此哉今歷百年傳數世一旦無故而遽攺之孝子順孫所以順祖考者義不當是夫前之失後人尙諱之前之善後人忍攺之耶攺則盡歿之矣歿之非孝子歿之非順孫謂賢王忍爲之耶臣所謂偶未之思者也況性習難靜易動難儉易奢操之猶懼或放縱之何往不流賢王春秋方盛徳業方始求之身心自有專務而規規循常文具之間以毀蔑前人法則臣未知其可臣數侍賢王言論多師法古又誤被禮愛獨至臣服深感切私亦當厚顧若無右於賢王臣罪死罪死臣往年疏府第之制以不用琉璃美寧先王義不當以用琉璃防今王且小人先合後忤君子和不尙同臣欲愛徳市義完賢名不欲貢防順防虧至孝孟軻曰齊人莫如我敬王臣拘儒不識通變但知報王道當如此竭忠盡愚事陛下道當如此寧王靜思幡悟必有創於臣言伏望聖明篤懿親斷大義垂善處使賢王徳如純璧名若完甌毋涉吳王幾杖之賜叔段京鄙之求正大明白恩不掩義爲世世頌美幸甚臣無任隕越俟罪之至緣系酌大義以全賢孝事理謹題請防

巡撫謝恩疏

奏爲謝恩事臣先官南京都察院欽命巡視江西尋防聖恩攺官巡撫衷嫌引避睿注莫回申命式臨踧躬無措竊念臣性愚且戇超厠淸銜迹孤以危早投閒局意深銜木倦還轉負於初期病切思槽專策顧申乎末路臣敢不仰酬知遇懋罄譾庸審方今震撼之原修近古懷柔之政庶使江西之民頌周風之仁厚樂舜治之雍熙臣無任感激天恩之至除望闕謝恩外謹具奏聞

進繳巡視敇書關防疏

奏爲進繳敇書關防事節該欽奉敇江西各府盜賊近來尢甚特命爾巡撫彼處欽此臣先任南京都察院右僉都禦史奉敇提督巡江兼管操江續奉敇巡視江西欽遵將提督巡江關防並操江文卷咨送該院右都禦史張敷華暫管臣離任前來治十五年十二月十三日到江西二十六日巡瑞州又巡上髙巡新昌又巡瑞州治十六年正月十七日回省本年二月初四日巡進賢欲巡撫州聞南康饑民羣起搶谷遂巡余幹巡饒州巡都昌巡南康地方已靖又巡湖口巡彭澤巡九江巡瑞昌巡徳安巡建昌巡武寧巡寧縣巡奉新巡靜安又回奉新巡瑞州饒州饑民又搶谷臣又欲巡饒州五月初六日經省城奉敇命臣防勘董讓王哲事情畱給事中等官湯禮敬等到同行【闕】事催督守巡俱至饒州嚴加禁治一面賑濟地方又靖其餘府縣未及巡歷荷防聖恩攺官巡撫除欽遵施行及將編定均徭里長稅糧等項造冊另繳外今將原奉提督巡江兼管操江並巡視江西敇二道原領巡視關防一顆具本差人賫捧謹具唘奏聞計繳敇二道關防一顆

水患疏

題爲水患等事據江西布政司呈準本司左布政使林泮咨準本司咨據贛州府瑞金縣申據裏老鐘永聲等呈稱治十六年五月十四日以來霪雨不止十八日早大雨如注已時分江水洶湧泛漲滿城田園推成沙壩道路陷成深坑東門城樓城門俱各衝倒預備倉谷儒學倉米淹浸一尺有餘周圍內外城垣坍塌百十餘丈近河民房財物牲口漂流罄空故老相傳自昔罕見又本年二月以來各鄕虎狼縱橫人被傷亡不可枚舉至今人絕往來似此災異相繼民不聊生等因備申到司又據本府龍南縣申本年五月初二日起霪雨連綿山溪水漲至本月十七十八日連被上防裏營西河三江洪水齊到又添大雨城內水溢官民房屋儒學衙門有浸至屋檐有浸至四尺預備儒學等倉街民房屋多被淹倒本縣監房儒學公廨城垣衙門墻壁俱各倒塌至本月十九日方止丈量得外城倒裂二十五丈二尺內城倒裂九丈四尺及據本縣坊五圖裏老張崇等呈稱陡被洪水將大小陂圳各民所種晚田有水沖成湖有沙積成堆人民愁嘆等因又據本府防昌縣申本年五月初旬以來霪雨淋漓本月十三日起至十八日止晝夜驟雨洪水泛漲田禾多被衝淹城垣多致倒塌近河軍民房屋崩倒四十餘家況又連日北風寒如九月以致禾苗不秀等因各申到司案查先爲地方事據南昌府申據南昌縣申治十六年三月初七日民人塗寛家母豬生下小豬一十二隻內有一隻未分陰陽一頭二身八足緣系怪異呈轉到司備咨到職防同江西按察司掌印副使沈鋭議得贛州府所屬瑞金龍南防昌三縣俱於本年五月內被大水沖塌城垣淹浸倉糧損壊官民房屋推壓早晚田禾系幹邊城民患合行修理賑防其瑞金縣傷人虎狼合行募捕南昌縣豕產怪異合行瘞埋將議處過緣由防案轉呈定奪等因到臣防同鎭守太監董讓巡按監察禦史姜實議得江西地方盜賊稍息未絕人心粗定易搖其南安贛州二府俱系本省邊境重地先是南安屬縣已有喉病暴死之災近來贛州屬縣又有大水漂沒之患況虎患作於邊縣豕禍見於省城考之漢臣蔡邕曰政有苛暴則虎狼食人文獻通考曰豕生八足下不一也凡此災異皆由臣等與有司不職之致臣等待罪鎭巡曷勝驚懼竊惟變不虛生事宜先慮除南安府災患先已具題及案仰都布按三司各行所屬衛府所縣等衙門並臣等痛加修省仍行嶺北道守巡親詣贛州府分投查勘三縣前項水患是實將城垣倒裂者作急修理倉糧浸瀾者搬曬賤糶其漂流房屋缺食軍民應安揷者安揷應賑濟者賑濟水沖沙壓田畆堪攺耕者再種應申災者勘報衙門公廨墻垣傾頽損壊者斟酌財力漸次修葺仍督瑞金縣招募捕戶將傷人虎狼多方捕打務使軍民安業地方無虞緣系水患等項事理謹具題知

請復常平疏

題爲備糴本以復常平事臣聞古無常丰之嵗而民不患於不給無他積之有豫也夫民司命者官而恃以爲命者谷谷不積民有衣寶玉而死者矣故預備之計於民最急今江西所屬預備倉谷湖口縣不及一千石彭澤縣不及六百石石城縣僅二千有奇泰和大縣亦僅八千有奇其餘積蓄俱少臣竊憂之夫凶則散丰則斂官府常規散則樂斂則怨人情大致詭名冒領適長市道之姦扺斗追還竟諧裏老之計公催稍急則交扇互搖巧呈哀訴只得停止以致數縮於官有出而無入約爽於民有借而無還出非原泉運非神鬼伊何能繼今欲公私兩便惟有常平可復而已查得近例一里約積谷一千五百石江西衛所姑未槪論試以有司言之六十九縣總計一萬一百四十五里谷以一里千石計之尙該一千一十四萬五千石見在所積十未及一約少九百萬石每谷五石作銀一兩該銀一百八十萬兩盡括司府庫藏不盡一十萬兩糴本羞澀力難求濟是外非重罰罪囚則勒勸大戶取彼與此仁者不爲況今法日以獘難開勸罰之門義日以衰難求輸助之戶若棄是不務則今年直小荒耳待哺嗷嗷聚羣搶谷南康起九江起饒州又起熄之復炎痛之而無畏萬一大荒其無尢甚者乎是正謀國所當預處者也宋仁宗時嘗出內庫百萬緡以助糴本今日內庫臣未敢知若承差吏典納銀之例又妨政體彼善之法帶尙義猶可行耳伏望聖明軫念江西爲控扼楚蜀閩廣擁防金陵要地人民凋瘵之餘垂仁加防特敇該部計議奏行布政司招納義民官一千名除問革官吏外不拘本省別省客商軍民捨余老疾監生廩增附學吏典及子孫追榮父祖各聽納銀七十兩者授正七品五十兩者正八品四十兩者正九品各散官二十兩者帶榮身監生減十之三廩膳減十之二陸續塡給收完銀兩分俵各縣以資糴本各該帶𨿽不免其差徭亦用加之禮貌毋妄防罰毋輕差遣使絕陵轢樂於順從其不願冠帶願立表義牌坊者若出谷二百石亦容蓋豎不限不停以補官乏臣又見凡問口外爲民邊逺充軍罪囚或逃而不去或去而卽逃徒名治姦無益事實乞敇法司計議除情重外如扛幫誣告彊盜人命不實誣告十人以上因事忿爭執操凶器誤傷傍人勢豪不納錢糧原情稍輕不系巨惡防審得過之家願納谷一千石或七八百五六百石容其自贖免擬發遣其誣吿負累平人致死律𨿽不摘情實猶重並窩藏彊盜資引逃走抗拒官府不服拘捕本罪之外量其家道勸谷自五百石至一百石以警刁豪俱由撫巡防詳無容司屬專濫臣仍與巡按督並二司專責守令於囚犯紙米並應追贓罰工價逐旋存積務取數足爲期不容分外科罰如縣一十里則積一萬石二十里則積二萬石糴本精選該縣行檢富戶量力領買上上六百石次四百石次三百石又次二百石不許市民公役冒領侵費專厫收受名曰常平如秋成穀賤六石糴入春夏谷貴五石四斗糶出秋成五石糴入春夏四石五斗糶出每石明扣一斗以備折耗存積俱令社長社正開報貧民每丁止買二錢以杜兼利前項銀兩當令前該富戶給領秋成照價糴入谷貴依前糶出循環如常若穀賤年分不必發糶仍別查治十四十五十六三年放過饑民稻穀量追一半如借一石者追五斗另厫收受審實極貧倍加賤糶如時一錢四斗則與六鬥果甚孤獨無歸委難自糴方與賑濟不必追還若得過冒領問罪之外每谷一石罰谷十石衛所常平亦依此法衛一萬石所二千石爲則各該掌印有司考滿防定殿最軍職管事酌取去畱所貴上下相資人法並任同心逺大之圗用復常平之政臣再勸社民各立義倉與義學義冢例置名曰阜俗三義盡一義者書一義之門二義三義稱是義倉之略社中富民任其出谷六百石或四百石別處一倉極貧利一分次貧利二分春借秋還轉相賙助民樂表異似亦有從若常平旣復社倉又行則饑饉有備而地方可保無虞此預備至計子民至急而江西今日尢爲急者伏惟聖明畱意臣不勝大願緣系備糴本以復常平事理謹題請防

均平稅糧鹽鈔疏

題爲修政本以弭大盜事據江西布政司呈準本司左布政使等官林泮等咨抄奉巡視案驗照得弔查坐派糧冊頗屬均平但地險逺者利輕賫地近便者利本色尙疎適事之宜私其民者曲申請私其鄕者妄奏豁未杜搖言之惑折色攺通派尙庇專利之家五斗撥存畱顧長灑糧之獘嵗用不足須別通融嵗納愆期須申則限況免淮南祿存折名項數多鄕民難於備曉糧裏易得藏姦又戶口食鹽錢鈔起解有定額徴收無定丁尢便縮伸影射之謀欲燭幽防須立簡易看得左布政使林泮管糧左參議黃皥愼宻老成合委編派仰抄行各官卽將所屬稅糧從公定派何處便本色何處便輕賫何處無害重難何處須加輕省寓足用之法定徴納之期除官米照舊折色外民米不拘官戶民戶米多米寡通行扣算起運項下免軍南淮折銀折布存畱項下親王郡王祿米軍衛有司學校俸糧俱以一石爲率細扣某項正耗各該銀米各若干防總若干每石總扣各該銀米各若干止作二項塡寫由帖使人戶據總而出糧裏分類而納應自運者仍自運應糧裏者仍糧裏俯從民便仰給公輸食鹽錢鈔除老幼殘疾免徴外實在丁口選的當府官或風力知縣通查某縣某圖某戶丁口若干通該若干寫定花名數目將該縣額解錢鈔通扣該用若干丁口可足若有餘剰孤貧及下下戶量與省免毋容市民大戶用幸造定徴冊照丁催徴五年一次攺造寓消耗於省口歸一於限年庶官存原額民感寛徵補物料之重以紓民力之困其徴收解戶將見年里長丁糧最上之家開具大縣八名中縣六名小縣四名各注略節行檢申布政司於內防僉大縣四名中縣三名小縣二名下年管收不許勢豪私囑公役陰圖市民幸保完日通解布政司類解中間若有未盡宜從徑自防處使一獘不畱官民兩便等因備抄移咨到職案查節準本司咨奉巡視案驗批呈俱爲坐派稅糧等事已經遵奉查派造成艸冊繳報今準前因防同將南昌等一十三府南昌等六十九縣稅糧除官米照舊徴收折銀外其餘民米不分官戶民戶糧多糧少俱照各色則例一體均派若縣分富庶及舟楫可通量撥重難縣分貧難及舟楫不通量加輕省其銀米加耗及車船雇腳盤剝搬運等用廣咨詳處條折類合逐一扣編由帖具式行注俵散使人戶據是而出糧裏據是而徴官司據是而考其欠納過徴之獘其各縣戶口食鹽錢鈔徴收事則亦就各該稅糧冊後備開明白令其遵照今將治十六年並治十七年以後年分派徴稅糧文冊造完咨繳等因備咨轉呈到臣案照前事該臣巡視江西節該欽奉敇江西盜賊之起委由賦役不均官司坐派稅糧等項往往徇情畏勢陰佑巨室貽累小民以致窮困無聊相率爲盜爾須悉心訪察痛革獘端務在平徭均賦以蘇小民困苦欽此欽遵已經行委各官防查編派均徭去後今據前因防同巡按禦史姜實議得立法救獘莫貴乎始之詳詳則節目易見又莫貴乎終之簡簡則綱領易知今各官林泮黃皥防處前項稅糧鹽鈔本折例派旣以杜飛灑之姦存起地方又以適險夷之便以正數兼耗費以一石例升斗總收類納條理可尋上賦下供毫粒無爽而由帖分散家諭戶曉糧一石者卽知該納米幾斗銀幾錢糧一斗者卽知該納米幾升銀幾分出過其數則爲糧裏多徴不及其數則爲人戶欠納存畱兼派本折積嵗余以補嵗用之缺子粒先盡衛所核嵗實以杜嵗納之虧至於鹽鈔扣足額則虛冒莫售其姦丁口審量免則困窮重防其惠數具成冊用革濫徴解選良民潛消侵囑他如起運輸納之期裏運自納之便因事立則摘隱發幽若刻實寛若繁實簡誠爲官民兩便其周防鏟抉不過奸污官吏糧裏私蠧而已持而循之人戶所省一年約銀五六十萬但壊於貪冗則盡廢毀於異同則中更又非今日所能預料合無準照編定均徭里甲事則行布政司將前冊謄發南昌府支給官錢雇募翻刋印刷送司鈐記每府縣掌印管糧各發一本仍令各府自備紙札將凡例並該屬縣分稅糧鹽鈔則例刷印回府鈐記發各糧長一本俱相承收照其人戶願自印者聽從其便使則例廣傳上下通曉而宿獘一淸其治十六年稅糧坐派已遲合暫行屬依派其治十七年以後俱奏請定奪再照江西左布政使林泮淸而苦勞而謙晦宻愼勤超絕倫類左防議黃皥謹實明亮克稱才猷其編派稅糧鹽鈔可謂竭盡心思而推算筆削之勞皥尢任之故臣得借手塞責伏望聖明特敇該部詳議具覆乞賜裁處頒下遵行使小民均惠而臣等任怨亦爲不孤若行之年久又有應正事宜務經撫巡議奏以杜吏姦林泮黃皥量加旌擢以勵官能緣系巡視節該奉欽依務在平徭均賦以蘇小民困苦及修政本以弭大盜並勵官能事理未敢擅便除行江西布政司備造奏唘文冊徑自奏繳靑冊呈送戶部查照及將平徭役另本具題外爲此防本謹題請防

均平丁糧徭役疏

題爲修政本以弭大盜事據江西布政司呈準本司右布政使栁應辰咨準本司咨奉巡視案驗據本職並江西按察司副使沈鋭呈送定處過均徭里甲艸冊到院看得凡例簡嚴條議周悉但編派均徭丁糧處置里甲銀兩𨿽云濫設加汰而省若未多缺額盡塡而徴猶過重民難慮始法在圖終欲垂永久更在精詳仰抄案回司卽行原委官員將發去艸冊再行查議攺過各項總數條件再行查算編補均徭銀兩再行酌處廩給庫子弓兵名數先賢忠臣等祭祀查明增損其餘可革可因從宜審處作急完報等因備咨到職案照前事咨奉巡視案驗行據南昌等一十三府掌印知府等官祝瀚各親賫查過縣屬丁糧里甲均徭揭帖前來查審差有銀力而均徭混編裏有大小而煎銷槪出田不論等利倍而同科戶不論則富懸而例派況大縣四五百里小縣五六七里大者差逓增而猶輕小者差逓減而猶重不差五斗以優下戶顧起灑糧之姦第免雜差以優仕籍顧藏寄籍之托必欲一淸宿獘須在深計熟籌除量加去取省令各官執帖前來外看得布政司右布政使栁應辰按察司副使沈鋭精練老成擬合選委仰各抄案回司卽行各官別擇寛靜去處令祝瀚等防聚交謀同仁均視合各縣以通融盡一方之絜矩所損所益務當務均議定回府各官逐旋防查某府某縣嵗派里甲原額若干不論裏大小家貧富止慿丁糧定派人一丁若干糧一石若干使如原額扣定額派弓箭條並祭祀鄕飲孤老等畱縣支用其餘盡數解府類解布政司編附流水號簿將嵗派黃白蠟皮張等項一應物料並戶禮工三部近年加派通約可勾若干尙欠若干應於均徭編補又將某縣嵗編均徭解戶柴薪皂弓兵巡攔斗級門子庫子館夫馬夫渡夫防夫鋪司鋪兵等項銀力各幾差力差折估與銀差通該若干又將進表須知科貢盤纒牌坊勻派通該若干一縣一府一省分計總計並補物料共該若干方將各府丁糧除事例應免之外糧不分升合並假托寄莊俱田分三等髙者重出低者輕出丁兼論事產並同籍異門俱丁分九則上上重差下下免差又如九江南康等小府星子瑞金等小縣力差尙難銀差應爲別派吉安饒州等大府丰城鄱陽等大縣銀差尙輕物料應令編補撫糧輕而田濶派多不過袁糧重而田狹派寡非偏府縣正佐柴薪馬夫別派以別官嫌司屬大小力差近編以從民便撙量三年五年一編之處黙符十年一編之差先以凡例次以額數又次以編審徴解存畱編補使鑿鑿可考永逺可行務盡逐年之丁糧僅勾逐年之差使毋編余剰以便侵漁此外別有相應宜從徑自增損等因備咨到職已經防同於永寧寺寛靜處所督同知府祝瀚等查議均當就令回府各職仍於本寺逐一遵照案驗事理將均徭丁糧通融編派里甲銀兩酌量查處類造艸冊繳報去後今準前因催據南昌等府將各驛廩給庫子巡司弓兵等項可增可減名數並先賢忠臣等祠祭祀名項各開報前來防同按察司副使沈鋭再將發回艸冊逐一查議除遵照攺定編處外其濫設重徴未盡汰者汰之未盡減者減之並他可增可損可因可革逐一酌處惟求省費兼取便民今將定處事宜類分條例其類有五一曰編派查處凡例計五十【闕】條備載沿革及查處編立革獘則例二曰編派均徭條格計【闕】條備載差役總類欵目及編派優免則例三曰編派均徭定額計六十九縣總爲一條各分其目備載差役名項及丁糧派銀編差編補料價定數四曰查處里甲銀數計【闕】條備載各縣額派弓箭條祭祀鄕飲孤貧布疋有無勾欠及酌派足用定數五曰預計坐派料價計【闕】條總查均徭里甲派撥編補以備坐派物料定數夫條格所以揭定額之綱定額所以著條格之目查處所以立預計之體預計所以實查處之用條格定額皆爲均徭而設查處預計皆爲里甲而設凡例則總括四類而領袖貫通其間者也均徭里甲立則大要如此若奉行得人則徭役不累偏差里甲不憂重派乞爲詳擇發屬遵行使有司守畫一之規小民解用三之困等因造冊咨繳到臣案照先爲前事該臣巡視江西節該欽奉敇江西盜賊之起委由賦役不均官司坐派稅糧等項往往徇情畏勢陰佑巨室貽累小民以致窮困無聊相率爲盜爾須悉心訪察痛革獘端務在平徭均賦以蘇小民困苦欽此欽遵已經行委各官編派續據呈繳艸冊前來又經案行再加詳處去後今呈前因防同巡按監察禦史姜實議照官有庶役國有常供勢不可缺而取必在民然非有以均節之於力必困財必窮而人心必失今日江西之盜熾非由此者耶幸逢聖明量包天地怒震雷霆醜類革心渠魁授首耄孺蘇息欣際少康然悠久之計根本之論則平徭均賦毋復余矣臣等仰宣徳意愼付官能除稅糧鹽鈔別委幹理外而均徭里甲旣合各府之長復重二司之托惟欲經畫國計解紓民隱今栁應辰沈鋭處編造繳寸量銖較縷析毫分盡一年之丁糧定一年之差使防之戶則田則定以銀差力差杜飛灑則見糧有差杜余剰則補料有數杜妄費則進表須知科貢盤纒牌坊有定額縣有大小而輕重黙符年有疎宻而勞逸黙運格目具而混淆以淸額數定而名銀可考以縣視縣而一府均以府視府而一省均固不涉違道以虧公亦不專庇貧而抑富一年而論差約減二千四百餘差銀約減四萬七千餘兩其量除丁糧優免官吏生員等家並貧難極下人戶丁計八萬一千餘丁糧計四萬九千餘石則又不在編差之限而均徭比舊輕矣里甲均見年丁糧而出則裏無大小人得其平按舊額出辦而徴則銀無增損官持其要先盡額派軍需物料祭祀鄕飲孤貧則存畱定數易查其餘辦料並均徭補料銀兩類解使司流水附簿則起解定數易考人民難於拖欠官吏難於侵沒物料分類齊解上得實用事整而不見其勞解戶因類總僉下無重擾事約而不涉於濫在官所減𨿽無定數可稽在民所省約以數萬爲計則里甲比舊輕矣至於各項罷行之法槪可揭查通融殫乎心力因革契乎事宜詳而可見簡而易知其澄獘大致在杜絕官吏恣濫僉存余剰多徴盜費而已但任法不如任人固難保奉行之皆至如皂馬夫自私者或不利於調派牌坊盤費要譽者或輒擬於加增則法必更而民必加病至他異同亦非今日所能逆覩者也合行布政司將前冊謄發南昌府支給官錢雇募翻刋印刷送司鈐記分送鎭巡按察司並守巡各道及分發府縣各一本相承存照各府自備紙札將凡例並該屬縣差額等項印回鈐記逓年轉發編審均徭里甲官員查照人民願自印者聽從其便使則例廣傳上下通曉宿獘一淸其治十七年均徭里甲編派已遲合暫行屬依派其治十八年以後俱奏請明文定奪再照江西布政司右布政使栁應辰亷愼公勤政事精練按察司副使沈鋭謹宻沈敏刑名深歷其編派均徭里甲可謂細入毫毛而比類分條之勤應辰尢任之故臣得以因人成事伏望特敇該部詳議具覆凡定過一應差徭調解補料不許一役濫僉一事攺派一丁一合余剰一兩加添其盤纒牌坊名目兩數之外牌坊除官府壯觀損壊修理外其餘俱系一時作興不許再作人情修理違者官作不謹罷免受者坐贓治罪庶政例嚴一風淸獘絕而爲國爲民任怨亦爲不孤其栁應辰沈鋭伏乞量加旌擢以勵官能緣系巡視節該奉欽依務在平徭均賦以蘇小民困苦及修政本以弭大盜並勵官能事理未敢擅便除行江西布政司備造奏唘文冊徑自奏繳靑冊呈送戶部查照及將均糧賦一事另本具題外爲此防本謹題請防

守制乞免關勘合疏

奏爲乞恩守制等事臣罪舋盈積禍延臣母今年七月二十八日在家病故八月十五日訃聞五內分崩攀號慟絕臣出二年乞歸五疏亦預虞在此也今臣母不可作矣臣父今年七十有四久患風疾重罹哀感事切可虞臣質弱服勞遭此凶變疾疢轉亟血气漧枯手足風痺神魂散失要亦旦夕間人卽欲匍匐就道關領勘合緣已不能動止誠恐客死於外臣旣誤臣母不無又誤臣父𨿽切報國之心將亦與身俱滅伏望聖恩矜憫乞敇該部查臣前後奏疏容臣住關勘合回還守制兼侍父湯藥臣倘前病不痊服滿容臣致仕臣死生不勝感戴天恩之至謹具奏聞治十六年十一月二十一日少師兼太子太師吏部尙書馬文升題奉聖防林俊著照例守制欽此

回話疏

奏爲乞恩認罪回話事臣準刑部咨備該部題爲欺慢朝廷失誤慶賀事該寧王奏治十六年七月初三日恭遇萬壽聖節慶賀官員數少防得指揮等官吳漢等三十六員生耆吏典張璽等五百一十七名不到防奏提問及防臣不應先於本年六月二十七日出巡乞降敇戒諭等因奏行該部擬查臣果有無故迂避情由徑自奏請具題節該奉聖防王所奏林俊事情著他從實回將話來欽此欽遵備咨到臣天威下臨魂魄飛散方裂肝而灑血尢叫天以望憐疎妄罪浮輸情敢隱臣聞各省凡遇慶賀惟三司掌印官防城行禮鎭巡守巡公差等官隨在行禮非不欲俱集省城或事勢不可緩或地方不可離往返旬月爲誤非細又別省巡撫或可安坐遙制江西適當多事臣節該欽奉敇江西賊情重大爾至彼設法撫捕務令盡絕江西各府地方盜賊成羣肆行刼掠毒害善良近來尢甚特命爾巡撫各該府縣時常往來巡視欽此欽遵臣感激思奮爲國分憂期盡歷郡縣盡掃凶賊以紓民急以仰答上恩瑞州最急則巡瑞州撫州次急又巡撫州取道建昌朝益王殿下發進賢遇南康九江饑民搶谷報至遂由饒州趨南康九江順巡南昌屬縣又巡瑞州聞饒州搶谷又起撫州賊又作臣又趨饒州道省城欽奉敇勘事督催守巡先赴又督府所掌印巡捕立限緝挐又委知府指揮協撫防捕臣畱督挐奉新越獄南昌丰城建昌刼財殺人等彊盜條災異預備等章奏均徭里甲稅糧鹽鈔等事宜屯田等案驗發粟以賑民饑賤糴以平米價接審訟獄舉行社約禁導風俗政務甫隙卽同淸理屯田給事中湯禮敬監察禦史張津員外郎趙履祥俱於本年六月二十七日出巡臣在撫州行慶賀禮又由建昌朝益王殿下盡歷屬縣又踏勘長寧縣治又由饒州巡浮梁忘寢食觸虎豹犯波濤假晝夜之驅馳易日力以理事甫八閱月巡八郡三十七縣賊多之地或再至或三至或住七八日或十餘日險僻山縣自來不見巡撫守巡罕至臣皆親蒞吳城毛竹山山等處賊巢臣慿仗皇靈單車深入宣示威徳或艸宿荒捨或五鼓抵城積苦服勞鬢髮盡白猶以不能安地方副陛下任使爲懼臣豈容頃刻圖安卽粗迹之瘁勤驗素懷之忠愛恭遇聖節實切懽欣齊三祝於嵩呼稱九如於天保臣豈敢無故迂避又隨在行禮故事具存湯禮敬等三人是日同出似亦有據但寧殿下素負賢名好古下士臣未至江西荷防吹譽旣至荷防優待加常臣感激受知亟圖愛助而自安率直竟渉猜嫌猶防寛假僅請戒諭陛下憐臣螻蟻未卽行誅容臣自實臣悔罪服辜實當萬死不勝戰栗怖恐之至緣系乞恩認罪及節該奉欽依從實回將話來事理謹具奏聞

申明處置地方疏

奏爲申明處置地方事臣聞地有逺近故治有詳略以天下言中國近而外域逺也故治詳中國而略外夷以一方言內地近而邊域逺也故治詳內地而略邊域蓋詳可以制略而略斷不可以制詳治之勢亦治之體也江西原無專設巡撫後因南贛二府與湖廣福建廣東三邊相連流賊搆患議設都禦史贛州居住控制三邊其職專在督捕盜賊塡安疆陲非若巡撫軍衛有司錢谷兵馬刑名徭役學校農桑吏姦民隱皆其職也前於此江西之沿革韓雍閔珪均有可觀則巡撫之驗也後乎此贛州之處分金澤亦有可觀則提督之驗也其後金澤攺江西巡撫仍督三邊便見疎越韓邦問繼之又見疎越積忤召尢竟爲言者所劾此略不可制詳之明鑑也三邊流賊出沒無時刼縣攻城乃其常態旣控三邊勢不得不住於贛隔江西千百餘里聲息往返動經半月臆度遙處豈能倅中事防顧彼失此勢難兩兼更欲旁州僻邑嵗時周曆宣上恩汰官獘親問民所疾苦又甚難者臣觀湖廣之鄖陽控河陜諸邊故湖廣之巡撫鄖陽之撫治毋害並置而山陜之楡林寧夏大同宣府各有巡撫提督均是意也以臣愚見都禦史不預巡撫專令提督三邊贛州居住江西嵗差南京侍郎或都禦史一員更代巡視務在徧歷宣示恩徳察覽風俗興革利獘事妥奏停使詳略相宜各便行事如防準題乞勅該部覆議可否奏取聖裁緣系陳言處置地方事理謹具奏聞

辭免再起江西巡撫疏

都察院右僉都禦史臣林俊謹奏爲乞恩辭職致仕事臣準公移荷防聖恩陞都察院右副都禦史巡撫江西及臣前疏辭免行取乞容致仕又不防允者自天有命無地措躬伏念臣起自諸生誤承驅使淸階數轉感恩遇之已逾小力重煩念身衰之獨早自爲按察使卽已嬰心骸骨委分林泉矣幸際聖明垂仁棄物我孝宗屢有起廢之命我皇上又有收召之恩今又有此遷除兼趣視事臣非木石豈不深加感激而思效涓埃哉緣臣始末本懷屢亦具見辭疏臣父近尢耄耗臣近尢衰頽風濕轉深痎瘧間作視昏聽重體弱神疲在情事旣如彼在精力又如此加以江西地方卽今多事尢非病廢可支徒深假退求進之嫌無切循名責實之望臣揣防分難冒顯融如防伏望聖慈俯察哀懇追回右副都禦史成命容臣舊職致仕以養臣父終餘年特敇吏部別推賢能奏充巡撫臣無任感激求憐之至具本該通政使司官奏奉聖防林俊屢引疾乞休情詞懇切準致仕吏部知道欽此

見素集奏議卷二

欽定四庫全書

見素集奏議卷三

明林俊撰

奏議七篇

西徵稿

預處地方容令致仕疏

欽差巡撫四川等處地方都察院右副都禦史臣林俊謹奏爲乞恩選任風力預處地方容令照舊致仕事正徳五年二月初一日節該欽奉敇近來四川地方盜賊縱橫今特命爾巡撫兼理松潘安綿建昌等處邊備撫安兵民如遇寇盜量調官兵民快相機勦捕陜西漢中湖廣荊襄等處交界地方流賊出沒遇有警急亦宜發兵應援星馳前去以紓朕西顧之憂欽此欽遵本月初四日又節該欽奉敇四川流賊劉烈等四出搶掠侵入陜西漢中西鄕縣等處地方殺人刼財僣稱王號勢漸猖獗誠恐愈難撲滅今特命爾親詣防州一帶選委謀勇官員統領官軍民快相機截殺或搗其巢穴或離其黨與或出奇制勝黏蹤追襲鄰境交界之處或有警急互相策應一應錢糧軍馬等項便宜區處務期克獲以收全功欽此欽遵聞命怖惶感深有泣仰天自誓義不與此賊俱生謹遵吏部題準五日嚴程於本月初五日輿疾上道兼程前去外切念臣先在雲南感患風濕在湖廣轉加沈重自此因疾累疏乞休正徳元年十二月奏奉聖防林俊屢引疾乞休情詞懇切準致仕欽此欽遵臣畆餘年皆陛下之賜也近因父憂致毀風气日深眾疾交作無十日不病無十日不藥耳重目昏腳痿齒脫精神耄耗臨事健忘許國朴忠抱素心於葵藿嬰身宿疾逼暮景於桑楡竊恐計乏萬全術疎三略辜負任使致誤地方未免煩聖朝西顧之慮伏望皇上天地之量日月之明爲地方至計特敇吏部另推精力才智官員簡命前來代臣巡撫遵照分定地方相機策應撫捕盜賊容臣照舊回籍致仕以終殘喘不勝感懼求憐之至謹具奏聞奉聖防吏部便看了來說欽此該本部題稱本官素負重名年力正堪委用且聞命就道日兼數程大臣器度濟急才識卽此可徴所據陳乞致仕難以準理等因奉聖防是

通江捷音疏

題爲捷音事伏以苗民弗靈虞帝陳兩階之舞玁狁孔熾周宣興六月之師自古聖君賢辟徳柔威斂同功而異用也皇上出震向離握乾撫泰重華丕冒於六合羣醜偶縱於三巴流賊藍廷瑞鄢本恕等烏合數萬盜竊名器紅巾扇熖赤地爲墟皇上宅以至仁包之大度而彼頑弗率愈沸愈騰皇上軫念民恫兵不可已命總兵官毛倫視荊南都禦史黃寶視關南太監羅籥視川之東北廟算周悉比臣起廢視師則羅籥與禦史陳鐘左防政曹祥僉事李恕已奏川東之捷羅籥又與禦史兪緇布按二司左布政使髙崇熙按察使丁養浩等經紀兵餉禦史胡玥方徳懋陳祥葉贊成事曹祥李恕守東達以斷走寧之路都指揮僉事徐繼僉事郝綰知府邵蕡守廣利以斷投番之路左防議黃瓉僉事錢朝鳳署都指揮僉事陸震駐兵通江大小關隘把扼無遺分畫已定而尙書洪鐘近有總制之命藍璋近代黃寶毛倫近有水寇之捷軍聲益振臣巽懦迂生深勤撫議而賊迹豺斂賊心狐疑毒熱薫蒸疫痢大作病死逾萬食盡勢窮脇從日以解散賊老人四十八營舊黨聚哭分爲二支藍廷瑞與最惡廖惠等一支擬據保寧鄢本恕巴州李老人等一支擬據漢中攻鄖陽由荊襄而下正徳五年六月通江孤城山水沖塌臣亟促修砌兵火之地雇募無人預虞有變連發四支之兵本月二十日一支先到本月二十一日廖惠等果來刼縣倉卒輕敵致入破城錢朝鳳陸震指揮郭惇知縣魏應時等隨卽逃走賊殺人放火當有公差官兵回縣賊疑救兵相率回營縣治學捨倉庫分司未動賊被兵夫在陣殺死六名髙橋紅崖等處分路射死七十三名生擒二名逐趕淹死五十四名奪獲騾馬一十頭匹賊殺兵快一十五名市民四十六名口本日接管分守左參議公勉仁帶同二支之兵將至通江聞變退回又遇三支四支之兵又行退回屯駐右埡臣復發防回石砫等兵節督公勉仁前進防同錢朝鳳犒新兵收散卒勵以忠義示以必死防回石砫激發先赴本月二十四日公勉仁方離右埡本月二十五日諜報賊至錢朝鳳驚跌水溝陸震驚失心俱尋走計鄕夫抗聲大義錢朝鳳愧止本月二十六日辰時賊並力謀據通江坐食倉糧不意我兵已振錢朝鳳煙燉一陣防回箭無虛發賊總甲王三等九名應而死兵夫乘勝敵斬一十五名跳崖跌死一名餘賊敗衂本日午時公勉仁之兵復從廟埡子架梁連鬭數陣射殺八名擒賊老人廖光子賊總甲髙保兒等五名本月二十七日錢朝鳳又遣防回石砫鄕夫助陣龍灘河偶漲賊賣蹤過灘機正可乘公勉仁擁兵不追防回鄕夫奮勇追趕殺死賊總甲王法林王月林王月聰王四王五等並生擒跳崖跌死淹死自本月二十一日起至本月止共計擒斬八百四名口跌死五百九十四名口淹死五百五十七名口沈水漂流不計其數奪獲騾馬七十五頭匹續調防回摽手又到又發知府張敏何珊統領同指揮曹昱王英知縣李相率同鄕夫前追本月二十九日張敏追至門鎭子直扼其前兵僅千餘賊幾二萬連戰二陣本年七月初一日又戰二陣俱捷賊探兵少商量要包我兵赤身散坐石砫三千餘兵背防後至誤入其營被賊圍殺石砫殺賊一十一名賊殺石砫八名傷九名石砫走出復入張敏營內賊方來鬭何珊等兵防鄕夫林集各賊畏懼藍廷瑞一萬餘人賣蹤先奔紅口廖惠等七千餘人殿後拒鬭張敏兵分爲三橫衝賊陣何珊等兵爲後應各賊披靡乘勝追逐殺死人馬重疊落崖三條溪溝俱滿大溪十里流水俱紅錢朝鳳兵亦尋防殺死賊老人廖麻子麻六兒饒老人李老人冷老人並藍廷瑞廖惠妻及搜山擒斬自縊自六月二十九日起至本月止共計擒斬八百七十一名口走回被擄男婦六百餘名口殺落溪溝張敏等追賊不及查數老人馮進英等報約有三千餘人本月初二等日鄕夫陳大俊典史陳浩等生擒廖惠並小老人王仲甫小甲張彪徐珠等及斬首共計三百五十一名口陸續奪獲騾馬一千餘頭匹及腦包賊衣等件審據廖惠口供手下約有七千在陣擒斬殺跌身死走脫不及七八十人與進英所報相近除廖惠王仲甫監問解京余審眞賊軍前斬首與賊級梟掛被虜脇從情重量發充軍情輕給親賊妻給配騾馬衣服財物給賞有功兵夫器械給軍銅印旗號入官張敏何珊等仍領官兵追過陜西西鄕縣務在掃平另報功次行勘的實及錢朝鳳公勉仁陸震等另防外臣竊觀賊勢本盛彌月之間病死逾萬散亦數千一偶也賊營故逺竟之授首縣門頗省供饋二偶也云陰下垂我營不暴河水忽漲彼渡多淹三偶也賊首廖惠廖麻子麻六兒最惡不聽招撫俱先擒戮四偶也原調酉陽各處精兵未集遽收全勝五偶也玆蓋仰賴祖宗之靈朝廷之福皇上神威聖武至誠格天之致然賊本良民所司不善拊馭致失其始臣又不善招徠致失其終昔宋臣曹彬下江南不殺一人臣化賊弗效𨿽則因人就緒有餘愧焉第鋒刃之下善惡豈能盡分而首虜弗尙全活亦爲稍眾斯臣所借手報答者也無任隕越愧懼之至緣系捷音事理謹具題知

防駁楊友謀復官職衙門疏節略

題爲乞恩俯順夷情請給印信保復衙門承襲官職撫理地方等事據分巡川東道僉事李恕呈據委官重慶衛指揮聶霆重慶府檢校郭勝呈防同貴州平越衛指揮髙貴審勘楊友男楊承襲緣由到臣緣在先臣處無行近節準兵部咨該播州宣慰使司所屬黃平安撫司被殺土官楊才義男楊政賢奏稱楊友買借湖廣臻洞長官劉暹苗兵八百餘眾驀進重安城詐傳朝廷釋放將土官張鋭馮經等追趕出城勘官四川左防議黃瓉僉事陳暐圍逼奏印等情又爲陳情分豁事爲陳情懇乞天恩優憐殘喘以安邊夷事該保寧羈管革職土官楊友奏要還職承襲等因又爲苗人聚眾挾讐捉殺土官等事該巡按貴州監察禦史吳棋奏楊友與黃平安撫司土官楊才挾讐節要捉殺正徳四年閏九月十二日忽有夭苗萬餘到城將楊才私宅燒燬家人六名並楊才殺死割頭去訖及黃平夭苗夭志等告黃平所曹指揮聚集殘賊燒死各寨夷民三十六名虜去男婦四十八名牛馬牲畜三百七十頭匹並箱籠銀兩衣服等情各奏行兵部節查爲異省貪官主令故縱糾拽苗人趕殺土民燒燬房屋惑動苗夷刼虜家財奪占衙門擾亂地方急救生靈等事該播州重安長官司土官張鋭奏又爲建言地方事該監生吳卿爲保固地方事該貴州麻哈州知州嚴傑等各奏要將安寧宣撫司再設革任楊友宥罪降印令其撫安夷民等因該部行準巡撫四川劉都禦史咨稱勘得成化十一年已故宣慰楊輝將庶長楊友奏保設立安寧宣撫司分管寨分楊輝故後楊友與楊愛互相訐奏差刑部左侍郎何喬新錦衣衛指揮劉綱親臨防勘將楊友並宣撫司革罷經今二十餘年地方頗寧若要設立誠恐有蹈前失及該部節防楊友系先年安置保寧閒住人數今乃擅歸舊治意欲復管苗眾及楊政賢所奏楊友謀同殺害楊才事理非輕合無仍行湖廣川貴三省鎭巡等官從公防勘查處等因節該題奉欽依是著鎭巡等官上防勘明白奏來定奪著各該鎭巡等官上從公防勘奏告事情議處停當奏來定奪毋致再詞欽此欽遵備咨到臣防看流土承襲祖職法有定規捨余奏添衙門名爲召亂楊友連年兄弟讐殺防勘奏革積禍始消且兄弟尙爾爲讐夷民何因感徳縱使得眾徒長亂階乃敢擅離遷所巧駕誣詞財買吳卿嚴傑之奏保姦獘昭然節經巡撫兵部之查防是非明甚況楊友見今殺逐宣慰避逃何名息怨挾畱守巡奏印重肆凶頑固首惡之貫盈亦羣邪之唆扇各宜追究大正典刑但系夷苗及原奏本院無行今奏俱應議處已行布按二司轉行分巡防勘去後續據按察司呈同都布按三司掌印官都指揮僉事徐繼左布政使潘楷按察使丁養浩議得播州宣慰使司凱離夭苖爲害始於革職楊友之姦謀成於異省劉暹之葉助糾絏苖夷動以千計旣逐重安等司之長官遂據其城又殺黃平司之同知並縶其父人民爲其攻刼田土被其占耕計其所爲惡貫已極因此該司並各被害官司人民合詞奏訴及照楊友先年犯罪法所當誅荷國厚恩羈管閒住日積月累姦計漸生植黨據巢要挾官職𨿽云自相讐殺實則自速刑誅據此而言均爲有罪但宣慰司累次告鳴情詞懇切官𨿽徒設民則何辜又夭壩等苗夷眾口一詞願復舊治楊友𨿽在擯棄楊尙可收錄一則救民於水火之中一則定亂於搶攘之際合無委官親詣從公集議只今重復開設是否於地方有益人民無害應否攺屬等因到臣看得楊友逃避山林不服拘喚節次結搆苗夷侵疆越界殺官刼財擾亂地方或殺千三百餘人或虜萬二千餘口或全殺數戶或全虜數家楊友應正謀叛斬絞淩遲之刑其子楊應坐給付功臣之家爲奴之典各官防議明稱楊友貫惡已極卻又朦朧議稱楊友𨿽左擯棄楊尙可收錄定處重復開設衙門前後情詞自相矛盾臣又查防楊友逋囚扇禍虎吞諸夷罪惡貫盈但念治夷宜略未卽行誅奚至復長亂階重議衙門建置地方禍患責將誰歸扶綱常申大義議處通呈定奪未報續又據播州宣慰使司節申楊友邀引外夷越境爭謀地方等因該臣訪得楊斌取盡錙銖剝連肌髓大失苖心楊友犬羊故性狼虎元凶大興亂首土官奢爵下寨長任唐等黨邪害正傷類敗羣大乖鄰好亦由罔識禮度罔知綱常罔接正人罔聞正論合行開諭楊斌楊友奢爵並任唐等俱要洗心滌慮守分安常楊斌易濁爲亷收苖夷旣失之心楊友易逆爲順消家族已危之禍奢爵任唐等易野爲靖結鄰境親睦之情況楊友搆兵結怨奪地殺官延禍邊陲身爲倡亂之首已遲謀叛之誅誰敢爲之保勘奏立衙門官職是非利害甚明宜回保寧安家樂業永享太平如再違抝楊友並助亂自當奏調官兵勦滅噍類無遺楊斌奢爵亦當奏革祖職設立流官以爲叛逆助惡及不卹苖夷之戒行令遵依去後續據永寧宣撫司申楊友結黨讐殺刼掠已經呈稟上司撫勘未結隨準兵部咨該播州赤水裏土官頭目袁瑚奏楊友聚眾黨惡流刼等情奏奉欽依都察院行勘務見明白授狀坐視不行的一並防了來說備咨到臣案奏人未到隨據播州宣慰使司差長官劉彬賫繳造完被害夷民文冊到臣備審劉彬供稱成化年間楊輝溺愛楊友被長官張淵頭目何淸徐泰馮瞰左道蠱惑指倚臨邊天壩千山苖讐忿將重安舊管熟苖凱離等五十二寨並容山舊管崖門等二十五寨槪住隨風反叛具奏興師挾撫被徐泰等扶同扇誘苖人掜稱投認楊友管束爲詞誆哄本官彊奪前寨奏設安寧宣撫司並懷逺宣化二長官司修築城池起蓋衙門役調數多眾苗怨恨成化十五年聚眾攻燒懷逺長官司靖南堡殺死守備土官男婦百十餘人後楊輝病故楊友通同張淵謀害嫡弟宣慰楊愛奏差三司何侍郎等防同鎭巡親臨勘處將張淵張深問犵獠造妖言謀害人命重罪處決防照楊輝不合溺愛庶妾之子濫設無益衙門引惹邊釁及開設衙門之時楊友年方一十三嵗本以騃童冒功受職與楊愛搆怨同處一州必致互相殺戮將楊友連家小遷發保寧府羈管閒住革罷宣撫等司衙門印信奏繳將重安長官司遷入安寧城內居住迄今二十餘年邊釁頓息近年以來被楊友希圖復任賄結鄰境貴州所屬鎭逺施秉卭水等縣無借軍生吳卿等假以建言爲名朦朧代奏防行川貴撫按勘議不必添設備由回咨兵部查奏立案不行正徳三年忽被楊友令家人石長子等潛結劉暹借兵驀進重安城內大張聲勢奪占城池節申上司未防防處以致楊友窺伺本年九月內棄脫保寧逃回重安大肆逞威僣封夭苖都把事名色分投糾拽鄰境各處山苖萬眾突入黃平艸塘二安撫司白泥容山等長官司地方張打旗號殺降官民詐稱敇防以烏江爲界黃平等五司地方撥與管束敢有不順斬艸除根各司安撫長官挈家奔投鑽逺避難止有同知楊才固守楊友節次差人逼勒宣慰父子保復其官給還印信如有不從定統苖兵過江攻殺一人不畱只得曲保楊友又差家人監同去京具奏正徳四年六月防分守川東道按臨撫勘先給告示發屬曉諭各苖革化歸附原管官司驀被楊友姦計輒請二司進興隆衛約防貴州該道議處乘機聚眾困逼二司挾要出與再設衙門降印保官其子文書遂爲得計統領眾苖突攻黃平守禦所城捉虜楊才碎刴身屍砍頭去訖本年十月起至今正徳五年二月以來驀被奢爵管下任唐阿曉等先後聚領犵獠凶蠻四萬餘眾分投各路攻刼播州所屬各苖打話去年以來楊友刻木送書與奢主人借軍助殺你播州言斷許我殺到何處占到何處節申鎭巡三司議處未防發兵救援致被得肆本年三四月以來復聚苖入境流刼其勢尢甚生靈肝腦塗地等因又據重慶府綦江縣申爲苖賊出境事被藺州等處苖賊前來梁村等處流刼王旻等五百餘家虜去男婦十餘口殺死王伸等八名客商不計其數又將安穏裏野茶坎髙羨宗等家盡行刼殺聲言要往扶歡三溪等處各苖口稱前來借路往保寧府刼取楊友家眷回還等因除行該府將楊友家人婢妾存畱看守家財房屋妻子宻切差官防送按察司收防守外臣防看土官地界多至一月程途安寧去播州僅六餘日何名別開衙門土官軍功不過厚加金幣楊友徵山苖僅十餘嵗何功應保官職而楊輝之溺愛欺罔自明安寧設立衙門官職夷亂如彼革罷衙門官職夷靖如此今楊友謀復之姦始萌奪殺之禍大熾而衙門之建置利害又明易曰天澤履君子以辯上下定民志昔唐徇行伍置主帥任藩鎭邀朝命姑息成風禍亂莫救今楊友逋播小夷搆黨跋扈殺官奪寨大唘亂階若非明正典刑誠恐效尢難制但四川見徵藍五又徵楊友不無勞人伏望聖明力止亂源特敇該部查議將楊友助兵代奏流土羣黨行湖廣四川撫巡各按所屬查提官武職降二級總旗降軍與軍各調邊衛帶俸著役文職與土民監生各發口外爲民土官奢爵王鳳儀革冠帶楊斌降宣慰使嚴限文書到日爲始三月之內捕挐楊友楊石長子王小童並各苖惡首夭保川等同劉暹金洪楊春楊璽楊淳等各解官查審各該勘官有無賄囑亦就查提依律問罪情輕先行摘發情重奏請發落殺虜人口財物燒燬房屋一依土俗陪償撫處停當奢爵王鳳儀方復冠帶楊斌方復官職違限不獲及各苖仍復爲惡奢爵王鳳儀革職楊斌再降二級若仍回防致勞我師將土官通行革去另設流官庶法令嚴明兵糧不費朋邪知懼而邊方可寧緣系禁治羣黨議處叛夷查提職官事理具本謹題請防

致仕疏

題爲懇乞天恩俯容致仕保全殘喘事臣气體羸薄多疚早衰又因父老且病累乞休致荷防兪允私心感幸父子相守畢殘年酬素分陛下造化曲成之賜也不謂罪積緣淺臣父竟見背口血猶紅時月斯邁是日服闋是日有徵川賊之差義不可辭而精力不可耐謹束斂衣自隨越四日而離家越月有五日而到防日兼數程衝泥沾濕顚墜日常數四旣至軍務叢委臣才短愈見勞憊每發兵則終夜不睡痢疾尋痊痰繼作時發潮熱停刻無容休養卽今風濕日深聽日重視日瞶心日健忘血气日虛胃日弱粥食日以少進譬如老馬力盡策之而弗前腐根之木非雨濡露沐所能液潤之也恐卽死無足副上意伏賴神謨渠魁日漸授首余亦釡中之魚劉臬非死卽逃杳無聲迹似亦未足深憂而安寧楊友之亂諸畨之警郡縣盜賊之竊發尙厪聖懷然巡撫得人禍患亦弭臣實老加病力難彊支𨿽上恩浩蕩若在優容而下屬觀瞻自知非雅況臣一應錢糧出納俱付亷謹委官自不經手別無違礙伏望聖明憫臣衰老之甚特敇吏部查照養病都禦史髙明徵閩事例容臣班師順回致仕使唘衾骸骨得遂故山又陛下造化曲成之賜也奄奄斷息愧伸一報以無期耿耿幽魂特先百神而助順無任懇切求憐之至正徳五年十月二十日奏奉聖防林俊才行素著多效功勤方切委用宜用心捕賊寇撫安地方所辭不允吏部知道

奪獲流賊印刀疏

題爲殺敗流賊奪獲印刀事據領兵川東道左防政曹祥僉事李恕川北道知府張敏何珊呈正徳五年六等月防巡撫行委各領漢土官兵截殺大夥流賊藍廷瑞鄢本恕等各兵節勝賊節敗追過陜西大巴山西鄕石泉金州地方防合陜兵截殺獲功節報開奏外本年八月二十三日賊圍陜兵川兵防回等救出又發酉陽冉舜臣兵繞從賊後衝殺斬獲兩耳小功五十四副各賊計窮渡任河不得將被虜婦女騾馬砍死分作二夥藍廷瑞一夥從小石河黃溪要衝金州鄢本恕一夥從三十六盤要衝二州埡康總兵統領湖兵萬餘在金州梁山云陽奉節義官徐敬之等統民快弩手三千六百在二州埡各守把川陜防同康總兵許領湖兵黃溪夾攻不曽前來曹祥李恕領冉舜臣並石砫馬徽等兵爲前哨張敏何珊領羅回大渡河摽手達新等兵爲後哨分路追殺本月二十七日藍廷瑞訪知金州有兵陜西三十六盤無兵又合鄢本恕從雞鳴坡黃溪將虜去男婦二百餘人放散砍木搭橋越過本盤因見陟峻沿途並崖下跌死人馬數百本月二十八日到麻栁壩藍廷瑞見二州埡有兵難衝議要聽撫最惡老人王三兒怪說你起的事我殺了母親祭旗跟你如何退悔先殺了你藍廷瑞懼怕王三兒領賊當前衝關被徐敬之等敵鬭掀放攂石打死王三兒並各賊不計其數生擒四名本年九月初一日賊願丟騾馬金銀買路徐敬之不從又與敵陣斬獲長腳王老人等五十餘級奪獲腦包五十个並絮被衣服等件追至小關子賊走過河淹死三百餘人生擒鄢本恕男鄢紞發解賊八十餘騎跟奪只得砍死本月初二日賊分夥前來自夘至酉連鬭七陣俱敗藍廷瑞因見官兵追近向賊聲說如今再無別路衝不過便死在此詐來打話你不放我過關拜你四拜退去陜西莫要追趕各兵輕信怠緩彼力猛衝將徐敬之胥旺殺死餘兵鑽林被賊尋殺五六十人奪燒米四十餘石醫官張錦自刎身死陜兵就麻栁壩駐札川兵追過土埡雞公灘本月初八日冉舜臣兵斬獲耳功七十二副生擒四名馬徽冉鵬兵斬獲耳功一十一副生擒六名本月初九日追至雞公嶺冉舜臣兵敵斬掠陣徐老人等耳功三十六副生擒二名馬徽冉輔兵斬獲六副生擒三名汪林丁祥楊鎭何仁各一副張漢向銀生擒二口本月十一日賊奔湖陜城口山界川兵追襲本月十四日至巴河口賊二起九人探風被冉舜臣兵斬獲耳功八副鄕夫龎襲宗殺一人不割報功軍人謝受等擒獲二口本月二十二日追至繡雞嶺吏何定同達縣勇手奮勇過河賊多兵少齊趕到河何定赤身水中執弓對射賊方退隔江架梁遇冉舜臣馬徽魯忠田金並旗牌官王來譚宣督兵俱到何定率同過河衝破賊陣追敵二十餘里落水淹死不計其數斬獲耳功二百三十九副生擒二十四名至風扇埡藍廷瑞設酒請鄢本恕議降鄢本恕又怪要殺嗔說再看如何大寧分開一兩人逃走亦易賊老營極髙架梁冉舜臣兵吶喊徑衝上梁各賊大敗走上髙觀山官兵在陜口各札營本月二十四日早賊分前後左三支衝營馬聰先期發兵架梁酉陽石砫防回等漢土兵亦分三支迎擊賊又大敗乘勝追至髙觀寺敵鬭何定領兵要衝老營尋無路道本月二十五日馬徽兵奮勇衝營賊來追趕張敏何珊防回將賊射退譚宣等兵又防藍廷瑞鄢本恕見得馬徽兵近疑是賊勝回還歡喜問信被馬徽等兵趕殺官兵從後放銃吶喊西風甚急聲震如崩賊又大敗登山架梁冉舜臣兵追趕賊攂石打傷二兵各兵奮勇直衝上梁賊丟下男女五六百人騾馬八千餘匹阻塞路道領兵官督令各土兵將騾馬砍死直趕過山斬獲耳功二百三十三副衝鋒老人蕭伯瓊奪獲藍廷瑞僞號順天王管軍萬戶府僞印一顆何定奪獲關公大刀一把未刻字僞稱玉印卽水晶印一顆周畿奪獲景泰元年天威一千一百二十四號頒降不知何衙門碗口大銅銃一口重一十一斤藍廷瑞隨身金銀三防被兵混搶一防藍廷瑞荒張賊眾六人扶伊逃走餘賊追趕下崖跌死男婦騾馬不計其數三溝俱滿土兵鄕夫四人下崖砍殺未盡彊賊內有少婦二口壓在馬下叫說藍鄢老人妻小俱在溝底帶有金銀一十八斤你來救我各兵拖扯不動見有彊賊身騎白馬前來天色亦晚只得俱退收拾未盡騾馬尙六千爲因追賊地逺糧夫難到日久缺食將馬亂殺割肉充饑尙約騾馬二千餘匹土兵分收男女審有籍貫給票照回訖各兵回營當夜賊將跌溝人馬通燒未盡藍廷瑞鄢本恕就彼痛哭與妻燒紙因見事迫山險男女累重騾馬難行不忿丟與官兵自行砍死十五嵗十六嵗男子味溪一處四十餘人宻柴河魚洞子二處各三十餘人沿途婦女騾馬數百土兵尙收遺下騾馬四十餘匹藍廷瑞將銀二防通行散與手下心腹四十餘賊令各走散至小坎山百丈懸崖前無路道轉彎倒樹一根傍生茅艸賊疑木橋向上奔走跌落身死六七百人餘賊男婦尙約二三千人鑽林奔走搜山斬獲耳功一百零九副生擒男婦二十九名口前後奪獲賊旗二十七面賊印銅木共五顆賊批一十五張賊夘簿二扇鐡銃二把賊神八座腦包賊衣防心鎗刀箭袋共二百七十一件其餘鎗牌鞍轡數千路險難搬丟棄山澗各賊奔走松家山馬邊河分爲三夥一夥走湖廣房竹腳迹稍多林密山險無路進兵一夥走陜西平利腳迹頗少一夥走大寧腳迹亦多發兵把截回路行文湖陜就彼發兵截殺大寧選精兵三千追趕餘兵轉蹴其前夾攻等因又據鄕夫範金積捉獲賊老人秦景榮總甲吳全捉獲賊總甲徐麼子並虜去爲妻古麼女賊從王子賢王伯祥並總旗打手地方楊鎭張鸞王海隆周伸方王大宗王金典史塗仁捉獲賊男婦劉聰王章廖大益小端公張奉山謝萬明鄢本聰等及李明通認獲投營王相等共二十一名口斬獲耳功四副除跌崖落水等項身死及各土兵收畱隱匿未報不論外通計耳功八百二十七副生擒九十八名口各到臣審據秦景榮等執稱藍廷瑞管軍萬戶府印系眉州古樹中檢得不系自造大刀名關王刀不知何處得來對賊聲言天賜我印刀佐天大王艸寇三年因此各賊歸附鄢本恕在小坎山跌死俱難慿信二州埡差人數至河下死屍三百四十四軀地方執稱賊殺兵快約有百人余俱賊屍其騾馬照依兵法充賞土兵子女待兵回官與贖取並解到人贓給發問決釋放外切照大巴山星子山三十六盤修立山髙眉山黃墩望信松家山等處危峻無比秋多積雪皆緣藤接索釣崖下上又有陡壁千丈下臨不測之淵荒路一綫時復中斷獨木引過賊行多墜逆料我兵決不能追不想曹祥李恕張敏何珊魚貫猿攀率兵偕進步數里之深叢渡逾胸之深水至經絕險慰安前行露宿風餐少壯成老因此賊敗但最後追奔房竹平利二夥因險中輒分屬湖陜之兵亦似一欠臣再督擒勦務期盡絕外防防各賊慘酷凶狂天醜其惡屢致消滅𨿽惡首未卽就擒然騾馬垂盡長技已去羣心亦解勢難復盛仰賴皇上勇智天錫添設總制督師及將士用命之致臣提兵三月尙漏元凶老師費糧深負罪愧除秦景榮監藍廷瑞鄢本恕等各獲問報前後有功漢土官兵通行紀功覆實具奏定奪伏望特敇該部查議將領兵曹祥李恕張敏何珊先量具奏旌擢以勵勞臣緣系殺敗流賊奪獲印刀及旌擢勞臣事理謹題請防

災異處置地方疏

題爲災異事據保寧府通江縣申正徳五年六月初十日辰時分本縣對面隔河壁山無故山崩石墜聲如震雷本年九月二十四日申酉時分縣西新築城垣城門內外無故地裂土縫縱橫文如劈斧思當流賊擾攘之際值二異常之變民心驚惶誠恐有關時運人事到臣案照先據成都府威州申本年七月十五日己時分本州地震如雷自西而起向東而去茂州申本日同時地震有聲自東而起向西而去潼川州樂至縣申本年九月十九日寅時分地震街市房屋俱動防州府申本年六月二十日午時大竈民謝得安家火起延燒居民房屋一千餘家重慶府酆都縣申本年七月二十六日夜一更時分天墜火星蘇麼老屋上隨卽火起惡風大發將本家並街坊三百二十餘家並本縣儒學公廨泮宮坊牌酆陵驛城樓城門鼓樓板房等項俱各延燒重慶府申本年十一月二十一日天色陰晦當夜戌時迅雷大震閃電交作人民驚駭等因前來及查本年三月初二日午時分防州府並云陽縣同日地震本年四月二十六日己時分通江縣鸚哥鋪營頭星墜大如斗尾長丈餘碎星附其尾等因已經具題外今該前因臣防看天宜順而熒惑營頭爲祟雷電作於冬月至不順也地宜靜而山崩地裂地震至不靜也是皆政急兵起土崩之兆夫天道人事常相孚四川古稱多盜亂必居先平必居後在漢有公孫述在宋有孟昶在國朝有明升皆最後服其他王小波板楯張白馬胡瀘州夷與近時劉千斤趙鐸野王剛石和尙羅端公楊亨小楊兒黨廷方藍四之徒不可枚舉然皆無如今日之甚訪問故老委因賊臣劉瑾故亂天下以資逆謀革巡撫兵備撫民巡捕統理專理俱無其官守巡巡歷難周彊盜乘時生發此盜之所由起也荒旱連嵗不容奏災盜賊四起不容奏聞此盜之所由盛也慘毒凶狼拏官罰米緝事取禽鳥等物騙索無厭賊瑾取之官官取之民手下差遣又因爲利剝民至骨盡離其心此盜之所由縱也興師動眾居送行賫不勝楚毒貧民重困視官如仇至越名分輕公法刼縣殺官擒戮方面而無畏夫賊瑾所致防保彊賊五七餘萬三省夾攻勢已大挫僅二三千人軍兵從後急追尙能收拾散盜敵殺一方面一典史攻刼三縣治今𨿽添兵防勦豈能遽絕賊瑾所黨楊友激出南川之盜數不至千亦能殺一方面一府官二巡檢掠執一方面攻殺二縣治今𨿽集兵擒勦豈能遽盡而播州之患又重且大近在旦夕四川倉庫匱竭見今兵餉日苦不給而松潘各邊月告無糧調運不休他變必作臣恐首亂者致亂而救亂者亦生亂況臣出入賊區巡撫政務無暇經理自念分甘一壑迹久付於雲泉詔起兩川命重懸於鋒刃然鞠躬盡瘁繼之以死臣所能也至於成敗利鈍非臣所能逆覩伏望聖明垂念地方亂之甚易而救之甚難將賊瑾贓銀量發數萬差官前來賑濟以收川民旣離之心敇戶部從宜區處各布政司兩直那借官銀共二十萬兩以實川邊及軍儲等用稍輕舊則限定生員入監知印承差吏典防充各名數行令自願納銀以足補爲限四川生員入監亦定名數並知印承差吏典義官各納銀以髙厚城垣修蓋被賊燒燬公廨舗捨等項及增實各倉預備之谷以足用爲限擇委有司督理守巡督查俱出雇買不科役民一財一力其淸軍監察禦史政務頗暇專令督察毋容貪濁乘機迫納及科索起送公堂紙札並尅落重派虛費等獘敇兵部防府部大臣議處楊友衙門官職應否與復明白奏請毋仍展轉行勘致誤地方若不應復乞降榜文曉諭川貴湖廣附近播州流土衙門不許暗助楊友爲亂其楊友果能革心悔罪宥以一家死罪回居保寧安享太平應得田產此賣彼置兩斷往來永杜後禍如再叛違決行徵勦黨惡助亂法在不赦以絕楊友妄覬之念楊斌謀陞按察司官職亦行革去手下助惡科斂家人管事並楊友助惡殺害家人苖頭撫到官如法究治以釋苖民剝削戕戮之忿敇吏部專任才名風力司府等官及防推公謹忠亮精力大臣簡命一員前來巡撫臣專討藍賊天幸成功得貸萬死容歸骸骨庶官使得人民困可蘇盜賊可息邊患可消而天變可回緣系災異及處置地方等項事理謹題請防

江津捷音疏

題爲捷音事節據領兵副使何珊呈正徳五年十等月蒙巡撫委同守備大壩以都指揮體統行事指揮李防帶同舍人韓恩等領兵徵勦攻打縣治執戮方面流賊曹甫等除節獲首級四十三顆副生擒一十一名口殺死一百七十八名馬四十七匹開報具題外本年十二月賊移黃驛聲言要攻瀘州曹甫曹濬黨麼兒稱總兵設夘簿揀選殺手四百六十九名編立旗甲餘外投營被虜男婦約二千人架梁發哨擅打報帖僣稱順秦王明正元年統兵來瀘州仰掌印官多備糧艸伺及逼州城聲言官備銀三千兩城內鄕官大戶湊銀二擔買免攻城該續委分巡副使蔡鏈同何珊李防嚴加守把巡撫節行撫諭本月初九日曹甫等對州沙灣詐願聽撫蔡鏈等令韓恩同伊弟韓懋乘船江中撫講韓懋尋復登岸面防曹甫陽順陰違蔡鏈等又拘曹甫戶長曹永金等招撫曹甫將綠段旗一面上書靑帝旗帶見蔡鏈說稱本月十二日二百餘人赴州聽撫要備酒席當早曹甫又不願撫同己殺弟曹琯領賊流刼小市廂李防同韓恩領防回等兵過江敵鬭斬獲曹琯等首級一十八顆生擒四名奪獲馬二十六匹腦包弓鎗賊衣共一十八件本月二十三日李防追至史壩驛敵鬭一十二陣斬獲首級並兩耳小功共四顆副生擒四名殺死未砍首級八名射傷十名射傷馬一十餘匹奪獲腦包弓鎗賊衣一十一件本月二十五日各賊仍移江津馬鞍山幸家壩胡玉璽等家分札七營聲言要攻重慶巡撫議令蔡鏈同防議錢朝鳳固守瀘敍催兵督餉何珊李防追賊江津正徳六年正月初一日巡撫親督酉陽播州土兵前來江津通發李防添領本月初二日寅時攻破黨麼兒等四營斬獲首級一百九十一顆兩耳小功一副生擒賊婦二口奪獲腦包一十二个騾馬三十一頭匹另外砍死騾馬三十頭匹餘賊敗入人家土兵圍守放火燒死三十餘人李防同從徵重慶衛指揮汪洋張勇將功驗訖酉陽土兵乘勝再搗老營曹甫等設伏死戰土兵稍卻殺死汪洋並兵夫四十餘人執去瀘州衛百戶胡經播州長官王塤江津義官江都賊知大挫並入胡玉璽家大營令方四張孫兒汪鵬同趙金紞對面方山札二小營逼令王塤依冩願撫呈文與胡經等送回巡撫又差生員傅禮入營撫諭曹甫執要銀二千兩贖取王塤及與重慶住食不肯分散巡撫令李防統領土兵四千六百餘名並鄕夫等兵進合山坪與賊相隔一十五里札營軍令先射馬次射人又恐混殺老幼令傅禮進營挾撫曹甫等愈加生抝大言我俱是老殺手隨他土兵總是不怕傅禮回報本月十二日五更時分曹甫探知精兵在營江津守兵輭脆議發一支拒敵兵營另發一支勇漢二百騎徑衝江津三十騎先鋒出哨不意巡撫督催李防兵三支先進至佛子崖與賊相遇摽手將穿紅突陣賊首白馬摽倒防回等奮勇敵斬一十五級餘賊追逐不及回報我兵圍住老營賊方知覺倉卒閉門備馬出戰被王塤誆說兵多不好出巡撫實要招撫我與你退兵乘機走出指防土兵一齊放火及上房敵鬭巡撫又委書吏軍牢並楊瑋韓恩等催兵各殊死戰斬獲各首曹甫曹濬曹弼曹珣曹玉何裁縫張端公張外郎曹永興周黒子李寨長王長生曹珠汪鵬但廷秀等首級並兩耳小功共五百一顆副殺死未割首級不準功二百九十名生擒賊從並曹甫妾陳氏曹濬妾楊氏曹珠妻張氏曹玉妻黨氏曹琯妻任氏張外郎妻王氏但廷秀妻張氏周四妻徐氏等三十五名收回被虜老幼男婦七百二十名口燒死九百餘名口奪獲騾馬八百餘頭匹斬獲騾馬四十二尾腦包八十个賊夘簿三扇我兵全勝功級生擒巡撫軍前驗發何珊責令賊婦供認賊首各級俱在止有曹甫汪鵬但廷秀親見殺死認無首級恐供不實未決存亡惟方四等方山二小營走脫簿查正賊方四下僅六十六名汪鵬下僅九名張孫兒趙金紞下各僅十名又多在陣殺死及鄕夫陸續擒斬共七十九名顆在逃正賊似不及三五十人並被虜老幼男婦不及百餘發兵發牌四處搜捉想難漏脫李防楊瑋親驗胡玉璽家住房九十餘間燒死賊屍枕藉數重三日未盡楊氏𨿽系虜來爲妾催兵上陣殺人尢狼等因到臣除楊氏及眞賊照奉欽依軍前斬首首級分發梟掛賊屬問發被虜給主騾馬充賞腦包鎗刀馬尾貯庫未獲方四等仍發土兵追勦及嚴督各隘俟挐有功官兵另行造冊具奏外臣防同四川鎭守太監韋興巡按監察禦史兪緇議照賊首曹甫曹濬等逋誅宿寇大肆猖狂虎鬭邁於魁酋梟雄挾其絕技蹂躪我數縣睥睨我大州甚至執戮風憲僣書名號而無忌凶獷效尢逺近俱震師貞而吉狡三窟以徒營天禍其盈收一网而俱盡斯固朝廷之福川蜀之幸成此大創者也然臣仰窺聖意以愛人爲徳而臣顧以殺人爲功不勝罪愧首末領兵李防尢爲屢危不恧及前徵東鄕有功今仍擇委徵藍合無將本官量陞都指揮僉事職銜以便行事緣系捷音及陞任官員事理謹題請防

見素集奏議卷三

欽定四庫全書卷

見素集奏議卷四

明林俊撰

奏議八篇

西徵稿

急除大逆以禦大亂疏

奏爲急除大逆以禦大亂事臣惟人臣進言非盡死不足以爲忠夫死豈人心所欲哉言而人主不聼又從而怒之則不幸死耳言而人主聴之聴而又行之則宗社危而復安人心失而復得世道亂而復治朝廷之福何加焉故忠憤愛國之臣常試一身之禍以斡回朝廷之福昔元政不綱姦臣擅柄羣雄並起我太祖奮民間百戰而得天下至難也我太宗仁宗宣宗英宗憲宗孝宗世累憂勤以保天下至難也不幸孝宗上賔以至完天下付我陛下當時顧命之言審記之矣必不欲盡逐其舊人而獨任一內臣劉瑾也陛下有二帝三王之資劉瑾不欲陛下爲二帝三王之聖又不欲天下享二帝三王之治陛下倚任劉瑾如伊尹如周公劉瑾不欲陛下爲太甲爲成王面欺腹誹而目侮無所不至陛下未察也干紀奪柄自古姦邪弒逆之賊如趙髙如石顯如李輔國程元振魚朝恩如陳志劉克明如宗愛如蘇佐如王守澄田令孜楊復恭如劉季述如韓全誨有一大惡可危人主而破敗人國者劉瑾皆備之劉瑾古今惡魁也今近而京師逺而天下皆曰兩皇帝朱皇帝劉皇帝又曰坐皇帝立皇帝謂陛下居皇帝之位而劉瑾實秉皇帝之權陛下朱姓朱皇帝劉瑾劉姓謂劉皇帝也陛下時不視朝劉瑾西南向倨立鴻臚寺唱各官叩頭而題奏下某部與某勅某酒飯皆其言語各官起身鴻臚唱向東作揖故謂陛下坐皇帝劉瑾立皇帝也夫髙卑以陳貴賤位矣惟名與器不可以假人君作福臣無有作福君作威臣無有作威偪則僣僣則亂臣弒其君子弒其父非一朝一夕之故也今夫天至尊也帝𨿽爲天所立不得並稱天故曰天子帝至尊也天子爲帝之副𨿽帝所立不得並稱帝故曰帝子豈有給事之內臣得並稱皇帝哉朝著之間得受諸臣朝見之揖哉春秋無將將則必誅劉瑾固不特謂之將矣國家成法制於太祖遵守於太宗至精密也劉瑾盡取而紛更之陛下尊爲天子容制於一權宦不能庇祖宗耶大臣擇於孝宗至當也劉瑾盡誣而擯斥之劉大夏最賢禍最大劉健謝遷馬文升韓文楊一淸許進馬中錫又賢禍又大張敷華亦以憂死僅一林瀚俟命獨存是明不足我孝宗故與孝宗抗也陛下尊爲天子容制於一權宦不能庇其父耶太皇太后皇太后時被離間使純懿之主母忍下家奴之色受其挾取陛下尊爲天子容制於一權宦不能庇祖母母耶故事皇太子未舉舉未立親王一位不之國爲根本慮至深逺也劉瑾防間榮王徑遣之國致陛下於孤立中外人心無不爲陛下私危者陛下未知也劉瑾又傲視榮王挾取其物無所畏忌陛下尊爲天子容制於一權宦不能庇其身與其叔耶藩王金枝玉葉陛下同潢者也劉瑾吹毛刮垢日恣索害陛下尊爲天子容制於一權宦不能庇其族耶劉瑾安受皇親夏儒之跪拜呼呵叱吒無異市兒重索其金陛下尊爲天子容制於一權宦不能庇外家耶公侯駙馬伯非勲則親與都督等官皆朝廷之腹心牙同休戚者也劉瑾唾罵騙索任情中傷今日繩其弟兄明日繩其子侄又明日勒回話勒閒住勒半俸又甚則不顧鐵劵之誓平江伯陳熊身發充軍手下人發梟首致陛下盡失勲戚之心內閣九卿非賢則舊與科道等官皆朝廷之股肱耳目致太平者也劉瑾誅求陵侮極力嫁禍今日杖某死明日枷某死又明日發某爲民充軍又甚則已死之都禦史錢鉞忍心種禍抄沒其家出差之都給事中許天錫尋事嚇財逼令自殺致陛下盡失文臣之心二十四監或歷事累朝或守禮識事陛下之侍禦左右與劉瑾同軰行者也劉瑾敗羣傷類廢置由心今日易鎭守明日易掌印又明日易管事又甚則王嶽之賜死蕭敬鄧原麥秀扶安邱聚之閒廢罷黜致陛下盡失近臣之心指揮千百戶或起艱難或由勲績劉瑾故阻其替襲難其比試今日調某衞明日降某官又明日充某軍致陛下盡失武臣之心屯田將無而作有稅糧旣免而重徴法令煩苛搖手犯禁官校連絡觸眼無分如龍舟競渡楚習俗也則張大其事竟籍其家服器過侈吳習俗也則張大其事又籍其家使富者不自保貧者無以自存致陛下盡失天下軍民之心且一家之用爲財易足也劉瑾括盡天下之財富於內庫非欲爲逆暗邀人心何聚財之多如是耶一家之居爲屋易足也劉瑾蓋盡關坊之屋多於內府非欲爲逆屯駐兵馬何聚屋之多如是耶一家之乘爲馬易足也劉瑾畜盡西北之名馬非欲爲逆給發騎兵何聚馬之多如是耶中外傳聞劉瑾議將京軍軍更畨上操爲張永所阻奏將京軍官校隨回祭掃爲張永所阻信有之是劉瑾之叛逆不特京師知之天下知之至同類亦知之矣獨陛下未知也臣聞京師盜賊之起曰由劉瑾之致兩直山東河南盜賊之起曰由劉瑾之致臣未詳也廣東廣西福建盜賊之起曰由劉瑾指差查盤剝削匱竭之致臣則詳知之江西盜賊之起由劉瑾指差勘事剝削匱竭之致湖廣盜賊之起由劉瑾兩差計處備荒索銀十數萬兩剝削匱竭之致則臣親詢之今四川防保藍五等盜賊之起由劉瑾之革撫民播州安寧夭苖等蠻賊之起由劉瑾之庇楊友及剝削匱竭之致臣則親審之又聞雲南貴州土夷縱橫盜賊充斥亦由劉瑾多方誅求剝削匱竭之致而前日官軍亂遼東今日官軍亂寜夏賊殺守臣僣立安化明以劉瑾專權自恣動搖中外所當共誅爲言是劉瑾卽未自反逼天下人已盡反矣夫世道治亂系綱紀系人才系風俗今紀綱大壞人才大壞風俗又大壞猶敢矯誣謗毀謂亂起孝宗至頒之詔防謂欲振起綱維剗革姦獘曾不思孝宗之聖仁寛大堯舜禹湯文武之君殷中宗周成王宋仁宗不能及也謂孝宗手致之治不及劉瑾手輔之治何前之大治而今之大亂也臣子爲君者諱孝宗誠不及猶當曲諱況誠聖治敢誣而毀之耶且劉瑾淫毒慘酷羅織害人如糧虧折鹽課拖欠自有官攢竈戶今卻追巡撫巡鹽枉道回家僣宿驛舎自有杖罪正律今卻發爲民枷號死罪罰贖之米不過五十石今公罪免科卻罰一千石五百石是免科之杖反加贖死二十等一十等耶公罪罰及身死贓物追及子孫古有之耶濁官取受不能盡無然一二十兩三五十兩至一百兩亦極矣劉瑾取受始卽三五百兩繼卽一二千兩繼卽一二萬兩又甚至十餘萬兩少違其意應手及禍以致鎭守司府等官盡平生而易節竭阿奉以逃刑貪者如餓虎亷者如乞兒至於取受之廣無貴賤貧富大小無不被其害劉瑾處事率多類此臣久處林下未能盡知陛下試許廷臣直言無隠自有數其惡者臣疎逺之言未足深信伏望陛下少霽顏色將臣奏面請兩宮面質皇親府部文武大臣各監老成內臣各科道部屬郎署等臣各守衞團營官兵各坊市細民一不如臣所言臣甘欺罔重罪臣與劉瑾素不相識無讐怨劉瑾斥逐正人朝野爲空獨臣一人幸免前年投無名奏內廷之時明對諸臣許臣忠義及今又有巡撫之起臣宜以知己爲報顧若操戈而入室者臣受三朝厚恩誠不忍坐視天下將亂宗社將危而不之救昔崔洪薦郤詵詵奏洪王鳯薦王章章劾鳯安祿山薦顏杲卿杲卿討祿山臣敢以一徳之私廢天下公論忘宗社至計哉伏望陛下獨奮乾剛大義割愛公處劉瑾以謝天地謝祖宗謝天下重處臣以謝劉瑾則大逆以去大亂可平臣死有餘辜無任隕越俟罪之至緣系急除大逆以禦大亂事理謹具奏聞

慶幸討賊永綏福祚疏

奏爲慶幸討賊永綏福祚事臣在得漢軍中聞賊臣劉瑾謀逆事覺陛下特正典刑以大泄天地祖宗臣民之憤爲我明萬萬年至計臣驚喜慶幸祖宗在天之靈陛下嗣大歷服之光其有是盛舉矣初賊瑾無故駕朋黨之說以戕賊大臣挫殺言官陵蔑同類摧剝羅織天下之人臣謂此姦臣弄權之故智然由古無是甚也比聞遣榮王之國修行宮致陛下外寢臣撫心出涕謂此賊必反無疑故事太子未舉舉未立立未長親王一位不之國宋仁宗髙宗未有子聴司馬光婁寅亮諸臣之言求宗室之賢養之宮中所以杜亂源爲國家深計夫庶民忠奴猶慮主人之孤立況陛下爲華夷民物之主賊瑾容置之孤立耶卽榮王己之國賊瑾當循司馬光婁寅亮故事輔陛下如仁宗如髙宗擇宗室一二位十餘歲之賢養之別宮在國家謂之杜亂在時俗謂之益子俟皇太子誕生生而立立而長遣之歸國未晚也孝宗時陛下爲皇太子已長尙未遣榮王之國今皇太子未生賊瑾容徑遣榮王之國耶其陰謀逆計謂必置人主孤立孤立則易圖噫聞亦寒心況賊瑾舉此等事耶自古君門九重所以嚴人君之衞非觀美也庶民之家髙垣重戶夫婦夜同寢處以防冦偸我太祖夜起竊聽四外無人聲方就安寢著之祖訓非過慮也夫物貴者誨盜況天位至貴者耶人間腹心惟夫婦最爲可恃帝王之家容庶民之家比耶陛下所恃腹心僅三宮豈容離深宮就外寢寄命他人措身於孤危之地者哉其陰謀逆計謂必置人主淺便淺便則易圖噫聞亦寒心況賊瑾舉此等事耶臣驚憂勃郁終夜不得睡起艸一疏爲急除大逆以禦大亂事旣與禦史陳茂烈私議無一人可托賫進無一人可托寫本相對飲泣及起四川稍續所聞令教諭範府謄淨臣自分必死家分必滅無疑惟念川民久罹賊禍方厪宸憂擬俟平賊隨上此奏又不知其私造禦寶禦袍官牌牙牌火藥軍器反形逆迹若是其狂悖也天幸假手張永先發其姦陛下神武英斷立決此獄爲國家大幸然徐思之爲危亦至矣固不得不自寒心預防而早辧也昔夙沙衞殿國楊思朂平亂春秋綱目書之謂功出閹寺國爲無人今賊瑾謀逆國勢如千鈞垂一髮舉朝文武無一人言之獨幸內臣一永也幸一永傷文武之無人也傷文武之無人亦以見陛下信文武之臣之不如永也信文武之臣之如永容不有早發其姦致板蕩土崩若是之危廹耶此春秋綱目之深意也臣僻逺不知永請討瑾之後曾請陛下如仁宗如髙宗擇宗室一二位十餘歲之賢養之別宮曾請陛下撤行宮回內宮倚三宮爲腹心夜同寢處使禍患消弭福履蕃盛其未然是永尙未知杜亂之源也抑永固未學宜未諭也文武之臣無一人言之無過耶臣聞近文武大臣有缺與二三內臣會推誠有是豈不以前是之腹心専托一瑾故致亂今是而兼托諸人以杜亂耶不知前是之腹心専托瑾而致亂顧今是之兼托容保無瑾者乎今是之兼托保無瑾繼是之兼托容保無瑾者乎臣不敢逺引竊就本朝論之王振之後保無有振也而有吉祥吉祥之後保無有吉祥也而有劉瑾夫得隴望蜀窺竊富貴有何紀限人心者可盡信乎周官六卿分職而百官統於冢宰九伐掌於司馬今吏兵二部是也使內臣應預周制之矣我太祖稽古建官又制之矣其未然宜皆有說獘之端其未可自我始也夫陰陽日月寒暑各有分職而同成歲功侵則災而不成歲人君體天其未可攺也臣又聞吏部取楊一淸當矣其他或失舉正賊瑾之黨當矣宥二黨魁猶失刑夫爲戶部莫如韓文許進爲內閣莫如劉健林瀚謝遷王鏊春秋舉讐舉親方撥亂反正之始而不引忠亮端謹不可屈之人徒取圓熟治未可望也黨魁弗正亂何時用弭乎累朝大臣不忍加罪累朝厚恩獨忍忘耶身任舊臣甘心新主狡狠回遹贊逆賊以亂人國睨神器孰不可忍耶春秋誅姦諛於旣往生未宜失賊也誰爲陛下畫數防者非誠無識則有所私方是時猶言官不言文武大臣不言輔臣不言噫可畏矣觀治者未可以息憂矣伏望陛下法古憂畏慮逺而愼微時時以専任賊瑾之誤爲戒循用孝宗舊人修復孝宗舊治正二黨魁與吞舟而网漏者則聖徳日允聖政日淸天位日固人心日安祖宗造明之盛業永以昌茂臣𨿽死猶生之年謹錄前奏槁隨本上進非欲衒事後之贅詞亦欲天下後世知忠憤之激𨿽久閒老病疎逺之臣猶不能已制治保邦之主所以信文武之臣者不得不専杜塞禍亂者不得不早賊臣逆子尙知憚而易意矣無任慶幸愛助之至緣系慶幸討賊永綏福祚事理謹具奏聞

回話疏

奏爲乞恩認罪回話事正徳六年二月十六日準都察院行到咨該禮部咨該臣奏爲急除大逆以禦大亂事奉聖防林俊先因四川地方有事起廢復用遷延日久未見成功乃敢出位妄言沽名要譽況劉瑾罪惡已明正典刑廢黜官員已陸續起用先朝舊政已漸次修復蕭敬等已有處置劉大夏已有恩典了如何又掇拾奏擾事多不實中間離間兩宮挾取親王財物又將錢鉞發屍斬首等語尢無根據亦有非人臣所當言者又自稱本槁久已寫成當劉瑾亂政之時未及進呈顯是懷姦畏罪本當究問但流賊尙未盡絕且著用心勦殺便從實回將話來該衙門知道欽此咨臣欽遵回話者雷霆震擊魂魄爲飛天日照臨肝腸敢隠方備收於馬勃重觸諱於龍鱗咋指噬臍斯臣自取誅殛者也臣識闇且愚年衰近耄𨿽欲勉萬分之報而計事實疎夫禍患之來天所以開至聖也皇上智明庶物慮周萬機其於劉瑾事情固已張弛殆盡矣而臣久伏林下近又僻處軍中無據風聞冒幹宸聽斯無異夫曝背之老處井之鼃有識之所羣嗤而賤笑者也皇上量同天地未卽加誅容臣自實回話臣委的不知事體出位妄言誤渉忌諱罪當萬死況臣纒綿末疾久痼煙霞生長南方不閒鞍馬繆承兵寄師老費財伏望聖明藏垢納污哀臣之志而略其詞憫臣蠢愚而憐其衰朽赦臣罪死使骸骨得被恩私泉壤尙含悔愧臣無任怖懼感泣求憐之至緣系節奉欽依從實回話及乞恩認罪事理謹具奏聞

藍鄢等捷音疏

題爲捷音事竊惟有苗弗率虞廷興伐罪之師蠻荊爲讐周室整南徵之旅成湯誓眾庶以致天罰武王興一怒以安天下此自古帝王之世未嘗無師旅之興蓋所以代天理物而爲民立極也廼者四川大夥流賊藍廷瑞鄢本恕等本皆小醜輒逞元凶倡亂歲更二三烏合人餘十萬私造軍器而建五方旌旗僞授職官而鑄萬戶府印干紀僣號始啟釁於兩川攻城殺官遂流毒於三省殺人難以數計劫財無有紀極軍民妻女爲其姦擄鄕市房屋爲之燒燬所過屠戮厥罪貫盈致厪聖慮命官興師該總制尙書洪鐘會臣等仰體皇上欽防好生之徳神武不殺之心屢給榜文招撫有能自首及自相擒斬者免罪詎意各賊執迷不悟陽則節稱聴撫以計緩我師陰則益肆刼殺以戕害人命先該四川在於門枕城峽等處後該湖廣在於鎭坪茅壩地方勦殺大敗逃防不多但以首惡未擒遂致復聚爲患攻燒營山縣治殺死僉事王源陸續添虜又至萬餘總制咨臣整兵徵勦又咨陜西都禦史藍章行副總兵閻綱等統兵副使來球監軍原委湖廣紀功禦史何棐分守左參議方璘分投監督都指揮李玉樊煜所統辰九等衞並永保等司漢土官兵一路西由漢中約同陜西一路東由大寧直趨通巴俱會同四川守巡等官左參政曹祥僉事李恕今陞按察使公勉仁右參議錢朝鳯等督領軍兵鄕勇人等屢次擒斬功級及先後調河南都指揮徐節鮑威統領軍兵三千前來金州恊力戰守令該監軍紀功禦史何棐參議方璘呈該中哨領兵都指揮李玉報稱統督永順等漢土官兵於本年四月二十八日追至陜西石泉縣熨斗壩地方賊見官兵追急及因無得搶虜叫願聴撫彼欲不聽但各哨官兵追趕未齊只得用計撫令到於四川東鄕縣地方金寶寺聴撫及引賊差小老人何坤等三名並保靖宣慰彭翰亦引小老人李萬良一名執旗吏何定馬湖土舎安宇並鮮永金等亦引小老人譚文章楊相馮軫劉宗四名俱來告撫於本年五月初八日蒙總制會臣給與牌榜責限六月初八日齊到金寶寺十二日前赴逹縣軍門投見若有變詐違限就不準撫卽便會兵殺遵奉節次差人催促前來及各哨湖廣保靖宣慰彭翰茅岡峝長覃良佐四川領兵署都指揮李防酉陽土舎冉震等先後各到圍隨安宇何定通判第五徳隨賊後陜西巡撫都禦史藍章亦督發副使來球監督副總兵閻綱領兵在於延昌關守把都指揮金冕領兵二千圍隨賊營賊到川境竹峪關等處自知罪惡深重賊首不宥意圖隨路延至交秋田野稻熟得以搶食乘隙逃走十日不見前來致違前限才於十四日方到浪洋寺相離金寶寺相逺又不肯來在彼依山分營駐札使人到哨會說要將伊等人眾撥與營山縣或臨江市地方一處安揷方去聽撫彼時明知賊計變詐只得含糊應答令其來哨會話又不肯來投見勒要旗牌官員質當方令鄢本恕先來見過回營然後藍廷瑞來見呈文仍稱平司衙門字樣俱送軍門看實又在松木埡刼虜姓袁人家將男婦二人割耳及割去腦皮詐已顯露但因圍隨兵眾不能脫走訪得自十一日起餘黨乘夜走散數多恐被賊首脫逃只得設計擒拏間十五日藍廷瑞又將擄得幼女一口詐系伊女藍麼女送與彭世麟爲妾意要央伊和縱彭世麟暫且收下設計要請各賊首到哨會親會話何定安宇令藍廷瑞母舅族屬鮮永金等設計引誘出官有藍廷瑞鄢本恕並大小賊老人總甲王金珠李尙鑾冷玉珍王守忠陳凱李忠相潘秀山謝金舟張萬友趙永淸餘春李彪馮宣何伯陽馮軫胡總劉俸任文輝宋金邦劉漢陽茍永淸曹玘李萬良陳劉渭何坤等二十八人俱於十六日齊到本哨遂被伏兵盡皆生擒攘閙間餘黨聞知散亂奔逃隨發官兵追殺本哨官兵永順宣慰彭明輔下土舎彭世麟等當時生擒賊首藍廷瑞鄢本恕並賊老人王守忠趙永淸等及追擒賊黨男婦共五十三名口斬獲首級耳功三十八顆副奪獲騾馬六十頭匹與賊器等件賊黨因被追到於馬板灘河水泛漲約有四五百人投河溺死彼時水急止撈得長鎗二百三十二根見在餘賊除各哨追襲擒斬呈報等因並左哨領兵都指揮宋英亦報統督保靖領兵宣慰彭翰督兵本日生擒賊首李尙鑾及茅岡峝長覃良佐擒獲賊老人冷玉珍何伯陽並指揮童昶等各漢土官兵擒獲賊老人李忠相胡總卽張大等及賊共一十八名斬獲首級四十三顆奪獲騾馬四十頭匹各呈報轉呈及據四川守巡兵備等官左參政曹祥副使張敏等各呈據酉陽領兵土舎冉震本日生擒賊首王金珠並領兵吏何定土舎安宇鎭守太監參隨千戶溫欽冠帶舎人韋璋各報斬獲賊老人譚文章等首級並耳功共三十七顆副擒獲賊黨男婦共四十五名口通判第五徳亦報斬獲耳功四十副擒獲賊黨男婦共二十七名口又該領兵都指揮吳宏並據建昌衞所指揮張琥等各報斬獲耳功一十五副擒獲賊男婦一十九名口通共奪獲騾馬二十四頭匹又馬尾十尾並旗印賊衣等件等因總計各哨官兵擒斬賊級耳功共三百三十九名口顆副騾馬一百四十二頭匹各開呈到臣及查先該守巡川東川北二道左防政曹祥右參議錢朝鳯按察使公勉仁僉事李恕節呈正徳六年三月初三日千戶張倫劉瑞朱勲百戶許忠本曹張麟所鎭撫喬遷舎人龔勲昌傑小旗小李昌盛吏劉渭鄧盛章老人鄧剛追至劍州馬耳山等處敵斬兩耳小功一十六副生擒朱五楊六兒二名本月初六日張倫與吏何士昻軍人呂伏八等追至墳亭子等處敵斬兩耳小功七十二副生擒男婦永安四兒見生楊貴端樊仲良梅子兒桂兒大姐麼女十名口本月初七日千戶梁輔小旗王安等敵斬兩耳小功二十副何定等生擒婦女馬氏蔡氏侯氏唐氏楊氏王氏六口本月十二日判官孟仁吏夏垣等追至小尖山夏垣生擒賊老人劉麼審得王僉事系伊殺死並追趕跌崖身死賊一十七人本月十三日渠縣巡捕老人蕭伯瑀追至漏佛頂敵斬首級並兩耳小功共一十五顆副生擒妙勤小李兒鄧良安秀李智陳國用戴廷瑞王長兒八名口本月十五日第五徳何定何士昻夏垣追至牌樓舗敵斬兩耳小功二十六副生擒張澄聞氏張氏三名口本月十六日又追至長壽裏敵斬兩耳小功五副生擒男婦何金志何應淸黎本洪下麼兒等七名口殺死一名本月十七日各賊欲攻新寧縣治義官張進倜敵斬首級六顆生擒男婦五名口射傷六賊各賊敗走本月二十四日李防冉震追至淸溪堡敵斬兩耳小功七十四副生擒賊老人敖淸婦女二口追趕過河淹死四十餘人吏鄧盛章家丁鄧盛珠石盤舗擒獲劉正春霍瑀二名本月二十六日省祭官陳定追至土溪井敵斬小功一副本年四月初八日李防督同酉陽石砫等兵追至十二渡水敵斬賊首趙老人等兩耳小功四十五副生擒婦女一口東鄕縣訓導李貴擒獲王太祖蒲嘉生陳氏三名口本月十三日第五徳何士昻追至髙歇子敵鬭一十二陣防回夷滿剛衝鋒連箭射死四賊老人二名賊方退敗官兵乘勝斬獲兩耳小功一十一副生擒王杲張氏唐氏三名口本月十四日總甲張志端等在於金竹坪等處擒獲王保兒趙才周伯森李金良四名通判王斐督並鄕勇向孟春等敵鬭生擒賊首大老人張良總甲傅萬山及被虜王伏隆李朝甫朱萬聰楊雄吳金方王慶甫何熊彭春王保兒馮繼洪王氏範氏共一十二名口及據營渠逹新東開通巴等縣鄕勇梁政幸鳯等各陸續擒獲任和甫楊貴諭萬林馮李香傅什孫王秀鐘萬山王璽羅遜王成吳憲楊麼老徐九兒舒永爵楊時春楊寛彭成孜楊金張萬欽宋孟新顧廷新嶽應春陳友禮廖吉李應甫陳氏向貴鄭萬明趙東蠻李兔兒度守定楊醜蠻陳萬龍蔡馬兒張友張朝貴楊渭李俸李永俸李應甫李景太李萬銀汪孝兒馮氏香兒陳氏王子堅陳萬貫張明嚴估李坤甫馮伯魁李元相孫伯俸周太陽方自友孫鸞韓氏王氏張氏彭崇厚陶氏李儀張瓦兒張麼兒六十五名口斬首六顆義官李松擒獲王應一名楊相擒獲李森一名孫伯碧擒獲牟欽彭道成二名陰陽官王世安等擒獲何本政徐奉金李狗狗張氏四名口除射殺身死不曾割功並淹死不算外通計共擒斬四百四十名口顆副奪獲騾馬六十七頭匹賊衣六十一件腦包一十一个旗五面鎗刀一十四根把銅鑼一面神像一尊角帶三條道印一顆銀四十三兩四錢八分布三十疋斬獲馬尾七尾砍死騾馬九十餘頭匹並稱各賊告願聽撫臣又差藍廷瑞母鮮氏母舅鮮永金戶內藍相藍永金姨夫吏何鸞節次入營招撫節回聽撫緣由前來緣前項流賊日久計猾不來迎敵惟務速逃疲我官兵追逐乘隙遂肆刼掠已經總制會臣議行淸野之法示令居民近者搬移入城逺者擇立山寨將人口騾馬糧食盡行收保賊來則堅壁拒守賊過則趂時耕種賊果艱於搶食虜騎逃過陜西彼亦如斯因是勢窮力屈又被官兵追意欲再假聽撫延緩至秋田野稻熟豈意官兵湊集圍隨深厚只得跟隨前來探知臣等先已分布湖廣都指揮宋英等一哨於金寶寺正東十餘里螺拐山住札施州衞指揮童昶等一哨於本寺東南十里方斗栁枝坪都指揮李玉等一哨於本寺正南十里瓦窯壩四川石砫土兵人等於本寺西南八里羅花溪都指揮李防等一哨於本寺正西十里崖城坪都指揮吳宏等一哨於本寺西北十里多羅坪執旗吏何定一哨於本寺正北將十里寶興寺通判第五徳一哨於本寺東北十餘里十二灣界剎寺各住札及行見在軍前湖廣監軍禦史何棐防議方璘四川按察使公勉仁防政曹祥副使張敏馮傑並原取軍前贊畫致仕知府王嘉慶等各去分投督調臨時那近相機撫及四川鎭守太監韋興巡按禦史兪緇督發兵餉前來協助賊心疑懼遲延違限止到浪洋寺依山分營散住不肯前來投見致被永順土舎彭世麟並各哨亦各有人何定安宇等又令鮮永金何鸞等在內設計將各賊首誘出盡數擒獲止有小老人廖麻子一名逃走未知存亡餘黨散除已獲外其餘鑽林散逃者又行嚴督各哨官兵四散分投追及嚴令領兵等官並各處地方守隘人員徧搜山箐務期盡絕若防走十人以下者俱要生擒解審二三十人以上執有兵器拒敵者方準首級耳功以杜妄殺總制又會臣出給告示發去各該州縣鄕村地方張掛曉諭但有逃散賊黨或三五人或十數人爲一夥躱在山林避命者俱許照奉勅諭內除首惡不宥其脇從之人有能自首免罪事理俱赴所在官司自首與免本罪審發回籍復業優防不許官兵把隘人等阻挐報功如此則散賊可以盡滅地方可以保安靖矣臣等議照藍廷瑞鄢本恕首倡爲亂王金珠李尙鑾冷玉珍等同惡相濟始稱順天括地掃地三王一十八總旗上僞書貧王天子後攺八大老人總管四十八營小老人藍廷瑞仍稱總兵官收掌萬戶府僞印遇有更換老人總甲等項印給批帖追獲見在似此罪惡貫盈神人憤怒是以天奪其魄卽今首惡盡擒餘黨勦防軍民胥慶地方已安此蓋仰賴祖宗在天之靈皇上無疆之福聖謨神武施及遐方總制洪鐘籌畫周詳與鎭守等官葉心贊理是以將士用命成此武功臣愚陋無能不勝欣躍慶幸之至除將首惡藍廷瑞等俱發湖川二省三司等官會問取招通行解京及散逃餘黨追捕盡絕並將見獲功次發與紀功禦史等官何棐等紀驗外緣系捷音事理謹具題知奉聖防林俊恊謀進勦功勞可嘉寫勅奬勵差來承差賞紵絲衣服一套新鈔一千貫免他辦事著吏部照本等資格除授該衙門知道欽此續該兵部題前事正徳六年八月初三日奉聖防是洪鐘加太子太保賞銀五十兩紵絲四表裏韋興歲加祿米十二石賞銀四十兩紵絲三表裏林俊陞本院右都禦史藍章右副都禦史各賞銀三十兩紵絲二表裏有功陣亡等項官軍人等著上查勘並副防紀功巡按守巡等官一並來說生擒首惡藍廷瑞鄢本恕等二十八名不必解京錦衣衞便差的當千戶二員馳驛前去賫文與洪鐘就彼或在途隨處押赴附近省府會同巡撫巡按等官監看都淩遲三日梟首去被害地方示眾欽此

辭免陞賞賊平曲容致仕疏

奏爲乞恩辭免陞賞賊平曲容照舊致仕事正徳六年九月二十日據陜西漢中府差舎人楊連賫到兵部咨爲捷音事該總制尙書洪鐘會臣題擒獲藍廷瑞鄢本恕等荷蒙聖恩陞臣都察院右都禦史賞銀三十兩紵絲二表裏者負山知重集木若驚竊念臣章句腐儒未閒兵旅虛名起廢才短深憂每恨功成之不早而罪至之莫逃孤上知以重貽大方之笑不謂意外濫此寵榮夫官賞所以酬勞臣由前之擒勦廖惠廖肨子等與奪獲印刀則將士之功由今之擒執藍廷瑞鄢本恕等則主將之謀與藍廷瑞之母及其母舅諸弟入營招誘之致與臣無與況臣前起廣東右布政使後起巡撫江西右副都禦史俱因疾辭職不赴今起力疾卽赴誠以兩川弗靖臣身𨿽農畝義當竭防分以上報國恩非幸復用規規然圖此過望之典也又兼時務少諳福气素薄桑楡已暮尢深骸骨之懷烽火尙紅轉切閭閻之念以此羈畱未敢求去迹同系戀心實恥之伏望皇上憫臣至情收回成命容守舊職徵勦防保殘賊麻六兒等江津殘賊方四等各平日查照宋臣葉夢鼎元臣許衡成化間都禦史髙明事例許臣順回照舊致仕則始終生全之恩皆陛下聖徳如天之賜臣不勝感激願幸之至緣系乞恩辭免陞賞賊平曲容照舊致仕事理謹具奏聞奉聖防軍前陞賞已有成命不允所辭但卿旣累陳疾病情詞懇切準回原籍致仕該部知道欽此

大埡捷音疏

題爲捷音事竊惟克平西蜀崇文正劉辟之誅載靖東川張詠收李順之黨王均討而漢州定吳曦執而興州平師貴有名蜀本難治皇上徳符七聖化洽八紘在陶冶自無亂民柰覆育尙餘驕子正徳六年正月江津殺敗賊首曹甫餘黨方四等綦江奔命网漏無多崖井聚羣烏合又盛旣又流入思南流入石阡收虜號稱數萬方四僞稱總兵已殺任麻子僞稱禦史與小賊首周鳯周統王一千張孫兒孫長官李萬千周黑子王長生廖光周廣趙金紞劉漢增藍麼楊興張萬頃鄒彥甫等俱僞稱評事總小旗名色頭戴極厚腦包身穿絮被鎗箭難入又專虜善走騾馬出入如飛刼掠財物燒燬鄕村奸污婦女攻奪城寨屠戮人民不可勝計皇上命興三省之師六月貴州兵敗之於思南等處擒斬一千有餘播州兵敗之於三跳等處擒斬二千有餘俱具題外各賊隨殺隨虜不日又盛四川鎭守太監韋興巡視今攺松潘巡撫都禦史髙崇熈預知賊必來江津報讐議處韋興駐會城髙崇熈駐重慶內外操兵遙振督同三司等官布政使劉丙洪逺副使王時中署都司事僉事盧翊催調官兵整備糧賞軍器總兵官楊宏專勦保利麻六兒殘賊添設南川綦江江津瀘州各關隘官兵守把添調威茂酉陽石砫馬湖天全各流土官兵徵進臣分發調徵流土兵快前來恊助本年七月髙崇熈攺松潘巡撫南川縣申方四等移近南川臣因松潘地方頗寧會同總制尙書洪鐘議畱髙崇熈暫駐重慶調度兵糧具題訖本年八月初一等日方四等來攻南川所屬墳頭馬頸雀子岡等闗守把官兵敵斬一十九顆攂石打死一百一十五名射傷三十四名生擒四十八名口本月二十四等日方四等攻綦江所屬東鄕永澄漕等處防回摽手等兵敵斬二十一顆殺死師婆一口射傷一十三名俘獲男婦五名口賊眾狠殺死百戶栁方義官曹騰並兵快未查的數官兵走敗賊衝過關進入南川綦江二縣聲言欲取江津重慶瀘州敍州攻打會城聲勢張大逺近驚駭臣在防州府聞報會同髙崇熈韋興各添調各屬漢土兵快及會總制尙書洪鐘添調施州土兵又臨重慶會處韋興仍駐會城髙崇熈駐瀘州臣駐江津又因重慶人心驚疑議畱巡按監察禦史王綸駐重慶加厚賞軍會委副使何都指揮鄒慶領兵從合江進副使李鉞知府曹恕領兵從江津進相機夾攻右參政邵蕡等同知府劉思賢整備一應糧賞本年九月十四等日會撥石砫宣撫馬徽土舎馬龍兵到江津賊從該縣後山鷂鷹石前來攻縣各兵力戰賊勢大敗追至合山坪攻破四營斬獲首級耳功七十七顆副生擒男婦九名口本月十七日臣趨江津中途探賊十八日再來攻縣催兵夤夜過江當日辰時賊馬步共約八千餘人扛擡梯架執鋤背艸分路前來哨馬七十餘騎先到縣後教場壩當發酉陽播州石砫建始等兵分作三支迎敵李鉞曹恕督戰斬獲首級共一百二十七顆副生擒男婦三十名口被搶耳功不全不準功二十八副本月十九日二十一等日李鉞兵追至白沙等處敵斬首級耳功三十七顆副生擒賊首李萬千並男婦九十七名口本月二十二日追至髙觀山敵斬首級耳功五百餘顆副生擒男婦二百餘名口土兵乘勝直衝老營賊望見兵少齊力包圍兵快走敗催兵書吏何士昻隨同酉陽播州建始防回等兵防應賊徑追李鉞被何士昻射傷二賊方行退走各兵首級丟棄生擒走脫外實驗見存耳功二百三十二副生擒男婦二十四名口臣入哨犒軍敗卒復聚分定四哨仍令李鉞曹恕督進千坵塝髙峒河對山札營本月二十九日賊隔河告願招撫李鉞發牌入營令將方四等各首惡綁縛來獻餘黨免罪給票寧家賊暗分三支來包我兵前哨石砫左哨酉陽右哨播州防回等兵迎敵殺死穿大紅織金不知名賊首一名餘黨殺死二百三十餘名賊勢方敗犵獠直衝過河賊據髙攂石各兵退散功級俱不及割賊又徑衝中軍聲言只要殺官吏何定何士昻防李鉞賊不敢近實驗生擒男婦九名口臣因賊凶狠行令收兵養銳與同韋興髙崇熈楊宏差人催調新兵加賞調度又同王綸添委通判李相涪州添集鄕兵增修城垣守把關隘以防來攻涪州武隆之路本年十月初一等日賊移白土壩要攻合江何與同續委僉事馬昊分督指揮盛鸞土舎文仲金等防回摽手等兵敵斬首級一十二顆射死未取首級八十餘名射傷方四任須子等二百二十餘人生擒男婦約有八十餘名口賊又添人馬包圍我兵文仲金等奮勇力戰何馬昻督兵防應賊方退走功級丟棄生擒脫走實驗見存首級八顆生擒二十二名續該楊宏分發都指揮王泰帶領茂州等兵前來助陣本月初六等日賊因累敗移札大小水漕欲奔播州哨知各關守把嚴禁及路道掘斷人馬難行復回貓兒嘴臣復委推官吳文逺統領涪州等兵恊把綦江攺委馬昊王泰領酉陽播州等兵一支由合山坪進何鄒慶領防回摽手等兵一支由白沙進李鉞催督指揮童昶領施州臘惹火田忠峒忠建散毛等兵並吏何定民快一支由綦江進又發火牌令生擒賊徒周大富入營招撫本月十三日方四等令李廷茂出官告願聴撫當發火牌令李廷茂周大富快手張守然羅曉入營約限本月十七日方四等頭目二十人親赴軍門投見與伊奏乞饒死軍脇從給票回籍各賊故違止令張守然羅曉回哨說稱要在一處立衞軍不肯分散又移李市鎭欲走綦江髙崇熈訪得方四任胡子周俸等俱仁壽縣人行取各家族屬方廷祖方海等到官會臣發牌入營招撫約與四日來回姑不進兵方四等惱怒將方海任大鎬任萬眼周永立並鄕導樊淸殺死方廷祖放出回報不肯聴撫任意自散本月二十一日李鉞督領童昶何定將兵分爲六哨從大埡小埡月埡關口等路並進賊疑鄕兵前來迎敵矢石如雨各兵直衝髙梁六面俱合衝破老營斬獲大賊首任胡子張孫兒各賊大敗追殺二三十里跌路髙崖並十丈餘月沱直至筍溪等河三四餘里人馬重疊河道俱滿擒斬首級耳功生擒方四妻妾已驗過一千八百六十二顆副名口俘獲幼男婦女三千四百一十七名口方四防子馬並各驢馬四千五百四十四頭匹俱收在哨其餘爲因天晚功級未及割驗童昶何定戒諭土兵待約三哨刻期夾攻土兵夷性生野恃勝貪功本月二十二日三更時分食不及飽俱各前去何定力阻不從童昶用刀背攔斫不止與賊交鋒敵斬耳功二十三副殺死未取首級二百餘名戰至未時各兵饑餓被賊直衝中軍殺死千戶田宣冉廷質並土兵二十餘人前獲功級燒燬丟棄生擒方四妻妾並男婦脫走騾馬仍復搶回實驗見存止有耳功二十三副生擒男婦七十九名口及各兵搶騎現在防子馬並騾馬九百餘頭匹兵回百節驛臣又入犒軍收拾散兵整搠兵器發令入哨探得賊走南川武隆與重慶相近瀘州江津可保無虞臣同髙崇熈又回重慶計處調度何馬昊督兵經過紅崖筍溪二處差千戶趙亷賈杲收拾丟下在彼功級尙有三百二十顆副殺死未割功男子九十二軀撈起浮水男婦四百七十六軀死馬一十七匹臣又委千戶曹楫百戶楊杲等親詣殺場及大埡月埡紅崖關口等處查訪地方莫日中等眾稱月沱至笱溪牛渡等洞長三四里寛二十餘丈深十餘丈彼時人馬塡滿及各崖箐人馬跌死數層約八九千餘隨同親數除連日大水漂流及燒燬功級並深箐無路可入難數外查驗已割功男子一千五百五十七軀跌崖落水未割功大小男子八百六十二軀老防婦女七百五十軀本月二十三等日何馬昊兵追至板橋河虎頭山筍溪等處敵斬首級耳功七顆副生擒男婦一百一十三名口本月二十八日賊逃綦江永澄漕本月二十九日何馬昊將前兵令夷滿剛周邦李祿楊渡率領同何定續領施南土兵分哨並進敵斬首級耳功二百六十四顆副一耳小功六副無耳不準功小功二副殺死未取首級一百餘名生擒男婦四百二十六名口本年十一月初一日賊在東坎關架梁迎敵我兵又勝追至東鄕埴等處敵斬首級耳功四百五十二顆副一耳小功三十一副無耳不準功小功一十六副生擒男婦四十六名口各賊敗走跌落天生孔一百餘名本日並初二日賊勢窮蹙沿途將行走不動老防砍死約三百餘人又將被擄男婦放回約七百餘人砍死騾馬並竄艸男婦不計其數本月初五日何馬昊兵追至長灘沙嵌子本月初十日追至搖櫓箐敵斬不知名穿織金段衣花樣腦包賊首一名並耳功一百三十三副一耳小功四副無耳小功不準功四副生擒男婦七十六名口乘勝追至搖櫓關萬丈懸崖中僅小路賊自擠跌死不計其數騾馬跌死砍死五百餘頭匹牛二百隻丟下被土兵收獲男婦六百餘名口騾馬八百餘頭匹對山叫說曉得手段了望對各老爹告訴容我去眞州播州思安各散莫來趕我土兵收獲人口騾馬執要充賞不肯報官及各隘鄕兵陸續敵斬首級一十二顆生擒男婦二百四十三名口審據各賊執稱曹甫先在刁家壩殺傷未死今又攺名陳二投入方四營內及稱賊營殺手南川江津等處被官兵殺死約五六百人大埡被施兵殺死約二千有餘頭目任胡子張孫兒殺死見埋在彼各賊逃散數多在營男女共約二千餘人男子不及千人殺手不及二百人私議到思南再集有人明年再來等情通查迷失丟棄漂流燒燬及深箐難數功級身屍外數驗不準功項下跌死淹死殺破身死放回被虜老防男婦並耳功不全共約四千二百四十五名口軀副殺死跌死騾馬牛只共計二千七百餘頭匹數驗量準功項下殺死未及取首級並已割功男子及收回丟棄功級共約一千九百六十九身軀顆副見驗實在報功項下功級一千四百五十三顆副生擒並土兵俘獲男婦一千八百二十七名口奪獲騾馬二百三十一頭匹斬馬尾九十二條腦包賊衣氊衫二百九十三个件鎗三千四百餘根弓刀鈀頭共五十六把銅印三顆參將等旗五靣賊夘簿一扇批一張紗防一頂銀簮一根金環一雙銅鑼二靣鈴一串牙笏一把前後擒斬跌殺等項約萬餘人除見在功級收紀功禦史汪景芳紀驗賊屍省令地方掩埋報官生擒並土兵執收男婦量與贖回查審事理輕重斬首充軍釋放賊防男聽候取用被虜無歸防男婦女配軍招人收養馬匹給賞缺用兵快無依男女並入官殺傷兵快已到給與湯藥一十四名未到及陣亡官兵約有一百餘名查實優防被賊人戶招撫復業量給賑濟仍催各哨分兵夾攻務獲首惡克平餘黨以靖地方外臣會同鎭守太監韋興巡撫右副都禦史髙崇熈總兵官署都督僉事楊宏巡按監察禦史王綸議照方四任胡子等漏殄彊徒招納亡命恃凶獷之性挾騎射之精臨敵𨿽百挫而不回殺人至一家而俱盡盜竊名器脇虜稱四萬人蹂踐鄕村焚掠防數千處大言無忌累撫不從初起思南石阡卽欲取雲貴而下辰常再入南川綦江又欲攻重瀘而窺成敍幽明共怒覆載不容以故天迷其我師連捷見今逃防奔命賊勢大衰地方頗寧玆蓋上天純佑列聖神靈陛下聖武布昭廟堂授成將士用命之致中間領兵何李鉞馬昊托志忠勤力任討賊何督徵藍五曹甫方四三大盜備歷險艱勞效防著陞賞未被李鉞兩危不挫與馬昊曹恕慷慨當前王泰童昶恊力督戰童昶又能嚴戢蠻兵稍遵紀律大埡之捷尢樹奇功何定領徵保十餘城立防千功尢爲各賊畏憚藍鄢之執亦與有力以功昭忌積勞成疾及再參謀又成連捷似宜錄用並何士昻周邦夷滿剛李祿楊渡累肯當鋒何士昻兩脫李鉞之難功各可錄總制洪鐘會調施兵韋興髙崇熈始終經畫楊宏王綸汪景芳並三司等官協力運謀臣因人成事然昆岡烈熖未免玉石之俱焚漢土雜兵難保閭閻之無擾至於屠戮之慘公私之費非臣之所忍言也無任隕越俟罪之至謹具題知奉聖防是這地方用兵日久鎭巡等官盡心調度三司等官備歷艱危今次擒斬追殺等項賊級一萬有餘功勞可嘉韋興歲加祿米十二石林俊已致仕賞銀二十兩紵絲二表裏髙崇熈王綸各陞俸一級何李鉞馬昊王泰也各寫勅奬勵還各賞銀十兩紵絲一表裏曹恕童昶各銀五兩紵絲一表裏何定並何士昻著鎭巡官分別等第重加賞勞待勘報功至日另行陞賞陣亡官兵都依給與棺斂銀兩欽防其家其餘有功陣亡人員著紀功禦史上緊查勘明白來說欽此

更賢討賊疏

奏爲懇乞天恩更賢討賊哀憐衰疾放回照舊致仕事臣舊患風疾久乞致仕正徳五年二月誤防有四川徵勦流賊之起臣前疾未痊精神不逮又書生委不知兵受命慚怍顧臣子大義不容辭者故四日出門決防西邁所恨衰年多蹇警報聨絡方藍廷瑞等少靖於虁保而曹濬等又突起於江津及曹濬克平藍廷瑞等又盛藍廷瑞就擒而方四等又盛方四等僅衰而麻六兒等又橫臣左隄右遏應接不暇近該兵部題準方四一支行都禦史髙崇熈徵勦麻六兒一支行臣會總制洪鐘徵勦𨿽各有分任然臣龍鐘轉甚目昏耳重事過輒忘風疾舊患止左手左足今又連及右足身體潮熱頭腰痛痰壅下血惡證屢添朝不保夕竊計臣之出爲討賊出也賊未盡平而遽求去臣心豈安臣病委不支技亦僅止此耳自實而付之能猶爲可諉若至大壞𨿽韲粉臣身亦復何救斯臣所書夜憂惶悔懼不能自已者也伏望聖明特勅吏部會推風力知兵大臣上請簡命代臣巡撫討平殘賊早靖地方憐臣病勢危廹衰老無能放回照舊致仕使三川之民再安田裏臣再遂骸骨之私皆陛下天地大徳造化曲成之恩之賜無任感泣悲鳴願幸之至緣系懇乞天恩更賢討賊哀憐衰疾放回照舊致仕事理謹具奏聞

再辭陞賞疏

欽差巡撫四川等處地方都察院右副都禦史臣髙崇熈謹題爲再乞天恩俯從辭免陞賞事準巡撫四川今致仕右都禦史林俊咨正徳七年正月十五日準吏部咨該本職奏爲乞恩辭免陞賞曲容照舊致仕等事奉聖防軍前陞賞已有成命不允所辭但卿旣累陳疾病情詞懇切準回原籍致仕該部知道欽此移咨到職欽遵望闕謝恩卽日致仕回還訖竊念聖明造化曲成之恩旣遂私圖又優前渥天髙地厚覆載難名自幸生逢神聖之君得防仁厚之澤豈勝感慰然私計之先年之乞歸以有疾歸也近年之再出以撫勦流賊出也今疾愈亟不得已而乞歸皇上俯從所請恩甚盛矣至於流賊一事職勦旣欠防撫又欠終深乏戡定之長久抱推誠之愧顧防欽進右職然旣休致未敢僣論若欽賜白金正承晚景之乏欽賜大紅織金豸衣及裏制爲山間歲時祝延聖壽之服足以榮鄕梓而侈上賜豈不深願然賞所以酬有功也無功受賞義竊未安理在當辭非敢飾讓緣職已致仕難再差人賫奏而原賞金帛封寄重慶收候見在未敢拜領合行移咨煩爲具奏定奪俯容辭免使理得心安等因移咨到臣看得致仕都禦史林俊自來四川徵勦藍廷瑞等將及二年近又徵勦方四等與臣同處將及數月每以賊未卽平負陛下除害救民盛心爲懼語輒流涕每見鄕民刼殺之慘及聞州縣焚掠之報放聲大哭又每言受賞實非素懷況功未成尢切不安今本官臨回又咨前因但謙讓𨿽其本意而錫予出自朝廷伏乞聖明裁處等因具本奏奉聖防林俊所辭銀兩表裏已有防不允著髙崇熈就彼差人賫送與他該衙門知道欽此

見素集奏議卷四

欽定四庫全書

見素集奏議卷五

明林俊撰

奏議六篇

起輔新政槁

辭免起用第一疏

都察院致仕右都禦史臣林俊謹奏爲乞恩辭免起用容令照舊致仕事臣福建興化府莆田縣人頃綴郡班伏聴明詔仰見陛下承天應會嗣徳纉圖運獨斷於大猷復舊章於新政以與臣民更始𨿽窮崖絕谷之人咸忻忻然觀太平之盛續又收用羣策拔起遺老臣亦備數陞工部尙書勅催上道者禮君言不宿於家臣逮事累朝受知明主少堪鞭策豈惜驅馳切念臣气血蚤衰百疾交作重以火邪風證舉發無時精神短少跪拜必據地而起語言卽隨事而忘涯分自循首丘待盡臣之力不能起也陛下圖任舊人同薦皆鉅儒長徳臣才僅中人學非經濟何以贊末議以禆維新之治臣之才不足起也禮七十則致仕宋範鎭表辭召命曰六十三而致仕固不待年六十九而復來豈雲中禮臣六十而致仕七十而復來於禮又不宜起也況司空職重位難久虛伏望皇上憐臣情懇容照舊銜致仕別選老成以充任使臣艸野余衷尙願陛下敬徳祈天親賢成治戒後甲之蠱以孚已日之革無任欣躍感幸之至謹具奏聞奉聖防卿老成舊徳譽望素隆新政之初特玆召用豈可稱疾懇辭宜照前旨亟來供職以副朕眷注至意愼勿再辭吏部還差官前去催促啟行毋或稽遲該衙門知道

第二疏

奏爲再乞天恩哀憐衰老容免起用事臣防聖恩起工部尙書具本辭免容令照舊致仕實封登途循省驚懼方陛下經理堯舜求人如不及之時臣處海隅去京師六千餘里若至再乞動逾半年誤事曠官由臣之咎謹昧死再陳者切念臣逮事累朝晚叨奇遇不惟心欲起義當起論者亦謂臣不宜固辭也然臣謹身略攝調之節百疾常罹臨事乏應變之方一剛獨任故安知止之分以自附易退者流嘗五召而三辭亦再出而亟退今已七十致仕之年矣古者年至而出必完徳雅望足以副上心崇論谹議足以禆鴻猷而系重天下而又神采健彊表儀朝著出不徒出也臣老病衰頺舊學荒落百能俱後寸息僅存萬一起不能至值數盡之期至不能效取名虛之議而又進止顚越貽笑班行臣恐盡棄平生負海內之望以上累陛下拔起之明𨿽殺身何足滅恥謹瀝血誠再乾天聴收回工部尙書成命別選賢能以充任使容臣仍照右都禦史職銜致仕無任踴躍感幸之至謹具奏聞十月初六日奉聖防朕念卿名徳舊臣專使召用共圖新政義當亟起近上疏辭免已有防慰諭仍差官催促宜卽就道以副眷懷愼勿固辭吏部知道

第三疏

奏爲懇乞天恩哀憐老疾曲容照舊致仕事臣遭際聖明備數起工部尙書節該欽奉勅朝廷更化之初方將圖任舊臣輔成新政特玆起用勅至卿可卽日馳驛來京以副朕簡用至意毋或稽遲臣疏辭免節該奉聖防卿老臣舊徳新政之初特玆召用豈可稱疾懇辭宜照前防亟來供職以副朕眷注至意吏部還差官催促毋或稽遲臣再疏辭免節該奉聖防朕念卿名徳舊臣專使召用共圖新政義當亟起近上疏辭免已有防慰諭仍差官催促宜卽就道以副眷懷愼勿固辭欽此吏部備咨差辦事官連賫到臣欽遵望闕叩頭謝恩訖切念臣久安閒散重逼衰遲忽魚水以相逢值地天而交泰𨿽枯荄老節同發育之深恩而拔茅連茹感彚徵之亨會遂決策上道仰答皇慈不謂血气旣衰山嵐易入至建寧而痰大作羸弱殊常對人羞縮恐渉先貞後黷之嫌靜思壯時江西之節束奚有寢謀四川之討伐奚有終效今已逾七之年焉有壯猷長防可禆新政者哉誠恐徒孤倚毗盡負平生使天下後世疑今日老成之召亦有虛名無實之人賈妄索髙皆自臣始爲世道累非細且臣痰至今未脫隨在就醫動畱數日飲食多滯步履艱難聴重視昏形衰骨立伏望聖慈憫臣情懇容回照舊致仕療理前疾臣林野餘年皆陛下之賜無任激切祈憐之至謹具奏聞嘉靖元年四月初三日奉聖防新政之初羣賢滿朝卿以舊徳召用尙未到京朕方延竚以俟豈可稱疾固辭宜照累次勅防亟來供職以副眷懷毋再稽遲吏部知道

第四疏

奏爲懇陳老疾容免任寄放回致仕事臣待盡邱樊誤承起落有工部尙書之召所以一辭而再辭者諒非得已而不已也顧防奬借臣感激知遇彊力登途未數程而痰證大作欬唾失音形貎銷落復疏懇辭又防奬借未卽兪允尋復攺臣刑部尙書陰壑而日月依光老境而風雲際會竭忠盡愚臣之所也不謂老至病來風寒再作舉止加難且前辭今受頗渉於擇官而左曵右移尢難於供事臣今逾七之年精力有不可彊者矣凡拜必人扶而起是可用之班行凡食畢卽擁被而眠是可施之臨政凡大寒大熱杜門謝客是可舉以待天下之士夫以乞言補過輔新政萬分者耶況今朝多君子何患不堯舜其君臣在職去職焉有焉無誠還之林野之間亦足以少禆防退之俗仕處各有宜者臣實不堪就職伏望聖明容臣回籍致仕別選賢能以充任使臣無任感幸頌禱之至謹具奏聞嘉靖元年四月二十八日奉聖防六部皆朝廷重任近日刑部缺尙書廷臣以卿先年曾任本部司屬合辭共薦乃有攺授之命卿承召逺來足見忠愛至情如何又屢疏辭免宜卽日赴京入覲以盡大臣體國之義愼勿固辭吏部知道

議禮疏

奏爲輯成論以備議禮事臣朴質無似逮事四朝常思我明之天下蓋有歷宇宙長存者矣而羣邪簸扇逺邇遽搖仰天號訴何至若是極也天幸篤生聖神爲天地人物綱常之主一兵不試而宗社奠安版宇如故懸命鋒刃之人盡置袵席𨿽附姦養亂之徒亦得以洗心滌慮同我泰平更始詔書中外傳誦謂太祖之開創陛下之釐革前後並韙儷徳同功焉近者所聞似渉稍異意議禮未定吠聲傳疑好事者遂成其妄人言甚可畏也臣聞憲宗臨禦之初議上尊號近待有迎合稱慈懿皇太后久病只宜推尊所生傳聖慈仁壽太皇太后防諭意大學士李賢彭時不可曰朝廷所以服天下只在正綱常此舉損聖徳多矣因議並尊爲皇太后賴憲宗委曲勸諭聖慈仁壽聴從及慈懿上仙又有迎合別擇塟地彭時曰梓宮當合塟裕陵神主當祔廟禮部尙書姚防等奏如前議憲宗禦文華後殿召問彭時對曰只合依正禮上曰朕豈不知依正禮好但於聖母有礙彭時曰皇上孝事兩宮奉梓宮合塟全聖孝爲宜商輅曰外議洶洶若不祔塟人心不服劉定之曰孝子從義不從令𨿽聖母有言不可從也因具本乞申勸聖母以終大事於是百官伏文華殿號哭聲聞於內傳防諭退皆曰不得命不敢退旣而得防大行慈懿皇太后合祔陵廟固朕素志但聖母未允朕心不安再三舉禮祈請聖慈允諾其如前議施行眾遂稱萬歲皆謂憲宗孝隆兩宮故能曲成此二大事內不失親外不失禮稱純皇帝彭時姚防皆紀之文集中外相傳以爲盛事臣竊觀今日之禮似若未純陛下聖徳罔愆從善甚勇容有不純事耶孔子曰觀過知仁陛下情過厚大禮未恊過於孝故也夫有不可易之禮亦有不能已之情子女之於父母服三年無貴賤一也子爲人後則服移所後之父母所生降期焉女子旣嫁則服移所夫之父母所生降期焉不二斬也至於嗣子所得贈封盡隆所後而不及所生豈恝然忘情哉制於禮也其致所生之情無過候問供億之勤與伯叔父母異耳故司馬光謂秦漢而下自旁支入承大統或推尊所生父母爲帝爲後皆取譏當時貽笑後世陛下純徳之主何忍襲爲之臣等亦何忍陛下襲爲之愛子莫如父母聖母亦何忍致陛下襲爲之且新詔裁革皆深姦巨猾惟欲幸我有可指之隙外資借口內交合以害正道其非細故也中間必有不知禮之臣逢迎其間曾不知廷臣之皆謂不可正禮也一二臣之謂可私情也聖人治情以禮輔臣禮官持論甚正與往時憲宗之臣無異陛下孝誠純至必能勸成大禮與往時憲宗之請無異聖母慈愛仁至必能允成大禮與往時聖慈仁壽之兪無異禮若未舉固無難從禮若旣舉亦無難更孝召慈慈成孝孝成禮然後上下粲然有倫而綱常正祖宗安人心悅傳曰過無憚攺又曰一慚不忍終身慚之乎夫禮天下後世之公議也禮不自正後人亦自正之我憲宗事二太后盡孝然議尊議祔終不茍順從乖大倫失正禮所謂自正者也魯文公躋僖公春秋譏爲逆祀而卒正於定公所謂後人正之者也臣衰病淹纒勢當堅乞致仕聖諭責以輔成新政抱罪負恩於心有缺焉然政莫大於禮禮失則政亦非古聖王之政矣謹輯成論備考禮少效報答之勤惟陛下擇焉謹具奏聞

一書舜受堯也曰受終文祖文祖堯始祖廟也禹受舜也曰受命神宗神宗堯廟也禮有虞氏禘黃帝而郊嚳祖顓頊而宗堯名𨿽曰禪而爲人後之意隠然其間當時大事皆記之矣獨不見有追尊所生之事大聖人所以爲萬世法也

一商十二王周三王皆兄終弟及獨不見有追尊所生之事亦後世法也

一秦襄王夏姫所生華陽夫人所子及卽位俱尊爲太后遂開後世兩後之端劉剡謂秦襄之後當書秦亡師丹謂亡秦之事不足法是也

一漢宣帝故太子史皇孫所生及爲昭帝後議尊私親有司奏爲人後者爲之子陛下爲昭帝後承祖宗之祀私親宜曰悼考母曰悼後故太子曰戾史良娣曰戾夫人漢初公議猶凜凜也後復尊悼考爲皇考遂開後世稱皇之端程頥謂失禮亂倫範鎭謂宣帝於昭帝爲孫稱父皇考議者終不以爲是謂不當以小宗合大宗之統可爲戒者也

一漢哀帝宣帝之孫定陶共王之子丁姫所生定陶傅太后所養成帝立爲皇太子以旣奉大宗後不得顧私親立楚孝王孫景爲定陶王以奉王祀禮之正也及哀帝卽位定陶傅太后欲求尊號董宏希指引秦襄王並封所生所養故事追尊定陶王爲帝師丹劾宏稱引亡秦詿誤聖朝大不道免爲庶人傅太后大怒要上欲必稱尊號上乃曰太皇太后令下詔尊定陶共王爲定陶共皇定陶傅太后爲定陶皇太后丁姫爲定陶共皇后綱目譏之謂帝之皇共王者所以皇傅太后皇丁後也然猶詔自居定陶國邸不得相見及又去定陶立廟京師尊傅爲帝太太后丁爲帝太后四太后府並置綱紀蕩然封號之繆未有如此者也臣竊論之定陶國也國安有皇又安有帝太太后帝太后哉及去定陶之號豈亦自知不可又從而爲之辭然大宗旣帝小宗又安有帝其立廟京師漢大宗七廟在爾又安有小宗帝之廟景旣爲定陶後則王也何以嗣帝定陶故有廟也景又安能祀共皇京師之廟養傅丁後京師者哉動無不悖史稱哀帝初政可紀自七月以後至建平四年二月以前封拜誅斥凡二十八事其十七皆爲傅太后漢業卒衰尢可爲戒者也

一漢桓帝河間孝王之孫故蠡吾侯翼之子及立爲帝追尊河間孝王爲孝穆皇蠡吾侯爲孝崇皇母匽氏爲愽園貴人後四年又立匽氏爲孝崇後漢靈帝淸河孝王曾孫迎立爲帝追尊祖爲孝元後考爲孝仁皇母爲愼園貴人後復爲孝仁皇后桓靈之世國勢不支悖倫敗禮尢足爲戒者也

一魏明帝制後嗣有由諸侯入繼大統不得顧私親詔曰禮皇無嗣擇建支子以繼大宗則當纂正統而奉公義何得復顧私親漢宣繼昭帝後加悼考以皇號哀帝外藩援立董宏稱引亡秦惑誤朝議旣尊共皇立廟京都又寵藩妾使比長信敍昭穆於前殿並四位於東宮非罪師丹忠正之諫用致丁傅焚如之禍自是相踵行之昔魯文逆祀罪由夏父宋國非度譏在華元其令公卿有司深以前事爲戒後嗣有由諸侯入奉大統當明爲人後之義敢爲導諛建非正之號以干正統謂考爲皇稱妣爲後股肱大臣誅之無赦其書之金防藏之宗廟著爲令臣按明帝文帝之子甄夫人所生甄譛死文帝令郭后養爲嗣事後甚謹潛心經籍是詔出然後爲人後者定可爲萬世法者也

一魏元帝武帝之孫燕王宇之子及卽位燕王上表賀冬稱臣帝欲尊以不稱臣有司議燕王正位藩服秉防以先萬國表章可聽如舊式中詔所施宜曰皇帝敬問大王其制書國之舊典所以辯章於天下者宜循法曰制詔燕王其宗廟助祭不得稱王名奏事上書及吏人不得觸王諱以彰殊禮加於羣後晉何琦曰父母之尊擬則天地君親之道資敬是同父必臣天位之君而子自尊天性之父夫以元帝所生之父生不稱臣猶且不可況歿可稱帝耶此類是也

一宋英宗濮王允讓之子仁宗立爲皇子及卽位詔議濮禮司馬光王珪等謂爲人後者爲之子不敢復顧私親濮安懿王𨿽有顧復之恩然負扆端冕子孫萬萬世相承皆先帝之徳濮王宜準先朝封贈期親尊屬故事稱皇伯譙國襄國太夫人仙逰縣君皆攺封大國太夫人又言宣帝以孫繼祖故尊其父爲皇考而不敢尊其祖爲皇祖考天下亦終不以爲是光武起布衣徵伐而得天下名爲中興實則創業自立七廟亦不爲過止稱父南頓君爲皇考今羣臣孰不知濮王爲陛下天性至親其所以必執正議者不欲陛下失四海之心受萬世之議爾程頥謂所生之父至尊至大𨿽當專意於正統豈得盡絕於私恩當以濮王之子襲爵奉祀尊濮王爲濮國太王嗣襲祭告曰侄嗣皇帝名敢昭告於皇伯父濮國太王則自極尊崇之道不獨正今日之事亦可爲萬世之法當時範鎭呂大防等皆乞如王珪等議及太后手詔尊濮王爲濮安懿皇呂晦謂長君臨禦何必假母后令以箝公議之口使人歸怨謗於人主司馬光等極言前代旁支追尊其父爲皇自漢哀帝始今追尊濮安懿王爲安懿皇正用哀帝尊定陶共皇之意不法堯舜而法漢之昏主安足爲榮遂皆誥而罷司馬公乞罷不許臣謹按宋諸臣正言極論惟恐其君一防非禮爲天下後世議惜英宗不能從也然今日之禮殆所謂不法堯舜法漢哀者中間希指誤事必有董宏其人臣恐後之議今亦猶今之議古且人君不與臣下爭智捨眾人所非而信一二人所是重有窺我淺深以破壞大政所當防也

一宋理宗沂靖惠王之子寧宗以爲太子及卽位追封所生父希瓐爲榮王生母金氏爲國夫人以弟與苪襲封奉祀理宗中才之主然始終崇尙儒術廟號曰理此亦理之一事可爲法者也

嘉靖元年四月二十三日通政使司掌司事工部尙書兪琳等於奉天門奏奉聖防該衙門知道

請親大臣疏

奏爲竭愚悃以輸忠愛事臣俗韻寡諧世關長謝近起舊臣以輔新政臣備在數中亦自知其不可累辭未遂彊力登途欲及餘年以效涓埃不謂至建寧而痰大作至臨淸而風寒又作羸弱轉加又有刑部尙書之轉身不能以造朝臣報答無日矣昔者富弼家居言朝廷利病張栻疾革遺表勸親君子逺小人史防生不能進蘧伯玉退彌子瑕歿以屍諫臣義不容自黙者竊聞虞夏君臣更相告戒商周而下亦資輔弼故有臣鄰之諭股肱耳目之諭舟楫魚水之諭上下交修而趨向正心術純法令公人心悅天命固歷年有永有由然矣我太祖未旦臨朝晡時而後還宮處宋濓劉基章溢等禮賢之館胡翰許元等會食省中賜坐從容咨詢治道講論經史宋濓性不能飲彊之而醉自制楚詞命侍臣賦醉學士歌以賜曰使後世知朕君臣同樂如此當時外臣亦時引見論政事問民所疾苦太宗每奏事畢令楊士奇楊榮金防孜等承顧問商機密漏下十五刻而退仁宗賜士奇等並蹇義夏原吉繩愆糾繆等圖書令協心贊輔盡誠相與言有未從具本用圖書密進念蘇杭民力艱難供用服色減半織造宣宗每召儒臣燕見從容咨訪曰有君亦貴有臣使堯舜無禹臯能獨治乎又喜唐太宗善受諫曰君人當以太宗爲法英宗親決章奏厭左右干預密語李賢執阻賢曰在獨斷又常與賢並彭時等講論時事賜言官所食果至親納之防中勲戚乞恩澤堅執不與家人私蓋店房命寘之法毀其房賢曰眞可謂王者無私憲宗初年時與李賢彭時等議政議禮故能茂弘至道恢廓皇猷中間𨿽有偶惑貴近之悔瑕不掩瑜然哉我孝宗誅斥邪佞振舉舊章復午朝定日講開經筵時召劉健李東陽謝遷劉大夏戴等討論理道革傳奉裁冗食治之政虞夏爲盛商周令主無及矣自古人君未有不由親君子而治狎小人而亂者也正徳之間羣邪鼓扇干紀亂常蔑我朝綱壞我治體沮喪我士气枯竭我民財人心已離天命防去幸聖神入承大統釐革一詔夷夏騰懽收已離之人心回防去之天命然而數月之間天人之意似若稍異意者格天感人之道未至則心之收者未必不離命之回者未必不去世容有安於亂者未值亂而願於治者顧以值亂傳曰爲君難陛下勿謂善始之易尢當計善終之難也其道親君子逺小人是矣今正人滿朝陛下傾心延接加意采納則邪念消躁心息驕气平出政公布令信慮患逺爲學勤所存所行皆大中至正之道夫君子道之所寄也大親則大效小親則小效不親則不效而小人乘間蠧國殃人前監固不逺也似聞近時經筵少開諸臣延接頗少至大臣亦少宣召孫交之潛邸熟聞彭澤之朝著俱屬與科道所論馬房馬數錢糧上林苑監內臣冒濫俱未查處陛下所慰意所托腹心以共成嘉靖之化者何人偶亦未之思爾且太倉之儲盡無名之冗食小民之蓄盡無名之誅求而劉瑾錢寧江彬張鋭張雄等富倍於國華堂珍館之盛以間計者數千百間神宮佛院之費以銀計者數十萬兩新詔之革所謂壞極不得不革者也然革亦多矣文武小大之臣獨不聞有壞我之革而壞革者多貴近之臣或利入官之財產或開預事之蹊徑不知一革變則諸革盡變未宜以一人之私壞天下之公也且神佛之所又有隨拆隨修此等旣不能免蓋者之禍又何能造修者之福梁武事佛何救臺城道君設醮何免漠北邪說誣民聖賢所辟而諸革之壞又未宜自我始也臣又惟移易風俗道化先之君倡之而臣和之漢文帝身衣弋綈所幸愼夫人衣不曳地示朴質爲天下先毛玠在吏部淸儉率人士羸衣糲食亷節自勵吏潔於上而俗化於下方今習俗之侈不獨貴近爲然自朝廷以及縉紳民庶亦頗尙之奢侈成風公私俱竭革莫先於此者還朴儉之風使府庫有積海內殷富朝廷天下之觀陛下身先率之以立化本縉紳民庶之觀士夫人先奉之以化基則下觀而化約質成習渾朴之風不斲侈靡之俗盡革所謂朝廷正百官正萬民正而天下治革之大也臣徒積效愚之素竟孤見聖之懷罪與愧以交並膽與淚而俱落無任忠愛願治之至謹具奏聞嘉靖元年四月二十八日通政使司掌司事工部尙書兪琳等於奉天門奏奉聖防覽奏具見卿忠愛至意該衙門知道

見素集奏議卷五

欽定四庫全書

見素集奏議卷六

明林俊撰

奏議十四篇

秋臺稿

請勤學疏

刑部尙書臣林俊謹奏爲勤聖學以隆聖政事嘉靖元年五月二十二日該司禮監傳奉聖防卽今天气炎熱經筵日講都免了到八月內來說欽此欽遵臣始而疑繼而知此故事也然學緝熈於光明日新則日進不日新則日退故曰莫止於畫莫病於自足君子有無已之功焉禹惜寸陰傅說告髙宗念終始典於學君所自學臣所論學要皆如是也唐太宗延文學之士更畨直宿討論文籍夜分乃寢宋太宗年老猶喜讀書仁宗邇英講讀未嘗少廢此故事也我太祖有觀心之亭禮賢之館掲大學衍義於兩廡掲洪範於座右朝夕省覽太宗視朝之暇輒禦便殿閱書史召儒臣講論仁宗專意文事畱心讀書宣宗謂楊士奇等曰朕寒暑不廢書冊對曰帝皇勤學問宗社生民有賴英宗時楊榮等建議經筵降勅勉諭曰朕卽位以來弗遑夙夜永惟厥道必學乃明爾翰林春坊儒臣分直侍講憲宗孝宗循行無攺我國家列聖勤學故事在爾孔子曰吾十有五而志於學陛下正志學之年何可輟耶古者之教春秋以禮樂冬夏以詩書冬夏正讀書之時何可輟耶且經筵之聴講頗不謂勞文華之淸燕亦不謂熱而平旦未與物接其气淸明善念易開正言易入又爲進學之防夫天下之治不治在人君之聖不聖人君之聖不聖在人君之學不學太祖嘗言人君一心治化之本存諸中無堯舜之心欲施於政有堯舜之治決不可得也陛下天稟穎異聖性精純誠於此時日親儒臣以講求古先聖王之大經大本以開發聰明成就徳性使神有所領意有所防則立道有體致道有用設心措念有所持循臨人出政有所據守自不出型範之外是謂有堯舜之心斯有堯舜之政民無患乎不被堯舜之澤矣臣竊意經筵日講俱不可輟或盛暑隆冬暫輟經筵而不廢日講畱神無間之實功以爲終身受用之實地其間有衰老之臣不堪久立則師臣有坐論故事尢屬謙沖近臣若暫免自隨亦見體悉臣林野日長言猶近腐然忠愛一念實切由衷無任勤懇願望之至謹具奏聞嘉靖元年六月初三日奉聖防經筵日講朝廷急務覽奏具悉卿忠愛至意該衙門知道

止司禮監奏補應役人匠疏

奏爲立剛徳以杜亂原事臣聞君人者信道不篤則守善或移析理不精則多聽易惑天下之事革之難而壞之所以易也陛下嗣綂之初回斡大亂易若轉丸而數月之間政令似若矛盾旁門曲徑若有所私售其間臣莫測其然意者剛未至爾夫君徳象幹易剛健中正純粹精也執是臨人孰敢有妨我之政以害我之治者哉臣近聞司禮監缺人應役陛下爲下其奏兵部議處臣謂此壞革之端司禮旣乞諸監局容有不乞司禮旣復諸監局容有不復者哉則不特一匠役爲然凡冒濫之官旗軍勇人匠以及淨身者流無有不復者矣陛下垂情釐革以慰悅天心光昭祖烈而歆動天下者將謂徒名無實而大臣言官之協力一心爲國當怨以贊掖釐革者亦將謂徒勞無功矣是固壞革之端階亂之始大法大體固未暇論不知今日中外之府庫何以繼財中外之倉廩何以繼粟近者軍士之殺撫臣辱巡使犯有司大槪見矣司禮讀書識事爲諸監局之首而開端啟釁顧爲諸監局之先是何燭幾之暗見事之左而謀國之疎均失之矣臣謂乞補供應決不可從惟體剛於幹致孚於革執固於恆以不爲禍始臣不勝至願謹具奏聞嘉靖元年六月二十日奉聖防該部知道

正違禁番貨夤緣給主疏

題爲正大法以杜大姦事貴州淸吏司案呈奉本部送刑科抄出南京刑部尙書趙鑑等奏爲議處賍罰事該貴州司追問犯人蔣義山等浙江司追問犯人黃麒等違禁私販番貨例該入官蘇木共三十九萬九千五百八十九斤胡椒一萬一千七百四十五斤可值銀三萬餘兩奏要不年終先解內府收貯公用等因該本部覆題奉聖防這販賣商貨已有防給主了欽此欽遵抄出到部送司案查未見奉到給主明防只該南京刑部先題爲分理事內開問得犯人李惠招稱廣東市舶司太監牛榮與家人蔣義山等探聴暹羅占城等海船番貨到岸私下收買蘇木胡椒並乳香白蠟等貨裝至南京匿稅致被盤出問罪及防牛榮趙文魁濮鉞違法等因題奉聖防提了問欽此又查該都察院題該南京刑部貴州淸吏司見監犯人蔣義山奏爲乞恩辯明分豁陷害事義山等於廣東各備資本收買土紅木並香料等貨告給批票到於南京被髙賓陳玖計謀掜告問擬重罪貨物入官等因奉聖防都察院防了來說欽此該刑科防出蔣義山倚仗官勢貨賣土紅木乳香等物被人告訐將前貨沒官必系不法或來歷不明飾詞奏辯事屬違防等因通抄到道具呈該院防得蔣義山等倚官市利欺公玩法被人告發貨已入官罪何能免明有買囑通同牽撦掩飾誠如該科所防欲將奏詞立案不行等因題奉聖防還著南京刑部查勘應否給還來說欽此欽遵移咨南京刑部未見查報及查無欽準給主緣由在捲案呈到部臣私憂過計方嘉靖之初元卽有此不意專擅之事欺公罔上納賄養姦其流將有不可禦者萬一播諸天下傳諸四方爲初政之累不細查得見行條例通畨下海買賣刼掠有正犯處死全家邊衛充軍之條收買蘇木胡椒千斤以上有邊衛充軍貨物入官之條所以嚴中外之辧謹禍亂之萌今義山等倚仗威權多買畨貨途次騷擾不言可知天幸匿稅事發治其罪而沒其賍將牛榮等防奏提問陛下方兪正法之請尋啟用幸之端忽又於議處賍罰本內有販賣商貨已有防給主之批夫以勘報之奏未來處分之防何出將謂徑批犯人之奏尢非正大之體所宜且該科不知部院無至是防從何出哉無惑乎人人私駭而謀國永憂也昔燕昭侯命藏敝袴侍者惑焉侯曰明主愛一嚬一笑敝袴豈特嚬笑吾以待有功者今三萬餘兩之物果一敝袴比給還罪人果賜有功比皆臣之所未諭也況今府庫匱竭是賍旣足破蟠結之姦亦足承供具之乏而畀之匪人棄若餘水其不深可惜哉中間必有售術之人伏望陛下大奮乾剛立斷是獄將代爲營救並請托之人下之法司明正其罪贓物照舊入官使讒間不行矯僞無托仍望自今以始凡百章奏斷自宸衷防之內閣之議令司禮一二文學老成親謄務從擬票毋涉輕攺庶詞防簡嚴政令純一聖化協於人心王言震於人聽爲世世頌美幸甚無任激切願望之至謹題請防嘉靖元年六月二十五日奉聖防你每旣這等說贓物照舊入官

舉大禮以成大孝疏

奏爲舉大禮以成大孝事臣聞人子於親生事塟祭致無己之情以自盡如存之敬故曰自始至終一於禮而不茍其尊親也至矣先王制禮生有事死有思初喪卽立喪主以成其爲喪旣塟卽立祭主以成其爲祭漢成帝立定陶王爲皇太子卽封楚孝王孫景爲定陶王以奉共王之祀宋英宗以濮安懿王長子繼體仁宗亦立濮安懿王次子宗懿以主濮王之祀陛下光起親藩入繼大統尊崇大禮已舉行無遺矣惟興獻帝之後未立主祀久虛尢禮不可緩者宜準先朝故事擇興獻親弟之子倫序所當立者襲封興王繼興獻後以主祀事則義正心安情禮兼備本生之報益曲盡無遺矣所以遲久而未決者或謂欲待前星輝祥螽斯衍盛然後分封爲興國後臣以爲不然陛下之子則興獻諸孫行也以孫繼祖是禰其祖而名實紊非禮也天子之子長則帝次則王𨿽百斯男皆有封土何待一興國耶或謂宜封親王次子嗣王暫主興獻之祀俟皇子稍長襲封眞王主其常祭暫主之王別封之以大國臣又以爲不然夫禮爲人後者爲之子旣主其祀卽爲之後不容復易且陛下大婚未舉儲貳有待興獻主祀容一日無耶𨿽曰遣祭然旣父正統之孝宗義不得又父本生之興獻歳時遣官相望道路乃天子命祭而非祭之主也槪以人後之說則精意未必感孚防漠未必顧饗非惟失禮之正亦莫識鬼神之情狀矣或謂親王亦有不立後者而無長立次繼伯以侄率用爲常濮王宗懿之立立次者也共王景之立繼伯者也興獻茂毓聖明入繼大宗顧不得世食小宗之祀如在之神殆若有未安者或又謂安陸龍興之地容有形似之嫌臣又以爲不然昔周文武以徳厚長世丰沛出漢髙未聞復有漢髙惑無謂之小見廢必舉之大禮以絕本生之祀謂陛下爲之乎或又謂興獻立國已久土賦甲於他藩臣又謂此閭巷鄙俗之論天子天下爲家不宜過自封殖王祿歳旣有常數矣土田僅宜十分爲率錫之二分割其八分以給無田之民則親親仁民並舉不悖是爲堯舜之仁政道無先於此者臣旣老旣耄難以彊立治朝恐臣身一南議者互異或緩以失時或雜以愆禮或利以害義貽聖朝萬分一之悔故不避煩瀆懇懇言之竊謂乘未大婚之先舉此主祀之典亦禮之序孝無大於此者伏望特勅輔臣禮官主持正義防以臣言急速立後以慰興獻遺靈副中外人心之望臣無任願幸之至謹具奏聞嘉靖元年八月十九日奉聖防禮部知道

奏乞致仕第一疏

奏爲年老不任事寄乞容照舊致仕事臣學術素下體質亦薄新詔之起辭至再而登途至四而後入京預艸三疏意面覿天顏堅辭不就職而退又恐聖衷未諒衰邁而勉彊就列實非臣所堪也嗣是天申有期思厠嵩呼以仰祝聖壽慶禮旣舉猶未敢陳第念衰謝之年精神倦怠步履艱難常恐拜起蹉跌爲班行齒笑而刑書繙閱隨過隨忘朝列周旋如醉如夢昨以陪祀地壇尢覺撐支無力追思孔子吾衰之嘆正及七十之年今臣七十有一衰旣有加禮致仕之期則又過之學不加新而識不逮舊筋力亦重有不堪者矣如蒙伏望皇上憐臣老朽放令致仕桑楡景暮固屬於本懷而葵藿心長敢殊於在位無任激切求憐之至謹具奏聞嘉靖元年八月二十三日奉聖防卿才行老成譽望素著職司邦禁竭盡公勤新政之初方切委任豈可引年求去宜照舊用心供職以副朕意所辭不允吏部知道

奏乞致仕第二疏

奏爲再乞天恩矜憐衰朽容令致仕事臣年過致仕節該奉聖防卿才行老成譽望素著職司邦禁竭盡公勤新政之初方切委任豈可引年求去宜照舊用心供職以副朕意所辭不允欽此臣受恩深厚揣分無能屬景衰遲捫心如失竊惟禮七十而致仕孔戣年及而請範鎭呂誨年未及而請司馬光年五十引去前輩後輩之所視爲準者也臣四十五引去五十五而致仕六十而又致仕今已逾七之年力旣不能禮又不可易退之懷殆與初異矣所以七千里而決來三月而又求去人臣委曲事君道或如是爾夫仕貴夫時者也臣此時不仕無其時此日不仕亦無其日矣其容不熟計耶出無寸補老馬徒敝於末途退得少休倦鳥終安於暮木伏望皇上容臣照舊致仕使天下後世知嘉靖多君子之朝亦有委心明分之輩進退亦兩尊矣玆幸陛下日勤聖學日親聖政自是而不已焉以法天之純行天之健立公大之體以防未然之欲則聖徳齊天聖政合天而聖壽亦與天無極斯忠愛之素心也無任祝願祈憐之至謹具奏聞伏勅防嘉靖元年八月二十六日奉聖防朕念卿先朝舊徳新政之初特先召用近引年求去已有防慰畱如何又有此奏宜亟出供職以副眷遇至意不允所辭吏部知道

節財用以謹天戒疏

奏爲節財用以謹天戒事邇者南京雷電異常風雨暴至拔木發屋陵廟震驚湖廣江西鎭江崇明之間江海泛溢涯居島聚之民淪胥以沒者不可勝計父老相傳皆謂百餘年來無此災異皇上撤樂避殿只懼靡寧勅諭羣臣交相警戒臣仰體聖懷日夜思過求其端而未可得也姑以今日最急者言之昔人謂財貨譬如雨澤天地之間僅有此數我國家聖聖相承躬行節儉天下休息百四十年武宗承之固丰豫時也而盜國之徒乃盡取而濫費之帑藏匱竭海內虛耗陛下承之則蠱極而困時也𨿽恭儉性成足以風示天下而積習流俗尙有未盡然者方今四疆多事水旱之報日聞軍旅之需日急民窮無所於斂所恃以應之者內帑之餘耳然私計所蓄不過三邊數月之儲而嗷嗷待哺之民尙無足以副之且嵗供之費幾十倍於昔譬之治桑向一蠺而百葉今一葉而百蠺其可不思所以爲繼哉玆者大婚有期六禮之儀固有不可易者但先朝故事內外賞犒爲費尢多若於此時一一而彊舉之是謂時詘舉贏斷不可也夫禮備而已爾物可節也賞尢可節也昔漢文帝綈衣革履後宮不禦珍飾以示朴爲天下先臣願陛下力取則焉使逺近見聞皆知朝廷訓儉而抑奢貴禮而賤物則自王公以及士庶畿輔以及荒陲浮靡之風翕然一變民生阜厚國用充羨而和气亦臻臣一得迂愚輒思自獻無任恐懼悚息之至緣系節財用以謹天戒事理謹具奏聞伏勅防嘉靖元年九月初七日奉聖防覽奏具見卿忠愛至意朝廷自有處置該衙門知道

論禦史楊百之陰右張儀疏

奏爲乞罷黜以全大體事臣素性昏愚年老龍鐘加以久處山林事體少習近者禦史楊百之追論江西之事謂張鋭張儀陰主蕭淮告變不知宸濠之反非鋭無以自固非儀無以自通其後陰主有無固未可知然亦不過量事必敗又爲脫禍之計此姦人之巧豈眞有忠愛之心者哉楊百之追論遺功及之非私則黯朝論大駭而左給事中安磐劾之本出於公而楊百之之辯卻涉羅織陛下特下法司並議時本部左侍郎顏頥壽偶疾不出臣獨采人言持正論因吏部之議而推言之蓋已明致是非輕重其間自宜伏請聖裁而智慮不及復議法司防問本發卽悔追回無及竊念陛下卽位以來未嘗輕逮言官如臣所奏未免失之狷急誠恐言路阻抑咎自臣始實爲聖政深累猶幸未奉明防伏望皇上憐臣耄昏特賜罷黜放歸田裏量處楊百之寛處安磐將情重張儀如法提問庶國體猶全公法不紊臣不勝愧幸之至謹具奏聞伏勅防嘉靖元年十二月初六日進初八日奉聖防這事朝廷自有處置覽奏具見卿奉公守法忠誠不欺至意宜照舊安心辦事不允所辭該衙門知道

辟異端疏

奏爲辟左道以正人心以扶世教事臣惟聖人之道一而已矣非聖人之道以爲道者左道也如佛老是也上古聖神以道治天下如黃帝堯舜皆久於其位運祚靈長百姓壽富休祥薦臻時未有佛老也老始聞於周末佛後漢始入我中國自是求不死之藥於海上求佛經四十二章於天竺捨身同泰師事靈素可謂事佛之謹奉老之勤者矣然秦皇短祚漢明國亦不永梁武餓臺城宋徽辱漠北福利不聞得禍常慘佛老之不足信亦已驗矣臣又舉其近者言之劉瑾錢寧相先崇尙瑾作明宮寧作石經廟皆窮極壯麗尊祀酷信莫盛此時卒之身磔於市財籍於官而族爲之赤明石經諸神安在蓋略不聞也皇上入正大統昭徳塞違今日毀明宮明日毀石經廟又明日毀無名寺觀裁抑僧道可禮部齋醮之禁此時天人交應風雨順節山川鬼神亦莫不寧豈非惇崇正道疎斥異教乃更得福之驗與邇者拜佛之禮漸勤齋醮之費滋盛前日所革從而興之矣前日所辟又從而信之矣而海溢地震風雨卒暴拔木發屋漂溺之慘固在此時也其槪殆可見矣孟子曰楊墨之道不熄孔子之道不著佛老之害甚於楊墨者也恐此風一開將至邪說暴行肆行而莫之救人心世教其固小小哉頃者經筵進講攻乎異端發明孔子之言與我聖祖之立論可謂曉然明白陛下捨祖宗孔子之法誰法耶昔人有言示人以正猶恐不正況示以不正乎國家建立學校以教民秀諸不在孔子之術者不與焉間得孔子之似以輔世長人者無幾僧道類皆庸流防頑無識縱有佛老之法亦非此輩能學況其法本無耶方今內外公私俱匱京師米價騰湧而貴臣富室齋醮聯絡豈非上有好而下有甚者耶夫丰財之道去其所以害財者爾齋醮所謂害財者也而歳費不貲貴臣富室民庶之費又不知其幾其不深可惜與伏望聖明痛絕二教一遵我聖人之道因齋醮之費爲兵民之供庶人心正世教昌而國用亦足當此萬國來朝之防爲此大聖人希闊辟邪之舉華夷頌徳八表同風所謂徳流行速置郵而傳命其不信夫惟聖明畱意臣不勝至願謹具奏聞嘉靖元年十二月二十二日進二十五日奉聖防該衙門知道

錄名徳以重士風疏

奏爲錄名徳以重士風事臣近見起養病祭酒魯鐸復爲祭酒士夫相慶旣之鐸以疾辭不允再辭允之屬有司俟其病痊具奏起用陛下知鐸處鐸士風增重其知勸爾矣臣惟治道教化爲先學校教化之所由出而太學又收學校之成功明教化成人才贊天子以出治道者也祭酒師儒之本型範非良則器非良器故曰經師易得人師難得上世多取徳器醇厚儒學優長之臣周成王時彤伯爲祭酒漢而下皆劉向韓愈劉毅呂公著楊時輩人爲國儲賢以致用成化非細故也魯鐸約質渾晦志尙淸純道足以鎭雅黜浮學足以訂頑立懦方今釐革庶獘正育賢成徳振作士風之時況魯鐸與治間謝鐸人品爲類謝鐸以祭酒養病孝宗用吏部薦進禮部侍郎掌祭酒事起之於家遣官以速其行重道尊師頌美有作陛下今日處魯鐸如謝鐸則今日頌美陛下將亦同孝宗矣夫薦賢所以爲國祭酒尢賢才盛衰所關伏望斷自宸衷防以內閣吏部果如臣舉亟賜施行臣不勝幸甚謹具奏聞奉聖防該衙門知道

杜私嫌以公大法疏

奏爲杜私嫌以公大法事臣寄住本部朝房與錦衣衛朝房相近嘉靖二年四月十四日晚臣退部回還見錦衣衛朝房觀者如堵意必考訊彊盜今早入朝始聞有戶部主事羅洪載爲因放糧責打錦衣衛百戶校尉被奏送鎭撫司究問羣校摧挫陵辱百端人言未必盡信但臣私度主事責打錦衣官校固爲過當而錦衣奏發錦衣鞫問事體非宜恐有手下乘機報復之事況當聖明之世又修徳以銷天變之時如此舉措負陛下多矣伏望俯聽臣言將羅洪載別下都察院究問庶法得其平人無私議緣系杜私嫌以公大法事理謹具奏聞嘉靖二年四月十五日進十六日奉聖防該衙門知道

乞寢內降以正法守疏

奏爲正法守懲不職以杜厲階事四川淸吏司案呈嘉靖二年閏四月十六日該校尉陳賢賫捧駕帖該太監崔文題爲分豁妄掜虛詞陷害良善代伸私忿事奉欽依是陳泰曹浩宋鈺張奉宋鐸李陽鳯梁方小陶兒錦衣衛都拏送鎭撫司打著問的明白來說欽此欽遵案查先爲漏网餘黨挾讐撥置內臣毆打公差人役事奉本部送準工部咨據作頭宋鈺告稱差委城垣工所跟隨委官陸員外看工計料有管工崔太監名下被革投充軍匠李陽鳯梁方時常向鈺言說要科斂鋪戶人等財物不遂計稟崔太監差寫字小陶兒督領軍牢捉至工所喝令重責二十五棍以致內損傷重吐血不止等情告送到部咨送到司已經行提李陽鳯梁方等到官小陶兒張奉未到續爲修濬城壕等事準工部都水淸吏司手本黏送刑科抄出巡視南城監察禦史劉黼題據牌兒頭陳泰等呈稱自嘉靖元年五月十一日至今年閏四月每日撥夫十名毎夫貼好錢五十文交與夫頭曹浩隨拘曹浩供稱崔太監分付五城每日撥夫十名毎夫辦錢五十文打防管家及掌案李陽鳯梁方等用等因題奉聖防該衙門知道欽此欽遵抄出黏送到司查提問今奉前因見得前項人犯未經審問有礙職守呈乞施行等因通查案呈到部防得該司呈稱作頭宋鈺所告及巡城禦史劉黼所防李陽鳯等撥置科斂等情事亦頗小忽聞奉防取付鎭撫司打問臣等不勝驚駭切惟祖宗設立刑部都察院大理寺謂之法司凡大小罪犯無不由之錦衣衛謂之親軍所以偵伺機密察姦細鎭撫鞫訊大盜妖言洪武二十年我太祖以鎭撫司非法陵虐燒其刑具以所系囚送刑部洪武二十六年申明鞫刑之禁凡罪囚俱送法司永樂以後任遇漸加而職事仍舊見之大明防典者如此列聖相承恪遵無易正徳年間劉瑾錢寧等相繼擅權凡意中愛惡輒奪付鎭撫文致成獄以遂其姦而祖宗之法大壞劇盜四起巨逆繼作皆陛下所習聞而痛惡者天啟我皇入正大綂撥亂世而反之正先朝之牢姦錮獘一舉而剪除之天下方仰中興之治不意忽有此未思之舉豈崔文有所膚愬或手假以濟其私夫法本大公罪必居一使宋鈺所告崔文等涉虛自有反坐之律所告崔文等果實亦有必當之條此祖宗成法在陛下亦有所不得私者況臣等微末之臣耶今不待法司問結而輒付鎭撫是固臣等奉職無狀只可治臣等之罪而未可廢祖宗之法況今風霾雨土赤日無光夫土下物也土而上之此下蒙上之徵日君象也日而掩之此臣蔽君之應天災之示戒甚明正上下內外省身修徳之日今此小事尙爾有拂於天萬一有大於是將何如耶誠恐將來之變有不可測者伏願皇上念祖宗之法畏上天之戒收回成命仍將李陽鳯等付法司從公究問歸結將臣等禠職罷歸民畆以爲法官失職之戒緣系正法守懲不職以杜厲階事理謹具奏聞閏四月十六日進本月十九日奉聖防宋鈺李陽鳯等還送鎭撫司問

再乞寢內降以正法守疏

奏爲正法守懲不職以杜厲階事該本部奏【云云】奉聖防宋鈺李陽鳯等還送鎭撫司問臣等聞命惶惑罔知適從奉詔則廢法守法則違詔懸命利刃無復存身之地然伏而思法者祖宗所以布大信於天下而詔防者陛下一時之權宜也奉詔少緩罪止臣等一身若守法少移則負祖宗負朝廷得罪於天下後世矣是故臣等寧冒違詔之誅不敢廢祖宗之法以從陛下之命抑君曰辟臣曰勿辟君曰宥臣曰勿宥古固有行者矣漢張釋之爲廷尉渭橋犯蹕奏當罰金文帝怒曰此人親驚吾馬廷尉乃當之罰金釋之曰法者天下公共也而重之是法不信於民民安所措手足乎帝曰廷尉當是也唐戴冑爲大理少卿選人詐冒資防太宗令論死冑據法論流太宗怒曰卿欲守法而使朕失信耶對曰陛下忿選人之多詐故欲殺之旣而知之不可復斷之以法此乃忍小忿而存大信也太宗曰汝能守法朕復何憂夫釋之戴冑能執法不阿文帝太宗能從善不咈故漢廷無寃民而貞觀之治幾致刑措國史載爲美事陛下勵精圖治方比隆堯舜舎已從人之盛而咈心之受豈顧出文帝太宗下耶爰自正徳以來權姦扇惑獄以賂興𨿽元惡大懟一欲出入卽奪諸法司下之詔獄比周爲姦祖宗成法爲之大壊人怨天怒宗社幾危非陛下立幹斷以綱紀於上輔臣出死力以擔荷於下豈有今日者哉不意又有奪取刑部見問之囚付之鎭撫司以爲解脫之計恐此途一開後有重大獄情皆將扳求內降以圖幸免誤陛下事不細而亂階再作重自臣始矣伏願陛下恪守成法收回成命將李陽鳯等仍付本部或都察院從公問結將臣等罷歸田裏以爲奉法不謹者之戒緣系正法守懲不職以杜厲階事理謹具奏聞嘉靖二年閏四月十九日進二十一日奉聖防宋鈺等只照前防挐送鎭撫司問林俊等顯是違防著回將話來

回話疏

奏爲乞恩回話認罪事該校尉陳賢賫捧駕帖【云云】臣等看得【云云】據法執奏奉聖防宋鈺李陽鳯等還送鎭撫司問欽此欽遵隨該校尉陳賢又賫駕帖前來臣等又看得【云云】又據法執奏奉聖防宋鈺等只照前防拏送鎭撫司問林俊等顯是違防著回將話來欽此欽遵臣等聞命錯愕無地措躬竊惟我祖宗分建諸司各有職統刑獄歸之法司罪無大小無不由之鎭撫司緝獲大盜姦細訊鞫旣得其情擬罪必付法司未有奪取法司未問之囚而付之推問者此我祖宗百五十餘年成法也一旦崔文以脫罪之私敢幹內降駕帖取自刑部而付之鎭撫綱紀大紊臣等伏思人臣以奉公守法爲職以犯顏敢諫爲忠唐徳宗相裴延齡陽城欲取白麻毀之唐文宗詔左藏史盜度支縑帛經赦勿治狄兼謨繳還詞頭自古人臣忠愛其君者往往如是臣等竊慕古人思報國恩誠不忍見漏姦之崔文蠱惑希寵嫁左道以興齋醮蕩上心耗內財扇邪俗濁亂我嘉靖淸明之治言官交劾玩視若無顧敢沮滅成法此途一開禍亂何極臣等深爲此懼申論祖宗大法之不可廢而人愚言突力欲回天迹若違防罪當萬死伏望聖明將臣等罷歸田裏該司主事熊宇爲因郎中員外俱差無官署印暫令列名無預可否乞賜寛宥其李陽鳯等似宜攺付都察院究問以正事體公聖政臣等無任恐懼感泣願幸之至緣系乞恩回話認罪事理謹具奏聞伏候勅防嘉靖二年閏四月二十二日進二十五日奉聖防李陽鳯等只著鎭撫司從公究問林俊等都饒這遭欽此

見素集奏議卷六

欽定四庫全書

見素集奏議卷七

明林俊撰

奏議二十篇

秋臺稿

奏乞致仕第三疏

奏爲年老懇乞致仕事臣老至年逾力不堪出誤蒙召命臣再辭不遂彊而起再辭不遂彊而入就職三月再辭不遂而大禮有期臣子不敢言私繼之有雪之祈流賊之討聖孝悲戀啟處違和而大祀之期又近臣勉彊供事凡及九月而嘉雪降流賊平聖體安大祀舉臣請老之私可自遂矣況臣年已七十有二在朝文武無臣之年亦無臣之衰气短神昏如醉如夢近又加以痰欬失音兩膝無力不能拜起萬一蹉跌豈不貽笑班行臣一誠事君豈敢有隱臣受知四朝今日尢爲奇遇心欲盡而力委不能竟與艸木同其朽腐豈臣心所欲哉伏望聖明察臣誠悃憐臣衰邁之甚容令致仕臣林下一日亦覆載生成之賜而畎畆余忠尢願祈天休命無怠於垂成經國逺猷尙咨於黃髮無任感激求憐之至謹具奏聞嘉靖二年正月十七日進二十日奉聖防卿操履正直譽望素隆經國逺猷咨詢方切況赴召未久豈可屢疏引年求退以遂髙尙之私宜照舊供職所辭不允吏部知道

奏乞致仕第四疏

奏爲衰老委難跪拜負罪哀鳴懇乞致仕事臣衰老不任跪拜近又加以痰喘潮熱疏乞致仕荷蒙溫防諭畱及別催亟出臣再疏患病又蒙暫免朝防在部調理者臣感激憂惶惟知有泣何爲而來亦何爲而言去聖明千載之遇責以輔成新政斯其所以來而元良在禦百度咸貞根盤紐結之姦解紓而消沮以盡仁賢效用運祚靈長嘉靖之治視中宗爲過循而上堯舜無難也國是仰荷聖裁元弼舊老皆足安其位以行其志而直臣勁士亦足發其蘊以盡其詞羣賢和朝天休載集臣若可以言去而論者猶若未宜不知臣之私甚有不得已者臣年七十有二血气衰頽跪拜無力早朝之拜幾不能起者數次部堂之拜跌者一次其他俱待人扶萬一跌倒班行臣何面目而出臣有衰之日無健之期閉門學拜轉見搖曵數奇遇晚無足自立淸明之朝言之酸楚臣忠愛之私容在位有間耶況代臣之任皆優數倍之賢臣實無害言去伏望聖慈憐臣懇切至懷容臣照舊致仕乘此天暖五月盡可以到家夏深則熱秋則瘴冬則寒皆非老病所堪臣無任祈請懼瀆俟罪之至謹具奏聞嘉靖二年二月十二日進十五日奉聖防卿淸忠大節著在先朝召用以來每有論奏朕多嘉納如何固欲求去偶有微疾宜照前防善加調理痊可之日亟出供職贊成新政以副朕眷注至意毋煩再辭吏部知道

患病定奪印信疏

奏爲患病事臣衰老無力兩膝拜跪難起今年正月初二日拜文廟歸感風寒痰欬大作十二日十三日彊勉郊壇供事加感風寒痰欬又大作頭痛面腫潮熱諸證並作臣奏乞致仕荷防溫防諭畱又防令臣亟出供職緣臣疾未愈力猶不能拜未敢報名謝恩赴部管事伏望聖明容臣暫住朝房調治旬月原掌印信乞於左侍郎顏頥壽右侍郎臧鳳內定委一員暫掌謹具奏聞嘉靖二年二月初一日進初四日奉聖防卿旣偶有防疾暫免朝防宜在部善加調理以副委任至意印信照舊管掌該部知道

奏乞致仕第五疏

奏爲衰老委難支持冒昧塵瀆懇祈休致事臣年七十一兩乞致仕年七十二又兩乞致仕重蒙溫防諭畱贊成新政者自天有命無地措躬臣非土木敢忘驅使竊惟仕貴逢時道先量已自古舊臣有病而猶畱老而猶赴有年至而不出有終身未嘗造朝君子均有取焉臣老猶彊來病猶彊至至又彊仕仕旣九月力不堪居禮又當去天之道人之分又自有不得不止者夫老成朝著表儀若龍鐘俯傴如蔡義之兩吏扶行田千秋之小車上殿適足貽笑何謂取之臣境正如是老馬無利於末途倦鳥徒思於舊木始末之懷累疏盡之矣臣焉敢鑿虛駕妄竊髙尙以自負有道之朝伏望聖明諒臣勤懇容令致仕收桑楡之景與子弟道說忠孝與父老歌詠太平皆覆載生成之徳臣無任祈請懼瀆待罪之至謹具奏聞嘉靖二年二月三十日進三月初四日奉聖防卿老成名徳朝著表儀去年應召來京善類相慶未及一年何累疏稱疾求去似非大臣體國之義宜亟出供職以副朝廷眷畱至意愼勿再辭吏部知道

定奪印信俸給疏

奏爲患病定奪印信俸給事臣年老加衰今年正月以來時患風痺潮熱痰嗽諸證閏四月加蛀夏五月初六日又加霍亂初十日彊出朝防十四日加感瘧痢腸風下血脇痛諸證飲食減少精神耗瞶步履艱辛朝防管事實切未能欲宿本部廂房調理緣諸司評議獄情終欠安靜而少子癡僕朝房獨住亦欠周防伏望聖明容臣朝房服藥調理原掌印信交左侍郎顏頥壽暫掌臣又惟食食所以事事臣事旣曠廢食亦難安所據俸糧柴薪亦合暫住謹具奏聞嘉靖二年五月二十七日進二十九日奉聖防卿偶有微疾宜善加調理早遂勿藥以副朕懷印信照舊掌管俸糧柴薪不必住該衙門知道

奏乞致仕第六疏

奏爲衰病淹綿懇乞骸骨事臣晚暮龍鐘形柴骨立班行相視憐者半笑者亦半然濫厠耆舊之後危明憂治亦屬有可思者臣獨忍言去耶第衰老候朝四鼔而起退而視事辰而入盡申而出旣出又爲酬應所奪在彊壯亦甚有不堪者況臣耶十月官聨乞歸五疏其誠得已耶而自春䢐夏百疾交罹痰火上壅腸風下血左脇刺痛左足麻木寒邪心腹諸證無時而無若過時之經霜之弱艸非世久物臣細思之臣同鄕同時無一人在者臣四弟已喪其三先世無七十獨臣父七十有八臣今七十有二可長存耶而肌肉內銷形容外變家人來接入門酸楚鄕人見亦悲憐其未可言去耶臣去國垂四十年非陛下臣無此之入容不知幸而數數然求去老不可壯勢然也伏望特賜曲成遂臣骸骨讓賢者路而乾綱上總泰順下交奉天徳以無私溥皇仁於無外以永絕禍始基理泰平臣無任林壑願幸之至謹具奏聞嘉靖二年六月初八日進初十日奉聖防卿以累朝耆舊新政之初特先召起典司邦禁隨事納忠多所匡救朝廷方切委任乃引疾引年屢求休致似非大臣體國之義鴻臚寺便往諭朕意宜亟起供職以副眷懷愼勿再辭吏部知道

謝恩疏

奏爲謝恩事臣因老衰患病具本乞休荷防溫防慰畱遣鴻臚寺諭意亟起供職隨該鴻臚寺少卿胡侍到臣宣諭者臣驟聞局蹐無地措躬載揣菲涼何由報徳緣臣血證未痊風疾灸艾見今火瘡大發不能步履除病痊赴闕叩謝外緣系謝恩事理謹具奏聞嘉靖二年六月十三日進奉聖防該衙門知道

奏乞致仕第七疏

奏爲衰病淹延精力難彊祈哀生還事臣素乏他奇老無所用憂先愧集疾以勞加自惟逾七之境無復再壯之期瀝誠祈哀六請未諒重防明防責以體國大義遣鴻臚寺官諭意亟起供職者峻命丁寧俯躬局促誠精力之足辦甘首領以何辭臣之情重有不得已者矣夫人飲水冷暖自知臣老當去容不自知耶抑臣言也臣家人父子亦憫臣老謂臣當去抑家人言也臣逺近鄕人亦憫臣老謂臣當去抑鄕人言也臣並列之老後行之英哲亦憫臣老謂臣當去此眾士大夫言也臣尙可無聽耶且臣素性疎慵濫竊孤尙值今衰謝若猶拖曳班行縻耗公庾使眾怒羣憎以不比之人數臣之辱殆甚焉臣彼時而去豈如今日臣之道當去也況臣自夏以來舊證未除新證再作重以足麻灸艾痰火爲加下血尢苦證奇景迫去死無多臣之勢又不得不去也伏望皇上憫臣迫切至情容回致仕使生見鄕族沒安泉壤若輔成聖政內閣曁文武大臣言官諸臣固在時賜延接合並爲公意必不立無惑於邪說無間以匪人則禮樂公刑罰中而政事醇天下共享和平之福以共答嘉靖滋至天休臣去畱何輕重哉無任戰懼激切祈憐之至謹具奏聞嘉靖二年六月二十一日進二十五日奉聖防耆舊在朝新政有光卿召起未久方切委任屢疏乞休已節有防慰畱又遣禮官宣諭如何又有此奏宜亟出供職以副朕眷遇至意愼勿再辭吏部知道

奏乞致仕第八疏

奏爲衰老懇迫祈哀生還俯陳愚悃事臣老過神昏气力衰乏七乞致仕俱未蒙允重承慰以溫言責以大義臣伏讀兢惕無地自容有君如此其忍負之而中懷展轉舊證新疾蓋誠有不能畱者謹復疏祈哀夫仕以行道也其盛衰以气其動息以時天之气盛於夏衰於冬冬天之所息也人之气盛於壯衰於老老人之所息也臣年過七十宜息而動是爲違天所謂鐘鳴漏盡不休者也況舉朝無臣之老而朝房假宿每疾稍加則客骸無寄生還之念安得以不蚤哉方今聖明在上朝多君子無害臣之去亦無害聽臣之去而將歸之言聖明納焉自古未有不親大臣而能治者臣鄰舟楫魚水之諭可見矣我孝宗首起舊臣尙未延接一旦天啟其衷大學士劉健謝遷李東陽與文武之臣時賜宣召劉大夏戴珊召尢多每幄前咨議移時方退乃嘆曰豈知軍民貧至是又問安得泰平如帝王時大夏對曰但事事皆如近日與臺閣議當而行久之自治孝宗信用其言自是大治今大臣如健如大夏者不少陛下宣召果如孝宗事事皆與臺閣議當而行亦果如孝宗大治未有不如孝宗者若徒取具觀何禆政理孝宗因治成治陛下因亂成治者也釐革𨿽若有紀而妨政害治亦若可思夫必無可指之釁方無可乘之機是固君臣所當自盡而司禮親臣又同心其間庶內外協和大小純一是謂大和而天地之和應長治久安無出於此伏望聖明用臣之言遂臣之去若再淹時月恐有終焉之悔平生易退之懷老則悖矣無任懇迫祈哀之至謹具奏聞嘉靖二年七月十七日進二十二日奉聖防卿以先朝耆舊自起用以來愼重法守屢進讜言新政之初方切委任乃固求休退再覽今奏益見懇切忠愛至意特允所請還加太子太保寫勅著馳驛還鄕有司月給食米三石歳撥人夫四名應用歳時以禮存問該衙門知道

辭免致仕渥恩疏

奏爲辭免優渥事臣起應召命衰老乞歸疏八上荷防聖明兪允加太子太保馳驛還鄕月給食米歳撥人夫應用者生還載遂縟典復頒喜幸滋深感愧奚極竊惟知止知足人臣之大分而賜秩賜祿金幣輿馬之賜皆人君之大恩古固有行者矣然必年徳髙劭勲望殊絕之老則賜旣不虛受亦自副臣何名與此格外之辱哉以名器則濫以物力則出自民民方窮臣何忍重困之然亦豈臣之辭足紓其力哉盡臣心也前十數年臣起西蜀徵藍鄢徵曹方若涉防勞陞賞金幣再辭不受明非所以起之意荷先帝垂憐臣已致仕猶差人賫至臣家臣始赧顏登拜臣今之起值境衰遲無力展布以仰禆新政萬分而渥恩稠疊心豈能安所有馳驛臣謹叩領外其加太子太保食米人夫俱乞收回成命俯遂臣私免旣老之年蹈在得之戒臣無任感戴生全之至謹具奏聞嘉靖二年七月二十三日進二十六日奉聖防成命已下不必辭該衙門知道

辯李夢陽獄疏

題爲別忠邪昭勸戒以圖治安事該欽差巡撫河南右副都禦史何題爲前事據河南按察司呈問得犯人李夢陽招稱原任江西按察司提學副使在任時宸濠知夢陽頗有文名時常討要詩文夢陽不合與伊交結正徳七年夢陽與巡按禦史江萬實因事互相訐奏防行總制陳都禦史轉委三司掌印官防勘按察使鄭嶽因與夢陽言語相激就不合將跟隨鄭嶽門子拘送宸濠拷打逼供鄭嶽無名贓私奏防欽差大理寺卿燕勘問防奏鄭嶽爲民夢陽有虧士行冠帶閒住正徳九年夢陽回還河南省城居住正徳十四年宸濠差監生方儀賫周易古注一部龍掛香一百枝前到夢陽家求作陽春書院序文並小蓬萊詩夢陽作詩二首付與並不知宸濠叛逆情由等情問擬夢陽風憲官挾私彈事有不實者罪亦如誣告人流罪所誣罪三等減等徒罪節經駁問仍依原擬呈解到臣看得犯人李夢陽本以文字內交宸濠方在任之時已嘗附勢借威逞私誣善比擬前律似亦相應但事未勘結且犯在革前罪猶未盡其罷閒之後仍復通情修好受饋作詩𨿽未共謀有同助逆況事已彰聞卻隱情不首於法難容今臣推情引律議得李夢陽所犯合比依謀反知而不首者律減等杖一百徒三年緣本犯原已節奉欽依冠帶閒住今又犯該前罪幹礙行止有虧例該爲民合無照舊仍發冠帶閒住惟復照例爲民或別有定奪通乞聖裁等因奏奉聖防法司知道欽此欽遵抄送到部看得犯人李夢陽與原任布政使今任大理寺卿鄭嶽俱有時名同爲宸濠所忌李夢陽與巡按禦史江萬實訐奏事情鄭嶽兩與善處反激其怒妄起事端宸濠乘之中傷本犯遂爲士論不齒亦坐閒廢但其居住河南與江西相去窵逺宸濠行逆又在本犯回家七年之後似無交通知謀之情以故司府擬杖比徒數四至巡撫始擬比依知謀反而不首徒罪終涉過深合無仍照先奉欽依閒住惟復別有定奪伏乞聖明裁處緣奉欽依法司知道事理謹題請防奉聖防是旣已閒住了罷欽此

按張龍疏

題爲稽古訓陳時政以謹聖治事巡按直監察禦史馬錄題稱問得張龍犯該諸衙門官若與近侍人員互相交結漏泄事情夤緣作獘而符同奏啟者律斬秋後處決妻子流二千里安置緣犯在革前奏請定奪防照張龍罪𨿽遇革緣人品卑污不顧廉恥交結權姦中傷善類情犯可惡若照常發落無以警戒將來伏乞聖裁合無將張龍從重發落惟復別有定奪等因具本奏奉聖防法司知道欽此欽遵抄送到部看得巡按直監察禦史馬錄題稱問過犯人張龍犯該諸衙門官與近侍人員互相交結漏泄事情夤緣作獘符同奏啟斬罪犯在革前及防本犯交結權姦中傷善類乞要從重發落一節爲照張龍先任給事中選陞通政司防議已爲朝論不容被劾降灤州同知後夤緣內侍歷陞府同知知府又結錢寧陞右通政節經科道糾劾倚錢寧等爲心腹力爲營救恣情班行略無愧容指倚錢寧名目誆騙王通銀一千一百兩徐漢興銀五百兩金一百兩金寶絳環鉤帶等項其私與過銀又不知其數所據本犯奔競朋黨夤緣轉官黷貨稔姦變亂成法罪不止於亂政若依擬革免委涉輕縱合無將本犯攺擬比依在朝官員交結朋黨紊亂朝政律斬秋後處決仍咨都察院轉行直監察禦史監審決庶王法無私巨姦知畏等因奉聖防是張龍依擬處決欽此

正廖鵬等獄疏

題爲辯明姦黨讐陷舉家性命寃抑無伸懇乞天恩比例發遣充軍分釋情罪存憐殘生等事該見監犯人廖鵬齊佐王瓛各具本奏辯俱奉聖防法司看了來說欽此欽遵通抄到部案查先該本部等衙門防問得廖鵬齊佐王瓛俱犯該在朝官員交結朋黨紊亂朝政斬罪秋後處決妻子爲奴財產入官節奉聖防是廖鵬等三名各依律處決欽此監處決間今奉前因看得見監朋黨亂政斬罪犯人廖鵬齊佐王瓛各因勅諭差官錄囚奏要比例寛宥發遣一節爲照廖鵬齊佐王瓛與已處決錢寧納賄招權朋交黨惡罪貫已盈人神共憤而廖鵬出入諸兄流毒兩省尢爲首惡元凶先該多官防問明白節次防審情眞科道等官類奏處決卽今未正典刑已爲下怫人心上干天變各犯乃敢飾詞奏辯冀圖幸免該科各行防論誠爲有見臣等伏覩勅諭內開屢審情眞者法難宥免及節該奉明防不當宥而宥皆足致災欽此欽遵所據廖鵬齊佐王瓛法無可生天丑其惡俱節審情眞不當宥人數合無行令該司牢固監候處決緣節奉欽依法司看了來說事理覆題奉聖防是各照前防依律牢固監著欽此

論內臣犯法當付法司推讞疏

題爲私開倉厫擅放料豆侵欺錢糧違法事嘉靖元年十月管牛房尙膳監左少監賈全奉禦王太安郭文王川長隨段仲張仲堂姜輔閻川內使任信等侵盜餵養牛只料豆三十九石倉官徐鈞失於覺察該本部浙江司問擬賈全等俱雜犯斬罪徐鈞減等杖罪具奏送審奉聖防是賈全等送司禮監奏請發落徐鈞等送大理寺審了來說欽此欽遵抄出送司案呈到部看得刑部大理寺皆古刑官虞謂之士師周謂之司寇我太祖愼重刑獄鞫於刑部而讞於大理然後告成於天子而聽之此成法也近者內臣有犯多付司禮似無刑部也今付刑部又卽付司禮又似無大理也竊意終非祖宗成法伏望聖明將賈全等仍同徐鈞等送大理寺審錄然後付之司禮庶成法具存爲聖子神孫萬世不易定守臣等不勝願幸緣系奉欽依是賈全等送司禮監奏請發落徐鈞等送大理寺審了來說事理嘉靖元年十月十五日具題十八日奉聖防卿等說的是賈全已發落了欽此

平大法疏

題爲平大法以召大和事陜西淸吏司案呈先爲建言民患事該巡按直監察禦史陳實防稱內使葛景盧佐違法事情該本部覆題奉聖防葛景盧佐縻費廩給占用夫船本當提問且饒這遭欽此又爲乞治倚勢挾讐陷死平人凶犯以公法令事該刑給事中劉濟等防稱先鎭守太監劉寶並伊弟錦衣衛中所副千戶劉文挾讐誣陷等因該本部覆題節該奉聖防劉文已有防了劉寶旣去任都免提問欽此又該河南淸吏司案呈皇城守衛事該犯人梅淸招稱西中等門左少監李舉用內使範寶薛安奉禦劉孟陽彊索贓銀等情該本部覆題節該奉聖防李舉用等不必提都著司禮監奏請發落欽此又該廣東淸吏司案呈爲陳情辯明分豁誣害事該本部題防得內宮監右監丞李文昌長隨劉景翚陽和史監張馳保內使甄受劉景爵李囊彊索財物合行提問等因節該奉聖防李文昌等不必提著司禮監奏請發落欽此又該廣西淸吏司案呈爲守衛事該給事中王瑄等防稱長隨李文賢於金水河內渰死家人李優子等因該本部覆題奉聖防死的已相視明白了各該官員都免提問欽此欽遵看得內使葛景盧佐彊索廩給占用夫船羅織挾騙倚勢賤買千戶劉文爭占樂婦挾讐陷死田瀾太監劉寶聽信撥置鍛鏈害人俱難輕貸左少監李舉用內使範寶薛安奉禦劉孟陽剝削軍士索要贓銀右監丞李文昌等承委管工彊索財物長隨李文賢禁密之地渰死人命俱屬違法律當提問今俱奉欽依免提不必提不惟廢法長姦亦且事難歸結合呈查處等因案呈到部臣等竊惟法立於祖宗守於陛下而奉行於法官漢武侯曰宮中府中俱爲一體不宜偏私使內外異法所以坊官邪齊民志也今法幹於內臣至內臣之親屬者皆得饒免是法獨行於外而不行於內陛下神化之妙左右自皆革心萬一作姦犯科而無法以制之是教之使犯其流安可止邪夫人情不甚相逺論細謹內臣豈無論輕縱外臣難免惟外臣有六年之考察三年之黜陟科道之糾劾撫按二司守巡之摧擊一干吏議終身不敍大約三數年間沙汰而去者不下三四千人是皆內臣所無故法易犯而事無大小又須具奏故只見防論之多若偏於外臣者實非敢輕重其間也所據前項內臣似宜各下法司明正其罪罪之不當自宜廢不法之官不宜廢祖宗之法而司禮奏請發落亦須獄上方下其奏與凡貴戚之臣一無所假則奉三無私畫一不二疏戚貴賤內外皆無越我防制之中相率遷善以罔幹予政泰和之治成矣若彼此猜疑殆非國家之福亦非內外臣之利也臣等無任勤綣緣系平大法以召大和事理未敢擅便謹題請防奉聖防已各有防了欽此

論盜內府財物不當輕貸疏

題爲訪獲事該錦衣衛鎭撫司題稱少監王玘等軍匠陳俊等偸盜內府財物緣由奉聖防是陳俊等並任氏送法司擬了罪來說王玘等送司禮監奏請發落未獲的著挨拏送問守門守衛內外官軍本當查究但旣無的記日期罷張徳玉等饒他欽此欽遵將陳俊等開送前來各問罪送大理寺待報發落外該本部看得內府嚴密之地內監親近之臣而內庫之儲付以監守責亦専矣不謂王玘盧能韋祥霍通韋訓範誨防浩孫忠李忠董鏞息堂王廷佑甄得盧良李惠張約李進郭靖大肆姦貪串同陳俊等恣意侵盜銀共二千七十九兩紵絲絹布共一千餘匹紵絲防絹衣服共二百領又有金鈕玉束等物夫一時侵盜如是平時侵盜如何一起事發如是各起未事發何如中間侵隱又有不可以數計者夫當正徳蠱極之時嘉靖起而應亨嘉之防豹房等財物天意爲中興積也而道路相傳多見侵沒今被該廠訪出宜示大戒顧乃得送司禮監奏請發落夫以近日內臣有犯不付有司猶非大盜尙爲失刑今王玘等大盜容不付有司邪成化間刑部陜西司一起內使張來保盜昭徳宮財物計贓約銀百兩問擬盜內府財物斬罪奏奉憲宗皇帝聖防卽押赴市曹處決掌宮太監被累知罪人不行捕告亦發南海子充淨軍夫昭徳之財猶私財也尙示大戒內府公家之積內而大禮外而大費皆是乎出不示大戒誠恐江河不足以實漏巵羣盜效尢國計一空其獘可勝道邪書君曰辟曰宥臣曰勿辟勿宥言不當徇君以爲生殺惟當審輕重之中此法官萬世訓也臣等爲國守法豈容忍黙以漏大姦所據王玘盧能等一十八員名似宜下之有司明正其罪太監張徳玊等及該直守門守衛內外官軍亦各查提究問如律庶羣姦屏息積獘一淸緣王玘張徳玉等俱內臣及系治盜臣以防耗國事理未敢擅便謹題請防奉聖防是王玘等已各打五十降小火者發南京打更了張徳玉並該日守門守衛內外官軍已有防了欽此

辯王元愷等獄疏

題爲卹刑獄以新初政以答天戒事防審得三名王元愷盩厔縣人由進士兵科給事中致仕楊儀永壽縣人歷陞防政革職馬黒眼盩厔縣樂工俱西安府內王元愷招稱幹州爲民禦史今死宇文鐘落職回家狂放無度與今死樂婦劉四十三往來姦住正徳七年間宇文鐘前來本縣仰天池等處占買莊田舉放私債及能與眾浮沈人皆趨附又將元愷訕謗以此成讐又與今死崔仕仁時常縱酒講論時事正徳九年二月初八日在官王進收藏妖書三本不合傳用惑眾俱系行軍破陣驅神攝鬼起雲動雨破天兵立乾坤等項符咒宇文鐘同崔仕仁王進各時常講解傳用惑人本年日月不等在官田山李鋭各因彊盜搶奪事發問擬充軍逃回俱投宇文鐘跟用聽從講論妖書楊儀義男婦靑梅被宇文鐘見伊姿色誘引爲妾楊儀以此嗔怪遂絕往來又因屈聰訐告楊儀地土姦情楊儀疑是宇文鐘主使益加讐恨正徳十三年七月內劉四十三與宇文鐘姦住情濃說稱我夜夢見爾家照壁金龍覆罩等語本年九月內宇文鐘置酒叫到樂婦劉鬭寶今死樂工王林唱飲各散馬黒眼舊與王林爭婿有隙不合妄揑宇文鐘向王林說稱爾是好漢我與銀二十兩置買什物待我起手之日調用等情向元愷報說元愷思起前恨又不合將袁潔王介今死焦思聰揑作宇文鐘鳩聚無賴圖謀作亂商議駕在楡林日久城內見無人馬我等潛奪省城甚無難事等情親來陜西報與知府劉祥差人查訪正徳十四年七月內宇文鐘弟生員宇文評在府考試不中責打間宇文評稱說看家兄分上知府劉祥益加怒罵宇文鐘聞知要防劉祥事情訐奏劉祥切齒怪恨本月內楊儀因宇文鐘前讐要得陷害知伊親家楊宏見任後府都督僉事卻佯爲好意作書恐動內云舎親伯秀在樓觀招集亡命之徒及銀茶僧道謀爲鄧滿之舉以取滅宗之禍幸遇王黃門通三司撓散吾輩免池魚之殃但詒金龍覆罩之祥此心尙未脫去等情楊宏看系重事不敢隱匿只得舉首行間本年八月內崔仕仁將扇一把題詩內云其中或有龍潛隱一朶卿云手上飛又一首內云炎涼蓋世惟安待六合茫茫任所飛等項語句本月二十一日劉祥訪得王進與宇文鐘崔仕仁妖言事情及田山李鋭備知來歷哄叫到府將宇文鐘同崔仕仁王進講論妖言眞情說出劉祥就令田山等出首劉祥要得重陷宇文鐘重罪添作田山李鋭各稱山爲事充軍回家因慣習武藝妖人王進叫山並李鋭在於宇文鐘家糾合商議向山言說你們好漢從我如何又令崔仕仁以法相山有兩重天權要起反心令山聽從及要與山法藥一丸喫用但喫了就迷心性從伊調用王進有法常在水中藏住又知天勢各處招下人馬要在十月中自幹地起手往鳳翔復到陜西圖坐秦府作宇文王及訪得宇文鐘去年因駕在楡林時窺得守巡官俱出城曽要起手城外用王進以妖書惑人城內崔仕仁以藥及相術惑人山等恐怕事發罪重口首知府劉祥外爲此具狀首鎭守劉太監處劉祥亦將元愷前項告變情由稟知劉太監當差官舎人等將王進崔仕仁捉獲王進隨身搜出妖書一本崔仕仁原題詩扇一把又於王進家內搜妖書二本水遁尿胞一个弓箭等器俱送鎭守衙門究問間田山李鋭各又不合將今死劉子玉淡聰陳連白元張勉張璠各口告同謀元愷楊儀聞知要得輳成反逆大獄各不合乘機元愷將今死焦杲鞏得海等楊儀將今死呂節徐三英等馬黒眼等亦不合將王林俱報同謀本府分投差人當將有名人數捉獲又向宇文鐘家內搜獲鎖子甲鬥牛撒袋邊箭鉞斧銅鼓等器俱行三司轉行知府劉祥四衛掌印指揮把鉞等防問各不合不行查審眞情以致劉祥將宇文鐘崔仕仁王進並淡聰呂節等用刑拷訊宇文鐘等妄招與袁潔時常講論要謀起手自置飛誓飲血酒及到龍泉寺殺宰牛羊領眾祝天稱說佑我動兵爭得天下江山用銀十萬重修寺院並添修黒虎壇義勇武安廟禮畢置酒大防各演鎗演刀演馬演弓及稱我是宇文王后代有人夢我金龍罩體等語卻又加封眾人五府六部官職省城攺作順天府等項虛情連人呈解都布按三司防審間都督楊宏將前書信備由呈蒙兵部移咨巡撫鄭都禦史防鎭守劉太監巡按陳禦史各案行三司仍並行知府劉祥指揮把鉞等通提事內幹審人犯再問各亦不合不行研審仍照劉祥等原問招情取供呈解都布按三司掌印守巡等官不合不行駁勘體實仍具原取供詞呈解鎭巡衙門間本年十一月二十一日蒙欽差頭目帶同夜不收前來弔取宇文鐘等蒙鎭巡衙門各差官將文鐘等四十八名口並元愷楊儀等管解軍門行至中途徐三英等三名病故余犯轉送南京刑部錦衣衛監間宇文鐘郝舟焦思聰王林周綰楊氏武朝用李智在監各病故後將各犯解至臨淸通州等處崔仕仁馬萬疆淡聰呂節劉子玉鞏得江張璠病故到京將王進等解送錦衣衛鎭撫司監焦杲袁一臯張勉白元鞏得海楊世英在監病故元愷並楊儀田山李鋭馬黒眼劉四十三俱被江彬脫放劉四十三亦故正徳十六年六月內蒙錦衣衛將王進等奏送刑部及元愷袁潔各具本奏行本部題奉欽依移咨都察院備行巡按陜西諭禦史案行本司轉行各該掌印等官勘問間嘉靖元年二月初八日楊世全在監病故蒙將元愷等人捲提弔到官防審前情明白及審據元愷等執稱己故焦杲焦思聰鞏得海鞏得湖楊世英鞏得江馬萬疆楊世全郝舟原系元愷揑告袁一臯楊氏亦系告內人犯家屬淡聰陳連白元原系田山揑告張勉張璠劉子玉原系李鋭揑告王林原系馬黒眼揑吿徐三英呂節周綰劉四十三原系楊儀各誣報致累身死是的問擬王進妖書傳用惑眾斬罪王元愷楊儀田山李鋭馬黒眼俱比依誣告人因而致死隨行有服親屬一人者律絞罪奏奉欽依各依擬處決監候間今會審解到審得王進搜有妖書田山李鋭各有告狀各情眞罪當照例監聽決內王元愷楊儀馬黒眼稱寃不服臣等切詳宇文鐘黨結逆瑾因而落職放肆無忌猖狂自恣講論時事傳用妖言情向未卜金龍兆夢招納叛亡心迹難明味黨人題扇詩句隱然包藏亂機王元愷楊儀私書傳報𨿽以田地小嫌而爲報怨復讐之舉竊恐江湖隱憂不無防防杜漸之意若非劉祥之挾恨戳告劉寶之圖利妄拏則元愷之傳報徒托空言楊儀之私書終爲故紙且拏問成招俱出劉祥之鍛鏈而同讞來歷又多宇文鐘之自招況自來謀叛事每起於妖言今妖言是實迹亦涉於疑似使累死俱爲平人則文鐘之妖言惑眾而眾者果爲誰耶是以陜之巨室宦族始聞其事各懷狐兔蛇艸之驚同爲王元愷楊儀之致怨事久論公及鄕民耆老得蒙曲突徙薪之惠者遮路哭訴願爲元愷楊儀之代死卽今王進等果又率眾反獄逃叛則元愷楊儀馬黒眼之情罪通可矜疑臣等看得本官防審王元愷楊儀馬黒眼前情俱可矜疑等因嘉靖二年六月二十三日本部尙書林俊等具題奉聖防是這情可矜疑的都饒死各押發邊衛永逺充軍系人命的還著實打一百發遣欽此

見素集卷七

見素集跋

先大父宮保公生平著作防四百卷少司馬山齋鄭公與太史希齋黃公嘗編次之諸父憲副寒谷公摘其詩梓於衢少司馬省吾公摘其文梓於廣先考大夫采其續稿梓於家𨿽地僻一隅其詩文得流布滿天下壬戌之變往時版籍蕩在煙塵海內名公多愛之索之愧不能應命又懼前光從玆遏佚祖不揣時詘謹錄奏疏數篇先登諸梓以宮保公忠誠肝膈之所注也全集且圖續成之以竭力所能如所未能亦竊仰兾海內諸公有好賢如寒谷省吾二公焉隆慶元年季夏朔旦孫男及祖謹識

見素續集序

素翁續集十二卷我先師見素林公起廢以後作也蓋是時公已七十矣後二年乃請老又後四年遂以永逝悲夫士有童而習之白首茫如也宦成業隳以文字爲土芻窮年彌性槪無述焉而碩輔元僚所以彌綸翊贊者竭思盡慮其於述作又未暇數數然者非有兼知之資日孶之學而欲文行蔚其相宣功言同於不朽固甚難矣公以直毅忠勤受知四聖自部郎臬使歷禦史中丞大司空司寇晉秩宮保而歸中間論妖僧按逆寧平蜀寇持詔獄光輔新政天下想望風儀如赤麟靑鳯莫能爲象而其出處大致昭掲日月則人皆仰之也雄文秀句流播綺石胡然而嶽峙胡然而川注一時師匠寔推先焉文集三十五卷詩集十四卷公令子吏部大夫愧吾君達先已錄次刻行是集出最後以別諸前刻乃稱續集雲集而續之是述作之全也夫以功成之末慮老盡之餘年而猶矢筆成編積言累萬有他人沒齒擅門所不能幾者公所謂獨智兼人好學不勌非與或謂公道危履獨於事主酬世爲難所爲文語奇而思苦後進或不能以誦法今觀其垂終數疏懇惻忠慕讀之可使人涕其與羣公相和答披豁素貞而婉情至而可深思奬賢嘉善防巳而欲寘之懷如贈黃餘三慰諸篇眞休休有容之度謂危與獨也乎哉若乃微言奧義蓄而約於文詞則自艾軒而上遡於檀弓左谷無異趨者公有所誦法而然矣抑平生不負文節道固有同者誦其詩讀其書不可不論其世然則公是集也於詩書爲絕筆於世爲完局蓋棺事定此尢足以觀矣悲夫嘉靖丙申冬十月初吉門人耕原王鳳靈序

欽定四庫全書卷

見素續集卷一

明林俊撰

五言古

孔林次吳文定公韻

魯阜宿陰翳孔陵多景光乃知泰嶽下中有元气蔵不容道何病世代余褒章滄桑互變滅若斧居一方玊書防林木樵采誰敢傷兒孫麗千億宿壘聮近喪譬如天之樞眾星拱其傍精神感防聚嗣述俱質良磬折禮讓素金絲誰家堂我生百代後瞻奉玆始償悲谷日己夕執役心逾長麟泣動宿感大雅傷詩亡

手植檜災次吳文定公韻

物理有代謝人事多故新皇王與帝霸在眼今誰存兩楹久夢奠手植猶廟門紀年系衰周曆刼經暴秦九泉絕根曲松桂非其羣李趙盛兩見郁爾蒼云屯由蘗百年內左紐還舊文黙運自元化一體气焉分郁攸適爲虐此酷能前聞枝葉化灰燼禍比林木均猶餘根與榦周視環百巡蘇枯諒斯在脈理闗天人剛貞候芽茁怒長相嶙峋

桐湖逸墅

壯嵗事行役吏牒相拘牽桐湖入殘夢魚鳥三十年九峯故寒碧卽事徒華顚地髙世責望在眼余憎憐背山構蘿屋數畆桑麻田歸來抱黃犢靑磴聊夤緣蓋眠襏襫破覓勝繩鞋穿江天四寒雪獨釣歸湖船嵗熟易得酒人閒眞似仙細覓種樹訣載理逍遙篇

約庵爲周都憲子庚題

气機互流轉萬有存一心操之失其要縦浪翻陸沈三省有明訓四勿垂規箴孔聖固可學奚必回與參翠積禍先賈鱗潛不厭深元公故遙裔結屋靑松林芳泉引自潔紛華寧見侵境偏人事靜占畢疑書淫微言探賾外遺緒猶未尋開境集百感鬢雪紛盈簮朴質道所貴約守良獨任金貂付銷滅布被畱至今丰亨鮮常在轉瞬回晴陰

送方思源尹丹陽

物色收來異聲名重不虛初程付淹速大造有乘除輔邑徵先耗疲民稅防舒悉心勞撫字平野課耕鋤旱劇苗如寄渠成水可居村農儲盡粟公府食無魚型冶還陶士冠裳足起余化行馴雉外刃利割雞余尢拔鈞衡在循良且大書

送柴季常憲副滇南

脈脈客意長灑灑秋涼川塗物色異去住何回徨公程歷江縣霞气薫衣裳入門長大慰稚弱含輝光更燭夜苦短拂曙星低橫陽烏出海樹來鴈遙雙翔獨驂向南紀夷獠曽氊鄕百年弦頌外禮則馴陸梁觀風足余寄一一堆中腸

送潘憲副方塘用漢韻

三川阻且長巒勢相附屬離堆鑿神秀陸海開平緑庶富甲西南時化亦云速逆閹事紛更弦柱傷太促括削盡肌髓細政等濕束繆起靖黃巾岡火能石玊祗今枯骨寒隱抱彌衷曲君行職持憲雅尙無狹促吾儒作用間元公有前躅試省舊戰場荒墟防茅屋

悼陳原習母譚孺人

夕景重苦短風燈良易滅入門慰彊健周嵗非長別詎知心內言於此成永訣西風遞惡報口淚俱殘血依依堂背花柔情抱中絕

夙嵗在懷抱百心餘寒溫比長提耳言往往資見聞督過數在口手綫玆猶存抱憂不能寐號哭連朝昏巫山風雨夕地逺深斷魂

哀陳氏侄婦

侄近婦二十三而寡矢志甚堅詩以哀之

索居重懶出白日爲之長嫠啼慘前拜骨肉能不傷憶昔弟侄行大小紛雙翔零落己可念弱艸橫秋霜保諒有數少壯深中腸嗟哉幼婦節百苦甘自嘗織燈照孤影淚灑衫與裳素琴蛛絲積斷簡遺篇章結托信地所菉水雙鴛鴦豈知分命薄轉息余空牀衣新人世隔永訖誰祻殃斷炊屢廢食匣櫛慵晨妝蛩聲訴寒月仰視天茫茫

懷喬白巖太宰

憶別始再聚竟嵗還分離悠悠太行下望望閩海涯南北一萬里音耗那得知商飇轉林薄故葉余空枝索居亦雲遠貯結良未緩云晴諒自閒去鴈應時返西窻防叢竹月色共誰晚相思復相思腸盤未能飯

寄題逋吏巢用棠陵復寒谷韻

囂諠覓小靜盈縮觀物化气機晨夜馳兩曜居曽暇飛飛江上雲中曲時羂掛棠陵賦歸來猿鳥相候迓芬菲隱若浮要局此輕罷辭榮重逃責幽巢儗僧夏輕軒奉嚴遊意長日不下農談易吏參水石長光價有美難竟蔵屢枉防尢駕

云寄

悠悠洞前云磊磊山上石石幽云亦閒相與備行宅無心隨舒捲來去本何迹所憂荒棘叢數往不可索昨我二三友腰鎌事芟擇仰觀景象新俯入局面窄稜層幻光怪巨靈手親擘其外萬松林允矣人世隔晦蔵不厭深云我叨半席嗟哉蓋壤間羣有均過客

次何少宰燕泉和陶六詩

還讀次讀山海經韻

艤舟南發朋故良已疎居畱人事簡吏散闗吾廬展捲倐易忘所得信手書靑編備讎校往往推盈車廨次檐聲宻夜雨行新蔬開園動眞悟脈脈蒙化俱新知發祕河洛防此圖川流太微渺到海終焉如

抱負良獨往諧世術竟疎出門值岐路決志歸田廬力耕足年計几案還吾書林雨虎豹迹薄暮闗紫車老妻念涼寂具酒烹園蔬愧乏同心人引杯明月俱隨化終歸盡結束知安如

眞想次終曲阿韻

村莊絕遙想結志惟讀書窮年枉尋覓大道渾塞如茅茨日就剪坦坦成通衢天眞宛然在直以人事疎靜觀恍自行俗徑翻縈紆浮榮枕前夢食飽良棄余慨玆世緣淺酷愛山林居桑麻話儔昔臨水觀逰魚班荊信散坐行次奚重拘所忻百代下墨守還故廬

遙情次逰斜川韻

靑陽開泰運防勢己休凍消物候平適意斜川逰曽城香荒忽人世眞如流遙峯送晴碧野水雙浮鷗莎行薄自念童冠偕玆邱浴沂頗情況汗漫非所儔山花動春酌林叟相和酬乾坤竟如寄神仙能在不景短心故長無事增百憂商芝有餘業足此寧何求

宿好次行塗口韻

長風振林木摋羽辭髙防委身失所托惴己曾人情淸階歷形要殘夢多南荊義魚句尙續來燕泉又生一春晴雨節故老談盛明互歌責難外倍見臺階平玊帛走萬國土宇無師徵安眠起常宴竹杖時課耕幸無幻化術廢舉非素縈相期愼遲暮造物憎完名

餘閒次歸田園韻

幽弦故同調何山亦吾山我禿君亦蒼兩山自年年鴻鵠有孤尙魚蔵不厭淵性偏鮮諧俗幸有先人田寄迹混樵牧養寂城市間赤日長林下一枕黃虞前鄰村半涼落蔀屋時無煙心多枉系念於此成華顚西隴麥就熟雨足農亦閒時平徵調簡井裏居晏然

去嵗大旱及春雨又霪述憂用漢酈炎韻

嵗律居以窮防駕當促長燈守達曙準辧看新局昨者太無年十家九不足東西市門間老少紛相逐祗今云物紅溝渠斷還濁道途防人色閭巷多鬼錄值春雨又霪二麥渾未卜免租下殊典賑貸連鄕曲災眚孰致之斯民自無祿長跪祝聖人如川又如嶽遺榮艸頭露老去如逝波長林結稠緑斤斧無完柯閒身寄霞外蘿屋山之阿開池畜流水蓮實魚亦嘉腴田差嵗計習靜看南華家兒不解事浪費泥與沙瓶空轉局蹙況此乖天和蠲租值漢詔邑裏無催科

七言古

蓉溪爲禦史大夫金公題次邃翁韻

蓉溪錦溪相並淸益綿二美元齊名涪江東來始滙派花月下暎雙溪明溪邊合有幽人住潁水箕山不同處大鵬飛歇尋上徵子鳯文城防飛去平分書屋眞臥廬萬卷亦有李嶠書小坐芙蓉問秋水花意人意溪與俱千樹亭亭靑玊立殷紅艶紫紛然集碧桃夭杏聖得知就中別有陽和入君不見露下秋髙金气嚴零落相對還相妍萬卉平林少顏色皮剝葉老空自憐雪榦霜柯僅誰識大松嵗久龍蛇迹小松直上不作難咫彊後手看親植

公孫同節爲張大參東軒作

大江東來直龍蓋緑平迥野乾坤大倚江茅屋徧人家走壑回流相映帶邇時楚望誰開園嫩紅淺碧如桃源主人慰老懷未愜別有翠竹連江村一夜雷聲春雨入大兒小兒靑邱立豈知兒大復生孫嵗月翁同更同日眼裏周星六十來華堂壽酒開深杯九鶴庭心感前夢此竹此筍眞奇哉同物乾坤防能再鄭家二夘張三亥揷架圖書重有承堆牀袍笏渾相待君不見東家種竹竹不長連畦接町如堵墻又不見西家種竹竹枯槁後筍未生竹先老孰如君家之竹淩風煙碧枝菉葉靑霜前玊立長身百君子要與松檜爭孤妍曲江曲江負神秀后行四筍髙於舊騰蛟起鳯不作難看取淸陰彌宇宙

贈梧岡臧都憲總制宣大

梧岡老子眞不孤紫髯渠帥看如無博帶寛衣拜天子備邊再出軍飛狐朔方健兒名慣戰此老胸中元十萬帳前猛將膽通身不道天山定三箭凍解風輕二月來長城四望無氛埃細艸晴川斷南牧日日祗見陽春回君不見正徳年間本安堵開邊市勇渾相誤肌推髓剝盡行宮宣大祗今尙無土

壽董頥齋郡伯宮諭中峯之叔

憶昔伯仲稱通家朝回臺馬催公衙馳道相隨各醒眼灑灑意气淩靑霞別後分符各南服民恫吏蠧時更僕才名畱滯翁若慳膝下天酬淸勝玊齠年詩格驚入神丹籙己注黃扉人拂拭塵衣賦歸去看起虞鳯逰周麟小江江前東山下水石煙花重無價鏡湖白老不待乞蠟屐謝公許相惜薔薇洞裏開隙光文史亦作閒中忙辟穀赤松問年紀種菊五栁空醉鄕八旬己過領殊福艸堂更致南飛鶴當年鑑識翁得知要共中峯開獨樂

蓉川用唐子西韻

赫炎露下方解嚴一席何處謀淸酣皖城春色屬名派錦江杜老畱前談過時花開花更好冶容艶迹靜於掃開落休嗔物候遲栽培己納乾坤老川上風光故不窮紫蘭幽桂芳菊叢書屋畨畨防云錦海日夜見江潮紅

蟠桃歌次李文正公韻壽邵二泉母

海山屈蟠樹如織寶甕金莖露猶滴一度春風一度花如此風光那防得武陵天臺云錦堆禹糧堯韭同蒼苔伐毛洗髓卽年嵗對花食實能防回神仙中物世空羨方朔三偸眼曽見春卿春色天上來壽堂壽酒當花面遠覽近周不作難卻看八座隨淸歡晉國詔書下存問許並張家福壽看

喜雪次郡推可亭韻

紙帳微融春入坐耳根忽忽寒聲墮火盤零亂撒不銷錯落牙檐珠萬顆碧蒼嶽色畱年年適與一見驚華顚望八之老能依然疎短兩鬢聊相研六一禁體容盡捐埋名隱幾樽半眠聚星細續大蘇篇

雪壺次郡大夫三峯韻

燭裏檐聲失前疾陂塘宿水防還溢冥爲化波晶丸大門小戶爭承餐人言曠瑞天上落太守見之喜還愕窮臘不住雨頻春始幻雪村莊互驚怪靑壺灑玊屑瞥來飄散趾到顚磽阻盡變桑麻田園丁卜嵗此宜麥催租無吏石防前熈春臺白梅再花踏晴野老談淸嘉事育無愁公稅足廨舎悄寂如僧衙雪壺雪壺隱微浪含星射日光蕩颺耽茶學士聖得知三白銀缸出仙釀吟脾獨意野情深飛絲走泡同銷沈雪山亦似雪壺好古人不淺今人心

次杏岡李少司馬

太白山人聲價髙傑才敏思如湧濤水怪山精入馴擾魚龍攫立熊羆號劍佩玊階三尺地白首風塵還作吏陣前老將舊衙官堦下諸兒還廟器丹成九返瞳微方赤松辟穀逰所將百藥耆英最髙壽老泉父子尢文章江北江南一浮梗半月東鄰天借幸乞來骸骨竟何如夢魂己過梨闗嶺

五鶴行

露涼水白金气淸子夜合有聞天鳴鳯翼鸞膺入奇相恍恍素質含星精千仞懸流慕髙潔細毛滌淨明於雪乘興聮翩八極逰萬里長空共晴月忽逢招引入瑤池雙松結侶風披披始信生身有前分不與燕雀同喧卑淩晨佇立璇池下太白文章重光價揚音振翮勢昻蔵羽族看來品盡下朝朝日日聖人前重瞳一顧一回憐丹砂養成丰格壯錫以大鎭超羣仙一琴相伴殿閩服要與疇臻五福八郡蒼生壽域中玊淸詔許蓬萊宿學士白庵丰先生論大禮謫漳南贈篇

君不見園中花風摧雨折明又葩又不見原上艸雪虐霜雕明又好榮枯有前分信詘亦至理茫然一寘之憂樂淡於水漳南始識中丞孫詞峯落楮橫陣云云是淸華舊學士筆談程紀徒紛紛今日閩海頭明日金鑾殿請君匣劍看星文後此相思不相見

正郎黃柏窻論大禮謫惠陽

君不見樓前鴈決起雲中又江漢又不見堂上燕巢成子長誰復見聖心如轉丸神理事可必君車且勿東去日還來日白頭老母夢相憶夢相憶心自寛棃花酒熟承滋歡

寄少司馬山齋

我今防意山云宿右半偏枯守牀褥異書經眼意茫如神衰祗見年華促故林殘葉霜己黃閒庭細艸煙還緑往時意气此安在海內交逰多鬼錄憶昨新朝特起時耇老仙班共華躅獨公風力倍彊壯偉抱雄材心更屬廷尉應推戴冑前本兵直擬姚崇續醴酒不設良自知江上分飛兩鴻鵠公今水石開緑野我亦桑棗依杜曲乞天彊健答升平飽飯著書了完局

四思憶韓宮保

有所思兮在長安欲往従之風雪寒引領北望投所歡美人贈我藥玉船何以報之鏤金鞭路遠莫致心神懸胡爲淸音寄煩弦

有所思兮在滇陽欲往従之水陸長引領西望涕沾裳美人贈我紅麟脯何以報之紫駝峯路遠莫致情所鐘胡爲戚戚消煩悰

有所思兮在鄂城欲往従之風浪驚引領南望難爲情美人贈我緑玊杖何以報之紫瓊琴路遠莫致回鴈沈胡爲老淚沾煩襟

有所思兮在平陽欲往従之車無梁引領東望白雲鄕美人贈我金尺刀我欲報之宮錦袍路逺莫致風怒號胡爲延佇深煩勞

七言排律

壽宮諭敍庵李先生母邊夫人

慈壽堂前啐酒巵八旬三見抱曽時荘椿舊喜連枝盛仙桂垂憐結子奇張氏齊賢推老母李家元直擅佳兒甜余蔗境都人識貴有藜腸裏嫗知野繭車聲銀細細木棉弓影玊差差五紋刺繡衣教補百衲勾連絮命披畫寢翟幃光爛漫禁庭象笏步委蛇蘋蘩共致如生薦樛葛兼垂逮下詩少伯嵗支恩故厚大官日給寵仍私累朝誥軸年勞賜奕葉科名善慶遺循例母封同鄧國紀言女憲續班姬月輪防望光長滿曦馭瀕秋晷轉遲靑鳥使傳占福履紫鸞笙引祝期頥瑟琴早借宜家力俎豆終開作聖基欲和南飛酬世講防門半面覿坤儀見素續集卷一

欽定四庫全書卷

見素續集卷二

明林俊撰

五言律

皆翠亭

大雅春常住髙情酒未回午陰雙樹合晴色四山開補竹延新徑尋芝破舊苔冠紳行樂外客去鳥還來

釋郁亭

宿畱有蓬萊幽懷盡一開花香浮幾席海气上樓臺別調歌還放回闌月未來緑蕉行小徑約略記親栽

贈族子以永

大冶陶型外名家況味存孤忠韓愈疏直气邵州孫詔起冠裳郡人歸禮讓門經心淸獻墓殘照下煙村

題畫

山崦云猶瞑江天雨欲晴院深芳艸合日落野舟橫古路曽人迹靑林但鳥聲春風期載酒相對話班荊

竹澗爲雲從作次翠渠韻

選勝無多曲蔵身亦防竿秒秋猶舊瘦溽暑有餘寒世局時來靜風情老去寛潄流經洗耳肉食記長安

宏路感事

石竺盤靑磴重岡入紫雲神仙防人世雞犬亦江村井野魚鱗次溪流燕尾分十年前盛麗斷蔀數家存

武夷精舎

雲水十年臥闗山復此行逃名曽老子何面謁先生獨手慚經濟諸公業泰平中興元有象龍起大河淸

壽日

嘉靖紀元二月十日宿武夷明日壽之旦余壬申七十一云

生申良此日更始重元年離合悲歡外妻兒考妣前幔亭飛一鶴玗洞拜諸仙鐵笛虹橋下風光也自憐

屏山艸舎

隱幾醒殘夢披云坐素屏鳥聲千嶂暝人語一峯靑古壁行秦篆黃庭寫道經非闗城郭懶皓首北山靈

過紫溪

雨樹行靑嶂晴霞覆紫溪橋分平野斷人與此山齊瘦馬漫知道防鴻故不迷仙風酬素分吾老一支藜

寄東湖吳少司空用邃翁韻

纓冕斷羈束江山作系畱時逢端分淺局狹姓名浮事有回天力公如逆水舟眼看無著處一壺正中流

又自韻

應防年垂半遷喬寵值三大鵬髙又下鴈北還南銅雀來靑雨鐘陵度遠嵐地淸無瑣事低小結茅庵

多景樓次米南宮韻

江漢従東下乾坤盡北開遠山連又斷候鴈去還來石隱回瀾柱僧傳度海杯分明樓上睫飛過越王臺

謁孔廟次壁間韻

卽此防分席依光愜下堂道風行有截教思入無疆系易連三聖爲邦備一王晚酬天獨借數仞見宮墻

題族子汝桓畫

雨葉秋將勁晴蕪此亦家浮生付雲水食口托魚蝦業薄還官債山深自嵗華最憐霜菊猶是去年花

題九峯翁扇

掃軌籬門靜蔵舟夜壑勞漢江三澨近云夢九峯髙寫易松分露蒸茶鼎作濤故逰今防在首白一同袍

贈王南渠

虹衍諸祥防天申啟聖辰一函修職貢萬國走王臣譜按神仙曲風回帝裏春泰平今有象西壤淨邊塵

經筵賜宴

經幄儒臣侍文華帝命申九霄懸日月諸老下星辰飲徳嘗新酒稽謀綴舊人無刑心故在首白愧冠紳

地震書感

揺扤疑風至倉皇畏陸沈枕孤橫老淚力乏負初心失得人爲監禨祥帝若臨斷鼇居故事倦鳥日疎林

壽宮保韓質庵翁

義激申三疏時危寄一身暮齡逢聖主異寵錫純臣素鶴精神爽靑邱禮數頻誥章聮四代孫子徧冠紳雲水逢亨際褒書領聖情四朝餘一老三事汝孤卿牢醴由天下山莊有使迎頻仍眞異數魚鳥見還驚

東軒

夜半見海日軒深不動塵簡編前得曉花艸易爲春戚屬時天寵仙家自世人交逰驚老大松鶴倍精神地禁春來早風柔不作寒星華當面出桑影上簾看玊樹傳仙種金吾拜主官朱櫻承內賜擎出紫瑛盤

臘月下旬值雪

一冬懷屢結三白夢長懸野色同云外寒聲落照前赭山容盡換凍海腹逾堅瘞璧璇壇淨明書大有年

癸未元日誌感

老及何能壯心多可自由感時成小出揣分合眞休底裏年華識行蔵藥褁謀一機環復外魚水夢滄洲主少名何謝臣衰意自憐立當三代上遇晚十年前禮樂従朝論刑書愧俸錢弼諧諸老在拄杖對靑天

元日書事

銀燭散靑煙椒花落綺筵艸堂應舊雨客舎是新年未帖宜春勝猶傳守嵗篇西齋話涼月剛後兩回圓

書感呈少師石翁

歷服靈長防艱虞鎭定身天休當此日國是屬何人大手彌綸地洪鈞發育辰金雞傳詔下枯槁徧爲春主聖開昌運臣勞效匪躬功髙元不賞道大亦難容鐘鼎完名外衣冠老淚中慰畱天地徳殘夢逐東風

芝艸

紫玊阿房種靑霞洞府英孕祥峯五癸觀象日三庚長養元陽護孤芳弱肉爭漢庭書上瑞深谷漫蔵名

教周

周子性涉醇可幸也柔懦不立殆所謂末如之何者吾家子弟僅此耶書激之

詩禮甄陶下居然土木人防緣通汝慧僅未失吾眞學苦終能變心專自有神愚柔功百倍力久待知新气質元庸下詩書況若仇滿盈吾故懼巽懦汝終憂及遠期前步終迷怪下流玊成在貧賤莫漫貴家羞

哭三江宮傅

三江太傅翁和餘詩甫成溘焉長息孤希原緘稿來訃噫絕筆也哭四章仍元韻云

循墻深斂戢岣嶁類寒微位極公還命名完世獨歸竟陵傳大玊臺鬥賦緇衣笠澤陰晴外平蕪帶逺磯匪石心還壯如虹气漸微別來黃鵠伴賦得紫芝歸鳯閣傳遺表麟袍感故衣祝天酬百順煙水欠魚磯化及形神異心多气力微鳯銜中詔下鶴伴旅魂歸巖菊空修譜江荷枉制衣鱸鄕還往日鷗鷺暗前磯亡琴憐旅息絕筆寄公微修短元前定哀榮此大歸易名題處額就木賜時衣秋水吳蒓約湖風冷故磯

送蔣子云守南陽

節槪西曹彥文章太守臨朴忠元故俗風雅自遺音探虎時看壯懸魚迹許尋五朝稽徳在如玊又如金

贈王應時

窮愁收蚤遇艱大寄孤生行誼傳京國詞華動海城旅魂天正黒枯淚夜曽明回鴈西風急含淒數驛程北極懸深戀東行感至尊自憐臣計迫不道吏書繁力盡還傷往心多更食存百蠶能一葉人紀信須惇

送祝虛齋子師謨令南丰

接席緣終欠傳心學許同龍飛符上瑞雞割寄南丰朴質名家訓惇龎太古風不禁兵燹地百意念民窮

贈閻泉川

事激言逾壯居夷性轉諳日將辭闕下天與看滇南卑散蔵深地沖虛悟往庵曲成闗造物玆意重誰談

溪閣寫懷

溪閣閒煙水樵漁答是鄕諸峯防平野老樹納初陽魚鳥風雲气林邱海嶽腸回瀾寛買榜松桂亦吾莊雨嗇麥猶短春寒薺始靑過墻梅似豆應艸如蓂嵗積瓶中記官徵火處聽俯流心自領無語答川靈

雲莊偶懷

石屋忘年紀霜松記十圍壯容驚變盡迂叟是眞歸局小一莊足名逃百世希山盤開野水新雨蕨芽肥風雨睡曽著幽明重百心龍歸先有洞鹿觸故成林遺蛻憂時遇孤廬怳夜臨更闌銷燭短涼淚落衣襟野寂含幽意神衰著飽眠丹成淹日月樹老怯風煙裏耳聲華異山人禮數偏世坌期謝絕無路屬夤緣立海風濤壯漫山艸木稠厓虛云一寄洞古徑通幽事適仙翁左身隨野鹿逰仰髙名故在吾老意悠悠

農夫苦

艸露耕常早雞聲曙起東星流天過白日出海翻紅櫛發催牛飯編籬放鴨籠一區酬事分辛苦不言功戴星憑出入獨力彊支持正苦催租急翻懸散種遲地磽收轉薄嵗熟喜還悲稠粥猥情事來嘗未有期

三慰篇

吾鄕必東子莘入臺卽論事吾家汝桓救之二君除名汝桓丞逺邑紀是篇

窮年淹散宦甫月侍淸班野曠云平出林孤鳥共還買山曽有具涉世本無官寫易靑峯下樵流識故顏禦風來海郡解佩下仙班上徳乾坤大時賢旦暮還覓音二仲徑過嶺大蘇官終局吾流分名髙不愧顏

雲莊漫語

景奇山獨占吾道不終窮鶴心千里靑牛地幾弓回瀾芳渚月歸袖舞雩風三影塘前見依然似瀼東云寄誰畱在山深不記年樹根行暗壁石隙逗晴煙碧雨松爲蓋滄洲海化田時平慰遲暮餘日理陳編

過眞館

少華幽棲處靑霞防靜功松脂傳辟穀羽服舞回風小有仙都觀淸虛紫極宮五芝前道路荒棘桂花叢少室祕靑煙空流了道玊書方外檢鴻寶枕中篇吐納曽畱訣神仙祗謾傳晚晴看逝水篝火夢三川

素洞偶成

突兀層雲上靑梯百丈餘幽陰疑穴處亢爽勝樓居薄有蒼精气猶存古篆書質風鎪鑿外渾沌副逃虛

雲莊感事

咄嗟成感遇深窈謝人寰宿鳥餘殘夢歸云已故山衣冠今寂寞嶺海路間闗憑藉乾坤力同時許賜環待盡嗟何及居閒意獨申如神昭聖武無事擾庸人禮樂都兪防肝腸報答身綱常終定在虛己聽重陳

寄何燕泉少宰

來盈占燕失愛問前魚世有千金璧公猶萬卷書仙蹤移舊國廨宇類幽居樹影閒庭月晴光滿太虛帝宸方發曙卿月下層霄野色髙低樹江聲來去潮碧山容露冕瘦鶴認風標相憶回瀾夜漁歌第防橋

再寄燕泉

老至食無味人間夢未淸數更成夜寂來鴈帶秋聲海國書難寄山堂月轉晴美人江上路伐鼓看潮生交逰心轉結離別夢相牽南嶽應千仞東華僅隔年星辰違聽履風景類登仙讀罷希文記髙樓思渺然

招白庵丰太史口占

迥野行梧竹従天降鳯凰世誰三昧手客有四明狂後學還蓍蔡中朝自紀綱海峯重系戀春色又歸航世緣深擺脫道味故相親馭鶴來仙侶烹葵預主人碧霞尋野寺靑雨濕山巾北極肝腸共淸霄入夢頻雨亟溪流百丈頳山爲市者失千金偶成

雷雨分霄亟溪流四望交熊應蛟並穴鶩與鵲爭巢沒舎畱殘脊沈洲見斷茅江心愁外寺虛閣且僧庖雨積疑天漏溪髙詫陸沈頳山勞竟嵗袖手失千金豺虎深時見風濤亂敢尋楚弓還楚得子母漫經心

回瀾

回瀾放晴夜虛敞足淸逰野曠月臨水天低星近樓村醅隔蘿徑樵笛下谿舟掛席髙寒外心多可自由

宿山

洞壑通幽徑香蒲養靜庵防傳修白業一宿悟談老坐瓦完愧時懷舎退慚曲闌春未暮花日尙紅酣

和寄丰太史原韻

直院隨金馬淸班綴赤凰忽先懷疏入竟蹈引裾狂孝理闗名教王猷翊世綱河神風己北轉息送歸航雷霆身獨犯風鳥夢相親似有仙畱訣時傳語動人大官黃醥酒少室白綸巾俎豆閒兵略雄心拭劍頻

久雨次雪齋

阻絕防曽出艱虞念遠村衾裯空夜市桂玊斷晨飱如馬風濤壯鳴蛙野水渾一晴酬嵗望脈脈重誰論牀褥動彌月檐聲不斷流何時見山色於我若云逰瓶粟盡窮日窠雛委漩漚不因炎徳防風雨暗行秋

次張方伯兩山登麻姑山

踏雲看直上萬象入搜羅鶴馭昔曽到仙闗近若何蓬萊行復淺瑤艸拾還多五老峯前社時時夢一過郭侍禦世重以言落職兼程慰其母安人

瀝血匡時疏回腸慰母情江山連故郡昏曉戒兼程升落等殘夢艱危剰此生精忠良柱史暫爾聖人氓

春

九十陰晴半丹靑畫作殊發生良自異造化本無拘野水梅初豆僧廚筍正酥葛巾閒載鶴獨楫老江湖

秋候

萸菊感物星河自古今最憐淸欲絕重覺夢相尋範老先憂記元公太極心虧成渾事外吾意在吾琴

有懷

嵗局臨靑野星臺切紫墀傳心嚴虎豹辧色引旌旗主聖臣貞防河淸海晏時大廷興禮樂接武重臯防

丹桂

涼入金風利香浮玊樹幽月移天上種名動世間秋炎徳文昌盛丹砂火柔賞心慚酒分晴倚水西樓

夜起

長夜睡曽著行庭思轉淸城烏臨逺曙樓鴈過髙晴客子木綿敝居人水火爭時平盛禾黍一飽答西成

二泉秋月相憶並及無書次答

露重夜如沐秋髙意轉深江湖千里月吾汝兩翁心影落巖前桂情移海上琴附書元不薄末疾故相尋離合天爲限交逰思許深秋聲行木秒月色到庭心老大消殘局虧成托素琴小山叢桂在咫尺絕幽尋

有感

野水歸云薄林花應候新松枝畱海日衣袖落京塵社防聞村鼓仙班拱帝宸一邱謀老地耕鑿太平民

贈周諫議兩山

少室畱云在方壺日到初地鑪燒野筍麥飯薦溪魚澹老傳封事班生得例書卷舒吾道在煙水話樵漁野梅香正結素洞暖初開掃徑閒雲識從天舊雨來棘籬催過酒沙鶴引登臺人意仙靈防披衣坐紫苔

蕭侍禦兩湖紆道云荘短章爲別

薜茘巢居小靑驄柱史臨懷虛貪得士調絕副知音風雅酬前話云泥結素心酸醎浮迹外紆道故相尋白筆簪逾勁靑萍價舊髙分行八巡使特枉四程勞雞黍延山月魚龍壯海濤乾坤無限在吾老分林臯

再用前韻答周兩山

逸才追白後近作勝黃初殷篆存辛枕周篇別亥魚諫垣時有疏政府故無書剜肉醫瘡防猶容竭澤漁別況久逾積孤懷重一開梅傳疎白後山送逺靑來審像淩煙閣披衣步月臺杜門深簡出階老緑莓苔

修省志喜

宣室求言詔虞廷獻納篇遇災容有此責己重無前國步風神壯途謡雅頌傳漏聲朝百辟蠟炬引經筵

除夕次山齋韻

更始三元盛窮宵一例除寓形空老大閱嵗屬孤虛海郡傳新曆桃符易舊書浪仙勞酒脯詩艸謝芟鋤盆火沈將斷村田調正和嵗歸成局促春望未蹉跎气轉庭先緑年頽鬢易皤小來催大往伸縮竟誰多

野出

激石溪流壯漫山艸樹稠靑蘿結茅屋白羽步沙洲松子霜前落鳬翁藻面浮閒身酬勿藥土壤答眞休

舟過溪閣次山齋韻

小艇道仙閣逥風轉蕙蘭晴光江上月涼意竹邊壇掃石云常漏畱詩鶴借看來麰經嵗熟一飽答淸安

雲莊先墓有感

枕壺開異勝揖華擁諸峯了寂生前分還眞夢裏容荒陂朝野水新塜覆髙松細響微風入神逰自有蹤

偶憶

水石三逰洞風煙百戰塲羽書時道路戎馬暗江鄕射虎聲疾衝牛劍气長虧成自人事杲日照歸腸

述懷

綿薄何能受衰頽轉見親身多爲國瘦家頗好賢貧山斗瞻依近羮墻夢寐眞陶型心故在末俗防還淳

送陳春官惟濬謫漳南

發生期老大飄落任浮沈到海十年夢思家一夜心小車問字酒獨屋褁眠衾剛折還臣罪穹蒼屬監臨

喜諸孫問安

展轉席曽帖起看星又闌詩篇隨老退藥物輔衰殘叔世能完局孩孫足大歡黎明索梳洗仄枕問平安

挽韓忠定公

純質先朝舊皇家一鏡亡海天懸涕淚星日照肝腸百辟宣遺表重瞳下卹章續音雛鳯盛梧竹徧鳴陽大老安危系幽明竟此分易名彥國諡錫塟穉圭墳特進三公品重頒九祭文素車前道路孤淚落寒云仕處聲華重交親气味同日嚴虞六徳位極漢三公經濟匡時防艱危伏闕中啟衾猶宿戀華渚祝流虹寶瑟元同調山鑪此瓣香時尋參分野遙望晉平陽老淚回瀾月悲風緑野堂臯村弔遺迹何處是公鄕

贈泮西

陳泮西壽徵塞淵周愼工數種書嘉靖攺元余起落致與偕行及是十閱月餘五辭不遂君以母老子少辭去義不可彊而情不可割詩致余意

隱帙上藜煙濃書灑墨筵聲名多此地物色重當年桃李春風面江河秋水篇右軍心畫外妙領看淸圓新桃開暖煙細栁系離筵客久餘殘夢心髙寄老年大方求益地短日逺逰篇相憶云荘下叢生桂許圓

篁溪爲祝鳴和題

春盡筍平出溪紆徑轉長衛風防淇澳吳楚自江鄕葉細含煙潤枝髙帶月涼直虛明素抱吾汝愛文章

又次邵端峯韻

夢繞碧羅帶神移翠玊宮此君畱壯節而我讓孤風比徳名偏重知音調許同世氛蔵伏外卽始自占終

篁溪野芳亭

幽意杳無際餘香襲故書祗便公事簡端愛世緣疎淺飽炊晨飯新肥摘露蔬艸亭閒隱幾習靜似林居

題楊幹叔西嶼

迥野雲猶暝平津日又紅南徵疑化鶴西嶼寄防鴻飄梗時名外靑衫老袖中摧殘憶羣醉吹度一畨風

屋舟壽邱

老至神猶健心多迹若浮復眞懸故宅觀化卜遐邱兆得中軍勝潛終太史收碧山還載酒梧桂自春秋

夢雨爲汪淮寧題

人意憂虞外天心感兆間孤燈尋短夢一雨重前山坰野水將浸江天云未還斗州元命脈丰儉正相闗

贈陳侍禦中川

羽儀應憲節文藻重儒紳山立風還勁雷行令一新艸回秦地緑馬帶帝城春萬里同仁外柔馴正逺人嘉靖丙戌自五月不雨至於七月述憂

赤焰熬焦久蒼生涕淚重黒峯曽起電渴海不蔵龍云漢心徒切江河帝自封發生銷落外禾黍更傷農

見素續集卷二

欽定四庫全書卷

見素續集卷三

明林俊撰

七言律

召命紀懷

新詞孤調屬更弦詔下歡聲己盛傳捧腹歌隨帝力後渴心時到聖人前竟陵雲气天申日大陸河淸震出年衰朽老臣叨起命一封重乞木蘭船

碧山元自屬遺人重見陰厓一例春己分居閒還宋鬼忽逢起落是堯臣老於壯日肝腸在病入稀齡齒髮新天語叮嚀深有涕遇奇無力答皇仁

紀瑞

嘉靖更元正徳辛巳四月二十二日也先是有慶雲之瑞河淸之瑞季夏月朔慶雲連現莆之壺山者三日六日九日又現聖人出世海嶽效靈不偶然如是也當是時方君松厓陳君石峯鄭君山齋黃君西壺黃君後峯曁余曁吾家守仁以永以乘凡八應起命防進士者十六人壺之瑞瑞國亦瑞莆也詩爲紀

重是河淸應舊傳紀云今喜到莆田瑞符翼軫眞龍出文應壺山八鳯連韶舞周風前禮樂堯封禹貢外山川野心亦有趨陪願報答功疎愧老年

題畫次韻

鴈聲平送一天秋不盡長江水自流兩字時名空短劍百年吾道信滄洲疎松古路通仙徑落日澄潭下釣舟醉答樵歌山月白野情無夢入拘囚

偶成贈黃後峯

步入靑林聽鳥聲九峯云物爲誰情逢辰更屬乾坤債送逺眞忘水陸程廨舎湖山淸入畫帝鄕艸木舊知名肝腸倒盡還新詔悔少南莊是此行

山莊次山齋韻

小亭孤坐欲黃昏門外雙谿帶雨渾白轉畫簾微月色緑回荒徑重苔痕別來仙子元無夢招到湘累尙有魂引犢斷橋歸卻晚數聲蘆竹正江村

平緑亭

石林長送午風淸廣漠晴開境倍明無盡煙畦隨意緑大荒秋水帶云平天低迥野鷺時過夢落空江鶴一鳴不險不夷閒是福十洲占斷有誰爭

召命書懷

嘉靖赴召以周隨周未子君父義不顧私抑數也

召命三申力敢辭轉於遇晚屬深思枘方防適循時制弦直眞煩聖主私心有溫公元己病迹如樊子故無奇秋瓜落盡曽根蒂祗恐歸時異去時

父踏徵輿子據鞍相看同是出門難末緣未念懸兒女深有餘忠入肺肝舊隱載承天上召老饕重似夢時官窮年翠竹江村下衰鳯何心復羽翰

偕雙湖逰源口

納納乾坤一艸堂碧溪斜繞兩山長野心自卜黃梨塢土俗猶傳紫橘莊入手風煙閒是福無情嵗月老都忘道人未斷江湖夢羽扇綸巾覓醉鄕

俗諧無韻作東還源口尋來是防灣天與素緣酬洞壑公畱祕屬溪山著殘野屐身長健開盡巖花鬢未斑安樂一窩眠較穩悔前名姓落人間

宿海天亭

寫易臺邊五粒松古楠髙竹重誰容亭心仙液流名派湖面靑螺立防峯一笑卻疑天上下兩翁眞似夢中逢對牀短燭商行止世事那堪老去慵

丁夘橋次少師楊邃翁韻

爲別仙靈嵗始開夘橋驚與燕同來遇奇幸遂髙年約分淺翻思半路回陽徳亨時虞鳯舞山人去矣旅猿猜羊裘未必髙天下漢將圖形舊有臺

次邃翁存問述懷

鵲喜晴棲碧樹顚相門盛事應新年赤松道出羲皇上緑野公於夢卜賢希濶茂恩看獨拄泰平奇遇屬無前分明羔酒溫存地己報徵書下九天

雨紀

潤久旱邃翁存問之三日兩紀事

井縮江渾月許深麥畦汲斷轉難任金雞詔下方瞻日海鸛晨飛正作陰軍國四朝還宋相傅巖三日是商霖午橋物色閒評較靑杏紅櫻欲滿林

敬亭有懷

柘葉鳩鳴晝作陰敬亭山近轉難尋太音己續二公響長夢猶懸一老心身倦臺銜羈頗厭疏歸聖澤被還深蠏螯白酒重陽笑揷黃花欲滿簪

答陳都憲靜齋

孔林瞻奉七旬年驛使公詩簡並傳異事任城天獨借當時閩海夢長懸綱常一種觀風地道義三章伐木篇愧老誤知猶浪出壺南山色正悠然

粉團花

倦起庭心落素霞玊枝殘雪綴晴葩未投洛下姚黃本疑有人間萼緑華雨白似欺吟鬢短風香時帶舞衣斜品凡莫倩妝臺問幸不楊妃解語花

贈劉都憲大節次韻

駒隙勞勞催短景羊歧擾擾混迷途豈知泰運逢今日猶有山人話昔吾元禮望髙還黨籍康成老去尙門徒淸流一種斯文恨吟對庭心夜月孤

贈杏岡李少司馬

算勝胸中屬有神班心玉立見長身家蔵一鬥時分醉囊散千金爲買鄰壯日丹心還似舊耆年靑鬢未曽新局殘橘叟閒評校未勝瀛州九斛塵

再次杏岡韻

辟穀山中自養神九還曽信後天身山人尙少乾坤債野性還於水石鄰訪落詔書勞用舊繼離天子重更新金貂玊馬連云第東海如今是防塵

贈方棠陵

敏識奇才屬化工最憐去燕與來鴻刃迎薄試剸煩利神領眞酬養靜功似有時人推仲晦頗聞法吏待元公陰晴睫外那須計秋葉春花此意同

成國公奉冊寶興獻廟贈篇

漢室元公承特遣濮園新主上殊封犀團瑣甲士分虎麟刻輪袍馬勝龍祝冊宣時驚陟降廟庭行處識儀容歸來燕勞應前席班綴堯天第八重

謁孔廟次劉忠宣公韻

新祠古樹絕前觀入室翻應老去難萬里風雲在天地一天星斗上回瀾直於世道占興替深爲吾皇系治安佇結末由今借幸禮成還覓舊碑看

曲阜紀事次李文正公韻

瞻望曽應過裏門一方民俗此還惇家承已愜聞詩嗣道寄猶憐述聖孫往日書生弦誦在當時新廟典刑存未緣接席摳趨下東魯遺風得盡論

志喜次韻答費鵞湖翁

爲別東華己四朝老來孤迹更虛飄身隨化國天中日夢落扁舟海上潮布散羣鷗臨杜墅文成儀鳯協虞韶三臺合與薇垣近夜夜神光燭上杓

次石翁紀夢

閬風眞到五城來紫閣黃扉次第開揭取舊觀還大雅搆將思入新裁泰平有象憂仍獨淵黙無聲夢亦回寛與蓬瀛閱人世駭塵驚浪莫須猜

次少傅毛三江見懷

種桃人去感前事羅雀門閒有舊蹤獨客暮年勞駕鶴先生今日是従龍開函玊冊傳中詔歸第金蓮出上供當寧動容賢夢卜千年魚水賀遭逢

偕鳯山訪三江謝爽約雨中紀懷

遙憶髙人住浣溪一尊相約爲誰攜出門日腳云猶薄轉盼城頭樹己低班坐博涼便看雨並輿沾濕分衝泥老懷尙記山荘下瘦竹黃花共短藜

題內閣白玊簪

東殿晨光喜近臨文華淸露沐來深繡紋細辧黃千綫巾影時橫玊防簪秋早碧闌霏雪墮晝長頳案素香沈發生共荷栽培力澤潤功成副沃心

贈林侍禦克相

灑塵輕雨候徵輪風範臨歧付酒樽入手斯文煩自信當時諸子竟誰尊官淸似覺嚴成冷任棘眞看簡勝繁立馬五云髙處望文華淸夢落朝閽

龍華感事

憶昔龍華防到門稻田流水似江村帝城山色中天見海寺鐘聲隔防聞準辦黃燈傳法祖防畱遺鉢付僧孫題詩丈室依然在茘壁秋荒隱篆文

送兪司空西湖奉使親藩

海日扶桑動曉晴兩班環佩肅鞭聲傳來寶冊宣新制捧出銀符遣上卿褰幰五云髙處望過家雙節畫中行禮成定與春齊到眞主垂衣業太平

贈鄭雙石

素風直倚防爲重末習眞收簡作醇輔郡上煩千里寄來賢親辦一翻人井中紫气家家俗天上陽和處處春後杜先張還故事幸庵元自有芳塵

悼後峯

客裏蕭條此蓋棺意多重是出詞難煞然些事能心慰深有純臣作世觀俛首官齋腸獨斷失聲僧舎淚相看乾坤一種綱常話剪剪西風老骨寒

又發引敍悲

短燭西風老淚橫帝城今日是歸旌故云不辧前山色殘楮空收後世名僅畆荒墟曽裏第一行孤寺足門生道流對此翻成俗殤壽茫茫看亦輕

又次白巖燕泉二翁韻

服舎倉皇作夜聲九招誰爲破愁城更無斬馬朱云劍空有垂魚賈傅旌鄕國老懷風自下闗河孤淚夢常傾行囊次第收殘稿剔盡寒燈坐徹明

早朝書事

蒼涼海日初升視夜寒光月半稜馳道防聞飛八駿納言今喜侍雙燈寶幢繡幄皇威重紫气黃雲泰運增仗外千官齊鵠立九霄儀鳯有軒騰

賞五色菊

帝裏應懷舊國霜晚花重此就壺觴一行絳雪扶衰白五色祥雲捧赭黃慰眼愁容深入畫感時月令正當陽髙年幸與耆英防小醉東風亦未妨

經筵紀事

雞鳴視夜意常懸亦念精神此格天避殿玊書傳諫紙退朝銀燭引經筵气機每出周防外聖學多收感召前國是老臣私過計燮調還擬預更弦

壽太保幸庵翁

正色乾坤舊不凡壯猷重見掃妖欃功髙物忌名爲祟主聖臣賢頌可劖嗣武直符彭老壽本兵兼帶潞公銜麟袍玊帶朝回後穩坐溪山一畫嵓

鶴降部庭志喜

鳴甸眞看入輩行胎成誰養翼微長秋橫玉宇天初濶月防金莖露始瀼澤國何情辭舊侶蓬壺有地托仙鄕霜松雪竹公庭淨移近梅花白處蔵

懷孫司徒九峯

五鳯樓前過曉鐘班行偏信老來慵嫠啼孺怨方思有嵗儉民流忍奏庸臘飯每懸江上夢凍梨眞攺鏡中容相忘意气當年話猶記巾裳共璧雍

坎止流行迹許同貞元防合兩衰翁靑坪抱犢還閒況白髮従龍有素忠計使每輸西夏棘美人時賦小山叢乞骸舊徳三溫詔畱畢新朝府事功

登李宮諭敍庵午風亭

爀炎吹盡日尢長午近開簾納太荒莎徑鳥聲雙樹靜石橋花影小渠香驕陽未覺風情減短夢時分艸榻涼不信紛華車馬地仙家遺著水雲鄕

微涼蔦院足幽居書帶生齊緑暎渠樹影正中還鶴夢屏圍以外更虫書講回赭案園初涉制下黃麻席久虛碩果化機酬竟在一邱云物是乘除

上勿藥志喜

勿藥傳宣使下頻百僚動色賀中宸萬年宗社神爲主一統華夷帝此身卜世正逢明盛日托天長作太平民老臣種種肝腸話口不能言意屢申

次胡紫山畱別

雙柿累累直綺筵酒回分實意長懸冠裳甚偉人如畫賓主相忘日似年欲向驚鸞畱妙訣不禁別鶴上離弦曹舊枕湖曲信道人寰有洞仙

贈陶宮保參贊畱務

一行簉羽共華顚南北分飛思惘然平土近承咨禹任居畱尋進命周權山河表裏開基外版宇安危制治前新主臨軒勞目送師貞元屬舊耆賢

祈雪志喜

茂育功成望轉賖齋壇淸夢落文華暖云布野分還合瑞雪隨風整復斜己應食甘憐嵗薺未煩剪勝漫宮花經綸自領寒光外化出陽和與海涯

一年將換出還稀入幕従多勢尙微莫漫煮茶參速化祗便雨麥是眞機穴深許見螟蝗盡天濶時懸鸛鶴飛喜溢九重翻系念庇寒誰爲賦無衣

郊祀志喜

嘉靖癸未春明日駕詣齋宮風日和暢夜子元祀碧空無雲月如晝天心人意固有在矣紀二詩

暖律祥颷夜轉琴齋壇烏幾坐來深體元上國春齊到祝嘏南郊帝式臨步入星辰占王气夢回云漢系余心仰成一徳明良防紫杖靑邱許再尋

聽盡陽春一曲琴餘寒不散念還深靑郊迎气風流轉黃道開天日照臨五色祥雲承禦輦九韶儀鳯協神心乞靈更致岡陵祝嘉靖殷休信許尋

雪洲

平林一望玉生煙開盡梅花意灑然授簡兔園曽上客吹簫鶴渚漫飛仙金鍼術妙功奇奏石鼎聮成集舊傳聞說書巢連杜墅江靑鳥白見歸船

看牲次何燕泉韻

紫蓋紅旗擁後先牽牲時過禦階前立當仗馬開行殿防應飛龍愧老年肥腯大官周禮物精明元祀漢神天四朝海嶽沾恩施報答無由效渺涓

西嶽分獻次何燕泉韻

迎气靑陽始獻春上壇云物倍看新南郊徧祀元殊數西嶽重移似有神風馬云車瞻陟降金繩玉冊感前程禮成聽得華夷頌中國眞占有聖人

壽元老劉野亭翁

並閱稀齡又兩春濫陪錫宴憶生申夢回紫極黃扉近別到靑山白髮頻湖海備聞勞物色云雷重擬待經綸野亭細酒同年話醒眼相看又醉人

寄宋惟寅總憲用野亭韻

連馬湖四十春故懷拍塞竟曽申別無隻字終成簡夢有千心亦是頻莘野蔓畦堪卒嵗汴河煙艇足垂綸品髙命薄憑誰問世上還多飲抑人

壽李梅東九十次山齋韻

度百光陰九閱旬賀筵無復並時賓都於大段眼經慣世有先生俗許醇暮景似償淸白吏耄齡還屬太平人典刑衛武箴規在口授諸孫正及辰

西臺志喜

淸明作育重冠紳薦紙連登十一人亨防風雲元異數聖懷天地本同仁六司並屬疲民命五郡尢懸赤子身浮靡叔風煩就念一番道俗要還醇

壽少傅楊邃翁

三南正气開河嶽一代髙文重典謨靑簡著書綸閣靜碧山歸夢艸堂孤無時詩酒酬閒況到處云雷識壯圖龍馬精神知健在駕風還擬踏瀛壺

壽太宰喬白巖

重是崧髙嶽降神防靈聞此復生申古之平格天爲壽公也明良世有人位極孤卿名愈重誕彌甲子歷初新柴車垢服甄陶外坐使醇風徧八垠

南極祥光照壽筵降神元應及申年同時姓字聞天子一代孤卿屬地仙粹雅謝荘誰獨右公淸毛玠重無前吐吞日月喬松外瀛海三桑鶴防

龍飛應防記江南嘉靖天休矢共戡祖澤承圭元不負師門傳印此何慚麟袍玉帶思偏厚鳩杖荷衣性頗耽忠定年勞端毅壽典刑一老重成三

壽竹田翁進階

古栢長松轉見春短篷疎雨下絲綸昭慈懿範頒殊典資徳隆階寵舊臣艸野光華天地徳竹田歡防嵗時賓平安孫子看齊報紫籜文成萬玉新

癸未生朝幸庵翁詩爲壽和答並以壽翁

上筵勝日辧生朝沾醉東風一和陶官責每懸精力少班行空說嵗年髙鴈南鴈北身猶寄花落花開夢尙遙薄暮仙舟來逺使忽驚鶴下靑霄

海日蒼涼輟視朝病坊旬浹愧甄陶因髙祗覺邱陵小仰止眞憐泰華髙虎帳令嚴看節制鶴袍名重副逍遙南陽捷上天顏慰宴罷従容下紫霄

索盡孤懷采緑朝看花何日共陰陶頭童未覺毛少詩細従添鶴骨髙約伴丹邱緣自淺溯洄銀漢路成遙鷽鳩決起元無力薄趂風鵬上九霄

三江翁歸老贈篇次韻

夾江蓮蕩問湖田夢裏還家此信然遇比王曽名故重錫同疏傅寵逾偏放懷笠澤收奇勝結防香山感昔賢靜養功深行勿藥白麻新詔起朝天

喜雨

翰長陳先生魯南攜酒過余遣悶余曰何當看雨南垣曰雨至矣旣果然紀事

浹旬黃霧塞晴空四月林花尙未紅種種幽懷時事外津津生意雨聲中桑林自信回天力云漢終收濟物功訂約先庚還自笑過鄰扶醉且東風

贈劉毅齋禮卿畱都

徐過山色上晴嵐防驛官河路許諳駿馬臺髙空冀北大鴻家近愛江南淸惟典客韭仍白要得蔵名防轉甘莫漫公衙便好睡履聲卿月夢朝參

贈倫侍禦瓈溪南歸

最盛才華安避舎頗頽筋力憶登臺地嚴風紀身先告日昃功名嵗未回南紀每懸天上夢西堂時共月中杯昔賢心事頻相付露下秋髙有鴈來

贈楊中翰承家

緑野堂深映白麻夘橋流水舊仙家金蕉自得兩山勝梧竹平分一徑斜天上兒歸明鷺服膝前公壽照梅花嬾云一縷相依在秋月江門共釣槎

席虛合有君臣契詔下先酬父子情歸得校書隨杖屨老便洛社結耆英映江晴月一舟小度鳥閒雲兩睫輕文字唱酬翻自信傳家莫漫說西平

借庵次韻爲少宗伯白樓作

寫易東華舊短庵假眠煙雨續談人弓人得此何計公姓公畱住不慚藥圃花晴疎復宻栁渠風細北還南納來萬有均成寄直下相仍且駐驂

畱別山齋

鄕國相忘己嵗年忽驚蒼白與華顚長才再振衝天翼急景重催下瀨船一種肝腸懸日月百年文字愧山川雞聲劍履趨陪地薄記林翁放腳眠

去住乾坤一短亭午槐陰重酒偏醒雨中秦樹千行緑鳥外閩峯防防靑玊寧情深同帝徳艸堂人靜愧山靈漢家魚水遭逢外乞與云荘再勒銘

壽禦史大夫張敬亭翁

朝指宛陵暮帝州淩空一鶴任追逰紫霞丹竈麻姑宅碧樹澄江謝眺樓臺老有緣居化國仙娥隨意共髙秋慰懷蘭玊春如畫辟穀仙方莫漫求

東瀛爲銀臺張廷器作

簉迹仙班己嵗華滄洲老木舊名家分明子夜見初日隱約神樓住彩霞海上獨來靑鳥使人間防度碧桃花萬牛莫漫移山力只赤蓬萊豈待賖

上宗冊告贈賈少宰南塢

轉息山河此一新華夷重是太平民中興獨盛闗天意大號加隆感帝親魯廟上宗周祝帛濮園殷祀宋靈神利成肹蠁森嚴下純孝分明識聖眞

悼周琴川

兌澤交防四十年冷雲酸雨暗琴川道窮自掩獲麟袂心許曽酬掛劍緣吏局覺來渾短夢人寰隔盡是眞仙河汾世學陶型外莫漫濂溪少正傳

壽範郡伯以貞八十

南北東西果自由百年離合防春秋赤城鴈傳來信紫陌朝雞想舊逰難用轉於才作祟息緣眞以壽相酬桃花流水荒唐外一棹淸風範蠡舟

贈項秉仁

襄毅元樞記昔年後行梧竹上風煙縣家赤子心應副吾道滄洲業許傳己屬典刑酬仕學未煩枘鑿計方圓纉戎好亦孫支事先續循良第一篇

見素續集卷三

欽定四庫全書

見素續集卷四

明林俊撰

七言律

畱別諸老

遂歸成喜亦成悲貯結眞同在位時白壑靑邱憐獨往碧霄涼月夢常疑趨陪定記心中話契濶聊哦醉裏詩萬國嵩呼齊玉帛兩班簉迹重臯夔

鶴袍元不戀漁蓑精力曽如老去何混迹巢由皆自許諸公堯舜望應多直從聖學開天縦薄與斯民乞歳和海上山靈驚往別閒身還屬素云窩

畱別內閣四老

曉鐘涼月動冠紳仗外仙班拱帝宸九服輿圖商令主四朝軍國宋師臣壯猷紫殿傳宣亟舊學黃扉顧問頻老愛太平還物象許從雲水乞閒身

手完大物謝無功開徳宣符志慮同鄂郢孕和深王气云雷成像苦良工中興帝業風斯下通道王臣水盡東一體天休平格在末由心迹寄防鴻

畱別少司寇顧梅田翁並諸賢

暮年此出重何功相悉寅僚意許同黙有生全培帝徳薄存仁厚贊周風麗天星斗心懸北浹月官河路轉東沒首平反余系念不禁衰颯對秋蓬

待罪公曹夢許驚率先時共贊無刑繩違如例施操縱衝決何情易重輕三典敢忘天地徳一心眞欲鬼神盟爽鳩千古慿誰嗣直到蘇公始姓名

畱別鄕諸賢

帝城南去是歸裝翹首雲天思轉長吏冗少神隨事忘病魔催老到家忙人心未必能三代道化先須盡一鄕麥飯魚羮酬舊隱水煙山月夢溪堂

襪材終短重何禆衰颯偏於老作期霖雨巳孤憂旱望卿云空見出山時天南候鴈隨將去客裏周星感又移話別來賢心更切棘林鳩夢未安枝

秋卿外直別話

解衣盤礡試新醪過鳥秋淸下羽毛巳愛道人論心曲不知僧舎是公曹暮年去住情難割後夜交遊夢轉勞月色江聲寥寂外坐深槐露濕徵袍

贈江藩伯景熙同年宮保東川公子

文物東藩喜近臨故人爲別意還深名家型範平看副裕國源流信許尋安得三錢長米價秪知一粒自民心常平舊格今誰問老愛雲莊是好音

次白巖燕泉贈篇

南歸應得共秋鴻小借江帆兩月風收到枌楡還暮景抱回畎畝是余忠大家未信藩籬隔少室眞憐臭味同舊話老農深帝力閒身雲白雨靑中

分淺遭逢巳後時餘年空與病相隨地天共喜雲龍防邱壑眞憐野鶴姿起贊中興曽防策遂歸長別可無詩舊行假迹嵩呼下縈結心多是此辭

次吳白樓卷中韻

文防雞鳴記往年秋山回首四朝前典刑數老今誰在風雨重陽句尙傳禮祀放晴中夜月齋壇分碧北陵煙直廬奎聚翻成感舊臆新悰一闇然

東郭艸堂話別次白巖南塢燕泉惕庵聨句韻

文華飲徳共依光野莧山薇自別腸擊轂大疏勞出祖爨桐中散望升堂例隨芰制修初服春與花枝漏一陽皓首薪歌無患福夜闌淸夢屢江鄕

內廷辭叩重加難忍盡柔腸淚暗幹立近禦鑪香細細歸隨輦路佩年逾祗覺行艱蹇才小難禁事錯盤祖席載移公不淺山容野色助悲歡

山衣野屐四朝臣老竊班行荷縉紳午谷逃虛東海上卯橋訪舊大江濱歳深老樹垂斑癭風細平湖積素鱗歸去吏書無卻事偃松髙桂識吾眞

首白交遊重數公祖筵別後復移東出門少海天容淡分袂西山夕照紅老去肝腸余系戀邇之精力失豪雄艸堂不爲疑猿鶴上徳朋情積疊中

寓直話別次白巖南塢燕泉聨句韻

匏系何情出屢希調孤俗尙故應違閱來滄海應三變數盡長鴻是四歸艸野生成天地徳玉關離合鬼神幾雙溪雲水經年別細葦新蒲暗舊磯

浹日追陪不憚勞放懷時爲禿霜毫文昌夜燭三臺上風望晴看兩嶽髙巳辦壯猷當世責未酬繪句入詩豪秋殘斷飲渾無味空有黃花對蠏螯

聞自齊至楚早荒用韻志感

轉移無力愧愚公杼軸何情見兩東竟歳山農空事育太倉官粟防陳紅抱愁不問身眠虎赴急眞思力當熊大統入承瞻聖制在天七廟慰臨中

白浦悼章

元气栽培語不虛二童一馬化行余邇之靜海忽凶報昨者天津是薦書李郭交遊傾蓋晚彭殤修短賦形初倔彊造物相降防長訣心多尙屬余

燭前老淚落班班太息吾流竟此還正气直拋存歿外要官時置有無間輯來諫艸堪垂世堆到遺書莫買山寄取諸孤勤護植徳門天道是循環

約九日飲防翁信宿方到紀懷

菊花端爲主人開悔後重陽一日來依舊兩山同對酒及衰雙腳彊登臺天空鴈影將云過風亟江潮帶海回莫謾交遊論老別物情銷盡防寒灰

贈王履約履吉二生

水月相忘坐此淸緇衣空竊好賢名吳中詞伯還雙陸洛下儒宗亦二程防信宮墻無路入極知水火有人爭傳心好亦當年事三絕韋編付短檠

悼樊淸簡公

水水山山道路長故遊一瓣僅誰香食腸皓首平生蘗塟骨靑岡舊詠棠宿艸西風懸老淚華星東閣系幽光卻憐石馬經行外閱盡人間有許忙

臨濟雨至衢尙未晴感事

村舎飄來僅防椽竈沈何處復靑煙雨餘藥褁兒曹累晝寂官齋老思懸一霽過闗宜有數四窮倚命恐無年燮調陽徳方亨防人事天心一懜然

偕祝遙緒訪武夷述懷

石林破影上漁磯九曲聨舟訪翠微白鶴不隨仙子去靑峯偏約主人歸剝來田蔗供新筍收得溪藤補綻衣大隱山前系長戀紫檀香火防巖扉

綸竿何物此危磯作者當年意亦微起落世闗閒較量行藏吾道信依歸學工幾試屠龍技性懶眞酬臥犢衣老向仙靈話情曲碧霄淸夢尙黃扉

楊大正陶園用天遊韻

眼於山立寄峩峩少壯年華鳥一過再世兒孫盛梧竹小山猿鶴共松蘿泉分藥圃頻催灌酒熟林翁不廢哦卻向柴桑話疇昔邇時花似晉時多

碧雲爲幙艸爲防謀老應還自在身畎畆不忘心內事神仙元是世間人攢眉社約云猶懶捧腹農談日許親最喜和陶無卻事牀移天外晚山頻

驥隙光陰秪自勞貂裘曽攺木綿袍癖深泉石百方少懶過山林一著髙異景每慿天作幄激流偏與石爭篙亦知桑棗成陰地別有人間不姓陶

舟至建溪諸公走價候迎附答

日華野色動歸旌江上仙風有使迎白葛載成方外制素琴先寄曲中聲縱懷文字飲三日寓目家山路四程老得謝還明主賜迹孤元不爲媒名

四休述懷

老去官書可自由百年吾道信滄洲本無異術勞三往竊有閒名辦四休紅雨滿江楓葉暮靑霜孤徑菊花秋抄來種樹堪長日靈艸從多莫漫求

野坐山行適性眞古松晴雨帶丰神云雷本出經綸地煙水重酬縱浪身夢熟茶聲風細細調傳琴意水鱗鱗載回白鶴非忘世引領長天十二辰

鰲峯閩佳處近輔益之境益奇賦此

荒荒人世一微塵四極坤元老化身混沌當年良未死參寥從此重翻新雲天漏下日三足雪浪吹來海萬鱗莫漫仙流訪蓬島紀綱物象鎭全閩

壽彭幸庵孫九峯

詢謀黃髮詔應同公自西來我自東一代才猷幾司馬兩人心迹舊防鴻頭顱未負移山力精血慿酬補石功最有居閒圖報地挽回約質贊堯風

乞山積疊荷溫存靑社閒行亦主恩日繞蘭陂騰海蜃雪消蔥嶺夢河源辛盤細割犛心膾乳釀時傾癭木尊聞說官髙還負責老於獨樂未開園

梅與茶並開

小堂歳裏賀春來茶花梅花相應開萬木變衰寒欲盡三陽乘候暗將催並經風雪名偏亞獨倚闌乾首重回委分東皇看系落要門璿樹幾蒿萊

舟過雲莊

木蘭有約遡回溪酒熟村莊許自擕雨住峯慿云出沒舟行天與樹髙低寒餘野蕨生還短淺落江魚見復迷便老一閒身卻病艸堂空著瀼東西

贈潘憲副希周督海道浙西

山匣靑萍價舊髙外臺風紀屬時髦未言地接巖廊近且得身離郡縣勞化及炎州消瘴癘威行渤海肅風濤龍山石浦無傳箭不信書生擅六韜

哀宮保九峯翁

暮年相見本無期起落新朝兩舊知悔卻班行催老大轉於牀褥話分離昔懷有淚金曽鑄逺訃無音鶴尙疑一老典刑中外望防恩非爲郢人私

倦客平陵賦繭窩到門黃紙重如何勉隨星使瞻云日卻憶山人就薜蘿夢易巳慿占數盡啟衾眞自覺心多景仁君實肝腸話老淚溪頭灑逝波

山莊

萬松深處結茅堂雞犬相聞亦我莊巳儗鄕名還屬鄭未緣墩姓不隨王住山城府元無迹守業桑麻舊有塲披豁荔林坐忘久角巾時帶野雲香

初晴

沈防書卷歷陰霏忽起山堂望翠微風日隔簾花裊裊曉嵐別樹鳥飛飛滑深泥磴腳無力緑淨沙畦蘂正肥帶得紫笻閒傍險素屏髙處步晴暉

偶興用杜崔評事韻

習靜雲莊絕送迎緑陰濃處漏微明敢論素洞無餘寄只爲靑山不到城幾月交親渾信斷百年吾道未身輕檢方修藥周方外閒傍山陂引犢行

夢侍經筵寫懷

老愛雲莊畢素緣覺來天上夢常懸垂衣聖主顏如舜應籙山人骨巳仙日繞法筵宮扇引風回輦路禦罏煙夢隨賜食文華後細檢周書無逸篇

賀楊宗伯月湖致仕

長鴻天外信誰畱珍重山人故倦遊作雨已收云滿洞感秋應放雪盈頭四儒正學加尊信二傅髙情遂老休得謝尙書還給俸轉於何處覓巢由

素臺所見

蔦織蛇蟠徑路迷古松深處結幽棲鶴從縹緲歸來疾天入蒼茫看轉低怯老不隨山屐盡懶眠眞約野雲齊邇時西澗花還發風景依然似浣溪

壽太保九峯翁用壽幸庵韻

訪落新朝詔命同兩心江漢共朝東故人別社先春燕舊客長天感暮鴻緑野開園重有約白衣給俸獨何功典刑一老靑峯下蘿屋蕭然領世風

憶昨論心古意存老酬完徳荷殊恩紀綱六職行機總咀嚼羣經入本源輔徳盛傳新政異拜官應帶舊銜尊陽春一曲相望地風景依稀似午園

寄顏司寇梅田翁

野客重來最厚顏釡鳴時置左縣間文於老去如逃責身爲行難轉怕山桑影扶疎朝日上鶴音縹緲暮云還丹靑未穩官衙席天上神仙屬押班

溪堂偶成

最陰森處一溪堂天與山人住小莊風挾潮聲來逺嶼雨移雲气上晴岡桑田隱約經三變野鶴遨遊領八荒進履靑壺參妙訣洞中日月此教長

錫宴次韻

太老石翁楊先生少師四考加太傅力辭勅書褒諭錫宴禮部適公誕之晨九列俱陪公紀二詩傳至雲莊次韻

秬鬯明禋宛舊儀大烹傳賜出前墀南宮讓席承偏重中使分庖散轉遲獸舞鳳儀呈雅樂天申嶽防防昌期榮陪媿少耆英後飽徳同歌旣醉詩

平章禮絕星辰上燮理心懸夙夜時曠典特從昭異盛縟恩兼爲誕彌私經綸嵗久四朝屬版宇功深九廟知最是保恩平格在謝歸客放赤松師

答周八厓謝閩果二詩用其韻

晦老題名石尙新故枝猶識宋時春席陰未覺年年盛摘實翻憐顆顆勻風味僅隨秋白品市聲空鬭早紅塵繡林延壽應無數合是溪橋一本眞

誰家名果惠山堂分致應傳屬大方吏部朱櫻容續譜右軍靑李未隨行玊枝裊裊臨風摘金汁油油帶露嘗夙歳京華曽識此天畱奇種徧崖傍

贈太老石齋翁致仕

禮絕官僚識羽儀九重動色注東墀手扶日月中天上志在云雷下直遲大老忍堅違雅尙太平深切望來期錦江煙水行藏外潞國人傳有賜詩

位極功髙謝亦宜眼中曽復見同時鄭公人國心偏重呂相兒孫福自私憶賜黃扉麟防易得來靑社燕先知三楊相業圖形在共指淩煙識帝師

茗川爲徐子明題

憶卜城中已歳年故園云物尙依然神淸不斷愛茶癖官痩眞無食肉緣龍焙禁前收紫筍玉塵銷盡見淸煙葛溪一水來天地自在中流陸羽船

食延壽紅金桃再次八厓

歳歳年年話食新曆來五百尙餘春瑚珠綴油幢滑孔雀錢開寶扇勻子小離家曽錫類肉香擲地不沾塵近來市井攘名姓風味從嘗恐未眞

小園覓果旋開堂天上傳來和露方嘉惠夜煩靑鳥使素香春伴美人行分甘侯圃瓜時熟飽徳賓筵黍後嘗最是品髙防預竊悔非苦筍徧山傍

贈太老蔣敬所致仕

一柱頽流勢盡東碧天寥闊見飛鴻名於星斗歸耆徳功在朝廷倚愫忠國史特書唐上相鄕人初識漢三公官舟泊晚龍闗下猶記南徵涕淚中

歷盡艱危宇縣新漢家柱石舊元臣翼龍雷電擎天手刑馬山河相國身道在必行功豈計老於決去疏還陳麟袍博取漁蓑月蕉鹿曽論夢與眞

雲莊菊日起巖必東諸賢過訪

有約臨滄訪翠微踏晴林鶴故相依小山叢桂花初宻佳節重陽菊尙稀月轉半岡催送酒風回別樹笑傳衣不禁短榻孤眠外猶起髙情數啟扉

老愛登臨足力微少林桃竹轉深依重陽物候今能減四妙風流眼似稀把菊近鄰還送酒對牀有客感畱衣最憐薄晚靑山色獨對牀前白板扉

遊鳳山

野水橋邊竹正蕃據牀有客話寒暄白雲滿地僧開逕芳艸無人鹿到門海气隔林峯突兀鐘聲催月寺黃昏菊花況及重陽候細酒溪魚出近村

宮人入道次韋蘇州韻

落盡桃花色巳衰內家紅緑徧前墀繙經防意能成道覽鏡當年悔畫眉紫府疎鐘人靜夜珠庭香幾夢醒時云和不信人間曲靑鳥翩翩髮正垂

喜雨

屬耳雷聲勢轉狂云霓望望正江鄕鸛知天道團雙井雀入田家住滿梁屏翳化來衣漸白爀炎消盡气初涼瓦盆近報村酤熟沾濕相過也未妨

贈次峯次陽明韻

假寐官齋作晚晴雷陽何意動先鳴眼間世事秪如夢海上風濤故未驚沃壤不殊忘在客好山無數重玆行聖皇孝理崇堯舜驛使傳來是吉聲

如面人心豈盡齊危微精一屬防稽四儒歿後畱遺響七聖途窮待指迷海邑言遊今禮樂越裳職貢舊航梯桃源此去無多路老愛相從是建溪

和韓太保洪洞相憶韻

桑海門前信閱三故人山北又山南四朝蓍蔡心俱屬一壑風煙老自堪水岸碧桃花短短月庭靑桂影毿毿極知天意垂仁壽寛與耆英作盛談

再次重陽韻答汪石潭

白气橫空暑力微海鄕黃樹正依依子安詞賦今能幾元亮風流世亦稀慰老秋容應晚局感時寒具且新衣龍山得酒還乘興看菊西鄰一扣扉

癱廢牀褥一夜不能寐感懷

問野居然見異同此心江漢共朝東上天下履經維外死別生離感慨中已悉華夷知大孝幸垂日月照諸忠湛恩豈靳輪臺詔寛與孤嫠淚息紅

甲申冬右手足忽廢彌月始復書懷

柴瘠筋骸巳自知卻分右半與偸兒恐書絕筆獲麟防尙想張罝獵兔時人面每憐夔一足山堂空憶樹連枝適來藥物功尋奏約伴雲莊重有期

病中憶石潭昆季

爲纒末疾歳將窮過盡紛華與化工細艸煙村懸抱犢碧江秋水見歸鴻吟邊野色云晴外竹裏棋聲午夢中濩洛素懷深耿耿倚松無語對西風

偶述

散盡輕寒與木綿踏晴隨意歷風煙新桃得酒銷春帳老屋臨滄結素緣食荔每憐天一借服松眞許訣相傳何當石枕雲莊下讀徧南華內外篇

甲申冬地震晝黒紀事

自冬積雨春仍似地震晝昏殊可憐南下奏書方幾捷北來消息又三邊乞山不斷憂時感脫屣終拋住世緣最苦斯生無酒量末由長醉謝焦煎

望壺

老足蹣跚出轉慵故懷長寄最髙峯不妨發歳巳春艸落盡斜陽未暮鐘碧井流泉雜環佩紫霄雙劍削芙蓉雲莊只尺移情在不及南鄰地幾弓

感春

老猶不斷是凡情枕上殘書結死生郭外好山頻入夢庭前芳艸絕經行風飛素雪消靑髩春盡寒煙鎖畫屏西北甲兵何日洗勉扶林野賀升平

見素續集卷四

欽定四庫全書

見素續集卷五

明林俊撰

七言律

東滙感事

病坊雌伏轉闗情東滙扶行景亦淸立鷺野田明素雪亂蛙塘水答新晴人家幾待桑麻熟海賈空傳米谷平聞說村村曽舉火出門割愛重吞聲

壽從子仁卿

子梧穉竹上靑煙轉瞬風光六十年服賈食家儒固在主盟睦族義仍先車船五鬼無窮送魚筍千心有孝傳子姓行中吾獨許勉將情事對皇天

病嘆

藥力何神造化爭雨深足重轉難行老於忘事宋華子壯不如人鄭燭生逭責乾坤良自信息緣晝夜本無情雲莊一席棲地風起濤來蛻亦驚

賤糴志喜

積旬風雨作春寒是處平流瀉激湍南野煙花愁外望小庭月桂病中看照瘢轉見催租急舉火翻憐度日難晨起忽聞開賤糴老懷重爲放情寛

世壽堂次韻

倚江巾幅拜狐南掩暎神光此盡涵壽種素風傳老大法筵黃醥酌芳甘下來海屋籌應滿歷到乾坤玉已三欲向周家看淳質靑城路斷幾容參

次喬白巖謝寄山巾

山人石屋帶雲開舊雨時時夢往來分去葛巾籠日月配之蒲萐謝風埃獨行栗裏名偏盛小制伊川式許猜脫盡寰區與煙水不煩宿畱向東萊

次汪少宰咸齋用防翁見懷韻

並枝花萼暎東樓夜夜神光燭上頭二陸文章當代盛兩蘇情事古人憂夢回碧落聞孤唱淸入滄浪有釣舟泊醉葛溪秋色裏不知山月出還不

病中用前韻自解

異方誰與授神樓坐久翻疑膝過頭三尺腰圍驚太痩百心藥褁動深憂悔孤云寄登山屐幸理風回到岸舟最是淵冰餘日在手編曽記了殘不

次張方伯兩山登丹霞

洞門有客試荷衣忽報修琴野衲歸風挾泉聲過子院日移霞气上禪扉仙龕一種書還異靈谷千年韭尙肥靜裏乾坤眞自得談誰了俗塵非

登麻姑山

老於歳月去如飛與客隨緣叩板扉汲取玉泉淘野飯制來絲葛試仙衣辭榮忽覩擎天柱搜勝誰貽放鶴磯隔斷塵區酬舊隱渚風沙月未相違

所見

誰以無涯混有涯百年吾道大方家力難自可安巢拙陂斗何須較轍斜算老每憐余景迫策羸眞覺去程賖雲中雞犬今何處莫漫尋眞嚼紫霞

云寄紀懷

短藜扶醉冒林霏綫路登登轉翠微覓靜頗煩神獨往慰懷眞愜老相依移來松桂生還宻羈住山云出便歸假寐石牀動村鼓夢回猶覺世情非

送汪可亭節推報政

嘉石衡量法許平海鄕隨處絕寃聲饋鮮偶值懸魚在入覲眞憐鬻馬行九石潭邊度棃嶺獨峯江上見桐城名公行烈來賢事碧落秋髙老气橫

過訪雲莊

次第長林起曙煙跛羸扶上木蘭船水紋細皺魚常躍野色荒涼月尙懸百丈分流入南浦千尋積翠起中天莊前荔樹生來合叢桂花開總自憐

寄金蓉溪司馬

鵠立仙班識羽儀孤忠端荷四朝知曉臨楓陛旁看壯秋入蓉溪舊有期西夏安攘經國計內廷獻納藎臣私浮雲野水寛閒外沙塞無塵屬逺思

書懷

壯遊三辦乞閒身詔起翻於老出貧食力防還幹筆研竭愚猶擬答防塵兩間獨復求眞我一席公參對野人雨節風時闗泰運八荒同幸泰平民

二泉問無書和答

病坊啼鳥各煙蘿相憶時時夢一過月裏仙舟誰李郭花前詩句自陰何海門風起連魚斷秋日詩來對句歌藥力不酬身轉痩過橋巾影落晴波

倚秋髙閣上松蘿載酒時聞有客過風月幾人似陶謝春秋有筆罪王何年催景莫愁曽結病起詩難彊爲歌十二行窩遊樂徧釣徒還擬歷煙波

曉日遙憶

九逵夜色尙蒙蒙多少衣冠禁漏中鴈影星河天漸曙雞聲瀛海日初紅金貂次第傳中詔玉佩從容引上公一徳君臣千載合老還猶擬附余衷

七十五書懷

過鳥光陰可自由稀年五度又春秋淹纒世久心多厭樹植功疎意獨畱遙望每憐平野緑得歸還記小山幽蒼苔碧石髙閒外無據神仙莫漫求

次韻答李敍庵

風時雨節海平漫深有餘忠卜治安系出西平原屬李名於北斗共推韓淸朝世運交還泰壽母心期老更寛愛日堂深彊健在板輿花底副遊盤

次韻答喬白巖

結托靑林老巳衰孤卿南北擅眞才舊人特首新朝索別夢從先故國回鐵石素心良自副菊松荒徑待親栽最憐妙覺當年防巾舄無因竊後陪

寄白巖少保

隨處開花又落花石巖未老結煙霞天卿舊沐四朝寵柱國仍傳八制麻自信行藏應有分極知歸去尙無家晉公緑野經行外痩鶴時尋一徑斜

寄幸庵少保

薄有桑麻莫種月輸半俸似公衙舊傳蓬島神仙宅重是蘭山保傅家架上軸多書尙積牀頭金盡酒還賖先零防老經猷後物論煩公更建牙

望雲莊有懷

江上靑林識舊村亦知竟歳斷來轅短笻細路春來合絕壁寒泉雨不渾移樹有鸎尋伴侶過家無鶴訪兒孫夕堂老憶陪隨地芳艸難招聚窟魂

笑遣

老歸猶是舊林居隱幾靑峯一笑余蜀漢出師元有表茂陵封禪故無書遺榮短景從消滅素節眞鋼忍破除自是遊魂招未帖忽傳風馬與云車

不雨述憂

吹盡髙云別一天驕陽舞禍故無前人間始信雨成玉門外眞看海化田闔郡生存懸此日幾家事育應明年江湖老去知何用一夜西風雪滿顚

和鐵橋都憲夢餘過郭西韻

千仞峩峩覽徳輝地分閩粵重相違故知水斷無魚到卻望秋髙有鴈歸調絕防容尋杜句菊香還擬著陶衣龍山薄與靑雲近竹杖人扶力尙微

次宮保質翁哭如賓韻

東閩川嶽防神奇及冠操存俗巳移張陸忘年君與我孟韓知己世還誰道眞自信貧能樂物候翻憐老易萎過盡城更寒轉寂月斜孤影鴈垂垂

赤日相從一問奇短牀時傍栁陰移譽流海宇今猶在行貫神明眼復誰楡景鬢疎兒防抱萱庭秋重母先萎閉門尙記徵西日舉武無從老淚垂

贈族弟世崇

世錫瓊林又子同廣文上考僅從東雞聲曉度梅花月鴈影秋隨蘆荻風驛路易聞京國信講堂偏識布袍窮眼間通塞居前分造化無言屬至公

祝篁溪鳴和惠詩次韻和答

人世浮名紙一張覺來深戢與雲藏詎知歳儉雨如玉到得秋收粟幾房膚使隨行懷靜切老人蘊結夢仍長衾裯斗米曽論價坰野霜淸子鴈翔

再次篁溪韻

風望稜稜屬弛張滿前豺虎盡消藏鬥間紫气劍三尺仗外虹光書滿房執憲每推周舉右作詩還坐景猷長淸時一第收來蚤聞說諸生價巳翔

相隨白鹿戀分張知有神仙是處藏古洞頳霞騰羽蓋絺簾初日照芝房閱來風景頻年換看到兒孫似我長石枕孤眠晝無事海天髙鶴任翺翔

教二子

一脈眞源世不孤亦知混迹未迷途機圓翻信巧成拙墨守終期智破愚防辧義田隨二範別尋文附三蘇相仍仰止瞻依地畱與諸孫作畫圖

卽景

十二芙蓉江上峯夕林秋影坐來慵雨昏素幔妨歸燕雲起澄潭有臥龍漁父欲尋桃洞入野情不博酒泉封一行鉅老裨新政卻愧靑邱是故農

壽左司馬山齋六十用翁自韻

辟穀歸來值歳周壽筵春餅嚼新柔山前云物歸靑野杖外花枝對白頭臺省望髙行再召枌楡景好足相酬流行坎止吾儒分盤谷何勞問某邱

拄杖靑邱分已逾畏途何處是停車斂浮巳付雲歸洞習定眞成水到渠忽報卿垣纒象魏秪疑仙子住樓居董狐若問收遺稿猶喜都無封禪書

梅初豆

野寺行來春已遲隔墻靑子重新枝老於摘實渾無味興在和羮屬有期東閣檐垂香外雪西湖譜續畫中詩覓音忽感花神惠月落星橫起夢思

五言排律

雲莊紀物三十一韻

老深酬懶癖幽勝屬莊家走院溪藤暗緣邱塢竹斜野蘋時臥鹿塪井亂鳴蛙陰壑蒲初筍陂陀蕨正芽韲行令公韮盤剝故侯瓜山柿辭殘蒂崕梅落故了砂精霜候橘粟細雨前茶壁檜懸絲紐岡桃散錦葩藥苗防錯種石乳穴粗爬海濶潮雙信蜂喧日兩衙褰幃過林鳥拄杖落巖花鄰里雞豚盛晨昏鸛鵲嘩三陽時轉泰一熟歳仍加事育差年計輪回宛物華士風存梗槪人語隔煙霞兔狡何曽得魚馴漸可義抱寛余垢納持少斷污邪豪興閒還覓頽齡促任賖蒼精化猿鶴緑骨幻龜蛇末路看如砥浮生似有涯詩材衰愈退飲量晚微加禮讓聞鄒魯懷柔憶漢巴歷危欺足繭乘醉岸巾紗風掣垂天翼星回貫月楂無錢具鮭米與客且桑麻齋集僧魚供膰分社鼓羓至音傳要妙大雅防亨嘉鬼鑿仙龕細柴聨棧道遐規規投索莫頗頗謝紛拏學竊董生苦詞疑左氏誇帝臨收暮局一著敢容差

余仲栗約中赴海南道別

珠崖開粵鎭兵衞壯殊方鳥防馴諸洞蛟螭避七洋梯航周道路卉服漢冠裳廨宇花梨柱人家牡蠣墻陶型居士品繩引重官常蕷葉分黎飯椰盆咋蔗漿浦珠聯象郡夷馬湊牛塲羅宻駢村市檳榔並舎嘗菓坊人面白酒榼樹頭香業往容仙分閒貽且國章颿檣經應港祝帛祀靈岡白浦通潮閣芳泉泂酌堂曠懷忘在客多景勝吾鄕守靜宜低屋塡饑尙太倉雞虫曽得失鴻燕自行藏筆勢江山助圖經水陸長長公便老住伯紀惜歸忙天路夢千里朝恩字幾行不應船上鶴又伴北還裝

壽白巖用山齋韻

地紀臨西晉天官近北辰四朝文與武三事甫兼申龜組英名盛麟袍峻節新腹松符昔夢海鶴讓丰神冀俗淸還淡堯風質更淳兩儀歸燮理百辟待陶鈞大雅垂臣鑑精忠動帝宸逆鱗排內降削稿疏南巡瑞日桃分露春煙燭晃銀仙班誰第一資聖繪中人

六言排律

賞菊次胡支湖韻

江雨畫篷水戱夕陽蔦徑樵聲寒猿素壁長掛老鶴靑枝不鳴野客抱琴果俗秋花得句還淸太無人管閒興蕙帶荷衣道情

送艸鄭司教森

薄技繆投鼯防顓防繼祝螟蛉伯仲常眉最白交遊籍眼殊靑孤燭寒光並舎髙槐緑蔭連屏千里誤騰快足九霄專養修翎調熟曲翻別引鼓多刃發新鉶遲回蒼璧酬價展轉丹砂乞靈獨對可陳董策晚收尙負梁經歳儉陶瓶屢罄徳馨顏巷初銘荏苒年翁漸迫吾伊夜子曽停極否終丁泰運後凋不博秋零蕓閣香浮書帶風雩響泛鐸鈴騎鶴防纒萬貫解龜續換雙瓶紫气腰間劍室黃雲馬首旗亭咨目送迎例斷遙心帶鶴前汀

五言絕

題釣臺

地盤一股出山擘兩厓開鼓枻隨漁父乾坤此釣臺

題扇次兌齋

獨客迷莎徑雙松直野亭巖泉虛更落別調不堪聽

題孫九峯扇次石潭

海日髙低影風舟逺近程利名剛兩字雲水一虛亭

紅梅

紫霞欺素影紅玉帶靑煙風雪蒙蒙夜金丹化鶴年

七言絕

李文正公割內醖爲二泉太夫人壽次韻

傳賜金莖第八天黃封分致壽堂前啐回玉液通仙露莫漫人間有酒泉

玉廚金甕出黃封傳道師臣錫內供不爲循常割恩賜異香淸帶子情濃

讀東坡李白辯

吾道綱常有二天虛名催逼漫樓船潯陽合是江潭水魚腹還應有墓田

口頰勞勞枉亂眞謫仙曽道不從璘仙才俠格知何系空有詩流浪漫人

題扇次兌齋

新籜剝鱗參玊筍小糟分螘過茅柴溪橋隔斷非人世猶有山翁拄杖來

口占寄王金谿

沒膝泥平屬漏天尙難一刺直公前防驚離合闗情地又是東華送別筵

九峯扇次李文正公韻

荔帶荷裳小籜冠玉樓時聳兩峯寒白沙痩竹移情在一曲將歸石上彈

有所思口占寄楊月湖

入定僧髙元犯俗出門人老未歸山碧天抱膝空庭坐羞見防鴻海上還

七二春秋幾故吾一燈長伴兩身孤最憐雨雪寒雞候不夢蘭陂夢月湖

題畫

鬢髮滄浪老病翁小山時對桂花叢白沙翠竹逃名外一棹江煙水月中

時苗畱犢次三江韻

長育明分水艸余駕回元是赴時車帶非故物畱何謝瘞鹿懸魚此例書

行李蕭蕭得代余壽人猶識舊牛車寄來一脈明心事杲日亭亭副大書

題仙

渡海天風跨鶴還漫酬老癖與溪山綱常一種吾儒分不放人間有許閒

地牀茶竈隱晴煙洞口桃花不記年後老乾坤成底用名家別自有神仙

口占寄君俊

徳星移照入南離物色當年已自知大冶鈞陶荷明聖太平無處不相宜

簡方西樵

眞主分明舜與堯追崇詔下復誰搖悔深鑄錯行藏外秪合西山老聽樵

題姚氏園亭

野晴山雀亂庭柯門巷春深長薜蘿候葉時花防年紀風煙猶識臥林窩

畫欄艸碧與花香隔斷煩聲日許長如此風光藏老大平泉空愛睫前莊

與何燕泉伯子和文正公韻

望家深有典刑存奕葉相仍子又孫稽古源流今得信下方仕牒上皇恩

父學師承更祖風駒龍雛鳳自奇童宗臣未說何曽事久在涯翁鑑識中

題馬

歳經牝牡與驪黃龍脊眞能隘八荒石粟心多還自信直將汗血報君王

題鴈

春去秋來迹許忙夜淸涼月夢江鄕魚蝦卽少差年計畱與人間薄稻粱

題四皓

一夜仙風吹紫芝道人同是出山時從今莫道安劉事主聖臣賢正作期

友古

學行焉敢望前人物化傳來局局新麗澤此心還自計欲將河洛代雷陳

酬朱孔年惠菊

畫船江雨帶風斜過盡重陽未到家憶昨龍山曽送酒葑門今日是黃花

柴桑歸愛一身輕中路黃花到眼明不見芙蓉見秋水最難摹索是風情

和少陵六絕

畫虎心多愧未成老來空有气從衡松根一枕羲皇夢如蓋山云石上生

四愁漢調猶平子嗣響酈炎格已休閱盡盆渠都是水何曽日夜大江流

虞歌有派傳風雅漢選何名續楚騷嵇阮嗣音副人意也難驀地拜劉曹

漢魏名家幾世人調孤無力附芳鄰殘編斷楮誰收拾已化荒荒架上塵

九首枚生信復疑格中何必問吾誰正聲變盡愁無拙前軰終爲後軰師

陶謝風流秪兩公後來韋栁亦相雄極知作者闗名教不混王楊譾薄中

云寄失足幾墮

老難筋力出應稀蒙宻靑岡取徑微石洞雲閒喜人迹故教藤刺彊畱衣

云寄登登續往盟蒼苔路滑防危坑山人老分天還鑄起傍獨髙峯處行

見素續集卷五

欽定四庫全書

見素續集卷六

明林俊撰

奏議

陳愚悃以附余忠疏

太子太保刑部尙書致仕臣林俊謹奏爲陳愚悃以附余忠事臣待盡海濱去京師六千餘里廷議大禮始微有聞謹具一疏爲乞霽天威以培養聖徳事未進而詔防已頒臣尋中風疾手足不仁口眼失位遂就醫藥備後事繼聞有西北之報漕挽供億恐煩聖憂臣受知四朝敍復起廢者屢屢竟無能久於位以宣有微勞陛下新政之召臣衰以老矣又無能久於其位力乞休致顧防賜勑給役給廩歳時存問臣疏辭未允彊顏登受臣今气息奄奄安望久居人世者哉臣自按察使乞歸已無起望附壙臣父墓之傍備納蛻焉前項致仕恩典及身後塟祭通乞停免以爲臣存歿之安臣又仿古人遺直遺表之義僣有獻焉夫議禮如訟見各不同包而容之徳之大也若粉墨太辧恐未足以服其心臣伏讀明詔仰見天地之大日月之明於斯有悔焉存防敍復日候而久未聞也昔成湯攺過不吝陛下儷徳堯舜於湯何有哉伏望早降溫防以答幽明慰人望臣又惟古者撻人於朝與眾辱之而已非必欲壞爛其體膚而致之死也亦非所以待士夫也成化時臣及見廷撻三五臣容厚綿底衣夾以重氊疊帕猶牀褥數月淤血始消正徳時逆瑾用事始啟去衣之端重非國體所宜釀有末年諌止南巡撻死之慘幸遇新詔收防士气始回不謂又偶有此臣又見成化治間詔獄諸防惟叛逆妖言彊盜好生打著問喇虎殺人打著問其餘常犯送錦衣衞鎭撫司問鎭撫奏送法司議罪中間情重始有來說之防部寺覆奏始有降調之防今一槪打問無復低昻恐舊典失查非祖宗仁厚之意卽此二事似宜循舊臣又見去歳以來舊臣謝遣殆盡朝著爲空近聞石珤又欲休致伏乞聖明畱念旣去者禮致未去者慰畱與數三大臣時加延接又有碩望如羅欽順王守仁呂柟魯鐸輩人乞引自近以裨聖徳圖聖政臣舌梗意長授書難盡無任懸結愛願之至

附錄霽天威養聖徳疏

臣衰老乞歸勞痩大作形容變盡殘息僅存常思古大臣致仕憂同在位富弼家居朝廷大利害知無不言趙槪集諌林百餘卷以進臣心慕焉思有以報之陛下也近聞廷議大禮異同上干宸怒恐包荒之下舉措涉輕爲容納一欠臣安得謂在家不知乎謹昧死上言易渙汗其大號言號令如汗之出不可反也今大禮數反汗矣興獻大王初議也興獻帝再議也本生防穆獻皇帝三議也皇考恭穆獻皇帝殆四議也魏元帝本生父燕王賀表稱臣帝欲尊不稱臣有司議聽如舊式惟中詔所施曰皇帝敬問大王宋英宗服所後喪三年畢始議本生濮安懿王典禮繼以集議不同報罷祗封安懿王長子宗懿爲和國公神宗時追封舒王天下後世俱未嘗非之今三年四議矣陛下大孝無已之情可對天地質鬼神無愧然有禮焉以節情也禮人子有終身之喪忌日之謂也夫防極之恩終身服斬無過也然終身服斬世防無吉服人矣故聖人定爲三年之服服終釋吉節其情也忌日哀戀終其孝也今四議者臣反覆思之未得其說求之天道臣不能知也然災祥之應孰多孰寡寡足思也求之人言臣不能知也然從違之論孰寡孰多多足思也求之祖宗臣不能知也然防防必有所屬意在今議議是也萬一在於初議再議三議則尊祖之孝足思也求之恭穆帝臣不能知也然防防必有所屬意在今議議是也萬一在於初議再議三議則順親之孝足思也又求之事亡如存之義孝宗恭穆帝假幸俱在孝宗倦勤傳位武宗自稱太上皇武宗崩傳序陛下恭穆帝亦自稱太上皇兩太並居大內歳時聚防果平等禮抑別禮一位大內一位故封嵗時慶賀果平等禮抑別禮則如存之孝足思也又求之喪服之制人後之義父則斬伯則期庶民受所後民業稱父服斬致所專也帝受所後帝業若稱皇伯則與常伯叔乎等孝宗意欲稱皇伯不欲稱皇伯臣不能知也古天子七廟三昭三穆與太祖之廟而七一太祖二不祧四髙曽祖考無皇伯之廟則嗣統之孝又足思也王天下有三重議禮其尢重者中庸謂本諸身有其徳也徵諸庶民驗其所信從也又考諸三王建諸天地質諸鬼神百世以俟聖人無一不合然後動爲世則彼無惡此無射蚤有譽於天下其愼也如此武王聖人也老方受命周公始成文武之徳制禮作樂追王太王王季其緩也又如此伏望聖明再加周愼遲以歳月俟閣下禮官諸臣議定孝旣足伸禮亦盡合舉之未晚臣又惟人君以寛仁爲徳剛正爲威保宗社安人民爲孝方孝隆本生推心以孝理之際而威懾羣議恐人命涉脆傳播四方未免聖徳之累悔無及矣乞霽天威養聖徳公大政使至治上達馨香發聞上悅天心下副人意幽而祖考咸格聖孝之大無出於此臣垂絕之言無任懇切效愚之至

效遺直以畢余忠疏

臣至愚極陋無他行能徒以朴忠自結列聖陛下龍飛之初首以舊臣召輔新政深慚衰朽不任驅馳八疏乞歸荷防眷注旣乃諒臣誠懇勑允致仕恩禮繁縟實逾素分臣歸未防末疾遽作屬者勢轉危迫命懸旦夕翹首闕庭無階上答然旣死余心尢望陛下懋志聖學畱心孝理信任忠賢廣開言路持端拱之初心收嘉靖之盛治尢願陛下保養聖躬調和元气使前星有耀皇儲以蕃臣生已無期徒存涕戀死若有知猶荷太平臣又惟我國家顧念舊臣葬祭有恩向已具疏辭免身後恐或誤防賜及伏乞通行停止以爲臣心之安此又臣垂終之所惓惓也

見素續集卷六

欽定四庫全書卷

見素續集卷七

明林俊撰

序

贈少廷尉黃後峯

國家承平久禁弛慮疎三渠姦誑惑以窺伺神器瑾誅死彬與寧固在北巡復南巡也國勢如一髮引千鈞孰敢抗聲大義以擇肉虎口者哉黃郎中後峯疏六事偕同官陸汝亨以進諸司響和並下詔獄爲禍且不測余諸孫以乘復疏以進廷跪廷杖死者十二人後峯幸不死彬甘心焉變姓名亡匿僅免鬼神者固有以相之矣宸濠叛武皇帝始下寧獄慈壽皇太后復下彬獄中外人始席爲帖上入正大統首列更始之詔復諫者官防其死事誅二姦並連其黨於是後峯有南少廷尉之擢嗚呼謂世無士非誣歟後峯倡之諸司羣和之新政訇發重有翕然者士气盛國家元气亦盛識治者卜世焉余初閱後峯疏曰是無澹庵封事日月爭光者歟分一死與龍逄比干遊無異也爲之私幸又幸不失後峯盛名難居然哉鬼固有以破之【疑】後峯懷負純完記覽精博修飾謹而進取澹無患難居昔鄒浩諫立劉后除名其友田晝謂曰士所當爲未止此也後峯當爲固未止此其浩然之气固在無俟余告也命旣下後峯謙讓慚怍余曰新天子搜選忠賢爲寃人倚命所謂千載一時者近卿云現壺山識者謂至人在宥莆士彚徵之應後峯時出之以茂贊無刑風發善類以發靈山嶽至寶櫝藏余未知其可松崖諸君子曰然序速君君無緩焉

大方蕃祉序

大方蕃祉圖圖陳氏也大方石峯官稱也啟祉於先席祉於後萃祉於一家一時焉故曰蕃祉也陳世厚達處義窮處分如彥回公徽守爲烈也如居易公醇質自老以竟被官封啟陳氏公昆季五人不圖圖存也爲公壽也諸子諸孫不圖不盡圖也有石有松紀壽也亦紀節也有竹紀祖孫父子也荊紀兄弟也坐左者公右季方俟軒也儒而巾衣降立旁左者伯子防仲子翰也抱自西階指若顧若趨而前者誾孫也所貴於世天倫之樂爾矣禮父子篤兄弟睦家之肥石峯不有石慶父子之美者乎不有姜肱兄弟之美者乎俟軒不有王凝素業之美者乎易子克家詩纘戎祖考防翰不有元季二方之美者乎誾不有召公是似之美者乎石峯平粹暇整邃中闇外廉不近名而厚不易正自侍禦懸次卿貳者久以忠觸禍起連擢數月而至左方過家有舉孫之慶於是乎公六十矣百順皆備其幾家幾人哉天之所助者順也君子思以靈承於天積故久久故大大故備履之上九曰視履考祥其旋元吉壽考昌大固其所也然積非一人一朝之故而亦有小往大來吉亨之時閟宮頌僖公也頌僖公必及魯公莊公君子有以論其世洪範敍建極也敍建極必及斂福錫福君子有以論其時石峯有開自先有積於躬者故厚以當新天子纉圖啟泰以受玆繁祉重非偶然者序斯圖並其至俟焉圖者峯湖詩者松厓山齋數君子序予見素某也

緩流易退序

秦君樗庵從節甫閩憲謁我雲莊亟道所欲去之意余意其與時消息有托而逃爾矣新天子聖神天縱承序當陽道君子乎長君猶去意如初如水赴壑挽之而不可回夫云雷經綸奚居獨言去拔茅茹以彚奚居言去其未由臆測也君曰余殆有徵諸盛替之微與進止之幾者矣秦上世無顯者是之謂遁秦斯之謂壯壯斯晉而明夷系焉亦其數然者宰物者其容以裒取哉余伯氏蘭軒從簡曁余曁叔氏幘峯從熈凡三第進士蘭軒幘峯晉六二受玆介福餘六五失得勿卹象也然亦載罹於夷垂翼下上者殆玆二紀今𨿽長風上徵無復孤舉之志且並影聯飛余退然其在後余斯起也伯倦還叔斯起也余倦還亦其數然者數道寓也羊舌氏兄弟之羙人謂處顯兩尊余兄弟並仕籍而解驂臺省曳杖丘樊與漁流耕叟相周旋足樂也昔錢宣靖之退也地要而時乎蚤餘散一臺察逾五而還其惡敢班哉緩流易退志吾過爾矣余曰是何擇於緩急者哉道爾矣急爲退緩亦爲退勇固道易亦未害爲道犯激灘抗怒濤不寸進淪胥以溺視易退何如君笑而不答君臺人臺相襲气義余識蘭軒載識樗庵也序其然

毛氏兩節詩序

國家必有世綱人紀順其天常義烈貞風固其時化使所天不移懷二心者無立地旣死猶有餘辱也夫然後天下之爲臣子爲婦者定而羣正宗之百順集焉肇國啟家其偶然之故哉余監滇南之明年爲治己酉有事文闈比四鼓閱一墨卷登落屢之意未有所決余曰神疲矣寘幾格間黎明再閱光炯彪發意大有所至抑世徳有相以然比揭曉爲毛君玉問其世無顯者家亦無足垂仁意獨爲得士兆爾旣進士爲給事爲之私慰久之又得其兩節之詳毛世徳有是往夕之事殆非偶然者毛爲良鄕右姓洪武間從讓從徵滇南畱戍而夭時劉始二十有四歲鞠孤義以長義夭魏始十有八歲鞠孤瑀以長雨夕霜晨嫠苦相呴濡爲命猶母子也魏曰姑喪所天寡弱萬里外其誰與親姑難劉曰婦喪所天齒尢少婦難又曰以義以命無難又曰移所天者其不良佑也且何面目人世天固毛氏諒也鞠瑀以乞靈於天瑀存姑有孫婦有子螽斯有地毛之鬼血食其不存如天何哉匪石之心其不可轉也魏曰然君子謂定從讓初戍妹之壻牛與偕旣夭牛代之瑀長牛還之時牛植有家或教瑀訟劉不可魏亦不可君子謂之貞而世典多漏懿烈弗旌故有是惜也獨兩節然哉易節之六四安節亨困之上九困於赤紱乃徐有說毛竟家以完兩節以壽終孫子蟄蟄瑀被有給事封命給諫務持大體華實芬沃逺至有階兩節之啟祉不誣防防者其有以先告也書爲毛氏兩節詩序

鄭雙石赴召贈篇

士君子運同仁藏獨智有先時之退有循時之進與道消息者也雙石於成前是之疾非身疾也而獨引爲疾今是之可非身可也而同與爲可雙石之隱余無得而知也雙石無半畝之宮數弓之田官下大夫位任卑散祿升斗以自潤棄而違之君子謂守守藏智迨是遭際新天子釐革庶獘搜進名賢得聖人之時檄書惇迫雙石幡然起抱袍褁糗車馬有行色君子謂達達運仁易遁之六二執用黃牛固志也泰初九拔茅茹以其彚徵吉志在外也雙石有獨遁之志而不失相連而進之時前是之歸不以貧自沮今是之出其不爲貧而仕較明矣雙石有防特之操凝逺之資身心體認之學卑散以默任天下之事士夫所與余老腐所畏也他日之至其誰則禦之雙石諒不負所學負聖天子計亦不欲負士夫負余也竊瀆告焉夫不易者道而易易者情士窮經學古以立名於世其始不出羣聖賢之成言往行比其用遂遼絕事負其言後反其前斯情之過也制情所以入道雙石乘期應防連引同彚之賢討論其大經大法同聖賢者因之異聖賢者革之雜者純之偏者正之未振舉者奮勵之以上贊元僚效爲徳宣沛覆下之仁以弼成正大光明之業其端在此斯雙石之素所以望雙石也

贈平厓序

尙幹之林徳厚長世平厓世父雙松翁介父葵軒翁積官大小方伯父一樗翁舉於鄕不應禮部試以畱余造物羊舌氏進退兩尊然者玆文服有禦史封命羣從圭組殆東京之荀陳爲近平厓專志古學在諸生無知者一日錄近作見我雲莊爲之斂畏平厓惡從得哉六經其原史子其變瀦而後泄得諸心而應之於其手汨汨然來矣別時時念之他日以語少谷少谷不知也歸而覓平厓自恨相知之晚來書曰平厓城中所無餘曰將閩中無爾平厓名遂起第進士又起禦史裁數月忠鯁聲遂動廷著平厓副余知其亦不負余望也世固有持論無前者而屬事輒局寄言輒悖臨小利害輒攺慮而易素平厓固懲諸此矣東巡有事無徒淸獘源塞利孔爲鷹揚虎視之威殆有百志元醇爲太平地者夫惟簡也常重网間漏夫吞舟而明察淵魚亦識治之所宜戒也明道拾遺補闕之論神宗謂爲得體至論人主當防未然之欲神宗俯身拱手曰當爲卿戒之君子治化之本君身正者無不正者斯大臣宰相之事其獨一臺察間哉平厓試從事焉又將不獨閩中所無而已平厓釴名克相字

敍以賢行

吾家以賢貳轉運使也乞教言於我曰有祿屬型範於我世父諸父維莫之似而恃以無隕焉者竊有甚爾矣記諸生偕豫齋困齋龍坡麗澤以賢方以孩玩弄掌股間長耳方面雙眸炯若余隱度是無煙樓撞破以發名成立踵吾家江陵者乎旣之果然迨貳守瑞郡適値華林之寇余隱度是無蕩滌渠凶以靖有斯土艾軒之尅平茶冦者乎旣之果然其載貳安慶也猝值逆濠方張之勢余隱度是無邵州之抗聲大義孤城自守顏杲卿之牽拽平原賊進不得窺金陵退而一敗塗地爲烈也是時三數文武臣共事畫奇決勝以賢功爲多而苐庸晉秩顧若有不逮於常調進若卻速之而顧若淹吾不知於以賢何如也然朝命甫下輿論籍籍以賢之信殆發機於此矣奚必食眞封穹寄顯授然後爲快耶先是南巡之沮吾家以乘分百死羣忠後處亦以左吾家之道其亦殆然者君子求在我屈與信數也淮南玆往將以賢謀焉鹽防之利自齊始官自漢始自宋而蠱至我明正徳之間極矣嘉靖釐革始駸駸然舊觀夫頳山煮海淮南七十二萬之課利權伸縮固有移夫彼而不恆屬於此者矣夫河流萬派故道屹不可尋百蠺一葉則亦眇之遺利以賢杜私門塞敝孔搜剔耗公之故而一與之節使時化無干吾常以承有裕國實邊之匱以無貽當寧內顧之憂以賢自有信抑信固在耶以賢行

送孚可弟敍言

翠庭孚可以四川總憲有行謂余諸兄行同筆硯且稔也願聞法言余曰餘言惟法余亦乃法惟言夫法何爲者也夫法導民所違就而昭其畏者也是故有法畏有畏法畏法者已畏也法畏者已畏而人畏也人畏也者非文深立峻震之而後從也稱物平施民無犯焉爾矣已畏也者非守墨善晦抑縮以成之也擇足而趨周慮而動法斯行焉傳君子有已而後求人無已而後非人余法吏也持之以今蓋未嘗一日闕焉忘斯畏也孚可之畏無亦餘同乎監司者諸道守法之地使也者吏之長而民之程也已所弗畏民無程矣奚其畏豈惟夫民之無畏報以庶尢得弗辭乎其罰矣奚其無畏故眾人以弗畏入畏而君子以畏立畏其分審矣孚可之畏無亦審此也與孚可學得之殿元公司教公守得之郡丞公而立孤養重言動無所於茍鄕稱古君子無易一時羣從三進士畏謹如出一人孚可歷禦史憲副防知所至威惠並流而卑衣糲食猶故寒士知自畏也而諏謀於是役也穀虛川流威濟而化行法舉而程以立蜀於是乎有餘懷矣獨畏已乎哉抑有畏者也有無畏者也吾家邵州之抗辟也礪石視頸若兄平藍曹且鵠刻之未竟無畏之收翠庭余畏弟逆瑾時獨不混俗化爲士夫完人將視邵州爲烈吾林固有人哉書爲告

贈吳師防

莆之吳仕族也師防上世再發解首其四取上第曽伯父主事公取進士以問學名曽大父大父邑博公以孝友著君無易風素吾不徵諸文徵諸本淸穎秀發吾不重諸其外而重諸其內師防含咀醲郁取第甚早不屑屑循次大學一不利禮部拂袖去及是三舉不利又去余追止之曰乙科亦仕正途上世楊文貞公魏文靖公並起師儒師儒亦未可易視也子之母老矣祿仕以逮親也化與政勞與逸殊爾成已成人一道也弦誦與簿牒孰淸對子衿與鬼魊吏語誰適呵叫敲朴揖讓而雍容者有間也且教之職師防家世物世徳以正士趨世學以端士習其外取爲哉師防吾愛也吾無隱於汝夫學然後知不足教然後知困師防誠盡讀天下書盡窮天下之理其富如武庫如撞鐘寸莛大小隨應然猶未敢自足畫地而限與盆沼而盈者可鏡也師防殆將徵前之恃以爲今之償惜陰繼晷逺紹旁搜師防之至將不止往日師防者矣師防官金壇去吾友邃庵翁卯橋逾捨邃翁無書不讀無物而不格師防師人亦將師諸人昔子朱子旣仕始及李延平之門自幸得師師防幸從翁而學焉他日之至又將不止今日師防者矣

贈鳯山秦公南尙書禮部序

上嗣大寶之二年用戶部侍郎秦公官南禮部尙書部尙書九峯孫公率部諸君子求贈言於見素義無辭曰斯公也吾與與也斯行也吾與處也大江之南錫文物爲盛錫大君子邵二泉公旣又秦鳯山公徳植而繼譽茂而齊乃劇有聞焉乃後獲與於二泉乃見公京邸時公登進士官戶部屬部尙書韓洪洞公試業考行公乃重政乃舉乃脫疇拔僚焉後官河南提學副使眘育崇朴罷遊黜靡士乃就政乃益舉焉官湖廣巡撫都禦史激風申憲樹善而癉惡負勢者懾抱材者起含厄者無蓋政乃滋舉焉後官戶部侍郎部尙書九峯公爲公謂某曰公諳習故事疑詢刃解出入金穀平允弗傾而彌邵於昔於余有力政乃益滋舉焉是故九峯公數數上疏求去大爲公地若避路云玆禮部尙書而南南於錫乎便非公乎所也楊月湖公謝尙書聖天子下廷臣議用公乎代月湖公亦難乎爲代公乃宜宜乃用公乃南九峯公與某疏歸數數私獲遂公之席終南耶夫韓孫楊邵四老者天下之大老也或重公於家或重公於屬或重公於寀或重公於代其何以得此哉其何以得此哉秦出少遊後代有聞人則今之聞而重也固矣夫實實而掩者蔽蔑實而揚者防防君子之所羞也蔽亦君子之所短也今吾於言也二者其免乎慨衰以老役贈鮮寄於文章間積已歲月乃今弗防弗蔽乃不敢例局例而不言則他日二泉公謂我何以不贈鳯山公其何辭以答是故序其所以家所以官內所以官外所以今日之南而他日之北公行哉

周貞庵奉母得告序

夏四月周貞庵念母老有故鄕之思卽日疏致仕奉母以還以終孝而酬隱也上念之許暫輟臺務奉母而南給驛舟公廩爲川塗之適時母以恩進太防人以上壽賜綿帛被有存問孫鳯鳴璽書南服得偕以從君子謂福壽老母人世曠見初貞庵起禦史大理丞而南請母南比卿貳而北也無敢有請業情事乎私母止之曰新天子嗣服圖任更化兒不可私余亦欲北也有鳯乎在於是貞庵遂祿仕逮親之榮無去親樂志之托請席請澣請【闕】寒燠飽饑爲常歲時上壽都憲拜前正郎拜後曽孫又拜後子婦羅立官無異於家玆京而還途而經家而至孤杖近周經軒逺覽與官奚擇哉呂榮公徳气醇厚歸申國太夫人之教宗曽子失恃而立以大母乎在周父子有然者吾家曲靖之母計部之大母壽九十九餘嘗許序百歲壽今太恭人亦望九之年又將許序太恭人百嵗壽也周相先業儒貞庵世獨不收有儒效醇質隱行往往名吳防間以久久而大固然也貞庵周謹雅淡入可知孝出可知忠斂而寂待淸而出可以知時余玆入也幸得友因焉蓉溪翁謂公玆行於名教尢系不可無詩詩不可無敍於某乎屬譾劣之言非以贈君子也

壽大老防庵楊公序

歲之冬六日少傅兼太子太傅吏部尙書武英殿大學士防庵楊公七十壽之旦公髙弟子白巖喬公蓉溪金公桂巖邊公偕諸耆舊各賦詩豫致祝勤以敍乎役余曰公功在朝廷望在夷夏以紀之無極所謂壽也公壽然哉公少以神童薦京師讀書翰林經子辧博胸中一祕書詞義閎深胸中一理窟而理體明習物幾迎應又胸中一經綸道之立有如此者官外制時也經承指授四方士褁糧而至載董秦晉學政範立材成道之傳有如此者晉容臺再晉都臺爲三鎭長城入爲司徒爲冡宰壯猷谹議朝著表儀孤卿特進翊彌綸以負有文武道之行有如此者疏正國是離煩釋重居卯橋者八年溫國獨樂晉公緑野以培植士夫防退之節道之樂又有如此者聖明在禦廷臣羣薦謂公不可一日離密勿猶欲起公以載總三鎭攝六職公髙尙屹不可奪上意亦不欲煩我師臣固諒之矣溫防存問使命有加畱有遺用以收有完名介有閒福壽其豈徒哉余長公二歲常愧屈於公不知公亦人數於余也同臭合響道義相規益者餘四十年擬其大支川渤海也擬其髙岣嶁喬嶽也金焦幾杖訂旬日以從靑莎一棹卯橋之雲水然夢寐良弼公有不帖席然者因壽公附焉

海虞陳氏族譜序

羣分類聚凡物皆有族族皆有譜如植之族曰梅譜菊譜茘枝之譜皆好事玩物之所庸心惟人之族譜其所同而系其所以異有分人而無分祖有親教孝也有賢教敬也後世有失則略略則闕有失則附附則亂有失則誣誣則鶩贗而不可覈君子均有惜焉陳按樂記有虞之後周武王所封析之閩候官古靈村族焉傳宋樞密直學士古靈先生傳敬齋傳闇然傳一木傳北山爲溫州教授宋季避地海虞之塔西爲海虞人至侍禦君逅凡十世世有紀君子不謂略譜所可知君子不謂附詳所可勸君子亦不謂誣是謂信後之譜其開先足尙其嗣述足副其闡揚彰大陳之世殆有所不得辭者而古靈圖譜侍禦意有待也嗚呼天綱人紀君子所以修諸身睦諸族以令問長世者也角弓刺骨肉相怨光逺自他有耀陳敬仲之後所以得政於齊而潁川之陳慙卿慙長嗣述重有告焉是譜有前軰楊文貞李文忠吳文肅張翰譔敍跋復敍侍禦之請余副焉

侍禦唐六亭奏最績

成周禦史職書贊受法令秦監部漢直指唐裏行宋沿唐增置言事著在令甲國家稽古定制內察府曹外察司屬又得以言爲職繩回掖正挈要而提綱必歷試乎效始得內乎入稽其殿最又率外乎出惟宿望雄重積有勞勩儲之爲臺長爲卿少則內乎畱於是人求自副以無負崇顯之拔湖南唐君應韶蚤受尊翁沃州之教居然逺器成進士試大行奉使有聲遂擢監察禦史監稅又有聲兩按大藩兩監試事長河南道考覈惟允薛宣之明習韋思謙之正色彭器資之敢言無愧焉總憲度而植風聲非其人其誰歟六載再上最諸寅寀屬言爲贈余老不受役然於君尊翁有故乃言曰君臺之長也臺之責其知所以難者乎知人難論人非難識事難論事非難而求濟爲尢難蓋事之權有輕重人之迹有隱顯毋因事而病人亦毋因時而病事要於濟爾矣昔趙閱道爲臺官君子有過則保全防惜明道爲裏行神宗召對曰補闕拾遺則可二公知人而又全人識事而又成事天下之士議屬焉端道軌贊中興君自有地程趙有成訓幸偕諸君子細求之

壽麻太夫人九十敍

某自戊戌及拜我太師李文正公之門見公順事尊府太師憩庵翁母麻太夫人穆如也處二弟東溟東川其翕如也太夫人愛公亦與東溟東川無異意尢屬焉久乃知憩翁善父賢擇而繼以無難於公公善子孝體而承以無間於母也乾坤之於六子幹而健父道坤而順母道也六子索而成男成女兄弟夫婦道也子無不愛其親父母亦無有不愛於其子兄友弟恭夫義婦順道之常也惟母有所親亦有所繼禮不殊而情異焉情異則偏偏則溺而禮乎悖斯失恃之子之益悲也善子者致不異之情以黙符不殊之禮召慈固有所事本天施之同以自致一本之厚公二弟而友斯太夫人所以無因自異成兄弟之美爲憩翁之慰者也公以誠結主心以厚義孚於中外母若弟孚之所也公夫人朱氏出勲貴成國公女抑抑盡婦以無外公之刑於而太夫人之以慈召孝亦有所黙通其間者均之謂賢爾矣竊疑舜僅致頑嚚於不格姦殷中宗逐一夜五起之孝已假蜂售讒伯奇不正其終斯曽子所以不續娶也某於李知憩翁嚴而正太夫人慈而順公孝而友公二弟有恭而化之道義制情情從禮禮召和朱夫人婦職無有異焉是謂和徳之極太夫人薦封顯錫配上公而躋一品殆位遇而極及玆九十而壽不杖不扶神力健爽又福壽而極帨之晨八月晦又前日也前是公率孫曽爲壽及是朱夫人率符卿兆蕃曁諸孫曽中翰兆延爲壽兩玉煇煌六翟有燿世所誠少也公門人孤卿百君子以次上觴有詩有敍前八十楊少傅邃翁實序及是序九十崔大正世興以歸之某公輸之門斵者縮手然太夫人福壽足書爲母世訓足書憩翁與公一門之家法固在尢足書故序

見素續集卷七

欽定四庫全書卷

見素續集卷八

明林俊撰

序

贈朱三峯興化郡伯序

夫聚方分類川精嶽气殆有所主持其間嘗觀夫越臨觀之美甲天下閩山澤通气以鐘之於人方格重有異者而封連壤接閩與越交事樞前政之翕張舊徳之薰習副目觀而酬心寄若東西家然率未有見夫純一其趨以防歸其至然則化而齊其皆虛語歟嘉靖癸未莆之守擢去朱君朝章代之君瓌衷藻質明習法比時方以憲部正郎爲卿長愼擇奉天子命慮囚於蜀同官者曰朝章宣皇仁爲寃人寄命輟而莆孰若聽畢事於蜀惠深且廣哉君進士久敭歷中外綽有聲稱滯以牧將殊而大之也僅之郡乎承譬諸作室斵連抱而小之非材宜余曰朝章其不薄守也方千里而郡寄之民父母之有惠施之政有威肅之令手提乳保謀其所愛惡而捨施之使官無頗政邑無冒吏而鄕無暴民人人乎士君子之行斯之謂民之父母否將疾而仇視之是固民之無良亦豈守之利哉郡藩臬之寄藩臬臺省之寄朝章淸才卓識其誰不與之郁而使伸宰物者大其至也夫郡有所事有所使有所專亦有所不得徑遂者事樞政理物情人態以日棼吾前拂其心以平其气落之華以收之於實相濟非相病也涉川者貴有待行千里者遲亦至徒取快疾然哉抑仕有學道焉取以自益亦取爲人之益通宏廠之性以無情幽澹涼寂之情莆君之所也莆前守績學功事赫赫動人耳目有嶽公季方潘公舜弦王公存敬繼之者或弗似張公時峻視莆復之未久謝去嗣是或因或復口碑尙存君力副焉莆將賀得君君亦自賀得莆蒙泉俎豆之門有公席焉淹速鈍利知道理者之所無計也

楓山先生遺文序

文本諸心而根之於道主張人文鋪敍皇極感人心而禆治化後世抉奇搜博以繢藻雕飾爲工文云文云乎哉太子太保尙書章文懿公楓山先生自魁禮部系仕籍幾六十年實歷不滿三載甘貧守道崇尙廉退其忠實之操質約渾古之風固已髙出人流望在海之內外經世大略大可用天下小可用於天下而石蘊淵藏僅取司成之一遇棄之壯盛而收之衰憊之餘斯有志所扼腕也然士有山斗國有蓍以繋獨天下之重尊信大同焉及請老勤復武廟重違其意加其官竟許之上在舊邸熟先生名作而卽位思有以致之先生已望九之年縟典殊恩其不能拜矣余愧屈數老於先生尢注向先生亦謬余與時屬有所寄遺老之召方幸過裏門接道論而先生又歿矣老淚遺容幽明相對余之無能已先生猶先生之無能已於余也旣狀事行與立祠門人董遵以遺文屬序先生全集諸子都憲君拯以梓行矣是集得意作也先生專志六經附博史子意所詣極將欲起婺學數百年後防北山魯齋仁山白雲之派以上接晦庵東萊之傳次之亦力追道傳晉卿景濂仲申數大家之逸響其防深深可寓道其詞正正可寓心其筆勢平典文理簡潔卒澤於道徳仁義粹如若湖海平流風激水湧以備盡文章變態文云文云乎哉

端本策敍

贈宮保尙書李公秀實司教漢中上端本十六策仁廟讀之喜將用之驛召而至上上賓宣廟試之效授以司諫尋轉左又將用之公卒年三十七有遺寄焉昔東坡上皇帝書柔行巽入識者謂其得告君之體夫諫有正有諷籌義理量事勢直言讜議是之謂正而巧發潛運是之謂諷孔子論五諫曰吾其從諷諫乎意非孔子之言也人臣事君盡其在我聽不聽天也正焉有不利者哉夫法語正也巽言婉而導不出乎正者也王斗正諫齊宣舉士鮑叔直對齊桓不敢鑄鐘以昭名茅焦解衣伏質而始皇母子如初諷微出乎正而終歸乎正者也東方朔名善諷諌時進直言武帝猶俳優畜之所謂勸百風一君子有弗取焉爾公之防非所謂正諫者乎余獨慕二聖之善處公也唐太宗謂髙宗曰汝於李勣無恩我今出之汝立以爲僕射宋太祖得齊賢不欲爵以官陰屬太宗異時用爲相夫爲子擇人義不當如是孰若仁廟知公收之勤宣廟試公用之異誠孚意感正大明白爲聖子神孫法程使守以無失將防龍滿朝都兪世世堯舜之治引之於無窮不難矣追惜者公有時無命策不盡見於行然繼之有孫充嗣君忠亮典則位宮保長夏卿防畱務爲聖心倚注宗社根本委重位遇所極公之行在此矣

林文安公文集敍

文根諸理髮諸气而昌之以詞賁飾從施眞質猶故迨從橫之習勝而渾重澹雅之體衰至捶提仁義而絕滅之貞元啟防大音載完起息興衰道隆替與焉漢之盛司馬子長以豪健鳴唐之盛昌黎退之以雄深鳴宋之盛歐陽永叔以雅潔鳴同時班栁蘇王聯聲逓響名名家嗣是作者日眾詞徒長而气以弱理亦爲之晦甚至驅駕才華搜奇捕怪朴以采紛雅以俗亂藻制瓌調未必不足嘩世而賈名而稽諸典謨訓誥逺矣國朝承元代之舊力挽古風潛溪倡之東裏和之作者之盛要亦不讓前觀太子太保文安公泉山先生生宣徳甲寅去醇朴未逺又居川嶽形要之防漸涵撫州尙書公之名訓起進士入翰林積官吏兵尙書防其畱務中有餘養而出有餘用藏明於晦戢介於柔恢恢然有容而陽秋內寘不可卒近完名盛福多孫子壽八十六以終諸大老無及焉評者謂有韓範之遇萬石陽城族裏之化文富洛社之風雅殆然者先生文平气順而一根於理謹質學子固澄練學仲伸而气度暇整動應繩墨如輕縑便體嘉谷之濟實用逮其變也如立峯壯云平流之隱細浪可以觀人可以觀世某姻族後行先生嘗曰迂老之文吾見素敍之抑縮以久仲子藩伯君利瞻將鋟梓以傳以書來速叔風弗似鋭欲參幾杖以式餘年先生不可起某亦頽然老以病方槪盛節可慕而不可學也謹附名集酬宿命云爾

莆陽文獻序

莆文物起於隋興於唐而尢盛宋海濱鄒魯至今焉而紀述遺闕紹熈時始有軍志洪武時始有事述郡誌治時也文獻之修尙闕千百年光嶽之气彚鐘於元人者爲道徳爲節槪爲勲烈爲文章爲四儒道學以茂贊皇猷輝發聖蘊如景星卿云轉瞬而消滅以盡其不深可慨歟然有甚難者夫記誦弗博則搜校漏遺升落無章亦準量決擇有未至重以參愛惡其間與欲借只詞而不遂者則吠聲嘵嘵市虎三告故退之不作史子瞻病文選無法而文鑑去取亦未慊於晦翁事述郡誌同撰自相詆訾文獻之筆其未易操也乃以累吾鄭公山齋取立齋手錄參以諸家遺文並述志而類萃之人取其尢事取其覈詩文取其純整無叛道後峯間商校必東士逺間刪削焉閱數歲始克就編屬余爲序余未見成書要自公出賢者也三君子又賢者也書固足信矣第不知有借只詞不遂否乎吠聲之屬其不謂終無也道也者求諸我爾矣盡不盡吾知之信不信又胡從而知之司馬遷史記雄向稱良史才子由兄弟獨疎淺病焉抑無害遷也纂輯定監戒昭爲莆立赤幟今之視宋猶宋人之視唐人也人文之盛有大書特書不一書者矣

西湖楊氏族譜敍

造化以物羣有類諸形族也形分而气別之類諸气族也气引之而無窮則世疏而不可理族之譜可無作乎夫封諡爵官姓始也系長譜始也姓苑譜諸官氏族譜諸家然以官則略以家則失之附而不可據族之譜可易作乎楊自唐叔虞之後伯僑封楊因楊姓而韋栁楊杜郡姓稱焉東京楊袁並顯而淸白家法楊世有人太子中允沙村先生固安西湖之楊出上都興州右姓國朝從善翁內徙西湖居焉二子曰興曰貴興幾傳而和第京闈官終代藩左長史贈奉政大夫三家徽嗣家學伯維傑仲維聰先後進士及第伯編修仲修撰晉今秩植節砥行文字不刻意雕篆爲工卽沙村也季維誠亦業嗣響貴卽樹有戰功世爲朔州千戶奉政譜從善爲始遷之祖繼以太宗興而下凡幾世遷而上闕焉沙村又續別子朔州貴而下凡幾世以系於譜裒輯誥勅銘志遺文而並附之儒術武勲傳敍有韙楊卽不出東京未後東京也沙村屬余爲敍夫譜所可知譜法也歐陽之譜自萬八世其上失詳焉蘇氏之譜自沂五世其上失詳焉系所可詳無敢有茍爾矣六一老泉殆有矯夫冒妄之混眞抑自知其立足爲是譜重者夫以一人之身分而爲千百人之身又合而爲一人之心固有特出倫類主持綱常爲世族型範累葉載徳奉政沙村百心焉而譜系絕續亦以寓時化之微世責之所畱念也

城左鄭氏族譜敍

化與道常相因者也身不易道則政不易化世風人紀恆必由之故族視家家視身潔齊聯屬政通化流如三元布气百靈效於其職而其盛可常其不常其培植滋長要之久以定之天如梧檟然率取材於百數十年近者亦數十年𨿽天時气數遲速早晚爾殊而堅貞槪特固獨存焉鄭自露公兄弟倡學南湖子姓擇地成桑梓露四世刺史肇徙楓領五世倉曹楨徙桃源至提舉朝又徙郡學之傍衣冠聯數葉以盛當是時意气何壯也子司訓子靜三傳而爲思益又徙府前傳廷輔傳祥官教諭傳洛書起進士爲監察禦史是爲大宗府前房也二支方盛大宗𨿽晦晦藏戢含毓咇楙而遺經故在型冶隱存閱再世教諭以文行名嶺南監察以治行名吳淞獨立敢言名朝堂橋梓敷榮如芝蘭耀日梧竹之拂晴煙二支之子姓後焉夫道恆也政化易而道無易仁居義由勤植儉守執其恆通其變以致道也故順故亨故久盈虛消長造化者不能違焉故裕以治蠱蠱日深大有而受以謙泰亦有城復於隍之戒記兒時拜司訓容公牀下得思益公容止甚眞蓋善處夫衝晦之間謙亨有終君子美能受是宜其有後也序是譜並序其世

壽左司馬山齋鄭公六十詩序

余名好士故而密新而投逺而諧協備正聲而不流俗調如賓陳公山齋鄭公尢余副如賓純孝苦行竟以母老歸母終亦終而孝防有旌鄕賢有祀潛幽有誄飽育其妻子有餼固如在如賓也山齋孤格壯猷立方養尙博識而善文如喬嶽具瞻樓船優於負載天下事身任不疑左轄江藩坐忤逆濠意晦處林壑今天子更元嘉靖言者言其忠遂連起中丞廷尉再進左司馬莊而永毅而斷賢問秩秩倫輩上其正位本兵總制西夏中外之人心預屬識治亦以爲允公期副上知竭盡忠愫以翼正國是而持論不回羣陰搆煽遂連疏引避貞臣道阻業公畱則已山中野服莆野水間矣夫君子去畱皆有所甚系朝著鄕國其彀率均也慶曆聖徳之頌曰惟仲淹弼一防一契天下不以爲過司馬君實退居於洛邵堯夫謝聘命相從重厚之風聞於天下今天子經理堯舜防契滿朝餘二人起亦起歸亦歸則道大致同也空中樓閣余安敢附堯夫而足履實地公無力君實自副哉表律歆發以還莆鄒魯公之後又自有公昔文潞公起平章壽八十一公壽周一甲子聖天子寤寐耆賢用潞公故事起公於家則朝廷又復有公而範公江湖負憂富公居家言大利害公無力二公終副哉壽之日冡嗣爲致賔公紀四詩餘和之賓又和之餘序之

畱余存稿序

予友陳君畱余蚤以春秋魁天下士宦迹所至有聲世責將賴焉領覺非之悟行急流之退之勇於艾服官政之年髙君者惜其用之弗究爲計太以早矣夫二疏之去君子以爲燭幾君防鴻孤引以預脫士夫駢首之禍一作一止而亦豈徒哉近得君畱余存稿讀之爲之大快夫富貴勞人孰若貧賤之輕世肆志超物表寄霞外與濫巾竊吹誘松桂而欺鶴何如也抑際遇時也績效之建立與有命焉委分行志由之人乎哉組織文字雄情逸思以盡發胸中之奇合溪山云鳥而指令之與造化爭巧日星爭麗逸流名派爭激昻要亦自有遇者宣力應防間得而破裂之以未必盡如吾意如述作然積於今爲烈君熟於斯二者自我制命用弗究而具則余功未酬而言則以立畱余其居是矣然竊計之投散謝榮激淸而鎭躁叔世奇事終懼夫斯人之溺而無一引手援也予同年相好出處迹相類顧若欠恕於君夫道分與義爾矣無害我之止亦無害爲君之行義江鷗石之盟遲之今可也請追論之

敍三江翁毛先生別

太子太傅三江毛公以疾疏致禮部尙書以去上畱之又疏彊之又疏意懇而詞求哀焉上勞問頻復卒允而秩數加焉見素子曰君子之於天下也無介不立易之豫其六二曰介於石不終日貞吉夫介如石靜而堅矣動而無撓吉何如矣無貞不恆易之幹其文言曰貞者事之幹也貞可依焉正而固矣立不易方吝何自矣無節則嗟節之象其辭曰安節之亨承上道也節不逾焉順而正矣柔之得中厲無門矣毛公蓋兼有焉夫正徳之際豪猾鼓焰時也趄趄噓噓附之有光公旣不亢亦又不羣不掘其泥不揚其波豪猾畏而敬之今上卽位鏟劘淄穢公獨不染介於石公之謂乎翕翕泚泚縮者盡怵公旣不激亦又不阿不慴其威不同其和豪猾敬而逺之今上更化搜刷垢瑕公獨不與正而固公之本乎國統中輟親藩入繼建議昌言奉迎防蹕天子嘉焉崇爵顯秩若罔聞識涎垂競赴公若凂焉承上有道公其節哉夫處易移之時有足移之勢而三善不違一徳純備予安能無不豫其間者邪夫宗伯者典常之司也典常者教化之源也故三禮之典非夷弗申五教之敷非契不命至治之馨惟宗伯之慶嘉靖中興更張百度惟宗伯是顧以翼以爲一臂股乎失予又不能無不豫其間夫公之去疾去也近醫藥節思慮以扶衰起羸師垣之席虛以待公去猶畱日也成王之頌曰佛時仔肩示我顯徳行斯皇上訪落戀故之心公念哉

志喜短序

林棲谷隱閨藏屏伏其潛行難章其內美尢不易見一旦熟姓名天子龍章下錫播士夫歌詠而幽舉之昭前輝揚後懿門不易故而新族裏山川居然生色君子徵諸其世開之方秋官思道自取進士樹有宦績分恩父坦庵翁母潘氏配蔣氏皆被有命服方門戶一新族裏山川生色焉是孰爲之思道也孰先爲之翁與先世也譬諸木然其植本固如泉然其蓄源逺頎然其長浩然其流其參天其至海誰遏之思道天才迅發海內士幾於無雙述作百年予畏也抑名大者爭亦大容有破我所有而媒孽我以其無直先伐甘先竭古固有之君子知微用晦愼引之其參天其至海何有

見素續集卷八

欽定四庫全書卷

見素續集卷九

明林俊撰

記

文塲修建記

國家造育人才招徠髦儁五教虞始三物周始而比士之法周詳焉貢院專設禮部開元始諸省崇寧政和始閩則元祐時也凡四徙三皇廟值焉時辟時飾載革載因明逺樓猶循其舊而道徑紆隘由者病正徳庚辰樓燬辛巳大巡汪公嗣按慨然念曰貢院選士明逺樓無謂然哉樓災容有示之意者道徑紆隘何以示士趨哉則任之諸司響和以載新斯樓厚其直辟道直而廣之石而垣木而橋材因祠舊而悉化之新不良費而功告成憲使沙公鵬大參宋公冕督學胡公鐸屬記夫進賢上賞王下賢書之拜古先帝王爲世道重者重士爾矣齊桓之內政漢武之詔書猶申五罪三黜爲蔽賢深儆方是時士則猶重也易書糊名限簾圜棘士自是輕矣然元臣貞士恢復版宇奠正宗祏而佐理太平皆是乎在宋太祖白衣之論是意也夫士自待者正有司待士者公上得眞材而士鮮遺用風所以復古也近殆有未然者災所以告也而士趨之示大巡諸君子意先之夫燬者新隘者辟紆者直兼致其勤爲賓興之預而告成伊始適值聖明新天子求人更化釐革庶之期百司帖帖然恐幹吏議諸士奮迅崇正之學重有修諸內者士之重一機也夫得若分失若命得則行失則斂而寂如莘野弛張孔門之所授受士之至也蓋有不必於行必於傳者矣噫無士也非無遇也廣大巡之意爲閩士申之是役與事藩爲公書公防公錫公繼文公棨臬爲公昭公公珍公禮公昂都閫公欽公翺郡公鐸曁朴曁令若某在焉

立齋記

自余去京師四十年始得遡濟寧取道闕裏夫子廟防謁焉時衍聖公成庵侍上幸太學季氏翰林五經博士立齋知節主余良勤禮恭而意乎至余曰信夫子後也旣別屬記立齋余拾餘潤夫子記謂宜初聖公偕先生名出先聖公南溪翁自命其命字與號皆出西涯李文正公說以告皆夫子語也余焉敢外夫子爲告哉禮有本有文立焉所以自固而中正莊敬檢外坊內無辭費無色慢無愆於儀直而行曲而殺經而等以理七情明十義修睦崇讓以備禮也故曰立曰無以立夫子蓋申言之以明示教戒而交神宿戒又禮之所有事成庵旣以世嫡襲公主祀夫子立齋亦以世介襲官主述聖公書院之祀其所以求諸陰求諸陽其在彼其在此亦安得不自立存事之誠洞洞其敬勿勿其欲饗祖祀六十世如生之日耶抑立天立地立人之道曰陰與陽剛與柔仁與義皆夫子所謂立而徳功言之立𨿽雜出老子而無畔於夫子立齋不自尙其世不自大其身居約處厚劬書若學子然吾見其崇徳致用修辭而立誠極其至參三才而兩斯立之成孔庭訓家法也作立齋記

他石記

玉與石族同而質異有居於至美有居於至惡性不相近則勢不相能而其實足以相濟君子貴玉賤防玉非石類也然亦有待於石夫二美相攻難爲力而以石攻玉顧以易效其硬性麤質殆非玉之能堪也而日礲月錯求之旣深而責之務以完琢磨砥礪無所不至夫然後瑕疵盡去本眞自如而玉爲成玉其苦之固愛而忠之也詩曰他山之石可以攻玉石玉之幸也族子時獻問別號於余時獻余博士兄贈侍禦公季子名與字皆玉義時獻其再字也爲號他石他石在諸子尢爲博士公慰意爲鄕族所寄重始教博士公而終教於我也殆所謂玉攻玉者然亦亞鄕魁第有進士其後爲郡推爲禦史物情人態日棼吾前其硬性難調麤質之不可犯深求備責蓋重有所不堪焉者而琢磨砥礪動心忍性以有玆器完潤而澤縝密而粟固不爲所值幸耶抑爲玉嘅之均之玉也而刖足而連城爲遇固多其不遇亦不爲少矣玉誠安之藏璞蘊石方幸伏匿於崇山邃谷之中與天壤俱存遇非玉好也君子懷美不售獨他石然哉獨他石然哉予獨爲失玉唁爾作他石記

水竹記

松水國也松江之西白龍洞之右若滙而前顧戀而不忍去以環繞是丘又見夫二云北峙九峯南揖以得山之勝焉朱君朝和水竹之居遺山而取水水近也取諸竹因所有也近則名有則又名無謂取乎哉水淸也竹亦淸也有相湏之益焉其流也諭道其止也諭心易風行水上渙以諭文也而蘇枯澤涸又可諭政折而必東也可以諭勇於水取焉爾君子於竹擬徳其根固固以立本其榦直直以居貞其節堅堅以明志中虛也可以語量文武兼濟也可以語材一軒養靜於風疎雨碧之左圖右書闤闠謝絕星光月彩布散於水天之下上而時花候鳥效職其前心與天遊景與神防逺峯斷靄歘有而歘無者吾惡乎寄之而水竹固在吾寄不孤澤當時憲來世麗澤擬徳之所成就豈必親賢友益然後爲至哉抑取諸人大也君子用其大

愛日堂記

臨江領邑諭爲最諭諸山防秀特爲最循其麓一望平衍水紆徐磬折其間有稻田麥畦桑野之利步溪也黎世居之勤力嗇施故族多厚贏以與瑞接也瑞藪盜步溪易誨盜固沃壤非安壤也正徳庚午今憲伯幹徳念齋相城之西隅負章山臨巨浸漆桐松檟薉翳蒙密猶蒙山也菱芡茭蒲參荷葦而盛猶則步溪也而弦誦紳冕文物具觀壤固安尢裏仁之澤也考極攻位而堂於其中以奉母太孺人愛日所以寄也方太孺人棄禦史翁念齋稱孤甚少太孺人柏舟自矢以鞠以教有前日斯其有今日也愛日其猶前太孺人之心乎夫均之日也有兾其長有虞乎其短情與境異爾愛子之日其朏明其旦明其隅中其正中乎是之謂長及時而進須時焉以出一愛也愛親其小還其大還其髙舂其下舂之日乎是之謂短年日以髙則其衰日以近是謂日昃之離其惡得而久之斯一愛也人子之心其有窮乎哉念齋起進士爲名禦史太孺人膺有封命有今日由其有前日也及是念齋有廣臬之赴取道寧母官之養其不可迎也衝衝然不以自定記愛日取志養祿養解之夫致其樂又致其榮𨿽不日親側視敝敝荒瘠取菽水兒啼烏弄顏膝間蓋亦末矣抑古者寸陰是競懼來日之無多而日之積也不厚則其負巨任也無力而象賢濟美又嘅夫黎之來日之不今日也則均斯堂之惠黎世訓可也

刑部陜西司題名記

刑部尙書周秋官卿也漢而下曰三公曹三公都官秋官尙書大司寇大常伯唐制尙書一人正三品上侍郎一人正四品上其屬曰憲部比部都官部司門部部郎中一人從五品上下大夫也員外郎一人或二人從六品上上士也主事二人或四人從九品開元陞爲八品宋尙書掌刑獄之政而分治於侍郎郎中員外郎元分掌於令史而長於尙書國朝中書省旣革陞尙書品正二左右侍郎品正三攺四屬爲十二部又爲十二淸吏司司郎中一人正五品員外郎一人從五品主事或三人四人正六品永樂攺北平司爲北京司北京司革增雲南貴州交阯三司交阯司革定爲今十三司析府部諸司兼理之循憲比都官之任而司門屬之司馬其始惜薪司權置謂之行在旣定鼎南加南京而北去行在今部正統辛酉建也屬旣專官以各程其職無情失無獄畱無姦容無怨斂體仁質義而三事修之五疵去之以敬刑端範坊違而軌物副淸吏司以贊司寇以質成於天子而又相資仕學部稱小翰林若何文肅彭惠安張莊簡孫忠烈今彭幸庵諸公文行兼茂剛貞並偉者也陜西司文物和防成化間劉徳輝王民望楊志仁栁拱之曁予一時寅協張應奎劉承華崔應宿董萬英舒楚瞻陳禹學後先並起若曹時中純行陳一防詩名又不在位遇間題名卜從大任記輟以有今蔣原學柴季常始歸記於予轉瞬四十年人移物換予安恃久存題名古多壁記今以石石不朽予安恃自恕諸君子商焉

科續題名記

古公署崇階末秩皆有紀以表年系名連遷代而極於防事曰防壁記石曰題名記義一也刑部長貳十三屬以典司邦禁愼重民命弼教期治質獄成於天子章奏之煩視他部乎倍夫元戎書記出自辟以俟命於上刑惟長自擇主事之負文章習典故端愼者爲之或二人或三人遷則代謂之本科長貳恃若肘臂正若副腹心焉在是選者惴惴然涉深涉濫涉縱涉疎漏幹吏議爲部若司之辱以取自副然自十數公而後容未盡然者甚矣人才之難也抑擇固有類亦有所循習以然可以知人可以知長可以知世孔氏春秋義例也科題名石己盈續石周於岐戴時亮葛仁甫諸賢請記

冰檗軒記

寓懷山石云鳥花竹之勝固有畱於物者矣物畱則心去心去則物不能以終畱君子省克之功其玩適已邪取諸類以自益爾安成自衡山臂支昻之爲武功延亙百餘里至瀘江而縮謂之防岡王大姓世居山下勲部正郎一卿尊甫封主政本茂翁立軒其間枕逺蒼而臨橫碧凡彞銘鼎勒山鑱冡刻巖藏壁貯之書無不備致以畢志藏修積於躬以授於其子凡軒之前皆可寄獨取冰檗不以物畱也不物畱則心畱焉求諸己而已矣夫冰出於水而寒於水寒故堅堅則淸不能易檗苦寒無適口之味然而已熱鎭燥置甘溫於無所用苦寒用焉君子負人國之大任必立有人國之大本淸苦殆所先事飫之嚼之以適道而明志也世固有熱與甘失者未聞寒與苦失者矣抑皆卿公貴人爲然山藪韋布無事樞無民責殆若可委道無往不在也蟬蛻埃溘以孤脫區寰苦味冷性風軌有足懷者用以自潔劉道原之不受寒具也用以潔人汪信民教人常咬萊根也用以垂世楊伯起淸白爲遺累葉載徳也翁自潔者潔人者垂世者一卿旣循以自潔矣又以潔人又以垂世以充其所大軒世存可也

泰寧廟學遷記

國家人文成化建學立廟以斂才毓賢焉棲之學程之經輔以史子擇師友而礲錯之亦專且習矣又廟吾夫子使瞻拜於下意有所向精神命脈有所領防以爲要歸夫子終身之師也退而觀所從祀皆學夫子而幾與得其傳及其門私淑而起者世旣相後考心迹於俎豆之間諸子終身之友也可以端尙可以明趣可以正心修身而運之家國天下以施夫子之所欲爲次之亦不失諸子所至廟學之設其豈徒者哉夫學之建自上古已然至周而備秦而廢漢興禮文尙闕武帝時始罷黜百氏表章六經置學官弟子員至唐開元宋慶曆而又大備邵武泰寧之學趙時館所建寧宗慶元時也迄宋迄元逮今風气銷縮人文未副有司者常之常故廢邵守潘侯旦旣修邵三學郡丞武以泰寧廢告侯往觀曰獨廢然哉鑪峯非學所也偕戴尹冔循而西驀湖一址舊屬於左氏者岡夷水環峯秀連疊若天造而地設則皆曰是爲吾道者畱夷之鬼焉得當當之者夫子也夷之類焉得居居之者夫子之徒也今天子崇正辟邪諸不在夫子之道者祠毀材可因址可市以承役之小可大闕可完腐可壯晦可飾而顯焉請於大巡徐君州曰可董學邵君鋭曰可付之冔綱之丞玨簿玨紀之文學傑士賢相之旣成大巡簡君霄始按邵侯白之喜屬礪石購文方是時侯有浙副按使之命具書幣邑博鋌以二生來予老歸良憊新宮有作抑欲爲來賢告也夫不易者道必易者數君子不謂數而道固在我求之師友已第一義又況昏惰意气自安寡陋以冀靈山川偶值之符爲計蓋已左矣遷學有司一時之惠而夫子百世之師探性命之源囿詩書之羣深造自得以主張國是維系民極步諸子而不畔於夫子斯來賢者事亦遷學者至意若徒茍糜學廩玩愒以攘取一階甚至假巾服以雄視其鄕爲士窳蠧彼緇者流且將曰是果外形骸以理自勝如吾大顚謹潔不私學博才敏如吾慧禮何崇彼而抑此也爲來賢商所以對抑師者責焉

東昌郡城重修記

先王疆理區內夷而居險而守盛民衛國城無復易也廣信軍顓頊始平陽堯始汾陰湯始皆帝者都周而後有王城方城長城郡縣之城皆阻山帶河爲固東昌間齊趙魏之間一望平衍無髙阻可因土爲城淳化始甓而城洪武始髙三十有五尺廣視髙而殺周則七里而奇池深二丈廣加其一焉門者樓者鋪者堞者釣橋者水門暗門潛洞云連星布川防而谷以隱流寇連越東郡無敢入城人誦陳侯鏞造始之功繼而修無紀無紀故無誦亦其理然正徳乙亥城連湮於水守李侯玨修之嘉靖壬午守葉侯天球承之議因贖金爲費練卒爲役而輔以挽夫之羨議上撫巡報可許庸申令刻日並修凡費金百者五役者若干而城以完告夫道安不忘危治不忘亂謹先事之防以無遺臨事之悔大順城而環慶無寇衝三受降修突厥不敢逾山而牧馬築與修皆先事者而鄂土善敗易以陶歲無修費後世傳捨視官焉望引而長如此哉而公不涉費民不涉擾東之人可永永賴蓋亦韙矣抑城可觀政政民心也得其心斯得其力金湯不足爲固今之政與民相糾結急義效死幾人哉城之修不可緩者斯役所以記也主是役者侯董則範琪相則向正周璚田良皆郡僚謀則武僚呂英鄭昌胡淸與焉

雪齋記

鄭正郎成昭雪齋自號欲得大書予取雪浪齋贈之蓋坡翁書也翁愛孫知微畫活水極其變態爲之銘書雪浪齋其上刻在輔郡而傳之四方雪齋取義要不在此書之妙殆無出於此也夫雪白之至雪而浪又文之至成昭坐一室云意防暖寒聲啟嚴始乃淅淅然脈脈然旣乃雰雰然盈盈然大空鳥盡四境俱白隱然置身於冰玉之上亦淸而極矣而噫气時發微飈載揚玉屑飄浮縞紋細縐亦奇而極矣物采不畱眞機自動其純如皦如者如此雪齋白以明志寄素文於飛閃流晃之間誰得而緇又誰得而閟之夫孫康氏之暎資夫雪者也遊楊氏之立忘夫雪者也子卿氏之不易節邵公氏之不幹人又安夫雪者也而灞橋寄興兔園授簡胡爲者邪抑靜有動之機雪寒之爲雨之化也故與雨同功然時則瑞過則災猶之雨然時則霖過則沴雪齋時而出之爲民物造歲黃竹負薪其感固已淺矣

上杭縣廟學遷建記

澤官之制古者擇國中勝地築宮陂水爲居業行禮之處掌以三老故士知自重相師成徳相觀成性相勵成之學望一鄕而名天下天下望治焉故曰學校賢士所關教化本源後世殆有茍焉爾茍則因因則士弛毅然自振者幾人哉汀之上杭廟學宋乾道始建縣東也嘉定再建又東嗣是修建徒勞訖無寧歲地卑而水禍數也嘉靖癸未憲伯王君俊民主遷偕侍禦丘君道隆相鎭龍吉址擇才授事尹謝侯思木復侵地拓新基尹王侯世熈職其遷事禦丞簿文學相焉董以郡乘楊侯太古而議可於簡君霄徐君州大巡也贊以邵君鋭督學也僦工慮材盡淫祠之故與市址之有隱若驅淫鬼以與吾從事未足補以贏位序顯嚴景象麗壯崇正而辟邪寓焉旣成屬丁文學冕請記夫士之於學猶農之於田農終歲勤動不若士安且習也而稽其所至士之得道殆不若農之得歲蓋彼爲一家計而此爲天下計私與公異爾私則專公則泛故𨿽捨焉與俱逰焉與習仰止焉有堂瞻依焉有廟玩愒歲月往往有之農有是謂之荒業豈學聖人之道者哉昔者莘耕巖築起而爲帝者師教訓作興遺才商學造士而子方幹木吳起禽滑釐之徒相繼而起再傳弟子無背師說有能道者學將安折衷乎學也者道也廟與學也者器也捨道而求諸器末矣然歆發感動之機有神而化之之道閩蜀鄒魯歸美興學潮士文行悉皆本於擇師斯憲伯所爲杭士倡也抑新學而不新士則猶弗學也發聖儒之響以茂樹伊傅爲烈予海內士均望杭先告焉

三南記

少傅楊公邃庵起神童抱絕識窮極奧爲四方學者宗師望薦紳而名夷夏公厚予幾五十年常曰知己惟西涯已乃見素嗚呼予敢當公之辱哉卯橋倡和謂予曰三南爲我記焉公世家寧川滇南也僑寓東陵湖南也奠居京口又江南也故曰三南夫昆侖爲天下山川之祖南條江漢北條大河山水盡之矣而導江於岷導漢於嶓冡滇梁屬隴梁界滇太華諸山昆明諸水相引以入於江而漢之兩源自合州漢陽與江乎合滇得其上矣滙而洞庭楚得其大矣趨而孟瀆入於海吳得其歸宿之處矣得其上得其大又得其歸宿之處南條之境收拾無餘矣而宦迹所至殆北條而盡昔子長山水之助徒寄文字之間子美忠不自見三髙徒紀窮落之寓夫體用偏勝君子不謂學而體道於物流止盈縮是之取爾矣山行水以馴水也髙則竭滇池通海防海皆穴泄以畱水也卑則疾灔澦滄洲君山孤山金焦皆柱截以節水也斯造物之巧以前民用公防其巧宣其用元猷祕策儒效相業以髙視一世上追前古宜然者二子又惡得例論哉

沂山曾氏祠堂記

廟也者亡以致存也主以棲神廟以棲主備物以薦生之也祫有族食之象焉廟有制後世易以祠堂然祭及髙祖則始祖先祖皆無祭子孫服盡如同路人故世姓有始祖之祀以聯族之合謂之族祠然傳敍俱祀而禮制逾宗子不立而宗法亂予於世祠禮不足稽而義不足以起皆不記沂山曽氏之祠禮與義近焉曽自團練使延世固始入閩居龍潯桐城東裏傳十四世少師從龍弟用虎知興化軍人徳之畱其子承務敬仲於莆居之沂山傳四世而大宗絕鐘壺居士繼禰宗也五子時稱五龍聯珠伯龍西湖爲許白雲髙弟尢眉白方業世其嗣姻家陳繼之禍作四龍之後連及伯龍子矩齋幸脫於難時祠以就燬祀田亦已就質遂因居爲祠贖質田復之生太一太二太三以載蕃曽氏正徳癸酉太二孫烜燧當歲祀乎承痛先祠久獘謀割金儲粟以爲祠倡族之長佐房之長植杜羣而和之屬綱紀於燧燧遂割五金族共割八金累息二十金而奇積粟百十石而奇經始於丁丑之春比戊寅祠以成告一堂三室中鐘壺始祖也左矩齋先祖也右太一大宗祖也別其旁二室左太二右太三小宗祖也五其主專之子姓則名系於室之版不主不祀懼僭也小宗禮別祠別室別祠意也力固儉無害神之依也冬至祭始祖先祖附大宗小宗亦附寓有祫之意始祖固專祠矣立春祭先祖始祖櫝小宗櫝大宗附寓重宗及昭穆之意先祖大宗殆專祠矣小宗自祭其祖則諸主櫝寓各始其祖之意服𨿽盡而不遷小宗始專祠矣餘各祭於寢則祠有定祖祖有定祭族屬合而孝敬興禮曰傷哉貧也禮之權亦法之巧以各伸其情無嫌而義自見祀必宗子宗孫禮之經不可易也是所謂近近可記也然行以立本學以宣用無棄人無惰業章前光而垂來慶則固一定之經權無與焉曽共勉之

三峯記

嶽鎭祀以侯國而望於天子郊與焉然相都畫邑考位以崇體勢亦取髙且重以獨制羣有自他鋭而秀峭而莊髙流亦取自寄若九峯五峯雙峯者上虞朱君朝章是類也三峯自天姥擘支魁特端整虞諸峯無敢抗君若時有所授開朗神秀以獨當三峯亭而對之僑寓於杭杭亦有三峯又亭對之金焦北固疏河轄地又三峯又亭對之皆命名三峯移牀孤坐云物發祥表名引類搜奇撿勝盡收之神移意防夢覓之間亦勞矣然鼎立孤靑流聞四逺山之靈不謂無徳而寤寐乞靈亦不謂無感也三峯訪武夷遡九曲瞻拜晦翁之精舍夕景下墜回憩眞館三峯迨失焉淩晨孤往竟得諸隱屏右介拱立流矚隱若爲翁獨有始兀兀自訟悔不偕九峯五峯雙峯接道論續緒聞爲三峯前欠而以處髙防博神交气往容知不示我以約數公者三峯又一三峯矣記以俟

棠陵記

開化姑屬邑勢最昻峯岫云矗土而阜阜而陵靑陽應候海棠盛花故曰棠陵夫棠花之盛麗者或儗神仙或第十友好事常入題詠然惟名圃常有而丘陵不常有志有亦志盛也憲伯方君思道祖靖惠父坦庵物之卜新第焉羣山面內諸水環向云物發祥凝逺丹而暎晴碧陵之勝於是乎最思道因取號焉陵其不旣遭矣乎夫鐘淑天地囿毓人物山與水防者也髙明之爲徳行秀異之爲問學尼丘啟聖三蘇出而眉山枯舂陵紫陽九峯栗裏說者以爲得江山之勝思道假重棠陵棠陵亦假重思道僻一鄕而耀聞海內殆非偶然者思道出口成章伸紙落筆成文字不架搆而體裁渾成天趣逸髮君子謂敏流暢澄潤善善而賢賢徳聲播聞逺邇和應友盡天下之名士君子謂逹視官如寄不飾讓不鼓勢不謀聲名白雲在望灑灑然脫印綬去自稱逋吏君子謂孝且髙奇哉思道容有計升落利鈍其間者哉棠陵觀物殆有見夫開落禪代之固然者抑棠不自彰待思道而彰思道之蘊有非棠陵之所能發者記自盡畢功焉

蒲阪鄭祠增建記

鄭自三先生倡學南湖其後散處福唐潯陽鞏橋前後二埭露四世孫肇始徙桃源開寶間肇孫瑄率福淸州萬戶內附授都統帥血食其地六傳衝逺徙蒲阪族焉族有祠歲久祠圮十三世孫泰一以所居東防事質爲祠祀衝逺始遷也祔以八世副使九世朝奉十世處士取族重置祀田也阪去壺公木蘭伊邇有水田竹木乎利生業裕則文事疎退然諸鄭後居殆然也十五世孫贈大理卿公城念之城徙而少司馬山齋嶽生靈祕發祥以獨鄭乎冠予忘年讓地焉旣進士懸結是祠嘉靖乙酉以直道謝本兵遂盡撒舊祠益私地深八尋廣五尋寢以妥神堂以序族門屏綽楔位寘有嚴族居棋置而祠峙其中若大鎭之臨從衞壺山南拱沙溝新鑿之水環帶而前阪別一形勝稽諸物足占矣是役也費出於公伯氏尙義嵎偕涵偕乎佐力族胥助焉始事於嘉靖丙戌正月三閱月工以成告屬記於予夫欲營居室先立祠堂禮也而世室屋壞春秋譏之唐制三品三廟公獨先於祠以惇本而合族也惇本致孝也合族以致愛也有觀道焉气節文章後先有耀防防莫不致享而羣從子姓相慕悅以聯美後觀蒲阪將昔日之南湖玆祠始矣

永春縣廟學新建記

國家設學以居羣秀以拔賢斂才焉學學孔子也孔子曰我學不厭誨不倦其教博文約禮彊志而篤行蓋升堂入室者七十人其最賢顏子之陋巷閔子之不仕季氏近世規規學捨之移以兾靈山川非孔子意永春溫陵邑殆南宋人文肇開繼以晦翁北山之指授先後尢拔者亦七十人畱公正莊公夏其最顯者迨元頗失舊觀廟學亦例視爲圮士民請遷令臨海柴侯鑣以時警也待之嘉靖甲申又警大巡簡君霄檄諸道兵平之侯上賞士民復請遷侯曰學宮獻功之所武息文興時哉白督學邵君鋭分巡曽君鵬曁守畫可擇地白馬山侯意若有所授旣之師生同耆民同卜筮亦同左廟右學廡齋廨捨凡卑者髙狹者廣闕者以完度能授事徐文學衡監之侯揔之材若傭出舉義間輔以公之贏起乙酉歷歲周功以成告位序顯嚴見者胥悅師生具書圖假吾族英希元以劉生興來莆請記予老謝文事然蓋福碧坑祖蛻具在族固永民也人文之興其有愛乎哉永之學四徙矣興衰疊運數或有然者僖公泮學之修魯人頌禱之詞曰在泮飲酒永錫難老繼之以敬明徳愼威儀廣徳心化多士服淮夷永之頌禱無以復易也抑學新也尢在夫人之新士先志志先道道先學以必求聖者賢者爲歸澡身浴徳自新而新民致類成化以收有得士之用世道幸賴焉亦孔子徒也識之

見素續集卷九

欽定四庫全書卷

見素續集卷十

明林俊撰

碑碣表銘

明贈通議大夫都察院右副都禦史樂軒姚公神道碑

嘉靖紀元贈禮部主事姚公樂軒以尊號恩再贈都察院右副都禦史於是子工部侍郎君謨謂俊曰先大夫邑東尙原之二十有八年承諾顯幽亦十年於此矣意者其皆有待也著令秩三品得立神道之碑請易如令姚於斯考世焉公諱墅字彥常別號樂軒姚故慈谿望姓趙宋時正子九歳應鄕科竟之取解首以逝遺文不數數見見其賀黃文潔一啟與文潔譔正子志銘徐肩吾謂尊信周程朱子之說正學剛志明白愈偉亦時之傑矣公去正子防世祖處士公仕經父贈都憲菊軒公悌仍世爲隠母範氏贈淑人柔慈有慧子不舉女舉焉貢士圩曁公舉自徐氏視周而過曰兩膝在是公淸姿髙格隠然山澤之臒而宏放開朗興寄孤脫又煙波釣徒之風槪故廬低短庭戺鮮潔防屏無疾呼叫怒之聲視膳視祭耆流之社防致腆貧而周致副外若有裕家間無宿儲逋之積其不可了也道行偶得遺金伺其覺還之遺者欲半曰君失君得何半先世有麥舟圖時出以見已志有戱者曰有圖無麥曰有圖終有麥意侍郎也侍郎秀特悟頴書過目記之終身落筆馳騁上下而卒歸於正公異之曰吾姚世徳厚神童之學未施子姓仕未有顯起而大是兒也言之羣眾人無避或易其言曰十年外取左證比舉於鄕遺以豸衣曰汝服此服治癸丑二月以疾終於家壽竟六十有五逾月侍郎進士報至公不及聞後之至皆不及見其不誠可悲矣夫公和而介言笑眞率屬事無敢於茍讀書了其大義小學繙閱字昏者數四曰禔身應事道盡在此以自致菊軒範淑人自盡貢士授意侍郎率本諸此也侍郎文武出等夷董學政節鉞西陲以樹有勲迹竟服此服俸之餘鄕族待舉火以竟酬有麥之志三世錫命三都憲四淑人又孰意孫淶起狀頭職國史邁迹連美有今哉配胡淑人凝重簡逺輔蠺織以不爲家之落慈而有教姚之起均賴焉而稽諸事防譬諸河源其濫觴固在行而川宿而澤諸水並注播而九合而一姚有固然者斯所以慰也銘曰

姚始諸馮因墟命氏有察中起神童是似不須其實宰物畱余公迹云捲公行其書昏旦親側承顏恱志養豈不匱芳新時致匍匐襄事負土而墳形柴足繭指血毛有卜其昌落門掀赫於前斯苗於後斯獲

明贈朝列大夫南京大理寺右少卿後峯黃君墓碑

黃君伯固諱鞏號後峯嘉靖聖天子入繼起除名爲南京大理寺丞明年當入賀防疾犯暑以行至京師疾再作余偕鄭大理山齋夏文選良勝陳祠祭九川諸賢爲延醫視藥時寓大理外直疾革宜移余曰移無生理與山齋爲治具息絕之永光寺殯焉士夫羣在弔者皆失聲武流禁旅下及輿皂市賈者流皆曰黃忠臣亡黃忠臣亡劉給諫世揚黃侍禦國用疏於上特贈大理右少卿與祭命有司助其塟事防其家士夫厚賻余屬子逹族子汝儀爲買田嵗得二百斛食生賴焉嗚呼君何以得此於上於士夫人人哉方巡宣大巡楡林也國勢如一髮舉千鈞君方以母憂在疚忠憤自激有褁屍馬革之志服闋補武選郎中適南巡命下正墮宸濠反計君亟疏六事曰崇正學開言路正名號戒逰幸去小人建儲貳大略言近者之遊爲動之過願延故老以進聖學廣忠益以開壅蔽建儲嗣以植國本削去無謂名稱以昭大分而前者北巡西巡竭財毒眾至夫婦不相保玆復南巡恐姦雄伺釁變生於內則欲歸無路變生於外則望救無及願罷南巡撤行宮散邊軍盡斥不禦之女陰發宸濠錢寧劉朗叛謀又言江彬簸防無人臣禮而賜以國姓封以伯爵付以提督京營外挾邊卒內擁兵權不亂不止忠憤所激有舉朝不敢言者自分必死具三書遺所知並布肇二弟屬其後事而收拾其遺文時陸駕部震見其疏切連名以進朝士響和疏者餘二百人上大怒下之詔獄備極慘酷死挺下與除名左遷罰俸各如乾人震亦尋死君屢絕復蘇彬猶欲甘心變服由間道至濟寧問舟南下諸賢旣得罪南巡之志遂阻未防宸濠叛錢寧江彬反迹俱露而君之忠憤益彰上知之故有是起君亦力取自副疏稽古正學敬天勤民法堯舜保全君子大禮當明所後之義昔齊景公樂遊海上下令言歸者死顏燭進諫君樂遊海上儻有治國安得樂此海也遂歸果有謀不納者胡銓論秦檜和議之非詞嚴誼正朱晦翁謂與日月爭光君之疏殆過之可謂難矣黃出刺史岸之後君素有奇志家貧力學旣進士節推徳安主事刑部更兵部轉員外郎郎中亷不近名法謹而心近厚父大理丞公燦世蚤所至迎母鄭宜人就養成其二弟讓先業歸之性善記異書收錄之盡文類歐詩類唐有後峯集若干捲讀書錄山居筆記未成書鄕國來賢余尢時周與君屬意嘗許君亡子孫女今皆不嗣然亦並以有聞假以年誰禦哉抑有不相易者配林氏封宜人與二副子不舉宜人一女舉焉適郡庠生李某後君布子某也年四十三嘉靖壬午九月九日以卒又某年某月某日某山以塟嗚呼余老以病尙任銘耶抑非余無足慰後峯之幽文役焉銘曰九峯昂昻其下有鄕有發厥靈爲龍爲光星精嶽祥粵古誰似邃徳壯猷式有文武貞方失位弱水在東孰是不回振其剛風烈膽健气山移海立醜類蛇蟠族焉以赤大物載奠眞主龍興汛滌叢菀基理太平首拔忠賢淸我王路臣伊存物焉以故天日昏黒世短心長輤紖發晨式者斯傷

明琴川陳母譚太孺人墓碣

譚太孺人歸於陳贈禦史復淸公也舅氏木已拱姑猶虞淵之日復淸好書史不事事太孺人獨手婦政復淸不祿又獨手母政以教成二子察臺憲寰國史太孺人被有封命嘉靖壬午壽七十六而終祔復淸虞山塟云銘曰

粵有令淑正方蹈醇奚作佳對內職是親門戶尋立遭家弗造首白爲期於焉世蚤聲絕淚涸兩孤目前過庭誰詰積書誰傳學捨甫移伯仲聯起法從詞垣鳴珂有裏載中門令惟孝惟忠礪學砥行君子攸同浮態夕霞榮景朝露彼章服安此裙布從班載召並影聫飛不期以浹凶問斯罹鯨鱷河流豺虎峽路疾濟哀奔惟母之故虞山蒼蒼虞水瀜瀜有斯宮有樂融融

明中憲大夫貴州按察司副使龍坡林公遜齋墓表

宣徳丙辰貴州按察副使遜齋林公歿去之今正徳辛巳八十有六載矣公外孫子某始追表其墓曰貞臣之墓夫振肅綱維扶掖名教狷狹自是則政是弗經解弛無羈則人罔時畏夫以亷頑立懦之風非砥節礪行之士鮮有副者公違凡運古秉義立方不涴自潔亷白稱焉不淬自剛彊明著焉崇尙禮則稽校墳典家薰其徳而鄕範其學起永樂乙未進士爲按察僉事署之陜西憲駕臺符歷荒州而臨逺鎭時維貞吏亦乃勞臣無敢幹叛不可攺燭直於枉而人絕寃稱舉易於布而邊免輸粟洮鞏之庾先發荒嵗爲之無饑兵衞之冑並収武流爲之興學正色允在喜慍不形气剛詞寡畏愛有加焉最績聞天子特與誥遂憲副貴臬凜冰蘗之素以時發金石之貞聲先恵流威行徼外犬羊馴擾豺虎避蔵焉而稟命不融英气斯戢壽僅五十四僚吏傷感苖獠興嘆骸骨防不能歸妻子防不能爲衣食數椽之古屋撐拄可念黃氏外祖母公長女也嘗語某曰吾父在陜憐吾貧助以二帕手書尙在前輩風韻固然者同時臺憲公獨振響矣續郡誌者以宦業例公殆未詳也公與某同源分流金紫光祿大夫恱公公後也諱時字學敏父贈奉政大夫按察僉事諱憲母佘配宋繼王皆宜人子孫蟄蟄邑博純仲子邑尹世明曽孫也天不厭亷重有顯者某敢假昭潛之筆以續有道之碑

明中大夫左防政姜公墓表

見素子曰風其不還矣夫夫樂圓丑方附同畔異文勝而質木乎防斯朴略所以絕觀斯人不被有醇厚之澤姜公其猶行古之道也公諱昻恆頫字也上世扈南渡由汲入杭居蘇之崇明海上徙昆山旣析太倉州爲其州人恵安其居裏也髙祖諱仲和海運千戶三傳至公父贈監察禦史諱顒世蚤公賴母曹太孺人以鞠以教厭俗浮靡沈晦以収之於寂學主造詣不騖取章句第進士出知棗彊入爲監察禦史自北乞南知河南郡又乞寧波皆以母老故竟去終其養服闋薦起福建左防政以疾辭竟卒公義利界畛不納餽亦不修餽婣舊過客澹若無情試禮部承費之乏至婦家猶力爲郤子弟上書不用官紙在臺諫劾李孜省邪術忤憲廟防杖之於朝淸理八閩戎政梳櫛蔽隱爲守令立綱要以不牽小行寅宷預落華飾吏易故臣家毋幹官常兩爭師聼徐折以一言而定親藩監舶無假日本夷之使爲之斂屈殆有以動之於先者矣居常専志民隠瀍之石梁四明溪之堰起其敗以馴其勢嵗儲例郡而斂省而散出時不當所入公請斂散皆由郡兵民稱以爲平視事甫已卽閉闗閱書艸生於庭鳩巢於梁雀集於案而飲其硯水夫治絲無棼烹鮮無擾綏則安動之則苦人情也簡以臨教以化斯循吏所難公優舉之而賦命弗永望耆而逝謂之何哉嗚呼求公於人觀於身求公於官觀於家郡誌稱仁孝恬退一介不茍取與家計索然有古君子之風可謂實錄公與余並時臺省公北余北公南余南中各有所寄而幽明不負可謂良友公配淑人某氏二子龍某孫某某曽孫某某龍爲雲南按察副使請表郡城官山之墓噫交遊落落非余表誰耶表曰明古君子中大夫左防政姜公恆頫之墓

明封順天府推官林公遲庵墓表

公諱耀字彌宣以字行以遲於遇也遲名其庵方孩大耳秀眉睛漆若肌理瑩然玉雪里人曰林有異人玆其復出矣父潛夫翁意謂然母王氏意亦謂然比長修榦丰頰聲應節如諧弦禮度坦坦不崖角防畛以居於異與之處久而眞量若兼容而其中要不可犯與洪安人相敬如賔洪名善相理內紀其政第精糲丰儉之節以食其尊嫜曁其儕行以下逮其臧獲公輸私祀慶弔有常儀公得以専志於學曰坐環翠樓左右圖史吾伊無絕聲父與王異之王卒繼母龔又異之公亦母事無間龔疾當灼艾身試灼以薄其痛龔感心動疾爲之愈龔所生弟業已分請易其業公許易業洪無難色子垠塾孫富書課公舉其大屬洪稽其細洪稽無漏正訛警惰居然女師故學皆有成而公邅廻郡序嵗以久僅以貢爲廣之淸逺訓導居五年以龔訃歸無復有仕進之意精力一盡於學溫裕之業以官而貧倫輩屬望重有所不滿公心神怡曠未嘗有湮郁邑幽之懷情事一付於酒與伯兄寺丞翁嵗時相酬酢羣子姓侍側公豪飲大醉瞪視良熟曰吾塾也可又謂垠曰汝富也可吾學吾兄汝垠學汝伯瀝酒在地爲笑寺丞堪太僕時所封公封順天推官與垠之封大理評事也同日命人以爲難同時一門三封官三郎署七贈封安人孺人人又以爲難九牧端州爲盛入皇明進士十一人及第二人公祖孫四進士祖終儋州同知諱洪堪曲靖知府塾富同年進士塾南京考功郎中富寧波知府位望並振發公仁慈泛愛與洪故相將爲厚貿易亷取浮酬有所求無計贏縮彊以應於家時無長物所友陳伯同歸女借洪珠環直可百金旣爲壻家所執力不得償公竟不責償洪亦無有私憾其宅心處事類如此故疾必禱哭必哀盡頌遺徳者過時而悲公與洪生同宣徳壬子正徳丙寅年七十五以卒洪卒成化丙午先二十年云孫曽與宓宏萬仞萬里繼祖四明金蘭茁玉立可知其世石泉之藏宮傅屠元勲志之矣某族後行友一門善惡可無表嗚呼物不可以終速故受以遲大所由以基也天之報施弗爽而亦甚遼緩要不在其身者眾矣褊夫狹子寸功薄善報預施先噫祗見其小也樹谷者責一年樹林木者責十年之後徳則百年焉遲庵及身見之明贈文林郎監察禦史昆山周公明軒墓表

贈監察禦史周公諱煚字應南別號明軒金塘収宇圩之塟三十有二年配贈孺人李氏之祔亦故矣子浙江按察僉事君震請表其墓昆山之周自湖州來徙壽誼翁百一十有六嵗太祖髙皇帝徴入顧問賜綿帛肴醴防歸其鄕魏防政杞知蘓州鄕飲大賔禮致卽次乞言王太史彞紀其盛傳諱勝諱顯諱岐襲隠俱壽餘紀世壽傳公從沈空同周艸庭業士有能詩聲授徒裏塾病口食弗繼行市中見權量物估往往用裕曰彼固利而爲吾士而舉義無害輟其業業焉臆計懸合富商巨賈必估乃厭取固約酬其利之當則泛李孺人又善銖累久之事育給賔祀副三族知舊間資其布粟藥餌之繼棺槥之給厚者至數金尢厚一人鎰金尢厚一人倍鎰尢厚一甥納之室而謀其立公旣裕謝所易業又士乎歸謂震曰吾居貧廢士汝其承之震受命惟謹以決取進士爲名禦史公與李被有後命震之婦髙亦封孺人公三子三女五孫四孫女其卒治壬子壽五十九李卒丁巳壽六十六嗚呼四民之業士先焉商致抑末之防然三事八政正徳厚生乎等太公立國張安世立家用此也子貢學夫子之道而好廢然則士與商通歟曰士以明道祿殆非所求食貨交相爲用末業貧者資也商之利厚於農工而居中應防估不二價非士莫之能舉也公積能散業能謝士未盡然者抑計然陶朱之術非歟表曰贈文林郎監察禦史昆山周公明軒之墓

明琴川處士陳淸隠公墓表

琴川處士虞山祝家峯之塟六十有九年孫察旣爲監察禦史請表其墓前二十年察方以進士節推南昌余擇賢署州副焉爲禦史方貞敢言動引古義相悉以爲知己表祖懿爲宜陳故海虞望家上世伯暘至繼芳四世傳處士處士傳贈禦史復淸仍襲仁厚稱長者處士沈黙簡亮甫冠承父區賦公無負租戶稱其平新廟學起梁道力先公匱而不計其償姻黨周卹至棺槥爲預處士凃遺骼爲収瘞所居邑治之陽一筠簾自隔羣喧爲寂又厭夫藏之未深行一徑若幽谷然轉而樓以出風气臨雲水閱古書而主之於靜爲佳子弟良父兄晚嵗鄕望隆重爲太平逸民邑大夫鄕飲大賔必禮致曲直請質片詞開解負者唯唯避去垂絕之訓曰善必可爲登諸志石者如此諱璇字叔維市南淸隠心逺地偏之寓見志也玉蘊石珠而藏諸淵光怪殆不可冺處士之素尢氏諧徳之輔道有相成者而詩之螽斯頗戾旣古稀子谷乎喪防若敖氏之鬼而枯楊生稊戴氏尋舉稷爲宗祊之慰稷復淸翁也景泰甲子處士七十九而終復淸時方九齡就木猶有遺寄容知有察寰二孫鸞鵠停峙起進士以聫綴從班善道文周二曽孫子梧稚竹中棟羣蜂之瑞殆兆諸斯蜂芳音爲近蜂有君臣禮棟廟堂象也蜂而垂殆垂方之應棟而防又殆亨防之祥處士太丘之陳其未可知二方無得優劣獨嘅夫處士之前太丘或斳而太丘之後抑諸孫之所未儗表以並告云

明贈文林郎監察禦史鄭公竹泉墓表

生才以出其用祕不自施以食於其子於鄭見竹泉公焉諱冑字思防鄭自露倡學南湖四世兵曹阜成桑梓龍坡仕籍聫世自堅及忠獨襲爲隠興宗官終教授公髙曽祖也父諱克修母方氏教授濬源公女公九嵗稱孤慧頴天出方矢志督教以無煩塾師比長修須偉貌類北人人厚待之公亦奇傑自許旁涉詩畵不局局一詩旣獨守家政猶名士相麗澤曰山林自我廊廟自公後𨿽地異而友誼如故配方孺人訓導璿女門閥似而性習不殊相安儉質相力劑和尊事下育纎巨隨應周視其洪氏寡姉終身間承宰裏斂則而供常先質枉直迎刃而決子光瑛學成甚蚤孺人曰終鮮兄弟請納江舉光璵光琬治壬子公哭方過毀竟卒孺人哭公亦毀亦卒公壽五十九孺人加其二焉仁山旣塟光琬薦遂収積官監察禦史公贈如其官方與江皆贈孺人余素愛光瑛又愛其子天壽並器之光瑛竟弗収天壽収以復落又與光璵俱弗壽豈鐘諸侍禦者獨隆今進奉議大夫湖南按察僉事賢問特起子某天壽子某某孫曽蘭立公衍盛未艾表以待云爾

明贈承徳郎刑部主事質�王君墓表

君諱琯字玉和王姓質庵其號咸通間兵部侍郎漢固始入閩居芝山假令新縣今長樂也九傳宣教玘徙莆之國淸塘下又九傳發隨母吳避地錦園遂襲吳姓三傳處士文傑傳贈太常博士諱禮君大父父也母林封太孺人博士世蚤太孺人鞠有諸孤家爲落謂伯氏玉伯曰汝商仲玉榮曰汝士君及季玉某治蠱伯俠遊湖南君求之三年乃共歸時仲學未成君外償伯負內給仲學暇則爲錄奇書夜相疾讀少懈曰家待仲立何懈仲竟取進士爲南京太常博士監察禦史太孺人老令分異君獨無所私久之凡澆欲腴狹欲廣弗協欲協皆曲爲之副伯氏屏子育私第怒釋引而還延師教羣子弟樂賢泛愛裏稱善人生正統壬戌去正徳巳己壽六十八配定莊林氏有婦行生同年治辛酉壽六十先卒子男七鳯翔澤鳯儀佐偁儼鳯靈孫大受大勲一貫女二與澤皆林出余副戴出正徳丙子鳯儀鳯靈同舉於鄕明年鳯靈第進士授刑部主事疏復王姓歸塟君與林後山之和公室若宿預云又三年鳯儀授亳州學正澤聼選官嘉靖尊號恩君贈如鳯靈階承徳郎刑部主事林贈安人戴封太安人鳯靈才猷宣茂歷員外郎郎中年始仕爲襄陽知府可占其至以受愛厚於余請表墓道之石嗚呼相猶扇禍禮遜之風以防故族舊門行義孝友亦多失其故質庵後錦園而起者表曰是爲贈刑部主事王君質庵之墓

明贈太子少保進資徳大夫正治上卿致南京工部尙書事林公竹田墓志銘

閩之林類出晉安郡王祿入莆始祖也竹田公長樂之林元季莆寧眞始徙族益親成化丁酉公同省薦防益密墓銘生故有屬及是孤玉汝靖請卒銘爲副嗚呼其可已乎公諱廷選字舜舉竹田其號五世祖萬原子昊贅築堤之樊生光榮傳巖耕諱汶祖也梅隠諱宗理父也皆從樊姓至公爲禦史奏復爲林累贈祖並父資政大夫都察院右副都禦史祖妣【缺】妣鄭配陳皆夫人公神采充蔚而體格防短喪父蚤圖母乎養乙科安之爲部史堂稿所遺登正又遺鄒宗伯曰賢自大器公亦黙悟辛丑第進士節推蘇州蘇多訟又當南北要衝貴客舟銜尾而至公綽有餘辦陸士能者婦誤殺人以當士能繋久之一夕夢有告曰林尙書來乃白公來遂白意樊爲近不知竟林乎復也屬邑鄧珙終訟連逮數百人訊久不服公訊輒服時王端毅公爲巡撫賞嘆文人桒恱賦靑天謡以誦治戊申部以才堪風憲取公有母之喪服闋授監察禦史巡按廣西冦犯永安府江道梗公相畫防謀預奏奇防有俸級金幣之賜爲僉事爲副使浙江憲政優舉溫處鑛徒聼歸農無問賢能時旌以特當南防防薦自是歷深望隆按察使廣東左右布政使江浙大理卿南京右都禦史兩廣不數嵗薦陟大僚身軍務巡撫重寄公沈毅闓朗不盡察不炫能不忌才不事紛更而籌量懸合大政處以暇豫尢善逺禍無啟釁廣方敝誅求盜賊充斥公一意招撫梗令方授以徵猶申戒濫殺前後擒斬二萬三千有奇璽書八奨勵四厚賜公連五疏乞休俱荷慰畱有多效勤勞才望素著之褒公前考禦史受勅玆受誥臺石之封甘露瀼瀼公有南京工部尙書之轉引疾臥家又疏三乞武廟始兪允璽書褒異有嵗夫月米之錫是時年六十五防城三尙書二都憲續耆英之防今上更元進資徳大夫正治上卿公旣卜魁輔猶建築堤祖祠祭田以承時祀義田以周族屬始營妙峯壽邱陳夫人先卒祔焉男長玉汝恩生婦王司空女與三女皆夫人出次玉潛中殤副任出季女王出壻皆宦家孫宜杭孫女二公卒嘉靖丙戌二月七日壽七十七良賤悲感逺邇具文以祭巡按監察禦史楊君某以聞上特贈太子少保賜塟祭噫榮矣公好賢念故而心常近厚同年陳主事義舟過廣陵夫婦俱歿爲經紀其棺謀其塟之事鄭少司馬山齋爲逆濠構禍紆道營救攜挈其妻子以還嗚呼是無急義遺意指天日出肺肝利害若不相識何人哉公塟某月某日遺懿狀神道碑詳焉銘曰

閩越和防降玆偉人祕以弗有儲精萃神口碑流聞時維宣靖布公開誠雪寃平政臺綱有肅外朗中開盤錯迎解有倍其才一嵗累遷授鉞其柄帝曰南夷汝往以靜犬羊要束畫土而氓有弗用靈我師以徵大捷屢登骸骨連請勞臣伊念邕桂猶警司空引疾三疏載聞綸書報可海嶼沙村依依水雲涉世防倦防恩縟稠肹蠁斯見坤靈洞燭有閟堂公徳在人公裔之昌

明封太淑人邵母過氏墓志銘

邵先生二泉寶文與行皆脫凡格就平粹以獨居範型爲世儒碩余意屈心往又以知太淑人之賢有父道焉太淑人過姓宋宗室徐王郡馬孟玉之後邵過世隠門邵容春叔安望實自副友倪元鎭王孟端名名士傳存一翁又傳三益純和二翁並贈通議大夫副都禦史純和諱溥二泉父也淑人爲時明翁季女年十九歸純和五年純和卒存一又卒二泉始三嵗未防楊氏太姑又卒淑人鞠於多難援曽從太姑以保孤幼邵之遺獨書乎在爲之畱二泉旣就學一燈共命旣納顧淑人產盡而簮珥亦去薦京闈取進士知許州歷有都憲淑人養官所者二十有七年公無與聞而義取黙贊雨之禱二泉齋淑人亦齋前牧母之喪括嵗俸以酬祕具猶匱將承貳僚淑人曰吾爲汝節孝廟詔毀淫祠與老佛之居二泉奉惟謹間求淑人爲右無右江臬淑人誕之旦女賔請賀曰母賀華氏孫壻迎婦請舉樂曰母舉樂曰遣小市一肉一菜是外門禁肅然淮陽二泉忤逆瑾意勒致仕尋起貴州道轉戶侍淑人倦於偕二泉終養乎乞入京又乞來寧又乞許焉尙書禮部而南淑人己未疾二泉終養又乞上入趣視事二泉辭又乞詔有司以禮存問以詔異數嘉靖壬午壽八十一二泉謝未舉子淑人曰一也後告祠堂而乳焉自是時致膝間曰吾邵脈也昌其是兒疾劇命出故篋以分遺諸孫又劇屬二泉無毀屬顧一乎視臈月十二日也後事顧預有相約家眾第弔客以無煩二泉復冉涇也顧尢力焉尊號恩淑人例進尙書太夫人命誥塟祭例防典二泉皆引自避君子謂亷晦可風抑有授以然墓在恵山繡嶺去純和百步者三義重遷制棺衣而合焉癸未十月丁酉塟得日走狀屬銘嗚呼節與慈女婦之極邵所謂大也瀧岡阡表之諭毋殆然二泉固六一似也淑人一女二孫俱殤一命後者也三孫女義階華瑉學籍吳汝憲秦汶其壻嗚呼物忌於完尙書固錫類爲慰者也銘曰

維邵之息不流以堙脈而出之儲精發神維邵之遺於敓以有維孤也恃維命之守維昔罔諒有落舊門綸書玉語盎焉春溫司防孔棘有収若寂言賦閒居偕雛晨夕得焉弗居造物畱余有新也後神駒赤雛防黙斯定善積維逺韋蚌防遺其出也晚柔規懿式申國是同繡嶺蘊窿有玉在中

明封承徳郎南太僕丞同四品服虛庵林公曁配張安人墓志銘

渾朴散量長較大至販鬻松檟猶門第矜髙吾族虛庵公獨出凡格九牧世裔公大父儋州公國朝進士最先大母鄭安人累貲防厚至公退若編氓念父潛夫翁久痿不竟垂成之學積嬴承匱以先義凡公私立有羣弟爲母王繼龔之慰孝友名遂孚家族宗巡按彞訪隠行書旌善亭爲勸子曲靖知府堪侄浙藩防議塾侄孫廣藩布政富先後取進士公以曲靖先恩封承徳郎南京太僕寺丞配張封安人再加同四品服仲氏司訓彌宣公封順天京推其子垠封大理評事同日封拜與公凡三封官一郡守兩朝衘六命婦公獨歸慶前人申防謙後人之戒城府不見其迹者二十餘年嵗時家燕子姓防百人人進一觴爲盡京推醉曰弟醉赴飲蹩而還曰弟又醉扶以入服龔之喪耆猶致毀馮棺半捨以塟諱焜字彌實虛庵號也安人橫塘遵信翁女柔順無専睦召肥祭必備物分家眾下上衣食以自取效至老猶績無厭曰兒官貧兒官貧居常對子姓道洪熙宣徳時事歷歷如掌曰後日求老人言不可得孫應聰喪母以鞠以教以繼取進士爲主事及見曲靖之溫防存問應聰婦黃安人之封典以髙年再膺肉帛之賜皆世所稀先正徳丁卯公壽八十一終塟景祥前山之原繼是安人終嘉靖癸未壽九十九與曲靖望八之孝子尢世曠見子卽曲靖中憲大夫知府娶朱贈恭人培義官娶鄭女適廖奇逢劉本光黃紹禹孫貴瀛應聰應濟應武玉曽孫琥昌亙杲昻曉孫女曽孫女凡八公之塟某嘗任銘及是以安人合並志焉銘曰

維行獨於彼空谷維徳門振振子孫維壽百有翁斯敵維佳城景山與京

明國子生華君名配張孺人墓志銘

癸未秋之仲無錫華時禎有妻之喪先是吾友邵尙書泉翁喪母太夫人余過錫弔焉翁以從子璣及二壻來謝因致時禎求銘之意余曰翁冡刻徧海內顧屬於我三生曰翁制中例謝張孺人父中順福州公時敏辱舊於公其哀云又辱考功乎舊通家乞靈假翁致重爾矣時云柴瘠靣墨杖而致狀聲嗚嗚不續餘悲之孺人以哭母王宜人致毀竟逝余又憐之翁之意其焉可負也辭其幣志焉華貲髙好禮自曽祖而下諱荃以孝友聞諱本盛善施稱長者坦庵諱棟試有司九弗利貢而謝爲隠人以爲髙坦庵與福州髫稚同筆硯謔言締好而時禎孺人物同比長坦庵請婦福州曰吾挈家之官吳外母老無托請甥乎館遂館孺人娟朗靜秀賔敬自將挽拽以共居於約數嵗華裕益增張之嗇爲起弟珤陳氏婦之逆盛氏妹之歸吳存歿賴焉珤豪交而泛曰父官也貧語陳婦爲節而相焉時禎𨿽館於張猶意若有系孺人曰無舅姑之思請構石涇迎致焉於是孺人之父母得安於官時禎之父母亦安子婦之在其側也福州旣過家故業新拓籍記了了謹奉以還而自請歸華福州不可孺人曰舅姑乎在割以田畱需爲祭奉二親鐵岸之第以自盡子婦始終之情杜斯幹相猶之罅請時禎立二副室以圖孠昌愛云而教無靳遂文事知名與父後先畢業南雍待選選部以須有逺至福州喪旣期猶哀曰贅殆室等吾從其厚福州之後爲落時請繼孺人曰汝請汝父及是王宜人之喪重以致殞勢亟屬云學屬楊氏婦內政屬時禎與云二女之念曰秦壻疾子殤吳則庶庶亦女也一居之厚舉手訣時禎訣云遂瞑嘉靖癸未八月二十一日也以上去天順甲申壽周一甲子明年某月某日時禎營某山某位以塟嗚呼孺人殆丈夫而女於張蠱之初六承考於華家人之六二順以巽終吉貞吉者也母喪傷毀禮未稽孝足念也銘曰

矯矯翔雁言顧其雌亦有飛燕並羽差池胡獨弗似遺情酸悲昔行其野耨饁在下案舉無期熟炊有化虛幌宵寂復眞神遊同歸以盡有賁斯邱

明贈奉議大夫光祿寺少卿水南馬君翠峯墓志銘

正徳己卯六月十有三日宸濠反江西都禦史孫公燧按察副使許君逵死之吾鄕南京戶部主事馬君思聰以督餉至被執不食六日死防議黃君宏亦死江西士民殯之僧寺八月十有六日濠平六日二子明奇自莆至明衡自南太常至啟殯易衣冠以殮又得所奉勅於行部承塵祕處事聞有贈有祭馬君贈奉議大夫光祿少卿並祀忠節祠巡按監察禦史唐君龍疏於朝又立四忠碑以紀嗚呼守臣死封疆固也使臣不幸而入其執死亦固也君義不爲子陵爲子卿亦不可得也夫死非難處死爲難龍逄比干夷齊死一也而餓尢從容君子於四公之死無異論者君字懋聞翠峯其號馬迆北衛州人仕宋爲帳前撥發南渡秦州之馬鄕司巷居焉七傳爲昭二子並官判院顒東馬裕西馬裕三傳良成爲莆縣尉因居水南又三傳爲亹亹生洪源君祖父父也妣方氏君淸頴蚤慧學知向趨事父母盡孝讀冦萊公六悔足曰親在不知孝兄在不知敬悔作心圖言志詩自見家貧納室之期已晚而祖父母喪未塟請先塟慕劉孝子閔方格時從觀禮治乙丑第進士歷知象山平鄕究心民隠求病利而罷施之旱澇虎患爲禱民知有應亦知有令之誠其最大復柄要所侵河渠辯逆瑾僞校寘之法流賊熾畫地分民環堵並築浹旬而城告成誓與民守賊無敢犯屬之民與鄰邑逃難之民賴若更生竟以擅役左判海州用陶巡撫薦復知諸曁政不易常而防其鎭守狐倚私人爲民戾者旣入爲主事以有今之死夷坦有讓吾不知其勇也在諸生開館授徒逺邇畢聚嘗曰讀書能沈潛咀嚼胸中自一部全書材成黃少廷尉鞏周憲使宣黃郡伯希英周防魁大謨尢知名又謂明衡曰人心本是活物常令存存不怠如化工生物何事不可爲明衡果畱意孤尙從吾友新建伯陽明公遊取進士爲南京太常博士選監察禦史未逾月與朱禦史淛以言落民士論韙之嗚呼君素先定而道又行於子矣生天順壬午二月壽五十八配涵江鄭氏封安人女一藍信其壻孫知立知譲孫女三俱幼某山之墓旣卜二子以少廷尉狀請銘予往還京師奪於冗於老以病文例辭翠峯之死余重明衡余愛也銘曰

成之易有開則先遇之晚有兒則傳毅狀剛態於彼金鐵吁嗟翠峯之死爲烈

明旌義三山郭公恪齋墓志銘

正徳丁丑進士例歸省吾閩郭澄卿歸省偕同志左授諸賢爲社詩致我云荘嗣是防若宿契比使及門則澄卿致事狀請銘尊府恪齋之墓噫榕城寓次神宇充蔚銘耶公終嘉靖丙戌六月三日壽六十九諱軒字瞻夫郭自元宣義貴江右入閩一再居南街教諭崇傳福福傳嶽仕績隠行聫世有聞嶽尢負雜博善施與焚逋劵徳在人爲多生戶部公珙恪齋父也母吳氏公貌古性夷絕稚習戶部異之授以易禮知防要史子獵涉道古今事可聼戶部旣進士尹防稽尹嘉禾入爲主事所至挈公自隨而自盡父之孝官之亷黙輔焉承考用譽陳孺人又善爲肥家尋舉有戶部安人之喪飾後事散遺財獨襄大事三易壌不以相猶成從父弟轔尹有奇迹教波嗣響家學與越坡平嵩榕江稱才子第進士長長川迎公就養屬無及見其靣一饌之新必問所從悼二親弗逮筯爲廢波治有殊績猶以剛爲戒竟之爲民求節觸璫忿欲椎之民羣防以脫時水部王事命已下猶坐攗摭下詔獄責幕江藩風望大振公虞禍書速就官久之承委校書得拜牀下公宿疾爲間間復亟波以藥進舉目曰命也遂絕公衝晦有逺量學旣中輟猶文事自娯祀先飭躬課子流恵鄕族動多可書而賜服僅酬錫章未逮後之收理然也公兩配俱陳男二澄卿卽波婦余湖郡庠生婦謝先陳出繼出二女陳儼王防伯其壻墓在某山之原某向某月某甲子窆公於左虛石預繼先陳祔姑吳保新墓云銘曰

世之綿維徳先引以大曰有年栢松刺地防防天維郭初仕與隠卑彌尊戢以謹善積慶余文誰領震之武慶之風前作後述將無同道路不語時乃翁

明朝列大夫浙江布政使司右防議石泉林君墓志銘

治壬戌族翠庭石泉省吾凡三第進士皆亷實才望爲時令人翠庭爲察使石泉爲藩少防省吾爲大防穹階屬之矣石泉年五十四顧疾以卒貧無棺僚長何道亨爲具棺無爲斂爲之具斂邵提學思抑爲之狀而以余志銘石泉有防慧植志甚勇父遲庵公彌宣司教淸逺歸以落也責起落良勤石泉省吾旣並起石泉封遲庵如京推省吾封槐庭如廷評父子祖孫同日封拜盛矣順天應天柄右充斥殽以五方民不可爬理石泉兩推京政風令稜稜疏重根本固事納忠治理尢精切考功南署有所殿最虛不容物隠然衡石之重其視浙藩也盟神外復有所告刻錢戒布之學宮分守別出新格不吏隨不勤館人日市一菜把羮於是豆亦於是人稱菜林袍服手記獄案公移手稿手批答以明示無它取畏信於下上立孤取忌其亦焉可齊也其卒正徳己卯六月十又三日諱塾字從學號秋旦葬遲庵也夣石泉符更號石泉母洪氏贈安人配方氏封安人方爲通判東軒公孫順謹善相以共歷艱難數歲而免於瘠以上致滫瀡繼酒漿時其裘葛以無難石泉購書之費遲庵曰賢洪曰賢石泉借手內政榮境甫適而傷往至年僅四十一繼張僅二十七子宓娶陳女張出也尙防孫繼祖所著石泉稿林氏族譜蔵於家續名臣錄革除錄刻焉嗚呼士有遺用者蓋亦多矣獨石泉然哉余固哀其志也石泉獨乎哉昔裴俠守河北食惟菜鹽稱獨立使吾家中允守鬰林也稱靑菜林古固有然抑有所授也石門白衝位壬向丙者墓正徳辛巳臈月六日石泉乎塟方乎祔安之也張塟石泉潭坑位申而寅向銘曰奔流絕防弱水弗東爲獨爲同有樹其風稽天一力矯亦奚失鬰州允式嗣廼斯日有閟堂築於吉岡旦復旦也於夜之長

見素續集卷十

欽定四庫全書卷

見素續集卷十一

明林俊撰

祭文雜著

祭文安公文

嘉靖紀元正月八日族子某老過我文安公之鄕不及澆杯酒宿土固有餘心也遺子某載奉香幣小饌告以文曰屴前峻極大江作對儲英發祥公應其防其所以嶻然粹然又汪汪然卽若親望之而無其際以聫屬諸山馴眾水而入之於海以防育造化涵煦日星元老三朝而典刑一世者斯誰之力歟維福孔皆維壽多有渥恩疊稠存歿誰右某垂老斯出行李公鄕不及拜牀下顏接如往日而絮酒薄分亦違焉幽明兩心如斯而已耶

祭上宰王海日公

嘉靖紀元春仲見素子林某道杭方修問於我上宰新建伯海日公或告曰厭世矣於邑不自勝者累日病不能赴也走價以奠曰嗚呼物理忌完世界恆闕王自晉與謝相後先福履之盛古今一時矣孰不有母公母太夫人彌百其壽公褎然舉首歷上宰長謝十餘年時望八矣令子都憲公陽明擒王功世其伯爵玉帶麟袍丹書鐵劵書生之極也公載際聖明載被存問載見陽明晉司馬防畱務伯封四世皆數月事又人臣之極也當時右軍殆未識此委盡以畱余造化身有餘榮朝有餘眷而人有餘思所謂無遺憾者非公誰邪某忝通家道義薰灸悵舊徳以永違拜遺容其無日嗚呼哀哉尙饗

祭曹定庵

先生淵黙渾粹內具眾羙而外落其芒繩引故步述作巨工詩律唐響筆精晉格無累無憂廼夷廼白後収先老官一生歷其防何哉一貧孤守典刑來進而型治鄕國泰山喬嶽固有所運用其間而九十告盡亦世之所恆少也當時完人蘭有楓山公松有公公益居以晦嘉靖聖天子尊異老成楓山公有晉秩存問之典公闕焉予弔楓山公又弔公道迂而寄空言噫已矣夫其如何

祭邵二泉母

信詘者道變化者易乾施坤承剛柔允職孰升而困迨剝而復孰是艱貞豫有繁福烈烈淑人於彼共姜卵葆乳育有鳯翺翔有蹲於池有止於棘九苞髙梧於邵有奕綸書疊復縟典載申襄母賢母亦乃淑人兒耆猶書母耄猶績言侍百年母乃斯寂故衣手迹在紙遺儀黑風寒夜烏聲酸悲某忝尙書道義胸臆節哀附勤灑焉以泣嗚呼哀哉尙饗

祭太保劉文和公

惟公嶽气星精人豪天挺奮意命詞蘓黃軰等人文翊贊闡大猷縂方開徳滋至天休內修外防黙主遙中帝曰師臣攺容目送妖僧孽寺售術貢邪肆興土木道路咨嗟不揆躁狂虎口餵肉宸怒上干萬頸俱縮詔獄斯下公取獨爭且讀且賀天皇聖明鬼錄惟伍已乃薄謫嘷犬狺狺我公爲敵星象示變倡開直言讜詞正論威熖爲吞維時渠姦魂膽喪失黨附橫從詆公益力碧山不負造物胡尢天空鳥倦某水某邱孝皇出宸有虛前席安車來迎逝焉以息立孤寡和知己爲難春明門外海濶天寛白馬素車疇昔蘊結宿艸一章愁腸割裂尙饗

祭尙總鎭

嘉靖乙酉春三月八日大總鎭逹齋尙公訃至良賤猶疑又至見素子林某曰已矣已矣如閩何異日具酒饌香帛遙奠公靈次告以文曰嗚呼若古親臣史遊效益鄭眾樹庸迨我國朝懷陳麥鄧蓋已中外並韙矣公在吾閩鎭靜闓爽禮耆賢而下寒畯屬無格外之需而人以無擾若亡有公者山之顚海之涯雲樵雨釣田食而井飲伊誰之力歟閩人徳公生欲畱死欲祀又兾夫繼者肖公聲音笑貌然哉某晦處寡合且去防城逺顧辱存念一介之使時及吾門無謂之作必襲蔵髙庋至入之於綺間揮金以贊吾匱義固弗拜而意良獨領公知我矣問之使方遣中路訃還彊疾授詞瓣香走奠噫其何情其何情

祭竹田翁文

嗚呼陰陽晝夜存殆誰記感服气以乞靈徒招尢而取忌慨聖儒之旣逺曽神仙之足兾快一寂其大歸疾於我其猶寄繄今之交如鬼如魅公誠不欺終畢無二慘右門以中落待時來其蔵器才猷並施韜略該備慕傴僂以循墻忽澄淸而攬轡授鉞東師代謀用智鋤惡奠良植仁運義百粵奏其膚公九仙挹其遙致結社防於耉流割義田於恵施落日掲其新銘靑山縣其老淚亟巨卿以期儗壺公於縮地豈不幾筵未疾爲祟嗚呼紙短詞長香幣逺使生卒交逰衰落文字寓公後於本懷衍云來於千嗣嗚呼哀哉尙饗

告壺山

予召命將至山見卿云北赴之旦雷雨大作甫霽四山皆云獨壺見眞面淨碧如洗白雲布其下如座久之云消日出光燭天人以爲異

地紀山經宣播羣有某固無敢獨附而復貞有卜實山爲鄰固有黙孚而冥防者吾老分云允若神授而祥靈現示俾老而出出而還竊有舒捲今惟與靈俱靜以頤養天和防歸皇極謹告

雜著

別家畱教

名家子植立尢難須常念天地祖宗生我不可負日月鬼神臨我不可欺大聖大賢大儒提警我不可違收心養性立志務學一一天理上做去久之自有受用事但無不可對人言及對人無愧便近道適與弟侄輩戒之

題志哀

志哀志方大夫豪母潘潛懿舒梓溪筆也其紀多事常道不易常也易坤安貞吉順承天施家人利女貞正於內也列傳所書多女婦節爲異殆不幸異爾君子寧書其常不願書其異

鷹化說

鷹鷙鳥也性善擊羣鳥伏焉旣鳩化猶鷹以臨羣鳥烏力雄素不能鷹下乘其化薄之鳩狼狽伏叢棘間以免乃嘆曰吾昔而鷹雄气健翮爪觜利耳矣玆鳩也力顧烏乎後而襲鷹之故自取也嗚呼今之人失鷹之時而襲鷹之故有不是鳩者乎作鷹化說

方棠陵先世遺像跋

主木爲之墓以藏魄廟以棲神主以系之依也繪形以自志丰衰之孝子順孫因之有感有勸有惜致濟美自身之防爾矣子程子之論太嚴蓋恐墮神圖像設之二氏以立教也先世遺容士大夫多尙之予亦尙之方思道豪亦尙之夫得之尊祀者専之想象者親古有事奉木主以行以代主者便禮有義起方氏之先有所感有所勸無所惜像尢宜宜故書

跋沈休翁教子詩

休翁予道義厚平生得手札特多爲好事取去百一二存爾矣近得翁教子篇於仲氏華甫閱之數過交遊翁不可作對詞翰如復見翁我之失無能無重華甫之得也與不能舉其詞失其簡異矣華甫告予別方暈發彊而書此兾永翁於傳也

跋武定侯所藏東所詞翰

右吾友張東所詞翰爲太保武定公東泉作也其意气橫放格調淸越詩始學唐竟白沙乎歸要亦河汾董常而枯茅神怪重不可辯如千年古木皮葉剝脫孤枯老榦屹以存斯公之名當時動海外無一日朝班者古謂書心畫可以觀人並公出處見矣抑公卿不下士東泉【缺】東所逮之今未忘亦具知其趣矣

恭跋太祖髙皇帝宸翰

郭氏駙馬都尉公鎭尙髙皇帝永嘉大長公主主生珍親軍指揮贈武定侯也抱以見上親書乳名虺能賜之虺蛇屬能有力獸黃熊也豈詩如熊羆虺蛇之義抑有以得其才傑命蹇之防未可知也古禦書以賜臣下如唐太宗李靖詔書皆手墨又有馬周飛白之賜歐陽公記宋仁宗賜羣臣飛白曰賜書所在榮光燭天今魏沐蹇夏諸舊家多累朝宸翰禦書大字則楊萬里誠齋範至能石湖未有親書乳名賜者裕陵廷珪故墨王平甫藏爲至寶矧是書耶抱烏號不若藏此筆保曲阜履不若傳此書太保公裝潢十襲可以知寵可以知世引忠孝於無斁二字發也

跋李文正公絕筆捲

李文正公西涯書山鐫冡刻布在人世而流之海之內外篆書跨越百代人無異同者行艸寄謹嚴於疎越運簡逺於郁穠而中峯筆正尢世所無蘓子瞻謂歐陽率更書如其貌公容美若粹玉韻調平逺淸廟之歌磬書亦如其爲人是捲公絕筆也猶耿耿然若不爲造物詘充養可槪占矣嗚呼公壯予出也公老以化予入也器之不齊型範異爾矣公孫壻都諫劉君濟出以示予相對隕涕噫其已矣

大禮正議跋

聖天子握幹承統新政釐革収復人心者此詔也尊號殆若未然夫有不易之理有難割之情壬辟舞扇固有以待之於先者矣元臣者身宗社之重楊公倡之蔣公毛公和之錮獘雄姦機發神應大禮受重所後不得復顧私親然所生之情自異楊公力主程朱濮議之說蔣公毛公和之上兪之晦義疑情日星開朗合天心而副人意三公賀爲幸而詖詞鼓妄國是爲揺竟之沿襲濮故稱帝後三老申論至待罪家居費公旣召至抗聲綱常無取自異郊回淸寧後宮災上始大悟嗣是物數徒隆主祀猶闕癸未夏又欲有加四公不可上親灑宸翰禦平臺召授臣廷和臣冕撰進又不可上心信而罷甚矣邪說之貢惑也非睿聖宏亮之主方貞秉禮之臣其不再誤鮮矣中間申議封還禦批者四執奏者二十餘傳諭開釋無算揚公以水諭情隄諭禮尢爲善諭它疏不可勝紀蔣公取而輯之前後二跋稽據周詳楊公屬某書其後夫隆所生皆衰世事書譏也魏元帝欲尊所生父不稱臣有司議不可噫可稱帝邪漢成旣立定陶王爲皇太子卽立楚孝王孫景爲定陶王以主國祀小宗之緒不可廢也論者謂預養宮中與外藩入繼爲異噫人後均也無二統亦無二帝國之有帝未之前聞也加九錫舞八佾僣逾附有借口可無愼與我祖宗家法具在皇上神聖天啟殆將嘅前違而亟後繼謹書以俟

詹丕逺二勅跋

左正言玉山詹公在宋徽朝疏蔡京誤國出知天雄軍所受二勅爲賜天雄將領戍兵寒具及天寧壽表歸報例恩子孫傳寶殆禦書手詔飛白無異賜衣賜帶故笏故研不足蔵者當時賜京殆不止是祖不敢認敢蔵耶一時致力顧爲借譽無窮之地京之知未及此也公諱丕逺一十四世孫給諫泮出以示予具知其誌書而歸之

三朝恩命跋

李公梧山曽祖邑博公以祖起司諫進徴仕郎封如其官妣並配孺人勅凡四道宣徳時也司諫公偕父玉傳公以梧山起中丞進通議大夫贈如其官妣並配並加淑人誥凡七道正徳時也梧山再起宮保司空兼中丞進資徳大夫再贈祖若父如其官妣並配並加夫人誥凡七道嘉靖時也梧山珍問惟謹別錄黃爲捲以昭上恩夫天語下頒名家望姓有求之數十世不可得況四世十軸十八制未已耶本深而發以茂固然者自古褒異耆儁必推原所始富鄭公曽祖制曰躬執義善貽乎曽孫祖制曰樂哲廸義祚流聞孫父制曰恵和惇大篤生碩人諸配疏封開號駿命有申攷往視今梧山借長厚以樹方貞將匹休爲烈以答主眷副朝望與知己一榮焉

鈍齋題辭

利與鈍什百千萬逺矣水斷蛟龍陸剸犀象善劍也觧牛十九年刃若新發於�善刀也抑以芒缺亦有焉山澤之儒一刀數十年鋒刃俱去截紙若鋸文然亦無見其缺斯三者何居曰夫子第由參曰勇曰魯勇如所料魯之傳獨得其宗鈍殆有利哉陳文學問鈍於予予鈍者故告

何石川題辭

族諸弟云東生記石川開合正變出入毛頴之間或病其工古文詞不入時格予獨謂不數數是篇也石川何用明取義爾矣易艮爲山爲小石坎爲水爲溝瀆石非小自山則小溝瀆未可言大自濫觴則言大夫含澤布气生生不窮土何以金哉土之精則石石故金金故水而陰陽成气剛柔成質仁義成性未有不由焉者或曰石不可轉水殆可決之而東西故君子愼重

雪寃紀異跋

鄭殺伯有訛言鬼至人相驚或夢之曰余殺帶又殺段帶段果卒鄭人愈驚子產立其子良止撫之而定予觀沈君子公紀小羊暴寃事殆信夫形入聲應皆人也而忽焉影滅亦異矣詢之異有顧影祥父子爲弟所謀之事小羊其乳名也時方在鞠訊之而伏噫鬼有智矣夫知君名禦史辧此也記兒時邑有吳姓者亦爲族所謀暴寃尢異此直而彼不直有餘嘅焉夫幽憂鬱邑上通於天其神气未散見諸訴往往有之朱子謂怪不可謂無夫子不語定惑也

見素續集卷十一

欽定四庫全書卷

見素續集卷十二

明林俊撰

書傳贊說

寄少傅費東湖公

林野共覩太平執事首被新渥起殿師垣擠而下石者何在邪事惟無人爾矣寧之亂使皆如某沮其前如執事沮其後如汝華永淸沮其中焉有此耶置之無足道也陽明戡定神速古今奇男子矣古者君擇臣臣亦擇君玆遇主時也幸亟起以佐理唐虞然事在從容先甲後甲所以治蠱而已日乃孚所謂革也幸致之意某叨與起落又有不宜起者七旬病老班行無年似之人無同時之舊諸老無一識面而志頺學落力憊神疲何恃能起且彊壯而歸耄老而出人其謂何今之任世道之重者九峯白巖之渾粹堅定幸庵之貞剛皆足共事某聼散野髙逸者流君相固有處也由之言幸示調斡母致再乞矯令弟繼起令侄繼及第由古似無自愛自愛

寄袁閣老

鄂城邂逅去今三十有餘年竟陵再防亦餘一紀矣縱浪林壑垂老復見太平新天子聖神文武元老之舊學長徳更元一詔獘政釐革無遺奉天之詔書開元之雜報退然後矣當此獘極非此運斡収旣離之人心奠將欹之神器防不可爲然亦須從容愼重母已甚爲也易蠱與革與夬與解有深意焉遺老起落聖明盛事僕謬在數中天語叮嚀引以共政速之以亟來朝拜恩而夕登途僕之心也第年力衰邁百疾交罹初心日負而戅直之故性猶存精神意慮非往時比矣聼耕鑿爲聖世逸流備臯防稷契中一巢許僕之分也君相盛舉爲僕也爲天下也僕亦欲爲天下也欲爲天下不足以副天下負君相負天下也伏望搜進碩賢同心輔政致聖主堯舜之上容僕臥病以遂本懷至祝至祝

簡宮傅毛三江公

昨又承盛設某眼孔中寧有此耶老出無所用竊意共理素風爲訓儉一倡萬一士夫起而和之貴戚繼之內宦又繼之以聞諸聖天子以及內宮相率爲儉其非小補也先生約質近道當羣姦用事獨立不回爲吾道立幟豈於此未盡脫筒先生倡誰不和者不揆盡愚萬原責過吾人立已正君善俗外無它焉詩幸攺削錄恵雨泥不及躬謝罪罪

寄翠庭弟

賢弟亷聲峻節重鄕邦而望在中外半嵗三遷論者又欲引內臺當一靣然名大者副亦大終吉以致其至又不獨鄕族之私也老兄數日三五疏決歸當寧明聖然事多牽制斯非素食之地進無所用委而退亦道當然況老如是耶弟力爲之老兄副意如賔後一弟幸自副焉守仁有便錄此付之亦深望者近鄕族諸賢皆可應摽亦族中一後行可愛可愛

寄陳靜齋都憲

書久缺序亦久逋逾七筋力官責已不可辦暇此耶照諒照諒太保劉文和公於某無半靣成化間出位妄言甚荷提拂某得謫得還而公竟因某以去自是四十年無北生無謝死無弔徒深貯結若甚無情玆始得暇力執事遣奠以少致毋忘之私物誠薄意則誠厚也萬勿增品公泉下有靈亦諒予眞也

寄少師楊石齋翁

某年過分淺入夏衰病逾加不謂髙階厚廩若此忝竊也第七疏明復進恐主上見疑伏望調斡申此愚悃夫以主聖臣良之防適有志用世之期況老先生榜中秪某一人非誠不得已豈固如是數數然求去蓋精力旣已無堪骸骨亦須有地而去畱兩事亦須互執其機以並張國勢獨振士風不謂畱爲得去爲非得也且溫防嘉褒使某愧忸無地何徳堪此哉惟蚤賜一歸百凡遺恩俱無敢望無任懇祈不具

寄白巖喬冡宰

望之日潞河發舟日表天顏道容風範斯以逺亦斯以終別矣豈雲水一私之故斷割無己之情所望成聖而輔徳者滋以熱矣捲和完錄上紙僅數葉且舟中揺曵書不能工南塢燕泉二公得善書各錄一本及恵寄一本自是美事九峯幸庵二翁復和慰慰九卿諸公防中幸道臆不具

寄燕泉何少宰

東郭艸堂無任難別彊力自制執事巖翁淚盈盈出某安敢仰視哉幸翁淚至如雨哭有聲峯翁某不敢道別事亦不能使已也何修得此諸公哉仙郎大是奇器文無敢及命之防也幸攺竄登捲或軸付能書或示云荘書寄數日風甚順謹告

簡石齋翁

某迂僻荷君相曲全林壑再遂拜違顏範月再半途中連雨無三二日晴臨淸以北猶可濟以南水天相接土屋官隄崩潰無防夏已旱所恃者秋秋又澇黍菽蕎豆盡壊麥工種徒費民移丘阜小米石兩余大米兩又半蘓常米亦兩余今臘明春何恃爲之悲梗成疾幸急有以處之莆素無盜近廣與鄰郡百三十至刼住月餘四處兵俱潰殺死五百人賊自幸無此好作賊地非久卽來云荘之席何怗命薄有此鄕人渇候回家不知無兵何以決勝欲增巡撫意若不增一風力兵備幸偕三大老先生曁吏兵一處大禮上聖舊徳孝忠具在敬翁二跋無遺矣不揆贅書付族子衢守有年覓便附上幸賜刪潤三老不顓書謝內翰中翰賢世契不及書余惟體世道深念至祝

與朱郡伯三峯論備禦

昨仙人相見謂前尢溪賊八十餘防永福虜人共約百人及從永春斜宅回秪數五十三人入尢中山而伏或謂散去一小半不知蔵何山箐中或他路而去賊風時有不敢報恐厭報也夫銷鋒鏑弛武備秦所以亡而山把隘堠傳箭城教兵皆宜先備所謂二百五十民兵者退老弱収精勇利兵器立教師皆宜先處李徳裕在劍南率二百戶取一人習戰謂之雄邊子弟昨所謂五人者頗合人不謂之欠處也明示其下愼擇私教官有其名不必其來何擾缺獘絕而人宜兵精而賊不南警所謂全取勝也不具

辭三峯存問儀物

承奉防存問殊恩天殞感愧何勝向者辭多受少【缺】明分亦見公之乏不自腴也而損以成禮又屢告矣顧滋以厚林下閒人嵗役月米已過又嵗時許多存問安乎夫優老之厚在文安公則可此則不可幸痛裁削爲二三兩之費不傷恵亦不傷亷章公訓俗兩意具在無快耶如緘視入再處至祝

寄楊月湖宗伯

方尾請老於湖月莊云之間而北問時至祚宋無是事矣區區自春有白濁病瘦削老丑有加先生因餘年以究極程朱皇明道學始也逹子文行頗進欲畢志林野任之適恃敏學顧落周一醇質而已方二孫近三子三侄皆有如熊之兆老年懸結在此也不具

寄汪石潭宗伯

久乏北報巷談途論莫知所適從林丘𨿽老敢忘人國一念哉旣乃知有大議論正學直气雄心壯節畢盡一時朝云雷而夕煙水出處完局山斗吾流二疏逺矣哉抑明良之朝山間之席有不得暖者惟爲道保愛萬萬

寄石少傅熊峯

自尾班行得遂懸結純正大君子內章外晦以師表名流銷縮羣穢相理太平深望焉治體靡常轉局勢異斯入有積誠感悟之防焉國謀取上信身謀取心安聖意決回大禮決正吾人之作用不然石老去敬老去若礪老湖老又去先生又去何成朝廷噫斯師臣所以難處也誰是毒者學之偏其流禍乃是攻愈眾則立敵愈堅意理導之方決自愧去自不出亦難自畱九廟在天朝論僉合艸野言無異聖心諒自追悔幸從容以答天休滋至必不然引去未晚某亟欲舉富鄭公林下故事恐涉猜疑抑未能終已也望先生言語文字間哉承恵二文相思時對自觧自歸疾時作不能書地異亦不宜書也礪老湖老洎長院諸先生幸道勤臆並謝余惟爲國體世風寶愛萬萬

答何燕泉

自執事過南某四詩奉憶寄之京又寄之鄕想到矣盛時淸靜之地天爲公謀也其仕其止世道世風寓焉吾人一是外何求哉區區自去冬右半不遂筆不能把飲食俱待人然輕塵弱艸亦不須系也

寄周憲長

別久鵞湖之防天也又居而近書恵再勤且辱下問迂腐無足告書亦以遲愧愧記童丱時見藩臬諸公歉歉然受直怠事是懼月正甫旬守巡臨部仲夏始回回復出在公廨日甚少故下無贓吏鄕無姦民冦賊有所憚而不敢肆今之吏縱民頑盜日以起者反本之論執事得之素丁公得之過浙逮今詳焉政固在人長賢也旣倡之諸寅寀又賢也羣起而和之同心事事亷而勤法正而心近厚閩將不異於故風望所至合調而同聲又將不異於閩閩始也林屋漫愚不自知其不可朝覲地乏正官賊或動念幸檄屬操民兵嚴巡邏爲閩倚命丰先生客寄涼落時煩臨慰平素無與人事賤子亦頗父風書來勿信余惟多愛至祝

寄楊少傅邃庵翁

西陲猶棘元老載徴仗壯猷紓急難潞公之後恆少也卯橋魚鳥其不得私矣君相用人猶大匠之用木是任也要非常構可勝公勝此無難也經理邊防成則羣頌功一不成則獨當其怨然猶可也公名在四朝望實孚於中外公臺舊席虛以待久矣天常國是決從違公也可回則入不可回則先防長謝赤松完局公固辦此矣病廢彊伸中曲今故人誰也惟萬萬加愛

與蔡霞山大防

某好賢出其性自接顏論貯結十六年湖貴之滯嘗致不平語或不謂然福唐錢禁貴鄕徐正郎閩士夫亦不謂然蒞莆論亦起爲賢者私惜焉夫山水秪可逸人退傅自適在官須矩度檢身心勤職業獘吏治卹民隱矧地髙望懸尢屬瞻視今日宿書院明日宿僧捨分夜又遊木蘭無乃不可且當辦賊之時選兵鋒計糧餉且不暇暇及此邪民方窮竭僧租徭且不辦路亭無故罰蓋非可已耶意亟檄止専理滅賊及分守本務以副人望近世相知秪蠟貌脂言取媚恱或巧因爲利此語誰忠告耶幸照諒萬萬此賊須如簡公去嵗防祝先生調漳泉海滄同安南安安溪永徳等兵夾攻過莆仙則直追而來此兵不足辦也附告

寄楊邃�

元樞載召潞公平章一時也宸眷愈隆則人望亦愈以重固自有處也然當仁聖之朝勤學思治之防得舊學以膺上佐誠符意感晦庵西涯東山引而司馬溫國無難者夫道立之正運之和啟心沃心贊掖治理而収致名賢與以忠而獲罪者以禆上徳副羣望回上天之意斯吾人之作用楊石翁才而密初頗相異比憂歸得諸鄕論書來頗悔相見又大悔且服焉亦大臣量也得舉自代陽明引西北總制則在野猶若在朝有尹之商休無仲之齊亂吾人心事可以白當時告諸來世矣交深言直勿罪

寄秦鳯山司徒

京師辱教愛別來又辱恵問末疾廢書謝愧愧郡大旱作苦嵗五月不雨至十月未觧禱無應廣渠深渠盡化平陸田禾枯死無復望井水一石市至七八文甚者十七八文掬泥漿以飲多病病多不救鄕偶得一綫之泉羣起而爭至殺人無忌嗷嗷聚泣日計莫謀記治已未嘗饑藩司公帑尙富郡預備倉谷尙八萬石旁郡及廣尙熟鎭巡聞荒節發銀一萬六千兩輔備谷以濟事聞孝宗又蠲租以盡旁郡及廣海賈谷四至不見甚荒今公私俱竭預備谷不滿二萬官無所濟鄰郡鄰省盡旱海賈路又絕無能民謀者且潮汀漳延流賊垂涎兵無足恃柰何柰何郡司災奏上幸極力回斡如例全免以活一方仍行鎭巡議處賑濟或割內帑之財布寛大之恩以廣我君相卹災之恵至祝

柬防翁

自公之出山中三致書想逹矣位太髙才猷太大迹太奇望太重皇上堯舜之聖望公弼成堯舜之治百心焉羣邪害革國事日非名器日濫嵗計日虛民日窮士風日以澆薄司府而下非魚肉其民則終日髙臥終嵗不巡歷視民如子官如家者防人甚矣今之民之不幸也近江之南大旱莆八月盡未雨井水石十餘錢北間又澇何景也向跪門者流迹疎而情可念處亦宜輕新入經綸莫大於是上下交徳業成元臣晉接都兪盛事抱玆耿耿

傳

劉母葉一節傳

劉文斌甫妻葉氏字妙貞閩人宋節度使少蘊之後貞愼而習父伯賢母許氏擇以歸歸文斌文斌之劉爲永嘉著姓自宋秀山尉以誠避兵入閩居南津三徙嵩山石井爲石井人家故裕五世獨傳父處士回始生陽山分教文端與文斌二人分教不嗣卒文斌又獨食生瘞死賔祭之承與酬凡公私皆葉乎相政甫敍文斌不祿孤元興四嵗無期功彊近爲依官姓徳鄰可胥爲防庇憸狡伺釁以無利於劉葉深扄甘節裏嫗無及見其靣家之人與葉之叔季正色防門不逾閾授事而退雨晨霜夜孤相慰藉以須其長教事事繩引不渝孤竟立婦林婦梁婦陳及見孫曽之盛家循故以歿成化甲辰嵗也壽七十六乙巳合文斌茶園以塟傳海江澄淸洪五孫龍鳯鶴鵬鷟鵠六曽孫曽逺逵普孫翼翼淸世揚也第進士選庶吉士爲給事中有問學風節名元興贈淸官君子謂葉能節立有孤之報贊曰

家人闗雎易詩具之矣啟國隆家女婦之化理丈夫爲烈者也而樹孤垂慶矢死亮節劉之續絕葉一轉移間耳而匪石之心屹不可攺乃家如故單族化而昌藩子以孫恩贈給事中爲時宦姓葉節行並韙祀劉一節給事之父子爲報者也傳以芳世云爾

贊

丁補齋贊

丁補齋玉夫行古道未冠抗顏師席未室取進士與友皆長倍之賢予亦兄年以長質通理愧屈焉成化乙巳元日星變疏時事謫判逺州移倅郡再守州入爲南儀制正郎擢副察使董學政南粵水禍甚酷孤同以他舟僅免予假力歸其喪述其傳以傳又二十年過潤同屬贊嗚呼贊乎哉贊曰

大雅弗作世風陸沈粵有斯人如玉如金考圖立象探賾索隠剿說浮辭痛玆一屏三聖防言四儒授受近述逺稽月將日就言階及禍一落後収居貞委分造物爲逰民寄量移士趨載屬有易其東惟壽孔促我生弗辰我成誰壊正色剛中以伏水怪

方思道祖靖恵贊

蓑煙釣父襫雨耕夫兒孫典則族裏型模寵辱無闗夷險不二有諸我山澤之姿垂厥後廟廊之器噫是謂棠陵之先方叔之裔

百嵗翁贊有序

壽萬嵗千嵗臣子祝頌之辭伐毛洗髄神仙者流皆寓言幻說爲道大蠧鐘離人百十二嵗洛中遺【缺】

六嵗又不載致壽始末要之人生百嵗爲期【缺】之詘信有限爲副固已鮮矣諸福以壽爲首而本之【缺】徳值世理亂又所謂遭也夫蒙難世【缺】轉而【缺】長之運故里荒涼林木春燕不能無寓目動心之感故壽貴於徳而又貴於遭予於昆山得周壽誼翁一人爲今僉憲君震五世祖生於宋長於元及見我國家載淸中原之盛壽百十有六嵗於倉州得毛閒翁公一人爲今太子太傅宗伯公之祖生永樂長洪熙歷治以老壽百嵗皆世極而錫老之榮昌後之福亦大槪近之然周生世化之餘大物三易姓而始亨防寓目動心殆不能無也公少且壯且老於我六聖重熈累洽之朝親見孫宮傅公之大科顯秩子再被有恩命龍章下錫一處士而上卿易衘子同日又被贈今曽孫被殊廕皆世誠少翁愼重持畏以隱名自終而義沮來奔祕不發又謹獨一事處之厚尢難者推見至隠毛之後宜有今公孫友某贊曰

居貞處順抱素含眞飲咽元气爲時逸民躡影競塵途軌紛錯退焉若蔵以樂其獨孤逰逺蹈寥廓輕鴻山懷水臆箕潁之風徳時福基髙乃厚積孰是淸門於焉以立龍章下錫白衣上卿族裏生色墓木知名謂命維新謂物維故是爲百嵗之翁宗伯之父宮傅之祖

賈樂庵贊【南塢少宰父】

朴質眞風醇龎孤尙煙牧雪樵檞衣蕙帳唐箕潁流晉羲皇上瓶無宿舂甕有新醸酒隠神仙云眠宰相窮以益堅老而不杖寄樂境於野情酬大官於私養迹也飄浮官曰漫浪感服紫以鞶金勞錫鳩而饋醤衛武髙年山濤洪量是爲九十五翁樂庵之像

仵竹居贊【主事瑜父】

巧以琢瑕乃礱有璞有璞美在東噓面云嘯以風有電流迅雷蘊隆掇士魁聮朝籍維勤乃功損以益徵不盈數常值計曹政孚乃革未尋拱誰僕之心多世縮疾乃罹武之繩理所右謂生不辰旣廼壽

楊直庵贊【太師文敏公孫正郎易父】

黃山之陽舊相所鄕以似以續載引而長有美直庵風神皦厲帝曰汝賢職我外制天落之累畱滯周南委心長謝箕潁之間【葉】皓首書淫彊記博識翔售廣裒祕府藏室遺聲逺調振響斯文拾遺有祖廣川有孫

周少防子賢贊

長抱修榦壯猶方格礪節摛詞浩矣七澤言潛斯鱗言舉斯翮雨沛雲斂玆山玆石

純齋汝錫贊

有瑋者器有淸者神長身勁格體素含眞瑟是徒工玉也弗售榮命甫新化及誰右曰維有子而又有孫繁祉崇慶萃玆徳門

陳閒夫贊【正郎九川父】

化速招尢棲卑負恥言賦歸來昨非今是許由一瓢元亮防履息交絕逰大隠城市企嗣述於前良兾齊飛而並峙授子一經季也先第艸野朝銜蓽門珂裏教孝與忠爲飛爲止石表兮玉中緑衣兮黃裏樂伉儷兮期頤寄丹靑兮形似訪靈迹兮桃源納眞風兮松梓

說

世佩解

可吾仲子一蘭根植深而茅茁蚤翛然其長然其光淸特秀發立百芳其下字取世化知化物而不知亦化於物蘭化不芳故有是說也爲易世佩佩無過於蘭其芳擇也然曰一花曰葉佀薤而長根曰土斷續則叢生本也曰赤節紫莖髙四五尺名蘭香艸曰似澤蘭葉光潤陰小紫則榦生本也蘭易辧尙無定從況善無定在吾恐似者售而眞者遺佩非所佩矣世言謝氏子弟如蘭恐世佩未北靣屈平之蘭亦世佩所少也退之猗蘭操爲夫子作也曰不采而佩於蘭何傷子如不傷我不爾覯君子生不逢時其自守固如此世佩時矣擇而守可易乎作世佩觧

何承矩訓

彬陽之何予及聞董學及識司刑兩少宰公及友少宰燕泉翁以及接承矩竊幸組之傳何尙之之世而文獻爲優公曰何以教吾仲方甚哉泉翁之無已於子也方圓成像天主動以圓行也地主靜以方止也動則無息靜則有常有常斯無息致道不能易也夫方不能捨矩猶圓之不能規故規矩方圓之至盡人之道作聖之要歸也吾人捨聖人何法哉漢律曆志規圓生矩而梓人斵圓必始於方方成而圓屬焉矩固所先事哉靜而正動而時是爲內之方以爲外之圓反是殆無取焉衞州吁好兵荘公弗禁石碏曰教子當以義方元次山作圓器其友謂曰吾聞惡圓之士寧方爲皂不圓爲卿柰何作圓器以恱孺子吾恐次山之日入於圓也翁之承矩命名固義方乎取抑亦惡圓乎寓承矩其自龔先世之榘矱循而上以承夫子之不逾矩靜而正順利而動故曰直方大不習無不利而聖人定以中正仁義主靜圓亦有所不廢而卒主於方終身由之聖學所以成始而成終也何世學相成燕泉翁得李文正公日就所大承矩問道於予冰寒靑出抑無害師也作承矩訓

夢竹字序

都尉京山侯崔公岱屏主方妊夢鳯止於庭化靑牛意麟也若產犢然化老僧短榦醜貌須覆口言忘之矣占者曰是無嗣之祥孔氏釋氏抱送者歟靑牛老氏所乘壽徴者歟娩之夕夢大竹類鳯根若首榦葉若趐視之眞鳳矣自西而來萬葉翔舞與鳯俱下止於屋占者曰是無淸則神大則化西晉位崔所也萬葉子孫眾多之象者歟已而果男名鳳徴字以夢竹及是儀矩閒習學専而成可待業且冠以見於予及之予曰異哉禮春官以六夢占吉凶熊羆男子之祥而鳳麟又祥之大慧生聖麟趾興振振公子帝主固麟種也昔者崔陵兄弟同日封拜稱二鳯連飛公兄弟殆然崔之鳯有種哉鳳文羽麟仁獸竹君子才徳備特出等夷者也是而形又是而化夢竹先屬之矣抑鸑鷟不逮九齡石麟豈先於玉燕星精嶽气鐘鉅人以樹勲伐現夢固多其不現夢者亦不爲少君子修其實以符其夢竹之大非樂材簡編材也發聖賢之蘊而系其迹得迹斯得蘊得蘊斯得心得心斯得性得性斯得節斯得時世有不假象而感不依形而立不隨世而遷虛則靈中則正堅則定與時舒捲無處不宜竹之化將人中鳳麟東海之見五畤之獲𨿽眞胡取耶

見素續集卷十二

欽定四庫全書

見素集

附錄上

編年紀略

雲莊公諱俊字待用號見素晚號雲莊父諱朝字元旭以字行號菊莊晚號聨桂逸老林之先自殷少師賜姓迨唐邵州刺史諡忠烈蘊公爲始祖傳至宋宗正寺簿公應成與子知縣棟同登咸淳進士棟生瑞安知州登延祐進士諱岡孫岡孫子師說仙遊縣尉公五世祖也髙祖諱圭號三復明經寧國教諭爲名師儒六典文衡三修國史曽祖諱豫隠徳弗仕祖諱宗登正統甲子賢書授蘄陽學正陞揚州教授亦名師儒以母老防乞致養是生菊莊公孝友端愼配黃氏夢三神人淩空飛繞中一人手一卷授之而姙公以景泰壬申年二月十一日乙亥午時生於聨桂裏喜雀集鳴祥光騰耀公生秀朗玉潤頴敏異常甫離𦇤褓卽知孝敬年五歲隨母歸寧食外祖母有乳餅圎如月客試曰恰似吞皓月對曰何不掛靑天識者奇之讀書裏塾九歲作聨字對十三歲卽善屬文詞成化二年丙戌公年十五郡守嶽蒙泉異之謂大父教授公曰是孫不作先生官矣四年戊子公年十七祖敬齋病亟大母欲爲之娶辭明年大母又病亟彊之娶公以祖喪未大祥固辭不肯六年戊寅補郡庠生七年辛夘公年二十娶方夫人知府鯉曽孫十三年丁酉公年二十六福建鄕試中式二十三名明年戊戌會試中式三十一名殿試第二甲二十七名賜進士出身觀刑部政己亥二月選刑部陜西淸吏司主事治獄平恕十月伯子逹生十八年壬寅正月秩滿三載敕進階承徳郎封父菊莊公如其官母黃配方俱安人與白沙陳獻章講明理學獻章取至京師久未有所處公薦之尹冡宰旻旻爲具題尋有檢討之命二十年甲辰公年三十二六月陞本部四川司署貟外郎事主事太監梁方引妖僧繼曉以祕術得幸爲蓋大鎭國永昌寺九月二十日上扶植國本防請斬繼曉並方言今內而大臣次而百官以及閭巷小夫亦皆欲食梁方繼曉之肉卒之不敢以此言進於陛下所惜者官所畏者死臣誠不畏死惟陛下畱神聽覽熟計而必行之防入憲廟大怒詔下錦衣獄翼日宣加刑後府經歷張黻防救並下獄十月初二日有防不必擬罪打三十送吏部調邊方州判官去初三日降除姚安軍民府姚州判官人擬之鳴鳳朝陽繪圖列贊鬻於都門三原王端毅公恕防救二十一年乙巳元日星變上悟命復舊職南京管事添注南京刑部貴州司十一月至南京計日分程率以數刻理刑名數刻溫舊業總博羣書深極造詣下至稗官小說靡不總貫條析二十三年丁未憲宗崩孝宗嗣位學士楊守陳太學士劉吉進士李文祥等防薦明年戊申攺元治正月注雲南提刑按察司副使十一月至雲南聞禦史姜綰等與守備內監蔣琮訐奏上全大體以召太和疏己酉又上親下師古舉賢明義修文存體養恥興讓立信議禮正法實錄宥過十四事爲不相知者停罷分巡金滄道化有活佛歲時逺近男女會集爭以金泥其靣盜因以起命焚之笵其金並大珠觧京毀各屬滛祠三百六十餘區城趙州作下關橋後一十許年民立生祠尙書劉信以按察使薦都禦史童軒以都禦史薦監雲南鄕試孟密曩罕弄淩其主木邦侵地不已幹厓刁帕愈奪其侄印公撫孟密且行曰撫幹厓以先聲動之愈果送印出罕曩弄納欵諸夷咸服立隴川州學三年庚戌推湖廣按察使督府經歷周廣榮薦不宜久淹外任四年幸亥公年四十陞本司按察使明年朝覲京師道攺湖廣按察使以前察使不任繁劇更賢用公未幾推揄林都禦史七年甲寅湖廣河南大雨雪公上封事言由政刑失中外戚驕恣小人禍君子營造王府制度過侈所致十二月次子適生八年乙夘秋監湖廣鄕試十二月朝覲京師九年丙辰公年四十五推江西右布政使陜西左布政使七月防致按察使事不待報而行撫按防請得防準暫回原籍養病不爲例過蘄州謁祖敬齋公祠九月抵家野服見客塟伯父靜守公營菊莊公壽藏十年丁巳公年四十六正月寓垕墩七月寓城東艸堂巡按禦史朱文主事潘府教諭周成南北科道叢蘭等交薦十一年戊午公年四十七尋祖宗簿知縣縣尉公墓於常泰裏修之給事中叢蘭等以星變防薦有防病痊起用陞廣東右布政使辭十二年己未莆大旱公率眾爲禱爲畫荒政鄕人賴焉十三年庚申年四十九起南京都察院右僉都禦史奉敕提督巡江兼管操江時火篩犯邊公乃彊起十一月至南京號令嚴肅營務一新而正身率物與張簡肅公敷華林文安公瀚楊防庵公一淸並名淸約稱四君子十四年辛酉公年五十兩乞致仕不許推戶部侍郎又推南京刑部侍郎陜西地震水湧歷考古災變之應與時政之失以上末及華封之祝后妃之徳時儲嗣未廣內戚專擅故防及云評事張芝薦公與謝鐸楊一淸宜居輔導壬戌推禮戶二部侍郎聞東宮少出閣讀書上錄正人以端國本防薦侍郎謝鐸少卿儲瓘楊亷副使曹時中可居宮僚處士劉閔可布衣入侍七月大風防木揚沙上災變防上薦賢自代懇乞致仕申乞致仕凡三防不允十月江西盜起會推風力大臣巡視降勅云朕以爾素有風力才望不畏彊禦特命巡視事聽便宜處置十二月到江西十六年癸亥公年五十一會處地方興革事宜行社長社正法示阜俗三義曰義倉義學義塜巡瑞州賊首王武率其徒聽撫令扶輿行萬山中眾遂向化罷知府王塘李復貞吳敍副使李澄以病告擬調巡撫都禦史韓邦問朝命遂以公代辭避不允寧藩祿米納直病民防平其直寧庶人濳蓄異志請府第易琉璃防酌大義以全賢孝謂毋渉吳王幾杖之賜叔叚京鄙之求後竟叛人服先見攺立徳安縣學修劉西澗黃山谷墓周濓溪狄梁公陶靖節陸象山九峯虞文靖吳文正曽南丰祠作九江濓溪書院奏攺寧縣爲州錄罪囚廣巡歷別賢否定均徭物料定收糧則例毀滛祠萬三千餘區防請尙書何喬新法應諡文並易尙書彭韶舊謚防備糴本以復常平五月季子周生七月奔母黃夫人喪乞免關孝字勘合十二月塟黃夫人居喪情文兼至男女爲位之祭莆久不行公肇舉之十七年甲子公年五十三修九牧墓割田以祭立書倉新居方方伯守劉孝子閔家貧言之官人給田二十畆禦史宗彛曽大有張津薦起用十八年乙丑公年五十四寓雲莊推都察院右僉都禦史上用王璟禦史饒榶劾璟薦公孝宗皇帝升遐武宗嗣位禦史聶賢給事中王承裕檢討劉瑞等以名望薦有防取來京用會推兩直巡撫南北兵刑侍郎正徳元年丙寅公年五十五江西士民羣訴之朝乞公巡撫八月擢右副都禦史巡撫江西公辭職名巡撫二年丁卯父菊莊公卒次年塟菊莊公五年庚午公年五十九四川盜起驛召公爲右副都禦史特勅專徵三月至防州選擇文武賢能調發流土精兵嚴號令給榜曉諭使自聽撫黜公孫述祠移武侯廟四月視師逹縣遣吏何定入營招撫巡通江入巴縣五月五日至華山猝與賊遇單車直抵其巢示以禍福賊頓首伏地公曰撫汝示以日羅拜而去六月公駐得漢城連旬陰雨賊違期疑沮廖惠一支擬據保寧公出師搗之戰於門鎭子斬獲三千三百騾馬鎧仗山積降敕奬勵七月藍鄢奔突漢中眾號四十萬公發兵蹵之播州宣撫楊友謀復官職衙門公駁以亂階不可輕啟公家居聞劉瑾亂政艸急除大逆以已大亂防未上而有四川之行以根本之賊甚於藍鄢又增續所聞擬藍鄢捷上隨上此防會瑾敗復上慶幸討賊永綏福祚防繳進前防請上還內宮擇宗室之賢養之別宮收用舊臣修復舊政指斥新用事者防入用事者擬詔獄李文正公東陽曰無某則無蜀乃止九月追藍鄢於雞公灘綉雞嶺大捷斬獲三千三百收回被擄六百騾馬八千萬戶府印水晶印大銃大刀各一衣械無算防上乞致仕不允十月江津告急公趨江津十二月所遣領兵副使曹祥李恕吏何定追藍鄢於渠縣斬獲千二百人二十八日公至江津以酉陽天全播州諸師並進六年辛未正月元日破黨麼兒等四營十二日三更蓐食銜枚扼其營圍而燒之斬獲一千六百燒死九百收回被擄七百防上降敕奬勵十七日何定追藍鄢於石登文殊斬首七百三月綽領寺刺麻雪郎王出反平之四月上皇太后徽號詔進公階贈祖教授公父菊莊公如公官祖母母俱淑人配封淑人六月公遣藍廷瑞母並子與母之弟招之十六日廷瑞率其首四十八人自投金寶寺令安宇何定批解聽撫總制都禦史洪鐘誘而執之公曰信自我失何以示後爭之不能得防上晉右都禦史賞銀三十兩紵絲二表裏公以殺降非本意防辭八月江津方四復盛又趨江津九月十四日戰於鷂鷹石二十一日戰大埡髙峒斬獲一萬二百而余捷上遂乞致仕忌者謂賊勢己衰準致仕朝論大駭科道奏畱不報正月十五日報至卽日徑歸蜀人號哭追送皆失聲未幾兩川大閧人益思公三月抵家在蜀軍祭祈禱並諸應酬文字重慶人刻之曰西徵集奏議文移十五卷楊公亷敍藏於家四月以江津再捷奉敕奬勵賜白金三十兩紵絲二表裏公以建邵州忠烈祠十二月推南北都察院掌印都禦史兵部尙書八年癸酉子逹鄕試中式明年第進士授兵部武選司主事科道薦起用推兵部尙書修九牧父澄渚墓前後塟親族不能塟者三十餘喪婚娶倍之又別貯谷四十餘石以歲承姻族之匱乙亥子逹乞便養南京十一月孫及南生十一年丙子公年六十五修祖邕公墓經紀陳孝亷茂烈喪同安蘇世浩聚眾爲亂與當道議撫平之十二年丁丑七月水圮開先祠公修之見素詩選集成十三年戊寅禦史王應鵬程昌修考亭書院致幣求記公以屬大尹邵豳買田以供書院祭祀禦史楊必進胡文靜兪珊薦起用十一月子逹初考進公階資政大夫配方封夫人十四年己夘推南禮部尙書六月寧庶人叛三書速王陽明公守仁討賊制佛朗機銃遣二僕間道以與陽明公有書佛朗機遺事議借南日水軍勤王禦史葉忠給事中孫懋都禦史劉玉薦總江南之師十六年幸巳孫及人生四月今上皇帝禦極敕召爲工部尙書云朝廷更化之初方將圖任舊臣輔成新政特玆起用可卽日馳驛來京以副簡用至意兩防辭免防云卿老成舊徳譽望素隆新政之初特玆召用宜照箭防亟來供職以副眷注至意吏部還差官催促啟行又云卿名徳舊臣專使召用義當亟起宜卽就道以副眷懷愼勿固辭九月推吏部尙書嘉靖元年壬午公年七十一正月四日公始赴召舟次鎭江聞大禮未定上輯成論以備議禮防四千餘言次沛縣上致仕第三防四月攺刑部尙書辭不允次天津上親大臣防五月六日至京朝見上賜酒饌注視入班中外交慶初九日視部事翼日命侍經筵上經筵聼講防崇節儉防辟左道以正人心防舉大禮以成大孝防錄名徳以重士風防時經筵會暑傳罷及大婚費鉅齋醮漸盛安陸主祀未舉祭酒魯鐸許養病公皆隨事納忠上亦時有覽奏具見卿忠愛至意褒防七月進公階祖父尙書祖母母封配夫人八月二十三日防乞致仕上曰卿才行老成譽望素著職司邦禁竭盡公勤新政之初方切委任豈可引年求去宜照舊用心供職以副朕意二十六日再乞上又曰朕念卿先朝舊徳新政之初特先召用近引年求去已有防慰畱如何又有此奏宜亟出供職以副眷遇至意與石齋楊公廷和白嵓喬公宇九峯孫公交幸庵彭公澤皆以先朝碩同心一徳共理太平紀綱風俗爲之攺觀二年癸未公年七十二正月上致仕第三防二月又連上第四第五防上懇畱曰卿操履正直譽望素隆經國逺猷咨詢方切曰卿淸忠大節著在先朝每有論奏朕多嘉納偶有微疾善加調理亟出供職贊成新政曰卿老成名徳朝著表儀應召來京善類相慶未及一年累防稱疾求去似非大臣體國之義宜亟出供職以副眷畱三月防試天下貢士命充讀卷官四月太監崔文寵擅一時其私人李陽鳳等犯法禦史按其事並劾文下刑部文取內降攺付詔獄公執奏不遣有防仍付詔獄公又執奏言奉詔則廢法守法則違詔臣寧違詔不敢廢法上怒責以違防回話公舉祖宗故事以對上亦尋悟不深究公再起救正甚多此舉士論尢快五月防辭印信俸給不允六月初八日上致仕第六防溫防眷畱次日又遣鴻臚寺少卿胡侍諭畱二十一日上致仕第七防上曰卿累朝舊新政之初特先召起典司邦禁隨事納忠多所匡救朝廷方切委任乃引疾引年屢求休致似非大臣體國之義宜亟起供職以副眷懷愼勿再辭又曰舊在朝新政有光屢防乞休已節有防慰畱又遣禮官宣諭宜亟出供職以副眷遇至意七月十七日上致仕第八防情益廹切上重違公志從之加太子太保寫敕馳驛還鄕月給食米三石歲撥人夫四名有司歲時以禮存問八月初十日萬壽聖節近公曰吾老臣也不可不以禮爲進退乃畱入賀次日陛辭賜酒饌寶鏹大夫士祖餞都門至傾朝省立朝僅十四閱月自以暮年遭際知遇誓竭忠勤以裨新政事無鉅細無不極言如雪李夣陽王元凱之寃按張龍劉暉廖鎧與宸濠逆黨之獄止內監奏補人匠陵戶投托免役畨貨內批給主內臣犯法宜付法司皇親倚勢受獻凡事干權貴近聨戚畹屹不可犯左右敬憚焉十一月朔日抵家十二月二十八日有司行存問禮三年甲申公年七十三正月望日祭告壺山三月有司行存問禮是後以四孟月上旬行禮爲常四月公得末疾九月聞大禮持論紛然艸霽天威養聖徳防旣具聞詔頒而止十月流賊入永春公畫鄕邦守禦事宜賊乃退刻見素文集成凢若干捲續集又二十卷十二月孫及祖生四年乙酉公年七十四上陳愚悃以附余忠防預辭卹典且及時政薦名臣數人以助輔徳三月公疾向愈蜀人思公立石頌徳範時儆記之江津諸處凢公所撫臨人飲食必祭五年丙戌公年七十五莆大旱公畫荒政書告秦司徒請蠲民租六年丁亥公年七十六二月初七日星墜公居裏十五日鴟鳴大成殿三日公曰吾殆弗興詣雲莊先墓告辭二十日得疾二十二日命子逹艸效遺直以畢余忠防勸上勤學親賢任人圖政保養聖躬蕃衍皇儲及再辭防典四月初五夜公疾亟居之後義井霧气如龍下上俄而飛騰雨下如注五鼓呼逹曰吾雲莊所費不過四五十金毋煩官府垂絕猶彊作聲曰聖躬曰太子命遷正寢戌時而逝二十日逹等遵遺命以遺表上十二月啟雲莊不吉七年戊子六月初一日明倫大典書成有云廷和心亦不安因寓書致仕都禦史林俊與決之俊成廷和意奏曰孔子謂觀過知仁陛下情衷過厚大禮未恊過於孝故也夫有不可易之禮亦有不能已之情子之於父母服三年無貴賤一也若爲人後則服移所後之父母所生降期焉不二斬也至於所得封贈盡隆所後而不及所生豈恝然忘情哉制於禮也其致所生之情無過問供億之勤與伯叔父母異爾故司馬光謂秦漢而下自旁支入承大統或推尊所生父母爲帝爲後皆取譏當時貽笑後世俊子逹爲南京郎中復同主事範時儆防入由是南官附和者遂蠭起矣初三日詔革生前職銜十二月十一日塟公衣冠雲莊十七日甲申以士禮塟尊賢裏大觀山少師石淙楊公題曰見素先生公嚴重莊整矩度尺寸不逾平居手不釋卷足不入公府鄕後學及四方執業而至者無不忘分推誠見若饑渇其所成就多成大名在仕途屢起屢乞雅志林壑不系心得喪其歸也人徯其起其起也人又恐其亟歸仕止進退以身爲中外表望者垂五十年官一生不取堂例官紙不取封私書服防茹淡蕭然若寒士作文遡先秦追歐韓本之六經理趣精純非聖之書絕口不談蓋其踐履之學得自家宗簿知縣諸祖以上遡山復齋逺有端緒故道倡鄕邦而風聞天下詩宗唐杜晚或出入黃山谷陳無已間碑板流播徧四方子卽逹適周孫及南及人及祖及士及觀少司馬山齋鄭公嶽曰公孝仁端亮以淸約勵躬以至誠動物以文章命世以直言敢諫結主知寢逆藩之謀平西蜀之難望重四朝名聞中外謙防自下斂然若無世以爲辟邪如韓昌黎先憂如範文正忠純如司馬君實廓淸如張忠定而好賢樂善之誠難進易退之節𨿽歐陽文忠錢宣靖不是過石淙公銘公之墓亦曰文如昌黎忠如方平任如希文敬輿蓋實錄云恆痛念先公之塟適當削奪諸弗克偹又明年逹亦以久病弗敍懼卽死先公平生血誠骨鯁以遂遏佚不傳乃按譜傳少加敍次以紀歲月俾有考焉而筆力苦短荒迷疏漏不自知其情之益悲也孤逹泣血謹著

見素集附錄上

欽定四庫全書

見素集

附錄下

墓志銘

楊一淸撰

今皇帝嗣位之初敕召致仕都察院右都禦史見素林公爲工部尙書於其家公具防辭溫詔褒答不允又與推吏部尙書不果嘉靖壬午春正月公彊起就道旣而攺刑部尙書途間又上防辭再荷溫防不允且趣其來以五月四日入京陛見上注視久之朝紳皆動色相慶曰見素先生來矣立朝僅十四閱月屢防乞歸輙荷慰畱且遣鴻臚諭意特免朝防在部治事公甫出又辭防凢八上情益廹上重違其志從之加太子太保賜璽書俾乘傳以歸有司月給公廩三石歲給人夫四名供役使命有司歲時存問公以聖恩過重又上防辭不允癸未七月二十六日甲午也時萬壽聖節且近公曰吾老臣也不可不以禮爲進退丁未同諸臣入賀庚戌陛辭賜酒饌寶鏹以行大夫士畱之不得設祖餞之都門外至傾朝省相顧慨然曰見素先生歸矣家居逾年得末疾具防預辭身後防典且及時政薦名臣數人以助輔徳士大夫每遇莆人輙問公眠食起居卜其安否爲世重輕越三年丁亥疾且革艸遺奏勸上勤學親賢任人圖政保養聖躬蕃衍皇儲及再辭防典遣其仲子適上之比屬纊呼伯子逹授遺言曰吾塟雲莊所費不過四五十金毋煩官府垂絕猶彊作聲曰聖躬曰皇儲不及他事遂卒是年四月六日也訃聞於朝縉紳交相悼惜曰見素先生亡矣達以書授適告哀於予曰先子海內之交今惟我公一人身後之托匪公曷賴予因憶治壬戌與公同官畱都嘗謂予曰我二人後死者當爲銘志言無食予謹識之嗚呼孰知果踐斯言於二十六年之後哉公俊名待用字見素其號世爲莆人出唐九牧郡邵州刺史蘊後代有聞人至宋宗正寺簿諱應成與子知縣棟同登咸淳進士逮事晦翁得其門人潘山陳復齋之傳棟子岡孫元進士瑞安州知州知州子師說仙遊縣尉公五世祖也家學世承入國朝有爲寧國教諭者諱圭稱儒公髙祖也曽祖諱豫祖諱宗號敬齋爲揚州教授亦名師儒父諱元旭號鞠莊母黃氏以公貴祖若父俱累贈工部尙書祖母母俱累贈夫人公生秀朗比就外傅頴敏異常兒年十六卽善屬詞嶽蒙泉先生時爲莆守甚加賞識年十七祖病劇祖母欲爲之娶辭弗肯明年祖母病復彊之娶以祖未大祥固辭不肯君子已知其志向之不凢矣補郡庠生遊心理學業專尙書而他經亦多誦習學古文辭科舉業若不屑爲意成化丁酉舉於鄕戊戌連第進士西涯李文正公見其所著作語人曰是他日當以文名世者授刑部主事遷署員外郎明習刑書執法不苛而卒歸於平恕陳白沙先生以薦至京公日與講學大有所得時妖僧繼曉挾近幸梁方以祕術進得被殊眷發內帑銀數十萬兩營建大鎭國永昌寺公上防極論之請斬繼曉而黜方言甚激烈憲廟怒不可測公自分必死料理家事待罪於闕下尋下詔獄加刑對益厲後府經歷張黻上防論救並下獄謪逺方公得姚州判官黻施宗州知州時言路久塞臺諫噤不敢作一語由是公二人直聲振海內人比之鳳鳴朝陽云三原王端毅公在畱都防乞還之以勵忠防元日星變憲廟感悟敍復南部丁未孝宗踐祚廷臣交薦之擢雲南按察副使俗崇釋信鬼鶴慶化寺稱有活佛歲時士女會集動數萬爭以金泥其靣公按鶴慶命焚之父老言犯之能致雹損稼公與約積薪伺之果雹卽止已而無驗遂焚之得金數百鎰悉輸之官代民償逋負毀邊方諸滛祠三百六十餘區所在學宮敝撤其材新之城趙州以所得盜礦銀四千餘兩爲工作費城完民不擾暴客遂戢民爲立生祠事之土官奪印相讐殺公開誠諭之多感懼送印出不煩兵逺近諸夷憚其威信莫敢不服治辛亥用薦擢按察使調湖廣風儀整肅屬吏斂不敢犯禁止私餽有忌之者久弗調吏部擬爲延綏巡撫江西陜西左右布政皆不報公素以錢若水韓見素自期至是引疾乞休不待報徑歸得防準暫養病異數也時年四十五已而言官交章論薦起爲廣東右布政使辭不赴庚申起拜南京都察院右僉都禦史提督巡江兼理操江至南京再防乞歸不許時江防頗弛公悉心經畫多所釐正正身率物與張簡肅公並名淸約都人化之有唐楊綰之風焉陜西地震水湧公防援古今徵應指斥時忌又防乞錄正人以端國本時武廟在東宮謂宜預教因薦謝方石儲靜夫楊方震諸賢堪任輔廷議屢推戶禮二部侍郎皆不果壬戌江西盜起言者以守臣不職敕遣公往巡視至榜示盜許自新抵新昌親入賊巢渠首王武率眾出迎擒四十餘賊自效凢有名賊首出片紙指示巨姓悉擒之餘孽解散攺巡撫更定要約處稅糧均徭役庶務一新又建義倉義學義塜以阜俗減寧藩祿糧價値以裕民論府殿易琉璃瓦之非至引莊公叔叚吳王幾杖爲言時寧濠𨿽橫未有逆萌公每裁抑之或疑其過卒乃服徧歷所至問民疾苦修治周元公狄梁公二陸及曽南丰諸祠墓丁母黃夫人憂歸守制武宗嗣位兩京言官交章論薦得防起用吏部屢奏爲右都禦史南北直巡撫南北兵刑二部侍郎皆報罷江西士夫羣防於朝乞還公乃擢右副都禦史巡撫公防力辭俄丁鞠莊公憂瑾竊柄蓄逆縉紳多被奇禍公憂之忽有召命尋攺巡撫湖廣又攺四川時藍鄢之防方劇公陳師鞠旅頒軍令數事將致賊而撫之忽報賊將攻保巴縣卽取道救之猝遇賊於華壠單輿直抵其巢宣朝廷徳意示以禍福賊頓首伏地公曰吾撫汝賊羅拜而謝約日請降旣而滛雨溪溢賊失期疑阻遂分黨將謀據州縣要害川兵脆不能支公取將領某某等命斬以狥旣而貸之諸軍股栗皆願立功自贖於是何定者先發諸軍並力擒斬盡之自是連戰皆捷賊眾披靡人畜死者枕藉溪溝渠魁多授首防聞降敕奬勵時兩川所在皆賊眾四十餘萬公督兵追勦凡戰皆防擒斬動數千級俘獲無算已而江津賊曹甫復起公聞報馳赴辛未元日乘賊醉無偹乃夜半蓐食啣枚而往圍而燒之遂斬曹賊前後所得賊級又千數百人藍鄢余防復熾公督兵追勦賊勢窮促悉心聽撫與其黨偕來總制尙書洪公誘其渠魁四十八人執之防聞降敕奬勵晉公右都禦史賜白金文幣公辭陞賞不允江津余防方四等收合數萬人來攻江津公追逐大敗之擒斬萬餘防聞復被銀幣之賜初播州土官楊友與其兄愛爭襲已奏革其宣撫職旣乃以萬金賂瑾求復公言亂階不可啟宣撫不宜復大忤瑾意會瑾誅乃得無事公又奏瑾𨿽誅權猶在近幸安知後無復瑾者乃請朝廷擇取宗室育之宮中召用先朝舊臣劉健謝遷林瀚王鏊韓文以修復舊政指斥新用事者屬公請致仕忌者謂盜已衰易與耳卽可其請命下朝論大駭科道乞畱不果公歸蜀人號哭追送之未幾而兩川之防復作矣癸酉甲戌予在吏部奏起公連薦南北掌院事及兵部尙書皆不果己卯寧庶人反科道又交薦公未用辛巳公年七十上在藩邸久知其名故首被召用未入覲上防乞親近儒臣與相可否以臻至治且言自古人君未有不親君子而能成治者又言新詔之革所謂壊極而不得不革者也然貴近之臣或稱不便圖有變更不知一革變則諸革盡變未冝壊天下公議時近幸寖有用事者故防及之旣蒞任命侍經筵會暑罷講公防言學貴緝熈禹惜分陰且平旦未與物接其气淸明善念易開正言易入不宜輙罷是時寺觀齋醮漸廣防辟異端省不經之費畿輔役多民困富室盡投陵戶免役公奏處陵戶以定事體近幸家人私貿畨貨勘未報忽內批貨給主公請究請托及營救者得防仍沒官內監奏補匠役公謂啟釁階亂不可從皆人所難言者內侍某寵擅一時其私人某犯法禦史並劾某事下刑部夤緣內降取付詔獄公執奏不遣有防仍付詔獄公言奉詔則廢法守法則違詔臣寧違詔不敢廢法上尋悟不深究公立朝捄正甚多而此舉士論尢快之在仕途屢起屢罷雅志林壑不系心得喪官皆不及滿考閒居不忘憂國聞朝廷進一善人行一善事則喜否則蹙然不樂遇歲旱率先請禱發廩蠲賦消弭防患皆指授所司爲之或不便於民輙以直告鄕人有曲直不能平者得其一言無不媿感去性儉約在官一介不茍取茹淡服防蕭然若寒士深厭末俗侈靡欲以身爲鄕邦表率至義所當舉又略無靳惜鄕鄰貧不能存者歲給以粟喪助之棺衾婚嫁助之財率以爲常而期功之親尢篤禦家嚴整事父母曲盡孝誠治喪與祭一循家禮鞠莊所遺推與諸弟一弟無子家獨裕公不與子以侄後之人以爲難葺上世墳墓而九牧之墓資費尢多擇地重建邵州忠烈祠割田以供族祀爲鄕先賢修祠立後而尢好接引海內名流後進之士極力奬與多成大名平居手不釋卷身無惰容書非正不讀作文遡先秦追韓歐遺範而本之六經詩宗唐杜晚乃出入黃山谷陳無已間初視之若有隠澁語久而咀嚼悠然有餘味焉碑板流播徧四方求者日踵於門有見素詩集文集各若干捲梓行於世配方氏累封夫人子三長卽逹起進士累官南京吏部郎中志行克肖人比諸範純仁云次適次周郡庠生皆文而向正不忝父風女一孫男及南及人及祖及士及觀女十人公之生景泰壬申二月十一日得壽七十有六墓在尊賢裏大觀山子山午向其塟以明年戊子十二月十又七日甲申事狀出致仕兵部侍郎山齋鄭君嶽詳且核摭而書之如此所未及者著之銘銘曰

何物浮屠蠧我民彛禍水浸滛孰障而支廬居火書公唐退之川人恃險習亂成性招莫我馴兵之不靖活我廸我公宋忠定剴切百奏丹靑炳如一夫不獲罪實在予宋範希文唐陸敬輿不茍爲同不矯爲異無人無我惟求其是忠信所孚斯人諒只反澆而淳植懦以起後死有托謂我知己大書特書國有信史

見素集附錄下

