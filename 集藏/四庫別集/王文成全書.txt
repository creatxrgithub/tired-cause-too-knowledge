

欽定四庫全書

集部六

王文成全書目錄

別集類五【明】

卷一

語錄【一】

卷二

語錄【二】

卷三

語錄【三】

卷四

文錄【一】

卷五

文錄【二】

卷六

文錄【三】

卷七

文錄【四】

卷八

文錄【五】

卷九

別錄【一】

卷十

別錄【二】

卷十一

別錄【三】

卷十二

別錄【四】

卷十三

別錄【五】

卷十四

別錄【六】

卷十五

別錄【七】

卷十六

別錄【八】

卷十七

別錄【九】

卷十八

別錄【十】

卷十九

外集【一】

卷二十

外集【二】

卷二十一

外集【三】

卷二十二

外集【四】

卷二十三

外集【五】

卷二十四

外集【六】

卷二十五

外集【七】

卷二十六

續編【一】

卷二十七

續編【二】

卷二十八

續編【三】

卷二十九

續編【四】

卷三十

續編【五】

卷三十一

續編【六】

卷三十二

附錄【一】

卷三十三

附錄【二】

卷三十四

附錄【三】

卷三十五

附錄【四】

卷三十六

附錄【五】

卷三十七

附錄【六】

卷三十八

附錄【七】

【臣】等謹案王文成全書三十八卷明兵部尙書新建伯余姚王守仁撰守仁事迹具明史本傳其書首編語錄三卷爲傳習錄附以朱子晚年定論乃守仁在時其門人徐愛所輯而錢徳洪刪訂之者次文錄五卷皆雜文別錄十卷爲奏疏公移之類外集七卷爲詩及雜文續編六卷則文錄所遺搜輯續刋者皆守仁歿後徳洪所編輯後附以年譜五卷世徳紀二卷亦徳洪與王畿等所纂集也其初本各自爲書單行於世隆慶壬申禦史新建謝廷傑巡按浙江始合梓以傳仿朱子全書之例以名之蓋當時以學術宗守仁故其推尊之如此守仁勳業气節卓然見諸施行而爲文博大昌達詩亦秀逸有致不獨事功可稱其文章自足傳世也此書明末板佚多有選輯別本以行者然皆缺略不及是編之詳備云乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

王文成全書卷一

明王守仁撰語錄一【傳習錄上】

先生於大學格物諸說悉以舊本爲正蓋先儒所謂誤本者也愛始聞而駭旣而疑己而殫精竭思參互錯綜以質於先生然後知先生之說若水之寒若火之熱斷斷乎百世以俟聖人而不惑者也先生明睿天授然和樂坦易不事邊幅人見其少時豪邁不覊又嘗泛濫於詞章出入二氏之學驟聞是說皆目以爲立異好奇漫不省究不知先生居夷三載處困飬靜精一之功固已超入聖域粹然大中至正之歸矣愛朝夕炙門下但見先生之道卽之若易而仰之愈髙見之若粗而探之愈精就之若近而造之愈益無窮十餘年來竟未能窺其藩籬世之君子或與先生僅交一面或猶未聞其謦欬或先懷忽易憤激之心而遽欲於立談之間傳聞之說臆斷懸度如之何其可得也從遊之士聞先生之教往往得一而遺二見其牝牡驪黃而棄其所謂千里者故愛備錄平日之所聞私以示夫同志相與考而正之庶無負先生之教雲門人徐愛書

愛問在親民朱子謂當作新民後章作新民之文似亦有據先生以爲宜從舊本作親民亦有所據否先生曰作新民之新是自新之民與在新民之新不同此豈足爲據作字卻與親字相對然非親字義下面治國平天下處皆於新字無發眀如雲君子賢其賢而親其親小人樂其樂而利其利如保赤子民之所好好之民之所惡惡之此之謂民之父母之類皆是親字意親民猶孟子親親仁民之謂親之卽仁之也百姓不親舜使爲司徒敬敷五教所以親之也堯典克明峻徳便是明明徳以親九族至平章協和便是親民便是明明徳於天下又如孔子言修已以安百姓修己便是明明徳安百姓便是親民說親民便是兼教飬意說新民便覺偏了

愛問知止而後有定朱子以爲事事物物皆有定理似與先生之說相戾先生曰於事事物物上求至善卻是義外也至善是心之本體只是明明徳到至精至一處便是然亦未嘗離卻事物本注所謂盡夫天理之極而無一毫人欲之私者得之

愛問至善只求諸心恐於天下事理有不能盡先生曰心卽理也天下又有心外之事心外之理乎愛曰如事父之孝事君之忠交友之信治民之仁其間有許多理在恐亦不可不察先生嘆曰此說之蔽久矣豈一語所能悟今姑就所問者言之且如事父不成去父上求个孝的理事君不成去君上求个忠的理交友治民不成去友上民上求个信與仁的理都只在此心心卽理也此心無私欲之蔽卽是天理不湏外面添一分以此純乎天理之心發之事父便是孝發之事君便是忠發之交友治民便是信與仁只在此心去人欲存天理上用功便是愛曰聞先生如此說愛己覺有省悟處但舊說纒於胸中尙有未脫然者如事父一事其間溫凊定省之類有許多節目不亦湏講求否先生曰如何不講求只是有个頭腦只是就此心去人欲存天理上講求就如講求冬溫也只是要盡此心之孝恐怕有一毫人欲間雜講求夏凊也只是要盡此心之孝恐怕有一毫人欲間雜只是講求得此心此心若無人欲純是天理是个誠於孝親的心冬時自然思量父母的寒便自要去求个溫的道理夏時自然思量父母的熱便自要去求个凊的道理這都是那誠孝的心發出來的條件卻是湏有這誠孝的心然後有這條件發出來譬之樹木這誠孝的心便是根許多條件便是枝葉湏先有根然後有枝葉不是先尋了枝葉然後去種根禮記言孝子之有深愛者必有和气有和气者必有愉色有愉色者必有婉容須是有个深愛做根便自然如此

鄭朝朔問至善亦湏有從事物上求者先生曰至善只是此心純乎天理之極便是更於事物上怎生求且試說幾件看朝朔曰且如事親如何而爲溫凊之節如何而爲奉飬之宜湏求个是當方是至善所以有學問思辧之功先生曰若只是溫凊之節奉飬之宜可一日二日講之而盡用得甚學問思辧惟於溫凊時也只要此心純乎天理之極奉飬時也只要此心純乎天理之極此則非有學問思辧之功將不免於毫釐千里之繆所以𨿽在聖人猶加精一之訓若只是那些儀節求得是當便謂至善卽如今扮戱子扮得許多溫凊奉飬的儀節是當亦可謂之至善矣愛於是日又有省

愛因未防先生知行合一之訓與宗賢惟賢往復辯論未能決以問於先生先生曰試舉看愛曰如今人盡有知得父當孝兄當弟者卻不能孝不能弟便是知與行分明是兩件先生曰此已被私欲隔斷不是知行的本體了未有知而不行者知而不行只是未知聖賢教人知行正是要復那本體不是著你只恁的便罷故大學指个眞知行與人防說如好好色如惡惡臭見好色屬知好好色屬行只見那好色時已自好了不是見了後又立个心去好聞惡臭屬知惡惡臭屬行只聞那惡臭時已自惡了不是聞了後別立个心去惡如鼻塞人𨿽見惡臭在前鼻中不曽聞得便亦不甚惡亦只是不曾知臭就如稱某人知孝某人知弟必是其人已曾行孝行弟方可稱他知孝知弟不成只是曉得說些孝弟的話便可稱爲知孝弟又如知痛必已自痛了方知痛知寒必已自寒了知饑必已自饑了知行如何分得開此便是知行的本體不曾有私意隔斷的聖人敎人必要是如此方可謂之知不然只是不曾知此卻是何等切著實的工夫如今苦苦定要說知行做兩个是甚麼意某要說做一个是甚麼意若不知立言宗防只管說一个兩个亦有甚用愛曰古人說知行做兩个亦是要人見个分曉一行做知的工夫一行做行的工夫卽功夫始有下落先生曰此卻失了古人宗防也某甞說知是行的主意行是知的功夫知是行之始行是知之成若防得時只說一个知已自有行在只說一个行已自有知在古人所以旣說一个知又說一个行者只爲世間有一種人懵懵懂懂的任意去做全不解思惟省察也只是个防行妄作所以必說个知方才行得是又有一種人茫茫蕩蕩懸空去思索全不肯著實躬行也只是个揣摸影響所以必說一个行方才知得眞此是古人不得已補偏救的說話若見得這个意時卽一言而足今人卻就將知行分作兩件去做以爲必先知了然後能行我如今且去講習討論做知的工夫待知得眞了方去做行的工夫故遂終身不行亦遂終身不知此不是小病痛其來巳非一日矣某今說个知行合一正是對病的藥又不是某鑿空杜撰知行本體原是如此今若知得宗防時卽說兩个亦不妨亦只是一个若不防宗防便說一个亦濟得甚事只是閒說話

愛問昨聞先生止至善之敎已覺功夫有用力處但與朱子格物之訓思之終不能合先生曰格物是止至善之功旣知至善卽知格物矣愛曰昨以先生之敎推之格物之說似亦見得大略但朱子之訓其於書之精一論語之博約孟子之盡心知性皆有所證據以是未能釋然先生曰子夏篤信聖人曽子反求諸巳篤信固亦是然不如反求之切今旣不得於心安可狃於舊聞不求是當就如朱子亦尊信程子至其不得於心處亦何嘗茍從精一博約盡心本自與吾說脗合但未之思耳朱子格物之訓未免牽合附防非其本防精是一之功博是約之功曰仁旣明知行合一之說此可一言而諭盡心知性知天是生知安行事存心飬性事天是學知利行事夭壽不貳修身以俟是困知勉行事朱子錯訓格物只爲倒防了此意以盡心知性爲物格知至要初學便去做生知安行事如何做得愛問盡心知性何以爲生知安行先生曰性是心之體天是性之原盡心卽是盡性惟天下至誠爲能盡其性知天地之化育存心者心有未盡也知天如知州知縣之知是自己分上事已與天爲一事天如子之事父臣之事君須是恭敬奉承然後能無失尙與天爲二此便是聖賢之別至於夭壽不貳其心乃是敎學者一心爲善不可以窮通夭壽之故便把爲善的心變動了只去修身以俟命見得窮通夭壽有个命在我亦不必以此動心事天𨿽與天爲二巳自見得个天在面前俟命便是未曾見面在此等相似此便是初學立心之始有个困勉的意在今卻倒做了所以使學者無下手處愛曰昨聞先生之敎亦影影見得功夫須是如此今聞此說益無可疑愛昨曉思格物的物字卽是事字皆從心上說先生曰然身之主宰便是心心之所發便是意意之本體便是知意之所在便是物如意在於事親卽事親便是一物意在於事君卽事君便是一物意在於仁民愛物卽仁民愛物便是一物意在於視聼言動卽視聼言動便是一物所以某說無心外之理無心外之物中庸言不誠無物大學明明徳之功只是个誠意誠意之功只是个格物

先生又曰格物如孟子大人格君心之格是去其心之不正以全其本體之正但意念所在卽要去其不正以全其正卽無時無處不是存天理卽是窮理天理卽是明徳窮理卽是明明徳

又曰知是心之本體心自然防知見父自然知孝見兄自然知弟見孺子入井自然知惻隠此便是良知不假外求若良知之發更無私意障礙卽所謂充其惻隠之心而仁不可勝用矣然在常人不能無私意障礙所以須用致知格物之功勝私復理卽心之良知更無障礙得以充塞流行便是致其知知致則意誠

愛問先生以博文爲約禮功夫深思之未能得略請開示先生曰禮字卽是理字理之發見可見者謂之文文之隠微不可見者謂之理只是一物約禮只是要此心純是一个天理要此心純是天理須就理之發見處用功如發見於事親時就在事親上學存此天理髮見於事君時就在事君上學存此天理髮見於處富貴貧賤時就在處富貴貧賤上學存此天理髮見於處患難夷狄時就在處患難夷狄上學存此天理至於作止語黙無處不然隨他發見處卽就那上面學个存天理這便是博學之於文便是約禮的功夫博文卽是惟精約禮卽是惟一

愛問道心常爲一身之主而人心每聼命以先生精一之訓推之此語似有獘先生曰然心一也未雜於人謂之道心雜以人僞謂之人心人心之得其正者卽道心道心之失其正者卽人心初非有二心也程子謂人心卽人欲道心卽天理語若分析而意實得之今曰道心爲主而人心聼命是二心也天理人欲不並立安有天理爲主人欲又從而聼命者

愛問文中子韓退之先生曰退之文人之雄耳文中子賢儒也後人徒以文詞之故推尊退之其實退之去文中子逺甚愛問何以有擬經之失先生曰擬經恐未可盡非且說後世儒者著述之意與擬經如何愛曰世儒著述近名之意不無然期以明道擬經純若爲名先生曰著述以眀道亦何所效法曰孔子刪述六經以明道也先生曰然則擬經獨非效法孔子乎愛曰著述卽於道有所發眀擬經似徒擬其迹恐於道無補先生曰子以明道者使其反朴還淳而見諸行事之實乎抑將美其言辭而徒以譊譊於世也天下之大亂由虛文勝而實行衰也使道明於天下則六經不必述刪述六經孔子不得巳也自伏羲畫卦至於文王周公其間言易如連山歸藏之屬紛紛籍籍不知其幾易道大亂孔子以天下好文之風日盛知其說之將無紀極於是取文王周公之說而贊之以爲惟此爲得其宗於是紛紛之說盡廢而天下之言易者始一書詩禮樂春秋皆然書自典謨以後詩自二南以降如九丘八索一切淫哇逸蕩之詞蓋不知其幾千百篇禮樂之名物度數至是亦不可勝窮孔子皆刪削而述正之然後其說始廢如書詩禮樂中孔子何嘗加一語今之禮記諸說皆後儒附防而成己非孔子之舊至於春秋𨿽稱孔子作之其實皆魯史舊文所謂筆者筆其舊所謂削者削其繁是有減無增孔子述六經懼繁文之亂天下惟簡之而不得使天下務去其文以求其實非以文敎之也春秋以後繁文益盛天下益亂始皇焚書得罪是出於私意又不合焚六經若當時志在明道其諸反經叛理之說悉取而焚之亦正暗合刪述之意自秦漢以降文又日盛若欲盡去之斷不能去只宜取法孔子錄其近是者而表章之則其諸怪悖之說亦宜漸漸自廢不知文中子當時擬經之意如何某切深有取於其事以爲聖人復起不能易也天下所以不治只因文盛實衰人出巳見新奇相髙以俗取譽徒以亂天下之聰眀塗天下之耳目使天下靡然爭務修飾文詞以求知於世而不復知有惇本尙實反朴還淳之行是皆著述者有以啟之愛曰著述亦有不可缺者如春秋一經若無左傳恐亦難曉先生曰春秋必待傳而後明是歇後謎語矣聖人何苦爲此艱深隠晦之詞左傳多是魯史舊文若春秋須此而後明孔子何必削之愛曰伊川亦云傳是案經是斷如書弒某君伐某國若不明其事恐亦難斷先生曰伊川此言恐亦是相沿世儒之說未得聖人作經之意如書弒君卽弒君便是罪何必更問其弒君之詳徵伐當自天子出書伐國卽伐國便是罪何必更問其伐國之詳聖人述六經只是要正人心只是要存天理去人欲於存天理去人欲之事則嘗言之或因人請問各隨分量而說亦不肯多道恐人專求之言語故曰子欲無言若是一切縱人欲滅天理的事又安肯詳以示人是長亂導姦也故孟子云仲尼之門無道桓文之事者是以後世無傳焉此便是孔門家法世儒只講得一个伯者的學問所以要知得許多陰謀詭計純是一片功利的心與聖人作經的意思正相反如何思量得通因嘆曰此非達天徳者未易與言此也又曰孔子云吾猶及史之闕文也孟子曰盡信書不如無書吾於武成取二三策而巳孔子刪書於唐虞夏四五百年間不過數篇豈更無一事而所述止此聖人之意可知矣聖人只是要刪去繁文後儒卻只要添上愛曰聖人作經只是要去人欲存天理如五伯以下事聖人不欲詳以示人則誠然矣至如堯舜以前事如何略不少見先生曰羲黃之世其事濶疏傳之者鮮矣此亦可以想見其時全是淳龎朴素略無文采的气象此便是太古之治非後世可及愛曰如三墳之類亦有傳者孔子何以刪之先生曰縱有傳者亦於世變漸非所宜風气益開文采日勝至於周末𨿽欲變以夏商之俗巳不可挽況唐虞乎又況羲黃之世乎然其治不同其道則一孔子於堯舜則祖述之於文武則憲章之文武之法卽是堯舜之道但因時致治其設施政令巳自不同卽夏商事業施之於周巳有不合故周公思兼三王其有不合仰而思之夜以繼日況太古之治豈復能行斯固聖人之所可略也又曰專事無爲不能如三王之因時致治而必欲行以太古之俗卽是佛老的學術因時致治不能如三王之一本於道而以功利之心行之卽是伯者以下事業後世儒者許多講來講去只是講得个伯術

又曰唐虞以上之治後世不可復也略之可也三代以下之治後世不可法也削之可也惟三代之治可行然而世之論三代者不明其本而徒事其末則亦不可復矣

愛曰先儒論六經以春秋爲史史專記事恐與五經事體終或稍異先生曰以事言謂之史以道言謂之經事卽道道卽事春秋亦經五經亦史易是包犧氏之史書是堯舜以下史禮樂是三代史其事同其道同安有所謂異

又曰五經亦只是史史以明善惡示訓戒善可爲訓者特存其迹以示法惡可爲戒者存其戒而削其事以杜姦愛曰存其迹以示法亦是存天理之本然削其事以杜姦亦是遏人欲於將萌否先生曰聖人作經固無非是此意然又不必泥著文句愛又問惡可爲戒者存其戒而削其事以杜姦何獨於詩而不刪鄭衛先儒謂惡者可以懲創人之逸志然否先生曰詩非孔門之舊本矣孔子云放鄭聲鄭聲淫又曰惡鄭聲之亂雅樂也鄭衛之音亡國之音也此是孔門家法孔子所定三百篇皆所謂雅樂皆可奏之郊廟奏之鄕黨皆所以宣暢和平涵泳徳性移風易俗安得有此是長淫導姦矣此必秦火之後世儒附防以足三百篇之數蓋淫泆之詞世俗多所喜傳如今閭巷皆然惡者可以懲創人之逸志是求其說而不得從而爲之辭

愛因舊說汨沒始聞先生之敎實是駭愕不定無入頭處其後聞之旣久漸知反身實踐然後始信先生之學爲孔門嫡傳捨是皆傍蹊小徑斷港絕河矣如說格物是誠意的工夫明善是誠身的工夫窮理是盡性的工夫道問學是尊徳性的工夫博文是約禮的工夫惟精是惟一的工夫諸如此類始皆落落難合其後思之旣久不覺手舞足蹈

右曰仁所錄

陸澄問主一之功如讀書則一心在讀書上接客則一心在接客上可以爲主一乎先生曰好色則一心在好色上好貨則一心在好貨上可以爲主一乎是所謂逐物非主一也主一是專主一个天理

問立志先生曰只念念要存天理卽是立志能不忘乎此久則自然心中凝聚猶道家所謂結聖胎也此天理之念常存馴至於美大聖神亦只從此一念存飬擴充去耳

日間工夫覺紛擾則靜坐覺懶防書則且防書是亦因病而藥

處朋友務相下則得益相上則損

孟源有自是好名之病先生屢責之一日警責方巳一友自陳日來工夫請正源從傍曰此方是尋著源舊時家當先生曰爾病又發源色變議擬欲有所言先生曰爾病又發因諭之曰此是汝一生大病根譬如方丈地內種此一大樹雨露之滋土脈之力只滋飬得這个大根四傍縱要種些嘉谷上面被此樹葉遮覆下面被此樹根盤結如何生長得成湏用伐去此樹纎根勿畱方可種植嘉種不然任汝耕耘培壅只是滋飬得此根

問後世著述之多恐亦有亂正學先生曰人心天理渾然聖賢筆之書如冩眞傳神不過示人以形狀大略使之因此而討求其眞耳其精神意气言笑動止固有所不能傳也後世著述是又將聖人所畫摹仿謄寫而妄自分析加增以逞其技其失眞愈逺矣

問聖人應變不窮莫亦是預先講求否先生曰如何講求得許多聖人之心如明鏡只是一个明則隨感而應無物不照未有巳往之形尙在未照之形先具者若後世所講卻是如此是以與聖人之學大背周公制禮作樂以文天下皆聖人所能爲堯舜何不盡爲之而待於周公孔子刪述六經以詔萬世亦聖人所能爲周公何不先爲之而有待於孔子是知聖人遇此時方有此事只怕鏡不明不怕物來不能照講求事變亦是照時事然學者卻湏先有个明的工夫學者惟患此心之未能明不患事變之不能盡曰然則所謂沖漠無朕而萬象森然巳具者其言何如曰是說本自好只不善防亦便有病痛

義理無定在無窮盡吾與子言不可以少有所得而遂謂止此也再言之十年二十年五十年未有止也他日又曰聖如堯舜然堯舜之上善無盡惡如桀紂然桀紂之下惡無盡使桀紂未死惡寜止此乎使善有盡時文王何以望道而未之見

問靜時亦覺意思好才遇事便不同如何先生曰是徒知靜飬而不用克巳工夫也如此臨事便要傾倒人湏在事上磨方立得住方能靜亦定動亦定

問上達工夫先生曰後儒敎人才渉精微便謂上達未當學且說下學是分下學上達爲二也夫目可得見耳可得聞口可得言心可得思者皆下學也目不可得見耳不可得聞口不可得言心不可得思者上達也如木之栽培灌漑是下學也至於日夜之所息條達暢茂乃是上達人安能預其力哉故凡可用功可告語者皆下學上達只在下學裏凡聖人所說𨿽極精微俱是下學學者只從下學裏用功自然上達去不必別尋个上達的工夫

持志如心痛一心在痛上豈有工夫說閒話管閒事問惟精惟一是如何用功先生曰惟一是惟精主意惟精是惟一功夫非惟精之外復有惟一也精字從米姑以米譬之要得此米純然潔白便是惟一意然非加舂簸篩揀惟精之工則不能純然潔白也舂簸篩揀是惟精之功然亦不過要此米到純然潔白而巳博學審問愼思明辧篤行者皆所以爲惟精而求惟一也他如博文者卽約禮之功格物致知者卽誠意之功道問學卽尊徳性之功明善卽誠身之功無二說也

知者行之始行者知之成聖學只一个功夫知行不可分作兩事

漆雕開曰吾斯之未能信夫子說之子路使子羔爲費宰子曰賊夫人之子曾防言志夫子許之聖人之意可見矣

問寜靜存心時可爲未發之中否先生曰今人存心只定得气當其寜靜時亦只是气寜靜不可以爲未發之中曰未便是中莫亦是求中功夫曰只要去人欲存天理方是功夫靜時念念去人欲存天理動時念念去人欲存天理不管寜靜不寜靜若靠那寜靜不惟漸有喜靜厭動之中間許多病痛只是潛伏在終不能絕去遇事依舊滋長以循理爲主何嘗不寜靜以寜靜爲主未必能循理

問孔門言志由求任政事公西赤任禮樂多少實用及曾晳說來卻似耍的事聖人卻許他是意何如曰三子是有意必有意必便偏著一邊能此未必能彼曾防這意思卻無意必便是素其位而行不願乎其外素夷狄行乎夷狄索患難行乎患難無入而不自得矣三子所謂汝器也曾防便有不器意然三子之才各卓然成章非若世之空言無實者故夫子亦皆許之

問知識不長進如何先生曰爲學湏有本原湏從本原上用力漸漸盈科而進仙家說嬰兒亦善譬嬰兒在母腹時只是純气有何知識出胎後方始能啼旣而後能笑又旣而後能識認其父母兄弟又旣而後能立能行能持能負卒乃天下之事無不可能皆是精气日足則筋力日彊聰明日開不是出胎日便講求推尋得來故湏有个本原聖人到位天地育萬物也只從喜怒哀樂未發之中上飬來後儒不明格物之說見聖人無不知無不能便欲於初下手時講求得盡豈有此理又曰立志用功如種樹然方其根芽猶未有榦及其有榦尙未有枝枝而後葉葉而後花實初種根時只管栽培灌漑勿作枝想勿作葉想勿作花想勿作實想懸想何益但不忘栽培之功怕沒有枝葉花實

問防書不能明如何先生曰此只是在文義上穿求故不明如此又不如爲舊時學問他到防得多觧得去只是他爲學𨿽極解得明曉亦終身無得湏於心體上用功凡明不得行不去湏反在自心上體當卽可通蓋四書五經不過說這心體這心體卽所謂道心體明卽是道明更無二此是爲學頭腦處

虛靈不昧眾理具而萬事出心外無理心外無事或問晦庵先生曰人之所以爲學者心與理而巳此語如何曰心卽性性卽理下一與字恐未免爲二此在學者善觀之

或曰人皆有是心心卽理何以有爲善有爲不善先生曰惡人之心失其本體

問析之有以極其精而不亂然後合之有以盡其大而無餘此言如何先生曰恐亦未盡此理豈容分析又何湏湊合得聖人說精一自是盡

省察是有事時存飬存飬是無事時省察

澄嘗問象山在人情事變上做工夫之說先生曰除了人情事變則無事矣喜怒哀樂非人情乎自視聼言動以至富貴貧賤患難死生皆事變也事變亦只在人情裏其要只在致中和致中和只在謹獨

澄問仁義禮智之名因巳發而有曰然他日澄曰惻隠羞惡辭讓是非是性之表徳邪曰仁義禮智也是表徳性一而巳自其形體也謂之天主宰也謂之帝流行也謂之命賦於人也謂之性主於身也謂之心心之發也遇父便謂之孝遇君便謂之忠自此以往名至於無窮只一性而巳猶人一而巳對父謂之子對子謂之父自此以往至於無窮只一人而巳人只要在性上用功防得一性字分明卽萬理燦然

一日論爲學工夫先生曰敎人爲學不可執一偏初學時心猿意馬拴縛不定其所思慮多是人欲一邊故且敎之靜坐息思慮久之俟其心意稍定只懸空靜守如槁木死灰亦無用湏敎他省察克治省察克治之功則無時而可間如去盜賊湏有个掃除廓淸之意無事時將好色好貨好名等私逐一追究搜尋出來定要防去病根永不復起方始爲快常如貓之捕防一眼防著一耳聼著才有一念萌動卽與克去斬釘截鐡不可姑容與他方便不可窩藏不可放他出路方是眞實用功方能掃除廓淸到得無私可克自有端拱時在𨿽曰何思何慮非初學時事初學必湏思省察克治卽是思誠只思一个天理到得天理純全便是何思何慮矣

澄問有人夜怕鬼者柰何先生曰只是平日不能集義而心有所慊故怕若素行合於神明何怕之有子莘曰正直之鬼不湏怕恐邪鬼不管人善惡故未免怕先生曰豈有邪鬼能迷正人乎只此一怕卽是心邪故有迷之者非鬼迷也心自迷耳如人好色卽是色鬼迷好貨卽是貨鬼迷怒所不當怒是怒鬼迷懼所不當懼是懼鬼迷也

定者心之本體天理也動靜所遇之時也

澄問學庸同異先生曰子思括大學一書之義爲中庸首章

問孔子正名先儒說上告天子下告方伯廢輒立郢此意如何先生曰恐難如此豈有一人致敬盡禮待我而爲政我就先去廢他豈人情天理孔子旣肯與輒爲政必巳是他能傾心委國而聼聖人盛徳至誠必巳感化衛輙使知無父之不可以爲人必將痛哭奔走往迎其父父子之愛本於天性輙能悔痛眞切如此蒯瞶豈不感動底豫蒯瞶旣還輙乃致國請戮瞶巳見化於子又有夫子至誠調和其間當亦決不肯受仍以命輙羣臣百姓又必欲得輙爲君輙乃自暴其罪惡請於天子告於方伯諸侯而必欲致國於父瞶與羣臣百姓亦皆表輙悔悟仁孝之美請於天子告於方伯諸侯必欲得輙而爲之君於是集命於輙使之復君衛國輙不得巳乃如後世上皇故事率羣臣百姓尊瞶爲太公備物致飬而始退復其位焉則君君臣臣父父子子名正言順一舉而可爲政於天下矣孔子正名或是如此

澄在鴻臚寺倉居忽家信至言兒病危澄心甚憂悶不能堪先生曰此時正宜用功若此時放過閒時講學何用人正要在此等時磨錬父之愛子自是至情然天理亦自有个中和處過卽是私意人於此處多認做天理當憂則一向憂苦不知巳是有所憂患不得其正大抵七情所感多只是過少不及者才過便非心之本體必湏調停適中始得就如父母之防人子豈不欲一哭便死方快於心然卻曰毀不滅性非聖人彊制之也天理本體自有分限不可過也人但要識得心體自然增減分毫不得

不可謂未發之中常人俱有蓋體用一源有是體卽有是用有未發之中卽有發而皆中節之和今人未能有發而皆中節之和湏知是他未發之中亦未能全得

易之辭是初九潛龍勿用六字易之象是初畫易之變是值其畫易之占是用其辭

夜气是就常人說學者能用功則日間有事無事皆是此气翕聚發生處聖人則不消說夜气

澄問操存捨亡章曰出入無時莫知其鄕此𨿽就常人心說學者亦湏是知得心之本體亦原是如此則操存功夫始沒病痛不可便謂出爲亡入爲存若論本體原是無出無入的若論出入則其思慮運用是出然主宰常昭昭在此何出之有旣無所出何入之有程子所謂腔子亦只是天理而巳𨿽終日應酬而不出天理卽是在腔子裏若出天理斯謂之放斯謂之亡又曰出入亦只是動靜動靜無端豈有鄕邪

王嘉秀問佛以出離生死誘人入道仙以長生久視誘人入道其心亦不是要人做不好究其極至亦是見得聖人上一截然非入道正路如今仕者有由科有由貢有由傳奉一般做到大官畢竟非入仕正路君子不由也仙佛到極處與儒者略同但有了上一截遺了下一截終不似聖人之全然其上一截同者不可誣也後世儒者又只得聖人下一截分裂失眞流而爲記誦詞章功利訓詁亦卒不免爲異端是四家者終身勞苦於身心無分毫益視彼仙佛之徒淸心寡欲超然於世累之外者反若有所不及矣今學者不必先排仙佛且當篤志爲聖人之學聖人之學明則仙佛自泯不然則此之所學恐彼或有不屑而反欲其俯就不亦難乎鄙見如此先生以爲何如先生曰所論大略亦是但謂上一截下一截亦是人見偏了如此若論聖人大中至正之道徹上徹下只是一貫更有甚上一截下一截一陰一陽之謂道但仁者見之便謂之仁知者見之便謂之智百姓又日用而不知故君子之道鮮矣仁智豈可不謂之道但見得偏了便有病

蓍固是易亦是易

問孔子謂武王未盡善恐亦有不滿意先生曰在武王自合如此曰使文王未沒畢竟如何曰文王在時天下三分巳有其二若到武王伐商之時文王若在或者不致興兵必然這一分亦來歸了文王只善處紂使不得縱惡而巳

問孟子言執中無權猶執一先生曰中只是天理只是易隨時變易如何執得湏是因時制宜難預先定一个防矩在如後世儒者要將道理一一說得無罅漏立定个格式此正是執一

唐詡問立志是常存个善念要爲善去惡否曰善念存時卽是天理此念卽善更思何善此念非惡更去何惡此念如樹之根芽立志者長立此善念而巳從心所欲不逾矩只是志到熟處

精神道徳言動大率收斂爲主發散是不得巳天地人物皆然

問文中子是如何人先生曰文中子庶幾具體而微惜其蚤死問如何卻有續經之非曰續經亦未可盡非請問良久曰更覺良工心獨苦

許魯齋謂儒者以治生爲先之說亦誤人

問仙家元气元神元精先生曰只是一件流行爲气凝聚爲精妙用爲神

喜怒哀樂本體自是中和的才自家著些意思便過不及便是私

問哭則不歌先生曰聖人心體自然如此

克巳湏要掃除廓淸一毫不存方是有一毫在則眾惡相引而來

問律呂新書先生曰學者當務爲急算得此數熟亦恐未有用必湏心中先具禮樂之本方可且如其書說多用管以气然至冬至那一刻時管灰之飛或有先後湏防之間焉知那管正值冬至之刻湏自心中先曉得冬至之刻始得此便有不通處學者湏先從禮樂本原上用功

曰仁云心猶鏡也聖人心如明鏡常人心如昏鏡近世格物之說如以鏡照物照上用功不知鏡尙昏在何能照先生之格物如磨鏡而使之明磨上用功眀了後亦未嘗廢照

問道之精粗先生曰道無精粗人之所見有精粗如這一間房人初進來只見一个大防模如此處久便柱壁之類一一防得明白再久如柱上有些文藻細細都防出來然只是一間房

先生曰諸公近見時少疑問何也人不用功莫不自以爲巳知爲學只循而行之是矣殊不知私欲日生如地上塵一日不掃便又有一層著實用功便見道無終窮愈探愈深必使精白無一毫不徹方可

問知至然後可以言誠意今天理人欲知之未盡如何用得克己工夫先生曰人若眞實切巳用功不巳則於此心天理之精微日見一日私欲之細微亦日見一日若不用克巳工夫終日只是說話而己天理終不自見私欲亦終不自見如人走路一般走得一叚方認得一叚走到岐路處有疑便問問了又走方漸能到得欲到之處今人於巳知之天理不肯存巳知之人欲不肯去且只管愁不能盡知只管閒講何益之有且待克得自巳無私可克方愁不能盡知亦未遲在

問道一而巳古人論道往往不同求之亦有要乎先生曰道無方體不可執著卻拘滯於文義上求道逺矣如今人只說天其實何嘗見天謂日月風雷卽天不可謂人物艸木不是天亦不可道卽是天若識得時何莫而非道人但各以其一隅之見認定以爲道止如此所以不同若觧向裏尋求見得自巳心體卽無時無處不是此道亙古亙今無終無始更有甚同異心卽道道卽天知心則知道知天又曰諸君要實見此道湏從自巳心上體認不假外求始得

問名物度數亦湏先講求否先生曰人只要成就自家心體則用在其中如飬得心體果有未發之中自然有發而中節之和自然無施不可茍無是心𨿽預先講得世上許多名物度數與巳原不相干只是裝綴臨時自行不去亦不是將名物度數全然不理只要知所先後則近道又曰人要隨才成就才是其所能爲如夔之樂稷之種是他資性合下便如此成就之者亦只是要他心體純乎天理其運用處皆從天理上發來然後謂之才到得純乎天理處亦能不器使夔稷易藝而爲當亦能之又曰如素富貴行乎富貴素患難行乎患難皆是不器此惟飬得心體正者能之

與其爲數頃無源之塘水不若爲數尺有源之井水生意不窮時先生在塘邊坐傍有井故以之諭學云

問世道日降太古時气象如何復見得先生曰一日便是一元人平旦時起坐未與物接此心淸明景象便如在伏羲時遊一般

問心要逐物如何則可先生曰人君端拱淸穆六卿分職天下乃治心統五官亦要如此今眼要視時心便逐在色上耳要聼時心便逐在聲上如人君要選官時便自去坐在吏部要調軍時便自去坐在兵部如此豈惟失卻君體六卿亦皆不得其職

善念發而知之而充之惡念發而知之而遏之知與充與遏者志也天聰明也聖人只有此學者當存此

澄曰好色好利好名等心固是私欲如閒思雜慮如何亦謂之私欲先生曰畢竟從好色好利好名等根上起自尋其根便見如汝心中決知是無有做刼盜的思慮何也以汝原無是心也汝若於貨色名利等心一切皆如不做刼盜之心一般都消滅了光光只是心之本體防有甚閒思慮此便是寂然不動便是未發之中便是廓然大公自然感而遂通自然發而中節自然物來順應

問志至气次先生曰志之所至气亦至焉之謂非極至次貳之謂持其志則飬气在其中無暴其气則亦持其志矣孟子救告子之偏故如此夾持說

問先儒曰聖人之道必降而自卑賢人之言則引而自髙如何先生曰不然如此卻乃僞也聖人如天無往而非天三光之上天也九地之下亦天也天何嘗有降而自卑此所謂大而化之也賢人如山嶽守其髙而巳然百仞者不能引而爲千仞千仞者不能引而爲萬仞是賢人未嘗引而自髙也引而自髙則僞矣

問伊川謂不當於喜怒哀樂未發之前求中延平卻敎學者防未發之前气象何如先生曰皆是也伊川恐人於未發前討个中把中做一物防如吾向所謂認气定時做中故令只於涵飬省察上用功延平恐人未便有下手處故令人時時刻刻求未發前气象使人正目而視惟此傾耳而聼惟此卽是戒愼不睹恐懼不聞的工夫皆古人不得巳誘人之言也

澄問喜怒哀樂之中和其全體常人固不能有如一件小事當喜怒者平時無有喜怒之心至其臨時亦能中節亦可謂之中和乎先生曰在一時一事固亦可謂之中和然未可謂之大本達道人性皆善中和是人人原有的豈可謂無但常人之心旣有所昏蔽則其本體𨿽亦時時發見終是暫明暫滅非其全體大用矣無所不中然後謂之大本無所不和然後謂之達道惟天下之至誠然後能立天下之大本曰澄於中字之義尙未明曰此湏自心體認出來非言語所能諭中只是天理曰何者爲天理曰去得人欲便識天理曰天理何以謂之中曰無所偏倚曰無所偏倚是何等气象曰如明鏡然全體瑩徹略無纎塵染著曰偏倚是有所染著如著在好色好利好名等項上方見得偏倚若未發時美色名利皆未相著何以便知其有所偏倚曰𨿽未相著然平日好色好利好名之心原未嘗無旣未嘗無卽謂之有旣謂之有則亦不可謂無偏倚譬之病瘧之人𨿽有時不發而病根原不曽除則亦不得謂之無病之人矣湏是平日好色好利好名等項一應私心掃除蕩滌無復纎毫畱滯而此心全體廓然純是天理方可謂之喜怒哀樂未發之中方是天下之大本

問顏子沒而聖學亡此語不能無疑先生曰見聖道之全者惟顏子觀喟然一嘆可見其謂夫子循循然善誘人博我以文約我以禮是見破後如此說博文約禮如何是善誘人學者湏思之道之全體聖人亦難以語人湏是學者自修自悟顏子𨿽欲從之末由也巳卽文王望道未見意望道未見乃是眞見顏子沒而聖學之正派遂不盡傳矣

問身之主爲心心之靈明是知知之發動是意意之所著爲物是如此否先生曰亦是

只存得此心常見在便是學過去未來事思之何益徒放心耳

言語無序亦足以見心之不存

尙謙問孟子之不動心與告子異先生曰告子是硬把捉著此心要他不動孟子卻是集義到自然不動又曰心之本體原自不動心之本體卽是性性卽是理性原不動理原不動集義是復其心之本體

萬象森然時亦沖漠無朕沖漠無朕卽萬象森然沖漠無朕者一之父萬象森然者精之母一中有精精中有一

心外無物如吾心發一念孝親卽孝親便是物

先生曰今爲吾所謂格物之學者尙多流於口耳況爲口耳之學者能反於此乎天理人欲其精微必時時用力省察克治方日漸有見如今一說話之間𨿽只講天理不知心中倐忽之間巳有多少私欲蓋有竊發而不知者𨿽用力察之尙不易見況徒口講而可得盡知乎今只管講天理來頓放著不循講人欲來頓放著不去豈格物致知之學後世之學其極至只做得个義襲而取的工夫

問格物先生曰格者正也正其不正以歸於正也問知止者知至善只在吾心元不在外也而後志定曰然

問格物於動處用功否先生曰格物無間動靜靜亦物也孟子謂必有事焉是動靜皆有事

工夫難處全在格物致知上此卽誠意之事意旣誠大叚心亦自正身亦自修但正心修身工夫亦各有用力處修身是巳發邊正心是未發邊心正則中身修則和

自格物致知至平天下只是一个明明徳𨿽親民亦明徳事也明徳是此心之徳卽是仁仁者以天地萬物爲一體使有一物失所便是吾仁有未盡處

只說明明徳而不說親民便似老佛

至善者性也性元無一毫之惡故曰至善止之是復其本然而巳

問知至善卽吾性吾性具吾心吾心乃至善所止之地則不爲向時之紛然外求而志定矣定則不擾擾而靜靜而不妄動則安安則一心一意只在此處千思萬想務求必得此至善是能慮而得矣如此說是否先生曰大略亦是

問程子云仁者以天地萬物爲一體何墨氏兼愛反不得謂之仁先生曰此亦甚難言湏是諸君自體認出來始得仁是造化生生不息之理𨿽彌漫周徧無處不是然其流行發生亦只有个漸所以生生不息如冬至一陽生必自一陽生而後漸漸至於六陽若無一陽之生豈有六陽陰亦然惟其漸所以便有个發端處惟其有个發端處所以生惟其生所以不息譬之木其始抽芽便是木之生意發端處抽芽然後發榦發榦然後生枝生葉然後是生生不息若無芽何以有榦有枝葉能抽芽必是下面有个根在有根方生無根便死無根何從抽芽父子兄弟之愛便是人心生意發端處如木之抽芽自此而仁民而愛物便是發榦生枝生葉墨氏兼愛無差等將自家父子兄弟與途人一般防便自沒了發端處不抽芽便知得他無根便不是生生不息安得謂之仁孝弟爲仁之本卻是仁理從裏面發生出來

問延平云當理而無私心當理與無私心如何分別先生曰心卽理也無私心卽是當理未當理便是私心若析心與理言之恐亦未善又問釋氏於世間一切情欲之私都不染著似無私心但外棄人倫卻似未當理曰亦只是一統事都只是成就他一个私已的心

侃問持志如心痛一心在痛上安有工夫說閒語管閒事先生曰初學工夫如此用亦好但要使知出入無時莫知其鄕心之神明原是如此工夫方有著落若只死死守著恐於工夫上又發病

侃問専涵飬而不務講求將認欲作理則如之何先生曰人湏是知學講求亦只是涵飬不講求只是涵飬之志不切曰何謂知學曰且道爲何而學學个甚曰嘗聞先生敎學是學存天理心之本體卽是天理體認天理只要自心地無私意曰如此則只湏克去私意便是又愁甚理欲不明曰正恐這些私意認不眞曰總是志未切志切目視耳聼皆在此安有認不眞的道理是非之心人皆有之不假外求講求亦只是體當自心所見不成去心外別有个見

先生問在坐之友比來工夫何似一友舉虛明意思先生曰此是說光景一友敍今昔異同先生曰此是說效驗二友惘然請是先生曰吾軰今日用功只是要爲善之心眞切此心眞切見善卽遷有過卽攺方是眞切工夫如此則人欲日消天理日明若只管求光景說效驗卻是助長外馳病痛不是工夫

朋友觀書多有摘議晦庵者先生曰是有心求異卽不是吾說與晦庵時有不同者爲入門下手處有毫釐千里之分不得不辯然吾之心與晦庵之心未嘗異也若其餘文義觧得明當處如何動得一字

希淵問聖人可學而至然伯夷伊尹於孔子才力終不同其同謂之聖者安在先生曰聖人之所以爲聖只是其心純乎天理而無人欲之雜猶精金之所以爲精但以其成色足而無銅鉛之雜也人到純乎天理方是聖金到足色方是精然聖人之才力亦有大小不同猶金之分兩有輕重堯舜猶萬鎰文王孔子猶九千鎰禹湯武王猶七八千鎰伯夷伊尹猶四五千鎰才力不同而純乎天理則同皆可謂之聖人猶分兩𨿽不同而足色則同皆可謂之精金以五千鎰者而入於萬鎰之中其足色同也以夷尹而厠之堯孔之間其純乎天理同也蓋所以爲精金者在足色而不在分兩所以爲聖者在純乎天理而不在才力也故𨿽凡人而肯爲學使此心純乎天理則亦可爲聖人猶一兩之金比之萬鎰分兩𨿽懸絕而其到足色處可以無愧故曰人皆可以爲堯舜者以此學者學聖人不過是去人欲而存天理耳猶鏈金而求其足色金之成色所爭不多則煆錬之工省而功易成成色愈下則煆鏈愈難人之气質淸濁粹駁有中人以上中人以下其於道有生知安行學知利行其下者必湏人一己百人十巳千及其成功則一後世不知作聖之本是純乎天理卻專去知識才能上求聖人以爲聖人無所不知無所不能我湏是將聖人許多知識才能逐一理防始得故不務去天理上著工夫徒精竭力從冊子上鑽研名物上考索形迹上比擬知識愈廣而人欲愈滋才力愈多而天理愈蔽正如見人有萬鎰精金不務煆鏈成色求無愧於彼之精純而乃妄希分兩務同彼之萬鎰錫鉛銅鐡雜然而投分兩愈增而成色愈下旣其梢末無復有金矣時曰仁在傍曰先生此諭足以破世儒支離之惑大有功於後學先生又曰吾軰用功只求日減不求日增減得一分人欲便是復得一分天理何等輕快脫灑何等簡易

士徳問曰格物之說如先生所敎明白簡易人人見得文公聰明絕世於此反有未審何也先生曰文公精神气魄大是他早年合下便要繼往開來故一向只就考索著述上用功若先切己自修自然不暇及此到得徳盛後果憂道之不明如孔子退修六籍刪繁就簡開示來學亦大叚不費甚考索文公早嵗便著許多書晚年方悔是倒做了士徳曰晚年之悔如謂向來定本之誤又謂𨿽讀得書何益於吾事又謂此與守書籍泥言語全無交渉是他到此方悔從前用功之錯方去切己自修矣曰然此是文公不可及處他力量大一悔便轉可惜不久卽去世平日許多錯處皆不及攺正

侃去花間艸因曰天地間何善難培惡難去先生曰未培未去耳少間曰此等防善惡皆從軀殻起念便防錯侃未達曰天地生意花艸一般何曾有善惡之分子欲觀花則以花爲善以艸爲惡如欲用艸時復以艸爲善矣此等善惡皆由汝心好惡所生故知是錯曰然則無善無惡乎曰無善無惡者理之靜有善有惡者气之動不動於气卽無善無惡是謂至善曰佛氏亦無善無惡何以異曰佛氏著在無善無惡上便一切都不管不可以治天下聖人無善無惡只是無有作好無有作惡不動於气然遵王之道防其有極便自一循天理便有个裁成輔相曰艸旣非惡卽艸不宜去矣曰如此卻是佛老意見艸若有礙何妨汝去曰如此又是作好作惡曰不作好惡非是全無好惡卻是無知覺的人謂之不作者只是好惡一循於理不去又著一分意思如此卽是不曽好惡一般曰去艸如何是一循於理不著意思曰艸有妨礙理亦宜去去之而巳偶未卽去亦不累心若著了一分意思卽心體便有貽累便有許多動气處曰然則善惡全不在物曰只在汝心循理便是善動气便是惡曰畢竟物無善惡曰在心如此在物亦然世儒惟不知此捨心逐物將格物之學錯防了終日馳求於外只做得个義襲而取終身行不著習不察曰如好好色如惡惡臭則如何曰此正是一循於理是天理合如此本無私意作好作惡曰如好好色如惡惡臭安得非意曰卻是誠意不是私意誠意只是循天理𨿽是循天理亦著不得一分意故有所忿懥好樂則不得其正須是廓然大公方是心之本體知此卽知未發之中伯生曰先生云艸有妨礙理亦宜去緣何又是軀殻起念曰此湏汝心自體當汝要去艸是甚麼心周茂叔前艸不除是甚麼心

先生謂學者曰爲學湏得个頭腦工夫方有著落縱未能無間如舟之有舵一提便醒不然𨿽從事於學只做个義襲而取只是行不著習不察非大本達道也又曰見得時橫說竪說皆是若於此處通彼處不通只是未見得

或問爲學以親故不免業舉之累先生曰以親之故而業舉爲累於學則治田以飬其親者亦有累於學乎先正云惟患奪志但恐爲學之志不眞切耳

崇一問尋常意思多忙有事固忙無事亦忙何也先生曰天地气機元無一息之停然有个主宰故不先不後不急不緩𨿽千變萬化而主宰常定人得此而生若主宰定時與天運一般不息𨿽酬酢萬變常是從容自在所謂天君泰然百體從令若無主宰便只是這气奔放如何不忙

先生曰爲學大病在好名侃曰從前嵗自謂此病巳輕比來精察乃知全未豈必務外爲人只聞譽而喜聞毀而悶卽是此病發來曰最是名與實對務實之心重一分則務名之心輕一分全是務實之心卽全無務名之心若務實之心如饑之求食渇之求飲安得更有工夫好名又曰疾沒世而名不稱稱字去聲讀亦聲聞過情君子恥之之意實不稱名生猶可補沒則無及矣四十五十而無聞是不聞道非無聲聞也孔子云是聞也非達也安肯以此望人

侃多悔先生曰悔悟是去病之藥然以攺之爲貴若畱滯於中則又因藥發病

徳章曰聞先生以精金諭聖以分兩諭聖人之分量以鍜鏈諭學者之工夫最爲深切惟謂堯舜爲萬鎰孔子爲九千鎰疑未安先生曰此又是軀殻上起念故替聖人爭分兩若不從軀殻上起念卽堯舜萬鎰不爲多孔子九千鎰不爲少堯舜萬鎰只是孔子的孔子九千鎰只是堯舜的原無彼我所以謂之聖只論精一不論多寡只要此心純乎天理處同便同謂之聖若是力量气魄如何盡同得後儒只在分兩上較量所以流入功利若除去了比較分兩的心各人盡著自己力量精神只在此心純天理上用功卽人人自有个个圓成便能大以成大小以成小不假外慕無不具足此便是實實落落明善誠身的事後儒不明聖學不知就自己心地良知良能上體認擴充卻去求知其所不知求能其所不能一味只是希髙慕大不知自己是桀紂心地動輙要做堯舜事業如何做得終年碌碌至於老死竟不知成就了个甚麼可哀也已

侃問先儒以心之靜爲體心之動爲用如何先生曰心不可以動靜爲體用動靜時也卽體而言用在體卽用而言體在用是謂體用一源若說靜可以見其體動可以見其用卻不妨

問上智下愚如何不可移先生曰不是不可移只是不肯移

問子夏門人問交章先生曰子夏是言小子之交子張是言成人之交若善用之亦俱是

子仁問學而時習之不亦說乎先儒以學爲效先覺之所爲如何先生曰學是學去人欲存天理從事於去人欲存天理則自正諸先覺考諸古訓自下許多問辧思索存省克治工夫然不過欲去此心之人欲存吾心之天理耳若曰效先覺之所爲則只說得學中一件事亦似專求諸外了時習者坐如屍非専習坐也坐時習此心也立如齋非専習立也立時習此心也說是理義之說我心之說人心本自說理義如目本說色耳本說聲惟爲人欲所蔽所累始有不說今人欲日去則理義日洽浹安得不說

國英問曾子三省𨿽切恐是未聞一貫時工夫先生曰一貫是夫子見曽子未得用功之要故告之學者果能忠恕上用功豈不是一貫一如樹之根本貫如樹之枝葉末種根何枝葉之可得體用一源體未立用安從生謂曽子於其用處蓋已隨事精察而力行之但未知其體之一此恐未盡

黃誠甫問汝與回也孰愈章先生曰子貢多學而識在聞見上用功顏子在心地上用功故聖人問以啟之而子貢所對又只在知見上故聖人嘆惜之非許之也

顏子不遷怒不貳過亦是有未發之中始能

種樹者必培其根種徳者必飬其心欲樹之長必於始生時刪其繁枝欲徳之盛必於始學時去夫外好如外好詩文則精神日漸漏泄在詩文上去凡百外好皆然又曰我此論學是無中生有的工夫諸公湏要信得及只是立志學者一念爲善之志如樹之種但勿助勿忘只管培植將去自然日夜滋長生气日完枝葉日茂樹初生時便抽繁枝亦湏刋落然後根榦能大初學時亦然故立志貴專一

因論先生之門某人在涵飬上用功某人在識見上用功先生曰專涵飬者日見其不足專識見者日見其有餘日不足者日有餘矣日有餘者日不足矣

梁日孚問居敬窮理是兩事先生以爲一事何如先生曰天地間只有此一事安有兩事若論萬殊禮儀三百威儀三千又何止兩公且道居敬是如何窮理是如何曰居敬是存飬工夫窮理是窮事物之理曰存飬个甚曰是存養此心之天理曰如此亦只是窮理矣曰且道如何窮事物之理曰如事親便要窮孝之理事君便要窮忠之理曰忠與孝之理在君親身上在自己心上若在自己心上亦只是窮此心之理矣且道如何是敬曰只是主一如何是主一曰如讀書便一心在讀書上接事便一心在接事上曰如此則飲酒便一心在飲酒上好色便一心在好色上卻是逐物成甚居敬功夫日孚請問曰一者天理主一是一心在天理上若只知主一不知一卽是理有事時便是逐物無事時便是著空惟其有事無事一心皆在天理上用功所以居敬亦卽是窮理就窮理專一處說便謂之居敬就居敬精宻處說便謂之窮理卻不是居敬了別有个心窮理窮理時別有个心居敬名𨿽不同功夫只是一事就如易言敬以直內義以方外敬卽是無事時義義卽是有事時敬兩句合說一件如孔子言修已以敬卽不湏言義孟子言集義卽不湏言敬防得時橫說竪說工夫總是一般若泥文逐句不識本領卽支離決裂工夫都無下落問窮理何以卽是盡性曰心之體性也性卽理也窮仁之理眞要仁極仁窮義之理眞要義極義仁義只是吾性故窮理卽是盡性如孟子說充其惻隱之心至仁不可勝用這便是窮理工夫日孚曰先儒謂一艸一木亦皆有理不可不察如何先生曰夫我則不暇公且先去理防自己性情湏能盡人之性然後能盡物之性日孚悚然有悟

惟幹問知如何是心之本體先生曰知是理之靈處就其主宰處說便謂之心就其稟賦處說便謂之性孩提之童無不知愛其親無不知敬其兄只是這个靈能不爲私欲遮隔充拓得盡便完完是他本體便與天地合徳自聖人以下不能無蔽故湏格物以致其知

守衡問大學工夫只是誠意誠意工夫只是格物修齊治平只誠意盡矣又有正心之功有所忿懥好樂則不得其正何也先生曰此要自思得之知此則知未發之中矣守衡再三請曰爲學工夫有淺深初時若不著實用意去好善惡惡如何能爲善去惡這著實用意便是誠意然不知心之本體原無一物一向著意去好善惡惡便又多了這分意思便不是廓然大公書所謂無有作好作惡方是本體所以說有所忿懥好樂則不得其正正心只是誠意工夫裏面體當自家心體常要鑑空衡平這便是未發之中

正之問戒懼是己所不知時工夫愼獨是己所獨知時工夫此說如何先生曰只是一个工夫無事時固是獨知有事時亦是獨知人若不知於此獨知之地用力只在人所共知處用功便是作僞便是見君子而後厭然此獨知處便是誠的萌芽此處不論善念惡念更無虛假一是百是一錯百錯正是王覇義利誠僞善惡界頭於此一立立定便是端夲澄源便是立誠古人許多誠身的工夫精神命脈全體只在此處眞是莫見莫顯無時無處無終無始只是此个工夫今若又分戒懼爲己所不知卽工夫便支離亦有間斷旣戒懼卽是知己若不知是誰戒懼如此見觧便要流入斷滅禪定曰不論善念惡念更無虛假則獨知之地更無無念時邪曰戒懼亦是念戒懼之念無時可息若戒懼之心稍有不存不是昏憒便已流入惡念自朝至暮自少至老若要無念卽是己不知此除是昏睡除是槁木死灰

志道問荀子云飬心莫善於誠先儒非之何也先生曰此亦未可便以爲非誠字有以工夫說者誠是心之本體求復其本體便是思誠的工夫明道說以誠敬存之亦是此意大學欲正其心先誠其意荀子之言固多病然不可一例吹毛求疵大凡防人言語若先有个意見便有過當處爲富不仁之言孟子有取於陽虎此便見聖賢大公之心

蕭惠問己私難克柰何先生曰將汝己私來替汝克先生曰人湏有爲己之心方能克己能克己方能成己蕭惠曰惠亦頗有爲己之心不知緣何不能克己先生曰且說汝有爲己之心是如何惠良久曰惠亦一心要做好人便自謂頗有爲己之心今思之防來亦只是爲得个軀殻的己不曽爲个眞己先生曰眞己何曽離著軀殻恐汝連那軀殻的已也不曾爲且道汝所謂軀殻的已豈不是耳目口鼻四肢惠曰正是爲此目便要色耳便要聲口便要味四肢便要逸樂所以不能克先生曰美色令人目盲美聲令人耳聾美味令人口爽馳騁田獵令人發狂這都是害汝耳目口鼻四肢的豈得是爲汝耳目口鼻四肢若爲著耳目口鼻四肢時便湏思量耳如何聼目如何視口如何言四肢如何動必湏非禮勿視聼言動方才成得个耳目口鼻四肢這个才是爲著耳目口鼻四肢汝今終日向外馳求爲名爲利這都是爲著軀殻外面的物事汝若爲著耳目口鼻四肢要非禮勿視聼言動時豈是汝之耳目口鼻四肢自能勿視聼言動湏由汝心這視聼言動皆是汝心汝心之視發竅於目汝心之聼發竅於耳汝心之言發竅於口汝心之動發竅於四肢若無汝心便無耳目口鼻所謂汝心亦不專是那一團血肉若是那一團血肉如今已死的人那一團血肉還在緣何不能視聼言動所謂汝心卻是那能視聼言動的這个便是性便是天理有這个性才能生這性之生理便謂之仁這性之生理髮在目便防視發在耳便防聼發在口便防言發在四肢便防動都只是那天理發生以其主宰一身故謂之心這心之本體原只是个天理原無非禮這个便是汝之眞己這个眞己是軀殻的主宰若無眞己便無軀殻眞是有之卽生無之卽死汝若眞爲那个軀殻的已必湏用著這个眞己便湏常常保守著這个眞己的本體戒愼不覩恐懼不聞惟恐虧損了他一些才有一毫非禮萌動便如刀割如鍼刺忍耐不過必湏去了刀拔了鍼這才是有爲己之心方能克己汝今正是認賊作子緣何卻說有爲己之心不能克己

有一學者病目戚戚甚憂先生曰爾乃貴目賤心蕭惠好仙釋先生警之曰吾亦自幼篤志二氏自謂旣有所得謂儒者爲不足學其後居夷三載見得聖人之學若是其簡易廣大始自嘆悔錯用了三十年气力大抵二氏之學其妙與聖人只有毫釐之間汝今所學乃其土苴輙自信自好若此眞防鴞竊腐防耳惠請問二氏之妙先生曰向汝說聖人之學簡易廣大汝卻不問我悟的只問我悔的惠慚謝請問聖人之學先生曰汝今只是了人事問待汝辦个眞要求爲聖人的心來與汝說惠再三請先生曰已與汝一句道盡汝尙自不防

劉觀時問未發之中是如何先生曰汝但戒愼不覩恐懼不聞飬得此心純是天理便自然見觀時請略示气象先生曰啞子喫苦與你說不得你要知此苦還湏你自喫時曰仁在傍曰如此才是眞知卽是行矣一時在座諸友皆有省

蕭惠問死生之道先生曰知晝夜卽知死生問晝夜之道曰知晝則知夜曰書亦有所不知乎先生曰汝能知晝懵懵而興蠢蠢而食行不著習不察終日昏昏只是夢晝惟息有飬瞬有存此心惺惺明明天理無一息間斷才是能知晝這便是天徳便是通乎晝夜之道而知更有甚麼死生

馬子莘問修道之教舊說謂聖人品節吾性之固有以爲法於天下若禮樂刑政之屬此意如何先生曰道卽性卽命本是完完全全增減不得不假修飾的何湏要聖人品節卻似不完全的物件禮樂刑政是治天下之法固亦可謂之敎但不是子思本防若如先儒之說下面由敎入道的緣何捨了聖人禮樂刑政之敎別說出一叚戒愼恐懼工夫卻是聖人之敎爲虛設矣子莘請問先生曰子思性道敎皆從本原上說天命於人則命便謂之性率性而行則性便謂之道修道而學則道便謂之敎率性是誠者事所謂自誠明謂之性也修道是誠之者事所謂自明誠謂之教也聖人率性而行卽是道聖人以下未能率性於道未免有過不及故湏修道修道則賢知者不得而過愚不肖者不得而不及都要循著這个道則道便是个敎此教字與天道至教風雨霜露無非教也之敎同修道字與修道以仁同人能修道然後能不違於道以復其性之本體則亦是聖人率性之道矣下靣戒愼恐懼便是修道的工夫中和便是復其性之本體如易所謂窮理盡性以至於命中和位育便是盡性至命

黃誠甫問先儒以孔子告顏淵爲邦之問是立萬世常行之道如何先生曰顏子具體聖人其於爲邦的大本大原都已完備夫子平日知之已深到此都不必言只就制度文爲上說此等處亦不可忽略湏要是如此方盡善又不可因自己本領是當了便於防範上疏濶湏是要放鄭聲逺佞人蓋顏子是个克已向裏徳上用心的人孔子恐其外面末節或有疏略故就他不足處幫補說若在他人湏告以爲政在人取人以身修身以道修道以仁達道九經及誠身許多工夫方始做得這个方是萬世常行之道不然只去行了夏時乘了殷輅服了周冕作了韶舞天下便治得後人但見顏子是孔門第一人又問个爲邦便把做天大事防了

蔡希淵問文公大學新本先格致而後誠意工夫似與首章次第相合若如先生從舊本之說卽誠意反在格致之前於此尙未釋然先生曰大學工夫卽是明明徳明明徳只是个誠意誠意的工夫只是格物致知若以誠意爲主去用格物致知的工夫卽工夫始有下落卽爲善去惡無非是誠意的事如新本先去窮格事物之理卽茫茫蕩蕩都無著落處湏用添个敬字方才牽扯得向身心上來然終是沒根源若湏用添个敬字緣何孔門倒將一个最要的字落了直待千餘年後要人來補出正謂以誠意爲主卽不湏添敬字所以提出个誠意來說正是學問的大頭腦處於此不察眞所謂毫釐之差千里之謬大抵中庸工夫只是誠身誠身之極便是至誠大學工夫只是誠意誠意之極便是至善工夫總是一般今說這里補个敬字那里補个誠字未免畫蛇添足

王文成全書卷一

欽定四庫全書

王文成全書卷二

明王守仁撰語錄二【傳習錄中】

徳洪曰昔南元善刻傳習錄於越凡二冊下冊摘錄先師手書凡八篇其答徐成之二書吾師自謂天下是朱非陸論定旣久一旦反之爲難二書姑爲調停兩可之說使人自思得之故元善錄爲下冊之首者意亦以是歟今朱陸之辧明於天下久矣洪刻先師文錄置二書於外集者示未全也故今不復錄其餘指知行之本體莫詳於答人論學與答周道通陸淸伯歐陽崇一四書而謂格物爲學者用力日可見之地莫詳於答羅整庵一書平生冒天下之非詆𨿽陷萬死一生遑遑然不忘講學惟恐吾人不聞斯道流於功利機智以日墮於禽獸而不覺其一體同物之心譊譊終身至於斃而後已此孔孟已來聖賢苦心𨿽門人子弟未足以慰其情也是情也莫詳於答聶文蔚之第一書此皆仍元善所錄之舊而揭必有事焉卽致良知功夫明白簡切使人言下卽得入手此又莫詳於答文蔚之第二書故增錄之元善當時洶洶乃能以身明斯道卒至遭姦被斥油油然惟以此生得聞斯學爲慶而絕無有纎芥憤鬰不平之气斯錄之刻人見其有功於同志甚大而不知其處時之甚艱也今所去取裁之時義則然非忍有所加損於其間也

答顧東橋書

來書云近時學者務外遺內博而寡要故先生特倡誠意一義鍼砭膏肓誠大惠也

吾子洞見時獘如此矣亦將何以救之乎然則鄙人之心吾子固已一句道盡復何言哉復何言哉若誠意之說自是聖門教人用功第一義但近世學者乃作第二義防故稍與提掇要出來非鄙人所能特倡也來書云但恐立說太髙用功太防後生師傳影響謬誤未免墜於佛氏明心見性定慧頓悟之機無怪聞者見疑

區區格致誠正之說是就學者本心日用事爲間體究踐履實地用功是多少次第多少積累在正與空虛頓悟之說相反聞者本無求爲聖人之志又未嘗講究其詳遂以見疑亦無足怪若吾子之髙明自當一語之下便了然矣乃亦謂立說太髙用功太防何邪

來書云所諭知行並進不宜分別前後卽中庸尊徳性而道問學之功交養互發內外本末一以貫之之道然工夫次第不能無先後之差如知食乃食知湯乃飲知衣乃服知路乃行未有不見是物先有是事此亦毫釐倐忽之間非謂有等今日知之而明日乃行也

旣云交養互發內外本末一以貫之則知行並進之說無復可疑矣又云工夫次第不能無先後之差無乃自相矛盾已乎知食乃食等說此尢明白易見但吾子爲近聞障蔽自不察耳夫人必有欲食之心然後知食欲食之心卽是意卽是行之始矣食味之美惡必待入口而後知豈有不待入口而已先知食味之美惡者邪必有欲行之心然後知路欲行之心卽是意卽是行之始矣路岐之險夷必待身親履歷而後知豈有不待身親履歷而已先知路岐之險夷者邪知湯乃飲知衣乃服以此例之皆無可疑若如吾子之諭是乃所謂不見是物而先有是事者矣吾子又謂此亦毫釐倐忽之間非謂截然有等今日知之而明日乃行也是亦察之尙有未精然就如吾子之說則知行之爲合一並進亦自斷無可疑矣

來書云眞知卽所以爲行不行不足謂之知此爲學者喫立教俾務躬行則可若眞謂行卽是知恐其專求本心遂遺物理必有闇而不逹之處抑豈聖門知行並進之成法哉

知之眞切篤實處卽是行行之明覺精察處卽是知知行工夫本不可離只爲後世學者分作兩截用功失卻知行本體故有合一並進之說眞知卽所以爲行不行不足謂之知卽如來書所云知食乃食等說可見前已略言之矣此𨿽喫救獘而發然知行之體本來如是非以己意抑揚其間姑爲是說以茍一時之效者也專求本心遂遺物理此蓋失其本心者也夫物理不外於吾心外吾心而求物理無物理矣遺物理而求吾心吾心又何物邪心之體性也性卽理也故有孝親之心卽有孝之理無孝親之心卽無孝之理矣有忠君之心卽有忠之理無忠君之心卽無忠之理矣理豈外於吾心邪晦庵謂人之所以爲學者心與理而已心𨿽主乎一身而實管乎天下之理理𨿽散在萬事而實不外乎一人之心是其一分一合之間而末免已啟學者心理爲二之獘此後世所以有專求本心遂遺物理之患正由不知心卽理耳夫外心以求物理是以有闇而不逹之處此告子義外之說孟子所以謂之不知義也心一而已以其全體惻怛而言謂之仁以其得宜而言謂之義以其條理而言謂之理不可外心以求仁不可外心以求義獨可外心以求理乎外心以求理此知行之所以二也求理於吾心此聖門知行合一之敎吾子又何疑乎

來書云所釋大學古本謂致其本體之知此固孟子盡心之防朱子亦以虛靈知覺爲此心之量然盡心由於知性致知在於格物

盡心由於知性致知在於格物此語然矣然而推本吾子之意則其所以爲是語者尙有未明也朱子以盡心知性知天爲物格知致以存心養性事天爲誠意正心修身以殀壽不貳修身以俟爲知至仁盡聖人之事若鄙人之見則與朱子正相反矣夫盡心知性知天者生知安行聖人之事也存心養性事天者學知利行賢人之事也殀壽不貳修身以俟者困知勉行學者之事也豈可專以盡心知性爲知存心養性爲行乎吾子驟聞此言必又以爲大駭矣然其間實無可疑者一爲吾子言之夫心之體性也性之原天也能盡其心是能盡其性矣中庸云惟天下至誠爲能盡其性又云知天地之化育質諸鬼神而無疑知天也此惟聖人而後能然故曰此生知安行聖人之事也存其心者未能盡其心者也故須加存之之功必存之旣久不待於存而自無不存然後可以進而言盡蓋知天之知如知州知縣之知知州則一州之事皆已事也知縣則一縣之事皆已事也是與天爲一者也事天則如子之事父臣之事君猶與天爲二也天之所以命於我者心也性也吾但存之而不敢失養之而不敢害如父母全而生之子全而歸之者也故曰此學知利行賢人之事也至於殀壽不貳則與存其心者又有間矣存其心者𨿽未能盡其心固已一心於爲善時有不存則存之而已今使之殀壽不貳是猶以殀壽貳其心者也猶以殀壽貳其心是其爲善之心猶未能一也存之尙有所未可而何盡之可云乎今且使之不以殀壽貳其爲善之心若曰死生殀壽皆有定命吾但一心於爲善修吾之身以俟天命而已是其平日尙未知有天命也事天𨿽與天爲二然已眞知天命之所在但惟恭敬奉承之而已耳若俟之云者則尙未能眞知天命之所在猶有所俟者也故曰所以立命立者創立之立如立徳立言立功立名之類凡言立者皆是昔未嘗有而今始建立之謂孔子所謂不知命無以爲君子者也故曰此困知勉行學者之事也今以盡心知性知天爲格物致知使初學之士尙未能不貳其心者而遽責之以聖人生知安行之事如捕風捉影茫然莫知所措其心防何而不至於率天下而路也今世致知格物之獘亦居然可見矣吾子所謂務外遺內博而寡要者無乃亦是過歟此學問最要處於此而差將無往而不差矣此鄙人之所以冒天下之非笑忘其身之陷於罪戮呶呶其言其不容己者也來書云聞語學者乃謂卽物窮理之說亦是玩物防志又取其厭繁就約涵養本原數說標示學者指爲晚年定論此亦恐非

朱子所謂格物云者在卽物而窮其理也卽物窮理是就事事物物上求其所謂定理者也是以吾心而求理於事事物物之中析心與理而爲二矣夫求理於事事物物者如求孝之理於其親之謂也求孝之理於其親則孝之理其果在於吾之心邪抑果在於親之身邪假而果在於親之身則親沒之後吾心遂無孝之理歟見孺子之入井必有惻隠之理是惻隠之理果在於孺子之身歟抑在於吾心之良知歟其或不可以從之於井歟其或可以手而援之歟是皆所謂理也是果於孺子之身歟抑果出於吾心之良知歟以是例之萬事萬物之理莫不皆然是可以知折心與理爲二之非矣夫析心與理而爲二此告子義外之說孟子之所深辟也務外遺內愽而寡要吾子旣已知之矣是果何謂而然哉謂之玩物防志尙猶以爲不可歟若鄙人所謂致知格物者致吾心之良知於事事物物也吾心之良知卽所謂天理也致吾心良知之天理於事事物物皆得其理矣致吾心之良知者致知也事事物物皆得其理者格物也是合心與理而爲一者也合心與理而爲一則凡區區前之所云與朱子晚年之論皆可以不言而諭矣來書云人之心體本無不明而气拘物蔽鮮有不昬非學問思辧以明天下之理則善惡之機眞妄之辧不能自覺任情恣意其害有不可勝言者矣

此叚大略似是而非蓋承沿舊說之獘不可以不辧也夫學問思辧行皆所以爲學未有學而不行者也如言學孝則必服勞奉養躬行孝道而後謂之學豈徒懸空口耳講說而遂可以謂之學孝乎學射則必張弓挾矢引滿中的學書則必伸紙執筆操觚染翰盡天下之學無有不行而可以言學者則學之始固已卽是行矣篤者惇實篤厚之意已行矣而惇篤其行不息其功之謂爾蓋學之不能以無疑則有問問卽學也卽行也又不能無疑則有思思卽學也卽行也又不能無疑則有辧辧卽學也卽行也辧旣明矣思旣愼矣問旣審矣學旣能矣又從而不息其功焉斯之謂篤行非謂學問思辧之後而始措之於行也是故以求能其事而言謂之學以求解其惑而言謂之問以求通其說而言謂之思以求精其察而言謂之辧以求履其實而言謂之行蓋析其功而言則有五合其事而言則一而已此區區心理合一之體知行並進之功所以異於後世之說者正在於是今吾子特舉學問思辧以窮天下之理而不及篤行是專以學問思辧爲知而謂窮理爲無行也已天下豈有不行而學者邪豈有不行而遂可謂之窮理者邪明道云只窮理便盡性至命故必仁極仁而後謂之防窮仁之理義極義而後謂之能窮義之理仁極仁則盡仁之性矣義極義則盡義之性矣學至於窮理至矣而尙未措之於行天下寧有是邪是故知不行之不可以爲學則知不行之不可以爲窮理矣知不行之不可以爲窮理則知知行之合一並進而不可以分爲兩節事矣夫萬事萬物之理不外於吾心而必曰窮天下之理是殆以吾心之良知爲未足而必外求於天下之廣以禆補增益之是猶析心與理而爲二也夫學問思辧篤行之功𨿽其困勉至於人一已百而擴充之極至於盡性知天亦不過致吾心之良知而已良知之外豈復有加於毫末乎今必曰窮天下之理而不知反求諸其心則凡所謂善惡之機眞妄之辧者舎吾心之良知亦將何所致其體察乎吾子所謂气拘物蔽者拘此蔽此而已今欲去此之蔽不知致力於此而欲以外求是猶目之不明者不務服藥調理以治其目而徒倀倀然求明於其外明豈可以自外而得哉任情恣意之害亦以不能精察天理於此心之良知而已此誠毫釐千里之謬者不容於不辧吾子毋謂其論之太刻也

來書云教人以致知明徳而戒其卽物窮理誠使昏闇之士深居端坐不聞教告遂能至於知致而徳明乎縱令靜而有覺稍悟本性則亦定慧無用之見果能知古今逹事變而致用於天下國家之實否乎其曰知者意之體物者意之用格物如格君心之非之格語𨿽超悟獨得不踵陳見抑恐於道未相脗合

區區論致知格物正所以窮理未嘗戒人窮理使之深居端坐而一無所事也若謂卽物窮理如前所云務外而遺內者則有所不可耳昏闇之士果能隨事隨物精察此心之天理以致其本然之良知則𨿽愚必明𨿽柔必彊大本立而逹道行九經之屬可一以貫之而無遺矣尙何患其無致用之實乎彼頑空虛靜之徒正惟不能隨事隨物精察此心之天理以致其本然之良知而遺棄倫理寂滅虛無以爲常是以要之不可以治家國天下孰謂聖人窮理盡性之學而亦有是獘哉心者身之主也而心之虛靈明覺卽所謂本然之良知也其虛靈明覺之良知應感而動者謂之意有知而後有意無知則無意矣知非意之體乎意之所用必有其物物卽事也如意用於事親卽事親爲一物意用於治民卽治民爲一物意用於讀書卽讀書爲一物意用於聽訟卽聽訟爲一物凡意之所用無有無物者有是意卽有是物無是意卽無是物矣物非意之用乎格字之義有以至字訓者如格於文祖有苖來格是以至訓者也然格於文祖必純孝誠敬幽明之間無一不得其理而後謂之格有苖之頑實以文徳誕敷而後格則亦兼有正字之義在其間未可專以至字盡之也如格其非心大臣格君心之非之類是則一皆正其不正以歸於正之義而不可以至字爲訓矣且大學格物之訓又安知其不以正字爲訓而必以至字爲義乎如以至字爲義者必曰窮至事物之理而後其說始通是其用功之要全在一窮字用力之地全在一理字也若上去一窮下去一理字而直曰致知在至物其可通乎夫窮理盡性聖人之成訓見於系辭者也茍格物之說而果卽窮理之義則聖人何不直曰致知在窮理而必爲此轉折不完之語以啟後世之獘邪蓋大學格物之說自與系辭窮理大防𨿽同而微有分辧窮理者兼格致誠正而爲功也故言窮理則格致誠正之功皆在其中言格物則必兼舉致知誠意正心而後其功始備而宻今偏舉格物而遂謂之窮理此所以專以窮理屬知而謂格物未嘗有行非惟不得格物之防並窮理之義而失之矣此後世之學所以析知行爲先後兩截日以支離決裂而聖學益以殘晦者其端實始於此吾子蓋亦未免承沿積習見則以爲於道未相脗合不爲過矣

來書云謂致知之功將如何爲溫凊如何爲奉養卽是誠意非別有所謂格物此亦恐非

此乃吾子自以己意揣度鄙見而爲是說非鄙人之所以告吾子者矣若果如吾子之言寧復有可通乎蓋鄙人之見則謂意欲溫凊意欲奉養者所謂意也而未可謂之誠意必實行其溫凊奉養之意務求自慊而無自欺然後謂之誠意知如何而爲溫凊之節知如何而爲奉養之宜者所謂知也而未可謂之致知必致其知如何爲溫凊之節者之知而實以之溫凊致其知如何爲奉養之宜者之知而實以之奉養然後謂之致知溫凊之事奉養之事所謂物也而未可謂之格物必其於溫凊之事也一如其良知之所知當如何爲溫凊之節者而爲之無一毫之不盡於奉養之事也一如其良知之所知當如何爲奉養之宜者而爲之無一毫之不盡然後謂之格物溫凊之物格然後知溫凊之良知始致奉養之物格然後知奉養之良知始致故曰物格而後知至致其知溫凊之良知而後溫凊之意始誠致其知奉養之良知而後奉養之意始誠故曰知至而後意誠此區區誠意致知格物之說蓋如此吾子更熟思之將亦無可疑者矣

來書云道之大端易於明白所謂良知良能愚夫愚婦可與及者至於節目時變之詳毫釐千里之繆必待學而後知今語孝於溫凊定省孰不知之至於舜之不告而娶武之不塟而興師養志養口小杖大杖割股廬墓等事處常處變過與不及之間必須討論是非以爲制事之本然後心體無蔽臨事無失

道之大端易於明白此語誠然顧後之學者忽其易於明白者而弗由而求其難於明白者以爲學此其所以道在邇而求諸逺事在易而求諸難也孟子云夫道若大路然豈難知哉人病不由耳良知良能愚夫愚婦與聖人同但惟聖人能致其良知而愚夫愚婦不能致此聖愚之所由分也節目時變聖人夫豈不知但不專以此爲學而其所謂學者正惟致其良知以精察此心之天理而與後世之學不同耳吾子未暇良知之致而汲汲焉顧是之憂此正求其難於明白者以爲學之獘也夫良知之於節目時變猶規矩尺度之於方圓長短也節目時變之不可預定猶方圓長短之不可勝窮也故規矩誠立則不可欺以方圓而天下之方圓不可勝用矣尺度誠陳則不可欺以長短而天下之長短不可勝用矣良知誠致則不可欺以節目時變而天下之節目時變不可勝應矣毫釐千里之謬不於吾心良知一念之防而察之亦將何所用其學乎是不以規矩而欲定天下之方圓不以尺度而欲盡天下之長短吾見其乖張謬戾日勞而無成也已吾子謂語孝於溫凊定省孰不知之然而能致其知者鮮矣若謂粗知溫凊定省之儀節而遂謂之能致其知則凡知君之當仁者皆可謂之能致其仁之知知臣之當忠者皆可謂之能致其忠之知則天下孰非致知者邪以是而言可以知致知之必在於行而不行之不可以爲致知也明矣知行合一之體不益較然矣乎夫舜之不告而娶豈舜之前已有不告而娶者爲之準則故舜得以考之何典問諸何人而爲此邪抑亦求諸其心一念之良知權輕重之宜不得已而爲此邪武之不塟而興師豈武之前已有不塟而興師者爲之準則故武得以考之何典問諸何人而爲此邪抑亦求諸其心一念之良知權輕重之宜不得已而爲此邪使舜之心而非誠於爲無後武之心而非誠於爲救民則其不告而娶與不塟而興師乃不孝不忠之大者而後之人不務致其良知以精察義理於此心感應酬酢之間顧欲懸空討論此等變常之事執之以爲制事之本以求臨事之無失其亦逺矣其餘數端皆可類推則古人致知之學從可知矣

來書云謂大學格物之說專求本心猶可牽合至於六經四書所載多聞多見前言往行好古敏求愽學審問溫故知新愽學詳說好問好察是皆明白求於事爲之際資於論說之間者用功節目固不容紊矣

格物之義前已詳悉牽合之疑想已不俟復解矣至於多聞多見乃孔子因子張之務外好髙徒欲以多聞多見爲學而不能求諸其心以闕疑殆此其言行所以不免於尢悔而所謂見聞者適以資其務外好髙而已蓋所以救子張多聞多見之病而非以是教之爲學也夫子嘗曰蓋有不知而作之者我無是也是猶孟子是非之心人皆有之之義也此言正所以明徳性之良知非由於聞見耳若曰多聞擇其善者而從之多見而識之則是專求諸見聞之末而已落在第二義矣故曰知之次也夫以見聞之知爲次則所謂知之上者果安所指乎是可以窺聖門致知用力之地矣夫子謂子貢曰賜也汝以予爲多學而識之者歟非也予一以貫之使誠在於多學而識則夫子胡乃謬爲是說以欺子貢者邪一以貫之非致其良知而何易曰君子多識前言往行以畜其徳夫以畜其徳爲心則凡多識前言往行者孰非畜徳之事此正知行合一之功矣好古敏求者好古人之學而敏求此心之理耳心卽理也學者學此心也求者求此心也孟子云學問之道無他求其放心而已矣非若後世廣記愽誦古人之言詞以爲好古而汲汲然惟以求功名利達之具於其外者也愽學審問前言已盡溫故知新朱子亦以溫故屬之尊徳性矣徳性豈可以外求哉惟夫知新必由於溫故而溫故乃所以知新則亦可以驗知行之非兩節矣愽學而詳說之者將以反說約也若無反約之云則愽學詳說者果何事邪舜之好問好察惟以用中而致其精一於道心耳道心者良知之謂也君子之學何嘗離去事爲而廢論說但其從事於事爲論說者要皆知行合一之功正所以致其本心之良知而非若世之徒事口耳談說以爲知者分知行爲兩事而果有節目先後之可言也

來書云楊墨之爲仁義鄕願之辭忠信堯舜子之之禪譲湯武楚項之放伐周公莽操之攝輔謾無印正又焉適從且於古今事變禮樂名物未嘗考識使國家欲興明堂建辟雍制歷律艸封禪又將何所致其用乎故論語曰生而知之者義理耳若夫禮樂名物古今事變亦必待學而後有以驗其行事之實此則可謂定論矣

所諭楊墨鄕願堯舜子之湯武楚項周公莽操之辧與前舜武之論大略可以類推古今事變之疑前於良知之說已有規矩尺度之諭當亦無俟多贅矣至於明堂辟雍諸事似尙未容於無言者然其說甚長姑就吾子之言而取正焉則吾子之惑將亦可以少釋矣夫明堂辟雍之制始見於呂氏之月令漢儒之訓防六經四書之中未嘗詳及也豈呂氏漢儒之知乃賢於三代之賢聖乎齊宣之時明堂尙有未毀則幽厲之世周之明堂皆無恙也堯舜茅茨土階明堂之制未必備而不害其爲治幽厲之明堂固猶文武成康之舊而無救於其亂何邪豈能以不忍人之心而行不忍人之政則𨿽茅茨土階固亦明堂也以幽厲之心而行幽厲之政則𨿽明堂亦暴政所自出之地邪武帝肇講於漢而武后盛作於唐其治亂何如邪天子之學曰辟雍諸侯之學曰泮宮皆象地形而爲之名耳然三代之學其要皆所以明人倫非以辟不辟泮不泮爲重輕也孔子云人而不仁如禮何人而不仁如樂何制禮作樂必具中和之徳聲爲律而身爲度者然後可以語此若夫器數之末樂工之事祝史之守故曽子曰君子所貴乎道者三籩豆之事則有司存也堯命羲和欽若昊天歷象日月星辰其重在於敬授人時也舜在璿璣玉衡其重在於以齊七政也是皆汲汲然以仁民之心而行其養民之政治歷明時之本固在於此也羲和歷數之學臯契未必能之也禹稷未必能之也堯舜之知而不徧物𨿽堯舜亦未必能之也然至於今循羲和之法而世修之𨿽曲知小慧之人星術淺陋之士亦能推步占候而無所忒則是後世曲知小慧之人反賢於禹稷堯舜者邪封禪之說尢爲不經是乃後世佞人諛士所以求媚於其上倡爲誇侈以蕩君心而靡國費蓋欺天罔人無恥之大者君子之所不道司馬相如之所以見譏於天下後世也吾子乃以是爲儒者所宜學殆亦未之思邪夫聖人之所以爲聖者以其生而知之也而釋論語者曰生而知之者義理耳若夫禮樂名物古今事變亦必待學而後有以驗其行事之實夫禮樂名物之類果有闗於作聖之功也而聖人亦必待學而後能知焉則是聖人亦不可以謂之生知矣謂聖人爲生知者専指義理而言而不以禮樂名物之類則是禮樂名物之類無闗於作聖之功矣聖人之所以謂之生知者專指義理而不以禮樂名物之類則是學而知之者亦惟當學知此義理而已困而知之者亦惟當困知此義理而已今學者之學聖人於聖人之所能知者未能學而知之而顧汲汲焉求知聖人之所不能知者以爲學無乃失其所以希聖之方歟凡此皆就吾子之所惑者而稍爲之分釋未及乎防本塞源之論也夫防本塞源之論不明於天下則天下之學聖人者將日繁日難斯人惑於異端邪說而猶自以爲聖人之學吾之說𨿽或蹔明於一時終將凍解於西而冰堅於東霧釋於前而云滃於後呶呶焉危困以死而卒無救於天下之分毫也已夫聖人之心以天地萬物爲一體其視天下之人無外內逺近凡有血气皆其昆弟赤子之親莫不欲安全而教養之以遂其萬物一體之念天下之人心其始亦非有異於聖人也特其間於有我之私隔於物欲之蔽大者以小通者以塞人各有心至有視其父子兄弟如仇讐者聖人有憂之是以推其天地萬物一體之仁以教天下使之皆有以克其私去其蔽以復其心體之同然其教之大端則堯舜禹之相授受所謂道心惟防惟精惟一允執厥中而其節目則舜之命契所謂父子有親君臣有義夫婦有別長防有序朋友有信五者而已唐虞三代之世教者惟以此爲教而學者惟以此爲學當是之時人無異見家無異習安此者謂之聖勉此者謂之賢而背此者𨿽其啟明如朱亦謂之不肖下至閭井田野農工商賈之賤莫不皆有是學而惟以成其徳行爲務何者無有聞見之雜記誦之煩辭章之靡濫功利之馳逐而但使之孝其親弟其長信其朋友以復其心體之同然是蓋性分之所固有而非有假於外者則人亦孰不能之乎學校之中惟以成徳爲事而才能之異或有長於禮樂長於政教長於水土播植者則就其成徳而因使益精其能於學校之中迨夫舉徳而任則使之終身居其職而不易用之者惟知同心一徳以共安天下之民視才之稱否而不以崇卑爲輕重勞逸爲美惡效用者亦惟知同心一徳以共安天下之民茍當其能則終身處於煩劇而不以爲勞安於卑而不以爲賤當是之時天下之人熈熈皥皥皆相視如一家之親其才質之下者則安其農工商賈之分各勤其業以相生相養而無有乎希髙慕外之心其才能之異若臯防稷契者則出而各效其能若一家之務或營其衣食或通其有無或備其器用集謀並力以求遂其仰事俯育之願惟恐當其事者之或怠而重已之累也故稷勤其稼而不恥其不知教視契之善教卽已之善教也防司其樂而不恥於不明禮視夷之通禮卽己之通禮也蓋其心學純眀而有以全其萬物一體之仁故其精神流貫志气通逹而無有乎人已之分物我之間譬之一人之身目視耳聽手持足行以濟一身之用目不恥其無聰而耳之所渉目必營焉足不恥其無執而手之所探足必前焉蓋其元气充周血脈條暢是以癢屙呼吸感觸神應有不言而諭之妙此聖人之學所以至易至簡易知易從學易能而才易成者正以大端惟在復心體之同然而知識技能非所與論也三代之衰王道熄而覇術焻孔孟旣沒聖學晦而邪說橫教者不復以此爲教而學者不復以此爲學覇者之徒竊取先王之近似者假之於外以內濟其私已之欲天下靡然而宗之聖人之道遂以蕪塞相仿相效日求所以富彊之說傾詐之謀攻伐之計一切欺天防人茍一時之得以獵取聲利之術若管商蘇張之屬者至不可名數旣其久也闘爭刼奪不勝其禍斯人淪於無所防止而覇術亦有所不能行矣世之儒者慨然悲傷搜獵先聖王之典章法制而掇拾修補於煨燼之餘蓋其爲心良亦欲以挽回先王之道聖學旣逺覇術之傳積漬已深𨿽在賢知皆不免於習染其所以講明修飾以求宣暢光復於世者僅足以增覇者之藩籬而聖學之門墻遂不復可覩於是乎有訓詁之學而傳之以爲名有記誦之學而言之以爲愽有詞章之學而侈之以爲麗若是者紛紛籍籍羣起角立於天下又不知其幾家萬徑千蹊莫知所適世之學者如入百戱之場讙謔跳踉騁奇鬭巧獻笑爭妍者四面而競出前瞻後盼應接不遑而耳目瞀精神恍惑日夜遨逰淹息其間如病狂防心之人莫自知其宏業之所歸時君世主亦皆昏迷顚倒於其說而終身從事於無用之虛文莫自知其所謂間有覺其空疏謬妄支離牽滯而卓然自奮欲以見諸行事之實者極其所抵亦不過爲富彊功利五覇之事業而止聖人之學日逺日晦而功利之習愈趨愈下其間𨿽嘗瞽惑於佛老而佛老之說卒亦未能有以勝其功利之心𨿽又嘗折於羣儒而羣儒之論終亦未能有以破其功利之見蓋至於今功利之毒淪浹於人之心髓而習以成性也防千年矣相矜以知相軋以勢相爭以利相髙以技能相取以聲譽其出而仕也理錢糓者則欲兼夫兵刑典禮樂者又欲與於銓軸處郡縣則思藩臬之髙居臺諫則望宰執之要故不能其事則不得以兼其官不通其說則不可以要其譽記誦之廣適以長其傲也知識之多適以行其惡也聞見之愽適以肆其辧也辭章之富適以飾其僞也是以臯防稷契所不能兼之事而今之初學小生皆欲通其說究其術其稱名借號未嘗不曰吾欲以共成天下之務而其誠心實意之所在以爲不如是則無以濟其私而滿其欲也嗚呼以若是之積染以若是之心志而又講之以若是之學術宜其聞吾聖人之教而視之以爲贅疣枘鑿則其以良知爲未足而謂聖人之學爲無所用亦其勢有所必至矣嗚呼士生斯世而尙何以求聖人之學乎尙何以論聖人之學乎士生斯世而欲以爲學者不亦勞苦而繁難乎不亦拘滯而險艱乎嗚呼可悲也己所幸天理之在人心終有所不可冺而良知之明萬古一日則其聞吾防本塞源之論必有惻然而悲戚然而痛憤然而起沛然若決江河而有所不可禦者矣非夫豪傑之士無所待而興起者吾誰與望乎

啟問道通書

吳曽兩生至備道道通懇切爲道之意殊慰相念若道通眞可謂篤信好學者矣憂病中防不能與兩生細論然兩生亦自有志向肯用功者每見輒覺有進在區區誠不能無負於兩生之逺來在兩生則亦庶幾無負其逺來之意矣臨別以此冊致道通意請書數語荒憒無可言者輒以道通來書中所問數節略下轉語奉酬艸艸殊不詳細兩生當亦自能口悉也

來書云日用工夫只是立志近來於先生誨言時時體驗愈益明白然於朋友不能一時相離若得朋友講習則此志才精健闊大才有生意若三五日不得朋友相講便覺防弱遇事便會困亦時會忘乃今無朋友相講之日還只靜坐或防書或防衍經行凡寓目措身悉取以培養此志頗覺意思和適然終不如朋友講聚精神流動生意更多也離羣索居之人當更有何法以處之

此叚足驗道通日用工夫所得工夫大略亦只是如此用只要無間斷到得純熟後意思又自不同矣大抵吾人爲學要大頭腦只是立志所謂困忘之病亦只是志欠眞切今好色之人未嘗病於困忘只是一眞切耳自家痛癢自家須防知得自家須防搔摩得旣自知得痛癢自家須不能不搔摩得佛家謂之方便法門須是自家調停斟酌他人總難與力亦更無別法可設也來書云上蔡嘗問天下何思何慮伊川云有此理只是發得太早在學者工夫固是必有事焉而勿忘然亦須識得何思何慮底气象一並防爲是若不識得這气象便有正與助長之病若認得何思何慮而忘必有事焉工夫恐又墮於無也須是不滯於有不墮於無然乎否也

所論亦相去不逺矣只是契悟未盡上蔡之問與伊川之答亦只是上蔡伊川之意與孔子系辭原防稍有不同系言何思何慮是言所思所慮只是一个天理更無別思別慮耳非謂無思無慮也故曰同歸而殊途一致而百慮天下何思何慮云殊途云百慮則豈謂無思無慮邪心之本體卽是天理天理只是一个更有何可思慮得天理原自寂然不動原自感而遂通學者用功𨿽千思萬慮只是要復他本來體用而已不是以私意去安排思索出來故明道云君子之學莫若廓然而大公物來而順應若以私意去安排思索便是用智自私矣何思何慮正是工夫在聖人分上便是自然的在學者分上便是勉然的伊川卻是把作效驗防了所以有發得太早之說旣而云卻好用功則已自覺其前言之有未盡矣濂溪主靜之論亦是此意今道通之言𨿽已不爲無見然亦未免尙有兩事也

來書云凡學者才曉得做工夫便要識認得聖人气象蓋認得聖人气象把做凖的乃就實地做工夫去才不會差才是作聖工夫未知是否

先認聖人气象防人嘗有是言矣然亦欠有頭腦聖人气象自是聖人的我從何處識認若不就自己良知上眞切體認如以無星之稱而權輕重未開之鏡而照妍眞所謂以小人之腹而度君子之心矣聖人气象何由認得自己良知原與聖人一般若體認得自己良知明白卽聖人气象不在聖人而在我矣程子嘗云覷著堯學他行事無他許多聰明睿智安能如彼之動容周旋中禮又云心通於道然後能辧是非今且說通於道在何處聰明睿智從何處出來

來書云事上磨煉一日之內不管有事無事只一意培養本原若遇事來感或自己有感心上旣有覺安可謂無事但因事凝心一防大段覺得事理當如此只如無事處之盡吾心而已然乃有處得善與未善何也又或事來得多須要次第與處每因才力不足輒爲所困𨿽極力扶起而精神已覺衰弱遇此未免要十分退省寧不了事不可不加培養如何

所說工夫就道通分上也只是如此用然未免有出入在凡人爲學終身只爲這一事自少至老自朝至暮不論有事無事只是做得這一件所謂必有事焉者也若說寧不了事不可不加培養卻是尙爲兩事也必有事焉而勿忘勿助事物之來但盡吾心之良知以應之所謂忠恕違道不逺矣凡處得有善有未善及有困頓失次之患者皆是牽於毀譽得防不能實致其良知耳若能實致其良知然後見得平日所謂善者未必是善所謂未善者卻恐正是牽扵毀譽得防自賊其良知者也來書云致知之說春間再承誨益己頗知用力覺得比舊尢爲簡易但鄙心則謂與初學言之還須帶格物意思使之知下手處本來致知格物一並下但在初學未知下手用功還說與格物方曉得致知云云

格物是致知工夫知得致知便已知得格物若是未知格物則是致知工夫亦未嘗知也近有一書與友人論此頗悉今往一通細觀之當自見矣

來書云今之爲朱陸之辧者尙未已每對朋友言正學不明已久且不須枉費心力爲朱陸爭是非只依先生立志二字防化人若其人果能辧得此志來決意要知此學已是大叚明白了朱陸𨿽不辧彼自能覺得又嘗見朋友中見有人議先生之言者輒爲動气昔在朱陸二先生所以遺後世紛紛之議者亦見二先生工夫有末純熟分明亦有動气之病若明道則無此矣觀其與吳涉禮論介甫之學云爲我盡逹諸介甫不有益於他必有益於我也气象何等從容嘗見先生與人書中亦引此言願朋友皆如此如何

此節議論得極是極是願道通徧以告於同志各自且論自己是非莫論朱陸是非也以言語謗人其謗淺若自己不能身體實踐而徒入耳出口呶呶度日是以身謗也其謗深矣凡今天下之論議我者茍能取以爲善皆是砥礪切磋我也則在我無非警惕修省進徳之地矣昔人謂攻吾之短者是吾師師又可惡乎

來書云有引程子人生而靜以上不容說才說性便已不是性何故不容說何故不是性晦庵答云不容說者未有性之可言不是性者已不能無气質之雜矣二先生之言皆未能曉每防書至此輒爲一感請問

生之謂性生字卽是气字猶言气卽是性也气卽是性人生而靜以上不容說才說气卽是性卽已落在一邊不是性之本原矣孟子性善是從本原上說然性善之端須在气上始見得若無气亦無可見矣惻隠羞惡辭讓是非卽是气程子謂論性不論气不備論气不論性不明亦是爲學者各認一邊只得如此說若見得自性明白時气卽是性性卽是气原無性气之可分也

答陸原靜書

來書云下手工夫覺此心無時寧靜妄心固動也照心亦動也心旣恆動則無刻蹔停也

是有意於求寧靜是以愈不寧靜耳夫妄心則動也照心非動也恆照則恆動恆靜天地之所以恆久而不已也照心固照也妄心亦照也其爲物不貳則其生物不息有刻蹔停則息矣非至誠無息之學矣

來書云良知亦有起處云云

此或聽之未審良知者心之本體卽前所謂恆照者也心之本體無起無不起𨿽妄念之發而良知未嘗不在但人不知察則有時而或放耳𨿽昏塞之極而良知未嘗不明但人不知察則有時而或蔽耳𨿽有時而或放其體實未嘗不在也存之而已耳𨿽有時而或蔽其體實未嘗不明也察之而已耳若謂良知亦有起處則是有時而不在也非其本體之謂矣

精一之精以理言精神之精以气言理者气之條理气者理之運用無條理則不能運用無運用則亦無以見其所謂條理者矣精則精精則明精則一精則神精則誠一則精一則明一則神一則誠原非有二事也但後世儒者之說與養生之說各滯於一偏是以不相爲用前日精一之論𨿽爲原靜愛養精神而發然而作聖之功寔亦不外是矣

來書云元神元气元精必各有寄藏發生之處又有眞陰之精眞陽之气云云

夫良知一也以其妙用而言謂之神以其流行而言謂之气以其凝聚而言謂之精安可以形象方所求哉眞陰之精卽眞陽之气之母眞陽之气卽眞陰之精之父陰根陽陽根陰亦非有二也茍吾良知之說明則凡若此類皆可以不言而諭不然則如來書所云三闗七返九還之屬尙有無窮可疑者也

又

來書云良知心之本體卽所謂性善也未發之中也寂然不動之體也廓然大公也何常人皆不能而必待於學邪中也寂也公也旣以屬心之體則良知是矣今驗之於心知無不良而中寂大公寔未有也豈良知復超然於體用之外乎

性無不善故知無不良良知卽是未發之中卽是廓然大公寂然不動之本體人之所同具者也但不能不昏蔽於物欲故須學以去其昏蔽然於良知之本體初不能有加損於毫末也知無不良而中寂大公未能全者是昏蔽之未盡去而存之未純耳體卽良知之體用卽良知之用寧復有超然於體用之外者乎

來書云周子曰主靜程子曰動亦定靜亦定先生曰定者心之本體是靜定也決非不覩不聞無思無爲之謂必常知常存常主於理之謂也夫常知常存常主於理明是動也已發也何以謂之靜何以謂之本體豈是靜定也又有以貫乎心之動靜者邪

理無動者也常知常存常主於理卽不覩不聞無思無爲之謂也不覩不聞無思無爲非槁木死灰之謂也覩聞思爲一於理而未嘗有所覩聞思爲卽是動而未嘗動也所謂動亦定靜亦定體用一原者也

來書云此心未發之體其在已發之前乎其在已發之中而爲之主乎其無前後內外而渾然一體者乎今謂心之動靜者其主有事無事而言乎其主寂然感通而言乎其主循理從欲而言乎若以循理爲靜從欲爲動則於所謂動中有靜靜中有動動極而靜靜極而動者不可通矣若以有事而感通爲動無事而寂然爲靜則於所謂動而無動靜而無靜者不可通矣若謂未發在已發之先靜而生動是至誠有息也聖人有復也又不可矣若謂未發在已發之中則不知未發已發俱當主靜乎抑未發爲靜而已發爲動乎抑未發已發俱無動無靜乎俱有動有靜乎幸教

未發之中卽良知也無前後內外而渾然一體者也有事無事可以言動靜而良知無分於有事無事也寂然感通可以言動靜而良知無分於寂然感通也動靜者所遇之時心之本體固無分於動靜也理無動者也動卽爲欲循理則𨿽酬酢萬變而未嘗動也從欲則𨿽槁心一念而未嘗靜也動中有靜靜中有動又何疑乎有事而感通固可以言動然而寂然者未嘗有增也無事而寂然固可以言靜然而感通者未嘗有減也動而無動靜而無靜又何疑乎無前後內外而渾然一體則至誠有息之疑不待解矣未發在已發之中而已發之中未嘗別有未發者在已發在未發之中而未發之中未嘗別有已發者存是未嘗無動靜而不可以動靜分者也凡觀古人言語在以意逆志而得其大防若必拘滯於文義則靡有孑遺者是周果無遺民也周子靜極而動之說茍不善觀亦未免有病蓋其意從太極動而生陽靜而生陰說來太極生生之理妙用無息而常體不易太極之生生卽陰陽之生生就其生生之中指其妙用無息者而謂之動謂之陽之生非謂動而後生陽也就其生生之中指其常體不易者而謂之靜謂之陰之生非謂靜而後生陰也若果靜而後生陰動而後生陽則是陰陽動靜截然各自爲一物矣陰陽一气也一气屈伸而爲陰陽動靜一理也一理隠顯而爲動靜春夏可以爲陽爲動而未嘗無陰與靜也秋冬可以爲陰爲靜而未嘗無陽與動也春夏此不息秋冬此不息皆可謂之陽謂之動也春夏此常體秋冬此常體皆可謂之陰謂之靜也自元防運世嵗月日時以至刻抄忽防莫不皆然所謂動靜無端陰陽無始在知道者黙而識之非可以言語窮也若只牽文泥句比擬仿像則所謂心從法華轉非是轉法華矣

來書云嘗試於心喜怒憂懼之感發也𨿽動气之極而吾心良知一覺卽罔然消阻或遏於初或制於中或悔於後然則良知常若居優閒無事之地而爲之主於喜怒憂懼若不與焉者何歟

知此則知未發之中寂然不動之體而有發而中節之和感而遂通之妙矣然謂良知常若居於優閒無事之地語尙有病蓋良知𨿽不滯於喜怒憂懼而喜怒憂懼亦不外於良知也

來書云夫子昨以良知爲照心竊謂良知心之本體也照心人所用功乃戒愼恐懼之心也猶思也而遂以戒愼恐懼爲良知何歟

能戒愼恐懼者是良知也

來書云先生又曰照心非動也豈以其循理而謂之靜歟妄心亦照也豈以其良知未嘗不在於其中未嘗不明於其中而視聽言動之不過則者皆天理歟且旣曰妄心則在妄心可謂之照而在照心則謂之妄矣妄與息何異今假妄之照以續至誠之無息竊所未明幸再啟

照心非動者以其發於本體明覺之自然而未嘗有所動也有所動卽妄矣妄心亦照者以其本體明覺之自然者未嘗不在於其中但有所動耳無所動卽照矣無妄無照非以妄爲照以照爲妄也照心爲照妄心爲妄是猶有妄有照也有妄有照則猶貳也貳則息矣無妄無照則不貳不貳則不息矣

來書云養生以淸心寡欲爲要夫淸心寡欲作聖之功畢矣然欲寡則心自淸淸心非捨棄人事而獨居求靜之謂也蓋欲使此心純乎天理而無一毫人欲之私耳今欲爲此之功而隨人欲生而克之則病根常在未免滅於東而生於西若欲刋剝洗蕩於眾欲未萌之先則又無所用其力徒使此心之不淸且欲未萌而搜剔以求去之是猶引犬上堂而逐之也愈不可矣

必欲此心純乎天理而無一毫人欲之私此作聖之功也必欲此心純乎天理而無一毫人欲之私非防於未萌之先而克於方萌之際不能也防於未萌之先而克於方萌之際此正中庸戒愼恐懼大學致知格物之功捨此之外無別功矣夫謂滅於東而生於西引犬上堂而逐之者是自私自利將迎意必之爲累而非克治洗蕩之爲患也今曰養生以淸心寡欲爲要只養生二字便是自私自利將迎意必之根有此病根潛伏於中宜其有滅於東而生於西引犬上堂而逐之之患也來書云佛氏於不思善不思惡時認本來面目於吾儒隨物而格之功不同吾若於不思善不思惡時用致知之功則已涉於思善矣欲善惡不思而心之良知淸靜自在惟有寐而方醒之時耳斯正孟子夜气之說但於斯光景不能久倐忽之際思慮已生不知用功久者其常寐初醒而思未起之時否乎今澄欲求寧靜愈不寧靜欲念無生則念愈生如之何而能使此心前念易滅後念不生良知獨顯而與造物者遊乎

不思善不思惡時認本來面目此佛氏爲末識本來面目者設此方便本來面目卽吾聖門所謂良知今旣認得良知明白卽已不消如此說矣隨物而格是致知之功卽佛氏之常惺惺亦是常存他本來面目耳體叚工夫大略相似但佛氏有个自私自利之心所以便有不同耳今欲善惡不思而心之良知淸靜自在此便有自私自利將迎意必之心所以有不思善不思惡時用致知之功則已涉於思善之患孟子說夜气亦只是爲失其良心之人指出个良心萌動處使他從此培養將去今已知得良知明白常用致知之功卽已不消說夜气卻是得兔後不知守兔而仍去守株兔將復失之矣欲求寧靜欲念無生此正是自私自利將迎意必之病是以念愈生而愈不寧靜良知只是一个良知而善惡自辧更有何善何惡可思良知之體本自寧靜今卻又添一个求寧靜本自生生今卻又添一个欲無生非獨聖門致知之功不如此𨿽佛氏之學亦未如此將迎意必也只是一念良知徹頭徹尾無始無終卽是前念不滅後念不生今卻欲前念易滅而後念不生是佛氏所謂斷滅種性入於槁木死灰之謂矣

來書云佛氏又有常提念頭之說其猶孟子所謂必有事夫子所謂致良知之說乎其卽常惺惺常記得常知得常存得者乎於此念頭提在之時而事至物來應之必有其道但恐此念頭提起時少放下時多則工夫間斷耳且念頭放失多因私欲客气之動而始忽然驚醒而後提其放而未提之間心之昏雜多不自覺今欲日精日明常提不放以何道乎只此常提不放卽全功乎抑於常提不放之中更宜加省克之功乎𨿽曰常提不放而不加戒懼克治之功恐私欲不去若加戒懼克治之功焉又爲思善之事而於本來面目又未逹一間也如之何則可

戒懼克治卽是常提不放之功卽是必有事焉豈有兩事邪此節所問前一叚已自說得分曉末後卻是自生迷惑說得支離及有本來面目未逹一問之疑都是自私自利將迎意必之爲病去此病自無此疑矣

來書云質美者明得盡查滓便渾化如何謂明得盡如何而能更渾化

良知本來自明气質不美者查滓多障蔽厚不易開明質美者查滓原少無多障蔽略加致知之功此良知便自瑩徹些少查滓如湯中浮雪如何能作障蔽此本不甚難曉原靜所以致疑於此想是因一明字不明白亦是稍有欲速之心向曽面論明善之義明則誠矣非若後儒所謂明善之淺也

來書云聰明睿知果質乎仁義禮智果性乎喜怒哀樂果情乎私欲客气果一物乎二物乎古之英才若子房仲舒叔度孔明文中韓範諸公徳業表著皆良知中所發也而不得謂之聞道者果何在乎茍曰此特生質之美耳則生知安行者不愈於學知困勉者乎愚意竊云謂諸公見道偏則可謂全無聞則恐後儒崇尙記誦訓詁之過也然乎否乎

性一而已仁義禮知性之性也聰明睿知性之質也喜怒哀樂性之情也私欲客气性之蔽也質有淸濁故情有過不及而蔽有淺深也私欲客气一病兩痛非二物也張黃諸葛及韓範諸公皆天質之美自多暗合道妙𨿽未可盡謂之知學盡謂之聞道然亦自其有學違道不逺者也使其聞學知道卽伊傅周召矣若文中子則又不可謂之不知學者其書𨿽多出於其徒亦多有未是處然其大略則亦居然可見但今相去遼逺無有的然慿證不可懸斷其所至矣夫良知卽是道良知之在人心不但聖賢𨿽常人亦無不如此若無有物欲牽蔽但循著良知發用流行將去卽無不是道但在常人多爲物欲牽蔽不能循得良知如數公者天質旣自淸明自少物欲爲之牽蔽則其良知之發用流行處自然是多自然違道不逺學者學循此良知而已謂之知學只是知得專在學循良知數公𨿽未知專在良知上用功而或泛濫於多岐疑迷於影響是以或離或合而未純若知得時便是聖人矣後儒嘗以數子者尙皆是气質用事未免於行不著習不察此亦未爲過論但後儒之所謂著察者亦是狃於聞見之狹蔽於沿習之非而依擬仿象於影響形迹之間尙非聖門之所謂著察者也則亦安得以己之昏昏而求人之昭昭也乎所謂生知安行知行二字亦是就用功上說若是知行本體卽是良知良能𨿽在困勉之人亦皆可謂之生知安行矣知行二字更宜精察

來書云昔周茂叔每令伯淳尋仲尼顏子樂處敢問是樂也與七情之樂同乎否乎若同則常人之一遂所欲皆能樂矣何必聖賢若別有眞樂則聖賢之遇大憂大怒大驚大懼之事此樂亦在否乎且君子之心常存戒懼是蓋終身之憂也惡得樂澄平生多悶未嘗見眞樂之趣今切願尋之

樂是心之本體𨿽不同於七情之樂而亦不外於七情之樂𨿽則聖賢別有眞樂而亦常人之所同有但常人有之而不自知反自求許多憂苦自加迷棄𨿽在憂苦迷棄之中而此樂又未嘗不存但一念開明反身而誠則卽此而在矣每與原靜論無非此意而原靜尙有何道可得之問是猶未免於騎驢覓驢之蔽也

來書云大學以心有好樂忿懥憂患恐懼爲不得其正而程子亦謂聖人情順萬事而無情所謂有者傳習錄中以病瘧譬之極精切矣若程子之言則是聖人之情不生於心而生於物也何謂耶且事感而情應則是是非非可以就格事或未感時謂之有則未形也謂之無則病根在有無之間何以致吾知乎學務無情累𨿽輕而出儒入佛矣可乎

聖人致知之功至誠無息其良知之體皦如明鏡略無纎翳妍媸之來隨物見形而明鏡曽無畱染所謂情順萬事而無情也無所住而生其心佛氏曽有是言未爲非也明鏡之應物妍者妍媸者媸一照而皆眞卽是生其心處妍者妍媸者媸一過而不畱卽是無所住處病瘧之諭旣已見其精切則此節所問可以釋然病瘧之人瘧𨿽未發而病根自在則亦安可以其瘧之未發而遂忘其服藥調理之功乎若必待瘧發而後服藥調理則旣晚矣致知之功無間於有事無事而豈論於病之已發未發邪大抵原靜所疑前後𨿽若不一然皆起於自私自利將迎意必之爲祟此根一去則前後所疑自將冰消霧釋有不待於問辧者矣

答原靜書出讀者皆喜澄善問師善答皆得聞所未聞師曰原靜所問只是知解上轉不得已與之逐節分疏若信得良知只在良知上用功𨿽千經萬典無不脗合異端曲學一勘盡破矣何必如此節節分解佛家有僕人逐塊之諭見塊僕人則得人矣見塊逐塊於塊奚得哉在坐諸友聞知暢然似有惺惺悟此學貴反求非知解可入也

答歐陽崇一

崇一來書云師云徳性之良知非由於聞見若曰多聞擇其善者而從之多見而識之則是專求之見聞之末而已落在第二義竊意良知𨿽不由見聞而有然學者之知未嘗不由見聞而發滯於見聞固非而見聞亦良知之用也今曰落在第二義恐爲專以見聞爲學者而言若致其良知而求之見聞亦知行合一之功似矣如何

良知不由見聞而有而見聞莫非良知之用故良知不滯於見聞而亦不雜於見聞孔子云吾有知乎哉無知也良知之外別無知矣故致良知是學問大頭腦是聖人教人第一義今云專求之見聞之末則是失卻頭腦而已落在第二義矣近時同志中蓋已莫不知有志良知之說言其工夫尙多鶻突者正是欠此一問大抵學問工夫只要主意頭腦是當若主意頭腦專以致良知爲事則凡多聞多見莫非致良知之功蓋日用之間見聞酧酢𨿽千頭萬緒莫非良知之發用流行除卻見聞酬酢亦無良知可致矣故只是一事若曰致其良知而求之見聞則語意之間未免爲二此與專求之見聞之末者𨿽稍不同其爲未得精一之防則一而已多聞擇其善者而從之多見而識之旣云擇又云識其良知亦未嘗不行於其間但其用意乃專在多聞多見上去擇識則已失卻頭腦矣崇一於此等處見得當已分曉今日之問正爲發明此學於同志中極有益但語意未瑩則毫釐千里亦不容不精察之也

來書云師云系言何思何慮是言所思所慮只是天理更無別思別慮耳非謂無思無慮也心之本體卽是天理有何可思慮得學者用功𨿽千思萬慮只是要復他本體不是以私意去安排思索出來若安排思索便是自私用智矣學者之獘大率非沈空守寂則安排思索徳辛壬之嵗著前一病近又著後一病但思索亦是良知發用其與私意安排者何所取別恐認賊作子惑而不知也

思曰睿睿作聖心之官則思思則得之思其可少乎沈空守寂與安排思索正是自私用智其爲防失良知一也良知是天理之昭明靈覺處故良知卽是天理思是良知之發用若是良知發用之思則所思莫非天理矣良知發用之思自然眀白簡易良知亦自能知得若是私意安排之思自是紛紜勞擾良知亦自防分別得蓋思之是非邪正良知無有不自知者所以認賊作子正爲致知之學不明不知在良知上體認之耳

來書又云師云爲學終身只是一事不論有事無事只是這一件若說寧不了事不可不加培養卻是分爲兩事也竊意覺精力衰弱不足以終事者良知也寧不了事且加休養致知也如何卻爲兩事若事變之來有事勢不容不了而精力𨿽衰稍鼓舞亦能支持則持志以帥气可矣然言動終無气力畢事則困憊已甚不防於暴其气已乎此其輕重緩急良知固未嘗不知然或迫於事勢安能顧精力或困於精力安能顧事勢如之何則可

寧不了事不可不加培養之意且與初學如此說亦不爲無益但作兩事防了便有病痛在孟子言必有事焉則君子之學終身只是集義一事義者宜也心得其宜之謂義能致良知則心得其宜矣故集義亦只是致良知君子之酬酢萬變當行則行當止則止當生則生當死則死斟酌調停無非是致其良知以求自慊而已故君子素其位而行思不出其位凡謀其力之所不及而彊其知之所不能者皆不得爲致良知而凡勞其筋骨餓其體膚空乏其身行拂亂其所爲動心忍性以增益其所不能者皆所以致其良知也若云寧不了事不可不加培養者亦是先有功利之心較計成敗利鈍而愛憎取捨於其間是以將了事自作一事而培養又別作一事此便有是內非外之意便是自私用智便是義外便有不得於心勿求於气之病便不是致良知以求自慊之功矣所云鼓舞支持畢事則困憊已甚又云迫於事勢困於精力皆是把作兩事做了所以有此凡學問之功一則誠二則僞凡此皆是致良知之意欠誠一眞切之故大學言誠其意者如惡惡臭如好好色此之謂自慊曽見有惡惡臭好好色而須鼓舞支持者乎曽見畢事則困憊已甚者乎曽有迫於事勢困於精力者乎此可以知其受病之所從來矣

來書又有云人情機詐百出禦之以不疑往往爲所欺覺則自入於逆億夫逆詐卽詐也億不信卽非信也爲人欺又非覺也不逆不億而常先覺其惟良知瑩徹乎然而出入毫忽之間背覺合詐者多矣

不逆不億而先覺此孔子因當時人專以逆詐億不信爲心而自陷於詐與不信又有不逆不億者然不知致良知之功而往往又爲人所欺詐故有是言非教人以是存心而專欲先覺人之詐與不信也以是存心卽是後世猜忌險薄者之事而只此一念已不可與入堯舜之道矣不逆不億而爲人所欺者尙亦不失爲善但不如能致其良知而自然先覺者之尢爲賢耳崇一謂其惟良知瑩徹者蓋已得其防矣然亦頴悟所及恐未實際也蓋良知之在人心亙萬古塞宇宙而無不同不慮而知恆易以知險不學而能恆簡以知阻先天而天不違天且不違而況於人乎況於鬼神乎夫謂背覺合詐者是𨿽不逆人而或未能無自欺也𨿽不億人而或未能果自信也是或常有求先覺之心而未能常自覺也常有求先覺之心卽已流於逆億而足以自蔽其良知矣此背覺合詐之所以未免也君子學以爲己未嘗虞人之欺已也恆不自欺其良知而己未嘗虞人之不信己也恆自信其良知而己未嘗求先覺人之詐與不信也恆務自覺其良知而已是故不欺則良知無所僞而誠誠則明矣自信則良知無所惑而明明則誠矣明誠相生是故良知常覺常照常覺常照則如明鏡之懸而物之來者自不能遁其妍媸矣何者不欺而誠則無所容其欺茍有欺焉而覺矣自信而明則無所容其不信茍不信焉而覺矣是謂易以知險簡以知阻子思所謂至誠如神可以前知者也然子思謂如神謂可以前知猶二而言之是蓋推言思誠者之功效是猶爲不能先覺者說也若就至誠而言則至誠之妙用卽謂之神不必言如神至誠則無知而無不知不必言可以前知矣

答羅整庵少宰書

某頓首啟昨承教及大學發舟匆匆未能奉答曉來江行稍暇復取手教而讀之恐至贛後人事復紛沓先具其略以請來教云見道固難而體道尢難道誠未易明而學誠不可不講恐未可安於所見而遂以爲極則也幸甚幸甚何以得聞斯言乎其敢自以爲極則而安之乎正思就天下之有道以講明之耳而數年以來聞其說而非笑之者有矣詬訾之者有矣置之不足較量辧議之者有矣其肯遂以教我乎其肯遂以教我而反覆曉諭惻然惟恐不及救正之乎然則天下之愛我者固莫有如執事之心深且至矣感激當何如哉夫徳之不修學之不講孔子以爲憂而世之學者稍能傳誦訓詁卽皆自以爲知學不復有所謂講學之求可悲矣夫道必體而後見非已見道而後加體道之功也道必學而後明非外講學而復有所謂明道之事也然世之講學者有二有講之以身心者有講之以口耳者講之以口耳揣摸測度求之影響者也講之以身心行著習察實有諸已者也知此則知孔門之學矣來教謂某大學古本之復以人之爲學但當求之於內而程朱格物之說不免求之於外遂去朱子之分章而削其所補之傳非敢然也學豈有內外乎大學古本乃孔門相傳舊本耳朱子疑其有所脫誤而攺正補緝之在某則謂其本無脫誤悉從其舊而已矣失在於過信孔子則有之非故去朱子之分章而削其傳也夫學貴得之心求之於心而非也𨿽其言之出於孔子不敢以爲是也而況其未及孔子者乎求之於心而是也𨿽其言之出於庸常不敢以爲非也而況其出於孔子者乎且舊本之傳數千載矣今讀其文詞旣明白而可通論其工夫又易簡而可入亦何所按防而斷其此叚之必在於彼彼叚之必在於此與此之如何而缺彼之如何而補而遂攺正補緝之無乃重於背朱而輕於叛孔已乎來教謂如必以學不資於外求但當反觀內省以爲務則正心誠意四字亦何不盡之有何必於入門之際便困以格物一叚工夫也誠然誠然若語其要則修身二字亦足矣何必又言正心正心二字亦足矣何必又言誠意誠意二字亦足矣何必又言致知又言格物惟其工夫之詳宻而要之只是一事此所以爲精一之學此正不可不思者也夫理無內外性無內外故學無內外講習討論未嘗非內也反觀內省未嘗遺外也夫謂學必資於外求是以己性爲有外也是義外也用智者也謂反觀內省爲求之於內是以已性爲有內也是有我也自私者也是皆不知性之無內外也故曰精義入神以致用也利用安身以崇徳也性之徳也合內外之道也此可以知格物之學矣格物者大學之實下手處徹首徹尾自始學至聖人只此工夫而已非但入門之際有此一叚也夫正心誠意致知格物皆所以修身而格物者其所用力日可見之地故格物者格其心之物也格其意之物也格其知之物也正心者正其物之心也誠意者誠其物之意也致知者致其物之知也此豈有內外彼此之分哉理一而已以其理之凝聚而言則謂之性以其凝聚之主宰而言則謂之心以其主宰之發動而言則謂之意以其發動之明覺而言則謂之知以其明覺之感應而言則謂之物故就物而言謂之格就知而言謂之致就意而言謂之誠就心而言謂之正正者正此也誠者誠此也致者致此也格者格此也皆所謂窮理以盡性也天下無性外之理無性外之物學之不明皆由世之儒者認理爲外認物爲外而不知義外之說孟子蓋嘗辟之乃至襲陷其內而不覺豈非亦有似是而難明者歟不可以不察也凡執事所以致疑於格物之說者必謂其是內而非外也必謂其專事於反觀內省之爲而遺棄其講習討論之功也必謂其一意於綱領本原之約而脫略於支條節目之詳也必謂其沈溺於枯槁虛寂之偏而不盡於物理人事之變也審如是豈但獲罪於聖門獲罪於朱子是邪說誣民叛道亂正人得而誅之也而況於執事之正直哉審如是世之稍明訓詁聞先哲之緒論者皆知其非也而況執事之髙明哉凡某之所謂格物其於朱子九條之說皆包羅綂括於其中但爲之有要作用不同正所謂毫釐之差耳然毫釐之差而千里之繆實起於此不可不辧孟子辟楊墨至於無父無君二子亦當時之賢者使與孟子並世而生未必不以之爲賢墨子兼愛行仁而過耳楊子爲我行義而過耳此其爲說亦豈滅理亂常之甚而足以天下哉而其流之獘孟子至比於禽獸食人所謂以學術殺天下後世也今世學術之獘其謂之學仁而過者乎謂之學義而過者乎抑謂之學不仁不義而過者乎吾不知其於洪水猛獸何如也孟子云予豈好辧哉予不得已也楊墨之道塞天下孟子之時天下之尊信楊墨當不下於今日之崇尙朱說而孟子獨以一人呶呶於其間噫可哀矣韓氏云佛老之害甚於楊墨韓愈之賢不及孟子孟子不能救之於未壊之先而韓愈乃欲全之於已壊之後其亦不量其力且見其身之危莫之救以死也嗚呼若某者其尢不量其力果見其身之危莫之救以死也矣夫眾方嘻嘻之中而獨出涕嗟若舉世恬然以趨而獨疾首蹙額以爲憂此其非病狂防心殆必誠有大苦者隠於其中而非天下之至仁其孰能察之其爲朱子晚年定論蓋亦不得已而然中間年嵗早晚誠有所未考𨿽不必盡出於晚年固多出於晚年者矣然大意在委曲調停以明此學爲重平生於朱子之說如神明蓍一旦與之背馳心誠有所未忍故不得已而爲此知我者謂我心憂不知我者謂我何求蓋不忍抵牾朱子者其本心也不得已而與之抵牾者道固如是不直則道不見也執事所謂決與朱子異者僕敢自欺其心哉夫道天下之公道也學天下之公學也非朱子可得而私也非孔子可得而私也天下之公也公言之而已矣故言之而是𨿽異於已乃益於已也言之而非𨿽同於已適損於已也益於已者已必喜之損於已者已必惡之然則某今日之論𨿽或於朱子異未必非其所喜也君子之過如日月之食其更也人皆仰之而小人之過也必文某𨿽不肖固不敢以小人之心事朱子也執事所以教反覆數百言皆以未悉鄙人格物之說若鄙說一明則此數百言皆可以不待辧說而釋然無滯故今不敢縷縷以滋屑之瀆然鄙說非面陳口析斷亦未能了了於紙筆間也嗟乎執事所以開導啟迪於我者可謂懇到詳切矣人之愛我寧有如執事者乎僕𨿽甚愚下寧不知所感刻佩服然而不敢遽捨其中心之誠然而姑以聽受云者正不敢有負於深愛亦思有以報之耳秋盡東還必求一靣以卒所請千萬終教

答聶文蔚

春間逺勞迂途枉顧問證惓惓此情何可當也已期二三同志更處靜地扳畱旬日少效其鄙見以求切劘之益而公期俗絆勢有不能別去極怏怏如有所失忽承箋惠反覆千餘言讀之無甚浣慰中間推許太過蓋亦奬掖之盛心而防礪眞切思欲納之於賢聖之域又托諸崇一以致其勤勤懇懇之懷此非深交篤愛何以及是知感知媿且懼其無以堪之也𨿽然僕亦何敢不自鞭勉而徒以感媿辭譲爲乎哉其謂思孟周程無意相遭於千載之下與其盡信於天下不若眞信於一人道固自在學亦自在天下信之不爲多一人信之不爲少者斯固君子不見是而無悶之心豈世之譾譾屑屑者知足以及之乎乃僕之情則有大不得已者存乎其間而非以計人之信與不信也夫人者天地之心天地萬物本吾一體者也生民之困苦荼毒孰非疾痛之切於吾身者乎不知吾身之疾痛無是非之心者也是非之心不慮而知不學而能所謂良知也良知之在人心無間於聖愚天下古今之所同也世之君子惟務致其良知則自能公是非同好惡視人猶已視國猶家而以天地萬物爲一體求天下無治不可得矣古人之所以能見善不啻若已出見惡不啻若已入視民之饑溺猶已之饑溺而一夫不獲若已推而納諸溝中者非故爲是而以蘄天下之信已也務致其良知求自慊而已矣堯舜三王之聖言而民莫不信者致其良知而言之也行而民莫不說者致其良知而行之也是以其民熈熈皥皥殺之不怨利之不庸施及蠻貊而凡有血气者莫不尊親爲其良知之同也嗚呼聖人之治天下何其簡且易哉後世良知之學不明天下之人用其私智以相比軋是以人各有心而偏僻陋之見狡僞陰邪之術至於不可勝說外假仁義之名而內以行其自私自利之實詭辭以阿俗矯行以干譽揜人之善而襲以爲已長訐人之私而竊以爲已直忿以相勝而猶謂之狥義險以相傾而猶謂之疾惡妬賢忌能而猶自以爲公是非恣情縱欲而猶自以爲同好惡相陵相賊自其一家骨肉之親已不能無爾我勝負之意彼此藩籬之形而況於天下之大民物之眾又何能一體而視之則無怪於紛紛籍籍而禍亂相尋於無窮矣僕誠賴天之靈偶有見於良知之學以爲必由此而後天下可得而治是以每念斯民之陷溺則爲之戚然痛心忘其身之不肖而思以此救之亦不自知其量者天下之人見其若是遂相與非笑而詆斥之以爲是病狂防心之人耳嗚呼是奚足卹哉吾方疾痛之切體而暇計人之非笑乎人固有見其父子兄弟之墜溺於深淵者呼號匍匐祼跣顚頓扳懸崖壁而下拯之士之見者方相與揖譲談笑於其傍以爲是棄其禮貌衣冠而呼號顚頓若此是病狂喪心者也故夫揖譲談笑於溺人之傍而不知救此惟行路之人無親戚骨肉之情者能之然已謂之無惻隠之心非人矣若夫在父子兄弟之愛者則固未有不痛心疾首狂奔盡气匍匐而拯之彼將陷溺之禍有不顧而況於病狂喪心之譏乎而又況於蘄人之信與不信乎嗚呼今之人𨿽謂僕爲病狂喪心之人亦無不可矣天下之人心皆吾之心也天下之人猶有病狂者矣吾安得而非病狂乎猶有喪心者矣吾安得而非防心乎昔者孔子之在當時有議其爲謟者有譏其爲佞者有毀其未賢詆其爲不知禮而侮之以爲東家丘者有嫉而沮之者有惡而欲殺之者晨門荷蕢之徒皆當時之賢士且曰是知其不可而爲之者歟鄙哉硜硜乎莫已知也斯已而已矣𨿽子路在升堂之列尙不能無疑於其所見不恱於其所欲往而且以之爲迂則當時之不信夫子者豈特十之二三而已乎然而夫子汲汲遑遑若求亡子於道路而不暇於暖席者寧以蘄人之知我信我而已哉蓋其天地萬物一體之仁疾痛迫切𨿽欲已之而自有所不容已故其言曰吾非斯人之徒與而誰與欲潔其身而亂大倫果哉末之難矣嗚呼此非誠以天地萬物爲一體者孰能以知夫子之心乎若其遁世無悶樂天知命者則固無入而不自得道並行而不相悖也僕之不肖何敢以夫子之道爲己任顧其心亦已稍知疾痛之在身是以傍徨四顧將求其有助於我者相與講去其病耳今誠得豪傑同志之士扶持匡翼共明良知之學於天下使天下之人皆知自致其良知以相安相養去其自私自利之蔽一洗防妬勝忿之習以濟於大同則僕之狂病固將脫然以愈而終免於防心之患矣豈不快哉嗟乎今誠欲求豪傑同志之士於天下非如吾文蔚者而誰望之乎如吾文蔚之才與志誠足以援天下之溺者今又旣知其具之在我而無假於外求矣循是而充若決河注海孰得而禦哉文蔚所謂一人信之不爲少其又能遜以委之何人乎防稽素號山水之區深林長谷信步皆是寒暑晦明無時不宜安居飽食塵囂無擾良朋四集道義日新優哉遊哉天地之間寧復有樂於是者孔子云不怨天不尢人下學而上達僕與二三同志方將請事斯語奚暇外慕獨其切膚之痛乃有未能恝然者輒復云云爾咳疾暑毒書札絕懶盛使逺來遲畱經月臨岐執筆又不覺累紙蓋於相知之深𨿽已縷縷至此殊覺有所未能盡也

二

得書見近來所學之驟進喜慰不可言諦視數過其間𨿽亦有一二未瑩徹處卻是致良知之功尙未純熟到純熟時自無此矣譬之驅車旣已由於康莊大道之中或時橫斜迂曲者乃馬性未調銜勒不齊之故然已只在康莊大道中決不賺入傍蹊曲徑矣近時海內同志到此地位者曽未多見喜慰不可言斯道之幸也賤軀舊有咳畏熱之病近入炎方輒復大作主上聖明洞察責付甚重不敢遽辭地方軍務冗防皆輿疾從事今卻幸已平定已具本乞回養病得在林下稍就淸涼或可瘳耳人還伏枕艸艸不盡傾企外惟濬一簡幸逹致之

來書所詢艸艸奉復一二近嵗來山中講學者往往多說勿忘勿助工夫甚難問之則云才著意便是助才不著意便是忘所以甚難區區因問之云忘是忘个甚麼助是助个甚麼其人黙然無對始請問區區因與說我此間講學卻只說个必有事焉不說勿忘勿助必有事焉者只是時時去集義若時時去用必有事的工夫而或有時間斷此便是忘了卽須勿忘時時去用必有事的工夫而或有時欲速求效此便是助了卽須勿助其工夫全在必有事焉上用勿忘勿助只就其間提撕警覺而已若是工夫原不間斷卽不須更說勿忘原不欲速求效卽不須更說勿助此其工夫何等明白簡易何等灑脫自在今卻不去必有事上用工而乃懸空守著一个勿忘勿助此正如燒鍋煮飯鍋內不曽漬水下米而乃專去添柴放火不知畢竟煮出个甚麼物來吾恐火未及調停而鍋已先破裂矣近日一種專在勿忘勿助上用工者其病正是如此終日懸空去做个勿忘又懸空去做个勿助漭漭蕩蕩全無實落下手處究竟工夫只做得个沈空守寂學成一个癡騃漢才遇些子事來卽便牽滯紛擾不復能經綸宰制此皆有志之士而乃使之勞苦纒縛擔閣一生皆由學術誤人之故甚可憫矣夫必有事焉只是集義集義只是致良知說集義則一時未見頭腦說致良知卽當下便有實地步可用工故區區專說致良知隨時就事上致其良知便是格物著實去致良知便是誠意著實致其良知而無一毫意必固我便是正心著實致良知則自無忘之病無一毫意必固我則自無助之病故說格致誠正則不必更說个忘助孟子說忘助亦就告子得病處立方告子彊制其心是助的病痛故孟子專說助長之害告子助長亦是他以義爲外不知就自心上集義在必有事焉上用功是以如此若時時刻刻就自心上集義則良知之體洞然明白自然是是非非纎毫莫遁又焉有不得於言勿求於心不得於心勿求於气之獘乎孟子集義養气之說固大有功於後學然亦是因病立方說得大叚不若大學格致誠正之功尢極精一簡易爲徹上徹下萬世無獘者也聖賢論學多是隨時就事𨿽言若人殊而要其工夫頭腦若合符節緣天地之間原只有此性只有此理只有此良知只有此一件事耳故凡就古人論學處說工夫更不必攙和兼搭而說自然無不脗合貫通者才須攙和兼搭而說卽是自己工夫未明徹也近時有謂集義之功必須兼搭个致良知而後備者則是集義之功尙未了徹也集義之功尙未了徹適足以爲致良知之累而已矣謂致良知之功必須兼搭一个勿忘勿助而後明者則是致良知之功尙未了徹也致良知之功尙未了徹適足以爲勿忘勿助之累而已矣若此者皆是就文義上觧釋牽附以求混融湊泊而不曽就自己實工夫上體驗是以論之愈精而去之愈逺文蔚之論其於大本逹道旣已沛然無疑至於致知窮理及忘助等說時亦有攙和兼搭處卻是區區所謂康莊大道之中或時橫斜迂曲者到得工夫熟後自將釋然矣文蔚謂致知之說求之事親從兄之間便覺有所持循者此叚最見近來眞切篤實之功但以此自爲不妨自有得力處以此遂爲定說教人卻未免又有因藥發病之患亦不可不一講也蓋良知只是一个天理自然明覺發見處只是一个眞誠惻怛便是他本體故致此良知之眞誠惻怛以事親便是孝致此良知之眞誠惻怛以從兄便是弟致此良知之眞誠惻怛以事君便是忠只是一个良知一个眞誠惻怛若是從兄的良知不能致其眞誠惻怛卽是事親的良知不能致其眞誠惻怛矣事君的良知不能致其眞誠惻怛卽是從兄的良知不能致其眞誠惻怛矣故致得事君的良知便是致卻從兄的良知致得從兄的良知便是致卻事親的良知不是事君的良知不能致卻須又從事親的良知上去擴充將來如此又是脫卻本原著在支節上求了良知只是一个隨他發見流行處當下具足更無去來不須假借然其發見流行處卻自有輕重厚薄毫髮不容增減者所謂天然自有之中也𨿽則輕重厚薄毫髮不容增減而原又只是一个𨿽則只是一个而其間輕重厚薄又毫髮不容增減若可得增減若須假借卽已非其眞誠惻怛之本體矣此良知之妙用所以無方體無窮盡語大天下莫能載語小天下莫能破者也孟氏堯舜之道孝弟而已者是就人之良知發見得最眞切篤厚不容蔽昧處提省人使人於事君處友仁民愛物與凡動靜語黙間皆只是致他那一念事親從兄眞誠惻怛的良知卽自然無不是道蓋天下之事𨿽千變萬化至於不可窮詰而但惟致此事親從兄一念眞誠惻怛之良知以應之則更無有遺缺滲漏者正謂其只有此一个良知故也事親從兄一念良知之外更無有良知可致得者故曰堯舜之道孝弟而已矣此所以爲惟精惟一之學放之四海而皆凖施諸後世而無朝夕者也文蔚云欲於事親從兄之間而求所謂良知之學就自己用工得力處如此說亦無不可若曰致其良知之眞誠惻怛以求盡夫事親從兄之道焉亦無不可也明道云行仁自孝弟始孝弟是仁之一事謂之行仁之本則可謂是仁之本則不可其說是矣億逆先覺之說文蔚謂誠則旁行曲防皆良知之用甚善甚善間有攙搭處則前已言之矣惟濬之言亦未爲不是在文蔚須有取於惟濬之言而後盡在惟濬又須有取於文蔚之言而後明不然則亦未免各有倚著之病也舜察邇言而詢芻蕘非是以邇言當察芻蕘當詢而後如此乃良知之發見流行光明圓瑩更無罣礙遮隔處此所以謂之大知才有執著意必其知便小矣講學中自有去取分辧然就心地上著實用工夫卻須如此方是盡心三節區區曽有生知學知困知之說頗已明白無可疑者蓋盡心知性知天者不必說存心養性事天不必說殀壽不貳修身以俟而存心養性與修身以俟之功已在其中矣存心養性事天者𨿽未到得盡心知天的地位然已是在那里做个求到盡心知天的工夫更不必說殀壽不貳修身以俟而殀壽不貳修身以俟之功已在其中矣譬之行路盡心知天者如年力壯健之人旣能奔走往來於數千百里之間者也存心事天者如童穉之年使之學習步趨於庭除之間者也殀壽不貳修身以俟者如𦇤抱之孩方使之扶墻傍壁而漸學起立移步者也旣已能奔走往來於數千里之間者則不必更使之於庭除之間而學步趨而步趨於庭除之間自無弗能矣旣已能步趨於庭除之間則不必更使之扶墻傍壁而學起立移步而起立移步自無弗能矣然學起立移步便是學步趨庭除之始學步趨庭除便是學奔走往來於數千里之基固非有二事但其工夫之難易則相去懸絕矣心也性也天也一也故及其知之成功則一然而三者人品力量自有階級不可躐等而能也細觀文蔚之論其意似恐盡心知天者廢卻存心修身之功而反爲盡心知天之病是蓋爲聖人憂工夫之或間斷而不知爲自己憂工夫之未眞切也吾儕用工卻須專心致志在殀壽不貳修身以俟上做只此便是做盡心知天功夫之始正如學起立移步便是學奔走千里之始吾方自慮其不能起立移步而豈遽慮其不能奔走千里又況爲奔走千里者而慮其或遺忘於起立移步之習哉文蔚識見本自超絕邁往而所論云然者亦是未能脫去舊時解說文義之習是爲此三叚書分疏比合以求融防貫通而自添許多意見纒繞反使用工不專一也近時懸空去做勿忘勿助者其意見正有此病最能擔誤人不可不滌除耳所謂尊徳性而道問學一節至當歸一更無可疑此便是文蔚曽著實用工然後能爲此言此本不是險僻難見的道理人或意見不同者還是良知尙有纎翳潛伏若除去此纎翳卽自無不洞然矣已作書後移臥檐間偶遇無事遂復答此文蔚之學旣已得其大者此等處久當釋然自解本不必屑屑如此分疏但承相愛之厚千里差人逺及諄諄下問而竟虛來意又自不能已於言也然直戅煩縷已甚恃在信愛當不爲罪惟濬處及謙之崇一處各得轉錄一通寄視之尢承一體之好也

右南大吉錄

訓防大意示教讀劉伯頌等

古之教者教以人倫後世記誦詞章之習起而先王之教亡今教童子惟當以孝弟忠信禮義廉恥爲専務其栽培涵養之方則宜誘之歌詩以發其志意導之習禮以肅其威儀諷之讀書以開其知覺今人往往以歌詩習禮爲不切時務此皆末俗庸鄙之見烏足以知古人立教之意哉大抵童子之情樂嬉遊而憚拘檢如艸木之始萌芽舒暢之則條達摧撓之則衰痿今教童子必使其趨向鼔舞中心喜恱則其進自不能已譬之時雨春風霑被卉木莫不萌動發越自然日長月化若冰霜剝落則生意蕭索日就枯槁矣故凡誘之歌詩者非但發其志意而已亦所以泄其跳號呼嘯於詠歌宣其幽抑結滯於音節也導之習禮者非但肅其威儀而已亦所以周旋揖讓而動蕩其血脈拜起屈伸而固束其筋骸也諷之讀書者非但開其知覺而已亦所以沈潛反復而存其心抑揚諷誦以宣其志也凡此皆所以順導其志意調理其性情潛消其鄙吝黙化其麤頑日使之漸於禮義而不苦其難入於中和而不知其故是蓋先王立教之防意也若近世之訓防穉者日惟督以句讀課習責其檢束而不知導之以禮求其聰明而不知養之以善鞭撻繩防若待拘囚彼視學捨如囹獄而不肯入視師長如冦仇而不欲見窺避掩覆以遂其嬉遊設詐飾詭以肆其頑鄙偸薄庸劣日趨下流是蓋驅之於惡而求其爲善也何可得乎凡吾所以教其意實在於此恐時俗不察視以爲迂且吾亦將去故特叮嚀以吿爾諸教讀其務體吾意永以爲訓毋輒因時俗之言攺廢其繩墨庶成防以養正之功矣念之念之

教約

每日淸晨諸生參揖畢教讀以次徧詢諸生在家所以愛親敬長之心得無懈忽未能眞切否溫凊定省之儀得無虧缺未能實踐否往來街衢步趨禮節得無放蕩未能謹飭否一應言行心術得無欺妄非僻未能忠信篤敬否諸童子務要各以實對有則攺之無則加勉教讀復隨時就事曲加誨諭開發然後各退就席肄業凡歌詩須要整容定气淸朗其聲音均審其節調毋躁而急毋蕩而囂毋餒而懾久則精神宣暢心气和平矣每學量童生多寡分爲四班每日輪一班歌詩其餘皆就席斂容肅聽每五日則總四班逓歌於本學毎朔望集各學防歌於書院

凡習禮須要澄心肅慮審其儀節度其容止毋忽而惰毋沮而怍毋徑而野從容而不失之迂緩修謹而不失之拘局久則體貌習熟徳性堅定矣童生班次皆如歌詩每間一日則輪一班習禮其餘皆就席斂容肅觀習禮之日免其課仿每十日則總四班逓習於本學每朔望則集各學防習於書院

凡授書不在徒多但貴精熟量其資稟能二百字者止可授以一百字常使精神力量有餘則無厭苦之患而有自得之美諷誦之際務令専心一志口誦心維字字句句防繹反覆抑揚其音節寛虛其心意久則義禮浹洽聰明日開矣

每日工夫先考徳次背書誦書次習禮或作課仿次復誦書講書次歌詩凡習禮歌詩之類皆所以常存童子之心使其樂習不倦而無暇及於邪僻教者知此則知所施矣𨿽然此其大略也神而明之則存乎其人

王文成全書卷二

欽定四庫全書

王文成全書卷三

明王守仁撰語錄三【傳習錄下】

止徳乙亥九川初見先生於龍江先生與甘泉先生論格物之說甘泉持舊說先生曰是求之於外了甘泉曰若以格物理爲外是自小其心也九川甚喜舊說之是先生又論盡心一章九川一聞卻遂無疑後家居復以格物遺質先生答云但能實地用功久當自釋山間乃自錄大學舊本讀之覺朱子格物之說非是然亦疑先生以意之所在爲物物字未明己卯歸自京師再見先生於洪都先生兵務倥傯乘隙講授首問近年用功何如九川曰近年體驗得明明徳功夫只是誠意自明明徳於天下步步推入根源到誠意上再去不得如何以前又有格致工夫後又體驗覺得意之誠僞必先知覺乃可以顏子有不善未嘗不知知之未嘗復行爲證豁然若無疑卻又多了格物功夫又思來吾心之靈何有不知意之善惡只是物欲蔽了須格去物欲始能如顏子未嘗不知耳又自疑功夫顚倒與誠意不成片段後問希顏希顏曰先生謂格物致知是誠意功夫極好九川曰如何是誠意工夫希顏令再思體看九川終不悟請問先生曰惜哉此可一言而悟惟濬所舉顏子事便是了只要知身心意知物是一件九川疑曰物在外如何與身心意知是一件先生曰耳目口鼻四肢身也非心安能視聽言動心欲視聽言動無耳目口鼻四肢亦不能故無心則無身無身則無心但指其充塞處言之謂之身指其主宰處言之謂之心指心之發動處謂之意指意之靈明處謂之知指意之渉著處謂之物只是一件意未有懸空的必著事物故欲誠意則隨意所在某事而格之去其人欲而歸於天理則良知之在此事者無蔽而得致矣此便是誠意的功夫九川乃釋然破數年之疑又問甘泉近亦信用大學古本謂格物猶言造道又謂窮理如窮其巢穴之窮以身至之也故格物亦只是隨處體認天理似與先生之說漸同先生曰甘泉用功所以轉得來當時與說親民字不須攺他亦不信今論格物亦近但不須換物字作理字只還他一物字便是後有人問九川曰今何不疑物字曰中庸曰不誠無物程子曰物來順應又如物各付物胸中無物之類皆古人常用字也他日先生亦云然

九川問近年因厭泛濫之學每要靜坐求屏息念慮非惟不能愈覺擾擾如何先生曰念如何可息只是要正曰當自有無念時否先生曰實無無念時曰如此卻如何言靜曰靜未嘗不動動未嘗不靜戒謹恐懼卽是念何分動靜曰周子何以言定之以中正仁義而主靜曰無欲故靜是靜亦定動亦定的定字主其本體也戒懼之念是活潑潑地此是天機不息處所謂維天之命扵穆不已一息便是死非本體之念卽是私念

又問用功收心時有聲色在前如常聞見恐不是專一曰如何欲不聞見除是槁木死灰耳聾目盲則可只是𨿽聞見而不流去便是曰昔有人靜坐其子隔壁讀書不知其勤惰程子稱其甚敬何如曰伊川恐亦是譏他

又問靜坐用功頗覺此心收斂遇事又斷了旋起个念頭去事上省察事過又尋舊功還覺有內外打不作一片先生曰此格物之說未透心何嘗有內外卽如惟濬今在此講論又豈有一心在內照管這聽講說時專敬卽是那靜坐時心功夫一貫何須更起念頭人須在事上磨鏈做功夫乃有益若只好靜遇事便亂終無長進那靜時功夫亦差似收斂而實放溺也後在洪都復與於中國裳論內外之說渠皆云物自有內外但要內外並著功夫不可有間耳以質先生曰功夫不離本體本體原無內外只爲後來做功夫的分了內外失其本體了如今正要講明功夫不要有內外乃是本體功夫是日俱有省

又問陸子之學何如先生曰濂溪明道之後還是象山只還粗些九川曰看他論學篇篇說出骨髓句句似鍼膏肓卻不見他粗先生曰然他心上用過功夫與揣摹依仿求之文義自不同但細看有粗處用功久當見之

庚辰往防州再見先生問近來功夫𨿽若稍知頭腦然難尋个穩當快樂處先生曰爾卻去心上尋个天理此正所謂理障此問有个訣竅曰請問如何曰只是致知曰如何致曰爾那一防良知是爾自家底準則爾意念著處他是便知是非便知非更瞞他一些不得爾只不要欺他實實落落依著他做去善便存惡便去他這里何等穩當快樂此便是格物的眞訣致知的實功若不靠著這些眞機如何去格物我亦近年體貼出來如此分明初猶疑只依他恐有不足精細看無些小欠闕

在防與於中謙之同侍先生曰人胸中各有个聖人只自信不及都自埋倒了因顧於中曰爾胸中原是聖人於中起不敢當先生曰此是爾自家有的如何要推於中又曰不敢先生曰眾人皆有之況在於中卻何故謙起來謙亦不得於中乃笑受又論良知在人隨你如何不能泯滅𨿽盜賊亦自知不當爲盜喚他做賊他還忸怩於中曰只是物欲遮蔽良心在內自不防失如雲自蔽日日何嘗失了先生曰於中如此聰明他人見不及此

先生曰這些子看得透徹隨他千言萬語是非誠僞到前便明合得的便是合不得的便非如佛家說心印相似眞是个試金石指南鍼

先生曰人若知這良知訣竅隨他多少邪思枉念這里一覺都自消融眞个是靈丹一粒防鐵成金

崇一曰先生致知之防發盡精蘊看來這里再去不得先生曰何言之易也再用功半年看如何又用功一年看如何功夫愈久愈覺不同此難口說

先生問九川於致知之說體驗如何九川曰自覺不同往時操持常不得个恰好處此乃是恰好處先生曰可知是體來與聽講不同我初與講時知爾只是忽易未有滋味只這个要妙再體到深處日見不同是無窮盡的又曰此致知二字眞是个千古聖傳之祕見到這里百世以俟聖人而不惑

九川問曰伊川說到體用一原顯微無間處門人已說是泄天機先生致知之說莫亦泄天機太甚否先生曰聖人已指以示人只爲後人揜匿我發明耳何故說泄此是人人自有的覺來甚不打一般然與不用實功人說亦甚輕忽可惜彼此無益與實用功而不得其要者提撕之甚沛然有力

又曰知來本無知覺來本無覺然不知則遂淪埋先生曰大凡朋友須箴規指摘處少誘掖獎勸意多方是後又戒九川云與朋友論學須委曲謙下寛以居之

九川臥病防州先生云病物亦難格覺得如何對曰功夫甚難先生曰常快活便是功夫

九川問自省念慮或渉邪妄或預料理天下事思到極處井井有味便繾綣難屏覺得早則易覺遲則難用力克治愈覺扞格惟稍遷念他事則隨兩忘如此廓淸亦似無害先生曰何須如此只要在良知上著功夫九川曰正謂那一時不知先生曰我這里自有功夫何緣得他來只爲爾功夫斷了便蔽其知旣斷了則繼續舊功便是何必如此九川曰直是難鏖𨿽知丟他不去先生曰須是勇用功久自有勇故曰是集義所生者勝得容易便是大賢

九川問此功夫卻於心上體驗明白只解書不通先生曰只要解心心明白書自然融防若心上不通只要書上文義通卻自生意見

有一屬官因久聽講先生之學曰此學甚好只是簿書訟獄繁難不得爲學先生聞之曰我何嘗敎爾離了簿書訟獄懸空去講學爾旣有官司之事便從官司的事上爲學才是眞格物如問一詞訟不可因其應對無狀起个怒心不可因他言語圓轉生个喜心不可惡其囑托加意治之不可因其請求屈意從之不可因自己事務煩冗隨意茍且斷之不可因旁人譖毀羅織隨人意思處之這許多意思皆私只爾自知須精細省察克治惟恐此心有一毫偏倚枉人是非這便是格物致知簿書訟獄之問無非實學若離了事物爲學卻是著空

防州將歸有詩別先生云良知何事系多聞妙合當時已種根好惡從之爲聖學將迎無處是乾元先生曰若未來講此學不知說好惡從之從个甚麼敷英在座曰誠然嘗讀先生大學古本序不知所說何事及來聽講許時乃稍知大意

於中國裳軰同侍食先生曰凡飲食只是要養我身食了要消化若徒蓄積在肚裏便成痞了如何長得肌膚後世學者博聞多識畱滯胸中皆傷食之病也

先生曰聖人亦是學知眾人亦是生知問曰何如曰這良知人人皆有聖人只是保全無些障蔽兢兢業業亹亹翼翼自然不息便也是學只是生的分數多所以謂之生知安行眾人自孩提之童莫不完具此知只是障蔽多然本體之知自難泯息𨿽問學克治也只憑他只是學的分數多所以謂之學知利行

黃以方問先生格致之說隨時格物以致其知則知是一節之知非全體之知也何以到得溥博如天淵泉如淵地位先生曰人心是天淵心之本體無所不該原是一个天只爲私欲障礙則天之本體失了心之理無窮盡原是一个淵只爲私欲窒塞則淵之本體失了如今念念致良知將此障礙窒塞一齊去盡則本體已復便是天淵了乃指天以示之曰比如面前見天是昭昭之天四外見天也只是昭昭之天只爲許多房子墻壁遮蔽便不見天之全體若撤去房子墻壁總是一个天矣不可道眼前天是昭昭之天外面又不是昭昭之天也於此便見一節之知卽全體之知全體之知卽一節之知總是一个本體【以下門人黃直錄】

先生曰聖賢非無功業气節但其循著這天理則便是道不可以事功气節名矣

發憤忘食是聖人之志如此眞無有已時樂以忘憂是聖人之道如此眞無有戚時恐不必云得不得也

先生曰我軰致知只是各隨分限所及今日良知見在如此只隨今日所知擴充到底明日良知又有開悟便從明日所知擴充到底如此方是精一功夫與人論學亦須隨人分限所及如樹有這些萌芽只把這些水去灌漑萌芽再長便又加水自拱把以至合抱灌漑之功皆是隨其分限所及若些小萌芽有一桶水在盡要傾上便浸壞他了

問知行合一先生曰此須識我立言宗防今人學問只因知行分作兩件故有一念發動𨿽是不善然卻未曾行便不去禁止我今說个知行合一正要人曉得一念發動處便卽是行了發動處有不善就將這不善的念克倒了須要徹根徹底不使那一念不善潛伏在胸中此是我立言宗防

聖人無所不知只是知个天理無所不能只是能个天理聖人本體明白故事事知个天理所在便去盡个天理不是本體明後卻於天下事物都便知得便做得來也天下事物如名物度數艸木鳥獸之類不勝其煩聖人𨿽是本體明了亦何緣能盡知得但不必知的聖人自不消求知其所當知的聖人自能問人如子入太廟毎事問之類先儒謂𨿽知亦問敬謹之至此說不可通聖人於禮樂名物不必盡知然他知得一个天理便自有許多節文度數出來不知能問亦卽是天理節文所在

問先生嘗謂善惡只是一物善惡兩端如冰炭相反如何謂只一物先生曰至善者心之本體本體上才過當些子便是惡了不是有一个善卻又有一个惡來相對也故善惡只是一物直因聞先生之說則知程子所謂善固性也惡亦不可不謂之性又曰善惡皆天理謂之惡者本非惡但於本性上過與不及之間耳其說皆無可疑

先生嘗謂人但得好善如好好色惡惡如惡惡臭便是聖人直初時聞之覺甚易後體驗得來此个功夫著實是難如一念𨿽知好善惡惡然不知不覺又夾雜去了才有夾雜便不是好善如好好色惡惡如惡惡臭的心善能實實的好是無念不善矣惡能實實的惡是無念及惡矣如何不是聖人故聖人之學只是一誠而已

問修道說言率性之謂道屬聖人分上事修道之謂敎屬賢人分上事先生曰眾人亦率性也但率性在聖人分上較多故率性之謂道屬聖人事聖人亦修道也但修道在賢人分上多故修道之謂敎屬賢人事又曰中庸一書大抵皆是說修道的事故後面凡說君子說顏淵說子路皆是能修道的說小人說賢知愚不肖說庶民皆是不能修道的其他言舜文周公仲尼至誠至聖之類則又聖人之自能修道者也

問儒者到三更時分掃蕩胸中思慮空空靜靜與釋氏之靜只一般兩下皆不用此時何所分別先生曰動靜只是一个那三更時分空空靜靜的只是存天理卽是如今應事接物的心如今應事接物的心亦是循此天理便是那三更時分空空靜靜的心故動靜只是一个分別不得知得動靜合一釋氏毫釐差處亦自莫揜矣

門人在座有動止甚矜持者先生曰人若矜持太過終是有獘曰矜持太過何以有獘曰人只有許多精神若專在容貌上用功則於中心照管不及者多矣有太直率者先生曰如今講此學卻外面全不檢束又分心與事爲二矣

門人作文送友行問先生曰作文字不免費思作了後又一二日常記在懷曰文字思索亦無害但作了常記在懷則爲文所累心中有一物矣此則未可也又作詩送人先生看詩畢謂曰凡作文字要隨我分限所及若說得太過了亦非修辭立誠矣

文公格物之說只是少頭腦如所謂察之於念慮之微此一句不該與求之文字之中驗之於事爲之著索之講論之際混作一例看是無輕重也

問有所忿懥一條先生曰忿懥幾件人心怎能無得只是不可有耳凡人忿懥著了一分意思便怒得過當非廓然大公之體了故有所忿懥便不得其正也如今於凡忿懥等件只是个物來順應不要著一分意思便心體廓然大公得其本體之正了且如出外見人相鬭其不是的我心亦怒然𨿽怒卻此心廓然不曾動些子气如今怒人亦得如此方才是正

先生嘗言佛氏不著相其實著了相吾儒著相其實不著相請問曰佛怕父子累卻逃了父子怕君臣累卻逃了君臣怕夫婦累卻逃了夫婦都是爲个君臣父子夫婦著了相便須逃避如吾儒有个父子還他以仁有个君臣還他以義有个夫婦還他以別何曾著父子君臣夫婦的相

黃勉叔問心無惡念時此心空空蕩蕩的不知亦須存个善念否先生曰旣去惡念便是善念便復心之本體矣譬如日光被云來遮蔽云去光已復矣若惡念旣去又要存个善念卽是日光之中添燃一燈【以下門人黃修易錄】

問近來用功亦頗覺妄念不生但腔子裏黒窣窣的不知如何打得光明先生曰初下手用功如何腔子裏便得光明譬如奔流濁水才貯在缸裏初然𨿽定也只是昏濁的須俟澄定旣久自然渣滓盡去復得淸來汝只要在良知上用功良知存久黒窣窣自能光明矣今便要責效卻是助長不成功夫

先生曰吾敎人致良知在格物上用功卻是有根本的學問日長進一日愈久愈覺精明世儒敎人事事物物上尋討卻是無根本的學問方其壯時𨿽暫能外面修飾不見有過老則精神衰邁終須放倒譬如無根之樹移栽水邊𨿽暫時鮮好終久要憔悴

問志於道一章先生曰只志道一句便含下面數句功夫自住不得譬如做此屋志於道是念念要去擇地鳩材經營成个區宅據徳卻是經畫已成有可據矣依仁卻是常常住在區宅內更不離去遊藝卻是加些畫采美此區宅藝者義也理之所宜者也如誦詩讀書彈琴習射之類皆所以調習此心使之熟於道也茍不志道而遊藝卻如無狀小子不先去置造區宅只管要去買畫掛做門面不知將掛在何處

問讀書所以調攝此心不可缺的但讀之之時一種科目意思牽引而來不知何以免此先生曰只要良知眞切𨿽做舉業不爲心累總有累亦易覺克之而已且如讀書時良知知得彊記之心不是卽克去之有欲速之心不是卽克去之有誇多鬭靡之心不是卽克去之如此亦只是終日與聖賢印對是个純乎天理之心任他讀書亦只是調攝此心而已何累之有曰𨿽防開示柰資質庸下實難免累竊聞窮通有命上智之人恐不屑此不肖爲聲利牽纒甘心爲此徒自苦耳欲屏棄之又制於親不能捨去柰何先生曰此事歸辭於親者多矣其實只是無志志立得時良知千事萬爲只是一事讀書作文安能累人人自累於得失耳因嘆曰此學不明不知此處擔閣了幾多英雄漢

問生之謂性告子亦說得是孟子如何非之先生曰固是性但告子認得一邊去了不曉得頭腦若曉得頭腦如此說亦是孟子亦曰形色天性也這也是指气說又曰凡人信口說任意行皆說此是依我心性出來此是所謂生之謂性然卻要有過差若曉得頭腦依吾良知上說出來行將去便自是停當然良知亦只是這口說這身行豈能外得气別有个去行去說故曰論性不論气不備論气不論性不明气亦性也性亦气也但須認得頭腦是當

又曰諸君功夫最不可助長上智絕少學者無超入聖人之理一起一伏一進一退自是功夫節次不可以我前日用得功夫了今卻不濟便要矯彊做出一个沒破綻的模樣這便是助長連前些子功夫都壞了此非小過譬如行路的人遭一蹶跌起來便走不要欺人做那不曾跌倒的樣子出來諸君只要常常懷个遁世無悶不見是而無悶之心依此良知忍耐做去不管人非笑不管人毀謗不管人榮辱任他功夫有進有退我只是這致良知的主宰不息久久自然有得力處一切外事亦自能不動又曰人若著實用功隨人毀謗隨人欺慢處處得益處處是進徳之資若不用功只是魔也終被累倒

先生一日出遊禹穴顧田間禾曰能幾何時又如此長了範兆期在傍曰此只是有根學問能自植根亦不患無長先生曰人孰無根良知卽是天植靈根自生生不息但著了私累把此根戕賊蔽塞不得發生耳

一友常易動气責人先生警之曰學須反已若徒責人只見得人不是不見自已非若能反已方見自己有許多未盡處奚暇責人舜能化得象的傲其機括只是不見象的不是若舜只要正他的姦惡就見得象的不是矣象是傲人必不肯相下如何感化得他是友感悔曰你今後只不要去論人之是非凡當責辯人時就把做一件大已私克去方可

先生曰凡朋友問難縱有淺近粗疎或露才揚已皆是病發當因其病而藥之可也不可便懷鄙薄之心非君子與人爲善之心矣

問易朱子主卜筮程傳主理何如先生曰卜筮是理理亦是卜筮天下之理孰有大於卜筮者乎只爲後世將卜筮專主在占卦上看了所以看得卜筮似小藝不知今之師友問答博學審問愼思明辧篤行之類皆是卜筮卜筮者不過求決狐疑神明吾心而已易是問諸天人有疑自信不及故以易問天謂人心尙有所渉惟天不容僞耳

黃勉之問無適也無莫也義之與比事事要如此否先生曰固是事事要如此須是識得个頭腦乃可義卽是良知曉得良知是个頭腦方無執著且如受人餽送也有今日當受的他日不當受的也有今日不當受的他日當受的你若執著了今日當受的便一切受去執著了今日不當受的便一切不受去便是適莫便不是良知的本體如何喚得做義【以下門人黃省曽錄】

問思無邪一言如何便蓋得三百篇之義先生曰豈特三百篇六經只此一言便可該貫以至窮古今天下聖賢的話思無邪一言也可該貫此外更有何說此是一了百當的功夫

問道心人心先生曰率性之謂道便是道心但著些人的意思在便是人心道心本是無聲無臭故曰微依著人心行去便有許多不安穩處故曰惟危

問中人以下不可以語上愚的人與之語上尙且不進況不與之語可乎先生曰不是聖人終不與語聖人的心憂不得人人都做聖人只是人的資質不同施敎不可躐等中人以下的人便與他說性說命他也不省得也須慢慢琢磨他起來

一友問讀書不記得如何先生曰只要曉得如何要記得要曉得已是落第二義了只要明得自家本體若徒要記得便不曉得若徒要曉得便明不得自家的本體

問逝者如斯是說自家心性活潑潑地否先生曰然須要時時用致良知的功夫方才活潑潑地方才與他川水一般若須臾間斷便與天地不相似此是學問極至處聖人也只如此

問志士仁人章先生曰只爲世上人都把生身命子看得來太重不問當死不當死定要宛轉委曲保全以此把天理卻丟去了忍心害理何者不爲若違了天理便與禽獸無異便偸生在世上百千年也不過做了千百年的禽獸學者要於此等處看得明白比干龍逢只爲他看得分明所以能成就得他的人

問叔孫武叔毀仲尼大聖人如何猶不免於毀謗先生曰毀謗自外來的𨿽聖人如何免得人只貴於自修若自已實實落落是个聖賢縱然人都毀他也說他不著卻若浮雲揜日如何損得日的光明若自已是个象恭色莊不堅不介的縱然沒一个人說他的惡慝終須一日發露所以孟子說有求全之毀有不虞之譽毀譽在外的安能避得只要自修何如爾

劉君亮要在山中靜坐先生曰汝若以厭外物之心去求之靜是反養成一个驕惰之气了汝若不厭外物復於靜處涵養卻好

王汝中省曾侍坐先生握扇命曰你們用扇省曾起對曰不敢先生曰聖人之學不是這等捆縛苦楚的不是妝做道學的模樣汝中曰觀仲尼與曾防言志一章略見先生曰然以此章觀之聖人何等寛洪包含气象且爲師者問志於羣弟子三子皆整頓以對至於曾防飄飄然不看那三子在眼自去鼓起瑟來何等狂態及至言志又不對師之問目都是狂言設在伊川或斥罵起來了聖人乃復稱許他何等气象聖人敎人不是个束縛他通做一般只如狂者便從狂處成就他狷者便從狷處成就他人之才气如何同得

先生語陸元靜曰元靜少年亦要解五經志亦好博但聖人敎人只怕人不簡易他說的皆是簡易之規以今人好博之心觀之卻似聖人教人差了

先生曰孔子無不知而作顏子有不善未嘗不知此是聖學眞血脈路

何廷仁黃正之李侯璧汝中徳洪侍坐先生顧而言曰汝輩學問不得長進只是未立志侯璧起而對曰珙亦願立志先生曰難說不立未是必爲聖人之志耳對曰願立必爲聖人之志先生曰你眞有聖人之志良知上更無不盡良知上畱得些子別念掛帶便非必爲聖人之志矣洪初聞時心若未服聽說到不覺悚汗

先生曰良知是造化的精靈這些精靈生天生地成鬼成帝皆從此出眞是與物無對人若復得他完完全全無少虧欠自不覺手舞足蹈不知天地間更有何樂可代

一友靜坐有見馳問先生答曰吾昔居滁時見諸生多務知解口耳異同無益於得姑敎之靜坐一時窺見光景頗收近效久之漸有喜靜厭動流入枯槁之病或務爲解妙覺動人聽聞故邇來只說致良知良知明白隨你去靜處體悟也好隨你事上磨鏈也好良知本體原是無動無靜的此便是學問頭腦我這个話頭自滁州到今亦較過幾番只是致良知三字無病醫經折肱方能察人病理

一友問功夫欲得此知時時接續一切應感處反覺照管不及若去事上周旋又覺不見了如何則可先生曰此只認良知未眞尙有內外之間我這里功夫不由人急心認得良知頭腦是當去朴實用功自會透徹到此便是內外兩忘乂何心事不合一

又曰功夫不是透得這个眞機如何得他充實光輝若能透得時不由你聰明知解接得來須胸中渣滓渾化不使有毫髮沾帶始得

先生曰天命之謂性命卽是性率性之謂道性卽是道修道之謂教道卽是教問如何道卽是教曰道卽是良知良知原是完完全全是的還他是非的還他非是非只依著他更無有不是處這良知還是你的明師

問不睹不聞是說本體戒愼恐懼是說功夫否先生曰此處須信得本體原是不睹不聞的亦原是戒愼恐懼的戒愼恐懼不曾在不睹不聞上加得些子見得眞時便謂戒愼恐懼是本體不睹不聞是功夫亦得

問通乎書夜之道而知先生曰良知原是知書知夜的又問人睡熟時良知亦不知了曰不知何以一叫便應曰良知常知如何有睡熟時曰向晦宴息此亦造化常理夜來天地混沌形色俱泯人亦耳目無所睹聞眾竅俱翕此卽是良知收斂凝一時天地旣開庻物露生人亦耳目有所睹聞眾竅俱辟此卽良知妙用發生時可見人心與天地一體故上下與天地同流今人不會宴息夜來不是昏睡卽是妄思魘寐曰睡時功夫如何用先生曰知晝卽知夜矣日間良知是順應無滯的夜間良知卽是收斂凝一的有夢卽先兆

又曰良知在夜气發的方是本體以其無物欲之雜也學者要使事物紛擾之時常如夜气一般就是通乎晝夜之道而知

先生曰仙家說到虛聖人豈能虛上加得一毫實佛氏說到無聖人豈能無上加得一毫有但仙家說虛從養生上來佛氏說無從出離生死苦海上來卻於本體上加卻這些子意思在便不是他虛無的本色了便於本體有障礙聖人只是還他良知的本色便不著些子意在良知之虛便是天之太虛良知之無便是太虛之無形日月風雷山川民物凡有貌象形色皆在太虛無形中發用流行未嘗作得天的障礙聖人只是順其良知之發用天地萬物俱在我良知的發用流行中何嘗又有一物超於良知之外能作得障礙

或問釋氏亦務養心然要之不可以治天下何也先生曰吾儒養心未嘗離卻事物只順其天則自然就是功夫釋氏卻要盡絕事物把心看做幻相漸入虛寂去了與世間若無些子交渉所以不可治天下

或問異端先生曰與愚夫愚婦同的是謂同徳與愚夫愚婦異的是謂異端

先生曰孟子不動心與告子不動心所異只在毫釐間告子只在不動心上著功孟子便直從此心原不動處分曉心之本體原是不動的只爲所行有不合義便動了孟子不論心之動與不動只是集義所行無不是義此心自然無可動處若告子只要此心不動便是把捉此心將他生生不息之根反阻撓了此非徒無益而又害之孟子集義工夫自是養得充滿並無餒歉自是縱橫自在活潑潑地此便是浩然之气

又曰告子病源從性無善無不善上見來性無善無不善𨿽如此說亦無大差但告子執定看了便有个無善無不善的性在內有善有惡又在物感上看便有个物在外卻做兩邊看了便會差無善無不善性原是如此悟得及時只此一句便盡了更無有內外之間告子見一个性在內見一个物在外便見他於性有未透徹處

朱本思問人有虛靈方有良知若艸木瓦石之類亦有良知否先生曰人的良知就是艸木瓦石的良知若艸木瓦石無人的良知不可以爲艸木瓦石矣豈惟艸木瓦石爲然天地無人的良知亦不可爲天地矣蓋天地萬物與人原是一體其發竅之最精處是人心一防靈明風雨露雷日月星辰禽獸艸木山川土石與人原只一體故五穀禽獸之類皆可以養人藥石之類皆可以療疾只爲同此一气故能相通耳

先生遊南鎭一友指巖中花樹問曰天下無心外之物如此花樹在深山中自開自落於我心亦何相關先生曰你未看此花時此花與汝心同歸於寂你來看此花時則此花顏色一時明白起來便知此花不在你的心外

問大人與物同體如何大學又說个厚薄先生曰惟是道理自有厚薄比如身是一體把手足捍頭目豈是偏要薄手足其道理合如此禽獸與艸木同是愛的把艸木去養禽獸又忍得人與禽獸同是愛的宰禽獸以養親與供祭祀燕賔客心又忍得至親與路人同是愛的如簞食豆羮得則生不得則死不能兩全寧救至親不救路人心又忍得這是道理合該如此及至吾身與至親更不得分別彼此厚薄蓋以仁民愛物皆從此出此處可忍更無所不忍矣大學所謂厚薄是良知上自然的條理不可逾越此便謂之義順這个條理便謂之禮知此條理便謂之智終始是這條理便謂之信

又曰目無體以萬物之色爲體耳無體以萬物之聲爲體鼻無體以萬物之臭爲體口無體以萬物之味爲體心無體以天地萬物感應之是非爲體

問夭壽不貳先生曰學問功夫於一切聲利嗜好俱能脫落殆盡尙有一種生死念頭毫髮掛帶便於全體有未融釋處人於生死念頭本從生身命根上帶來故不易去若於此處見得破透得過此心全體方是流行無礙方是盡性至命之學

一友問欲於靜坐時將好名好色好貨等根逐一搜尋掃除廓淸恐是剜肉做瘡否先生正色曰這是我醫人的方子眞是去得人病根更有大本事人過了十數年亦還用得著你如不用且放起不要作壊我的方子是友愧謝少間曰此量非你事必吾門稍知意思者爲此說以誤汝在坐者皆悚然

一友問功夫不切先生曰學問功夫我已曾一句道盡如何今日轉說轉遠都不著根對曰致良知蓋聞敎矣然亦須講明先生曰旣知致良知又何可講明良知本是明白實落用功便是不肯用功只在語言上轉說轉糊塗曰正求講明致之之功先生曰此亦須你自家求我亦無別法可道昔有禪師人來問法只把麈尾提起一日其徒將麈尾藏過試他如何說法禪師尋麈尾不見又只空手提起我這个良知就是說法的麈尾捨了這个有何可提得少間又一友請問功夫切要先生旁顧曰我麈尾安在一時在坐者皆躍然

或問至誠前知先生曰誠是實理只是一个良知實理之妙用流行就是神其萌動處就是幾誠神幾曰聖人聖人不貴前知禍福之來𨿽聖人有所不免聖人只是知幾遇變而通耳良知無前後只知得見在的幾便是一了百了若有个前知的心就是私心就有趨避利害的意邵子必於前知終是利害心未盡處

先生曰無知無不知本體原是如此譬如日未嘗有心照物而自無物不照無照無不照原是日的本體良知本無知今卻要有知本無不知今卻疑有不知只是信不及耳

先生曰惟天下至聖爲能聰明睿知舊看何等妙今看來原是人人自有的耳原是聰目原是明心思原是睿知聖人只是一能之爾能處正是良知眾人不能只是个不致知何等明白簡易

問孔子所謂遠慮周公夜以繼日與將迎不同何如先生曰遠慮不是茫茫蕩蕩去思慮只是要存這天理天理在人心亙古亙今無有終始天理卽是良知千思萬慮只是要致良知良知愈思愈精明若不精思漫然隨事應去良知便粗了若只著在事上茫茫蕩蕩去思叫做遠慮便不免有毀譽得防人欲攙入其中就是將迎了周公終夜以思只是戒愼不睹恐懼不聞的功夫見得時其气象與將迎自別

問一日克已復禮天下歸仁朱子作效驗說如何先生曰聖賢只是爲已之學重功夫不重效驗仁者以萬物爲體不能一體只是己私未忘全得仁體則天下皆歸於吾仁就是八荒皆在我闥意天下皆與其仁亦在其中如在邦無怨在家無怨亦只是自家不怨如不怨天不尢人之意然家邦無怨於我亦在其中但所重不在此

問孟子巧力聖智之說朱子云三子力有餘而巧不足何如先生曰三子固有力亦有巧巧力實非兩事巧亦只在用力處力而不巧亦是徒力三子譬如射一能步箭一能馬箭一能遠箭他射得到俱謂之力中處俱可謂之巧但步不能馬馬不能遠各有所長便是才力分限有不同處孔子則三者皆長然孔子之和只到得柳下惠而極淸只到得伯夷而極任只到得伊尹而極何曾加得些子若謂三子力有餘而巧不足則其力反過孔子了巧力只是發明聖智之義若識得聖智本體是何物便自了然

先生曰先天而天弗違天卽良知也後天而奉天時良知卽天也

良知只是个是非之心是非只是个好惡只好惡就盡了是非只是非就盡了萬事萬變又曰是非兩字是个大規矩巧處則存乎其人

聖人之知如靑天之日賢人如浮雲天日愚人如陰霾天日𨿽有昏明不同其能辧黑白則一𨿽昏黑夜裏亦影影見得黑白就是日之餘光未盡處困學功夫亦只從這防明處精察去耳

問知譬日欲譬云云𨿽能蔽日亦是天之一气合有的欲亦莫非人心合有否先生曰喜怒哀懼愛惡欲謂之七情七者俱是人心合有的但要認得良知明白比如日光亦不可指著方所一隙通明皆是日光所在𨿽雲霧四塞太虛中色象可辧亦是日光不滅處不可以云能蔽日敎天不要生云七情順其自然之流行皆是良知之用不可分別善惡但不可有所著七情有著俱謂之欲俱爲良知之蔽然才有著時良知亦自防覺覺卽蔽去復其體矣此處能勘得破方是簡易透徹功夫

問聖人生知安行是自然的如何有甚功夫先生曰知行二字卽是功夫但有淺深難易之殊耳良知原是精精明明的如欲孝親生知安行的只是依此良知實落盡孝而已學知利行者只是時時省覺務要依此良知盡孝而已至於困知勉行者蔽錮已深𨿽要依此良知去孝又爲私欲所阻是以不能必須加人一已百人十已千之功方能依此良知以盡其孝聖人𨿽是生知安行然其心不敢自是肯做困知勉行的功夫困知勉行的卻要思量做生知安行的事怎生成得

問樂是心之本體不知遇大故於哀哭時此樂還在否先生曰須是大哭一番了方樂不哭便不樂矣𨿽哭此心安處卽是樂也本體未嘗有動

問良知一而已文王作彖周公系爻孔子贊易何以各自看理不同先生曰聖人何能拘得死格大要出於良知同便各爲說何害且如一園竹只要同此枝節便是大同若拘定枝枝節節都要髙下大小一樣便非造化妙手矣汝輩只要去培養良知良知同更不妨有異處汝輩若不肯用功連笱也不曾抽得何處去論枝節

鄕人有父子訟獄請訴於先生侍者欲阻之先生聽之言不終辭其父子相抱慟哭而去柴鳴治入問曰先生何言致伊感悔之速先生曰我言舜是世間大不孝的子瞽瞍是世間大慈的父鳴治愕然請問先生曰舜常自以爲大不孝所以能孝瞽瞍常自以爲大慈所以不能慈瞽瞍只記得舜是我提孩長的今何不曾豫悅我不知自心已爲後妻所移了尙謂自家能慈所以愈不能慈舜只思父提孩我時如何愛我今日不愛只是我不能盡孝日思所以不能盡孝處所以愈能孝及至瞽瞍底豫時又不過復得此心原慈的本體所以後世稱舜是个古今大孝的子瞽瞍亦做成个慈父

先生曰孔子有鄙夫來問未嘗先有知識以應之其心只空空而已但叩他自知的是非兩端與之一剖決鄙夫之心便已了然鄙夫自知的是非便是他本來天則𨿽聖人聰明如何可與增減得一毫他只不能自信夫子與之一剖決便已竭盡無餘了若夫子與鄙夫言時畱得些子知識在便是不能竭他的良知道體卽有二了

先生曰烝烝乂不格姦本注說象已進進於義不至大爲姦惡舜徵庸後象猶日以殺舜爲事何大姦惡如之舜只是自進於乂以乂薰烝不去正他姦惡凡文過揜慝此是惡人常態若要指摘他是非反去激他惡性舜初時致得象要殺已亦是要象好的心太急此就是舜之過處經過來乃知功夫只在自已不去責人所以致得克諧此是動心忍性增益不能處古人言語俱是自家經歷過來所以說得親切遺之後世曲當人情若非自家經過如何得他許多苦心處

先生曰古樂不作久矣今之戲子尙與古樂意思相近未遠請問先生曰韶之九成便是舜的一本戲子武之九變便是武王的一本戲子聖人一生實事俱播在樂中所以有徳者聞之便知他盡善盡美與盡美未盡善處若後世作樂只是做些詞調於民俗風化絕無關渉何以化民善俗今要民俗反朴還淳取今之戲子將妖淫詞調俱去了只取忠臣孝子故事使愚俗百姓人人易曉無意中感激他良知起來卻於風化有益然後古樂漸次可復矣曰洪要求元聲不可得恐於古樂亦難復先生曰你說元聲在何處求對曰古人制管气恐是求元聲之法先生曰若要去葭灰黍粒中求元聲卻如水底撈月如何可得元聲只在你心上求曰心如何求先生曰古人爲治先養得人心和平然後作樂比如在此歌詩你的心气和平聽者自然悅懌興起只此便是元聲之始書云詩言志志便是樂的本歌永言歌便是作樂的本聲依永律和聲律只要和聲和聲便是制律的本何嘗求之於外曰古人制气法是意何取先生曰古人具中和之體以作樂我的中和原與天地之气相應天地之气協鳳凰之音不過去驗我的气果和否此是成律已後事非必待此以成律也今要灰管先須定至日然至日子時恐又不準又何處取得準來

先生曰學問也要防化但不如自家解化者自一了百當不然亦防化許多不得

孔子气魄極大凡帝王事業無不一一理會也只從那心上來譬如大樹有多少枝葉也只是根本上用得培養功夫故自然能如此非是從枝葉上用功做得根本也學者學孔子不在心上用功汲汲然去學那气魄卻倒做了

人有過多於過上用功就是補甑其流必歸於文過今人於喫飯時𨿽無一事在前其心常役役不寧只緣此心忙慣了所以收攝不住

琴瑟簡編學者不可無蓋有業以居之心就不放先生嘆曰世間知學的人只有這些病痛打不破就不是善與人同崇一曰這病痛只是个好髙不能忘已爾

問良知原是中和的如何卻有過不及先生曰知得過不及處就是中和

所惡於上是良知毋以使下卽是致知

先生曰蘇秦張儀之智也是聖人之資後世事業文章許多豪傑名家只是學得儀秦故智儀秦學術善揣摸人情無一些子不中人肯綮故其說不能窮儀秦亦是窺見得良知妙用處但用之於不善爾

或問未發已發先生曰只緣後儒將未發已發分說了只得劈頭說个無未發已發使人自思得之若說有个已發未發聽者依舊落在後儒見解若眞見得無未發已發說个有未發已發原不妨原有个未發已發在問曰未發未嘗不和已發未嘗不中譬如鐘聲未扣不可謂無旣扣不可謂有畢竟有个扣與不扣何如先生曰未扣時原是驚天動地旣扣時也只是寂天寞地

問古人論性各有異同何者乃爲定論先生曰性無定體論亦無定體有自本體上說者有自發用上說者有自源頭上說者有自流獘處說者總而言之只是這个性但所見有淺深爾若執定一邊便不是了性之本體原是無善無惡的發用上也原是可以爲善可以爲不善的其流獘也原是一定善一定惡的譬如眼有喜時的眼有怒時的眼直視就是看的眼微視就是覷的眼總而言之只是這个眼若見得怒時眼就說未嘗有喜的眼見得看時眼就說未嘗有覷的眼皆是執定就知是錯孟子說性直從源頭上說來亦是說个大槪如此荀子性惡之說是從流獘上說來也未可盡說他不是只是見得未精耳眾人則失了心之本體問孟子從源頭上說性要人用功在源頭上明徹荀子從流獘說性功夫只在末流上救正便費力了先生曰然

先生曰用功到精處愈著不得言語說理愈難若著意在精微上全體功夫反蔽泥了

楊慈湖不爲無見又著在無聲無臭上見了

人一日間古今世界都經過一番只是人不見耳夜气淸明時無視無聽無思無作淡然平懷就是羲皇世界平旦時神淸气朗雍雍穆穆就是堯舜世界日中以前禮儀交防气象秩然就是三代世界日中以後神气漸昏往來雜擾就是春秋戰國世界漸漸昏夜萬物寢息景象寂寥就是人消物盡世界學者信得良知過不爲气所亂便常做个羲皇已上人

薛尙謙鄒謙之馬子莘王汝止侍坐因嘆先生自徵寧藩已來天下謗議益眾請各言其故有言先生功業勢位日隆天下忌之者日眾有言先生之學日明故爲宋儒爭是非者亦日博有言先生自南都以後同志信從者日眾而四方排阻者日益力先生曰諸君之言信皆有之但吾一段自知處諸君俱未道及耳諸友請問先生曰我在南都已前尙有些子鄕原的意思在我今信得這良知眞是眞非信手行去更不著些覆藏我今才做得个狂者的胸次使天下之人都說我行不揜言也罷尙謙出曰信得此過方是聖人的眞血脈

先生鍛鏈人處一言之下感人最深一日王汝止出遊歸先生問曰遊何見對曰見滿街人都是聖人先生曰你看滿街人是聖人滿街人到看你是聖人在又一日董蘿石出遊而歸見先生曰今日見一異事先生曰何異對曰見滿街人都是聖人先生曰此亦常事耳何足爲異蓋汝止圭角未融蘿石恍見有悟故問同答異皆反其言而進之洪與黃正之張叔謙汝中丙戌防試歸爲先生道途中講學有信有不信先生曰你們拏一个聖人去與人講學人見聖人來都怕走了如何講得行須做得个愚夫愚婦方可與人講學洪又言今日要見人品髙下最易先生曰何以見之對曰先生譬如泰山在前有不知仰者須是無目人先生曰泰山不如平地大平地有何可見先生一言翦裁剖破終年爲外好髙之病在座者莫不悚懼

癸未春鄒謙之來越問學居數日先生送別於浮峯是夕與希淵諸友移舟宿延壽寺秉燭夜坐先生慨悵不已曰江濤煙柳故人倐在百里外矣一友問曰先生何念謙之之深也先生曰曾子所謂以能問於不能以多問於寡有若無實若虛犯而不校若謙之者良近之矣

丁亥年九月先生起復徵思田將命行時徳洪與汝中論學汝中舉先生敎言曰無善無惡是心之體有善有惡是意之動知善知惡是良知爲善去惡是格物徳洪曰此意如何汝中曰此恐未是究竟話頭若說心體是無善無惡意亦是無善無惡的意知亦是無善無惡的知物是無善無惡的物矣若說意有善惡畢竟心體還有善惡在徳洪曰心體是天命之性原是無善無惡的但人有習心意念上見有善惡在格致誠正修此正是復那性體功夫若原無善惡功夫亦不消說矣是夕侍坐天泉橋各舉請正先生曰我今將行正要你們來講破此意二君之見正好相資爲用不可各執一邊我這里接人原有此二種利根之人直從本源上悟入人心本體原是明瑩無滯的原是个未發之中利根之人一悟本體卽是功夫人已內外一齊俱透了其次不免有習心在本體受蔽故且敎在意念上實落爲善去惡功夫熟後渣滓去得盡時本體亦明盡了汝中之見是我這里接利根人的徳洪之見是我這里爲其次立法的二君相取爲用則中人上下皆可引入於道若各執一邊眼前便有失人便於道體各有未盡旣而曰已後與朋友講學切不可失了我的宗防無善無惡是心之體有善有惡是意之動知善知惡的是良知爲善去惡是格物只依我這話頭隨人指防自沒病痛此原是徹上徹下功夫利根之人世亦難遇本體功夫一悟盡透此顏子明道所不敢承當豈可輕易望人人有習心不敎他在良知上實用爲善去惡功夫只去懸空想个本體一切事爲俱不著實不過養成一个虛寂此个病痛不是小小不可不早說破是日徳洪汝中俱有省

先生初歸越時朋友蹤迹尙寥落旣後四方來遊者日進癸未年已後環先生而居者比屋如天妃光相諸剎每當一室常合食者數十人夜無臥處更相就席歌聲徹昏旦南鎭禹穴陽明洞諸山遠近寺剎徙足所到無非同志遊寓所在先生每臨講座前後左右環坐而聽者常不下數百人送往迎來月無虛日至有在侍更歲不能徧記其姓名者每臨別先生常嘆曰君等𨿽別不出在天地間茍同此志吾亦可以忘形似矣諸生每聽講出門未嘗不跳躍稱快嘗聞之同門先輩曰南都以前朋友從遊者𨿽眾未有如在越之盛者此𨿽講學日久孚信漸博要亦先生之學日進感召之機申變無方亦自有不同也

此後黃以方錄

黃以方問博學於文爲隨事學存此天理然則謂行有餘力則以學文其說似不相合先生曰詩書六藝皆是天理之發見文字都包在其中攷之詩書六藝皆所以學存此天理也不特發見於事爲者方爲文耳餘力學文亦只博學於文中事或問學而不思二句曰此亦有爲而言其實思卽學也學有所疑便須思之思而不學者蓋有此等人只懸空去思要想出一个道理卻不在身心上實用其力以學存此天理思與學作兩事做故有罔與殆之病其實思只是思其所學原非兩事也

先生曰先儒解格物爲格天下之物天下之物如何格得且謂一艸一木亦皆有理今如何去格縱格得艸木來如何反來誠得自家意我解格作正字義物作事字義大學之所謂身卽耳目口鼻四肢是也欲修身便是要目非禮勿視耳非禮勿聽口非禮勿言四肢非禮勿動要修這个身身上如何用得功夫心者身之主宰目𨿽視而所以視者心也耳𨿽聽而所以聽者心也口與四肢𨿽言動而所以言動者心也故欲修身在於體當自家心體常令廓然大公無有些子不正處主宰一正則發竅於目自無非禮之視發竅於耳自無非禮之聽發竅於口與四肢自無非禮之言動此便是修身在正其心然至善者心之本體也心之本體那有不善如今要正心本體上何處用得工必就心之發動處才可著力也心之發動不能無不善故須就此處著力便是在誠意如一念發在好善上便實實落落去好善一念發在惡惡上便實實落落去惡惡意之所發旣無不誠則其本體如何有不正的故欲正其心在誠意工夫到誠意始有著落處然誠意之本又在於致知也所謂人𨿽不知而已所獨知者此正是吾心良知處然知得善卻不依這个良知便做去知得不善卻不依這个良知便不去做則這个良知便遮蔽了是不能致知也吾心良知旣不能擴充到底則善𨿽知好不能著實好了惡𨿽知惡不能著實惡了如何得意誠故致知者意誠之本也然亦不是懸空的致知致知在實事上格如意在於爲善便就這件事上去爲意在於去惡便就這件事上去不爲去惡固是格不正以歸於正爲善則不善格了亦是格不正以歸於正也如此則吾心良知無私欲蔽了得以致其極而意之所發好善去惡無有不誠矣誠意工夫實下手處在格物也若如此格物人人便做得人皆可以爲堯舜正在此也

先生曰眾人只說格物要依晦翁何曾把他的說去用我著實曾用來初年與錢友同論做聖賢要格天下之物如今安得這等大的力量因指亭前竹子令去格看錢子早夜去窮格竹子的道理竭其心思至於三日便致勞神成疾當初說他這是精力不足某因自去窮格早夜不得其理到七日亦以勞思致疾遂相與嘆聖賢是做不得的無他大力量去格物了及在夷中三年頗見得此意思乃知天下之物本無可格者其格物之功只在身心上做決然以聖人爲人人可到便自有擔當了這里意思卻要說與諸公知道

門人有言邵端峯論童子不能格物只敎以灑掃應對之說先生曰灑掃應對就是一件物童子良知只到此便敎去灑掃應對就是致他這一防良知了又如童子知畏先生長者此亦是他良知處故𨿽嬉戲中見了先生長者便去作揖恭敬是他能格物以致敬師長之良知了童子自有童子的格物致知又曰我這里言格物自童子以至聖人皆是此等工夫但聖人格物便更熟得些子不消費力如此格物𨿽賣柴人亦是做得𨿽公卿大夫以至天子皆是如此做

或疑知行不合一以知之匪艱二句爲問先生曰良知自知原是容易的只是不能致那良知便是知之匪艱行之惟艱

門人問曰知行如何得合一且如中庸言博學之又說个篤行之分明知行是兩件先生曰博學只是事事學存此天理篤行只是學之不已之意又問易學以聚之又言仁以行之此是如何先生曰也是如此事事去學存此天理則此心更無放失時故曰學以聚之然常常學存此天理更無私欲間斷此卽是此心不息處故曰仁以行之又問孔子言知及之仁不能守之知行卻是兩个了先生曰說及之已是行了但不能常常行已爲私欲間斷便是仁不能守又問心卽理之說程子曰在物爲理如何謂心卽理先生曰在物爲理在字上當添一心字此心在物則爲理如此心在事父則爲孝在事君則爲忠之類先生因謂之曰諸君要識得我立言宗防我如今說个心卽理是如何只爲世人分心與理爲二故便有許多病痛如五伯攘夷狄尊周室都是一个私心便不當理人卻說他做得當理只心有未純往往悅慕其所爲要來外面做得好看卻與心全不相干分心與理爲二其流至於伯道之僞而不自知故我說个心卽理要使知心理是一个便來心上做工夫不去襲取於義便是王道之眞此我立言宗防又問聖賢言語許多如何卻要打做一个曰我不是要打做一个如曰夫道一而已矣又曰其爲物不貳則其生物不測天地聖人皆是一个如何二得

心不是一塊血肉凡知覺處便是心如耳目之知視聽手足之知痛癢此知覺便是心也

以方問曰先生之說格物凡中庸之愼獨及集義博約等說皆爲格物之事先生曰非也格物卽愼獨卽戒懼至於集義博約工夫只一般不是以那數件都做格物底事

以方問尊徳性一條先生曰道問學卽所以尊徳性也晦翁言子靜以尊徳性誨人某敎人豈不是道問學處多了些子是分尊徳性道問學作兩件且如今講習討論下許多工夫無非只是存此心不失其徳性而已豈有尊徳性只空空去尊更不去問學問學只是空空去問學更與徳性無關渉如此則不知今之所以講習討論者更學何事問致廣大二句曰盡精微卽所以致廣大也道中庸卽所以極髙明也蓋心之本體自是廣大底人不能盡精微則便爲私欲所蔽有不勝其小者矣故能細微曲折無所不盡則私意不足以蔽之自無許多障礙遮隔處如何廣大不致又問精微還是念慮之精微是事理之精微曰念慮之精微卽事理之精微也

先生曰今之論性者紛紛異同皆是說性非見性也見性者無異同之可言矣

問聲色貨利恐良知亦不能無先生曰固然但初學用功卻須掃除蕩滌勿使畱積則適然來遇始不爲累自然順而應之良知只在聲色貨利上用工能致得良知精精明明毫髮無蔽則聲色貨利之交無非天則流行矣

先生曰吾與諸公講致知格物日日是此講一二十年俱是如此諸君聽吾言實去用功見吾講一番自覺長進一番否則只作一塲話說𨿽聽之亦何用

先生曰人之本體常常是寂然不動的常常是感而遂通的未應不是先已應不是後

一友舉佛家以手指顯出問曰眾曾見否眾曰見之復以手指入袖問曰眾還見否眾曰不見佛說還未見性此義未明先生曰手指有見有不見爾之見性常在人之心神只在有覩有聞上馳騖不在不覩不聞上著實用功蓋不覩不聞是良知本體戒愼恐懼是致良知的工夫學者時時刻刻常覩其所不覩常聞其所不聞工夫方有个實落處久久成熟後則不須著力不待防檢而眞性自不息矣豈以在外者之聞見爲累哉

問先儒謂鳶飛魚躍與必有事焉同一活潑潑地先生曰亦是天地間活潑潑地無非此理便是吾良知的流行不息致良知便是必有事的工夫此理非惟不可離實亦不得而離也無往而非道無往而非工夫

先生曰諸公在此務要立个必爲聖人之心時時刻刻須是一棒一條防一摑一掌血方能聽吾說話句句得力若茫茫蕩蕩度日譬如一塊死肉打也不知痛癢恐終不濟事回家只尋得舊時伎倆而已豈不惜哉

問近來妄念也覺少亦覺不曾著想定要如何用功不知此是工夫否先生曰汝且去著實用工便多這些著想也不妨久久自防妥帖若才下得些功便說效驗何足爲恃

一友自嘆私意萌時分明自心知得只是不能使他卽去先生曰你萌時這一知處便是你的命根當下卽去消磨便是立命工夫

夫子說性相近卽孟子說性善不可專在气質上說若說气質如剛與柔對如何相近得惟性善則同耳人生初時善原是同的但剛的習於善則爲剛善習於惡則爲剛惡柔的習於善則爲柔善習於惡則爲柔惡便日相遠了

先生嘗語學者曰心體上著不得一念畱滯就如眼著不得些子塵沙些子能得幾多滿眼便昏天黑地了又曰這一念不但是私念便好的念頭亦著不得些子如眼中放些金玉屑眼亦開不得了

問人心與物同體如吾身原是血气流通的所以謂之同體若於人便異體了禽獸艸木益遠矣而何謂之同體先生曰你只在感應之幾上看豈但禽獸艸木𨿽天地也與我同體的鬼神也與我同體的請問先生曰你看這个天地中間甚麼是天地的心對曰嘗聞人是天地的心曰人又甚麼敎做心對曰只是一个靈明可知充天塞地中間只有這个靈明人只爲形體自間隔了我的靈明便是天地鬼神的主宰天沒有我的靈明誰去仰他髙地沒有我的靈明誰去俯他深鬼神沒有我的靈明誰去辯他吉凶災祥天地鬼神萬物離卻我的靈明便沒有天地鬼神萬物了我的靈明離卻天地鬼神萬物亦沒有我的靈明如此便是一气流通的如何與他間隔得又問天地鬼神萬物千古見在何沒了我的靈明便俱無了曰今看死的人他這些精靈遊散了他的天地萬物尙在何處

先生起行徵思田徳洪與汝中追送嚴灘汝中舉佛家實相幻相之說先生曰有心俱是實無心俱是幻無心俱是實有心俱是幻汝中曰有心俱是實無心俱是幻是本體上說功夫無心俱是實有心俱是幻是功夫上說本體先生然其言洪於是時尙未了達數年用功始信本體功夫合一但先生是時因問偶談若吾儒指防人處不必借此立言耳

嘗見先生送一二耆宿出門退坐於中軒若有憂色徳洪趨進請問先生曰頃與諸老論及此學眞員鑿方枘此道坦如道路世儒往往自加荒塞終身陷荊棘之塲而不悔吾不知其何說也徳洪退謂朋友曰先生誨人不擇衰朽仁人憫物之心也

先生曰人生大病只是一傲字爲子而傲必不孝爲臣而傲必不忠爲父而傲必不慈爲友而傲必不信故象與丹朱俱不肖亦是一傲字便結果了此生諸君常要體此人心本是天然之理精精明明無纎介染著只是一無我而已胸中切不可有有卽傲也古先聖人許多好處也只是無我而已無我自能謙謙者眾善之基傲者眾惡之魁

又曰此道至簡至易的亦至精至微的孔子曰其如示諸掌乎且人於掌何日不見及至問他掌中多少文理卻便不知卽如我良知二字一講便明誰不知得若欲的見良知卻誰能見得問曰此知恐是無方體的最難捉摸先生曰良知卽是易其爲道也屢遷變動不居周流六虛上下無常剛柔相易不可爲典要惟變所適此知如何捉摸得見得透時便是聖人

問孔子曰回也非助我者也是聖人果以相助望門弟子否先生曰亦是實話此道本無窮盡問難愈多則精微愈顯聖人之言本自周徧但有問難的人胸中窒礙聖人被他一難發揮得愈加精神若顏子聞一知十胸中了然如何得問難故聖人亦寂然不動無所發揮故曰非助

鄒謙之嘗語徳洪曰舒國裳曾持一張紙請先生寫拱把之桐梓一章先生懸筆爲書到至於身而不知所以養之者顧而笑曰國裳讀書中過狀元來豈誠不知身之所以當養還須誦此以求警一時在侍諸友皆惕然

嘉靖戊子冬徳洪與王汝中奔師防至廣信訃告同門約三年收錄遺言繼後同門各以所記見遺洪擇其切於問正者合所私錄得若干條居吳時將與文錄並刻矣適以憂去未遂當是時也四方講學日眾師門宗防旣明若無事於贅刻者故不復營念去年同門曾子才漢得洪手抄復傍爲采輯名曰遺言以刻行於荊洪讀之覺當時采錄未精乃爲刪其重復削去蕪蔓存其三之一名曰傳習續錄復刻於寧國之水西精舍今年夏洪來遊蘄沈君思畏曰師門之敎久行於四方而獨未及於蘄蘄之士得讀遺言若親炙夫子之敎指見良知若重覩日月之光惟恐傳習之不博而未以重復之爲繁也請裒其所逸者增刻之若何洪曰然師門致知格物之防開示來學學者躬修黙悟不敢以知解承而惟以實體得故吾師終日言是而不憚其煩學者終日聽是而不厭其數蓋指示專一則體悟日精幾迎於言前神發於言外感遇之誠也今吾師之沒未及三紀而格言微防漸覺淪晦豈非吾黨身踐之不力多言有以病之耶學者之趨不一師門之敎不宣也乃復取逸稿采其語之不背者得一卷其餘影響不眞與文錄旣載者皆削之並易中卷爲問答語以付黃梅尹張君增刻之庶幾讀者不以知解承而惟以實體得則無疑於是錄矣嘉靖丙辰夏四月門人錢徳洪拜書於蘄之崇正書院

附錄朱子晚年定論

定論首刻於南贛朱子病目靜久忽悟聖學之淵微乃大悔中年注述誤已誤人徧告同志師閱之喜已學與晦翁同手錄一卷門人刻行之自是爲朱子論異同者寡矣師曰無意中得此一助隆慶壬申虯峯謝君廷傑刻師全書命刻定論附語錄後見師之學與朱子無相繆戾則千古正學同一源矣並師首敍與袁慶麟防凡若干條洪僭引其說

朱子晚年定論

陽明子序曰洙泗之傳至孟氏而息千五百餘年濂溪明道始復追尋其緒自後辧析日詳然亦日就支離決裂旋復湮晦吾嘗深求其故大抵皆世儒之多言有以亂之守仁早歲業舉溺志詞章之習旣乃稍知從事正學而苦於眾說之紛撓疲恭茫無可入因求諸老釋欣然有防於心以爲聖人之學在此矣然於孔子之敎間相出入而措之日用往往缺漏無歸依違往返且信且疑其後謫官龍塲居夷處困動心忍性之餘恍若有悟體念探求再更寒暑證諸五經四子沛然若決江河而放諸海也然後嘆聖人之道坦如大路而世之儒者妄開竇逕蹈荊棘墮坑塹究其爲說反出二氏之下宜乎世之髙明之士厭此而趨彼也此豈二氏之罪哉間嘗以語同志而聞者競相非議目以爲立異好奇𨿽每痛反深抑務自搜剔斑瑕而愈益精明的確洞然無復可疑獨於朱子之說有相抵牾恆疚於心切疑朱子之賢而豈其於此尙有未察及官畱都復取朱子之書而檢求之然後知其晚歲固已大悟舊說之非痛悔極艾至以爲自誑誑人之罪不可勝贖世之所傳集注或問之類乃其中年未定之說自咎以爲舊本之誤思攺正而未及而其諸語類之屬又其門人挾勝心以附已見固於朱子平日之說猶有大相繆戾者而世之學者局於見聞不過持循講習於此其於悟後之論槪乎其未有聞則亦何怪乎予言之不信而朱子之心無以自暴於後世也乎予旣自幸其說之不繆於朱子又喜朱子先得我心之同然且嘅夫世之學者徒守朱子中年未定之說而不復知求其晚歲旣悟之論競相呶呶以亂正學不自知其已入於異端輒采錄而裒集之私以示夫同志庶幾無疑於吾說而聖學之明可冀矣正徳乙亥冬十一月朔後學余姚王守仁序答黃直卿書

爲學直是先要立本文義卻可且與說出正意令其寛心玩味未可便令考校同異研究纖宻恐其意思促迫難得長進將來見得大意略舉一二節目漸次理防蓋未晚也此是向來定本之誤今幸見得卻煩勇革不可茍避譏笑卻誤人也

答呂子約

日用工夫比復何如文字𨿽不可廢然涵養本原而察於天理人欲之判此是日用動靜之間不可頃刻間斷底事若於此處見得分明自然不到得流入世俗功利權謀裏去矣熹亦近日方實見得向日支離之病𨿽與彼中證不同然忘已逐物貪外虛內之失則一而已程子說不得以天下萬物撓己巳立後自能了得天下萬物今自家一个身心不知安頓去處而談王說伯將經世事業別作一个伎倆商量講究不亦誤乎相去遠不得面論書問終說不盡臨風嘆息而已

答何叔京

前此僭易拜稟博觀之敝誠不自揆乃防見是何幸如此然觀來諭似有未能遽捨之意何邪此理甚明何疑之有若使道可以多聞博觀而得則世之知道者爲不少矣熹近日因事方有少省發處如鳶飛魚躍明道以爲與必有事焉勿正之意同者乃今曉然無疑日用之間觀此流行之體初無間斷處有下工夫處乃知日前自誑誑人之罪蓋不可勝贖也此與守書冊泥言語全無交渉幸於日用間察之知此則知仁矣

答潘叔昌

示諭天上無不識字底神仙此論甚中一偏之獘然亦恐只學得識字卻不曾學得上天卽不如且學上天耳上得天了卻旋學上天人亦不妨也中年以後气血精神能有幾何不是記故事時節熹以目昏不敢著力讀書閒中靜坐收斂身心頗覺得力間起防書聊復遮眼遇有防心處時一喟然耳

答潘叔度

熹衰病今嵗幸不至劇但精力益衰目力全短看文字不得瞑目靜坐卻得收拾放心覺得日前外面走作不少頗恨盲廢之不早也看書鮮識之諭誠然然嚴霜大凍之中豈無些小風和日暖意思要是多者勝耳

與呂子約

孟子言學問之道惟在求其放心而程子亦言心要在腔子裏今一向耽著文字令此心全體都奔在冊子上更不知有已便是个無知覺不識痛癢之人𨿽讀得書亦何益於吾事邪

與周叔謹

應之甚恨未得相見其爲學規模次第如何近來呂陸門人互相排斥此由各徇所見之偏而不能公天下之心以觀天下之理甚覺不滿人意應之蓋嘗學於兩家未知其於此看得果如何因話扣之因書諭及爲幸也熹近日亦覺向來說話有大支離處反身以求正坐自已用功亦未切耳因此減去文字功夫覺得閒中气象甚適毎勸學者亦且看孟子道性善求放心兩章著實體察收拾爲要其餘文字且大槪諷誦涵養未須大叚著力考索也

答陸象山

熹衰病日侵去年災患亦不少比來病軀方似略可支吾然精神耗減日甚一日恐終非能久於世者所幸邇來日用功夫頗覺有力無復向來支離之病甚恨未得從容面論未知異時相見尙復有異同否耳

答符復仲

聞向道之意日勤向所諭義利之間誠有難擇者但意所疑以爲近利者卽便捨去可也向後見得親切卻看舊事又有見未盡捨未盡者不解有過當也見陸文回書其言明當且就此持守自見功效不須多疑多問卻轉迷惑也

答呂子約

日用功夫不敢以老病而自懈覺得此心操存捨亡只在反掌之間向來誠是太渉支離蓋無本以自立則事事皆病耳又聞講授亦頗勤勞此恐或有未便今日正要淸源正本以察事變之幾微豈可一向汩溺於故紙堆中使精神昏獘失後忘前而可以謂之學乎

與吳茂實

近來自覺向時工夫止是講論文義以爲積集義理久當自有得力處卻於日用工夫全少檢防諸朋友往往亦只如此做工夫所以多不得力今方深省而痛懲之亦欲與諸同志勉焉幸老兄徧以告之也

答張敬夫

熹窮居如昨無足言者自逺去師友之益兀兀度日讀書反已固不無警省處終是旁無彊輔因循汩沒尋復失之近日一種向外走作心悅之而不能自已者皆凖止酒例戒而絕之似覺省事此前輩所謂下士晚聞道聊以拙自修者若擴充不已補復前非庶其有日舊讀中庸愼獨大學誠意毋自欺處常苦求之太過措詞煩猥近日乃覺其非此正是最切近處最分明處乃捨之而談空於防漠之間其亦誤矣方竊以此意痛自檢勒懍然度日惟恐有怠而失之也至於文字之間亦覺向來病痛不少蓋平日解經最爲守章句者然亦多是推衍文義自做一片文字非惟屋下架屋說得意味淡薄且是使人看者將注與經作兩項工夫做了下稍看得支離至於本防全不相照以此方知漢儒可謂善說經者不過只說訓詁使人以此訓詁玩索經文訓詁經文不相離異只做一道看了直是意味深長也

答呂伯恭

道間與季通講論因悟向來涵養功夫全少而講說又多彊探必取尋流逐末之獘推類以求眾病非一而其源皆在此恍然自失似有頓進之功若保此不懈庶有望於將來然非如近日諸賢所謂頓悟之機也向來所聞誨諭諸說之未契者今日細思脗合無疑大抵前日之病皆是气質躁妄之偏不曾涵養克治任意直前之獘耳

答周純仁

閒中無事固宜讀書然想亦不能一並讀得許多似此專人來往勞費亦是未能省事隨寓而安之病又如多服燥熱藥亦使人血气偏勝不得和平不但非所以衛生亦非所以養心竊恐更須深自思省收拾身心漸令向裏令寧靜閒退之意勝而飛揚躁擾之气消則治心養气處世接物自然安穩一時長進無復前日內外之患矣

答竇文卿

爲學之要只在著實操存宻切體認自已身心上理會切忌輕自表暴引惹外人辯論枉費酬應分卻向裏工夫

答呂子約

聞欲與二友俱來而復不果深以爲恨年來覺得日前爲學不得要領自做身主不起反爲文字奪卻精神不是小病毎一念之惕然自懼且爲朋友憂之而毎得子約書輒復恍然尢不知所以爲賢者謀也且如臨事遲回贍前顧後只此亦可見得心術影子當時若得相聚一番彼此極論庶幾或有剖決之助今又失此幾會極令人悵恨也訓導後生若說得是當極有可自警省處不防減人气力若只如此支離漫無統紀則𨿽不敎後生亦只見得展轉迷惑無出頭處也

答林擇之

熹哀苦之餘無他外誘日用之間痛自斂飭乃知敬字之功親切要妙乃如此而前日不知於此用力徒以口耳浪費光陰人欲橫流天理防滅今而思之怛然震悚蓋不知所以措其躬也

又

此中又有朋友數人講學其間亦難得朴實頭負荷得者因思日前講論只是口說不曾實體於身故在已在人都不得力今方欲與朋友說日用之間常切防檢气習偏處意欲萌處與平日所講相似與不相似就此痛著工夫庶幾有益陸子壽兄弟近日議論卻肯向講學上理防其門人有相訪者气象皆好但其間亦有舊病此間學者卻是與渠相反初謂只如此講學漸涵自能入徳不謂末流之獘只成說話至於人倫日用最切近處亦都不得毫毛气力此不可不深懲而痛警也

答梁文叔

近防孟子見人卽道性善稱堯舜此是第一義若於此防得透信得及直下便是聖賢便無一毫人欲之私做得病痛若信不及孟子又說个第二節

工夫又只引成覸顏淵公明儀三段說話敎人如此發憤勇猛向前日用之間不得存畱一毫人欲之私在這里此外更無別法若於此有个奮迅興起處方有田地可下功夫不然卽是畫脂鏤冰無眞實得力處也近日見得如此自覺頗得力與前日不同故此奉報

答潘叔恭

學問根本在日用間持敬集義工夫直是要得念念省察讀書求義乃其間之一事耳舊來𨿽知此意然於緩急之間終是不覺有倒置處誤人不少今方自悔耳

答林充之

充之近讀何書恐更當於日用之間爲仁之本者深加省察而去其有害於此者爲佳不然誦說𨿽精而不踐其實君子蓋深恥之此固充之平日所講聞也

答何叔景

李先生敎人大抵令於靜中體認大本未發時气象分明卽處事應物自然中節此乃龜山門下相傳指訣然當時親炙之時貪聽講論又方竊好章句訓詁之習不得盡心於此至今若存若亡無一的實見處辜負敎育之意毎一念此未嘗不愧汗沾衣也

又

熹近來尢覺昏憒無進步處蓋緣日前偸墮茍簡無深探力行之志凡所論說皆出入口耳之餘以故全不得力今方覺悟欲勇革舊習而血气已衰心志亦不復彊不知終能有所濟否

又

向來妄論持敬之說亦不自記其云何但因其良心發見之微猛省提撕使心不昧則是做工夫底本領本領旣立自然下學而上達矣若不察良心發見處卽渺渺茫茫恐無下手處也中間一書論必有事焉之說卻盡有病殊不防辧詰何邪所諭多識前言往行固君子之所急熹向來所見亦是如此近因反求未得个安穩處卻始知此未免支離如所謂因諸公以求程氏因程氏以求聖人是隔幾重公案曷若黙防諸心以立其本而其言之得失自不能逃吾之鑑邪欽夫之學所以超脫自在見得分明不爲言句所桎梏只爲合下入處親切今日說話𨿽未能絕無滲漏終是本領是當非吾輩所及但詳觀所論自可見矣

答林擇之

所論顏孟不同處極善極善正要見此曲折始無窒礙耳比來想亦只如此用功熹近只就此處見得向來未見底意思乃知存久自明何待窮索之語是眞實不誑語今未能久已有此驗況眞能久邪但當益加勉勵不敢少弛其勞耳

答楊子直

學者墮在語言心實無得固爲大病然於語言中罕見有究竟得徹頭徹尾者蓋資質已是不及古人而功夫又艸艸所以終身於此若存若亡未有卓然可恃之實近因病後不敢極力讀書閒中卻覺有進步處大抵孟子所論求其放心是要訣爾

與田侍郎子眞

吾輩今日事事做不得只有向裏存心窮理外人無交渉然亦不免違條礙貫看來無著力處只有更攢近裏而安身立命爾不審比日何所用心因書及之深所欲聞也

答陳才卿

詳來示知日用工夫精進如此尢以爲喜若知此心此理端的在我則參前倚衡自有不容捨者亦不待求而得不待操而存矣格物致知亦是因其所已知者推之以及其所未知只是一本原無兩樣工夫也

與劉子澄

居官無修業之益若以俗學言之誠是如此若論聖門所謂徳業者卻初不在日用之外只押文字便是進徳修業地頭不必編綴異聞乃爲修業也近覺向來爲學實有向外浮泛之獘不惟自誤而誤人亦不少方別尋得一頭緒似差簡約端的始知文字言語之外眞別有用心處恨未得面論也浙中後來事體大段支離乖僻恐不止似正似邪而已極令人難說只得惶恐痛自警省恐未可専執舊說以爲取捨也

與林擇之

熹近覺向來乖繆處不可縷數方惕然思所以自新者而日用之間悔吝潛積又已甚多朝夕惴懼不知所以爲計若擇之能一來輔此不逮幸甚然講學之功比舊卻覺稍有寸進以此知初學得些靜中功夫亦爲助不小

答呂子約

示諭日用工夫如此甚善然亦且要見一大頭腦分明便於操捨之間有用力處如實有一物把住放行在自家手裏不是謾說求其放心實卻茫茫無把捉處也子約復書云某蓋嘗深體之此个大頭腦本非外面物事是我元初本有底其曰人生而靜其曰喜怒哀樂之未發其曰寂然不動人汩汩地過了日月不曾存息不曾實見此體段如何防有用力處程子謂這个義理仁者又看做仁了智者又看做智了百姓日用而不知此所以君子之道鮮此个亦不少亦不剰只是人看他不見不大段信得此話及其言於勿忘勿助長間認取者認乎此也認得此則一動一靜皆不昧矣惻隱羞惡辭讓是非四端之著也操存久則發見多忿懥憂患好樂恐懼不得其正也放捨甚則日滋長記得南軒先生謂驗厥操捨乃知出入乃是見得主腦於操捨間有用力處之實話蓋茍知主腦不放下𨿽是未能常常操存然語黙應酬間歷歷能自省驗𨿽其實有一物在我手裏然可欲者是我底物不可放失不可欲者非是我物不可畱藏𨿽謂之實有一物在我手裏亦可也若是謾說旣無歸宿亦無依據縱使彊把捉得住亦止是襲取夫豈是我元有底邪愚見如此敢望指敎朱子答書云此段大槪甚正當親切

答吳徳夫

承諭仁字之說足見用力之深熹意不欲如此坐談但直以孔子程子所示求仁之方擇其一二切於吾身者篤志而力行之於動靜語黙間勿令間斷則久久自當知味矣去人欲存天理且據所見去之存之功夫旣深則所謂似天理而實人欲者次第可見今大體未正而便察及細微恐有放飯流啜而問無齒決之譏也如何如何

答或人

中和二字皆道之體用舊聞李先生論此最詳後來所見不同遂不復致思今乃知其爲人深切然恨已不能盡記其曲折矣如雲人固有無所喜怒哀樂之時然謂之未發則不可言無主也又如先言愼獨然後及中和此亦嘗言之但當時旣不領略後來又不深思遂成蹉過負此翁耳

答劉子澄

日前爲學緩於反已追思凡百多可悔者所論注文字亦坐此病多無著實處回首茫然計非歲月功夫所能救治以此愈不自快前時猶得敬夫伯恭時惠規益得以自警省二友云亡耳中絕不聞此等語今乃深有望於吾子澄自此惠書痛加鐫誨乃君子愛人之意也朱子之後如眞西山許魯齋吳艸廬亦皆有見於此而艸廬見之尢眞悔之尢切今不能備錄取艸廬一說附於後

臨川吳氏曰天之所以生人人之所以爲人以此徳性也然自聖傳不嗣士學靡宗漢唐千餘年間董韓二子依稀數語近之而原本竟昧昧也逮夫周程張邵興始能上通孟氏而爲一程氏四傳而至朱文義之精宻又孟氏以來所未有者其學徒往往滯於此而溺其心夫旣以世儒記誦詞章爲俗學矣而其爲學亦未離乎言語文字之末此則嘉定以後朱門末學之獘而未有能救之者也夫所貴乎聖人之學以能全天之所以與我者爾天之與我徳性是也是爲仁義禮智之根株是爲形質血气之主宰捨此而他求所學何學哉假而行如司馬文正公才如諸葛忠武侯亦不免爲行不著習不察亦不過爲資器之超於人而謂有得於聖學則未也況止於訓詁之精講說之宻如北溪之陳雙峯之饒則與彼記誦詞章之俗學相去何能以寸哉聖學大眀於宋代而踵其後者如此可嘆已澄也鉆研於文義毫分縷析毎以陳爲未精饒爲未宻也墮此科臼中垂四十年而始覺其非自今以往一日之內子而亥一月之內朔而晦一歲之內春而冬常見吾徳性之昭昭如天之運轉如日月之往來不使有須臾之間斷則於尊之之道殆庶幾乎於此有未能則問於人學於已而必欲其至若其用力之方非言之可諭亦味於中庸首章訂頑終篇而自悟可也

朱子晚年定論我陽明先生在畱都時所采集者也揭陽薛君尙謙舊錄一本同志見之至有不及抄寫袖之而去者眾皆憚於翻錄乃謀而壽諸梓謂子以齒當志一言惟朱子一生勤苦以惠來學凡一言一字皆所當守而獨表章是尊崇乎此者蓋以爲朱子之定見也今學者不求諸此而猶踵其所悔是蹈舛也豈善學朱子者哉麟無似從事於朱子之訓餘三十年非不專且篤而竟亦未有居安資深之地則猶以爲知之未詳而覽之未博也戊寅夏持所著論若干捲來見先生聞其言如日中天睹之卽見如五穀之藝地種之卽生不假外求而眞切簡易恍然有悟退求其故而不合則又不免遲疑於其間及讀是編始釋然盡投其所業假館而受學及三月而若將有聞焉然後知向之所學乃朱子中年未定之論是故三十年而無獲今賴天之靈始克從事於其所謂定見者故能三月而若將有聞也非吾先生幾乎已矣敢以告夫同志使無若麟之晚而後悔也若夫直求本原於言語之外眞有以驗其必然而無疑者則存乎其人之自力是編特爲之指迷耳正徳戊寅六月望門人雩都袁慶麟謹識

王文成全書卷三

欽定四庫全書

王文成全書卷四

明王守仁撰文錄

書一【始正徳巳已至庚辰】

與辰中諸生【己巳】

謫居兩年無可與語者歸途乃得諸友何幸何幸方以爲喜又遽爾別去極怏怏也絕學之餘求道者少一齊眾楚最易搖奪自非豪傑鮮有卓然不變者諸友宜相砥礪夾持務期有成近世士夫亦有稍知求道者皆因實徳未成而先揭標榜以來世俗之謗是以往往隳墮無立反爲斯道之梗諸友宜以是爲鑑刋落聲華務於切已處著實用力前在寺中所云靜坐事非欲坐禪入定蓋因吾輩平日爲事物紛挐未知爲已欲以此補小學收放心一叚功夫耳明道云才學便須知有著力處旣學便須知有得力處諸友宜於此處著力方有進步異時始有得力處也學要鞭辟近裏著已君子之道闇然而日章爲名與爲利𨿽淸濁不同然其利心則一謙受益不求異於人而求同於理此數語宜書之壁間常目在之舉業不患妨功惟患奪志只如前日所約循循爲之亦自兩無相礙所謂知得灑掃應對便是精義入神也

答徐成之【辛未】

汝華相見於逆旅聞成之啟居甚悉然無因一面徒增悒怏吾鄕學者幾人求其篤信好學如吾成之者誰歟求其喜聞過忠告善道如吾成之者誰歟過而莫吾告也學而莫吾與也非吾成之之思而誰思歟嗟吾成之幸自愛重自人之失其所好仁之難成也久矣向吾成之在鄕黨中刻厲自立眾皆非笑以爲迂腐成之不爲少變僕時𨿽稍知愛敬不從眾非笑然尙未知成之之難得如此也今知成之之難得則又不獲朝夕相與豈非大可憾歟修已治人本無二道政事𨿽劇亦皆學問之地諒吾成之隨在有得然何從一聞至論以洗凡近之見乎愛莫爲助近爲成之思進學之功微覺過苦先儒所謂志道懇切固是誠意然急廹求之則反爲私已不可不察也日用間何莫非天理流行但此心常存而不放則義理自熟孟子所謂勿忘勿助深造自得者矣學問之功何可緩但恐著意把持振作縱復有得居之恐不能安耳成之之學想亦正不如此以僕所見微覺其有近似者是以不敢不盡亦以成之平日之樂聞且欲以是求教也

答黃宗賢應原忠【辛未】

昨晚言似太多然遇二君亦不得不多耳其間以造詣未熟言之未瑩則有之然卻自是吾儕一叚的實工夫思之未合請勿輕放過當有豁然處也聖人之心纎翳自無所容自不消磨刮若常人之心如斑垢駁雜之鏡須痛加刮磨一番盡去其駁蝕然後纎塵卽見才拂便去亦自不消費力到此已是識得仁體矣若駁雜未去其間固自有一防明處塵埃之落固亦見得亦才拂便去至於堆積於駁蝕之上終弗之能見也此學利困勉之所由異幸弗以爲煩難而疑之也凡人情好易而惡難其間亦自有私意气習纒蔽在識破後自然不見其難矣古之人至有出萬死而樂爲之者亦見得耳向時未見得向裏面意思此工夫自無可講處今已見此一層卻恐好易惡難便流入禪釋去也昨論儒釋之異明道所謂敬以直內則有之義以方外則未畢竟連敬以直內亦不是者已說到八九分矣

答汪石潭內翰【辛未】

承批教連日瘡甚不能書未暇請益來教云昨日所論乃是一大疑難又云此事闗系頗大不敢不言僕意亦以爲然是以不能遽己夫喜怒哀樂情也旣曰不可謂未發矣喜怒哀樂之未發則是指其本體而言性也斯言自子思非程子而始有執事旣不以爲然則當自子思中庸始矣喜怒哀樂之與思與知覺皆心之所發心統性情性心體也情心用也程子云心一也有指體而言者寂然不動是也有指用而言者感而遂通是也斯言旣無以加矣執事姑求之體用之說夫體用一源也知體之所以爲用則知用之所以爲體者矣𨿽然體微而難知也用顯而易見也執事之云不亦宜乎夫謂自朝至暮未甞有寂然不動之時者是見其用而不得其所謂體也君子之於學也因用以求其體凡程子所謂旣思卽是已發旣有知覺卽是動者皆爲求中於喜怒哀樂未發之時者言也非謂其無未發者也朱子於未發之說其始亦甞疑之今其集中所與南軒論難辯析者蓋往復數十而後決其說則今之中庸注疏是也其於此亦非茍矣獨其所謂自戒懼而約之以至於至靜之中自謹獨而精之以至於應物之處者亦若過於剖析而後之讀者遂以分爲兩節而疑其別有寂然不動靜而存養之時不知常存戒愼恐懼之心則其工夫未始有一息之間非必自其不睹不聞而存養也吾兄且於動處加工勿使間斷動無不和卽靜無不中而所謂寂然不動之體當自知之矣未至而揣度之終不免與古人說相隔耳然朱子但有知覺者在而未有知覺之說則亦未瑩吾兄疑之蓋亦有見但其所以疑之者則有因噎廢食之過不可以不審也君子之論茍有以異於古姑毋以爲決然宜且循其說而究之極其說而果有不達也然後從而斷之是以其辯之也明而析之也當蓋在我者有以得其情也今學如吾兄聰明超特如吾兄深潛縝密如吾兄而猶未有悉如此何耶吾兄之心非若世之立異自髙者要在求其是而已故敢言之無諱有所未盡不惜教論不有益於兄必有益於我也

寄諸用明【辛未】

得書足知邇來學力之長甚喜君子惟患學業之不修科第遲速所不論也況吾平日所望於賢弟固有大於此者不識亦嘗有意於此否耶便中時報知之階陽諸侄聞去歳皆出投試非不喜其年少有志然私心切不以爲然不幸遂至於得志豈不誤卻此生耶凡後生美質須令晦養厚積天道不翕聚則不能發散況人乎花之千葉者無實爲其華美太發露耳諸賢侄不以吾言爲迂便當有進步處矣書來勸吾仕吾亦非潔身者所以汲汲於是非獨以時當斂晦亦以吾學未成歳月不待再過數年精神益獘𨿽欲勉進而有所不能則將終於無成皆吾所以勢有不容已也但老祖而下意皆不恱今亦豈能決然行之徒付之浩嘆而已

答王虎谷【辛未】

承示別後看得一性字親切孟子云盡其心者知其性也知其性則知天矣此吾道之幸也喜慰何可言毅之說極是但云旣不可以棄去又不可以減輕旣不可以住歇又不可以不至則是猶有不得已之意也不得已之意與自有不能已者尙隔一層程子云知之而至則循理爲樂不循理爲不樂自有不能已者循理爲樂者也非眞能知性者未易及此知性則知仁矣仁人心也心體本自毅不者蔽之也不毅者累之也故燭理明則私欲自不能蔽累私欲不能蔽累則自無不毅矣非有所擴而大之也毅非有所作而彊之也蓋本分之內不加毫末焉曾子毅之說爲學者言故曰不可以不毅此曾子窮理之本眞見仁體而後有是言學者徒知不可不毅不知窮理而惟擴而大之以爲作而彊之以爲毅是亦出於一時意气之私其去仁道尙逺也此寔公私義利之辯因執事之誨而並以請正

與黃宗賢【辛未】

所諭皆近思切問足知爲功之密也甚慰夫加諸我者我所不欲也無加諸人我所欲也出乎其心之所欲皆自然而然非有所彊勿施於人則勉而後能此仁恕之別也然恕求仁之方正吾儕之所有事也子路之勇而夫子未許其仁者好勇而無所取裁所勇未必皆出天理之公也事君而不避其難仁者不過如是然而不知食輒之祿爲非義則勇非其所宜勇不得爲仁矣然勇爲仁之資正吾儕之所尙欠也鄙見如此明者以爲何如未盡望便示

二【壬申】

使至知近來有如許忙想亦因是大有得力處也僕到家卽欲與曰仁成鴈蕩之約宗族親友相牽絆時刻弗能自由五月終決意往值烈暑阻者益眾且堅復不果時與曰仁稍尋傍近諸小山其東南林壑最勝絕處與數友相期宗賢一至卽往又月餘曰仁憑限過甚乃翁督促勢不可復待乃從上虞入四明觀白水尋龍溪之源登杖錫至於雪竇上千丈巖以望天姥華頂若可睹焉欲遂從奉化取道至赤城適彼中多旱山田盡裂道傍人家徬徨望雨意然不樂遂自寧波買舟還餘姚往返亦半月餘相從諸友亦微有所得然無大發明其最所歉然宗賢不同玆行耳歸又半月曰仁行去使來時已十餘日思往時在京毎恨不得還故山往返當益易乃今益難自後精神意气當日不逮前不知回視今日又何如也念之可嘆可懼畱居之說竟成虛約親友以曰仁旣往催促日至滁陽之行難更遲遲亦不能出是月聞彼中山水頗佳勝事亦閒散宗賢有惜陰之念明春之期亦旣後矣此間同往者後輩中亦三四人習气已深𨿽有美質亦消化漸盡此事正如淘沙會有見金時但目下未可必得耳

三【癸酉】

滁陽之行相從者亦二三子兼復山水淸逺勝事閒曠誠有足樂者故人不忘久要果能乘興一來耶得應元忠書誠如其言亦大可喜牽制文義自宋儒已然不獨今時學者遂求脫然洗滌恐亦甚難但得漸能疑辯當亦終有覺悟矣自歸越後時時黙念年來交逰益覺人才難得如元忠者豈易得哉京師諸友邇來略無消息毎因已私難克輒爲諸友憂慮一番誠得相聚一堂早晚當有多少砥礪切磋之益然此在各人非可願望得

四【癸酉】

春初姜翁自天臺來得書聞山間況味懸企之極且承結亭相待旣感深誼復媿其未有以副也甘泉丁乃堂夫人憂近有書來索銘不久且還增城道途邈絕艸亭席虛相聚尙未有日僕𨿽相去伊邇而家累所牽遲遲未決所舉遂成北山之移文矣應原忠久不得音問想數防聚聞亦北上果然否此間往來極多友道則實寥落惇夫𨿽住近不甚講學純甫近攺北驗封且行日仁又公差未還宗賢之思靡日不切又得艸堂報益使人神魂飛越若不能一日畱此也如何如何去冬解冊吏到承欲與原忠來訪此誠千里命駕矣喜慰之極日切瞻望然又自度鄙劣不足以承此曰仁入夏當道越中來此其時得與共載何樂如之

五【癸酉】

書來及純甫事懇懇不一而足足知朋友忠愛之至世衰俗降友朋中𨿽平日最所愛敬者亦多攺頭換面持兩端之說以希俗取容意思殊爲衰颯可憫若吾兄眞可謂信道之篤而執徳之矣何幸何幸僕在畱都與純甫住密邇或一月一見或間月不一見輒有所規切皆發於誠愛懇惻中心未甞懷纎毫較計純甫或有所疎外此心直可質諸鬼神其後純甫轉官北上始覺其有恝然者尋亦痛自悔責以爲吾人相與豈宜有如此芥蔕卻是墮入世間較計坑陷中亦成何等胸次當下冰消霧釋矣其後人言屢屢而至至有爲我憤辭厲色者僕皆惟以前意處之實是未忍一日而忘純甫蓋平日相愛之極情之所鐘自如此也旬月間復有相知自北京來備傳純甫所論僕竊疑有浮薄之徒幸吾黨間隙鼓防交搆增飾其間未必盡出於純甫之口僕非矯爲此說實是故人情厚不忍以此相疑耳僕平日之厚純甫本非私厚縱純甫今日薄我當亦非私薄然則僕未甞厚純甫純甫未甞薄僕也亦何所容心於其間哉往往見世俗朋友易生嫌隙以爲彼蓋茍合於外而非有性分之契是以如此私竊嘆間自謂吾黨數人縱使散處敵國仇家當亦斷不至是不謂今日亦有此等議論此亦惟宜自反自責而已孟子云愛人不親反其仁行有不得者皆反求諸已自非履涉親切應未識斯言味永而意懇也僕近時與朋友論學惟說立誠二字殺人須就咽喉上著刀吾人爲學當從心髓入微處用力自然篤實光輝𨿽私欲之萌眞是洪鑪防雪天下之大本立矣若就標末妝綴此擬凡平日所謂學問思辧者適足以爲長傲遂非之資自以爲進於髙明光大而不知陷於狠戾險嫉亦誠可哀也已以近事觀之益見得吾儕往時所論自是向裏此蓋聖學的傳惜乎淪落堙埋已久往時見得猶自恍惚僕近來無所進只於此處看較分曉直是痛快無復可疑但與吾兄別久無告語處耳原忠數聚論否近甞得渠一書所見迥然與舊不同殊慰殊慰今亦寄一簡不能詳細見時望並出此歸計尙未遂旬月後且圗再舉防期未定臨楮耿耿

六【丙子】

宅老數承逺來重以嘉貺相念之厚媿何以堪令兄又辱書惠禮恭而意篤意家庭旦夕之論必於此學有相發明者是以波及於僕喜幸之餘媿何以堪別後工夫無因一扣如書中所云大略知之用力習熟然後居山之說昔人甞有此然亦須得其源吾輩通患正如池面浮萍隨開隨蔽未論江海但在活水浮萍卽不能蔽何者活水有源池水無源有源者由已無源者從物故凡不息者有源作輟者皆無源故耳

七【戊寅】

得書見相念之厚所引一詩尢懇惻至情讀之旣感且媿幾欲涕下人生動多牽滯反不若他流外道之脫然也柰何柰何近收甘泉書頗同此憾士風日偸素所目爲善類者亦皆雷同附和以學爲諱吾人尙棲棲未卽逃避眞處堂之燕雀耳原忠聞且北上恐亦非其本心仕途如爛泥坑沒入其中鮮易復出吾人便是失腳樣子不可不鑑也承欲枉顧幸甚幸甚好事多阻恐亦未易如願努力圖之籠中病翼或能附防鴻之末而歸未可知也

與王純甫【壬申】

別後有人自武城來云純甫始到家尊翁頗不喜歸計尙多抵牾始聞而惋然已而復大喜久之又有人自南都來者云純甫己蒞任上下多不相能始聞而惋然已而復大喜吾之惋然者世俗之私情所爲大喜者純甫當自知之吾安能小不忍於純甫不使動心忍性以大其所就乎譬之金之在冶經烈焰受鉗錘當此之時爲金者甚苦然自他人視之方喜金之益精煉而惟恐火力錘煆之不至旣其出冶金亦自喜其挫折煆鏈之有成矣某平日亦毎有傲視行輩輕忽世故之心後𨿽稍知懲創亦惟支持抵塞於外而已及謫貴州三年百難備甞然後能有所見始信孟氏生於憂患之言非欺我也甞以爲君子素其位而行不願乎其外素富貴行乎富貴素貧賤行乎貧賤素患難行乎患難故無入而不自得後之君子亦當素其位而學不願乎其外素富貴學處乎富貴素貧賤患難學處乎貧賤患難則亦可以無入而不自得向甞爲純甫言之純甫深以爲然不審邇來用力卻如何耳近日相與講學者宗賢之外亦復數人毎相聚輒嘆純甫之髙明今復遭時磨勵若此其進益不可量純甫勉之汪景顏近亦出宰大名臨行請益某告以變化气質居常無所見惟當利害經變故遭屈辱平時憤怒者到此能不憤怒憂惶失措者到此能不憂惶失措始是能有得力處亦便是用力處天下事𨿽萬變吾所以應之不出乎喜怒哀樂四者此爲學之要而爲政亦在其中矣景顏聞之躍然如有所得也甘泉近有書來已卜居蕭山之湘湖去陽明洞方數十里耳書屋亦將落成聞之喜極誠得良友相聚防共進此道人間更復有何樂區區在外之榮辱得喪又足掛之齒牙間哉

二【癸酉】

純甫所問辭則謙下而語意之間實自以爲是矣夫旣自以爲是則非求益之心矣吾初不欲答恐答之亦無所入也故前書因發其端以俟明春渡江而悉旣而思之人生聚散無常純甫之自是蓋其心尙有所惑而然亦非自知其非而又故爲自是以要我者吾何可以遂已故復備舉其說以告純甫來書云學以明善誠身固也但不知何者謂之善原從何處得來今在何處其明之之功當何如入頭當何如與誠身有先後次第否誠是誠个甚的此等處細微曲折盡欲扣求啟發而因獻所疑以自附於助我者反覆此語則純甫近來得力處在此其受病處亦在此矣純甫平日徒知存心之說而未甞實加克治之功故未能動靜合一而遇事輒有紛擾之患今乃能推究若此必以漸悟往日之墮空虛矣故曰純甫近來用功得力處在此然已失之支離外馳而不覺矣夫心主於身性具於心善原於性孟子之言性善是也善卽吾之性無形體可指無方所可定夫豈自爲一物可從何處得來者乎故曰受病處亦在此純甫之意蓋未察夫聖門之實學而尙狃於後世之訓詁以爲事事物物各有至善必須從事事物物求个至善而後謂之明善故有原從何處得來今在何處之語純甫之心殆亦疑我之或墮於空虛也故假是說以發我之蔽吾亦非不知感純甫此意其實不然也夫在物爲理處物爲義在性爲善因所指而異其名實皆吾之心也心外無物心外無事心外無理心外無義心外無善吾心之處事物純乎理而無人僞之雜謂之善非在事物有定所之可求也處物爲義是吾心之得其宜也義非在外可襲而取也格者格此也致者致此也必曰事事物物上求个至善是離而二之也伊川所云才用彼卽曉此是猶謂之二性無彼此理無彼此善無彼此也純甫所謂明之之功當何如入頭處當何如與誠身有先後次第否誠是誠个甚的且純甫之意必以明善自有明善之功誠身又有誠身之功也若區區之意則以明善爲誠身之功也夫誠者無妄之謂誠身之誠則欲其無妄之謂誠之之功則明善是也故博學者學此也審問者問此也愼思者思此也明辧者辧此也篤行者行此也皆所以明善而爲誠之之功也故誠身有道明善者誠身之道也不明乎善不誠乎身矣非明善之外別有所謂誠身之功也誠身之始身猶未誠也故謂之明善明善之極則身誠矣若謂自有明善之功又有誠身之功是離而二之也難乎免於毫釐千里之謬矣其間欲爲純甫言者尙多紙筆未能詳悉尙有未合不妨往復

三【甲戌】

得曰仁書知純甫近來用工甚力可喜可喜學以明善誠身只兀兀守此昏昧雜擾之心卻是坐禪入定非所謂必有事焉者矣聖門寧有是哉但其毫釐之差千里之謬非實地用功則亦未易辯別後世之學屑支離正所謂采摘汲引其間亦寧無小補然終非積本求原之學句句是字字合然而終不可入堯舜之道也

四【甲戌】

屢得汪叔憲書又兩得純甫書備悉相念之厚感媿多矣近丈見與曰仁書貶損益至三復赧然夫趍向同而論學或異不害其爲同也論學同而趍向或異不害其爲異也不能積誠反躬而徒騰口說此僕往年之罪純甫何尢乎因便布此區區臨楮傾念無已

寄希淵【壬申】

所遇如此希淵歸計良是但稍傷急廹若再遲二三月托疾而行彼此形迹冺然旣不激怒於人亦不失已之介矣聖賢處末世待人應物有時而委曲其道未甞不直也若已爲君子而使人爲小人亦非仁人忠恕惻怛之心希淵必以區區此說爲太周旋然道理實如此也區區叨厚祿有地方之責欲脫身潛逃固難若希淵所處自宜進退綽然今亦牽制若此乃知古人掛冠觧綬其時亦不易值也

二【壬申】

向得林蘇州書知希顏在蘇州其時守忠在山陰矣近張山陰來知希顏已還山陰矣而守忠又有金華之出往歳希顏居鄕而守忠客祁今玆復爾二友之毎毎相違豈亦有數存焉耶爲仁由已固非他人所能與而相觀砥礪之益則友誠不可一日無者外是子雍明徳輩相去數十里決不能朝夕繼見希顏無亦有獨立無與之嘆歟曩評半圭誠然誠然方今山林枯槁之士要亦未可多得去之奔走聲利之場者則逺矣人品不齊聖賢亦因材成就孔門之教言人人殊後世儒者始有歸一之論然而成徳逹材者鮮又何居乎希顏試於此思之定以爲何如也

三【癸酉】

希顏防然在疚道逺無因一慰聞友朋中多言希顏孝心純篤哀傷過節其素知希顏者宜爲終身之慕毋徒毀傷爲也守忠來承手札諭及出處此見希顏愛我之深他人無此也然此義亦惟希顏有之他人無此也牽於世故未能卽日引決爲媿爲怍然亦終須如希顏所示耳患難憂苦莫非實學今𨿽倚廬意思亦須有進向見季明徳書觀其意向甚正但未及與之細講耳學問之道無他求其放心而已蓋一言而足至其功夫節目則愈講而愈無窮者孔子猶曰學之不講是吾憂也今世無志於學者無足言幸有一二篤志之士又爲無師友之講明認气作理防悍自信終身勤苦而卒無所得斯誠可哀矣讀禮之餘與明徳相論否幸以其所造者示知某無大知識亦非好爲人言者顧今之時人心陷溺已久得一善人惟恐其無成期與諸君共明此學固不以自任爲嫌而避之譬之婚姻聊爲諸君之媒妁而已鄕裏後進中有可言者卽與接引此本分內事勿謂不暇也樓居已完否糊口之出非得已然其間亦有說聞朋友中多欲希顏髙尙不出就中亦須權其輕重使老親饘粥稍可繼則不必言髙尙自不宜出不然卻恐正其私心不可不察也

四【己卯】

正月初二得家信祖母於去冬十月背棄痛割之極縻於職守無由歸遁今復懇疏若終不可得將遂爲徑往之圗矣近得鄭子衝書聞與當事者頗相抵牾希淵徳性謙厚和平其於世間榮辱炎涼之故視之何異飄風浮靄豈得尙有芥蔕於其中耶卽而詢之果然出於意料之外非賢者之所自取也𨿽然有人於此其待我以橫逆則君子必自反曰我必無禮自反而有禮又自反曰我必不忠希淵克己之功日精日切其肯遂自以爲忠乎往年區區謫官貴州橫逆之加無月無有迄今思之最是動心忍性砥礪切磋之地當時亦止搪塞排遣竟成空過甚可惜也聞教下士甚有興起者莆故文獻之區其士人素多根噐今得希淵爲之師眞如時雨化之而已吾道幸甚近有責委不得已不久且入閩茍求了事或能乘便至莆一間語不盡不盡

與戴子良【癸酉】

汝成相見於滁知吾兄之質溫然純粹者也今玆乃得其爲志蓋將從事於聖人之學不安於善人而已也何幸何幸有志者事竟成吾兄勉之學之不明已非一日皆由有志者少好徳民之秉彛可謂盡無其人乎然不能勝其私欲竟淪陷於習俗則亦無志而已故朋友之間有志者甚可喜然志之難立而易墜也則亦深可懼也吾兄以爲何如宗賢已南還相見且未有日京師友朋如貴同年陳佑卿顧惟賢其他如汪汝成梁仲用王舜卿蘇天秀皆甞相見從事於此者其餘尙三四人吾見與諸友當自識之自古有志之士未有不求助於師友匆匆別來所欲爲吾兄言者百未及一沿途歆嘆雅意誠切怏怏相防未卜惟勇往直前以遂成此志是望

與胡伯忠【癸酉】

某往在京𨿽極歆慕彼此以事未及從容一敍別去以爲憾期異時相遇決當盡意劇談一畨耳昨未出京師卽已預期彭城之防謂所未決於心在玆行矣及相見又復匆匆而別別又復以爲恨不知執事之心亦何如也君子與小人居決無茍同之理不幸勢窮理極而爲彼所中傷則安之而已處之未盡於道或過於嫉惡或傷於憤激無益於事而致彼之怨恨讐毒則皆君子之過也昔人有言事之無害於義者從俗可也君子豈輕於從俗獨不以異俗爲心耳與惡人居如以朝衣朝冠坐於塗炭者伯夷之淸也𨿽袒裼裸裎於我側彼焉能凂我哉栁下惠之和也君子以變化气質爲學則惠之和似亦執事之所宜從者不以三公易其介彼固未甞無伯夷之淸也徳輶如毛民鮮克舉之我儀圗之惟仲山甫舉之愛莫助之僕於執事之謂矣正人難得正學難明流俗難變直道難容臨筆惘然如有所失言不盡意惟心亮

與黃誠甫【癸酉】

立志之說已近煩瀆然爲知已言竟亦不能舎是也志於道徳者功名不足以累其心志於功名者富貴不足以累其心但近世所謂道徳功名而已所謂功名富貴而已仁人者正其誼不謀其利明其道不計其功一有謀計之心則𨿽正誼明道亦功利耳諸友旣索居曰仁又將逺別防中須時相警發庶不就弛靡誠甫之足自當一日千里任重道逺吾非誠甫誰望耶臨別數語彼此黯然終能不忘乃爲深愛

二【丁丑】

區區正月十八日始抵贑卽兵事紛紛二月往徵漳防四月班師中間曾無一日之暇故音問缺然然𨿽擾擾中意念所在未甞不在諸友也養病之舉恐已蹔停此亦順親之心未爲不是不得以此日縈於懷無益於事徒使爲善之念不專何處非道何處非學豈必山林中耶希顏尙謙淸伯登第聞之喜而不寐近甞寄書云非爲今日諸君喜爲陽明山中異日得良伴喜也吾於誠甫之未歸亦然

答天宇書【甲戌】

書來見平日爲學用功之槪深用喜慰今之時能稍有志聖賢之學已不可多見況又果能實用其力者是豈易得哉辱推擬過當誠有所不敢居然求善自輔則鄙心實亦未甞不切切也今乃又得吾天宇其爲喜幸可勝言哉厚意之及良不敢虛然又自嘆愛莫爲助聊就來諭商確一二天宇自謂有志而不能篤不知所謂志者果何如其不能篤者又誰也謂聖賢之學能靜可以制動不知若何而能靜靜與動有二心乎謂臨政行事之際把捉摸擬彊之使歸於道固亦卒有所未能然造次顚沛必於是者不知如何其爲功謂開卷有得接賢人君子便自觸發不知所觸發者何物又賴二事而後觸發則二事之外所作何務當是之時所謂志者果何在也凡此數語非天宇實用其力不能有然亦足以見講學之未明故尙有此耳或思之有得不厭寄示

二【甲戌】

承書惠感感中間問學之意懇切有加於舊足知進於斯道也喜幸何如但其間猶有未盡區區之意者旣承不鄙何敢不竭然望詳察庶於斯道有所發明耳來書云誠身以格物乍讀不能無疑旣而細詢之希顏始悉其說

區區未甞有誠身格物之說豈出於希顏耶鄙意但謂君子之學以誠意爲主格物致知者誠意之功也猶饑者以求飽爲事飲食者求飽之事也希顏頗悉鄙意不應有此或恐一時言之未瑩耳更細講之

又云大學一書古人爲學次第朱先生謂窮理之極而後意誠其與所謂居敬窮理非存心無以致知者固相爲矛盾矣蓋居敬存心之說補於傳文而聖經所指直謂其窮理而後心正初學之士執經而不考傳其流之獘安得不至於支離耶

大學次第但言物格而後知至知至而後意誠若窮理之極而後意誠此則朱先生之說如此其間亦自無大相矛盾但於大學本防卻恐未盡合耳非存心無以致知此語不獨於大學未盡就於中庸尊徳性而道問學之防亦或有未盡然此等處言之甚長非面悉不可後之學者附防於補傳而不深考於經防牽制於文義而不體認於身心是以往往失之支離而卒無所得恐非執經而不考傳之過也

又云不由窮理而遽加誠身之功恐誠非所誠適足以爲僞而已矣

此言甚善但不知誠身之功又何如作用耳幸體認之又言譬之行道者如大都爲所歸宿之地猶所謂至善也行道者不辭險阻艱難決意向前猶存心也如使斯人不識大都所在而泛焉欲往其不南走越而北走吳幾希矣

此譬大略皆是但以不辭險阻艱難決意向前別爲存心未免牽合之苦而不得其要耳夫不辭險阻艱難決意向前此正是誠意之意審如是則其所以問道途具資斧戒舟車皆有不容己者不然又安在其爲決意向前而亦安所前乎夫不識大都所在而泛焉欲往則亦欲往而已未甞眞往也惟其欲往而未甞眞往是以道途之不問資斧之不具舟車之不戒若決意向前則眞往矣眞往者能如是乎此最工夫切要者以天宇之髙明篤實而反求之自當不言而諭矣

又云格物之說昔人以扞去外物爲言矣扞去外物則此心存矣心存則所以致知者皆是爲已

如此說卻是扞去外物爲一事致知又爲一事扞去外物之說亦未爲甚害然止捍禦於其外則亦未有拔去病根之意非所謂克己求仁之功矣區區格物之說亦不如此大學之所謂誠意卽中庸之所謂誠身也大學之所謂格物致知卽中庸之所謂明善也博學審問愼思明辧篤行皆所謂明善而爲誠身之功也非明善之外別有所謂誠身之功也格物致知之外又豈別有所謂誠意之功乎書之所謂精一語之所謂博文約禮中庸之所謂尊徳性而道問學皆若此而已是乃學問用功之要所謂毫釐之差千里之謬者也心之精微口莫能述亦豈筆端所能盡已喜榮擢北上有期矣倘能迂道江濵謀一夕之話庶幾能有所發明冗遽中不悉

寄李道夫【乙亥】

此學不講久矣鄙人之見自謂於此頗有發明而聞者往往詆以爲異獨執事傾心相信確然不疑其爲喜慰何啻空谷之足音別後時聞士夫傳說近又徐曰仁自西江還益得備聞執事任道之勇執徳之堅令人起躍奮迅士不可以不毅任重而道逺誠得毅如執事者二三人自足以爲天下倡彼依阿摟羅之徒𨿽多亦奚以爲哉幸甚幸甚比聞列郡之始卽欲以此學爲教仁者之心自然若此僕誠甚爲執事喜然又甚爲執事憂也學絕道喪俗之陷溺如人在大海波濤中且須援之登岸然後可授之衣而與之食若以衣食投之波濤中是適重其溺彼將不以爲徳而反以爲尢矣故凡居今之時且須隨機導引因事啟沃寛心平气以薫陶之俟其感發興起而後開之以其說是故爲力易而收效溥不然將有扞格不勝之患而且爲君子愛人之累不知尊意以爲何如耶病疏已再上尙未得報果遂此圗舟過嘉禾面話有日

與陸元靜【丙子】

書來知貴恙已平復甚喜書中勤勤問學惟恐失墜足知進修之志不怠又甚喜異時發揮斯道使來者有所興起非吾子誰望乎所問大學中庸注向甞略具艸稿自以所養未純未免務外欲速之病尋已焚毀近𨿽覺稍進意亦未敢便以爲至姑俟異日山中與諸賢商量共成之故皆未有書其意防大略則固平日已爲淸伯言之矣因是益加體認研究當自有見汲汲求此恐猶未免舊日之病也博學之說向已詳論今猶牽制若此何耶此亦恐是志不堅定爲世習所撓之故使在我果無功利之心𨿽錢谷兵甲搬柴運水何往而非實學何事而非天理況子史詩文之類乎使在我尙存功利之心則𨿽日談道徳仁義亦只是功利之事況子史詩文之類乎一切屏絕之說是猶泥於舊習平日用功未有得力處故云爾請一洗俗見還復初志更思平日飲食養身之諭種樹栽培灌漑之諭自當釋然融解矣物有本末事有終始知所先後則近道矣吾子之言是猶未是終始本末之一致也是不循本末終始天然之序而欲以私意速成之也

二【戊寅】

尙謙至聞元靜志堅信篤喜慰莫逾人在仕途如馬行淖田中縱復馳逸足起足陷其在駑下坐見淪沒耳乃今得還故鄕此亦譬之小歇田塍若自此急尋平路可以直去康莊馳騁萬里不知到家工夫卻如何也自曰仁沒後吾道益孤致望元靜者亦不淺子夏聖門髙弟曾子數其失則曰吾過矣吾離羣而索居亦已久矣夫離羣索居之在昔賢已不能無過況吾儕乎以元靜之英敏自應未卽摧墮山間切磋砥礪還復幾人深造自得便間亦可冩寄否尙謙至此日有所進自去年十二月到今已八逾月尙未肯歸視其室非其志有所專宜不能聲音笑貌及此也區區兩疏辭乞尙未得報決意兩不允則三三不允則五則六必得而後已若再一舉輒須三月二舉則又六七月矣計吾舟東抵吳越元靜之斾當已北指幽冀防晤未期如之何則可

與希顏臺仲明徳尙謙原靜【丁丑】

聞諸友皆登第喜不自勝非爲諸友今日喜爲野夫異日山中得良伴喜也入仕之始意況未免搖動如絮在風中若非粘泥貼网恐自主張未得不知諸友卻何如想平時工夫亦須有得力處耳野夫失腳落渡船未知何時得到彼岸且南贑事極多掣肘緣地連四省各有撫鎭乃今亦不過因仍度日自古未有事權不一而能有成者告病之興𨿽動恐成虛文未敢輕舉欲俟地方稍靖今又得諸友在吾終有望矣曰仁春來頗病聞之極憂念昨書來欲與二三友去田霅上因寄一詩今錄去聊同此懷也

與楊仕徳薛尙誠【丁丑】

卽日已抵龍南明日入巢四路兵皆已如期並進賊有必破之勢某向在橫水甞寄書仕徳云破山中賊易破心中賊難區區翦除防竊何足爲異若諸賢掃蕩心腹之防以收廓淸平定之功此誠大丈夫不世之偉績數日來諒已得必勝之策防奏有期矣何喜如之日孚美質誠可與共學此時計已發舟倘未行出此同致意中事以累尙謙想不厭煩小兒正憲猶望時賜督責

寄聞人邦英邦正【戊寅】

昆季敏而好學吾家兩弟得以朝夕親資磨勵聞之甚喜得書備見向往之誠尢極寛慰家貧親老豈可不求祿仕求祿仕而不工舉業卻是不盡人事而徒責天命無是理矣但能立志堅定隨事盡道不以得失動念則𨿽勉習舉業亦自無妨聖賢之學若是原無求爲聖賢之志𨿽不業舉日談道徳亦只成就得務外好髙之病而已此昔人所以有不患妨功惟患奪志之說也夫謂之奪志則已有志可奪若尙未有可奪之志卻又不可以不深思疑省而早圗之毎念賢弟資質之美未甞不切拳拳夫美質難得而易壊至道難聞而易失盛年難遇而易過習俗難革而易流昆玉勉之

二【戊寅】

得書見昆季用志之不凡此固區區所深望者何幸何幸世俗之見何足與論君子惟求其是而已仕非爲貧也而有時乎爲貧古之人皆用之吾何爲獨不然然謂舉業與聖人之學相戾者非也程子云心茍不忘則𨿽應接俗事莫非實學無非道也而況於舉業乎謂舉業與聖人之學不相戾者亦非也程子云心茍忘之則𨿽終身由之只是俗事而況於舉業乎忘與不忘之間不能以髮要在深思黙識所指謂不忘者果何事耶知此則知學矣賢弟精之熟之不使有毫釐之差千里之謬可也

三【庚辰】

書來意思甚懇切足慰逺懷持此不懈卽吾立志之說矣源泉混混不舎晝夜盈科而後進放乎四海有本者如是立志者其本也有有志而無成者矣未有無志而能有成者也賢弟勉之色養之暇怡怡切切可想而知交修防怠庶吾望之不孤矣地方稍平退休有日預想山間講習之樂不覺先已欣然

與薛尙謙【戊寅】

沿途意思如何得無亦有走作否數年切磋只得立志辯義利若於此未有得力處卻是平日所講盡成虛語平日所見皆非實得不可以不猛省也經一蹶者長一智今日之失未必不爲後日之得但已落第二義須從第一義上著力一眞一切眞若這些子旣是更無討不是處矣此間朋友聚集漸眾此舊頗覺興起尙謙旣去仕徳又往歐陽崇一病歸獨惟幹畱此精神亦不足諸友中未有倚靠得者苦於接濟乏人耳乞休本至今未回未免坐待尙謙更靜養幾月若進步欠力更來火坑中乘涼如何

二

得書知日孚停舟郁孤遲遲未發此誠出於意望之外日孚好學如此豪傑之士必有聞風而起者矣何喜如之何喜如之昨見太和報效人知歐王二生者至不識曾與一言否歐生有一書可謂有志中間述子晦語頗失眞恐亦子晦一時言之未瑩耳大抵工夫須實落做去始能有見料想臆度未有不自誤誤人者矣此間賊巢乃與廣東山後諸賊相連餘黨往往有從遁者若非斬絕根株意恐日後必相聯而起重爲兩省之患故須更遲遲旬日與之剪除兵難遙度不可預料大抵如此小兒勞諸公勤勤開誨多感多感昔人謂教小兒有四益驗之果何如耶正之聞已到何因復歸區區久頓於外徒勞諸友往返念之極切懸懸今後但有至者須諸君爲我盡意吐露縱彼不久畱亦無負其來可也

三

日來因兵事紛擾賤軀怯弱以此益見得工夫有得力處只是從前大叚未曾實落用力虛度虛說過了自今當與諸君努力鞭策誓死進步庶亦收之桑楡耳日孚停館郁孤恐風气太髙數日之畱則可倘更稍久終恐早晚寒暖欠適區區初擬日下卽回因從前徵勦徹兵太速致遺今日之患故且示以久屯之形正恐後之罪今亦猶今之罪昔耳但從徵官屬已萌歸心更相倡和已有不必久屯之說天下事不能盡如人意大抵皆坐此輩可嘆可嘆聞仕徳失調意思何如大抵心病愈則身病亦自易去縱血气衰弱未便卽除亦自不能爲心患也小兒勞開教駑駘之質無復望其千里但得帖然於皂櫪之間斯已矣門戶勤早晚得無亦厭屑否不一

寄諸弟【戊寅】

屢得弟輩書皆有悔悟奮發之意喜慰無盡但不知弟輩果出於誠心乎亦謾爲之說云爾本心之明皎如白日無有有過而不自知者但患不能攺耳一念攺過當時卽得本心人孰無過攺之爲貴蘧伯玉大賢也惟曰欲寡其過而未能成湯孔子大聖也亦惟曰攺過不吝可以無大過而已人皆曰人非堯舜安能無過此亦相沿之說未足以知堯舜之心若堯舜之心而自以爲無過卽非所以爲聖人矣其相授受之言曰人心惟危道心惟微惟精惟一允執厥中彼其自以爲人心之惟危也則其心亦與人同耳危卽過也惟其兢兢業業甞加精一之功是以能允執厥中而免於過古之聖賢時時自見已過而攺之是以能無過非其心果與人異也戒愼不睹恐懼不聞者時時自見已過之功吾近來實見此學有用力處但爲平日習染深痼克治欠勇故切切預爲弟輩言之毋使亦如吾之習染旣深而後克治之難也人方少時精神意气旣足鼓舞而身家之累尙未切心故用力頗易迨其漸長世累日深而精神意气亦日漸以減然能汲汲奮志於學則猶尙可有爲至於四十五十卽如下山之日漸以微滅不復可挽矣故孔子云四十五十而無聞焉斯亦不足畏也已又曰及其老也血气旣衰戒之在得吾亦近來實見此病故亦切切預爲弟輩言之宜及時勉力毋使過時而徒悔也

與安之【己夘】

聞安之肯向學不勝欣願得奮勵如此庶不負彼此相愛之情也畱都時偶因饒舌遂致多口攻之者環四面取朱子晚年悔悟之說集爲定論聊借以解紛耳門人輩近刻之雩都初聞甚不喜然士夫見之乃往往遂有開發者無意中得此一助亦頗省頰舌之勞近年篁墩諸公甞有道一等編見者先懷黨同伐異之念故卒不能有入反激而怒今但取朱子所自言者表章之不加一辭𨿽有褊心將無所施其怒矣尊意以爲何如耶聊往數冊有志向者一出指示之所須文字非不欲承命荒疎旣久無下筆處耳貧漢作事大難富人豈知之

答甘泉【己卯】

旬日前楊仕徳人來領手教及答子莘書具悉造詣用功之詳喜躍何可言蓋自是而吾黨之學歸一矣此某之幸後學之幸也來簡勤勤訓責僕以久無請益此吾兄愛僕之厚僕之罪也此心同此理同茍知用力於此𨿽百慮殊途同歸一致不然𨿽字字而證句句而求其始也毫釐其末也千里老兄造詣之深涵養之久僕何敢望至其向往直前以求必得乎此之志則有不約而契不求而合者其間所見時或不能無小異然吾兄旣不屑屑於僕而僕亦不以汲汲於兄者正以志向旣同如兩人同適京都𨿽所由之途間有迂直知其異日之歸終同耳向在龍江舟次亦甞進其大學舊本及格物諸說兄時未以爲然而僕亦遂置不復彊聒者知兄之不久自當釋然於此也乃今果獲所願喜躍何可言昆侖之源有時而伏流終必逹於海也僕窶人也𨿽獲夜光之璧人將不信必且以謂其爲妄爲僞金璧入於猗頓之室自此至寶得以昭明於天下僅亦免於遺璧之罪矣𨿽然是諭猶二也夜光之璧外求而得也此則於吾所固有無待於外也偶遺忘之耳未甞遺忘也偶防翳之耳叔賢所進超卓海內諸友實罕其儔同處西樵又資麗澤所造可量乎僕年未半百而衰疾已如六七十翁日夜思歸陽明爲夕死之圗疏三上而未遂欲棄印長往以從大夫之後恐形迹大駭必俟允報則須冬盡春初乃可遂也一一世事如狂風驟雨中落葉倐忽之間寕復可定所耶兩承楚人之誨此非骨肉念不及此感刻祖母益耄思一見老父亦書來促歸於是情思愈惡所幸吾兄道明徳立宗盟有人用此可以自慰其諸所欲請仕徳能有述有所未當便間不惜指示

二【庚辰】

得正月書知大事已畢當亦稍慰純孝之思矣近聞避地髮履冢下進徳修業善類幸甚傳聞貴邑盜勢方張果爾則逺去家室獨畱曠寂之野恐亦未可長也某告病未遂今且蹙告歸省去住亦未可必悠悠塵世畢竟作何稅駕當亦時時念及幸以教之叔賢志節逺出流俗渭先𨿽未久處一見知爲忠信之士乃聞不時一相見何耶英賢之生何幸同時共地又可虛度光陰容易失卻此大機防是使後人而復惜後人也二君曾各寄一書托宋以道轉致相見幸問之

答方叔賢【己卯】

近得手教及與甘泉往復兩書快讀一過灑然如熱者之濯淸風何子之見超卓而速也眞可謂一日千里矣大學舊本之復功尢不小幸甚幸甚其論象山處舉孟子放心數條而甘泉以爲未足復舉東西南北海有聖人出此心此理同及宇宙內事皆已分內事數語甘泉所舉誠得其大然吾獨愛西樵子之近而切也見其大者則其功不得不近而切然非實加切近之功則所謂大者亦虛見而已耳自孟子道性善心性之原世儒往往能言然其學卒入於支離外索而不自覺者正以其功之未切耳此吾所以獨有喜於西樵之言固今時對証之藥也古人之學切實爲已不徒事於講說書札往來終不若面語之能盡且易使人溺情於文辭崇浮气而長勝心求其說之無病而不知其心病之已多矣此近世之通患賢知者不免焉不可以不察也楊仕徳去艸艸復此諸所欲言仕徳能悉

與陳國英【庚辰】

別久矣𨿽彼此音問闊疎而消息動靜時時及聞國英天資篤厚加以靜養日久其所造當必大異於疇昔惜無因一面叩之耳凡人之學不日進者必日退譬諸艸木生意日滋則日益暢茂茍生意日息則亦日就衰落矣國英之於此學且十餘年矣其日益暢茂者乎其日就衰落者乎君子之學非有同志之友日相規切則亦易以悠悠度日而無有乎激勵警發之益山中友朋亦有以此學日相講求者乎孔子云徳之不修學之不講是吾憂也而況於吾儕乎哉

復唐虞佐【庚辰】

承示詩二韻五章語益工興寄益無盡深嘆多才但不欲以是爲有道者稱頌耳撤講愼擇之諭愛我良多深知感怍但區區之心亦自有不容已者聖賢之道坦若大路夫婦之愚可以與知而後之論者忽近求逺舎易圗難遂使老師宿儒皆不敢輕議故在今時非獨其庸下者自分以爲不可爲𨿽髙者特逹皆以此學爲長物視之爲虛談贅說亦許時矣當此之時茍有一念相尋於此眞所謂空谷足音見似人者喜矣況其章縫而來者寜不忻忻然以接之乎然要其間亦豈無濫竽假道之獘但在我不可以此意逆之亦將於此以求其眞者耳正如淘金於沙非不知沙之汰而去者且十九然亦未能卽舎沙而別以淘金爲也孔子云與其進也不與其退也惟何甚孟子云君子之設科也來者不拒往者不追茍以是心至斯受之而已矣蓋不憤不啟者君子施教之方有敎無類則其本心焉耳多病之軀重爲知已憂惓惓惠諭及此感愛何有窮已然區區之心亦不敢不爲知已一傾倒也行且防面悉所未盡

王文成全書卷四

欽定四庫全書

王文成全書卷五

明王守仁撰文錄

書二【始正徳辛巳至嘉靖乙酉】

與鄒謙之【辛巳】

別後徳聞日至𨿽不相面嘉慰殊深近來此意見得益親切國裳亦已篤信得謙之更一來愈當沛然矣適吳守欲以府誌奉凟同事者於中國裳汝信惟濬遂令開館於白鹿醉翁之意蓋有在不専以此煩勞也區區歸遁有日聖天子新政英明如謙之亦宜束裝北上此防宜急圗之不當徐徐而來也蔡希淵近已主白鹿諸同志須僕已到山卻來相講尢妙此時卻匆匆不能盡意也幸以語之

二【乙酉】

鄕人自廣徳來時常得聞動履兼悉政教之善殊慰傾想逺使弔賻尢感憂念之深所諭猝臨盤錯蓋非獨以別利器正以精吾格致之功耳又能以怠荒自懼其進可知矣近時四方來遊之士頗眾其間𨿽甚魯鈍但以良知之說略加防掇鮮不卽有開悟以是益信得此二字眞吾聖門正法眼藏謙之近來所見不審又如何矣南元善益信此學日覺有進其見諸施設亦大非其舊便間更相奬掖之固朋友切磋之心也方治葬事使還艸艸疏謝不盡

與夏惇夫【辛巳】

不相見者防時每念吾兄忠信篤厚之資學得其要斷能一日千里惜無因亟防親睹其所謂歷塊過都者以爲快耳昔夫子謂子貢曰賜也汝以予爲多學而識之者與對曰然非與子曰非也予一以貫之然則聖人之學乃不有要乎彼釋氏之外人倫遺物理而墮於空寂者固不得謂之明其心矣若世儒之外務講求考索而不知本諸其心者其亦可以謂窮理乎此區區之心深欲就正於有道者因便輒及之幸有以教我也區區兩年來血气亦漸衰無復用世之志近始奉北上將遂便道歸省老親爲終養之圗矣冗次不盡所懷

與朱守忠【辛巳】

乍別忽旬餘沿途人事擾擾每得稍暇或遇景感觸輒復興懷賫詔官來承手札知警省不懈幸甚幸甚此意不忘卽是時時相見𨿽別非別矣道之不明皆由吾輩明之於口而不明之於身是以徒騰頰舌未能不言而信要在立誠而已向日謙虛之說其病端亦起於不誠使能如好好色如惡惡臭亦安有不慊不虛時邪虞佐相愛之情甚厚別後益見其眞切所恨愛莫爲助但願渠實落做个聖賢以此爲報而已相見時以此意規之謙之當已不可畱國裳亦時時相見否學問之益莫大於朋友切磋聚防不厭頻數也明日當發玉山到家漸可計日但與守忠相去益逺臨紙悵然

與席元山【辛巳】

向承教札及鳴寃錄讀之見別後學力所到卓然斯道之任庶防乎天下非之而不顧非獨與世之附和雷同從人悲笑者相去萬萬而已喜幸何極中間乃有須面論者但恨無因一防近聞內臺之擢決知必從鉛山取道而僕亦有歸省之便庶得停舟途次爲信宿之談使人於分水乃未有前驅之報駐信城者五日悵怏而去天之不假緣也可如何哉大抵此學之不明皆由吾人入耳出口未嘗誠諸其身譬之談飲說食何由得見醉飽之實乎僕自近年來始實見得此學眞有百世以俟聖人而不惑者朋友之中亦漸有三數輩篤信不回其疑信相半顧瞻不定者多以舊說沈痼且有得失毀譽之虞未能専心致志以聽亦坐相處不久或交臂而別無從與之細說耳象山之學簡易直截孟子之後一人其學問思辧致知格物之說𨿽亦未免沿襲之累然其大本大原斷非餘子所及也執事素能深信其學此亦不可不察正如求精金者必務煆煉足色勿使有纎毫之雜然後可無虧損變動蓋是非之懸絕所爭毫釐耳用熈近聞已赴京知公故舊之情極厚倘猶未出亦勸之學問而已存心養性之外無別學也相見時亦望遂以此言致之

答甘泉【辛巳】

世傑來承示學庸測喜幸喜幸中間極有發明處但於鄙見尙大同小異耳隨處體認天理是眞實不誑語鄙說初亦如是及根究老兄命意發端處郤似有毫釐未協然亦終當殊途同歸也修齊治平總是格物但欲如此節節分防亦覺說話太多且語意務爲簡古比之本文反更深晦讀者愈難尋求此中不無亦有心病莫若明白淺易其詞略指路徑使人自思得之更覺意味深長也髙明以爲何如致知之說鄙見恐不可易亦望老兄更一致意便間示知之此是聖學傳心之要於此旣明其餘皆洞然矣意到懇切處不得不直幸不罪其僣妄也叔賢大學洪範之說其用力已深一時恐難轉移此須面論始有可辯正耳防問先一及之去冬有方叟者過此傳示髙文其人習於神仙之說謂之志於聖賢之學恐非其本心人便艸艸不盡

答倫彥式【辛巳】

往歳仙舟過贛承不自滿足執禮謙而下問懇古所謂敏而好學於吾彥式見之別後連冗不及以時奉問極切馳想近令弟過省復承恵教志道之篤趨向之正勤惓有加淺簿何以當此悚息悚息諭及學無靜根感物易動處事多悔卽是三言尢見近時用工之實僕罔所知識何足以辱賢者之問大抵三言者病亦相因惟學而別求靜根故感物而懼其易動感物而懼其易動是故處事而多悔也心無動靜者也其靜也者以言其體也其動也者以言其用也故君子之學無間於動靜其靜也常覺而未嘗無也故常應其動也常定而未嘗有也故常寂常應常寂動靜皆有事焉是之謂集義集義故能無祗悔所謂動亦定靜亦定者也心一而已靜其體也而復求靜根焉是撓其體也動其用也而懼其易動焉是廢其用也故求靜之心卽動也惡動之心非靜也是之謂動亦動靜亦動將迎起伏相尋於無窮矣故循理之謂靜從欲之謂動欲也者非必聲色貨利外誘也有心之私皆欲也故循理焉𨿽酬酢萬變皆靜也濓溪所謂主靜無欲之謂也是謂集義者也從欲焉𨿽心齋坐忘亦動也告子之彊制正助之謂也是外義者也𨿽然僕蓋從事於此而未之能焉聊爲賢者陳其所見云爾以爲何如便間示知之

與唐虞佐侍禦【辛巳】

相與兩年情日益厚意日益眞此皆彼此所心諭不以言謝者別後又承雄文追送稱許過情末又重以傅說之事所儗益非其倫感怍何旣𨿽然故人之賜也敢不拜受果如是非獨進以有爲將退而隠於巖穴之下要亦不失其爲賢也已敢不拜賜昔人有言投我以木桃報之以瓊瑤今投我以瓊瑤矣我又何以報之報之以其所賜可乎說之言曰學於古訓乃有獲夫謂學於古訓者非謂其通於文辭講說於口耳之間義襲而取諸其外也獲也者得之於心之謂非外鑠也必如古訓而學其所學焉誠諸其身所謂黙而成之不言而信乃爲有得也夫謂遜志務時敏者非謂其飾情卑禮於其外汲汲於事功聲譽之間也其遜志也如地之下而無所不承也如海之虛而無所不納也其時敏也一於天徳戒懼於不睹不聞如太和之運而不息也夫然百世以俟聖人而不惑溥博淵泉而時出之言而民莫不信行而民莫不恱施及蠻貊而道徳流於無窮斯固說之所以爲說也以是爲報虞佐其能以郤我乎孟氏云責難之謂恭吾其敢以後世文章之士期虞佐乎顏氏云舜何人也予何人也虞佐其能不以說自期乎人還燈下艸艸爲謝相去益逺臨楮怏悒

答方叔賢【辛巳】

承示大學原知用心於此深宻矣道一而已論其大本大原則六經四書無不可推之而同者又不特洪範之於大學而已此意亦僕平日於朋友中所常言者譬之艸木其同者生意也其花實之防宻枝葉之髙下亦欲盡比而同之吾恐化工不如是之雕刻也今吾兄方自喜以爲獨見新得銳意主張是說𨿽素防信愛如鄙人者一時論說當亦未能遽入且願吾兄以所見者實體諸身必將有疑果無疑必將有得果無得又必有見然後鄙說可得而進也學之不明防百年矣近幸同志如甘泉如吾兄者相與切磋講求頗有端緒而吾兄忽復牽滯文義若此吾又將誰望乎君子論學固惟是之從非以必同爲貴至於入門下手處則有不容於不辯者所謂毫釐之差千里之謬矣致知格物甘泉之說與僕尙防有異然不害其爲大同若吾兄之說似又與甘泉異矣相去逺恐辭不足以逹意故言語直冒不復有所遜讓近與甘泉書亦道此當不以爲罪也

二【癸未】

此學榛蕪今幸吾儕復知講求於此固宜急急遑遑並心同志務求其實以身明道學𨿽所入之途稍異要其所志而同斯可矣不肖之謬劣已無足論若叔賢之於甘泉亦乃牽制於文義紛爭於辯說益重世人之惑以啟呶呶者之口斯誠不能無憾焉憂病中不能數奉問偶有所聞因謙之去輒附此言無倫次渭先相見望並出此

與楊仕鳴【辛巳】

差人來知令兄己於去冬安厝墓有宿艸矣無由一哭傷哉所委志銘旣病且冗須朋友中相知深者一爲之始能有發耳諭及日用講求功夫只是各依自家良知所及自去其障擴充以書其木體不可遷就气習以趨時好幸其幸甚果如是方是致知格物方是明善誠身果如是徳安得而不日新業安得而不富有謂每日自檢未有終日渾成片段者亦只是致知工夫間斷夫仁亦在乎熟之而已又云以此磨勘先軰文字同異工夫不合常生疑慮又何爲其然哉區區所論致知二字乃是孔門正法眼藏於此見得眞的直是建諸天地而不悖質諸鬼神而無疑考諸三王而不謬百世以俟聖人而不惑知此者方謂之知道得此者方謂之有徳異此而學卽謂之異端離此而說卽謂之邪說迷此而行卽謂之防行𨿽千魔萬怪瞀變幻於前自當觸之而碎迎之而解如太陽一出而鬼魅魍魎自無所逃其形矣尙何疑慮之有而何異同之足惑乎所謂此學如立在空中四面皆無倚靠萬事不容染著色色信他本來不容一毫增減若涉些安排著些意思便不是合一功夫𨿽言句時有未瑩亦是仕鳴見得處足可喜矣但須切實用力始不落空若只如此說未免亦是議擬仿象已後只做得一个弄精魄的漢𨿽與近世格物者癥稍有不同其爲病痛一而已矣詩文之習儒者𨿽亦不廢孔子所謂有徳者必有言也若著意安排組織未有不起於勝心者先軰號爲有志斯道而亦復如是亦只是習心未除耳仕鳴旣知致知之說此等處自當一勘而破瞞他些子不得也

二【癸未】

別後極想念向得尙謙書知仕鳴功夫日有所進殊慰所期大抵吾黨旣知學問頭腦已不慮無下手處只恐客气爲患不肯實致其良知耳後進中如柯生軰亦頗有力量可進只是客气爲害亦不小行時嘗與痛說一畨不知近來果能克去否書至來相見出此共勉之前軰之於後進無不欲其入於善則其規切砥礪之間亦容有直情過當者卻恐後學未易承當得起旣不我徳反以我爲仇者有矣往往無益而有損故莫若且就其力量之所可及者誘掖奬勸之往時亦嘗與仕鳴論及此想能不忘也

三【癸未】

前者是備錄區區之語或未盡區區之心此冊乃直述仕鳴所得反不失區區之見可見學貴乎自得也古人謂得意忘言學茍自得何以言爲乎若欲有所記札以爲日後印証之資則直以己意之所得者書之而已不必一一拘其言辭反有所不達也中間詞語時有未瑩病中不暇細爲防檢

與陸元靜【辛巳】

賫奏人回得佳稿及手札殊慰聞以多病之故將從事於養生區區往年蓋嘗敝力於此矣後乃知其不必如是始復一意於聖賢之學大抵養徳養身只是一事元靜所云眞我者果能戒謹不睹恐懼不聞而専志於是則神住气住精住而仙家所謂長生久視之說亦在其中矣神仙之學與聖人異然其造端托始亦惟欲引人於道悟眞篇後序中所謂黃老悲其貪著乃以神仙之術漸次導之者元靜試取而觀之其防防亦自可識自堯舜禹湯文武至於周公孔子其仁民愛物之心蓋無所不至茍有可以長生不死者亦何惜以示人如老子彭籛之徒乃其稟賦有若此者非可以學而至後世如白玉蟾丘長春之屬皆是彼學中所稱述以爲祖師者其得壽皆不過五六十則所謂長生之說當必有所指矣元靜气弱多病但遺棄聲名淸心寡欲一意聖賢如前所謂眞我之說不宜輕信異道徒自惑亂聰明敝精勞神廢靡歳月久而不返將遂爲病狂喪心之人不難矣昔人謂三折肱爲良醫區區非良醫蓋嘗三折肱者元靜其愼聽毋忽區區省親本聞部中已準覆但得防卽當長遁山澤不久朝廷且大賚則元靜推封亦有日果能訪我於陽明之麓當能爲元靜決此大疑也

二【壬午】

某不孝不忠延禍先人酷罰未敷致玆多口亦其宜然乃勞賢者觸冒忌諱爲之辯雪雅承道誼之愛深切懇至甚非不肖孤之所敢望也無辯止謗嘗聞昔人之教矣況今何止於是四方英傑以講學異同之故議論方興吾儕可勝辯乎惟當反求諸己茍其言而是歟吾斯尙有所未信歟則當務求其是不得輒是已而非人也使其言而非歟吾斯旣已自信歟則當益致其踐履之實以務求於自慊所謂黙而成之不言而信者也然則今日之多口孰非吾儕動心忍性砥礪切磋之地乎且彼議論之興非必有所私怨於我彼其爲說亦將自以爲衛夫道也況其說本自出於先儒之緒論固各有所憑據而吾儕之言驟異於昔反若鑿空杜撰者乃不知聖人之學本來如是而流傳失眞先儒之論所以日益支離則亦由後學沿習乖謬積漸所致彼旣先橫不信之念莫肯虛心講究加以吾儕議論之間或爲勝心浮气所乘未免過爲矯激則固宜其非笑而駭惑矣此吾儕之責未可専以罪彼爲也嗟乎吾儕今日之講學將求異其說於人邪亦求同其學於人邪將求以善而勝人邪亦求以善而養人邪知行合一之學吾儕但口說耳何嘗知行合一邪推尋所自則如不肖者爲罪尢重蓋在平時徒以口舌講解而未嘗體諸其身名浮於實行不掩言己未嘗實致其知而謂昔人致知之說未有盡如貧子之說金乃未免從人乞食諸君病於相信相愛之過好而不知其惡遂乃共成今日紛紛之議皆不肖之罪也𨿽然昔之君子蓋有舉世非之而不顧千百世非之而不顧者亦求其是而已矣豈以一時毀譽而動其心邪惟其在我者有未盡則亦安可遂以人言爲盡非伊川晦庵之在當時尙不免於詆毀斥逐況在吾輩行有所未至則夫人之詆毀斥逐正其宜耳凡今爭辯學術之士亦必有志於學者也未可以其異已而遂有所疏外是非之心人皆有之彼其但蔽於積習故於吾說卒未易解就如諸君初聞鄙說時其間寜無非笑詆毀之者久而釋然以悟甚至反有激爲過當之論者矣又安知今日相詆之力不爲異時相信之深者乎衰絰哀苦中非論學時而道之興廢乃有不容於冺黙者不覺叨叨至此言無倫次幸亮其心也致知之說向與惟濬及崇一諸友極論於江西近日楊仕鳴來過亦嘗一及頗爲詳悉今原忠宗賢二君復往諸君更相與細心體究一番當無餘蘊矣孟子云是非之心知也是非之心人皆有之卽所謂良知也孰無是良知乎但不能致之耳易謂知至至之知至者知也至之者致知也此知行之所以一也近世格物致知之說只一知字尙未有下落若致字工夫全不曾道著矣此知行之所以二也

答舒國用【癸未】

來書足見爲學篤切之志學患不知要知要矣患無篤切之志國用旣知其要又能立志篤切如此其進也孰禦中間所疑一二節皆工夫未熟而欲速助長之爲病耳以國用之所志向而去其欲速助長之心循循日進自當有至前所疑一二節自將渙然冰釋矣何俟於予言譬之飲食其味之美惡食者當自知之非人之能以其美惡告之也𨿽然國用所疑一二節者近時同志中往往皆有之然吾未嘗以告也今且姑爲國用一言之夫謂敬畏之增不能不爲灑落之累又謂敬畏爲有心如何可以無心而出於自然不疑其所行凡此皆吾所謂欲速助長之爲病也夫君子之所謂敬畏者非有所恐懼憂患之謂也乃戒愼不睹恐懼不聞之謂耳君子之所謂灑落者非曠蕩放逸縱情肆意之謂也乃其心體不累於欲無入而不自得之謂耳夫心之本體卽天理也天理之昭明靈覺所謂良知也君子之戒愼恐懼惟恐其昭明靈覺者或有所昏昧放逸流於非僻邪妄而失其本體之正耳戒愼恐懼之功無時或間則天理常存而其昭明靈覺之本體無所虧蔽無所牽擾無所恐懼憂患無所好樂忿懥無所意必固我無所歉餒愧怍和融瑩徹充塞流行動容周旋而中禮從心所欲而不逾斯乃所謂眞灑落矣是灑落生於天理之常存天理常存生於戒愼恐懼之無間孰謂敬畏之增乃反爲灑落之累耶惟夫不知灑落爲吾心之體敬畏爲灑落之功岐爲二物而分用其心是以互相抵牾動多拂戾而流於欲速助長是國用之所謂敬畏者乃大學之恐懼憂患非中庸戒愼恐懼之謂矣程子常言人言無心只可言無私心不可言無心戒愼不睹恐懼不聞是心不可無也有所恐懼有所憂患是私心不可有也堯舜之兢兢業業文王之小心翼翼皆敬畏之謂也皆出乎其心體之自然也出乎心體非有所爲而爲之者自然之謂也敬畏之功無間於動靜是所謂敬以直內義以方外也敬義立而天道達則不疑其所行矣所寄詐說大意亦好以此自勵可矣不必以責人也君子不蘄人之信也自信而已不蘄人之知也自知而已因先塋未畢功人事紛沓來使立凍筆潦艸無次

與劉元道【癸未】

來諭欲入坐窮山絕世故屏思慮養吾靈明必自驗至於通晝夜而不息然後以無情應世故且云於靜求之似爲徑直但勿流於空寂而已觀此足見任道之剛毅立志之不凡且前後所論皆不爲無見者矣可喜可喜夫良醫之治病隨其疾之虛實彊弱寒熱內外而斟酌加減調理補泄之要在去病而已初無一定之方不問證之如何而必使人人服之也君子養心之學亦何以異於是元道自量其受病之深淺气血之彊弱自可如其所云者而斟酌爲之亦自無傷且専欲絕世故屏思慮偏於虛靜則恐旣己養成空寂之性𨿽欲勿流於空寂不可得矣大抵治病𨿽無一定之方而以去病爲主則是一定之法若但知隨病用藥而不知因藥發病其失一而已矣閒中且將明道定性書熟味意況當又不同憂病不能一一信筆艸艸無次

答路賓陽【癸未】

憂病中逺使恵問哀感何己守忠之訃方爾痛心而復【闕】不起慘割如何可言死者已矣生者益孑立寡助不及今奮發砥礪坐待澌盡燈滅固將抱恨無窮自來山間朋友逺近至者百餘人因此頗有警發見得此學益的確簡易眞是考諸三王而不謬百世以俟聖人而不惑者惜無因復與賓陽一面語耳郡務𨿽繁然民人社稷莫非實學以賓陽才質之美行之以忠信堅其必爲聖人之志勿爲時議所搖近名所動吾見其徳日進而業日廣矣荒憒不能多及心亮

與黃勉之【甲申】

屢承書恵兼示述作足知才識之邁向道懇切之難得也何幸何幸然末由一面鄙心之所欲效者尙爾郁而未申有負盛情多矣君子學以爲己成己成物𨿽本一事而先後之序有不容紊孟子云學問之道無他求其放心而已矣誦習經史本亦學問之事不可廢者而忘本逐末明道尙有玩物喪志之戒若立言垂訓尢非學者所宜汲汲矣所示格物說修道注誠荷不鄙之盛切深慚悚然非淺劣之所敢望於足下者也且其爲說亦於鄙見防有未盡何時合幷當悉其義願且勿以示人孔子云五十以學易可以無大過矣充足下之才志當一日千里何所不可到而不勝駿逸之气急於馳驟奔放抵突若此將恐自蹶其足非任重致逺之道也古本之釋不得已也然不敢多爲辭說正恐葛藤纒繞則枝榦反爲防翳耳短序亦嘗三易稿石刻其最後者今各往一本亦足以知初年之見未可據以爲定也

二【甲申】

勉之別去後家人病益狼狽賤軀亦咳逆泄瀉相仍曽無間日人事紛沓未論也用是大學古本曽無下筆處有辜勤勤之意然此亦自可徐徐圖之但古本白文之在吾心者未能時時發明卻有可憂耳來問數條實亦無暇作答締觀簡末懇懇之誠又自不容已於言也來書云以良知之教涵泳之覺其徹動徹靜徹晝徹夜徹古徹今徹生徹死無非此物不假纎毫思索不得纎毫助長停停當當靈靈明明觸而應感而通無所不照無所不覺無所不達千聖同途萬賢合轍無他如神此卽爲神無他希天此卽爲天無他順帝此卽爲帝本無不中本無不公終日酬酢不見其有動終日閒居不見其有靜眞乾坤之靈體吾人之妙用也竊又以爲中庸誠者之明卽此良知爲明誠之者之戒愼恐懼卽此良知爲戒愼恐懼當與惻隠羞惡一般俱是良知條件知戒愼恐懼知惻隠知羞惡通是良知亦卽是明云云

此節論得己甚分曉知此則知致知之外無餘功矣知此則知所謂建諸天地而不悖質諸鬼神而無疑百世以俟聖人而不惑者非虛語矣誠明戒懼效驗功夫本非兩義旣知徹動徹靜徹死徹生無非此物則誠明戒懼與惻隠羞惡又安得別有一物爲之歟

來書云陰陽之气防合和暢而生萬物物之有生皆得此和暢之气故人之生理本自和暢本無不樂觀之鳶飛魚躍鳥鳴獸舞艸木欣欣向榮皆同此樂但爲客气物欲攪此和暢之气始有間斷不樂孔子曰學而時習之便立个無間斷功夫恱則樂之萌矣朋來則學成而吾性本體之樂復矣故曰不亦樂乎在人𨿽不我知吾無一毫慍怒以間斷吾性之樂聖人恐學者樂之有息也故又言此所謂不怨不尢與夫樂在其中不攺其樂皆是樂無間斷否云云

樂是心之本體仁人之心以天地萬物爲一體防合和暢原無間隔來書謂人之生理本自和暢本無不樂但爲客气物欲攪此和暢之气始有間斷不樂是也時習者求復此心之本體也恱則本體漸復矣朋來則本體之防合和暢充周無間本體之防合和暢本來如是初未嘗有所增也就使無朋來而天下莫我知焉亦未嘗有所減也來書云無間斷意思亦是聖人亦只是至誠無息而已其工夫只是時習時習之要只是謹獨謹獨卽是致良知良知卽是樂之本體此節論得大意亦皆是但不宜便有所執著

來書云韓昌黎博愛之謂仁一句防來大段不錯不知宋儒何故非之以爲愛自是情仁自是性豈可以愛爲仁愚意則曰性卽未發之情情卽己發之性仁卽未發之愛愛卽已發之仁如何喚愛作仁不得言愛則仁在其中矣孟子曰惻隠之心仁也周子曰愛曰仁昌黎此言與孟周之防無甚差別不可以其文人而忽之也云云

博愛之說本與周子之防無大相逺樊遲問仁子曰愛人愛字何嘗不可謂之仁歟昔儒防古人言語亦多有因人重輕之病正是此等處耳然愛之本體固可謂之仁但亦有愛得是與不是者須愛得是方是愛之本體方可謂之仁若只知博愛而不論是與不是亦便有差處吾嘗謂博字不若公字爲盡大抵訓釋字義亦只是得其大槪若其精防奧蘊在人思而自得非言語所能諭後人多有泥文著相専在字眼上穿求卻是心從法華轉也

來書云大學云如好好色如惡惡臭所謂惡之云者凡見惡臭無處不惡固無妨礙至於好色無處不好則將凡美色之經於目也亦盡好之乎大學之訓當是借流俗好惡之常情以諭聖賢好善惡惡之誠耳抑將好色亦爲聖賢之所同好經於目𨿽知其姣而思則無邪未嘗少累其心體否乎詩云有女如雲未嘗不知其姣也其姣也匪我思存言匪我見存則思無邪而不累其心體矣如見軒冕金玉亦知其爲軒冕金玉也但無歆羨希覬之心則可矣如此防不知通否云云

人於尋常好惡或亦有不眞切處惟是好好色惡惡臭則皆是發於眞心自求快足曾無纎假者大學是就人人好惡眞切易見處指示人以好善惡惡之誠當如是耳亦只是形容一誠字今若又於好色字上生如許意見卻未免有執指爲月之病昔人多有爲一字一句所牽蔽遂致錯解聖經者正是此癥耳不可不察也中間云無處不惡固無妨礙亦便有受病處更詳之來書云有人因薛文淸過思亦是暴气之說乃欲截然不思者竊以孔子曰吾嘗終日不食終夜不寢以思亦將謂孔子過而暴其气乎以愚推之惟思而外於良知乃謂之過若念念在良知上體認卽如孔子終日終夜以思亦不爲過不外良知卽是何思何慮尙何過哉云云

過思亦是暴气此語說得亦是若遂欲截然不思卻是因噎而廢食者也來書謂思而外於良知乃謂之過若念念在良知上體認卽終日終夜以思亦不爲過不外良知卽是何思何慮此語甚得鄙意孔子所謂吾嘗終日不食終夜不寢以思無益不如學也者聖人未必然乃是指出徒思而不學之病以誨人耳若徒思而不學安得不謂之過思與

答劉內重【乙酉】

書來警發良多知感知感腹疾不欲作答但內重爲學工夫尙有可商量者不可以虛來意之辱輒復書此耳程子云所見所期不可不逺且大然而爲之亦須量力有漸志大心勞力小任重恐終敗事夫學者旣立有必爲聖人之志只消就自己良知明覺處朴實頭致了去自然循循日有所至原無許多門面折數也外面是非毀譽亦好資之以爲警切砥礪之地卻不得以此稍動其心便將流於心勞日拙而不自知矣內重彊剛篤實自是任道之器然於此等處尙須與謙之從容一商量又當有見也眼前路逕須放開闊才好容人來往若太拘窄恐自已亦無展足之地矣聖人之行初不逺於人情魯人獵較孔子亦獵較鄕人儺朝服而立於阼階難言之互鄕亦與進其童子在當時固不能無惑之者矣子見南子子路且有不恱夫子到此如何更與子路說得是非只好矢之而已何也若要說見南子是得多少气力來說且若依著子路認个不是則子路終身不識聖人之心此學終將不明矣此等苦心處惟顏子便能識得故曰於吾言無所不說此正是大頭腦處區區舉似內重亦欲內重謙虛其心宏大其量去人我之見絕意必之私則此大頭腦處自將卓爾有見當有𨿽欲從之末由也已之嘆矣大抵奇特斬絕之行多後世希髙慕大者之所喜聖賢不以是爲貴也故索隠行怪則後世有述焉依乎中庸固有遁世不見知者矣學絕道喪之餘茍有以講學來者所謂空谷之足音得似人者可矣必如內重所云則今之可講學者止可如內重輩二三人而止矣然如內重者亦不能時時來講也則法堂前艸深一丈矣內重有進道之資而微失之於隘吾固不敢避飾非自是之嫌而叨叨至此內重宜悉此意弗徒求之言語之間可也

與王公弼【乙酉】

前王汝上家人去因在妻喪中艸艸未能作書人來逺承問恵得聞動履殊慰殊慰書中所云斯道廣大無處欠缺動靜窮達無往非學自到任以來錢谷獄訟事上接下皆不敢放過但反觀於獨猶未是夭壽不二根基毀譽得喪之間未能脫然足知用功之宻只此自知之明便是良知致此良知以求自慊便是致知矣殊慰殊慰師伊師顏兄弟久居於此黃正之來此亦已兩月餘何廷仁到亦數日朋友聚此頗覺有益惟齊不得力而歸此友性气殊別變化甚難殊爲可憂爾間及之

答董澐蘿石【乙酉】

問某賦性平直守分每遇能言之士則以己之遲鈍爲慚恐是根器弱甚

此皆未免有外重內輕之患若平日能集義則浩然之气至大至剛充塞天地自然富貴不能淫貧賤不能移威武不能屈自然能知人之言而凡詖淫邪遁之詞皆無所施於前矣況肯自以爲慚乎集義只是致良知心得其宜爲義致良知則心得其宜矣

問某因親弟糧役與之謀敗致累多人因思皆不老實之過也如何

謂之老實須是實致其良知始得不然卻恐所謂老實者正是老實不好也昔人亦有爲手足之情受污辱者然不致知此等事於良知亦自有不安

問某因海寜縣丞盧珂居官亷甚而極貧饑寒餓死遂走拜之贈以詩襪歸而胸次帖帖然自以爲得也只此自以爲得也恐亦不宜

知得自以爲得之非宜只此便是良知矣民之秉彛也故好是懿徳又多著一分意思不得多著一分意思便是私矣

問某見人有善行每好錄之時以展閱嘗見二醫一姓韓一姓郭者以利相讓亦必錄之

錄善人以自勉此亦多聞多見而識乃是致良知之功此等人只是欠學問恐不能到頭如此吾軰中亦未易得也

與黃宗賢【癸未】

南行想亦從心所欲職守閒靜益得專志於學聞之殊慰賤軀入夏來山中感暑痢歸臥兩月餘變成痰咳今𨿽稍平然咳尙未巳也四方朋友來去無定中間不無切磋砥礪之益但眞有力量能擔荷得亦自少見大抵近世學者只是無有必爲聖人之志近與尙謙子莘誠甫講孟子鄕原狂狷一章頗覺有所省發相見時試更一論如何聞接引同志孜孜不怠甚善甚善但論議之際必須謙虛簡明爲佳若自處過任而詞意重復卻恐無益有損在髙明斷無此因見舊時友朋往往不免斯病謾一言之

寄薛尙謙【癸未】

承諭自咎罪疾只緣輕傲二字累倒足知用力懇切但知得輕傲處便是良知致此良知除卻輕傲便是格物致知二字是千古聖學之祕向在防時終日論此同志中尙多有未徹近於古本序中攺數語頗發此意然見者往往亦不能察今寄一紙幸熟味此是孔門正法眼藏從前儒者多不曾悟到故其說卒入於支離仕鳴過防常與細說不審閒中曾論及否諭及甘泉論仕徳處殆一時意有所向而云益亦未見其止之嘆耳仕徳之學未敢便以爲至卽其信道之篤臨死不貳眼前曾有防人所云心心相持如髠如鉗正恐同軰中亦未見有能如此者也書來謂仕鳴海崖大進此學近得數友皆有根力處久當能發揮幸甚聞之喜而不寐也海崖爲誰氏便中寄知之

王文成全書卷五

欽定四庫全書

王文成全書卷六

明王守仁撰文錄

書三【始嘉靖丙戌至戊子】

寄鄒謙之【丙戌】

比遭家多難工夫極費力因見得良知兩字比舊愈加親切眞所謂大本達道捨此更無學問可講矣隨處體認天理之說大約未甞不是只要根究下落卽未免捕風捉影縱令鞭辟向裏亦與聖門致良知之功尙隔一塵若復失之毫釐便有千里之謬矣四方同志之至此者但以此意提掇之無不卽有省發只是著實能透徹者甚亦不易得也世間無志之人旣己見驅於聲利詞章之習間有知得自已性分當求者又被一種似是而非之學兜絆羈縻終身不得出頭緣人未有眞爲聖人之志未免挾有見小欲速之私則此種學問極足支吾眼前得過是以𨿽在豪傑之士而任重道逺志稍不力卽且安頓其中者多矣謙之之學旣以得其大原近想涉歷彌久則功夫當益精明矣無因接席一論以資切劘傾企如何範祠之建實亦有禆風教僕於大字本非所長況已久不作所須祠扁必大筆自揮之乃佳也使還值歳冗不欲盡言

二【丙戌】

承示諭俗禮要大抵一宗文公家禮而簡約之切近人情甚善甚善非吾謙之誠有意於化民成俗未肯汲汲爲此也古禮之存於世者老師宿儒當年不能窮其說世之人苦其煩且難遂皆廢置而不行故今之爲人上而欲導民於禮者非詳且偹之爲難惟簡切明白而使人易行之爲貴耳中間如四代位次及祔祭之類固區區向時欲稍攺以從俗者今皆斟酌爲之於人情甚協蓋天下古今之人其情一而已矣先王制禮皆因人情而爲之節文是以行之萬世而皆凖其或反之吾心而有所未安者非其傳記之訛闕則必古今風气習俗之異宜者矣此𨿽先王未之有亦可以義起三王之所以不相襲禮也若徒拘泥於古不得於心而防行焉是乃非禮之禮行不著而習不察者矣後世心學不講人失其情難乎與之言禮然良知之在人心則萬古如一日茍順吾心之良知以致之則所謂不知足而爲屨我知其不爲蕢矣非天子不議禮制度今之爲此非以議禮爲也徒以末世廢禮之極聊爲之兆以興起之故特爲此簡易之說欲使之易知易從焉耳冠婚喪祭之外附以鄕約其於民俗亦甚有補至於射禮似宜別爲一書以教學者而非所以求諭於俗今以附於其間卻恐民間以非所常行視爲不切又見其說之難曉遂並其冠婚防祭之易曉者而棄之也文公家禮所以不及於射或亦此意也歟幸更裁之令先公墓表決不負約但向在紛冗憂病中近復咳患盛作更求假以日月耳施濮兩生知解甚利但已經鑪鞲則煆煉爲易自此益淬礪之吾見其成之速也書院新成欲爲諸生擇師此誠盛徳之事但劉伯光以家事促歸魏師伊乃兄適有官務倉卒往視何廷仁近亦歸省惟黃正之尙畱彼意以登壇說法非吾謙之身自任之不可須事定後卻與二三同志造訪因而連畱旬月相與砥礪開發效匡翼之勞亦所不辭也祠堂位次祔祭之義往年曾與徐曰仁備論曰仁甞記其略今使錄一通奉覧以備采擇或問文公家禮髙曽祖禰之位皆西上以次而東於心切有未安陽明子曰古者廟門皆南向主皆東向合祭之時昭之遷主列於北牖穆之遷主列於南牖皆統於太祖東向之尊是故西上以次而東今祠堂之制旣異於古而又無太祖東向之統則西上之說誠有所未安曰然則今當何如曰禮以時爲大若事死如事生則宜以髙祖南向而曾祖禰東西分列席皆稍降而弗正對似於人心爲安曾見浦江鄭氏之祭四代考妣皆異席髙考妣南向曾祖禰考皆西向妣皆東向各依世次稍退半席其於男女之列尊卑之等兩得其宜今吾家亦如此行但恐民間防事多淺隘而噐物亦有所不備則不能以通行耳又問無後者之祔於己之子侄固可下列矣若在祖宗之行宜何如祔陽明子曰古者大夫三廟不及其髙矣適士二廟不及其曾矣今民間得祀髙曾蓋亦體順人情之至例以古制則旣爲僣況在其行之無後者乎古者士大夫無子則爲之置後無後者鮮矣後世人情偸薄始有棄貧賤而不問者古所爲無後皆殤子之類耳祭法王下祭殤五適子適孫適曾孫適孫適來孫諸侯下祭三大夫二適士及庶人祭子而止則無後之祔皆子孫屬也今民間旣得假四代之祀以義起之𨿽及弟侄可矣往年湖湘一士人家有曾伯祖與堂叔祖皆賢而無後者欲爲立嗣則族眾不可欲弗祀則思其賢有所不忍也以問於某某曰不祀二三十年矣而追爲之嗣勢有所不行矣若在士大夫家自可依古族屬之義於春秋二社之次特設一祭凡族之無後而親者各以昭穆之次配祔之於義亦可也

三【丙戌】

教札時及足慰離索兼示論語講章明白痛快足以發朱注之所未及諸生聽之當有油然而興者矣後世人心陷溺禍亂相尋皆由此學不明之故只將此學字頭腦處指掇得透徹使人洞然知得是自已生身立命之原不假外求如木之有根暢茂條逹自有所不容己則所謂恱樂不慍者皆不待言而諭書院記文整嚴精確迥爾不羣皆是直冩胸中實見一洗近儒影響雕飾之習不徒作矣某近來郤見得良知兩字日益眞切簡易朝夕與朋輩講習只是發揮此兩字不出緣此兩字人人所自有故𨿽至愚下品一提便省覺若致其極𨿽聖人天地不能無憾故說此兩字窮刼不能盡世儒尙有致疑於此謂未足以盡道者只是未甞實見得耳近有鄕大夫請某講學者云除卻良知還有甚麼說得某答云除卻良知還有甚麼說得不審邇來謙之於此兩字見得比舊又如何矣無因一面扣之以快傾渴正之去當能略盡鄙懷不能一一後世大患全是士夫以虛文相誑略不知有誠心實意流積成風𨿽有忠信之質亦且迷溺其間不自知覺是故以之爲子則非孝以之爲臣則非忠流毒扇禍生民之亂尙未知所抵極今欲救之惟有返朴還淳是對癥之劑故吾儕今日用工務在鞭辟近裏刪削繁文始得然鞭辟近裏刪削繁文亦非艸率可能必須講明致良知之學毎以言於同志不識謙之亦以爲何如也講學之後望時及之

四【丙戌】

正之歸備談政教之善勤勤懇懇開誘來學毅然以斯道爲己任其爲喜幸如何可言前書虛文相誑之說獨以嘅夫後儒之沒溺詞章雕鏤文字以希世盜名𨿽賢知有所不免而其流毒之深非得根噐力量如吾謙之者莫能挽而回之也而謙之顧猶歉然欲以猛省寡過此正吾謙之之所以爲不可及也欣嘆欣嘆學絕道喪之餘茍有興起向慕於是學者皆可以爲同志不必銖稱寸度而求其盡合於此以之待人可也若在我之所以爲造端立命者則不容有毫髮之或爽矣道一而已仁者見之謂之仁知者見之謂之知釋氏之所以爲釋老氏之所以爲老百姓日用而不知皆是道也寧有二乎今古學術之誠僞邪正何啻碔砆美玉然有惑終身而不能辯者正以此道之無二而其變動不拘充塞無間縱橫顚倒皆可推之而通世之儒者各就其一偏之見而又飾之以比擬放像之功文之以章句假借之訓其爲習熟旣足以自信而條目又足以自安此其所以誑已誑人終身沒溺而不悟焉耳然其毫釐之差而乃致千里之謬非誠有求爲聖人之志而從事於惟精惟一之學者莫能得其受病之源而發其神姦之所由伏也若某之不肖蓋亦甞陷溺於其間者幾年倀倀然旣自以爲是矣賴天之靈偶有悟於良知之學然後悔其向之所爲者固包藏禍機作僞於外而心勞日拙者也十餘年來𨿽痛自洗剔創艾而病根深痼萌蘗時生所幸良知在我操得其要譬猶舟之得舵𨿽驚風巨浪顚沛不無尙猶得免於傾覆者也夫舊習之溺人𨿽已覺悔悟而其克治之功尙且其難如此又況溺而不悟日益以深者亦將何所抵極乎以謙之精神力量又以有覺於良知自當如江河之注海沛然無復能有爲之障礙者矣黙成深造之餘必有日新之得可以警發昬惰者便間不惜欵欵示及之

五【丙戌】

張陳二生來適歸余姚祭掃遂不及相見殊負深情也隨事體認天理卽戒愼恐懼工夫以爲尙隔一塵爲世之所謂事事物物皆有定理而求之於外者言之耳若致良知之功明則此語亦自無害不然卽猶未免於毫釐千里也來諭以爲恐主於事者蓋已深燭其矣寄示甘泉尊經閣記甚善甚善其間大意亦與區區稽山書院之作相同稽山之作向甞以寄甘泉自謂於此學頗有分毫發明今甘泉乃謂今之謂聰明知覺不必外求諸經者不必呼而能覺之類則似急於立言而未暇細察鄙人之意矣後世學術之不明非爲後人聰明識見之不及古人大抵多由勝心爲患不能取善相下明知其說之已是矣而又務爲一說以髙之是以其說愈多而惑人愈甚凡今學術之不明使後學無所適從徒以致人之多言者皆吾黨自相求勝之罪也今良知之說已將學問頭腦說得十分下落只是各去勝心務在共明此學隨人分限以此循循善誘之自當各有所至若只要自立門戶外假衛道之名而內行求勝之實不顧正學之因此而益荒人心之因此而愈惑黨同伐異覆短爭長而惟以成其自私自利之謀仁者之心有所不忍也甘泉之意未必由此因事感觸輒漫及之蓋今時講學者大抵多犯此癥在鄙人亦或有所未免然不敢不痛自克治也如何如何

答友人【丙戌】

君子之學務求在己而已毀譽榮辱之來非獨不以動其心且資之以爲切磋砥礪之地故君子無入而不自得正以其無入而非學也若夫聞譽而喜聞毀而戚則將惶惶於外惟日之不足矣其何以爲君子往年駕在畱都左右交防某於武廟當時禍且不測僚屬咸危懼謂羣疑若此宜圗所以自觧者某曰君子不求天下之信己也自信而已吾方求以自信之不暇而暇求人之信已乎某於執事爲世交執事之心某素能信之而顧以相訊若此豈亦猶有未能自信也乎𨿽然執事之心又焉有所不自信者至於洪範之外意料所不及若校人之於子產者亦安能保其必無則執事之懇懇以詢於僕固君子之嚴於自治宜如此也昔楚人有宿於其友之家者其僕竊友人之履以歸楚人不知也適使其僕市履於肆僕私其直而以竊履進楚人不知也他日友人來過見其履在楚人之足大駭曰吾固疑之果然竊吾履遂與之絕逾年而事暴友人踵楚人之門而悔謝曰吾不能知子而繆以疑子吾之罪也請爲友如初今執事之見疑於人其有其無某皆不得而知縱或有之亦何傷於執事之自信乎不俟逾年吾見有踵執事之門而悔謝者矣執事其益自信無怠固將無入而非學亦無入而不自得也夫

答友人問【丙戌】

問自來儒先皆以學問思辧屬知而以篤行屬行分明是兩截事今先生獨謂知行合一不能無疑

曰此事吾己言之屢屢凡謂之行者只是著實去做這件事若著實做學問思辧的工夫則學問思辧亦便是行矣學是學做這件事問是問做這件事思辧是思辧做這件事則行亦便是學問思辧矣若謂學問思辧之然後去行卻如何懸空先去學問思辧得行時又如何去得个學問思辧的事行之明覺精察處便是知知之眞切篤實處便是行若行而不能精察明覺便是防行便是學而不思則罔所以必須說个知知而不能眞切篤實便是妄想便是思而不學則殆所以必須說个行元來只是一个工夫凡古人說知行皆是就一个工夫上補偏救獘說不似今人截然分作兩件事做某今說知行合一𨿽亦是就今時補偏救獘說然知行體亦本來如是吾契但著實就身心上體履當下便自知得今卻只從言語文義上窺測所以牽制支離轉說轉糊塗正是不能知行合一之獘耳

象山論學與晦庵大有同異先生甞稱象山於學問頭腦處見得直截分明今觀象山之論卻有謂學有講明有踐履及以致知格物爲講明之事乃與晦庵之說無異而與先生知行合一之說反有不同何也

曰君子之學豈有心於同異惟其是而已吾於象山之學有同者非是茍同其異者自不掩其爲異也吾於晦庵之論有異者非是求異其同者自不害其爲同也假使伯夷栁下惠與孔孟同處一堂之上就其所見之偏全其議論斷亦不能皆合然要之不害其同爲聖賢也若後世論學之士則全是黨同伐異私心浮气所使將聖賢事業作一塲兒戱看了也

又問知行合一之說是先生論學最要處今旣與象山之說異矣敢問其所以同

曰知行原是兩个字說一个工夫這一个工夫須著此兩个字方說得完全無獘病若頭腦處見得分明見得原是一个頭腦則𨿽把知行分作兩个說畢竟將來做那一个工夫則始或未便融防終所謂百慮而一致矣若頭腦見得不分明原看做兩个了則𨿽把知行合作一个說亦恐終未有湊泊處況又分作兩截去做則是從頭至尾更沒討下落處也

又問致良知之說眞是百世以俟聖人而不惑者象山已於頭腦上見得分明如何於此尙有不同

曰致知格物自來儒者皆相沿如此說故象山亦遂相沿得來不復致疑耳然此畢竟亦是象山見得未精一處不可掩也

又曰知之眞切篤實處便是行行之明覺精察處便是知若知時其心不能眞切篤實則其知便不能明覺精察不是知之時只要明覺精察更不要眞切篤實也行之時其心不能明覺精察則其行便不能眞切篤實不是行之時只要眞切篤實更不要明覺精察也知天地之化育心體原是如此幹知大始心體亦原是如此

答南元善【丙戌】

別去忽逾三月居甞思念輒與諸生私相慨嘆計歸程之所及此時當到家久矣太夫人康彊貴眷無恙渭南風景當與柴桑無異而元善之識見興趣則又有出於元亮之上者矣近得中途寄來書讀之恍然如接顏色勤勤懇懇惟以得聞道爲喜急問學爲事恐卒不得爲聖人爲憂亹亹千數百言略無一字及於得喪榮辱之間此非眞有朝聞夕死之志者未易以涉斯境也浣慰何如諸生遞觀傳誦相與嘆仰歆服因而興起者多矣世之髙抗通脫之士捐富貴輕利害棄爵祿決然長往而不顧者亦皆有之彼其或從好於外道詭異之說投情於詩酒山水技藝之樂又或奮發於意气感激於憤悱牽溺於嗜好有待於物以相勝是以去彼取此而後能及其所之旣倦意衡心欝情隨事移則憂愁悲苦隨之而作果能捐富貴輕利害棄爵祿快然終身無入而不自得已乎夫惟有道之士眞有以見其良知之昭明靈覺圎融洞徹廓然與太虛而同體太虛之中何物不有而無一物能爲太虛之障礙蓋吾良知之體本自聰明睿知本自寛裕溫柔本自發彊剛毅本自齋莊中正文理密察本自溥博淵泉而時出之本無富貴之可慕本無貧賤之可憂本無得喪之可欣戚愛憎之可取舎蓋吾之耳而非良知則不能以聽矣又何有於聰目而非良知則不能以視矣又何有於明心而非良知則不能以思與覺矣又何有於睿知然則又何有於寛裕溫柔乎又何有於發彊剛毅乎又何有於齋莊中正文理密察乎又何有於溥博淵泉而時出之乎故凡慕富貴憂貧賤欣戚得喪愛憎取舎之類皆足以蔽吾聰明睿知之體而窒吾淵泉時出之用若此者如明目之中而翳之以塵沙聰耳之中而塞之以木楔也其疾痛郁逆將必速去之爲快而何能忍於時刻乎故凡有道之士其於慕富貴憂貧賤欣戚得喪而取舎愛憎也若洗目中之塵而拔耳中之楔其於富貴貧賤得喪愛憎之相值若飄風浮靄之往來變化於太虛而太虛之體固常廓然其無礙也元善今日之所造其殆庶幾於是矣乎是豈有待於物以相勝而去彼取此激昂於一時之意气者所能彊而聲音笑貎以爲之乎元善自愛元善自愛關中自古多豪傑其忠信沈毅之質明達英偉之噐四方之士吾見亦多矣未有如關中之盛者也然自橫渠之後此學不講或亦與四方無異矣自此關中之士有所振發興起進其文藝於道徳之歸變其气節爲聖賢之學將必自吾元善昆季始也今日之歸謂天爲無意乎謂天爲無意乎元貞以病不及別簡蓋心同道同而學同吾所以告之亦不能有他說也亮之亮之

二【丙戌】

五月初得蘇州書後月適遇王驛丞去艸艸曾附短啟其時私計行斾到家必已久矣是月三日余門子回復領手教始知六月尙畱汴城世途之險澁難料毎毎若此也賤軀入夏咳作兼以毒暑大旱舟楫無所往日與二三子講息池傍小閣中毎及賢昆玉則喟然興嘆而已郡中今歳之旱比往年尢甚河渠曾防開浚者百姓皆得資灌漑之利相與嘖嘖追頌功徳然已控吁無及矣彼姦妬憸人號稱士類者乃獨防疾排搆無所不至曾細民之不若亦獨何哉亦獨何哉色養之暇塤篪協奏切磋講習當日益深造矣裏中英俊相從論學者幾人學絕道喪且幾百年居今之時而茍知趨向於是正所謂空谷之足音皆今之豪傑矣便中示知之竊甞喜晦翁涵育薫陶之說以爲今時朋友相與必有此意而後彼此交益近來一二同志與人講學乃有規礪太刻遂相憤戾而去者大抵皆不免於以善服人之病耳楚國寶乂爾憂去子京諸友亦不能亟相會一齊眾楚道之不明也我知之矣𨿽然風雨如晦雞鳴不已至誠而不動者未之有也非賢昆玉疇足以語於斯乎其餘世情眞若浮虛之變態亮非元善之所屑聞者也遂不一一及

答季明徳【丙戌】

書惠逺及以咳恙未平憂念備至感媿良深食姜太多非東南所宜誠然此亦不過蹔時劫劑耳近有一友爲易貝母丸服之頗亦有效乃終不若來諭用養生之法拔去病根者爲得本源之論然此又不但治病爲然學問之功亦當如是矣承示立志益堅謂聖人必可以學而至兢兢焉常磨鏈於事爲朋友之間而厭煩之心比前差少喜幸殊極又謂聖人之學不能無積累之漸意亦切實中間以堯舜文王孔老諸說發明志學一章之意足知近來進修不懈居有司之煩而能精思力究若此非朋軰所及然此在吾明徳自以此意奮起其精神砥切其志意則可矣必欲如此節節分疏引證以爲聖人進道一定之階級又連掇數聖人紙上之陳迹而入之以此一欵條例之中如以堯之試鯀爲未能不惑子夏之啟予爲未能耳順之類則是尙有比擬牽滯之累以此論聖人之亦必由學而至則𨿽有所發明然其階級懸難反覺髙逺深奧而未見其爲人皆可學乃不如末後一節謂至其極而矩之不逾亦不過自此志之不己所積而不逾之上亦必有學可進聖人豈絕然與人異哉又云善者聖之體也害此善者人欲而已人欲吾之所本無去其本無之人欲則善在我而聖體全聖無有餘我無不足此以知聖人之必可學也然非有求爲聖人之志則亦不能以有成只如此論自是親切簡易以此開諭來學足以興起之矣若如前說未免使柔怯者畏縮而不敢當髙明者希髙而外逐不能無獘也聖賢垂訓固有書不盡言言不盡意者凡看經書要在致吾之良知取其有益於學而已則千經萬典顚倒縱橫皆爲我之所用一涉拘執比擬則反爲所縛𨿽或特見妙詣開發之益一時不無而意必之見流注潛伏蓋有反爲良知之障蔽而不自知覺者矣其云善者聖之體意固己好善卽良知言良知則使人尢爲易曉故區區近有心之良知是謂聖之說其間又云人之爲學求盡乎天而已此明徳之意本欲合天人而爲一而未免反離而二之也人者天地萬物之心也心者天地萬物之主也心卽天言心則天地萬物皆舉之矣而又親切簡易故不若言人之爲學求盡乎心而已知行之答大叚切實明白詞气亦平和有足啟發人者惟賢一書識見甚進間有語疵則前所謂意必之見流注潛伏者之爲病今旣照破久當自融釋矣以效訓學之說凡字義之難通者則以一字之相類而易曉者釋之若今學字之義本自明白不必訓釋今遂以效訓學以學訓效皆無不可不必有所拘執但效字終不若學字之混成耳率性而行則性謂之道修道而學則道謂之教謂修道之爲教可也謂修道之爲學亦可也自其道之示人無隠者而言則道謂之教自其功夫之修習無違者而言則道謂之學教也學也皆道也非人之所能爲也知此則又何訓釋之有所須學記因病未能著筆俟後便爲之

與王公弼【丙戌】

來書此舊所見益進可喜可喜中間謂棄置富貴與輕於方父兄之命只是一事當棄富貴卽棄富貴只是致良知當從父兄之命卽從父兄之命亦只是致良知其間權量輕重稍有私意於良知便自不安凡認賊作子者緣不知在良知上用功是以有此若只在良知上體認所謂𨿽不中不逺矣

二【丁亥】

老年得子實出望外承相知愛念勤惓若此又重之以厚儀感媿何可當也兩廣之役積衰久病之餘何能堪此已具本辭免但未知遂能得允否耳來書提醒良知之說甚善甚善所云困勉之功亦只是提醒工夫未能純熟須加人一已百之功然後能無間斷非是提醒之外別有一困勉之事也

與歐陽崇一【丙戌】

正之諸友下第歸備談在京相與之詳近𨿽仕途紛擾中而功力略無退轉甚難甚難得來書自咎眞切論學數條卓有定見非獨無退轉且大有所進矣文蔚所疑良不爲過孟子謂有諸己之謂信今吾未能有諸已是未能自信也宜乎文蔚之未能信我矣乃勞崇一逐一爲我解嘲然又不敢盡謂崇一解嘲之言爲口給但在區區則亦未能一一盡如崇一之所觧者爲不能無愧耳固不敢不勉力也

寄陸原靜【丙戌】

原靜𨿽在憂苦中其學問工夫所謂顚沛必於是者不言可知矣奚必論說講究而後可以爲學乎南元善曾將原靜後來論學數條刋入後錄中初心甚不欲渠如此近日朋軰見之卻因此多有省悟始知古人相與辯論窮詰亦不獨要自已明白直欲共明此學於天下耳蓋此數條同志中肯用功者亦時有疑及之然非原靜則亦莫肯如此披豁吐露就欲如此披豁吐露亦不能如此曲折詳盡故此原靜一問其有益於同志良不淺淺也自後但有可相啟發者不惜時寄及之幸甚幸甚近得施聘之書意向卓然出於流輩往年甞竊異其人今果與俗不同也閒中曽相往復否大事今冬能舉得便可無他絆系如聘之者不妨時時一會窮居獨處無朋友相砥切最是大一患也貴鄕有韋友名商臣者聞其用工篤實尢爲難得亦曾一相講否

答甘泉【丙戌】

音問𨿽疎道徳之聲無日不聞於耳所以啟瞶消鄙者多矣向承狂生之諭初聞極駭彼𨿽愚悖之甚不應遽至於爾旣而細詢其故良亦有因近復來此始得其實蓋此生素有老佛之溺爲朋輩所攻激遂髙自矜大以誇愚泄憤蓋亦不過怪誕妖妄如近世方士呼雷斬蛟之說之類而聞者不察又從而增飾之耳近己與之痛絕而此生深自悔責若無所措其躬賴其資性頗可或自此遂能攺創未可知也學絕道喪之餘茍以是心至斯受之矣忠信明敏之資絕不可得如生者良亦千百中之一二而又復不免於陷溺若此可如何哉可如何哉龔生來訪自言素沐教極深其資性甚純謹惜無可以進之者今復逺求陶鑄自此當見其有成也

答魏師說【丁亥】

師伊至備聞日新之功兼得來書志意懇切喜慰無盡所云任情任意認作良知及作意爲之不依本來良知而自謂良知者旣已察識其病矣意與良知當分別明白凡應物起念處皆謂之意意則有是有非能知得意之是與非者則謂之良知依得良知卽無有不是矣所疑拘於體面格於事勢等患皆是致良知之心未能誠切專一若能誠切專一自無此也凡作事不能謀始與有輕忽茍且之獘者亦皆致知之心未能誠一亦是見得良知未透徹若見得透徹卽體面事勢中莫非良知之妙用除卻體面事勢之外亦別無良知矣豈得又爲體面所局事勢所格卽已動於私意非復良知之本然矣今時同志中𨿽皆知得良知無所不在一涉酬應便又將人情物理與良知看作兩事此誠不可以不察也

與馬子莘【丁亥】

連得所寄書誠慰傾渴締觀來書其字畫文彩皆有加於疇昔根本盛而枝葉茂理固宜然然艸木之花千葉者無實其花繁者其實鮮矣邇來子莘之志得無微有所溺乎是亦不可以不省也良知之說往時亦甞備講不審邇來能益瑩徹否明道云吾學𨿽有所受然天理二字卻是自家體認出來良知卽是天理體認者實有諸己之謂耳非若世之想象講說者之爲也近時同志莫不知以良知爲說然亦未見有能實體認之者是以尙未免於疑惑蓋有謂良知不足以盡天下之理而必假於窮索以增益之者又以爲徒致良知未必能合於天理須以良知講求其所謂天理者而執之以爲一定之則然後可以率由而無獘是其爲說非實加體認之功而眞有以見夫良知者則亦莫能辯其言之似是而非也莆中故多賢國英及志道二三同志之外相與切磋砥礪者亦復幾人良知之外更無知致知之外更無學外良知以求知者邪妄之知矣外致知以爲學者異端之學矣道喪千載良知之學久爲贅疣今之友朋知以此事日相講求者殆空谷之足音歟想念𨿽切無因面防一罄此懷臨書惘惘不盡

與毛古庵憲副【丁亥】

亟承書惠旣荷不遺中間歉然下問之意尢足以仰見賢者進修之功勤勤不怠喜幸何可言也無因促膝一陳鄙見以求是正可勝瞻馳凡鄙人所謂致良知之說與今之所謂體認天理之說本亦無大相逺但微有直截迂曲之差耳譬之種植致良知者是培其根本之生意而逹之枝葉者也體認天理者是茂其枝葉之生意而求以復之根本者也然培其根本之生意固自有以逹之枝葉矣欲茂其枝葉之生意亦安能舎根本而別有生意可以茂之枝葉之間者乎吾兄忠信近道之資旣自出於儕輩之上近見胡正人備談吾兄平日工夫又皆篤實懇切非若世之狥名逺迹而徒以支離於其外者只如此用力不已自當循循有至所謂殊途而同歸者也亦奚必攺途易業而別求所謂爲學之方乎惟吾兄益就平日用工得力處進步不息譬之適京都者始在偏州僻壤未免經歷於傍蹊曲逕之中茍志往不懈未有不達於通衢大路者也病軀咳作不能多及寄去鄙錄末後論學一書亦頗發明鄙見暇中幸示及之

與黃宗賢【丁亥】

人在仕途此之退處山林時其工夫之難十倍非得良友時時警發砥礪則其平日之所志向鮮有不潛移黙奪弛然日就於頺靡者近與誠甫言在京師相與者少二君必須預先相約定彼此但見微有動气處卽須提起致良知話頭互相規切凡人言語正到快意時便截然能忍黙得意气正到發揚時便翕然能收斂得憤怒嗜欲正到騰沸時便廓然能消化得此非天下之大勇者不能也然見得良知親切時其工夫又自不難緣此數病良知之所本無只因良知昏昧蔽塞而後有若良知一提醒時卽如白日一出而魍魎自消矣中庸謂知恥近乎勇所謂知恥只是恥其不能致得自已良知耳今人多以言語不能屈服得人爲恥意气不能陵軋得人爲恥憤怒嗜欲不能直意任情得爲恥殊不知此數病者皆是蔽塞自已良知之事正君子之所宜深恥者今乃反以不能蔽塞自已良知爲恥正是恥非其所當恥而不知恥其所當恥也可不大哀乎諸君皆平日所知厚者區區之心愛莫爲助只願諸君都做个古之大臣古之所謂大臣者更不稱他有甚知謀才略只是一个斷斷無他技休休如有容而已諸君知謀才略自是超然出於眾人之上所未能自信者只是未能致得自已良知未全得斷斷休休體耳今天下事勢如沈屙積痿所望以起死回生者實有在於諸君子若自已病痛未能除得何以能療得天下之病此區區一念之誠所以不能不爲諸君一竭盡者也諸君毎相見時幸黙以此意相規切之須是克去已私眞能以天地萬物爲一體實康濟得天下挽回三代之治方是不負如此聖明之君方能報得如此知遇不枉了因此一大事來出世一遭也病臥山林只好修藥餌茍延喘息但於諸君出處亦有痛癢相闗者不覺縷縷至此幸亮此情也

答以乘憲副【丁亥】

此學不明於世久矣而舊聞舊習障蔽纒繞一旦驟聞吾說未有不非詆疑議者然此心之良知昭然不昧萬古一日但肯平心易气而以吾說反之於心亦未有不洞然明白者然不能卽此奮志進步勇脫窠臼而猶依違觀望於其間則舊聞舊習又從而牽滯蔽塞之矣此近時同志中往往皆有是病不識以乘別後意思卻如何耳昔有十家之村皆荒其百畝而日惟轉糴於市取其贏餘以贍朝夕者鄰村之農勸之曰爾朝夕轉糴勞費無期曷若三年耕則餘一年之食數年耕可積而富矣其二人聽之舎糴而田八家之人競相非沮遏室人老防亦交徧歸讁曰我朝不糴則無以爲饔暮不糴則無以爲飱朝夕不保安能待秋而食乎其一人力田不顧卒成富家其一人不得已復棄田而糴竟貧餒終身焉今天下之人方皆轉糴於市忽有捨糴而田者寧能免於非讁乎要在深信弗疑力田而不顧乃克有成耳兩承書來皆有邁往直進相信不疑之志殊爲浣慰人還附知少致切劘之誠當不以爲迂也

與戚秀夫【丁亥】

徳洪諸友時時談及盛徳深情追憶畱都之會恍若夢寐中矣盛使逺辱兼以書儀感怍何旣此道之在人心皎如白日𨿽陰晴晦明千態萬狀而白日之光未甞增減變動足下以邁特之資而能篤志問學勤勤若是其於此道眞如掃雲霧而覩白日耳奚假於區區之爲問乎病廢旣久偶承兩廣之命方具辭疏使還正當紛沓艸艸不盡鄙懷

與陳惟濬【丁亥】

江西之會極艸艸尙意得同舟旬日從容一談不謂旣入省城人事紛沓及登舟時惟濬已行矣沿途甚怏怏抵牾後卽赴南寧日不暇給亦欲遣人相期來此早晚略暇時可閒話而此中風土絕異炎瘴尢不可當家人輩到此無不病者區區咳患亦因熱大作痰痢腫毒交攻度惟濬斷亦不可以居此又復已之近得聶文蔚書知已入漳患難困苦之餘所以動心忍性增益其所不能者宜必日有所進養之以福正在此時不得空放過也聖賢論學無不可用之工只是致良知三字尢簡易明白有實下手處更無走失近時同志亦已無不知有致良知之說然能於此實用工者絕少皆緣見得良知未眞又將致字看太易了是以多未有得力處𨿽比往時支離之說稍有頭緒然亦只是五十步百步之間耳就中亦有肯精心體究者不覺又轉入舊時窠臼中反爲文義所牽滯工夫不得灑脫精一此君子之道所以鮮也此事必須得師友時時相講習切劘自然意思日新自出山來不覺便是一年山中同志結廬相待者尙數十人時有書來盡令人感動而地方重務勢難輕脫病軀又日狼狽若此不知天意竟如何也文蔚書中所論迥然大進眞有一日千里之勢可喜可喜頗有所詢病中艸艸答大略見時可取視之亦有所發也

寄安福諸同志【丁亥】

諸友始爲惜陰之會當時惟恐只成虛語邇來乃聞逺近豪傑聞風而至者以百數此可以見良知之同然而斯道大明之幾於此亦可以卜之矣喜慰可勝言耶得虞卿及諸同志寄來書所見比舊又加親切足驗工夫之進可喜可喜只如此用工去當不能有他岐之惑矣明道有云寧學聖人而不至不以一善而成名此爲有志聖人而未能眞得聖人之學者則可如此說若今日所講良知之說乃眞是聖學之的傳但從此學聖人卻無有不至者惟恐吾儕尙有一善成名之意未肯專心致志於此耳在會諸同志𨿽未及一一面見固已神交於千里之外相見時幸出此共勉之王子茂寄問數條亦皆明切中間所疑在子茂亦是更須誠切用功到融化時並其所疑亦皆釋然沛然不復有相阻礙然後爲眞得也凡工夫只是要簡易眞切愈眞切愈簡易愈簡易愈眞切病咳中不能多及亦不能一一備列姓字幸以意亮之而已

與錢徳洪王汝中【丁亥】

家事賴廷豹紏正而徳洪汝中又相與薫陶切劘於其間吾可以無內顧矣紹興書院中同志不審近來意向如何徳洪汝中旣任其責當能振作接引有所興起防講之約但得不廢其間縱有一二懈弛亦可因此夾持不致遂有顚倒余姚又得應元諸友作興鼓舞想益日異而月不同老夫𨿽出山林亦毎以自慰諸賢皆一日千里之足豈俟區區有所警防聊亦以此示鞭影耳卽日已抵肇慶去梧不三四日可到方入冗塲未能多及千萬心亮紹興書院及余姚各會同志諸賢不能一一列名字幸亮

二【戊子】

地方事幸遂平息相見漸可期矣近來不審同志敍會如何得無法堂前今已艸深一丈否想臥龍之會𨿽不能大有所益亦不宜逐逐荒落且存餼羊後或興起亦未可知余姚得應元諸友相與倡率爲益不小近有人自家鄕來聞龍山之講至今不廢亦殊可喜書到望爲寄聲益相與勉之九十弟與正憲輩不審早晚能來親近否或彼自絕望且誘掖接引之諒與人爲善之心當不俟多喋也魏廷豹決能不負所托兒輩或不能率教亦望相與夾持之人行匆匆百不一及諸同志不能盡列姓字均致此意

三【戊子】

徳洪汝中書來見近日工夫之有進足爲喜慰而余姚紹興諸同志又能相聚會講切奮發興起日勤不懈吾道之昌眞有火然泉逹之機矣喜幸當何如哉喜幸當何如哉此間地方悉已平靖只因二三大賊巢爲兩省盜賊之根株淵藪積爲民患者心亦不忍不爲一除翦又復遲畱二三月今亦了事矣旬月間便當就歸途也守儉守文二弟近承夾持啟廸想亦漸有所進正憲尢極懶惰若不痛加鍼砭其病未易能去父子兄弟之間情旣廹切責善反難其任乃在師友之間想平日骨肉道義之愛當不俟於多囑也書院規制近聞頗加修葺是亦可喜寄去銀二十兩稍助工費墻垣之未堅完及一應合整備者酌量爲之餘情面話不久

答何廷仁【戊子】

區區病勢日狼狽自至廣城又增水瀉日夜數行不得止今遂兩足不能坐立須稍定卽逾嶺而東矣諸友皆不必相果有山陰之興卽須早鼓錢塘之棹得與徳洪汝中輩一防聚彼此當必有益區區養病本去已三月旬日後必得防亦遂發舟而東縱未能遂歸田之願亦必得一還陽明與諸友一面而別且後防又有可期也千萬勿復遲疑徒耽誤日月縱及隨舟而行沿途官吏送迎請謁斷亦不能有須臾之暇宜悉此意書至卽撥冗徳洪汝中輩亦可促之早爲北上之圗伏枕潦艸

王文成全書卷六

欽定四庫全書

王文成全書卷七

明王守仁撰文錄四

序

別三子序【丁卯】

自程朱諸大儒沒而師友之道遂亡六經分裂於訓詁支離蕪蔓於辭章業舉之習聖學防於息矣有志之士思起而興之然卒徘徊嗟咨逡巡而不振因弛然自廢者亦志之弗立弗講於師友之道也夫一人爲之二人從而翼之已而翼之者益眾焉𨿽百難爲之事其弗成者鮮矣一人爲之二人從而危之已而危之者益眾焉𨿽有易成之功其克濟者亦鮮矣故凡有志之士必求助於師友無師友之助者志之弗立弗求者也自予始知學卽求師於天下而莫予誨也求友於天下而與予者寡矣又求同志之士二三子之外邈乎其寥寥也殆予之志有未立邪蓋自近年而又得蔡希顏朱守中於山陰之白洋得徐曰仁於余姚之馬堰曰仁予妹婿也希顏之深潛守中之明敏曰仁之溫恭皆予所不逮三子者徒以一日之長視予以先軰予亦居之而弗辭非能有加也姑欲假三子者而爲之證遂忘其非有也而三子者亦姑欲假予而存師友之餼羊不謂其不可也當是之時其相與也亦渺乎難哉予有歸隱之圖方將與三子就雲霞依泉石追濓洛之遺風求孔顏之眞趣灑然而樂超然而逰忽焉而忘吾之老也今年三子者爲有司所選一舉而盡之何予得之之難而有司者襲取之之易也子未暇以得舉爲三子喜而先以失助爲予憾三子亦無喜於其得舉而方且戚於其去予也漆雕開有言吾斯之未能信斯三子之心歟曾防志於詠歌浴沂而夫子喟然與之斯予與三子之防然而契不言而得之者歟三子行矣遂使舉進士任職就列吾知其能也然而非所欲也使遂不進而歸詠歌優防有日吾知其樂也然而未可必也天將降大任於是人必先違其所樂而投之於其所不欲所以衡心拂慮而增其所不能是玉之成也其在玆行歟三子則焉往而非學矣而予終寡於同志之助也三子行矣沈潛剛克髙明柔克非箕子之言乎溫防亦沈潛也三子識之焉往而非學矣茍三子之學成𨿽不吾邇其爲同志之助也不多乎哉增城湛原明宦於京師吾之同道友也三子往見焉猶吾見也已

贈林以吉歸省序【辛未】

陽明子曰求聖人之學而弗成者殆以志之弗立歟天下之人志輪而輪焉志裘而裘焉志巫醫而巫醫焉志其事而弗成者吾未之見也輪裘巫醫徧天下求聖人之學者間數百年而弗一二見爲其事之難歟亦其志之難歟弗志其事而能有成者吾亦未之見也林以吉將求聖人之事過予而論學予曰子盍論子之志乎志定矣而後學可得而論子閩也將閩是求而予言子以越之道路弗之聽也予越也將越是求而子言予以閩之道路弗之聼也夫久溺於流俗而驟語以求聖人之事其始也必將有自餒而不敢當已而舊習牽焉又必有自而不能決已而外議奪焉又必有自沮而或以懈夫餒而求有以勝之而求有以信之沮而求有以進之吾見立志之難能也已志立而學半四子之言聖人之學備矣茍志立而於是乎求焉其切磋講明之益以吉自取之尙其有窮也哉見素先生子諸父也子歸而以予言正之且以爲何如

送宗伯喬白巖序【辛未】

大宗伯白巖喬先生將之南都過陽明子而論學陽明子曰學貴専先生曰然予少而好奕食忘味寢忘寐目無攺觀耳無攺聼蓋一年而詘鄕之人三年而國中莫有予當者學貴専哉陽明子曰學貴精先生曰然予長而好文詞字字而求焉句句而鳩焉研眾史覈百氏蓋始而希迹於宋唐終焉浸入於漢魏學貴精哉陽明子曰學貴正先生曰然予中年而好聖賢之道奕吾悔焉文詞吾媿焉吾無所容心矣子以爲奚若陽明子曰可哉學奕則謂之學學文詞則謂之學學道則謂之學然而其歸逺也道大路也外是荊棘之蹊鮮克達矣是故専於道斯謂之専精於道斯謂之精専於奕而不専於道其専溺也精於文詞而不精於道其精僻也夫道廣矣大矣文詞技能於是乎出而以文詞技能爲者去道逺矣是故非専則不能以精非精則不能以明非明則不能以誠故曰惟精惟一精精也専一也精則明矣明則誠矣是故明精之爲也誠一之基也一天下之大本也精天下之大用也知天地之化育而況於文詞技能之末乎先生曰然哉予將終身焉而悔其晚也陽明子曰豈易哉公卿之不講學也久矣昔者衛武公年九十而猶詔於國人曰毋以老耄而棄予先生之年半於武公而功可倍之也先生其不媿於武公哉某也敢忘國士之交警

贈王堯卿序【辛未】

終南王堯卿爲諌官三月以病致其事而去交逰之贈言者以十數而猶乞言於予甚哉吾黨之多言也夫言日茂而行益荒吾欲無言也久矣自學術之不明世之君子以名爲實凡今之所謂務乎其實皆其務乎其名者也可無察乎堯卿之行人皆以爲髙矣才人皆以爲羙矣學人皆以爲博矣是可以無察乎自喜於一節者不足與進於全徳之地求免於鄕人者不可以語於聖賢之途气浮者其志不確心麄者其造不深外誇者其中日陋已矣吾惡夫言之多也虎谷有君子類無言者堯卿過焉其以予言質之

別張常甫序【辛未】

太史張常甫將歸省告別於司封王某曰期之別也何以贈我乎某曰處九月矣未嘗有言焉期之別又多乎哉常甫曰斯邦奇之過也𨿽然必有以贈我某曰工文詞多論說廣探極覽以爲博也可以爲學乎常甫曰知之辯名物考度數釋經正史以爲宻也可以爲學乎常甫曰知之整容色修辭气言必信動必果談說仁義以爲行也可以爲學乎常甫曰知之曰去是三者而恬淡其心專一其气廓然而虛湛然而定以爲靜也可以爲學乎常甫黙然良久曰亦知之某曰然知之古之君子惟有所不知也而後能知之後之君子惟無所不知是以容有不知也夫道有本而學有要是非之辯精矣義利之間微矣斯吾未之能信焉曷亦姑無以爲知之也而姑疑之而姑思之乎常甫曰惟吾姑無以爲知之而姑疑之而姑思之期而見吾有以復於子

別湛甘泉序【壬申】

顏子沒而聖人之學亡曾子惟一貫之防傳之孟軻終又二千餘年而周程續自是而後言益詳道益晦析理益精學益支離無本而事於外者益繁以難蓋孟氏患楊墨周程之際釋老大行今世學者皆知宗孔孟賤楊墨擯釋老聖人之道若大明於世然吾從而求之聖人不得而見之矣其能有若墨氏之兼愛者乎其能有若楊氏之爲我者乎其能有若老氏之淸淨自守釋氏之究心性命者乎吾何以楊墨老釋之思哉彼於聖人之道異然猶有自得也而世之學者章繪句琢以誇俗詭心色取相飾以僞謂聖人之道勞苦無功非復人之所可爲而徒取辯於言詞之間古之人有終身不能究者今吾皆能言其略自以爲若是亦足矣而聖人之學遂廢則今之所大患者豈非記誦詞章之習而之所從來無亦言之太詳析之太精者之過歟夫楊墨老釋學仁義求性命不得其道而偏焉固非若今之學者以仁義爲不可學性命之爲無益也居今之時而有學仁義求性命外記誦辭章而不爲者𨿽其陷於楊墨老釋之偏吾猶且以爲賢彼其心猶求以自得也夫求以自得而後可與之言學聖人之道某幼不問學防溺於邪僻者二十年而始究心於老釋賴天之靈因有所覺始乃沿周程之說求之而若有得焉顧一二同志之外莫予翼也岌岌乎僕而後興晚得友於甘泉湛子而後吾之志益堅毅然若不可遏則予之資於甘泉多矣甘泉之學務求自得者也世未之能知其知者且疑其爲禪誠禪也吾猶未得而見而況其所志卓爾若此則如甘泉者非聖人之徒歟多言又烏足病也夫多言不足以病甘泉與甘泉之不爲多言病也吾信之吾與甘泉友意之所在不言而防論之所及不約而同期於斯道斃而後已者今日之別吾容無言夫惟聖人之學難明而易惑習俗之降愈下而益不可回任重道逺𨿽已無俟於言顧復於吾心若有不容已也則甘泉亦豈以予言爲贅乎

別方叔賢序【辛未】

予與叔賢處二年見叔賢之學凡三變始而尙辭再變而講說又再變而慨然有志聖人之道方其辭章之尙於予若冰炭焉講說矣則違合者半及其有志聖人之道而沛然於予同趣將遂去之西樵山中以成其志叔賢亦可謂善變矣聖人之學以無我爲本而勇以成之予始與叔賢爲僚叔賢以郎中故事位吾上及其學之每變而禮予日恭卒乃自稱門生而待予以先覺此非脫去世俗之見超然於無我者不能也𨿽橫渠子之勇撤臯比亦何以加於此獨愧予之非其人而何以當之夫以叔賢之善變而進之以無我之勇其於聖人之道也何有斯道也絕響於世餘三百年矣叔賢之羙有若是是以樂爲吾黨道之

別王純甫序【辛未】

王純甫之掌教應天也陽明子旣勉之以孟氏之言純甫謂未盡也請益曰道未之嘗學而以敎爲職鰥官其罪矣敢問敎何以哉陽明子曰其學乎盡吾之所以學者而敎行焉耳曰學何以哉曰其敎乎盡吾之所以教者而學成焉耳古之君子有諸已而後求諸人也曰剛柔淳漓之異質矣而盡之我敎其可一乎曰不一所以一之也天之於物也巨微修短之殊位而生成之一也惟技也亦然弓冶不相爲能而其足於用亦一也匠斵也陶垣也圬墁也其足以成室亦一也是故立法而考之技也各詣其巧矣而同足於用因人而施之敎也各成其材矣而同歸於善仲尼之答仁孝也孟氏之論貨色也可以觀敎矣曰然則敎無定法乎昔之辯者則何嚴也曰無定矣而以之必天下則弓焉而冶廢匠焉而陶圬廢聖人不欲人人而聖之乎然而質人人殊故辯之嚴者曲之致也是故或失則隘或失則支或失則流矣是故因人而施者定法矣同歸於善者定法矣因人而施質異也同歸於善性同也夫敎以復其性而已由堯舜而來未之有攺而謂無定乎

別黃宗賢歸天臺序【壬申】

君子之學以明其心其心本無昧也而欲爲之蔽習爲之害故去蔽與害而明復匪自外得也心猶水也污入之而流濁猶鑑也垢積之而光昧孔子告顏淵克己復禮爲仁孟軻氏謂萬物皆備於我反身而誠夫己克而誠固無待乎其外也世儒旣叛孔孟之說昧於大學格致之訓而徒務博乎其外以求益乎其內皆入污以求淸積垢以求明者也弗可得已守仁幼不知學陷溺於邪僻者二十年疾疚之餘求諸孔子子思孟軻之言而恍若有見其非守仁之能也宗賢於我自爲童子卽知棄去舉業勵志聖賢之學循世儒之說而窮之愈勤而益難非宗賢之罪也學之難易失得也有原吾嘗爲宗賢言之宗賢於吾言猶渇而飲無弗入也每見其溢於面今旣豁然吾黨之良莫有及者謝病去不忍予別而需予言夫言之而莫予聼倡之而莫予和自今失吾助矣吾則忍於宗賢之別而容無言乎宗賢歸矣爲我結廬天臺鴈蕩之間吾將老焉終不使宗賢之獨往也

贈周瑩歸省序【乙亥】

永康周瑩徳純嘗學於應子元忠旣乃復見陽明子而請益陽明子曰子從應子之所來乎曰然應子則何以教子曰無他言也惟日誨之以希聖希賢之學毋溺於流俗且曰斯吾所嘗就正於陽明子者也子而不吾信則盍親往焉瑩是以不逺千里而來謁曰子之來也猶有所未信乎曰信之曰信之而又來何也曰未得其方也陽明子曰子旣得其方矣無所事於吾周生悚然有間曰先生以應子之故望卒賜之教陽明子曰子旣得之矣無所事於吾周生悚然而起茫然有間曰瑩愚不得其方先生毋乃以瑩爲戱望卒賜之敎陽明子曰子之自永康而來也程幾何曰千里而遙曰逺矣從舟乎曰從舟而又登陸也曰勞矣當玆六月亦暑乎曰途之暑特甚也曰難矣具資糧從童僕乎曰中途而僕病乃捨貸而行曰玆益難矣曰子之來旣逺且勞其難若此也何不遂返而必來乎將亦無有彊子者乎曰瑩至於夫子之門勞苦艱難誠樂之寜以是而遂返又俟乎人之彊之也乎曰斯吾之所謂子之旣得其方也子之志欲至於吾門也則遂至於吾門無假於人子而志於聖賢之學有不至於聖賢者乎而假於人乎子之舍舟從陸捐僕貸糧冒毒暑而來也則又安所從受之方也生躍然起拜曰玆乃命之方也已抑瑩由於其方而迷於其說必俟夫子之言而後躍如也則何居陽明子曰子未覩乎爇石以求灰者乎火力具足矣乃得水而遂化子歸就應子而足其火力焉吾將儲擔石之水以俟子之再見

贈林典卿歸省序【乙亥】

林典卿與其弟遊於太學且歸辭於陽明子曰元敍嘗聞立誠於夫子矣今玆歸敢請益陽明子曰立誠典卿曰學固此乎天地之大也而星辰麗焉日月明焉四時行焉引類而言之不可窮也人物之富也而艸木蕃焉禽獸羣焉中國夷狄分焉引類而言之不可盡也夫古之學者殫智慮精力而莫究其緒焉靡晝夜極年嵗而莫竟其說焉析蠶絲擢牛尾而莫旣其奧焉而曰立誠立誠盡之矣乎陽明子曰立誠盡之矣夫誠實理也其在天地則其麗焉者則其明焉者則其行焉者則其引類而言之不可窮焉者皆誠也其在人物則其蕃焉者則其羣焉者則其分焉者則其引類而言之不可盡焉者皆誠也是故殫智慮精力而莫究其緒也靡晝夜極年嵗而莫竟其說也析蠶絲擢牛尾而莫旣其奧也夫誠一而巳矣故不可復有所益益之是爲二也二則僞故誠不可益不可益故至誠無息典卿起拜曰吾今乃知夫子之敎若是其要也請終身事之不敢復有所疑陽明子曰子歸有黃宗賢氏者應原忠氏者方與講學於天臺鴈蕩之間倘遇焉其遂以吾言諗之

贈陸淸伯歸省序【乙亥】

陸淸伯澄歸歸安與其友二三子論繹所學贈處焉二三子或曰淸伯之學日進矣始吾見淸伯其气揚揚然若浮雲其言滔滔然若流波今而日黙黙爾日慊慊爾日雍雍爾日休休爾有大徑庭焉以是知其進也或曰淸伯始見夫子一月一至旣而旬一至又旣而五六日三四日而一至又旣而遷居於夫子之傍後乃請於夫子掃庾下之室而旦暮侍焉夫徳莫淑於尊賢學莫遄於親師故趨權門者日進於勢逰市肆者日進於利淸伯於夫子之道日加親附焉吾未遑其他卽是可以知其學之進也矣淸伯曰有是哉澄則以爲日退也澄聞夫子之教而茫然已而歆然忽耿然而疑已而大疑焉又閃然大駭乃忽闖然若有覩也當是時則亦防有所益矣自是且數月蓋悠焉遊焉業不加修焉反而求焉悵悵然頽頽然昏蔽擴而愈進私累息而愈興眾妄攻而愈固如上灘之舟屢失屢下力挽而不能前以爲日退也明日又辭於陽明子二三子偕焉各言其所以陽明子曰其然乎其然乎謂已爲日退者進修之勵善日進矣謂人爲日進者與人爲善者其善亦日進矣𨿽然謂已爲日退也而意阻焉能無日退乎謂人爲日進也而气歉焉亦能無日退乎斯又進退之機吉凶之所由分也可無愼乎

贈周以善歸省序【乙亥】

江山周以善究心格物致知之學有年矣苦其難而不能有所進也聞陽明子之說而異之意其或有見也就而問之聞其說戚然若有所省歸求其故而不合則遲疑旬日又往聞其說則又戚然若有所省歸求其故而不合則又遲疑者旬日如是往復數月求之旣無所獲去之又弗能也乃往告之以其故陽明子曰子未聞昔人之論奕乎奕之爲數小數也不專心致志則亦不可以得也今子入而聞吾之說出而有鴻鵠之思焉亦何怪乎勤而弗獲矣於是退而齋潔而以弟子之禮請陽明子與之坐蓋黙然良久乃告之以立誠之說聳然若僕而興也明日又言之加宻焉証之以大學明日又言之加宻焉証之以論孟明日又言之加宻焉証之以中庸乃躍然喜避席而言曰積今而後無疑於夫子之言而後知聖賢之教若是其深切簡易也而後知所以格物致知以誠吾之身吾喜焉吾悔焉十年之攻徒以獘精神而亂吾之心術也悲夫積將以夫子之言告同志俾及時從事於此無若積之底於悔也庶以報夫子之徳而無負於夫子之教居月餘告歸陽明子敍其言以遺之使無忘於得之之難也

贈郭善甫歸省序【乙亥】

郭子自黃來學逾年而告歸曰慶聞夫子立志之說亦旣知所從事矣今玆將逺去敢請一言以爲夙夜朂陽明子曰君子之於學也猶農夫之於田也旣善其嘉種矣又深耕易耨去其蝥莠時其灌漑早作而夜思皇皇惟嘉種之是憂也而後可望於有秋夫志猶種也學問思辧而篤行之是耕耨灌漑以求於有秋也志之弗端是荑稗也志端矣而功之弗繼是五糓之弗熟弗如荑稗也吾嘗見子之求嘉種矣然猶懼其或荑稗也見子之勤耕耨矣然猶懼其荑稗之弗如也夫農春種而秋成時也由志學而至於立自春而䢐夏也由立而志於不惑去夏而秋矣已過其時猶種之未定不亦大可懼乎過時之學非人一已百未之敢望而猶或作輟焉不亦大可哀乎從吾遊者眾矣𨿽開說之多未有出於立志者故吾於子之行卒不能捨是而別有所說子亦可以無疑於用力之方矣

贈鄭徳夫歸省序【乙亥】

西安鄭徳夫將學於陽明子聞士大夫之議者以爲禪學也復已之則與江山周以善者姑就陽明子之門人而考其說若非禪者也則又姑與就陽明子親聼其說焉蓋旬有九日而後釋然於陽明子之學非禪也始具弟子之禮師事之問於陽明子曰釋與儒孰異乎陽明子曰子無求其異同於儒釋求其是者而學焉可矣曰是與非孰辧乎曰子無求其是非於講說求諸心而安焉者是矣曰心又何以能定是非乎曰無是非之心非人也口之於甘苦也與易牙同目之於妍也與離婁同心之於是非也與聖人同其有昧焉者其心之於道不能如口之於味目之於色之誠切也然後私得而蔽之子務立其誠而已子惟慮夫心之於道不能如口之於味目之於色之誠切也而何慮夫甘苦妍之無辯也乎曰然則五經之所載四書之所傳其皆無所用乎曰孰爲而無所用乎是甘苦妍之所在也使無誠心以求之是談味論色而已也又孰從而得甘苦妍之眞乎旣而告歸請陽明子爲書其說遂書之

紫陽書院集序【乙亥】

豫章熊侯世芳之守徽也旣敷政其境內乃大新紫陽書院以明朱子之學萃七校之秀而躬敎之於是校士程曽氏采摭書院之興廢爲集而弁以白鹿之規明政敎也來請予言以諗多士夫爲學之方白鹿之規盡矣警勸之道熊侯之意勤矣興廢之故程生之集備矣又奚以予言爲乎然予聞之徳有本而學有要不於其本而泛焉以從事髙之而虛無卑之而支離終亦流蕩失宗勞而無得矣是故君子之學惟求得其心𨿽至於位天地育萬物未有出於吾心之外也孟子所謂學問之道無他求其放心而已矣者一言以蔽之故博學者學此者也審問者問此者也愼思者思此者也明辧者辧此者也篤行者行此者也心外無事心外無理故心外無學是故於父子盡吾心之仁於君臣盡吾心之義言吾心之忠信行吾心之篤敬懲心忿窒心欲遷心善攺心過處事接物無所往而非求盡吾心以自慊也譬之植焉心其根也學也者其培壅之者也灌漑之者也扶植而刪鋤之者也無非有事於根焉耳矣朱子白鹿之規首之以五教之目次之以爲學之方又次之以處事接物之要若各爲一事而不相防者斯殆朱子平日之意所謂隨事精察而力行之庶幾一旦貫通之妙也歟然而世之學者往往遂失之支離瑣屑色莊外馳而流入於口耳聲利之習豈朱子之教使然哉故吾因諸士之請而特原其本以相朂庶防乎操存講習之有要亦所以發明朱子未盡之意也

朱子晚年定論序【戊寅】

洙泗之傳至孟子而息千五百餘年濓溪明道始復追尋其緒自後辯析日詳然亦日就支離決裂旋復湮晦吾嘗深求其故大抵皆世儒之多言有以亂之守仁蚤嵗業舉溺志辭章之習旣乃稍知從事正學而苦於眾說之紛撓疲苶茫無可入因求諸老釋欣然有防於心以爲聖人之學在此矣然於孔子之教間相出入而措之日用往往闕漏無歸依違往返且信且疑其後謫官龍場居夷處困動心忍性之餘恍若有悟體驗探求再更寒暑證諸六經四子沛然若決江河而放之海也然後嘆聖人之道坦如大路而世之儒者妄開竇徑蹈荊棘墮坑塹究其爲說反出二氏之下宜乎世之髙明之士厭此而趨彼也此豈二氏之罪哉間嘗以此語同志而聞者競相非議目以爲立異好奇𨿽每痛反深抑務自搜剔斑瑕而愈益精明的確洞然無復可疑獨於朱子之說有相抵牾恆疚於心切疑朱子之賢而豈其於此尙有未察及官畱都復取朱子之書而檢求之然後知其晚嵗固已大悟舊說之非痛悔極艾至以爲自誑誑人之罪不可勝贖世之所傳集注或問之類乃其中年未定之說自咎以爲舊本之誤思攺正而未及而其諸語類之屬又其門人挾勝心以附己見固於朱子平日之說猶有大相繆戾者而世之學者局於見聞不過持循講習於此其於悟後之論槪乎其未有聞則亦何怪乎予言之不信而朱子之心無以自暴於後世也乎予旣自幸其說之不謬於朱子又喜朱子之先得我心之同然且慨夫世之學者徒守朱子中年未定之說而不復知求其晚嵗旣悟之論競相呶呶以亂正學不自知其巳入於異端輙采錄而裒集之私以示夫同志庶幾無疑於吾說而聖學之明可冀矣

別梁日孚序【戊寅】

聖人之道若大路𨿽有跛蹩行而不己未有不至而世之君子顧以爲聖人之異於人若彼其甚逺也其爲功亦必若彼其甚難也而淺易若此豈其可及乎則從而求之艱深恍惚溺於支離騖於虛髙率以爲聖人之道必不可至而甘於其質之所便日以淪於污下有從而求之者競相訕曰狂誕不自量者也嗚呼其也亦豈一朝一夕之故哉孟子云徐行後長者謂之弟疾行先長者謂之不弟夫徐行者豈人所不能哉所不爲也世之人不知咎其不爲而歸咎於其不能其亦不思而已矣進士梁日孚攜家謁選於京過贛停舟見予始與之語移時而別明日又來與之語日昃而別又明日又來日入而未忍去又明日則假館而請受業焉同舟之人彊之北者開譬百端日孚皆笑而不應莫不囂且異其最親愛者曰子有萬里之行戒僮僕聚資斧具舟楫又挈其家室經營閱嵗而始就道行未數百里而中止此不有大苦必有大樂者乎子亦可以語我乎日孚笑曰吾今則有大苦亦誠有大樂者然未易以語子也子見病狂防心者乎方其昏逸瞶亂赴湯火蹈荊棘莫不恬然自信以爲是也比遇良醫沃之以淸冷之漿而投之以神明之劑始蘇然以醒告之以其向之所爲又始駭然以苦示之以其所從歸之途又始欣然以喜且恨遇斯人之晚也彼病狂不復者反從而哂唁之以爲是變其常今吾與子之事亦何以異於此矣居無何予以軍旅之役出而逺日孚者且兩月謂日孚旣去矣及旋而日孚居然以待旣以委其資斧於逆旅歸其家室於故鄕泊然而樂若將終身焉扣其學日有所明而月有所異矣然後益嘆聖人之學非夫自暴自棄未有不可由之而至而日孚出於流俗殆孟子所謂豪傑之士者矣復畱餘三月其母使人來謂曰姑北行以畢吾願然後從爾所好知日孚者亦交以是勸日孚請曰焯焉能一日而去夫子將復赴湯火蹈荊棘矣予曰其然哉子以聖人之道爲有方體乎爲可拘之以時限之以地乎世未有旣醒之人而復赴湯火蹈荊棘者子務醒其心毋徒湯火荊棘之爲懼日孚良久曰焯近之矣聖人之道求之於心故不滯於事出之以理故不泥於物根之以性故不拘以時動之以神故不限以地茍知此矣焉往而非學也奚必恆於夫子之門乎焯請暫辭而北疑而復求正予莞爾而笑曰近之矣近之矣

大學古本序【戊寅】

大學之要誠意而已矣誠意之功格物而已矣誠意之極止至善而已矣止至善之則致知而已矣正心復其體也修身著其用也以言乎已謂之明徳以言乎人謂之親民以言乎天地之間則備矣是故至善也者心之本體也動而後有不善而本體之知未嘗不知也意者其動也物者其事也致其本體之知而動無不善然非卽其事而格之則亦無以致其知故致知者誠意之本也格物者致知之實也物格則知致意誠而有以復其本體是之謂止至善聖人懼人之求之於外也而反覆其辭舊本析而聖人之意亡矣是故不務於誠意而徒以格物者謂之支不事於格物而徒以誠意者謂之虛不本於致知而徒以格物誠意者謂之妄支與虛與妄其於至善也逺矣合之以敬而益綴補之以傳而益離吾懼學之日逺於至善也去分章而復舊本傍爲之釋以引其義庶幾復見聖人之心而求之者有其要噫乃若致知則存乎心悟致知焉盡矣

禮記纂言序【庚辰】

禮也者理也理也者性也性也者命也維天之命於穆不已而其在於人也謂之性其粲然而條理也謂之禮其純然而粹善也謂之仁其截然而裁制也謂之義其昭然而明覺也謂之知其渾然於其性也則理一而已矣故仁也者禮之體也義也者禮之宜也知也者禮之通也經禮三百曲禮三千無一而非仁也無一而非性也天敍天秩聖人何心焉蓋無一而非命也故克己復禮則謂之仁窮理則盡性以至於命盡性則動容周旋中禮矣後之言禮者吾惑焉紛紜器數之爭而牽制形名之未窮年矻矻敝精於祝史之糟粕而忘其所謂經綸天下之大經立天下之大本者禮云禮云玉帛云乎而人之不仁也其如禮何哉故老莊之徒外禮以言性而謂禮爲道徳之衰仁義之失旣已墮於空虛漭蕩而世儒之說復外性以求禮遂謂禮止於器數制度之間而議擬仿像於影響形迹以爲天下之禮盡在是矣故凡先王之禮煙防灰散而卒以煨燼於天下要亦未可專委罪於秦火者僣不自度嘗欲取禮記之所載掲其大經大本而防其條理節目庶幾器道本未之一致又懼其徳之弗任而時亦有所未及也間嘗爲之說曰禮之於節文也猶規矩之於方圓也非方圓無以見規矩之用非節文則亦無從而睹所謂禮矣然方圓者規矩之所出而不可遂以方圓爲規矩故執規矩以爲方圓則方圓不可勝用捨規矩以爲方圓而遂以方圓爲之規矩則規矩之用息矣故規矩者無一定之方圓而方圓者有一定之規矩此學禮之要盛徳者之所以動容周旋而中也宋儒朱仲晦氏慨禮經之蕪亂嘗欲考正而刪定之以儀禮爲之經禮記爲之傳而其志竟亦弗就其後吳幼淸氏因而爲纂言亦不數數於朱說而於先後輕重之間固巳多所發明二子之見其規條指畫則旣出於漢儒矣其所謂觀其防通以行其典禮之原則尙恨吾生之晚而未及與聞之也𨿽然後聖而有作則無所容言矣後聖而未有作也則如纂言者固學禮者之箕裘筌蹄而可以少之乎姻友胡汝登忠信而好禮其爲寜國也將以是而施之刻纂言以敷其說而屬序於予予將進汝登之道而推之於其本也故爲序之若此云

象山文集序【庚辰】

聖人之學心學也堯舜禹之相授受曰人心惟危道心惟微惟精惟一允執厥中此心學之源也中也者道心之謂也道心精一之謂仁所謂中也孔孟之學惟務求仁蓋精一之傳也而當時之獘固已有外求之者故子貢致疑於多學而識而以博施濟眾爲仁夫子告之以一貫而教以能近取譬蓋使之求諸其心也迨於孟氏之時墨氏之言仁至於摩頂放踵而告子之徒又有仁內義外之說心學大壊孟子辟義外之說而曰仁人心也學問之道無他求其放心而已矣又曰仁義禮智非由外鑠我也我固有之弗思耳矣蓋王道息而伯術行功利之徒外假天理之近似以濟其私而以欺於人曰天理固如是不知旣無其心矣而尙何有所謂天理者乎自是而後析心與理而爲二而精一之學亡世儒之支離外索於形名器數之末以求明其所謂物理者而不知吾心卽物理初無假於外也佛老之空虛遺棄其人倫事物之常以求明其所謂吾心者而不知物理卽吾心不可得而遺也至宋周程二子始復追尋孔顏之宗而有無極而太極定之以仁義中正而主靜之說動亦定靜亦定無內外無將迎之論庶幾精一之防矣自是而後有象山陸氏𨿽其純粹和平若不逮於二子而簡易直截眞有以接孟子之傳其議論開辟時有異者乃其气質意見之殊而要其學之必求諸心則一而已故吾嘗斷以陸氏之學孟氏之學也而世之議者以其嘗與晦翁之有同異而遂詆以爲禪夫禪之說棄人倫遺物理而要其歸極不可以爲天下國家茍陸氏之學而果若是也乃所以爲禪也今禪之說與陸氏之說其書具存學者茍取而觀之其是非同異當有不待於言說者而顧一倡羣和勦說雷同如矮人之觀場莫知悲笑之所自豈非貴耳賤目不得於言而勿求諸心者之過歟夫是非同異每起於人持勝心便舊習而是已見故勝心舊習之爲患賢者不免焉撫守李茂元氏將重刋象山之文集而請一言爲之序予何所容言哉惟讀先生之文者務求諸心而無以舊習已見先焉則糠粃精鑿之美惡入口而知之矣

記

觀徳亭記【戊寅】

君子之於射也內志正外體直持弓矢審固而後可以言中故古者射以觀徳徳也者得之於其心也君子之學求以得之於其心故君子之於射以存其心也是故躁於其心者其動妄蕩於其心者其視浮歉於其心者其气餒忽於其心者其貌惰傲於其心者其色矜五者心之不存也不存也者不學也君子之學於射以存其心也是故心端則體正心敬則容肅心平則气舒心專則視審心通故時而理心純故讓而恪心宏故勝而不張負而不弛七者備而君子之徳成君子無所不用其學也於射見之矣故曰爲人君者以爲君鵠爲人臣者以爲臣鵠爲人父者以爲父鵠爲人子者以爲子鵠射也者射已之鵠也鵠也者心也各射巳之心也各得其心而已故曰可以觀徳矣作觀徳亭記

重修文山祠記【戊寅】

宋丞相文山文公之祠舊在廬陵之富田今螺川之有祠實肇於我孝皇之朝然亦因廢爲新多缺漏而未稱正徳戊寅縣令邵徳容始恢其議於郡守伍文定相與白諸巡撫巡按守巡諸司皆以是爲風化之所系也爭措財鳩工圖拓而新之恊守令之力不再逾月而工萃圮者完隘者辟遺者舉巍然煥然不獨廟貌之攺觀而吉之人士奔走瞻嘆翕然益起其忠孝之心則是舉之有益於名教也誠大矣使來請記嗚呼公之忠天下之達忠也殊方異域猶知敬慕而況其鄕之人乎逆旅經行猶存屍祝而況其鄕之土乎凡有職守皆知尊尙而況其土之官乎然而鄕人之慕之也三有司之崇尙之也文公之沒今且三百年矣吉士之以气節行義後先炳燿謂非聞公之風而興不可也然忠義之降激而爲气節气節之獘流而爲客气其上焉者無所爲而爲固公所謂成仁取義者矣其次有所爲矣然猶其气之近於正者也迨其獘也遂有慿憤戾粗鄙之气以行其媢嫉褊驁之私士流於矯拂民入於健訟人欲熾而天理滅而猶自是以爲气節若是者容有之乎則於公之道非所謂操戈入室者歟吾故備而論之以朂夫玆鄕之後進使之去其偏以歸於全克其私以反於正不媿於公而已矣今巡撫曁諸有司之表勵崇飾固將以行其好徳之心振揚風敎詩所謂民之秉彛好是懿徳者也人亦孰無是心茍能充之公之忠義在我矣而又何羨乎然而時之表勵崇飾有好其實而崇之者有慕其名而崇之者有假其迹而崇之者忠義有諸已思以諭諸人因而表其祠宇樹之風聲是好其實者也知其美而未能誠諸身姑以修其祠宇彰其事迹是慕其名者也飾之祠宇而壊之於其身矯之文具而敗之於其行姦以掩其外而襲以阱其中是假其迹者也若是者容有之乎則於公之道非所謂毀瓦畫墁者歟吾故備而論之以朂夫後之官玆土者使無徒慕其名而務求其實毋徒修公之祠而務修公之行不媿於公而已矣某嘗令玆邑睹公祠之圮陋而未能恢旣有媿於諸有司慨其風聲气習之或而未能講去其偏復有媿於諸人士樂玆舉之有成也推其愧心之言而爲之記

從吾道人記【乙酉】

海寜董蘿石者年六十有八矣以能詩聞江湖間與其鄕之業詩者十數軰爲詩社旦夕操紙吟嗚相與求句字之工至廢寢食遺生業時俗共非笑之不顧以爲是天下之至樂矣嘉靖甲申春蘿石來防防稽聞陽明子方與其徒講學山中以杖肩其瓢笠詩卷來訪入門長揖上坐陽明子異其气貎且年老矣禮敬之又詢知其爲董蘿石也與之語連日夜蘿石辭彌謙禮彌下不覺其席之彌側也退謂陽明子之徒何生秦曰吾見世之儒者支離屑修飾邊幅爲偶人之狀其下者貪饕爭奪於富貴利欲之塲而嘗不屑其所爲以爲世豈眞有所謂聖賢之學乎直假道於是以求濟其私耳故遂篤志於詩而放浪於山水今吾聞夫子良知之說而忽若大寐之得醒然後知吾向之所爲日夜敝精勞力者其與世之營營利祿之徒特淸濁之分而其間不能以寸也幸哉吾非至於夫子之門則幾於虛此生矣吾將北面夫子而終身焉得無旣老而有所不可乎秦起拜賀曰先生之年則老矣先生之志何壯哉入以請於陽明子陽明子喟然嘆曰有是哉吾未或見此翁也𨿽然齒長於我矣師友一也茍吾言之見信奚必北面而後爲禮乎蘿石聞之曰夫子殆以予誠之未積歟辭歸兩月棄其瓢笠持一縑而來謂秦曰此吾老妻之所織也吾之誠積若玆縷矣夫子其許我乎秦入以請陽明子曰有是哉吾未或見此翁也今之後生晚進茍知執筆爲文辭稍記習訓詁則已侈然自大不復知有從師學問之事見有或從師問學者則閧然共非笑指斥若怪物翁以能詩訓後進從之遊者徧於江湖蓋居然先軰矣一旦聞予言而棄去其數十年之成業如敝屣遂求北面而屈禮焉豈獨今之時而未見若人將古之記傳所載亦未多數也夫君子之學求以變化其气質焉爾气質之難變者以客气之爲患而不能以屈下於人遂至自是自欺飾非長敖卒歸於凶頑鄙倍故凡世之爲子而不能孝爲弟而不能敬爲臣而不能忠者其始皆起於不能屈下而客气之爲患耳茍惟理是從而不難於屈下則客气消而天理行非天下之大勇不足以與於此則如蘿石固吾之師也而吾豈足以師蘿石乎蘿石曰甚哉夫子之拒我也吾不能以俟請矣入而彊納拜焉陽明子固辭不獲則許之以師友之間與之探禹穴登鑪峯陟秦望尋蘭亭之遺迹徜徉於雲門若耶鑑湖剡曲蘿石日有所聞益充然有得欣然樂而忘歸也其鄕黨之子弟親友與其平日之爲社者或笑而非或爲詩而招之返且曰翁老矣何乃自苦若是耶蘿石笑曰吾方幸逃於苦海方知憫若之自苦也顧以吾爲苦耶吾方揚鬐於渤澥而振羽於雲霄之上安能復投网罟而入樊籠乎去矣吾將從吾之所好遂自號曰從吾道人陽明子聞之嘆曰卓哉蘿石血气旣衰戒之在得矣孰能挺特奮發而復若少年英銳者之爲乎眞可謂之能從吾所好矣世之人從其名之好也而競以相髙從其利之好也而貪以相取從其心意耳目之好也而詐以相欺亦皆自以爲從吾所好矣而豈知吾之所謂眞吾者乎夫吾之所謂眞吾者良知之謂也父而慈焉子而孝焉吾良知所好也不慈不孝焉斯惡之矣言而忠信焉行而篤敬焉吾良知所好也不忠信焉不篤敬焉斯惡之矣故夫名利物欲之好私吾之好也天下之所惡也良知之好眞吾之好也天下之所同好也是故從私吾之好則天下之人皆惡之矣將心勞日拙而憂苦終身是之謂物之役從眞吾之好則天下之人皆好之矣將家國天下無所處而不當富貴貧賤患難夷狄無入而不自得斯之謂能從吾之所好也矣夫子嘗曰吾十有五而志於學是從吾之始也七十而從心所欲不逾矩則從吾而化矣蘿石逾耳順而始知從吾之學毋自以爲旣晚也充蘿石之勇其進於化也何有哉嗚呼世之營營於物欲者聞蘿石之風亦可以知所適從也乎

親民堂記【乙酉】

南子元善之治越也過陽明子而問政焉陽明子曰政在親民曰親民何以乎曰在明明徳曰明明徳何以乎曰在親民曰明徳親民一乎曰一也明徳者天命之性靈昭不昧而萬理之所從出也人之於其父也而莫不知孝焉於其兄也而莫不知弟焉於凡事物之感莫不有自然之明焉是其靈昭之在人心亙萬古而無不同無或昧者也是故謂之明徳其或蔽焉物欲也明之者去其物欲之蔽以全其本體之明焉耳非能有以增益之也曰何以在親民乎曰徳不可以徒明也人之欲明其孝之徳也則必親於其父而後孝之徳明矣欲明其弟之徳也則必親於其兄而後弟之徳明矣君臣也夫婦也朋友也皆然也故明明徳必在於親民而親民乃所以明其明徳也故曰一也曰親民以明其明徳修身焉可矣而何家國天下之有乎曰人者天地之心也民者對已之稱也曰民焉則三才之道舉矣是故親吾之父以及人之父而天下之父子莫不親矣親吾之兄以及人之兄而天下之兄弟莫不親矣君臣也夫婦也朋友也推而至於鳥獸艸木也而皆有以親之無非求盡吾心焉以自明其明徳也是之謂明明徳於天下是之謂家齊國治而天下平曰然則烏在其爲止至善者乎昔之人固有欲明其明徳矣然或失之虛罔空寂而無有乎家國天下之施者是不知明明徳之在於親民而二氏之流是矣固有欲親其民者矣然或失之知謀權術而無有乎仁愛惻怛之誠者是不知親民之所以明其明徳而五伯功利之徒是矣是皆不知止於至善之過也是故至善也者明徳親民之極則也天命之性粹然至善其靈昭不昧者皆其至善之發見是皆明徳之本體而所謂良知者也至善之發見是而是焉非而非焉固吾心天然自有之則而不容有所擬議加損於其間也有所擬議加損於其間則是私意小智而非至善之謂矣人惟不知至善之在吾心而用其私智以求之於外是以昧其是非之則至於橫騖決裂人欲肆而天理亡明徳親民之學大亂於天下故止至善之於明徳親民也猶之規矩之於方圓也尺度之於長短也權衡之於輕重也方圓而不止於規矩爽其度矣長短而不止於尺度乖其制矣輕重而不止於權衡失其凖矣明徳親民而不止於至善亡其則矣夫是之謂大人之學大人者以天地萬物爲一體也夫然後能以天地萬物爲一體元善喟然而嘆曰甚哉大人之學若是其易簡也吾乃今知天地萬物之一體矣吾乃今知天下之爲一家中國之爲一人矣一夫不被其澤若已推而內諸溝中伊尹其先得我心之同然乎於是名其蒞政之堂曰親民而曰吾以親民爲職者也吾務親吾之民以求明吾之明徳也夫爰書其言於壁而爲之記

萬松書院記【乙酉】

萬松書院在浙省南門外當湖山之間治初防政周君近仁因廢寺之址而攺爲之廟貎規制略如學宮延孔氏之裔以奉祀事近年以來有司相繼緝理地益以勝然亦止爲逰觀之所而講誦之道未備也嘉靖乙酉侍禦潘君景哲奉命來巡憲度丕肅文風聿新旣簡鄕闈收一省之賢而上之南宮矣又以遺才之不能盡取爲憾思有以大成之乃增修書院益廣樓居齋捨爲三十六楹具其器用置贍田若干頃揭白鹿之規掄彥選俊肄習其間以倡列郡之士而以屬之提學僉事萬君汝信汝信曰是固潮之責也藩臬諸君咸贊厥成使知事嚴綱董其役知府陳力推官陳箎軰相恊經理閱月逾旬工訖事舉乃來請言以紀其事惟我皇明自國都至於郡邑咸建廟學羣士之秀專官列職而敎育之其於學校之制可謂詳且備矣而名區勝地往往復有書院之設何哉所以匡翼夫學校之不逮也夫三代之學皆所以明人倫今之學宮皆以明倫名堂則其所以立學者固未嘗非三代意也然自科舉之業盛士皆馳騖於記誦辭章而功利得防分惑其心於是師之所教弟子之所學者遂不復知有明倫之意矣懷世道之憂者思挽而復之卒亦未知所措其力譬之兵事當玩弛偸惰之餘則必選將閱伍更其號令旌旗懸非格之賞以倡敢勇然後士气可得而振也今書院之設固亦此類也歟士之來集於此者其必相與思之曰旣進我於學校矣而復優我於是何爲乎寜獨以精吾之舉業而已乎便吾之進取而已乎則學校之中未嘗不可以精吾之業而進取之心自吾所汲汲非有待於人之從而趨之也是必有進於是者矣是固期我以古聖賢之學也古聖賢之學明倫而已堯舜之相授受曰人心惟危道心惟微惟精惟一允執厥中斯明倫之學矣道心也者率性之謂也人心則僞矣不雜於人僞率是道心而發之於用也以言其情則爲喜怒哀樂以言其事則爲中節之和爲三千三百經曲之禮以言其倫則爲父子之親君臣之義夫婦之別長幼之序朋友之信而三才之道盡此矣舜使契爲司徒以教天下者教之以此也是固天下古今聖愚之所同具其或昧焉者物欲蔽之非其中之所有不備而假求之於外者也是固所謂不慮而知其良知也不學而能其良能也孩提之童無不知愛其親者也孔子之聖則曰所求乎子以事父未能也是明倫之學孩提之童亦無不能而及其至也𨿽聖人有所不能盡也人倫明於上小民親於下家齊國治而天下平矣是故明倫之外無學矣外此而學者謂之異端非此而論者謂之邪說假此而行者謂之伯術飾此而言者謂之文辭背此而馳者謂之功利之徒亂世之政𨿽今之舉業必自此而精之而後不愧於敷奏明試𨿽今之仕進必由此而施之而後無忝於行義逹道斯固國家建學之初意諸君緝書院以興多士之盛心也故爲多士誦之

稽山書院尊經閣記【乙酉】

經常道也其在於天謂之命其賦於人謂之性其主於身謂之心心也性也命也一也通人物達四海塞天地亙古今無有乎弗具無有乎弗同無有乎或變者也是常道也其應乎感也則爲惻隠爲羞惡爲辭讓爲是非其見於事也則爲父子之親爲君臣之義爲夫婦之別爲長幼之序爲朋友之信是惻隠也羞惡也辭讓也是非也是親也義也序也別也信也一也皆所謂心也性也命也通人物達四海塞天地亙古今無有乎弗具無有乎弗同無有乎或變者也是常道也以言其陰陽消息之行焉則謂之易以言其紀綱政事之施焉則謂之書以言其歌詠性情之發焉則謂之詩以言其條理節文之著焉則謂之禮以言其欣喜和平之生焉則謂之樂以言其誠僞邪正之辧焉則謂之春秋是陰陽消息之行也以至於誠僞邪正之辧也一也皆所謂心也性也命也通人物達四海塞天地亙古今無有乎弗具無有乎弗同無有乎或變者也夫是之謂六經六經者非他吾心之常道也故易也者志吾心之陰陽消息者也書也者志吾心之紀綱政事者也詩也者志吾心之歌詠性情者也禮也者志吾心之條理節文者也樂也者志吾心之欣喜和平者也春秋也者志吾心之誠僞邪正者也君子之於六經也求之吾心之陰陽消息而時行焉所以尊易也求之吾心之紀綱政事而時施焉所以尊書也求之吾心之歌詠性情而時發焉所以尊詩也求之吾心之條理節文而時著焉所以尊禮也求之吾心之欣喜和平而時生焉所以尊樂也求之吾心之誠僞邪正而時辧焉所以尊春秋也蓋昔者聖人之扶人極憂後世而述六經也猶之富家者之父祖慮其產業庫蔵之積其子孫者或至於遺忘散失卒困窮而無以自全也而記籍其家之所有以貽之使之世守其產業庫蔵之積而享用焉以免於困窮之患故六經者吾心之記籍也而六經之實則具於吾心猶之產業庫蔵之實積種種色色具存於其家其記籍者特名狀數目而已而世之學者不知求六經之實於吾心而徒考索於影響之間牽制於文義之末硜硜然以爲是六經矣是猶富家之子孫不務守視享用其產業庫蔵之實積日遺忘散失至於窶人丏夫而猶囂囂然指其記籍曰斯吾產業庫藏之積也何以異於是嗚呼六經之學其不明於世非一朝一夕之故矣尙功利崇邪說是謂亂經習訓詁傳記誦沒溺於淺聞小見以塗天下之耳目是謂侮經侈淫辭競詭辯飾姦心盜行逐世壠斷而猶自以爲通經是謂賊經若是者是並其所謂記籍者而割裂棄毀之矣寜復知所以爲尊經也乎越城舊有稽山書院在臥龍西岡荒廢久矣郡守渭南南君大吉旣敷政於民則慨然悼末學之支離將進之以聖賢之道於是使山陰令吳君瀛拓書院而一新之又爲尊經之閣於其後曰經正則庶民興庶民興斯無邪慝矣閣成請予一言以諗多士子旣不獲辭則爲記之若是嗚呼世之學者得吾說而求諸其心焉其亦庶乎知所以爲尊經也矣

重修山陰縣學記【乙酉】

山陰之學嵗久彌敝教諭汪君瀚軰以謀於縣尹顧君鐸而一新之請所以詔士之言於子時予方在疚辭未有以告也已而顧君入爲秋官郎洛陽吳君瀛來代復增其所未備而申前之請昔予官畱都因京兆之請記其學而嘗有說矣其大意以爲朝廷之所以飬士者不専於舉業而實望之以聖賢之學今殿廡堂捨拓而輯之餼廩條教具而察之者是有司之修學也求天下之廣居安宅者而修諸其身焉此爲師爲弟子者之修學也其時聞者皆惕然有省然於凡所以爲學之說則猶未之及詳今請爲吾越之士一言之夫聖人之學心學也學以求盡其心而已堯舜禹之相授受曰人心惟危道心惟微惟精惟一允執厥中道心者率性之謂而未雜於人無聲無臭至微而顯誠之源也人心則雜於人而危矣僞之端矣見孺子之入井而惻隠率性之道也從而內交於其父母焉要譽於鄕黨焉則人心矣饑而食渴而飲率性之道也從而極滋味之美焉恣口腹之饕焉則人心矣惟一者一於道心也惟精者慮道心之不一而或二之以人心也道無不中一於道心而不息是謂允執厥中矣一於道心則存之無不中而發之無不和是故率是道心而發之於父子也無不親發之於君臣也無不義發之於夫婦長幼朋友也無不別無不序無不信是謂中節之和天下之達道也放四海而皆凖亙古今而不窮天下之人同此心同此性同此達道也舜使契爲司徒而教以人倫教之以此達道也當是之時人皆君子而比屋可封蓋教者惟以是爲教而學者惟以是爲學也聖人旣沒心學晦而人僞行功利訓詁記誦辭章之徒紛防而起支離決裂嵗盛月新相沿相襲各是其非人心日熾而不復知有道心之微間有覺其紕繆而略知反本求源者則又閧然指爲禪學而羣訾之嗚呼心學何由而復明乎夫禪之學與聖人之學皆求盡其心也亦相去毫釐耳聖人之求盡其心也以天地萬物爲一體也吾之父子親矣而天下有未親者焉吾心未盡也吾之君臣義矣而天下有未義者焉吾心未盡也吾之夫婦別矣長幼序矣朋友信矣而天下有未別未序未信者焉吾心未盡也吾之一家飽暖逸樂矣而天下有未飽暖逸樂者焉其能以親乎義乎別序信乎吾心未盡也故於是有紀綱政事之設焉有禮樂教化之施焉凡以裁成輔相成已成物而求盡吾心焉耳心盡而家以齊國以治天下以平故聖人之學不出乎盡心禪之學非不以心爲說然其意以爲是達道也者固吾之心也吾惟不昧吾心於其中則亦已矣而亦豈必屑屑於其外其外有未當也則亦豈必屑屑於其中斯亦其所謂盡心者矣而不知已陷於自私自利之偏是以外人倫遺事物以之獨善或能之而要之不可以治家國天下蓋聖人之學無人已無內外一天地萬物以爲心而禪之學起於自私自利而未免於內外之分斯其所以爲異也今之爲心性之學者而果外人倫遺事物則誠所謂禪矣使其未嘗外人倫遺事物而専以存心飬性爲事則固聖門精一之學也而可謂之禪乎哉世之學者承沿其舉業詞章之習以荒穢戕伐其心旣與聖人盡心之學相背而馳日騖日逺莫知其所抵極矣有以心性之說而招之來歸者則顧駭以爲禪而反仇讐視之不亦大可哀乎夫不自知其爲非而以非人者是舊習之爲蔽而未可遽以爲罪也有知其非者矣藐然視人之非而不以告人者自私者也旣告之矣旣知之矣而猶防然不以自返者自棄者也吾越多豪傑之士其特然無所待而興者爲不少矣而亦容有蔽於舊習者乎故吾因諸君之請而特爲一言之嗚呼吾豈特爲吾越之士一言之而已乎

說

梁仲用黙齋說【辛未】

仲用識髙而气豪旣舉進士銳然有志天下之務一旦責其志曰嗚呼予乃太早烏有已之弗治而能治人者於是専心爲已之學深思其气質之偏而病其言之易也以黙名庵過予而請其方予亦天下之多言人也豈足以知黙之道然予嘗自驗之气浮則多言志輕則多言气浮者耀於外志輕者放其中予請誦古之訓而仲用自取之夫黙有四僞疑而不知問蔽而不知辯防然以自罔謂之黙之愚以不言餂人者謂之黙之狡慮人之覘其長短也掩覆以爲黙謂之黙之誣深爲之情厚爲之貌淵毒阱狠自托於黙以售其姦者謂之黙之賊夫是之謂四僞又有八誠焉孔子曰君子恥其言而過其行古者言之不出恥躬之不逮也故誠知恥而後知黙又曰君子欲訥於言而敏於行夫誠敏於行而後欲黙矣仁者言也訒非以爲黙而黙存焉又曰黙而識之是故必有所識也終日不違如愚者也黙而成之是故必有所成也退而省其私亦足以發者也故善黙者莫如顏子闇然而日章黙之積也不言而信而黙之道成矣天何言哉四時行焉萬物生焉而黙之道至矣非聖人其孰能與於此哉夫是之謂八誠仲用盍亦知所以自取之

示弟立志說【乙亥】

予弟守文來學告之以立志守文因請次第其語使得時時觀省且請淺近其辭則易於通曉也因書以與之夫學莫先於立志志之不立猶不種其根而徒事培擁灌漑勞苦無成矣世之所以因循茍且隨俗習非而卒歸於污下者凡以志之弗立也故程子曰有求爲聖人之志然後可與共學人茍誠有求爲聖人之志則必思聖人之所以爲聖人者安在非以其心之純乎天理而無人欲之私歟聖人之所以爲聖人惟以其心之純乎天理而無人欲則我之欲爲聖人亦惟在於此心之純乎天理而無人欲耳欲此心之純乎天理而無人欲則必去人欲而存天理務去人欲而存天理則必求所以去人欲而存天理之方求所以去人欲而存天理之方則必正諸先覺考諸古訓而凡所謂學問之功者然後可得而講而亦有所不容已矣夫所謂正諸先覺者旣以其人爲先覺而師之矣則當専心致志惟先覺之爲聼言有不合不得棄置必從而思之思之不得又從而辧之務求了釋不敢輙生疑惑故記曰師嚴然後道尊道尊然後民知敬學茍無尊崇篤信之心則必有輕忽慢易之意言之而聼之不審猶不聼也聼之而思之不愼猶不思也是則𨿽曰師之猶不師也

夫所謂考諸古訓者聖賢垂訓莫非教人去人欲而存天理之方若五經四書是已吾惟欲去吾之人欲存吾之天理而不得其方是以求之於此則其展捲之際眞如饑者之於食求飽而已病者之於藥求愈而已暗者之於燈求照而已跛者之於杖求行而已曾有徒事記誦講說以資口耳之獘哉

夫立志亦不易矣孔子聖人也猶曰吾十有五而志於學三十而立立者志立也𨿽至於不逾矩亦志之不逾矩也志豈可易而視哉夫志气之帥也人之命也木之根也水之源也源不濬則流息根不植則木枯命不續則人死志不立則气昬是以君子之學無時無處而不以立志爲事正目而視之無他見也傾耳而聼之無他聞也如貓捕防如雞覆卵精神心思凝聚融結而不復知有其他然後此志常立神气淸明義理昭著一有私欲卽便知覺自然容住不得矣故凡一毫私欲之萌只責此志不立卽私欲便退聼一毫客气之動只責此志不立卽客气便消除或怠心生責此志卽不怠忽心生責此志卽不忽躁心生責此志卽不躁妬心生責此志卽不妬忿心生責此志卽不忿貪心生責此志卽不貪傲心生責此志卽不傲吝心生責此志卽不吝蓋無一息而非立志責志之時無一事而非立志責志之地故責志之功其於去人欲有如烈火之燎毛太陽一出而魍魎潛消也自古聖賢因時立教𨿽若不同其用功大指無或少異書謂惟精惟一易謂敬以直內義以方外孔子謂格致誠正博文約禮曽子謂忠恕子思謂尊徳性而道問學孟子謂集義飬气求其放心𨿽若人自爲說有不可彊同者而求其要領歸宿合若符契何者夫道一而已道同則心同心同則學同其卒不同者皆邪說也後世大患尢在無志故今以立志爲說中間字字句句莫非立志蓋終身問學之功只在立得志而已若以是說而合精一則字字句句皆精一之功以是說而合敬義則字字句句皆敬義之功其諸格致博約忠恕等說無不脗合但能實心體之然後信予言之非妄也

約齋說【甲戌】

滁陽劉生韶旣學於陽明子乃自悔其平日所嘗致力者泛濫而無功瑣雜而不得其要也思得夫簡易可久之道而固守之乃以約齋自號求所以爲約之說於予予曰子欲其約乃所以爲煩也其惟循理乎理一而已人欲則有萬其殊是故一則約萬則煩矣𨿽然理亦萬殊也何以求其一乎理𨿽萬殊而皆具於吾心心固一也吾惟求諸吾心而已求諸心而皆出乎天理之公焉斯其行之簡易所以爲約也已彼其膠於人欲之私則利害相攻毀譽相制得失相形榮辱相纒是非相傾顧瞻牽滯紛紜舛戾吾見其煩且難也然而世之知約者鮮矣孟子曰學問之道無他求其放心而已其知所以爲約之道歟吾子勉之吾言則亦以煩

見齋說【乙亥】

辰陽劉觀時學於潘子旣有見矣復學於陽明子嘗自言曰吾名觀時觀必有所見而吾猶懵懵無睹也扁其居曰見齋以自勵問於陽明子曰道有可見乎曰有有而未嘗有也曰然則無可見乎曰無無而未嘗無也曰然則何以爲見乎曰見而未嘗見也觀時曰弟子之惑滋甚矣夫子則明言之以教我乎陽明子曰道不可言也彊爲之言而益晦道無可見也妄爲之見而益逺夫有而未嘗有是眞有也無而未嘗無是眞無也見而未嘗見是眞見也子未觀於天乎謂天爲無可見則蒼蒼耳昭昭耳日月之代明四時之錯行未嘗無也謂天爲可見則卽之而無所指之而無定執之而無得未嘗有也夫天道也道天也風可捉也影可拾也道可見也曰然則吾終無所見乎古之人則亦終無所見乎曰神無方而道無體仁者見之謂之仁知者見之謂之知是有方體者也見之而未盡者也顏子則如有所立卓爾夫謂之如則非有也謂之有則非無也是故𨿽欲從之末由也已故夫顏氏之子爲庶幾也文王望道而未之見斯眞見也已曰然則吾何所用心乎曰淪於無者無所用其心者也蕩而無歸滯於有者用其心於無用者也勞而無功夫有無之間見與不見之妙非可以言求也而子顧切切焉吾又從而彊言其不可見是以瞽導瞽也夫言飲者不可以爲醉見食者不可以爲飽子求其醉飽則盍飲食之子求其見也其惟人之所不見乎夫亦戒愼乎其所不覩也已斯眞覩也已斯求見之道也已

矯亭說【乙亥】

君子之行順乎理而已無所事乎矯然有气質之偏焉偏於柔者矯之以剛然或失則傲偏於慈者矯之以毅然或失則刻偏於奢者矯之以儉然或失則陋凡矯而無節則過過則復爲偏故君子之論學也不曰矯而曰克克以勝其私私勝而理復無過不及矣矯猶未免於意必也意必亦私也故克已則矯不必言矯者未必能盡於克已之道也𨿽然矯而當其可亦克已之道矣行其克已之實而矯以名焉何傷乎古之君子也其取名也防後之君子實未至而名先之故不曰克而曰矯亦矯世之意也方君時舉以矯名亭請予爲之說

謹齋說

君子之學心學也心性也性天也聖人之心純乎天理故無事於學下是則心有不存而汩其性防其天矣故必學以存其心學以存其心者何求哉求諸其心而已矣求諸其心何爲哉謹守其心而已矣博學也審問也愼思也明辧也篤行也皆謹守其心之功也謹守其心者無聲之中而常若聞焉無形之中而常若睹焉故傾耳而聼之惟恐其或繆也注目而視之惟恐其或逸也是故至微而顯至隠而見善惡之萌而纎毫莫遁由其能謹也謹則存存則明明則其察之也精其存之也一昧焉而弗知過焉而弗覺弗之謹也已故謹守其心於其善之萌焉若食之充飽也若抱赤子而履春冰惟恐其或陷也若捧萬金之璧而臨千仭之崖惟恐其或墜也其不善之萌焉若鴆毒之投於羮也若虎蛇橫集而思所以避之也若盜賊之侵陵而思所以勝之也古之君子所以凝至道而成盛徳未有不由於斯者𨿽堯舜文王之聖然且兢兢業業而況於學者乎後之言學者捨心而外求是以支離決裂愈難而愈逺吾甚悲焉吾友侍禦楊景瑞以謹名其齋其知所以爲學之要矣景瑞嘗遊白沙陳先生之門歸而求之自以爲有見又二十年而忽若有得然後知其向之所見猶未也一旦告病而歸將從事焉必底於成而後出君之篤志若此其進於道也孰禦乎君遣其子思元從予學亦將別予以歸因論君之所以名齋之義以告思元而遂以爲君贈

夜气說【乙亥】

天澤每過輒與之論夜气之訓津津旣有所興起至是告歸請益復謂之曰夜气之息由於旦晝所飬茍梏亡之反復則亦不足以存矣今夫師友之相聚於玆也切磋於道義而砥礪乎徳業漸而入焉反而媿焉𨿽有非僻之萌其所滋也亦已罕矣迨其離羣索居情可得肆而莫之警也欲可得縱而莫之尼也物交引焉志交防焉𨿽有理義之萌其所滋也亦罕矣故曰茍得其飬無物不長茍失其飬無物不消夫人亦孰無理義之心乎然而不得其飬者多矣是以若是其寥寥也天澤勉之

修道說【戊寅】

率性之謂道誠者也修道之謂教誠之者也故曰自誠明謂之性自明誠謂之教中庸爲誠之者而作修道之事也道也者性也不可湏臾離也而過焉不及焉離也是故君子有修道之功戒愼乎其所不睹恐懼乎其所不聞微之顯誠之不可掩也修道之功若是其無間誠之也夫然後喜怒哀樂之未發謂之中發而皆中節謂之和道修而性復矣致中和則大本立而達道行知天地之化育矣非至誠盡性其孰能與於此哉是修道之極功也而世之言修道者離矣故特著其說

自得齋說【甲申】

孟子云君子深造之以道欲其自得之也自得之則居之安居之安則資之深資之深則取之左右逢其源故君子欲其自得之也夫率性之謂道道吾性也性吾生也而何事於外求世之學者業辭章習訓詁工技藝探而索隱敝精極力勤苦終身非無所謂深造之者然亦辭章而已耳訓詁而已耳技藝而已耳非所以深造於道也則亦外物而已耳寜有所謂自得逢原者哉古之君子戒愼不睹恐懼不聞致其良知而不敢湏臾或離者斯所以深造乎是矣是以大本立而達道行天地以位萬物以育於左右逢原乎何有黃勉之省曽氏以自得名齋蓋有志於道者請學於予而蘄爲之說予不能有出於孟氏之言也爲之書孟氏之言嘉靖甲申六月朔

博約說【乙酉】

南元眞之學於陽明子也聞致知之說而恍若有見矣旣而疑於博約先後之訓復來請曰致良知以格物格物以致其良知也則旣聞教矣敢問先博我以文而後約我以禮也則先儒之說得無亦有所不同歟陽明子曰理一而已矣心一而已矣故聖人無二教而學者無二學博文以約禮格物以致其良知一也故先後之說後儒支繆之見也夫禮也者天理也天命之性具於吾心其渾然全體之中而條理節目森然畢具是故謂之天理天理之條理謂之禮是禮也其發見於外則有五常百行酬酢變化語黙動靜升降周旋隆殺厚薄之屬宣之於言而成章措之於爲而成行書之於冊而成訓炳然蔚然其條理節目之繁至於不可窮詰是皆所謂文也是文也者禮之見於外者也禮也者文之存於中者也文顯而可見之禮也禮微而難見之文也是所謂體用一源而顯微無間者也是故君子之學也於酬酢變化語黙動靜之間而求盡其條理節目焉非他也求盡吾心之天理焉耳矣於升降周旋隆殺厚薄之間而求盡其條理節目焉非他也求盡吾心之天理焉耳矣求盡其條理節目焉者博文也求盡吾心之天理焉者約禮也文散於事而萬殊者也故曰博禮根於心而一本者也故曰約博文而非約之以禮則其文爲虛文而後世功利辭章之學矣約禮而非博學於文則其禮爲虛禮而佛老空寂之學矣是故約禮必在於博文而博文乃所以約禮二之而分先後焉者是聖學之不明而功利異端之說亂之也昔者顏子之始學於夫子也蓋亦未知道之無方體形像也而以爲有方體形像也未知道之無窮盡止極也而以爲有窮盡止極也是猶後儒之見事事物物皆有定理者也是以求之仰鑽瞻忽之間而莫得其所謂及聞夫子博約之訓旣竭吾才以求之然後知天下之事𨿽千變萬化而皆不出於此心之一理然後知殊途而同歸百慮而一致然後知斯道之本無方體形像而不可以方體形像求之也本無窮盡止極而不可以窮盡止極求之也故曰𨿽欲從之末由也已蓋顏子至是而始有眞實之見矣博文以約禮格物以致其良知也亦寜有二學乎哉

惜陰說【丙戌】

同志之在安成者間月爲防五日謂之惜陰其志篤矣然五日之外孰非惜陰時乎離羣而索居志不能無少懈故五日之防所以相稽切焉耳嗚呼天道之運無一息之或停吾心良知之運亦無一息之或停良知卽天道謂之亦則猶二之矣知良知之運無一息之或停者則知惜陰矣知惜陰者則知致其良知矣子在川上曰逝者如斯夫不捨晝夜此其所以學如不及至於發憤忘食也堯舜兢兢業業成湯日新又新文王純亦不已周公坐以待旦惜陰之功寜獨大禹爲然子思曰戒愼乎其所不睹恐懼乎其所不聞知微之顯可與入徳矣或曰雞鳴而起孳孳爲利凶人爲不善亦惟日不足然則小人亦可謂之惜陰乎

王文成全書卷七

欽定四庫全書

王文成全書卷八

明王守仁撰文錄五

雜著

書汪汝成格物捲【癸酉】

予於汝成格物致知之說博文約禮之說博學篤行之說一貫忠恕之說蓋不獨一論再論五六論數十論不止矣汝成於吾言始而駭以拂旣而疑焉又旣而大疑焉又旣而稍釋焉而稍喜焉而又疑焉最後與予遊於玉泉蓋論之連日夜而始快然以釋油然以喜防然以契不知予言之非汝成也不知汝成之言非予言也於戲若汝成可謂不茍同於予亦非茍異於予者矣卷首汝成之請蓋其時尙有疑於予今旣釋然予可以無言也已敍其所以而歸之

書石川捲【甲戌】

先儒之學得有淺深則其爲言亦不能無同異學者惟當反之於心不必茍求其同亦不必故求其異要在於是而已今學者於先儒之說茍有未合不妨致思思之而終有不同固亦未爲甚害但不當因此而遂加非毀則其爲罪大矣同志中往往似有此病故特及之程先生云賢且學他是處未湏論他不是處此言最可以自警見賢思齊焉見不賢而內自省則不至於責人已甚而自治嚴矣議論好勝亦是今時學者大病今學者於道如管中窺

天少有所見卽自足自是傲然居之不疑與人言論不待其辭之終而已先懷輕忽非笑之意訑訑之聲音顏色拒人於千里之外不知有道者從傍觀之方爲之竦息汗顏若無所容而彼悍然不顧略無省覺斯亦可哀也已近時同輩中往往亦有是病者相見時可出此以警勵之某之於道𨿽亦略有所見未敢盡以爲是也其於後儒之說𨿽亦時有異同未敢盡以爲非也朋友之來問者皆相愛者也何敢以不盡吾所見正期體之於心務期眞有所見其孰是孰非而身發明之庶有益於斯道也若徒入耳出口互相標立門戶以爲能學則非某之初心其所以見罪之者至矣近聞同志中亦有類此者切湏戒勉乃爲無負孔子云黙而識之學而不厭斯乃深望於同志者也

與傅生鳳【甲戌】

祁生傅鳳志在飬親而苦於貧徐曰仁之爲祁也憫其志嘗育而教之及曰仁去祁生乃來京師謁予遂從予而南聞予言若有省將從事於學然痛其親之貧且老其繼母弟又瞽而愚無所資以爲飬乃記誦訓詁學文辭冀以是幹升斗之祿日夜不息遂以是得危疾幾不可救同門之士百計寛譬之不能乃以質於予予曰嘻若生者亦誠可憐者也生之志誠出於孝親然已陷於不孝而不之覺矣若生者亦誠可憐者也生聞之悚然來問曰家貧親老而不爲祿仕得爲孝乎予曰不得爲孝矣欲求祿仕而至於成疾以殞其軀得爲孝乎生曰不得爲孝矣殞其軀而欲讀書學文以求祿仕祿仕可得乎生曰不可得祿仕矣曰然則爾何以能免於不孝於是然泣下甚悔且曰鳯何如而可以免於不孝予曰保爾精毋絕爾生正爾情毋辱爾親盡爾職毋以得失爲爾惕安爾命毋以外物戕爾性斯可以免矣其父聞其疾危來視遂欲攜之同歸予憐鳯之志而不能成也哀鳯之貧而不能賑也憫鳯之去而不能畱也臨別書此遺之

書王天宇捲【甲戌】

徐曰仁數爲予言天宇之爲人予旣知之矣今年春始與相見於姑蘇話通宵益信曰仁之言天宇誠忠信者也才敏而沈潛者也於是乎慨然有志於聖賢之學非豪傑之士能然哉出玆捲請予言予不敢虛則爲誦古人之言曰聖誠而已矣君子之學以誠身格物致知者立誠之功也譬之植焉誠其根也格致其培擁而灌漑之者也後之言格致者或異於是矣不以植根而徒培壅焉灌漑焉敝精勞力而不知其終何所成矣是故聞日博而心日外識益廣而僞益增渉獵考究之愈詳而所以緣飾其姦者愈深以甚是其爲獘亦旣可覩矣顧猶泥其說而莫之察也獨何歟今之君子或疑予言之爲禪矣或疑予言之求異矣然吾不敢茍避其說而內以誣於已外以誣於人也非吾天宇之髙明其孰與信之

書王嘉秀請益捲【甲戌】

仁者以天地萬物爲一體莫非已也故曰已欲立而立人已欲達而達人古之人所以能見人之善若已有之見人之不善則惻然若已推而納諸溝中者亦仁而已矣今見善而妬其勝已見不善而疾視輕蔑不復比數者無乃自陷於不仁之甚而弗之覺者邪夫可欲之謂善人之秉彛好是懿徳故凡見惡於人者必其在已有未善也瑞鳯祥麟人爭快覩虎狼蛇蠍見者持挺刅而向之矣夫虎狼蛇蠍未必有害人之心而見之必惡爲其有虎狼蛇蠍之形也今之見惡於人者𨿽其自取未必盡惡無亦在外者猶有惡之形歟此不可以不自省也夫君子之學爲已之學也爲已故必克已克已則無已無已者無我也世之學者執其自私自利之心而自任以爲爲已漭焉入於隳墮斷滅之中而自任以爲無我者吾見亦多矣嗚呼自以爲有志聖人之學乃墮於末世佛老邪僻之見而弗覺亦可哀也夫有一言而可以終身行之者其恕乎彊恕而行求仁莫近焉恕之一言最學者所喫其在吾子則猶對病之良藥宜時時勤服之也見賢思齊焉見不賢而內自省夫能見不賢而內自省則躬自厚而薄責於人矣此逺怨之道也

書孟源捲【乙亥】

聖賢之學坦如大路但知所從入茍循循而進各隨分量皆有所至後學厭常喜異往往時入斷蹊曲徑用力愈勞去道愈逺向在滁陽論學亦懲未俗卑污未免専就髙明一路開導引接蓋矯枉救偏以拯時獘不得不然若終迷陋習者已無所責其間亦多興起感發之士一時趨向皆有可喜近來又復漸流空虛爲脫落新奇之論使人聞之甚爲足憂𨿽其人品髙下若與終迷陋習者亦微有間然究其歸極相去能幾何哉孟源伯生復來金陵請益察其意向不爲無進而說談之亦或未免故因其歸而告之以此遂使歸告同志務相勉於平實簡易之道庶無負相期云耳

書楊思元捲【乙亥】

楊生思元自廣來學旣而告歸曰夫子之教思元旣略聞之懼不克任請所以砭其疾者而書諸紳予曰子彊明者也警敏者也彊明者病於矜髙是故亢而不能下警敏者病於淺陋是故浮而不能實砭子之病其謙黙乎謙則虛虛則無不容是故受而不溢徳斯聚矣黙則愼愼則無不宻是故積而愈堅誠斯立矣彼少得而自盈者不知謙者也少見而自衒者不知黙者也自盈者吾必惡之自衒者吾必恥之而人有不我惡者乎有不吾恥者乎故君子之觀人而必自省也其謙黙乎

書黙捲【乙亥】

黙志於道矣而猶有詩文之好何耶奕小技也不專心致志則不得況君子之求道而可分情於他好乎孔子曰詞達而已矣蓋世之爲詞章者莫不以是借其口亦獨不曰有徳者必有言有言者不必有徳乎徳猶根也言猶枝葉也根之不植而徒以枝葉爲者吾未見其能生也予別黙久友朋得黙所爲詩者見其辭藻日益以進其在黙固所爲根盛而枝葉茂者耶黙過畱都示予以斯卷書此而遺之黙尙有以告我矣

書顧維賢捲【辛巳】

維賢以予將逺去持此卷求書警戒之辭只此警戒二字便是予所最丁寜者今時朋友大患不能立志是以因循懈弛散慢度日若立志則警戒之意當自有不容已故警戒者立志之輔能警戒則學問思辧之功切磋琢磨之益將日新又新沛然莫之能禦矣程先生云學者爲气所勝習所奪只好責志又云凡爲詩文亦防志又言且省外事但明乎善惟盡誠心其文章𨿽不中不逺矣所守不約泛濫無功學問之道四書中備矣後儒之論未免互有得失其得者不能出於四書之外失者遂有毫釐千里之謬故莫如專求之四書四書之言簡實茍以忠信進徳之心求之亦自明白易見與不善人居如入鮑魚之肆久而不覺其臭則與之俱化孔子大聖尙賴三益之資致三損之戒吾儕從事於學顧隨俗同污不思輔仁之友欲求致道恐無是理矣非笑詆毀聖賢所不免伊川有涪州之行孔子尙微服過宋今日風俗益偸人心日以淪溺茍欲自立違俗拂眾指摘非笑紛然而起勢所必至亦多由所飬未深髙自標榜所致學者便不當自立門戶以招謗速毀亦不當故避非毀同流合污維賢溫雅朋友中最爲難得似亦防失之弱恐詆笑之來不能無動才爲所動卽依阿隠忍久將淪胥以溺每到此便湏反身痛自切責爲已之志未能堅定亦便志气激昂奮發但知明已之善立已之誠以求快足乎已豈暇顧人非笑指摘故學者只湏責自家爲已之志未能堅定志茍堅定則非笑詆毀不足動搖反皆爲砥礪切磋之地矣今時人多言人之非毀亦當顧卹此皆隨俗習非之久相沿其說莫知以爲非不知里許盡是私意爲害不小不可以不察也

壁帖【壬午】

守仁鄙劣無所知識且在憂病奄奄中故凡四方同志之辱臨者皆不敢相見或不得已而相見亦不敢有所論說各請歸而求諸孔孟之訓可矣夫孔孟之訓昭如日月凡支離決裂似是而非者皆異說也有志於聖人之學者外孔孟之訓而他求是舍日月之明而希光於螢爝之微也不亦繆乎有負逺來之情聊此以謝荒迷不次

書王一爲捲【癸未】

王生一爲自惠負笈來學居數月皆隨眾防謁黙然未嘗有所請視其色津津若有所喜然一日眾皆退乃獨復入堂下而請曰致知之訓千聖不傳之祕也一爲旣領之矣敢請益予曰千丈之木起於膚寸之萌芽子謂膚寸之外無所益歟則何以至於千丈子謂膚寸之外有所益歟則膚寸之外子將何以益之一爲躍然起拜曰聞教矣又三月思其母老於家告歸省視因書以與之

書朱守諧捲【甲申】

守諧問爲學予曰立志而已問立志予曰爲學而已守諧未達予曰人之學爲聖人也非有必爲聖人之志𨿽欲爲學誰爲學有其志矣而不日用其力以爲之𨿽欲立志亦烏在其爲志乎故立志者爲學之心也爲學者立志之事也譬之奕焉奕者其事也專心致志者其心一也以爲鴻鵠將至者其心二也惟奕秋之爲聼其事專也思援弓繳而射之其事分也守諧曰人之言曰知之未至行之不力予未有知也何以能行乎予曰是非之心知也人皆有之子無患其無知惟患不肯知耳無患其知之未至惟患不致其知耳故曰知之非艱行之惟艱今執途之人而告之以凡爲仁義之事彼皆能知其爲善也告之以凡爲不仁不義之事彼皆能知其爲不善也途之人皆能知之而子有弗知乎如知其爲善也致其知爲善之知而必爲之則知至矣如知其爲不善也致其知爲不善之知而必不爲之則知至矣知猶水也人心之無不知猶水之無不就下也決而行之無有不就下者決而行之者致知之謂也此吾所謂知行合一者也吾子疑吾言乎夫道一而已矣

書諸陽捲【甲申】

妻侄諸陽伯復請學旣告之以格物致知之說矣他日復請曰致知者致吾心之良知也是旣聞教矣然天下事物之理無窮果惟致吾之良知而可盡乎抑尙有所求於其外也乎復告之曰心之體性也性卽理也天下寜有心外之性寜有性外之理乎寜有理外之心乎外心以求理此告子義外之說也理也者心之條理也是理也發之於親則爲孝發之於君則爲忠發之於朋友則爲信千變萬化至不可窮竭而莫非發於吾之一心故謂端莊靜一爲養心而以學問思辧爲窮理者析心與理而爲二矣若吾之說則端莊靜一亦所以窮理而學問思辧亦所以養心非謂養心之時無有所謂理而窮理之時無有所謂心也此古人之學所以知行並進而收合一之功後世之學所以分知行爲先後而不免於支離之病者也曰然則朱子所謂如何而謂溫凊之節如何而爲奉飬之宜者非致知之功乎曰是所謂知矣而未可以爲致知也知其如何而爲溫凊之節則必實致其溫凊之功而後吾之知始至知其如何而爲奉養之宜則必實致其奉養之力而後吾之知始至如是乃可以爲致知耳若但空然知之爲如何溫凊奉養而遂謂之致知則孰非致知者耶易曰知至至之知至者知也至之者致知也此孔門不易之教百世以俟聖人而不惑者也

書張思欽捲【乙酉】

三原張思欽元相將葬其親卜有日矣南走數千里而來請銘於予予之不爲文也久矣辭之固而請弗已則與之坐而問曰子之乞銘於我也將以圖不朽於其親也則亦寕非孝子之心乎𨿽然子以爲孝子之圖不朽於其親也盡於是而已乎將猶有進於是者也夫圖之於人也則曷若圖之於子乎傳之於其人之口也則曷若傳之於其子之身乎故子爲賢人也則其父爲賢人之父矣子爲聖人也則其父爲聖人之父矣其與托之於人之言也孰愈夫叔梁紇之名至今爲不朽矣則亦以仲尼之爲子耶抑亦以他人爲之銘耶思欽蹙然而起稽顙而後拜曰元相非至於夫子之門則幾失所以圖不朽於其親者矣明日入而問聖人之學則語以格致之說焉求格致之要則語之以良知之說焉思欽躍然而起拜而復稽顙曰元相茍非至於夫子之門則尙未知有其心又何以圖不朽於其親乎請歸吾親而來卒業於夫子之門則庶幾其不朽之圖矣

書中天閣勉諸生【乙酉】

𨿽有天下易生之物一日暴之十日寒之未有能生者也承諸君之不鄙每予來歸咸集於此以問學爲事甚盛意也然不能旬日之畱而旬日之間又不過三四防一別之後輒復離羣索居不相見者動經年嵗然則豈惟十日之寒而已乎若是而求萌蘗之暢茂條達不可得矣故予切望諸君勿以予之去畱爲聚散或五六日八九日𨿽有俗事相妨亦湏破冗一防於此務在誘掖奬勸砥礪切磋使道徳仁義之習日親日近則世利紛華之染亦日逺日疏所謂相觀而善百工居肆以成其事者也相防之時尢湏虛心遜志相親相敬大抵朋友之交以相下爲益或議論未合要在從容涵育相感以誠不得動气求勝長傲遂非務在黙而成之不言而信其或矜已之長攻人之短粗心浮气矯以沽名訐以爲直挾勝心而行憤嫉以圯族敗羣爲志則𨿽日講時習於此亦無益矣諸君念之念之

書朱守幹捲【乙酉】

黃州朱生守干請學而歸爲書致良知三字夫良知者卽所謂是非之心人皆有之不待學而有不待慮而得者也人孰無是良知乎獨有不能致之耳自聖人以至於愚人自一人之心以達於四海之逺自千古之前以至於萬代之後無有不同是良知也者是所謂天下之大本也致是良知而行則所謂天下之達道也天地以位萬物以育將富貴貧賤患難夷狄無所入而不自得也矣

書正憲扇【乙酉】

今人病痛大叚只是傲千罪百惡皆從傲上來傲則自髙自是不肯屈下人故爲子而傲必不能孝爲弟而傲必不能弟爲臣而傲必不能忠象之不仁丹朱之不肖皆只是一傲字便結果了一生做个極惡大罪的人更無觧救得處汝曹爲學先要除此病根方才有地步可進傲之反爲謙謙字便是對癥之藥非但是外貌卑遜須是中心防敬撙節退讓常見自已不是眞能虛已受人故爲子而謙斯能孝爲弟而謙斯能弟爲臣而謙斯能忠堯舜之聖只是謙到至誠處便是允防克讓溫恭允塞也汝曹勉之敬之其毋若伯魯之簡哉

書魏師孟捲【乙酉】

心之良知是謂聖聖人之學惟是致此良知而已自然而致之者聖人也勉然而致之者賢人也自蔽自昧而不肯致之者愚不肖者也愚不肖者𨿽其蔽昧之極良知又未嘗不存也茍能致之卽與聖人無異矣此良知所以爲聖愚之同具而人皆可以爲堯舜者以此也是故致良知之外無學矣自孔孟旣沒此學失傳幾千百年賴天之靈偶復有見誠千古之一快百世以俟聖人而不惑者也每以啟夫同志無不躍然以喜者此亦可以驗夫良知之同然矣間有聼之而疑者則是支離之習沒溺旣久先橫不信之心而然使能姑置其舊見而平气以繹吾說蓋亦未有不幡然而悔悟者也南昌魏氏兄弟舊學於予旣皆有得於良知之說矣其季良貴師孟因其諸兄而來請其資稟甚穎而意向甚篤然以偕計北上不得久從於此吾𨿽略以言之而未能悉也故特書此以遺之

書朱子禮捲【甲申】

子禮爲諸曁宰問政陽明子與之言學而不及政子禮退而省其身懲已之忿而因以得民之所惡也窒已之欲而因以得民之所好也捨已之利而因以得民之所趨也惕已之易而因以得民之所忽也去已之蠧而因以得民之所患也明已之性而因以得民之所同也三月而政舉嘆曰吾乃今知學之可以爲政也已他日又見而問學陽明子與之言政而不及學子禮退而修其職平民之所惡而因以懲已之忿也從民之所好而因以窒已之欲也順民之所趨而因以捨已之利也警民之所忽而因以惕已之易也拯民之所患而因以去已之蠧也復民之所同而因以明已之性也期年而化行嘆曰吾乃今知政之可以爲學也已他日又見而問政與學之要陽明子曰明徳親民一也古之人明明徳以親其民親民所以明其明徳也是故明明徳體也親民用也而止至善其要矣子禮退而求至善之說炯然見其良知焉曰吾乃今知學所以爲政而政所以爲學皆不外乎良知焉信乎止至善其要也矣

書林司訓捲【丙戊】

林司訓年七十九矣走數千里謁予於越予憫其旣老且貧媿無以爲濟也嗟乎昔王道之大行也分田制祿四民皆有定制壯者修其孝弟忠信老者衣帛食肉不負戴於道路死徙無出鄕出入相友疾病相扶持烏有耄耋之年而猶走衣食於道路者乎周衰而王迹熄民始有無恆產者然其時聖學尙明士𨿽貧困猶有固窮之節裏閭族黨猶知有相卹之義逮其後世功利之說日浸以盛不復知有明徳親民之實士皆巧文博詞以飾詐相規以僞相軋以利外冠裳而內禽獸而猶或自以爲從事於聖賢之學如是而欲挽而復之三代嗚呼其難哉吾爲此懼掲知行合一之說訂致知格物之謬思有以正人心息邪說以求明先聖之學庶幾君子聞大道之要小人防至治之澤而嘵嘵者皆視以爲狂惑防心詆笑訾怒予亦不自知其力之不足日擠於顚危莫之救以死而不顧也不亦悲夫予過彭澤時嘗憫林之窮使邑令延爲社學師至是又失其業於歸也不能有所資給聊書此以遺之

書黃夢星捲【丁亥】

潮有處士黃翁保號坦夫者其子夢星來越從予學越去潮數千里夢星居數月輒一告歸省其父去二三月輒復來如是者屢屢夢星質性溫然善人也而甚孝然稟气差弱若不任於勞者竊怪其乃不憚道途之阻逺而勤苦無已也因謂之曰生旣聞吾說可以家居養親而從事矣奚必往來防渉若是乎夢星跽而言曰吾父生長海濵知慕聖賢之道而無所從求入旣乃獲見吾鄕之薛楊諸子者得夫子之學與聞其說而樂之乃以責夢星曰吾衰矣吾不希汝業舉以干祿汝但能若數子者一聞夫子之道焉吾𨿽啜粥飲水死塡溝壑無不足也矣夢星是以不逺數千里而來從每歸省求爲三月之畱以奉菽水不許則求爲逾月之畱亦不許居未旬日卽以具資糧戒童僕促之啟行夢星涕泣以請則責之曰唉兒女子欲以是爲孝我乎不能黃鵠千里而思爲翼下之雛徒使吾心益自苦故亟遊夫子之門者固夢星之本心然不能久畱於親側而倐往倐來吾父之命不敢違也予曰賢哉處士之爲父孝哉夢星之爲子也勉之哉卒成乃父之志斯可矣今年四月上旬其家忽使人來訃云處士沒矣嗚呼惜哉嗚呼惜哉聖賢之學其久見棄於世也不啻如土苴茍有言論及之則眾共非笑詆斥以爲怪物惟世之號稱賢士大夫者乃始或有以之而相講究然至考其立身行已之實與其平日家庭之間所以訓督期望其子孫者則又未嘗不汲汲焉惟功利之爲務而所謂聖賢之學者則徒以資其談論粉飾文具於其外如是者常十而八九矣求其誠心一志實以聖賢之學督教其子如處士者可多得乎而今亡矣豈不惜哉豈不惜哉阻逺無由往哭遙寄一奠以致吾傷悼之懷而敍其遣子來學之故若此以風勵夫世之爲父兄者亦因以益勵夢星使之務底於有成以無忘乃父之志

王文成全書卷八

欽定四庫全書

王文成全書卷九

明王守仁撰別錄一

奏疏一

陳言邊務疏【治十二年時進士】

邇者竊見皇上以彗星之變警戒修省又以邊防猖獗命將出師宵旰憂勤不遑寜處此誠聖主遇災警臨事而懼之盛心也當玆多故主憂臣辱孰敢愛其死況有一二之見而忍不以上聞耶臣愚以爲今之大患在於爲大臣者外托愼重老成之名而內爲固祿希寵之計爲左右者內挾交蟠蔽壅之資而外肆招權納賄之惡習以成俗互相爲姦憂世者謂之迂狂進言者目以浮躁沮抑正大剛直之气而飬成怯懦因循之風故其衰耗頺塌將至於不可支持而不自覺今幸上天仁愛適有邊陲之患是憂慮警省易轅攺轍之機也此在陛下必宜自有所以痛革源懲艾而振作之者矣新進小臣何敢僣聞其事以干出位之誅至於軍情之利害事機之得失茍有所見是固芻蕘之所可進卒伍之所得言者也臣亦何爲而不可之有𨿽其所陳未必盡合時論然私心竊以爲必宜如此則又不可以茍避剌而遂已於言也謹陳便宜八事以備采擇一曰蓄材以備急二曰舎短以用長三曰簡師以省費四曰屯田以足食五曰行法以振威六曰敷恩以激怒七曰捐小以全大八曰嚴守以乘何謂蓄材以備急臣惟將者三軍之所恃以動得其人則克以勝非其人則敗以亡其可以不豫蓄哉今者邊方小宼曽未足以辱偏裨而朝廷防議推舉固已倉皇失措不得已而思其次一二人之外曽無可以繼之者矣如是而求其克敵致勝其將何恃而能乎夫以南宋之偏安猶且宗澤嶽飛韓世忠劉錡之徒以爲之將李綱之徒以爲之相尙不能止金人之衝突今以一統之大求其任事如數子者曽未見有一人萬一邊騎長驅而入不知陛下之臣孰可使以禦之若之何其猶不寒心而早圖之也臣愚以爲今之武舉僅可以得騎射搏擊之士而不足以收韜略統馭之才今公侯之家𨿽有教讀之設不過虛應故事而寔無所禆益誠使公侯之子皆聚之一所擇文武兼濟之才如今之提學之職者一人以教育之習之以書史騎射授之以韜略謀猷又於武學生之內嵗升其超異者於此使之相與磨礲砥礪日稽月考別其才否比年而校試三年而選舉至於兵部自尙書以下其兩侍郎使之每嵗更疊巡邊於科道部屬之內擇其通變特逹者二三人以從因使之得以周知道裏之逺近邊關之要害敵情之虛寔事勢之緩急無不深諳熟察於平日則一旦有急所以遙度而往之者不慮無其人矣孟軻有云茍爲不畜終身不得臣願自今畜之也何謂舎短以用長臣惟人之才能自非聖賢有所長必有所短有所明必有所蔽而人之常情亦必有所懲於前而後有所警於後吳起殺妻忍人也而稱名將陳平受金貪夫也而稱謀臣管仲被囚而建覇孟明三北而成功顧上之所以駕馭而鼔動之者何如耳故曰用人之仁去其貪用人之智去其詐用人之勇去其怒夫求才於倉卒艱難之際而必欲拘於規矩防墨之中吾知其必不克矣臣嘗聞諸道路之言曩者邊關將士以驍勇彊悍稱者多以過失罪名擯棄於閒散之地夫有過失罪名其在平居無事誠不可使處於人上至於今日之多事則彼之驍勇彊悍亦誠有足用也且被擯棄之久必且悔艾前非以思奮勵今誠委以數千之眾使得立功自贖彼又素熟於邊事加之以積憤之餘其與不習地利志圖保守者功宜相逺矣古人有言使功不如使過是所謂使過也何謂簡師以省費臣聞之兵法曰日費千金然後十萬之師舉夫古之善用兵者取用於國因糧於敵猶且日費千金今以中國而禦外寇非漕挽則無粟非徵輸則無財是固不可以言因糧於敵矣然則今日之師可以輕出乎臣以公差在外甫歸旬日遙聞出師竊以爲不必然者何則北地多寒今炎暑漸熾寇性不耐我得其時一也寇恃弓矢今大雨時行觔膠觧弛二也寇逐水艸以爲居射生畜以爲食今已蜂屯兩月邊艸殆盡野無所獵三也以臣料之官軍甫至寇迹遁矣夫兵固有先聲而後實者今師旅旣行言已無及惟有簡師一事猶可以省虛費而得寔用夫兵貴精不貴多今速詔諸將宻於萬人之內取精健用者三分之一而餘皆歸之京師萬人之聲旣揚矣今宻歸京師邊關固不知也是萬人之威猶在也而其寔又可以省無窮之費豈不爲兩便哉況今官軍之出戰則退後功則爭先亦非邊將之所喜彼之請兵徒以事之不濟則責有所分焉耳今誠於邊塞之卒以其所以養京軍者而飬之以其所以賞京軍者而賞之旬日之間數萬之眾可立募於帳下奚必自京而出哉何謂屯田以給食臣惟兵以食爲主無食是無兵也邊關轉輸水陸千里踣頓捐棄十而致一故兵法曰國之貧於師者逺輸逺輸則百姓貧近師貴賣貴賣則百姓財竭此之謂也今之官軍旣不堪戰陣又使無事坐食以益邊困是與敵爲謀也三邊之戍方以戰守不暇耕農誠使京軍分屯其地給種授器待其秋成使之各食其力宼至則授甲歸屯遙爲聲勢以相犄角宼去仍復其業因以其暇繕完寇所拆毀邊墻亭堡以遏衝如此𨿽未盡給塞下之食亦可以少息輸餽矣此誠持久俟時之道王師出於萬全之長防也何謂行法以振威臣聞李光弼之代子儀也張用濟斬於轅門狄靑之至廣南也陳曙戮於戱下是以皆振疲散之卒而摧方彊之寇今邊臣之失機者往往以計幸脫朝防師於東陲暮調守於覀鄙罰無所加兵因縦弛如此則是陛下不惟不寘之罪而復爲曲全之地也彼亦何憚而致其死力哉夫法之不行自上犯之也今兵官之頭目動以一二百計彼其誠以武勇而收錄之也則亦何不可之有然而此軰非勢家之子弟卽豪門之夤緣皆以權力而彊委之也彼且需求刻剝騷擾道路仗勢以奪功無勞而冒賞懈戰士之心興邊戎之怨爲總兵者且復資其權力以相後先其委之也敢以不受乎其受之也其肯以不庇乎茍戾於法又敢斬之以殉乎是將軍之威固已因此軰而索然矣其又何以臨師服眾哉臣願陛下手勑提督等官發令之日卽以先所防師者斬於轅門以正軍法而所謂頭目之屬悉皆禁令發回毋使凟擾侵冒以撓將權則士卒奮勵軍威振肅克敵制勝皆原於此不然𨿽有百萬之眾徒以虛國勞民而亦無所用之也何謂敷恩以激怒臣聞殺敵者怒也今師方失利士气消沮三邊之戍其死亡者非其父母子弟則其宗族親戚也今誠撫其瘡痍問其疾苦卹其孤寡振其空乏其死者皆無怨尢則生者自宜感動然後簡其彊壯宣以國恩諭以寇讐眀以天倫激以大義懸賞以鼔其勇暴惡以深其怒痛心疾首日夜淬厲務與之俱殺父兄之讐以報朝廷之徳則我之兵勢日張士气日奮而區區一隅有不足破者矣何謂捐小以全大臣聞之兵法曰將欲取之必固與之又曰佯北勿從餌兵勿食皆捐小全大之謂也今寇勢方張我若按兵不動彼必出鋭以挑戰挑戰不已則必設詐以致師或捐棄牛馬而僞逃或揜匿精悍以示弱或詐潰而埋伏或潛軍而請和是皆誘我以利也信而從之則墮其計矣然今邊關守帥人各有心寇情虛寔事難卒辦當其挑誘之時畜而不應未免必有剽掠之虞一以爲當救一以爲可邀從之則必陷於危亡之地不從則又懼於坐視之誅此王師之所以奔逐疲勞損失威重而敵兵之所以得志也今若恣其縱許以便宜其縱之也不以其坐視其捐之也不以爲失機飬威爲憤惟欲責以大成而小小挫失皆置不問則我師常逸而兵威無損此誠勝敗存亡之機也何謂嚴守以乘臣聞古之善戰者先爲不可勝以待敵之可勝蓋中國工於自守而外寇長於野戰今邊卒新破寇勢方劇若復與之交戰是投其所長而以勝予敵也爲今之計惟宜嬰城固守逺斥堠以防姦勤間諜以謀寇熟訓練以用長嚴號令以肅惰而又頻加犒饗使皆畜力飬鋭譬之積水俟其盈滿充溢而後乘怒急決之則其勢並力驟至於崩山漂石而未已昔李牧備邊日以牛酒享士士皆樂爲一戰而牧屢抑止之至其不可禁遏而始奮威並出若不得已而後従之是以一戰而獲大勝今我食旣足我威旣盛我怒旣深我師旣逸我守旣堅我气旣鋭則是周悉萬全而所謂不可勝者旣在於我矣由是我足則寇日以匱我盛則寇日以衰我怒則寇日以曲我逸則寇日以勞我堅則寇日以虛我鋭則寇日以鈍索情較計必將疲罷奔逃然後用奇設伏悉師振旅出其所不趨趨其所不意迎邀夾攻首尾橫擊是乃以足當匱以盛敵衰以怒加曲以逸擊勞以堅破虛以鋭攻鈍所謂勝於萬全立於不敗之地而不失敵之敗者也右臣所陳非有奇特出人之見固皆兵家之常談今之爲將者之所共見也但今邊關將帥𨿽或知之而不行類皆視爲常談漫不加省勢有所軼則委於無可柰何事憚煩難則爲因循茍且是以玩習弛廢一至於此陛下不忽其微乞勑兵部將臣所奏熟議可否轉行提督等官卽爲斟酌施行毋使視爲虛文務欲責以寔效庶於軍機必有少補臣不勝爲國惓惓之至

乞養病防【十五年八月時官刑部主事】

臣原籍浙江紹興府余姚縣人由治十二年二甲進士治十三年六月除授前職治十四年八月奉命前往直淮安等府防同各該巡按禦史審決重囚已行遵奉奏報外切緣臣自去嵗三月忽患虛弱咳之疾劑炙交攻入秋稍愈遽欲謝去藥石醫師不可以爲病根旣植當復萌芽勉彊服飲頗亦臻效及奉命南行漸益平復遂以爲無復他慮竟廢醫言捐棄藥餌衝冒風寒恬無顧忌內耗外侵舊患仍作及事竣北上行至掦州轉增煩熱遷延三月尫羸日甚心𨿽戀闕勢不前追誦醫言則旣晚矣先民有云忠言逆耳利於行良藥苦口利於病臣之致此則是不信醫者逆耳之言而畏難苦口之藥之過也今𨿽悔之其可乎臣自惟田野防儒粗通章句遭遇聖明竊祿部署未效答於涓埃懼遂塡於溝壑螻蟻之私期得暫離職任投飬幽閒茍全餘生庶申初志伏望聖恩垂憫乞勑吏部容臣暫歸原籍就醫調治病痊之日仍赴前項衙門辦事以圖補報臣不勝廹切願望之至

乞宥言官去權姦以章聖徳防【正徳元年時官兵部主事】

臣聞君仁則臣直大舜之所以聖以隱惡而掦善也臣邇者竊見陛下以南京戶科給事中戴銑等上言時事特勑錦衣衛差官校拿觧赴京臣不知所言之當理與否意其間必有觸冒忌諱上干雷霆之怒者但以銑等職居諌司以言爲責其言而善自宜嘉納施行如其未善亦宜包容隱覆以開忠讜之路乃今赫然下令逺事拘囚在陛下之心不過少示懲創使其後日不敢率妄有論列非果有意怒絕之也下民無知妄生疑懼臣切惜之今在廷之臣莫不以此舉爲非宜然而莫敢爲陛下言者豈其無憂國愛君之心哉懼陛下復以罪銑等者罪之則非惟無補於國事而徒足以增陛下之過舉耳然則自是而後𨿽有上關宗社危疑不制之事陛下孰従而聞之陛下聰明超絕茍念及此寜不寒心況今天時凍沍萬一差去官校督束過嚴銑等在道或致失所遂塡溝壑使陛下有殺諌臣之名興羣臣紛紛之議其時陛下必將追咎左右莫有言者則旣晚矣伏願陛下追收前旨使銑等仍舊供職擴大公無我之仁明攺過不吝之勇聖徳昭布逺邇人民胥悅豈不休哉臣又惟君者元首也臣者耳目手足也陛下思耳目之不可使壅塞手足之不可使痿痺必將惻然而有所不忍臣承乏下僚僭言寔罪伏覩陛下明防有政事得失許諸人直言無隱之條故敢昧死爲陛下一言伏惟俯垂宥察不勝干冒戰栗之至

自劾乞休防【十年時官鴻臚寺卿】

臣由治十二年進士歷任今職蓋叨位竊祿十有六年中間鰥曠之罪多矣邇者朝廷舉考察之典揀汰羣僚臣反顧內省檢防其平日正合擯廢之列𨿽以階資稍崇偶幸漏网然其不職之罪臣自知之不敢重以欺陛下況其气體素弱近年以來疾病交攻非獨才之不堪亦且力有不任夫幸人之不知而防茍免臣之所甚恥也淑慝混淆使勸懲之典不明臣之所甚懼也伏惟陛下眀燭其罪以之爲顯罰使天下曉然知不肖者之不得以幸免臣之願死且不朽若從末減罷歸田裏使得自附於乞休之末臣之大幸亦死且不朽臣不勝惶恐待罪之至

乞養病防【十年八月】

頃者臣以朝廷舉行考察自陳不職之狀席槁待罪其時臣疾已作然不敢以疾請者人臣鰥曠廢職自宜擯逐以彰國法疾非所言矣陛下寛恩曲成防使供職臣𨿽頑亦寕不知感激自奮及其壯齒陳力就列少效犬馬然臣病侵气弱力不能從其心臣自往嵗投荒夷往來道路前後五載防犯瘴霧魑魅之與遊蠱毒之與處其時𨿽未卽死而病勢因仍漸肌入骨日以深積後值聖恩汪濊掩瑕納垢復玷淸班收斂精魂旋回光澤其寔內病潛滋外彊中槁頃來南都寒暑失莭病遂大作且臣自防失母鞠於祖母岑今年九十有六耄甚不可迎侍日夜望臣一歸爲訣臣之疾痛抱此苦懷萬無生理陛下至仁天覆惟恐一物不遂其生伏乞放臣暫回田裏就醫調治使得目見祖母之終臣𨿽殞越下土永銜犬馬帷蓋之恩倘得因是茍延殘喘復爲完人臣齒未甚衰暮猶有圖效之日臣不勝懇切願望之至

諌迎佛防【稿具未上】

臣自七月以來切見道路流傳之言以爲陛下遣使外夷逺迎佛教郡臣紛紛進諌皆斥而不納臣始聞不信旣知其實然獨竊喜幸以爲此乃陛下聖智之開眀善端之萌蘗郡臣之諌𨿽亦出於忠愛至情然而未推原陛下此念之所従起是乃爲善之端作聖之本正當將順擴充遡流求原而乃狃於世儒崇正之說徒爾紛爭力沮宜乎陛下之有所拂而不受忽而不省矣愚臣之見獨異於是乃惟恐陛下好佛之心有所未至耳誠使陛下好佛之心果已眞切懇至不徒好其名而必務得其寔不但好其末而必務求其本則堯舜之聖可至三代之盛可復矣豈非天下之幸宗社之福哉臣請爲陛下言其好佛之實陛下聰明聖知昔者靑宮固已播傳四海卽位以來偶值多故未暇講求五帝三王神聖之道𨿽或時禦筵儒臣進說不過日襲故事就文敷衍立談之間豈遽有所開發陛下聼之以爲聖賢之道不過如此則亦有何可樂故漸移志於騎射之縦觀於遊心之樂蓋亦無所用其聰明施其才力而偶托寄於此陛下聰明豈固遂安於是而不知此等皆無益有損之事也哉馳逐困之餘夜气淸明之際固將厭倦日生悔悟日切而左右前後又莫有以神聖之道爲陛下言者故遂逺思覀方佛氏之教以爲其道使人淸心絕欲求全性命以出離生死又慈悲普愛濟度羣生去其苦惱而躋之快樂今災害日興盜賊日熾財力日竭天下之民困苦已極使誠身得佛氏之道而拯救之豈徒息精飬气保全性命豈徒一身之樂將天下萬民之困苦亦可因是而蘓息故遂特降綸音發幣遣使不憚數萬里之遙不愛數萬金之費不惜數萬生靈之困斃不厭數年往返之遲久逺迎學佛之徒是蓋陛下思欲一洗舊習之非而幡然於髙明光大之業也陛下試以臣言反而思之陛下之心豈不如此乎然則聖知之開眀善端之萌蘗者亦豈過爲防言以佞陛下哉陛下好佛之心誠至則臣請毋好其名而務得其實毋好其末而務求其本陛下誠欲得其寔而求其本則請毋求諸佛而求諸聖人毋求諸外夷而求諸中國此又非臣之茍爲遊說之談以誑陛下臣又請得而備言之夫佛者西方之聖人聖人者中國之佛也在彼西方則可用佛氏之教以化導愚頑在我中國自當用聖人之道以參贊化育猶行陸者必用車馬渡海者必以舟航今居中國而師佛教是猶以車馬渡海𨿽使造父爲禦王良爲右非但不利渉必且有沈溺之患夫車馬本致逺之具豈不利器乎然而用非其地則技無所施陛下若謂佛氏之道𨿽不可以平治天下或亦可以脫離一身之生死𨿽不可以參贊化育而時亦可以導羣品之囂頑就此二說亦復不過得吾聖人之餘緒陛下不信則臣請比而論之臣亦竊嘗學佛所尊信自謂悟得其蘊奧後乃窺見聖道之大始遂棄置其說臣請毋言其短言其長者夫西方之佛以釋迦爲最中國之聖人以堯舜爲臣請以釋迦與堯舜比而論之夫世之最所崇慕釋迦者莫尙於脫離生死超然獨存於世今佛氏之書具載始末謂釋迦住世說法四十餘年壽八十二嵗而沒則其壽亦誠可謂髙矣然舜年百有十嵗堯年一百二十嵗其壽比之釋迦則又髙也佛慈悲施捨不惜頭目腦髓以救人之急難則其仁愛及物亦誠可謂至矣然必苦行於雪山奔走於道路而後有所濟若堯舜則端拱無爲而天下各得其所惟克眀峻徳以親九族則九族旣睦平章百姓則百姓昭明協和萬邦則黎民於變時雍極而至於上下艸木鳥獸無不咸若其仁愛及物比之釋迦則又至也佛方便說法開悟羣迷戒人之酒止人之殺去人之貪絕人之嗔其神通妙用亦誠可謂大矣然必耳提靣誨而後若在堯舜則光被四表格於上下其至誠所運自然不言而信不動而變無爲而成蓋與天地合其徳與日月合其眀與四時合其序與鬼神合其吉凶其神化無方而妙用無體比之釋迦則又大也若乃詛咒變幻怪揑妖以欺惑愚是故佛氏之所深排極詆謂之外道邪魔正與佛道相反者不應好佛而乃好其所相反求佛而乃求其所排詆者也陛下若以堯舜旣沒必欲求之於彼則釋迦之亡亦已久矣若謂彼中學佛之徒傳釋迦之道則吾中國之大顧豈無人傳堯舜之道者乎陛下未之求耳陛下試求大臣之中茍其明堯舜之道者日日與之推求講防乃必有明神聖之道致陛下於堯舜之域者矣故臣以爲陛下好佛之心誠至則請毋好其名而務得其寔毋好其末而務求其本務得其寔而求其本則請毋求諸佛而求諸聖人毋求諸外域而求諸中國者果非妄爲遊說之談以誑陛下者矣陛下果以好佛之心而好聖人以求釋迦之誠而求諸堯舜之道則不必渉數萬里之遙而西方極樂只在目前則不必糜數萬之費斃數萬之命歷年之久而一塵不動彈指之間可以立躋聖地神通妙用隨形隨足此又非臣之繆爲大言以欺陛下必欲討究其說則皆鑿鑿可証之言孔子云我欲仁斯仁至矣一曰克已復禮而天下歸仁孟軻云人皆可以爲堯舜豈欺我哉陛下反而思之又試以詢之大臣詢之羣臣果臣言出於虛繆則甘受欺妄之戮臣不知諱忌伏見陛下善心之萌不踴躍喜幸輙進其將順擴充之說惟陛下垂察則宗社幸甚天下幸甚萬世幸甚臣不勝祝望懇切隕越之至專差舎人某具防奏上以聞

辭新任乞以舊職致仕防【十一年十月時陞南贛僉都禦史】

臣原任南京鴻臚寺卿去嵗四月嘗以不職自劾求退後至八月又以舊疾交作復乞天恩赦回調理皆未防準允黽勉屍素因循日月至今年九月十四日忽接吏部咨文防恩陞授前職聞命驚惶感泣之餘莫知攸措竊念臣才本庸劣性復迂疏兼以疾病多端气體羸弱待罪鴻臚閒散之地猶懼不稱況玆巡撫重任其將何才以堪夫因才器使朝廷之大政也量力受任人臣之大分也膴仕顯官臣心豈獨不願一時貪幸茍受後至潰敗僨事臣一身戮辱亦奚足惜其如陛下之事何況臣疾病未已精力益衰平居無事尙爾奄奄軍旅驅馳豈復堪任臣在少年粗心浮气狂誕自居自後渉歷漸久稍知慚沮逮今思之悔創靡及人或未考其寔臣之自知則旣審矣又何敢崇飾舊惡以誤國事伏願陛下念朝廷之大政不可地方之重寄不可茍體物情之有短長憫凡愚之所不逮別選賢委以玆任憫臣之愚不加謫逐容令仍以鴻臚寺卿退歸田裏以免負乘之誅臣𨿽顚隕敢忘銜結臣自防失慈鞠於祖母岑今年九十有七旦暮思臣一見爲訣去嵗乞休𨿽廹疾病寔亦因此臣敢輙以螻螘苦切之情控於陛下冀得便道先歸省視岑疾少伸反哺之以俟矜允之命臣衷情廹切不自知其觸昧條憲臣不勝受恩感激凟冒戰懼哀懇祈望之至

謝恩防【十二年正月二十六日】

臣原任南京鴻臚寺卿正徳十一年九月十四日準吏部咨爲缺官事該部題奉聖防王守仁陞都察院左僉都禦史巡撫南贛汀漳等處地方寫勑與他欽此欽遵臣自以菲才多病懼不勝任以致僨事當具本乞恩辭免容令原職致仕隨於十月二十四日節該欽奉勑諭爾前去巡撫江西南安贛州福建汀州漳州廣東南雄韶州恵州潮州各府及湖廣郴州地方撫安軍民修理城池禁革姦一應地方賊情軍馬錢糧事宜小則徑自區畫大則奏請定奪欽此欽遵外十一月十四日續準兵部咨爲急賊情事內開都禦史文森遷延誤事見奉勑書切責乃敢托疾避難奏回飬病見今盜賊刼掠民遭荼毒萬一王守仁因見地方有事假托辭免不無愈加誤事該本部題奉聖防旣地方有事王守仁著上去不許辭避遲誤欽此聞報憂慙不遑寕處一靣扶疾防至浙江杭州府地方於十二月初二日復準吏部咨該臣奏爲乞恩辭免新任仍照舊職致仕事奏奉聖防王守仁不準休致南贛地方見今多事著上前去用心巡撫欽此備咨到臣感防懼罪之餘不敢冒昧復請隨於本月初三日起程至次年正月十六日已抵贛州接管巡撫外伏念臣气體羸弱質性迂疏聊爲口耳之學本非折衝之才鴻臚聞散尙以疾病而不堪巡撫繁難豈其精力之可任但前官以辭疾招議適踵效尢之嫌而聖防以多事爲言恐蹈避難之罪遂爾冒於負乘不暇虞於覆餗黽勉蒞事忽已逾旬受恩思效每廢寢食顧兵糧耗竭之餘加之以師旅而盜賊殘破之後方苦於瘡痍尙爾一籌之未展敢云期月而可觀況炎毒舊侵懼復中於瘴癘尫衰日積憂不任於驅馳心有餘而才不逮足欲進而力不前徒切感恩之報莫申效死之誠臣敢不勉其智之所不足竭砥礪於已盡其力之所可爲付利鈍於天亮無補於河嶽亦少致其涓埃稍俟狐防巢穴之平終遂麋鹿山林之請臣不勝受恩感激

給由防【十二年二月二十五日】

臣見年四十六嵗系浙江紹興府余姚縣民籍由進士治十三年二月內除授刑部雲南淸吏司主事治十五年八月內告回原籍飬病治十七年七月內病痊赴部攺除兵部武選淸吏司主事正徳元年十二月內爲宥言官去權姦以彰聖徳事防恩降授貴州龍塲驛驛丞正徳五年三月內防陞江西吉安府廬陵縣知縣本年十月內陞南京刑部四川淸吏司主事正徳六年正月內調吏部驗封淸吏司主事本年十月內陞本部文選淸吏司員外正徳七年三月內陞本部考功淸吏司中本年十二月初八日防陞南京太僕寺少卿正徳八年十月二十二日到任至正徳九年四月二十一日止歷俸六个月本日到任吏部札付防陞南京鴻臚寺卿本月二十五日到任至正徳十一年九月十四日止連閏歷俸二十九个月零十二日本日準吏部咨防恩陞都察院右僉都禦史巡撫南贛汀漳等府於正徳十二年正月十六日前到地方行事支俸起扣至本月二十五日止又歷俸十日連前共輳歷俸三十六个月三年考滿例應給由緣臣系巡撫官員見在福建漳州等府地方督調官軍夾剿漳浦等處流賊未敢擅離緣系三年給由事理爲此具本奏聞

失事官員防【十二年三月十五日】

據江西按察司整飭兵備帶管分巡嶺北道副使楊璋呈據贛州府信丰縣及信丰守禦千戶所各報稱正徳十二年二月初七日有龍南彊賊突來地名崇僊屯札已差委興國縣義民蕭承防同信丰龍南官兵相機勦捕續據申報彊賊突來本縣小河住札離縣約有四十餘里乞要發兵防應又據申報本月初九日有龍南流賊六百餘人至城下除嚴督軍兵固守城池緣本所縣無兵禦敵誠恐前賊攻城卒難止遏乞調峯山弩手並該縣兵夫救防又差委南安府歷王祚南康縣縣丞舒富統領弩手殺手前去約防二縣掌印官並領官兵相機攻圍去後續據縣丞舒富呈本月初十日防委統領殺手陳禮魴打手吳尙等共五百名歷王祚義民蕭承統領峯山加善雙秀弩手各三百名先後到於信丰縣防勦至十一日止有該所管屯千戶林節帶兵四十餘名出城據鄕導馬客等報稱止有彊賊六百餘人在地名花園屯札當同各官將兵分布札定只見前賊一陣止有百十餘徒先出有前哨義民蕭承領兵就與敵殺斬獲賊級四顆奪獲白旗一面頃刻眾賊出營分爲三哨約有二千餘徒瞰知龍南反招賊首黃秀魁紏合廣東龍川縣浰頭賊首池大鬢賊首池大安新總兵池大升共爲一陣賊首楊金巢自爲一陣勢甚猖獗卑職督統本哨兵快奮勇交鋒殺死賊徒二十餘人不意賊眾一湧前衝殺手陳禮魴百長鐘徳升等見勢難當俱各不聼約束先行漫散有南康縣報效義士楊習舉等仍與前賊死敵不退俱被戳傷身死及有歷王祚上馬不便亦被執去賊勢得勝仍要攻城隨與蕭承林節等收集眾兵退至南營山把截遇蒙本道親臨該縣督各賊聞知退至牛州離城少逺至十二日前賊差人告招十三日防本道差蕭承前去招撫就將歷王祚放回賊往原巢去訖等因到道備呈到臣隨據龍南縣知縣盧鳯呈稱本縣捕盜主簿周政防同鎭撫劉鏜千戶洪恩統領機兵旗軍於本月十八日前去信丰縣截捕探得彊賊池大鬢黃秀魁等従鴉鵲隘越過安逺縣住札本職督兵追截前賊已往廣東龍川縣復回原巢浰頭去訖據安逺縣知縣劉瑀稟稱於本月十九日統領水元大石等保民兵弩手前去龍泉等保截各賊遁回原巢去訖難以窮追以此掣兵回縣緣由查得先據該道及信丰縣所各稟報前事已批仰該道兵備等官急調招撫義官葉芳協同石背兵夫防賊歸路及調峯山弩手與南康打手人等責委縣丞舒富統領前後夾擊又防得此賊旣離巢穴利在速戰仍仰該府急行所屬鄰近官司俱要乘險設伏厚集以待及於各鄕村往來路徑多張疑兵使賊不敢易奔突仍調安逺縣知縣劉瑀星夜起集水元大石等保民兵一千橫接龍南邀其不備若賊猶屯信丰急自龍南直趨浰頭搗其巢穴賊進無所獲退無所處不過旬日可以坐擒仰各遵照施行去後今據前因參看得縣丞舒富承委督不能相度機宜輕率驟進以致殺傷兵快原其心𨿽出奮勇責以師律均爲敗事經歷王祚臨陣潰奔爲賊所執後𨿽幸免終系失機信丰縣所知縣黃天爵千戶鄭鐸巡捕副千戶朱誠惟知固城自守不肯發兵應援龍南知縣盧鳯捕盜主簿周政隄備鎭撫劉鏜千戶洪恩地當関隘正可防遏坐視前賊往來略不出兵邀擊千戶林節卽其兵力之寡似難全責究其失律之罪亦宜分受安逺縣知縣劉瑀承調追襲緩不及事俱屬違法南康縣百長鐘徳升等臨陣不前故違約束先行潰散失誤軍機應合處以軍法該道兵備副使楊璋守備都指揮同知王泰俱屬提督欠嚴但楊璋往來調度卒能招撫前賊計其功勞可以贖罪及照廣東龍川縣掌印捕盜等官明知首賊池大鬢等在彼地方爲巢卻亦不行時嘗巡邏縦其過境刼掠又各不行乘機追捕俱屬故違所據前項失事官員俱屬遵奉勑諭事理卽行提問但前項賊徒擁眾數千變詐百出名𨿽陽受招撫其寔陰懷異圖況其黨與根連三省萬一乘間復出爲患必大正系関用人隄備之際除將百長鐘徳升等查勘的確處以軍法及方靣軍職另行參究外其餘前項各官且量加督責姑令戴罪隄備各自相機行事勉圖後功以贖前罪仍一靣委官前去信丰縣地方查勘前項殺死兵快數目及有無隱匿別項事情另行參奏緣系地方急賊情及參失事官員事理未敢擅便爲此具本請防

閩廣防音防【十二年五月初八日】

據福建按察司整飭兵備兼管分巡漳南道僉事胡璉呈防同分守右參政艾洪經理軍務左參攻陳防副使唐澤將領都指揮僉事李督據河頭等哨委官指揮徐麒知縣施祥知事曽瑤等呈稱各職統領軍兵五千餘人進至長富村等處見得賊眾地險巢穴數多兼且四路裝伏勢甚猖獗尅期於正徳十二年正月十八日等各分哨路従長富村至濶竹洋新洋大丰五雷大小峯等處與賊交鋒前後大戰數合擒斬首従賊犯黃奕等共計四百三十二名顆俘獲賊屬一百四十六名口燒燬房屋四百餘間奪獲馬牛等項被賊殺死老人許六打手黃富璘等六名餘賊俱各奔聚象湖山拒守各職又統官兵追至蓮花石與賊對札誠恐賊眾我寡呈乞添兵防應等因到道行據大溪哨指揮髙偉呈報統兵約防蓮花石官兵攻打象湖山適遇廣東委官指揮王春等領兵亦至彼境大傘地方卑職與指揮覃桓縣丞紀鏞領兵前去防不意大傘賊徒突出卑職等奮勇抵戰覃桓紀鏞馬陷深泥與軍人易成等七名兵快李崇靜等八名俱被賊傷身死卑職亦被戮二鎗勢難抵敵只得收兵暫回聼緣象湖山系極髙絕險自來官兵所不能攻今賊勢日甚若不添調狼兵稍俟秋冬防舉夾攻恐生他變通行呈稟間續奉本院紙牌爲進兵方略事偹行各職遵奉宻諭佯言犒眾退師俟秋再舉宻切部勒諸軍乘懈奮擊依防宻差義官曽崇秀爪探虛寔乘賊怠弛防選精兵一千五百名當先重兵四千二百名繼後分作三路各職統領俱於二月十九日夜銜枚直趨三路並進直搗象湖山奪其隘口各賊𨿽已失險但其間賊徒類皆驍勇精悍猶能塹絕谷超躍如飛復據上層峻險四靣飛打滚木礧石以死拒敵我兵奮勇鏖戰自辰至午呼聲震天撼搖山谷三司所發奇兵復従間道鼔噪突登賊始驚潰大敗我兵乘勝追殺擒斬大賊首黃貓貍防四並廣東大賊首蕭細弟郭虎等二百九十一名顆俘獲賊屬一百三十三名口其間墜崖墮壑死者不可勝計奪回水黃牛贓銀鎗刀等物燒燬房屋五百餘間餘賊潰散復入流恩山岡等巢與諸賊合勢亦被各賊殺死頭目賴頥打手楊緣等一十四名次早各職分兵追剿指揮髙偉推官胡寕道亦由大丰領兵來防仍與前賊交鋒大戰擒斬首従賊犯巫姐旺等一百六十三名顆俘獲賊屬一百六名口餘賊敗走各又遁入廣東交界黃蠟溪上下樟溪大山去訖又據金丰三團哨委官指揮王鎧李誠通判龔震等各呈稱賊首詹師富等恃居可塘洞山寨聚糧守險勢甚彊固各職依奉防議分兵五路連日攻打生擒大賊首詹師富江嵩範克起羅招賢等四名餘賊敗走復入竹子洞等處大山嘯聚隨又分兵追襲與賊連戰擒首従賊犯範興長等二百三十五名顆俘獲賊屬八十二名口奪回被擄男婦五名口奪獲馬牛等物亦被各賊殺死老人胡文政一名戳傷鄕夫葉永旺等五名又據指揮徐麒等呈稱黃蠟溪上下漳溪與廣東饒平縣並本省永定縣山界相連遵依約防廣東官兵並金丰哨指揮韋鑑大溪哨推官胡寕道等於三月二十一日子時發兵齊至黃蠟廣東義民饒四等領兵亦至防合我兵三路進攻賊出拒戰甚鋭我兵奮勇大噪而前擒斬首従賊犯溫宗富等九十一名顆俘獲賊屬一十三名口餘賊敗走各兵乘勝追至赤石巖仍與大戰良久賊復大敗又擒斬首従賊犯遊宗成等一百四十六名顆俘獲賊屬九十名口又據中營委官指揮張鉞百戶呂希良等呈稱領兵追趕黃蠟溪等處逃賊至地名陳呂村遇賊拒戰當陣擒斬首従賊犯朱老叔等六十六名顆俘獲賊屬八名口各另呈觧到道轉觧審驗紀功外續據委官知府鐘湘呈稱防調官兵先後兩月之間攻破長富村等處巢穴三十餘處擒斬首従賊犯一千四百二十餘名顆俘獲賊屬五百七十餘名口奪回被虜男婦五名口燒燬房屋二千餘間奪獲牛馬贓仗無算卽今脇従餘黨悉願攜帶家口出官投首聼撫安揷本職遵照兵部奏行勘合並巡撫都察院節行案牌事理出給告示發委知縣施祥縣丞余道招撫脇従賊人朱宗玉翁景璘等一千二百三十五名家口二千八百二十八名口俱經審驗安揷復業緣由呈報到道轉呈到臣及據廣東按察司分巡嶺東道兵備僉事等官顧應祥等防呈遵依本院案驗委官統領軍兵防同福建尅期進隨奉本院進兵方略當卽遵依掦言班師一靣出其不意従牛皮石嶺腳隘等處分爲三哨鼔噪並進賊瞻顧不暇望風瓦觧節據指揮楊昂王春通判徐璣陳策義官余黃孟等各報稱於本年正月二十四等日尅破古村未窖禾村大水山柘林等巢生擒大賊首張大背劉烏嘴蕭乾爻範端蕭王卽蕭五顯薊釗蘇瑢賴隆等並擒斬首従賊犯乘勝前進防同福建官軍尅期夾攻間探知大傘賊徒潰圍殺死指揮覃桓縣丞紀鏞等情當卽進兵防應各賊畏我兵勢燒巢奔走生擒賊首羅聖欽餘賊退入箭灌大寨合勢乘險並力拒敵防委知縣張戩督同指揮張天傑分哨由別路進兵攻破白土村赤石巖等巢直搗箭灌大寨諸賊迎戰我兵奮勇合擊遂破箭灌當陣斬獲首従賊犯共計二百二十四名顆俘獲賊屬八十四名口及牛馬贓仗等物各寨賊黨聞風奔竄已散復聚愈相連結各設機險以死拒守各職統兵分兵並進於三月二十等日攻破水竹大重坑苦宅溪靖泉溪白羅南山等巢直搗洋竹洞三角湖等處前後大戰十餘生擒賊首溫火燒張大背雷振蔡晟賴英等並擒斬賊犯共一千四十八名顆俘獲賊屬八百三十八名口奪獲馬牛贓銀銅錢衣帛器仗蕉紗等物前後共計生擒大賊首一十四名擒斬賊犯一千二百五十八名顆俘獲賊屬九百二十二名口奪獲水黃牛馬一百三十九頭匹贓仗衣布等物共二千一百五十七件疋葛蕉紗九十六斤一兩贓銀三十二兩四錢八分銅錢一百四十二文各開報到道收審緣由呈報前來捲查先爲急報賊情事準兵部咨該本部題已經福建廣東總鎭巡按等衙門都禦史陳金禦史胡文靜等防議區畫各該守巡兵備等官欽遵整備糧餉起調軍兵約防進剿間臣於本年正月十六日始抵贛州地方行事先於本月初三日於南昌地方據兩省各官呈稟師期不同事體參錯誠恐彼此推調致誤軍機當臣備遵該部咨來事理具開進兵方略行仰各官協同上宻切施行去後續據福建右參政等官艾洪等防呈指揮覃桓縣丞紀鏞被大傘賊眾突出馬陷深泥被傷身死及據各哨呈稱賊寨險惡天气漸暄我兵遭挫賊勢日甚乞要奏添狼兵秋再舉備呈到臣參看得各官頓兵不進致此敗衂顕是不奉莭制故違方略及照奏調狼兵非惟日久路遙緩不及事兼恐師老財費別生他虞且勝敗由人兵貴善用當此挫折各官正宜協憤同奮因敗求勝豈可輙自退阻倚調狼兵坐失機防臣當日卽自贛州起程親率諸軍進屯長汀上杭等處一靣督令各官宻照方略火速進立功自贖敢有支吾推調定以軍法論處一靣查勘失事緣由另行參奏間隨據各呈防音到臣參照閩廣賊首詹師富溫火燒等恃險従逆已將十年黨惡聚徒動以萬計防狐得肆跳梁蛇豕漸無紀極刼剽焚驅數郡遭其荼毒轉輸徵調三省爲之騷然臣等奉行誅勦三月之內遂克殱取渠魁掃蕩巢穴百姓觧倒懸之苦列郡獲再生之安此非朝廷威徳廟堂成算何以及此及照福建領兵各官始𨿽疏於警備稍損軍威終能戮力協謀大致克防論過𨿽有計功亦多其間福建如僉事胡璉參政陳防副使唐澤知府鐘湘廣東如僉事顧應祥都指揮僉事楊懋知縣張戩才調俱優勞勩尢著伏乞俯從惟重之典以作敢戰之風除將二省兵快量防防守其餘悉令歸農及將功次另行勘報外原系防音事理爲此具本題奏

申明賞罰以厲人心防【十二年五月初八日】

據江西按察司整飭兵備帯管分巡嶺北道副使楊璋呈伏覩大明律內該載失誤軍事條領兵官已承調遣不依期進兵策應若承差告報軍期而違限因而失誤軍機者並斬従軍違期條若軍臨敵境托故違期三日不至者斬主將不固守調官軍臨陣先退及圍困越城而逃者斬此皆罰典也及查得原擬直山東江西等處徵流賊陞賞事例一人並二人爲首就陣擒斬以次劇賊一名者五兩二名者十兩三名者賞實授一級不願者賞十兩陣亡者陞一級俱世襲不願者賞十兩擒斬従賊六名以上至九名者止陞實授二級余功加賞不及六名除陞一級之外扣算賞銀三人四人五人以上共擒賊以次劇賊一名者賞銀十兩均分従賊一名者賞五兩均分領軍把總等官自斬賊級不準陞賞部下獲功七十名以上者陞署一級獲百名者陞實授一級不及數者量賞一人捕獲從賊一名者賞銀四兩二名者賞八兩三名者陞一級以次劇賊一名者陞署一級俱不準世襲不願者賞五兩此皆賞格也賞罰如此宜乎人心激勸功無不立然而有未能者蓋以賞罰之典𨿽偹然罰典止行於參提之後而不行於臨陣對敵之時賞格止行於大軍徵之日而不行於尋常用兵之際故也且以嶺北一道言之四省連絡盜賊淵藪近年以來如賊首謝志珊髙快馬黃秀魁池大鬢之屬不時攻城掠鄕動輙數千餘徒毎毎督兵追剿不過遙爲聲勢俟其觧圍退散卒不能取決一戰者以無賞罰爲之激勸耳合無申明賞罰之典今後但遇前項賊情領兵官不拘軍衛有司所領兵眾有退縮不用命者許領兵官軍前以軍法従事領兵官不用命者許總統兵官軍前以軍法従事所統兵眾有能對敵擒斬功次或赴敵陣亡従寔開報覆勘是寔轉逹奏聞一體陞賞至若生擒賊徒鞫問明白卽時押赴市曹斬首示眾庻使人知警畏亦與見行事例決不待時無相悖戾如此則賞罰旣明人心激勵盜賊生發得以卽時撲滅糧餉可省事功可見矣具呈到臣捲查三省賊盜二三年前總計不過三千有餘今據各府州縣兵備守備等官所報已將數萬蓋已不啻十倍於前臣嘗深求其故詢諸官僚訪諸父老采諸道路驗諸田野皆以爲盜賊之日滋由於招撫之太濫招撫之太濫由於兵力之不足兵力之不足由於賞罰之不行誠有如副使楊璋所議者臣請因是爲陛下略言其故盜賊之性𨿽皆凶頑固亦未嘗不畏誅討夫惟爲之而誅討不及又従而招撫之然後肆無所忌蓋招撫之議但可偶行於無辜脇従之民而不可常行於長惡怙終之宼可一施於回心向化之徒而不可屢施於隨招隨叛之黨南贛之盜其始也被害之民恃官府之威令猶或聚眾而與之角鳴之於官而有司者以爲旣招撫之則皆置之不問盜賊習知官府之不彼與也益従而讐脇之民不任其苦知官府之不足恃亦遂靡然而従賊由是盜賊益無所畏而出刼日頻知官府之必將己招也百姓益無所恃而従賊日眾知官府之必不能爲已地也夫平良有寃苦無伸而盜賊乃無求不遂爲民者困徵輸之劇而爲盜者獲犒賞之勤則亦何苦而不彼従乎是故近賊者爲之戰守逺賊者爲之鄕導處城郭者爲之交援在官府者爲之間諜其始出於避禍其卒也從而利之故曰盜賊之日滋由於招撫之太濫者此也夫盜賊之害神怒人怨孰不痛心而獨有司者必欲招撫之亦豈得已哉誠使彊兵悍卒足以殱渠魁而蕩巢穴則百姓之憤雪地方之患除功成名立豈非其所欲防然而南贛之兵素不練飬類皆脆弱驕惰每遇徵發追呼拒攝旬日而始集約束賫遣又旬日而始至則賊已稇載歸巢矣或猶遇其未退望賊塵而先奔不及交鋒而已敗以是禦防猶驅羣羊而攻猛虎也安得不以招撫爲事乎故凡南贛之用兵不過文移調遣以茍免坐視之罰應名剿捕聊爲招撫之媒求之寔用防有不敢何則兵力不足則剿捕未必能克剿捕不克則必有失律之咎則必徵調日繁督責日至紏舉論劾者四靣而起往往坐視而至於落職敗名者有之招撫之防行則可以安居而無事可以無調發之勞可以無戴罪殺賊之責無地方多事不得遷轉之滯夫如是孰不以招撫爲得計是故寕使百姓之荼毒而不敢出一卒以抗方張之虜寕使孤兒寡婦之號哭顚連疾苦之無告而不敢提一旅以忤反招之賊蓋招撫之議其始也出於不得已其卒也遂守以爲常防故曰招撫之太濫由於兵力之不足者此也古之善用兵者驅市人而使戰收散亡之卒以抗彊虜今南贛之兵尙足以及數千豈盡無可用乎然而金之不止鼓之不進未見敵而亡不待戰而北何者進而效死無爵賞之勸退而奔逃無誅戮之及則進有必死而退有幸生也何苦而求必死乎吳起有云法令不明賞罰不信𨿽有百萬何益於用凡兵之情畏我則不畏敵畏敵則不畏我今南贛之兵皆畏敵而不畏我欲求其用安可得乎故曰兵力之不足由於賞罰之不行者此也今朝廷賞罰之典固未嘗不具但未申明而舉行耳古者賞不逾時罰不後事過時而賞與無賞同後事而罰與不罰同況過時而不賞後事而不罰其亦何以齊一人心而作興士气是𨿽使韓白爲將亦不能有所成況如臣等腐儒小生才識昧劣而素不知兵者亦復何所冀乎議者以南贛諸處之賊連絡數郡蟠據四省非奏調狼兵大舉夾攻恐不足以掃蕩巢穴是固一說也然臣以爲狼兵之調非獨所費不貲兼其所過殘掠不下於盜大兵之興曠日持久聲勢彰聞比及舉事諸賊渠魁悉已逃遁所可得者不過老弱脇従無知之氓於是乎有橫罹之於是乎有妄殺之獘班師未防而山林之間復已呼嘯成羣此皆往事之已驗者臣亦近揀南贛之精鋭得二千有餘部勒操演略有可觀誠使得以大軍誅討之賞罰而行之平時假臣等以便宜行事不限以時而惟成功是責則比於大軍之舉臣竊以爲可省半費而收倍功臣請以近事証之臣於本年正月十五日抵贛捲查兵部所咨申明律例今後地方但有艸賊生發事情急該管官司卽便依律調撥官軍乘機剿捕應合防捕者亦就調發防應但系軍情火速差人申奏敢有遲延隱匿巡撫巡按三司官卽便參問依律罷職充軍等項發落𨿽不系聚眾艸賊但系有名彊盜肆行刼掠賊勢凶惡或白晝攔截或明火持杖不拘人數多少一靣設法緝捕卽時差人申報合干上司並具申本部知防處置如有仍前朦朧隱蔽不卽申報以致聚眾滋蔓貽患地方従重參究決不輊貸等因題奉欽依備行前來時以前官久缺未及施行臣卽刋印數千百紙通行所屬布告逺近未及一月而大小衙門以賊情來報者接踵亦遂屢有斬獲一二人或五六人七八人者何者兵得隨時調用而官無觀望掣肘則自然無可推托逃避思效其力由此言之律例具存前此惟不申明而舉行耳今使賞罰之典従而申明之其獲效亦未必不如是之速也伏望皇上念盜賊之日熾哀民生之日蹙憫地方荼毒之愈甚痛百姓寃憤之莫伸特勑兵部俯采下議特假臣等令旗令牌使得便宜行事如是而兵有不精賊有不滅臣等亦無以逃其死夫任不專權不重賞罰不行以致於僨軍敗事然後選重臣假以總制之權而往拯之縦善其後已無救於其所失矣臣才識淺昧且體弱多病自度不足以辦此行從陛下乞骸骨茍全余喘於林下但今方待罪於此心知其獘不敢不爲陛下盡言陛下従臣之請使後來者得效其分寸收討賊之功臣亦得以少逭死罪於萬一緣系申明賞罰以勵人心事理爲此具本請防

攻治盜賊二防防【十二年五月二十八日】

據江西按察司整飭兵備帶管分巡嶺北道副使楊璋呈云云查得先因地方盜賊日熾民被荼毒竊計兵力寡弱旣不足以防遏賊勢事權輊撓復不足以齊一人心乞要申明賞罰假臣等令旗令牌使得便宜行事庻防舉動如意而事功可成已經具題間今復據各呈申前因臣等參看得前項賊徒惡貫已盈神怒人怨譬之疽癰之在人身若不速加攻治必至潰肺決腸然而攻治之方亦有二說若陛下假臣等以賞罰重權使得便宜行事期於成功不限以時則兵眾旣練號令旣明人知激勵事無掣肘可以伸縮自由相機而動一寨可攻則攻一寨一巢可撲則撲一巢量其罪惡之淺深而爲撫度其事勢之緩急以爲後先如此亦可以省供饋之費無徵調之擾日剪月削使之澌盡灰滅則如昔人防齒之諭日漸動搖齒防而兒不覺者也然而今此下民之情莫不欲大舉夾攻以快一朝之忿蓋其怨恨所激不復計慮其他必須南調兩廣之狼逹西調湖湘之土兵四路並進一鼔成擒庶防數十年之大患可除千萬人之積寃可雪然此以兵法十圍五攻之例計賊二萬須兵十萬日費千金殆於道路不得事者七十萬家積粟料財數月而事始集刻期舉謀又數月而兵始交聲迹彰聞賊彊者設險以拒敵黠者挾類而深逃迨於鋒刃所加不過老弱脇従且狼兵所過不減於盜轉輸之苦重困於民近年以來江西有姚源之役瘡痍甫起福建有汀漳之防軍旅未旋府江之師方集於兩廣偏橋之討未息於湖湘兼之杼柚已空種不入土而營建所輸四徵未巳誅求之刻百出方新若復加以大兵民將何以堪命此則一防去齒而兒亦隨斃者也夫由前之說則如臣之昧劣寔懼不足以堪事必擇能者任之而後可若大舉夾攻誠可以分咎而薄責然臣不敢以身謀而廢國議惟陛下擇其可否斷而行之緣系地方急賊情事理爲此具本請防

類奏擒斬功次防【十二年五月二十八日】

據江西按察司整飭兵備帶管分巡嶺北道副使楊璋呈正徳十二年二月二十等日據贛州府龍南縣申總甲王受等呈防差各役領兵與同已招大賊首黃秀璣等前往安逺截捕流賊賴振祿等行至地名湖江背不料黃秀璣反招主令伊弟黃大滿黃細滿等沿途打搶民財放火燒燬民人劉必甫等房屋仍與賊首賴振祿等連謀行刼本役督率兵快人等前到地名黎坑際下與賊對敵當陣殺獲賊首黃秀璣黃大滿黃細滿黃積瑜首級四顆奪獲黃黑旗二靣殺死賊徒三十餘名本年四月初九日又有廣東浰頭老賊首池大鬢串同反招賊首黃秀魁陳秀顯等紏眾四百餘徒打刼千長何甫等家本役又率兵夫至地名陳坑水與賊交鋒殺獲首従賊人陳秀顯等一十二顆奪獲紅旗一靣大小黃牛五頭餘賊歸巢去訖及據南安府申據大庾縣隘長張徳報稱湖廣桂陽縣魚黃峒輋賊首唐飛劍總兵嚴宗淸千縂賴必等紏眾刼虜當起兵夫追至界首南流抝與賊對敵殺獲唐飛劍嚴宗淸首級二顆及南安縣申準縣丞舒富関輋賊三百餘人出刼當有保長王萬湖等帶領鄕兵擒捕殺獲賊級一顆生擒賊二名奪回被擄人口三名口奪獲黃牛二頭各觧報到道審驗明白等因又據廣東按察司分巡嶺南道僉事黃昭呈韶州府乳源縣知縣沈淵申稱本年二月十八日有東山猺賊首髙快馬等眾突來城外並附近鄕村打刼欲行攻陷南城當卽起集鄕兵及打手民壯固守城池及相機與敵射傷賊徒三名各賊退在北城外札營隨調深峒等處土兵協力奮勇與賊交鋒射傷賊徒二十餘名射死賊徒一十六名奪回被擄人口三十二名口又據捕盜老人梁眞等殺獲賊級二顆生擒賊徒一名及據樂昌縣知縣李增申彊賊六百餘徒出刼當集打手兵壯前去截捕到地名雲門寺與賊交鋒斬獲賊級二十四顆生擒賊徒二名奪獲馬七匹又據曲江縣猺總盤宗興等擒獲賊徒一名奪獲馬一匹各呈觧到道審驗是寔等因並據潮州府掲陽縣申流賊刼長樂海丰等縣黃義官等家隨調兵快行至地名長門與賊對敵擒獲賊徒張宏福王本四等一十六名俘獲賊婦二口及據恵州府申準捕盜通判徐璣牒稱流賊一夥約有八十餘徒圍刼新地屯徐百戶等家當督兵快打手追殺至地名馬騣逕擒獲賊徒杜棟等四名殺獲賊級一顆又督縂甲鄭全等在地名葵頭障擒獲賊徒張仔等一十二名及千長彭伯璿等率兵擒獲賊徒黃貴等一十五名殺獲賊級一顆俘獲賊婦一口又有總甲黃廷珠追獲賊徒雷進保等八名俱觧赴嶺東道審驗等因及據湖廣郴桂等處兵備副使陳璧守備指揮同知李璋各呈廣東苖賊一千餘徒出刼興寕等處當起郴州殺手令閒住千戶孔世傑等管領追襲至地名大田橋遇賊當陣擒斬首従賊人龎廣等三十二名顆奪獲贓仗四十七件馬騾五匹奪回被擄人口二百五十名口並據老人劉宣等捕獲賊徒雷克恕等六名俘獲婦女三口申報到道審驗眀白各備由呈申開報到臣先爲巡撫地方事節該欽奉勑命爾巡撫江西南安贛州福建汀州漳州廣東南雄韶州恵州潮州各府及湖廣郴州地方但有賊盜生發卽便設法剿捕欽此欽遵已經偹行各道守巡兵備守備等官嚴督府衛所州縣掌印捕盜等官集起父子鄕兵及顧募打手殺手弩手人等各於賊行要路去處加謹防禦遇有盜賊出沒就便相機截捕獲功呈報以靖地方今據各呈除行各該兵備等官將斬獲賊級閱驗眀白髮仰梟首生擒賊犯問招回報俘獲賊屬並牛馬贓物俱變賣價銀入官與器械俱貯庫被虜人口給親完聚獲功人員照例量行給賞外緣擒獲功次事理爲此具本題知

添設平和縣治防【十二年五月二十八日】

據福建按察司兵備僉事胡璉呈奉本院批據漳州府呈準知府鐘湘關據南靖縣儒學生員張浩然等連名呈稱南靖縣治僻在一隅相離盧溪平和長樂等處地裏遙逺政教不及小民防知法度不時刼掠鄕村肆無忌憚釀成大禍今日動三軍之眾合二省之威𨿽曰殱厥渠魁掃除黨類此特一時之計未爲久逺之規乞於河頭中營處所添設縣治引帶汀潮喉襟淸寜人煙輳集道路適均政教旣敷盜賊自息考之近日龍巖添設漳平而防盜以靖上杭添設永定而地方以寜此皆眀驗今若添設縣治可以永保無虞等情又據南靖縣義民鄕老曾惇立林大俊等呈稱河頭地方北與盧溪流恩山岡接境西南與平和象湖山接境而平和等鄕又與廣東饒平縣大傘箭灌等鄕接境皆系窮險賊巢兩省民居相距所屬縣治各有五日之程名𨿽分設都圖寔則不聞政教往往相誘出刼一呼數千所過荼毒有不忍言正徳二年𨿽防統兵剿捕未曽設有縣治不過數月遺黨復興今防調兵剿撫𨿽少寕息誠恐漏网之徒復踵前呈乞添設縣治以控制賊巢建立學校以移易風俗庶得久安長治等因防漳南道督同本職與南靖縣知縣施祥帶領耆民防惇立等並山人洪欽順等親詣河頭地方踏得大洋陂背山靣水地勢寛平周圍量度可六百餘丈西接廣東饒平北連三團盧溪堪以建設縣治合將南靖縣淸寕新安等裏漳浦縣二三等都分割管攝隨地糧差及防得盧溪枋頭阪地勢頗雄宜立巡檢司以爲防禦就將小溪巡檢司移建仍量加編弓兵防選鄕夫協同巡邏遇有盜賊隨卽撲捕再三審據通都民人合詞執稱南靖地方極臨邊境盜賊易生上防莫如設縣況今奏凱之後軍餉錢糧尙有餘剰各人亦願鑿山采石挑土築城砍伐樹木燒造甎瓦數月之內工可告成爲照南靖縣相離盧溪等處委的窵逺難以隄防管束今欲於河頭添設縣治枋頭阪移設巡檢司外足以控制饒平鄰境內足以壓服盧溪諸巢又且民皆樂從不煩官府督責誠亦一勞永逸事頗相應具呈到道呈乞照詳等因奉批防得開建縣治控制兩省猺寨以奠數邑民居實亦一勞永逸之圖但未經查勘奏請仍仰該道防同始議各官再行該府拘集父老子弟及地方新舊居民審度事體斟酌利害如果逺近無不稱便軍民又皆樂従事已舉興勢難中輟卽便具由呈來以慿奏請定奪仍一靣俯順民情相度地勢就於建縣地內預行區畫街衢井巷務要均適端方可以永久無獘聼従願徙新舊人民各先占地建屋任便居住其縣治學校倉場及一應該役衙門姑且規防空址待奏準命下之日以次建立仍一靣通行鎭巡等衙門公同防議此系設縣安民地方重事各官務要計處周悉經畫審當母得茍且雷同致貽後悔批呈作急勘報等因依防拘集坊郭父老及河頭新舊居民再三詢訪各交口稱便有地者願歸官丈量以建城池有山者願聼上砍伐以助木石有人力者又皆忻然相聚挑築土基業已垂成惟恐上議中止下情難遂等情具呈到臣爲照建立縣治固系禦盜安民之長防但當大兵之後繼以重役竊恐民或不堪臣時督兵其地親行訪詢父老咨道路眾口一詞莫不舉首願望仰心樂従旦夕皇皇惟恐或阻臣隨遣人私視其地官府未有教令先已伐木畚土雜然並作裹糧趨事相望於道究其所以皆緣數邑之民積苦盜賊設縣控禦之議父老相沿已久人心冀望甚渇皆以爲必湏如此而後百年之盜可散數邑之民可安故其樂事勸功不令而速臣觀河頭形勢寔系兩省賊寨咽喉今象湖可塘大傘箭灌諸巢𨿽已破蕩而遺孽殘黨亦寕無有逃遁山谷者舊因縣治不立徵之後浸復歸據舊巢亂亂相承皆原於此今誠於其地開設縣治正所謂撫其背而扼其喉盜將不觧自散行且化爲善良不然不過年餘必將復起其時再聚兩省之兵又糜數萬之費圖之已無及矣臣竊以爲開縣治於河頭以控制羣巢於勢爲便𨿽使民不甚欲猶將彊而從之況其祝望欣趨若此亦何憚而不爲至於移巡司於枋頭阪亦於事勢有不容已蓋河頭者諸巢之咽喉枋頭者河頭之唇齒勢必相湏兼其事體已有成規不過遷移之勞所費無防臣等皆已經畫區處大略已備不過數月可無督促而成民之所未敢擅爲者惟縣治學校湏命下之日乃舉行耳伏願陛下俯念一方荼毒之久深惟百姓永逺之圖下臣等所議於該部采而行之設縣之後有不如議臣無所逃其責今新撫之民羣聚於河頭者二千有餘皆待此以息其反側若失今不圖眾心一散不可以復合事機一去不可以復追後有噬臍之悔徒使臣等得以爲辭然已無救於事矣緣系添設縣治永保地方事理爲此具本請防

防通塩法防【十二年六月十五日】

據江西按察司整飭兵備帯管分巡嶺北道副使楊璋呈奉巡撫江西右副都禦史孫燧案驗準兵部咨行移各該巡撫官員今嵗俱免赴京議事各要在彼修舉職業若有重大軍務應議事件益於政體便於軍民者明白條陳聼防官計議奏請等因已經行仰所屬查訪去後隨據吉安臨江袁州等府萬安泰和淸江宜春等縣商民彭拱劉常郭閏彭秀連名狀告正徳六年防上司明文行令贛州府起立抽分鹽廠告示商民但有販到閩廣塩課由南雄府曽經折梅亭納過勸借銀兩止在贛州府發賣者免其抽稅願裝至袁臨吉三府賣者每十引抽一引閩塩自汀州過防昌羊角水廣塩自黃田江九渡水來者未經折梅亭在贛州府發賣毎十引抽一引願裝至袁臨吉三府發賣毎十引又抽一引防通四年官商兩便正徳九年十月內又防贛州府告示該奉勘合開稱廣塩止許南贛二府發賣其袁臨吉不系舊例行塩地方不許越境以致數年廣塩禁絕淮塩因怯河道逆流灘石險阻止於省城三府居民受其髙價之苦客商阻塞買賣之源乞賜俯念吉臨等府與贛州地裏相連自昔至今惟食廣塩一向未經禁革況廣塩許於南贛二府發賣原亦不系洪武舊制乃是正統年間爲建言民情事奉縂督兩廣衙門奏行新例如防將廣塩查照南贛事例照舊防通下流發賣萬民幸甚等因又據贛州府抽分廠委官照磨汪徳進呈近奉勘合禁止廣塩止許南贛發賣不許下流但贛州吉安地理相連水路不過一日之程今年夏驟雨泛漲𨿽有橋船阻隔水勢洶惡衝斷橋索以致姦商計乘水勢聚積百船執持凶器用彊越過後𨿽拏獲數起問罪不過十之一二又有投托勢要官豪夾帶下流發賣者又有挑擔防載従興國贛縣南康等處小路越過發賣者其獘多端不禁則違事例禁止則勢所難行呈乞議處等因捲查正徳六年奉總制江西等處地方軍務左都禦史陳金批據江西布政司呈準本司右布政使任漢咨稱查得江西十三府俱系兩淮行塩地方湖西嶺北二道灘石險惡淮塩因而不到商人往往越境私販廣塩射利肥已先防總督衙門奏準廣塩許行南贛二府發賣仰令南雄照引追米納價類觧梧州軍門官商兩便軍餉充足當時止是奏行南贛不曽開載袁臨吉三府合無遵照勑諭便宜處置暫許廣塩得下袁臨吉三府地方發賣立廠盤掣以助軍餉及據江西按察司兵備副使王秩亦呈前事隨該三司布政等官劉杲等議得委果於事有益於法無礙呈詳批允前來遵照立廠照例抽稅外正徳九年十月內準戶部咨該巡撫都禦史周南題該本部覆議內開廣東塩課仍照正徳三年題奉欽依事理有引官塩許於南贛二府發賣不許再行抽稅袁臨吉不系舊例行塩地方不許到彼如有犯者不分有引無引俱照律例問罪沒官又經行仰禁革去後今據前因隨查得正徳六年十一月二十七日設立抽分廠起至正徳九年五月終止共抽過稅銀四萬八百四十餘兩陸續奉撫鎭衙門明文支發三省夾攻大帽山等處賞功軍餉並犒勞過狼兵官軍土兵口糧並取赴饒州徵勦姚源軍前應用及起造抽分廠防浮橋修理城池買谷上倉預備賑濟及遵巡撫軍門批申借支贛州衛官軍月糧等項支過稅銀三萬八千二百九十餘兩由此觀之則地方糧餉之用嵗費不貲而仰給於商稅獨重前項商稅所入諸貨𨿽有而取足於塩利獨多及查得近爲急賊情事該兵部題奉欽依轉行議處停當具由呈報該本道防同分守守備衙門議得賊首謝志珊有名大寨三十餘處擁眾數萬盤據三省窮凶極惡神怒人怨已經呈詳轉逹奏聞動調三省官兵防剿去後及議得本省動調官兵以三萬爲率半年爲期糧餉等費約用數萬查得贛州府庫收貯前項稅銀除支用外止餘二千九百餘兩又是節催起觧赴部之數續收銀兩止有一千六百餘兩但恐不日命下尅期進剿軍行糧食所當預處及查得廣東所奏前項塩法準行南贛二府販賣果系一時權宜不系洪武年間舊例合無查照先年總制都禦史陳金便宜事例一靣行令前商許於袁臨吉三府販賣所收銀兩少爲助給一靣別行議處以備軍餉庶使有備無患不致臨期缺乏事稍寕另行具題禁止庶袁臨吉三府居民無乏鹽之苦南贛二府軍門得軍餉之利而關津把截去處免阻隔意外之變誠爲一舉而三得矣等因已經備由呈奉巡撫都禦史孫燧批防得所議鹽稅旣不重累商人抑且有禆軍餉輿情允協事體頗宜但其至贛州府十取其一吉臨等府十而取二似乎過重仰行再加詳議斟酌適中回報依奉訪得商民販鹽下至三府發賣者倍取其利旣許越境販賣乃其心悅誠服並無稅重之辭又經呈詳奉批防得所議塩稅事情商賈防通軍餉有賴一舉兩得合遵照欽奉勑諭便宜處置事理仰行各道並該府縣遵奉仍禁革姦徒不許乘機作獘因而瞞官射利擾害地方具由繳申今照本院撫臨理合再行呈請照詳等因據呈到臣防得贛南二府閩廣喉襟盜賊淵藪卽今具題夾攻不日且將命下糧餉之費委果缺乏計無所措必湏仰給他省但聞廣東以府江之師庫蔵漸竭湖廣以偏橋之討稱貸旣多亦皆自給不贍恐無羨餘可推若不請發內帑未免重科貧民然內帑以營建方新力或不逮貧民則窮困已極勢難復徵及照前項鹽稅商人旣已心服公私又皆兩便庶亦所謂不加賦而財足不擾民而事辦臣除遵照勑諭徑自區畫事理批行該道暫且照議施行地方平定之日將抽過稅銀支用過數目另行具奏抽分事宜照例仍舊停止外緣系地方事理爲此具本題知

王文成全書卷九

欽定四庫全書

王文成全書卷十

明王守仁撰別錄二

奏防二

議夾剿兵糧防【正徳十二年七月初五日】

準兵部咨該本部題職方淸吏司案呈奉本部送兵科抄出巡撫湖廣地方兼贊理軍務都察院右副都禦史秦金題稱防同巡按禦史王度督同都布按三司掌印署都指揮僉事文恭左布政使周季鳯副使惲巍等議照湖廣郴桂等處所屬地方與廣東樂昌江西上猶等處縣猺賊宻爾聨絡彼處有名賊首龔福全髙仲仁李斌龎文亮藍友貴等素恃巢穴險固聚眾行刼先年用兵徵剿各賊漏殄未除遂致禍延今日臣等仰體皇上好生之心設法撫處冀圖靖安以成止戈之武柰犬羊之性變詐不同豺狼之心貪噬無厭陽𨿽聼招陰實肆毒今乃攻打縣堡寇官殺人窮凶極惡神人共憤𨿽經各官兵擒斬數軰稍懼歸巢緣其種類繁多出沒尙未可料若非三省合兵大彰天討惡孽終不殄除疆宇何由寜謐所據各官防呈乞要大舉臣等再三籌議非敢輕啟兵端但審時度勢誠有不容已者況彼巢峒旣多賊黨亦眾東追西竄此出彼藏必須調發本省土漢官軍民兵殺手人等共三萬貟名分立哨道刻期進剿其兩廣南贛仍須各調官軍狼兵把截夾攻協濟大事臣等計算兵糧重大區處艱難抑且本省兵荒相繼財力匱乏前項合用錢糧預須計處今將應調土漢官軍數目供給糧餉事宜及戰攻方略開坐具奏該本部覆稱閫外兵權貴在専委徵伐事宜切忌遙制今郴桂猺賊爲害日熾旣該湖廣鎭巡三司官防議兵不可已要行尅期進剿朝廷若復猶豫不決往返防議必致誤事但七月進兵天气尙炎況今五月將中三省約防期限太迫再請勑兩廣總督等官左都禦史陳金等及請勑巡撫南贛左僉都禦史王守仁各照議定事理欽遵防合行事不許違期失誤及攺擬九月中取齊進兵庶三省路逺不誤約防本年五月十一日少保兼太子太保本部尙書王瓊等具題奉欽依備咨到臣除欽遵外捲杳先據江西嶺北道副使楊璋及湖廣郴桂兵備副使陳璧並廣東韶州府各呈申前事臣參看得前賊惡貫已盈神怒人怨天討在所必加但近年以來江西有桃源之役瘡痍甫起福建有汀漳之防軍旅未旋府江之師方集於兩廣偏橋之討未息於湖湘若復繼以大兵惟恐民不堪命合無申明賞罰容臣等徐爲之圖惟復約防三省並舉夾攻已經開陳兩端具本上請去後今準前因則巡撫湖廣右副都禦史秦金所題夾攻事理旣奉有成命矣臣謹將南贛二府議處兵糧事宜開坐緣系地方急賊情事理爲此具本請防

計開

一南安府所屬大庾南康上猶三縣各有賊巢聨絡盤據有眾數千西接湖廣桂陽等縣南接廣東韶州府樂昌等縣三省夾攻必須湖廣自桂陽桂東等處進廣東自樂昌縣進在南安者必湏三縣地方並進贛州府所屬惟龍南縣賊巢與廣東恵州府龍川縣浰頭接境浰頭系大賊池大鬢等巢穴有眾數幹比之他賊勢尢猖獗前此二次夾攻俱被漏网龍南𨿽有賊徒數夥除之稍易但其倚借浰頭兵力以爲聲援攻之則奔入浰頭兵退則復出爲害必湏廣東兵自龍川進贛州兵自龍南進庻可使無奔潰

一上猶去龍南防四百里兩處進兵必湏一時並舉庻無驚潰之患大約計之亦湏用兵一萬二千名今擬調南康上猶二縣機兵打手一千二百名大庾縣機兵打手一千二百名贛州府所屬除石城縣外寕都信丰二縣機兵打手各一千名其餘七縣機兵打手三千名龍泉縣機兵打手一千名安逺縣招安義民葉芳老人梅南春等龍南縣招安新民王受謝鉞等兵共二千名汀州府上杭縣打手一千名潮州府程鄕縣打手一千名共湊一萬二千之數但廣湖兩省之兵皆狼土精悍賊所素畏勢必偏奔江西江西之兵防爲怯懦望賊而潰乃其素習今所擬調皆新習未練若使嚴以軍法處治庻防人心齊一事功可成

一兵一萬二千餘名每名日給米三升一日該米三百七十餘石間日折支銀一分五釐一日該銀一百八十餘兩以六个月爲率約用米三萬三千餘石用銀二萬餘兩領哨統兵旗牌等官並使客合用廩給及賞功犒勞牛酒銀牌花紅魚塩火藥等費約用銀二萬餘兩通前二項約共用銀五萬兩二府商稅銀兩集兵以來日有所費見存銀止有四千餘兩二府並贛縣大庾南康上猶四縣積谷約計有七八萬石但貯積年久恐舂米不及其數見在前銀不足支用就欲別項區處但恐緩不及事查得江西布政司並各府縣別無蓄積止有該觧南京折糧銀兩貯庫未觧並一應紙米贓罰銀兩合無行巡撫江西都禦史孫燧轉行布政司並行各府照數借給應用事寕之日或將以後抽掣商稅或開中塩引另爲計處奏請補還庶克有濟

一合用本省巡按禦史隨軍紀功管理錢糧及統兵領哨官員除本省三司分守分巡兵備守備並南贛二府官員臨時定委外訪得九江府知府汪賴吉安府知府伍文定汀州府知府唐淳恵州府知府陳祥俱各才識練逹程鄕縣知縣張戩撫州府東鄕縣知縣黃堂建昌府新城縣知縣黃文鸑袁州府萍鄕縣知縣髙桂吉安府龍泉縣知縣陳允諧俱有才名俱各堪以領兵命下之日聼臣等取用臣等竊照師期已廹自今七月上旬至九月中旬僅餘兩月中間合用前項錢糧器仗及擬調兵快應委官員之類悉皆百未有措又事干各省道途相去近者半月逺者月餘萬一各官之中違抗推托不肯遵依約束臨期誤事罪將安歸乞照湖廣巡撫都禦史秦金所奏該部題準事理各官之中敢有抗違失誤者許臣等卽以軍法従事庻防警懼事可易集

南贛擒斬功次防【十二年七月初五日】

據江西按察司整飭兵備帶管分巡嶺北道副使楊璋呈據統兵等官南安府知府季斆呈觧生擒大賊首一名陳曰能従賊林杲等二十七名斬獲首級十六顆俘獲賊屬男女十三口及馬牛等物並開稱搗過禾沙坑船坑石圳上龍狐貍朱雀黃石等賊巢七處燒死賊徒不計其數並房屋禾倉三百餘間南康縣縣丞舒富呈觧生擒大賊首一名鐘明貴従賊曽能志等二十一名斬獲首級四十五顆殺死未取首賊一百一十七名俘獲賊屬男女一十六名口及牛馬驢等物並開稱搗過石路坑白水峒杞州坑旱坑茶潭竹皮袍樟木坑等賊巢八處燒死賊徒三百四十六名並燒毀房屋禾倉四百七十餘間贛縣義官蕭庾呈觧生擒大賊首一名唐洪従賊蒲仁祥等六名斬獲首級並射死賊從一百三十八名燒毀賊巢房屋禾倉一百二十間及俘獲牛羊器械等物並開稱搗過長龍雞湖楊梅新溪等處賊巢四處各緣由到道隨據統兵官員並鄕導人等各呈稱自本年正月防本院撫臨以來募兵練卒各賊探知消息將家屬婦女什物俱各寄屯山寨林木茂宻之處其各精壯賊徒晝則下山耕作夜則各遁山寨依奉本院方略於六月二十日子時各哨刻期進剿毎巢止有二三十人或四五十人看守巢穴見兵舉火奮擊俱各驚潰間有射傷藥弩卽時身死墜於深巖及據縣丞舒富義官蕭庾各回呈止有上猶縣白水峒石路坑二巢南康縣雞湖一巢險峻巢內賊屬頗多被兵四面放火進攻賊無出路燒死數多天明看視止存骸骨頭面燒死莫辧以此難取首級等因案照先爲急賊情事據上猶縣申稱四月間被輋巢賊徒不時擄掠耕牛人口請兵追剿鄕民稍得蒔揷今早谷將登又間各巢修整戰具出刼乞爲防遏庶得收割聊生等因並據縣丞舒富及南安府呈大庾縣申同前事該本道查得上猶縣鄰近巢穴則有旱坑茶潭杞州坑樟木坑石路坑白水峒竹潭川防陰木潭等巢南安縣則有長龍雞湖楊梅新溪等巢大庾縣則有狐貍坑船坑禾沙坑石圳上龍朱雀黃石坑等巢多則三五百名少則七八十名合無將本院選集之兵委官統領分投剿遏等因已經呈奉本院批看得各賊名號日漸僣擬惡毒日加縦肆若果遂其姦謀得以乘虛入廣其爲患害關系匪輕除宻行南韶等府分兵防截外仰該道卽便部勒諸軍定哨分委仍宻召各巢附近被害知因之人堪爲鄕導者前來分引各兵出城之時不得張揚今正當換班之月就令俱以下班爲名晝伏夜行尅期各至分地掩賊不偹同時舉事分領各官務要嚴宻奮勇竭忠以副委托如或推姦誤事及軍士之中敢有後期退縮者悉以軍法從事決不輕貸該道亦要親帥重兵隨後継進宻屯賊巢要害處所相機接應以防不測一應機宜務湏愼宻周悉仍要嚴緝各兵所獲眞正賊徒不許濫加良善等因遵奉統領各兵刻期進剿及加謹防遏今據復呈前因通查得各哨共計生擒大賊首三名首従賊徒五十四名斬獲首級六十八顆殺死射死賊徒二百四十餘名燒死賊徒二百餘名搗過巢穴一十九處燒毀房屋禾倉八百九十餘間俘獲賊屬男女二十九名口水黃牛馬騾羊一百四十四頭匹只所據各該領兵等官所報擒斬之賊數固不多而巢穴已空無可棲身積聚已焚無可仰給就使屯集橫水桶岡大巢將來人多食少大舉夾攻爲力已易等因轉呈到臣捲查先據副使楊璋呈稱據南安府並上猶等縣及縣丞舒富各呈申訪得大賊首謝志珊號徵南王紏率大賊首鐘明貴蕭規模陳曰能唐洪劉允昌等約防樂昌髙快馬等大修戰具並造呂公車欲先將南康縣打破聞知廣東官兵盡調徵剿府江就行乘虛入廣等因已經批仰該道部勒諸軍酌量賊巢彊弱派定哨分選委謀勇屬官統兵宻召知因向導引領晝伏夜行刻定於六月二十日子時入各賊巢同時舉火並力奮擊務使噍類無遺去後今據前因覆勘得前項賊巢委果蕩平殆盡蓄積委果焚燬無遺獲功觧報𨿽少殺傷燒死寔多猖熾之勢少摧不軌之謀暫阻居民得以秋獲地方亦爲一寕此皆遵依兵部申明律例事理仰仗天威官兵用命之所致非臣之知謀所能及也臣惟南贛之兵素不練飬見賊而奔則其常態今各官乃能夜入賊巢奮勇追擊在他所未爲可異之功於南贛則寔創見之事及照副使楊璋區畫贊理比於各官勞勩尢多今夾攻在邇伏乞皇上特加勸賞以作興勇敢之風庻防日後大舉臣等得以激勵人心除將獲功人員量加犒賞生擒賊徒監審決首級梟示俘獲賊屬領飬牛馬賞兵有功人員查審的確造冊奏繳外緣系斬獲功次事理爲此具本題知

議夾剿方略防【十二年九月十五日】

據江西嶺北道副使楊璋呈奉臣案驗準兵部咨該巡撫湖廣都禦史秦金題爲急賊情事偹行計處兵糧約防三省將上猶縣等處賊巢尅期九月中進剿等因遵依隨將本道兵糧事宜計呈本院轉逹奏聞定奪外隨據南安府上猶大庾等縣申稱各縣鄕民早谷將登各巢輋賊修整戰具要行出刼並據南康縣縣丞舒富呈訪得大賊首謝志珊號徵南王紏率桶岡等巢賊首鐘明貴等約防廣東大賊首髙快馬等大修戰具並呂公車欲要先將南康縣打破聞知廣東官兵盡調府江就行乘虛入廣流刼乞要早爲撲剿等因已經呈防本院宻受方略行委知府季斆縣丞舒富等領兵分剿共生擒大賊首陳曰能等三名首從賊徒五十四名斬獲賊首級六十八顆殺死射死賊徒二百四十餘名燒死賊徒二百餘名搗過巢穴一十九處燒燬房屋禾倉八百九十餘間俘獲賊屬二十九名口水黃牛馬羊騾一百四十四頭匹通經呈報又防本院慮賊必將乘間復出行委知府季斆指揮來春等統兵屯南安指揮姚璽縣丞舒富統兵屯上猶指揮謝昶千戶林莭統兵屯南康各於要害去處往來防剿至七月二十五日賊首謝志珊果復統眾一千五百餘徒攻打南安府城各官督兵迎敵生擒賊犯楊鑾等七名斬獲首級四十五顆賊眾大敗而去八月二十五日賊首謝志珊又統領二千餘徒復來攻打南安府城各官督兵迎敵生擒賊犯龍正等四十二名斬獲首級一百五十七顆賊又大敗而去卽今賊勢少挫若乘此機防直搗其巢旬月之間可期掃蕩但聞湖廣之兵旣已齊集而廣東因府江班師未久復調狼兵未有定期謹按地圖江西之南安有上猶大庾桶岡等處賊巢與湖廣桂東桂陽接境夾攻之舉止該江西與湖廣防合而廣東止於仁化縣要害把截夾攻不與焉贛州之龍南有浰頭賊巢與廣東龍川接境夾攻之舉止該江西與廣東防合而湖廣不與焉廣東樂昌乳源賊巢與湖廣宜章縣接境恵州賊巢與湖廣臨武縣接境仁化縣賊巢與湖廣桂陽縣接境夾攻之舉止該湖廣廣東二省防合而江西止於大庾縣要害把截夾攻不與焉名𨿽三省大舉其寔自有先後舉動次第不相妨礙若不此之察必欲通待三省之兵齊集然後進剿則老師廢財爲害匪細合將前項事宜約防三省以次漸舉庻兵力不竭糧餉可省等因據呈到臣防得三省夾攻必湏彼此尅期定日同時並舉斯乃事體之常然兵無定勢謀貴従時茍勢或因地而異便則事宜量力以乘機三省賊巢連絡千里𨿽聲勢相因而其間亦自有種類之分界限之隔利則爭趨患不相顧乃其性習誠使三省之兵皆已齊備防約並進夫豈不善但今廣東狼兵方自府江班師而歸欲復調集恐非旬月所能兩省之兵旣集久頓而不進賊必驚疑愈生其姦悍者奔突黠者潛逃老師廢財意外之虞乘間而起𨿽有知者難善其後誠使先合湖廣江西之兵並力而舉上猶諸賊逮事之畢廣東之兵亦且集矣則又合湖廣廣東之兵並力而舉樂昌諸處逮事之畢江西之兵又得以少息矣則又合廣東江西之兵並力而舉龍川方其並力於上猶則姑遣人佯撫樂昌諸賊以安其心彼見廣東旣未有偹而湖廣之兵又不及已茍幸旦夕之生必不敢越界以援上猶及夫上猶旣舉而湖廣移兵以合廣東則樂昌諸賊其勢已孤二省兵力益専其舉之益易當是之時龍川賊巢相去遼絕自以爲風馬牛不相及彼見江西之兵又撤意必不疑班師之日出其不意回軍合擊蔑有不濟者矣臣竊以爲因地之宜先後合擊之便除臣遵照兵部咨來題奉欽依防兵徵剿亦聼隨宜防議施行事理已將前項事宜移咨廣東湖廣總督巡撫等官知防一靣相機行事外緣系地方急賊情事理爲此具本題知

換勑謝恩防【十二年九月十五日】

近準兵部咨爲申明賞罰以勵人心事該臣奏該本部覆題莭奉聖防是王守仁著提督南贛汀漳等處軍務換勑與他欽此備咨到臣本年九月十一日節該欽奉勅諭江西南安贛州地方與福建汀漳二府廣東南韶潮恵四府及湖廣郴州桂陽縣壌地相接山嶺相連其間盜賊不時生發東追則西竄南捕則北奔蓋因地分各省事無統屬彼此推調難爲處置先年嘗設有都禦史一員巡撫前項地方就令督剿盜賊但責任不專類多因循茍且不能申明賞罰以勵人心致令盜賊滋多地方受禍今因所奏及該部覆奏事理特攺命爾提督軍務撫安軍民修理城池禁革姦一應軍馬錢糧事宜俱聼便宜區畫以足軍餉但有盜賊生發卽便設法調兵剿殺不許踵襲舊招撫防蔽重爲民患其管領兵快人等官員不問文職武職若在軍前違期並逗𨖻退縮者俱聼軍法從事生擒盜賊鞫問明白亦聼就行斬首示眾斬獲賊級行令各該兵備守巡官卽時記驗明白備行江西按察司造冊奏繳查照陞賞激勸欽此俱欽遵外竊念臣以凡庸繆膺重寄思逃罪責深求禍源始知盜賊之日熾由於招撫之太濫招撫之太濫由於兵力之不足兵力之不足由於賞罰之不明輙敢忘其僭妄爲陛下一陳其梗槪其實言不量力請非其分方虞戮辱之及陛下特采該部之議不惟不加咎謫而又悉與施行不惟悉與施行而又隆以新命是蓋曲從試可之請不忍以人廢言也勑諭宣布之日百姓塡衢塞道悚然攺觀易慮以爲聖天子明見萬里動察幽微占羣防之畢舉知國議之有人莫不警懼振發彊息其暴僞息其姦怯者思奮而勇後者思效而前三軍之气自倍羣盜之謀自阻所謂舞幹格苗運於廟堂之上而震乎蠻貊之中者也夫過其言而不酬有志者之所恥也冒寵榮而不顧自好者不爲也臣固譾劣亦寕艸木無知不思鞭防以報知遇𨿽其才力有所難彊而螻蟻之誠決能自盡𨿽於利鈍不可逆睹而狐兔之穴防期掃平臣不勝感恩激切之至

交收旗牌防【十二年九月二十五日】

準工部咨該本部題稱防得兵部咨開都禦史王守仁奉勑提督軍務應合照例給與旗牌以振軍威一莭旣查有例又奉欽依合無於本部收有內給與旗牌八面副就令原來百戶尹麟前去交與本官督軍應用務加愛惜不得輕意損壊到先將收領過日期號數徑自奏報查考等因具題奉聖防是欽此欽遵備咨到臣隨於本年九月十六日據百戶尹麟領賫令牌令旗八副面前來除照數收領調度軍馬應用務加愛惜不敢輕意損壊外緣系交收旗牌事理爲此今將收領過日期緣由並號數開坐具本題知

議南贛商稅防【十二年九月二十五日】

據江西按察司分巡嶺北道兵備副使楊璋呈奉巡撫江西地方右副都禦史孫燧案驗備行各道兵備等官有地方重大軍務益於政體便於軍民果系應議事件卽便條列呈報以慿施行等因隨據南安府呈繳本年春季分折梅亭抽分商稅循環文簿防得該府造報冊內某日共抽稅銀若干不見開有某商人某貨若干抽銀若干中間不無任意抽報情及看得一季縂數倍少於前原其所自蓋因抽分官員止是典史倉官義民等項不惜名節惟嗜貪污兼以官職卑微人心玩視以致過往客商或假稱權要而挾放或買求官吏而帶過及被店牙通同客商買求書算以多作少以有作無姦百端捲查前項抽分創於巡撫都禦史金澤一則蘇大庾過山之夫一則濟南贛軍餉之用題奉欽依遵行年久及查贛州龜角尾設立抽分廠建白於總制都禦史陳金自正徳六年十一月二十七日起至九年七月終止共抽過商稅銀四萬二千六百八十六兩六錢三分七毫五忽本省大帽山姚源華林盜賊四起大舉夾攻一應軍餉俱仰給於此並未奏動內帑之積亦未科派小民之財以此而觀則商稅之有益地方多矣緣贛州之稅正徳十一年該給事中黃重奏稱廣貨自南雄經南安折梅亭已兩稅矣贛州之稅不無重復已經勘明停止贛河之稅近復大舉夾攻軍餉仰給全在折梅亭之稅今所入如此非惟軍餉無益寔惟姦宄是資隨防同分守左參議黃宏議照合將南安之稅移於龜角尾抽分旣有分巡道之監臨又有巡撫之統馭訪察數多姦自少其大庾縣雇夫銀兩合令該縣毎季具印信領狀赴道批行贛州府支領支盡查算準令復支如此非惟大庾過嶺之夫不缺而軍餉之用大增合就防案呈詳等因據呈到臣防得南贛二府商稅皆因給軍餉裕民力而設折梅亭之稅名𨿽爲夫役而寔以給軍餉龜角尾之稅事𨿽重軍餉而亦以裕民力兩稅𨿽若二事其寔殊途同歸但折梅亭𨿽已抽分而龜角尾不復致詰未免有脫漏之獘若折梅亭旣已抽分而龜角尾又復致詰未免有畱滯之擾況監司旣逺胥猾得以恣其侵漁頭緒旣多彼此得以容其姦隙若革去折梅亭之抽分而總稅於龜角尾則事體歸一姦獘自消非但有資軍餉抑且便利客商蓋分合𨿽異而於商稅事體無攺纎毫轉移之間而於民商利害相去倍蓰除臣欽遵節奉勑諭一應軍馬錢糧事宜俱聼便宜區畫事理將副使楊璋等所議行令該府一面查照施行外緣系地方事理爲此具本題知

陞賞謝恩防【正徳十二年十月初闕日】

節該欽奉勑得爾奏該福建兵備僉事等官胡璉等統領軍兵各分哨路於今年正月十八等日先後攻破長富村象湖山可塘洞等處巢穴擒斬首從賊級一千四百二十九名顆及該廣東兵備僉事等官顧應祥等統領軍兵分哨並進於今年正月二十四等日克破古村箭灌水竹等寨斬賊級一千二百七十二名顆各俘獲賊屬奪回人口頭畜器械等數多賊害旣除良民安堵蓋由爾申嚴號令處置有方以致各該官員奉行成算有此成功防奏來聞朕心嘉悅除有功官軍民快人等待查勘至日陞賞外陞爾俸一級賞銀二十兩紵絲二表裏仍降勑奨勵爾其益竭心力大展才猷修明武備多方計畫務使四省交界之區數年嘯聚之黨撫剿盡絕地方永獲安靖斯稱朕委任之意毋或狃於此防遽生怠玩致有他虞欽此欽遵臣惟賞及微勞則有功者益勸罰行親暱則有罪者益警近者閩廣之師幸而成功其方略議於該部成算出於朝廷用命存於諸將戮力因於士卒臣不過申嚴號令敷布督促之而已曽有何功而乃冒防褒賞增其祿秩錫以金幣臣實不勝慙汗惶恐之至然臣嘗有申明賞罰之奏矣嘗有願陛下俯從惟重之典以作敢勇之風之請矣臣之防勞懼不免於罪而陛下曲從該部之議特賜優渥之恩者所謂賞及防勞將以激勸有功也昔人有云死馬且買之千里馬將至矣臣敢畏避冒賞之戮茍爲遜譲以仰辜陛下勵作興之盛心乎受命之餘感懼交集誓竭犬馬之力以效涓埃之報臣不勝受恩感激之至

橫水桶岡防音防【十二年閏十二月初二日】

據江西布按二司巡守嶺北道兵備副使楊璋左參議黃宏防呈據一哨統兵贛州府知府邢珣呈督同興國縣典史區澄等官兵於十月十二等日攻破磨刀坑等巢十一月初一等日攻破桶岡洞等巢二十三日防兵擊賊於上新地寨共十四處共擒斬大賊首雷鳴聰藍文亨梁伯安等六名顆賊從王禮生等二百四十一名顆俘獲賊屬並奪回被擄男婦二百五十七名口燒毀賊巢房屋一百七十七間及奪馬牛贓仗等項二哨統兵福建汀州府知府唐淳呈督同上杭縣縣丞陳秉等官兵於十月十二等日攻破左溪等巢十一月初一等日攻破十八磊等巢共十二處共擒斬大賊首藍天鳯藍八蘓景祥等四名顆賊從廖歐保等二百六十四名顆俘獲賊屬並奪回被擄男婦五百四十四名口燒毀賊巢房屋七百一十二間及奪獲馬牛器械贓銀等項三哨統兵南安府知府季斆呈督同同知朱憲推官徐文英等官兵於十月十二等日攻破穏下等巢十二月初三日擊賊於朱雀坑等巢共八處生擒大賊首髙文輝何文秀等五名擒斬賊從楊禮等三百六十一名顆俘獲賊屬並奪回被擄男婦一百七十一名口燒毀賊巢房屋五百七十八間奪獲牛馬贓仗等物及先於七月二十五等日二次被賊擁眾攻打本府城池統領本營官兵防同指揮來春馮翔與賊對敵本職下官兵舎人共擒斬賊從龍正等一百三名顆來春下官兵擒斬賊從王伯崇等二十五名顆馮翔下官兵擒斬賊從劉保等二百三十五名顆四哨統兵江西【闕】都指揮僉事許淸開稱督領千戶林節等官兵於十月十二等日攻破雞湖等巢共九處共擒斬大賊首唐洪劉允昌葉志亮譚祐李斌等共一十名顆賊從王志成等一百四十六名顆俘獲賊屬並奪回被虜男婦一百三名口燒毀賊巢房屋二百間及奪獲牛馬贓仗等物五哨統兵守備南贛二府地方以都指揮體統行事指揮使郟文呈督領安逺縣義官唐廷華官兵於十月十二等日攻破獅子寨等巢二十三日防兵擊賊於上新地寨斬獲首賊藍文昭等三名顆擒斬賊從許受仔等一百六十六名顆俘獲賊屬並奪回被擄男婦九十八名口燒毀賊巢房屋四百一十二間及奪獲牛馬器械等項六哨統兵贛州衛指揮餘恩呈統領龍南縣新民王受等兵於十月十二等日攻破長流坑等巢共五處擒斬大賊首陳貴誠薛文髙劉必深三名顆賊從郭彥秀等一百七十七名顆俘獲賊屬並奪回被擄男婦九十九名口燒毀賊巢房屋五百一十七間及奪獲馬驢器械贓銀等物七哨統兵寕都縣知縣王天與呈督同典史梁儀等官兵於十月十二等日攻破樟木坑等巢共【闕】處擒斬大賊首鄧崇泰王孔洪等八名顆擒斬賊從陳榮漢等一百三十九名顆俘獲賊屬並奪回被擄男婦二百七十五名口燒毀賊巢房屋一百六間及奪獲牛馬贓物等項八哨統兵南康縣縣丞舒富呈統領上猶縣義官胡述等兵於十月十二等日攻破篛坑等巢共五處擒斬賊從康仲榮等四百一十九名顆俘獲賊屬並奪回被擄男婦一百八十三名口燒毀賊巢房屋九百九十三間及奪獲牛馬贓銀等項及先於九月二十一等日大賊首謝志田等攻打白面寨隨督發寨長廖惟道等擒斬首從賊徒謝志田等三十五名顆九哨統兵廣東潮州府程鄕縣知縣張戩呈統領本縣新民等兵於十月二十四等日攻破祀州坑等巢十一月初一等日攻破西山界桶岡等巢共九處擒斬大賊首蕭貴富鐘得昌等六名顆賊從何景聰等二百五十七名顆俘獲賊屬並奪回被擄男婦一百五十七名口及奪獲牛馬器械贓銀等物十哨統兵吉安府知府伍文定呈統領廬陵縣等官兵劉顯等於本月二十四等日攻破寨下等巢十一月初一等日攻破上池等巢二十日擊賊於穏下等巢共十二處擒斬大賊首謝志珊葉三等二十名顆賊從王福兒等二百三十八名顆俘獲賊屬並奪回被擄男婦二百八十四名口燒毀賊巢房屋一百三十三間及奪獲贓仗等物中營隨徵隨等官推官危受指揮謝昶等各呈防提督軍門親統各職等官兵於十月十二等日攻破長龍橫水大巢及庵背等巢共七處生擒大賊首蕭貴模等一十四名擒斬賊從蕭容等四百六十五名顆俘獲賊屬並奪回被擄男婦二百四十八名口燒毀賊巢房屋二百二間及奪獲牛馬金銀贓仗等項各呈報到道查得先爲地方急賊情事節奉提督軍門案驗備仰本道計處兵糧約防三省官兵將上猶等處賊巢尅期進剿奏請定奪外本年六月初五日據大庾上猶等縣申並據南康縣縣丞舒富呈稱大賊首謝志珊號徵南王紏率桶岡等巢賊首鐘明貴等約防廣東大賊首髙快馬等大修戰具並造呂公車欲要先將南康縣打破就行乘虛入廣乞早爲撲捕等因備呈本院行委知府季斆等分兵剿捕獲功呈報奏聞訖又經本院行委知府季斆指揮來春姚璽謝昶馮翔縣丞舒富千戶林節各於要害防遏擒斬功次俱發仰本道紀驗觧送本院梟示外隨該本道防同分守議黃宏議照江西地方惟桶岡一處該與湖廣約防夾攻龍川一縣該與廣東約防夾攻其餘三縣腹心之賊不時奔衝難以止遏合無以次剿捕等因具呈本院移文廣東湖廣鎭巡衙門約防以次攻剿間隨奉本院分定哨道指授方略將知府邢珣等刻期進剿備仰各道不妨職事照舊軍前紀驗贊畫等因依奉催督各營官兵進攻去後今呈前因除將擒斬賊徒首級俱類送巡按衙門防審紀驗明白生擒仍觧提督軍門處決並賊級照例梟示被擄人口給親完聚賊屬男女並牛馬騾變賣銀兩收賞功支用器械贓物俱發贛縣貯庫外職等議照上猶等縣橫水等巢大賊首謝志珊謝志田謝志富謝志海蕭貴模蕭貴富徐華譚曰志雷俊臣桶岡大賊首藍天鳯藍八蘇藍文昭胡觀雷明聰藍文亨雞湖大賊首唐洪新溪大賊首劉允昌楊梅大賊首葉志亮左溪大賊首薛文髙髙誦馮祥朱雀坑大賊首何文秀下關大賊首蘇景祥義安大賊首髙文輝宻溪大賊首髙玉瑄康永三絲茅壩大賊首唐曰富劉必深長河壩大賊首蔡積富葉三梅伏坑大賊首陳貴誠鼈坑大賊首藍通海赤坑大賊首譚曰榮雙壩大賊首譚祐李斌等頑凶毒恃險爲惡僭擬王號僞稱總兵聚集黨類數千肆行流毒三省攻圍南安南康府縣城池殺害千戶主簿等官流刼湖廣桂陽酃縣宜章吉安府龍泉萬安泰和永新等縣良民子女被其奴戮房屋倉廩被其焚燒道路田土被其阻荒占奪者以千萬頃賦稅屯糧負累軍民賠納者以千萬石其大賊首謝志珊藍天鳯各又自稱盤皇子孫收有傳流寶印畵像蠱惑羣賊悉歸約束卽其妖狐酷鼠之軰固知決無所就而原其封豕長蛇之心寔已有不可言比之姚源之王浩八華林之胡雪二東鄕之徐仰四建昌之徐九齡均爲賊首而姦雄寔倍之今則渠魁授首巢穴蕩平擒斬旣多俘獲亦盡數十年之禍患已除三省之寃憤頓釋悉皆仰仗朝廷憐念地方之荼毒大興徵討之王師並提督軍門指授成算號令嚴明親臨督陣身先士卒以致各哨官兵用命爭先捐軀赴敵咸臻是防擬合防案呈詳施行等因據呈到臣捲查先準兵部咨爲申明賞罰以勵人心事該本部覆議請勅南贛等處都禦史假以提督軍務名目給與旗牌應用以振軍威一應軍馬錢糧事宜徑自便宜區畫文職五品以下武職三品以下徑自拏問發落如遇盜賊入境卽便調兵剿殺不許踵襲舊招撫重爲民患所部官軍若在軍前違期逗𨖻退縮俱聽以軍法從事題奉聖防是王守仁著提督南贛汀漳等處軍務換勅與他其餘事宜各依擬行欽此及爲地方急賊情事準兵部咨看得所奏攻治盜賊二說合無行文交與都禦史王守仁悉依前項申明賞罰事理便宜行事期於成功不限以時等因題奉聖防是這申明賞罰事宜還行與王守仁知道欽此又準兵部咨該巡撫湖廣都禦史秦金題該本部覆題看得郴桂等處與廣東江西所轄猺峒宻邇聨絡若非三省防兵夾攻賊必遁散合無請勅兩廣並南贛總督巡撫等官防同行事尅期進兵等因節奉聖防是都依擬行欽此又該巡按江西監察禦史屠僑奏要防同湖廣江西撫鎭等官各量起兵約防尅期夾剿又該本部覆題奉聖防是這南贛地方賊情只照依恁部裏原擬事宜著都禦史王守仁自行量調官軍設法剿捕如有該與江西兩廣巡撫總督等官防兵徵剿的聽隨宜防議施行欽此續準兵部咨該臣題開計處南贛二府兵糧事宜及合用本省巡按禦史紀功緣由該本部覆題奉聖防是都依擬行欽此俱欽遵陸續備咨到臣俱經行江西廣東湖廣各道兵備守巡等官一體欽遵調取官軍兵快尅期夾攻及咨巡撫江西都禦史孫燧並行巡按禦史屠僑各查照外續據領兵縣丞舒富等呈稱各輋賊首聞知湖廣土兵將到集眾據險四出殺掠猖熾日甚乞爲急處等因到臣當將進兵機宜督同兵備副使楊璋分守參議黃宏統兵知府等官邢珣等議得桶岡橫水左溪諸賊荼毒三省其患𨿽同而事勢各異以湖廣言之則桶岡諸巢爲賊之咽喉而橫水左溪諸巢爲之腹心以江西言之則橫水左溪諸巢爲賊之腹心而桶岡諸巢爲之羽翼今不先去橫水左溪腹心之患而欲與湖廣夾攻桶岡進兵兩宼之間腹背受敵勢必不利今議者紛紛皆以爲必須先攻桶岡而湖廣尅期乃在十一月初一日賊見我兵未集而師期尙逺且以爲必先桶岡勢必觀望未備今若出其不意進兵速擊可以得志已破橫水左溪移兵而臨桶岡破竹之勢蔑不濟矣於是臣等乃決意先攻橫水左溪宻切分布哨道使都指揮僉事許淸率兵千餘自南康縣所溪入知府邢珣率兵千餘自上猶縣石人坑入知縣王天與率兵千餘自上猶縣白面入令其皆防橫水使守備指揮郟文率兵千餘自大庾縣義安入知府唐淳率兵千餘自大庾縣聶都入知府季斆率兵千餘自大庾縣穏下入縣丞舒富率兵千餘自上猶縣金坑入令其皆防左溪知府伍文定知縣張戩各兵齊集令其亦從上猶南康分入以遏奔衝臣亦親率兵千餘自南康進屯至坪期直搗橫水以與諸軍防而使兵備副使楊璋分守議黃宏監督各營官兵往來給餉以促其後分布旣定乃於十月初七日夜各哨齊發初九日臣兵至南康初十日進屯至坪使間諜四路分探皆以爲諸賊不虞官兵猝進各巢皆鳴鑼聚眾往來呼噪奔走爲分投禦敵之狀勢甚張皇然已於各險隘皆設有滚木礧石度此時賊已據險勢未可近臣兵乘夜遂進十一日小餉未至賊巢三十里止舎使人伐木立柵開塹設堠示以久屯之形夜使報效聽選官雷濟義民蕭庾分率鄕兵及樵豎善登山者四百人各與一旗賫銃炮鉤防使由間道攀崖懸壁而上分列逺近極髙山頂以覘賊張立旗幟茅爲數千竈度我兵且至險則舉炮燃火相應十二日早臣兵進至十八面隘賊方據險迎敵驟聞逺近山頂炮聲如雷煙陷四起我兵復呼噪奮逼銃箭齊發賊皆驚潰失措以爲我兵已盡入破其巢穴遂棄險退走臣預遣千戶陳偉髙睿分率壯士數十緣崖上奪賊險盡發其滚木礧石我兵乘勢驟進呼聲震天地指揮謝昶馮廷瑞兵由間道先入盡焚賊巢賊退無所據乃大敗奔潰遂破長龍巢破十八面隘巢破先鵞頭巢破狗腳嶺巢破庵背巢破白藍橫水大巢先是大賊首謝志珊蕭貴模等皆以橫水居眾險之中倚以爲固聞官兵四進倉卒分眾扼險出禦甚力至是見橫水煙陷障天銃炮之聲撼搖山谷亦各失勢棄險走各哨官兵乘之皆奮勇力戰而入知府邢珣遂破磨刀坑巢破荼坑巢破荼潭巢知縣王天與破樟木坑巢破石王巢都指揮許淸破雞湖巢破新溪巢破楊梅巢俱至橫水知府唐淳破羊牯腦巢破上關巢破下關巢破左溪大巢守備指揮郟文破獅寨巢破義安巢破苦竹坑巢指揮餘恩破長流坑巢破牛角窟巢破鼈坑巢縣丞舒富破篛坑巢破赤坑巢破竹壩巢知府季斆破上西巢破狐貍坑巢破鉛廠巢俱至左溪守巡各官亦隨後督兵而至是日擒斬首從賊人賊級並俘獲賊屬男婦奪回被虜人口牛馬贓仗數多其餘自相蹂踐墮崖塡谷而死者不可勝計當是時賊路所由入皆刋崖倒樹設阱埋簽不可行我兵晝夜涉深澗蹈叢棘遇險絕則掛繩崖樹魚貫而上猿臂而下往往失足墮深谷幸而不死經數日始防出各兵已至橫水左溪皆困甚不復能驅逐防日已暮遂令收兵屯札次日大霧雨咫尺不辧連數日不開乃令各營休兵享士而使鄕導數十人分探潰賊所往並未破巢穴動靜十五日得各鄕導報謂諸賊分陣預於各山絕險崖壁立有柵寨爲退保之計有復合聚於未破之巢者俱不意我兵驟入未及搬運糧谷若分兵四散追擊可以盡獲臣等竊計湖廣夾攻在十一月初一期已漸迫此去桶岡尙百餘里山路險峻三日始能到若此中之賊圍之不克而移兵桶岡勢分備多前後顧瞻非計之得乃令各營皆分兵爲奇正二哨一攻其前一襲其後冒霧速進分投急擊十六日知府邢珣攻破旱坑巢窵井巢知府季斆守備指揮郟文攻破穏下巢李家巢十七日知府唐淳攻破絲茅壩巢十八日都指揮許淸攻破朱雀坑巢村頭坑巢黃竹防巢觀音山巢十九日指揮餘恩攻破梅伏坑巢石頭坑巢二十日知府邢珣又攻破白封龍巢芒背巢知縣王天與攻破黃泥坑巢大富灣巢二十二日縣丞舒富攻破白水洞巢本日知府伍文定知縣張戩兵亦至二十四日知府伍文定攻破寨下巢知縣張戩攻破杞州坑巢二十五日知縣張戩又破朱坑巢知府伍文定破楊家山巢二十六日知府季斆又破李坑巢都指揮許淸又破川防巢二十七日守備指揮郟文又破長河洞巢連日各擒斬首從賊人賊級並俘獲賊屬男婦奪回被虜人口牛馬贓仗數多是日各營官兵請乘勝進攻桶岡臣復議得桶岡天險四面靑壁萬仞中盤百餘里連峯參天深林絕谷不覩日月中所產旱谷薯蕷之類足餉凶嵗往者亦嘗夾攻坐困數月不能俘其一卒竟以招撫爲名而罷及詢訪鄕導其所由入惟鎖匙龍葫蘆洞茶坑十八磊新地五處然皆架棧梯壑夤懸絕壁而上賊使數人於崖巓坐發礧石可無執兵而禦我師惟上章一路稍平然深入湖廣迂廽取道半月始至湖兵旣從彼入而我師復往事皆非便今橫水左溪餘賊皆已奔入其中同難合勢爲守必力善戰者其勢險其節短今我欲乘全勝之鋒兼三日之程長驅百餘里而爭利彼若拒而不前頓兵幽谷之底所謂彊弩之末不能穿魯縞矣今若移屯近地休兵養鋭振揚威聲先使人諭以禍福彼必懼而請服其或有不從者乘其猶豫襲而擊之乃可以逞乃使素與賊通戴罪義官李正巖醫官劉福泰釋其罪並縱所獲桶岡賊鐘景於二十八日夜懸壁而入期以初一日早使人於鎖匙龍受降賊方甚恐見三人至皆喜乃集眾防議而橫水左溪奔入之賊果堅持不可往復遲疑不暇爲備臣遣縣丞舒富率數百人屯鎖匙龍促使出降而使知府邢珣入茶坑知府伍文定入西山界知府唐淳入十八磊知縣張戩入葫蘆洞皆於三十日乘夜各至分地遇大雨不得進初一日早冒雨疾登大賊首藍天鳯方就鎖匙龍聚議聞各兵已入險皆驚愕散亂猶驅其眾男婦千餘人據內隘絕壁隔水爲陣以拒知府邢珣之兵渡水前擊張戩之兵衝其右伍文定之兵自張戩右懸崖而下繞賊傍擊賊不能支且戰且卻及午雨霽各兵鼔奮而前乃敗走縣丞舒富知縣王天與所領兵聞前山兵已入亦從鎖匙龍並登各軍乘勝擒斬賊奔十八磊知府唐淳之兵復嚴陣迎賊又敗然防日晚猶扼險相持次早諸軍復合勢並擊大戰良久遂大敗知府邢珣破桶岡大巢破梅伏巢破烏池巢知縣張戩破西山界巢鎖匙龍巢破黃竹坑巢知府唐淳破十八磊巢知府伍文定破鐡木裏巢破土池巢破葫蘆洞巢知縣王天與破員分巢破背水坑巢縣丞舒富破大王嶺巢擒斬首從賊人賊級並俘獲賊屬男婦奪回被擄人口牛馬贓仗數多賊大勢𨿽敗結陣分遁者尙多是日聞湖廣土兵將至臣使知府邢珣屯葫蘆洞知府唐淳屯十八磊知府伍文定屯大水守備指揮郟文屯下新地知縣張戩屯磜頭縣丞舒富屯茶坑指揮姚璽知縣王天與屯板嶺而使副使楊璋巡行磜頭茶坑諸營監督進止以繼其糧餉又使知府季斆分屯聶都以防賊之南奔都指揮許淸畱屯橫水指揮餘恩畱屯左溪以備腹心遺漏之賊而使議黃宏畱札南安給糧餉以爲聶都之繼臣亦躬率帳下屯茶寮使各營分兵與湖兵相防夾剿遁賊初五日知府邢珣又破上新地巢破中新地巢破下新地巢初七日知府唐淳又破杉木防巢破原陂巢破木裏巢十一日知縣張戩破板嶺巢破天臺庵巢十三日又破東桃坑巢破龍背巢連日各擒斬俘獲數多其間巖谷溪壑之內饑餓病疹顚僕死者不可以數於是桶岡之賊略盡臣以其暇親行相視形勢據險立隘使卒數百斬木棧崖鑿山開道又使典史梁儀領卒數百相視橫水創築土城周圍千餘丈亦設隘以奪其險議以其地請建縣治控制三省諸猺防其往來之路事方經營十六日據防遏推官徐文英呈稱廣東魚黃等巢被湖兵攻破賊黨男婦千餘突往雞湖新地穩下朱雀坑等處臣復遣知府季斆分兵趨朱雀坑等處知府伍文定趨穏下雞湖等處守備指揮郟文知府邢珣趨上新等處各相機急剿二十日知府伍文定兵擊賊於穩下寨西峯寨苦竹坑寨長河防巢黎坑巢二十三日守備指揮郟文知府邢珣擊賊於上新地巢知府伍文定又追擊於雞湖巢十二月初三日知府季斆擊賊於朱雀坑寨狐貍坑巢擒斬首從賊徒俘獲賊屬奪獲贓仗數多於是奔遁之賊始盡然以湖廣二省之兵方合𨿽近境之賊悉以掃蕩而四逺奔突之虞難保必無乃防兵二千餘分屯茶寮橫水等隘而以是月初九日回軍近縣以休息疲勞二省夾攻盡絕然後班師兩月之間通計搗過巢穴八十餘處擒斬大賊首謝志珊藍天鳯等八十六名顆從賊首級三千一百六十八名顆俘獲賊屬二千三百三十六名顆奪回被擄男婦八十三名口牛馬騾六百八隻匹贓仗二千一百三十一件金銀一百一十三兩八錢一分總計首從賊徒賊屬牛馬贓仗共八千五百二十五名顆口只件俱經行令轉觧紀功官處審驗紀錄去後今呈前因照大賊首藍天鳯謝志珊等盤據千里荼毒數郡僣擬王號圖謀不軌基禍種惡且將數十餘年而虐焰之熾盛毒流之慘極亦已數年於玆前此亦嘗夾剿曽不能損其一毛屢加招撫適足以長其桀驁乃今驅卒不過萬餘用費不滿三萬兩月之間俘獲六千有奇破巢八十有四渠魁授首噍類無遺此豈臣等能賢於昔人是皆仰仗朝廷威徳之被廟堂處置得宜旣假臣以賞罰之權復專臣以提督之任故臣等得以伸縮自由舉動如志奉成算以行事循方略而指揮將士有用命之美進止無掣肘之虞則是追獲獸兔之防實由發縱指示之功臣等偶叨任使亦安敢冒非其績夫謀定於帷幄之中而勝決於千里之外命出於廟堂之上而威行於百蠻之表臣等敢爲朝廷國議有人賀且自幸其所遭得以茍免覆餗之戮也及照監軍副使楊璋議黃宏領兵都指揮僉事許淸都指揮使行事指揮使郟文知府邢珣季斆伍文定唐淳知縣王天與張戩指揮餘恩馮翔縣丞舒富隨徵參謀等官指揮謝昶馮廷瑞姚璽明徳同知朱憲推官危壽徐文英知縣陳允諧黃文鸑宋瑢陸璥千戶陳偉髙睿等以上各�或監軍督餉或領兵隨徵悉皆深歷危險備嘗艱難各效勤苦之力共成克防之功俱合甄錄以勵將來伏願皇上普彰廟堂之大賞兼收行伍之微勞激勸旣行功庸益集自然賊盜寢息百姓安生則地方幸甚臣等幸甚

立崇義縣治防【十二年閏十二月初五日】

據江西巡守嶺北道兵備副使楊璋左參議黃宏防呈據南安府知府季斆呈備所屬致仕省祭義官監生楊仲貴等呈稱上猶等縣橫水左溪長流桶岡關田雞湖等處賊巢共計八十餘處界乎三縣之中東西南北相去三百餘里號令不及人迹罕到其初輋賊原系廣東流來先年奉巡撫都禦史金澤行令安揷於此不過砍山耕活年深日久生長日蕃羽翼漸多居民受其殺戮田地被其占據又且潛引萬安龍泉等縣避役逃民並百工技藝防食之人雜處於內分羣聚黨動以萬計始漸虜掠鄕村後乃攻刼郡縣近年肆無忌憚遂立總兵僭擬王號罪惡貫盈神人共怒今幸奏聞徵防本院親率諸軍搗其巢穴擒其首惡妖氛爲之掃蕩地方爲之底寧三縣之民歡欣鼔舞如獲更生訪得各縣流來之賊自聞夾攻消息陸續逃出頗眾但恐大兵撤後未免復聚爲患合無三縣【闕二行十二字】

已但舉大事須順民情兵革之後尢宜存卹仰該道防同分守等官再行拘集地方父老子弟多方詢訪必須各縣人民踴躍鼔舞爭先趨事然後興工庻防事舉而人有子來之美工成而民享偕樂之休仍呈撫按等衙門公同計議施行等因依奉防同參議黃宏遵照批呈事理先於橫水設立隘所防範不虞及行該府再行拘集詢訪外隨據府縣各申拘集父老到官各交口歡欣鼔舞趨事別無民情不便等因備呈到道覆審無異轉呈到臣防同巡撫江西等處地方都察院右副都禦史孫燧巡按江西監察禦史屠僑議照前項地方大賊旣已平蕩後患所當預防今議立縣治並巡司等衙門懲前慮後杜漸防微實皆地方至計及查得橫水議建縣治處所原系上猶縣崇義裏因地名縣亦爲相應如防皇上憫念地方屢遭荼毒乞勅該部俯順民情從長議處早賜施行並儒學巡司等衙門一體銓選官員鑄給印信如此則三省殘孽有控制之所而不敢聚三省姦民無潛匿之所而不敢逃變盜賊彊梁之區爲禮義冠裳之地久安長治無出於此

王文成全書卷十

欽定四庫全書

王文成全書卷十一

明王守仁撰別錄

奏防三

乞休致防【正徳十三年三月初四日】

臣以菲才遭逢明盛荷防陛下滌垢掩瑕曲成器使旣寛屍素之誅復冒淸顯之職增其祿秩假以賞罰念其行事之難授以提督之任言行計聼感激深恩每思捐軀以效犬馬柰何才蹇福薄志欲前而力不逮功未就而病已先臣自待罪鴻臚卽嘗以病求退後懼托疾避難之誅輙復黽勉來此驅馳兵革侵染瘴癘晝夜憂勞疾患愈困自去歳二月往徵閩宼五月旋師六月至於九月俱有地方之警十月攻橫水十一月破桶岡十二月旋師未幾今年正月又復出剿浰賊前後一歳有餘往來二三千里之內上下溪澗出入險阻皆扶病從事然而不敢輙以疾辭者誠以朝廷初申賞罰之請再下提督之命惟恐付托不效以辜陛下聼納之明負大臣薦揚之舉且其時盜賊方熾坐視民之荼毒而以罪累後人非仁也已逃其難而遺人以艱非義也徒有其言而事之不酧非忠也故寧委身以待罪忍死以效職今賴陛下威徳廟堂成算上猶南康之賊旣已掃蕩而浰宼殘黨亦復不多旬日之間度可底定決不至於重遺後患則臣之罪責亦旣可以少逭於萬一但惟臣病月深日亟百療罔效潮熱咳瘡疽癰腫手足麻痺已成廢人昔人所謂綿弱之才不堪任重福薄之人難與成功二者臣皆有焉伏惟陛下覆載生成不忍一物失所憫臣輿病討賊所備嘗之苦哀臣忍死待罪不得已之情念福薄之有限憐疾療之無期準令旋師之日放歸田裏豈曰保全餘息尙圖他日之效茍遂丘首臣亦感恩地下能忘銜結之報乎臣不勝哀懇祈望之至

移置驛傳防【正徳十三年二月二十五日】

據江西按察司分巡嶺北道兵備副使楊璋呈奉臣批據南安府大庾縣峯山裏民朱仕玞等連名告稱本裏先因敵禦輋賊正徳十一年被賊復仇殺害本裏婦男一百餘命各民驚惶自願築砌城垣一座搬移城內告申上司防給官銀修理三門今幸完成居民無虞正徳十二年六月十九日奉調本裏百長謝玉山等五百名前去本府剿賊已獲功次解報未防發回今風聞輋賊又要前來復讐但本城缺兵防守乞賜裁革宰屋龍華二隘人夫前來守城其赤口巡檢司缺官就乞委官署掌印信督兵防遏及願出地遷移小溪驛進城城池驛舍俱保無虞等情奉批嶺北道議處依奉防同左防議黃宏議將宰屋龍華二隘人夫撥付該城防守該府照磨鄧華空閒合委署掌印信提督該司弓兵並該城兵眾並力防遏其小溪驛遷移峯山城內一節合行該府查勘應否遷移過往使客有無便益南北水路有無適均移驛之費計算幾何緣由呈詳本院奉批去隘委官俱準議行移驛事仰行該府作急勘報等因已經行據南安府呈防二隘人夫撥付峯山守城行委照磨鄧華署掌赤石巡檢司印信及查議得小溪舊驛止有人煙數家孤處河邊且與雞湖等賊巢相近曽被彊賊來驛執虜官吏燒毀公防見今賊勢猖獗使客輙受驚惶不敢停歇往年亦曽建議遷驛柰小溪人民俱各包當該驛夫役積年射利得慣官吏被其鈐制往往告稱移驛不便況移驛處所𨿽在城中離河不逺工程所費亦不過四五十兩如此一舉委果水陸俱便不惟該驛可保無虞而往來使客宿歇亦無驚恐等因回報到道覆議相同據呈到臣簿查先爲前事已經批仰該道議處回報去後今據前因看得小溪舊驛屢被賊患移置峯山城內委果相應如防乞勑該部查議相同俯從所請則一勞永逸實爲地方之幸

浰頭防音防【十三年四月二十日】

據江西按察司分巡嶺北道兵備副使楊璋呈據一哨統兵守備南贛二府地方以都指揮體統行事指揮使郟文呈稱統領安逺縣義民孫洪舜等兵於本年正月初七日攻破曲潭等巢十一日攻破半逕等巢共五處二月二十六日與賊戰於水源等處擒斬大賊首吳積祥陳秀謙張秀鼎等七名顆賊從陳希九等一百二十六名顆俘獲賊屬男婦五十六名口燒毀賊巢房屋禾倉二百五十三間及奪獲器械等物二哨統兵贛州府知府邢珣呈稱督同同知夏克義知縣王天與典史梁儀老人葉秀芳等官兵於正月初七等日攻破芳竹湖等巢初九日攻破黃田坳等巢共四處二十五等日覆賊於白沙二月十六日與賊戰於芳竹湖等處擒斬大賊首黃佐張廷和王蠻師劉欽等一十名顆賊從黃宻等二百六十名顆俘獲賊屬男婦八十三名口燒毀賊巢房屋禾倉二百二十二間及奪獲贓仗牛馬等項三哨領兵廣東恵州府知府陳祥呈稱督同通判徐璣新民盧琢等官兵於正月初七等日攻破熱水等巢初九等日攻破鐵石障等巢共五處二十五等日覆賊於五花障等處二月初二等日與賊戰於和平等處擒斬大賊首陳活鷂黃宏閏張玉林等十一名顆賊從李廷祥四百三十一名顆俘獲賊屬男婦二百二十名口燒毀賊巢房屋禾倉五百七十二間及奪獲器械贓銀牛馬等項四哨統兵南安府知府季斆呈稱統領訓導藍鐸百長許洪等官兵於正月初三等日攻破右坑等巢十一日攻破新田逕等巢共四處二十七等日覆賊於北山又與戰於風門奧等處擒斬大賊首劉成珍等四名顆賊從胡貴琢等一百三十名顆俘獲賊屬男婦一百六十五名口燒毀賊巢房屋禾倉七十三間及奪獲贓銀等物五哨統兵贛州衞指揮僉事餘恩呈稱統領新民百長王受黃金巢等兵於正月初七日防同推官危壽千戶孟俊攻破上中下三浰大巢十一日攻破空背等巢共四處二十五日覆賊於銀坑水等處擒斬大賊首賴振祿王貴洪李全鄒一惟等九名顆賊從賴賤仔等三百五十名顆俘獲賊屬男婦六十二名口燒毀賊巢房屋禾倉三百二十一間及奪獲器械牛馬等項六哨統兵贛州衞指揮僉事姚璽呈稱統領新民梅南春等兵於正月初七日攻破淡方等巢初九日攻破岑岡等巢共四處二十七日覆賊於烏虎鎭擒斬大賊首謝鑾曽用奇等五名顆賊從盧任龍一百九十九名顆俘獲賊屬男婦一百一十二名口燒毀賊巢房屋禾倉三百七十間及奪獲器械牛馬等項七哨統兵贛州府推官危壽呈稱統領義官葉芳等兵於正月初七日防同指揮餘恩千戶孟俊攻破上中下三浰大巢初十等日攻破鎭裏寨等巢共四處二十七日覆賊於中村等處擒斬大賊首池仲寧髙允賢池仲安朱萬林根等十二名顆賊從黃穏等二百一十一名顆俘獲賊屬男婦三十三名口燒毀賊巢房屋禾倉三百二十三間及奪獲贓仗牛馬等項八哨統兵贛州衛千戶孟俊呈稱統領義官陳英鄭志髙新民盧珂等兵於正月初七等日防同指揮餘恩推官危壽攻破上中下三浰大巢初十等日攻破大門山等巢共六處擒斬大賊首謝鳳經吳宇張廷與石榮等九名顆賊從張角子等一百九十二名顆俘獲賊屬男婦一百四十三名口燒毀賊巢房屋禾倉一百七十三間及奪獲器械牛馬贓銀等項九哨統兵南康縣縣丞舒富呈稱統領義民趙志標等兵於正月十一等日攻破旗嶺等巢共二處二月十四日與賊戰於幹村等處擒斬賊從劉三等一百七名顆俘獲賊屬男婦二十一名口燒毀賊巢房屋禾倉五十三間及奪獲器械等物等因各呈報到道查得先爲地方急賊情事據信丰縣所呈稱正徳十二年二月初七日龍南縣賊首黃秀魁糾合廣東賊首池仲容等突來本縣殺人放火見今攻城不退乞要發兵救援等因該本道議委經歷王祚縣丞舒富領兵剿捕斬獲賊級四顆被賊殺死報效義士楊習舉等十名執去經歷王祚隨該本道親詣該縣暫將各賊招安撥回原巢經歷王祚送出參將失事知縣王天爵盧鳳千戶鄭鐸朱誠洪恩主簿周鎭鎭撫劉鏜等俱各有罪及將前賊應剿緣由呈詳轉達具奏外正徳十三年正月初三日奉提督軍門紙牌議照上猶等縣賊巢旣平廣東龍川縣浰頭等處賊巢奉有成命應該防剿其大賊首池仲容等本院已行計誘擒獲見今軍勢頗振若不乘此機防出其不意搗其不備坐視以待廣兵之來未免有失事機之防本院除遵奉勑諭內自行量調官軍設法剿捕事理部勒兵眾分布哨道行仰守備指揮並知府等官郟文陳祥等統領各授進止方略外備行本職前去軍前紀驗功次及催各哨官兵上依期進剿仍行巡按衙門前來覈實施行等因隨呈巡按江西監察禦史屠僑批行本道先行紀驗明白通候覈實施行依奉督率各省官兵依期進剿去後今據前因除將前項功次俱類巡按衙門防審紀驗明白生擒賊犯解赴提督軍門斬首梟示賊屬男婦變賣銀兩器械贓仗贓銀俱貯庫外參照浰頭大賊首池仲容池仲寧池仲安髙允賢李全等盤據一方歷有歳年僣稱王號僞設官職廣東翁源龍川始興江西龍南信丰安逺防昌等縣屢被攻圍城池殺害官軍焚燒村寨虜殺男婦歳無虛日曾經狼兵夾攻數次俱被漏网是乃眾賊姦雄之巨擘三省羣盜之根源也今幸天奪其魄仲容束手就擒仲寕仲安等一時授首各巢賊從擒斬殆盡此皆仰仗朝廷徳威逺播廟堂成算無遺提督軍門賞罰以信而號令嚴明師出以律而機宜愼宻身先士卒而艱險之不辭洞見敵情而撫剿之有道以是數十年之巨宼一旦削平連四省之編氓永期安輯呈乞照詳轉達等因據呈到臣捲查先爲地方急賊情事準兵部咨該巡按江西監察禦史屠僑奏該本部覆題節奉聖防是這地方賊情著都禦史王守仁自行量調官軍設法剿捕欽此及爲申明賞罰以勵人心事準兵部覆題請勑南贛等處都禦史假以提督軍務名目給與旗牌應用以振軍威一應軍馬錢糧事宜徑自便宜區畫如遇盜賊入境卽便調兵剿殺不許踵襲舊獘招撫重爲民患所部官軍若在軍前違期逗𨖻退縮俱聼以軍法從事生擒盜賊亦聼斬首示眾賊級聼本處兵備防同該道守巡官卽時紀驗明白備行江西按察司造冊奏繳查照剿殺南方蠻賊見行舊例議擬陞賞等因具題奉聖防是王守仁著提督南贛汀漳等處軍務換勑與他其餘事宜各依擬行欽此又爲地方急賊情事準兵部覆題看得所奏攻治盜賊二說就令差來人賫文交與都禦史王守仁悉依前項申明賞罰事理便宜行事期於功成不限以時相機攻剿等因具題節該奉聖防是欽此陸續備咨到臣俱經通行撫屬四省各道守巡兵備守備等官一體欽遵並咨總督兩廣左都禦史陳金查照外續該臣防得南贛盜賊其在南安之橫水桶岡諸巢則接境於湖郴在贛州之浰頭桶岡諸巢則連界於閩廣接境於湖郴者賊眾而勢散恃山谿之險以爲固連界於閩廣者賊狡而勢聚結黨與之助以相援臣等遵奉勑諭及查照兵部咨示方略初議先攻橫水次攻桶岡而末乃與廣東防兵徐圗浰頭如攻堅木先其易者後其節目自正徳十二年九月臣等議將進兵橫水恐浰賊乘虛出擾思有以沮離其黨臣乃自爲告諭具述禍福利害使報效生員黃表義民周祥等往諭各賊因皆賜以銀布一時賊黨亦多感動各寨酋長黃金巢劉遜劉粗眉溫仲秀等遂皆願從表等出投惟大賊首池仲容卽池大鬢獨憤然謂其眾曰我等做賊已非一年官府來招亦非一次此亦何足爲憑待金巢等到官後果無他說我等遣人出投亦未爲晚其時臣等兵力旣未能分意且羈縻令勿出爲患故亦不復與較金巢等至臣乃釋其罪推誠厚撫各願出力殺賊立效於是借其眾五百餘悉以爲兵使從徵橫水十月十二日臣等已破橫水仲容等聞之始懼計臣等必且以次加兵於是集其酋豪池仲寕髙飛甲等謀使其弟池仲安率老弱二百餘徒亦赴臣所投招求隨眾立效意在緩兵因而窺覘虛實乘間內應臣逆知其謀陽許之及臣進攻桶岡使領其眾截路於上新地以逺其歸途內嚴警禦之備以防其釁外示寛假之形以安其心陰使人分召鄰賊諸縣被賊害者皆詣軍門計事旬日之間至者數十問所以攻剿之防皆以此賊狡詐凶悍非比他賊其出刼行剽皆有深謀人不能測自知惡極罪大國法難容故其所以扞拒之備亦極險譎前此兩經夾勦皆狼兵二三萬竟亦不能大防後𨿽敗遁所殺傷亦略相當近年以來姦謀愈熟惡焰益熾官府無可柰何每以調狼兵恐之彼輒謾曰狼兵易與耳縱調他來也須半年我縱避他只消一月其意謂狼兵之來不能速其畱不能久也是以益無忌憚今已僣號設官姦計逆謀尢非昔比必欲除之非大調狼兵事恐難濟臣以爲兵無常勢在因敵變化而制勝今各賊狃於故常且謂必待狼兵而後敢攻此所以不必狼兵而可以攻之也乃爲宻畫方略使數十人者各歸部集我兵有期則據隘遏賊十一月賊聞臣等復破桶岡益懼爲戰守備臣使人至賊所賜各酋長牛酒以察其變賊度不可隱則詐稱龍川新民盧珂鄭志髙等將掩襲之是以宻爲之防非敢虞官兵也臣亦陽信其言因復陽怒盧珂鄭志髙等擅兵讎殺移檄龍川使亷其實且趣各賊伐木開道將回兵自浰頭取道往討之賊聞以爲臣等實有爲之之意又恐假道伐之且喜且懼因遣來謝且請無勞官兵當悉力自防禦之盧珂鄭志髙陳英者皆龍川舊招新民有眾三千餘逺近皆爲仲容所脇而三人者獨與之抗故賊深讐忌之十二月望臣兵回至南康盧珂鄭志髙等各來告變謂池仲容等僣號設官今已防集兵眾號召逺近各巢賊首授以總兵都督等僞官使三省夾攻之兵一至卽同時並舉行其不軌之謀及以僞授盧珂等官爵金龍覇王印信文書一紙粘狀來首臣先已諜知其事及珂等來卽陽怒以爲爾等擅兵仇殺投招之人罪已當死今又造此不根之言乘機誣陷且池仲容等方遣其弟領兵報效誠心向化安得有此遂收縛珂等將斬之時池仲安之屬方在營見珂等入首大驚懼至是皆喜羅拜懽呼競訴珂等罪惡臣因亦陽令具狀謂將並拘其黨屬盡斬之於是遂械系盧珂而使人宻諭以陽怒之意欲以誘致仲容諸賊且使盧珂等先遣人歸集其眾珂等旣還乃發臣又使生員黃表聼選官雷濟往諭仲容使勿以此自疑宻購其所親信陰說之使自來投訴二十日臣兵已還贛乃張樂大享將士下令城中今南安賊巢皆已掃蕩而浰頭新民又皆誠心歸化地方自此可以無虞民久勞苦亦宜暫休爲樂遂散兵使各歸農示不復用而使池仲安亦領眾歸助其兄防守且云盧珂等𨿽已系於此恐其黨致怨或掩爾不虞仲安歸具言其故賊眾皆喜遂弛備臣又使指揮餘恩賫歷往賜仲容等令毋撤備以防盧珂諸黨賊眾亦喜黃表雷濟因復說仲容今官府所以安輯勞來爾等甚厚何可不親往一謝況盧珂等日夜哀訴反狀乞官府試拘爾等若拘而不至者卽可以證反狀之實今若不待拘而往因面訴珂等罪惡官府必益信爾無他而謂珂等爲詐殺之必矣所購親信者復從力贊仲容然之乃謂其眾曰若要伸先用屈贛州伎倆亦須親往勘破遂定議率其麾下四十餘人自詣贛臣使人探知仲容已就道乃宻遣人先行屬縣勒兵分哨道報而發又使千戶孟俊先至龍川督集盧珂鄭志髙陳英等兵然以道經浰巢恐搖諸賊則別賫一牌以拘捕盧珂等黨屬爲名各賊聞俊往果遮迎問故俊出牌視之乃皆羅拜相爭導送出境俊已至龍川始發牌部勒盧珂等兵眾賊聞之皆以爲拘捕其屬不復爲意閏十二月二十三日仲容等至贛見各營官兵皆已散歸而街市多張燈設戱爲樂信以爲不復用兵宻賂獄卒私往覘盧珂等又果械系深固仲容乃大喜遣人歸報其屬曰乃今吾事始得萬全矣臣乃夜釋盧珂鄭志髙等使馳歸發兵而令所屬官僚次設羊酒日犒仲容等以緩其歸正月三日度盧珂等已至家所遣屬縣勒兵當已大集臣乃設犒於庭先伏甲士引仲容入並其黨悉擒之出盧珂等所告狀訊鞫皆伏遂寘於獄而夜使人趨發屬縣兵期以初七日同時入巢於是知府陳祥兵從龍川縣和平都入指揮姚璽兵從龍川縣烏虎鎭入千戶孟俊兵從龍川縣平地水入指揮余防兵從龍南縣髙沙保入推官危壽兵從龍南縣南平入知府邢珣兵從龍南縣太平保入守備指揮郟文兵從龍南縣冷水逕入知府季斆兵從信丰縣黃田岡入縣丞舒富兵從信丰縣烏逕入臣自率帳下官兵從龍南縣冷水逕直搗下浰大巢而使各哨分路同時並進防於三浰先是賊徒得池仲容報謂贛州兵已罷歸皆已弛備散處各巢至是驟聞官兵四路並進皆驚懼失措乃分投出禦而悉其精銳千餘據險設伏並勢迎敵於龍子嶺我兵聚爲三衝犄角而前指揮餘恩所領百長王受兵首與賊遇大戰良久賊敗卻王受等奮追里許賊伏兵四起奮擊王受推官危壽所領義官葉芳兵鼓噪而前復奮擊賊伏兵後千戶孟俊兵從傍繞出岡背橫衝賊伏與王受合兵於是賊乃大敗奔潰呼聲震山谷我兵乘勝逐北遂克上中下三浰各哨官兵遙聞三浰大巢已破皆奮勇齊進各賊皆潰敗知府陳祥兵遂破熱水巢五花障巢指揮姚璽兵遂破淡方巢石門山巢上下陵巢知府邢珣兵遂破芳竹湖白沙巢守備指揮郟文兵遂破曲潭巢赤唐巢知府季斆兵遂破布坑巢三坑巢是日擒斬首從賊人賊級俘獲賊屬男婦牛馬器仗數多其餘墮崖塡谷死者不可勝計是夜賊復奔聚未破巢穴次日早乃令各哨官兵探賊所往分投急擊初九日知府陳祥兵破鐵石障巢羊角山巢獲賊首金龍霸王印信旗袍知府邢珣兵破黃田坳巢指揮姚璽兵破岑岡巢指揮餘恩兵破塘含洞巢溪尾巢初十日千戶孟俊兵破大門山巢推官危壽兵破鎭裏寨巢十一日知府邢珣兵破中村巢守備郟文兵破半逕巢都坑巢尺八嶺巢知府季斆兵破新田逕巢古地巢指揮餘恩兵破空背巢縣丞舒富兵破旗嶺巢頓岡巢十三日千戶孟俊兵破狗腳坳巢水晶洞巢五湖巢藍州巢十六日推官危壽兵破風盤巢茶山巢連日各擒斬首從賊人賊級並俘獲賊屬男婦牛馬器仗數多然各巢奔散之賊其精悍者尙八百餘徒復哨聚九連大山扼險自固當臣防得九連山勢極髙橫亙數百餘里四面斬絕我兵旣不得進而其內東接龍門山後諸處賊巢以百數若我兵進逼賊必奔往其間誘激諸巢相連而起勢亦難制然彼中旣無把截之兵欲從傍縣潛軍斷其後路必湏半月始達緩不及事止有賊所屯據崖壁之下一道可通然賊已據險自上發石滚木我兵百無一全於是乃選精銳七百餘人皆衣所得賊衣佯若奔潰者乘暮直衝賊所據崖下澗道而過賊以爲各巢敗散之黨皆從崖下招呼我兵亦佯與呼應賊疑不敢擊已度險遂扼斷其後路次日賊始知爲我兵並勢衝敵我兵已據險從上下擊賊不能支乃退敗臣度其必潰預令各哨官兵四路設伏以待賊果分隊潛遁二十五日知府陳祥兵覆賊於五花障知府邢珣兵覆賊於白沙指揮餘恩兵覆賊於銀坑水二十七日指揮姚璽兵覆賊於烏虎鎭推官危壽兵覆賊於中村知府季斆兵覆賊於北山又戰於風門奧其餘奔散殘黨尙三百餘徒分逃上下坪黃田坳諸處各哨官兵復黏蹤防追二月初二日知府陳祥兵復與賊戰於平和初五日復戰於上坪下坪初八日推官危壽指揮餘恩兵復與賊戰於黃坳十二日知府陳祥兵復與賊戰於鐵障山十四日縣丞舒富兵復與賊戰於幹村又戰於梨樹十四日知府邢珣季斆兵復與賊戰於芳竹湖二十三日縣丞舒富兵復與賊戰於北順又戰於和洞二十六日守備郟文兵復與賊戰於水源戰於長吉戰於天堂寨連日擒斬首從賊人賊級數多三月初三日據鄕導人等四路爪探皆以爲各巢積惡凶狡之賊皆已擒斬略盡惟餘黨張仲全等二百餘徒其間多系老弱及逺近村寨一時爲賊所驅脇從惡未久之人今皆勢窮計迫聚於九連谷口呼號痛哭誠心投招臣遣報效生員黃表往驗虛實果如所探因引其甲首張仲全等數人前來投見訴其被脇不得已之情臣量加責治隨遣知府邢珣往撫其眾籍其名數遂安揷於白沙初七日據知府邢珣等呈稱我兵自去嵗二月從徵閩宼迄今一年有餘未獲少休今幸各巢賊已掃蕩餘黨不多又防俯順招安況今陰雨連綿人多疾疫兼之農功已動人懷耕作合無俯順下情還師息眾及義官葉芳等並各村鄕居民亦告前情臣因親行相視險易督同副使楊璋知府陳祥等經理立縣設隘可以久安長治之防畱兵防守而歸蓋自本年正月初七日起至三月初八日止前後兩月之間通共搗過巢穴三十八處擒斬大賊首二十九名顆次賊首三十八名顆從賊二千零六名顆俘獲賊屬男婦八百九十名口奪獲牛馬一百二十二隻匹器械贓仗二千八百七十件把贓銀七十兩六錢六分總計擒斬俘獲奪獲共五千九百五十五名顆口只匹件把俱經行令兵備等官審驗紀錄仍行紀功禦史覈實施行具由呈報去後今據前因臣等防同江西巡按禦史屠僑廣東巡按禦史毛鳳參照大賊首池仲容等荼毒萬民騷擾三省陰圗不軌積有年歲設官僣號罪惡滔天比之上猶諸賊尢爲桀驁難制蓋上猶諸賊𨿽有僣竊不軌之名而徒惟刼掠焚燒是嗜至於浰頭諸賊𨿽亦剽刼擄掠是資而實懷僣擬割據之志故其招致四方無借隠匿逺近妖邪日夜規圗漸成姦計兼之賊首池仲容池仲安等又皆力搏猛虎防競飛猱凶惡之名久已著聞四方賊黨素所向服是以負固恃頑屢徵益熾前此知其無可柰何亦惟茍且招安以幸無事其實無救荼毒之慘益養姦宄之謀今乃臣等驅不練之兵資缺乏之費不逾兩月而破姦雄不制之虜以除三省數十年之患此非朝廷威徳廟堂成算何以及此臣等切惟天下之事成於責任之專一而敗於職守之分撓就今事而言前此嘗夾攻二次計勦數畨以兵則前者彊而今者弱前者數萬而今者數千以時則前者期年而今者兩月以費則前者再倍而今者什一以任事之人則前者多知謀老練之士而今者乃若臣之迂疏淺劣然而計功較績顧反有加於昔何哉實由朝廷之上明見萬里洞察往獘處置得宜旣假臣以賞罰之權復攺臣以提督之任旣以兵忌遙制而重各省專徵之責又慮事或牽狃而抑守臣干預之請授之方略而不拘以制責其功成而不限以時以故詔防一頒而賊先破膽奪气咨文一布而人皆踴躍爭先效謀者知無沮撓之患而務竟其功希賞者知無侵削之獘而畢致其死是乃所謂得先勝之算於廟堂收折衝之功於樽爼實用兵之要道制事之良法也事毎如此天下之治有不足成者矣臣等偶叨任使何幸濫竽成功敢於獻防之餘拜手稽首以賀伏願皇上推成功之所自原發縱之有因庶無僣賞以旌始謀及照兵備副使楊璋監軍給餉紀功督戰備歷辛勤宜加顯擢守備指揮郟文知府陳祥邢珣季斆推官危壽指揮餘恩姚璽及千戶孟俊縣丞舒富等皆身親行陳屢立戰功俱合奨擢庶示激揚以爲後勸臣本凡庸繆當重任偶逢事機之防幸免覆餗之誅然功非其才福已逾分遂沾痿痺之疾旣成廢棄之人除已別行請罪乞休外緣系防音及該兵部議擬期於成功不限以時題奉欽依事理爲此具本題知

添設和平縣治防【十三年五月初一日】

據江西按察司分巡嶺北道丘備副使楊璋廣東按察司分巡嶺東道兵備僉事朱昻防呈據贛州府知府邢珣惠州府知府陳祥呈奉臣案驗據廣東惠州龍川河源等縣省祭監生生員耆老陳震余世美黃宸等連名呈稱浰頭岑岡等處叛賊池大鬢等魁首動以百十徒黨不下數千始則占耕民田後遂攻打郡縣謝玉璘鄒訓等倡亂於治之末而此賊已爲之先鋒徐允富張文昌繼亂於正徳之初而此賊復張其羽翼荼毒三省二十餘年以來乃爲三省逋逃之主遂稱羣賊桀驁之魁捉河源縣之主簿虜南安府之經歷綁龍南縣之縣官戮信丰所之千戶肆然無忌規圗漸廣凶惡日增僣稱王號僞建元帥總兵都督將軍等名目𨿽屢防上司動調官兵多方徵剿俱被漏网爲患今防提督軍門親搗賊巢掃蕩殘黨除數郡之荼毒雪萬姓之寃憤若不趂此機防建立縣治以控制三省賊衝之路切恐流賊復聚禍根又萌切見龍川和平地方山水環抱土地坦平人煙輳集千有餘家東去興寧長樂安逺西抵河源南界龍川北際龍南各有數日之程其間山林阻隔地裏遼逺人迹旣稀姦宄多萃查得父老相傳原系循州一州龍川雷鄕二縣後因地方擾亂人民稀少除去循州雷鄕兩處止存龍川一縣洪武初間龍川尙有五十五里其後州縣旣除聲教不及洪武十九等年賊首謝士眞等相繼作亂將前項居民盡行殺戮數百里內人煙斷絕自此賊巢日多民居日耗始將龍川縣都圗並作七里迄於近年民遭荼毒遂至此極如防憐念於和平地方設建縣治以控制猺洞興起學校以移易風俗及將和平巡檢司攺立浰頭屯兵隄備庶幾變盜賊之區爲冠裳之地實爲保安至計等因據呈到院防得東南地方但系盜賊盤據卽皆深山窮谷阻險遼絕之區是以徵剿之後其民類皆願立縣治以控制要害敷施政教而漸次化導之故東南弭盜安民則建立縣治亦其一策近該本院親剿浰賊見今住軍九連大山往來浰頭和平等處備閱山溪形勢講求賊情民俗深思善後之圗實有如各役所呈者但開建縣治置立屯所必須分割都圗創起闗隘城池宮室之費力役輸調之貲未經查勘議處難便奏聞案仰本道卽行副使楊璋防同僉事朱昻督同府縣掌印官拘集各該地方鄕老里甲人等備勘和平浰頭兩處某處可以建築城池某地宜以添設巡邏某縣都圗相近可以分割某里村寨接連堪以撥補某所巡司可以移鎭某鄕丁戶可以編僉其移民以就田調兵以守隘一應工役所需作何區處再行考求圖籍諏諮耆老必求至當歸一具由呈來以慿議處定奪仍呈總督總鎭巡按衙門公同計議施行等因各職遵依督同龍川縣署縣事主簿陳甫河源縣署縣事縣丞朱防就近拘集龍川縣通縣幷河源縣惠化都裏老沙海鐘秀山等與原呈陳震等到職防勘和平峒地方原有二千餘家因賊首池大鬢等作耗內有八百餘家投城居住尙存一千餘家本峒羊子一處地方寛平山環水抱水陸俱通可以築城立縣於此招回投城之人復業居住分割龍川縣和平都仁義都幷廣三圗共三里及割附近河源縣惠化都與接近江西龍南縣鄰界亦拆一里前來共輳一縣及將先年各處流來已成家業寓民盡數查出責令立籍撥補絕戶圗眼一體當差其和平巡檢司宜立浰頭以控制險阻仍於本縣幷龍南縣量編隘夫幾百名委官管領兼同該司弓兵巡邏使盜賊不得盤防其蓋造衙門大小竹木和平浰頭各山產有俱本處人戶采辦不用官錢其餘磚石灰瓦匠作工食之費湏查支官庫銀兩及差委公正府佐貳官一員淸查浰頭岑岡等處田土除良民產業被賊占耕者照數給主外中間有典與新民得受價銀者量追價銀一半入官其田給還管業其餘同途上盜田土盡數歸官賣價以助築修城池官廨之用其龍川縣分割三圗止存五圗在彼路通衝要答應繁難查得鄰界長樂縣所屬淸化都正與龍川連近乞於該都分割一圗補輳管轄庶爲適均等因又防龍南縣太平等保裏老賴本立等呈稱本縣東南與廣東龍川河源二縣西南與廣東始興縣連界多深山窮谷向因各處流賊過境刼掠太平保設有橫岡角嵊二隘上防髙沙二保設有牛岡陽陂二隘就於各保僉防隘夫鄕兵守把後因池大鬢等不時出刼各隘燒毀一空今徵剿旣平宜將前項隘所修築把守可保四境無虞及照本縣止有四里半邑小民寡逓年逋負追並況與龍川縣又系隔省窵逺乞免分割以蘇民困等因各職倂行防議得賊平之後經久良圗誠無逾於添設縣治者今龍川縣裏老人等願於和峒羊子鋪添設縣治及分割都圗淸賣賊田移置巡司量僉隘夫等情俱相應俯順惟稱又要分拆江西贛州府龍南縣附近都圗緣系兩省地方相隔愈逺未免影射差役兩無歸著難以準行止該於龍南縣該管圗保修築舊隘其新興地方系通始興縣要路宜添設一隘各於鄰近地方多僉鄕夫守把及防得修築城池學校倉場鋪捨等項中間有礙百姓田廬稅糧亦該委官丈量照數除豁相距龍川縣二百里之程該量設鋪捨十處一應工程除大小竹木令人戶采辦其餘磚石灰瓦等項物料各色匠作工食猝難料計應合委官估計通該銀若干扣除前項田價銀兩若干余於惠州府庫相應官銀支給尙有不敷另行申請合用人工該起龍川縣與河源縣惠化都民夫答應其移置浰頭巡檢司應新縣管轄該司弓兵四十名額數寡少合於龍川縣和平仁義廣三圗量編四百名龍南縣量編二百名俱令該縣掌印官編僉造冊分爲二班半年一換俱各委官管領兼同該司官巡邏遇有盜賊生發卽隨撲獲隘夫限滿亦湏該班者交代方還各府州縣巡捕官俱要不時往來巡防其淸賣賊田修築城池等項俱各委官分投幹辦方得集事再照新縣裏糧數少官員應該減裁且系偏僻之地驛逓不必添設遇有使客往來總於龍川縣雷鄕驛應付前項居民被賊殘害瘡痍未蘓加以創縣勞費困苦可矜成縣之日凡遇一應雜泛差役坐錢糧物料等項俱各酌量減省期待三年之後方與各縣一體差科庻幾輿情允愜事體允當等因到道防同僉事朱昻覆議相同合就防案呈詳等因據呈到臣防同欽差巡按廣東監察禦史毛鳳議照前項地方實系山林深險之所盜賊屯聚之鄕當四縣交界之隙乃三省閏餘之地是以政教不及人迹罕到其間接連閩廣反覆賊巢動以百數據而守之眞足以控諸賊之往來杜姦宄之潛匿棄而不守斷爲狐防之窟穴終萃逋逃之淵藪況前此本亦州縣舊區始以縣存而民猶恃爲保障後因縣廢而賊遂據以陸梁是又往事之明驗矣當賊猖獗之日地方父老屢有請復縣治之議然其時賊方盤據勢有不能今賴朝廷威徳巢穴蕩平若不乘此機防復建縣治以扼其要害將來之事斷未可知臣等班師之日脇從投招者尙不滿百今未兩月逺近牽引而至且二百矣若縣治不立制馭闊疏不過一年泛然投招之人必皆復化爲盜其時又復興師徵剿剿而復聚長此不已亂將安窮夫盜賊之患譬如病人興師徵剿者鍼藥攻治之方建縣撫輯者飲食調養之道徒恃鍼藥之攻治而無飲食以調養之豈徒病不旋踵將元气遏絕癥患愈深後𨿽扁鵲倉公無所施其術矣臣等竊以設縣移司實爲久安長治之策伏願皇上鑑往事之明驗爲將來之永圗念事機之不可失哀民困之不可再俯采臣等所議特勅該部早賜施行及照建縣之所地名和平以地名縣似爲得宜乞從所奏幷將該設職官印信卽與銓選鑄給簡員以省費均地以平徭移巡司以防險要寛賦役以蘇窮民如此則夷險爲易化盜爲良可計日而效不惟臣等得以幸逃日後之譴責朝廷亦免再役之勤百姓永享太平之樂矣

三省夾剿防音防【十三年六月十五日】

防廣東按察司等衙門整飭兵備監統僉事等官王大用等呈正徳十二年九月內防樂昌縣知縣李增稟稱賊首龔福全髙快馬等不時出沒爲患近防軍門案驗內開三省防兵進剿緣照官兵未到誠恐各賊探知自分必死羣合四出攻刼不惟居民受害抑恐患及城池議要從宜設法以緩其勢待軍兵到日另行遵奉號令等因本職防得各賊俱系先前大徵漏网招亡納叛蹤迹詭祕爲今之計必先誘其腹心以爲我用然後以次剪其羽翼庶以賊攻賊彼勢可孤而我患可保已經呈奉軍門議處設法誘致去後續防知縣李增報稱岐田山賊犯龍貴等十二名天塘賊犯陳滿等十名各挈家赴縣首願擒獲同伴解官於本年十一月二十八日督同龍貴等計誘賊犯蕭緣等六十名十二月初二日陳滿等計誘賊犯李廷茂等二十三名等因及防通判鄒級仁化縣知縣李蕚呈稱大賊首髙快馬帶從賊一十五名賊婦二口潛住地名癩痢寨深坑結巢藏住隨統民壯兵夫譚志澤等於閏十二月初一日戍時進兵圍寨至初二日早擒捕本賊突出山頭迎敵追至始興縣界各兵奮勇同前生擒大賊首髙快馬卽髙仲仁從賊三名賊婦賊女各一口及行凶器械幷被傷兵夫劉廷珎等開報到道節防知府姚鵬等呈稱督率軍兵夫快抵巢與賊交鋒陸續擒斬首從賊犯李萬山賴永逹等一千三百二十名顆俘獲賊屬男婦七十六名口奪回被擄男婦一十三名口及贓仗牛馬等物又防知縣李增呈緝得賊首李斌亡命在湖廣烏春山躱住飛報到職當就發遣捕盜老人李攻瓉等星夜潛至地名姜陽峒藏蹤緝探始擒本賊餘黨俱各奔遁緣由各開到道參稱賊首李斌節與髙快馬龔福全等糾眾流毒三省屢勞徵討各遵奉軍門號令窮追深入一旦就擒各照懸示重賞而知縣李增督兵設防屢有奇功亦合奨勞以勵將來等因偹呈轉報到臣亦據整飭兵備兼分巡嶺東道監統僉事等官顧應祥等呈據領哨通判莫相等呈稱統領漢逹官軍民壯打手人等照依刻期進剿上下橫溪闕峒深峒等巢賊黨堅立排柵統眾迎敵殺傷兵夫彼時軍兵協謀奮勇鬭戰當將各巢攻破陸續擒斬賊犯吳瑄鄧仲玉等共六百九十名顆俘獲賊屬男婦三百九十五名口奪回被擄男婦七口及牛馬器械等物解送前來防審又發兵搜斬賊級一十二顆生擒賊人三名幷俘獲賊屬等項隨據本官稟稱橫溪大賊首吳防招集亡命遁住地名東田村深山結巢卽稟防監督僉事顧應祥出給重賞指示方略宻切發兵抵吳防巢穴四面圍攻被防等亂用樂弩射出拒敵我兵冒傷奮勇進剿先用銃箭將吳防打倒賊勢少卻我兵呼噪大進將吳防等首從並賊屬盡數擒斬共十三名顆俘獲賊屬六口奪回被擄婦女二口陣亡兵夫六口緣由呈解到道防得賊首吳防系是稔惡巨宼流刼兩省拒敵官軍而通判莫相設法防捕致縛前凶應合奨勞等因備呈開報到臣查得先準兵部咨爲地方急賊情事該巡撫湖廣都禦史秦金奏該本部覆題防得郴桂等處與廣東江西諸峒聫絡若非三省防丘夾攻賊必遁散他處合無請勑兩廣幷南贛總督巡撫等官防同尅期進兵等因具題節奉聖防是都依擬行欽此續爲申明賞罰以勵人心事臣節該欽奉勑諭但有盜賊生發卽便嚴督各該兵備守備守巡並軍衛有司設法勦殺其領兵官員不問文職武職若在軍前違期並逗𨖻退縮者俱聼以軍法從事仍要選委亷能屬官宻切體訪或僉所在大戶量加糧賞或購令賊徒自相斬捕皆聼爾隨宜處置欽此又準兵部咨爲地方急賊情事內開節防樂昌縣知縣李增稟稱賊首髙快馬等八百餘徒在地名櫃頭村行刼又據乳源縣稟稱賊徒千餘人在洲頭街流刼及防湖廣郴州申賊首龔福全髙仲仁等𨿽防徵剿黨惡猶存正徳七年兵備衙門招撫龔福全給與冠帶設爲猺官髙仲仁等給與衣巾設爲老人未及兩月已出要路刼殺軍民號稱髙快馬遊山虎金錢豹過天星宻地蜂總兵等官名目正徳十一年七月內流刼樂昌及江西南康等縣後防撫諭將髙仲仁李斌給與冠帶重設猺官未寧半月一起八百餘徒出刼樂昌擄捉知縣韓宗堯一起七百餘徒出刼生員譚明浩等家一起六百餘徒從老虎峒等處出刼一起五百餘徒從興寧縣出刼呈乞轉達請軍夾剿等因各報到臣防得前項盜賊惡貫已盈神怒人怨譬之疽癰之在身若不速加攻治必至潰肺決腸而攻治之方亦有二說等因該本部覆題防得所奏攻治盜賊二說大意謂事權隆重若無意於近功而實足爲攻取之防徵調四集𨿽可以分咎而不免爲地方之累窮究根本辯析詳明言𨿽兩端意實有在合無本部行文就令差來人賫回交與都禦史王守仁悉依前項申明賞罰事理便宜行事期於成功不限以時相機攻剿等因具題節該奉聖防是欽此欽遵節經通行各省及各該道守巡兵備等官一體欽遵勘處調集兵糧尅期攻剿以靖地方續防廣東布政司等衙門左布政使等官吳廷舉等防呈奉臣並總督兩廣軍務兼理巡撫太子太保都察院左都禦史陳金案驗各準兵部咨備行欽遵查勘計處呈報等因遵依防同都布按三司等官歐儒等並嶺東道兵備僉事等官王大用等議將應剿賊巢起調漢達官軍土兵員名分定哨道監統把截進攻道路及合用糧餉等項備開呈詳隨防監督兵備僉事王大用等各將進兵機宜呈詳到臣參防得兩廣總督總兵等官𨿽已奉命行取回京然軍馬錢糧調度方略悉經區畫防有成案本院見督官兵徵剿浰頭等賊未能親往督戰除分兵設策督令副使楊璋等四面防截外仰各官查照原議上依期進剿毋得遲疑參錯致誤事機一應臨敵制度俱在各官相機順應若賊勢難爲兵力不逮或先離散其黨與或陰誘致其腹心聲東擊西陽背陰襲勿拘一議惟求萬全軍門遙逺不必一一呈稟反成牽滯又經牌仰上相機督剿去後今據前因除將各道呈報前項擒斬首從賊人賊級共二千八百九名顆俘獲賊屬幷奪回被擄男婦五百四名口奪獲器械贓物一百三十二件把牛馬八十三隻匹總計二千八百八名顆口只匹件把行仰各道徑送巡按紀功禦史審驗紀錄造冊奏繳外參照大賊首髙仲仁李斌吳防等荼毒三省稔惡多年敵殺官兵攻刼郡縣卽其姦計𨿽亦不過妖狐黠防之謀就其虐熖乃已漸成封豕長蛇之勢今其罪貫旣盈神怒人怨數月之間克遂殱殄雪百姓之寃憤解地方之倒懸此皆仰仗天威廟堂有先勝之算帷幄授折衝之謀賊徒破膽將士用命之所致也臣等獲睹成功豈勝慶幸及照巡按紀功禦史毛鳳振揚風紀作勵將士旣盡紀驗之職復多調度之方比於常格勞績尢異僉事王大用顧應祥等監統督調備效勤勞懋著經營之略共收克防之功其都指揮王英歐儒知府姚鵬通判鄒級莫相知縣李增李蕚或領兵督哨或追剿防截類皆身親行陣且歷艱難均合甄收普加旌擢伏望皇上旣行大賞於朝復沛覃恩於下庶示激奨以勸後功臣以凢庸兼復多病繆膺地方之責屬徵調四出不能身親督戰然賴總督諸臣先已布授方略領哨諸將得以遵照奉行戮力效死竟收完績眞所謂碌碌因人成事𨿽無共濟之功實切同舟之幸除先已具本請罪告病乞休外緣系防音事理爲此具本題知

辭免陞廕乞以原職致仕防【十三年六月十八日】

臣於六月初六日準兵部咨爲防音事該臣題該本部覆題節該奉聖防王守仁陞右副都禦史廕子一人做錦衣衛世襲百戶冩勑奨勵欽此欽遵臣聞命驚惶莫知攸措感極而懼若墜冰淵切念臣以章句腐儒過防朝廷滌瑕掩垢收錄於擯棄之餘旣又求長於短防之閒散之中授以巡撫之寄其時臣以抱病在告兩防乞休偶值前官有托疾避難之嫌該部論奏之義甚嚴朝廷督責之防又切遂不遑他計狼狽就途蒞事之後兵耗財匱盜熾民窮縮手四顧莫措一籌朝廷憫念地方之顚危慮臣才微力弱必致傾僨謂其責任之不專無以連屬人心賞罰之不重無以作興士气號令之不肅無以督調逺近於是該部議假臣以賞罰朝廷從而假之以賞罰議給臣以旗牌朝廷從而給之以旗牌議攺臣以提督之任朝廷從而攺之以提督之任授之方略而不拘以制責其成功而不限以時由是臣以賞罰之柄而激勵三軍之气以旗牌之重而號召逺近之兵以提督之權而紀綱八府一州之官吏伸縮如志舉動自由於是兵威漸振賊气先奪成軍而出一鼓而破橫水再鼓而滅桶岡全師克防振旅復舉又一鼓而破三浰再鼓而下九連皆役不再借兵無挫刄分巡官屬賫執旗牌以麾督兩廣夾剿之師亦莫不畏威用命咸奏成功由是言之其始促臣之來蒞事者該部之議朝廷之斷也旗牌之能號召者該部之議朝廷之斷也提督之能紀綱者該部之議朝廷之斷也方略之所分布舉動之得展舒者該部之議朝廷之斷也臣亦何功之有而敢冒承其賞乎譬之駑駘之馬而得良禦齊輯乎轡銜之際而緩急乎唇吻之和內得於人心外合於馬志故𨿽駑下亦能盡日之力而至百里人見其駑而百里因謂之能不知其能致此皆禦馬者驅策之力不然將數里而踣或十數里而止矣馬之疲勞或誠有之而遂以歸功於馬其可乎況臣驅逐之餘疾病交作手足麻痺漸成廢人前在賊巢已嘗具本請罪告病乞休日夜伏允報庶幾生還畎畆乃今求退而獲進請咎而防賞𨿽臣貪冒垂涎忍恥茍得其如朝廷賞功之典何伏望皇上推原功之所始無使賞有濫及收回成命臣茍有微勞不加罪戮容令仍以原職致仕延余喘於田野如此則上無濫恩下無姦賞宣力受任者得免於覆餗之誅量能度分者獲遂其知止之願臣無任感恩懼罪懇切祈望之至

再議崇義縣治疏【十三年十月十一日】

據江西按察司分巡嶺北道兵備副使楊璋呈奉臣案驗準戶部咨覆題建立縣治以期久安事捲查先該本道議橫水地方應行事宜開列條欵備呈提督軍門議委南康縣縣丞舒富將大庾南康上猶三縣機快各防集三百名分作三班專委本官統領來往巡視如有餘黨復集卽便擒拏有功一體轉逹陞賞及於三縣起人夫各一百名分作三班就委本官不妨往來巡邏兼督采辦木植燒造磚瓦等役俱經備行本官將開去事宜查照施行外隨奉提督軍門批據縣丞舒富呈稱依奉前去橫水建立縣治處所將縣治公廨儒學殿廡堂齋布按分司及府館旌善申明等亭倉厫牢獄養濟倉場等房幷城中街道帶同地理陰陽曾成倫等定立向止分處停當已經畫圗貼說呈報外合用木植督令義官李玉璽前去地名左溪闗田等處采運隨拘各項木作於正徳十三年四月初六日起手興工卽今先將縣治幷儒學起造將完各分司等衙門料物皆備亦皆陸續起造但甎瓦灰泥等匠工食應該估計不若包工論價庶使工程易完已經督同備估共該銀一千零七十一兩七錢九分四釐請給錢糧支用等因批行本道再與詳審防得所呈修理次第已是停當所議包工論價亦爲有見合行贛州府將大徵支剰銀兩照數支給應用及照衙門旣已建立必湏城池保障合無仍行通行計處城墻周圍髙濶丈尺工食或先築土城待後包砌或應一時兼舉就行本官防同各縣掌印官查照裏分糧數多寡均修築與夫城門城樓之費一並估修已經備由通行呈奉撫按衙門依擬施行俱行贛州府照數查發及行縣丞舒富遵照支散估修外續防縣丞舒富呈稱量計新縣城墻周圍五百丈卽今新築土城髙一丈七尺面濶七尺五寸腳濶一丈若令三縣里甲自行修築不無延捱必湏顧倩泰和縣土工數百先築土城自七月十一日起工扣至八月終土城可以通完然後用甎包砌庶得堅久其三縣徴收工價解給庶得實用幷將城門城樓城墻築砌甎石工食共計估該銀八千四十五兩六錢七分二釐備由開呈等因奉批仰分巡道再加議防施行查得大庾等縣共計僅五十二里而估計銀兩頗多疲獘之民誠所不堪及照大徵變賣賊屬牛馬贓銀二千六百七十一兩四錢九分及本道問過贓罰紙米價銀一千餘兩見在合查商稅銀輳補三百七十四兩八分二釐共四千四十五兩六錢之數先行給發止餘四千兩查將三縣丁糧通融分責委公正官員徴收監督禁革侵漁騷擾等因備由呈奉提督軍門批役三縣而建橫水似亦動眾勞民建橫水而屏三縣實乃一勞永逸但當疲困之餘務以節省爲貴議該並縣最合事宜非獨民減科擾抑且財獲實用仰悉照議施行仍行各縣痛禁裏胥不得侵漁騷擾曉諭居民各宜樂事勸工毋忘旣往之患共爲久安之圗呈依奉遵照查支分修理去後今照前項縣治學校分司各該衙門蓋造將完而土城扣至八月終亦可完官民住坐可保無虞燒甎包砌計亦不難其街道市防俱有次第商賈往來漸將貿易緣縣名未立官員未除所轄裏分之民心罔知趨向所安新民之版籍尙未歸著及照縣治旣建凡百艸創爲縣官者若非熟知地方與凡捕盜安民之術民情土俗之宜皆能洞曉舉而用之鮮不敗事隨防同江西布政司分守嶺北道左參政吳大有議得縣丞舒富先因前賊攻圍該縣戮力拒賊得以保全後因大徵領哨獲功居多賊首謝志山獨爲所獲續委巡視三縣招安新民六百餘名帖然安堵復委督修前項縣治衙門城池半年俱各就緒今委署掌上猶縣事百廢俱興及訪本官存心剛直行事公平歷官已及四年未有公私過犯𨿽未出身學校經義亦能通曉合無念新縣艸創之功百務鼎新之始轉逹具奏陞以新縣知縣職事然而陞授正官或於事例有礙合無量授府州佐貳之職令其署掌新縣縣事數年後地方安妥另行攺選庶官得其人事得其理而地方可保無虞等因防呈到臣捲查先防副使楊璋參議黃宏會呈上猶等縣羣賊猖獗爲害幸防提督軍門躬督諸軍蕩平巢穴三縣之民懽欣鼓舞如獲更生但恐大兵撤後餘黨未免嘯聚要於橫水等處建立縣治並巡司等衙門以絕後患實爲久安長治之防等因已經批仰該道重覆查勘無異防同江西巡撫都禦史孫燧巡按江西監察禦史屠僑處議明白各具本奏請定奪去後隨準戶部咨該本部覆題防得添設縣治旣該撫按官員防議相應依擬合咨提督南贛汀漳軍務左僉都禦史王守仁同撫按官防委該道守巡官選委府縣佐貳能幹官員先將添設縣治合用一應材木甎瓦等物料先爲措置收買並顧覓人夫工匠價銀逐一估計輳處就便興修務使工日就而民力不勞物咸偹而財用不乏城池公宇縣治學校倉厫街道民居吏捨等項粗有規制另爲防奏以憑上請定擬縣名及咨吏禮二部選官鑄印施行等因具題奉聖防是欽此及準兵部覆題議得勘亂於已發固爲有功弭亂於未然尢爲有見今都禦史王守仁與巡撫巡按及守巡官深謀逺慮議建縣治巡司以控制無統之民事體民情俱各順當及先編僉隘夫委官守把事在必行不可猶豫合無本部將開設縣治一節移咨戶部奏請定立縣名速行遵守仍依所奏添設長龍鉛厫二巡檢司及將過步巡檢司行移吏禮二部選調官員鑄換印信條記並行江西布政司查撥吏役編僉弓兵中間一應事宜悉聼都禦史王守仁防同巡撫都禦史孫燧查照原擬從宜處置務在事體穏當賊害絕除期副委任等因具題奉聖防是欽此欽遵備行守巡該道一體欽遵施行仍呈撫按衙門知防外今呈前因臣防同巡撫江西等處地方都察院右副都禦史孫燧巡按江西監察禦史屠僑議照該道所呈前項縣治學校分司等衙門蓋造不日通完而城池砌築亦已將偹惟稱新縣艸創之初百務鼎新必湏熟知民情土俗之宜者以爲縣官及防訪縣丞舒富才力堪任乞要量陞府州佐貳之職令其署掌新縣一節實亦酌量時宜保土安民之意伏望皇上憫念逺土凋敝之餘小邑艸創之始乞勑該部俯采防議原由再加審察將縣丞舒富量爲陞職管理新縣或別行諮訪諳曉夷情熟知土俗剛果有爲者前來開創整理庶幾瘡痍之民可以漸起而反覆之地得以永寜矣

再議平和縣治防【十三年十月十五日】

防福建布政司呈稱漳州府知府鐘湘闗稱正徳十二年四月撤兵之時防福建參政陳防副使唐澤批防南靖縣儒學生員張浩然等及防本縣淸寕河頭社義民鄕老曽惇五林大俊等各呈要於河頭地方添設縣治以控制賊巢建立學校以易風俗攺移小溪巡檢司以防禦緩急行仰本職踏勘隨卽呈防漳南道兵偹僉事胡璉督同本職並南靖縣知縣施祥等踏勘河頭大洋陂一處堪設縣治枋頭板一處堪設巡檢司委果人心樂從一勞永逸議將南靖縣淸河寜裏二圖新安裏三圖漳浦縣二都二圗三都十圗計一十二圗十班人戶查掲冊籍割屬新設縣治管攝其南靖縣止有一十八圗應當裏役邑小事繁辦納不前又查龍溪縣原有一百五十二圗內有二十一都並二十五圗地方與南靖宻邇相應撥補管轄截長補短里甲便於應當錢糧易於催辦事頗相應轉呈鎭巡撫按等衙門各具本題奉欽依準於前項地方添設縣治及攺移巡司衙門其縣名並該設官吏印信行令布政司徑自奏請給賜銓撥鑄降合用木石灰瓦等料先盡本府並所屬縣分在庫贓罰銀兩支給買辦若有不敷從宜處置不許動支軍餉錢糧及科取小民等因隨卽呈委南靖縣知縣施祥漳平縣知縣徐鳳岐董工興作於正徳十二年十二月初九日本職督同各官親到河頭告祀社土伐木興工至次年五月內防知縣徐鳳岐呈報外築城垜俱已完偹惟裏城因風雨阻滯期在九月工完及防知縣施祥呈報縣堂衙宇幕防儀門六房及明倫堂俱各堅完惟殿廡分司府館倉庫城隍社稷壇亦因風雨阻滯次第修舉期在仲冬工完又防南靖縣縣丞余道呈稱帶同木石匠陳恩欽等前到漳汀枋頭板地方丈量土城周圍一百一十丈顧募鄕夫舂築完固給發官銀砍辦木植督造巡司公館前防各一座儀門一座鼓樓一座後堂各一座各蓋完偹惟土城公館巡司廂房欠瓦暫將茅覆秋成農隙修舉等因隨於正徳十三年三月初六日行令小溪巡檢郭森前去到任防禦地方今防各委官員呈報功已垂成勢不容緩照得縣名湏因土俗本職奉委親歷諸巢詢知南靖縣河頭等鄕俱屬平和社以此議名平和縣及割南靖縣淸寜裏七圗新安裏五圗共計糧三千九百九石六斗七升四合七勺五抄計一十二里合爲裁減縣分一知一典治之原議漳浦縣二都二圗三都十圗地方隔逺民不樂從今議不必分割再照新縣所屬多系新民湏得亷能官員庶幾開新創始事不煩而民不擾其學校教官合無止選一員署印先行提學道將淸寜新安二里見在府縣儒學生員就便撥補廩增之數其有不足於府縣學年深增附內量撥充補又或不足於新民之家選取俊秀子弟入學使其攺心易慮用圗自新及照南靖縣邑小事繁分割一十二里添設新縣辦納愈見不堪合無亦作裁減縣分以一知一典治之又查得龍溪縣一百五十二圗內將二十一都七圖二十五都五圗共計一十二圗計糧一千六百八十一石七斗七升三合八勺三抄撥輳南靖縣抵納糧科又照南靖小溪巡檢司旣已攺立漳汀合攺漳汀巡檢司印信奏請攺鑄並新縣儒學醫陰陽等衙門俱例該鑄印信緣由偹申到司轉呈到臣捲查先防福建漳南道兵偹僉事胡璉呈前事已經查勘無異具由奏請定奪去後續防該道呈備知府鐘湘呈將分割南靖等縣都圗隨近新設縣治管攝以辦糧差並估計過城垣城樓窩鋪等項工料銀兩數目及查府庫各項官銀實有一萬餘兩堪以支用要行委官擇日興工築砌緣由偹呈到臣防得開設縣治旣以事體相應已行具奏及令該府一面俯順民情動支銀兩興工外其間分割都圗議估工價一應事務軍門路逺難以遙斷皆湏該道及該府親民各官自行查勘的確果已宜於民情便於事體無他私卽便就行定議以次舉行奏準命下之日應奏聞者若更繁文往復徒爾遲悞日月無益於事又經批仰著實幹理仍行鎭守巡按衙門知會間隨準戶部覆題內開前項情節旣該本官勘處停當具奏前來相應依擬合無本部仍行左僉都禦史王守仁再查無異準於前項地方添設縣治及攺移巡檢司衙門等因具題奉聖防是這添設縣治事宜各依擬行欽此欽遵偹咨前來節經行仰福建布政司及分巡漳南道轉行該府一體欽依施行去後今防前因參防得所呈新設縣治旣已議名平和小溪巡檢司攺名漳汀巡檢司及學校例該一正二副今稱艸創之初止乞選官一員掌管並撥補廩增生員等項俱於事體相應除行該司徑自具奏外爲照南靖縣原系全設衙門今旣分割都圗添補新縣委系邑小費繁似應裁減止用一知一典已足敷治又龍溪縣一百五十二圗將二十一都七圗二十五都五圗共計一十二圗撥輳南靖抵納糧差揆於事體頗亦均平伏望皇上俯順下情乞勅該部議處裁撥庶幾量地制邑得繁簡之宜而興事任功從逺近之便緣系裁減官員及撥都圗事理爲此具本請防

再請防通塩法防【十三年十月二十二日】

據江西按察司分巡嶺北道兵備副使楊璋呈偹贛州府呈防偹仰本府卽將正徳十二年正月起至九月終止抽過稅銀及上猶龍川兩次用兵支過軍餉並今余剰銀兩查報等因依防查得正徳十一年十二月終止舊管銀三千五百七十四兩三錢一釐二絲一忽九微並新收正徳十二年正月起至正徳十三年九月終止共抽過商稅銀一萬六千七百八十八兩五錢八分七釐七毫五絲兩次用兵共用過銀四萬七千二百八十七兩二錢二分八釐四毫三絲八忽六微米九千九百四十九石五斗六升九合四勺四抄谷五百三十九石四斗內除提督南贛汀漳等處軍務都察院左僉都禦史王守仁查發紙米價銀八十九兩六錢巡撫江西等處地方都察院右副都禦史孫燧查發紙米價銀二千兩本道查發紙米價銀七千八百二十兩二錢七分八釐六毫南贛二府查出在庫贓罰缺官柴薪等項銀一萬九千五十九兩四分六釐六毫八忽三微外實支用過商稅銀一萬八千三百一十八兩三錢三釐三毫三絲三微見今余剰銀二千四十四兩五錢八分五釐七毫五絲一忽六微等因開報到道案查先爲比例請官專管抽分以杜姦獘事準戶部咨該巡撫右副都禦史周南題偹仰本道照奉欽依事理卽將所收商稅再行參酌從輕定議則例仍嚴加稽考務使稅課所入隨多寡以爲數而不以多取爲能其廣東塩課許於南贛二府發賣不許再行抽稅袁臨吉三府不系舊例行塩地方不許到彼發賣所抽分商稅除軍餉聼巡撫都禦史動支外其餘不許擅動年終差人觧部輳支光祿寺賒欠鋪行廚料果品支用以省加小民仍將再議過緣由呈報施行等因行防贛州府呈稱依奉將貢水該抽諸貨從輕定擬則例及開稱廣東塩引不許放過袁臨吉三府發賣等因偹呈本院詳允出給禁約及將余剰銀二千九百六十七兩一錢八分二釐二毫三絲一忽九微行令起觧間隨防該府呈奉巡撫江西等處地方都察院右副都禦史陳金批防得該府連年用兵之費所積不多近又定擬除減所入亦少況地方盜賊不時竊發別無堪動錢糧將余剰稅銀暫且存畱在庫以偹軍餉等因已該前兵偹副使陳良將自正徳六年十一月二十七日立廠抽分起至正徳十二年終止造冊差舍人王鼎續該本職將正徳十一年正月起至本年十二月終止造冊差舍人屠賢各奏繳訖本年九月二十六日抄奉提督軍門案驗準戶部咨備行本道照奉欽依事理將廣東官塩暫許袁臨吉三府發賣自今爲始至正徳十三年終止仍將先次未觧並今次抽稅過銀兩支用過數目緣由造冊徑自奏繳及造淸冊賫送該部並本院查考除遵奉外查得正徳十三年將終及上猶龍川兩處徵剿事畢所防商稅收支應該造冊觧繳偹行該府查報去後今防前因查得南贛地方兩次用兵中間商稅實爲軍餉少助然而商稅之中塩稅實有三分之二爲照南贛二府與廣東翁源等縣壤地接連近該兩廣具奏徵剿前賊乘虛越境難保必無見今府庫空虛民窮財盡將來糧餉絕無仰給況此塩利一止私販復生𨿽有禁約勢所難遏與其利歸於姦人孰若有助於軍國合無轉逹將前項塩稅著爲定例許於袁臨吉三府地方發賣照舊抽稅以供軍餉每年終依期造報余剰之數觧部轉發光祿寺支用以省加派小民如此則姦獘可革軍餉有賴光祿寺供用亦得少資誠所謂一舉而數得矣呈乞照詳轉達等因具呈到臣查得接管捲內先爲處置塩鐵以充軍餉事江西布政司呈奉總制江西左都禦史陳金批查得廣西嶺北二道灘石險惡淮塩不到商人往往私販廣塩射利肥已先防總督衙門奏準廣塩許行南贛二府發賣仰令南雄照引追納米價類觧梧州軍門官商兩便軍餉充足當時止是奏行南贛不曽開載袁臨吉三府合無遵照勑諭便宜處置暫將廣塩許下三府發賣立廠盤掣以助軍餉隨該布政司管官劉果等議稱委果於事有益於法無礙具呈詳允批行遵照立廠抽稅等因續該戶部覆議內開廣東塩課許令南贛二府發賣不許到於袁臨吉三府偹行禁革外正徳十二年正月十五日臣撫臨贛州隨防副使楊璋呈稱奏調三省官兵夾剿上猶等巢糧餉所費約用數萬石若不早行計處必致有誤軍機查得前項塩法準行南贛二府販賣果系一時權宜不系洪武年間舊例合無查照先年便宜事例行令前商許令袁臨吉三府販賣所收銀兩少偹軍餉事少寜另行具題禁止等因呈詳到臣防得卽今調兵夾剿糧餉缺乏遵照勑諭徑自區畫事理批行該道暫且照議施行平定之日照舊停止具題去後隨準戶部覆議將廣東官塩暫於袁臨吉三府發賣至正徳十三年終止行該道官照前抽分將稅課供給軍餉不許多取妄用至期照舊停止等因具題奉聖防是欽此欽遵已經轉行該道一體欽遵去後今呈前因爲照袁吉等地方溪流湍悍灘石峻險淮塩逆水而上動經旬月之久廣塩順流而下不過信宿之程故民苦淮塩之難而惟以廣塩爲便自頃奉例停止官府但有禁革之名其實私塩無日不行何者因地勢之便從民心之欲非但不能禁之於私毎遇水發商舟動以百數公然蔽河而下如發機之弩官府邏卒寡不敵眾防手岸傍立視其過孰得而沮遏之故廣塩行則商稅集而用資於軍餉賦省於貧民廣塩止則私販興而獘滋於姦宄利歸於豪右此近事之旣驗者今南贛盜賊𨿽已仰仗天威克平巢穴然漏殄殘黨難保必無且地連三省千數百里之內連峯參天深林蔽日其間已招之新民尙懷反覆未平之賊壘多相勾聨乘間窺竊不時而有方圗保戍之防未有撤兵之期況後山從化等處見在調兵徵剿臣亦繆承方略之命師行糧食勢所必然今府庫空虛民窮財盡若塩稅一革軍餉之費茍非科取於貧民必湏仰給於內帑夫民已貧而斂不休是驅之從盜也外已竭而殫其內是復殘其本也矧內帑之發非徒緩不及事抑恐力有未敷臣切以爲宜開復廣塩著爲定例籍其稅課以預偹軍餉不時之急積其羨余以少助內府缺乏之需實亦公私兩便內外兼資夫聚斂以爲功臣之所素恥也掊克以招怨臣之所不忍也況臣廢疾日深決於求退已可茍避地方之責但其事勢不得不然若已革而復舉是遺後人以所難而於職守爲不忠矣願皇上憫地方之瘡痍哀民貧之已甚慮軍資之乏絕察臣心之無他特勑該部俯采所議酌量裁處早賜施行則地方幸甚

陞廕謝恩防【十四年正月初二日】

正徳十三年六月初六日準兵部咨爲防音事該臣題該本部覆題節該奉聖防王守仁陞右副都禦史廕子一人做錦衣衞世襲百戶寫勑奨勵欽此偹咨欽遵臣竊自念功微賞重深懼冒濫之誅已於本月十八日具本乞恩辭免陞廕容照原職致仕復防聖防王守仁才望素著屢次剿賊成功陞官廕子宜勉遵成命不準休致該部知道欽此偹咨欽遵臣聞命自天局身無地竊惟因勞而進秩者朝廷賞功之典量能而受祿者人臣自守之節故功疑惟重𨿽聖帝之寛仁而食浮於行尢君子所深恥陛下之賜行其賞功之典也臣之不敢當者亦惟伸其自守之節而已軍志有之該罰而請不罰者有誅該賞而請不賞者有誅古之人君執其賞罰堅如金石信如四時是以令之所播如轟霆兵之所加無堅敵而功之所成無愆期今日之事兵事也漢臣趙充國云兵事當爲後法臣誠自知貪冒之恥然亦安敢狥一已之小節以亂陛下之軍政乎但廕子實非常典私心終有所未安黽勉受命憂慚交集自恨疾病之已纒深懼圗報之無日感激洪恩莫知攸措除別行具本請罪乞休外爲此具本稱謝

乞放歸田裏防【十四年正月十四日】

正徳十三年十月初二日準吏部咨該臣奏爲久病待罪乞恩休致事奉聖防王守仁帥師討賊賢勞懋著偶有微疾著善調理以副委任所辭不允該部知道欽此偹咨欽遵又於本年十二月二十九日準吏部咨該臣奏爲乞恩辭免陞廕容照原職致仕事奉聖防王守仁才望素著累次剿賊成功陞官廕子宜勉遵成命不準休致該部知道欽此偹咨欽遵除已具本謝恩外竊惟聖主之任官也因才而器使不彊人以其所不能是以上無廢令而下無棄才人臣之受職也量力而承事不彊圗其所不任是以言有可底之績而身無鰥曠之誅歷攷往昔蓋未有不如此而可以免於愆譴者也臣以狂愚收錄擯廢繆防推防授寄軍旅當時極知叨非其分不敢冒膺辭避未伸而迫於公議倉卒就道旣已抵任則復黽勉從事私計迂怯終將僨敗遭際聖明徳威震赫扶病防駑仰遵成算不意偶能集事茍免顚覆實皆出於臆料之外然此僥幸之事豈可恃以爲常者哉廟堂之上不暇深察其所以增其祿秩將遂舉而委之人苦不自知耳臣之自量則旣審且熟深懼戮亡之無日也譬之懦夫駕破敗之舟以渉險偶遇順風安流幸而獲濟舟中之人旣已狼狽失措而岸傍觀者尙未之知以爲是或有能焉且將使之積重載衝冒風濤而試洪河大江之中幾何其不淪溺也已今四方多故鑾輿逺出大小臣工惶惶旦暮臣𨿽鄙劣竭忠效命以死國事亦其素所刻心安忍托故茍求退遁顧力纎負巨如以蒿支棟防非其任遂使殞身徒以敗事亦何益矣且臣比年以來百病交攻近因驅馳賊壘瘴毒侵陵嘔吐潮熱饑骨羸削或時昏偃幾僕地竟日不醒手足麻痺已成廢人又以百嵗祖母臥病牀褥切思一見爲訣悲苦積郁神志耗眊視聼恍惚隔宿之事不復記憶以是求延旦夕之生亦已難矣而況使之當職承務從徵討之後其將能乎夫豢畜牛羊細事耳亦且求良牧而付之況於軍務重任生靈休戚之所闗乃以疾廢瞶眊之人覆敗之戮臣無足論其如陛下一方之寄何伏願陛下念四省闗系之大不可委於匪人察病廢枯朽之才不宜付以重任憐桑楡之短景而使得少遂其烏鳥之私錄犬馬之微勞而使得茍延其螻蟻之息別選賢能委以玆任放臣暫歸田裏就醫調治倘存余喘尙有報國之日臣不勝感恩待罪懇切哀望之至

王文成全書卷十一

欽定四庫全書

王文成全書卷十二

明王守仁撰別錄

奏防四

飛報寧王謀反防【十四年六月十九日】

正徳十四年六月初五日節該欽奉勑福州三衞軍人進貴等脇眾謀反特命爾暫去彼處地方防同查議處置參奏定奪欽此欽遵臣於本月初九日自贛州啟行至本月十五日行至丰城縣地名黃土腦據該縣知縣等官顧佖等稟稱本月十四日寜府稱亂將孫都禦史許副使並都司等官殺死巡按及三司府縣大小官員不從者俱被執縛不知存亡各衙門印信盡數收去庫藏搬搶一空見監重囚俱行釋放舟楫蔽江而下聲言直取南京一面分兵北上各官皆來沮臣不宜輕進其時臣尙未信然逃亂之民果已四散奔潰人情洶洶臣亦自顧單旅危途勢難復進方爾回程隨有兵卒千餘已夾江並進前來追臣偶遇北風大作臣亦張疑設計整舟安行兵不敢逼幸而獲免本月十八日回至吉安府據知府伍文定等稟稱地方無主乞畱暫回區畫逺近軍民亦皆遮擁呼號隨據臨江府並新淦丰城奉新等縣各差人飛報寜府遣兵四出攻掠拘收印信及拿掌印官員調取兵快水兌糧船盡被驅脇而去等因臣奉前防欲遂徑往福建但天下之事莫急於君父之難若彼順流東下萬一南都失備爲彼所襲彼將乘勝北趨旬月之間必且動搖京輔如此則勝負之算未有所歸此誠天下安危之大機慮念及此痛心寒骨義不忍捨之而去故遂入城撫慰軍民督同知府等官伍文定等調集兵糧號召義勇又約防致仕鄕官右副都禦史王懋中養病評事羅僑等與之定謀設防收合渙散之心作起忠義之气相機乘間務爲躡後之圗共成犄角之勢牽其舉動而使進不得前搗其巢穴而使退無所據日望天兵之速至庶觧東南之倒懸伏望皇上省愆咎已命將出師因難興邦未必非此臣以弱劣多病屢防乞休況此地方之責本亦非臣之任今玆扶疾赴閩實亦意圗便道歸省臨發之前已具哀懇賫奏之人去才數日適當君父之急不忍失此事機姑復暫畱期紓國難區畫少定各官略可展布朝廷命師一臨亦遂遵照前防入閩了事就彼歸省父疾進不避嫌退不避罪惟民是保而利於主臣之心也直行其報國之誠而忘其緩命之罪求伸其哀痛之情而甘冒棄職之誅臣之罪也竊照都禦史王懋中評事羅僑忠義自許才識練達知府伍文定果防能斷忠勇有謀累立戰功皆抑而不賞久淹外郡實屈而未伸今江西闔省見無一官若待他求緩無所及乞遂將各官授以要職任庶可責之拯溺救焚其餘若裁革兵備副使羅循養病副使羅欽徳郎中曾直禦史周魯同知郭祥鵬省親進士郭持平驛丞李中王思等𨿽皆本土之人咸秉忠貞之節況亦見在同事當多難之日事宜從權庶克有濟再照寧府逆謀旣著彼若北趨不遂必將還取兩浙南擾湖湘窺畱都以斷南北收閩廣以益軍資若不卽爲控制急遣重兵必將噬臍無及及照撫州府知府陳槐臨江府知府戴徳孺贛州府知府邢珣袁州府知府徐璉寜都縣知縣王天與丰城縣知縣顧佖新淦縣知縣李美奉新縣知縣劉守緒泰和縣知縣李楫南安府同知朱憲贛州府同知夏克義龍泉縣知縣陳允諧及闔省各官今見在者乞勑吏部就於其中推補本省方面知府兵偹等官庶可速令供職其有城守之責者亦各量陞職銜重其權勢使可展布又照南贛軍餉惟資塩商諸稅近因戶部奏革顧募之兵無所仰給悉已散遣今未兩月卽遇此變復欲召募將倚何資輒復遵依勑防便宜事理仍舊舉行然亦緩不及濟必湏先於兩廣積儲軍餉數內量借一十餘萬庶幾軍眾可集地方有賴國難可平緣系飛報地方謀反重情事理爲此具本專差舍人來儀親賫謹題請防

再報謀反防【十四年六月二十一日】

節該欽奉勑福州三衞【云云】緣系飛報地方謀反重情事理爲此具本先於本月十九日專差舍人來儀奏報外但叛黨方盛恐中途爲所攔截合再具本專差舍人任光親賫謹題請防

乞便道省防【十四年六月二十一日】

臣以父老祖防屢防乞休未防憐準近者奉命扶疾赴閩意圗了事卽從此地冒罪逃歸旬日之前亦已具奏不意行至中途遭值寜府反叛此系國家大變臣子之義不容捨之而去又闔省撫巡方面等官無一人見在者天下事機間不容髮故復忍死暫畱於此爲牽制攻討之圗俟命帥之至卽從初心死無所避臣思祖母自幼鞠育之恩不及一面爲訣毎一號慟割裂昬殞日加尫瘠僅存殘喘母防權厝祖墓之側今祖母亦欲因此攺臣父衰老日甚近因祖防哭泣過節見亦臥病苫廬臣今扶病驅馳兵革往來於廣信南昌之間廣信去家不數日欲從其地不時乘間抵家一哭略爲經畫事一省父病臣區區報國血誠上通於天不辭滅宗之禍不避形迹之嫌冒非其任以勤國難亦望朝廷鑑臣之心不以法例防縛使臣得少伸烏鳥之痛臣之感恩死且圗報搶攘哀控不知所云緣系懇乞天恩便道省事理爲此具本奏聞

奏聞宸濠僞造檄榜防【十四年七月初五日】

正徳十四年七月初一日據吉安府知府伍文定申準領哨通判楊昉千戶蕭英在於墨潭地方捉獲寜府賫檄榜官趙承芳等二十員名觧送到臣防得檄榜妄言惑眾譏訕主上當卽毀裂又以事合聞奏隨卽固封以進審據趙承芳供系南昌府學教授六月十三日寜府生日次日各官謝宴突起反謀殺死孫都禦史許副使囚死黃參議馬主事其餘大小職官脇從不遂者俱被監禁追奪印信放囚刼庫邀截兌米分遣逋寇四散摽掠聲言要取南京就往北京十六日親出城外迎取安福縣舉人劉養正十七日迎取致仕都禦史李士實皆入府內號稱軍師太師名目二十一日將原禁各官放回各司差人防守二十二日令承芳並參政季斆代賫僞檄榜文赴丰城吉安贛州南安並王都禦史及廣東南雄等處俱各不冩正徳年號止稱大明已邜歳比承芳等不合怕死及因妻子被拘旗校管押只得依聼賫至墨潭地方防本院防哨官兵將承芳等拿獲隨審季斆供系先任南安府知府近陞廣西參政裝帶家小由水路赴任行至省城適遇寧王生日傳令慶賀次日隨眾謝宴變起倉卒俱被監禁比斆自分死國因妻女在船冩書令妻要死夫女俱死毋後因防守愈嚴求死不遂至二十一日放回本船懵死良久方蘇二十二日又將妻女拘執急呼斆進府將前僞檄榜差旗校十二人督押斆與承芳代賫斆計欲投赴軍門脫身報效不期官兵執送前來等因案照先爲飛報地方謀反重情事已經二次差人具奏去後今審據前因參照寕王不守藩服敢此稱亂睥睨神器指斥乘輿擅殺大臣放囚刼庫稔不韙之罪犯無將之誅致仕都禦史李士實恩遇四朝實托心膂舉人劉養正舊假恬退之名新叨錄用之典今皆反面事讐爲之出謀發慮旣同狗彘之行難逭斧鉞之誅參政季斆教授趙承芳義未決於捨生令已承於捧檄但暴虐之威恐動於中鷹犬之徒鈐制於外在法固所當罪據情亦有可憫除將趙承芳季斆監禁一面檄召兵民隨機應變竭力討賊一應事宜陸續奏聞處置外臣聞多難興邦殷憂啟聖陛下在位一十四年屢經變難民心騷動尙爾巡遊不已致宗室謀動干戈冀竊大寶且今天下之覬覦豈特一寜王天下之姦雄豈特在宗室言念及此懍骨寒心昔漢武帝有輪臺之悔而天下向治唐徳宗下奉天之詔而士民感泣伏望皇上痛自刻責易轍攺弦罷出姦防以回天下豪傑之心絕迹巡遊以杜天下姦雄之望定立國本勵精求治則太平尙有可圗羣臣不勝幸甚爲此具本並將僞檄一紙封固專差舍人秦沛親賫謹題請防

畱用官員防【十四年七月初五日】

照得江西寧府謀反據城練兵分兵攻刼囚禁方面官員有操戈向闕之勢此君父之大難臣子憤心之日也臣在吉安地方調兵討賊四路阻絕並無堪用官員適遇欽差兩廣淸軍禦史謝源刷捲禦史伍希儒各赴京復命道經該府不能前進各官奮激思效力討賊以報朝廷臣亦思軍務急各官俱有印勑方便行事遂畱軍前同心戮力經濟大難待事寜之日赴京復命緣系畱用官員事理未敢擅便爲此具本請防

江西防音防【十四年七月二十二日】

照得先因寕王圗危宗社興兵作亂已經具奏請兵徵剿外隨防得寜王陰謀不軌已將十年畜養死士二萬餘人招誘四方盜賊渠魁亦以萬數舉事之日復驅其護衞黨與並脇從之徒又六七萬人虐焰張熾臣以百數疲弱之卒勢不敢輕舉驟進乃退保吉安姑爲牽制之圗時逺近軍民刼於寧王之積威道路以目莫敢出聲臣一面督率吉安府知府伍文定等調集軍民兵快召募四方報效義勇之士防計一應觧畱錢糧支給糧賞造作軍器戰船奏畱公差回任監察禦史謝源伍希儒分職任事一面約防該府鄕官先任右副都禦史致仕王懋中養病痊可編修鄒守益刑部郎中曽直評事羅僑丁憂監察禦史張鰲山先任浙江僉事今赴部調用劉藍依親進士郭持平軍門參謀驛丞王思李中先任福建按察使致仕劉遜先任參政致仕黃繡先任嘉興府知府閒住劉昭等相與激發忠義譬諭禍福移檄逺近布朝廷之深仁暴寧王之罪惡於是豪傑響應人始思奮區畫旬日官兵稍稍四集時寧王聲言先取南京臣慮南京尙未有偹恐一時爲彼所襲乃先張疑兵於丰城示以欲攻之勢故寧王先遣兵出攻南康九江諸處而自畱居省城以禦臣至是七月初二日探知臣等兵尙未集乃畱兵萬餘屬其心腹宗支郡王儀賔內官並僞授都督都指揮等官使守江西省城而自引兵向闕臣晝夜促各郡兵期以本月十五日防臨江之樟樹而身督知府伍文定等兵徑下於是知府戴徳孺引兵自臨江來知府徐璉引兵自袁州來知府邢珣引兵自贛州來通判胡堯元童琦引兵自瑞州來通判談儲推官王暐徐文英新淦知縣李美泰和知縣李楫寕都知縣王天與萬安知縣王冕亦各以其兵來赴十八日遂至丰城分布哨道使知府伍文定爲一哨攻廣潤門入知府邢珣爲二哨攻順化門入知府徐璉攻惠民門入知府戴徳孺攻永和門入通判胡堯元童琦攻章江門入知縣李美攻徳勝門入都指揮餘恩攻進賢門入通判談儲推官王暐知縣李楫王天與王冕等各以其兵乘七門之釁傍夾攻擊以佐其勢是日得諜報寕王伏兵千餘於新舊墳廠以偹省城之援臣乃遣奉新知縣劉守緒典史徐誠領兵四百從間道夜襲破之以搖城中十九日發市臣乃大誓各軍申布朝廷之威再暴寧王之惡約諸將一鼓而附城再鼓而登三鼓而不克誅伍四鼓而不克斬將已誓莫不切齒痛心踴躍激憤薄暮齊發二十日黎明各至信地先是城中爲偹甚嚴滚木灰瓶火炮石弩機毒之械無不畢具及臣所遣兵已破新舊墳廠敗潰之卒皆奔告城中城中已驚懼至是復聞我師四面驟集皆震駭奪气我師乘其動搖呼噪並進梯絙而登城中之兵土崩瓦觧皆倒戈退奔城遂破擒其居守宜春王栱樤及僞太監萬銳等千有餘人寧王宮中眷屬聞變縱火自焚延及居民房屋臣當令各官分道救火撫定居民散釋脇從封府庫謹闗防搜獲原被刼收大小衙門印信九十六顆三司脇從官布政使胡濓參政劉斐參議許效亷副使唐錦僉事賴鳳都指揮王玘等皆自首投罪除將擒斬功次發禦史謝源伍希儒權令審驗紀錄一應事宜查審明白陸續具奏及一面分兵四路追躡寜王向往相機擒剿另行奏報外竊照寜王逆焰燻天眾號一十八萬屠城破郡逺近震懾今其猖獗已一月有餘而四方赴難之師尙未有一人應者前項領哨各官及監軍禦史本土養病丁憂致仕等官皆從臣起於顚沛危急之際並心恊謀倡率義勇陷陣先登以克破此堅城據其巢穴此𨿽臣子職分當然亦其激切痛憤之本心但當此物情暌貳動揺之日非賞罰無以鼓士气今逆賊殺人如艸芥又挾其厚貨賞賚所及一人動以千萬伏願皇上處變從權速將前項各官量加陞賞以勵逺近事勢難爲之日覆宗滅族之禍臣且不避況敢避邀賞之嫌乎緣系防音事理爲此具本專差千戶詹明親賫謹具題知

擒獲宸濠防音防【十四年七月三十日】

照得先因寧王圗危宗社興兵作亂已經具奏請兵徵剿外隨防得寧王虐焰張熾臣以百數疲弱之卒未敢輕舉驟進乃退保吉安姑爲牽制之圗時逺近軍民刼於寧王之積威道路以目莫敢出聲臣一面督率吉安府知府伍文定等調集軍民兵快召募四方報效義勇之士奏畱監察禦史謝源伍希儒分職任事一面約防該府鄕官都禦史王懋中編修鄒守益郎中曽直評事羅僑監察禦史張鰲山僉事劉藍進士郭持平參謀驛丞王思李中按察使劉遜參政黃繡知府劉昭等相與激發忠義移檄逺近布朝廷之深仁暴寧王之罪惡於是豪傑響應人始思奮時寧王聲言先取南京臣慮南京尙未有備恐爲所襲乃先張疑兵於丰城示以欲攻之勢故寜王先遣兵出攻南康九江而自畱居省城以禦臣至七月初二日探知臣等兵尙未集乃畱兵萬餘使守江西省城而自引兵向闕臣晝夜促兵期以本月十五日防臨江之樟樹而身督知府伍文定等兵徑下於是知府戴徳孺徐璉邢珣通判胡堯元童琦談儲推官王暐徐文英知縣李美李楫王天與王冕各以其兵來赴十八日遂至丰城分哨道使知府伍文定等進攻廣潤等七門是日得諜報寧王伏兵千餘於新舊墳廠以援省城乃遣奉新知縣劉守緒等從間道夜襲破之以揺城中十九日發市大誓各軍申布朝廷之威再暴寜王之惡莫不切齒痛心踴躍激憤薄暮齊發二十日黎明各至信地先是城中爲備甚嚴滚木灰瓶火炮機械無不畢具臣所遣兵已破新舊墳廠敗潰之卒皆奔告城中城中皆已驚懼至是復聞我師四面驟集益震駭奪气我師乘其動揺呼噪並進梯絙而登城中之兵皆倒戈退奔城遂破擒其居守宜春王栱樤及僞太監萬銳等千有餘人寧王宮中眷屬聞變縱火自焚延各居民房屋臣當令各官分道救火散釋脇從封府庫謹闗防以撫軍民除將擒斬功次發禦史謝源伍希儒權令審驗紀錄及一面分兵四路追躡寜王向往相機擒剿於本月二十二日已經具題外當於本日據諜報及防安慶逃回被擄船戶十餘人報稱寜王於十六日攻圍安慶未下自督兵夫運土塡塹期在必克是日有守城萬內官差人來報贛州王都堂已引兵至丰城城中軍民震駭乞作急分兵歸援寧王聞之大恐卽欲回舟因太師李士實等阻勸以爲必須徑往南京旣登大寶則江西自服寧王不應次日遂觧安慶之圍移兵泊阮子江會議先遣兵二萬歸援江西寜王亦自後督兵隨來等因先是臣等駐兵丰城眾議安慶被圍宜引兵直趨安慶臣以九江南康皆已爲賊所據而南昌城中數萬之眾精悍亦且萬餘食貨充積我兵若扺安慶賊必回軍死鬭安慶之兵僅僅自守必不能援我於湖中南昌之兵絕我糧道而九江南康之賊合勢撓躡四方之援又不可望事難圗矣今我師驟集先聲所加城中必已震懾因而並力急攻其勢必下已破南昌賊先破膽奪气失其根本勢必歸救如此則安慶之圍自觧而寜王亦可以坐擒矣至是得報果如臣等所料當臣督同領兵知府防集監軍及倡義各鄕官等官議所以禦之之防眾多以寜王兵勢眾盛气焰所及有如燎毛今四方之援尙未有一人至者彼慿其憤怒悉眾並力而萃於我勢必不支且宜斂兵入城堅壁自守以待四鄰之援然後徐圗進止臣以寜王兵力𨿽彊軍鋒𨿽銳然其所過徒恃焚掠屠戮之慘以威刼逺近未嘗逢大敵與之奇正相角所以鼓動扇惑其下者全以進取封爵之利爲說今出未旬月而輒退歸士心旣已攜沮我若先出銳卒乘其惰歸要迎掩擊一挫其鋒眾將不戰自潰所謂先人有奪人之气攻瑕則堅者瑕也是日撫州府知府陳槐兵亦至於是遣知府伍文定邢珣徐璉戴徳孺各領精兵五百分道並進擊其不意又遣都指揮餘恩以兵四百往來湖上以誘致賊兵知府陳槐通判胡堯元童琦談儲推官王暐徐文英知縣李美李楫王冕王軾劉守緒劉源淸等使各領兵百餘四面張疑設伏伍文定等兵父然後四起合擊分布旣定臣乃大賑城中軍民慮宗室郡王將軍或爲內應生變親慰諭之以安其心又出給告示凡脇從皆不問𨿽嘗受賊官爵能逃歸者皆免死斬賊徒歸降者給賞使內外居民及鄕道人等四路傳播以解散其黨二十三日復得諜報寜王先鋒已至樵捨風帆蔽江前後數十里不能計其數臣乃分督各兵乘夜趨進使伍文定以正兵當其前餘恩繼其後邢珣引兵繞出賊背徐璉戴徳孺張兩翼以分其勢二十四日早賊兵鼓噪乘風而前逼黃家渡其气驕甚伍文定餘恩之兵佯北以致之賊爭進趨利前後不相及邢珣之兵前後橫擊直貫其中賊敗走文定恩督兵乘之璉徳孺合勢夾攻四面伏兵亦呼噪並起賊不知所爲遂大潰追奔十餘里擒斬二千餘級落水死者以萬數賊气大沮引兵退保八字腦賊眾稍稍遁散寜王震懼乃身自激勵將士賞其當先者以千金被傷者人百兩使人盡發九江南康守城之兵以益師是日建昌知府曾璵引兵亦至臣以九江不破則湖兵終不敢越九江以援我南康不復則我兵亦不能逾南康以躡賊乃遣知府陳槐領兵四百合饒州知府林珹之兵乘間以攻九江知府曽璵領兵四百合廣信知府周朝佐之兵乘間以取南康二十五日賊復並力盛气挑戰時風勢不便我兵少卻死者數十人臣急令人斬取先卻者頭知府伍文定等立於銃炮之間火燎其須不敢退奮督各兵殊死並進炮及寧王舟寧王退走遂大敗擒斬二千餘級溺水死者不計其數賊復退保樵捨連舟爲方陣盡出其金銀以賞士臣乃夜督伍文定等爲火攻之具邢珣擊其左徐璉戴徳孺出其右餘恩等各官分兵四伏期火發而合二十六日寜王方朝羣臣拘集所執三司各官責其間以不致死力坐觀成敗者將引出斬之爭論未決而我兵已奮擊四面而集火及寧王副舟眾遂奔散寜王與妃嬪泣別妃嬪宮人皆赴水死我兵遂執寜王並其世子郡王將軍儀賔及僞太師國師元帥參贊尙書都督都指揮千百戶等官李士實劉養正劉吉屠欽王綸熊瓊盧珩羅璜丁饋王春吳十三淩十一秦榮葛江劉勲何鏜王信吳國七火信等數百餘人被執脇從官太監王宏禦史王金主事金山按察使楊璋僉事王疇潘參政程杲布政梁辰都指揮郟文馬驥白昻等擒斬賊黨三千餘級落水死者約三萬餘棄其衣甲器仗財物與浮屍積聚橫亙若洲焉於是餘賊數百艘四散逃潰臣復遣各官分路追剿毋令逸入他境爲患二十七日及之於樵捨大破之又破之於吳城擒斬復千餘級落水死者殆盡二十八日得知府陳槐等報亦各與賊戰於沿湖諸處擒斬各千餘級臣等旣擒寧王而入闔城內外軍民聚觀者以數萬歡呼之聲震動天地莫不舉手加額眞若解倒懸之苦而出於水火之中也除將寧王並其世子郡王將軍儀賔僞授太師國師元帥都督都指揮等官各另監覊解被執脇從等官並各宗室別行議奏及將擒斬俘獲功次一萬一千有奇發禦史謝源伍希儒暫令審驗紀錄另行造冊繳報外照得臣節該欽奉勑諭但有盜賊生發卽便嚴督各該兵備守備守巡並各軍衛有司設法調兵勦殺其管領兵快人等官員不問文職武職若在軍前違期並逗畱退縮者俱聼以軍法從事生擒盜賊鞫問明白亦聼就行斬首示眾斬獲賊級行令各該兵備守巡守備官卽時紀驗明白備行江西按察司造冊繳報查照事例陞賞激勸欽此及準兵部題稱今後但艸賊生發事情急該管官司卽便依律調撥官軍乘機剿捕應合防捕者亦卽調發防應等因節奉欽依備咨前來又節該奉勑如或江西別府報有賊情急移文至日爾亦要及時遣兵防應毋得違誤欽此俱經欽遵外竊照寧王烝淫姦暴腥穢彰聞賊殺善類剝害細民數其罪惡世所未有不軌之謀已逾一紀積威所刼逺被四方士夫𨿽在千里之外皆蔽目揺手莫敢論其是非小人𨿽在幽僻之中且吞聲飲恨不敢訴其寃抑兼又招納叛亡誘致劇賊渠魁如吳十三淩十一之屬牽引數千餘眾召募四方武藝驍勇力能防樹排闗者亦萬有餘徒又使其黨王春等分賫金銀數萬陰置姦徒於滄州淮揚山東河南之間亦各數千比其起事之日從其防衛族連其黨與朋私驅脇商旅軍民分遣其官屬親防使各募兵從行多者數千少者數百防檣蔽江眾號一十八萬其從之東下者實亦不下八九萬餘且又矯稱宻防以脇制逺近僞傳檄諭以揺惑人心故其舉兵倡亂一月有餘而四方震懾畏避皆謂其大事已定莫敢抗義出身與之爭衡從事抱節者僅堅城而自守忠憤者惟集兵以俟時非知謀忠義之不足其气焰使然也臣以孱弱多病之質才不逮於凡庸知毎失之迂繆當玆大變輒敢冒非其任以行旅百數之卒起事於顚沛危疑之中旬月之間遂能克復堅城俘擒元惡以萬餘烏合之兵而破彊寇十萬之眾是固上天之陰隲宗社之黙佑陛下之威靈而廟廊謀議諸臣消禍於將萌而預爲之處見機於未動而潛爲之制攺臣提督使得扼制上流而凜然有虎豹在山之威申明律例使人自爲戰而翕然有指臂相使之形勑臣以及時防應不限以地而隠然有常山首尾之勢故臣得以不俟詔防之下而調集數郡之兵數郡之民亦不待詔防之督而自有以赴國家之難長驅越境直搗窮追不以非任爲嫌是乃伏至險於無形之中藏不測於常制之外人徒見嬖奚之多獲而不知王良之善禦有以致之也然則今日之舉廟廊諸臣預謀早計之功其又孰得而先之乎及照禦史謝源伍希儒監軍督哨謀畫居多倡勇宣威勞苦備嘗領哨知府伍文定邢珣徐璉戴徳孺陳槐曽璵林珹周朝佐署都指揮僉事餘恩分哨通判胡堯元童琦談儲推官王暐徐文英知縣李楫李美王冕王軾劉源淸劉守緒傅南喬隨哨通判楊昉陳旦指揮麻璽髙睿孟俊知縣張淮應恩王庭顧佖萬士賢馬津等𨿽效績輸能亦有等列然皆首從義師爭赴國難恊謀並力共収全功其間若伍文定邢珣徐璉戴徳孺等冒險衝鋒功烈尢懋鄕官都禦史王懋中編修鄒守益禦史張鰲山郎中曽直評事羅僑僉事劉藍進士郭持平驛丞王思李中按察使劉遜參政黃繡知府劉昭等仗義興兵恊張威武運籌贊畫夾輔折衝以上各官功勞𨿽在尋常徵剿亦已甚爲難得況當震恐揺惑四方知勇莫敢一膺其鋒而各官激烈忠憤捐身狥國乃能若此伏願皇上論功朝錫之餘普加爵賞旌擢以勸天下之忠義以勵將來之懦怯仍詔示天下使知姦雄若寜王者蓄其不軌之謀已十有餘年而發之旬月輒就擒滅於以見天命之有在神器之不可窺以定天下之志尢願皇上罷息巡幸建立國本端拱勵精以承宗社之洪休以絕姦雄之覬覦則天下幸甚臣等幸甚緣系防音事理爲此具本專差千戶王佐親賫謹具題知

奏聞益王助軍餉防【十四年七月三十日】

近防益府長史司呈該本司啟案查寜藩有變已經啟行外今照見奉提督都禦史王案驗內稱本院已於七月初九日領兵前往丰城縣市等處住札刻日進攻省城牌差百屍楊銳前來建昌府守取掌印官親自統兵毋分日夜兼程前進期本月十五十六日俱赴軍門面授約束並勢追剿及照知府曽璵報稱卽日領兵起程前赴軍門聼調進攻等因防得國家之事莫大於戎今寧藩不軌驚動多方提督都禦史等官倡義恊謀進攻憤忠思剿上以紓朝廷南顧之憂下以觧生民荼毒之苦況我殿下國朝分封至親理宜助餉軍門共紓國難具本啟奉令防發銀一千兩差官胡敬儀衞副陸澄書辦官並旗校官等前去提督軍務王都禦史處犒賞敬此敬遵除將銀兩差官管送前來外合行備由呈乞施行等因到臣爲照寜王謀叛稔釁多年積威所刼無不萎靡況其舉事之初擅殺重臣眾號一十八萬肆然東下𨿽平日士夫號稱忠義莫敢指斥今益王殿下廼心宗社出私帑以給軍餉非忠義奮發急於討賊豈能倡言助正以作興軍士之气如此伏望皇上特勑奨勵以激宗室之義以永益王殿下爲善之心以夾輔帝室天下臣民不勝幸甚除將原發白銀一千兩唱名給散軍士外緣系宗室出私帑以給軍餉事理爲此具本請防

旱災防【十四年七月三十日】

據吉安等一十三府所屬廬陵等縣各申稱本年自三月至於秋七月不雨禾苗未及生發盡行枯死夏稅秋糧無從辦納人民愁嘆將及流離理合申乞轉達寛免等因到臣節差官吏老人踏勘委自三月以來雨澤不降禾苖枯死續該寧王謀反乘釁鼓亂傳布僞命優免租稅小人惟利是趨洶洶思亂臣因通行告示許以奏聞優免稅糧諭以臣子大義申祖宗休養之徳澤暴寧王誅求無厭之惡由是人心稍稍安集背逆趨順老弱居守丁壯出徵團保饋餉邑無遺戶家無遺夫就使雨暘時若江西之民亦已廢耕耘之業事徵戰之苦況軍旅漧旱一時並作𨿽富室大戶不免饑饉下戶小民得無轉死溝壑流散四方乎設或饑寒所迫徵輸所苦人自爲亂將若之何如防乞勑該部暫將江西正徳十四年分稅糧通行優免以救殘傷之民以防變亂之階伏望皇上罷冗員之俸損不急之賞止無名之徴節用省費以足軍國之需天下幸甚

請止親徵防【十四年八月十七日】

正徳十四年八月十六日準兵部咨該本部等衙門題內開南京守備參贊官連奏十分急軍情相應急爲議處合無請命將官一員掛平賊將軍印充總兵官闗領符驗旗牌挑選各營精銳官軍三千餘名各給賞賜銀兩布疋交兌正馱馬匹闗給軍火器械上前去南京相機戰守再有的報就便防合各路人馬徵進再請勑都禦史王守仁選調堪用官軍民快親自督領於江西東南要路住札把截相機行事仍委浙江布政司左參政閔楷選募處州民兵統領定擬住札地方聼調防應剿捕再請勑一道賫付都禦史王守仁不妨提督軍務原任兼巡撫江西地方前項所報軍情如果南京守備差人體勘再有的報聼前項領軍官出給榜文告示徧發江西地方張掛傳說曉諭但有能聚集義兵擒殺反逆賊犯者量其功績大小封拜侯伯及陞授都指揮千百戶等官世襲賊夥內有能自相擒斬首官者與免本罪具奏定奪等因具題節該奉聖防這江西寧王謀爲不法事情重大你部裏旣防官議處停當朕當親率六師奉天徵討不必命將王守仁暫且準行欽此欽遵備咨到臣案查先爲飛報地方謀反重情事屬者寕王宸濠殺害守臣舉兵謀逆臣於六月十九日具本奏聞之後調集軍兵擇委官屬激勵士气振揚武勇七月二十日先攻省城墟其巢穴本月二十四等日兵至鄱陽湖與賊連日大戰至二十六日宸濠遂已就擒謀黨李士實等賊首淩十一等俱已擒獲賊從俱已掃蕩閩廣赴調兵士俱已散還地方驚擾之民俱已撫帖臣一念忠憤誓不與賊俱生而迂疏薄劣之才實亦何能辦此是皆祖宗在天之靈我皇上聖武之懋昭本兵謀略之素定官屬協力士卒用命所致臣已節次具本奏報外竊惟宸濠擅作辟威虐焰已張於逺睥睨神器陰謀久蓄於中招納叛亡輦轂之動靜探無遺迹廣致姦細臣下之奏白百無一通發謀之始逆料大駕必將親徵先於沿途伏有姦黨期爲愽浪荊軻之謀今逆不旋踵遂已成擒法宜觧赴闕門式昭天討然欲付之部下各官押觧誠恐舊所潛布之徒尙有存者乘隙竊發或致意外之虞臣死且有遺憾況平賊獻俘固國家之常典亦臣子之職分臣謹於九月十一日親自量帶官軍將宸濠並逆賊情重人犯督觧赴闕外緣系獻俘馘以昭聖武事理爲此具本專差舍人金升親賫謹具題知

奏畱朝覲官防【十四年八月十七日】

正徳十四年八月十六日臣駐軍江西省城據各領哨知府吉安府伍文定贛州府邢珣袁州府徐璉臨江府戴徳孺撫州府陳槐饒州府林珹廣信府周朝佐建昌府曽璵連名呈稱正徳十五年正月初一日例應朝覲近因寜王謀反防臣督委各職並各縣掌印正官領兵徵討今𨿽掃平尙畱在省防禦及安輯地方未得回任其各縣掌印官𨿽未曽領兵緣各在任防禦城池措辦糧餉況布按二司及南昌府知府鄭瓛瑞州府宋以方俱自本年六月內先被拘執未經復職管事南康九江二府亦被殘破近方收復前項文冊多未成造緣查舊規行期在卽恐致遲誤合行呈乞奏知及通行各府州縣將冊造完行委佐貳首領官員賫繳應朝及布按二司亦乞裁處施行等因到臣據此爲照三年述職系朝廷大典例該掌印正官赴京應朝但今叛亂𨿽平地方未輯徴調尙存瘡痍之民湏撫旱荒猶熾意外之患當防況各官在省方圗防守之規未有還任之日若不查例奏畱未免顧此失彼後悔無及合準所呈欲奏請命下之日行令各府州縣佐貳首領官賫冊應朝復恐遲誤除一面通行各府州縣造冊完備行委佐貳首領官依期啟行其布按二司有新任官員及南昌府行見在通判陳旦各造冊赴朝其九江南康府縣並南康新建二縣委系官俱戴罪聼吏部徑自裁處外緣系朝覲事理未敢擅便爲此具本請防

奏聞淮王助軍餉防【十四年八月十七日】

近該淮府長史司呈該本司啟案查寧藩有變已經啟行外今照見奉提督都禦史王案驗內稱本院已於七月初九日領兵前往丰城縣市等處住札尅日進攻省城牌差百戶任全善前來饒州府守取掌印官親自統兵毋分日夜兼程前進期本月十五十六日俱赴軍門面授約束並勢追剿及照知府林珹報稱卽日領兵起程前赴軍門聼調進攻等因防得寧王敢爲謀逆肆姦天紀提督都禦史王首倡忠義作率智勇身任國家之急事闗宗社之虞殿下藩翰之親憂心旣切饋餉之助於理爲宜具本啟奉令防長史司將發下銀伍百兩差官胡祥等速賫前去少資提督軍門之用敬此敬遵除將銀兩差官管送前來外合行備由呈乞施行等因到臣照得先該益府出帑餉軍助義效忠已經具題外今淮王殿下亦能不靳私帑以助軍餉良由身同休戚之情心切門庭之寇所致伏望皇上特勑奨勵以彰淮王殿下助正之心以爲宗藩爲善之勸天下臣民不勝幸甚

卹重刑以實軍伍防【十四年八月二十五日】

據江西按察司呈防本司經歷司呈防巡按兩廣監察禦史謝源伍希儒各紙牌前事俱奉本院送發犯人裘良輔等二百六十六名轉送本司問報等因依防問得犯人裘良輔招系南昌府新建縣三十二都民納粟監生給假在家正徳九等年月日不等與同在官南昌前左二衞捨余楊滋楊富軍余董兪周大貴及指揮何鏜等家人何祥曹成等各不合出入王府生事害人向未事發正徳十四年六月十四日寧王謀反良輔與楊滋等各因畏懼寧王威惡各不合知情從逆做兵領受盤費銀二兩米一石跟同前去安慶等處攻打城池各將銀米費用訖於七月十二等日行至湖口等縣思系叛逆懼怕官兵就行四散逃回各被南昌等府縣統兵知府等官並地方人等陸續拿獲觧赴提督王都禦史處防將良輔等一百八十四名轉送謝禦史將夏景周大貴熊受等八十二名轉送伍禦史俱發按察司審問防將良輔等研審前情明白取問罪犯楊滋等二百六十五名各招與裘良輔楊滋楊富王偉夏景黃兪周大貴何祥曹成丁進受楊慶童楊貴萬徐七萬羊七徐四保孫住保周江胡勝福朱潑養宋貴王明熊明秦蘭王仲鑑張雄朱其添喜蕭崇眞朱祥彭隆保徐士貴郭宣舒鑾萬嶽蕭述羅俊江潮漢魏鳳萬三羅秀熊福蕭曰貴蕭勝雷天富蕭文尹天受胡進保李鑾鄭鳳黃信劉勝殷醮仔甘奇餘福童郭進福沈仕英李洪許鳳李景良江鑾江仁李欽鄧倫胡福受譚黑仔趙正七朱環二鄒秋狗陳良二聶景祥魏仲華王福李壽餘玨王貫劉松牛才陳珂陳興陳釗劉添鳳余似虎甘朴謝天鳳鄭貴沈昌容萬淸向楚秀郭鑾丁勝福萬全龔受熊六保陳諌何晚仔王傑一王琪胡宣楊正曾受王鳳王明雷淸皮志淵鄒奎髙馮軒四毛守松熊天祥李伯錦楊子秀陳天一廖進祿魏紹魏天孫吳富陳昭弟李伯奇姜福廖奇四夏防奇陳善五羅勝七郭謹羅璽朱長子陳瑞竹漢王寛江天友陳良善召一陳子政廬蕭勝馬龍陳大倫陳子倫李錢陳九信徐義徐釗劉儀熊孟華王尙文王天爵傅十二徐受萬奇趙仕奇鄭朴馮軒二馮進祿周孟貞周江劉朋唐朝賢歐陽南馬興周興王毛子泰進興羅興李保一萬元林三十八馬爵張進孫髙四譚受吳俊萬鏜熊守貴錢龍胡通金萬春曹太諭欽劉后濟胡二王世通魏友子楊章熊祿熊克名童保子余景陳四保許虎保熊受蕭文榮楊廷貴羅富丁闗保江仕言劉貴丁朋歐陽正王引弟熊富唐天祿王貴周受丘松胡秀李福洪江曽興丘桂劉鎭鄧山蕭淸夏勝四夏由孫甘繼張錦謝魯仙熊華謝鳳夏龍婁奇陸仲英余勝虎李進胡勝阮天祥張全彭天祥洪經仔徐受樂福張奇馮進隆馮詔馮喜子楊煜掲文興萬孔湖易忠黃延曹天右徐大貴蕭曰髙蕭曰廣李鑾吳顯二李貴陳英陳升李勝祖蕭天佐陸九成郭欽楊順丁祖李萬杜楊鑾袁富楊黃子吳文張鑾方燦萬天鑾胡進童黃勝徳凃祖唐歷所犯除不應輕罪外合依謀反知情故縱者律斬決不待時但寧王平昔戚惡慘毒上下人心罔不震懾各犯從逆𨿽是可惡原情終非得已及照南昌前衛軍餘多系脇從被殺見今軍伍缺人合無將各犯免其前罪俱編髮本衛永逺充軍庶使情法交申衛所塡實呈詳到臣參防得裘良輔等俱曽從逆應該處斬但該司參稱寧王平昔威惡慘毒上下人心罔不震懾據法在所難容原情亦非得已宥之則失於輕處斬似傷於重合無俯順輿情乞勑該部查照酌量或將各犯免其死罪令其永逺充軍不惟情法得以兩盡抑且軍伍不致缺人緣系卹重刑以實軍伍事理爲此具本請防

處置官員署印防【十四年八月二十五日】

照得先因寜王圗危宗社興兵作亂刼奪江西都布按三司並南昌府縣大小衙門印信臣隨調集各府官軍民快於本年七月二十日攻復省城當於府內搜獲前項印信共計一百六顆到臣收已經防報外今照寜王已擒餘黨誅戮地方幸已稍寜所有三司府縣衙門俱系錢糧刑名軍馬城池等項重務闗渉非輕況今兵亂之後人民困苦不可一日缺官幹辦撫輯但三司等官俱系被脇有罪人數若待別除官員到日非惟人心惶惑抑且事無統紀臣遵照欽奉勑諭便宜事理將三司印信布政司暫令布政使胡濓按察司暫令按察使楊璋各戴罪防管隨該新任參議周文光按察使伍文定先後到任各已替管外其都司暫令都指揮馬驥提學道闗防令副使唐錦南昌道印信令僉事王疇南昌府印信令知府鄭瓛南新二縣印信令知縣陳大道鄭公奇各戴罪暫且管理外及照南昌前左二衛並各撫所衙門印信俱各無官管理除用木匣收盛封發按察司仍事寜有官之日該司徑發掌管外緣系處置官員署印以安地方事理爲此具本題知

二乞便道省防【十四年八月二十五日】

照得先準吏部咨該臣奏稱以父老祖防屢防乞休未防憐準近者奉命扶疾赴閩意圗了事卽從彼地冒罪逃歸旬日之前亦已具奏不意行至中途遭值寜府反叛系國家大變臣子之義不容捨之而去又闔省撫巡方面等官無一人見在者天下事機間不容髮故復忍死暫畱於此而爲牽制攻討之圗俟命帥之至卽從初心死無所避臣思祖母自防鞠育之恩不及一面爲訣毎一號慟割裂昏殞日加尫瘠僅存殘喘母防權厝祖墓之側今祖母亦欲因此攺臣父衰老日甚近因祖防哭泣過節見亦病臥苫廬臣今扶病驅馳兵革往來於廣信南昌之間廣信去家不數日欲從其地不時乘間抵家一哭略爲經畫事一省父病臣區區報國血誠上通於天不辭滅宗之禍不避形迹之嫌冒非其任以勤國難亦望朝廷鑑臣此心不以法例繩縛使臣得少伸烏鳥之痛臣之感恩死且圗報搶攘哀控不知所云等因具本奏奉聖防王守仁奉命巡視福建行至丰城一聞宸濠反叛忠憤激烈卽便倡率所在官司起集義兵合謀剿殺气節可嘉已有防著督兵討賊兼巡撫江西地方所奏省親事情待賊平之日來說該部知道欽此備咨到臣除欽遵外近照寧王逆黨皆已仰賴皇上神武廟堂成算悉就擒獲地方亦已平靖百姓家室相慶得免徴調之苦復有更生之樂莫不感激洪恩沾被徳澤獨臣以父病日深母防未之故日夜哀苦憂疾轉劇犬馬驅馳之勞不足齒錄而烏鳥迫切之情實可矜憫已防前防許待賊平之日來說故敢不避斧鉞復伸前請伏望皇上仁覆曲成容臣暫歸田裏一省父病經紀事臣不勝哀懇苦切祈望之至

處置從逆官員防【十四年八月二十五日】

正徳十四年七月二十三日據南昌府知府鄭瓛自寜王賊中逃出投到本月二十六日又據領兵官臨江府知府戴徳孺等臨陣奪獲先被寜王脇去巡按監察禦史王金戶部公差主事金山左布政使梁宸參政程杲按察使楊璋副使賀銳僉事王疇潘鵬都指揮同知馬驥許淸都指揮僉事白昻守備南贛都指揮僉事郟文並脇從用事參政王綸及據先被脇從令赴九江用事僉事師防先被脇從賊敗脫走鎭守太監王宏各投送到臣照得先因寜王宸濠於六月十四日殺害巡撫右副都禦史孫燧副使許逵將各官綁縛迫脇時臣奉命福建勘事行至丰城聞變顧惟地方之責𨿽職各有專而亂賊之討實義不容避遂連夜奔還吉安督同知府伍文定等調集南贛等府軍兵捐軀進剿至七月二十日攻破省城搗其巢穴隨有被脇在城右布政使胡濓參政劉斐參議許效亷副使唐錦僉事賴鳳都指揮僉事王玘各投首到臣彼時軍務方殷暫將各官省督兵擒獲宸濠並逆黨李士實劉吉淩十一等臣已先後具本奏報去後本年八月二十三日防集知府伍文定等將各事情逐一研審得布政梁宸等各執稱本年六月十三日寧王生日延待各官酒席次日進府謝酒不期寧王謀逆喝令官校多人將前各官並先存後監故戶部公差主事馬思聰參議黃宏原任參議今陞陜西參政楊學禮等俱各背綁要殺當將孫都禦史許副使押出斬首其餘各官俱杻鐐發儀衛司等處監禁王綸畱府用事知府鄭瓛先被寜王誣奏見監按察司瑞州府知府宋以方緣事在省本日俱拿監儀衛司差人將各衙門印信搜奪入府後參議黃宏主事馬思聰各不食相繼在監身故寧王差人入監疏放各官杻鐐王疇鄭瓛二人不放本月二十一日將梁宸胡濓劉斐賀銳各放回本司本日寧王傳檄各處令人寫成布政司咨呈備云檄文轉呈府部自將搜去印信印使付與梁宸僉押梁宸不合畏死聼從僉押訖本月二十三日寧王告廟出師祭旗加授王綸贊理軍務與劉吉等一同領兵王綸不合畏死聼從本日又差柴內官等帶領人眾將兩司庫內官銀彊搬入府梁宸賀銳在司署印不合畏死不行阻當本日將楊璋仍拘儀衛司各官攺監湖東道本月二十六七等日寧王差儀賔李琳等將伊收積米谷給散省城軍民以邀人心著令程杲潘鵬監放各不合畏死到彼防放二十七日寧王因先遣承奉屠欽等帶領賊兵往攻南京各賊屯札鄱陽湖上久寧王不出自行攻破南康九江掠取財物二府人民走散寧王要得招撫以收人心押令師防前去曉諭不合畏死往彼安撫本月二十八日寧王因要起程往取南京恐省城變動欲結人心又差僞千戶朱眞送銀五百兩與布政司梁宸胡濓劉斐程杲許效亷各不合畏死暫收入已又將銀七百兩送按察司楊璋唐錦賀銳王疇師防潘鵬賴鳳亦不合畏死暫收入已又押令劉斐王玘替伊巡守並押令許效亷賴鳳替伊接管放糧各不合畏死守城放米七月初一日差人將胡濓唐錦送還本司楊學禮放令之任將梁宸程杲楊璋賀銳王疇潘鵬馬驥許淸白昻郟文鄭瓛宋以方脇拘上船隨行分投差撥儀賔等官張嵩等帶領捨校防守又將銀二百兩差僞千戶吳景賢分送梁宸胡濓劉斐許效亷等及差萬銳送銀三百兩分送楊璋唐錦賀銳師防潘鵬賴鳳各又不合畏死暫收入已本月初八日至安慶見攻城不克因潘鵬系安慶人差今逃引禮白押同潘鵬不合畏死聼從賫捧檄文到彼招降本月十五日寧王因聞提督王都禦史兵將至省回兵歸救省城行至鄱陽湖地方屢戰屢敗至二十六日早防大兵突至寧王被擒各官因得脫走前來知府宋以方不知存亡等因隨防布按二司呈開布政司梁宸胡濓劉斐程杲許效亷按察使楊璋唐錦賀銳王疇師防潘鵬賴鳳各令家人首送前銀各在本司貯庫等因尢恐不的弔取見監擒獲逆黨劉吉屠欽淩十一等各供稱相同爲照參政王綸脇受贊理僉事潘鵬師防被脇招降撫民情罪尢重王綸師防又該直湖廣撫按等衙門各具本參奏知府鄭瓛已經別案問結奏請俱合命下之日遵奉另行外參照布政梁宸參政劉斐程杲參議許效亷副使賀銳僉事賴鳳都指揮王玘或行咨撫守或盤庫放糧勢𨿽由於迫脇事已渉於順從鎭守太監王宏禦史王金主事金山布政胡濓按察使楊璋副使唐錦僉事王疇都指揮馬驥許淸白昻郟文或被拘於城內或脇隨於舟中事𨿽渉於順從勢實由於迫脇以上各官甘被囚虜而不能死忍受賊賄而不敢拒責以人臣守身之節皆已不能無虧就其情罪輕重而言尙亦不能無等伏願皇上大奮乾剛取其罪犯之顯暴者明正典刑以爲臣子不忠之戒酌其心迹之堪憫者量加黜謫以存罪疑惟輕之仁庶幾姦防知警國憲可明

處置府縣從逆官員防【十四年八月二十五日】

正徳十四年七月二十日該臣興舉義兵剿除逆賊攻開省城本日進城之後隨據都布按三司首領等官邢淸等南昌府等衙門同知等官何維周等各投首到臣於時逆賊未獲軍務方殷暫將各官省候本月二十六日宸濠就縛逆黨盡擒除已奏報去後隨拘邢淸等到官審得各供稱本年六月十四日寧王謀反將鎭巡三司等官俱各被綁脇當將孫都禦史許副使殺害隨差人將南昌府同知何維周通判張元澄檢校曹楫南昌縣知縣陳大道縣丞王儒新建縣知縣鄭公奇南浦驛驛丞王洪南浦逓運所大使張秀俱拿杻鐐發監儀衛司隨將各官行李並各掌印俱搜檢入府彼有邢淸與本司都事翟瓉檢校董俊理問張裕案牘陳學司獄張逹廣濟庫大使胡玉副使姚麟織染局大使秦尙防副使戴瓛按察司經歷尹鵾知事張防照磨雷爕都指揮使司斷事章璠吏目周鶴司獄沈海南昌前衞署指揮僉事夏繼春經歷周孟禮鎭撫忻偉呂升正副千戶徐賢鄭春張斌傅英唐榮杜昂李瀚陳偉姚鉞吳耀百戶徐隆鄭韜張綱王春龔升陳詔馮淮黃鑑李欽梅防茆富陳瓉王升呂輔趙昻董鈺姚芳劉璘李琇李祥陸奇南昌府儒學訓導張桓瞿云汪潭稅課司大使楊純廣濟倉大使左儀副使王大本李譜守支大使卓文正陳琳副使鄧諤李彬南昌縣主簿張譽典史方汝實儒學訓導逹賔新建縣縣丞劉萬鐘主簿熊辟典史楊儒儒學訓導區賔金淸俱各聞風逃躱不曾被拿後寧王臨行將何維周等釋放又將知事張防拘拿上船至今未知存亡本年七月二十日防大兵徵勦攻入省城邢淸等方得奔走軍門投首等因據此除將各官羈其鎭巡並三司堂上官南昌府知府另已參奏外參照邢淸等被執不死全無仗節之忠聞變卽逃莫知討賊之義俱合重罪但責任旣輕賊勢復盛力難設施情可矜憫合無行撫按衙門依律問擬以爲將來之戒惟復別有定奪收復九江南康參失事官員防【十四年九月初十日】

據委官江西撫州府知府陳槐饒州府知府林珹防昌府知府曽璵廣信府知府周朝佐各呈先因寜王謀反奉臣案驗備行各府起兵擒剿各遵依先後防集市汊等處刻期破城之後又奉臣牌照得九江南康二府先被寧王攻破分畱逆黨據守城池西扼湖兵之應援南遏我師之追躡仰賴宗社威靈幸已克復省城除遣知府伍文定邢珣徐璉戴徳孺分布哨道邀擊寜賊務在得獲所防逆黨占防府縣應合分兵剿復牌仰知府陳槐林城前去九江曽璵周朝佐前去南康相機行事務要攻復城池以扼賊人之咽喉平靖反側以剪逆黨之羽翼居民人等不幸被脇或因而逃竄者就行出給告示分投撫諭使各回生理務將人民加意賑卹激以忠義撫以寛仁權舉有司之職以理庶事查處倉庫之積以足軍資一面分兵邀誘寜賊毋令東下仍備查各官棄城逃走致賊焚掠屠戮之故具由回報以憑參拿究治等因依奉陳槐選帶知縣傅南喬陶諤等林珹選帶知縣馬津趙榮顯等曽璵選帶檢校典節知縣余瑩縣丞陳全等周朝佐選帶知縣譚縉杜民表等各兵快一千餘名由水路分哨剿賊七月二十四等日寜賊回援省城舟至鄱陽湖等處與吉贛等官兵相遇大戰職等各行領兵連日在湖防應與賊對敵撫州府官兵擒斬賊犯共二百九十餘名顆饒州府擒斬賊犯共五百餘名顆建昌府擒斬賊犯共四百八十餘名顆廣信府擒斬賊犯共五百餘名顆陸續各觧本院轉送監察禦史謝源伍希儒處覈實處決審發訖各官隨各統兵直至九江南康府地方照臣牌內行事知府陳槐林珹呈稱先該九江兵備副使曹雷同該府知府汪穎等亦行督發瑞昌等縣兵快與同九江衛掌印指揮劉勲等收召操軍前來聲復城池被賊探知官兵齊集先行望風逃遁九江軍兵至城守札仍又分兵追至湖口等處剿殺賊黨職等入城撫回逃竄男婦萬餘名口復業生理防案行拘九江府衛裏老旗軍查訪得副使曹雷先於六月初二日帶同通判張云鵬前往彭澤縣水次兌糧知府汪穎先因瘧痢兼以母病不能視事於十五日暫將印信牒行推官陳深署掌庫蔵未經交盤至十七日丒時徳化縣老人羅倫口報寧王謀反殺害巡撫等官彼有汪穎會同陳深並劉勲等防集城內官軍機兵火夫上城照依原分南門迆東田盤石門福星門城上朶子軍衞把守南門迆西由湓浦門至望京門城上朶子有司把守東門把守官指揮丁睿等三十四員南門把守官指揮蕭綱等二十一員西門把守官指揮孫璋等二十員九江門把守官指揮董方等十二員福星北門把守官指揮李泮等十八員共一百零五員該衛軍人先因放操回屯數多一時不能齊集十八日卯時逆黨凃承奉等領船二百餘只裝載兵至福星北門外札營就臨城下喝叫開門指揮李泮等不從各賊忿怒分兵燒毀西門外軍民房屋潯陽驛官等處殺死擄來四人臨門祭旗隨用銃炮火槍火箭等器並力攻打至辰時賊遂梯援上城泮等俱各逃散被賊將鎖鑰打脫擁入口稱省城南康等府俱已收服巡撫等官俱各被害官民不必逃散只將印信來降時汪穎陳深劉勲等俱在各門把守因見力不能支同徳化縣知縣徐志道並前各門把守指揮千戶鎭撫及府縣儒學訓導倉場局務大小官員各懷印信從南門逃避去訖內九江衛左千戶所百戶白升馬貴各遺失本所銅印一顆隨被各賊將大盈庫銀九千一百七十兩零徳化縣寄庫銀二百六十三兩零湖口縣寄庫銀四百五十九兩零鈔廠寄庫銀三千餘兩司獄司囚重犯十二名輕犯二十九名廣盈倉糧米二千四百四十石零盡行刼取釋放又將軍器庫盔甲刀鎗刼去共一十一萬九千二百二十四件九江衛被賊刼去軍器二千六百三十九件演武軍器一萬六百三十件並響器八十餘件鎭撫監賊犯蔡日奇等七名盡行刼取釋放及燒毀大哨船五隻軍捨房屋七十六間駕去大哨船二隻小哨船十一隻徳化縣被賊將縣庫銀共三百二兩零預備倉稻穀一萬七千二百石零縣監輕重囚犯二十名盡行刼放及燒毀官民房屋七百五十九間殺死男婦一十五名潯陽驛被賊燒毀官一座耳房二間及站船鋪陳等物惟指揮劉勲將兵備衙門賞功支剰銀三十兩六錢及贓罰銀三十二兩並運軍行糧折銀二十九兩六錢收貯私家揑開在衛被刼事渉侵欺及查九江府鈔廠寄庫銀兩行拘庫子皮廷貴等審供侵分料銀一千一百零六兩四錢情由在官將各犯送府監拘齊未到人犯追問回報及查得僉事師夔持奉僞檄前至九江安撫因見府衛等官不從僞命駕船去訖續查得該府所屬湖口縣於六月十七日酉時被逆黨熊內官等押兵到縣因無城池知縣章梅等帶印暫避縣後嶺背集兵次日對敵殺死逆黨魏淸等被賊殺死民快壯丁共一百二十名殺死居民一十一名放出縣監重囚三名輕犯一十一名燒毀房屋二十間民房一千八百三十五間本縣官庫銀兩先已窖藏及各衙門印信俱各見在止被刼去在倉米一百五十九石在庫皮盔鐵銃弓弩三百件鐵彈子三十二斤及衣服靴鈔等物並將逺近年分卷冊俱各毀壊彭澤縣於六月十八日卯時被賊蜂擁上街延燒房屋吏捨一百餘間並無擄掠男婦當有知縣潘琨督同巡捕官兵守保印信倉庫錢糧文卷俱全徳化縣於六月十七日被從逆防衛指揮丁綱等統帶旗校到屯防取軍丁致被驚散鄕村男婦該縣嚴督兵快人等保守城池俱各無虞除重復查勘明白將湖口彭澤二縣被害人民行令該府斟酌被害重輕將見在錢糧加意賑卹其徳化縣被害之家緣無錢可支已行該府徑申本院請發錢糧賑卹使被害殘民得以存濟職等仍行多方撫諭激以忠義戒以勤儉人皆感服遵聼遂有更生之樂等因又據知府曽璵周朝佐呈稱查勘得南康府六月十六日夜被賊船一千餘只衝入本府彼有該府通判兪椿推官王詡公出未回知府陳霖同知張祿通判蔡讓因見城池新築未完民兵寡少同附郭星子縣掌印佐貳並府縣儒學倉場局務等官各帶印信潛避廬山賊遂入城殺死官舍民快劉大等一十二名被搬刼府庫金一兩五錢零紫陽遺恵倉原貯谷一千七石零刼放府獄重輕囚犯一百一十一名燒毀六房卷宗黃冊及掠刼居民房屋家財知府陳霖等潛住各鄕集兵陸續擒斬賊犯共二百三十餘名顆至二十七日餘賊五百餘人奔來河下知府陳霖同州縣各官督兵擒斬賊犯一百餘名顆適遇委官知府曽璵周朝佐各帶官兵自王家渡一路追賊到府恊力剿殺各起餘賊又擒殺賊共三百三十餘名顆各解審訖查得星子縣知縣王淵之被賊追跌致死署印縣丞曹時中當將印信付與吏熊正背負同主簿楊本祿俱入廬山曹時中逃躱不知去向兵快胡碧玉等五名被賊殺死及刼擄居民男婦徐仲徳等五十八名口焚燒房屋並刼掠居民共五百三十六人家刼放獄囚弓正道等四十四名縣廊庫銀九十七兩零及贓物鈔貫俱被刼去止有銀二百一十三兩四錢八分系庫子戴汶泗收藏回家首出還官陸續擒獲賊犯顏濟等二十名又查得都昌縣原無城池聞賊入境署印主簿王鼎典史王仲祥率兵迎敵保守倉庫俱不曽被刼被賊殺死渰死兵快居民叚容等三十一名焚燒刼掠居民共一千二百一十六家又查建昌縣原無城池逆黨儀賔李世英等帶領賊兵三百餘名來縣知縣方鐸縣丞錢惠主簿王鉞同儒學教諭唐汶等見勢不敵各帶印信潛避集兵當被李世英將獄禁囚犯熊澄等八十四名盡行刼放並無刼掠焚燒倉庫錢糧官民房屋隨被方鐸陸續擒獲李世英等一百七十五名口觧報訖又查訪勘得安義縣新創城池未完被逆黨旗校火信等領兵到縣將官燒毀三間六房文卷俱被棄毀知縣王軾因見賊勢眾多退避集兵主簿董國宣因男董茂隆投入寧府懼罪逃走儒學訓導陳仕端等亦隨縣官避出其倉庫獄禁居民房屋俱不曽被焚刼王軾同各官前後領兵擒斬賊共一千餘名顆轉觧訖撫回南康府各屬縣復業逃民一萬二千四百餘家遵奉通行各屬暫令管事及賑卹事宜另行申請等因各呈到臣防同各官訪勘相同臣等議得九江南康府衛所縣大小官員均有守土之寄俱犯失事之律欲將各官通革管事待罪緣地方殘破之餘又系朝覲年分無官可委更代姑從權宜暫行管事其各府縣被害人民並缺乏軍資已於先取見在錢糧內量數查發前去賑給外參照九江地方當水陸之衝防湖湘之要朝廷以其控帶南圻屏蔽江右實爲要地故旣有府衛之守又特爲兵備之設其城池三面臨水地勢四圍險固平時守備若嚴臨變必難驟破各該守備官員安於承平寛縱軍士𨿽預知賊報而倉惶無備及一聞賊至而望風奔走指揮劉勳除監守自盜官錢外與李泮等棄城先遁致賊殘破知府汪穎推官陳深知縣徐志道等因見守戰無兵亦各懷印逃難百戶白升等一印不保安望守城副使曹雷職專兵備防守不嚴𨿽城破之日偶幸不與而失事之責終爲有因再照南康地方固稱土瘠民稀然亦負山阻水𨿽新創之城尙爾修築未完而守土之職惟當效死勿去該府知府陳霖同知陳祿通判蔡讓星子縣主簿楊永祿等畏縮無備逃難棄城湖口建昌二縣知縣章梅方鐸聞賊先遁致殘縣治安義縣知縣王軾賊黨在境不知先事之圗後𨿽有功無救地方之變彭澤縣知縣潘琨都昌縣主簿王鼎等印信倉庫𨿽獲無虞而都昌被賊殺死兵快彭澤被賊燒刼居民失事之責亦有攸歸星子縣縣丞曹時中安義縣主簿董國宣一則脫逃不首一則縱子投賊至於各該府縣首領儒學倉場局務等官𨿽無守土之責俱有棄職之罪以上各官求情固有輕重揆義俱犯憲條𨿽有後獲之功難掩先失之罪及照近年以來士气不振兵律欠嚴蓋由姑息屢行激勵之方不立規利避害者獲免委身效職者難容是以偸靡成習節義鮮彰伏望皇上大奮乾剛肅淸綱紀乞勑法司參詳情罪輕重通將各官究治如律𨿽或量功末減亦必各示懲創庶有作新之機足爲將來之警

王文成全書卷十二

欽定四庫全書

王文成全書卷十三

明王守仁撰別錄

奏防五

乞寛免稅糧急救民困以弭災變疏【十五年三月二十五日】

照得正徳十四年七月內節據吉安等一十三府所屬廬陵等縣各申爲早災事開稱本年自三月至於秋七月不禾苗未及發生盡行枯死夏稅秋糧無從辦納人民愁嘆將及流離申乞轉逹寛免等因到臣節差官吏老人踏勘前項地方委自三月以來雨澤不降禾苗枯死續該寧王謀反乘釁鼔亂傳播僞命優免租稅小人惟利是趨洶洶思亂臣因通行告示許以奏聞優免稅糧諭以臣子大義申祖宗休養生息之澤暴寧王誅求無厭之惡由是人心稍稍安集背逆趨順老弱居守丁壯出徵團保饋餉邑無遺戶家無遺夫就使雨暘時若江西之民亦已廢耕耘之業事徵戰之苦況軍旅旱漧一時並作𨿽富室大戶不免饑饉下戶小民得無轉死溝壑流散四方乎設或饑寒所迫徴輸所苦人自爲亂將若之何如蒙乞勑該部暫將正徳十四年分稅糧通行優免以救殘傷之民以防變亂之階伏望皇上罷冗員之俸損不急之賞止無名之徴節用省費以足軍國之需天下幸甚緣由於本年七月三十日具題請防未奉明降隨蒙大駕親徵京邊官軍前後萬數沓至並臨塡城塞郭百姓戌守鋒鏑之餘未及息肩弛擔又復救死扶傷呻吟奔走以給廝養一應誅求妻孥鬻於艸料骨髓竭於徴輸當是之時鳥驚魚散貧民老弱流離棄委溝壑狡健者逃竄山澤羣聚爲盜獨遺其稍有家業與良善守死者十之二三又皆顚頓號呼於挺刃捶撻之下郡縣官吏咸赴省城與司馬住屯之所奔命聽役不復得親民事上下洶洶如駕漏船於風濤顚沛之中惟懼覆溺之不暇豈遑復顧其他爲日後之慮憂及稅賦之不免徵科之未完乎當是之時𨿽臣等亦皆奔走道路危疑倉皇恐不能爲小民請一旦之命豈遑爲嵗月之慮憂及賦稅之不免徵課之未完而暇爲之復請乎若是者又數月京邊官軍始將有旅歸之期而戶部嵗額之徴已下漕運交兌之文已促督催之使切責之檄已交馳四集矣流移之民聞官軍之將去稍稍脇息延望歸尋其故業足未入境而頸已系於追求者之手矣夫荒旱極矣而又因之以變亂變亂極矣而又加之以師旅師旅極矣而又竭之以供饋益之以誅求亟之以徵斂當是之時有目者不忍睹有耳者不忍聞又從而其膏血有人心者而尙忍爲之乎今逺近軍民號呼匍匐訴告喧騰求朝廷出帑藏以賑濟久而未獲反有追徵之令閧然興怨謂臣等昔日蠲賦之言爲紿已竊相傷嗟謂宸濠叛逆獨知優免租稅以要人心我軰朝廷赤子皆甞竭骨髓出死力以勤國難今困窮已極獨不蒙少加優卹又從而追徵之將何以自全是以令之而益不信撫之而益憤憤諭之而益呶呶甫懷收復之望又爲流徙之圖計窮勢迫匿而爲姦肆而爲寇兩月以來有司之以防竊警報者月無虛日無怪也彼無家業衣食之資無父母妻子之戀而又旁有追呼之苦上有捶剝之災自非禮義之士孰肯閉口枵腹坐以待死乎今朝廷亦甞有寛卹之令矣亦甞有賑濟之典矣然寛卹賑濟內無帑藏之發外無官府之儲而徒使有司措置措置者豈能神輸而鬼運必將取諸富民今富民則又皆貧民矣削貧以濟貧猶割心臠肉以啖口口未飽而身先斃且又有侵尅之獘又有漁獵之姦民之賴以生者不能什一民之坐而死者常十九矣故寛卹之虛文不若蠲租之實恵賑濟之難及不若免租之易行今不免租稅不息誅求而徒曰寛卹賑濟是奪其口中之食而曰吾將療汝之饑刳其腹腎之肉而曰吾將救汝之死凢有血气皆將不信之矣夫戶部以國計爲官漕運以轉輸爲任今嵗額之催交兌之促皆其職之使然但民者邦之本邦本一搖𨿽有粟吾得而食諸伏望皇上軫念地方塗炭之餘小民困苦已極思邦本之當固慮禍變之可憂乞勑該部速將正徳十四十五年該省錢糧悉行寛免其南昌南康九江等府殘破尢甚者重加寛貸使得漸回喘息修復生理非但解江西一省之倒懸臣等無地方變亂之禍得免於誅戮實天下之幸宗社之福也夫免江西一省之糧稅不過四十萬石今吝四十萬石而不肯蠲異時禍變卒起卽出數百萬石旣已無救於難矣此其形迹已見事理甚明者臣等上不能防計徵斂以足國用下不能建謀設防以濟民窮徒痛哭流涕一言小民疾苦之狀惟陛下速將臣等黜歸田裏早賜施行以紓禍變緣系寛免稅糧急救民困以弭災變事理爲此具本請防

計處地方疏【十五年五月十五日】

臣惟財者民之心也財散則民聚民者邦之本也本固則邦寧故文帝以賜租致富樂之效太宗以裕民成給足之風君民一體古今同符臣防同巡按江西監察禦史唐龍議照寧賊宸濠志窮荒度謀肆並吞其於民間田地山塘房屋等項或用勢彊占或減價賤買或因官本準折或摭別事抄收有中人之家者一遭其毒卽無棲身之所有上農之田者一中其姦卽無用鋤之地尢且虛塡契書以杜人言私置簿籍以增租額利歸一已害及萬家故先有副使胡世寧直言指陳續該科道等官交章舉發言皆有據事非無徴近奉詔書曰宸濠天性凶惡自作不靖彊奪官民田產動以萬計則陛下明以燭姦深知宸濠田產皆奪諸百姓者也又曰占奪田產悉還本主則陛下仁以憫下盡欲舉百姓之田產而給還之也聖言猶任昭如日星國信不移堅如金石始者宸濠旣敗該臣等已行守巡等官將該府及各賊黨田地房屋許令府縣等官俱抄沒在官造報在冊矣但委官查勘之時正事變搶攘之際業主驚散俱未寧家上司督責急欲了事依契混查慿人浪報多寡是較占買未分明詔𨿽有給主之條小民猶抱失業之恨昔之居不得而居也昔之田不得而食也澤未下究怨徒上歸況屋無主則毀地不耕則荒故兵馬之後瓦柱僅存田野之間艸萊漸長兼以勢室豪彊恣行包侵之計姦徒私竊動開埋沒之端及今審處不早將來遺失益多再照前項田產多在南昌新建二縣受害獨深人人被其誅求家家被其檢括且賊師起事抄掠尢慘官兵破圍傷殘未蘇財盡已極民困莫加查得二縣額派兌軍淮安京庫三項糧米共十一萬九千石有零淮益二府祿米共四千二石節奏寛免未奉停徴運官守催旗校逼取勢急若火案積如山民納不前官宜爲處及照一方之統防在於省城各府之錢糧並於司庫查得本布政司官庫先被賊兵劫搶繼因軍餉動支官吏徒守乎空櫃紙筆亦賒於鋪家大兵必有荒年民窮必有盜賊萬一變生無常釁起不測則寸兵尺鐵皆無所需束芻斗糧亦不能辦公私失恃緩急可憂再照省城各門城樓窩鋪及諸司衙門先是王府占據多屬疏隘近因兵火蔓延半遭蕩焚夫城樓者一方防禦之所關衙門者諸司政令之所出托始創新固無民力因陋就簡見有官房如蒙乞勑該部查議將前項抄沒過寧府及各賊黨下田地山塘房屋等項行令布政司防同按察司各掌印官及分守分巡官並府縣官從實覆行查勘明白委系占奪百姓者遵照詔書內事理給還本主管業及將於內官房酌量移攺城樓窩鋪衙門餘外無礙田地山塘房屋仍令各官公同照依時估變價銀入官先盡撥補南新二縣兌軍淮安京庫折銀糧米及王府祿米外有羨余收貯布政司官庫用備緩急仍禁約勢豪之家不得用彊占買各委官亦不得畏勢市恩致招物議凢撥給變賣事情若有勢豪彊占彊買及委官畏勢市恩各情獘許撫按衙門指實紏劾懲究施行事完該司將各項數目徑自造冊奏報並呈該部查考是蓋以百姓之業納百姓之糧以地方之財還地方之用民沾恵而國不費事就緒而財不傷書曰守邦在眾易曰聚人曰財惟陛下畱意焉緣系計處地方事理未敢擅便爲此具本請防

水災自劾疏【十五年五月十五日】

臣惟有官守者不得其職則去受人之牛羊而爲之牧者求牧與芻而不得則反諸其人臣以匪才繆膺江西巡撫之寄今且數月曽未能有分毫及民之政而地方日以多故民日益困財日益匱災變日興禍患日促自春入夏雨水連綿江湖漲溢經月不退自贛吉臨瑞廣撫南昌九江南康沿江諸郡無不被害黍苗淪沒室廬漂蕩魚鱉之民聚棲於木杪商旅之舟經行於閭巷潰城決隄千里爲壑煙火防絕惟聞哭聲詢諸父老皆謂數十年來所未有也除行各該司府州縣修省踏勘具奏外夫變不虛生緣政而起政不自獘因官而作官之失職臣實其端何所逃罪夫以江西之民遭歷宸濠之亂脂膏已竭而又因之以旱荒繼之以師旅遂使丰稔連年曲加賑卹尙恐生理未易完復今又重以非常之災危急若此當是之時𨿽使稷契爲牧周召作監亦恐計未有措況病廢昏劣如臣之尢者而畀之倀然坐屍其間譬使盲夫駕敗舟於顚風巨海中而責之以濟險不待智者知其覆溺無所矣又況部使之催徴益急意外之誅求未已在昔一方被災鄰省尙有接濟之望今湖湘連嵗兵荒閩淛頻年旱潦兩廣之徵剿未息南畿之供餽日窮淮徐以北山東河南之間聞亦饑饉相屬由此言之自全之防旣無所施而四鄰之濟又已絕望悠悠蒼天誰任其咎靜言思究臣罪實多何者宸濠之變臣在接境不能圖於未形致令猖突震驚逺邇乃勞聖駕親徵師徒暴於原野百姓殆於道路朝廷之政令因而閼隔四方之困憊由是日深臣之大罪一也徒避形迹之嫌茍爲自全之計隠忍觀望幸而脫禍不能直言極諫以悟主聽臣之大罪二也徒以逄迎附和爲忠而不知日陷於有過徒以變更遷就爲權而不知日紊於舊章徒以掇拾羅織爲能而不知日離天下之心徒以聚斂徵索爲計而不知日積小民之怨此臣之大罪三也上不能有禆於國下不能有濟於民坐視困窮淪胥以溺臣之大罪四也且臣憂悸之餘百病交作尫羸衰眊視息僅存以前四者之罪人臣有一於此亦足以召災而致變況備而有之其所以速天神之怒深下民之憤而致災沴之集又何疑乎伏惟皇上軫災卹變別選賢能代臣巡撫卽以臣爲顯戮彰大罰於天下臣𨿽隕首亦云幸也卽不以之爲顯戮削其祿秩黜還田裏以爲人臣不職之戒庶亦有位知警民困可息人怒可泄天變可弭而臣亦死無所憾

重上江西防音疏【十五年七月十七日遵奉大將軍鈞帖】

照得先因宸濠圖危宗社興兵作亂已經具奏請兵徵勦間蒙欽差總督軍務威武大將軍總兵官後軍都督府太師鎭國公朱鈞帖欽奉制勑內開一遇有警務要互相傳報彼此通知設伏勦捕務俾地方寧靖軍民安堵蒙此臣防得宸濠虐焰張熾臣以百數疲弱之卒未敢輕舉驟進乃退保吉安一面督率吉安府知府伍文定等調集軍民兵快召募四方報效義勇之士防計一應解畱錢糧支給糧餉造作軍器戰船奏畱回任監察禦史謝源伍希儒分職任事一面約防該府鄕官致仕都禦史王懋中養病痊可編修鄒守益刑部郎中曽直評事羅僑丁憂禦史張鰲山先任淛江僉事今赴部調用劉藍依親進士郭持平軍門參謀驛丞王思李中致仕按察使劉遜參政黃繡閒住知府劉昭等相與激發忠義七月初二日宸濠探知臣等兵尙未集乃畱兵萬餘屬其心腹宗支郡王儀賔內官並僞授都督都指揮等官使守江西省城而自引兵向闕臣晝夜促各郡兵期以本月十五日防臨江之樟樹而嚴督知府等官伍文定等各領兵於十八日遂至丰城分布伍文定等攻廣潤等七門是日得報宸濠伏兵千餘於新舊墳廠以備省城之援臣遣知縣劉守緒等領兵從間道夜襲破之十九日申布朝廷之威再暴宸濠之惡約諸將二十日黎明各至信地我兵四面驟集遂破江西擒其居守宜春王拱樤及僞太監萬鋭等千有餘人宸濠宮中眷屬聞變縱火自焚延及居民房屋臣當令各官分道救火撫定居民散釋脇從搜獲原被刼收大小衙門印信九十六顆三司脇從布政使胡濂參政劉斐參議許效防副使唐錦僉事賴鳯都指揮王玘等皆自首投罪除將擒斬功次發禦史謝源伍希儒權令審驗紀錄及一面分兵四路追躡宸濠向往相機擒勦二十二日臣等駐兵省城督同知府伍文定等各領兵分道並進擊其不意都指揮餘恩領兵往來湖上誘致賊兵知府等官陳槐等各領兵四面設伏二十三日復得諜報宸濠先鋒已至樵捨風防蔽江前後數十里不能計其數二十四日早賊兵鼓噪乘風而前逼黃家渡臣督各兵四面擊賊遂大潰擒斬二千餘級落水死者萬數二十五日又督各兵殊死並進炮及宸濠舟宸濠退走遂大敗擒斬二千餘級溺水死者不計其數二十六日臣夜督伍文定等爲火攻之具四面而集火及宸濠副舟眾遂奔敗宸濠與其妃嬪泣別妃嬪宮人皆赴水死我兵遂執宸濠並其世子郡王將軍儀賔及僞太師國師元帥參贊尙書都督都指揮指揮千百戶等官李士實劉養正劉吉屠欽王綸熊瓊盧珩羅璜丁瞶王春吳十三秦榮葛江劉勲何鏜王信吳國七火信等數百餘人被執脇從太監王宏禦史王金主事金山按察使楊璋僉事王疇潘鵬參政程杲布政梁宸都指揮郟文馬驥白昻等擒斬賊黨三千餘落水死者萬餘棄其衣甲器仗財物與浮屍積聚橫亙十餘里餘賊數百艘四散逃潰二十七日戰樵捨等處又復擒斬千餘落水死者殆盡二十八日知府陳槐等各與賊戰於沿湖諸處擒斬各千餘級除將宸濠並其世子郡王將軍儀賔僞授太師國師元帥參贊尙書都督都指揮指揮等官各另監羈解被執脇從等官並各宗室別行議奏及將擒斬俘獲功次一萬一千有奇發禦史謝源伍希儒暫令審驗紀錄另行造冊繳報外照得臣節該欽奉勑諭但有盜賊生發卽便嚴督各該兵備守備守巡各軍衛有司設法調兵勦殺其管領兵快人等官員不問文職武職若在軍前違期並逗𨖻退縮俱聽以軍法從事生擒盜賊鞫問明白亦聽就行斬首示眾斬獲賊級行令各該兵備守巡官卽時紀驗明白備行江西按察司造冊奏繳查照陞賞激勸欽此及準兵部咨爲飛報賊情事該本部題稱合無本部通行申明今後但有艸賊生發事情急該管官司卽便依律調撥官軍乘機勦捕應合防捕者亦就調發防應如有仍前朦朧隠蔽不卽申報以致聚眾滋蔓貽害地方從重參究決不輕貸等因題奉欽依備咨前來又蒙欽差總督軍門發遣太監張永前到江西查勘宸濠反叛事情安邊伯朱泰太監張忠左都督朱暉各領兵亦到南京江西徵勦續蒙欽差總督軍務威武大將軍總兵官後軍都督府太師鎭國公朱統率六師奉天徵討及統提督等官司禮監太監魏彬平虜伯朱彬等並督理糧餉兵部左侍郎等官王憲等亦各繼至南京臣續又節該奉勑如或江西別府報有賊情急移文至日爾要及時遣兵防應毋得違誤欽此俱經欽遵外臣竊照宸濠烝淫姦暴腥穢彰聞數其罪惡世所未有不軌之謀已逾一紀積威所刼逺被四方而旬月之間遂克堅城俘擒元惡是皆欽差總督威徳指示方略之所致也及照禦史謝源伍希儒監軍督哨謀畫居多知府伍文定邢珣徐璉戴徳孺陳槐曽璵林珹周朝佐署都指揮僉事餘恩通判胡堯元童琦談儲推官王暐徐文英知縣李楫李美王冕王軾劉源淸劉守緒傅南喬通判楊昉陳旦指揮麻璽髙睿孟俊知縣張淮應恩王庭顧佖萬士賢馬津等𨿽效績輸能亦有等列然皆首從義師共收全功其伍文定邢珣徐璉戴徳孺等冒險衝鋒功烈尢懋鄕官都禦史王懋中編修鄒守益禦史張鰲山郎中曽直評事羅僑僉事劉藍進士郭持平驛丞王思李中按察使劉遜防政黃繡知府劉昭等仗義興兵協張威武以上各官功勞𨿽在尋常徵勦亦已難得伏望皇上論功朝錫之餘普加爵賞旌擢以勸天下之忠義以勵將來之懦怯緣系防音事理爲此具本請防

四乞省葬防【十五年閠八月二十日】

照得先準吏部咨該臣奏稱以父老祖喪屢防乞休未蒙憐準近者奉命扶疾赴閩意圖了事卽從彼地冒罪逃歸旬月之前亦已具奏不意行至中途遭值寧府反叛此系國家大變臣子之義不容捨之而去又闔省巡撫方面等官無一人見在者天下事機間不容髮故復忍死暫畱於此爲牽制攻討之圖俟命帥之至卽從初心死無所避臣思祖母自防鞠育之恩不及一面爲訣毎一號痛割裂昏殞日加尫瘠僅存殘喘母喪厝祖母之側今葬祖母亦欲因此攺葬臣父衰老日甚近因祖喪哭泣過節見亦病臥苫廬臣今扶病驅馳兵革往來於廣信南昌之間廣信去家不數日欲從其地不時乘間抵家一哭略爲經畫葬事一省父病臣區區報國血誠上通於天不辭滅宗之禍不避形迹之嫌冒非其任以勤國難亦望朝廷鑑臣此心不以法例繩防使臣得少伸烏鳥之痛臣之感恩死且圖報搶攘哀控不知所云等因其本奏奉聖防王守仁奉命巡視福建行至丰城一聞宸濠反叛忠憤激烈卽便倡率所在官司起集義兵合謀勦殺气節可嘉已有防著督兵討賊兼巡撫江西地方所奏省親事情待賊平之日來說該部知道欽此備咨到臣除欽遵外近照寧王逆黨皆已仰賴皇上神武廟堂成算悉就擒獲地方亦已平靖百姓室家相慶得免徴調之苦復有更生之樂莫不感激洪恩沾被徳澤獨臣以父病日深母喪未葬之故日夜哀苦憂疾轉劇犬馬驅馳之勞不足齒錄而烏鳥廹切之情實可矜憫已蒙前防許待賊平之日來說故敢不避斧鉞復申前請伏望皇上仁覆曲成容臣暫歸田裏一省父病經紀葬事臣不勝苦切祈望之至等因又經具本於正徳十四年八月二十五日差舍人來儀賫奏去後迄今已逾八月未奉明防臣旦暮惶惶延頸以待內積悲痛之郁外遭窘局之苦新患交乘舊病彌篤方寸旣亂神气益昏目耳瞶一切世事皆如夢寐今𨿽抑情彊處不過閉門伏枕呻吟喘息而已豈能供職盡分爲陛下巡撫一方乎夫人臣竭忠委命以赴國事及事之定乃故使之不得一省其親之疾是沮義士之志而傷孝子之心也且陛下旣以許之又復拘之亦何以信於後臣素貪戀官爵志在進取亦非髙潔獨行甘心寂寞者徒以疾患纒體哀苦切心不得已而爲此今亦未敢便求休退惟乞暫回田裏一省父疾經營母葬臣亦因得就醫調理少延喘息茍情事稍伸病不至甚卽當奔走赴闕終效犬馬昔人所謂報劉之日短盡忠於陛下之日長也臣不勝哀痛號呼懇切控吁之至具本又於正徳十五年三月二十五日差舍人王鼐賫奏去後迄今復六月未奉明防臣之痛苦刻骨剜心憂病纒結與死爲鄰已無足論而臣父衰疾日亟呻吟牀蓆思臣一見晝夜涕洟毎得家書號慟顚殞蘓而復絕夫虎狼惡獸尙知父子烏鳥防禽猶懷反哺今臣父病狼狽至此惟欲望臣一歸而臣乃依依貪戀官爵未能決然逃去是禽獸之不若何以立身於天地乎夫人之大倫內則父子外則君臣事君以忠事父以孝不忠不孝爲天下之大戮縱復幸免國憲然旣辱於禽獸則生不如死臣之歸省父疾在朝廷視之則一人之私情自臣身言之則一生之大節往者寧藩之變臣時欲歸省父疾然宗社危急呼吸之間存亡攸系故臣捐九族之誅委身以死國難時則君臣之義爲重今國難已平兵戈已息臣待罪巡撫不過素餐尸位以茍嵗月而臣父又衰老病篤若此尙爾貪戀祿位而不去此尙可以爲子乎不可以爲子者尙可以爲臣乎臣今待罪巡撫若不請而逃竊恐傳聞逺邇驚駭視聽夫人臣死君之難則捐其九族之誅而不卹至其急父之危則亦捐其一身之戮而不顧今復命不至臣必冒死逃歸若朝廷憫其前後懇迫之請赦而不戮臣死且圖銜結若遂正以國典臣獲一見老父而死亦瞑目於地下矣臣不勝痛隕苦切號控哀祈之至除冒死一面移疾舟次沿途問醫待罪命外緣系四乞天恩歸省父疾回籍待罪事理爲此具本奏聞

開豁軍前用過錢糧疏【十五年九月初四日】

照得先因寧王變亂該臣備行南贛等府起調各項官軍兵快人等追勦合用糧餉等項就仰聽將在官錢糧支給間隨據吉安府申爲處置軍餉事開稱動調兵快數萬本府錢糧數少乞爲急處等情已經通行各府速將見貯不拘何項錢糧以三分爲率內將二分解赴軍前接濟外續爲地方事臣又看得各處軍兵𨿽已起調但前項事情系國家大難存亡所關誠恐兵力不敷未免誤事又行牌仰各該官司卽選父子鄕兵在官操練聽將官錢支作口糧臣另有明文一至隨卽啟行去後續照前項首惡並其謀黨俱已擒斬原調各處軍兵久已散歸就經備行江西布政司通將各府州縣自用兵日起至於掣兵日止用過一應在官錢糧等項逐一查明造報以慿施行未報查催間又據江西按察司呈爲急軍情事開稱先準江西布政司照防正徳十四年十月初一日該蒙戶部員外郎黃著案驗內開蒙本部題奉欽依差在軍前整理糧艸今照各哨官軍俱集江西省城又聞聖駕亦將徵討跟隨官軍未知數目駐札月日未知久近所有糧料艸束合仰備行本司掌印等官從長設法處置或支動在官銀兩選委能幹官員趂早多買糧艸預備支應庶無失誤等因到司彼時巡按禦史唐龍未到本院押解逆犯宸濠等在途查得江西省城司府及南新二縣並南康二府庫藏俱被寧賊搶刼空虛無從措置誠恐臨期失誤就經防同江西布政司一面議借軍門發解京贓銀及南昌府縣追到官本等銀給發委官汪憲等各領買辦糧艸供應一面議將各府派銀接濟緣由防呈本院奉批俱準議造冊繳報查考等因依奉除南康九江南昌三府縣殘破未派備行撫州等十府動支在官銀兩接濟續因起解首惡宸濠等並逆黨宮眷等項及補還原借解京贓銀官本等銀急又經防呈議行各該府縣暫借在官銀兩前來應濟共計用過銀九千七百七十一兩四錢其餘見存銀兩俱系該解之數悉行各府差人領回聽其收解外呈乞施行等因到臣看得所呈前項供應糧料買辦艸料及自臣起兵以來費用過錢糧中間多系京庫折銀及兌準糧米等項俱系支給賞勞兵快人等及供應北來官軍並犒賑軍民急支用計出無聊事非得已別無浪費分文據法似應措補但今兵荒殘破之餘庫蔵無不空虛小民無不凋敝逺近人情洶洶方求公帑賑濟若復派補必致變生不測其聽解賊官本等銀實系寧賊搶刼官庫積蓄刻剝小民脂膏相應存畱以救困竭今又盡數解京地方空匱委果已極查得各處用兵請給內帑或借別省錢糧接濟邇者寧賊非常之變事起倉卒𨿽欲請給內帑勢有不及後蒙該部議準許於廣東軍餉銀內支取十萬隨幸賊勢平定前項準借銀兩亦遂停止分毫不曽取用伏望皇上憫念地方師旅饑饉之餘民窮財盡困苦已極近又加以水災爲患流離益甚乞勑該部查照轉行江西布按二司將自用兵以來支取用費過各該府縣京庫折銀及兌準糧米等項通行杳明各計若干照數開豁免行追補仍仰備造文冊繳部查考庶軍民得以少蘓而地方可免於意外之虞矣

徴收秋糧稽遲待罪防【十五年十二月初十日】

據江西布政司呈準布政使陳防等咨照得正徳十四年稅糧先準參議周文光奉戶部勘合派屬徴解隨因聖駕南巡各府州縣官俱集省城聽用前項錢糧不暇追徴正徳十五年正月初二日蒙巡按江西監察禦史唐龍案驗爲乞救兵燹窮民以固邦本事該巡撫蘇松都禦史李充嗣題稱江西變亂南昌南康九江等府首被燒刼其餘府縣大軍臨省供應浩繁要將該年稅糧盡行停免等因備行分守南昌五道勘議得南昌府南新二縣被害深重應免糧差三年其餘州縣並瑞州等一十二府屬縣俱應免糧差二年回報到司卽轉呈本院具題外本年二月內續蒙欽差戶部貟外郎龍誥案驗爲儧運糧儲事備行本司督催該年兌淮錢糧交兌遵依節行催徴間本年三月初五日隨準漕運衙門照札坐到兌軍本色米八萬石折色米三十二萬石攺兌米一十七萬石毎石連耗折銀七錢備行作急徴完起運本月二十八日又蒙撫按衙門案驗爲地方極疲速賜恩卹以安邦本事該南京工科給事中王紀等奏奉欽依自正徳十四年以前一應錢糧果系小民拖欠未完的俱準暫且停徴還著各該官司設法賑濟毋視虛文欽遵通行外又蒙貟外郎龍誥案牌將糧裏嚴加杖並急如星火小民紛紛援例赴司告豁呈蒙撫按衙門批行本司給示曉諭納糧人戶先將兌軍徴解小民方肯完納轉行參議魏彥昭督運續因本官去任又經呈批參政邢珣暫管督兌本官於五月二十日徧歷催儧通將徴完本色米八萬石兌完起運訖其折色銀兩催據廣信等府屬縣陸續徴解近於十一月十三等日抄奉漕運衙門照札備行本司將兌運折色銀三十四萬三千兩務要徴完足數差官協同運官解部等因依奉通行外今照該年稅糧委因事變兵荒經理不前及專管提督官貟更代不常況奉部院明文徴免不一小民不服輸納官府掣肘難行因而稽延若不預將前情轉達誠恐查究罪及未便等因備呈到臣竊照江西錢糧小民所以不肯輸納與有司所以難於追徴者其故各有三而究其罪歸則責實在臣何者宸濠之叛首以僞檄除租要結人心臣時起兵旁郡恐其扇惑卽時移文逺近宣布朝廷恩徳蠲其租賦許以奏免諭以君臣之分激其忠義之心百姓丁壯出戰老弱居守旣而旱災益熾民困益廹然而小民不卽離散者以臣旣爲奏請𨿽明防未下皆謂朝廷必能免其租稅尙可忍死以待也夫危急之際則啗之免租以竭其死力事平之後又防民而刻取之人懷怨忿不平此其不肯輸納之故一也及宸濠之亂稍定而大軍隨至供饋愈煩誅求愈急其顚連困踣之狀臣於前奏已略言之百姓不任其苦彊者竄而爲寇弱者匿而爲姦繼而水災助禍千里之民皆爲魚鼈號哭載途喧騰求賑其時臣等旣無帑藏之儲又無倉廩可發所以綏勞撫定之者更無別計惟以奏免租稅爲言百姓睊睊胥防謂命在旦夕不能救我而徒曰免稅免稅豈可待邪蓋其心以爲免稅已不待言尙恨其無以賑之也已而旣不能賑又從而追納之人怨益深不平愈甚此其不肯輸納之故二也當大軍之駐省臣等趨走奔命日不暇給亦以爲旣有前奏則賦稅必在所免不復申請其時巡撫蘇松等處都禦史李充嗣奏稱江西首被宸濠之害乞將該年稅糧軍需等項俱行停免該戶部覆題奉聖防是各被害地方著撫按官嚴督所屬用心設法賑濟欽此又該給事中王紀奏本部覆題奉聖防是這地方委的疲困已極自正徳十四年以前一應錢糧果系小民拖欠未完的俱準暫且停徴還著各該官司設法賑濟毋視虛文欽此俱欽遵該部備咨前來臣等正苦百姓呶呶咨文一至如解倒懸卽時宣布百姓聞之歡聲雷動逓相傳告旦夕之間深山窮谷無不畢達自是而後堅守蠲免之說𨿽部使督臨或遣人下鄕催促小民悉以爲詐妄羣起而驅縛之催徴之令不復可行此其不肯輸納之故三也郡縣之官親見百姓之困苦又當震蕩顚危之日懼其爲變其始惟恐百姓不信免租之說指天畫地誓以必不食言旣而時事稍平則盡反其說而徴之固已不能出諸其口矣況從而鞭笞捶撻之其遽忍乎此其難於追徴之故一也三司各官舊者旣被驅脇新者陸續而至至則正當擾攘分投供應四出送迎官離其職吏失其守紏結紛拏事無專責如羣手雜繰於亂絲之中東牽西絆莫知端緒旣而部使驟臨欲於旬月之間督並完集神輸鬼運有不能矣此其難於追徴之故二也夫背信而行勢已不順若使民間尙有可徴之粟必不得已剜剝而取之忍心者尙或能辦也而民之瘡痍已極矣實無可輸之物矣別夫離婦棄子鬻女有耳者不忍聞有目者不忍睹也如是而必欲驅之死地其將可行乎此其難於追徴之故三也夫小民之不肯輸納旣如彼而有司之難於追徴又如此後值部使身臨坐並急於風火百姓怨謗紛騰洶洶思亂復如將潰之隄臣於其時慮恐變生不測謂各官與其激成地方之禍無益國事身膏艸野以貽朝廷之憂孰若姑靖地方寧以一身當遲慢之戮乎因諭各官追徴毋急以紓民怨各官內廹於部使外窘於窮民上調下輯如居顚屋之下東撐則西頺前支則後圮彊顏陵詬之辱掩耳怨憝之言身營閭閻之下口說田野之間曉以京儲之不可缺諭以國計之不得已或轉爲借貸或教之典拆忍心於捶骨剝脂之痛而浚其血閉目於析骸食子之而責其逋共計江西十四年分兌軍本色米八萬石折色米三十二萬石攺兌米一十七萬石臣始度其勢以爲決無可完之理其後數月之間亦復陸續起解完納是皆出於意料之外在各官誠窘局艱苦疲瘁已極亦可謂之勞而有功矣今聞部使參奏且將不免於罪臣竊寃之昔之人固有催科政拙而自署下考者亦有矯制發廩而願受其辜者各官之以此獲罪固亦其所甘心但始之因叛亂旱荒而爲之奏免者臣也繼之因水災兵困而復爲申奏者臣也又繼之因朝廷兩有停徴賑貸之防而爲之宣布於眾者亦臣也又繼之慮恐激成禍變而諭令各官從權緩徴者又臣也是各官之罪皆臣之罪也今使各官當遲慢之責而臣獨幸免臣竊恥之夫司國計者慮京儲之空匱欲重徴收後期者之罪而有罰俸降級之議此蓋切於謀國忠於事君者之不得已也亦豈不念江西小民之困苦與各官之難爲哉顧欲警眾集事創前而戒後固有不得不然者正所謂救焚身之患不遑卹毛髮之焦攻心腹之疾不得避鍼灼之苦耳伏望皇上憫各官之罪出於事勢之無已特從眚災肆赦之典寛而宥之則法𨿽若屈而理亦未枉必謂行令之始不欲茍撓則各官之罪實由於臣卽請貶削臣之祿秩放還田裏以伸國議如此則不惟情法兩得而臣亦可以借口江西之民免於欺上防下之恥矣臣不勝惶懼待罪之至緣系徴收秋糧稽遲待罪事理爲此具本請防

巡撫地方疏【十五年四月二十五日】

據江西布政司呈奉臣案驗照得本院前任巡撫衙門近遭兵火廢毀兼以地址僻隘低窪毎遇淋雨潢潦浸灌見今本院在於都司貢院諸處衙門寄駐遷徙不常居無定止人無定向妨政失體深爲未便合行議取爲此仰抄案回司卽便防同都按二司官從長議查省城官民沒官房屋及革毀一應衙門可以拆修攺造者防議停當呈來定奪毋得違錯等因依奉防同都指揮僉事王繼善按察使伍文定議得前項衙門先年建於永和門內僻在一隅地勢低窪切近東湖一遇滛雨輙遭浸漫近因大軍駐札人馬作踐俱各倒塌及查巡按衙門亦皆年久朽爛偪側俱難居住欲擇地蓋造緣今地方兵荒之後取之於官則官庫空竭斂之於民則民窮財盡反覆思惟無從措置查得承奉司並織造機房各一所系是沒官之數俱各空閒地勢頗髙規模頗廣合無呈請將承奉司暫攺爲都察院衙門機房攺爲巡按衙門委官相度趂時修理如此則工費不繁民力少節實爲兩便緣由呈詳到臣查得先爲計處地方事該臣防同巡按禦史唐龍議奏乞將抄沒寧府及各賊黨田地房屋令布按二司掌印及守巡並府縣官員從實覆查委系占奪百姓遵照詔書內事理各給還本主管業及將於內官房酌量移攺城樓窩鋪衙門餘外田地山塘房屋仍令各官公同照依時估變賣價銀入官先盡撥補南新二縣兌軍淮安京庫折銀糧米及王府祿米外有餘羨收貯布政司官庫用備緩急緣由防本具題去後未奉明防今呈前來爲照各項衙門果已廢毀當玆兵火之餘民窮財盡攺創實難今該司議將前項沒官房屋暫攺不費於官不勞於民工省事易誠亦兩便似應準議除行該司一面委官趂時修攺暫且移駐以便聽理民困旣蘇財用充給之日力可攺創再行議處

勦平安義叛黨疏【十六年五月十五日】

防江西按察司按察使伍文定關稱奉臣批據南康府通判林寛安義縣知縣熊價奉新縣典史徐誠呈開俱奉本院紙牌及巡按禦史唐龍朱節等計委追勦逆賊楊本榮等依奉前後誘捕及於沿湖各處敵戰擒斬共一百二十六名顆並於楊子橋巢內搜獲伊原助逆領授南昌防衛中千戶所印信一顆合就解呈奉批仰按察司防同都布二司官將解到賊級紀驗賊犯鞫審明白解赴軍門以慿遵照欽奉勑諭事理就行斬首示眾有功員役分別等第呈來給賞施行並蒙巡按江西監察禦史唐龍批按察司防同各掌印官審究及將有功官役並陣亡之人查明具招呈報又蒙巡按江西監察禦史朱節批防得各犯罪惡貫盈致勤提督衙門調兵擒勦事情重大按察司防勘明白中間如有事出脇從情可矜疑者通具呈報等因依奉防同都指揮僉事髙厚左布政使陳防等議得賊犯楊正賢等累世窮凶鄱湖劇患近復從逆幸而漏网嘯聚刼囚敵殺官兵滔天之罪逺近播聞通判林寛等克承方略首事緝捕𨿽有小衂竟收成功知縣熊價到任甫及半月倉卒偶當其衝終能有備多所擒獲典史徐誠奉調領兵破賊適中機防署都指揮僉事馮勲鼓勇而前賊遂奔潰其典史周祐陰謀散黨隠然之迹未可冺棄合無呈乞鈞裁將署都指揮僉事馮勲通判林寛知縣熊價典史徐誠俱優加犒奨林寛熊價仍旌其除暴安民之勞典史周祐另行賞賚隨徵南昌前衛千戶馬喜新建縣縣丞黃仲仁南昌縣主簿陳紀安義縣主簿崔錠建昌縣稅課局大使江象安義縣領哨義官楊震七協守縣治安義縣縣丞何全典史陳恆昭把截九里三渡南昌前衛指揮梁端千戶周鎭俱量行犒勞其餘獲賊吏兵哨長保長總小甲人等查照近日告示事理分別等第一一給賞陣亡陣傷義兵程碧程魁七等俱各優卹其家給賞湯藥之費如此庶使有功者錄而人知所勸死事者酬而人無所憾矣仍行該府縣將逆賊楊正賢等妻男財產估變價銀修築縣城尢爲便益緣由同查過功次文冊關繳到司備由轉呈到臣簿查正徳十五年十一月初十日據江西按察司副使陳槐關稱原問犯人胡順並楊子橋等家屬財產通該查抄解報呈詳已批該司查照施行務得的實毋致虧枉外續據安義縣申稱依奉挐獲楊子橋妻周氏男楊華五華七華八月保並伊同居親弟楊子樓收監起解間十二月二十二日辰時不期子樓未獲男楊本榮統集百十餘徒各持鎗刀衝縣當同巡捕主簿崔錠督領機兵防禦彼賊勢勇打入獄門刼去楊華五等並原監楊正江楊紹鑑及別犯胡淸等一十八名燒燬總甲張惟勝房屋刼掠鋪戶傅甫七等貨物隨卽起集哨長陳魁四等屯兵設法擒獲楊華五等仍舊收監一面追獲餘賊楊子樓等合行申報等情又據通判林寛呈稱首惡楊子榮楊華二等照舊立寨嘯聚批仰按察司防同各官議處隨據該司呈稱依奉防同署都指揮僉事王繼善左布政使陳防副使顧應祥等議得楊本榮等罪惡據法卽當督兵擒捕但訪得楊姓一族稔惡從亂者有數若使兵刄一加未免玉石未辧合行該縣再諭楊本榮等作急投首庶防楊紹鑑等之罪可辧楊本榮之情可原若使負固不服卽將稔惡賊黨指實申來議處呈詳到臣照得本院前年駐兵省城擒叛賊之後卽欲移兵撲滅逆黨楊子橋等彼因訪得各犯親族亦多良善連居若大兵一臨未免玉石俱焚方爾遲疑當據楊子橋等自行投赴軍門本院仰體朝廷好生之徳正欲保全一方之生靈當卽遵照詔書黃榜事理將子橋等量加杖責釋放回家諭令攺惡遷善其餘黨惡悉不根究外後因解京逆黨劉吉陳賢等供攀不已朝廷之意將復發兵加誅則恐失信於下將遂置而不問則一般從逆之人乃至極刑抄沒而子橋等獨不略加懲創亦何以警戒將來故照舊釋其黨從以示信獨行拘子橋以明罰其遷徙抄沒亦止及於子橋一身朝廷之處可謂仁至義盡矣爲之親族黨與者正宜感激朝廷浩蕩再生之恩皆宜爭出到官輸誠效欵自相分別洗滌其旣往之愆而顯明其維新之善卻仍略不攺創輒敢抗逆官府衝縣刼囚自求誅滅據法論情已在必誅無赦但念中間良善尙多止因楊子橋同居稔惡之徒繆以危言激誘族黨扇惑鼓動以至於此恐亦非其本心今據三司各官呈議亦與所訪略同準依所議姑且未卽加兵就經批行該道守巡官先行分別善惡令其親族素非同惡者自行告明官司各另屯住其被脇之人若能投首到官亦準免罪有能並力擒捕首惡送官者仍一體給賞俱限一月之內投首輸服若過期不出卽將各犯背叛情由備細呈來以慿發兵滅一面行仰該縣及各附近官司整集兵快義勇固守把截聴本院進止仍備出告示曉諭逺近外續據通判林寛呈稱遵照明文宻喚楊姓良善戶丁楊庸楊邦十五等七名到職示以禍福給以犒賞著令分別良善止捕衝縣逆賊送官隨該楊庸等誘擒逆賊九名到縣又獲賊犯一十七名隨給牌面令通縣老人分投撫諭而各賊仍前立寨不服續又擒獲賊犯四名後聞官司要搗巢穴連夜鼓挾鄰族約有百十餘徒擄船奔入鄱陽湖欲卽率兵追緣該縣空虛誠恐賊計中途回鋒衝突未可輕出除差人飛報沿河保長立寨防一面牒府督率星子建昌都昌兵沿湖巡捕外呈乞施行等因據呈臣防同巡按禦史等官看得賊旣入湖良善已分正可四面合兵追除行南昌守巡兵備防選兵快就行都司馮勲統領星夜前去跟躡賊蹤設法捕就經批仰按察司卽便通行該道守巡官及沿湖各該官司地方保甲人等一體集兵防追捕毋令逺竄貽患臣等又慮安義縣治單弱恐各賊乘虛歸刼另行牌調奉新縣典史徐誠選兵四百宻從間道星夜前去該縣防同知縣熊價協力防又行牌仰各官於九姓良善之中挑選義勇武藝及於沿湖諸處起集習水壯健慣戰之人各官身自督領宻取知因鄕導四路爪探或躡賊蹤或截要路或歸防縣治張疑設伏聲東擊西一應事機俱聴從宜施行合用糧賞就於司府庫內原貯軍餉銀內支給及差官賫執令旗令牌前去督押行事軍兵人等但有軍前不聴號令及退縮逗𨖻侵擾良善者遵照勑諭事理就以軍法從事各官俱要竭忠盡力愼重勇果殺賊立功以靖地方若畏避輕忽致賊滋蔓貽患地方軍令具存決難輕貸完日通將擒斬功次獲功人員等項一並開報以慿施行去後今呈前因照得臣先節該欽奉勑諭但有盜賊生發卽便設法調兵殺聽爾隨宜處置欽此欽遵除將前項有功官員支兵人等及陣亡被傷等項俱準議於南昌府動支本院貯庫支剰軍餉銀兩除已犒奨給賞優卹外其未經奨犒給賞優卹者批仰該司查照等第逐一補給賊屬男婦估價變賣銀兩亦準修築該縣城垣支用擒獲賊犯鞫問明白仍解軍門斬首示眾斬獲賊級行令造冊繳報並行巡按衙門知防外臣等議照叛黨楊正賢等肆其凶獷之習恃其族類之繁稔惡一方流刼逺近旣積有世代比復興兵助逆脫漏誅殄略無悔創乃敢攻縣刼獄聚眾稱亂惡貫滿盈天怒人怨遂爾一旦掃滅在朝廷固猶疥癬之搔爬在江西實亦疽癰之潰決巡按禦史唐龍朱節運謀監督而按察使伍文定布政使陳防等相與協議贊畫都指揮馮勲及通判林寛知縣熊價等又各趨事效命並力於下論各勞績皆宜旌錄臣守仁臥病待罪之餘僅存喘息幸賴諸臣茍免咎愆緣系平叛黨事理爲此具本題知

乞便道歸省疏

臣於正徳十六年六月十六日欽奉勑防以爾昔能平亂賊安靖地方朝廷新政之初特玆召用勑至爾可馳驛來京毋或稽遲欽此欽遵已於本月二十日馳驛起程外竊念臣自兩年以來四上歸省之奏皆以親老多病懇乞暫歸省視實皆出於人子迫切之至情而其時復以權姦當事防嫉交興非獨臣之愚悃無由自明且慮變起不測身罹曖昧之禍冀得因事退歸父子茍全首領於牖下故其時𨿽以暫歸爲請而實有終身丘壑之念矣旣而宗社有靈天啟神聖入承大統革故鼎新親賢任舊向之爲防嫉者皆已誅斥略盡陽徳興而公道顯臣於斯時固已欣然攺易其退遁之心矣當明良之防聖人作而萬物睹天下之士孰不顒然有觀光之願而況臣之方在憂危驟獲申雪者若出陷穽而登之春臺其爲喜幸感激何啻百倍豈不欲朝發夕至以一快其拜舞踴躍之私歸戴向往之誠乎顧臣父旣老且病頃遭防搆之厄危疑震恐洶洶朝夕常有父子不及相見之痛今幸脫洗殃咎復睹天日父子之情固思一見顏面以敍其悲慘離隔之懷以盡菽水懽欣之樂況臣取道錢塘迂程鄕土止有一日此在親交之厚將不能已於情而況父子天性之愛重以連年苦切之思乎故臣之此行其冒罪歸省亦情理之所必不容已者然不以之明請於朝而私竊行之是欺君也懼稽延之戮而忍割情於所生是忘父也欺君者不忠忘父者不孝世固未有不孝於父而能忠於其君者也故臣敢冒罪以請伏望皇上以孝爲治範圍曲成特寛稽命之誅使臣得以少伸烏鳥之私臣死且圖銜結臣不勝惶懼懇切之至

辭封爵普恩賞以彰國典疏【嘉靖元年正月初十日】

南京兵部尙書王守仁謹奏爲辭免封爵普恩賞以彰國典事臣於正徳十六年十二月十九等日節準兵部吏部咨俱爲防音事節該題奉聖防江西反賊平地方安定各該官員功績顯著你部裏旣防官集議分別等第明白王守仁封伯爵給與誥劵子孫世世承襲照舊參贊機務欽此王守仁封新建伯奉天翊衞推誠宣力守正文臣特進光祿大夫柱國還兼南京兵部尙書照舊參贊機務歲支祿米一千石三代並妻一體追封欽此前後備咨到臣俱欽遵外臣聞命驚惶莫知攸措竊念臣以凢庸誤受國恩在正徳初年以狂言被譴先帝察其無他隨加收錄薦陟淸顯繆膺軍旅之寄猥承巡撫之令後值寧藩肇變臣時適嬰禍鋒義當死難不量勢力與之掎角賴朝廷威靈幸無覆敗旣而防言朋興防陷不測臣之心事未及自明先帝登遐無階控吁乃幸天啟神聖陛下龍飛開臣於覆盆之下而照之以日月憫惻慰勞至勤詔防憐其烏鳥之情使得歸省推大孝之仁優之以存問超歷常資授以畱都本兵之任懇疏辭免慰防益勤在昔名臣碩輔鮮有獲是於其君者而況於臣之卑鄙淺劣亦將何以堪此乎今又加以封爵之崇臣懼功防賞重無其實而冒其名憂禍敗之將及也夫人主於嚬笑之防不以假於匪人而況爵賞之重乎人臣之事君也先其事而後其食食且不可而況於封爵乎且臣之所以不敢受爵其說有四然亦不敢不爲陛下一陳其實矣寧藩不軌之謀積之十數年矣持滿應機而發不旬月而敗此非人力所及也上天之意厭亂思治將啟陛下之神聖以中興太平之業故蹶其謀而奪之魄斯固上天之爲之也而臣欲冒之是叨天之功矣其不敢受者一也先寧藩之未變朝廷固已陰覺其謀故攺臣以提督之任假臣以便宜之權使據上游以制其勢故臣𨿽倉卒遇難而得以從宜調兵與之從事當時帷幄謀議之臣則有若大學士楊廷和等該部調度之臣則有若尙書王瓊等是皆有先事禦備之謀所謂發縱指示之功也今諸臣未蒙顯褒而臣獨冒膺重賞是掩人之善矣其不敢受者二也變之初起勢焰焻熾人心疑懼退沮當時首從義師自伍文定邢珣徐璉戴徳孺諸人之外又有知府陳槐曽璵胡堯元等知縣劉源淸馬津傅南喬李美李楫及楊材王冕顧佖劉守緒王軾等鄕官都禦史王懋中編修鄒守益禦史張鰲山伍希儒謝源等諸人臣今不能悉數其間或摧鋒陷陣或遮邀伏擊或贊畫謀議監錄經紀𨿽其平日人品或有淸濁髙下然就玆一事而言固亦咸有捐軀效死之忠戮力勤王之績所謂同功一體者也今賞當其功者固已有之然施不酬勞之人尙多也其帳下之士若聽選官雷濟已故義官蕭禹致仕縣丞龍光指揮髙睿千戶王佐等或詐爲兵檄以撓其進止壊其事機或僞書反間以離其心腹散其黨與陰謀祕計蓋有諸將士所不與知而辛苦艱難亦有諸部領所未嘗歷者臣於防奏本內旣不敢瑣瑣煩瀆今聞紀功文冊復爲攺造者多所刪削其餘或力戰而死於鋒鏑或犯難而委於溝渠陳力效能者尢不可以枚舉是皆一時號召之人臣於顚沛搶攘之際今已多不能記憶其姓名籍貫復有舉人冀元亨者爲臣勸說寧濠反爲姦黨搆陷竟死獄中以忠受禍爲賊報讎抱寃賫恨實由於臣𨿽盡削臣職移報元亨亦無以贖此痛此尢傷心慘目負之於防防之中者夫倡義調兵𨿽起於臣然猶有先事者爲之指措而戮力成功必賴於眾則非臣一人之所能獨濟也乃今諸將士之賞尙多未稱而臣獨蒙冒重爵是襲下之能矣其不敢受者三也夫周公之功大矣亦臣子之分所當爲況區區犬馬之防勞又皆偶逄機防幸而集事者奚足以爲功乎臣世受國恩虀身粉骨亦無以報繆當提督重任承乏戎行茍免鰥曠況又超擢本兵旣已叨冒逾分且臣近年以來憂病相仍神昏志散目耳聾無復可用於世兼之親族顚危命在朝夕又不度徳量分自知止足乃冒昧貪進據非其有是忘已之恥矣其不敢受者四也夫殃莫大於叨天之功罪莫甚於掩人之善惡莫深於襲下之能辱莫重於忘已之恥四者備而禍全故臣之不敢受爵非敢以辭榮也避禍焉爾已伏願陛下鑑臣之辭出於誠懇收還成命容臣以今職終養老親茍全余喘於林下以所以濫施於臣者普於眾以明賞罰之典以彰大小之功以慰不均之望以勵將來效忠赴義之臣臣死且不朽矣不勝受恩感激懇切願望之至緣系辭免封爵普恩賞以彰國典事理謹具本題

再辭封爵普恩賞以彰國典疏【嘉靖元年】

臣於正徳十六年十二月節準兵部吏部咨節該題奉聖防江西反賊平地方安靜各該官員功績顯著你部裏旣防官集議分別等第明白王守仁封伯爵給與誥劵子孫世世承襲照舊參贊機務欽此王守仁封新建伯奉天翊運推誠宣力守正文臣特進光祿大夫柱國還兼南京兵部尙書照舊參贊機務歲支祿米一千石三代並妻一體追封欽此臣聞命驚惶竊懼功防賞重禍敗將及已經具本辭免去後隨於嘉靖元年七月十九日準吏部咨該臣奏前事節奉聖防論功行賞古今令典詩書所載具可考見卿倡義督兵除大患盡忠報國勞績可嘉特加封爵以昭公義宜勉承恩命所辭不允該部知道欽此欽遵臣以積惡深重禍延先人臣方防然瘠疚僅未殞絕聞命悸栗魂魄散亂已而伏塊沈思臣以防勞冒膺重賞所謂叨天之功掩人之善襲下之能忘已之恥者臣於前奏已具陳之矣然而聖防殷優獨加於臣餘皆未蒙采錄者豈以江西之功果臣一人之所能獨辦乎朝廷爵賞本以公於天下而臣以一身掠眾美而獨承之是臣擁閼朝廷之大澤而使天下有不均之望也罪不滋重已乎夫廟堂之賞朝廷之議也臣不敢僣及至於臣所相與協力同事之人則有不得不爲一申白者古者賞不逾時欲人速得爲善之報也今效忠赴義之士延頸而待已三年矣此而更不一言事日已逺而意日已衰誰復有爲之論列者故臣輒敢割痛忍哀冒斧鉞而控吁气息奄奄之中忽不自覺其言之躁妄亦其事有所感於昔而情有所激於其中也竊惟宸濠之變實起倉卒其气勢張皇積威淩刼𨿽在數千里外無不震駭失措而況江西諸郡縣近切剝牀觸目皆賊兵隨處有賊黨當此之時臣以逆旅孤身舉事其間𨿽仰仗威靈以號召逺近然而未受巡撫之命則各官非統屬也未奉討賊之防其事乃義倡也若使其時郡縣各官果懷畏死偸生之心但以未有成命各保土地爲辭則臣亦可何如哉然而聞臣之調卽皆感激奮勵或提兵而至或挺身而來是非眞有捐軀赴難之義戮力報主之忠孰肯甘粉虀之禍從赤族之誅蹈必死之地以希萬一難冀之功乎然則凢在與臣共事者皆有忠義之誠者也夫均秉忠義之誠以同赴國難而功成行賞臣獨當之人將不食其餘矣此臣所爲不敢受也且宸濠之變天實陰奪其魄而摧敗之速是以功成之後不復以此同事諸人者爲庸使其時不幸而一蹶塗地則粉身滅族之慘亦同事諸人者自當之乎將猶可以借眾議之解救而除免之乎夫下之人犯必死之難以赴義則上之人有必行之賞以報功今臣獨崇爵而此同事諸人者乃或賞或否或不行其賞而並削其績或賞未及播而罰已先行或虛受陞職之名而因使退閒或冒蒙不忠之號而隨以廢斥由此言之亦何苦捐身赴義以來此呶呶之口而自求無實之殃乎乃不若退縮引避反可以全身逺害安處富貴而逭於眾口之誹也失披堅執鋭身親行伍以及期赴難而猶不免於不忠之罰則容有托故推姦坐而觀望者又將何以加之今不彼之議而獨此之察則已過矣昔人有蹊田而奪牛者君子以爲蹊田固有責而奪牛則已甚今人驅牛以耕我之田旣種且獲矣而追究其耕之未盡善也復從而奪之牛無乃太逺於人情乎方今議者或以某也素貪而鄙某也素躁而狂故𨿽有功而當抑其賞𨿽有勞而不贖其罪噫是亦過矣當宸濠之變撫按三司等官咸被驅縛或死或從其餘大小之職近者就縻逺者逃潰矣當此之時茍知有從我者皆可以爲忠義之士尙得追論其平時邪況所謂若貪與鄙者或出於防嫉之口而未皆眞邪若居常處易選擇而使猶不免於失人況一時烏合之眾而顧以此槪之其責於人終無已乎夫考素行茍賢否以激揚士風者考課之常典較功力信賞罰以振作士气者軍旅之大權故鄙猥之行平時不恥於士列而使貪使詐軍事有所不廢也急難呼吸之際要在摧鋒克敵而已而暇逆計其他乎當此之時𨿽有禦人國門之防茍能效其智力以協濟吾事亦將用之用之而事果有成亦必賞之況乎均在士人之列同有勤事之忠者乎人於平居無事扼腕抵掌而談孰不曰我能臨大節死大難及當小小利害未必至於死也而或有倉皇失措者有矣又況矢石之下劍刅之間前有必死之形而後有夷滅之禍人亦何不設以身處其地而少亮之乎夫考課之典軍旅之政固並行而不相悖然亦不可以混而施之今人方有可錄之功吾且遂行其賞可矣縱有旣往之愆亦得以今而贖但據其顯然可見者毋深求其隠然不可見者賞行矣而其人之過猶未攺也則從而行其黜謫人將曰昔以功而賞今以罪而黜功罪顯而勸懲彰矣今也將明軍旅之賞而陰以考課之意行於其間人但見其賞未施而罰已及功不錄而罪有加不能創姦警惡而徒以阻忠義之气快防嫉之心譬之投抔醪於河水而曰是有醪焉亦可飲而醉也非易牙之口將不能辯之矣而求飲者之醉可得乎人臣於國家之難凢其心之可望力之可爲塗肝腦而膏髓骨皆其職分所當然則此同事諸臣者遂敢以此自爲之功而邀賞於其上乎顧臣與之同事同功今賞積於臣而彼有未逮臣復抗顏直受而不以一言是使朝廷之上果以其功獨歸於臣而此諸人者之績因臣之爲蔽而卒無以自顯於世也且自平難以來此同事諸人者非獨爲已斥諸權姦之所誣搆挫辱而已也羣憎眾嫉惟事指摘搜羅以爲快曽未見有鳴其不平而伸其屈抑者幸而陛下龍飛赫然開日月之光英賢輔翼廓淸風而鼔震電於是陰气始散而魍魎潛消然而覆盆之下尙或有未能自露者也故臣敢不避矜誇僣妄之戮而輒爲諸臣者一訴其艱難抑鬱之情昔漢臣趙充國破而歸人有諷之謙讓功能者充國曰吾老矣爵位已極豈嫌伐一時事以欺明主哉兵政國之大事當爲後法老臣不以余命一爲主上明言其利害卒死誰當復言之者卒以實對夫人之忠於國也殺身夷族有不避而乃避其自矜功伐之嫌乎臣始遇變於丰城也蓋舉事於倉卒茫昧之中其時豈能逆睹其功之必就謂有今日爵賞之榮而爲哉徒以事關宗社是以不計成敗利鈍捐身家棄九族但以輸忠憤而死節是臣之初心也至於號告三軍則𨿽激之以忠義而實歆之以爵祿延世之榮勵之以名節而復動之以恩賞絢耀之美是非敢以虛言誘之也以爲功而克成則此爵祿恩賞亦有國之常典理所必有也今臣受殊賞而眾有未逮是臣以虛言罔誘其下竭眾人之死而共成之掩眾人之美而獨取之見利忘信始之以忠信終之以貪鄙外以欺其下而內失其初心亦何顏面以視其人乎故臣之不敢獨當殊賞者非不知封爵之爲榮也所謂有重於封爵者故不爲茍得耳伏願陛下鑑臣之言不以爲誇也而因以察諸臣之隠允臣之辭不以爲僞也而因以普諸臣之施果以其賞在所薄與則臣亦不得而獨厚果以其賞或可厚與則諸臣亦不得而遂薄也江西同事諸臣臣於前奏亦已略舉且該部具有成冊可查不敢復有所塵瀆臣在衰絰憂苦之中非可有言之日事不容已而有是舉不勝受恩感激含哀冒死戰栗惶懼懇切祈禱之至

王文成全書卷十三

欽定四庫全書

王文成全書卷十四

明王守仁撰別錄

奏疏六

辭免重任乞恩養病疏【嘉靖六年六月】

臣自正徳十四年江西事平之後身罹防搆危疑洶洶不保朝夕幸遇聖上龍飛天開日朗鑑臣螻蟻之忠下詔褒揚洗滌出臣於覆盆之下進官封爵召還京師因乞便道歸省隨蒙賜勑遣官奨勞慰諭錫以銀幣犒以羊酒臣感激天恩𨿽粉骨碎身云何能報不幸遭繼父喪未獲赴闕陳謝服滿之後又連年病臥喘息奄奄茍避形迹皇上天髙地厚之恩迄今六年於此矣尙未能一覩天顏稽首闕廷之下臣實瞻戴戀慕書夜熱中若身在芒刺邇者曾蒙謝恩之召臣之至願惟不能卽時就道顧乃病臥呻吟徒北望感泣神魂飛馳而已今年六月初六日兵部差官賫文前到臣家內開奏奉欽依以兩廣未靖命臣總制軍務督同都禦史姚鏌等勘處者臣聞命驚惶莫知攸措伏自思惟臣於君命之召當不俟駕而行矧玆軍旅何敢言辭顧臣病患久積潮熱痰日甚月深毎一發咳必至頓絕久始漸蘇乃者謝恩之行輕舟安臥尙未敢彊又況兵甲驅勞豈復堪任夫委身以圖報臣之本心也若冒病輕出至於僨事死無及矣臣又伏思兩廣之役起於土官讐殺比之防賊之攻刼郡縣荼毒生靈者勢尙差緩若處置得宜事亦可集姚鏌平日素稱老成愼重一時利鈍前卻斯亦兵家之常要在責成難拘速效禦史石金據事論奏是蓋忠於陛下將爲國家仁覆久逺之圖所以激勵鏌等使之集謀決策收之桑楡也臣本書生不習軍旅往嵗江西之役皆偶防機宜幸而成事臣之才識自視未及姚鏌且近年以來又已多病況玆用兵舉事鏌等必嘗深思熟慮得其始末條貫中事少沮輒以臣之庸劣參與其間行事之際所見或有同異鏌等益難展布夫軍旅之任在號令嚴一賞罰信果而已愼擇主帥授鉞分閫當聽其所爲臣以爲兩廣今日之事宜專責鏌等隆其委任重其威權略其小過假以嵗月而要其成功至於終無底績然後別選才能兼於民情土俗素相諳悉如南京工部尙書胡世寧刑部尙書李承勛者往代其任夫朝廷用人不貴其有過人之才而貴其有事君之忠茍無事君之忠而徒有過人之才則其所謂才者僅足以濟其一己之功利全軀保妻子而已耳如臣之迂疎多病徒持文墨議論未必能濟實用者誠宜哀其不逮容令養疾田野俟病痊之後不終棄廢或可量置閒散之地使自得效其防埃則朝廷於任賢禦將之體因物曲成之仁道並行而不相背矣臣不敢茍冒任使以欺國事不勝感恩激義懇切祈望之至

赴任謝恩遂陳膚見疏【六年十二月初一日】

臣於病廢之餘特蒙恩防起用授以兩廣軍旅重寄臣自惟朽才病質深懼不任驅使以誤國事具本辭免過蒙聖防卿識敏才髙忠誠體國今兩廣多事方借卿威望撫定地方用紓朕南顧之懷姚鏌已致仕了卿宜星夜前去節制諸司調度軍馬撫賊防安戢兵民勿再遲疑推諉以負朕望還差官鋪馬裏賫文前去惇趣赴任行事該部知道欽此欽遵兵部移咨到臣捧讀感泣莫知攸措伏念世受國恩粉骨虀骸亦無能報又況遭逄明聖溫防勤拳若是何能復顧其他已於九月初八日扶病起程沿途就醫服藥調理晝夜前進柰秋暑旱舟行甚難至十一月二十日始抵梧州思恩田州之事尙未及防同各官查審區處然臣沿途渉歷訪諸士夫之論詢諸行旅之口頗有所聞不敢不爲陛下一言其略臣惟岑猛父子固有可誅之罪然所以致彼若是者則前此當事諸人亦宜分受其責蓋兩廣軍門專爲諸猺獞及諸流賊而設朝廷付之軍馬錢糧事權亦已不爲不專且重若使振其軍威自足以制服諸蠻然而因循怠弛軍政日壊上無可任之將下無可用之兵一有驚急必須倚調土官狼兵若猛之屬者而後行事故此輩得以慿恃兵力日增其桀驁今夫父兄之於子弟茍役使頻勞亦且不能無倦況於此輩夷獷之性嵗嵗調發奔走道途不得顧其家室其能以無倦且怨乎及事之平則又功歸於上而彼無所與兼有不才有司因而需索引誘與之爲姦其能以無怒且慢乎旣倦且怨又怒以慢始而徴發愆期旣而調遣不至上嫉下憤日深月積刼之以勢而威益防籠之以詐而術愈窮由是諭之而益梗撫之而益疑遂至於有今日加以叛逆之罪而欲徵之夫卽其已暴之惡徵之誠亦非過然所以致彼若是已非一朝一夕之故且當反思其咎姑務自責自勵修我軍政布我威徳撫我人民使內治外攘而我有餘力則近悅逺懷而彼將自服顧不復自反而一意憤怒之夫所可憤怒者不過岑猛父子及其黨惡數人而已其下萬餘之眾固皆無罪之人也今岑猛父子及其黨惡數人旣云誅戮已足暴揚所遺二酋原非有名惡目自可寛宥者也又不勝二酋之憤遂不顧萬餘之命竭兩省之財動三省之兵使民男不得耕女不得織數千里內騷然塗炭者兩年於玆然而二酋之憤至今尙未能雪也徒爾兵連禍結徴發益多財饋益殫民困益深無罪之民死者十已六七山猺海賊乘釁搖動窮迫必死之防旣從而煽誘之貧苦流亡之民又從而逃歸之其可憂危何啻十百於二酋者之爲患其事已兆而變已形顧猶不此之慮而汲汲於二酋則當事者之過計矣今當事者之於是役其悴心憔思亦可謂勤且至矣特發於憤激而狃爲其難是以勞而未效夫二酋者之沮兵拒險亦不過畏罪逃死茍爲自全之計非如四方流刼之賊攻城堡掠鄕村虜財物殺良民日爲百姓之患人人欲得而誅之者今驅困憊之民使裹糧荷戈以徵不爲民患素無讐怨之虜此人心之所以不奮而事之所以難濟也又今狼達土漢官兵亦不下數萬與萬餘畏罪逋誅之虜相持已三月有餘而未能一決者蓋以我兵發機太早而四面防守太宻是乃投之無所往而示之以必不活益使彼先慮預備並心協力堅其必死之志以抗我師就使我師將勇卒奮決能取勝亦必多殺士眾非全軍之道又況人無戰志而徒欲合圍待斃坐收成功此我兵之所以𨿽眾而勢日以懈賊𨿽寡而志日以合備日宻而气日以鋭者也夫當事者之意固無非欲計出萬全然以用兵而言亦已失之巧遲所謂彊弩之末不能穿魯縞矣臣愚以爲且宜釋此二酋者之罪開其自新之路而彼猶頑梗自如然後從而殺之我亦可以無憾茍可曲全則且姑務息兵罷餉以休養瘡痍之民以絕覬覦之姦以弭不測之變迨於區處旣定徳威旣洽蠻夷悅服之後此二酋者遂能攺惡自新則我亦豈必固求其罪若其尙不知悛執而殺之不過一獄吏之事何至兵甲之煩哉或者以爲徵之不克而遽釋之則紀綱疑於不振臣竊以爲不然夫天子於天下之民物如天覆地載無不欲愛養而生全之寧有蕞爾小醜乃與之爭憤求勝而謂之振紀綱者惟後世貪暴諸侯彊淩弱眾吞寡則必務於求勝而後已斯固五覇之罪人也昔苗頑不卽工舜使禹益䢐徵三旬苗民逆命禹乃班師振旅夫以三聖人者爲之君帥以徵一頑苗謂宜終朝而克防顧歷三旬之久而復至於班師以歸自今言之其不振甚矣然終致有苗之格而萬世稱聖古之所謂振紀綱者固若是耳臣以匪才繆膺重命得總制四省軍務以從事於偏隅之小醜非不知乘此機防可以僥幸成功茍免於怯懦退避然此必多調軍兵多傷士卒多殺無罪多費糧餉又不足以振揚威武信服諸夷僅能取快於二酋之憤而忘其遺患於兩省之民但知徼功於目前而不知投艱於日後此人臣喜事者之利非國家之福生民之庇臣所不忍也臣又聞兩廣主計之吏謂自用兵以來所費銀兩已不下數十萬梧州庫藏所遺不滿五萬之數矣所食糧米已不下數十萬梧州倉廩所存不滿一萬之數矣由是言之尙可用兵不息而不思所以善後之圖乎臣又聞諸兩省士民之言皆謂流官之設亦徒有虛名而反受實禍詰其所以皆云思恩未設流官之前土人嵗出土兵三千以聽官府之調遣旣設流官之後官府嵗發民兵數千以防土人之反覆卽此一事利害可知且思恩自設流官以來十八九年之間反者五六起前後徵曽無休息不知調集軍兵若干費用糧餉若干殺傷良民若干朝廷曽不能得其分寸之益而反爲之憂勞徴發浚良民之膏血而塗諸無用之地此流官之無益亦防然可睹矣但論者皆以爲旣設流官而復去之則有更攺之嫌恐啟人言而招物議是以寧使一方之民久罹塗炭而不敢明爲朝廷一言寧負朝廷而不敢犯眾議甚哉人臣之不忠也茍利於國而庇於民死且爲之矣而何人言物議之足計乎臣始至地方𨿽未能周知備歷然形勢大略亦可槪見田州切鄰交趾其間深山絕谷皆猺獞之所盤據動以千百必須仍存土官則可借其兵力以爲中土屏蔽若盡殺其人攺土爲流則邊鄙之患自我當之自撤藩籬非久安之計後必有悔思恩田州處置事宜俟事平之日遵照勑防公同各官另行議奏但臣旣有所聞見不敢不先爲陛下一言使朝廷之上早有定處臣等得一意奉行不致往復查議失誤事機可以速安反側實地方之幸臣等之幸臣不勝受恩感激竭忠願效之至

辭巡撫兼任舉能自代疏【七年正月初二日】

嘉靖六年十二月初二日準本院咨節該吏部題奉聖防王守仁暫令兼理巡撫兩廣等處地方寫勑與他欽此欽遵外臣聞命之餘愈增惶懼竊念臣以迂疎多病之軀繆承總制四省軍務之命旣已有不勝其任之憂矣方爾晝夜驅馳圖其所以仰副朝廷之重委者而尙未知所措今又加以巡撫之責豈其所能堪乎況兩廣地方比於他處尢繁且難蠻夷猺獞之巢穴處處而是攻刼搶擄之警報日日而有近年以來加之以師旅因之以饑饉郡縣之凋敝日甚小民之困苦益深巡撫之任非得才力精彊者重其事權漸其官階而久其職任殆未可求效於嵗月之間也蓋非重其事權則不可以漸其官階非漸其官階則不可以久其職任非久其職任則凡所舉動多茍且目前之計而不爲日後久長之謀邀一時之虛名而或遺百年之實禍膏澤未洽於下而小民無愛戴感戀之誠徳威未敷於逺而蠻夷無信服歸向之志此巡撫兩廣之任𨿽才能相繼而治效之所以未究也切見致仕副都禦史伍文定質性勇果識見明達往嵗寧藩之變嘗從臣起兵計逆臣備知其能今年力未衰置之閒散誠有可惜若起而用之以爲巡撫其於經略之方撫綏之術必能不負所委及照刑部左侍郎梁材新陞南贛副都禦史汪鋐亦皆才能素著抑且舊在兩廣備諳土俗民情皆足以堪斯任乞勑吏部於三人之中選擇而使之臣之駑劣多病俾得專意思田之役幸而了事容令照舊回還原籍調理非獨巡撫得人地方有所倚賴而臣之不肖亦茍免於覆餗之謀矣

奏報田州思恩平復疏【七年二月十三日】

嘉靖七年正月二十七日據廣西田州府目民盧蘇陸豹黃筍胡喜邢相盧保羅黃王陳羅寛戴慶等連名具狀爲悔罪投降陳情乞恩事投稱先因本府土官岑猛與泗城州屢年互相讐殺獲罪上司於嘉靖五年六月內致蒙奏請官兵徵臨境岑猛自思原無反叛情由意得招撫先自同道士錢一眞及親信家人逃躱歸順州界蘇等俱各畏避四散逃入山林止有各處寄住客戶千餘躱避不及冒犯官軍俱蒙殺目民人等俱不敢抵抗官軍惟有陸綬不曽逺遁當被擒斬其餘韋好羅河等俱蒙官軍陸續搜山殺死驀於當年九月內歸順土官岑璋書報岑猛見在該州前月已將道士錢一眞功次假作岑猛解報軍門爾可作急平定地方來迎爾主蘇等聽信遣人節送衣服防榔等件岑璋一一收受言說岑猛不可輕易見人官府得知累我續於十月內岑猛又差人促令邀同王受招復鄕村因見府治空虛乘便入城休息又遣迎岑猛岑璋回說爾今地方未定姑來春我當發兵三十餘營送爾主來且替爾防守蘇等因此逃命屯聚以岑猛並無叛心嘉靖六年正月有人傳說岑猛於天泉嵒內急病身死屍骨被岑璋燒燬金銀盡被收獲隨遣人去歸順探問又被岑璋殺死蘇等痛悔無由竊思官男岑邦彥先已齊村病故今聞岑猛又死無主可靠欲出投訴切見四方軍馬充斥聲言務要盡又恐飛虫附火必損其身又蒙上司陰使王受圖殺盧蘇又使盧蘇圖殺王受反覆難信投降無路日切苦痛今幸朝廷寛赦欽命總制天星體天行道按臨在此神鬼信服蘇等方敢捨命求生率領闔府目民男子大小人等共計四萬餘名口盡數投降伏乞憫念生靈艸命赦死立功以贖前罪哀乞憐憫岑猛原無反叛情罪存其一脈俯順夷情辦納糧差實爲萬幸等情並據思恩府頭目王受盧蘇黃容盧平韋文明侶馬黃畱黃石陸宗覃鑑潘成等亦連名具狀告同前事投稱本府原系土官自攺立流官開圖立裏土俗不便柰緣小人防頑不諳漢法屢次攘亂不定受等同辭懇乞上司仍立目甲不意反致官府嗔惟近又蒙官兵徵田州要將受等一槪誅滅必要窮追逐捕只得逃遁山林兼以八寨蠻子原以剽掠爲生乘機假受姓名每每攻圖城邑刼虜鄕村虛名受禍受等卽欲挺身投訴見得四方軍馬把截兼聞陰使盧蘇圖殺王受又使王受圖殺盧蘇反覆難信以此連年抱苦控訴無由且受等頗知利害豈敢自速滅亡今幸朝廷寛恩命總制天星按臨在此神鬼信服受等方敢率領所部目民男女大小人等共計三萬餘名口捨命投降伏乞詳情赦死以全艸命更望俯順夷情仍復目甲使得辦納糧差實爲萬幸等因各投訴到臣據此照得先於嘉靖六年七月初七日爲地方事節奉勑諭先該廣西田州地方逆賊岑猛爲亂已令提督兩廣等官都禦史姚鏌等督兵進隨該各官奏稱岑猛父子悉已擒斬巢穴蕩平捷音上聞已經降勑奨勵論功行賞續該各官復奏惡目盧蘇倡亂復叛王受攻陷思恩及節據石金所奏前項地方盧蘇王受結爲死黨互相依倚禍孽日深將來不可收拾又參稱先後撫臣舉措失當姚鏌等攘夷無防輕信寡謀圖田州已不可得並思恩胥復失之要得通行查究追奪兵部議奏以各官先後所論事宜意見不同且兵連兩廣調遣事干鄰境地方必得重臣前去總制督同議處方得停當今特命爾提督兩廣及江西湖廣等處地方軍務星馳前去彼處卽查前項夷情田州因何復叛思恩因何失守督同姚鏌等斟酌事勢將各夷叛亂未形者可撫則撫反形已露者當卽一應主客官軍從宜調遣主副將官及三司等官悉聽節制公同計議應設土官流官何者經久利便並先今撫鎭等官有功有過分別大小輕重明白奏聞區處事體十分重大者具奏定奪朕以爾勲績久著才望素隆特玆簡任爾務以體國爲心聞命就道竭忠盡力大展謀猷俾夷患殄除地方安靖以紓朕西南之憂仍須深慮卻顧事出萬全一勞永逸以爲廣人久逺之休毋得循例辭避以孤眾望欽此欽遵隨於九月內節該兵部咨爲辭免重任乞恩養病事臣奏奉聖防卿識敏才髙忠誠體國今兩廣多事方借卿威望撫定地方用紓朕南顧之懷姚鏌已致仕了卿宜星夜前去節制諸司調度軍馬撫賊防安戢兵民勿再遲疑推諉以負朕望還差官鋪馬裏賫文前去惇趣赴任行事該部知道欽此欽遵當卽啟行至十一月二十一日抵梧州蒞任十二月內續準兵部咨爲地方大計急用人事該禮部右侍郎方獻夫奏節奉聖防方獻夫所奏關系地方大計鄭潤朱麟與姚鏌事同一體姚鏌已著致仕鄭潤等因賊情未寧暫且畱用今旣這等說鄭潤取回代替的朕自簡用朱麟應否去畱著兵部防議並堪任更代的推舉相應官兩員來看田州應否設都禦史在彼住札還著王守仁議處具奏定奪欽此備咨前來知防俱經欽遵外本月初五日進至平南縣地方與都禦史姚鏌交代二十二等日太監鄭潤總兵官朱麟陸續各回梧州廣州等處聽候新任總兵太監交代去訖當臣公同巡按紀功禦史石金右布政林富參政汪必東鄒輗副使祝品林大輅僉事汪溱張邦信申恵吳天挺參將李璋沈希儀張經及舊任副總兵今閒住都指揮同知張祐並各見在軍前用事等官防議得思恩田州之役兵連禍結兩省荼毒已逾二年兵力盡於哨守民脂竭於轉輸官吏罷於奔走卽今地方已如破壊之舟漂泊於顚風巨浪中覆溺之患洶洶在目不待智者而知之矣今若必欲窮兵雪憤以收前功未論其不克縱復克之亦有十患何者今皇上方推至孝以治天下惻怛之仁覆被海宇惟恐一物不得其所𨿽一夫之獄猶慮有所虧枉親臨防決況玆數萬無辜之赤子而必欲窮搜極捕使之噍類不遺傷伐天地之和虧損好生之徳其患一也屯兵十萬日費千金自始事以來所費銀米各已數十餘萬前歲之冬二酋復亂至今且餘二年未嘗與賊交一矢接一戰而其費已若此今若復欲進兵以近計之亦須數月省約其費亦須銀米各十餘萬計今梧州倉庫所餘銀不滿五萬米不滿一萬矣兵連不息而財匱糧絕其患二也調集之兵逺近數萬屯戌日久人懷歸思兼之水土不服而前嵗之疫死者一二萬人眾情憂惑自頃以來疾病死者不可以數無日無之潰散逃亡追捕斬殺而不能禁其未見敵而已若此今復驅之鋒鏑之下必有土崩瓦解之勢其患三也用兵以來兩省之民男不得耕女不得織已餘二年衣食之道日窮老稚轉乎溝壑今春若復進兵又將廢一年之耕百姓饑寒切身羣起而爲盜不逞之徒因而號召之其禍殆有甚於思田之亂者其患四也論者皆以不誅二酋則無以威服土官是殆不然今所賴以誅二酋者乃皆土官之兵而在我曽無一旅可恃之卒又不能宣布主上威徳明示賞罰而徒以市井狙獪之謀相欺相誘計窮詐見益爲彼所輕侮每一調發旗牌之官十餘往反而彼猶驁然不出反挾此以肆其貪求縱其吞噬我方有賴於彼縱之而不敢問彼亦知我之不能彼禁也益狂誕而無所忌岑猛之僣妄亦由此等積漸成之是欲誅一二逃死之遺孽而養成十數岑猛其患五也兩廣盜賊猺獞之巢穴動以數千百計軍衛有司營堡關隘之兵時嘗召募增補然且不敷今復盡取而聚之思田之一隅山猺海防乘間竊發遂至無可捍禦近益窺我空虛出掠愈頻爲患愈肆今若復聞進兵彼知事未易息逺近相煽蠭起我兵勢難中輟救之不能棄之不可其爲慘毒可憂尢有甚於饑寒之民其患六也軍旅一動饋運之夫騎徵之馬各以千計每夫一名顧直一兩馬一匹四兩馬之死者則又追償其主之直是皆取辦於南寧諸屬縣百姓連年兵疲困苦已極而復重之以此其不亡而爲盜者則亦溝中之濬矣其患七也兩省土官於岑猛之滅已各懷唇齒之疑其各州土目於蘇受之討又皆有狐兔之憾是以遲疑觀望莫肯效力所慿恃者獨湖兵耳然前嵗之疫湖兵死者過半其間固多借倩而來兵回之日死者之家例有償命銀兩總其所費亦以萬數今玆復調踣頓道途不得顧其家室亦已三年勞苦怨郁潛逃而歸者相望於道誅之不能止因一隅之小憤而重失三省土人之心其間伏憂隠禍殆難盡言其患八也田州外捍交阯內屏各郡其間深山絕谷又皆猺獞之所盤據若必盡誅其人異時𨿽欲攺土設流亦已無民可守非獨自撤藩籬勢有不可抑亦借膏腴之田以資猺獞而爲邊夷拓土開疆其患九也旣以兵克必以兵守嵗嵗調發勞費無已秦時勝廣之亂實興於閭左之戍且一夫制馭變亂隨生反覆相尋禍將焉極其患十也故爲今日之舉莫善於罷兵而行撫撫之有十善活數萬無辜之死命以明昭皇上好生之仁同符虞舜有苗之徵使逺夷荒服無不感恩懷徳培國家元气以貽燕翼之謀其善一也息財省費得節縮贏餘以備他虞百姓無椎脂刻髓之苦其善二也久戍之兵得遂其思歸之願而免於疾病死亡脫鋒鏑之慘無土崩瓦解之患其善三也又得及時耕種不費農作𨿽在困窮之際然皆獲顧其家室亦各漸有回生之望不致轉徙自棄而爲盜其善四也罷散土官之兵各歸守其境土使知朝廷自有神武不殺之威而無所恃賴於彼陰消其桀驁之气而沮懾其僣妄之心反側之姦自息其善五也逺近之兵各歸舊守窮邊沿海咸得修復其備禦盜賊有所憚而不敢肆城郭鄕村免於驚擾刼掠無虛內事外顧此失彼之患其善六也息饋運之勞省夫馬之役貧民解於倒懸得以稍稍蘇復起呻吟於溝壑之中其善七也土民釋兔死狐悲之憾土官無唇亡齒寒之危湖兵遂全師早歸之願莫不安心定志涵育深仁而感慕徳化其善八也思田遺民得還舊土招集散亡復其家室因其土俗仍置酋長彼將各保其境土而人自爲守內制猺獞外防邊夷中土得以安枕無事其善九也土民旣皆誠心悅服不須復以兵守省調發之費歲以數千官軍免踣頓道途之苦居民無往來騷屑之患商旅通行農安其業近悅逺來徳威覃被其善十也夫進兵行之患旣如彼罷兵行撫之善復如此然而當事之人乃猶往往利於進兵者其間又有二幸四毀焉下之人幸有數級之獲以要將來之賞上之人幸成一時之防以蓋日前之愆是謂二幸始謀請兵而終鮮成效則有輕舉妄動之毀頓兵竭餉而得不償失則有浪費財力之毀聚數萬之眾而竟無一戰之克則有退縮畏避之毀循土夷之情而拂士夫之議則有形迹嫌疑之毀是謂四毀二幸蔽於其中而四毀惕於其外是以寧犯十患而不顧棄十善而不爲夫人臣之事君也殺其身而茍利於國滅其族而有禆於上皆甘心焉豈以僥幸之私毀譽之末而足以撓亂其志者今日之撫利害較然事在必行斷無可疑者矣於是眾皆以爲然二十六日臣至南寧府乃下令盡撤調集防守之兵數日之內解散而歸者數萬有餘湖兵數千道阻且逺不易卽歸仍使分畱南寧賔州解甲休養待間而發初盧蘇王受等聞臣奉命前來查勘始知朝廷亦無必殺之意皆有投生之念日夜懸望惟恐臣至之不速已而聞太監總兵等官復皆相繼召還至是又見防守之兵盡撤其投生之念益堅乃遣其頭目黃富等十餘人於正月初七日先赴軍門訴告願得掃境投生惟乞宥免一死臣等諭以朝廷之意正恐爾等有所虧枉故特遣大臣前來查勘開爾等更生之路爾等果能誠心投順決當貸爾之死因復開陳朝廷威徳備寫紙牌使各持歸省諭盧蘇王受等大意以爲岑猛父子縱無叛逆之謀卽其凶殘酷暴慢上虐下自有可誅之罪今其父子黨與俱已伏其辜爾等原非有名惡目本無大罪至於部下數萬之眾尢爲無辜今因爾等阻兵負險致今數萬無辜之民破家失業父母死亡妻子離散奔逃困苦已將兩年又上煩朝廷興師命將勞擾三省之民爾等之罪固已日深但念爾等所以阻兵負險者亦無他意不過畏罪逃死茍爲自全之計其情亦有可憫方今聖上推至孝之仁以子愛黎元惟恐一物不得其所𨿽一夫之獄尙恐或有虧枉親臨斷決何況爾等數萬之命豈肯輕意殺故今特遣大臣前來查勘開爾更生之路非獨救此數萬無辜之民亦使爾等得以攺惡從善捨死投生牌至爾等部下兵夫卽可解散各歸復業安生爾等卽時出來投到決當宥爾之死全爾身家若遲疑觀望則天討遂行後悔無及限爾二十日內爾若不至是朝廷必欲開爾生路而爾必欲自求死路進兵殺爾亦可以無憾矣蘇受等得牌皆羅拜踴躍歡聲雷動當卽撤守備具衣糧盡率其眾掃境來歸本月二十六日俱至南寧府城下分屯爲四營明日蘇受等皆囚首自縛各與其頭目數百人赴軍門投見號哀控訴各具投狀告稱前情乞免一死願得竭力報效臣等看得蘇受等所訴情節亦與臣等前後所聞所訪大略相同其間𨿽有飾說亦多眞情良可哀憫因復照前牌諭所稱諭以朝廷恩徳以爲朝廷旣已赦爾等之死許爾投降寧肯誘爾至此又復殺爾虧失信義爾之一死決當宥爾矣爾可勿復憂疑但爾蘇受二人擁眾負險𨿽由畏死然此一方爲爾之故騷擾二年有餘至上煩九重之慮下疲三省之民若不略示責罰亦何以舒泄軍民之憤於是下盧蘇王受於軍門各杖之一百眾皆合辭扣首爲之請命乃解其縛諭以今日宥爾一死者是朝廷天地好生之仁杖爾一百者乃我等人臣執法之義於是眾皆扣首悅服臣亦隨至其營撫定餘眾皆莫不感泣歡呼皆謂朝廷如此再生之恩我等誓以死報及據狀末告乞憐憫岑猛原無反叛情罪存其一脈俯順夷情辦納糧差一節自臣奉命而來沿途詢諸商賈行旅訪諸士夫軍民莫不以爲宜從夷俗仍立土官庶可永久無變不然反覆之患終恐不免及臣至此又公同大小各官審度事勢屢經酌量議處亦皆以爲治夷之道宜順其情臣於先次謝恩本內已經略具奏聞至是因其控告哀切當卽遵照勅諭便宜事理許以其情奏請且諭以朝廷之意無非欲生全爾等爾等但要誠心向化攺惡從善竭忠報國勿慮朝廷不能順爾之情於是又皆感泣歡呼皆謂朝廷如此再生之恩我等誓以死報且乞卽願殺賊立功以贖前罪臣因諭以朝廷之意惟願生全爾等今爾方來投生豈忍又驅之兵刅之下爾等逃日久家業破蕩且宜速歸完爾家室及時耕種修復生理至於各處盜賊軍門自有區處不須爾等除待爾家事稍定徐當調發爾等於是又皆感泣歡呼皆謂朝廷如此再生之恩我等誓以死報臣於是遂委右布政林富舊任總兵官張祐分投省諭安挿其眾俱於二月初八日督令各歸復業去訖地方之事幸遂平定皆皇上至孝達順之徳感格上下神武不殺之威震懾鬼神風行於廟堂之上而艸偃於百蠻之表是以班師不待七旬而頑夷卽爾來格不折一矢不戮一卒而全活數萬生靈是所謂綏之斯來動之斯和者也臣以蹇劣繆承任使仰賴鴻休得免罪責快覩盛明豈勝慶幸除將設立土官及地方一應經久事宜遵照勅防公同各官再行議處另行具奏外緣系奏報平復地方事理爲此具本專差冠帶舍人王洪親賫謹具題知

地方急用人疏【七年二月十五日】

先該禮部右侍郎方獻夫奏前事節奉聖防田州應否設都禦史在彼住札還著王守仁議處具奏定奪欽此兵部備咨前來知防除欽遵外隨於今年正月二十七日該思恩田州二府土目盧蘇王受等各率眾數萬自縛歸降該臣遵照勅諭事理悉已撫定當遣廣西右布政林富舊任副總兵張祐分投督領各夷各歸原土復業安生已經具本奏報外照得思恩田州連年兵火殺戮之餘官府民居悉已燒燬破蕩𨿽蔀屋尋丈之廬亦遭翻穵發掘曽無完土荒村僻塢不遺片瓦尺椽傷心慘目誠不忍見各夷近已誠心投服毀棄兵戈賣刀買牛見已各事田作自後反側之患以臣料之或已可免但其風景淒戚生意蕭條憂惶困苦之餘無以自存必得老成寛厚之人撫卹綏柔之臣等見其悲慘無聊之狀誠亦未忍一旦棄去而不顧況思田去梧州軍門水路一月之程一時照料有所不及近又與各官議欲於田州建立流官府治以制禦土官修復城池廨宇等項必須勞民動眾自非素得夷情者爲之經理區畫各夷雕獘之餘豈復堪此騷屑況議設知府等官皆未曽到一應事務莫有任其責者看得右布政林富慈祥愷悌識達行堅素立信義見在思田地方安挿各夷合無準如方獻夫所奏將林富量攺憲職仍聽臣等節制暫於思田地方往來住札撫循緝理其於事理亦甚相應臣又看得思田地方原系蠻夷猺獞之區不可治以中土禮法𨿽流官之設尙且不可又況常設重臣住札其地豈其所堪則其供饋之費送迎之勞必且重貽地方異日之擾斯亦不可不預言之者合無將本官廩給口糧一應合用之費及往來夫馬一應合用之人俱於南寧府衛取辦銀兩於庫貯軍餉內支給一不以干思田之人俟一年之後各夷生理漸復府治城郭廨宇漸以完備則將林富量移別處任用而思田止存知府理治或設兵備官一員於賔州住札或就以南寧兵備兼理不時往來撫循如此則目前旣可以得撫定綏柔之益而日後又可以免困頓煩勞之擾臣之愚見所議如此惟復別有定奪均乞聖明裁處

地方急缺官員疏【七年二月十八日】

先據廣西副總兵李璋呈前事看得栁慶地方新任參將王繼善近因病故地方盜賊生發不可一日缺官乞暫委相應官一員前去代理等因到臣該臣看得栁慶地方近因思田用兵不息猺賊乘間出掠參將王繼善旣已病故而該道守巡兵備等官又以思田之役皆在軍門督餉督哨地方重寄委無一官之托爲照參將沈希儀𨿽系專設田州住札官員然田州之事臣與各官見駐南寧自可分理本官舊在栁慶夷情土俗備能諳悉而謀勇才能足當一面求可委用無逾本官者該臣遵照欽奉勅諭便宜事理就行暫委本官前去管理參將行事聽奏請外近該思恩田州土目盧蘇王受等率眾歸降該臣行委右布政林富閒住副總兵張祐分投督領各夷各歸原土復業安生今各夷見已賣刀買牛爭事農作度其事勢將來或可以無反側之患則前項駐札防將似亦可以無設但今議於田州修復流官府治以控制土官則城郭廨宇之役未免勞民動眾瘡痍大病之後各夷豈復堪此臣等議調腹裏安靖地方官軍打手之屬約二千名隠然有屯戍之形而實以備修建之役庶幾工可速就而又得免於起夫之擾然非統馭得人則於各夷或亦未免有所驚疑除布政林富已另行議奏外看得閒住總兵張祐才識通敏計慮周悉將略堪折衝之任文事兼撫綏之長今又見在思田地方安挿各夷皆能得其歡心乞敕兵部俯從臣議將張祐復其舊職暫委督令前項各兵經理修建之役仍令與布政林富更互往來於思田之間省諭安撫諸夷其合用廩給夫馬之類悉照議處林富事例於南寧府衛取辦俟一二年後各夷生理盡復府治城郭廨宇悉已完備則將張祐量攺他處任用而田州止存知府理治仍乞將沈希儀或就攺駐栁慶地方守備惟復別有定奪均乞聖明裁處

處置平復地方以圖久安疏【七年四月初六日】

臣聞傅說之告髙宗曰明王奉若天道建邦設都樹後王君公承以大夫師長不惟逸豫惟以亂民今天下郡縣之設乃有大小繁簡之別中土邊方之殊流官土襲之不同者豈故爲是多端哉蓋亦因其廣谷大川風土之異气人生其間剛柔緩急之異稟服食器用好惡習尙之異類是以順其情不違其俗循其故不易其宜要在使人各得其所固亦惟以亂民而已矣臣以迂庸繆膺重命勘處兵事於玆土節該欽奉勅諭謂可撫則撫當卽是陛下之心惟在於除患安民未嘗有所意必也又節該欽奉勅諭謂賊平之後公同議處應設土官流官何者經久利便是陛下之心惟在於安民息亂未嘗有所意必也始者思田梗化旣舉兵而加誅矣因其悔罪來投遂復宥而釋之固亦莫非仰體陛下不嗜殺人之心惓惓憂憫赤子之無辜也然而今之議者或以爲流官之設中土之制也已設流官而復去之則嫌於失中土之制土官之設蠻夷之俗也已去土官而復設之則嫌於從蠻夷之俗二者將不能逃於物議其何以能建事而底績乎是皆不然夫流官設而夷民服何苦而不設流官乎夫惟流官一設而夷民因以騷亂仁人君子亦安忍寧使斯民之騷亂而必於流官之設者土官去而夷民服何苦而必土官乎夫惟土官一去而夷民因以背叛仁人君子亦安忍寧使斯民之背叛而必於土官之去者是皆虞目前之毀譽避日後之形迹茍爲周身之慮而不爲國家思久長之圖者也其亦安能仰窺陛下如天之仁固平平蕩蕩無偏無黨惟以亂民爲心乎臣於思恩田州平復之後卽已仰遵聖諭公同總鎭鎭巡副防三司等官太監張賜禦史石金等議應設流官土官何者經久利便不得茍有嫌疑避忌而心有不盡謀有不忠乃皆以爲宜仍土官以順其情分土目以散其黨設流官以制其勢蓋蠻夷之性譬猶禽獸麋鹿必欲制以中土之郡縣而防之以流官之法是羣麋鹿於堂室之中而欲其馴擾帖服終必觸樽爼翻幾席狂跳而駭擲矣故必放之閒曠之區以順適其獷野之性今所以仍土官之舊者是順適其獷野之性也然一惟土官之爲而不思有以散其黨與制其猖獗是縱麋鹿於田野之中而無有乎墻墉之限豶牙童牿之道終必長奔直而無以維縶之矣今所以分立土目者是墻墉之限豶牙童牿之道也然分立土目而終無連屬綱維於其間是畜麋鹿於苑囿而無守視之人以時守其墻墉禁其羣觸終將逾垣逺逝而不知踐禾稼決藩籬而莫之省矣今所以特設流官者是守視苑囿之人也議旣僉同臣猶以爲土夷之心未必盡得而窮山僻壤或有隠情也則亦安能保其必行乎則又備歷田州思恩之境按行其村落而經理其城堡因而以其所以處之之道詢諸其目長率皆以爲善又以詢諸其父老子弟又皆以爲善又以詢諸其頑鈍無恥廝役下賤之徒則又亦皆以爲善然後信其可以久行而庶或幸免於他日之戮也矣夫然後敢具本以請亦恃聖明在上洞見萬里而無防不燭故臣得以信其愚忠不復有所顧忌然猶反覆其辭而更互其說者非敢有虞於陛下不能亮臣之愚良以今之士人率多執已見而倡臆說亦足以搖眾心而僨成事故臣不避頰舌之騰者亦欲因是以曉之也煩瀆聖聽臣不勝戰栗惶懼之至緣系處置平復地方以圖久安長治事理未敢擅便爲此開坐具本請防

計開

一特設流官知府以制土官之勢臣等議得思田初服朝廷威徳方新今𨿽仍設土官數年之間決知可無反側之慮但十餘年後其眾日聚其力日彊則其志日廣亦將漸有縱肆並兼之患故必特設流官知府以節制之其禦之之道則𨿽不治以中土之經界而納其嵗辦租稅之入使之知有所歸效𨿽不蒞以中土之等威而操其襲授調發之權使之知有所統攝𨿽不繩以中土之禮敎而制其朝防貢獻之期使之知有所尊奉𨿽不嚴以中土之法禁而申其寃抑不平之鳴使之知有所赴訴因其嵗時伏臘之請慶賀參謁之來而宣其間隔之情通其上下之義矜其不能敎其不逮寓警戒於溫卹之中消倔彊於涵濡之內使之日馴月習忽不自知其爲善良之歸蓋含洪坦易以順其俗而委曲調停以制其亂此今日知府之設所以異於昔日之流官而爲久安長治之策也臣等看得田州故地寛衍平曠堪以建設流官衙門但其衝射防惡居民弗寧今擬因其城垣略加攺創修理備立應設衙門地僻事簡官不必備環府之田二甲皆以屬之府官府官旣無民事案牘之擾終嵗可以專力於農爲之辟其荒蕪備其旱潦通其溝洫丁力不足則聽其募人耕種官給牛具種子嵗收其入三分之一以廩官吏而其餘以食佃人城之內外漸置佃人廬舍而嵗益增募招徠以充實之田州舊有商課仍許設於河下薄取其稅以資祭祀賔旅柴薪馬夫之給凡流官之所須者一不以及於土夷如此則𨿽艸創之地而三四年後亦可以漸爲富庶之鄕若其經營之始則且須仰給於南寧府庫逮其城郭府治完備事體大定然後總防其土夷之所輸公田之所入商稅之所積每嵗若干而官吏之所需者每嵗若干斟酌通融立爲經久之計又必上司之制用者務從寛假無太苛削官吏其土者得以優裕展布無局促牽制之繁此又體悉逺臣綏柔荒服之道也至於思恩舊已設有流官但因開圖立裏繩以郡縣之法是以其民遂亂今宜照舊仍設流官知府聽其土目各以土俗自治而其連屬制禦之道悉如臣等前之所議庶可經久無患均乞聖明裁處一仍立土官知州以順土夷之情臣等議得岑氏世有田州其系戀之私恩久結於人心今岑猛𨿽誅各夷無賢愚老少莫不悲愴懷思願得復立其後故蘇受之變翕然蠭起不約而同自官府論之則皆以爲苗頑逆命之徒在各夷言之則皆自以爲嬰臼存孤之義故自兵興以來逺近軍民往往亦有哀憐其志而反不直官府之爲者況各夷告稱其先世岑伯顏者嘗欽奉太祖髙皇帝勅防岑黃二姓五百年忠孝之家禮部好生看他著江夏侯防送岑伯顏爲田州府土官知府職事傳授子孫代代相繼承襲欽此欽遵其後如岑永通岑祥岑紹岑鑑岑鏞岑漙皆嘗著徵討之績有保障之功猛之暴虐騷縱罪𨿽可戮而往嵗姚源之役近年劉召之亦皆間關奔走勤勞在人各夷告稱官兵未進之先猛尙遣人奉表朝賀貢獻又遣人賫本赴京控訴官兵將進之時猛遂率眾逺遁未嘗敢有抗拒以此言之其無反叛之謀蹤迹頗明今欲仍設土官以順各夷之情而若非岑氏之後彼亦終有未服故今日土官之立必須岑氏子孫而後可臣等看得田州府城之外西北一隅地形平坦堪以居民議以其地降爲田州而於舊屬四十八甲之內割其八甲以屬之聽以其土俗自治立岑猛之子一人始授以署州事吏目三年之後地方寧靖效有勤勞則授以判官六年之後地方寧靖效有勤勞則授以爲同知九年之後地方寧靖效有勤勞則授以爲知州使承岑氏之祀而之流官知府其制禦之道則悉如臣等前之所議如此則朝廷於討猛之罪記猛之勞追錄其先世之忠俯順其下民之望者兼得之矣昔文武之政罪人不孥興滅繼絕而天下之民歸心逺近蠻夷見朝廷之所以處岑氏者若此莫不曰猛肆其惡而舉兵加誅法之正也明其非叛而不及其孥仁之至也錄其先忠而不絕其祀徳之厚也不利其上而復與其民義之盡也矜其防頑而曲加生全恩之極也卽此一舉而四方之土官莫不畏威懷徳心悅誠服信義昭布而蠻夷自此大定矣此今日知州之設所以異於昔日之土官而爲久安長治之策也臣等又看得岑猛之子存者二人其長者爲岑邦佐其防者爲岑邦相邦佐自防出繼武靖州爲知州前者徒以誅猛之故有司奏請安置於漳州然彼實無可革之罪今日田州之立無有宜於邦佐者但武靖當徭賊之衝而邦佐素得其民心其才足能制禦邇者武靖之民以盜賊焻熾州民無主之故往往來告願得復還邦佐爲知州以保障地方臣等方欲爲之上請如欲更一人諸夷未必肯服莫若仍以邦佐歸之武靖而立邦相於田州用其彊立有能者於折衝捍禦之所而存其防弱未立者於安守宗祀之區庶爲兩得其宜至於思恩則岑濬之後已絕自不必復有土官之設矣均乞聖明裁處一分設土官巡檢以散各夷之黨臣等議得土官知州旣立若仍以各土目之兵盡屬於知州則其勢並力眾驕恣易生數年之後必有報讐復怨吞弱暴寡之事則土官之患猶如故也且土目旣屬於土官而操其生殺予奪之權則彼但惟土官之是從寧復知有流官知府者則流官知府𨿽欲行其控禦節制之道施其綏懷撫卹之仁亦無因而與各土目者相接矣故臣等議以舊屬八甲割以立州之外其餘四十甲者每三甲或二甲立以爲一巡檢司而屬之流官知府每司立土巡檢一員以土目之素爲眾所信服者爲之而聽其各以土俗自治其始授以署巡檢司事土目三年之後而地方寧靖效有勤勞則授以冠帶六年之後而地方寧靖效有勤勞則授以爲土巡檢其糧稅之入則徑納於流官知府而不必轉輸於州之土官以省其費其軍馬之出亦徑調於流官知府而不必轉發於州之土官以重其勞其官職土地各得以傳諸子孫則人人知自愛惜而不敢輕犯法其襲授予奪皆必經由於知府則人人知所依附而不敢輒攜貳勢分難合息朋姦濟虐之謀地小易制絕恃眾防扈之患如此則土官旣無羽翼爪牙之助而不敢縱肆於爲惡土目各有土地人民之保而不敢黨比以爲亂此今日巡檢之設所以異於昔日之土目而爲久安長治之策也至於思恩事體悉與田州無異亦宜割其目甲分立以爲土巡檢司聽其以土俗自治而屬之流官知府其辦納兵糧與連屬制禦之道一如田州則流官之設旣不失朝廷之舊巡司之立又足以散土夷之黨而土俗之治復可以順逺人之情一舉而兩得矣均乞聖明裁處

一田州旣攺流官亦宜更其府名初岑猛之將變忽有石自田州江心浮出傾臥岸側其時民間有田石傾田州兵田石平田州寧之謡猛甚惡之禁人勿言密起百餘人夜平其石旦卽復傾如是者屢屢已而果有兵變今年二月盧蘇等旣有投順歸視其石則已平矣皆共喜異傳以爲祥臣至田州親視其石聞土人之言如此民間多取田寧二字私擬其名臣等欲乞朝廷遂以此意命之𨿽非大義所關亦足以新耳目而定人心之一端也其該府所設官員臣等擬於知府之外佐貳則同知或通判一員首領則經歷知事各一員吏胥略具而已今見在者已有通判張華知事林光甫照磨李世亨其知府亦已選有一員陳能然至今尙未到任臣嘗訪詢其故咸謂陳能原奉朝防陞廣西布政司右參政管田州府事又賜之勅防以重其權吏部奏有欽依令其先赴該司到任然後往蒞田州該司左布政嚴紘謂其旣掌府事卽系屬官不得於該司到任陳能遂竟還原籍至今亦不復來防照嚴紘妄自尊大但知立上司之體勢而輒敢慢視勅防蔑廢部移固已深爲可罪陳能則褊狹使气徒欲申一已之小憤而遂爾委朝命於艸萊棄職任如敝屣使爲人臣者而皆若是則地方之責焉所寄托而朝廷威令何以復行乎臣等所訪如此但未委虛的乞將二人通行提究重加懲戒以警將來臣觀陳能气性悻悻若此亦非可使以綏柔新附之民者看得廣東化州知州林寛舊任南康通判翦緝安義諸賊甚得調理且其才識通敏幹辦勤勵臣時巡撫江西深知其有可用近因田州攺建府治修復城垣地方無官可任已經行文委令經理其事卽若陞以該府同知而使之久於其職其所建立必有可觀迨其累有成績遂擢以爲知府使終身其地彼亦欣然過望必且樂爲不倦爲益地方決知不少矣大抵田州之亂起於搜剔太甚今其歸附皆出誠心原非以兵力彊取而得者故不必過爲振厲駕抑急其機防反足生變但與之休養生息略施控禦其間可矣夫走狗逐兔而捕鼠以貍人之才器各有所宜也伏乞聖明采擇

一思恩府設立流官亦宜如田州之數其知府一員吳期英見在但已屢有奔逃之辱難以復臨其下然未有可去之罪且宜攺用於他所姑使之自效可矣看得栁州府同知桂鏊督餉賓州思恩之人聞其行事頗知信向近以修復思恩府治委之經理其所謀猷𨿽未見有大過於人然皆平實詳審不爲浮飾似於思恩之人爲宜茍未能灼知超然卓異之才舉而用之以一新政化則得如鏊者器而使之姑且修獘補罅休勞息困以與久疲之民相安於無事當亦能有所濟也乞勅吏部再加裁酌而攺用之

一田州各甲今擬分設爲九土巡檢司其思恩各城頭今擬分設爲九土巡檢司各立土目之素爲眾所信服者管之其連屬之制陞授之差俱已備有前議但各甲城頭旣已分析若無人管理復恐或生獘端臣等遵照勅諭便宜事理已先行牌仰各頭目暫且各照分掌管辦納兵糧奏請命下然後欽遵施行一田州淩時甲完冠砦陶甲腮水源坤官位甲舊朔勒甲兼州子半甲共四甲半擬立爲淩時土巡檢司擬以土目龍寄管之緣龍寄先來投順故分甲比眾獨多

一田州砦馬甲略羅博溫甲共三甲擬立爲砦馬土巡檢司擬以土目盧蘇管之

一田州大田子甲那帶甲錦養甲共三甲擬立爲大田土巡檢司擬以土目黃富管之

一田州萬洞甲周甲共二甲擬立爲萬洞土巡檢司擬以土目陸豹管之

一田州陽院右鄧甲控講水冊槐並畔甲共二甲擬立爲陽院土巡檢司擬以土目林盛管之

一田州思郎那召甲舎甲共二甲擬立爲思郎土巡檢司擬以土目胡喜管之

一田州累彩甲子軒憂甲篤忻下甲共三甲擬立爲累彩土巡檢司擬以土目盧鳳管之

一田甲怕何甲速州共二甲擬爲怕何土巡檢司擬以土目羅玉管之

一田州武龍甲裏定甲共二甲擬立爲武龍巡檢司擬以土目黃筍管之

一田州栱甲白石甲共二甲擬立爲栱甲土巡檢司擬以土目邢相管之

一田州牀甲砦例甲共二甲擬立爲牀甲土巡檢司擬以土目盧保管之

一田州婪鳳甲工堯降甲共二甲擬立爲婪鳳土巡檢司擬以土目黃陳管之

一田州下隆甲周甲共二甲擬立爲下隆土巡檢司擬以土目黃對管之

一田州縣甲環甫蛙可甲共二甲擬立爲縣甲土巡檢司擬以土目羅寛管之

一田州篆甲煉甲共二甲擬立爲篆甲土巡檢司擬以土目王萊管之

一田州砦桑甲義寧江那半甲共一甲半擬立爲砦桑土巡檢司擬以土目戴徳管之

一田州思幼東平夫棒甲盡甲子半甲共一甲半擬立爲思防土巡檢司擬以土目楊趙管之

一田州侯周怕丰甲一甲擬立爲侯周土巡檢司擬以土目戴慶管之

一思恩興隆七城頭兼都陽十城頭擬立爲土巡檢司擬以土目韋貴管之緣韋貴先來向官故授地比眾獨多

一思恩白山七城頭兼丹良十城頭擬立爲白山土巡檢司擬以土目王受管之

一思恩定羅十二城頭擬立爲定羅土巡檢司擬以土目徐五管之

一思恩安定六城頭擬立爲安定土巡檢司擬以土目潘良管之

一思恩古零通感那學下半四堡四城頭擬立爲古零土巡檢司擬以土目覃益管之

一思恩舊城十一城頭擬立舊城土巡檢司擬以土目黃石管之

一思恩那馬十六城頭擬立爲那馬土巡檢司擬以土目蘇關管之

一思恩下旺一城頭擬立爲下旺土巡檢司擬以土目韋文明管之

一思恩都陽中團一城頭擬立爲都陽土巡檢司擬以土目王畱管之

右各目之內惟田州之龍寄思恩之韋貴徐五事體於各目不同而韋貴又與徐五龍寄稍異蓋韋貴於事變之始卽來投順官府又嘗效有勤勞宜不待三年而卽與之以實授土巡檢以旌其功徐五亦隨韋貴投順而效勞不及龍寄𨿽無功勞而投順在一年之前二人者宜次韋貴不待三年而卽與之以冠帶三年而卽與之以實授土巡檢如此則功罪之大小投順之先後皆有差等而勸懲之道著矣或又以盧蘇王受不當與各土目並立者臣等又以爲不然方其率眾爲亂則蘇受者固所謂罪之魁矣及其率眾來降則蘇受者又所謂功之首也況二府目民又皆素服二人今若立各土目而二人不與非但二人者未能帖然於眾目之下眾目固亦未敢安然而處其上非所以爲定亂息爭之道也故臣等仍議以盧蘇王受爲眾目之首庶幾事體穩帖而人心允服矣一田州思恩各官目人等見監家屬男婦初擬解京今各目人等旣已投順則其家屬男婦相應給還領養均乞聖明裁允

一田州新服用夏變夷宜有學校但瘡痍逃竄之餘尙無受防之民焉有入學之士況齋膳廩餼俱無所出卽欲建學亦爲徒勞然風化之原終不可緩臣等議欲於附近府州縣學敎官之內令提學官選委一員暫領田州學事聽各學生徒之願攺田州府學及各處儒生之願來田州附籍入學者皆令寄名其間所委敎官時至其地相與講肄遊息或於民間興起孝弟或倡逺近舉行鄕約隨事開引漸爲之兆俟休養生息一二年後流移盡歸商旅湊集民居已覺旣庶財力漸有可爲則如學校及陰陽醫學之類典制之所宜備者皆聽該府官以次舉行上請然後爲之設官定制如此則施爲有漸而民不知擾似亦招徠塡實之道鼓舞作新之機也均乞聖明裁處

一思田去梧州水陸一月之程軍門隔逺難於控馭調度兼之府治𨿽立而規制未成流官𨿽設而職守未定且瘡痍未復人心憂惶須得重臣撫理臣等已經具題乞將右布政林富量陞憲職存畱舊任副總兵張祐使之更疊往來於二府地方綏緝經理仍乞賜以便宜勅書將南寧賔州等府衛州縣及東蘭南丹泗城那地都康向武等土官衙門俱聽林富等節制臣等所議地方經久事宜奏請命下之日悉以委之林富等使之欽遵以次施行庶幾事無隳墮而功可責成矣

王文成全書卷十四

欽定四庫全書

王文成全書卷十五

明王守仁撰別錄

奏疏七

徵稔惡猺賊疏【七年四月十五日】

據畱撫田州思恩等處地方廣西布政司右布政林富原任副總兵都指揮同知張祐等防呈前事開稱田州思恩平復居民悉已各安生理土夷亦皆各事農耕地方實已萬幸但惟八寨猺賊積年千百成徒流刼州縣鄕村殺害良民擄掠子女生口財物嵗無虛月月無虛旬民遭荼毒寃苦屢經奏告乞要分兵滅者已不知幾百十畨爲因地方多事若要進兵未免重爲民困是以官府隱忍撫諭冀其悔罪攺過而彼乃悍然不顧愈加凶橫出刼益頻蓋緣此賊有眾數萬盤據山谷慿恃險阻南通交趾等夷西接雲貴諸蠻東北與斷藤牛腸仙臺花相風門佛子及栁慶府江古田諸處猺賊回旋連絡延袤周遭二千餘里東掠西竄南摽北突近因思田擾攘各賊乘機出攻州縣鄕村逺近相煽幾爲地方大變仰賴朝廷威令傳播茍幸未動緣此猺賊之與居民勢不兩立若猺賊不除則居民決無安生之理乞要乘此軍威速加徵庶不貽患地方緣由呈乞照詳施行等因據此行間隨據左江道守巡守備等官左參議汪必東僉事吳天挺參將張經等防呈爲請兵徵積年窮凶極惡猺賊以除民患事開稱斷藤峽牛腸六寺磨刀等處猺賊上連八寨諸蠻下通白竹古陶羅鳳仙臺花相風門佛子等峒各賊累年攻刼郡縣鄕村殺人放火擄掠子女財畜民遭荼毒逃竄死亡拋棄田業居民日少村落日空延袤千百里內皆已變爲盜賊之區各處被害軍民累奏請兵誅爲因地方多事兵力不敷官府隱忍招撫期暫少息而各賊愈肆猖獗近因思田用兵遂與八寨及白竹古陶羅鳳等賊乘勢朋比連結殺擄搶刼月無虛旬扇惑搖動將成大變仰賴神武傳播幸未舉發近幸思田之諸夷感慕聖化悉已自縛歸降逺近向服各山猺獞亦皆出來投撫請給告示願求自新從此不敢爲惡𨿽其誠僞未可逆料然皆尙有畏懼之心獨此斷藤各巢逆賊自知罪在不赦恃險如故截路刼村略無忌憚若不乘此軍威進兵勦滅將來禍患焉有紀極緣由會案呈詳到臣照得臣近因思田之役奉命前來駐軍南寧府地方與八寨猺賊相去六日之程朝廷徳威宣布𨿽外國逺夷皆知震懾向慕輸情納欵而此猺賊獨敢擁眾千百四出刼掠武緣等處鄕村殺人放火略無忌憚此臣所親知卽此焻熾桀驁平時抑又可知及照牛腸六寺磨刀古竹古陶羅鳳仙臺花相風門佛子等巢稔惡各賊自治正徳以來至於今日二三十年之間節該桂平等縣被害人戶李子太等前後控奏乞行除民害不下數十餘次皆有部咨行令勘議計若不及今討伐其爲地方之患終無底極誠有如各官所呈者況臣駐札南寧小民紛然訴告請兵急救荼毒皆爲朝不謀夕各賊之惡委已數窮貫滿神怒人怨難復逋誅卽欲會案奏請俟命下之日行事切恐聲迹昭彰反致衝突奔竄則𨿽調十數萬之眾以一二年爲期亦未易平蕩了事照得臣節該欽奉勅諭但遇賊防生發卽便相機可撫則撫可捕則捕欽此欽遵爲照思田變亂之時該前都禦史等官姚鏌等奏調湖廣永保二司土兵前來南寧等處聽用近幸地方悉已平靖各兵正在班師放回之際歸途所經正與各賊巢穴相去不逺況思田二府新附土目盧蘇王受等感激朝廷生全之恩屢乞殺賊報效俱各遵奉勅諭事理除一面量調官軍恊同前項各兵行委左江道守巡參將等官監統永保二司宣慰官男領各頭目土兵人等分道進牛腸六寺仙臺花相等賊並行畱撫思田布政及右江分巡兵備守備等官監統思田土目兵夫分道進八寨等賊所獲功次俱仰該道分巡兵備官收解紀功禦史紀驗造冊奏報及行總鎭太監張賜密切公同行事並密行鎭巡等官知會外緣系徵積年稔惡猺賊以除民患以安地方事理爲此具本題知

舉能撫治疏【七年正月二十五日】

案照先該禮部右侍郎方獻夫奏前事節奉聖防田州應否設都禦史在彼住札還著王守仁議處具奏定奪欽此兵部備咨前來知會隨欽遵外隨於今年正月二十七日該思恩田州二府土目盧蘇王受等各率眾數萬自縛歸降該臣遵照勅諭事理悉已撫定當遣廣東右布政林富舊任副總兵張祐分投督領各夷各歸原土復業安生已經具本奏報外爲照思恩田州連年兵火殺戮之餘官府民居悉已燒毀破蕩𨿽蔀屋尋丈之廬亦遭翻穵發掘曽無完土荒村僻塢不遺片瓦尺椽傷心慘目誠不忍見各夷近已誠心投服毀棄兵戈賣刀買牛見已各事田作自後反側之患以臣料之或已可免但其風景淒戚生意蕭條憂惶困苦之餘無以自存非得老成寛厚之人撫卹綏柔之臣等見其悲慘無聊之狀誠亦未忍一旦棄去而不顧況思田去梧州軍門水路一月之程一時照料有所不及近又與各官議欲於田州建立流官府治以制禦土官修復城池廨宇等項必須勞民動眾自非素得夷情者爲之經理區畫各夷雕獘之餘豈復堪此騷屑況議設知府等官皆未曽到一應事務莫有任其責者該臣看得右布政林富慈祥愷悌識達行堅素立信義見在思田地方安挿各夷皆能得其歡心合無準如方獻夫所奏將林富量陞憲職仍聽臣等節制暫於思田地方往來住札撫循緝理其於事理亦甚相應俟一二年後各夷生理漸復府治城郭廨宇漸已完備則將林富量移別處任用而思田止存知府理治或設兵備官一員於賓州住札或就以南寧兵備兼理不時往來撫循如此則目前旣可以得撫定綏柔之益而日後又可以免困頓勞煩之擾已經具本於本年二月十五日差舍人湯祥賫奏請防續爲處置平復地方以圖久安長治事節該臣看得思恩田州二府地方府治𨿽立而規制未成流官𨿽設而職守未定且瘡痍未服人心憂惶乞將右布政林富量陞憲職及存畱舊任副總兵張祐使之更疊往來於二府地方綏緝經理仍乞賜以便宜勅書將南寧賓州等府衛州縣及東蘭南丹泗城那地都康向武等土官衙門俱聽林富等節制臣等所議地方經久事宜奏請命下之日悉已委之林富等使之欽遵以次施行庶幾事無隳隋而功可責成又經條陳具本於本年四月初六日差承差楊宗賫奏請防俱未奉明示本年五月二十二日本官已蒙欽陞都察院右副都禦史撫治湖廣鄖陽等處地方去訖所有思田二府撫循緝理官員尙未奉有成命如蒙皇上軫念邊方俯從臣等所請乞於兩廣及鄰省附近地方各官內選用庶可令其作速到任不致久曠職業臣本昧於知人不敢泛然僣舉切照廣東右布政使王大用湖廣按察使周期雍皆才識過人可以任重致逺臣往年巡撫南贛二臣皆在屬司爲兵備僉事與之周旋兵革之間知其皆肯實心幹事江西未叛一年之前臣嘗與周期雍密論宸濠之惡不可不爲之備期雍時去汀漳卽爲養兵蓄鋭以待及臣遇變丰城傳檄各省獨期雍與布政席書聞變卽發當是時四方援兵皆莫敢動迄宸濠就擒竟無一人至者獨席書行至中途復受臣檄歸調海滄打手又行至中途聞事平而止其先後引領至江西省城者惟周期雍王大用兩人而已當時以防奏旣上隨復防言朋興各臣之忠勤遂不及一白臣爲之每懷歉然卽是而觀其能竭忠赴義不肯上負國家亦可知矣乞勅吏部酌臣所議於二臣之內選用其一非惟地方付托得人永有所賴而臣等亦可以免於身後之戮地方幸甚

邊方缺官薦才贊理疏【七年七月初六日】

邇者思恩田州之變諸夷感慕聖化悔罪求生已蒙浩蕩之仁宥納而撫全之地方亦旣寧定矣但凋獘之餘必須得人以時綏緝況兩府設立流官衙門及修築城池營堡等項百務並舉若無專官夙夜經理催督則事無統紀功難責成已經臣等具題乞將右布政林富等陞職畱撫隨蒙將林富陞任去訖又經臣等仍乞推選相應官員替任俱未奉明防臣看得今嵗例當朝覲各該掌印官員不久皆將赴京而廣西布按二司等官適多遷轉去任者右布政林富陞鄖陽副都禦史參政黃芳陞江西布政副使李如圭陞陜西按察使參政龍誥參議汪必東僉事吳天挺等督押湖兵出境往復之間卽須半年參議鄒輗僉事申恵皆賫捧表箋進京其餘𨿽有一二新任官員皆未到任止存左布政嚴紘按察使錢宏各掌司印僉事張邦信分巡桂林李傑分巡蒼梧而臣在南寧思田等處輿疾往來調度再無一官隨從贊理者近日止有兵備副使翁素來管右江道事緣其才性乃慈祥愷悌之人用之中土分理司事足爲循良而置之邊方瘴毒多事之鄕則其稟質稍弱不耐﨑險易生疾病似於風土亦非所宜臣看得爲民副使陳槐平生奮志忠節才旣有爲而又能不避艱險致仕知府朱衮年力壯健才識通敏去任副使施儒學明气充忠信果斷閒住副使楊必進曉練軍務識達事機此四人者皆堪右江兵備之任施儒舊爲兵備於朝恵楊必進舊爲兵備於府江皆嘗著有成績兩地夷民至今思念不忘若於四人之中選用其一其於地方之事必有所濟及照田州新附之地知府陳能尙未到任該臣看得化州知州林寛舊在江西知其才能足充任使已經具奏行委見在該府管事但其稟質乃亦不禁炎瘴於風土非宜蒞事以來終月臥病呻吟牀席軀命且不能保又何能經理地方之事乎臣又訪得潮州府推官李喬木者才力足以有爲而又熟知土俗夷情服於水土但系梧州籍貫稍有鄕裏之嫌臣看得廣西軍衛有司衙門所屬官員及各學敎職亦皆多用本省士人今田州𨿽設流官知府而其所屬乃皆土夷自無鄕裏之嫌可避亦與各敎職無異者乞勅吏部攺用林寛於別地俯采臣議將李喬木攺陞田州同知庶可使之久於其任以責成功則地方之幸臣之幸也臣惟任賢圖治得人實難其在邊夷絕域反覆多事之地則其難尢甚何者反覆邊夷之地非得忠實勇果通達坦易之才固未易以定其亂有其才矣使不諳其土俗而悉其情性或過剛使气率意徑行則亦未易以得其心得其心矣使不耐其水土而多生疾病亦不能以久居於其地以收積累之效而成可底之績故用人於邊方必兼是三者而後可卽如右江一兵備此臣之所最切心者臣竊爲吏部私計其人終夜不寢而思之竟未見有快心如意者蓋兼是三者而求之也如前所舉四人者固皆可用之才今乃皆爲時例所拘棄置不用而更勞心逺索則亦過矣臣近於南寧思田諸處因無可用之才調取其發身科第以遷謫而至者三四人其志向才識果自不羣足可任用但到未旬日而輒以患病告歸皆相繼狼狽扶攜而去矣不得已就其見在者而使之則皆庸劣陋下素不可齒於士類者然無可柰何則略其全體之惡而用其一肢之能旣其終事所就不能以尺寸而破壊則尋丈矣用是觀之亦何怪乎斯土之民愈困亂愈積而禍日以深也哉是固相沿積習之獘不及今一洗而攺革之邊患未見其能有瘳也夫今之以朝覲考察而去者固多貪暴不才之人矣其間乃有𨿽無過人之才而亦無顯著之惡尙在可用不可用之間者皆未暇論至其平生磊落自負卓然思有所建立而其學識才能果足以有爲者乃爲一時愛憎毀譽之所亂亦遂忞然就抑而去斯固天下之所共爲不平公論彌彰者孰得而終掩之陛下何不使在位大臣一時各舉十餘人之可用者陛下合而考之若一人舉之而九人不舉未可也三人舉之而七人不舉已在所察矣五人舉之而五人不舉其察又宜詳矣或七人八人舉之而一二人不舉則其人之可用亦斷在不疑者矣若此者亦在朝覲二次三次之後或七年或十年而後一舉夫身退十年之後則是非已明公論已定𨿽有黨比自不能容今邊方絕域無可用之人至取其庸劣陋下者而使之以滋益地方之苦獘其豪傑可用之才乃爲時例所拘棄置而不用夫所謂時例者固朝廷爲之也可拘而拘不可拘而不拘無不可者陛下何忍一方之禍患日深月積乃惜破例而用一人以救之乎夫考察而去者果皆貪惡庸陋之徒則固營營茍茍無時而不僥幸以求進若磊落自負有過人之見者則𨿽屈抑而退自放於山水田野之間亦足以自樂今若用之於邊夷困獘之地殆亦未必其所欲但爲朝廷愛惜人才則當此宵旰側席遑遑求賢之日而使有用之才廢棄終身乃不得已至取其庸劣陋下者而用之以益民困豈不大可惜乎臣因地方缺人心切其事不覺其言之煩瀆伏望陛下恕其愚妄下臣議於吏部采擇而去取之臣不勝瀆冒恐懼之至

八寨斷藤峽捷音疏【七年七月初十日】

據湖廣按察司分巡上湖南道監軍僉事汪溱廣西按察司分巡左江道監軍僉事吳天挺分巡右江道監軍副使翁素等防呈節據廣西領哨潯州衛指揮馬文瑞王勲唐宏卞琚張縉千戶劉宗本永順統兵宣慰彭明輔官男彭宗舜保靖統兵宣慰彭九霄及辰州等衛部押指揮彭飛張恩等各呈前事職等遵奉統領各該軍兵依期於本年四月初二日密到龍村埠登岸當蒙統督參將張經都指揮謝佩督同宣慰彭明輔分布官男彭宗舜頭目彭明弼彭領土兵一千六百名隨同領哨指揮馬文瑞頭目向永壽嚴謹領土兵一千二百名隨同領哨指揮王勲又督同宣慰彭九霄等分布官男彭藎臣下報效頭目彭志明領土兵六百名隨同領哨指揮唐宏頭目彭九領土兵六百名隨同領哨指揮卞琚頭目彭輔領土兵六百名隨同領哨指揮張縉頭目賈英領土兵六百名隨同領哨千戶劉宗本並各哨官員領潯州等衛所及武靖州漢土官兵鄕人等共一千餘名永順進牛腸保靖進六寺等賊巢刻定初三日寅時一齊抵巢各賊先防湖兵經過各將家屬生畜驅入巢後大山潛伏賊首胡緣二等各率徒黨團結防拒然訪知本院住札南寧寂無徵消息又不見調兵集糧而湖兵之歸又皆偃旗息鼓略無警備遂皆怠弛不以爲意至是突遇官兵四面攻圍各賊倉惶失措然猶恃其驍悍蜂擁來敵當有彭明輔彭九霄彭宗舜並頭目田大有彭輔等督率目兵奮不顧身衝突矢石敵殺數合賊鋒摧敗當陣生擒斬獲首賊並次從賊徒賊級六十九名顆俘獲男婦及奪回被擄人口牛只器械等項數多餘賊退敗復據仙女大山慿險結寨各兵追圍攀木緣崖設策仰攻至初四日復破賊寨當陣生擒斬獲首賊並次從賊徒賊級六十二名顆初五日復攻破油石壁大陂等巢生擒斬獲首賊及次從賊徒賊級七十九名顆俘獲男婦牛只器械等項數多餘賊奔至斷藤峽橫石江邊因追兵急爭渡覆溺死者約有六百餘徒官兵復從後奮勇追殺當陣生擒獲斬首賊及次從賊徒賊級六十五名顆俘獲男婦牛畜器械等項數多各賊間有一二漏网亦皆奔竄他境官兵追殺至於本月初十日徧搜山峒無遺稟蒙收兵回至潯州府住札間隨蒙本院密切牌諭復令職等移兵進勦仙臺等賊就於本月十一日夤夜仍前分布各哨官兵遵照牌內方略永順於盤石大黃江登岸進勦仙臺花相等處保靖於烏江口丹竹埠登岸進白竹古陶羅鳳等處刻定於十三日寅時一齊抵巢各賊聞知牛腸等巢破滅方懷疑懼謀欲據險自固賊首黃公豹廖公田等各率徒黨沿途設伏埋簽合勢出拒官兵驟進翕如風雨各賊𨿽已奪气然猶舎死衝敵比之牛腸等賊凶惡尢甚各該官兵奮勇夾擊爭先陷陣生擒斬獲首賊及次從賊徒賊級四百九十名顆俘獲賊屬男婦牛畜器械等項數多各賊奔入永安邊界地名立山恃險結寨當蒙摘調指揮王良輔並目兵彭愷等於本月二十四日亦各分路並進奮勇爭先四面仰攻賊乃敗散當陣生擒斬獲首賊及次從賊徒賊級一百七十二名顆俘獲男婦牛畜器械數多餘賊逺竄追殺無遺又據把截邀擊參將沈希儀解報擒斬首從賊徒賊級八十六名顆把截頭目鄧宗七撫猺老人陳嘉猷旗軍洪狗驢等及貴縣典史蘓桂芳把隘指揮孫龍官舎覃鋙潯州府捕盜通判徐俊平南知縣劉喬等亦各呈解擒斬首從賊徒賊級八十一名顆俘獲男婦器械等項數多又該督兵右布政林富舊任副總兵張祐等遵奉本院方略分督田州府報效頭目盧蘇等目兵及官軍人等三千名思恩府報效頭目王受等目兵及官軍人等二千名韋貴等目兵及官軍鄕人等一千一百名照依分定哨道進勦八寨稔惡猺賊刻期於本年四月二十三日卯時一齊抵巢先於二十二日晚於新地方集各土目人等申布本院密授方略乘夜銜枚速進所過村寨寂然不知有兵黎明各抵賊寨遂突破石門天險我兵盡入賊方驚覺皆以爲兵從天降震駭潰竄莫知所爲我兵乘勝追斬各賊且奔且戰薄午四逺各寨驍賊聚眾二千餘徒各執長標毒弩並勢呼擁來拒極其猛悍我兵鼓噪奮擊而前聲震巖谷無不一當十賊旣失險奪气而我兵愈戰益奮賊不能支遂大奔潰當陣生擒斬獲首賊及次從賊徒賊級二百九十一名顆俘獲男婦畜產器械數多賊皆分陣聚黨奔入極髙大山據險立寨我兵亦分道追躡圍勦然巖壁峻絕我兵自下仰攻戰勢不便賊從巓崖發石滚木多爲所傷於是多方設策夜發精鋭掩其不備二十四日我兵復攻破古蓬等寨生擒斬獲首賊及次從賊徒賊級共一百三名顆俘獲數多二十八日復攻破周安等寨生擒斬獲首賊及次從賊徒賊級共一百四十六名顆俘獲數多五月初一日復攻破古鉢等寨生擒斬獲首從賊徒賊級一百二十七名顆俘獲數多初十日復攻破都者峒等寨斬獲首從賊徒賊級一百四名顆俘獲數多本月十二等日復據參將沈希儀解到督領指揮孫繼武等官軍及遷江土目兵夫人等於髙徑洛春大潘等處追邀擊各寨奔賊斬獲首從賊徒賊級九十八名顆都指揮髙崧解到督領指揮程萬全等官軍及土目兵夫人等於思盧北山等處搜截捕各寨奔賊斬獲首從賊徒賊級九十一名顆又據同知桂鏊監督思恩土目韋貴徐五等目兵分銅盆等寨斬獲首從賊徒賊級一百九十二名顆俘獲數多又據通判陳志敬督領武緣應虛等處鄕兵搜大鳴等山奔賊斬獲首從賊徒賊級八十六名顆又於本月十七等日盧蘇王受等復攻破黃田等寨斬首從賊徒賊級三百六十二名顆俘獲數多六月初七等日復攻破鐵坑等寨斬獲首從賊徒賊級二百五十三名顆俘獲數多又據指揮康壽松千黌王俊等督領官兵於緑茅等處把隘搜截斬獲首從賊徒賊級四十八名顆各賊始𨿽敗潰然猶或散或合至是見其渠魁驍悍悉就擒斬遂各深逃逺竄其稍有彊力者尙一千餘徒將奔往栁慶諸處賊巢我兵四路夾追及之於橫水江各賊皆已入舟離岸兵不能及然賊眾船小皆層疊而載舟不可運復因爭渡自相格鬭適遇風大作各船盡覆浮泊登岸得不死者僅二十餘徒而已我兵旣無舟渡又風雨益甚遂各歸營旣晴我兵仍分路入山搜各賊茫無蹤迹又復深入見崖谷之間顚墮而死者不可勝計臭惡薫蒸不可復前逺近巖峒之中林木之下堆疊死者男婦老少大約且四千有餘蓋各賊皆倉卒奔逃不曽賫有禾米大雨之中饑餓經旬而旣晴之後烈日焚炙瘴毒蒸熾又且半月有餘故皆糜爛而死八寨之賊略已蕩盡𨿽有脫网亦不能滿數十餘徒矣本院議於八寨之中據其要害移設衛所以控制諸蠻復於三里設縣以疊相引帶親臨相視思恩府基景定衛縣規則其時暑毒日甚山溪水漲皆惡流臭穢飲者皆成疫痢本院因見各賊旣已掃蕩而我兵又多疾疫死亾乃遂班師而出照得各職於本年三月二十三等日先奉本院鈞牌據左江道守巡守備等官呈稱斷藤峽等處猺賊上連八寨下通仙臺花相等峒累年攻刼郡縣鄕村被害軍民累奏請兵誅乞要乘此兵威滅等因行仰各職監統各該官兵進各賊諭令未至信地三日之前停軍中途約防將張經與同守巡各官集議先將進兵道路之險夷逺近各巢賊徒之多寡彊弱及所過良民村分之經由往復面同各鄕導人等逐一備細講究明白務要彼此習熟若出一人然後刻定日時偃旗息鼓寂若無人密至信地乘夜速發務使迅雷不及掩耳將各稔惡賊魁盡數擒勦以除民害以靖地方除臨陣斬獲外其餘脇從老弱一切皆可宥免今玆之舉惟以定亂安民爲事不以多獲首級爲功各官務要仰體朝廷憂憫困窮之心俯念地方久罹荼毒之苦仍要禁約軍兵人等所過良民村分毋得侵擾一艸一木有犯令者當依軍法斬首示眾各官旣有地方責任兼復素懷忠義當玆委任務竭心力以袪患安民事完之日通將獲過功次開報紀功禦史紀驗以慿奏報奉此各職防同防議汪必東僉事汪溱吳天挺防將張經都指揮謝佩遵照軍門成算分布各哨官兵申明紀律嚴督依期進勦前項各賊巢穴獲功解報間隨凖防將張經手本密奉本院鈞牌仰牛腸事畢卽便移兵進古陶諸賊就使各賊先已聞風逃遁亦須整兵深入掃其巢穴以宣聲罪致討之威若其遂能悔罪效順亦宜姑與招安如其仍前慿險縱恣兩徵不已至於三三徵不已至於四務在殄滅以絕禍根各官就彼分定哨道永順進勦仙臺諸處保靖進勦白竹諸處各分鄕導人等引路進兵務在計慮周悉相機而行各毋偏執已見致有悞事彼中事勢防將張經久於其地必能知悉仍要本官勇當力任斷決而行不得含糊兩可終難辭責又經遵照方略依期進獲功解報間又於四月初五等日各職先奉本院密切鈞牌據右布政林富副總兵張祐等呈稱八塞猺賊毒害萬民千百里內塗炭已極乞要乘此軍威急除一方大患等因本院看得八寨之賊旣極驍猛而石門天險自來兵不能入此可以計取未易以兵力圖者邇者思田旣附湖兵尙畱彼賊心懷疑懼必已設有備禦今各州狼兵悉已罷散而思田新附之民方各歸事農耕湖兵又已撤回彼必以我爲無復有意於彼是以近日稍稍復出剽掠是殆以此探望官府舉動今我若罔聞知且聴其出沒彼亦放縱懈弛謂我不復能爲此正天亡之時機不可失前者思田各目感激朝廷再生之恩求欲立功報效當時許其休息三月然後調用今已及期仰右布政林富副總兵張祐照牌事理卽便分投密切起調各目兵夫迂路前到南寧面聴約束行事各職遵奉起調行至新墟地方又密奉進兵方略刻定日期當卽遵奉連夜分哨速進遂克攻破巢穴連戰皆防斬獲功次解報間職等各蒙巡按廣西監察禦史石金案驗爲紀獲功次事案行該道各不妨監督如遇防將張經舊任副總兵張祐等官各解到擒斬賊人賊級並俘獲賊屬男婦牛馬俱要就彼審驗眞的事完通查獲功員役分別首從功次多寡緣由造冊賫報以慿覆審奏報等因除遵奉外今據進勦斷藤峽谷各哨土目官兵解到生擒斬獲首從賊徒賊級一千一百四名顆俘獲賊屬五百六十八名口進八寨各哨土目官兵解到生擒斬獲首從賊徒賊級一千九百一名顆俘獲賊屬五百八十七名口兩處共計擒斬獲三千五名顆俘獲賊屬一千一百五十五名口除遵照案驗事理再行驗實造冊另報外其各哨解到生擒斬獲俘獲等項功次數目合先開報職等會同防照斷藤峽諸賊連絡數十餘巢盤亙三百餘里彼此掎角結聚慿險稔惡流刼郡縣鄕村自國初以來屢徵不服至天順年間該都禦史韓雍統兵二十餘萬來平兩廣然後破其巢穴兵退未久各賊復攻陷潯州據城大亂後復合兵攻勦兼行招撫然後退還巢穴自是而後官府曲加撫處或時暫有數月之安而稍不如意輒復猖獗殺掠愈毒蓋其祖父以來狠戾相承凶惡成性不可攺化近年以來官府勦撫之計益窮各賊殘毒之害日甚蓋已至於不可支持矣至於八寨諸賊尢爲凶悍猛惡利鏢毒弩莫當其鋒且其寨壁天險進兵無路自國初韓都督嘗以數萬之眾圍困其地亦不能破竟從招撫其後屢次合勦一無所獲反多撓喪惟成化年間土官岑瑛素能懾服諸猺嘗合各州狼兵一入其巢穴斬獲二百餘功已而賊勢大湧力不能支當遂退兵亦以招安而罷自是而後莫可誰何流刼逺近歲無虛月民遭荼毒寃苦無所控吁自思田多事兩地之賊相連煽動將有不可明言之變千里之間方爾洶洶朝夕今幸朝廷威徳宣揚軍門方略密授因湖廣之回兵而利導其順便之勢作思田之新附而善用其報效之機翕若雷霆疾如風雨事舉而逺近不知有兵興之役敵破而士卒莫測其舉動之端兩地進兵各不滿八千之眾而三月報績共已逾三千之功蓋其勞費未及大徵十之一而其斬獲加於大徵三之二逺近室家相慶道路懽騰皆以爲數十年來未見其斯舉也職等承乏任使𨿽衝冒炎毒攀援險阻不敢不竭力效命但僅遵奉方略安能仰贊一籌照得宣慰彭明輔彭九霄官男彭宗舜等扶病冒暑督兵勦賊顚頓崖谷僕而益奮遂能掃蕩巢穴殄滅渠黨卽其忠義激發誠亦人所難能其思田報效頭目盧蘇王受等感激再生之恩共竭效死之報自備資糧爭先首敵遂破賊險搗自昔不到之巢斬自來難敵之冦蓋有仰攻險寨墮崖而碎首者猶曰我死不憾亦有仰受賊弩掛樹而裂肢者猶曰我死甘心民間傳誦以爲盧蘇王受昔未招撫惟恐其爲地方之患今旣招撫乃復爲地方除患嘖嘖稱嘆謂其竭忠報徳之誠𨿽子弟之於父兄亦不能是過矣再照督兵督哨防截給餉等項凡有事於軍前各官𨿽其職有崇卑功有大小然皆衝冒矢石炎瘴備歷險阻艱難比之往來大徵合圍守困坐待成功其爲利害勞逸相去倍蓰均乞錄奏以勸將來等因到臣照得先該各官呈稱前項各巢各賊積年窮凶稔惡千百里內被其慘毒萬姓寃苦朝不保夕乞要乘此軍威急救一方塗炭等因其時臣方駐札南寧目覩其害誠不忍坐視斯民之苦一至此極及查兵部屢次咨來題奉欽依事理要將前項各賊卽行發兵計以除民患正亦臣等職所當盡之責但慮賊眾勢大連絡千里可以計破難以力攻欲俟再行奏請命下然後舉行必致形迹昭聞𨿽用十萬之師圖以歲年亦未可克故遂仰遵欽奉勅諭但有賊盜生發當撫則撫可勦則及便宜行事事理一面密切相機行事及密行總鎭太監張賜知會隨該鎭守兩廣丰城侯李旻亦相繼到任又經轉行知會外今據各呈前因該臣會同總鎭太監張賜總兵李旻及鎭巡三司等官看得八寨斷藤牛腸六寺磨刀古陶白竹羅鳳龍尾仙臺花相等賊巢穴連絡盤據千百餘里凶悍驍猛酷虐萬姓流毒一方自來徵所不能克果已貫盈罪極神怒人怨委有如各官所呈者是誠兩廣盜賊之淵藪根柢此而不去兩廣盜賊終未有衰息之漸也乃今於三月之內止因湖廣便道之歸師及用思田報效之新附兩地進兵不滿八千而斬獲三千有奇巢穴掃蕩一洗萬民之寃以除百年之患此豈臣等知謀才略之所能及皆是皇上除患救民之誠心黙贊於天地鬼神而神武不殺之威任人不疑之斷震懾逺邇感動上下且廟廊諸臣咸能推誠舉任公同協贊惟國是謀與人爲善故臣等得以展布四體無復顧慮信其力之所能爲竭其心之所可盡動無不宜舉無弗振諸將用命軍士效力以克致此𨿽未足爲可稱之功而朝廷之上所以能使臣等獲成是功者實可以爲後世行事之法矣不然則兵耗財竭凋獘困苦之餘僅僅自守尙恐未克而況敢望此意外之事哉照得宣慰彭明輔彭九霄官男彭宗舜等皆衝犯暑毒身親陷陣事竣之後狼狽扶病而歸生死皆未可必其官男彭藎臣者亦遣家丁逺來報效兩年之間顚頓道途疾疫死亡誠有人情所不能堪者而彭明輔等忠義奮發略無悔怠卽其一念報國之誠殊有所不可冺者至於思田報效頭目盧蘇王受等感激朝廷再生之恩自備資糧力辭軍餉實能舎死破敵爭先防陣惟恐功效不立無以自白其本心謂子弟之於父兄亦不過是誠非虛言此皆臣所親見者也及照畱撫思田右布政林富已聞都禦史之擢而忠義激發猶且不計體面必欲督兵入巢破賊而後出是尢人所難能舊任副總兵張祐防將張經沈希儀湖廣督兵僉事汪溱廣西督兵僉事吳天挺防將汪必東副使汪素湖廣督兵都指揮謝佩廣西都指揮髙崧及各督哨督押指揮等官馬文瑞王勲唐宏卞琚張縉彭飛張恩周徹宗趙璇林節劉鏜武鑾千戶劉宗本等督縣丞林應聰主簿季本並防截搜捕調度給餉等項官員知府程云鵬蔣山卿同知桂鏊史立誠舒栢通判陳志敬徐俊知州林寛李東諭召知縣劉喬縣丞杜桐蕭尙賢經歷周奎等𨿽其才猷功績各有大小等級之殊而利害勤苦亦有緩急久暫之異然當玆炎毒暑雨之中瘴疫薫蒸經冒鋒鏑之場出入﨑險之地固皆同效捍患勤事之績均有百死一生之危者也伏望皇上明昭軍旅之政旣行廟堂協贊舉任之上賞亦錄諸臣分職供事之微勞及將宣慰彭明輔等特加陞奬官男彭宗舜彭藎臣免其赴京就彼襲替以旌其報國之義土目盧蘇王受等亦曲賜恩典或不待三年而遂錫之冠帶以勵其報效之忠如此庶幾功無不賞而益興忠義之心賞當其功而自息僥幸之望矣臣以懦劣迂疎繆蒙不世之知遇授以軍旅重任言無不錄計無不行且又慰以溫防使之不必顧忌臣伏讀感泣自誓此生鞠躬盡死以報深恩今玆之役本無足言然亦自幸茍無覆敗以免戮辱但恨身嬰危疾自後任勞頗難已具本告回養病乞賜俯允俾得全復餘生尙有圖報之日臣不勝願望

處置八寨斷藤峽以圖永安疏【嘉靖七年七月十二日】

照得臣於去嵗奉命勘處思田兩府皆蒙皇上天地好生之仁悉從寛宥兩府人民今皆復業安居化爲無事寧靖之地自此可以永無反覆之患而免於防守屯息之勞矣惟是八寨及斷藤峽諸賊積年痛毒生民千百里內塗炭已極臣旣目覩其害不忍坐視而不救遂遵奉勅諭事理乘機舉兵徵仰賴神武威徳幸已剪滅蕩平一方倒懸之苦略已爲之一解但將來之患不可以不預防而事機之會亦不可以輕失臣因督兵親歷諸巢見其形勢要害各有宜攺立衛所開設縣治以斷其脈絡而扼其咽喉者若失今不爲則數年之間賊以漸復歸聚生息不過十年又有地方之患矣臣以多病之故自度精神力量斷已不能了此但已心知其事勢不得不然不敢仰負陛下之托俯貽地方之憂輒已遵奉勅諭便宜事理一面相度舉行不避煩瀆之誅開陳上請乞賜采擇施行實地方之幸臣等之幸

計開

一移築南丹衛城於八寨臣等看得八寨之賊實爲栁慶諸賊之根柢蓋其東連栁州隴蛤三都嶺三北四等處賊峒以數十北連慶遠忻城東歐莫往八仙等處賊峒亦以數十西連東蘭等州及夷江土者等處賊峒以十數南接思恩及賓州上林縣諸處賊村亦以十數各處賊巢𨿽多其小者僅百數人大者不過數百人及千人而止各賊巢穴皆有山谿之限險扼之守不相通和至期有急或欲有所攻刼糾合會聚然後有一二千之眾多至數千者惟八寨之賊毎寨有眾千餘四山環合同據一險無事則分路出刼有警急奔入其巢數千之眾皆不糾而聚不約而同不謀而合故名𨿽爲八實則一寨此八寨之賊所以勢眾力大而自來攻之有不能克者也各巢之賊皆倚恃八寨爲逋逃主毎有緩急一投八寨卽無所致其窮詰八寨爲之一呼則羣賊皆應聲而聚故羣賊之於八寨猶車輪之有軸樹木之有本若八寨不除則羣賊決無衰息之期也今幸八寨悉已破蕩正宜乘此平靖之時據其要害建置衛所以控馭羣賊臣等看得周安堡正當八寨之中四方賊巢道路之所會議於其地創築一城度可以居數千之眾者而移設南丹一衛於其間蓋南丹衛舊在南丹州地方爲廣西極邊窮苦之地非中土之人所可居者故自先年屢求內徙今已三遷而至賓州遂爲中土富樂之鄕賓州旣有守禦千戶一所官軍而又益以南丹一衛自逺來徙無片田尺土之籍但惟安居坐食取給於賓州州城之內皆職官旗舎之居州民反避處於四逺村寨毎遇糧差徭役然後入城故州官號令不行於城中而政事牽沮地方益獘今計一衛之官軍𨿽不滿五百之數蓋盡移其家眾則亦不下二千以二千之眾而屯聚於一城其气勢亦已漸盛足充守禦遂淸理屯田之在八寨者使之屯種又分撥各賊占據之田使各官軍得以爲業以稍省俸給月糧之費彼亦無所樂從且賓州之城旣空又可以還聚居民修復有司之治亦事之兩便者也臣等又看得遷江八所皆土官指揮千百戶等職舊有狼兵數千以分制八寨猺賊之勢後因賊勢日盛各官皆不敢復入反遂與之交通結契及爲之居停指引分其刼掠之所得共爲地方之害已非一日官府察知其姦欲加懲究則又倚賊爲重不可根極近臣督兵其地悉將各官遵照勅諭事理綁赴軍門議欲斬首示眾以警逺近而各官哀求免死願得殺賊立功自贖然其時賊勢已平遂許其各率土兵入屯八寨就與該衛官軍分工效力助築城垣待城完之日就與城外別築營堡與南丹衛官軍掎角而守亦各分撥賊田使之耕種以資衣糧今八所土兵𨿽已比舊衰耗然亦尙有四千餘眾若畱其微弱者四所於外以分屯其所遺之田而調其彊盛者四所於內合南丹一衛之眾以守亦且四千有餘隱然足爲栁慶之間一巨鎭矣此鎭一立則各賊之脈絡防咽喉絕自將沮喪震懾其勢莫敢輕動稍有反側者據險出兵而撲之夕發而旦至各賊之交自不能合如取機上之肉下筯無弗得者此眞破車輪之軸而諸輻自觧伐樹木之本而眾幹自枯不過十年栁慶諸賊不必徵勦皆將效順而服化矣伏乞聖明裁允

一攺築思恩府城於荒田臣等看得思恩舊治原在寨城山內尙歷髙山數十餘里其后土官岑濬始移出地名喬利就巖險壘石爲城而居四面皆斬山絕壁府治亦在確之上芒利砑之石衝射抵觸如處戈矛劍防之中自岑濬被誅繼是二十餘年反者數起曽不能有一嵗之安人皆以爲風气所使𨿽未可盡信然頑石之上不生嘉禾而陰崖之下必有狐鼠要亦事理之有然者況其地瘴霧昏塞薄午始開中土之人來居輒生疾疫自春初思田歸附之後臣時卽已經營料理其事竟未能有相應之地近因督勦八寨復親往相度乃於未至橋利六十里外地名荒田者其地四野寛衍皆膏腴之田而後山起伏蜿蜒敷爲平原環抱涵畜兩水夾繞後山而出合流於前屈曲數十里入武緣江水達於南寧四面山勢重疊盤回皆軒豁秀麗眞可以建立府治臣因信宿其地爲之景定方向創設規則諸夷來集莫不踴躍歡喜爭先趍事赴工遂令署府事同知桂鏊督令各役擇日興工蓋思恩舊治皆在萬山之中水道不通故各夷所須魚鹽諸貨類皆逺出展轉鬻買往反旬月十不致一常多匱絕舊府旣地險气惡又無所資食故各夷終嵗不一至府治情益疎離易生嫌隙今府治旣通江水商貨自集諸夷所須皆仰給於府朝夕絡繹自然日加親附歸向而武緣都裏舊嘗割屬思恩者其始多因路險地隔不供糧差今荒田就系武緣止戈鄕一圖二圖之地四望平野坦然大道朝往夕反無復阻隔則該府之官自可因城頭巡檢之制循土俗以順各夷之情又可開圖立裏用漢法以治武緣之眾夷夏交和公私兩便則攺築思恩府城於荒田者是亦保治安民勢不容已之事伏乞聖明裁允

一攺鳯化縣治於三里臣等勘得思恩舊有鳯化一縣然無城郭縣治廨宇選來知縣等官多借居民村或寄其家眷於賓州諸處而遷徙無常如流寓者然上司憐其無所依泊則委之管理別印或以公務差遣往來於外以茍嵗月故鳯化之在思恩徒寄虛名而實無縣治臣近督勦八寨看得上林縣地名三里者乃在八寨之間其地平廣博衍東西數里外石山周圍如城自後極髙石山之間獨抽土山一脈起頓昻伏分爲兩股環抱而前遂有兩水夾流上山之外當心交合出水之口石山十餘重錯互回盤轉折二三十里極外石山合爲城門水從此出是爲外隘其間多良田茂林村落相望前此居民十餘家皆極饒富後爲寨賊所驅殺占據遂各四散逃亡不敢歸視其土者已二十餘年今各賊旣滅遂空其地不及今創設縣治以據其險或有漏殄之賊潛回其間日漸生息結聚後阻石門之險前守外隘之寨不過數年又將漸爲地方之梗矣故臣以爲宜割上林上下無虞鄕三里之地屬之思恩而移設鳯化縣治於其內量爲築立城垣廨宇選委才能之官興督其役逺近聞之不過三四月而逃亡之民將盡來歸各修復其田業供其糧差蔚然遂可以成一方之保障且其南通南丹新衛五六十里南丹在石門之內鳯化當石門之外內外聲勢連合而石門之險亡西至思恩一百餘里取道於那學沿途村寨荒塞日久因此兩地之人往來絡繹而道途益通又上林舊在大鳴山與八寨各賊之間勢極孤懸今得鳯化爲之唇齒气勢日盛𨿽割三里之地以與鳯化而緑茅緑篠等村寨舊所亡失土田皆將以次歸復則亦失之於東而收於西矣及照思恩𨿽已設立流官知府然其所屬皆土目巡檢而舊屬鳯化一縣亦皆徒寄空名實未嘗有今割武緣止戈一圖二圖之地攺築思恩府城而又割上林上下無虞三里之地攺設鳯化縣治固於思恩亦已稍有資輔但自鳯化三里至於思恩一百五六十里中間尙隔上林一縣臣以爲並割上林一縣而通以屬之思恩似於事勢爲便而於體統尢宜何者栁州一府所屬二州十縣賓州蓋栁州所屬者且有上林遷江兩縣今思恩旣設流官知府固亦一府之尊而反不若栁州所屬之一州也其於體統亦有所未稱矣況賓州自有十五里而又有遷江一縣𨿽割上林以與思恩其地猶倍於思恩未爲遽損也上林之屬賓州與屬思恩均之爲一屬邑亦未有所加損也然以之屬於思恩則思恩始可以成一府之規模而其間有無相須緩急相援气勢相倚流官之體統益尊則土俗之歸向益謹郡縣之政化日新則夷民之感發日易固有不可盡言之益也夫立新縣以扼據地險攺屬縣以輔成府治是皆所以乂安地方者也伏乞聖明裁允

一添設流官縣治於思龍照得南寧自宣化縣至於田寧逆流十日之程宣化所屬如思龍十圖等處相去尙有五日六日其間錯以土夷村寨地旣隔越而窮鄕小民畏見官府故其糧差多在縣之宿姦老蠧與之包團因而以一科十小民不勝迫脇往往逃入夷寨土夷又從而侵暴之地日凋殘盜賊日起近年以來思龍之圖鄕民屢次奏乞添設縣治以便糧差蓋亦內迫於縣民之姦外苦於土夷之暴不得已而然臣因入撫田寧親歷其所民之擁道控告者以千數因停舟其地爲之經理相度得村名那久者其地亦寛平深厚江水縈回環匝傍有一江來會亦正於此合流沿江居民千餘家竹樹森翳煙火相接且向武各州道路皆經由其傍亦爲四通之地若於此分割宣化縣思龍一五六七八九十十二及西鄕之六八圖共十里之地而設立一縣治則非獨以便窮鄕小民之糧差賦役亦足以鎭據要害消沮盜賊其間小民村居如那茄馬坳三顏那排之類未可悉數皆久已淪入於夷今若縣治一立則此等村寨諸夷自不得而隱占皆將漸次歸復流官而其地遂接比於田寧固可以所設之縣而遂以屬之田寧矣夫南寧一府所屬一州三縣而宣化一縣自有五十二里今𨿽分割十里之地以與田寧而宣化尙有四十二里一縣之地猶四倍於一府也況田寧又系新創流官府治所統皆土目巡檢今得此一屬縣爲之傍輔又自不同臣於前割上林以屬思恩之議已略言之矣且左江一帶自蒼梧以達南寧皆在流官腹裏之地自南寧以達於田寧自田寧以通於雲貴交趾則皆夷村土寨稍有疑傳易成閼隔今田寧思恩二府旣皆攺設流官與南寧鼎峙而立而又得此新創一縣以疏附交連於其間平居無事商貨流通厚生利用一旦或有境外之役道路所經皆流官衙門從門庭中度兵更無阻隔之患此亦安民利國之事勢所當爲者也伏乞聖明裁允仍定賜縣名選官給印地方幸甚

一增築守鎭城堡於五屯照得防藤峽諸賊旣平守巡各官議調土漢官兵數千於潯州以防不測該臣看得各賊旣滅縱有一二漏网其勢非三四年亦未能復聚爲今之計正宜撫並行蓋破滅窮凶各賊者所以懲惡而撫卹向化諸猺者所以勸善今懲惡之餘卽宜急爲勸善之政使軍衛有司各官分投徧歷向化村寨慰勞而存卹之給以告示賜以魚鹽因而爲之選立酋長諭以朝廷所以徵勦各巢者爲其稔惡也今爾等向化村寨自宜安心樂業益堅爲善之志但有反側悖亂者卽宜擒送官府自當重賞以酬爾勞其漏殄諸賊果能誠心悔惡亦皆許其歸附待以良民夫使向化者益勸於爲善而日加親附則惡黨自孤賊勢自散不復能合縱遺一二終將屈而順服矣乃今則不然賊旣破勦而猶屯兵不散使漏殄之徒得以借口揺惑逺近其向化村分又略不加卹姦惡之民復乘機而驅脇虐害之彼見賊已破滅而復聚兵已心懷驚疑矣而又外惑於賊黨之扇揺內激於姦民之驅脇遂勾結相連而起也近年以來所以亂始平而變復作皆迷誤於相沿之獘而不察也今各賊新破勢決未敢輕出𨿽屯數千之眾不過困頓坐食徒穢擾民居耗竭糧餉而實無益於事吾民久被賊苦今始一觧其倒懸又復自聚無用之兵以重困之此豈計之得者哉惟於各寨之中相其要害之地創立一鎭以控制之此則事理之所當行亦正宜乘此掃蕩之餘而速圖之者其在防藤牛腸諸處則旣切近潯州府衛不必更有所設至於四方各寨徧歷其要害險阻則惟五屯正當風門佛子諸巢穴而西通府江北接茘浦各處猺賊最爲要之區宜設一鎭以控禦逺邇而舊已有千戶所統率官兵亦幾及一千之數困於差徭日漸躱避於附近土目村寨官司失於淸理止有五百其后土司不聞地方之艱難又於五百之中分調哨守於他所而所餘遂不滿二百旣而賊亂四起守禦缺乏則又取調潮州之兵數百以來協守五屯事旣紛亂人無所遵兼以統馭非人故地方遂致大壞且其屯堡墻垣亦甚卑隘不足以壯威設險今宜開拓其地增築髙城度可以居二千之眾而設守備衙門於其內取回五百之中分調哨守於他所之兵其自潮州調來協守者則盡數發還原衛以免兩地各兵背離鄕土之苦往復道途之費仍於附近土寨目兵之中淸查揀補其原避差役者務足原數一千選委智略忠勇之官一員重任而專責之使之訓練撫摩敷之以威信而懷之以仁恩務在地險旣設而士心益和自然動無不克而行無不利防將兵備各官又不時親至其地經理而振作之或案行其村寨或勸督其農耕或召其頑梗而曲示訓懲或進其善良而優加奬賜或救卹其災患或聴防其是非如農夫之去稂莠而飬嘉禾漸次耕耨而耘鋤之無事之時隨意取調附近土官兵款或百人或七八十人以協同哨守爲名使之兩月一更班而絡繹往來於道路以慣習逺近各巢之耳目自後我兵出入自將無所驚疑果有凶梗當事舉動然後密調精悍可用土目一二千名如尋常哨守然以次潛集城中畜力養鋭相機而發夫無事而屯數千之兵則一月糧餉費逾千金若每一年無屯軍之費用之以築城設險犒賞兵士招來逺人亦何事不行何工不就此增築城堡以據要害所謂謀成而敵自敗城完而冦自觧險設而賊自摧威震而姦自伏正宜及今爲之而亦事勢之不可已焉者也伏乞聖明裁允

查明岑邦相疏【七年七月十九日】

準兵部咨該本部題節奉欽依岑邦佐仍武靖知州岑邦相著王守仁再查明白具奏欽此欽遵照得先該臣等具題前事內一件仍立土官知州以順土夷之情臣等議得岑氏世有田州久結於人心岑猛𨿽沒諸夷莫不願得復立其後議於開設流官知府之外就於該府四十八甲之內割其八甲降設田州立岑猛之子一人始授以署州事吏目三年之後地方寧靖效有勤勞則授以爲判官六年之後地方寧靖效有勤勞則授以爲同知九年之後地方寧靖效有勤勞則授以爲知州使承岑氏之祀而之流官知府當時臣等通拘該府大小土目及鄕老人等審問岑猛之子應該承立者何人乃眾口一詞以爲岑猛四子長子岑邦佐系正妻張氏所出次子岑邦彥系庶妾林氏所出三子岑邦輔系外婢所生四子岑邦相系次妾韋氏所出猛嬖溺林氏而張氏失愛故邦佐自防出繼武靖而以邦彥承襲官職今邦彥旣死應該承立者莫宜於邦佐臣等當防得武靖地方正當猺賊之衝而邦佐自防出繼該州之民信服歸戴已久況其才力足能制禦各猺近日該州土目人等又相繼懇懇來告願得復還邦佐今欲攺立一人亦未有可以代邦佐者臣恐一失武靖各目之心則於地方又多生一事莫若仍還邦佐於武靖一以禦地方之患一以順各夷之情至於田州新立不過茍以無絕岑氏之祀此其才否優劣固有不必深論者因諭以邦佐出繼武靖旣久朝廷事體已定不可復還宜立其次者岑邦輔則可於是各目人等又眾口一詞以爲邦輔名𨿽岑猛外婢所生其實來歷不明闔府之民皆不欲立惟邦相則次妾所生實系岑猛的親骨血況其質貌厚重謹實眾心歸服立繼岑氏庶不絕其眞正一脈臣等議得仍立土官者專爲不絕岑氏之後以順諸夷之情也今眾心若此亦合俯順故當時直防邦輔謂非岑猛之子而止謂岑猛之子存者二人亦所以正名愼始杜日後之紛爭也但具奏之時因本內事體多端文以繁瑣若再加詳說誠恐有瀆聖聴故遂簡略其詞今蒙朝廷明見萬里洞徹細微復命臣等查奏聞命惶懼無所措躬因思岑邦輔尙存當時奏內不曽詳開所以不立邦輔之故而直言岑猛之子存者二人果系情節脫落事體欠明臣等疎漏之罪萬死有不容赦者矣臣等近復通拘該府土目鄕老人等再加審問而眾口一詞執說如前陳請益篤臣等反覆思惟其事誠亦必須如此而後穩帖無獘故仍照原議上請蓋此等闗系地方之事臣等言𨿽或有所不敢盡而心已無所不用其極必求事出萬全永久無患然後乃敢具奏伏乞聖明宥其疎漏萬死之誅仍勅該部俯從原議立岑邦相於田州以曲順各夷之情其岑邦輔者聴其以官族名目隨住如此則名正事成而人心允服實地方之幸臣等之幸

奬勵賞賫謝恩疏【七年九月二十曰】

準兵部咨爲奏報平復地方事該臣題該本部覆題節奉聖防王守仁受命提督軍務蒞任未久乃能開誠布恩處置得宜致令叛夷畏服率眾歸降罷兵息民其功可嘉寫勅差行人賫去奬勵還賞銀五十兩紵絲四表裏布政司買辦羊酒送用欽此隨於本年九月初八日該行人馮恩賫捧勅書並前項防幣銀兩等項到於廣州府地方奉迎入城當除望闕謝恩欽遵收領外臣時臥病牀褥已餘一月扶疾興伏感激惶懼顚頓昬莫知攸措已而漸復蘇息伏自念思恩田州數萬赤子皆畏死逃生本無可誅之罪而前此當事者議欲勦滅故皆洶洶思亂旣已陷之必死之地而無復生全之心矣仰賴皇上好生之仁軫念逺夷惟恐一物不得其所特遣臣來勘處臣亦何能少效一籌不過宣揚深仁敷昭神武而旬月之間遂皆回心向化舎死投生面縛來歸是皆皇上聖徳格天至誠所感不疾而速是以綏之斯來動之斯和有莫知其所以然而然者此豈臣等知謀才力能致毫髮於其間哉今乃誤蒙洪恩重頒大賞且又特遣行人賫勅逺臨事尢出於常格之外臣亦何功而敢當此臣亦何人而敢望此只受之餘戰悚惶惑徒有感泣惟誓此生鞠躬盡瘁竭犬馬之勞以圖報稱而已臣病日亟自度此生恐不復能奔走闕廷一覩天顏以少罄其螻蟻葵藿之誠臣不勝刻心鏤骨感激戀慕之至

乞恩暫容回籍就醫養病疏【七年十月初十日】

臣以憂病跧伏田野六年有餘蒙陛下賜之再生之恩錫之分外之福每思稽首闕廷一覩天顏以申其螻蟻感激之誠遂其葵藿傾戴之願旣困疾病復畏譏讒六年之間瞻望太息竟未敢一出門庭夫蒙人一顧之恩尙必思其所以爲酬受人一言之知亦必圖其所以爲報何況君臣大義天髙地厚之恩上之所以施於其下者如雨露之霑濡無時或息而下之所以承乎其上者乃如頑石朽株略無生動此𨿽禽獸異類稍有知覺者亦不能忍於其心是以每一念及則哽咽涕下徒日夜痛心惕骨行吁坐嘆而已邇者繆蒙陛下過采大臣之議授以軍旅重寄自知才不勝任病不任勞輒乃觸冒上陳辭謝又蒙溫防眷覆慰諭有加伏讀感泣不復能顧其他卽日矢死就道旣而沿途備訪其所以致此變亂之由熟思其所以經理斡旋之計乃甚有抵牾矛盾者而其事勢旣已顚覆破漏如將傾之屋半溺之舟莫知所措其惟恐付托不效以孤陛下生成之徳以累大臣薦舉之明於是始益日夜危懼而病亦愈甚乃不意到任以來旬月之間不折一矢不戮一卒而兩頑民帖然來服千里之內去荊棘而成坦途其間𨿽有數處彊大賊巢素爲廣西眾賊之淵藪根株屢嘗徵討而不克者亦就湖廣撤回之兵而乘其取道之便用兩廣新附之民而鼓其報效之勇財力不致於大費小民不及於疲勞遂皆殱厥渠魁蕩平巢穴而逺近略已寧靖是皆陛下好生之至徳昭格於上下不殺之神武幽贊於神明是以不言而信不怒而威陰祐黙相以克有此固非愚臣意望之所敢及豈其知謀才力爲能辦此哉竊自喜幸以爲庶得借此以免於覆敗之戮不爲諸臣薦揚之累足矣而臣之病勢乃日益增劇百療無施臣又思之是殆功過其事名浮其實福逾其分所謂小人而有非望之獲必有意外之災者也臣自往年承乏南贛爲炎毒所中遂患咳痢之疾嵗益滋甚其後退伏林野𨿽得稍就淸涼親近醫藥而病亦終不能止但遇暑熱輒復大作去嵗奉命入廣與舊醫偕行未及中途而醫者先以水土不服辭疾歸去是後旣不敢輕用醫藥而風气益南炎毒益甚今又加以徧身腫毒喘晝夜不息心惡飲食每日彊吞稀粥數匙稍多輒又嘔吐當思恩田州之役其時旣已力疾從事近者八寨旣平議於其中移衛設所以控制諸蠻必須身親相度方敢具奏則又冒暑輿疾上下巖谷出入茅葦之中竣事而出遂爾不復能興今已輿至南寧移臥舟次將遂自梧道廣待命於韶雄之間新任太監總兵亦皆相繼蒞任各能守法奉公無地方騷擾之患兩省巡按等官又皆安靖行事創滌往時煩苛搜刻之方務安民今日之兩廣比之異時庶可謂無事矣臣𨿽病發而歸亦可以無去後之憂矣夫竭忠以報國臣之素志也受陛下之深恩思得粉身虀骨以自效又臣近嵗之所日夜切心者也病日就危尙求茍全以圖後報而爲養病之舉此臣之所大不得已也惟陛下鑑臣一念報主之誠固非茍爲避難以自偸安而憫其瀕危垂絕不得已之至情容臣得暫回原籍就醫調治幸存餘息鞠躬盡瘁以報陛下尙有日也臣不勝懇切哀求之至

王文成全書卷十五

欽定四庫全書

王文成全書卷十六

明王守仁撰別錄

公移一【提督南贛軍務徵橫水桶岡三浰】

巡撫南贛欽奉敕諭通行各屬【正徳十二年正月】

節該欽奉敇諭江西福建廣東湖廣各布政司地方交界去處累有盜賊生發因地連各境事無統屬特命爾前去巡撫江西南安贛州福建汀州漳州廣東南雄韶州惠州潮州各府及湖廣郴州地方安撫軍民修理城池禁革姦獘一應地方賊情軍馬錢糧事宜小則徑自區畫大則奏請定奪但有盜賊生發卽便嚴督各該兵備守禦守巡並各軍衛有司設法勦捕選委亷能屬官密切體訪及簽所在大戶並被害之家有智力人丁多方追襲量加犒賞或募知因之人陰爲鄕導或購賊徒自相斬捕或聽脇從並亡命窩主人等自首免罪其軍衞有司官員中政務修舉者量加旌奨其有貪殘畏縮誤事者徑自拏問發落爾風憲大臣須亷正剛果肅淸姦獘以副朝廷之委任欽此欽遵照得撫屬地方界連四省山谿峻險林木茂深盜賊潛處其間不時出沒剽刼東追則西竄南捕則北奔各省巡捕等官彼此推調觀望不肯協力追勦遂至延蔓日多當職猥以菲才濫膺重寄大懼職業鰥廢仰負朝廷委托爲照前項地方延袤廣逺未能徧歷其間綏撫之方隨時殊制攻守之防因地異宜若非的確詢訪難以臆見裁度爲此仰抄案回司著落當該官吏照依案驗內事理卽行本司該道分巡分守兵備守備等官並所屬大小衙門各該官吏公同逐一防議要見卽今各處城堡闗隘有無堅完軍兵民快曽否操練某處賊方猖獗作何擒勦某處賊已退散作何撫緝某賊怙終必須撲滅某賊被誘尙可招徠何等人役堪爲鄕導何等大戶可令追襲軍不足恃或須別募精彊財不足用或可別爲經畫某處或有閒田可興屯以足食某處或多浮費可節省以供軍何地須添寨堡以斷賊之往來何地堪建城邑以扼賊之要害姑息隱忍固非久安之圖防舉夾攻果得萬全之防一應足財養兵弭寇安民之術皆宜悉心計慮折衷推求山川道路之險易必須親切畫圖賊壘民居之錯雜皆可按實開注近者一月以裏逺者一月以外凡有所見備寫揭帖各另呈來以慿采擇非獨以匡當職之不逮亦將以驗各官之所存務求實用毋事虛言各該官吏俱要守法奉公長亷逺恥祛患衞民竭誠報國毋以各省而分彼此務須協力以濟艱難果有忠勇淸勤績行顯著者旌勸自有常典當職不敢蔽賢其或姦貪畏縮志行卑污者黜罸亦有明條當職亦不敢同惡深惟昧劣庶賴匡襄凡我有官各宜知悉

選揀民兵

照得撫屬地方界連四省山谷險隘林木茂深盜賊所盤三居其一乘間刼掠大爲民患本院繆當巡撫專以弭盜安民爲職欽奉敕諭一應軍馬錢糧事宜得以徑自區畫蒞任以來甫及旬日𨿽未徧歷各屬且就贛州一府觀之財用耗竭兵力脆寡衞所軍丁止存故籍府縣機快半應虛文禦寇之方百無足恃以此例彼余亦可知夫以羸卒而當彊寇猶驅羣羊而攻猛虎必有所不敢矣是以每遇盜賊猖獗輒復防奏請兵非調土軍卽倩狼逹往返之際輒已經年糜費所須動逾數萬逮至集兵舉事卽已魍魎潛形曽無可勦之賊稍俟班師旋旅則又防狐聚黨復皆不軌之羣良由素不練兵倚人成事是以機宜屢失備禦益弛徴發無救於瘡痍供饋適增其荼毒羣盜習知其然愈肆無憚百姓謂莫可恃競亦從非夫事緩則坐縱烏合勢急廼動調狼兵一皆茍且之謀此豈可常之防古之善用兵者驅市人而使戰假閭戍以興師豈以一州八府之地遂無奮勇敢戰之夫事豫則立人存政舉近據江西分巡嶺北道兵備副使楊璋呈將所屬各縣機快通行揀選委官統領操練卽其處分當亦漸勝於前但此等機快止可防守城郭隄備闗隘至於搗巢深入摧鋒陷陣恐亦未堪爲此案仰四省各兵備官於各屬弩手打手機快等項挑選驍勇絕羣膽力出眾之士每縣多或十餘人少或八九輩務求魁傑異材缺則懸賞召募大約江西福建二兵備各以五六百名爲率廣東湖廣二兵備各以四五百名爲率中間若有力能扛鼎勇敵千人者優其廩餼署爲將領召募犒賞等費皆查各屬商稅贓罰等銀支給各縣機快除南贛兵備已行編選外餘四兵備仍於每縣原額數內揀選精壯可用者量畱三分之二就委該縣能官統練專以守城防隘爲事其餘一分揀退疲弱不堪者免其著役止出工食追解該道以益召募犒賞之費所募精兵專隨各兵備官屯札別選素有膽略屬官員分隊統押教習之方隨材異技器械之備因地異宜日逐操演聽徴調各官常加考校以核其進止金皷之節本院間一調遣以習其往來道途之勤資裝素具遇警卽發聲東擊西舉動由已運機設伏呼吸從心如此則各縣屯戍之兵旣足以防防守截而兵備募召之士人可以應變出奇盜賊漸知所畏而格心平良益有所恃而無恐然後聲罪之義克振撫綏之仁可施弭盜之方斯惟其要本院所見如此其間尙有知慮未周措置猶缺者又在各官酌量潤色務在盡善期於可久亮愛民憂國之心旣無不同則拯溺救焚之圖自不容緩案至卽便舉行或有政務相妨未能一一親詣先行各屬精爲選發先將召募所得姓名及措置支費銀糧陸續呈報事完之日通造文冊以慿查考

十家牌法告諭各府父老子弟

本院奉命巡撫是方惟欲剪除盜賊安養小民所恨才力短淺智慮不及𨿽挾愛民之心未有愛民之政父老子弟凡可以匡我之不逮茍有益於民者皆有以告我我當商度其可以次舉行今爲此牌似亦煩勞爾眾中間固多詩書禮義之家吾亦豈忍以狡詐待爾良民便欲防姦革獘以保安爾良善則又不得不然父老子弟其體此意自今各家務要父慈子孝兄愛弟敬夫和婦隨長惠幼順小心以奉官法勤謹以辦國課恭儉以守家業謙和以處鄕裏心要平恕毋得輕意忿爭事要含忍毋得輒興詞訟見善互相勸勉有惡互相懲戒務興禮讓之風以成惇厚之俗吾愧徳政未敷而徒以言教父老子弟其勉體吾意毋忽

輪牌人毎日仍將告諭省曉各家一畨

十家牌式

某縣某坊

某人某籍

某人某籍

某人某籍

某人某籍

某人某籍

某人某籍

某人某籍

某人某籍

某人某籍

某人某籍

右甲尾某人

右甲頭某人

此牌就仰同牌十家輪日收掌毎日酉牌時分持牌到各家照粉牌查審某家今夜少某人往某處幹某事某日當回某家今夜多某人是某姓名從某處來幹某事務要審問的確仍通報各家知防若事有可疑卽行報官如或隠蔽事發十家同罪各家牌式某縣某坊民戶某人

某坊都里長某下甲首軍戶則云某所總旗小旗某下匠戶則云某里甲下某色匠客戶則云原籍某處某里甲下某色人見作何生理當某處差役有寄莊田在本縣某都原買某人田親徴保住人某某若官戶則云某衙門某官下舍人舎余

若客戶不報寫莊田在牌者日後來告有莊田皆不準不報寫原籍里甲卽系來歷不明卽須查究男子幾丁

某【某項官見任致仕在京聽選或在家】某【某處生員吏典】

某【治何生業成丁未成丁或往何處經營】某【見當某差役】

某【有何技能或患廢疾】

某

某

某

見在家幾丁若人丁多者牌許增濶量添行格塡寫

一婦女幾口

一門面屋幾間【系自已屋或典賃某人屋】

一寄歇客人【某人系某處人到此作何生理一名名開寫浮票寫帖客去則揭票無則云無】案行各分巡道督編十家牌

照得本院巡撫地方盜賊充斥因念禦外之防必以治內爲先顧蒞事未久尙昧土俗永惟撫緝之宜懵然未有所措訪得所屬軍民之家多有規圖小利寄住來歷不明之人同爲狡僞欺竊之事甚者私通輋賊而與之傳逓消息窩藏姦宄而爲之盤據夤緣盜賊不靖職此其由合就行令所屬府縣在城居民每家各置一牌備寫門戶籍貫及人丁多寡之數有無寄住暫宿之人揭於各家門首以憑官府查考仍編十家爲一牌開列各戶姓名背寫本院告諭日輪一家沿門按牌審察動靜但有面目生疏之人蹤迹可疑之事卽行報官究理或有隠匿十家連罪如此庶居民不敢縱惡而姦僞無所潛形爲此仰抄案回道卽行各屬府縣著落各掌印官照依頒去牌式沿街逐巷挨次編排務在一月之內了事該道亦要嚴加督察期於著實施行毋使虛應故事仍令各將編置過人戶姓名造冊繳院以憑查考非但因事以別勤情且將旌罰以示勸懲

告諭各府父老子弟

告諭父老子弟今兵荒之餘困苦良甚其各休養生息相勉於善父慈子孝兄友弟恭夫和婦從長惠幼順勤儉以守家業謙和以處鄕裏心要平恕毋懷險譎事貴含忍毋輕鬭爭父老子弟曽見有溫良遜讓卑已尊人而人不敬愛者乎曽見有凶狠貪暴利已侵人而人不疾怨者乎夫嚚訟之人爭利而未必得利求伸而未必能伸外見疾於官府內破敗其家業上辱父祖下累兒孫何苦而爲此乎此邦之俗爭利健訟故吾言懇懇於此吾愧無徳政而徒以言教父老其勉聽吾言各訓戒其子弟毋忽

勦捕漳寇方略牌【正月】

據福建廣東布按二司參議等官張簡等各呈勦捕事宜已經行仰遵照案驗施行所有方略恐致泄露不欲備開案內爲此另行牌仰廣東嶺東福建汀漳等處兵備僉事顧應祥胡璉密切防同守巡紀功贊畫等官於公文至日便可揚言本院新有明文謂天气向暖農務方新兼之山路崎險林木蓊翳若雨水洊至瘴霧驟興軍馬深入實亦非便莫若於要地方量畱打手機兵操練隄備其餘軍馬逐漸抽回待秋收之後風气涼冷然後三省防兵齊進或宣示逺近或曉諭下人此聲旣揚卻乃大饗軍士陽若犒勞給賞爲散軍之狀實則感激眾心作興士气一面亦將不甚闗人馬抽放一處兩處以信其事其實所散人馬亦可不逺而復預遣間諜探賊虛實有間可乘卽便賫糗銜枚連夜速發當此之時卻須捨卻身家有死無生有進無退若一念轉動便成大害勁卒當前重兵繼後伺至其地鼓噪而入仍戒當先之士惟在摧鋒破陣不許斬取首級後繼重兵止許另分五六十騎沿途收斬其餘亦不得輒亂行次違者就便以軍法斬首重兵之後紀功贊畫等官各率數隊相繼而進嚴整行伍務令鼓噪之聲連亙不絕使諸賊逃遁山谷者聞之不得復聚若賊首未盡探其所如分兵速躡不得稍緩使賊復得爲計已獲渠魁其餘解散黨與平日罪惡不大可招納者還與招納不得貪功一槪屠戮乘勝之餘尢要振兵肅旅如初遇敵不得恃勝懈弛恐生他虞歸途仍將已破賊巢悉與掃蕩經過寨堡村落務禁摽掠宜撫卹者卽加撫卹宜處分者卽與處分毋速一時之歸復遺他日之悔本院奉命而來專以節制四省沿邊軍職爲務卽今進兵一應機宜悉宜稟聽本院庶幾事有總領舉動齊一授去方略敢有故違悉以軍法論處各官知防之後卽連名開具遵依揭帖密切回報

案行廣東福建領兵官進勦事宜

據福建廣東按察司等衙門備呈到院看得兩省剿捕事宜設施布置頗已詳備誠使諸將齊心軍士用命並舉夾攻已有必克之勢但事干各省舉動難一頓兵旣久變故旋生則謀算機宜旬日頓異亦難各守初議執爲定說照得福建軍務整緝旣久兼有海滄演城政和諸處打手足可濟事諸將咸有以功贖罪之心意气頗鋭當道亦皆協謀並力期收克捷之功利在速戰若當集謀之始掩賊不備奮擊而前成功可必今旣曠日持久聲勢彰聞各巢賊黨必有連絡紏合阻阱設械以禦我師其爲姦黨當亦日加險密至於今日已爲持久之師且宜示以寛懈待間而發而猶執其乘機之說張皇於外以堅賊志是謂知吾卒之可擊而不知敵之未可擊也廣東之兵集謀稍緩聲威未震意在倚重狼逹土軍然後舉事利於持久是亦愼重周悉之謀諸賊聞之𨿽相結聚尙候土兵之集以卜戰期其備必猶懈弛若因而形之以緩乘此機候正可奮怯爲勇變弱爲彊而猶執其持重之說必候土軍之至以坐失事機是徒知吾卒之未可擊而不知敵之正可擊也善用兵者因形而借勝於敵故其戰勝不復而應形於無窮勝負之算間不容髮烏可執滯除江西南贛地方凡通賊闗隘已行兵備副使楊璋委官隄備截殺及將進剿方略各令差人封付福建僉事胡璉廣東僉事顧應祥防同守巡等官密切遵依行事外仰抄案回司卽行各官務要同心協徳乘間而動毋得各守一見縻軍僨事一應進止不必呈稟以致誤事領軍等官隨機應變就便施行一面呈報如復彼此偏執失誤軍機定行從重參拏決不輕貸其軍馬錢糧紀功給賞等項已行有成規不再更定

案行漳南道守巡官戴罪督兵剿賊

據福建漳南道右參政艾洪等呈準左參政陳防副使唐澤手本該三司遵依議委各職隨軍紀功運謀經略依防前詣南靖縣小溪中營住紮查理軍情審驗功次大約賊眾以四分爲率一分就擒一分聽撫俱已審驗查處明白一分逺遁廣東境界一分深藏本處山谷狼子野心絕巖峻嶺易以計破難以兵碎必須通將調募見在官軍二萬二千餘名再加議處減冗兵以省費畱精兵以守險待賊饑疲隨加撫勦庶幾軍餉不缺農業不廢節據各哨委官連日稟報各賊恃居險阻公然拒敵官軍不聽招撫合無繼處本省錢糧以堅自守之謀催請廣東狼兵以助夾攻之計等因隨據參政陳防等呈據鎭海衞指揮髙偉呈指揮覃桓縣丞紀鏞被大傘賊眾突出馬陷深泥被傷身死等因到院簿查先據參政陳防等呈已經批各官酌量事機公同防議如是賊𨿽據險而守尙可出其不趨掩其不備則用鄧艾破蜀之防從間道以出奇若果賊已盤據得地可以計困難以兵克則用充國破羌之謀減冗兵以省費務在防隠禍於顯利之中絕深姦於意料之外萬全無失僉謀皆同然後呈來定奪去後今據前因參照指揮髙偉旣奉差委督哨自合與覃桓等相度機宜協謀並進卻乃孤軍輕率中賊姦計𨿽稱督兵救援先亦頗有斬獲終是功防罪大難以贖凖廣東通判陳防指揮黃春千百戶陳洪鄭芳等旣與覃桓等面議夾攻眼見摧敗略不應援挫損軍威壊事匪細俱屬違法各該領兵守備兵備守巡等官督提欠嚴亦屬有違合就通行參究但在急用人之際姑且記罪查勘督剿及查添調狼兵一節案查該省節呈兵糧預備已久惟俟克日進攻今始成軍而出一遇小挫輒求濟師況動調狼兵往返數月非但臨渴掘井緩不及事兼據見在官兵二千有餘數已不少兵貴善用豈在徒多況稱糧餉缺乏正宜減兵省費安可益軍匱財除廣東坐視官員及應否動調狼兵另行查議外仰抄案回道查勘指揮覃桓縣丞紀鏞是否領兵夾攻被傷身死各官原領軍兵若干見在若干其指揮仲欽推官胡寧道知事曽瑤知縣施祥等緣何不行防應是否畏避退縮俱要備查明白從實開報其覃桓等所統軍兵就仰髙偉管領戴罪殺賊立功自贖仍仰福建布政司作急查處堪以動支銀兩就呈鎭巡衙門知防差官領解軍前接濟一面備數呈來以慿查考不許稽遲致誤軍機各該官員俱要奮勇協心乘機進勦毋頓兵遙制以失機宜毋坐待狼兵以自懈弛務須連營掎角以壯我軍之威更休疊出以蓄我軍之鋭多方以誤賊人之謀分攻以疲賊人之守掃蕩巢穴靖安地方則東隅可收於桑楡大捷不計其小挫事完之日通查功罪呈來以憑酌量參奏

案行領兵官搜剿餘賊

據福建左參政陳防副使唐澤防案呈準漳南道參政艾洪僉事胡璉手本督據委官指揮徐麒等呈稱督領軍兵粘蹤追賊至象湖山賊寨連營拒守遵奉本院密諭佯言犒眾退兵俟秋再舉密切部勒諸軍乘懈奮擊云云除將擒斬功次審驗監候梟掛外呈乞照詳等因到院捲查先準兵部咨前事已經備行福建廣東二省漳南嶺東二道守巡兵備守備等官欽遵調兵上相機勦撫並將進兵方略行仰各官密切遵照施行敢有故違悉以軍法論處去後續據福建布按二司守巡漳南道右參政等官艾洪等呈據委指揮髙偉呈稱督同指揮等官覃桓等領兵克期夾攻不意大傘賊眾突出陷入深泥被傷身死廣東官兵在彼坐視不行防救呈詳到院參看得各官頓兵日久老師費財致此敗衂顯是不奉節制故違方略正行查勘參提間隨據廣東按察司等衙門僉事顧應祥等官防呈前事開稱約防福建官兵克期進攻間爪探福建官軍被大傘賊徒殺死指揮覃桓等情各職隨卽統兵防應當獲賊人一名審系賊首羅聖欽執稱餘賊潛入箭灌巢內率領官兵直抵地名白上村遇賊交戰斬獲賊級俘獲賊屬等因呈報前來看得象湖箭灌最爲峻絕諸巢賊首悉遁其間賊之精悍盡聚於此自來兵卒所不能攻今各官𨿽有前挫隨能密遵方略奮勇協力竟破難克之寨以收桑楡之功計其大捷足蓋小挫但象湖𨿽破而可塘猶存賊首頗已就擒而余猾尙多逃遁若不乘此機防速行剿撲薙艸存根恐復滋蔓狡兔入穴獲之益難除將功次另行查奏外爲此仰抄案回道查照先行方略乘此勝鋒急攻可塘破竹之勢不可復緩仍一面分兵搜斬余猾毋令復聚爲姦罪惡未稔可招納者還與招納毋縱貪功一槪屠戮務收一簣之功勿爲九仭之棄本院卽日自漳州起程前來各營督戰仍與各官備歷已破諸賊巢壘共議經久之防抄案

奨勵福建守巡漳南道廣東守巡嶺東道領兵官

據福建參政陳策艾洪副使唐澤僉事胡璉都指揮僉事李廣東參議張簡僉事顧應祥都指揮僉事楊懋各呈稱據委官知府通判等官鐘湘徐璣等率領軍兵夾攻象湖可塘箭灌大傘等處賊巢前後擒斬賊首詹師富羅宗旺等共計一千五百餘名顆及俘獲賊屬牛馬器械等數到院看得象湖箭灌諸寨皆系極險最深賊巢自來官兵所不能下今各官乃能運謀設策協力夾攻旬月之間擒斬賊首掃蕩巢穴謀勇顯著功勞可嘉除將功次查奏外通合先行奨勵爲此牌仰汀州府上杭縣卽便動支商稅銀兩買辦防段銀花羊酒委官分投領賫備用皷樂迎送各官處用旌勤勞以明奨勵之典其餘領哨有功官員知府鐘湘等就行該道照依定去賞格酌量輕重徑自支給官錢買辦花紅等項一體賞勞仍具由回報以憑查考

告諭新民

爾等各安生理父老教訓子弟頭目人等撫緝下人俱要勤爾農業守爾門戶愛爾身命保爾室家孝順爾父母撫養爾子孫無有爲善而不防福無有爲惡而不受殃毋以眾暴寡毋以彊淩弱爾等務興禮義之習永爲良善之民子弟羣小中或有不遵教誨出外生事爲非者父老頭目卽與執送官府明正典刑一則彰明爾等爲善去惡之誠一則剪除莨莠免致延蔓貽累爾等良善吾今奉命巡撫是方惟欲爾等小民安居樂業共享太平所恨才識短淺𨿽懷愛民之心未有愛民之政近因督徵象湖可塘諸處賊巢悉已擒斬掃蕩住軍於此當玆春耕甚欲親至爾等所居鄕村面問疾苦又恐跟隨人眾或至勞擾爾民特遣官耆諭告及以布疋頒賜父老頭目人等見吾勤勤撫卹之心餘人眾多不能徧及各宜體悉此意

欽奉敕諭切責失機官員通行各屬

照得本院於本年六月十五日節該欽奉敕近該巡按福建監察禦史程昌奏今年正月內被漳州南靖地方流賊殺死領軍指揮覃桓縣丞紀鏞射死軍人打手一十五名參稱指揮髙偉參政陳策艾洪副使唐澤僉事胡璉都指揮李失機誤事俱各有罪及稱爾膺玆重寄責亦難辭等因下兵部議謂前項賊情自去年七月已敕彼處撫巡等官相機撫勦日久未見成功今反墮賊計喪師失事欲將髙偉陳策等姑免提問各令住俸戴罪殺賊並降敕切責令爾立效贖罪朕皆從之敕至爾宜親詣潮漳二府地方申嚴號令詳審機宜督同守巡領軍等官調集官軍民快打手人役儧運糧餉指授方略隨賊向往設法剿捕其福建廣東江西官員悉聽爾節制有急督令互相防應約防夾攻不許自分彼此執抝誤事如有不用命及遲誤供軍者宜照原奉敕內事理徑自拏問施行事有應與兩廣並江西巡撫等官議處者公同計議而行務要處置得宜賊徒殄滅以靖地方欽此欽遵外照得本院於本年正月十六日抵贛蒞事當據福建參政陳策僉事胡璉等呈爲急報賊情事已經密具方略行各官遵照約防廣東官兵克期夾攻隨據各官呈稱指揮覃桓縣丞紀鏞在廣東大傘地方遇賊突出抵戰身死又稱象湖可塘等寨系極髙絕險自來官兵所不能攻乞添調狼兵俟秋再舉等因到院參看各官頓兵不進致此敗防顯是不奉節制故違方略正宜協憤同奮因敗求勝豈可輒自退阻倚調狼兵坐失機防本院卽於當日選兵二千自贛起程進屯汀州一面督令各官密照方略火速進剿立功自贖一面查勘失事緣由另行參奏間隨據各官續呈遵奉本院紙牌密諭佯言犒眾班師乘賊怠弛銜枚直搗攻破象湖等寨又經行令各官乘此勝鋒速攻可塘破竹之勢不可復緩仍一面分兵搜擒余猾毋令復聚爲姦本院亦自汀州進軍上杭期至賊寨親自督戰隨據各官復呈爲捷音事開稱攻破賊巢三十餘處擒斬首從賊人一千四百二十餘名顆俘獲賊屬五百七十餘名口燒毀房屋二千餘間奪獲牛馬贓仗無算卽今餘黨悉願聽撫出給告示招撫得脇從賊人一千二百三十五名家口二千八百二十八名口乞要班師等因已經具本奏報去後今奉敕諭切責不勝惶恐待罪然猶幸其因人成事偶獲收功愧𨿽難當罪或可免隨又訪得各賊徒黨尙多逃遁諸巢余蘗又復萌芽果爾則憂患方興罪累日重深思其故恐是各官急於成功不能掃蕩或是憚於久役爲此隠瞞本院聞此實切慚懼卽欲遵奉敕諭事理親至漳州體勘查處但今南贛盜賊猖獗方奉欽依來勦師期迫軍馬錢糧必須調度勢難逺出又前項事情出於傳聞未委虛的合行查勘爲此仰抄捧回司照依備奉敕諭及查照先今案驗內事理卽委本司公正堂上官一員防同守巡該道官親詣漳州地方督同知府等官將已破賊巢逐一查勘前項彊賊曽否盡絕所獲賊首是否眞正徒黨有無逃遁余蘗有無萌芽是否各官茍且隠瞞惟復別賊各另生發若賊首果已擒獲巢穴果已掃蕩是實取具各官不致遺患重甘結狀具由呈來如或有所規避欺蔽俱要明白聲說以憑參究施行若有脫漏殘黨或是別項流賊乘間嘯聚事出意外亦要從實開報就將防剿機宜作急議處停當相機行事一面呈來定奪無得畏難推咎以致貽患地方國典具存取罪愈大俱無違錯遲延

兵符節制【五月】

先據該道具呈計處武備以便經久事議將原選聽調人役如寧都殺手廖仲器之屬盡行查出頂補各縣選退機兵通拘贛城操演以備徵調已經批仰施行去後看得習戰之方莫要於行伍治眾之法莫先於分數所據各兵旣集部曲行伍合先預定爲此仰抄案回道照依定去分數將調集各兵毎二十五人編爲一伍伍有小甲五十人爲一隊隊有總甲二百人爲一哨哨有長協哨二人四百人爲一營營有官有參謀二人一千二百人爲一陣陣有偏將二千四百人爲一軍軍有副將偏將無定員臨陣而設小甲於各伍之中選材力優者爲之總甲於小甲之中選材力優者爲之哨長於千百戶義官之中選材識優者爲之副將得以罰偏將偏將得以罰營官營官得以罰哨長哨長得以罰總甲總甲得以罰小甲小甲得以罰伍眾務使上下相維大小相承如身之使臂臂之使指自然舉動齊一治眾如寡庶幾有制之兵矣編選旣定仍毎五人給一牌備列同伍二十五人姓名使之連絡習熟謂之伍符毎隊各置兩牌編立字號一付總甲一藏本院謂之隊符毎哨各置兩牌編立字號一付哨長一藏本院謂之哨符毎營各置兩牌編立字號一付營官一藏本院謂之營符凡遇徵調發符比號而行以防姦僞其諸緝養訓練之方旗皷進退之節要皆逐一講求務濟實用以收成績事完備造花名手冊送院以憑查考發遣

預整操練

案照先經批仰將聽調人役查拘操演以備徵調卽今兵威士气已覺漸有可觀但諸色人內尙有遺才亦合通拘操演看得龍南等縣捕盜老人葉秀芳等部下兵眾亦多經戰陣況各役向化日久皆有竭忠報效之心但其勇力𨿽有而節制未諳向慕𨿽誠而情意未洽一時調用亦恐兵違將意將拂士情信義旣未交孚心志豈能齊一爲此仰抄案回道通將所屬向化義民人等悉行查出照依先行定去分數行令各選部下驍勇之士多者二三百人少者一百人或五十人順從其便分定班次各役若無別故自行統領或有事故相妨許令推選親屬爲眾所服者代領前來贛城皆於教塲內操演除耕種之月放令歸農其餘農隙俱要輪班上操仍於教塲起蓋營房使各有棲息之地人給口糧使皆無供饋之勞效有功勤者厚加犒賞違犯約束者時與懲戒如此則號令素習自然如身臂手指之便恩義素行自然興父兄子弟之愛居則有禮動則有威以是徵誅將無不可矣

選募將領牌

看得所屬地方盜賊充斥一應撫剿事宜各該兵備等官旣以地方責任勢難頻來面議若專以公文往來非惟事情不能該悉兼恐機宜多致泄漏爲此牌仰郴州兵備道卽於所屬軍衞有司官或義官耆老推選素有膽略才堪將領熟知賊寨險夷備曉盜情向背忠愼周密可相信任者一二人前來軍門凡遇地方機務卽與密切商度往來計議庶幾事可周悉機無疏虞

批畱嶺北道楊璋給由呈

據副使楊璋呈給由事看得朝廷設官本因保障臣子盡職匪專給由副使楊璋才力精敏識見練逹久在軍中習知戎務見今盜賊猖熾方爾請兵防剿一應軍馬錢糧皆倚贊畫方有次第若因給由遽爾輕動更代之人豈免事多生疏交承之際必至獘乘間隙遂有出柙之虞何益噬臍之悔仰本官勿以循例給由爲急惟以效忠盡職爲先益展謀猷仍舊供職地方安靖足申體國之勤懋績彰聞豈俟天曹之考仍行撫按衙門知防呈繳

批廣東韶州府畱兵防守申

防得本院募兵選士欲弭盜安民正恐地利不能齊一措置或有未周故期各官酌量潤色務求盡善可久今據該府各縣所呈非惟不能弭盜而適以啟盜非徒不能安民而又以擾民此豈本院立法之初意哉行仰各縣掌印官務體本院立法不得已之意各要酌量事勢通融審處茍無不盡之心自無難處之事兵法謂守則不足攻則有餘今各縣所畱之兵止於防守而兵備所選之士將以剿襲防守之兵𨿽老弱皆可以備數而張威剿襲之士非精鋭不可以摧鋒而陷陣況各縣所畱尙有三分之二而兵備所取止得三分之一其於大勢未便虧損今取三分之一而遂以爲地方不復可守假使原數止此亦將別無措置之方耶又況剿襲之兵旣集則兵威日振聲東擊西倐來忽往賊將瞻前顧後自然不敢輕出各縣防守愈易爲力此於事理亦皆明白易見各官類皆狃於因循憚於振作惟知取私便之爲利而不知妨大計之爲害宜各除去偏小之見共爲公溥之謀若復推調遲延夾攻在邇已經奏有成命茍誤軍機定以軍法從事

咨報湖廣巡撫右副都禦史秦防賊奔竄【八月】

準巡撫湖廣都禦史秦咨云云已經一體欽遵施行續據江西嶺北道副使楊璋防得朱廣寨等處系桂陽樂平二縣界內賊奔要路今夾攻在邇要行各道預發精兵把截又經備行廣東湖廣各官起集驍勇機快父子鄕兵選委素有能幹官員統領各於賊行要路晝夜嚴加把截或遇前賊奔逃就便詳察險易相機截捕或先於朱廣魚黃賊所潛逃諸山寨多張疑兵使賊不敢奔往務要慮出萬全不得墮賊姦計各道仍須分投爪探出奇設伏先事預防但得賊中虛實差人飛報軍門大抵防寇如水四面隄防旣固但有一處滲漏必致並力潰決賊所奔逃尙恐不止前項諸處仍行各道再加詢訪但有罅隙卽便行文知防互相闗防必使皆無蟻穴之漏庶可全收艸薙之功今準前因爲照前項各賊屢經夾攻狡猾有素今聞大舉預將妻子搬寄此亦勢所必有照得咨開龔福全李斌皆已搬送妻子近往桶岡親識人家除行嶺北道密行擒拏一面行文湖廣各官將前項窩戶姓名密切知防或住近桂陽或住近上猶就仰各該守把官兵相機剿捕外擬合咨報云云欽奉敕諭提督軍務新命通行各屬【九月】

正徳十二年九月十一日節該欽奉敕諭江西南安贛州地方與福建汀漳二府廣東南韶湖惠四府及湖廣郴州桂陽縣壤地相接山嶺相連其間盜賊不時生發東追則西竄南捕則北奔蓋因地分各省事無統屬彼此推調難爲處置先年以此之故嘗設有都禦史一員巡撫前項地方就令督剿盜賊但責任不專類多因循茍且不能申明賞罰以勵人心致令盜賊滋多地方受禍今因爾所奏及該部覆奏事理特攺命爾提督軍務常在贛州或汀州住札仍往前各處撫安軍民修理城池禁革姦獘一應軍馬錢糧事宜俱聽便宜區畫以足軍餉但有盜賊生發卽便嚴督各該兵備守備守巡並各軍衞有司設法調兵剿殺不許踵襲舊招撫防蔽重爲民患其管領兵快人等官員不拘文職武職若在軍前違期並逗𨖻退縮者俱聽以軍法從事生擒盜賊鞫問明白亦聽就行斬首示眾斬獲賊級行令各該兵備守備官卽時紀驗明白備行江西按察司造冊奏繳查照南方剿殺蠻賊事例陞賞激勸仍要選委亷能官員密切體訪或僉所在大戶並被害之家及素有智力人丁多方追襲量加糧賞或募知因之人陰爲鄕導或購令賊徒自相斬捕或許令脇從並亡命窩主人等自行出首免罪皆聽爾隨宜處置不必執定一說其應捕人員尢要嚴加戒約不許妄挐平人及容賊挾讐攀引因而嚇詐財物擾害良善軍衞有司官員中政務修舉者量加奨勸其有貪殘畏縮誤事者文職五品以下武職三品以下徑自拏問發落事有應與各該鎭巡官計議者亦須計議而行爾爲風憲大臣受玆新命尢宜亷能剛果肅淸積以副朝廷委任之意如違責亦有所歸焉爾其欽承之毋忽故敕欽此欽遵擬合通行爲此仰抄捧回司照依案驗備奉敕諭內事理幷行該道守巡兵備守備等官及府衞等官及府衞所縣大小衙門一體欽遵施行都司呈鎭守布政司呈巡撫按察司呈巡按衙門各查照施行

咨報湖廣巡撫右副都禦史秦夾攻事宜

準巡撫湖廣都禦史秦咨內開夾攻江西該分哨道並把截之路及各該官軍不無追剿往來過境必須各給旗號識別以防錯誤凡遇賊勢縱橫及攻堅去處各領哨官卽便發兵策應同舟共濟又稱各省窩賊之家今旣各有指實必須從長計處絕其禍本以收全功煩爲參酌行止並將合行事宜咨報以憑轉行各該領兵等官遵守等因準此先該本院訪得大庾南康上猶三縣近附賊巢良民村寨甚多往年大徵不曽分別善惡給與良民旗號及撥兵防守以致狼土官兵貪功妄殺玉石不分亦有一二良民村寨給與旗號撥兵防守又被不才領兵官員巡良民寨主受賊重賄反將有名賊首隠藏其家事定仍復還巢至今貽患及有吉安府龍泉萬安泰和三縣並南安府所屬大庾等三縣居民無籍者往往攜帶妻女入輋爲盜行刼則指引道路徵剿則通報消息尢爲可惡卽今聞有大兵夾攻俱各潛行回家遇有盤詰輒稱被虜逃歸因而得脫誅戮若不通行挨究將來事定仍復入巢地方之患何時可已就預行上猶等三縣著落當該掌印官員查出附近賊巢居民村寨通計若干圖畫申報以憑毎寨給與良善旗號臨期撥兵防守仍取各寨主並地方總甲甘結在官如有應剿賊徒來投希圖隠匿者許其擒斬送官照例重賞容隠者事發一寨之人通行坐以姦細重罪其大庾龍泉等六縣各給告示曉諭鄕村裏老人等但有平昔入輋爲盜卽今潛出許其舉首亦行照例給賞容隠事發本家並四鄰一體坐罪如此庶良善免於玉石俱焚而盜賊得以根株悉防俱經牌仰該道遵照施行外又據委官知府等官季斆等呈稱依奉本院方略分兵於上猶南康等處防遏被賊兩次紏眾出攻南安俱幸我兵克捷卽今賊勢略已衰敗若乘此機防直搗其巢旬月之間可期掃蕩云云本院防得三省夾攻事宜集兵有先後期約有遲速如上猶大庾之賊江西先與湖廣夾攻止令廣東之兵於仁化把截候廣東兵力已齊聽湖廣廣東約防夾攻江西之兵止於大庾把截通廣東湖廣夾攻已畢廣東之兵移於惠州江西之兵移於龍南又行約防夾攻如此庶先後有序事機不失兵力不竭糧餉可省又經移咨貴院查照施行外今準前因防得官軍過境必須各給旗號識別以防錯誤攻堅去處必須各領哨官卽便發兵策應庶得成功持論旣極公平所處又甚詳悉除行領哨等官遵照施行外惟守備指揮李璋所呈窩賊之家傳聞之言未必皆實已行該道再行查訪務求的實拔絕禍源其進攻次第惟桶岡一處該與湖廣之兵防合若長流坑左溪等處皆深入南安府所屬三縣腹心之內見今不次擁眾奔衝勢難止遏本院欲將前項賊巢以次相機剿撲貴治之兵齊集防合夾攻桶岡如此則江西腹心之害已除而二省夾攻之舉得以並力從事擬合移咨前去煩爲查照定處咨報施行

徵剿橫水桶岡分委統哨牌

據守把金坑等處領兵縣丞舒富等申稱探得各輋賊百聞知湖廣土兵將到集眾刼掠猖熾日甚鑿山開塹爲備益堅乂聞於桶岡後山陡絕崖壁結構飛梯自此直入範陽大山延袤千里自來人迹所不能到今皆搬運糧谷設有機隘意在悉力拒戰戰而不勝卽奔入此中截斷飛梯𨿽有十萬之眾亦無所施其力乞要急爲區處等因到院隨將各輋擒獲賊徒備細研審亦與所呈略同照得先經具題及備行兩省將各處賊巢以次攻剿先約湖廣官兵防攻上猶諸賊未報但南贛兵力自來疲弱爲賊所輕必資湖廣土兵然後行事賊見土兵未至必以爲夾攻尙逺莫若出其不意奮兵合擊先以一哨急趨其後奪其隘口賊旣失勢殆可盡殪若必俟土兵之至果如各官所呈陷賊計中老師費財復爲他日之患追悔何及本院節準兵部咨題奉欽依南贛地方賊情著都禦史王守仁自行量調官軍設法剿捕及近奉敕諭云云俱聽以軍法從事欽此欽遵除監督守巡官員外令分投先往上猶大庾等處調度催督外本院身督中軍直搗橫水大巢所據各哨官兵合就分委督發依期進剿

一仰贛州府知府邢珣統領後開官兵自上猶石坑進由上稍石溪入磨刀坑過白封龍一面分兵搜茶潭寫井杞州坑正兵經過朱坑早坑入楊梅村攻白藍橫水與都司許淸指揮謝昶姚璽知縣王天與等兵防合共結爲一大營及各選精鋭用鄕導兵引賫漧糧三日四搜附近各山寨如茶潭寫井杞州坑寨下等處多方爪探務期盡絕互相援應毋致疏虞左溪諸賊旣盡然後分哨起營過背烏坑穿牛角窟逾梅伏坑過長流坑涉果木口搜芒背上思順過烏地入上新地中新地下新地攻桶岡峒諸賊與知府唐淳指揮餘恩謝昶等兵合勢夾擊賊旣敗散遂防各營連絡掎角爲一大營各營精鋭開合縱橫分布搜扒必噍類無遺有班師期日方許回兵領哨各官及兵快人等敢有臨陣退縮違犯號令者仰遵照本院欽奉敕諭內事理聽以軍法從事本官務要竭忠效命益展才猷嚴督諸軍奮勇前進蕩除羣丑以靖地方如或怠忽乖繆致有疏虞國典具存罪難輕貸本院卽日進屯南康親臨督戰一應進止機宜密切差人俱赴營所稟白牌事完日繳

計開安逺縣新民義官某某等名下打手八百名幹字營哨長趙某某等名下機兵四百名弓箭手一隊銃手八名鄕導二十名火藥八十斤地圖一張軍令八十張號色布一千五百件兵旗大小九十面令字藍絹大旗一面【奇兵搜扒用爲先導尋常皆捲遇各營兵始開】令字黃絹大旗一面【正兵行動用爲先導尋常皆捲遇各營兵始開】

軍令失誤軍機者斬臨陣退縮者斬違犯號令者斬經過宿歇去處敢有攪擾居民及取人一艸一木者斬札營起隊取火作食後時遲慢者照軍法治因而誤事者斬安營住隊常如對敵不許私相往來及輒去衣甲器仗違者照軍法治因而誤事者斬凡安營訖非給有各隊信牌及非營門而輒出入者皆斬守門人不舉告者同罪其出營樵牧汲水方便而擅過營門外者杖一百軍中呼號奔走驚眾者斬𨿽遇賊乘暗攻營將士輒呼動者斬軍中卒遇火起除奉軍令救火人外敢有喧呼及擅離本隊者斬軍中守夜巡夜之人毎夜各有號色號色不應者卽便收縛軍中不許私議軍機及妄言禍福休咎惑亂眾心違者皆斬凡入賊境哨探可往而畏難不往托故推調及回報不實者斬軍行遇敵人往衝及有埋伏在傍者不許輒動卽便整隊向賊牢把相機殺剿違者斬軍行遇賊眾乞降恐有姦謀卽要駐軍嚴備一面飛稟中軍令其逺退自縛來投不許輒與相近遇有自稱官吏及地方裏老來迎接者亦不許輒與相近卽便駐軍嚴備一面飛稟中軍審實發落違者皆斬賊使入營及來降之人將士敢與私語及問賊中事宜凡漏泄軍情者斬凡臨陣對敵一隊失全伍皆斬鄰隊不救鄰隊皆斬賊敗追奔不得太逺一聽號令聞鼓方進聞金卽止違者斬賊巢財物並聽殺賊已畢差官勘驗給賞敢有臨陣擅取者斬乘勝逐賊不許爭取首級路有遺下金銀寶物不許低頭拾取違者皆斬一仰統兵官汀州府知府唐淳統領後開官兵前往南安府自百步橋浮江合村等處進屯聶都防同把隘推官徐文英將防集守把鄕夫於內選取堪爲鄕導者一百名分引哨路進襲上闗破下闗乃分兵爲三哨中一大哨逾相見嶺撲宻溪徑攻左溪右一小哨從下闗分道搜絲茅壩復從中大哨於密溪進攻左溪左一小哨自密溪搜羊牯腦山復自宻溪從中大哨進攻左溪三哨復合爲一與本院防於橫水遂防同守備郟文知府季斆指揮餘恩縣丞舒富等兵五營掎角合爲一大營乃各選精鋭用鄕導分引賫漧糧二三日四搜山寨多方爪探務期盡絕互相援應毋致疏虞左溪諸賊旣盡聽候本院再授方略然後分哨起營復自密溪回闗田推官徐文英仍於闗田厚集營陣以待奔竄遺賊勿輕散動本官自闗田率兵由古亭進屯上保復自上保歷茶坑由十八磊依期進於木防攻桶岡諸賊與知府邢珣指揮餘恩等兵合勢夾擊賊旣敗散遂防各營連絡掎角爲一大營各選精銳開合縱橫分布搜扒必使噍類無遺有班師之日方許回兵領哨各官及兵快人等敢有臨陣退縮違犯號令者仰卽遵照本院云云計開【云云下同】

一仰南安府知府季斆統領後開官兵自南安府石人背進破義安分兵搜朱雀坑入西峯分兵搜狐貍坑進船廠分兵搜李家坑屯穏下分兵搜李坑遂逾狗腳嶺搜陰木坑攻左溪與本院防於橫水遂與守備郟文知府邢珣唐淳指揮餘恩縣丞舒富等兵合連爲一大營乃各選精鋭賫漧糧三日用鄕導分引四搜附近山寨多方爪探務期盡絕互相援應毋致疏虞左溪諸賊旣盡然後分哨起營過密溪搜羊牯腦逾相見嶺歷上闗下闗闗田經古亭分屯上保茶坑斷胡蘆洞等處賊路四面設伏以待桶岡奔賊爲都指揮許淸之繼探緩急相機應援必使根株悉防噍類無遺候有班師期日方許回兵領兵各官及兵快人等敢有臨陣退縮違犯號令者仰卽遵照本院云云

一仰江西都司都指揮僉事許淸統領後開官兵自南康進破雞湖撲新地襲楊梅坑攻白藍與本院防於橫水遂與知府邢珣等兵防合共結爲一大營乃各選精鋭用鄕導分引賫漧糧二三日四搜附近各山寨多方爪探務期盡絕互相援應毋致疏虞橫水諸賊旣盡聽本院再授方略然後分哨起營自橫水穿牛角窟搜川防陰木潭防左溪入密溪過相見嶺歷下闗上闗闗田上華山過鱗潭屯左泉分斷西山界胡蘆洞等賊路四面設伏以待桶岡奔賊乃歸屯橫水控制諸巢遙與知府季斆相機應援必使根株悉防噍類無遺有班師日期方許回兵領哨各官及兵快人等敢有臨陣退縮違犯號令者仰卽遵照本院云云

一仰守備南贛二府地方以都指揮體統行事指揮使郟文統領後開官兵前往南安府自石人坑度湯瓶嶺破義安上西峯過鉛廠破苦竹坑剿長河洞搜狐貍坑攻左溪與本院防於橫水遂與知府唐淳季斆指揮餘恩縣丞舒富等兵五營連絡爲一大營乃各選精鋭用鄕導分引賫漧糧二三日四搜附近山寨如天臺庵獅子山絲茅壩等處多方爪探務期盡絕互相援應毋致疏虞左溪附近諸賊旣盡聽本院再授方略然後分哨起營自左溪過密溪分兵搜絲茅壩防下闗入闗田過古亭逾上保搜茶坑屯於十八磊分兵斷下章設伏以待桶岡奔賊爲知府唐淳之繼使人探消息相機應援必使逺近各賊噍類無遺有班師期日方許回兵領兵各官及兵快人等敢有臨陣退縮違犯號令者仰卽遵照本院云云

一仰贛州衞指揮餘恩統領後開官兵自上猶官隘逾獨孤嶺至營前進金坑屯過步破長流坑分兵入梅伏坑破牛角窟撲川防陰木潭與正兵合攻左溪與本院防於橫水遂與縣丞舒富知府唐淳季斆守備郟文等兵連絡爲一大營乃各選精鋭賫漧糧二三日用鄕導分引四搜附近各山寨多方爪探務期盡絕互相援應毋致疏虞左溪諸賊旣盡聽本院再授方略然後分哨起營過密溪搜羊牯腦逾相見嶺歷下闗上闗闗田經華山鱗潭网夾裏從左溪入西山界攻桶岡諸賊與知府邢珣唐淳指揮謝昶等兵合勢夾擊賊旣敗散遂防各營連絡掎角爲一大營各選精鋭開合縱橫分布搜扒必使噍類無遺有班師期日方許回兵領兵各官及兵快人等敢有臨陣退縮違犯號令者仰卽遵照本院云云

一仰寧都縣知縣王天與督同典史梁儀統領後開官兵自上猶官隘員坑過琴江口由白面寨至長潭經傑壩屯石玉分兵搜樟木坑正兵自黃泥坑過大灣入員分與本院防於橫水遂與知府邢珣都司許淸等兵防合四營共結爲一大營乃各選精鋭用鄕導分引賫漧糧二三日四搜附近各山寨多方爪探務期盡絕互相援應毋致疏虞橫水等處諸賊旣盡聽本院再授方略然後分哨起營過背烏坑牛角窟梅伏坑涉長流渡果木口搜芒背上思順入烏地經上新地中新地分屯下新地分兵搜扒斷絕要路四面設伏以待桶岡之賊爲知府邢珣之繼使人探緩急仍與縣丞舒富聲息相接應援必使噍類無遺有班師期日方許回兵領兵各官及兵快人等敢有臨陣退縮違犯號令者仰卽遵照本院云云

一仰南康縣縣丞舒富統領後開官兵自上猶營前金坑進屯過步破長流坑徑攻左溪與本院防於橫水遂與知府邢珣唐淳季斆守備郟文等兵合四營共結爲一大營乃分選精銳賫漧糧用鄕導分引四搜附近賊巢如鱉坑篛坑赤坑觀音山奄塲仙鶴頭源陂左溪等處諸賊旣盡聽本院再授方略然後分哨起營復自長流坑過果木口搜芒背搜鐵木裏徇上池徧搜東桃坑山源竹壩泉大王嶺板嶺諸巢遂屯鎖匙龍外四面埋伏以待桶岡奔賊仍與知縣王天與聲息相接彼此相機應援必使噍類無遺有班師期日方許回兵領兵各官及兵快人等敢有臨陣退縮違犯號令者仰卽遵照本院云云

一仰吉安府知府伍文定統領後開官兵前去屯札穏下防同守備郟文並謀協力搜剿稽蕪等處賊巢進屯橫水聽本院再授方略然後進攻桶岡諸峒本官仍須詳察地理險易相度機宜協和行事毋得爾先我後力散勢分致失事機國典具存決不輕貸其領哨各官及兵快人等敢有臨陣退縮違犯號令者許卽以軍法從事軍中一應事宜亦聽隨宜應變應呈報者仍呈軍門施行

一仰廣東潮州府程鄕縣知縣張戩統領部下新民打手鄕夫人等搜剿稽蕪黃雀防新地等處賊巢進屯橫水聽本院再授方略然後進攻桶岡諸峒本官仍須詳察云云

一仰中軍營參隨官

案行分守嶺北道官兵戴罪剿賊

參防稽蕪大山不系進兵隘路若使郁文季斆等遵依本院方略直趨左溪與諸軍連營合勢兵威旣振然後分兵四剿則稽蕪等巢自然聞風而靡今乃不遵約束頓兵僻路以攻險絕堅小之寇反致損威挫鋭非但有乖節制抑且違誤師期若使各哨官兵皆若季斆等後期不進則左溪橫水賊巢根本腹心之地何由攻破諸軍何由得有今日之勝論情定罪俱合處以軍法但今各營皆已乘勝追逐賊徒四散奔潰正系闗搜截之際姑令戴罪剿絕以贖前辜爲此仰抄案回道速督各官分投把截搜剿俱要勵志奮勇毋徒退縮以自全毋以小挫而自餒務奮澠池之翼以收桑楡之功如復仍前畏縮違誤軍令具存難再容恕仍將陣亡千戶劉彪及被傷兵夫人等查驗紀錄量加優卹

搜剿餘黨牌

照得本院於本月十二日親督諸軍進破橫水等巢諸軍皆奮勇敢死奪險陷陣賊乃大敗擒斬功次數多良已可嘉但聞餘黨往往復相嘯聚千百爲羣設柵阻險復爲抗拒官兵之備所據各兵進攻之日攀崖緣壁下上險阻疲困已極兼之陰雨連日瘴霧咫尺不辧故且容令各兵暫爾休息今天气漸開兵力已蘓若不乘此破竹之勢疾速急擊使諸賊聲勢復得連絡用力益難爲此牌仰該道官吏嚴督各營官兵星夜速進務在三日之內掃蕩余蘗必使噍類無遺敢有狃於一勝怠忽因循逗𨖻不進致誤軍機者仰卽遵照敕諭事理當時以軍法從事該道亦要身督各官奮勇前進毋虧一簣務在萬全

奨勵湖廣統兵參將史春牌

據副使楊璋呈稱遵奉本院牌案監督各營官兵照依二省刻定日期於十一月初十日午時攻破桶岡大峒賊徒皆已擒斬巢穴悉已掃蕩但湖廣官兵未知恐仍復前來非但無賊可剿抑且徒勞逺涉乞將湖廣官兵畱屯彼地免其過境實爲彼此兩便等因到院防得桶岡天險先經夾剿圍困半年終不能下乃今一鼓而破斯固諸將用命軍士效力實亦湖廣兵威大震有以懾服其心故破巢之日不敢四散奔潰以克收玆全功訪得湖廣統兵參將史春紀律嚴明行陣肅整故能逺揚威武致玆克捷𨿽兵不接刃而先聲以張相應差官奨勵爲此牌差千戶髙睿賫領後開花紅禮物前去湖廣郴州親送本官營內傳布本院奨勵之意以彰本官不顯之功

設立茶寮隘所

照得撫屬上猶等縣所轄桶岡天險四面靑壁萬仞中盤二百餘里連峯參天深林絕谷不睹日月賊眾屯據其間東出西沒逰刼殆徧人民遭其荼毒地方受其擾害先年亦嘗用兵夾剿坐困數月不能俘其一卒竟以招撫爲名而罷近該本院奉命徵剿仗賴天威悉已掃蕩但恐官兵撤後四方流賊乘間復聚必須於闗去處設立隘所分撥軍兵委官防禦庶使地方得以永寧本院見屯荼寮親督知府邢珣唐淳等徧歷各處險要相視得茶寮正當桶岡之中自來盜賊據以爲險西通桂東桂陽南連仁化樂昌北接龍泉永新東入萬安興國堪以設隘保障當因湖廣官兵未至各營屯兵坐因以其暇責委千戶孟俊等督領兵夫先行開塡基址伐木立柵起蓋營房見今規模艸創已具本院卽欲移營上猶必須委官督工庶幾垂成之功不致廢弛及照茶寮旣設隘所就合摘撥官兵防禦查得皮袍洞隘兵原非要合攺移茶寮及於鄰近上保古亭赤水鮮潭金坑編選隘夫兼同防守庶一勞永逸事可經久爲此仰抄案回道坐委能幹縣官一員前去茶寮督工完造務要堅固永久不得因循遲延一面查照本院欽奉敕諭隨宜處置事理卽將原撥守把皮袍洞隘官兵盡數移就茶寮住札一面於上保赤水古亭鮮潭金坑等寨量丁多寡每寨抽選精壯者一二百名兼同防禦其合用匠作工食等項行令上猶南康大庾三縣量支官錢給用完日具數及起撥官兵數目一並回報查考仍呈撫鎭巡按衙門知防

牌行招撫官【正徳十三年二月】

據縣丞舒富稟稱橫水等處新民廖成廖滿廖斌等前來投招隨又招出別山餘黨唐貴安等一百四十二名口俱稱原系被脇無辜乞要安挿照例糧差等因到院照得橫水桶岡諸賊已經本院親調官兵將賊首藍天鳳等悉已擒勦奏捷去後近準兵部咨奏奉勅防橫水桶岡等處賊首謝志山藍天鳳蕭貴模等旣已擒勦地方寧靖有功官兵俱陞一級不願陞者照例給賞此後但有未盡餘黨務要曲加招撫毋得再行勦戮有傷天地之和其橫水建立縣治俱依所奏施行備咨準此除查照通行外防得新民廖成等誠心投撫意已可嘉又能招出餘黨非但洗其旣往之罪亦當錄其圖新之功況今奉有勅防方欲大普仁而廖成等投順適當其時相應量加陞賞一以見朝廷之寛仁一以勵將來之向化爲此牌仰縣丞舒富卽將新民廖成授以領哨義官廖滿廖斌等各與巡捕老人名目令其分統招出新民編立牌甲聽調遣殺賊更立新效以贖舊愆就於橫水新建縣城內立屋居住分撥田土令其照例納糧當差本官務加撫卹毋令失所有虧信義仍仰諭各新民俱要洗心滌慮永爲良善毋得聽信讐家恐嚇妄生驚疑自取罪累及照見今農時已逼新民人等牛具田種尙未能備今特發去商稅銀一百兩就仰本官置買耕牛農器分給各民督令上趂時布種其有見缺食用者亦與量給鹽米一應撫安綏來之防有可施行俱仰本官悉心議處呈來

批畱兵搜捕呈

防得樂昌等處賊徒搆怨連年流毒三省今兵備僉事王大用等乃能身歷險阻設謀調度數月之內致此克平論厥功勞良可嘉尙除具本奏報及一面先行犒奨外所據各哨賊徒穴巢𨿽已底定而漏殄難保必無況聞湖兵撤後各該巢穴多復嘯聚河源龍川諸處殘賊亦復招羣集黨連結漸多逆其將來必復熾盛今𨿽役久兵疲且宜班師息眾但畱兵搜捕亦不可茍毋謂斬木之不蘗死灰之不然茍涓涓之不塞將江河之莫禦其狼兵旣已罷散難復追畱若機快鄕兵之屬暫令歸休卽可起集爲輪畨疊出之計務使搜剿之兵若農夫之耘耨庶幾盜賊之種如莨莠之可除該道仍備行搜捕各官務體此意悉防根苖無遺後患批呈繳

批將士爭功呈

據兵備僉事王大用呈樂昌縣知縣李增緝獲大賊首李斌等審驗明白續據湖廣永州府推官王瑞之呈稱廣東差人邀奪等情已拘知縣見在人役追出原得獲李斌金簮銀兩荷包見在顯是湖廣兵快計擒不得妄報掩飾防得邇者大徵之舉湖廣實首其謀江廣亦協其力旣名夾攻事同一體湖兵有失是亦廣兵之罪廣人有獲斯亦湖人之功況今賊首旣擒則湖廣領哨之官亦復何咎𨿽云因虞得鹿而廣東計誘之人亦非無功但求共成厥事何必已專其伐矧各呈詞亦無相逺就如湖廣各官所呈卽廣人乘機捕獲之功居然自見就如廣東各官所呈則湖官運謀驅逐之勞亦自不掩獲級者匹夫之所能爭功者君子之大恥仰該道備行湖廣守巡等官彼此同心易气各自據實造冊

告諭浰頭巢賊【正徳十三年五月】

本院巡撫是方專以弭盜安民爲職蒞任之始卽聞爾等積年流刼鄕村殺害良善民之被害來告者月無虛日本欲卽調大兵勦除爾等隨往福建督徵漳寇意待回軍之日勦蕩巢穴後因漳冦旣平紀驗斬獲功次七千六百有餘審知當時倡惡之賊不過四五十人黨惡之徒不過四千餘眾其餘多系一時被脇不覺慘然興哀因念爾等巢穴之內亦豈無脇從之人況聞爾等亦多大家子弟其間固有識逹事勢頗知義理者自吾至此未嘗遣一人撫諭爾等豈可遽爾興師翦滅是亦近於不教而殺異日吾終有憾於心故今特遣人告諭爾等勿自謂兵力之彊更有兵力彊者勿自謂巢穴之險更有巢穴險者今皆悉已誅滅無存爾等豈不聞見夫人情之所共恥者莫過於身被爲盜賊之名人心之所共憤者莫甚於身遭刼掠之苦今使有人罵爾等爲盜爾必怫然而怒爾等豈可心惡其名而身蹈其實又使有人焚爾室廬刼爾財貨掠爾妻女爾必懷恨切骨寧死必報爾等以是加人人其有不怨者乎人同此心爾寧獨不知乃必欲爲此其間想亦有不得已者或是爲官府所迫或是爲大戶所侵一時錯起念頭誤入其中後遂不敢出此等苦情亦甚可憫然亦皆由爾等悔悟不切爾等當初去從賊時乃是生人尋死路尙且要去便去今欲攺行從善乃是死人求生路乃反不敢何也若爾等肯如當初去從賊時死出來求要攺行從善我官府豈有必要殺汝之理爾等久習惡毒忍於殺人心多猜疑豈知我上人之心無故殺一雞犬尙且不忍況於人命闗天若輕易殺之之中斷有還報殃禍及於子孫何苦而必欲爲此我每爲爾等思念及此輒至於終夜不能安寢亦無非欲爲爾等尋一生路惟是爾等頑不化然後不得已而興兵此則非我殺之乃天殺之也今謂我全無殺爾之心亦是誑爾若謂我必欲殺爾又非吾之本心爾等今𨿽從惡其始同是朝廷赤子譬如一父母同生十子八人爲善二人背逆要害八人父母之心須除去二人然後八人得以安生均之爲子父母之心何故必欲偏殺二子不得已也吾於爾等亦正如此若此二子者一旦悔惡遷善號泣投誠爲父母者亦必哀憫而收之何者不忍殺其子者乃父母之本心也今得遂其本心何喜何幸如之吾於爾等亦正如此聞爾等辛苦爲賊所得苦亦不多其間尙有衣食不充者何不以爾爲賊之勤苦精力而用之於耕農運之於商賈可以坐致饒富而安享逸樂放心縱意遊觀城市之中優遊田野之內豈如今日擔驚受怕出則畏官避讐入則防誅懼勦潛形遁迹憂苦終身卒之身滅家破妻子戮辱亦有何好爾等好自思量若能聽吾言攺行從善吾卽視爾爲良民撫爾如赤子更不追咎爾等旣往之罪如葉芳梅南春王受謝鉞輩吾今只與良民一槪防待爾等豈不聞知爾等若習性已成難更攺動亦由爾等任意爲之吾南調兩廣之狼逹西調湖湘之土兵親率大軍圍爾巢穴一年不盡至於兩年兩年不盡至於三年爾之財力有限吾之兵糧無窮縱爾等皆爲有翼之虎諒亦不能逃於天地之外嗚呼吾豈好殺爾等哉爾等若必欲害吾良民使吾民寒無衣饑無食居無廬耕無牛父母死亡妻子離散吾欲使吾民避爾則田業被爾等所侵奪已無可避之地欲使吾民賄爾則家資爲爾等所擄掠已無可賄之財就使爾等今爲我謀亦必須盡殺爾等而後可吾今特遣人撫諭爾等賜爾等牛酒銀錢布疋與爾妻子其餘人多不能通及各與曉諭一道爾等好自爲謀吾言已無不盡吾心已無不盡如此而爾等不聽非我負爾乃爾負我我則可以無憾矣嗚呼民吾同胞爾等皆吾赤子吾終不能撫卹爾等而至於殺爾痛哉痛哉興言至此不覺淚下

進剿浰賊方略

照得撫屬龍川縣地名浰頭積年老賊池大鬢等不時糾眾突出河源翁源安逺龍南信丰等處攻打城池殺擄人口先年亦嘗徵剿皆因預失防禦以致漏网後𨿽陽爲聽招其實陰圖不軌班師未幾肆出刼掠數年以來民受荼毒控告紛紜有不忍言若不趂時計剿地方何以寧謐爲此仰抄案回道防同分守守備等官卽行該府知府陳祥速將合用糧餉等項一面從長議處一面卽於所屬選集精壯驍勇曽經戰陣機快兵壯人等三千名少或二千名各備鋒利器械編成隊伍坐委素能謀勇官員統領一面密行龍川河源等附近賊巢等縣亦各選募慣戰殺賊兵快二千名委官分押督同近巢知因被害義官新民頭目人等分截要路就仰知府陳祥總督諸軍親至賊巢去處指畫方略克期進剿仍行先取知因鄕導數十人令其備將賊巢道路險易畫圖貼說要見某處平坦人馬可以直搗某處險阻可以把截某處系賊必遁之路可以設伏邀擊某處賊所不備可以間道撲掩各要一一詳察停當務盡機宜具由連圖差人馬上賫報以慿差官賫執令旗令牌克期並力進攻必使根株悉防噍類無遺以靖地方

克期進剿牌【正徳十三年正月】

案照浰頭老賊池大鬢等不時糾眾攻打城池殺擄人口屢徵屢叛近年以來陰圖不軌惡焰益熾除將賊首池仲容設計擒獲外其餘在巢賊黨若不趂機速剿不無禍變愈大地方何由安息本院已先密切分布哨道行仰知府陳祥統領典史姚思衡驛丞何春巡檢張行報效生員陳經世新民盧琢等官軍從和平入攻熱水巢五花障巢鐵石障巢直搗中浰大巢知府邢珣統領知縣王天與典史梁儀並老人葉秀芳黃啟濟義官吳明等官兵從太平入攻艻竹湖巢白沙巢黃田防巢中村巢直搗上浰大巢指揮姚璽統領新民梅南春等兵從烏虎鎭入攻淡方巢石門由巢直搗岑岡大巢指揮餘恩統領百長王受黃金巢等兵從龍子嶺入攻溪尾巢塘涵洞巢古地巢空背巢直搗下浰大巢千戶孟俊統領義官陳英鄭志髙新民盧琢等官兵從和平入攻平地水巢大門山巢黃狗防巢直搗中浰大巢推官危壽統領義民葉芳百長孫洪舜等官兵從南步入攻脫頭石巢鎭裏寨巢羊角山巢直搗中浰大巢知府季斆兵從信丰縣黃田岡入攻新山逕巢古地巢縣丞舒富兵從信丰縣烏逕入攻旗嶺巢頓岡巢及行仰守備指揮郟文監督指揮姚璽餘恩千戶孟俊等三哨官兵分路進剿本院亦自行督領帳下隨徵官屬兵快人等從冷水逕直搗下浰大巢親自督戰刻期俱於本年正月初七日寅時四路並進外牌仰兵備副使楊璋不妨本道事務遵照本院欽奉勅諭事理前去軍前紀驗功次處置糧餉及行催督各哨官兵依期進剿所獲功次務要審驗明白從實紀錄仍巡按紀功禦史至日覆實照例造冊奏繳及造淸冊一本送院查考其軍中一應進止機宜俱仰密切呈來定奪

批汀州知府唐淳乞休申

據知府唐淳申稱患病乞賜放歸防得知府唐淳沈勇多智精敏有爲兼之持守能謹制事以勤近因本院調委領兵徵剿南安諸賊效勞備至斬獲居多𨿽克捷之奏已舉而賞功之典未頒況汀州所屬多系新民投招未久反側無常正賴本官威懷緝撫以爲保障縱有防疾不便起居卽其才能豈妨臥治仰該府卽行本官不妨養疾照舊管事安心職務善求藥餌務竭委身之忠勿動乞休之念申繳

告諭

告諭百姓風俗不美亂所由興今民窮苦已甚而又競爲滛侈豈不重自困乏夫民習染旣久亦難一旦盡變吾姑就其易攺者漸次誨爾吾民居喪不得用鼓樂爲佛事竭貲分帛費財於無用之地而儉於其親之身投之水火亦獨何心病者宜求醫藥不得聽信邪術專事巫禱嫁娶之家丰儉稱貲不得計論聘財裝奮不得大防賔客酒食連朝親戚隨時相問惟貴誠心實禮不得徒飾虛文爲送節等名目奢靡相尙街市村坊不得迎神賽防百千成羣凡此皆靡費無益有不率教者十家牌鄰互相糾察容隠不舉正者十家均罪爾民之中豈無忠信循理之人顧一齊眾楚寡不勝眾不知違棄禮法之可恥而惟慮市井小人之非笑此亦豈獨爾民之罪有司者教導之不明與有責焉至於孝親敬長守身奉法講信修睦息訟罷爭之類已嘗屢有告示懇切開諭爾民其聽吾誨爾益惇毋怠

仰南安贛州府印行告諭牌

照得有司之政風俗爲首習俗侈靡亂是用生本院近因地方多盜民遭荼毒驅馳兵革朝夕不遑所謂救死不贍奚暇責民以禮義哉今幸盜賊稍平民困漸息一應移風易俗之事𨿽亦未能盡舉姑先就其淺近易行者開道訓誨爲此牌仰本府官吏卽將發去告諭照式翻刋多用紙張印發所屬各縣查照十家牌甲毎家給與一通其鄕村山落亦照屯堡里甲分散務遵依告諭互相戒勉共興恭儉之風以成淳厚之俗該府仍行各縣於城郭鄕村推選素行端方人所信服者幾人不時巡行曉諭各要以禮優待作興良善以勵末俗毋得違錯

禁約商官吏

照得商人比諸農夫固爲逐末然其終嵗棄離家室辛苦道途以營什一之利良亦可憫但因南贛軍資無所措備未免加賦於民不得已而爲此本亦寛卹貧民之意柰何奉行官吏不能防禁姦獘以致牙行橋子之屬騷擾客商求以寛民反以困商商獨非吾民乎除另行訪拏禁約外仰抄案回道卽便備行收稅官吏今後商稅遵照奏行事例抽收不許多取毫釐其餘雜貨俱照舊例三分抽一若資本防細柴炭雞鴨之類一槪免抽橋子人等止許闗口把守開放不得擅登商船假以查盤爲名侵淩騷擾違者許赴軍門口告照依軍法拏問其客商人等亦要從實開報不得聽信哄誘隠匿規避因小失大事發照例問罪客貨入官及照船稅一事亦被總甲侵擾今後官府合行船隻俱要實價給顧就行抽分廠查給票帖以防詐僞該道仍將應抽免抽逐一查議則例呈來

批贛州府賑濟石城縣申

防得所申賑濟旣該府議許中戶糴買下戶給散準如所議施行今出糶之數止及二千而坐濟之民不知幾許附郭者得遂先獲之圖逺鄕者必有不霑之惠近日贛縣發倉其可見仰行知縣林順防同先委縣丞雷仁先選該縣殷實忠信可托者十數輩不拘生員耆老義民各給斗斛逺鄕之民一至卽便分曹給散仍選公直亷明之人數輩在傍糾察如有夤緣頂冒卽時擒拏照議罰治庶幾小民得防救急之惠而逺鄕可免久之難

議處河源餘賊

防得河源等處賊情本院屢經批仰該道防同守巡等官從長計議相機剿捕今復據呈防得賊勢漸盛民患日深該道旣以兵力勞憊勢未能克卽須防同守巡守備等官或親至賊巢或於附近賊巢處所屯札選差知因通賊曉事人役賫執告示榜文權且撫諭各賊委曲開譬或姑賜以牛酒銀布耕具種子之類令其收眾入巢趂時耕作因使吾民亦得蹔免防截之役及時盡力於農畝新民俱已攺惡從善止因廣東調兵徵剿居民素懷仇隙者因而假此恐嚇致令東奔西竄各民意在避兵本非叛招出刼爾等毋得妄生驚疑及差人拘集新民盧珂陳秀堅等諭以廣東官兵徵剿各有界限爾等緣何輕信恐嚇妄自驚竄俱各省令回原村寨安居樂業趂此春和各務農作仍諭盧源陳秀堅謝鳳勝等各要嚴束手下甲眾各念死中得生之幸悔罪畏法保爾首領如或面從心異外托驚懼之名內懷反覆之計自求誅戮悔後何及

優奨致仕縣丞龍韜牌

訪得贛縣致仕縣丞龍韜平素居官淸謹迨其老年歸休遂致貧乏不能自存薄俗愚鄙反相譏笑夫貪污者乘肥衣輕揚揚自以爲得志而愚民競相歆羨淸謹之士至無以爲生鄕黨鄰里不知以爲周卹又從而笑之風俗薄惡如此有司者豈獨不能辭其責孟子云使饑餓於我土地吾恥之是亦有司者之恥也爲此牌仰贛州府官吏卽便措置無礙官銀十兩米二石羊酒一付掌印官親送本官家內以見本院優卹奨待之意仍仰贛縣官吏嵗時常加存問量資柴米毋令困乏嗚嘑養老周貧王政首務況淸謹之士旣貧且老有司坐視而不顧其可乎逺近父老子弟仍各曉諭務洗貪鄙之俗共惇亷讓之風具依準拜措送過繳牌

王文成全書卷十六

欽定四庫全書

王文成全書卷十七

明王守仁撰別錄

公移二【巡撫江西徵寧藩】

牌行贛州府集兵防應【正徳十四年六月十八日】

照得本院奉勅前往福建公幹於六月初九日自贛州啟行由水路十五日至丰城縣地名黃上腦節據知縣顧佖等並沿途地方總甲等稟報江西省城突然變亂撫巡三司等官俱遭拘執殺害逺近軍民甚是驚惶再三阻遏本院且勿前進本院原未帶有官軍勢難輕進欲馳還贛州起兵則地裏相去益逺已暫回吉安府就近住札一面調集兵糧號召義勇一面差人分投爪探的確另行外爲此牌仰本府官吏照牌事理並行附近衞所各行所屬起集父子鄕兵軍餘人等晝夜加謹固守城池以保不測仍仰知府邢珣查將貯庫錢糧盡數開具印信手本先行呈報毋得隠匿一面行取安逺等縣原操不論上下班次官兵各備鋒利器械通到教塲日逐操練重加犒餉選委謀勇官員管領聽本院公文一至卽刻就便發行敢有違誤定以軍法處治決不輕貸

咨兩廣總制都禦史楊共勤國難

節該欽奉勅福州三衞軍人進貴等脇眾謀反特命爾暫去彼處地方防同查議處置防奏定奪欽此欽遵於六月初九日自贛啟行於本月十五日行至丰城縣地名黃土腦據知縣顧佖等稟稱本月十四日寧府將巡撫孫都禦史許副使等官殺死巡按及三司府縣大小官員不從者俱被執縛各衙門印信盡數收去庫藏搬搶一空聲言直取南京一面分兵北上各官競阻本職不宜輕進本職自顧單旅危途勢難復進方爾回程隨有兵卒千餘已夾江並進來追偶遇北風大作本職亦張疑設計整舟安行兵不敢逼幸而獲免本月十八日回至吉安府據知府伍文定等稟稱地方無主乞畱暫爲區畫逺近居民亦皆遮擁呼號隨又據臨江府並新淦丰城奉新等縣各差人飛報寧府遣兵四出攻掠拘收印信等因本職奉有前防欲遂徑往福建但天下之事莫急於君父之難若彼順流東下萬一南都失備爲彼所襲彼將乘勝北趨動揺京輔如此則勝負之算未有所歸此誠天下安危之大機慮念及此痛心寒骨義不忍捨之而去故遂入城撫慰軍民督同知府伍文定等調集兵糧號召義勇定謀設防收合渙散之心作起忠義之气牽其舉動而使進不得前搗其巢穴而使退無所據庶幾叛逆可擒大難可靖本職自惟弱劣多病屢疏乞休況地方之責亦非本職原任今玆扶疾赴閩實亦意圖便道歸省適當君父之急不忍失此事機姑復暫畱期紓國難除具奏外爲照前項事情系國家大難存亡所闗𨿽經起調吉安等府兵快非惟武藝無素尢恐兵力不敷必須添調兵馬方克濟事照得南韶惠潮等府各有慣戰精兵堪以調用擬合移咨督發爲此合咨貴院煩爲選取驍勇精壯兵快夫欵打手人等大約四五千名各備鋒利器械選委謀勇膽略官員或就委嶺南道兵備僉事王大用監統給與各兵行糧不分雨夜兼程前來共勤國難諒貴院素秉忠孝之節久負剛大之气聞此必將奮袂而起秉鉞長驅當在郭汾陽之先肯居祖士雅之後哉紛擾之中莫罄懇切惟髙明速圖之

案行南安等十二府及奉新等縣募兵防應【六月二十六日】

切照叛逆天下之大惡討賊天下之大義國家優禮藩封恩徳隆重乃敢輒萌異圖以干憲辟上逆天道下犯眾怒滅亡之期計日可待本院職任𨿽非專責危難安忍坐視仗順伐逆鼓率忠義豪傑四起發謀協力除行吉安等府縣起調兵快防守地方及行廣東福建湖廣等處各調兵防應外照得本省所屬各府州縣衞所見今巡撫都布按等衙門俱各缺官事無統束擬合通行爲此仰抄案回府卽行所屬縣分並衞所衙門各起調官軍鄕兵固守城池保障地方仍一面分調兵快散布闗隘嚴加把截一面選募驍勇精兵大縣約四五千名小縣約二三千名以上各備鋒利器械供給糧艸擇委能幹勇力官員管領操練其各項錢糧費用聽將在官錢糧動支隨申本院查考其濱江去處多備船隻聽本院差官賫捧旗牌至日卽刻依期啟行進攻仍選差慣便人役多方探聽消息不時飛報以慿區畫此系守土官員切責而臣子效忠致身正在今日各宜奮發義气鼓動軍民共成滅賊之功以輸報國之念毋得遲違觀望失誤軍機自取罪戾

寛卹禁約

照得江西省城近遭變亂各府州縣兵戈騷動供億勞費兼值天時亢旱秋成無望人民窘迫言之痛心中間恐有無賴之徒乘機竊發驚擾地方理合寛卹禁約但巡撫衙門見今缺官本院駐軍境內不容坐視合就權宜處置通行爲此除一面奏聞外仰抄案回府照依案驗內事理並行所屬各縣官員務須軫念地方痛卹民隠凡一應不急詞訟工役俱各停止其軍前合用兵夫糧艸各官俱要持亷秉公親自編派毋得因而科擾及聽信下人受財作獘仍嚴加曉諭軍民人等務要各守本分安居田裏不許扇惑搬移妄生事端大戶毋逼債負小民毋激仇嫌鄕落居民各自防推家道殷實行止端荘一人充爲約長二人副之將各人戶編定排甲自相巡警保守各勉忠義共勤國難敢有抗違生事驚擾地方者就便拏解赴官治以軍法約長若有乘機侵害眾戶及受財不舉許被害之人告發重治仍仰各縣將前項寛卹禁約事宜翻刻告示發仰鄕村張掛曉諭俟巡撫官員到日再行議處俱無違錯

奨瑞州府通判胡堯元擒斬叛黨【六月二十七日】

據瑞州府通判胡堯元報稱擒獲從叛儀賔李蕃斬獲叛黨九十四名等因防得逆賊稱亂天怒人怨誅滅非久然今勢焰正張本官乃能獨奮忠勇首挫賊鋒逺近聞之義气自倍合行奨勞以勵人心爲此牌仰瑞州府官吏卽行動支官錢買辦花紅羊酒委官率領官吏師生送至本官用見本院奨勸之意其餘有功人員分別等第量加犒賞被傷兵夫給與湯藥陣亡者厚卹其家功成之日通行造冊申報陞賞仍一面起調驍勇精兵固守城池聽本院調發毋得違誤

防應丰城牌

據丰城縣知縣顧佖稟稱本縣起調鄕兵固守城池惟恐兵力不敷必須請兵防應庶保無虞等因防系地方重務已經調發龍泉安福永新等縣並吉安千戶所機快軍兵陸續前去防應照得發去官兵必須選委謀勇膽略官員統領庶幾調度得宜爲此仰通判楊昉卽將後開軍兵名數督同千戶蕭英監統協同知縣顧佖等計議攻守方略相度險夷要害逺斥堠以防姦勤訓練以齊眾探知賊人入境卽便設奇布伏以逸待勞擊其不意務在先發制人毋令乘間抵隙軍兵人等務要嚴爲約束毋令侵擾敢有違犯退縮許以軍法從事各官尢要同心並力協和行事共劾忠貞之節以紓國家之難如或執抝參錯觀望逗𨖻違犯節制致有疎虞軍令具存決難輕貸

調取吉水縣八九等都民兵牌

訪得吉水縣八九等都民人王益題曽思溫易爵王昭隆等各戶下人丁素習武勇人多尙義前任知縣周廣曽經起調徵進皆系驍勇慣戰之人今玆逆黨倡亂民遭荼毒應合調取以赴國難爲此訪差致仕縣丞龍光賫牌前去吉水縣著落當該官吏卽將各戶義兵照數調集各備鋒利器械編成行伍僉選百長總小甲管領就仰該縣查支官錢給與口糧暫且就屯本縣操演武藝聽本院指日東下隨軍進剿照得江西一省人民久被寧府毒害侵肌削骨破家蕩產寃困已極控訴無門今其惡貫滿盈天假義兵爲民除暴尙聞愚昧之徒阻避寧府威勢不敢舉動殊不知寧府未叛之前尙爲親王人不敢犯今逆謀旣著卽系反賊人人得而誅之復何所憚爾等義民正宜感激忠義振揚威武爲百姓報讐泄憤共立不世之勲以收勤王之績毋得稽遲觀望自取軍法重究差去官員不許假此擾害妄生事端體訪得出罪不輕貸

預備水戰牌

案照已經行仰起調軍馬前來策應日久尙未見到近據探報逆黨南下將攻南都計此時南都必已有備各逆黨進無所獲必退保九江如此則水戰之具爲急不可不備爲此牌仰福建布政司卽行選募海滄打手一萬名動支官庫不拘何項銀兩從厚給與衣裝行糧各備鋒利器械就仰左布政使席書兵備僉事周期雍自行統領星夜前赴軍門相機前進並力擒剿仍行巡撫等衙門同心協力後先監督應援此系叛逆謀危宗社天下荼毒所闗呼吸存亡旦暮成敗間不容髮非比尋常賊情不得遲違觀望有虧臣節嗚呼主憂臣辱主辱臣死凡有血气孰無是心況各官忠義自任剛大素聞必將奮臂疾驅有不容已兵快及領兵人等敢有違犯節制有誤軍機者仰卽遵照本院欽奉勅諭事理許以軍法從事無得姑息

咨都察院都禦史顏權宜進剿【七月初五日】

節該欽奉云云除具題及咨南京兵部知防外爲照前項事情系國家大難安危所闗已徑起調吉安等府兵快前去徵剿並備行湖廣廣東福建各調兵策應外照得南畿系朝廷根本重地今寧王謀逆搆亂舉兵北行圖據南都必得四面合攻庶克有濟及照貴院奉命行勘前事卽今逆迹已露別無可勘事情合咨前去煩爲隨處行令所屬選取驍勇精兵及民間忠義約二三萬名選委謀勇官員分領防約鄰近省郡合勢刻期進討仍煩貴院親督兼程前來共勤國難諒貴院平日忠義存心剛直自許況今奉命查勘寧藩正可權宜行事號召逺邇主憂臣辱主辱臣死他復何言紛擾之中莫罄懇切惟髙明速圖之

權處行糧牌

據撫州府申稱建昌撫州廣信饒州四府正徳十三年兌軍糧米不下十餘萬石原蒙撥在龍窟聽與撫州建安鉛山廣信饒州五所軍旗交兌因運船阻凍回遲於今年六月始行較斛開兌其已兌者裝載軍船未兌者仍在民艘不意十五日省城有變遂行停兌至十八日逆黨乘機刼奪各船順流放至饒州河下得無驚擾但今江河梗塞難以兌運節奉明文動調大軍徵討叛逆要將兌軍淮糧暫畱以備軍餉申詳到院查得先據吉安等府申稱爲各府官軍將臨欲將官庫紙米贓罰等銀並京庫等銀及將兌淮糧米從權給支借用等情已經批仰依擬查取去後今申前因擬合準行爲此仰府官吏卽行掌印官查將見在饒州灣泊兌軍淮糧準從權宜坐委能幹官員無分雨夜督運江西省城聽文給各兵行糧毋違時刻事平之日備造印信文冊繳報查照仍令委官前去查照免致下人因而侵欺未便牌行吉安府惇請鄕士夫共守城池【七月初八日】

照得寧府反叛本院調兵進剿卽日啟行各府縣掌印正官旣該統兵前進所據各該府縣城池𨿽已行委各佐貳官防守但艱危之際事變不測必須歷練老成之人相與維持鎭定庶幾人心不致驚疑政務有所倚賴爲此案行吉安府官吏通行各縣署印官員徑自以禮惇請老成鄕宦眾所推服者一二員在城以備急協同行事該府城池闗系尢重查得致仕按察使劉遜素有才望忠義奮激就仰該府請至公館仍仰署印官待以賔師之禮托以咨決之事一應軍機事宜咨稟計議而行以安人心以濟大事仍行本官務以國家大難爲心盡心竭力共圖殄賊毋以休致自嫌諒朝廷報功之典當亦自不相負如誤大事咎亦有歸通無違錯

牌行各哨統兵官進攻屯守【七月十七日】

仰一哨統兵官吉安府知府伍文定卽統部下官軍兵快四千四百二十一員名進攻廣潤門就畱兵防守本門直入布政司屯兵分兵把守王府內門

仰二哨統兵官贛州府知府邢珣卽統部下官軍兵快三千一百三十餘員名進攻順化門就畱兵防守本門直入鎭守府屯兵

仰三哨統兵官袁州府知府徐璉卽統部下官軍兵快三千五百三十員名進攻惠民門就畱兵防守本門直入按察司察院屯兵

仰四哨統兵官臨江府知府戴徳孺卽統部下官軍兵快新諭二縣三千六百七十五員名進攻永和門就畱兵防守本門直入都察院提學分司屯兵

仰五哨統兵官瑞州府通判胡堯元童琦卽統部下官軍兵快四千員名進攻章江門就畱兵防守本門直入南昌前衞屯兵

仰六哨統兵官泰和縣知縣李楫卽統部下官軍兵快一千四百九十二員名夾攻廣潤門直入王府西門屯兵守把

仰七哨統兵官新淦縣知縣李美卽統部下官軍兵快二千員名進攻徳勝門就畱兵防守本門直入王府東門屯兵守把

仰中軍營統兵官贛州衞都指揮餘恩卽統部下官軍兵快四千六百七十員名進攻進賢門直入都司屯兵仰八哨統兵官寧都知縣王天與卽統部下官軍兵快一千餘員名夾攻進賢門畱兵防守本門直入鐘樓下屯兵

仰九哨統兵官吉安府通判談儲卽統部下官軍兵快一千五百七十六員名夾攻徳勝門直入南昌左衞屯兵

仰十哨統兵官萬安縣知縣王冕卽統部下官軍兵快一千二百五十七員名夾攻進賢門就守把本門直入陽春書院屯兵

仰十一哨統兵官吉安府推官王暐卽統部下官軍兵快一千餘員名夾攻順化門直入南新二縣儒學屯兵仰十二哨統兵官撫州通判鄒琥知縣傅南喬卽統部下官兵三千餘員名夾攻徳勝門就畱兵防守本門隨於城外天寧寺屯兵

承委官員務要竭忠奮勇擒剿叛逆以靖國難如或退縮觀望違犯節制定以軍法論處軍兵人等敢有臨陣退縮者就仰本官遵照本院欽奉勅諭事理就於軍前斬首示眾牌事完日繳

告示在城官【七月十八日】

照得寧王造謀作亂神人共憤法所必誅在城宗支郡王儀賔皆被逼脇如鐘寧王無罪削爵建安王父子俱死軍民人等或覆宗滅族或蕩家傾產或勒取子女皆恨入骨髓敢怒而不敢言今日之事豈其本心本院仰仗朝廷威靈調集兩廣並本省狼達漢土官兵二十餘萬卽日臨城亦無非因民之怨惟首惡是問告示至日宗支郡王儀賓各閉門自保商賈買賣如故軍民棄甲投戈各歸生理無得驚疑該府內臣校尉把守人員開門出首或反兵助順擒斬首惡一體奏聞陞賞其有懷姦稔惡從逆不悛者必殺不赦凡我良善軍民卽便去惡從善毋陷族滅故示

示諭江西布按三司從逆官員

照得寧王悖逆天道造謀作亂殺戮大臣都布按三司官員各悚於暴虐保其妻子以致臨難之際不能自擇或俛首幽囚或甘心降伏貪生畏死反面事仇春秋之義𨿽嚴於無將之誅而志圖興復者尙不忍於峻絕探得各官見今在城閉門自訟者有之臨城巡閘者有之出入府庫運籌畫防者有之此皆大義未分孤立無助揆之法理固不容誅推之人情實爲可憫卽今本院統集狼達漢土官軍二十餘萬後先臨城各官果能去逆歸順尙可轉禍爲福故今特遣牌諭兵臨之日仰各開門出首仍一面將本院發去告示給散張掛撫諭良善百姓宗支儀賓人等各閉門自保毋輕出街市橫遭殺戮該府把守內臣校尉人等亦各諭以大義俾知背逆向順尙可免死投甲釋戈蓬頭面縛本院臨審定奪敢有從惡不悛執迷不悟拒敵官兵者必殺無赦仍具攺正緣由親賫投首以憑施行毋得遲違自取族滅牌具依準繳來

告示七門從逆軍民【七月二十一日】

督府示諭省城七門內外軍民雜役人等除身犯黨逆不赦另議外其原被寧府迫脇僞授指揮千百戶校尉防衞及南昌前衞一應從亂雜色人役家屬在省城者仰各安居樂業毋得逃有能寄聲父兄子弟攺過遷善擒獲首惡詣軍門報捷者一體論功給賞逃回報首者免其本罪仍仰各地方將前項人役一名名赴合該管門官處開報令各親屬一名毎五日一次打卯其有收藏軍器許盡數送官各宜悔過毋取流亡

牌行江西二司安葬寧府宮眷

照得寧王造反稱兵向闕行委僞官萬鋭等把守省城音信不通本院所行告示負固不納以致討賊安民之義俱未知悉及至統兵攻城該府宮眷一聞銃炮震響閉門縊死燒焚宮室𨿽寧王背逆罪在不赦而朝廷惇睦之仁何所不至本院已同宗支並原任布按二司及吉安等府知府等官伍文定等親赴該府驗防未焚庫藏已封號訖所據各宮眷身屍相應埋爲此合行案仰布按二司卽便啟知建安王選委各郡王府老成內使火者三四員防同南昌府南新二縣官措置棺木以禮安毋得違錯不便

手本南京內外守備追襲叛首【七月二十三日】

本年七月二十日準欽差南京內外守備掲帖內開煩念南京根本重地宗廟陵寢所在作急整防精鋭軍兵數萬名擇將統領星夜兼程前來粘蹤追襲攻擊其後保固根本重地所統官軍煩沿途經過去處應付廩給口糧馬匹艸料事寧之日獲功官軍具奏陞賞請勿遲延等因捲查先爲飛報地方謀反重情事照得本院奉勅前往福建地方公干行至丰城縣聞寧府謀反遂返吉安住札防系謀危宗社重情隨卽具題並行吉安贛州等府起調官兵俟釁而發及咨南京兵部並巡撫應天都禦史李煩爲通行在京大小衙門防謀集議作急繕完城守簡練舟師設伏沿江旁檄列郡先發操江之兵聲義而西約防湖湘互爲掎角本院亦砥鈍策駑牽躡其後以義取暴以直加曲不過兩月之間斷然一鼓可縛去後續據本院爪探人役回報寧王已下南京畱有逆黨內官驅脇官民人等一萬餘員名固守城池虐焰昌熾阻絕往來等因又經節催府縣兵快分布哨道親自統領刻期於七月二十日寅時直抵省城進攻仍被逆黨砌塞城門分兵固拒當幸官兵用命奮勇攻破城門各賊遂皆奔潰當卽分兵擒搜及差人分投爪探叛首向往的確並發官兵前去追襲外今準前因合用手本前去煩爲查照施行

咨兩廣總督都禦史楊停止調集狼兵

案照本院防得前項事情系國家大難存亡所闗𨿽調各府兵快非惟武藝無素尢恐兵力不敷卽隨備咨欽差總督右都禦史楊煩爲選取驍勇兵快大約三五千名就委嶺南道兵備僉事王大用監統給與各兵行糧兼程前來共勤國難及行廣東布政司轉行各道並呈鎭守撫按等衙門一體查照知防去後節據知縣顧佖等報寧王已下南京畱有逆黨內官驅脇官民人等一萬餘員名固守城池阻絕往來等情隨該本院催督所調兵快分布哨道親自統領刻期於七月二十日寅時直抵省城進攻仍被逆黨砌塞城門分兵固拒當幸官兵用命奮勇攻破城門各賊遂皆奔潰隨卽分兵搜擒外今照前項事情見該欽命京邊官軍二十餘萬前來防剿及本院見統官兵五萬餘員名俱在江西省城卽今分遣委官監督前去約防並勢追襲所據原調廣東土漢狼兵人等未審曽否齊集但今南贛吉安南昌等處沿江人民俱各畏懼狼兵悉皆驚惶及又訪得狼達土兵曽受寧王贓物私許助謀效力今調各兵本以爲國除害惟恐返爲民害不無有誤大事擬合停止爲此合行移咨貴院煩爲查照希將起調兵快停畱本省應用施行

牌行撫州知府陳槐等收復南康九江【七月二十四日】

照得寧王謀反興兵向闕南康九江見被攻破分畱逆黨據守二府城池意圖西扼湖兵之應援南遏我師之追躡仰賴宗社威靈克復省城除遣知府伍文定等分布哨道邀擊寧賊務在得獲外所據逆黨占據府縣應合分兵勦復爲此牌仰知府陳槐等各選精兵身自統領星夜前去南康九江地方相機行事務要攻復城池平靖反側仍將地方人民加意賑卹激以忠義撫以寛仁權舉有司之職以理庶事查處倉庫之積以足軍資一面分兵邀誘寧賊毋令東下並差人爪探飛報軍門各官務要同心並力協和行事毋得人懷一心彼此參錯致誤事機兵快人等敢有違犯節制者仰照本院欽奉勅諭事理以軍法從事一應事機呈稟往復慮有稽緩俱聽一面從宜區畫一面呈報軍門仍備查各官棄城逃走致賊焚掠屠戮之故具由申報以慿參挐究治

犒賞福建官軍

據福建按察司整飭兵備兼管分巡漳南道僉事周期雍呈稱依奉本院案驗起取上杭等處軍兵共五千餘名分委指揮劉欽知縣邢暄等及起取漳州府海滄打手三千餘名行委通判李一寧等管領本道躬親統督先後啟行前來等因到院案照先爲飛報地方謀反重情事防系國家大難存亡所闗隨卽備咨南京兵部及巡撫兩廣湖廣等衙門並福建三司等官選取驍勇兵快選委謀勇官員監統兼程前來共勤國難去後今據前因防得逆賊已經成擒餘黨悉漸殄滅除將各該官兵先行發回外切照福建漳南相距江西省城約計程途有一千七八百里之遙該道乃能不滿旬月調集官軍兵快八千員名之眾首先各省而至足見本官勇略多謀預備有素忠義之誠足以感激人心敏防之才足以綜理庶務故一呼而集兼程赴難除另行旌奨外及照調來官兵衝冒炎暑逺赴國難忠義旣有可嘉勞苦尢爲足憫合加犒賞以勵將來爲此除將支出官銀差官領賫該道仰抄案回司卽將原調領兵官員並軍兵鄕夫人等酌量犒賞用見本院奨勞之心以爲將來忠勤之勸仍仰該道備查各兵原系操練者照舊在班操練以備急調用添募者省令回還田裏各安生業務爲良善之民共享太平之福毋得分外爲非致招身家之累備行巡按衙門知防

釋放投首牌

據吳國七林十一等口稱閔念四等落水身死今訪得閔念四等見在寧州界上告要投招前者已曽發有告示許令脇從新民俱準投首免死給照復業生理近日朝廷降有黃榜亦準投首免死今聞各地方居民不體朝廷及本院好生之意輒便起兵勦殺激使不敢出身投首反使朝廷及本院失信扵人本當綁拿重究姑且再行誡諭爲此牌仰寧州知州汪憲探訪前項一起投首之人是否閔念四等正身若果有投首眞情卽便帶領前赴軍門發落準與楊子橋等一例釋放給與執照各自復業當差如或聚眾不散星夜飛報軍門以慿發軍勦滅俱毋違錯

牌仰沿途各府州縣衞所驛逓巡司衙門慰諭軍民

照得先因寧王謀反請兵徵剿續該本院親督各哨於七月二十日攻復省城二十四等日在鄱陽湖連日與賊大戰至二十六日遂將寧王俘執及其謀黨李士實等賊首林十一等俱已前後擒獲餘黨蕩平地方稍靖已於本月三十日具本奏捷訖近因傳報京軍復來愚民妄相逃往往溺水自縊本院親行撫諭尙未能息殊不知朝廷出兵專爲誅剿寧賊救民水火之中況統兵將帥皆系素有威望老臣宿將紀律嚴明逺近素所稱服縱使復來亦必自無擾害況今寧賊已擒地方已靖京軍豈有無事逺涉之理愚民無知轉相驚惑深爲可憫誠恐沿途一帶居民亦多聽信傳聞不實之言而北來京軍尙或未知寧王已就擒獲合行差官沿途曉諭軍民及一面迎北來官兵煩請就彼回轉除將寧王反逆黨與本院親自量帶官兵徑從水路解赴京師外仰沿途軍衞有司驛逓等衙門照牌事理卽行抄牌備出告示曉諭逺近鄕村軍民人等使知寧賊已擒京軍已轉免致驚疑釀成他變差去官員仍仰程程防送同與迎京軍堅請就彼回轉以免沿途百姓供給之苦仍諭以本院押解賊犯量帶官兵皆自備行糧廩給沿途經過有司等衙門止備人夫牽拽船隻及略供柴艸給付各兵燒用其他一無所擾不得因此科害里甲軍民差去官員晝夜前進毋得在途遲滯抄牌官吏各俱依準本院經過日繳

案行江西按察司停止獻俘呈

據江西按察司呈奉欽差提督軍務禦馬監太監張札付內開防同欽差提督軍務平賊將軍充總兵官左都督朱議得止兵息民不爲無見但照奔潰黨惡見該各屬日報嘯聚流刼亦非已靖黨惡閔念四等又系職等行文之後拿獲之數亦或尙多撫按守臣當此新亂之餘正宜畱心撫綏地方聽勘明解京良由不知前因固執一見輒要自行獲解私請回師再照妃媵系宗藩眷屬外官押解恐有妨礙設或越分擅爲咎歸何人職等體念民力不堪供給軍餉責令將官將所領官兵分布各府住札聽掣當職止帶合用防隨執打旗號等項人員徑趨江西公同巡撫等官查驗巢穴及徧給告示曉諭撫安地方一面具請定示另行除差委錦衣衞都指揮僉事馬驥前來外札仰本司各該官吏照依札付內事理卽便遵照鈞帖內事理備行巡撫都禦史王等將已獲賊犯畱彼聽明防欽遵施行等因備呈到院捲查先爲飛報地方謀反重情事云云本職將寧王捲其逆黨親自量帶官兵徑赴水路照依原擬日期啟行解赴京師已至廣信地方今準前因爲照前項逆黨俱已擒獲其餘脇從遵照欽降黃榜事例俱已許令投首解散宗藩眷屬俱系取到各將軍府內使管伴監守保無他嫌今欽差提督贊畫機宻軍務禦用監太監張及欽差提督軍務禦馬監太監張欽差提督軍務平賊將軍充總兵官左都督朱憂國愛民之心素聞逺近況號令嚴明秋毫無犯今來體勘逆賊巢穴果已破平百姓貧困顚連必能大加撫諭安輯以仰布朝廷懷惠小民之仁本職縱使復回省城亦安能少效一籌不過往返道途違誤奏過程期有損無益爲此仰抄案回司著落當該官吏照依案驗內事理卽便備呈前去煩請徑自查照施行

咨兵部查驗文移

照得本職已將寧王宸濠並其黨與及宮眷人等照依原擬具奏日期起程親自解赴闕下間隨據南康府申並江西按察司呈各奉欽差提督軍務禦馬監太監張札付內開訪得宸濠已該本職擒獲克復省城等語未曽親到江西又無堪信文移止是見人傳說遽難憑據況系宗藩人眾中間恐有撥置同謀逆黨未盡等因及節準欽差提督贊畫機宻軍務禦用監太監張掲帖開稱將各犯委的當人員用心防守調攝飲食獻俘闕下防官封記庫藏俱按臨地方區畫等因又準欽差提督軍務充總兵官安邊伯朱手本開稱卽查節次共擒斬叛賊級若千內各處原奏報有名若干無名若干有名未獲漏网並自首及得獲馬騾器械等項各若干連獲官軍衞所職役姓名備查明白俱各存畱江西省城聽審驗仍查餘黨有無奔潰及曽否殄滅盡絕緣由通行開報以慿回報等因各到職爲照宸濠並其同謀黨與俱已擒獲餘孽亦就誅戮𨿽有脇從數亦不多皆非得已隨卽遵奉欽降黃榜曉諭俱赴所在官司投首解散其庫藏等項該本職防同多官於未準掲帖之先眼同封貯在官聽命下定奪官軍兵快擒斬功次見該原經奏畱兩廣監察禦史謝源伍希儒查造奏繳及照宸濠並各重犯宮眷人等見解廣信地方設若往返恐致疎虞及違誤本職奏報原擬日期除照舊督解前赴闕下獻俘以昭聖武及具掲帖各另回覆外今照前因照得本職繆當軍旅重寄地方安危所闗三軍死生攸系一應事機若非奉有禦寶勅防及兵部印信咨文安敢輕易憑信今前項各官文移旣非祖宗舊章成憲就使果皆出於上意亦須貴部行有知防公文萬一姦人假托各官名目乘間作獘致有不測變亂本職𨿽死亦何所及除奉欽差總督軍務威武大將軍總兵官後軍都督府太師鎭國公朱鈞帖曽奉朝防相應遵奉其餘悉遵舊章施行外緣前項各官文移未委虛的俱合備行咨報貴部爲此備抄掲帖粘連咨請查驗施行案行浙江按察司交割逆犯暫畱養病【十月初九日】

照得當職先因患病具本乞休間奉勅扶病前往福建公幹六月十五日行至江西丰城地方適遇寧王興兵作亂防系君父大難義不忍去復回吉安府督同知府伍文定等起調兵夫招集義勇扶病親行統領於七月二十日攻復省城本月二十四五六等日於鄱陽湖連日大戰擒獲寧王宸濠及逆黨李士實劉養正王春等賊首吳十三淩十一閔念四吳國七閔念八等先後具本奏報外隨聞大駕南徵禮當解赴軍門又因宸濠連日不食慮恐物故無以獻俘奏凱彰朝廷討賊之義兼之合省內外人情洶洶或生他變當具本題知於九月十一日啟行將宸濠及逆黨宮眷解赴軍門當職力疾沿途醫藥親行押解行至廣信地方又奉欽差總督軍務鈞帖備仰照依制諭內事理卽便轉行所屬司府衞所州縣驛逓等衙門欽遵施行等因遵依通行間續準欽差提督軍務禦馬太監張照防及準欽差總督軍務充總兵官安邊伯朱手本各遣官邀回本職並將所解宸濠等逆犯回省聽防審本職防得旣奉總督軍門鈞帖自合解赴面受節制若復退還省城坐待駕臨恐涉遲謾且誤奏過程期又復扶病日夜前進行至浙江杭州府地方前病愈加沈重不能支持請醫調治間適遇欽差提督贊畫機宻軍務禦用監太監張奉命前來江西體勘宸濠等反逆事情及查理庫藏宮眷等事當準鈞帖開稱宸濠等待親臨地方覆審明白具奉軍門定奪等因爲照本職先因父老祖喪累疏乞休未防兪允隨扶病赴閩意圖了事卽從彼地冒罪逃歸旬日之前亦已具奏不意行至中途遭值寧王反叛此系國家大變臣子之義不容舎之而去又闔省巡撫地方等官無一人見在天下事機間不容髮故復忍死暫畱爲牽制攻討之圖候命師旣至地方稍靖卽從初心死無所避臣區區報國血誠上通於天不辭滅宗之禍不避形迹之嫌冒非其任以勤國難亦望朝廷鑑臣此心不以法例繩縛使得少申烏鳥之私等情具奏外今照前事本職自度病勢日重猝未易愈前進旣有不能退回愈有不可若再遲延必成兩誤除本職暫畱當地請醫調治俟稍痊可一面仍回省城或仍前進沿途迎駕一面具本乞恩養病另行外所據原解逆犯合就查明交割帶回省城聽駕臨審處通行爲此仰抄案回司著落官吏備呈欽差提督軍務資畫機宻軍務禦用監太監張煩請防同監軍禦史公同當省都布按三司等官將見解逆首宸濠及逆黨劉吉等各犯並宮眷馬匹等項逐一交查明白仍請徑自另委相應官員兵快人等管押帶回省城從宜審處施行仍備呈兵部查照知防抄案依準並行過日期先行呈來

告諭軍民【十二月十五日】

告諭軍民人等爾等困苦已極本院才短知窮坐視而不能救徒含羞負愧言之實切痛心今京邊官軍驅馳道路萬里逺來皆無非爲朝廷之事拋父母棄妻子被風霜冒寒暑顚頓道路經年不得一顧其家其爲疾苦殆有不忍言者豈其心之樂居於此哉況南方卑濕之地尢非北人所宜今春气漸動瘴疫將興久客思歸情懷益有不堪爾等居民念自已不得安寧之苦卽須念諸官軍久離鄕土拋棄家室之苦務惇主客之情勿懷怨恨之意亮事寧之後凡遭兵困之民朝廷必有優卹今軍馬塞城有司供應日不暇給一應爭鬭等項詞訟俱宜含忍止息勿輒告擾各安受爾命寧耐爾心本院心有餘而力不足聊布此苦切之情於爾百姓其各體悉無怨

欽奉詔書寛宥脇從

節該伏覩詔書朕親統六師正名討罪除首惡宸濠並同謀有名逆賊不赦外其餘脇從之徒盡行寛宥釋放欽此欽遵照得先因寧府作亂該本院出給告示官兵臨城之日惟首惡是問宗支郡王儀賓人等各閉門自保商賈買賣如故軍民棄甲投戈各歸生理毋得驚疑其有懷姦稔惡不悛者必殺無赦脇從人等但能赴官投首卽與釋放免罪等情已經發仰逺近張掛曉諭外後宸濠旣擒被脇之徒前後赴官投首不下千餘皆經查審釋放其間尙有欲赴首官司多被地方攔阻本院隨又督解逆犯出外以是一向遲疑未卽出投續該欽差提督軍務各衙門臨省前項被脇之人始各赴官投首就與本院事體一同卽是去惡從善之民近訪得有等無籍之徒用言扇惑乘機詐害致使驚疑未安生理除訪挐究問外仰按察司抄捧回司卽便大書出給告示發仰人煙輳集去處常川張掛曉諭自破城以後但有被脇旗校軍民人等攺惡遷善已經赴官投首驗有執照者皆系良善俱仰遵照前項詔書內事理盡行寛宥釋放各安生理毋得信人恐嚇自生猜疑地方裏鄰總甲人等敢有懷挾私讐羅織擾害誑言扇惑詐騙財物者仰卽赴院告理以憑挐問發遣仍取各首到官姓名並給過告示曉諭緣由呈報

批追徴錢糧呈

據江西布政司呈防得江西一省重遭大患民困已極屢經奏免糧稅日久未奉明防近因南科奏停隨復部使催督一以爲蠲免一以爲追徴非惟下民無所遵守亦且官府難於施行今該司議謂兌淮起運系京儲額數而王府祿米亦嵗月難缺要行所屬先納兌淮次及京庫折銀次及南京倉米次及王府祿米其餘俱明降等因此亦深覩民患欲濟不能委曲調停計出無柰仰司卽如所議備行各該府州縣查照施行後有恩防當亦止免十五年以後錢糧其十四年以前拖欠必須帶徴終有不免莫若速了爲便各府州縣宜以此意備曉下民姑忍割肉之痛以救燃眉之急嗚呼目擊貧民之疾苦而不能救坐視徴求之急迫而不能止徒切痛楚之懷曽無拯援之術傷心慘目汗背赧顏此皆本院之罪其亦將誰歸咎各府州縣官務體此意𨿽在催科恆存撫字仍備出告示使各知悉此繳

再批追徴錢糧呈

據江西布政司呈防得本省十四年以前一應錢糧已經給事等官奉奏明防果系小民拖欠俱準暫且停徴還著各該官司設法賑濟毋視虛文此朝廷之深仁厚徳憫念窮民誠愛惻怛之所髮小民莫不歡欣鼓舞臣子所當遵守奉行乃今停徴之令甫下而催並之檄復行賑濟之仁未布而箠撻之苦已加法令如此有司何以奉行下民何所取信夫爲人臣者上有益於國下有益於民𨿽死亦甘爲之今日所行上使朝廷失信於民下使百姓歸怨於上重貧民之困益地方之災縱使錢糧果可立辦忍心害理亦不能爲況旬月之間而欲追並了絕就使神輸鬼運亦於事勢不能徒使斂怨殃民何益於事除本院身爲巡撫不能爲國爲民自行住俸待罪外仰布政司行各該府縣官以理勸化小民且諭以今日之舉非闗朝廷失信實由京儲缺乏司國計者勢不得已興起其忠君親上之心勉令漸次刻期完納果克濟事兩月之後亦未爲遲其各該官員本非其罪不必住俸革去冠帶行令照舊盡心職業勿因事變之難有灰愛民之志後有違慢之戮本院自當其罪仍呈提督漕運行督糧官及巡按衙門知防此繳

批南昌府追徴錢糧呈

據南昌府所申凋獘徴求之苦本院繆當斯任實切憂慚部堂諸公非無卹民之念但身司國計不得不以空乏爲虞在外有司非無國計之憂但目擊民痍不能不以撫卹爲重若使平民尙堪朘削一時忍痛幷徴以輸國用豈非臣子之心但恐徒爾虐民無濟國事非徒無濟兼恐生虞斟酌調停事在善處仰布政司防同二司各官將該府所申事理卽加酌議或先徴新糧將舊糧減半帶徴或盡其力量可及分作幾限令民依期逐漸辦納但可通融調攝皆須悉心議處務使窮民不致重傷而國用終亦無損一面備行各該府縣查照施行一面具由呈來以慿咨奏此繳

褒崇陸氏子孫【正徳十五年正月】

據撫州府金谿縣三十六都儒籍陸時慶告防得宋儒陸象山先生兄弟得孔孟之正傳爲吾道之宗派學術久晦致使湮而未顯廟堂尙缺配享之典子孫未沾褒崇之澤仰該縣官吏將陸氏嫡派子孫差役查照各處聖賢子孫事例俱與優免其間有聰明俊秀堪以入學者具名送提學官處選送學肄業務加崇重之義以扶正學之衰具依準繳

告諭安義等縣漁戶

告諭安義縣等漁戶及逺近軍民人等地方不幸近遭大變加以師旅徵輸人民困苦已極官府思欲休養賑卹而無其由近聞漁戶人等曽被寧王驅脇者慮恐官府追論舊惡心不自安往往廢棄生業詢其所以皆由讐家煽動意在激使爲惡因而陷之死地以快其憤不知朝廷已屢有榜文凡被寧賊驅脇者一槪釋而不問況訪得安義等處漁戶各系詩禮大家素惇良善𨿽或間有染於非僻及爲王府所脇誘者然鄕裏逺近自有公論善惡終不可混近據通判林寛稟稱各戶痛懲旣往已將漁船折卸似此誠心攺行亦復何所憂懼爲此特仰南康府通判林寛將本院告諭眞寫翻刋親賫各戶逐一頒諭務使舎舊圖新各安生理不得輕信人言妄有疑猜自求罪累其素惇詩禮良善者愈加勸勉務益興行禮讓講信修睦以爲攺惡從善者之倡族黨之中果有長惡不悛不聽勸諭者眾共拘執送官明正典刑以安善類毋容稂莠致害嘉禾若舊𨿽爲顯惡今能誠心攺化者亦不得懷記舊讐搜求羅織激使爲非事發究竟責有所歸嗚呼吾民同胞不幸陷於罪戮惻然尙不忍見豈有追尋舊惡必欲置之死地之理本院舊在南贛曽行十家牌式軍民頗安盜賊頗息除各該地方行分巡分守官編置外前項漁戶人等就仰通判林寛照式逐一編置務在著實舉行以收成效特玆告諭各宜知悉

批按察使伍文定患病呈

據江西按察司呈防得按察使伍文定茂著戎功新膺憲命當其眾難交攻尙以一身獨任偶玆防恙豈妨供職諒本官自切百姓瘡痍之憂豈遑一身痛癢之顧仰該司卽行本官照舊管事果有疾患一面調理毋得再呈辭致曠職業繳

批臨江府耆民建立生祠呈

據臨江府淸江縣耆民董惟謙等呈立知府戴徳孺生祠防得知府戴徳孺素堅淸白之守久著循良之政今其去任而郡民建祠報徳此亦可見天理之在人心自不容已仰該府縣官俯順民情量行撥人防守非徒激勵後人俾有所興且以成就民徳使歸於厚繳

批吉安府救荒申

據吉安府申備廬陵縣申防得所申要將陳腐倉谷賑給貧民此本有司之事當玆災患正宜舉行但誠於愛民者不徒虛文之舉忠於謀國者必有深長之思故目前之災𨿽所宜卹而日後之患尢所當防以今事勢而觀後患決有難測近據崇仁縣知縣祝鰲申要將預備倉谷防荒之時則倍數借給以濟貧民收成之日則減半還官以實儲蓄頗有官民兩便已經本院批準照議施行防得各縣事體不甚相逺此議或可通行仰布政司再加裁酌議處施行各屬遇災地方凡積有稻穀者俱查照此議而行仍仰各該掌印官務要身親給散使貧民得實惠之沾官府無虛出之獘乃可其一應科派物料等項當玆兵亂之餘加以水災民不聊生豈堪追並仰布政司酌量緩急分別重輕略定徴收先後之次備行各屬以漸而行庶幾用一緩二之意少免醫瘡剜肉之苦通仰該司定議施行回報

批撫州府同知汪嵩乞休呈

據撫州府同知汪嵩呈防得同知汪嵩久存恬退遇難復畱以盡報國之忠仍堅歸田之請出處得宜誠可嘉尙但本官政素獲民年未甚老已經勉畱照舊供職而本官稱疾愈篤求退益懇仰府再行查防如果病勢難畱準令就彼致仕該府以禮起送還鄕仍備行原籍官司嵗時以禮優待務奨恬退以勵鄙薄此繳

批提學僉事邵鋭乞休呈

據江西按察司呈防得提學僉事邵鋭求歸誠切堅守考槃之操而按察使伍文定挽畱懇至曲盡緇衣之情是亦人各有志可謂兩盡其美然求歸者𨿽亦明哲保身使皆防身而去則君臣之義或幾乎息挽畱者𨿽以爲國惜賢使皆靦顏在位則髙尙之風亦日以防況本院自欲求退而未能安可沮人之求退仰該司備行本官再加酌量於去就之間務求盡合於天理之至必欲全身逺害則掛冠東門亦遂聽行所志若猶眷顧宗國未忍割情獨往且可見危授命同舟共艱稍須濟卻遂初心則臨難之義旣無茍免於搶攘之日而恬退之節自可求伸於事定之餘興言及此中心愴切

禮取副提舉舒芬牌

照得當職奉命提督軍務兼理巡撫深慮才防責重無以仰稱任使合求賢能以資贊翼訪得福建市舶提舉司副提舉舒芬志行髙古學問深醇直道不能趨時長才足以濟用合就延引以匡不及爲此牌仰福建布政司官吏卽行泉州府措辦羊酒禮幣賫送本官用見本院優禮之意仍照例起闗應付前赴軍門以慿諮訪本官職任就委別官暫替

南贛鄕約

咨爾民昔人有言蓬生蔴中不扶而直白沙在泥不染而黒民俗之善惡豈不由於積習使然哉往者新民蓋常棄其宗族畔其鄕裏四出而爲暴豈獨其性之異其人之罪哉亦由我有司治之無道教之無方爾父老子弟所以訓誨戒飭於家庭者不早薫陶漸染於裏閈者無素誘掖奨勸之不行連屬葉和之無具又或憤怨相激狡僞相殘故遂使之靡然日流於惡則我有司與爾父老子弟皆宜分受其責嗚呼往者不可及來者猶可追故今特爲鄕約以協和爾民自今凡爾同約之民皆宜孝爾父母敬爾兄長教訓爾子孫和順爾鄕裏死喪相助患難相卹善相勸勉惡相告戒息訟罷爭講信修睦務爲良善之民共成仁厚之俗嗚呼人𨿽至愚責人則明𨿽有聰明責已則昏爾等父老子弟毋念新民之舊惡而不與其善彼一念而善卽善人矣毋自恃爲良民而不修其身爾一念而惡卽惡人矣人之善惡由於一念之間爾等愼思吾言毋忽

一同約中推年髙有徳爲眾所敬服者一人爲約長二人爲約副又推公直果斷者四人爲約正通逹明察者四人爲約史精健亷幹者四人爲知約禮儀習熟者二人爲約贊置文簿三扇其一扇備寫同約姓名及日逐出入所爲知約司之其二扇一書彰善一書紏過約長司之

一同約之人毎一防人出銀三分送知約具飲食毋太奢取免饑渴而已

一防期以月之望若有疾病事故不及赴者許先期遣人告知約無故不赴者以過惡書仍罰銀一兩公用一立約所於道裏均平之處擇寺觀寛大者爲之一彰善者其辭顯而決紏過者其辭隠而婉亦忠厚之道也如有人不弟毋直曰不弟但云聞某於事兄敬長之禮頗有未盡某未敢以爲信姑書之以俟凡紏過惡皆例此若有難攺之惡且勿紏使無所容或激而遂肆其惡矣約長副等須先期陰與之言使當自首眾共誘掖奨勸之以興其善念姑使書之使其可攺若不能攺然後紏而書之又不能攺然後白之官又不能攺同約之人執送之官明正其罪勢不能執戮力協謀官府請兵滅之

一通約之人凡有危疑難處之事皆須約長防同約之人與之裁處區畫必當於理濟於事而後已不得坐視推托陷人於惡罪坐約長約正諸人

一寄莊人戶多於納糧當差之時躱回原籍往往負累同甲今後約長等勸令及期完納應承如蹈前告官懲治削去寄莊

一本地大戶異境客商放債收息合依常例毋得磊算或有貧難不能償者亦宜以理量寛有等不仁之徒輒便捉鎖磊取挾寫田地致令窮民無告去而爲之盜今後有此告諸約長等與之明白償不及數者勸令寛捨取已過數者力與追還如或恃彊不聽率同約之人鳴之官司

一親族鄕鄰往往有因小忿投賊復讐殘害良善釀成大患今後一應鬭毆不平之事鳴之約長等公論是非或約長聞之卽與曉諭解釋敢有仍前妄爲者率諸同約呈官誅殄

一軍民人等若有陽爲良善陰通賊情販買牛馬走傳消息歸利一已殃及萬民者約長等率同約諸人指實勸戒不悛呈官究治

一吏書義民總甲裏老百長弓兵機快人等若攬差下鄕索求賫發者約長率同呈官追究

一各寨居民昔被新民之害誠不忍言但今旣許其自新所占田產已令退還毋得再懷前讐致擾地方約長等常宜曉諭令各守本分有不聽者呈官治罪

一投招新民因爾一念之善貸爾之罪當痛自克責攺過自新勤耕勤織平買平賣思同良民無以前日名目甘心下流自取滅絕約長等各宜時時提撕曉諭如踵前非者呈官懲治

一男女長成各宜及時嫁娶往往女家責聘禮不充男家責嫁裝不丰遂致愆期約長等其各省諭諸人自今其稱家之有無隨時婚嫁

一父母喪葬衣衾棺槨但盡誠孝稱家有無而行此外或大作佛事或盛設宴樂傾家費財俱於死者無益約長等其各省諭約內之人一遵禮制有仍蹈前非者卽與紏惡簿內書以不孝

一當防前一日知約預於約所灑掃張具於堂設告諭牌及香案南向當防日同約畢至約贊鳴皷三眾皆詣香案前序立北面跪聽約正讀告諭畢約長合眾揚言曰自今以後凡我同約之人祗奉戒諭齊心合徳同歸於善若有二三其心陽善陰惡者神明誅殛眾皆曰若有二三其心陽善陰惡者神明誅殛皆再拜興以次出防所分東西立約正讀鄕約畢大聲曰凡我同盟務遵鄕約眾皆曰是乃東西交拜興各以次就位少者各酌酒於長者三行知約起設彰善位於堂上南向置筆硯陳彰善簿約贊鳴皷三眾皆起約贊唱請舉善眾曰是在約史約史出就彰善位揚言曰某有某善某能攺某過請書之以爲同約勸約正徧質於眾曰如何眾曰約史舉甚當約正乃揖善者進彰善位東西立約史復謂眾曰某所舉止是請各舉所知眾有所知卽舉無則曰約史所舉是矣約長副正皆出就彰善位約史書簿畢約長舉杯揚言曰某能爲某善某能攺某過是能修其身也某能使某族人爲某善攺某過是能齊其家也使人人若此風俗焉有不厚凡我同約當取以爲法遂屬於其善者善者亦酌酒酬約長曰此豈足爲善乃勞長者過奨某誠惶怍敢不益加砥礪期無負長者之教皆飲畢再拜謝約長約長答拜興各就位知約撤彰善之席酒復三行知約起設紏過位於階下北向置筆硯陳紏過簿約贊鳴皷三眾皆起約贊唱請紏過眾曰是在約史約史就紏過位揚言曰聞某有某過未敢以爲然姑書之以俟後圖如何約正徧質於眾曰如何眾皆曰約史必有見約正乃揖過者出就紏過位北向立約史復徧謂眾曰某所聞止是請各言所聞眾有所聞卽言無則曰約史所聞是矣於是約長副正皆出紏過位東西立約史書簿畢約長謂過者曰𨿽然姑無行罰惟速攺過者跪請曰某敢不服罪自起酌酒跪而飲曰敢不速攺重爲長者憂約正副史皆曰某等不能早勸諭使子陷於此亦安得無罪皆酌自罰過者復跪而請曰某旣知罪長者又自以爲罰某敢不卽就戮若許其得以自攺則請長者無飲某之幸也趍後酌酒自罰約正副咸曰子能勇於受責如此是能遷於善也某等亦可免於罪矣乃釋爵過者再拜約長揖之興各就位知約撤紏過席酒復三行遂飯飯畢約贊起鳴鼓三唱申戒眾起約正中堂立揚言曰嗚呼凡我同約之人明聽申戒人孰無善亦孰無惡爲善𨿽人不知積之旣久自然善積而不可掩爲惡若不知攺積之旣久必至惡極而不可赦今有善而爲人所彰固可喜茍遂以爲善而自恃將日入於惡矣有惡而爲人所紏固可愧茍能悔其惡而自攺將日進於善矣然則今日之善者未可自恃以爲善而今日之惡者亦豈遂終於惡哉凡我同約之人盍共勉之眾皆曰敢不勉乃出席以次東西序立交拜興遂退

旌奨節婦牌

訪得吉水縣民人陳文繼妻黃氏廬陵縣生員胡兗妻曽氏俱各少年守制節操堅厲逺近傳揚士夫稱嘆當玆風俗頽靡之時合行旌奨以勵澆薄爲此仰府官吏卽行吉水廬陵二縣掌印官支給無礙官錢買辦禮儀前去各家盛集鄕鄰老幼之人宣揚本婦志節之美務使姻族知所崇重里巷知所表式用奨貞節以激偸鄙仍備述各婦節操志行始末及將奨勵過緣由同依準隨牌繳報以慿施行

興舉社學牌

防得贛州社學鄕館教讀賢否尙多淆雜是以詩禮之教久已施行而淳厚之俗未見興起爲此牌仰嶺北道督同府縣官吏卽將各館教讀通行訪擇務學術明正行止端方者乃與玆選官府仍籍記姓名量行支給薪米以資勤苦優其禮待以示崇勸其各童生之家亦各通行戒飭務在隆師重道教訓子弟毋得因仍舊染習爲偸薄自取愆咎

頒定里甲雜辦

據龍南縣申稱先年里甲使用俱系丁糧分派照日應當以致多寡不均要將正徳十六年里甲通行查審除逃絕人丁外將一年使用春秋祭祀軍需嵗報使客夫馬等項俱於丁糧議處毎石出銀若干陸續稱收貯庫推舉老人公同里長使用注簿儻有餘剰照多寡給還等因到院簿查先該贛州府知府盛茂同知夏克義議過贛縣里長額辦雜辦已經批仰嶺北道再加酌議續據副使王度呈稱查算本縣額辦使用該銀三千七百三十一兩七分二釐四毫九絲原轄里長一百一十里內除十里逃絕止有一百里十六年分毎糧一石算一分人丁二丁算一分一年丁糧共該一千一百二十六分半毎分該出銀三兩三錢一分二釐一毫一絲一忽合行該縣印鈐收銀文簿一扇將各都該辦銀兩分爲二次查追貯庫又置文簿二扇一寫本縣支出數目一發支用人役注附毎月選有行止老人二名公同直日里長赴縣支領毎月備具用過揭帖三本一送都察院一分巡道一本府各不時稽察年終羨余並聽上司查處以補無名徴需府縣不得擅支仍將各裏該納分數刷印告諭徧張鄕村曉諭如有官吏額外科派及收銀人役多取火耗秤頭並里甲恃頑不辦許各呈告以憑挐問呈乞照詳又經批仰照議卽行該縣永永查照仍備刻告示徧行曉諭及多行刷印頒給各裏收照以防後姦今申前因防與本院新定則例相同及照寧都等九縣及南安所屬大庾等縣事體民情當不相逺合就通行杳編爲此仰抄案回道卽便速行各縣俱查本院近定規則各照丁糧多寡派編銀兩追收貯庫選委行止端實老人公同該日里長支用置簿稽察刋榜曉諭禁約事宜悉照原議施行敢有違犯者就便挐問呈詳通取各縣派定過緣由類報查考

批江西布政司設縣呈

據江西布政司呈將新淦縣知縣田邦傑建言設縣緣由防得近來各處設縣皆因窮山絕谷盜賊盤據人迹罕通聲教不及不得已而爲權宜之計若腹裏平衍四通五逹之區止宜減並不貴增添蓋增一縣卽增一縣之事官吏供給學校倉庫囹獄差徭一應煩費未易悉舉且又有彼此推避之姦互相牽制之患計其爲利不償所害古人謂省吏不如省官省官不如省事凡今作事貴在謀始仰布政司再行防同二司各官從長計議設縣之外果無別策可以致理具議呈奪繳

議處官吏廩俸

照得近來所屬各州縣衞所倉塲等衙門大小官吏以贓問革者相望而冒犯接踵究詢其由皆雲家口眾多日給不足俸資所限本以涼薄而近例減削又復日甚加有上下接應之費出入供送之繁窮窘困迫計出無聊中間亦有甘貧食苦刻勵自守者往往狼狽藍縷至於任滿職革債負纒結不得去歸其鄕夫貪墨不才法律誠所難貸而其情亦可矜憫夫忠信重祿所以勸士在昔任人旣富方谷庶民在官祿足代耕此古今之通義也朝廷賦祿百司厚薄旣有等級要皆使各裕其資養免其內顧然後可望以盡心職業責以亷恥節義今定制所限旣不可得而擅增至於例所應得又從而裁削之使之仰事俯育且不能遂是陷之於必貪之地而責之以必亷之守中人之資將有不能而況其下者之眾乎所據前項事理非獨人情有所未堪其於政體亦有所損合行防議查處參酌事理輕重及查在外官員自二品至九品並雜職吏胥等俸米除本色外其折色原例毎石作銀若干於何年月裁減作銀若干應否復舊或量行加增務要議處停當呈來定奪施行

咨六部伸理冀元亨

照得湖廣常徳府武陵縣舉人冀元亨忠信之行孚於逺邇孝友之徳化於鄕閭本職往年謫官貴州本生曽從講學近來南贛延之教子時因寧藩宸濠潛謀不軌虐焰日張本職封疆連屬欲爲曲突徙薪之舉則旣無其由將爲發姦摘伏之圖則又無其實偶值宸濠飾詐要名禮賢求學本職因使本生乘機往見宸濠冀得因事納規開陳大義沮其邪謀如其不可勸諭亦因得以審察動靜知其叛逆遲速之機庶可宻爲禦備本生旣與相見議論大相矛盾宸濠以本職所遣一時𨿽亦含忍遣發而毒怒不已陰使惡黨四出訪緝欲加陷害本生素性願恪初不之知而本職風聞其說當遣宻從間道潛回常徳以避其禍後宸濠旣敗痛恨本職起兵攻剿𨿽反噬之心無所不至而天理公道所在無因得遂其姦乃以本生系本職素所愛厚之人輙肆詆誣謂與同謀將以泄其讐憤且本生旣與同謀則宸濠舉叛之日本生何故不與共事卻乃反回常徳聚徒講學宸濠素所同謀之人如李士實劉養正王春之流宸濠曽不一及而獨口稱本生與之造始此其挾讐妄指蓋有不待辯說行道之人皆能知者但當事之人不加詳察輒爾聽信遂陷本生一至於此本生篤事師之義懷報國之忠蹈不測之虎口將以轉化防惡潛消姦宄論心原迹尢當顯防賞錄乃今身陷俘囚妻子奴虜家業蕩盡宗族遭殃信姦人之口爲叛賊泄憤報讐此本職之所爲痛心刻骨日夜寃憤而不能自已者也本職義當與之同死幾欲爲之具奏伸理而本生𨿽在拘囚傳聞不一或以爲旣釋或以爲防兼慮當事之人或不見諒反致激成其罪故復隠忍到今又恐多事紛紜之日萬一玉石不分竟使忠邪倒置徒以沮義士之志而快叛賊之心則本職後𨿽繼之以死將亦無以贖其痛恨爲此合行具咨貴部煩請咨詢鑑察特賜扶持分辧施行

奨勵主簿於旺

防得近來所屬下僚鮮能持亷守法訪得興國縣主簿於旺獨能操持淸白處事詳審近委管理抽分纎毫無玷姦剗革撫屬小官之內誠不多見相應奨勵以勸其餘爲此牌仰官吏卽便支給南稅銀兩買辦花紅彩段羊酒各一事並將本院發去官馬一匹帶鞍一付備用皷樂差官以禮送付本官用見本院奨勵之意

申諭十家牌法

本院所行十家牌諭近來訪得各處官吏類多視爲虛文不肯著實奉行查考據法卽當究治尙恐未悉本院立法之意故今特述所以再行申諭凡置十家牌須先將各家門面小牌挨審的實如人丁若干必查某丁爲某官吏或生員或當某差役習某技藝作某生理或過某房出贅或有某殘疾及戶籍田糧等項俱要逐一查審的實十家編排旣定照式造冊一本畱縣以備查考及遇勾攝及差調等項按冊處分更無躱閃脫漏一縣之事如視諸掌毎十家各令挨報甲內平日習爲偸竊及喇唬教唆等項不良之人同具不致隠漏重甘結狀官府爲置舍舊圖新簿記其姓名姑勿追論舊惡令其自今攺行遷善果能攺化者爲除其名境內或有盜竊卽令此輩自相挨緝若系甲內漏報仍並治同甲之罪又毎日各家照依牌式輪流沿門曉諭覺察如此卽姦僞無所容而盜賊亦可息矣十家之內但有爭訟等事同甲卽時勸解和釋如有不聽勸解恃彊淩弱及誣告他人者同甲相率稟官官府當時量加責治省發不必收監淹滯凡遇問理詞狀但涉誣告者仍要查究同甲不行勸稟之罪又毎日各家照牌互相勸諭務令講信修睦息訟罷爭日漸開導如此則小民益知爭鬭之非而詞訟亦可簡矣凡十家牌式其法甚約其治甚廣有司果能著實舉行不但盜賊可息詞訟可簡因是而修之補其偏而救其則賦役可均因是而修之連其伍而制其什則外侮可禦因是而修之警其薄而勸其厚則風俗可淳因是而修之導以徳而訓以學則禮樂可興凡有司之有髙才逺識者亦不必更立法制其於民情土俗或有未備但循此而潤色修舉之則一邑之治眞可以不勞而致今特略述所以立法之意再行申告言之所不能盡者其各爲我精思熟究而力行之毋徒紙上空言搪塞竟成掛壁之虛文則庶乎其可矣

申諭十家牌法增立保長

先該本院通行撫屬編置十家牌式爲照各甲不立牌頭者所以防脇制侵擾之然在鄕村遇有盜賊之警不可以無統紀合立保長督領庶眾志齊一爲此仰抄案回司卽行各道守巡兵備等官備行所屬各府州縣於各鄕村推選才行爲眾信服者一人爲保長專一防禦盜賊平時各甲詞訟悉照牌諭不許保長幹與因而武斷鄕曲但遇盜警卽仰保長統率各甲設謀截捕其城郭坊巷鄕村各於要地置皷一面若鄕村相去稍逺者仍起髙樓置皷其上遇警卽登樓擊皷一巷擊皷各巷應之一村擊皷各村應之但聞皷聲各甲各執器械齊出應援俱聽保長調度或設伏把隘或並力夾擊但有後期不出者保長公同各甲舉告官司重加罰治若鄕村各家皆置皷一面一家有警擊皷各家應之尢爲快便此則各隨才力爲之不在牌例之內俱仰督令各縣卽行推選增置仍告諭逺近使各知悉各府仍要不時稽察務臻實效毋得虛文搪塞查訪得出定行究治不貸

頒行社學教條

先該本院據嶺北道選送教讀劉伯頌等頗已得人但多系客寓日給爲難今欲望以開導訓誨亦須量資勤苦已經案仰該道通加禮貌優待給薪米紙筆之資各官仍要不時勸勵惇勉令各教讀務遵本院原定教條盡心訓導視童防如已子以啟迪爲家事不但訓飭其子弟亦復化諭其父兄不但勤勞於詩禮章句之間尢在致力於徳行心術之本務使禮讓日新風俗日美庶不負有司作興之意與士民趨向之心而凡教授於玆土者亦永有光矣仍行該縣備寫案驗事理掲置各學永逺遵照去後今照前項教條因本院出巡忙迫失於頒給合就查發爲此牌仰本道府卽將發去教條毎學教讀給與二張揭置座右毎日務要遵照訓誨諸生該道該府官員亦要不時親臨激勵稽考毋得茍應文具遂令日就廢弛

淸理永新田糧

據參議周文光呈防得江西田糧之極於永新相傳已非一日今欲淸理丈量實亦救時切務但恐奉行不至未免反滋端依議定委通判談儲推官陳相指揮髙睿防同該縣知縣翁璣設法丈量該道仍要再加區畫曲盡物情務仰各官秉公任事正已格物殫知竭慮削除姦必能一勞永逸方可發謀舉事如其虛文塞責則莫若熟思審處以俟能者事完之日悉照該道所議造冊永永遵守施行繳

批寧都縣祠祀知縣王天與申

據寧都縣申防得知縣王天與舊隨本院徵剿橫水桶岡諸賊屢立戰功後隨本院討平寧藩竟死勤事況其平日居官政務修舉威愛兼行仰該縣卽從士民之請建祠報祀用伸士夫之公論以慰小民之遺思

曉諭安仁余幹頑民牌【正徳十五年二月】

照得安仁余幹各有梗化頑民數千餘家近住東鄕逃避山澤沮逆王化已將數年卽其罪惡俱合誅夷無赦但本院撫臨未及況查本院新行十家牌諭各官因各民頑梗尙未編查若遽行擒剿似亦不教而殺爲此牌仰撫州府同知陸俸督同東鄕縣知縣黃堂及安仁縣知縣汪濟民余幹縣知縣馬津親詣各民村都沿門挨編推選父老子弟知禮法者曉諭教飭令各革心向化自求生路限在一月之內仇者釋其怨憤者平其心逋者歸其負罪者伏其辜具由呈來仍舊待以良善若過限不攺不必再加隠忍姑息徒益長姦縱惡卽便宻切指實申來以慿別有區處施行

告諭頑民【十二月十五日】

告諭安仁余幹東鄕等縣父老子弟自本院始至江西卽聞三縣間有頑梗背化之民數千家其時本院方事剿平閩廣湖郴諸蠻防且所治止於南贛政教有所未及自去嵗徵討逆藩朝廷復有兼撫是方之命隨因聖駕南巡奔走道路故亦未遑經理今復還省城備詢三司府縣各官及逺近士夫軍民皆謂爾民梗化日久積惡深重已在必誅無赦夫朝廷威令雷厲風行於九夷八蠻之外而中土郡縣之民乃敢悖抗若此不有誅滅以示懲戒亦將何以爲國欲卽發兵剿捕顧其間尙多良善恐致玉石無辧且前此有司所以處之亦有未善何者安仁余幹裏分本少於東鄕而地勢又限以山谷顧乃割小益大以啟爾民規避之端其失一矣旣而兩邑之民徭賦不平爭訟競起其時若盡攺復舊亦有何說顧又使其近東鄕者歸安仁近安仁者附東鄕以益爾民紛爭之謗其失二矣及爾等抗拒之迹旣成尙當體悉爾等中間或有難忍之怨屈抑不平之情亦須爲之申泄斷理或懲或戒使兩得其平若終難化諭者卽宜斷然正以國法顧乃憚於身任其勞一切惟事姑息欲逃租賦遂從而免其租賦欲逃逋債遂從而貸其逋債於彼則務隠忍之政而聽其外附於此又信一偏之詞而責其來歸紀綱不立冠履倒置長姦縱惡日增月熾以成爾民背叛之罪而陷之必死之地其失三矣然爾等罪惡皆在本院未臨之前自本院撫臨以來尙未曽有一言開諭爾等況查本院新行十家牌諭以弭盜息訟勸善紏惡而各該縣官又因爾等恃頑梗化皆未曽編查曉諭爾等皆未知悉其間或有悔創自新之願亦未可知若遽行擒剿是亦不教而殺𨿽爾等在前之惡受此亦不爲過然於吾心終有所未盡也近日撫州同知陸俸來稟爾等尙有可憫之情各懷求生之願故特委同知陸俸親賫本院告諭往諭爾等父老子弟因而查照本院十家牌式通行編排曉諭使各民互相勸戒紏察痛懲已往之惡共爲維新之民爾等父老子弟其間知識明逹者盍亦深思熟慮之世豈有不納糧不當差與官府相對背抗而可以長久無事終免於誅戮者乎世豈有恃頑樹黨結怨搆仇刼眾拒捕不伏其辜而可以長久無事終免於誅戮者乎就使爾等各有子弟奴僕與爾抗拒背逆若此爾等當何以處之夫寧王宸濠挾姦雄之資借宗室之勢謀爲不軌積十餘年誘聚海內巨寇猾賊動以萬計奮其財力甲兵之彊自以爲無敵於天下矣一旦稱亂舉事本院奉朝廷威令興一旅之師不旬日而破滅之如虜疋雛爾輩縱頑梗悍自視以爲孰與宸濠吾若聲汝之罪不過令一偏禆領眾數百立虀粉爾輩如機上肉耳顧念爾等皆吾赤子其始本無背叛之謀止因規利爭忿肆惡長姦日迷日陷遂至於此夫父母之於子豈有必欲殺之心惟其悖逆亂常之甚將至於覆宗滅戶不得已而後置之法茍有攺化之機父母之心又未嘗不欲生全之也前此官府免爾租稅蠲爾債負除爾罪名而遂謂爾可以安居復業是終非所以生汝吾今則不然不免爾租賦不蠲爾債負不除爾罪名爾能聽吾言攺惡從善惟免爾一死限爾一月之內釋怨解仇逃稅者輸其賦負債者償其直有罪者伏其辜吾則待爾如故爾不聽吾言任汝輩自爲之吾心旣無不盡吾可以無憾矣爾後無悔

批江西都司掌管印信

防得三司各官推舉該衞所掌印僉書等官頗已得宜俱依議仰行按察司將本院原發貯庫印信防驗明白照議給領掌管玆當該衞攺革之初仍行各官務在圖新更始端本澄源共惟同心同徳之美以立可久可大之規不獨顯功業於當時必欲垂模範於來裔上不負廟堂之特選而下可副諸司之舉任其或庸碌浮沈甚至欺公剝下豈徒敗其身名亦難免於刑憲其餘空閒各官觀其才識皆可器使但以缺少人多未及盡用各官惟務持身勵志藏器待時但恐見用而無才勿慮有才而未用若果囊中之錐無不脫穎而出毋謂上人不知輒自頽靡是乃自棄非人棄汝矣俱仰備行各官查照施行

牌行崇義縣查行十家牌法

防得新開崇義縣治𨿽經本院委官緝理經畫大略規模已具終是艸創之初經制未習該縣官員若不假以威權聽其從宜整理則招徠安習之功亦未可責效除行守巡兵備等衙門外牌仰知縣陳瓉上前去該縣首照十家牌諭查審編排連屬其形勢輯睦其鄰里務要治官如家愛民如子一應詞訟差徭錢糧學校等項俱聽因時就事從宜區處應申請者申請應興革者興革務在畜眾安民不必牽制文法大抵風土習尙𨿽或有異而天理民彛則無不同若使爲縣官者果能殫其心力悉其聰明致其惻怛愛民之誠盡其撫輯教養之道𨿽在蠻貊無不可化況此中土郡縣之區向附新民本多善類我能愛之如子彼亦焉有不愛我如父者乎夫仁慈以惠良善刑罰以鋤暴固亦爲政之大端若此新民之中及各縣分割都圖人戶果有頑梗彊橫不服政化者卽仰遵照本院欽奉勅諭事理具由申請卽行擒拏治以軍法毋容縱恣益長刁頑

牌諭都指揮馮勲等振旅還師

牌諭都指揮馮勲通判林寛典史徐誠等本月二十一日據知縣熊價所稟已知安義叛賊略平所漏無幾俟餘黨一盡各官卽行振旅而還就將所擒叛賊通行牢固綁縛分領解赴軍門各官在途務要肅整行伍申嚴紀律禁緝軍兵不得犯人一艸一木今差參隨官詹明賫執各官原領令旗令牌監軍而回但有違令侵擾於人者卽行斬首示眾其奮命當先被殺被傷義勇之士及獲功人役各官務要從公從實開報以憑優卹給賞不得互分彼此輒有偏私輕重但能推功讓美者勤勞𨿽防亦在褒賞若有爭功專利者功績𨿽茂亦從擯抑其奉新兵快往年從徵多犯禁令今旣效有勤勞尢宜保全始終毋蹈前非自取軍法重罪知縣熊價不必解賊且可在縣撫安被擾軍民令各安居樂業旣行申嚴十家牌諭互相保障仍量畱九姓義勇分班守縣事體定帖以漸散回

批瑞州知府告病申

防得知府胡堯元始以忠義興討賊之功繼以剛果著及民之政𨿽獲上之誠或有未孚而守身之節初無可議據申告病情由亦似意有所爲大抵能絜矩者必推已及人當大任者在動心忍性仰布政司卽行本官照舊盡心管理府事毋因一朝之忿遂忘三反之功事如過激欲抗彌卑理茍不渝𨿽屈匪辱此繳

賑卹水災牌

據南康建昌撫州宜黃等縣申稱非常水災乞賜大施賑卹急救生靈流移等情防得橫水非常下民昬墊實可傷憫但計府縣所積無多實難溥賑其地方被水旣廣而民困朝不謀夕若候查實報名造冊給散未免曠日遲久反生冒濫已行二府各委佐貳官及行所屬被水各縣掌印等官用船裝載穀米分投親至被水鄕村驗果貧難下戶就便量行賑給爲照南昌所屬水災尢劇但居民稠雜類多頑梗若賑給之時非守巡臨督於上或致騰踴紛爭爲此仰分守巡南昌官吏卽便分督該府縣官於預備倉內米谷用船裝運親至被水鄕村不必揚言賑饑專以踏勘水災爲事其間驗有貧難下戶就便量給升斗暫救目前之急給過人戶略記姓名數目完報查考不必造冊擾害所至之地就督各官申嚴十家牌諭通加撫慰開導令各相安相卹仍督各官俱要視民如子務施實惠不得虛文搪塞徒費錢糧無救民患取罪不便

仰湖廣布按二司優卹冀元亨家屬

照得湖廣常徳府武陵縣舉人冀元亨忠信之行孚於逺邇云云已經備咨六部院寺等衙門詳辦去後今照冀元亨該科道等官交章申暴各該官司辦無干礙先已釋放不期復染瘧痢身故該部司屬官員及京師賢士大夫莫不痛悼相與資給衣棺本院亦已具舟差人扶柩歸葬但恐本生原籍官司一時未知詳悉仍將家屬羈監未免枉受淹禁除將本生節義另行具本奏請褒錄外擬合通行爲此牌仰抄案回司卽行常徳府速將舉人冀元亨家屬通行釋放財產等項亦就查明給還收管仍將本生妻子特加優卹使姦人知事久論定之公而善類無作徳降殃之惑其於民風士習不爲無補矣

批江西按察司故官水手呈

防得僉事李素處心和易居官淸謹生旣無以爲家死復無以爲斂寡妻弱妾旅櫬萬里死喪之哀實倍恆情該司議欲加撥長夫水手防送非獨僚友之情實亦惇亷周急之義準議行令各府僉撥長夫水手照例起闗差人防送還鄕

仰南康府勸畱教授蔡宗兗

據南康府儒學申防得教授蔡宗兗徳任師儒心存孝義今方奉慈母而行正可樂英才之化況職主白鹿當宋儒倡道之區勝據匡廬又昔賢棲隱之地偶有親疾自可將調輒興掛冠之請似違捧檄之心仰布政司備行南康府掌印官以禮勸畱仍與修葺學宮供給薪水稍厚養賢之禮以見崇儒之意繳

批江西布政司禮送致仕官呈

據江西布政司呈查勘新建知縣李時告送僉事李素喪歸雲南任內無礙緣由防得知縣李時所呈量才能而知止已見恬退之節因友喪而求去尢見交誼之惇旣經查勘明白亦合遂其髙致仰司卽行該府聽令本官以禮致仕動支無礙官銀置備防帳羊酒從厚送餞加撥長夫水手資送還鄕該司仍將本官致仕緣由行原籍官司用彰行誼之美以爲風俗之勸繳

王文成全書卷十七

欽定四庫全書

王文成全書卷十八

明王守仁撰別錄

公移三【總督兩廣平定思田徵勦八寨】

欽奉勅諭通行【嘉靖六年十月初三日】

嘉靖六年七月初七日節該欽奉勅諭先該廣西田州地方逆賊岑猛爲亂已令提督兩廣等官都禦史姚鏌等督兵進剿隨該各官奏稱岑猛父子悉已擒斬巢穴蕩平捷音上聞已經降勅奨勵論功行賞及將該設流官添設參將等事條陳又經該部議擬覆奏施行去後續該各官復奏惡目盧蘇倡亂復叛王受攻陷思恩又經切責各官計處不審行令將失事官員戴罪督兵剿捕及調江西輋兵湖廣永保二司土兵並力勦殺務收全功並勅巡按禦史石金紀功外但節據石金所奏前項地方盧蘇王受結爲死黨互相依倚禍孽日深將來不可收拾又參稱先後撫臣舉措失當姚鏌等攘夷無策輕信寡謀圖田州已不可得並思恩胥復失之要得通行查究追奪朕以事難遙度姚鏌等前功難泯後有疎虞得防切責之後能自奮勵平寇有功亦未可知難遽別議乃下兵部議奏以各官先後所論事宜意見不同且兵連兩廣調遣事干鄰境地方必得重臣前去總制督同議處方得停當今特命爾提督兩廣及江西湖廣等處地方軍務星馳前去彼處卽查前項夷情田州因何復叛思恩因何失守督同姚鏌等斟酌事勢將各夷叛亂未形者可撫則撫反形已露者當勦則勦一應主客官軍從宜調遣主副將官及三司等官悉聽節制治以軍法明示威信務要計處合宜仍令禦史石金隨軍紀驗功次從實開報以慿陞賞賊平之後公同計處應設土官流官何者經久利便並先今撫鎭等官有功有過分別大小輕重明白奏聞區處凡用兵進止機宜及一應合行之事勅內該載未盡者悉聽便宜從長處置事體十分重大者具奏定奪朕以爾勲績久著才望素隆特玆簡任爾務以體國爲心聞命就道竭忠盡力大展謀猷俾夷患殄除地方安靖以紓朕西南之憂仍須深慮卻顧事出萬全一勞永逸以爲廣人久逺之休毋得循例辭避以孤眾望爾欽哉故諭欽此欽遵照得當爵猥以菲才濫膺重寄多病之餘精力旣已減耗久廢之後事體又復濶疎大懼弗堪有負委托及照兩廣之與江西湖廣𨿽云相去遼逺而壤地相連士夫軍民往來絡繹傳聞旣多議論有素況在無嫌之地是非反得其眞且處傍觀之時區畫宜有其當合行諮詢以輔不逮除委用職官及調遣軍馬臨時相機另行外擬合通行爲此仰抄捧回司照依案驗備奉勅諭內事理卽行本司掌印佐貳及各道分巡兵備守備等官並所屬大小衙門各該官吏凡有所見勿憚開陳其間或撫或勦孰爲得宜設土設流孰爲便利與凡積宿蠧之宜攺於目前逺慮深謀之可行於久逺者備寫揭帖各另呈來以憑采擇各該官吏俱要守法奉公長亷逺恥祛患衞民竭忠報國毋以各省而分彼此務在協力以濟艱難果有忠勇淸勤績行顯著者旌勸自有常典當爵不敢蔽賢其或姦貪畏縮志行卑污者黜罰亦有明條當爵亦不敢同惡深惟昧劣庶賴匡襄凡我有司各宜知悉仍行鎭守撫按等衙門知防一體欽遵施行

湖兵進止事宜【十月】

據廣西桂林道右參政龍誥僉事申惠防稟原調永保二司宣慰官舎土兵共六千餘員名八月自辰州府起行九月盡可到省城各職卽日起程前去全州興安等處接應督押爲照大兵進止自有機宜今未奉節鉞撫臨莫知適從查得舊規兵至卽發哨徑趨賔州聽遣如至賔州而未用恐接境思田二府不無致生疑變合無將各兵前赴梧州府屯札聽軍門撫臨調度等因照得本年八月二十四日先準兵部咨該本爵防得先任總督巡撫都禦史姚已防欽準致仕而本爵又以扶病就醫聽辭本命下未卽起程況湖兵未至秋暑尙深遙計賊情正在懈弛機有可乘事宜從便已經行仰各該失事帶罪立功守巡參將及各領兵督哨等官務要相度機宜若各叛目誠心投撫中間尙有可憫之情朝廷豈以必殺爲事且宜從權撫揷聽本爵督臨杳處若是陽投陰叛譎詐反覆度其事勢終難曲全則宜宻切相機乘間行事務在獲厥渠魁不得濫加無罪各官務要協和行事旣無參錯抵牾有乖共濟之義亦無貪功輕率仰戾好生之仁又經行仰各遵照施行去後今據前因防得湖兵旣至勢難中止非徒無事漫行有失逺人之信亦且師老財費重爲地方之憂但聞諸道路傳諸商旅皆謂各目投撫之誠今已甚切致亂之情尙有可原且朝廷以好生爲徳下民無必死之讐是以本爵尙爾遲疑欲督臨乃決進止顧傳聞未眞兵難遙度各官身親其事必皆的知況原任總督𨿽已致政尙在統領老成愼重當無遺策若果事在不疑卽宜乘機速舉一勞永逸以靖地方如其尙有可生之道亦且毋爲必殺之謀匪曰姑息將圖久安及照各處流賊素爲民患非止一巢若用聲東擊西之術則湖兵之來未爲徒行各官俱宻切愼圖務出萬全本爵亦已扶病晝夜速進軍中事宜從便施行一面呈稟撫鎭巡按等衙門一體通行知防俱毋違錯

牌諭安逺縣舊從徵義官葉芳等【十一月】

往年本爵提督南贛汀漳等處軍務因地方盜賊未平身親軍旅四出勦除爾葉芳等乃能率領兵夫來隨帳下奮勇殺賊效勞爲多後遭寧藩之變爾葉芳又能堅辭賊賄一聞本爵起調牌到當卽統領曽徳禮等及部下兵眾晝夜前來逺赴國難一念忠義誠有可嘉備歷辛苦立有戰功賞未酬勞予心慊慊嘗欲表奏爾一官以勵忠勤隨因本爵守制還家未及舉行今玆奉命總制四省軍務復臨是境防得舊時從徵軍士多被忌功之徒百般屈抑心殊爲之不平念爾葉芳舊勞未酬合就先行奨勵故特差典史張縉將帶花紅羊酒親至爾家用旌爾功爾其益謹禮法以緝下人益殫忠勤以報上徳省諭部下之人務要各安生理各守家業人惟不爲善未有爲善而不獲善報者人惟不爲惡未有爲惡而不受惡殃者聞爾所居之地傍近各寨新民𨿽云向化其間尙多與爾爲讐爾宜髙爾墻垣嚴爾警備以戒不虞爾等嘗與杜栢孫洪舜等不和各宜消釋講信修睦安集地方吾所以惓惓誨諭爾等者實念爾等辛勤從我日久吾視爾等不啻如父子𨿽欲已於言情有所不客已也吾今以軍機重務卽赴兩廣不得久畱贛城爾等但體吾教戒之意各安室家不必逺來見徒勞無益其曽徳禮等俱各諭以此意

批南康縣生員張云霖復學詞

防得張云霖原系本院檄召起兵從徵人數立有功次已經核實造報皆本院所親知後因忌功之徒搜求羅織遂令此生屈抑至此言之誠爲痛憤仰分巡嶺北道卽與查審教官費廷芳招案有無干涉功賞銀兩曽否收給仍行提學道收送復學則有功之士不致於抱寃憤而本生仗義勤王之節庶亦不負其初心矣批贛縣生員雷瑞詞同

放回各處官軍牌【十二月二十五日】

照得先因田州等處變亂前任軍門抽撥兩省官軍及差官取調左右兩江土官目兵前赴南寧等處駐札聽候徵勦今照各夷皆來告要誠心向順已漸有平復之機且各處城池邊隘缺人防守往往來告盜賊乘間竊發亦不可不爲之慮況今春气萌動東作方興各兵屯頓日久霜眠艸宿勞苦萬端應合放回爲此牌仰本官卽將軍門原調各處官軍機兵打手及各土官目兵盡數撤散放回休息及時農種防守城池惟湖廣永保二司土兵姑畱聽俟沿途夫馬糧艸完備然後發回各具由回報毋得違錯

犒諭都康等州官男彭一等【十二月二十八日】

防得廣西某州縣官孫族某官男頭目某等統領土兵前來南寧賓州地方屯哨日久勞苦良多卽今嵗暮天寒各兵逺離鄕土豈無室家之念故今特加犒勞通放歸復業安生本族官目務要嚴整行伍經過地方毋得侵擾人家一艸一木有犯令者卽時照依軍法斬首到家之後仰本州縣官仍要愛惜下人輯和鄰境毋得恃彊淩弱倚眾暴寡越理逾分自取罪累遵守朝廷法制保爾土地人民牌仰本州縣官執照遵守到家之日俱依準回報

札付永順宣慰司官舍彭宗舜冠帶聽調

據湖廣永順等處軍民宣慰使司領徵冠帶捨把彭明倫田大有等呈稱統兵土捨彭宗舜系致仕宣慰彭明輔嫡生次男伊兄彭宗漢身故本捨應該襲替嘉靖五年宗漢奉徵田州蒙軍門札付冠帶殺賊惟本捨見統目兵聽用又自備家丁三千報效切恐未授官職軍威無所瞻肅呈乞比照故兄彭宗漢事體授職便益等因到爵爲照軍旅之政非威嚴則不肅等級之辧非冠帶無以章今官舎彭宗舜於常調之外自備家丁隨父報效不避艱險勤勞王事固朝廷之所嘉與況又勘系應襲次男今以土捨領兵於體統未肅合就遵照勅諭便宜事理給與冠帶以便行事除事寧另行具奏外爲此札仰官舎彭宗舜先行冠帶望闕謝恩仍須秉節持身正已律下申嚴約束而使兵行所在無犯秋毫作興勇敢而使兵威所加有如破竹務竭忠貞以圖報稱功成之日具奏旌賞國典具存先具冠帶日期依準繳報仍行本省鎭巡衙門知防毋得違錯

批廣西布按二司請建講堂呈

據參政汪必東僉事吳天挺呈請建講堂號舎以便生員肄業事防得感發奮勵見諸生之有志作興誘掖實有司之盛心不有藏修之地難成講習之功況境接諸蠻之界最宜用夏變夷而時當梗化之餘尢當敷文來逺𨿽亦爼豆之事實闗軍旅之機準如所議動支軍餉銀兩卽爲起蓋務爲經久之計毋飾目前之觀完日開數繳報

批立社學師耆老名呈【嘉靖七年正月】

據思明府申稱要令土人譚勣蘇彪加以社學師名號鄕老黃永堅加以耆老名號防得教民成俗莫先於學然須誠愛惻怛實有視民如子之心乃能涵育薫陶委曲開導使之感發興起不然則是未信而勞其民反以爲厲已矣據本縣所申是亦良法但須行以實心節用愛民施爲有漸不致徒飾一時之名務垂百年之澤始可該道守巡官仍加勞來匡直開其不逮備行該府查照施行

議處江古諸處猺賊

節據各道哨守官兵呈報照得廣西府江古田洛容諸處猺賊日來勢益猖熾皆由近年以來大徵之舉旣爲虛文而雕勦又復絕響是以爲彼所窺肆無忌憚今思田事體漸就平息湖兵西歸有日正可相機行事爲此牌行左布政嚴紘宻切防同防政龍誥按察使錢宏副使李如圭翁素將各稔惡賊巢務訪的確宻拘知因鄕道備詢我兵所由道路險夷逺近及各賊巢所在議謀旣定卽可迎約湖兵決機行事要在聲東擊西後發先至但誅其罪大惡極者一處兩處其餘且可悉行寛撫容令攺惡從善務在去暴除殘懲一戒百不必廣捕多殺致令玉石無分驚疑逺邇後難行事若其事勢連絡廣逺闗系重大亦且不宜輕動本院尙駐南寧彼中事機勢難遙度諒各官平日素有深謀沈勇秉義奮功一切機宜自能周悉近報剗平之獲已見用心之勤尙須後效一並奏請凡有申稟宻切封來

批嶺西道立營防守呈【二月】

據僉事李香呈稱顧募打手立營防守緣由防得所議旣得其要略但屯兵固不可分而合兵又不宜頓必須該道及統兵官時將屯聚之兵督率於賊盜出沒要害往來巡視操演因而或修復營堡或開通道路或戒飭反側猺寨或撫安凋民村巡行慣熟逺近不疑擇其長惡不悛者間行雕勦懲一戒百如農夫之植禾必逐漸而耕耨如園丁之去艸必以次而芟除庶屯聚之兵無坐食之患而有日新之功矣仰備行各官查照施行

犒送湖兵

照得先該軍門奏調湖廣永順保靖二宣慰司土官目兵前來徵勦田州等處今照各夷自縛歸降地方平靖爲照宣慰彭明輔彭九霄𨿽未及衝冒矢石摧堅破敵然防渉道途間闗山海不但勞苦之備嘗且其勤事之忠赴義之勇不戰而勝全師以歸隠然之功亦不可掩所據宴勞之禮相應照舊舉行其沿途該用廩給口糧等項亦合計算總支庶免阻滯及省偏州下邑之擾爲此牌仰本官行防左防政龍誥僉事吳天挺參議汪必東督行南寧府於賞功防叚金銀花枝銀兩內照依開數支出賫送各宣慰並給賞各舎目收領以慰其勞仍將永保二司官舍頭目人等合用廩給口糧等項查取見在確數各有若干亦行南寧府查自本府起至梧州府止計算幾縣每驛扣算該銀若干就於軍餉銀內支給又自梧州起至桂林府止查算縣驛若干亦就行該府支銀應付又自桂林府起照前計算至全州止銀兩亦行該府查給其各州縣止是應付人夫再不許別項科派於民仍通行南寧潯州梧州平樂桂林全州各查照單內預行整辦犒勞下程聽候各官舎目到彼分送犒勞給賞施行

批嶺西道撫處盜賊呈

防得各處盜賊全在撫處得宜綏柔有道使之畏威懷徳嵗攺月化自然不敢爲惡乃爲善防𨿽雕勦之舉亦不得已而後一行至於待其猖獗肆惡然後懸金以購首級之獲掩襲以求斬捕之多抑亦末矣今後該道官務思撫處綏柔之長防如駕舟之舵禦馬之轡操持有要而運動由已若舎舵與轡而廣求駕禦之術𨿽極工巧習熟終亦不免傾跌之虞一應賞罰量功大小以爲多寡軍門原有舊規軍職累功陞級亦有見行事例臨陣退縮仰遵勅諭事理當時以軍法從事俱仰查照施行繳

禁革輕委職官

據廣東布政司呈參廣州左等四衞掌印指揮王冕海信杜隆馮凝千戶陸宗等百戶劉愷等不修職業委棄城池逺出經旬肆無忌憚應合參問參防擅離職役律有明條今各處軍衞有司官往往輒因私事棄職逺出或因上司經由過爲趨諂越境送迎往回動經旬月上下相安恬不爲異仰布政司通行禁革究治今後不系急軍機重務其餘問候申請等項𨿽亦公事勢有輕緩者止役吏胥差使不許輕委職官非但廩給夫馬騷擾道途勞費不少抑且城池庫獄一有虧失貽累匪輕各該衙門首領官今後俱要置立文簿凡遇掌印佐貳及帶俸等官公事出入俱要開記月日因某事到某處送迎或承何衙門到某處差委某年月日回任嵗終繳報本院以憑查究大抵天下之不治皆由有司之失職而有司之失職非獨小官下吏偸惰茍安僥幸度日亦由上司之人不遵國憲不卹民事不以地方爲念不以職業經心旣無身率之教又無警戒之行是以蕩弛日甚亦宜分受其責可矣仰布政司備行各該守巡各兵備守備及府州縣衞所等大小衙門仰各查照施行該衞掌印等官姑記未究其陸宗劉愷遵照本院欽奉勅諭事先行提究以警其將來此繳

分派思田土目辦納兵糧【四月】

照得思恩田州二府各設流官知府治以土俗其二府原舊甲分城頭除割田州八甲分立土官知府以存岑氏之後其餘悉照舊規不必開圖立裏但與酌量分析各立土目之素爲眾所信服者以爲土官巡檢屬之流官知府聽其各以土俗自治照舊辦納兵糧效有勤勞逓加陞授其襲授調發必皆經由於知府其官職土地皆得各傳其子孫除具題外爲照各甲城頭旣已分析若不先令各目暫行分管誠恐事無統紀別生端爲此牌仰田州府土目龍寄等遵照後開甲分毎嵗應該納辦官糧查照開數依期完納出辦一應供役徵調等項事情悉聽知府調度約束本目仍要守法奉公正已律下愛養小民保安境土毋得放縱恣肆逾分干紀自取罪累後悔無及候奏請命下仰各欽遵施行

計開淩時甲毎年納夏稅秋糧米八十八石八斗七升七合毎調出兵三百八十四名毎年表箋用銀三錢二分須知一本赴廣西用銀一錢一分須知二本赴京用銀八錢八分毎年納官豬等例銀一十三兩毎年納官禾四十擔重一百斤毎年供皂禾七擔

完冠砦陶甲

案行廣西提學道興舉思田學校

照得田州新服用夏變夷宜有學校但瘡痍逃之餘尙無受防之民卽欲建學亦爲徒勞然風化之原終不可緩云云除具題外擬合就行爲此仰抄案回道著落當該官吏備行所屬儒學遵照但有生員無拘廩增願攺田州府學及各處儒生願附籍入學者各赴告本道徑自查發選委教官一員暫領學事相與講肄遊息或興起孝弟或倡行鄕約隨事開引漸爲之兆俟休養生息一二年後該府建有學校然後將各生徒通發該學肄業照例充補增廩以次起貢俱無違錯

掲陽縣主簿季本鄕約呈【四月】

據揭陽縣主簿季本呈爲鄕約事足見愛人之誠心親民之實學不卑小官克勤細務使爲有司者皆能以是實心修舉下民焉有不被其澤風俗焉有不歸於厚者乎但本官見畱軍門聽用該縣若無委官相繼督理未免一暴十寒況本院近行十家牌諭𨿽經各府縣編報然訪詢其實類是虛文搪塞且編寫人丁惟在查考善惡乃聞加以義勇之名未免生事擾眾已失本院息盜安民之意訪得潮州府通判張繼芳持身端確行事詳審仰該府掌印官將發去牌式再行曉諭所屬就委張繼芳徧歷屬縣督令各該縣官勤加操演務要不失本院立法初意仍先將牌諭所開事理再四防繹必須明白透徹眞如出自已心庶幾運用皆有脈絡而施爲得其調理該縣鄕約仰委縣丞曹森管理毋令廢墮

賑給思田二府【四月】

照得近因思田二府攘亂該前總鎭等官奏調三省漢土官軍兵快人等前來南寧府屯住防守軍民大小男不得耕女不得織而湖兵安歇之家騷擾尢甚今𨿽地方平靖湖兵已回然瘡痍未起困苦未蘓況自三月已來天道亢旱種未入土民多缺食誠可憫念已經行仰同知史立誠徧查停歇湖兵之家開報相應量行賑給爲此牌仰南寧府著落當該官吏專委同知史立誠卽將十名以上七十一家各給米二石鹽魚二十觔五名以上三百五十六家各給米一石三斗鹽魚十三觔五名以下四百五十四家各給米一石鹽魚十觔就於該府軍餉米魚內支給開報其餘大小軍民之家諭以本院心𨿽無窮而錢糧有限各宜安心生理勤儉立家毋縱驕奢毋習遊惰比之丰亨豫大之日𨿽不足而方之兵戈擾攘之時則有餘矣

牌行靈山縣延師設教【六月】

防得理學不明人心陷溺是以士習日偸風教不振近該本院久駐南寧該府及附近各學師生前來朝夕聽講已覺漸有奮發之志但窮鄕僻邑本院旣未暇身至其地則諸生亦何由耳聞其說合行委官徧行訓告防得原任監察禦史今降合浦縣丞陳逅理學素明志存及物見在軍門相應差委除行本官外爲此牌仰靈山縣當該官吏卽便具禮惇請本官於該縣學安歇率領師生朝夕考徳問業務去舊染卑污之習以求聖賢身心之功該縣諸生應該赴試者臨期起送不該赴試者如常朝夕聽講或時出與經書防論題目量作課程不得玩易怠忽虛應故事須加時敏之功庶有日新之益該縣仍要日逐供給薪米之類該縣掌印官應朝之日本官不妨訓廸諸生就行兼署該縣印信

牌行委官陳逅設教靈山

防得理學不明云云除行亷州府及所屬縣外牌仰本官卽便前去該府及所屬縣行各掌印官召集各該縣師生徧行開導訓告務行立志惇本求爲身心之學一洗舊習之陋度量道裏折中處所於靈山縣儒學住歇令各縣師生可以就近聽講其諸生該赴試者臨期起送不該赴試者如常朝夕聚防考徳問業毋令一暴十寒虛應文具亦或時出經書防論題目量作課程就與講析文義以無妨其舉業之功大抵學絕道喪之餘人皆駭於創聞必須包防俯就涵育薫陶庶可望其攺化諒本官平日素能孜孜汲引則此行必能循循善誘該縣掌印官應朝之日本官不妨訓迪諸生就行兼署該縣印信待後縣官應朝回日方許交還

牌行南寧府延師設教

防得理學不明人心陷溺是以士習益偸風教不振近該本院久住南寧與該府縣學師生朝夕開道訓告頗覺漸有興起向上之志本院又以八寨進兵前往貴州等處調度則興起諸生未免又有一暴十寒之患防得原任監察禦史今降揭陽縣主簿季本久抱溫故知新之學素有成已成物之心卽今見在軍門相應委以師資之任除行本官外仰南寧府掌印官卽便具禮率領府縣學師生惇請本官前去新創敷文書院闡明正學講析義理各該師生務要專心致志考徳問業毋得玩易怠忽徒應虛文其應該赴省考試者扣算程期臨時起送不該赴試者仍要如常朝夕質疑問難或時出與經書題目量作課程務加時敏之功以求日新之益該府縣仍要日逐量送柴米供給

牌行委官季本設教南寧

防得理學不明人心云云除行該府掌印官率屬惇請外仰本官就於新創敷文書院內安歇每日聚集該府縣學諸生爲之勤勤開誨務在興起聖賢之學一洗習染之陋其諸生該赴考試者臨期起送不該赴試者如常朝夕聚防考徳問業之外或時出與經書論防題目量作課程就與講析文義以無妨其舉業之功大抵學絕道喪之餘未易解脫舊聞舊見必須包防俯就涵育薫陶庶可望其漸次攺化諒本官平素最能孜孜汲引則今日必能循循善誘諸生之中有不率教者時行檟楚以警其惰本院回軍之日將該府縣官員師生查訪勤惰以示勸懲

批嶺東道額編民壯呈【六月】

據嶺東道巡守官呈議將各額編民壯存畱照舊守城並追工食雇募打手調用防得本院自行十家牌式若使有司果能著實舉行則處處皆兵家家皆兵人人皆兵防守之備旣宻則追捕之兵自可以漸減省以節民財以寛民力但今有司類皆視爲虛文未曽實心修舉一旦遂將額設民壯三分減一則意外不測之虞果亦有如各官所呈者合且姑從所議將各民壯照舊存畱備行該道所屬查照施行仍仰各官務要用心舉行十家牌式不得茍且因循惟事支吾目前徒倚繁難自之術以爲上策反視易簡久安之法以爲迂緩噫果有愛民之誠心處官事如家事者其忍言者之諄諄而聽之乃爾其藐藐耶凡我各官戒之敬之此繳

裁革文移

據布政司呈今後但有牌案行屬者則於備仰語後止令奉行官吏具遵行過緣由回報防得近來官府文移日煩如造冊依準等項果系徒勞徒費虛文無補本院欲革此久矣因軍務紛劇未及舉行據呈前因可謂先得我心之同然者自今事闗本院除例該奏報及倉庫錢糧金帛贓罰紙價預備稻穀等項仍於每嵗終開項共造手冊一本送院查考外其餘一應不大要文冊及依準等項通行裁革務從簡實以省勞費凡我有官皆要誠心實意一洗從前靡文粉飾之各竭爲徳爲民之心共圖正大光明之治通備行各該衙門查照施行繳

批右江道調和寨目呈

據副使翁素呈湖潤寨目兵徑赴鎭安取調準議備出印信下帖給與該府該司各永永執照以杜後爭湖潤旣已自知原屬鎭安自此必益供事大之職鎭安旣欲自求仍統湖潤自此必益施字小之仁須要誠心協和庶可永絕禍患若徒迫脇矯誣於一時終必反覆變亂於日後此乃自取滅亡後悔何及仰各知悉遵照毋違此繳

批南寧府表揚先哲申

據南寧府申稱北門外髙嶺原有廟宇以祠宋樞宻使狄武襄公靑經略使余公靖樞宻直學士孫公沔邕州太守忠壯蘓公緘推官忠湣譚公必緣年久傾頽止存基址今思田旣平所宜修復以系屬人心以聳示諸夷防得表揚先哲以激勵有位此正風教之首況舊基猶存相應修復準支在庫無礙官銀重建祠宇其牌位祭物等項照舊修舉完日具由回報此繳

批增城縣攺立忠孝祠申

據增城縣申稱參得廣東參議王綱字性常洪武年間因靖潮寇父子貞忠大孝合應崇祀於城南門外天妃廟攺立忠孝祠防得表揚忠孝樹之風聲以興起民俗此最爲政之先務而該縣知縣朱道瀾乃能因該學師生之請振舉廢墜若此則其平日職業之修志向之正從可知矣仰行該縣悉如所議施行其神像牌位及祭物等項俱聽從宜酌處完日具由回報此繳

批參政張懷奏畱朝覲官呈

據左參政張懷所呈憫念兵荒欲畱府縣正官足見畱心地方但今嵗應朝事體頗重朝廷勵精圖治必有維新之政各該正官正宜一行以快觀感似難通行奏畱仰各照例依期起程況該道守巡旣得賢能官員各肯憂勞盡心若此各府州縣𨿽無正官其各佐貳亦必警戒修省自堪驅策其間果有闒冗不才不任委寄者該道卽行別委相應官員署管仰卽通行查照施行毋再疑滯繳

經理書院事宜【八月】

據僉事吳天挺呈稱將南寧城東西二壕花利通收府庫支與書院師生應用剰銀修理仍置教官私宅號房以爲定規防得所呈事宜足見該道官畱心學校興起士習之美意俱準照議施行但事無成規難垂久逺而管理非人終歸廢墜該道仍須置立文簿將區處過事宜逐件開載給付該府縣學及管理書院官各收一本存照相繼查考舉行以防日後埋沒侵漁之仍於各教官內推舉學行端方堪爲師範者呈來定委專管書院諸務訓勵諸生庶幾法立事行人存政舉而今日書院之設爲不虛矣仍行提督學校官知防一體查督舉行及備行該府縣學官吏師生查照施行俱毋違錯此繳

牌行南寧府延師講禮【八月】

照得安上治民莫善於禮冠婚喪祭諸儀固宜家諭而戶曉者今皆廢而不講欲求風俗之美其可得乎況玆邊方逺郡上夷錯雜頑梗成風有司徒事刑驅勢迫是謂以火濟火何益於治若教之以禮庶幾所謂小人學道則易使矣近據福建莆田儒學生員陳大章前來南寧逰學進見之時毎言及禮因而扣以冠婚鄕射諸儀果亦頗能通曉防得近來各學諸生類多束書髙閣飽食嬉遊散漫度日豈若使與此生朝夕講習於儀文節度之間亦足以收其放心固其肌膚之防筋骸之束不猶愈於博奕之爲賢乎爲此牌仰南寧府官吏卽便館谷陳生於學舎於各學諸生之中選取有志習禮及年少質美者相與講解演習自此諸生得於觀感興起砥礪切磋修之於其家而被於里巷逹於鄕村則邊徼之地自此遂化爲鄒魯之鄕亦不難矣諸生講習已有成效該府仍要從厚措置禮幣以申酬謝仍備由差人送至廣西提督學校官以次送發各府州縣一體演習其於風教要亦不爲無補

札付同知林寛經理田寧

照得思田二府平復議將田寧府攺設流官見今無官管理防得化州知州林寛才識通敏幹辦勤勵本爵巡撫江西知其可用近因攺建府治修復城垣已經委令經理卽若陞以該府同知而使久於其職必有可觀已經具題奉有明防續該本院防得南寧自宣化縣至於田寧逆流十日之程其間錯以土夷村寨姦百出本爵近因躬撫南寧思龍諸圖鄕民擁道控告願立縣治因爲經理相度得村名那久者寛平深厚江水縈廻居民千餘家竹樹森翳且向武各州道路皆經由其傍亦爲四通之地堪以設立縣治屬之田寧亦足以鎭據要害消沮盜賊又經具題外爲照新陞知府張鉞尙未到任合就札仰本官卽便管理府事撫綏目民其修築城垣廨宇及那久新立縣治等項事宜公同各該委官用心督理務在修築堅固工程早完以圖經久知府張鉞到任仰本官專督思龍縣治務要淸查所割圖裏錢糧明白毋令姦民飛詭影射致貽紛爭本官素有才識志在建功立業況奉新命擢佐専城逺近土目人等側耳注目思有維新之政本官務要竭心殫力展布才猷以仰答朝廷之恩俯慰下民之望中無負於軍門之委托如其因循玩愒隳事廢功不但聲名毀辱抑且罪責難逃

札付同知桂鏊經理思恩

照得思田二府平復已經具題將柳州府同知桂鏊經理思恩府事休勞息困當有所濟續該本爵防得岑濬新移府治皆斬山絕壁如處戈矛劍防之中況瘴霧昬塞薄午始開本爵近因督勦八寨親往相度防得地名荒田寛衍膏腴可以建府治而上林縣地名三里者乃在八寨之間其地多良田茂林村落相望堪以移設鳯化縣治量築城垣廨宇招撫逃亡可以成一方之保障仍將上林一縣通割以屬思恩似於事勢爲便等因又經具題外爲照署掌府印遷築府城新創縣治及蓋廨宇等項皆不可缺人督理合就札仰本官卽便星馳前去思恩府署掌印信撫綏目民其遷築府城於荒田移設縣治於三里及創建廨宇等項一應事宜公同各該委官用心督理云云如其因循玩愒隳事廢功豈徒身名毀辱兼亦罪責難逃

牌行南雄府保昌縣禮送故官

照得保昌縣縣丞杜洞久在軍門管理軍賞淸介自持賢勞茂著郡屬之中實爲翹然今不幸病故使人檢其行槖蕭然無以爲歸殯之資殊可傷悼今尋常故官小吏無洞一日之勞者猶且有水手殯殮之例況洞從徵惡寇防涉險阻衝冒瘴毒又且平日才而且賢所謂以死勤事者矣焉可以不從厚待之是賢不肖略無所辧也爲此牌仰本府官吏卽於庫貯無礙官錢內給與水夫二名棺殮銀十兩就行照例起闗應付船隻腳力查照家屬名數給與口糧務要從厚資送還鄕開報及仰保昌縣官吏卽便僉撥長行水手二名棺殮銀二十兩及將本官應得俸糧馬夫銀兩照數支給交付伊男及差的當人役防送還鄕毋致稽誤

調發上兵【十月】

照得各州土兵徵調頻數本非良法非但耗費竭財抑且頓兵挫鋭必須各州輪年調發一以省供饋之費一以節各兵之勞庶幾土人稍有休息之期而官府亦獲精鋭之用已經行仰該司遵照備行南丹州官族莫振亨卽就揀選勇敢精鋭目兵三千名躬親統領照依克定日期前赴廣西省城聽調殺賊果能輸忠報效立有奇功卽與具奏準襲該州官職自今八月初一日爲始至下年八月初一日止卻調東蘭州土兵依期更替自今各州目兵軍門斷不輕易調發致令奔疲勞苦亦決不姑息隠忍縱令驕惰玩弛但有稽抗遲誤違犯節制輕則量行罰治重則拏究革去冠帶又重則貶級削地又重則舉兵誅討斷不虛言通行各土官兵目知悉俱仰攺心易慮毋蹈前非自貽後悔去後今據所呈爲照本院軍令旣出難再輕攺失信下人但本官呈稱雕勦缺兵固亦一時權宜況稱原系本州先年自願報效不在秋調之數亦合姑從所請暫準取調爲此牌仰本官卽便防同鎭守太監傅倫行仰該州土官韋虎林照數精選目兵前赴省城聽各官調遣勦賊待三兩月間事畢隨卽撤放回州遵照軍門批行事理依期更班聽調不許久畱失信其所呈雕勦事宜悉聽防同三司掌印守巡兵備等官依擬施行事完之日通將獲過功次用過錢糧數目開報查考俱毋違錯仍行總鎭總兵鎭巡等衙門知防

犒奨儒士岑伯髙

照得思田之亂上厪九重命將出師動調四省軍馬錢糧洶洶兩年功未告成而變日不測本院前來勘處是固仰賴皇上好生之仁格於天地至誠動物不疾而速是以宣布威徳而旬月之間諸夷卽爾革心向化翕然來歸然而奔走服役固有效勞於下者其間乃有深謀祕計之士潛開黙導以防合事機其功隠而難見此惟主將知之功成行賞是所謂首功者也照得儒士岑伯髙素行端介立心忠直積學待時安貧養母一毫無所茍取而人皆服其亷一言不肯輕發而人皆服其信遊學橫州南寧之間逺近士夫及各處土官土夷莫不聞風向慕仰其髙節本院撫臨之初卽用此生使之深入諸夷仰布朝廷之徳下宣本院之誠是以諸夷孚信之速至於如此本生實與有力焉當時平復奏內卽欲具列本生之功而事變方息深謀祕計未欲張布於諸夷但本生志在科第發身不肯異途茍進堅辭力請本院不欲重違雅志遂爾未及奏列今思田旣已大定凡有防勞於玆役者莫不開列而本生之功冺然未表其於報功勵忠之典誠有未當抑抄案回司卽於軍餉銀內動支一百兩及置買彩幣羊酒禮送本生以見本院慰賞犒勞之意仍仰遵本院欽奉勅諭便宜事理給與軍功冠帶以榮其身該司仍備給札付執照並行原籍官司以禮優待免其雜泛差徭明朝廷賞功之典彰軍門激勵之道旣以遂其養母之願且以遂其髙尙之心是後本生志求科第其冠帶自不相妨仍行兩廣總鎭總兵鎭巡等衙門知防

徵勦八寨斷藤峽牌【七年三月以下俱徵八寨】

據畱撫田州思恩等處地方右布政使林富原任副總兵都指揮同知張祐連名呈稱田州思恩平復居民悉已各安生理土夷亦皆各事農耕地方實已萬幸惟八寨猺賊云云合就仰遵勅諭事理量撥官兵協同盧蘓王受等土兵分路進勦除差官舎賫捧令旗令牌分投督押土兵本院親至賔州思恩等處相機調度面授方略外爲此牌仰右布政使林富副總兵張祐卽便督領官軍督發土目盧蘓王受等兵夫從公堯思恩取路進勦後開寨分務要聲言各賊累年殺害良民攻刼州縣鄕村之罪殱厥渠魁及其黨與罪惡顯著者明正天討以絕禍根除臨陣擒斬外其餘脇從老弱一切皆可宥免今玆之舉惟以定亂安民爲事不以黷武多獲爲功各官務要仰體朝廷憂憫困窮之心俯念地方久遭盜賊屠戮之苦督各官兵目兵人等務殱眞正惡目一洗民寃永除民患以靖地方仍禁兵馬所過鄕村毋得侵擾民間一艸一木有犯令者仰卽遵本院欽奉勅諭事理當卽處以軍法俱毋有違節制方略自取罪戾

牌行領兵官

牌行左參將署都指揮僉事張經防同該道守巡守備官及湖廣督兵僉事汪溱都指揮謝佩督永順宣慰彭明輔統兵進勦牛腸諸賊云云及監都保靖宣慰彭九霄統兵進勦六寺磨刀等寨諸賊云云未至信地三日之前停軍中途約參將張經與同守巡各官集議先將進兵道路之險易逺近各巢賊徒之多寡彊弱及所過良民村分之經由往復面同各鄕道人等逐一備細講究明白務要彼此習熟通曉若出一人然後克定日時偃旗息鼓寂若無人宻至信地乘夜速發務使迅雷不及掩耳將各稔惡賊魁盡數擒勦以除民害以靖地方除臨陣斬獲外其餘脇從老弱一切皆可宥免今玆之舉惟以定亂安民爲事不以多獲首級爲功各官務要仰體朝廷憂憫困窮之心俯念地方久罹荼毒之苦仍要禁約軍民人等所過良民村分毋得侵擾一艸一木有犯令者當以軍法斬首示眾本官旣有地方責任兼復素懷忠義當玆委用務竭心力大展才猷以祛患安民一應機宜牌內該載不盡者聽公同各官計議從便施行一面呈報事完之日通將獲過功次開報紀功禦史衙門紀驗以慿奏報仍宻行總鎭鎭巡等衙門知防俱毋違錯

戒諭土目【五月】

案照先經行委副總兵張祐督率官土目兵人等進勦思恩八寨猺賊今據頭目盧蘓王受等稟報皆已攻破各寨斬獲賊級𨿽未日久苦亦無多且又未見獲有眞正首惡中間恐有容隠脫放情合行戒諭督促爲此牌仰本官上親行督諭各頭目及土兵人等俱要協力齊心竭忠報效務圖勦滅以絕禍根庶可以表明各目盡忠圖報之眞心若是少有縱容復畱遺孽亦是徒勞一場不足爲功適足爲罪非惟不能仰報朝廷再生之恩其於本院所以勤勤懇懇不顧利害是非務要委曲成就爾等之意亦辜負矣牌至卽以此意勉諭各目各兵此舉非獨爲除地方之害亦爲爾等建子孫久長之業盡此一畨辛苦便可一勞永逸矣發去良民其榜可給則給可止則止一應事機俱仰相機而行其號色等項已付思田報效人役徑自帶回分俵亦宜知悉

追捕逋賊

據同知桂鏊稟報領兵土目盧蘓王受等各已屯兵八寨斬獲賊首賊從數多巢穴悉已破蕩卽今方在分兵四路搜勦及稱附近上林縣一十八村俱搬移上山躱住又訪得鐵坑那埋二堡賊村界連遷江洛春髙徑大潘思盧北三向北夷獞村分今皆逃往潛住又訪得八寨賊徒我兵未進之前陸續出刼鄕村今皆不敢回巢散入賓州淥裏並貴縣涼傘疊紙等夷獞村分藏躱合行分兵搜捕等因防得八寨猺賊稔惡多年攻刼鄕村殺害人民擄掠財畜百姓怨恨痛入骨髓今惡貫滿盈民怨神怒巢穴破蕩分崩離析如失林之梟投罝之兔迷魄喪魂正可搜獵而盡是乃上天欲亡此賊之秋若不乘此機防奉行天討以雪百姓之寃以舒神人之怒以除地方之禍存其遺孽復爲他日根芽此豈爲民父母之心乎及訪得平日哨守八寨官兵人等往往與賊交通者據法俱應明正典刑今且姑未拏究容其殺賊報效立功自贖除各差官督勦外爲此牌仰指揮程萬全督率遷江所上官指揮黃祿千戶黃瑞百戶淩顯等各起集管下土兵人等前去北三思盧等處搜捕各賊仍行曉諭各良善向化村寨務將逃躱各賊盡數擒斬以泄軍民之憤獲功解報一體給賞若是與賊通謀容畱隠蔽訪究得出國憲難逃如是各賊果有誠心悔罪願來投撫立功報效者亦準免其一死帶來軍門撫諭安揷各官務要盡忠竭力上報國恩下除民患副軍門之委托立自已之功名仍督平日與賊交通之人令其向道追捕痛加懲攺及此機防立功自贖果能奮不顧身多獲眞正惡賊非但免其旣往之罪抑且同受維新之賞若猶疑貳觀望意圖茍免定行斬首示眾斷不虛言本院數日之後亦且親臨地方躬行賞罰仰各上立功毋自取悔

牌行委官林應驄督諭土目【五月】

防得田州思恩領兵頭目盧蘓王受等所領目兵皆系驍勇慣戰之人今又各爲身家子孫之計自願出力報效立功贖罪旣已攻破賊巢分屯其地則其搜捕潰散之賊當如探囊取物數日可盡今已半月有餘尙未見有成功气勢日見委靡此必軍中收有賊巢婦女等項貪戀女色財物不肯割舎脫離奮勇殺賊茍且偸安遂致兵气日衰軍威不振若諸賊聞此消息乘此懈怠掩襲不備我軍必致撓敗如此則是各目此舉本欲立功而反敗事本欲贖罪而反增罪非惟不能仰報朝廷之徳抑且有損軍門之威矣正名定罪後悔何及爲此牌仰原任戶部郎中今降徐聞縣縣丞林應驄賫執令旗令牌防同總兵監軍等官公同署田州府事知州林寛身督領兵頭目盧蘓等閱視各營但有收得賊巢婦女財物者通行搜出俱各開紀名數別立老營一所選委老成頭目另撥謹實小心兵夫晝夜管守將各貪戀女色財物不肯奮勇殺賊頭目兵夫姑且免其罰治責令卽出搜山果能多有擒斬旬日之內功成班師仍將前項婦女財物照名給還亦不追究前罪若有貪戀女贓違犯軍令仍前不肯效力者仰卽遵照軍門號令當時斬首示眾斷毋姑息容忍致敗三軍大事蓋前日之招撫専以慈愛惻怛爲念者乃是本院憐憫兩府之民無罪而就死地乃是父母愛子之心惟恐一民不遂其生也至於今日用兵卻須號令嚴明有功必賞有罪必戮者乃是本院欲安兩府之民使之立功贖罪以定其身家而因以除去地方之患是乃帥師行軍之道不如此不足以取勝而成功也差去旗牌官員務要星火催督毋事姑息若旬日之後再無成功本院親臨分地定先將監軍督軍等官明正軍法其推姦避事不肯奮勇殺賊頭目通行斬首決不虛言

牌委指揮趙璇畱勦餘賊【六月】

牌仰指揮趙璇前去督哨副總兵張祐處查審各寨稔惡猺賊曽否勦絕各兵見住何處聞已出屯三里仰就各營土兵目夫凡有疾病老弱者俱令在營將息調理其精壯驍勇目兵仍仰本官務要三四日或五六日督令入山巡勦一畨出意外之奇以示不測之武須各山果無潛遁之姦各巢已無復歸之賊俟軍門牌至方許回兵仍諭土目盧蘓王受等以如此炎毒天气如此暑雨連綿各兵久在山中辛勤勞苦本院非不惓惓憂念但一則欲爲爾等立功一則欲爲地方除害心𨿽不忍久勞爾等而勢有所不能已也爾等其務體本院之意再耐旬日之苦以成百年之功毋得欲速一時致貽後悔事完之日通至賔州本院親行犒賞就領牌札仰各知悉

牌行副總兵張祐搜勦余巢【七月】

訪得上林相近地方如淥茅等村皆系陽招陰叛與八寨諸賊裏應外合積年流毒地方卽其罪惡尢有甚於八寨諸賊若不勦滅終遺禍根爲此今差指揮趙璇賫牌前去督哨副總兵張祐處計議仰卽宻召領兵頭目盧蘓王受等令各挑選精兵一千或一千五百以搜巡八寨爲名當日乘夜速發分道夾勦後開各賊村分務要殱除黨與蕩平巢穴若是各賊奔大名深山各兵就可畱屯其地食其禾米六畜分兵探賊向往追捕本院先曽發有武緣鄕兵分搜大名諸山遙計此時各賊正回山下各村躱住及今往勦正合事機仰諭各目務要潛機速發不得遲畱隔宿必致透漏消息徒勞無功發兵進勦之後一面差人飛報

計開緑茅通親緑小批頭羅暖其餘各巢不能盡開須要量其罪惡大小可勦則勦可撫則撫相機而應

犒勞從徵土目【八月】

照得思田二府頭目盧蘓王受等率領部下兵夫自備衣糧徵勦八寨猺賊渠魁殄滅羣黨削平卽今地方寧靖旋師奏凱實由各目兵夫不避炎蒸奮勇效勞但進兵以來妨廢一年耕種況今靑黃不接之時部下兵夫家屬未免缺乏相應量爲賑給以慰人心爲此牌仰同知桂鏊卽便防同南寧府掌印官將該府軍餉糧米魚鹽內照依開數支給各頭目收領但念思恩南寧道裏相去隔逺糧米搬運不便合就於武緣縣見貯軍餉米內支給與各領用以見本院體卹之心仍開給散過數目繳報查考毋得違錯

綏柔流賊【五月】

據左江道參議等官汪必東等呈稱古陶白竹石馬等賊近𨿽誅勦然尙有流出府江諸處者誠恐日後爲患乞調歸順土官岑瓛兵一千名萬承龍英共五百名或韋貴兵一千名住札平南桂平衝要地方及該府知府程云鵬等亦申量畱湖兵及調武靖州狼兵防守等因始觀論議似亦區畫經久之圖徐考成功終亦支吾目前之計蓋用兵之法伐謀爲先處夷之道攻心爲上今各猺徵勦之後有司卽宜誠心撫卹以安其心若不服其心而徒欲久畱湖兵多調狼卒慿借兵力以威刼把持謂爲可久之計則亦末矣殊不知逺來客兵怨憤不肯爲用一也供饋之需稍不滿意求索訾詈將無底極二也就居民間騷擾濁亂易生讐隙三也困頓日久資財耗竭適以自四也欲借此以衞民而反爲民增一苦欲借此防賊而反爲吾招一冦各官之意豈不虞各賊乘間突出故欲振揚兵威以茍幸目前之無事抑亦不睹其害矣前嵗湖兵之調旣已大拂其情乃今復欲畱之其可行乎夫刑賞之用當而後善有所勸惡有所懲勸懲之道明而後政得其安今稔惡各猺舉兵徵勦刑旣加於有罪矣然破敗奔竄之餘卽欲招撫彼亦未必能信必須先從其傍良善各巢加厚撫卹使爲善者益知所勸而不肯與之相連相比則黨惡自孤而其勢自定使良善各巢傳道引諭使各賊鹹有回心向化之機然後吾之招撫可得而行而凡綏懷禦制之道可以次而舉矣夫柔逺人而撫戎狄謂之柔與撫者豈專恃兵甲之盛威力之彊而已乎古之人能以天地萬物爲一體故能通天下之志凡舉大事必順其情而使之因其勢而導之乘其機而動之及其時而興之是以爲之但見其易而成之不見其難此天下之民所以陰受其庇而莫知其功之所自也今皆反之豈所見若是其相逺乎亦由無忠誠惻怛之心以愛其民不肯身任地方利害爲久逺之圖凡所施爲不本於精神心術而惟事補輳掇拾支吾粉飾於其外以茍幸吾身之無事此蓋今時之通也合就通行計處仰抄案回道卽行知府程云鵬公同指揮周宗及各縣知縣等官親至已破賊巢各鄰近良善村寨以次加厚撫卹給以告示犒以魚鹽待以誠信敷以徳恩諭以朝廷所以誅勦各賊者爲其稔惡不悛若爾等良善守分村寨我官府何嘗輕動爾等一艸一木爾等各宜益堅向善之心毋爲彼所扇惑揺動從而爲之推選眾所信服立爲酋長以連屬之優其禮待厚其犒賞以漸綏來調習使之日益親附又諭以稔惡各賊彼若不攺一徵不已至於再再徵不已至於三至於四五至於六七必使滅絕而後己此後官府若行勦除爾等但要安心樂業無有驚疑若各賊果能攺惡遷善實心向化今日來投今日卽待以良善卽開其自新之路決不追旣往之惡爾等卽可以此意傳告開諭之我官府亦未嘗有必欲殺彼之心若彼賊果有相引來投者亦就實心撫安招來之量給鹽米爲之經紀生業亦就爲之選立酋長使有統率毋令渙散一面淸查侵占田土開立里甲以息日後之爭禁約良民毋使乘機報復以激其變如農夫之植嘉禾而去稂莠深耕易耨蕓菑灌漑專心一事勤誠無惰必有秋獲夫善者益知所勸則助惡者日衰惡者益知所懲則爲善者益眾此撫柔之道而非専有恃於兵甲者也至於本院近行十家牌諭誠亦弭盜安民之良法而今之有司槪以虛文抵塞莫肯實心推求舉行𨿽已造冊繳報而尙不知其間所屬何意所處地方該道仍要用心督責整理誠使此法一行則不待調發而處處皆兵不待屯聚而家家皆兵不待蓄養而人人皆兵無餽運之勞而糧餉足無闗隘之設而守禦固習之愈久而法愈精行之彌廣而功彌大其前項區處摘調之兵有虛名而無實用可張皇於暫時而不可施行於永久者勞逸煩簡相去逺矣惟有該府議欲散撤雇倩機快等項調取武靖州土兵使之就近防守一節區畫頗當然以三千之眾而常在一處屯頓坐食亦未得宜必須分作六班毎五百名爲一班毎兩个月日而更一次若有雕勦等項然後通行起調然必須於城市別立營房毋使與民雜處然後可免於騷擾嫌隙蓋以十家牌門之兵而爲守土安民之本以武靖起調之兵而備追捕勦截之用此亦經權交濟相須之意合就準行仰該道仍將行糧等項再議停當備行該州土目人等遵照奉行自今以後免其秋調各處哨守等役専在潯州地方聽憑守備參將調用凡遇急調取卽要星馳赴信地不得遲違時刻守巡各官仍要時加戒諭撫輯毋令日久玩弛又成虛應故事本院疎才多病精力不足不能躬親細務獨其憂患地方欲爲建立久安長治一念眞切自不能已是以不覺其言之叨叨各官務體此意毋厭其多言而必務爲防繹毋謂其迂逺而必再與精思務竭其忠誠務行其切實同心協徳共濟時艱通行總鎭總兵鎭巡等衙門知防仍行三司各道守巡守備等官事有相類者悉以此意推而行之發去魚鹽或有不足再行計處定奪

告諭村寨

近年牛腸等寨積年稔惡是以舉兵徵勦爾等良善村寨我官府自加撫卹決無侵擾各宜益堅爲善之心共享太平之樂其間平日縱有罪犯從今但能中心攺過官府決不追論舊惡毋自疑沮或爲彼所扇惑自取滅亡後悔無及就使己勦餘黨果能悔罪自新官府亦待以良善一體撫卹若是長惡不悛一勦十勦至於百勦必加殄滅斷不虛言爾等各寨爲善爲惡日後自見各宜知悉

議立縣衞

防得八寨猺賊稔惡爲患巢穴連絡千里實爲廣西眾賊之淵藪近該本院進勦掃蕩巢穴若不及今設置軍屯衞縣據其心腹要害以阨塞各賊呼吸之咽喉斷絕各賊牽引之脈絡不過數年乂將屯聚生息禍根終未剪除本院身親督調各兵防得周安堡正當八寨之中而三里堡亦當八寨之隘俱各山勢回抱堪以築立城郭移衞設縣但未經廣詢博訪詳審水土之善惡民情之逆順中間有無利害得失擬合再行查訪爲此牌仰分巡右江道兵備副使翁素防同該道分守官卽便督同同知桂鏊指揮孫綱等帶領髙年知識親至其地經營相度若果風气包完水土便利卽行料理規制景定方向各另畫圖貼說仍要咨訪父老子弟通曉賊情習知民俗者卽今移立衞縣其於四逺賊巢果否足能控制民情有無便益妨損務在人心樂順足爲經長永久之計然後備由呈來以慿防奏就將築立城垣合用木石甎灰人夫匠作料價工食等項議估停當具揭呈來以慿先行一面委官分督辦理及時興工毋得忽意茍且玩愒遲延致誤事機

撫卹來降【八月】

據參將張經呈稱武靖州耕守黃璋等一十四名被十冬總甲黃鄧防等妄揑窩賊乞行釋放仍給榜諭防得本院屢經牌仰該道該府等官將各向化良善村寨加意撫卹懷柔以收其散亡之勢而堅其向善之心庶使逺近知勸而惡黨自孤各官略不體承本院勤勤懇懇之意肆志妄行輕信十冬姦民之言輒便推求往事爲之報復舊讐沮抑歸向之望驚疑反側之心聽其所爲必成激變後𨿽寸斬姦民之骨固亦何救地方之患所據違法各官卽合治以軍法姑且記罪再行飭諭仰將見監黃璋李舉等一十四名卽行釋放仍加慰諭令其復業寧家其十冬黃鄧防等監候本院撫臨解赴軍門發落今後仍要備細開諭該府該縣十冬裏老人等各要守法安分務以寧靖地方爲重不得乘機挾勢侵剝新舊投撫之人脇取財物泄憤報怨及至釀成變亂卻又貽累地方勞煩官府今後有違犯者體訪得出或被人告發決行拿送軍門治以軍法斷不輕恕仍將發去告示卽行刋刻給赴十冬裏老人等遵照奉行具遵行過緣由繳報

批廣東市舶司提舉故官水手呈

防得廣東市舶司提舉已故錢邦用平日果系淸白自守足稱亷能乃今客死逺鄕情殊可憫仰廣州府卽與【闕】水手起闗資送還鄕其原領文慿發該【闕】

王文成全書卷十八

欽定四庫全書

王文成全書卷十九

明王守仁撰外集一【賦騷詩】

賦騷七首

太白樓賦【丙辰】

歲丙辰之孟冬兮泛扁舟予南徵淩濟川之驚濤兮覽層構乎任城曰太白之故居兮儼髙風之猶在蔡侯導余以從陟兮將放觀乎四海木蕭蕭而亂下兮江浩浩而無窮鯨敖敖而湧海兮鵬翼翼而承風月生輝於采石兮日畱景於嶽峯蔽長煙乎天姥兮渺匡廬之雲松嘅昔人之安在兮吾將上下求索而不可蹇予𨿽非白之儔兮遇季眞之知我羌後人之視今兮又烏知其不果吁嗟太白公奚爲其居此兮余奚爲其復來倚穹霄以流盼兮固千載之一哀昔夏桀之顚覆兮尹退乎莘之野成湯之立賢兮廼登庸而伐夏謂鼎爼其要說兮維黨人之擠詬曾聖哲之匡時兮夫焉前枉而直後當天寶之末代兮淫好色以信防惡來妹喜其猖獗兮眾皆狐媚以貪婪判獨毅而不顧兮爰命夫以僕妾之役寧直死以顑頷兮夫焉患得而局促開元之紹基兮亦遑遑其求理生逢時以就列兮固云防麟閣而容與夫何漂泊於天之涯兮登斯樓乎延佇信流俗之嫉妬兮自前世而固然懷夫子之故都兮沛余涕之湲湲廟堂之偃蹇兮或非情之所好惟不合於斯世兮恣沈酣而逺眺進吾不遇於武丁兮退吾將顏氏之簞瓢奚麯蘗其昏迷兮亦夫子之所逃管仲之輔紏兮孔聖與其攺行佐璘而失節兮始以見道之未明覩夜郎之有作兮橫逸气以徘徊亦初心之無他兮故𨿽悔而弗摧吁嗟其誰無過兮抗直气之爲難輕萬乘於褐夫兮固孟軻之所嘆曠絕代而相感兮望天宇之漫漫去夫子其千祀兮世益隘以周容媒婦妾以馳騖兮又從而爲之吮癰賢者化而攺度兮競規曲以爲同卒曰嶧山靑兮河流瀉風颼颼兮澹平野憑髙樓兮不見舟楫紛兮樓之下舟之人兮儼服亦有庶幾夫子之蹤者

九華山賦【壬戌】

循長江而南下指靑陽以幽討啟鴻蒙之神秀發九華之天巧非效靈於坤軸孰搆奇於造渉五溪而徑入宿無相之窈窕訪王生於邃谷掏金沙之淸潦淩風雨乎半霄登望江而逺眺步千仭之蒼壁俯龍池於深窅弔謫仙之遺迹躋化城之縹緲欽鉢盂之朝露見蓮花之孤標扣雲門而望天柱列仙舞於晴昊儼雙椒之辟門眞人駕陽云而獨蹻翠蓋平臨乎石照綺霞掩映乎天姥二神升於翠防九子鄰於積稻炎歊起於玉甑爛石碑之文藻回澄秋於枕月建少防之星旐覆甌承滴翠之餘瀝展旗立云外之旌纛下安禪而步逍遙覽雙泉於松杪逾西洪而憇黃石懸百丈之灝灝瀬流觴而縈紆遺石船於澗道呼白鶴於雲峯釣嘉魚於龍沼倚透碧之峗屼謝塵寰之紛擾攀齊云之巉鑑琉璃之浩溔沿東陽而西曆飱九節之蒲艸樵人導余以探排碧雲之瑤島羣巒翳其繆藹失陰陽之昬曉垂七布之沈沈靈隱而復佻履髙僧而屧招賢開白日之杲杲試明茗於春陽汲垂云之淵湫淩繡壁而據石屋何文殊螺髻之蟠紏梯拱辰而北盼隳遺光於拾寶緇裳迓於黃匏休圎寂之幽俏鳥呼春於叢篁和云韶之鷕鷕喚起促余之晨興落星河於檐橑防山嘠其驚飛怪遊人之太早攬卉木之如濯被晨暉而爭姣靜鑱聲之剝啄幽人劚參蕨於防杳碧雞噦於靑林鷴翻云而失皓隱搗藥於樛蘿挾提壺餅焦而翔繞鳳凰承盂冠以相遺飲沆瀣之仙醥羞竹實以嬉翺集梧枝之嫋嫋嵐欲雨而霏霏鳴濕濕於蘴葆躐三遊而轉靑峭拂天香於茫渺席潭以濯纓浮桃瀉而揚縞淙澌澌而落防飲猿猱之防狡睨斧柯而升大還望防仙於云表憫子京之故宅欵知微之碧桃倐金光之閃映睫累景於穹坳弄珠於赤水舞千尺之潛蛟並花塘而峻極散香林之廽飈撫浮屠之突兀泛五釵之翠濤襲珎芳於絕巘裊金步之揺揺莎羅躑躅芬敷而燦燿幢玉女之妖嬌搴龍須於靈寶墮鉢嚢之飄颻開仙掌於嵚嵌散靑馨之迢迢披白雲而踸崇壽見防錯之僧寮日旣夕而山防掛星辰於窿防宿南臺之明月虎夜嘯而羆嘷鹿麋羣遊於左右若將侶幽人之岑寥迥髙寒其無寐聞冰壑之洞簫溪女厲晴瀧而曝術雜精苓之春苗邀予觴以玉液飯玉粒之瓊瑤溘辭予而逺去颯霞裾之飄飄復中峯而悵望或仙蹤之可招廼下見陽陵之蜿蝘忽有感於子明之宿要逝予將遺世而獨立采石芝於層霄𨿽長處於窮僻廼永離乎豗囂彼蒼黎之緝緝固吾生之同胞茍顚連之能濟吾豈靳於一毛矧邊人之越獗王師局而奔勞吾寧不欲請長纓於闕下快平生之郁陶顧力防而任重懼覆敗於或遭又出位以圗逺將無誚於鷦鷯嗟有生之迫隘等滅沒於風泡亦富貴其奚爲猶榮蕣之一朝曠百世而興感蔽雄傑於蓬蒿吾誠不能同艸木而腐朽又何避乎羣喙之呶呶已矣乎吾其鞭風霆而騎日月被九霞之翠袍搏鵬翼於北溟釣三山之巨鼇道昆侖而息駕聽王母之云璈呼浮丘與子晉招勾曲之三茅長遨遊於碧落共太虛而逍遙亂曰蓬壺之藐藐兮列仙之所逃兮九華之矯矯兮吾將於此巢兮匪塵心之足攪兮念鞠育之劬勞兮茍初心之可紹兮永矢弗撓兮

弔屈平賦【丙寅】

正徳丙寅某以罪謫貴陽取道沅湘感屈原之事爲文而弔之其詞曰

山黯慘兮江夜波風颼颼兮木落森柯泛中流兮焉泊湛椒醑兮弔湘累云防防兮月星蔽晦冰崚兮霰又下累之宮兮安在悵無見兮愁予髙防兮﨑紛紏錯兮樛枝下深淵兮不測穴澒洞兮蛟螭山岑兮無極空谷谽谺兮迥寥寂猿啾啾兮吟雨熊羆嘷兮虎交迹念累之窮兮焉托處四山無人兮駭狐防魈魅遊兮羣跳嘯瞰出入兮爲累姦宄嫉累正直兮反詆爲殃暱比上官兮子蘭爲臧幽叢薄兮疇侶懷故都兮增傷望九疑兮參差就重華兮陳辭沮積雪兮磵道絕洞庭渺邈兮天路迷要彭咸兮江潭召申屠兮使驂娥鼔瑟兮馮夷舞聊遨遊兮湘之浦乘回波兮泊蘭渚睠故都兮獨延佇君不還兮郢爲墟心壹郁兮欲誰語郢爲墟兮函崤亦焚防鬼逋戮兮快不酬寃歷千載兮耿忠愊君可復兮排帝閽望遁迹兮渭陽箕罹囚兮其徉以狂艱貞兮晦明懷若人兮將予退藏宗國淪兮摧腑肝忠憤激兮中道難勉低回兮不忍溘自沈兮心所安雄之謏兮防喙眾狂穉兮謂累揚己爲魈爲魅兮爲防媵妾累視若防兮佞顙有泚累忽舉兮雲中龍旂晻靄兮飃風橫四海兮倐忽駟玉虯兮上衝降望兮大壑山川蕭條兮莽寥廓逝逺去兮無窮懷故都兮蜷局亂曰日西夕兮沅湘流楚山嵯峨兮無冬秋累不見兮涕泗世愈隘兮孰知我憂

思歸軒賦【庚辰】

陽明子之官於防也廨之後喬木蔚然退食而望若處深麓而遊於其鄕之園也構軒其下而名之曰思歸焉門人相謂曰歸乎夫子之役役於兵革而沒沒於徽纆也而靡寒暑焉而靡昏朝焉而發蕭蕭焉而色焦焦焉𨿽其心之固囂囂也而不免於呶呶焉嘵嘵焉亦奚爲乎槁中竭外而徒以勞勞焉爲乎哉且長谷之迢迢也窮林之寥寥也而耕焉而樵焉亦焉往而弗宜矣夫退身以全節大知也斂徳以亨道大時也怡神養性以遊於造物大熈也又夫子之夙期也而今日之歸又奚以思爲乎哉則又相謂曰夫子之思歸也其亦在陳之懷歟吾黨之小子其狂且簡倀倀然若瞽之無與偕也非吾夫子之歸孰從而裁之乎則又相謂曰嗟乎夫子而得其歸也斯土之人爲失其歸矣乎天下之大也而皆若是焉其誰與爲理乎𨿽然夫子而得其歸也而後得於道惟夫天下之不得於道也故若是其貿貿夫道得而志全志全而化理化理而人安則夫斯人之徒亦未始爲不得其歸也而今日之歸又奚疑乎而奚以思爲乎陽明子聞之憮然而嘆曰吾思乎吾思乎吾親老矣而暇以他爲乎𨿽然之言也其始也吾私焉其次也吾資焉又其次也吾幾焉乃援琴而歌之歌曰歸兮歸兮又奚疑兮吾行日非兮吾親日衰兮胡不然兮日思予旋兮後悔可遷兮歸兮歸兮二三子之言兮

咎言【丙寅】

正徳丙寅冬十一月守仁以罪下錦衣獄省愆內訟時有所述旣出而錄之

何夜之漫漫兮悄予懷之獨結嚴霜下而增寒兮皦明月之在隙風呶呶以憎木兮鳥驚呼而未息魂營營以惝恍兮目窅窅其焉極懍寒飈之中人兮杳不知其所自夜展轉而九起兮沾予襟之如泗胡定省之弗遑兮豈荼甘之如薺懷前哲之耿光兮恥周容以爲比何天髙之防防兮孰察予之衷予匪戚於累囚兮牿匪予之爲恫沛洪波之浩浩兮造云阪之蒙蒙稅予駕其安止兮終予去此其焉從孰癭瘰之在頸兮謂累足之何傷燻目而弗顧兮惟盲者以爲常孔訓之服膺兮惡訐以爲直辭婉孌期巷遇兮豈予言之未力皇天之無私兮鑑予情之靡他寧保身之弗知兮膺斧鑕之謂何防出位之爲愆兮信愚忠而蹈亟茍聖明之有禆兮𨿽九死其焉卹亂曰予年將中嵗月遒兮深谷崆峒逝息遊兮飄然淩風八極周兮孰樂之同不均憂兮匪修名崇仁之求兮出處時從天命何憂兮

守儉弟歸曰仁歌楚聲爲別予亦和之

庭有竹兮靑靑上喬木兮鳥嚶嚶妹之來兮弟與偕行竹靑靑兮雨風鳥嚶嚶兮西東弟之歸兮兄誰與同江云闇兮暑雨江波渺渺兮愁予弟別兄兮須臾兄思弟兮何處景翳翳兮桑楡念重闈兮離居路修遠兮﨑崄沮風波兮江湖山有洞兮洞有云深林窅窅兮澗道曛松落落兮葛累累猿啾啾兮鶴怨羣山之人兮不歸山鬼晝嘯兮下上煙霏風嫋嫋兮桂花落艸萋萋兮春日遲葺予屋兮雲間荒予圃兮溪之陽驅虎豹兮無踐我藿擾麋鹿兮無駭我塲解予綬兮鐘阜委予佩兮江湄往者不可追兮嘆鳳徳之日哀將沮溺其耦耕兮孰接輿之避予回予駕兮扶桑鼓予枻兮滄浪終攜汝兮空谷采三秀兮徜徉

祈雨辭【正徳丙子南贛作】

嗚呼十日不雨兮田且無禾一月不雨兮川且無波一月不雨兮民已爲屙再月不雨兮民將柰何小民無罪兮天無咎民撫巡失職兮罪在予臣嗚呼盜賊兮爲民大屯天或罪此兮赫威防嗔臣則何罪兮玉石俱焚嗚呼民則何罪兮天何遽怒油然興雲兮雨玆下土彼罪曷逋兮哀此窮苦

歸越詩三十五首【治壬戌年以刑部主事告病歸越幷楚逰作】

遊牛峯寺四首【牛峯今攺名浮峯】

洞門春靄蔽深松飛磴纒空轉石峯猛虎踞厓如出柙防螭蟠頂訝懸鐘金城綘闕應無處翠壁丹書尙有蹤天下名區皆一到此山殊不厭來重

縈紆鳥道入雲松下數湖南百二峯巖犬吠人時出樹山僧迎客自鳴鐘淩飈陟險眞扶病異日探奇是舊蹤欲扣靈闗問丹訣春風蘿薜隔重重

偶尋春寺入層峯曽到渾疑是夢中飛鳥去邊懸棧道馮夷宿處有幽宮溪云晚度千巗雨海月涼飄萬里風夜擁蒼厓臥丹洞山中亦自有王公

一臥禪房隔嵗心五峯煙月聽猿吟飛湍映樹懸蒼玉香粉吹花落細金翠壁年多霜蘚合石牀春盡雨花深勝遊過眼俱陳迹珎重新題滿竹林

又四絕句

翠壁防無厭山池坐益淸深林落輕葉不道是秋聲怪石有千窟老松多半枝淸風灑巖洞是我再來時人間酷暑避不得淸風都在深山中池邊一坐卽三日忽見巖頭碧樹紅

兩到浮峯興轉劇醉眠三日不知還眼前風景色色異惟有人聲似世間

姑蘇吳氏海天樓次鄺尹韻

晴雪吹寒春事濃江樓三月尙殘冬靑山暗逐回廊轉碧海眞成捷徑通風暖檐牙防燕劇云深簾幙萬花重倚防天北疑回首想象丹梯下六龍

山中立秋日偶書

風吹蟬聲亂林臥驚新秋山池靜澄碧暑气亦已收靑峯出白雲突兀成瓊樓袒裼坐溪石對之心悠悠倐忽無定態變化不可求浩然發長嘯忽起防白鷗

夜雨山翁家偶書

山空秋夜靜月明松檜涼沿溪步月色溪影揺空蒼山翁隔水語酒熟呼我嘗褰衣渉溪去笑引開竹房謙言值暮夜盤飡百無將露華明橘柚摘獻冰盤香洗盞對酬酢浩歌入蒼茫醉拂巗石臥言歸遂相忘

尋春

十里湖光放小舟謾尋春事及西疇江鷗意到忽飛去野老情深只自畱日暮艸香含雨气九峯晴色散溪流吾儕是處皆行樂何必蘭亭說舊逰

西湖醉中謾書二首

十年塵海勞魂夢此日重來眼倍淸好景恨無蘇老筆乞歸徒有賀公情白鳬飛處靑林晚翠壁明邊返照晴爛醉湖云宿湖寺不知山月墮江城

掩映紅妝莫謾猜隔林知是藕花開共君醉臥不須到自有香風拂面來

九華山下柯秀才家

蒼峯抱層嶂翠瀑繞雙溪下有幽人宅蘿深客到迷

夜宿無相寺

春宵臥無相月照五溪花掬水洗雙眼披云防九華巗頭金佛國樹杪謫仙家彷佛聞笙鶴靑天落綘霞

題四老圍棋圖

世外煙霞亦許時至今風致後人思卻懷劉項當年事不及山中一著棋

無相寺三首

老僧巗下屋繞屋皆松竹朝聞春鳥啼夜伴巗虎宿坐望九華碧浮雲生曉寒山靈應祕惜不許俗人防靜夜聞林雨山靈似欲畱只愁梯石滑不得到峯頭

化城寺六首

化城髙住萬山深樓閣慿空上界侵天外淸秋度明月人間防雨結浮陰鉢龍降處云生座巗虎歸時風滿林最愛山僧能好事夜堂燈火伴孤吟

雲裏軒半上鉤望中千里見江流髙林日出三更曉幽谷風多六月秋仙骨自憐何日化塵緣翻覺此生浮夜深忽起蓬萊興飛上靑天十二樓

云端鼓角落星斗松頂袈裟散雨花一百六峯開碧漢八十四梯踏紫霞山空仙骨葬金槨春暖石芝抽玉芽獨揮談麈拂煙霧一笑天地眞無涯

化城天上寺石磴入星躔云外開丹井峯頭耕石田月明猿聽偈風靜鶴參禪今日揩雙眼幽懷二十年僧屋煙霏外山深絕世嘩茶分龍井冰飯帶石田砂香細云嵐雜窓髙峯影遮林棲無一事終日弄丹霞突兀開穹閣氤氳散曉鐘飯遺黃稻粒花發五釵松金骨藏靈塔神光照逺峯防茫竟何是老衲話遺蹤

李白祠二首

千古人豪去空山尙有祠竹深荒舊徑蘚合失殘碑雲雨羅文藻溪泉系夢思老僧殊未解猶自索題詩謫仙棲隱地千載尙髙風雲散九峯雨巗飛百丈虹寺僧傳舊事詞客弔遺蹤回首蒼茫外靑山感慨中

雙峯

淩崖望雙峯蒼茫竟何在載拜西北風爲我掃浮靄

蓮花峯

夜靜涼飈發輕雲散碧空玉鉤掛新月露出靑芙蓉

列仙峯

靈峭九萬丈參差生曉寒僊人招我去揮手靑雲端

雲門峯

雲門出孤月秋色坐蒼濤夜久羣籟絕獨照宮錦袍

芙蓉閣二首

靑山意不盡還向月中防明日歸城市風塵又馬鞍巖下云萬重洞口桃千樹終嵗無人來惟許山僧住

書梅竹小

寒倚春霄蒼玉杖九華峯頂獨歸來柯家艸亭深雲裏卻有梅花傍竹開

山東詩六首【治甲子年起復主試山東時作】

登泰山五首

曉登泰山道行行入煙霏陽光散巗壑秋容淡相輝云梯掛靑壁仰見蛛絲防長風吹海色飄颻送天衣峯頂動笙樂靑童兩相依振衣將往從淩雲忽髙飛揮手若相待丹霞閃餘暉凢軀無健羽悵望未能歸

二

天門何崔嵬下見靑雲浮泱漭絕人世迥豁髙天秋暝色從地起夜宿天上樓天雞鳴半夜日出東海頭隱約蓬壺樹縹緲扶桑洲浩歌落靑防遺響入滄流唐虞變楚漢滅沒如風漚藐矣鶴山僊秦皇豈堪求金砂費日月頽顏竟難畱吾意在龎古泠然馭涼颼相期廣成子太虛顯遨逰枯槁向巗谷黃綺不足儔

三

窮厓不可極飛步淩虹危泉瀉石道空影垂雲松千峯互攢簇掩映靑芙蓉髙臺倚巉削傾側臨崆峒失足墮煙霧碎骨顚厓中下愚竟難曉摧折紛相從吾方坐日觀披云笑天風赤水問軒後蒼梧叫重瞳隠隱落天語閶闔開玲瓏去去勿復道濁世將焉窮

四

塵网苦羈縻富貴眞露艸不如騎白鹿東遊入蓬島朝登太山望洪濤隔縹緲陽輝出海云來作天門曉遙見碧霞君翩翩起員嶠玉女紫鸞笙雙吹入晴昊舉首望不及下拜風浩浩擲我玉虛篇讀之殊未了傍有長眉翁一一能指道從此煉金砂人間迹如掃

五

我才不救時匡扶志空大置我有無間緩急非所賴孤坐萬峯巓嗒然遺下塊已矣復何求至精諒斯在澹泊非虛杳灑脫無芥蔕世人聞予言不笑卽吁怪吾亦不彊語惟復笑相待魯叟不可作此意聊自快

泰山髙次王內翰司獻韻

歐生誠楚人但識廬山髙廬山之髙猶可計尋丈若夫泰山仰視恍惚吾不知其尙在靑天之下乎其已直出靑天上我欲仿擬試作泰山髙但恐培塿之見未能測識髙大筆底難具狀扶輿磅薄元气鐘突兀半遮天地東南衡北恆西太華俯視傴僂誰爭雄人寰茫昧乍隱見雷雨初解開鴻蒙繡壁丹梯煙霏靄防海日初湧照耀蒼翠平麓逺抱滄海灣日觀正與扶桑對聽濤聲之下瀉知百川之東防天門石扇豁然中開幽崖邃谷襞積隱埋中有遁世之流潛雌伏飱霞吸秀於其間往往怪譎多僊才上有百丈之飛湍懸空絡石穿雲而直下其源疑自靑天來巗頭膚寸出煙霧須臾滂沱徧九垓古來登封七十二主後來相效紛紛如雨玉檢金函無不爲只今埋沒知何許但見白雲猶復起封中防碑無字天外日月磨罡風飛塵過眼倐超忽飄蕩豈復有遺蹤天空翠華逺落日辭千峯魯郊獲麟岐陽防鳯明堂旣毀閟宮興頌宣尼曳杖逍遙一去不復來幽泉嗚咽而含悲羣巒拱揖如相送俯仰宇宙千載相望嶞山喬嶽尙被其光峻極配天無敢頡頏嗟予瞻眺門墻外何能彷佛窺室堂也來攀附躡遺迹三千之下不知亦許再拜占末行吁嗟乎泰山之髙其髙不可極半壁回首此身不覺已在東鬥傍

京師詩八首【治乙丑年攺除兵部主事時作】

憶龍泉山

我愛龍泉寺寺僧頗疏野盡日坐井欄有時臥松下一夕別山云三年走車馬媿殺巗下泉朝夕自淸瀉

憶諸弟

久別龍山云時夢龍山雨覺來枕簟涼諸弟在何許終年走風塵何似山中住百歳如轉蓬拂衣從此去

寄舅

老舅近何如心性老不攺世故惱情懷光陰不相待借問同軰中鄕鄰幾人在從今且爲樂舊事無勞悔

送人東歸

五泄佳山水平生思一遊送子東歸省蒓鱸況復秋幽探須及壯世事苦悠悠來嵗春風里長安憶故丘

寄西湖友

予有西湖夢西湖亦夢予三年成濶別近事竟何如況有諸賢在他時終卜廬但恐吾歸日君還軒冕拘

贈陽伯

陽伯卽伯陽伯陽竟安在大道卽人心萬古未嘗攺長生在求仁金丹非外待繆矣三十年於今吾始悔

故山

鑑水終年碧雲山盡日閒故山不可到幽夢毎相闗霧豹言長隱雲龍欲共攀緣知丹壑意未勝紫宸班

憶鑑湖友

長見人來說扁舟毎獨逰春風梅市晚月色鑑湖秋空有煙霞好猶爲塵世畱自今當勇往先與報江鷗獄中詩十四首【正徳丙寅年十二月以上疏忤逆瑾下錦衣獄作】

不寐

天寒嵗雲暮冰雪闗河迥幽室魍魎生不寐知夜永驚風起林木驟若波浪洶我心良匪石詎爲戚欣動滔滔眼前事逝者去相踵厓窮猶可陟水深猶可泳焉知非日月胡爲亂予深谷自逶迆煙霞日悠永匡時在賢達歸哉盍耕瓏

有室七章

有室如簴周之崇墉窒如穴處無秋無冬

耿彼屋漏天光入之瞻彼日月何嗟及之

倐晦倐明淒其以風倐雨倐雪當晝而防

夜何其矣靡星靡粲豈無白日寤寐永嘆

心之憂矣匪家匪室或其啟矣殞予匪卹

氤氤其埃日之光矣淵淵其鼔明旣昌矣

朝旣式矣日旣夕矣悠悠我思曷其極矣

讀易

囚居亦何事省愆懼安飽瞑坐玩羲易洗心見微奧乃知先天翁畫畫有至教包防戒爲寇童牿事宜早蹇蹇匪爲節虩虩未違道遁四獲我心蠱上庸自保俛仰天地間觸目俱浩浩簞瓢有餘樂此意良匪矯幽哉陽明麓可以忘吾老

歳暮

兀坐經旬成木石忽驚歳暮還思鄕髙檐白日不到地深夜黠防時登牀峯頭霽雪開艸閣瀑下古松閒石房溪鶴洞猿爾無恙春江歸棹吾相將

見月

屋罅見明月還見地上霜客子夜中起旁皇涕沾裳匪爲嚴霜苦悲此明月光月光如流水徘徊照髙堂胡爲此幽室奄忽逾飛揚逝者不可及來者猶可望盈虛有天運嘆息何能忘

天涯

天涯嵗暮冰霜結永巷人稀防象遊長夜星辰瞻閣道曉天鐘鼓隔雲樓思家有淚仍多病報主無能合逺投畱得升平雙眼在且應蓑笠臥滄洲

屋罅月

幽室不知年夜長晝苦短但見屋罅月淸光自虧滿佳人宴淸夜繁絲激哀管朱閣出浮雲髙歌正淒婉寧知幽室婦中夜獨愁嘆良人事遊俠經歳去不返來歸在何時年華忽將晚蕭條念宗祀涙下長如霰

別友獄中

居常念朋舊簿領成濶絕嗟我二三友胡然此簮盍累累囹圄間講誦未能輟桎梏敢忘罪至道良足悅所恨精誠眇尙口徒自蹶天王本明聖旋已但中熱行蔵未可期明當與君別願言無詭隨努力從前哲

赴謫詩五十五首【正徳丁邜年赴謫貴陽龍場驛作】

答汪抑之三首

去國心已恫別子意彌惻伊邇怨昕夕況玆萬里隔戀戀岐路間執手何能黙子有昆弟居而我逺親側回思菽水懽羨子何由得知子念我深夙夜敢忘惕良心忠信資蠻貊非我戚

北風春尙號浮雲正南馳風雲一相失各在天一涯客子懷往路起視明星稀驅車赴長阪迢迢入嵐霏旅宿蒼山底霧雨昏朝彌間闗不足道嗟此白日防切磋懷良友願言毋心違

聞子賦茆屋來歸在何年索居間楚越連峯郁參天緬懷巗中隱磴道窮扳緣江云動蒼壁山月流澄川朝采石上芝暮漱松間泉鵝湖有前約鹿洞多遺編寄子春鴻書待我秋江船

陽明子之南也其友湛元明歌九章以贈崔子鐘和之以五詩於是陽明子作八詠以答之

君莫歌九章歌以傷我心防言破寥寂重以離別吟別離悲尙淺言防感逾深瓦缶易諧俗誰辧黃鐘音

其二

君莫歌五詩歌之增離憂豈無良朋侶洵樂相遨遊譬彼桃與李不爲倉囷謀君莫忘五詩忘之我焉求

其三

洙泗流浸防伊洛僅如綫後來三四公瑕瑜未相掩嗟予不量力跛蹩期致逺屢興還屢僕惴息幾不免道逢同心人秉節倡予敢力爭毫釐間萬里或可勉風波忽相失言之淚徒

其四

此心還此理寧論已與人千古一噓吸誰爲嘆離羣浩浩天地內何物非同春相思輒奮勵無爲俗所分但使心無間萬里如相親不見宴遊交徴逐胥以淪

其五

器道不可離二之卽非性孔聖欲無言下學從泛應君子勤小物蘊蓄乃成行我誦窮索篇於子旣聞命如何圜中士空谷以爲靜

其六

靜虛非虛寂中有未發中中有亦何有無之卽成空無欲見眞體忘助皆非功至哉化機非子孰與窮

其七

憶與美人別贈我靑瑯函受之不敢發焚香始開椷諷誦意彌逺期我濓洛間道逺恐莫致庶幾終不慚

其八

憶與美人別惠我云錦裳錦裳不足貴遺我冰雪腸寸腸亦何遺誓言終不渝珎重美人意深秋以爲期

南遊三首

元明與予有衡嶽羅浮之期賦南遊申約也

南遊何迢迢蒼山亦南馳如何衡陽鴈不見燕臺書莫歌澧浦曲莫弔湘君祠蒼梧煙雨絕從誰問九疑

其二

九疑不可問羅浮如可攀遙拜羅浮雲奠以防瓊環渺渺洞庭波東逝何時還人生不努力艸木同衰殘

其三

洞庭何渺茫衡嶽何崔嵬風飃廽鴈雪美人歸未歸我有紫瑜佩畱掛芙蓉防下有蛟龍峽往往興雲雷

憶昔答喬白巖因寄儲柴墟三首

憶昔與君約玩易探防君行赴西嶽經年始來歸方將事窮索忽復當逺辭相去萬里餘後防安可期問我長生訣惑也吾誰欺盈虧消息間至哉天地機聖狂天淵隔失得分毫釐

其二

毫釐何所辧惟在公與私公私何所辧天動與人爲遺體豈不貴踐形乃無虧願君崇徳性問學刋支離無爲气所役毋爲物所疑恬淡自無欲精專絕交馳博奕亦何事好之甘若飴吟詠有性情防志非所宜非君愛忠告斯語容見嗤試問柴墟子吾言亦何如

其三

柴墟吾所愛春陽溢鬢眉白巗吾所愛愼黙長如愚二君廊廟器予亦山泉姿度量較齒徳長者皆吾師置我五人末庶亦忘崇卑迢迢萬里別心事兩不疑北風送南鴈慰我長相思

一日懷抑之也抑之之贈旣嘗答以三詩意若有歉焉是以賦也

一日復一日去子日以逺惠我金石言沈鬱未能展人生各有際道誼尢所眷嘗嗤児女悲憂來仍不免緬懷滄洲期聊以慰遲晚

其二

遲晚不足嘆人命各有常相去忽萬里河山郁蒼蒼中夜不能寐起視江月光中情良自抑美人難自忘

其三

羙人隔江水佛彷若可覩風吹蒹葭雪飄蕩知何處羙人有瑤瑟淸奏含太古髙樓明月夜惆悵爲誰鼓夢與抑之昆季語湛崔皆在焉覺而有感因紀以詩三首

夢與故人語語我以相思才爲旬日別宛若三秋期令弟坐我側屈指如有爲須防湛君至崔子行相隨肴醑旋羅列語笑如平時縱言及防奧防意忘其辭覺來復何有起坐空嗟咨

其二

起坐憶所夢黙遡猶歷歷初談自有形繼論入無極無極生往來往來萬化出萬化無停機往來何時息來者胡爲信往者胡爲屈防哉屈信間子午當其屈非子盡精防此理誰與測何當衡廬間相攜玩羲易

其三

衡廬曽有約相攜尙無時去事多翻覆來蹤豈前知斜月滿虛牖樹影何參差林風正蕭瑟驚鵲無寧枝邈彼二三子惄焉勞我思

因雨和杜韻

晚堂疏雨暗柴門忽入殘荷瀉石盆萬里滄江生白髮幾人燈火坐黃昏客途最覺秋先到荒徑惟憐菊尙存卻憶故園耕釣處短蓑長笛下江村

赴謫次北新闗喜見諸弟

扁舟風雨泊江闗兄弟相防夢寐間已分天涯成死別寧知意外得生還投荒自識君恩逺多病心便吏事閒攜汝耕樵應有日好移茅屋傍雲山

南屏

溪風漠漠南屏路春服初成病眼開花竹日新僧已老湖山如舊我重來層樓雨急靑林迥古殿云晴碧嶂廽獨有幽禽解相信雙飛時下讀書防

臥病淨慈寫懷

臥病空山春復夏山中幽事最能知雨晴階下泉聲急夜靜松間月色遲把卷有時眠白石解纓隨意濯淸漪吳山越嶠俱堪老正柰燕云系逺思

移居勝果寺二首

江上但知山色好峯廽始見寺門開半空虛閣有云住六月深松無暑來病肺正思移枕簟洗心兼得逺塵埃富春咫尺煙濤外時倚層霞望釣臺

病餘巗閣坐朝曛異景相新得未聞日腳倒明千頃霧雨聲髙度萬峯云越山陣水當吳嶠江月隨潮上海門便欲攜書從此老不教猿鶴更移文

憶別

憶別江幹風雪陰艱難歳月兩侵尋重防骨肉情何限況復斯文約舊深賢聖可期先立志塵凡未脫謾言心移家便住煙霞壑緑水靑山長對吟

泛海

險夷原不滯胸中何異浮雲過太空夜靜海濤三萬里月明飛錫下天風

武夷次壁間韻

肩輿飛度萬峯云回首滄波月下聞海上眞爲倉水使山中又遇武夷君溪流九曲初諳路精舍千年始及門歸去髙堂慰垂白細探更擬在春分

艸萍驛次林見素韻奉寄

山行風雪瘦能當防喜江花照野航本與宦途成懶散頗因詩景受閒忙鄕心艸色春同逺客鬢松梢晚更蒼料得煙霞終有分未須連夜夢溪堂

玉山東嶽廟遇舊識嚴星士

憶昨東歸亭下路數峯簫管隔秋云肩輿欲到妨多事鼓枻重來防有云春夜絕憐燈節近溪聲最好月中聞行藏無用君平卜請防沙邊鷗鷺羣

廣信元夕蔣太守舟中夜話

樓臺燈火水西東簫鼔星橋渡碧空何處忽談塵世外百年惟此月明中客途孤寂渾常事逺地相求見古風別後新詩如不惜衡南今亦有飛鴻

夜泊石亭寺用韻呈陳婁諸公因寄儲柴墟都憲及喬白巖太常諸友

廿年不到石亭寺惟有西山只舊靑白拂掛墻僧已去紅闌照水客重經沙村逺樹凝春望江雨孤篷入夜聽何處故人還笑語東風啼鳥夢初醒

悵望沙頭成久坐江洲春樹何靑靑霞故國虛夢想風雨客途眞慣經白璧屢投終自信朱弦一絕好誰聽扁舟心事滄浪舊從與漁人笑獨醒

過分宜望鈐岡廟

其傳峯頂樹古廟有靈神楚俗多尊鬼巫言解惑人望禋存舊典捍禦及斯民世事渾如此題詩感慨新

雜詩三首

危棧防我前猛虎尾我後倒崖落我左絕壑臨我右我足復荊榛雨雪更紛驟邈然思古人無悶聊自有無悶𨿽足珍警惕忘爾守君觀眞宰意匪薄亦良厚

其二

靑山淸我目流水靜我耳琴瑟在我禦經書滿我幾措足踐坦道恱心有妙理頑防非所懲賢達何靡靡幹幹懷往訓敢忘惜分晷悠哉天地內不知老將至

其三

羊腸亦坦道太虛何陰晴燈玩古易欣然獲我情起舞還再拜聖訓垂明明拜舞詎逾節頓忘樂所形斂袵復端坐思窺沈溟寒根固生意息灰抱陽精沖漠際無極列宿羅靑防夜深向晦息始聞風雨聲

袁州府宜春臺四絕

宜春臺上還春望山水南來眼未嘗卻笑韓公亦多事更從南浦羨滕王

臺名何事只宜春山色無時不可人不用煙花費妝防盡教刋落盡嶙峋

持修江藻拜祠前正是春風欲暮天童冠盡多歸詠興城南兼說有溫泉

古廟香燈幾許年增修還費大官錢至今楚地多風雨猶道山神駕鐵船

夜宿宣風館

山石﨑嶇古轍痕沙溪馬渡水猶渾夕陽歸鳥投深麓煙火行人望逺村天際浮雲生白髮林間孤月坐黃昏越南冀北俱千里正恐春愁入夜魂

萍鄕道中謁濓溪祠

木偶相沿恐未眞淸輝亦復凜衣巾簿書曽屑乘田吏爼豆猶存畏壘民碧水蒼山俱過化光風霽月自傳神千年私淑心防後下拜春祠薦渚蘋

宿萍鄕武云觀

曉行山徑樹髙低雨後春泥沒馬蹄翠色絕雲開逺嶂寒聲隔竹隱晴溪已聞南去艱舟楫漫憶東歸沮杖藜夜宿仙家見明月淸光還似鑑湖西

醴陵道中風雨夜宿泗州寺次韻

風雨偏從險道甞深泥沒馬陷車箱虛傳鳥路通巴蜀豈必羊腸在太行逺渡漸防連暝色晚霞防喜見朝陽水南昏黒投僧寺還理羲編坐夜長

長沙答周生

旅倦憇江觀病齒廢談誦之子特相求禮殫意彌重自言絕學余有志莫與共手持一編書披歷見肝近希小範蹤逺爲賈生慟兵符及射藝方技靡不綜我方懲創後見之色亦動子誠仁者心所言亦屢中願子且求志蘊蓄事涵泳孔聖固遑遑與防樂歸詠回也王佐才閉戶避鄰閧知子信美才大搆中梁棟未當匠石求滋植務培壅愧子勤綣意何以相規諷養心在寡欲操存舎卽縱嶽麓何森森遺址自南宋江山足遊息賢迹尙堪踵何當謝病來士气多沈勇

渉湘於邁嶽麓是遵仰止先哲因懷友生麗澤興感伐木寄言二首

客行長沙道山川郁綢繆西探指嶽麓淩晨渡湘流逾岡復陟巘弔古還尋幽林壑有餘采普賢此藏修我來實仰止匪伊事盤遊衡雲閒曉望洞野浮春洲懷我二三友伐木增離憂何當此來聚道誼日相求

其二

林間憇白石好風亦時來春陽熈百物欣然得予懷緬思兩夫子此地得徘徊當年靡童冠曠代登堂階髙情詎今昔物色遺吾儕顧謂二三子取瑟爲我諧我彈爾爲歌爾舞我與偕吾道有至樂富貴眞浮埃若時乘大化勿愧防與回陟岡采松柏將以遺所思勿采松柏枝兩賢昔所依緣峯踐臺石將以望所期勿踐臺上石兩賢昔所躋兩賢去邈矣我友何相違吾斯未能信役役空爾疲胡不此簮盍麗澤相遨嬉渇飲松下泉饑飱石上芝偃仰絕余念遷客難久稽洞庭春浪濶浮雲隔九疑江洲滿芳艸目極令人悲已矣從此去奚必玆山爲戀繋乃從欲安土惟隨時晚聞冀有得此外吾何知

逰嶽麓書事

醴陵西來渉湘水信宿江城沮風雨不獨病齒畏風濕泥潦侵途絕行旅人言嶽麓最形勝隔水溟蒙隱雲霧趙侯需晴邀我遊故人徐陳各傳語周生好事屢來速森森雨腳何由住曉來陰翳稍披拂便攜周生渉江去戒令休遣府中知徒爾勞人更妨務橘洲僧寺浮江流鳴鐘出延立沙際停橈一至答其情三洲連綿亦佳處行雲散漫浮日色是時峯巒益開霽亂流蕩槳濟倏忽系檝江邊老檀樹防行里許入麓口周生道予勤指顧柳蹊梅堤存彷佛道林林壑獨如故赤沙想象虛田中西嶼傾頽今冢墓道鄕荒趾畱突兀赫曦逺望石如皷殿堂釋菜禮從宜下拜朱張息防地鑿石開山面勢攺雙峯辟闕見江渚聞是吳君所規畫此舉良是反遭忌九仞誰虧一簣功嘆息遺基獨延佇浮屠觀閣摩靑霄盤據名區徧寰宇其徒素爲儒所擯以此方之反多愧愛禮思存告朔羊況此實作匪文具人云趙侯意頗深隱忍調停旋修舉昨來風雨破棟脊方遣圬人補殘敝予聞此語心稍慰野人蔬蕨亦羅置欣然一酌才舉杯津夫走報郡侯至此行隱迹何由聞遣騎候訪自吾寓潛來鄙意正爲此倉卒行庖益勞費整冠出迓見兩蓋乃知王君亦同禦肴羞層疊絲竹繁避席興辭懇莫拒多儀劣薄非所承樂闋觴周日將暮黃堂吏散君請先病夫沾醉須少憇入舟暝色漸防茫卻喜順流還易渡嚴城燈火人已稀小巷曲折忘歸路僊宮酣倦成熟寐曉聞檐聲復如注昨遊偶遂寔天假信知行樂皆有數渉躐差償夙好心尙有名山敢多慕齒角盈虧分則然行李𨿽淹吾不惡

次韻答趙太守王推官

詰朝事防謁居宿齋沐積霖喜新霽風日散淸燠蘭橈渡芳渚半渉見水陸溪山儼新宇雷雨荒大麓皇皇弦誦區斯文昔炳郁興廢尙屯疑使我懷悱懊近聞牧守賢經營亟乘屋方舟爲予來飛蓋遙肅肅花絮媚晚筵韶景正柔淑浴沂諒同情及玆授春服令徳倡髙詞混珠愧魚目努力崇修名迂疏自巗谷

天心湖阻泊旣濟書事

掛席下長沙瞬息百餘里舟人共揚眉予獨憂其駛日暮入沅江抵石舟果圮補敝詰朝發衝風遂齟齬暝泊後江湖蕭條旁罾壘月黒波濤驚蛟鼉互睥睨翼午風益厲狼狽收防汜天心數里間三日但遙指甚雨迅雷電作勢殊未己溟溟雲霧中四望渺涯涘篙槳不得施丁夫盡嗟譩淋漓念同胞吾寧忍暴使饘粥且傾槖苦甘吾與爾眾意在必濟糧絕亦均死慿陵向髙浪吾亦詎容止虎怒安可攖志同稍足倚且令並防行試渉湖濵沚收舵幸無事風雨亦浸弛逡巡緣沚湄迆邐就風勢新漲翼回湍倐忽逝如矢夜入武陽江漁村穏堪艤糴市謀晚炊且爲眾人喜江醪信漓濁聊復蕩胸滓濟險在需時徼幸豈常理爾軰勿輕生偶然非可恃去婦嘆五首【楚人有間於新娶而去其婦者其婦無所歸去之山間獨居懷綣不忘終無他適予聞其事而悲之爲作去婦嘆】

委身奉箕帚中道成棄捐蒼蠅間白璧君心亦何愆獨嗟貧家女素質難爲妍命薄良自喟敢忘君子賢春華不再艶頽魄無重圓新歡莫終恃令儀愼周還

依違出門去欲行復遲遲鄰嫗盡出別彊語含辛悲陋質容有繆放逐理則宜姑老借相慰缺乏多所資妾行長已矣防面當無時

妾命如艸芥君身比瑯玕柰何以妾故廢食懷憤寃無爲傷姑意燕爾且爲歡中廚存宿防爲姑備朝飱畜育意千緒倉卒徒悲酸伊邇望門屏盍從新人言夫意已如此妾還當誰顏

去矣勿復道已去還躊躕雞鳴尙聞響犬戀猶相隨感此摧肝肺淚下不可揮岡回行漸逺日落羣鳥飛羣鳥各有托孤妾去何之

空谷多淒風樹木何蕭森浣衣澗冰合采苓山雪深離居寄巗穴憂思托鳴琴朝彈別鶴操慕彈孤鴻吟彈苦思彌切防岏隔云岑君聰甚明哲何因聞此音

羅舊驛

客行日日萬峯頭山水南來亦勝逰布谷鳥啼村雨暗刺桐花暝石溪幽蠻煙喜過靑楊瘴鄊思愁經芳杜洲身在夜郎家萬里五雲天北是神州

沅水驛

辰陽南望接沅州碧樹林中古驛樓逺客日憐風土異空山惟見瘴云浮耶溪有信從誰問楚水無情只自流卻幸此身如野鶴人間隨地可淹畱

鐘皷洞

見說水南多異迹巗頭時有皷鐘聲空遺石壁千年在未信金砂九轉成逺地星辰瞻北極春山明月坐更深年來夷險還忘卻始信羊腸路亦平

平溪館次王文濟韻

山城寥落閉黃昏燈火人家隔水村淸世獨便吾職易窮途還賴此心存蠻煙瘴霧承相往翠壁丹厓好共論畎畝投閒終有日小臣何以答君恩

淸平衞卽事

積雨山途喜乍晴暖云浮動水花明故園日與靑春逺敝緼涼思白薴輕煙際卉衣窺絕棧【時土苖方仇殺】峯頭戍角隱孤城華夷節制嚴冠履漫說殊方列省卿

興隆衞書壁

山城髙下見樓臺野戍參差暮角催貴竹路從峯頂入夜郎人自日邊來鶯花夾道驚春老雉堞連云向晚開尺素屢題還屢擲衡南那有鴈飛回

七盤

鳥道縈紆下七盤古藤蒼木峽聲寒境多奇絕非吾土時可淹畱是謫官猶記邊烽傳羽檄近聞苖俗化衣冠投簮實有居夷志垂白難承菽水懽

初至龍場無所止結艸庵居之

艸庵不及肩旅倦體方適開棘自成籬土階漫無級迎風亦蕭疏漏雨易補緝靈瀬響朝湍深林凝暮色羣獠環聚訊語厖意頗質鹿豕且同遊玆類猶人屬污樽映瓦豆盡醉不知夕緬懷黃唐化略稱茅茨迹

始得東洞遂攺爲陽明小洞天三首

古洞閟荒僻虛設疑相待披萊歷風磴移居快幽塏營炊就巗竇放榻依石壘穹窒旋薫塞夷坎仍掃灑卷帙澷堆列樽壺動光彩夷居信何陋恬淡意方在豈不桑梓懷素位聊無悔

童僕自相語洞居頗不惡人力免結構天巧謝雕鑿淸泉傍廚落翠霧還成幕我軰日嬉偃主人自愉樂𨿽無棨防榮且逺塵囂聒但恐霜雪凝雲深衣絮薄

我聞莞爾笑周慮愧爾言上古處巢窟抔飲皆污樽沍極陽內伏石穴多冬暄豹隱文始澤龍蟄身乃存豈無數尺榱輕裘吾不溫邈矣簞瓢子此心期與論

謫居糧絕請學於農將田南山永言寄懷

謫居屢在陳從者有慍見山荒聊可田錢鎛還易辦夷俗多火耕仿習亦頗便及玆春未深數畆猶足佃豈徒實口腹且以理荒宴遺穗及鳥雀貧寡發余羨出耒在明晨山寒易霜霰

觀稼

下田旣宜稌髙田亦宜稷種蔬須土疏種蕷須土濕寒多不實秀暑多有螟螣去艸不厭頻耘禾不厭宻物理旣可玩化機還黙識卽是參贊功毋爲輕稼穡

采蕨

采蕨西山下扳援陟崔嵬逰子望鄕國淚下心如摧浮雲塞長空頽陽不可回南歸防舟楫北望多風埃已矣供子職勿更貽親哀

猗猗

猗猗澗邊竹靑靑巗畔松直榦歷冰雪宻葉畱淸風自期永相托云壑無違蹤如何兩分植憔悴嘆西東人事多翻覆有如道上蓬惟應歳寒意隨處還當同

南溟

南溟有瑞鳥東海有靈禽飛逰集上苑結侶珎樹林願言飾羽儀共舞簫韶音風雲忽中變一失難相尋瑞鳥旣遭縻靈禽投荒岑天衢雨雪積江漢虞羅侵哀哀鳴索侶病翼飛未任羣鳥亦千百誰當防其心南嶽有竹實丹澑靑松陰何時共棲息永托雲泉深

溪水

溪石何落落溪水何泠泠坐石弄溪水欣然濯我纓溪水淸見底照我白髮生年華若流水一去無回停悠悠百年內吾道終何成

龍岡新構

諸夷以予穴居頗陰濕請構小廬欣然趨事不月而成諸生聞之亦皆來集請名龍岡書院其軒曰何陋

謫居聊假息荒穢亦須治鑿巘薙林條小構自成趣開牎入逺峯架扉出深樹墟寨俯逶迆竹木互防翳畦蔬稍漑鋤花藥頗雜蒔宴適豈專予來者得同憇輪奐非致美毋令易傾敝

營茅乘田隙洽旬始茍完初心待風雨落成還美觀鋤荒旣開徑拓樊亦理園低檐避松偃疏土行竹根勿翦墻下棘束列因可藩莫擷林間蘿防籠覆云軒素缺農圃學因玆得深論毋爲輕鄙事吾道固斯存

諸生來

簡滯動罹咎廢幽得幸免夷居𨿽異俗野朴意所眷思親獨疚心疾憂庸自遣門生頗羣集樽斚亦時展講習性所樂記問復懷靦林行或沿澗洞逰還陟巘月榭坐鳴琴云牎臥披捲澹泊生道眞曠達匪荒宴豈必鹿門棲自得乃髙踐

西園

方園不盈畆蔬卉頗成列分溪免甕灌補籬防豕蹢蕪艸稍焚薙淸雨夜來歇濯濯新葉敷熒熒夜花發放鋤息重陰舊書澷披閱倦枕竹下石醒望松間月起來步閒謡晚酌檐下設盡卽艸鋪忘與鄰翁別

水濵洞

送逺憇岨谷濯纓俯淸流沿溪渉危石曲洞藏深幽花靜馥常閟澑暗光亦浮平生泉石好所遇成淹畱好鳥忽雙下鯈魚亦羣逰坐久塵慮息澹然與道謀

山石

山石猶有理山木猶有枝人生非木石別久寧無思愁來步前庭仰觀行雲馳行雲隨長風飄飄去何之行雲有時定逰子無還期髙梁始歸燕題鴂已先悲有生豈不苦逝者長若斯已矣復何事商山行采芝

無寐二首

煙燈曖無寐憂思坐長往寒風振喬林葉落聞牎響起窺庭月光山空逰罔象懷人阻積雪崖冰幾千丈

其二

窮厓多雜樹上與靑防連穿雲下飛瀑誰能識其源但聞淸猿嘯時見皓鶴翻中有避世士防寂棲其巓繄予亦同調路絕難攀緣

諸生夜坐

謫居澹虛寂眇然懷同遊日入山气夕孤亭俯平疇艸際見數騎取徑如相求漸近識顏面隔樹停鳴騶投轡鴈鶩進攜榼各有羞分席夜堂坐綘防淸樽浮鳴琴復散帙壺矢交觥籌夜弄溪上月曉陟林間丘村翁或招飲洞客偕探幽講習有眞樂談笑無俗流緬懷風沂興千載相爲謀

艾艸次胡少參韻

艾艸莫艾蘭蘭有芬芳姿況生幽谷底不礙君稻畦艾之亦何益徒令香气衰荊棘生滿道出刺傷人肌持刀忌觸手睨視不敢揮艾艸須艾棘勿爲棘所欺

鳳雛次韻答胡少參

鳳雛生髙厓風雨摧其翼養屙深林中百鳥驚辟易虞人視爲妖舉网爭彈弋此本王者瑞惜哉誰能識吾方哀其窮胡忍復相亟鴟梟據叢林驅鳥恣搏食嗟爾獨何心梟鳳如白黒

鸚鵡和胡韻

鸚鵡生隴西羣飛恣鳴逰何意虞羅及充貢來中州金縧縻華屋雲泉謝林丘能言實階禍吞聲亦何求主人有隱冦竊發聞其謀感君惠養徳一語思所酬懼君不見察殺身反爲尢

諸生

人生多離別佳防難再遇如何百里來三宿便辭去有琴不肯彈有酒不肯禦逺陟見深情寧予有弗顧洞云還自棲溪月誰同步不念南寺時寒江雪將暮不記西園日桃花夾川路相去倐幾月秋風落髙樹富貴猶塵沙浮名亦飛絮嗟我二三子吾道有眞趣胡不攜書來茒堂好同住

遊來僊洞早發道中

霜風淸木葉秋意生蕭疏衝星防曉騎幽事將有䢐股虫亂飛擲道狹艸露濡傾暑特晨發徵夫已先途淅米石間澑炊火巗中廬煙峯上初日林鳥相嚶呼意欣物情適戰勝臒色腴行樂信宇宙富貴非吾圖

別友

幽尋意方結柰此世累牽淩晨驅馬別持杯且爲傳相求苦非逺山路多風煙所貴明哲士秉道非茍全去矣崇令徳吾亦行歸田

贈黃太守澍

歳晏鄕思切客久親舊疏臥屙閉空院忽來故人車入門辧眉宇喜定還驚吁逺行亦安適符竹膺新除荒郡號難理況玆徵索余君才素通敏窘劇宜有紓蠻鄕𨿽瘴毒逐客猶安居經濟非復事時還理殘書山泉足逰憇鹿麋能友予澹然穹壌內容膝皆吾廬惟縈垂白念旦夕懷歸圖君行勉三事吾計終五湖

寄友用韻

懷人坐沈夜帷燈曖幽光耿耿積煩緒忽忽如有忘景逝不處朱炎化防涼相彼谷中葛重陰殞衰黃感此遊客子經年未還鄕伊人不在目絲竹徒滿堂天深鴈書杳夢短闗塞長情好矢無斁願言覬終償惠我金石編徽音激宮商馳輝不可卽式爾增予傷馨香襲肝膂聊用中心藏

秋夜

樹暝棲翼喧螢飛夜堂靜遙穹出晴月低檐入峯影窅然坐幽獨怵爾抱深警年䢐道無聞心違迹未屏蕭瑟中林秋云凝松桂冷山泉豈無適離人懷故境安得駕雲鴻髙飛越南景

采薪二首

朝采山上荊暮采谷中栗深谷多淒風霜露霑衣濕采薪勿辭辛昨來斷薪拾晚歸陰壑底抱甕還自汲薪水良獨勞不愧食吾力

倚擔靑厓際歷斧厓下石持斧起環顧長松百餘尺徘徊不忍揮俯略澗邊棘同行笑吾餒爾斧安用歷快意豈不能物材各有適可以相天子眾穉詎足識

龍岡謾興五首

投荒萬里入炎州卻喜官卑得自由心在夷居何有陋身𨿽吏隠未忘憂春山卉服時相問雪寨籃輿毎獨遊擬把犂鋤從許子謾將弦誦止言防

旅況蕭條寄艸堂虛檐落日自生涼芳春已共煙花盡孟夏俄驚艸木長絕壁千尋淩杳靄深厓六月宿冰霜人間不有宣尼叟誰信申棖未是剛

路僻官卑病益閒空林惟聽鳥間闗地無醫藥慿書卷身處蠻夷亦故山用世謾懷伊尹恥思家獨切老萊斑夢魂兼喜無餘事只在耶溪舜水灣

臥龍一去忘消息千古龍岡漫有名艸屋何人方管樂桑間無耳聽咸英江沙漠漠遺云鳥艸木蕭蕭動甲兵好共鹿門龎處士相期采藥入靑防

歸與吾道在滄浪顏氏何曽擊柝忙枉尺已非賢者事斲輪徒有古人方白雲晚憶歸巖洞蒼蘚春應徧石牀寄語峯頭雙白鶴野夫終不久龍場

答毛拙庵見招書院

野夫病臥成疎懶書卷長拋舊學荒豈有威儀堪法象實慚文檄過稱揚移居正擬投醫肆虛席仍煩避講堂範我定應無所獲空令多士笑王良

老檜

老檜斜生古驛傍客來系馬解衣裳托根非所還憐汝直榦不撓終異常風雪凜然存節槪刮摩聊爾見文章何當移植山林下偃蹇從渠拂漢蒼

卻巫

臥病空山無藥石相傳土俗事神巫吾行久矣將焉禱眾議紛然反見迂積習片言容未解輿情三月或應孚也知伯有能爲厲自笑孫僑非丈夫

過天生橋

水光如練落長松雲際天橋隠白虹遼鶴不來華表爛僊人一去石橋空徒聞鵲駕橫秋夕謾說秦鞭到海東移放長江還濟險可憐虛卻萬山中

南霽云祠

死矣中丞莫謾疑孤城援絕久知危賀蘭未滅空遺恨南八如生定有爲風雨長廊嘶鐵馬松杉陰霧捲靈旗英魂千載知何處歳嵗邊人賽旅祠

春晴

林下春晴風漸和髙巗殘雪已無多逰絲冉冉花枝靜靑壁迢迢白鳥過忽向山中懷舊侶幾從洞口夢煙蘿客衣塵土終須換好與湖邊長芰荷

陸廣曉發

初日曈曈似曉霞雨痕新霽渡頭沙溪深幾曲雲藏峽樹老千年雪作花白鳥去邊回驛路靑崖缺處見人家徧行奇勝才經此江上無勞羨九華

雪夜

天涯久客歳侵尋茆屋新開楓樹林漸慣省言因病齒屢經多難解安心猶憐未繋蒼生望且得閒爲白石吟乘興最堪風雪夜小舟何日返山陰

元夕二首

故園今夕是元宵獨向蠻村坐寂寥賴有遺經堪作伴喜無車馬過相邀春還艸閣梅先動月滿虛庭雪未消堂上花燈諸弟集重闈應念一身遙

去年今日臥燕臺銅皷中宵隠地雷月傍苑樓燈彩淡風傳閣道馬蹄廻炎荒萬里頻回首羌笛三更謾自哀尙憶先朝多樂事孝皇曽爲兩宮開

家僮作紙燈

寥落荒村燈事賖蠻奴試巧剪春紗花枝綽約含輕霧月色玲瓏映綺霞取辦不徒酬令節賞心兼是惜年華何如京國王侯第一盞中人產十家

白雲堂

白雲僧捨市橋東別院廻廊小徑通歳古檐松存獨榦春還庭竹發新叢晴牕暗映羣峯雪淸梵長飄髙閣風遷客從來甘寂寞靑鞋時過月明中

來僊洞

古洞春寒客到稀緑苔荒徑艸霏霏書懸絕壁畱僧偈花發層蘿繡佛衣壺榼逺從童冠集杖藜隨處宦情防石門遙鎖陽明鶴應笑山人久不歸

木閣道中雪

痩馬支離緣絕壁連峯窅窕入層雲山村樹暝驚鴉陣澗道雪深逢鹿羣凍合衡茅炊火防望迷孤戍暮笳聞正思講席諸賢在綘蠟淸醅坐夜分

元夕雪用蘇韻二首

林間暮雪定歸鴉山外鈴聲報使車玉盞春光傳柏葉夜堂銀燭亂檐花蕭條音信愁邊鴈迢遞關河夢裏家何日扁舟還舊隠一簑江上把魚義

寒威入夜益防纎酒甕鑪牀亦戒嚴久客漸憐衣有結蠻居長嘆食無鹽饑豺正爾羣當路凍雀從渠自宿檐陰極陽回知不逺蘭芽行見發春尖

曉霽用前韻書懷二首

雙闕鐘聲起萬鴉禁城月色滿朝車竟誰詩詠東曹檜正憶梅開西寺花此日天涯傷逐客何年江上卻還家曽無一字堪驅使謾有虛名擬八義

澗艸巗花欲鬭纎溪風林雪故爭嚴連岐盡說還宜麥煮海何曽見作鹽路斷蹔憐無過客病餘兼喜曝晴檐謫居亦自多淸絕門外羣峯玉筍尖

次韻陸僉憲元日喜晴

城裏夕陽城外雪相將十里異陰晴也知造物曽何意底是人心苦未平柏府樓臺銜倒影茆茨松竹瀉寒聲布衾莫謾愁僵臥積素還多達曙明

元夕木閣山火

荒村燈夕偶逢晴野燒峯頭處處明內苑但知鰲作嶺九門空說火爲城天應爲我開奇觀地有玆山不世情卻恐炎威被松柏休教玉石遂同赬

夜宿汪氏園

小閣藏身一斗方夜深虛白自生光梁間來下徐生榻座上慚無荀令香驛樹雨聲翻屋瓦龍池月色浸書牀他年貴竹傳遺事應說陽明舊艸堂

春行

冬盡西歸滿山雪春初復來花滿山白鷗亂浴淸溪上黃鳥雙飛緑樹間物色變遷隨轉眼人生豈得長朱顏好將吾道從吾黨歸把漁竿東海灣

村南

花事紛紛春欲酣杖藜隨步過村南田翁開野教新犢溪女分流浴種蠶穉犬吠人依宻槿閒鳬照影立晴潭偶逢江客傳鄕信歸臥楓堂夢石龕

山途二首

上山見日下山陰陰欲開時日欲沈晚景無多傷逺道朝陽莫更沮云岑人歸暝市分漁火客捨空林依暮禽世事驗來還自頷古人先已得吾心

南北驅馳任板輿謫鄕何地是安居家家細雨殘燈後處處荒原野燒余江樹欲迷逰子望朔雲長斷故人書茂陵多病終蕭散何事相如賦子虛

白雲

白雲冉冉出晴峯客路無心處處逢已逐肩輿度靑壁還隨孤鶴下蒼松此身愧爾長多系他日從龍謾托蹤防鶩殘鴉飛欲盡故山回首意重重

答劉美之見寄次韻

休疑遷客迹全貧猶有沙鷗日見親勲業已辭滄海夢煙花多負故園春百年長恐終無補萬里寧期尙得身念我不勞傷鬂雪知君亦欲拂衣塵

寄徐掌教

徐穉今安在空梁榻久懸北門傾蓋日東魯校文年歳月成超忽風雲易變遷新詩勞寄我不愧鳥鳴篇

書庭蕉

檐前蕉葉緑成林長夏全無暑气侵但得雨聲連夜靜不妨月色半牀陰新詩舊葉題將滿老芰疏梧根共深莫笑鄭人談訟鹿至今醒夢兩難尋

送張憲長左遷滇南大參次韻

世味知公最飽諳百年淸徳亦何慚柏臺藩省官非左江漢滇池道益南絕域煙花憐我逺今宵風月好誰談交逰若問居夷事爲說山泉頗自堪

南庵次韻二首

隔水樵漁亦幾家緣岡石路入溪斜松林晚映千峯雨楓葉秋連萬樹霞漸覺形骸逃物外未妨逰樂在天涯頻來不用勞僧榻己借汀鷗一席沙

斜日江波動客衣水南深竹見巗扉漁人收网舟初集野老忘機坐未歸漸覺雲間棲翼亂愁防天北暮雲飛年年歳晚長爲客閒殺西湖舊釣磯

觀傀儡次韻

處處相逢是戲場何須傀儡夜登堂繁華過眼三更促名利牽人一綫長穉子自應爭詫說矮人亦復浪悲傷本來面目還誰識且向樽前學楚狂

徐都憲同遊南庵次韻

巗寺藏眷長不夏江花映日艶於桃山陰入戶川光暮林影浮空暑气髙樹老豈能知歳月溪淸眞可鑑秋毫但逢佳景須行樂莫遣風箱著鬢毛

卽席次王文濟少防韻二首

揺落休教感客途南來秋興未全孤肝腸已自成金石齒髮從渠變桞蒲傾倒酒懷金穀罰逼眞詞格輞川圖謫鄕莫道貧消骨猶有新詩了舊逋

此身未擬泣窮途隨處翻飛野鶴孤霜冷幾枝存晚菊溪春兩度見新蒲荊西冦盜紆籌防湘北流移入畫圖莫怪當筵倍淒切誅求滿地促官逋

贈劉侍禦

蹇以反身困以遂志今日患難正閣下受用處也知之則處此當自別病筆不能多及然其餘亦無足言者聊次韻某頓首劉侍禦大人契長

相送溪橋未隔年相逢又過小春天憂時敢負君臣義念別羞爲兒女憐道自升沈寧有定心存气節不無偏知君已得虛舟意隨處風波只晏然

夜寒

檐際重陰覆夜寒石鑪松火坐更殘窮荒正訝鄕書絕險路仍愁歸夢難僊侶春風懷越嶠釣船明月負嚴灘未因謫宦傷憔悴客鬂還羞鏡裏防

冬至

客牀無寐聽潛雷珎重初陽夜半回天地未嘗生意息冰霜不耐鬢毛催春添衮綫誰能補歳晚心丹自動灰料得重闈彊健在旱防消息報牎梅

春日花間偶集示門生

閒來聊與二三子單夾初成行暮春攺課講題非我事研幾悟道是何人階前細艸雨還碧檐下小桃晴更新坐起詠歌俱實學毫釐須遣認教眞

次韻送陸文順僉憲

貴陽東望楚山平無柰天涯又送行杯酒豫期傾蓋日封書煩慰倚門情心馳魏闕星辰迥路繞鄕山艸木榮京國交遊零落盡空將秋月寄猿聲

次韻陸僉憲病起見寄

一賦歸來不願余文園多病滯相如籬邊竹筍靑應滿洞口桃花紅自舒荷蕢有心還擊磬周公無夢欲刪書雲間憲伯能相慰尺素長題問謫居

次韻胡少參見過

旋營小酌典春裘佳客眞慚竟日畱長怪嶺雲迷楚望忽聞吳語破鄕愁鏡湖自昔堪歸老杞國何人獨抱憂莫訝臨花倍惆悵賞心原不在枝頭

雪中桃次韻

雪裏桃花彊自春蕭疏終覺損精神卻慚幽竹節逾勁始信寒梅骨自眞遭際本非甘冷淡飄零須信委風塵從來此事還希濶莫怪臨軒賞更新

舟中除夕二首

扁舟除夕尙窮途荊楚還憐俗未殊處處送神懸楮馬家家迎歳換桃符江醪信薄聊相慰世路多歧謾自吁白髮頻年傷逺別防衣何日是庭趨

逺客天涯又歳除孤航隨處亦吾廬也知世上風波滿還戀山中木石居事業無心從齒髮親交多難絕音書江湖未就新春計夜半樵歌忽起予

淑浦山夜泊

淑浦山邊泊雲間見驛樓灘聲廻逺樹崖影落中流桞放新年綠人歸隔嵗舟客途時極目天北暮陰愁

過江門崖

三年謫宦沮蠻氛天放扁舟下楚雲歸信應先春鴈到閒心期與白鷗羣晴溪欲轉新年色蒼壁多遺古篆文此地従來山水勝它時回首憶江門

辰州虎溪龍興寺聞楊名父將到畱韻壁間

杖藜一過虎溪頭何處僧房是惠休雲起峯頭沈閣影林疎地底見江流煙花日暖猶含雨鷗鷺春閒欲滿洲好景同來不同賞詩篇還爲故人畱

武陵潮音閣懷元明

髙閣慿虛臺十尋捲簾疎雨動防吟江天云鳥自來去楚澤風煙無古今山色漸疑衡嶽近花源欲問武陵深新春尙沮東歸楫落日誰堪話此心

閣中坐雨

臺下春云及寺門懶夫睡起正開軒煙蕪漲野平堤緑江雨隨風入夜喧道意蕭疎慚嵗月歸心迢逓憶鄕園年來身迹如漂梗自笑迂癡欲手援

霽夜

雨霽僧堂鐘磬淸春溪月色特分明沙邊宿鷺寒無影洞口流云夜有聲靜後始知羣動妄閒來還覺道心驚問津久已慚沮溺歸向東臯學耦耕

僧齋

盡日僧齋不厭閒獨餘春睡得相闗檐前水漲遂無地江外云晴忽有山逺客趂墟招渡急舟人曬网得魚還也知世事終無補亦復心存出處間

徳山寺次壁間韻

乘興防山薄暮來山僧迎客寺門開雨昏碧艸春申墓云捲靑峯善捲臺性愛煙霞終是僻詩畱名姓不須猜巖根老衲成灰色枯坐何年解結胎

沅江晚泊二首

去時煙雨沅江暮此日沅江暮雨歸水漫逺沙村市攺泊依舊店主人非艸深廨宇無官住花落僧房自鳥啼處處春光蕭索甚正思荊棘掩巗扉

春來客思獨蕭騷處處東田沒野蒿雷雨滿江喧日夜扁舟經月住風濤流民失業乘時橫原獸爭羣薄暮號卻憶鹿門棲隠地杖藜壺榼餉東臯

夜泊江思湖憶元明

扁舟泊近漁家晚茅屋深環栁港淸雷雨驟開江霧散星河不動暮川平夢回客枕人千里月上春堤夜四更欲寄愁心無過鴈披衣坐聴野雞鳴

睡起寫懷

江日熈熈春睡醒江雲飛盡楚山靑閒觀物態皆生意靜悟天機入窅防道在險夷隨地樂心忘魚鳥自流形未須更覓羲唐事一曲滄浪擊壌聽

三山晚眺

南望長沙杳靄中鵞羊只在暮云東天髙雙櫓哀明月江濶千防舞逆風花暗漸驚春事晚水流應與客愁窮北飛亦有衡陽鴈上苑封書未易通

鵞羊山

福地相傳楚水阿三年春色兩經過羊亡但有初平石書罷誰籠道士鵞禮斗壇空松影靜步虛臺迥月明多巗房一宿猶緣薄遙憶開云住薜蘿

泗州寺

淥水西頭泗州寺經過轉眼又三年老僧熟認直呼姓笑我淸臒只似前毎有客來防宿處詩畱佛壁作燈傳開軒掃榻還相慰慚愧維摩世外緣

再經武云觀書林玉璣道士壁

碧山道士曽相約歸路還來宿武雲月滿僊臺依鶴侶書畱蒼壁防鵞羣春巗多雨林芳淡暗水穿花石澑分奔走連年家尙逺空餘魂夢到柴門

再過濂溪祠用前韻

曾向圖書識面眞半生長自愧儒巾斯文久已無先覺聖世今應有逸民一自支離乖學術競將雕刻費精神瞻依多少髙山意水漫蓮池長綠蘋

逰金山寺

金山一防大如拳打破維揚水底天醉倚妙髙臺上月玊簫吹徹洞龍眠

蔽月山

山近月逺覺月小便道此山大於月若人有眼大如天還見山小月更濶

王文成全書卷十九

欽定四庫全書

王文成全書卷二十

明王守仁撰外集二【詩】

廬陵詩六首【正徳庚午年三月遷廬陵尹作】

逰瑞華二首

簿領終年未出郊此行聊解俗人嘲憂時有志懷先達作縣無能愧舊交松古尙存經雪榦竹髙還長拂云梢溪山處處堪行樂正是浮名未易拋

其二

萬死投荒不擬回生還且復荷栽培逢時已負三年學治劇兼非百里才身可益民寧論屈志存經國未全灰正愁不是中流砥千尺狂瀾豈易摧

古道

古道當長阪肩輿入暮天蒼茫聞驛皷冷落見炊煙凍燭寒無焰泥鑪濕未燃正思江檻外閒卻釣魚船

立春日道中短述

臘意中宵盡春容傍曉生野塘冰轉緑江寺雪消晴農事占泥犢羈懷聽谷鶯故山梅正發誰寄欲歸情

公館午飯偶書

行臺依獨寺僧屋自成鄰殿古凝殘雪墻低入早春巷泥晴淖馬檐日暖堪人雪散小巖碧松梢掛月新

午憇香社寺

修程動百里往往餉僧居佛皷迎官急禪牀爲客虛桃花成井落雲水接郊墟不覺泥塗澁防山興有餘京師詩二十四首【正徳庚午年十月陞南京刑部主事辛未年入覲調北京吏部主事作】

夜宿功徳寺次宗賢韻二絕

山行初試夾衣輕腳軟黃塵石路生一夜洞云眠未足湖風吹月渡溪淸

水邊楊栁覆茅楹飲馬春流更一登坐久遂忘歸路夕溪云正瀉暮山靑

別方叔賢四首

西樵山色逺依依東指江門石路防料得楚雲臺上客久懸秋月待君歸

自是孤雲天際浮篋中枯蠧豈相謀請君靜後防羲畫曾有陳編一字否

休論寂寂與惺惺不妄由來卽性情笑卻慇懃諸老子翻從知見覓虛靈

道本無爲只在人自行自住豈須鄰坐中便是天臺路不用漁郎更問津

白灣六章

宗巖文先生居白浦之灣四方學者稱曰白浦先生而不敢以姓字某素髙先生又辱爲之僚因爲書白灣二字並詩以詠之

浦之灣其白漫漫彼美君子在水之盤

灣之浦其白彌彌彼美君子在水之涘

云之溶溶於灣之湄君子於處民以爲期

云之油油於灣之委君子於興施及四海

白灣之渚於逰以處彼美君子兮可以容與

白灣之洋於濯以湘彼美君子兮可以徜徉

寄隠巖

毎逢山水地便有卜居心終嵗風塵裏何年滄海潯洞寒泉滴細花暝石房深靑壁須畱姓他時好共尋

香山次韻

尋山到山寺得意卻忘山巖樹坐來靜壁蘿春自閒樓臺星斗上鐘磬翠防間頓息塵寰念淸溪踏月還

夜宿香山林宗師房次韻

幽壑來尋物外情石門遙指白雲生林間伐木時聞響谷口逢僧不記名天壁倒涵湖月曉煙梯髙接緯堦平松堂靜夜渾無寐到枕風泉處處聲

久落泥途惹世情紫崖丹壑是平生養眞無力常懷靜竊祿未歸羞問名樹隠洞泉穿石細云廻溪路入花平道人只住層蘿上明月峯頭有磬聲

別湛甘泉二首

行子朝欲發驅車不得畱驅車下長阪顧見城東樓逺別情已慘況此艱難秋分手訣河梁涕下不可收車行望漸杳飛埃越層丘遲回歧路側孰知我心憂

其二

我心憂以傷君去阻且長一別豈得已母老思所將奉命危難際流俗反猜量黃鵠萬里逝豈伊爲稻梁棟火及毛羽燕雀猶棲堂跳梁多不測君行戒前途達命諒何滯將母能忘虞安居尢穽擭闗路非﨑嶇令徳崇易簡可以知險阻結茆湖水陰幽期終不忘伊爾得相就我心亦何傷世艱變倐忽人命非可常斯文天未墜別短防日長南寺春月夜風泉閒竹房逢僧或停檝先掃白雲牀

贈別黃宗賢

古人戒從惡今人戒從善從惡乃同污從善翻滋怨紛紛嫉媢興指謫相非訕自非篤信士依違多背面寧知竟漂流淪胥亦污賤卓哉汪陂子奮身勇厥踐拂衣還舊山霧隠期豹變嗟嗟吾黨賢白黒匪難辯

歸越詩五首【正徳壬申年陞南京太僕寺少卿便道歸越作】

四明觀白水二首

邑南富巖壑白水尢奇觀興來毎思往十年就玆歡停騶指絕壁渉澗緣危蟠百源旱方歇雲際猶飛湍霏霏灑林薄漠漠凝風寒前聞若未愜仰視終莫攀石陰暑气薄流觸遡廻瀾玆逰詎盤樂養靜意所闗逝者諒如斯哀此嵗月殘擇幽𨿽得所避時時猶難劉樊古方外感慨有餘嘆

千丈飛流舞白鸞碧潭倒影鏡中防藤蘿半壁雲煙濕殿角長年風雨寒野性從來山水癖直躬更覺世途難卜居防擬如周叔髙臥無勞比謝安

杖錫道中用張憲使韻

山鳥懽呼欲問名山花含笑似相迎風廻碧樹秋聲早雨過丹巖夕照明雪嶺揷天開玉帳雲溪環碧抱金城懸燈夜宿茅堂靜洞鶴林僧相對淸

又用曰仁韻

毎逢佳處問山名風景依稀過眼生歸霧忽連千嶂暝夕陽偏放一溪晴晚投巖寺依云宿靜愛楓林送雨聲夜久披衣還起坐不禁風月照人淸

書杖錫寺

杖錫靑防端澗壁環天險垂巖下陡壑渉水攀絕巘溪深聽喧瀑路絕駭危棧捫蘿登峻極披翳見平衍僧逋寄孤衲守廢遺荒殿傷玆窮僻墟曾未誅求免探幽冀累息憤時翻意極援才已疏棲遲心益眷哀猿嘯春嶂懸燈宿西崦誅茆竟何時白雲愧舒捲

滁州詩三十七首【正徳癸酉年到太僕寺作】

梧桐江用韻

鳳鳥久不至梧桐生髙岡我來竟日坐淸陰灑衣裳援琴俯流水調短意苦長遺音滿空谷隨風逓悠揚人生貴自得外慕非所臧顏子豈忘世仲尼固遑遑已矣復何事吾道歸滄浪

林間睡起

林間盡日掃花眠秖是官閒媿俸錢門徑不妨春艸合齋居長對晚山妍毎疑方朔非眞隠始信揚雄誤太混世亦能隨地得野情終是愛丘園

贈熊彰歸

門徑荒涼蔓艸生相求深媿逺來情千年絕學防塵土何處澄江無月明坐防逺山凝暮色忽驚廢葉起秋聲歸途望嶽多幽興爲問山田待耦耕

別易仲

辰州劉易仲從予滁陽一日問道可言乎予曰啞子喫苦與你說不得爾要知我苦還須你自喫易仲省然有悟久之辭歸別以詩

迢逓滁山春子行亦何逺累然良苦心惝恍不遑飯至道不外得一悟失羣闇秋風洞庭波逰子歸已晚結蘭意方勤寸艸心先防末學久仳離頽波竟誰挽歸哉念流光一逝不復返

送守中至龍盤山中

未盡師生六日情天教風雪阻西行茅堂豈有春風坐江郭虛畱一月程客邸琴書燈火靜故園風竹夣魂淸何年穏閉陽明洞榾柮山鑪煮石羮

龍蟠山中用韻

無柰靑山處處情村沽日日辦山行眞慚廩食虛官守只把山逰作課程谷口亂雲隨騎逺林間飛雪防衣輕長思澹泊還眞性世味年來久絮羮

瑯琊山中三首

艸堂寄放瑯琊間溪鹿巖僧且共閒冰雪能回艸木死春風不化山石頑六經散地莫收拾叢棘被道誰刋刪已矣驅馳二三子鳳圖不出吾將還

狂歌莫笑酒杯增異境人間得未曽絕壁倒翻銀海浪逺山眞作玉龍騰浮雲野思春前動虛室淸香靜後凝懶拙惟餘林壑計伐檀長自媿無能

風景山中雪後增防山雪後亦誰曾隔溪巖犬迎人吠飲澗飛猱踔樹騰歸騎林間燈火動鳴鐘谷口暮光凝塵蹤正自縚籠在一宿云房尙未能

答朱汝徳用韻

東去蓬瀛合有津若爲風雨動經旬同來海岸登舟者俱是塵寰欲渡人弱水洪濤非世險長年三老定誰眞靑鸞眇眇無消息悵望煙花又暮春

送惟幹二首

獨見長年思避地相從千里欲移家慚予豈有萬間庇借爾剛餘一席沙古洞幽期攀桂樹春溪歸路問桃花故人勞念還相慰回鴈新秋寄防霞

簦笈連年愧逺求本來無物若爲酬春城驛路聊相送夜雪空山且復畱江浦雲開廬嶽曙洞庭湖闊九疑浮懸知再鼓瀟湘柁應是芙蓉湘水秋

別希顏二首

中嵗幽期亦幾人是誰長負故山春道情暗與物情化世味爭如酒味醇耶水雲門空舊隠靑鞋布襪定何晨童心如故容顏攺慚愧年年艸木新

後防難期別未輕莫辭行李滯江城且畱南國春山興共聽西堂夜雨聲歸路終知云外去晴湖想見鏡中行爲尋洞裏幽棲處還有峯頭雙鶴鳴

山中示諸生五首

路絕春山久廢尋野人扶病彊登臨同逰仙侶須乘興共探花源莫厭深鳴鳥逰絲俱自得閒雲流水亦何心從前卻恨牽文句展轉支離嘆陸沈

其二

滁流亦沂水童冠得幾人莫負詠歸興溪山正暮春

其三

桃源在何許西峯最深處不用問漁人沿溪踏花去

其四

池上偶然到紅花間白花小亭閒可坐不必問誰家

其五

溪邊坐流水水流心共閒不知山月上松影落衣斑

龍潭夜坐

何處花香入夜淸石林茅屋隔溪聲幽人月出毎孤往棲鳥山空時一鳴艸露不辭芒屨濕松風偏與葛衣輕臨流欲寫猗蘭意江北江南無限情

送徳觀歸省二首

雪裏閉門十日坐開門一笑忽靑天茅檐正好負暄日客子胡爲思故園椿樹慣經霜雪老梅花偏向嵗寒妍瑯琊春色如相憶好放山陰月下船

瑯琊雪是故園雪故園春亦瑯琊春天機動處卽生意世事到頭還俗塵立雪浴沂傳故事吟風弄月是何人到家好謝二三子莫向長沮錯問津

送蔡希淵三首

正徳癸酉冬希淵赴南宮試訪予滁陽遂畱閱嵗旣而東歸問其故辭以疾希淵與予論學瑯琊之間於斯道旣釋然矣別之以詩

風雪蔽曠野百鳥凍不翻孤鴻亦何事噭噭遡寒云豈伊稻梁計獨往求其羣之子藐萬鐘就我滁水濵野寺同逰詣春山共攀援鳥鳴幽谷曙伐木西澗曛淸夜湛思晴牕玩奇文寂景賞新悟防言欣有聞寥寥絕代下此意冀可論

羣鳥喧北林黃鵠獨南逝北林豈無枝羅弋苦難避之子丹霞姿辭我雲門去山空響流泉路僻迷深樹長谷何盤紆紫芝春可茹求志蹔棲巖避喧寧遁世繄予辱風塵送子媿雲霧匡時已無術希聖徒有慕倘入陽明峯爲尋舊棲處

何事憧憧南北行望云依闕兩闗情風塵蹔息滁陽駕鷗鷺還尋鑑水盟悟後六經無一字靜余孤月湛虛明從知歸路多相憶伐木山山春鳥鳴

贈守中北行二首

江北梅花雪易殘山牕一樹自家防臨行掇贈聊數顆珎重淸香是嵗寒

來何匆促去何遲來去何心莫漫疑不爲髙堂雙雪鬢嵗寒寧受北風欺

鄭伯興謝病還鹿門雪夜過別賦贈三首

之子將去逺雪夜來相尋秉燭耿無寐憐此嵗寒心嵗寒豈徒爾何以贈逺行聖路塞已久千載無復尋豈無羣儒迹蹊徑榛茆深濬流須尋源積土成髙岑攬衣望逺道請君從此徵

濬流須有源植木須有根根源未濬植枝寧先蕃謂勝通夕話義利分毫間至理匪外得譬猶鏡本明外塵蕩瑕垢鏡體自寂然孔訓示克已孟子垂反身明明賢聖則請君勿與諼

鹿門在何許君今鹿門去千載龐徳公猶存棲隠處潔身匪亂倫其次乃避地世人失其心顧瞻多外慕安宅舎弗居狂馳驚奔騖髙言詆獨善文非遂巧智功利儒寧復知此意

門人王嘉秀實夫蕭琦子玉告歸書此見別意兼寄聲辰陽諸賢

王生兼養生蕭生頗慕禪迢迢數千里拜我滁山前吾道旣非佛吾學亦匪仙坦然由簡易日用匪深始聞半疑信旣乃心豁然譬彼土中鏡闇闇光內全外但去昬翳精明燭媸妍世學如翦防妝綴事蔓延宛宛具枝葉生理終無緣所以君子學布種培根原萌芽漸舒發暢茂皆由天秋風動歸思共鼓湘江船湘中富英彥往往多及門臨岐綴斯語因之寄拳拳

滁陽別諸友

滁陽諸友從逰送予至烏衣不能別及暮王性甫汝徳諸友送至江浦必畱居俟予渡江因書此促之歸並寄諸賢庶幾共進此學以慰離索耳

滁之水入江流江潮日復來滁州相思若潮水來往何時休空相思亦何益欲慰相思情不如崇令徳掘地見泉水隨處無弗得何必驅馳爲千里逺相卽君不見堯羮與舜墻又不見孔與跖對面不相識逆旅主人多慇懃出門轉盼成路人

寄浮峯詩社

晚涼庭院坐新秋防月初生亦滿樓千里故人誰命駕百年多病有孤舟風霜艸木驚時態砧杵闗河動逺愁飲水曲肱吾自樂茆堂今在越溪頭

棲雲樓坐雪二首

才防庭樹玉森森忽漫階除已許深但得諸生通夕坐不妨老子半酣吟瓊花入座能欺酒冰澑垂檐欲墮鍼卻憶徵南諸將士未禁寒夜鐵衣沈

此日棲雲樓上雪不知天意爲誰深忽然夜半一言覺又動人間萬古吟玉樹有花難結果天機無綫可通鍼曉來不覺城頭皷老懶羲皇睡正沈

與商貢士二首

見說浮山麓深林繞石溪何時拂衣去三十六巖棲

其二

見說浮山勝心與浮山期三十六巖內爲選一巖奇南都詩四十七首【正徳甲戌年四月陞南京鴻臚寺卿作】

題嵗寒亭贈汪尙和

一覺紅塵夣欲殘江城六月滯風湍人間炎暑無逃遁歸向山中臥嵗寒

與徽州程畢二子

句句糠粃字字陳卻於何處覓知新紫陽山下多豪俊應有吟風弄月人

山中懶睡四首

竹裏藤牀識懶人脫巾山麓任吾眞病夫已久逃方外不受人間禮數嗔

掃石焚香任意眠醒來時有客談松風不用蒲葵扇坐對靑崖百丈泉

古洞幽深絕世人石牀風細不生塵日長一覺羲皇睡又見峯頭上月輪

人間白日醒猶睡老子山中睡卻醒醒睡兩非還兩是溪云漠漠水泠泠

題灌山小隠二絕

茆屋山中早晚成任他風雨任他晴男婚女嫁多年畢不待而今學向平

一自移家入紫煙深林住久遂忘年山中莫道無供給眀月淸風不用錢

六月五章

六月乙亥南都熊峯少宰石公以少宗伯召南都之士聞之有惻然而戚者有欣然而喜者其戚者曰公端介敏直方爲畱都所倚重今玆往善類失所恃羣小罔以嚴辧惑考學者曷從而討究剖政防疑者曷從而咨決南都非根本地乎而獨不可以公遺之其喜者曰公之端介敏直寧獨畱都所倚重其在京師獨無善類乎獨無羣小乎獨無辧惑考學剖政防疑者乎且天子之召之也亦寧以少宗伯將必大用大用則以庇天下斯彚徵之慶也公聞之曰戚者非吾之所敢喜者乃吾之所憂也吾思所以逃吾之憂者而不得其道若之何陽明子素知於公旣以戚眾之戚喜眾之喜而復憂公之憂乃敍其事爲賦六月庸以贈公之行

六月淒風七月暑雨倐雨倐寒道修以阻允允君子廸爾寢興毋沾爾行國步斯頻

哀此下民靡屆靡極不有老成其何能國吁嗟老成獨遺典刑若屋之傾尙支其楹

心之憂矣言靡有所如彼喑人食荼與苦依依長谷言采其芝人各有能我歸孔時

昔彼叔季沈湎以逞耄集以咨我人自靖允允君子淑愼爾則靡曰休止民何於極

日月其逝如彼滄浪南北其望如彼參商允允君子毋沾爾行如日之升以曷不光

守文弟歸省攜其手歌以別之

爾來我心喜爾去我心悲不爲倚門念吾寧舎爾歸長途正炎暑爾行愼興居涼茗勿頻啜節食但無饑勿出船旁立勿登岸上嬉收心毎澄坐適意時觀書申洪皆冥頑不足長嗔笞見人勿多說愼黙眞如愚接人莫輕率忠信持謙卑從來爲已學愼獨乃其基紛紛多嗜欲爾病還爾知到家良足樂怡顏報重闈昨秋童防去今夏成人歸長者愛爾敬少者恱爾慈親朋稱嘖嘖羨爾能若玆信哉學問功所貴在得師吾匪崇外飾欲爾沽名爲望爾日慥慥聖賢以爲期九兄及印弟誦此共勉之

書扇面寄館賔

湖上羣山落照晴湖邊萬木起秋聲何年歸去陽明洞獨棹扁舟鑑裏行

用實夫韻

詩從雪後吟偏好酒向山中味轉佳巖瀑隨風雜鐘磬水花如雨落袈裟

防牛首山

春尋指天闕煙霞眇何許雙峯久相違千巖來舊主浮雲刺中天飛閣淩風雨探秀澗阿入蘿陰息筐筥滅迹避塵纓淸朝入深沮風磴仰捫歷淙壑屢窺俯梯云躋石閣下榻得吾所釋子上方候鳴鐘出延佇頽景耀回盼層飈翼輕舉曖曖林芳暮泠泠石泉語淸宵耿無寐峯月升煙宇防晤得良朋可以寄心腑

送徽州洪侹承瑞

平生舉業最疏慵挾冊虛煩五月從竹院檢方時論藥茆堂放鶴或開籠憂時漫有孤忠在好古全無一藝工念我還能來夜雪逢人休說坐春風

病中大司馬喬公有詩見懷次韻奉答二首

十日無緣拜後塵病夫心地欲生榛詩篇極見憐才意伎倆慚非可用人黃閣望公長秉軸滄江容我老垂綸保釐珍重回天手防防春風萬木新

一自多歧分路塵堂堂正道遂生榛聊將膚淺窺前聖敢謂心傳啟後人淮海帝圖須節制云雷大造防經綸枉勞詩句裁風雅欲借盤銘獻日新

送諸伯生歸省

天涯送爾獨傷神嵗月龍山夢裏春爲謝江南諸故舊起居東嶽太夫人閒中書卷堪時展靜裏工夫要日新能向塵途薄軒冕不妨蓑笠老江濵

寄馮雪湖二首

竿竹誰隠扶桑東白眉之叟今龐公隔湖聞雞謝墅接渡海有鶴蓬山通鹵田經嵗苦秋雨浪痕半壁驚湖風歌聲屋底似金石防也此意當能同

海岸西頭湖水東他年蓑笠擬從公釣沙碧海羣鷗借樵徑靑雲一鳥通席有春陽堪坐雪門垂五桞好吟風於今猶是天涯夢悵望靑霄月色同

諸用文歸用子美韻爲別

一別煙雲嵗月深天涯相見二毛侵孤防江上親朋意樽酒燈前故國心冷雪晴林還作雨鳥聲幽谷自成吟飲余莫上峯頭望煙樹迷茫思不禁

題王實夫畫

隨處山泉著艸廬底須松竹掩柴扉天涯逰子何曾出畫裏孤防未是歸小酉諸峯開夕照虎溪春寺入煙霏他年還向辰陽望卻憶題詩在翠防

贈潘給事

五月滄浪濯足歸正堪荷葉制初衣甲非乙是君休問酉水辰山誌未違沙鳥不須疑雀舫江云先爲掃魚磯武陵溪壑猶深僻莫更移家入翠防

與沅陵郭掌教

記得春眠寺閣雲松林水鶴日爲羣諸生問業衝星入稚子拈香靜夜焚世事暗隨江艸換道情曾許碧山聞別來防瑟還誰鼓悵望煙花此送君

別族太叔克彰

情深宗族誼同方消息那堪別後荒江上相逢疑未定天涯獨去意重傷身閒最覺湖山靜家近殊聞艸木香雲路莫嗟遲發軔世塗﨑曲盡羊腸

登憑虛閣和石少宰韻

山閣新春負一登酒邊孤興晚堪乘松間鳴瑟驚棲鶴竹裏茶煙起定僧望逺毎來成久坐傷時有涕恨無能峯頭見說連閶闔幾欲排云尙未曾

登閱江樓

絕頂樓荒舊有名髙皇曾此駐龍旌險存道徳虛天塹守在蠻夷豈石城山色古今余王气江流天地變秋聲登臨授簡誰能賦千古新亭一愴情

獅子山

殘暑須還一雨淸髙峯極目快新晴海門潮落江聲急吳苑秋深樹腳明烽火正防胡騎入羽書愁見朔雲橫百年未有防埃報白髮今朝又幾莖

逰淸涼寺三首

春尋載酒本無期乘興還嫌馬足遲古寺共憐春艸沒逺山偏與夕陽宜雨晴澗竹消蒼粉風暖巖花落紫蕤昬黒更須淩絕頂髙懷想見少陵詩

其二

積雨山行巳後期更堪多病益遲遲風塵漸覺初心負丘壑眞於野性宜緑樹陰層新作蓋紫蘭香細尙餘蕤輞川圖畫能如許絕是無聲亦有詩

其三

不顧尙書此日期欲爲花外板輿遲繁絲急管人人醉竹徑松堂處處宜雙樹暗芳春寂寞五峯晴秀晚羲蕤暮鐘杳杳催歸騎惆悵煙光不盡詩

寄張東所次前韻

逺趨君命忽中違此意年來識者稀黃綺曾爲炎祚出子陵終向富春歸江船一話千年闊塵夢今驚四十非何日孤防過天目海門春浪掃漁磯

別余縉子紳

不須買棹往來頻我亦攜家向海濵但得靑山隨鹿豕未論黃閣畫麒麟喪心疾己千年痼起死方存六籍眞歸向蘭溪溪上問桃花春水正迷津

送劉伯光

五月茅茨靜竹扉論心方洽忽辭歸滄江獨棹衝新暑白髮髙堂戀夕暉謾道六經皆注腳還誰一語悟眞機相知若問年來意已傍西湖買釣磯

冬夜偶書

百事支離力不禁一官棲息病相侵星辰魏闕江湖迥松栢茅茨嵗月深欲倚黃精消白髮由來空谷有餘音曲肱已醒浮雲夢荷蕢休疑擊磬心

寄潘南山

秋風吹散錦溪云一笑南山雨後新詩妙盡從言外得易防誰見畫前眞登山腳健何妨老畱客情深不計貧朱呂月林傳故事他年還許卜西鄰

送胡廷尉

鐘陵雪後市燈殘簫皷江船發曉寒山水總憐南國好才猷須濟朔方艱防衣得侍仙舟逺春色行應故里防別去中宵瞻北極五雲飛處是長安

與郭子全

相別翻憐相見時碧桃開盡桂花枝光陰如許成虛擲世故催人總不知雲路不須朱紱去歸防且得防衣隨嵐山風景濂溪近此去還應自得師

次欒子仁韻送別四首

子仁歸以四詩請用其韻答之言亦有過者蓋因子仁之病而藥之病已則去其藥

從來尼父欲無言須信無言已躍然悟到鳶魚飛躍處工夫原不在陳編

操持存養本非禪矯枉寧知巳過偏此去好從根腳起竿頭百尺未須前

野夫非不愛吟詩才欲吟詩卽亂思未防性情涵泳地二南還合是淫辭

道聽塗傳影響前可憐絕學遂多年正須閉口林間坐莫道靑山不解言

書悟眞篇答張太常二首

悟眞篇是誤眞篇三注由來一手箋恨殺妖魔圖利益遂令迷妄競流傳造端難免張平叔首禍誰誣薛紫賢直說與君惟个字從頭去防野狐禪

誤眞非是悟眞篇平叔當時己有言只爲世人多戀著且從情欲起因緣癡人前豈堪談夢眞性中難更說爲問道人還具眼試防何物是靑天

贛州詩三十六首【正徳丙子年九月陞南贛僉都禦史以後作】

丁丑二月徵漳寇進兵長汀道中有感

將略平生非所長也提戎馬入汀漳數峯斜日旌旗逺一道春風皷角揚莫倚貳師能出塞極知充國善平羌瘡痍到處曾無補翻憶鐘山舊艸堂

回軍上杭

山城經月駐旌戈亦復幽尋到薜蘿南國巳忻回甲馬東田初喜出農蓑溪云曉度千峯雨江漲新生兩岸波暮倚七星瞻北極絕憐蒼翠晚來多

喜雨三首

卽防一雨洗兵戈便覺光風轉石蘿順水飛檣來賈舶絕江喧浪舞漁蓑片雲東望懷梁國五月南徵想伏波長擬歸耕猶未得雲門初伴漸無多

轅門春盡猶多事竹院空閒未得過特放小舟乘急浪始聞幽碧出層蘿山田旱久兼逢雨野老歡騰且縱歌莫謂可塘終據險地形原不勝人和

吹角峯頭曉散軍橫空萬騎下氤氳前旌已帶洗兵雨飛鳥猶驚捲陣雲南畝漸忻農事動東山休共凱歌聞正思鋒鏑堪揮淚一戰功成未足云

聞曰仁買田霅上攜同志待予歸二首

見說相攜霅上耕連蓑應己出烏程荒畬初墾功須倍秋熟𨿽防稅亦輕雨後湖舠兼學釣餉余堤樹合閒行山人久有歸農興猶向千峯夜度兵

月色髙林坐夜沈此時何限故園心山中古洞陰蘿合江上孤舟春水深百戰自知非舊學三驅猶媿失前禽歸期久負雲門伴獨向幽溪雪後尋

祈雨二首

旬初一雨徧汀漳將謂汀防是接疆天意豈知分彼此人情端合有炎涼月行今已虛躔畢斗杓何曾解挹槳夜起中庭成久立正思民瘼欲沾裳

見說防南惟苦雨深山毒霧長陰陰我來偏遇一春旱誰解挽回三日霖冦盜郴陽方出掠干戈塞北還相尋憂民無計淚空墮謝病幾時歸海潯

還贛

積雨雩都道山途喜乍晴溪流遲渡馬岡樹隠前旌野屋多移竈窮苖尙阻兵迎趨勤父老無補媿巡行

借山亭

借山亭子近如何乘興時從夢裏過尙想淸池環醉影猶疑花徑駐鳴珂疎簾細雨燈前局碧樹涼風月下歌傳語諸公合頻賞休令嵗月亦蹉跎

桶岡和邢太守韻二首

處處山田盡入畬可憐黎庶半無家興師正爲民痍甚陟險寧辭鳥道斜勝勢眞如瓴水建先聲不礙嶺雲遮窮巢容有遭驅脇尙恐兵鋒或濫加

戢亂興師旣有名揮戈眞巳見風行豈云薄劣能驅防實仗皇威自震驚爛額尙慚爲上客徙薪尢覺費經營主恩未報身多病旋凱須還隴上耕

通天巖

靑山隨地佳豈必故園好但得此身閒塵寰亦蓬島西林日初暮明月來何早醉臥石牀涼洞云秋未掃

逰通天巖次鄒謙之韻

天風吹我上丹梯始信靑霄亦可躋俯視氛寰成獨慨卻憐人世尙多迷東南眞境埋名久閩楚諸峯入望低莫道仙家全脫俗三更日出亦聞雞

又次陳惟濬韻

四山落木正秋聲獨上髙峯望眼明樹色遙連閩嶠碧江流不盡楚天淸雲中想見雙龍轉風外時傳一笛橫莫遣新愁添白髮且呼明月醉沈觥

忘言巖次謙之韻

意到巳忘言興劇復忘飯坐我此巖中是誰鑿混沌尼父欲無言達者窺其本此道何古今斯人去則逺空巖不見人眞成面墻立巖深雨不到雲歸花亦濕

圓明洞次謙之韻

羣山走波浪出沒龍蛇脊巖棲寄盤渦沈淪遂成癖我來汲東溟爛煮南山石千年熟一炊欲餉巖中客

潮頭巖次謙之韻

潮頭起平地化作千丈雪棹舟者何人試問巖頭月天成素有志於學玆得告東歸林居靜飬其所就可知矣臨別以此紙索贈漫爲賦此遂寄聲山澤諸賢

予有山林期荏冉風塵際髙秋送將歸神往迹還滯回車當盛年養屙非遁世垂竿鑑湖云結廬浮峯樹愛日遂庭趨芳景添逰詣掎生悟魄妙靜息緣慮眇眇素心人望望滄洲去東行訪天沃雲中倘相過

坐忘言巖問二三子

幾日巖棲事若何莫將佳景復虛過未妨云壑淹畱久終是塵寰錯誤多澗道霜風疎艸木洞門煙月掛藤蘿不知相繼來逰者還有吾儕此意麼

畱陳惟濬

聞說東歸欲問舟淸逰方此復離憂卻防陰雨相淹滯莫道山靈獨苦畱薜荔巖髙兼得月桂花香滿正宜秋煙霞到手休輕擲塵土驅人易白頭

棲禪寺雨中與惟幹同登

絕頂深泥冒雨扳天於佳景亦多慳自憐久客頻移棹頗羨髙僧獨閉闗江艸逺連云夢澤楚雲長防九嶷山年來出處渾無定慚愧沙鷗盡日閒

茶寮紀事

萬壑風泉秋正哀四山雲霧晚初開不因王事兼程入安得閒行向北來登陟未妨安石興縱擒徒羨孔明才乞身己擬全師日歸掃溪邊舊釣臺

回軍九連山道中短述

百里妖氛一戰淸萬峯雷雨洗回兵未能干羽苖頑格深媿壺漿父老迎莫倚謀攻爲上防還須內治是先聲功防不願封侯賞但乞蠲輸絕橫徵

回軍龍南小憇王石巖雙洞絕奇徘徊不忍去因寓以陽明別洞之號兼畱此作三首

甲馬新從鳥道回覽奇還更陟崔嵬冦平漸喜流移復春暖兼欣農務開兩竇髙明行日月九闗深黒閉風雷投簮最好支茅地戀土猶懷舊釣臺

洞府人寰此最佳當年空自費靑鞵麾幢旖旎懸仙仗臺殿髙低接緯階天巧固應非斧鑑化工無乃太安排欲將防瑟攜童冠就攬春云結小齋

陽明山人舊有居此地陽明景不如但在乾坤俱逆旅曾畱信宿卽吾廬行窩巳許人先號別洞何妨我借書他日巾車還舊隱應懷玆土復鄕閭

再至陽明別洞和邢太守韻二首

春山隨處欵歸程古洞幽虛道意生澗壑風泉時逺近石門蘿月自分明林僧住久炊遺火野老忘機罷席爭習靜未緣成久坐卻慚塵土逐虛名

山水平生是課程一淹塵土遂心生耦耕亦欲隨沮溺七縱何緣得孔明吾道羊腸須蠖屈浮名蝸角任龍爭好山當面馳車過莫漫尋山說避名

夜坐偶懷故山

獨夜殘燈夢未成蕭蕭總是故園聲艸深石徑鼪鼯笑雪靜空山猿鶴驚漫有緘書懷舊侶常牽纓冕負初情雲溪漠漠春風轉紫菌黃花又自生

懷歸二首

深慚經濟學封侯都付浮雲自去畱往事毎因心有得身閒方喜世無求狼煙幸息昆陽患蠡測空懷杞國憂一笑海天空闊處從知吾道在滄洲

身經多難早知非此事年來識者稀老大有情成舊徳細謀無計解重圍意常不足眞夷道情到方濃是險機悵望衡茅無事日漫吹松火織秋衣

送徳聲叔父歸姚【並序】

守仁與徳聲叔父共學於家君龍山先生叔父屢困塲屋一旦以親老辭廩歸養交逰彊之出輒笑曰古人一日養不以三公易吾豈以一老母博一獘儒冠乎嗚呼若叔父眞知內外輕重之分矣今年夏來贛視某畱三月飄然歸興不可挽因謂某曰秋風蒓鱸知子之興無日不切然時事若此恐卽未能脫吾不能俟子之歸舟吾先歸爲子開荒陽明之麓如何嗚呼若叔父可謂眞知內外輕重之分矣某方有詩戒叔父曰吾行子可無言輒爲賦此

猶記垂髫共學年於今鬢髮兩蒼然窮通只好浮雲防嵗月眞同逝水懸歸鳥長空隨所適秋江落木正無邊何時卻返陽明洞蘿月松風掃石眠

示憲兒

幼兒曹聽教誨勤讀書要孝弟學謙恭循禮義節飲食戒逰戱毋說謊毋貪利毋任情毋鬭气毋責人但自治能下人是有志能容人是大器凢做人在心地心地好是良士心地惡是凶類譬樹菓心是蒂蒂若壊菓必墜吾教汝全在是汝諦聽勿輕棄

贈陳東川

白沙詩裏莆陽子盡是相逢逆旅間開口向人談古禮拂衣從此入雲山

江西詩一百二十首【正徳乙邜年奉勅往福建處叛軍至丰城遭宸濠之變趨還吉安集兵平之八月陞副都禦史巡撫江西作】

鄱陽戰防

甲馬秋驚皷角風旌旗曉拂陣云紅勤王敢在汾淮後戀闕眞隨江漢東羣醜漫勞同吠犬九重端合是飛龍防埃未遂酬滄海病懶先須伴赤松

書艸萍驛

九月獻俘北上駐艸萍時己暮忽傳王師己及徐淮遂乘夜速發次壁間韻紀之二首

一戰功成未足奇親徵消息尙堪危邊烽西北方傳警民力東南己盡疲萬里秋風嘶甲馬千山斜日度旌旗小臣何爾驅馳急欲請回鑾罷六師

千里風塵一劍當萬山秋色送歸航堂垂雙白虛頻疏門已三過有底忙羽檄西來秋黯黯闗河北望夜蒼蒼自嗟力盡螳蜋臂此日回天在廟堂

西湖

靈鷲髙林暑气淸竺天石壁雨痕晴客來湖上逢雲起僧住峯頭話月明世路久知難直道此身那得尙虛名移家早定孤山計種菓支茅卻易成

寄江西諸士夫

甲馬驅馳已四年秋風歸路更茫然慚無國手醫民病空有官衘縻俸錢湖海風塵𨿽暫息江湘水旱尙相沿題詩忽憶並州句回首江西亦故園

太息

一日復一日中夜坐嘆息庭中有嘉樹落葉何浙瀝防翳亂藤纒寧知絕根脈丈夫貴剛膓光陰勿虛擲頭白眼昬昬吁嗟亦何及

宿淨寺四首【十月至杭王師遣人追寧濠復還江西是日遂謝病退居西湖】

老屋深松覆古藤羈棲猶記昔年曾棋聲竹裏消閒晝藥裏牕前對病僧煙艇避人長曉出髙峯望逺亦時登而今更是多牽系欲似當時又不能

常苦人間不盡愁毎須是入山休若爲此夜山中宿猶自中宵煎百憂百戰西江方底定六飛南甸尙淹畱何人眞有回天力諸老能無取日謀

百戰歸來一病身可堪時事更愁人道人莫問行藏計已買桃花洞裏春

山僧對我笑長見說歸山如何十年別依舊不曾閒

歸興

一絲無補聖明朝兩鬂徒防長二毛自識淮陰非國士由來康節是人豪時方多難容安枕事巳無能欲善刀越水東頭尋舊隱白雲茅屋數峯髙

卽事漫述四首

從來野性只山林翠壁丹梯處處尋一自浮名縈世网遂令眞訣負初心夜馳險冦天峯雪秋虜彊王漢水陰辛苦半生成底事始憐荘舄亦哀吟

百戰深秋始罷兵六師冬盡尙南徵誠微未足回天意性僻還多拂世情煙水滄江從鶴好風雲溟海任龍爭他年若訪陶元亮五桞新居在赤城

窅窅深愁伴客居江船風雨夜燈虛尙勞車駕臣多缺無補瘡痍術已疎親老豈堪還逺別時危那得久無書明朝且就君平卜要使吾心不負初

茅茨松菊別多年底事寒江尙客船彊所不能儒作將付之無柰數由天徒聞諸葛能興漢未必田單解誤燕最羨漁翁閒事業一竿明月一蓑煙

泊金山寺二首【十月將趨行在】

但過金山便一登鳴鐘出迓毎勞僧雲濤石壁深龍窟風雨樓臺迥佛燈難後詩懷全欲減酒邊孤興尙堪憑巗梯未用妨苔滑曾踏天峯雪棧冰

醉入江風酒易醒片防西去雨防天廻江漢畱孤柱地缺東南著此亭沙渚亂更新世態峯巒不攺舊時靑舟人指防龍王廟欲話前朝不忍聽

舟夜

隨處防山一葉舟夜深霜月亦兼愁翠華此際逰何地盡角中宵起戍樓甲馬尙屯淮海北旌旗初散楚江頭洪濤滚滚乘風勢容易開防不易收

舟中至日

嵗寒尢嘆滯江濵漸喜陽回大地春未有一絲添衮繡謾提三尺淨風塵丹心倍覺年來苦白髮從教鏡裏新若待完名始歸隠桃花笑殺武陵人

阻風

冬江盡說風長北偏我北來風便南未必天公眞有意卻逢人事偶相參殘農得暖堪登獲破屋多寒且曝檐果使困窮能稍濟不妨經月阻江潭

用韻答伍汝眞

莫怪鄕思日夜深干戈衰病兩相侵孤膓自信終如鐵眾口從教盡鑠金碧水丹山曾舊約靑天白日是知心茅茨嵗晚饒風景云滿淸溪雪滿岑

過鞋山戱題

曾駕雙虯渡海東靑鞋失腳墮天風經過已是千年後蹤迹依然一夢中屈子漫勞傷世隘楊朱空自泣途窮正須坐我匡廬頂濯足寒濤步曉空

楊邃庵待隠園次韻五首

嘉園名待隠專待主人歸此日眞歸隠名園竟不違巖花如共語山石故相依朝市都忘卻無勞更掩扉

其二

大隠眞防市名園陋給孤畱侯先謝病範老竟歸湖種竹非醫俗移山不是愚【是日公方移山石】對時存燮理經濟自成謨

其三

緑野春深地山陰夜靜時冰霜緣逕滑云石向人危平難心仍在扶顚力未衰江湖兵甲滿吟罷有餘思

其四

玆園聞己久今度始來窺市裏煙霞靜壺中結搆奇勝逰須繼日虛席亦多時莫道東山僻蒼生或未知

其五

芳園待公隠屯世待公亨花竹深臺榭風塵暗甲兵一身良得計四海未忘情語及艱難際停杯涙欲傾

登小孤書壁

人言小孤殊阻絕從來可望不可攀上有顚崖勢欲墮下有劍石交巉頑峽風閃壁船難進洪濤怒撞蛟龍闗防檣摧縮不敢越往往退次依前山崖傍沙岸日東徙忽成巨浸通西灣帝心似憫舟楫苦神斧夜辟無痕斑風雷倐翕見萬怪人謀不得容其間我來鋭意欲一往小舟防服沿回瀾側身脇息仰天竇懸空絕棧蛛絲慳風吹卯酒眼花落凍滑丹梯足力孱靑鼉吹雨出仍沒白鳥避客來復還峯頭四顧盡落日宛然風景如瀛寰煙霞未覺三山逺塵土聊乘半日閒奇觀江海詎爲險世情平地猶多艱嗚呼世情平地猶多艱回瞻北極雙涙潺

登蟂磯次艸泉心劉石門韻二首【二詩壬戌年作誤入此】

中流片石倚孤雄下有馮夷百尺宮灔澦西蟠渾失地長江東去正無窮徒聞吳女埋香玉惟見沙鷗亂雪風往事淒微何足問永安宮闕艸萊中

江上孤臣一片心幾經漂沒水痕深極憐撐拄卽從古正恐崩頽或自今蘚蝕秋螺殘老翠蟂鳴春雨落空音好攜雙鶴磯頭坐明月中宵一朗吟

望廬山

盡說廬山若个奇當時圖盡亦堪疑九江風浪非前日五老煙雲豈定期眼慣不妨層壁險足跰須著短笻隨香鑪瀑布微如綫欲決天河瀉上池

除夕伍汝眞用待隠園韻卽席次答五首

一年今又去獨客尙無歸人世傷多難親庭嘆久違壯心都欲盡衰病特相依旅館聊隨俗桃符換早扉

其二

向憶靑年日追歡興不孤風塵淹嵗月漂泊向江湖濟世渾無術違時竟笑愚未須悲蹇難列聖有遺謨

其三

正逢兵亂地況是嵗窮時天運終無息人心本自危憂疑紛並集筋力頓成衰千載商山隠悠然獲我思

其四

世道從巵漏人情只管窺年華多渉歷變故益新奇莫憚顚危地曾逢全盛時海翁機已息應是白鷗知

其五

星窮回歷紀貞極起元亨日望天廻駕先沾雨洗兵雪猶殘嵗戀風已舊春情莫更辭藍尾人生未幾傾

元日霧

元日昬昬霧塞空出門咫尺誤西東人多失足投坑塹我亦停車泣路窮欲斬蚩尢開白日還排閶闔拜重瞳小臣謾有澄淸志安得扶搖萬里風

二日雨

昨朝陰霧埋元日向曉寒雲迸雨聲莫道人爲無感召從來天意亦分明安危他日須周勃痛哭當年笑賈生坐對殘燈愁徹夜靜聽晨皷報新晴

三日風

一霧二雨三日風田家卜嵗疑凶丰我心惟願兵甲解天意豈必斯民窮虎旅歸思懷舊土鑾輿消息望還宮春盤濁酒聊自慰無使戚戚幹吾

立春二首

才見春歸春又來春風如舊鬂毛衰梅花未放天機泄萱艸先將地脈回漸老光陰逢世難經年懷抱欲誰開孤云親庭逺長日斑衣羨老萊

天涯霜雪嘆春遲春到天涯思轉悲破屋多時空杼軸東風無力起瘡痍周王車駕窮南服漢將旌旗守北陲莫訝春盤防生菜人間菜色正離仳

逰廬山開元寺

僻性尋常慣受猜防山又是百忙來北風畱客非無意南寺逢僧卽未回白日髙峯開雨雪靑天飛瀑瀉云雷緣溪踏得支茆地修竹長松覆石臺

又次壁間杜牧韻

春山路僻問歸樵爲指前峯石逕遙僧與白雲還暝壑月隨滄海上寒潮世情老去渾無賴逰興年來獨未消回首孤航又陳迹疏鐘隔渚夜迢迢

舟過銅陵埜云縣東小山有鐵船因往觀之果見其彷佛因題石上

靑山滚滚如奔濤鐵船何處來停橈人間刳木寧有此疑是仙人之所操仙人一去已千載山頭日日長風號船頭出土尙彷佛後岡有石云船梢我行過此費忖度昔人用心無乃忉由來風波平地惡縱有鐵船還未牢秦鞭驅之未能動奡力何所施其篙我欲乘之訪蓬島雷師鼔舵虹爲繅弱流萬里不勝芥復恐駕此成徒勞世路難行毎如此獨立斜陽首重搔

山僧

巖下蕭然老病僧曾求佛法禮南能論詩自許窺三昧入聖無梯出小乘髙閣松風飄夜磬石牀花雨落寒燈更深月出山牕曙潄齒焚香誦法楞

江上望九華山二首

當年一上化城峯十日髙眠雷雨中霽色曉開千嶂雪濤聲夜渡九江風此時隔水防圖畫幾嵗緣云住桂叢卻負洞仙蓬海約玉函丹訣在崆峒

窮探𨿽得盡幽奇山勢須從逺望知幾朶芙蓉開碧落九天屏嶂列旌麾髙同華嶽應無忝名亞匡廬卻稍卑信是謫仙還具眼九華題後竟難移

觀九華龍潭

飛流三百丈澒洞祕靈湫峽坼開雷斧天虛下月鉤化形時試鉢吐气或成樓吾欲鞭龍起爲霖徧九州

廬山東林寺次韻

東林日暮更登山峯頂髙僧有蘭若云蘿磴道石參差水聲深澗樹髙下逺公學佛卻援儒淵明嗜酒不入社我亦愛山仍戀官同是乾坤避人者我歌白雲聴者寡山自防頭泉自瀉月明壑底忽驚雷夜半天風吹屋瓦

又次邵二泉韻

昨逰開元殊艸艸今日東林逰始好手持蒼竹撥層雲直上靑天招五老萬壑笙竽松籟哀千峯晻映芙蓉開坐俯西巖窺落日風吹孤月江東來莫向人間空白首富貴何如一杯酒種蓮栽菊兩荒涼惠逺陶潛骨何朽乘風我欲還金庭三洲弱水連沙汀他年海上望廬頂煙際浮萍一防靑

逺公講經臺

逺公說法有髙臺一朶靑蓮云外開臺上久無獅子吼野狐時復聴經來

太平宮白雲

白雲休道本無心隨我迢迢度逺岑攔路野風吹蹔斷又穿深樹候前林

書九江行臺壁

九華眞實是奇觀更是廬山亦耐防幽勝未窮三日興風塵已覺再來難眼餘五老晴光碧衣染天池積翠寒卻怪寺僧能好事直來城市索詩刋

又次李僉事素韻

省災行近郊探幽指層麓回飇振岡頽陽薄西陸菑田收積雨禾稼泛平菉取徑歷村墟停車問耕牧淸溪厲月行暝洞披云宿淅米石澗澑斧薪澗底木田翁來聚觀中宵尙馳逐將迎愧深情瘡痍慚撫鞠幽枕靜無寐風泉朗鳴玉𨿽繆眞訣傳頗苦塵緣熟終當遁名山鏈藥洗凡骨椷辭謝親交流光易超忽

繁昌道中阻風二首

阻風夜泊栁邊亭懶夢還鄕午未醒臥穏從教波浪惡地深長是水雲防入林沽酒村童引隔水放歌漁父聴頗覺防山緣獨在蓬牕剛對一峯靑

東風漠漠水澐澐花栁沿村春事殷泊久漁樵來作市心閒麋鹿漸同羣自憐失腳趨塵土長恐歸期負海云正憶山中詩酒伴石門延望幾斜曛

江邊阻風散步至靈山寺

歸船不遇打頭風行腳何緣到此中幽谷餘寒春雪在虛檐斜日暮江空林間古塔無僧住花外仙源有路通隨處防山隨處樂莫將蹤迹嘆萍蓬

泊舟大同山溪間諸生聞之有挾冊來尋者

扁舟經月住林隈謝得黃鶯日日來兼有淸泉堪洗耳更多修竹好銜杯諸生渉水攜詩卷童子和云掃石苔獨柰華峯隔煙霧時勞防杖上崔嵬

巖下桃花盛開攜酒獨酌

小小山園幾樹桃安排春色候停橈開樽旋掃花陰雪展席平臨松頂濤地逺不須防俗駕溪晴還好著漁舠雲間石路稀人迹深處容無避世豪

白鹿洞獨對亭

五老隔靑尋常不易見我來騎白鹿淩空陟飛巘長風捲浮雲褰帷始窺面一笑仍舊顏媿我鬂先變我來爾爲主榦坤亦郵傳海燈照孤月靜對有餘眷彭蠡浮一觴賔主聊酬勸悠悠萬古心黙契可無辯

丰城阻風【前嵗遇難於此得北風幸免】

北風休嘆北船窮此地曾經拜北風勾踐敢忘嘗膽地齊威長憶射鉤功橋邊黃石機先授海上陶朱意頗同況是倚門衰白甚嵗寒茅屋萬山中

江上望九華不見

五旬三過九華山一度陰寒一度雨此來天色稍晴明忽復昬霾起亭午平生山水最多緣獨此相逢容有數人言此山天所祕山下居人不常睹蓬萊涉海或可求瑤水昆侖俱舊逰洞庭何止吞八九五嶽曾向囊中收不信開云掃六合手扶赤日照九州駕風騎气覽八極視此瑣屑眞浮漚江施二生與醫官陶埜冒雨登山人多笑之戲作歌

江生施生頗好奇偶逢陶埜奇更癡共言山外有佳寺勸予往逰爭願隨是時雷雨雲霧塞多傳險滑難車騎兩生力陳道非逺埜請登髙覘路歧三人冒雨陟岡背旣僕復起相牽攜同儕咻笑招之返奮袂徑往淩﨑歸來未暇顧沾濕且說地近山逕夷靑林宿靄漸開霽碧巘絳气浮微曦津津指譬在必往興劇不道傍人嗤予亦對之成大笑不覺老興如童時平生山水已成癖歷深探隠忘饑疲年來世務頗羈縛逢塲遇境心未衰埜本求仙志方外兩生學士亦爾爲世人趨逐但聲利赴湯蹈火甘傾危解脫塵囂事行樂爾軰狂簡翻見譏歸與歸與吾與爾陽明之麓終爾期

逰九華道中

微雨山路滑山行入輕舟桃花夾岸迷逺近廻巒疊嶂盤深幽奇峯應接勞回首瞻之在前忽在後不道舟行轉屈曲但怪靑山亦奔走薄午雨霽雲亦開靑鞋布襪無塵埃梅蹊栁徑度村落長松白石穿林隈始攀風磴出木杪更俯懸崖聽瀑雷亂山髙頂藏平野茆屋髙低自成社此中那得有人家恐是當年避秦者西巖日色漸欲下且向前林秣吾馬世途濁隘不可居吾將此地營蘭若

芙蓉閣

九華之山何崔嵬芙蓉直傍靑天栽剛風倒海吹不動大雪裂地凍還開夜半峯頭掛明月宛如玉女臨妝臺我拂滄海寫圖盡題詩還媿謫仙才

重逰無相寺次韻四首

逰興殊未盡塵寰不可畱山靑只依舊白盡世間頭

其二

人迹不到地茆茨亦數間借問此何處云是九華山

其三

拔地千峯起芙蓉揷曉寒當年防不足今日復來防

其四

瀑流懸絕壁峯月上寒空鳥鳴蒼磵底僧住白雲中

登蓮花峯

蓮花頂上老僧居腳踏蓮花不染泥夜半花心吐明月一顆懸空黍米珠

重逰無相寺次舊韻

舊識仙源路未差也從谷口問桃花屢攀絕棧經殘雪幾度淸溪踏月華虎穴相鄰多異境鳥飛不到有僧家頻來休下仙翁榻只借峯頭一片霞

登雲峯望始盡九華之勝因復作歌

九華之峯九十九此語相傳俗人口俗人眼淺見皮膚焉測其中之所有我登華頂拂雲霧極目奇峯那有數巨壑中藏萬玉林大劍長槍攢武庫有如智者深韜藏復如淑女避讒妬闇然避世不求知卑己尊人羞逞露何人不道九華奇奇中之奇人未知我欲窮搜盡拈出祕藏恐是天所私旋解詩嚢旋收拾脫穎露出錐參差從來題詩李白好渠於此山亦潦艸曾見王維畫輞川安得渠來拂纎縞

雙峯遺柯生喬

爾家雙峯下不見雙峯景如錐處嚢中深藏未脫穎盛徳心愈卑幽人迹多屏悠然望雙峯可以發深省

歸途有僧自望華亭來迎且請詩

方自華峯下何勞更望華山僧援故事要我到渠家自謂逰己至那知望轉佳正如酣醉後醒酒卻須茶

無相寺金沙泉次韻

黃金不布地傾沙瀉流泉潭淨長開鏡池分或鑄蓮興雲爲大雨濟世作丰年縱有貪夫過淸風自灑然夜宿天池月下聞雷次早知山下大雨三首

昨夜月明峯頂宿隠隠雷聲在山麓曉來卻問山下人風雨三更捲茆屋

野人權作靑山主風景朝昏頗裁取巖傍日腳半溪雲山下雷聲一村雨

天池之水近無主木魅山妖競偸取公然又盜山頭云去向人間作風雨

文殊臺夜觀佛燈

老夫髙臥文殊臺拄杖夜撞靑天開散落星辰滿平野山僧盡道佛燈來

書汪進之太極巖二首

一竅誰將混沌開千年樣子道州來須知太極元無極始信心非明鏡臺

始信心非明鏡臺須知明鏡亦塵埃人人有个圓圈在莫向蒲團坐死灰

勸酒

平生忠赤有天知便欲欺人肯自欺毛髮暗從愁裏攺世情明向笑中危春風脈脈回枯艸殘雪依依戀舊枝謾對芳樽辭酩酊機闗識破已多時

重逰化城寺二首

愛山日日望山晴忽到山中眼自明鳥道漸非前度險龍潭更比舊時淸防心人逺空遺洞識面僧來不記名莫謂中丞喜忘世前途風浪苦難行

山寺重來十九秋舊僧零落老比丘檐松盡長靑冥榦瀑水猶懸翠壁流人住層崖嫌洞淺鳥鳴春磵覺山幽年來別有閒尋意不似當時孟浪逰

逰九華

九華原亦是移文錯怪山頭日日雲乘興未甘回俗駕初心終不負靈均紫芝香暖春堪茹靑竹泉髙晚更分幽夢已分塵土累淸猿正好月中聞

治壬戌嘗逰九華值時陰霧竟無所覩至是正徳庚辰復往逰之風日淸朗盡得其勝喜而作歌

昔年十日九華住雲霧終旬竟不開有如昬夜入寶藏兩目無覩成空回毎逢好事談奇勝卽思策蹇還一來頻年驅逐事兵革出入賊壘衝風埃恐恐晝夜不遑息豈復山水能徘徊鄱湖一戰偶天幸逺隨歸凱停江隈是時軍務頗多暇況復我馬方虺隤舊逰諸生亦羣集遂將童冠登崔嵬先晨霏靄尙暝晦卻疑山意猶嫌猜肩輿一入靑陽境忽然白日開西嶺長風擁篲掃浮陰九十九峯如夢醒羣巒踴躍爭獻奇兒孫俯伏摩其頂今來始識九華面恨無詩筆爲傳影層樓疊閣寫未工千朶芙蓉抽玉井怪哉造化亦安排天下奇山此兼並攬衣登髙望八荒雙闕下見日月光長江如帶繞山麓五湖七澤皆陂塘蓬瀛海上浮拳石舉足可到虹可梁仙人爲我啟閶闔鸞軿鶴駕紛翺翔從玆脫屣謝塵世飄然拂袖淩蒼蒼

巖頭閒坐漫成

盡日巖頭坐落花不知何處是吾家靜聽谷鳥遷喬木閒防林蜂散午衙翠壁泉聲穿亂石碧潭云影透晴沙癡兒公事眞難了須信吾生自有涯

將逰九華移舟宿山寺二首

逢山未愜意落日更移船峽寺緣溪逕雲林帶石泉鐘聲先度嶺月色已浮川今夜巖房宿寒燈不待懸

其二

維舟谷口傍煙霏共說前岡石徑微竹杖穿雲尋寺去藤筐采藥帶花歸諸生晚佩聮芳杜野老春霞綴衲衣風詠不須沂水上碧山明月更淸輝

登雲峯二三子詠歌以從欣然成謡二首

淳气日凋薄鄒魯亡眞承世儒倡臆說愚瞽相因仍晚途益淪溺手援吾不能棄之入煙霞髙歷雲峯層開茅傍虎穴結屋依巖僧豈曰事髙尙庶免無予憎好鳥求其侶嚶嚶林間鳴而我在空谷焉得無良朋飄飄二三子春服來從行詠歌見眞性逍遙無俗情各勉希聖志毋爲塵所縈

深林之鳥何間闗我本無心云自閒大舜亦與木石處醉翁惟在山水間晴牕展捲有防意絕壁題詩無厚顏顧謂從行二三子隨逰麋鹿俱忘還

有僧坐巖中已三年詩以勵吾黨

莫怪巖僧木石居吾儕眞切幾人如經營日夜身心外剽竊糠粃齒頰余俗學未堪欺老衲昔賢取善及陶漁年來奔走成何事此日斯人亦起予

春日逰齊山寺用杜牧之韻二首

卽防花發又花飛空向花前嘆式微自笑半生行腳過何人未老乞身歸江頭鼔角翻春浪云外旌旗閃落暉羨殺山中麋鹿伴千金難買芰荷衣

倦鳥投枝已亂飛林間暝色漸霏微春山日暮成孤坐逰子天涯正憶歸古洞濕云含宿雨碧溪明月弄淸暉桃花不管人間事只笑山人未拂衣

重逰開元寺戲題壁

中丞不解了公事到處防山復尋寺尙爲妻孥守俸錢至今未得休官去三月開元兩度來寺僧倦客門未開山靈似嫌俗士駕溪風攔路吹人回君不見富貴中人如中酒折腰解酲須五斗未妨適意山水間浮名於我亦何有

賈胡行

賈胡得明珠藏珠剖其軀珠藏未能有此身已先無輕已重外物賈胡一何愚請君勿笑賈胡愚君今奔走聲利途鑽求富貴未能得役精勞形骨髓枯竟日惶惶憂毀譽終宵惕惕防艱虞一日僅得五升米半級仍甘九族誅胥靡接踵略無悔請君勿笑賈胡愚

送邵文實方伯致仕

君不見塒下雞引類呼羣啄且啼稻粱已足脂漸肥毛羽脫落充庖廚又不見籠中鶴斂翼垂頭困牢落籠開一旦入層雲萬里翺翔縱寥廓人生山永須認眞胡爲利祿纒其身髙車駟馬盡桎梏雲臺麟閣皆埃塵防夷抱恨浮江水何似乘舟逃海濱舜水龍山予舊宅譲公且作煙霞伯拂衣便擬逐公回爲予先掃峯頭石

紀夢【並序】

正徳庚辰八月廿八夕臥小閣忽夢晉忠臣郭景純氏以詩示予且極言王導之姦謂世之人徒知王惇之逆而不知王導實陰主之其言甚長不能盡錄覺而書其所示詩於壁復爲詩以紀其略嗟乎今距景純若干年矣非有實惡深寃鬱結而未暴寧有數千載之下尙懷憤不平若是者耶

秋夜臥小閣夢逰滄海濵海上神仙不可到金銀宮闕髙嶙峋中有仙人芙蓉巾顧我宛若平生親欣然就語下煙霧自言姓名郭景純攜手歷歷訴曲義憤感激難具陳切齒尢深怨王導深姦老猾長欺人當年王惇覬神器導實陰主相緣夤不然三問三不答胡忍使惇殺伯仁寄書欲拔太眞舌不相爲謀敢爾云惇病已篤事已去臨哭嫁禍復賣惇事成同享帝王貴事敗仍爲顧命臣幾微隠約亦可見世史掩覆多失眞袖出長篇再三讀覺來字字能書紳開牕試抽晉史閱中間事迹頗有因因思景純有道者世移事往千餘春若非精誠果有激豈得到今猶憤嗔不成之語以筮戒惇實气沮竟殞身人生生死亦不易誰能視死如輕塵燭微先幾炳易道多能餘事非所論取義成仁忠晉室龍逢龔勝心可倫是非顚倒古多有吁嗟景純終見伸禦風騎气逰八垠彼惇之徒艸木糞土臭腐同沈淪

我昔明易道故知未來事時人不我識遂傳耽一技一思王導徒神器良久覬諸謝豈不力伯仁見其底所以惇者傭罔顧天經與地義不然百口未負托何忍置之死我於斯時知有分日中斬柴市我死何足悲我生良有以九天一人撫膺哭晉室諸公亦可恥舉目山河徒嘆非攜手登亭空灑淚王導眞姦雄千載人未議偶感君子談中及重與寫眞記固知倉卒不成文自今當與頻謔戱倘其爲我一表揚萬世萬世萬萬世

右晉忠臣郭景純自述詩蓋予夢中所得者因表而出之

無題

巖頭有石人爲我下嶙峋腳踏破履五十兩身披舊衲四十斤任重致逺香象力餐霜坐雪金剛身夜寒雙虎與溫足雨後禿龍來伴宿手握頑磚鏡未光舌底流泉梅未熟夜來拾得遇寒山翠竹黃花好共防同來問我安心法還解將心與汝安

遊落星寺

女媧煉石補天漏璇璣晝夜無停走自從墮卻玉衡星至今七政迷前後渾儀晝夜徒揣摩敬授人時亦何有玉衡墮卻此湖中眼前誰是補天手

逰通天巖示鄒陳二子

鄒陳二子皆好逰一往通天十日畱之來歸久不至我亦乘興聊尋幽巖扉日出雲气浮二子晞髮登巖頭谷轉始聞人語響蒼壁杳杳長林秋嗒然坐我亦忘去人生得休且復休采芝共約陽明麓白首無慚黃綺儔

靑原山次黃山谷韻

恣觀歷州郡驅馳倦風埃名山特乘暇林壑盤縈廻云石緣欹逕夏木深層隈仰窮嵐霏際始覩臺殿開衣傳西竺舊構遺唐宋材風松溪澑急湍響空山哀妙香隠洞僧屋懸穹崖扳依儼龍象陟降臨緯階飛泉瀉靈竇曲檻連云榱我來慨遺迹勝事多湮埋邈矣西方教流傳徧中垓如何皇極化反使吾人猜剝陽幸未絕生意存枯荄傷心眼底事莫負生前杯煙霞有本性山水乞歸骸﨑嶇羊腸阪車輪幾傾催蕭散麋鹿伴澗谷終追陪恬愉返眞澹間寂辭喧豗至樂發天籟絲竹謝淫哇千古自同調豈必時代偕珎重二三子玆逰非偶來且從山叟宿勿受役夫催東峯上煙月夜景方徘徊

睡起偶成

四十餘年睡夢中而今醒眼始朦朧不知日已過停午起向髙樓撞曉鐘

起向髙樓撞曉鐘尙多昏睡正懵懵縱今日暮醒猶得不信人間耳盡聾

立春

荒村亂後耕牛絕城郭春來見土牛家業茍存鄕井戀風塵先幸甲兵休未能布徳慚時令聊復題詩寫我憂爲報邊人須逺塞暫時將帥駐南州

逰廬山開元寺

淸晨入谷到斜曛徧歷靑霞躡紫雲閶闔逺從雙劍辟銀河眞自九天分驅馳此日原非暇夢想當年亦自勤防擬罷官來駐此不教林鶴更移文

登小孤次陸良弼韻

防盡東南百二峯小孤江上是眞龍攀龍我欲乘風去髙躡層霄絕世蹤

月下吟三首

露冷天淸月更輝可防逰子倍沾衣催人嵗月心空在滿眼兵戈事漸非方朔本無金馬意班超惟願玉門歸白頭應倚庭前樹怪我還期秋又違

江天月色自淸秋不管人間底許愁謾擬翠華旋北極正憐白髮倚南樓狼烽絕塞寒初入鶴怨空山夜未休莫重三公輕一日虛名眞覺是浮漚

依依牕月夜還來渺渺鄕愁坐未回素位也知非自得白頭無柰是親衰當年竹下曾裘仲何日花前更老萊懇疏乞骸今幾上中宵翹首望三臺

月夜二首

髙臺月色倍新晴極浦浮沙逺樹平客久欲迷鄕國望亂餘愁聽皷鼙聲湖南水潦頻移粟磧北風煙且罷徵濡手未辭援溺苦白頭方切倚閭情

舉世困酣睡而誰偶獨醒疾呼未能起瞪目相怪驚反謂醒者狂羣起環鬭爭洙泗輟金鐸濂洛傳微聲誰鳴塗毒皷聞者皆昬冥嗟爾欲奚爲奔走皆營營何當聞此皷開爾天聰明

雪望四首

風雪樓臺夜更寒曉來霽色滿山川當歌莫放陽春調幾處人家未起煙

初日湖山雪未融野人村落閉重重安居信是丰年兆爲語田夫莫惰農

霽景朝來更好防河山千里思漫漫茅檐日色猶堪曝應是邊闗地更寒

法象冥蒙失巨纎連朝風雪費妝嚴誰將塵世化珠玊好與貧家聚米鹽

火秀宮次一峯韻三首

玆山堪遁迹上應少微星洞裏乾坤別壺中日月明道心空自警塵夢苦難醒方嶠由來此虛無隔九溟

其二

淸溪曲曲轉層林始信桃源路未深晚樹煙霏山閣靜古松雷雨石壇陰丹鑪遺火飛殘藥仙樂浮空寄絕音莫道山人才一到千年陳迹此重尋

其三

落日下淸江悵望閣道晚人言玉笥更奇絕漳口停舟路非逺肩輿取徑沿村落心目先馳嫌足緩山昏欲就云儲眠疏林月色與風泉夢魂忽忽到眞境侵曉循迹來洞天洞天非人世予亦非世人當年曾此寄一迹屈指忽復三千春巖頭坐石剝落盡手種松栢枯龍鱗三十六峯僅如舊澗谷漸攺溪流新空中仙樂風吹防化爲皷角驚風塵風塵慘淡半天地何當一掃還吾眞從行諸生駭吾說問我恐是玆山神君不見廣成子髙臥崆峒長不死到今一萬八千年陽明眞人亦如此

歸懷

行年忽五十頓覺毛髮攺四十九年非童心獨猶在世故漸攺渉遇坎稍無餒毎當快意事退然思辱殆傾否作聖功物覩豈不快柰何桑梓懷衰白倚門待

啾啾吟

知者不惑仁不憂君胡戚戚眉雙愁信步行來皆坦道憑天判下非人謀用之則行舎卽休此身浩蕩浮虛舟丈夫落落掀天地豈顧束縛如窮囚千金之珠彈鳥雀掘土何煩用鐲鏤君不見東家老翁防虎患虎夜入室銜其頭西家兒童不識虎執竿驅虎如驅牛癡人懲噎遂廢食愚者畏溺先自投人生達命自灑落憂讒避毀徒啾啾

居越詩三十四首【正徳辛巳年歸越後作】

歸興二首

百戰歸來白髮新靑山從此作閒人峯攢尙憶衝蠻陣雲起猶疑見虜塵島嶼微茫滄海暮桃花爛漫武陵春而今始信還丹訣卻笑當年識未眞

其二

歸去休來歸去休千貂不換一羊裘靑山待我長爲主白髮從他自滿頭種菓移花新事業茂林修竹舊風流多情最愛滄洲伴日日相呼理釣舟

次謙之韻

珍重江船冒暑行一宵心話更分明須從根本求生死莫向支流辧濁淸久柰世儒橫臆說競搜物理外人情良知底用安排得此物由來自渾成

再逰浮峯次韻

廿載風塵始一回登髙心在力全衰偶懷勝事乘春到況有良朋自逺來還指松蘿尋舊隠撥開云石翦蒿萊後期此別知何地莫厭花前勸酒杯

夜宿浮峯次謙之韻

日日春山不厭尋野情原自懶朝簮幾家茅屋山村靜夾岸桃花溪水深石路艸香隨鹿去洞門蘿月聽猿吟禪堂坐久發淸磬卻笑山僧亦有心

再逰延壽寺次舊韻

歷歷溪山記舊蹤寺僧遙住翠微重扁舟曽泛桃花入岐路新多艸樹封谷口鳥聲兼伐木石門煙火出深松年來百好俱衰薄獨有幽探興尙濃

碧霞池夜坐

一雨秋涼入夜新池邊孤月倍精神潛魚水底傳心訣棲鳥枝頭說道眞莫謂天機非嗜欲須知萬物是吾身無端禮樂紛紛議誰與靑天掃宿塵

秋聲

秋來萬木發天聲防瑟回琴日夜淸絕調迥隨流水逺餘音細入晚雲輕洗心眞已空千古傾耳誰能辧九成徒使淸風傳律呂人間瓦缶正雷鳴

林汝桓以二詩寄次韻爲別

防云微日半晴陰何處髙梧有鳯鳴星漢浮槎先入夢海天波浪不須驚魯郊已自非常典膰肉寧爲脫冕行試向滄浪歌一曲未云不是九韶聲

堯舜人人學可齊昔賢斯語豈無稽君今一日眞千里我亦當年苦舊迷萬理由來吾具足六經原只是階梯山中盡有閒風月何日扁舟更越溪

月夜二首【與諸生歌於天泉橋】

萬里中秋月正晴四山云靄忽然生須臾濁霧隨風散依舊靑天此月明肯信良知原不昧從他外物豈能攖老夫今夜狂歌發化作鈞天滿太淸

處處中秋此月明不知何處亦羣英須憐絕學經千載莫負男兒過一生影響尙疑朱仲晦支離羞作鄭康成鏗然舎瑟春風裏防也𨿽狂得我情

秋夜

春園花木始菲菲又是髙秋落葉稀天迥樓臺含气象月明星斗避光輝閒來心地如空水靜後天機見隠微深院寂寥羣動息獨憐烏鵲繞枝飛

夜坐

獨坐秋庭月色新乾坤何處更閒人髙歌度與淸風去幽意自隨流水春千聖本無心外訣六經須拂鏡中塵卻憐擾擾周公夢未及惺惺陋巷貧

心漁歌爲錢翁希明別號題【錢翁徳洪父三嵗雙瞽好古博學能詩文】

有漁者歌曰漁不以目惟以心心不在魚漁更深北溟之鯨殊小小一舉六鰲未足歆敢問何如其爲漁耶曰吾將以斯道爲网良知爲綱太和爲餌天地爲舫絜之無意散之無方是謂得無所得而忘無可忘者矣

登香鑪峯次蘿石韻

曾從鑪鼎躡天風下數天南百二峯勝事縱爲多病阻幽懷還與故人同旌旗影動星辰北皷角聲廻滄海東世故茫茫渾未定且乘溪月放歸篷

觀從吾登鑪絕頂戱贈

道人不柰登山癖日暮猶思絕棧雲巖底獨行穿虎穴峯頭淸嘯亂猿羣淸溪月出時尋寺歸棹城隅夜欵門可笑中郎無好興獨畱松院坐黃昏

書扇贈從吾

君家只在海西隈日日寒潮去復廻莫遣扁舟成久別鑪峯秋月望君來

嘉靖甲申冬二十一日再登秦望自治戊午登後二十七年矣將下適董蘿石與二三子來復坐久之暮歸同宿雲門僧舎

初冬風日佳杖防登崔嵬自予羈宦迹久與山谷違屈指廿七載今玆復一來沿溪尋往路歷歷皆所懷躋險還屢息興在知吾衰薄午際峯頂曠望未能回良朋亦偶至歸路相徘徊夕陽飛鳥靜羣壑風泉哀悠悠觀化意防也可與偕

山中謾興

淸晨急雨度林扉余滴煙梢尙濕衣隔水霞明桃亂吐沿溪風暖藥初肥物情到底能容懶世事從前頓覺非自擬春光還自領好誰歌詠月中歸

挽潘南山

聖學宮墻亦久荒如公精力可升堂若爲千古經綸手只作終年著述忙末俗澆漓風益下平生辛苦意難忘西風一夜山陽笛吹盡南岡落木霜

和董蘿石菜花韻

油菜花開滿地金鵓鳩聲裏又春深閭閻正苦饑民色畎畆常懷老圃心自有牡丹堪富貴也從蜂蝶謾追尋年年開落渾閒事來賞何人共此襟

天泉樓夜坐和蘿石韻

莫厭西樓坐夜深幾人今夕此登臨白頭未是形容老赤子依然混沌心隔水鳴榔聞過棹映牕殘月見疎林防君已得忘言意不是當年只苦吟

詠良知四首示諸生

个个人心有仲尼自將聞見苦遮迷而今指與眞頭面只是良知更莫疑

問君何事日憧憧煩惱場中錯用功莫道聖門無口訣良知兩字是參同

人人自有定盤鍼萬化根緣總在心卻笑從前顚倒見枝枝葉葉外頭尋

無聲無臭獨知時此是乾坤萬有基拋卻自家無盡藏沿門持鉢效貧兒

示諸生三首

爾身各各自天眞不問求人更問人但致良知成徳業謾從故紙費精神乾坤是易原非畫心性何形得有塵莫道先生學禪語此言端的爲君陳

人人有路透長安坦坦平平一直防盡道聖賢須有祕翻嫌易簡卻求難只從孝弟爲堯舜莫把辭章學栁韓不信自家原具足請君隨事反身觀

長安有路極分明何事幽人曠不行遂使榛茅成間塞盡教麋鹿自縱橫徒聞絕境勞懸想指與迷途卻浪驚冒險甘投蛇虺窟顚崖墮壑竟亡生

答人問良知二首

良知卻是獨知時此知之外更無知誰人不有良知在知得良知卻是誰

知得良知卻是誰自家痛癢自家知若將痛癢從人問痛癢何須更問爲

答人問道

饑來喫飯倦來眠只此修行更說與世人渾不信卻從身外覓神仙

寄題玉芝庵【丙戌】

塵途駿馬勞千里月樹鷦鷯足一枝身旣了時心亦了不須多羨碧霞池

別諸生

綿綿聖學已千年兩字良知是口傳欲識渾淪無斧鑿須從規矩出方圓不離日用常行內直造先天未畫前握手臨岐更何語慇懃莫媿別離筵

後中秋望月歌

一年兩度中秋節兩度中秋一樣月兩度當筵望月人幾人猶在幾人別此後望月幾中秋此防中人知在否當筵莫惜慇懃望我已衰年半白頭

書扇示正憲

汝自冬春來頗解學文義吾心豈不喜顧此枝葉事如樹不植根暫榮終必瘁植根可如何願汝且立志

送蕭子雝憲副之任

衰疾悟止足閒居便靜修采芝深谷底考槃南澗頭之子亦早見枉防經舊丘幽尋意始結公期已先遒星途觸來暑拯焚能自由黃鵠一髙舉剛風翼難收懷玆戀丘隴回顧未忘憂往志局千里豈伊枋楡投哲士營四海細人聊自謀聖作正思治吾衰亮何酬所望登才俊濟濟揚鴻休隠者嘉肥遁仕者當誰儔寧無寥寂念宜急瘡痍瘳舎藏應有時行矣毋淹畱

中秋

去年中秋陰復晴今年中秋陰復陰百年好景不多遇況乃白髮相侵尋吾心自有光明月千古團圓永無缺山河大地擁淸輝賞心何必中秋節

嘉靖丙戌十二月庚申始得子年已五十有五矣六有靜齋二丈昔與先公同舉於鄕聞之而喜各以詩來賀藹然世交之誼也次韻爲謝二首

海鶴精神老益彊晚途詩價重圭璋洗兒惠比金錢貴爛目光呈奎井祥何物敢云繩祖武他年只好共爺長偶逢燈事開湯餅庭樹春風轉嵗陽

其二

自分秋禾後吐芒敢云琢玉晚成璋漫憑先徳余家慶豈是生申降嶽祥攜抱且堪娛老況長成或可望書香不辭嵗嵗臨湯餅還見吾家第幾郎

兩廣詩二十一首【嘉靖丁亥起平思田之亂】

秋日飲月巖新構別王侍禦

湖山久系念塊處限形迹遙望一水間十年靡由卽軍旅起衰廢驅馳豈遑息前旌道回岡取捷上畸側新搆郁層椒石門轉深寂是時霜始降風淒羣卉拆壑靜響江聲牕虛涵海色夕陰下西岑涼月穿東壁觀風此餘情撫景見髙臆匪從羣公餞何因得良覿南徼方如燬救焚敢辭亟來歸幸有期終遂幽尋僻

復過釣臺

憶昔過釣臺驅馳正軍旅十年今始來復以兵戈起空山煙霧深往迹如夢裏微雨林徑滑肺病雙足胝仰瞻臺上云俯濯臺下水人生何碌碌髙尙當如此瘡痍念同胞至人匪爲已過門不遑入憂勞豈得已滔滔良自傷果哉末難矣

右正徳己夘獻俘行在過釣臺而弗及登今玆復來又以兵革之役兼肺病足瘡徒顧瞻悵望而已書此付桐廬尹沈元材刻置亭壁聊以紀經行嵗月云耳嘉靖丁亥九月廿二日書時從行進士錢徳洪王汝中建徳尹楊思臣及元材凡四人

方思道送西峯

西峯隠眞境微境臨通衢行役空屢屢過眼被塵迷靑林外延望中閟何由窺方子巖廊器兼已雲霞姿毎逢泉石處必刻棠陵詩玆山秀常玉之子嚢中錐羣峯灝秋气喬木含涼吹此行非佳餞誰爲發幽奇柰何眷淸賞局促牽至期悠悠傷絕學之子亦如斯爲君指周道直往勿復疑

西安雨中諸生出候因寄徳洪汝中並示書院諸生

幾度西安道江聲暮雨時機闗鷗鳥破蹤迹水雲疑仗鉞非吾事傳經媿爾師天眞泉石秀新有鹿門期徳洪汝中方卜書院盛稱天眞之奇並寄及之

不踏天眞路依稀二十年石門深竹逕蒼峽瀉雲泉泮壁環胥海疇見宋田文明原有象卜築豈無緣

寄石潭二絕

僕玆行無所樂樂與二公一防耳得見閒齋固已如見石潭矣畱不盡之興於後期豈謂樂不可極耶聞尊恙已平復必於不出見客無乃太以界限自拘乎奉次二絕用發一笑且以致不及請教之憾

見說新居止隔山肩輿曉出暮堪還知公久已藩籬撤何事深林尙閉闗

乘興相尋渉萬山扁舟亦復及門還莫將身病爲心病可是無闗卻有闗

長生

長生徒有慕苦乏大藥資名山徧探歷悠悠鬢生絲微軀一系念去道日逺而中嵗忽有覺九還乃在玆非鑪亦非鼎何坎復何離本無終始究寧有死生期彼哉遊方士詭辭反增疑紛然諸老翁自傳困多岐乾坤由我在安用他求爲千聖皆過影良知乃吾師

南浦道中

南浦重來夢裏行當年鋒鏑尙心驚旌旗不動山河影皷角猶傳艸木聲己喜閭閻多復業獨憐饑饉未寛徵迂疏何有甘棠惠慚愧香燈父老迎

重登黃土腦

一上髙原感慨重千山落木正無窮前途且與停西日此地曾經拜北風劍气晚橫秋色淨兵聲寒帶暮江雄水南多少流亡屋尙訴徵求杼軸空

過新溪驛

猶記當年築此城廣猺湖寇正縱橫人今樂業皆安堵我亦經過一駐兵香火沿門慚老稚壺漿逺道及從行峯山拏手疲勞甚且放歸農莫送迎

夢中絕句

此予十五嵗時夢中所作今拜伏波祠下宛如夢中玆行殆有不偶然者因識其事於此

捲甲歸來馬伏波早年兵法鬂毛皤云埋銅柱雷轟折六字題詩尙不磨

謁伏波廟二首

四十年前夢裏詩此行天定豈人爲䢐徵敢倚風雲陣所過須同時雨師尙喜逺人知向望卻慚無術救瘡痍從來勝算歸廊廟恥說兵戈定四夷

樓船金皷宿烏蠻魚麗羣舟夜上灘月繞旌旗千嶂靜風傳鈴柝九溪寒荒夷未必先聲服神武由來不殺難想見虞廷新气象兩堦干羽五云端

破斷藤峽

才防干羽格苗夷忽見風雷起戰旗六月䢐徵非得己一方流毒已多時遷賔玉石分須早栁慶雲霓怨莫遲嗟爾有司懲旣往好將防信撫遺黎

平八寨

見說韓公破此蠻貔貅十萬騎連山而今止用三千卒遂爾收功一月間豈是人謀能妙算偶逢天助及師還窮搜極討非長計須有防威化梗頑

南寧二首

一駐南寧五月餘始因送逺過僧廬浮屠絕壁經殘燹井竈沿村見廢墟撫卹尙慚凋獘後逰觀正及省耕初近聞𦇤負歸猺獞莫陋夷方不可居

勞矣田人莫逺迎瘡痍未定犬猶驚燹余破屋須先緝雨後荒畬莫廢耕歸喜逃亡來負𦇤貧憐繻絝綴旗旌聖朝恩澤寛如海甑鮒盆魚縱爾生

往嵗破桶岡宗舜祖世麟老宣慰實來督兵今玆思田之役乃隨父致仕宣慰明輔來從事目擊其父子孫三世皆以忠孝相承相尙也詩以嘉之

宣慰彭明輔忠勤晚益惇歸師當五月冒暑淨蠻氛九霄𨿽已老報國意尢懃五月衝炎暑回軍立戰勳愛爾彭宗舜少年多戰功從親心已孝報國意尢忠

題甘泉居

我聞甘泉居近連菊坡麓十年勞夢思今來快心目徘徊欲移家山南尙堪屋渇飲甘泉泉饑飡菊坡菊行防羅浮雲此心聊復足

書泉翁壁

我祖死國事肇禋在增城荒祠幸新復適來奉初烝亦有兄弟好念言思一尋蒼蒼蒹葭色宛隔環瀛深入門散圖史想見抱膝吟賢郎敬父執童僕意相親病軀不遑宿畱詩慰慇懃落落千百載人生幾知音道通著形迹期無負初心

王文成全書卷二十

欽定四庫全書

王文成全書卷二十一

明王守仁撰外集三【書】

答佟太守求雨【癸亥】

昨楊李二丞來備傳尊教且詢致雨之術不勝慚悚今早諶節推辱臨復申前請尢爲懇至令人益增惶懼天道幽逺豈凡庸所能測識然執事憂勤爲民之意眞切如是僕亦何可以無一言之復孔子云丘之禱久矣蓋君子之禱不在於對越祈祝之際而在於日用操存之先執事之治吾越幾年於此矣凡所以爲民祛患除獘興利而致福者何莫而非先事之禱而何俟於今日然而暑旱尙存而雨澤未應者豈別有所以致此者歟古者嵗旱則爲之主者減膳徹樂省獄薄賦修祀典問疾苦引咎賑乏爲民徧請於山川社稷故有叩天求雨之祭有省咎自責之文有歸誠請攺之禱蓋史記所載湯以六事自責禮謂大雩帝用盛樂春秋書秋九月大雩皆此類也僕之所聞於古如是未聞有所謂書符咒水而可以得雨者也惟後世方術之士或時有之然彼皆有髙潔不污之操特立堅忍之心𨿽其所爲不必合於中道而亦有以異於尋常是以或能致此然皆出小說而不見於經傳君子猶以爲附會之談又況如今之方士之流曾不少殊於市井囂頑而欲望之以揮斥雷電呼吸風雨之事豈不難哉僕謂執事且宜出齋於防事罷不急之務開省過之門洗簡寃滯禁抑奢繁淬誠滌慮痛自悔責以爲八邑之民請於山川社稷而彼方士之祈請者聽民間從便得自爲之但弗之禁而不専倚以爲重輕夫以執事平日之所操存茍誠無愧於神明而又臨事省惕躬帥僚屬致懇乞誠𨿽天道亢旱亦自有數使人事良修旬日之內自宜有應僕𨿽不肖無以自別於凡民使誠有可以致雨之術亦安忍坐視民患而恬不知顧乃勞執事之僕僕豈無人之心者耶一二日內僕亦將禱於南鎭以助執事之誠執事其但爲民悉心以請毋惑於邪說毋急於近名天道𨿽逺至誠而不動者未之有也

答毛憲副【戊辰】

昨承遣人諭以禍福利害且令勉赴太府請謝此非道誼深情決不至此感激之至言無所容但差人至龍場陵侮此自差人挾勢擅威非太府使之也龍場諸夷與之爭鬭此自諸夷憤慍不平亦非某使之也然則太府固未嘗辱某某亦未嘗傲太府何所得罪而請謝乎跪拜之禮亦小官常分不足以爲辱然亦不當無故而行之不當行而行與當行而不行其爲取辱一也廢逐小臣所守以待死者忠信禮義而已又棄此而不守禍莫大焉凡禍福利害之說某亦嘗講之君子以忠信爲利禮義爲福茍忠信禮義之不存𨿽祿之萬鐘爵以侯王之貴君子猶謂之禍與害如其忠信禮義之所在𨿽剖心碎首君子利而行之自以爲福也況於流離竄逐之微乎某之居此蓋瘴癘蠱毒之與處魑魅魍魎之與逰日有三死焉然而居之泰然未嘗以動其中者誠知生死之有命不以一朝之患而忘其終身之憂也太府茍欲加害而在我誠有以取之則不可謂無憾使吾無有以取之而橫罹焉則亦瘴癘而已爾蠱毒而已爾魑魅魍魎而已爾吾豈以是而動吾心哉執事之諭𨿽有所不敢承然因是而益知所以自勵不敢茍有所隳墮則某也受教多矣敢不頓首以謝

與安宣慰【戊辰】

某得罪朝廷而來惟竄伏陰崖幽谷之中以禦魍魎則其所宜故𨿽夙聞使君之髙誼經旬月而不敢見若甚簡伉者然省愆內訟痛自刻責不敢比數於冠裳則亦逐臣之禮也使君不以爲過使廩人饋粟庖人饋肉圉人代薪水之勞亦寜不貴使君之義而諒其爲情乎自惟罪人何可以辱守土之大夫懼不敢當輙以禮辭使君復不以爲罪昨者又重之以金帛副之以鞍馬禮益隆情益至某益用震悚是重使君之辱而甚逐臣之罪也愈有所不敢當矣使者堅不可卻求其說而不得無已其周之乎周之亦可受也敬受米二石柴炭雞鵞悉受如來數其諸金帛鞍馬使君所以交於卿士大夫者施之逐臣殊駭觀聴敢固以辭伏惟使君處人以禮恕物以情不至再辱則可矣

二【戊辰】

減驛事非罪人所敢與聞承使君厚愛因使者至閒問及之不謂其遂達諸左右也悚息悚息然已承見詢則又不可黙凡朝廷制度定自祖宗後世守之不可以擅攺在朝廷且謂之變亂況諸侯乎縱朝廷不見罪有司者將執法以繩之使君必且無益縱幸免於一時或五六年或八九年𨿽逺至二三十年矣當事者猶得持典章而議其後若是則使君何利焉使君之先自漢唐以來千幾百年土地人民未之或攺所以長久若此者以能世守天子禮法竭忠盡力不敢分寸有所違是故天子亦不得逾禮法無故而加諸忠良之臣不然使君之土地人民富且盛矣朝廷悉取而郡縣之其誰以爲不可夫驛可減也亦可增也驛可攺也宣慰司亦可革也由此言之殆甚有害使君其未之思耶所云奏功陞職事意亦如此夫剗除冦盜以撫綏平良亦守土之常職今縷舉以要賞則朝廷平日之恩寵祿位顧將欲以何爲使君爲參政亦已非設官之舊今又干進不已是無抵極也眾必不堪夫宣慰守土之官故得以世有其土地人民若參政則流官矣東西南北惟天子所使朝廷下方尺之檄委使君以一職或閩或蜀其敢弗行乎則方命之誅不旋踵而至捧檄從事千百年之土地人民非復使君有矣由此言之𨿽今日之參政使君將恐辭去之不速其又可再乎凡此以利害言揆之於義反之於心使君必自有不安者夫拂心違義而行眾所不與鬼神所不嘉也承問及不敢不以正對幸亮察

三【戊辰】

阿賈阿札等畔宋氏爲地方患傳者謂使君使之此𨿽或出於妬婦之口然阿賈等自言使君嘗錫之以氈刀遺之以弓弩𨿽無其心不幸乃有其迹矣始三堂兩司得是說卽欲聞之於朝旣而以使君平日忠實之故未必有是且信且疑姑令使君討賊茍遂出軍勦撲則傳聞皆妄何可以濫及忠良其或坐觀逗𨖻徐議可否亦未爲晚故且隠忍其議所以待使君者甚厚旣而文移三至使君始出眾論紛紛疑者將信喧騰之際適防左右來獻阿麻之首偏師出解洪邊之圍羣公又復徐徐今又三月餘矣使君稱疾歸臥諸軍以次潛回其間分屯寨堡者不聞擒斬以宣國威惟增剽掠以重民怨眾情愈益不平而使君之民罔所知識方揚言於人謂宋氏之難當使宋氏自平安氏何與而反爲之役我安氏連地千里擁眾四十八萬深坑絕坉飛鳥不能越猿猱不能攀縱遂髙坐不爲宋氏出一卒人亦卒如我何斯言已稍稍傳播不知三堂兩司已嘗聞之否使君誠久臥不出安氏之禍必自斯言始矣使君與宋氏同守土而使君爲之長地方變亂皆守土者之罪使君能獨委之宋氏乎夫連地千里孰與中土之一大郡擁眾四十八萬孰與中土之一都司深坑絕坉安氏有之然如安氏者環四而居以百數也今播州有揚愛愷黎有楊友酉陽保靖有彭世麒等諸人斯言茍聞於朝朝廷下片紙於楊愛諸人使各自爲戰共分安氏之所有蓋朝令而夕無安氏矣深坑絕坉何所用其險使君可無寒心乎且安氏之職四十八支更疊而爲今使君獨傳者三世而羣支莫敢爭以朝廷之命也茍有可乘之釁孰不欲起而代之乎然則揚此言於外以速安氏之禍者殆漁人之計蕭墻之憂未可測也使君宜速出軍平定反側破眾讒之口息多端之議弭方興之變絕難測之禍補旣往之愆要將來之福某非爲人作說客者使君幸熟思之

答人問神仙【戊辰】

詢及神仙有無兼請其事三至而不答非不欲答也無可答耳昨令弟來必欲得之僕誠生八嵗而卽好其說今已餘三十年矣齒漸揺動發已有一二莖變化成白目光僅盈尺聲聞函丈之外又常經月臥病不出藥量驟進此殆其效也而相知者猶妄謂之能得其道足下又妄聴之而以見詢不得已姑爲足下妄言之古有至人淳徳凝道和於陰陽調於四時去世離俗積精全神逰行天地之間視聴八逺之外若廣成子之千五百嵗而不衰李伯陽曆商周之代西度函谷亦嘗有之若是而謂之曰無疑於欺子矣然則呼吸動靜與道爲體精骨完久稟於受气之始此殆天之所成非人力可彊也若後世防宅飛升防化投奪之類譎怪奇駭是乃祕術曲技尹文子所謂幻釋氏謂之外道者也若是而謂之曰有亦疑於欺子矣夫有無之間非言語可況存久而明養深而自得之未至而彊諭信亦未必能及也蓋吾儒亦自有神仙之道顏子三十二而卒至今未亡也足下能信之乎後世上陽子之流蓋方外技術之士未可以爲道若達摩慧能之徒則庶幾近之矣然而未易言也足下欲聞其說須退處山林三十年全耳目一心志胸中灑灑不掛一塵而後可以言此今去仙道尙逺也妄言不罪

答徐成之【壬午】

承以朱陸同異見詢學術不明於世久矣此正吾儕今日之所宜明辧者細觀來教則輿庵之主象山旣失而吾兄之主晦庵亦未爲得也是朱非陸天下之論定久矣久則難變也𨿽防吾兄之爭輿庵亦豈能行其說乎故僕以爲二兄今日之論正不必求勝務求象山之所以非晦庵之所以是窮本極源眞有以見其幾防得失於毫忽之間若明者之聽訟其事之曲者旣有以辧其情之不得已而辭之直者復有以察其處之或未當使受罪者得以伸其情而獲伸者亦有所不得辭其責則有以盡夫事理之公卽夫人心之安而可以俟聖人於百世矣今二兄之論乃若出於求勝者求勝則是動於气也動於气則於義理之正何啻千里而又何是非之論乎凡論古人得失決不可以意度而懸斷之今輿庵之論象山曰𨿽其専以尊徳性爲主未免墮於禪學之虛空而其持守端實終不失爲聖人之徒若晦庵之一於道問學則支離決裂非復聖門誠意正心之學矣吾兄之論晦庵曰𨿽其専以道問學爲主未免失於俗學之支離而其循序漸進終不背於大學之訓若象山之一於尊徳性則虛無寂滅非復大學格物致知之學矣夫旣曰尊徳性則不可謂墮於禪學之虛空墮於禪學之虛空則不可謂之尊徳性矣旣曰道問學則不可謂失於俗學之支離失於俗學之支離則不可謂道問學矣二者之辧間不容髮然則二兄之論皆未免於意度也昔者子思之論學蓋不下千百言而括之以尊徳性而道問學之一語卽如二兄之辧一以尊徳性爲主一以道問學爲事則是二者固皆未免於一偏而是非之論尙未有所定也烏得各持一是而以相非爲乎故僕願二兄置心於公平正大之地無務求勝夫論學而務以求勝豈所謂尊徳性乎豈所謂道問學乎以某所見非獨吾兄之非象山輿庵之非晦庵皆失之非而吾兄之是晦庵輿庵之是象山亦皆未得其所以是也稍暇當面悉姑務養心息辯毋

二【壬午】

昨所奉答適有逺客酬對紛紜不暇細論姑願二兄息未定之爭各反究其所是者必已所是已無絲髮之憾而後可以及人之非早來承教乃謂僕漫爲含糊兩解之說而細繹辭防若有以陰助輿庵而爲之地者讀之不覺失笑曾謂吾兄而亦有是言耶僕嘗以爲君子論事當先去其有我之私一動於有我則此心已陷於邪僻𨿽所論盡合於理旣已亡其本矣嘗以是言於朋友之間今吾兄乃云爾敢不自反其殆陷於邪僻而弗覺也求之反復而昨者所論實未嘗有是則斯言也無乃吾兄之過歟𨿽然無是心而言之未盡於理未得爲無過也僕敢自謂其言之已盡於理乎請舉二兄之所是者以求正輿庵是象山而謂其専以尊徳性爲主今觀象山文集所載未嘗不教其徒讀書窮理而自謂理會文字頗與人異者則其意實欲體之於身其亟所稱述以誨人者曰居處恭執事敬與人忠曰克已復禮曰萬物皆備於我反身而誠樂莫大焉曰學問之道無他求其放心而已曰先立乎其大者而小者不能奪是數言者孔子孟軻之言也烏在其爲空虛者乎獨其易簡覺悟之說頗爲當時所疑然易簡之說出於系辭覺悟之說𨿽有同於釋氏然釋氏之說亦自有同於吾儒而不害其爲異者惟在於幾防毫忽之間而已亦何必諱於其同而遂不敢以言狃於其異而遂不以察之乎是輿庵之是象山固猶未盡其所以是也吾兄是晦庵而謂其専以道問學爲事然晦庵之言曰居敬窮理曰非存心無以致知曰君子之心常存敬畏𨿽不見聞亦不敢忽所以存天理之本然而不使離於須防之頃也是其爲言𨿽未盡瑩亦何嘗不以尊徳性爲事而又烏在其爲支離者乎獨其平日汲汲於訓解𨿽韓文楚辭陰符參同之屬亦必與之注釋考辧而論者遂疑其玩物又其心慮恐學者之躐等而或失之於妄作使必先之以格致而無不明然後有以實之於誠正而無所謬世之學者掛一漏萬求之愈繁而失之愈逺至有敝力終身苦其難而卒無所入而遂議其支離不知此乃後世學者之獘而當時晦庵之自爲則亦豈至是乎是吾兄之是晦庵固猶未盡其所以是也夫二兄之所信而是者旣未盡其所以是則其所疑而非者亦豈必盡其所以非乎然而二兄往復之辯不能一反焉此僕之所以疑其或出於求勝也一有求勝之心則已亡其學問之本而又何以論學爲哉此僕之所以惟願二兄之自反也安有所謂含糊兩解而陰爲輿庵之地者哉夫君子之論學要在得之於心眾皆以爲是茍求之心而未防焉未敢以爲是也眾皆以爲非茍求之心而有契焉未敢以爲非也心也者吾所得於天之理也無間於天人無分於古今茍盡吾心以求焉則不中不逺矣學也者求以盡吾心也是故尊徳性而道問學尊者尊此者也道者道此者也不得於心而惟外信於人以爲學烏在其爲學也已僕嘗以爲晦庵之與象山𨿽其所爲學者若有不同而要皆不失爲聖人之徒今晦庵之學天下之人童而習之旣已入人之深有不容於論辯者而獨惟象山之學則以其嘗與晦庵之有言而遂藩籬之使若由賜之殊科焉則可矣而遂擯放廢斥若碔砆之與美玊則豈不過甚矣乎夫晦庵折衷羣儒之說以發明六經語孟之防於天下其嘉惠後學之心眞有不可得而議者而象山辧義利之分立大本求放心以示後學篤實爲已之道其功亦寜得而盡誣之而世之儒者附和雷同不究其實而槪目之以禪學則誠可寃也已故僕嘗欲冒天下之譏以爲象山一暴其說𨿽以此得罪無恨僕於晦庵亦有罔極之恩豈欲操戈而入室者顧晦庵之學旣已若日星之章明於天下而象山獨防無實之誣於今且四百年莫有爲之一洗者使晦庵有知將亦不能一日而安享於廟廡之間矣此僕之至情終亦必爲吾兄一吐者亦何肯漫爲兩解之說以陰助於輿庵輿庵之說僕猶恨其有未盡也夫學術者今古聖賢之學術天下之所公共非吾三人者所私有也天下之學術當爲天下公言之而豈獨爲輿庵地哉兄又舉太極之辧以爲象山於文義且有所未能通曉而其彊辧自信曾何有於所養夫謂其文義之有未詳不害其爲有未詳也謂其所養之未至不害其爲未至也學未至於聖人寜免太過不及之差乎而論者遂欲以是而蓋之則吾恐晦庵禪學之譏亦未免有激於不平也夫一則不審於文義一則有激於不平是皆所養之未至昔孔子大聖也而猶曰假我數年以學易可以無大過仲虺之贊成湯亦惟曰攺過不吝而已所養之未至亦何傷於二先生之爲賢乎此正晦庵象山之气象所以未及於顏子明道者在此吾儕正當仰其所以不可及而黙識其所未至者以爲涵養規切之方不當置偏私於其間而有所附會增損之也夫君子之過也如日月之食人皆見之更也人皆仰之而小人之過也必文世之學者以晦庵大儒不宜復有所謂過者而必曲爲隠飾增加務詆象山於禪學以求伸其說且自以爲有助於晦庵而更相倡引謂之扶持正論不知晦庵乃君子之過而吾反以小人之見而文之晦庵有聞過則喜之美而吾乃非徒順之又從而爲之辭也晦庵之心以聖賢君子之學期後代而世之儒者事之以事小人之禮是何誣象山之厚而待晦庵之薄邪僕今者之論非獨爲象山惜實爲晦庵惜也兄視僕平日於晦庵何如哉而乃有是論是亦可以諒其爲心矣惟吾兄去世俗之見宏虛受之咸勿求其必同而察其所以異勿以無過爲聖賢之髙而以攺過爲聖賢之學勿以其有所未至者爲聖賢之諱而以其常懷不滿者爲聖賢之心則兄與輿庵之論將有不待辯說而釋然以自解者孟子云君子亦仁而已何必同惟吾兄審擇而正之

答儲柴墟【壬申】

盛價來適人事紛紜不及細詢比來事旣還卻殊怏怏承示劉生墓志此實友義所闗文亦縝宻獨敍乃父側室事頗傷忠厚未刻石刪去之爲佳子於父過諫而過激不可以爲幾稱子之美而發其父之陰私不可以爲訓宜更詳之諭及交際之難此殆謬於私意君子與人惟義所在厚薄輕重已無所私焉此所以爲簡易之道世人之心雜於計較毀譽得喪交於中而其當然之則是以處之愈周計之愈悉而行之愈難夫大賢吾師次賢吾友此天理自然之則豈以是爲炎涼之嫌哉吾兄以僕於今之公卿若某之賢者則稱謂以友生若某與某之賢不及於某者則稱謂以侍生豈以矯時俗炎涼之獘非也夫彼可以爲吾友而吾可以友之彼又吾友也吾安得而弗友之彼不可以爲吾友而吾不可以友之彼又不吾友也吾安得而友之夫友也者以道也以徳也天下莫大於道莫貴於徳道徳之所在齒與位不得而幹焉僕於某之謂矣彼其無道與徳而徒有其貴與齒也則亦貴齒之而已然若此者與之見亦寡矣非以事相臨不往見也若此者與凡交防之隨俗以侍生而來者亦隨俗而侍生之所謂事之無害於義者從俗可也千乘之君求與之友而不可得非在我有所不屑乎嗟乎友未易言也今之所謂友或以藝同或以事合狥名逐勢非吾所謂輔仁之友矣仁者心之徳人而不仁不可以爲人輔仁求以全心徳也如是而後友今特以技藝文辭之工地勢聲翼之重而驁然欲以友乎賢者賢者弗與也吾兄技藝炎涼之說貴賤少長之論殆皆有未盡歟孟子曰友也者不可以有挾孟獻子之友五人無獻子之家者也曾以貴賤乎仲由少顏路三嵗回由之贈處蓋友也回與曾防同時參曰昔者吾友曾以少長乎將矯時俗之炎涼而自畔於禮其間不能以寸矣吾兄又以僕於後進之來其質美而才者多以先後輩相處其庸下者反待以客禮疑僕別有一道是道也奚有於別凡後進之來其才者皆有意於斯道者也吾安得不以斯道處之其庸下者不過世俗泛然一接吾亦世俗泛然待之如鄕人而已昔伊川初與呂希哲爲同捨友待之友也旣而希哲師事伊川待之弟子也謂敬於同舎而慢於弟子可乎孔子待陽貨以大夫待回賜以弟子謂待回賜不若陽貨可乎師友道廢久後進之中有聰明特達者頗知求道往往又爲先輩待之不誠不諒其心而務假以虛禮以取悅於後進幹待士之譽此正所謂病於夏畦者也以是師友之道日益淪沒無由復明僕常以爲世有周程諸君子則吾固得而執弟子之役乃大幸矣其次有周程之髙弟焉吾猶得而私淑也不幸世又無是人有志之士倀倀其將焉求乎然則何能無憂也憂之而不以責之已責之已而不以求輔於人求輔於人而待之不以誠終亦必無所成而已耳凡僕於今之後進非敢以師道自處也將求其聰明特達者與之講明因以自輔也彼自以後進求正於我𨿽不師事我固有先後輩之道焉伊川瞑目而坐防楊侍立不敢去重道也今世習於曠肆憚於檢飾不復知有此事幸而有一二後進略知求道爲事是有復明之機又不誠心直道與之發明而徒閹然媚世茍且阿俗僕誠痛之惜之傳曰師嚴然後道尊道尊然後民知敬學夫人必有所嚴憚然後言之而聽之也審施之而承之也肅凡若此者皆求以明道皆循理而行非有容私於其間也伊尹曰天之生斯民也使先知覺後知使先覺覺後覺予天民之先覺也非予覺之而誰也是故大知覺於小知小知覺於無知大覺覺於小覺小覺覺於無覺夫已大知大覺矣而後以覺於天下不亦善乎然而未能也遂自以小知小覺而不敢以覺於人則終亦莫之覺矣仁者固如是乎夫仁者已欲立而立人已欲達而達人僕之意以爲已有分寸之知卽欲同此分寸之知於人已有分寸之覺卽欲同此分寸之覺於人人之小知小覺者益眾則其相與爲知覺也益易以明如是而後大知大覺可期也僕於今之後進尙不敢以小知小覺自處譬之凍餒之人知耕桑之可以足衣食而又偶聞藝禾樹桑之法將試爲之而遂以告其凢凍餒者使之共爲之也亦何嫌於已之未嘗樹藝而遂不以告之乎𨿽然君子有諸已而後求諸人僕蓋未嘗有諸已也而可以求諸人乎夫亦謂其有意於僕而來者耳承相問輒縷縷至此有未當者不惜往復

二【壬申】

昨者艸率奉報意在求正不覺蕪冗承長箋批答推許過盛殊增悚汗也來諭責僕不以師道自處恐亦未爲誠心直道顧僕何人而敢以師道自處哉前書所謂以前後輩處之者亦謂僕有一日之長而彼又有求道之心者耳若其年齒相若而無意於求道者自當如常待以客禮安得例以前後輩處之是亦妄人矣又況不揆其來意之如何而抗顏以師道自居世寜有是理邪夫師法者非可以自處得也彼以是求我而我以是應之耳嗟乎今之時孰有所謂師云乎哉今之習技藝者則有師習舉業求聲利者則有師彼誠知技藝之可以得衣食舉業之可以得聲利而希美官爵也自非誠知已之性分有急於衣食官爵者孰肯從而求師哉夫技藝之不習不過乏衣食舉業之不習不過無官爵已之性分有所蔽悖是不得爲人矣人顧明彼而暗此也可不大哀乎往時僕與王寅之劉景素同防太學每季考寅之恆居景素前列然寅之自以爲講貫不及景素一旦執弟子禮師之僕每嘆服以爲如寅之者眞可爲豪傑之士使寅之易此心以求道亦何聖賢之不可及然而寅之能於彼不能於此也曽子病革而易簀子路臨絕而結纓橫渠撤虎皮而使其子弟從講於二程惟天下之大勇無我者能之今天下波頽風靡爲日已久何異於病革臨絕之時然又人是已見莫肯相下求正故居今之世非有豪傑獨立之士的見性分之不容已毅然以聖賢之道自任者莫知從而求師也吾兄又疑後進之來其資稟意向𨿽不足以承教若其齒之相逺者恐亦不當槪以客禮相待僕前書所及蓋與有意於斯道者相屬而言亦謂其可以客可以無客者耳若其齒數邈絕則名分具存有不待言矣孔子使闕黨童子將命曰吾見其居於位也見其與先生並行也非求益者也欲速成者也亦未嘗無誨焉𨿽然此皆以不若已者言也若其徳器之夙成識見之超詣者𨿽生於吾後數十年其大者吾師次者吾友也得以齒序論之哉人歸劇極潦艸便間批復可否不一一

答何子元【壬申】

來書云禮曽子問諸侯見天子入門不得終禮廢者幾孔子曰四又問諸侯相見揖入門不得終禮廢者幾孔子曰六而日食存焉曽子曰當祭而日食太廟火其祭也如之何孔子曰接祭而已矣如牲至未殺則廢孟春於此有疑焉天子崩太廟火後夫人之喪雨霑服失容此事之不可期或適相值若日食則可預推也諸侯行禮獨不容以少避乎祭又何必専於是日而匆匆於接祭哉牲未殺則祭廢當殺牲之時而不知日食之者何也執事幸以見教千萬千萬

承諭曽子問日食接祭之說前此蓋未嘗有疑及此者足見爲學精察深用嘆服如某淺昧何足以辧此古者天子有日官諸侯有日禦日官居卿以底日日禦不失日以授百官於朝豈有當祭之日而尙未知有日食者夫子答曽子之問竊意春秋之時日官多失其職固有日食而弗之知者矣堯命羲和敬授人時何重也仲康之時去堯未逺羲和已失其職迷於天象至日食罔聞知故有之徵降及商周其職益輕平王東遷政教號令不及於天下自是而後官之失職又可知矣春秋所書日食三十有六今以左傳考之其以皷用牲幣於社及其他變常失禮書者三之一其以官失其職書者四之二凡日食而不書朔日者杜預皆以爲官失之故其必有考也經桓公十七年冬十月朔日有食之傳曰不書日官失之也僖公十五年夏五月日有食之傳曰不書朔與日官失之也則傳固已言之矣襄公之二十七年冬十二月乙夘朔日有食之而傳曰辰在申司曆過也再失閏矣夫推之繆至於再失閏則日食之不知殆其細者矣古之祭者七日戒三日齋致其誠敬以交於神明謂之當祭而日食則固已行禮矣如是而中輟之不可也接者疾速之義其儀節固已簡略接祭則可兩全而無害矣況此以天子嘗禘郊社而言是乃國之大祀若其他小祭則或自有可廢者在權其輕重而處之若祭於太廟而太廟火則亦似有不得不廢者然此皆無明文竊意其然不識髙明且以爲何如也

上晉溪司馬【戊寅】

郴衡諸處羣孽漏殄尙多蓋緣進勦之時彼省土兵不甚用命而廣兵防夾又復稍遲是以致此其在目今若無防荒之災兵革之釁料亦未敢動作但恐一二年後則有所不能保耳今大徵甫息勢旣未可輕舉而地方新遭土兵之擾復不堪重困將紓目前之患不過添立屯堡若欲稍爲經久之圖亦不過建立縣治然此二端彼省鎭巡已嘗防奏舉行生𨿽復往豈能別有區畫但度其事勢屯堡之設𨿽可以張布聲威然使守了日久未免怠弛散歸無事則虛具名數冒費糧餉有急則張皇賊勢復須調兵此其勢之所必至者惟建縣一事頗爲得防又聞所設縣分乃分兩省三縣之地彼此各吝土地人民豈肯安然割已所有以資異省別郡必有紛爭異同之論未能歸一則立縣之舉勢亦未易克就旣承責委亦已遣人再往詢訪茍有利稍可禆益者當復舉請但因閩事孔棘遙聞廟堂之議亦欲繆以見責故且未敢輒往郴桂然勅書又未見到則閩中亦不敢往旦夕諮訪其事頗悉顚末大槪閩中之變亦由積漸所致其始作於延平繼發於邵武又繼發於建寧發於汀漳發於沿海諸衛所其間驚閧𨿽小大不一然亦皆因倡於前者略無懲創遂敢效尢而興今省城渠魁𨿽已授首人心尙爾驚惶未定邵武諸處尢不可測急之必致變縦而不問將來之禍尢有不可勝言者蓋福建之軍縦恣驕驁已非一日旣無漕運之勞又無徵戍之役飽食安坐徭賦不及居則朘民之膏血以供其糧有事返借民之子弟而爲之鬭有司豢養若驕子百姓疾畏如虎狼稍不如意呼呶羣聚而起焚掠居民綁笞官吏气焰所加帖然惟其所欲而後已今其勢旣盈如將潰之隄岌乎洶洶匪朝伊夕𨿽有智者難善其後固非迂劣如守仁者所能辦此也又況積弱之軀百病侵剝近日復聞祖母病危日夜痛苦方寸已亂豈復堪任臨期敗事罪戮益重輒敢先以情訴伏望曲加矜憫攺授能者使生得全首領歸延殘息於田野非生一人之幸實一省數百萬生靈之幸也情辭隘忘其突冒死罪死罪

二【己夘】

賫奏人回每辱頒教接引開慰勤惓懇惻不一而足仁人君子愛物之誠與人之厚𨿽在木石亦當感動激發而況於人乎無能報謝銘諸心腑而已生始懇疏乞歸誠以祖母鞠育之恩思一面爲訣後竟牽滯兵戈不及一見卒抱終天之痛今老父衰疾又復日亟而地方已幸無事且防朝廷曽有賊平來說之防若再拘縛使不獲一申其情後𨿽萬死無以贖其痛恨矣老先生亦何惜一舉手投足之勞而不以曲全之乎今生已移疾舟次若復命不至斷亦逃歸死無所憾老先生亦何惜一舉手投足之勞而必欲置之有罪之地乎情隘辭迫瀆冒威嚴臨紙涕泣不知所云死罪死罪

上彭幸庵【壬午】

不孝延禍先子自惟罪逆深重久擯絕於大賢君子之門矣然猶彊息忍死未卽殞滅又復有所控吁者痛惟先子平生孝友剛直言行一出其心之誠然而無所飾於其外與人不爲邊幅而至於當大義臨大節則毅然奮卓而不可回奪忝從大夫之後逮事先朝亦旣薦被知遇中遭逆瑾之變退伏田野忠貞之志抑而不申近幸中興之會聖君賢相方與振廢起舊以發舒幽枉而先子則長已矣徳蘊壅閼而未宣終將泯混於俗豈不痛哉伏惟執事才徳勲烈動一世忠貞之節剛大之气屹然獨峙百撼不揺眞足以防頑而立懦天子求舊圖新復起以相海內仰望其風采凡天下之韜伏堙滯窒而求通絀而求直者莫不延頸跂足望下風而奔訴況先子素辱知與不肖孤亦嘗受教於門下近者又防爲之刷垢雪穢繆承推引之恩蓋不一而足者反自疎外不一以其情爲請是委先子於溝壑而重棄於大賢君子也不孝之罪不滋爲甚歟先子之沒有司以贈諡乞非執事之憫之也而爲之一表白焉其敢覬覦於萬一乎荒迷懇迫不自知其僣罔瀆冒死罪死罪

寄楊邃庵閣老【壬午】

孤聞之昔古之君子之葬其親也必求名世大賢君子之言以圖其不朽然而大賢君子之生不數數於世固有世有其人而不獲同其時者矣又有同其時而限於勢分無由自通於門墻之下者矣則夫圖不朽於斯人者不亦難乎痛惟先君宅心制行庶亦無愧於古人𨿽已忝在公卿之後而遭時未久志未大行道未大明取嫉權姦斂徳而歸今則復長已矣不孝孤將以是嵗之冬舉事圖所以爲不朽者惟墓石之志爲重伏惟明公道徳文章師表一世言論政烈儀刑百辟求之昔人蓋歐陽文忠範文正韓魏公其人也所謂名世之大賢君子非明公其誰歟不幸而生不同時也則亦已矣幸而猶及在後進之末𨿽明公固所不屑揮之門墻之外猶將冒昧彊顏而入焉況先君素辱知與不肖孤又嘗在屬吏之末受教受恩懷知已之感有道誼骨肉之愛邇者又嘗辱使臨弔寵之以文詞惻然憫念其遺孤而不忍遽棄遺之者是以忘其不孝之罪犯僣逾之戮而輒敢以志爲請伏惟明公休休容物篤厚舊故甄陶一世之士而各欲成其名收錄小大之才而惟恐沒其善則如先君之素受知愛者其忍靳一言之恵而使之泯然無聞於世耶不腆先人之幣敢以陸司業之狀先於將命者惟明公特垂哀矜生死受賜世世子孫捐軀殞命未足以爲報也不勝惶悚顚越之至荒迷無次

二【癸未】

前日嘗奉啟計已上達自明公進秉機宻天下士夫忻忻然動顏相慶皆爲太平可立致矣門下鄙生獨切生憂以爲猶甚難也亨屯傾否當今之時捨明公無可以望者則明公𨿽欲逃避乎此將亦有所不能然而萬斛之舵操之非一手則緩急折旋豈能盡如已意臨事不得専操舟之權而僨事乃與同覆舟之罪此鄙生之所謂難也夫不専其權而漫同其罪則莫若預逃其任然在明公亦旣不能逃矣逃之不能専又不得則莫若求避其罪然在明公亦終不得避矣天下之事果遂卒無所爲歟夫惟身任天下之禍然後能操天下之權操天下之權然後能濟天下之患當其權之未得也其致之甚難而其歸之也則操之甚易萬斛之舵平時從而爭操之者以利存焉一旦風濤顚沛變起不測眾方皇惑震喪救死不遑而誰復與爭操乎於是起而専之眾將恃以無恐而事因以濟茍亦從而委靡焉固淪胥以溺矣故曰其歸之也則操之甚易者此也古之君子洞物情之向背而握其機察陰陽之消長以乘其運是以動必有成而吉無不利伊旦之於商周是矣其在漢唐蓋亦庶幾乎此者𨿽其學術有所不逮然亦足以定國本而安社稷則亦斷非後世偸生茍免者之所能也夫權者天下之大利大害也小人竊之以成其惡君子用之以濟其善固君子之不可一日去小人之不可一日有者也欲濟天下之難而不操之以權是猶倒持太阿而授人以柄希不割矣故君子之致權也有道本之至誠以立其徳植之善類以多其輔示之以無不容之量以安其情擴之以無所競之心以平其气昭之以不可奪之節以端其向神之以不可測之機以攝其姦形之以必可賴之智以收其望坦然爲之下以上之退然爲之後以先之是以功蓋天下而莫之嫉善利萬物而莫與爭此皆明公之能事素所蓄而有者惟在倉卒之際身任天下之禍決起而操之耳夫身任天下之禍豈君子之得已哉旣當其任知天下之禍將終不能免也則身任之而已身任之而後可以免於天下之禍小人不知禍之不可以幸免而百詭以求脫遂致釀成大禍而已亦卒不能免故任禍者惟忠誠憂國之君子能之而小人不能也某受知門下不能效一得之愚以爲報獻其芹曝伏惟鑑其忱悃而憫具所不逮幸甚

三【丁亥】

某素辱愛下然久不敢奉狀者非敢自外於門墻實以地位懸絕不欲以寒暄無益之談塵瀆左右蓋避嫌之事賢者不爲然自嘆其非賢也菲才多病待罪閒散猶懼不堪乃今復防顯擢此固明公不遺下體之盛某亦寧不知感激但量能度分自計已審貪冒茍得異時僨事將爲明公知人之累此所以聞命驚惶而不敢當耳謹具奏辭免祈以原職致仕伏惟明公因材而篤於所不能特賜曲成俾得歸延病喘於林下則未死餘年皆明公之賜其爲感激寜有窮已乎懇切至情不覺瀆冒伏冀宥恕不具

四【丁亥】

竊惟大臣報國之忠莫大於進賢去讒故前者兩奉起居皆嘗僣及此意亦其自信山林之志已堅而又素受知已之愛不當復避嫌疑故率意言之若此乃者忽防兩廣之命則是前日之言適以爲已地也悚懼何以自容乎某以迂疎之才口耳講說之學耳簿書案牘已非其能而況軍旅之重乎往嵗江西之役實亦僥幸偶成近年以來憂病積集尫羸日甚惟養屙丘園爲鄕裏子弟考訂句讀使知向方庶於保身及物亦稍得效其心力不致爲天地間一蠧此其自處亦旣審矣聖天子方勵精求治而乂有老先生主張國是於上茍有襪綫之長者不於此時出而自效則亦無其所矣老先生往嵗方秉銓軸時有以邊警薦用彭司馬者老先生不可曰彭始成功今或少挫非所以完之矣老先生之愛惜人才而欲成就之也如此至今相傳以爲美談今獨不能以此意而推之某乎懇辭疏上望賜曲成使得茍延喘息俟病痊之後老先生不忍終廢必欲彊使一出則如畱都之散部或南北太常國子之任量其力之可能者使之自效則圖報當有日也不勝恃愛懇瀆幸賜矜察

寄席元山【癸未】

某不孝延禍先子罪逆之深自分無復比數於人仁人君子尙未之知憫念其舊逺使存錄重以多儀號慟拜辱豈勝哀感豈勝哀感伏惟執事長才偉志上追古人進徳勇義罕與儔匹向見鳴寃錄及承所寄道山書院記蓋信道之篤任道之勁海內同志莫敢有望下風者矣何幸何幸不肖方在苦毒中意所欲請者千萬荒迷割裂莫得其端緒使還遽臨疏昏塞不盡所云

答王亹庵中丞【甲申】

往嵗旌節臨越猥防枉顧其時憂病懵懵不及少申欵曲自後林居懶僻成性平生故舊不敢通音問企慕之懷𨿽日以積竟未能一奉起居其爲傾渇如何可言使來逺辱問恵登拜感怍舎親宋孔瞻亦以書來備道執事勤勤下問之盛不肖奚以得此近世士夫之相與類多虛文彌誑而實意衰薄外和中妬狥私敗公是以風俗日惡而世道愈降執事忠信髙明克勤小物長才偉識翹然海內之望而自視欿然逺念不遺若古之君子有而若無以能問於不能者也僕誠喜聞而樂道自顧何徳以承之僕已無所可用於世顧其心痛聖學之不明是以人心陷溺至此思守先聖之遺訓與海內之同志者講求切劘之庶亦少資於後學不徒生於聖明之朝然蔽惑旣久人是其非其能虛心以相聽者鮮矣若執事之徳盛禮恭而與人爲善此誠僕所願效其愚者然又邑裏隔絕無因握手一敍其爲傾渇又如何可言耶𨿽然目擊而道存僕見執事之書旣已知執事之心𨿽在千萬里外當有不言而信者謹以新刻小書二冊奉求教正蓋鄙心之所欲效者亦略具於其中矣便間幸示

與陸淸伯【甲申】

惟幹之事將申而遂沒痛哉寃乎不如是無以明區區罪惡之重至於貽累朋友不如是無以彰諸君之篤於友道痛哉寃乎不有諸君在則其身沒之後將莫知所在矣況有爲之衣衾棺殮者乎是則猶可以見惟幹平日爲善之報於大不幸之中而尙有可幸者存也嗚呼痛哉卽欲爲之一洗自度事勢未能遽脫或必須進京到京日再與諸君商議而行之茍遂歸休終須一舉庶可少泄此痛耳其歸喪一事托王邦相爲之經理倘有不便須僕到京圖之未晚也行李倥傯中未暇悉所欲言千萬心照

與黃誠甫【甲申】

近得宗賢寄示禮疏明甚誠甫之議當無不同矣古之君子恭敬撙節退讓以明禮僕之所望於二兄者則在此而不在彼也果若是以爲斯道之計進於議禮矣先妻不幸於前月奄逝方在悲悼中適陳子文往艸艸布間闊

二【甲申】

別久極渇一語子莘來備道諸公進修亦殊慰大抵吾人習染已久須得朋友相夾持離羣索居卽未免隳惰諸公旣同在畱都當時時講習爲佳也

三【乙酉】

盛價來領手札知有貴恙且喜漸平復矣賤軀自六月暑病然兩目防防兩耳蓬蓬幾成廢人僅存防息旬日前元忠宗賢過此畱數日北去山廬臥病期少謝人事而應接亦多今復歸臥小閣省愆自訟而已聞有鼔枻之興果爾良慰渇望切磋砥礪之益彼此誠不無也

與黃勉之【乙酉】

承欲刻王信伯遺言中間極有獨得之見非余儒所及惜其零落旣久後學莫有傳之者因勉之寄此又知程門有此人也幸甚幸甚中間如論明道伊川處似未免尙有執著然就其所到已甚髙明特逹不在防楊諸公之下矣中間可省略者刪去之爲佳凡刻古人文字要在發明此學惟簡明切實之爲貴若支辭蔓說徒亂人耳目者不傳可也髙明以爲何如

復童克剛【乙酉】

春初枉顧時承以八策見示鄙意甚不爲然旣而思之皆學術不明之故姑且與克剛講學未暇細論防之是非旬日之後學術漸明克剛知見豁然如白日之開雲霧遂翻然悔其初志卽欲焚棄八策以爲自此以後誓不復萌此等好髙務外之念矣當時同志諸友無不嘆服克剛以爲不憚攺過而勇於從善若此人人皆自以爲莫及也盛價逺來忽辱長箋巨冊諄諄懇懇意求刪攺前防將圖復上與臨別丁寧意大相矛盾豈間濶之久切磋無力遂爾迷誤至此耶易曰君子思不出其位若克剛斯舉乃所謂思出其位矣又曰不易乎世不成乎名遁世無悶憂則違之若克剛斯舉是易乎世而成乎名非遁世無悶憂則違之之謂矣克剛向處山林未嘗知有朝廷事體今日羣司之中縉紳士夫之列其間髙明剴切之論經略康濟之謨何所不有如八防中所陳蓋已不知幾十百人幾十百上矣寜復有俟於克剛耶克剛此舉𨿽亦仁人志士之心然夜光之璧無因而投人亦且按劍而怒況此八防者特克剛之敝箒耳亦何保嗇之深而必以投人爲哉若此策遂上亦非獨不見施行且將有指摘非訾之者其爲克剛之累不小小也克剛亦何苦而汲汲於爲是哉八防之中類皆老生常談惟第五防於地方利害頗有相闗然亦不過訴狀之詞一有司聴之足矣而克剛乃以爲致治垂統之一防得無以身家之故遂爲利害所蔽而未暇深思之耶明者一覽如見肺肝但克剛不自知耳昔者顏子在陋巷簞瓢孔子賢之夫陋巷簞瓢豈遂至於人不堪憂其間蓋亦必有患害屈抑常情所不能當如克剛今日之所遭際者矣若其時遂以控之於時君世主屑屑求白於人豈得復謂之賢乎禹稷昌言於朝過門不入以有大臣之責也今克剛居顏子陋巷之地而乃冒任禹稷之憂是宗祝而代庖人之割希不傷手矣冊末授受之說似未端的此則姑畱於此俟後日再講至於八防斷斷不宜復畱遂防同志諸友共付丙丁爲克剛焚此魔障克剛自此但宜收斂精神日以忠信進徳爲務黙而成之不言而信不見是而無悶可也

與鄭啟範侍禦【丁亥】

某愚不自量痛此學之不講而竊有志於發明之自以劣弱思得天下之豪傑相與扶持砥礪庶幾其能有成故每聞海內之髙明特達忠信而剛毅者卽欣慕愛樂不啻骨肉之親以是於吾啟範𨿽未及一面之識而心孚神契已如白首之交者亦數年矣每得封事讀之其間乃有齒及不肖者則又爲之赧顏汗背促蹐不安古之君子恥有其名而無其實吾於啟範惟切磋之是望乃不考其實而過情以譽於朝異時茍有不稱將使啟範爲失言矣如之何而可不肖志𨿽切於求學而質本迂狂疎謬招尢速謗自其所宜近者復聞二三君子以不肖之故相與憤爭力辯於鑠金銷骨之地至於衝鋒冒刃而弗顧僕何以當此哉二三君子之心豈不如靑天白日誰得而瑕滓之者顧僕自反亦何敢自謂無愧則不肖之軀將不免爲輕雲薄霧於二三君子者矣如之何而可病軀懶放日久已成廢人尙可勉彊者惟宜山林之下讀書講學而已兩廣之任斷非所堪已具疏懇辭必不得請恐異日終爲知已之憂也言不能謝惟自鞭策以期無負相知庶以爲報耳

答方叔賢【丁亥】

久不奉狀非敢自外實以憂疾頻仍平生故舊類不敢通問在吾兄誠不當以此例視然廣士之來逰者相踵山中啟處時時聞之簡札虛文似有不必然者吾兄當能亮之也聖主聰明不世出諸公旣防知遇若此安可不一出圖報今日所急惟在培養君徳端其志向於此有立政不足間人不足謫是謂一正君而國定然此非有忠君報國之誠其心斷斷休休者亦只好議論粉飾於其外而已矣僕積衰之餘病廢日甚豈復更堪兵甲驅馳之勞況讒搆未息又可復出而冒爲之乎懇辭疏下望與扶持得具養屙林下稍俟痊復出而圖報非晚也

二【丁亥】

昨見邸報知西樵兀崖皆有舉賢之疏此誠士君子立朝之盛節若干年無此事矣深用嘆服但與名其間卻有一二未曉者此恐鄙人淺陋未能知人之故然此乃天下治亂盛衰所系君子小人進退存亡之機不可以不愼也此事譬之養蠶但雜一爛蠶於其中則一筐好蠶盡爲所壊矣凡薦賢於朝與自已用人又自不同自已用人權度在我故𨿽小人而有才者亦可以器使若以賢才薦之於朝則評品一定便如白黑其間捨短錄長之意若非明言誰復知之小人之才豈無可用如砒硫芒硝皆有攻毒破壅之功但混於參苓耆術之間而進之養生之人萬一用之不精鮮有不誤者矣僕非不樂二公有此盛舉正恐異日或爲此舉之累故輒叨叨當不以爲罪也思田事貴鄕往來人當能道其詳俗諺所謂生事事生此類是矣今其事體旣已壞盡欲以無事處之要已不能只求減省一分則地方亦可減省一分勞攘耳鄙見略具奏內深知大拂喜事者之心然欲殺數千無罪之人以其求一已之功仁者之所不忍也賫奏人去凡百望指示之舟次艸艸未盡鄙懷千萬鑑恕

與黃宗賢【丁亥】

僕多病積衰潮熱痰日甚一日皆吾兄所自知豈復能堪戎馬之役者況讒搆未息而往年江西從義將士至今查勘未已往往廢業傾家身死牢獄言之實爲痛心又何面目見之今若不量可否冒昧輕出非獨精力決不能支極其事勢正如無舵之舟乘飄風而泛海終將何所止泊乎在諸公亦不得不爲多病之人一慮此也懇辭疏下望相扶持終得養屙林下是幸席元山喪已還蜀否前者奠辭想已轉達天不愸遺此痛何極數日間唐生自黃巖歸知宅上安好世恭書來備道佳子弟悉知向方可喜間附知之

二【丁亥】

得書知別後動定且知世事之難爲人情之難測有若此者徒增慨嘆而已朽才病廢百念俱息忽承重寄豈復能堪若懇辭不獲自此將爲知已之憂矣柰何柰何江西功次固不足道但已八年餘矣尙爾查勘未息致使效忠赴義之士廢產失業身死道途縦使江西之功盡出冒濫獨不可比於畱都湖浙之賞乎此事終須一白但今日言之又若有挾而要者柰何柰何木翁旬日間亦且啟行矣此老愼黙簡重當出流輩但精力則向衰若如常崖之論欲使之破常格以用財不顧天下之毀譽榮辱以力主國議則恐勢有所未能盡行耳因論偶及幸自知之東南小蠢特瘡疥之疾羣僚百司各懷讒嫉黨比之心此則腹心之禍大爲可憂者近見二三士夫之論始知前此諸公之心尙未平貼姑待釁耳一二當事之老亦未見有同寅協恭之誠間聞有口從面防者退省其私多若讐仇病廢之人愛莫爲助竊爲諸公危之不知若何而可以善其後此亦不可不早慮也兵部差官還病筆艸艸附此西樵兀崖皆不及別簡望同致意近聞諸公似有徳色傲容者果爾將重失天下善類之心矣相見間可隠言及之

三【丁亥】

近得邸報及親友書聞知石龍之於區區乃無所不用其極若此而西樵兀崖諸公愛厚勤拳亦復有加無已深用悚懼嗟乎今求朝廷之上信其有事君之忠憂世之切當事之勇用心之公若諸公者復何人哉若之何而不足悲也諸公旣爲此一大事出世則其事亦不得不然但於不肖則似猶有溺愛過情者異日恐終不免爲諸公知人之累耳悚懼悚懼思田之事本亦無大緊要只爲從前張皇太過後來遂不可輕易收拾所謂天下本無事在人自擾之耳其略已具奏詞今往一通必得朝廷如奏中所請則地方庶可以圖久安不然反覆未可知也賤軀患咳原自南贛蒸暑中得來今地益南气類感觸咳發益甚恐竟成痼疾不復可藥地方之事茍幸塞責山林田野則惟其宜矣他尙何說哉西樵兀崖家事極爲時輩所擠排殊可駭嘆此亦皆由學術不明近來士夫専以客气相尙凡所毀譽不惟其是惟其多且勝者是附是和是以至此近日來接見者略已一講已覺豁然有省發處自後此等意思亦當漸消除京師近來事體如何君子道長則小人道消疾病旣除則元气亦當自復但欲除疾病而攻治太厲則亦足以耗其元气藥石之施亦不可不以漸也木翁邃老相與如何能不孤海內之望否亦在諸公相與調和此如行舟若把舵不定而東撐西曵亦何以致逺渉險今日之事正須同舟共濟耳賫本人去凡百望指示

四【戊子】

兩廣大勢罷敝已極非得誠於爲國爲民彊力有爲者爲之數年未可以責效也思田之患則幸已平靖其間三五大巢久爲廣西諸賊之根株淵藪者亦已用計剿平就今日久困積寃之民言之亦可謂之太平無事矣病軀咳患日增平生極畏炎暑今又深入炎毒之鄕徧身皆發腫毒旦夕動履且有不能若巡撫官再旬月不至亦只得且爲歸休之圖待罪於南贛之間耳聖天子在上賢公卿在朝眞所謂明良相遇千載一時鄙人世受國恩從大臣之末固非果於忘世者平生亦不喜爲尙節求名之事何忍言歸乎自度病勢非還故土就舊醫決將日甚一日難復療治不得不然耳靜庵東羅見山西樵兀崖諸公聞京中方嚴書禁故不敢奉啟諸公旣當事且當持之以鎭定久逺今一旦名位俱極固非諸公之得已是乃聖天子崇徳任賢更化善治非常之舉諸公當之亦誠無媿但貴不期驕滿不期溢賢者充養有素何俟人言更須警惕朝夕謙虛自居其所以感恩報徳者不必務速效求近功要在誠心實意爲久逺之圖庶不負聖天子今日之舉而亦不負諸公今日之出矣僕於諸公誠有道義骨肉之愛故不覺及此防間幸轉致之

五【戊子】

前賫奏去曾具白區區心事不審已能遂所願否自入廣來精神頓衰𨿽因病患侵淩水土不服要亦中年以後之人其勢亦自然至此以是懷歸之念日切誠恐坐廢日月上無益於國家下無以發明此學竟成虛度此生耳柰何柰何春初思田之議悉防朝廷裁允遂活數萬生靈近者八寨斷藤之役實以一方塗炭旣極不得已而爲救焚之舉乃不意遂獲平靖此非有諸公相與協贊力主於內何由而致是乎書去各致此感謝之私相見時更望一申其懇懇巡撫官久未見推僕非厭外而希內者實欲早還鄕裏耳恐病勢日深歸之不及一生未了心事石龍其能爲我恝然乎身在而後道可皮之不存毛將焉附諸公不敢輒以此意奉告至於西樵當亦能諒於是矣曷亦相與曲成之地方處置數事附進自度已不能了此倘遂允行亦所謂盡心焉耳已舟次伏枕艸艸不盡所懷

答見山冡宰【丁亥】

向賫本人去曾奉短札計已達左右矣朽才病廢寜堪重托懇辭之疏必須朝廷憐準與其他日防顚覆之戮孰若今日以是獲罪乎東南小夷何足以動煩朝廷若此致有今日皆由憤激所成以主上聖明徳威所被指日自將平定但廟堂之上至今未有同寅協恭之風此則殊爲可憂者耳不知諸公竟何以感化而斡旋之大抵讒邪不逺則賢士君子斷不能安其位以有爲於時自昔當事諸公亦豈盡不知進賢而去不肖之爲美顧其平日本無忠君愛國之誠不免阿時附俗以茍目前之譽卒之悅防信讒終於蔽賢病國而已矣來官守催力遣數四始肯還病筆艸艸未盡傾企

與霍兀崖宮端【丁亥】

往嵗曾辱大禮議見示時方在哀疚心善其說而不敢奉復旣而元山亦有示使者必求復書艸艸作答意以所論良是而典禮已成當事者未必能攺言之徒益紛爭不若姑相與講明於下俟信從者眾然後圖之其後議論旣興身居有言不信之地不敢公言於朝然士夫之問及者亦時時爲之辧析期在委曲調停漸求挽復卒亦不能有益也後來賴諸公明目張膽已申其義然如倒倉滌胃積淤宿痰𨿽亦快然一去而病勢亦甚危矣今日急務惟在扶養元气諸公必有回陽奪化之妙矣僕衰病陋劣何足以與於斯耶數年來頻罹疾搆痰潮熱日益尫羸僅存喘息無復人間意矣乃者忽承兩廣之推豈獨任非其才是蓋責以其力之所必不能支將以用之而實以斃之也懇辭疏下望相與扶持曲成使得就醫林下幸而痊復量力圖報尙有時也

答潘直卿【丁亥】

逺承遣問情意藹切兼復奬與過分僕何以得此哉僕何以當此哉媿悚媿悚病廢日久習成懶放𨿽問水尋山漸亦倦興況玆軍旅之役豈其精力所復能堪已具疏懇辭必須得請始可免於後悔不然將不免爲知已之憂矣柰何柰何寜藩之役湖浙及畱都之有功者皆已陞賞獨江西功次今已六七年矣尙爾查勘未息今復欲使之荷戈從役僕將何辭以出號令亦何面目見之賞罰國之大典今乃用之以快恩仇若此僕一人不足惜其如國事何連年久分廢棄此等事不復掛之齒牙今疼痛切身不覺呻吟之發不知畢竟何如而可耳知子文道長尙未至且不作書見時望致意

寄翟石門閣老【戊子】

思田之議悉防裁允遂活一方數萬之生靈近者八寨斷藤之役實以生民塗炭旣極不得已而爲之救焚之舉乃不意遂獲平靖此非有魏公力主於朝則金城之議無因而定非有裴公贊決於內則淮蔡之績何由而成今日之事敢忘其所由來乎賫奏人去輒申感謝之誠並附起居之敬但惟六月䢐徵衝冒瘴疫將士危險頗異他時稍得沾濡亦少慰其勤苦耳處置地方數事附進得防贊允尢爲萬幸舟中伏枕莫旣下懷伏祈鑑亮

寄何燕泉【戊子】

某久臥山中習成懶僻平生故舊音問皆疎遙聞執事養髙歸郴越東楚西何因一話煙水之涯徒切瞻望而已去嵗復以兵革之役扶病彊出殊乖始願正如野麋入市投足揺首皆成駭觸忽枉箋敎兼辱佳章捧誦灑然蓋安石東山之髙靖節柴桑之興執事兼而有之矣仰嘆可知地方事茍幸平靖伏枕已逾月旬日後亦且具疏乞還果遂所圖𨿽不獲握手林泉然郴嶺之下稽山之麓聊復同此悠悠之懷也使來值湖兵正還兼有計處地方之奏冗冗乃爾久稽又未能細請臨紙惘然伏冀照亮不具

王文成全書卷二十一

欽定四庫全書

王文成全書卷二十二

明王守仁撰外集四【序】

羅履素詩集序【壬戌】

履素先生詩一帙爲篇二百有奇浙大參羅公某以授陽明子某而告之曰是吾祖之作也今詩文之傳皆其崇髙顯赫者也吾祖隠於艸野其所存要無愧於古人然世未有知之者而所爲詩文又皆淪落止是某將梓而傳焉懼人之以我爲僣也吾子以爲奚若某曰無傷也孝子仁孫之於其父祖𨿽其服玩嗜好之微猶將謹守而弗忍廢況乎詩文其精神心術之所寓有足以發聞於後者哉夫先祖有美而弗傳是弗仁也夫孰得而議之蓋昔者夫子之取於詩也非必其皆有聞於天下彰彰然明著者而後取之滄浪之歌采之孺子萍實之謡得諸兒童夫固若是其寛博也然至於今其傳者不過數語而止則亦豈必其多之貴哉今詩文之傳則誠富矣使有刪述者而去取之其合於道也能幾履素之作吾誠不足以知之顧亦豈無一言之合於道乎夫有一言之合於道是其於世也亦有一言之訓矣又況其不止於是也而又奚爲其不可以傳哉吾觀大參公之治吾浙寛而不縦仁而有勇溫文蘊借居然稠眾之中固疑其先必有以開之者乃今觀履素之作而後知其所從來者之逺也世之君子茍未知大參公之所自吾請觀於履素之作茍未知履素之賢吾請觀於大參公之賢無疑矣然則是集也固羅氏之文獻系焉其又可以無傳乎哉大參公起拜曰某固將以爲羅氏之書也請遂以吾子之言序之大參公名鑑字某由進士累今官有厚徳長才向用未艾大參之父某亦起家進士而以文學政事顯羅氏之文獻於此益爲有證云

兩浙觀風詩序【壬戌】

兩浙觀風詩者浙之士夫爲僉憲陳公而作也古者天子巡狩而至諸侯之國則命太師陳詩以觀民風其後巡狩廢而陳詩亡春秋之時列國之君大夫相與盟會問遣猶各賦詩以言已志而相祝頌今觀風之作蓋亦祝頌意也王者之巡狩不獨陳詩觀風而已其始至方嶽之下則望秩於山川朝見玆土之諸侯同律曆禮樂制度衣服納價以觀民之好惡就見百年者而問得失賞有功罰有罪蓋所以布王政而興治功其事亦大矣哉漢之直指循行唐宋之觀察防訪采訪之屬及今之按察𨿽皆謂之觀風而其實代天子以行巡狩之事故觀風王者事也陳公起家名進士自秋官郎擢僉浙臬執操縦予奪生死榮辱之柄而代天子觀風於一方其亦榮且重哉吁亦難矣公之始至吾浙適嵗之旱民不聊生饑者仰而待哺懸者呼而望解病者呻郁者怨不得其平者鳴弱者彊者蹶者囓者梗而孽者狡而竊者乘間投隙沓至而環起當是之時而公無以處之吾見其危且殆也賴公之才明知神武不震不激撫柔摩剔以克有濟期月之間而饑者飽懸者解呻者歌怨者樂不平者申蹶者起囓者馴孽者順竊者靖滌蕩剖刷而率以無事於是乎修廢舉墜問民之疾苦而休息之勞農勸學以興教化然後上會稽登天姥入雁蕩陟金娥覽觀江山之形勝嘅然太息弔子胥之忠誼禮嚴光之髙節希遐躅於隆龎挹流風於彷佛固亦大丈夫得志行道之一樂哉然公之始其憂民之憂也亦旣無所不至矣公惟憂民之憂是以民亦樂公之樂而相與懽欣鼔舞以頌公徳然則今日觀風之作豈獨見吾人之厚公抑以見公之厚於吾人也𨿽然公之憂民之憂其恵澤則旣無日而可忘矣民之樂公之樂其愛慕亦旣與日而俱深矣以公之才器天子其能久容於外乎則公固有時而去也然則其可樂者能幾而可憂者終誰任之則夫今日觀風之作又不徒以頌公之厚於吾人將遂因公而致望於繼公者亦如公焉則公𨿽去而所以憂其民者尙亦永有所托而因以不墜也

山東鄕試錄序【甲子】

山東古齊魯宋衛之地而吾夫子之鄕也嘗讀夫子家語其門人髙弟大扺皆出於齊魯宋衛之國固願一至其地以觀其山川之靈秀奇特將必有如古人者生其間而吾無従得之也今年爲治甲子天下當復大比山東巡按監察禦史陸偁輩以禮與幣來請守仁爲考試官故事司考校者惟務得人初不限以職任其後三四十年來始皆一用學職遂致應名取具事歸外簾而糊名易書之意防自頃言者頗以爲不便大臣上其議天子曰然其如故事於是聘禮考校盡如國初之舊而守仁得以部屬來典試事於玆土𨿽非其人寜不自慶其遭際又況夫子之鄕固其平日所願一至焉者而乃得以盡觀其所謂賢士者之文而考校之豈非平生之大幸歟𨿽然亦竊有大懼焉夫委重於考校將以求才也求才而心有不盡是不忠也心之盡矣而眞才之弗得是弗明也不忠之責吾知盡吾心爾矣不明之罪吾終且柰何哉蓋昔者夫子之時及門之士嘗三千矣身通六藝者七十餘人其尢卓然而顯者徳行言語則有顏閔予賜之徒政事文學則有由求防夏之屬今所取士其始拔自提學副使陳某者蓋三千有奇而得千有四百旣而試之得七十有五人焉嗚呼是三千有奇者其皆夫子鄕人之後進而獲防於門墻者乎是七十有五人者其皆身通六藝者乎夫今之山東猶古之山東也𨿽今之不逮於古顧亦寜無一二人如昔賢者而今之所取茍不與焉豈非司考校者不明之罪歟𨿽然某於諸士亦願有言者夫有其人而弗取是誠司考校者不明之罪矣司考校者以是求之以是取之而諸士之中茍無其人焉以應其求以不負其所取是亦諸士者之恥也𨿽然予豈敢謂果無其人哉夫子嘗曰魯無君子者斯焉取斯顏淵曰舜何人也予何人也有爲者亦若是夫爲夫子之鄕人茍未能如昔人焉而不恥不若又不知所以自勉是自暴自棄也其名曰不肖夫不肖之與不明其相去何逺乎然則司考校者之與諸士亦均有責焉耳矣嗟夫司考校者之責自今不能以無懼而不可以有爲矣若夫諸士之責其不能者猶可以自勉而又懼其或以自畫也諸士無亦曰吾其朂哉無使司考校者終不免於不明也斯無媿於是舉無媿於夫子之鄕人也矣是舉也某某同事於考校而禦史偁實司監臨某某司提調某某司監試某某某又相與翊贊防範於外皆與有勞焉不可以不書自餘百執事則已具列於錄矣

气圖序【戊辰】

天地一元之運爲十二萬九千六百年分而爲十二防會分而爲三十運運分而爲十二世世分而爲三十年年分而爲十二月月分而爲二气气分而爲三分爲五日日分爲十二時積四千三百二十時三百六十日而爲七十二會者元之也世者運之也月者嵗之也气者月之也天地之運日月之明寒暑之代謝气化人物之生息終始盡於此矣月證於月者也气證於气者也證於者也若孟春之月其气爲立春爲雨水其爲東風解凍爲蟄虫始振爲魚負冰獺祭魚之類月令諸書可考也气之運行𨿽出於天時而實有闗於人事是以古之君臣必謹修其政令以奉若夫天道致察乎气運以警惕夫人爲故至治之世天無疾風盲雨之愆而地無昆虫艸木之孽孔子之作春秋也大雨震電大雨雪則書大水則書無冰則書無麥苖則書多麋則書蜚雨螽蝝生則書六鷁退飛則書隕霜不殺艸李梅實則書春無冰則書鸜鵒來巢則書凡以見气之愆變失常而世道之興衰治亂人事之污隆得失皆於是乎有證焉所以示世之君臣者恐懼修省之道也大總兵懷柔伯施公命繪工爲七十二圖遣使以幣走龍場屬守仁敍一言於其間守仁謂使者曰此公臨政之本也善端之發也戒心之萌也使者曰何以知之守仁曰人之情必有所不敢忽也而後著於其念必有所不敢忘也而後存於其心著於其念存於其心而後見之於顏色言論志之於弓矢幾杖盤盂劍席繪之於圖畫而日省之於其心是故思馳騁者愛觀夫射獵逰田之物甘逸樂者喜親夫博局燕飲之具公之見於圖繪者不於彼而於此吾是以知其爲善端之發也吾是以知其爲戒心之萌也其殆警惕夫人爲而謹修其政令也歟其殆致察乎气運而奉若夫天道也歟夫警惕者萬善之本而眾美之基也公克念於是其可以爲賢乎由是因人事以達於天道因一月之以觀夫世運會元以探萬物之幽賾而窮天地之始終皆於是乎始吾是以喜聞而樂道之爲之敍而不辭也

送毛憲副致仕歸桐江書院序【戊辰】

正徳己巳夏四月貴州按察司副使毛公承上之命得致其仕而歸先是公嘗卜桐江書院於子陵釣臺之側者幾年矣至是將歸老焉謂其志之始獲遂也甚喜而同僚之良惜公之去乃相與咨嗟不忍集而餞之南門之外酒旣行有起而言於公者曰君子之道出與處而已其出也有所爲其處也有所樂公始以名進士從政南部理繁治劇頎然已有公輔之望及爲方面於雲貴之間者十餘年內釐其軍民外撫諸戎蠻夷政務舉而徳威著𨿽或以是召嫉取謗而名稱亦用是益顯建立暴於天下斯不謂之有所爲乎今玆之歸脫屣聲利垂竿讀書樂泉石之淸幽就煙霞而屏迹寵辱無所與而世累無所加斯不謂之有所樂乎公於出處之際其亦無憾焉耳已公起拜謝復有言者曰𨿽然公之出而仕也太夫人老矣先大夫忠襄公又遺未盡之志欲仕則違其母欲養則違其父不得已權二者之輕重出而自奮於功業人徒見公之憂勞爲國而忘其家不知凡以成忠襄之志而未嘗一日不在於太夫人之養也今而歸告成於忠襄之廟拜太夫人於膝下旦夕承懽伸色養之孝公之願遂矣而其勞國勤民拳拳不舎之念又何能釋然而忘之則公𨿽欲一日遂歸休之樂蓋亦有所未能也公復起拜謝又有言者曰𨿽然君子之道用之則行舎之則藏用之而不行者往而不返者也舎之而不蔵者溺而不止者也公之用也旣有以行之其舎之也有弗能蔵者乎吾未見夫有其用而無其體者也公又起拜遂行陽明山人聞其言而論之曰始之言道其事也而未及於其心次之言者得公之心矣而未盡於道終之言者盡於道矣不可以有加矣斯公之所允蹈者乎諸大夫皆曰然子盍書之以贈從者

恩壽雙慶詩後序【戊辰】

正徳丙寅丹徒沙隠王公壽七十配孺人嚴六十有九其年天子以厥子侍禦君貴封公監察禦史配爲孺人在朝之彥咸爲歌詩侈上之徳以祝公壽美侍禦君之賢又明年侍禦君奉命巡按貴陽以王事之靡盬將厥父母之弗遑也載是冊以俱每陟屺岵望飛雲徘徊瞻戀喟然而興嘆黯然而長思輒取是冊而披之而微諷之而長歌詠嘆之以舒其懷見其志𨿽身在萬里固若稱觴膝下聞詩禮而趨於庭也大夫士之有事於貴陽者自都憲王公而下復相與歌而和之聨爲巨帙屬守仁敍於其後夫孝子之於親固有不必捧觴戱彩以爲壽不必柔滑防甘以爲養不必起居奔走扶攜以爲勞者非子之心謂不必如是也子之心願如是而親以爲不必如是必如彼而後吾之心始樂也子必爲是不爲彼以拂其情而曰吾以爲孝其得爲養志乎孝莫大乎養志親之願於其子者曰乃徳逺乃猶嘻嘻旦夕孰與名垂簡冊以顯我於無盡飲食口體孰與澤被生民以張我之能施服勞奔走孰與比迹夔臯以明我之能教非必親之願於其子者咸若是也親以是願其子而子弗能焉弗可得而願也子能之而親弗以願其子焉弗可得而能也以是願其子者賢父母也以是承於其父母者賢子也二者恆百不一遇焉其庸可冀乎侍禦君之在朝則忠愛達於上其巡按於玆也則徳威敷於下凡其宣布恩恵摩赤子起其疾而乳哺之者孰非公與孺人之慈凡其懾大姦使不得肆祛大獘使不復作爬梳調服撫諸夷而納之夏以免天子一方之顧慮者孰非侍禦君之孝而凡若此者亦孰非侍禦君之所以壽於公與孺人之壽哉公孺人之賢靳太史之序詳矣其所以修其身教其家誠可謂有是父有是子是詩之作不爲虛與防故爲序之云爾

重刻文章軌範序【戊辰】

宋謝枋得氏取古文之有資於場屋者自漢迄宋凡六十有九篇標掲其篇章句字之法名之曰文章軌範蓋古文之奧不止於是是獨爲舉業者設耳世之學者傳習已久而貴陽之士獨未之多見侍禦王君汝楫於按歷之暇手錄其所記憶求善本而校是之謀諸方伯郭公輩相與捐俸廩之資鋟之梓將以嘉恵貴陽之士曰枋得爲宋忠臣固以舉業進者是吾微有訓焉屬守仁敍一言於簡首夫自百家之言興而後有六經自舉業之習起而後有所謂古文古文之去六經逺矣由古文而舉業又加逺焉士君子有志聖賢之學而專求之於舉業何啻千里然中世以是取士士𨿽有聖賢之學堯舜其君之志不以是進終不大行於天下蓋士之始相見也必以贄故舉業者士君子求見於君之羔雉耳羔雉之弗飾是謂無禮無禮無所庸於交際矣故夫求工於舉業而不事於古作弗可工也弗工於舉業而求於幸進是僞飾羔雉以罔其君也𨿽然羔雉飾矣而無恭敬之實焉其如羔雉何哉是故飾羔雉者非以求媚於主致吾誠焉耳工舉業者非以要利於君致吾誠焉耳世徒見夫由科第而進者類多狥私媒利無事君之實而遂歸咎於舉業不知方其業舉之時惟欲釣聲利弋身家之腴以茍一旦之得而初未嘗有其誠也鄒孟氏曰恭敬者幣之未將者也伊川曰自灑掃應對可以至聖人夫知恭敬之實在於飾羔雉之前則知堯舜其君之心不在於習舉業之後矣知灑掃應對之可以進於聖人則知舉業之可以達於伊傅周召矣吾懼貴陽之士謂二公之爲是舉徒以資其希祿之筌蹄也則二公之志荒矣於是乎言

五經臆說序【戊辰】

得魚而忘筌醪盡而糟粕棄之魚醪之未得而曰是筌與糟粕也魚與醪終不可得矣五經聖人之學具焉然自其已聞者而言之其於道也亦筌與糟粕耳竊嘗怪夫世之儒者求魚於筌而謂糟粕之爲醪也夫謂糟粕之爲醪猶近也糟粕之中而醪存求魚於筌則筌與魚逺矣龍場居南夷萬山中書卷不可攜日坐石穴黙記舊所讀書而錄之意有所得輒爲之訓釋期有七月而五經之防略徧名之曰臆說蓋不必盡合於先賢聊寫其胸臆之見而因以娛情養性焉耳則吾之爲是固又忘魚而釣寄興於麯蘗而非誠防於味者矣嗚呼觀吾之說而不得其心以爲是亦筌與糟粕也從而求魚與醪焉則失之矣夫說凡四十六卷經各十而禮之說尙多缺僅六卷云

潘氏四封錄序【辛未】

歙潘氏之仕於朝者戶部主事君選大理寺副君珎戶部員外君旦南大理評事君鑑凡四人正徳五年冬珎旦以上三載最選鑑以兩宮徽號旬月之間皆得推恩封其親如其官焉於是敍八制爲錄侈上之賜以光其族裔而來謂某曰徳下寵浮若之何其可請一言以永我潘氏某曰一族而四顯來者相望也其盛哉夫一月之間而均被榮渥則又何難也蓋吾聞之大山之木千仞而四幹垂而四峯之巓飛鳥之鳴聲不相及也春气至而四榦之杪花葉若一則其所出之根同有不期致焉潘氏之在婺聞望自宋元而來其培本則厚四子者固亦潘氏之四榦矣是惟否塞閉晦茍際明期而諧景會其軒竦條達孰禦則夫寵命之沾曁不約而同也其又足異哉𨿽然木之生風霆之鼔舞炎暑之酷烈陰寒冰雪之嚴沍剝落俾堅其質而完其气非獨雨露之沾濡生成之也夫恩寵爵祿雨露也號令宣播風霆也法度政事之苛宻煩困炎暑也時之險阨患難顚沛陰寒冰雪之嚴沍剝落也何莫而非生成四子蓋亦略嘗歷之其材中楹柱而任梁棟矣吾願潘氏之益培其根也四子拜而起曰吾其益培之以忠孝乎漑之以誠敬乎植之以義而防之以禮乎某曰然則潘氏之軒竦條達其益無窮爾已矣某不爲應酬詩文餘四年矣寺副君之爲曁陽也予嘗許之文未及爲而有南北之別今玆復見於京師而以是責償焉故不得而辭也

送章達徳歸東雁序【辛未】

章達徳將歸東雁石龍山人爲之請於是甘泉子托以考槃陽明子爲之賦衡門客有在坐者啞然曰異哉二夫子之言吾不能知之夫閟爾形無揺爾精也其可矣今玆將惟職業之弗遑而顧雁蕩之懷乎彼章子者雁蕩之產矣則又可以居而弗居依依於京師者數年而未返是二者交相慕乎其外也夫茍防心恬淡而棲神於流俗塵囂之外環堵之間其無屏霞天柱乎雁蕩又奚必造而後至不然托蹤泉石而利祿羾其中𨿽廬常云之頂其得而居諸於是陽明子仰而喟俯而黙卒無以應之也志其言以遺章子曰客見吾機權焉行矣子毋忘客之言亦無以客之言而忘甘泉子之托

壽湯雲谷序【甲戌】

治壬戌春某西尋句曲與丹陽湯雲谷偕當是時雲谷方爲行人畱意神仙之學爲予談呼吸屈伸之術凝神化气之道蓋無所不至及與之登三茅之巓下探葉陽休玊宸感陶隠君之遺迹慨嘆穢濁飄然有脫屣人間之志予時皆未之許也雲谷意不然之曰子豈有見於吾乎予曰然子之眉間然猶有怛世之色是道也遲之十年庶幾矣雲谷曰子見吾之貌而吾信吾之心旣別雲谷尋入爲給事中又遷爲右給事殫心職務驅逐瘁勞竟以直道抵權姦斥外而予亦以言事得罪奔走謫鄕不相見者十餘年至是正徳癸酉某月予自吏部徙官南太僕再過丹陽而雲谷已家居三年矣訪之迎謂予曰尙憶眉間之說乎吾信吾之心而不若子之見吾貌何也今果十年而始出於泥塗是則信矣然謂吾之庶幾也則貌益衰年益逝去道益逺獨是若未之盡然耳予曰乃今則幾矣今吾又聞子之言見子之貌矣又見子之廬矣又見子之鄕人矣雲谷曰異哉言貌旣逺矣廬與鄕人亦可以見我乎曰古之有道之士外槁而中澤處隘而心廣累釋而無所撓其精機忘而無所忤於俗是故其色愉愉其居於於其所遭若淸風之披物而莫知其所從往也今子之步徐發攺而貌若益憊然而其精藏矣言下意懇而气若益衰然而其神守矣室廬無所增益於舊而志意擴然其累釋矣鄕之人相忘於賢愚貴賤且以爲慈母且以爲嬰兒其機忘矣夫精藏則太和流神守則天光發累釋則怡愉而靜機忘則心純而一四者道之證也夫道無在而神無方安常處順其至矣而又何人間之脫屣乎雲谷曰有是哉吾信吾之心乃不若子之見吾廬與吾鄕人也於是雲谷年七十矣是月值其懸弧鄕人方謀所以祝壽者聞予至皆來請言予曰嘻子之鄕先生旣幾於道而尙以壽爲賀乎夫壽不足以爲子之鄕先生賀子之鄕而有有道之士若子之鄕先生者使爾鄕人之子弟皆有所矜式視效出而事君則師其道以用世入而家居則師其道以善身若射之有的各中乃所向則是先生之壽乃於爾鄕之人復有足賀也已明年二月予再官鴻臚而鄕之人復以書來請遂追書之

文山別集序【甲戌】

文山別集者宋丞相文山先生自述其勤王之所經歷後人因而采集之以成者也其間所值險阻艱難顚沛萬狀非先生之述固無從而盡知者先生忠節蓋宇宙皆於是而有據後之人因詞考迹感先生之大義油然興起其忠君愛國之心固有然泣下裂眥扼腕思喪元首之無地者是集之有益於臣道豈小小哉古之君子之忠於其君求盡吾心焉以自慊而已亦豈屑屑言之以蘄知於世然而仁人之心忠於其君亦欲夫人之忠於其君也忠於其君則盡心焉已欲夫人忠於其君而思以吾之忠於其君者啟其良心固有人弗及知之者非自言之何由以及人乎斯先生之所爲自述將以教世之忠也當其時仗節死義之士無不備載亦因是以有傳是又與人爲善者也是集也在先生之自盡若嫌於蘄世之知以先生之教人則吾惟恐其知之不盡也在先生之自盡若可以無傳以先生之與人爲善則吾惟恐其傳之不逺也先生之裔孫今太僕少卿公宗巖復刻是集而屬某爲之序某之爲廬陵也公之族弟某嘗以序請玆故不可得而辭嗚呼當顚沛之心而不忘乎與人爲善者節之裕也致自盡之心而欲人同歸於善者忠之推也不以蘄知爲嫌而行其教人之誠者仁之篤也象賢崇徳以章其先世之美之謂孝明訓述事以廣其及人之教之謂義吾於是集之序無愧辭耳矣

金壇縣誌序【乙亥】

麻城劉君天和之尹金壇也三月而政成考邑之故而創志焉曰於乎艱哉吾欲觀風气之所宜民俗之所向而無所證也以諏於鄕老有遺聽焉吾欲觀往昔之得失民俗之急緩弛張先後之無所稽也以詢於閭野有遁情焉吾欲觀山川之條理疆域之所際道路井邑之往來聚散制其經適其變而無所裁也則以之辟荒穢入林麓有遺歷焉亦惟文獻之未足也而爾已矣嗚呼古君子之忠也舊政以告於新尹吾何以盡吾心哉夫政有時而或息焉告有時而或窮焉書之冊而世守之斯其爲告也不亦逺乎志成使來請序吾觀之秩然其有倫也錯然其有章也天也物之祖也地也物之妣也故先之以天文而次之以地理地必有所產故次之以食貨物產而事興故次之以官政政行而齊之以禮則教立故次之以學校學以興賢故次之以選舉賢興而後才可論也故次之以人物人物必有所居故次之以宮室居必有所事事窮則變變則通故次之以雜誌終焉嗚呼此豈獨以志其邑之故君子可以觀政矣夫經之天文所以立其本也紀之地理所以順其利也防之食貨所以遂其養也綜之官政所以均其施也節之典禮所以成其俗也達之學校所以新其徳也作之選舉所以用其才也考之人物所以辧其等也修之宮室所以安其居也通之雜誌所以盡其變也故本立而天道可睹矣利順而地道可因矣養遂而民生可厚矣施均而民政可平矣俗成而民志可立矣徳新而民性可復矣才用等辧而民治可久矣居安盡變而民義不匱矣修此十者以治達之邦國天下可也而況於邑乎故曰君子可以觀政矣

送南元善入覲序【乙酉】

渭南南侯之守越也越之敝數十年矣巨姦元憝窟據根盤良牧相尋未之能去政積事隳俗因隳靡至是乃斬然翦剔而一新之惡貪殘禁不得行而狡僞淫侈防惰茍安之徒亦皆拂戾失常有所不便相與斐斐緝緝搆讒騰誹城狐社鼠之姦又從而黨比翕張之謗遂大行士夫之爲元善危者沮之曰謗甚矣盍已諸元善如不聞也而持之彌堅行之彌決且曰民亦非無是非之心而蔽昧若是固學之不講而教之不明也吾寧無責而獨以咎歸於民則日至學宮進諸生而作之以聖賢之志啟之以身心之學士亦蔽於習染閧然疑怪以駭曰是迂闊之談將廢吾事則又相與斐斐緝緝訾毀而詆議之士夫之爲元善危者沮之曰民之謗若火之始炎士又從而膏之孰能以無燼乎盍遂已諸元善如不聞也而持之彌堅行之彌決則又緝稽山書院萃其秀穎而日與之諄諄焉亹亹焉越月逾時誠感而意孚三學洎各邑之士亦漸以動日有所覺而月有所悟矣於是爭相奮曰吾乃今知聖賢之必可爲矣非侯之至吾其已夫侯眞吾師也於是民之謗者亦漸消沮其始猶曰侯之於我利害半我之於侯恩愛半至是恵洽澤流而政益便相與悔曰吾始不知侯之愛我也而反以爲殃我也吾始不知侯之拯我也而反以爲勞我也我其無人之心乎侯眞吾之嚴父也慈母也於是侯且入覲百姓皇皇請畱不得相與謀之多士曰吾去慈母吾將安哺乎嚴父吾去吾將安恃乎士曰吁嗟維父與母則生爾身維侯我師實生我心吾寜可以一日而無吾師之臨乎則相與假重於陽明子而乞畱焉陽明子曰三年之覲大典也侯焉可畱乎𨿽然此在爾士爾民之心夫承志而無違子之善養也離師友而不背弟子之善學也不然𨿽居膝下而侍幾杖猶爲不善養而操戈入室者也奚必以畱侯爲哉眾皆黙然良久曰公之言是也相顧逡巡而退明日復師生相率而來請曰無以輸吾之情願以公言致之於侯庶侯之遄其來旋而有以速諸生之化慰吾民之延頸也

送聞人邦允序

聞人言邦允者陽明子之表弟也將之官閩之嵢峽而請言陽明子謂之曰重矣勿以進非科第而自輕榮矣勿以官卑而自慢夫進非科第則人之待之也易以輕從而自輕者有矣官卑則人之待之也易以慢從而自慢者有矣夫科第以致身而恃以爲暴是厲階也髙位以行道而遽以媒利是盜資也於吾何有哉吾所謂重吾有良貴焉耳非矜與敖之謂也吾所謂榮吾職易舉焉耳非顯與耀之謂也夫以良貴爲重舉職爲榮則夫人之輕與慢之也亦於吾何有哉行矣吾何言

送別省吾林都憲序【戊子】

嘉靖丁亥冬守仁奉命視師思田省吾林君以廣西右轄實與有司旣思田來格謀所以緝綏之道咸以爲非得寛厚仁恕徳威素爲諸夷所信服者父臨而母鞠之殆未可以彊力詭計劫制於一時而能久於無變者也則莫有逾於省吾者遂以省吾之名上請乞加憲職委之重權以畱撫於玆土蓋一年二年而化洽心革朝廷永可以無一方顧也乎則又以爲聖天子方側席勵精求卓越之才須更化善治則如省吾之成徳夙望大臣且交章論薦或者請未及上而先已有隆委峻擢恐未肯爲區區兩府之遺黎淹嵗月而借之以重也疏去未逾月而巡撫鄖陽之命果下矣當是時八寨之猺積禍千里且數十年方議進兵討罪省吾將率思田報效之民以先之報聞眾咸爲省吾賀且謂得免兵革驅馳之勞也省吾曰不然當事而中輟之仁者忍之乎遇難而茍避之義者爲之乎吾旣身任其責幸有攺命而亟去之以違吾心吾能如是哉遂弗停驅而往冒暑雨犯瘴毒乘危破險竟成八寨之伐而出嗟乎今世士夫計逐功名甚於市井刀錐之較稍有患害可相連及輒設機阱立黨援以巧脫幸免一不遂其私瞠目攘臂以相抵捍鉤摘公然爲之曾不以爲恥而人亦莫有非之者蓋士風之衰薄至於此而亦極矣而省吾所存獨與時俗相反若是古所謂托孤寄命臨大節而不可奪者省吾有焉正徳初某以武選郎詆逆瑾逮錦衣獄而省吾亦以大理評觸時諱在系相與講易於桎梏之間者彌月蓋晝夜不怠忘其身之爲拘囚也至是別已餘二十年而始復會於此省吾貌益充气益粹議論益平實而其孜孜講學之心則固如昔加懇切焉公事之餘相與訂舊聞而考新得予自近年偶有見於良知之學遂具以告於省吾而省吾聞之沛然若決江河可謂平生之一快無負於二十年之別也矣今夫天下之不治由於士風之衰薄而士風之衰薄由於學術之不明學術之不明由於無豪傑之士者爲之倡焉耳省吾忠信仁厚之質得之於天者旣與人殊而其好學之心又能老而不倦若此其徳之日以新而業之日以廣也何疑乎自此而明學術變士風以成天下治將不自省吾爲之倡也乎於省吾之別庸書此以致切劘之意若夫期望於聲位之間而系情於去畱之際是奚足爲省吾道之哉

王文成全書卷二十二

欽定四庫全書

王文成全書卷二十三

明王守仁撰外集五【記】

興國守胡孟登生像記【壬戌】

治十年胡公孟登以地官副郎謫貳興國越三年擢知州事公旣久於其治乃姦鋤利植而民以大和又明年壬戌擢浙江按察司僉事以去民旣畱公不可則相率祀公之像以報公徳而學宮之左有疊山祠以祀宋臣謝枋得者舊矣其士曰合祀公像於是嗚呼吾州違前元之亂以入於皇朝𨿽文風稍振而陋習未除士之登名科甲以顯於四方者相望如晨天之星數不能以一二蓋至於今遂茫然絕響者凡幾科矣自公之來斬山斥地以恢學宮洗垢磨鈍以新士習然後人知惇禮興樂而文采蔚然於湖湘之間薦於鄕者一嵗而三人蓋夫子之道大明於興國實自公始公之徳恵固無庸言而化民成俗於是爲大祀公於此其宜哉民曰不可其爲公別立一廟公之未來也吾民外苦於盜賊內殘於苛政濱湖之民死於魚課者數千餘家自公之至而盜不敢履興國之界民違猛虎魚鼈之患而始釋戈而安寢歌呼相慰以嬉於里巷公之恵澤吾獨不能出諸口耳嗚呼公有大造於吾民乃不能別立一廟而使並食於謝公於吾心有未足也士曰不然公與謝公皆以遷謫而至吾州謝公以文章節義爲宋忠臣而公之气槪風聲寔相輝映祀公於此所以見公之庇吾民者不獨以其政事而吾民之所以懷公於不忘者又有在於長養恩卹之外也其於尊嚴崇重不滋爲大乎於是其民相顧喜曰果如是我亦無所憾矣然其誰紀諸石以傳之士曰公之經歷四方也久矣四方之人其聞公之賢亦旣有年矣然而屢讒嫉而未暢厥猷意亦知公之深者難也公嘗令於余姚以吾人之知公則其人宜於公爲悉乃走幣數千里而來請於某且告之故某曰是姚人之願不獨興國也公之去吾姚已二十餘年民之思公如其始去每有自公而來者必相與環聚問公之起居飲食及其履歷之險夷丰采壯觀貎須髮之蒼白否退則相傳告以爲欣戚以吾姚之思公知興國之爲是舉亦其情之有不得已也然公之始去吾姚旣嘗有去思之碑以紀公徳今不可以重復其說而興國之績吾𨿽聞之甚詳然於其民爲逺𨿽極意揄揚之恐亦未足以當其心也姑述其請記之辭而詩以系之公諱瀛河南之羅山人有文武長才而方向於用詩曰於維胡公允毅孔直維直不撓以來興國惟此興國實荒有年自公之來辟爲良田防乘於垣死課於澤公曰吁嗟玆惟予讁勤爾桑禾謹爾室家嵗丰時和民謡以歌乃築泮宮教以禮讓誦詩書溢於里巷庶民諄諄庶士彬彬公亦欣欣曰惟家人惟公我父惟公我母自公之去奪我恃怙維公之政不専於寛雨暘維若時其燠寒維公文武亦周於藝射禦工力展也不器我拜公像從我父兄率我子弟集於泮宮父兄相謂毋爾敢望天子用公訓於四方

新建預備倉記【癸亥】

倉廩以儲國用而民之不給亦於是乎取故三代之時上之人不必其盡輸之官府下之人不必其盡藏於私室後世若常平義倉蓋猶有所以爲民者而先王之意亦旣衰矣及其大獘而倉廩之蓄遂邈然與民無復相關其遇防荒水旱民餓莩相枕藉茍上無賑貸之令𨿽良有司亦坐守鍵閉不敢發升合以拯其下民之視其官廩如仇人之壘無以事其刃爲也嗚呼倉廩之設豈固如是也哉紹興之倉目如坻大有之屬凡三四區中所積亦不下數十萬然而民之饑餒稍不稔卽無免焉嵗癸亥春融風日作星火宵隕太守佟公曰是旱徴也不可以無備旣命民間積谷謹藏則復鳩工度地得舊太積庫地於郡治之東而建以爲預備倉於是四月不雨至於八月農工大壞比室磬懸民陸走數百里轉嘉湖之粟以自療市火間作貿遷無所居公帥僚吏徧禱於山川社稷乃八月已酉大雨洽旬禾槁復穎民始有十一之望漸用蘓息公曰嗚呼予所建今玆之旱𨿽誠無補於後患其將有裨乃益遂厥營九月丁夘工畢凡爲廩三面廿有六楹約受谷十萬幾千斛前爲防事以司出納而以其無事時則凡賔客部使之往來而無所寓者又皆可以館之於是極南阻民居限以髙垣東折爲門出之大衢並門爲屋廿有八楹自南亙北以居商旅之貿遷者而月取其值以實廩粟又於其間區畫而綜理之蓋積三嵗而可以有一年之備矣二守錢君謂其僚曰公之是舉其恵於民豈有窮乎夫後之民食公之徳而弗知其所自是吾儕無以贊公於今日而又以泯其績於後也於是相率來屬某以記某曰唯唯夫閔災而卹患庇民之仁也未患而預防先事之知也已患而不怠臨事之勇也創今以圖後敷徳之誠也行一事而四善備焉是而可以無紀也乎某𨿽不文也願與執筆而從事

平山書院記【癸亥】

平山在酆陵之北三里今杭郡守楊君溫甫蚤嵗嘗讀書其下酆人之舉進士者自溫甫之父僉憲公始而溫甫承之溫甫旣貴建以爲書院曰使吾鄕之秀與吾楊氏之子弟誦讀其間翹翹焉相繼而興以無亡吾先君之澤於是其鄕多文士而溫甫之子晉復學成有器識將紹溫甫而起蓋書院爲有力焉溫甫始爲秋官郎予時實爲僚佐相懷甚得也溫甫時時爲予言平山之勝聳秀奇特比於峩嵋望之巖厲壁削若無所容而其上乃寛衍平博有老氏宮焉殿閣魁傑偉麗聞於天下俯覽大江煙雲杳靄暇輒從朋儕往逰其間鳴湍絕壑拂云千仞之木陰翳虧蔽書院當其麓其髙可以眺其邃可以隠其芳可以采其淸可以濯其幽可以棲吾因而望之以含逺之樓蟄之以寒香之塢掲之以秋芳之亭澄之以洗月之池息之以棲雲之窩四時交變風雪晦暝之朝花月澄芬之夕光景超忽千態萬狀而吾誦讀於其間蓋防然與世相忘若將終身焉而不知其他也今吾汩沒於簿書案牘思平山之勝而庶幾夢寐焉何可得耶旣而某以病告歸陽明溫甫尋亦出守杭郡錢塘波濤之洶怪西湖山水之秀麗天下之言名勝者無過焉噫溫甫之居是地當無憾於平山耳矣今年與溫甫相見於杭而亹亹於平山者猶昔也吁亦異矣豈其沈溺於玆山果有不能忘情也哉溫甫好學不倦其爲文章追古人而並之方其讀書於平山也優防自得固將發爲事業以顯於世及其施諸政事沛然有餘矣則又益思致力於問學而其間又自有不暇者則其眷戀於玆山也有以哉溫甫旣已成已則不能忘於成物而建爲書院以倡其鄕人處行義之時則不能忘其隠居之地而拳拳於求其志者無窮已也古人有言成已仁也成物知也溫甫其仁且知者歟又曰隠居以求其志行義以達其道吾聞其語矣未見其人也溫甫殆其人也非歟溫甫屬予記予未嘗一至平山而平山巖巖之气象斬然壁立而不可犯者固可想而知其不異於溫甫之爲人也以溫甫之語予者記之

何陋軒記【戊辰】

昔孔子欲居九夷人以爲陋孔子曰君子居之何陋之有守仁以罪謫龍塲龍塲古夷蔡之外於今爲要綏而習類尙因其故人皆以予自上國往將陋其地弗能居也而予處之旬月安而樂之求其所謂甚陋者而莫得獨其結題鳥言山棲羝服無軒裳宮室之觀文儀揖讓之縟然此猶淳龎質素之遺焉蓋古之時法制未備則有然矣不得以爲陋也夫愛憎面背亂白黝丹浚姦窮黠外良而中螫諸夏蓋不免焉若是而彬郁其容宋甫魯掖折旋矩矱將無爲陋乎夷之人乃不能此其好言惡詈直情率遂則有矣世徒以其言辭物采之眇而陋之吾不謂然也始予至無室以止居於叢棘之間則郁也遷於東峯就石穴而居之又陰以濕龍塲之民老稚日來視予喜不予陋益予比予嘗圃於叢棘之右民謂予之樂之也相與伐木閣之材就其地爲軒以居予予因而翳之以檜竹蒔之以卉藥列堂階辯室奧琴編圖史講誦逰適之道略具學士之來逰者亦稍稍而集於是人之及吾軒者若觀於通都焉而予亦忘予之居夷也因名之曰何陋以信孔子之言嗟夫諸夏之盛其典章禮樂歷聖修而傳之夷不能有也則謂之陋固宜於後蔑道徳而専法令搜抉鉤縶之術窮而狡匿譎詐無所不至渾朴盡矣夷之民方若未琢之璞未繩之木𨿽粗礪頑梗而椎斧尙有施也安可以陋之斯孔子所爲欲居也歟𨿽然典章文物則亦胡可以無講今夷之俗崇巫而事鬼凟禮而任情不中不節卒未免於陋之名則亦不講於是耳然此無損於其質也誠有君子而居焉其化之也蓋易而予非其人也記之以俟來者

君子亭記【戊辰】

陽明子旣爲何陋軒復因軒之前榮駕楹爲亭環植以竹而名之曰君子曰竹有君子之道四焉中虛而靜通而有間有君子之徳外節而直貫四時而柯葉無所攺有君子之操應蟄而出遇伏而隠雨雪晦明無所不宜有君子之時淸風時至玉聲然中采齊而協肆夏揖遜俯仰若洙泗羣賢之交集風止籟靜挺然特立不撓不屈若虞廷羣後端冕正笏而列於堂陛之側有君子之容竹有是四者而以君子名不愧於其名吾亭有竹焉而因以竹名名不愧於吾亭門人曰夫子蓋自道也吾見夫子之居是亭也持敬以直內靜虛而若愚非君子之徳乎遇屯而不懾處困而能亨非君子之操乎昔也行於朝今也行於夷順應物而能當𨿽守方而弗拘非君子之時乎其交翼翼其處雍雍意適而匪懈气和而能恭非君子之容乎夫子蓋謙於自名也而假之竹𨿽然亦有所不容隠也夫子之名其軒曰何陋則固以自居矣陽明子曰嘻小子之言過矣而又弗及夫是四者何有於我哉抑學而未能則可云爾耳昔者夫子不云乎汝爲君子儒無爲小人儒吾之名亭也則以竹也人而嫌以君子自名也將爲小人之歸矣而可乎小子識之

逺俗亭記【戊辰】

憲副毛公應奎名其退食之所曰逺俗陽明子爲之記曰俗習與古道爲消長塵囂混濁之旣逺則必髙明淸曠之是宅矣此逺俗之所由名也然公以提學爲職又兼理夫獄訟軍賦則彼舉業辭章俗儒之學也簿書期防俗吏之務也二者公皆不免焉舎所事而曰吾以逺俗俗未逺而曠官之責近矣君子之行也不逺於微近纎曲而盛徳存焉廣業著焉是故誦其詩讀其書求古聖賢之心以蓄其徳而達諸用則不逺於舉業辭章而可以得古人之學是逺俗也已公以處之明以決之寛以居之恕以行之則不逺於簿書期防而可以得古人之政是逺俗也已茍其心之凡鄙猥而徒閒散疏放之是托以爲逺俗其如逺俗何哉昔人有言事之無害於義者從俗可也君子豈輕於絕俗哉然必曰無害於義則其從之也爲不茍矣是故茍同於俗以爲通者固非君子之行必逺於俗以求異者尢非君子之心

象祠記【戊辰】

靈博之山有象祠焉其下諸苗夷之居者咸神而事之宣慰安君因諸苗夷之請新其祠屋而請記於予予曰毀之乎其新之也曰新之新之也何居乎曰斯祠之肇也蓋莫知其原然吾諸蠻夷之居是者自吾父吾祖遡曾髙而上皆尊奉而禋祀焉舉之而不敢廢也予曰胡然乎有庳之祠唐之人蓋嘗毀之象之道以爲子則不孝以爲弟則傲斥於唐而猶存於今毀於有而猶盛於玆土也胡然乎我知之矣君子之愛若人也推及於其屋之烏而況於聖人之弟乎哉然則祀者爲舜非爲象也意象之死其在干羽旣格之後乎不然古之驁桀者豈少哉而象之祠獨延於世吾於是益有以見舜徳之至入人之深而流澤之逺且久也象之不仁蓋其始焉爾又烏知其終之不見化於舜也書不云乎克諧以孝烝烝乂不格姦瞽瞍亦允若則已化而爲慈父象猶不弟不可以爲諧進治於善則不至於惡不扺於姦則必入於善信乎象蓋已化於舜矣孟子曰天子使吏治其國象不得以有爲也斯蓋舜愛象之深而慮之詳所以扶持輔導之者之周也不然周公之聖而管蔡不免焉斯可以見象之旣化於舜故能任賢使能而安於其位澤加於其民旣死而人懷之也諸侯之卿命於天子蓋周官之制其殆仿於舜之封象歟吾於是益有以信人性之善天下無不可化之人也然則唐人之毀之也據象之始也今之諸夷之奉之也承象之終也斯義也吾將以表於世使知人之不善𨿽若象焉猶可以攺而君子之修徳及其至也𨿽若象之不仁而猶可以化之也

臥馬冢記【戊辰】

臥馬冢在宣府城西北十餘里有山隆然來自蒼茫若湧若滀若奔若伏布爲層裀擁爲覆釡漫衍陂迆環抱迥中凝外完內缺門若合流洄髙岸屏塞限以重河敷爲廣野桑幹燕尾逺泛近挹今都憲懷來王公實厥考大卿於是方公之卜兆也禱於大卿然後出従事屢如未迪末乃來玆顧瞻徘徊心契神得將歸而加諸卜爰視公馬眷然跽臥嚔嗅盤旋繾綣嘶秣若故以啟公之意者公曰嗚呼其弗歸卜先公則旣命於此矣就其地窆焉厥土五色厥石四周融潤喣淑面勢環拱旣弗震弗崩安靖妥謐植樹蓊蔚庶艸芬茂禽鳥哺集風气凝毓產祥萃休祉福駢降鄕人謂公孝感所致相與名其封曰臥馬以志厥祥従而歌之士大夫之聞者又従而和之正徳戊辰守仁謫貴陽見公於巡撫臺下出聞是於公之鄕人客有在坐者曰公其休服於無疆哉昔在士行牛眠協兆峻陟三公公玆實類於是守仁曰此非公意也公其愼厥終惟安親是圖以庶幾無憾焉耳已豈以徼福於躬利其嗣人也哉𨿽然仁人孝子則天無弗比無弗祐匪自外得也親安而誠信竭心斯安矣心安則气和和气致祥其多受祉福以流衍於無盡固理也哉他日見於公以鄕人之言問焉公曰信以守仁之言正焉公曰嗚呼是吾之心也子知之其遂志之以訓於我子孫毋替我先公之徳

賓陽堂記【戊辰】

傳之堂東向曰賔陽取堯典寅賔出日之義志向也賓日羲之職而傳冒焉傳職賔賔羲以賔賔之寅而賔日傳以賔日之寅而賔賔也不曰日乃陽之屬爲日爲元爲善爲吉爲亨治其於人也爲君子其義廣矣備矣內君子而外小人爲泰曰賔自外而內之傳將以賔君子而內之也傳以賔君子而容有小人焉則如之何曰吾知以君子而賔之耳吾以君子而賔之也賔其甘爲小人乎哉爲賔日之歌日出而歌之賔至而歌之歌曰日出東方再拜稽首人曰予狂匪日之寅吾其怠荒東方日出稽首再拜人曰予憊匪日之愛吾其荒怠其翳其暳其日惟霽其昫其霧其日惟雨勿忭其昫倐焉以霧勿謂終翳或時其暳暳其光矣其光熈熈與爾偕作與爾偕宜倐其霧矣或時以熈或時以熈孰知我悲

重修月潭寺建公館記【戊辰】

隆興之南有巖曰月潭壁立千仞檐垂數百尺其上澒洞玲瓏浮者若雲霞亙者若虹霓豁若樓殿門闕懸若鼓鐘編磬幨幢纓絡若摶風之鵬翻隼翔鵠螭虺之糾蟠猱猊之駭攫譎奇變幻不可具狀而其下澄潭邃谷不測之洞環祕回伏喬林秀木垂防蔽虧鳴瀑淸谿停洄引映天下之山萃於雲貴連亙萬里際天無極行旅之往來日攀緣下上於窮崖絕壑之間𨿽雅有泉石之癖者一入雲貴之途莫不困踣煩厭非復夙好而惟至於玆巖之下則又皆灑然開豁心洗目醒𨿽庸儔俗侶素不知有山水之逰者亦皆徘徊顧盼相與延戀而不忍去則玆巖之勝蓋不言可知矣巖界興隆偏橋之間各數十里行者至是皆憊頓饑悴宜有休息之所而巖麓故有寺附巖之戍卒官吏與凡苗夷犵狇之種連屬而居者嵗時令節皆於是焉釐祝寺漸蕪廢行禮無所憲副滇南朱君文瑞按部至是樂玆巖之勝憫行旅之艱而從士民之請也乃捐資庀材新其寺於巖之右以爲釐祝之所曰吾聞爲民者順其心而趨之善今苗夷之人知有尊君親上之禮而憾於弗伸也吾従而利道之不亦可乎則又因寺之故材與址架樓三楹以爲部使者休食之館曰吾聞爲政者因勢之所便而成之故事適而民逸今旅無所捨而使者之出師行百里饑不得食勞不得息吾圖其可久而兩利之不亦可乎使逰僧正觀任其勞指揮狄逺度其工千戶某某相其役逺近之施捨勤助者欣然而集不兩月而工告畢自是饑者有所炊勞者有所休逰觀者有所舎釐祝者有所瞻依以爲竭防效誠之地而玆巖之奇若增而益勝也正觀將記其事於石適予過而請焉予惟君子之政不必専於法要在宜於人君子之教不必泥於古要在入於善是舉也蓋得之矣況當法网嚴宻之時眾方喘息憂危動虞牽觸而乃能從容於山水泉石之好行其心之所不愧者而無求免於俗焉斯其非見外之輕而中有定者能若是乎是誠不可以不志也矣寺始於戍卒周齋公成於逰僧徳彬增治於指揮劉瑄常智李勝及其屬王威韓儉之徒至是凡三緝而公館之建則自今日始

玩易窩記【戊辰】

陽明子之居夷也穴山麓之窩而讀易其間始其未得也仰而思焉俯而疑焉函六合入無防茫乎其無所指孑乎其若株其或得之也沛兮其若決了兮其若徹菹淤出焉精華入焉若有相者而莫知其所以然其得而玩之也優然其休焉充然其喜焉油然其春生焉精粗一外內翕視險若夷而不知其夷之爲阨也於是陽明子撫幾而嘆曰嗟乎此古之君子所以甘囚奴忘拘幽而不知其老之將至也夫吾知所以終吾身矣名其窩曰玩易而爲之說曰夫易三才之道備焉古之君子居則觀其象而玩其辭動則觀其變而玩其占觀象玩辭三才之體立矣觀變玩占三才之用行矣體立故存而神用行故動而化神故知周萬物而無方化故範圍天地而無迹無方則象辭基焉無迹則變占生焉是故君子洗心而退藏於宻齋戒以神明其徳也蓋昔者夫子嘗韋編三絕焉嗚呼假我數十年以學易其亦可以無大過已夫

東林書院記【癸酉】

東林書院者宋山楊先生講學之所也龜山沒其地化爲僧區而其學亦遂淪入於佛老訓詁詞章者且四百年成化間今少司徒泉齋邵先生始以舉子復聚徒講誦於其間先生旣仕而址復荒屬於邑之華氏華氏先生之門人也以先生之故仍讓其地爲書院以昭先生之迹而復山之舊先生旣已紀其廢興則以記屬之某當是時遼陽髙君文豸方來令玆邑聞其事謂表明賢人君子之迹以風勵士習此吾有司之責而顧以勤諸生則何事爰畢其所未備而亦遣人來請嗚呼物之廢興亦決有成數矣而亦存乎其人夫山沒使有若先生者相繼講明其間山之學邑之人將必有傳豈遂淪入於老佛詞章而莫之知求當時從山逰不無人矣使有如華氏者相繼修葺之縦其學未卽明其間必有因迹以求道者則亦何至淪沒於四百年之久又使其時有司有若髙君者以風勵士習爲己任書院將無因而圯又何至化爲浮屠之居而蕩爲艸莽之野是三者皆宜書之以訓後若夫山之學得之程氏以上接孔孟下啟羅李晦庵其統緒相承防無可疑而世猶議其晚流於佛此其趨向毫釐之不容於無辧先生必嘗講之精矣先生樂易謙虛徳器溶然不見其喜怒人之悅而從之若百川之趨海論者以爲有山之風非有得於其學宜弗能之然而世之宗先生者或以其文翰之工或以其學術之邃或以其政事之良先生之心其殆未以是足也從先生防者其以予言而深求先生之心以先生之心而上求山之學庶乎書院之復不爲虛矣書院在錫百瀆之上東望梅村二十里而遙周泰伯之所従逃也方華氏之讓地爲院鄕之人與其同門之士爭相趨事若恥於後泰伯之遺風尙有存焉特世無若先生者以倡之耳是亦不可以無書

應天府重修儒學記【甲戌】

應天京兆也其學爲東南教本國初以爲太學洪武辛酉始攺創焉再修於正徳之已酉自是而後浸以敝圮正徳壬申府尹張公宗厚始議新之未成而遷中丞以去白公輔之相繼爲尹乃克易朽興頽大完其所未備而又自以俸余增置石欄若干楹於櫺星門之外於是府丞趙公時憲亦協心贊畫故數十年之廢一旦修舉煥然攺觀師模士气亦皆鼔動興起廟學一新教授張雲龍等與合學之士二百有若干人撰序二公之績徵予文爲記予旣不獲辭則謂之曰多師多士若知二公修學之爲功矣亦知自修其學以成二公之功者乎夫立之師儒區其齋廟昭其儀物具其廩庖是有國者之立學也而非士之立學也緝其獘壞新其圬墁給其匱乏警其怠弛是有司者之修學也而非士之修學也士之學也以學爲聖賢聖賢之學心學也道徳以爲之地忠信以爲之基仁以爲宅義以爲路禮以爲門防恥以爲垣墻六經以爲戶牖四子以爲階梯求之於心而無假於雕飾也其功不亦簡乎措之於行而無所不該也其用不亦大乎三代之學皆此矣我國家𨿽以科目取士而立學之意亦豈能與三代異學之弗立有國者之缺也弗修焉有司者之責也立矣修矣而居其地者弗立弗修是師之咎士之恥也二公之修學旣盡有司之責矣多師多士無亦相與自修其學以逺於咎恥者乎無亦擴乃地厚乃基安乃宅辟乃門戶固乃垣墻學成而用大之則以庇天下次之則以庇一省一郡小之則以庇其鄕閭家族庶亦無負於國家立學之意有司修學之心哉若乃曠安宅舍正路圮基壊垣倚聖賢之門戶以爲姦是學校之爲萃淵藪也則是朝廷立之而爲士者傾之有司修之而爲士者毀之亦獨何心哉應天爲首善之地豪傑俊偉先後相望其文采之炳蔚科甲之盛多乃其所素余有不屑於言者故吾因新學之舉嘉多師多士忻然有維新之志而將進之以聖賢之學也於是乎言

重修六合縣儒學記【乙亥】

六合之學敝久矣師生因仍以茍嵗月有司者若無覩也故廢日甚正徳甲戌縣尹安福萬廷珵氏旣和輯其民始議拓而新之維時教諭長興徐丙氏來就圮舎日夜砥新厥士尹因謂曰子爲我造士而講肄無所斯吾責何敢不力顧兵荒之餘民不可重困吾姑日積月累而徐圖焉其可乎民聞相謂曰學諭方急訓吾子弟無寧居尹不忍困吾民而躬苦節省吾儕獨坐視非人也於是耆民李景榮首出百金以倡從而應者相繼不終日聚金五百以告尹尹喜曰吾民尙義若此吾事不難辦矣然吾職務繁劇孰可使以鳩吾事者乎學諭曰尹爲吾師生甚勞苦父老奮義捐金旣費其財又盡其力而與一二僚請無妨教事以惇民聞相謂曰尹不忍困吾民學諭方急訓吾子弟又不忍吾勞而身董之吾儕獨坐視非人也於是耆民王彰陳模首請任其役從而應者十夫以告尹尹喜曰吾民尙義若此吾事不難辦矣提學禦史張君適至聞其事而嘉之眾益趨以勸十月辛夘尹乃興事學諭經度規制以襄訓導某典史某察其勤惰稽其出納修大成殿修兩廡神廚庫前爲防門又前爲櫺星門又前爲泮宮坊皆以石殿後爲明倫堂爲東西齋又後爲尊經閣明倫堂之左爲三以宅三師前區三圃圃前爲名宦祠又前爲鄕賢祠又前爲崇文倉明倫堂之右爲致齋所又右爲饌房又右爲射圃而亭其圃之北曰觀徳致齋之外爲宰牲所又前爲六號凡爲屋百九十有七楹十二月丁已工告畢役未逾時也閭閈之民尙或未知其興作聞而來聚觀者相顧唶愕以爲是何神速爾是何井井爾煥煥爾庠生某撰考其事來請予記予曰甚哉誠之易以感民也甚哉民之易以誠感也有司者賦民奉國鞭笞累縶不能得則反仇視今縣尹學諭一言而民應之若響使天下之爲有司學職者咸若是天下其有不治乎此可以爲天下之爲有司學職者倡矣民之愛其財與力至爭刀錐靳舉手投足寧殆其身而不悔今六合之民感其上之一言捐數十百金效力爭先恐後使天下之爲民者咸若是天下其有不治乎此可以爲天下之民倡矣民之蔽於欲而厚於利茍有以感之然且不憚費已之財勞已之力以赴上之所欲爲士秀於民而志於道修其明徳親民之學以應邦家之求固不費財勞力而可能也茍有以感之有不翕然而興者乎吾聞徐諭之教六合不數月而士習已爲之一變使由此日遷於髙明廣大以洗俗學之陋則夫興起聖賢之學以爲天下士之倡者將又不在於六合之士邪將又不在於六合之士邪

時雨堂記【丁丑】

正徳丁丑奉命平漳冦駐軍上杭旱甚禱於行臺雨日夜民以爲未足乃四月戊午班師雨明日又雨又明日大雨乃出田登城南之樓以觀民大悅有司請名行臺之堂爲時雨且曰民苦於盜久又重以旱將謂靡遺今始去兵革之役而大雨適降所謂王師若時雨今皆有焉請以志其實嗚呼民惟稼穡徳惟雨惟天陰隲惟皇克憲惟將士用命去其螣蜮惟乃有司實耨獲之庶克有秋乃予何徳之有而敢叨其功然而樂民之樂亦不容於無紀也巡撫都禦史王守仁書是日參政陳防僉事胡璉至自班師

重修浙江貢院記【乙酉】

古之選士者其才徳行誼皆論定於平日而以時升之故其時有司之待士一惟忠信禮義而無有乎防嫌逆詐之心也士之應有司一惟防恥退讓而無有乎奔競僥幸之圖也迨世下衰科舉之法興而忠信亷恥之風薄上之人不能無疑於其下而防範日宻下之人不能無疑於其上而鄙詐日生於是乎至有搜檢巡綽之事而待之不能以禮矣有糊名易書之制而信之不能以誠矣有志之士未嘗不嘆惜於古道而千數百年卒無以攺殆亦風气習染之所成學術教化之所積勢有不可得而復焉者也𨿽然古人之法不可得而復矣所以斟酌古人之意而黙行之者不猶有可盡乎後世之法不可得而攺矣所以匡持後世之獘而善用之者不猶有可爲乎有司之奉行其識下者昧古之道而益浚之以刻薄猥瑣之意其見髙者鄙時之獘而遂行之以忽慢茍且之心是以陋者益陋而疏者愈疏則亦未可専委咎於法也若浙之諸君子之重修貢院斯其有足以起予者矣浙之貢院舊在城西嘗以隘遷於藩治之東北而茍簡尙仍其舊乃嘉靖乙酉復當大比監察禦史潘君仿實來監臨乃與諸司之長佐愼慮其事而預圖之慨規制之弗備弗飾相顧而言曰凡政之施孰有大於舉賢才者而可忽易之若是夫興居靡所而責以殫心厥事人情有所不能矣無亦休其啟處優其餼養使人樂事勸忠以各供其職庶亦盡心求士之誠乎慢令始禁罔使陷於非僻而後摧辱之其爲狎侮士類亦甚矣無亦張其紀度明其視聽使人不戒而肅以全其防恥庶亦待士以禮之意乎於是新選秀堂而軒於其前爲三楹新至公堂而軒於其前爲五楹庖湢器用無不備具又拓明逺樓以爲三楹而上崇三檐下疏三道創石臺於四隅而各亭其上以爲眺望之所其諸防閒之道靡不恪修夫然後入而觀焉則森嚴洞達供事者莫敢有輕忽慢易之心而就試者自消其回邪非僻之念蓋不費財力而事修於旬月之間不大聲色而政令行肅觀向一新若諸君者誠可謂能求古人之意而黙行之者矣能匡後世之獘而善用之者矣諸君之盡心其可見者如此至其妙運於心術之防而務竭於得爲之地不可以盡見者固將無所不用其極可知也是舉也其必有才徳行誼之士如三代之英者出以應諸君之求已乎工訖使來請記辭不克而遂爲書之嗚呼天下之事所以獘於今而不可復於古者寜獨科舉爲然乎誠使求古人之意而黙行善用之皆如諸君今日之舉焉其於成天下之治也何有哉

濬河記【乙酉】

越人以舟楫爲輿馬濱河而防者皆巨室也日規月築水道淤隘畜泄旣亡旱潦頻仍商旅日爭於途至有鬭而死者矣南子乃決沮障復舊防去豪商之壅削勢家之侵失利之徒胥怨交謗従而謡之曰南守瞿瞿實破我廬瞿瞿南守使我奔走人曰吾守其厲民歟何其謗者之多也陽明子曰遲之吾未聞以佚道使民而或有怨之者也旣而舟楫通利行旅歡呼絡繹是秋大旱江河拆越之人收獲輸載如常明年大水民居免於墊溺逺近稱忭又從而歌之曰相彼舟人矣昔掲以曵矣今歌以楫矣旱之熇也防南侯兮吾其燋矣霪其彌月矣防南侯兮吾其魚鼈矣我輸我獲矣我逰我息矣長渠之活矣維南侯之流澤矣人曰信哉陽明子之言未聞以佚道使民而或有怨之者也紀其事於石以詔來者

王文成全書卷二十三

欽定四庫全書

王文成全書卷二十四

明王守仁撰外集六【說雜著】

說

白說字貞夫說【乙亥】

白生說常太保康敏公之孫都憲敬齋公之長子也敬齋賔予而冠之阼旣醮而請曰是兒也嘗辱子之門又辱臨其冠敢請字而教諸曰字而教諸說也吾何以字而教諸吾聞之天下之道說而已天下之說貞而已乾道變化於穆流行無非說也天何心焉坤徳闔辟順成化生無非說也坤何心焉仁理惻怛感應和平無非說也人亦何心焉故說也者貞也貞也者理也全乎理而無所容其心焉之謂貞本於心而無所拂於理焉之謂說故天得貞而說道以亨地得貞而說道以成人得貞而說道以生貞乎貞乎三極之體是謂無已說乎說乎三極之用是謂無動無動故順而化無已故誠而神誠神剛之極也順化柔之則也故曰剛中而柔外說以利貞是以順乎天而應乎人說之時義大矣哉非天下之至貞其孰能與於斯乎請字說曰貞夫敬齋曰廣矣子之言固非吾兒所及也請問其次曰道一而已孰精粗焉而以次爲君子之徳不出乎性情而其至塞乎天地故說也者情也貞也者性也說以正情之性也貞以說性之命也性情之謂和性命之謂中致其性情之徳而三極之道備矣而又何二乎吾姑語其略而詳可推也本其事而功可施也目而色也耳而聲也口而味也四肢而安逸也說也有貞焉君子不敢以或過也貞而已矣仁而父子也義而君臣也禮而夫婦也信而朋友也說也有貞焉君子不敢以不致也貞而已矣故貞者說之榦也說者貞之枝也故貞以養心則心說貞以齊家則家說貞以治國平天下則國天下說說必貞未有貞而不說者也貞必說未有說而不貞者也說而不貞小人之道君子不謂之說也不僞則欲不佞則邪奚其貞也哉夫夫君子之稱也貞君子之道也字說曰貞夫勉以君子而已矣敬齋起拜曰子以君子之道訓吾兒敢不拜嘉顧謂說曰再拜稽首書諸紳以蚤夜祗承夫子之命

劉氏三子字說【乙亥】

劉毅齋之子三人當毅齋之始入學也其孟生名之曰甫學始舉於鄕也其仲生名之曰甫登始從政也其季生名之曰甫政毅齋將冠其三子而問其字於予予曰君子之學也以成其性學而不至於成性不可以爲學字甫學曰子成要其終也學成而登庸登者必以漸故登髙必自卑字甫登曰子漸戒其驟也登庸則漸以從政矣政者正也未有已不正而能正人者字甫政曰子正反其本也毅齋起拜曰幹也旣承教豈獨以訓吾子

南岡說【丙戌】

浙大參朱君應周居莆之壺公山下應周之名曰鳴陽蓋取詩所謂鳳皇鳴矣於彼朝陽之義也莆人之言曰應周則誠吾莆之鳳矣其居靑進讜言而天下仰望其風采則誠若鳳之鳴於朝陽者矣夫鳳之棲必有髙岡則壺公者固其所從而棲鳴也於是號壺公曰南岡蓋亦取詩所謂鳳皇鳴矣於彼髙岡之義也應周聞之曰嘻因予名而擬之以鳳焉其名也人固非鳳也因壺公而號之以南岡焉其實也固亦岡也吾方愧其名之虛而思以求其號之實也因以南岡而自號大夫鄕士爲之詩歌序記以詠嘆揄揚其羙者旣已連篇累牘而應周猶若未足勤勤焉以蘄於予必欲更爲之一言是其心殆不以贊譽稱頌之爲喜而以樂聞規切砥礪之爲益也吾何以答應周之意乎姑請就南岡而與之論學天天地之道誠焉而已耳聖人之學誠焉而已耳誠故不息故久故徴故悠逺故博厚是故天惟誠也故常淸地惟誠也故常寜日月惟誠也故常明今夫南岡亦拳石之積耳而其廣大悠久至與天地而無疆焉非誠而能若是乎故觀夫南岡之厓石則誠厓石爾矣觀夫南岡之溪谷則誠溪谷爾矣觀夫南岡之峯巒巖壑則誠峯巒巖壑爾矣是皆實理之誠然而非有所虛假文飾以僞爲於其間是故艸木生焉禽獸居焉寶藏興焉四時之推敓寒暑晦明煙嵐霜雪之變態而南岡若無所與焉鳳皇鳴矣而南岡不自以爲瑞也虎豹藏焉而南岡不自以爲威也養生送死者資焉而南岡不自以爲徳雲霧興焉而見光怪而南岡不自以爲靈是何也誠之無所爲也誠之不容已也誠之不可揜也君子之學亦何以異於是是故以事其親則誠孝爾矣以事其兄則誠弟爾矣以事其君則誠忠爾矣以交其友則誠信爾矣是故蘊之爲徳行矣措之爲事業矣發之爲文章矣是故言而民莫不信矣行而民莫不悅矣動而民莫不化矣是何也一誠之所發而非可以聲音笑貌幸而致之也故曰誠者天之道也思誠者人之道也應周之有取於南岡而將以求其實者殆亦無出於斯道也矣果若是則知應周豈非思誠之功歟夫思誠之功精矣微矣應周蓋嘗從事於斯乎異時來過稽山之麓尙能爲我一言其詳

悔齋說【癸酉】

悔者善之端也誠之復也君子悔以遷於善小人悔以不敢肆其惡惟聖人而後能無悔無不善也無不誠也然君子之過悔而弗攺焉又從而文焉過將日入於惡小人之惡悔而益深巧焉益憤譎焉則惡極而不可解矣故悔者善惡之分也誠僞之闗也吉凶之機也君子不可以頻悔小人則幸其悔而或不甚焉耳吾友崔伯欒氏以悔名其齋非曰吾將悔而已矣將以求無悔者也故吾爲之說如是

雜著

題湯大行殿試防問下【壬戌】

士之登名禮部而進於天子之廷者天子臨軒而問之則錫之以制皆得受而歸藏之於廟以輝榮其遭際之盛蓋今世士人皆爾也丹陽湯君某登治進士方爲行人以其嘗所受之制屬某防數語於其下嗟夫明試以言自虞廷而然乃言底可績則三代之下吾見亦罕矣君之始進也天子之所以咨之者何如耶而君之所以對之者何如耶夫矯言以求進君之所不爲也已進而遂忘其言焉又君之所不忍也君於是乎朝夕焉顧諟聖天子之眀命其將曰是天子之所以咨詢我者也始吾旣如是其對揚之矣而今之所以持其身以事吾君者其亦果如是耶抑其亦未踐耶夫伊尹之所以告成湯者數言而終身踐之太公之所以告武王者數言而終身踐之推其心也君其志於伊呂之事乎夫輝榮其一時之遭際以誇世君所不屑矣不然則是制也者君之所以鑑也昔人有惡形而惡鑑者遇之則揜袂卻走君將揜袂卻走之不暇而又烏揭之焉日以示人其志於伊呂之事奚疑哉君其勉矣上帝臨汝毋貳爾心某亦嘗繆承明問𨿽其所以對揚與其所以爲志者不可以望君然亦何敢忘自朂

示徐曰仁應試【丁夘】

君子窮逹一聽於天但旣業舉子便須入塲亦人事宜爾若期在必得以自窘辱則大惑矣入塲之日切勿以得失橫在胸中令人气餒志分非徒無益而又害之塲中作文先須大開心目見得題意大槪了了卽放膽下筆縱昧出處詞气亦條暢今人入塲有志气局促不舒展者是得失之念爲之病也夫心無二用一念在得一念在失一念在文字是三用矣所事寕有成耶只此便是執事不敬便是人事有未盡處𨿽或幸成君子有所不貴也將進塲十日前便須練習調養蓋尋常不曽起早得慣忽然當之其日必精神恍惚作文豈有佳思須每日雞初鳴卽起盥櫛整衣端坐抖藪精神勿使昏惰日日習之臨期不自覺辛苦矣今之調養者多是厚食濃味劇酣謔浪或竟日偃臥如此是撓气昏神長傲而召疾也豈攝養精神之謂哉務須節飲食薄滋味則气自淸寡思慮屏嗜欲則精自眀定心气少眠睡則神自澄君子未有不如此而能致力於學問者玆特以科塲一事而言之耳每日或倦甚思休少偃卽起勿使昏睡旣晚卽睡勿使久坐進塲前兩日卽不得翻閱書史雜亂心目每日只可看文字一篇以自娛若心勞气耗莫如勿看務在怡神適趣忽充然滚滚若有所得勿便气輕意滿益加含蓄醖釀若江河之浸衍泛濫驟然決之一瀉千里矣每日閒坐時眾方囂然我獨淵黙中心融融自有眞樂蓋出乎塵垢之外而與造物者防非吾子槪嘗聞之宜未足以與此也

龍塲生問答【戊辰】

龍塲生問於陽眀子曰夫子之言於朝侶也愛不忘乎君也今者譴於是而汲汲於求去殆有所渝乎陽眀子曰吾今則有間矣今吾又病是以欲去也龍塲生曰夫子之以病也則吾旣聞命矣敢問其所以有間何謂也昔爲其貴而今爲其賤昔處於內而今處於外歟夫乘田委吏孔子嘗爲之矣陽眀子曰非是之謂也君子之仕也以行道不以道而仕者竊也今吾不得爲行道矣𨿽古之有祿仕未嘗姦其職也曰牛羊茁壯防計當也今吾不無愧焉夫祿仕爲貧也而吾有先世之田力耕足以供朝夕子且以吾爲道乎以吾爲貧乎龍塲生曰夫子之來也譴也非仕也子於父母惟命之從臣之於君同也不曰事之如一而可以拂之無乃爲不恭乎陽明子曰吾之來也譴也非仕也吾之譴也乃仕也非役也役者以力仕者以道力可屈也道不可屈也吾萬里而至以承譴也然猶有職守焉不得其職而去非以譴也君猶父母事之如一固也不曰就養有方乎惟命之從而不以道是妾婦之順非所以爲恭也龍塲生曰聖人不敢忘天下賢者而皆去君誰與爲國矣曰賢者則忘天下乎夫出溺於波濤者沒人之能也陸者冒焉而胥溺矣吾懼於胥溺也龍塲生曰吾聞賢者之有益於人也惟所用無擇於小大焉若是亦有所不利歟曰賢者之用於世也行其義而已義無不宜無不利也不得其宜𨿽有廣業君子不謂之利也且吾聞之人各有能有不能惟聖人而後無不能也吾猶未得爲賢也而子責我以聖人之事固非其擬矣曰夫子不屑於用也夫子而茍屑於用蘭蕙榮於堂階而芬馨被於幾席萑葦之刈可以覆垣艸木之微則亦有然者而況賢者乎陽眀子曰蘭蕙榮於堂階也而後芬馨被於幾席萑葦也而後可刈以覆垣今子將刈蘭蕙而責之以覆垣之用子爲愛之耶抑爲害之耶

論元年春王正月【戊辰】

聖人之言明白簡實而學者每求之於艱深隱奧是以爲論愈詳而其意益晦春秋書元年春王正月蓋仲尼作經始筆也以予觀之亦何有於可疑而世儒之爲說者或以爲周𨿽建子而不攺月或以爲周攺月而不攺時其最爲有據而爲世所宗者則以夫子嘗欲行夏之時此以夏時冠周月蓋見諸行事之實也紛紛之論至不可勝舉遂使聖人明易簡實之訓反爲千古不決之疑嗟夫聖人亦人耳豈獨其言之有逺於人情乎哉而儒者以爲是聖人之言而必求之於不可窺測之地則已過矣夫聖人之示人無隱若日月之垂象於天非有變怪恍惚有目者之所覩而及其至也巧歷有所不能計精於理者有弗能盡知也如是而已矣若世儒之論是後世任情用智拂理亂常者之爲而謂聖人爲之耶夫子嘗曰吾從周又曰非天子不議禮不制度生乎今之世反古之道災及其身者也仲尼有聖徳無其位而攺周之正朔是議禮制度自己出矣其得爲從周乎聖人一言世爲天下法而身自違之其何以訓天下夫子患天下之夷狄橫諸侯彊背不復知有天王也於是乎作春秋以誅僭亂尊周室正一王之大法而已乃首攺周之正朔其何以服亂臣賊子之心春秋之法變舊章者必誅若宣公之稅畆紊王制者必誅若鄭荘之歸祊無王命者必誅若莒人之入向是三者之有罪固猶未至於變易天王正朔之甚也使魯宣鄭荘之徒舉是以詰夫子則將何辭以對是攘鄰之雞而惡其爲盜責人之不弟而自毆其兄也豈春秋忠恕先自治而後治人之意乎今必泥於行夏之時之一言而曲爲之說以爲是固見諸行事之驗又引孟子春秋天子之事罪我者其惟春秋之言而証之夫謂春秋爲天子之事者謂其時天王之法不行於天下而夫子作是以明之耳其賞人之功罰人之罪誅人之惡與人之善蓋亦據事直書而褒貶自見若士師之防獄辭具而獄成然夫子猶自嫌於侵史之職明天子之權而謂天下後世且將以是而罪我固未嘗取無罪之人而論防之曰吾以明法於天下取時王之制而更易之曰吾以垂訓於後人法未及明訓未及垂而已自陷於殺人比於亂逆之黨矣此在中世之士稍知忌憚者所不爲而謂聖人而爲此亦見其陰黨於亂逆誣聖言而助之攻也已或曰子言之則然耳爲是說者以伊訓之書元祀十有二月而證周之不攺月以史記之稱元年冬十月而證周之不攺時是亦未爲無據也子之謂周之攺月與時也獨何據乎曰吾據春秋之文也夫商而攺月則伊訓必不書曰元祀十有二月秦而攺時則史記必不書曰元年冬十月周不攺月與時也則春秋亦必不書曰春王正月春秋而書曰春王正月則其攺月與時已何疑焉況禮記稱正月七月日至而前漢律曆志武王伐紂之嵗周正月辛夘朔合辰在斗前一度戊午師度孟津明日己未冬至考之泰誓十有三年春武成一月壬辰之說皆足以相爲發明證周之攺月與時而予意直據夫子春秋之筆有不必更援是以爲之證者今捨夫子明白無疑之直筆而必欲傍引曲據証之於穿鑿可疑之地而後已是惑之甚也曰如子之言則冬可以爲春乎曰何爲而不可陽生於子而極於已午陰生於午而極於亥子陽生而春始盡於寅而猶夏之春也陰生而秋始盡於申而猶夏之秋也自一陽之復以極於六陽之乾而爲春夏自一陰之姤以極於六陰之坤而爲秋冬此文王之所演而周公之所系武王周公其論之審矣若夫仲尼夏時之論則以其闗於人事者比之建子爲尢切而非謂其爲不可也啟之徵有扈曰怠棄三正則三正之用在夏而已然非始於周而後有矣曰夏時冠周月此安定之論而程子亦嘗云爾曾謂程子之賢而不及是也何哉曰非謂其知之不及也程子蓋泥於論語行夏之時之言求其說而不得從而爲之辭蓋推求聖言之過耳夫論語者夫子議道之書而春秋者魯國紀事之史議道自夫子則不可以不盡紀事在魯國則不可以不實道並行而不相悖者也且周𨿽建子而不攺時與月則固夏時矣而夫子又何以行夏之時云乎程子之云蓋亦推求聖言之過耳庸何傷夫子嘗曰君子不以人廢言使程子而猶在也其殆不廢予言矣

書東齋風雨捲後【癸酉】

悲喜憂快之形於前初亦何常之有哉向之以爲愁苦淒郁之鄕而今以爲樂事者有矣向之歌舞歡愉之地今過之而嘆息咨嗟然而泣下者有矣二者之相尋於無窮亦何以異於不能崇朝之風雨而顧執而畱之於胸中無乃非逹者之心歟吾觀東齋風雨之作固亦寫其一時之所感遇風止雨息而感遇之懷亦不知其所如矣而猶諷詠嗟嘆於十年之後得非類扵夢爲僕役覺而涕泣者歟夫其隱幾於蓬之下聽芹波之春響而詠夜檐之寒聲自今言之但覺其有幽閒自得之趣殊不見其有所苦也借使東齋主人得時居顯要一旦失勢退處寂寞其感念疇昔之懷當與今日何如哉然則錄而追味之無亦將有灑然而樂廓然而忘言者矣而和者以爲眞有所苦而類爲垂楚不任之辭是又不可與言夢者而於東齋主人之意失之逺矣

竹江劉氏族譜跋【甲戌】

劉氏之盛散於天下其在安成者出長沙定王發今昔所傳有自來矣竹江之譜斷自竹溪翁而下不及於定王見素子曰大夫不敢祖諸侯禮也夫大夫之不祖諸侯也蓋言祭也若其支系之所自則魯三桓之屬是實不可得而翦孔子曰吾猶及史之闕文也蓋孔子之時史之闕疑者旣鮮矣竹江之不及定王闕疑也可以爲譜法也已王道不眀人僞滋而風俗壞上下相防以詐人無實行家無信譜天下無信史三代以降吾觀其史若江河之波濤焉聊以知其起伏之槪而已爾士夫不務誠身立徳而徒誇詡其先世以爲重冒昧攀緣適以絕其類亂其宗不知桀紂幽厲之出於禹湯文武而顏閔曾孟之先未始有顯者也若竹江之譜其可以爲世法也哉孔子曰斯民也三代之所以直道而行充是心𨿽以復三代之淳可也且竹溪翁之後其聞於世者歷歷爾至其十一祖敬齋公而遂以淸節大顯於當代錄名臣者以首廉吏敬齋之孫南峯公又以淸節文學顯徳業聲光方爲天下所屬望竹江之後祖敬齋而宗南峯焉亦不一足矣況其世賢之多也而又奚必長沙之爲重也夫

書察院行臺壁【丁丑】

正徳丁丑三月奉命徵漳冦駐軍上杭旱甚禱於行臺雨日夜民以爲未足四月戊午防平旋師是日大雨眀日又雨又明日復雨登城南之樓以觀農事遂謁晦翁祠於水南覽七星之勝槪夕歸志其事於察院行臺

諭俗四條【丁丑】

爲善之人非獨其宗族親戚愛之朋友鄕黨敬之𨿽鬼神亦陰相之爲惡之人非獨其宗族親戚惡之朋友鄕黨怨之𨿽鬼神亦陰殛之故積善之家必有餘慶積不善之家必有餘殃

見人之爲善我必愛之我能爲善人豈有不愛我者乎見人之爲不善我必惡之我茍爲不善人豈有不惡我者乎故凶人之爲不善至於隕身亡家而不悟者由其不能自反也

今人不忍一言之忿或爭銖兩之利遂相搆訟夫我欲求勝於彼則彼亦欲求勝於我讐讐相報遂至破家蕩產禍貽子孫豈若含忍退讓使鄕裏稱爲善人長者子孫亦防其庇乎

今人爲子孫計或至謀人之業奪人之產日夜營營無所不至昔人謂爲子孫作馬牛然身沒未寒而業已屬之他人讐家羣起而報復子孫反受其殃是殆爲子孫作蛇蠍也吁可戒哉

題遙祝圖【戊寅】

薛母太孺人曾方就其長子俊養於玉山仲子侃旣舉進士告歸來省孺人曰吾安而兄養子出而仕侃曰吾斯之未能信曰然則盍往學扵是擕其弟僑侄宗鎧來就予於防其室在揭陽別且數年未遑歸視逾年五月望日爲孺人初誕之晨以命不敢往遙拜而祝其友正之廷仁崇一軰相與語曰薛母之敎其子可謂賢矣薛子之養其親可謂孝矣吾儕與薛子同學因各勵其所以事親之孝可謂益矣而不獲登其堂申其敬乃命工繪遙祝之圖寓諸玉山以致稱觴之意請於予予爲題其事

書諸陽伯捲【戊寅】

諸陽伯偁從予而問學將別請言予曰相與數月而未嘗有所論別而後言也不旣晚乎曰數月而未敢有所問知夫子之無隠於我而冀或有所得也別而後請言已自知其無所得而慮夫子之或隱於我也予曰吾何所隱哉道若日星然子惟不用目力焉耳無弗覩者也子又何求乎道在邇而求諸逺事在易而求諸難天下之通患也子歸而立子之志竭子之目力若是而有所弗覩則吾爲隱於子矣

書陳世傑捲【庚辰】

堯允恭克讓舜溫恭允塞禹不自滿假文王徽柔懿恭小心翼翼望道而未之見孔子溫良恭儉讓蓋自古聖賢未有不篤於謙恭者向見世傑以足恭爲可恥故遂入於簡抗自是簡抗自是則傲矣傲凶徳也不可長足恭也者有所爲而爲之者也無所爲而爲之者謂之謙謙徳之柄溫溫恭人惟徳之基堂堂乎張也難與並爲仁矣仲尼贊易之謙曰謙尊而光卑而不可逾君子之終也故地不謙不足以載萬物天不謙不足以覆萬物人不謙不足以受天下之益昔者顏子以能問於不能有而若無蓋得夫謙道也愼獨致知之說旣嘗反覆於世傑則百凡私意之萌自當退聽矣復嚽嚽於是蓋就世傑气質之所急者言之躬自厚而薄責於人則逺怨見賢思齊見不賢而內自省則徳修毋謂已爲已知而輒以誨人毋謂人爲不知而輒以忽人終日但見已過黙而識之學而不厭則於道也其庶矣乎

諭泰和楊茂【其人聾瘂自門求見先生以字問茂以字答】

你口不能言是非你耳不能聽是非你心還能知是非否【答曰知是非】如此你口𨿽不如人你耳𨿽不如人你心還與人一般【茂時首肯拱謝】大凡人只是此心此心若能存天理是个聖賢的心口𨿽不能言耳𨿽不能聽也是个不能言不能聽的聖賢心若不存天理是个禽獸的心口𨿽能言耳𨿽能聽也只是个能言能聽的禽獸【茂時扣胸指天】你如今於父母但盡你心的孝於兄長但盡你心的敬於鄕黨鄰里宗族親戚但盡你心的謙和恭順見人怠慢不要嗔怪見人財利不要貪圖但在裏面行你那是的心莫行你那非的心縱使外面人說你是也不須聽說你不是也不須聽【茂時首肯拜謝】你口不能言是非省了多少閒是非你耳不能聽是非省了多少閒是非凡說是非便生是非生煩惱聽是非便添是非添煩惱你口不能說你耳不能聽省了多少閒是非省了多少閒煩惱你比別人到快活自在了許多【茂時扣胸指天躃地】我如今教你但終日行你的心不消口裏說但終日聽你的心不消耳裏聽【茂時頓首再拜而已】

書欒惠捲【庚辰】

欒子仁訪予於防舟遇於新淦嗟乎子仁久別之懷玆亦不足爲慰乎顧玆簿領紛沓之地𨿽固道無不在然非所以從容下上其議時也子仁歸矣乞骸之防已數上行且得報子仁其候我於桐江之滸將與子盤桓於雲門若耶間有日也聞子仁之居鄕嘗以鄕約善其族黨固亦仁者及物之心然非子仁所汲汲孔子云言忠信行篤敬𨿽蠻貊之邦行矣然惟立則見其參於前在輿則見其倚於衡也而後行子仁其務立參前倚衡之誠乎至誠而不動者未之有也不誠未有能動者也聊以是爲子仁別去之贈

書佛郎機遺事【庚辰】

見素林公聞寧濠之變卽夜使人範錫爲佛郎機銃並抄火藥方手書勉予竭忠討賊時六月毒暑人多道暍死公遣兩僕裹糧從間道冒暑晝夜行三千餘里以遺予至則濠已就擒七日予發書爲之感激涕下蓋濠之擒以七月二十六距其始事六月十四僅月有十二日耳世之君子當其任能不畏難巧避者鮮矣況已致其事而能急國患逾其家如公者乎蓋公之忠誠根於天性故老而彌篤身退而憂愈深節愈勵嗚呼是豈可以聲音笑貌爲哉嘗欲列其事於朝顧非公之心也爲作佛郎機私詠君子之同聲者將不能已於言耳矣佛郎機誰所爲截取比干腸裹以鴟夷皮萇之血釁不足睢陽之怒恨有遺老臣忠憤寄所泄震驚百里賊膽披徒請尙方劍空聞魯陽揮段公笏板不在玆佛郎機誰所爲

正徳戊寅之冬福建按察僉事周期雍以公事抵贛時逆濠姦謀日稔逺近洶洶予思預爲之備而濠黨伺覘左右揺手動足朝聞暮逹以期雍官異省當非濠所計及因屏左右語之故遂與定議期雍歸卽陰募驍勇具械束裝部勒以俟予檄晨到而期雍夕發故當濠之變外援之兵惟期雍先至適當見素公書至之日距濠始事亦僅月有十二日耳初予嘗使門人冀元亨者因講學說濠以君臣大義或格其姦濠不懌已而滋怒遣人陰購害之冀辭予曰濠必反先生宜早計遂遁歸至是聞變知予必起兵卽日潛行赴難亦適以是日至見素公在莆陽周官上杭冀在常徳去南昌各三千餘里乃皆同日而至事若有不偶然者輒附錄於此聊以識予之耿耿云

題壽外母蟠桃圖【庚辰】

某之妻之母諸太夫人張今年壽八十十二月二十有二日其設帨辰也某縻於官守不能歸捧一觴於堂下幕下之士有郭詡者因爲作王母蟠桃之圖以獻夫王母蟠桃之說𨿽出於僊經異典未必其事之有無然今世之人多以之祝願其所親愛固亦古人岡陵松栢之意也吾從眾可乎遂用之以寄遙祝之私而詩以歌之云維彼蟠桃千嵗一華夫人之壽玆維始葩維彼蟠桃千嵗一實夫人之壽益堅孔碩維華維實厥根彌植維夫人孫子亦昌衍靡極

書徐汝佩捲【癸未】

壬午之冬汝佩別予北上赴南宮試已而門下士有自京來者告予以汝佩因南宮防問若陰詆夫子之學者不對而出遂浩然東歸行且至矣予聞之黯然不樂者久之士曰汝佩斯舉有志之士莫不欽仰歆服以爲自尹彥明之後至今而始再見者也夫人離去其骨肉之愛賫糧束裝走數千里以赴三日之試將竭精獘力惟有司之好是投以蘄一日之得希終身之榮斯人人之同情也而汝佩於此獨能不爲其所不爲不欲其所不欲斯非其有見得思義見危授命之勇其孰能聲音笑貌而爲此乎是心也固富貴不能滛貧賤不能移威武不能屈者矣將夫子聞之躍然而喜顯然而嘉與之也而顧黯然而不樂也何居乎予曰非是之謂也士曰然則汝佩之爲是舉也尙亦有未至歟豈以汝佩骨肉之養且旦暮所不給無亦隨時順應以少蘇其貧困也乎若是則汝佩之志荒矣予曰非是之謂也士曰然則何居乎予黙然不應士不得問而退他日汝佩旣歸士往問於汝佩曰向吾以子之事問於夫子矣夫子黯然而不樂予云云而夫子云云也子以爲奚居汝佩曰始吾見發防者之陰詆吾夫子之學也蓋怫然而怒憤然而不平以爲吾夫子之學則若是其簡易廣大也吾夫子之言則若是其眞切著明也吾夫子之心則若是其仁恕公普也夫子憫人心之陷溺若已之墮於淵壑也冒天下之非笑詆詈而日諄諄焉亦豈有求於世乎而世之人曾不覺其爲心而相嫉媢詆毀之若是若是而吾尙可與之並立乎已矣吾將從夫子而長往於深山窮谷耳不與之相聞而目不與之相見斯已矣故遂浩然而歸歸途無所事事始復専心致志沈潛於吾夫子致知之訓心平气和而良知自發然後黯然而不樂曰嘻吁乎吾過矣士曰然則子之爲是也果尙有所不可歟汝佩曰非是之謂也吾之爲是也亦未不可而所以爲是者則有所不可也吾語子始吾未見夫子也則聞夫子之學而亦嘗非笑之矣詆毀之矣及見夫子親聞良知之誨恍然而大寤醒油然而生意融始自痛悔切責吾不及夫子之門則幾死矣今𨿽知之甚深而未能實諸已也信之甚篤而未能孚諸人也則猶未免於身謗者也而遽爾責人若是之峻且彼蓋未嘗親承吾夫子之訓也使得親承焉又焉知今之非笑詆毀者異日不如我之痛悔切責乎不如我之深知而篤信乎何忘已之困而責人之速也夫子冒天下之非笑詆毀而日諄諄然惟恐人之不入於善而我則反之其間不能以寸矣夫子之黯然而不樂也蓋所以愛之至而憂之深也𨿽然夫子之心則又廣矣大矣微矣幾矣不覩不聞之中吾豈能盡以語子也汝佩見備以其所以告於士者爲問予頷之而弗答黙然者久之汝佩悚然若有省也明日以此卷入請曰昨承夫子不言之教傾耳而聽若震驚百里粗心浮气一時俱防矣請遂書之

題夢槎奇遊詩卷【乙酉】

君子之學求盡吾心焉耳故其事親也求盡吾心之孝而非以爲孝也事君也求盡吾心之忠而非以爲忠也是故夙興夜寐非以爲勤也剸繁理劇非以爲能也嫉邪祛蠧非以爲剛也規切諫諍非以爲直也臨難死義非以爲節也吾心有不盡焉是謂自欺其心心盡而後吾之心始自以爲快也惟夫求以自快吾心故凡富貴貧賤憂戚患難之來莫非吾所以致知求快之地茍富貴貧賤憂戚患難而莫非吾致知求快之地則亦寜有所謂富貴貧賤憂戚患難者足以動其中哉世之人徒知君子之於富貴貧賤憂戚患難無入而不自得也而皆以爲獨能人之所不可及不知君子之求以自快其心而已矣林君汝桓之名吾聞之蓋久然皆以爲聰明特逹者也文章气節者也今年夏聞君以直言被謫果信其爲文章气節者矣又逾月君取道錢塘則以書來道其相愛念之厚病不能一往爲恨且惓惓以聞道爲急問學爲事嗚呼君蓋知學者也志於道徳者也寜可専以文章气節稱之已而郡守南君元善示予以夢槎奇遊捲蓋京師士友贈之南行者予讀之終篇嘆曰君知學者也志於道徳者也則將以求自快其心者也則其奔走於郡縣之末也猶其從容於部署之間也則將地官郎之議國事未嘗以爲抗而徐聞丞之親民務未嘗以爲也則夢槎未嘗以爲異而南遊未嘗以爲奇也君子樂道人之善則張大而從諛之是固贈行者之心乎予亦以病不及與君一面感君好學之篤因論君子之所以爲學者以爲君贈

爲善最樂文【丁亥】

君子樂得其道小人樂得其欲然小人之得其欲也吾亦但見其苦而已耳五色令人目盲五聲令人耳聾五味令人口爽馳騁田獵令人心發狂營營戚戚憂患終身心勞而日拙欲縱惡積以亡其生烏在其爲樂也乎若夫君子之爲善則仰不愧俯不怍明無人非幽無鬼責優優蕩蕩心逸日休宗族稱其孝鄕黨稱其弟言而人莫不信行而人莫不悅所謂無入而不自得也亦何樂如之妻弟諸用明積徳勵善有可用之才而不求仕人曰子獨不樂仕乎用明曰爲善最樂也因以四字扁其退居之軒率二子階陽日與鄕之俊彥讀書講學於其中已而二子學日有成登賢薦秀鄕人嘖嘖皆曰此亦爲善最樂之效矣用明笑曰爲善之樂大行不加窮居不損豈顧於得失榮辱之間而論之聞者心服僕夫治圃得一鏡以獻於用明刮土而視之背亦適有爲善最樂四字坐客嘆異皆曰此用明爲善之符誠若亦不偶然者也相與詠其事而來請於予以書之用以訓其子孫遂以朂夫鄕之後進

客坐私祝【丁亥】

但願溫恭直諒之友來此講學論道示以孝友謙和之行徳業相勸過失相規以教訓我子弟使毋陷於非僻不願狂懆惰慢之徒來此博奕飲酒長傲飾非導以驕奢淫蕩之事誘以貪財黷貨之謀頑無恥扇惑鼔動以益我子弟之不肖嗚呼由前之說是謂良士由後之說是謂凶人我子弟茍逺良士而近凶人是爲逆子戒之戒之嘉靖丁亥八月將有兩廣之行書此以戒我子弟並以告夫士友之辱臨於斯者請一覽教之

王文成全書卷二十四

欽定四庫全書

王文成全書卷二十五

明王守仁撰外集七【墓志銘墓表墓碑傳

碑贊箴祭文】

墓志銘

易直先生墓志【壬戌】

易直先生卒鄕之人相與哀思不已從而纂述其行以誄之曰嗚呼先生之道諒易平直內篤於孝友外孚於忠實不戚戚於窮不欣欣於得翦徹厓幅於物無抵於於施施率意任眞而亦不幹於禮藝學積行將施於邦六舉於鄕竟弗一獲以死嗚呼傷哉自先生之沒鄕之子弟無所式爲善者無所倚談經究道者莫與考論含章祕迹林棲而澤遁者莫與遨遊以處天胡奪吾先生之速耶先生姓王名衮字徳章古者賢士死則有以易其號今先生沒且三年而猶襲其常稱其謂鄕人何盍相與私諡之曰易直於是先生之侄守仁聞而泣曰叔父有善吾子侄弗能紀述而以辱吾之鄕老亦奚爲於子侄請得志諸墓嗚呼吾宗江左以來世不乏賢自吾祖竹軒府君以上凡積徳累仁者數世而始發於吾父龍山先生叔父生而勤修砥礪能協成吾父之志人謂相繼而興以昌王氏者必在叔父而又竟止於此天意果安在哉叔母葉孺人先叔父十有三年卒生二子守禮守信繼孺人方氏生一子守恭叔父之生以正統己巳十月戊午得壽四十有九而以治戊午之八月廿三卒卒之嵗太夫人岑氏方就養於京泣曰須吾歸視其柩於是壬戌正月太夫人自京歸始克以十月甲子葬叔父於邑東穴湖山之陽南去竹軒府君之墓十武而近去葉孺人之墓十武而遙未合葬蓋有所俟也

陳處士墓志銘【癸亥】

處士諱泰字思易父剛祖仲彰曾祖勝一世居山陰之錢淸剛戍遼左娶馬氏生處士正統甲子處士生十二年矣始從其父自遼來歸當是時陳𨿽巨族然已三世外戍基業凋廢殆盡處士歸與其弟耕於淸江之上數年遂復其故處士狷介純篤處其鄕族親黨無內外少長戚疏朴直無委曲又好面折人過不以毛髮假借不爲斬險刻削故其生也人爭信憚其死也莫不哀思之處士於書史僅渉獵不専於文惇典崇禮務在躬行郡中名流以百數皆雕繪藻飾熻熠以賈聲譽然稱隠逸之良必於處士皆以爲有先太丘之風焉治癸亥正月庚寅以疾卒年七十二九月己丑其子琢卜葬於郡西之廻龍山初處士與同郡羅周管士朱張弟涎友以善交稱成化間涎以嵗貢至京某時爲童子聞涎道處士心竊慕之至是歸求其廬則旣死矣涎侄孫節與予遊以世交之誼爲處士請銘且曰先生於處士心與之久矣卽爲之銘亦延陵掛劍之意耶予曰諾明日與琢以狀來請惟陳氏世有顯聞剛之代父戍遼也甫年十四主帥壯其爲人召與語大說遂畱參幙下累立戰功出奇計當封賞輒爲當事者沮抑竟死牖下處士亦狀貌魁岸幼習邊機論議根核的然可施於用性孝友屬其家多難收養其弟侄之孤掇拾扶持不忍捨去遂終其身琢亦能詩有行次子玠三孫徠衝彶皆向於學夫屢抑其進其後將必有昌者銘曰嗟惟處士惇朴厚堅猶玉在璞其輝熠然秉義掲仁鄕之司直邈矣太丘其孫孔式胡溘而逝其人則亡徳音孔邇鄕人相告毋或而弛無寧處士愧其孫子廽龍之岡其郁有蒼毋爾芻伐處士所藏

平樂同知尹公墓志銘【癸亥】

尹自春秋爲著姓降及漢唐代不乏賢至宋而太常博士源中書舍人洙及其孫焞皆以道學爲世名儒其後有爲防檢者自洛徙越之山陰迨公七世矣公父逹祖性中曾祖齊賢皆有聞於鄕公生十八年選爲郡庠弟子以詩學知名逺近從之逰者數十往往取髙第躋顯級而公乃七試有司不偶天順年詔求遺才可經濟大用者於是有司以公應詔而公亦適當貢遂卒業太學成化某甲子授廣西南寜通判時郡中久苦猺患方議發兵人情洶洶公至請守得緩旬日稍圖之乃單騎入猺峒呼酋長與語諸酋倉卒不暇集謀相與就公問所由來公曰斯行爲爾曹乞生無他疑也因爲具陳禍福言辯爽慨諸酋感動顧謂其黨曰何如皆曰願從使君言遂相率羅拜定約而出尋督諸軍討木頭等峒皆防大臣交章薦公可大用庚子擢同知平樂府事平樂地皆嶃山互壑猺慿險出沒深翳非時剽掠居民如處穽中動慮機觸不敢輕往來農末俱廢聞公至喜曰南寧尹使君來吾無恐耳已居月餘公從土著間行巖谷盡得其形勢縱火悉焚林薄猺失借潰散公因盡築城堡要害據守猺來無所匿從髙巓逺覘嘆息踟躕而去蓋自是平樂遂爲安土居三年屢以老請輒爲民所畱治攺元以慶賀赴京師力求致仕以歸家居十四年乃卒得壽若干公性孝友淳篤自其貧賤時卽委產三弟拾取其遺少壯衰老𨿽盛暑急遽未甞見其不以祗服與物熈然無抵至其蒞官當事奮毅敢直析法繩理勢悍無所撓避庶防古長者而今亡矣先後娶陳氏朱氏殷氏子騏孫公貴公榮卒之又明年癸亥將葬騏以幣狀來姚請銘某幼去其鄕聞公之爲人恨未嘗從之逰銘固不辭也公諱浦字文淵葬在郡東保山合殷氏之兆銘曰赫赫尹氏望於宗周源洙比穎焞暢厥休自洛䢐越公啟其闇君子之澤十世未斬篤敬忠信蠻貊以行一言之烈雄於九軍豈惟威儀式其黨裏豈惟友睦篤其昆弟彼保之陽維石巖巖尹公之墓今人所瞻

徐昌谷墓志銘【辛未】

正徳辛未三月丙寅太學博士徐昌谷卒年三十三士夫聞而哭之者皆曰嗚呼是何促也或曰孔門七十子顏子最好學而其年獨不永亦三十二而亡說者謂顏子好學精力瘁焉夫顏𨿽旣竭吾才然終日如愚不攺其樂也此與世之謀聲利苦心焦勞患得患失逐逐終其身耗勞其神气奚啻百倍而皆老死黃馘此何以辧哉天於美質何生之甚寡而壞之特速也夫鼪鼯以夜出涼風至而鳥逝豈非凡物之盛衰以時乎夫嘉苖難植而易槁芝榮不逾旬蔓艸薙而益繁鴟梟虺蝮徧天下而麟鳯之出間世一覩焉商周以降淸淑日澆而穢濁薫積天地之气則有然矣於昌谷何疑焉始昌谷與李夢陽何景明數子友相與砥礪於辭章旣殫力精思傑然有立矣一旦諷道書若有所得嘆曰獘精於無益而忘其軀之斃也可謂知乎巧辭以希俗而捐其親之遺也可謂仁乎於是習養生有道士自西南來昌谷與語恱之遂究心虛益與世泊自謂長生可必至正徳庚午冬陽明王守仁至京師守仁故善數子而亦嘗沒溺於仙釋昌谷喜馳往省與論攝形化气之術當是時增城湛元明在坐與昌谷言不協意沮去異日復來論如初守仁笑而不應因畱宿曰吾授異人五金八石之祕服之沖舉可得也子且謂何守仁復笑而不應廼曰吾隳黜吾昔而遊心髙塞兌斂華而靈株是固斯亦去之競競於世逺矣而子猶餘拒然何也守仁復笑而不應於是黙然者久之曰子以予爲非耶抑又有所祕耶夫居有者不足以超無踐器者非所以融道吾將去知故而宅於埃之表子其語我乎守仁曰謂吾爲有祕道固無形也謂吾謂子非子未吾是也𨿽然試言之夫去有以超無無將奚超矣外器以融道道器爲偶矣而固未嘗超乎而固未嘗融乎夫盈虛消息皆命也纖巨內外皆性也隱微寂感皆心也存心盡性順夫命而已矣而奚所趨捨於其間乎昌谷首肯良久曰沖舉有諸守仁曰盡鳶之性者可以衝於天矣盡魚之性者可以泳於川矣曰然則有之曰盡人之性者可以知化育矣昌谷俛而思蹶然而起曰命之矣吾且爲萌甲吾且爲流澌子其煦然屬我以陽春哉數日復來謝曰道果在是而奚以外求吾不遇子防亡人矣然吾疾且作懼不足以致逺則何如守仁曰悸乎曰生寄也死歸也何悸津津然旣有志於斯已而不見者逾月忽有人來訃昌谷逝矣王湛二子馳往哭盡哀因商其家事其長子伯虯言昌谷垂歿整袵端坐托徐子容以後事子容泣昌谷笑曰常事耳謂伯虯曰墓銘其請諸陽眀气益微以指畫伯虯掌作防防漠漠四字余遂不可辧而神气不亂嗚呼吾未竟吾說以時昌谷之及而昌谷乃止於是吾則有憾焉臨歿之托又可負之昌谷名禎卿世姑蘇人始舉進士爲大理評事不能其職於是以親老求攺便地爲養當事者目爲好異抑之已而降爲五經博士故𨿽爲京官數年卒不獲封其親以爲憾所著有談藝錄古今詩文若干首然皆非其至者昌谷之學凡三變而卒乃有志於道墓在虎丘西麓銘曰惜也昌谷吾見其進未見其至早攻聲詞中廼謝棄脫淖垢濁修形鏈气守靜致虛恍若有際道幾朝聞遐夕先逝不足者命有餘者志璞之未琢豈方頑礪隱埋山澤有虹其气後千百年曷考斯志

淩孺人楊氏墓志銘【乙亥】

古之者不封不樹之有銘非古矣然必其賢者也然世之皆有銘也亦非古矣而婦人不特銘婦人之特銘也則又非古矣然必其賢者也賢而銘𨿽婦人其可哉是故非其人而銘之君子不與也銘之而非其實君子不爲也吾於銘人之墓也未嘗敢以易至於婦人而加審焉必有其證矣淩孺人楊氏之銘也曷證哉證於其夫之狀證於其子之言證於其鄕人之所傳其賢者也孺人之夫爲封監察禦史淩公石巖諱云者也石巖之狀謂孺人爲通懷逺將軍之曾孫女茂年十八而來歸姑舅愛之族黨稱之鄕閭則之不悉數其行則賢可知矣子僉憲相與同年賢也地官員外郎楷又賢也孺人之慈訓存焉相嘗爲予言孺人之賢十餘年矣與今石巖之狀同也吾鄕之士逰業於通者以十數稱通之巨族以淩氏爲最淩氏之賢以石巖爲最則因及於孺人之內助其所稱舉與今之狀又同也夫夫或溺譽焉子或溢美焉吾鄕人之言不要而實契斯又何疑矣孺人之生以正統丁夘十二月九日卒於正徳癸酉十一月九日壽蓋六十七男四長卽相次棋早卒次卽楷次栻女二孫男八女三曾孫男一女一相將以乙亥正月內丙寅附孺人於祖塋之左而格於其次廼以石巖之狀來請銘且問合非古也周公以來未之有攺也先孺人附於祖塋之左昭也家君百嵗後將合焉左則疑於陽虛右則疑於陰若之何則可予曰附也則祖爲之尊左陽右陰也陽兼陰而主變者也陰從陽而主常者也陽在左則居左而在右則居右陰在左則從左而在右則從右其虛右而從左乎於是孺人之虛右而從左銘曰孺人之賢予豈究知知子若夫鄕議是符如彼作室則觀其隅彼昏懵懵謂予盡誣狼山之西祖塋是依左藏右虛孺人之居

文橘庵墓志【乙亥】

髙吾之丘兮胡然其巋巋兮鄕人所培兮髙吾之木兮胡然其賾賾兮鄕人所植兮髙吾之行兮胡然其砥砥兮鄕人所履兮陽明子曰嗚呼玆橘庵文子之墓耶冀元亨曰昔陽眀子自貴移廬陵道出辰常間遇文子於武陵溪上與之語三夕而不輟旬有五日而未能去門人問曰夫子何意之深耶陽明子曰人也朴而理直而虛篤學審問比耄而不衰吾聞其蒞官矣執而恕惠而節其張叔之儔歟吾聞其居鄕矣勵行飭已不言而俗化其太丘之儔歟嗚呼於今時爲難得也矣別以其墓銘屬陽明子心許之而不諾門人曰文子之是請也殆猶未逹歟陽明子曰逹也曰逹何以不諾也曰古之者不封不樹銘非古也後世則有銘旣而後具豫不可也曰然則惡在其爲逹矣曰死生之變大而若人晝夜視之不以諱非逹歟蓋晉之末有陶潛者嘗自志其墓文子旣歿其子棐棠東集栻之髙吾之原陽明子乃掇其所狀而爲之銘文子名澍字汝霖號橘庵舉進士歷官刑部郎中出爲重慶守已而忤時貴攺思州遂謝病去文子之先爲南昌人曾祖均玉始避地桃源門人有閔廷圭者爲之行狀甚悉

登仕郎馬文重墓志銘【丙子】

沛漢臺裏有馬翁者長身而多知渉書史少喜談兵交四方之賢指畫山川道裏弛張闔辟自謂功業可掉臂取嘗登芒碭山左右眺望嘻吁慷慨時人莫測也中年從縣司辟爲掾已得選忽不愜復遂棄去授登仕郎歸與家人力耕致饒富輒以散其族黨鄕鄰死卹孤賑水旱修橋梁惟恐有間旣老乃益循飭邑人望而尊之以爲大賔焉年八十六正徳丙子四月三日無疾而卒長子思仁時爲鴻臚司儀署丞勤而有禮予旣素愛之至是聞父防慟毀幾絕以狀來請予銘又哀而力遂不能辭按狀翁名珎字文重父某祖某曾祖某皆有隱徳子男若干人女若干人以是年某月某日祖塋之側爲之銘曰丰沛之間自昔多魁若漢之蕭曹使不遇髙祖乘風雲之防固將老終其身於刀筆之間世之懷奇不偶無以自見於時名湮沒而不著者何可勝數若翁者亦其人非耶然考其爲迹亦異矣嗚呼千里之足困於伏櫪連城之珎或混瓦礫不琢其章於璧何傷不駕以驤奚損於良嗚呼馬翁玆焉允臧

明封刑部主事浩齋陸君墓碑志【丙子】

封君之也子澄毀甚失明病不能事事以問於陽明子曰吾湖俗之也咸竭資以盛賔主至於毀家不則以爲儉其親也不肖孤則何費之敢靳大懼疾之不任遂底於顚殞以重其不孝敢請已之如何陽明子曰不亦善乎棺槨衣衾之得爲也者君子不以儉其親徇湖俗之所尙是以其親遂非而導侈也又況以殆其遺體乎吾子已之旣而以禮告人豈有非之者將湖俗之變必自吾子始矣一舉而三善吾子其已之旣而復以志墓之文請陽眀子辭之不得則謂之曰志墓非古也古之者不封不樹孔子之其親也自以爲東西南北之人不可以無識也而封之崇四尺其於季札之則爲之識曰有吳延陵季子之墓後之志者若是焉可矣而內以誣其親外以誣於人是故君子恥之吾子志於賢聖之學茍卒爲賢聖之歸是使其親爲賢聖者之父也志孰大焉吾子曷已之封君之存也嘗以其田二頃給吾黨之貧者以資學是於斯文爲有襄也而又重以吾子之好無已則如夫子之於札也乎因爲之題其識墓之石曰皇明封刑部主事浩齋陸君之墓而書其事於石之陰君諱璩字文華湖之歸安人墓在樊澤子澄舉進士方爲刑部員外郎澄之兄曰津

諡襄惠兩峯洪公墓志銘

特進光祿大夫柱國太子太保刑部尙書兼都察院左都禦史致仕洪公以嘉靖二年四月十九日薨時年八十有一矣訃聞天子遣官九諭祭錫諡襄惠賜錢塘東穆塢之原其嗣子澄將以明年乙酉月日舉事以幣以狀來請銘維洪氏世顯於鄱陽自宋太師忠宣公皓始賜第於錢塘西湖之葛嶺三子景伯景嚴景盧皆以名徳相承遂爲錢塘望族八世祖諱其二仕宋爲浙東安撫使元興避地上虞曾祖諱榮甫祖諱有恆迨皇朝建國廼復還家錢塘有恆初名洪武昌忌者上書言其名犯年號髙皇帝親錄之曰此朕興之兆耳禦書有恆易之父諱薪徽州街口批驗所大使自曾祖以下皆以公貴贈太子太保刑部尙書妣皆贈一品夫人公諱鐘字宣之自防岐嶷不凡成化戊子年二十六以易經領鄕薦乙未舉進士授官刑部主事諳習憲典時相繼爲大司防者皆耆徳宿望咸器重禮信之委總諸司章奏疑議大獄取裁於公聲聞驟起庚子陞員外郎仍領諸司事癸夘丁內囏丙午起復陞郎中尋慮囚山西乙巳江西福建流賊甫定公承命往審處之歸言福建之武平上杭淸流永定江西之安逺龍南廣東之程鄕皆流移混雜習於鬭爭以武力相尙是以易哄而亂譬若羣豺虎而激怒之欲其無相攫噬難矣宜及其平時令有司多立社學以訓誨其子弟銷其兵器易之以詩書禮讓庶幾濳化其姦宄時以爲知本之論治己酉陞江西按察副使癸丑陞四川按察使所在發姦擿伏無所撓避而聽決如流庭無宿訟由是橫豪屏息自土官宣慰使皆懍懍奉約束安氏世有馬湖恃力驕僭爲地方患公從容畫防去之請吏於朝遂以帖定丙辰入覲陞江西右布政使丁巳轉福建左布政使著績兩省戊午陞都察院右副都禦史巡撫順天等府兼整飭薊州諸邊備時朶顏勢日猖獗公以邊備積弛乃建議增築邊墻自山海闗界嶺口西北至宻云古北口黃花鎭直抵居庸延亙千餘里繕復城堡三百七十悉城沿邊諸縣官無浪費而民不知勞自是緩急有賴又奏減防秋官兵六千人嵗省挽輸犒賞之費以數萬創建浮橋於通州以利病渉毀永平陶窰以息軍民橫役之苦奪民產及牧圉艸場之入於權貴者而悉還之逺近大悅名稱借甚然權貴人之扼勢失利者數短公於上遂攺雲南巡撫再攺貴州頃之召還督理漕運兼巡撫鳯陽諸處正徳丁卯陞右都禦史仍董漕政戊辰命掌南京都察院事尋陞南京刑部尙書己巳攺北京工部復攺刑部兼都察院左都禦史加太子少保賜玉帶庚午特命出總川陜湖河四省軍務時沔陽洞庭水冦丘仁楊淸等攻掠城邑其鋒甚鋭官軍屢失利公至以計擒滅之藍五起蜀與鄢老人等聚眾往來冦暴川陜間逺近騷動公渉歷險阻深入賊巢運謀設奇躬冒矢石前後斬獲招降以十數萬擒其渠酋二十八人露布以聞土官楊友楊愛相仇激爲變眾至三萬餘流刼重慶保寕諸州縣公隨調兵剿平之復其故業朝廷七降勅奨勵賜白金麒麟服進太子太保公辭不獲則引年懇疏乞歸章七上始允之聖諭優奨賜馳驛還仍進光祿大夫錄其孫一人入冑監公旣歸築兩峯書院於西湖之上自號兩峯居士日與朋舊徜徉詩酒以爲樂如是者十有一年嘉靖攺元之壬午朝廷念公壽耉詔進公階特進光祿大夫柱國賜纁羊酒遣有司勞問士夫之議者咸以公先朝之老抱負經濟年𨿽若邁而精力未衰優之廊廟足倚以爲重思復起公於家而公已不可作矣公元娶鄭氏累贈一品夫人繼周氏徐氏又繼魏氏南京吏部尙書文靖公之孫女卒贈一品夫人二子魏出長澄鄕進士才識英敏方向於用次濤廕授南京都察院都事先卒女二側出長適漕運參將張奎次適國子生李綦孫男四楩楠橋檀女七墓合魏夫人之兆銘曰桓桓襄惠嶷然人傑自其始仕聲聞已掲於臬於藩益以騫略於西陲寔屏寔垣旣荒南服圻漕是督亟命於南亟召於北司空司冦邦憲是肅帝曰司冦爾總予師冦賊姦宄維爾予治旣搜旣遏豕斃狐逸曁其成功卒以老乞天子曰兪可長爾劬西湖之湄徉徉於於聖化維新聿懷舊臣公已不作維時之屯天子曰咨諡錫有隮哀榮終始其疇則如穆塢之原有郁其阡詩此貞石垂千萬年

墓表

贈翰林院編修湛公墓表【壬申】

嗚呼聖學晦而中行之士鮮矣世方弇阿爲工方特爲厲紛縱倒置孰定是非之歸哉蓋公冶長在縲絏之中仲尼明非其罪匡章通國稱不孝孟子辯之夫然後在所禮貌焉剛狷振礪之士獨行違俗爲世所媢嫉卒以傾廢踣墮又凂以非其罪者可勝道哉予讀怡庵志而悲之怡庵湛公英者廣之增城人介直方嚴刻行砥俗鄕之善良咸服信取則倚以扶弱禦侮然不辭色少貸人面斥人過惡至無所容狡獪之徒動見矯拂嫉視如讐聚謀必覆公於惡毋使抗吾爲公直行其心不顧竟爲所搆誣憤發病以死公旣死其徒惡益行鄕之人遂皆謂湛公行義顧報戾其施而惡者自若吾儕何以善爲後十餘年爲姦者貫盈翦滅浸盡而公子若水求濓洛之學爲世名儒舉進士官國史編修推原尋繹公徳益用表著朝廷贈官如子日顯赫竦耀鄕人相與追嗟慕嘆爲善之報何如向特未定耳嗚呼古有狷介特行之士直志犯眾惡之死靡悔湛公殆其人非耶向使得志立朝當大節其肯俛首爲姦人僕役呴濡喘息以蘄緩須臾死其不能矣夫脂韋佞恱亦何能緩急有毫毛之賴爲國者當何取哉予悲斯人之不遇而因重有所感也昔者君子顯微闡幽以明世警瞶信暴者無庸揚矣彼忞然就抑防混垢而弗雪其可以無表而出之

節庵方公墓表【乙酉】

蘇之昆山有節庵方翁麟者始爲士業舉子已而棄去從其妻家朱氏居朱故業商其友曰子乃去士而從商乎翁笑曰子烏知士之不爲商而商之不爲士乎其妻家勸之從事遂爲郡從事其友曰子又去士而從從事乎翁笑曰子又烏知士之不爲從事而從事之不爲士乎居久之嘆曰吾憤世之碌碌者刀錐利祿而屑爲此以矯俗振頺乃今果不能爲益也又復棄去會嵗歉盡出其所有以賑饑乏朝廷義其所爲榮之冠服後復進授建寜州吏目翁視之蕭然若無與與其配朱竭力農耕植其家以士業授二子鵬鳳皆舉進士歷官方面翁旣老日與其鄕士爲詩酒防鄕人多能道其平生皆磊落可異顧太史九和云吾嘗見翁與其二子書亹亹皆忠孝節義之言出於流俗類古之知道者陽明子曰古者四民異業而同道其盡心焉一也士以修治農以具養工以利器商以通貨各就其資之所近力之所及者而業焉以求盡其心其歸要在於有益於生人之道則一而已士農以其盡心於修治具養者而利器通貨猶其士與農也工商以其盡心於利器通貨者而修治具養猶其工與商也故曰四民異業而同道蓋昔舜敍九官首稷而次契垂工益虞先於夔龍商周之代伊尹耕於莘野傅說板築於巖膠鬲舉於魚鹽呂望釣於磻渭百里奚處於市孔子爲乘田委吏其諸儀封晨門荷蕢斵輪之徒皆古之仁聖英賢髙潔不羣之士書傳所稱可考而信也自王道熄而學術乖人失其心交騖於利以相驅軼於是始有歆士而卑農榮宦遊而恥工賈夷考其實射時防利有甚焉特異其名耳極其所趨駕浮辭詭辧以誣世惑眾比之具養器貨之益罪浮而實反不逮吾觀方翁士商從事之諭隱然有當於古四民之義若有激而云者嗚呼斯義之亡也久矣翁殆有所聞歟抑其天質之美而黙有契也吾於是而重有所感焉吾嘗獲交於翁二子皆潁然惇古道敏志於學其居官臨民務在濟世及物求盡其心吾以是得其源流故爲之論著之云耳翁旣歿於邑西馬鞍山之麓配朱孺人有賢行合焉鄕人爲表其墓曰明贈禮部主事節庵方公之墓嗚呼若公者其亦可表也矣

墓碑

湛賢母陳太孺人墓碑【甲戌】

湛子之母卒於京師葬於增城陽明子迎而弔諸龍江之滸已湛子泣曰若水之辱於吾子蓋人莫不聞吾母歿而子無一言人將以病子陽明子曰名者爲之銘矣表者爲之表矣某何言𨿽然良亦無以紓吾情吾聞太孺人之生七十有九其在孀居者餘四十年端靖嚴潔如一日旣老𨿽其至親卑幼之請謁見之未嘗逾閾也不亦貞乎績麻舂粱教其子以顯嘗使從白沙之門曰寜學聖人而未至也不亦知乎卹其庶姑與其庶叔化厲爲順撫孤與女愛不違訓不亦慈乎已膺封錫祿養備至而縞衣防食不攺其初不亦儉乎貞知慈儉老而彌堅不亦賢乎請著其石曰湛賢母之墓湛子拜泣而受之旣行人曰湛母之賢信矣若湛子之賢則吾猶有疑焉湛子始以其母之老不試者十有三年是也復出而取上第爲美官則何居毋亦老矣又去其鄕而迎養旣歸復往卒於旅則何居陽明子曰是烏足以疑湛子矣夫湛子純孝人也事親以老於畎畆其志也其出而仕母命之也其迎之也母欲之也旣歸而復往母泣而彊之也是能無從乎無大拂於義將東西南北之惟命彼湛子者亦豈以人之譽毀於外者以易其愛親之誠乎曰湛子而是則湛母非歟曰烏足以非湛母矣夫湛父之早世也屬其子曰必以顯吾世故命之出者行其夫之志也就之養者安其子之心也彊之往者勉其子之忠以卒其夫之願也昔者孟母斷機以勵其子蓋不歸者幾年君子不以孟子爲失養孟母爲非訓今湛母之心亦若此而湛子又未嘗違乎養也故湛母賢母也湛子孝子也然猶不免於世惑吾𨿽欲無言也可得乎

程守夫墓碑【甲申】

吾友程守夫以治丁巳之春卒於京去今嘉靖甲申二十有八年矣嗚呼朋友之墓有宿艸則勿哭而吾於君尙不能無澘然也君之父味道公與家君爲同年進士相知甚厚故吾與君有通家之誼治壬子又同舉於鄕已而又同卒業於北雍宻邇居者四年有餘凡風雪之晨花月之夕山水郊園之遊無不與共蓋爲時甚久而爲迹甚宻也而未嘗見君有憤詞忤色情日益篤禮日以恭其在家庭雍雍於於內外無間交海內之士無貴賤少長咸敬而愛之𨿽粗鄙暴悍遇君未有不薫然而心醉者當是時予方馳騖於舉業詞章以相矜髙爲事𨿽知愛重君而尙未知其天資之難得也其後君旣歿予亦入仕往往以粗浮之气得罪於人稍知創艾始思君爲不可及尋謫貴陽獨居幽寂窮苦之鄕困心衡慮乃從事於性情之學方自苦其勝心之難克而客气之易動又見夫世之學者率多媢嫉險隘不能去其有我之私以共明天下之學成天下之務皆起於勝心客气之爲患也於是愈益思君之美質蓋天然近道者惜乎當時莫有以聖賢之學啟之有啟之者其油然順道將如決水之赴壑矣嗚呼惜哉乃今稍見端緒有足以啟君者而君已不可作也已君之子國子生烓致君臨歿之言欲予與林君利瞻爲之表志林君旣爲之表而君之已久志已無所及則爲書其墓之碑聊以識吾之哀思夫君者不徒嬉遊徵逐之好而已君諱文楷世居嚴之淳安其詳已具於墓表

傳

太傅王文恪公傳【丁亥】

公諱鏊字濟之王氏其先自汴扈宋南渡諱百八者始居吳之洞庭山曾祖伯英祖惟道考光化知縣朝用皆贈光祿大夫柱國少傅兼太子太傅戶部尙書武英殿大學士妣三代皆一品夫人公自幼穎悟不凡十六隨父讀書太學太學諸生爭傳誦其文一時先逹名流咸屈年行求爲友侍郎葉文荘提學禦史陳士賢咸有重望於時見而奇之曰天下士於是名聲動逺邇成化甲午應天鄕試第一主司異其文曰蘇子瞻之流也錄其論策不易一字乙未防試復第一入奉廷對眾望翕然執政忌其文乃置一甲第三時論以爲屈授翰林編修閉門力學避逺權勢若將凂焉九載陞侍講憲廟實錄成陞右諭徳尋薦爲侍講學士兼日講官每進講至天理人欲之辧君子小人之用捨必反覆規諭務盡啟沃方春上遊後苑左右諫不聽公講文王不敢盤於遊田上爲罷遊講罷常召所幸廣戒之曰今日講官所指殆爲若等好爲之時東宮將出閣大臣請選正人以端國本首薦用公以本官兼諭徳尋陞少詹事兼侍講學士旣而吏部闕侍郎又遂以爲吏部時北敵入冦公上籌邊八事𨿽忤權幸而卒多施行公輔之望日隆於是災異內閣謝公引咎求退遂舉公以自代武宗在亮闇內侍八人荒遊亂政臺諫交章中外洶洶公協韓司徒率文武大臣伏閣以請上大震怒有防召公等至左順門中官傳諭甚厲眾相視莫敢發言公曰八人不去亂本不除天下何由而治議論侃侃韓亦危言繼之中官語塞一時國論倚以爲重然自是八人者竟分布要路瑾入柄司禮而韓公遂逐內閣劉謝二公亦去矣詔補內閣缺瑾意欲引冡宰焦眾議推公瑾𨿽中忌而外難公論遂與焦俱入閣瑾方威鉗士類按索微瑕輒枷械之幾死者累累公亟言於瑾曰士大夫可殺不可辱今旣辱之又殺之吾尙何顏於此由是類從寛釋瑾銜韓不已必欲置之死無敢言者又欲以他事中內閣劉謝二公前後力救之乃皆得免大司馬華容劉公以瑾舊怨逮至京將坐以激變土官岑氏罪死公曰岑氏未叛何名爲激變乎劉得減死或惡石淙楊公於瑾謂其築邊太費屢以爲言公曰楊有髙才重望爲國修邊乃可以功爲罪乎瑾議焚廢後吳氏之防以滅迹曰不可以成服公曰服可以不成不可以茍景泰汪妃薨疑其禮公曰妃廢不以罪宜復其故號以妃祭以後皆從之當是時瑾權傾中外𨿽意不在公然見公開誠與言初亦間聽及焦専事媕阿議彌不協而瑾驕悖日甚毒流縉紳公遏之不能得居常戚然瑾曰王先生居髙位何自苦乃爾耶公日求去瑾意愈咈眾虞禍且不測公曰吾義當去不去乃禍耳瑾使伺公無所得且聞交贄亦絕乃笑曰過矣於是懇防三上許之賜璽書乘傳嵗夫月米以歸時方危公之求去咸以爲異數云公旣歸吳屏謝紛囂翛然山水之間究心理性尙友千古至其與人淸而不絕於俗和而不淆於時無貴賤少長咸敬慕悅服有所興起平生嗜欲澹然吳中士夫所好尙珎賞觀逰之具一無所入惟喜文辭翰墨之事至是亦皆脫落雕繪出之自然中年嘗作明理克已二箴以進徳砥行及充養旣久晚益純眀凡有著述必有所發其論性善云欲知性之善乎盍返而內觀乎寂然不動之中而有至虛至靈者存焉湛兮其非有也窅兮其非無也不墮於中邊不離於聲臭當是時也善且未形而惡有所謂惡者哉惡有所謂善惡混者哉惡有所謂三品者哉性其猶鑑乎鑑者善應而不畱物來則應物去則空鑑何有焉性惟虛也惟靈也惡安從生其生於蔽乎气質者性之所寓也亦性之所由蔽也气質異而性隨之譬之珠焉防於澄淵則明防於濁水則昏防於污穢則穢澄淵上智也濁水凡庶也污穢下愚也天地間腷塞充滿皆气也气之靈皆性也人得气以生而靈隨之譬之月在天物各隨其分而受之江湖淮海此月也池沼此月也溝渠此月也坑塹亦此月也豈必物物而授之心者月之魄也性者月之光也情者光之發於物者也其所論造後儒多未之及居閒十餘年海內士夫交章論薦不輟及今上卽位始遣官優禮嵗時存問將復起公而公己歿時嘉靖三年三月十一日壽七十五矣贈太傅諡文恪祭有加禮四子延喆中書舍人延素南京中軍都督府都事延陵郡學生延昭尙幼皆彬彬世其家史臣曰世所謂完人若震澤先生王公者非耶內裕倫常無俯仰之憾外際明良極祿位聲光之顯自爲童子至於耋自廟朝下逮閭巷至於偏隅或師其文學或慕其節行或仰其徳業隨所見異其稱莫或有瑕疵之者所謂壽冨康寜攸好徳而考終命公殆無媿爾矣無錫邵尙書國賢與公婿徐學士子容皆文名冠一時其稱公之文規模昌黎以及秦漢純而不流於弱奇而不渉於怪雄偉俊潔體裁截然振起一代之衰得法於孟子論辯多古人未發詩蕭散淸逸有王岑風格書法淸勁自成得晉唐筆意天下皆以爲知言陽明子曰王公所深造世或未之能盡也然而言之亦難矣著其性善之說以微見其槪使後世之求公者以是觀之碑

平茶寮碑【丁丑】

正徳丁丑猺冦大起江廣湖郴之家騷然且三四年矣於是三省奉命會徵乃十月辛亥予督江西之兵自南康入甲寅破橫水左溪諸巢賊敗奔庚申復連戰奔桶岡十一月癸酉攻桶岡大戰西山界甲戌又戰賊大潰丁亥盡殪之凡破巢八十有四擒斬三千餘俘三千六百有奇釋其脇從千有餘眾歸流亡使復業度地居民鑿山開道以夷險阻辛丑師旋於乎兵惟凶噐不得已而後用刻茶寮之石匪以羙成重舉事也提督軍務都禦史王某書

平浰頭碑【丁丑】

四省之冦惟浰尢黠擬官僣號潛圖孔烝正徳丁丑冬輋猺旣殄益機險阱毒以虞王師我乃休士歸農戊寅正月癸卯計擒其魁遂進兵擊其懈丁未破三浰乘勝追北大小三十餘戰滅巢三十有八俘斬三千餘三月丁未回軍壺漿迎道耕夫徧野父老咸懽農器不陳於今五年復我常業還我室廬伊誰之力赫赫皇威匪威曷慿爰伐山石用紀厥成提督軍務都禦史王某書

田州立碑【丙戌】

嘉靖丙戌夏官兵伐田隨與思恩之人相比復煽集軍四省洶洶連年於時皇帝憂憫元元容有無辜而死者乎廼命新建伯王守仁曷往視師其以徳綏勿以兵防班師撤旅信義大宣諸夷感慕旬日之間自縛來歸者七萬一千悉放之還農兩省以安昔有苖䢐徵七旬來格今未期月而蠻夷率服綏之斯來速於郵傳舞幹之化何以加焉爰告思田毋忘帝徳爰勒山石昭此赫赫文武聖神率土之濵凡有血气莫不尊親

田州石刻

田石平田州寜【民謡如此】田水縈田山迎【府治新向】千萬世鞏皇明嘉靖嵗戊子春新建伯王守仁勒此石告後人贊

陳直夫南宮像贊

夫子稱史魚曰直哉邦有道如矢邦無道如矢謂祝鮀宋朝曰非斯人難免乎今之世矣予嘗三復而悲之直道之難行而諂諛之易合也豈一日哉魚之直信乎後世其在當時不若朝與鮀之易容也悲夫吾越直夫陳先生嚴毅端潔其正言直气放蕩佞諛之士嫉視若讐彼寜無知之卒於已非便也故先生舉進士不久輒致仕而歸屢薦復起又不久輒退以是也哉然天下之言直者必先生與焉始予拜先生於錢淸江上歡然甚得先生奚取於予殆空谷之足音也世日趨於下先生而在𨿽執鞭之事吾亦爲之今旣沒矣其子子欽以先生南宮圖像請識一言先生常塵視軒冕豈一第之爲榮聞之子欽蓋初第時有以相遺者受而存之先生沒子欽始裝潢將藏諸廟則又爲子者宜爾也詩曰有服襜襜有冠翼翼在彼周行其容孔式秉笏端弁中溫且栗旣醉以酒旣飽以徳彼何人斯邦之司直邦之司直宜公宜孤旣來旣䢐爲冠爲模孰久其道眾聽且孚如江如河其趨彌污邦之司直今也則亡

箴

三箴

嗚呼小子曾不知警堯詎未聖猶日兢兢旣墜於淵猶恬履薄旣折爾股猶邁奔蹶人之防頑則疇與汝不見壅腫砭廼斯愈不見痿痺劑廼斯起人之毀詬皆汝砭劑汝曾不知反以爲怒匪怒伊色亦反其語汝之防頑則疇之比嗚呼小子告爾不一旣四十有五而曾是不憶

嗚呼小子愼爾出話躁言維多吉言維寡多言何益徒以取禍徳黙而成仁者言訒孰黙而譏孰訒而病譽人之善過情猶恥言人之非罪曷有已嗚呼多言亦惟汝心汝心而存將日欽欽豈遑多言上帝汝臨

嗚呼小子辭章之習爾工何爲不以釣譽不以蠱愚佻彼優伶爾視孔醜覆蹈其術爾顏不厚日月逾邁爾胡不卹棄爾天命暱爾讐賊昔皇多士亦胥玆溺爾獨不鑑自抵伊亟

祭文

南鎭禱雨文【癸亥】

惟神秉靈毓秀作鎭於南實與五嶽分服而治維是揚州之域咸賴神休以生以養凡其疾疫災之不時雨暘寒暑之弗若無有逺近莫不引企足惟神是望怨有歸功有底神固不得而辭也而況紹興一郡又神之宮墻輦轂之下乎謂宜風雨節而寒暑當民無疾而五穀昌特先諸郡以霑神惠而乃入夏以來亢陽爲虐連月弗雨泉源告竭黍苗薦槁嵗且不登民將無食農夫相與咨於野商賈相與憾於市行旅相與怨於途守土之官率其吏民奔走呼號維是祈禱告請亦無不至矣而猶雨澤未應旱烈益張是豈吏之不職而貪墨者眾歟賦斂繁刻而獄訟寃滯歟祀典有弗修歟民怨有弗平歟夫是數者皆吏之讁而民何咎之有夫怒吏之不臧而移其讁於民又知神之所不忍也不然豈民之防頑妄作者眾將奢淫暴殄以怒神威神將罰而懲之歟夫薄罰以示戒神之威靈亦旣彰矣百姓震懼憂惶請罪無所遂棄而絕之使無噍類神之慈仁固應不爲若是之甚也夫民之所賴者神神之食於玆土亦非一日矣今民不得已有求於神而神無以應之然則民將何恃而神亦何以信於民乎某生長玆土猶鄕之人也鄕之人以某嘗讀書學道繆以爲是鄕人之傑者其有得於山川之秀爲多借之以爲吾愚民之不能自逹者通誠於山川之神其宜有感夫某非其人也而冒有其名人而冒以其名加我我旣不得而辭矣又何敢獨辭其責耶是以冒昧輒爲之請固知眀神亦有所不得而辭也謹告

瘞旅文【戊辰】

維正徳四年秋月三日有吏目云自京來者不知其名氏攜一子一僕將之任過龍塲投宿土苗家予從籬落間望見之陰雨昏黑欲就問訊北來事不果明早遣人覘之已行矣薄午有人自蜈蚣坡來云一老人死坡下傍兩人哭之哀予曰此必吏目死矣傷哉薄暮復有人來云坡下死者二人傍一人坐嘆詢其狀則其子又死矣明日復有人來云見坡下積屍三焉則其僕又死矣嗚呼傷哉念其暴骨無主將二童子持畚鍤往瘞之二童子有難色然予曰嘻吾與爾猶彼也二童憫然涕下請往就其傍山麓爲三坎埋之又以只雞飯三盂嗟吁涕洟而告之曰嗚呼傷哉繄何人繄何人吾龍塲驛丞余姚王守仁也吾與爾皆中土之產吾不知爾郡邑爾烏爲乎來爲玆山之鬼乎古者重去其鄕遊宦不逾千里吾以竄逐而來此宜也爾亦何辜乎聞爾官吏目耳俸不能五斗爾率妻子躬耕可有也烏爲乎以五斗而易爾七尺之軀又不足而益以爾子與僕乎嗚呼傷哉爾誠戀玆五斗而來則宜欣然就道烏爲乎吾昨望見爾容蹙然蓋不任其憂者夫衝冒霧露扳援崖壁行萬峯之頂饑渴勞頓筋骨疲憊而又瘴厲侵其外憂鬱攻其中其能以無死乎吾固知爾之必死然不謂若是其速又不謂爾子爾僕亦遽爾奄忽也皆爾自取謂之何哉吾念爾三骨之無依而來瘞爾乃使吾有無窮之愴也嗚呼痛哉縱不爾瘞幽崖之成羣陰壑之虺如車輪亦必能爾於腹不致久暴露爾爾旣已無知然吾何能爲心乎自吾去父母鄕國而來此二年矣歷瘴毒而茍能自全以吾未嘗一日之戚戚也今悲傷若此是吾爲爾者重而自爲者輕也吾不宜復爲爾悲矣吾爲爾歌爾聽之歌曰連峯際天兮飛鳥不通遊子懷鄕莫知西東莫知西東兮維天則同異域殊方兮環海之中逹觀隨寓兮奚必予宮魂兮魂兮無悲以恫又歌以慰之曰與爾皆鄕土之離兮蠻之人言語不相知兮性命不可期吾茍死於玆兮率爾子僕來從予兮吾與爾遨以嬉兮紫彪而乘文螭兮登望故鄕而噓唏兮吾茍獲生歸兮爾子爾僕尙爾隨兮無以無侶悲兮道傍之冢累累兮多中土之流離兮相與呼嘯而徘徊兮飱風飲露無爾饑兮朝友麋鹿暮猿與棲兮爾安爾居兮無爲厲於玆墟兮

祭鄭朝朔文【甲戌】

維正徳九年嵗次甲戌七月壬戌朔越十有六日丁丑南京鴻臚寺卿王守仁馳奠於監察禦史亡友鄭朝朔之墓嗚呼道之將行其命也與道之將廢其命也與嗚呼朝朔命實爲之將何如哉將何如哉辛未之冬朝於京師君爲禦史余畱銓司君因世傑謬予是資予辭不獲抗顏以屍君嘗問予聖學可至余曰然哉克念則是隱辭奧義相與剖析探本窮原夜以繼日君喜謂予昔迷今悟昔陷多岐今由大路嗚呼絕學幾年於玆孰沿孰繹君獨奮而古稱豪傑無文猶興有如君者無媿斯稱當是之時君疾已搆忍痛扶孱精微日究人或勸君盍亦休只君曰何哉夕死可矣君遂疾告我亦南行君與世傑訪予陽明君疾亦篤遂畱杭城天不與道善類云傾嗚呼痛哉嗚呼痛哉時予祖母亦嬰危疾湯藥自須風江阻渉君防遂行靡由一訣扶櫬而南事在世傑負恨負愧予復何說嗟予顓弱實賴友朋砥礪切磋庶幾有成死者生者索居離羣靜言永懷中心若焚墓艸再靑甫玆馳奠遙望嶺雲有淚如霰嗚呼哀哉予復何言尙饗

祭浰頭山神文【戊寅】

維正徳十三年戊寅二月十五日甲申提督軍務都禦史王某謹以剛鬛柔毛昭告於浰頭山川之神惟廣谷大川阜財興物以域民畜眾故古者諸侯祭封內山川亦惟其有功於民然地靈則人傑人之無良亦足以爲山川之羞玆土爲盜賊所盤據且數十年逺近之稱浰頭者皆曰賊巢恥莫大焉是豈山川之罪哉𨿽然淸洌之井糞穢而不除久則同於厠混矣丹鳯之穴鴟聚而不去久則化爲妖窟矣糞穢之所過者揜鼻妖孽之窟人將持刃燔燎環而攻之何者其積聚招致使然也誠使除其糞穢刮剜滌蕩將不終朝而復其淸洌鴟逐而鸞鳯歸妖孽之窟還爲孕祥育瑞之所矣今玆土之山川亦何以異於是守仁奉天子明命來鎭四陲憤浰賊之凶悖民苦荼毒無所控吁故邇者計擒渠魁提兵搗其巢穴所向克防動獲如志斯固人怨神怒天人順應之理將或玆土山川之神厭惡凶殘思欲洗其積辱陰有以相協假手於予今駐兵於此彌月餘旬𨿽巢穴悉己掃蕩擒斬十且八九然漏殄之徒尙有潛逃小民不能無怨於山川之神爲之逋逃主萃淵藪也今予提兵深入豈獨除民之害亦爲山川之神雪其恥夫安舊染棄新圖非中人之情而況於鬼神乎今此殘徒勢窮力屈亦方遣人投招將順而撫之則慮其無革心之誠復遺患於日後逆而弗受又恐其或出於誠心殺之有不忍也神其陰有以相協使此殘冦而果誠心邪卽陰佑其衷俾盡攜其黨類自縛來投若水之赴壑予將隄沿停畜之如其設詐懷姦卽陰奪其魄張我軍威風驅電掃一鼔而殱之玆惟下民之福亦惟神明之休壇而祀之神亦永永無怍惟神實鑑圖之尙饗

祭徐曰仁文【戊寅】

嗚呼痛哉曰仁吾復何言爾言在吾耳爾貌在吾目爾志在吾心吾終可柰何哉記爾在湘中還嘗語予以壽不能長久予詰其故云嘗遊衡山夢一老瞿曇撫曰仁背謂曰子與顏子同徳俄而曰亦與顏子同壽覺而疑之予曰夢耳子疑之過也曰仁曰此亦可柰何但今得告疾早歸林下冀從事於先生之教朝有所聞夕死可矣嗚呼吾以爲是固夢耳孰謂乃今而竟如所夢邪向之所云其果夢邪今之所傳其果眞邪今之所傳亦果夢邪向之所夢亦果妄邪嗚呼痛哉曰仁嘗語予道之不眀防百年矣今幸有所見而又卒無所成不亦尢可痛乎願先生早歸陽明之麓與二三子講眀斯道以誠身淑後予曰吾志也自轉官南贛卽欲過家堅臥不出曰仁曰未可紛紛之議方馳先生且一行爰與二三子姑爲饘粥計先生了事而歸嗚呼孰謂曰仁而乃先止於是乎吾今縱歸陽明之麓孰與予共此志矣二三子又且離羣而索居吾言之而孰聽之吾倡之而孰和之吾知之而孰問之吾疑之而孰思之嗚呼吾無與樂餘生矣吾已無所進曰仁之進未量也天而防予也則防予矣而又防吾曰仁何哉天胡酷且烈也嗚呼痛哉朋友之中能復有知予之深信予之篤如曰仁者乎夫道之不明也由於不知不信使吾道而非邪則已矣吾道而是邪吾能無蘄於人之不予知予信乎自得曰仁訃蓋哽咽而不能食者兩日人皆勸予食嗚呼吾有無窮之志恐一旦遂死不克就將以托之曰仁而曰仁今則已矣曰仁之志吾知之幸未卽死又忍使其無成乎於是復彊食嗚呼痛哉吾今無復有意於人世矣姑俟冬夏之交兵革之役稍定卽拂袖而歸陽明二三子茍有予從者尙與之切磋砥礪務求如平日與曰仁之所云縱舉世不以予爲然者亦且樂而忘其死惟百世以俟聖人而不惑耳曰仁有知其尙能啟予之昬而警予之惰邪嗚呼痛哉予復何言

祭孫中丞文【己夘】

嗚呼弇阿茍容生也何庸慷慨激烈死也何恫勤勞施於國而惠澤被於民孰謂公之死而非生乎守臣節以無虧秉大義而不屈孰謂公之歸而非全乎方逆焰之已炎公蓋力撲其燎原之勢而不能屢防乞免又不獲請則旁行曲成冀緩其怒而徐爲之圖蓋公處事之權而人或未之盡知也比其當危臨難伏節申忠之死靡回然後見公守道之常心迹如靑天白日而天下之人始洞然無疑矣嗚呼逆藩之謀積之十有餘年而敗之旬日豈守仁之智謀才力能及此乎是固祖宗之徳澤朝廷之神武而公之精忠憤烈陰助黙相於防防之中是亦未可知也公之子挾刃赴仇奔走千里至則逆賊已擒遂得攺殯正殮扶公櫬而還父子之間忠孝兩無所愧矣亦何憾哉守仁於公旣親且友同舉於鄕同官於部今又同遭是難豈偶然哉靈輈將發薄奠冩哀言有盡而意無窮嗚呼

祭外舅介庵先生文【辛巳】

嗚呼自公之玆土逮今二十有六年乃始獲一拜墓下中間盛衰之感死生之戚險夷之變聚散之情可悲可愕可扼腕而流涕者何可勝道嗚呼傷哉死者日以逺生者日以謝而少者日以老矣自今以往其可悲可愕可扼腕而流涕者其又可勝道耶二十六年而始獲一拜自今以往獲拜公之墓下者知復能幾嗚呼傷哉惟是公之子姓羣然集於墓下皆鸞停鶴峙振羽翮而翺乎雲霄未已也所以報純徳而慰公於地下者庶亦在玆已乎某奉召北行便道歸省甫申展謁輒已告辭言有盡而意無窮顧瞻丘壠豈勝淒斷尙饗

祭文相文

嗚呼文相邁往直前之气足以振頺靡而起退懦通敏果決之才足以應煩劇而解紛拏激昻奮迅之談足以破支辭而折多口此文相之所以超然特出乎等夷而世之人亦方以是而稱文相者也然吾之所望於文相則又寧止於是而已乎與文相別數年矣去嵗始復一防於江滸握手半日之談豁然遂破百年之惑一何快也吾方日望文相反其邁往直前之气以內充其寛裕溫厚之仁斂其通敏果決之才以自昭其文理宻察之智收其奮迅激昻之辯以自全其發彊剛毅之徳固將日趨於和平而大會於中正斯乃聖賢之徳之歸矣豈徒文章气節之士而已乎惜乎吾見其進而未見其止也一疾奄逝豈不痛哉聞訃實欲渡江一慟以舒永訣之哀暑病且冗欲往不能臨風長號有淚如雨嗚呼文相予復何言

又祭徐曰仁文【甲申】

嗚呼曰仁別我而逝兮十年於今玆丘兮宿艸幾靑我思君兮一來尋林木拱兮山日深君不見兮窅嵯峨之云岑四方之英賢兮日來臻君獨胡爲兮與鶴飛而猿吟憶麗澤兮欷歆奠椒醑兮松之陰良知之說聞不聞道無間於隱顯豈幽明而異心我歌白雲誰同此音

祭國子助教薛尙哲文【甲申】

嗚呼良知之學不明扵天下幾百年矣世之學者蔽扵見聞習染莫知天理之在吾心而無假扵外也皆捨近求逺捨易求難紛紜交騖以私智相髙客气相競日陷扵禽獸夷狄而不知間有獨覺其非而略知反求其本源者則又羣相詬笑斥爲異學嗚呼可哀也已蓋自十餘年來而海內同志之士稍知講求扵此則亦如晨星之落落乍明乍滅未見其能光大也潮陽在南海之濵聞其間亦有特然知向之士而未及與見間有來相見者則又去來無常自君之弟尙謙始從予於畱都朝夕相與者三年歸以所聞於予者語君君欣然樂聽不厭至忘寢食脫然棄其舊業如敝屣君素篤學髙行爲鄕邦子弟所宗依尙謙自幼受業焉至是聞尙謙之言遂不知已之爲兄尙謙之爲弟已之嘗爲尙謙師而尙謙之嘗師於已也盡使其羣子弟侄來學於予而君亦躬枉辱焉非天下之大勇能自勝其有我之私而果於徙義者孰能與扵此哉自是其邑之士若楊氏兄弟與諸後進之來者源源以十數海內同志之盛莫有先扵潮陽者則實君之昆弟之爲倡也其有功扵斯道豈小小哉方將因借毘賴以共明此學而君忽逝矣其爲同志之痛何可言哉𨿽然君扵斯道亦旣有聞則夕死無憾矣其又奚悲乎吾之所爲長號涕洟而不能自已者爲吾道之失助焉耳天也可如何哉相望千里靡由走哭因風寄哀言有盡而意無窮嗚呼哀哉

祭朱守忠文【甲申】

嗚呼聖學之不明也久矣予不自量犯天下之詆笑而冒非其任恃以無恐者謂海內之同志若守忠者爲之胥附先後終將必有所濟也而自十餘年來若吾姚之徐曰仁潮陽之鄭朝朔楊仕徳武陵之冀惟幹者乃皆相繼物故其餘諸同志之尙存足可倚賴者又皆離羣索居不能朝夕相與以資切磋砥礪之益今守忠又復棄我而逝天其或者旣無意於斯文已乎何其善類之難合而易暌善人之難成而易防也嗚呼痛哉守忠之於斯道旣已識其大者又能樂善不倦旁招博采引接同志而趨之同歸於善若饑渴之於飲食視天下之務不啻其家事每欲以身殉之今玆之沒也實以驅賊山東晝夜勞瘁至隕其身而不顧嗚呼痛哉始守忠之赴山東也過予而告別云節於先生之學誠有終身幾席之願顧事功之心猶有未能脫然者先生將何以裁之予曰君子之事進徳修業而已𨿽位天地育萬物皆已進徳之事故徳業之外無他事功矣乃若不由天徳而求騁於功名事業之塲則亦希髙慕外後世髙明之士𨿽知向學而未能不爲才力所使者猶不免焉守忠旣已心覺其非固當不爲所累矣嗚呼豈知竟以是而忘其身乎守忠之死蓋禦災捍患而死勤事能爲忠臣志士之所難能矣而吾猶以是爲憾者痛吾道之失助爲海內同志之不幸焉耳嗚呼痛哉靈輀云邁一奠永訣豈無良朋孰知我心之悲嗚呼痛哉

祭洪襄惠公文

嗚呼公以雄特之才豪邁之气際明良之防致位公孤勲業振於當時聲光被於逺邇功成身退全節令終若公眞可謂有濟時之具而爲一世之傑矣悲夫才之難成也干云合抱豈嵗月所能致任之棟梁已不爲不見用矣又輟而置之閒散者十餘年不亦大可惜也乎天豈以公有克肖之子將斂其所未盡者而大發諸其後人也乎公優遊林下以樂太平之盛其沒也天子錫之祭褒以羙諡生榮死哀亦復何憾矣而予獨不能無悲且感者方公之生人皆知公之才羙而忌者抑之使不得盡用時之人顧亦槪然視之曾不知以爲意嗚呼豈知其沒也遂一僕而不可復起矣老成典刑爲世道計者能無悲傷乎哉先君子素與扵公守仁𨿽晚亦辱公之知愛公子嘗以公之墓銘見屬曾不能發揚盛羙玆公之又不能奔走執紼馳奠一觴聊以寓其不盡之焉爾嗚呼哀哉尙饗

祭楊仕鳴文【丙戌】

嗚呼仕鳴吾見其進也而遽見其止邪往年仕徳之歿吾已謂天道之無知矣今而仕鳴又相繼以逝吾安所歸咎乎嗚呼痛哉忠信眀睿之資一郡一邑之中不能一二見而顧萃於一家之兄弟又皆與聞斯道以承千載之絕學此豈出扵偶然者固宜使之得志大行發聖學之光輝翼斯文扵悠逺而乃栽培長養則若彼其艱而傾覆摧折又如此其易其果出扵偶然倐聚倐散而天亦略無主宰扵其間邪嗚呼痛哉潮郡在南海之涯一郡耳一郡之中有薛氏之兄弟子侄旣足盛矣而又有仕鳴之昆季其餘聰明特逹毅然任道之器後先頡頏而起者以數十其山川靈秀之气殆不能若是其淑且厚則亦宜有盈虛消息於其間矣乎仕鳴兄弟𨿽皆中道而逝然今海內善類孰不知南海之濵有楊仕徳仕鳴者爲成徳之士如祥麟瑞鳯爭一睹之爲快因而向風興起者比比則仕鳴昆季之生其潛啟黙相以有績於斯道豈其微哉彼黃馘槁斃與艸木同腐者又何可勝數求如仕鳴昆季一日之生以死又安可得乎嗚呼道無生死無去來仕鳴則旣聞道矣其生也奚以喜其死也奚以悲獨吾黨之失助而未及見斯道之大行也則吾亦安能以無一慟乎嗚呼痛哉

祭元山席尙書文【丁亥】

嗚呼元山眞可謂豪傑之士社稷之臣矣世方沒溺於功利辭章不復知有身心之學而公獨超然逺覽知求絕學於千載之上世方黨同伐異徇俗茍容以鉤聲避毀而公獨卓然定見惟是之從蓋有舉世非之而不顧世方植私好利依違反覆以壠斷相與而公獨世道是憂義之所存冒孤危而必吐心之所宜經百折而不回蓋其所論𨿽或亦有動扵气激扵忿而其心事磊磊則如靑天白日洞然可以信其無他世方媢嫉讒險排勝已以嫉髙明而公獨誠心樂善求以伸人之才而不自知其身之爲屈求以進賢扵國而不自知怨謗之集於其身蓋所謂斷斷休休人之有技若已有之者此大臣之盛徳自古以爲難非獨近世之所未見也嗚呼世固有有君而無臣亦有有臣而無君者矣以公之賢而又遭逢主上之神聖知公之深而信公之篤不啻金石之固膠漆之投非所謂明良相逢千載一時者歟是何天意之不可測其行之也方若巨艦之遇順風而其傾之也忽中流而折檣舵其植之也方爾枝葉之敷榮而摧之也遂根株而蹶防其果無意於斯世斯人也乎嗚呼痛哉鳴呼痛哉某之不肖屢屢辱公過情之薦自度終不能有濟扵時而徒以爲公知人之累每切私懷慚愧又憶往年與公論學扵貴州受公之知實深近年以來覺稍有所進思得與公一面少敍其愚以求質正斯亦千古之一快而公今復已矣嗚呼痛哉聞公之訃不能奔哭千里設位一慟割心自今以往進吾不能有益於君國退將益修吾學期終不負知已之報而已矣嗚呼痛哉言有盡而意無窮嗚呼痛哉

祭吳東湖文【丁亥】

嗚呼吳公吾不可得而見之矣公之才如干將莫邪隨其所試皆迎刄而解公之志如長川逝河信其所趣𨿽百折不回公之節如堅松古栢必嵗寒而後見公之學如深林邃谷必窮探而始知自其筮仕迄於退休歷中外幾於四十年而天下皆以爲未能盡公之才登陟崇顯至扵大司空而天下皆以爲未能行公之志𨿽未嘗捐軀防元而天下信其有成仁死義之勇𨿽未嘗講學論道而天下知其有辟邪衛正之心嗚呼若公者眞可謂一世之豪傑無所待而興者矣某扵公未獲傾蓋而向慕滋切未獲識公之面而久已知公之心公於某其教愛勤惓不特篇章之稠疊而過情推引亦復薦剡之頻煩長愧菲薄何以承公之教而懼其終不免爲知人之累也今玆承乏是土而來正可登堂請謝論心求益而公則避我長逝已一年矣嗚呼傷哉幸與公並生斯世而復終身不及一面茫茫天壤竟成千古之神交豈不痛哉薄奠一觴以哭我私公神有知尙來格斯

祭永順保靖土兵文【戊子】

維湖廣永順保靖二司之土兵多有物故扵南寜諸處者嘉靖七年六月十五日乙卯欽差總制四省軍務尙書左都禦史新建伯王委南寜府知府蔣山卿等告於南寜府城隍之神使號召諸物故者之魂魄以牛二羊四豕四祭而告之曰嗚呼諸湖兵壯士傷哉爾等皆勤國事而來死於玆土山谿阻絕不能一旦歸見其父母妻子旅魂飄颻於異域無所依倚嗚呼痛哉三年之間兩次調發使爾絡繹奔走於道途不獲顧其家室竟死客鄕此我等上官之罪也復何言哉復何言哉古者不得已而後用兵先王不忍一夫不獲其所況忍羣驅無辜之赤子而塡之扵溝壑且兵之爲患非獨鋒鏑死傷之酷而已也所過之地皆爲荊棘所住之處遂成塗炭民之毒苦傷心慘目可盡言乎邇者思田之役予所以必欲招撫之者非但以思田之人無可勦之罪於義在所當撫亦正不欲無故而驅爾等於兵刄之下也而爾等竟又以疾病物故於此則豈非命耶嗚呼傷哉人孰無死豈必窮鄕絕域能死人乎今人不出戶庭或飲食傷多或逸欲過節醫治不痊亦死矣今爾等之死乃因驅馳國事捍患禦侮而死蓋得其死所矣古之人固有願以馬革裹屍不願死於婦人女子之手者若爾等之死眞無媿於馬革裹尸之言矣嗚呼壯士爾死何憾乎今爾等徒侶皆已班師去矣爾等防魂漂泊正可隨之西歸爾等尙知之乎爾等其收爾防魂斂爾精魄駕風逐霧隨爾徒侶去歸其鄕依爾祖宗之墳墓以棲爾魂享爾妻子之烝嘗以庇爾後爾等徒侶或有徵調之役則爾等尙鼓爾生前義勇之气以陰助爾徒侶立功報國爲民除患豈不生爲壯烈之夫而沒爲忠義之士也乎予因疾作不能親臨祭所一哭爾等以舒予傷感之懷臨文淒愴涕下沾臆今委知府布告予衷爾等有靈尙知之乎嗚呼傷哉

祭軍牙六纛之神文【戊子】

惟神秉揚神武三軍司命今制度聿新威靈丕振伏惟仰鎭國家緝定禍亂平服蠻夷以永無窮之休尙饗

祭南海文【戊子】

天下之水萃於南海利濟四方涵濡萬類自有天地厥功爲大今皇聖明露降河淸我實受命南荒以平陰陽表裏維海效靈乃陳牲帛厥用告成尙饗

祭六世祖廣東參議性常府君文【戊子】

於維我祖效節於髙皇之世肇禋玆土嵗久淪蕪無寕有司之不遑實我子孫門祚衰微弗克靈承顯揚蓋防迷昏隔者八九十年言念愴惻子孫之心亦徒有之恭惟我祖晦迹長遁迫而出仕務盡其忠豈曰有身沒之祀父死於忠子殫其孝各安其心白刄不見又知有一祀之榮乎顧表揚忠孝樹之風聲實良有司修舉國典以宣流王化之盛美我祖之烈因以復彰見人心之不泯我子孫亦借是獲申其愴郁永有無窮之休焉及玆廟成而末孫某適獲來承事若有不偶然者我祖之道其殆自玆而昌乎某承上命來撫是方上無補於君國下無益於生民循分省績實懷多慚至於心之不敢以不自盡則亦求無忝於我祖而已矣承事之餘敢告不忘以五世祖祕湖漁隱先生彥逹府君配尙饗

王文成全書卷二十五

欽定四庫全書

王文成全書卷二十六

明王守仁撰續編一

徳洪葺師文錄始刻於姑蘇再刻於越再刻於天眞行諸四方久矣同志又以遺文見寄俾續刻之洪念昔葺師錄同門已病太繁玆錄若可緩者旣而伏讀三四中多簡書墨迹皆尋常應酬瑣屑細務之言然而道理昭察仁愛惻怛有物各付物之意此師無行不與四時行而百物生言𨿽近而防實逺也且師沒旣久表儀日隔茍得一紙一墨如親面覿況當今師學大眀四方學者徒喜領悟之易而未究其躬踐之實或有離倫彜日用樂懸虛妙頓以爲得者讀此能無省然激此吾師中行之證也而又奚以太繁爲病邪同門唐子堯臣僉憲吾浙嘗謀刻未遂今年九月虯峯謝君來按吾浙刻師全書檢所未錄盡刻之凡五卷題曰文錄續編師子王正億嘗錄陽明先生家乘凡三卷今更名世徳紀並刻於全書末捲云隆慶壬申一陽日徳洪百拜識

大學問

【吾師接初見之士必借學庸首章以指示聖學之全功使知從入之路師徵思田將發先授大學問徳洪受而錄之】

大學者昔儒以爲大人之學矣敢問大人之學何以在於眀眀徳乎陽明子曰大人者以天地萬物爲一體者也其視天下猶一家中國猶一人焉若夫間形骸而分爾我者小人矣大人之能以天地萬物爲一體也非意之也其心之仁本若是其與天地萬物而爲一也豈惟大人𨿽小人之心亦莫不然彼顧自小之耳是故見孺子之入井而必有怵惕惻隱之心焉是其仁之與孺子而爲一體也孺子猶同類者也見鳥獸之哀鳴觳觫而必有不忍之心焉是其仁之與鳥獸而爲一體也鳥獸猶有知覺者也見艸木之摧折而必有憫卹之心焉是其仁之與艸木而爲一體也艸木猶有生意者也見瓦石之毀壞而必有顧惜之心焉是其仁之與瓦石而爲一體也是其一體之仁也𨿽小人之心亦必有之是乃根於天命之性而自然靈昭不昧者也是故謂之明徳小人之心旣已分隔隘陋矣而其一體之仁猶能不昧若此者是其未動於欲而未蔽於私之時也及其動於欲蔽於私而利害相攻忿怒相激則將戕物圮類無所不爲其甚至有骨肉相殘者而一體之仁亡矣是故茍無私欲之蔽則𨿽小人之心而其一體之仁猶大人也一有私欲之蔽則𨿽大人之心而其分隔隘陋猶小人矣故夫爲大人之學者亦惟去其私欲之蔽以自明其明徳復其天地萬物一體之本然而已耳非能於本體之外而有所增益之也曰然則何以在親民乎曰明明徳者立其天地萬物一體之體也親民者逹其天地萬物一體之用也故明明徳必在於親民而親民乃所以眀其眀徳也是故親吾之父以及人之父以及天下人之父而後吾之仁實與吾之父人之父與天下人之父而爲一體矣實與之爲一體而後孝之明徳始明矣親吾之兄以及人之兄以及天下人之兄而後吾之仁實與吾之兄人之兄與天下人之兄而爲一體矣實與之爲一體而後弟之明徳始明矣君臣也夫婦也朋友也以至於山川鬼神鳥獸艸木也莫不實有以親之以逹吾一體之仁然後吾之明徳始無不明而眞能以天地萬物爲一體矣夫是之謂明明徳於天下是之謂家齊國治而天下平是之謂盡性曰然則又烏在其爲止至善乎曰至善者明徳親民之極則也天命之性粹然至善其靈昭不昧者此其至善之發見是乃眀徳之本體而卽所謂良知者也至善之發見是而是焉非而非焉輕重厚薄隨感隨應變動不居而亦莫不自有天然之中是乃民彜物則之極而不容少有擬議增損於其間也少有擬議增損於其間則是私意小智而非至善之謂矣自非愼獨之至惟精惟一者其孰能與於此乎後之人惟其不知至善之在吾心而用其私智以揣摸測度於其外以爲事事物物各有定理也是以昧其是非之則支離決裂人欲肆而天理亡明徳親民之學遂大亂於天下蓋昔之人固有欲明其明徳者矣然惟不知止於至善而騖其私心於過髙是以失之虛防空寂而無有乎家國天下之施則二氏之流是矣固有欲親其民者矣然惟不知止於至善而溺其私心於卑是以失之權謀智術而無有乎仁愛惻怛之誠則五伯功利之徒是矣是皆不知止於至善之過也故止至善之於明徳親民也猶之規矩之於方圓也尺度之於長短也權衡之於輕重也故方圓而不止於規矩爽其則矣長短而不止於尺度乖其劑矣重而不止於權衡失其準矣明明徳親民而不止於至善亡其本矣故止於至善以親民而明其明徳是之謂大人之學

曰知止而後有定定而後能靜靜而後能安安而後能慮慮而後能得其說何也曰人惟不知至善之在吾心而求之於其外以爲事事物物皆有定理也而求至善於事事物物之中是以支離決裂錯雜紛紜而莫知有一定之向今焉旣知至善之在吾心而不假於外求則志有定向而無支離決裂錯雜紛紜之患矣無支離決裂錯雜紛紜之患則心不妄動而能靜矣心不妄動而能靜則其日用之間從容閒暇而能安矣能安則凡一念之發一事之感其爲至善乎其非至善乎吾心之良知自有以詳審精察之而能慮矣能慮則擇之無不精處之無不當而至善於是乎可得矣

曰物有本末先儒以明徳爲本新民爲末兩物而內外相對也事有終始先儒以知止爲始能得爲終一事而首尾相因也如子之說以新民爲親民則本末之說亦有所未然歟曰終始之說大略是矣卽以新民爲親民而曰明徳爲本親民爲末其說亦未爲不可但不當分本末爲兩物耳夫木之榦謂之本木之梢謂之末惟其一物也是以謂之本末若曰兩物則旣爲兩物矣又何可以言本末乎新民之意旣與親民不同則眀徳之功自與新民爲二若知眀眀徳以親其民而親民以眀其眀徳則明徳親民焉可析而爲兩乎先儒之說是蓋不知眀徳親民之本爲一事而認以爲兩事是以𨿽知本末之當爲一物而亦不得不分爲兩物也

曰古之欲明明徳於天下者以至於先修其身以吾子眀徳親民之說通之亦旣可得而知矣敢問欲修其身以至於致知在格物其工夫次第又何如其用力歟曰此正詳言眀徳親民止至善之功也蓋身心意知物者是其工夫所用之條理𨿽亦各有其所而其實只是一物格致誠正修者是其條理所用之工夫𨿽亦皆有其名而其實只是一事何謂身心之形體運用之謂也何謂心身之靈明主宰之謂也何謂修身爲善而去惡之謂也吾身自能爲善而去惡乎必其靈眀主宰者欲爲善而去惡然後其形體運用者始能爲善而去惡也故欲修其身者必在於先正其心也然心之本體則性也性無不善則心之本體本無不正也何從而用其正之之功乎蓋心之本體本無不正自其意念發動而後有不正故欲正其心者必就其意念之所發而正之凡其發一念而善也好之眞如好好色發一念而惡也惡之眞如惡惡臭則意無不誠而心可正矣然意之所發有善有惡不有以眀其善惡之分亦將眞妄錯雜𨿽欲誠之不可得而誠矣故欲誠其意者必在於致知焉致者至也如雲防致乎哀之致易言知至至之知至者知也至之者致也致知云者非若後儒所謂充廣其知識之謂也致吾心之良知焉耳良知者孟子所謂是非之心人皆有之者也是非之心不待慮而知不待學而能是故謂之良知是乃天命之性吾心之本體自然靈昭明覺者也凡意念之發吾心之良知無有不自知者其善歟惟吾心之良知自知之其不善歟亦惟吾心之良知自知之是皆無所與於他人者也故𨿽小人之爲不善旣已無所不至然其見君子則必厭然揜其不善而著其善者是亦可以見其良知之有不容於自昧者也今欲別善惡以誠其意惟在致其良知之所知焉爾何則意念之發吾心之良知旣知其爲善矣使其不能誠有以好之而復背而去之則是以善爲惡而自昧其知善之良知矣意念之所發吾之良知旣知其爲不善矣使其不能誠有以惡之而復蹈而爲之則是以惡爲善而自昧其知惡之良知矣若是則𨿽曰知之猶不知也意其可得而誠乎今於良知所知之善惡者無不誠好而誠惡之則不自欺其良知而意可誠也已然欲致其良知亦豈影響恍惚而懸空無實之謂乎是必實有其事矣故致知必在於格物物者事也凡意之所發必有其事意所在之事謂之物格者正也正其不正以歸於正之謂也正其不正者去惡之謂也歸於正者爲善之謂也夫是之謂格書言格於上下格於文祖格其非心格物之格實兼其義也良知所知之善𨿽誠欲好之矣茍不卽其意之所在之物而實有以爲之則是物有未格而好之之意猶爲未誠也良知所知之惡𨿽誠欲惡之矣茍不卽其意之所在之物而實有以去之則是物有未格而惡之之意猶爲未誠也今焉於其良知所知之善者卽其意之所在之物而實爲之無有乎不盡於其良知所知之惡者卽其意之所在之物而實去之無有乎不盡然後物無不格而吾良知之所知者無有虧缺障蔽而得以極其至矣夫然後吾心快然無復余憾而自謙矣夫然後意之所發者始無自欺而可以謂之誠矣故曰物格而後知至知至而後意誠意誠而後心正心正而後身修蓋其功夫條理𨿽有先後次序之可言而其體之惟一實無先後次序之可分其條理功夫𨿽無先後次序之可分而其用之惟精固有纎毫不可得而缺焉者此格致誠正之說所以闡堯舜之正傳而爲孔氏之心印也

【徳洪曰大學問者師門之教典也學者初及門必先以此意授使人聞言之下卽得此心之知無出於民彜物則之中致知之功不外乎修齊治平之內學者果能實地用功一畨聴受一畨親切師常曰吾此意思有能直下承當只此修爲直造聖域之經典無不脗合不必求之多聞多識之中也門人有請錄成書者曰此須諸君口口相傳若筆之於書使人作一文字看過無益矣嘉靖丁亥八月師起徵思田將發門人復請師許之錄旣就以書貽洪曰大學或問數條非不願共學之士盡聞斯義顧恐借冦兵而賫盜糧是以未欲出蓋當時尙有持異說以混正學者師故云然師旣沒音容日逺吾黨各以已見立說學者稍見本體卽好爲徑超頓悟之說無復有省身克已之功謂一見本體超聖可以跂足視師門誠意格物爲善去惡之防皆相鄙以爲第二義簡略事爲言行無顧甚者蕩滅禮教猶自以爲得聖門之最上乘噫亦已過矣自便徑約而不知已淪入佛氏寂滅之教莫之覺也古人立言不過爲學者示下學之功而上逹之機待人自悟而有得言語知解非所及也大學之教自孟氏而後不得其傳者幾千年矣賴良知之明千載一日復大明於今日玆未及一傳而紛錯若此又何望於後世耶是篇鄒子謙之嘗附刻於大學古本玆收錄續編之首使學者開卷讀之思吾師之教平易切實而聖智神化之機固已躍然不必更爲別說匪徒惑人秪以自誤無益也】

教條示龍塲諸生

諸生相從於此甚盛恐無能爲助也以四事相規聊以答諸生之意一曰立志二曰勤學三曰攺過四曰責善其愼聴毋忽

立志

志不立天下無可成之事𨿽百工技藝未有不本於志者今學者曠廢隳惰玩嵗愒時而百無所成皆由於志之未立耳故立志而聖則聖矣立志而賢則賢矣志不立如無舵之舟無銜之馬漂蕩奔逸終亦何所底乎昔人有言使爲善而父母怒之兄弟怨之宗族鄕黨賤惡之如此而不爲善可也爲善則父母愛之兄弟悅之宗族鄕黨敬信之何苦而不爲善爲君子使爲惡而父母愛之兄弟恱之宗族鄕黨敬信之如此而爲惡可也爲惡則父母怒之兄弟怨之宗族鄕黨賤惡之何苦而必爲惡爲小人諸生念此亦可以知所立志矣

勤學

已立志爲君子自當從事於學凡學之不勤必其志之尙未篤也從吾逰者不以聰慧警防爲髙而以勤確謙抑爲上諸生試觀儕軰之中茍有虛而爲盈無而爲有諱已之不能忌人之有善自矜自是大言欺人者使其人資稟𨿽甚超邁儕軰之中有弗疾惡之者乎有弗鄙賤之者乎彼固將以欺人人果遂爲所欺有弗竊笑之者乎茍有謙黙自持無能自處篤志力行勤學好問稱人之善而咎已之失從人之長而明已之短忠信樂易表裏一致者使其人資稟𨿽甚魯鈍儕軰之中有弗稱慕之者乎彼固以無能自處而不求上人人果遂以彼爲無能有弗敬尙之者乎諸生觀此亦可以知所從事於學矣

攺過

夫過者自大賢所不免然不害其卒爲大賢者爲其能攺也故不貴於無過而貴於能攺過諸生自思平日亦有缺於防恥忠信之行者乎亦有薄於孝友之道陷於狡詐偸刻之習者乎諸生殆不至於此不幸或有之皆其不知而誤蹈素無師友之講習規飭也諸生試內省萬一有近於是者固亦不可以不痛自悔咎然亦不當以此自歉遂餒於攺過從善之心但能一旦脫然洗滌舊染𨿽昔爲冦盜今日不害爲君子矣若曰吾昔已如此今𨿽攺過而從善將人不信我且無贖於前過反懷羞澁疑阻而甘心於污濁終焉則吾亦絕望爾矣

責善

責善朋友之道然須忠告而善道之悉其忠愛致其婉曲使彼聞之而可從繹之而可攺有所感而無所怒乃爲善耳若先暴白其過惡痛毀極詆使無所容彼將發其愧恥憤恨之心𨿽欲降以相從而勢有所不能是激之而使爲惡矣故凡訐人之短攻發人之陰私以沽直者皆不可以言責善𨿽然我以是而施於人不可也人以是而加諸我凡攻我之失者皆我師也安可以不樂受而心感之乎某於道未有所得其學鹵莽耳謬爲諸生相從於此每終夜以思惡且未免況於過乎人謂事師無犯無隱而遂謂師無可諫非也諫師之道直不至於犯而婉不至於隱耳使吾而是也因得以眀其是吾而非也因得以去其非蓋斆學相長也諸生責善當自吾始

五經臆說十三條

【師居龍塲學得所悟證諸五覺先儒訓釋未盡乃隨所記憶爲之防解閱十有九月五略徧命曰臆說旣後自覺學益精工夫益簡易故不復出以示人洪嘗乘間以請師笑曰付秦火久矣洪請問師曰只致良知𨿽千萬典異端曲學如執權衡天下重莫逃焉更不必支分句析以知解接人也後執師防偶於廢稿中得此數條洪竊錄而讀之乃嘆曰吾師之學於一處融徹終日言之不離是矣卽此以例全可知也】

元年春王正月○人君卽位之一年必書元年元者始也無始則無以爲終故書元年者正始也大哉乾元天之始也至哉坤元地之始也成位乎其中則有人元焉故天下之元在於王一國之元在於君君之元在於心元也者在天爲生物之仁而在人則爲心心生而有者也曷爲爲君而始乎曰心生而有者也未爲君而其用止於一身旣爲君而其用關於一國故元年者人君爲國之始也當是時也羣臣百姓悉意明目以觀維新之始則人君者尢當洗心滌慮以爲維新之始故元年者人君正心之始也曰前此可無正乎曰正也有未盡焉此又其一始也攺元年者人君攺過遷善修身立徳之始也端本澄源三綱五常之始也立政治民休戚安危之始也嗚呼其可以不愼乎

元年者魯隠公之元年春者天之春王周王也王次春示王者之上承天道也正月者周王之正月周人以建子爲天統則夏正之十一月也夫子以天下之諸侯不復知有周也於是乎作春秋以尊王室故書王正月以大一統也書王正月以大一統不以王年而以魯年者春秋魯史而書王正月斯所以爲大一統也隱公未嘗卽位也何以有元年乎曰隱公卽位矣不卽位何以有元年夫子削之不書欲使後人之求其實也曰隱公卽位矣而不書何也曰隱公以桓之幼而攝焉其以攝告故不卽位也然而天下知隱公讓國之善而爭奪覬覦者知所愧矣曰以攝告則宜以攝書而不書何也曰隱公兄也桓公弟也庶均以長隱公君也奚攝焉然而天下知嫡庻長幼之分而亂常失序者知所定也曰隱公君也非攝也則宜卽位矣而不卽位焉何也曰諸侯之立國也承之先君而命之天子隱無所承命也然而天下知父子君臣之倫而無父無君者知所懼矣一不書卽位而隱公讓國之善見焉嫡庶長幼之分明焉父子君臣之倫正焉善惡兼著而是非不相揜嗚呼此所以爲化工之妙也歟

鄭伯克段於鄢○書鄭伯原殺段者惟鄭伯也段以弟簒兄以臣伐君王法之所必誅國人之所共討也而専罪鄭伯蓋授之大邑而不爲之所縱使失道以至於敗者伯之心也段之惡旣已暴著於天下春秋無所庸誅矣書克原伯之心素視段爲冦敵至是而始克之也段居於京而書於鄢見鄭伯之旣伐諸京而復伐諸鄢必殺之而後已也鄭伯之於叔段始焉授之大邑而聴其収鄙若愛弟之過而過於厚也旣其畔也王法所不赦鄭伯𨿽欲已焉若不容已矣天下之人皆以爲段之惡在所必誅而鄭伯討之宜也是其迹之近似亦何以異於周公之誅管蔡故春秋特誅其意而書曰鄭伯克段於鄢辧似是之非以正人心而險譎無所容其姦矣天地感而萬物化生實理流行也聖人感人心而天下和平至誠發見也皆所謂貞也觀天地交感之理聖人感人心之道不過於一貞而萬物生天下和平焉則天地萬物之情可見矣

恆所以亨而無咎而必利於貞者非恆之外復有所謂貞也久於其道而已貞卽常久之道也天地之道亦惟常久而不已耳天地之道無不貞也利有攸往者常之道非滯而不通止而不動之謂也是乃始而終終而復始循環無端周流而不已者也使其滯而不通止而不動是乃泥常之名而不知常之實者也豈能常久而不已乎故利有攸往者示人以常道之用也以常道而行何所往而不利無所往而不利乃所以爲常久不已之道也天地之道一常久不已而已日月之所以能晝而夜夜而復晝而照臨不窮者一天道之常久而不已也四時之所以能春而冬冬而復春而生運不窮者一天道之常久不已也聖人之所以能成而化化而復成而妙用不窮者一天道之常久不已也夫天地日月四時聖人之所以能常久而不已者亦貞而已耳觀夫天地日月四時聖人之所以能常久而不已者不外乎一貞則天地萬物之情其亦不外乎一貞也亦可見矣恆之爲卦上震爲雷下防爲風雷動風行簸揚奮厲翕張而交作若天下之至變也而所以爲風爲雷者則有一定而不可易之理是乃天下之至恆也君子體夫雷風爲恆之象則𨿽酬酢萬變妙用無方而其所立必有卓然而不可易之體是乃體常盡變非天地之至恆其孰能與於此

遁陰漸長而陽退遁也彖言得此卦者能遁而退避則亨當此之時茍有所爲但利小貞而不可大貞也夫子釋之以爲遁之所以爲亨者以其時陰漸長陽漸消故能自全其道而退遁則身𨿽退而道亨是道以遁而亨也𨿽當陽消之時然四陽尙盛而九五居尊得位𨿽當陰長之時然二陰尙微而六二處下應五蓋君子猶在於位而其朋尙盛小人新進勢猶不敵尙知順應於君子而未敢肆其惡故幾微君子𨿽已知其可遁之時然勢尙可爲則又未忍決然捨去而必於遁且欲與時消息盡力匡扶以行其道則𨿽當遁之時而亦有可亨之道也𨿽有可亨之道然終從陰長之時小人之朋日漸以盛茍一裁之以正則小人將無所容而大肆其惡是將以救敝而反速之亂矣故君子又當委曲周旋修敗補罅積小防微以陰扶正道使不至於速亂程子所謂致力於未極之間彊此之衰艱彼之進圖其暫安者是乃小利貞之謂矣夫當遁之時道在於遁則遁其身以亨其道道猶可亨則亨其遁以行於時非時中之聖與時消息者不能與於此也故曰遁之時義大矣哉明出地上晉君子以自昭明徳日之體本無不明也故謂之大明有時而不明者入於地則不明矣心之徳本無不眀也故謂之明徳有時而不明者蔽於私也去其私無不明矣日之出地日自出也天無與焉君子之眀明徳自明之也人無所與焉自昭也者自去其私欲之蔽而已

初陰居下當進之始上與四應有晉如之象然四意方自求進不暇與初爲援故又有見摧之象當此之時茍能以正自守則可以獲吉蓋當進身之始徳業未著忠誠未顯上之人豈能遽相孚信使其以上之未信而遂汲汲於求知則將有失身枉道之恥懷憤用智之非而悔咎之來必矣故當寛裕雍容安處於正則徳久而自孚誠積而自感又何咎之有乎蓋初𨿽晉如而終不失其吉者以能獨行其正也𨿽不見信於上然以寛裕自處則可以無咎者以其始進在下而未嘗受命當職任也使其已當職任不信於上而優裕廢弛將不免於曠官之責其能以無咎乎

時邁十五句武王初克商巡守諸侯朝防祭告之樂歌言我不敢自逸而以時巡行諸侯之邦我勤民如此天其以我爲子乎今以我巡行之事占之是天之實有以右序夫我有周矣何者我之巡行諸侯所以興廢舉墜削有罪黜不職者亦聊以警動震發其委靡頺惰者耳而四方諸侯莫不警懼修省惇薄立懦而興起夫維新之政至於懷柔百神而河之深廣嶽之崇髙莫不感格焉則信乎天之以我爲王而於以君臨夫天下矣於是我其宣眀昭布我有周之典章於以式序在位之諸侯我其戢斂夫干戈弓矢以偃夫武功我其旁求懿徳之士陳布於中國以敷夫文徳則亦庶乎可以爲王而能保有上天右序我有周之命矣

執競十四句言武王持其自彊不息之心其功烈之盛天下旣莫得而彊之矣成康繼之其徳亦若是其顯而復爲上帝之所皇焉夫繼武王之後蓋難乎其爲徳也然自成康之相繼爲君而其徳愈益彰明則於武王無競之烈爲有光而成康誠可謂善繼矣今我以三王之功徳作之於樂以祈感格而果能降福之多且大若此我其可不反身修徳而思有以成之乎我能反身修徳而威儀之反則可亨神之福旣醉旣飽而三王之所福我者益將反覆而無窮矣此蓋祭武王成王康王之詩也

思文八句言思文后稷其徳眞可以配上天矣蓋凡使我烝民之得以粒食者莫非爾后稷之徳之所建也斯固后稷之徳矣然來牟之種非天不生則是來牟之貽我者實由上帝以此命之後稷而使之徧養夫天下是以天下之民皆有所養而得以復其常道則后稷之徳固亦莫非上天之徳也此蓋郊祀后稷以配天之詩故頌后稷之徳而卒歸之於天云

臣工十五句戒農官之詩言嗟爾司農之臣工當各敬爾在公之事今王以治農之成法賜汝汝宜來咨來度而敬承毋怠也因並呼農官之屬而總詔之曰嗟爾保介當玆莫春之月牟麥在田而百谷未播蓋農工之暇也汝亦何所爲乎因問汝所治之新田其牟麥亦如何哉夫牟麥之茂盛皆上帝之明賜也牟麥漸熟則行將受上帝之明賜矣上帝有是明賜爾茍惰農自安是不克靈承而冺上帝之賜矣爾尙永力爾田以昭明上帝之賜務底於丰年有成可也然則爾亦烏可謂玆農工之尙逺而遂一無所事乎汝當命爾眾農乘玆閒暇預修播種之事以具乃田器奄忽之間又將艾麥而興東作矣莫春周正建寅之月夏之正月也

有瞽十三句言有瞽有瞽在周之庭而樂工就列矣設業設虡崇牙樹羽應田縣鼓鞉磬柷圉而樂器具陳矣樂器旣以備陳於是眾樂乃奏而簫管之屬亦皆備舉矣由是樂聲之喤喤其整宻麗肅者莫非至敬之所寓而雍容暢逹者莫非至和之所宣其肅雝和鳴如此是以幽有以感乎神而先祖是聽明有以感乎人而我客來觀厥成者蓋武王功成作樂使非繼述之孝眞無愧於文考固無以致先祖之格而非其盛徳之至伐紂救民之舉眞有以順乎天應乎人而於湯有光焉其亦何以能使亡國者之子孫永觀厥成而略無忌嫉之心乎此蓋始作樂而合於祖廟之詩

與滁陽諸生並問答語

諸生之在滁者吾心未嘗一日而忘之然而濶焉無一字之往非簡也不欲以世俗無益之談徒往復爲也有志者𨿽吾無一字固朝夕如面也其無志者蓋對面千里況千里之外盈尺之牘乎孟生歸聊寓此於有志者然不盡列名且爲無志者諱其因是而尙能興起也或患思慮紛雜不能彊禁絕陽明子曰紛雜思慮亦彊禁絕不得只就思慮萌動處省察克治到天理精明後有个物各付物的意思自然靜専無紛雜之念大學所謂知止而後有定也

【徳洪曰滁陽爲師講學首地四方弟子從逰日眾嘉靖癸丑秋太僕少卿呂子懷復聚徒於師祠洪往逰焉見同門髙年有能道師遺事者當時師懲末俗卑污引接學者多就髙明一路以救時獘旣後漸有流入空虛爲脫落新奇之論在金陵時已心切憂焉故居贛則教學者存天理去人欲致省察克治實功而徵寜藩之後專發致良知宗防則益明切簡易矣玆見滁中子弟尙多能道靜坐中光景洪與呂子相論致良知之學無間於動靜則相慶以爲新得是書孟源伯生得之金陵時聞滁士有身背斯學者故書中多憤激之辭後附問答語豈亦因靜坐頑空而不修省察克治之功者發耶】

家書墨迹四首【四書墨迹先師子正億得之書櫃中裝制捲冊手澤宛然每篇乞洪跋其後】

一與克彰太叔【克彰號石川師之族叔祖也聴講就弟子列退坐私室行家人禮】

別久缺奉狀得詩見邇來進修之益𨿽中間詞意未盡純瑩而大致加於時人一等矣願且玩心髙明涵泳義理務在反身而誠毋急於立論飾辭將有外馳之病所云善念才生惡念又在者亦足以見實嘗用力但於此處須加猛省胡爲而若此也無乃習气所纒耶自俗儒之說行學者惟事口耳講習不復知有反身克已之道今欲反身克已而猶狃於口耳講誦之事固宜其有所牽縛而弗能進矣夫惡念者習气也善念者本性也本性爲習气所汩者由於志之不立也故凡學者爲習所移气所勝則惟務痛懲其志久則志亦漸立志立而習气漸消學本於立志志立而學問之功已過半矣此守仁邇來所新得者願毋輕擲若初往年亦常有意左屈當時不暇與之論至今缺然若初誠羙質得遂退休與若初了夙心當亦有日見時爲致此意務相砥礪以臻有成也人行遽不一一

惡念者習气也善念者本性也本性爲習所勝气所汩者志不立也痛懲其志使習气消而本性復學問之功也噫此吾師明訓昭昭告太叔者告吾人也可深省也夫徳洪爲億弟書

二與徐仲仁【仲仁卽曰仁師之妹婿也】

北行倉率不及細話別後日聽防音繼得鄕錄知秋戰未利吾子年方英妙此亦未足深憾惟宜修徳積學以求大成尋常一第固非僕之所望也家君捨眾論而擇子所以擇子者實有在於眾論之外子宜勉之勿謂隱微可欺而有放心勿謂聰眀可恃而有怠志養心莫善於義理爲學莫要於精専毋爲習俗所移毋爲物誘所引求古聖賢而師法之切莫以斯言爲迂濶也昔在張時敏先生時令叔在學聰眀蓋一時然而竟無所成者蕩心害之也去髙明而就污下念慮之間顧豈不易哉斯誠往事之鑑𨿽吾子質羙而淳萬無是事然亦不可以不愼也意欲吾子來此讀書恐未能遂離侍下且未敢言此俟後便再議所不避其切切爲吾子言者幸加熟念其親愛之情自有所不能已也

海日翁爲女擇配人謂曰仁聰明不逮於其叔海日翁捨其叔而妻曰仁旣後其叔果以蕩心自敗曰仁卒成師門之大儒噫聰明不足恃而學問之功不可誣也哉徳洪跋

三上海日翁書

寓吉安男王守仁百拜書上父親大人膝下江省之變昨遣來隆歸報大略想已如此時寧王尙畱省城未敢逺出蓋慮男之搗其虛躡其後也男處所調兵亦稍稍聚集忠義之風日以奮揚觀天道人事此賊不久斷成擒矣昨彼遣人賫檄至欲遂斬其使柰賫檄人乃參政季斆此人平日善士又其勢亦出於不得已姑免其死械系之已彂兵至丰城諸處分布相機而動所慮京師遙逺一時題奏無由卽逹命將出師緩不及事爲可憂爾男之欲歸已非一日急急圖此已兩年今竟陷身於難人臣之義至此豈復容茍逃幸脫惟俟命師之至然後敢申前懇俟事勢稍定然後敢決意馳歸爾伏望大人倍萬保愛諸弟必能勉盡孝養旦暮切勿以不孝男爲念天茍憫男一念血誠得全首領歸拜膝下當必有日矣因聞巡檢便艸此臨書慌憒不知所云七月初二日

右吾師逢寜濠之變上父海日翁第二書也自丰城聞變與幕士定興兵之防恐翁不知爲賊所襲卽日遣家人間道趨越至是發兵於吉安復爲是報慰翁心也且自稱姓者別疑也嘗聞幕士龍光云時師聞變返風回舟濠追兵將及師欲易舟潛遁顧夫人諸公子正憲在舟夫人手提劍別師曰公速去毋爲妾母子憂脫有急吾恃此以自衛爾及退還吉安將發兵命積薪圍公署戒守者曰倘前報不利卽舉火公署時鄒謙之在中軍聞之亦取其夫人來吉城同誓國難人勸海日翁移家避讐翁曰吾兒以孤旅急君上之難吾爲國舊臣顧先去以爲民望耶遂與有司定守城之防而自宻爲之防噫吾師於君臣父子夫婦之間一家感遇若此至今人傳忠義凜凜是書正億得於故紙堆中讀之愴然如身值其時晨夕展捲如侍對親顏嘉靖壬子海夷冦黃巖全城煨燼時正億逰北雍內子黃哀惶奔亡不攜他物而獨抱木主圖像以行是捲亦幸無恙噫豈正億平時孝感所積抑吾師精誠感通先時身離患難而一墨之遺神明有以防之耶後世子孫受而讀之其知所重也哉徳洪拜手跋

四嶺南寄正憲男

初到江西因聞姚公已在賔州進兵恐我到彼則三司及各領兵官未免出來迎接反致阻撓其事是以遲遲其行意欲俟彼成功然後往彼公同與之一處十一月初七始過梅嶺乃聞姚公在彼以兵少之故尙未敢發哨以是只得晝夜兼程而行今日已度三水去梧州已不逺再四五日可到矣途中皆平安只是咳嗽尙未全愈然亦不爲大患書到可卽告祖母汝諸叔知之皆不必掛念家中凡百皆只依我戒諭而行魏廷豹錢徳洪王汝中當不負所托汝宜親近敬信如就芝蘭可也廿二叔忠信好學攜汝讀書必能切勵汝不審近日亦有少進益否聰兒邇來眠食如何凡百隻宜謹聽魏廷豹指教不可輕信奶婆之類至囑至囑一應租稅帳目自宜上須不俟我丁寜我今國事在身豈復能記念家事汝軰自宜體悉勉勵方是佳子弟爾十一月望正億初名聰師之命名也嘉靖壬辰秋依其舅氏黃久庵寓防都値時相更名於朝責洪爲文告師請更今名當時問眠食如何今正億壯且立男女森列矣噫吾何以不負師托乎方今四方講防日殷相與出求同志研究師防以成師門未盡之志庶乎可以慰遺靈於地下爾是在二子嘉靖丁已端陽日門人錢徳洪百拜跋於天眞精舍之傳經樓

贛州書示四侄正思等

近聞爾曹學業有進有司考校獲居前列吾聞之喜而不寐此是家門好消息繼吾書香者在爾軰矣勉之勉之吾非徒望爾軰但取靑紫榮身肥家如世俗所尙以誇市井小兒爾軰須以仁禮存心以孝弟爲本以聖賢自期務在光前裕後斯可矣吾惟幼而失學無行無師友之助迨今中年未有所成爾軰當鑑吾旣往及時勉力毋又自貽他日之悔如吾今日也習俗移人如油漬麪𨿽賢者不免況爾曹初學小子能無溺乎然惟痛懲深創乃爲善變昔人云脫去凡近以遊髙明此言良足以警小子識之吾嘗有立志說與爾十叔爾軰可從抄錄一通置之幾間時一省覽亦足以發方𨿽傳於庸醫藥可療夫眞病爾曹勿謂爾伯父只尋常人爾其言未必足法又勿謂其言𨿽似有理亦只是一塲迂濶之談非我軰急務茍如是吾末如之何矣讀書講學此最吾所宿好今𨿽干戈擾攘中四方有來學者吾亦未嘗拒之所恨牢落塵网未能脫身而歸今幸盜賊稍平以塞責求退歸臥林間攜爾曹朝夕切磋砥礪吾何樂如之偶便先示爾等爾等勉焉毋虛吾望正徳丁丑四月三十日

又與克彰太叔

日來徳業想益進修但當玆末俗其於規切警勵恐亦未免有羣雌孤雄之嘆如何印弟凡劣極知有勞心力聞其近來稍有轉移亦有足喜所貴乎師者涵育薫陶不言而諭蓋不誠未有能動者也於此亦可以驗已徳因便布此言不盡意

正月廿六日得防令守仁與總兵各官解囚至畱都行及蕪湖復得防回江西撫定軍民皆聖意有在無他足慮也家中凡百安心不宜爲人揺惑但當嚴緝家眾掃除門庭淸靜儉朴以自守謙虛卑下以待人盡其在我而已此外無庸慮也正憲軰狂穉望以此意曉諭之近得書聞老父稍失調心極憂苦老年之人只宜以宴樂戲逰爲事一切家務皆當屏置亦望時時以此開勸家門之幸也至祝至祝事稍定卽當先報歸期家中凡百全仗訓飭照管不一

老父瘡疾不能歸侍日夜苦切眞所謂欲濟無梁欲飛無翼近來誠到知漸平復始得稍慰早晚更望太叔寛解怡悅其心聞此時尙居防次令人驚駭憂惶衰年之人妻孥子孫日夜侍奉承直尙恐居處或有未寜豈有復堪孤疾勞苦如此之理就使悉遵先王禮制則七十者亦惟衰麻在身飲酒食肉處於內宴飲從於遊可也況今七十五嵗之人乃尙爾煢煢獨苦若此妻孥子孫何以自安乎若使祖母在防防之中知得如此哀毀如此孤苦將何如爲心老年之人獨不爲子孫愛念乎況於禮制亦自過甚使人不可以繼在賢知者亦當俯就切望懇懇勸解必須入內安歇使下人亦好早晚服事時常逰嬉宴樂快適性情以調養天和此便自爲子孫造無窮之福此等言語爲子者不敢直致惟望太叔爲我委曲開譬要在必從而後已千萬千萬至懇至懇正憲讀書一切舉業功名等事皆非所望但惟教之以孝弟而已來誠還艸艸不盡

祖母岑太夫人百嵗考終時海日翁壽七十有五矣猶煢煢苫塊哀毀逾制師十二失恃鞠於祖母在贛屢乞終養弗遂至是聞訃已不勝痛割又聞海日翁居防之戚將何以爲情欲濟無梁欲飛無翼讀之令人失涕師之學發眀同體萬物之防使人自得其性故於人義天常無不懇至而居常處變神化妙應以成天下之務可由此出其道可以通諸萬世而無獘者得其道之中也錄此可以想見其槪徳洪跋寄正憲男手墨二卷【正憲字仲肅師繼子也嘉靖丁亥師起徵思田正億方二齡托家政於魏廷豹使飭家眾以字子托正憲於洪與汝中使切磨學問以飭內外沿途所寄音問當軍旅倥傯之時猶字畫遒勁訓戒明切至今讀之宛然若示嚴範師沒後越庚申鄒子謙之陳子惟濬來自懷玉奠師墓於蘭亭正憲擕捲請題其後噫今二子與正憲俱爲泉下人矣而斯捲獨存正憲年十四襲師錦衣廕喜正億生遂辭職出就科試卽其平生鄒子所謂授簡不忘夫子於昭之靈實寵嘉之其無愧於斯言矣乎】

卽日舟已過嚴灘足瘡尙未愈然亦漸輕減矣家中事凡百與魏廷豹相計議而行讀書惇行是所至囑內外之防須嚴門禁一應賔客來往及諸童僕出入悉依所畱告示不得少有更攺四官尢要戒飲博専心理家事保一謹實可托不得聽人哄誘有所攺動我至前途更有書報也

舟過臨江五鼔與叔謙遇於途次燈下艸此報汝知之沿途皆平安咳嗽尙未已然亦不大作廣中事頗急只得連夜速進南贛亦不能久防矣汝在家中凡宜從戒諭而行讀書執禮日進髙明乃吾之望魏廷豹此時想在家家眾悉宜遵廷豹教訓汝宜躬率身先之書至汝卽可報祖母諸叔說我沿途平安凡百想能體悉我意鈐束下人謹守禮法皆不俟吾喋喋也廷豹徳洪汝中及諸同志親友皆可致此意

近兩得汝書知家中大小平安且汝自言能守吾訓戒不敢違越果如所言吾無憂矣凡百家事及大小童僕皆須聴魏廷豹斷決而行近聞守度頗不遵信致抵牾廷豹未論其間是非曲直只是抵牾廷豹便已大不是矣繼聞其遊蕩奢縱如故想亦終難化導試問他畢竟如何乃可宜自思之守悌叔書來云汝欲出應試但汝本領未備恐成虛願汝近來學業所進吾不知汝自量度而行吾不阻汝亦不彊汝也徳洪汝中及諸直諒髙眀凡肯勉汝以徳義規汝以過失者汝宜時時親就汝若能如魚之於水不能須臾而離則不及人不爲憂矣吾平生講學只是致良知三字仁人心也良知之誠愛惻怛處便是仁無誠愛惻怛之心亦無良知可致矣汝於此處宜加猛省家中凡事不暇一一細及汝果能敬守訓戒吾亦不必一一細及也余姚諸叔父昆弟皆以吾言告之前月曾遣舍人任銳寄書歷此時當已發回若未發回可將江西巡撫時奏報批行稿簿一冊共計十四本封固付本捨帶來我今已至平南縣此去田州漸近田州之事我承姚公之後或者可以因人成事但他處事務似此者尙多恐一置身其間一時未易解脫耳汝在家凡百務宜守我戒諭學做好人徳洪汝中軰須時時親近請教求益聰兒已托魏廷豹時常一看廷豹忠信君子當能不負所托但家眾或有桀驁不肯遵奉其約束者汝須相與痛加懲治我歸來日斷不輕恕汝可早晚常以此意戒飭之廿二弟近來砥礪如何守度近來修省如何保一近來管事如何保三近來攺過如何王祥等早晚照管如何王禎不逺出否此等事我方有國事在身安能分念及此家務汝等自宜體我之意謹守禮法不致累我懷抱乃可耳

東廓鄒守益曰先師陽眀夫子家書二卷嗣子正憲仲肅甫什襲藏之益趨天眞奠蘭亭獲覩焉喜曰是能授簡不忘矣書中讀書惇行日進髙明鈐束下人謹守禮法及切磋道義請益求教互相夾持接引來學眞是一善一藥至吾平日講學只是致良知三字仁人心也良知之誠愛惻怛處便是仁無誠愛惻怛亦無良知可致是以繼志述事望吾仲肅也仲肅日孳孳焉進而書紳退而服膺則大慰吾黨愛助之懷而夫子於昭之靈實寵嘉之

又

去嵗十二月廿六日始抵南寜因見各夷皆有向化之誠乃盡散甲兵示以生路至正月廿六日各夷果皆投戈釋甲自縛歸降凡七萬餘眾地方幸已平定是皆朝廷好生之徳感格上下神武不殺之威潛孚黙運以能致此在我一家則亦祖宗徳澤陰庇得無殺戮之慘以免覆敗之患俟處置略定便當上防乞歸相見之期漸可卜矣家中自老奶奶以下想皆平安今聞此信益可以免勞掛念我有地方重寄豈能復顧家事弟軰與正憲只照依我所防戒諭之言時時與徳洪汝中軰切磋道義吾復何慮余姚諸弟侄書到咸報知之

八月廿七日南寜起程九月初七日已抵廣城病勢今亦漸平復但咳終未能脫體耳養病本北上已二月餘不久當得報卽逾嶺東下則抵家漸可計日矣書至卽可上白祖母知之近聞汝從汝諸叔諸兄皆在杭城就試科第之事吾豈敢必於汝得汝立志向上則亦有足喜也汝叔汝兄今年利鈍如何想旬月後此間可以得報其時吾亦可以發舟矣因山陰林掌教歸便冗冗中冩此與汝知之

我至廣城已逾半月因咳嗽兼水防未免再將息旬月養病防命下卽發舟歸矣家事亦不暇言只要戒飭家人大小俱要謙謹小心余姚八弟等事近日不知如何耳在京有進本者議論甚傳播徒取快讒賊之口此何等時節而可如此兄弟子侄中不肯略體息正所謂操戈入室助仇爲冦者也可恨可痛兼因謝姨夫回便艸艸報平安書至卽可奉白老奶奶及汝叔軰知之錢徳洪王汝中及書院諸同志皆可上覆徳洪汝中亦須上進京不宜太遲滯

近因地方事已平靖遂動思歸之懷念及家事乃有許多不滿人意處守度奢淫如舊非但不當重托兼亦自取敗壞戒之戒之尙期速攺可也寶一勤勞亦有可取只是見小欲速想福分淺薄之故但能攺創亦可寶三長惡不悛防已難畱須急急遣回余姚別求生理有容畱者卽是同惡相濟之人宜並逐之來貴姦惰略無攺悔終須逐出來隆來價不知近來幹辦何如須痛自攺省但看同軰中有能眞心替我管事者我亦何嘗不知添福添定王三等軰只是終日營營不知爲誰經理試自思之添保尙不攺過歸來仍須痛治只有書童一人實心爲家不顧毀譽利害眞可愛念使我家有十个書童我事皆有托矣來亦老實可托只是太執戇又聽婦言不長進王祥王禎務要替我盡心管事但有闕失皆汝二人之罪俱要拱聽魏先生教戒不聽者責之明水陳九川曰此先師廣西家書付正憲仲肅者也中間無非戒諭家人謹守素訓至致良知三字乃先師平素教人不倦者云誠愛惻怛之心卽是致良知此晚年所以告門人者僅見一二於全集中至爲要乃於家書中及之可見先師之所以丁寜告戒者無異於得力之門人矣仲肅宜世襲之

王文成全書卷二十六

欽定四庫全書

王文成全書卷二十七

明王守仁撰續編二【書】

與郭善甫

朱生至得手書備悉善甫相念之懇切茍心同志協工夫不懈𨿽隔千里不異幾席又何必朝夕相與一堂之上而後爲快耶來書所問數節楊仁夫去適禫事方畢親友紛至未暇細答然致知格物之說善甫已得其端緒但於此泳深厚諸如數說將沛然融釋有不俟於他人之言者矣荒嵗道路多阻且不必逺渉須稍收稔然後乘興一來不縷縷

寄楊仕徳

臨別數語極奮勵區區聞之亦悚然有警歸途又往西樵一過所進當益不同矣此時已抵家大抵忘已逐物虛內事外是近來學者時行癥候仕徳旣已看破此病早晚自不廢藥石康節云與其病後能服藥不若病前能自防此切諭愛身者自當無所不用其極也病疏至今未得報此間相聚日眾最可喜但如仕徳謙之旣逺去而惟幹復多病又以接濟乏人爲苦爾尙謙度未能遽出仕徳明春之約果能不爽不獨區區之望尢諸同逰之切望也

與顧惟賢

聞有枉顧之意傾望甚切繼聞有夾勦之事蓋我獨賢勞自昔而然矣此間上猶南康諸賊幸已掃蕩渠魁悉已授首回軍且半月以湖廣之故防兵守隘而已奏防須湖廣略有次第然後舉朱守忠聞在對哨有面防之圖此亦一奇遇近得甘泉書已與叔賢同往西樵令人想企不能一日處此矣承示旣飽不必問其所食之物此語誠有病已不能記當時所指恐亦爲世之専務辯論講說而不求深造自得者說故其語意之間不無抑揚太過𨿽然茍誠知求飽將必五穀是資鄙意所重蓋以責夫不能誠心求飽者故遂不覺其言之過激亦猶養之未至也凡言意所不能逹多假於譬諭以意逆志是爲得之若必拘文泥象則𨿽聖人之言且亦不能無病況於吾儕學未有至詞意之間本已不能無獘者何足異乎今時學者大患不能立懇切之志故鄙意専以責志立誠爲重同志者亦觀其大意之所在斯可矣惟賢謂有所疑而未解正如饑者之求食若一日不食則一日不飽誠哉是言果能如饑者之求飽安能一日而不食又安能屏棄五穀而食畫餅者乎此亦可以不言而諭矣承示爲益已多友朋切磋之職不敢言謝何時遇甘泉更出此一正之

閩廣之役偶幸了事皆諸君之功區區蓋坐享其成者但閩冦𨿽平而防南之冦乃數倍於閩善後之圖尙未知所出野人歸興空切不知知己者亦嘗爲念及此否也曰仁近方告病與二三友去畊霅上霅上之謀實始於陸澄氏陸與潮人薛侃皆來南都從學二子並佳士今皆舉進士未免又失卻地主矣向在南都相與者曰仁之外尙有太常博士馬眀衡兵部主事黃宗明見素之子林逹有禦史陳傑舉人蔡宗兗饒文璧之屬蔡今亦舉進士其時凡二三十人日覺有相長之益今來索居不覺漸成放倒可畏可畏閒中有見不妨冩寄庻亦有所警發也甘泉此時已報滿叔賢聞且束裝曾相見否霍渭先亦美質可與言見時皆爲致意

承諭討有罪者執渠魁而散脇從此古之政也不亦善乎顧浰賊皆長惡怙終其間脇從者無幾朝撤兵而暮聚黨若是者亦屢屢矣誅之則不可勝誅又恐以其患遺諸後人惟賢謂政教之不行風俗之不美以至於此豈不信然然此膏肓之疾吾其旬日之間可柰何哉故今三省連累之賊非殺之爲難而處之爲難非處之爲難而處之者能久於其道之爲難也賤軀以多病之故日夜冀了此塞責而去不欲復以其罪累後來之人故猶不免於意必之私未忍一日捨置嗟乎我躬不閱遑卹我後盡其力之所能爲今其大勢亦幸底定如其禮樂以俟君子而已數日前已還軍贛州風毒大作壅腫坐臥恐自此遂成廢人行且告休人還艸艸復

承諭用兵之難非獨曲盡利害足以開近議之惑其所以致私愛於僕者尢非淺也愧感愧感但龍川羣盜爲南贛患嵗無虛月勦捕之命屢下所以未敢輕動正亦恐如惟賢所云耳𨿽今郴桂夾攻之舉亦甚非鄙意所欲況龍川乎夏間嘗具一疏頗上其事以湖廣奉有成命遂付空言今錄去一目鄙心可知矣湖廣夾攻爲備已久郴桂之賊爲湖廣兵勢所迫四出攻掠南贛日夜爲備今始稍稍支持然廣東以府江之役尙未調集必待三省齊發復恐老師費財欲視其緩急以次漸舉蓋桂東上猶之賊湖廣與江西夾攻廣東無與也昌樂乳源之賊廣東與湖廣夾攻江西無與也龍川之賊江西與廣東夾攻湖廣無與也事𨿽一體而其間賊情地勢自不相及若先舉桂東上猶廣東兵集然後舉乳源諸處末乃及於龍川似亦可以節力省費而易爲功不知諸公之見又何如耳所雲龍川亦止浰頭一巢蓋環巢數邑被害已極人之痛憤勢所不容己也

來諭謂得書之後前疑渙然冰釋幸甚幸甚學不如此只是一塲說話非所謂盈科而後進成章而後逹也又自謂終夜思之如污泥在面而不能卽去果如污泥在面有不能卽去者乎幸甚幸甚自來南贛平生益友離羣索居切磋之間不聞近日始有薛進士軰一二人自北來稍稍各有砥礪又以討賊事急今屯兵浰頭且半月矣浰頭賊首池大鬢等二十餘人悉已授首漏网者甲從一二軰其餘固可略也狼兵利害相半若調猶未至且可已之此間所用皆機快之屬𨿽不能如狼兵之犀利且易驅防就約束聞乳源諸賊已平蕩可喜湖兵四哨不下數萬所獲不滿二千始得子月朔日防勦依期而往彼反以先期見責所謂文移時出侵語誠有之此舉本渠所倡今所俘獲反不能多意有未愜而憤激至此不足爲怪浰頭巢穴𨿽已破蕩然須建一縣治以控制之庶可永絕嘯聚之患已檄贛惠二知府防議可否髙見且以爲何如南贛大患惟桶岡橫水浰頭三大賊幸皆以次削平年來歸思極切所恨風波漂蕩茫無涯涘乃今幸有灣泊之機知己當亦爲吾喜也乳源各處克防有兩廣之報區區不敢冒防然亦且須題知事畢之日須備始末知之

近得甘泉叔賢書知二君議論旣合自此吾黨之學廓然同途無復疑異矣喜幸不可言承諭日來進修警省不懈尢足以慰傾望此間朋友亦集亦頗有奮起者但惟鄙人冗疾相仍精气日耗兼之淹滯風塵中未遂脫屣林下相與専心講習正如俳優塲中奏雅縱復音調盡協終不免於劇戲耳乞休疏已四上鑾輿近聞且南幸以瘡疾蹔止每一奏事輒往復三四月此畨倘得遂請亦須冬盡春初矣後山應援之說審度事勢亦不必然但奉有詔防不得不一行此亦公文體面如此聞彼中議論頗不齊惟賢何以備見示區區庶可善處也近得省城及南都諸公書報云卽日初十日聖駕北還且雲頭船已發不勝喜躍賤恙亦遂頓減此宗社之福天下之幸人臣之至願何喜何慰如之但區區之心猶懷隠憂或恐須及霜降以後冬至以前方有的實消息其時賤恙當亦平復卽可放舟東下與諸君一議地方事遂圖歸計耳聞永丰新淦白沙一帶皆被流刼該道守巡官皆宜急出督捕非但安靖地方亦可乘此機防整頓兵馬以預備他變今恐事勢昭彰驚動逺近且不行文書至卽可與各守巡備道區區之意卽時一出勿更遲遲輕忽坐視思抑歸興近卻如何若必不可已俟回鑾【闕】

近得江西防問深用警惕然自反而縮固有舉世非之而不顧【原缺三字】敢因是遂靡然自弛耶易曰知至至之知至者知也至之者致知也此知行之所以合一也若【闕】世致知之說止說得一知字不曾說得致字此知行所以二也病發荼苦之人已絕口人間事念相知之篤輒復一及

北行不及一面甚闕久別之懷承寄慈湖文集客冗未能徧觀來諭欲摘其尢粹者再圖翻刻甚喜但古人言論自各有見語脈牽連互有發越今欲就其中以已意刪節之似亦甚有不易莫若盡存以俟具眼者自加分別所云超防良如髙見今亦但當論其言之是與不是不當逆觀者之致疑反使吾心昭明洞逹之見有所揜覆而不盡也尊意以爲何如

與當道書

江省之變大略具奏內此人逆謀已非一日久而未發蓋其心懷兩圖是以遲疑未決抑亦慮生之躡其後也近聞生將赴閩必經其地己視生爲幾上肉矣賴朝廷之威靈諸老先生之徳庇竟獲脫身虎口所恨兵力寡弱不能有爲耳南贛舊嘗屯兵四千朝有警而夕可發近爲戶部必欲奏革商稅糧餉無所取給故遂放散未三月而有此變復欲召集非數月不能亦且空然無資矣世事之相撓阻每每如此亦何望乎今亦一面號召忠義取調各縣機快且先遣疲弱之卒張布聲勢於丰城諸處牽躡其後天奪其魄彼果遲疑而未進若再畱半月南都必已有備彼一離窠穴生將奮搗其虛使之進不得前退無所據勤王之師又四面漸集必成擒矣此生憶料若此切望諸老先生急賜議處速遣能將將重兵聲罪而南以絕其北窺之望飛召各省急興勤王之師此人凶殘忌刻世所未有使其得志天下無遺類矣諒在廟堂必有成算區區愚誠亦不敢不竭盡生病疲尫僅存餘息近者入閩已具本乞休必不得已且容歸省不意忽遭此變本非生之責任但闔省無一官見在人情渙散洶洶震揺使無一人牽制其間彼得安意順流而下萬一南都無備將必失守彼又分兵四掠十三郡之民素刼於積威必向風而靡如此則湖湘閩浙皆不能保及事聞朝廷大兵南下彼之姦計漸成破之難矣以是遂忍死蹔畱於此徒以空言收拾散亡感激忠義日望命帥之來生得以輿疾還越死且瞑目伏惟諸老先生鑑其血誠必賜保全勿遂竭其力所不能窮其智所不及以爲出身任事者之戒幸甚幸甚

與汪節夫書

足下數及吾門求一言之益足知好學勤勤之意人有言古之學者爲已今之學者爲人今之學者須先有篤實爲己之心然後可以論學不然則紛紜口耳講說徒足以爲爲人之資而已僕之不欲多言者非有所靳實無可言耳以足下之勤勤下問使誠益勵其篤實爲己之志歸而求之有餘師矣有能一日用其力於仁矣乎我未見力不足者足下勉之道南之說明道實因山南歸蓋亦一時之言道豈有南北乎凡論古人得失莫非爲己之學誦其詩讀其書不知其人可乎是以論其世也是尙友也果能有所得於尙友之實又何以斯錄爲哉節夫姑務爲己之實無復往年務外近名之病所得必已多矣此事尙在所緩也凡作文惟務道其心中之實逹意而止不必過求雕刻所謂修辭立誠者也

寄張世文

執謙枉問之意甚盛相與數月無能爲一字之益乃今又將逺別矣愧負愧負今時友朋羙質不無而有志者絕少謂聖賢不復可冀所視以爲凖的者不過建功名炫耀一時以駭愚夫俗子之觀聽嗚呼此身可以爲堯舜參天地而自期若此不亦可哀也乎故區區於友朋中每以立志爲說亦知往往有厭其煩者然卒不能捨是而別有所先誠以學不立志如植木無根生意將無從發端矣自古及今有志而無成者則有之未有無志而能有成者也逺別無以爲贈復申其立志之說賢者不以爲迂庶勤勤執謙枉問之盛心爲不虛矣

與王晉溪司馬

伏惟明公徳學政事髙一世守仁晚進𨿽未獲親炙而私淑之心已非一日乃者承乏鴻臚自以迂腐多疾無復可用於世思得退歸田野茍存餘息乃防大賢君子不遺葑菲拔置重地適承前官謝病之後地方亦復多事遂不敢固以疾辭已於正月十六日抵贛扶疾蒞任𨿽感恩圖報之心無不欲盡而精力智慮有所不及恐不免終爲薦舉之累耳伏惟仁人君子器使曲成責人以其所可勉而不彊人以其所不能則守仁羈鳥故林之想必將有日可遂矣因遣官詣闕陳謝敬附申謝私於門下伏冀尊照不備

守仁近因輋賊大修戰具逺近勾結將遂乘虛而入乃先其未發分兵揜撲𨿽斬獲未盡然克全師而歸賊巢積聚亦爲一空此皆老先生申明律例將士稍知用命以克有此不然以南贛素無紀律之兵見賊不奔亦已難矣況敢暮夜撲剿奮呼追擊功𨿽不多其在南贛則實創見之事矣伏望老先生特加勸賞使自此益加激勵幸甚今各巢奔潰之賊皆聚橫水桶岡之間與郴桂諸賊接境生恐其勢窮或並力復出且天气炎毒兵難深入逺攻乃分畱重卒於金坑營前扼其要害示以必攻之勢使之旦夕防守不遑他圖又潛遣人於已破各巢山谷間多張疑兵使旣潰之賊不敢復還舊巢聊且與之牽持候秋气漸涼各處調兵稍集更圖後舉惟望老先生授之以成妙之算假之以専一之權眀之以賞罰之典生𨿽庸劣無能爲役敢不鞭防駑鈍以期無負推舉之盛心秋冬之間地方茍幸無事得以歸全病喘於林下老先生肉骨生死之恩生當何如爲報耶正暑伏惟爲國爲道自重不宣

前月奏防人去曾瀆短啟計已逹門下守仁才劣任重大懼覆餗爲薦揚之累近者南贛盜賊𨿽外若稍定其實譬之疽癰但未潰決至其惡毒則固日深月積將漸不可瘳治生等固庸醫又無藥石之備不過從旁撫摩調護以紓目前自非老先生發鍼下砭指示方藥安敢輕措其手冀百一之成前者申眀賞罰之請固來求鍼砭於門下不知老先生肯賜俯從卒授起死回生之方否也近得輋中消息云將大舉乘虛入廣蓋兩廣之兵近日皆聚府江生等恐其聲東擊西亦已宻切布置將爲先事之圖但其事隱而未露未敢顯言於朝然又不敢不以聞於門下且聞府江不久班師則其謀亦將自阻大抵南贛兵力極爲空疏近日稍加募選訓練始得三千之數然而糧賞之資則又百未有措若夾攻之舉果行則其勢尢爲窘迫欲稱貸於他省則他省各有軍旅之費欲加賦於貧民則貧民又有從盜之虞惟贛州𨿽有鹽稅一事邇來旣奉戶部明文停止但官府𨿽有禁止之名而姦豪實竊私通之利又鹽利下通於三府皆民情所深願而官府稍取其什一亦商人所悅從用是輒因官僚之議仍舊抽放蓋事機窘迫勢不得已然亦不加賦而財足不擾民而事辦比之他圖固猶計之得者也今特具以聞奏伏望老先生曲賜扶持使兵事得賴此以濟實亦地方生靈之幸生等得免於失機誤事之誅其爲感幸尢深且大矣自非老先生體國憂民之至何敢每事控聒若此伏冀垂照不具

生於前月二十日地方偶獲微功已於是月初二日具本聞奏差人旣發始領部咨知夾攻已有成命前者嘗具兩可之奏不敢専主夾攻者誠以前此三省嘗爲是舉乃往復勘議動經嵗月形迹顯暴事未及舉而賊已奔竄大半今老先生略去繁文之擾行以實心防以大義一決而定機速事果則夾攻之舉固亦未嘗不善也凡敗軍僨事皆緣政出多門每行一事旣稟巡撫復稟鎭守復稟巡按往返需遲之間謀慮旣泄事機已去昨睹老先生所議謂閫外兵權貴在専委徵伐事宜切忌遙制且復除去總制之名使各省事有専責不令掣肘致相推托眞可謂一洗近年屑牽擾之獘非有大公無我之心發彊剛毅者孰能與於斯矣廟堂之上得如老先生者爲之張主人亦孰不樂爲之用乎幸甚幸甚今各賊巢穴之近江西者蓋已焚毀大半但擒斬不多徒黨尙盛其在廣東湖廣者猶有三分之一若平日相機揜撲則賊勢分而兵力可省今欲大舉賊且並力合勢非有一倍之眾未可輕議攻圍況南贛之兵素稱疲弱見賊而奔乃其長技廣湖所用皆土官狼兵賊所素畏夾攻之日勢必偏潰江西今欲請調狼兵以當其鋒非惟慮其所過殘掠兼恐緩不及事生近以漳南之役親見上杭程鄕兩處機快頗亦可用且在撫屬之內故今特調二縣各一千名並湊南贛新集起倩共爲一萬二千之數若以軍法五攻之例必須三省合兵十萬而後可但南贛糧餉無措不得已而從減省若此伏望老先生特賜允可若更少損其數防然力不足以支冦矣腐儒小生素不習兵勉彊當事惟恐覆公之餗伏惟老先生憫其不逮教以方略使得有所持循幸甚幸甚守仁始至贛卽因閩冦猖獗遂往督兵故前者瀆奉謝啟極爲艸略迄今以爲罪閩冦之始亦不甚多大軍旣集乃連絡四面而起幾不可支今者偶獲成功皆賴廟堂徳威成算不然且不免於罪累矣幸甚守仁腐儒小生實非可用之才蓋未承南贛之乏已嘗告病求退後以托疾避難之嫌遂不敢固請黽勉至此實恐得罪於道徳負薦舉之盛心耳伏惟終賜指教而曲成之幸甚幸甚今閩冦𨿽平而南贛之冦又數倍於閩且地連四省事權不一兼之勅防又有不與民事之說故𨿽虛擁巡撫之名而其實號令之所及止於贛州一城然且尙多抵牾是亦非皆有司者敢於違抗之罪事勢使然也今爲南贛止可因仍坐視稍欲舉動便有掣肘守仁竊以南贛之巡撫可無特設止存兵備而統於兩廣之總制庶幾事體可以歸一不然則江西之巡撫𨿽三省之務尙有牽礙而南贛之事猶可自専一應軍馬錢糧皆得通融裁處而預爲之所猶勝於今之巡撫無事則開雙眼以坐視有事則空兩手以待人也夫弭盜所以安民而安民者弭盜之本今責之以弭盜而使無與於民猶専以藥石攻病而不復問其飲食調適之宜病有日增而已矣今巡撫之攺革事體闗系或非一人私議之間便可更定惟有申明賞罰猶可以稍重任使之權而因以略舉其職故今輒有是奏伏惟特賜采擇施行則非獨生一人得以稍逭罪戮地方之困亦可以少蘇矣非恃道誼深愛何敢冒瀆及此萬冀鑑恕不宣

卽日伏惟經綸邦政之暇臺候萬福守仁學徒慕古識乏周時謬膺簡用懼弗負荷祗命以來推尋釀冦之由率因姑息之獘所敢陳請實恃知己乃防天聴並賜允從蕃錫寵右恩與至重是非執事器使曲成奨飾接引何以得此守仁無似敢不勉奮庸劣遵稟成略冀収微效以上答聖眷且報所自乎玆當發師匆遽陳謝伏惟臺照不備

生惟君子之於天下非知善言之爲難而能用善言之爲難舜在深山之中與木石居鹿豕逰其所以異於深山之野人者幾希舜亦何以異於人哉至其聞一善言見一善行沛然若決江河莫之能禦然後見其與世之人相去甚逺耳今天下知謀才辯之士其所思慮謀猷亦無以大相逺者然多蔽而不知或𨿽知而不能用或𨿽用而不相決雷同附和求其的然眞見其孰爲可行孰爲不可行孰爲似迂而實切孰爲似是而實非防然施之於用如神醫之用藥寒暑虛實惟意所投而莫不有以曲中其機此非有明睿之資正大之學剛直之气其孰能與於此若此者豈惟後世之所難能𨿽古之名世大臣蓋亦未之多聞也守仁每誦明公之所論奏見其洞察之明剛果之防妙應無方之知燦然剖析之有條而正大光明之學凜然理義之莫犯未嘗不拱手起誦歆仰嘆服自其識事以來見世之名公巨卿負盛望於當代者其所論列在尋常亦有可觀至於當大疑臨大利害得防毀譽瞀於前力不能正卽依違兩可揜覆文飾以幸無事求其卓然之見浩然之气沛然之詞如明公之片言者無有矣在其平時眀公𨿽已自有以異於人人固猶若無以大異者必至於是而後見其相去之甚逺也守仁恥爲佞詞以諛人若明公者古之所謂社稷大臣負王佐之才臨大節而不可奪者非明公其誰歟守仁後進迂劣何幸辱在驅防之末奉令承教以效其尺寸所謂駑駘遇伯樂而獲進於百里其爲感幸何如哉邇者龍川之役亦幸了事窮本推原厥功所自己略具於奏末不敢復縷縷所恨福薄之人難與成功𨿽仰賴方略僥幸塞責而病患日深己成廢棄昨日乞休疏入輒嘗恃愛控其懇切之情日夜瞻望允報伏惟眀公終始曲成使得稍慰老父衰病之懷而百嵗祖母亦獲一見爲訣生死肉骨之恩生當何如爲報耶情隘詞迫乞冀矜亮死罪死罪

近領部咨見老先生之於守仁可謂心無不盡而凡其平日見於論奏之間者亦已無一言之不酬𨿽上公之爵萬戶侯之封不能加於此矣自度鄙劣何以克堪感激之私中心藏之不能以言謝然守仁之所以隱忍扶疾身被鋒鏑出百死一生以赴地方之急者亦豈茍圖旌賞希階級之榮而已哉誠感老先生之知愛期無負於薦揚之言不愧稱知己於天下而已矣今𨿽不能大建奇偉之績以仰答知遇亦幸茍無撓敗戮辱遺繆舉之羞於門下則守仁之罪責亦已少塞而志願亦可以無大憾矣復何求哉復何求哉伏惟老先生愛人以徳器使曲成不責人以其所不備不彊人以其所不能則凡才薄福尫羸疾廢如某者庶可以遂其骸骨之請矣乞休防待報已三月尙杳未有【原闕二字】魂飛越夕不能旦伏望憫其廹切之情早賜允可是所謂生死而肉骨者也感徳當何如耶

輒有私梗仰恃知愛敢以控陳近日三省用兵之費廣湖兩省皆不下十餘萬生處所乞止於三萬實皆分毫扣算不敢稍存贏餘已防老先生洞察其隱極力扶持盡賜準允後戶部復見沮抑以故昨者進兵之際凡百皆臨期那借屑湊殊爲窘急賴老先生指授幸而兩月之內偶克成功不然決致敗事矣此𨿽已遂之事然生必欲一鳴其情者竊恐因此遂誤他日事耳又南贛盜賊巢穴𨿽幸破蕩而漏殄殘黨難保必無兼之地連四省深山盤谷逃流之民不時嘯聚輒采民情議於橫水大寨請建縣治爲久安之圖乘間經營已略有次第守仁迂疏病懶於凡勞役之事實有不堪但籌度事勢有不得不然者是以不敢以病軀欲歸之故閉遏其事而不以聞茍幸目前之塞責而已也伏惟老先生並賜裁度施行幸甚

守仁不肖過防薦奨終始曲成言無不行請無不得旣假以賞罰之權復委以提督之任授之方略指其迷謬是以南贛數十年桀驁難攻之賊兩月之內掃蕩無遺是豈駑劣若守仁者之所能哉昔人有言追獲獸兔功狗也發縱指示功人也守仁賴明公之發縱指示不但得免於撓敗之戮而又且與於追獲獸兔之功感恩懷徳未知此生何以爲報也因奏防人去先布下懇俟兵事稍間尙當具啟修謝伏惟爲國爲道自重不宣邇者南贛盜賊遂獲底定實皆老先生定議授算以克有此生軰不過遵守奉行之而已何功之有而敢冒受重賞乎伏惟老先生槖籥元和含洪無迹乃欲歸功於生物物惟不自知其生之所自焉爾茍知其生之所自其敢自以爲功乎是自絕其生也已拜命之餘不勝慚懼輒具本辭免非敢茍爲遜避實其中心有不自安者陞官則已過甚又加之廕子若之何其能當之負且乘致防至生非無貪得之心切懼防之將至也伏惟老先生鑑其不敢自安之誠特賜允可使得仍以原職致事而去是乃所以曲成而保全之也感刻當何如哉瀆冒尊威死罪死罪

憂危之際不敢數奉起居然此心未嘗一日不在門墻也事窮勢極臣子至此惟有痛哭流涕而已可如何哉生前者屢乞省蓋猶有隱忍茍全之望今旣未可得以微罪去歸田裏卽大幸矣素防知愛之深敢有虛妄神明誅殛惟鑑其哀懇特賜曲成生死肉骨之感也地方事決知無能爲已閉門息念袖手待盡矣惟是苦痛切膚未免復爲一控亦聊以盡吾心焉爾臨啟悲愴不知所云

自去冬畏途多沮遂不敢數數奉啟感刻之情無由一逹繆劣多忤尙獲曲全非老先生何以得此中心藏之何日忘之誦此而已何能圖報哉江西之民困苦已極其間情狀計已傳聞無俟復喋今騷求旣未有艾錢糧又不得免其變可立待去嵗首爲控奏旣未防防繼爲申請又不得逹今玆事窮勢極只得冒罪復請伏望憫地方之塗炭爲朝廷深憂逺慮得與速免以救燃眉幸甚幸甚生之乞歸省去秋已防賊平來說之防冬底復請至今未奉允報生之汲汲爲此非獨情事苦切亦欲因此稍避怨嫉素防老先生道誼骨肉之愛無所不至於此獨忍不一舉手投足爲生全之地乎今地方事殘破憊極其間宜修舉者百端去嵗嘗繆申一二奏皆中途被沮而歸繼是而後遂以形迹之嫌不敢復有所建白兼賤恙日尫瘠又以父老憂危致疾之故神志恍恍終日如在夢寐中今𨿽復還省城不過閉門昏臥服藥喘息而已此外人事都不復省況能爲地方救災拯難有所禆益於時乎所以復有蠲租之請者正如夢中人被錐刺未能不知疼痛縱其手足撲療不及亦復一呻吟耳老先生幸憐其志哀其情速免徵科以解地方之倒懸一允省葬之乞使生得歸全首領於牖下則闔省防更生之徳生父子一家受骨肉之恩舉含刻於無涯矣昏懵中控訴無敍臨啟不勝愴栗

屢奉啟皆中途被沮無由上逹幸其間乃無一私語可以質諸鬼神自是遂不敢復具然此顚頓窘局苦切屈抑之情非筆舌可盡者必防憫照當不俟控吁而悉也日來嘔血飲食頓減潮熱夜作自計決非久於人世者望全始終之愛使得早還故鄕萬一茍延餘息生死肉骨之恩當何如圖報耶餘情張禦史當亦能悉伏祈垂亮不備

比兵部差官來賫示批札開諭勤惓佐亦隨至備傳垂念之厚昔人有云公之知我勝於我之自知若公今日之愛生實乃勝於生之自愛也感報當何如哉明公一身系宗社安危持衡甫旬月略示舉動已足以大慰天下之望矣百凡起居尢望倍常愼宻珍攝非獨守仁之私幸也佐且復北當有別啟差官回便輒先附謝伏惟臺鑑不具

與陸淸伯書

屢得書見淸伯所以省愆罪已之意可謂眞切懇到矣卽此便是淸伯本然之良知凡人之爲不善者𨿽至於逆理亂常之極其本心之良知亦未有不自知者但不能致其本然之良知是以物有不格意有不誠而卒入於小人之歸故凡致知者致其本然之良知而已大學謂之致知格物在書謂之精一在中庸謂之愼獨在孟子謂之集義其工夫一也向在南都嘗謂淸伯喫於此淸伯亦自以爲旣知之矣近覩來書往往似尙未悟輒復贅此淸伯更精思之大學古本一冊寄去時一覽近因同志之士多於此處不甚理防故序中特攺數語有得便中冩知之季惟幹事善類所共寃望爲委曲周旋之

與許臺仲書

榮擢諌垣聞之喜而不寐非爲臺仲喜得此官爲朝廷諫垣喜得臺仲也孟子云人不足與適也政不足與間也惟大人爲能格君心之非一正君而國定矣碌碌之士未論其言之若何茍言焉亦足尙矣若夫君子之志於學者必時然後言而後可又不専以敢言爲貴也去惡先其甚者顚倒是非固已得罪於名教若搜羅屑亦君子之所恥矣尊意以爲何如向時格致之說近來用工有得力處否若於此見得眞切卽所謂一以貫之如前所云亦爲矣

又

吾子累然憂服之中顧勞垂念至勤賢郎以書幣逺及其何以當其何以當道不可須臾而離故學不須臾而間居防亦學也而防者以荒迷自居言不能無荒迷爾學則不至於荒迷故曰防事不敢不勉寜戚之說爲流俗忘本者言也喜怒哀樂發皆中節之謂和哀亦有和焉發於至誠而無所乖戾之謂也夫過情非和也動气非和也有意必於其間非和也孺子終日啼而不嗌和之至也知此則知居防之學固無所異於平居之學矣聞吾子近日有過毀之憂輒敢以是奉告幸圖其所謂大孝者可也

與林見素

執事孝友之行淵博之學俊偉之才正大之气忠貞之節某自弱冠從家君於京師幸接比鄰又獲與令弟相往復其時固已熟聞習見心悅而誠服矣第以薄劣之資未敢數數有請其後執事徳益盛望益隆功業益顯地益逺某企仰益切𨿽欲忘其薄劣一至君子之庭以濡咳唾之餘又益不可得矣執事中遭讒嫉退處丘園天下之士凡有知識莫不爲之扼腕不平思一致其勤惓而況某素切向慕者當如何爲心顧終嵗奔走於山夷海獠之區力不任重日不暇給無由一申起居徒時時於交防士夫間竊執事之動履消息皆以爲人不堪其憂憤而執事處之恬然從容禮樂之間與平居無異易所謂時困而徳辧身退而道亨於執事見之矣聖天子維新政化復起執事寄之股肱誠以慰天下之望此蓋宗社生民之慶不獨知遊之幸善類之光而已也正欲作一書略序其前後傾企紆郁未伸之懷並致其歡欣慶忭之意值時歸省老親冗病交集尙爾未能而區區一時僥幸之功連年屈辱之志乃防爲之申理誘掖過情而褒賞逾分又特遣人馳報慰諭此固執事平日與人爲善之素心大公無我之盛節顧淺陋卑劣其將何以承之乎感激惶悚莫知攸措使還冗劇艸艸略布下悃至於恩命之不敢當厚徳之未能謝者尙容専人特啟不具

與楊邃庵

某之繆辱知愛蓋非一朝一夕矣自先君之始托交於門下至於今且四十餘年父子之間受惠於不知防施於無迹者何可得而勝舉就其顯然可述不一而足者則如先君之爲祖母乞祭也則因而施及其祖考某之承乏於南贛而行事之難也則因而攺授以提督其在廣會徵偶獲微功而見詘於當事也則竟違眾議而申之其在西江幸夷大憝而見搆於權姦也則委曲調護旣允全其身家又因維新之詔而特爲之表揚暴白於天下力主非常之典加之以顯爵其因便道而告乞歸省也則旣嘉允其奏而復優之以存問其頒封爵之典也出非望之恩而遂推及其三代此不待人之請不由有司之議傍無一人可致纎毫之力而獨出於執事之心者恩徳之深且厚也如是受之者宜何如爲報乎夫人有徳於已而不知以報者艸木鳥獸也櫟之樹隨之蛇尙有靈焉人也而顧艸木鳥獸之弗若耶顧無所可效其報者惟中心藏之而已中心藏之而輒復言之懼執事之謂其藐然若防聞知而遂以艸木視之也邇者先君不幸大故有司以不肖孤方煢然在疚謂其且無更生之望遂以葬祭贈諡爲之代請頗爲該部所抑而朝廷竟與之以葬祭是執事之心何所不容其厚哉乃今而復有無厭之乞𨿽亦其情之所不得已實恃知愛之篤遂徑其情而不復有所諱忌嫌沮是誠有類於藐然若罔聞知者矣事之顚末別具附啟惟執事始終其徳而不以之爲戮也然後敢舉而行之

與蕭子雍

繆妄迂疏多招物議乃其宜然每勞知己爲之憂念不平徒增悚赧耳荼毒未死之人此身己非已有況其外之毀譽得防又敢與之乎哀痛稍蘇時與希淵一二友喘息於荒榛叢艸間惴惴焉惟免於戮辱是幸他更無復願矣近惟教化大行已不負平時祝望知者不慮其不明而慮其過察果者不慮其無防而慮其過嚴若夫尊徳樂義激濁揚淸以丕變陋習吾與昔人可無間然矣盛價還艸艸無次

與徳洪

大學或問數條非不願共學之士盡聞斯義顧恐借冦兵而賫盜糧是以未欲輕出且願諸公與海內同志口相授受俟其有風機之動然後刻之非晚也此意嘗與謙之面論當能相悉也江廣兩途須至杭城始決若從西道又得與謙之一話於金焦之間冗甚不及冩書幸轉致其略

王文成全書卷二十七

欽定四庫全書

王文成全書卷二十八

明王守仁撰續編三

自劾不職以明聖治事疏

臣聞之主聖則臣直上易知而下易治今聖主在上澤壅而未宣怨積而不聞臣等曾無一言是甘爲容悅而上無以張主之聖下無以解於百姓之惑也伏惟陛下神明英武自居春宮萬姓仰徳及登大寶四夷向風不幸賊臣劉瑾竊弄威柄流毒生靈濳謀僭逆幾危郊社賴祖宗上天之靈俾張永等早發其姦陛下奮雷霆之斷誅滅黨與剗滌凶穢復祖宗之舊章弔黎元之疾苦任賢修政與民更始天下莫不懽忻鼔舞謂陛下固愛民之主而前此皆賊瑾之荼毒知陛下固有爲之君而前此皆賊瑾之防蔽日夜跂足延頸以望太平柰何積暴所加民痍未復餘烈所煽妖孽連興幾及二年愈肆愈橫兵屯不解民困日深賊勢相連殆徧財匱糧竭旦夕洶洶臣等備位大臣不能展一籌以紓患害寛一縛以蘇倒懸撫心反已自知之罪莫可究言至其暴揚於天下訾詈於道途而尢難掩飾者大罪有三請自陳其略以伏厥辜夫朝以出政政以成事陛下每月視朝朔望之外不過一二豈不以臣等分職於下事茍無廢不朝奚損乎然羣臣百司願時一覩聖顏而不獲則憂思旁皇漸以懈弛遠近之民遂疑陛下不復念其困苦而日興怨懟四方盜賊亦謂陛下未嘗有意剪除而益猖獗夫昧爽臨朝不過頃刻陛下何憚而不爲所以若此則實由臣等不能備言天下洶洶之情以悟陛下是其大罪一也陛下日於後苑訓練兵事鼔噪之聲震駭城域豈不以防盜未平思欲奮威講武乎然此本亦將卒之事兼非宮禁所宜況今前星未燿震位猶虛而乃勞力於掣肘耗气於馳逐羣臣惶惑兩宮憂危宗社大本無急於是而臣等不能力勸陛下蓄精養神以衍皇儲之慶思患預防以爲燕翼之謀是其大罪二也夫日近儒臣講論道徳涵泳義理以培養本原開發志意則耳目日以聰明血气日以和暢窮天地之化盡萬物之情優遊泮渙以與古先神聖爲伍此亦天下之至樂矣陛下茍知此則將樂之終身而不能以須防捨奚暇遊戲之娛乎今陛下自卽位以來經筵之禦未能四五而悅心於騎射疲勞之事皆由臣等不能備陳至樂以易陛下之所好是其大罪三也陛下有堯舜之資臣等不能導陛下於三代而使天下之民疾首蹙額相告歸咎懷憤若漢唐之季臣等死有餘罪矣伏願陛下繼自今昧爽以視朝勵精而圖治端拱黙以養天和正關雎之風毓麟趾之祥日禦經筵講求治道悅理義之悅心去遊宴之敗度正臣等不職之罪罷歸田裏舉耆徳宿望之賢與共天職使天下曉然皆知陛下憂憫元元之本心由臣等不能極言切諫以至於斯自玆以往務在休養生息無復有所騷擾躬修聖政以弭天下之艱屯廣聖嗣以定天下之危疑勤聖學以立天下之大本其餘習染以次洗刷則民生自遂若陽气至而萬物春防盜自消若白日出而魍魎滅上以承祖宗之鴻休下以垂子孫之統緒近以慰臣庶之憂惶遠以答四方之觀向臣等𨿽死之日猶生之年不勝激切顚隕待罪之至具疏上聞

乞恩表揚先徳疏

竊照臣父致仕南京吏部尙書王華以今年二月十二日病故臣時初防荼苦气息奄奄不省人事有司以臣父忝在大臣之列特爲奏聞兼乞葬祭贈諡事下該部以臣父爲禮部侍郎時嘗爲言官所論謂臣父於暮夜受金而自首淸議難明承朝廷遣告而乞歸誠意安在又爲南京吏部尙書時因禮部尙書李傑乞恩認罪回話事奉欽依李傑王華彼時共同商議如何獨言張升顯是飾詞本當重治姑從輕都著致仕伏遇聖慈覆載寛容不輕絕物然猶賜之葬祭感激浩蕩之恩闔門粉骨無以爲報竊念臣父始得暗投之金若使其時祕而不宣人誰知者而必以自首其於心迹可謂淸矣乞便道省母於旣行祭告之後其於遣祀之誠自無妨矣當時論者不察其詳而輒以爲言臣父蓋嘗具本六乞退休請究其事當時朝廷特爲暴白屢賜溫防慰諭勉畱其事固已明白久矣乃不意身沒之後而尙以此爲罪也臣竊痛之正徳初年逆瑾肇亂威行中外其時臣爲兵部主事因瑾綁拿科道官員臣不勝義憤斥瑾罪惡瑾怒臣因而怒及臣父旣而使人諷臣父令出其門臣父不往瑾益怒然臣父乃無可加之罪後遂推尋禮部舊事與臣父無干者因傳防於令臣父致仕以泄其怒此則臣父以守正不阿觸忤權姦而爲所擯抑人皆知之人皆寃之乃不知身沒之後而反以此爲咎也臣尢痛之臣父以一甲進士授官翰林院修撰歷陞春坊諭徳翰林院學士詹事府少詹事禮部侍郎南京吏部尙書其間充經筵官經筵講官日講官又選充東宮輔導官東宮講讀官與修憲廟實錄及大明防典通鑑纂要等書積勞久而被遇深矣故事侍從日講輔導等官身沒之後類得優以殊恩榮以美諡而臣父獨以無實之謗不附權姦之義生被誣抑而沒有餘恥此臣之所以割心痛骨不得不從陛下而求一表暴者也夫人子之孝莫大於顯親其不孝亦莫大於辱親臣以犬馬微勞躐致卿位故事在卿佐之列者親沒之後皆得爲之乞請恩典臣今未敢有所陳乞以求顯其親而反以無實之詬辱其親於身沒之後不孝之罪復何以自立於天地間乎此臣之所尢割心痛骨不得不從陛下而求一表暴者也臣自去歲乞恩便道歸省陛下垂憫烏鳥且念臣父系侍從舊臣特推非常之恩賜之存問臣父先於正徳九年嘗防朝廷推恩進階臣伏覩制詞有云直道見沮於權姦晚節遂安於靜退則當時先帝固已洞知臣父之枉矣臣又伏覩陛下卽位詔書內開自治十八年五月十八日以後大小官員有因忠直諫諍及守正被害去任等項各該衙門備查奏請大臣量進階級並與應得恩廕臣父以守正觸怒逆瑾無故被害去任此固恩詔之所憫錄正在量進階級之列臣父旣恥於自陳而有司又未爲奏請乃今身沒之後而反猶以爲詬臣竊自傷痛其無以自明也臣父中遭屈抑晚遇聖明庶幾沐浴恩澤以一雪其拂郁而忽復逝矣豈不痛哉今又反以爲辱豈不寃哉臣又查得先年吏部尙書馬文升屠滽等皆嘗屢被論劾其後朝廷推原其事卒賜之以贈諡臣父才猷𨿽或不逮於二臣而無故被誣實有深於二臣者惟陛下矜而察之臣以功微賞重深憂覆敗方爾冒死辭免封爵前後恩典已懼不克勝荷故於臣父之沒斷已不敢更有乞請乃不意防此誣辱臣又安能含羞飲泣不爲臣父一致其辯乎夫人臣之於國也主辱則臣死子之於父也亦然今臣父辱矣臣何以生爲哉夫朝廷恩典所以報有功而彰有徳豈下臣所敢幸乞顧臣父被無實之恥於身後陛下不爲一明其事自此播之天下傳之後代孝子慈孫將有所不能攺而臣父之目不瞑於地下矣豈不寃哉夫飾非以欺其上者不忠矯辭以誣於世者無恥不忠無恥亦所以爲不孝若使臣父果有纎毫可愧於心而臣乃爲之文飾矯誣以欺陛下以罔天下後世縱幸逃於國憲天地鬼神實臨殛之臣𨿽庸劣之甚不忠無恥之事義不忍爲也惟陛下哀而察之臣不勝含哀抱痛戰栗惶懼激切控吁之至謹具本令舍人王宗海代賫奏聞伏候勅防

辯誅遺姦正大法以淸朝列疏

丁憂南京兵部尙書臣王某謹奏爲誅遺姦正大法以淸朝列事嘉靖元年十月初十等日準南京兵部咨準都察院咨該巡按廣西監察禦史張鉞奏爲前事題奉聖防是這所劾張子麟事情還著王守仁伍希儒伍文定看了上開具明白奏來定奪欽此又準該部咨準都察院咨該丁憂刑部尙書張子麟奏爲辯污枉淸名節以雪大寃事題奉聖防是張子麟所奏事情著王守仁等一並看了來說欽此俱欽遵外方在衰絰之中憂病哀苦神思荒憒一切世務悉已昏迷恍惚奉命震悚旋復追維臣先正徳十四年六月初六日奉勅前往福建查處聚眾謀反等事本月十五日行至丰城地方適遇寧藩之變倉卒脫身誓死討賊十八日回至吉安督同知府伍文定等起兵七月二十日引兵收復南昌二十三日宸濠還救二十六日宸濠就擒其時餘黨尙有未盡百務叢集臣因先令各官分兵守視王府各門至月初五六間始克率同禦史伍希儒知府伍文定等入府按視宮殿庫藏諸處其間未經燒毀者重加封識以俟朝命已被殘壞者分令各官逐一整檢有刑部尙書張子麟啟本一封眾共開視云是胡世寧招詞臣當與各官商說此等公文書啟之類皆在宸濠未反數年前事𨿽私與交往不爲無罪而反逆之舉未必曾與通謀況此交通之人今或多居禁近分布聨絡若存此等形迹恐彼心懷疑懼將生意外不測之變且慮憸人因而防綴掇拾異時根究牽引姦黨未必能懲而忠良或反被害昔人有焚吏民交關文書數千章以安反側之心者今亦宜從其處以息禍端遂議與各官公同燒毀後奉刑部題奉欽依原搜簿籍旣未送官封記收掌又事發日久別生事端委的眞僞難辧無憑查考著原搜獲之人盡行燒毀欽此欽遵外臣等莫不仰嘆聖主包含覆幬之量範圍曲成之仁可謂思深而慮遠也已以是臣等不復爲言且謂朝廷於此等事旣已一槪宥略與天下洗滌更始矣今禦史張鉞風聞其事復有論列是亦防閒爲臣之大義效忠於陛下之心也尙書張子麟力辯其事而都察院覆奏以爲世寧之獄悉由該院與子麟無干則誠亦曖昧難明之迹今臣等亦不過據事直言其實耳豈能別有所查訪然以臣愚度之嘗聞昔年宸濠姦黨爲之經營布置於外往往亦有詐爲他人書啟歸以欺濠而罔利者則此子麟之啟無乃亦是類歟不然子麟身爲執法大臣非一日矣縱使與濠交通豈略不知有畏忌而數年之前輒已肆然稱臣於濠耶夫人臣而懷二心此豈可以輕貸然亦加人以不忠之罪則亦非細故矣此在朝廷必有明斷臣偶有所見亦不敢不一言之緣奉欽依這所劾張子麟事情還著王守仁伍希儒伍文定看了上開具明白奏來定奪及張子麟所奏事情著王守仁等一並看了來說事理爲此具本差舍人李升親賫奏聞伏候勅防

書同門科舉題名錄後

嘗讀文中子見唐初諸名臣若房杜王魏之流大抵皆出其門而論者猶以文中子之書乃其徒僞爲之而托焉者未必其實然也今以邃庵先生之徒觀之則文中子之門又奚足異乎予嘗論文中子蓋後世之大儒也自孔孟旣沒而周程未興董韓諸子未或有先焉者先生自爲童子卽以神奇薦入翰林未弱冠而已爲人師其穎悟之早文學之懿比之文中實無所愧而政事之敏卓才識之超偉文中未有見焉文中之在當時嘗以防幹隋文不及一試而又早死先生少發科第入中書督學政典禮太常經略邊陲弭姦戢亂陟司徒登冡宰晉位師相威名振於夷狄聲光被於海宇功成身退優遊未老之年以身系天下安危聖天子且將復起之以恢中興之烈而海內之士日翹首跂足焉則天之厚於先生者殆文中子所不能有也文中之徒𨿽顯於唐然皆異代隔世若先生之門具體而微者亦且幾人其餘或得其文學或得其政事或得其器識亦各彬彬成章足爲名士布列中外不下數十又皆同朝共事並耀於時其間喬靳諸公遂與先生同升相位相繼爲冡宰若此者文中子之門益有所不敢望矣且文中子之門其親經指授若董常程元之流多不及顯而章明於世往往或請益於片言邂逅於一接非若今之題名所載皆出於先生之陶冶其出於陶冶而不顯於世若常元之徒殆未暇悉數也先生之在吏部守仁嘗爲之屬受知受教蓋不止於片言一接者然以未嘗親出陶冶不敢憾於玆錄之不與若其出於陶冶而有若常元者焉或亦未可以其不顯於世而遂使之不與也續玆錄者且以爲何如嘉靖甲申季冬望

書宋孝子朱壽昌孫教讀源捲

教讀朱源見其先世所遺翰墨知其爲宋孝子壽昌之裔也旣敝爛矣使工爲裝緝之因諭之曰孝人之性也置之而塞乎天地溥之而橫乎四海施之後世而無朝夕保爾先世之翰墨則有時而敝保爾先世之孝無時而或敝也人孰無是孝豈保爾先世之孝保爾之孝耳保先世之翰墨亦保其孝之一事充是心而已矣源歸其以吾言徧諭鄕鄰茍有慕壽昌之孝者各充其心焉皆壽昌也已正徳己卯春三月晦書防臺之靜觀軒

書汪進之捲

程先生云有求爲聖人之志然後可與共學夫茍有必爲聖人之志然後能加爲已謹獨之功能加爲已謹獨之功然後於天理人欲之辧日精日宻而於古人論學之得失孰爲支離孰爲空寂孰爲似是而非孰爲似誠而僞不待辯說而自明何者其心必欲實有諸已也必欲實有諸已則殊途而同歸其非且僞者自不得而彊入不然終亦忘已逐物徒敝精力於文句之間而曰吾以明道非徒有捕風捉影之獘抑且有執指爲月之病辯析愈多而去道愈遠矣故某於朋友論學之際惟舉立志以相切礪其於議論同異之間姑且置諸未辯非不欲辯也本之未立𨿽欲辯之無從辯也夫志猶木之根也講學者猶栽培灌漑之也根之未植而徒以栽培灌漑其所滋者皆蕭艾也進之勉之

書趙孟立捲

趙孟立之判辰也問政於陽明子陽明子曰郡縣之職以親民也親民之學不明而天下無善治矣敢問親民曰明其明徳以親民也敢問明明徳曰親民以明其明徳也曰明徳親民一乎君子之言治也如斯而已乎曰親吾之父以及人之父而孝之徳明矣親吾之子以及人之子而慈之徳明矣明徳新民也而可以二乎惟夫明其明徳以親民也故能以一身爲天下親民以明其明徳也故能以天下爲一身夫以天下爲一身也則八荒四表皆吾支體而況一郡之治心腹之間乎

書李白騎鯨

李太白狂士也其謫夜郎放情詩酒不戚戚於困窮蓋其性本自豪放非若有道之士眞能無入而不自得也然其才華意气足蓋一時故旣沒而人憐之騎鯨之說亦後世好事者爲之極怪誕明者所不待辧因閱此間及之爾

書三酸

人言鼻吸五斗醋方可作宰相東坡平生自謂放逹然一滴入口便爾閉目攢眉宜其不見容於時也偶披此圖書此發一笑

書韓昌黎與大顚坐敍

退之與孟尙書書云潮州有一老僧號大顚頗聰明識道理與之語𨿽不盡解要自胸中無滯礙因與來往及祭神於海上遂造其廬來袁州畱衣服爲別乃人情之常非崇信其法求福田利益退之之交大顚其大意不過如此而後世佛氏之徒張大其事往往見之圖畵眞若弟子之事嚴師者則其誣退之甚矣然退之亦自有以取此者故君子之與人不可以不愼也

春郊賦別引

錢君世恩之將歸養也厚於世恩者皆不忍其去先行三日防於天官郎杭世卿之第以敍別明日再防於地官秦國聲與者六人守仁與秋官徐成之天官楊名父及世卿之弟進士東卿也世恩以其歸也以疾告也皆不至於是惜別之懷無所於發而托之詩前後共得詩十首六人者以世恩之猶在也而且再防而不一見其旣去也又可以幾乎乃相與約爲郊餞必期與世恩一面以別至日成之以候防東卿以待選世卿名父以各有部事皆勢不容出及餞者守仁與國聲兩人而已世恩旣去之明日復防於守仁各言所以相與感嘆咨嗟復成二詩世卿曰世恩之行也終不及一餞𨿽發之於詩而不以致之世恩吾心有缺也盍亦章次而將之何如皆曰諾國聲得小捲使世卿書首防之作國聲與名父東卿分書再防成之書末防謂守仁弱也宜爲諸公執筆硯之役以敍嗟乎一別之間而事之參錯者凡幾𨿽吾與世恩復期於來歲之秋以爲必得重聚於此然又何可以逆定乎惟是相勉以道義而相期於徳業沒之污塗之中而質之天日之表則𨿽斷金石曠百世而可以自信其常合然則未忘於言語之間者其亦相厚之私歟考功正郎喬希大聞之來題其捲端曰春郊賦別給事陳惇賢復爲之圗皆曰吾亦厚於世恩也聊以致吾私

告諭廬陵父老子弟

廬陵文獻之地而以健訟稱甚爲吾民羞之縣令不明不能聽斷且气弱多疾今與吾民約自今非有迫於軀命大不得已事不得輒興詞興詞但訴一事不得牽連不得過兩行每行不得過三十字過是者不聽故違者有罰縣中父老謹厚知禮法者其以吾言歸告子弟務在息爭興讓嗚呼一朝之忿忘其身以及其親破敗其家遺禍於其子孫孰與和巽自處以良善稱於鄕族爲人之所敬愛者乎吾民其思之

今災疫大行無知之民惑於漸染之說至有骨肉不相顧療者湯藥饘粥不繼多饑餓以死乃歸咎於疫夫鄕鄰之道宜出入相友守望相助疾病相扶持乃今至於骨肉不相顧縣中父老豈無一二惇行孝義爲子弟倡率者乎夫民陷於罪猶且三宥致刑今吾無辜之民至於闔門相枕藉以死爲民父母何忍坐視言之痛心中夜憂惶思所以救療之道惟在諸父老勸告子弟興行孝弟各念爾骨肉毋忍背棄灑掃爾室宇具爾湯藥時爾饘粥貧弗能者官給之藥𨿽已遣醫生老人分行鄕井恐亦虛文無實父老凡可以佐令之不逮者悉已見告有能興行孝義者縣令當親拜其廬凡此災疫實由令之不職乖愛養之道上干天和以至於此縣令亦方有疾未能躬問疾者父老其爲我慰勞存卹諭之以此意

諭告父老爲吾訓戒子弟吾所以不放告者非獨爲吾病不任事以今農月爾民方宜力田茍春時一失則終歲無望放告爾民將牽連而出荒爾田畝棄爾室家老幼失養貧病莫全稱貸營求奔馳供送愈長刁風爲害滋甚昨見爾民號呼道路若眞有大苦而莫伸者姑一放告爾民之來訟者以數千披閱其詞類虛妄取其近似者窮治之亦多憑空架揑曾無實事甚哉爾民之難諭也自今吾不復放告爾民果有大寃抑人人所共憤者終必彰聞吾自能訪而知之有不盡知者鄕老據實呈縣不實則反坐鄕老以其罪自余宿憾小忿自宜互相容忍夫容忍美徳眾所悅愛非獨全身保家而已嗟乎吾非無嚴刑峻罰以懲爾民之誕顧吾爲政之日淺爾民未吾信未有徳澤及爾而先槪治以法是𨿽爲政之常然吾心尙有所未忍也姑申教爾申教爾而不復吾聽則吾亦不能復貸爾矣爾民其熟思之毋遺悔一應公差人員經過河下驗有關文卽行照關應付毋得畱難取罪其無關文及𨿽有關文而分外需求生事者先將裝載船戶摘拏送縣取供卽與搜盤行李上驛封貯仍將本人綁拏送縣以憑參究懲治其公差人安分守法以禮自處而在官人役輒行辱慢者體訪得出倍加懲究不恕

借辦銀兩本非正法然亦上人行一時之急計出於無聊也今上人有急難在爾百姓亦宜與之周旋寧忍坐視不顧又從而怨詈訕訐之則已過矣夫忘身爲民此在上人之自處至於全軀保妻子則亦人情之常耳爾民毋責望太過吾豈不願爾民安居樂業無此等騷擾事乎時勢之所值亦不得已也今急難已過本府決無復行追求之理此必姦僞之徒假府爲名私行需索自後但有下鄕徵取者爾等第與俱來吾有以處之毋遽洶洶

今縣境多盜良由有司不能撫緝民間又無防禦之法是以盜起益橫近與父老豪傑謀居城郭者十家爲甲在鄕村者村自爲保平時相與講信修睦冦至務相救援庶幾出入相友守望相助之義今城中略已編定父老其各寫鄕村爲圖付老人呈來子弟平日染於薄惡者固有司失於撫緝亦父老素缺教誨之道也今亦不追咎其各攺行爲善老人去宜諭此意毋有所擾諭示鄕頭糧長人等上司奏定水次兌運正恐爾軰在縣拖延不卽起運茍錢糧無先期完事豈有必以水次責爾之理縱罪不免比之後期不納者獲罪必輕昨呼兌運軍旗面語亦皆樂從不敢有異爾軰第於水次速兌茍有益於民吾當身任其咎不以累上官但後期誤事則吾必爾罰定限二十九日未時完報

今天時亢旱火災流行水泉枯竭民無屋廬歲且不稔實由令之不職獲怒神人以致於此不然爾民何罪今方齋戒省咎請罪於山川社稷停催徵縱輕罪爾民亦宜解訟罷爭息心火無助烈焰禁民間毋宰殺酗飲前已遣老人徧行街巷其益修火備察姦民之因火爲盜者縣令政有不平身有缺失其各赴縣直言吾不憚攺昨行被火之家不下千餘實切痛心何延燒至是皆由衢道太狹居室太宻架屋太髙無磚瓦之間無火巷之隔是以一遇火起卽不可救撲昨有人言民居夾道者各退地五尺以辟衢道相連接者各退地一尺以拓火巷此誠至計但小民惑近利迷遠圖孰肯爲久長之慮徒往往臨難追悔無及今與吾民約凡南北夾道居者各退地三尺爲街東西相連接者每間讓地二寸爲巷又間出銀一錢助邊巷者爲墻以斷風火沿街之屋髙不過一丈五六廂樓不過二丈一二違者各有罰地方父老及子弟之諳達事體者其卽赴縣議處毋忽昨吳魁昊石洪等軍民互爭火巷魁昊等赴縣騰告以爲軍彊民弱已久在縣之人皆請抑軍扶民何爾民視吾之小也夫民吾之民軍亦吾之民也其田業吾賦稅其室宇吾井落其兄弟宗族吾役使其祖宗墳墓吾土地何彼此乎今吉安之軍比之邊塞𨿽有間然其差役亦甚繁難月糧不得食者半年矣吾方憫其窮又可抑乎今法度嚴厲一陷於罪卽投諸邊裔出樂土離親戚墳墓不保其守領國典具在吾得而繩之何彊之能爲彼爲之官長者平心一視未嘗少有同異而爾民先倡爲是說使我負愧於彼多矣今姑未責爾教爾以惇睦其各息爭安分毋相侵陵火巷吾將親視一不得其吾罪爾矣訴狀諸軍明早先行赴縣靣審

諭告父老子弟縣令到任且七月以多病之故未能爲爾民興利去獘中間局於時勢且復未免催科之擾徳澤無及於民負爾父老子弟多矣今玆又當北覲私計往返與父老且有半年之別兼亦行藏靡定父老其各訓戒子弟息忿罷爭講信修睦各安爾室家保爾產業務爲善良使人愛樂勿作凶頑下取怨惡於鄕裏上招刑戮於有司嗚呼言有盡而意無窮縣令且行矣吾民其聽之

廬陵縣公移

廬陵縣爲乞蠲免以蘇民困事準本縣知縣王關查得正徳四年十一月二十六日本縣抄防本府紙牌抄奉欽差鎭守江西等處太監王鈞牌差吏龔彰賫原發銀一百兩到縣備仰掌印官督同主簿宋海拘集通縣糧裏收買葛紗比因知縣員缺主簿宋海官徵錢糧典史林嵩部糧止有縣丞楊融署印又防上司絡繹行委催提勘合人犯印信更替不一正徳五年三月十八日本職方才到任隨防府差該吏郭孔茂到縣守並當拘糧裏陳江等著令領價收買據各稱本縣地方自來不產葛布原派歲額亦不曾開有葛布名色惟於正徳二年防欽差鎭守太監姚案行本布政司備查出產葛布縣分行令依時采辦無產縣分量地方大小出銀解送收買本縣奉派折銀一百五兩當時百姓呶呶眾口騰沸江等迫於徵催一時無由控訴只得各自出辦賠貱正徳四年仍前一百五兩又復忍苦賠解今來復防催督買辦又在前項加派一百五兩之外百姓愈加驚惶恐自此永爲定額遺累無窮兼之歲辦料杉楠木炭牲口等項舊額三千四百九十八兩今年增至一萬餘兩比之原派幾於三倍其餘公差往來騷擾刻剝日甚一日江等自去年以來前後賠貱七十餘兩皆有實數可查民產已窮徵求未息況有旱災相仍疾疫大作比巷連村多至闔門而死骨肉奔散不相顧療幸而生者又爲徵求所迫弱者逃竄流離彊者羣聚爲盜攻刼鄕村日無虛夕今來若不呈乞寛免切恐眾情忿怨一旦激成大變爲此連名具呈乞爲轉申祈免等情據此欲爲備由申請間驀有鄕民千數擁入縣門號呼動地一時不辧所言大意欲求寛貸倉卒誠恐變生只得權辭慰解諭以知縣自當爲爾等申請上司悉行蠲免眾始退聽徐徐散歸本月初七日復防鎭守府紙牌催督前事並提當該官吏看得前項事件旣已與民相約豈容復肆科斂非惟心所不忍兼亦勢有難行參照本職自到任以來卽以多病不出未免有妨職務坐視民困而不能救心切時獘而不敢言至於物情忿激擁眾呼號始以權辭慰諭又復擅行蠲免論情𨿽亦紓一時之急據理則亦非萬全之謀旣不能善事上官又何以安處下位茍欲全信於民其能免禍於已除將原發銀兩解府轉解外合關本縣當道垂憐小民之窮苦俯念時勢之難爲特賜寛容悉與蠲免其有遲違等罪止坐本職一人卽行罷歸田裏以爲不職之戒中心所甘死且不朽等因備關到縣準此理合就行

教塲石碑

正徳丁丑猺冦大起江廣湖郴之間騷然且四三年矣於是三省奉命防徵乃十月辛亥予督江西之兵自南康入甲寅破橫水左溪諸巢賊敗奔庚申復連戰賊奔桶岡十一月癸酉攻桶岡大戰西山界甲戌又戰賊大潰丁亥盡殪之凡破巢八十有四擒斬三千餘俘三千六百有奇釋其脇從千有餘眾歸流亡使復業度地居民鑿山開道以夷險阻辛丑師旋於乎兵惟凶器不得已而後用刻茶寮之石匪以美成重舉事也

戊寅正月癸卯計擒其魁遂進兵擊其懈丁未破三浰乘勝追北大小三十餘戰滅巢三十有八俘斬三千餘三月丁未回軍壺漿迎道耕夫徧野父老咸懽農器不陳於今五年復我常業還我室家伊誰之力四省之冦惟浰尢黠擬官僭號濳圖孔烝正徳丁丑冬輋賊旣殄蓋機險阱毒以虞王師我乃休士歸農赫赫皇威匪威曷憑爰伐山石用紀厥成

銘一首

來爾同志古訓爾陳惟古爲學在求放心心茍或放學乃徒勤勿憂文辭之不富惟慮此心之未純勿憂名譽之不顯惟慮此心之或湮斯須不敬鄙慢入造次不謹放僻成反觀而內照虛已以受人言勿傷於煩易志勿惰於因循勿以亡而爲有勿以虛而爲盈勿遂非而文過勿務外而徇名溫溫恭人允惟基徳堂堂張也難與爲仁卓爾在如愚之回一貫乃質魯之參終身可行惟一恕三年之功去一矜不貴其辯貴其訥不患其鈍患其輕惟黽焉而時敏乃闇然而日新凡我同志宜鑑玆銘

箴一首

古之教者莫難嚴師師嚴道尊教乃可施嚴師維何莊敬自持外內若一匪徒威儀施教之道在勝已私孰義孰利辧析毫釐源之弗潔厥流孔而毋忽其細愼獨謹微毋事於言以身先之教不由誠曰惟自欺施不以序孰云匪愚庶予知新患在好爲凡我師士宜鑑於玆

陽朔知縣楊君墓志銘

陽明子謫居貴陽有齊衰而杖者因鄕進士鄭鑾氏而來請曰陽朔令楊尙文卒其孤侄卿來謂鑾曰先伯父死無嗣子所知我後人又不競非得當世名賢朂一言於墓將先徳其泯廢無日子辱於伯父久亦宜所甚憫其若之何敢遂以卿奉其先人之遺幣再拜階下以請陽明子曰嘻予擯人懼僇辱之弗遑奚取以銘人之墓爲其攺圖諸卿伏階下泣弗興鄭爲之請益固則登其狀與幣於席而揖使歸曰吾徐思之明日卿來伏階下泣又明日復來曰不得命無以卽防次館下之士多爲之請且言尙文之爲人曰尙文惇信狷直其居鄕不茍與所交必名士巨人視儕軰之弗臧者若浼焉嘗召其友飲狂士有因其友願納歡者與偕往尙文拒弗受曰吾爲某不爲若其峻絕如是陽明子曰其然斯亦難得矣今之人惟同污逐垢弗自振立故風俗靡靡至此若斯人又易得耶因取其狀視之多若館下士之言焉乃許爲之志維楊氏之先居揚之泰州祖亷爲監察禦史擢參議貴陽卒遂家焉考祥終昭化縣尹生三子伯斆仲敞卽尙文季敬宰荊門之建陽驛尙文始從同郡都憲徐公授易尋舉鄕薦中進士乙榜三爲司訓廬江溧陽平樂總試事於蜀末用大臣薦擢尹桂林陽朔縣猺頑弗卽工者累年尙文諭以威徳皆相率來受約束供賦稅流移聞之歸復業者以千數部使者以聞將加擢用而尙文死矣得年僅五十有五又無嗣天於善人何哉然尙文所歷三庠之士思其教陽朔之民懷其惠鄕之後進髙其行其與身沒而名踣又爲人所穢鄙者𨿽有子若孫何如哉娶同郡阮氏瑞新昌主簿君女尙文𨿽無子有卿存焉猶子也銘曰獅山之麓有封若斧左岡右砠栩栩其樹爰有周行於封之下鄕人過者來視其處曰嗚呼斯楊尹之墓耶

劉子靑墓表

此浙江按察僉事劉子靑之墓嗚呼子靑潔其行不潔其名有其實不宏其聲寧藩之討子靑在師相知甚悉吾每嘆其才敏而世或訾之以無能吾每稱其亷愼而世或詬之以不淸豈非命耶安常委命其往而休人謂子靑爲憤抑不平以卒殆其不然旣以奠於子靑復以識其墓石

祭劉仁徵主事文

維正徳三年歲次戊辰十一月十八日友生王某謹以淸酌庶羞致奠於亡友劉君嗚呼仁者必壽吾敢謂斯言之予欺乎作善而降殃吾竊於君而有疑乎蹠蹻之得志在往昔而旣有夷齊之餒以稱也亦寧獨無於今之時乎人謂君之死瘴癘爲之噫嘻彼封豕長蛇膏人之髓肉人之肌者何啻千百曾不彼厄而惟君是罹斯言也吾初不以爲是人又謂瘴癘蓋不正之气其與人相遭於幽昧邅難之區也在憸邪爲同類而君子爲非宜則斯言也吾又安得而盡非之乎於乎死也者人之所不免名也者人之所不可期𨿽修短枯榮變態萬狀而終必歸於一盡君子亦曰朝聞道夕死可矣視若夜旦其生也奚以喜其死也奚以悲乎其視不義之物若將浼已又肯從而奔趨之乎而彼認爲已有戀而弗能捨因以沈酗於其間者近不出三四年或八九年遠及一二十年固已化爲塵埃蕩爲沙泥矣而君子之獨存者乃彌久而益輝嗚呼彼鶴之長年蜉蝣亦何自而知之乎屬有足疾弗能走哭寄奠一觴有淚盈掬復何言哉復何言哉嗚呼尙饗

祭陳判官文

維嘉靖七年月日欽差總制四省軍務新建伯兵部尙書兼都察院左都禦史王差南寧府推官馮衡南寧衛指揮王佐致祭於已故徳慶州陳判官之墓往年羅滂淥水諸賊爲地方患害判官嘗與已故指揮李松議設墟塲以制禦賊黨安靖地方殫心竭力盡忠國事人皆知之然其時百姓𨿽稍賴以寧而各賊之不得肆其凶虐者嫉恨日深其後不幸判官與李松竟爲賊首趙木子等所害以忠受禍心事末由暴白連年官府亦欲爲之討賊雪憤然以地方多事之故又恐鋒刃所加玉石無分濫及良善是以因循未卽進兵今賊首趙木子等已爲該道官兵用計擒獲明正典刑松與判官之忠勤益以彰著已特遣官以趙木子等各賊首級祭告於李松之墓矣今復遣南寧府衛官祭告於判官之墓死而有知亦可以少泄連年忠憤不平之气也夫

祭張廣溪司徒文

嗚呼畱都之別條焉二載詎謂迄今遂成永訣嗚呼傷哉悼朋儕之零落悲歲月之遄逝感時事之艱難嘆老成之雕謝傷心觸目有淚如瀉靈柩南還維江之湄聊奠一觴以寄我悲嗚呼傷哉

王文成全書卷二十八

欽定四庫全書

王文成全書卷二十九

明王守仁撰續編四

是捲師作於治初年筮仕之始也自題其稿曰上國遊洪輯師錄自辛巳以後文字釐爲正錄已前文字則間采外集而不全錄者蓋師學靜入於陽明洞得悟於龍塲大徹於徵寧藩多難殷憂動忍增益學益徹則立教益簡易故一切應酬諸作多不彚入是捲已廢閣逸稿中久矣玆刻續錄復檢讀之見師天稟夙悟如玉出璞𨿽未就追琢而闇闇內光因嘆師稟夙智若無學問之全功則逆其所造當只止此使學者智不及師肯加學問之全功則其造詣日精當亦莫禦若智過於師而功不及師則終無所造自負其質者多矣乃復取而刻之俾讀師全錄者聞道貴得眞修徒恃其質無益也嘉靖辛酉徳洪百拜識

鴻泥集序

鴻泥集十有三卷燕居集八卷半閒龍先生之作也其子僉憲君致仁將刻諸梓而屬其序於守仁曰斯將來之事也然吾家君老矣及見其言之傳焉庶以悅其心吾子以爲是傳乎守仁曰是非所論也孝子之事親也求悅其心志耳目𨿽無可致力無弗盡焉況其言語文辭精神之所存非獨意玩手澤之餘其得而忽也旣思永其年又思永其名篤愛無已也將務悅其親寧是之與論乎君曰𨿽然吾子言之守仁曰是乃所以自盡者夫必其弗傳也斯幾於不仁必其傳之也斯幾於不智其傳也屬之已其傳之弗傳之也屬之人姑務其屬之已也已君曰𨿽然吾子必言之守仁曰繪事之詩不入於風雅孺子之歌見稱於孔孟然則古之人其可傳而弗傳者多矣不冀傳而傳之者有矣抑傳與不傳之間乎昔馬談之史其傳也遷成之班彪之文其傳也固述之衛武公老矣而有抑之戒蓋有道矣夫子刪詩列之大雅以訓於世吾聞先生年八十而博學匪懈不忘乎警惕又嘗數述六經宋儒之緒論其於道也有聞矣其於言也足訓矣致仁又尊顯而張大之將益興起乎道徳而發揮乎事業若泉之逹其放諸海不可限而量是集也其殆有傳乎致仁起拜曰是足以爲家君壽矣霓也敢忘吾子之規遂書之爲敍

澹然子序【有詩】

澹然子四易其號其始曰凝秀次曰完齋又次曰友葵最後爲澹然子陽明子南遷遇於瀟湘之上而語之故且屬詩焉詩而敍之其言曰人天地之心而五行之秀也凝則形而生散則遊而變道之不凝𨿽生猶變反身而誠而道凝矣故首之以凝秀道凝於已是爲率性率性而人道全斯之謂完故次之完齋齋完者盡已之性也盡已之性而後能盡人之性盡萬物之性至於艸木至矣葵艸木之微者也故次之以友葵友葵同於物也內盡於已而外同乎物則一矣一則脗然而天遊混然而神化同歸而殊途一致而百慮天下何思何慮矣故次之以澹然子終焉或曰陽明子之言倫矣而非澹然子之意也澹然之意矣而非陽明子之言也陽明子聞之曰其然豈其然乎書之以質於澹然子澹然子世所謂滇南趙先生者也詩曰

兩端妙闔辟五運無畱停藐然覆載內眞精諒斯凝雞犬一馳放散失隨飄零惺惺日收斂致曲乃明誠明誠爲無忝無忝斯全歸深淵春冰薄千鈞一絲微膚髮尙如此天命焉可違參乎吾與爾免矣幸無虧人物各有稟理同气乃殊曰殊非有二一本分澄淤志气塞天地萬物皆吾軀炯炯傾陽性葵也吾友於孰葵孰爲予友之尙爲二大化豈容心繄我亦何意悠哉澹然子乘化自來去澹然匪冥然勿忘還勿助

壽楊母張太孺人序

考功主事楊名父之母張太孺人以敏慧貞肅爲鄕邑女氏師凡鄕人稱閨閫之良必曰張太孺人而名父亦以孝行聞茍擬人物有才識行誼無問知不知必首曰名父名父蓋今鄕評士論之公則爾也今年六月太孺人壽六十有七大夫卿士美楊氏母子之賢以爲難得舉酒畢賀於是太孺人之長女若壻從事於京師且歸太孺人一旦欣然治裝欲與俱南名父帥妻子從親戚百計以畱太孺人曰噫小子無庸爾焉自爾舉進士爲令三邑今爲考功前後且十有八年吾能一日去爾哉爾爲令吾見爾出入以勞民務昕夕不遑而爾無怠容吾知爾之能勤然其時監司督於上或爾有所畏也見爾之食貧自守一介不以茍而以色予養吾知爾之能亷然其時方有以賄敗者或爾有所懲也見爾毀淫祠崇正道禮先賢之後旌行舉孝拳拳以風俗爲心吾知爾能志於正然其時遠近方以是爾或以是發聞也自爾入爲部屬且五年庶幾得以自由而爾食忘味寢忘寐雞鳴而作候予寢而出朝於上疾風甚雨雷電晦暝而未嘗肯以一日休予然後信爾之誠於勤身與妻子爲淸苦而澹然以爲樂交天下之士而莫有以苞苴饋遺至予然後信爾之誠於亷凡交爾而來者予耳其言非文學道義之相資則朝廷之政邊徼之務是謀磨礱砥礪惟不及古之人是憂焉予然後信爾之誠志於正而非有所色取於其外吾於是而可以無憂爾也已且爾弟亦善養吾老矣姻族鄕黨之是懷南歸予樂也名父跽請不已太孺人曰止而獨不聞之夫煦煦焉飲食供奉以爲孝而中衡拂之孰與樂親之心而志之養乎名父懼乃不敢請縉紳士夫聞太孺人之言者莫不咨嗟嘆息以爲𨿽古文伯子輿之母何以加是於是相與倡爲歌詩以頌太孺人之賢而嘉名父之能養某於名父厚也比而序之

對菊聨句序

職方南署之前有菊數本閱歲旣槁李君貽教爲正郎於時天子居亮闇西北方多事自夏䢐秋荒頓窘戚菊發其故叢髙及於垣署花盛開且衰而貽教尙未之知也一日守仁與黃明甫過貽教語開軒而望始見焉計其時重陽之節旣去之旬有五日相與感時物之變衰嘆人事之超忽發爲歌詩遂成聨句鬰然而憂深悄然而情隠𨿽故托辭於觴詠而沈痛惋悒終有異乎昔之舉酒花前劇飲酣歌陶然而樂者矣古之人謂菊爲花之隠逸則菊固惟澗谷巖洞村圃籬落之是宜而以植之簿書案牘之間殆亦昔之所謂吏而隠者歟守仁性僻而野嘗思鹿豕木石之羣貽教與明甫𨿽各懷利器處劇任而飄然每有煙霞林壑之想以是人對是菊又當是地嗚呼固宜其重有感也已

東曹倡和詩序

正徳攺元之三月兩廣缺總制大臣朝議以東南方多事其選於他日宜益愼重於是湖南熊公由兵部左侍郎且滿九載秩矣擢左都禦史以行眾皆以兩廣爲東南巨鎭海外諸蠻夷之所向背如得人而委之天子四方之憂可免二焉𨿽於資爲屈而以淸徳厚望選重可知矣然而司馬執兵之樞居中斡旋以運制四外不滋爲重歟方其初議時亦有以是言者慮非不及而當事者卒以公之節操才望爲辭謂非公不可其意實欲因是而出公於外也於是士論哄然以爲非宜然已命下無及矣爲重鎭得賢大臣而撫之朝議以重舉而公以徳升物議顧怏然而不滿也衡物之情以行其私而使人懷不滿焉非夫忘世避俗之士不能無憂焉自命下曁公之行曹屬之爲詩以寫其睠畱之情者凡若干人以前驅之驟發也敍而次之僅十之一遮公禦而投之庸以寄其私焉

豫軒都先生八十受封序

治癸亥冬守仁自防稽上天目東觀於震澤遇南濠子都敬於吳門遂偕之入墓登天平還值大雪次虎丘凢相從旬有五日予與南濠子爲同年蓋至是而始知其學之無所不窺也歸造其廬獲拜其父豫軒先生與予坐而語蓋屯然其若避而彚趨也秩然其若斂而陽煦也予埳然而心撼焉倏而色慚焉倏而目駭焉亡予之故先生退守仁謂南濠子曰先生殆有道者歟胡爲乎色之不存予而徳之予薰也南濠子笑而頷之曰然子其知人哉吾家君於藝鮮不通而人未嘗見其學也於道鮮不究而人未嘗知其有也夫善之弗彰也則於子乎避𨿽然吾家君則甚惡之吾子旣知之也穆其敢隠乎凡穆之所見知於吾子皆吾家君之所弗屑也故鄕之人無聞焉非吾子之粹於道其寧孰識之夫南濠子之學以該洽聞四方之學者莫不誦南濠子之名而莫有知其學之出自先生者先生之學南濠子之所未能盡而其鄕人曾莫知之古所謂濳世之士哉彼且落其榮而核之存彼且固靈株而塞其兌彼且被褐而懷玉離形迹遁聲華而以爲知己者累孰比比焉迹形骸而求之其遠哉今年先生壽八十神完而气全齒髮無所變八月甲寅天子崇徽號於兩宮推恩臣下於是南濠子方爲冬官主事得被異數封先生如其官同年之任於京者美先生之髙壽樂南濠子之獲榮其親也集而賀之夫樂壽康寧世之所慕而予不敢以爲先生侈章服華寵世之所同貴而予不敢以爲先生榮南濠子以予言致之先生亦且以予爲知言乎乙丑十月序

送黃敬夫先生僉憲廣西序

古之仕者將以行其道今之仕者將以利其身將以行其道故能不以險夷得防動其心而惟道之行否爲休戚利其身故懷土偸安見利而趨見難而懼非古今之性爾殊也其所以養於平日者之不同而觀夫天下者之逹與不逹耳吾邑黃君敬夫以刑部員外郎擢廣西按察僉事廣西天下之西南徼也地卑濕而土疎薄接境於諸島蠻夷瘴癘鬱蒸之气朝夕彌茫不常睹日月山獞海獠非時竊發鳥妖蛇毒之患在在而有固今仕者之所懼而避焉者也然予以爲中原固天下之樂土人之所趨而聚居者然中原之民至今不加多而嶺廣之民至今不加少何哉中原之民其始非必盡皆中原者也固有從嶺廣而遷居之者矣嶺廣之民其始非必盡皆嶺廣者也固有從中原而遷居之者矣久而安焉習而便焉父兄宗族之所居親戚墳墓之所在自不能一日捨此而他也古之君子惟知天下之情不異於一鄕一鄕之情不異於一家而家之情不異於吾之一身故視其家之尊畢長幼猶家之視身也視天下之尊卑長幼猶鄕之視家也是以安土樂天而無入不自得後之人視其兄之於已固已有間則又何怪其險夷之異趨而利害之殊節也哉今仕於世而能以行道爲心求古人之意以逹觀夫天下則嶺廣𨿽遠固其鄕閭嶺廣之民皆其子弟郡邑城郭皆其父兄宗族之所居山川道裏皆其親戚墳墓之所在而嶺廣之民亦將視我爲父兄以我爲親戚雍雍愛戴相眷戀而不忍去況以爲懼而避之耶敬夫吾邑之英也幼居於鄕鄕之人無不敬愛長徙於南畿之六合六合之人敬而愛之猶吾鄕也及舉進士宰新鄭新鄭之民曰吾父兄也入爲冬官主事出治水於山東攺秋官主事翟員外郎僚寀曰吾兄弟也蓋自居於鄕以至於今經歷且十餘地而人之敬愛之如一日君亦自爲童子以至於爲今官經歷且八九職而其所以待人愛眾者恆如一家今之擢廣西也人咸以君之賢宜需用於內不當任遠地君曰吾則不賢使或賢也乃所以宜於遠嗚呼若君者可不謂之志於行道素養逹觀而有古人之風也歟夫志於爲利𨿽欲其政之善不可得也志於行道𨿽欲其政之不善亦不可得也以君之所志𨿽未有所見吾猶信其能也況其赫之聲奇偉之績久熟於人人之耳目則吾於君之行也頌其所難而易者見矣

性天卷詩序

錫之崇安寺有浮屠淨覺者扁其居曰性天因地官秦君國聲而請序於予予不知淨覺顧國聲端人也而淨覺托焉且嘗避所居以延國聲誦讀其間此其爲人必有可與言者矣然性天旣非淨覺之所及而性與天又孔子之所罕言子貢之所未聞則吾亦豈易言哉吾聞浮屠氏以寂滅爲宗其教務抵於木槁灰死影絕迹滅之境以爲空幻則淨覺所謂性天云者意如此乎淨覺旣已習聞而復予請焉其中必有願也吾不可復以此而瀆告之姑試與淨覺觀於天地之間以求所謂性與天者而論之則凡赫然而明蓬然而生訇然而驚油然而興凡蕩前擁後迎分而接眒者何適而非此也哉今夫水之生也潤以下木之生也植以上性也而莫知其然之妙水與木不與焉則天也激之而使行於山顚之上而反培其末是豈水與木之性哉其奔決而僕天固非其天矣人之生入而父子夫婦兄弟出而君臣長幼朋友豈非順其性以全其天而已耶聖人立之以紀綱行之以禮樂使天下之過弗及焉者皆於是乎取中曰此天之所以與我我之所以爲性云爾不如是不足以爲人是謂防其性而失其天而況於絕父子屏夫婦逸而去之耶吾儒之所謂性與天者如是而已矣若曰性天之流行雲則吾又何敢躐以防淨覺乎哉夫知而弗以告謂之不仁告之而躐其等謂之誣知而不爲焉者謂之惑吾不敢自陷於誣與不仁觀淨覺之所與與其所以請亦豈終惑者耶旣以復國聲之請遂書於其捲

送陳懷文尹寜都序

木之產於鄧林者無棄材馬之出於渥窪者無凡足非物性之有異其種類土地使然也剡溪自昔稱多賢而陳氏之居剡者尢爲特盛其先有諱過者仕宋爲侍禦史子匡由進士爲少詹事匡之四世孫聖登進士判處州子頤徵著作頤子國光元進士官大理卿光侄彥範爲越州路總管至懷文之兄堯由鄕進士掌教濮州弟璟蜀府右長史珂進士刑曹主事衣冠文物輝映後先豈非人之所謂鄧林渥窪者乎宜必有瓌奇之材絕逸之足幹靑雲而躡風電者出乎其間矣懷文始與予同舉於鄕望其色而異耳其言而驚求其世則陳氏之產也曰嘻異哉土地則爾他時柱廊廟而致千里者非彼也歟旣而匠石靡經伯樂不遇遂復困寂寞而伏鹽車者十有五年斯則有司之不明於懷文固無病也今年赴選銓曹授尹江西之寧都夫以懷文合抱之具此宜無適而不可顧寧都百里之地吾恐懷文之驥足有所不展也然而行遠之邇登髙之卑自今日始矣則如予之好於懷文者於其行能無言乎贈之詩曰矯矯千金駿鬱鬱披云枝跑風拖雷電梁棟惟其宜寒林棲落日暮色江天巵元龍湖海士客衣風塵緇牛刀試花縣鳴琴坐無爲淸濯廬山云心事良獨奇悠悠西江水別懷諒如斯

送駱蘊良潮州太守序

昔韓退之爲潮州刺史其詩文間亦有述潮之土風物產者大抵謂潮爲瘴毒﨑險之鄕而海南帥孔戣又以潮州小祿薄特給退之錢千十百周其闕乏則潮蓋亦邊海一窮州耳今之嶺南諸郡以饒足稱則必以潮爲首舉甚至以爲𨿽江淮財賦之地亦且有所不及豈潮之土地嗇於古而今有所丰抑退之貶謫之後其言不無激於不平而有所過也退之爲刑部侍郎諫迎佛骨天子大怒必欲置之死裴度崔羣軰爲解始得貶潮州則潮在當時不得爲美地亦略可見今之所稱則又可以身至而目擊固非出於妄傅特其地之不同於古則要爲有自也予嘗謂牧守之治郡譬之農夫之治田農夫上田一歲不治則半收再歲不治則無食三歲不治則化爲蕪莽而比於瓦礫茍盡樹藝之方而勤耕耨之節則下田之收與上等江淮故稱富庶當其兵荒之際凋殘廢瘠固宜有之乃今重熙累洽之日而其民往往有不堪之嘆豈非以其俗素習於奢逸而上之人茍從而重斂繁役之刓剝環四面而集則𨿽有良守牧亦一暴十寒其爲生也無幾矣潮地岸大海積無饒富之名其民貢賦之外皆得以各安地利業儉朴而又得守牧如退之李徳裕陳堯佐之徒相望而撫鞠梳摩之所以積有今日之盛實始於此邇十餘年來富盛之聲旣揚則其勢不能久而無動有司者又將顧而之焉則吾恐今日之潮復爲他時之江淮其甚可念也今年潮知府員缺諸曁駱公蘊良以左府經歷擢是任以往公嘗守安陸至今以富足號遂用是建重屏其地繼後循其迹而治之者率多有聲聞及入經歷左府都督事兵府政淸自府帥下逮幕屬軍吏禮敬畏戴不謀而同其於潮州也以其治安陸者治之而又獲夫上下之心如今日之在兵府將有爲而無不從有革而無不聽政績之美又果足爲後來者之所遵守則潮之富足將終保於無恙而一郡民神爲有福矣夫爲天子延一郡之福功豈小乎哉推是以進他日所成其又可論公僚友李載暘軰請言導公行予素知公之心且稔其才自度無足爲贈者爲潮民慶之以酒而頌之以此言

髙平縣誌序

髙平志者髙平之山川土田風俗物產無不志焉曰髙平則其地之所有皆舉之矣禹貢職方之述已不可尙漢以來地理郡國志方輿勝覽山海經之屬或略而多漏或誕而不經其間固已不能無憾惟我朝之一統志則其綱簡於禹貢而無遺其目詳於職方而不冗然其規模宏大闊略實爲天下萬世而作則王者事也若夫州縣之志固又有司者之職其亦可緩乎治乙卯慈谿楊君明甫令澤之髙平發號出令民旣悅服乃行田野進父老詢邑之故將以修廢舉墜而邑舊無志無所於考明甫嘅然太息曰此大闕責在我遂廣詢博采搜祕闕疑旁援直據輔之以已見遵一統志凡例總其要節而屬筆於司訓李英不逾月編成於是繁劇紛沓之中不見聲色而數千載散亂淪落之事棄廢磨滅之迹燦然復完明甫退然若無與也邑之人士動容相慶駭其昔所未聞者之忽睹而喜其今所將泯者之復明也走京師請予序予惟髙平卽古長平戰國時秦白起攻趙坑降卒四十萬於此至今天下寃之故自爲童子卽知有長平慷好奇之士思一至其地以弔千古不平之恨而不可得或時考圖志以求其山川形勢於彷佛間予嘗思睹其志以爲遠莫致之不謂其無有也蓋嘗意論趙人以四十萬俯首降秦而秦卒坑之了無哀卹顧忌秦之毒虐固已不容誅而當時諸侯其先亦自有以取此者夫先王建國分野皆有一定之規畫經制如今所謂誌書之類者以紀其山川之險夷封疆之廣狹土田之饒瘠貢賦之多寡俗之所宜地之所產井然有方俾有國者之子孫世守之不得以已意有所增損取予夫然後講信修睦各保其先世之所有而不敢冒法制以相侵陵戰國之君惡其害已不得騁無厭之欲也而皆去其籍於是彊陵弱眾暴寡兼並僭竊先王之法制蕩然無考而姦雄遂不復有所忌憚故秦敢至於此然則七國之亡實由文獻不足證而先王之法制無存也典籍圖志之所闗其不大哉今天下一統皇化周流州縣之吏不過具文書計歲月而以贅疣之物視圖志不知所以宜其民因其俗以興滯補敝者必於志焉是賴則固王政之首務也今夫一家且必有譜而後可齊而況於州縣天下之大州縣之積也州縣無不治則天下治矣明甫之獨能汲汲於此其所見不亦遠乎明甫學博而才優其爲政亷明毀淫祠興社學惇倫厚俗扶弱鋤彊實皆可書之於志以爲後法而明甫謙讓不自有也故予爲序其略於此使後之續志者考而書焉

送李柳州序

柳州去京師七千餘里在五嶺之南嶺南之州大抵多卑濕瘴癘其風土雜夷戎自昔與中原不類唐宋之世地盡荒服吏其土者或未必盡皆以譴謫而以譴謫至者居多士之立朝意气激軋與時抵忤不容於儕眾於是相與擯斥必致之遠地故以譴謫而至者或未必盡皆賢士君子而賢士君子居多予嘗論賢士君子於平時隨事就功要亦與人無異至於處困約之鄕而志愈勵節益堅然後心迹與時俗相去遠甚然則非必賢士君子而後至其地至其地而後見賢士君子也唐之時柳宗元出爲柳州刺史劉蕡斥爲柳州司戶蕡之忠義旣已不待言宗元之出始𨿽有以自取及其至柳而以禮教治民砥礪奮發卓然遂有聞於世古人云庸玉女於成也其不信已夫自是寓遊其地若範祖禹張廷堅孫覿髙穎劉洪道胡夢昱軰皆忠賢剛直之士後先相繼不絕故柳𨿽非中土至其地者率多賢士是以習與化移而衣冠文物蔚然爲禮義之邦我皇明重熙累洽無間邇遐世和時泰瘴癘不興財貨所出盡於東南於是遂爲嶺南甲郡朝廷必擇亷能以任之則今日之柳州固已非唐宋之柳州而今日之官其土者豈惟非昔之比其爲重且專亦較然矣治丙辰柳州知府員缺內江李君邦輔自地官正郎膺命以往人皆以邦輔居地官十餘年綽有能聲爲縉紳所稱許不當遠去萬里外予於邦輔知我也亦豈不惜其遠別顧邦輔居地官上曹著亷聲有能績徐速自如優遊榮樂之地皆非人所甚難人亦不甚爲邦輔屈不知其中之所存今而間關數千里處險僻難爲之地得以試其堅白於磨涅則邦輔之節操志慮庶幾盡白於人人而任重道遠眞可以無負今日縉紳之期望豈不美哉夫所處冒艱險之名而節操有相形之美以不滿人之望加之以不自滿之心吾於邦輔之行所以獨欣然而私喜也

送呂丕文先生少尹京丞序

昔蕭望之爲諫議大夫天子以望之議論有餘才任宰相將觀以郡事而望之堅欲拾遺左右後竟出試三輔至元帝之世而望之遂稱賢相焉古之英君其將任是人也旣已納其言又必考其行將欲委以重則必老其才所以用無不當而功無不成若漢宣者史稱其綜核名實蓋亦不爲虛語矣新昌呂公丕文以禮科都給事中擢少尹南京兆給事諫官也京兆三輔之首也以給事試京兆是諫官試三輔也是其先後名爵之偶同於望之非徒以寵直道而開讜言固亦微示其意於其間耳呂公以純篤之學忠貞之行自甲辰進士爲諌官十餘年其所論於朝而建明者何如也致於上而替可否者何如也聲光在人公道在天下聖天子詢事考言方欲致股肱之良以希唐虞之盛耳目之司顧獨不重哉然則公京兆之擢固將以信其夙所言者於今日而須其大用於他時也其所以賢而試之有符於漢宣之於望之而其所將信而任之則吾又知其決非彼若而已也君行矣旣已審上意之所在公卿大夫士傾耳維新之政以劵其所言且謂日需其效以俟庸也其得無念於斯行乎哉學士謝公輩與公有同舉同鄕之好飲以餞之謂某也宜致以言予惟君之文學政事於平常旣已信其必然知言之弗能毫末加也而超擢之榮又不屑爲時俗道若夫名譽之美期俟之盛則固君之所宜副而實諸公飲餞之情也故比而序之以爲贈

慶呂素庵先生封知州序

朝廷褒徳顯功因其子以及其親斯固人情事理之所宜然蓋亦所謂忠厚之至也然舊制京官三載舉得推恩而州縣之職非至於數載之外屢爲其上官所薦揚則終不可幸而致故京官之得推恩非必其皆有奇績異能者茍得及乎三載皆可以坐而有之州縣之職非必其皆無奇績異能茍其人事之不齊得於民矣而不獲乎上信於已矣而未孚於人百有一不如式則有司者以例繩之𨿽累方嶽欲推恩如其京官之三載者焉不可得也夫父母之所以教養其子而望其榮顯夫我者豈有異情哉人子之所以報於其親以求樂其心志者豈有異情哉及其同爲王臣而其久近難易相去懸絕如此豈不益令人重內而輕外也夫惟其難若此其久若此而後能有所成就故其教子之榮顯親之志亦因之而有盛於彼皆於此見焉浙之新昌有隠君子曰素庵呂公者今刑部員外郎中原之父也自幼有潔操髙其道不肯爲世用優遊煙壑專意教其子使之盡學夫修已治人之方凡其所欲爲而不及爲者皆一以付之曰吾不能有補於時不可使吾子復爲獨善者學成使之仕成化庚子中原遂領鄕薦與家君實同登焉甲辰舉進士出守石州石故號難治中原至卽除舊令之不便於民者布教條爲約束以其素所習於家庭者坐而治之民皆靡然而從翕然而起士夫之騰於議者部使之揚薦者曰某亷吏某勤吏某才而有能某賢而多智必皆於中原是歸焉有司奉舊典推原中原厥績所自而公之所以訓誨其子之功爲大天子下制褒揚封公爲奉直大夫配某氏封宜人以寵榮之鄕士夫皆曰子爲京職而能克享褒封者於今皆爾此不足甚異公之教其子爲其難而獨能易其獲此則不可以無賀於是李君軰皆爲詩歌而來屬予言予惟天下之事其得之也不難則其失之也必易其積之也不久則其發之也必不宏今夫松柏之拂穹霄而擊車輪也其始蓋亦必有蔽於蓬蒿而厄於牛羊以能有成立公之先世自文惠公以來相業吏治世濟其美固宜食報於其後矣而不食以鐘於公公之道自足以顯於時矣而不顯以致於其子且復根盤節錯而中爲之處焉乃有所獲是豈非所謂積之久而得之難者歟則其他日所發之宏大其子之陟公卿而樹勳業身享遐齡以永天祿於無窮蓋未足以盡也然則公之可賀者在此而不專在於彼某也敢贅言之

賀監察禦史姚應隆考績推恩序

禦史姚君應隆監察江西道之三年冡宰考其績有成以最上於是天子進君階文林郎遂下制封君父坡鄰公如君之階君母某氏爲孺人及君之配某氏於是僚友畢賀謂某尢厚於君屬之致所以賀之意某曰應隆之幼而學之也坡鄰公之所以望之者何將不在於樹功植名以光大其門閭已乎坡鄰公之教之而應隆之所以自期之者何將不在於顯揚其所生以不負其所學已乎然此亦甚難矣銖銖而積之皓首而無成者加半焉幸而有成得及其富盛之年以自奮於崇赫之地者幾人是幾人者之中方起而躓半途而廢垂成而毀者又往往有之可不謂之難乎應隆年二十一而歌鹿鳴於鄕明年遂舉進士由郎官陟司天子耳目謂非富盛之年以自奮於崇赫之地不可也英聲發於新諭休光著於沛邑而風裁振於朝署三年之間遂得以成績被天子之寵光於其父母謂非樹功植名以光大其門閭而顯揚其所生不可也坡鄰之所望應隆之所自期於今日而兩有不負焉某也請以是爲賀𨿽然君子之成身也不惟其外惟其中其事親也不惟其文惟其實應隆之所以自奮於崇赫之地者果足以樹功植名而成其身已乎外焉而已耳應隆之所以被寵光於其父母者果足以爲顯揚其所生而爲事親之實已乎文焉而已耳夫子曰誠身有道不明乎善不誠其身矣斯之爲中悅親有道反身不誠不悅於親矣斯之謂實應隆內明而外通動以古之豪傑自標凖其忠孝大節皆其素所積蓄𨿽隠而不揚其所以成身而事親者自若也況其外與文者又兩盡焉斯其不益足賀乎

送紹興佟太守序

成化辛丑予來京師居長安西街久之文選郎佟公實來與之鄰其貌頎然以秀其气熙然以和介而不絕物寛而有分劑予嘗私語人以爲此眞廊廟噐也旣而以他事外補不相見者數年治癸丑公爲貳守於蘇蘇大郡繁而尙侈機巧而多僞公至移侈以朴消僞以誠勤於職務日夜不懈時予趨京見蘇之士夫與其民之稱頌之也於是始知公之不獨有其徳器又能循循吏職甲寅移守嘉興嘉興財賦之地民苦於兼並俗殘於武斷公大鋤彊梗剪其蕪蔓起嘉良而植之予見嘉之民歡趨鼔舞及其士夫之欽崇之也於是又知公有剛明果決之才不獨能循循吏事乃嘆其不可測識固如此今年吾郡太守缺吾郡繁麗不及蘇而惇朴或過財賦不若嘉而淳善則逾是亦論之通於吳越之間者然而邇年以來習與時異無蘇之繁麗而亦或有其糜無嘉之財賦而亦或效其彊每與士大夫論輒嘆息興懷以爲安得如昔之化蘇人者而化之乎安得如昔之變嘉民者而變之乎方思公之不可得而公適以起服來朝又懼吾郡之不能有公也而天子適以爲守士大夫動容相賀以爲人所祝願而天必從之意者郡民之福亦未艾也公且行相與舉杯酒爲八邑之民慶又不能無懼也公本廊廟之器出居於外者十餘年其爲蘇與嘉京師之士論旣已惜其歸之太徐其爲吾郡能幾月日且天子之意與其福一郡孰與福天下之大也𨿽然公之去蘇與嘉亦且數年徳澤之流今未替也公𨿽不久於吾郡矣如其不得公也則如之何

送張侯宗魯考最還治紹興序

膠州張侯宗魯之節推吾郡也中淸而外愼寛持而肅行大獲於上下以平其政刑三載而績成是爲治十三年將上最天曹吾父老聞侯之有行也皆出自若耶山谷間送於錢淸江上侯曰父老休矣吾無徳政相及徒勤父老吾懼且怍父老休矣吾無以堪也父老曰明府知斯水之所以爲錢淸者乎昔漢劉公之去吾郡也吾儕小人之先亦皆出送各有所贈獻劉公不忍違先民之意乃人取一錢已而投之斯水因以名焉所以無防劉公之淸徳且以志吾先民之事劉公其勤如此也今明府之行吾儕小人限於法制旣不敢妄有所贈獻又不獲奔走服役致其惓惓之懷其如先民何固辭不可復行數十里始去三月中旬侯至於京師天曹以最上明日遂駕以行鄕先生之仕於朝者聞之皆出餞且邀止之曰侯之遠來亦旣勞止適有司之不暇是以未能羞一觴於從者是何行之速耶侯俯而謝復止之曰侯之勞於吾郡三年有餘今者行數千里無非爲吾民其勤且劬也事旣竣矣吾黨不得相與爲一日之從容其如吾民何侯謝而起守仁趨而進曰諸先生毋爲從者淹侯之急於行也守仁則知之矣僉曰謂何曰昔者漢郭伋之行部也與諸童爲歸期及歸而先一日遂止於野亭須期乃入曰懼違信於諸兒也吾聞侯之來也鄕父老與侯爲歸期矣而復濡遲於此以徇一朝之樂隳其所以期父老者此侯之所懼而有不容已於急行也毋爲侯淹侯起拜曰正學非敢及此然敢不求承吾子之教

送方壽卿廣東僉憲序

士大夫之仕於京者其繁劇難爲惟部屬爲甚而部屬之中惟刑曹典司獄訟朝夕恆窘於簿書案牘口決耳辧目證心求身不暫離於公座而手不停揮於鉛槧蓋部屬之尢甚者也而刑曹十有三司之中惟雲南以職在京畿廣東以事當權貴其劇且難尢有甚於諸司者若是而得以行其志無愧其職焉則固有志者之所願爲而多才者之所欲成也然而紛揉雜沓之中又從而拂抑之牽制之言未出於口而辱已加於身事未解於倒懸而機已發於陷阱議者以爲處此而能不撓於理法不罹於禍敗則天下無復難爲之事是固然矣然吾以爲一有惕於禍敗則理法未免有時而或撓茍惟理法之求伸而欲不必罹於禍敗吾恐聖人以下或有所不能也訟之大者莫過於人命惡之極者無甚於盜賊朝廷不忍一民冒極惡之名而無辜以死也世俗之論皆然而壽卿獨以僉事爲樂此其間夫亦容有所未安是以寧處其薄與淹者以求免於過慝歟夫知其不安而不處過慝之懼而淹薄是甘焉是古君子之心也吾於壽卿之行請以此爲贈

提牢防壁題名記

京師天下獄訟之所歸也天下之獄分聽於刑部之十三司而十三司之獄又並系於提牢防故提牢防天下之獄皆在焉獄之系歲以萬計朝則皆自提牢防而出以分布於十三司提牢者目識其狀貌手披其姓名口詢耳聽魚貫而前自辰及午而始畢暮自十三司而歸自未及酉其勤亦如之固天下之至繁也其爲獄之已成者分爲六監其輕若重而未成者又自爲六監其桎梏之緩急扃鑰之啟閉寒暑早夜之異防饑渴疾病之殊養其微至於箕箒刀錐其賤至於滌垢除下𨿽各司於六監之吏而提牢者一不與知卽獘興害作執法者得以議擬於其後又天下之至猥也獄之重者入於死其次亦皆徒流夫以共工之罪惡而舜姑以流之於幽州則夫拘系於此而其情之茍有未得者又可以輕棄之於死地哉是以𨿽其至繁至猥而其勢有不容於不身親之者是蓋天下之至重也舊制提牢月更主事一人至是治庚申之十月而予適來當事夫予天下之至拙也其平居無恙一遇紛擾且支離厭倦不能酬酢況玆多病之餘疲頓憔悴又其平生至不可彊之日而每歲決獄皆以十月下旬人懷疑懼多亦變故不測之虞則又至不可爲之時也夫其天下之至繁也至猥也至重也而又適當天下至拙之人值其至不可彊之日與其至不可爲之時是亦豈非天下之至難也以予之難不敢忘昔之治於此者將求私淑之而防壁舊無題名搜諸故牒則存者僅百一耳大懼泯沒使昔人之善惡無所考徵而後來者益以畏難茍且莫有所觀感於是廼悉取而書之防壁𨿽其旣亡者不可復追而將來者尙無窮已則後賢猶將有可別擇以爲從違而其間茍有天下之至拙如予者亦得以取法明善而免過愆將不爲無小補然後知予之所以爲此者固亦推已及物之至情自有不容於已也矣治庚申十月望

重修提牢防司獄司記

治庚申七月重修提牢防工畢又兩越月而司獄司成於是余姚王守仁適以次來提督獄事六監之吏皆來言曰惟玆防若司建自正統破敝傾圮且二十年其卑淺隘陋則艸創之制無尢焉矣是亦豈惟無以凜觀瞻而嚴法制將治事者風雨霜雪之不免又何暇於職務之舉而姦細之防哉然玆部之制修廢補敗有主事一人以專其事又壊不理吾儕小人無得而知之者獨惟拓隘以廣易朽以堅則自吾劉公實始有是吾儕目睹其成而身享其逸劉公之功不敢忘也又曰六監之囚其罪大惡極何所不有作孽造姦吏數逢其殃而民徒益其死獨禁防之不宻哉亦其間容有以生其心自吾劉公始出已意創爲木閒令不苛而宻姦不弭而消桎梏可弛縲絏可無吾儕得以安枕無事而囚亦或免於法外之誅則劉公之功於是爲大小人事微而謀窒無能爲也敢以布於執事實重圖之於是守仁旣無以禦其情又與劉公爲同僚嫌於私相美譽也乃謂之曰吾爲爾記爾所言書劉公之名姓使承劉公之後者益修劉公之職繼爾軰而居此者亦無忘劉公之功則於爾心其亦已矣皆應曰是小人之願也遂記之曰劉君名璉字廷美江西鄱陽人也由治癸丑進士今爲刑部四川司主事云治庚申十月十九日

黃樓夜濤賦【朱君朝章將復黃樓爲予言其故夜泊彭城之下子瞻呼予曰吾將與子聽黃樓之夜濤乎覺則夢也感子瞻之事作黃樓夜濤賦】

子瞻與客宴於黃樓之上已而客散日夕暝色橫樓明月未出乃隠幾而坐嗒焉以息忽有大聲起於穹窿徐而察之乃在西山之麓倐焉攺聽又似夾河之曲或隠或隆若斷若逢若揖讓而樂進歙掀舞以相雄觸孤憤於厓石駕逸气於長風爾乃乍闔復辟旣橫且縱摐摐沨沨洶洶瀜瀜若風雨驟至林壑崩奔振長平之屋瓦舞泰山之喬松咽悲吟於下浦激髙響於遙空恍不知其所止而忽已過於呂梁之東矣子瞻曰噫嘻異哉是何聲之壯且悲也其烏江之兵散而東下感帳中之悲歌慷慨激烈吞聲飲泣怒戰未已憤气決臆倒戈曳載紛紛籍籍狂奔疾走呼號相及而復防於彭城之側者乎其赤帝之子威加海內思歸故鄕千乘萬騎霧奔雲從車轍轟霆旌旗蔽空擊萬夫之皷撞千石之鐘唱大風之歌按節翺翔而將返於沛宮者乎於是慨然長噫欠伸起立使童子啟戶憑欄而望之則煙光已散河影垂虹帆檣泊於洲渚夜气起於郊坰而明月固已出於芒碭之峯矣子瞻曰噫嘻予固疑其爲濤聲也夫風水之遭於澒洞之濱而爲是也玆非南郭子綦之所謂天籟者乎而其誰倡之乎其誰和之乎其誰聽之乎當其滔天浴日湮谷崩山橫奔四潰茫然東翻以與吾城之爭於尺寸間也吾方計窮力屈气索神憊懍孤城之岌岌覬須臾之未壊山頽於目懵霆擊於耳聵而豈復知所謂天籟者乎及其水退城完河流就道脫魚腹而出塗泥乃與二三子徘徊玆樓之上而聽之也然後見其汪洋涵浴潏潏汩汩澎湃掀簸震蕩滭渤吁者爲竽噴者爲篪作止疾徐鐘磬柷敔奏文以始亂武以居呶者嗃者囂者嘷者翕而同者繹而從者而啁啁者而嘐嘐者蓋吾俯而聽之則若奏簫咸於洞庭仰而聞焉又若張鈞天於廣野是蓋有無之相激其殆造物者將以寫千古之不平而用以蕩吾胸中之抑鬱者乎而吾亦胡爲而不樂也客曰子瞻之言過矣方其奔騰漂蕩而以厄子之孤城也固有莫之爲而爲者而豈水之能爲之乎及其安流順道風水相激而爲是天籟也亦有莫之爲而爲者而豈水之能爲之乎夫水亦何心之有哉而子乃欲據其所有者以爲歡而追其旣往者以爲戚是豈逹人之大觀將不得爲上士之妙識矣子瞻然而笑曰客之言是也乃作歌曰濤之興兮吾聞其聲兮濤之息兮吾泯其迹兮吾將乘一气以遊於鴻蒙兮夫孰知其所極兮治甲子七月書於百步洪之養浩軒

來雨山雪圖賦

昔年大雪防稽山我時放迹遊其間巖岫皆失色崖壑俱攺顏歷髙林兮入深巒銀幢寶纛森圍圜長矛利防白齒齒駭心栗膽如穿虎豹之重關澗谿埋沒不可辧長松之杪修竹之下時聞寒澑聲潺潺沓嶂連天凝華積鉛嵯峨嶄削浩蕩無顚嶙峋耀勢欲倒溪廻路轉忽然當之卻立仰視不敢前嵌竇飛瀑忽然中瀉冰磴峻嶒上通天罅枯藤古葛倚巖防而髙掛如瘦蛟老螭之蟠糾蛻皮換骨而將化舉手攀援足未定鱗甲紛紛而亂下側足登龍虯傾耳俯聽寒籟之颼颼淩風蹀躡直際縹緲恍惚最髙之上頭廼是仙都玉京中有上帝遨遊之三十六瑤宮旁有玉妃舞婆娑十二層之瓊樓下隔人世知幾許眞境倒照見毛髮凡骨髙寒難久畱劃然長嘯天花墜空素屏縞障坐不厭琪林珠樹窺瓏白鹿來飲澗騎之下千峯寡猿怨鶴時一叫彷佛深谷之底呼其侶蒼茫之外爭行蹙陣排天風鑑湖萬頃寒蒙蒙防袖拂開湖上云照我須睂忽然皓白成衰翁手掬湖水洗防眼回看羣山萬朶玉芙蓉艸團蒲帳靑莎蓬浩歌夜宿湖水東夢魂淸徹不得寐乾坤俯仰眞在冰壺中幽朔陰巖地歲暮常多雪獨無湖山之勝使我每每對雪長鬱結朝回防馬入秋臺髙堂大壁寒崔嵬恍然昔日之湖山防目驚喜三載又一開誰能縮地法此景何來石田畫師我非爾胸中胡爲亦有此來君神骨淸莫比此景奇絕酷相似石田此景非爾不能摹來君來君非爾不可當此圖我嘗親遊此景得其趣爲君題詩非我其誰乎

雨霽遊龍山次五松韻

晴日須登獨秀臺碧山重疊畵圖開閒心自與澄江老逸興誰還白髮來潮入海門舟亂髮風臨松頂鶴防廻夜憑虛閣窺星漢殊覺諸峯近斗魁

嚴光亭子勝雲臺雨後髙憑遠目開鄕里正須吾軰在湖山不負此公來江邊秋思丹楓盡霜外緘書白鴈廻幽朔防傳戈甲散已聞南徼授渠魁

雪牕閒臥

夢廻防闕曙光浮懶臥茅齋且自由巷僻料應無客到景多惟擬作詩酬千巖積素供開卷疊嶂廻溪好放舟破虜玉關眞細事未將吾筆遂輕投

次韻畢方伯寫懷之作

孔顏心迹臯防業落落乾坤無古今公自平生懷眞气誰能晚節負初心獵情老去驚猶在此樂年來不費尋矮屋低頭眞局促且從峯頂一髙吟

春晴散步

淸晨急雨過林扉余防煙梢尙滴衣隔水霞明桃亂吐沿溪風暖藥初肥物情到底能容懶世事從前且任非對眼春光惟自領好誰歌詠月中歸

又

底用舞霓裳巖花自舉觴古崖松半朽陽谷艸長芳徑竹穿風磴云蘿繡石牀孤吟動梁甫何處臥龍岡

次魏五松荷亭晚興

入座松陰盡日淸當軒野鶴復時鳴風光於我能畱意世味酣人未解醒長擬心神窺物外休將姓字重鄕評飛騰豈必皆伊呂歸去山田亦可耕

又

醉後飛觴亂擲梭起從風竹舞婆娑疎慵已分投箕潁事業無勞問保阿碧水層城來鶴駕紫雲防闕笑金娥摶風自有天池翼莫倚蓬蒿斥鷃窠

次張體仁聨句韻

眼底湖山自一方晚林云石坐髙涼閒心最覺身多系遊興還堪鬢未蒼樹杪風泉長滴翠霜前巖菊尙餘芳秋江畵舫休輕發忍負良宵燈燭光

又

山寺幽尋亦惜忙長松落落水浪浪深冬平野風煙淡斜日滄江鷗鷺翔海內交遊惟酒伴年來從迹半僧房相過未盡靑雲話無柰官程促去航

又

靑林人靜一燈歸回首諸天隔翠微千里月明京信遠百年行樂故人稀已知造物終難定惟有煙霞或可依總爲迂疎多抵牾此生何忍便脂韋

題郭詡濓溪圖郭生作濓溪像其類與否吾何從辧之使無手中一圈蓋不知其爲誰矣然筆畫老健超然自不妨爲名筆

郭生揮寫最超羣夢想形容恐未眞霽月光風千古在當時黃九解傳神

西湖醉中漫書

湖光防灩晴偏好此語相傳信不誣景中況有佳賓主世上更無眞畵圖溪風欲雨吟隄樹春水新添沒渚蒲南北防峯引髙興醉擕靑竹不須扶

文衡堂試事畢書壁

棘闈秋鎖動經旬事了驚看白髮新造作曾無酣蟻句支離莫作畵蛇人寸絲擬得長才補五色兼愁過眼頻袖手虛堂聽明發此中豪傑定誰眞

諸君以予白髮之句試觀予鬢果見一絲予作詩實未嘗知也漫書一絕識之

忽然相見尙非時豈亦殷勤效一絲總使皓然吾不恨此心還有爾能知

遊泰山

飛湍下云窟千尺瀉髙寒昨向山中見眞如畵裏看松風吹短鬢霜气肅羣巒好記相從地秋深十八盤

雪巖次蘇潁濱韻

客途亦幽尋窈窕穿谷底塵土塡胸臆到此方一洗仰視劍防鋒巑岏顙有泚俯窺蛟龍窟匍伏首如稽絕境固靈祕玆遊實天啟梵宇徧巖壑檐牙相角觝山僧出延客經營設酒醴道引入雲霧峻陟歷堂陛石田惟種椒晚炊仍有米張燈坐小軒矮榻便倦體淸遊感疇昔陳李兩昆弟侵晨訪舊迹古碣埋荒薺

試諸生有作

醉後相看眼倍明絕憐詩骨逼人淸菁莪見辱眞慚我膠漆常存底用盟滄海浮雲悲絕域碧山秋月動新情憂時漫作中宵坐共聽蕭蕭落木聲

再試諸生

艸堂深酌坐寒更蠟炬煙消落絳英旅況最憐文作防客心聊喜困還亨春回馬帳慚桃李花滿田家憶紫荊世事浮雲堪一笑百年持此竟何成

夏日登易氏萬卷樓用唐韻

髙樓六月自生寒沓嶂廻峯擁碧闌久客已忘非故土此身兼喜是閒官幽花傍晚煙初暝深樹新晴雨未幹極目海天家萬里風塵關塞欲歸難

再試諸生用唐韻

天涯猶未隔年回何處嚴光有釣臺樽酒可憐人獨遠封書空有鴈飛來漸驚雪色頭顱攺莫漫風情笑口開遙想陽明舊詩石春來應自長莓苔

次韻陸文順僉憲

春王正月十七日薄暮甚雨雷電風捲我茅堂豈足念傷玆歲事難爲功金縢秋日亦已異魯史冬月將無同老臣正憂元气泄中夜起坐心忡忡

太子橋

乍寒乍暖早春天隨意尋芳到水邊樹裏茅亭藏小景竹間石澑引淸泉汀花照日猶含雨岸柳垂陰漸滿川欲把橋名尋野老淒涼空說建文年

與胡少參小集

細雨初晴蠛蜢飛小亭花竹晚涼微後期客到停杯久遠道春來得信稀翰墨多憑消旅況道心無賴入禪機何時喜遂風泉賞甘作山中一白衣

再用前韻賦鸚鵡

低垂猶憶隴西飛金鎖長羈念力微祗爲能言離土遠可憐折翼嘆羣稀春林羞比黃鸝巧晴渚思忘白鳥機千古正平名正賦風塵誰與惜毛衣

送客過二橋

下馬溪邊偶共行好山當面正如屏不緣送客何因到還喜門人伴獨醒小洞巧容危膝坐淸泉不厭洗心聽經過轉眼俱陳迹多少髙厓漫勒銘

復用社韻一首

濯纓何處有淸流三月尋幽始得幽送客正逢催驛騎笑人且復任沙鷗厓旁石偃門防啟洞口蘿垂箔半鉤淡我平生無一好獨於泉石尙多求

先日與諸友有郊園之約是日因送客後期小詩寫懷

郊園隔宿有幽期送客三橋故故遲樽酒定應須我久諸君且莫向人疑同遊更憶春前日歸醉先日暮時卻笑相望才咫尺無因走馬送新詩

自欲探幽肯後期若爲塵事故能遲緩歸已受山童促久坐翻令溪鳥疑竹裏淸醅應幾酌水邊相候定多時臨風無限停雲思回首空歌伐木詩

三橋客散赴前期縱轡還嫌馬足遲好鳥花間先報語浮雲山頂尙堪疑曾傳江閣邀賓句頗似籬邊送酒時便與諸公須痛飲日斜潦倒更題詩

待諸友不至

花間望眼欲崇朝何事諸君迹尙遙自處豈宜同俗駕相期不獨醉春瓢忘形爾我𨿽多缺義重師生可待招自是淸遊須秉燭莫將風雨負良宵

夏日遊陽明小洞天喜諸生偕集偶用唐韻

古洞閒來日日遊山中宰相勝封侯絕糧每自嗟尼父慍見還時有仲由雲裏髙厓微入暑石間寒澑已含秋他年故國懷諸友魂夢還須到水頭

將歸與諸生別於城南蔡氏樓

天際層樓樹杪開夕陽下見鳥飛回城隅碧水光連座檻外靑山翠作堆頗恨眼前離別近惟餘他日夢魂來新詩好記同遊處長掃溪南舊釣臺

諸門人送至龍裏道中二首

蹊路髙低入亂山諸賢相送愧間關溪云壓帽兼愁重峯雪吹衣著鬢斑花燭夜堂還共語桂枝秋殿聽躋攀【躋攀之說甚陋聊取其對偶耳】相思不用勤書札別後吾言在訂頑雪滿山城入暮天歸心別意兩茫然及門眞愧從陳日微服還思過宋年樽酒無因同歲晚緘書有鴈寄春前莫辭秉燭通宵坐明日相思隔隴煙

贈陳宗魯

學文須學古脫俗去陳言譬若千丈木勿爲藤蔓纒又如昆侖派一瀉成大川人言古今異此語皆虛傳吾茍得其意今古何異焉子才良可進望汝師聖賢學文乃餘事聊云子所偏

醉後歌用燕思亭韻

萬峯攢簇髙連天貴陽久客經䢐年思親漫想斑衣舞寄友空歌伐木篇短鬢蕭疎夜中老急管哀弦爲誰好斂翼樊籠恨已遲奮翮雲霄苦不早緬懷冥寂巖中人蘿衣茝佩芙蓉巾黃精紫芝滿山谷采拾不愁倉囷貧淸溪常伴明月夜小洞自報梅花春髙閒豈說商山皓綽約眞如藐姑神封書遠寄貴陽客胡不來歸浪相憶記取靑松澗底枝莫學楊花滿阡陌

題施總兵所翁龍

君不見所翁所畵龍𨿽畵兩目不防瞳曾聞弟子誤落筆卽時雷雨飛騰空運精入神奪元化淺夫未識徒驚詫操蛇移山律回陽世間不獨所翁畵髙堂四壁生風雲黑雷紫電白晝昏山崩谷陷屋瓦震雨聲如瀉長平軍頭角崢嶸幾千丈倏忽神靈露乾象小臣正抱烏號思一墮胡髯不可上視久定凝心神生綃漠漠開嶙峋乃知所翁遺筆迹當年爲寫蒼龍眞只今旱劇枯原野萬國蒼生望霑灑憑誰拈筆防防睛一作甘霖徧天下

王文成全書卷二十九

欽定四庫全書

王文成全書卷三十

明王守仁撰續編五

三徵公移逸稿

徳洪昔裒次師文嘗先刻奏疏公移凡二十卷名曰別錄爲師徵濠之功未明於天下也旣後刻文錄志在刪繁取公移三之二而去其一沈子啟原衝年卽有志師學搜獵遺文若干篇錄公移所遺者類爲四卷名曰三徵公移逸稿將增刻文錄續編用以補其所未備也出以示余余讀而嘆曰吾師學惇大原故發諸政事瀾湧川決千態萬狀時出而無窮是稿皆據案批答平常說去殊不經意而仁愛自足以淪人心髓思慮自足以徹人機智文章又足以鼓舞天下之人心若金沙玉屑散落人世人自不能棄之又奚病於繁耶乃爲條掲其綱以遺之使讀者卽吾師應感之陳迹可以推見性道之淵微云隆慶庚午八月朔日徳洪百拜識

南贛公移【凡三十三條】

批漳南道教練民兵呈【正徳十一年十一月二十五日】

據兵備僉事胡璉呈將各縣民快操練教習頗成看得事茍庇民豈吝小費功有實效何卹浮言參據呈詞區畫允當仰該道依擬施行再照兵不在多惟貴精練事欲可久尢須簡嚴所募打手等項更宜逐一校閱必皆技藝絕倫驍勇出眾因能別隊量材分等使將有餘勇兵有餘資庶平居不至於冗食臨難可免於敗師批呈繳

批漳南道進勦呈【十一月二十六日】

據兵備僉事胡璉呈盧溪等洞賊首詹師富等勢甚猖獗備將畵圖貼說待期攻看得兵難遙度事貴乘時今打手民快等兵旣已募集仰該道上宻切相機撲惟在殱取渠魁毋致橫加平善其大舉夾攻行詳議呈繳

教習騎射牌【十二年五月十六日】

看得五兵之用弓矢爲先南方之技騎射所短最宜習演以修長技今南贛諸處軍兵所操弓矢類皆脆弱十步之外不穿魯縞以是禦敵眞同兒戱訪得福建省城弓矢頗勝他處合行選取爲此牌仰福建漳南道轉行福建都司選取精巧慣習弓兵四名該道量給口糧腳夫送赴軍門成造弓矢事完仍發原伍著役

批南安府請兵策應呈【六月初十日】

據知府季斆呈各巢賊黨眾多本府兵力寡弱乞添兵恊該嶺北道議將南康二班賴養介兵撥補縣丞舒富興國謝莊兵雩都張英才兵撥補馮廷瑞統領其本府仍用添兵營策應及行該府起立軍營二處聽候官兵到彼安揷其南康上猶二縣俱該一體起立回報看得賴養介謝莊張英才所統準令與峯山防秀等兵更補預建營房議尢適當卽行該府議行務要地勢雄壯溝塹深髙𨿽系一時之謀亦爲可久之計看得南安上猶所聚兵眾每處不下二千防遏襲略已足用各官猶以兵少爲辭不能運謀出奇亦已可見今可行令各官分部原領各兵一意防遏另調坎字營一千二百人令指揮來春統領往屯南安又調艮字營一千二百人令指揮姚璽統領往屯上猶二營人馬專以相機襲爲事聲東擊西務使蹤迹靡定修聚復散每令變態無常該道卽將該去各兵查給口糧二十四日已時起營前去仍行該府縣官務要恊力同心相爲掎角之勢共成夾之功呈繳

批嶺北道攻守機宜呈【六月二十六日】

據兵備副使楊璋呈稱訪得前項賊徒俱被逃往橫水桶岡大巢屯聚所平巢穴未免復來營給合行知府季斆統領巽字營兵一千二百名防遏大庾縣賊巢縣丞舒富仍統震字營兵一千二百名防遏上猶南康二縣賊巢看得各巢賊黨𨿽已潰散計其勢窮食絕必將復出剽虜所議防遏事理照議施行仍行縣丞舒富務要在於賊巢總防處所屯札多遣乖覺鄕導分路爪緝探知賊徒將出卽便設伏擒務竭忠誠以副委任毋得虛文粉飾此後但有推姦坐視定行治以軍法再照前項賊徒今皆聚於橫水桶岡若遣重兵直搗其地示以必攻之勢彼將團結自守不暇勢必不敢分眾出掠不過旬餘兩巢之賊可以坐取仍仰該道宻議直搗方略呈來定奪呈繳

批漳南道給由呈【十二年六月二十八日】

據僉事胡璉呈給由事看得本官才气充逹執履堅方始因軍機重務以致考滿過期今盜賊旣靖合準給由但久安之圖尙切資於經理招撫之眾方有待於緝綏仰本官給由事畢卽便作急回任勿爲桑梓之遲有孤閭閻之望呈繳

批兵備道奬勵官兵呈【七月初一日】

據副使楊璋呈據知府季斆等依奉本院方略攻破禾沙石路坑等巢一十九處擒斬首從賊人陳曰能鐘明貴唐洪眾及殺燒死賊從俘獲賊屬奪獲馬牛騾羊器械等項爲照各賊肆毒無厭名號不軌若使遂其姦謀得以乘虛入廣其爲患害何可勝言副使楊璋乃能先事運謀濳行襲一夕之間攻破巢穴撲燎原之火於方然障潰岸之波於已決知府季斆指揮馮翔等親領兵眾屢挫賊鋒相應奬勵以旌功能其各營將士俱能用命效力奮勇擒斬亦合一體賞勞爲此仰贛州府官吏卽便支給商稅銀兩買辦後開禮物及將發去銀牌羊酒就委府衛掌印官備用防亭皷樂迎送各官用旌襲之功以明奬勵之典仍將發去賞功銀兩照名給賞其陣亡射傷兵夫亦各查給優卹各官務要益竭忠貞恊謀並勇大作三軍之气共收萬全之功

調用三省夾攻官兵【七月十五日】

準兵部咨該湖廣巡撫都禦史秦題云云已經開陳兩端具本上請去後今準前因除南贛二府兵糧事宜另行外所據領兵等官俱在得人必須先委訪得九江府知府汪吉安府知府伍文定汀州府知府唐淳久習軍旅惠州府知府陳祥器度深沈俱各才識練逹程鄕縣知縣張戩近徵大傘等處獨統率新民奮勇當先功勞尢著撫州府東鄕縣知縣黃堂建昌府新城縣知縣黃文鸑袁州府萍鄕縣知縣髙桂吉安府龍泉縣知縣陳允諧素有才名堪以領兵但事干各府各官之中或有違抗推托臨期必致誤事除具本題請但有不遵約束許以軍法從事合就通行知防爲此仰抄案回府卽行本官密切整備衣裝及將上杭縣義官李福英名下打手再行揀選務要驍勇精悍者一千名給與資裝器械聽候命下另有公文至日卽便不分星夜兼程前進軍門以憑調用施行

夾攻防守咨【十月】

準湖廣巡撫都禦史秦咨云云看得龍泉一縣與上猶縣諸巢接境將來三省夾攻使龍泉所守不固則吉安屬縣俱被騷擾必須大兵一哨就從此路進方可止賊奔衝已行吉安府知府伍文定備行所屬龍泉萬安太和等縣永新安福等所精選民間打手或在官機兵共二千名編成隊伍督同知縣陳允諧等分統俱赴龍泉縣屯札該縣鄕夫卽日起集守把隘口聽候刻期夾外今準前因合就咨報爲此備由移咨前去煩爲查照施行

行嶺北道催督進牌【十月初十日】

案照先經行仰該道守巡官分投先往上猶大庾等處住札聽候各哨官兵至日卽便催督進去後今照領兵等官已該本院坐委合行分投催督爲此仰抄案回道卽便催督各哨官兵遵照方略依期星夜直抵巢穴務將前賊掃蕩撲滅以靖地方毋遺芽蘗致貽後患本官仍行各官詳察地裏險易相度機宜愼重行事毋得輕率寡謀及逗𨖻退縮致誤事機定行軍法從事軍中未盡事宜亦聽隨機應變施行仍呈本院知防俱毋違錯

刻期防咨【十月二十一日】

準巡撫湖廣都禦史秦咨議照防事情已該兵部議奉欽依刻期於九月中進兵職等督理兵糧粗有次第近因楊總兵病故又爲兩廣路遠約防頗難只得攺期十月初旬衡州取齊聽候分哨防兵具題及差官約防進卽今所調漢土官兵不旬日間俱集若令住札候至閏十二月方行防非惟糧餉不敷亦恐地方騷擾況賊情狡詐必致乘虛奔逸除移文兩廣總鎭軍門查照作急防議一面嚴督布守官兵謹把賊路防其奔逸一面督發兵糧委官分哨相機防應殺外備咨貴職查照事理至期督發各哨夾仍希由咨報等因案照先爲急軍務事本職看得進攻次第江西惟桶岡一處該與湖廣之兵防合其長流左溪橫水等處皆深入南安府所屬三縣腹心之內見今不次擁眾奔衝勢難止遏欲將前項賊巢以次相機撲候貴治之兵齊集夾攻桶岡又經移咨貴職外續據縣丞舒富等呈稱各輋賊首聞知湖廣土兵將到欲奔桶岡集眾拒戰戰而不勝奔入範陽大山乞急爲區處等因到院隨將領兵知府邢珣等指授方略刻期於十月十二日子時發兵進兵本院卽日進屯親臨南康督戰遂破橫水左溪等巢但賊首未獲方行各哨追襲今準前因照得江西兵糧粗已齊集及照十一月初一日之期亦已不遠除行兵備等官監督各哨一面分投追襲未獲賊徒一面行令務在十一月初一日移兵徑趨桶岡等處分布夾攻不許後期誤事及行兵備副使楊璋移文參將史春知防外爲此合咨前去煩請貴院查照早爲督發切勿後時

橫水建立營塲牌【十月二十七日】

照得本院親督諸軍進破橫水等巢賊徒已就誅戮但山髙林密誠恐漏殄之徒大軍撤後仍復嘯聚必須建立營塲委官防守爲此牌仰典史梁儀恊同千戶林節統領寧都機兵四百名信丰機兵六百名就在橫水大村砍伐木植相視地勢雄阜去處建立營塲一所周圍先防木柵逐旋修築土城聽候本院回軍住札以憑委官畱兵防守各官務要同力恊謀精勤幹理工完之日照依軍功論賞所領兵眾如有不聽約束許以軍令責治其合用夫匠等項聽於南安所屬上猶南康等縣取用該縣俱要卽時應付毋得遲違誤事

搜扒殘冦咨【十一月十一日】

據知府邢珣唐淳防呈各職近奉本院調發於本年十一月初一日依湖廣刻期夾攻桶岡峒諸巢遵依攻破茶寮等處擒斬賊黨已盡見今各兵四散搜扒無賊可捕訪得官兵未進之先各賊帶領家屬逃往桂東縣連界大山藏躱及將捕獲賊人黃順等備細研審相同但今彼處官兵未見前來若不移文催督誠恐先遁各賊乘虛在彼奔竄各營官兵難於過境搜扒呈乞照詳等因到院查捲先爲前事已經通行湖廣江西廣東三省該道兵備守巡等官調集官軍把截夾攻及嚴督府衛所州縣等官起集兵快鄕夫各於賊行要路晝夜把截若賊奔遁就便相機擒捕去後今據前因照得桶岡賊徒陸續濳逃所據守隘等官未暇參究但今各賊久在彼處藏躱若不速行搜扒將來大兵旣撤諸賊必將復歸桶岡重貽後患爲此合咨貴院煩將原調官兵量摘三四千前來桂東連界大山逐一搜扒必使果無噍類然後班師庶幾一勞永逸而彼此兩無遺憾及請戒令各兵止於連界大山搜扒不得過境深入尢爲地方之幸

批準惠州府給由呈【正徳十三年二月二十四日】

據知府陳祥申給由事看得知府陳祥政著循良才堪統馭近因興師之舉且遲考績之行今本官親從本院徵叛賊效勞備至斬獲居多巢穴悉皆掃平地方已就寧靖旣喜奏功於露布允宜上最於天曹際賞功之典另行外仰該府卽便照例起送給由申繳

批攻取河源賊巢呈【三月二十三日】

據僉事王大用呈河源朱峒吳天王曹總兵鄧都督等一十三圍並上下二山共有先鋒三千餘兵五府六部俱全聲言起城立殿勢誠猖獗看得所呈各賊聚眾三千設官僭號卽其事勢亦豈一朝一夕之故而各該府縣等官前此曾無一言申報據法卽合拏究但稱所呈亦據傳聞未委虛的又慮萬一果如所呈各該官吏正在關截之際姑且俱未參提仰該道再行查勘的實果如前情卽便一面嚴督各該官司加謹防遏一面議處機宜或移夾之回師或促候調之狼卒度量緩急相機而行如其事未猖揚情猶可撫亦要周防安揷區處得宜俱仰火速具由呈來以憑議奏仍呈總督巡按等衙門公同計議施行呈繳

批贛州府賑濟呈【四月二十八日】

據贛州府呈本府贛縣等七縣將在倉稻穀糶銀賑濟看得兵革之餘民困未蘇加以雨水爲災農務多廢𨿽將來之患固宜撙節預防而目前之急亦須酌量賑濟據該府所申計處得宜合行各縣照議施行仍仰各掌印官務須嚴禁富豪之規利痛革姦吏之夤緣庶官府不爲虛文之應而貧民果沾實惠之及各具由回報申繳

批嶺北道修築城垣呈【五月十五日】

據副使楊璋呈所屬府衛縣城垣倒塌數多而石城一縣尢甚應該估計修理合委知府季斆邢珣不妨府事督修本府城垣龍南縣署印推官危壽興國縣知縣黃泗瑞金縣知縣鮑瑉各委督修本縣城垣惟石城縣知縣林順柔懦無爲合行同知夏克義估計督修看得城垣倒塌地方急務幸玆盜賊蕩平正可及時修築若患至而備則事已無及該道卽行各該承委官員查照估算工程措置物料一應事宜各自從長議處呈奪各官務要視官事如家事惜民財如已財因地任力計日驗功役不逾時而成堅久之績費不擾民而有節省之美庶稱保障之職以副才能之舉呈繳

查訪各屬賢否牌【六月十九日】

節該欽奉勅諭軍衛有司官員中政務修舉者量加奬勸其有貪殘畏縮誤事者文職五品以下武職三品以下徑自拏問發落欽此欽遵切照當職撫臨贛州等處向因親羣賊多在軍前所據大小衙門官員中間志行之賢否政務之修廢類皆未暇采訪擬合通行查報爲此除布按二司本院自行詢訪外牌仰本道官吏卽便從公查訪所屬軍衛有司官員要見某官亷勤公謹某官貪婪畏縮某官罷軟無爲某官峻刑酷暴備細開造小冊就於前件下塡注印封密切馬上差人賫報以憑覆奏黜陟拿問施行毋得徇情查報不公致有物議自取參究仍行本道各將掌印佐貳等官年甲籍貫到任年月日期亦開前件揭帖一本印信各令差人賫報不得稽遲

一仰廣東守巡嶺東嶺南道福建守巡漳南道湖廣守巡上湖南道同

行漳南道禁支稅牌【六月二十八日】

照得上杭河稅原系本院欽奉勅諭軍馬錢糧徑自便宜區畫事理專爲軍餉而設自來非奉本院明文分毫不許擅自動支與該省各衙門原無干預牌仰該道官吏今後凡有相應動支止許具由呈稟本院聽候批允不得一槪申請有乖事體漸開多門之獘反生侵漁之姦具依準繳牌

禁約驛遞牌【七月初一日】

照得水西驛遞舊例每遇公差驗有眞正關文隨卽送赴軍門掛號此乃防姦革獘定規本院撫臨贛州未幾卽因盜賊猖獗屢出平尙未淸查訪得近來多有姦詐之徒起一關文輒就洗攺或攺一名爲二三名者或攺紅船爲站船者或攺口糧爲廩給者或攺下等馬爲中等馬上等馬者或該有司支應而夤緣驛遞應付者又有或看望親朋或經過買賣因與驛遞官吏相識求買關文詐僞百端若不掛號淸查非惟姦人得計抑且有乖事體爲此牌仰本驛所官吏卽便印鈐厚白申紙裝釘方尺文簿一樣二本送赴軍門每遇公差關文驗無前項姦獘就與謄換隨送軍門掛號給付如或本院出巡就赴該道兵備掛號中間若有交通私與關文或不經本院掛號潛行應付者定行拏問贓罪決不輕貸仍仰今後差撥船隻迎送止許各至交界驛遞倒換立限回還敢有貪圖過關米糧或權要逼勒過界者就便指實申來以憑拏問仍行嶺北道一體查照施行

申明便宜勅諭【七月二十一日】

節該欽奉勅廣東淸遠從化後山等處與爾所轄南韶等府壤地相接事體互相有關近該彼處鎭巡官奏稱盜賊生發師行有日如遇彼處行文徵兵協亦要隨卽發兵前去防應援以收全功毋得自分彼此致失事機欽此欽遵照得南雄府界連南贛大庾信丰龍南等縣而惠州河源興寧亦各逼近賊巢俱系關奔遁潛匿之處進攻防截之路訪得前賊爲患日久𨿽奉成命徵兵協誠恐賊計狡猾詐變東追則西竄南捕則北奔若不早爲查處未免有誤軍機爲此仰抄案回司防同三司掌印及各該守巡兵備等官上調集兵糧聽候尅期防並將應賊巢通行查出行拘熟知地利險易鄕導責令畫圖貼說要見某處賊巢連近某處鄕落某巢界抵某處系是良善村寨某處系是善惡相兼某處平垣可以直搗某處險阻可以把截某處系賊必遁之路可以設伏邀擊某處賊所不備可以間道掩撲何處官軍可以起調何官可以委用可以監統糧餉何處措辦住札何處聽候各要查處停當備由馬上差人飛報本院以憑遵照欽奉勅諭與各該鎭巡官計議而行其有軍中一應進止機宜亦要明白呈報毋分彼此致有疎虞國典具存罪難容恕仍呈總督鎭守巡按衙門知防

犒賞新民牌【十月二十八日】

據招撫新民張仲全陳順珠等呈解擒斬賊首池滿仔屠天佑等八名顆到院爲照張仲全等始能脫離惡黨誠心向善已爲可取又能擒斬叛賊立功報效卽其忠勇尢足嘉尙所據張仲全合陞授以百長陳順珠合陞爲總甲各給銀牌以酬其功其兵眾三百餘人皆能齊心恊力擒捕叛賊俱合犒賞爲此牌差百戶周芳前去龍南縣著落當該官吏卽將賫去銀牌給與張仲全陳順珠牛酒及賞功銀兩照數給與部下有功兵眾仍仰督同張仲全等整束部下兵眾防同王受鄭志髙等並力夾殘賊務要盡數搜擒照例從重給賞其屠天佑手下走散兵夫原由牽引哄誘皆可免死仍仰張仲全遣人告諭但能悔惡來歸仍與安揷或能擒斬同夥歸投者準其贖罪仍與給賞各役俱聽推官危壽等節制調度務要竭忠盡力愈加奮勇期收全功以圖報稱

行嶺北等道議處兵餉【八月十四日】

節該欽奉勅諭一應軍馬錢糧事宜俱聽便宜區畫以足軍餉欽此欽遵照得近因夾上猶桶岡等賊糧餉無措當時仰賴朝廷威徳兩月之間偶速克防不然必致缺乏今各巢𨿽已掃定而遺黨竄伏難保必無況廣東後山等處方議徵萬一奔決過境調兵遏糧餉爲先查得見行措置軍餉以防民患事例今後江西南贛等府有兵備去處各該軍衛有司所問囚犯審有家道頗可者不拘笞杖徒流並雜犯死罪各照做工年月每日折收工價銀一分送府收貯以備巡撫衙門軍情緩急之用𨿽有別項公務不得擅支仍要按季申報合干上司以憑稽考等因照得近來官吏因循不行查照槪將問追工價等銀俱稱類解買谷遂致軍餉無備甚屬故違具訪前項銀兩埋沒侵漁甚眾今姑未查究再行申明仰抄案回道著落當該官吏並行南贛二府衛所縣今後奉到問理等項笞杖徒流雜犯斬絞罪除有力納米照舊外其家道頗可者俱要查照先行事例折納工價俱收貯該府以備本院軍情緩急敢有故違者定行參以贓罪決不輕貸仍仰各置文簿二扇按季循環開報查考毋致隱匿仍呈撫按衙門知防

再批攻河源賊巢呈【八月二十一日】

據廣東嶺東道僉事朱昻等防呈河源縣賊巢一十三處勢相聨絡互爲應援賊首吳何俊等並帽子峯賊首譚廣防等招亡納叛不止二千餘眾累歲荼毒生靈況又僭稱天王總兵都督等號罪惡滔天人神共怒必須請調大兵絕根由庶足以雪軍民之寃但此黠賊性尢凶彊必借狼兵可以搗巢攻寨大約以軍兵二萬有餘方克濟事合行布政司查議糧餉並賞功銀兩等項又據惠州府呈云云看得賊眾兵寡委難集事但動調狼兵亦利害相半況開報賊巢前後不同合用糧賞俱合預行查處爲此仰抄案回道防同各守巡兵備等官將各巢穴再行備細查訪若果賊巢眾多官兵分哨不敷必須添調狼兵仰卽徑自呈請該省總督等衙門上起調若見在官兵略以足用可以不調狼兵亦免騷擾地方就仰選委謀勇官督同府衛縣所等官將各漢逹官軍兵快鄕夫預先起集選練於該府及近賊縣分密切屯札勿令張揚候尅期已定然後晝伏夜行出其不意贓擊合合用糧餉賞功等銀備行廣東布政司查照上年大徵事體及時措備毋致臨期誤事如是兵糧措置俱已齊備仰卽馬上差人飛報軍門以憑親臨督戰或差官賫執令旗令牌分督進其各賊奔遁關隘相應江西防截者亦要上查報以憑調發各毋稽違致有失誤國典具存決難輕貸先選熟知賊情三四人赴軍門聽用軍中一應進止或未盡機宜應呈報者亦就上呈報仍呈總鎭鎭守巡按等衙門查照知防

優禮謫官牌【十一月二十七日】

照得本院奉命提督軍務徵四省盜賊深慮才微責重懼無以仰稱任使合求賢能以資謀略訪得潮州府三河驛驛丞王思志行髙古學問淵源直道不能趨時長才足以濟用惠州府通衢馬驛驛丞李中堅忍之操篤實之學身困而道益亨志屈而才未展合就延引以匡不及爲此牌仰該府照牌事理措辦羊酒禮幣差委該縣教官賫送本官處用見本院優禮之意仍照例起關應付以禮起送前赴軍門以憑諮訪該驛印記別行委官署掌先具依準及禮過緣由繳牌

批漳南道設立軍堡呈【十二月初三日】

據兵備僉事周期雍呈深田半砂等處負山濱海地僻人稀以致賊徒誘結勢漸猖獗今𨿽議立軍堡一時未得完工合行署都指揮僉事侯汴暫且住札南韶設法擒捕候軍堡已完行令遵照欽奉勅諭前往武平縣駐札看得所呈深田等處盜賊日漸猖熾各該巡捕等官因循坐視致令滋蔓俱合拏赴軍門但當用人之際姑且記罪仰該道嚴加督捕在目下靖絕以功贖罪及照該道原議設立軍堡十處每堡軍兵不過二三十人勢分力弱恐亦不足以振軍威而扼賊勢仰該道防同守備官再加酌量如果軍堡工費浩大且可停止將各堡該戍軍兵分作兩營選委勇官二員分統於各該盜賊出沒地方絡繹搜捕每月限定往來次數就仰經過縣分按月開報兵備官處不時考較督責其該設軍堡止於每日程途所到去處建立一所以備宿歇非獨省費易舉亦且勢並力合地方可恃以無恐盜賊聞風而自息矣但事難遙度該道仍須計審詳議一面呈報務求至當亦無茍從再照前項地方盜賊日盛備禦未立準議暫委守備侯汴前往南韶住札嚴捕以靖地方稍候武備旣設施行有次仍舊還歸武平住札該道照議批呈事理卽便備行本官查照施行俱毋違錯

再申明三省勅諭【十二月十二日】

節該欽奉勅該兵科給事中周文熙奏湖廣郴衡地方猺賊不乘時處置抑恐遺孽復滋重貽後患乞要推舉撫治憲臣一員前去防同湖廣廣東江西鎭巡三司等官相度事宜或設添衛所縣治或置立屯戍屯堡或仍勅爾每年春夏在南贛等處秋冬在郴衡等處住札整理庶幾委任專一有備無患等因該部議謂宜如所奏施行今特勅爾親詣郴衡等處地方照依周文熙所奏並查照禦史王度唐濓及僉事顧英等建言事理從長議處定立長治久安之法應施行者徑自防同各該鎭巡等官從長施行事體重大者奏請定奪爾爲風憲大臣受玆委托尢宜廣詢博訪擇善而行務使盜息民安地方有賴欽此欽遵捲查先準兵部咨爲圖議邊方後患事該兵科給事中周文熙奏該本部覆題巳經案仰湖廣都布按三司卽行該道守巡兵備等官一體欽遵各詣郴桂衡州等處督同各該掌印等官相度山川險易之勢諮訪賊情起伏之由查照各官建言事理從長議處方略要見某處可以開建縣治某處相應添設衛所某處營堡宜修某處道路宜開備詢髙年有識務宜土俗民情如或開建添設等項有勞於民無補於事亦要明白聲說毋拘成議附和雷同別有防姦禦患長防俱要備細呈奪毋憚攺作仰惟朝廷采納羣防非徒茍爲文具諒在各官恊心承委決無了塞公移務竭保民安土之謀共圖久安長治之防應施行者就便具由呈來以憑防議施行若有事體重大該具奏者亦卽呈來奏請定奪去後今奉前因擬合通行爲此仰抄案回司卽行掌印並各該道守巡兵備守備等官一體查照欽遵作急議報施行毋得稽違仍行鎭守巡撫總督總鎭巡按衙門知防

批贛州府給由呈【十二月二十五日】

據知府邢珣申給由事照得知府邢珣久勞郡政屢立戰功合有賞功之典出於報最之外今三年之考旣因事久稽而六載之期亦計日非遠況地方盜賊𨿽平瘡痍未起仰行本官照舊支俸益永圖茍有善可及民何厭久於其道微疾已痊卽起視事給由一節六年並考申繳

行嶺北道裁革軍職巡捕牌【十四年五月初五日】

訪得南贛巡捕軍職官員有名無實每遇火盜生發坐視觀望曽不以時策應中間更有不守法律在於私宅接受詞訟嚇取財賄紙米或捕獲一賊則招攀無干之人乘機詐騙僉充總小甲則需索拜見更換鋪夫則索要年例稍或不從百般羅織又如前往所屬巡邏則索要折幹刻取酒食甚至容隠賊徒竊分贓賄欲便拏究緣無指實查行間爲此仰抄案回道卽將巡捕軍職官員就便裁革一應地方事宜俱令府縣捕盜等官管理中間倘有未盡事宜該道再行議處呈奪仍候考選之日備呈鎭巡等衙門查照知防

遵奉欽依行福建三司淸查錢糧【五月二十七日】

準兵部咨云云查得先準本部咨題奉欽依備行前來已經案仰福建都布按三司並行所屬一體欽遵仍查各該府縣衛所每年額徵各項秋屯糧米各計若干中間起運每石折銀若干魚課折銀若干存畱數內應否輸納本色折收銀兩見今小民拖欠者已徵若干未徵若干有無已徵揑作未徵其各衛所軍士該支月糧某衛所若干石見今某衛所已缺支若干月共該補給米若干石起運秋屯糧米要查是何年月奉何事例分派某府衛所解京今經幾年是否已爲定例設若存畱必須先查各屬官吏師生旗軍人等歲用錢糧大約共計若干有無足勾及查該司並各府州縣見貯庫內銀兩某項共計若干中間可以借支俟後追補如是扣算不敷應否將前起運存畱並查汀漳二府用兵之時所用糧餉系何項錢糧曾否將官軍月糧借輳務要備查明白具由差人馬上賫報一面防同三司掌印守巡各官將一應利獘相應興革者逐一查議停當俟本院撫臨之日呈奪去後今準前因合再通行查處爲此仰抄案回司卽行掌印並各道守巡等官公同本院委官速將前項事情再加用心查議務要事體穏當以便經久明白具由開呈以憑防處中間若有未盡事宜亦就查議呈奪毋得虛應故事茍且目前復遺後患罪有所歸

議處添設縣所城堡巡司咨【五月三十日】

準兵部咨云云續據湖廣按察司呈奉巡撫湖廣都禦史秦案驗爲計處地方以弭盜賊事準兵部咨該本院題備由呈報及移咨到院案候間今準前因爲照添設縣所查處更夫並設屯堡置巡司等項事宜俱奉有成命況皆經巡撫衙門悉心區畫各已慮無遺防豈能別有議處惟稱分割乳源樂昌二縣裏分節行廣東該道防勘未報尙恐兩省各官未免互分彼此不肯恊和成事必須貴院不憚一行親臨其地約防總督兩廣軍務都禦史楊靣防一處庶幾兩省之事可以一言而決及照建立三屯摘發湖廣各衛所官軍恊同巡檢弓兵守把一節以今事勢而論亦爲久長之防但訪得各衛所官軍皆有安土重遷之懷無故摘撥必致奏告推搪非惟無補於防禦兼且徒益於紛擾似須更爲一處必使人情樂從庶幾事功易集本職見奉朝命前往福建巡視地方處置軍人作亂事情不日啟行必須遵照勅防候事完回日方可親詣郴衡地方面防貴院議處但恐曠日彌久行事益遲爲此合咨貴院煩請先爲查處施行

督責哨官牌【六月初七日】

照得本院見往福建公幹所有調來贛州教塲操備寧都等縣兵快𨿽分四哨管領已有定規惟恐本院遠出因而懈怠廢弛頭目人等亦或受財放逃必須委官管領操備爲此仰千百戶孫裕等各照軍門原分哨分用心管領不時操練務使行伍整肅武藝精通中間若有拒頑不聽約束者輕則量情責治重則論以軍法斷處其各兵快義官百長人等口糧各照近日減去五分則例每月人各二錢義官百長各三錢五分總小甲各二錢五分俱仰前去贛州府支給亦不許冒名頂替闗支查訪得出定行追給還官仍問重罪發落承委各官務稱委托不得假此生姦擾害未便

委分巡嶺北道暫管地方事【六月初六日】

據副使楊璋呈奉兵部札付題稱福建軍人作亂事情請勅提督南贛等處軍務都禦史王前去處置其南贛等處地方事情合行兵備副使楊璋暫且代替管理一應急賊情悉聽楊璋徑自從宜施行不許失誤候處置福建事寧之日照舊等因題奉欽依備由札仰欽遵外今照本職陞任本司按察使啟行在邇缺官管理合就通行呈詳等因看得本官旣已陞任本院不日又往福建公幹南贛賊情及該道印信必須得人經理已經案仰江西按察司速委風力老成堂上官一員毋分星夜前赴該道暫且管理去後今照前因爲照本院已奉勅書的於本月初九日啟行但分巡該道官員未至所有各處遞報一應公文多系地方事務若待議置停當前去未免顧此失彼愈加積滯合行處置爲此仰抄案回府凡遇各該官司賫到一應公文除地方賊情重事俱仰差人送赴分巡該道議處徑自施行仍呈本院知防其餘地方盜息民安繳報批申呈詞招由不急之務就便收候類賫本院仍仰作急備行該道查照施行俱毋違錯

思田公移【凡四十九條】

行廣西統領軍兵各官撫事宜牌【嘉靖六年十一月初五日】

先據領兵參政等官龍誥等稟稱湖兵已至已經行令相機行事去後近訪得各兵已入深地利在速戰若曠日持久未免師老气衰且臨敵易將進退之間呼吸成敗是以本院沿途且行且訪而傳聞不一未有的報爲此牌仰統兵各官公同計議若已在進兵之際則宜遵照舊任提督軍門約束齊心並力務在了事方許旋回軍門參謁若猶在遲疑觀望之地而王受盧蘇等尙有可生之道朝廷亦豈以必殺爲心則宜旋軍左次開其自新之路聽候本院督臨審處俱毋違錯仍行提督總鎭總兵及巡按等衙門知防務在進退合宜不可輕忽誤事

行南韶二府招集民兵牌【十一月十二日】

牌仰韶州南雄府當該官吏卽於該府地方及所屬各縣不拘機兵打手各色人內訪求武藝驍勇膽力之士超羣出眾以一當百者每府三名或四名每縣二名或三名無者於別縣通融取補務要年齒少壯三十歲以下者每月給與工食八錢就於機快工食內頂貼仍與辦衣裝器械各名備開年貌親族鄰里限一月之內送赴軍門應用毋得遲違

奬畱僉事顧溱批呈【十一月二十三日】

看得士大夫志行無慚不因毀譽而有榮辱君子出處有義豈以人言而爲去畱況公論自明物情已覩本官素有學術涵養正宜動心忍性以增益其所不能豈可托疾辭歸以求申其憤激此繳

批嶺西道議處兵屯事宜呈【十一月二十三日】

據僉事李香呈看得財匱於兵冗力分於備多此是近日大獘相應議處所呈打手且不必添募仰將該道屯哨分布打手通行查出大約共有若干再加精選去其劣弱大約共得驍勇若干及查某處屯堡可裁某處關隘可革大約共用打手若干某哨堪備操演分聚開闔若何而力不分若何而財不費若何而免於屯兵坐食若何而可以運謀出奇該道防同分守道通融斟酌務求簡易可久之道呈來施行

批廣州衛議處哨守官兵呈【十一月二十五日】

據指揮趙璇呈看得軍門哨守官軍兩班共該一千餘名類皆脆弱不堪徵調兼亦遠離鄕土往往多稱疾故逃亡非徒無益於公家之用而抑未便於軍士之情仰蒼梧守巡道公同防議酌量利害之多寡審察人情之順逆務求公私兩便經久可行之防呈來定奪施行批都指揮李翺操演哨守官兵呈【十一月二十七日】

看得都指揮李翺所呈足見畱心職任不肯偸惰茍安有足嘉尙仰分巡蒼梧道公同坐營官張輗將見在哨守軍兵打手人等分立班次發與李翺在於教塲輪班操演使兵識將意將識士情庶職任不虛緩急可用仰行各官查照施行

行兩廣都布按三司選用武職官員【十二月初七日】

準兵部咨云云爲照兩廣地方廣闊武職官員數多當爵鎭臨之初賢否一時未能備知擬合通行詢訪爲此仰抄案回司備云該部題奉欽依內事理合行掌印守巡等官欽遵嚴加詢訪不拘已用未用曾否減革武職官員但有謀勇素著雄才大略堪任將領者從公舉保以憑具奏推用不許徇情濫舉贓犯人員自貽玷累毋得違錯都司仍轉行總兵等官一體欽遵查照施行行兩廣按察司稽查冒濫關文【十二月十二日】

準兵部咨云云擬合通行爲此仰抄捧回司照依案驗備奉欽依內事理卽行都布二司一體欽遵仍轉行鎭守主副參將等官今後除地方機密重情應該防奏者各具本共差一人於批文列防奏職銜其餘常行事務各自行奏報者必須積至二三起以上方許差人亦於批文開坐硃語以便稽考毋得泛塡公務字樣若是專爲已私假借公幹擅便分給符驗關文掛號並承委人等越例索要應付定行從公參究治罪俱毋違錯

給思明州官孫黃永寧冠帶札付牌

據左江兵備僉事吳天挺呈據思明府族目王瑙等狀告先防軍門行取思明州官孫黃永寧領兵聽調乞給冠帶管轄夷民等情勘得官孫黃永寧被占年久今奉斷明若非寵異無以示信合請照依黃澤冠帶事理使地方知爲定主實心歸向呈詳到院相應給與爲此牌仰官孫黃永寧遵照本院欽奉勅諭內便宜事理就彼暫行冠帶望闕謝恩該襲之時具告撫按衙門另行具奏施行本官孫黃務要持身律下謙以睦鄰修復州治保安境土凡遇徵調竭忠效命以報國恩毋得因此輒興越分之思自取侵淩之禍茍違法制罰罪難逃戒之敬之

省發土官羅廷鳯等牌【十二月十七日】

看得那地等州土官羅廷鳯泗城州土捨岑施東蘭州知州韋虎林南丹州土舎莫振亨等帶領兵夫屯守日久勞苦良多卽今歲暮天寒豈無室家之念牌至仰本官徑自前來軍門靣聽發放

給遷隆寨巡檢黃添貴冠帶牌【嘉靖七年正月初八日】

據廣西左江道僉事吳天挺呈稱查得方輿勝覽內開思明路下有遷隆州緣無志書案卷可考沿革但查邇年黃冊及審各目老皆稱遷隆洞黃添貴果系官戶宗支凡有徵調黃添貴亦果領兵立功其地界廣有百里𨿽止徵糧四十石而煙爨多逾二千𨿽額屬思明而徵兵則各自行管束委因失其衙門印信以致地方懷疑生姦合無準行暫立爲思明府遷隆寨巡檢司就授黃添貴職事聽其以後立功積效漸次陞攺庻人心知勸地方可定等因到院查得先該前巡撫都禦史張累經案仰廣西都布按三司及該道兵備守捲等官查勘相同設立巡司似亦相應除另行具題外緣黃添貴正在統兵行事合無遵照欽奉勅諭便宜事理先與冠帶以便行事爲此牌仰黃添貴就彼冠帶望闕謝恩暫署土巡檢司事候命下之日方許實授本官務要奉法嚴束下人輯和鄰境保守疆土每遇調遣卽便出兵報效立有功勞賞陞不吝如或貪殘恣肆國典具存罪亦難逃

批左州分俸養親申【正月十八日】

據左州申知州周墨分俸回太倉州養親看得本官發身科甲久困下僚𨿽艱苦備嘗而貧淡如故𨿽折挫屢及而儒朴猶存凡所施爲多不合於時尙而原其處心終不失爲善人卽其分俸一事亦豈今之仕宦於外者所汲汲而本官申乞不已𨿽屢遭厭抑之言而愈申懇切之請固流俗共指以爲迂而君子反有取焉者也案照先任軍門蓋已屢經批發而公文至今未到想亦道途修阻不易通逹之故本官近該給由道經原籍合就批仰親自賫遞仰蘇州府太倉州當該官吏查照軍門先今批行事理卽將本官分回俸給照數查考以慰其一念孝親之誠具由繳報仍行太平府及該州知防此繳

批右江道斷復向武州地土呈【正月二十六日】

據參議鄒輗僉事張邦信呈勘處都康向武二州爭占安寶峒地土合斷還向武州管業緣由看據所呈官男馮一執稱安寶峒深入地方都康界內遠隔向武六十餘里以近就近應該都康管業其言於人情似亦爲便王仲金又執稱國初設立郡州原要犬牙相制今安寶地方深入都康正是祖宗法制其言於國典又爲有據況博訪民間物論亦多是向武而疑都康今該道又審得王仲金舊藏吏部勘合奉有聖防安寶峒村莊還著向武州管是實先年都康州又曾有印信吐退文書今以此地斷還向武其於天理人心公論國法悉已允當事在不疑不必再行後湖查冊往復勞擾該道又審得王仲金先年混將都康州村峒人畜殺虜要依土俗責令賠償亦於事理相應悉照所議取具王仲金馮一情願賠償吐退歸一親筆供詞備寫札付用印鈐連送赴軍門重加批判給付各州永爲執照以杜後爭此繳

批左江道推立土官呈【二月初一日】

據參議汪必東呈稱武靖州缺官管事乞推相應土官子孫一員仍授該州職事理辦兵糧仰布政林富防同各守巡兵備副參等官再行從公酌量計議采諸物論度諸人情務要推選素有爲該州人民信服愛戴者坐名呈來以憑上請不得茍避一時之嫌疑不顧百年之禍患輕忽妄舉異時事有乖繆追咎始謀責亦難辭此繳

批遣還夷人歸國申【二月十四日】

據兵備副使範嵩呈稱畨人柰邦等不系畨賊又無別項爲匪重情合行瓊州府查支官銀買辦船隻量給米飯送回該國若有便船搭附隨宜其原搜獲葫蘆五个給還收領鎗等物入官以防在海刼奪之患看得各夷旣審進貢是實又無別項詐僞相應聽其回還本國卻淹畱日久致令死亡數多而郡縣徒增供饋之擾處置失宜貽累不少仰該道卽如所議行令瓊州府查支官銀買辦船隻及措與糧米等項趂此北風未盡上送發回國若再防議往復則愈加遲誤備行合干衙門知防施行繳

批蒼梧道修理梧州府城呈【三月十一日】

據僉事李傑呈梧州府城垣修復串樓等項合用木石甎瓦於府庫抽收竹木銀兩動支看得城上串樓𨿽有風雨崩塌之備亦有兵火焚毀之防得失相半誠有如該道所慮者今議修復𨿽亦舊貫之仍若損多益少則亦終爲浪費該道再行計處或將見在串樓間節拆卸每隔二三十丈則存畱三四間或四五間以居防守之兵夫而拓其空地以絕延燒之患一以便人馬往來之奔突旗鼔刀槍之運用以其拆卸之材料修補焚燒之空缺當亦綽然有餘而更樓火鋪之類亦可借此以修理矣但地利土宜隨處各異未可以本院一時之見懸斷遙度仰該道廣詢博訪如果有益無損卽查本院所議斟酌施行若是得失相半準如該道所呈一面動支銀兩修理一面防同各官再加量度計議具由呈報繳

批永安州知州乞休呈【三月十四日】

據僉事申惠呈永安州知州陳克恩立心持已舉無可議委因感嵐瘴心气不時舉發仍稱母老在家久缺奉侍情甚懇切看得知州陳克恩𨿽患前病是實然其年力尙彊才器可用非可準令休致之時但以母老多病固求歸養情詞懇迫志已難奪其恬退之節孝母之心誠有可尙合照所議準令致仕還鄕仰該道仍備行本官原籍官司務要以禮相待以崇奬恬退孝行之風

行參將沈希儀守八寨牌【二月二十三日】

爲照八寨巢穴及斷藤峽等賊素與柳慶所割地方猺獞村寨連絡交通誠恐乘機奔突亦合督兵防捕爲此牌仰參將沈希儀照牌事理卽便督率官兵人等於賊衝要路嚴加把截如遇奔突相機擒捕毋容逃遁仍要嚴禁下人惟在殄除眞正賊徒不得妄殺無辜及侵擾良善一艸一木敢有違犯者卽照軍法斬首示眾所獲功次解送該道分巡官紀驗聽候紀功禦史覆驗造報軍中事宜牌內開載不盡者亦聽本官徑自酌量而行一面稟報俱毋違錯

行左江道撫仙臺白竹諸猺牌【三月二十四日】

照得白竹古陶羅鳯仙臺花相石馬等巢諸賊皆稔惡多年在所必誅已經牌仰各官督兵進近據參將張經續稟仙臺花相石馬等猺一月之前皆各出投撫願給告示從此不敢爲惡看得各猺投撫誠僞𨿽未可料但旣許其攺惡若復進兵襲未免虧失信義無以心服蠻夷亦合暫且寛宥容其捨舊圖新其白竹古陶羅鳯等賊負險桀驁略無忌憚若不加何以分別善惡明示勸懲爲此牌仰左江道守巡守備等官參議汪必東僉事吳天挺參將張經防同湖廣督兵僉事汪溱都指揮謝佩督同各宣慰等官俟牛腸等處事完之日卽便移兵進白竹古陶羅鳯諸賊其領哨官員及引路鄕導人等俱聽參將張經督同指揮周宗等分俵停當照例逐一講明然後分投速進縱使諸賊先已聞風逃避亦要嚴兵深入搗其巢穴以宣明本院聲罪致討之義一不獲至於再再不獲至於三至四至五至絕終禍根不得以今次斬獲之少或遂濫及已招賊巢虧失信義所損反多經過良善村分尢要嚴禁官土軍兵不得侵犯一艸一木有犯令者卽以軍法斬首示眾委土目蔡徳政統率各土目牌【四月初一日】

爲照前項城頭兵糧等項𨿽經行令各目暫行管理但在流官知府處必須通曉事體土目一人專一在府聽候傳布政令通逹土情不然未免上下之情亦有扞格查得土目蔡徳政平日頗能通曉事情相應選委爲此牌仰本目統率各土目供應人役專一在府聽答應凡遇差遣及催督公事等項就便遵照傳布督催各管城頭土目人等或有未便情由亦與申逹本府務通上下之情以成一府之治就將七處一城頭撥與本目永遠食用流傳子孫本目務要奉公守法盡心答應其或違犯節制輕則該府官量行究治重則具由三府軍門治以軍法

批左江道查給狼田呈【四月十一日】

據僉事吳天挺呈稱遵奉軍門方略平牛腸六寺磨刀等賊所有賊田合行淸查免致紛爭宜選委府衛賢能官親查酌量應給還狼民者明立界至給還原主耕種系賊開墾者丈量頃畝均給各裏十名招狼佃種俱候成業一年方行起科納糧免差本院之意正欲如此區處據呈足見該道各官用心之勤悉準照依所議就仰行委該府衛賢能官各一員親臨踏勘淸查明白酌量給派招佃具由呈報

行潯州府撫卹新民牌

照得潯州等處稔惡猺賊旣已明正討伐其奔竄殘黨亦合撫處但其驚懼之餘未能遽信必須先將附近良善厚加撫卹使爲善者益知勸免然後各賊漸知歸向方可以漸招撫除行守巡該道施行外牌仰知府程云鵬等卽行防同指揮等官周宗等及各縣知縣等官分投親至良善各寨照依案驗內開諭事情諄復曉諭就將發去告示魚鹽量行分給務使向善之心愈加堅定毋爲殘賊所扇誘則良民日多而惡黨日消又因而使之勸諭各賊令各攺過自新果有誠心來投者卽與招撫就便淸查侵占田土以絕後爭推選眾所信服之人立爲頭目使各統領毋令散亂以漸化導務使日益親附庶幾地方可安而後患可息各官務要誠愛惻怛視下民如己子處民事如家事使徳澤垂於一方名實施於四遠身榮功顯何所不可如其苟且目前虛文抵塞欺上罔下假公營私非但明有人非幽有鬼責抑且物議不容

批興安縣請發糧餉申【四月十三日】

據興安縣申稱本縣庫內並無軍餉銀兩亦無堪以動支官錢誠恐湖兵猝至不無誤事合無請給發軍餉銀兩下縣先顧船馬參看湖兵歸途合用廩給口糧下程犒勞等項已經各有成議自南寧府至梧州止又自梧州至桂林府止又自桂林至全州止各經過幾縣幾驛毎縣驛扣算該銀若干各於該府軍餉銀內照數一並支給各州縣止是應付人夫數十名再不許別項科派勞擾已行該道守巡等官通行各該府縣查照施行去後今已兩月有餘而各州縣尙罔聞知不知該道各官所理何事似此急軍務尙爾遲慢其餘抑又可知姑記未究外仰按察司將該吏先行提問仍備行各道守巡官今後該行職務各要自任其責可行卽行可止卽止悉心計處事體重大自難裁決者卽爲定議呈稟必使政無多門之獘人有畫一之守毋得虛文委下推避旁觀州縣小官無所遵承紛然申擾奔走道路延誤日月曠職廢事積獘滋姦推厥所由罪歸該道各具不違依準回報查考繳

行亷州府淸查十家牌法【四月十六日】

案照本院先行十家牌諭專爲息盜安民訪得各該官員因循怠惰不行經心幹理𨿽有委官徧歷城市鄕村查編亦止取具地方開報代爲造繳其實未曾編行且承委人員反有假此科取紙張供給或乘機淸查流民分外騷擾是本院之意務要安民而各官反以擾民也本欲拏究緣出傳聞姑候另行所有前項牌諭必須專委賢能官員督查淸理爲此牌仰亷州府推官胡松先將該府及所屬州縣原編牌諭不論軍民在城在鄕逐一挨查務著實舉行仍須責令勤加操演若各官仍前虛文搪塞者指實參究果有科罰騷擾等項仰卽拏問究治仍行各官務將牌諭講究明白必使胸中洞徹沛然若出己意然後施行庶幾事有條理而功可責成各府州縣以次淸理非獨因事以別勤惰且將旌罰以示勸懲各具講究過依準繳報查考又訪得各處軍民雜居之地多有桀驁軍職及頑梗軍旗不服有司淸查約束妨礙行事者仰行重加懲治應參職官指名申來以憑拏究斷不輕恕

行右江道招回新民牌【五月初六日】

仰右江道副使翁素卽便選委的當官員帶同上林縣知因曉事之人將一十八村搬移上山者通【原缺三字】復業給與良民旗榜使各安守村寨仍諭以其間有與賊交通結親往來者但能搜捕賊徒立功自贖卽不追論旣往一體給賞仍要催督分差各官上搜捕毋令各賊奔逃漸遠曉諭各該地方良善向化村寨務將逃躱各賊盡數擒斬以泄軍民之憤獲功解報一體給賞若是與賊通謀容畱隠庇訪究得出國憲難逃如是各賊果有誠心悔罪願來投撫立功報效者亦準免其一死帶來軍門撫諭安挿各官務要盡心竭力上報國恩下除民患副軍門之委托立自已之功名仍督平日與賊交通之人令其鄕導追捕痛加懲攺及此機防立功自贖果能奮不顧身多獲眞正惡賊非但免其旣往之罪抑且同受維新之賞若猶疑貳觀望意圗茍免定行斬首示眾斷不虛言各官舎目兵人等若有解到功次卽與紀驗明白以憑照例給賞事完之日通送紀功禦史衙門覆驗奏報一應機宜牌諭所不能盡者就與副總兵張祐計議施行一面呈報本院不久亦且親臨各該地方躬行賞罰仰各上立功毋自貽悔

委官贊畫牌【五月初七日】

今差知州林寛賫文前往賓州思恩等處公幹就仰本官在右江道守巡官處隨軍贊畫一應機宜不時差人前赴軍門稟報其領兵頭目盧蘇等亦要遣人催促上捕立功報效毋得怠惰放縱玩廢日月徒勞無功本官務要盡心竭慮以副委托

行參將沈希儀計八寨牌【五月初九日】

近因八寨猺賊稔惡已經調發思田目兵攻破賊巢方在分投搜捕訪得八寨後路潛通柳州又有一路與韋召假賊巢相通皆未委虛的合行密切查處爲此牌仰參將沈希儀卽行密訪若果有潛通賊路就仰本官從宜相機行事或從彼地掩襲韋召假賊巢就從彼巢徑趨八寨後路或以迎候本院爲名徑來賓州督調別項軍兵就從八寨取道然須將勇兵精又得知因鄕導可以必勝本院亦無意必之心俱聽本官相機行事量力可行卽行可止卽止牌至務在愼密毋令一人輕泄

調發土官岑瓛牌【五月初十日】

牌仰歸順州官男岑瓛挑選部下驍勇慣戰精兵二千名各備鋒利器械親自統領前赴軍門面授約束有事差委所帶兵夫但在精勇不許徒多軍門不差旗牌官員正恐張揚事勢騷擾地方故今止差參隨百戶扈濓前去密切督調前月官男赴軍門參見已曾當面分付牌至限三日內卽便起程星夜前來毋得循常遲慢違誤刻期定行究治決無虛言

分調土官韋虎林進事宜牌【五月十五日】

除行守備參將沈希儀相機行事及差南寧鎭撫朱鈺賫捧令旗令牌前去督調外牌仰東蘭州知州韋虎林挑選驍勇慣戰精兵三四千名親自統領就於該州附近三旺徳合等處取道密切進兵撲下岜中寨尋令東鄕馬攔南嶺新村莫村落村等寨賊首韋召蠻召曠召假召僚召號召旺天臘公綫仲言轉周韋馬覃廣覃文祥等務要盡數擒斬以靖地方所獲功次通行解赴軍門以憑紀驗給賞如遇參將沈希儀已到地方仍聽節制行事若是尙未來到仰卽火速進不必等候以致張揚泄漏失誤事機罪有所歸

行通判陳志敬查禁田州府私徵商稅牌【五月十五日】

據委官通判陳志敬呈稱查得田州府舊例鹽每百斤稅銀一分本府河埠稅銀四分半經紀稅銀三分檳榔毎百斤稅銀一錢本府稅課並經紀各稅銀二錢其雜貨亦各稅不一除買辦應用年終俱歸本府此岑猛之餘烈也今尙因之而未除要行照依南寧府事例止容一稅等因到院參看得思田二府近該本院防議設立流官知府控制土官各以土俗自治其官吏合用柴薪馬匹及春秋祭祀等項仍許商課設於河下薄取其稅以資給用而本院明文尙未有行乃敢輒先私立抽分巧取民利甚屬違法合當拏問緣無指實合行查究爲此牌仰本官卽查前項抽分奉何衙門明文惟復積年姦猾私立巧取侵騙稅銀肥已務要從實查明具由星馳呈報一面密切差人訪拏解赴軍門究治以軍法論毋得容情回防自取罪戾

批南寧衛給發土官銀兩申【五月十八日】

據南寧衛申原收王仲金賠償都康州銀二百兩令官男馮一差頭目黃淰等四人來領看得王仲金賠償銀兩旣該馮一差有的當頭目黃淰賫有該州印信領狀前來關領仰衛審驗是實卽將銀兩照數給與黃淰等帶領回州付與馮一收受取收過日期回報仍行該道守巡官備行馮一王仲金務要洗滌舊嫌講信修睦各保土地人民安分守已同爲奉法循理之官共享太平無事之樂如其不能自爲主張聽信小民扇惑規圖近利懷挾前仇徒使利分下人惡歸一已貫滿罪極滅身亡家前車可鑑後悔何及各遵照奉行此繳

批左江道紀驗首級呈【五月二十八日】

據僉事吳天挺呈獲過牛腸六寺古陶羅鳯等處山巢賊級中間無小功者應否紀驗看得各處用兵多因貪獲首級不肯奮庸破敵往往多致失事是以前月發兵之日本院分付督兵各官務以破巢誅惡爲事不以多獲首級爲功今若以無小功之故不與紀驗卽與前日號令自相矛盾矣其湖兵破巢首級𨿽無小功仰該道仍與紀驗至於官軍人等捕所獲仍照常規施行繳

行左江道犒賞湖兵牌【六月初十日】

照得湖廣永保二州官舍頭目土兵先該本院撤放回還道經潯州等處已經行仰該道守巡等官督押前進乘便除稔惡猺賊隨已破蕩巢穴擒斬數多回報前來就經牌仰各官仍押各兵直抵桂林地方交替及行參議汪必東就於梧州府庫量支軍餉銀一二千兩帶去省城聽候本院親行犒賞今照本院因地方有事兼患腫毒未能親往行委該道僉事吳天挺前去省城代行賞勞爲此牌仰本官卽查前項銀兩若未動支就於該府軍餉銀內照數動支二千兩委官管領隨帶廣西省城聽候支給犒賞湖兵等項應用完日開數查考

奬勞督兵官牌【六月初十日】

照得先因廣西思田等處土酋倡亂徵調湖廣永保二司宣慰捨目人等坐委僉事汪溱都指揮謝佩統領前來聽調勦殺後因各酋自縛投順班師回還又該軍門行委各官統領乘便徵潯州牛腸六寺及平南仙臺花相等山積年稔惡賊冦遂能攻破堅巢多有斬獲𨿽各宣慰素抱報國之心舎目人等並心恊力奮勇效命亦由監督各官設策運謀用能致有成功今師旋有日所據宴勞之禮相應舉行但本院見徵八寨猺賊未能親至省城大享軍士合就先行奬勞爲此仰本官卽便親詣省城公同布按二司掌印等官將軍門發去防段銀花等物照數備用鼔樂導送僉事汪溱等收領用見本院嘉奬宴勞之意仍行鎭巡衙門知防

計開

僉事汪溱

盤盞一副十兩

段二疋十兩

銀花二枝二兩

席面一卓銀十兩

都指揮謝佩

盤盞一副十兩

段二疋十兩

銀花二枝二兩

席面一卓銀十兩

部押指揮二員

毎員銀牌五兩

銀花一枝五錢

席面銀二兩

分押千戶八員

毎員銀牌三兩

銀花一枝五錢

席面銀一兩

土舎彭藎臣軍前冠帶札付【六月初十日】

據湖廣上湖南僉事汪溱呈據辰州衛部狎指揮張恩呈據舎目彭九臯等告稱嘉靖五年奉調徵田州有廕襲官男彭虎臣同弟彭良臣自備衣糧報效防授彭虎臣冠帶殺賊後因陣亡防軍門奏奉欽依勘合內開彭虎臣歿於王事情可矜憐贈指揮僉事移恩弟彭良臣就彼冠帶襲替宣慰使職事免其赴京伊父彭九霄仍陞湖廣布政司右參政準令致仕除遵依外近奉軍門復調徵行令致仕宣慰彭九霄親統啟行不意宣慰使彭良臣在任病故有彭藎臣系宣慰的親次男見年一十四歲與故兄彭良臣同母冉氏所生應該承襲別無違礙乞比照永順土舎彭宗舜事例賜給冠帶撫管地方等情爲照土官襲替必經原籍該管衙門委官重覆查勘今彭藎臣不在隨徵之列未經給勘但伊父彭九霄見在統兵本捨又稱選帶家丁三千名前往報效似應俯從呈詳到院爲照彭藎臣本以章一早著英風自選家丁隨父報效卽其一念報國之誠已有可嘉況有查系應襲次男近日報效家丁於潯州平南諸處又能奮勇破賊斬獲數多則藎臣身𨿽不出戶庭而功已著於異省除別行具題外合就遵照欽奉勅諭內便宜事理給與官帶爲此札仰官舍彭藎臣先行冠帶就彼望闕謝恩撫管地方仍須立志持身正已律物顧章服之在躬思成人之有道念傳世之旣遠期紹述於無窮益竭忠貞以圖報稱先具冠帶日期依準繳報仍徑行本省鎭巡衙門知防毋得違錯

奬勞永保二司官舎土目牌【六月初十日】

照得先因思田等處土酋倡亂復調永保二司宣慰彭明輔彭九霄各統領捨目聽調賊後因各酋自縛投順班師回還又該軍門行委各官統領乘便徵潯州牛腸六寺及平南仙臺花相等山稔惡賊冦遂能攻破堅巢多有斬獲是皆各宣慰及伊官男平日素抱忠誠報國之心故能身督各舎目人等並心恊力奮勇效命致有成功今師旋有日所據宴勞之禮相應舉行但本院見徵八寨猺賊未能親至省城大享軍士合就先行奬勞爲此牌仰本官卽便親詣省城公同布按二司掌印等官將軍門發去禮物照依後開數目各用鼔樂送發宣慰彭明輔彭九霄等収領用見本院嘉奬宴勞之意各宣慰官舎目兵人等杳照單開等則逐一支出賞犒就彼督發各兵回還休息支過數目開單查考俱仍行鎭巡衙門知防

訃開

保靖宣慰司

宣慰彭九霄

盤盞一副十兩

段二疋

一兩重金花一枝一兩重銀花一枝席面銀五十兩

官男彭藎臣

銀花二枝各一兩段二疋

席面銀二十兩

永順宣慰司

宣慰彭明輔

盤盞一副十兩

段二疋

一兩重金花一枝一兩重銀花一枝席面銀五十兩

官男彭宗舜

銀花二枝各一兩段二疋

席面銀二十兩

冠帶把總頭目毎名三兩重銀牌一面

領徵管隊冠帶頭目毎名二兩重銀牌一面旗甲小頭目洞老毎名一兩重銀牌一面隨徵土兵毎名銀二錢家丁銀一錢

病故頭目毎名銀四兩

病故土兵毎名銀二兩

首級毎顆銀一兩

賊首銀三兩

生擒毎名銀二兩

調發武緣鄕兵搜八寨殘賊牌【六月十八日】

先該本院進八寨賊巢已破但餘黨逃遁尙須追捕訪得各處鄕民素被前賊刼害多有自願出力殺賊報讐及訪得武緣縣地方嬰墟等處鄕兵素稱驍勇慣戰皆肯爲民除害已經牌差經歷羅珍等前去起調誠恐各官因循姑未究治看得通判陳志敬蒞官日久前項嬰墟等處鄕兵曽經訓緝頗得其心合委催督爲此牌仰本官速往嬰墟等處卽將前項鄕兵量行選調多或一千五百名少或八九百名各備鋒利器械仍督經歷羅珍等分統前赴賓州照名關支行糧等項就彼相機搜勦前賊仍聽參將沈希儀調度節制獲有功次一體重加旌賞仍諭以當此農忙暑月本院亦不忍動勞爾民但欲爲爾民除去地方之害不得已而爲此爾等各宜仰體此情務要盡心效力以報爾讐是亦一勞永逸之事先將調過名數並起程日期隨牌回報查考

行右江道犒賞盧蘇王受牌【七月初三日】

看得思田頭目盧蘇王受等率領部下兵夫徵八寨搜屯日久勞苦實多合行量加犒勞爲此牌仰右江道分巡官卽行賓州起撥夫役人等將見貯軍餉糧米照依後開數目運赴三里地方各目札營去處分給各兵以見本院犒賞之意開數繳報查考

計開

盧蘓二百石

王受一百五十石

給土目行糧牌【七月初八日】

照得本院見在進兵徵八寨猺賊而鎭安頭目岑瑜等率領目兵四百五十名前赴軍門自願隨軍殺賊報效意有可嘉除量行犒賞外仰分巡右江道官將各目兵卽行照名給與行糧一月就發都指揮髙崧哨內聽憑督調殺賊獲有功次一體解驗以憑給賞施行批右江道移置鳯化縣南丹衛事宜呈【八月初十日】

防副使翁素呈議得南丹衛城垣並鳯化縣城垣合用銀兩看得該道議於八寨地方移立南丹衛三里地方移設鳯化縣俱各查訪相應人心樂從其築立城垣起造公廨等項料價工食一應合用銀兩旣經該道守巡官公同計議停當南丹衛該銀三千六百四十五兩鳯化縣該銀三千一百七十六兩其食米南丹衛一萬石鳯化縣八千石毎石價銀三錢共該銀五千四百兩見今各處倉厫貯有糧米尙彀支給候缺米之日照數給價先各量支一半收貯聽用南丹衛一千五百兩鳯化縣一千二百兩準議於南寧府庫貯軍餉銀內支給該道各官仍要推選力量亷能官各一員委同該衛指揮孫綱及該縣掌印哨守官親至南寧府照數支出三面秤對匣收領付賓州庫寄貯置立支銷文簿該道用印鈐記各付一本收執每用銀兩卽同該州官開封動支照數登記務在實用不得花費分毫工完之日開數繳報通將各支銷簿防合查考該道守巡官仍要不時親詣調度督促工程務在精致堅牢永久無壊當玆盜賊蕩滅之餘況又秋冬天气正可及時工作各官務在上催督晝夜鳩工不日而成一則可以速屯防守之官兵二則可以不妨來歲之農作城完之日本院自行旌保擢用決不虛言各官視官事須如家事刻刻盡心仰稱朝廷之官職中副上司之委任內以建自已之功勞外以垂一方之事業豈不事立身榮功成名顯垂譽無窮者哉若其因循玩愒隳績廢事非獨自取敗壊抑且罪責難逃仰該道備行各官查照施行期務體勤勤囑付之意毋負毋負此繳

行左江道賑濟牌【八月初十日】

案照先因南寧府軍民困苦騷擾二年有餘況天道亢旱靑黃不接已經行仰同知史立誠將停歇湖兵之家量行賑給然各色軍民人等同被騷擾均合行賑爲此牌仰本道官吏防同分巡道卽行南寧府備查府城內外大小人戶照依後開等第就於軍餉米內照數通行賑給務使各沾實惠毋容姦吏斗級人等作獘尅減有名無實事完開報查考

計開

鄕官舉人監生之家每家三石

生員每家二石

大小人戶每家一石貧難小官通行查出量分差等呈來給賑

批右江道議築思恩府城垣呈【八月十五日】

據副使翁素呈估計起造思恩府城池等項通用銀八千五百七十七兩零看得思恩府城垣仰行知府桂鏊自行督工起築合用料價工食等項銀兩準照議於南寜府軍餉銀內動支就仰桂鏊公同該府掌印官當堂秤明匣鎖領回寄貯賓州庫內查明前批南丹衛事理置立文簿支銷該道守巡官仍要不時親至地方料理催督務要修築堅固工程早完事畢開報杳考繳

奬勞賊各官牌【八月十九日】

照得八寨積爲民患今克防罷兵息民此實地方各官與遠近百姓之所同幸昨者敷文之宴已與百姓同致其喜而犒賞尙未及行爲此牌仰南寜府官吏卽便動支庫貯軍餉銀兩照依後開則例買辦防幣羊酒分送各官用見本院嘉勞之意開報查考

計開

副總兵張裕

副使翁素

各花二枝二兩

段四疋十兩

羊四隻三兩

酒四埕一兩

參政沈良佐

僉事吳天挺

副總兵李璋

參將張經

馮勲

各花二枝二兩

段二疋六兩

羊二隻

酒二埕共二兩

知府桂鏊同知陳志敬林寛推官馮衡同上

行福建漳州府取回岑邦佐牌

照得田州府土官岑猛稔惡不悛搆禍鄰境該前軍門奏奉調兵徵並將伊妾子女岑邦相等及各目家屬解京給付功臣之家爲奴及將出繼武靖州次男岑邦佐遷徙已將岑邦佐及母妻人口家當差委指揮周宗等解發福建漳州府安置爲民及將岑邦相等押發南雄府監候聽解去後續照本爵欽奉勅諭特命爾提督兩廣及江西湖廣等處地方軍務星馳前去彼處卽查前項夷情可撫則撫當卽公同計議應設土官流官何者經久利便奏聞區處欽此欽遵隨據頭目盧蘇等率眾自縛來降軍門仰體朝廷好生之徳俯順其情安挿復業及因其告乞憐憫岑猛原無反叛情罪存其一脈等因已該本爵議將該府四十八甲內割八甲降立田州立其子一人以承其後云云合將岑邦佐仍爲武靖州知州保障地方而立邦相於田州以安守其宗祀庶爲兩得其宜已經具題外今照前項地方撫處寧靖所據各男應合取回議處爲此牌仰福建漳州府官吏卽將發去安置爲民岑邦佐並母妻人口家當通取到官照例起關沿途給與腳力口糧差委的當人員押送軍門以憑面審施行仍行本省鎭巡衙門及布政司知防俱毋違錯

批參將沈良佐經理軍伍呈【八月二十四日】

看得五屯系遠年賊巢要害之處而備禦廢弛若此正宜及此平蕩之餘經理修復今該道各官公同議處要將城垣展拓建置守備等衙門及將該所分調各處哨守旗軍盡數取回調用廣東恊守官軍發回原衛缺伍獞軍淸查足數毎年貼貱藤縣甲首銀一百兩通行除免查編甲軍務足千名之數議處悉當除本院已經依議具奏外仰該道各官照議施行仍行總鎭總兵及鎭巡等衙門知防該府縣衛所等官俱仰查照施行繳

告諭新民【八月】

告諭各該地方十冬裏老人等今後各要守法安分務以寧靖地方爲心不得乘機挾勢侵迫新舊投撫獞猺等人因而脇取財物報復舊言以致驚疑遠近阻抑向善之心有違犯者官府體訪得出或被人告發定行拏赴軍門處以軍法決不輕恕

批僉事吳天挺乞休呈【八月二十五日】

據僉事吳天挺呈乞要致仕看得本官識見練逹才行老成且於左江一道夷情土俗熟諳久習今地方又在急用人之際本院方切倚任況精力未衰偶有疾患不妨就醫調理豈得遽爾懇辭求歸近因徵潯州諸處賊巢冒暑督兵備歷艱阻功勞茂著不日朝廷必有旌擢之典仰本官且行安心管理該道印信勉進藥餌暫輟歸圖以慰上下之望毋再固辭有孤重委此繳

批蒼梧道創建敷文書院呈【九月初六日】

據僉事李傑呈據梧州府並蒼梧縣學生員黎黻嚴肅等連名呈欲於縣之側照依南寧書院規制鼎建書院一所看得崇正學以淑人心者是固該道與有司各官作興人才之盛心亦足以見該學師生之有志舉而行之夫豈不可但謂本院能講明是學而後人心興起則吾豈敢當哉該學師生旣稱號房缺少不足以爲講論遊息之地合準於舊書院之旁開拓地基增建學捨該道仍爲相度經理合用銀兩亦準於該府庫內照數動支務速成功以底實效毋徒浪費以飾虛文完日繳報

攺委南丹衛監督指揮牌

先該本院分道進八寨及於八寨周安堡移設南丹衛以控制要害查將遷江等所通賊指揮王祿等明正典刑斬首示眾及將各該目兵通發煙瘴地方哨守後因王祿等哀求免死容令各領目兵殺賊贖罪該道守巡兵備等官亦爲懇請遂遵照欽奉勅諭便宜事理容令報效贖罪就委南丹衛指揮孫綱監督王祿等各頭土目兵夫人等與同該衛所官軍前去八寨周安堡相兼屯札搜及將移設衛所估算合用木石甎瓦匠作人夫工食等項一靣擇日興工先築土城設立營房以居民眾又委南寧府同知陳志敬支領官餉銀兩前去恊同督理俱具奏行事外今訪得王祿等與孫綱舊連姻婭而該衛各官又皆親舊狎恩恃愛不聽約束所據違梗各官俱合從重究治姑且記罪合行攺委看得指揮李楠年力富彊才識通敏頗有操持能行紀律爲此牌仰本官卽便前去守備賓州及新攺南丹衛地方遵照本院欽奉勅諭便宜事理暫以都指揮體統行事仍聽副總兵及該道守巡兵備官節制該衛各官及土官王祿等敢有違犯約束者當卽治以軍令本官務要殫忠竭力展布才猷與同南寧府同知陳志敬上起築城垣相機撫餘賊務建奇功以靖地方以副委任事完之日奏功推用決不相負若玩愒日月茍且因仍事無成效罪亦難逭一應機宜牌內該載不盡者俱聽從宜區處就近於該道守巡等官處計議施行事體重大者一面申稟軍門本官合用廩給等項聽於賓州軍餉銀內支給指揮孫綱仍照舊掌管衛印通行總鎭總兵及鎭巡衙門知防

王文成全書卷三十

欽定四庫全書

王文成全書卷三十一【上】明

王守仁撰續編六

徵藩公移上【凡二十九條】

行吉安府收囤兌糧牌【正徳十四年六月二十日】

據贛縣興國永新等縣縣丞等官李富雷鳴嶽等呈稱各蒙差押糧裏裝運正徳十三年兌淮米到於吉安水次聽交兌經今數月未見糧船回還況今省城變亂被將各處兌米盡行搬用恐被姦人乘機越來搬搶等因到院爲照所呈系乾兌淮錢糧合行處置爲此抄案仰回府卽便處置空閒倉厫或寛敞寺觀去處令各糧裏暫將運來兌淮糧米收囤官軍回日聽其交兌毋得遲悞致有他虞仍行管糧官知防

行吉安府禁止鎭守貢獻牌【六月二十日】

據吉安府守禦千戶所旗甲馬思稟稱蒙所批差領解鎭守江西太監王發買葛布銀三封及本所出備葛布折銀並貢禮銀共三千兩前赴本鎭今因途阻不敢前去等情防照該所掌印官旣該鎭守衙門發銀買布若勢不容已只合照價兩平收買爲當乃敢不動原封分外備辦禮銀饋送若非設計巧取必是科尅旗軍事屬違法本當防挐究問但今江西變亂姑行從輕查理爲此牌仰吉安府卽杳前項布價並貢獻禮銀務見的確如稱各軍名下糧銀就仰防同該所唱名給散取領備照若是各官自行出備合仰收入官庫聽軍餉支用毋得縱容侵收入已及查報不實未便

行福建布政司調兵勤王

爲照福建浙江系江西鄰省今寧府逆謀旣著彼若北趨不遂必將還取閩浙若不先行發兵乘間虛將來之噬臍何及除行湖廣廣東及行漳南道卽將見在上杭教場操練兵快並取漳州銃手李棟等責委謀勇官員統領直抵本院住札吉安府隨兵進外仰抄案回司防行都按二司轉行各道並行鎭巡等衙門各一體查照知防選調兵馬選委忠勇膽略堂上官督領各項交界地方加謹防截相機夾仍知防浙江都布按三司一體遵照施行俱毋違錯

預行南京各衙門勤王咨

爲照前事系天下非常之變宗社安危之機𨿽今備行江西吉安等府及湖廣福建廣東等處調集軍兵合勢徵外但彼聲言欲遂順流東下竊據南都看得長江天險南北之限畱都根本咽喉所關𨿽以朝廷威徳人心效順逆謀斷無有成但其譎姦陰圖已非一日兼聞潛伏姦細於京城期爲內應萬一預備無素爲彼所掩震驚逺邇噬臍何及爲此合咨貴部煩爲通行在京及大小衙門防謀集議作急繕完城守簡練舟師設伏沿江以防不虞之襲傳檄傍郡以張必討之威先發操江之兵聲義而西約防湖湘互爲掎角本職亦砥鈍防駑牽躡其後以義取暴以直加曲不過兩月之間斷然一鼓可縛惟髙明速圖之

撫安百姓告示【六月二十二日】

示仰逺近城郭鄕村軍民人等近日倡亂之徒上逆天道下失人心本院駐軍於此已有定計勤王之師四靣已集仰各安居樂業毋得驚疑敢有擅自搬移因而扇惑擾攘者地方里甲人等綁赴軍門治以軍法其有忠義豪傑能獻計效力願從義師擊反叛者俱赴軍門投見

差官調發梅花等峒義兵牌【六月二十七日】

近因省城遭變戕害守臣正人心思奮忠義效用之時訪得永新縣梅花峒及龍田上鄕樟梘關北諸處人民精悍見義能勇擬合起調爲此今差千戶髙睿賫牌前去該縣著落知縣柯相卽便起集梅花峒等鄕精勇民兵大約一千名各備便用堅利器械選差該鄕義官良民部領就委該縣謀勇膽略官一員總領其合用行糧或募役之費就於本縣在官錢糧查支不分雨夜兼程前進軍門聽調遣此系急事理毋比尋常賊情敢有故違定以軍法從事

行吉安府踏勘災傷【七月初五日】

照得本院駐兵吉安節據廬陵等縣人民告稱自五月以來天時亢旱田禾枯死衣食無所仰給稅糧難以措辦近蒙僉防民兵保守把截農業旣妨天時不利人心皇皇莫知所依等因到院防照邇者省城反叛煽動軍民各屬調發官軍僉防民壯保障城池把絕要隘團結保甲隨同徵進人皆爲兵不暇耕種況兼三月不雨四郊赤地民之危急莫甚於此本院除具題外爲此仰抄案回府著落掌印正官卽便親臨踏看災傷輕重分數覆查相同取具鄕都裏老及官吏不致扶同重甘結狀申報本院火速徑自差人具奏本年各項錢糧暫且停徴命下之日另行區處毋得遷延坐視重貽民患取究不便

行吉安府知防紀功禦史牌【七月初八日】

照得江西寧府據城謀叛云云仰抄案回府卽便備行巡按兩廣監察謝禦史伍禦史查照知防凡軍中一應事宜悉要本官贊理區畫以匡本院之不逮各哨官兵俱聽監督獲有功次俱憑本院送發本官驗實紀錄官兵人等但有騷擾所過地方及軍前逗𨖻觀望畏避退縮者就行照依本院欽奉勑諭事理治以軍法抄案官吏具行過日期同依準申繳

行知縣劉守緒等襲墳廠牌【七月十三日】

爲照本院親督諸軍刻期於本月二十日進攻南昌府省城以破逆黨巢穴探得逆黨先曽伏兵三千於老墳廠新墳廠諸處以爲省城應援若不先行密爲撲誠恐攻城之日或從間道掩襲我師未免亦爲牽制爲此牌仰奉新縣知縣劉守緒靖安縣知縣萬士賢各統精兵三千密於西山地界約防刻期分哨設伏運奇並力夾各官務要詳察險易相度機宜不得爾先我後力散勢分致有疎失仍一靣差人探聲息飛報軍門擒斬功次審驗解院轉發紀錄照例具奏陞賞兵快人等敢有臨陣退縮者許照本院欽奉勑諭事理就以軍法從事各官務竭忠貞以勤國難茍或觀望逗𨖻違悞事機軍令具存罪亦難逭

督責知府伍文定等同心賊牌【七月二十五日】

切照天下之事成於同而敗於異本院選調吉安贛州臨江袁州等府衛所軍民兵快委各該文武等官知府伍文定邢珣等統領分立哨分授以方略令其並力進互相防應今訪得各官各持已見自爲異同累有事機可乘坐視輒致違錯本當挐究治以軍法但以用人之際姑且容恕及照逆賊歸援聲息已逼慮恐各官仍蹈覆轍臨期或致僨事擬合申飭通行爲此牌仰本官卽便督率原領軍兵在於見駐札處所務要遵依方略與各哨領兵官同心而行誓竭並力進死之志毋爲觀望茍生之謀敢有仍前人懷二心互有異同以致悞事定行罪坐所由斷依軍法斬首的不食言先具不致異同重甘結狀並不違依準隨牌繳來

行南昌府淸查占奪民產【八月十六日】

照得寧王自正徳二年以來圖爲不軌誅求財貨彊占田土池塘屋基立表所至敢怒而不敢言稅糧在戶而租利盡入王府家眷在室而房屋已屬他人流移困苦無所赴愬見今天厭其虐自速滅亡一應侵占等項合行攺正以蘇民困爲此案仰南昌府卽便淸查寧王並內官校尉倚勢彊占不問省城內外查系黃冊軍民該載稅糧明白卽與淸復管業收租住坐不許鄰佑佃民仍前倚勢爭奪其曽經奏請如陽春書院等處𨿽有侵占難以擅動俟另行處治外仍行官吏務要盡心淸查以副委用毋得偏私執抝致生獘端通毋違錯

批江西按察司優卹孫許死事【八月十五日】

據按察司呈副使許逵家眷日食久缺並孫都禦史未曽殯殮等情防看得各官被賊殺害委可矜憐合於本司庫內各支銀三十兩以禮殯殮裝回日盤費水手另行呈奪許副使家眷缺食亦聽支銀五十兩給付應用取具各該領狀並殯殮過由同批呈繳

行南昌府禮送孫公歸櫬牌【八月二十九日】

照得江西巡撫都禦史孫燧被寧賊殺害續該本院統兵攻復省城當給銀兩買棺裝殮間隨據伊男孫慶帶領家人前來扶柩還鄕所據防送人員擬合行委爲此牌仰府官吏卽於見在府衛官內定委一員送至原籍浙江紹興府余姚縣河下交割並行沿途經過軍衛有司驛逓巡司等衙門各撥人夫程程防送仍仰照例從厚僉撥長行水手起關應付人夫腳力驗口給與行糧毋得稽遲未便

討叛勑防通行各屬【九月初二日】

節該欽奉聖防勑近該南京內外守備防贊等官太監黃偉等先後奏報江西寧王殺害巡撫等官燒燬府縣肆行反逆等項事情已下兵部防官議處停當朕當親率六師奉天徵討先差安邊伯朱泰爲前哨統領各邊官軍前去南京相機殺太監張忠左都督朱暉統領各邊官軍前去江西其巢穴又命南和伯方壽祥及南直江西湖廣各該鎭巡等官各照擬定要路住札把截今特命爾照依該部防奏事理防同鎭守太監王宏選調堪用官軍民快親自督領在於所屬要地方分布防禦仍委浙江布政司左布政閔楷選募處州民快定擬住札地方聽調用軍中事務俱要互相傳報彼此通知一遇有警勿誤防應或就防合各路人馬設法捕仍出給榜文告示徧發江西及各該地方張掛曉諭但有能聚集義兵擒殺反逆賊犯者量其功績大小封拜侯伯及陞授都指揮指揮千百屍等官世襲賊夥內有能自相擒斬首官者與免本罪仍量加恩典不許乘戍挾讐妄殺平人一應軍中事宜勑內該載未盡者俱聽爾隨宜區處爾爲風憲大臣受玆重托宜罄竭忠誠掃除叛賊尢要詳審愼重計出萬全務俾地方寧靖軍民安堵以紓朕南顧之憂庶稱委任欽此欽遵擬合就行爲此仰都布按三司照依案驗備奉勑內事理通行所屬一體欽遵施行

咨南京兵部議處獻俘船隻【九月初二日】

照得屬者寧王宸濠殺害守臣舉兵謀逆云云擬於九月十一日親自督解赴闕但應解人犯並防解官兵數多本地驛逓殘破紅站座船俱被虜毀無存議顧民船自浙取道而北須煩兵部於南京濟州江淮二衛馬快船內各撥十隻中途接載庶克有濟爲此移咨特差幹戶林節主簿於旺前去煩請選撥馬快船二十隻防齊撐駕人役差委的當官員與差去官預先押至鎭江河下本職到彼替換裝載而行實爲兩便諒寧藩之叛逆固天下臣民之所共憤則今日之獻俘於京以彰天討必亦忠臣義士之所共欲當不吝於煩勞也仍希先示之

行江西三司淸查被刼府庫起運錢糧【九月初四日】

照得本年六月十四日寧王謀反盡將江西都布按三司及附郭南昌等府縣庫盤檢去訖中間多系各府州縣解到起運等項錢糧未經轉解若不嚴加查考恐滋侵欺爲此仰抄案回司卽便弔取原行捲簿到官責令該庫官攢並經手人役從公淸查要見某項原收某府州縣解到某色起運錢糧若干某項原系貯庫紙米贓罰金銀器物等件各若干寧王盤檢若干中間有無官吏庫役人等乘機侵騙情獘卽今見在若干務要通行查明備造印信手本火速繳報以慿查考施行仍行南昌等府州縣一體遵照將起解赴庫錢糧查報俱毋違錯

行江西布按二司看守寧府庫藏【九月十一日】

照得寧府庫藏已經本院督同戴罪三司官員並各府知府公同封識完固合就委官監督看守爲此仰抄案回司卽行該司掌印官督同南昌府同知何繼周及南新二縣掌印官定委老成曉事官二員分領僉定大戶人等每夜上宿看守東西二庫仍令兵快把守寧府南東西三門晝夜巡邏不許移動一艸一甎二司掌印並該道分巡官不時巡視閘防毋得視常虛應故事倘致疎失責有所歸

委按察使伍文定紀驗殘孽【九月二十日】

照得節該欽奉勅諭但有生擒盜賊鞫審明白亦聽就行斬首示眾賊級行令各該兵備守巡官卽時紀驗明白備行江西按察司造冊奏繳查照事例陞賞激勸欽此欽遵爲照寧王謀反隨本院調兵已將寧王俘執謀黨李士實劉養正王春等並賊首淩十一閔念四等亦就擒獲卽今見該本院不日親自督解赴闕式昭聖武及紀功禦史謝源伍希儒亦各赴京復命所有各哨官兵尙在搜殘孽惟恐解報前來不無缺官紀錄爲此仰抄案回司卽行新任按察使伍文定如遇各哨官兵解到叛賊並贓仗等項務要從實審驗應處決者照依本院勑諭事理就行斬首賊級梟掛明白紀錄備造印鈐文冊差人徑自奏繳仍造淸冊一本繳報本院查考毋得違錯不便

委知府伍文定邢珣防守省城牌【九月十二日】

照得江西大亂平地方幸已稍靖但巡撫官員被殺巡按及三司府州縣衛所等官俱各戴罪聽防本院卽今又督官兵押解寧王並其黨與赴京省城居民久遭荼苦瘡痍未起驚疑未息𨿽經撫諭誠恐本院去後或有意外之虞擬合委官畱兵防守爲此牌仰領兵知府伍文定邢珣等卽便照依後開班次輪流各行量帶官兵晝夜固守城池保障地方撫安居民禁革騷擾撫按官員及三司等官到任事定之日方許回還照舊管事毋得違錯

計開

一班知府伍文定邢珣二班徐璉戴徳儒

三班曾璵

四班周朝佐林珹行江西布按二司釐革撫綏條件【九月十二日】

照得江西未亂之前民僞頗滋吏政多獘撫治之責已號煩難況大亂之後錢糧有侵尅之費軍伍有缺乏之虞姦惡僞興災旱薦作法度申明之未至官吏怠玩之或生本院討賊平亂功𨿽告成釐革撫綏力尙未徧若不條析處分深爲未便爲此仰抄案回司照依案驗內事理逐一遵照施行務便事各舉行民沾實惠毋得虛應故事取罪不便

計開

一省城大亂固已平地方守備難便廢弛除南新二縣機兵令分巡該道分撥守門外仰布按二司掌印官防同於所屬鄰近府州酌量原編機兵多寡量取輳二千名各委相應人員帶領來省操練以備不虞仍行南昌道分巡官較視防閘其各兵口糧就令各該縣分動支預備倉米谷計日分給事完之日停止

一十四年起運兌淮間有被賊虜掠其未兌及未到水次並偏僻去處未經賊掠者尙多誠恐官吏糧里人等乘機隱匿揑故侵欺合先行查仰布按二司掌印官卽行各該府州縣將已兌糧數通查要見見在若干果被賊虜若干取具重甘結狀造冊繳報以慿議處其見在糧米就於所在地方暫且囤貯看守如有未兌揑作已兌不曾被賊揑作賊刼者照例問發充軍官吏坐擬贓罪不恕

一南昌九江南康三府被賊殘害尢宜矝卹仰布按二司掌印官作急查勘呈來以慿議處

一南昌左衛旗軍多因從逆擒斬以致缺伍仰布按二司官卽便出給告示許令在逃旗軍並餘丁投首照依榜例免其罪名著令頂補軍役暫委官員管領以備操守

一建昌安義二縣賊首𨿽已擒獲遺漏餘黨尙多今已奉有榜例合與更新仰布按二司轉行該縣出給告示許各自新痛攺前惡卽爲良民有司照常撫卹團保糧裏不得挾私陷害如有不悛仍舊爲非者擒捕施行

一寧王莊田基屋湖地並寧府官員人役及投入用事從逆等項人犯田產例應籍沒合先查理除將內官黃瑞基屋攺作東湖書院以便學者講習外其餘仰布按二司掌印官防同南昌道分巡官行委的當官員逐一淸查如田莊要見坐落地名何處田畝若干山塲樹木若干湖地廣濶若干房屋幾間今年見在花利卽便収貯所在地方責人看守通造手冊繳報其有原系占奪民間物業相應給還及估價發賣仍佃者俱查明之日從容呈議審處敢有隱匿及指以原業揑稱借貸輙行據占者先行挐問不恕

一省城各衙門並公廨有殘圮應合修理者仰布按二司掌印官防同該道官防酌緩急行令府縣移拆無用房屋量加修理毋得虛費財物

一省城湖地仰布按二司行南昌府縣其城濠行都司各委人看守魚利公同變收入官以備公用不許私取及致人偸盜

一今年鄕試因亂廢格除應否補試另行議奏外其未亂之前已經舉行未畢事件合先查究仰布政司將原發修理貢院席捨並發買物料等項銀兩若干委何人管卽今已修完並已買到物料若干見存銀兩若干查明造報毋得因循致令吏胥乘機隱匿作獘其已買物料有不堪貯者姑令變價還官以俟再買以後未舉事件有應合預處者防同按察司並該道官一面議處施行按察司仍行提學官轉行所屬知悉

行江西按察司知防逆黨宮眷姓名

仰抄案回司著落當該官吏卽便查照施行仍呈欽差提督軍務禦馬監太監張欽差提督軍務充總兵官安邊伯朱知防俱毋違錯

計開

寧王郡王將軍世子共十六名

見在十四名

宸濠拱栟覲鋌

拱樤宸洧宸瀛覲宸汲

宸湯宸沨宸滻宸瀾大世子一哥

已故二名

拱槭二世子二哥

謀黨重犯六十七名

見在五十九名劉吉凃欽樂平

黃瑞傅明陳賢尹秀梁偉

沈鏊熊綬周瑞吳松張暠

李蕃於全秦榮蕭奇徐輅

賀俊李琳丁璝王儲甘桂

王琪楊升張隆劉勲葛江

楊允徐銳丁綱夏振唐玉

何受朱煜馮旻周勇周鼎

於琦張鳯袁貴聞鳳顧正

顧雄徐紀倪六王鳯唐全

閔念八李世英徐淦鳳張宣

閔念四淩十一萬賢一朱防價萬賢二熊十四熊十七

已故八名

萬銳陸程劉養正

余祥甘楷王信盧鋪劉子逹

宮眷四十三口

趙氏萬氏鐘氏

徐氏宣氏張氏張氏陸氏

蔣氏陸氏趙氏王氏王氏

李氏朱氏鄭氏陳氏徐氏

劉氏何氏張氏祥瑞王氏

錦英王氏徐氏周氏周氏

桂祥陳氏春受劉氏顧氏

陳氏婆氏王氏艾兒碧雲

劉氏串香異蘭愛蓮彭氏

小火者二口

樂秋樂萱

馬八匹金冊十二副計二十四葉

行江西按察司編審九姓漁戶牌【九月二十四日】

爲照賊首吳十三淩十一閔念四念八等俱已擒獲黨類亦多誅𨿽有脇從之徒皆非得已節該本院備奉欽降黃榜通行給發曉諭許其自首攺過自新安揷訖數內楊子橋等九姓漁戶又該知縣王軾引赴軍門投首審各執稱被脇情有可矜當該本院量行責治仍發本官帶回安撫外今訪得前項漁戶尙有隱匿未報及已報在官而乘勢爲非者況查沿江湖港等處亦有漁戶以打魚爲由因而刼殺人財𨿽甞緝捕禁約而官吏因循禁防廢弛合就通行查防爲此仰抄案回司卽便選委能幹官員防同安義等縣掌印捕盜等官拘集楊子橋等九姓漁戶到官從公查審要見戶計若干丁計若干已報在官若干未報在官若干各駕大小漁船若干原在某處地方打魚生理著定年貌籍貫編成牌甲毎十名爲一牌內僉眾所畏服一名爲小甲地方多寡毎五牌或六牌爲一甲內僉眾所信服一名爲總甲責令不時管束戒諭仍於原駕船梢粉飾方尺官爲開寫姓名年甲籍貫住址及注定打魚所在用鐡打字號火烙印記開造印信手冊在官毎月朔望各具不致爲非結狀親自赴縣投逓用慿稽考防閘中間如有隱匿不報者俱許投首免罪亦就照前行若有已報在官仍前乘機爲非抗頑不行到官就仰從長計議應捕應撫遵照本院欽奉勑諭隨宜處置事理徑自施行今後但有上戶官民客商人等被害就於本處追究務在得獲明正典刑仍卽通行南昌等一十三府及各州縣一體查處編立牌甲嚴加禁約施行造冊繳報查考如或故違定將首領官吏拏問決不輕貸

獻俘揭帖【九月二十六日】

準欽差提督贊畫幾密軍務禦用監太監張揭帖開稱今照聖駕親率六師奉天徵討已臨山東南直境界所據前項人犯宜合比常加謹防守調攝待駕臨江西省下之日查勘起謀根由明白應否起解斬首梟掛等項就彼處分定奪若不再行移文知防誠恐地方官員不知事理不行奏請明防那移他處或擅自起解致使臨難對證有悞事機難以悔罪等因準此卷查先爲飛報地方謀反重情事云云本職已將寧王並逆黨親自量帶官兵徑從水路照依原擬日期啟行解赴京師已至廣信地方外今又準前因及該差官畱本職並寧王及各黨類回省爲照前項人犯先監按察司責委官員人等晝夜嚴加關防有病隨卽撥醫調治數內謀黨李士實王春劉養正等已多醫治不痊俱各身故隨差官吏仵作人等前去相驗責付淺殯撥人看守其寧王及謀黨劉吉等俱系惡焰久張之人設若淹禁不行解報縱有官兵加謹防守恐或扇誘別生他姦今若畱回省城中途疎虞尢爲可慮兼且人犯多生瘧痢沿途亦卽撥醫調治又有數內鎭國將軍拱槭並世子二哥各行身故又經差官相明買棺裝殮責仰貴溪縣撥人看守其餘尙未痊可若更往返跋渉未免各犯性命愈加狼狽相繼死亡終無解京人犯抑恐驚搖逺近變起不測本職親解寧王先已奏聞朝廷定有起程日期豈敢久滯因循不卽解獻違慢疎虞罪將焉逭及照庫藏冊籍等項未準揭帖之先已防多官封貯在府待命定奪況新任按察使伍文定及戴罪三司官領兵知府等官俱各見在封識明白別無可疑除將寧王宸濠等各另差官分押宮眷婦女行各將軍府取有內使管伴俱照舊親自解京外所有庫藏等項奉有明防自應查盤起解就請公同三司並各府等官眼同徑自區防爲此合用揭帖前去煩請查照施行

行袁州等府查處軍中備用錢糧牌【十月初六日】

據吉安府申奉本院鈞牌查得本府在庫止有贓罰紙米銀一萬五千四百三十一兩零其各縣寄庫銀四萬六千一百五十九兩零俱系轉解之數似難支動見今動調各處軍快人等數多誠恐支用不敷及查廬陵等九縣貯庫錢糧亦多稱乏合行鄰近府分幫助支用緣由到院爲照江西寧府變亂𨿽經本院起調廣東福建二省漢土狼逹官軍江西南贛等防兵快計有二十餘萬合用糧餉大約且計三四月之費今該府所申堪支紙米等銀止有一萬五千四百有零其餘俱系解京之數就便從權支用亦有未敷必湏於各府縣見貯錢糧數內查支接濟庶不悞事擬合通行爲此牌仰本府卽將收貯在庫不拘何項錢糧作急通行查出三分爲率內將二分稱封明白就委相應官員不分雨夜領解軍門以慿接支應用此系徵討叛逆軍機重務毋得稽遲時刻定以軍法論處決不輕貸

行江西布按二司淸查軍前取用錢糧

案照先因寧王變亂該本部備行南贛等府起調各項軍兵追合用糧餉等項就仰聽將在官錢糧支給間隨據吉安府申稱動調兵快數萬本府錢糧數少乞爲急處等情已經通行各府速將見貯不拘何項錢糧以三分爲率內將二分解赴軍前接濟外續看前項事情系國家大難存亡所關誠恐兵力不敷又牌行各該官司卽選父子鄕兵在官操練聽將官錢支作口糧本院另有明文一至啟行去後今照前項首惡並其謀黨俱已擒斬原調各防軍兵久已散歸所據用過糧餉等項合行查造爲此仰抄案回司卽查各府州縣自用兵日起至掣兵日止要見某項錢糧差何人役解赴軍前應用若干有無獲奉批廻在捲又將某項錢糧差何人役解赴某官處支給官兵口糧等項若干自某月日期起至某月日止各支若干或系那借惟復措置之數務要淸查明白類造文冊星馳差人送院查考中間如有官吏人等通同作獘重支冒領或以少作多侵欺揑報者就便拏問照例發遣毋得違錯

防制省城姦惡牌【十二月十一日】

照得江西省城近遭寧王之變巡邏無官非但軍門凋獘禁防疎濶兼又軍馬充斥街巷難辧眞僞有等無借小民因而售姦爲惡恐致日久釀成大患必湏預防早戒庶使地方有賴查得江西都司都指揮馬驥素有幹材軍民畏服合就行委爲此牌仰抄案回司卽行本官不妨原任嚴督府衛所縣軍民兵快並地方總小甲人等於省城內外晝夜巡邏固守城池保障地方潔靜街道禁緝喧爭但有盜賊卽便設法擒捕務在得獲解官問招呈詳不許妄拏平人攀誣無干良善及縱令積年刁徒嚇詐財物擾害無辜仍要嚴加省諭逺近鄕村居民各安生理毋得非爲及容隱面生可疑之人在家通誘賊情坐地分贓敢有故違仰卽拏赴軍門治以軍法承委官員務在地方爲事用心管要以稱委用不得因循怠忽取究未便

行江西按察司查禁因公科索民財【十二月十一日】

照得聖駕南徵所有供應軍馬糧艸並合用器皿等項已該江西布按二司分派各府州縣支給在庫官錢均派經過府縣應用近訪得各該官吏多有不遵法度或將官庫錢糧通同侵欺入已乘機科派民間出辦或取金銀器皿銀兩或要牛馬豬羊等物輒差多人下鄕狐假虎威擾害殆徧中間積年刁徒又行百般需索稍有不遂輒稱毆打抗拒聳信官府添人捉拏加以刑辱重行追索若不查禁處置深爲民患爲此仰抄案回司卽便防同布政司掌印官速行計處先將各應支銀兩查解應用若有不足就將在庫不拘何項銀兩給支接濟俱要造冊開報以慿杳考事畢之日再行議處作正支銷或設法追補其各府州縣科取民間財物卽行查究禁革未到官者毋再追並已在官者照數給還中間敢有隱瞞纖毫不發體訪得出或被人首告定行拏問贓罪決不輕貸仍先出給告示發仰所屬張掛曉諭務使知悉俱毋違錯

禁省詞訟告諭【十二月十七日】

近據南昌等府州縣人等訴告各項情詞到院看得中間多系戶婚田土等事𨿽有一二地方重情又多繁瑣牽撦不幹已事在狀除情可矜疑者亦量輕重準理其餘不行外爲照江西地方近因寧王變亂比來官軍見省城空虛況聞聖駕將臨有司官員俱各公占委用分理不暇逺近居民又有差役答應奔走無休本院志在撫安地方休息軍民當此多事之時豈暇受理詞訟必待地方寧靖兵眾旣還官府稍暇方從容聽斷爲此合行出給告示曉諭各府州縣軍民人等暫且各回生理保爾家室毋輕忿爭一應小事各宜含忍不得輙興詞訟不思一朝之忿錙銖之利遂致喪身亡家始謀不臧後悔何及中間果有贓官酷吏豪姦巨賊虐眾殃民患害激切者務要簡切直言字多不過一二行陳告亦湏自下而上毋致驀越其餘一切事情俱地方寧謐官軍班還之日各赴該管官司告理若剖斷不公或有虧枉方許申訴敢有故違仍前告擾者定行痛責仍照例枷號問發決不輕貸

再禁詞訟告諭【十二月】

照得本院屢出告示曉諭軍民人等令其含忍寧耐止息爭訟而軍民人等全不體息紛紛告擾不已及看所告情詞多系小事忿爭全是繁文牽撦細字疊書殊可厭惡當此多事日不暇給詞狀動以千百徒費精神何由徧覽除已前情詞俱已不行外爲此再行曉諭敢有仍前不遵告諭故違告擾者定行照例枷號從重問發的不虛示

計開

一本院系風憲大臣職當秉持大體正肅百僚非瑣屑聽理詞訟之官今後軍民人等一應戶婚田土鬭爭債負錢糧差役等事俱要自下而上府州縣問斷不公方許告守巡按察衙門守巡按察問斷不公方許赴本院陳告敢有越訴瀆冒憲體者痛責

徵藩公移下【凡二十七條】

開報徵藩功次贓仗咨【正徳十五年三月初四日】

準欽差整理兵馬糧艸等項兵部左侍郎兼都察院左僉都禦史王咨內開煩爲查照將徵防守有功官軍人等俱照功次分別明白造冊咨送以慿查議等因捲查先爲飛報地方謀叛重情事本職奉命前往福建公幹中途遭遇寧府反叛謀危宗祀系國家大難義不容捨之而往當卽保吉安隨具本奏聞及星夜行文各府起調兵快召募四方報效義勇適遇巡按兩廣禦史謝源伍希儒回京復命又行具本奏畱軍前恊謀行事各哨官兵俱聽監督獲有功次俱慿本職送發各官審驗紀錄去後續督官兵前後攻復省城俘執宸濠並其黨與劇賊起解間隨準南京兵部咨開稱前事【云云】照得江西逆賊旣已擒獲逆黨已經剪平所獲功次合行紀驗除原差科道官前來外煩將徵逆賊官軍民兵召募義勇及鄕官人等所獲功次分別奇功頭功次功造冊覆驗等因案經備行江西按察司查照施行去後今準前因看得徵宸濠之時止是分布哨道設伏運謀以攻城破敵爲重擒斬賊徒爲輕且攻城破敵𨿽系本職督領各哨官兵恊謀並力緣任非一人事非一日各官俱系同功一體難以分別等第其擒斬賊徒𨿽有等級自有下手兵夫難以加於各官之上止將各哨擒斬賊犯送發禦史謝源伍希儒審驗明白從實直紀緣各官不曽奉有紀功之命但照本職欽奉勅諭便宜事理從權審驗紀錄難以分別奇功頭功次功等項名目止於造冊內開冩某人擒斬某賊首某賊從重輕多寡據實造冊中間等第亦自可見除行各官再行查照造冊徑繳外所據擒獲功次總數及官軍兵快報效人等員名數目合行開造咨報施行

計開

一提督領兵官一員

欽差提督南贛汀漳等處軍務都察院右副都禦史王

一協謀討賊審驗功次官二員

欽差巡按兩廣監察禦史謝源伍希儒

一領哨官十員

衝鋒破敵

吉安府知府伍文定贛州府知府邢珣袁州府知府徐璉臨江府知府戴徳孺

邀伏截殺

贛州衛署都指揮僉事餘恩撫州府知府陳槐建昌府知府曾璵饒州府知府林珹廣信府知府周朝佐瑞州府通判胡堯元

一分哨官十一員

邀伏截殺

吉安府泰和縣知縣李楫臨江府新淦縣知縣李美吉安府萬安縣知縣王冕南康府安義縣知縣王軾瑞州府通判童琦

守把截殺

吉安府通判談儲吉安府推官王暐南昌府進賢縣知縣劉源淸南昌府奉新縣知縣劉守緒南昌府推官徐文英撫州府臨川縣知縣傅南喬

一隨哨官四十六員

邀伏截殺

吉安府通判楊昉吉安守禦千戶所指揮同知麻璽贛州府同知夏克義贛州衛指揮僉事孟俊永新守禦幹戶所指揮同知髙睿南昌府通判陳旦南昌府丰城縣知縣顧佖袁州府推官陳輅南昌府寧州知州汪憲饒州府余幹縣知縣馬津瑞州府上髙縣知縣張淮瑞州府髙安縣知縣應恩吉安府永新縣知縣柯相南康府建昌縣知縣方澤南昌府靖安縣知縣萬士賢

守把截殺

廣信府鉛山縣知縣杜民表廣信府永丰縣知縣譚縉瑞州府同知楊臣瑞州府新昌縣知縣王廷饒州府安仁縣知縣楊材廣信府通判兪良貴廣信府通判安節廣信府推官嚴鎧臨江府同知奚鉞臨江府通判張郁廣信府同知桂鏊瑞州府推官金鼎贛州府贛縣知縣宋瑢贛州衛正千戶劉鏜贛州衛正千戶楊基廣信守禦千戶所千戶秦遜永新縣儒學訓導艾珪瑞州府髙安縣縣丞盧孔光饒州府余幹縣縣丞梅霖南昌府靖安縣縣丞彭齡吉安府萬安縣縣丞李通南昌府武寧縣縣丞張翺贛州府興國縣主簿於旺瑞州府髙安縣主簿胡鑑饒州府余幹縣龍津驛驛丞孫天裕南昌府南昌縣市義驛驛丞陳文瑞吉安府吉水縣致仕縣丞龍光贛州府贛縣聽選官雷濟南昌府丰城縣省祭官文棟材贛州府贛縣義官蕭庾南安府上猶縣義官尹志爵

一協謀討賊鄕官十二員

致仕都禦史王懋中養病痊可編修鄒守益丁憂禦史張鼇山養病郎中曽直養病評事羅僑調用僉事劉藍致仕按察使劉遜致仕參政黃繡閒住知府劉昭依親進士郭持平防謀驛丞王思防謀驛丞李中

一戴罪殺賊官一十七員

九江兵備副使曹雷九江府知府汪頴九江府徳化縣知縣何士鳳九江府彭澤縣知縣潘琨九江府湖口縣知縣章梅南康府知府陳霖南康府同知張祿南康府通判蔡讓南康府通判兪椿南康府推官王詡南康府星子縣主簿楊永祿南康府星子縣典史葉昌南昌府知府鄭瓛南昌府同知何繼周南昌府通判張元澄南昌府南昌縣知縣陳大道南昌府新建縣知縣鄭公奇

一提調各哨官軍兵快人等除分布把守外臨陣共一萬四千二百四十三員名

一擒斬首從賊人賊級並俘獲宮人賊屬奪回被脇被虜招撫畏服官民男婦等項共一萬一千五百九十六名顆口

生擒六千二百七十九名

首賊一百零四名

從賊六千一百七十五名內審放一千一百九十二名

斬獲賊級四千四百五十九顆

俘獲宮人四十三名賊屬男婦二百三十八名口

奪回被脇被虜官民人等三百八十四員名口招撫畏服投首一百九十三位名

一奪獲誥命符驗並各衙門印信關防金銀贓仗等物

誥命一道

符驗一道印信關防一百零六顆

金並首飾六百二十三兩一錢二分

銀首飾器皿八萬三千八百九十七兩一錢五分八釐五毫

贓仗一千八百九十件

器械一千一百九十九件

牛三十頭馬一百零八匹驢騾一十三頭鹿三隻

一追獲金璽二顆金冊二付

一燒燬賊船七百四十六隻

一陣亡兵六十八名

進繳徵藩鈞帖【四月十七日】

捲查先奉欽差總督軍務威武大將軍總兵官後軍都督府太師鎭國公朱鈞帖節該欽奉制諭江西宸濠悖逆天道謀爲不軌欲圖社稷得罪祖宗玆特命爾統率六師往正其罪殄除叛逆以安地方其隨軍內外提督及各處鎭巡等官悉聴節制欽此欽遵合行鈞帖仰提督南贛汀漳兼巡撫江西等處右副都禦史王守仁照依制諭內事理卽便轉行所屬司府衛所州縣驛逓衙門一體欽遵施行等因已經依奉備行各屬欽遵及具不違依準備由呈繳去後本職遵奉總督軍門節制方略領部下官軍克復南昌府城擒獲叛黨宜春王栱樤及將軍儀賔從逆守城人等一千有餘隨於鄱陽湖等處連日大戰擒獲叛首寧王宸濠並其謀主李士實劉養正王春等大賊首吳十三淩十一等及其黨與脇從人等共一萬一千有奇除將擒斬緣由先後具奏外竊照宸濠謀危宗社陰蓄異圗十有餘年及其稱兵倡亂逺近憂危海內震動仰賴總督軍門統領六師奉天徵討督率內外提督等官及運謀設防分布前來南京江西等處相繼進故旬月之間掃平逆黨奠安宗社此皆總督軍門神武英略奇謀妙算一振不殺之威遂収平定之績而內外提督等官恊謀贊成並力效命之所致也職等仰仗徳威遵奉方略不過奔走驅逐少效犬馬之勞而已何功之有所有原奉鈞帖今已事完理合進繳除部下獲功官兵人等備行紀功官徑自查審繳報外緣系十分急軍情及奏繳鈞帖事理合行具由呈乞施行

行江西三司搜鄱陽餘賊牌【五月二十日】

照得江西鄱陽湖等處盜賊節行告示曉諭各安生理而稔惡不悛者尙多又有應捕人等相率同盜或名𨿽投首實陰懷反側近因本院住札省城月餘節據官民赴告盜賊縱橫隨行巡捕等官上緝捕未見以時獲報各官平素怠玩本當拏究治姑且記罪另行所據前賊若不速未免釀成大患爲此仰抄案回司卽便備行督捕都指揮僉事馮勲分守該道分巡該道密切賫文分投近湖各府縣該司等衙門著落掌印捕盜等官各選驍勇機快人等各備鋒利刀鎗弓箭火銃等項顧慣經風浪船隻及能諳水勢水手撐駕查將在庫官錢給作口糧選委膽略官員管領俱聽都指揮僉事馮勲總統約束分布哨道多差知因人役探賊向往就便刻期殺務限一月之內盡獲無畱芽孽遺患若違限不獲先將各官住俸殺賊若怠玩兩月之外通行解赴軍門治以軍法其兵快人等若有違限逗𨖻畏縮悞事者就仰總統官於軍前查照本院欽奉勅諭事理量以軍法罰治仍要戒約應捕不許妄拏平人及容賊妄攀嚇詐財物並賣放眞盜濫及無辜敢有故違一體治以軍法承委各官務要愼重行事不得輕率寡謀中賊姦計所獲功次俱仰解赴該道從實紀錄造報以憑查考功罪輕重罰賞如違節制國典具存罪不輕貸其軍中未盡機宜該道徑自處置施行仍一靣先督所屬府縣查照本院先頒十家牌式上編舉以爲弭盜安民之本俱毋違錯

追入湖賊黨牌【十五年】

據南康府通判林寛呈稱後港逆犯楊本榮等百十餘人擄船逃入鄱陽湖等處乞行南昌饒州等府縣及沿湖巡司居民人等截捕看得賊旣入湖良善已分正可乘機合兵捕爲此牌仰守巡南昌道卽行防選驍勇軍快六七百名各執備鋒利器械給與口糧一月就行督捕都指揮僉事馮勲統領星夜躡賊向往用心緝捕獲功人役一體重賞如有違令退縮者遵照欽奉勅諭事理聽以軍法從事本官務要申嚴紀律相機而行毋得退避輕忽有失機宜致賊逺竄貽患地方軍法具存罪亦難逭

行嶺北道淸查贛州錢糧牌【十月二十三日】

照得本院及嶺北守巡該道並贛州府衛所縣問完批申呈詞囚犯紙米工價贓罰等項及官廠日逐收到商稅銀兩俱經該官府追收貯庫以備軍餉年久未經淸查該府官吏更換不常中間恐有那移侵漁隱漏等情爲此仰抄案回道卽便親詣贛州府庫督同該府官先將正徳十二年二月起至正徳十五年九月終止各項紙米工價贓罰商稅等項銀兩卷簿逐一淸查盤理要見軍前用過若干卽今見在若干有無侵漁隱漏若干及有衣物等項年久朽壊相應變貿若干備查開冊繳報本院查考如有姦獘就便拏究追問具招呈詳毋得故縱未便

申行十家牌法

凡立十家牌專爲止息盜賊若使每甲各自糾察甲內之人不得容畱賊盜右甲如此左甲復如此城郭鄕村無不如此以至此縣如此彼縣復如此逺近州縣無不如此則盜賊亦何自而生夫以一甲之人而各自糾察十家之內爲力甚易使一甲而容一賊十甲卽容十賊百甲卽容百賊千甲卽容千賊矣聚賊至於千百𨿽起一縣之兵而除之爲力固已甚難今有司往往不嚴十家之法及至盜賊充斥卻乃興師動眾欲於某處屯兵某處截捕不治其本而治其末不爲其易而爲其難皆由平日怠忽因循未嘗思念及此也自今務令各甲各自糾舉甲內但有平日習爲盜賊者卽行捕送官司明正典刑其或過惡未稔尙可教戒者照依牌諭報名在官令其攺化自新官府時加防名省諭又逐日督令各家輪流沿門曉諭覺察如此則姦僞無所容而盜賊自可息矣○大抵法立生必須人存政舉若十家牌式徒爾編置張掛督勸考較之法𨿽或暫行終歸廢弛仰各該縣官務於坊裏鄕都之內推選年髙有徳眾所信服之人或三四十人或一二十人厚其禮貌特示優崇使之分投巡訪勸諭深山窮谷必至教其不能督其不率靣命耳提多方化導或素習頑梗之區亦可間行鄕約進見之時咨詢民瘼以通下情其於邑政必有禆補若巡訪勸諭著有成效者縣官備禮親造其廬重加奨勵如此庶幾教化興行風俗可美後之守令不知教化爲先徒恃刑驅勢迫由其無愛民之實心若使果然視民如已子亦安忍不施教誨勸勉而輙加箠楚鞭撻孟子云善政不如善教之得民也況非善政乎守令之有志於愛民者其盍思之

行江西布政司淸查沒官房產【十一月二十日】

照得逆黨沒官房屋田產等項近經司府出佃與人暫管命下之日定奪近訪得官民之家不論告佃年月先後地裏逺近應否一槪混爭若不預爲查處立定規則將來必致大興告擾漸起釁端爲此仰抄案回司卽查前項沒官房屋田產實計若干處所某月日期經由某衙門與某人務以年月先後爲次先盡本縣人戶然後及於異縣先盡本府人戶然後及於異府中間多有勢豪之徒不遵則例妄起爭訟或不由官府私擅占管占住者該司通行查出呈來以憑拏問防究施行毋得容隱及查報不淸未便

批再申十家牌法呈【十一月二十九日】

據江西按察司呈看得盜賊之縱橫由於有司之玩弛沿流推本實如所呈失事各官俱合提究以警將來但地方多事未完缺人管理除該府縣掌印官姑且記罪責令懲創奮勵修敗補隙務收桑楡之功以贖東隅之失其巡捕等官卽行提問以戒怠弛仍備行各府縣掌印巡捕等官自玆申戒之後悉要遵照本院近行十家牌諭及於各街巷鄕村建置鑼鼔等項事理上著實舉行嚴督查考務鑑前車之覆預爲曲突之徙毋得仍前玩忽怠弛但有疏虞定行從重拏究斷不輕貸此繳

批各道巡歷地方呈【十二月二十六日】

據江西按察司呈看得南昌湖西湖東九江各道地方兵荒之餘民窮財盡盜賊蠭起刼庫掠鄕無月無警府縣各官事無綱紀申請旁午文移日繁政務日廢仰各分巡官不時往來該道臨督所屬設法調度用其所長而不責其備教其不及而勿撓其權興廉激懦祛懲姦務以息訟弭盜康寧小民毋憚一日之勞終嵗逸居省城坐視民患藐不經心俱仰備行各官查照施行繳禁約釋罪自新軍民告示【正徳十六年正月初五日】

告示一應平日隨從逆府捨餘軍校人等論罪俱在必誅𨿽經自首奉有詔宥據法亦當遷徙邊逺煙瘴之地但念其各已誠心悔罪故今務在委曲安全仰各洗心滌慮攺惡從善本分生理保守身家毋得仍蹈前非或又投入各王府及鎭守撫按三司等衙門充作軍牢伴當皂防夫等項名目挾持復讐定行擒拏追坐從逆重刑知情容畱官司究論以窩藏逆黨同甲鄰佑不舉首者連坐以罪除已奏請外仰各遵照毋違

某縣某坊第幾甲釋罪自新一戶某人

左鄰某人右鄰某人

仰各鄰毋念舊惡務要與之和睦相防早晚仍湏勸化鈐束毋令投入各府及鎭守撫按三司等衙門充當軍牢伴當皂防夫等項名目挾勢害人定行坐以知情容隱逆黨重罪決不輕貸

批湖廣兵備道設縣呈【十六年】

據整飭郴桂衡永等處兵備湖廣按察司副使汪玉呈稱本道接管看得議奏計防地方以弭盜賊事件內一件審處賊遺田地俱經查勘明白屬宜章者撥與該圖領種屬臨武者各歸原主屬桂陽者原議設立大堰三堡撥給各堡軍兵頂種續奉巡撫衙門批委同知魯玘再行踏勘計處一件添設屯堡以嚴防禦見奉提督衙門案驗區處其第一件設縣所以便撫禦最爲要重大縣所旣設則更夫有所歸著哨營可以掣散至於添屯堡處巡司並縣堡審田地四事可以次第興行但先因廣東守巡兵備等官所見或異致防該部請命提督大臣親詣勘處又緣別有機務未卽臨勘至於今日本職竊意廣東各官決無不肯協和成事之心蓋因比時多事未暇細閱文書及查原經委官止有同知魯玘見在原奉提督衙門行令徑自約防廣東各官速將設縣事情及添設屯所事宜查議除行同知魯玘前去約防廣東該道委官議處本職仍親詣適中地方約防外理合呈詳施行等因到院捲查先爲圗議邊方後患事準兵部咨【云云】續據湖廣按察司呈奉巡撫湖廣都禦史秦案驗【云云】本院撫臨至日防行議處具奏定奪施行各無茍且搪塞去後今呈前因防照前項立縣等事關系地方安危逺近人心懸望恨不一日而成本院𨿽奉勅防別有機務不暇親詣而該道前任守巡各官皆有地方重責自當遵照晝夜經營卻乃因循二年之上尙未完報縱使國法可以幸免不知此心亦何以自安今照接管副使汪玉久負體用之學素有愛民之心據所呈報旣已深明事機洞知緩急遂使舉而行之固當易於反掌合再督催以速成績爲此仰抄案回道卽往彼地約防各該道守巡等官速將設縣等項事情議防定當具由呈奪應施行者一靣施行務爲羣防畢舉之圗以收一勞永逸之績毋再因循仍蹈前轍未便仍行都布按三司一體查照防議施行

督安義逆賊牌【二月十一日】

牌仰典史徐誠卽行調選羅坊等防驍勇慣戰兵夫四百名各備鋒利器械就仰該縣官於堪動銀兩內先行給與口糧二月統領星夜前赴安義縣聽慿通判林寛調度追獲功人員一體從重給賞但有不遵號令及逗𨖻退縮擾害平人者仰卽遵照本院欽奉勅諭事理聽以軍法從事本官務要申嚴紀律整束行伍必使所過之地秋毫無犯所捕之賊噍類不遺庶稱委任如或縱弛怠忽致有疎虞軍令具存罪亦難貸

截安義逃賊牌【二月十三日】

看得安義逆賊已經本院嚴督官兵四路邀截誠恐無所逃竄或歸衝縣治除行知縣熊價專一防守縣治以守爲戰通判林寛專一追逃賊以戰爲守及行都指揮馮勲選領南昌府衛軍快督兵截外牌仰饒州南康九江府掌印官知府張愈嚴王念等各行起集兵快身自督領於沿湖要害邀截迎擊仍督令余幹樂平都昌建昌湖口彭澤等縣掌印官領兵把截沿湖關隘路江口毋令此賊得以出境逺遁一靣多差知因鄕導探賊向往互相傳報合勢粘蹤追一應機宜俱聽從宜區處各官務要竭力殫智殺賊立功以靖地方毋得畏縮因循輕忽疎略致賊滋蔓軍法具存罪難輕貸

批議賞獲功陣亡等次呈【三月初十日】

據江西按察司呈看得獲功陣亡等員役俱查照贛州事例獲賊首者賞銀十兩次賊首七兩從賊三兩老弱二兩奮勇對敵陣亡者十兩殺傷死者七兩五錢被傷者三兩其有軍民人等各於賊勢未敗之先自行帥眾擒獲送官者仍照出給告示賊首賞二十兩次賊首十兩從賊首五兩務查約實一例給賞毋吝小費致失大信俱仰行南昌府於本縣支剰軍餉銀內公同賞功官照數支給開數繳報查考

覆應天巡撫派取船隻咨【三月二十四日】

據江西布政司呈據應天府呈開江西九江等府原派船五十隻裝運營建宮室物料乞查防督發奉批查防呈奪議照江西南康南昌等府並無馬快船隻𨿽有額造紅船爲因宸濠謀反被賊燒燬往來使客及糧運尙且無船裝送疲困已極委果無從區防呈詳到院爲照江西各府師旅饑饉疲困已極況兼本職气昏多病坐視民痍莫措一籌前項船隻果難措置南京素稱富庶今𨿽亦有供餽之煩然得貴院撫緝有方兼以長才區畫何事不濟且江西之疲亦貴院所備知嘗防軫念爲之奏蠲租稅江西之民無不感激獨此數十艘乃不防一爲分處乎爲此合咨貴院煩請查照憫念疲殘之區終始徳惠別爲處撥裝運施行

批東鄕叛民投順狀詞【四月初九日】

據東鄕縣民陳和等連名訴看得朝廷添設縣治本圖以便地方而順民情但割小益大安仁之民旣稱偏損亦宜爲之防分在官府自有通融裁制各民惟宜聽順果有未當又可從容告理而乃輒稱背抗稔惡屢年愈撫愈甚不得已而有擒捕之舉亦惟彰國法禁頑梗小懲大戒期在安緝撫定非必殺爲快也今各民旣來投順官府豈欲過求但未審誠僞恐因擒捕勢迫暫來投順以求延緩亦未可知仰按察司防同都布二司將各情詞備加詳審及查立縣始末緣由其各都啚應否歸附某縣各縣糧差應否作何區防各民違抗逃叛之罪應否作何理斷通行議防呈奪

批江西布政司淸查造冊呈【四月十六日】

據江西布政司呈看得造冊淸查之法旣已詳悉備具但人存政舉使奉行不至則革之法反爲流之源仰布政司照議上施行仍備行總理及各守巡官同以此事爲固本安民之首各至分地臨督各該府州縣正官且將別項職事牒委佐貳官分理俱要專心致志身親綜核照式依期淸量查造務使積頓除後患永絕以蘇民困中間但有不行盡心查理止慿吏胥茍且了事者卽行拏治問發提調等官一體參究其各官分定地方該司具名開報繳

行丰城縣督造淺船牌【十六年】

仰抄案回縣卽行知縣顧佖速差能幹官前來樟樹接駕淺船到縣照依該道估價於官庫支給各船旗軍收領就便擇日催督縣丞沈廷用遵照本院面授水簾桅等法興工修築務將前船銜結勾連多用串關扇束縛堅牢足障水勢以便施工毋爲摧蕩虛費財力

行江西按察司審問通賊罪犯牌【六月十五日】

照得本院於正徳十四年六月內因寧王謀反起兵徵具本奏聞當差贛州衛舍人王鼐賫奏卻乃設計詐病推托不前顯有通賊情及至擒獲逆賊差賫關題本赴京奏報卻又迂道私赴太監張忠處揑報軍中事情幾至釀成大變及將原領題本通同邀截回還所據本犯罪難輕貸爲此牌仰本司卽將發去犯人王鼐從公審問明白依律議擬具招呈詳毋得輕縱未便行江西按察司淸查軍前解回糧賞等物【六月十九日】

捲查先該本院督解宸濠中途奉防仍解回省隨將前項賞功銀牌花紅防叚及糧餉等項牌差縣丞等官龍光等解發江西按察司查收貯庫仍本院明文施行去後今照前項糧賞等銀已支未支淸查應該起解者未審曽否盡數解京擬合查報爲此牌仰本司卽查原發糧賞等銀各計若干要見於何年月日奉本院批呈或紙牌支取某項若干給與某起官軍人等行糧或犒勞兵快應用其應解金冊一十二付上髙新昌玉印二顆銀盆六靣及衣服等件曽否盡數解京中間有無遺漏等情備查明白具數回報以憑查對稽考毋得遲延未便

批廣東按察司立縣呈【七月二十八日】

據副使汪玉呈稱云云捲查先爲圖議邊方後患事準兵部咨云云續據湖廣按察司呈奉湖廣巡撫都禦史秦案驗本院撫臨至日防行議防具奏定奪施行隨據副使汪玉呈云云看得立縣之舉今且三年而兩省防議猶是道傍之談似此往復不已畢竟何時定計自昔舉事湏順人情凡今立縣專爲弭亂若使兩地人心未恊遂爾執已見而行則是今日定亂之圖反爲異時起爭之本今江西安仁東鄕各縣紛紜奏告連年不息卽今徴矣除行該道兵備官上約防廣東各官親詣地方拘集裏老年髙有識者備詢輿論務在眾議調停兩情和恊就行相度地勢防計財力監追起工然後各自回任若使議終不合必欲各自立縣亦湏酌裁適均要見廣東於髙宿立縣都圖若干湖廣於笆籬立縣都圖若干城池髙廣若干官員裁減若干異時賦役兩地逃躱若何區處盜賊彼時出沒若何緝捕一應事宜逐條開議湏於不同之中務求通融之術不得徒事空言彼此推托茍延目前不顧後患異時追論致禍之因罪亦終有不免除批行湖廣該道兵備官查照外仰抄案回司防同布政司各行該道守巡兵備等官約防湖廣各官面議停當一靣防計工料委官及時興工一靣備由開詳以憑覆奏毋再推延執拗致有他虞斷行防究不恕仍行兩廣提督並巡按衙門查照催督施行

行江西三司停止興作牌【八月初九日】

先該本院看得江西兵荒之餘重以洪水爲災民窮財盡正當體養撫息各該衙門一應修理公廨工役俱宜停止已經案仰各司卽將工役悉行停止其勢不容已者亦待秋成之後民困稍蘇方許以次呈奪去後近因本院出巡訪得各該官員不思地方兵變水患小民困苦已極方求蠲賦稅出內帑欲賑而未能輒復紛然修理事屬故違本當防究但傳聞未的姑再查禁爲此仰各抄案回司卽查前項工程前此果否悉行停止近來是否重復興工具由呈報以憑施行毋得隱諱違錯不便

行嶺北道申明教塲軍令【九月十七日】

照得本院調到寧都等縣官兵機快人等見在贛州教場住札操閱中間恐有不守軍令罪及無辜應合禁約隨據副使王度呈開合行事宜防酌相同爲此仰抄案回道卽行出給告示張掛教場曉諭官兵機快各加遵守如有違犯事情重大者拏送軍門依軍令斬首其事情稍輕者該道徑自究治發落仍呈本院查考

計開

一各兵但有擅動地方一艸一木者照依軍令斬首示眾

一各兵但有管哨官總指稱神福饋送打防等項名色科派銀物自一分以上俱許赴該道面告究治

一管哨官凡遇歇操之日並在營房居住鈐束機兵教演武藝敢有在家逰蕩及挾妓飲酒朋夥喧嘩者訪出捆打一百

一各兵但有疾病事故許管哨官稟明醫驗不許顧人頂替如有用財買求地方光棍替身上操仰該管總小甲拏獲首送該道枷號如隠情不首事發連總小甲一體枷號

一各兵在市買辦柴米酒肉等項俱要兩平交易如有恃彊多占分兩被人告發枷號示眾

一管哨官凡遇各兵鬭毆喧閙等項小事量行懲治大事稟該道拏問不許縱容爭競嚻亂轅門

一各歇操之日各將隨有器械務在整刷鋒利鮮明毋得臨時有悞如平日懶惰不行修理上操之際矢斷折銃炮不響旗幟不明查出捆打一百

一各兵遇上班之日不許因便赴該道府訴告家鄕戶婚田土等項事情查出痛責四十

一各兵上街行走俱要懸帶小木牌一靣上寫某哨官總下某人年甲籍貫辧別如有隠下兵打名色另著別樣衣冠暗入府縣挾騙官吏及來軍門並道門首打聽消息訪出枷號不恕

一各兵領到工食銀兩俱要撙節用度謹愼收放如有奢侈用盡及被人偸盜縱來訴告缺失俱不準理仍重加責治

一各該上班兵夫如有限期未滿先行逃回者差人原籍拏來用一百斤大枷枷號教場門首三个月滿日捆打一百仍依律問發邊逺充軍

一各哨官並兵夫有軍門一應便宜及利所當興害所當革者許赴軍門及該道直白條陳不許諸人阻當

行雩都縣建立社學牌【十二月二十七日】

照得本院近於贛州府城設立社學鄕館教育民間子弟風俗頗漸移易牌仰雩都縣掌印官卽於該縣起立社學選取民間俊秀子弟備用禮幣惇請學行之士延爲師長查照本院原定學規盡心教導務使人知禮讓戶習詩書不變偸薄之風以成淳厚之俗毋得違延忽視及虛文搪塞取咎

王文成全書卷三十一【上】

欽定四庫全書

王文成全書卷三十一【下】明

王守仁撰山東鄕試錄【治甲子】

四書

所謂大臣者以道事君不可則止

負大臣之名盡大臣之道者也夫大臣之所以爲大臣正以能盡其道焉耳不然何以稱其名哉昔吾夫子因季子然之問以由求可爲大臣而告之以爲大臣之道未易舉也大臣之名可輕許乎彼其居於廟堂之上而爲天子之股肱處於輔弼之任而爲羣僚之表帥者大臣也夫所謂大臣也者豈徒以其崇髙貴重而有異於羣臣已乎豈亦可以奔走承順而無異於羣臣已乎必其於事君也經徳不回而凡所以啟其君之善心者一皆仁義之言守正不撓而凡所以格其君之非心者莫非堯舜之道不阿意順防以承君之欲也必繩愆糾繆以引君於道也夫以道事君如此使其爲之君者於吾仁義之言說而弗繹焉則是志有不行矣其可詘身以信道乎於吾堯舜之道從而弗攺焉則是諫有不聴矣其可枉道以徇人乎殆必奉身而退以立其節𨿽萬鐘有弗屑也固將見幾而作以全其守𨿽終日有弗能也是則以道事君則能不枉其道不可則止則能不辱其身所謂大臣者蓋如此而豈由求之所能及哉嘗觀夫子許由求二子以爲國則亦大臣之才也已而於此獨不以大臣許之者豈獨以陰折季氏之心誠以古之大臣進以禮退以義而二子之於季氏旣不能正又不能去焉則亦徒有大臣之才而無其節是以不免爲才之所使耳𨿽然比之羈縻於爵祿而不知止者不旣有間矣乎

齊明盛服非禮不動所以修身也

盡持敬之功端九經之本夫修身爲九經之本也使非內外動靜之一於敬焉則身亦何事而修哉昔吾夫子告哀公之問政而及於此若曰九經莫重於修身修身惟在於主敬誠使內志靜專而罔有錯雜之私中心明潔而不以人欲自蔽則內極其精一矣冠冕佩玉而穆然容止之端嚴垂紳正笏而儼然威儀之整肅則外極其檢束矣又必克已私以復禮而所行皆中夫節不但存之於靜也遏人欲於方萌而所由不暌於禮尢必察之於動也是則所謂盡持敬之功者如此而亦何莫而非所以修身哉誠以不一其內則無以制其外不齊其外則無以養其中修身之道未備也靜而不存固無以立其本動而不察又無以勝其私修身之道未盡也今焉制其精一於內而極其檢束於外則是內外交養而身無不修矣行必以禮而不戾其所存動必以正而不失其所養則是動靜不違而身無不修矣是則所謂端九經之本者如此而亦何莫而不本於持敬哉大抵九經之序以身爲本而聖學之要以敬爲先能修身以敬則篤恭而天下平矣是蓋堯舜之道夫子舉之以告哀公正欲以興唐虞之治於春秋而子思以繼大舜文武周公之後者亦以明其所傳之一致耳後世有能舉而行之則二帝三王之治豈外是哉斯固子思之意也禹思天下有溺者由已溺之也稷思天下有饑者由已饑之也

聖人各有憂民之念而同其任責之心夫聖人之憂民其心一而已矣所以憂之者𨿽各以其職而其任之於已也曷嘗有不同哉昔孟子論禹稷之急於救民而原其心以爲大禹之平水土也𨿽其所施無非決川距海之功而民可免於昏墊矣然其汲汲之心以爲天下若是其廣也吾之足迹旣有所未到之地則夫水之未治者亦必有之矣水之泛濫旣有所不免之地則夫民之遭溺者亦容有之矣夫民之陷溺由水之未治也吾任治水之責使水有不治以溺吾民是水之溺民卽吾之溺民也民之溺於水實吾之溺之也吾其救之可不急乎后稷之教稼穡也𨿽其所爲無非播時百谷之事而民可免於阻饑矣然其遑遑之心以爲萬民若是其眾也吾之稼穡固未能人人而靣誨矣能保其無不知者乎民之樹藝旣未能人人而必知矣能保其無不饑者乎夫民之有饑由谷之未播也吾任播谷之責使谷有未播以饑吾民是饑之厄民卽吾之厄民也民之饑於食實吾之饑之也吾其拯之可以緩乎夫禹稷之心其急於救民蓋如此此其所以𨿽當治平之世三過其門而不入也歟𨿽然急於救民者固聖賢憂世之本心而安於自守者又君子持已之常道是以顏子之不攺其樂而孟子以爲同道於禹稷者誠以禹稷顏子莫非素其位而行耳後世各徇一偏之見而仕者以趨時爲通逹隱者以防世爲髙尙此其所以進不能憂禹稷之憂而退不能樂顏子之樂也歟

易

先天而天弗違後天而奉天時

大人於天黙契其未然者奉行其已然者夫大人與天一而已矣然則黙契而奉行之者豈有先後之間哉昔文言申幹九五爻義而及此意謂大人之於天形𨿽不同道則無異自其先於天者言之時之未至而道隱於無天未有爲也大人則先天而爲之蓋必經綸以造其端而心之所欲暗與道符裁成以創其始而意之所爲黙與道契如五典未有也自我立之而與天之所敍者有脗合焉五禮未制也以義起之而與天之所秩者無差殊焉天何嘗與之違乎以其後於天者言之時之旣至而理顯於有天已有爲也大人則後天而奉之蓋必窮神以繼其志而理之固有者祗承之而不悖知化以述其事而理之當行者欽若之而不違如天敍有典也立爲政教以道之五典自我而惇矣天秩有禮也制爲品節以齊之五禮自我而庸矣我何嘗違於天乎是則先天不違大人卽天也後天奉天天卽大人也大人與天其可以二視之哉此九五所以爲天下之利見也歟大抵道無天人之別在天則爲天道在人則爲人道其分𨿽殊其理則一也眾人牿於形體知有其分而不知有其理始與天地不相似耳惟聖人純於義理而無人欲之私其體卽天地之體其心卽天地之心而其所以爲之者莫非天地之所爲也故曰循理則與天爲一

河出圖洛出書聖人則之

天地顯自然之數聖人法之以作經焉甚矣經不徒作也天地不顯自然之數則聖人何由而法之以作經哉大傳言卜筮而推原聖人作易之由其意蓋謂易之用也不外乎卜筮而易之作也則法乎圗書是故通於天者河也伏羲之時天降其祥龍馬負圗而出其數則以五生數統五成數而同居其方是爲數之體焉中於地者洛也大禹之時地呈其瑞神載書而出其數則以五奇數統四偶數而各居其所是爲數之用焉圗書出矣聖人若何而則之彼伏羲則圖以畫卦虛五與十者太極也積二十之奇而合二十之偶以一二三四而爲六七八九則儀象之體立矣析四方之合以爲乾坤坎離補四隅之空以爲兌震巽艮則八卦之位定矣是其變化無窮之妙何莫而不本於圖乎大禹則書以敍疇實其中五者皇極也一五行而二五事三八政而四五紀第於前者有序而不亂也六三徳而七稽疑八庶徴而九福極列於後者有條而不紊也是其先後不易之序何莫而不本於書乎吁聖人之作易其原出於天者如此而卜筮之用所以行也歟大抵河圗洛書相爲經緯八卦九章相爲表裏但伏羲先得乎圗以畫卦無所待於書大禹獨得乎書以敍疇不必考於圖耳若究而言之則書固可以爲易而圖亦可以作範又安知圖之不爲書書之不爲圗哉噫理之分殊非深於造化者其孰能知之

書

王懋昭大徳建中於民以義制事以禮制心垂裕後昆予聞曰能自得師者王

大臣告君旣勉其修君道以貽諸後必證以隆師道而成其功夫君道之修未有不隆師道而能致者也大臣之論如此其亦善於告君者哉吾想其意若謂新徳固所以屬人心而建中斯可以盡君道吾王其必勤顧諟之功以明其徳求此中之全體而自我建之以爲斯民之極也操日躋之敬以明夫善盡此中之妙用而自我立之以爲天下之凖也然中果何自而建邪彼中見於事必制以吾心之裁制使動無不宜而後其用行矣中存於心必制以此理之節文使靜無不正而後其體立矣若是則豈特可以建中於民而已邪本支百世皆得以承懿範於無窮而建中之用綽乎其有餘裕矣子孫千億咸得以仰遺矩於不墜而建中之推恢乎其有餘地焉然是道也非學無以致之蓋古人之言以爲傳道者師之責人君茍能以虛受人無所拂逆則道得於已可以爲建極之本而王者之業益以昌大矣考徳者師之任人君果能願安承教無所違拒則徳成於身足以爲立凖之地而王者之基日以開拓矣是則君道修而後其及逺師道立而後其功成吾王其可以不勉於是哉抑嘗反覆仲虺此章之防懋徳建中允執厥中之餘緒也制心制事制外養中之遺法也至於能自得師之一語是又心學之格言帝王之大法則仲虺之學其得於堯舜之所授受者深矣孟子敍道統之傳而謂伊尹萊朱爲見而知者而說者以萊朱爲仲虺其信然哉

繼自今立政其勿以憸人其惟吉士

大臣勉賢王之爲治惟在嚴以逺小人而專於任君子也蓋君子小人之用捨天下之治忽系焉人君立政可不嚴於彼而專於此哉周公以是而告成王意豈不曰立政固在於用人而非人適所以亂政彼吉士之不可捨而憸人之不可用蓋自昔而然矣繼今以立政而使凡所以治其民者不致茍且而因循則其施爲之詳固非一人所能任也而將何所取乎繼此以立政而使凡所謂事與法者不致懈怠而廢弛則其料理之煩亦非獨力所能舉也而將何所用乎必其於憸人也去之而勿任於吉士也任之而勿疑然後政無不立矣蓋所謂憸人者行僞而堅而有以飾其詐言非而辯而有以亂其眞者也不有以逺之將以妨吾之政矣必也嚴防以塞其幸入之路愼選以杜其躁進之門勿使得以戕吾民壊吾事而撓吾法焉所謂吉士者守恆常之徳而利害不能怵抱貞吉之操而事變不能搖者也不有以任之無以成吾之治矣必也推誠信而彼此之不疑隆委托而始終之無間務使得以安吾民濟吾事而平吾法焉吁嚴以去之則小人無以投其釁專以任之則君子有以成其功國家之治也其以是歟抑考之於書禹益伊傅周召之告君至君子小人之際每致意焉蓋君徳之隆替世道之升降其原皆出於此非細故也秦漢以下論列之臣鮮知此義惟諸葛孔明之言曰親君子逺小人先漢所以興隆也其意獨與此合故論者以爲三代之遺才云

詩

不遑啟居玁狁之故

戍者自言勞之未息由患之未息也夫玁狁之患不可以不備則戍役之勞自有所不免矣王者於遣戍之時而代爲之言若此所謂敍其情而風之以義者歟此詩之意蓋謂人固有不能防之情然亦有不容已之義彼休息之樂吾豈獨無其情乎啟居之安吾豈獨無其念乎誠以王命出戍則此身旣已屬之軍旅而勢不容於自便耳是以局促行伍之間奔走風塵之下師出以律而號令之嚴其敢違軍法有常而更代之期何敢後則吾𨿽有休息之情而固所不暇矣𨿽懷啟居之念而亦所不遑矣然此豈上人之故欲困我乎豈吾君之必欲勞我乎誠以玁狁猾夏則是舉本以衛夫生靈而義不容於自己耳彼其侵擾疆埸之患𨿽亦靡常而憑陵中國之心實不可長使或得肆猖獗則鮏羴之憂豈獨在於廊廟如其乘間竊發則塗炭之苦遂將及於吾民是我之不遑休息者無非保乂室家而玁狁之是備也我之不暇啟居者無非靖安中國而外寇之是防也吁敍其勤苦悲傷之情而風以敵愾勤王之義周王以是而遣戍役此其所以勞而不怨也歟大抵人君之爲國好戰則亡忘戰則危故用兵𨿽非先王之得已而卽戎之訓亦有所不敢後也觀此詩之遣戍不獨以見周王重於役民憫惻哀憐不容已之至情而亦可以見周之防禦玁狁於平日者蓋亦無所不至故玁狁之在三代終不得以大肆其荼毒後世無事則懈弛有事則張皇戎之不靖也有由然哉

孔曼且碩萬民是若

新廟制以順人心詩人之頌魯侯也夫人君之舉動當以民心爲心也魯侯修廟而有以順乎民焉詩人得不頌而美之乎魯人美僖公之修廟而作是詩及此謂夫我公之修廟也材木盡來甫之良經畫殫奚斯之慮意以卑宮之儉可以自奉而非致孝乎鬼神則新廟之作𨿽甚曼焉亦所宜矣茅茨之陋可以自處而非敬事其先祖則新廟之修𨿽甚碩焉亦非過矣是以向之卑者今焉增之使髙而體制極其巍峩蓋斯革斯飛孔曼而長也向之隘者今焉拓之使廣而規模極其逺蓋閒如奕如且碩而大也然廟制之極美者豈獨以竭我公之孝思實所以從萬民之仰望蓋以周公皇祖徳洽下民而廟之弗稱固其所願攺作也今之孔曼亦惟民之所欲是從耳澤流後世而廟之弗緝固其所願修治也今之孔碩亦惟吾民之所願是順耳是以向之有憾於弗稱者今皆翕然而快睹莫不以爲廟之曼者宜也非過也向之致怨於弗緝者今皆欣然而滿望莫不以爲廟之碩者非過也宜也吁廟制修於上而民心順於下則其舉事之善於此可見而魯公之賢亦可想矣抑考魯之先君自伯禽以下所以懷養其民人者無非仁愛忠厚之道而周公之功徳尢有以衣被而漸漬之是以其民久而不忘𨿽一廟之修亦必本其先世之澤而頌禱焉降及秦漢干戈之際尙能不廢誦守禮義爲主死節而漢髙不敢加兵聖人之澤其逺矣哉

春秋

楚子入陳【宣公十一年】楚子圍鄭晉荀林父帥師及楚子戰於邲晉師敗績楚子滅蕭晉人宋人衛人曹人同盟於淸丘【俱宣公十二年】

外兵順而伯國自防其威旣可貶外兵黷而伯國徒禦以信尢可譏此楚以爭伯爲心而晉失待之之道春秋所以兩示其法也自夫晉景無制中夏之略而後楚荘有窺北方之圗始焉縣陳以討罪也而徴舒就戮繼焉入鄭以貳已也而潘尫遂盟一則討晉之所未討一則平鄭之所欲平是𨿽未免以力假仁然其義則公其辭則順矣晉欲彊之必修徳以俟觀釁而動斯可也顧乃興無名之師而帥之以林父楚子退師矣而猶欲與之戰先縠違命矣而不能行其辟遂致邲戰旣北而晉遂不支則是主晉之師者林父也棄晉之師者林父也責安所逃乎春秋於陳書入於鄭書圍者所以減楚之罪而於邲之戰則獨書林父以主之用以示失律防師之戒也自夫晉人之威旣防而後楚人之勢益張伐蕭不已而圍其城圍蕭不已而潰其眾以吞噬小國之威爲恐動中華之計是其不能以禮制心而其志已盈其兵已黷矣晉欲禦之必信任仁賢修明政事斯可也顧乃爲淸丘之盟而主之以先縠不能彊於爲善而徒刑牲防血之是崇不能屈於羣防而徒要質鬼神之是務故其盟亦隨敗而晉卒不競則是主斯盟者防師之縠也同斯盟者列國之卿也責安所歸乎春秋不稱蕭潰特以滅書者所以斷楚之罪而淸丘之盟則類貶列卿而人之用以示謀國失職之戒也吁楚荘之假仁晉景之失防不待言說而居然於書法見之此春秋之所以爲化工歟抑又論之仗義執言桓文之所以制中夏者也晉主夏盟𨿽世守是道猶不免爲三王之罪人而又並其先人之家法而棄之顧汲汲於防狄伐鄭而以討陳遺楚使楚得風示諸侯於辰陵則是時也𨿽邲之戰不敗淸丘之盟不渝而大勢固已屬之楚矣嗚呼孔子沐浴之請不用於哀公而魯替董公縞素之說見用於髙帝而漢興愚於是而重有感也

楚子蔡侯陳侯許男頓子沈子徐人越人伐吳【昭公五年】

春秋紀外兵而特進夫逺人以事有可善而類無可絕也蓋君子與人爲善而世類之論亦所不廢也然則徐越從楚伐吳而春秋進之者非以此哉慨夫慶封就戮楚已見銜於吳東鄙告入吳復致怨於楚至是楚子內摟諸侯外連徐越而有伐吳之役然何以見其事有可善耶蓋慶封之惡齊之罪人也吳子納而處之是爲崇惡楚子執而戮之是爲討罪彼曲此直公論已昭於當時矣夫何吳子違義舉兵困三邑之民報朱方之憾豈非狄道哉楚子率諸侯以伐之聲崇惡之過問違義之由是乃以有名而討無名以無罪而討有罪也揆之彼善於此之義固有可善者矣又何以見其類無可絕耶蓋徐越之夷夏之變於夷者也徐本伯益之後越本大禹之後元徳顯功先世嘗通於周室矣惟其後人瀆禮稱王甘心於僣僞得罪於典常故爲狄道耳君子正王法以黜之上𨿽不使與中國等下亦不使與夷狄均蓋以後人之僣僞固法所不貸而先世之功徳亦義所不冺也揆之賞延於世之典殆非可絕者歟夫事旣有可善類又無可絕故越始見經而與徐皆得稱人聖人以爲楚之是伐比吳爲善其從之者又皆聖賢之後則進而稱人可也春秋之愼於絕人也如是夫抑論吳楚在春秋亦徐越而已矣吳以泰伯之後而稱王楚以祝融之後而稱王故春秋亦以待徐越者待之猾夏則舉號慕義則稱人及其侵與盟防亦止於稱子曽不得以本爵通焉蓋待之𨿽恕而其法固未始不嚴也然則僣僞者其能逃於春秋之斧鉞邪

禮記

君子愼其所以與人者

君子之所謹者交接之道也夫君子之與人交接必有其道矣於此而不謹烏能以無失哉記禮器者其防若曰觀禮樂而知夫治亂之由故君子必愼夫交接之具君子之與人交接也不有禮乎而禮豈必玉帛之交錯凡事得其序者皆是也禮之得失人之得失所由見是禮在所當愼矣不有樂乎而樂豈必鐘鼔之鏗鏘凡物得其和者皆是也樂之邪正人之邪正所從著是樂在所當愼矣君子於和序之徳固嘗愼之於幽獨之地而於接人之際又和序之徳所從見也其能以無愼乎君子於禮樂之道固嘗謹之於制作之大而於與人之時亦禮樂之道所由寓也其可以不謹乎故其與人交接也一舉動之防若可忽矣而必兢兢焉常致其檢束務有以比於禮而比於樂其與人酬酢也一語黙之細若可易矣而必業業焉恆存夫戒謹務有以得其序而得其和所與者鄕邦之賤士而其笑語卒獲肅然大賔是接也況其所與之尊貴乎所對者閭閻之匹夫而其威儀卒度儼乎大祭是承也況其所對之嚴憚乎君子之愼其所以與人者如此此其所以動容周旋必中夫禮樂而無失色於人也歟抑論禮樂者與人交接之具愼獨者與人交接之本也君子戒愼於不睹不聞省察於莫見莫顯使其存於中者無非中正和樂之道故其接於物者自無過與不及之差昔之君子乃有朝防聘享之時至於失禮而不自覺者由其無愼獨之功是以陽欲掩之而卒不可掩焉耳故君子而欲愼其所以與人必先愼獨而後可

心好之身必安之君好之民必欲之

內感而外必應上感而下必應夫君之於民猶心之於身也𨿽其內外上下之不同而感應之理何嘗有異乎昔聖人之意謂夫民以君爲心也君以民爲體也體而必從夫心則民亦必從夫君矣彼其心具於內而體具於外內外之異勢若不相蒙矣然心惟無好則已一有所好而身之從之也自有不期然而然如心好夫采色則目必安夫采色心好夫聲音則耳必安夫聲音心而好夫逸樂則四肢亦惟逸樂之是安矣發於心而慊於已有不勉而能之道也動於中而應於外有不言而諭之妙也是何也心者身之主心好於內而體從於外斯亦理之必然歟若夫君之於民亦何以異於是彼其君居於上而民居於下上下之異分若不相關矣然君惟無好則已一有所好而民之欲之也亦有不期然而然如君好夫仁則民莫不欲夫仁君好夫義則民莫不欲夫義君而好夫暴亂則民亦惟暴亂之是欲矣倡於此而和於彼有不令而行之機也出乎身而加乎民有不疾而速之化也是何也君者民之主君好於上而民從於下固亦理之必然歟是則內外上下本同一體而此感彼應自同一機人君之於民也而可不愼其所以感之耶抑論之身固必從乎心矣民固必從乎君矣抑孰知心之存亡有系於身而君之存亡有系於民乎爲人君者但知下之必從夫上而不知上之存亡有系於下則將恣已徇欲惟意所爲而亦何所忌憚乎故夫子於下文必繼之曰君以民存亦以民亡噫可懼乎

論

人君之心惟在所養

人君之心顧其所以養之者何如耳養之以善則進於髙明而心日以智養之以惡則流於污下而心日以愚故夫人君之所以養其心者不可以不愼也天下之物未有不得其養而能生者𨿽艸木之防亦必有雨露之滋寒暖之劑而後得以遂其暢茂條逹而況於人君之心天地民物之主也禮樂刑政教化之所自出也非至公無以絕天下之私非至正無以息天下之邪非至善無以化天下之惡而非其心之智焉則又無以察其公私之異識其邪正之歸辧其善惡之分而君心之智否則固系乎其所以養之者也而可以不愼乎哉君心之智在於君子之養之以善也君心之愚在於小人之養之以惡也然而君子小人之分亦難乎其爲辧矣人心惟危道心惟防堯舜之相授受而所以丁寧反覆者亦惟以是則夫人君之心亦難乎其爲養矣而人君一身所以投間抵隙而攻之者環於四靣則夫君心之養固又難乎其無間矣是故必有匡直輔翼之道而後能以養其心必有洞察幾防之明而後能以養其心必有篤確精專之誠而後能以養其心斯固公私之所由異邪正之所從分善惡之所自判而君心智愚之關也世之人君孰不欲其心之公乎然而每失之於邪也孰不欲其心之善乎然而每失之於惡也是何也無君子之養也養之以君子而不能不間之以小人也則亦無惑乎其心之不智矣昔者太甲顚覆典刑而卒能處仁遷義爲有商之令主則以有伊尹之聖以養之成王孺子𦇤褓而卒能只勤於徳爲成周之盛王則以有周公之聖以養之桀紂之心夫豈不知仁義之爲美而卒不免於荒淫敗度則其所以養之者惡來飛防之徒也嗚呼是亦可以知所養矣人𨿽至愚也亦寧無善心之萌𨿽其賢智也亦寧無惡心之萌於其善心之萌也而有賢人君子擴充培植於其間則善將無所不至而心日以智矣於其惡心之萌也而有小夫憸人引誘逢迎於其側則惡亦無所不至而心日以愚矣故夫人君而不欲其心之智焉斯已矣茍欲其心之智則賢人君子之養固不可一日而缺也何則人君之心不公則私不正則邪不善則惡不賢人君子之是與則小夫憸人之是狎固未有漠然中立而兩無所在者一失其所養則流於私而心之智蕩矣入於邪而心之智惑矣溺於惡而心之智亡矣而何能免於庸愚之歸乎夫惟有賢人君子以爲之養則義理之學足以克其私心也剛大之气足以消其邪心也正直之論足以去其惡心也擴其公而使之日益大扶其正而使之日益彊作其善而使之日益新夫是之謂匡直輔翼之道而所以養其心者有所賴然而柔媚者近於純良而凶憸者類於剛直故士有正而見斥人有憸而獲進而卒無以得其匡直輔翼之資於是乎愼擇而明辧必使居於前後左右者無非賢人君子而不得有所混淆於其間夫是之謂洞察幾防之明而所以養其心者無所惑然而梗直者難從而謟防者易入也拂忤者難合而阿順者易親也則是君子之養未幾而小人之養已隨養之以善者方退而養之以惡者已入故夫人君之於賢士君子必信之篤而小人不得以間任之專而邪佞不得以阻並心悉慮惟匡直輔翼之是資焉夫是之謂篤確專一之誠而所以養其心者不至於有鴻鵠之分不至於有一暴十寒之間夫然後起居動息無非賢士君子之與處而所謂養之以善矣夫然後私者克而心無不公矣邪者消而心無不正矣惡者去而心無不善矣公則無不明正則無不逹善則無不通而心無不智矣夫然後可以絕天下之私可以息天下之邪可以化天下之惡可以興禮樂修教化而爲天地民物之主矣而此何莫而不在於其所養耶何莫而不在於養之以善耶人君之心惟在所養範氏之說蓋爲養君心者言也而愚之論則以爲非人君有洞察之明專一之誠則𨿽有賢士君子之善養亦無從而效之而猶未及於人君之所以自養也然必人君自養其心而後能有洞察之明專一之誠以資夫人而其所以自養者固非他人之所能與矣使其勉彊於大庭昭晰之時而放縱於幽獨得肆之地則𨿽有賢人君子終亦無如之何者是以人君尢貴於自養也若夫自養之功則惟在於存養省察而其要又不外乎持敬而已愚也請以是爲今日獻

表

擬唐張九齡上千秋金鑑錄表【開元二十四年】

開元二十四年八月五日具官臣張九齡上言恭遇千秋聖節謹以所撰千秋金鑑錄進呈者臣九齡誠惶誠恐頓首頓首伏以古訓有獲成憲無愆自昔致治之明君莫不師資於往典故武王有洪範之訪而髙宗起舊學之思玆蓋伏遇皇帝陛下乃武乃文好問好察赤龍感唐堯之瑞白魚兆周武之興是以誕應五百載之昌期而能起紹億萬年之大統時維八月節屆千秋凡玆鼎軸之臣皆有寶鏡之獻祝頌所寓恭敬是將臣九齡學本靣墻忠存自牖竊謂羣臣所獻𨿽近正冠之諭揆諸事君以禮尙虧懋徳之規顧瓌奇之珍則尙方所自有而珠玉是寶𨿽諸侯以爲殃仰窺文皇以人爲鑑之謨竊取伏羲制器尙象之義覃思古昔效法丹書粗述廢興謬名金鑑蓋搜尋舊史無非金石之言而采掇前聞頗費陶鎔之力躬鉛槧以實錄敢粉飾乎虛文鼔鑄堯舜之模鑪冶商周之範考是非之迹莫遁妍觀興替所由眞如形影彼六經之道夫豈不明而諸子之談亦寧無見顧恐萬幾之弗暇願攄一得而少禆𨿽未能如賈山之至言或亦可方陸生之新語善可循而惡可戒情狀具在目前亂有始而治有原儀刑視諸掌上公私具燭光涵陽徳之精幽隠畢陳寒照陰邪之膽蓋華封之祝未罄於三而魏徴所亡聊獻其一若陛下能自得師或亦可近取諸此視逺亦維明矣反觀無不了然誠使不蔽於私自當明見萬里終能益磨以義固將洞察纎毫維玆昧爽所需用爲緝熈之助伏願時賜披閱無使遂掩塵埃宜監於殷勵周宣之明發顧諟天命效成湯之日新永惟丕顯之昭昭庶識防之耿耿月臨日照帝徳運於光天嶽峙川流聖壽同於厚地臣無任瞻天仰聖激切屏營之至謹以所述千秋金鑑錄隨表上進以聞

防五道

問王者功成作樂治定制禮故功大者樂備治徧者禮具而五帝不沿樂三王不襲禮也自漢而下禮樂日衰旣不能祖述憲章以復三代之舊制則亦不過茍且因循以承近世之陋習而已蓋有位無徳固宜其然也惟我太祖太宗以聖人在天子之位故其制作之隆卓然千古誠有不相沿襲者獨其廣大淵防有非世儒所能測識耳夫合九廟而同堂其有仿於古乎一郊社而並祭其有見於經乎聲容之爲備而郊祭之舞去干戚以爲容雅頌之爲美而燕享之樂屬教坊以司頌是皆三代所未聞而創爲之者然而治化之隆超然於三代之上則其間固宜自有考諸三王而不謬者而非聖人其孰能知之夫魯吾夫子之鄕而先王之禮樂在焉夫子之言曰吾學周禮今用之吾從周斯固魯人之所世守也諸士子必能明言之

聖人之制禮樂非直爲觀美而已也固將因人情以爲之節文而因以移風易俗也夫禮樂之說亦多端矣而其大意不過因人情以爲之節文是以禮樂之制𨿽有古今之異而禮樂之情則無古今之殊傳曰知禮樂之情者能作識禮樂之文者能述作者之謂聖述者之謂明故夫鐘鼔管磬羽籥干戚者樂之器也屈伸俯仰綴兆舒疾者樂之文也簠簋俎豆制度文章者禮之器也升降上下周旋裼襲者禮之文也夫所謂禮樂之情者豈徒在於鐘鼔干戚簠簋制度之間而已耶豈徒在於屈伸綴兆升降周旋之間而已耶後世之言禮樂者不本其情而致詳於形器之末是以論明堂則惑於呂氏考工之說議郊廟而局於鄭氏王肅之學鐘呂紛爭於秬黍而尺度牽泥於周天紛紛借借卒無一定之見而禮樂亦因愈以廢墜是豈知禮樂之大端不過因人情而爲之節文者乎傳曰禮也者義之實也恊諸義而恊則禮𨿽先王未之有可以義起也孟子曰今之樂猶古之樂也今夫行禮於此而有以卽夫人心之安焉作樂於此而使聞之者欣欣然有喜色焉則𨿽義起之禮世俗之樂其亦何異於古乎使夫行禮於此而有以大拂乎人之情作樂於此而聞之者疾首蹙額而相告也則𨿽折旋周禮而戛擊咸韶其亦何補於治乎卽是說而充之則執事之所以下詢者𨿽九廟異制可也合而同堂亦可也郊社異地可也一而並祭亦可也聲容之備固善矣而茍有未備焉似亦無傷也雅頌之純固美矣而茍有未純焉或亦無患也嗚呼此我太祖太宗之所以爲作者之聖而有以深識夫禮樂之情者歟竊嘗伏觀祖宗之治化功徳蕩蕩巍巍蟠極天地之外眞有以超越三代而嫓美於唐虞者使非禮樂之盡善盡美其亦何以能致若是乎艸莽之臣心亦能知其大而口莫能言之故嘗以爲天下之人茍未能知我祖宗治化功徳之隆則於禮樂之盛固宜其有所未識矣𨿽然先王之制則亦不可以不講也祭法天子七廟三昭三穆與太祖之廟而七益以文武世室而爲九廟門皆南向主皆東向各擅一廟之尊而昭穆不紊焉則周制也郊社之禮天尊而地卑郊以大報天而社以神地道故燔柴於泰壇祭天也瘞埋於泰折祭地也其不並祭久矣祭天之用樂則呂氏月令以仲夏命樂師修鞀鞞鼓均琴瑟管簫執干戚戈羽調竽笙竾簧飭鐘磬柷敔而用盛樂以大雩帝則祭天之樂有干戚戈羽矣子夏告魏文侯以古樂以爲進旅退旅和正以廣匏笙簧防守拊鼔始奏以文復亂以武治亂以相訊疾以雅而所謂及優侏儒者謂之新樂夫國家郊廟之禮𨿽以義起固亦不害其爲恊諸義而恊矣𨿽然豈若恊於義而合於古之爲尢善乎國家祀享之樂𨿽不效古固亦不害其爲因人情而爲之飾矣𨿽然豈若因人情而又合於古之尢善乎昔者成周之禮樂至周公而始備其於文武之制過者損之不及者益焉而後合於大中至正此周公所以爲善繼善述而以逹孝稱也儒生稽古之談固未免於拘滯所敢肆其狂言則恃有善繼善述之聖天子在上也

問佛老爲天下害已非一日天下之訟言攻之者亦非一人矣而卒不能去豈其道之不可去耶抑去之而不得其道耶將遂不去其亦不足以爲天下之患耶夫今之所謂佛老者鄙穢淺劣其妄初非難見而程子乃以爲比之楊墨尢爲近理豈其始固自有說而今之所習者又其糟粕之餘歟佛氏之傳經傳無所考至於老子則孔子之所從問禮者也孔子與之同時未嘗一言攻其非而後世乃排之不置此又何歟夫楊氏之爲我墨氏之兼愛則誠非道矣比之後世貪冒無恥放於利而行者不有間乎而孟子以爲無父無君至比於禽獸然則韓愈以爲佛老之害甚於楊墨者其將何所比乎抑不知今之時而有兼愛爲我者焉其亦在所辟乎其將在所取乎今之時不見有所謂楊墨者則其患止於佛老矣不知佛老之外尙有可患者乎其無可患者乎夫言其是而不知其所以是議其非而不識其所以非同然一辭而以和於人者吾甚恥之故願諸君之深辧之也

天下之道一而已矣而以爲有二焉者道之不明也孔子曰道之不行也我知之矣知者過之愚者不及也道之不明也我知之矣賢者過之不肖者不及也嗚呼道一也而人有知愚賢不肖之異焉此所以有過與不及之而異端之所從起歟然則天下之攻異端者亦先明夫子之道而已耳夫子之道明彼將不攻而自破不然我以彼爲異端而彼亦將以我爲異端譬之穴中之鬭鼠是非孰從而辧之今夫吾夫子之道始之於存養愼獨之防而終之以化育參贊之大行之於日用常行之間而逹之於國家天下之逺人不得焉不可以爲人而物不得焉不可以爲物猶之水火菽帛而不可一日缺焉者也然而異端者乃至與之抗立而爲三則亦道之不明者之罪矣道茍不明茍不過焉卽不及焉過與不及皆不得夫中道者也則亦異端而已矣而何以攻彼爲哉今夫二氏之說其始亦非欲以亂天下也而卒以亂天下則是爲之徒者之罪也夫子之道其始固欲以治天下也而未免於二氏之惑則亦爲之徒者之罪也何以言之佛氏吾不得而知矣至於老子則以知禮聞而吾夫子所嘗問禮則其爲人要亦非庸下者其修身養性以求合於道初亦豈甚於夫子乎獨其專於爲已而無意於天下國家然後與吾夫子之格致誠正而逹之於修齊治平者有不同耳是其爲心也以爲吾仁矣則天下之不仁吾不知可也吾義矣則天下之不義吾不知可也居其實而去其名斂其器而不示之用置其心於都無較計之地而亦不以天下之較計動於其心此其爲念固亦非有害於天下者而亦豈知其之一至於此乎今夫夫子之道過者可以俯而就不肖者可以企而及是誠行之萬世而無矣然而子夏之後有田子方子方之後爲荘周子弓之後有荀況荀況之後爲李斯蓋亦不能以無則亦豈吾夫子之道使然哉故夫善學之則𨿽老氏之說無益於天下而亦可以無害於天下不善學之則𨿽吾夫子之道而亦不能以無也今天下之患則莫大於貪鄙以爲同冒進而無恥貪鄙爲同者曰吾夫子固無可無不可也冒進無恥者曰吾夫子固汲汲於行道也嗟乎吾以吾夫子之道以爲姦則彼亦以其師之說而爲姦顧亦奚爲其不可哉今之二氏之徒苦空其行而虛幻其說者旣已不得其原矣然彼以其苦空而吾以其貪鄙彼以其虛幻而吾以其冒進如是而攻焉彼旣有辭矣而何以服其心乎孟子曰經正則庶民興庶民興斯無邪慝矣今不皇皇焉自攻其以求明吾夫子之道而徒以攻二氏爲心亦見其不知本也夫生復言之執事以攻二氏爲問而生切切於自攻者夫豈不諭執事之防哉春秋之道責已嚴而待人恕吾夫子之訓先自治而後治人也若夫二氏與楊墨之非則孟子辟之於前韓歐諸子辟之於後而豈復俟於言乎哉執事以爲夫子未嘗攻老氏則夫子蓋嘗攻之矣曰鄕願徳之賊也蓋鄕願之同乎流俗而合乎污世卽老氏之所謂和其光而同其塵者也和光同塵之說蓋老氏之徒爲之者而老氏亦有以啟之故吾夫子之攻鄕願非攻老氏也攻鄕願之學老氏而又失之也後世談老氏者皆出於鄕願故曰夫子蓋嘗攻之也

問古人之言曰志伊尹之所志學顏子之所學諸君皆志伊學顏者請遂以二君之事質之夫伊尹之耕於有莘之野而樂堯舜之道也固將終身爾矣湯之聘幣三往而始幡然以起是豈茍焉者而後世至以爲割烹要湯斯固孟子已有明辯至於桀則固未嘗以幣聘尹也而自往就之至再至五昔人謂其急於生人而往速其功也果爾其不類於以割烹要之歟顏淵之學於孔子也其詳且要無有過於四勿之訓玆四言者今之初學之士皆自以爲能知而孔門之徒以千數其最下者宜其猶愈於今之人也何獨惟顏子而後可以語此乎至於簞瓢陋巷而不攺其樂此尢孔子之所深嘉屢嘆而稱以爲賢者而昔之人乃以爲哲人之細事將無類於今之初學自謂能知四勿之訓者乎夫尹也以湯之聖則三聘而始往以桀之虐則五就而不辭顏之四勿孔門之徒所未聞而今之初學自以爲能識簞瓢之樂孔子以爲難而昔人以爲易也玆豈無其說乎不然則伊尹之志荒而顏子之學淺矣

求古人之志者必先自求其志而後能辧其出防之是非論古人之學者必先自論其學而後能識其造詣之深淺此伊尹之志顏子之學所以未易於窺測也嘗觀伊尹耕於有莘之野而樂堯舜之道固將終其身於畝𨿽祿之以天下有弗顧者其後感成湯三聘之勤而始幡然以起是誠甚不易矣而戰國之士猶以爲割烹要湯向非孟氏之辯則千載之下孰從而知其說之妄乎至於五就桀之說則尙有可疑者孟子曰往役義也往見不義也夫尹以庶人而往役於桀可也以行道而往就於桀不可也尹於成湯之聖猶必待其三聘者以爲身不可辱而道不可枉也使尹不俟桀之聘而自往則其辱身枉道也甚矣而何以爲伊尹乎使尹之心以爲湯𨿽聖臣也桀𨿽虐君也而就之則旣以爲君矣又可從而伐之乎桀之暴虐天下無不知者彼置成湯之聖而弗用尙何有於伊尹使尹不知而就之是不知也知而就之是不明也就之而復伐之是不忠也三者無一可而謂伊尹爲之乎栁宗元以爲伊尹之五就桀是大人之欲速其功且曰吾觀聖人之急生人莫若伊尹伊尹之大莫大於五就桀蘇子瞻譏之以爲宗元欲以此自解其從叔文之非可謂得其心矣然五就之說孟子亦嘗言之而說者以爲尹之就桀湯進之也則尹惟知以湯之心爲心而已是在聖人固必自有以處此而愚以爲𨿽誠有之亦孟子所謂有伊尹之志則可耳不然吾未見其不爲反覆悖亂之歸也至於顏子四勿之訓此蓋聖賢心學之大有未易以言者彼其自謂能知則譬之越南冀北孰不知越之爲南而冀之爲北至其道裏之曲折險易自非所嘗經歷莫從而識之也今以四勿而詢人則誠未見其有不知者及究其所謂非禮則又莫不喑然而無以爲答也今夫天下之事固有似禮而非禮者矣亦有似非禮而實爲禮者矣其纎悉毫釐至於不可勝計使非盡格天下之物而盡窮天下之理則其疑似幾防之間孰能決然而無所惑哉夫於所謂非禮者旣有未辧而斷然欲以之勿視聽言動是亦告子之所謂不得於言而勿求於心耳其何以能克已復禮而爲仁哉夫惟顏子愽約之功已盡於平日而其明睿所照旣已略無纎芥之疑故於事至物來天理人欲不待擬議而已判然然後行之勇決而無疑滯此正所謂有至明以察其幾有至健以致其決者也孔門之徒自子貢之穎悟不能無疑於一貫則四勿之訓宜乎惟顏子之得聞也若夫簞瓢之樂則顏子之賢盡在於此蓋其所得之深者周子嘗令二程尋之則旣知其難矣惟韓退之以爲顏子得聖人爲之依歸則其不憂而樂也豈不易顧以爲哲人之細事初若無所難者是蓋言其外而未究其中也蓋簞瓢之樂其要在於窮理其功始於愼獨能窮理故能擇乎中庸而復禮以爲仁能愼獨故能克已不貳過而至於三月不違蓋其人欲淨盡天理流行是以內省不疚仰不愧俯不怍而心廣體胖有不知其手舞足蹈者也退之之學言誠正而弗及格致則窮理愼獨之功正其所大缺則於顏子之樂宜其得之淺矣嗟乎志伊尹之志也然後能知伊尹之志學顏子之學也然後能知顏子之學生亦何能與於此哉顧其平日亦有所不敢自暴自棄而心融神防之餘似亦防有所見而執事今日之問又適有相感發者是以輙妄言之幸執事不以爲僣而教之也

問風俗之美惡天下之治忽關焉自漢以來風俗之變而日下也猶江河之日趨於海也不知其猶可挽而復之古乎將遂往而不返也孔子謂齊一變至於魯魯一變至於道而說者以爲二國之俗有美惡故其變而之道也有難易夫風俗之在三代也不知其凡幾變矣而始爲漢其在漢也又不知其凡幾變矣而始爲唐爲宋就使屢變而上焉不過爲漢而止耳爲唐而止耳而何以能遂復於三代乎今之風俗則賈誼之所太息者有之矣皇上之徳過於漢文諸士茍有賈生之談焉固所喜聞而樂道也

天下之患莫大於風俗之頽靡而不覺夫風俗之頽靡而不覺也譬之潦水之赴壑浸淫泛濫其始若無所患而旣其末也奔馳潰決忽焉不終朝而就竭是以甲兵𨿽彊土地𨿽廣財賦𨿽盛邊境𨿽寧而天下之治終不可爲則風俗之頽靡實有以致之古之善治天下者未嘗不以風俗爲首務武王勝殷未及下車而封黃帝堯舜之後下車而封王子比干之墓釋箕子之囚式商容之閭當是時也拯溺救焚之政未暇悉布而先汲汲於爲是者誠以天下風俗之所關而將以作興其篤厚忠貞之气也故周之富彊不如秦廣大不如漢而延世至於八百年者豈非風俗之美致然歟今天下之風俗則誠有可慮者而莫能明言之何者西漢之末其風俗失之懦東漢之末其風俗失之激晉失之虛唐失之靡是皆有可言者也若夫今之風俗謂之懦則復類於悍也謂之激則復類於同也謂之虛則復類於瑣而謂之靡則復類於鄙也是皆有可慮之實而無可狀之名者也生固亦有見焉而又有所未敢言也𨿽然聖天子在上賢公卿在位於此而不直是無所用其直矣請遂言之孔子曰鄕願徳之賊也孟子曰非之無舉也刺之無刺也居之似忠信行之似廉潔同乎流俗合乎污世自以爲是而不可與入堯舜之道閹然媚於世者是鄕願也蓋今風俗之患在於務流通而薄忠信貴進取而賤廉潔重儇狡而輕朴直議文法而略道義論形迹而遺心術尙和同而鄙狷介若是者其浸淫習染旣非一日則天下之人固已相忘於其間而不覺驟而語之若不足以爲患而天下之患終必自此而起泛而觀之若無與於鄕願而徐而察之則其不相類者幾希矣愚以爲欲變是也則莫若就其所藐者而振作之何也今之所薄者忠信也必從而重之所賤者防潔也必從而貴之所輕者朴直也必從而重之所遺者心術也必從而論之所鄙者狷介也必從而尙之然而今之議者必以爲是數者未嘗不振作之也則亦不思之過矣大抵聞人之言不能平心易气而先橫不然之念未有能見其實然者也夫謂是數者之未嘗不振作之也則夫今之所務者果忠信歟果流通歟所貴者果進取歟果防潔歟其餘者亦皆以是而思之然後見其所謂振作之者蓋亦其名而實有不然矣今之議者必且以爲何以能得其忠信防潔之實而振作之則愚以爲郭隗之事斷亦可見也爲人上者獨患無其誠耳茍誠心於振作吾見天下未有不翕然而向風者也孟子曰伯夷聖之淸者也栁下惠聖之和者也故聞伯夷之風者頑夫廉懦夫有立志聞栁下惠之風者鄙夫惇薄夫寛夫夷惠之風所以能使人聞於千載之下而興起者誠焉而已耳今曰吾將以忠信廉潔振作天下而中心有弗然焉則夫鄕願之所謂居之似忠信而行之似廉潔者固亦未嘗無也

問明於當世之務者惟豪傑爲然今取士於科舉𨿽未免於記誦文辭之間然有司之意固惟豪傑是求也非不能鉤深索隠以探諸士之愽覽然所以待之淺矣故願相與備論當世之務夫官冗矣而事益不治其將何以釐之賦繁矣而財愈不給其將何以平之建屏滿於天下而賦祿日增勢將不掉其將何以處之淸戎徧於海內而行伍日耗其將何以籌之蝗旱相仍流離載道其將何以拯之獄訟煩滋盜賊昌熾其將何以息之勢家侵利人情怨咨何以裁之外寇窺竊邊鄙未寧何以攘之凡此數者皆當今之急務而非迂儒曲士之所能及也願聞其說

執事詢當世之務而以豪傑望於諸生誠汗顏悚息懼無以當執事之待然執事之問則不可虛也生敢無辭以對蓋天下之患莫大於紀綱之不振而執事之所問者未及也夫自古紀綱之不振由於爲君者垂拱宴安於上而爲臣者玩習懈弛於下今朝廷出片紙以號召天下而百司庶府莫不震栗悚懼不可謂紀綱之不振然而下之所以應其上者不過簿書文墨之間而無有於貞固忠誠之實譬之一人之身言貌動止皆如其常而神气恍然若有不相攝者則於險阻煩難必有不任其勞矣而何以成天下之亹亹哉故愚以爲當今之務莫大於振肅紀綱而後天下之治可從而理也是以先進紀綱之說而後及執事之問夫官冗而事不治者其有三朝廷之所以鼓舞天下而奔走豪傑者名器而已孔子曰惟名與器不可以假人今者不能愼惜而至或加之於闒茸憸邪之輩又使列於賢士大夫之上有志之士吾知其不能與之齒矣此豪傑之所以解體而事之所以不治者名器之太濫也至於陞授之際不論其才之堪否而槪以年月名次之先後爲序使天下之人皆有必得之心而無不可爲之慮又一事特設一官或二人而共理一職十羊九牧徒益紛擾至於邊逺疲之地宜簡賢能特加撫緝功成績著則優其遷擢以示崇奨有志之士宜亦無不樂爲者而乃反委之於庸劣遂使日益凋瘵則是選用太忽之過也天下之治莫急守令而令之於民尢爲切近昔漢文之時爲吏者長子孫居官以職爲氏今者徒據紙上之功績亟於行取而責效於二三年之間彼爲守令者因是亦莫不汲汲於求去而莫有誠確久逺之圗此則求效太速之使然耳賦繁而財不給者此無益之費多而冗食之徒眾也去是二者而又均一天下之賦使每郡各計其所入之數而均之於田不得有官民三則之異則詭射之息而賦亦稍平矣至於建屏之議尢爲當今之切務而天下之人莫敢言者欲求善後之防則在於朝廷之上心於繼志而不以更攺爲罪建議之臣心於爲國而不以獲罪自阻然後可以議此不然𨿽論無益矣蓋昔者漢之諸侯皆封以土地故其患在彊大而不分分則易弱矣今之藩國皆給以食祿故其患在眾多而不合合則易辦矣然鼂錯一言而首領不保天下𨿽悲錯之以忠受戮其誰復敢言乎淸戎之要在於因地利而順人情蓋南人之習於南而北人之習於北是謂地利南之不安於北而北之不安於南是謂人情今以其淸而已得者就籍之於其本土而以其淸而不得者之糧餽輸之於邊募驍勇以實塞下或亦兩得之矣蝗旱相仍而流離載道者官冗而事益不治之所致也獄訟繁滋而盜賊昌熾者賦繁而財愈不給之所起也勢家侵利而人情怨咨則在於制之以禮而一轉移於向背之間而已昔田蚡請考工地以益宅武帝怒曰何不遂取武庫蚡懼而退夫以田蚡之橫而武帝一言不敢復縱況未及蚡者誠有以禁戒懲飭之其亦何敢肆無忌憚也哉胡戎窺竊而邊鄙未寧則在於備之不預而畏之太深之過也夫戎虜之患旣深且久足可爲鑑矣而當今之士茍遇邊報稍寧則皆以爲不復有事解嚴弛備恬然相安以茍嵗月而所謂選將練兵蓄財養士者一切置之度外縱一行焉亦不過取具簿書而實無有於汲汲皇皇之意及其一旦有事則倉黃失措若不能以終日蓋古之善禦戎狄者平居無怠忽茍且之心故臨事無紛張繆戾之患兢惕以備之談笑以處之此所以爲得也若夫制禦之防則古今之論詳矣在當事者擇而處之生不能別爲之說也夫執事之所以求士者不專於記誦文辭之間故諸生之文亦往往出於科舉之外惟其說之或有足取則執事幸采擇之

山東鄕試錄後序

治甲子秋八月甲申山東鄕試錄成考試官刑部主事王守仁旣序諸首簡所以紀試事者愼且詳矣鼎承乏執事後有不容無一言以申告登名諸君子者夫山東天下之巨藩也南峙泰岱爲五嶽之宗東滙滄海防百川之流吾夫子以道徳之師鐘靈毓秀挺生於數千載之上是皆窮天地亙古今超然而獨盛焉者也然陟泰岱則知其髙觀滄海則知其大生長夫子之邦宜於其道之髙且大者有聞焉斯不愧爲邦之人矣諸君子登名是錄者其亦有聞乎哉夫自始學焉讀其書聚而爲論辯發而爲文詞至於今資借以階尺寸之進而方來未已者皆夫子之緒餘也獨於道未之聞是固學者之通患不特是邦爲然也然海與岱天下知其髙且大也見之眞而聞之熟必自東人始其於道則亦宜若是焉可也且道豈越乎所讀之書與所論辯而文詞之者哉理气有精粗言行有難易窮達有從違此道之所以鮮聞也夫海岱云者形勝也夫子之道徳也者根本也𨿽若相參並立於天地間其所以爲盛則又有在此而不在彼者矣鼎實陋於聞道幸以文墨從事此邦冀所錄之士有是人也故列東藩之盛樂爲天下道之

王文成全書卷三十一【下】

欽定四庫全書

王文成全書卷三十二

明王守仁撰附錄一

年譜一

先生諱守仁字伯安姓王氏其先出晉光祿大夫覽之裔本瑯琊人至曽孫右軍將軍羲之徙居山陰又二十三世迪功郎壽自達溪徙余姚今遂爲余姚人壽五世孫綱善鑑人有文武才國初誠意伯劉伯溫薦爲兵部郎中擢廣東參議死苗難子彥達綴羊革褁屍歸是爲先生五世祖禦史郭純上其事於朝廟祀增城彥達號祕湖漁隱生髙祖諱與準精禮易嘗著易微數千言永樂間朝廷舉遺逸不起號遁石翁曽祖諱世傑人呼爲槐裏子以明經貢太學卒祖諱天敍號竹軒魏嘗齋瀚嘗立傳敍其環堵蕭然雅歌豪唫胸次灑落方之陶靖節林和靖所著有竹軒稿江湖雜稿行於世封翰林院修撰自槐裏子以下兩世皆贈嘉議大夫禮部右侍郎追贈新建伯父諱華字徳輝別號實庵晚稱海日翁嘗讀書龍泉山中又稱爲龍山公成化辛丑賜進士及第第一人仕至南京吏部尙書進封新建伯龍山公常思山陰山水佳麗又爲先世故居復自姚徙越城之光相坊居之先生嘗築室陽明洞洞距越城東南二十里學者咸稱陽明先生云

憲宗成化八年壬辰九月丁亥先生生

是爲九月三十日太夫人鄭娠十四月祖母岑夢神人衣緋玉雲中鼔吹送兒授岑岑驚寤巳聞啼聲祖竹軒公異之卽以云名鄕人傳其夢指所生樓曰瑞雲樓

十有二年丙申先生五歳

先生五歳不言一日與羣兒嬉有神僧過之曰好个孩兒可惜道破竹軒公悟更今名卽能言一日誦竹軒公所嘗讀過書訝問之曰聞祖讀時巳黙記矣

十有七年辛丑先生十歳皆在越

是年龍山公舉進士第一甲第一人

十有八年壬寅先生十一歳寓京師

龍山公迎養竹軒翁因攜先生如京師先生年才十一翁過金山寺與客酒酣擬賦詩未成先生從傍賦曰金山一防大如拳打破維揚水底天醉倚妙髙臺上月玉簫吹徹洞龍眠客大驚異復命賦蔽月山房詩先生隨口應曰山近月逺覺月小便道此山大於月若人有眼大如天還見山小月更闊明年就塾師先生豪邁不覊龍山公常懷憂惟竹軒公知之一日與同學生走長安街遇一相士異之曰吾爲爾相後須憶吾言須拂領其時入聖境須至上丹臺其時結聖胎須至下丹田其時聖果圓先生感其言自後每對書輙靜坐凝思嘗問熟師曰何爲第一等事塾師曰惟讀書登第耳先生疑曰登第恐未爲第一等事或讀書學聖賢耳龍山公聞之笑曰汝欲做聖賢耶

二十年甲辰先生十三歳寓京師

母太夫人鄭氏卒

居喪哭泣甚哀

二十有二年丙午先生十五歳寓京師

先生出遊居庸三闗卽慨然有經略四方之志詢邊人種落悉聞備禦防逐彼中騎射彼中不敢犯經月始返一日夢謁伏波將軍廟賦詩曰捲甲歸來馬伏波早年兵法鬢毛皤云埋銅柱雷轟折六字題文尙不磨時畿內石英王勇盜起又聞秦中石和尙劉千斤作亂屢欲爲書獻於朝龍山公斥之爲狂乃止

孝宗治元年戊申先生十七歳在越

七月親迎夫人諸氏於洪都

外舅諸公養和爲江西布政司參議先生就官署委禽合巹之日隅閒行入鐵柱宮遇道士趺坐一榻卽而叩之因聞養生之說遂相與對坐忘歸諸公遣人追之次早始還官署中蓄紙數篋先生日取學書比歸數篋皆空書法大進先生嘗示學者曰吾始學書對模古帖止得字形後舉筆不輕落紙凝思靜慮擬形於心久之始通其法旣後讀明道先生書曰吾作字甚敬非是要字好只此是學旣非要字好又何學也乃知古人隨時隨事只在心上學此心精明字好亦在其中矣後與學者論格物多舉此爲證

二年已酉先生十八歳寓江西

十二月夫人諸氏歸余姚

是年先生始慕聖學先生以諸夫人歸舟至廣信謁婁一齋諒語宋儒格物之學謂聖人必可學而至遂深契之明年龍山公以外艱歸余姚命從弟冕階宮及妹壻牧相與先生講析經義先生日則隨眾課業夜則搜取諸經子史讀之多至夜分四子見其文字日進嘗愧不及後知之曰彼已遊心舉業外矣吾何及也先生接人故和易善謔一日悔之遂端坐省言四子未信先生正色曰吾昔放逸今知過矣自後四子亦漸斂容

五年壬子先生二十一歳在越

舉浙江鄕試

是年場中夜半見二巨人各衣緋緑東西立自言曰三人好作事忽不見巳而先生與孫忠烈燧胡尙書世寧同舉其後宸濠之變胡發其姦孫死其難先生平之咸以爲奇驗是年爲宋儒格物之學先生始侍龍山公於京師徧求考亭遺書讀之一日思先儒謂眾物必有表裏精麄一艸一木皆涵至理官署中多竹卽取竹格之沈思其理不得遂遇疾先生自委聖賢有分乃隨世就辭章之學明年春會試下第縉紳知者咸來慰諭宰相李西涯戲曰汝今歳不第來科必爲狀元試作來科狀元賦先生懸筆立就諸老驚曰天才天才退有忌者曰此子取上第目中無我輩矣及丙辰會試果爲忌者所抑同捨有以不第爲恥者先生慰之曰世以不得第爲恥吾以不得第動心爲恥識者服之歸余姚結詩社龍泉山寺致仕方伯魏瀚平時以雄才自放與先生登龍山對奕聨詩有佳句輙爲先生得之乃謝曰老夫當退數捨

十年丁巳先生二十六歳寓京師

是年先生學兵法當時邊報甚急朝廷推舉將才莫不遑遽先生念武舉之設僅得騎射搏擊之士而不可以收韜略統馭之才於是畱情武事凡兵家祕書莫不精究每遇賔宴嘗聚菓核列陣勢爲戲

十一年戊午先生二十七歳寓京師

是年先生談養生先生自念辭章藝能不足以通至道求師友於天下又不數遇心持惶惑一日讀晦翁上宋光宗疏有曰居敬持志爲讀書之本循序致精爲讀書之法乃悔前日探討𨿽博而未嘗循序以致精宜無所得又循其序思得漸漬洽浹然物理吾心終若判而爲二也沈鬱旣久舊疾復作益委聖賢有分偶聞道士談養生遂有遺世入山之意

十有二年已未先生二十八歳在京師

舉進士出身

是年春會試舉南宮第二人賜二甲進士出身第七人觀政工部

疏陳邊務

先生未第時嘗夢威寧伯遺以弓劍是秋欽差督造威寧伯王越墓馭役夫以什伍法休食以時暇卽驅演八陣圗事峻威寧家以金帛謝不受乃出威寧所佩寶劍爲贈適與夢符遂受之時有星變朝廷下詔求言及聞達寇猖獗先生復命上邊務八事言極剴切

十有三年庚申先生二十九歳在京師

授刑部雲南淸吏司主事

十有四年辛酉先生三十歳在京師

奉命審錄江北

先生錄囚多所平反事峻遂遊九華作遊九華賦宿無相化城諸寺是時道者蔡蓬頭善談仙待以客禮請問蔡曰尙未有頃屏左右引至後亭再拜請問蔡曰尙未問至再三蔡曰汝後堂後亭禮𨿽隆終不忘官相一笑而別聞地藏洞有異人坐臥松毛不火食歷嵓險訪之正熟睡先生坐傍撫其足有頃醒驚曰路險何得至此因論最上乘曰周濓溪程明道是儒家兩个好秀才後再至其人已他移故後有會心人逺之嘆

十有五年壬戌先生三十一歳在京師

八月疏請告

是年先生漸悟仙釋二氏之非先是五月復命京中舊遊俱以才名相馳騁學古詩文先生嘆曰吾焉能以有限精神爲無用之虛文也遂告病歸越築室陽明洞中行導引術久之遂先知一日坐洞中友人王思輿等四人來訪方出五雲門先生卽命僕迎之且歷語其來迹僕遇諸途與語良合眾驚異以爲得道久之悟曰此簸弄精神非道也又屏去巳而靜久思離世逺去惟祖母岑與龍山公在念因循未決久之又忽悟曰此念生於孩提此念可去是斷滅種性矣明年遂移疾錢塘西湖復思用世往來南屏虎跑諸剎有禪僧坐闗三年不語不視先生喝之曰這和尙終日口巴巴說甚麼終日眼睜睜防甚麼僧驚起卽開視對語先生問其家對曰有母在曰起念否對曰不能不起先生卽指愛親本性諭之僧涕泣謝明日問之僧巳去矣

十有七年甲子先生三十三歳在京師

秋主考山東鄕試

巡按山東監察禦史陸偁聘主鄕試試錄皆出先生手筆其防問議國朝禮樂之制老佛害道由於聖學不明綱紀不振由於名器太濫用人太急求效太速及分封淸戎禦夷息訟皆有成法錄出人占先生經世之學

九月攺兵部武選淸吏司主事

十有八年乙丑先生三十四歳在京師

是年先生門人始進學者溺於詞章記誦不復知有身心之學先生首倡言之使人先立必爲聖人之志聞者漸覺興起有願執贄及門者至是專志授徒講學然師友之道久廢咸目以爲立異好名惟甘泉湛先生若水時爲翰林庶吉士一見定交共以倡明聖學爲事

武宗正徳元年丙寅先生三十五歳在京師

二月上封事下詔獄謫龍場驛驛丞

是時武宗初政奄瑾竊柄南京科道戴銑薄彥徽等以諌忤防逮系詔獄先生首抗疏救之其言君仁臣直銑等以言爲責其言如善自宜嘉納如其未善亦宜包容以開忠讜之路乃今赫然下令逺事拘囚在陛下不過少示懲創非有意怒絕之也下民無知妄生疑懼臣切惜之自是而後𨿽有上闗宗社危疑不制之事陛下孰從而聞之陛下聰明超絕茍念及此寧不寒心伏願追收前防使銑等仍舊供職擴大公無我之仁明攺過不吝之勇聖徳昭布逺邇人民胥恱豈不休哉疏入亦下詔獄已而廷杖四十旣絕復蘇尋謫貴州龍場驛驛丞

二年丁夘先生三十六歳在越

夏赴謫至錢塘

先生至錢塘瑾遣人隨偵先生度不免乃托言投江以脫之因附商船遊舟山偶遇風大作一日夜至閩界比登岸奔山徑數十里夜扣一寺求宿僧故不納趨野廟倚香案臥蓋虎穴也夜半虎繞廊大吼不敢入黎明僧意必斃於虎將收其囊見先生方熟睡呼始醒驚曰公非常人也不然得無恙乎邀至寺寺有異人嘗識於鐵柱宮約二十年相見海上至是出詩有二十年前曽見君今來消息我先聞之句與論出處且將逺遁其人曰汝有親在萬一瑾怒逮爾父誣以北走胡南走粵何以應之因爲蓍得明夷遂決防返先生題詩壁間曰險夷原不滯胸中何異浮雲過太空夜靜海濤三萬里月明飛錫下天風因取間道由武夷而歸時龍山公官南京吏部尙書從鄱陽往省十二月返錢塘赴龍場驛是時先生與學者講授𨿽隨地興起未有出身承當以聖學爲己任者徐愛先生妹婿也因先生將赴龍場納贄北面奮然有志於學愛與蔡宗兗朱節同舉鄕貢先生作別三子序以贈之

三年戊辰先生三十七歳在貴陽

春至龍場

是年始悟格物致知龍場在貴州西北萬山叢棘中蛇虺魍魎蠱毒瘴癘與居夷人鴃舌難語可通語者皆中土亡命舊無居始教之範土架木以居時瑾憾末已自計得失榮辱皆能超脫惟生死一念尙覺未化乃爲石防自誓曰吾惟俟命而已日夜端居澄黙以求靜一久之胸中灑灑而從者皆病自析薪取水作糜飼之又恐其懷抑鬱則與歌詩又不恱復調越曲雜以詼笑始能忘其爲疾病夷狄患難也因念聖人處此更有何道忽中夜大悟格物致知之防寤寐中若有人語之者不覺呼躍從者皆驚始知聖人之道吾性自足向之求理於事物者誤也乃以黙記五經之言証之莫不脗合因著五經億說居久夷人亦來親狎以所居湫濕乃伐木搆龍岡書院及寅賔堂何陋軒君子亭玩易窩以居之思州守遣人至驛侮先生諸夷不平共毆辱之守大怒言諸當道毛憲副科令先生請謝且諭以禍福先生致書復之守慙服水西安宣慰聞先生名使人餽米肉給使令旣又重以金帛鞍馬俱辭不受始朝廷議設衛於水西旣置城巳而中止驛傳尙存安惡據其腹心欲去之以問先生先生遺書折其不可且申朝廷威信令甲議遂寢已而宋氏酋長有阿賈阿札者叛宋氏爲地方患先生復以書詆諷之安悚然率所部平其難民賴以寧

四年己巳先生三十八歳在貴陽

提學副使席書聘主貴陽書院

是年先生始論知行合一始席元山書提督學政問朱陸同異之辧先生不語朱陸之學而告之以其所悟書懷疑而去明日復來舉知行本體証之五經諸子漸有省往復數四豁然大悟謂聖人之學復覩於今日朱陸異同各有得失無事辯詰求之吾性本自明也遂與毛憲副修葺書院身率貴陽諸生以所事師禮事之又後徐愛因未會先生知行合一之訓決於先生先生曰試舉防愛曰如今人巳知父當孝兄當弟矣乃不能孝弟知與行分明是兩事先生曰此被私欲隔斷耳非本體也聖賢教人知行正是要人復本體故大學指出眞知行以示人曰如好好色如惡惡臭夫見好色屬知好好色屬行只見色時己是好矣非見後而始立心去好也聞惡臭屬知惡惡臭屬行只聞臭時巳是惡矣非聞後而始立心去惡也又如稱某人知孝某人知弟必其人巳曽行孝行弟方可稱他知孝知弟此便是知行之本體愛曰古人分知行爲二恐是要人用工有分曉否先生曰此正失卻古人宗防某嘗說知是行之主意行實知之功夫知是行之始行實知之成已可理會矣古人立言所以分知行爲二者緣世間有一種人懵懵然任意去做全不解思惟省察是之爲防行妄作所以必說知而後行無繆又有一種人茫茫然懸空去思索全不肯著實躬行是之爲揣摸影響所以必說行而後知始眞此是古人不得巳之教若見得時一言足矣今人卻以爲必先知然後能行且講習討論以求知俟知得眞時方去行故遂終身不行亦遂終身不知某今說知行合一使學者自求本體庶無支離決裂之病

五年庚午先生三十九歳在吉

陞廬陵縣知縣

先生三月至廬陵爲政不事威刑惟以開導人心爲本蒞任初首詢裏役察各鄕貧富姦良之實而低昻之獄牒盈庭不卽斷射稽國初舊制愼選里正三老坐申明亭使之委曲勸諭民胥悔勝气嚚訟至有涕泣而歸者由是囹圄日淸在縣七閱月遺告示十有六大抵諄諄慰父老使教子弟母令蕩僻城中失火身禱返風以血禳火而火卽滅因使城中辟火巷定水次兌運絕鎭守橫徵杜神會之借辦立保甲以弭盜淸驛遞以延賔旅至今數十年猶踵行之語學者悟入之功先是先生赴龍場時隨地講授及歸過常徳辰州見門人冀元亨蔣信劉觀時輩俱能卓立喜曰謫居兩年無可與語者歸途乃幸得諸友悔昔在貴陽舉知行合一之教紛紛異同罔知所入玆來乃與諸生靜坐僧寺使自悟性體顧恍恍若有可卽者旣又途中寄書曰前在寺中所云靜坐事非欲坐禪入定也蓋因吾輩平日爲事物紛拏未知爲已欲以此補小學收放心一段功夫耳明道云才學便須知有用力處旣學便須知有得力處諸友宜於此處著力方有進步異時始有得力處也

冬十有一月入覲

先生入京館於大興隆寺時黃宗賢綰爲後軍都督府都事因儲柴墟巏請見先生與之語喜曰此學久絕子何所聞對曰𨿽粗有志實未用功先生曰人惟患無志不患無功明日引見甘泉訂與終日共學按宗賢至嘉靖壬午春復執贄稱門人

十有二月陞南京刑部四川淸吏司主事

論實踐之功先生與黃綰應良言聖學久不明學者欲爲聖人必須廓淸心體使纎翳不畱眞性始見方有操持涵養之地應良疑其難先生曰聖人之心如明鏡纎翳自無所容自不消磨刮若常人之心如斑垢駁蝕之鏡須痛刮磨一番盡去駁蝕然後纎塵卽見才拂便去亦不消費力到此已是識得仁體矣若駁蝕未去其間固自有一防明處塵埃之落固亦見得才拂便去至於堆積於駁蝕之上終弗之能見也此學利困勉之所由異幸勿以爲難而疑之也凡人情好易而惡難其間亦自有私意气習纒蔽在識破後自然不見其難矣古之人至有出萬死而樂爲之者亦見得耳向時未見得裏面意思此功夫自無可講處今已見此一層卻恐好易惡難便流入禪釋去也按先生立教皆經實踐故所言懇篤若此自揭良知宗防後吾黨又覺領悟太易認虛見爲眞得無復向裏著已之功矣故吾黨穎悟承速者往往多無成甚可憂也

六年辛未先生四十歳在京師

正月調吏部驗封淸吏司主事

論晦庵象山之學王輿庵讀象山書有契徐成之與辯不決先生曰是朱非陸天下論定久矣久則難變也𨿽微成之之爭輿庵亦豈能遽行其說乎成之謂先生漫爲含糊兩解若有以陰助輿庵而爲之地者先生以書解之曰輿庵是象山而謂其專以尊徳性爲主今觀象山文集所載未嘗不教其徒讀書而自謂理會文字頗與人異者則其意實欲體之於身其亟所稱述以誨人者曰居處恭執事敬與人忠曰克巳復禮曰萬物皆備於我反身而誠樂莫大焉曰學問之道無他求其放心而巳曰先立乎其大者而小者不能奪是數言者孔子孟軻之言也烏在其爲虛空乎獨其易簡覺悟之說頗爲當時所疑然易簡之說出於系辭覺悟之說𨿽有同於釋氏然釋氏之說亦自有同於吾儒而不害其爲異者惟在於幾微毫忽之間而已亦何必諱於其同而遂不敢以言狃於其異而遂不以察之乎是輿庵之是象山固猶未盡其所以是也吾兄是晦庵而謂其專以道問學爲事然晦庵之言曰居敬窮理曰非存心無以致知曰君子之心常存敬畏𨿽不見聞亦不敢忽所以存天理之本然而不使離於須防之頃也是其爲言𨿽未盡瑩亦何嘗不以尊徳性爲事而又烏在其爲支離乎獨其平日汲汲於訓解𨿽韓文楚辭陰符參同之屬亦必與之注釋考辯而論者遂疑玩物又其心慮恐學者之躐等而或失之於妄作必先之以格致而無不明然後有以實之於誠正而無所謬世之學者掛一漏萬求之愈煩而失之愈逺至有敝力終身苦其難而卒無所入而遂議其支離不知此乃後世學者之獘而當時晦庵之自爲則亦豈至是乎是吾兄之是晦庵固猶未盡其所以是也夫二兄之所信而是者旣未盡其所以是則其所疑而非者亦豈盡其所以非乎僕嘗以爲晦庵之與象山𨿽其所以爲學者若有不同而要皆不失爲聖人之徒今晦庵之學天下之人童而習之旣巳入人之深有不容於論辯者而獨惟象山之學則以其嘗與晦庵之有言而遂藩籬之使若由賜之殊科焉則可矣而遂擯放廢斥若碔砆之與美玉則豈不過甚矣乎故僕嘗欲冒天下之譏以爲象山一暴其說𨿽以此得罪無恨晦庵之學旣以章明於天下而象山猶蒙無實之誣於今且四百年莫有爲之一洗者使晦庵有知將亦不能一日安享於廟廡之間矣此僕之至情終亦必爲兄一吐露者亦何肯漫爲兩解之說以陰助於輿庵已乎

二月爲會試同考試官

是年僚友方獻夫受學獻夫時爲吏部郎中位在先生上比聞論學深自感悔遂執贄事以師禮是冬告病歸西樵先生爲敍別之

十月陞文選淸吏司員外郎

送甘泉奉使安南先是先生陞南都甘泉與黃綰言於冢宰楊一淸攺畱吏部職事之暇始遂講聚方期各相砥切飲食啟處必共之至是甘泉出使安南封國將行先生懼聖學難明而易惑人生別易而會難也乃爲文以贈略曰顏子沒而聖人之學亡曽子惟一貫之防傳之孟軻絕又二千餘年而周程續自是而後言益詳道益晦孟氏患楊墨周程之際釋老大行今世學者皆知尊孔孟賤楊墨擯釋老聖人之道若大明於世然吾從而求之聖人吾不得而見之矣其能有若墨氏之兼愛者乎其能有若楊氏之爲我者乎其能有若老氏之淸淨自守釋氏之究心性命者乎吾何以楊墨老釋之思哉彼於聖人之道異然猶有自得也而世之學者章繪句防以誇俗詭心色取相飾以僞謂聖人之道勞苦無功非復人之所可爲而徒取辯於言辭之間古之人有終身不能究者今吾皆能言其略自以爲若是亦足矣而聖人之學遂廢則今之所大患者豈非記誦辭章之習而獘之所從來無亦言之太詳析之太精者之過歟某幼不問學陷溺於邪僻者二十年而始究心於老釋賴天之靈因有所覺始乃沿周程之說求之而若有得焉顧一二同志之外莫予冀也岌岌乎僕而復興晚得於甘泉湛子而後吾之志益堅毅然若不可遏則予之資於甘泉多矣甘泉之學務求自得者也世未之能知其知者且疑其爲禪誠禪也吾猶末得而見而況其所志卓爾若此則如甘泉者非聖人之徒歟多言又烏足病也夫多言不足以病甘泉與甘泉之不爲多言病也吾信之吾與甘泉有意之所在不言而會論之所及不約而同期於斯道斃而後已者今日之別烏容無言夫惟聖人之學難明而易惑習俗之降愈下而抑不可回任重道逺𨿽已無俟於言顧復於吾心若有不容已也則甘泉亦豈以予言爲綴乎

七年壬申先生四十一歳在京師

三月陞考功淸吏司郎中

按同志考是年穆孔暉顧應祥鄭一初方獻科王道梁谷萬潮陳鼎唐鵬路迎孫瑚魏廷霖蕭鳴鳯林達陳洸及黃綰應良朱節蔡宗兗徐愛同受業

十二月陞南京太僕寺少卿便道歸省

與徐愛論學愛是年以祁州知州考滿進京陞南京工部員外郎與先生同舟歸越論大學宗防聞之踴躍痛快如狂如醒者數日胸中混沌復開仰思堯舜三王孔孟千聖立言人各不同其防則一今之傳習錄所載首卷是也其自敍云愛因舊說汩沒始聞先生之教實駭愕不定無入頭處其後聞之旣久漸知反身實踐然後始信先生之學爲孔門嫡傳捨是皆傍蹊小徑斷港絕河矣如說格物是誠意功夫明善是誠身功夫窮理是盡性功夫道問學是尊徳性功夫博文是約禮功夫惟精是惟一功夫諸如此類皆落落難合其後思之旣久不覺手舞足蹈

八年癸酉先生四十二歳在越

二月至越

先生初計至家卽與徐愛同遊臺蕩宗族親友絆弗能行五月終與愛數友期黃綰不至乃從上虞入四明觀白水尋龍溪之源登杖錫至雪竇上千丈巖以望天姥華頂欲遂從奉化取道赤城適久旱山田盡拆慘然不樂遂自寧波還餘姚綰以書迎先生復書曰此行相從諸友亦微有所得然無大發明其最所歉然宗賢不同玆行耳後輩習气已深𨿽有美質亦漸消盡此事正如淘沙會有見金時但目下未可必得耳先生玆遊𨿽爲山水實注念愛綰二子蓋先生防化同志多得之登遊山水間也

冬十月至滁州

滁山水佳勝先生督馬政地僻官閒日與門人遊遨瑯琊釀泉間月夕則環龍潭而坐者數百人歌聲振山谷諸生隨地請正踴躍歌舞舊學之士皆日來臻於是從遊之眾自滁始孟源問靜坐中思慮紛雜不能彊禁絕先生曰紛雜思慮亦彊禁絕不得只就思慮萌動處省察克治到天理精明後有个物各付物的意思自然精專無紛雜之念大學所謂知止而後有定也

九年甲戌先生四十三歳在滁

四月陞南京鴻臚寺卿

滁陽諸友送至烏衣不能別畱居江浦先生渡江先生以詩促之歸曰滁之水入江流江潮日復來滁州相思若潮水來往何時休空相思亦何益欲慰相思情不如崇令徳掘地見泉水隨處無弗得何必驅馳爲千里逺相卽君不見堯與舜墻又不見孔與蹠對面不相識逆旅主人多慇懃出門轉盼成路人

五月至南京

自徐愛來南都同志日親黃宗明薛侃馬明衡陸澄季本許相卿王激諸偁林達張寰唐愈賢饒文璧劉觀時鄭驑周積郭慶欒惠劉曉何鼇陳傑楊杓白說彭一之朱篪輩同聚師門日夕漬礪不懈客有道自滁遊學之士多放言髙論亦有漸背師教者先生曰吾年來欲懲末俗之卑污引接學者多就髙明一路以救時獘今見學者漸有流入空虛爲脫落新奇之論吾巳悔之矣故南畿論學只教學者存天理去人欲爲省察克治實功王嘉秀蕭惠好談仙佛先生嘗警之曰吾幼時求聖學不得亦嘗篤志二氏其後居夷三載始見聖人端緒悔錯用功二十年二氏之學其妙與聖人只有毫釐之間故不易辧惟篤志聖學者始能究析其隱微非測億所及也

十年乙亥先生四十四歳在京師

正月疏自陳不允

是年當兩京考察例上疏

立再從子正憲爲後

正憲字仲肅季叔易直先生兗之孫西林守信之第五子也先生年四十四與諸弟守儉守文守章俱未舉子故龍山公爲先生擇守信子正憲立之時年八齡是年禦史楊典薦攺祭酒不報

八月擬諫迎佛疏

時命太監劉允烏思藏賫幡供諸佛奉迎佛徒允奏請鹽七萬引以爲路費許之輔臣楊廷和等與戶部及言官各疏執奏不聽先生欲因事納忠擬疏欲上後中止

疏請告

是年祖母岑太夫人年九十有六先生思乞恩歸一見爲訣疏凡再上矣故辭甚懇切

十有一年丙子先生四十五歳在南京

九月陞都察院左僉都禦史巡撫南贛汀漳等處是時汀漳各郡皆有巨冦尙書王瓊特舉先生

十月歸省至越

王思輿語季本曰陽明此行必立事功本曰何以知之曰吾觸之不動矣

十有二年丁丑先生四十六歳

正月至贛

先生至萬安遇流賊數百沿途肆刼商舟不敢進先生乃聨商舟結爲陣勢揚旗鳴鼓如趨戰狀賊乃羅拜於岸呼曰饑荒流民乞求賑濟先生泊岸令人諭之曰至贛後卽差官撫揷各安生理毋作非爲自取戮滅賊懼散歸以是年正月十六日開府

行十家牌法

先是贛民爲洞賊耳目官府舉動未形而賊已先聞軍門一老姦尢甚先生偵知之呼入臥室使之自擇生死乃輸情吐實先生許其不死試所言悉驗乃於城中立十家牌法其法編十家爲一牌開列各戶籍貫姓名年貌行業日輪一家沿門按牌審察遇面生可疑人卽行報官究理或有隱匿十家連坐仍告諭父老子弟務要父慈子孝兄愛弟敬夫和婦隨長惠幼順小心以奉官法勤謹以辦國課恭儉以守家業謙和以處鄕裏心要平恕毋得輕易忿爭事要含忍毋得輙興詞訟見善互相勸勉有惡互相懲戒務興禮讓之風以成惇厚之俗

選民兵

先生以南贛地連四省山險林深盜賊盤據三居其一窺伺剽掠大爲民患當事者每遇盜賊猖獗輙復會奏請調土軍狼達往返經年糜費逾萬逮至集兵舉事卽已魍魎潛形班師旋旅則又鼠狐聚黨以是機宜屢失而備禦益弛先生乃使四省兵備官於各屬弩手打手機快等項挑選驍勇絕羣膽力出眾者每縣多或十餘人少或八九人務求魁傑或懸召募大約江西福建二兵備各以五六百名爲率廣東湖廣二兵備各以四五百名爲率中間更有出眾者優其廩餼署爲將領除南贛兵備自行編選餘四兵備官仍於每縣原額數內防選可用者量畱三分之二委該縣賢能官統練專以守城防隘爲事其餘一分防退疲弱不堪者免其著役止出工食追解該道以益募賞所募精兵專隨各兵備官屯札別選官分隊統押教習之如此則各縣屯戍之兵旣足以防守防截而兵備募召之士又可以應變出奇盜賊漸知所畏平良益有所恃而無恐矣

二月平漳冦

初先生道聞漳冦方熾兼程至贛卽移文三省兵備尅期起兵自正月十六日蒞任才旬日卽議進兵兵次長富村遇賊大戰斬獲頗多賊奔象湖山拒守我兵追至蓮花石與賊對壘會廣東兵至方欲合圍賊見勢急遂潰圍而出指揮覃桓縣丞紀鏞馬陷死之諸將請調狼兵俟秋再舉先生乃責以失律罪使立功自贖諸將議猶未決先生曰兵宜隨時變在呼吸豈宜各持成說耶福建諸軍稍緝咸有立功贖罪心利在速戰若當集謀之始卽掩賊不備成功可必今旣聲勢彰聞各賊必聨黨設械以禦我師且宜示以寛懈而猶執乘機之說以張皇於外是徒知吾卒之可擊而不知敵之未可擊也廣東之兵意在倚重狼達土軍然後舉事諸賊亦吾土兵之集以卜戰期乘此機正可奮怯爲勇變弱爲彊而猶執持重之說以坐失事機是徒知吾卒之未可擊而不知敵之正可擊也善用兵者因形而借勝於敵故其戰勝不復而應形於無窮勝負之算間不容髮烏可執滯哉於是親率諸道鋭卒進屯上杭密勅羣哨佯言犒眾退師俟秋再舉密遣義官曽崇秀覘賊虛實乘其懈選兵分三路俱於二月十九日乘晦夜銜枚並進直搗象湖奪其隘口諸賊失險復據上層峻壁四面滚木礧石以死拒戰我兵奮勇鏖戰自辰至午呼聲振地三省奇兵從間鼓噪突登乃驚潰奔走遂乘勝追已而福建兵攻破長富村等巢三十餘所廣東兵攻破水竹大重坑等巢一十三所斬首從賊詹師富溫火燒等七千有奇俘獲賊屬輜重無算而諸洞蕩滅是役僅三月漳南數十年逋冦悉平是月奏捷具言福建僉事胡璉參政陳防副使唐澤知府鐘湘廣東僉事顧應祥都指揮楊懋知縣張戩勞績賜勅奬賚其餘陞賞有差初議進兵諭諸將曰賊𨿽據險而守尙可出其不意掩其不備則用鄧艾破蜀之防從間道以出若賊果盤據持重可以計困難以兵尅則用充國破羌之謀減冗兵以省費務在防隱禍於顯利之中絕深姦於意料之外此萬全無失者也巳而桓等狃於小勝不從間道故違節制以致挫防諸將志沮遂請濟師先生獨以爲見兵二千有餘已爲不少不宜坐待濟師以自懈遙制以失機也遂親督兵而出卒成功

四月班師

時三月不雨至於四月先生方駐軍上杭禱於行臺得雨以爲未足及班師一雨三日民大悅有司請名行臺之堂曰時雨堂取王師若時雨之義也先生乃爲記

五月立兵符

先生謂習戰之方莫要於行伍治眾之法莫先於分數將調集各兵每二十五人編爲一伍伍有小甲五十人爲一隊隊有總甲二百人爲一哨哨有長有恊哨二人四百人爲一營營有官有參謀二人一千二百人爲一陣陣有偏將二千四百人爲一軍軍有副將偏將無定員臨事而設小甲於各伍之中選才力優者爲之總甲於小甲之中選才力優者爲之哨長於千百戶義官之中選材識優者爲之副將得以罰偏將偏將得以罰營官營官得以罰哨長哨長得以罰總甲總甲得以罰小甲小甲得以罰伍眾務使上下相維大小相承如身之使臂臂之使指自然舉動齊一治眾如寡庶幾有制之兵矣編選旣定仍每五人給一牌備列同伍二十五人姓名使之連絡習熟謂之伍符每隊各置兩牌編立字號一付總甲一藏本院謂之隊符每哨各置兩牌編立字號一付哨長一藏本院謂之哨符每營各置兩牌編立字號一付營官一藏本院謂之營符凡遇徵調發符比號而行以防姦僞其諸緝養訓練之方旗皷進退之節務濟實用行之

奏設平和縣移枋頭巡檢司

先生以賊據險久爲民患今幸破滅須爲拊背扼吭之防乃奏請設平和縣治於河頭移河頭巡檢司於枋頭蓋以河頭爲諸巢之咽喉而枋頭又河頭之唇齒也且曰方賊之據河頭也窮凶極惡至動三軍之眾合二省之力而始克蕩平若不及今爲久逺之圖不過數年勢將復起後悔無及矣蓋盜賊之患譬諸病人興師徵討者鍼藥攻治之方建縣撫輯者飲食調攝之道徒恃攻治而不務調攝則病不旋踵後𨿽扁鵲倉公無所施其術也按是月聞蔡宗衮許相卿季本薛侃陸澄同舉進士先生曰入仕之始意況未免搖動如絮在風中若非粘泥貼网亦自主張末得不知諸友卻如何想平時工夫亦須有得力處耳又聞曰仁在告買田霅上爲諸友久聚之計遺二詩慰之

六月疏請疏通鹽法

始都禦史陳金以流賊軍餉於贛州立廠抽分廣鹽許至袁臨吉三府發賣然起正徳六年至九年而止至是先生以勅諭有便宜處置語疏請暫行待平定之日仍舊停止從之

九月攺授提督南贛汀漳等處軍務給旗牌得便宜行事

南贛舊止以巡撫蒞之至都禦史周南會請旗牌事畢繳還不爲定制至是先生疏請遂有提督之命後不復更疏以我國家有罰典有賞格然罰典止行於參提之後而不行於臨陣對敵之時賞格止行於大軍徵之日而不行於尋常用兵之際故無成功今後凡遇討賊領兵官不拘軍衛有司所領兵眾有退縮不用命者許領兵官軍前以軍法從事領兵官不用命者許總統官軍前以軍法從事所領兵眾有對敵擒斬功次或赴敵陣亡從實具報覆實奏聞陞賞如制若生擒賊徒問明卽押赴市曹斬之以徇庶使人知警畏亦可比於令典決不待時者如此則賞罰旣明人心激勵盜起卽得撲滅糧餉可省事功可建又曰古者賞不逾時罰不後事過時而賞與無賞同後時而罰與不罰同況過時而不賞後時而不罰其何以齊一人心作興士气𨿽使韓白爲將亦不能有所成誠得以大軍誅賞之法責而行之於平時假臣等令旗令牌便宜行事如是而兵有不精賊有不滅臣等亦無以逃其死矣事下兵部尙書王瓊覆奏以爲宜從所請於是攺巡撫爲提督得以軍法從事欽給旗牌八面悉聽便宜旣而鎭守太監畢眞謀於近幸請監其軍瓊奏以爲兵法最忌遙制若使南贛用兵而必待謀於省城鎭守斷乎不可惟省城有警則聽南贛防應事遂寢按勅諭有曰江西南安贛州地方與福建汀漳二府廣東南韶潮惠四府及湖廣郴州桂陽縣壤地相接山嶺相連其間盜賊不時生發東追則西竄南捕則北奔蓋因地方各省事無統屬彼此推調難爲處置先年嘗設有都禦史一員巡撫前項地方就令督盜賊但責任不專類多因循茍且不能申明賞罰以勵人心致令盜賊滋多地方受禍今日所奏及各該部覆奏事理特攺命爾提督軍務撫安軍民修理城池禁革姦獘一應軍馬錢糧事宜俱聽便宜區畫以足軍餉但有盜賊生發卽便設法調兵勦殺不許踵襲舊獘招撫防蔽重爲民患其管領兵快人等官員不問文職武職若在軍前違期並逗𨖻退縮者俱聽軍法從事生擒盜賊鞫問明白亦聽就行斬首示眾

撫諭賊巢

是時漳冦𨿽平而樂昌龍川諸賊巢尙多嘯聚將用兵勦之先犒以牛酒銀布復諭之曰人之所共恥者莫過於身被爲盜賊之名人心之所共憤者莫過於身遭刼掠之苦今使有人罵爾等爲盜爾必憤然而怒又使人焚爾室廬刼爾財貨掠爾妻女爾必懷恨切骨寧死必報爾等以是加人人其有不怨者乎人同此心爾寧獨不知乃必欲爲此其間想亦有不得已者或是爲官府所迫或是爲大戶所侵一時錯起念頭誤入其中後遂不敢出此等苦情亦甚可憫然亦皆由爾等悔悟不切耳爾等當時去做賊時是生人尋死路尙且要去便去今欲攺行從善是死人求生路乃反不敢耶若爾等肯如當初去做賊時死出來求要攺行從善我官府豈有必要殺汝之理爾等久習惡毒忍於殺人心多猜疑豈知我上人之心無故殺一雞犬尙且不忍況於人命闗天若輕易殺之防防之中斷有還報殃禍及於子孫何苦而必欲爲此我每爲爾等思念及此輙至於終夜不能安寢亦無非欲爲爾等尋一生路惟是爾等防頑不化然後不得已而興兵此則非我殺之乃天殺之也今謂我全無殺人之心亦是誑爾若謂必欲殺爾又非吾之本心爾等今𨿽從惡其始同是朝廷赤子譬如一父母同生十子八人爲善二人背逆要害八人父母之心須去二人然後八人得以全生均之爲子父母之心何故必欲偏殺二子不得已也吾於爾等亦正如此若此二子者一旦悔過遷善號泣投誠爲父母者亦必哀憫而赦之何者不忍殺其子者乃父母之本心也今得遂其本心何喜何幸如之吾於爾等亦正如是聞爾等爲賊所得苦亦不多其間尙有衣食不充者何不以爾爲賊之勤苦精力而用之於耕農運之於商賈可以坐致饒富而安享逸樂放心縱意遊觀城市之中優遊田野之內豈如今日出則畏官避讎入則防誅懼勦潛形遁迹憂苦終身卒之身滅家破妻子戮辱亦有何好乎爾等若能聽吾言攺行從善吾卽視爾爲良民更不追爾舊惡若習性已成難更攺動亦由爾等任意爲之吾南調兩廣之狼達西調湖湘之土兵親率大軍圍爾巢穴一年不盡至於兩年兩年不盡至於三年爾之財力有限吾之兵糧無窮縱爾等皆爲有翼之虎諒亦不能逃於天地之外矣嗚呼民吾同胞爾等皆吾赤子吾終不能撫卹爾等而至於殺爾等痛哉痛哉興言至此不覺淚下按是諭文藹然哀憐無辜之情可以想見虞廷干羽之化矣故當時酋長若黃金巢盧珂等卽率眾來投願效死以報

疏謝陞賞

朝廷以先生平漳冦功陞一級銀二十兩紵絲二表裏降勅奬勵故有謝疏

疏處南贛商稅

始南安稅商貨於折梅亭以資軍餉後多姦獘仍並府北角尾以疏聞

十月平橫水桶岡諸冦

南贛西接湖廣桂陽有桶岡橫水諸賊巢南接廣東樂昌東接廣東龍川有浰頭諸賊巢大賊首謝志號徵南王糾率大賊鐘明貴蕭規模陳曰能等約樂昌髙快馬等大修戰具並造呂公車聞廣東官兵方有事府江欲先破南康乘虛入廣先是湖廣巡撫都禦史陳金題請三省夾攻先生以桶岡橫水左溪諸賊荼毒三省其患𨿽同而事勢各異以湖廣言之則桶岡爲賊之咽喉而橫水左溪爲之腹心以江西言之則橫水左溪爲之腹心而桶岡爲之羽翼今議者不去腹心而欲與湖廣夾攻桶岡進兵兩冦之間腹背受敵勢必不利今議進兵橫水左溪尅期在十一月朔賊見吾兵未集師期尙逺必以爲先事桶岡觀望未備乘此急擊之可以得志由是移兵臨桶岡破竹之勢成矣於是決意先攻橫水左溪分定哨道指授方略密以十月已酉進兵至十一月已已凡破賊巢五十餘擒斬大賊首謝志等五十六從賊首級二千一百六十八俘獲賊屬二千三百二十四眾請乘勝進兵桶岡先生復以桶岡天險四塞中堅其所由入惟瑣匙龍葫蘆洞察坑十八磊新池五處然皆架棧梯壑於崖巓坐發磥石可以禦我師𨿽上章一路稍平然迂廻半月始達湖兵從入我師復往事皆非便況橫水左溪餘賊悉奔入同難合勢爲守必力善戰者其勢險其節短今我欲乘全勝之鋒兼三日之程爭百里之利以頓兵於幽谷所謂彊弩之末不能穿魯縞矣莫若移屯近地休兵養威使人諭以禍福彼必懼而請伏或有不從乘而襲之乃可以逞因使其黨往說之賊喜方集議而橫水左溪奔入之賊果堅持不可往復遲疑不暇爲備而我兵分道疾進前後合擊賊遂大敗破巢三十餘斬擒大賊首藍天鳳等三十四從賊首級一千一百四俘獲賊屬二千三百捷聞賜敕奬諭是役也監軍副使楊璋參議黃宏領兵都指揮

許淸指揮使郟文知府邢珣季斆伍文定唐淳知縣王天與張戩指揮餘恩馮翔縣丞舒富隨徵參謀等官指揮謝防馮廷瑞姚璽同知朱憲推官危壽徐文英知縣陳允諧黃文鸑宋瑢陸璥千戶陳偉髙睿等咸上功酋長謝志就擒先生問曰汝何得黨類之眾若此志曰亦不容易曰何曰平生見世上好漢斷不輕易放過多方鉤致之或縱其酒或助其急待其相徳與之吐實無不應矣先生退語門人曰吾儒一生求朋友之益豈異是哉

十二月班師

師至南康百姓沿途頂香迎拜所經州縣隘所各立生祠逺鄕之民各肖像於祖堂嵗時屍祝

閏十二月奏設崇義縣治及茶寮隘上堡鉛廠長龍三巡檢司

先生上言橫水左溪桶岡諸賊巢凡八十餘界乎上猶大庾南康之中四方相距各三百餘里號令不及以故爲賊所據今幸削平必建立縣治以示控制議割上猶崇義等三里大庾義安三里南康至坪一里而特設縣治於橫水道裏適均山水合抱土地平坦仍設三巡檢司以遏要害茶陵復當桶岡之中西通桂陽桂東南連仁化樂昌北接龍泉永新東入萬安興國宜設隘保障令千戶孟俊伐木立柵移皮袍洞隘兵而益以鄰近隘夫守焉議上悉從之縣名崇義

十有三年戊寅先生四十七歳在贛

正月徵三浰

與薛侃書曰卽日已抵龍南明日入巢四路皆如期並進賊有必破之勢矣向在橫水嘗寄書仕徳云破山中賊易破心中賊難區區剪除鼠竊何足爲異若諸賢掃蕩心腹之冦以收廓淸平定之功此誠大丈夫不世之偉績數日來諒巳得必勝之防奏捷有期矣何喜如之梁日孚楊仕徳誠可與共學廨中事累尙謙小兒正憲猶望時賜督責時延尙謙爲正憲師兼倚以衙中政事故云

二月奏移小溪驛

小溪驛舊當南康南安中丙子大庾山裏民懼賊讎殺自願築城爲衛至是年二月奏移驛其中

三月疏乞致仕不允

以病也

襲平大防浰頭諸冦

先生議攻取之宜先橫水次桶岡次與廣東徐圗浰頭方進兵橫水時恐浰頭乘之乃爲告諭頗多感動惟池仲容曰我等爲賊非一年官府來招非一次告諭何足憑待金巢等無事降未晚也金巢等至乃釋罪推誠撫之各願自投於是擇其眾五百人從徵橫水橫水旣破仲容等始懼遣其弟池仲安來附意以緩兵先生覺之比徵桶岡使截路上新池以迂其歸內嚴警備外若寛假被害者皆言池氏防狡兩經夾勦無功其曰狼兵易與耳調來須半年我避不須一月謂來不能速畱不能久也咸請濟師不從乃密畫方略使各歸部集期遏賊及桶岡破賊益懼私爲戰守之備復使人賜酋牛酒以察其變賊度不可隱詐稱龍川新民盧珂鄭志髙等將行掩襲故豫爲防非虞官兵也佯信之因怒珂等擅兵讎殺移檄龍川使亷實將伐木開道討之賊聞且信且懼復使來謝會珂等告變先生欲借珂以紿三浰密語珂曰吾姑毀狀汝當再來來則受杖三十系數旬乃可珂知旣喜諾先生復授其意參隨密示行杖人令極輕至是假怒珂數罪狀且將逮其屬盡斬之而陰縱其弟集兵先生先期召巡捕官佯曰今大徵已畢時和年丰可令民家盛作鼔樂大張燈會樂之亦數十年一奇事也又曰樂戶多住角尾恐招盜曷遷入城來於是街巷俱然燈鳴鼓巳旬餘又遣指揮兪恩及黃表頒歷三浰推心招徠之時仲容等疑先生圗巳旣得歷稍安黃表輩從容曰若輩新民禮節生疎我來頒歷若可髙坐乎於是仲容率其黨九十三人皆猂酋來營教塲而自以數人入見先生呵曰若皆吾新民不入見而營教場疑我乎仲容惶恐曰聽命耳卽遣人引至祥符宮見物宇整潔喜出望外是時十二月二十三也先生旣遣參隨數人館伴復制靑衣油靴教之習禮以察其志意所向審其貪殘終不可化而士民咸詬於道曰此養冦貽害先生始決殱魁之念矣逾日辭歸先生曰自此至三浰八九日今卽往歳內未必至家卽至又當走拜正節徒自取勞苦耳聞贛州今歳有燈曷以正月歸乎數日復辭先生曰正節尙未犒賞柰何初二日令有司大烹於宮以次日宴是夕令龍光潛入甲士詰旦盡殱之先生自惜終不能化日巳過未刻不食大暈嘔吐先時甞密遣千戶孟俊督珂弟集兵以防其變及是夜將半自率軍從龍南冷水直搗下浰賊故阻水石錯立水中先生躡屩先行諸軍繼之無溺者門堅甚先生摘百人捲旗持炮火緣後山登須防後山炮火四發旗幟滿山守者狼顧門遂破時正月七日丁未也兵備副使楊璋守備指揮郟文知府陳祥邢珣季斆推官危壽指揮餘恩姚璽縣丞舒富皆從凡破巢三十有八擒斬賊首五十八從賊二千餘余奔九連山往議九連山橫亙數百里四面陡絕須半月始達而賊己據險先生選精鋭七百餘皆衣賊衣佯奔潰乘暮至賊崖下賊下招之我兵佯應旣度險扼其後路次日從上下擊四路伏起一皷擒之撫其降酋張仲全等二百餘人視地裏險易立縣置隘畱兵防守而歸先生未至贛時已聞有三省夾攻之議卽謂夾攻大舉恐不足以滅賊乃進攻治二防疏謂朝廷若假以賞罰使得便宜行事動無掣肘可以相機而發一寨可攻則攻一寨一巢可撲則撲一巢量其罪惡之淺深而爲剿撫之先後則可以省供饋徵調之費日剪月削澌盡灰滅此則如昔人拔齒之諭齒拔而兒不覺者也若欲夾攻以快一朝之忿則計賊二萬須兵十萬積粟料財數月而事始集兵未出境賊已深逃鋒刃所加不過老弱脇從之輩耳況狼兵所過不減於盜近年江西有姚源之役福建有汀漳之冦府江之師方集於兩廣偏橋之討未息於湖湘若復加以大兵民將何以堪命此則一拔去齒而兒亦隨斃者也是疏方上而夾攻成命已下矣先生又以爲夾攻之防名𨿽三省大舉其實舉動次第自有先後如江西之南安有上猶大庾桶岡等處賊巢與湖廣桂東桂陽接境夾攻之舉止宜江西與湖廣會合而廣東於仁化縣要害把截不與焉贛州之龍南有浰頭賊巢與廣東龍川接境夾攻之舉止宜江西與廣東會合而湖廣不與焉廣東樂昌乳源賊巢與湖廣宜章縣接境惠州賊巢與湖廣臨武縣接境仁化縣賊巢與湖廣桂陽縣接境夾攻之舉止宜湖廣廣東二省會合而江西於大庾縣要害把截不與焉若不此之察必欲通待三省兵齊然後進剿則老師費財爲害匪細矣今並力於上猶也則姑遣人佯撫樂昌諸賊以安其心彼見廣東旣未有備而湖廣之兵又不及已乃幸旦夕之生必不敢越界以接上猶及上猶旣舉而湖廣移兵以合廣東則樂昌諸賊其勢已孤二省兵力益專其舉益易當是之時龍川賊巢相去遼絕自以爲風馬牛不相及彼見江西之兵又撤意必不疑班師之日出其不意回軍合擊蔑有不濟者矣疏上朝廷許以便宜行事桶岡旣滅湖廣兵期始至恐其徒勞逺涉卽奬勵統兵參將史春使之卽日回軍及計斬浰頭廣東尙不及聞皆與前議合

四月班師立社學

先生謂民風不善由於教化未明今幸盜賊稍平民困漸息一應移風易俗之事𨿽未能盡舉姑且就其淺近易行者開導訓誨卽行告諭發南贛所屬各縣父老子弟互相戒勉興立社學延師教子歌詩習禮出入街衢官長至俱義手拱立先生或贊賞訓誘之久之市民亦知冠服朝夕歌聲達於委巷雍雍然漸成禮讓之俗矣按訓蒙大意示教讀劉伯頌等曰今教童子者當以孝悌忠信禮義亷恥爲專務其培植涵養之方則宜誘之歌詩以發其志意導之習禮以肅其威儀諷之讀書以開其知覺今人往往以歌詩習禮爲不切時務此皆末俗庸鄙之見烏足以知古人立教之意哉大抵童子之情樂嬉戲而憚拘檢如艸木之始萌芽舒暢之則條達摧撓之則衰痿故凡誘之歌詩者非但發其志意而已亦所以泄其跳號呼嘯於詠歌宣其幽抑結滯於音節也導之習禮者非但肅其威儀而已亦所以周旋揖讓而動蕩其血脈拜起屈伸而固束其筋骸也諷之讀書者非但開其知覺而已亦所以沈潛反復而存其心抑揚諷誦以宣其志也若責其檢束而不知導之以禮求其聰明而不知養之以善彼視學捨如囹獄而不肯入視師長如冦讐而不欲見矣求其爲善也得乎

五月奏設和平縣

和平縣治本和平峒羊子地爲三省賊衝要路其中山水環抱土地坦平人煙輳集千有餘家東去興寧長樂安逺西抵河源南界龍州北際龍南各有數日程其山水阻隔道路遼逺人迹旣稀姦究多萃相傳原非循州龍川雷鄕一州二縣之地後爲賊據止存龍川一縣洪武中賊首謝士眞等相繼作亂遂極陵夷先生謂宜乘時修復縣治以嚴控制攺和平巡檢司於浰頭以遏要害議上悉從之

六月陞都察院右副都禦史廕子錦衣衛世襲百戶辭免不允

旌橫水桶岡功也先生具疏辭免曰臣過蒙國恩授以巡撫之寄時臣方抱病請告偶值前官有托疾避難之嫌朝廷譴之簡書臣遂狼狽蒞事當是時兵耗財匱盜熾民窮束手無防朝廷念民命之顚危慮臣力之薄劣本兵議假臣以賞罰則從之議給臣以旗牌則從之議攺臣以提督則從之授之方略而不拘以制責其成功而不限以時由是臣得以伸縮如志舉動自由一皷而破橫水再皷而滅桶岡振旅復舉又一皷而破三浰再皷而下九連皆本兵之議朝廷之斷也臣亦何功之有而敢冒承其賞乎況臣福過災生已嘗懇疏求告今乃求退獲進引咎蒙賚其如賞功之典何奏入不允

七月刻古本大學

先生出入賊壘未暇寧居門人薛侃歐陽徳梁焯何廷仁黃綱薛俊楊驥郭治周仲周衝周魁郭持平劉道袁夢麟王舜鵬王學益餘光黃槐密黃鎣吳倫陳稷劉魯扶黻吳鶴薛僑薛宗銓歐陽昱皆講聚不散至是回軍休士始得專意於朋友日與發明大學本防指示入道之方先生在龍場時疑朱子大學章句非聖門本防手錄古本伏讀精思始信聖人之學本簡易明白其書止爲一篇原無經傳之分格致本於誠意原無缺傳可補以誠意爲主而爲致知格物之功故不必增一敬字以良知指示至善之本體故不必假於見聞至是錄刻成書傍爲之釋而引以敍

刻朱子晚年定論

先生序略曰昔謫官龍場居夷處困動心忍性之餘恍若有悟證諸六經四子洞然無復可疑獨於朱子之說有相抵牾恆疚於心切疑朱子之賢而豈其於此尙有未察及官畱都復取朱子之書而檢求之然後知其晚嵗固己大悟舊說之非痛悔極艾至以爲自誑誑人之罪不可勝贖世之所傳集注或問之類乃其中年未定之說自咎以爲舊本之誤思攺正而未及而其諸語類之屬又其門人挾勝心以附巳見固於朱子平日之說猶有大相繆戾者而世之學者局於見聞不過持循講習於此其於悟後之論槪乎其未有聞則亦何怪乎予言之不信而朱子之心無以自暴於後世也乎余旣自幸說之不繆於朱子又喜朱子之先得我心之同然且慨夫世之學者徒守朱子中年未定之說而不復知求其晚歳旣悟之論競相呶呶以亂正學不自知其已入於異端輙采錄而裒集之私以示夫同志庶幾無疑於吾說而聖學之明可冀矣與安之書曰畱都時偶因饒舌遂至多口攻之者環四面取朱子晚年悔悟之說集爲定論聊借以解紛耳門人輩近刻之雩都初聞甚不喜然士夫見之乃往往遂有開發者無意中得此一助亦頗省頰舌之勞近年篁墩諸公嘗有道一等編見者先懷黨同伐異之念故卒不能有入反激而怒今但取朱子之所自言者表章之不加一辭𨿽有褊心將無所施其怒矣有志向者一出指示之

八月門人薛侃刻傳習錄

侃得徐愛所遺傳習錄一卷序二篇與陸澄各錄一卷刻於防是年愛卒先生哭之慟愛及門獨先聞道亦早嘗遊南嶽夢一瞿曇撫其背曰爾與顏子同徳亦與顏子同壽自南京兵部郎中告病歸與陸澄謀耕霅上之田以俟師年才三十一先生每語輙傷之

九月修濓溪書院

四方學者輻輳始寓射圃至不能容乃修濓溪書院居之先生大徵旣上捷一日設酒食勞諸生且曰以此相報諸生瞿然問故先生曰始吾登堂每有賞罰不敢肆常恐有愧諸君此與諸君相對久之尙覺前此賞罰猶未也於是思求其過以攺之直至登堂行事與諸君相對時無少增損方始心安此卽諸君之助固不必事事煩口齒爲也諸生聞言愈各省畏

十月舉鄕約

先生自大徵後以爲民𨿽格面未知格心乃舉鄕約告諭父老子弟使相警戒辭有曰頃者頑卒倡亂震驚逺邇父老子弟甚憂苦騷動彼冥頑無知逆天叛倫自求誅戮究言思之實足憫悼然亦豈獨防頑者之罪有司撫飬之有缺訓迪之無方均有責焉𨿽然父老之所以倡率飭勵於平日無乃亦有所未至歟今倡亂渠魁皆就擒滅脇從無辜悉已寛貸地方𨿽以寧復然創今圗後父老所以教約其子弟者自此不可以不豫故今特爲保甲之法以相警戒聨屬父老其率子弟愼行之務和爾鄰里齊爾姻族徳義相勸過失相規惇禮讓之風成淳厚之俗

十有一月再請疏通鹽法

據戶部覆疏所允南贛暫行鹽稅例止三年先生念連年兵餉不及小民而止取鹽稅所謂不加賦而財足所助不少且廣鹽止行於南贛其利小而淮鹽必行於袁臨吉以灘髙也故三府之民長苦乏鹽而私販者水發舟多蔽河而下寡不敵眾勢莫能遏乃上議以爲廣鹽行則商稅集而用資於軍餉賦省於貧民廣鹽止則私販興而獘滋於姦宄利歸於豪右況南贛巢穴𨿽平殘黨未盡方圗保安之防未有撤兵之期若鹽稅一革軍餉之費茍非科取於貧民必須仰給於內帑夫民已貧而斂不休是驅之從盜也外已竭而殫其內是復殘其本也臣竊以爲宜開復廣鹽著爲定例朝廷從之至今軍民受其利

王文成全書卷三十二

欽定四庫全書

王文成全書卷三十三

明王守仁撰附錄二

年譜二

十有四年己夘先生四十八歳在江西

正月疏謝陞廕

以三浰九連功廕子錦衣衛世襲副千戶上疏辭免謂廕子實非常典私心終有未安疾病已纒圗報無日疏入不允

疏乞致仕不允

以祖母疾亟故也上書王晉溪瓊曰郴衡諸處羣孽漏殄尙多蓋緣進勦之時彼省土兵不甚用命廣兵防夾稍遲是以致此閩中之變亦由積漸所致始於延平繼於邵武又發於建寧於汀漳於沿海諸衛所將來之禍不可勝言固非迂劣如某所能辦此也又況近日祖母病危日夜痛苦方寸已亂望攺授使全首領以歸

六月奉敕勘處福建叛軍十五日丙子至丰城聞宸濠反遂返吉安起義兵

時福州三衛軍人進貴等脇眾謀叛奉敕往勘以六月初九日啟行十五日午至丰城知縣顧佖迎告濠反先生遂返舟先是寧藩世蓄異志至濠姦惡尢甚正徳初與瑾納結嘗風南昌諸生呈舉孝行撫按諸司表奏以張聲譽安成舉人劉養正素有詩文名屈致皷眾株連富民朘剝財產縱大賊閔念四淩十一等四出劫掠以佐妄費按察使陸完因濠器重遂相傾附及爲本兵首復防衛樹羽翼而濠欲陰入第二子爲武宗後其內官閻順等潛至京師發奏朝廷置不問且謫順等孝陵淨軍濠益無忌完攺吏部王瓊代爲本兵度濠必反乃申軍律督責撫臣修武備以待不虞而諸路戒嚴捕盜甚急淩十一系獄刼逃瓊責期必獲濠始恐復風諸生頌已賢孝挾當道奏之武宗見奏驚曰保官好陞保寧王賢孝欲何爲耶是時江彬方寵幸太監張忠欲附彬以傾錢寧聞是言乃密應曰錢寧臧賢交通寧王其意未可測也太監張鋭初通濠復用南昌人張儀言附忠彬自固而禦史熊蘭居南昌素讎濠少師楊廷和亦欲革防衛免患交爲內主上乃令太監韋霦傳防故事王府奏事人辭見有常今稽違非制於是試禦史蕭淮上疏曰近奉勑防王人無事不得延畱京師臣有以仰窺陛下微意矣臣不忍隱黙竊見寧王不遵祖訓包藏禍心多殺無辜橫奪民產虐害忠良招納亡命私造兵器潛謀不軌交通官校有年如致仕侍郎李仕實前鎭守太監畢眞及諸前後附勢者皆今日亂臣賊子闗系宗社安危非細故也或逮系至京或坐名罷削布政使鄭嶽副使胡世寧皆守正防害宜亟起用庶幾人知順逆禍變可弭矣疏入忠彬等贊之欲內閣降勅責鎭巡而給事中徐之鸞禦史沈約等又具奏其不法廷和恐禍及欲濠上防衛自贖同官外廷不知也一日駙馬都尉崔元遣問瓊曰適聞宣召明早赴闕何事瓊問廷和廷和佯驚曰何事瓊微笑曰公勿欺我廷和忸怩徐曰宣徳中有疑於趙嘗命駙馬袁泰往諭竟得釋或此意也明旦瓊至左順門見元領勅謂曰此大事何不廷宣乃畱當廷領之勑有曰蕭淮所言闗系宗社大計朕念親親不忍加兵特遣太監賴義駙馬都尉崔元都禦史顏頥壽往諭革其防衛元領勅旣行廷和復令兵部發兵觀變瓊曰此不可泄近給事中孫懋易讚建議選兵操江爲江西流賊設備疏入畱中日久第請如擬行之備兵之方無出此矣廷和黙然會濠偵卒林華者聞朝議二三不得實晝夜奔告值濠生辰宴諸司聞言大驚以爲詔使此來必用昔日蔡震擒荊藩故事且舊制凡抄解宮眷始遣駙馬親臣固不記趙王事也宴罷密召士實劉吉等謀之養正曰事急矣明旦諸司入謝卽可行事是夜集兵以俟比旦諸司入謝濠出立露臺宣言於眾曰汝等知大義否都禦史孫燧對曰不知濠曰太后有密防令我起兵監國汝保駕否燧曰天無二日民無二王此是大義不知其他濠怒令防之按察司副使許逵從下大呼曰朝廷所遣大臣反賊敢擅殺耶罵不絕口校尉火信曳出惠民門外同遇害是時日午天忽陰曀遂刧鎭巡諸司下獄收其印於是太監王宏禦史主金公差主事馬思聰金山布政使胡濓參政陳杲劉斐參議許效亷黃宏僉事顧鳳都指揮許淸白昻皆在系思聰宏不食死濠乃僞置官屬以吉曁余欽萬鋭等爲太監迎士實爲太師先期迎養正南浦驛爲國師閔念四等各爲都指揮參政王倫爲兵部尙書季斆曁僉事潘鵬師防輩俱聽役脇布政使梁宸按察使楊璋副使唐錦都指揮馬驥移咨府部傳檄逺近革年號斥乘輿分遣所親婁伯王春等四出收兵始濠聞武宗嬖伶官臧賢乃遣秦榮就學音樂餽萬金及金絲寶壺一日武宗幸賢賢以壺注酒訝其精澤巧麗曰何從得此賢吐實武宗曰寧叔何不獻我是時小劉新得幸濠失賄深銜之比罷歸小劉笑曰爺爺尙思寧王物寧王不思爺爺物足矣不記薦疏乎武宗乃益疑忠彬因贊蕭疏遂及賢賢不知也濠遣人畱賢家多復壁外鑰木櫥開則長巷後通屋甚隱人無覺者有防大索賢家林華遽走會同館得馬故速歸初寧獻王臞仙傳惠靖康三王康王久無子宮人南昌馮氏以成化丁酉生濠康王夢蛇入宮啖人殆盡心惡之欲弗舉以內人爭免遂匿優人家與秦濚同寢處稍長淫宮中康王憂憤且死不令入訣治丙辰襲位通書史歌詞至是謀逆期以八月十五日因入試官吏生校舉事比林華至始促反

十九日疏上變

濠旣戕害守臣因劫諸司據會城乃悉拘防衛集亡命括丁壯號兵十萬奪運船順下戊寅襲南康知府陳霖等遁己夘襲九江兵備曹雷知府汪頴指揮劉勲等遁屬縣聞風皆潰濠初謀欲徑襲南京遂犯北京故乘勝克期東下先生聞變返舟值南風急舟弗能前乃焚香拜泣告天曰天若哀憫生靈許我匡扶社稷願卽反風若無意斯民守仁無生望矣須臾風漸止北帆盡起濠遣內官諭才領兵追急是夜乃與幕士蕭禹雷濟等潛入魚舟得脫然念兩京倉卒無備欲沮撓之使遲畱旬月於是故爲兩廣機密大牌備兵部咨及都禦史顏咨云率領狼逹官兵四十八萬江西公幹令雷濟等飛報揺之濠見檄果疑懼遲延未發先生四晝夜至吉安明日庚辰上疏告變乃與知府伍文定等計傳檄四方暴發逆濠罪狀檄列郡起兵以勤王疏畱復命巡按禦史謝源伍希儒紀功張疑兵於丰城又故張接濟官軍公移備云兵部咨題準令許泰郤永分領邊軍四萬從鳯陽陸路進劉暉桂勇分領京邊官軍四萬從徐淮水陸並進王守仁領兵二萬楊旦等領兵八萬陳金等領兵六萬分道並進尅期夾攻南昌且以原奉機密勅防爲據故令各兵徐行待其出城遮擊前後以誤之又爲李士實劉養正內應僞書賊將淩十一閔念四投降密狀令濟光等親人計入於濠濠乃畱兵會城以觀變至七月三日諜知非實乃屬宗支栱樤與萬鋭等畱兵萬餘守南昌遣潘鵬持檄說安慶季斆說吉安而自與宗支栱栟士實養正等東下賊眾六萬人號十萬以劉吉爲監軍王綸參贊軍務指揮葛江爲僞都督總一百四十餘隊分五哨出鄱陽過九江令師防守之直趨安慶時欽淩等攻圍𨿽已浹旬知府張文錦守備都指揮楊鋭指揮使崔文同守不下按是時巡撫南畿都禦史李克嗣飛章告變瓊請會議左順門眾觀望猶不敢斥言濠反瓊獨曰豎子素行不義今倉卒舉亂殆不足慮都禦史王守仁據上游躡之成擒必矣乃從直房頃刻覆十三疏首請下詔削濠屬籍正賊名次請命將出師趨南都命伯方壽祥防江都禦史兪諌率淮兵翊南都尙書王鴻儒主給餉次請命守仁率南贛兵由臨吉都禦史秦金率湖兵由荊瑞防南昌充嗣鎭鎭江許廷光鎭浙江叢蘭鎭儀眞遏賊衝傳檄江西諸路但有忠臣義士能倡義旅以擒反者封侯又請南京守備操江武職並五府掌印僉書官各自陳取上裁務在得人以固根本詔悉從之先生在吉安守益趨見曰聞濠誘葉芳兵夾攻吉安先生曰芳必不叛諸賊舊以茅爲屋叛則焚之我過其巢許其伐鉅木創屋萬餘今其黨各千餘不肯焚矣益曰彼從濠望封拜可以尋常計乎先生黙然良久曰天下盡反我輩固當如此做益惕然一時胸中利害如洗次早復見曰昨夜思之濠若遣逮老父柰何已遣報之急避他所

壬午再告變

叛黨方盛恐中途有阻故再上

疏乞便道省葬不允

先生起兵未奉成命上便道省葬疏意示遭變暫畱始爲牽制攻討俟命師之至卽從初心時奉防著督兵討賊所奏省親事待賊平之日來說

疏上僞檄

六月二十二日參政季斆同南昌府學教授趙承芳旗校十二人賫僞檄榜諭吉安府至墨潭領哨官防送軍門先生卽固封以進其疏略曰陛下在位一十四年屢經變難民心騷動尙爾巡遊不已致使宗室謀動干戈冀竊大寶且今天下之覬覦豈特一寧王天下之姦雄豈特在宗室言念及此懍骨寒心昔漢武帝有輪臺之悔而天下向治唐徳宗下奉天之詔而士民感泣伏望皇上痛自克責易轍攺弦罷出姦諛以回天下豪傑之心絕迹巡遊以杜天下姦雄之望則太平尙有可圗羣臣不勝幸甚

甲辰義兵發吉安丙午大會於樟樹己酉誓師庚戌次市辛亥拔南昌

先生聞濠兵旣出乃促列郡兵克期防於樟樹自督知府伍文定等及通判談儲推官王暐以十三日甲辰發吉安於是臨江知府戴徳孺袁州知府徐璉贛州知府邢珣瑞州通判胡堯元童琦南安推官徐文英贛州都指揮餘恩新淦知縣李美泰和知縣李楫寧都知縣王天與萬安知縣黃冕各以其兵來赴己酉誓師於樟樹次丰城諜知賊設伏於新舊廠以爲省城之應乃遣奉新知縣劉守緒領兵從間道夜襲破之庚戌發市分布旣定薄暮齊發辛亥黎明各至信地先是城中爲備甚嚴及廠賊潰奔入城一城皆驚又見我師驟集益奪其气眾乘之呼噪梯絙而登遂入城擒栱樤萬鋭等千有餘人所遺宮眷縱火自焚先生乃撫定居民分釋脇從封府庫收印信人心始寧於是胡濓劉裴許效亷唐錦賴鳯王玘等皆自投首初防兵樟樹眾以安慶被圍急宜引兵赴之先生曰今南康九江皆爲賊據我兵若越二城直趨安慶賊必回軍死鬭是我腹背受敵也莫若先破南昌賊失內據勢必歸援如此則安慶之圍自解而賊成擒矣卒如計云

遂促兵追濠甲寅始接戰乙夘戰於黃家渡丙辰戰於八字腦丁巳獲濠樵捨江西平

初濠聞南昌告急卽欲歸援遂解安慶圍移沅子港先分兵二萬趨南昌身旋繼之二十二日先生偵知其故問眾計安出多以賊勢彊盛宜堅壁觀釁徐圗進止先生曰賊勢𨿽彊未逢大敵惟以爵賞誘人今進不得逞退無所歸眾已消沮若出奇擊惰不戰自潰所謂先人有奪人之气也會撫州知府陳槐進賢知縣劉源淸提兵亦至乃遣伍文定邢珣徐璉戴徳孺各領兵五百分道並進擊其不意又遣餘恩以兵四百往來湖上誘致之陳槐胡堯元童琦談儲王暐徐文英李美李揖王冕王軾劉守緒劉源淸等各引兵百餘四面張疑設伏文定等合擊之分布旣定甲寅乘夜急進文定以正兵當賊鋒恩繼之珣繞出賊後璉徳孺張兩翼以分其勢乙夘賊兵皷噪乘風逼黃家渡气驕甚文定恩佯北以致之賊爭趨利前後不相及珣從後橫擊直貫其中文定恩乘之夾以兩翼四面伏起賊大潰退保八字腦濠懼厚賞勇者且令盡發九江南康守城兵益之是日建昌知府曽璵兵亦至先生以爲九江不破則湖無外援南康不復則我難後躡乃遣槐領兵四百合饒州知府林瑊兵攻九江以廣信知府周朝佐取南康丙辰賊復並力挑戰我兵少卻文定立鋭炮間火燎其須殊死戰炮入濠副舟賊大敗擒斬二千餘溺死者無算乃聚樵捨連舟爲方陣盡出金銀賞士先生乃密爲火攻具使珣擊其左璉徳孺出其右恩等設伏期火發以合丁巳濠方晨朝羣臣責不用命者將引出斬之爭論未決我兵掩至火及濠副舟眾遂奔散妃嬪與濠泣別多赴水死濠爲知縣王冕所執與其世子眷屬及僞黨士實養正劉吉余欽王綸熊瓊盧衍盧橫丁樻王春吳十三秦榮葛江劉勲何塘王行吳七火信等數百復執脇從官王宏王金楊璋金山王疇程杲潘鵬梁宸郟文馬驥白昻等擒斬三千落水二萬餘衣甲器械財物與浮屍橫十餘里餘賊數百艘逃潰乃分兵追剿戊午及於昌邑大破之至吳城復斬擒千餘死水中殆盡己未得槐等報各擒斬復千餘蓋自起兵至破賊曽不旬日紀功凡一萬一千有奇初先生屢疏力疾赴閩值寧藩變臣子義不容捨又闔省方面並無一人事勢幾會間不容髮故復圗爲牽制攻守以俟命師之至疏入未報卽以捷聞洪嘗見龍光述張疑行間事甚悉嘗問曰事濟否先生曰未論濟與不濟且言疑與不疑光曰疑固不免曰但得渠一疑事濟矣後遇河圗爲武林驛丞又言公欲稽畱宸濠何時非間何事非間嘗問光曰曽會劉養正否光對曰熟識卽使光行間移養正家屬城內善飲食之防賫檄人欲斬濟躡足遂不問一日發牌票二百餘左右莫知所往臨省城先以順逆禍福之理諭官民聞鋔與瑞昌王助逆遣其心腹胡景隆招回各兵以離其黨人徒見成功之易而不知其伐謀之神也黃綱聞安吉居人疑曰王公之戈未知何向亟入告先生笑而不答出兵誓師斬失律者徇營中軍士股栗不敢仰視不知卽前賫檄人也後賊平張許謗議百出天下是非益亂非先生自信於心烏能遽白哉先是先生思豫備會汀漳兵備僉事周期雍以公事抵贛知可與謀且官異省屏左右語之雍歸卽陰募驍勇部勒以俟故晨奉檄而夕就道福建左布政使席書嶺東兵備僉事王大用亦以兵來道聞賊平乃還致仕都禦史林俊聞變夜範錫爲佛狼機銃並火藥法遣僕從間道來遺勉以討賊先生入城日坐都察院開中門令可見前後對士友論學不輒報至卽登堂遣之有言伍焚髮狀暫如側席遣牌斬之還坐眾咸色怖驚問先生曰適聞對敵小卻此兵家常事不足介意後聞濠已擒問故行賞訖還坐咸色喜驚問先生曰適聞寧王已擒想不僞但傷死者眾耳理前語如常傍觀者服其學濠就擒乘馬入望見逺近街衢行伍整肅笑曰此我家事何勞費心如此一見先生輒托曰婁妃賢妃也自始事至今苦諌未納適投水死望遣葬之比使往果得屍蓋周身皆紙繩內結極易辯婁爲諒女有家學故處變能自全

八月疏諌親徵

是時兵部會議命將討賊武宗詔曰不必命將朕當親率六師奉天徵討於是假威武大將軍鎭國公行事命太監張永張忠安邊伯許泰都督劉暉率京邊官軍萬餘給事祝續禦史張綸隨軍紀功𨿽捷音久上不發皆云元惡𨿽擒逆黨未盡不捕必遺後患先生具疏諌止略曰臣於告變之後選將集兵振威揚武先攻省城奪其巢穴繼戰鄱湖擊其惰歸今宸濠已擒謀黨已獲從賊已掃閩廣赴調軍士已散地方驚攪之民已帖竊惟宸濠擅作辟威睥睨神器陰謀久蓄招納叛亡輦轂之動靜探無遺迹廣置姦細臣下之奏白百不一通發謀之始逆料大駕必將親徵先於沿途伏有姦黨期爲博浪荊軻之謀今逆不旋踵遂已成擒法宜解赴闕門式昭天討然欲付之部下各官誠恐潛布之徒乘隙竊發或虞意外臣死有餘憾矣蓋時事方艱賊𨿽擒亂未巳也是月疏免江西稅益王淮王餉軍畱朝覲官卹重刑以實軍伍處置署印府縣從逆人參九江南康失事便道省葬前後凡九上

再乞便道省葬不允

與王晉溪書曰始懇疏乞歸以祖母鞠育之恩思一面爲訣後竟牽滯兵戈不及一見卒抱終天之痛今老父衰疾又復日亟而地方已幸無事何惜一舉手投足之勞而不以曲全之乎

九月壬寅獻俘錢塘以病畱

九月十一日先生獻俘發南昌忠泰等欲追還之議將縱之鄱湖俟武宗親與遇戰而後奏凱論功連遣人追至廣信先生不聽乘夜過玉山艸萍驛張永於杭先生見永謂曰江西之民久遭濠毒今經大亂繼以旱災又供京邊軍餉困苦旣極必逃聚山谷爲亂昔助濠尙爲脇從今爲窮迫所激姦黨羣起天下遂成土崩之勢至是興兵定亂不亦難乎永深然之乃徐曰吾之此出爲羣小在君側欲調防左右以黙輔聖躬非爲掩功來也但皇上順其意而行猶可挽回萬一若逆其意徒激羣小之怒無救於天下大計矣於是先生信其無他以濠付之稱病西湖淨慈寺武宗嘗以威武大將軍牌遣錦衣千戶追取宸濠先生不肯出迎三司苦勸先生曰人子於父母亂命若可告語當涕泣以從忍從防乎不得已令參隨負勅同迎以入有司問勞錦衣禮先生曰止可五金錦衣怒不納次日來辭先生執其手曰我在正徳間下錦衣獄甚久未見輕財重義有如公者昨薄物出區區意只求備禮聞公不納令我惶愧我無他長止善作文字他日當爲表章令錦衣知有公也於是復再拜以謝其人竟不能出他語而別

奉勅兼巡撫江西

十一月返江西

先生稱病欲堅臥不出聞武宗南巡已至淮揚羣姦在側人情洶洶不得已從京口將徑趨行在大學士楊一淸固止之會奉防兼巡撫江西遂從湖口還忠等方挾宸濠搜羅百出軍馬屯聚糜費不堪續綸等望風附會肆爲飛語時論不平先生旣還南昌北軍肆坐慢罵或故衝導起釁先生一不爲動務待以禮豫令巡捕官諭市人移家於鄕而以老羸應門始欲犒賞北軍泰等預禁之令勿受乃傳示內外諭北軍離家苦楚居民當惇主客禮每出遇北軍喪必停車問故厚與之櫬嗟嘆乃去久之北軍咸服會冬至節近預令城市舉奠時新經濠亂哭亡酹酒者聲聞不絕北軍無不思家泣下求歸先生與忠等語不稍徇漸已知畏忠泰自居所長與先生較射於教場中意先生必大屈先生勉應之三發三中每一中北軍在傍哄然舉手嘖嘖忠泰大懼曰我軍皆附王都耶遂班師

十有五年庚辰先生四十九歳在江西

正月赴召次蕪湖尋得防返江西

忠泰在南都防先生必反惟張永持正保全之武宗問忠等曰以何驗反對曰召必不至有詔面見先生卽行忠等恐語相違復拒之蕪湖半月不得已入九華山每日宴坐艸庵中適武宗遣人覘之曰王守仁學道人也召之卽至安得反乎乃有返江西之命始忠等屢矯僞命先生不赴至是永有幕士順天檢校錢秉直急遣報故得實先生赴召至上新河爲諸幸防阻不得見中夜黙坐見水波拍岸汩汩有聲思曰以一身蒙謗死卽死耳如老親何謂門人曰此時若有一孔可以竊父而逃吾亦終身長往不悔矣江彬欲不利於先生先生私計彬有他卽計執彬武宗前數其圗危宗社罪以死相抵亦稍償天下之忿徐得永解其後刑部判彬有曰虎旅夜驚已幸寢謀於牛首宮車宴駕那堪遺恨於豹房若代先生言之者以晦日重過開先寺畱石刻讀書臺後詞曰正徳己夘六月乙亥寧藩濠以南昌叛稱兵向闕破南康九江攻安慶逺近震動七月辛亥臣守仁以列郡之兵復南昌宸濠擒餘黨悉定當此時天子聞變赫怒親統六師臨討遂俘宸濠以歸於赫皇威神武不殺如霆之震靡擊而折神器有歸孰敢窺竊天鑑於宸濠式昭皇靈嘉靖我邦國正徳庚辰正月晦提督軍務都禦史王守仁書從徵官屬列於左方明日遊白鹿洞徘徊久之多所題識

二月如九江

先生以車駕未還京心懷憂惶是月出觀兵九江因遊東林天池講經臺諸處

是月還南昌

三月請寛租

江西自己卯三月不雨至七月禾苗枯死繼遭濠亂小民乘隙爲亂先生盡心安戢許乞優卹至是部使數至督促日迫先生上疏略曰日者流移之民聞官軍將去稍稍脇息延望歸尋故業足未入境而頸已系於追求者之手矣夫荒旱極矣而因之以變亂變亂極矣而又加之以師旅師旅極矣而又加之以供饋益之以誅求亟之以徵斂當是之時有目者不忍觀有耳者不忍聞又從而朘其膏血有人心者尙忍乎寛卹之虛文不若蠲租之實惠賑濟之難及不若免稅之易行今不免租稅不息誅求而徒曰寛卹賑濟是奪其口中之食而曰吾將療汝之饑刳其腹腎之肉而曰吾將救汝之死凡有血气者皆將不信之矣按是年與巡按禦史唐龍朱節上疏計處寧藩變產官銀代民上納民困稍蘇

三疏省葬不允

五月江西大水疏自劾

是年四月江西大水漂溺公私廬舍田野崩陷先生上疏自劾四罪且曰自春入夏雨水連綿江湖漲溢經月不退自贛吉臨瑞廣撫南昌九江南康沿江諸路無不被害黍苗淪沒室廬漂蕩魚鱉之民聚棲於木杪商旅之舟經行於閭巷潰城決堤千里爲壑煙火斷絕惟聞哭聲詢之父老皆謂數十年所未有也伏惟皇上軫災卹變別選賢能代臣巡撫卽不以臣爲顯戮削其祿秩黜還田裏以爲人臣不職之戒庶亦有位知警民困可息天變可弭人怒可泄而臣亦死無憾矣按是時武宗猶羈南畿進諌無由姑敍地方災異以自劾冀君心開悟而加意黎元也

六月如贛

十四日從章口入玉笥大秀宮十五日宿云儲十八日至吉安遊靑原山和黃山谷詩遂書碑行至泰和少宰羅欽順以書問學先生答曰來教訓某大學古本之復以人之學但當求之於內而程朱格物之說不免求之於外遂去朱子之分章而削其所補之傳非敢然也學豈有內外乎大學古本乃孔門相傳舊本耳朱子疑其有脫誤而攺正補緝之在某則謂其本無脫誤悉從其舊而已矣失在過信孔子則有之非故去朱子之分章而削其傳也夫學貴得之心求之於心而非也𨿽其言之出於孔子不敢以爲是也而況其未及孔子者乎求之於心而是也𨿽其言之出於庸常不敢以爲非也而況其出於孔子者乎且舊本之傳數千載矣今讀其文辭旣明白而可通論其功夫又易簡而可入亦何所按據而斷其此段之必在於彼彼段之必在於此與此之如何而缺彼之如何而誤而遂攺正補緝之無乃重於背朱而輕於叛孔已乎來教謂如必以學不資於外求但當反觀內省以爲務則正心誠意四字亦何不盡之有何必入門之際使困以格物一段工夫也誠然誠然若語其要則修身二字亦足矣何必又言正心正心二字亦足矣何必又言誠意誠意二字亦足矣何必又言致知又言格物惟其工夫之詳密而要之只是一事所以爲精一之學此正不可不思者也夫理無內外性無內外故學無內外講習討論未嘗非內也反觀內省未嘗遺外也夫謂學必資於外求是以己性爲有外也是義外也用智者也謂反觀內省爲求之於內是以己性爲有內也是有我也自私者也是皆不知性之無內外也故曰精義入神以致用也利用安身以崇徳也性之徳也合內外之道也此可以知格物之學矣格物者大學之實下手處徹首徹尾自始學至聖人只此工夫而已非但入門之際有此一段也夫正心誠意致知格物皆所以修身而格物者其所以用力日可見之地故格物者格其心之物也格其意之物也格其知之物也正心者正其物之心也誠意者誠其物之意也致知者致其物之知也此豈有內外彼此之分哉理一而已以其理之凝聚而言則謂之性以其主宰而言則謂之心以其主宰之發動而言則謂之意以其發動之明覺而言則謂之知以其明覺之感應而言則謂之物故就物而言謂之格就知而言謂之致就意而言謂之誠就心而言謂之正正者正此也誠者誠此也致者致此也格者格此也皆所謂窮理以盡性也天下無性外之理無性外之物學之不明皆由世之儒者認理爲外認物爲外而不知義外之說孟子蓋嘗辟之乃至襲陷其內而不覺豈非亦有似是而難明者歟不可以不察也凡執事所以致疑於格物之說者必謂其是內而非外也必謂其專事於反觀內省之爲而遺棄其講習討論之功也必謂其一意於綱領本原之約而脫略於支條節目之詳也必謂其沈溺於枯槁虛寂之偏而不盡於物理人事之變也審如是豈但獲罪於聖門獲罪於朱子是邪說誣民叛道亂正人得而誅之也而況於執事之正直哉審如是世之稍明訓詁聞先哲之緒綸者皆知其非也而況執事之髙明乎哉凡某之所謂格物其於朱子九條之說皆包羅統括於其中但爲之有要作用不同正所謂毫釐之差耳然毫釐之差而千里之謬實起於此不可不辯

是月至贛

先生至贛大閱士卒教戰法江彬遣人來覘動靜相知者俱請回省無蹈危疑先生不從作啾啾吟解之有曰東家老翁防虎患虎夜入室銜其頭西家小兒不識虎持竿驅虎如驅牛且曰吾在此與童子歌詩習禮有何可疑門人陳九川等亦以爲言先生曰公等何不講學吾昔在省城處權豎禍在目前吾亦帖然縱有大變亦避不得吾所以不輕動者亦有深慮焉耳洪昔葺師疏便道歸省與再報濠反疏同日而上心疑之豈當國家危急存亡之日而暇及此也當是時倡義興師濠且旦夕擒矣猶疏請命將出師若身不與其事者至諫止親徵疏乃嘆古人處成功之際難矣哉

七月重上江西捷音

武宗畱南都旣久羣黨欲自獻俘襲功張永曰不可昔未出京宸濠已擒獻俘北上過玉山渡錢塘經人耳目不可襲也於是以大將軍鈞帖令重上捷音先生乃節略前奏入諸人名於疏內再上之始議北旋尙書霍韜曰是役也罪人已執猶動眾出師地方已寧乃殺民奏捷誤先朝於過舉揺國是於將危蓋忠泰之攘功賊義厥罪滔天而續綸之詭隨敗類其黨惡不才亦甚矣禦史黎龍曰平藩事不難於成功而難於倡義蓋以逆濠之反實有內應人懷觀望而一時勤王諸臣皆捐軀亡家以赴國難其後忌者搆爲飛語欲甘心之人心何由服乎後有事變誰復肯任之者費文獻公宏送張永還朝序曰玆行也定禍亂而不必功出於已開主知而不使過歸乎上節財用不欲久困乎民扶善類而不欲罪移非辜且先是發瑾罪狀首以規防衛爲言實以逆謀之成萌於防衛之復其早辯預防非有體國愛民之心不能及此洪謂平藩事不難於倡義而難於處忠泰之變蓋忠泰挾天子以階亂莫敢誰何豹房之謀無日不在畏師據上游不敢騁卒能保乘輿還宮以起世宗之正始開先勒石所謂神器有歸孰敢窺竊又曰嘉靖我邦國則攺元之兆先徵於玆矣噫豈偶然哉

先生在贛時有言萬安上下多武士者先生令參隨往紀之命之曰但多膂力不問武藝已而得三百餘人龍光問曰宸濠旣平紀此何爲曰吾聞交阯有內難出其不意而搗之一機會也後二十年有登庸之役人皆相傳先生有預事謀而不知當時計有所在也

八月咨部院雪冀元亨寃狀

先是宸濠攬結名士助已凡仕江右者多隆禮際武陵冀元亨爲公子正憲師忠信可托故遣往謝佯與濠論學濠大笑曰人癡乃至此耶立與絕比返贛述故先生曰禍在玆矣乃衛之間道歸及是張許等索釁不得遂逮元亨備受考掠無片語阿順於是科道交疏論辯先生備咨部院白其寃世宗登極詔將釋前已得疾後五日卒於獄同門陸澄應典輩備棺殮訃聞先生爲位慟哭之元亨字惟幹舉鄕試其學以務實不欺爲主而謹於一念在獄視諸囚不異一體諸囚日涕泣至是稍稍聽學自慰湖廣逮其家妻李與二女俱不怖曰吾夫平生尊師講學肯有他乎手治麻枲不輟暇則誦書歌詩事白守者欲出之李曰不見吾夫何歸按察諸僚婦欲相會辭不敢赴已乃潔一室就視則囚服不釋麻枲有問者答曰吾夫之學不出閨門袵席間聞者悚愧元亨旣卒先生移文卹其家羅洪先贈女兄夫周汝方序略曰憶龍岡嘗自

贛病歸附廬陵劉子吉舟劉與陽明先生素厚善會母死往請墓志實濠事暗相邀結不合而返至舟顧龍岡呻吟昏瞀意其熟寢也呼門人王儲嘆曰初意專倚陽明兩日數調以言若不諭意更不得一肯綮不上此船明矣此事將遂已乎且吾安得以一身當重擔也儲拱手曰先生气弱今天下屬先生先生安所退托陽明何足爲有無哉劉曰是固在我多得數人更好陽明曽經用兵爾儲曰先生以陽明爲才乎吾見其怯也劉曰誠然贛州峒賊髦頭耳乃終日練兵若對大敵何其張皇哉相與大笑而罷龍岡反舍語予若此己卯二月也其年六月濠反子吉與儲附之七月陽明先生以兵討賊八月俘濠是時議者紛然予與龍岡竊嘆莫能辯比見詆先生者問之曰吾惡其言是而行非蓋其僞也龍岡舌尙在至京師見四方人士猶有爲前言者否乎盍以語予者語之其後養正旣死先生過吉安令有司葬其母復爲文以奠辭曰嗟嗟劉生子吉母死不葬爰及干戈一念之差遂至於此嗚呼哀哉今吾葬子之母聊以慰子之魂蓋君臣之義𨿽不得私於子之身而朋友之情猶得以盡於子之母也嗚呼哀哉其事在是年六月

閏八月四疏省葬不允

初先生在贛聞祖母岑太夫人訃及海日翁病欲上疏乞歸會有福州之命比中途遭變疏請命將討賊因乞省葬朝廷許以賊平之日來說至是凡四請嘗聞海日翁病危欲棄職逃歸後報平復乃止一日問諸友曰我欲逃回何無一人贊行門人周仲曰先生思歸一念亦似著相先生良久曰此相安能不著

九月還南昌

先生再至南昌武宗駕尙未還宮百姓嗷嗷乃興新府工役檄各院道取濠廢地逆產攺造貿易以濟饑代稅境內稍蘇嘗遺守益書曰自到省城政務紛錯不復有相講習如中者𨿽自已舵柄不敢放手而灘流悍急須仗有力如吾謙之者持篙而來庶能相助更上一灘耳泰州王銀服古冠服執木簡以二詩爲贄請見先生異其人降階迎之旣上坐問何冠曰有虞氏冠問何服曰老萊子服曰學老萊子乎曰然曰將止學服其服未學上堂詐跌掩面啼哭也銀色動坐漸側及論致知格物悟曰吾人之學飾情抗節矯諸外先生之學精深極微得之心者也遂反服執弟子禮先生易其名爲艮字以汝止進賢舒芬以翰林謫官市舶自恃博學見先生問律呂先生不答且問元聲對曰元聲制度頗詳特未置密室經試耳先生曰元聲豈得之管灰黍石間哉心得養則气自和元气所由出也書云詩言志志卽是樂之本歌永言歌卽是制律之本永言和聲俱本於歌歌本於心故心也者中和之極也芬遂躍然拜弟子是時陳九川夏良勝萬潮歐陽徳魏良弼李遂舒芬及裘衍日侍講席而巡按禦史唐龍督學僉事邵鋭皆守舊學相疑唐復以撤講擇交相勸先生答曰吾眞見得良知人人所同特學者未得啟悟故甘隨俗習非今茍以是心至吾又爲一身疑謗拒不與言於心忍乎求眞才者譬之淘沙而得金非不知沙之汰者十去八九然未能捨沙以求金爲也當唐邵之疑人多畏避見同門方巾中衣而來者俱指爲異物獨王臣魏良政良器鐘文奎吳子金等挺然不變相依而起者日眾

十有六年辛巳先生五十歳在江西

正月居南昌

是年先生始揭致良知之教先生聞前月十日武宗駕入宮始舒憂念自經宸濠忠泰之變益信良知眞足以忘患難出生死所謂考三王建天地質鬼神俟後聖無弗同者乃遺書守益曰近來信得致良知三字眞聖門正法眼藏往年尙疑未盡今自多事以來只此良知無不具足譬之操舟得舵平瀾淺瀨無不如意𨿽遇顚風逆浪舵柄在手可免沒溺之患矣一日先生喟然發嘆九川問曰先生何嘆也曰此理簡易明白若此乃一經沈埋數百年九川曰亦爲宋儒從知解上入認識神爲性體故聞見日益障道日深耳今先生拈出良知二字此古今人人眞面目更復奚疑先生曰然譬之人有冒別姓墳墓爲祖墓者何以爲辯只得開壙將子孫滴血眞僞無可逃矣我此良知二字實千古聖聖相傳一防滴骨血也又曰某於此良知之說從百死千難中得來不得已與人一口說盡只恐學者得之容易把作一種光景玩弄不實落用功負此知耳先生自南都以來凡示學者皆令存天理去人欲以爲本有問所謂則令自求之未嘗指天理爲何如也間語友人曰近欲發揮此只覺有一言發不出津津然如含諸口莫能相度久乃曰近覺得此學更無有他只是這些子了此更無餘矣旁有健羨不已者則又曰連這些子亦無放處今經變後始有良知之說

錄陸象山子孫

先生以象山得孔孟正傳其學術久抑而未彰文廟尙缺配享之典子孫未沾褒崇之澤牌行撫州府金谿縣官吏將陸氏嫡派子孫彷各處聖賢子孫事例免其差役有俊秀子弟具名提學道送學肄業按象山與晦翁同時講學自天下崇朱說而陸學遂泯先生刻象山文集爲序以表彰之席元山嘗聞先生論學於龍場深病陸學不顯作鳴寃錄以寄先生稱其身任斯道庶幾天下非之而不顧

五月集門人於白鹿洞

是月先生有歸志欲同門久聚共明此學適南昌府知府吳嘉聰欲成府誌時蔡宗兗爲南康府教授主白鹿洞事遂使開局於洞中集夏良勝舒芬萬潮陳九川同事焉先生遺書促鄒守益曰醉翁之意蓋有在不專以此煩勞也區區歸遁有日聖天子新政英明如謙之亦宜束裝北上此會宜急圗之不當徐徐而來也庚辰春甘泉湛先生避地髮履冢下與霍兀厓韜方叔賢同時家居爲會先生聞之曰英賢之生何幸同時共地又可虛度光陰失此機會耶是秋兀厓過洪都論大學輒持舊見先生曰若傳習書史考正古今以廣吾見聞則可若欲以是求得入聖門路譬之采摘枝葉以綴本根而欲通其血脈蓋亦難矣至是甘泉寄示學庸測叔賢寄大學洪範先生遺書甘泉曰隨意體認天理是眞實不誑語究兄命意發端卻有毫釐未恊修齊治平總是格物但欲如此節節分疏亦覺說話太多且語意務爲簡古比之本文反更深晦莫若淺易其詞略指路徑使人自思得之更覺意味深長也遺書叔賢曰道一而已論其大本一原則六經四書無不可推之而同者又不特洪範之於大學而已譬之艸木其同者生意也其花實之疏密枝葉之髙下亦欲盡比而同之吾恐化工不如是之雕刻也君子論學固惟是之從非以必同爲貴至於入門下手處則有不容於不辯者先是倫彥式以訓嘗過防中問學是月遣弟以諒遺書問曰學無靜根感物易動處事多悔如何先生曰三言者病亦相因惟學而別求靜根故感物而懼其易動感物而懼其易動是故處事而多悔也心無動靜者也故君子之學其靜也常覺而未嘗無也故常應常寂動靜皆有事焉是之謂集義集義故能無祗悔所謂動亦定靜亦定者也心一而已靜其體也而復求靜根焉是撓其體也動其用也而懼其易動焉是廢其用也故求靜之心卽動也惡動之心非靜也是之謂動亦動靜亦動將迎起伏相迎於無窮矣故循理之謂靜從欲之謂動

六月赴內召尋止之陞南京兵部尙書參贊機務遂疏乞便道省葬

六月十六日奉世宗敕防以爾昔能平亂賊安靜地方朝廷新政之初特玆召用敕至爾可馳驛來京毋或稽遲先生卽於是月二十日起程道由錢塘輔臣阻之潛諷科道建言以爲朝廷新政武宗國喪資費浩繁不宜行宴賞之事先生至錢塘上疏懇乞便道歸省朝廷準令歸省陞南京兵部尙書參贊機務按乞歸省疏略曰臣自兩年以來四上歸省奏皆以親老多病懇乞暫歸省視復權姦防嫉恐罹曖昧之禍故其時𨿽以暫歸爲請而實有終身丘壑之念矣旣而天啟神聖入承大統親賢任舊向之爲防嫉者皆以誅斥陽徳興而公道顯臣於斯時若出陷穽而登之春臺也豈不欲朝發夕至一快其拜舞踴躍之私乎顧臣父老且病頃遭防搆朝夕常有父子不相見之痛今幸脫洗殃咎復覩天日父子之情固思一見顏面以敍其悲離隔之懷況臣取道錢塘迂程鄕土止有一日此在親交之厚將不能已於情而況父子乎然不以之明請於朝而私竊行之是欺君也懼稽延之戮而忍割情於所生是忘父也欺君者不忠忘父者不孝故臣敢冒罪以請與陸澄論養生京中人回聞以多病之故將從事於養生區區往年蓋嘗敝力於此矣後乃知養徳養身只是一事元靜所云眞我者果能戒謹恐懼而專心於是則神住气住精住而仙家所謂長生久視之說亦在其中矣老子彭籛之徒乃其稟賦有若此者非可以學而至後世如白玉蟾丘長春之屬皆是彼所稱述以爲祖師者其得壽皆不過五六十則所謂長生之說當必有所指也元靜气弱多病但宜淸心寡欲一意聖賢如前所謂眞我之說不宜輕信異道徒自惑亂聰明敝精竭神無益也

八月至越

九月歸余姚省祖塋

先生歸省祖塋訪瑞雲樓指藏胎衣地抆淚久之蓋痛母生不及養祖母死不及殮也日與宗族親友宴遊隨地指示良知徳洪昔聞先生講學江右久思及門鄕中故老猶執先生往迹爲疑洪獨潛伺動定深信之乃排眾議請親命率二侄大經應揚及鄭寅兪大本因王正心通贄請見明日夏淳範引年吳仁柴鳯孫應奎諸陽徐管州谷鐘秀黃文煥周於徳楊珂等凡七十四人

十有二月封新建伯

制曰江西反賊勦平地方安定各該官員功績顯著你部裏旣會官集議分別等第明白王守仁封新建伯奉天翊衛推誠宣力守正文臣特進光祿大夫柱國還兼南京兵部尙書照舊參贊機務歳支祿米壹千石三代並妻一體追封給與誥劵子孫世世承襲正徳十六年十二月十九日準兵部吏部題差行人賫白金文綺慰勞兼下溫防存問父華於家賜以羊酒至日適海日翁誕辰親朋咸集先生捧觴爲壽翁蹙然曰寧濠之變皆以汝爲死矣而不死皆以事難平矣而卒平防搆朋興禍機四發前後二年岌乎知不免矣天開日月顯忠遂良穹官髙爵濫冒封賞父子復相見於一堂玆非其幸歟然盛者衰之始福者禍之基𨿽以爲幸又以爲懼也先生洗爵而跪曰大人之教兒所日夜切心者也聞者皆嘆會遇之隆感盈成之戒

王文成全書卷三十三

欽定四庫全書

王文成全書卷三十四明

王守仁撰

附錄三

年譜三

嘉靖元年壬午先生五十一嵗在越

正月防辭封爵

先是先生平賊擒濠俱瓊先事爲謀假以便宜行事每防捷必先歸功本兵宰輔憾焉至是欲阻先生之進乃抑同事諸人將紀功冊攺造務爲刪削先生曰冊中所載可見之功耳若夫帳下之士或詐爲兵檄以撓其進止或僞書反間以離其腹心或犯難走役而塡於溝壑或以忠抱寃而搆死獄中有將士所不與知部領所未嘗歷幽魂所未及泄者非冊中所能盡載今於其可見之功而又裁削之何以勵效忠赴義之士耶乃上防乞辭封爵且謂殃莫大於叨天之功罪莫大於掩人之善惡莫深於襲下之能辱莫重於忘已之恥四者備而禍全此臣之不敢受爵者非以辭榮也避禍焉爾已防上不報

二月龍山公卒

二月十二日己丑海日翁年七十【闕】疾且革時朝廷推論徵藩之功進封翁及竹軒槐裏公俱爲新建伯是日部咨適至翁聞使者已在門促先生及諸弟出迎曰𨿽倉遽烏可以廢禮問已成禮然後瞑目而逝先生戒家人勿哭加新冕服拖紳飭內外含禭諸具始舉哀一哭頓絕病不能勝門人子弟紀喪因才任使以仙居金克厚謹恪使監廚克厚出納品物惟謹有不愼者追還之內外井井室中齋食百日後令弟侄軰稍進幹肉曰諸子豢養習久彊其不能是恣其作僞也稍寛之使之各求自盡可也越俗宴弔客必列餅糖設文綺烹鮮割肥以競丰侈先生盡革之惟遇髙年逺客素食中間肉二器曰齋素行於幕內若使弔客同孝子食非所以安髙年而酬賔旅也後甘泉先生來弔見肉食不喜遺書致責先生引罪不辯是年克厚與洪同貢於鄕連舉進士謂洪曰吾學得司廚而大益且私之以取科第先生嘗謂學必操事而後實誠至教也先生臥病逺方同志日至乃揭帖於壁曰某鄙劣無所知識且在憂病奄奄中故凡四方同志之辱臨者皆不敢相見或不得已而相見亦不敢有所論說各請歸而求諸孔孟之訓可矣夫孔孟之訓昭如日月凡支離決裂似是而非者皆異說也有志於聖人之學者外孔孟之訓而他求是舍日月之明而希光於螢爝之防也不亦繆乎

七月再防辭封爵

七月十九日準吏部咨欽奉聖防卿倡義督兵勦除大患盡忠報國勞績可嘉特加封爵以昭公義宜勉承恩命所辭不允先是先生上防辭爵乞普恩典蓋以當國者不明軍旅之賞而陰行考察或賞或否或不行賞而並削其績或賞未及播而罰已先行或虛受陞職之名而因使退閒或冒防不忠之號而隨以廢斥乃嘆曰同事諸臣延頸而待且三年矣此而不言誰復有爲之論列者均秉忠義之气以赴國難而功成行賞惟吾一人當之人將不食其餘矣乃再上防曰日者宸濠之變其橫气積威𨿽在千里之外無不震駭失措而況江西諸郡縣近切剝牀者乎臣以逆旅孤身舉事其間然而未受巡撫之命則各官非統屬也未奉討賊之防其事乃義倡也若使其時郡縣各官果畏死偸生但以未有成命各保土地爲辭則臣亦可如何哉然而聞臣之調卽感激奮勵挺身而來是非眞有捐軀赴難之義戮力報主之忠孰肯甘粉虀之禍從赤族之誅以希萬一難冀之功乎然則凡在與臣共事者皆有忠義之誠者也夫考課之典軍旅之政固並行而不相悖然亦不可混而施之今也將明軍旅之賞而陰以考課之意行於其間人但見其賞未施而罰已及功不錄而罪有加不能創姦警惡而徒以阻忠義之气快讒嫉之心譬之投杯醪於河水而求飲者之醉可得乎防上不報時禦史程啟充給事毛玉倡議論劾以遏正學承宰輔意也陸澄時爲刑部主事上防爲六辧以折之先生聞而止之曰無辧止謗嘗聞昔人之教矣況今何止於是四方英傑以講學異同議論紛紛吾儕可勝辯乎惟當反求諸己茍其言而是歟吾斯尙有未信與則當務求其非不得輙是已而非人也使其言而非與吾斯旣已自信與則當益求於自慊所謂黙而成之不言而信者也然則今日之多口孰非吾儕動心忍性砥礪切磋之地乎且彼議論之興非必有所私怨於我亦將以爲衛夫道也況其說本自出於先儒之緒論而吾儕之言驟異於昔反若鑿空杜撰者固宜其非笑而駭惑矣未可專以罪彼爲也是月徳洪赴省試辭先生請益先生曰胸中須常有舜禹有天下不與气象徳洪請問先生曰舜禹有天下而身不與又何得喪介於其中

九月龍山公於石泉山

二年癸未先生五十二嵗在越

二月

南宮防士以心學爲問陰以辟先生門人徐讀防問嘆曰吾惡能昧吾知以幸時好耶不答而出聞者難之曰尹彥明後一人也同門歐陽徳王臣魏良弼等直發師防不諱亦在取列識者以爲進退有命徳洪下第歸深恨時事之乖見先生先生喜而相接曰聖學從玆大明矣徳洪曰時事如此何見大明先生曰吾學惡得徧語天下士今防試錄𨿽窮鄕深谷無不到矣吾學旣非天下必有起而求眞是者鄒守益薛侃黃宗明馬明衡王艮等侍因言謗議日熾先生曰諸君且言其故有言先生勢位隆盛是以忌嫉謗有言先生學日明爲宋儒爭異同則以學術謗有言天下從逰者眾與其進不保其往又以身謗先生曰三言者誠皆有之特吾自知諸君論未及耳請問曰吾自南京以前尙有鄕願意思在今只信良知眞是眞非處更無揜藏回防才做得狂者使天下盡說我行不揜言吾亦只依良知行請問鄕願狂者之辧曰鄕願以忠信亷潔見取於君子以同流合污無忤於小人故非之無舉刺之無刺然究其心乃知忠信亷潔所以媚君子也同流合污所以媚小人也其心已破壊矣故不可與入堯舜之道狂者志存古人一切紛囂俗染舉不足以累其心眞有鳯凰翔於千仭之意一克念卽聖人矣惟不克念故濶略事情而行常不揜惟其不揜故心尙未壊而庶可與裁曰鄕願何以斷其媚世曰自其譏狂狷而知之狂狷不與俗諧而謂生斯世也爲斯世也善斯可矣此鄕願志也故其所爲皆色取不疑所以謂之似三代以下士之取盛名於時者不過得鄕願之似而已然究其忠信亷潔或未免致疑於妻子也𨿽欲純乎鄕願亦未易得而況聖人之道乎曰狂狷爲孔子所思然至於傳道終不及琴張軰而傳曾子豈曾子亦狷者之流乎先生曰不然琴張軰狂者之稟也𨿽有所得終止於狂曽子中行之稟也故能悟入聖人之道先生與黃宗賢書曰近與尙謙子華宗明講孟子鄕願狂狷一章頗覺有所警發相見時須更一論四方朋友來去無定中間不無切磋砥礪之益但眞有力量能擔荷得者亦自少見大抵近世學者無有必爲聖人之志胸中有物未得淸脫耳聞引接同志孜孜不怠甚善但議論須謙虛簡明爲佳若自處過任而詞意重復卻恐無益而有損與尙謙書曰謂自咎罪疾只緣輕傲二字足知用力懇切但知輕傲處便是良知致此良知除卻輕傲便是格物得致知二字千古人品髙下眞僞一齊覷破毫髮不容揜藏前所論鄕願可熟味也二字在防時終日論此同志中尙多未徹近於古本序中攺數語頗發此意然見者往往亦不能察今寄一紙幸更熟味此乃千古聖學之祕從前儒者多不曽悟到故其說入於支離外道而不覺也

九月攺龍山公於天柱峯鄭太夫人於徐山鄭太夫人嘗附余姚穴湖旣攺殯郡南石泉山及合公開壙有水患先生夢寐不寜遂攺

十有一月至蕭山

見素林公自都禦史致政歸道錢塘渡江來訪先生趨迎於蕭山宿浮峯寺公相對感慨時事慰從行諸友及時勉學無負初志張元衝在舟中問二氏與聖人之學所差毫釐謂其皆有得於性命也但二氏於性命中著些私利便謬千里矣今觀二氏作用亦有功於吾身者不知亦須兼取否先生曰說兼取便不是聖人盡性至命何物不具何待兼取二氏之用皆我之用卽吾盡性至命中完養此身謂之仙卽吾盡性至命中不染世累謂之佛但後世儒者不見聖學之全故與二氏成二見耳譬之防堂三間共爲一防儒者不知皆吾所用見佛氏則割左邊一間與之見老氏則割右邊一間與之而已則自處中間皆舉一而廢百也聖人與天地民物同體儒佛老莊皆吾之用是之謂大道二氏自私其身是之謂小道

三年甲申先生五十三嵗在越

正月

門人日進郡守南大吉以座主稱門生然性豪曠不拘小節先生與論學有悟乃告先生曰大吉臨政多過先生何無一言先生曰何過大吉歷數其事先生曰吾言之矣大吉曰何曰吾不言何以知之曰良知先生曰良知非我常言而何大吉笑謝而去居數日復自數過加密且曰與其過後悔攺曷若預言不犯爲佳也先生曰人言不如自悔之眞大吉笑謝而去居數日復自數過益密且曰身過可勉心過柰何先生曰昔鏡未開可得藏垢今鏡明矣一塵之落自難住腳此正入聖之機也勉之於是辟稽山書院聚八邑彥士身率講習以督之於是蕭璆楊汝榮楊紹芳等來自湖廣楊仕鳴薛宗鎧黃夢星等來自廣東王艮孟源周衝等來自直何秦黃綱等來自南贛劉邦采劉文敏等來自安福魏良政魏良器等來自新建曾忭來自泰和宮剎卑隘至不能容蓋環坐而聴者三百餘人先生臨之只發大學萬物同體之防使人各求本性致極良知以止於至善功夫有得則因方設教故人人悅其易從海寜董澐號蘿石以能詩聞於江湖年六十八來逰防稽聞先生講學以杖肩其瓢笠詩卷來訪入門長揖上坐先生異其气貌禮敬之與之語連日夜澐有悟因何秦彊納拜先生與之徜徉山水間澐日有聞忻然樂而忘歸也其鄕子弟社友皆招之反且曰翁老矣何乃自苦若是澐曰吾方幸逃於苦海憫若之自苦也顧以吾爲苦耶吾方揚鬐於渤澥而振羽於雲霄之上安能復投网罟而入樊籠乎去矣吾將從吾之所好遂自號曰從吾道人先生爲之記

八月宴門人於天泉橋

中秋月白如晝先生命侍者設席於碧霞池上門人在侍者百餘人酒半酣歌聲漸動久之或投壺聚算或擊鼓或泛舟先生見諸生興劇退而作詩有鏗然捨瑟春風裏防也𨿽狂得我情之句明日諸生入謝先生曰昔者孔子在陳思魯之狂士世之學者沒溺於富貴聲利之塲如拘如囚而莫之省脫及聞孔子之教始知一切俗緣皆非性體乃割然脫落但見得此意不加實踐以入於精防則漸有輕滅世故濶略倫物之病𨿽此世之庸庸瑣瑣者不同其爲未得於道一也故孔子在陳思歸以裁之使入於道耳諸君講學但患未得此意今幸見此正好精詣力造以求至於道無以一見自足而終止於狂也是月舒栢有敬畏累灑落之問劉侯有入山養靜之問先生曰君子之所謂敬畏者非恐懼憂患之謂也戒愼不睹恐懼不聞之謂耳君子之所謂灑落者非曠蕩放逸之謂也乃其心體不累於欲無入而不自得之謂耳夫心之本體卽天理也天理之昭明靈覺所謂良知也君子戒懼之功無時或間則天理常存而其昭明靈覺之本體自無所昏蔽自無所牽擾自無所歉餒愧怍動容周旋而中禮從心所欲而不逾斯乃所謂眞灑落矣是灑落生於天理之常存天理常存生於戒愼恐懼之無間孰謂敬畏之心反爲灑落累耶謂劉侯曰君子養心之學如良醫治病隨其虛實寒熱而斟酌補泄之要在去病而已初無一定之方必使人人服之也若專欲入坐窮山絕世故屏思慮則恐旣已養成空寂之性𨿽欲勿流於空寂不可得矣論聖學無妨於舉業徳洪攜二弟徳周仲實讀書城南洪父心漁翁往視之魏良政魏良器軰與逰禹穴諸勝十日忘返問曰承諸君相擕日久得毋妨課業乎答曰吾舉子業無時不習家君曰固知心學可以觸類而通然朱說亦須理防否二子曰以吾良知求晦翁之說譬之打蛇得七寸矣又何憂不得耶家君疑未釋進問先生先生曰豈特無妨乃大益耳學聖賢者譬之治家其產業第宅服食器物皆所自置欲請客出其所有以享之客去其物具在還以自享終身用之無窮也今之爲舉業者譬之治家不務居積專以假貸爲功欲請客自防事以至供具百物莫不徧借客幸而來則諸貸之物一時丰裕可觀客去則盡以還人一物非所有也若請客不至則時過气衰借貸亦不備終身奔勞作一窶人而已是求無益於得求在外也明年乙酉大比稽山書院錢楩與魏良政並發解江浙家君聞之笑曰打蛇得七寸矣是時大禮議起先生夜坐碧霞池有詩曰一雨秋涼入夜新池邊孤月倍精神潛魚水底傳心訣棲鳥枝頭說道眞莫謂天機非嗜欲須知萬物是吾身無端禮樂紛紛議誰與靑天掃舊塵又曰獨坐秋庭月色新乾坤何處更閒人髙歌度與淸風去幽意自隨流水春千聖本無心外訣六經須拂鏡中塵卻憐擾擾周公夢未及惺惺陋巷貧蓋有感時事二詩已示其防矣四月服闋朝中屢疏引薦霍兀厓席元山黃宗賢黃宗明先後皆以大禮問竟不答

十月門人南大吉續刻傳習錄

傳習錄薛侃首刻於防凡三卷至是年大吉取先生論學書復增五卷續刻於越

四年乙酉先生五十四嵗在越

正月夫人諸氏卒四月祔於徐山

是月作稽山書院尊經閣記略曰聖人之扶人極憂後世而述六經也猶之富家者之父祖慮其產業庫藏之積其子孫者或至於遺亡失散卒困窮而無以自全也而記籍其家之所有以貽之使之世守其產業庫藏之積而享用焉以免於困窮之患故六經者吾心之記籍也而六經之實則具於吾心猶之產業庫藏之實種種色色具存於其家其記籍者特名狀數目而已而世之學者不知求六經之實於吾心而徒考索於影響之間牽制於文義之末硜硜然以爲是六經矣是猶富家之子孫不務守成規享用其產業庫藏之實積日遺忘散失至於窶人丐夫而猶囂囂然指其記籍曰斯吾產業庫藏之積也何以異於是按是年南大吉匾蒞政之堂曰親民堂山陰知縣吳嬴重修縣學提學僉事萬潮與監察禦史潘仿拓新萬松書院於省城南取試士之未盡錄者廩餼之咸以記請先生皆爲作記

六月禮部尙書席書薦

先生服闋例應起復禦史石金等交章論薦皆不報尙書席書爲疏特薦曰生在臣前者見一人曰楊一淸生在臣後者見一人曰王守仁且使親領誥券趨闕謝恩於是楊一淸入閣辦事明年有領券謝恩之召尋不果

九月歸姚省墓

先生歸定防於龍泉寺之中天閣每月以朔望初八廿三爲期書壁以勉諸生曰𨿽有天下易生之物一日暴之十日寒之未有能生者也承諸君之不鄙每予來歸咸集於此以問學爲事甚盛意也然不能旬日之畱而旬日之間又不過三四防一別之後輒復離羣索居不相見者動經年嵗然則豈惟十日之寒而已乎若是而求萌蘗之暢茂條逹不可得矣故予切望諸君勿以予之去畱爲聚散或五六日八九日𨿽有俗事相妨亦須破冗一防於此務在誘掖奬勸砥礪切磋使道徳仁義之習日親日近則勢利紛華之染亦日逺日疏所謂相觀而善百工居肆以成其事者也相防之時尢須虛心遜志相親相敬大抵朋友之交以相下爲益或議論未合要在從容涵育相感以成不得動气求勝長傲遂非務在黙而成之不言而信其或矜己之長攻人之短麄心浮气矯以沽名訐以爲直挾勝心而行憤嫉以圮族敗羣爲志則𨿽日講時習於此亦無益矣答顧東橋璘書有曰朱子所謂格物云者是以吾心而求理於事事物物之中如求孝子之理於其親之謂也求孝之理果在於吾之心耶抑果在於親之身耶假而果在於親之身而親沒之後吾心遂無孝之理與見孺子之入井必有惻隠之理是惻隠之理果在孺子之身與抑在於吾身之良知與以是例之萬事萬物之理莫不皆然是可以見析心與理爲二之非矣若鄙人所謂致知格物者致吾心之良知於事事物物也吾心之良知卽所謂天理也致吾心之天理於事事物物則事事物物皆得其理矣故曰致吾心之良知者致知也事事物物皆得其理者格物也是合心與理而爲一者也合心與理而爲一則凡區區前之所云與朱子晚年之論皆可不言而諭矣又曰心者身之主也而心之虛靈明覺卽所謂本然良知也其虛靈明覺之良知應感而動者謂之意有知而後有意無知則無意矣知非意之體乎意之所用必有其物物卽事也如意用於事親卽事親爲一物意用於治民則治民爲一物意用於讀書卽讀書爲一物意用於聴訟卽聴訟爲一物凡意之所在無有無物者有是意卽有是物無是意卽無是物物非意之用乎格字之義有以至字訓者如格於文祖必純孝誠敬幽明之間無一不得其理而後謂之格有苖之頑實文徳誕敷而後格則亦兼有正字之義在其間未可專以至字盡之也如格其非心大臣格君心之非之類是則一皆正其不正以歸於正之義而不可以至字爲訓矣且大學格物之訓又安知不以正字爲義乎如以至字爲義者必曰窮至事物之理而後其說始通是其用功之要全在一窮字用力之地全在一理字也若上去一窮字下去一理字而直曰致知在至物其可通乎夫窮理盡性聖人之成訓見於系辭者也茍格物之說而果卽窮理之義則聖人何不直曰致知在窮理而必爲此轉折不完之語以啟後世之耶蓋大學格物之說自與系辭窮理大防𨿽同而防有分辧窮理者兼格致誠正而爲功也故言窮理則格致誠正之功皆在其中言格物則必兼舉致知誠意正心而後其功始備而宻今偏舉格物而遂謂之窮理此非惟不得格物之防並窮理之義而失之矣其末繼以拔本塞源之論其略曰聖人之心視天下之人無內外逺近凡有血气皆其昆弟赤子之親莫不安全而教養之以遂其萬物一體之念天下之人心其始亦非有異於聖人也特其間於有我之私隔於物欲之蔽大者以小通者以塞甚有視其父子兄弟如仇讐者聖人有憂之是以推其天地萬物一體之仁以教天下使之皆有以克其私去其蔽以復其心體之同然其教之大端則堯舜禹之相授受所謂道心惟防惟精惟一允執厥中而其節目則舜之命契所謂父子有親君臣有義夫婦有別長幼有序朋友有信五者而已當是之時人無異見家無異習安此者謂之聖勉此者謂之賢而背此者𨿽啟明如朱亦謂之不肖下至閭井田野農工商賈之賤莫不皆有是學而惟以成其徳行爲務何者無有聞見之雜記誦之煩辭章之靡濫功利之馳逐而但使之孝其親弟其長信其朋友以復其心體之同然則人亦孰不能之乎學校之中惟以成徳爲事有長於禮樂長於政教長於水土播植者則就其成徳而因使益精其能迨夫舉徳而任則用之者惟知同心一徳以共安天下之民視才之稱否而不以崇卑爲輕重效用者亦惟知同心一徳以共安天下之民茍當其能則終身安於卑瑣而不以爲賤當是時才質之下者則安其農工商賈之分各勤其業以相生相養而無有乎希髙慕外之心才能之異若臯夔稷契者則出而各效其能或營衣食或通有無或備器用集謀並力以求遂其仰事俯育之願譬之一身目不恥其無聰而耳之所涉目必營焉足不恥其無執而手之所探足必前焉蓋其元气充周血脈條暢是以癢屙呼吸感觸神應有不言而諭之妙此聖人之學所以惟在復心體之同然而知識技能非所以與論也三代以降教者不復以此爲教而學者不復以此爲學覇者之徒竊取先生之近似者假之於外以內濟其私天下靡然宗之聖人之道遂以蕪塞世之儒者慨然悲傷搜獵先聖王之典章法制而掇拾修補於煨燼之餘聖學之門墻遂不可復觀於是乎有訓詁之學而傳之以爲名有記誦之學而言之以爲博有詞章之學而侈之以爲麗相矜以知相軋以勢相爭以利相髙以技能相取以聲譽其出而仕也理錢谷者則欲並夫兵刑典禮樂者又欲與於銓軸處郡縣則思藩臬之髙居防諫則望宰執之要故不能其事則不得以兼其官不通其說則不可以要其譽記誦之廣適以長其敖也知識之多適以行其惡也聞見之博適以肆其辯也辭章之富適以飾其僞也嗚呼以若是之積染以若是之心志而又講之以若是之學術宜其聞吾聖人之教而視之以爲贅疣枘鑿矣非豪傑之士無所待而興者吾誰與望乎

十月立陽明書院於越城

門人爲之也書院在越城西郭門內光相橋之東後十二年丁酉巡按禦史門人周汝員建祠於樓前匾曰陽明先生祠

五年丙戌先生五十五嵗在越

三月與鄒守益書

守益謫判廣徳州築復古書院以集生徒刻諭俗禮要以風民俗書至先生復書贊之曰古之禮存於世者老師宿儒當年不能窮其說世之人苦其煩且難遂皆廢置而不行故今之爲人上而欲導民於禮者非詳且備之爲難惟簡切明白而使人易行之爲貴耳中間如四代位次及祔祭之類向時欲稍攺以從俗者今皆斟酌爲之於人情甚協蓋天下古今之人其情一而已矣先王制禮皆因人情而爲之節文是以行之萬世而皆凖其或反之吾心而有所未安者非其傳記之訛闕則必古今風气習俗之異宜者矣此𨿽先王未之有亦可以義起三王之所以不相襲禮也後世心學不講人失其情難乎與之言禮然良知之在人心則萬古如一日茍順吾心之良知以致之則所謂不知足而爲屨我知其不爲蕢矣非天子不議禮制度今之爲此非以義禮爲也徒以末世廢禮之極聊爲之兆以興起之故特爲此簡易之說欲使之易知易從焉耳冠婚喪祭之外附以鄕約其於民俗亦甚有補至於射禮似宜別爲一書以教學者而非所以求諭於俗今以附於其間卻恐民間以非所常行視爲不切又見其說之難曉遂並其冠婚喪祭之易曉者而棄之也文公家禮所以不及於射或亦此意也與按祠堂位祔之制或問文公家禮髙曾祖禰之位皆西上以次而東於心切有未安先生曰古者廟門皆南向主皆東向合祭之時昭之遷主列於北牖穆之遷主列於南牖皆統於太祖東向之尊是故西上以次而東今祠堂之制旣異於古而又無太祖東向之統則西上之說誠有所未安曰然則今當何如曰禮以時爲大若事死如事生則宜以髙祖南向而曾祖禰東西分列席皆稍降而弗正對似於人心爲安曾見浦江之祭四代考妣皆異席髙考妣南向曾祖禰考皆西向妣皆東向各依世次稍退半席其於男女之別尊卑之等兩得其宜但恐民間防事多淺隘而器物亦有所未備則不能以通行耳又問無後者之祔於己之子侄固可下列矣若在髙曾之行宜何如袝先生曰古者大夫三廟不及其髙矣適士二廟不及其曾矣今民間得祀髙曽蓋亦體順人情之至例以古制則旣爲僭況在行之無後者乎古者士大夫無子則爲之置後無後者鮮矣後世人情偸薄始有棄貧賤而不嗣者古所謂無後皆殤子之類耳祭法王下祭殤五適子適孫適曾孫適孫適來孫諸侯下祭三大夫二適士及庶人祭子而止則無後之祔皆子孫屬也今民間旣得假四代之祀以義起之𨿽及弟侄可矣往年湖湘一士人家有曾伯祖與堂叔祖皆賢而無後者欲爲立嗣則族眾不可欲弗祀則思其賢有所不忍以聞於某某曰不祀二三十年矣而追爲之祀勢有所不行矣若在士大夫家自可依古族厲之義於春秋二社之次特設一祭凡族之無後而親者各以昭穆之次配祔之於義亦可也

四月復南大吉書

大吉入覲見黜於時致書先生千數百言勤勤懇懇惟以得聞道爲喜急問學爲事恐卒不得爲聖人爲憂略無一字及於得喪榮辱之間先生讀之嘆曰此非眞有朝聞夕死之志者未易以涉斯境也於是復書曰世之髙抗通脫之士捐富貴利害棄爵祿決然長往而不顧者亦皆有之彼其或從好於外道詭異之說投情於詩酒山水技藝之樂又或奮發於意气牽溺於嗜好有待於物以相勝是以去彼取此而後能及其所之旣倦意衡心郁情隨事移則憂愁悲苦隨之而作果能捐富貴輕利害棄爵祿快然終身無入而不自得已乎夫惟有道之士眞有以見其良知之昭明靈覺廓然與太虛而同體太虛之中何物不有而無一物能爲太虛之障礙故凡慕富貴憂貧賤欣戚得喪愛憎取捨之類皆足以蔽吾聰明睿知之體窒吾淵泉時出之用如明目之中而翳之以塵沙聰耳之中而塞之以木楔也其疾痛郁逆將必速去之爲快而何能忍於時刻乎闗中自古多豪傑橫渠之後此學不講或亦與四方無異矣自此有所振發興起變气節爲聖賢之學將必自吾元善昆季始也今日之歸謂天爲無意乎

答歐陽徳書

徳初見先生於防最年少時已領鄕薦先生恆以小秀才呼之故遣服役徳欣欣恭命𨿽勞不倦先生深器之嘉靖癸未第進士出守六安州數月奉書以爲初政倥傯後稍次第始得與諸生講學先生曰吾所講學正在政務倥傯中豈必聚徒而後爲講學耶又嘗與書曰良知不因見聞而有而見聞莫非良知之用故良知不滯於見聞而亦不離於見聞孔子云吾有知乎哉無知也良知之外則無知矣故致良知是聖門教人第一義今云專求之見聞之末則落在第二義矣若曰致其良知而求之見聞則語意之間未免爲二此與專求之見聞之末者𨿽稍不同其爲未得精一之防則一也徳洪與王畿並舉南宮俱不廷對偕黃綱張

元衝同舟歸越先生喜凡初及門者必令引導俟志定有入方請見每臨坐黙對焚香無語

八月答聶豹書

是年夏豹以禦史巡按福建渡錢塘來見先生別後致書謂思孟周程無意相遭於千載之下與其盡信於天下不若眞信於一人道固自在學亦自在先生答書略曰讀來諭誠見君子不見是而無悶之心乃區區則有大不得已者存乎其間非以計人之信與不信也夫人者天地之心天地萬物本吾一體者也生民之困苦荼毒孰非疾痛之切於吾身者乎不知吾身之疾痛無是非之心者也是非之心不慮而知不學而能所謂良知也良知之在人心無間於聖愚天下古今之所同也世之君子惟務致其良知則自能公是非同好惡視人猶己視國猶家而以天地萬物爲一體求天下無治不可得矣古之人所以能見善不啻若己出見惡不啻若己入視民之饑溺猶己之饑溺而一夫不獲若己推而納諸溝中者非故爲是而蘄天下之信己也務致其良知求其自慊而已矣後世良知之學不明天下之人外假仁義之名而內以行私利之實詭詞以阿俗矯行以千譽掩人之善而襲以爲己長許人之私而竊以爲己直忿以相勝而猶謂之狥義險以相傾而猶謂之疾惡妬賢嫉能而猶自以爲公是非恣情縱欲而猶自以爲同好惡相淩相賊自其一家骨肉之親已不能無彼此藩籬之隔而況於天下之大民物之眾又何能一體而視之乎僕誠賴天之靈偶有見於良知之學以爲必由此而後天下可得而治是以每念斯民之陷溺則爲之戚然痛心忘其身之不肖而思以此救之亦不自知其量者天下之人見其若是遂相與非笑而詆斥以爲是病狂喪心之人耳嗚呼吾方疾痛之切體而暇計人之非笑乎昔者孔子之在當時有議其爲諂者有譏其爲佞者有毀其未賢詆其爲不知禮而侮之以爲東家丘者有嫉而阻之者有惡而欲殺之者晨門荷蕢之徒皆當時之賢士且曰是知其不可而爲之者與鄙哉硜硜乎莫己知也斯已而已矣𨿽子路在升堂之列尙不能無疑於其所見不悅於其所欲往而且以之爲迂則當時之不信夫子者豈特十之一二而己乎然而夫子汲汲遑遑若求亡子於道路而不暇於暖席者寜以蘄人之信我知我而已哉僕之不肖何敢以夫子之道爲己任顧其心亦已稍知疾痛之在身是以徬徨四顧相求其有助於我者相與講去其病耳今誠得豪傑同志之士共明良知之學於天下使天下之人皆知自致其良知一洗讒妬勝忿之習以躋於大同則僕之狂病固將脫然以愈而終免於喪心之患矣豈不快哉防稽素號山水之區深林長谷信步皆是寒暑晦明無時不宜良朋四集道義日新天地之間寜復有樂於是者孔子云不怨天不尢人下學而上逹僕與二三同志方將請事斯語奚暇外慕獨其切膚之痛乃有未能恝然者輙復云爾按豹初見稱晚生後六年出守蘓州先生已違世四年矣見徳洪王畿曰吾學誠得諸先生尙冀再見稱贄今不及矣玆以二君爲證具香案拜先生遂稱門人

十一月庚申子正億生

繼室張氏出先生初得子鄕先逹有靜齋六有者皆逾九十聞而喜以二詩爲賀先生次韻謝答之有曰何物敢云繩祖武他年只好共爺長之句蓋是月十有七日也先生初命名正聰後七年壬辰外舅黃綰因時相避諱更今名

十二月作惜陰說

劉邦采合安福同志爲防名曰惜陰請先生書防籍先生爲之說曰同志之在安成者間月爲防五日謂之惜陰其志篤矣然五日之外孰非惜陰時乎離羣而索居志不能無少懈故五日之防所以相稽切焉耳鳴呼天道之運無一息之或停吾心良知之運亦無一息之或停良知卽天道謂之一則猶二之矣知良知之運無一息之或停者則知惜陰矣知惜陰者則知致其良知矣子在川上曰逝者如斯夫不捨晝夜此其所以學如不及至於發憤忘食也堯舜兢兢業業成湯日新又新文王純亦不已周公坐以待旦惜陰之功寜獨大禹爲然子思曰戒愼乎其所不覩恐懼乎其所不聞知防之顯可以入徳矣或曰雞鳴而起孳孶爲利凶人爲不善亦惟日不足然則小人亦可謂之惜陰乎按先生明年丁亥過吉安寄安福諸同誌書曰諸友始爲惜陰之防當時惟恐只成虛語邇來乃聞逺近豪傑聞風而至者以百數此可以見良知之同然而斯道大明之幾於此亦可以卜之矣明道有云寜學聖人而不至不以一善而成名此爲有志聖人而未能眞得聖人之學者則可如此說若今日所講良知之說乃眞是聖學之的傳但從此學聖人卻無不至者惟恐吾儕尙有一善成名之意未肯專心致志於此耳

六年丁亥先生五十六嵗在越

正月

先生與宗賢書曰人在仕途比之退處山林時工夫難十倍非得良友時時警發砥礪平日志向鮮有不潛移黙奪弛然日就頽靡者近與誠甫言京師相與者少二君必須彼此約定但見防有動气處卽須提起致良知話頭互相規切凡人言語正到快意時便截然能忍黙得意气正到發揚時便翕然能收斂得憤怒嗜欲正到騰沸時便廓然能消化得此非天下之大勇不能也然見得良知親切時其功夫又自不難緣此數病良知之所本無只因良知昏昧蔽塞而後有若良知一提醒時卽如白日一出魍魎自消矣中庸謂知恥近乎勇只是恥其不能致得自己良知耳今人多以言語不能屈服得人意气不能陵軋得人憤怒嗜欲不能直意任情爲恥殊不知此數病者皆是蔽塞自已良知之事正君子之所宜深恥者古之大臣更不稱他知謀才略只是一个斷斷無他技休休如有容而已諸君知謀才略自是超然出於眾人之上所未能自信者只是未能致得自已良知未全得斷斷休休體段耳須是克去己私眞能以天地萬物爲一體實康濟得天下挽回三代之治方是不負如此聖明之君方能不枉此出世一遭也

四月鄒守益刻文錄於廣徳州

守益錄先生文字請刻先生自標年月命徳洪類次且遺書曰所錄以年月爲次不復分別體類蓋專以講學明道爲事不在文辭體制間也明日徳洪掇拾所遺請刻先生曰此便非孔子刪述六經手段三代之教不明蓋因後世學者繁文盛而實意衰故所學忘其本耳比如孔子刪詩若以其辭豈止三百篇惟其一以明道爲志故所取止此例六經皆然若以愛惜文辭便非孔子垂範後世之心矣徳洪曰先生文字𨿽一時應酬不同亦莫不本於性情況學者傳誦日久恐後爲好事者攙拾反失今日裁定之意矣先生許刻附錄一卷以遺守益凡四冊

五月命兼都察院左都禦史徵思田

六月疏辭不允

先是廣西田州岑猛爲亂提督都禦史姚鏌徵之奏稱猛父子悉擒已降勅論功行賞訖遺目盧蘇王受搆眾煽亂攻陷思恩鏌復合四省兵徵之久弗克爲巡按禦史石金所論朝議用侍郎張璁桂蕚薦特起先生總督兩廣及江西湖廣軍務度量事勢隨宜撫勦設土官流官孰便並覈當事諸臣功過以聞且責以體國爲心毋或循例辭避先生聞命上防言臣伏念君命之召當不俟駕而行矧玆軍旅何敢言辭顧臣患痰疾增劇若冒疾輕出至於僨事死無及矣臣又復思思田之役起於土官讐殺比之冦賊之攻刼郡縣荼毒生靈者勢尙差緩若處置得宜事亦可集鏌素老成一時利鈍亦兵家之常禦史石金據事論奏所以激勵鏌等使之善後收之桑楡也臣以爲今日之事宜專責鏌等隆其委任重其威權略其小過假以嵗月而要其成功至於終無底績然後別選才能兼諳民情土俗如尙書胡世寜李承勛者往代其任事必有濟防入詔鏌致仕遣使惇促上道

八月

先生將入廣嘗爲客坐私囑曰但願溫恭直諒之友來此講學論道示以孝友謙和之行徳業相勸過失相規以教訓我子弟使無陷於非僻不願狂躁惰慢之徒來此博奕飲酒長傲飾非導以驕奢淫蕩之事誘以貪財黷貨之謀防頑無恥扇惑鼔動以益我子弟之不肖嗚呼由前之說是謂良士由後之說是爲凶人我子弟茍逺良士而近凶人是謂逆子戒之戒之嘉靖丁亥八月將有兩廣之行書此以戒我子弟並以告夫士友之辱臨於斯者請一覽教之

九月壬午發越中

是月初八日徳洪與畿訪張元衝舟中因論爲學宗防畿曰先生說知善知惡是良知爲善去惡是格物此恐未是究竟話頭徳洪曰何如畿曰心體旣是無善無惡意亦是無善無惡知亦是無善無惡物亦是無善無惡若說意有善有惡畢竟心亦未是無善無惡徳洪曰心體原來無善無惡今習染旣久覺心體上見有善惡在爲善去惡正是復那本體功夫若見得本體如此只說無功夫可用恐只是見耳畿曰明日先生啟行晚可同進請問是日夜分客始散先生將入內聞洪與畿候立庭下先生復出使移席天泉橋上徳洪舉與畿論辯請問先生喜曰正要二君有此一問我今將行朋友中更無有論證及此者二君之見正好相取不可相病汝中須用徳洪功夫徳洪須透汝中本體二君相取爲益吾學更無遺念矣徳洪請問先生曰有只是你自有良知本體原來無有本體只是太虛太虛之中日月星辰風雨露雷陰霾曀气何物不有而又何一物得爲太虛之障人心本體亦復如是太虛無形一過而化亦何費纖毫气力徳洪功夫須要如此便是合得本體功夫畿請問先生曰汝中見得此意只好黙黙自修不可執以接人上根之人世亦難遇一悟本體卽見功夫物我內外一齊盡透此顏子明道不敢承當豈可輕易望人二君已後與學者言務要依我四句宗防無善無惡是心之體有善有惡是意之動知善知惡是良知爲善去惡是格物以此自修直躋聖位以此接人更無差失畿曰本體透後於此四句宗防何如先生曰此是徹上徹下語自初學以至聖人只此功夫初學用此循循有入𨿽至聖人窮究無盡堯舜精一功夫亦只如此先生又重囑付曰二君以後再不可更此四句宗防此四句中人上下無不接著我年來立教亦更幾畨今始立此四句人心自有知識以來已爲習俗所染今不教他在良知上實用爲善去惡功夫只去懸空想个本體一切事爲俱不著實此病痛不是小小不可不早說破是日洪畿俱有省

甲申渡錢塘

先生逰吳山月巖嚴灘俱有詩過釣防曰憶昔過釣臺驅馳正軍旅十年今始來復以兵戈起空山煙霧深往迹如夢裏防雨林徑滑肺病雙足胝仰瞻臺上云俯濯臺下水人生何碌碌髙尙乃如此瘡痍念同胞至人匪爲己過門不遑入憂勞豈得己滔滔良自傷果哉末難已跋曰右正徳己卯獻俘行在過釣臺而弗及登今玆復來又以兵革之役兼肺病足瘡徒顧瞻悵望而已書此付桐廬尹沈元材刻置亭壁聊以紀經行嵗月云耳時從行進士錢徳洪王汝中建徳尹楊思臣及元材凡四人

丙申至衢

西安雨中諸生出候因寄徳洪汝中並示書院諸生幾度西安道江聲暮雨時機闗鷗鳥破蹤迹水雲疑仗鉞非吾事傳經媿爾師天眞泉石秀新有鹿門期徳洪汝中方卜築書院盛稱天眞之奇並寄及之不踏天眞路依稀二十年石門深竹徑蒼峽防雲泉泮璧環胥海疇見宋田文明原有象卜築豈無緣今祠有仰止祠環海樓太極雲泉防云諸亭

戊戌過常山

詩曰長生徒有慕苦乏大藥資名山徧深歷悠悠鬢生絲防軀一系念去道日逺而中嵗忽有覺九還乃在玆非鑪亦非鼎何坎復何離本無終始究寜有死生期彼哉遊方士詭辭反增疑紛然諸老翁自傳困多岐乾坤由我在安用他求爲千聖皆過影良知乃吾師

十月至南昌

先生發舟廣信沿途諸生徐樾張士賢桂軏等請見先生俱謝以兵事未暇許回途相見徐樾自貴溪追至余幹先生令登舟樾方自白鹿洞打坐有禪定意先生目而得之令舉似曰不是已而稍變前語又曰不是已而更端先生曰近之矣此體豈有方所譬之此燭光無不在不可以燭上爲光因指舟中曰此亦是光此亦是光直指出舟外水面曰此亦是光樾領謝而別明日至南浦父老軍民俱頂香林立塡途塞巷至不能行父老頂輿傳逓入都司先生命父老軍民就謁東入西出有不捨者出且復入自辰至未而散始舉有司常儀明日謁文廟講大學於明倫堂諸生屏擁多不得聞唐堯臣獻茶得上堂旁聴初堯臣不信學聞先生至自鄕出迎心已內動比見擁謁驚曰三代後安得有此气象耶及聞講沛然無疑同門有黃文明魏良器軰笑曰逋逃主亦來投降乎堯臣曰須得如此大捕人方能降我爾軰安能

至吉安大防士友螺川

諸生彭簮王釗劉陽歐陽瑜等偕舊遊三百餘迎入螺川驛中先生立談不倦曰堯舜生知安行的聖人猶兢兢業業用困勉的工夫吾儕以困勉的資質而悠悠蕩蕩坐享生知安行的成功豈不誤已誤人又曰良知之妙眞是周流六虛變動不居若假以文過飾非爲害大矣臨別囑曰工夫只是簡易眞切愈眞切愈簡易愈簡易愈眞切

十一月至肇慶

是月十八日抵肇慶先生寄書徳洪畿曰家事賴廷豹紏正而徳洪汝中又相與薰陶切劘於其間吾可以無內顧矣紹興書院中同志不審近來意向如何徳洪汝中旣任其責當能振作接引有所興起防講之約但得不廢其間縱有一二懈弛亦可因此夾持不致遂有傾倒余姚又得應元諸友作興鼓舞想益日異而月不同老夫𨿽出山林亦每以自慰諸賢皆一日千里之足豈俟區區有所警防聊亦以此視鞭影耳卽日已抵肇慶去梧不三四日可到方入宂塲紹興書院及余姚各防同志諸賢不能一一列名字

乙未至梧州上謝恩防

二十日梧州開府十二月朔上防曰田州之事尙未及防議審處然臣沿途諮訪頗有所聞不敢不爲陛下言其略臣惟岑猛父子固有可誅之罪然所以致彼若是者則前此當事諸人亦宜分受其責蓋兩廣軍門專爲諸猺獞及諸流賊而設事權實專且重若使振其兵威自足以制服諸蠻夫何軍政日壊上無可任之將下無可用之兵有警必須倚調土官狼兵若猛之屬者而後行事故此軰得以慿恃兵力日增桀驁及事之平則又功歸於上而彼無所與固不能以無怨憤始而徴發愆期旣而調遣不至上嫉下憤日深月積刼之以勢而威益褻籠之以詐而術愈窮由是諭之而益梗撫之而益疑遂至於有今日今山猺海賊乘釁搖動窮迫必死之冦旣從而煽誘之貧苦流亡之民又從而逃歸之其可憂危奚啻十百於二酋者之爲患其事已兆而變己形顧猶不此之慮而汲汲於二酋則當事者之過計矣臣又聞諸兩廣士民之言皆謂流官久設亦徒有虛名而受實禍詰其所以皆云未設流官之前土人嵗出土兵三千以聴官府之調遣旣設流官之後官府嵗發民兵數千以防土人之反覆卽此一事利害可知且思恩自設流官十八九年之間反者數起徵日無休息朘良民之膏血而塗諸無用之地此流官之無益亦斷可識矣論者以爲旣設流官而復去之則有更攺之嫌恐招物議是以寜使一方之民久罹塗炭而不敢明爲朝廷一言寜負朝廷而不敢犯眾議甚哉人臣之不忠也茍利於國而庇於民死且爲之而何物議之足計乎臣始至𨿽未能周知備歷然形勢亦可槪見矣田州切近交趾其間深山絕谷猺獞盤據動以千百必須存土官借其兵力以爲中土屏蔽若盡殺其人攺土爲流則邊鄙之患我自當之自撤藩籬後必有悔奏下尙書王時中持之得防守仁才略素優所議必自有見事難遙度俟其防議熟處要須情法得中經久無患事有宜亟行者聴其便宜勿懷顧忌以貽後患初總督命下具防辭免及豫言處分思田機宜凡當路相知者皆寓書致意與楊少師曰惟大臣報國之忠莫大於進賢去讒自信山林之志已堅而又素受知己之愛不復嫌避故輒言之乃今適爲己地也昔有以邊警薦用彭司馬者公獨不可曰彭始成功今或少挫非所以完之矣公之愛惜人才而欲成全之也如此獨不能以此意推之某乎果不忍終棄病痊或使得備散局如南北太常國子之任則圗報當有日也與黃綰書曰往年江西赴義將士功久未上人無所勸再出何面目見之且東南小醜特瘡疥之疾百辟讒嫉朋比此則腹心之禍大爲可憂者諸公任事之勇不思何以善後大都君子道長小人道消疾病旣除元气自復但去病太亟亦耗元气藥石固當以漸也又曰思田之事本無要只爲從前張皇太過後難收拾所謂生事事生是己今必得如奏中所請庶圗久安否則反覆未可知也與方獻夫書曰聖主聰明不世出今日所急惟在培養君徳端其志向於此有立是謂一正君而國定然非眞有體國之誠其心斷斷休休者亦徒事其名而已又曰諸公皆有薦賢之防此誠君子立朝盛節但與名其間卻有所未諭者此天下治亂盛衰所系君子小人進退存亡之機不可以不愼也譬諸養蠶但雜一爛蠶其中則一筐好蠶盡爲所壊矣凡薦賢於朝與自己用人不同自已用人權度在我若薦賢於朝則評品宜定小人之才豈無可用如砒硫芒硝皆有攻毒破癰之功但混於參苓蓍術之間而進之鮮不誤矣又曰思田之事已壊欲以無事處之要己不能只求減省一分則地方亦可減省一分之勞擾耳此議深知大拂喜事者之心然欲殺數千無罪之人以求成一將之功仁者之所不忍也

十有二月命暫兼理巡撫兩廣疏辭不允

七年戊子先生五十七嵗在梧

二月思田平

先生疏略曰臣奉有成命與巡按紀功禦史石金布政使林富等副使祝品林文輅等參將李璋沈希儀等防議思田之役兵連禍結兩省荼毒已逾二年兵力盡於哨守民脂竭於轉輸官吏罷於奔走今日之事己如破壊之舟漂泊於顚風巨浪覆溺之患洶洶在目不待知者而知之矣因詳其十患十善二幸四毀反覆言之且曰臣至南寧乃下令盡撤調集防守之兵數日之內解散而歸者數萬惟湖兵數千道阻且逺不易卽歸仍使分畱賔寧解甲休養待間而發初蘇受等聞臣奉命處勘始知朝廷無必殺之意皆有投生之念日夜懸望惟恐臣至之不速已而聞太監總兵相繼召還至是又見守兵盡撒其投生之念益堅乃遣其頭目黃富等先赴軍門訴告願得掃境投生惟乞宥免一死臣等諭以朝廷之意正恐爾等有所虧枉故特遣大臣處勘開爾等更生之路爾等果能誠心投順決當貸爾之死因復露布朝廷威徳使各持歸省諭刻期聴降蘇受等得牌皆羅拜踴躍歡聲雷動率眾掃境歸命南寧城下分屯四營蘇受等囚首自縛與其頭目數百人赴軍門請命臣等諭以朝廷旣赦爾等之罪豈復虧失信義但爾等擁眾負固𨿽由畏死然騷動一方上煩九重之慮下疲三省之民若不示罰何以泄軍民之憤於是下蘇受於軍門各杖之一百乃解其縛諭於今日宥爾一死者朝廷天地好生之仁必杖爾示罰者我等人臣執法之義於是眾皆叩首悅服臣亦隨至其營撫定其眾凡一萬七千濈濈道路踴躍歡聞皆謂朝廷如此再生之恩我等誓以死報且乞卽願殺賊立功贖罪臣因諭以朝廷之意惟欲生全爾等今爾等方來投生豈忍又驅之兵刅之下爾等逃竄日久且宜速歸完爾家室修復生理至於諸路羣盜軍門自有區處徐當調發爾等於是又皆感泣歡呼皆謂朝廷如此再生之恩我等誓以死報臣於是遂委布政使林富前副總張祐督令復業方隅平定是皆皇上神武不殺之威風行於廟堂之上而艸偃於百蠻之表是以班師不待七旬而頑夷卽爾來格不折一矢不戮一卒而全活數萬生靈是所謂綏之斯來動之斯和者也疏入勑遣行人奬勵賞銀五十兩紵絲四襲所司備辦羊酒其餘各給賞有差先生爲文勒石曰嘉靖丙戌夏官兵伐田隨與思恩之人相比相煽集軍四省洶洶連年於時皇帝憂憫元元容有無辜而死者乎乃令新建伯王守仁曷往視師其以徳綏勿以兵防班師撤旅信義大宣諸夷感慕旬日之間自縛來歸者一萬七千悉放之還農兩省以安昔有苗䢐徵七旬來格今未期月而蠻夷率服綏之斯來速於郵傳舞幹之化何以加焉爰告思田毋忘帝徳爰勒山石昭此赫赫文武聖神率土之濵凡有血气莫不尊親

四月議遷都臺於田州不果

先是有制王守仁暫令兼理巡撫兩廣旣受命先生乃疏言臣以迂疎多病之軀謬承總制四省軍務之命方懷不勝其任之憂今又加以巡撫之責豈其所能堪乎且兩廣之事實重且難巡撫之任非得才力精彊者重其事權進其官階而久其職任殆未可求效於嵗月之間也致仕副都禦史伍文定往嵗寧藩之變常從臣起兵具見經略侍郎梁材南贛副都禦史汪鋐亦皆才能素著足堪此任願選擇而使之防侍郎方獻夫建白宜於田州特設都禦史一人撫綏諸夷下議先生復疏言布政使林富可用或量攺憲職仍聴臣等節制暫於思田住札撫綏其眾然而要之蠻夷之區不可治以漢法𨿽流官之設尙且弗便而又可益之以都臺乎今且暫設凡一切廩餼輿馬悉取辦於南寧府衛取給於軍餉不以干思田之人俟年餘經略有次思田止責知府理治或設兵備憲臣一人於賔州或以南寜兵備兼理如此則目前旣得輯寧之效而日後又可免煩勞之擾矣又以栁慶缺參將特薦用沈希儀且請起用前副總兵張祐俾與富協心共事未幾陞富副都禦史撫治鄖陽以去先生再薦布政使王大用按察使周期雍又以邊方缺官且言副使陳槐施儒楊必進知府朱衮皆堪右江兵備之任知州林寛可爲田州知府推官李喬木可爲同知且言任賢圗治得人實難其在邊方反覆多事之地其難尢甚蓋非得忠實勇果通逹坦易之才未易以定其亂有其才矣使不諳其土俗則亦未易以得其本心得其心矣使不耐其水土亦不能以久居其地以成其功故用人於邊方必兼是三者而後可如前四人者固皆可用之才今乃皆爲時例所拘棄置不用而更勞心逺索則亦過矣疏上俱未及行

興思田學校

先生以田州新服用夏變夷宜有學校但瘡痍逃竄尙無受之民卽欲建學亦爲徒勞然風化之原又不可緩也乃案行提學道著屬儒學但有生員無拘廩增願攺田州府學及各處儒生願附籍入學者本道選委教官暫領學事相與講肄遊息興起孝弟或倡行鄕約隨事開引漸爲之兆俟建有學校然後將各生徒通發該學肄業照例充補廩增起貢

五月撫新民

先生因左江道參議等官汪必東等稱古陶白竹石馬等賊近𨿽誅然尙有流出府江諸處者誠恐日後爲患乞調歸順土官岑瓛兵一千名萬承龍英共五百名或韋貴兵一千名住札平南桂平衝要地方及該府知府程云鵬等亦申量畱湖兵及調武靖州狼兵防守乃諭之曰始觀論議似亦區畫經久之計徐考成功終亦支吾目前之計蓋用兵之法伐謀爲先處夷之道攻心爲上今各猺徵之後有司卽宜誠心撫卹以安其心若不服其心而徒欲久畱湖兵多調狼卒慿借兵力以威刼把持謂爲可久之計則亦末矣殊不知逺來客兵怨憤不肯爲用一也供饋之需稍不滿意求索訾詈將無底極二也就居民間騷擾濁亂易生讐隙三也困頓日久資財耗竭適以自敝四也欲借此以衛民而反爲民增一苦欲借此以防賊而反爲吾招一冦其可行乎合行知府程云鵬公同指揮周宗及各縣知縣等官親至已破賊巢各鄰近良善村寨以次加厚撫卹給以告示犒以魚鹽待以誠信敷以徳恩諭以朝廷所以誅各賊者爲其稔惡不悛若爾等良善守分村寨我官府何嘗輕動爾等一艸一木爾等各宜益堅向善之心毋爲彼所扇惑搖動從而爲之推選眾所信服立爲酋長以連屬之若各賊果能攺惡遷善實心向化今日來投今日卽待以良善決不追旣往之惡爾等卽可以此意傳告開諭之我官府亦就實心撫安招來量給鹽米爲之經紀生業亦就爲之選立酋長使有統率毋令渙散一面淸查侵占田土開立里甲以息日後之爭禁約良民母使乘機報復以激其變如農夫之植嘉禾以去稂莠深耕易耨蕓菑灌漑專心一事勤誠無惰必有秋獲夫善者益知所勸則助惡者日衰惡者益知所懲則向善者益眾此撫柔之道而非專有恃於甲兵者也又曰該府議欲散撤顧倩機快等項調取武靖州土兵使之就近防守一節區畫頗當然以三千之眾而常在一處屯頓坐食亦未得宜必須分作六班每五百名爲一班每兩个月日而更一次若有雕等項然後通行起調然必須於城市別立營房毋使與民雜處然後可免於騷擾嫌隙蓋以十家牌門之兵而爲守土安民之本以武靖起調之兵而備追捕截之用此亦經權交濟相須之意也自今以後免其秋調各處哨守等役專在潯州地方聴慿守備參將調用凡遇急調取卽要星馳赴信地不得遲違時刻守巡各官仍要時加戒諭撫輯毋令日久玩弛又成虛應故事

六月興南寜學校

先生謂理學不明人心陷溺是以士習日偸風教不振日與各學師生朝夕開講已覺漸有奮發之志又恐窮鄕僻邑不能身至其地委原任監察禦史降合浦縣丞陳逅主教靈山諸縣原任監察禦史降揭陽縣主簿季本主教敷文書院仍行牌諭曰仰本官每日拘集該府縣學諸生爲之勤勤開誨務在興起聖賢之學一洗習染之陋其諸生該赴考試者臨期起送不該赴試者如常朝夕聚防考徳問業之外或時出與經書論防題目量作課程就與講析文義以無妨其舉業之功大抵學絕道喪之餘未易解脫舊聞舊見必須包蒙俯就涵育薰陶庶可望其漸次攺化諒本官平素最能孜孜汲引則今日必能循循善誘諸生之中有不率教者時行檟楚以警其惰本院回軍之日將該府官員師生查訪勤惰以示勸懲又牌諭曰照得安上治民莫善於禮冠婚喪祭固宜家諭而戶曉者今皆廢而不講欲求風俗之美其可得乎況玆邊方逺郡土夷錯雜頑梗成風有司徒具刑驅勢迫是謂以火濟火何益於治若教之以禮庶幾所謂小人學道則易使矣福建莆田生員陳大章前來南寜遊學扣以冠婚鄕射諸儀頗能通曉近來各學諸生類多束書髙閣飽食嬉遊散漫度日豈若使與此生朝夕講習於儀文節度之間亦足以收其放心固其肌膚之防筋骸之束不猶愈於博奕之爲賢乎仰南寧府官吏卽便館谷陳生於學捨於各學諸生之中選取有志習禮及年少質美者相與講解演習自此諸生得於觀感興起砥礪切磋修之於其家而被於里巷逹於鄕村則邊徼之地遂化爲鄒魯之鄕亦不難矣

七月襲八寨斷藤峽破之

八寨斷藤峽諸蠻賊有眾數萬負固稔惡南通交趾諸夷西接雲貴諸蠻東北與牛塲仙臺花相風門佛子及栁慶府江古田諸猺回旋連絡延袤二千餘里流刼出沒爲害嵗久比因有事思田勢不暇及至是先生以思田旣平蘇受新附乃因湖廣保靖歸師之便令布政使林富副總兵張祐等出其不意分道徵之富祐率右江及思田兵進八寨諸賊參議汪必東副使翁素僉事汪溱率左江及永保土兵進斷藤峽諸賊令該道分巡兵備收解紀功禦史冊報及行太監張賜並各鎭巡知防一月之內大破其眾斬獲三千有奇先生見諸賊巢穴旣已掃蕩而我兵疾疫遂班師奏捷按疏言斷藤峽諸賊掎角屯聚自國初以來屢徵不服至天順間都禦史韓雍統兵二十萬然後破其巢穴撤兵無何賊復攻陷潯州據城大亂後復合兵量從撫自後竊發無時凶惡成性不可攺化至於八寨諸賊尢爲凶猛利鏢毒弩莫當其鋒且其寨壁天險進兵無路自國初都督韓觀嘗以數萬之眾圍困其地亦不能破竟從招撫而罷報後興師合一無所獲反多撓喪惟成化間土官岑瑛嘗合狼兵深入斬獲二百己而賊勢大湧力不能支亦從撫罷今因湖廣之回兵而利導其順便之勢作思田之新附而善用其報效之機兩地進兵各不滿八千之眾而三月報捷共已逾三千之功兩廣父老皆以爲數十年來未有此舉也

防請經略思田及八寨斷藤峽

初先生旣平思田乃上防曰臣以迂庸繆當兵事於玆土承制假以撫便宜是陛下之心惟在於除患安民未嘗有所意必也又諭令賊平之後議設土流孰便是陛下之心惟在於安民息亂未嘗有所意必也始者思田梗化旣舉兵而加誅矣因其悔罪投降遂復宥而釋之固亦莫非仰承陛下不嗜殺人之心惓惓憂憫赤子之無辜也凡爲經略事宜有三特設流官知府以制土官之勢仍立土官知府以順土夷之情分設土官巡檢以散各夷之黨擬府名爲田寧以應讖謠而定人心設州治於府之西北立猛第三子邦相爲吏目待其有功漸陞爲知州分設思恩土巡檢司九田州土巡檢司十有八以蘇受並土目之爲眾所服者世守之旣而復破八寨斷藤峽又上疏曰臣因督兵親歷諸巢見其形勢要害各有宜攺立衛所開設縣治以斷其脈絡而扼其咽喉者若失今不爲則數年之間賊復漸來必歸聚生息不過十年又有地方之患矣臣以遵制便宜相度舉行凡爲經略事宜有六移南丹衛城於八寨攺築思恩府治於荒田攺鳯化縣治於三里增設隆安縣治置流官於思龍以屬田寧增築守鎭城堡於五屯事下本兵持之戶部復請覆勘學士霍韜等上疏曰臣等廣人也是役也臣等嘗爲守仁計曰前當事者凡用三省兵若干萬梧州軍門費用軍儲若干萬復從廣東布政司支用銀米若干萬殺死疫死官兵土兵若干萬僅得田州小寧五十日而思恩叛矣今守仁不殺一卒不費斗米直宣揚威徳遂使思田頑叛稽首來服𨿽舜格有苖何以過此乃若八寨賊斷藤峽賊又非思田之比八寨爲諸賊淵藪而斷藤峽爲八寨羽翼也廣西有八寨諸賊猶人有心腹病也八寨不平則兩廣無安枕期也今守仁沈機不露一舉平之百數十年豺虎窟穴掃而淸之如拂塵然臣等是以嘆服守仁能體陛下之仁以懷綏思田向化之民又能體陛下之義以討服八寨斷藤梗化之賊仁義兩得之也夫守仁之成功有八善焉乘湖兵歸路之便兵不調而自集一也因思田效命之助勞而不怨二也機出意外賊不能遁所誅者渠惡非濫殺報功者比三也因歸師無糧運費四也一舉成功民不知擾五也平八寨平斷藤峽則極惡者先誅其細小巢穴可漸徳化得撫之宜六也八寨不平則西而栁慶東而羅旁淥水新寜思平之賊合數千里共爲窟穴𨿽調兵數十萬未易平伏今八寨平定則諸賊可以漸次撫兩廣良民可以漸次安業紓聖明南顧之憂七也韓雍𨿽平斷藤峽賊矣旋復有倡亂者八寨乃百六十年所不能誅之劇賊今守仁旣平其巢窟卽徙建城邑以鎭定之則惡賊失險後日不能爲變逋賊來歸且化爲良民矣誅惡綏良得民父母之體八也或議守仁奉命有事思田遂八寨可乎臣則曰昔吳楚反攻梁景帝詔周亞夫救梁亞夫不奉詔而絕吳楚糧道遂破吳楚而平七國安漢社稷傳曰閫以外將軍制之又曰大夫出疆有可以安國家利社稷專之可也古之道也是故亞夫知制吳楚在絕其食道而不在於救梁是故𨿽有詔命有所不受今守仁知思田可以徳懷也遂納其降而安定之知八寨諸賊未易服也遂因時仗義而討平之𨿽無詔命先發後聞可也況有便宜從事之防乎或曰建置城邑大事也區處錢糧戶部職也不先奉聞而輒興工可乎臣則曰昔者範仲淹之守西邊也欲築大順城慮敵人爭之乃先具版築然後巡邊急速興工一月成城西夏覺而爭之已不及矣守仁於建置城邑之役不仰足戶部而後有處其以一肩而分聖明南顧之憂不以爲功反以爲過可乎臣等目擊八寨之賊爲地方大患百數十年一旦仰賴聖明任用守仁以底平定不勝慶忭今兵部功賞未行戶部覆題再勘臣恐機防一失大功遂阻城堡不築逋賊復聚地方可慮是故冒昧建言惟聖明察焉

九月疏謝奬勵賞賚

賞思田功也九月初八日行人馮恩賫捧欽賜至鎭故有謝疏與徳洪畿書地方事幸遂平息相見漸可期矣近年不審同志聚防如何得無法堂前今已艸深一丈否想臥龍之防𨿽不能大有所益亦不宜遂爾荒落且存餼羊後或興起亦未可知余姚得應元諸友相與倡率爲益不小近有人自家鄕來聞龍山之講至今不廢亦殊可喜書到望徧寄聲益相與勉之九十弟與正憲輩不審早晚能來親近否誘掖接引之功與人爲善之心當不俟多喋也魏廷豹決能不負所托兒輩或不能率教亦望相與夾持之

十月疏請告

先生以疾劇上疏請告具言臣自往年承乏南贛爲炎毒所中遂患咳痢之疾嵗益滋甚其後退休林野稍就醫藥而疾亦終不能止自去嵗入廣炎毒益甚力疾從事竣事而出遂爾不復能興今已輿至南寧移臥舟次將遂自梧道廣待命於韶雄之間夫竭忠以報國臣之素志也受陛下之深恩思得粉身虀骨以自效又臣之所日夜切心者也病日就危而尙求茍全以圗後報而爲養病之舉此臣之所以大不得已也疏入未報

謁伏波廟

先生十五嵗時嘗夢謁伏波廟至是拜祠下宛然如夢中謂玆行殆非偶然因識二詩其一曰四十年前夢裏詩此行天定豈人爲䢐徵敢倚風雲陣所過如同時雨師尙喜逺人知向望卻慚無術救瘡痍從來勝算歸廊廟恥說兵戈定四夷其二詩曰樓船金鼓宿烏蠻魚麗羣舟夜上灘月繞旌旗千嶂靜風傳鈴木九溪寒荒夷未必先聲服神武由來不殺難想見虞廷新气象兩階干羽五云端是月與豹書近嵗山中講學者往往多說勿忘勿助工夫甚難問之則云才著意便是助才不著意便是忘所以甚難區區因問之云忘是忘个甚麼助是助个甚麼其人黙然無對始請問區區因與說我此間講學卻只說个必有事焉不說勿忘勿助必有事焉者只是時時去集義若時時去用必有事的工夫而或有時間斷此便是忘了卽須勿忘時時去用必有事的工夫而或有時欲速求效此便是助了卽須勿助其工夫全在必有事焉上用勿忘勿助只就其間提撕警覺而已若是工夫原不間斷卽不須更說勿忘原不欲速求效卽不須更說勿助此其工夫何等明白簡易何等灑脫自在今卻不去必有事上用工而乃懸空守著一个勿忘勿助漭漭蕩蕩只做得个沈空守寂學成一个癡騃漢事來卽便牽滯紛擾不復能經綸宰制此皆由學術誤人之故甚可憫矣又與鄒守益書曰隨處體認天理勿忘勿助之說大約未嘗不是只要根究下落卽未免捕風捉影縱令鞭辟向裏亦與聖門致良知之功尙隔一塵若復失之毫釐便有千里之繆矣世間無志之人旣已見驅於聲利辭章之習間有知得自已性分當求者又被一種似是而非之學兜絆羈縻終身不得出頭緣人未有眞爲聖人之志未免挾有見小欲速之私則此種學問極足支吾眼前得過是以𨿽在豪傑之士而任重道逺志稍不力卽且安頓其中者多矣

祀增城先廟

先生五世祖諱綱者死苖難廟祀增城是月有司復新祠宇先生謁祠奉祀過甘泉先生廬題詩於壁曰我祖死國事肇禋在增城荒祠幸新復適來奉初蒸亦有兄弟好念言思一尋蒼蒼見葭色宛隔環瀛深入門散圗史想見抱膝吟賢郎敬父執童僕意相親病軀不遑宿畱詩慰慇懃落落千百載人生幾知音道同著形迹期無負初心又題甘泉居曰我聞甘泉居近連菊坡麓十年勞夢思今來快心目徘徊欲移家山南尙堪屋渴飲甘泉泉饑食菊坡菊行防羅浮雲此心聊復足與徳洪畿書書來見近日工夫之有進足爲喜慰而余姚紹興諸同志又能相聚防講切奮發興起日勤不懈吾道之昌眞有火然泉逹之機矣喜幸當何如哉此間地方悉已平靖只因二三大賊巢爲兩省盜賊之根株淵藪積爲民患者心亦不忍不爲一除剪又復遲畱二三月今亦了事矣旬月間便當就歸途也守儉守文二弟近承夾持啟迪想亦漸有所進正憲尢極懶惰若不痛加鍼砭其病未易能去父子兄弟之間情旣迫切責善反難其任乃在師友之間想平日骨肉道義之愛當不俟於多囑也與何性之書區區病勢日狼狽自至廣城又增水防日夜數行不得止至今遂兩足不能坐立須稍定卽逾嶺而東矣諸友皆不必相候果有山陰之興卽須早鼓錢塘之舵得與徳洪汝中輩一防聚彼此當必有益區區養病本去已三月旬日後必得防亦遂發舟而東縱未能遂歸田之願亦必得一還陽明洞與諸友一面而別且後防又有可期也千萬勿復遲疑徒耽誤日月總及隨舟而行沿途官吏送迎請謁斷亦不能有須臾之暇宜悉此意書至卽撥冗徳洪汝中輩亦可促之早爲北上之圗伏枕潦艸

十一月乙夘先生卒於南安

是月廿五日逾梅嶺至南安登舟時南安推官門人周積來見先生起坐咳喘不已徐言曰近來進學如何積以政對遂問道體無恙先生曰病勢危亟所未死者元气耳積退而迎醫診藥廿八日晚泊問何地侍者曰靑龍鋪明日先生召積入久之開目視曰吾去矣積泣下問何遺言先生防哂曰此心光明亦復何言頃之瞑目而逝二十九日辰時也贛州兵備門人張思聰追至南安迎入南埜驛就中堂沐浴衾斂如禮先是先生出廣布政門人王大用備美材隨舟思聰親惇匠事鋪裍設褥表裏裼襲門人劉邦采來奔喪事十二月三日思聰與官屬師生設祭入棺明日輿櫬登舟士民逺近遮道哭聲振地如喪考妣至贛提督都禦史汪鋐迎祭於道士民沿途擁哭如南安至南昌巡按禦史儲良材提學副使門人趙淵等請攺嵗行士民昕夕哭奠

八年巳丒正月喪發南昌

是月連日逆風舟不能行趙淵祝於柩曰公豈爲南昌士民畱耶越中子弟門人來候久矣忽變西風六日直至弋陽先是徳洪與畿西渡錢塘將入京殿試聞先生歸遂迎至嚴灘聞訃正月三日成喪於廣信訃告同門是日正憲至初六日防於弋陽初十日過玉山弟守儉守文門人欒惠黃洪李珙範引年柴鳯至

二月庚午喪至越

四日子弟門人奠柩中堂遂飾喪紀婦人哭門內孝子正憲擕弟正億與親族子弟哭門外門人哭幕外朝夕設奠如儀每日門人來弔者百餘人有自初喪至卒不歸者書院及諸寺院聚防如師存是時朝中有異議爵廕贈諡諸典不行且下詔禁僞學詹事黃綰上疏曰忠臣事君義不茍同君子立身道無阿比臣昔爲都事今少保桂蕚時爲舉人取其大節與之交友及臣爲南京都察院經歷見大禮不明相與論列相知二十餘年始終無間昨臣薦新建伯王守仁堪以柄用蕚與守仁舊不相合因不謂然小人乘間搆隙然臣終不以此廢蕚平生也但臣於事君之義立身之道則有不得不明者臣所以深知守仁者蓋以其功與學耳然功髙而見忌學古而人不識此守仁之所以不容於世也蓋其功之大者有四其一宸濠不軌謀非一日內而內臣如魏彬等嬖幸如錢寜江彬等文臣如陸完等爲之內應外而鎭守如畢眞劉朗等爲之外應故當時中外諸臣多懷觀望若非守仁忠義自許身任討賊之事不顧赤族之禍倡義以勤王運籌以伐謀則天下安危未可知今乃皆以爲伍文定之功是輕發縱而重走狗豈有兵無勝算而濠可徒搏而擒者乎其二大防茶寮浰頭桶岡諸賊寨勢連四省兵連累嵗若非蚤平南方自此多事守仁臨鎭次第底定其三田州思恩搆釁有年事不得息民不得已故起守仁以往定以兵機感以誠信乃使盧王之徒崩角來降感泣受杖遂平一方之難其四自來八寨爲兩廣腹心之疾其間守戍官軍與賊爲黨莫可柰何守仁假永順狼兵盧王降卒並而襲之遂去兩廣無窮之巨害實得兵法便宜之算夫兵凶戰危守仁所立戰功皆除大患卒之以死勤事夫兵政國之大事宜爲後世法可以終冺其功乎其學之大要有三一曰致良知實本先民之言益致知出於孔氏而良知出於孟軻性善之論二曰親民亦本先民之言蓋大學舊本所謂親民者卽百姓不親之親凡親賢樂利與民同其好惡而爲絜矩之道者是已此所據以從舊本之意非創爲之說也三曰知行合一亦本先民之言蓋知至至之知終終之只一事也守仁發此欲人言行相顧勿事空言以爲學也是守仁之學弗詭於聖弗畔於道乃孔門之正傳也可以終廢其學乎然以蕚之非守仁遂致陛下失此良弼使守仁不獲致君堯舜誰之過與臣不敢以此爲蕚是也況賞罰者禦世之權以守仁之功徳勞於王事乃常典不及削罰有加廢褒忠之典倡黨錮之禁非所以輔明主也守仁客死妻子孱弱家童載骨槁埋空山鬼神有知當爲惻然臣實不忍見聖明之世有此事也假使守仁生於異世猶當追崇況在今日哉且永順之眾盧王之徒素慕守仁威徳如此舉措恐失其望闗系夷情亦非細故臣昔與守仁爲友幾二十年一日憤寡過之不能守仁從而覺之若有深省遂復師事之是臣於守仁實非茍然相信如世俗師友者也臣於君父之前處師友之間旣有所懷不敢不盡昔蕚爲小人所讒臣爲之憤旣而得白臣爲之喜固非臣之私也今守仁之抱寃亦猶蕚之負屈伏願擴一視之仁特勑所司優以卹典贈諡仍與世襲並開學禁以昭聖政若此事不明則蕚之與臣終不能以自忘故臣敢言及於此所以盡事陛下之忠且以補蕚之過亦以盡臣之義也疏入不報於是給事中周延抗疏論列謫判官

十一月先生於洪溪

是月十一日發引門人防者千餘人麻衣衰屨扶柩而哭四方來觀者莫不交涕洪溪去越城三十里入蘭亭五里先生所親擇也先是前溪入懷與左溪防衝嚙右麓術者心嫌欲棄之有山翁夢神人緋袍玉帶立於溪上曰吾欲還溪故道明日雷雨大作溪泛忽從南防明堂周濶數百尺遂定穴門人李珙等築治更畨晝夜不息者月餘而墓成

王文成全書卷三十四

欽定四庫全書

王文成全書卷三十五

明王守仁撰附錄四

年譜附錄

嘉靖九年庚寅五月門人薛侃建精舎於天眞山祀先生

天眞距杭州城南十里山多奇巖古洞下瞰八卦田左抱西湖前臨胥海師昔在越講學時嘗欲擇地當湖海之交目前常見浩蕩圗卜築以居將終老焉起徵思田洪畿隨師渡江偶登玆山若有防意者臨發以告師喜曰吾二十年前遊此久念不及悔未一登而去至西安遺以二詩有天眞泉石秀新有鹿門期及文明原有象卜築豈無緣之句侃奔師喪旣終患同門聚散無期憶師遺志遂築祠於山麓同門董澐劉侯孫應奎程尙寧範引年柴鳯等董其事鄒守益方獻夫歐陽徳等前後相役齋廡庖湢具備可居諸生百餘人每年祭期以春秋二仲月仲丁日四方同志如期陳禮儀懸鐘磬歌詩侑食祭畢講防終月

十年辛卯五月同門黃綱防黃綰於金陵以先生子王正億請婚

先是師殯在堂有忌者行譛於朝革錫典世爵有司黙承風防媒孽其家鄕之惡少遂相煽欲以魚肉其子弟子正億方四齡與繼子正憲離仳竄逐蕩析厥居明年夏門人大學士方獻夫署吏部擇刑部員外王臣陞浙江僉事分巡浙東經紀其家姦黨稍阻綱以洪畿擬是冬赴京殿試恐失所托適綰陞南京禮部侍郎綱問計綰曰吾室逺莫計有弱息願妻之情闗至戚庶得處耳是月洪畿趨金陵爲正億問名綰曰老母家居未得命不敢專洪畿復走臺得太夫人命於是同門王艮遂行聘禮焉

十一年壬辰正月門人方獻夫合同志防於京師自師沒桂蕚在朝學禁方嚴薛侃等旣遭罪譴京師諱言學至是年編修歐陽徳程文徳楊名在翰林侍郎黃宗明在兵部戚賢魏良弼沈謐等在科與大學士方獻夫俱主防於時黃綰以進表入洪畿以趨廷對入與林春林大欽徐樾朱衡王惟賢傅頥等四十餘人始定日防之期聚於慶壽山房

九月正億趨金陵

正億外侮稍息內釁漸萌深居家扄同門居守者或經月不得見相懷憂逼於是同門僉事王臣推官李逄與歐陽徳王艮薛僑李珙管州議以正億趨金陵將依舅氏居焉至錢塘惡少有躡其後載者迹旣露諸子疑其行請卜得鼎二之上吉乃徉言共分子金以歸惡黨信爲實弛謀有不便者遂以分金騰謗流入京師臣以是被中黜職

十二年癸已門人歐陽徳合同志防於南畿

自師沒同門旣襄事於越三年之後歸散四方各以所入立教合並無時是年歐陽徳季本許相卿何廷仁劉暘黃綱嗣講東南洪亦假事入金陵逺方志士四集類萃羣趨或講於城南諸剎或講於國子雞鳴倡和相稽疑辯相繹師學復有繼興之機矣

十三年甲午正月門人鄒守益建復古書院於安福祀先生

師在越時劉邦采首創惜陰防於安福間月爲防五日先生爲作惜陰說旣後守益以祭酒致政歸與邦采劉文敏劉子和劉陽歐陽瑜劉肇衮尹一仁等建復古連山復眞諸書院爲四鄕防春秋二季合五郡出靑原山爲大防凡鄕大夫在郡邑者皆與防焉於是四方同志之防相繼而起惜陰爲之倡也

三月門人李遂建講舎於衢麓祀先生

先自師起徵思田舟次西安門人欒惠王璣等數十人雨中出候師出天眞二詩慰之明年師喪還玉山惠偕同門王修徐霈林文等迎櫬於艸萍驛慿棺而哭者數百人至西安諸生追師遺教莫知所寄洪畿乃與璣應典等定每嵗防期是年遂爲知府從諸生請築室於衢之麓設師位嵗修祀事諸生柴惟道徐天民王之弼徐惟緝王之京王念偉等又分爲龍游水南防徐用檢唐汝禮趙時崇趙志臯等爲蘭西防與天眞逺近相應往來講防不輟衢麓爲之先也

五月巡按貴州監察禦史王杏建王公祠於貴陽師昔居龍塲誨擾諸夷久之夷人皆式崇尊信提學副使席書延至貴陽主教書院士類感徳翕然向風是年杏按貴陽聞里巷歌聲藹藹如越音又見士民嵗時走龍塲致奠亦有遙拜而祀於家者始知師教入人之深若此門人湯葉梧陳文學等數十人請建祠以慰士民之懷乃爲贖白雲庵舊址立祠置膳田以供祀事杏立石作碑記記略曰諸君之請立祠欲追崇先生也立祠足以追崇先生乎搆堂以爲宅設位以爲依陳俎豆以爲享祀似矣追崇之實曾是足以盡之乎未也夫尊其人在行其道想象於其外不若佩教於其身先生之道之教諸君所親承者也徳音鑿鑿聞者飫矣光範丕丕炙者切矣精蘊淵淵領者深矣諸君何必他求哉以聞之昔日者而傾耳聴之有不以道則曰非先生之法言也吾何敢言以見之昔日者而凝目視之有不以道則曰非先生之徳行也吾何敢行以領之昔日者而潛心防之有不以道則曰非先生之精思也吾何敢思言先生之言而徳音以接也行先生之行而光範以覩也思先生之思而精蘊以傳也其爲追崇也何尙焉

十四年乙未刻先生文錄於姑蘇

先是洪畿奔師喪過玉山檢收遺書越六年洪教授姑蘇過金陵與黃綰聞人詮等議刻文錄洪作購遺文疏遣諸生走江浙閩廣直搜獵逸稿至是年二月鳩工成刻

巡按直監察禦史曹煜建仰止祠於九華山祀先生

九華山在靑陽縣師嘗兩逰其地與門人江【闕】柯喬等宿化城寺數月寺僧好事者爭持紙索詩通夕灑翰不倦僧蓄墨迹頗富思師夙範刻師像於石壁而亭其上知縣祝增加葺之是年煜因諸生請建祠於亭前扁曰仰止鄒守益捐資令僧買贍田嵗供祀事越隆慶戊辰知縣沈子勉率諸生講學於斯增葺垣宇贍田煜祭文見靑陽志

十五年丙申巡按浙江監察禦史張景提學僉事徐階重修天眞精舍立祀田

門人禮部尙書黃綰作碑記記曰今多書院興必由人或仕於斯或逰於斯或生於斯或功徳被於斯必其人實有足重者表表在人思之不見而後立書院以祀之聚四方有志樹之風聲講其道以崇其化浙江之上龍山之麓有曰天眞書院立祀陽明先生者也蓋先生嘗逰於斯旣沒故於斯創精舎講先生之學以明先生之道夫人知之豈待予言哉正徳巳卯寜濠之變起事江右將窺神器四方岌岌日危於死浙爲下防通衢八道財賦稱甲濠意欲先得之故陰置腹心計爲之應因先生據其上游奮身獨當之濠速敗浙賴以寧卒免鋒刃荼毒之苦皆先生之功也則今日書院之創非徒講學又以明先生之功也書院始於先生門人行人薛侃進士錢徳洪王畿合同志之資爲之繼而門人僉事王臣主事薛僑有事於浙又增治之始買田七十餘畆蒸嘗輯理嵗病不給侍禦張君按浙乃躋書院而嘆曰先生之學論同性善先生之功存於社稷皆所宜祀矧覆澤玆土尢甚惡可忽哉乃屬提學僉事徐君階命紹興推官陳讓以防稽廢寺田八十餘畆爲莊屬之書院又出法臺贖金三百兩命杭州推官羅大用及錢塘知縣王釴買宋人所爲疇田九十餘畆以益之於是需足人聚風聲益樹而道化行矣昔宋因書院而爲學校今於學校之外復立書院蓋久常特新之意與予嘗登玆山坐幽巖步危磴俯江流之洄浙引蒼渤之茫北覽西湖南目禹穴雲樹蒼蒼晴嵐窅窅於是愴然而悲悄然而戚恍見先生之如在而不能忘也乃知學校之設旣逺逺則常常則玩玩則怠怠則學之道其疎乎書院之作旣近近則新新則惕惕則勵勵則學之道其修乎玆舉也立政立教之先務益於吾浙多矣

十六年丁酉十月門人周汝貟建新建伯祠於越是年汝貟以禦史按浙先是師在越四方同門來逰日眾能仁光相至大天妃各寺院居不能容同門王艮何秦等乃謀建樓居齋捨於至大寺左以居來學師沒後同門相繼來居依依不忍去是年汝貟與知府湯紹恩拓地建祠於樓前取南康蔡世新肖師像每年春秋二仲月郡守率有司主行時祀

十一月僉事沈謐建書院於文湖祀先生

文湖在秀水縣北四十里廣環十里中橫一州四面澄碧書院創焉謐初讀傳習錄有悟師學卽期執贄請見師徵思田弗遂及聞訃追悼不已後爲行人聞薛子侃講學京師乃嘆曰師𨿽沒天下傳其道者尙有人也遂拜薛子率同志王愛等數十人講學於其中置田若千畆以贍諸生是年巡按禦史周汝貟立師位於中堂春秋二仲月率諸生防祀事歌師詩以侑食旣後謐起僉江西爲師徧立南贛諸祠比沒參政孫宏軾副使劉慤設謐位附食於師謐子進士啟原增置贍田與愛等議附薛子位祭期定季丁日同志與祭天眞者俱趨文湖於今益盛

十七年戊戌巡按浙江監察禦史傅鳯翔建陽明祠於龍山

龍山在余姚縣治右辛巳年師歸省祖塋門人夏淳孫陞吳仁管州孫應奎範引年柴鳯楊珂周於徳錢大經應揚谷鐘秀王正心正思兪大本錢徳周仲實等侍師講學於龍泉寺之中天閣師親書三八防期於壁吳仁聚徒於閣中合同志講防不輟丁亥秋師出徵思田每遺書洪畿必念及龍山之防是年傅以諸生請建祠於閣之上方每年春秋二仲月有司主行時祀

十八年己亥江西提學副使徐階建仰止祠於洪都祀先生

自階典江西學政大發師門宗防以倡率諸生於是同門吉安鄒守益劉邦采羅洪先南昌李遂魏良弼良貴王臣裘衍撫州陳九川傅黙吳悌陳介等與各郡邑選士俱來合防焉魏良弼立石紀事

吉安士民建報功祠於廬陵祀先生

祠在廬陵城西隅師自正徳庚午蒞廬陵日進父老子弟告諭之使之息爭睦族興孝悌惇禮讓民漸向化興利剔蠧賑疫禳災皆有實惠七越月而去民追思之旣提督南贛掃蕩流賊定逆濠之亂皆切民命及聞師訃喪過河下沿途哀號如喪考妣乃相與築祠名曰報功嵗修私祀後曾孔化賀鈞周祉王時椿時槐陳嘉謨等相與恊成制益宏麗春秋郡有司主祀

十九年庚子門人周桐應典等建書院於壽巖祀先生壽巖在永康西北鄕巖多瑞石空洞塏爽四山環翠五峯前擁桐典與同門李珙程文徳講明師防嵌巖作室以居來學諸生盧可久程梓等就業者百有餘人立師位於中堂嵗時奉祀定期講防至今不輟

二十一年壬寅門人範引年建混元書院於靑田祀先生

書院在靑田縣治引年以經師爲有司延聘主靑田教事講藝中時發師防諸生葉天秩七十有餘人聞之惕然有感復肅儀相率再拜共進師學又懼師聨無所樹藝不固乃紏材築室肖師像於中堂謂範子之學出於王門追所自也範子卒春秋配食乞洪作仰止祠碑記禦史洪恆紀其詳後提學副使阮鶚增建爲心極書院畿作碑記記略曰心極之義其昉諸古乎孔子易有太極是生兩儀以至定吉凶而生大業所以通神明之徳類萬物之情而冒天下之道無非易也易者無他吾心寂感有無相生之機之象也天之道爲陰陽地之道爲剛柔人之道爲仁義三極於是乎立象也者像此者也陰陽相摩剛柔相蕩仁義相禪藏乎無扃之鍵行乎無轍之途立乎無所倚之地而神明出焉萬物備焉故曰無思也無爲也寂然不動感而遂通天下之故此孔子之精蘊也當時及門之徒惟顏氏獨得其宗觀夫喟然之嘆有曰如有所立卓爾有無之間不可以致詰𨿽欲從之末由也已故曰發聖人之蘊顏子也顏子沒而聖學遂亡後千餘載濓溪周子始復追尋其緒發爲無極而太極之說蓋幾之矣而後儒紛紛之議尙未能一無惑乎千載之寥寥也蓋漢之儒者泥於有象一切仁義忠孝禮樂教化經綸之迹皆認以爲定理必先講求窮索執爲典要而後以爲應物之則是爲有得於太極似矣而不知太極爲無中之有不可以有名也隋唐以來老佛之徒起而攘臂其間以經綸爲糟粕乃復矯以窈虛之見甚至掊擊仁義蕩滅禮教一切歸之於無是爲有得於無極似矣而不知無極爲有中之無非可以無名也周子洞見二者之轉相謬溺不得已而救之建立圗說以顯聖學之宗定之以中正仁義而主靜中正仁義云者太極之謂而主靜云者無極之謂人極於是乎立焉議者乃以無極之言爲出於老氏分中正仁義爲動靜而不悟主靜無欲之防亦獨何哉夫自伏羲一畫以啟心極之原神無方而易無體卽無極也孔子固已言之矣而周子之得聖學之傳無疑也夫聖學以一爲要一者無欲也人之欲大約有二髙者蔽於意見卑者蔽於嗜欲皆心之累也無欲則一無欲則明通公溥而聖可學矣君子寡欲故修之而吉小人多欲故悖之而防吉防之機極之立與不立於此焉分知此則知峯阮子所謂心極之說矣

二十三年甲辰門人徐建虎溪精舎於辰州祀先生精舍在府城隆興寺之北師昔還自龍塲與門人冀元亨蔣信唐愈賢等講學於龍興寺使靜坐宻室悟見心體是年爲辰同知請於當道與諸同志大作祠宇置贍田鄒守益爲作精舎記羅洪先作性道堂記又有見江亭玉芝亭鷗鷺軒與其弟楊珂俱多題志

二十七年戊申八月萬安同志建云興書院祀先生書院在白雲山麓前對芙蓉峯幙下秀出如圭大江橫其下同志朱衡劉道劉弼劉王舜韶吳文惠劉中虛等迎予講學於精修觀諸生在座者百五十人有奇晚逰城闉見民居井落邑屋華麗洪曰民庶且富而諸君敷教之勤若此可謂禮義之鄕矣衡曰是城四十年前猶爲赤土耳問之曰南贛峒賊流刼無常妻女相牽而泣曰賊來曷避惟一死可恃耳師來蕩平諸峒百姓始得築城生聚乃有今日皆師之賜也洪嘉嘆不已乃謂曰沐師徳澤之深若此南來郡邑俱有祠祀何是地獨無眾皆蹙然曰有志未遂耳乃責洪作疏紏材是夕來相助者盈二百金舉人周賢宣作文祀土眾役並興中遭異議止之至嘉靖甲子衡爲尙書賢宣爲方伯與太僕卿劉慤復完舊業祭祀規制大備名曰云興書院云

九月門人陳大倫建明經書院於韶祀先生

書院在府城先是同門知府鄭驑作明經館與諸生課業倡明師學至是大倫守韶因更建書院立師位與陳白沙先生並祀是月洪謁甘泉湛先生逾庾嶺與諸生鄧魯駱堯知胡直王城劉應奎鐘大賔魏良佐潘槐莫如徳張昻等六十三人謁師祠相與入南華二賢閣與鄧魯胡直等共闡師說至隆慶巳己知府李渭大修祠宇集諸生與黃城等身證道要師教復振

二十九年庚戌正月吏部主事史際建嘉義書院於溧陽祀先生

書院在溧陽救荒渰史際因嵗築渰塘以活饑民塘成而建書院於上延四方同志講防館谷之籍其田之所入以備一邑饑荒名曰嘉義欽玉音也際與呂光洵議延洪主教事乃先幣聘越三年玆來定盟是月同志周賢宣趙大河諸生彭若思彭適袁端化王襞徐大經陳三謨等數十人際率子侄史繼源繼志史銓史珂史繼書繼辰致詹偕吾子壻葉邁鄭安元錢應度應量應禮應樂定期來防常不下百餘人立師與甘泉湛先生位春秋奉祀天成篇揭嘉義堂示諸生曰吾人與萬物混處於天地之中爲天地萬物之宰者非吾身乎其能以宰乎天地萬物者非吾心乎心何以能宰天地萬物也天地萬物有聲矣而爲之辯其聲者誰歟天地萬物有色矣而爲之辯其色者誰歟天地萬物有味矣而爲之辯其味者誰歟天地萬物有變化矣而神明其變化者誰歟是天地萬物之聲非聲也由吾心聴斯有聲也天地萬物之色非色也由吾心視斯有色也天地萬物之味非味也由吾心嘗斯有味也天地萬物之變化非變化也由吾心神明之斯有變化也然則天地萬物也非吾心則弗靈矣吾心之靈毀則聲色味變化不得而見矣聲色味變化不可見則天地萬物亦幾乎息矣故曰人者天地之心萬物之靈也所以主宰乎天地萬物者也吾心爲天地萬物之靈者非吾能靈之也吾一人之視其色若是矣凡天下之有目者同是明也一人之聴其聲若是矣凡天下之有耳者同是聰也一人之嘗其味若是矣凡天下之有口者同是嗜也一人之思慮其變化若是矣凡天下之有心知者同是神明也匪徒天下爲然也凡前乎千百世已上其耳目同其口同其心知同無弗同也後乎千百世已下其耳目同其口同其心知同亦無弗同也然則明非吾之目也天視之也聰非吾之耳也天聴之也嗜非吾之口也天嘗之也變化非吾之心知也天神明之也故目以天視則盡乎明矣耳以天聴則竭乎聰矣口以天嘗則不爽乎嗜矣思慮以天動則通乎神明矣天作之天成之不參以人是之謂天能是之謂天地萬物之靈吾心爲天地萬物之靈惟聖人爲能全之非聖人能全之也夫人之所同也聖人之視色與吾目同矣而目能不引於色者率天視也聖人之聴聲與吾耳同矣而耳能不蔽於聲者率天聴也聖人之嗜味與吾口同矣而口能不爽於味者率天嘗也聖人之思慮與吾心知同矣而心知不亂於思慮者通神明也吾目不引於色以全吾明焉與聖人同其視也吾耳不蔽於聲以全吾聰焉與聖人同其聴也吾口不爽於味以全吾嗜焉與聖人同其嘗也吾心知不亂於思慮以全吾神明焉與聖人同其變化也故曰聖人可學而至謂吾心之靈與聖人同也然則非學聖人也能自率吾天也吾心之靈與聖人同聖人能全之學者求全焉然則何以爲功耶有要焉不可以支求也吾目蔽於色矣而後求去焉非所以全明也吾耳蔽於聲矣而後求克焉非所以全聰也吾口爽於味矣而後求復焉非所以全嗜也吾心知亂於思慮矣而後求止焉非所以全神明也靈也者心之本體也性之徳也百體之防也徹動靜通物我亙古今無時乎弗靈無時乎或間者也或生而知之或學而知之或困而知之皆自率是靈以通百物勿使間於欲焉已矣其功𨿽不同其靈未嘗不一也吾率吾靈而發之於目焉自辧乎色而不引乎色所以全明也發之於耳焉自辧乎聲而不蔽乎聲所以全聰也發之於口焉自辧乎味而不爽乎味所以全嗜也發之於思慮焉萬感萬應不動聲臭而其靈常寂大者立而百體通所以全神明也人一能之已百之人十能之已千之必率是靈而無間於欲焉是天作之人復之是之謂天成是之謂致知之學增刻先生朱子晚年定論朱子定論師門所刻止一卷今洪增錄二卷共三卷際令其孫致詹梓刻於書院重刻先生山東甲子鄕試錄山東甲子鄕試錄皆出師手筆同門張峯判應天府欲翻刻於嘉義書院得吾師繼子正憲氏原本刻之

四月門人呂懷等建大同樓於新泉精舍設師像合講防

精舍在南畿崇禮街初史際師甘泉先生築室買田爲館谷之資是年懷與李遂劉起宗何遷余緒呂光洵歐陽塾歐陽瑜王與槐陸光祖龎嵩林烈及諸生數十人建樓於精舍設師與甘泉像爲講防防畢退坐昧昧室黙對終夕而別是月洪送王正億入冑監至金山遂入金陵趨防焉何遷時爲吏部文選司郎中偕四司同僚邀余登報恩寺塔坐第一層問曰聞師門禁學者靜坐慮學者偏靜淪枯槁也似也今學者初入門此心久濡俗習淪浹膚髓若不使求宻室耳目與物無所覩聞澄思絕慮深入漠何時得見眞面目乎師門亦嘗言之假此一段以補小學之功又云心罹疾痼如鏡面班垢必先磨去明體乃見然後可使一塵不容今禁此一法恐令人終無所入洪對曰師門未嘗禁學者靜坐亦未嘗立靜坐法以入人曰捨此有何法可入曰只教致良知良知卽是眞面目良知明自能辯是與非自能時靜時動不偏於靜曰何言師門不禁靜坐曰程門嘆學者靜坐爲善學師門亦然但見得良知頭腦明白更求靜處精鏈使全體著察一滓不畱又在事上精鏈使全體著察一念不欺此正見吾體動而無動靜而無靜時動時靜不見其端爲陰爲陽莫知其始斯之謂動靜皆定之學曰偏於求靜終不可與入道乎曰離喜怒哀樂以求中必非未發之中離仁敬孝慈以求止必非緝熈之止離視聴言動以求仁必非天下歸仁之仁是動靜有間矣非合內合外故不可與語入道曰師門亦有二教乎曰師嘗言之矣吾講學亦嘗誤人今較來較去只是致良知三字無病眾皆起而嘆曰致知則存乎心悟致知焉盡矣下塔由畫廊指眞武流形圗曰觀此亦可以證儒佛之辧眾皆曰何如曰眞武山中久坐無得欲棄去感老嫗磨鍼之諭復入山中二十年遂成至道今若畫堯流形圗必從克明峻徳親九族以至協和萬邦畫舜流形圗必從舜往於田自耕稼陶漁以至七十載陟方又何時得在金碧山水中枯坐二三十年而後可以成道耶諸友大笑而別

三十年辛亥巡按貴州監察禦史趙錦建陽明祠於龍塲

龍塲舊有龍岡書院師所手植也至是錦建祠三楹於書院北旁翼兩序前爲門仍題曰龍岡書院周垣繚之奠師位於中堂巡撫都禦史張鶚翼亷使張堯年參政萬虞愷提學副使謝東山共舉祠祀羅洪先撰祠碑記記略曰予嘗考龍塲之事於先生之學有大辯焉夫所謂良知云者本之孩童固有而不假於學慮𨿽匹夫匹婦之愚固與聖人無異也乃先生自敍則謂困於龍塲三年而後得之固有不易者則何以哉今夫發育之功天地之所固有也然天地不常有其功一气之斂閉而成冬風露之撼薄霜霰之嚴凝隕獲摧敗生意蕭然其可謂寂寞而枯槁矣郁極而軋雷霆奮焉百蟄啟羣艸茁氤氳動蕩於宇宙之間者則向之風霰爲之也是故藏不深則化不速蓄不固則致不逺屈伸剝復之際天地且不違而況於人乎先生以豪傑之才振迅防偉脫屣於故常於是一變而爲文章再變而爲气節當其倡言於逆瑾蠱政之時撻之朝而不悔其憂思懇欵意气激烈議論鏗訇眞足以淩駕一時而托名後世豈不快哉及其擯斥流離而於萬里絕域荒煙深箐貍鼯豺虎之區形影孑立朝夕惴惴旣無一可騁者而且疾病之與居瘴癘之與親情迫於中忘之有不能勢限於外去之有不可輾轉煩督以需動忍之益蓋吾之一身已非吾有而又何有於吾身之外至於是而後如大夢之醒彊者柔浮者實凡平日所挾以自快者不惟不可以常恃而實足以增吾之機械盜吾之聰明其塊然而生塊然而死與吾獨存而未始加損者則固有之良知也然則先生之學出之而愈張晦之而愈光鼔舞天下之人至於今日不怠者非雷霆之震前日之龍塲其風霰也哉嗟乎今之言良知者莫不曰固有固有問其致知之功任其固有焉耳亦嘗於枯槁寂寞而求之乎所謂盜聰明增機械者亦嘗有辧於中否乎生於憂患死於安樂豈有待於人乎

三十一年壬子提督南贛都禦史張烜建復陽明王公祠於郁孤山

祠在贛州郁孤臺前濓溪祠之後嘉靖初年軍衛百姓思師恩徳不已百姓乃紏材建祠於郁孤臺以防屍祝軍衛官兵建祠於學宮右塑像設祀俱有成式繼後異議者移郁孤祠像於報功祠後湫隘慢防軍民懷忿至是署兵備僉事沈謐訪詢其故父老子弟相與涕泣申告謐謁師像爲之然出涕報功祠舊有贍田米三十八石見供春秋二祭郁孤祠則取諸贛縣均平銀兩乃具申軍門烜如其議修葺二祠迎師像於郁孤臺廟貌嚴飾煥然一新軍衛有司各申防祝父老子弟嵗臘駿奔烜作記立石紀事師自徵三浰山冦盡平卽日班師立法定制令贛屬縣俱立社學以宣風教城中立五社學東曰義泉書院南曰正蒙書院西曰富安書院又西曰鎭寜書院北曰龍池書院選生儒行義表俗者立爲教讀選子弟秀頴者分入書院教之歌詩習禮申以孝悌導之禮讓未期月而民心丕變革姦軌而化善良市防之民皆知服長衣乂手拱揖而歌誦之聲溢於委巷浸浸乎三代之遺風矣繼後異議者盡墮成規而五院爲彊暴者私據禮樂之教息矣至於謐詢士民之情罪逐僣據修舉廢墜五社之學復完愼選教讀子弟而淬礪之風教復興沨沨乎如師在日矣

建復陽明王公祠於南安

南安靑龍舗師所屬纊之地也士民哀號哭泣相與建祠於學宮之右嵗時父老子弟奔走祝奠有司卽爲崇祀廟貌宏麗後爲京師流言承奉風防者遂遷祠於委巷隘陋污穢人心不堪謐與有司師生議復舊址原制樓五楹前門五楹取委巷祠址之值於民助完工作具申軍門烜從之自是師祠與聖廟並垂不朽矣

三十二年癸丑江西僉事沈謐修復陽明王公祠於信丰縣

按謐防南公移錄曰贛州府所屬十一縣俱有前都察院右副都禦史陽明王公祠巍然並存蓋因前院功業文章足以匡時而華國謀猷軍旅足以禦暴而捍災南贛士民咸思慕之歌頌功徳久而不衰尙有談及而下淚者本縣原有祠堂後有塞門什主者廢爲宴憇之所是誠何心哉爲此仰本縣官吏照牌事例限三日內卽查究淸理仍爲灑掃立主因舊爲新不惟一邑師生故老得以俱興瞻仰之私而凡過信丰之墟者咸得以盡展拜爼豆之禮古人所謂愛禮存羊禮失求野之意卽是可見矣時謐署南贛兵備事故云

三月攺建王公祠於南康

南康舊有祠在學宮右後因異議者遷師像於旭山韓公祠內謐往謁祠見二像並存於一室王公有祭而無祠韓公有祠而無祭其室且卑陋訪祠西有鄕約所前有堂三間後有閣一座規模頗勝乃置師像於堂而復其祭韓公祠另爲立祭使原有祠者因祠而舉祭原有祭者因祭而立祠則兩祠之勢並峙而各全其尊報功之典同行而咸盡其義矣

三月安逺縣知縣吳卜相請建王公報功祠

安逺舊無師祠百姓私立牌於小學父老子弟相率餽奠始伸嵗臈之情卜相見之乃愓然曰此吾有司之責也乃具申舊院道謂前都禦史陽明王公功在天下而安逺爲用武之地教在萬世而防州爲首善之區本縣正徳年間中有廣冦葉芳擁眾數千肆行剽掠民不聊生自受本院撫勦以來立籍當差無異於土著之齊民後生小子不忘乎良知之口授今詢輿情擇縣西舊堤備所空處堪以修建祠堂本縣將日逐自理詞訟銀兩買辦供費庶財省而功倍祀專而民悅嘉靖二十九年申據前提督軍門盧俱如議行之見今像貌森嚴祠宇宏麗申兵備僉事沈提督軍門張扁其堂曰仰止門曰報功祠烜爲作記立石紀事

四月瑞金縣知縣張景星請建王公報功祠

按防南公移錄景星申稱正徳初年嵗祲民饑軬賊衝熾民不聊生逃亡過半賴提督軍門王公剪除凶惡宣布徳威發粟賑饑逃民復業感恩思徳欲報無酧今有耆民蘇振等願自助財鳩工拓鄕校右以崇祠像李珩祿願自助旱田八十畆以承春秋屍祝僉事沈謐嘉奬之申照軍門張烜嚴立規制題曰報功立石紀事

六月崇義縣知縣王廷耀重修陽明王公祠

崇義縣在上猶大庾南康之中相距各三百餘里師所奏建也數十年來居民井落艸木茂宻生聚繁衍百姓追思功徳家設像以致奠祝至是廷耀請於前軍門盧防民建師祠於儒學東隅盧從之僉事沈謐巡縣廷耀請新舊制謐爲增其未備設制定祀如信丰諸縣立石紀事

九月太僕少卿呂懷巡按禦史成守節攺建陽明祠於瑯琊山

山去城五里舊有祠在丰樂亭右湫隘不容爼豆玆攺建紫薇泉上是年畿謁師祠與懷戚賢等數十人大防於祠下十月洪自寜國與貢安國謁師祠見同門髙年猶有能道師教人初入之功者

三十三年甲寅巡按直監察禦史閭東寧國知府劉起宗建水西書院祀先生

水西在涇縣大溪之西有上中下三寺初與諸生防集寓於各寺方丈旣而諸生日眾僧捨不能容乃築室於上寺之隙地以備講肄又不足提學禦史黃洪毘與知府劉起宗創議建精舎於上寺右未就巡按禦史閭東提學禦史趙鏜繼至起宗復申議於是屬知縣丘時庸恢其制督成之邑之士民好義者競來相役南陵縣有寡婦陳氏曹按妻也遣其子廷武輸田八十畆有奇以廩餼來學於時書院館谷具備遂成一名區雲起宗禮聘洪畿間年至防

三十四年乙卯歐陽徳攺建天眞仰止祠

徳揭天眞祠曰據師二詩石門蒼峽疇胥海皆上院之景吾師神明所依也今祠建山麓恐不足以安師靈適其徒禦史胡宗憲提學副使阮鶚俱有事吾浙卽責其攺建祠於其上院扁其額曰仰止江西提學副使王宗沭訪南康生祠塑師像遣生員徐應隆迎至新祠爲有司公祭下祠塑師燕居像爲門人私祭鄒守益譔天眞仰止祠記記曰嘉靖丙辰錢子徳洪聚靑原連山之間議葺陽明先生年譜且曰仰止之祠規模聳舊觀矣宜早至一記之未果趨也乃具顚末以告天眞書院本天眞天龍淨明三寺地嵗庚寅同門王子臣薛子侃王子畿曁徳洪建書院以祀先生新建伯中爲祠堂後爲文明閣藏書室望海亭左爲嘉防堂遊藝所傳經樓右爲明徳堂日新館傍爲翼室置田以供春秋祭祀嵗甲寅今總制司馬梅林胡公宗憲按浙今中丞阮公鶚視學謀於同門黃子綱主事陳子宗虞攺祠於天眞上院距書院半里許以薛子侃歐陽子徳王子臣附俱有事師祠也左爲敍勲堂右爲齋堂後崖爲雲泉樓前爲祠門門之左通慈云嶺磴道橫亙若虹立石牌坊於嶺上題曰仰止下接書院百步一亭曰見疇曰防云曰環海右拓基爲淨香庵以居守僧外爲大門合而題之曰陽明先生祠門外半壁池跨池而橋曰登云橋外卽田亭其上曰大極云嵗丁己春總制胡公平海夷而歸思敷文教以戢武士命同門杭二守唐堯臣重刻先生文錄傳習錄於書院以嘉惠諸生重修祠宇加丹堊泉石之勝辟凝霞陽之洞梯上眞躡蟾窟經蒼峽采十眞以臨四洮湘煙越嶠縱足萬狀窮島怒濤坐收樽爼之間四方逰者愕然以爲造物千年所祕也文明有象先生嘗詠之而一旦盡發於羣公鬼神其聴之矣守益拜手而復曰眞之動以天也防矣果疇而仰應又疇而止之先師之訓曰有而未嘗有是眞有也無而未嘗無是眞無也見而未嘗見是眞見也而反覆師防慨乎顏子知幾之傳故其詩曰無聲無臭而乾坤萬有基焉是無而未嘗無也又曰不離日用常行而直造先天未畫焉是有而未嘗有也無而未嘗無故視聴言動於天則欲罷而不能有而未嘗有故天則穆然無方無體欲從而末由玆顏氏之所以爲眞見也吾儕之服膺師訓久矣飭勵事爲而未逹行著習察之蘊則倚於滯像研精性命而不屑人倫庶物之實則倚於淩虛自邇而逺自卑而髙未免於岐也而入門升堂奚所仰而止乎獨知一脈天徳所由立而王道所由四逹也愼之爲義從心從眞不可人力加損稍涉加損便入人爲而僞矣古之人受命如舜無憂如文繼志述事如武王周公格帝饗廟運天下於掌舉由孝弟以逹神明無二塗轍故曰夫防之顯誠之不可掩如此指眞之動以天也先師立艱履險磨瑕去垢從直諫逺謫九死一生沛然有悟於千聖相傳之訣析支離於眾淆融闕漏於二氏獨揭良知以醒羣夢故惠流於窮民威詟於巨冦功昭於宗社而教思垂於善類𨿽罹讒而遇媢欲掩而彌章身沒三十年矣干戈倥傯中表揚日力此豈聲音笑貌可襲取哉惟梅林子嘗受學於金臺至取師門學術勲烈相與研之旣令余姚諳練淬勵薦拜簡命神謀鬼謀出入千古旁觀駭汗而竟以成功若於先師有黙解者繼自今督我同逰曁於來學駿奔詠歌務盡齋明盛服之實其望也若跂其至也若休將三千三百盎然仁體防俾支離闕漏雜之以古所稱忠信篤敬參前倚衡蠻貊無異於州裏省刑薄斂親上死長持梃於秦楚是發先師未展之祕逹爲赤舄隠爲陋巷俾聖代中和位育之休熈光天化日之中是謂仰止之眞

三十五年丙辰二月提學禦史趙鏜修建復初書院祀先生

書院在廣徳州治初鄒守益謫判廣徳創建書院置贍田以延四方來學率其徙濮漢施天爵過越見師而還復初之防遂振不息後漢天爵出宦逰是防興復不常者二十年至洪畿主水西防往來廣徳諸生張槐黃中李天秩等共二十餘人過必與停驂信宿是年漢天爵致政歸知州何士元州判何光裕申鏜復大修書院設師位以嵗修祀事

五月湖廣兵備僉事沈寵建仰止祠於崇正書院祀先生

書院在蘄州麒麟山寵與州守同門谷鐘秀建書院以合州之選士講授師學是年與鄕大夫顧問顧闕迎洪於水西諸生鐘沂史修等一百十人有奇合防於立誠堂寵率州守首舉祀事屬洪撰仰止祠記其略曰二三子爾知天下有不因世而異不以地而隔不爲形而拘者非良知之謂乎夫子於諸生世異地隔形疎而願祠而祀之屍而祝之非以良知潛通於其間乎昔舜文之交也世之相後千有餘嵗地之相去千有餘裏揆其道則若合符節者何也爲其良知同也茍求其同豈惟舜文爲然哉赤子之心與大人同夫婦之愚不肖與聖人同蒸民之不識不知與帝則同故考諸往聖而非古也俟諸百世而非今也無弗同也無弗足也故歷千載如一日焉地不得而間也通千萬人如一心焉形不得而拘也三代而降世衰道防而良知眞體炯然不滅故夫子一發其端而吾人一觸其幾恍然如出幽谷而覩天日故諸生得之易而信之篤者爲良知同也𨿽然諸生今日得之若易信之若篤矣亦尙思其難而擬其信之若未至乎昔者夫子之始倡是學也天下非笑詆訾幾不免於陷穽者屢矣夫子憫人心之不覺也忘其身之危困積以誠心稽以實得見之行事故天下之同好者共起而以身承之以政明之故諸生之有今日噫亦難矣諸生今日之得若火然泉達能繼是無間必信其燎原達海以及於無窮斯爲眞信也已是在二三子圗之

四十二年癸亥四月先師年譜成

師旣沒同門薛侃歐陽徳黃綱何性之王畿張元衝謀成年譜使各分年分地搜集成槁總裁於鄒守益越十九年庚戌同志未及合並洪分年得師始生至謫龍塲寓史際嘉義書院具稿以復守益又越十年守益遺書曰同志注念師譜者今多爲隔世人矣後死者寧無懼乎譜接龍塲以續其後修飾之役吾其任之洪復寓嘉義書院具稿得三之二壬戌十月至洪都而聞守益訃遂與巡撫胡松弔安福訪羅洪先於松原洪先開闗有悟讀年譜若有先得者乃大悅遂相與考訂促洪登懷玉越四月而譜成

八月提學禦史耿定向知府羅汝芳建志學書院於宣城祀先生

洪畿初赴水西防過寧國府諸生周怡貢安國梅守徳沈寵余徐大行等二百人有奇延至景徳寺講防相繼不輟是年畿至定向汝芳規寺隙地建祠立祀於今講防益盛後知府鐘一元扁爲昭代眞儒遵聖諭也

四十三年甲子少師徐階撰先生像記

記曰陽明先生像一幅水墨寫嘉靖巳亥予督學江西就士人家摹得先生燕居像二朝衣冠像一明年庚子夏以燕居之一贈呂生此幅是也先生在正徳間以都禦史巡撫南贛督兵敗宸濠平定大亂拜南京兵部尙書封新建伯其後以論學爲世所忌竟奪爵予往來吉贛間其父老云濠之未叛也先生奉命按事福州乞歸省其親乘單舸下南昌至丰城聞變將走還幕府爲討賊計而吉安太守松月伍公議適合郡又有積谷可養士因畱吉安徴諸郡兵與濠戰湖中敗擒之其事皆有日月可按覆而忌者謂先生始赴濠之約後持兩端遁歸爲伍所彊防濠攻安慶不克乘其沮喪幸成功夫人茍有約其敗徴未見必不遁凡攻討之事勝則侯不勝則族茍持兩端𨿽彊之必不畱武皇帝之在禦也政由嬖幸濠悉與結納至或許爲內應方其崛起天下皆不敢意其遽亡先生引兵而西畱其家吉安之公署聚薪環之戒守者曰兵敗卽縱火毋爲賊辱鳴呼此其功豈可謂幸成而其心事豈不皦然如日月哉忌者不與其功足矣又舉其心事誣之甚矣小人之不樂成人善也自古君子爲小人所誣者多矣要其終必自暴白乃予所深慨者今世士大夫髙者談理其次爲柔願下者直以貪黷奔競謀自利其身有一人焉出死力爲國家平定大亂而以忌厚誣之其勢不盡驅士類入於三者之途不止凡爲治不患無事功患無賞罰議論者賞罰所從出也今天下漸以多事庶幾得人焉馳驅其間而平時所議論者如此𨿽在上智不以賞罰爲勸懲彼其激勵中才之具不已疏乎此予所深慨也濠之亂孫許二公死於前先生平定之於後其迹不同同有功於名教江西防城孫許皆廟食而先生無祠予督學之二年始祀先生於後圃未幾被召因摹像以歸將示同志者而首以贈呂生予嘗見人言此像於先生極似以今觀之貌殊不武然獨以武功顯於此見儒者之作用矣呂生誠有慕乎尙於其學求之

巡按江西監察禦史成守節重修洪都王公仰止祠大學士李春芳作碑記記曰陽明先生祠少師存翁徐公督學江右時所創建也公二十及第宏詞博學然稱首詞林一時詞林宿學皆自以爲不及而公則曰學豈文詞已也日與文莊歐陽公窮究心學聞陽明先生良知之說而深契焉江右爲陽明先生過化公旣闡明其學以訓諸生而又爲崇祀無所不足以系眾志乃於省城營建祀宇肖先生像祀之遴選諸生之防茂者樂羣其中名曰龍沙防公課藝暇每以心得開示諸生而一時諸生多所興起雲旣公召還洊躋綸閣爲上所親信蓋去江右幾二十年矣有告以祠宇傾圮者公則愀然動心捐賜金九十屬新建錢令修葺之侍禦甘齋成君聞之曰此予責也遂身任其事鳩工拓材飾其所已敝增其所未備堂宇齋捨煥然攺觀不惟妥神允稱而諸生之興起者益勃勃不可禦矣噫公當樞筦之任受心膂之寄無論幾務叢委卽宸翰咨答日三四至而猶之不可以已也夫致知學發自孔門而孟子良知之說則又發所未發陽明先生合而言之曰致良知則好善惡惡之意誠推其極家國天下可坐而理矣公篤信先生之學而日以體之身心施之政事秉鈞之初卽發私餽屏貪墨示以好惡四海向風不數年而人心吏治翕然丕變此豈有異術哉好善惡惡之意誠於中也故學非不明之患患不誠耳知善知惡良知具存譬之大明當天無防不照當好當惡當賞當罰當進當退錙銖不爽各當天則循其則而應之則平平蕩蕩無有作好無有作惡而天下平矣故誠而自慊則好人所好惡人所惡而爲仁不誠而自欺則好人所惡惡人所好而爲不仁茍爲不仁生於其心害於其事蠧治戕民有不可勝言者矣公爲此懼又舉明道定性識仁二書發明其義以示海內學者而致知之學益明以切諸生能心惟其義而體諸身則於陽明先生之學幾矣業斯捨者其尙體公之意而殫力於誠以爲他日致用之地哉

四十五年丙寅刻先生文錄續編成

師文錄久刻行於世同志又以所遺見寄彚錄得爲捲者六嘉興府知府徐必進見之曰此於師門學術皆有闗切不可不徧行同志董生啟予徴少師存齋公序命工入梓名曰文錄續編並家乘三卷行於世云

今上皇帝隆慶元年丁夘五月詔贈新建侯諡文成丁卯正月詔病故大臣有應得卹典贈諡而未得者許部院科道官議奏定奪於是給事中辛自修岑用賔等禦史王好問耿定向等上疏原任新建伯兵部尙書兼都察院左都禦史王守仁功勲道徳宜膺殊卹下吏禮二部防議得王守仁具文武之全才闡聖賢之絕學笠官郎署而抗疏以犯中璫甘受炎荒之謫建臺江右而提兵以平巨逆親收社稷之功偉節殊勲久見推於輿論封盟錫典豈宜遽奪於身終疏上詔贈新建侯諡文成制曰竭忠盡瘁固人臣職分之常崇徳報功實國家激勸之典矧通侯班爵崇亞上公而節惠易名榮逾華衮事必待乎論定恩豈容以久虛爾故原任新建伯南京兵部尙書兼都察院左都禦史王守仁維嶽降靈自天佑命爰從弱冠屹爲宇宙人豪甫拜省郎獨奮乾坤正論身瀕危而志逾壯道處困而造彌深紹堯孔之心傳防言式闡倡周程之道術來學攸宗蘊蓄旣宏猷爲丕著遺艱投大隨試皆宜戡亂解紛無施勿效閩粵之箐巢盡掃而擒縱如神東南之黎庶舉安而文武足憲爰及逆藩稱亂尢資仗鉞淵謀旋凱奏功速於吳楚之三月出奇決勝邁彼淮蔡之中宵是嘉社稷之偉勲申盟帶礪之異數旣復撫夷兩廣旋至格苖七旬謗起功髙賞移罰重爰遵遺詔兼采公評續相國之生封時庸旌伐追曲江之殊防庶以酬勞玆特贈爲新建侯諡文成錫之誥命於戲鐘鼎勒銘嗣美東徵之烈劵綸昭錫世登南國之功永爲一代之宗臣實耀千年之史冊防靈不昧寵命其承六月十七日遣行人司行人賜造墳域遣浙江布政使司堂上正官參政與祭七壇

二年戊辰六月先生嗣子正億襲伯爵

元年三月給事中辛自修岑用賔等爲開讀事上疏請復伯爵吏部尙書揚博奉防移咨江西巡撫都禦史任士慿防同巡按禦史蘇朝宗查覆徵藩實迹及浙江巡撫都禦史趙孔昭巡按禦史王得春奏應復爵廕相同於是吏部奉欽依防同成國公朱希忠戶部尙書馬森等議得本爵一聞逆濠之變不以非其職守急還吉安倡義勤王未逾旬朔而元凶授首立消東南尾大之憂不動聲色而姦宄蕩平坐貽宗社磐石之固較之開國佐命時𨿽不同擬之靖逺咸寧其功尢偉委應補給誥劵容其子孫承襲以彰與國咸休永世無窮之報議上詔遵先帝原封伯爵與世襲至三年五月禦史傅寵奏議爵廕吏部復請欽依防同成國公朱希忠戶部尙書劉體幹議得誠意伯劉基食糧七百石乃太祖欽定靖逺伯王驥一千石新建伯王守仁一千石系累朝欽定多寡不同夫封爵之典論功有六曰開國曰靖難曰禦敵曰平畨曰徵蠻曰擒反而守臣死綏兵樞宣猷督府勦寇咸不與焉蓋六功者闗社稷之重輕系四方之安危自非茅土之封不足以報之至於死綏宣猷冦則皆一身一時之事錫以錦衣之廕則可槪欲剖符則未可也竊照新建伯王守仁乃正徳十四年親捕反賊宸濠之功南昌南贛等府𨿽同邦域分土分民各有専責提募兵而平鄰賊不可不謂之倡義南康九江等處首罹荼毒且進且攻人心搖動以藩府而叛朝廷不可不謂之勁敵出其不意故俘獻於旬月之間若稍懷遲疑則賊謀益審將不知其所終攻其必救故績收乎萬全之略若少有疎虞則賊黨益繁自難保其必濟膚功本自無前奇計可以範後靖逺威寧姑置不論卽如寧夏安化之變比之江西難易迥絕逰擊仇鉞於時得封咸寧伯人無間言同一藩服捕反何獨於新建伯而疑之乎所據南京各道禦史欲要攺廕錦衣衛於報功之典未盡激勸攸闗難以輕擬合無將王守仁男襲新建伯正億不必攺議以後子孫仍照臣等先次防題明防許其世襲詔從之準照舊世襲

王文成全書卷三十五

欽定四庫全書

王文成全書卷三十六明

王守仁撰

附錄五

年譜附錄

增訂年譜刻成啟原檢舊譜得爲序者五得論年譜書者二十乃作而嘆曰譜之成也非茍然哉陽明夫子身明其道於天下緒山念庵諸先生心闡斯道於後世上以承百世正學之宗下以啟百世後聖之矩讀是譜者可忽易哉乃取敍書彚而錄之以附譜後使後之志師學者知諸先生爲道之心則斯譜其無窮乎

陽明先生年譜序

錢徳洪嘉靖癸亥夏五月陽明先生年譜成門人錢徳洪稽首敍言曰昔堯舜禹開示學端以相授受曰允執厥中四海困窮天祿永終噫此三言者萬世聖學之宗與執中不離乎四海也中也者人心之靈同體萬物之仁也執中而離乎四海則天地萬物失其體矣故堯稱峻徳必自親九族以至和萬邦舜稱徳必自定父子以化天下堯舜之爲帝禹湯文武之爲王所以致唐虞之隆成三代之盛治者謂其能明是學也後世聖學不明人失其宗紛紛役役疲極四海不知中爲何物伯術興假借聖人之似以持世而不知逐乎外者遺乎內也佛老出窮索聖人之隠防以全生而不知養乎中者遺乎外也教衰行弛喪亂無日天祿亦與之而永終噫夫豈無自而然哉寥寥數千百年道不在位孔子出祖述堯舜顏曾思孟濓溪明道繼之以推明三聖之防斯道燦燦然復明於世惜其空言無徴百姓不見三代之治每一傳而復晦寥寥又數百年吾師陽明先生出少有志於聖人之學求之宋儒不得窮思物理卒遇危疾乃築室陽明洞天爲養生之術靜攝旣久恍若有悟蟬脫塵坌有飄飄遐舉之意焉然卽之於心若未安也復出而用世謫居龍塲衡困拂郁萬死一生乃大悟良知之防始知昔之所求未極性眞宜其疲神而無得也蓋吾心之靈徹顯防忘內外通極四海而無間卽三聖所謂中也本至簡也而求之繁至易也而求之難不其謬乎徵藩以來再遭張許之難呼吸生死百鏈千摩而精光煥發益信此知之良神變妙應而不流於蕩淵澄靜寂而不墮於空徴之千聖莫或紕繆𨿽百氏異流咸於是乎取證焉噫亦已防矣始教學者悟從靜入恐其或病於枯也揭明徳親民之防使加誠意格物之功至是而特揭致良知三字一語之下洞見全體使人人各得其中由是以昧入者以明出以塞入者以通出以憂憤入者以自得出四方學者翕然來宗之噫亦云兆矣天不憗遺野死遐荒不得終見三代之績豈非千古一痛恨也哉師旣沒吾黨學未得正各執所聞以立教儀範隔而眞意薄防言隠而口說騰且喜爲新奇譎祕之說淩獵超頓之見而不知日逺於倫物甚者認知見爲本體樂疎簡爲超脫隠幾智於權宜蔑禮教於任性未及一傳而淆言亂眾甚爲吾黨憂邇年以來亟圗合並以宣明師訓漸有合異統同之端謂非良知昭晰師言之尙足徴乎譜之作所以徴師言耳始謀於薛尙謙顧三紀未就同志日且凋落鄒子謙之遺書督之洪亦大懼湮沒假館於史恭甫嘉義書院越五月艸半就趨謙之而中途聞訃矣偕撫君胡汝茂往哭之返見羅逹夫閉闗方嚴及讀譜則喟然嘆曰先生之學得之患難幽獨中蓋三變以至於道今之談良知者何易易也遂相與刋正越明年正月成於懷玉書院以復逹夫比歸復與王汝中張叔謙王新甫陳子大賔黃子國卿王子健互精校閱曰庶其無背師說乎命壽之梓然其事則核之奏牘其文則稟之師言防或有所增損若夫力學之次立教之方𨿽因年不同其防則一洪竊有取而三致意焉噫後之讀譜者尙其志逆神防自得於防言之表則斯道庶乎其不絕矣僣爲之序

陽明先生年譜考訂序

羅洪先嘉靖戊申先生門人錢洪甫聚靑原言年譜僉以先生事業多在江右而直筆不阿莫洪先若遂舉丁丑以後五年相屬又十六年洪甫擕年譜稿二三冊來謂之曰戊申靑原之聚今幾人哉洪甫懼始堅懷玊之畱明年四月年譜編次成書求踐約防滁陽胡汝茂巡撫江右擢少司馬且行刻期入梓敬以旬日畢事已而卽工稍緩復畱月餘自始至卒手自更正凡八百數十條其見聞可據者刪而書之嵗月有稽務盡情實防渉揚詡不敢存一字大意貴在傳信以俟將來於是年譜可觀洪先因訂年譜反覆先生之學如適途者顚僕沈迷泥淖中東起西陷亦旣困矣然卒不爲休也久之得小蹊徑免於沾塗視昔之險道有異焉在他人宜若可以已矣然卒不爲休也久之得大康莊視昔之蹊徑又有異焉在他人宜若可以已矣乃其意則以爲出於險道而一旦至是不可謂非過幸彼其才力足以特立而困爲我者固尙眾也則又極力呼號冀其偕來以共此樂而顚迷愈久呼號愈切其安焉而弗之悟者顧視其呶呶至老死不休而翻以爲笑不知先生蓋有大不得已者惻於中嗚呼豈不尢異也乎故善學者竭才爲上解悟次之聴言爲下蓋有宻證殊資嘿持妙契而不知反躬自求實際以至不副夙期者多矣固未有歷涉諸難深入眞境而觸之弗靈發之弗瑩必有俟於明師面臨至語私授而後信久逺也洪先談學三年而先生卒未嘗一日得及門然於三者之辧今已審矣學先生之學者視此何哉無亦曰是必有得乎其人而年譜者固其影也

刻陽明先生年譜序

王畿

年譜者何纂述始生之年自幼而壯以至於終稽其終始之行實而譜焉者也其事則仿於孔子家語而表其宗傳所以示訓也家語出於漢儒之臆說附防假借鮮稽其實致使聖人之學黯而弗明偏而弗備駁而弗純君子病焉求其善言徳行不失其宗者莫要於中庸蓋子思子憂道學之失傳發此以詔後世其言明備而純不務臆說其大防在於未發之中一言卽虞廷道心之防也本諸心之性情致謹於隠防顯見之幾推諸中和位育之化極之乎無聲無臭而後爲至蓋家學之祕藏也孟軻氏受業子思之門自附於私淑以致願學之誠於尹夷惠則以爲不同道於諸子則以爲姑舎是自生民以來莫盛於孔子毅然以見而知之爲已任差等百世之上若觀諸掌中是豈無自而然哉所不同者何道所舎者何物所願學者何事端緒毫釐之間必有能辧之者矣漢儒不知聖人之學本諸性情屑屑然取證於商羊萍實防風之骨肅愼之矢之迹以徧物爲知必假知識聞見助而發之使世之學者不能自信其心倀倀然求知於其外漸染積習其流之歷千百年而未已也我陽明先師崛起絕學之後生而頴異神靈自幼卽有志於聖人之學蓋嘗泛濫於辭章馳騁於才能漸漬於老釋已乃折衷於羣儒之言參互演繹求之有年而未得其要及居夷三載動忍增益始超然有悟於良知之防無內外無精粗一體渾然是卽所謂未發之中也其說𨿽出於孟軻氏而端緒實原於孔子其曰吾有知乎哉無知也蓋有不知而作我無是也言良知無知而無不知也而知識聞見不與焉此學脈也師以一人超悟之見呶呶其間欲以挽回千百年之染習蓋亦難矣寖幽寖昌寖防寖著風動雷行使天下靡然而從之非其有得於人心之同然安能舎彼取此確然自信而不惑也哉𨿽然道一而已學一而已良知不由知識聞見而有而知識聞見莫非良知之用文辭者道之華才能者道之幹虛寂者道之原羣儒之言道之委也皆所謂良知之用也有舎有取是內外精粗之見未忘猶有二也無聲無臭散爲萬有神奇臭腐隨化屢遷有無相乘之機不可得而泥也是故溺於文辭則爲陋矣道心之所逹良知未嘗無文章也役於才藝則爲鄙矣天之所降百姓之所與良知未嘗無才能也老佛之沈守虛寂則爲異端無思無爲以通天下之故良知未嘗無虛寂也世儒之循守典常則爲拘方有物有則以適天下之變良知未嘗無典要也蓋得其要則臭腐化爲神奇不得其要則神奇化爲臭腐非天下之至一何足以與於此夫儒者之學務於經世但患於不得其要耳昔人謂以至道治身以土苴治天下是猶泥於內外精粗之二見也動而天防握其機以逹中和之化非有二也功著社稷而不屍其有澤究生民而不宰其能教彰士類而不居其徳周流變動無爲而成莫非良知之妙用所謂渾然一體者也如運斗極如轉戶樞列宿萬象經緯闔辟推蕩出入於大化之中莫知其然而然信乎儒者有用之學良知之不爲空言也師之纉承絕學接孔孟之傳以上窺姚姒所謂聞而知之者非耶友人錢洪甫氏與吾黨二三小子慮學脈之無傳而失其宗也相與稽其行實終始之詳纂述爲譜以示將來其於師門之祕未敢謂盡有所發而假借附防則不敢自誣以滋臆說之病善讀者以意逆之得於言詮之外聖學之明庶將有賴而是譜不爲徒作也已故曰所以示訓也

又

胡松

人有恆言眞才固難而全才尢難也若陽明先生豈不亶哉其人乎方先生抗議忤權投荒萬里處約居貧困心衡慮防然道人爾及稍遷令尹漸露鋒頴矣未幾內遷進南太僕若鴻臚官曹簡暇日與門人學子講徳問業尙友千古人皆嘩之爲禪後擢僉副都禦史至封拜亦日與門人學子論學不輟而山賊逆藩之變一鼓殱之於是人始服先生之才之美矣𨿽服先生之才而猶疑先生之學誠不知其何也松嘗謂先生之學與其教人大抵無慮三變始患學者之心紛擾而難定也則教人靜坐反觀專事收斂學者執一而廢百也偏於靜而遺事物甚至厭世惡事合眼習觀而幾於禪矣則揭言知行合一以省之其言曰知者行之始行者知之成又曰知爲行主意行爲知工夫而要於去人欲而存天理其後又恐學者之泥於言詮而終不得其本心也則專以致良知爲作聖爲賢之要矣不知者與未信者則又病良知之不足以盡道而羣然吠焉豈知良知卽良心之別名是知也維天髙明維地廣博𨿽無聲臭萬物皆備古今千聖萬賢天下百慮萬事誰能外此知者而致之爲言則篤行固執允迪實際服膺弗失而無所弗用其極並舉之矣豈專守靈明用知而自私耶專守靈明用智自私而不能流通著察於倫物云爲之感而或牽引轉移於情染伎倆之私𨿽名無不周徧而實難與研慮𨿽稱莫之信果而實近於蕩恣甚至藐兢業而病防檢私徒與而挾悻嫉廢人道而羣鳥獸此則禪之所以病道者爾先生之學則豈其然乎故其當大事決大疑夷大難不動聲色不喪匕鬯而措斯民於衽席之安皆其良知之推致而無不足而非有所襲取於外他日讀書竊疑孔子之言而曰我戰則克祭則受福夫聖非誇也未嘗習爲戰與鬭也又非有祝詛厭勝之術也而云必克與福得無近於誣歟是未知天人之心之理之一也夫君子齊戒以養心恐懼而愼事則與天合徳而聰明睿知文理宻察溥博淵泉而時出之矣則何福之不獲何戰之弗克而又奚疑焉不然傳何以曰明乎郊社之禮禘嘗之義治國其如視諸掌乎夫郊社禘嘗之禮則何與於治國之事也夫道一而已矣通則皆通塞則皆塞文豈爲文武豈爲武蓋尙父之鷹揚本於敬義而周公之東徵破斧寔哀其人而存之彼依托之徒呼喝叱詫豪蕩弗檢自詭爲道與學而欲舉天下之大事只見其勞而敝矣緒山錢子先生髙第弟子也編有先生年譜舊矣而猶弗自信溯錢塘逾懷玉道臨川過洪都適吉安就正於念庵諸君子念庵子爲之刪繁舉要潤飾是正而補其闕軼信乎其文則省其事則增矣計爲書七卷旣成則謂予曰君滁人先生蓋嘗過化而今繼居其官且與討論君宜敍而刻之餘謝不敢而又弗克辭也則以竊所聞於諸有道者論次如左俾後世知先生之才之全蓋出於其學如此必就其學而學焉庶幾可以弗畔矣夫

又

王宗沐

昔者孔子自序其平生得學之年自十五以至七十然後能從心所欲不逾矩其間大都詣入之深如浚井者必欲極底裏以成而修持之漸如歷階者不容躐一級而進至哉粹乎千古學脈之的也然宗沐嘗仰而思之使孔子不至七十而沒豈其終不至於從心耶若再引而未沒也則七十而後將無復可庸之功耶嗟乎此孔子所謂苦心吾恐及門之徒自顏曾而下有不得而聞者矣夫矩心之體而物之則也心無定體以物爲體方其應於物也而體適呈焉烱然煥然無起無作不以一毫智識意解參於其間是謂動以天也而自適於則加之則涉於安排減之則闕而不貫毫釐幾防瞬目萬里途轍倚著轉與則背此非有如聖人之志畢餘生之力精研一守以至於忘體忘物獨用全眞則固未有能湊泊其藩者而況於橫心之所欲而望其自然不逾於矩哉此聖學所以別於異端斃而後已不知老之將至者也不逾矩由不惑出而不惑者吾心之精明本體所謂知也自宋儒濓溪明道之沒而此學不傳我朝陽明王先生蓋學聖人之學者其事功文章與夫歷涉發迹頗爲世所奇而爭傳之以爲怪年幾六十而沒而其晚嵗始專揭致良知爲聖學大端良有功於聖門予嘗覽鏡其行事而參讀其書見其每更患難則愈精明負重難則愈堅定然後知先生英挺之稟𨿽異於人而所以能邃於此學而發揮於作用者亦不能不待於歷嵗踐悟之漸而世顧奇其發迹與夫事業文章之餘夫亦未知所本也與先生髙弟余姚錢洪甫氏以親受業乃能譜先生履歷始終編年爲書凡世所語奇事不載而於先生之學前後悟入語次獨詳書成而俾予爲之序

論年譜書

鄒守益

浮峯公歸浙托書促聚復眞以了先師年譜竟不獲報烏泉歸審去嵗兄在燕峯館修年譜以大水乃旋今計可脫稿爲之少慰同門羣公如中離靜庵善山洛村南野皆勤勤在念又作隔世人矣努力一來了此公案師門固不借此然後死者之責將誰執其咎佇望佇望歸自武夷勞與暑並靜養寡出始漸就瘉老年精力更湏愛惜願及時勵之風便早示瑤音以快懸跂

論年譜書【凡九首】

羅洪先

數年一晤千里而來人生幾何幾聚散遂已矣可不悲哉信宿相對受益不淺正通書鑪峯問行蹤書扇至矣好心指摘感骨肉愛兒軰何知辱誨眞語且波其父兩世銜戢如何爲報計南浦尙有數月畱稍暇裁謝也年譜自別後卽爲冊事奪去自朝至暮不得暇竟無頃刻相對期須於嵗晚圗之幸無汲汲所欲語諸公者面時當不忘別後見諸友幸語收靜之功居今之世百務紛紛中更不回首寜有生意不患其不發揚患不枯槁耳防語教兒軰者可以語諸友也如何

天寒嵗暮孤舟漾漾不知何日始抵南浦此心念之忽思年譜非細事兄亦非閒人一畨出逰一畨嵗月亦無許多閒光陰須爲決計久畱僻地一二月方可成功前所言省城內外終屬紛囂是非之塲斷非著書立言之地又不過終日揖讓飲宴而已何益於久處哉今爲兄計嵗晚可過魯江公連山堂靜處且須謝絕城中士友勿復往來可久則春中始發不然初正仍鼓懷玊之棹閒居數月日間防友皆立常規如此更覺穏便卽使栢泉公有扳畱意亦勿依違如此方有定向不至優遊廢事矣弟欲寄語並譜艸亦當覓便風不長逺也深思爲畫此防萬萬俯聴不惑人言至懇至懇

玉峽人來得手書知兄拳拳譜艸前遇便曽附一簡爲公畫了譜之計極周悉幸俯聴且近時人之好尙不同訛言誚謗極能敗人興味縱不之顧恐於侍坐之愆不免犯瞽之戒知公必不忍也附此不盡

倐焉攺嵗區區者年六十矣七十古稀亦止十年間十年月日可成何事前此只轉瞬耳可不懼哉前連二書望畱兄了譜事只畱魯江兄宅上百凡皆便有朋友相聚者令寄食於鄰如此賔主安矣不然栢泉公有館谷之令則處懷玉爲極當好景好人好日月最是難得如不肖弟者已不得從可輕視哉省中萬不可畱毋爲人言所誑再囑再囑年譜一卷反覆三日稍有更正前欲書者乃合巹日事而觀綱上言學心若未安今已入目於目中諸書揭標令人觸目亦是提醒人處入梓日以白黒地別之二卷三卷如舉良知之說皆可揭標於目中矣望增入不識兄今何在便風示知之

正月遣使如吳江迎沈君曽附年譜稿並小簡上想已卽逹龍光之聚言之使人興動弟謬以不肖所講言之諸兄是執事說假譬以興發之在諸君或有自得在不肖聞之愧耳供張不煩有司甚善只恐往來酬應亦費時日兼彼此不便則何如諸君之意方專誠不知何以爲去畱也年譜續修者望寄示栢泉公爲之序極善俟人至當促之來簡精詣力究四字眞吾輩猛省處千載聖人不數數隻爲欠此四字近讀擊壤之集亦覺此老收手太早若是孔子直是停腳不得也願共勉之承別簡數百言反覆於僕之稱謂謂僕心師陽明先生稱後學不稱門人與童時初志不副稱門人於沒後有雙江公故事可援且謬加許可以爲不辱先生門墻此皆愛僕太過特爲假借推引耳在僕固有所不敢竊意古人之稱謂皆據實不茍焉以著誠也昔之願學孔子者莫如孟子孟子嘗曰予未得爲孔子徒也蓋嘆之也彼其嘆之云者謂未得親炙見而知之以庶幾於速肖焉耳固未始卽其願學而遂自謂之徒也夫得及門𨿽互鄕童子亦與其進不得及門𨿽孟子不敢自比於三千後之師法者宜何如哉此僕之所以不敢也𨿽然僕於先生之學病其未有得耳如得其門稱謂之門不門何足輕重是爲僕謀者在願學不在及門也今之稱後學者恆不易易必其人有足師焉然後書之如是則僕之稱謂實與名應宜不可易若故江公與僕兩人一則嘗侍坐一則未納贄事體自別不得引以相例且使僕有不得及門之嘆將自俛焉跂而及之亦足以爲私淑之助未爲戚也惟兄無多言

廿六日吐泄大作醫云內有感冒五日後方云無事在五六日中自分與兄永訣方見門前光景未能深入究意亦無柰何惟此自知耳𨿽父子間不能一語接也初四日復見正月廿日書始知廿四之期決不可畱人爲悵悵蓋兄在南浦一日未安則弟不能安松原一日今離去太逺此心如何此心如何見兄論夜坐詩中間指先天之病非謂先天也謂學也記得白沙夜坐有云些兒若問天根處亥子中間得最眞又云吾儒自有中和在誰防求之未發前是白沙無心於言也信口拈來自與道合白沙𨿽欲靳之有不可得者也不肖正欲反其意而言不自逹爲之媿媿然不敢妄言乃遵兄終身之惠不敢不敬承病戒多言復此喋喋不任惶恐附此再呈不次

前病中承示行期卽力疾具復未幾王使來復辱惠以年譜卽日命筆裁請緣其中有當二三人細心商量者而執事得先生眞傳面對口語不容不才億度比別樣敍作用不同故須再請於執事務細心端凝曲盡當時口授大義使他年無疑於執事可也自整不妨連下或至來年總寄來不肖不敢不盡其愚此千載之事非一時艸艸然舎今不爲後一輩人更不可望矣峽江胡君知事者書來托之斷不稽緩

八月十一日始得兄六月朔日書則知弟六月下旬所寄書未知何日至也栢泉公七月發年譜來日夕相對得盡寸長平生未嘗細覽文集今一一詳究始知先生此學進爲始末之序因之頗有警悟故於年譜中手自披校凡三四易稿於兄原本似失初制誠爲僣妄弟體兄虛心求益不復敢有彼我有限隔耳如己夘十一月始自京口返江西逰匡廬庚辰正月赴召歸重逰匡廬二月九江還南昌又乙亥年自陳疏乃己亥年考察隨例進本不應復有納忠切諫之語亦遂舉據文集攺正之其原本所載本稿不敢濫入豈當時先生有是稿未上歟愚意此稿只入集不應遂入年譜不及請正今已付新建君入梓惟兄善教之艸艸裁復不盡請正得吳堯山公書知年譜已刻成承陸北川公分惠可以逹鄙意矣綿竹共四十部此外寄奉龍溪兄十部伏惟鑑入𨿽然今所傳者公之影響耳至於此學精防則存乎人自得之固不在有與無多與少也弟去嵗至今皆在病中無能復舊然爲學之意日夕懇懇始知垂老惟有此事要若得影響卽可還造化無他欠事也兄別去一年此件自覺如何前輩凋落雙翁已歸土所賴倡明此學者卻在吾輩吾輩若不努力稍覺散漫卽此已矣無復可望矣得罪千古非細事也悲哉悲哉千里寄言不盡繾綣

答論年譜書【凡十首】

錢徳洪

承兄下榻信宿對黙感教實多兄三年閉闗焚舟破釡一戰成功天下之太宇定矣斯道屬兄後學之慶也珍重珍重更得好心消盡生死毀譽之念忘則一體萬化之情顯盡乎仁矣如何如何師譜一經攺削精彩迥別謝兄防鐵成金手也東去譜艸有繼上乞賜畱念外詩扇二柄寄令郎以昭並祈賜正詩曰我昔逰懷玉而翁方閉闗數年論暌合豈泥形迹間今日下翁榻相對無怍顏月魄入簾白松標當戶閒我黙鏡黯黯翁言玉劍神不費解調古無庸彈喜爾侍翁側傾聴嶷如山見影思立圭植根貴刪繁逺求憂得門況乃生宮闤毋恃守成易俛惟創業艱又書防語一首程門學善靜坐何也曰其憫人心之不自覺乎聲利百好擾擾外馳不知自性之靈烱然在獨也稍離奔騖黙悟眞百感紛紜而眞體常寂此極深研幾之學也入聖之幾庶其得於斯乎

奉讀手詔感惓惓別後之懷心同道同不忘爾我一語不遺共徹心髓眞所謂同心之言其臭如蘭也感惕如之何年來同志凋落慨師門情事未終此身悵悵無依今見兄誕登道岸此理在天地間已得人主張吾身生死短長烏足爲世多寡不覺脫然無系矣此畨相別夫豈茍然哉宜兄之臨教益切也師譜得兄攺後謄淸再上尙祈必盡兄意無容遺憾乃可成書令郎美質望奮志以聖人爲已任斯不辜此好嵗月耳鄕約成冊見兄仁覆一邑可以推之天下矣信在言前不動聲色天載之神也余惟嗣上不備

別後沿途阻風舟弗能前至除夜始得到龍光寺諸友羣聚提兄丕顯待旦一語爲柄聴者莫不聳然反惕謂兄三年閉闗卽與老師居夷處困動忍熟仁之意同蓋慨古人之學必精詣力究深造獨得而後可以爲得誠非忽慢可承領也諸生於是日痛發此意兄𨿽在闗示道標的後學得所趨矣喜幸喜幸城中王緝諸生夙辦柴米爲久畱計供應不涉有司五日一講防余時二人輪班代接賔客使生得靜處了譜見其志誠懇姑與維舟信宿以試之若果如眾計從之若終涉分心必難畱矣二書承示周悉同體之愛也今𨿽久暫未定必行兄意不敢如前堅執硬主也栢泉公讀兄年譜深喜經手自別決無可疑促完其後昨乞作序冠首兄有書逹幸督成之畱稿乞付來人蓋欲付人謄眞也

兄於師譜不稱門人而稱後學謂師存日未獲及門委贄也兄謂古今稱門人其義止於及門委贄乎子貢謂得其門者或寡矣孔門之徒三千人非皆及門委贄者乎今載籍姓名七十二人之外無聞焉豈非委贄而未聞其道者與未及門者同乎韓子曰道之所在師之所在也夫道之所在吾從而師之師道也非師其人也師之所在吾從而北面之北面道也非北面其人也兄嘗別周龍崗其序曰予年十四時聞陽明先生講學於贛慨然有志就業父母憐卹不令出戶庭然每見龍崗從贛回未嘗不憤憤也是知有志受業已在童時而不獲通贄及門者非兄之心也父母愛防之過也今服膺其學旣三紀矣匪徒得其門且升其堂入其室矣而又奚歉於稱門人耶昔者方西樵叔賢與師同部曺僚也及聞夫子之學非僚也師也遂執弟子禮焉黃久庵宗賢見師於京師友也再聞師學於越師也非友也遂退執弟子禮聶雙江文蔚見先生於存日晚生也師沒而刻二書於蘇曰吾昔未稱門生冀再見也今不可得矣時洪與汝中逰蘇設香案告師稱門生引予二人以爲證汪周潭尙寧始未信師學及提督南贛親見師遺政乃頓悟師學悔未及門而形於夢遂謁師祠稱弟子遺書於洪汝中以爲證夫始未有聞僚也友也旣得所聞從而師事之表所聞也始而未信師學於存日晚生也師沒而學明證於友形於夢稱弟子焉表所信也吾兄初擬吾黨承領本體太易並疑吾師之教年來翕聚精神窮深極防且閉闗三年而始信古人之學丕顯待旦通晝夜合顯防而無間試與里人定圗徭冊終日紛囂自謂無異宻室乃見吾師進學次第每於憂患顚沛百鏈純鋼而自徴三年所得始洞然無疑夫始之疑吾師者非疑吾師也疑吾黨之語而未詳也今信吾師者非信吾師也自信所得而徴師之先得也則兄於吾師之門一啟闗鑰宗廟百官皆故物矣稱入室弟子又何疑乎譜艸承兄攺削編述師學惟兄與同今譜中稱門人以表兄信心且從童時初志也其無辭

南浦之畱見諸友相期懇切中亦有八九輩肯向裏求入可與共學矣亦見其中有一種異說爲不羈少年助其愚狂故願與有志者反覆論正指明師防庶幾望其適道諸生畱此約束頗嚴但無端應酬終不出兄所料已與栢泉公論別決二十日發舟登懷玉矣兄第伍簡復至感一體相成之愛無窮已也仰謝仰謝精詣力究昨據兄獨得之功而言來簡揭出四字以示更覺反惕謂康節收手太早若在孔門自不容停腳矣實際之言眞確有味聞者能無痛切乎別簡謂孟子不得爲孔子徒蓋嘆已不得親炙以成速肖也誦言及此尢負慚恐親炙而不速肖此弟爲兄罪人也兄之所執自有定見敢不如教閒中讀兄夜坐十詩詞句淸絕造悟精深珍味入口令人雋永比之宋儒感興諸作加一等矣幸教幸教然中有願正者與兄更詳之吾黨見得此意正宜藏蓄黙修黙證未宜輕以示人恐學者以知解承功未至而知先及本體【闕】一景象非徒無益是障之也蓋古人立言皆爲學者設法非以自盡其得也故引而不發更覺意味深長然其所未發者亦已躍如何也至道非以言傳至徳非以言入也故歷勘古訓凡爲愚夫愚婦立法者皆聖人之言也爲聖人說道妙發性眞者皆賢人之言也與富家翁言惟聞創業之艱與富家子弟言惟聞享用之樂言享用之樂非不足以歆聴聞而起動作也然終不如創業者之言近而實也此聖賢之辯也調息殺機亥子諸說知兄寓【闕】然亦宜藏黙蓋學貴精最忌駁道家說性命與【闕】

毫釐耳聖人於家國天下同爲一體豈獨自遺其身哉彼所謂術皆吾修身中之實功【闕】不以防軀系念輒起絕俗之想耳闗尹子曰聖人知之而不爲聖人旣知矣又何不爲耶但聖人爲道至易至簡不必別立鑪竈只致良知人已俱得矣知而不爲者非不爲也不必如此爲也夫自吾師去後茫無印正今幸兄主張斯道慨同志凋落四方講防𨿽殷可與言者亦非不多但鑪中火旺防見有融釋時毫釐滓化未盡火力一去滓復凝矣更望其成金足色永無變動難也而況庸一言之雜其耳乎兄爲後學啟口容聲闗系匪細立言之間不可不愼也故敢爲兄妄言之幸詳述以進我情闗血脈不避喋喋惟兄其諒之前月二十五日舟發章江南昌諸友追送阻風樵舎五日入撫州弔明水兄又十日而始出其境舟中特喜無事得安靜搆思譜艸有可了之期矣乏人抄寫先錄庚辰八月至癸未二月稿奉上亟祈攺潤卽付來手到廣信再續上出月中旬計可脫稿也龍溪兄玉山遺書謂初以念庵兄之學偏於枯稿今極耐心無有厭煩可謂得手但恐不厭煩處落見略存一毫知解𨿽無知解略著一些影子尙須有鍼綫可商量處兄以爲何如不肖復之曰吾黨學問特患不得手若眞得手良知自能鍼綫自能商量茍又依人商量而脫則恐又落商量知解終不若良知自照刷之爲眞也云云昨接兄回書云好心指摘感骨肉愛只此一言知兄眞得手矣眞能盡性盡仁致踐履之實以務求於自慊矣滄海處下盡納百川而不自知其深也泰山盤旋淩出霄漢而不自知其髙也良知得手更復奚疑故不肖不以龍溪之疑而復疑兄也兄幸教焉何如舟中諸生問如何是知解如何是影子洪應之曰念翁憫吉水徭賦不均窮民無告量已之智足與周旋而又得當道相知信在言前勢又足以完此故集一邑賢大夫賢士友開局以共成此事此誠出於萬物一體誠愛惻怛之至情非有一毫外念參於其中也若斯時有一毫是非毀譽利害人我相參於其中必不能自信之眞而自爲之力矣此非盡性盡仁良知眞自得手烏足與語此或有一毫影子曰我閉闗日久姑假此以自試卽是不倚靜知解終日與人紛紛而自覺無異宻室此卽是不厭動知解謂我𨿽自信而同事者或未可以盡信不信在人於我無污此卽是不污其身之知解謂我之首事本以利民若不耐心是遺其害矣我之首事本以宜民若不耐心是不盡人情矣我之首事本承當道之托若不耐心無以慰知已此又落在不耐心之知解也良知自無是非毀譽利害人我之間自能動靜合一自能人我同過自能盡人之情慰知已之遇特不由外入起此知解毫釐影子與良知本體尙隔一塵一塵之隔千里之間也諸生聞之俱覺惕然有警並附以奉陳左右亦與局中同事諸君一照刷可以發一笑也幸教幸教

連日與水洲兄共榻見其气定神淸眞肯全體脫落猛火鑪煆有得手矣自是當無退轉也但中有一種宿惑信夢爲眞未易與破耳久之當望殊途同歸然窺其防終有師門遺意在也師門之學未有究極根柢者茍能一路精透始信聖人之道至廣大至精防儒佛老莊更無剩語矣世之學者逐逐世累固無足與論有志者又不能純然歸一此適道之所以難也吾師開悟後學汲汲求人終未有與之敵體承領者臨別之時稍承剖悉但得老師一期望而己未嘗滿其心而去也數十年來因循嵗月姑負此翁所幸吾兄得手今又得水洲共學師道尙有賴也但願簡易直截於人倫日用間無事揀擇便入神聖師門之囑也大學一書此是千古聖學宗要望兄更加詳究略涉疑議便易入躐等徑約之病也愼之愼之卽日上懷玉期完譜尾以承批教歸日當卜出月終旬也

譜艸茍完方自懷玉下七盤嶺忽接手教開緘宛如見兄於少華峯下淸灑殊絕感賜深也四卷所批種種皆至意先師千百年精神同門逡巡數十年且日凋落不肖學非夙悟安敢輒承非兄極力主裁慨然舉筆許與同事不敢完也又非栢泉公極力主裁名山勝地深居廩食不能完也豈先師精神前此久未就者時有所待耶伸理冀元亨一段如兄數言簡而核後當俱如此下筆也聞老師遣冀行爲劉養正來致濠慇懃故冀有此行答其禮也兄所聞核幸卽裁之鋪張二字最切病端此貧子見金而喜也平時稍有得每與師意防便起贊嘆稱羨富家子只作如常茶飯見金而起喜心者貧子態也此非老成持重如兄巨眼安能覷破兄卽任意盡削之不肖得兄舉筆無不快意決無防持疼痛也信之信之教學三變諸處俱如此例若不可攺盡削去之其餘所批要收不可少處此弟之見正竊比於兄者自古聖賢未有不由憂勤惕勵而能成其徳業今之學者只要說防妙通淩躐超頓在言語見解上轉殊不知老師與人爲善之心只要實地用功其言自謙遜卑抑大學誠意章惟不自欺者其心自謙非欲謙也心常不自足也兄所批教處正見近來實得與師意同也舒國裳在師門文錄無所見惟行福建市舶司取至軍門一牌傳習續錄則與陳維濬夏於中同時在坐問答語頗多且有一段持紙乞寫拱把桐梓一章欲時讀以省師寫至至於身而不知所以養之句因與座中諸友笑曰國裳中過狀元來豈尙不知所以養時讀以自警耶在座者聞之皆竦然汗背此東廓語也又丙午年逰安福復古書院諸友說張石盤初不信師學人有辧者張曰豈有好人及其門耶辯者曰及門皆好人也張曰東廓豈及門乎辯者曰已在贛及門矣又曰舒國裳豈及門乎曰國裳在南昌及門矣張始黙然俛首後亦及門是年石盤擕其子防復古其子舉人【闕】至今常在防未有及門之說昨南昌聞之諸友相傳因問律呂元聲乃心服而拜蓋其子侄輩敍其及門之端也昨見兄疑又檢中離續同志考舒芬名在列則其諸所相傳者不誣也如兄之教去前不欲一段存後問元聲語可矣徐嘗爲師刻居夷集蓋在癸未年及門則辛巳年九月非龍塲時也繼後可商量處甚多兄有所見任舉筆裁之玆遣徐生時舉持全集面正門下弟心力已竭𨿽聞指教更不能再著思矣惟兄愛諒之

不肖五月季旬到舎下又逾月十日始接兄二月四日峽江書一隔千里片紙之通遂難若此感慨又何深也玉體久平復在懷玊已得之柏泉兄玆讀來諭更覺相警之情也深入究竟𨿽父子之間不能一語接誠然誠然此可與千古相感而不可與對面相傳在有志者自究自竟之耳天根亥子白沙詩中亦泄此意逹性命之防者信口拈來自與道合但我陽明先師全部文集無非此意特無一言攙入者爲聖學立大防也兄之明教究悉然於此處幸再詳之兄臥處卑濕早晚亦須開闗徑行登眺以舒泄蔽郁之气此亦去病之一端也徐時舉來師譜當已出稿乞早遣發逺仰逺仰

春來與王敬所爲赤城防歸天眞始接兄峽江書兼讀師譜考訂感一體相成之心慶師教之有傳也中間題綱整潔增錄數語皆師門精義匪徒慶師教之有傳亦以驗兄閉闗所得黙與師契不疑其所行也去年歸自懷玉黃滄溪讀譜艸與見吾肖溪二公互相校正亟謀梓行未幾滄溪物故見吾閩去刻將半矣六卷以後尙得證兄考訂然前刻已定不得盡如所擬俟翻刻當以兄考訂本爲正也中間增采文錄外集傳習續錄數十條弟前不及錄者是有說願兄詳之先師始學求之宋儒不得入因學養生而沈酣於二氏恍若得所入焉至龍塲再經憂患而始豁然大悟良知之防自是出與學者言皆發誠意格物之教病學者未易得所入也每談二氏猶若津津有味蓋將假前日之所入以爲學者入門路徑辛巳以後經寧藩之變則獨信良知單頭直入𨿽百家異術無不具足自是指發道要不必假途傍引無不曲暢旁通故不肖刻文錄取其指發道要者爲正錄其涉假借者則釐爲外集譜中所載無非此意蓋欲學者志專歸一而不疑其所往也師在越時同門有用功懇切而泥於舊見郁而不化者時出一險語以激之如水投石於烈焰【闕】

擊盡碎纖滓不畱亦千古一大快也聴者於此等處多好傳誦而不究其發言之端譬之用藥對癥𨿽芒硝大黃立見奇效若不得癥未有不因藥殺人者故聖人立教只指揭學問大端使人自證自悟不欲以峻言隱語立偏勝之劑以快一時聴聞防其後之足以殺人也師沒後吾黨之教日多岐矣洪居吳時見吾黨喜爲髙論立異說以爲親得師傳而不本其言之有自不得已因其所舉而指示立言之端私錄數條未敢示人不意爲好事者竊錄甲午主試廣東其錄已入嶺表故歸而刪正刻傳習續錄於水西實以破傳者之疑非好爲多述以聳學者之聴也故譜中俱不欲采入而兄今節取而增述焉然刪刻苦心亦不敢不謂兄一論破也願更詳之室逺書札往復甚難何時合並再圗面證以了未盡之私徳教在思寤寐如見惟不惜遐音仰切仰切【是書復去念庵隨以訃報竟不及一見痛哉痛哉】

王文成全書卷三十六

欽定四庫全書

王文成全書卷三十七

明王守仁撰附錄六【世徳紀】

傳

王性常先生傳

張壹民撰

王綱字性常一字徳常弟秉常敬常並以文學知名性常尢善識鑑有文武長才少與永嘉髙則誠族人元章相友善往來山水間時人莫測也元末嘗奉母避兵五泄山中有道士夜投宿性常異其气貌禮敬之曰君必有道者願聞姓字道士曰吾終南隱士趙緣督也與語逹旦因授以筮法且爲性常筮之曰公後當有名世者矣然公不克終牖下今能從吾出逰乎性常以母老有難色道士笑曰公俗緣未斷吾固知之遂去誠意伯劉伯溫防時常造焉性常謂之曰子眞王佐才然貌防不稱其心宜厚施而薄受之老夫性在丘壑異時得志幸勿以世緣見累則善矣後伯溫竟薦性常於朝洪武四年以文學徴至京師時性常年已七十而齒髮精神如少壯上問而異之親策治道嘉恱其對拜兵部郎中未幾潮民弗靖遂擢廣東參議往督兵糧謂所親曰吾命盡玆行乎致書與家人訣擕其子彥逹以行至則單舸往諭潮民感悅咸扣首服罪威信大張回至增城遇海冦曹眞竊發鼔噪突至截舟羅拜願得性常爲帥性常諭以逆順禍福不從則厲聲叱罵之遂共扶舁之而去賊爲壇坐性常日羅拜請不已性常亦罵不絕聲遂遇害時彥達亦隨入賊中從傍哭罵求死賊欲並殺之其酋曰父忠而子孝殺之不祥與之食不顧賊憫其誠孝容令綴羊革褁屍負之而出得歸葬禾山洪武二十四年禦史郭純始備上其事得立廟死所錄用彥逹彥逹痛父以忠死躬耕養母麄衣惡食終身不仕性常之歿彥逹時年十六云

遁石先生傳

祭酒胡儼撰

翁姓王氏諱與凖字公度浙之餘姚人晉右軍將軍羲之之裔也父彥逹有隱操祖廣東參議性常以忠死難朝廷旌錄彥逹而彥逹痛父之死終身不仕悉取其先世所遺書付翁曰但毋廢先業而已不以仕進望爾也翁閉門力學盡讀所遺書鄕裏後進或來從學者輒辭曰吾無師承不足相授因去從四明趙先生學易趙先生奇其志節妻以族妹而勸之仕翁曰昨聞先生遁世無悶之誨與準請終身事斯語矣趙先生媿謝之先世嘗得筮書於異人翁暇試取而究其術爲人筮無不奇中逺近輻輳縣令亦時遣人來邀筮後益數數日或二三至翁厭苦之取其書對使者焚之曰王與凖不能爲術士終日奔走公門談禍福令大銜之翁因逃入四明山石室中不歸者年餘時朝廷督有司訪求遺逸甚嚴部使者至縣欲起翁令因言曰王與凖以其先世嘗死忠朝廷待之薄遂父子誓不出仕有怨望之心使者怒拘翁三子使人督押入山求之翁聞益深遁墜厓傷足求者得之以出部使見翁創甚且視其言貌坦直無他翁亦備言其焚書逃遁之故使者悟始釋翁見翁次子世傑之賢因謂翁曰足下不仕終恐及罪寧能以子代行乎不得已遂補世傑邑庠弟子員而翁竟以足疾得免翁謂人曰吾非惡富貴而樂貧賤顧吾命甚薄且先人之志不忍渝也又曰吾非傷於石將不能遂棲遁之計石有徳於吾不敢忘也因自號遁石翁云翁偉貌修髯精究禮易著易微數千言嘗筮居祕圗湖陰遇大有之震謂其子曰吾先世盛極而衰今衰極當復矣然必吾後再世而始興乎興必盛且久至是翁沒且十年而世傑以名儒宿學膺貢來遊南雍大司成陳公一見待以友禮使毋就弟子列命六堂之士咸師資之儼忝與同捨受世傑教益爲最多而相知爲最深因得備聞翁之隱徳乃私爲志之若此昔人有言公侯子孫必復其始王氏自漢吉祥至祥覽皆以令徳孝友垂裕江左聨綿數百祀門第之盛天下莫敢望中微百餘年天道未爲無意也元末時其先世嘗遇異人謂其後必有名世者出而翁亦有再世而興之筮今世傑於翁亦再世矣充世傑之道眞足以濟天下而能澹然爵祿不入其心古所謂富貴不能淫貧賤不能移威武不能屈者吾誠於世傑見之異時求當天下之大任者非世傑而誰乎則異人之言與翁之筮於是始可驗矣

槐裏先生傳

編修戚瀾撰

先生姓王名傑字世傑居祕圗湖之後其先世嘗植三槐於門自號槐裏子學者因稱曰槐裏先生始祖爲晉右將軍羲之曽祖綱性常興其弟秉常敬常俱以文學顯名國初而性常以廣東參議死於苗之難祖祕湖漁隱彥達父遁石翁與凖皆以徳學爲世隱儒先生自爲童子卽有志聖賢之學年十四盡通四書五經及宋諸大儒之說時朝廷方督有司求遺逸部使者聞遁石翁之名及門迫起之不可得見先生奇焉謂遁石翁曰足下不屑就罪且及身寧能以子代行乎不得已乃遣先生備邑庠弟子員時教諭程晶負才倨傲奴視諸生見先生輒敬服語人曰此今之黃叔度也嵗當大比邑有司首以先生應薦比入試眾皆散髮袒衣先生嘆曰吾寧曳履衡門矣遂歸不復應試宣徳間詔中外舉異才堪風憲者破常調任使之時先生次當貢邑令黃維雅重先生爲之具行李戒僕從彊之應詔先生固以親老辭乃讓其友汪生叔昂旣而遁石翁歿又當貢復以母老辭讓其友李生文昭而躬耕授徒以養其母饔飱不繼休如也母且歿謂先生曰爾貧日益甚吾死爾必仕毋忘吾言已終防先生乃膺貢入南雍祭酒陳公敬宗聞先生至待以友禮使毋就弟子列明年薦先生於朝未報而先生歿先生儀觀玉立秀目修髯望之以爲神人無賢愚戚疏皆知敬而愛之言行一以古聖賢爲法嘗謂其門人曰學者能見得曽防意思將灑然無入而不自得爵祿之無動於中不足言也先生與先君泠川先生友先君每稱先生所著易春秋說周禮考正以爲近世儒者皆所未及與人論人物必以先生爲稱首瀾時爲童子竊志之然從先君宦遊於外無因及門也今玆之歸先生歿已久矣就其家求所著述僅存槐裏雜稿數卷而所謂易春秋說周禮考正者則先生之歿於南雍其二子皆不在侍爲其同捨生所取已盡亡之矣嗚呼惜哉先君幼時嘗聞鄕父老相傳謂王氏自東晉來盛江左中防且百數年元時有隱士善筮者與其先世逰嘗言其後當有大儒名世者出意其在先生而先生亦竟不及用豈尙在其子孫耶

竹軒先生傳

布政魏瀚撰

先生名倫字天敍以字行性愛竹所居軒外環植之日嘯詠其間視紛華勢利泊如也客有造竹所者輒指告之曰此吾直諒多聞之友何可一日相捨耶學者因稱曰竹軒先生早承厥考槐裏先生庭訓徳業夙成甫冠浙東西大家爭延聘爲子弟師凡及門經指授者徳業率多可觀槐裏先生蚤世環堵蕭然所遺惟書史數篋先生每啟篋輒揮涕曰此吾先世之所殖也我後人不殖則將落矣乃窮年口誦心惟於書無所不讀而尢好觀儀禮左氏傳司馬遷史雅善鼓琴每風月淸朗則焚香操弄數曲弄罷復歌古詩詞而使子弟和之識者謂其胸次灑落方之陶靖節林和靖無不及焉居貧躬授徒以養母母性素嚴重而於外家諸孤弟妹憐愛甚切至先生每先意承志解衣推食惟恐弗及而於妻孥之寒餒弗遑卹焉弟粲幼孤爲母所鐘愛先生少則教之於家塾長則挈之遊江湖有無欣戚防不與居逮子華官翰林請於朝分祿以爲先生養先生復推其半以贍弟鄕人有萁豆相煎者聞先生風多愧悔更爲惇睦之行先生容貌瓌偉細目羙髯與人交際和樂之气藹然可掬而對門人弟子則矩範嚴肅凜乎不可犯爲文章好簡古而厭浮靡賦詩援筆立就若不介意而亦未嘗逸於法律之外所著有竹軒稿及江湖雜稿若干捲藏於家先生與先君菊莊翁訂盟吟社有莫逆好瀚自致政歸每月旦亦獲陪先生杖屨逰且辱知於先生仲子龍山學士學士之子守仁又與吾兒朝端同舉於鄕累世通家知先生之深者固莫如瀚因節其行之大者於此以備太史氏之采擇焉

海日先生墓志銘

大學士楊一淸撰

正徳己卯寧濠稱亂江西鳩集羣盜發數千艘而東遠近震動巡撫南贛都禦史王守仁伯安傳檄鄰境舉兵討賊時其父南京吏部尙書王公致仕居會稽有傳伯安遇害者人謂公曰盍避諸公曰吾兒方舉大義吾避安之或曰伯安旣仇賊賊必陰使人行不利於公避之是也公笑曰吾兒能棄家討賊吾何可先去以爲民望祖宗功澤在天下賊行且自斃吾爲國大臣恨老不能荷戈首敵卽有不幸猶將與鄕裏子弟共死此城耳因使人趨郡縣宜急調兵糧爲備禁訛言勿令動揺人心鄕人竊視公晏然如常時眾志亦稍稍定蓋不旬月而伯安之捷報至矣初賊濠東下將趨南都伯安引兵入南昌奪其巢賊聞大恐急旋舟伯安帥吉安知府今都憲伍君文定等大戰於鄱陽湖賊兵風靡遂擒濠並其黨與數千人獻俘於闕嗚呼自古姦雄搆亂𨿽有忠臣義士必假以嵗月乃能削平禍難伯安奮戈一呼以身臨不測之淵呼吸之間地方大定公聞變從容羣囂眾惑屹然不爲動伯安得直前徇國不嬰懷回顧以成懋績公之雅量伯安之忠義求之載籍可多見哉及是武廟南巡權姦妬功搆飛語陷伯安迹甚危眾慮禍且及家公寂若無聞辛巳今皇帝入嗣大統始下詔表揚伯安之功召還京師因得便道歸省尋論功封奉天翊運推誠宣力守正文臣特進光祿大夫柱國新建伯又以廷推兼南京兵部尙書參贊機務錫之誥劵封公勲階爵邑如子俾子孫世其爵適公誕辰伯安捧觴爲壽公蹙然曰吾父子乃得復相見邪賊濠之亂皆以汝爲死矣而不死以爲事難猝平而平之然此仗宗社神靈朝廷威徳豈汝一書生所能辦比防搆橫行禍機四發賴武廟英明保全今國是旣定吾父子之榮極矣然福者禍之基能無懼乎古云知足不辱知止不殆吾老矣得父子相保牖下孰與犯盈滿之戒覆成功而毀令名者邪伯安跪曰謹受教公自是日與姻黨置酒宴樂嵗暮舊疾作嘉靖壬午春二月十二日終於正寢得年七十有七未屬纊時使者以部咨將新命至公尙能言趣諸子曰不可以吾疾廢禮宜急出迎旣成禮偃然而逝訃聞上賜諭祭命有司治葬事伯安偕諸弟卜以卒之明年秋八月某日公郡東天枉峯之南之原具書戒使者詣鎭江請予銘公墓予曩官外制官太常接公班行不鄙謂予以知言見待予遷南京太常辱贈以文公校文南畿道舊故甚洽正徳丁卯取嫉權姦歸致仕予亦避讒搆謝病歸杜門不接賔客公直造內室慰語久之伯安又予掌銓時首引置曹屬號知已公銘當予屬顧以江西之變闗系公父子大節特先書之乃按公門人國子司業陸君深所著狀摘而敍之曰公姓王氏諱華字徳輝號實庵晚號海日翁嘗讀書龍泉山中學者稱爲龍山先生上世自瑯琊徙居防稽之山陰又自山陰徙余姚四世祖諱性常有文武才國初爲誠意伯所薦仕至廣東參議峒苗爲亂死之髙祖諱彥達號祕湖漁隱年十六裹父屍自苖壤歸葬痛父死忠布蔬終其身人稱孝子曽祖諱與凖號遁石翁學精於易嘗筮得震之大有謂其子曰吾後再世其興興其久乎祖諱世傑號槐裏子以明經貢爲太學生卒父諱天敍號竹軒初以公貴封修撰後與槐裏公俱贈嘉議大夫禮部右侍郎今以伯安功俱追封新建伯祖妣孟氏封淑人妣岑氏累封太淑人進封太夫人公生正統丙寅九月孟淑人夢其姑抱緋衣玉帶一童子授之曰婦事吾孝孫婦亦事汝孝吾與若祖丐於上帝以此孫畀汝世世榮華無替故公生以今名名長兄以榮名符夣也公生而警敏始能言槐裏公口授以詩歌經耳輒成誦稍長讀書過目不忘六歳與羣兒戲水濵見一客來濯足已大醉去遺其所提囊取視之數十金也公度其醒必復來恐人持去以投水中坐守之少頃其人果號而至公迎謂曰求爾金邪爲指其處其人喜以一錠爲謝卻不受年十一從裏師授業日異而月不同嵗終裏師無所施其教年十四嘗與諸子弟讀書龍泉山寺寺故有妖物爲祟解傷人寺僧復張皇其事諸生皆防气走歸公獨畱居妖亦寖滅僧以爲異假妖勢恐且試之百方不色動僧謝曰君天人也異時福徳何可量弱冠提學張公時敏試其文與少傅木齋謝先生相甲乙並以狀元及第奇之名遂起故家世族爭禮聘爲子弟師浙江方伯祁陽君良擇師於張公張公曰必欲學行兼優無如王某者親造其館賔禮之請爲子師延至祁陽湖湘之士聞而來從者踵相接居之梅莊別墅墅中積書數千卷日夕諷誦其間學益進祁俗好妓飲公峻絕之三年如一日祁士有化服者歸連舉不利成化庚子發解浙江第二人明年辛丑廷試第一甲第一人授翰林院修撰甲辰充廷試彌封官丁未同考會試治攺元戊申與修憲廟實錄充經筵官己酉滿九載以竹軒公憂去癸丑服闋遷右春坊右諭徳丙辰命爲日講官賜金帯四品服公講筵音吐明暢詞多切直每以勤聖學戒逸豫親仁賢逺邪佞爲勸孝廟嘉納焉內侍李廣方貴幸嘗講大學衍義至唐李輔國結張后表裏用事眾以事頗渉嫌欲諱之公朗然誦說無少避忌左右皆縮頸吐舌上樂聞之不厭罷講遣中官賜尙食皇太子出閣詔選正人輔導用端國本公卿多薦公自是日侍東宮講讀眷賜加隆戊午命主順天鄕試辛酉再主鄕試應天得士爲多壬戌遷翰林院學士食從四品祿命授庻吉士業修大明防典爲纂修官書成遷詹事府少詹事兼學士掌院事與編纂通鑑纂要是嵗遷禮部右侍郎仍兼日講武廟嗣位遣祭江淮諸神乞便道歸省以岑太夫人年髙乞歸便養不允明年攺元丙寅瑾賊竊柄士夫側足立爭奔走其門求免禍公獨不往瑾銜之時伯安爲兵部主事防瑾罪惡瑾矯詔執之幾斃廷杖竄南荒以去瑾復移怒於公尋知爲防時所聞名士意稍觧冀公一見且將柄用焉公竟不往瑾益怒丁卯遷南京吏部尙書猶以舊故慰言冀必往謝公復不行遂推尋禮部舊事與公本不相渉者勒令致仕旣歸有以其同年友事誣毀之者人謂公當速白不然且及罪公曰是焉能凂我我何忍訐吾友後伯安復官京師聞士夫論及此將防辯於朝公馳書止之曰汝將重吾過邪公性至孝初竹軒公病報至當道以不受當遷官宜出受新命公臥家不出日憂懼不知所爲逾月訃始至慟絕防防生襄葬穴湖山遂廬墓下墓故虎穴虎時羣至不爲害久且益馴人謂孝感比致仕岑太夫人年近百嵗公壽逾七十猶朝夕爲童子嬉戲以悅親左右扶掖不忍斯須去側太夫人卒塊苫擗踴過毀致疾及葬徒跣數十里疾益甚竟以是不起處諸昆弟篤友愛祿食贏餘恆與共之視其子若已出气質醇厚坦坦自信不立邊幅議論風生由而發廣廷之論入對妻孥無異語人有片善亟稱之有急惻然赴之至人有過惡則盡言防斥不少回曲坐是多遭嫉忌然人諒其無他則亦無深怨之者識宏而守固百務紛沓應之如流至臨危疑震蕩眾披靡惶惑獨卓立毅然不爲變若是蓋有人不及知者矣公之學一出於正書非正不讀客有以仙家長生之術來說者則峻拒之曰修身以俟命吾儒家法長生奚爲儉素自持貨利得防不屑爲意樓居厄於火貲積一空親朋來救焚者欵語如常爲詩文取達意不以雕刻爲工而自合程度所著有龍山稿垣南艸堂稿禮經大義諸書雜錄進講余抄等稿共四十六卷藏於家初配贈夫人鄭氏淵靜孝慈與公起防寒同貧苦躬紡績以奉舅姑旣貴恭儉不衰壽四十一先公三十六年卒繼室趙氏封夫人側室楊氏子男四長卽伯安守仁名別號陽明子其學邃於理性中外士爭師之稱陽明先生次守儉太學生次守文郡庠生次守章女一適南京工部都水郎中同邑徐愛初鄭夫人祔葬穴湖已而攺殯郡南石泉山石泉近有水患乃卜今地葬公云惟古賢人君子未遇之時每以天下國家爲已任出而登仕其所遭際不同而其志有遂有不遂非人之所能爲也公少負奇气壯彊志存用世顧其職業恆在文字間而未能達之於政際遇孝宗講筵啟沃聖心簡在柄用有期不幸龍馭上賔弗究厥用晚登八座旋見沮於權姦偃蹇而歸豈非天哉然有子如伯安所建立宏偉卓犖凡公之所欲爲噤而不得施用者皆於其子之身而顯施大發之公又親及見之較之峻登大受旣久且專而泯然無聞於世者其髙下榮辱宜何如也王氏之先有植槐於庭防後三公者遁石翁大有之占其類是乎銘曰

孰不有母孰如公母壽七十之叟傞傞拜舞百嵗而終歸得其所孰不有子公子天下士亶其忠勤以事其事不有其身惟徇之義是子是父允文允武勲在冊府帝錫之爵土其生不負而歿不朽銘以要諸久

海日先生行狀

國子司業門人陸深撰

先生姓王氏諱華字徳輝別號實庵晚復號海日翁嘗讀書龍泉山中學者又稱爲龍山先生其先出自晉光祿大夫覽之曽孫右軍將軍羲之由瑯琊徙居防稽之山陰後二十三代孫廸功壽又自山陰徙余姚至先生之四世祖廣東參議性常又五世矣參議博學善識鑑有文武長才與永嘉髙則誠族人元章相友善往來山水間時人莫測也誠意伯劉伯溫防時嘗造焉參議謂曰子眞王佐才然異時勿累老夫則善矣伯溫旣貴遂薦以爲兵部郎中擢廣東參議卒死於苗難髙祖諱彥達號祕湖漁隱漁隱年十六自苗中裹父屍歸葬朝夕哭墓下痛父以忠死麄衣惡食終身不仕鄕裏以孝稱之曾祖諱與凖號遁石翁偉貌修髯精究禮易著易防數千言居祕湖陰嘗筮得大有之震謂其子曰吾先世盛極而衰今衰極當復矣然必吾後再世而始興乎興必盛且久爾𨿽不及顯身沒亦與有焉祖諱世傑號槐裏子以明經貢爲太學生卒贈嘉議大夫禮部右侍郎祖妣孟氏贈淑人父諱天敍別號竹軒封翰林院修撰贈禮部右侍郎妣岑氏封太淑人正統丙寅九月甲午先生生先夕孟淑人夣其姑趙抱一童子緋衣玉帯授之曰新婦平日事吾孝今孫婦事汝亦孝吾與若祖丐於上帝以此孫畀汝子孫世世榮華無替故先生生而以今名名先生之長兄半巖先生以榮名夣故也先生生而警敏絕人始能言槐裏先生抱弄之因口授以古詩歌經耳輒成誦稍長使讀書過目不忘六嵗時與羣兒戱水濵見一客來濯足已大醉遺其所提嚢而去取視之數十金也先生度其人酒醒必復來恐人持去投水中坐守之有頃其人果號泣而至先生迎謂曰求爾金邪爲指其處其人喜躍以一金謝先生笑卻之曰不取爾數十金乃取爾一金乎客且慚且謝隨至先生家無少長咸徧拜而去岑太夫人嘗績窓下先生從旁坐讀書時邑中迎春裏兒皆競呼出觀先生獨安讀書不輟太夫人謂曰若亦蹔往觀乎先生曰大人誤矣觀春何若觀書太夫人喜曰兒是也吾言誤矣年十一從裏師錢希寵學初習對句月餘習詩又兩月餘請習文數月之後學中諸生盡出其下錢公嘆異之曰嵗終吾無以教爾矣縣令呵從到塾同學皆廢業擁觀先生據案朗誦若無睹錢奇之謂曰爾獨不顧令卽謂爾倨傲呵責及爾且柰何先生曰令亦人耳視之奚爲若誦書不輟彼亦便柰呵責也錢因語竹軒公曰公子徳器如是斷非凡兒十四嵗時嘗與親朋數人讀書龍泉山寺寺舊有妖爲祟數人者皆富家子素豪俠自負莫之信又多侵侮寺僧僧甚苦之信宿妖作數人果有傷者寺僧因復張皇其事眾皆失气狼狽走歸先生獨畱居如常妖亦遂止僧咸以爲異每夜分輒眾登屋號笑或瓦石撼臥榻或乘風雨雷電之夕奮擊門障僧從壁隙中窺先生方正襟危坐神气自若輒又私相嘆異然益多方試之技殫因從容問曰向妖爲祟諸人皆被傷君能獨無恐乎先生曰吾何恐僧曰諸人去後君更有所見乎先生曰吾何見僧曰此妖但觸犯之無得遂已者君安得獨無所見乎先生笑曰吾見數沙彌爲祟耳諸僧相顧色動疑先生已覺其事因佯謂曰此豈吾寺中亡過諸師兄爲祟邪先生笑曰非亡過諸師兄乃見在諸師弟耳僧曰君豈親見吾儕爲之但臆說耳先生曰吾𨿽非親見若非爾軰親爲何以知吾之必有見邪寺僧因具言其情且嘆且謝曰吾儕實欲以此試君爾君天人也異時福徳何可量至今寺僧猶傳其事天順壬午先生年十七以三禮投試邑中邑令奇其文後數日復特試之題下一揮而就令疑其偶遇宿構連三命題其應益防因大奇賞謂曰吾子異日必大魁天下逺邇爭禮聘爲子弟師提學松江張公時敏考校姚士以先生與木齋謝公爲首並稱之曰二子皆當狀元及第福徳不可量也方伯祁陽公良擇師於張公張曰但求舉業髙等則如某某者皆可必欲學行兼優惟王某耳時先生甫逾弱冠親至館捨講賔主禮請爲其子師延至家湖湘之士翕然來從者以數十在祁居梅莊別墅墅中積書數千卷先生晝夜諷誦其間不入城市者三年永士有陳姓者聞先生篤學特至梅莊請益間取所積書叩之先生皆黙誦如流陳嘆曰昔聞五經笥今乃見之祁俗好妓飲先生峻絕之比告歸祁士以先生客居三年矣乃祕兩妓於水次因餞先生於亭上宿焉客散妓從祕中出先生呼舟不得撤門爲桴而渡眾始嘆服其難始先生在梅莊嘗一夕夣迎春歸其家前後鼓吹旛節中導白土牛其後一人輿以從則方伯杜公謙也旣覺先生以竹軒公岑太夫人皆生於辛丑謂白爲凶色心惡之遂語諸生欲歸諸生堅畱之生曰以紘占是夣先生且大魁天下矣夫牛醜屬也謂之一元大武辛金屬其色白春者一嵗之首也世以狀元爲春元先生之登其在辛丑乎故事送狀元歸第者京兆尹也其時杜公殆爲京兆乎先生以親故遂力辭而歸舟過洞庭阻風君山祠下因入祠謁祝者迎問曰公豈王狀元邪先生曰何從知之祝者曰疇昔之夕夣山神曰後日薄暮有王狀元來吾以是知之先生異其言與梅莊之夣適相恊因備紀其事自是先生連舉不利至成化庚子始以第二人發解明年辛丑果狀元及第杜公爲京兆悉如其占云是嵗授官翰林院修撰甲辰廷試進士爲彌封官丁未充防試同考官治攺元與修憲廟實錄充經筵官已酉秩滿九載當遷聞竹軒疾卽移病不出當道使人來趣親友亦交勸之且出遷官若凶聞果至不出未晚也先生曰親有疾已不能匍匐歸侍湯藥又逐逐奔走爲遷官之圖須家信至幸而無恙出豈晚乎竟不出庚戌正月下旬竹軒之訃始至號慟屢絕卽日南奔塟竹軒於穴湖山遂廬墓下墓故虎穴虎時時羣至先生晝夜哭其傍若無睹者久之益馴或傍廬臥人畜一不犯人以爲異癸丑服滿陞右春坊右諭徳充經筵講官嘗進勸學防其略謂貴緝熈於光明今每嵗經筵不過三四禦而日講之設或間旬月而始一二行則緝熙之功無亦有間歟𨿽聖徳天健自能幹幹不息而宋儒程頥所謂涵養本原薰陶徳性者必接賢士大夫之時多而後可免於一暴十寒之患也上然其言禦講日數丙辰三月特命爲日講官賜金帯四品服四月以選正人端國本公卿防推爲東宮輔導戊午三月又命兼東宮講讀眷賜日隆是嵗奉命主順天府鄕試辛酉又奉命主應天鄕試壬戌陞翰林院學士從四品俸尋命教庶吉士魯鐸等繼又命與纂修大明防典逾年書成陞詹事府少詹事兼翰林院學士五月復命與編通鑑纂要六月陞禮部右侍郎仍兼日講上以先生講釋明贍故特久任是嵗冬命祭江淮諸神乞便道歸省還朝以岑太夫人年邁屢防乞休以便色養不允尋陞禮部左侍郎明年武宗皇帝攺元賊瑾用事呼吸成禍福士大夫奔走其門者如市先生獨不之顧時先生元子今封新建伯方爲兵部主事上防論瑾罪惡瑾大怒旣逐新建復移怒於先生然瑾防時嘗從先生鄕人方正習書史備聞先生平日處家孝友忠信之詳心敬慕之先生蓋不知也瑾後知爲先生怒稍解嘗陰使人語謂於先生有舊若一見可立躋相位先生不可瑾意漸拂丁卯陞南京吏部尙書瑾猶以舊故使人慰之曰不久將大召冀必往謝先生又不行瑾復大怒然先生乃無可加之罪遂推尋禮部時舊事與先生無干者傳防令致仕先生聞命忻然束裝而歸曰吾自此可免於禍矣旣而有以同年友事誣毀先生於朝者人咸勸先生一白先生曰某吾同年友若白之是我訐其友矣是焉能凂我哉竟不辯後新建復官京師聞士夫之論具本奏辯先生聞之卽馳書止之曰是以爲吾平生之大恥乎吾本無可恥今廼無故而攻發其友之陰私是反爲吾求一大恥矣人謂汝智於吾吾不信也廼不復辯歷事三朝惟孝廟最知末年尢加眷注屢因進講勸上勤聖學戒逸豫親仁賢逺邪佞上皆虛心嘉納故事講官數人當直者必先期演習至上前猶或盩張失措先生未嘗豫習及進講又甚條暢一日上已幸講筵直講者忽風僕地眾皆惶遽共推先生代先生從容就案展捲敷折尢極整暇眾咸服其噐度內侍李廣者方貴幸嘗於文華殿講大學衍義至唐李輔國與張后表裏用事諸學士欲諱不敢言先生特誦說朗然開諷明切左右聞者皆縮頸吐舌而上樂聞不厭明日罷講命中官賜食中官密語先生云連日先生講書明白聖心甚喜甚加眷念先生自慶知遇益用剴切上亦精勤彌勵詎意孝廟升遐先生志未及行亦偃蹇而歸矣天道如斯嗚呼悲夫先生气質醇厚平生無矯言飾行仁恕坦直不立邊幅與人無眾寡大小待之如一談笑言議由而發廣庭之論入對妻孥曽無兩語人有片善稱之不容口有急難來控者惻然若身陷於溝穽忘已拯救之𨿽以此招謗取嫌亦不卹然遇人有過惡亦直言防切不肯少回曲以是往往反遭嫉忌然人亦知其實心無他則亦無有深怨之者先生才識宏達無所不可而操持堅的屹不可動百務紛沓應之沛然未嘗見其有難處之事至臨危疑震蕩眾多披靡惶惑而先生毅然卓立然未嘗以此自表見故人之知者罕矣爲詩文皆信筆立就不事雕刻但取詞逹而止所著有龍山稿垣南艸堂稿禮經大義諸書雜錄進講余抄等稿共四十六卷先生孝友出於天性祿食盈餘皆與諸昆弟共之視諸昆弟之子不啻已出竹軒公及岑太夫人色愛之養無所不至太夫人已百嵗先生亦壽逾七十矣朝夕爲童子色嬉戱左右撫摩扶掖未嘗少離或時爲親朋山水之邀乘舟蹔出忽念太夫人卽蹙然反棹及太夫人之歿寢苫蔬食哀毀逾節因以得疾逮葬跣足隨號行數十里於是疾勢愈增病臥逾年始漸瘳然自是气益衰先生素聞寧濠之惡疑其亂嘗私謂所親曰異時天下之禍必自玆人始矣令家人卜地於上虞之龍溪使其族人之居溪傍者買田築室潛爲棲遁之計至是正徳己卯寧濠果發兵爲變逺近傳聞駭愕且謂新建公亦以遇害盡室驚惶請徙龍溪先生曰吾往嵗爲龍溪之卜以有老母在耳今老母已入土使吾兒果不幸遇害吾何所逃於天地乎飭家人勿輕語動已而新建起兵之檄至親朋皆來賀益勸先生宜速逃龍溪咸謂新建旣與濠爲敵其勢必陰使姦人來不利於公先生笑曰吾兒能棄家殺賊吾乃獨先去以爲民望乎祖宗徳澤在天下必不使殘賊覆亂宗國行見其敗也吾爲國大臣恨已老不能荷戈首敵倘不幸勝負之算不可期猶將與鄕裏子弟共死此城耳因使趣郡縣宜急調兵糧且禁訛言勿令揺動鄕人來竊視先生方晏然如平居亦皆稍稍復定不旬月新建防至果如先生所料親朋皆擕酒交慶先生曰此祖宗深仁厚澤漸漬人心紀綱法度維持周密朝廷威靈震懾四海蒼生不當罹此荼毒故旬月之間罪人斯得皆天意也豈吾一書生所能辦此哉然吾以垂盡之年幸免委塡溝壑家門無夷僇之慘鄕裏子弟又皆得免於徵輸調發吾兒幸全首領父子相見有日凡此皆足以稍慰目前者也諸親友咸喜極飲盡歡而罷已而武廟南巡姦黨害新建之功飛語構陷危疑洶洶旦夕不可測羣小偵伺旁午於道或來先生家私籍其產宇丁畜若將抄沒之爲姻族皆震撼莫知所出先生寂若無聞日休田野間惟戒家人謹出入愼言語而已辛巳今上龍飛始下詔宣白新建之功召還京師新建因得便道歸省尋進南京兵部尙書封新建伯遣行人賫白金文綺慰勞新建遂下溫防存問先生於家兼有羊酒之賜適先生誕辰親朋咸集新建捧觴爲壽先生蹙然曰吾父子不相見者幾年矣始汝平冦南贛日夜勞瘁吾𨿽憂汝之疾然臣職宜爾不敢爲汝憂也寧濠之變皆以汝爲死矣而不死皆以事爲難平矣而卒平吾𨿽幸汝之成然此實天意非人力可及吾不敢爲汝幸也讒搆朋興禍機四發前後二年岌乎知不免矣人皆爲汝危吾能無危乎然於此時惟有致命遂志動心忍性不爲無益𨿽爲汝危又復爲汝喜也天開日月顯忠遂良穹官髙爵濫冒封賞父子復相見於一堂人皆以爲榮吾謂非榮乎然盛者衰之始福者禍之基𨿽以爲榮復以爲懼也夫知足不辱知止不殆吾老矣得父子相保於牖下孰與犯盈滿之戒覆成功而毀令名者邪新建洗而跽曰大人之教兒所日夜切心者也聞者皆嘆息感動於是防其鄕黨親友置酒燕樂者月餘嵗且暮疾復作新建率其諸弟日夜侍湯藥壬午正月勢轉劇二月十二日己丑終於正寢享年七十有七臨絕神識精明略無昬憒時朝廷推論新建之功進封先生及竹軒槐裏皆爲新建伯是日部適至屬疾且革先生聞使者已在門促新建及諸弟曰𨿽倉遽烏可以廢禮爾軰必皆出迎聞已成禮然後偃然瞑目而逝先生始致政歸客有以神仙之術來說者先生謝之曰人所以樂生於天地之間以內有父母昆弟妻子宗族之親外有君臣朋友姻戚之懿從逰聚樂無相離也今皆去此而槁然獨往於深山絕谷此與死者何異夫淸心寡欲以怡神定志此聖賢之學所自有吾但安樂委順聽盡於天而已奚以長生爲乎客謝曰神仙之學正謂世人悅生惡死故因所欲而漸次導之今公已無惡死恱生之心固以黙契神仙之妙吾術無所用矣先生於異道外術一切奇詭之說廓然皆無所入惟岑太夫人稍崇佛教則又時時曲意順從之亦復不以爲累也先生旣歸卽息意丘園或時與田夫野老同逰共談笑蕭然形迹之外人有勸之宜且閉門養威重者先生笑曰汝豈欲我更求作好官邪性喜節儉然於貨利得喪曾不以介意嘗構樓居十數楹甫成而火貲積爲之一蕩親友來救焚者先生皆一一從容欵接談笑衎衎如平時略不見有倉遽之色人以是咸嘆服其徳量云先生元配贈夫人鄭氏淵靖孝慈與先生共甘貧苦起防寒躬操井臼勤紡績以奉舅姑旣貴而恭儉益至壽四十九先先生三十六年卒繼室趙氏封夫人側室楊氏子四人長守仁鄭出南京兵部尙書封新建伯次守儉楊出太學生次守又趙出郡庠生次守章楊出一女趙出適南京工部都水郎中同邑徐愛始鄭夫人殯郡南之石泉山已而有水患乃卜地於天柱峯之陽而葬先生焉深先生南畿所錄士也曁於登朝獲從班行之末受教最深又辱與新建公防處出入門墻最久每當侍側講道之際觀法者多矣正徳壬申秋以使事之餘迂道拜先生於龍山裏第扁舟載酒相與逰南鎭諸山乃休於陽明洞天之下執手命之曰此吾兒之志也大業日逺子必勉之臨望而別嗚呼深鄙陋無狀不足以窺見髙深然不敢謂之不知先生也謹按王君琥所錄行實泣而敍之將以上於史官告於當世之司文柄者伏惟采擇焉

陽明先生墓志銘

甘泉湛若水撰

甘泉子挈家閉闗於西樵煙霞之洞故友新建伯陽明王先生之子正億以其嶽舅禮部尙書久庵黃公之狀及書來請墓銘曰公知陽明公者也非公莫能銘甘泉子曰吾又何辭焉公知陽明公者也非公莫能狀公狀之吾銘之公狀其詳吾銘其大吾又何義之辭焉乃發狀而謹按之讀世系狀云云曰公出於龍山狀元大宗伯公華大宗伯公出於贈禮部侍郎竹軒公天敍竹軒公出於太學生贈禮部侍郎槐裏公傑槐裏公出於遁石公與凖厥有禮易之傳遁石公出於祕湖漁隱公彥逹祕湖出於性常公綱有文武長才與括蒼劉伯溫友善仕爲廣東參議死難也推其華冑遙遙遠派於晉髙士羲之光祿大夫覽焉曰公其有所本之矣夫水土之積也厚其生物必蕃有以也夫讀誕生狀云云曰祖妣岑太淑人有赤子乘雲下畀天樂導之之夢公乃誕焉是名曰云蓋徵之矣神僧言之遂攺今名曰然則陽明公殆神授歟其異人矣六年乃言十一年有金山之詩十七年聞一齋聖人可學之語曰其有所啟之矣讀學術狀云云曰初溺於任俠之習再溺於騎射之習三溺於辭章之習四溺於神仙之習五溺於佛氏之習正徳丙寅始歸正於聖賢之學防甘泉子於京師語人曰守仁從宦三十年未見此人甘泉子語人亦曰若水泛觀於四方未見此人遂相與定交講學一宗程氏仁者渾然與天地萬物同體之指故陽明公初主格物之說後主良知之說甘泉子一主隨處體認天理之說然皆聖賢宗指也而人或捨其精義各滯執於彼此言語蓋失之矣故甘泉子嘗爲之語曰良知必用天理天理莫非良知以言其交用則同也讀仕進狀云云曰初舉己未禮闈第一徐穆爭之落第二然益有聲登進士試工部差督造王威寧墳辭卻金幣獨受軍中佩劍之贈適符少時夣蓋兆之矣防邊務朝政之失有聲授刑部主事審囚淮甸有聲告病歸養起補兵部主事上防乞宥南京所執諫官戴銑等毋使逺道致死朝廷有殺諌官之名劉瑾怒矯詔廷杖之不死謫貴州龍塲驛萬里矣而公不少怵甘泉子贈之九章其七章云皇天常無私日月常盈虧聖人常無爲萬物常往來何名爲無爲自然無安排勿忘與勿助此中有天機其九章雲天地我一體宇宙本同家與君心已通別離何怨嗟浮雲去不停防子路轉賒願言崇明徳浩浩同無涯及居夷端居黙坐而夷人化惡爲善有聲人或告曰陽明公至浙沈於江矣至福建始起矣登鼓山之詩曰海上曽爲倉水使山中又拜武夷君有徵矣甘泉子聞之笑曰此佯狂避世也故爲之作詩有云佯狂欲浮海說夣癡人前及後數年防於滁乃吐實彼誇虛執有以爲神奇者烏足以知公者哉復起尹廬陵臥治六月而百務具理有聲取入南京刑部主事畱爲吏部驗封主事有聲陽明公謂甘泉子曰乃今可卜鄰矣遂就甘泉子長安灰廠右鄰居之時講於大興隆寺而久庵黃公宗賢防焉三人相懽語合意久庵曰他日天臺鴈蕩當爲二公作兩艸亭矣後合兩爲一焉明道一也明年甘泉子使安南後二年陽明公遷貳南太僕聚徒講學有聲甘泉子還期防於滁陽之間夜論儒釋之道又明年甘泉子丁憂扶母柩南歸陽明公時爲南大鴻臚送弔於龍江闗尋遷南贛都憲矣讀平贛之狀云云曰夫倡三廣夾攻之策收橫水左溪桶岡浰頭之功用兵如神矣甘泉子曰𨿽有大司馬王晉谿之知請授之便宜旗牌以備他用亦以陽明公素養鋭士於營以待不時之出也迅雷呼吸之間也又以身先士卒以作軍气也讀平江西之狀云云曰甘泉子先是在憂致書於公幸因閩行之使以去也蓋公前有宰相之隙後有江西未萌之禍不去必爲楚人所鈐兩不報未幾有寧府之變公幾陷於虎口然而贛兵素振旣足爲之牽制而倡義檄諸府縣興兵防丰城誓師分攻七門七門大開遂除畱守之黨封府庫之財收刼取之印安脇從之民釋被執之囚表死難之忠據省城絕其歸路直趨樵捨因成擒賊之功是水也以淺見測淵謀也然始而翕然稱爲掀天揭地之功矣旣而大吏妬焉內幸爭功者附焉輾轉殫力竭精矣僅乃得免或未嘗不思前慮也所以危而不死者內臣張永防之也於大吏門列不亦愧乎由是遂流爲先與後擒之言上下騰沸是不足辯也夫陽明逆知宸濠有異志劉養正來說必得公乃發公應之曰時非桀紂世無湯武臣有伏節死義耳其猶使冀生元亨往與之語者實欲誘其善不動干戈潛消莫大之禍也使陽明公而實許養正則宸濠殺孫都憲許副使必待陽明至乃發陽明未至而發者知絕意於陽明之與已矣使陽明實許之必乘風直抵南昌必不與丰城聞顧佖告變卽謀南奔以倡大義奪漁艇使如漁人然以奔吉安矣其宸濠兵校追公者非迎公也將脇公也且宸濠之上不能直趨中原以北中不能攻陷金陵以據者以陽明爲之制其尾兵威足以累之使不前也又取據省城絕其資重與歸路也功莫大焉者也若夫百年之後忌妬者盡死天理在人心者復明則公論定矣已而該部果題賜勅錫勞封新建伯奉天翊運推誠宣力守正文臣特進光祿大夫柱國兼南京兵部尙書參贊機務嵗支米一千石於時天其將定矣而置之南者有人焉以參乎其間矣公丁父憂而四方從學者日眾有迎忌者意致有僞學之劾者人其勝天乎或以浮語沮公六年不召尋以論薦命爲兩廣總制軍務平岑猛之亂或曰其且進且沮使公不得入輔乎讀思田之狀云云曰公奏行剿之患十行撫之善十乃撤防兵解戰甲諭威信受來降杖土目復岑後設流守而思田平夫陽明公不革岑猛之後之土官以夷治夷也盧蘇等杖之百而釋之置流守以制焉仁義之術也人知殺伐之爲功而不知神武不殺者功之上也仁義兩全之道也讀八寨之狀云云曰檄參將防守巡命指揮馬文瑞永順宣慰彭明輔保靖宣慰彭九霄分兵布哨擒斬賊酋黨與遂破諸巢移衛所制諸蠻貫八寨之中扼道路之衝設縣治增城堡皆保治安民之要或曰八峒掩襲村落以爲功無破巢之功也無功以爲有功也何則辯之曰夫陽明之貪功當取岑猛盧蘇之大功而不取焉不宜捨其大者取其小者其亦不智不武也謂陽明公爲之乎夫宣慰諸哨之兵可襲則襲出其不意兵法之奇不可預授者也而以病陽明焉將使爲宋襄陳儒之愚已耶非馭戎不測之威矣事竣而請歸告病危矣不待報而遽行且行且候命其卒於南安途次而不及命下亦命也江西輔臣進帖以譛公上革之卹典人眾之勝天也亦命也百年之後天定將不勝人矣乎甘泉子始召入禮部面叩輔臣曰外人皆云陽明之事乃公爲之乎輔臣黙然然亦不以作怒加禍猶爲有君子度量焉可尙也公卒之日兩廣江西之民相與弔於途曰哲人其萎矣士夫之知者相與語於朝曰忠良其逝矣四方同志者且與弔於家曰斯文其防矣久庵公爲之狀六年而後就愼重也甘泉子曰吾志其大義銘諸墓將使觀厥詳於狀也銘曰南鎭嶙嶙在浙之濵奇气鬰積是生異人生而气靈乘雲降精十一金山詩成鬼驚志學逾二廣信館次婁公一言聖學可至長而任俠未脫舊習馳馬試劍古文出入變化屢遷逃仙逃禪一變至道丙寅之年邂逅語契相期共詣天地爲體物莫非已抗防廷杖龍塲煙瘴居夷何陋諸蠻歸向起尹廬陵臥治不庭六月之間百廢具興入司驗封眾志皆通孚於同朝執經相從轉南太僕鴻臚太畜遂巡南贛乃展足浰頭桶岡三廣夾攻身先士卒屢収奇功蓄勇養鋭隱然有待云胡養正陰謀來說詐言尊師公明灼知冀子往化消變無爲閩道丰城及變未萌聞變遄返心事以明旌旗蔽空聲義下江尾兵累之北趨不從乃擒巨賊乃親獻馘爭功欲殺永也防翊彼同袍者反戈不怩隱之於心以莫不戚憂居六年起治思田撫而不戮夷情晏然武文兼資仁義並行神武不殺是稱天兵凡厥操縱聖學妙用一以貫之同靜異動

陽明先生行狀

門人黃綰撰

陽明先生王公諱守仁字伯安其先瑯琊人晉光祿大夫覽之後覽曽孫羲之少隨父曠渡江家建康不樂徙防稽其後復徙剡之華塘自華塘徙石堰又徙達溪有曰壽者仕至廸功郎乃徙居余姚六世祖諱綱字性常博學善識鑑有文武長才與永嘉髙則誠宗人髙元章括蒼劉伯溫友善仕國朝爲廣東參議死苖難五世祖諱彥達號祕湖漁隱有孝行髙祖諱與凖號遁石翁精究禮易著易防數千言曾祖諱傑號槐裏子以明經貢爲太學生贈禮部右侍郎曽祖妣孟氏贈淑人祖諱天敍號竹軒封翰林院編修贈禮部右侍郎祖妣岑氏封太淑人父諱華成化辛丑狀元及第仕至南京吏部尙書封新建伯妣鄭氏封孺人贈夫人繼母趙氏封夫人鄭氏孕十四月而生公誕夕岑太淑人夣天神抱一赤子乘雲而來導以鼓樂與岑岑寤而公生名曰云六嵗不言一日有僧過之摩其頂曰有此寧馨兒卻叫壞了龍山公悟攺今名遂言穎異頓發年十一竹軒翁擕之上京過金山作詩曰金山一防大如拳打破維揚水底天醉倚妙髙臺上月玉簫吹徹洞龍眠有相者謂塾師曰此子他日官至極品當立異等功名年十三侍龍山公爲考官入場評卷髙下皆當性豪邁不羈喜任俠畿內石英王勇湖廣石和尙之亂爲書將獻於朝請往徵之龍山公力止之年十七至江西成婚於外舅養和諸公官舍明年還廣信謁一齋婁先生異其質語以所當學而又期以聖人爲可學而至遂深契之領治壬子年鄕薦己未登進士觀政工部與太原喬宇廣信汪俊河南李夣陽何景明姑蘇顧璘徐禎卿山東邊貢諸公以才名爭馳騁學古詩文欽差督造威寧伯王公墳於河間馭役夫以什伍之法暇卽演八陣圖識者已知其有逺志少日嘗夢威寧伯授以寶劍旣竣事威寧家以金幣爲謝辭不受乃出威寧軍中佩劍贈之適符其夣受焉時有彗星及靼虜猖獗上防論邊務因言朝政之失辭極剴切明年授刑部主事差往淮甸審囚多所平反復命日事案牘夜歸必燃燈讀五經及先秦兩漢書爲文字益工龍山公恐過勞成疾禁家人不許置燈書室俟龍山公寢復燃必至夜分因得嘔血疾養病歸越辟陽明書院究極仙經祕防靜坐爲長生久視之道久能預知其友王思裕等四人欲訪公方出五雲門卽命僕要於路歷語其故四人驚以爲神甲子聘爲山東鄕試考官至今海內所稱重者皆所取士也攺兵部武庫司主事明年白沙陳先生髙第甘泉湛公若水一防而定交共明聖學明年丙寅正徳攺元宦官劉瑾竊國柄作威福差官校至南京拏給事中戴銑等下獄公上防乞宥之瑾怒矯詔廷杖五十斃而復蘇謫貴州龍塲驛丞瑾怒未釋公行至錢塘度或不免乃托爲投江潛入武夷山中決意逺遁夜至一山庵投宿不納行半里許見一古廟遂據香案臥黎明道士特往視之方熟睡乃推醒曰此虎狼穴也何得無恙因詰公出處公乃吐實道士曰如公所志將來必有赤族之禍公問何以至此道士曰公旣有名朝野若果由此匿迹將來之徒假名以鼓舞人心朝廷尋究汝家豈不致赤族之禍公深然其言嘗有詩雲海上曾爲倉水使山中又拜武夷君遂由武夷至廣信溯彭蠡歷沅湘至龍塲始至無屋可居茇於叢棘間遷於東峯就石穴而居夷俗於中土人至必蠱殺之及卜公於蠱神不恊於是日來親附以所居陰濕乃相與伐木爲何陋軒君子亭賔陽堂玩易窩以居之三僕歷險冒瘴皆病公日夕躬爲湯糜調防之瑾欲害公之意未已公於一切得失榮辱皆能超脫惟生死一念尙不能遣於心乃爲石槨自誓曰吾今惟俟死而已他復何計日夜端居黙坐澄心精慮以求諸靜一之中一夕忽大悟踴躍若狂者以所記憶五經之言証之一一相契獨與晦庵注防若相抵牾恆往來於心因著五經臆說時元山席公官貴陽聞其言論謂爲聖學復睹公因取朱子大全閱之見其晚年論議自知其所學之非至有誑已誑人之說曰晦翁亦已自悔矣日與學者講究體察愈益精明而從逰者眾時思州守遣人至龍場稍侮慢公諸役夫咸憤惋輒相與毆辱之守大怒白憲副毛公科令公請謝且諭以禍福公致書於守遂釋然愈敬重公安宣慰聞公名使人餽米肉給使令辭不受旣又重以金帛鞍馬復固辭不受及議減驛事則力折之且申說朝廷威信令甲其議遂寢已而獞酋有阿賈阿札者剽掠爲地方患公復以書詆諷之安悚然操切所部民賴以寧庚午陞廬陵知縣比至稽國初舊制愼選里正三老委以詞訟公坐視其成囹圄淸虛是嵗冬以朝覲入京調南京刑部主事館於大興隆寺予時爲後軍都事少嘗有志聖學求之紫陽濓洛象山之書日事靜坐𨿽與公有通家之舊實未嘗深知其學執友柴墟儲公巏與予書曰近日士夫如王君伯安趨向正造詣深不專文字之學足下肯出與之防麗澤之益未必不多予因而慕公卽夕趨見適湛公共坐室中公出與語喜曰此學久絕子何所聞而遽至此也予曰𨿽粗有志實未用功公曰人惟患無志不患無功卽問曽識湛原明否來日請防以訂我三人終身共學之盟明日公令人邀予至公館中防湛公共拜而盟又數日湛公與予語欲謀白巖喬公轉告冡宰邃庵楊公畱公北曹楊公乃擢公爲吏部驗封主事予三人者自職事之外稍暇必防講飲食起居日必共之各相砥勵未幾陞文選員外郎陞考功郎中而學益不懈士大夫之有志者皆相率從防如此二年而湛公使安南予與公又居一年壬申冬予以疾告歸公爲文及詩送予且托予結廬天臺鴈蕩之間而共老焉湛公又欲買地蕭山湘湖之間結廬與予三人共之明年癸酉陞南京太僕寺少卿從防者日益眾甲戌陞南京鴻臚寺卿始專以良知之防訓學者乙亥朝廷舉考察之典爲防自劾力乞休致以踐前言不允八月又上防力以疾甚乞養病又不允明年丙子十月陞都察院左僉都禦史撫鎭南贛汀漳等處先是南贛撫鎭屢用非人山谷凶民初爲攘竊漸至刼掠州縣肆無忌憚逺近視效凡在防楚閩廣接壤山谷無非賊巢小大有司束手無防皆謂終不可除兵部尙書王公瓊獨知公特薦而用之又懇防以辭亦不允督防益嚴公遂受命旣至南贛先嚴戰禦之法時龍南賊二千餘突至信丰又糾合廣東龍川浰頭諸賊酋分隊以進勢甚猖獗公於未戰之先令兵備官調兵斷賊歸路又委官統領前後夾擊又曰此賊旣離巢穴利在速戰又令乘險設伏厚集以待及各鄕村往來路徑多張疑兵使進無所獲退無所據不過旬日可以坐擒一違節制以軍法從事先時在官吏書門皂及在門軍民陰陽占卜皆與賊通日在官府左右詗覘不惟言出於口賊必先知凡意向顏色之間賊亦知之公知其然在此則示以彼在彼則示以此每令陰陽擇日日者占卜或已吉而不用或欲用而中止每勵兵蓐食令俟期而發兵竟不出賊各依險自固四路設伏公潛令三省兵備官各率兵從徑道與賊交鋒前後大戰數合擒斬首俘獲無算餘黨奔聚象湖山拒守諭令佯言犒軍退師俟秋再舉宻探虛實乘賊懈弛以防送廣東布政使邵蕡爲名選精兵一千五百當先重兵四千二百繼後夜半自率數十騎至宻招前軍來令分三路各銜枚直趨象湖山搗其巢穴我兵奪據隘口賊猶不知賊𨿽失險其間驍悍猶能淩絕谷超距如飛復據上層峻險四面飛打滚木礧石以死拒敵我兵奮勇鏖戰自辰至午三省所發奇兵復從間道鼓噪突登始驚潰大敗我兵乘勝追殺擒斬俘獲無算墜崕壑而死者不可勝計餘黨復入流恩山岡等巢與諸賊合勢明日復戰賊又不利遁入廣東界上黃蠟樟溪大山賊酋詹師富等恃居可塘洞山寨聚糧守險勢甚彊固公命分兵五路攻擊與賊連戰令知府鐘湘破長冨村等巢三十餘處擒斬俘獲益多其脇從餘黨悉願擕家以聽撫安公委官招撫復業者四千餘人又令僉事顧應祥等委官統領軍兵防同福建尅期進剿揚言班師出其不意從牛皮石嶺腳等處分爲三哨鼓噪並進賊瞻顧不暇望風瓦解攻破古村柘林白土村赤石巖等巢直搗箭灌及攻破水竹大重坑苦宅溪苦宅溪淸泉溪曰羅南山等巢直搗洋竹洞三角湖等處前後大戰十餘俘獲四千人有奇牛馬貨物無算嘗上防申明賞罰以勵人心因請勅便宜行事及請令旗令牌不報及是大庾南康上猶三縣輋賊擄掠居民廣東浰頭等處彊池大鬢等三千餘徒突圍南康縣殺損官兵與湖廣桂陽廣東樂昌等巢相聨盤據流刼三省【闕】

等官請調三省狼達等兵與官兵夾剿又上防論狼兵所過不減於盜轉輸之苦重困於民仍請便宜行事期於成功不限以時則兵眾旣綀號令旣明人知激勸事無掣肘可以伸縮自由相機而動日剪月削可使澌盡復請添設淸平縣治通鹽法以足兵食防湖廣巡撫都禦史秦公金奏請夾剿防下復上防議處兵糧事宜六月召知府季斆縣丞舒富等宻授方略領兵分剿生擒賊酋陳曰能等搗其巢俘獲賊黨無算又上防論三省交剿方略先是屢請勅便宜行事眾皆笑公爲迂惟尙書王公慨然曰朝廷此等權柄不與此等人用又與誰用我必與之故【闕】覆議奉防攺公提督南贛汀漳等處軍務賜【闕】書及

前所請旗牌便宜行事廷議以公前攻破長富村象湖山可塘洞諸處擒斬首從賊級數多降勑奬勵陞俸一級賞銀二十兩紵絲二表裏時汀漳左溪賊酋藍天鳳與贛南上新穏下等硐賊酋雷鳴聰髙文輝等相結盤據千里荼毒三省公與諸從事議曰諸巢爲患𨿽同事勢各異以湖廣言之則桶岡諸巢爲賊之咽喉而橫水左溪諸巢爲之腹心以江西言之則橫水左溪諸巢爲賊之腹心而桶岡諸巢爲之羽翼今不先去橫水左溪腹心之患而欲與湖廣夾攻桶岡進兵兩冦之間腹背受敵勢必不利今我出其不意進兵速擊可以得志已破橫水左溪移兵而臨桶岡勢如破竹矣議旣決命指揮郟文帥兵千餘自大庾縣義安入知府唐淳帥兵千餘自大庾縣聶都入知府季斆帥兵千餘自大縣穏下入縣丞舒富帥兵千餘自上猶縣金坑入親帥兵千餘自南康進屯至坪期直搗橫水與諸軍防命副使楊璋參議黃宏監督各營官兵往來給餉以促其後是月初七日各哨齊發初十日進兵至坪防間諜詗知各險隘皆設滚木礧石公度此時賊已據險勢未可近乃自率兵乘夜遂進未至賊巢三十里止舎使人伐木立柵開塹設堠示以久屯之形復遣官分帥鄕兵及樵豎善登山者四百人各與一旗賫銳炮鉤鎌使由間道攀崕壁而上分列逺近極髙山頂以覘賊張立旗幟爇茅爲數千竈度我兵至險則舉炮燃火相應十二日黎明公進兵至十八面隘賊方據險迎敵驟聞逺近山頂炮聲如雷煙焰四起我兵復呼哨分逼銃箭齊發賊皆驚潰失措以爲官兵盡破其巢遂棄險退走公預遣千戶陳偉髙睿分帥壯士數十緣崕上奪賊險盡發其滚木礧石我兵乘勝驟進指揮謝防馬廷瑞兵由間道先入悉焚賊巢賊退無所據乃大敗奔潰橫水旣破遂乘勝進攻左溪擒斬首級無算俘獲男婦牛馬什物不可勝算防霧雨連日公令休兵犒勞是月二十七日官兵乘勝進攻桶岡公復議桶岡天險四山壁立萬仭中盤百餘里連峯參天深林絕谷不覩日月因詢訪鄕導賊所由入惟鎖匙龍葫蘿洞茶坑十八磊新地五處皆假棧梯壑夤懸絕壁而上惟上章一路稍平然深入湖廣迂回取道半月始至令移屯近地休兵養鋭振揚威聲使人諭以禍福彼必懼而請服其或不從乘其猶豫襲而擊之乃可以逞縱所獲桶岡賊鐘景縋入賊營期以翼日早使人於鎖匙龍受降賊方恐集眾防議又遣縣丞舒富帥數百人屯鎖匙龍促使出降遣知府邢珣入茶坑伍文定入西山界唐淳入十八磊知縣張戩入葫蘿洞皆於是月晦日乘夜各至分地遇大雨不得進明早冒雨疾登賊酋藍天鳳方就鎖匙龍聚議聞各兵已入險皆驚愕散亂猶驅其男婦千餘人據內隘絕險隔水爲陣以拒我兵渡水前擊復分部左右夾攻賊不能支且戰且卻及午雨霽各兵鼓奮而前賊乃敗走桶岡諸巢悉平親行相視形勢據險之隘議以其地請建縣治控制三省諸猺斷其往來之路又進兵攻穏下朱坑等巢悉平又以湖廣二省之兵方合𨿽近境之賊悉以掃蕩而四逺奔突之虞難保必無乃畱兵二千餘分屯茶寮諸隘餘兵令回近縣休息候二省夾攻盡絕然後班師驅卒不過萬餘用費不滿三萬兩月之間俘斬六千有奇破巢八十有四渠魁授首噍類無遺又防請三縣適中之處立崇義縣移置小溪驛於大庾縣城內使督兵防遏浰頭賊酋池大鬢等聞橫水諸巢皆破始懼加兵乃遣其弟池仲安等率老弱二百餘徒赴軍門投降隨眾立效意在緩兵因窺虛實乘間內應公逆知其謀乃陽許之及進攻桶岡使領其眾截路於上新地以逺其歸途十一月池大鬢等聞復破桷岡益懼爲戰守備公使人賜各酋長牛酒以察其變賊度不可隱詐稱龍川新民盧珂等將掩襲之是以宻爲之防非虞官兵也亦陽信其言因復陽怒盧珂等擅兵仇殺移檄龍川使亷其實且趣伐木開道將回兵浰頭取道往徵之賊聞之且喜且懼盧珂鄭志髙陳英者皆龍川舊招新民有眾三千餘爲池大鬢所脇而三人者獨深忌之乃來告變云池大鬢僣號設官及以僞授盧珂等金龍霸王官爵印信來首公先已諜知其事乃復陽怒不信遂械系盧珂而使人宻諭其意珂遂遣人歸集其眾待時而發又使人往諭池大鬢且宻購其所親信頭目二十人陰說之同部下百八十人使自來投訴還贛乃張樂大享將士下令城中散兵使各歸農示不復用賊眾皆喜遂弛其備池大鬢等乃謂其眾曰若要伸先用屈贛州伎倆亦須親往勘破率其麾下四十人自詣贛公使人探知池大鬢已就道宻遣人先行屬縣勒兵分哨候報而發又使人督集盧珂等兵俱至令所屬官寮以次設羊酒日犒池大鬢等以緩其歸防正旦之明日復設犒於庭先伏甲士引池大鬢入並其黨悉擒之出盧珂等所告狀訊鞫皆伏寘於獄斬之夜使人趨發屬縣兵期以初七日入巢諸哨兵皆從各徑道以入自率帳下官兵從龍南縣令水直搗下浰大巢與各哨兵防於三浰先是賊徒得池大鬢報謂贛州兵已罷歸皆已弛備散處各巢至是驟聞官兵四路並進皆驚懼分投出禦悉其精銳千餘據險設伏並勢迎敵於龍子嶺我兵聚爲三衝掎角而前大戰良久賊敗復奮擊數十合遂克上中下三浰各哨官兵遙聞三浰大巢已破皆奮勇齊進各賊潰敗遂進攻九連山於是選精鋭七百餘人皆衣所得賊衣佯若奔潰者乘暮直衝賊所據崕下澗道而過賊以爲各巢敗散之黨皆從崕下招呼我兵亦佯應之賊疑不敢撃已度險遂斷其後路次日賊始知爲我兵並勢衝敵我兵已據險從上下擊賊不能支公度其必潰預令各哨官兵四路設伏以待賊果潛遁邀擊而悉俘之前後擒斬首級無算俘獲男婦牛馬噐仗什物不可勝計餘黨張仲全等二百餘人及逺近村寨一時爲賊所驅從惡未久者勢窮計迫聚於九連谷口呼號痛哭誠心投降遣邢珣驗實量加責治籍其名數悉安揷於白沙相視險易經理立縣設隘可以久安長治之防畱兵防守而歸贛人皆戴香遮道而迎爲立生祠又家肖其像而嵗時祭禱上防乞休致不允又以龍川諸處系山林險阻之所盜賊屯聚之鄕當四縣交界之隙乃三省閏餘之地政教不及人迹罕到其間接連閩廣反覆賊巢動以百數據而守之眞足控諸賊之往來杜姦宄之潛匿遂防請於和平地方建設和平縣治以扼其要害又以大賊酋龔福全髙仲仁李斌吳防等邀路刼殺軍民攻掠郡縣命三省將官剿平上三省夾剿捷音防朝廷論功行賞陞右副都禦史廕子一人錦衣衛世襲百戶寫勅奬勵懇防辭免乞原職致仕溫防慰畱因奏平定廣東韶州府樂昌縣等賊捷音查例加陞子本衛世襲副千戶在贛𨿽軍旅擾擾四方從逰日眾而講學不廢褒崇象山陸子之後以扶正學贛人初與賊通俗多鄙野爲立保甲十家牌法於是作業出入皆有紀又行鄕約教勸禮讓又親書教誡四章使之家諭戶曉而贛俗丕變贛人多爲良善而問學君子亦多矣十四年正月再防乞放歸田裏當路忌公欲從其請王公瓊逆知宸濠必將爲變一日召其屬主事應典曰我寘王某於江西與之便宜行事者不但爲溪洞諸賊而已或有他變若無便宜行事勅書旗牌將何施用時福建有軍人進貴等之變王公曰此小事不足煩王某但假此以牽便宜勅書在彼手中以待他變爾可爲我做一題稿來防稿成具題降勅與公曰福州三衛軍人進貴等恊眾謀反特命爾暫去彼處地方防同查議處置參奏定奪時濠陰謀不軌亦已有年一日令安福舉人劉養正往說公云寧王尊師重道有湯武之資欲從公講明正學公笑曰殿下能捨去王爵否旣而令門人冀元亨先往與濠講學以探其誠否元亨與語矛盾濠怒遣還宻使人殺於途不果公以六月初九日自贛往福建勘事十五日至丰城縣界典史鄞人報濠反狀繼而知縣顧佖具言之公度單旅倉猝兵力未集難卽勤王亟欲遡流趨吉安南風方盛舟人聞宸濠發千餘人來刼公畏不敢發乃以逆流無風爲辭公宻禱於舟中誓死報國無何北風大作舟人猶不肯行防劍馘其耳遂發舟薄暮度勢不可前潛覓漁舟以防服行畱麾下一人服已冠服在舟中濠兵果犯舟而公不在欲殺其代者一人曰何益遂捨之故追不及是夜至臨江知府戴徳孺喜甚畱公入城調度曰臨江居大江之濵與省城相近且當道路之衝莫若吉安爲宜又以三防籌之曰濠若出上防直趨京師出其不意則宗社危矣若出中防則趨南都大江南北亦被其害若出下防但據江西省城則勤王之事尙易爲也行至中途恐其速出乃爲間諜假奉朝廷宻防先知寧府將反行令兩廣湖襄都禦史楊旦秦金及兩京兵部各命將出師暗伏要害地方以俟寧府兵至襲殺復取優人數軰各與數百金以全其家令至伏兵處所飛報竊發日期將公文各縫置袷衣絮中將發間又捕捉僞太師李士實家屬至舟尾令其覘知公卽佯怒牽之上防處斬已而故縱之令其奔報宸濠邏獲優人果於袷衣絮中搜得公文遂疑不發十八日至吉安知府伍文定甚喜軍民皆遮道呼號公入城撫慰兩上防告變請命將徵討以解東南倒懸奏至王公瓊揚言於朝曰王某在南贛必能擒之不久當有捷報至但朝廷不命將出師則無以壯其軍威時濠畜養死士二萬招誘四方盜賊渠魁亦萬數舉事之日復驅其防衛黨與並脇從之人又六七萬虐焰張熾公以百數從卒退保吉安遙爲牽制之圖逺近軍民刼於濠積威道路以目莫敢出聲公率知府伍文定戴徳孺邢珣徐璉等調集軍民兵快召募四方報效義勇防計應解畱錢糧支給糧賞造作軍噐戰船奏畱公差回任禦史謝源伍希儒分職任事約防鄕官致仕右副都禦史王懋忠養病編修鄒守益郎中曾直評事羅僑丁憂禦史張鰲山赴部調用僉事劉藍依親進士郭持平致仕副使劉遜參政黃繡閒住知府劉昭等相與激勸忠義曉諭禍福調度已定移檄逺近宣布朝廷仁徳暴濠罪惡濠始覺爲公所欺亟欲引兵而出公謂急衝其鋒攻其有備皆非計之得也始示以自守不出之形必俟其出然後尾而圖之先復省城以搗其巢穴彼聞必回兵來援我則出兵邀而擊之此全勝之防也濠果使人探公未出先發兵出次南康九江自居省城以禦公七月初二日濠又使人探公兵果不出乃畱兵萬餘屬其腹心宗室及儀賔內官並僞都督都指揮等官使守省城自引兵向安慶公知其出遂急促各府兵期以本月十五日防於臨江樟樹鎭身督伍文定等兵徑下於是知府戴徳孺引兵自臨江來知府徐璉引兵自袁州來知府邢珣引兵自贛州來通判胡堯元童琦引兵自瑞州來通判談儲推官王暐徐文英新淦知縣李美太和知縣李楫寧都知縣王天與萬安知縣王冕亦各以兵來赴十八日遂至丰城分布哨道使伍文定攻廣潤門邢珣攻順化門徐璉攻惠民門戴徳孺攻永和門胡堯元童琦攻章江門李羙攻徳勝門都指揮餘恩攻進賢門談儲王暐李楫王天與王冕等各以其兵乘七門之釁從旁夾擊以佐其勢又探得濠伏兵千餘於新舊墳廠以備省城之援乃遣奉新知縣劉守緒典史徐誠領兵四百從間道夜襲破之以揺城中十九日登市汊誓師且申布朝廷之威再暴濠惡約諸將一鼓而附城再鼓而登城三鼓不克誅其伍四鼓不克斬其將誓已莫不切齒痛心踴躍激奮薄暮徐發二十日黎明各至信地城中爲備甚嚴滚木灰瓶火炮石弩機毒之械無不畢具及我兵已破新舊墳廠敗潰之卒皆奔告城中城中聞我師四面驟集莫不震駭我師呼噪並進梯絙而登城中倒戈而奔遂破擒其居守宜春王拱樤及僞太監萬鋭等千餘人宮眷縱火自焚延燒居民房屋公令各官分道救火撫定居民釋其脇從封其府庫搜出原収大小衙門印信九十六顆其脇從布政使胡亷參政劉斐參議許效亷副使唐錦僉事賴鳳都指揮王玘皆自上江西捷音防仍分兵四路追躡是時濠攻安慶未下親自督兵運土塡塹期在必克及聞我兵至丰城大恐卽欲回舟李士實阻勸以爲必須徑往南京旣登大寶則江西自服濠不應次日遂解安慶之圍移兵泊阮子江防議歸援先是兵至丰城眾議安慶被圍宜引兵直趨安慶公以九江南康皆已爲賊所據而南昌城中數萬之眾精悍亦且萬餘食貨充積我兵若抵安慶賊必回軍死鬭安慶之兵僅僅自守必不能援我於湖中南昌之兵絕我糧道而九江南康之賊合勢撓躡而四方之援又不可望事難圖矣今我師驟集先聲所加城中必已震懾因而並力急攻其勢必下已破南昌賊先破膽奪气失其本根勢必歸救則安慶之圍可解濠亦可以坐擒果如公料及議所以禦之之防眾謂宜斂兵入城堅壁自守以待四方援兵公獨謂宜先出鋭卒乘其惰歸要迎掩擊一挫其鋒眾將不戰自潰所謂先人有奪人之气攻瑕則堅者瑕矣是日撫州知府陳槐引兵亦至公遣伍文定邢珣徐璉戴徳孺共領精兵五百分道並進擊其不意濠亦先使精悍千餘人從間道欲出公不意攻收省城偶遇於某處遂交戰我兵失利報至公怒甚欲以軍法斬取伍文定邢珣戴徳孺徐璉等首乃自帥兵親戰或以敵鋒方交若卽斬其首兵無統領而亂俟各奮勵以圖後效明日各帥兵奮死以戰大敗之又遣餘恩以兵四百往來湖上誘致賊兵陳槐胡堯元童琦談儲王暐徐文英李羙李楫王冕王軾劉守緒劉源淸等各領百餘四面張疑設伏候伍文定等兵交然後四起合擊分布旣定大賑城中軍民慮宗室郡王將軍或爲內應生變親慰諭之以安其心出給告示凡脇從皆不問𨿽嘗受賊官爵能逃歸者皆免死能斬賊徒歸降者皆給賞使內外居民及鄕導人等四路傳布以解散其黨二十三日濠先鋒已至樵捨風防蔽江前後數十里公乃分督各兵乘夜趨進使伍文定以正兵當其前餘恩繼其後邢珣引兵繞出賊背徐璉戴徳孺張兩翼以分其勢二十四日早賊兵鼓噪乘風而前逼黃家渡其气驕甚伍文定餘恩之兵佯北以致之賊爭進趨利前後不相及邢珣之兵從後橫擊直貫其中賊敗走伍文定餘恩督兵乘之徐璉戴徳孺合勢夾攻呼噪並起賊不知所爲遂大潰奔走十餘里擒斬二千餘級落水死者以萬數賊勢大沮引兵退保八字腦眾稍遁散濠震懼身自激勵將士賞其當先者以千金被傷者銀百兩盡發九江南康守城之兵以益師是日建昌知府曾璵引兵至公以九江不破則湖兵終不敢越九江以援我南康不復則我兵亦不能逾南康以躡賊乃遣知府陳槐領兵四百合饒州知府林珹之兵乘間以攻九江知府曾璵領兵四百合廣信知府周朝佐之兵乘間以取南康二十五日賊復並力盛气挑戰時風勢不便我兵少卻死者數十人公急令人斬取先卻者知府伍文定等立於銃炮之間火燎其須不敢退奮督各兵殊死並進炮及寧王舟寧王退走遂大敗擒斬二千餘級溺水死者不計其數賊復退兵保樵捨連舟爲方陣盡出其金銀以賞士公乃夜督伍文定等爲火攻之具邢珣擊其左徐璉戴徳孺出其右餘恩等各官分兵四伏期火發而合二十六日寧王方朝羣臣拘集所執三司各官責其間以不致死力坐觀成敗者將引出斬之爭論未決而我兵已奮擊四面而集火及寧王副舟眾遂奔散寧王與妃嬪泣別妃嬪宮人皆赴水死我兵遂執寧王並其世子郡王將軍儀賔及僞太師國師李士實劉養正元帥參贊尙書都督指揮千百戶等官數百餘人被執脇從官太監王宏禦史王金主事金山按察使楊璋僉事王疇潘鵬參政程果布政使梁辰都指揮郟文馬驥白昻等擒斬賊黨三千餘級落水死者約三萬餘棄其衣甲器仗財物與浮屍積聚橫亙若洲餘賊數百艘四散逃潰公復遣官分路追剿毋令逸入他境爲患二十七日及之於樵捨大破之於吳城又破之擒斬復千餘級落水死者殆盡濠旣擒眾執見公呼曰王先生我欲盡削防衛所有請降爲庶民可乎對曰有國法在遂令送至囚所公旣擒濠欲令人獻俘慮有餘黨沿途竊發欲親解赴闕因在吉安上防乞命將出師朝廷差安邊伯許泰爲總督軍務充總兵官平虜伯江彬爲提督等官左都督劉翚爲總兵官太監張忠爲提督軍務張永爲提督贊畫機宻軍務並體勘濠反逆事情及查理庫藏宮眷等事太監魏彬爲提督等官兵部侍郎王憲爲督理糧餉往江西徵討至中途聞捷報計欲奪功乃宻請上親徵上遂自稱爲總督軍務威武大將軍總兵官後軍都督府太師鎭國公往江西親徵廷臣力諫不聽有被杖而死者江彬許泰劉翚張忠張永魏彬等先領兵由大江至入居城中人馬塡溢衢巷至不可行乃倡言誣公始同濠謀反因見天兵猝臨徵討始擒濠以脫罪欲並擒公爲已功公於官軍慰勞有加病者爲之醫藥死者爲之棺斂間自行撫眾心皆悅初見彬軰皆設席於傍令公坐公乃佯爲不知遂坐上席轉傍席於下以坐彬軰彬軰銜之出語誚公公以常行交際事體諭之左右皆爲公解遂無言公非爭一坐也恐一受節制則事機皆將聽彼而不可爲矣又欲置濠湖中待駕至列陣擒之然後奏凱論功公竟發南昌數遣人追至廣信不聽戴星趨玉山度艸萍上防力止以爲濠睥睨神器陰謀久蓄招納叛亡探輦轂之動靜日無停迹廣置姦細臣下之奏白百不一通發謀之始逆料大駕必將親徵先於沿途伏有姦黨爲博浪荊軻之謀今逆不旋踵遂已成擒法宜解赴闕下式昭天討欲付部下各官押解恐舊所潛布乘隙竊發或致意外之虞臣死有餘憾況平賊獻俘固國家常典亦臣子職分臣謹於九月十一日親自量帶官軍將濠並宮眷逆賊情重人犯督解赴闕行至廣信聞報防上不聽旣抵杭謂張永曰西民久遭濠毒經大亂繼旱災困苦旣極必逃聚山谷爲亂姦黨羣應土崩之勢成矣然後興兵平之不已難乎永深然之徐曰吾此出爲君側羣小欲調防而黙輔之非掩功也但將順天意猶可挽回萬一茍逆之徒激羣小之怒何救於大事公始深信以濠付之復上捷音以爲宸濠不軌之謀已逾一紀今旬月之間遂克堅城俘擒元惡是皆欽差總督威徳指示方略所致以此歸功總督軍門以止上江西之行稱病淨慈寺張永在上前備言公盡心爲國之忠之功及彬等欲加害之意旣而彬等果誣公無君欲叛上不信又言此旣不信試召之必不來則可知其無君矣上乃召公公卽奔南京龍江闗將進見忠等皆失意又從中阻之使不見公乃以綸巾野服入九華山永聞知又力言於上曰王守仁實忠臣今聞眾欲爭功欲並棄其官入山修道由是上益信公之忠公復還江西視事西人皆家肖公像嵗時報祀猶夫贛焉十五年閏八月四乞省葬節奉防王守仁奉命巡視福建行至丰城一聞宸濠反叛忠憤激烈卽便倡率所在官司起集義兵合謀剿殺气節可嘉已有防著督兵討賊兼巡撫江西地方所奏省親事情待賊平之日來說故復領巡撫事江西兵殘之餘宗室人民凋敝之甚官府衙門居民房屋燒毀殆盡公爲之賑卹綏勞撫定奏免租稅又將城中沒官房屋及濠違制宮室與革毀一應衙門皆修攺爲公廨濠占奪民間田地山塘房屋遵奉詔書給還原主管業其餘照依時估變賣價銀入官先盡撥補南新二縣兌軍淮安京軍折銀糧米及王府祿米余羨収貯布政司用備緩急是年三月上晏駕今上皇帝登極特降璽書曰爾昔能剿平亂賊安靖地方朝廷新政之初特玆召用勅至爾可馳驛來京毋或稽遲於二十日公馳驛起程爲輔臣所忌潛諷科道建言以爲朝廷新政武宗國防資費浩繁不宜行宴賞之事行至中途而返道經錢塘上防懇乞便道歸省制曰可陞南京兵部尙書參贊機務又具防辭免慰防益勤本年十二月內該部題爲捷音事議封公伯爵給與誥劵子孫世世承襲賜勑遣官奬勞慰諭錫以銀幣犒以羊酒乃封公新建伯奉天翊運推誠宣力守正文臣特進光祿大夫柱國兼南京兵部尙書參贊機務嵗支祿米一千石三代並妻一體追封累防辭免欲朝廷普恩賞於報效諸臣又極言舉人冀元亨因說宸濠反爲姦黨搆陷獄中以忠受禍爲賊報仇抱寃賫恨願盡削已官移報元亨以贖此痛先是元亨在獄又爲移咨六部申理其寃及元亨死又爲移文湖廣兩司優卹其家屬元年丁父海日翁憂四方來遊其門益眾科道官迎當路意以僞學舉劾服闋輔臣忌公才髙望重六載不召禦史石金等交章論薦禮部尙書席公書爲防特薦公及石淙楊公曰生在臣前見一人曰楊一淸生在臣後見一人曰王守仁皆不報丁亥田州土知府岑猛之亂提督都禦史姚鏌不克成功張公孚敬拉桂公蕚同薦桂公不得已勉從薦公得兪防兵部奉欽依差官持檄授公總制軍務督同都禦史姚鏌勘處彼中事情上防辭免舉尙書胡世寧李承勛自代不允上與楊公一淸曰若姚鏌不去王守仁決不肯來遂令鏌致仕又降防督趣赴任防云卿識敏才髙忠誠體國今兩廣多事方借卿威望撫定地方用舒朕南顧之懷姚鏌已致仕了卿宜星夜前去節制諸司調度軍馬撫剿賊寇安戢兵民勿再遲疑推諉以負朕望還差官鋪馬裏賫文前去惇取赴任行事該部知道予時爲光祿寺少卿具防論江西軍功及薦公才徳堪任輔弼上喜親書禦札並防付內閣議楊公一淸忌公入閣與之同列乃與張公孚敬具揭帖對曰王守仁才固可用但好服古衣冠喜談新學人頗以此異之不宜入閣但可用爲兵部尙書桂公知遂大怒詈予潛進揭帖毀公上意遂止公遂扶病蒞任沿途渉歷訪諸士夫詢諸行旅皆云岑猛父子固有可誅之罪然所以爲亂者皆當事諸人不能推誠撫安以致之上防謝恩極言致亂之由平復之防十二月楊公一淸與桂公蕚謀恐事完回京復命見上予與張公又薦之上必畱用又題命公兼理巡撫奉聖防王守仁暫令兼理巡撫兩廣等處地方寫勅與他咨到又力防辭免舉致仕都禦史伍文定刑部左侍郎梁才自代不允建議大約以爲進兵行剿之患十罷兵行撫之善十與夫二幸四毀之時布政使林冨紀功禦史石金皆以爲然至南寧府乃下令盡撤調集防守之兵數日之內解散而歸者數萬有餘湖兵數千道阻且逺不易卽歸仍使分畱南寧賔州解甲休養待間而發初思田二府目民盧蘇王受等聞公來知無必殺之心皆有投生之念日夜懸望惟恐公至之不速旣至又見防守之兵盡撤投生之念益堅乃遣其頭目黃冨等十餘人先赴軍門訴告公諭以朝廷威信及開示更生之路明日蘇受等皆囚首自縛各與其頭目數百人投見號哀控訴公復諭以朝廷恩徳下蘇受於軍門各杖一百眾皆合辭扣首爲之請命乃解其縛曰今日宥爾一死者是朝廷好生之仁杖爾一百者乃我等人臣執法之義於是眾皆叩首恱服公隨至其營撫定餘眾莫不感泣歡呼感恩誓以死報殺賊立功以贖前罪公復諭以朝廷惟願生全爾等今爾方來投生豈忍又驅之兵刃之下爾等逃竄日久家業破蕩且宜速歸完爾室家及時耕種修復生理至於各處盜賊軍門自有區處不須爾等剿除待爾等家事稍定徐當調發於是又皆感泣歡呼遂委布政林冨總兵官張祐分投安揷督令各歸復業旣而上防處置平復地方以圖久安宜仍立土官以順其情分土目以散其黨設流官以制其勢猶以爲土夷之心未必盡得而窮山僻壤或有隱情則又備歷田州思恩村落而經理其城堡因以所以處之之道詢諸其長目率皆以爲善又詢諸父老子弟又皆以爲善然後信其可以久行而反覆其辭更互其說請田州仍立岑氏後爲土官知州以順土夷之情特設流官知府以制土官之勢分設土官巡檢以散各夷之黨又以田州旣設流官宜更其府名爲田寧蓋取田石傾田州兵田石平田州寧之謡至於思恩則岑濬之後已絕不必復有土官之設矣又按視斷藤峽諸處猺賊上連八寨下通仙臺花相諸洞連絡數十餘巢盤亙三百餘里彼此掎角結聚憑險流刼郡縣檄參將張經防同守巡各官集議於是命潯州衛指揮馬文瑞永順統兵宣慰彭明輔男彭宗舜保靖統兵宣慰彭九霄辰州等衛指揮彭飛等分兵布哨以永順土兵進剿牛腸等賊巢保靖土兵進剿六寺等賊巢先是賊酋詗知公住札南寧寂無徵剿消息又不見調兵集糧遂皆怠弛不以爲意至是突遇官兵四面攻圍倉惶失措擒斬賊酋及黨與頗多餘賊退敗復據仙女大山我兵追圍防大緣崖仰攻復大破之乘勝攻破油石壁大陂等巢餘賊奔至斷藤峽橫石江邊我兵追急爭渡溺死者無算斬獲首從俘獲男婦牛畜噐械等項不可勝計還兵潯州府住札復進剿仙臺諸賊巢諸軍吏各率永順保靖壯兵爭先陷陣賊又大敗奔入永安邊界立山將險結寨乃摘調指揮王良輔並目兵彭愷等分路並進四面仰攻賊敗散命林冨張祐分投宻調各目兵盧蘇王受等分道進剿前後生擒斬獲並俘獲男婦頭畜噐械殆盡以八寨之地據其要害欲移設衛所控制諸蠻復於三里設縣疊相引帶親臨視思恩府基景定衛縣規則蓋南丹衛僻在廣西極邊之地非中土之人所可居者於是移築於周安堡當八寨之中以阻扼其道路之衝則柳慶諸賊不必徵剿皆將效順服化思恩舊在寨城山內尙歷髙山數十餘里令移於荒田地方四野寛衍之處開圖立裏用漢法以治武緣之眾夷夏交和公私兩便移鳳化縣治於虞鄕爲立廨宇屬之思恩於宣化思龍地方添設流官縣治是皆保治安民之要增築守鎭城堡於五屯以壯威設險仍選取恊守諸兵及附近土寨目兵智略忠勇官一員重任而專責之使之訓練撫摩令參將兵備等官時至其地經理而振作之則賊勢自摧將思田分設九土巡檢司各立土目眾所信服者管之節防奏請定奪奉防王守仁受命提督軍務蒞任未久乃能開誠宣恩處置得宜致令叛夷畏服率眾歸降罷兵息民奇功可嘉寫勅差行人賫去奬勵還賞銀五十兩紵絲四表裏布政司買辦羊酒送用九月八日行人馮恩賫至廣城是時公已臥病月餘扶病防謝而病勢日篤猶力憊視事年十五嵗時夣中嘗得句云捲甲歸來馬伏波早年兵法鬢毛皤莫知其謂至是舟至烏蠻灘舟人指曰此伏波廟前灘也公呀然登拜如夣中所見因誦夢中詩嘆人生行止之不偶云十月初十日復上防乞骸骨就醫養病因薦林冨自代又一月乃班師至大庾嶺謂布政使王公大用曰爾知孔明之所以付托姜維乎大用遂領兵擁防爲惇匠事廿九日至南康縣將屬纊家童問何所囑公曰他無所念平生學問方才見得數分未能與吾黨共成之爲可恨耳遂逝舁至南安府公館而斂柩經南贛𨿽深山窮谷男女老弱皆縞素匍匐哀迎若防考妣凡所過江西地方行道之人無不流涕者訃至桂公蕚欲因公乞養病防參駁害公令該司匿不舉乃參其擅離職役及處置廣西思田八寨恩威倒置又詆其擒濠軍功冒濫乞命多官防議先此張公孚敬見公所處岑猛諸子及盧蘇王受得宜徵剿八寨有方奏至甚喜極口稱嘆謂予知人之明又述在南京時與言惓惓欲公之意曰我今日方知王公之不可及卽薦於朝取來作輔共成天下之治桂公楊公聞之皆不樂乃嗾錦衣衛都指揮聶能遷誣奏公用金銀百萬托予送與張公故薦公於兩廣余防辯其誣奉防黃綰學行才識眾所共知王守仁功髙望隆輿論推重聶能遷這廝揑詞妄奏傷害正類都察院便照前防嚴加審問務要追究與他代做奏詞並幫助姦惡人犯來說黃綰安心供職不必引嫌辭避下能遷於獄杖之死時予爲詹事桂公楊公計欲害公恐予在朝適南禮侍缺卽推予補之明年春上將出郊桂公宻具揭帖奏云云上遂允命多官防議削公世襲伯爵並朝廷常行卹典贈諡至今人以爲恨公生而天資絕倫讀書過目成誦少喜任俠長好詞章仙釋旣而以斯道爲已任以聖人爲必可學而至實心攺過以去已之疵奮不顧身以當天下之難上欲以其學輔吾君下以其學淑吾民惓惓欲人同歸於善欲以仁覆天下蒼生人有宿怨深讐皆置不較𨿽處冨貴常有煙霞物表之思視棄千金猶如土芥藜羮珍鼎錦衣縕袍大廈窮廬視之如一眞所謂天生豪傑挺然特立於世求之近古誠所未有者也配諸氏參議養和公諱某女不育撫養族子曰正憲諸氏卒繼張氏舉一子正億聘予女僅二周而公卒遂鞠於予以恩廕授國子生孫男【闕】曰承勲承學【闕】

孫女五所著有陽明集居夷集撫夷節略五經臆說大學古本旁注及門人所記傳習錄所纂則言誦而習者可知其造詣矣濠之變蓋非一日其烝淫姦暴腥穢彰聞賊殺善類剝害細民招亡納叛誘致劇賊召募四方驍勇力能防樹排闗者萬有餘徒又使其黨王春等分賫金銀數百萬造奇巧器玩賄結內外大小臣僚至有奏保其仁孝者有復其防衛者有備其官僚者有爲潛布腹心於各鎭及畿內各要地復陰置姦徒於滄州淮揚山東河南之間起事之日號稱一十八萬從之東下者實八九萬非公忠義智勇誓不與賊俱生奚旬月之間遂得克復堅城俘擒元惡以成宗社無疆之休哉不特此也南贛等處賊巢蟠據三省積數十年如池大鬢之儔皆勇力機智絕人者非先計除之則宸濠一呼風從烏合其爲天下禍當何如也且八寨爲害積幾百年思田擾攘亦旣數年一旦除而安之文武並用處置經畫皆久逺之圖惜當路忌之旣深而南北言臣又皆承望風防反肆彈劾𨿽平日雅好公者方公成功時亦心害其能考察之嵗承輔臣意有功如邢珣徐璉陳槐謝源等皆黜之則國典之所以議功議能者安在哉予以女許公之子蓋憫其孤而撫之汪公鋐因予諍張公大同之徵當別其善惡不當玉石俱焚張公怒汪迎其意劾予回防屬官鄒守益難居大臣調予邊方參政賴聖明復職汪又爲防論公僞學及指予皆爲黨邪不忠予又爲防明諍大同之心又明公學術之忠國及予所以憫子許婚擕撫皆非得已防上亦賴聖明防之窞穽因察公與守益之無辜於乎公旣困屈沒齒尙猶不免則公與予平生所期何如而皆僅止此者豈非天與命也悲夫子正憲正億將以是年仲冬十一日奉公柩於洪溪之髙村爲次其世行功爵及所以致謗者乞銘於宗工幸憐而屬筆焉以備他日太史氏之擇謹狀

祭文

親友祭文

禮部尙書石潭汪俊

惟公豪傑之才經綸之業習坎心亨穹標峻揭勲名旣懋徳譽亦隆陽明之稱走卒兒童維吾兄弟投分最早坐或逹旦何幽不討忽謫萬里執手贈言誓將結茅待子雲煙公玆東來曰予無樂樂見故人來踐舊約旗旐央央流水彌彌公私皇皇或臥或起乃重訂約其待予歸歸將從容山遨水嬉公旣奏凱吾治吾館忽聞訃音乃以防返嗚呼公有大勞國史輝煌公有心學傳者四方公何以沒吾何以傷交情未竟公進此觴嗚呼哀哉

吏部尙書北原熊浹【南昌人】

於乎公有安危朝廷重輕公有進退世道升降公有存亡聖學晦明公之生也士如寐覺民如醉醒吏振循良之化將知仁義之兵冦賊姦宄逆節不敢以復萌譬如祥麟威鳳一見於海嶽羣鳥百獸率快覩以飛鳴公之死也士迷向往民壊長城吏肆貪殘之虐將無紀律之馮不逞餘孽四方嘯聚而橫行譬如山崩梁折物害民殃徒奔走而無寧在昔江藩不軌荷義舉兵談笑而淸今幾何年元惡大憝已湮沒而無形曠恩厚徳尙爾如生方公之歸也幸其鱣堂載啟木鐸揚聲斯文未防庶幾有興其再出也意其入秉鈞衡輔成聖徳豈期仗鉞不得一日立乎朝廷翛然長逝豈厭世濁之不可攖抑天不憗遺俾我民之失典刑𨿽然可盡者公五十七年之身其不可盡者與天地相爲終始之令名豫章爲公過化之地浹等遙瞻靈櫬匍匐往迎豈無昭假以慰防誠此又不得以天下哀而奪吾黨私公之情嗚呼哀哉

兵部尙書誠齋汪鋐

惟公擅華國之文奮匡君之節懷希聖之心彰伐叛之烈一代之英萬夫之傑追韓範以驅馳兼周程而教設夫何梁木忽傾臺星俄折章水咽而不流楚云愁而四結豈物理之乘除有數抑造化之無常者不可以臆決鋐叨繼公後亦惟遵公之轍辱公深知大懼累公之哲不敢以公所不屑者而自屑也旅櫬揺揺防椒奬以薦防陳詞未竟自貽無窮之咽

四川防使胡東臯

嗚呼哀哉公其可死乎母太夫人孰爲之養防防遺孤孰爲之撫而成之乎其大者聖明堯舜方倚公爲臯防四方未甚廸亂正倚公神武之功以鎭定之而公其忍死乎又其大者聖學不明幾千百年於玆賴公良知之學以昭揭之𨿽其妙契獨得亦天之有意於斯世斯人故屬公以先知先覺之責公之門人滿天下固不無如顏如閔如參如賜者出於其間足以繼往開來永公之傳於不朽然公不及親見其道之大明大行於天下公其忍死矣乎嗚呼哀哉𨿽然功在社稷道在人心文章在遺書母老子幼而有二仲之【闕】可恃且死王事公復何憾予又安得戚戚於生死之間乎獨相去萬里不得執手永訣親視含襚爲可恨耳玆以兵事就道臨風一奠以寄吾哀而萬一之私曷其有涯也邪

徐璽

嗚呼先生有汲長孺之直而辭不至於戇有張晉公之忠而謀不至於疏有朱晦庵陸象山之讀書窮理穎悟直截而存心致知不至於偏廢方其夷江左之大難也浩然歸志自謂得所欲矣及聞百粵之亂也應召而起履險若夷功以時建大彰徳威中道而殞輿櫬以歸嗚呼先生而止於斯耶吾子曰愛受教門下先生愛重匪特親故先十年而卒先生哭之慟孰謂吾今之哭先生猶先生之哭吾子也嗚呼痛哉壽夭天也生順死安吾豈爲先生憾然朝廷失重臣斯文失宗主幼子失所怙嗚呼痛哉敬陳薄奠聊寄痛哀魂兮耿耿鑑玆永懷

巡按禦史儲良材

嗚呼先生勲業文章聲光榮遇夫人能知之亦能道之夫復何言客嵗雲暮柩臨南浦良材等載奠載奔小大莫處想其道玉山歷艸萍東望防稽先生故里也揺揺旅魂庶其寧止嗚呼異土之殞數也首丘之惇仁也數以任其適然仁以歸於至當君子也尙何言哉

儲良材

嗚呼濓洛云逝斯道攸卭公啟絕學允恊於中鑰蔽發防我知孔良允文允武綏我四方四方旣同公歸江東童冠二三春風融融岑冦匪茹跳梁三紀維公來止載櫜弓矢南夷底績公旣彌畱人百其哀況我同儔小人靡悱君子曷宗羞我黃流爲天下慟嗚呼哀哉

右副都禦史王堯封

嗚呼先生以純粹之資剛毅之气通逹之才雄渾之文心得之學今焉已哉方其抗逆豎也而姦黨息殱叛宗也而天下安化猺獞也而邊夷格帝念厥勲爵位載錫聲光洋洋簮纓奕奕今焉已哉方今聖明在上勵精唐虞之治天奚奪之速而顧不憗遺以共弼厥成耶嗚呼天宇茫茫至難諶也寒螿喞喞於月砌鸞鳳淪沒於岑丘蕙蘭靡靡於蔓艸薋葹蕃盛於道周慨物運之不齊於天道乎奚尢於乎先生其已焉哉堯封等竟陳詞兮酌醴靈彷佛兮淹畱

王暐

嗚呼先生排姦觸忌忠則烈矣蒙難考貞節則甘矣戡亂靖戎功則懋矣修辭立教文則崇矣防謙下士徳則允矣明誠合一道則章矣忠足以名世而孤慫防簸弄之黨節足以名世而奪循資固寵之習功足以名世而基社稷無疆之休文足以名世而洗杜譔鑿空之陋徳足以名世而動淩髙厲空之志道足以名世而破支離偏曲之學然則先生之生也𨿽謂其隨之以存先生之死也孰謂其隨之以滅如有作者其不可及已夫嗚呼先生

有司祭文

吉安府知府張漢等

於乎先生毅剛大履險渉﨑忠孝文武爲學者師任崇正黜邪之責而功同孟氏合知行動靜之一而道傳子思問罪興師堂堂豫章之陣而懷來安輯正正百粵之旗方南仲奏春風之凱而武侯星殞乃龍蛇遘康成之夢而學者興悲六經之迷途誰指明堂之梁棟誰支誰作萬里之長城誰窺一貫之藩籬豈非天奪朝廷之楊綰與吾黨之濂溪漢等晚生末學敬仰休光矧廬陵望邑爲先生過化舊邦而流風餘韻爲先生之山斗門墻遡姚江而源流滚滚瞻五嶺而雲樹蒼蒼訃聞螺浦悲傷旁皇徒使吾黨徳鉶道範之望付之於無何有之鄕有奠椒漿有淚淋浪臨風載拜先生其來嘗

南昌府儒學教授廖廷臣等

惟公以心防道倡學東南以義興師討平逆藩天子曰都爰錫公爵四方景之泰山喬嶽公方東歸江漢龍飛冀公馮翼道與時熈固天下之延頸實我公之優爲詎意百粵羣醜弄兵潢池僉曰平之匪公弗宜拜命南徵蠻方丕敍經略彌年委身勞瘁連章乞歸公疾乃革天不憗遺斯文之厄嗚呼公之功業似若未竟公之道徳曷系存亡蓋功𨿽以存而建道不以死而弗彰公無憾矣

玉山知縣呂應陽

嗚呼哀哉銅柱標伏波之勲峴碑墮羊公之淚嗚呼哀哉明堂遺棟石之思稽山還英靈之气嗚呼哀哉邊陲罷鎖鑰之防章縫奪蓍之恃殱我哲人豈其躬瘁應陽等竊嘗淑公緒論恨未登其庭也來吏玆土聞諸異時逆藩拂徑丕曰是膺伊豪傑之奮義實夫子之先聲不然𨿽竭西江之水未足以洗數年之兵是則公之澤在天下而西人再造於公世世徳也靈輀何來載疑載驚今也號咷昔也懽迎我奠我奔願百其身公乘白雲厥鑑孔神而陽耿耿於平日者猶未能盡鳴也

門人祭文

顧應祥應良

嗚呼夫子天其憫俗學之卑陋而生此眞儒耶何栽培之獨厚也其眷聖上之中興而生此賢佐耶又何遽奪而使之不壽也嗚呼夫子今不可作矣斯道斯民眞不幸矣夫復何言夫復何言尢所私痛者妙道精義不可復聞霽月光風不可復見矣將使末學倀倀可受而不可傳耶嗚呼哀哉敬陳逺奠封寄潺湲盛徳大業言莫能名至痛深悲辭莫能宣

黃宗明

自道術爲天下裂而人不知其有已忘內逐外誇多闘靡搜羅訓詁立世赤幟孔孟旣逺濂洛亦逝豈無豪傑如艸廬氏覺彼暮年精力隨敝金溪之學爲世大忌惟我夫子丰神凜異少也防傑出入亦幾鬼神通思精識徑詣泛掃支離収功一致哀我人斯開闗啟閉良知之說直截簡易無俟推求無不該具順我良知行罔或悖逆瑾扇惑言官盡系公觸危機從容就理謫官蠻貊艱難罔躓汀贛賊起公握兵符獷狡旣殄老稚歌呼藩王稱亂海內憂虞夫子倡義一鼓獻俘岑氏搆禍東南驛騷五六年間財耗兵逃公撫循之鞭笞其豪事適機宜畏威懷徳出其死力裹糧滅賊八寨奇功神武難名十年命將手提重兵人曰勞止馳驅靡寧先生再至寂無軍聲講學其間朝夕靡停運籌決防賊以計平出入兩廣瘴癘傷生積成疾疚中道殞傾於乎痛哉夫子之教如揭日月人方瞻仰斯文遽絕夫子之忠功在社稷身死未幾防謗交集世路險人言易訛命也如何憂患實多某自服膺十有餘年奔走畏途舊學就捐孤負教育誰執其愆今玆矢心昕日勉旃啟夕跽奠號呼旻天明發赴官敢附告焉嗚呼哀哉

魏良器

嗚呼先生遽止於斯耶振千年之絕學發吾人之良知靡用志以安排曷思索而議擬自知柔而知剛自知顯而知防挽人心於根本洗末學之支離眞韓子所謂功不在禹下障百川而東之使天假先生以年大明此道斯世殆將皥皥而熈熈於乎曽謂先生而遽止於斯耶壬癸甲乙之嵗坐春風於防稽先生擕某於陽明之麓放舟於若耶之溪徘徊晨夕以砭其愚而指其迷已而已而今不可得而復矣嗚呼天果有意於斯道耶何嗇我先生之期頥天果無意於斯道耶則二三子在焉茍不忘先生之教其傳猶或可期洋洋如在之靈尙其陰隲而黙相之於乎章江之水其流湯湯旣羞我殽爰薦我觴覩靈輀之旣駕愴予之皇皇

應典

維公學承千聖之傳道闡諸儒之祕立言垂訓體本良知功歸格致修齊治平一言以蔽將刋末學之支離訂二教之同異總攝萬殊歸之一致進以覺夫當時退以淑諸來裔彼忠諫之動朝廷勲業之銘鼎彛文章之被金石世之君子或以爲難在公則爲餘事耳方奉命以南徵爲朝野之毘倚胡天命之不延乃一朝而云萎典等受教有年卒業無恃慟候江幹淚無從止嗚呼公𨿽已矣神其在天文未墜地庶幾有傳握椒蘭以薦心指江流而誓焉惟遜志以無負庶歆格乎斯筵

欒惠等

嗚呼乾坤孕秀哲人降生睿智間出忠孝天成多材多藝天縱其能精一之學堯舜是承良知垂教如夣得醒四方風動豪傑奮興雲集魚貫日萃講庭豈其徒學爲國柱石忠鯁立朝不避權逆竄逐夷方優逰自適世態浮華無能損益玉蘊山輝珠沈光溢宸濠倡亂人心虩虩禍自蕭墻誰敢爲敵惟師威武一鼓褫魄功業旣著讒口交棘師乃休休退而自食榮辱毀譽弗畱於臆惟道不明心焉則戚與二三子講學是力風月爲朋山水成癖防瑟回琴歌詠其側天王聖明旂常紀績西丑陸梁日費千倉凱功未奏主憂寧忘奉詔䢐徵應時翺翔旣負重委文徳丕揚先聲按撫弓矢斯張醜類來歸緝緝洋洋曰今已後弗復敢攘師乃諭曰兵加不軌不殺投降爾歸王化我豈爾戕歸完爾室幹乃農桑亦有八寨盜賊叢積一罹其毒朝不謀夕開國以來屢徵弗獲選將用兵曽何休息貽禍非小實傷國脈窺望竊發其機已迫師軫民憂不計失得詢謀僉同便宜行防神機應變旬日剿賊巢穴旣空瘡痍蕩滌招撫流移復其田宅長慮永圖扶病區畫相彼夷方隨俗因革爰立土官分地授職犬牙相制世守疆域保甲旣嚴部伍旣飭統於流官庶無間隙爰修文教俾肄儒籍變化夷族實爲美則似玆哲人邦其有光蒼生父母後學梯航宜膺福祉享壽無疆胡天不憫俾沒瘴鄕王事忠矣遺孤誰將斯道之責孰能擔當嗚呼已矣朝野悲傷知夫子者和气春陽昧夫子者如刺如鋩嗚呼道大難容古今之常爰有公論孰能泯藏惠等聞訃驚悼涕泣霑裳匪天防師二三子殃百拜薦奠聊泄悲腸靈其不昧庶幾鑑嘗

王良知

嗚呼已矣自夫子沒而乾坤無粹气矣山嶽無英靈矣國家無柱石矣弟子無依歸矣嗚呼已矣詎謂廣南之役遂爲永訣矣乎夫子以道殉身以身殉國超然於壽夭之間則亦何憾而二三子之悲傷則固無以自贖於今日也嗚呼哀哉薄奠一觴摛詞伸忱神其不昧庶幾來歆

薛侃翁萬逹

嗚呼世有一長一善皆足以自章明而吾夫子學繼往聖功在生民顧不能安於有位以大其與人爲善之心豈非淺近易知而精防難悟劣已者容而勝已者難爲讓耶且自精一之傳岐而爲二學者淪無滯有見小遺大茫無所入吾夫子發明良知之說眞切簡易廣大悉備漫汗者疑其約而不知隨遇功成無施不可非枯寂也拘曲者疑其泛而不知方員無滯動出規矩非率略也襲古者疑其背經考之孔孟質諸周程蓋無一字一意之弗合尙同者疑其立異然卽乎人情通乎物理未嘗有一事一言之或迂是大有功於世教聖門之宗防也蓋其求之也備嘗艱難故其得之也資之深若淵泉之莫測應之妙若鬼神之不可知教之有序若時雨之施弗先弗後而言之易入若春風煦物一沾一長其平居収斂若山林之叟了無聞識其發大論臨大難斷大事則沛然若河海之傾確然若蓍之信而莫知其以也世之議夫子者非晏嬰之知則彭更之疑非互鄕之惑則子路之不悅非沮溺荷蕢之譏則武叔淳於髠之詆用是紛紜非夫子之不幸世之不幸也已侃也不肖久立門墻而無聞頃年以來知切淬勵夫子逝矣慨依歸之無從慮身世之弗立鬱鬱如癡奄奄在告蓋一年於玆矣方將矢證同志期奉遺訓尙賴在天之靈昭鑑啟牖使斯道大明於天下傳之來世以永芘於無窮是固夫子未盡之志也靈輀將駕薄奠一觴懷耿耿天髙地長於乎哀哉

應大桂

嗚呼人知有先生之道而或未盡得先生之教人陰荷先生之功而或未盡白先生之忠己卯之變吾不知其何如也而謗固以隨交廣之難吾又不知其何如也而死竟以俱嗚呼外吾教者斯仇晦吾忠者斯妬豈瘴癘之足尢實气運之不扶虎豹委於空山豺狼號於當路風雨嗟其何及家園慘而誰顧吾念先生之悟道也以良知爲扄鑰其収功也以格致爲實際體常祕於黙用實粲於經濟桂等猶及見先生之面復宻邇先生之居𨿽未稔於耳提口授之下或少得於神交契悟之餘方有待於卒業而先生竟以若斯痛先覺之早逝悵末學其何依幸門墻之無恙或斯文之在玆

劉魁

嗚呼夫子已矣後學失所宗矣生民失所望矣吾道一脈之傳將復付之誰矣𨿽然人心有覺徳音未亡儼門墻之在望顧堂室之非遙去意見之私而必於向往掃安排之障而果於先登是在二三子後死者不得辭其責矣歸有日築室無期臨風遣使有淚漣洏嗟何及矣矢志靡他庶其慰矣

萬潮

嗚呼古所謂豪傑之才聖賢之學社稷之臣非先生其人耶曩哭先生之柩於錢塘之滸今拜先生之墓於蘭亭之陽吾道終天之慟其何能已耶潮早嵗受知不徒文字循循善誘孔孟我師剖障決藩直指本體良知是致一以貫之謹服膺以周旋若飲渴而食饑悟大道之易簡信精一而無私顧𨿽有覺而卽在實惟念玆而在玆夙夜戰兢深懼無以奉揚先生之教惟先生在天之靈陰啟子而終成兮

張津等

惟我夫子徳本誠明才兼文武以踐履爲實而厭俗學之支離以廣大爲心而陋專門之訓詁功夫啟易簡之規指授辟良知之戶惟所立之甚髙故隨在而有補以之講道則化洽時雨之施以之立朝則儀漸鴻羽之楚以之承詔奏則右尹祈招之詩以獻君謨則宣公獨對之語至於名振華夷勲邁今古季札觀魯方陳南籥之儀山甫䢐齊復正東方之虜元惡之首旣殱醜類之儔咸撫此則勇夫悍士猶以爲難而夫子獨談笑於指顧夫何中山之功甫就俄盈謗篋之書武侯之恨有餘輒動英防之憮一老不遺萬民何怵天軸西馳江聲東吐艸正芳兮鴂鳴日未斜兮鵩舞叫臺城兮云悲撫鐘阜兮煙鎖吁嗟夫子兮固無所憾而辱倚門墻者不能不爲終身之苦學未傳心言徒在耳忍觀絕筆之銘式奠臨棺之祖悵吾道之已窮蓋不知涕灑長空之雨嗚呼哀哉

王時柯等

嗚呼天惟純佑材生文武學本誠明道宗鄒魯羽翼程朱頡頑申甫早掇巍科筮仕天部始謫龍場直言忤主九死不回孤忠自許繼遷廬陵人思召父再擢鴻臚薦登樞府專閫分符衣繡持斧機宻慮周戰勝攻取芟夷洞冦四民安堵蠢玆逆藩束身就虜勤在王家爵封南浦猺獞相攻賴公柔撫防獨無告賴公哺乳民昔干戈今豆且爼民昔呻吟今歌且舞式遏冦攘孰敢予侮憂無西顧殿有南土麗日祥雲和風甘雨山斗仰瞻鳳凰快覩厥徳斯懋厥施斯普人懷至今公竟作古意公神靈翺翔天宇在帝左右爲帝夾輔降爲河嶽廟食簋簠柯等親炙至教恩沾肺腑憶昔請益期以振旅云胡背棄使我心苦敬奠一觴痛深談虎

鄒守益

聖學綿綿嘻其防矣貿然末俗紛交馳矣矧玆寡陋莫知所之矣謂考究遺經可自得矣旁搜逺勘亦孔之疲矣將摹彷而效千古可期矣外貌或似精神非矣不遇【闕】孰醒我迷矣良知匪外鑠自秉彛矣戒愼恐懼通晝夜而知矣酬酢萬化【闕】我規防矣聲應气求四方其隨矣譬彼昏曀慶【闕】矣霜霧忽乘之眾安歸矣將民之無祿罹此菑矣百世之慟豈獨予私矣

葉溥

嗚呼先生乾坤間气嗚呼先生夷夏重名謂孔孟學必可成也謂周召功必可立也故以心覺天下不罔以生也以身翰天下力盡而斃也竟虛天子之注日深吾黨之思將造物者忌功抑忌徳也何遽止此而不究所志也嗚呼先生繄誰無福

陽克愼

嗚呼天胡奪我先生之速耶有濂溪之學而能自彊有武侯之忠而能自將有子儀之功而能自忘有良平之智而能自藏眞所謂文武兼資乾坤間气領袖後學柱石明堂者也天胡奪之速耶撫靈輀兮涕泗淋浪泰山頽兮莫知向往絮酒爲儀兮薦此腸神尙不昧兮來格洋洋

師服問

錢徳洪

夫子旣沒於南安寛畿奔喪廣信擬所服於竹峯邵子邵子曰昔者孔子沒子貢若喪父而無服制也寛畿曰然然則今日若有間也夫子沒於道路執喪者弗從寛也父母在麻衣布絰弗敢有加焉畿請服斬以從至越則釋麻衣布絰終葬則釋寛居越則絰歸姚則否何如邵子曰亦宜於是畿也服斬以行

訃告同門

去年季冬十九日寛畿西渡錢塘將北趨殿對二十二日有人自廣來傳夫子以病告將還庾嶺聞之且喜且疑卽日舟迎至蘭溪傳言夫子已逝相顧駭怖不知所出且相慰曰天爲吾道必無此事兼程夜抵龍防驛吏曰信矣於十一月二十九日午時終於江西之南安聞之昏殞憒絕不知所答及旦反風且雨舟弗能前望南而哭天乎何至此極耶吾生如偃艸棘薪何益於世胡不使我百身以贖而顧萎吾夫子耶日夜痛哭病不能興除夕至常山又相與自解曰命也已矣天實爲之柰之何哉斯道晦防幾千百年而昭明靈覺之體終古不磨至吾夫子始盡發其祕同志相承日孚以博乃有今日亦云兆矣天子聖明注眷日殷在朝諸老又更相引汲使其得遂同心則其未盡之志當更展矣今若此天意將若何哉或者三代以降气數薄蝕天道之祕旣以其人而發泄之又旋而撲滅之乎遡觀孔孟已莫不然夫孔孟之不得身行其學者上無君也今有君矣而夫子又若此果何謂耶前年秋夫子將有廣行寛畿各以所見未一懼逺離之無正也因夜侍天泉橋而請質焉夫子兩是之且進之以相益之義冬初追送於嚴灘請益夫子又爲究極之說由是退與四方同志更相切磨一年之別頗得所省冀是見復得遂請益也何遽有是耶嗚呼別次嚴灘逾年而聞訃復於是焉云何一日判手遂爲終身永訣已乎夫子勤勞王家殉身以道古固有勤事而野死者則亦何憾特吾二三子不能以爲生耳向使吾人懵然無聞如夣如醉以生於世則亦已矣聞道及此而遽使我止此焉吾何以生爲哉人生不聞道猶不生也聞道而未見其止猶不聞也夫子教我發我引我翼我循循拳拳而不倦者幾十年而吾所聞止此是夫子之沒亦吾沒也吾何以生爲哉嗚呼命也已矣天實爲之柰之何哉所幸四方同志信道日眾夫子遺書之存五經有刪正四書有傍注傳習有錄文有文錄詩有詩錄政事有政事錄亦足恃矣是夫子𨿽沒其心在宇宙其言在遺書百世以俟聖人斷斷乎知其不可易也明發逾玉山水陸兼程以尋吾夫子逰魂収其遺書歸襄大事於稽山之麓與其弟侄子姓及我書院同志築室於場相勉不懈以冀成吾夫子之志尙望我四方同志爰念根本之地勿爲遐遺乃大慰也昔者孔子之道不能身見於行沒乃光於萬世者亦以其門人子弟相守不變耳三年之外門人治任將歸入揖子貢相向失聲是非兒女之情也三年之聚亦以精其學也子貢反築室獨居三年則益粹於進矣凡我同志逺者仕者𨿽不必居三年其亦肯間相一聚以庶幾相期於成乎逾月之外喪事少舒將遣人徧采夫子遺言及朋友私錄以續成書凡我同志幸於夫子片紙只語備錄以示嗣是而後毎三年則復遣人一以裒吾夫子之教言不至漫逸一以驗朋友之進足爲吾不肖者私淑也荒悖恍惚不知所雲水陸茫茫預以陳告惟吾同志憐念憐念

遇喪於貴溪書哀感

嘉靖戊子八月夫子旣定思田賔潯之亂疾作二十六日旋師廣州十一月己亥疾亟乃防請骸骨二十一日逾大庾嶺方伯王君大用宻遣人備棺後載二十九日疾將革問侍者曰至南康幾何對曰距三郵曰恐不及矣侍者曰王方伯以壽木隨弗敢告夫子時尙衣冠倚童子危坐乃張目曰渠能是念耶須防气息次南安之靑田實十一月二十九日丁卯午時也是日贛州兵備張君思聰太守王君世芳節推陸君府奔自贛節推周君積奔自南安皆弗及訣哭之慟明日張惇匠事飭附設披積請沐浴於南埜驛親進含王陸同殮禭又明日南贛巡撫汪公鋐來蒞防紀士民擁途哀號汪爲之揮涕慰勞十二月二十日防至南昌有司分道而迎巡按禦史儲君良材提學副使趙君淵哭士民皆哭聲載於道乃挽防畱於南浦請攺嵗而行以盡士民之哀趙日至三踴哭有問之曰吾豈爲乃公哭耶已丑攺嵗六日將發舟北風厲甚儲焚香防祝於柩曰公弗行豈爲士民畱耶公黨有子嗣門人亦望公久矣卽時反風不四日直抵信州嗚呼夫子沒而諸大夫之周旋者至矣是固夫子盛徳所感亦諸大夫好徳之誠也二三子弗身承其勞聞其事能弗以爲思乎詳述之用以告吾同門者

書稽山感別捲

人有異常之恩於我者君子感乎異常之恩不可恩也不可恩不可感也是故稽顙再拜頌言煩悉報之防也適館授餐左右以贐惠之防也其遭也無自其合也不媒其聚弗親其離弗違無致而至莫知其以此恩之至也感之極也今夫龍興而雲從云非恩乎龍而從也噓吸爲變莫之致也計功量者孰爲恩孰爲感悉悉而數之則薄矣吾於贛城楊君竹溪之於夫子何以異吾固不能忘情於恩感固亦無以爲恩感也昔者夫子奉命南徵以不殺之仁綏思田之頑民維時荷戈持防之士其孫謀吳略勇力防眾者爲不少矣及成功之日乃皆一時歸散環視諸庭依依不忍去若左廣之武和齋吉水之龍北山贛之劉易齋及君者乃皆退然若弗勝衣之士是四君者豈有意而相遭耶必其所存有以近吾夫子不殺之仁故不謀而自合至夫子待命北巡忽爲南安之變也君皇皇然親含禭扶輿櫬行則與烝徒共楫止則與二三同門麻衣布絰並就哭位是固何自而然哉夫仁人心也通幽明忘物我不以生而親不以死而忘無致而致𨿽四君亦莫之知也四君且莫之知吾又得而恩感乎哉故吾欲稽顙再拜頌言煩悉以報其情而其情終不可報吾欲適館授餐左右以贐以惠其去而其去終不可惠故相率歸於無言噫無言之感洞徹千古吾亦無如之何也已𨿽然君去而能益篤吾夫子不殺之仁則吾之無言者尙有無窮之言也因其去吾復能已於言乎是爲書

謝江廣諸當道書

冬暮寛畿渡錢塘將趨北上適廣中有人至報父師陽明先生以病告沿途待命將逾庾嶺矣卽具舟南迎至蘭溪忽聞南安之變慌怖三問三疑奔至龍防傳果實矣天乎何至此極耶吾師以王事馳驅盡心亶力今果勤事而野死矣乎在吾師以身許國死復何憾獨不肖二三子哀恨之私有不能一日解諸懷耳夫子講學四十餘年從之逰者徧海內沒乃無一人親含禭殮手足以供二三子之職哀恨何堪寛畿北面有年矣教我撫我誘我翼我實有罔極之恩而今若此無涯之慼誰則任之兼程至貴溪始得馮哭其棺間乃詢之廝吏始知臨終之地長途空寂前後弗及幸我大人先生有預事之謀載棺相隨使永訣之晨得以時殮禭是𨿽子嗣門人親臨其事當無逾此誠死生而骨肉者也恩孰大焉夫吾師有罔極之恩而沒則貽我以無涯之慼今賴大人得少慰焉是大人之恩於二三子實有無涯之感矣夫野死而無悔者夫子之忠也無歸而殯者大人之仁也斯二者固皆天下之公義而區區之恩慼不與焉特吾二三子兒女之情至此皆不能已於無言耳剖心刻骨有言莫盡詩雲中心藏之何日忘之荒悖布情不悉惟憐而終教之

再謝汪誠齋書

父師之喪賴徳庇於二月四日奠於堂矣感公之私與日俱積乃弟乃子頗能承襲遺規弗至逾禮四方同門亦日來奔頗具執事是皆先生倡厚徳於前故子弟門人知激勸於後不敢以薄自處重獲罪於大君子之門也所諭父師軍中羨余銀兩責其官賫送嗣子是執事哀死之情推及遺孤此恩此徳非特其子弟知感在門人小子佩刻亦殊深矣但父師嗣子方及四齡未有知識親弟守儉守文守章繼子正憲欲代之言顧其中有願言而不敢盡者生軰恃在舊愛敢代爲之言惟執事其終聽焉父師兩廣事宜間嘗詢之幕士矣頗有能悉其槪者謂奏凱之日禮有太平筵宴及慶賀贐送之儀水夫門子供具中有情不得卻與例不必卻者収貯賞功所謂之羨余以作公賞之費成功之後將歸乃總其賞功正數所給公帑不過一萬餘兩皆發梧州矣正數之外有此羨余仍命並發梧州從者又以沿途待命恐遲畱日久尙有不時之需姑擕附以行俟隨地遣發不意未至南安罹此凶變病革之晨親命僕檢遺書治行篋命賞功官勞其勤勞而歸羨余於公此實父師之治命也當事者旣匿其情不以告夫先生而先生又切哀死之情篤遺孤之愛案官吏之請從合得之議謂大臣驅馳王事身殞邊陲痛有餘哀禮當厚報況物出羨余受之不爲傷義故直以事斷而不疑其爲私其恩可謂厚矣特弟子登受之餘尙不免於惶惑蓋以父師旣有成命前日之歸是則今日之受非矣茍不度義而私受之恐拂死者之情終無以白於地下也且子弟之事親平時一言罔敢逾越況軍旅之事易簀之言顧忍違忘而私受乎夫可以與者大人之賜可以無取者父師之心取之惟恐違死者之命而重生者之罪則又其子弟曲之情用是不避呵叱謹勒手狀代爲先生布並原銀五百三十二兩托參隨州判龍光原義男添貴送復臺下伏望驗發公帑使存歿之心可以質諸天地鬼神是則先生無窮之賜幽明共戴之恩也不勝冒犯殞悼之至

再謝儲谷泉書

寛畿不率弗祐於天遽奪我師之速黃髮乳口失所保哺皇皇然無所歸時聞凶訃又恨未及相隨以趨曳杖之歌天喪斯文後死者終弗與聞矣乎旣而奔喪貴溪馮哭之餘水漿不入於口奄奄气息若無復可生於人世矣間乃詢其後事乃知諸君子殫心瘁力送死無憾而先生左右維持之力居多愚以爲相知之情至此亦云足矣及凡所經歷舟未入境而執事之戒命已先哭奠防慤𨿽有司好徳之同而激勸之機不無所自哀感何言僕且私告曰公慮吾主君家事也云云曰公慮吾主君勲業未著云云已而朋友又私相語曰公慟吾夫子者悼其敎未明於天下也云云生軰矍然而起曰有是哉何公信愛之至有如此也噫天下之愛吾夫子者有矣嘆之而已矣信吾夫子者有矣感之而已矣孰有如吾執事精神心思周旋曲折實以見之行事者乎必其平日相孚黙契有甚不得已者藏於其中是未可聲音笑貌爲也吾儕小人自失所恃遽恐吾道終底於阨塞不知天下大君子有如先生者出於其間斯道𨿽重主盟得人吾何以懼乎哉孟子曰然而無有乎爾則亦無有乎爾今玆有乎爾矣今玆有乎爾矣於是自衢以下順流而歸慷慨激亢無復爲兒女之情是先生不言之教起我跛蹩於顚躋之中吾當何以爲報哉二月四日已妥靈於堂乃弟乃子頗知自植四方同門又日來至喪事聊此議處不復敢逺攖先生之懷矣蕭尙賢事略具汪公別紙並奉請教小廝軰以小嫌搆辭致煩案牘在先生寛仁之下當必有處然是人亦無足過責者夫子用之所謂略其全體之陋以用其一肢之能故其報死之情亦如是而已矣今欲望之大過是又若以其一肢之得而復責其全體之失也難矣恃在推愛妄敢喋喋荒悖不恭萬罪萬罪

喪紀

程煇

我師緒山先生編次陽明夫子家乘成煇受而讀之作而嘆曰嗟乎天道報施善人抑何其不可測耶方夫子之生也苦心妙悟以續如綫之道脈矣乃僞學之謗不能耳倡義興師以殱謀畔之獨夫矣乃君側之惡不能去開誠布公不煩一旅以格數百年負固之黨矣乃當軸之忌不能回使其身一日立乎朝廷之上何其與世之落落也及其沒也哭者盡哀祭者盡誠至今有弔其墓謁其祠拜其家廟爲之太息流涕而不置者又何其得眾之鼎鼎也竊惑焉先生進而教之曰是不可以觀天人貞勝之機矣乎夫子之所不能者時之艱也人之勝也其所能者徳之孚也天之定也而又何惑哉吾方裒祭文之不能盡錄者屬子以終事焉蓋文固有略者矣將人之祭於地與就其家而祭焉者皆其實徳所感而人情之所不能已者顧可略而不書乎子其揭日月爲序凡顯而公卿防而庶人有舉必書庶乎定者可考而見且使我後之人知夫子有不待生而存不隨死而滅者良在此而不在彼也煇避席曰敬聞命矣作防紀夫子以戊子仲冬之丁卯卒於南安府靑龍鋪輿止南埜驛越四日爲季冬庚午門人廣東布政王大用推官周積舉人劉邦采實惇後事副使張思聰率屬吏知府王世芳同知何瑤大庾知縣葉章府學訓導楊登玉王圭陳守道庠生張紱李節王輅王輔等哭奠乃殮殮已署上猶縣事經歷許同朝崇義知縣祝防南康教諭管輔訓導劉森庠生劉爵等千戶劉環兪春周祥門人知府王鑾陽克愼鄕約王秉言各就位哭奠

壬申櫬抵贛州府水西驛提督都禦史汪鋐同知何瑤推官陸府檢校唐本鄕宦宋元指揮錢堂知事郭鉞千百戶何湧江馬昂吳倫譚景受卜福嚴述王寧王憲潘鈺余洪畢祥楊守武昌千戶所指揮陳偉門人郎中劉寅都指揮同知餘恩庠生易紹宣李喬崇李挺李憲何進隆何進徳曾廷珂曽廷璉黃譜黎教王槐宻王振朝劉鳳月劉天錫劉瞬彭遇貴謝天表謝天眷桂士元桂薰袁泰張鏜汪梅周蘭宋金雷鋭雷兌應辰鐘振兪鶚湯偉杜相黃鏊各就位哭奠張思聰周積又各特舉焉丁丑櫬抵吉安府螺川驛僉事陳璧知府張漢同知張烈通判蔣英林春澤推官周在廬陵知縣常序署泰和縣事知事汪仲縣丞劉綸主簿莊伯瑤典史李江教諭林文焯訓導金玥張旦吉水縣丞楊伯謙主簿辛仲實萬安主簿楊廷蘭信丰指揮同知林節鄕宦尙書羅欽順副使羅欽徳副都禦史羅欽忠門人禦史王時柯庠生蕭寵蕭榮王舜鵬袁登應羅防謝廷昭周文甫王惠廸劉徳藍瑜龍潢龍漸幕吏龍光各就位哭奠

戊子櫬抵臨江府蒲灘驛同知宇賔通判林元推官兪振彊靖江知縣陳府新淦縣丞唐和主簿王綸教諭向欽訓導從介各就位哭奠

辛卯櫬抵南昌府南浦驛建安府鎭國將軍宸洪太監黎鑑禦史儲良材參政葉溥李緋參議鐘云瑞副使趙淵僉事陳璧王暐吳瀚陳端甫都指揮僉事劉璽王寧崔昂府學教授廖廷臣訓導範昌期張琚譚倬廖金新建縣學敎諭劉環訓導梁子鐘何樂南昌縣學訓導邢寛庠生崔嵩陶潮劉伯盛舒泰武進鄒輗鄕宦副都禦史熊浹布政胡訓副使劉伯秀知府張元春禦史塗相郎中張欽主事張鏊進士熊汲檢校張黙通判萬奎閔魯知縣余琪聶儀楊璋甘栢胡大化舉人丁防門人裘衍張良才張召魏良器魏價萬世芳鄒賔齊升周麟黃鐘鐘文奎艾鐸安仁縣桂宸桂宮桂容桂軏孫鋹孫鈞吉安府曾偉器報效生貟陳文榮承差劉昂鄕民蕭華李延祥程玉石陳本道髙顯彰劉玨楊文嚴洪徐榿杜秉文王欽各就位哭奠葉溥趙淵王暐張元春齊升又各特舉焉

嵗己丑正月庚子櫬發南昌府自儲大夫以下凡百有位越百姓裏居市兒巷婦哭而送者載道風迅不可帆又不可纜而前也儲大夫撫之曰先生豈有懷耶越中子弟門人泣而迎者延首跂足而徯至者蓋有日矣須防反風若或使之遂行丙午餘幹縣主簿陳瑢教諭林秀訓導趙珊傅諮萬年縣主簿龍光相安仁和縣主簿鄒軿訓導周鐸黃選庠生桂輿蒲田縣廖大璧貴溪知縣方克主簿錢珊典史馮璁教諭謝炯庠生丘民節宋廷豸葉可久葉可大許文明鉛山主簿戚鏜鄕宦大學士費宏尙書汪俊各就位哭奠先是緒山龍溪二先生將赴廷對聞先生將還迎之嚴灘忽得訃音相向慟哭疑於服制作師服問厥旣成服兼程趨廣信訃告同門防先生嗣子正憲至自越至是同遇先生之櫬於貴溪哭之幾絕書遇防哀感以寄懷云

癸丑櫬抵廣信府葛陽驛知府趙曄同知盧元愷通判曽大有龍綱舉人劉偉玉山知縣呂應陽教諭霍重庠生鄭世遷李材程松葉廷秀徐森常山縣丞殷學防各就位哭奠儲良材又檄呂應陽而特舉焉夫子弟守儉守文門人欒惠黃洪李洪範引年柴鳳防櫬於玉山辛酉櫬抵衢州府上杭驛同知楊文奎通判簡閱推官李翔西安知縣林鐘門人欒惠黃防何倫王修林文瓊徐霈蔣蘭金華府通判髙鳳蘭溪縣主簿髙禹教諭朱驥訓導胡奕輝門人應典嚴州府推官程淳桐廬縣主簿屠繼祖各就位哭奠

丁卯櫬抵杭州府浙江驛布政潘旦劉節參政胡纉宗葉寛參議萬廷彩龎浩按察使葉溥副使傳鑰萬潮黨以平何鰲汪金僉事孫元巴思明梁世驃江良材林茂竹都指揮使劉宗偉都指揮僉事李節劉翺孫仁王佐杭州府推官劉望之府學教授陶賀仁和縣主簿曹官冨陽縣主簿李珍教諭黃寧訓導程大有王裕莆人知縣黃銘介子黃中百戶施經各就位哭奠

庚午櫬抵越城奠於明堂禦史陳世輔王化分守龎浩紹興知府洪珠同知孔庭訓通判陸逺洪晳推官諭希禮府學訓導舒哲陳箴林文斌曾升會稽知縣王文儒教諭張槪訓導詹詔山陰知縣楊行中教諭林斌訓導王升廣西布政李寅參政沈良佐參議汪必東按察使錢宏副使李中翁素張伍箕僉事張邦信王世爵都指揮僉事髙松金華府同知劉業友人侍郎湛若水副都禦史劉節門人侍郎黃綰給事中毛憲員外郎王臣主事石簡陸澄按察使顧應祥副使郭持平蕭璆應良知州王直劉魁訓導周桐周衢教授周衝陳陳焞陳煉李敬應佐監丞周仲周浩周甸辧印生錢君澤私淑門人知縣戚賢武林驛丞何圖贛州衛指揮同知劉鏜指揮僉事楊基廣州府右衛指揮僉事武鑾南昌衛指揮僉事趙升廣州府前衛舍人孫紹英各就位哭奠洪珠欒惠又各特舉焉劉鏜楊基武欒龍光咸以營護至越時將告歸緒山先生書稽山感別捲贈之因寓書江廣諸當道蓋徳其防於襄大事也

仲冬癸卯奉夫子櫬窆於越城南三十里之髙村防葬者數千人副都禦史王堯封禦史端廷赦陳世輔梁尙徳萬潮黃卿萬廷彩龎浩傅鑰黨以平汪金區越梁世驃江良材林茂竹王臣劉宗仁李節劉翺孫仁洪珠孔庭訓洪晳杭州知府婁世徳同知楊文升通判周忠劉坎濬推官劉望之運同錢瀾副使李信判官林同方禾錢塘知縣王橋防稽知縣王文儒山陰縣丞應佐余姚主簿彭英典史劉文聰教諭徐鋭訓導謝賢陳元廣東禦史何豳布政邵鋭姻人大學士謝遷尙書韓邦問編修周文燭禦史毛鳳都禦史胡東臯參政汪惇副使吳便司馬公輊僉事汪克章沈欽司馬相韓明知府陸寧金椿運同徐冕知縣宋溥金謐陶天祐劉瀚田惟立徐璽徐俊民吳昊葉信汪佀糓周大經周文熯胡瀛陳廷華知縣王軾鄕生錢繼先王廷輔王文軒夏文琳何炫徐應周大賚髙隆友生尙書伍文定侍郎楊大章陳筐嚴毅楊霓楊譽知府吳敍亷使韓防邵蕡徐彬鄒鵠員外郎張璿施信史伯敏王代於震朱梁晚生僉事汪應軫知府朱衮李節郎中胡廷祿陳良謨主事葉良佩田汝成王度王漸逵王一和王文訓王文輈王文輅王文輹良直費思義門人大學士方獻夫侍郎黃綰編修歐陽徳給事中魏良弼李逢行人薛侃應大桂郎中鄒守益員外郎藍渠主事潘穎黃宗明翁萬逹石簡胡經參政萬潮副使蕭鳴鳳參議王洙博士馬明衡監丞趙顯榮助教王昆薛僑知縣薛宗鎧周桐孫防劉本劉樽諸訓諸陽諸守忠舉人諸大綱楊汝榮金佩金克厚僉事韓柱主事顧惇復胡衝徐沂徐楷徐潞葉鍇徐霈張津錢翀錢翺錢祚詔淩世華朱箎龔溥龔漸員外郎龔芝杜應豸縣丞朱紱周應損秦輗章幹楊柱從弟王守第各就位哭奠鳴呼防紀作則有孚惠我徳者固羙而必章而有孚惠我心者亦盛而必傳讀是編者毋但曰雷陽冦公之竹而已也

王文成全書卷三十七

欽定四庫全書

王文成全書卷三十八

明王守仁撰附錄七【世徳紀附錄】

辯忠防以定國是防

門人陸澄

臣切見巡按江西監察禦史程啟充戶科給事中毛玉各論劾丁憂新建伯王守仁似若心迹未明功罪未當者此論一倡一二嫉賢妬功之徒固有和者而在朝在市寃憤不平臣系守仁門生知之最詳寃憤特甚敢昧死一言謹按守仁學本誠明才兼文武抗言時事致忤逆瑾杖之幾死謫居龍塲居夷處困動心忍性獨悟道眞荷先帝收用屢遷至於巡撫其在南贛四徵而福建湖廣廣東江西數十年之巨冦爲之蕩平因奉勅勘事福建道由江西至於丰城適遇賊變拜天轉風舟返吉安倡義督兵不旬月而賊滅人但見其處變之從容而不知其忠誠之激切人但見其成功之迅速而不知其謀略之淵防人但見其遭非常之搆陷而禍莫能中而不知其守身無毫髮之可疵當時張鋭錢寧軰以不遂賣國之計而恨之張忠江彬軰以不遂冒功之私而恨之宸濠劉吉軰以不遂篡逆之謀而恨之凡可以殺其身而赤其族者誅求搜剔何所不至使守仁而初有交好之情中有猶豫之意後有貪冒之爲諸人其肯隱忍而不發乎迨皇上龍飛而褒慰殊恩形於詔防天下方快朝廷之淸明不意功罪旣白賞罰旣定乃復有此怪僻顚倒之論欲以曖昧不明之事而掩其顯著不世之功天理人心安在哉論者之意大略有六一謂宸濠私書有王守仁亦好一語二謂守仁曽遣冀元亨往見宸濠三謂守仁亦因賀宸濠生辰而來四謂守仁起兵由於致仕都禦史王懋中知府伍文定攀激五謂守仁破城之時縱兵焚掠而殺人太多六謂宸濠本無能爲一知縣之力可擒守仁之功不足多而其捷本所陳妝防過實然防其本心不過忌其功名而已宸濠私書王守仁亦好之說乃啟充得於湖口知縣章梅者切惟刑部節奉欽依原搜簿籍旣未送官封記収掌又事發日久別生事端委的眞僞難辧無憑查究著原搜獲之人盡行燒毀欽此今梅之書從何而來使有之何足憑據且出於宸濠之口尢其不足取信者夫豪傑用意類非尋常可測守仁𨿽有防宸濠而圖之之意使幾事不宻則亦不過如孫燧許逵之一死以報國而已其何以成後功以貽皇上今日之安哉設使守仁略有交通宸濠之迹而卒以滅之其心事亦可以自白況可以不足憑信之迹遂疑其心而捨其討賊之大功哉其遣冀元亨往見者是守仁知宸濠素蓄逆謀而元亨素懷忠孝欲使啟其良心而因以探其宻計爾元亨一見不合而歸使言合志投當畱信宿何反逆之日反在千里之外乎今元亨之寃防旣伸而守仁之心事不白天理人心何在乎毛玉疑守仁因賀宸濠生辰而偶爾遇變殊不知守仁奉勅將往福建而瑞金會昌等縣瘴气生發不敢經行故道出丰城且宸濠生日在十三而守仁十五方抵丰城若賀生辰何獨後期而至乎其謂守仁由王懋中等攀激起兵尢爲乖謬守仁近丰城五里而聞變卽刻僞寫兩廣都禦史楊旦大兵將臨火牌於知縣顧佖接見之時令人詐爲驛夫入逓守仁佯喜以爲大兵旣至賊必易圖當令顧佖傳牌入城以疑宸濠又令顧佖守城許與撥兵助守時有報稱宸濠遣賊六百追虜王都者守仁回船而南風大逆乃慟哭告天而頃刻反風守仁又恐賊兵追至急乘漁舟脫身此時王懋中安在次日奔至蛇河遇臨江知府戴徳孺卽議起兵因不足恃又奔入新淦城欲與知縣李美集兵度不可居復奔至吉安見倉庫充實遂乃駐札傳檄各處起調軍民一面榜募忠義之士方令伍文定以書請各鄕官王懋中等盟誓勤王而懋中又遲疑二日乃始同盟夫各府及萬之兵若非提督軍門以便宜起調其肯聼致仕鄕官而集乎今乃顚倒其說至謂守仁掩懋中之功天理人心安在乎至於破城之時焚者宮中自焚故內室毀而外宇存官兵但救而無焚也掠者伍文定之兵乘勝奪賊衣資眾兵不然也殺人者知縣劉守緒所領奉新之兵以守仁號令閉門者生迎敵者死故殺迎敵者百餘人及守仁至斬官兵殺掠者四十六人遂無犯者矣且省城之人各受宸濠銀二兩米一石與之拒守是賊也殺之何罪又宮爲賊巢財皆賊贓焚之掠之亦何罪哉今捨其大功而摘其小過幾何而不爲逆賊報仇乎且宸濠勢焰薰天觸者萬死人皆望風奔靡而已及守仁調兵四集搗其巢穴散其黨與數敗之餘羽翼俱盡妻妾赴水乃窮冦爾夫然後知縣王冕得以近之今乃以爲一知縣可擒甚無據也果若所言則孫燧許逵何爲被殺而三司眾官何爲被縛耶楊鋭張文錦何爲守之一月不敢出戰必待省城破而賊自解圍耶伍文定何以一敗而被殺者八百人其餘諸將又何以戰之三日而後擒滅耶至若捷本所陳若作僞牌以疑賊心行反間以觧賊黨之類所不載者尢多而謂以無爲有可乎夫宸濠積謀有年一旦大發震撼兩京而守仁以一書生談笑平之於數日之內功亦奇矣使不卽滅而貽先帝親徵之勞臣不知賣國之徒計安出也使不卽滅先帝崩臣又不知聖駕之來能髙枕無憂否也今建不世之功而遭不明之謗天理人心安在哉臣知守仁之心決非榮辱死生所能動者但恐公論不昭而忠臣義士解體爾此萬世忠義之寃而國是之大不定者宜乎天變之疊見也臣與守仁分系師生義均生死前之所辯天下公言伏願聖明詳察乞降綸音慰安守仁仍戒飭言官勿爲異論庶幾國是以定而亦消天變之一端也臣干冒天威不勝戰栗待罪之至

明軍功以勵忠勤防

門人黃綰

臣聞賞罰者人主禦天下之操柄也得其操柄死命可致天下可運之掌不得其操柄百事具廢欲治得乎故明主愼之至親不可移至讐不可奪有功必賞有罪必誅然必稱天以命之示非私也臣下視之不飾虛譽不結援黨不思賄托惟勉忠勤死不敢易欲不治得乎今或不然凡飾譽援黨賄托譏防不及必獲顯擢無不如意凡盡忠勤職卽譏防蝟集黜辱隨至無不失意以此操柄失禦人皆以姦結巧避爲賢孰肯身任國家事哉臣不能枚舉姑以先朝末年陛下初政一事論之如宸濠搆逆虐焰吞天藩郡震動宗親懾憂陛下嘗身見之矣腹心應援布滿中外鼎卿近幸賄賂交馳賣國姦臣待時發動兩京乏偹四路無人方鎭逺近莫之如何握兵觀望防防皆是惟鎭守南贛都禦史王守仁領勅福建勘事道經南昌中途聞變指心吁天誓不與賊俱生赤身孤走設奇運謀乃遣優人賫諜假與天兵約徵方鎭防戰俾其邀獲以示有偹牽疑賊謀以俟四路設備中執叛臣家屬繆托腹心又示無爲以安其心然後激眾以義糾集烏合待兵成慮審發書罵賊使覺悔旣出攝兵収復南昌按甲待之賊至安慶攻城方銳警聞使還算其歸途水陸邀擊大潰賊眾遂擒宸濠於樵捨兵法有先勝而後求戰者非此謂也成功之後江右瘡痍未復武宗皇帝南巡姦權攘功嫉譛百端危疑莫測守仁恭勤曲致方靖地方僅獲身免守仁爲忠可謂艱貞竭盡者矣使時無守仁倡義統眾謀獲機宜戰取有方安慶卒破金陵不保長驅北上應援蜂起腹心陰助京師存亡未可知也𨿽畢竟天命有在終必殱夷曠日持久士夫戮辱蒼生荼毒可勝言也守仁南贛鎭守地方之責初無所與今受責地方者遇事不敢擔當不過告變待命而已守仁家於浙之山陰淛乃江右通衢兵力素弱長驅或下父兄宗族有噍類乎此時守仁夫豈不思但忘私奉公以爲社稷不幸或敗夷滅何悔守仁之志可謂精貫白日者矣幸而成功宇內太平所謂徙薪曲突人不爲功亦不致思其忠又守仁於武宗初年劉瑾爲姦人莫敢言守仁斥之觸恨選杖毒決碎尻折髀死而復蘇流竄瘴裔久方赦還始獲錄用乃者南贛乏鎭谿谷凶民聚黨爲盜視效虐刼肆無忌憚凡在防楚閩廣接攘山澤無非賊巢大小有司束手無防皆謂終不可理守仁鎭守未及三年兵威武略奇變如神以故茶寮桶岡諸寨大冒浰頭諸寨次第擒滅增縣置邏立明約遂爲治境視古名將何以過此江右之民爲立生祠嵗時祝祭民心不忘亦可見矣曩者陛下登極命取來京宴賞封之新建伯而陞南京兵部尙書言者又謂不當來京宴賞以致奢費夫陛下大官之廚日用無紀較諸一飡之宴所費幾何猶煩論之北京豈無一職必欲置之南京此乃邪比蔽賢嫉功之所爲也守仁後丁父憂服滿遂不起用反時造言排論然𨿽蒙拜爵陞官鐡劵未給祿米未頒朝事無與迹比樵漁縱使有過何庸論之況有功無過哉其意尢可知矣不獨守仁凡共勤王大小臣工亦廢黜殆盡臣不能枚舉姑以一二論之彼時領兵知府惟伍文定得陞副都禦史得廕一子千戶邢珣徐璉但陞布政卽令閒住彼亦何過縱使有過八議惡在戴徳孺𨿽陞布政卽死於水皆無廕子副使陳槐因勸宰臣進賢致怒讐人希意誣之獨黜爲民禦史伍希儒謝源輙以考察去官且陳槐邢珣等皆抱用世之才秉捐軀之義因功廢黜深可太息然在今日陛下操柄之失莫此爲甚他日無事則可萬一有事將誰效用哉況守仁學原性命徳由忠恕才優經濟使之事君處物必能曲盡其誠尢足以當薰陶備顧問以陛下不世出明聖之資與之浹洽講明天下之治生民之福豈易言哉前者言官屢薦故尙書席書吳廷舉今侍郎張璁桂蕚皆薦之曾蒙簡命用爲兩廣總制臣謂總制寄止一方何若用之廟堂可以贊襄謀議轉移人心所濟天下矣伏惟陛下念明良遭遇之難蚤召守仁令與大學士楊一淸等共圖至治另推才能爲兩廣總制仍勅該部給與守仁應得鐡劵祿米將陳槐邢珣徐璉等起用伍希儒謝源等查酌軍功事例議錄戴徳孺量與廕襲此實陛下奉天所操之大柄不可毫髮移奪者宜早収之以爲使人宣忠效力之權臣不勝懇悃之至

地方防

霍韜

竊見新建伯南京兵部尙書兼都察院左都禦史王守仁奉命巡撫兩廣已將田州思恩撫處停當隨復剿平八寨及斷藤峽等賊臣等皆廣東人與賊鄰壤備知各賊爲患實迹嘗竊切齒蹙額而嘆曰兩廣良民何其不幸生鄰惡境妻子何日寧也又嘗竊計曰兩廣何日得一好官員剿平各賊俾良民各安其生而頑民染患未深者亦得格心向化也乃今恭遇聖明特起王守仁撫剿田州思恩地方臣等竊謀曰兩廣自是有底寧之期也聖天子知人之澤也是役也臣等爲王守仁計曰前巡撫動調三省兵若干萬梧州三府積年儲蓄軍餉費用不知若干萬復從廣東布政司支去庫銀若干萬米不知支去若干萬殺死疫死狼兵鄕兵民壯打手不知若干萬僅得田州安靖五十日耳自是而思恩叛矣弔巖賊出圍肇慶府矣殺數千家矣此賊並時同出蓋與田州思恩東西相應和者也若王守仁者乘此大敗極敝之後仰承聖明特擢之恩𨿽合四省兵力再支庫銀百餘萬支米數百萬剿平田州報功級數萬人亦且曰天下大功也然而守仁不役一卒不費斗糧只宣揚陛下聖徳遂致思恩田州兩府頑民稽首來服其奉揚聖化以來逺人𨿽舜格有苗何以過此臣等是以嘆服王守仁不惟能肅將天威實能誕敷文徳也若八寨之賊斷藤峽之賊又非田州思恩可比也天下十二省俱多平壤惟廣西獨在萬山之叢其土險其水迅其山之髙有猿猴不度飛鳥不越者故諺語曰廣西民三而賊七由山髙土惡气習凶悍𨿽良民至者亦化爲賊也八寨賊洪武年間所不能平斷藤峽成化八年都禦史韓雍僅得討平及今五十餘年遺孽復熾故廣西賊巢柳州慶逺鬰林府江諸賊𨿽時出刼掠官兵亦屢請徵之若八寨賊則自國初至今未有輕議徵剿者蓋謂山水凶惡進兵無路消息少動賊已先知一夫控險萬兵莫敵故百六十年未有敢徵八寨賊者也賊亦恃險肆惡時出攻圍城堡殺掠良民何啻萬計四方頑民犯罪脫逃投入八寨則有司不敢追攝矣鄰近流賊避兵追剿投入八寨則官兵不敢誰何矣是八寨者實四方冦賊淵藪也斷藤峽又八寨之羽翼也廣西有八寨諸賊猶人有心腹疾也八寨不平則兩廣無安枕期也今王守仁沈機不露掩賊不備一舉而平之百數十年豺虎窟穴掃而淸之如拂塵然非仰借聖人神武不殺之威何以致此臣等是以嘆服王守仁能體陛下之仁以懷綏田州思恩向化之民又能體陛下之義以討服八寨斷藤峽梗化之賊也仁義之用兩得之也謹按王守仁之成功有八善焉乘湖兵歸路之便則兵不調而自集一也因田州思恩效命之助則勞而不怨二也機出意外賊不及遁所誅者眞積年渠惡非往年濫殺報功者比三也因歸師討逆賊無糧運之費四也不役民兵不募民馬一舉成功民不知擾五也平八寨平斷藤峽則極惡者先誅其細小巢穴可漸施徳化使去賊從良得撫剿之宜六也八寨不平則西而柳慶東而羅旁緑水新寧恩平之賊合數千里共爲窟穴𨿽調兵數十萬費糧數百萬未易平伏今八寨平定則諸賊可以漸次撫剿兩廣良民可漸安生業紓聖明南顧之憂七也韓雍𨿽平斷藤峽賊矣旋復有賊者實當爾時未及區畫其地爲經久圖俾餘賊復據爲巢穴故也今五十年生聚則賊復熾盛也亦宜若八寨乃百六十年所不能誅之劇賊山川天險尢難爲功今守仁旣平其巢窟卽徙建城邑以鎭定之則惡賊失險後日固不能爲變逋賊來歸不日且化爲良民矣誅惡綏良得民父母之體八也或者議王守仁則曰所奉命撫剿田州思恩也乃不剿田州則亦已矣遂剿八寨可乎臣則曰昔吳楚反攻梁景帝詔周亞夫救梁亞夫不奉詔而絕吳楚糧道遂破吳楚而平七國安漢社稷夫不奉詔大罪也景帝不以罪亞夫何也傳曰闑以內寡人制之闑以外將軍制之又曰大夫出疆有可以安國家利社稷專之可也古之道也是故周亞夫知制吳楚在絕其食道而不在於救梁也是故𨿽有詔命猶不受也惟明君則以爲功若腐儒則以爲罪今王守仁知田州思恩可以懷徳也遂約其降而安定之知八寨諸賊百六十年未易服也遂因時仗義而討平之仁義之用達天徳者也𨿽無詔命先發後聞可也況有便宜從事之防乎或者又曰建置城邑大事也區處錢糧戶部職也不先奏聞而輙興功可乎臣則曰古者帝王千里之內自治千里之外附之侯伯而已是豈堯舜湯武聖智反後世不如哉蓋慮輿圖旣廣則智力不及與其役一己耳目之力而無益於事孰若以天下賢才理天下事爲逸而有功也是故帝王之職在於知人而已旣知其人之賢而委任之矣則事之舉錯一以付之而責其成功若功效不孚乃制其罪可也今旣任之又從而牽制之則豪傑何所措手足乎是故王守仁之平八寨也所殺者賊之渠魁耳若逋逃者固未及殺也乘此時機建置城邑遂招逋逃之賊復業焉則積年之賊皆可化爲良民也失此機防撤兵而歸俟奏得防乃興版築則賊漸來歸又漸生聚據險結寨以抗我師𨿽欲築城亦不能矣昔者範仲淹之守西邊也欲築大順城慮敵人爭之乃先具版築然後巡邊急速興工一月成城西夏覺而爭之已不及矣爾時範仲淹若俟奏報豈不敗乃事哉王守仁於建置城邑之役蓋計之熟矣錢糧夫役固不仰足戶部而後有處也其以一肩而分聖明南顧之憂可謂賢矣不以爲功反以爲過可乎先是正徳十四年宸濠謀反江西兩司俛首從賊惟王守仁同禦史伍希儒謝源誓心效忠不幸姦臣張忠許泰等欲掩王守仁之功以爲已有乃揚諸人曰王守仁初同賊謀及公論難掩乃又曰宸濠金帛俱王守仁伍希儒謝源滿載以去當時大學士楊廷和尙書喬宇亦忌王守仁之功遂不與辯白而黜伍希儒謝源俾落仕籍王守仁不辯之謗至今未雪可謂喑啞之寃矣夫國家論功有二道焉有開國效功之臣焉有定亂拯危之臣焉開國之臣成則侯也敗則寇也𨿽勿【闕】焉可也惟禍變倐起社稷安危凜乎一髮效忠定亂之臣則不忘也何也所以衛社稷也昔者王守仁之執宸濠也可謂定亂拯危之功矣姦人猶或忌之而謗其短夫如是則後有事變誰肯效忠乎甚矣小人忌功足以誤國也臣等是以嘆曰王守仁等江西之功不白無以勸勵忠之臣若廣西之功不白又無以勸防勲之臣是皆天下地方大慮也王守仁大臣也豈以功賞有無爲重輕哉苐恐當時有功之人及土官立功之人視此觧體則在外撫臣遂無所激勸以爲建功之地耳臣等廣人也目擊八寨之賊爲地方大患百數十年一旦仰賴聖明任用守仁以厎平定不勝慶忭今兵部功賞未見施行戶部覆題又復再勘臣恐機防一失大功遂沮城堡不得修築逋賊復據巢穴地方不勝可慮也是故冒昧建言惟聖明察焉乞早裁斷俾官僚早得激勸城寨早得修築逋賊早得招安良民早得復業嶺海之外歌詠太平祝頌聖徳實臣等所以報陛下知遇一節也亦臣等自爲地方大慮也不得已也爲此具奏

徵宸濠反間遺事

錢徳洪

龍光云是年六月十五日公於丰城聞宸濠之變時參謀雷濟蕭禹在侍相與拜天誓死起兵討賊欲趨還吉安南風正急舟不能動又痛哭告天頃之得北風宸濠追兵將及潛入小漁船與濟等同載得脫免舟中計議恐宸濠逕襲南京遂犯北京兩京倉卒無備欲圖沮撓使遲畱半月逺近聞知自然有備無患乃假寫兩廣都禦史火牌云提督兩廣軍務都禦史楊爲機宻軍務事準兵部咨及都察院右副都禦史顏咨俱爲前事本院帯領狼逹官兵四十八萬齊往江西公幹的於五月初三日在廣州府起馬前進仰沿途軍衛有司等衙門卽便照數預偹糧艸伺候官兵到日支應若臨期缺乏悞事定行照依軍法斬首等因意示朝廷先差顏等勘事已宻於兩廣各處起調兵馬潛來襲取宸濠使之恐懼遲疑觀望不敢輕進使濟等宻遣乖覺人役持火牌設法打入省城宸濠見火牌果生疑懼十八日回至吉安又令濟等假寫南雄南安贛州等府報帖日逐飛報府城打入省下一以動揺省城人心一以鼓勵吉安效義之士又與濟等謀假寫迎接京軍文書云提督軍務都禦史王爲機宻軍務事準兵部咨該本部題奉聖防許泰郤永分領邊軍四萬從鳳陽等處陸路徑撲南昌劉暉桂勇分領京邊官軍四萬從徐州淮安等處水陸並進分襲南昌王守仁領兵二萬楊旦等領兵八萬秦金等領兵六萬各從信地分道並進刻期夾攻南昌務要遵照方略並心恊謀依期速進母得彼先此後致悞事機欽此等因咨到職除欽遵外照得本職先因奉勅前往福建公干行至丰城地方卒遇寧王之變見已退住吉安府起兵今準前因遵奉勅防候兩廣兵齊依期前進外防得兵部咨到緣由系奉朝廷機宻勅防皆是掩其不備先發制人之謀其時必以寧王之兵尙未舉動今寧王之兵已出約亦有二三十萬若北來官兵不知的實消息未免有悞事機以本職計之若寧王堅守南昌擁兵不出京邊官軍逺來天時地利兩皆不便一時恐亦難圖須是按兵徐行或分兵先守南都候寧王已離江西然後或遮其前或擊其後使之首尾不救破之必矣今寧王主謀李士實劉養正等各有書宻寄本職其賊將淩十一閔廿四亦各宻差心腹前來本職逓狀皆要反戈立功報效可見寧王已是眾叛親離之人其敗必不久矣今聞兩廣共起兵四十八萬其先鋒八萬系遵勅防之數今已到贛州地方湖廣起兵二十萬其先鋒六萬系遵勅防之數今聞已到黃州府地方本職起兵十萬遵照勅防先領二萬屯吉安府地方各府知府等官各起兵快約亦不下一萬之數共計亦有十一二萬人馬盡已彀用但得寧王早離江西其中必有內變因而乘機夾攻爲力甚易爲此今用手本備開緣由前去煩請查照裁處並將一應進止機宜計議停當選差乖覺曉事人員與同差去人役星夜回報施行湏至手本者旣已寫成手本令濟等選差慣能走逓家人重與盤費以前事機陽作實情偹細宻切說與令渠潛蹤隱迹星夜前來南京及淮揚等處迎接官兵又令濟等尋訪素與宸濠交通之人厚加結納令渠宻去報知寧府宸濠聞知大加賞賜差人四路跟捉旣見手本愈加疑懼將差人備細拷問詳悉當時殺死因此宸濠又疑李士實劉養正不信其謀又與龍光計議假寫回報李士實書內云承手教宻示足見老先生精忠報國之本心始知近日之事迫於勢不得已而然身𨿽陷於羅网乃心罔不在王室也所諭宻謀非老先生斷不能及此今又得子吉同心恊力當萬萬無一失矣然機事不宻則害成務湏乘時待機而發乃可不然恐無益於國而徒爲老先生與子吉之累又區區心所不忍也況今兵勢四路已合只待此公一出便可下手但恐未肯輕出耳昨淩閔諸將遣人宻傳消息亦皆出於老先生與子吉開導激發而然但恐此三四人者皆是粗漢易有漏泄湏戒令愼宻又曲爲之防可也目畢卽付丙丁知名不具與劉養正亦同兩書旣就遣雷濟設法差逓李士實龍光設法差逓劉養正各差逓人皆被宸濠殺死宸濠由是愈疑劉李劉李亦各自相疑懼不肯出身任事以故上下人心互生疑懼兵勢日衰又遣素與劉養正交厚指揮髙睿致書劉養正及遣雷濟蕭禹引誘內官萬鋭等私寫書信與內官陳賢劉吉諭木等俱皆反間之謀又多寫告示及招降旗號開諭逆順禍福及寫木牌等項動以千計分遣雷濟蕭禹龍光王佐等分役經行賊壘潛地將告示粘貼及旗號木牌四路標挿又先張疑兵於丰城示以欲攻之勢又遣雷濟龍光將劉養正家屬在吉安者厚加防養陰遣其家人密至劉養正處傳逓消息亦皆反間之謀初時宸濠謀定六月十七日出兵自已於二十二日在江西起馬徑趨南京謁陵卽位遂直犯北京因聞前項反間疑沮之謀遂不敢輕出故十七等日先遣兵出攻南康九江而自畱省城賊兵等候宸濠不出亦各疑懼退沮久駐江湖之上師老气衰又見四路所貼告示及挿旗號木牌人人解體日漸離散以故無心攻鬭其後宸濠探知四路無兵前項事機已失兵勢已阻人馬已散多有潛來投降者我師一候宸濠出城卽統伍知府等官兵疾趨攻破省城度宸濠顧念根本之地勢必歸救遂預發兵迎擊於鄱陽湖大戰三日罪人斯得

右反間始末嘗聞諸吉水致仕縣丞龍光光謂徳洪曰昔夫子寫楊公火牌將發時雷濟問曰寧王見此恐未必信曰不信可疑否對曰疑則不免夫子笑曰得渠一疑彼之大事去矣旣而嘆曰宸濠素行無道殘害百姓今𨿽一時從逆者眾必非本心徒以威刼利誘茍一時之合耳縱使奮兵前去我以問罪之師徐躡其後順逆之勢旣判勝負預可知也但賊兵早越一方遂破殘一方民命虎兕出柙收之遂難爲今之計只是遲畱宸濠一日不出則天下實受一日之福光又言夫子捷防慮繁文太多一切反間之計俱不言及亦以設謀用詭非君子得已之事不欲明言示人當時若使不行間計遲畱寧王寧王必卽時擁兵前進正所謂迅雷不及掩耳兩京各路何恃爲偹所以破敗寧王使之坐失事機全是遲畱寧王一著所以遲畱寧王全是謀行反間一事今人讀奏冊所報皆是可書之功而不知書不能盡者十倍於奏冊又言寧藩事平之後京邊官軍南來失其姦計由是痛恨夫子百計搜尋羅織無所泄毒擠怒門人冀元亨與濟禹光等俱欲置之死地冀元亨被執光等四竄逃匿家破人亡妻子離散直伺官軍離卻省城方敢出身回家當時光等粘貼告示標挿旗號木牌皆是半夜昏黑衝風冒雨渉險破浪出入賊壘萬死中得一生所差行間人役被宸濠要殺者俱是親信家人今當事平之後議者不究始原終並將在冊功次亦盡削去此光等走役防勞𨿽皆臣子本分不足深惜但賞罰若此繼後天下倘或再有事變人皆以光等爲鑑戒矣誰肯復效死力哉又言夫子應變之神眞不可測時官兵方破省城忽傳令造免死木牌數十萬莫知所用及發兵迎擊宸濠於湖上取木牌順流放下時賊兵旣聞省城已破脇從之眾俱欲逃竄無路見水浮木牌一時爭取散去不計其數二十五日賊勢尙鋭值風不便我兵少挫夫子急令斬取先卻者頭知府伍文定等立於銃炮之間方奮督各兵殊死抵戰賊兵忽見一大牌書寧王已擒我軍毋得縱殺一時驚擾遂大潰次日賊兵旣窮促宸濠思欲潛遁見一漁船隠在蘆葦之中宸濠大聲叫渡漁人移棹請渡竟送中軍諸將尙未知也其神運每如此又言嘗聞雷濟云夫子昔在丰城聞變南風正急拜天哭告曰天若憫惻百萬民命幸假我一防風湏防風稍定頃之舟人讙噪回風濟禹取香試之舟上果然久之北風大作宸濠追兵將及時夫人公子在舟夫子呼一小漁船自縛勅令濟禹持米二斗臠魚五寸與夫人爲別將發問濟曰行備否濟禹對曰已備夫子笑曰還少一物濟禹思之不得夫子指船頭羅蓋曰到地方無此何以示信於是又取羅蓋以行明日至吉安城下城門方戒嚴舟不得泊岸濟禹掲羅蓋以示城中遂讙慶曰王爺爺還矣乃開門羅拜迎入於是濟禹心嘆危迫之時暇裕乃如此徳洪昔在師門或問用兵有術否夫子曰用兵何術但學問純篤養得此心不動乃術爾凡人智能相去不甚逺勝負之決不待卜諸臨陣只在此心動與不動之間昔與寧王逆戰於湖上時南風轉急面命某某爲火攻之具是時前軍正挫卻某某對立矍視三四申告耳如弗聞此軰皆有大名於時者平時智術豈有不足臨事忙失若此智術將安所施又嘗聞鄒謙之曰昔先生與寧王交戰時與二三同志坐中軍講學諜者走報前軍失利坐中皆有怖色先生出見諜者退而就坐復接緒言神色自若頃之諜者走報賊兵大潰坐中皆有喜色先生出見諜者退而就坐復接緒言神色亦自若又嘗聞陳惟濬曰惟濬嘗聞之尙謙矣尙謙言昔見有侍於先生者自稱可與行師先生問之對曰某能不動心曰不動心可易言耶對曰某得制動之方先生笑曰此心當對敵時且要制動又誰與發謀出慮耶又問今人有不知學問者盡能履險不懼是亦可與行師否先生曰人之性气剛者亦能履險不懼但其心必待彊持而後能卽彊持便是本體之蔽便不能宰割庶事孟施捨之所謂守气者也若人眞肯在良知上用功時時精明不蔽於欲自能臨事不動不動眞體自能應變無言此曽子之所謂守約自反而縮𨿽千萬人吾往者也又嘗聞劉邦采曰昔有問人能養得此心不動卽可與行師否先生曰也湏學過此是對刀殺人事豈意想可得必湏身習其事斯節制漸明智慧漸周方可信行天下未有不履其事而能造其理者此後世格物之學所以爲謬也孔子自謂軍旅之事未之學此亦不是謙言但聖人得位行志自有消變未形之道不湏用此後世論治根源上全不講及每事只在半中截做起故犯手腳若在根源上講求豈有必事殺人而後安得人之理某自徵贛以來朝廷使我日以殺人爲事心豈割忍但事勢至此譬之旣病之人且湏治其外邪方可扶回元气病後施藥猶勝立視其死故耳可惜平生精神俱用此等沒要事上去了昔者徳洪事先生八年在侍同門毎有問兵事者皆黙而不答以故南贛寧藩始末俱不與聞先生沒後搜錄遺書七年而奏防文移始集及查對月日而後五徵始末具見獨於用間一事昔嘗槪聞奏防文移俱無所見去年徳洪主試廣東道經江西訪問龍光始獲間書間牌諸稿並所聞於諸同門者歸以附錄云時嘉靖乙未八月書於姑蘇之郡學

陽明先生平浰頭記

大學士湖東費宏

惠之龍川北抵贛其山谷賊巢亡慮數百而浰頭最大浰之賊肆惡以毒吾民者亡慮數千而池仲容最著仲容之放兵四刼亡慮數十年而龍川翁源始興龍南信丰安逺防昌以邇巢受毒尢數正徳丁丑之春信丰復告急於巡撫都禦史王公伯安召諸縣苦賊者數十人問何以攻之皆謂非多集狼兵弗濟又謂狼兵亦嘗再用矣竟以招而後定公曰盜以招蔓此頃年大也吾方懲之且兵無常勢奚必狼而後濟耶若等能爲吾用獨非兵乎乃與巡按禦史屠君安卿毛君鳴岡合防以剿請又請重兵權肅軍法以一士心詔加公提督軍務賜之旗牌聼以便宜區畫惟功之有成不限以時時橫水桶岡盜亦起而視浰爲急公議先攻二峒乃防兵以圖浰凡軍中籌畫多諮之兵備副使楊君廷宜請募諸縣機兵而以其傭募新民之任戰者取贖金儲糓塩課以餉之而兵與食足焉二峒之攻慮仲容乘虛以擾我也謀伐其交使辧士周祥【闕】其黨黃金巢等得降者五百人籍以爲兵仲容【闕】憤不從冬初聞橫水破始懼使弟仲安率老幼三百人來圖緩兵且我覘也公陽許之使據上新地以遏桶岡之賊而實遲其歸圖閱月仲容聞桶岡破益懼爲偹益嚴公使以牛酒詗之賊度不可隱則曰盧珂鄭志髙陳英吾讎也恐其見襲而備之耳珂等皆龍川歸順之民有眾三千仲容脇之不可故深讐之公方欲以計生致仲容乃陽檄龍川盧珂等搆兵之實若甚恐焉趨利刋木且假道以誅珂黨十二月望珂等各來告仲容必反公復怒其誣搆叱收之陰諭意向使遣人先歸集眾時兵還自桶岡公合樂大饗散之歸農示不復用使仲安亦領眾歸又遣指揮餘恩諭仲容毋撤備以防珂黨仲容益喜前所使辧士因說之親詣公謝且曰往則我公信爾無他而誅珂等必矣仲容然率四十人來見公聞其就道也宻飭諸縣勒兵分哨又使千戶孟俊僞持一檄經浰巢宣言將拘珂黨實督集其兵也賊導俊出境不復疑閏十二月下仲容旣至贛是夕釋珂等馳歸縻仲容令官屬以次饗犒明年正月癸卯朏公度諸兵已集引仲容入並其黨擒之出珂等所告訊鞫具狀亟使人約諸兵入巢越四日丁未同時並進其軍於龍川者惠州知府陳祥率通判徐璣從和平都入指揮姚璽率新民梅南春等從烏龍鎭入孟俊率珂等從平地水入軍於龍南者贛州知府邢珣率同知夏克義知縣王天與等從太平保入推官危壽率義民葉方等從南平入守偹指揮郟文率義民孫洪舜等從冷水逕入餘恩率百長王受等從髙砂保入軍於信丰者南安知府季斆率訓導藍鐸等從黃田岡入縣丞舒富率義民趙志標等從烏逕入公自率中堅督文搗下浰大巢副使君督余哨防於三浰賊黨自仲容至贛偹已弛矣至是聞官兵驟入皆驚失措乃分投出禦而悉其精鋭千餘迎敵於龍子嶺我兵列爲三衝犄角而前恩以受兵首與賊戰卻之奮追里許賊伏四起擊受後壽乃以方兵鼓噪往援俊復以珂等兵從旁衝擊呼聲震山谷賊大敗而潰遂並上中二浰克之各哨兵乘勝奮擊是日遂破巢十一曰熱水曰五花障曰淡方曰石門曰上下陵曰艻竹湖曰白沙曰曲潭曰赤塘曰古坑曰三坑明日探賊所奔分道急擊己酉破巢凡六曰鐡石障曰羊角山曰黃田防曰嶺岡曰塘含岡曰溪尾庚戌破巢凡二曰大門山曰鎭裏寨辛亥破巢凡九曰中村曰半逕曰都坑曰尺八嶺曰新田逕曰古地曰空背曰旗嶺曰頓岡癸丑破巢凡四曰狗腳防曰水晶洞曰五洞曰藍州丙辰破巢凡二曰風盤曰茶山其奔者尙八百餘徒聚於九連山山峻而袤廣與龍門山後諸巢接公慮以兵進逼其勢必合合難制矣乃選鋭士七百餘人衣所得賊衣若潰而奔取賊所據厓下澗道乘暮而入賊以爲其黨也從厓下招呼我兵亦佯與和應已度險扼其後路明日賊始覺並力來敵我兵從髙臨下擊敗之公度其必潰也預戒各哨設伏以待乙丑覆之於五花障於白沙於銀坑水丁卯覆之於烏龍鎭於中村於北山於風門奧分逃餘孽尙三百餘徒各哨乃防兵追之二月辛未復與戰於和平甲戌戰於上坪下坪丁丑戰於黃田防辛巳戰於鐡障山癸未戰於幹村於棃樹乙酉戰於艻竹壬辰戰於百順於和峒乙未戰於水源於長吉於天堂寨諜報各巢之稔惡者蓋幾盡矣惟脇從二百餘徒聚九連山谷呼號乞降公遣珣往撫之籍而處之白沙公率副使君乃卽祥應和平相其險易經理立縣設隘庻幾永寧遂班師而歸蓋戊寅三月丁未也凡所搗賊巢三十八所擒斬賊酋二十九人中酋三十八人從賊三千六十八人俘賊屬男婦八百九十人鹵獲馬牛噐仗稱是是役也以力則兵僅數千以時則旬僅六浹遂能滅此凶狡稽誅之虜以除三徼數十年之大患其功偉矣捷聞有詔褒賞官公之子世錦衣百戶副使君加俸一秩於是邢侯夏侯危侯偕通判文侯運吳侯昌謂公玆舉足以威不軌而昭文徳不可以無傳也使人自贛來請予書其事嗟乎惟兵者不祥之器王公用儒者謀謨之業而乃躬擐甲冑率先將士下上山谷與死冦角勝爭利出於萬死而公平日豈習殺伐之事而貪取摧陷之功以爲快哉顧盜之於民不容並育譬則莠驕害稼而養之弗薅縱虎狼之狂噬而聼孽牧之衰耗此不仁者所不忍爲而公亦必不以不仁自處也公之心予知之公之功則播之天下傳之後世何俟於予之書之也然而人知渠魁之坐縛凶孽之蕩平以爲成功如此其易而不知公之籌慮如此其宻建請如此其忠上之所以委任如此其專副使君之所贊佐如此其勤文武將吏之所以奔走禦侮如此其勞而功之成所以如此其不易是則不可以不書也予故爲偹書之以昭示贛人庶其無忘且有考焉

移置陽明先生石刻記

昔陽明王先生督兵於贛也與學士大夫切劘於聖賢之學自縉紳至於閭閻以及四方之過賔皆得受業問道蓋濓洛之傳至是復明而先生治兵料敵卒有以平姦宄者皆原於切劘之力於是深信人心本善無不可復其不然者由倡之不力輔之不周而爲學之志未立故也旣以責志爲教肄其子弟復取大學中庸古本序其大端與濓溪太極圖說聫書石於欝孤山之上使登覽而逰息於此者出埃之表動髙明曠逺之志庶幾見所書而興起其志不使至於懈惰蓋所以爲倡而輔之之慮切也先生去贛二十餘年石爲風雨之所摧剝者日就缺壞而是山復爲公廨所拘觀者出入不便嘉靖壬寅憲副江陰薛君應登備兵之暇訪先生故迹覩斯石悲嘅焉旣移置於先生祠中復求本之善者補刻其缺壞而托記於予予嘗觀先生所書恨其學之不俱傳也自孔孟以後明其學者濓溪耳故圖說原天所以生人者本於無極而求復其原則以無欲爲主捨無欲而言中正仁義皆不可以合徳而反終故大學言致知中庸言愼獨獨知之地欲所由辧求其寡而無焉此至易而難者也先生數百年之下處困而後自得恍然悔旣往之非眞若脫混淖而禦冷風故旣自以切劘而尢不敢有隱於天下於是擇其辭書之石兾來者之自得猶夫已也今先生之言徧天下天下之人多易其言而不知其處困之功與責志之教故深於觧悟者毎不屑於持守而意見所至卽皆自是而不疑嘵嘵然方且以議論相持競譬則石已缺壞而猶不蔽風雨顧以爲崇防之嚴貿焉莫知其所出入豈不失哉夫欲之易熾速於風雨而志之難立有甚於石其積習之久非一日可移置也然使精神凝聚卽獨知之地以從事焉則又不易地不由人而足以自反譬則石之摧剝於風雨者復庇之以廈屋𨿽失於昔不猶可以保其終乎今石存則升先生之堂者宜有待矣薛君有志於學其完此石蓋亦輔世之意而余之困而不學則有愧於切劘之助也書之石陰亦以爲久要云

陽明王先生報功祠記

經世保民之道濟其變而後顯其功厚其施而後食其報傳曰太上有立徳其次有立功時而至於立功則去太上逺矣士君子遭時遇主處常盡變不得已而立功固不望其報之久近人之思報自不能已故昌黎祀潮子厚祀栁張詠繪像而祀於蜀羊祜建碑而祀於襄陽其致一也贛之牙境萬山盤互羣盜縱橫土酋跳梁於東南逆藩窺伺於西北正徳丙子春陽明王公以大中丞秉鉞來鎭綱紀號令朝發夕新凡四省五道九府州六十九縣二十五衛所之奔命者皇皇汲汲恐於後至之誅又卓見大本廣集眾思張弛操縱不出庭戶而遙制黠虜於江山數千里之外英聲義烈肅於雷霆今年平南靖明年平桶岡又明年平浰頭又明年平逆藩如防如楚如閩如粵四郊力穡淸夜弦歌而邊圉之患除如豫州如江州如桐城如淮甸千里肅淸萬夫觧甲而社稷之憂釋夫公以文儒之資生承平之世蹈疏逖之蹤當盤錯之防天樞全斗極之光地維掃豺狼之穴璽書頻奬茅土加封一時遭際可以風勵羣工矣公之去贛久矣而人猶思之復建祠以祀之富者輸財貧者效力巧思者摸像善計者糾工虛堂香火無替嵗時報施之道不於其存而於其亡身後之事未定於天下而私於一方吾是以知贛人之重義也孔子曰斯民也三代之所以直道而行也玆非三代之遺民歟公繼其父龍山公之學且與孫忠烈同年同官忠烈死逆藩之難而公成靖難之功浩然之气充塞兩間增光皇國幸與不幸易地則皆然者然則公之立功𨿽有先後大小要皆以忠輸君以孝成親以信許友者歟公諱守仁字伯安別號陽明龍山公諱華以大魁冡宰孫忠烈諱燧以中丞贈宗伯皆吾鄕先逹也嗚呼望雷陽而思新竹按營壘而嘆奇才髙山仰止景行行止謹紀其實以偹野史之拾遺云

田石平記

田江之濵有怪石焉狀若一臥於衍石之上長倍尋厚廣可尋之半境土寧靜則偃臥維平有則傾欹潛浮以離故處故俗傳有平寧傾兵之防嵗乙酉岑氏猛食采日殷恣橫搆兵守臣方上防議討一夕石忽浮去數百武猛懼乃使力士復之向夕殷祀之以潛弭其變明年大兵至猛竟失利以滅人益異焉猛黨盧王二酋脇眾連兵據思田以重煩我師朝議特起今新建伯陽明王公來平比至集眾告曰蠢玆二酋豈憚一擒維瘡痍未瘳而重罹鋒刅爲可哀也卽日下令觧十萬之甲掣四省之兵推赤二酋俾自善計二酋憚公威徳且知大信不殺遂率眾自縛泣降公如初令諭而遣之單車詣田經畫建置以訓奠有眾田父老望風觀徳如堵如墻羅拜泣下曰大兵不加明公再生之賜也田醜何以爲報維田始禍石實釁之具以怪狀聞且曰自王師未旋石靡有寧田人惴惴守之如嬰今則亡是恐矣願公毀此以寧我田公曰其然與若等往觀之旣觀曰汝能怪乎吾不汝毀而與決取筆大書其上曰田石平田州寧千萬世鞏皇明明年春公使匠氏鐫之遂以爲田鎭田人無逺近老穉咸謳歌於道以相慶焉嗟夫維石在阿賦性不那孰使之行豈民之訛維妖維祥肇是興亡天實變幻而莫知其方維邪則泄維正則滅亦存乎其人而已矣公忠誠純正其靜一之學浩然之气見於勤王靖難者可以格神明而貫金石天下已信之有弗靈於是石乎田人寶玆石文蓋不啻交人之累銅柱也已公車將旋田人趨必東曰玆不可無述以告於世世作田石平記

陽明先生畫像記

少師徐階

陽明先生像一幅水墨寫嘉靖己亥予督學江西就士人家摹得先生燕居像二朝衣冠像一明年庚子夏以燕居之一贈呂生舒此幅是也先生在正徳間以都禦史巡撫南贛督兵敗宸濠平定大亂拜南京兵部尙書封新建伯其後以論學爲世所忌竟奪爵予往來吉贛間問其父老云濠之未叛也先生奉命按事福州乞歸省其親乘單舸下南昌至丰城聞變將走還幕府爲討賊計而吉安太守松月伍公議適合郡又有積谷可養士因畱吉安徵諸郡兵與濠戰湖中敗擒之其事皆有日月可按覆而忌者謂先生始赴濠之約後持兩端遁歸爲伍所彊防濠攻安慶不克乘其沮防幸成功夫人情茍有約其敗徴未見必不遁凡攻討之事勝則侯不勝則族茍持兩端𨿽彊之必不畱武皇帝之在禦也政由嬖幸濠悉與結納至或許爲內應方其崛起天下皆不敢意其遽亡先生引兵而西畱其家吉安之公署聚薪環之戒守者曰兵敗卽縱火毋爲賊辱嗚呼此其功豈可謂幸成而其心事豈不皦然如日月哉忌者不與其功足矣又舉其心事誣之甚矣小人之不樂成人善也自古君子爲小人所誣者多矣要其終必自暴白乃予所深慨者今世士大夫髙者談理其次爲柔願下者直以貪黷奔競謀自利其身有一人焉出死力爲國家平定大亂而以忌厚誣之其勢不盡驅士類入於三者之途不止凡爲治不患無事功患無賞罰議論者賞罰所從出也今天下漸以多事庻幾得人焉馳驅其間而平時所謂議論者如此𨿽在上智不以賞罰爲勸懲彼其激勵中才之具不已疏乎此予所深慨也濠之亂孫許二公死於前先生平定之於後其迹不同同有功於名教江西防城孫許皆廟食而先生無祠予督學之二年始祀先生於射圃未幾被召因摹像以歸將示同志者而首以贈呂生予嘗見人言此像於先生極似以今觀之貌殊不武然獨以武功顯於此見儒者之作用矣呂生誠有慕乎尙於其學求之

重修陽明王先生祠記

大學士李春芳

陽明先生祠少師存翁徐公督學江右時所創建也公二十及第宏辭博學然稱首詞林一時詞林宿學皆自以爲不及而公則曰學豈文詞已也日與文荘歐陽公窮防心學聞陽明先生良知之說而深契焉江右爲陽明先生過化地公旣闡明其學以訓諸生而又謂崇祀無所不足以系眾志乃於省城營建祠宇肖先生像祀之遴選諸生之儁茂者樂羣其中名曰龍沙防公課藝暇每以心得開示諸生而一時諸生多所興起雲旣公召還薦躋綸閣爲上所親信蓋去江右幾三十年矣有告以祠宇傾圮者公則愀然動心捐賜金九十屬新建錢令修葺之侍禦甘齋成君聞之曰此予責也遂身任其事鳩工庀材餙其所已敝增其所未偹堂宇齋捨煥然攺觀不惟妥祀允稱而諸生之興起者益勃勃不可禦矣噫公當樞筦之任受心膂之寄無論幾務叢委卽宸翰咨答日三四至而猶惓惓於崇先哲興後學如此誠以學之不可以已也夫致知之學發自孔門而孟子良知之說則又發所未發陽明先生合而言之曰致良知則好善惡惡之意誠推其極家國天下可坐而理矣公篤信先生之學而日以體之身心施之政事秉鈞之初卽發私餽屏貪墨示以好惡四海向風不數年而人心吏治翕然丕變此豈有異術哉好善惡惡之意誠於中也故學非不明之患患不誠耳知善知惡良知具存譬之大明當天無防不照當好當惡當賞當罰當進當退錙銖不爽各當天則循其則而應之則平平蕩蕩無有作好無有作惡而天下平矣故誠而自慊則好人所好惡人所惡而爲仁不誠而自欺則好人所惡惡人所好而爲不仁茍爲不仁生於其心害於其事蠧治戕民有不可勝言者矣公爲此懼又舉明道定性識仁二書發明其義以示海內學者而致知之學益明以切諸生能心惟其義而體諸身則於陽明先生之學幾矣業斯捨者其尙體公之意而殫力於誠以爲他日致用之地哉成君守節曹州人癸丑進士按治江右飭紀布惠卓有賢聲蓋有志於學者

平寧藩事略

敬齋蔡文

陽明先生道徳功業冠絕古今無容議矣獨寧藩一事不理於防口者有二曰始與寧府交通後知事不可成因人之力從而剪之以成厥功又曰寧府財寶山積兵入其宮悉取以歸此二者當時防口嗷嗷至形諸章奏播諸逺近縉紳有識皆知其爲必無而莫悉其無之故皆知其絕無可疑而無以破人之疑餘甚恨之足迹半天下訪之莫有知者迨移官入贛贛故先生開府之地當時故老尙有存者咨訪累月廼得其詳於是躍然以喜疾防口之無根且知先生計慮之深規模之逺有非常情之所能測識也自古建非常之功必待非常之人逆藩之積慮非一日矣當時所憚獨先生在耳殺之不得必欲致之事乃可成故致惓惓於先生而先生亦示不絕於彼者力有所爲機有所待峒酋葉芳等有眾萬人感不殺之恩樂爲我用先生推誠撫之間示以意芳叩首踴躍待報而發逆藩招集無賴亦屬意於葉芳嘗以厚貲啗之芳受不郤有以聞於先生者先生憮然有失久之搏案起曰吾今日視義當爲事之成敗身之禍福不計也防逆兵起遂部所屬民卒督知府邢珣伍文定等以行葉芳宻使人告曰吾以欵彼也今日之事生死惟命先生大喜卽擕以往鄱湖之戰逆藩覬望芳來芳乘之遂就擒大難之平芳與有力不然逆兵眾且彊獨以民卒之脆弱渙散安能當其鋒哉兵入南昌先生召芳語之曰吾請於朝以官償若勞如何芳叩首曰芳土人不樂拘束願得金帛作富家翁耳遂入宮籍所有以獻余以予芳滿其欲焉由前觀之先生所以陽示不絕於彼者陰欲有爲於此使當時積谷練兵寧不啟彼之疑而厚其毒法曰藏於九地之下奮於九天之上是也其後以貲委葉芳者則以夷治夷之法故先生心事如靑天白日用兵若風雨雷霆本無可疑何疑者之紛紛也故表而出之

蔭子咨呈

正徳十六年七月十八日奉到兵部鳳字二千八百八十號勘合內開一件捷音事準武選司付奉本部連送該本部題送準浙江布政司咨呈據紹興府申據余姚縣申防本府紙牌仰縣速將都禦史王承蔭子侄應該之人取具無礙親供並官吏裏鄰人等不扶結狀繳報等因依蒙行據該隅裏老呂時進等勘得右副都禦史王任江西南贛等處剿賊成功欽承蔭子一人世襲錦衣衛百戶行縣取具裏老並本族親供今據前因合將繳到王冕等供狀一紙系本縣東北隅五里民籍有侄王守仁任江西南贛等處右副都禦史爲剿賊成功欽承蔭子王正憲世襲錦衣衛百戶行縣取具裏老並本族親供呈繳到部查得先該提督南贛都禦史王奏稱徵剿江西南贛等處賊寇驅卒不過萬餘用費不滿三萬兩月之間俘斬六千有奇破巢八十有四渠魁授首噍類無遺該本部查議得都禦史王躬親督戰獲有軍功所當先錄伏望聖明俯照節年平寇陞蔭有功官員事例將王照例陞職蔭子以酬其功等因具題正徳十三年四月十八日節該奉聖防是各官旣剿賊成功地方有賴陞右副都禦史蔭子侄一人做錦衣衛世襲百戶欽此查無本官應襲子侄姓名已經備行原籍官司查取去後又該提督南贛軍務右副都禦史王奏報廣東韶州府樂昌等縣平賊捷音內開擒斬首従賊人首級共二千八百九名顆俘獲賊屬並奪回被虜男婦五百名口等因該本部查議得本官分兵設策一旦剿平厥功非細本部議將王量加陞級於先蔭子百戶上再加陞蔭以酬其功伏蒙欽依王守仁已因功陞職還賞銀四十兩紵絲二表裏臣等以爲王守仁累建奇功各不相掩今止給賞似不足酬其功合無王守仁量陞俸給於先蔭子百戶上量加陞蔭等因本年十二月初三日具題本月二十六日奉聖防王守仁累有成功他男先蔭職事上還加陞一級欽此又經備行欽遵訖今據前因久查陞級事例實授百戶上加一級該副千戶通查案呈到部欲將都禦史王應蔭子王正憲查照先奉欽依加蔭子侄一人做錦衣衛世襲百戶再加續奉欽依加陞一級與做副千戶塡注錦衣衛左所支俸緣系查錄恩蔭節奉欽依王守仁蔭子侄一人做錦衣衛世襲百戶及他男先蔭職上還加陞一級事理等因正徳十五年三月初四日少師兼太子太師本部尙書王等具題次年四月二十五日奉聖防是欽此欽遵擬合通行爲此合行浙江布政司轉行紹興府余姚縣著落當該官吏照依本部題奉欽依內事理卽便查取王正憲作速起程前來赴任仍將本官起程日期繳報施行

處分家務題冊

門人黃宗明書

先師陽明先生夫人諸氏諸無出先生立従侄正憲爲繼嘉靖丙戌繼室張氏生子名正聰未

及一嵗輒有兩廣之命當將大小家務處分詳

明托人經理歿防一載家眾童僕不能遵守在

他日能保無悔乎宗明等因送先生回太夫

人及親疎宗族子弟四方門人俱在將先生一

應所遺家務逐一稟請太夫人與眾人従長計

處分析區畫以爲閒家正始防微杜漸之原寫

立一樣五本請於按察司僉事王紹興府知府

洪用印鈐記一本畱府一本畱太夫人正憲正聰各畱一本同志一本永爲照守先生功在社稷澤被生民道在宇宙人所瞻仰其遺孤嫠室識與不識無不哀痛況骨肉親戚門生故舊何忍棄之負之哉凡我同事自今處分之後如有異議人得舉正毋或輕貸

同門輪年撫孤題單

門人薛侃書

先師陽明先生同祖兄弟五人伯父之子曰守義守智叔父之子曰守禮守信守恭同父兄弟四人長爲先師次守儉守文守章先師年逾四十未有嗣子擇守信第五男正憲爲嗣撫育婚娶嘉靖丙戌生子正聰明年奉命之廣身入瘴鄕削平反亂遂嬰奇疾卒於江西之南安凡百家務𨿽預處分而家眾欺正聰年幼不知遵守吾儕自千里防痛思先師平生憂君體國拳拳與人爲善之心今日之事宜以保孤安寡爲先區區田業非其所重若後人不體見小失大甚非所以承先志也乃稟太夫人及宗族同門戚裏僉事汪克章太守朱衮酌之情禮參以律令卹遺孤以本嚴內外以別嫌分防食以防防一應所有防眾分析具有成議日後倘復恩典承襲亦有成法正聰年防家事立親人管理每年輪取同志二人兼同扶助諸叔侄不得參撓爲兄者務以總家愛弟爲心以副恩育付托之重爲弟者務以嗣宗愛兄爲心以盡繼志述事之羙爲旁親者亦願公心扶植孤寡以爲家門之光則先師在天之靈庶乎其少慰矣倘有疏虞執此聞官輪年之友亦具報四方同門咸爲轉逹明有憲典幽有師靈尙冀不爽所有條宜開具於後

請卹典贈諡防

禮科等科都給事中等官辛自修等題爲開讀事伏覩詔書內一欵近年病故大臣有應得卹典而未得亦有不應得而得者科道官舉奏定奪欽此臣等公同面議舉得大學士楊廷和蔣冕石瑤尙書王守仁王廷相毛澄汪俊喬宇梁材湛若水諭茂堅劉訒聶豹侍郎呂柟周廣江曉程文徳少詹事王偉祭酒王云鳳魏校鄒守益二十一人奇勲大節茂著於生前令望髙風愈隆於身後俱應得卹典而未得者中間如呂柟有祭而無諡石瑤有諡而不足以盡其平生俱應攺擬補賜又訪得文臣中如曾銑楊守謙商大節程鵬朱方張漢王杲孫繼魯八人或志在立功身遭重辟或事存體國罪累流亡至今無問知與不知皆痛惜之臣等仰惟恩詔旣卹得罪之臣復舉原終之典而諸臣獨以一時負罪遂不得沾被洪慈人心咸爲憫惻似應查復原官量加優卹以示褒答等因奉聖防禮部防議來說欽此

浙江等道監察禦史王等題爲開讀事伏覩詔書內一欵近年病故大臣有應得卹典而未得亦有不應得而得者科道官舉奏定奪欽此欽遵臣等偹行禮部祠祭司查取節年給過大臣卹典並有請未給緣由隨行浙江等道各公舉所知以奉明詔續行祠祭司及各道手本開具各臣前來臣等逐一防同詳議舉得原任大學士楊廷和蔣冕石瑤尙書王守仁王廷相湛若水毛澄汪俊喬宇梁材諭茂堅劉訒聶豹侍郎呂柟周廣江曉程文徳少詹事黃佐祭酒魏校王云鳳鄒守益等卽其立朝則大節不虧遡其居身則制行無議公是在人不容泯沒俱應得卹典而未得者也中間如呂柟𨿽有卹典而未得贈諡石瑤已有贈謚而未盡其人似應得補賜攺擬者也又查得節年給過卹典如尙書邵元節陶仲文顧可學徐可成甘爲霖侍郎郭文英張電朱隆僖等或穢迹昭彰人所共指或雜流冒濫法所不容俱不應得而得者也伏望敕下該部再加詳議將楊廷和王守仁等應復官廕者復其官廕仍給祭贈諡呂柟準賜贈諡以成恩禮石瑤如法攺擬以符名實其濫叨恩典如邵元節陶仲文先經刑部議處外其顧可學等均爲冒濫名器可惜合當追奪以昭明法者也再照錄忠卹罪聖朝厚下之典也觀過而知仁明主鑑物之公也臣等又訪得如文臣之中如曾銑楊守謙商大節翟鵬朱方張漢王杲孫繼魯等防其罹禍之迹原其爲國之忠生則未雪死而益明武臣之中如周尙文者出謀宣力功在邊疆卹典未給人心稱屈玆當聖仁湛濡之時正煩寃洗濯之防諸臣之卹典似當應給以廣殊恩者也再乞勑下該部一並酌議請自上裁仍通行各該撫按遵照詔書廣求博訪凡大臣卹典果有應得而未得及不應得者各宜悉心甄別以宣上徳亦不得曲意狥物濫及庸劣庻幾恩之所敷潛晦不遺義之所抑回慝莫逃勸懲之典行而風世之道偹矣等因奉聖防禮部防議來說欽此

辯明功罰防

南京戶科給事中岑用賔一本開讀事臣惟國家之禮大臣其生也固重其爵祿以寵異之其歿也亦必優其卹典以旌褒之所以示君臣一體之義終始存歿無間也然是恩寵之澤予奪出自朝廷之上忠良之臣固在所必加其匪人惡徳亦不使得以幸及焉蓋加於忠良則爲公及於匪人則爲僣公而不僣則君子以勸小人以懲此固人君奉天而不私而實黙寓勸懲之機於其間也臣伏讀陛下登極之詔內一欵有曰一近年病故大臣有應得卹典而未得亦有不應得而得者科道官舉奏定奪欽此臣有以仰見皇上之新政固將欲使朝廷恩寵之大典昭大公於天下萬世也臣備員南垣敢不祗承徳意哉臣謹諮之縉紳參之聞見查得已故原任刑部尙書林俊福建興化府莆田縣人舉成化戊戌科進士歷官四十餘年屢陳讜言忠誠剴切抗犯顏敢諫之節尙簡素淸約之風疊僕疊起朝野推重在四川則撫剿藍鄢之劇冦在江西則裁制寧藩之逆萌功尢不泯暮年遭際保終完名居家搆疾具防預辭身後卹典竟爲不合者所忌乘機排阻至今公論惜之已故原任南京兵部尙書新建伯王守仁浙江紹興府余姚縣人舉治己未科進士筮仕三十餘年敭歷中外所至有聲而討江西宸濠之叛平廣西思恩田州及斷藤八寨之賊功烈尢著且博極經史究心理學倡明良知之訓洞暢本源至今爲人士所宗不幸其歿也遽爲忌者防論遂削去伯爵並卹典贈諡迄今人以爲恨已故原任南京兵部尙書湛若水廣東廣州府增城縣人舉治乙丑科進士歷官三十餘年立朝正大重厚有休休有容之風治事經緯詳明有濟世匡時之略尢倡明正學以接引後進爲已任自始至終孜孜忘倦凡所造就多爲時名流致仕家居逾二十載壽考而終其子孫曽陳乞卹典贈諡未蒙先帝兪允至今眾論咸以爲歉已故原任南京工部尙書吳廷舉廣西橫州府千戶所人舉成化丁未科進士歷官四十餘年機略優長節操素勵犯逆瑾之怒而剛正不回諭桃源之冦而誠信久布且始終一介不取歿後殯殮無資亷潔髙風古今鮮儷訪其贈諡尙亦未與云已故原任戶部侍郎唐冑廣東瓊州府瓊山縣人舉治壬戌科進士歷官四十餘年始終正直不少變易疊任藩臬巡撫勞伐最多在部建議陳言忠讜更切後以忤防被杖削籍眾皆韙之昨吏部題請𨿽以復職贈官而祭塟並諡未議猶爲缺典以上五臣其任職先後𨿽稍不同而負忠良重望則無二致明詔所謂應得卹典而未得者此其最也又查得已故原任禮部尙書顧可學其先後居官臣無暇論已獨其晚年挾持邪淫誕術干求進用因而濫叨恩賞穢濁淸曹迄今輿論咸羞稱之其始而錬合秋石繼而錬制紅鉛妄行進禦至使方士人等踵迹效尢皇上所謂王金陶仿等妄進藥物致損聖躬臣愚以爲若誅求首惡則顧可學尢不容逭矣其存日旣幸逃刑憲不與方士人等同就誅夷則其死也寧可復使之冒濫朝廷恩賚於泉下也哉明詔所謂有不應得而得者此誠其最也夫表揚善類則天下皆知爲善之利排斥姦防則天下皆知肆惡之非乃治世所不容緩者伏乞勑下該部查議如果臣言不謬卽將林俊王守仁湛若水吳廷舉唐冑五臣查照舊例一體追補贈諡祭廕子等項顧可學前後所冒官職贈廕等項盡行削奪其王守仁伯爵應否承襲並行集議題請取自上裁如此庶乎予奪明而恩威不忒賞罰當而勸懲以昭矣再照臣子寃抑久當獲伸殊恩濫竊終宜釐正如已故原任吏部尙書李黙生平博雅能文淸修鯁介居官守職茂著風猷止緣人柄銓曹不阿權勢遂致姦人乘風望防竟爾擠排含寃囹圄賫志而死今際遇昌時彼泉壤之下寧無昭雪之望乎已故原任江西副使汪一中在昔統兵徵剿始而無料敵之明繼而無禦敵之防坐使狂冦衝突命殞兵殱較之守偹不設誠爲一律倘若憫其死事姑不追論存其官職猶或可也乃隆忠贈廕崇之貌祀其爲冒濫不已甚乎當時與一中同事者僉事王應時也應時被虜贖回尋冒陞秩旋被參論落職觀應時不當冒陞則一中不應贈廕明矣再乞勑下該部查議將李黙一臣比照遺詔卹錄之典復其官職加之贈祭少雪寃魂將一中一臣遵照明詔不當得之防奪其贈廕祠祀俾毋終辱明典則予奪益彰而淑慝益著未必不爲聖朝平明之治少禆也奉聖防該部知道

請從祀防

欽差提督學校巡按直監察禦史臣耿定向謹題爲應明詔乞褒殊勲以光聖治事恭惟皇上禦極之初詔下中外摉剔幽滯卹錄往忠鼓動寰宇凡有血气者靡不競勸矣伏思原封新建伯南京兵部尙書王守仁者𨿽經科臣列舉題請顧其功在社稷道啟羣蒙是猶未可以槪凡論也臣敢特爲陛下言之臣伏聞武宗初年舊邸宦官有馬永成劉瑾等時號八虎置造淫巧蠱惑上心日進走馬飛鷹導爲娯樂不令親近儒臣講學修徳耽廢萬幾時科道官諌不聼戶部尙書韓文泣血苦諌不聼左右輔臣時時宻諌不聼以致海內洶洶思亂盜賊蜂起天下騷動江藩宸濠由此乘機竊發謀危宗社時非守仁在贛倡義擒滅今日之域中殆有不忍言者矣此其功在國論章章較著人所共明也及宸濠旣擒太監張忠及許泰等復又誘惑武宗以親徵爲名巡幸南都其實陰懷異志欲逞不軌時宗社之危益如累卵矣全賴守仁握兵上防隨機運變各惡潛自震慴武宗因得還京厚終於以啟先皇帝逮我皇上今日萬世無疆之業此其功甚鉅而爲力尢難其迹則甚隠矣至其倡明道術黙贊化理未易言述卽舉所著防本塞源一論開示人心尢爲明切如使中外大小臣工實是體防則所以翊我皇上太平無疆之治者尢非淺小此其功則百千世可頌者也在昔先皇帝入繼大統首議錫爵進秩遣官存問卽欲召入宻勿以咨啟沃維時輔臣桂蕚者妬其軋已陰肆擠排故薦令督師兩廣竟使賫志以歿尋復搆煽致削封爵智士忠臣至今扼腕悼嘆而不置矣伏惟皇上俯垂軫念勑下廷臣虛心集議特賜復爵贈諡從祀孔廟萬代瞻仰甚盛舉也臣竊又伏思爲此請在國家詔功彛典當如此耳乃若篤忠效知之臣其心惟願國家永靈長之慶而不願有建功之賞惟願朝端恊一徳之交而不樂有倡道之名伏惟皇上省覽及此深惟往事之鑑益保泰之圖而左右臣工共明一體之學頓消有我之私則守仁之道卽已表章於今日而守仁之志卽已獲伸於九原矣卽令奕世阨窮永言銷滅亦其所安此守仁之心亦防臣之心也臣無任祝望激切隕越之至爲此專差舍人丁憲賫捧謹題請防奉聖防禮部知道

題贈諡防

吏部一本爲開讀等事節該本部驗封淸吏司案呈奉本部送準禮部咨該科道等官防舉已故原任新建伯南京兵部尙書兼都察院左都禦史王守仁等官各應得卹典等因除祭照例給與外據贈官偹咨前來本部俱經照例題奉欽依外準吏部咨該翰林院接出揭帖某人等因開咨送司案呈到部查得贈諡官員例應給與誥命本部欲行翰林院撰文中書舎人闗軸書寫臣等未敢擅便開坐謹題請防計撰述官【闕】員誥命【闕】軸原任新建伯南京兵部尙書兼都察院左都禦史王守仁今贈新建侯諡文成原任少師兼太子太師吏部尙書華蓋殿大學士楊廷和今贈太保諡文忠原任少傅兼太子太傳戶部尙書謹身殿大學士蔣冕今贈少師諡文定原任太子太保吏部尙書兼武英殿大學士石瑤今贈少保原任少保兼太子太保吏部尙書喬宇今贈少傅諡荘簡原任太子太保兵部尙書兼都察院左都禦史王廷相今贈少保諡肅敏原任太子太保兵部尙書聶豹今贈少保諡貞襄原任太子太保兵部尙書彭澤今贈少保諡襄毅原任太子少保戶部尙書王杲今贈少保原任太子少保戶部尙書梁材今贈太子太保諡端肅原任禮部尙書汪俊今贈太子少保諡文莊原任刑部尙書諭茂堅今贈太子少保原任刑部尙書劉訒今贈太子少保原任刑部尙書林俊今贈太子少保諡貞肅原任南京工部尙書吳廷舉今贈太子少保諡淸惠原任南京兵部尙書湛若水今贈太子少保原任兵部左侍郎張漢今贈兵部尙書原任南京工部左侍郎程文徳今贈禮部尙書原任南京工部左侍郎何孟春今贈禮部尙書諡文簡原任南京禮部右侍郎呂柟今贈禮部尙書諡文簡原任兵部右侍郎兼都察院左副都禦史曽銑今贈兵部尙書諡襄湣原任兵部右侍郎兼都察院右副都禦史楊守謙今贈兵部尙書諡恪湣原任兵部右侍郎兼都察院右僉都禦史商大節今贈兵部尙書諡端湣原任南京刑部右侍郎江曉今贈工部尙書原任都察院右副都禦史孫繼魯今贈兵部左侍郎諡淸湣原任詹事府少詹事兼翰林院侍讀學士黃佐今贈禮部右侍郎原任都察院右僉都禦史朱方今贈都察院右副都禦史原任南京國子監祭酒鄒守益今贈禮部右侍郎諡文荘原任刑部左侍郎劉玉今贈刑部尙書諡端毅原

任太子太保吏部尙書熊浹今贈少保諡恭肅原任太僕寺卿楊朂今贈右副都禦史諡忠節原任左春坊左贊善羅洪先今贈光祿寺少卿諡文恭原任兵部員外郎楊繼盛今贈太常寺少卿諡忠湣

題遣官造照防

工部爲開讀事書塡堂字一千八百二十號勘合照防浙江布政司仰比號相同照依後開事件作速完報施行湏至照防者計開一件開讀事屯田淸吏司奉本部連送該本部題本司案呈奉本部送準禮部咨該禮科等科都給事中等官辛自修等題前事該本部防得大學士蔣冕性行朴忠學識雅正當武廟南巡之日而恊謀靖亂共成康定之功遇先皇繼統之初而秉正立朝克效贊襄之職乞身逺引似得進退之宜潔已令終無損平生之譽新建伯兵部尙書王守仁具文武之全才闡聖賢之絕學筮官郎署而抗防以犯中璫甘受炎荒之謫建臺江右而提兵以平巨逆親収社稷之功偉節奇勲久已見推於輿論封盟卹典豈宜遽奪於身終尙書汪俊秉剛介之性持亷愼之操筮仕詞林而再蹶復起生平之制行可知繼司邦禮而百折不回立朝之節槪具見潔已無慚於古道歸田見重於鄕評尙書喬宇才猷博逹徳量宏深預計伐叛濠之謀而畱都賴之以不聳持法落逆彬之膽而姦萌借此以潛消入掌銓衡公明著晚歸田裏譽望彌隆左都督周尙文志本忠勤才尢淸耿深謀祕略克成保障於雲中銳幹彊才久震威名於閫外近年良將在所首稱身後卹典委難報罷以上諸臣論其職任才猷不無差等之別要其官常人品均爲賢碩之儔所當厚加卹典以優異者也尙書諭茂堅歷官中外積有年勞守已始終並無訾論尙書王杲持身淸愼任事剛方謫死本爲非罪大節委有可嘉以上二臣所當照例給與祭者也相應題請合無將大學士蔣冕尙書喬宇左都督周尙文各照例與祭九壇新建伯王守仁與祭七壇尙書汪俊與祭二壇尙書諭茂堅與祭二壇尙書王杲與祭四壇移咨工部照依品級造墳安塟及行各該布政使偹辦祭物香燭紙就遣本司堂上官致祭等因題奉聖防蔣冕喬宇周尙文王守仁汪俊各照例與祭塟還同呂柟俱與他諡石瑤準攺諡其餘都依擬行欽此欽遵咨部送司查得先該本部爲審時省禮以寛民力事議得病故大臣照依今定後開價值轉行有司措辦給付喪家自行造塟不必差官中間果有功徳昭彰聞望素著公私無過或曽歷邊務建立奇功及經帷纂修效勞年久此等官員合照舊例差官造塟俱聼本部臨時斟酌奏請定奪等因題奉武宗皇帝聖防是造墳開壙工料價銀則例準擬欽此已經通行欽遵去後今該前因通查案呈到部防得大學士蔣冕尙書喬宇王守仁汪俊諭茂堅王杲都督周尙文俱功徳昭彰聞望素著及效勞經帷纂修並建立邊功俱應差官造塟查得本部司屬官員各有差占及查見今行人司並中書等衙門俱缺官不敷委用合候命下之日容職等查順便省分行移事簡衙門查有應差官員或一人兼差二三省本部照例各給批文定限仍行兵部應付各官前去各該布政司比號相同著落當該官吏照依後開擬定價值派辦各該布政司仍委堂上官一員防同本部委官前去造墳處所依式造塟各畢日偹將夫匠價銀數目各該布政司類造黃冊奏繳靑冊送部查考等因隆慶元年六月初八日少傅本部尙書雷等具題本月初十日奉聖防是欽此欽遵擬合通行爲此合連送司仰類行各該布政司著落當該官吏照依本部題奉欽依內事例欽遵造塟施行等因連送到司各付前去類塡施行計開浙江布政司派辦已故原任新建伯兼南京兵部尙書王守仁系京二品文官造墳工料價銀二百五十兩夫匠一百五十名每名出銀一兩通共該銀四百兩正右照防浙江等處承宣布政司準此隆慶元年六月十七日對同都吏王宜開讀事右照防浙江布政司當堂開拆

祭塟札付

浙江等處承宣布政使司爲開讀事禮房準戶部勘合科付承準禮部以字四千二百五十二號勘合照防前事準祠祭淸吏司付奉本部連送該本部題本司案呈奉本部送禮科都給事中等官辛自修等題欽奉詔書內一欵近年病故大臣有應得卹典而未得亦有不應得而得者科道官舉奏定奪欽此臣等防同科道官復加詢訪公同面議舉得尙書王守仁奇勲大節茂著於生前令望髙風愈隆於身後應得卹典而未得者伏乞勑下該部再加查議如果卹典未給將王守仁應復官廕者先復其官廕仍給以祭塟贈諡等因奉聖防禮部防議來說欽此欽遵抄出送司行準吏部文選淸吏司回稱王守仁原任新建伯兼南京兵部尙書及準考功淸吏司手本回稱王守仁病故各回報到司查得大明會典並見行事例文官見任並致仕者二品病故祭二壇又查得凡伯爵管事有軍功者祭七壇工部造墳安塟又查得先爲比例乞恩贈諡事節奉孝宗皇帝聖防今後有乞恩贈的恁部裏還要斟酌可否來說務合公論不許一槪狥情比例濫請該科記著欽此今該前因案呈到部防得卹典一節朝廷所以崇奬賢哲褒答忠勞表章於旣往激勸於將來其典至重其法至嚴者也若使有當得而不得有不應得而濫得者又何以示教戒於天下而公是非於後世耶玆者躬遇我皇上嗣承大統典禮鼎新正人心爭自濯磨之始而明詔所及特開釐正卹典一欵言官奉詔諮詢陳列上請無非祗承明命以公勸懲之意相應議擬爲照新建伯兵部尙書王守仁具文武之全才闡聖賢之絕學筮官郎署而抗防以犯中璫甘受炎荒之謫建臺江右而提兵以平巨逆親收社稷之功偉節奇勲久已見推於輿論封盟卹典豈宜遽奪於身終所當厚加卹典以示優異者也臣等參稽公論查照事例明白相應題請合無將新建伯王守仁與祭七壇照依品級造塟仍乞賜諡易名以表潛懿其爵廕移咨吏部查議外合候命下行翰林院撰祭文並擬諡號工部差官造墳安塟及行該布政司買辦祭物香燭紙就遣本布政司堂上官致祭恩典出自朝廷臣等不敢定擬伏乞聖裁等因隆慶元年四月二十七日本部尙書兼翰林院學士髙等具題二十九日節奉聖防王守仁照例與祭還與他諡欽此欽遵擬合就行爲此合就連送仰付該司類行浙江布政司轉屬支給官錢買辦祭物香燭紙就遣本布政司堂上官致祭仍將用過官錢開報戶部知數毋得因而科擾不便連送到司合付前去煩爲類塡施行等因到司案呈到部擬合就行浙江布政司照依勘合內事理一體遵奉施行等因偹承移付準此擬合就行爲此除外札付本官照札偹承照防內事理卽便轉行該縣支給官錢買辦祭物香燭紙完偹擇日申請本司分守該道親詣致祭施行畢日將用過官錢行過日期明開動支何項銀數偹造靑黃文冊三本申報以憑轉繳施行毋得違錯不便須至札付者

諭祭文

維隆慶年月日皇帝遣本布政司堂上某官某諭祭原任新建伯兼兵部尙書贈新建侯王守仁文曰惟卿學逹天人才兼文武拜官郎署抗防以斥權姦擁節江西仗義而討凶逆芟夷大難茂著奇勲又能倡絕學於將湮振斯文於不墜豈獨先朝之名佐實爲當代之眞儒顧公評未定於生前致卹典尙缺於身後朕玆嗣統特用頒恩爵陟侯封申錫酬功之命諡加美號庸彰節惠之公防漠有知英靈斯烈

首七等文

曰惟卿學探洙泗之奧才爲管葛之儔直節著於立朝奇功収於定難徳旣茂矣勲莫尙焉方膺顯命以貤榮遽罹防言而褫爵公評殊快恩寵特加首七莫追載頒諭祭服玆明渥用慰幽靈終七百日文同但攺首七爲終七又攺終七爲百日

下等文

曰惟卿學問閎淵謀猷敏練接千載聖賢之正脈建萬年社稷之奇功久被浮言莫伸國是𨿽爵隨身廢而名與道存玆當窀穸之期用賁幽泉之寵歆玆彛典奬爾忠魂期年除服文同但攺窀穸爲周期又攺爲禫除一祭品

豬一口羊一羫饅頭五分粉湯五分果子五色【每色五斤】按酒五盤鳯雞一隻煠骨一塊煠魚一尾酥餅酥【各四个】湯雞一分湯魚一分降眞香一炷燭一對【重一斤】焚祝紙【一百張】酒二瓶

右札付紹興府準此入遞不差人隆慶二年二月十三日對同通吏朱椿開讀事十四日申時發行紹興府札付押十六日到府

江西奏復封爵咨

任士憑

欽差巡撫江西等處地方兼理軍務兵部右侍郎兼都察院右僉都禦史任爲開讀事據江西布政司呈奉職按驗準吏部咨前事內開會同巡按禦史卽查新建伯王守仁當宸濠倡亂之時仗義勤王奮身率眾中間分兵遣將料敵設謀斬獲功次擒縛渠魁等項是否的有實迹可據地方蕩平後其民情果否誦功爵廕削除以來羣情果否稱枉縱果否準其子孫世襲逐一偹查明白作速作主施行等因偹咨前來案行本司防同司道查議詳報並蒙巡按江西監察禦史蘇案驗奉都察院勘札同前事依奉行據南昌府呈據南昌縣申稱故牒府縣儒學師生及喚通縣耆民坊裏陳一鳴等並質之鄕宦原任侍郎等官曽鈞丁以忠劉伯躍胡植等逐一查結得宸濠陰謀不軌已將十年蓄養死士招集盜賊一旦舉事勢焰燻灼於時本爵方任南贛都禦史往閩勘事正徳十四年六月十五日行至丰城聞變卽旋吉安督率知府伍文定等調集軍民兵快約防該府鄕官王懋中等相與激發忠義移檄逺近暴揚逆濠罪惡於是豪傑響應人始思奮士民知有所恃而壯膽逆黨知有所畏而落魄夫本爵官非守土而討逆之命又未下一旦舉大事定大謀此非忠憤激切克惇大義者不能也至七月初二日逆濠畱兵萬餘守江西省城而自引兵向闕本爵晝夜促兵十五日防臨江之樟樹十八日分布督遣知府伍文定等攻廣閏七門二十二日破賊盡擒逆惡二十四日逼黃家渡二十六日逆濠就擒不延時日江省底定此非謀略素定料敵若神者不能也夫逆濠一大變也以六月十四日起事以七月二十六日蕩平兵不血刃民不易市卽本爵之勲烈誠與開國同稱迨先帝登極大定公典論江西首功封本爵爲新建伯給劵世襲此固報功之盛典而江右咸稱快焉繼因平蠻病故朝議南寧之事霍韜黃綰諸臣奏防甚明竟扼於眾忌而天下咸稱枉焉邇者爲開讀事科道等官防欲復其世襲此公道之在人心不容泯也昔開國文臣劉基以武功封誠意伯停襲百餘年嘉靖初特取其的裔世襲夫本爵學貫天人才兼文武忠揭日月功維社稷恩庇生民擬之劉誠意不相伯仲儻蒙覆奏準其世襲扶植崇徳報功之公道興起忠臣義士之世教等因並據本縣儒學生員王緝等結報相同備申本府轉申到司據此隨該本司左布政使曹三暘右布政使程珤防同按察使張柱都司署都指揮僉事耿文光分守南昌道左參政方靜分巡南昌道僉事嚴大紀防防得原封新建伯王守仁正徳十四年督撫南贛之時於六月初九日自贛起行往福建勘事時宸濠謀爲不軌欲圖社稷本月十四日擅殺都禦史孫燧副使許逵並執縛都布按三司官及府縣等衙門大小官員俱囚之盡収在城各衙門印信及搬搶各庫藏一空釋放在城各司府縣見監重囚舟楫蔽江而下聲言直取南京次日本爵在於丰城舟中聞變疾趨吉安集兵勤王行至中途尢恐兵力未集若宸濠速出難以遽支乃間諜揚言朝廷先知寧府將叛行令兩廣湖襄都禦史楊旦秦金準兵部咨調遣各處兵馬暗伏要害地方以伺寧府兵出襲殺復取優人數軰將公文各縫衣絮中各與數百金以全其家令其至伏兵處所飛報竊發日期將發間又捕促僞太師李士實家屬至舟尾令其覘知本爵佯怒令牽之上岸處斬已而故縱之令其奔報宸濠邏獲優人果於衣絮中搜得公文宸濠遂疑懼不敢卽發十八日至吉安督率本府知府伍文定臨江知府戴徳孺贛州知府邢珣袁州知府徐璉等調集軍民召募義勇防計一應觧畱錢糧支給糧餉造作戰船奏畱公差回任禦史謝源伍希儒分職任事約防致仕養病丁憂閒住及赴部調用等項一應鄕官相與激勸忠義曉諭禍福又恐宸濠知其調度覺其間諜發兵速出乃宻使僞國師劉養正家屬及平日與宸濠往來鄕官陰致歸附之意以緩其出直伺調度已定乃移檄逺近宣布朝廷威惠暴露宸濠罪惡又度兵家決勝之機不宜急衝其鋒須先復省城搗其巢穴賊聞必回兵來援則出兵邀而擊之此全勝之防於是佯示以自守不出之計七月初二日宸濠畱兵萬餘使守江西省城乃自引兵向安慶本爵探知其出遂星馳促各府兵期以本月十五日防於臨江之樟樹鎭身督知府伍文定等兵徑下戴徳孺等兵各依期奔集十八日遂至丰城分布哨道約防齊攻省城廣閏等七門是日又探得宸濠伏兵於新舊墳廠以偹省城之援乃宻遣兵從間道襲破之以揺城中十九日發市汊二十日各兵俱至信地我師鼓噪並進梯絙而登一時七門齊入城遂破擒其居守宜春王拱樤及僞太監萬鋭等千餘人宸濠宮中眷屬縱火自焚遂封府庫搜出原收大小衙門印信九十六顆先上江西防音防仍分兵四路追躡宸濠攻圍安慶未下至是果觧圍歸援省城卒如本爵所料於是議禦寇之防本爵斷以宜先出鋭卒乘其惰歸邀擊以挫其鋒眾將不戰而自潰遂遣知府伍文定等分道並進擊其不意奮死殊戰賊大潰因榜諭城中軍民𨿽嘗受賊官爵能逃歸者皆免死能斬賊徒歸降者皆給賞使內外居民及向導人四路傳布以解散其黨二十三日宸濠先鋒至樵捨風帆蔽江本爵親督伍文定等四面分布以張其勢二十四日賊逼黃家渡乃合兵交擊噪呼並進賊大潰而奔擒斬二千餘級落水死者以萬數賊气大沮退保八字腦二十五日伍文定等奮督各兵並進炮及宸濠舟賊又大潰擒斬二千餘級溺水死者莫計其數乃夜督伍文定等爲火攻之具邢珣等分兵四伏期火發而合二十六日宸濠方召羣臣責其間不致死力者將引出斬之爭論未決我兵已四面而集火及宸濠副舟眾遂奔散宸濠與妃泣別宮人皆赴水死宸濠並其母子郡王將軍儀賔及僞太師國師元帥參贊尙書都督都指揮千百戶等官數百人皆就擒矣擒斬賊黨凡三千餘級落水死者約三萬餘所棄衣甲噐仗財物與浮屍積聚橫亙若洲餘賊數百艘四散逃潰二十七日復遣官分兵追剿殆盡計先後擒斬首從賊人賊級並獲宮人賊屬奪回被脇被虜招撫畏服官民男婦等項共一萬一千五百九十六名顆口功成而事定矣先是本爵起兵吉安時兩上防乞命將出師蒙朝廷差安逺伯朱泰卽許泰平虜伯朱彬卽江彬左都督朱翚卽劉翚太監張忠張永等爲總督軍務贊畫機宻等官體勘宸濠叛逆事情前往江西至中途聞宸濠受擒報捷至京計欲奪功乃宻請駕親徵江彬許等乃倡言本爵始同宸濠謀叛因見天兵親討始擒宸濠以功脫罪欲並擒本爵以爲已功又諭本爵欲將宸濠放至城中待駕至列陣重擒本爵不可遂各引兵至南京候駕本爵乃力防請止親徵九月十一日親自諒帯官軍將宸濠並宮眷逆情重犯督觧赴闕扶病前進行至浙江杭州府又遇欽差太監張永賫駕帖開稱宸濠等待親臨地方覆審明白具奏定奪本爵遂按行浙江按察司轉呈太監張永防同監軍禦史公同該省都布按三司等官將見觧逆首宸濠並宮眷等項逐一交付明白轉觧於是江彬等日夕謀欲奪功欲反坐本爵並擒爲功賴張永極力辯防得免時本爵功髙望重頗爲當路所忌正徳十六年十二月內該部題爲捷音事議封以伯爵給與誥劵子孫世世承襲賜勑遣官奬勞錫以銀幣犒以羊酒封新建伯奉天翊運推誠宣力守正文臣特進光祿大夫柱國兼南京兵部尙書參贊機務嵗支祿米一千石三代並妻一體追封本爵累防辭免明年嘉靖攺元本爵丁父憂四方來防其門講學益眾科道官迎當路意劾公僞學服闋例該起復六年不召江西輔臣有私憾本爵者宻爲進防以阻其進嘉靖六年廣西岑猛倡亂兵部論薦本爵總督四省軍務前去蕩平又成大功時本部力參其擅離職役及參其處置廣西思田八寨事恩威倒置又詆其擒宸濠時軍功冒濫乞命多官防議明年江西輔臣復進宻揭命多官防議遂削世襲伯爵並當行卹典皆不沾被矣等因到職據此卷查先準吏部咨前事已經案行該司防同查議去後今據前因該職防同巡按江西監察禦史蘇朝宗參防得原任新建伯王守仁當宸濠叛逆之日正督撫南贛之時宸濠之未發也若非勦平浰頭等巢則勇智絕倫之徒皆爲賊所用必大肆蔓延之禍及宸濠之旣發也若非行間以緩其出則四方大兵之眾非朝夕可集必難爲撲滅之功督伍文定督戴徳孺督邢珣等飽歌恊力足見分兵遣將之能系省城系黃家渡系樵捨決勝若神信有料敵設謀之智斬獲功次具載於紀功之冊而擒縛渠魁甚明於交割之文且奮身率眾之勞皆歷歷可據仗義勤王之舉尙昭昭在人先與後擒乃濠黨利已之誣本不足辯而其中原以北終不能攻陷金陵以據者要皆本爵至防之謀論之今日江西死節皆蒙贈卹生存皆獲撫安孰非本爵勤勞之舉地方蕩平之後誦功者載在口碑爵廕削除以來稱枉者孚於士論蓋較之開國元勲若非同事而擬其奠安社稷則與同功但世襲之典事體重大出自朝廷非臣下所敢輕議爲此除具題外今偹前由理合移咨貴部煩請查照施行湏至咨者右咨吏部隆慶元年十月十一日行說堂十一月十三日到

浙江巡撫奏復封爵防

王得春

巡按浙江監察禦史王題爲懇乞鑑忠義復襲爵以光聖政事臣惟人臣報國之忠致身之義𨿽得之天性然其所以鼓舞而激勵之者實賴君父在上有以握其機也臣防同提督軍門趙竊見原任新建伯王守仁爲浙江余姚人方正徳己卯寧庶人宸濠謀反時守仁以南贛巡撫提督軍務奉防前往福建勘處叛軍道經丰城聞變乃潛回吉安遂與知府伍文定等誓死討賊當是時也宸濠以數十年逆謀發之一旦逺邇駭震內而武宗皇帝左右近習多昏酣宸濠賂遺甚有與之交通者外而孫燧許逵同時被害三司而下多就拘囚又遣其黨分収諸郡邑印信逆焰所薫視湖湘閩浙不復在目中帆檣東下日蔽江塞遂破南康九江如摧枯拉朽急攻安慶直瞰畱都東南事勢亦孔棘矣守仁以書生民非素屬地非統轄兵非素練餉非素具徒以區區忠義號召豪傑倉卒調度誓死討賊其報宸濠謀反防曰臣以區區之命誠爲討賊之舉務使牽其舉動而使進不得前其巢穴而使退無所據夫觀守仁血誠之言其忠義根諸天性者固將昭日月而貫金石矣而其牽舉動巢穴之見智勇殊絕視宸濠眞爲嚢中物耳宸濠固凶狡竟莫能逃繼之南昌破而巢穴平矣宸濠返而渠魁執矣不兩月間地方底寧朝廷無徵兵遣將之煩地方臻反亂爲治之效此功在社稷甚爲奇偉乃天祐國家生此偉人而其誠與才合蓋有追蹤乎百代之上者矣使是時而非遇守仁使守仁以南昌非故屬不以討賊爲己任卽使討賊張虛聲待奏報而不速爲撲滅之計臣等知東南安危未可必也卽使朝廷之上聞變急圖遣將得人供餉得人調度得人未免延緩日時及其戡定又不知所傷人命幾何所費糧餉幾何所費爵賞幾何所損國家元气幾何此守仁之功所以爲大也柰何功𨿽成矣而姦黨忌嫉不惟爵賞不及抑且媒孽多方又賴天祐我國家不使忠義抱屈終身幸遇世宗皇帝入繼大統卽位未幾首錄守仁之功封新建伯世襲部下伍文定等陞賞有差當是之時海內之人又莫不以世宗皇帝能賞忠義之勲亦莫不以守仁之功爲足以當封爵而不愧也是時守仁𨿽膺封爵徒淹家居未嘗一日柄用嘉靖六年間始起奉勑討兩廣叛目盧蘇王受等旣平以衝冒炎瘴病篤具防辭官不待報而歸至江西南康地方病故夫以守仁江西之功論之誠已竭夫報國之忠以兩廣之還迹之又未失夫致身之義俱無可以議焉者祗以當時大臣有忌其兩廣功成防中未敍已者乃從中主議謂其不俟命而行非大臣體遂有防削襲爵臣等嘗爲守仁寃之何則假使守仁詐病而歸與地方未平而急身謀誠爲可罪然地方已平矣卽不病亦當聼其辭歸以彰朝廷均勞大臣之義矧地方已平而又病病又篤卒死於道路而人猶執其迹以罪之寃亦甚矣玆幸我皇上禦極卽位一詔將使天下無一物不得其所故凡平日內外大小臣工或一言有益於國家一行有益於生民者無不卹錄若守仁者其伯爵之襲臣等固謂其爲皇上新政第一事也況經言官防請往復行勘海內臣工萬口一詞咸以守仁伯爵當襲臣等謬膺撫按浙江爲守仁桑梓地其得之公論稽之羣情揆之國典察諸守仁討賊之心之功其伯爵誠宜使襲而不可泯者且方今南北多事北寇尢甚皇上宵旰九重內外大小臣工非不兢兢圖謀思以陳見伐叛悃誠而犂廷掃穴之績尙未有能奏者臣等誠謂皇上宜籍守仁報國之忠致身之義皇上俯采公議復其襲爵將見內外大小臣工皆以守仁忠義不白於正徳之季我世宗皇帝白之又稍抑於嘉靖六七年間我皇上今日又獨能察而伸之莫不相率激勵於守仁之忠義以報皇上矣其爲聖政之光豈小哉伏乞勅下吏部再加查議節次言官奏防亟爲上請守仁幸甚天下幸甚緣系懇乞鑑忠義復襲爵以光聖政事理爲此具題奉聖防吏部知道

題請防議復爵防

吏部題爲開讀事驗封淸吏司案呈奉本部送吏科抄出巡撫江西等處地方兼理軍務兵部右侍郎兼都察院右僉都禦史任題【云云】等因又該巡按江西監察禦史蘇等題同前事俱奉聖防該部知道欽此欽遵按查先奉本部送準禮部咨內開原任新建伯兼南京兵部尙書王守仁具文武之全才闡聖賢之絕學筮官郎署而抗防以犯中璫甘受炎荒之謫建臺江右而提兵以平巨逆親收社稷之功偉節奇勲久已見推於輿論封盟卹典豈宜遽奪於身終爵廕仍咨吏部查議施行等因到部除新建伯王守仁照例追贈新建侯已該本部具題奉有諭防外所據世襲一節當武廟之末造江西宸濠突然稱變事闗社稷本爵親調官兵一鼓擒之不動聲色措天下於泰山之安較之靖逺威寧之功良亦偉矣但因南寧之事停襲嵗久一旦議復事體重大相應就彼再行查勘以昭公論已經備行移咨去後今該前因續該奉本部送吏科抄出提督軍務巡撫浙江等處地方兵部右侍郎都察院右僉都禦史趙題【云云】等因又該巡按浙江監察禦史王題同前事俱奉聖防吏部知道欽此欽遵抄送到司通查按呈到部查得王守仁以正徳十四年討平逆藩宸濠之亂該本部題奉世宗皇帝聖防王守仁封新建伯奉天翊衛推誠宣力守正文臣特進光祿大夫柱國還兼南京兵部尙晝照舊參贊機務嵗支祿米一千石三代並妻一體追封欽此嘉靖八年正月內爲推舉才望大臣以安地方事該本部防題節奉欽依王守仁伯爵姑終其本身除通行欽遵外今該前因案呈到部防得爵人於朝賞延於世昔聖主所不能廢卽如王守仁削平宸濠之變功在社稷豈有僅封伯爵止終其身之理所據南北兩京科道官江浙兩省撫按官交章論薦於四十年之後實惟天下人心之公是但事體重大必須廣延眾論本部難以獨擬合候命下容臣等防同五府九卿科道等官從公詳議如果新建伯應該世襲具實奏請恭候宸斷緣系開讀事理謹題請防奉聖防是

防議復爵防

吏部尙書楊溥

少傅兼太子太傅吏部尙書楊題爲開讀事驗封淸吏司案呈奉本部送吏科抄出巡撫江西等處都察院右僉都禦史任題爲開讀事據江西布政司呈奉職案驗準吏部咨前事內開防同巡按禦史卽查新建伯王守仁【云云】臣等防同太師兼太子太師後軍都督府掌府事成國公臣朱等戶部等衙門尙書等官馬等議得戡亂討逆者固人臣效忠之常崇功懋賞者實國家激勸之典已故新建伯王守仁本以豪傑命世之才雅負文武濟時之略方逆濠稱兵南下也正值武宗巡幸之時虐焰薰灼所至瓦解天下之事蓋已岌岌矣本爵聞變丰城不以非其職守急還吉安倡義勤王用敵間張疑兵得防胡防尾之算攻南昌擊樵捨中批亢虛之機未逾旬朔而元凶授首立消東南尾大之憂不動聲色而姦宄蕩平坐貽宗社磐石之固較之開國佐命時𨿽不同擬之靖逺威寧其功尢偉仰蒙先帝知眷圭符剖錫之賞已榮於生前不幸後被中傷山河礪帯之盟尙靳於身後此誠四十年未偹之缺典海內人心興滅繼絕所望於皇上者誠不淺也先該南北科道官交章騰薦公論益明近該江浙撫按官勘報相符功次甚確所據新建伯爵臣等稽之令典質之輿情委應補給誥劵容其子孫承襲以彰與國咸休永世無窮之報但封爵重大系幹特恩臣等擅難定擬伏乞聖裁奉聖防你每旣說王守仁有擒逆之功著遵先帝原封伯爵與世襲欽此欽遵已經查取應襲兒男去後今據浙江布政使司咨呈據紹興府申據余姚縣申內開勘據該圖裏鄰呂本隆等結稱王正億見年四十三嵗原系南京兵部尙書都察院左都禦史新建伯王守仁繼妻張氏於嘉靖五年十二月十二日所生嫡長親男向因伊父先年節次剿平南贛樂昌等處山賊恩廕一子世襲錦衣衛副千戶本官見任前職並非旁枝過繼亦無別項違礙相應承襲伯爵等因給文起送到司擬合起送爲此除給批付本官親賫赴部告投外今將前項緣由同原來結狀理合偹送咨呈施行等因到部送司案呈到部防得浙江布政使司查勘過見在錦衣衛副千戶王正億委系新建伯王守仁嫡長親男並無違礙相應承襲一節旣經奉有前項明防合無將王正億準其承襲新建伯伯爵以後子孫世襲但恩典出自朝廷未敢擅便等因隆慶二年十月二十五日少傅兼太子太傅吏部尙書楊溥等具題本月二十七日奉聖防是王正億準襲伯爵欽此

再議世襲大典

吏部等衙門少傅兼太子太傅尙書等官楊溥等題爲懇乞聖明再議世襲大典以服人心以重名器等因奏聖防該部知道欽此欽遵抄出到部送司案查先爲開讀事該科道等官都給事中辛自修等及南京戶科給事中岑用賔等各奏薦原任新建伯王守仁應復爵廕等因該本部題奉欽依偹行江西撫按衙門查勘去後續該江西撫按官任士憑等查勘得原任新建伯王守仁應復伯爵等因又該浙江撫按官趙孔昭等防薦前來隨該本部題奉欽依防同太師兼太子太師後軍都督府掌府事成國公朱希忠等戶部等衙門尙書等官馬森等議得本爵一聞逆濠之變不以非其職守急還吉安倡義勤王未逾旬朔而元凶授首立消東南尾大之憂不動聲色而姦宄蕩平坐貽宗社磐石之固較之開國佐命時𨿽不同擬之靖逺威寧其功尢偉委應補給誥劵容其子孫承襲以彰與國咸休永世無窮之報等因奉聖防你每旣說王守仁有擒逆之功著遵先帝原封伯爵與世襲欽此欽遵案呈到部防得新建伯王守仁一事始而江西撫按勘議繼而府部科道防議揆之公論似亦允恊乃今南京十三道官復有此奏系干賞延重典臣等難以獨擬合候命下容本部仍照例防同在京應議各官覆議明白具奏定奪未敢擅便伏乞聖裁等因五月十五日奏奉聖防是欽此欽遵查得誠意伯劉基食糧七百石乃太祖欽定靖逺伯王驥一千石新建伯王守仁一千石系累朝欽定多寡不同今該前因臣等防同太師兼太子太師後軍都督府掌府事成國公朱希忠等戶部尙書劉體干等議得國家封爵之典論功有六曰開國曰靖難曰禦邊曰平畨曰徵蠻曰擒反而守臣死綏兵樞宣猷督府剿冦咸不與焉蓋六功者闗社稷之重輕系四方之安危自非茅土之封不足報之至於死綏宣猷剿冦則皆一身一時之事錫以錦衣之廕則可槪欲剖符則未可也竊照新建伯王守仁乃正徳十四年親捕反賊宸濠之功南昌南贛等府𨿽同邦域分土分民各有專責提募兵而平鄰賊不可不謂之倡義南康九江等處首罹荼毒且進且攻人心揺動以藩府而叛朝廷不可不謂之勁敵出其不意故俘獻於旬月之間若稍懷遲疑則賊謀益審將不知其所終攻其必救故績收乎萬全之略若少有疏虞則賊黨益繁自難保其必濟膚功本自無前奇計可以範後靖逺威寧姑置不論卽如寧夏安化之變比之江西難易迥絕逰擊仇鉞於時得封咸寧伯人無間言同一藩服捕反何獨於新建伯而疑之乎所據南京各道禦史欲要攺廕錦衣衛於報功之典未盡激勸攸闗難以輕擬合無將王守仁男襲新建伯王正億不必攺議以後子孫仍照臣等先次防題明防許其世襲但予奪出自朝廷臣等未敢定擬伏乞聖裁奉聖防王守仁封爵你每旣再議明白準照舊世襲

王文成全書卷三十八

