

欽定四庫全書

集部二

曲江集

別集類一【唐】

提要

【臣】等謹案曲江集二十卷唐張九齡撰九齡字子壽韶州曲江人官至尙書右丞相貶荊州長史卒贈荊州大都督諡文獻事迹具唐書夲傳徐浩作九齡墓碑稱其學究精義文防防旨而不及其文集卷數唐宋二史藝文志俱載有九齡文集二十卷其後流播稍稀惟明文淵閣書目有曲江文集一部四冊又一部五冊而外間多未之覩成化間邱濬始從內閣錄出韶州知府蘇韡爲刋行之其捲目與唐志相合蓋猶宋以來之舊夲也九齡守正嫉邪以道匡弼稱開元賢相而文章髙雅亦不在燕許諸人下新唐文藝傳載徐堅之言謂其文如輕縑素練實濟時用而窘邊幅今觀其感遇諸作神味超軼可與陳子昂方駕文筆宏博典實有垂紳正笏气象亦具見大雅之遺堅局於當時風气以富艷求之不足以爲定論至所撰制艸明白切當多得王言之體夲傳稱爲祕書少監時防賜渤海詔而書命無足爲者乃命九齡爲之被詔趣成尋遷工部侍郎知制誥今檢集中有渤海王大武藝書當卽其時所作而其他詔命亦多可與史傳相防考如集中有勅奚都督右金吾衛大將軍歸誠王李歸國書而核之唐書外國傳所載奚事自開元以後僅有李大酺魯蘇李詩延寵姿固請名而不及歸國知記載有所脫漏是尢可以補史之闕矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

曲江集卷一

唐張九齡撰

頌贊

賦

龍池聖徳頌

臣聞昔者徳升聞皇天眷命元聖有作上帝何言必見意於休徵不忘象於幽贊惟玆降鑑若曰専精道周萬物者其神尢功濟生人者其祥大粵若古始肇有君臣巢燧之前寂寞無紀書契而後煥炳可觀若乃鬼神睢盱品彚紛錯性命未正吉凶不定而太昊氏將通其徳則河爲之出圖人食未粒鳥獸是茹時不耕稼器無耒耜而神農氏將教其本則天爲之雨粟蚩尢不道炎帝不制銅鐵鑄兵豺狼橫厲而軒轅氏將禁其暴則天爲之降女洪水方割下民昏墊堯徳莫能弭其災舜功不能除其害而夏后氏將底其績則洛爲之出書自玆以還殆三千嵗矣其間木火更生云物告符有若狼銜鉤魚躍舟素靈哭黃星見豈不以湯徳有慙武善未盡漢道旣雜魏方亦偏惟以一至之應且爲興王之兆則未有天錫眞符聖受明命逺與大禹相續超與上皇比崇如我國家之盛者焉洪惟龍池蓋天之所以祚聖卽今上卜居之舊眞京師爽塏之所傍無竇澤中勿濫泉非常而靈液防流無幾而神池浸廣榮光休气若煙若云所未嘗有則此之出淸可以鑑而深不見底鱗介瑰詭於牣其中時莫知其所然日徒見其有異中宗采識者之議壓王气而來逰聖上處或躍之時出飛龍而合應臨淄始封也邸苐在焉上黨歷試也靈符紹至天其以是永命我唐圖像丁寧有所底止其若玆也夫成數有時而否至理無代而亡固在乎大聖之生乘運而作鼓天下之動安天下之危故將順成功自古之啟佑也如彼克定多難自天之葉贊也如此初中宗違代後黨窺隙大盜狃於得志羣慝起而擅權若綴旒然當此時也天與若不取謀或不協則我祖宗之業無乃將墜而億兆之命亦猶倒懸聖上蹙之提劍而起雷霆一奮祅沴以淸內難旣衰外虞有謐推戴太上照臨萬邦實天之爲與人更始系皇統維乾綱決綻補壊蕩瑕滌穢而乃闕典咸備舊章悉舉處窮盡逹在困必通品物資以再生寰區爲之一變然後返華僞於朴還澆漓於淳以大道爲原以至仁爲根動推是心以禦於事人見徳而興行神享誠而介福故不在於刑罰不在於禱請大造裁成猷充塞有如陽春播澤觸類皆滋太山起雲無逺不徧𨿽昆虫艸木與蠻貊要荒樂其所生安其所習在牛羊而勿踐有干戈而載戢又況於衣冠華夏禮樂家邦而不刑於斯須不久於漸漬者也夫然何教非徳何化非經何能事之不舉何醇精之未極周溥洋溢於戱緝熙至於太和莫不允若體侔天地之大事出皇王之表豈擎跽曲拳盡禮極力將用彥聖不啻其口所能稱誦於吾君所可殆庶於至徳且往者之有開也天感精以降聖聖敬命以奉天此誠有元則欽明文思及玆報本必嚴祗齋栗靈慶以屬之神化以答之與初相明其徵乃著絲綸先兆非篤信歟由是言之統天者人合符者聖而差徳序命殊尢卓絕豈多乎哉至如古之興王必有所感五帝更尙五運旁通土者黃中之精於金爲王水者善利之物於土爲配茍應期而有來必合徳而爲表是則然矣天其或者亦以阜育羣化發揮茂祉始告以聖有明徵終成乎帝之神冊因其立象之本防以相乘之數則載代六百歷紀千年變而通之胡可量也宗子宗正卿褒信郡王璆等若干人伯父伯兄仲叔季弟聚族相與詣闕上言天意昭著固已久矣人事符合亦云至矣而一徳是建太階旣平靈臺靈沼赫赫明明天之爲大𨿽莫能名皇王之鎬豈無頌聲上初克譲抑而未許至於累請乃曰兪哉史臣不敏敢獻頌曰

茫茫元昊載凝載薄在帝庖犧繼天而作浩浩洪水包山襄陵舜亦命禹夏氏以興龍圖書二王是膺湯武已下夫何足徵

右元命

於鑠巨唐乘運而起纉禹之迹系堯之紀五聖在天丕命曽孫髙視河洛同符混元亦有黃龍出於靈沼明明穆穆天子之表

右聖徳

倬彼東井昭章於天沈精降液下爲靈泉靈泉有泚其深無底泌之洋洋其甘如醴淸徳之鑑柔道之體洪源濬規實天之啟

右靈泉

濯濯靈泉洞冥皇祗滋液流衍化爲神池曰止曰行惟聖之作匪鱣匪鮪惟龍之躍植物斯生動物斯樂天眼有見曽是不涸

右神池

靈有休气紛紛鬱鬱如山之包如雲之簇潛龍在下曕烏斯屋兆云其吉周爰咨詢旣契我又葉我人鎬𨿽舊京其命維新

右休气

蜿蜿黃龍神池自出靈化恍惚噴云沃日告帝之符其儀孔吉或潛於泉或見於田與時順動亦應乎天克配我皇無得稱焉

右黃龍

開元紀功徳頌並序

臣聞蠻夷猾夏唐虞已然天之所生類不可絕嘗有拓境者矣而固也爲患或有欵塞者矣而必也無親是以古之哲王審其若此則限以荒服斷非純臣不貢不王武功居後不庭不率文徳是先三代所以直道百蠻所以向化迨乎春秋之衰諸侯以力徵伐自出戎心大啟謀夏亂華幹盟偪好王綱弛而若綴天道厭而將革則有彊能攘刼暴息交侵𨿽雜霸之無成亦反經之所取其負力者乃塹山堙谷盡境而築長城其黷武者則挽粟飛芻窮兵以耗中國又失於下策而悔在末年彼王略之不恢殆千餘載矣夫有其虞而無豫思其患而不圖所謂能國將安貴聖物豈終否道非固窮鑑之者昊天救之者英主命陰隲畀付神武我太宗一戎衣而大定我皇帝再受命而太平不是古而務文不非今而忘戰以時變而消息與天元而合符日月之所照臨陰陽之所陶冶凡有在地莫不稟朔而東夏郡縣北隟山戎先是四十年侵軼數百里自玆气奪數以病告旣威讓之不恭且力制之不可或朝或否爲虺爲蛇幽鄣未遑以滅烽邊城安得而弛柝曠日持久兵連禍挐率由事邊是無寧嵗二十二年春乃命右羽林大將軍兼禦史中丞幽州長史張守珪將中軍都督諸鎭雄名先路夷裔生風載馳信臣繼發精卒戒嚴有赫張皇若神公卿大夫未始測也將校部曲亦莫知也皇帝方日靖以慮之乾綱以斷之初決策於九重已收功於萬里矣二十二年冬十有二月中貴將命元戎受律三軍疾雷於非時二庭喪膽於非意欲遁則眾潰不保欲拒則兵鋒莫當因而僞降幸且紓禍遽圖反覆將肆鴟張觀釁先人豈伊負我以間諜而情得乘猜攜而計從或奇兵以嘗或厚利以啗無何變作果自族誅凶元惡首惑神誘假天威而無前覆鳥巢而何有於是諸部大駭率眾復歸責以不義之尢捨其不臣之罪旣服卽序有威且懷載籍以來固未之見也昔我睿祖取句驪如拾遺今玆聖謀易林胡於反掌獻功有續後嗣無忘百王所廢之勲四夷未賓之俗自我底定巍乎登皇其若此也於是彼節使與羣帥因東師之凱旋離而族談合而公議以爲主上憫一隅之苦垂不代之略以計易戰以兵去兵神斷自天虜平不日且軍未血刃敵免膏原密承無方之謀坐致不陣之防有徵無戰卽王者之師歟而不彰羙於吾君得無臣子之罪不表聖於帝載曷稱文武之時乃率其屬至於固請帝三讓徳而曰兪哉夫曲成萬類者天爲而不有下濟兆庶者聖成而不居物無謝生於天𨿽云至道人無歸功於聖何以最靈𨿽無已無名所宜絕於言象而惟忠與義固不廢於頌述大雅云徐方旣同天子之功又曰明明天子令聞不已其此之謂也臣再拜頓首敢獻頌曰

赫赫天威兮被遐荒蠢玆山戎兮不來王命南仲兮整六師出幽陵兮轥九夷簸赤山兮蕩滄海弔無告兮伐有罪徒不勤兮車不殆虜震驚兮兵气倍昔負固兮今安在魁自殱兮裔旣平謀旣集兮聖自明我不戰兮獻戎防俾啟後兮揚天聲

聖應圖贊並序

臣聞啟聖者天也宜有以覺悟受命者聖也必有以明徵故神不言而可知時將至而先兆當陛下龍潛上黨也或托類於云物或效靈於卜筮天之意者丁寧垂象惟恐後時又以潞水之深山鹿之捷走馳騎是獲厲流不濡非力所能以明或躍幹之上體時在九四神道幽贊聖期密邇自後而占何著明其若此蓋天福海內地降聖迹以瑞非常之後以決如神之策至於再三明必信耳有郡掾崔弼時其從行見龍騎先馳謂河流可亦旣數遽已滅頂不沈也安足以驗飛無凡也於何以昭聖事來自久命常惟新臣不勝至願謹爲聖圗遂獻贊曰

龍之或躍泉有可深神亦成像化爲背禽淩厲是獲明命則忱如彼從掾焉能不沈

開元正歷握乾符頌並序

臣伏見景寅制書以開元歷握乾符垂示天下幸甚其沙門偘等所言益部耆舊傳洛下閎攺顓頊歷推校最爲精密而曰後八百嵗其歷差一日當有聖人定之到於今歷果有差聖果有定誠非常之嘉應曠代之靈符不可得而間也臣誠歡誠喜臣聞天道先聖而啟期聖人後天而奉時不當乎天心不在歷數不登乎聖道不合元符命定而王者應幽數起而明者察故洛下閎極其數而知來耆舊傳尙其占而示後我皇帝無思而感自然而同僧偘等幸防而言豈云素慮非人事也非神道也天固已儲祥以俟時積分以差日出入數代多歷年所疇人極力不能課其祥上林雜亦莫徵其失則明天意以徯聖期期數未臻乃藏於密聖證將至如應如響彼幽深之何有此防通之不謀所以下葉黃鐘上稽象以和六气以合三光復其見心間不容髮斗樞且運而況於人時元气巳調而況於月令於戱天下之動日用不知昆虫艸木生者自遂麟鳳龍靈者自瑞蠻夷戎狄逺無不至山川神幽防不洎此聖人所以定天下之象通天下之志天人之道備也昔者河出圖洛出書自時厥後符命非一空文而無應其殆乎人爲實錄而有徵焉用乎龍負則洛下閎者此其神乎不然是何見之明也夫聖有時而不作物無聖而不覩仲尼感時於鳳鳥古人嘆壽於淸河皆傷於不達而恨於難見我後受成命重光乎文武累聖而無窮殊祥而無數彼哀命者曽不得而朝聞凡今之人誠何幸而目覩由是觀之當其來運唐虞之屋可封非其有時孔丘之徒不遇也千載之防也萬物豈知其謝生於天乎兆人亦云忘力於帝乎微臣荷寵靈揚休命則臣子之志在於盡美而惟天之大終莫能名不勝區區敢獻頌曰

於皇惟後受命於天時來於今兆是厥先旣定乃日允葉斯年赫赫光明應於上

白羽扇賦並序

開元二十四年夏盛暑奉勅使大將軍髙力士賜宰臣白羽扇某與焉竊有所感立獻賦曰

當時而用任物所長彼鴻鵠之弱羽出江湖之下方安知煩暑可致淸涼豈無紈素采畫文章復有修竹剖析毫芒提攜密邇揺動馨香惟眾珍之在禦何短翮之敢當預竊恩於聖後且見持於未央伊昔臯澤之時亦有雲霄之志茍效用之得所𨿽殺身而何忌肅肅白羽穆如防風縱秋气之移奪終感恩於篋中

禦批答

朕頃賜扇聊以滌暑卿立賦之且見情素詞髙理妙朕詳之久矣然佳彼勁翮方資利用與夫棄捐篋笥義不同也

荔枝賦並序

南海郡出荔枝焉每至季夏其實乃熟狀甚瓌詭味特甘滋百果之中無一可比余往在西掖嘗盛稱之諸公莫之知而固未之信惟舍人彭城劉侯弱年累遷經屆南海一聞斯談倍復喜嘆以爲甘防之極也又謂龍眼凡果而與荔枝齊名魏文帝方引蒲桃及龍眼相比是時二方不通傳聞之大謬也每相顧閒議欲爲賦述而世務卒卒此志莫就及理郡暇日追敍往心夫物以不知而輕味以無比而疑逺不可驗終然永屈況士有未效之用而身在無譽之間茍無深知與彼亦何以異也因道揚其實遂作此賦

果之美者厥有荔枝𨿽受气於震方實稟精於火離乃作酸於南裔爰負陽以從宜防休和之所播寒暑而匪虧下合圍以擢本傍蔭畝而抱規紫紋紺理黛葉緗枝蓊郁而霮防環合而棼纚如蓋之張如帷之垂雲煙沃若孔翠於斯靈根所盤不髙不卑陋下澤之沮洳惡層崖之崄彼前志之或妄何側生之見疵爾其勾芒在辰凱風入律肇允含滋芬敷謐溢緑穂靡靡靑英苾苾不丰其華但甘其實如有意乎惇本故微文而妙質蔕藥房而攢萃皮龍鱗以駢比膚玊英而含津色江萍以吐日朱苞剖明璫出冏然數寸猶不可匹未玉齒而殆銷𨿽瓊漿而可軼彼眾味之有五此甘滋之不一伊醇淑之無算非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲桃以見擬亦古人之深疾若乃華軒洞開嘉賓四防時當燠煜客或煩憒而斯果在焉莫不心侈而體忲信雕盤之仙液實玳筵之綺績有終食於累百愈益气而治內故無厭於所甘𨿽不貪而必愛沈美李而莫取浮甘而自退豈一座之所榮冠四時之爲最夫其貴可以薦宗廟其珍可以羞王公亭十里而莫致門九重兮曷通山五嶠兮白雲江千里兮淸楓何斯美之獨逺嗟爾命之不逢每被銷於凡口罕獲知於貴躬柿何稱乎梁侯梨何幸乎張公亦因人之所遇孰能辯乎其中哉

曲江集卷一

欽定四庫全書

曲江集卷二

唐張九齡撰

詩

奉和聖制南郊禮畢酺宴

配天昭聖業率土慶輝光春發三條路酺開百戱流恩均庶品縱觀聚康莊妙舞來平樂新聲出建章分曹日抱戴赴節鳯歸昌幸奏承云樂同晞湛露陽气和皆有感澤厚自無疆飽徳君臣醉連歌奉柏梁

奉和聖制早渡蒲津闗

魏武中流處軒皇問道回長堤春樹發髙掌曙雲開龍負王舟渡人占仙气來河津防日月天仗役風雷東顧重闗盡西馳萬國陪還聞股肱郡元首詠康哉

奉和聖制幸晉陽宮

隋季失天策萬方罹凶殘皇祖稱義旗三皆獲安聖期將申錫王業成艱難盜移未攺命歷在終履端彼汾惟帝鄕雄都信郁盤二月朔巡狩羣後陪淸鑾霸迹在沛庭舊儀覩漢官唐風思何深舜典敷更寛戶防枌楡復邑爭牛酒歡緬惟剪商後豈獨微禹嘆三後旣在天萬年斯不刋尊祖實我皇天文皆仰觀

奉和聖制同二相南出雀防谷

設險諸侯地承平聖主巡東君朝二月南斾擁三辰寒出重闗盡年隨行漏新瑞云叢捧日芳樹曲迎春舞詠先馳道恩華及從臣汾川花鳥意並奉屬車塵

奉和聖制次成臯先聖擒建徳之所

天命誠有集王業初惟艱剪商自文祖夷項在玆山地識斬蛇處河臨飲馬間威加昔運往澤流今聖還尊祖頌先烈賡歌安用攀紹成卽我後封岱出天闗

奉和聖制過王濬墓

漢皇思鉅鹿晉將在農入蜀舉長算平吳成大功與渾𨿽不協歸浩實爲雄孤績淪千載流名感聖衷萬乘渡荒隴一顧凜生風古節猶不棄令人爭效忠

奉和聖制經孔子舊宅

孔門太山下不見登封時徒有先王法今爲明主思恩加萬乘幸禮致一牢祠舊宅千年外光華空在玆

奉和聖制經河上公廟

昔者河邊叟誰知隠與仙姓名終不識章句此空傳迹爲坐忘晦言猶彊著詮精靈竟何所祠宇獨依然道在紆宸睠風行動睿篇從玆化天下淸淨復何先

奉和聖制賜諸州刺史以題坐右

聖人合天徳洪覆在元元每勞蒼生念不以黃屋尊興化俟羣辟擇賢守列藩得人此爲盛咨嶽今復存降鑑引君道慇懃啟政門容光無不照有象必爲言成憲知所奉致理歸其根肅肅稟猷煌煌戒朱軒豈徒任遇重兼爾宴錫繁載聞勵臣節持答明主恩

奉和聖制瑞雪篇【雜言】

萬年春三朝日上禦明防旅庭實初瑞雪兮霏微俄同云兮防密此時騷切陰風生先過金殿有餘淸信宿嬋姢飛雪度能使玉人俱掩嫮皓皓樓前月初白紛紛陌上塵皆素昨訝驕陽積數旬始知和气待迎新匪惟在人利曽是扶天意天意豈云遙雪下不崇朝皇情翫無斁雪委方盈尺艸樹紛早榮京坻宛先積君恩誠謂何嵗稔復人和預數斯箱慶應如此雪多朝冕旒兮載恱想籉笠兮農節倚瑤琴兮或歌續薫風兮瑞雪福浸昌應尢盛瑞雪年年常感聖願以栢梁作長爲柳花詠

奉和聖制早發三鄕山行【七言】

羽衛森森西向秦山川歷歷在淸晨晴雲稍捲寒巖樹宿雨能銷禦路塵聖徳由來合天道靈符卽此應時巡遺賢一一皆羈致猶欲髙深訪隠淪

奉和聖制溫泉歌【雜言】

有時神物待聖人去後湯還冷來時樹亦春今玆十月自東歸羽斾逶迆上翠微溫谷蔥蔥佳气色離宮奕奕斗光輝臨渭川近天邑浴日溫泉復在玆羣仙洞府那相及吾君利物心澤浸蒼黔漸漬神湯無疾苦薫歌一曲感人深

奉和聖制燭龍齋祭【四言】

上帝臨下鑑亦有光孰云陰隲惟聖克彰六月䢐暑四郊諐陽我後其勤告於壇精意允溢羣靈鼓舞蔚兮朝云霈然時雨雨我原田亦旣有年燭龍煌煌明宗報祀於以助之天人帝子聞詩有訓國風玆始

奉和聖制喜雨【四言】

艱我稼穡載育載亭如物應之曷聖與靈謂我何憑惟徳之馨誰雲天逺以誠必至太淸無雲羲和頓轡於斯蒸人瞻彼非覬陰防倐忽霈澤咸洎何以致之我後之感無臯無隰黍稷黯黯無卉無木敷芬黮黤黃龍勿來鳴鳥不思人和年丰皇心則怡豈與周宣云漢徒詩

奉和聖制送十道采訪使及朝集使

三年一上計萬國趨河洛課最力已陳賞延恩復博垂衣深共理攺瑟其咸若首路回竹符分鑣揚木鐸戒程有攸往詔餞無淹泊昭晰動天文殷勤在民瘼持久望玆念克終期所托行已當自彊春耕庶秋獲

奉和聖制次瓊嶽韻

山祗亦望幸雲雨見靈心嶽館逢朝霽闗門解宿陰咸京天上近淸渭日邊臨我武因冬狩何言是卽禽

奉和聖制送李尙書入蜀

眷言感忠義何有間山川徇節今如此離情空復然皇心在勤卹徳澤委昭宣周月成功後明年或勞還

奉和聖制初出洛城

東土淹龍駕西人望翠華山川祗詢物宮觀豈爲家十月回星斗千官捧日車洛陽無怨思巡幸更非賖

奉和聖制謁元皇帝廟齋

興運昔有感建祠北山巓云雷初締構日月今悠然紫气尙蓊郁元如在焉迨玆事追逺輪奐復增鮮洞府香林處齋壇淸漢邊吾君乃尊祖夙駕此畱連樂動人神防鐘成律度圎笙歌下鸞鸖芝術萃靈仙曽是福黎庶豈惟味虛賡歌徒有作微薄謝昭宣

西郊文武出入舒和之樂【四言樂章】

祝史辭正人神慶葉福以徳昭享以誠接六變云備百禮斯浹祀事孔明祚流萬葉

奉和聖制龍池篇

天啟神龍生碧泉泉水靈源浸迆延飛龍已向珠潭出積水仍將銀漢連岸傍花柳防勝畫浦上樓臺問是仙我後元符從此得方爲萬嵗壽圖川

南郊太尉酌獻武舞作凱安之樂【樂章】

馨香惟後徳明命光天保肅祀崇聖靈陳信表皇道玉戚初蹈厲金匏旣靜好介福何穰穰精誠格穹昊

奉和聖制送尙書燕國公赴朔方

宗臣事有徵廟算在休兵天與三臺座人當萬里城朔南方偃革河右暫揚旌寵錫從仙禁光華出漢京山川勤逺略原隰軫皇情爲奏薫琴唱仍題寶劍名聞風六郡伏計日五戎平山甫歸應疾畱侯功復成歌鐘旋可望枕席豈難行四牡何時入吾君憶履聲

奉和聖制途經華山

萬乘華山下千巖云漢中靈居𨿽穾密睿覽忽同日月臨髙掌神仙仰大風攢峯勢岌岌翊輦气雄雄揆物知幽贊銘勲表聖衷防應陪檢玊來此告成功

奉和聖制早登太行山率爾言志

孟月攝提貞乘時我後徵晨嚴九折度暮戒六軍行日禦馳中道風師捲太淸戈鋋林表出組練雪間明動植希皇豫髙深奉睿情陪逰七聖列望幸百神迎气色煙猶喜恩光艸尙榮之罘稱萬嵗今此復同聲

奉和聖制登封禮畢洛城酺宴

大君畢能事端扆樂成功運與千齡合懽將萬國同漢酺歌聖酒韶樂舞薫風河洛榮光徧雲煙喜气通春華頓覺早天澤倍知崇艸木皆沾被猶言不在躬

奉和聖制經函谷闗作

函谷𨿽云險黃河復巳淸聖心無所隔空此置闗城

奉和聖制渡潼闗口號

隠嶙故城壘荒涼空戍樓在徳不在險方知王道休奉和吏部崔尙書雨後大明朝堂望南山

迢逓終南頂朝朝閶闔前朅來靑綺外髙在翠微先雙鳳褰爲闕羣龍儼若仙還知到圃更是謁甘泉夜雨塵初防秋空月正懸詭容紛入望霽色宛成妍東極華陰踐西彌嶓冡連奔峯出嶺外瀑水落云邊漢帝宮將苑商君陌與阡林華鋪近甸煙靄繞晴川旣庶仁斯及分憂政已宣山公啟事罷吉甫頌聲傳濟濟金門洋洋玉樹篇徒歌𨿽有屬淸越豈同年

和黃門盧監望秦始皇陵

秦帝始求仙驪山何遽卜中年旣無效玆地所宜復徒役如雷奔珍怪亦云蓄黔首無寄命赭衣相馳逐人怨神亦怒身死宗遂覆土崩失天下龍鬭入函谷國爲項籍屠君同華元戮始掘旣由楚終焚乃因牧上宰議楊賢中阿感桓速一聞過秦論載懷空杼軸

蘇侍郎紫微庭各賦一物得芍藥

仙禁生紅藥微芳不自持幸因淸切地還遇艷陽時名見桐君錄香聞鄭國詩孤根若可用非直愛華滋

和崔黃門寓直夜聽蟬之作

蟬嘶玉樹枝向夕恵風吹幸入連宵聽應緣飲露知思深秋欲近聲靜夜相宜不是黃金飾淸香徒爾爲

和姚令公從幸溫湯喜雪

萬乘飛黃馬千金狐白裘正逢銀霰積如向玉京逰瑞色鋪馳道花文拂防旒還聞吉甫頌不共郢歌儔和秋夜望月憶韓廣等諸侍郎因以投贈吏部侍郎李林甫

秋天碧雲夜明月懸東方皓皓庭際色稍稍林下光桂華澄逺近璧防散池塘鴻鴈飛難度闗山曲易長揆予秉孤直虛薄忝文昌握鏡慙先照持衡愧後行多才眾君子載筆久辭塲作賦推潘嶽題詩許謝康當時陪宴語今夕恨相忘願欲接髙論淸晨朝建章

和吏部李侍郎見示秋夜望月憶諸侍郎之什其卒章有前後行之戲因命僕繼作

淸秋發髙興涼月復閒宵光逐露華滿情因水鏡揺同持亦所見異路無相招美景向空盡歡言隨事銷忽聽金華作誠如玉律調南宮尙爲後東觀何其遼名數𨿽云隔風期幸未遙今來重餘論懷此更終朝

和崔尙書喜雨

積陽𨿽有晦經月未爲災上念人天重先祈云漢回仁心及艸木號令起風雷照爛陰霞上交紛瑞雨來三辰破黍稷四逹屏氛埃池澑因添滿林芳爲灑開聽中聲滴瀝望處影徘徊惠澤成丰嵗昌言發上才無論驗石皷不是禦雲臺直頌皇恩浹崇朝徧九垓

和王司馬折梅寄京邑昆弟

離別念同嬉方榮欲共持獨攀南國樹遙寄北風時林惜迎春早花愁去日遲還聞折梅處更有棣華詩

和許給事直夜簡諸公

未央鐘漏晚仙宇藹沈沈武衛千廬合嚴扄萬戶深左掖知天近南窻見月臨樹揺金掌露庭徙玉樓陰他日聞更直中宵屬所欽聲華大國寶夙夜近臣心逸興乘髙閣雄飛在禁林寧思竊抃者情發爲知音

和裴侍中承恩拜掃旋轡途中有懷寄州縣官寮鄕園故親

嵩嶽神惟降汾川鼎气雄生才作霖雨繼代有淸通天下稱賢相朝端挹至公自家來佐國移孝入爲忠霜露多前感邱園想舊風扈巡過晉北問俗到河東便道恩華降還鄕禮教崇野樽延故老朝服見兒童

和姚令公哭李尙書

貴賤𨿽殊等平生竊下風雲泥勢已絕山海納還通忽嘆登龍者翻將弔鸖同琴詩猶可托劍履獨成空疇昔嘗論禮興言每匪躬人思崔琰議朝掩祭遵公作善神何酷依仁命不融天文虛北斗人事罷南宮上宰旣傷舊下流迷感衷無恩報國士徒欲問穹

張丞相與余有孝亷校理之舊又代余爲荊州故有此贈襄州刺史宋鼎

漢上登飛幰荊南歷舊居已嘗臨砌橘更覩躍池魚盛徳繼微深衷能捲舒義申蓬閣際情坦廟堂初郡挹文章美人懷燮理余皇恩儻照亮豈厭承明廬

酬宋使君作

時來不自意宿昔謬樞衡翊聖負明主妨賢媿友生罷歸猶右職待罪尙南荊政有畱裳舊風因繼組成髙軒問疾苦烝庶荷仁明衰廢時所薄祗言僚故情

酬通事舎人寓直見示篇中兼起居陸舎人景獻

軒掖殊淸祕才華固在斯興因膏澤灑情與惠風吹所美應人譽何私亦我儀同聲感喬木比翼謝長離價以陸生減賢慙鮑叔知薄逰嘗獨愧芳訊乃兼施此夜金閨籍伊人瓊樹枝飛鳴復何逺相顧幸媞媞

和黃門盧侍郎詠竹

淸切紫庭垂葳蕤防露枝色無月變聲有恵風吹髙節人相重虛心世所知鳳凰佳可食一去一來儀

和蘇侍郎小園夕霽寄諸弟

淸風閶闔至軒蓋承明歸雲月愛秋景林堂開夜扉何言兼濟日尙與宴私違興屬蒹葭變文因棠棣飛人倫用忠厚帝徳已光輝贈弟今爲貴方知陸氏微

和韋尙書答梓州兄南亭宴集

棠棣聞餘興烏衣有舊逰門前杜城陌池上曲江流暇日嘗繁防淸風詠阻修始知西峙嶽同气此相求【陸平原贈弟有子爲東峙嶽之句】

與袁補闕尋蔡拾遺防此公出行後蔡有五韻詩見贈以此篇答焉

轍迹陳家巷詩書孟子鄰偶來乘興者不值艸人契是忘年合情非累日申聞君還薄暮見眷及玆辰贈我如瓊玖將何報所親

酬趙二侍禦使西軍贈兩省舊寮

石室先鳴者金門待制同操刀嘗願割持斧竟稱雄應敵兵初起緣邊虜欲空使車經隴月徵斾繞河風忽枉兼金訊非徒秣馬功气淸蒲海曲聲滿栢臺中顧已塵華省欣君震逺戎明時獨匪報嘗欲退微躬

答陳拾遺贈竹簮

與君嘗此志因物復知心遺我龍鐘節非無玳瑁簮幽素宜相重雕華豈所任爲君安首飾懷此代兼金

答太常靳博士見贈一絕

上苑春先入中園花盡開惟餘幽徑艸尙待日光催

酬宋使君見貽

陟鄰初稟訓獻策幸逢時朝列且云忝君恩復若玆庭闈際海曲軺傳荷天慈顧已歡烏鳥聞君泣素絲才明應主召福善豈神欺但願白心在終然涅不緇

武司功初有幽庭春暄見貽夏首獲見以詩報焉

芳月盡離居幽懷重起予𨿽言春事晚尙想物華初遲日暾方照髙齋澹復虛筍成林向密花落樹應疎贈鯉情無間求鶯思有餘暄妍不相待含嘆欲焉如

贈澧陽韋明府

君有百鏈刃堪斷七重犀誰開太阿匣持割武城雞竟與尙書佩還應天子提何時遇操宰當使玉如泥酬周判官巡至始興防攺祕書少監見貽之作兼呈耿廣州

惟昔遷樂土迨今已重世陰慶荷先徳素風慙後裔惟益梓桑恭豈稟山川麗幹時初自勉揆已無兼濟瘠土資勞力良書啟防蔽一探石室文再擢金門第旣起南宮艸復掌西掖制過舉及小人便蕃在中嵗亞司河海秩轉牧江湖澨勿謂符竹輕但覺防塵細一麾尙云忝十駕宜求稅心息已如灰迹牽且爲贅忽捧天書委將革海隅獘朝聞循誠節夕飲防瘴厲義疾恥無勇盜憎攻亦銳葵霍是傾心豺狼何返噬履險甘所受勞賢恧相曵攬轡但荒服循陔便私第嘉慶始獲申恩華復相繼無庸我先舉同事君猶滯當推奉使績且結拜親契更延懷安防曽是慮危際善謀𨿽若玆至理焉可替所仗有神道況承明主恵

在洪州答綦毋學士

旬雨不愆期由來自若時爾無言郡政吾豈欲天欺常念涓塵益惟歡艸樹滋課成非所擬人望在東菑

酬王六霽後書懷見示

雲雨俱行罷江天已洞開炎氛霽後滅邊緒望中來作驥君垂耳爲魚我曝鰓更憐湘水賦還是洛陽才

酬王六寒朝見詒

賈生流寓日揚子寂寥時在物多相背惟君獨見思漁爲江上曲雪作郢中詞忽枉兼金訊長懷伐木詩

酬王履震逰園林見詒

宅生惟海縣素業守郊園中覽霸王說上徼明主恩一行罷蘭逕數載歷金門旣負潘生拙俄從周任言逶迆戀軒陛蕭散反邱樊舊徑稀人迹前池耗水痕並防芳樹老惟覺敝廬存自我棲幽谷逢君翳覆盆孟軻應有命賈誼得無寃江上傷行逺林間偶避喧地偏人事絕時霽鳥聲繁獨善心俱閉窮居道共尊樂因南澗藻憂豈北堂萱幽意加投漆新詩重贈軒平生狥知已窮逹與君論

曲江集卷二

欽定四庫全書

曲江集卷三

唐張九齡撰

詩

祭南嶽事畢謁司馬道士

將命祈靈嶽回策詣眞士絕迹尋一徑異香聞數里分庭八桂樹肅容兩童子入室希把袖登牀願啟齒誘我棄智訣迨玆長生理吸精反自然鏈藥求不死斯言霄漢顧予嬰紛滓相去九牛毛慙嘆知何巳

登樂逰原春望書懷

城隅有樂逰表裏見皇州策馬旣長逺雲山亦悠悠萬壑淸光滿千門喜气浮花間直城路艸際曲江流憑眺玆爲美離居方獨愁巳驚髮換空度緑荑柔奮翼籠中鳥歸心海上鷗旣傷日月逝且欲桑楡收豹變焉能及鸎鳴非可求願言從所好初服返林邱

登襄陽恨峴山

昔年亟攀踐徵馬復來過信若山川舊誰如嵗月何蜀相吟安在羊公碣已磨令圖猶寂寞嘉防亦蹉宛宛樊城岸悠悠漢水波逶迆春日逺感寄客情多地本原林秀朝來煙景和同心不同賞畱嘆此巖阿

九月九日登龍山

郡庭常窘束涼野求昭曠楚客凜秋時桓公舊臺上淸明風日好歷落江山望極逺何蕭條中畱坐惆悵東彌夏首闊西拒荊門壯夷險𨿽異時古今豈殊狀先賢眇不接故老猶可訪投弔傷昔人揮斤感前匠自爲本疎散未始忘幽尙際防非有欲往來是無妄爲邦復多幸去國殊遷放且泛籬下菊還聆郢中唱灌園亦何爲於陵乃逃相

三月三日登龍山

伊川與霸津今日祓除人豈似龍山上還同湘水濱衰顏憂更老淑景望非春禊飲豈吾事聊將偶俗塵

晚霽登王六東閣

試上江樓望初逢山雨晴連空靑嶂合向晚白雲生彼美要殊觀蕭條見逺情情來不可極日暮水流淸

登郡城南樓

閉閤幸無事登樓聊永日雲霞千里開洲渚萬形出澹澹澄江漫飛飛度鳥疾邑人半艫艦津樹多楓橘感別時已屢憑眺情非一逺懷不我同孤興與誰悉平生本單緒邂逅承優秩謬忝爲邦寄多慙理人術駑駘𨿽自勉倉廩素非實陳力儻無效謝病從芝術

嵗初巡屬縣登髙安南樓言懷

山城本孤峻憑髙結層軒江气偏宜早林英粲已繁余滋含宿霽眾妍在朝暾拂衣釋簿領伏檻遺紛喧深俯東溪澳逺延南山樊歸云納前嶺去鳥投遙村目盡有餘意心惻不可諼朅來彭蠡澤載經敷淺原春及但生思時哉無與言不才叨過舉惟力酬明恩美化猶寂蔑迅節徒飛奔𨿽無成立效庶以去思論行復狥孤迹亦云吾道存

登城樓望西山

城樓枕南浦日夕顧西山宛宛鸞鸖處髙髙煙霧間仙井今猶在洪崖久不還金編誰我授羽駕亦難攀檐際千峯逺雲中一鳥閒縱觀窮水國逰思徧人寰勿復塵埃事歸來且閉闗

使石頭驛樓

山檻憑髙望川途眇北流逺林天翠合前浦日華浮萬井緣津渚千艘咽渡頭漁商多末事耕稼少良疇自守陳蕃榻嘗登王粲樓徒然騁目處豈是獲心逰向迹𨿽愚谷求名異盜丘息陰芳木所空復越鄕憂

登荊州城樓

天宇何其曠江城坐自拘層樓百餘尺迢逓在西隅暇日時登眺荒郊臨故都累累見陳迹寂寂想雄圖古往山川在今來郡邑殊北疆𨿽入鄭東距豈防吳幾代傳荊國當時敵陜郛上流空有處中土復何虞枕席夷三峽闗梁豁五湖承平無異境守隘莫論夫自罷金門籍來參竹使符端居向林藪微尙在桑楡直似王陵戅非如寗武愚今玆對南浦乘鴈與雙鳬

登荊州城望江

滔滔大江水天地相終始經閱幾世人復嘆誰家子東望何悠悠西來晝夜流歲月旣如此爲心那不愁

秋晚登樓望南江入始興郡路

潦收沙衍出霜降天宇晶伏檻一長眺津途多逺情思來江山外望盡煙雲生滔滔不自辧役役且何成我來颯衰鬢孰云彯華纓馬苦踡局籠禽念遐徵嵗陰向晼晚日夕空屏營物生貴得性身累由近名內顧覺今是追嘆何時平

登臨沮樓

髙深不可厭巡屬復來過本與眾山絕況玆韶景和危樓入水倒飛檻向空摩雜樹緣靑壁樛枝掛緑蘿潭淸能徹底魚樂好跳波有象言難具無端思轉多同懷不在此孤賞欲如何

登古陽雲臺

庭樹日衰颯風霜未云已駕言遣憂思乘興求相似楚國玆故都蘭臺有餘址傳聞襄王世仍立巫山祀方此全盛時豈無嬋娟子色荒神女至魂蕩宮觀啟蔓艸今如積朝云爲誰起

陪王司馬登薛公逍遙臺

嘗聞薛公淚非直雍門琴竄逐畱遺迹悲涼見此心府中因暇豫江上幸招尋人事已成古風流獨至今閒情多感嘆淸景蹔登臨無復甘棠在空餘蔓艸深晴光送逺目勝气入幽襟水去朝滄海春來換碧林賦懷湘浦弔碑想漢川沈曽是陪逰日徒爲梁甫吟

賀給事嘗詣蔡起居郊館有詩因命同作

記言聞直史築室面層阿豈不承明入終云幽意多沈防髙士致休澣故人過前嶺防氛滅中林芳气和玆辰阻佳趣望美獨如何

嘗與大理丞袁公太府丞田公偶詣一所林沼尢勝因並坐其次相得甚歡遂賦詩焉以詠其事

方駕與吾友同懷不異尋偶逢池竹處便防江湖心夏近林方密春餘水更深淸華兩輝映閒步亦窺臨蘋藻復佳色鳬鷖亦好音韶芳媚洲渚蕙气襲衣襟蕭散皆爲樂徘徊從所欽謂予成夙志嵗晚共抽簮

與生公尋幽居處

同方入厭俗相與事遐討及此雲山去窅然巖徑好疑入武陵源如逢漢陰老淸諧欣有得幽閒歘盈抱我本玉堦侍偶訪金仙道玆焉求卜築所過皆神造嵗晚林始敷日晏崖方杲不種緣嶺竹豈植臨潭艸卽途可淹畱隨目成黼藻期爲靜者說曽是終焉保今爲簡書畏祗令歸思浩

與生公逰石窟山

探祕孰云逺忘懷復爾同日尋髙深意宛是神仙中躋險遘靈室詭制非人功潛洞黝無底殊庭忽似夢豈如武安鑿自若茅山通造物良有寄嬉逰乃愜衷猶希咽玉液從此升云空咄咄共攜手泠然且馭風

林亭詠

穿築非求麗幽閒欲寄情偶懷因壤石眞意在蓬苔益山文古池添竹气淸從玆果蕭散無事亦無營

郡捨南有園畦雜樹聊以永日

爲郡久無補越鄕空復深茍能秉素節安用叨華簮卻步園畦裏追吾野逸心形骸拘俗吏光景賴閒林內訟誠知止外言猶匪忱成蹊謝李逕衛足感葵陰榮逹豈不偉孤生非所任江城何寂歷秋樹亦蕭森下有北流水上有南飛禽我願從歸翼無然坐自沈

臨泛東湖時任洪州

郡庭日休暇湖曲邀勝踐樂職在中和虛心挹上善乘流坐淸曠舉目眺悠林與西山重云因北風捲晶明畫不逮陰影鏡無辧晚秀復芬敷秋光更遙衍萬族紛可佳一逰豈能展羈孤忝邦牧顧已非時選梁公世不容長孺心亦褊永念出籠縶常思退疲蹇嵗䢐風露嚴日恐蘭苕剪佳辰不可得良防何其鮮罷興還江城閉闗聊自遣

始興南山下有林泉嘗卜居焉荊州臥病有懷此地

出處各有在何者爲陸沈幸無迫賤事聊可袪迷襟世路少夷坦孟門未嶇多慙入火術常惕履冰心一跌不自保萬全焉可尋行行念歸路惜光陰浮生如過隙先逹已吾箴敢忘邱山施亦云年病侵力衰在所養時謝良不任但憶舊棲息願言遂窺臨雲間目孤秀山下面淸深蘿蔦自爲幄風泉何必琴歸此老吾老還當日千金

髙齋閒望言懷

髙齋復晴景延晀屬淸秋風物動歸思煙林生逺愁紛吾自窮海薄宦此中州取路無髙足隨波適下流嵗華空冉冉心曲且悠悠坐惜芳時歇胡然久滯畱

與弟逰家園

定省榮君賜來歸是晝逰林烏飛舊裏園菓讓先秋枝長南庭樹池連北澗流星霜屢爾別蘭麝爲誰幽善積家方慶恩深國未酬棲棲將義動安得久情畱

郡內閒齋

郡閤晝常掩庭蕪日復滋檐風落鳥毳窻葉掛虫絲拙病宦情少羈閒秋气悲理人無異績爲郡但經時惟有江湖意沈防空在玆

晨出郡舎林下

晨興步北林蕭散一開襟復見林上月姢姢猶未沈片雲自孤逺叢篠亦淸深無事由來貴方知物外心

司馬崔頌和

優閒表政淸林薄賞秋成江上懸曉月往來虧復盈天云抗直意郡閤晦髙名坐嘯應無欲寧辜濟物情

晨坐齋中偶而成詠

寒露潔秋空遙山紛在矚孤頂乍修聳微云復相續人玆賞地徧鳥亦愛林旭結念憑幽逺撫躬曷羈束仰霄謝逸翰臨路嗟疲足䢐嵗方暌攜歸心亟躑躅休閒儻有素豈負南山曲

園中時蔬盡皆鋤理惟秋蘭數本委而不顧彼𨿽一物有足悲者遂賦二章

塲藿已成嵗園葵亦向陽蘭時獨不偶露節漸無芳防異菁爲蓄甘非蔗有漿人多利一飽誰復惜馨香幸得不鋤去孤苗守舊根無心羨防蓄豈欲近名園遇賞寧充佩爲生莫礙門幽林芳意在非是爲人論城南隅山池春中田袁二公盛稱其美夏首獲賞果防夙言故有此詠

憶昨聞佳境駕言尋昔蹊非惟初物變亦與舊逰暌幽渚爲君說淸晨卽我攜逢深獨睥睨歷險共攀躋林筍苞靑籜津楊委緑荑荷香初出浦艸色復緣堤樂處將鷗狎譚端用馬齊且言臨海郡兼話武陵溪異壤風煙絕空山巖徑迷如何際朝野從此待金閨

林亭寓言

林居逢嵗晏遇物使情多蘅茝不時與芬榮柰汝何更憐籬下菊無如松上蘿因依自有命非是隔陽和

南山下舊居閒放

祗役已云久乘閒返服初塊然屏塵事幽獨坐林閭淸曠前山逺紛喧此地疎喬木淩靑靄修篁媚緑渠耳和繡翼鳥目暢錦鱗魚寂寞心還閉飄颻體自虛興來命防酒臨罷閱仙書但樂多幽意寧知有毀譽尙想爭名者誰云要路居都忘下流嘆傾奪竟何如

感遇

蘭葉春葳蕤桂華秋皎潔欣欣似生意自爾爲佳節誰知林棲者聞風坐相恱艸木有本心何求美人折幽林歸獨臥滯慮洗孤淸持此謝髙鳥因之傳逺情日夕懷空意人誰感至精飛塵理自隔何所慰吾誠魚逰樂深池鳥棲欲髙枝差爾蜉蝣羽薨薨亦何爲有生豈不化所感奚若斯神理日微滅吾心安得知浩嘆楊朱子徒然泣路歧

孤鴻海上來池潢不敢顧側見雙翠鳥巢在三株樹矯矯珍木巓得無金丸懼美服患人指髙明逼神惡今我逰防防弋者何所慕

吳越數千里夢寐今夕見形骸非我親衾枕卽鄕縣化蝶猶不識川魚安可羨海上有仙山歸期覺神變西日下山隠北風乘夕流燕雀感昏旦檐楹呼匹儔鴻鵠𨿽自逺哀音非所求貴人棄疵賤下士嘗殷憂眾情累外物恕已忘內修感嘆長如此使我心悠悠

江南有丹橘經冬猶緑林豈伊地气暖自有嵗寒心可以薦嘉客柰何阻重深運命推所遇循環不可尋徒言樹桃李此木豈無陰

永日徒離憂臨風懷蹇修美人何處所孤客空悠悠靑鳥跂不至朱鼈誰云浮夜分起躑躅時逝曷淹畱抱影吟中夜誰聞此嘆息美人適異方庭樹含幽色白雲愁不見滄海飛無翼鳳皇一朝來竹花斯可食漢上有防女求思安可得袖中一札書欲寄雙飛翼防防愁不見耿耿徒緘憶紫蘭秀空蹊皓露奪幽色馨香嵗欲晚感嘆情何極白雲在南山日暮長太息

我有異鄕憶宛在云溶溶憑此目不覯要之心所鐘但欲附髙鳥安敢攀飛龍至精無感遇悲惋塡心胸歸來扣寂寞人願天豈從

閉門賾羣化憑林結所思嘯嘆此寒木疇昔乃芳蕤朝陽鳳安在日暮蟬獨悲浩思極中夜深嗟欲待誰所懷誠已矣旣往不可追鼎食非吾事云仙嘗我期胡越方杳杳車馬何遲遲天壤一何異幽嘿臥帷

當塗界寄裴宣州

故人宣城守亦在江南偏如何分虎竹相與間山川章綬胡爲者形骸非自然含情津渡濶倚望脰空延逺近聞佳政平生仰大賢推心徒有屬防面良無緣日夕遵前渚江村投暮煙念行祗意黙懷逺豈言宣委曲風波事難爲尺素傳

敬酬當塗界畱贈宣州刺史裴耀卿

茂生寔王佐仲舉信時英气覩衝天發人將下榻迎珪符肅有命江國逺䢐徵九派期方越千鈞或可輕髙帆出風迥孤嶼入云平遄邁嗟於役離憂空自情飭簮陪早嵗接壤厠専城曠別心彌軫宏規義轉傾徒然恨饑渇況乃諷瑤瓊

曲江集卷三

欽定四庫全書

曲江集卷四

唐張九齡撰

詩口號

餞王尙書出邊

漢相推人傑殷宗伐方還聞出將重坐見卽戎良上策應爲豫中權且用光令申兵气倍威憺虜魂亡樹比公孫大城如道濟長夏云登隴首秋露抵遼陽武徳舒宸睠文思餞樂章感恩身旣許激節膽猶嘗祖帳傾朝列軍麾駐道傍詩人何所詠尙父欲鷹揚

送趙都防赴安西

將相有更踐簡心良獨難逺圖嘗畫地超拜乃登壇戎卽昆山敍車同渤海單義無中國費情必逺人安他日文兼武而今栗且寛自然來月窟何用刺樓蘭南至三冬晚西馳萬里寒封侯自有處徵馬去嘽嘽

送使廣州

家在湘源住君今海嶠行經過正中道相送倍爲情心逐書郵去形隨世网嬰因聲謝逺別緣義不緣名

送姚評事入蜀各賦一物得卜肆

蜀嚴化巳久沈防空所思嘗聞賣卜處猶憶下時驅傳應經此懷賢儻問之歸來說往事歷歷偶心期

送竇校書見餞得雲中辧江樹

江水連天色無涯淨野氛微明岸傍樹淩亂渚前云舉棹形隨轉登艫意漸分茫從此去空復惜離羣

餞王司馬入計同用洲字

元寮行上計舉餞出林邱忽望題興逺空思解榻逰別筵鋪柳岸徵棹倚蘆洲獨嘆湘江水朝宗向北流

東湖臨泛餞王司馬

南土秋𨿽半東湖艸未黃聊乘風日好來泛芰荷香蘭棹無勞速菱歌不厭長忽懷京洛去難與共淸光

餞濟陰梁明府各探一物得荷葉

荷葉生幽渚芳華信在玆朝朝空此地采采欲因誰但恐星霜攺還將蒲稗衰懷君美人別聊以贈心期

餞陳學士還江南同用徵字

荷篠旋江澳銜杯餞覇陵別前林鳥息歸處海煙凝風土鄕情接雲山客念憑聖朝巖穴選應待鸖書徵

通化門外送別

屢別容華攺長愁意緒微義將私愛隔情與故人歸薄宦無時賞勞生有事機離魂今夕夢先繞舊林飛

送楊道士往天臺

谷還成道天臺去學仙行應松子化畱與世人傳此地煙波逺何時羽駕旋當須一把袂城郭共依然

送楊府李功曹

平生屬良友結綬望光輝何知人事拙相與宦情非別路穿林盡徵帆際海歸居然已多意況復兩鄕違

送宛句趙少府

解巾行作吏樽酒謝離居修竹含淸景華池澹碧虛地將幽興愜人與舊逰疎林下紛相送多逢長者車

送韋城李少府

送客南昌尉離亭西春野花防欲盡林鳥聽猶新別酒靑門路歸軒白馬津相知無逺近萬里尙爲鄰

送蘇主簿赴偃師

我與文雄別胡然邑吏歸賢人安下位鷙鳥欲卑飛激節輕華冕移官徇防衣羨君行者樂從此拜庭闈

送廣州周判官

海郡雄蠻落津亭壯越臺城隅百雉映水曲萬家開裏樹桄榔出時禽翡翠來觀風猶未盡早晚使車回

別鄕人南還

橘柚南中暖桑楡北地陰何言榮落異因見別離心吾亦江鄕子思歸夢寐深聞君去水宿結思雲林牽綴從浮事遲回謝所欽東南行舫逺秋浦念猿吟

郡南江上別孫侍禦

云嶂天涯盡川途海縣窮何言此地僻忽與故人同身負邦君弩情紆禦史驄王程不我駐離思逐秋風

奉酬洪州江上見贈監察禦史孫翊

受命讞封疆逢君牧豫章於焉審虞芮復爾共舟航悵別秋陰盡懷歸客思長江臯枉離贈持此慰他鄕

江上遇疾風

疾風江上起皷怒揚煙埃白晝晦如夕洪濤聲若雷投林鳥鎩羽入浦魚曝鰓瓦飛屋且發帆快檣已催不知天地气何爲此喧豗

初發江陵有懷

極望涔陽浦江天不分扁舟從此去鷗鳥自爲羣他日懷眞賞中年負俗紛適來果微尙倐爾防斯文復想金閨籍何如夢渚云我行多勝寄浩思獨氛氳

自豫章南還江上作

歸去南江水燐燐見底淸轉逢空濶處聊洗滯畱情浦樹遙如待江鷗近若迎津途別有趣況乃濯吾纓

道逢北使題贈京邑親知

徵驂稍靡靡去國方遲遲路繞南登岸情揺北上旗故人憐別日旅鴈逐歸時嵗晏無芳艸將何寄所思

江上使風呈裴宣州

江路與天連風帆何渺然遙林浪出沒孤舫鳥聯翩常愛千鈞重深思萬事捐報恩非狥祿還逐賈人船

谿行寄王震

山气朝來爽谿流日向淸逺心何處愜閒棹此中行叢桂林間待羣鷗水上迎徒然適我願幽獨爲誰情

將至嶽陽有懷趙二

湘浦多深林靑防晝結陰獨無謝客賞況復賈生心艸色𨿽云發天光或未臨江潭非所遇爲爾白頭吟

南陽道中作

登郢屬嵗陰及宛懵所適復聞東漢主遺此南都迹佳气藹厥初覇圖紛在昔玆邦稱貴近與世嘗薫赫遭遇感風雲變衰空艸澤不識鄧公樹猶傳陰后石驅馬歷闉闍荊榛翳阡陌事去物無象感來心不懌懷古對窮秋興言傷逺客眇黙遵歧路辛勤獘行役云鴈號相呼林麕走自索顧憶狥書劍未嘗安枕席豈暇墨突黔空持遼豕白迷復期非逺歸歟賞農隙

西江夜行

遙夜人何在澄潭月裏行悠悠天宇曠切切故鄕情外物寂無擾中流澹自淸念歸林葉換愁坐露華生猶有汀洲鸖宵分乍一鳴

使還湘水

歸舟宛何處正值楚江平夕逗煙村宿朝緣浦樹行於役已彌嵗言旋今愜情鄕郊尙千里流目夏云生

初發道中寄遠

日夜鄕山逺秋風復此時舊聞胡馬思今聽楚猿悲念別朝昏苦懷歸嵗月遲壯圖空不息常恐髮如絲

湘中作

湘流繞南嶽絕目轉靑靑懷祿未能已瞻途屢所經煙嶼宜春望林猿莫夜聽永路日多緒孤舟天復冥浮沒從此去嗟嗟勞我形

自湘水南行

落日催行舫逶迆洲渚間誰云有物役乘此更休閒暝色生前浦淸暉發近山中流澹容與惟愛鳥飛還

南還湘水言懷

拙宦今何有勞歌念不成十年乖夙志一別悔前行歸去田園老儻來軒冕輕江間稻正熟林裏桂初榮魚意思在藻鹿心懷食蘋時哉茍不逹取樂遂吾情

初入湘中有喜

徵鞍窮郢路歸棹入湘流望鳥惟貪疾聞猿亦罷愁兩邊楓作岸數處橘爲洲卻計從來意翻疑夢裏逰

商洛山行懷古

園綺值秦末嘉遁此山阿陳迹向千古荒途始一過碩人久淪謝喬木自森羅故事昔嘗覽遺風今豈訛泌泉空活活樵叟獨皤皤是處淸暉滿從中幽興多長懷赤松意復憶紫芝歌避世辭軒冕逢時解薜蘿盛明今在運吾道竟如何

耒陽溪夜行

乘夕棹歸舟緣源路轉幽月明防嶺樹風靜聽溪流嵐气船間入霜華衣上浮猿聲𨿽此夜不是別家愁

江上

長林何繚繞逺水復悠悠盡日余無見爲心那不愁憶將親愛別行爲主恩酬感激空如此芳時屢巳遒

自彭蠡湖初入江

江岫殊空濶雲煙處處浮上來羣噪鳥中去獨行舟牢落誰相顧逶迆日自愁更將心問影於役復何求

赴使瀧峽

谿路日幽深寒空入兩嵚霜淸百丈水風落萬重林夕鳥聯歸翼秋猿斷去心別離多逺思況乃嵗方陰

湖口望廬山瀑布泉

萬丈洪泉落迢迢半紫氛犇飛下雜樹灑落出重云日照虹蜺似天淸風雨聞靈山多秀色空水共氤氳

彭蠡湖上

沿涉經大湖湖流多行泆決晨趨北渚逗浦已西日所適𨿽淹曠中流且閒逸瑰詭良復多感見乃非一廬山直陽滸孤石當陰術一水雲際飛數峯湖心出象類何交糺形言豈深悉且知皆自然髙下無相卹

經江寧覽舊迹至武湖

南國更數世北湖方十洲天淸華林苑日晏景陽樓果下回仙騎津傍駐防旒鳬鷖喧鳳管荷芰鬭龍舟七子陪詩賦千人和棹謳應言在鎬樂不讓橫汾秋風俗因紓慢江山成易由駒王信不武孫叔是無謀佳气日將歇覇功誰與修桑田東海變麋鹿姑蘇逰否運爭三國康時劣九州山𨿽幕府在館豈豫章畱水澱還相閱菱歌亦故遒雄圖不足問惟想事風流

入廬山仰望瀑布水

絕頂有懸泉喧喧出煙杪不知幾時嵗但見無昏曉閃閃靑崖落鮮鮮白日皎灑流濕行雲濺沬驚飛鳥雷吼何噴薄箭馳入窈窕昔聞山下防今乃林巒表物情有詭激坤元曷紛矯黙然置此去變化誰能了

出爲豫章郡途次廬山東巖下

玆山鎭何所乃在澄湖陰下有蛟螭伏上與虹蜺尋靈仙未始曠窟宅何其深雙闕出云峙三宮入煙沈攀崖猶昔境種杏非舊林想象終古迹惆悵獨往心紛吾嬰世网數載忝朝簮孤根自靡托量力況不任多謝周身防常恐橫議侵豈匪鵷鴻列惕如泉壑臨迨玆刺江郡來此滌塵襟有趣逢樵客忘懷狎野禽棲閒義未果用拙歡在今願言答休命歸事邱中琴

巡屬縣道中作

春令夙所奉駕言遵此行途中卻郡掾林下招村氓至邑無紛劇來人但歡迎豈伊念邦政爾實在時淸短才濫符竹弱嵗起柴荊再入江村道永懷山藪情矧逢陽節獻黙聽時禽鳴迹與素心別感從幽思盈流芳日不待夙志蹇無成知命且何欲所圖惟退耕華簮極身防衰鬢慙木榮茍得不可遂吾其謝世嬰

南還以詩代書贈京都舊寮

薄宦晨昏闕遵尊義取斯窮愁年貌攺寂歷爾胡爲不諂詞多忤無容禮益卑微生尙何有逺迹固其宜思擾梁山曲情遙越鳥枝故園從海上良友邈天涯雲雨嘆一別川原勞載馳上慙伯樂顧中負叔牙知去國誠寥落經途獘險嵗逢霜雪苦林屬蕙蘭萎欲贈幽芳歇行悲舊賞移一從闗作限兩見月成防苒苒窮年籥行行盡路歧徵鞍稅北渚歸帆指南垂樹晚猶蔥蒨江寒尙彌土風從楚別山水入湘奇石瀨相奔觸煙林更蔽虧層崖夾洞浦輕舸泛澄漪松篠行皆傍禽魚動輒隨惜哉邊地隔不與故人窺疇昔陪鴛鷺朝陽振羽儀來音𨿽寂寞接景每逶迆朝罷防塵事賓來話酒巵邀歡逐芳艸結興選華池及此風成嘆何時霧可披自憐無用者誰念有情離望美音容濶懷賢夢想疲因聲逹霄漢持拙守東陂

初發道中贈王司馬兼寄諸公

昔嵗嘗陳力中年退屏居承顏方弄鳥放性或觀魚曽是安疵拙誠非議捲舒林園事益簡煙月賞恆余不意棲愚谷無階奉詔書湛恩均大造弱植愧空虛肅命趨仙闕僑裝撫傳車念行開祖帳憐別降題輿誰謂風期許叨延禮數殊義沾投分末情及解攜初追餞扶江界光輝燭裏閭子云應寂寞公緒爲吹噓景物春來異音容日向疎川原行稍穏鐘皷聽猶徐林隔王公轝云迷班氏廬戀親惟委咽思徳更躊躇徇義當由此懷安乃闕如願酬明主恵行矣豈徒歟

夏日奉使南海在道中作

然萬里路赫曦三伏時飛走逃深林流爍恐生疵行李豈無苦而我方自怡肅事誠在公拜慶遂及私展力慚淺效銜恩感深慈且欲湯火蹈況無神欺朝發髙山阿夕濟長江湄秋瘴寧我毒夏水胡不夷信知道存者但問心所之呂梁有出入乃覺非虛詞

湞陽峽

行舟傍越岑窈窕越溪深水闇先秋冷山晴當晝陰重林間五色對壁聳千尋惜此生遐逺誰知造化心

使至廣州

昔年嘗不調玆地亦邅回本謂雙鳬少何知駟馬來人非漢使槖郡是越王臺去去𨿽殊事山川長在哉

春江晚景

江林皆秀發云日復相鮮徵路那逢此春心益然興來只自得佳處莫能傳薄暮津亭下餘花滿客船

與王六履震廣州津亭曉望

明發臨前渚寒來淨逺空水紋天上碧日气海邊紅景物紛爲異人情賴此同乘桴自有適非欲破長風

初發曲江谿中

溪流淸且深松石復陰臨正爾可嘉處胡爲無賞心我由不忍別物亦有緣侵自匪嘗行邁誰能知此音

自始興谿夜上赴嶺

嘗蓄名山意滋爲世网牽徵途屢及此初服已非然日落靑巖際谿行緑篠邊去舟乘月後歸鳥息人前數曲迷幽嶂連圻觸闇泉深林風緒結遙夜客情懸非梗胡爲泛無膏亦自煎不知於役者相樂在何年

奉使自藍田玉山南行

徵驂入云壑始憶步金門通籍微軀幸歸途明主恩匪惟徇行役兼得慰晨昏是節暑云熾紛吾心所尊海縣且悠山郵日駿奔徒知惡囂事未暇息陰論峣武經陳迹衡湘指故園水聞南澗險煙望北林繁逺靄千巖合幽聲百籟喧陰泉夏猶凍陽景晝方暾懿此髙深極徒令夢想存盛明期有報長往復奚言

巡按自漓水南行

理棹𨿽云逺飲冰寧有惜況乃佳山川怡然傲潭石奇峯岌前轉茂樹隈中積猿鳥聲自呼風泉气相激目因詭容逆心與淸暉滌紛吾謬執簡行郡將移檄卽事聊獨歡素懷豈兼適悠悠詠靡盬庶以窮日夕

使還都湘東作

蒼庚昨歸陽鳥今去時感物遽如此勞生安可思養眞無上格圖進豈前期甘節往來苦壯容離別衰盛明非不遇弱操自云私孤檝淸川渚徵衣寒露滋風朝津樹落日夕嶺猿悲牽役而無悔坐愁祗自怡當須報恩巳終爾謝塵緇

旅宿淮陽亭口號

日暮荒亭上悠悠旅思多故鄕臨桂水今夜眇星河暗艸霜華發空亭鴈影過興來誰與晤勞者自爲歌

曲江集卷四

欽定四庫全書

曲江集卷五

唐張九齡撰

詩

望月懷逺

海上生明月天涯共此時情人怨遙夜竟夕起相思滅燭憐光滿披衣覺露滋不堪盈手贈還寢夢佳期

秋夕望月

淸迥江城月流光萬里同所思如夢裏相望在庭中皎潔靑苔露蕭條黃葉風含情不得語頻使桂華空

詠鷰

海鷰何微乘春亦蹔來豈知泥滓賤只見玉堂開繡戶時雙入華軒日幾回無心與物競鷹隼莫相猜

詠史

大徳始無頗中智是所是居然巳不一況乃務相詭小道致泥難巧言因萋毀穰侯或見遲蘇生得陰揣輕旣長沙傅重亦邊郡徙勢傾不幸然迹在胡寧爾滄溟所爲大江漢日來委澧水𨿽復淸魚鼈豈防此賢哉有小白讎中有管氏若人不世生悠悠多如彼

勅賜寧王池宴

賢王有池館明主賜春逰淑气林間發恩光水上浮徒參和鼎地終謝巨川舟皇澤空如此輕生莫可酬

龍門旬宴得月字韻

恩華逐芳嵗形勝兼韶月中席傍魚潭前山倚龍闕花迎妙妓至鳥避仙舟發宴衎良在玆再來情不歇

天津橋東旬宴得歌字韻

淸洛象天河東流形勝多朝來逢宴喜春盡卻妍和泉鮪歡時躍林鸎醉裏歌賜恩頻若此爲樂柰人何

上陽水牕旬宴得移字韻

河漢非應到汀洲忽在斯仍逢帝樂下如逐海槎窺春賞時將換皇恩嵗不移今朝逰宴所莫比天泉池

故刑部李尙書荊谷山集防

嘗聞繼老聃身退道彌耽結宇倚靑壁疏泉噴碧潭苔石隨人古煙花寄酒酣山光紛向夕歸興杜城南

三月三日申王園亭宴集

稽亭追往事睢苑勝前聞飛閣淩芳樹華池落防云借艸人畱酌衘花鳥赴羣向來同賞處惟恨碧林曛

恩賜樂逰園宴

實筐延後命供帳序羣公形勝宜春接威儀建禮同晞陽人似露解慍物從風朝慶千齡始年華二月中輝光變艸木和气髮絲桐嵗嵗長無事徒知樂九功

驪山下逍遙公舊居逰集

君子體淸尙歸處有兼資𨿽然經濟日無忘幽棲時卜居舊何所休澣嘗來玆岑寂罕人至髙深獲我思松澗聆遺風蘭林覽余滋往事誠已矣道存猶可追遺子後黃金作歌先紫芝明徳有自來奕世皆秉彞豈與磻溪老崛起周太師我心希碩人逮此問元怊悵旣懷逺沈吟亦省私已云寵祿過況在華髮衰軒蓋有迷復邱壑無燐緇感物重所懷何但止足斯

祠紫蓋山經玉泉山寺

指塗躋楚望策馬望荊岑稍稍松篁入泠泠澗谷深觀奇逐幽映歷險忘嶇上界投佛影中天揚梵音焚香懴在昔禮足誓來今靈異若有對聖先其可尋髙僧聞逝者逺俗是初心蘚駁經行處猿啼燕坐林歸眞巳寂滅畱迹豈埋沈法地自玆廣何云千萬金

冬中至玉泉山寺屬窮陰冰閉崖谷無色及仲春行縣復往焉故有此作

靈境信幽絕芳時重暄妍再來及玆勝一遇非無緣萬木柔可結千花敷欲然松間鳴好鳥林下流淸泉石壁開精舎金光照法筵眞空本自寂假有聊相宣復此灰心者仍追巢頂禪簡書𨿽有畏身世亦相捐

郢城西北有大古冢數十觀其封域多是楚時諸王而年代久逺不復可識惟直西有樊妃冢因後人爲植松栢故行路盡知之

蘋藻生南澗蕙蘭秀中林嘉名有所在芳气無幽深楚子初逞志樊妃嘗獻箴能令更擇士非直罷從禽舊國皆湮滅先王亦莫尋惟傳賢媛隴猶結後人心牢落山川意蕭疎松柏陰破墻時直上荒徑或斜侵恵問終不絕風流獨至今千春思窈窕黃鳥復哀音

戱題春意

一作江南守江林三四春相鳴不及鳥相樂喜闗人日守朱絲直年催華髮新淮陽只有臥持此度芳辰

同綦母學士月夜聞鴈

棲宿豈無意飛飛更逺尋長途未及半中夜有遺音月思闗山笛風號流水琴空聲兩相應幽感一何深避繳歸南浦離羣叫北林聯翩俱不定憐爾越鄕心

立春日晨起對積雪

忽對林亭雪瑤華處處開今年迎气始昨夜伴春回玉潤前竹花繁院裏梅東郊齋祭所應見五神來

庭梅詠

芳意何能早孤榮亦自危更憐花蒂弱不受嵗寒移朔雪那相妬陰風已屢吹馨香𨿽尙爾飄蕩復誰知

照鏡見白髮聯句

宿昔靑雲志蹉跎白髮年誰知明鏡裏形影自相憐

折楊柳

纖纖折楊柳持此寄情人一枝何足貴憐是故園春遲景那能久流芳不及新更愁徵戍客容鬢老邊塵

巫山髙

巫山與天近煙景長靑熒此中楚王夢夢得神女靈神女去已久雲雨空冥冥惟有巴猿嘯哀音不可聽

剪防

奼女矜容色爲花不讓春旣爭芳意早誰待物華眞葉作參差發枝從防綴新自然無限態長在艷陽人

聽箏

端居正無緒那復發秦箏纖指傳新意繁起怨情悠揚思欲絕掩抑態還生豈是聲能感人心自不平

賦得自君之出矣

自君之出矣不復理殘機思君如滿月夜夜減淸輝

荊州作二首

先逹志其大求意不約文士伸在知已巳況仕於君微誠夙所尙細故不足云時來忽易失事往良難分顧念凡近姿焉欲殊常勲亦以行則是豈必素有聞千慮且猶失萬緒何其紛進士茍非黨免相安得羣眾口金可鑠孤心絲共棼意忠仗朋信語勇同敗軍古劍徒有气幽蘭只自薫髙秩向所忝於義如浮雲

其二

千載一遭遇往賢所至難問余奚爲者無階忽上摶明聖不世出翼亮非茍安崇髙自有配孤陋何足幹遇恩一時來竊位三嵗寒誰謂誠不盡知窮力亦殫𨿽致負乘寇初無挾術鑽浩蕩出江湖翻覆如波瀾心傷不材樹自念獨飛翰狥義在匹夫報恩猶一餐況乃山海澤效無毫髮端內訟已慙沮積毀今摧殘胡爲復惕息傷鳥畏虛彈

在郡秋懷二首

秋風入前林蕭瑟鳴髙枝寂寞逰子思寤嘆何人知宦成名不立志存嵗已馳五十而無聞古人深所疵平生去外飾直道如不覊未得操割效忽復寒暑移物情自古然身退毀亦隨悠悠滄江渚望望白雲涯路下霜且降澤中艸離披蘭艾若不分安用馨香爲

其二

庭蕪生白露嵗感遐心策蹇慙逺途巢枝思故林小人恐致寇終日如臨深魚鳥好自逸池籠安所欽掛冠東都門采蕨南山岑議道誠愧昔覽分還愜今無然憂成老空爾白頭吟

郡府中每晨興輒見羣鶴東飛至暮又行列而返哢唳雲路甚和樂焉予愧獨處江城常目送此意有所羨遂賦以詩

雲間有數鶴撫翼意無違曉日東田去宵煙北渚歸讙呼良自適羅列好相依逺集長江靜髙翔眾鳥稀豈煩僊子馭何畏野人機卻念乘軒者拘畱不得飛

忝官二十年盡在內職及爲郡嘗積戀因賦詩焉

江流去朝宗晝夜玆不舎仲尼在川上子牟存闕下聖逹有由然孰是無心者一郡茍能化百城豈云寡愛禮誰爲羊戀主吾猶馬感初時不載思奮翼無假閒宇嘗自閉沈心何用寫攬衣前庭登陴臨曠野白水生迢逓淸風寄蕭灑願言采芳澤終朝不盈把

初秋憶金均兩弟

江渚秋風至他鄕離別心孤云愁自逺一葉感何深憂喜嘗同域飛鳴忽異林靑山西北望堪作白頭吟二弟宰邑南海見羣鴈南飛因成詠以寄

鴻鴈自北來嗷嗷度煙景嘗懷稻粱恵豈憚江山永小大每相從羽毛當自整雙鳬侶晨泛獨鶴參宵警爲我更南飛因書至梅嶺

將發還鄕示諸弟

嵗陽亦頽止林意日蕭云胡當此時邁復爲客至愛孰能捨名義來相迫負徳良不貲輸誠靡所惜一木逢廈構纎塵願山益無力主君恩寧利客卿壁去去榮歸養憮然嘆行役

敍懷二首

弱嵗讀羣史抗迹追古人被褐有懷玉佩印從負薪志合豈兄弟道行無賤貧孤根亦何賴感激此爲鄰

其二

晚節從卑秩歧路良非一旣聞持兩端復見挾三術木誠有報玉楮論無實已矣直躬者平生壯圖失去去勿重陳歸來茹芝術

秋懷

感惜芳時換誰知客思懸憶隨鴻向暖愁學馬思邊畱滯機還息紛拏网自牽東南起歸望何處是江天

雜詩五首

孤桐亦胡爲百尺傍無枝疎陰不自覆修幹欲何施髙岡地復迥弱植風屢吹凢鳥已相噪鳳凰安得知

其二

蘿蔦必有托風霜不能落酷在蘭將蕙甘從葵與藿運命𨿽爲宰寒暑自回薄悠悠天地間委順無不樂

其三

良辰不可遇心賞更蹉跎終日塊然坐有時勞者歌庭前攬芳蕙江上托微波路逺無能逹憂情空復多

其四

湘水弔靈妃斑竹爲情緒漢水訪逰女解佩無誰與同心不可見異路空延佇浦上靑楓林津傍白沙渚行吟至落日坐望只愁予神物亦豈孤佳期竟何許

其五

木直幾自寇石堅亦他攻何言爲用薄而與火膏同物累有固然誰能取徑通纎纎良田艸靡靡惟從風日夜沐甘澤春秋等芳叢生性茍不夭香臭誰爲中道家貴至柔儒生何固窮終始行一意無乃過愚公

故刑部李尙書挽歌詞三首

仙宗出趙北相業起山東明徳嘗爲禮嘉謀屢作忠論經白虎殿獻賦甘泉宮與善今何在蒼生望巳空

其二

宿昔三臺踐榮華駟馬歸印從靑瑣拜翰入紫宸揮題劍恩方重藏舟事巳非龍門不可望感激涕沾衣

其三

永嘆常山寶沈埋京兆阡同盟防五月華表記千年漫野中艸微茫空裏煙共悲人事絕惟對杜陵田故徐州刺史贈吏部侍郎蘇公挽歌詞三首

韋方繼相荀爽復齊名在貴兼天爵能賢出世卿學聞金馬詔神見玉人淸藏壑今如此爲山遂不成

其二

相如只謝病子敬忽云亡豈悟瑤臺雪分雕玉樹行淸規畱艸議故事在封章本謂三公啟而今歿始揚

其三

返葬長安陌秋風簫皷悲柰何相送者不是平生時寒影催年急哀歌助挽遲寧知建旟罷丹旐向京師

故滎陽君蘇氏挽歌詞三首

門緒公侯列嬪風詩禮行松蘿方有寄桃李忽無成劍去雙龍別雛哀九鳴何言嶧山樹還似半心生

其二

永嘆芳魂斷行看艸露滋二宗榮盛日千古別離時竟罷生蒭贈空畱畫扇悲客車候曉發何嵗是歸期

其三

縞服紛相送扄翳不開更悲泉火滅徒見柳車回舊室容衣奠新塋拱樹栽惟應月照簟潘嶽此時哀

眉州康司馬挽歌詞

家受専門學人稱入室賢劉楨徒有气管輅獨無年謫去長沙國魂歸京兆阡從來匣中劍埋沒罷衝天

題畫山水障

心累猶不盡果爲物外牽偶因耳目好復假丹靑妍嘗抱野間意而迫區中緣塵事固巳矣秉意終不遷良工適我願妙墨揮巖泉變化合羣有髙深侔自然置陳北堂上仿像南山前靜無戶庭出行已玆地偏萱艸憂可樹合歡忿亦蠲所因本微物況乃憑幽筌言象防自泯意色聊自宣對翫有佳趣使我心綿

曲江集卷五

欽定四庫全書

曲江集卷六

唐張九齡撰

制書

南郊赦書

門下朕獲主三靈於今一紀聽政中昃每不敢康觀書乙夜將求諸道而頃年巳來每思至理或逺人勿率或嗣嵗不登淳朴未還惕厲斯在爲人上而慙徳奉天明以畏威故祝史正辭必期於陳信郊邱備禮將俟於升平今宗廟降靈克開厥後乾坤交防保合太和麟鳳龍符黃瑞之祉蠻夷戎狄梯山航海之琛莫不日月以聞道路相屬顧惟不徳當玆休運欽若昭報疇咨故實所以今年獻春恭祠后土季秋吉日追崇九廟采必先於曽經稽肆類於虞典爰因長至欽謁上告受命之元符昭嚴配之成績大典云備至誠克展諸侯駿奔來於穆之相百神受職率咸秩之丈六變已陳三獻斯畢蓋春秋之大事莫先乎祀王者之盛禮莫重於郊柴燎克終感慶防極豈予一人之福亦爾萬邦之賴宜因咸和之際俾承厚下之澤可大赦天下嗚呼君臣一體休戚共焉朕欽承天命躬傳大寶蓋憑累祖餘業得一之符亦由羣公舊勲不二之力永言繄賴其敢忘之自武徳巳來實封功臣知政宰輔有身無大故而亡官實封子孫淪屈者所由勘責具狀以聞存者可籌其官榮逝者當錄其嗣使幽明同慶知有令辰

東封赦書

門下朕聞天監惟後後克奉天旣合徳以受命亦推功而復始厥初作者七十二君道洽迹著時至符出皆用事於介邱升中於上帝人神之望蓋有以塞之皇王之序固可得而言之朕接統千嵗承光五葉惟祖宗之徳在人惟天地之靈作主往有內難幽贊而集大勲間無外虞守成而纉舊服未嘗不幹幹終日思與公卿大夫上下葉心聿求至理引我列聖其庶乎馨香今九有大寧羣氓樂業時必敬授而不奪物亦順成而無天懋建皇極幸致太和聚乃幽遐率由咸被戎狄不軌惟文告而來庭鱗鳳已臻將覺悟而在藪以故凡百執事亟言大封顧惟不徳初欲勿議伏以先聖儲祉與天同功荷傳符以在今敢侑神而無報大節斯在朕何讓焉遂奉遵髙祖太宗之業憲章乾符之典時邁東土柴告岱宗精意上逹肹蠁來應信宿行事云物呈祥登降之禮斯畢嚴配之誠獲展百神羣望莫不懷柔四方諸侯莫不來慶斯事天下之介福邦家之耿光也無窮之休祉豈獨在予非常之恵澤冝其逮下可大赦天下朕躬陟天門宿齋日觀時屬嚴冬雪初夜風寒朕因露立祈恩誓欲代人當咎俯仰之際頓息霜飊莫獻之辰變同韶景誠荷上天垂祐亦賴靈山吐祥詩云無徳不報冝封太山神爲天齊王禮秩加三公一等宜令所管崇飾祠廟環山十里禁其采樵給近山二十戶復以奉神祠率土之內賜酺七日任於村坊宴樂不得聚斂煩勞其節文有未霑及者所司比類奏聞其封祀有數處行事者從一處敍赦書日行五百里主者施行

后土赦書

門下昔者巡狩所至柴瘞斯行蓋取誠享以遵告類朕恭承祖宗之烈獲主神只之祀夙夜祗畏不敢荒寧故勒兵朔陲先展義於汾社回斾睢上遂有事於郊壇王者父事天母事地則漢氏祈谷未始正名周禮降神乃爲徼福而已朕以天命之重子道爲先惟玆精神在乎惇孝庶防福於四海斯永康於兆人是以率由舊章敬恭明祀嚴配之誠旣展奠獻之禮又終且春秋之議大事若祀齋祭之福庶品維祺豈獨在予而共有斯慶可大赦天下

籍田赦書

門下昔者受命爲君體元立極未有不謹於禮而能見教於人朕其庶乎有慙作者方冊存而可舉舊章絕而復尋自古所行無一而廢將以上乞靈於宗社下防福於黎元朕玆精誠天實降鑑今嗣嵗初吉農事將起禮有先於耕籍義緣奉於粢盛是所嚴祗敢不敬事故躬載耒耜親率公卿以先萬姓遂終千畝謂惇本之爲小何布澤之更深宜有順於發生俾無偏於行恵可大赦天下宗廟致享務在丰潔禮經防革必本人情籩豆之薦或未能備物服制之紀或有所未通宜令禮官學士詳議具奏朕自臨天下二紀於玆不敢荒寧日加兢業而災眚未弭黎人未康若有由而然則在予之責有能直言極諌者具以狀聞每渇賢良無忘寤寐頃𨿽虛佇未副旁求其才有王霸之略學究天人之際智勇堪將帥之選政能當牧宰之舉者五品已上淸官將軍都督刺史各舉一人孝悌力田鄕閭推挹者本州長官勘責有才堪應務者各以名聞致仕官久歷淸資始終稱著年漸衰邁情有可矜量與攺職依前致仕宗子中有才行著聞比尙沈屈者委宗正勘責奏聞唐元兩營立功官任折衝並攺與郎將郎將攺與中郎其亡官失爵量加收敍五嶽四瀆名山大川及自古聖帝明王忠臣良相並令所在長官以禮致祭赦書有所未該者所司比類奏聞亡命山澤挾藏軍器百日不首復罪如初敢以赦前事相言告者以其罪罪之都城內賜酺三日布告遐邇咸使知聞

曲江集卷六

欽定四庫全書

曲江集卷七

唐張九齡撰

勑制

勑皇太子納妃

勑禮有謹於初義亦重其本凡是姻媾且猶正於人倫況在元良更將承於宗祀皇太子鴻儲副是屬仁孝自然爰從吉辰式備嘉禮上事下繼君子重之言告言歸朕豈無慰非獨在予之慶宜申與眾之澤應天下囚徒死罪特宜免死配流嶺南逺處流罪降至徒徒已下罪並宜釋放其造僞頭首勾合知情受僞人等罪𨿽徒流仍便爲百姓至彼勿許東西諸道徵行人家乃鰥寡惸獨委州縣長官檢校矜放差科使安其業中間有不支濟者量事賑給仍量助其營種長安萬年兩縣百姓及今月當上彍騎衛士雜匠掌閒幕士駕士工人樂人供膳主膳官馬主食人等並免其家今年地稅三衛細引飛騎萬騎監門長上及禮生有職掌者各減一年勞在京文武官九品已上見在京外官因公使及當上在京新除五品已上外官未辭並致仕官朝朔望者各賜勲一轉東宮官九品巳上諸司緣禮防只供官等更加勲一轉五禮使兵部尙書兼中書令蕭嵩特封徐國公禮防使黃門侍郎同中書門下平章事韓休特與三品妃禮防使少府監馮紹正賜紫金魚袋諸副使及判官更加勲一轉禮官儐者夾侍官及孔目官使典主旌節等選日優與處分仗內馬家內侍省給使教坊音聲人緣太子禮防只供者各賜勲一轉皇太子舅尙輦奉禦趙迥進特與三品仍攺三品官前右武衛騎曹趙迥進特與五品仍攺與五品官皇太子侍讀侍書等各加一階皇太子諭徳潘蕭特與五品太子妃兄通事舍人薛願特與五品仍攺與五品官兄吏部常選薛某特與五品仍與六品官今日應預防官等各節級給賜物卽宜領取宴防者所以宣其情頒錫者所以將其意公卿百辟庶知朕心

勑處分十道朝集使

勑朝集使等朕防已承天守文繼位布一心於兆庶明四目於萬方恆恐道或未周物不遂性旁求俊乂共理黎元於玆羣辟寧不我副凡今政要略有四端衣食本於桑農禮義興於學校流亡出於不足爭訟由於無恥故先王務其三時將以厚生也修其五教將以惇俗也有國有家同知此議不患不知患在不行爾且長吏數攺政教屢移在官當先爲國理人各惕其職不當冒榮干進茍利其身澆俗不可不革淳風不可不長近令刺史在任四考方遷實欲始終其情黜陟斯系必若縣得良宰萬戶息肩州有賢牧千里解帶仁政不遙行之則是皆能勵節朕復何憂且如浮逃客戶所在安輯徵鎭人家毎事憂卹倉儲惟實賦役惟均鰥寡撫存盜賊禁止郵驛無獘姦訛不生念玆八事朕常屢想嗟爾庶尹可不用心卿等還州逓相勸勉遵此王度卹彼下人敬順天常無違月令夫星列躔次土分區域休咎之徵惟人所感善必知主惡亦有由毎至歳成當加賞罰宜知朕意並卽好去

勅處分十道朝集使

勅朕臨禦天下二十餘載毎思至理實仗羣賢何嘗不敷求循良共底於道隼旟熊軾光寵有加甘露鳯凰寂寥無紀豈朕之不徳感致斯然爲庶尹所能已極於此是用寤寐增嘆殷勤永懷更爲後圖或未晚也且一郡之政系一已之能泉源旣淸蓬麻自直爲長吏者可不勉之卿等至州遞想慰誨以副共理之意用光分憂之委且如江左爰及山南歳小不登人已菜色皆由好逐朝夕之利而無水旱之儲卒遇凶年莫非艱食此則政乖慮始人無勸分欲免流庸不可得也夫氓者冥也豈能自謀政者正也當矯其獘所由長吏可不勉歟相其物土之宜務以耕桑之本時無妨奪吏不侵漁旣富而教奚畏不理至若徵鎭役重孤弱命窮特須哀矜以遂仁恕其餘常科所禁自可舉而行之豈煩縷說方振綱領乃者庚子制書已明理要徐思其意勿謂空言若風教未議能蓋闕竟入朝計冀幸遷除勿曰不知將自誣也方牧參佐各宜思之朕所待賢能不惜官秩惟聲實是與惟理行自憑古者刺史入爲三公郎官出爲宰百里豈有限也何在汲汲不安於理郡哉誠須勵精以俟後命並卽好去

勅處分朝集使

勅朕受命子人義兼君父思致可封之地無忘終食之間自有萬邦幾將二紀而刑政或舛風俗尙澆行所望而未至頋本懷而自失𨿽朕之不徳在予之過有歸而卿等共理患巳之誠豈到至如典州當侯伯之尊宰邑敵子男之寵好進之軰且不務於政成欲達之心獨未思於義取朕所以數戒勅以見意增祿秩以勸能何嘗有公方淸白者不升理道循良者不用若聲績未著黎庶未康牧守未朝而輒遷參佐逾年而競入此獨爲人之資地爾豈是責成之意耶以故一切還州將矯其獘卿等至彼明諭朕意知不以中外爲隔惟以億兆爲憂頃以天下浮逃先有處分所在括附便入差科輒相容隠亦令糾告如聞長吏不甚存心致令流庸更滋前獘未革自行此法卽有姦生逃者租庸類多幹沒長吏明察豈其然乎此色毎年別須申省比類多少以爲殿最又獄訟所寄人命是懸近恐妨農特原輕系俾加閱實乃多幽枉都邑尙爾郡縣可知各以貶官用懲主吏自今巳後天下系囚非應申覆知證在逺而就中稍重者不得過十日次不得過五日其餘輕科量宜決遣不得因此復加楚毒且外臺者長吏主之至如禮義不興耕桑不勸孤寡不卹徭役不均不肅吏人不淸盜賊不懲淸暴不糾姦訛有一於此是誰之過其遊僧幻者誑誘愚人窮其根萌特須禁絕諸軍徵鎭毎遣優矜如聞比來未免辛苦特宜撫卹使得安存今農扈戒期耕夫在野事非急切不得追呼卿等至州一一宣示當遣察問勿不用心卽宜好去

勅處分十道朝集使

勅十道及朝集使等信賞以勸能刑罰以懲惡謂之二柄所以一人朕念彼黎元比遭水旱而賦役不等浮惰相仍且無緝寧漸用凋獘所以愼擇長吏兼命使臣寵數所加亦云不薄智能是效豈是未圖政之殊尢永用虛佇且郡縣所理黎庶是切善爲政者防於未然均其有無省其徭役事事有豫早爲之所𨿽遭歳惡固亦人安況在丰年不能招緝遂使戶多虛掛人苦均攤務欲削除更成詭故已逃者未必爲削爲姦者因此便除一啟其端豈勝其獘向若州有明牧縣有良宰而精心緝理豈若是乎卿等至州將朕此意優柔慰勉各令用心招撫流庸補綴居業使免助逃之費是爲救獘之先此不存心更知何理且刺史縣令專任不輕自有非違將何率勵至如親識遊客憑恃威權囑托下僚搖動獄訟或差遣不當致令損失或處分有乖便至煩擾兼有不肅諸吏惟只自謹一身姦豪盜賊無所畏懼是虛荷榮寵徒增祿秩此而可容孰爲屍曠並委諸道條察具狀奏聞今甘澤以時農桑爲重不急之務先巳勒停宜更申明勿妨春事諸處百姓貧窶者多𨿽有隴畞或無牛力勸率相助令其有秋所系囚徒速令決斷無令寃滯致有妨奪鰥寡惸獨徵鎭之家倍須撫存勿有科喚朕所懸爵秩惟待賢能若政舉一州惠施一縣使者廉問必以狀聞旣能副於朕懷亦當待以不次誠可復也豈食言哉並卽好去

勅歳初處分

勅天地以大徳生羣有聖人以大寶守萬物古者受命之君謂之承天之序明有所代夫豈徒然道若無欽崇命不永保帝實臨汝人曷戴君朕所以毎期庶平合於仁覆之意也夫宓羲神農黃帝堯舜或誅而不怒或教而不誅彼亦何爲獨臻於此朕自有天下二紀及玆𨿽未能畫衣以禁亦未嘗刑人於市而政猶踳駁俗尙澆漓當是爲治之心未返於本耳凡人豈不仁於父母兄弟不欲於飲食衣服乎而卒被無孝友之名不溫飽之困其故何哉蓋未聞義方不識善道或任小智而爲詐或見小利而茍得致逺則窮繼之以暴已而身受戮誅家不相保愚妄之徒類多自陷訟獄之獘恆由此作吁可悲乎亦在教之不明也蓋刑罰者不獲已而用之天下黔黎皆朕赤子以誠告示其或知歸何必用威然後致理先務仁恕寧不懷之且五常循行豈須深識六親和睦何待丁寧自宜勉之以副所望刑措不用道在於玆今獻歳之吉迎气伊始敬順天常無違月令所由長吏可舉舊章諸有嫗伏孕育之物蠢動生植之類愼無殺伐致令夭傷九土異宜三農在候聚眾興役妨時害功特宜禁止以助春事至若家有徵鎭人或孤惸物向陽和此獨憂悴良可憫也亦宜所由隨事憂卹蓋不體仁無以爲長不知道無以用心故道者眾妙之門而心者萬事之統得其要防義可以兼濟於人失其指歸生不能自全於巳故我元皇帝著道徳經五千文明乎眞宗致於妙用而有位者未之講習不務淸淨欲令所爲之政教何從而致於太和者耶百辟卿士各須詳讀勉存進退之誠更圖前席之議至如計校小利綜緝煩文邀名具行去道彌逺違天和气生人怨心朕甚厭之所不取也各勵精一共興化俾蒼生登於仁壽天下還於淳朴豈逺乎哉行之可至其老子道徳經宜令士庶家藏一本仍勸習讀使知指要毎年貢舉人量減尙書論語一兩道策準數加老子策俾惇崇道本附益化源朕推誠與人有此教誡必驗行事豈埀空言今之此勅亦宜家置一本毎須三省以識朕懷

勅令禮部掌貢人

勅毎歳舉人求士之本專典其事寧不重歟頃年巳來惟考功郎所職掌位輕事重名實不倫欲盡委長官又銓選猥積且六官之列體國是同況宗伯掌禮宜主賓薦自今已後毎諸色舉人及齋郎等簡試並於禮部集旣眾務煩雜仍委侍郎專知

勅幸西京

勅朕所時邁皆順物情頃屬關輔無年遽爾東幸固非爲巳將以息人今百谷旣成庶務皆省而五陵所奉誠在京師安可更畱周南有闕時薦宜以來年正月七日取南路幸西京所司準式應緣行幸所須務從節減所由明爲條例勿使勞煩

勅置十道使

勅歳比不登人或流冗言念菜色朕用疚懷而牧宰是寄惠養猶缺黎元爲本賦斂未均當寧思之良所於邑且十連爲率六察分條周漢以還事有因革帝王之制義在隨時其天下諸道宜依舊逐要便置使令采訪處置若牧宰無政不能綱理吏人有犯所在侵漁及物土異宜人情不便差科賦稅量事取安朕所責成貴在簡要其餘常務不可橫幹其使宜令中書門下卽簡擇奏聞朕將親覽

勅授十道使

勅言念蒼生心必徧於天下自古良牧福猶潤於京師所以歷選列城聿求連率豈徒刺察將委緝寧朝散大夫檢校禦史中丞關內道宣慰賑給使上柱國盧絢等任寄巳深聲實兼茂咸貫通於理道益純固於公心或華發不衰或白圭無玷可以範儀郡國康濟黎元間歳巳來數州失稔頗致流冗能勿殷懷吏又不畏不仁人或不安不便誠須矯過必在仗賢而前此使車不無殷鑑事皆掣肘務欲總權小有舉於毫髮大莫振於綱領本令條察卻用煩苛永言所期豈云自獘今旣各膺重寄允謂通才以蠲疾苦之原當葉大中之義若令行一道利及萬人朕所設官以待能者朝之優秩必歸令譽言可復也宜副朕懷可依前件

勅停官祭贈太子

勑諸贈太子頃年官爲立廟並致享祀𨿽欲歸厚而情且未安烝嘗之時子孫不預若專令官祭是以疏間親遂此爲常豈云教孝其諸贈太子有後者但官爲致廟各令子孫自主祭其祭置及官悉停若無後宜令依舊

勑處分舉人

勑求賢濟理詢事考言務取由衷以觀深識頃年策試頗成獘風所問旣不切於時宜所對亦何關於政事徒徵隱僻莫見才明以此擇賢良未得所卿等各膺推薦副朕虛求宜其悉心各盡所見勿復仍舊空載遊詞各宜就食食訖就試

勑處分縣令

勑諸縣令等自古致理其在命官今之所切莫如守宰朕毎屬意尢重此官有善者𨿽逺必升無能者從近而廢固巳惟取才實非務官資事亦坦然天下所見而浮競之軰未識朕懷俾其宰邑便爲棄地或以煩碎而不專意或以僻逺而不畏法浸染成俗妨奪爲常嗷嗷下人於何寄命朕所以寢興軫念思有以濟之故令吏曹精選才幹卿等各膺推擇用簡朕心若能理化有成聲實相副必有超擢終不食言如其謂人不知惟利是視自速負敗兩喪身名智者所圖應不至是各宜勉勵以副勤祝

勑處分縣令

勑新除河南府密縣令張稷等令長之任黎庶尢切比嘗選眾未盡得人然而勇進之流乃非其好矯獘之政豈無所革今旣各膺奬用當盡良能期月有成聲能若著所列淸要惟待賢才旣爾有聞不患無位各宜勉勵以副朕心

勑處分選人

勑朕憫玆下人不忘寤寐庶乎富教寄在牧宰所以推擇才能親加考覈卿等各膺時用副朕虛求亦旣得人佇聞佳政若能鋭精爲理聲績有稱卽當待以不次信斯言之可復如其政不能舉行且有遺豈獨敗於厥躬必將坐於舉主此亦明約不得不然各宜勉之以成名節今賜卿少物各宜領取並於朝堂坐食食訖好去

勑議放私鑄錢

勑布帛不可以尺寸爲交易菽粟不可以抄勺貿有無故古之爲錢將以通貨獘蓋人所作非天實生頃者耕織爲資乃稍賤而傷本磨鑄之物卻以少而致貴頃𨿽官鑄所入無幾約工計本勞費又多公私之間給用不贍永言其獘豈無變通往者漢文之時已有放鑄之令𨿽見非於賈誼亦無廢於賢君況古往今來時異事變反經之義安有定耶終然自拘必無足用且欲不禁私鑄其理如何公卿百僚詳議可否朕將親覽擇善而從

勑處分宴朔方將士

勑朔方軍節度大使兵部尙書信安郡王褘總戎朔陲經略萬里賦車籍馬精卒鋭兵自其有虞莫不素練而醜虜背誕偏師致誅謀若有神取如俯拾𨿽廟略之云逺亦將士之力焉威武載揚頑凶且懾狂冦覆巢以奔北羣帥掉鞅而來歸因其凱旋聊加宴樂各宜坐食相與盡歡其軍將巳下官賞別有處分信安郡王褘與一子官

勑宴幽州老人

勑幽州老人師知禮等比者林胡翻覆薦歳不寧戎馬之郊良亦艱苦而賊虜自叛天實誘之主將致誅略無遺噍實省邊患且減徵徭卿等忠義因心逺來陳賀深所嘉尙並宜坐食各有賜物食訖領取

勑慮囚

勑時向炎蒸人或寃系豈忘仁恕固須審察其京都城見禁囚宜令中書門下及畱守檢覆訖徒已下罪各委所由長官據情狀量決罰便放死罪巳下遞降一等有情狀難容合格杖者決訖準例處分天下諸州亦並準此

勑擇日告廟

勑邊境爲患莫甚於林胡朝廷是虞幾煩於將帥車徒屢出芻菜載勞使燕趙黎氓略無寧歳而山戎種落常爲匪人近有野心窮而歸我曽是懷附毎所撫柔而不變梟音輒爲獸摶幽州節度使副大使張守珪等乘間電發表裏奮討積年逋誅一朝剪滅則東北之祲便以廓淸河朔之人差寛徵戍此皆上憑九廟之略下仗羣帥之功今其凱旋敢不以獻宜擇吉日告九廟所司準式

籍田之制

門下粢盛所以奉神只耕籍所以助人力旣義率於下而敬在其中是爲先農存諸大典故周宣不復於古而虢公致諫漢文能修其政而班史美談朕自禦極以來動咨故實惟是千畝未展三推匱神困人降災移歳靡不在此良以憮然今星紀旣周土膏將動去農祥而不日考帝籍之以時朕其親耕以實禦廩宜令禮官博士詳擇典故有司速卽施行

諸王實封制

門下先王之制封建有等諸侯所食徵賦以歸河西節度大使原州都督慶王潭河東節度大使原牧棣王洽河北節度大使幽州大都督鄂王涓等性皆中和行無外飾教以詩禮能漸義方𨿽巳列於封圻竟未疇於井賦頃以孝友之習且在深宮服用之間亦從禦府旣申開國之典宜崇書社之數可各食實封二千戶主者施行

貶韓朝宗洪州刺史制

門下所遣使臣將卹人隠頻亦諭防期於悉心而政或相防賞或失善以此致理未嘗聞之朝請大夫荊州大都督府長史兼判襄州刺史山南道采訪處置等使上柱國長山縣開國伯韓朝宗亟登淸要爰委條察宜防爾職以副朕懷而乃私其所親請以爲邑未盈三載巳至兩遷旣殊徳舉自速官謗及令按事果驗非才傷敗實多矯誣斯甚舉不爲黨豈其然歟事咨於周則異於是不能自律何以正人仍期後效且示輕貶可使持節都督洪州諸軍事守洪州刺史散官勲封如故馳驛赴任𨿽知人則哲在予之責巳深而事上竭誠爲臣之節當勵其有賞罰不正枉直失措陷於阿比隳我綱目有一於此誰其捨諸凡今刺舉宜以爲戒主者施行

廢王皇后制

門下朕承五聖之緒爲萬國之君敢以私愛而廢至公內顧而忘鴻業皇后王氏天命不佑華而不實居上畜虎狼之心禦下甚鷹鸇之迹造起獄訟朋扇朝廷見無將之端有可諱之惡焉得敬承宗廟母儀天下可廢爲庶人將別院安置刑於家室有愧昔王爲國大計蓋非獲已布告天下咸應知聞

停燕國中書令制

門下中書令燕國公張說往屬艱難輸誠於履險及玆輔相潤色於告成而不察細微之人頗乖周愼之防朕略小宥大念舊錄功且法不欲屈宜罷中樞之任義亦有在更崇端揆之榮可尙書右丞相仍將國史於宅修撰主者施行

曲江集卷七

欽定四庫全書

曲江集卷八

唐張九齡撰

勑書

勑薛泰書

勑薛泰朕撫育降奚毎事過厚衣食供給數年於玆而禽獸無知不懷恩信相率種落一時叛亡此於國家譬猶蚊防耳無所憚惜惟惡惡心摠是亂階私相招誘若不撲滅何以示威卿可率所統與紀思誨王忠嗣等計防進討卿旣久在邊鎭深練兵權進退動靜惟變所適敵則預料奇出臨時防在審量不可輕舉气候漸暖卿及將士巳下並得如宜遣書指不多及

勑安西節度王斛斯書

勑安西副大都防王斛斯使人兼趙璧近至省表具之前巳勅卿嚴加部勒近得奏請皆依處置卿當此信任必用盡誠蕃鎭之虞且無西顧頃者劉渙凶悖遂起姦謀朕以偏荒比加隠忍而惡迹轉露人神不容忠義之徒復知密防自聞伏法自取誅夷狂愚至深亦何足道卿與彼地近想備知之突騎施北來窺隙防須審察至竟如何蕃中人來未可輕信但當撫養士卒而臨事制宜必先保全以此爲上夏初巳熱卿及將士巳下平安好遣書指不及多

勑西州都督張待賓書

勑西州都督張待賓累得卿表一一具知劉渙凶狂自取誅滅逺近聞者莫不慶快卿誠深疾惡初屢表聞邊事動靜皆爾用意卽朕無憂也夏初漸熱卿及將士官寮百姓已下並平安好遣書指不多及

勑淸夷軍使虞靈章書

勑淸夷軍使虞靈章窮冦傷殘寄命無所猶以遺噍敢犯塞垣卿義勇過人臨難無茍親當矢石逐此醜徒略有梟夷足申威武邊寄盡節朕甚嘉之仍聞鋒鏑旣交在卿亦有所損神道助順應不爲災今將藥物可以時療所有將士用命卽具狀以聞其不幸陣亡固將深悼惜亦宜追錄當有加贈夏末甚熱卿及將士巳下並平安好遣書指不多及

勑伊吾軍使張楚賓書

勑伊州刺史伊吾軍使張楚賓近得卿表知沙陁入界此爲劉渙凶逆處置狂疏遂令此蕃蹔有遷轉今劉渙伏法逺近知之計沙陁部落當自歸本處卿可具宣朝防以慰其心兼與蓋嘉運相知取其穩便丰艸美水皆在北庭計必思歸從其所欲也卿可量事安慰仍勿催迫處置了日具以狀聞夏中盛熱卿及將士百姓巳下並平安好遣書指不多及

勑河西節度牛仙客書

勑河西節度使牛仙客邊事煩摠苦巳勞神若不纖悉安得條理頃聞訓練士馬蓄積軍儲資用有餘動不忘備是卿忠烈更勤經略事事如此朕復何憂摩管之間想皆得所卿近有奏請並已處分夏末甚熱卿及將士百姓巳下並平安好遣書指不多及

勑北庭將士已下書

勑北庭將士瀚海軍使蓋嘉運巳下逆冦忿戾乘此猖狂驅率匪人圍犯邊鎭皆如素慮不出下策卿等𨿽在絕境且據堅城將士一心莫非勇義觀釁而動取亂在玆宜臨事籌之無失此便但蘇祿本以姦詐誑誘羣胡無徳在人何能有國今乃驅烏合之眾作不義之舉師曲在老族滅其時卿可因其不固之心乘其已疲之眾掎角歸路剪滅逋醜此亦天與豈直人謀仍熟料之取萬全也國之重賞惟待奇功豈在言之自良圖耳比秋气已冷卿及將士百姓並平安好遣書指不多及

勑西州都督張待賓書

勑西州都督張待賓及官吏百姓巳下不虞狂賊擁眾多時彼州軍人素乏器械聞其悉力能不懸心卿等堅守孤城敵此凶冦亦旣久拒終然萬全斯乃義可感幽神相助妖不勝徳氛祲自銷來無所能去無所得烏合之眾道路埋魂其於破傷亦云甚矣向使甲戈有預士卒且彊躡彼歸途可無噍類卽令所司支料以備後來其有功之人各且據實以時敍定當有酧賞其龍泉寺小堡被其殘破𨿽已収拾猶慮損傷各宜宣慰令得存活秋气巳冷卿及寮吏百姓巳下並平安好今賜卿衣一副至宜領取遣書指不多及

勑北庭將士百姓等書

勑北庭將士部落及百姓等忠義所感在臣子而固然凶惡必誅𨿽神而亦爾逆賊劉渙不意含气有此狂愚忽於夷塗坐生逆節姦謀𨿽起狡數自窮誘人不從欺天斯甚由是忠義奮發凶醜就擒𨿽則奴庸何足比數然於荒徼亦云除惡皆是卿等同心盡力向國輸忠能協人之謀不貽戎狄之笑朕毎以嘉嘆無忘於心所云有功皆巳優賞懲惡勸善實在於玆夏中甚熱卿並平安好遣書指不多及

勑新羅王金興光書

勑新羅王開府儀同三司使持節大都督雞林州諸軍事上柱國金興光賀正使金碣丹等至兼得所進物省表具知海路艱阻朝賀不闕歳益忠謹日以嗟稱所謂君子爲邦動必由禮頃者渤海靺鞈不識恩信負恃荒逺且爾逋誅卿嫉惡之情常以奮厲故去年遣中使伺行成與金思蘭同往欲以葉謀比聞此賊困窮偸生海曲惟以抄竊作梗道路卿當隨近伺隙掩襲取之奇功若有所成重賞更何所愛適欲多有寄附實慮此賊抄奪不可不防豈資窮冦待蕩滅之後終無所惜一昨金志廉等到緣事緒未及還期忽嬰疹疾遽令救療而不幸殂逝相次數人言念殊鄕載深軫悼想卿聞此良以增懷然死者生之常固其命也固當理遣無以累情初秋尙熱卿及首領百姓巳下並平安好今有答物及別寄少信物並付金信忠往至宜領取遣書指不多及

勑河西節度使牛仙客書

勑河西節度使牛仙客戎狄無義包藏禍心但當以兵威襲取此豈可常道論之突騎施頃者通和朕毎撫之如子行李來往不隔歳時賜與優饒非直君長而窺我邊隙圖陷庭川闕俟斤所以見誅天下孰云不當不思巳過仍敢我讎率其人民犯我城堡是其送死之日可謂天亡之時若不因其自來乘危決策一失此便後悔何追宜密令安西徵蕃漢兵一萬人仍使人星夜倍道與大食計防取葉防防達等路入碎葉令王斛斯自領精騎取其家口河西節度內發蕃漢二萬人取州北髙同伯帳路西入仍委卿簡擇驍將統率仍先與西庭等計防克日齊入比已勑朔方軍西受降城定逺城及靈州兼取大家子弟並丰安新泉等軍共徵二萬於州北庭招托就中簡擇驍健五千人先入直赴北庭從州宜給一月熟糧若至北庭糧貯可支五年巳上凡此諸道徵發並限十二月上旬齊集西庭等州一時討襲時不可失兵貴從權破敵滅仇必在此舉卿可火急支計無失便宜今故使內侍程元宗催遣兵馬一一口具秋气漸冷卿及將士百姓已下並平安好遣書指不多及

勑瀚海軍使蓋嘉運書

勑瀚海軍使北庭都防蓋嘉運及將吏軍士百姓已下蘇祿反虜敢爲冦讎犯我邊城初聞蟻附投兵死地果自冰銷朕始料之一不差也近得卿表知其狼狽而賊旣不利眾必攜離犯順回天招殃破國將在此舉已見其徵卿等堅守孤城赤心邊徼言念於此嗟賞久之初解重圍差有勞苦將士巳下並得如宜又卿表所云葉防被殺事勢合爾殆非妄傳向若安西出兵乘虛討襲碎葉逋醜皆可成擒應爲懸軍未能越境逆虜漏刃莫不由玆今賊𨿽請和恃我張勢以防大食之下以鎭雜虜之心豈是眞情此其姦數卿可與王斛斯計防伺其動靜因利乘便取亂侮亡不以此時知待何日儻成功立事重賞髙班信若四時固必然也近者所有效功一皆委卿甄錄各據實狀具以名聞初冬漸寒卿及將吏軍士百姓並平安好遣書指不多及

勑安西節度王斛斯書

勑王斛斯得卿表知諸將接要亦有克捷是卿指麾獲此凶醜蘇祿背徳敢玆冦讎自斃狂悖之羣我無毫釐之失聞其狼狽疲羸滿道乘此剪撲勢若摧枯張羲之等𨿽各行誅猶恨其少古之善用兵者不必在眾能制敵者防在出奇狂賊此來眞亦送死眾旣不整心且非一烏雜之虜持久气衰向有奇決破之必矣且如所奏亦足申威其將士立功擒殺有狀各據實聞奏當加優賞頃來諸軍奏請所患在於不實將旣虛敍人則妄求如此相防自然撓法朕以信示下以賞勸勞豈於其間亦容有詭故委卿在逺所寄則深必取誠實勿令致此冬初已冷卿等及將士巳下並平安好遣書指不多及

勑幽州節度張守珪書

勑幽州節度副大使兼禦史中丞張守珪漁陽平盧東北重鎭匈奴斷臂山戎扼喉節制之權莫不在此朕所以雅仗才識誠思逺圖旣膺此舉當成本志今奚賊殘破固不足言契丹餘孽猶且爲梗將遂掃蕩懸賞須明至如冦抄之來邊境常事茍非大敵不勞我師頃者偏小邀功或亦附益其事言而不賞示信何歸賞而有虛敍勞何勸適使貪嗜小利之輩不思剪滅大舉之防則深謀重賞更待何人而革獘成功當在卿爾其有賊非大下因有擒馘灼然殊效者可量事奏聞其餘防勞並任軍中賞賜冀能自勉令有後圖若信其茍爲終若成事而綱紀不立夷狄笑人以卿之明固在目撃也秋气已冷卿及將吏已下並平安好遣書指不多及

勑幽州節度使張守珪書

勑張守珪安祿山兩蕃自昔輔車相依奚旣破傷殆無遺噍契丹孤弱何能自全復聞突厥徵求欲有逃避傳者縱其未實此虜終巳合然借卿運籌徐以計取況祿山義勇武用絕人謀帥得賢禆將復爾以討殘蕞勢若摧枯仗順而行何敵之有今者又云遇賊略有芟夷乘其數窮日向殲盡其灼然有功效者可具以狀聞防取實勞以當優賞趙堪云卿見部勒欲以師行兵貴從權以時經略在卿臨事一以委之效命輸忠成名立事居今慕古千載一時衛霍之儔獨何人也邊事煩摠無乃爲勞冬初薄寒卿及祿山並諸將已下並平安好遣書指不多及

勑劍南節度使王昱書

勑劍南節度副大使兼采訪使益州長史攝禦史中丞王昱蠻夷相攻中國大利自古如此卿所知之然吐蕃請和近與結約郡蠻翻附彼將有詞卿可審籌其宜就中處置使蠻落不失望吐蕃又無憾詞柔逺懷來在卿良算所請入奏豈欲固違屬諸蠻初降正有邊要馳傳以入不日遄歸來去不遑殆爲勞力卿當此重寄毎竭公忠言念逺情當亦想見義非獲已來歳何遲冬初薄寒卿比平安好遣書指不多及

勑投降奚等書

勑新來投降奚等汝本小蕃不自存立頃年依我稍得安全而常持兩端遽卽背叛忘恩負義豈是人心今者聞汝復歸亦應知過仍緣困蹙未免嫌疑汝若誠能洗心永以寄命便令處置汝等當一一聽從卽捨往愆更収來效官賞諸事皆如舊日各宜自勉勿不知恩比嚴寒汝等部落百姓並平安好遣書指不多及

勑契丹王據埓可突干等書

勑契丹王據埒及衙官可突幹蜀活刺史郁捷等順道則吉惟智能圖逆節則凶豈愚所覺卿頃年背誕實養禍胎今而知之亦猶未晚固是轉災爲福因敗而成去百死之危保萬全之計則昔者之去何其悖也今玆復來又何智也皆是卿素有籌略本於忠誠率先種人拔於死地自爾之後更有何憂朕於諸蕃未嘗負約況於卿等更有舊恩聞卿此來豁然慰意一則兵革都息二則君臣如初百姓之間不失耕種丰艸美水畜牧隨之更無外虞且知上防人生自奉誰不求安保此永年一無他慮在卿所見何假朕言部落所歸應須安置可與守珪審定務依蕃部所欲想其沃饒之所適彼寒暑之便無令下人有所不愜也冬末寒甚卿與衙官軍吏刺史已下及部落百姓並平安好遣書指不多及

勑幽州節度張守珪書

勑幽州節度副大使兼禦史大夫張守珪近有降人云虜騎東下其數稍眾固宜有以待之仍聞兩蕃亦有應接當是妄語終須審觀若保無他便可信任也至於兵馬權略決在一時卿自審量不可懸料然虜騎馳突難與爭鋒防是乘其衰气然後邀擊一戰取滅或在此舉頃者涅禮自擅𨿽以義責而未有名位恐其不安卿可宣示朝防使知無他也並便處置訖奏聞朕當卽有處分比秋熱卿及將士已下並平安好今令趙恵琮往一一口具遣書指不多及

曲江集卷八

欽定四庫全書

曲江集卷九

唐張九齡撰

勑書

勑新羅都防金興光書

勑雞林州大都督新羅王金興光賀正謝恩兩使繼至再省來表深具雅懷卿位摠一方道逾萬里托誠見於章奏執禮存乎使臣𨿽隔滄溟亦如面防卿旣能副朕虛己朕亦保卿一心言念懇誠毎以嗟尙況文章禮樂粲焉可觀徳義簮裾浸以成俗自非才包時傑志合本朝豈得物土異宜而風流一變乃比卿於魯衛豈復同於蕃服朕之此懷想所知也賀正使金義質及祖榮相次永逝念其逺勞情以傷憫𨿽有寵贈猶不能忘想卿乍聞當甚軫悼近又得思蘭表稱知卿欲於江置戌旣當渤海衝要又與祿山相望仍有逺圖固是長策且蕞爾渤海久已逋誅重勞師徒未能撲滅卿毎疾惡深用嘉之警冦安邊有何不可處置訖因使以聞今有少物答卿厚意至宜領取春暮已暄卿及首領百姓並安好遣書指不多及

勑契丹都督涅禮書

勑契丹都督涅禮往者屈突幹凶惡無心憂矜百姓背叛於我終日自防丁壯不得耕耘牛馬不得生養及依附突厥而課稅又多部落吁嗟卿所見也李過折因眾人之忿誅頑凶之徒諸部酋豪相率歸我巳令隨事當賜亦云且得安寧過折封王豈直賞功而已亦爲百姓眾意賴其撫存不知近日已來若爲非理亦聞殺害無罪捧打又多眾情不安遂致非命從來蕃民多無義於君長自昔如此朕亦知之然是卿蕃王有惡徑殺爲此王者不亦難乎但恐卿今爲王後人亦常不自保誰願作王卿𨿽蕃人是當土豪傑亦須防慮後事豈敢快志目前過折旣亡卿初知都督百姓諸處分復得安寧與否張守珪先已往彼亦卽令便就處置卿應有官賞卽有處分夏中甚熱卿及首領百姓並平安好今賜卿錦衣一副並細腰帶七事至宜領取書

勑奚都督李歸國書

勑李歸國近得守珪表稱奚倚官耨雲輒構異謀攜間部落兼藏突厥仍欲圖卿知卿忠義一心糾逖無隠臨危制變果獲罪人此𨿽天誘其衷亦是卿誠效克著聞巳誅剪是自滅亡朕於諸蕃含養過厚忝預人類亦合知恩但百姓無識易爲驚擾安危動靜處之在人以卿才能自應率伏念加威惠勿使猜嫌旣去亂羣當已寧貼所設官賞惟待有功茍能盡節何憂不賞各宜勉勵以副朕懷秋涼卿及衙官已下並平安好遣書指不多及

勑奚都督李歸國書

勑奚都督右金吾衛大將軍歸誠王李歸國朕比聞突厥欲滅卿兩蕃先勑守珪嚴爲防防今聞涅禮已破凶徒仍慮其収合餘燼復來掩襲卿可與涅禮相爲腹背但突厥不盡後患終深卿可伺其歸師乘其喪气與諸將計防逐要追襲時不可失宜自思之秋深極冷卿及衙官將士已下並平安好遣書指不多及

勑平盧使烏知義書

勑烏知義兩蕃旣已歸我突厥仍敢犯邊此其不順誠可殘滅適聞契丹及奚等並力合謀同破凶醜卿亦繼進相與成功此之一捷使其喪气然鬭防困獸誘備羸師兵家之難愼在終始卿是宿將當自明之若見可則行務須盡敵固在臨事難用速言必圖萬全不可輕舉已勑守珪與卿計防可須觀釁裁之秋涼卿及將士已下並平安好遣書指不多及

勑松漠都督涅禮書

勑松漠都督右金吾衛大將軍涅禮得張守珪表知卿等破賊且突厥此來也其心毒害又甚輕敵人事之與神道可得不有傷殘卿之忠誠加以義勇以順討逆自然必勝朕所懸爵秩惟賞有功況卿赤心復加戎防然狂賊自逺投於死地今其傷敗必更有謀可須防之重不可失烏知義在彼宜與臨事籌之若須邀截亦與之計防秋气漸冷卿及衙官首領百姓並平安好遣書指不多及

勑幽州節度張守珪書

勑幽州節度副大使幽州長史兼禦史大夫張守珪北虜猖狂勞師逺襲朕巳成料知其破傷得卿上言果如前策然契丹恃我其心不攜以逸待勞取之必也旣有克防當更防之困獸猶鬭窮寇勿遏喪敗之餘其气不振乘此不取後悔難追熟料萬全然可邀擊蕃漢相雜使其莫辧此亦便不可失時不再來臨事指麾在卿審防也事今若此得算已多勿復怱怱致難於末路卿比疹疾今復何似宜善將療不得自勤秋涼卿將士已下並平安好遣書指不多及

勑幽州節度張守珪書

勑幽州節度副大使張守珪趙堪至一一具知以國家之威武取叛亡之殘孽太山壓卵豈其難乎頃者緣卿大朝節制蹔闕二虜乘隙相繼叛亡裨將無謀輕兵遣襲遂有輸失挫我鋭气此故猶細彼禍更深卿可秣馬訓兵候時而動艸衰木落其則不逺近者所徵萬人不日卽令進發大集之後諸道齊驅蕞爾凶徒何足殱盡平盧信息日夕往來數與籌宜首尾相應令彼丑虜飛走無歸事有預圖臨時合變想卿所悉不煩具言所有奏請並已處分訖夏末極熱卿及將士已下並平安好遣書指不多及

勑幽州節度張守珪書

勑幽州節度副大使張守珪張奉髙下叛奚自取殱滅此等惡積天將絕種故遽誘其衷叛亡相繼及師徒追下皆就誅夷一二年間凶黨必盡亦由卿指揮得所動不失宜明於兵權暗合神道故能致此也安祿山楊景暉取雪前恥亦云效命鋒鏑之下各致損傷言念忠誠豈忘收奬巳別有處分訖將士陣亡各須弔祭應合贈飾亦以狀聞聚兵饋糧義不可久秋深木落規略是時不有蹔勞何以除惡永久爲患將若之何委卿良圖用息邊甲彼軍少馬已勒朔方想卿早知之宜差人受領秋气漸冷卿及將士已下並平安好遣書指不多及

勑幽州節度張守珪書

勑幽州節度副大使張守珪頃者慰撫降虜毎事優給而終不知恩惟圖反噬名𨿽人類實甚豺狼今所叛亡何苦如此近者聞其家累多並爲我所得惟有丁壯挺身走險然樹木旣闇弓矢亦全以窮寇失家之心乘深林必死之地若冒此輕進豈云料敵安祿山勇而無謀遂至失利衣甲資盜挫我軍威論其輕敵合加重罪然卽初聞勇鬭亦有誅殺又寇戎未滅軍令從權故不以一敗棄之將欲收其後效也不行薄責又無所懲宜且停舊官令白衣將領卿更審量本狀亦任隨事處之所將陣亡之人及戰傷之者並收瘞救療弔死問生寇讐之來豈亡獲已言念於此良深嗟悼卿等各秉忠義式遏方隅躬冒險難寧不知此無以小失致奪軍气數宜激厲以保功名平盧軍儲取能支久若賊口聚食費耗更多早宜處置使得所也今將金瘡藥往至可分療將士並數令巡問春後漸熱卿及將士並平安好遣書指不多及

勑幽州節度張守珪書

勑幽州節度副大使張守珪昨史思明往已有處分趙堪適至委曲知之安祿山等輕我兵威曽不審料致令損失宜其就誅卿旣行軍之法合爾然此賊初叛勢尙未合乘其虛弱正可追擒直爲林闇山深恃不存之地萬一獸駭致損更多以此思之固須且守伺其有隙乘便剪除如此籌宜應是長策且戰者防事有勝有負無以邂逅遂至蒼黃使我驍雄小有奪气負罪者旣其卽戮用命者亦宜升奬彼之小醜何足可除所有奏人卽當處分平盧以北動靜須知得其委曲隨事防備委卿在逺一一必由但量宜行之奏未晚也

勑平盧使烏知義書

勑平盧使烏知義委卿重鎭安輯兩蕃動靜須知節制斯在而二虜將叛來往有謀曽不是思信其至此又委安祿山輕突挫我軍威不嚴其約是事無豫一朝損失𨿽悔何追但以卿忠勤復是耆舊𨿽有過失一切不論實欲盡卿所長收其後效固須易慮以補前闕此賊旣叛意其卻攻毎事須防無失便也一一並趙堪口具夏初漸熱卿及將士並平安好遣書指不多及

勑平盧諸將士書

勑平盧諸軍鎭將士已下兩蕃殘賊余類僅存朕嘗懷撫柔冀其遷善而數年之內謀叛相仍信是梟鴟固非人也頃者所以列置軍鎭遞爲唇齒所虞在此豈欲勞人卿等委身邊疆爲國展效遇其反噬得不討除近日安祿山無謀率爾輕敵馳突不顧遂損師徒擇將非良傷人已甚事𨿽旣往義實疚懷凡在平盧其陣亡之人並委張守珪差人弔祭並勘責鄕貫具以狀聞憫彼陽魂當有贈飾興言悼惜久不能忘然此賊比來削弱已甚挼繩系頸人有其心安祿山之誅緣輕敵太過勿因此畏愞致失後圖立功成名榮貴斯在各宜勉勵共除凶惡夏初漸熱卿等並平安好遣書指不多及

勑新羅王金興光書

勑雞林州大都督新羅王金興光比嵗使來朝貢相繼𨿽隔滄海無異諸華禮樂衣冠亦在此矣皆是卿率心忠義能此恭勤朕毎嘉之常優等數想卿在逺應體至懷頃者彼處使來累有物故水土不習食飲異宜奄忽爲災遂至不救言近逝者此其命乎想卿乍聞應以傷悼所以表奏皆依來請夏初漸熱卿及吏人並平安好遣書指不多及

勑渤海王大武藝書

勑忽汗州刺史渤海郡王大武藝卿於昆弟之間自相忿防門藝窮而歸我安得不容然處之西陲爲卿之故亦云不失頗謂得所何則卿地𨿽海曲常習華風至如兄友弟悌豈待訓習骨月情深自所不忍門藝縱有過惡亦合容其攺修卿遂請取東歸擬肆屠戮朕教天下以孝友豈復忍聞此事誠惜卿名行豈是保護逃亡卿不知國恩遂爾背徳卿所恃者逺非能有他朕比年含容優卹中土所未命將事亦有時卿能悔過輸誠轉禍爲福言則似順意尙執迷請殺門藝然後歸國是何言也觀卿表狀亦有忠誠可熟思之不容易爾今使內使往宣諭朕意一一並口具述使人李盡彥朕亦親有處分皆所知之秋冷卿及衙官首領百姓平安好並遣崔尋挹同往書指不多及

勑渤海王大武藝書

勑渤海郡王忽汗州都督大武藝不識逆順之端不知存亡之兆而能有國者未之聞也卿往年背徳已爲禍階近能悔過不失臣節迷復非逺善又何加朕記人之長忘人之短況此歸伏載用嘉嘆永祚東土不亦宜乎所令大戊慶等入朝並巳處分各加官賞想具知之所請贊人亦令還彼又近得卿表云突厥遣使求合擬打兩蕃奚及契丹今旣內屬而突厥私恨欲讐此蕃卿但不從何妨有使擬行執縛義所不然此是人情況爲君道然則知卿忠赤動必以聞永保此誠慶流未已春晚卿及衙官百姓並平安好遣書指不多及

勑渤海王大武藝書

勑渤海郡王忽汗州都督大武藝多防固所送水手及承前沒落人等來表卿輸誠無所不盡長能保此永作邊捍自求多福無以加也漸冷卿及衙官百姓已下並平安好遣書指不多及

勑渤海王大武藝書

勅忽汗州刺史渤海郡王大武藝卿往者誤計幾於禍成而失道未遙聞義能徙何其智也朕棄人之過收物之誠表卿洗心良以慰意計卿旣盡誠節永固東蕃子孫百代復何憂也近使至具知欵曲兼請宿衛及替亦巳依行大朗雅等先犯國章竄逐南鄙亦皆捨罪仍放歸蕃卿可知之皆朕意也夏初漸熱卿及首領百姓等並平安好遣書指不多及

勑平盧使烏知義書

勑平盧節度營州都督烏知義突厥去嵗東侵已大不利志在報復行必再來契丹及奚一心歸我不有將護豈云王略頃有沒蕃人出云其見擬東行蕃漢諸軍須有嚴備逺加斥候動靜須知縱有凶徒亦卽無慮委卿在逺實謂得人朕固無憂一任量事渤海黒水近復歸國亦委卿節度想所知之春初尙寒卿及將士已下並平安好今令白眞陁羅往亦賜卿衣一副至宜領取遣書指不多及

勑河東節度副使王忠嗣書

勑河東節度副使兼代州都督王忠嗣及諸將士等大叔承慶至知卿逺經賊境晝夜勤勞𨿽不遇凶徒亦備盡誠效頃屬時暑士馬逺來行李之間固應疲頓諸軍將等各須撫養令其寧息行回之人當有宴勞宜令大同軍卽辦宴設及時慰勉夏中極熱卿及將士巳下並平安好遣書指不多及

曲江集卷九

欽定四庫全書

曲江集卷十

唐張九齡撰

勑書

勑常州別駕董懲運書

勑常州別駕董懲運省所奏王昱及嚴正誨表具知所緣卿父往在常州連年縱酒旣加風疹行事乖疏董念封經使具論王昱始奏停廢皆憑實狀不是寃誣後自病亡豈可怨訴所言不直欲信無憑卿久襲冠帯復拘法式寧不知此猶且有詞至於卿身合承刺史比來未受亦則有由聞卿少年未閒撫字舉州之眾交借綏懷若蕃部不安豈虛此位卿若能自勵從此攺修父亡子及終不失舊卿表云部落據險幾許無知亦慮惡人因此扇誘幸無他故勿取破亡今故令內使往問部落及百姓等此事虛實還日具名狀聞比極暄卿及部落百姓並平安好遣書指不多及

勑當息羌首領書

勑當息柘靜維翼等諸州首領百姓等前者令王承訓往宣問事止當州比其卻來云諸州亦有所望州縣一也恩豈不均卿等祖父已來爲國守境皆盡忠赤防捍外蕃朝廷嘉之官賞相繼近者處置未當又得卿表所論朕皆依行想皆遂願今聞吐蕃屯結近在安戎比來通和未有深隙計其不合爲寇未知何故起兵卿彼臨邊各須伺候慮有侵軼損我居人若預圖之保無憂也其董懲董嘉宗巳有處分訖其董念雙嘉弄等亦卽續有處分必須嚴勒蕃部豫備惡人冦讐縱來計無所得我之深策豈不在玆卿等榮賞勿憂不遂今故令王承訓重宣往意比已熱首領百姓等並平安好遣書指不多及

勑嶲州都督許齊物書

勑許齊物近者投降吐蕃云蕃兵已向南取鹽井比已勑達奚守珪防歸義訖卿可嚴備勿失事宜應須防守並委量事處分仍逺著斥候知其有無有則從權無則仍舊愼勿生事騷擾邊人秋中漸涼及吏人已下並平安好遣書指不多及

勑隴右節度陰承本書

勑隴右節度使陰承本使人範正顏至省表具知朕於吐蕃恩信不失彼心有異操持兩端陰結突騎施密相來往事旣醜露卻以怨尢乃去姚嶲用兵取其城堡略觀此意必欲爲惡必不得先舉但須嚴備逺加斥候察其動靜若形兆巳見馳狀以聞諸處軍城數加戒勒若不稱職速須攺換今年交兵新到隴右未經戎事大須訓習在彼處置委卿裁之𨿽有邊虞固無憂也秋初尙熱卿及將士並平安好遣書指不多及

勑安西節度王斛斯書

勑四鎭節度副大使安西副大都督防王斛斯及將士等突騎施輒凶暴侵我西陲卿等懸軍遇此狂賊爰自去夏以迄於今攻戰相仍念甚勤苦近者聞在撥換兵少賊多朕毎憂之慮遭吞噬又聞兵勢漸合將士同心父子之軍亦不在眾烏合之類復何能爲屢有殺獲固其宜也卿等各負忠勇爲國忘身鋒鏑之間瘡痍未免或致物故深用哀傷朱仁惠竟致淪亡良可悼惜具有褒贈以慰營魂福流子孫良亦在此其有頻當矢石毎戰有功義可成名勇能抗敵或能出奇以挫凶威並具狀以聞卽有優防自余戰士盡力邊荒計其積勞又在絕逺至於行賞豈比尋常勉樹功名卽有官爵且北山雲間虜眾又疲歸途旣難必有貳張義之將兵若至河西北庭兵又大集滅冦之舉亦在今時可臨事圖之無失便也一勞永逸豈不在玆所奏縱賓軌魏蹇等官及前年第一立功入官並依所請訖告身卽差使頒送初春尙寒卿及將士已下並平安好遣書指不多及

勑北庭經略使蓋嘉運書

勑蓋嘉運等安西去年屢有攻戰醜虜肆虐懸軍可憂卿深識事宜以時救援先聲旣振後殿載揚凶黨聞之捲甲而遁使我邊鎭且得休息然此賊爲患勢未必已可數與王斛斯計防毎事先防彼將自勞眾則貳我乘其隙從此可圖善熟籌之勿失便也春晚卿及將士巳下並平安好遣書指不多及

勑安西節度王斛斯書

勑四鎭節度副大使安西副大都護王斛斯等狂賊經冬犯邊爲梗將士守備不失戈甲言念勤苦良深嗟嘆旣負忠義爲國盡誠懦夫所難志士所重感激增气視死如歸古人之言今知之矣又聞此賊尋亦退散攻圍旣解且得休息朕𨿽在九重心懸萬里念慮之至想所知之近旣加兵惟憂糧儲諸處屯種今復何如逆賊有謀還慮殘暴必須善守無令損失若諸城有糧兵復足用忿戾之虜行應再來勞眾離心豈能無隙乘此一舉蕩滅有期宜善撫我人以待其獘小捷小獲何用此爲春晚極喧卿及將士巳下並平安好今賜卿衣一副至宜領取遣書指不多及

勑安西節度王斛斯書

勑王斛斯得卿表並大食東面將軍呼邏散訶密表具知卿使張舒耀計防兵馬回此𨿽逺蕃亦是彊國觀其意理似存信義若四月出兵是實卿彼已合知之還須量宜與其相應使知此者計防不是空言且突騎施負恩爲天所棄訶宻若能助國破此冦讐錄其逺勞卽合優賞但未知事實不可虛行卿可觀察蕃情頗有定否卽須隨事慰接令彼知之若舒耀等虛有報章未得要領豈徒不實當有所懲絕域行人不容易也今秋此賊形候如何須善防之勿使侵軼時暑卿及將士已下並平安好遣書指不多及

勑安西節度王斛斯書

勑四鎭節度副大使安西副大都護王斛斯及將士已下朕𨿽居九重不忘徵戍況彊冦壓境侵軼是虞言念勤勞良所嘆懣卿等各懷忠義不憚荒遐以此彌年足見誠節去嵗因有狂賊在彼屢有戰亡昨得表言對之愴惻然卿狀但言都數其中不列姓名已令勘責可速以實報朕當錄其死義贈以官榮使異域之功存亡受賞近日狂虜形候如何屯收是時尢須備預更資一熟亦復何憂兼聞吐蕃與此賊防計應是要路斥候須明事必預知動卽無患耳夏晚毒熱卿及將士已下並平安好遣書指不多及

勑安西節度王斛斯書

勑王斛斯吐蕃與我盟約防血未幹已生異志逺結凶黨而甘言緩我欲待合謀連衡若成西鎭何有卿能先覺有以待之觀釁而行適是軍法且屯苖旣能踐暴軍人亦被拘囚如李混之所言不反何謂然則此蕃姦計頗亦陰深外示存約內實伺便事頗不濟卽云無負卿還須知其變詐隨事交當使其退不得以此爲詞進不得成其凶計如此設拒乃爲上防若事巳侵軼兵見交鋒卽當率勵驍雄盡敵乃已秋冷卿及將士已下並平安好遣書指不多及

勑安西節度王斛斯書

勑王斛斯卿在西鎭軍務煩勞皆能用心處置不失頃與突騎施攻戰歷涉三年降虜生俘所獲過當懸軍能爾朕甚嘉焉行官已有賞勞在卿固合優奬今授卿重職兼彼領護且復褒進終爲後圖吐蕃此來意不徒爾所有計校前已略言先覺預防無能爲也萬里之外三軍之宜一以委卿勿失權防秋後漸冷卿及將士巳下並平安好遣書指不多及

勑北庭經略使蓋嘉運書

勑蓋嘉運卿久在邊鎭庶事用心又去年出兵冒逺入賊諸下皆賞卿豈無功言念忠勤不忘褒進今授卿雄要仍兼舊官宜知朕心當重寄也突騎施𨿽謂和好其意不眞近勑彼軍與天山計防當審觀事勢逺著候人若有形勢事資先據如無應防不可虛勞勢在臨時固難遙防秋後漸冷卿及將士已下並平安好遣書指不多及

勑瀚海使蓋嘉運書

勑瀚海軍使北庭都護蓋嘉運突騎施凶逆犯我邊陲自夏已來圍逼疏勒頻得王斛斯表見屯徧城張羲之等入據此城屢與之鬭將士效節逆虜破傷已不敢攻圍而頓兵不去但邊城糧少或爲其所知持久則難不可不早爲計也卿可簡練驍武揚聲大入仍有所保據以防不虞用解邊城之圍以挫逆賊之勢臨機適變委卿裁之仍與王斛斯審籌形勢取萬全也今故令內謁者監王尙客往一一口具冬中甚冷卿及將士已下並平安好遣書指不多及

勑四鎭節度王斛斯書

勑四鎭節度副大使安西副大都護王斛斯及將士已下萬里懸軍屬此狂冦屢有攻戰能挫凶威逺聞義勇孰不增气卿等激厲將士爲國盡誠決命冦讐成名當代奇功壯節何謝古人矢石之間見危致命良深嗟嘆重其忠烈又聞朱惠中箭今復何似善須救療使得不殂前令具奏陣亡將士欲加褒贈卿宜識此意卽以實聞近日與賊交鋒臨陣殺敵事須優賞亦卽奏來所云賊等請和仍尙頓兵北嶺此虜姦詐首尾百端外示求和內將誘我卿所防慮皆中其心然則蓋嘉運北庭近亦深入頗有所獲想彼知之虜庭乍聞當合驚駭若復分兵守境諸處防虞烏合之醜豈堪勞役必將自潰勢亦不久蘇祿倘或覺此革心請和亦復量宜以時開納仍與嘉運計防必取良圖近所加兵且應支用臨事制變豈待言之今將緋紫袍各二十領若有殊功應須速賞並委卿量事賜之冬中極寒卿及將士已下並平安好遣書指不多及

勑四鎭節度王斛斯書

勑四鎭節度副大使安西副大都護王斛斯蘇祿忘我大惠敢作冦讐屢犯邊城將肆其惡𨿽禽獸是似而天地不容卿等義心固所發憤朕已勑河西節度使牛仙客令河西於諸軍州及在近諸軍簡練驍健五千人並十八年應替兵募五千四百八十人卽相續發遣卿可與蓋嘉運計防取彼道便隨事進討使此賊救首救尾形勢分離本旣烏合勞則自潰若以計取可不戰而擒若守而不攻益爲後患卿彼諸將皆是舊人旣諳山川又能料敵兼與北庭並力事亦可圖無爲端然連年受獘所緣邊鎭要切並委卿臨事籌之可與蓋嘉運審量勿爲彼此之計也所緣兵募行賜則令所由支遣已別勑牛仙客訖四鎭蕃漢健兒並委卿隨所召募可得幾許仍具數奏聞史震襲父可汗卽令彼招集兼與卿計防並臨事處置無失所宜冬中甚寒卿及將士巳下並平安好遣書指不多及

勑安西節度王斛斯書

勑王斛斯累得卿表知賊等肆惡終冬不去又聞將士與鬭數有殺傷諸虜亂將自此始朕比爲料亦以爲然卿受寄逺方悉心奉國撫巡將士皆得輸誠萬夫一心以少擊眾𨿽有狂冦固無逺憂朕所懸官爵惟賞忠義茍能盡節亦豈忘功卿可慰勉將士知朕此意若有殊效卽具狀以聞且蘇祿凶徒本是烏合今其師老必有怨嗟至如骨咄王子來投已是其效何國胡不受處分亦是明徵其下離心已至於此可令間諜更誘其餘此賊敗亡將從內潰且四鎭絕逺皆是孤軍卒欲益兵頗難救急近巳勑牛仙客且送五千人其餘驍勇亦卽繼發並勑北庭計防卿可與蓋嘉運相知張皇國威誠在此舉俘滅醜虜今也其時勉樹邊勲以成不朽冬中甚寒卿及將士比並如何遣書指不多及

勑北庭都護蓋嘉運書

勑北庭都護蓋嘉運近得卿表知舊疾發動請入都就醫欲遂來表慮有邊要萬一失便𨿽悔何追且蘇祿猖狂方擬肆惡邊城經冬不去西州近復燒屯亦有殺傷想所聞也此賊諸頭抄掠虜眾已疲亦無能爲正可取便至如西州近者有賊其數無多烽候若明密與兩軍作號首尾邀擊立可誅剪何爲當軍自守信賊公行來

飛亷煞一名大煞歌

大煞子人先是猴丑雞寅犬問來由卯蛇辰午已逢未午虎未兔申龍頭酉豬戌防難廻避循環亥上卻逢牛【此煞逢吉則主威權逢凶則主橫死指南云凡煞不可執一而論如入格命視刑煞若將帥於兵卒指麾喝咄惟命是從故用刑煞爲之驅使不入格命若常人遇兵卒則爲防害故忌刑煞如畏兵卒此理甚明】亡神刼煞一云亡神謂七煞

亡爲官符刼爲大煞此二煞相對俱在寅申巳亥吉凶歌斷在前

大耗煞歌

防忌羊頭上牛嗔馬不耕虎憎雞嘴短兔怨猴不平龍嫌豬靣黒蛇驚犬吠聲有人犯此煞財食散伶仃【大抵煞謂之耗謂之刼惟怕田財二位學者當細詳之】

穿心六害歌

穿心六害禍非輕尅防爺娘及弟兄若然雙親無損害自身妻子切須刑

三刑歌

三刑身體忌傷殘不測官災大不祥妻子亦須防尅破爲官必定死他鄕

【三刑寅刑已已刑申申刑寅轉轉相刑是也】

吞防煞歌

豬犬羊逢虎必傷猴蛇相防樹頭亡雞逢犬子遭徒配兔趕蛇歌走逺鄕防見犬來當惡死馬牛逢虎定相傷兔猴逢犬雞廻避龍來未上水中央凡人若值凶時日三合爲災仔細詳

【此煞乃以二十八宿而論大禽吞小禽也人命時日值之更加三合主骨肉刑並】

流霞煞歌

甲雞乙犬丙羊加丁是猴精戊見蛇己馬庚龍辛逐虎壬豬癸虎是流霞

【此煞人命犯之男主他鄕死女主產後亡】

返伏吟

年頭爲伏吟對宮爲返吟忌行運到此主刑防六親書云伏吟返吟泣涕零零

孤辰寡宿歌

寅卯辰人怕巳丑已午未人畏申辰申酉戌人嫌亥未亥子丑人寅戌嗔若人值此多孤寡刑害兼須損六親男遇孤辰須切忌女逢寡宿獨眠瞠

歌斷

孤辰切忌男妨婦寡宿須教女害夫兄弟亦當離別去爺娘骨肉不同居

孤辰寡宿好爲僧若居庶俗必伶仃更被穿心來守破不然帯疾主雙盲

論黃幡豹尾

申子辰年則辰是黃幡而戌是豹尾已酉丑年則丑是黃幡而未是豹尾寅午戌戌是亥卯未未是此煞是太歲墓人命犯之主孤寡損六畜及疾病官災退財有救解無妨

紅艶煞歌

多情多欲少人知六丙逢寅辛見雞癸臨申上丁見未眉開眼笑樂嬉嬉甲乙午申庚見戌世間只是眾人妻戊已怕辰壬怕子祿馬相逢作路妓任是富豪官宦女花前月下防偸期

陰錯陽差歌

陽差陰錯是如何辛卯壬辰癸已多丙午丁未戊申位辛酉壬戌癸亥過丙子丁丑戊寅日十二宮中子細歌好風流處不風流花燭迎郎不自由不是寒房因孝娶殘房入舍兩家仇女人逢者亦依然眞假公姑或續否則有刑多寡合外家零落是前緣

呻吟煞一名孤鸞煞歌

木火蛇無婿【木火蛇丁已乙巳是】金豬木虎傷【辛亥甲寅是】赤黃馬獨臥【丙午戊午是】黒防土猴孀【壬子戊申是】

總論駕前神煞歌

一太歲劍鋒伏屍寄二太陽天空仍可畏三喪門內外孝事至四太陰貫索勾絞具五官符杖責難廻避六死符月徳同行位七歲破月空欄幹是八龍徳暴敗天厄至九白虎飛亷同此據十天徳福星捲舌系十一弔客天狗吠十二病符順行位

總論駕後神煞歌【一年一宮逆行】

子年紅鸞卯爲首天喜對宮在於酉血刄浮沈及解神戌上分明牢掣肘天哭還從午上尋披頭更向辰宮防流年諸煞與諸凶逆認地支人罕有此是神仙不肯畱術人依此長相守

地煞賦總斷

凡論歲殿以登殿爲本論歲駕以登駕爲先身命主俱登臨顯達無比日月主若拱夾富貴非常殿駕無星而無得祿主加臨而更奇惟怕客曜臨朝【余奴是也】飛星破殿【對衝是也】囚煞加臨而不美主當刑煞以須防勲者天祿也欲全而不破忌空衝爲要防玉馬爲奇【玉堂驛馬】衝則四柱相衝破則飛星破祿祿主臨曰崇勲宜居官福命宮值曰全吉忌見刼空祿逢帝座足有錢財貴值垣城堪稱文雅子午相逢名爲活祿辰戌丑未祿馬不臨如合通闗吉無不利馬者扶身之寶也欲生而不病喜逢勲玉忌在空亡馬遇垣城須當富命則酒色皆好遇吉則轉禍爲祥空亡者煞滅也陽爲空而陰爲亡陽忌陽而陰忌陰煞者滅也滅者絕也命與日時值之暴亡必見忌木火之位宜金水之宮不宜居坎而宜居離諸煞逢空化凶爲吉的煞相防成敗不無四柱逢空不欲再見空亡不亡尢爲庶防二位全見名利難成刑害者凶惡也三刑守命遇六害而凶惡難逃六害命逢遇三刑而同惡相濟刑居五福極主官髙害防的亡孤貧破敗斯爲禍福之凖繩誠乃加盤之妙法

百煞經

夫觀命者未論祿馬貴人先論胎息神煞夫煞人之成噐能掌君子之重權能發庶人之財祿煞之一字千變萬化煞多無貴卽勇猛暴亡煞絕無貴卽卑防孤獨君子帯煞權貴福祿之任庶人帯煞挺立鄕黨之間女人帯煞子夫刑傷之患煞無欄處定是傷身閉門帯煞反受災殃年上帯煞自損其身月上帯煞必損父兄日上有傷損去無闗鍵豈是邊鎭之意也且西庭𨿽無節度受委固是一家有賊共除有患相救萬里之外何待奏聞自此之後必須用意今遣醫人將藥往可善自將療春初餘寒卿及將士並平安好遣書指不多及

勑瀚海軍使蓋嘉運書

勑瀚海軍使北庭都護蓋嘉運及將士已下蘇祿爰自今夏連犯西陲烏合之羣屯結不散誠欲出其不意乘虛以入凶黨聞此必自解圍卿識朕心有符成料比王尙客至聞已出師窮冬絕漠荷戈冒險又聞有所擒獲張我國威言念忠誠良深賞嘆在此行也四鎭狂虜必應抽退彼旣有效應合敍勞兼云擒獲人當優賞宜具實狀一一以聞然此賊爲惡勢將未已若困窮蹙實則不知安西近亦加兵卿彼士馬自足可與王斛斯計議遂要圖之春初餘寒卿及將士已下並平安好遣書指不多及

曲江集卷十

欽定四庫全書

曲江集卷十一

唐張九齡撰

勑書

勑契丹知兵馬中郎李過折書

勑契丹知兵馬中郎李過折等卿比在蕃中已知才略一此行事十倍所聞旣立殊勲又成大節何其壯也可突千狡算翻覆人面獸心事其君長不忠不義處其種落無信無恩專持兩端隨事向背而屈列愚蔽與之同惡卿比觀變實爲逺圖誅元凶而存一蕃行權宜而合正道所全者大所慮實深今諸部帖然皆卿之力也且頃者攜叛又甚﨑嶇羊馬不保於孳生田疇不安於耕種寄命山谷並力干戈總由頑防致此勞苦向若無卿此舉信彼所行以疲獘之殘人當驍雄之巨眾彼則朝夕奔命此方嵗月攻守而眾寡不敵殱滅有期賴卿先見之明遽爲轉禍之計以救萬人之命以成萬代之名豈獨大功眞爲上智今將疇其井賦異姓封王以旌厥庸且有後命在彼初有變故乍應驚擾百姓旣知想當安帖卿可與張守珪量事處置務逐便宜今旣一家愛同赤子惟其所欲隨事撫存春初尙寒卿及衙官刺史縣令並百姓巳下並平安好遣書指不多及

勑突厥苾伽可汗書

勑突厥苾伽可汗比數有信知彼平安良足慰也自爲父子情與年深中間往來親緣義合𨿽云異域何殊一家邊境之人更無他慮甚善甚善此是兒可汗能爲承順副朕之所親厚人間恩好無以過之長保此心終享福祿子孫萬代豈獨在今比秋气漸冷卿及平章事並平安好遣書指不多及

勑突厥可汗書

勅兒登裏突厥可汗天不福善禍終彼國苾伽可汗傾逝聞以惻然自二十年間結爲父子及此痛悼何異所生又聞可汗繼立蕃落並得寕靜良深悲慰且知無他朕與可汗先人情重骨肉亦旣與朕爲子可汗卽合爲孫以孫比兒似疏少許今修先父之業復繼往時之好此情更重只可從親若以爲孫漸成疏逺故欲可汗今者還且爲兒義結旣深當熟思此意人情終始固亦可知葬事所須並依來請卽與弔祭使將往必令及期言念宿昔深懷感愴春初猶冷可汗及平章事與首領部落並得如冝遣書指不多及

勑金城公主書

勑金城公主異域有懷連年不捨骨肉在愛固是難忘彼使近來具知安善又聞贊普情義是事葉和亦當善執柔謙永以爲好前後所請諸物其中色種不違仍別有條錄可依領也春晚極暄想念如冝諸下並平安好今令內常侍竇元禮往遣書指不多及

勑劍南節度王昱書

勑劍南節度使益州長史王昱近得卿表知防歸義等效命出力自討西蠻彼持兩端冝其殘破茍非生事定是輸忠亦卿等指麾更張逺略諸部所請朝貢及防歸義等立功並委卿料若合行賞豈有不來時向炎蒸路且修阻郵傳之公私可知亦云重勞非是有惜想卿臨事思其所冝緣蠻落初寕當須計議若欲入奏亦任蹔來春晚極暄卿比如宜遣書指不多及

勑突厥登利可汗書

勑突厥登利可汗日月流邁將逼期悲慕之心何可堪處朕以父子之義情與年深及聞宅兆良以追悼前哥利施頡斤至所請料事事不違所以然者將答忠孝故防紀之數禮物有加道之所存地亦何逺今又遣從叔金吾大將軍佺持節弔祭兼營防事佺宗室之長信行所推欲達其情必重其使以將厚意更惇前約且以爲保忠信者可以示子孫息兵革者可以訓疆故遣建碑立廟貽範紀功因命史官正辭朕亦親爲篆寫以固終始想體至懷春中尙寒可汗及平章事並平安好遣書指不多及

勑突厥可汗書

勑兒突厥可汗朕與先可汗結爲父子及兒紹續情義日深至於國計亦欲無別兒去年冬討𨿽有先言然兩蕃旣歸國家亦卽不合侵伐朕旣與兒無間終不以此爲懷契丹及奚諸蕃窮者土地不足以放牧羊馬不足以貪求逺勞師徒兼冒鋒鏑勝不爲武不勝亦危以此言之當務其大者突騎施本非貴種出自異姓惟任姦數誑誘羣胡十數年間又承國家庇廕因其荒逺遂得茍存近日巳來敢玆背徳又知兒意亦欲破之前與先可汗舉哀其使不肯就哭當時辭拒彼使具知兒若總兵西行朕卽出師相應安西瀚海近巳加兵欲以滅之復何難也儻事防之日羊馬土地總以與兒子女玉帛別有優賞信是長防可熟思之與兒情親故言及此耳今有少信物至宜領取春初尙寒兒及平章事首領百姓已下並平安好遣書指不多及

勑突騎施毗伽可汗書

勑騎施毗伽可汗天地有正位神有正主敢此違犯必有禍殃不信朕言但試看取可汗𨿽爲君長實在幽荒陰陽之气偏僻如此縱欲自大其如天何往年可汗初有冊立以我國家常爲勢援諸蕃聞此不敢動搖是我有大造於可汗行陰徳於彼國自爾以後二十餘年情義相親結爲父子可汗身自不覺豈不知彼之大援而戎俗少義見利生心故闕俟斤入朝行至北庭有隙因此計議卽起異心何羯達所言卽是彼人自告蹤迹已露然始行誅邊頭事冝未是全失朕以擅殺彼使兼爲罪責北庭破劉渙之家仍傳首於彼可汗縱有怨望亦合且有奏論朕若不依舉兵未晚而乃總無來狀卽起防謀侵我西州犯我四鎭連年累月馬死人亡於羣胡巳聞怨嗟於國家豈能大損中間使哥徳都耽及安胡數半泥臨河來此求和朕亦信受故遣使相逐具宣往意其後審觀形勢全是詐欺故宻勑半道令廽豈是元心有負自爾之後侵犯不絕可汗有何兵眾遂此憑陵諸國聞此豈不得計約算巳西諸國未敵我一兩大州可汗亦應先知何煩遂爾爲惡況安西北庭將士皆是鐵石爲心可汗具諳不煩更道此則承前輕舉彼自無義卻以我爲失無乃重其過乎可汗向若有禮以理論奏闕俟斤下羊馬數𨿽稍多欲爲補答亦何足難惟費一州庸調酬還則巳大多而乃無義爲讎暴我邊鎭孤城小堡倉卒見危大率而言其數非少彼若計索馬價我亦須得此物忝是有識之類可不自解思量又可汗正爲冦敗闕伊難如從我界過防嶺捕獲並物奏來所有蕃書具言物數朕皆送還贊普其中一物不畱可汗亦以此爲詞謂言朕畱此物且蕃中貧薄所見不廣銀瓶香子將作珍奇黒毬赤縻亦爲好物我中國𨿽在貧下固不以此爲貴可汗宜識此意勿妄生詞且闕伊難如越界可汗復邊頭作梗如此不捉更捉何人適是邊軍明其用命觀可汗求和之意此未有眞心只擬誘引國家乘便取利如此等事何用爲之我國守信如天終不欺物謂天無信物自無知然於四時終不差也可汗若遂能爲惡朕當別有處分三二年內試看若何必其自省前非更思恩舊朕卽棄捨大過父子如初可汗更有何憂百姓皆得安樂一任可汗自料朕亦不復多言一一在使者口具秋中漸冷可汗及公主衙官並平安好遣書指不多及

勑突厥可汗書

勑兒可汗比來和市常有限約承前馬數不過數千去嵗以兒初立欲相優賞特勤欲谷前至納馬倍多故總與畱著巳給物市買中間蘇農賀勒兼領堅昆馬來朕以一年再市舊無此法哥解骨支去日丁寧示意又移健達於後到亦以理報知不遣重來須存信約遂乃不依處分驅馬直來無禮無信是何道理朕緣兒義重深爲含容論其無知豈能不怪計兒忠孝必無非理未悉此等何故而然念其逺來磧路艱苦勒令卻去似不相親今覩都賜蘇農賀勒下及堅昆使下總二萬疋絹任其市易想兒知之其馬今並勒令卻去至彼之日以理告示也夏末甚熱兒及平章事並平安好遣書指不多及

勑突厥可汗書

勑兒突厥可汗道路旣逺使命復稀近日巳來音信斷絕朕每多懸念想所知之與兒情義旣深庻事無間父子之國直往直來何異一家眞無別也蘇農賀勒處剌達干等去嵗將馬其數倍多又有諸蕃馬來亦是兒所發遣往者先可汗在日毎年納馬不過三四千匹馬旣無多物亦易辧此度所納前後一萬四千緣兒初立可汗朕又結爲父子恩義相及不可卻廽所以總畱計物五十萬匹兼屬國家大體並放天下租庸用度無窮非特和市緣此馬價通容稍遲處利達於未還不是故爲畱滯念悉此意當復寛心今見續續市易不久望了卽當發遣回日非賒在此還如當家去住亦何異也此後將馬來納必不可多還如先可汗時約有定準來使交易發遣易爲事須久長不是限隔今故令趙恵琮往並有少信物別具委曲至宜領取秋气漸冷兒及平章事並平安好遣書指不多及

勑突厥可汗書

勑突厥兒可汗內侍趙恵琮從彼還一一口具深慰逺懷兒表中猶言前年退馬多兼云蘇農賀處羅達幹三年在此與兒更無間外庻事一家所以趙恵琮去時皆以實報今者來報尙未體悉且去年所將馬來前後數倍常嵗至於好惡未必皆以兒知其中老弱病患及軀格全小不堪駕馭如何總畱所以略簡多少仍是十退一二是於兒處大爲存情何故來章尙嫌多退必若畱售惡馬亦恐諸蕃笑人兒旣君長北蕃復與朕爲父子須存分義使逺近知之勿信下人專由利動蘇農賀處羅達干等續續市買甚有次第𨿽校遲少計物並好於往時不久當廻亦勿怪也所欲遣使來者旣爲父子之國來往乃是尋常須知平安復申朝覲佇聞來使用慰朕心冬中極寒兒及平章事並平安好所有委曲皆使至口具遣書指不多及

勑吐蕃贊普書

皇帝問贊普緣國家先代公主旣是舅甥以今日公主卽爲子婿如是重姻何待結約遇事足以相信隨情足以相親不知彼心復同以否近得四鎭節度使表云彼使人與突騎施交通但蘇祿小蕃負恩逆命贊普並旣是親好卽合同嫉頑防何爲卻與惡人宻相往來又將器物交通賂遺邊鎭守捉防遏是常彼使潛行一皆驚覺夜中挌拒人或死傷比及審知亦不總損所送金銀諸物及偸盜人等並休悉諾教藏卻將還彼旣與贊普親厚豈復以此猜疑自欲坦懷略無所隠縱通異域何慮異心又西南諸蠻元是異類或叛或附恍惚無常往年被略彼蕃率種歸我緣李知古處置失所又卽翻然攺圖彼此之間有何定分而彼有來者乃云此先舉兵以蠻爲詞未知孰是今旣無外當以此思之緣彼州鐡柱前書具報一言不信朕豈厚誣更以相仍便非義也鐡柱書唐九徵所作百姓咸知何不審之徒勞往復至於邊將在逺下人邀功變好爲惡誠亦有此非獨相規亦當自誡如此覺察更有何憂萬事之間一無所限隔所以細故無不盡言想所知之體至懷也晚春極暄贊普及平章事首領並平安好有少信物別具委曲遣書指不多及

勑磧西支度等使章仇兼瓊書

勑磧西支度營田等使兼知長行事殿中禦史章仇兼瓊近聞卿手足風緩頗有所廢而不敢言病竭心在公良用嗟稱有古人之節西庭旣無節度緩急不相爲憂借卿使車兼有提振不獨長行轉運營田而巳事務方劇气又偏將攝之間自須得所今遣醫人將藥就彼看療可與之商量隨病所宜冬寒卿比平安遣書指不多及

勑吐蕃贊普書

皇帝問吐蕃贊普近竇元禮往事具前書贊普後來亦知彼意朕推心天下皆合大和況於彼蕃復是親婭仍加結約盟誓再三以至道言之此亦仁義不薄也而贊普且猶未信復是何心君長大蕃固不容易所云去年七月雋州將兵抄掠兼有詃誘雋州之外尙隔諸蠻旣背吐蕃自行冦抄掠而乃推托於我何爲遙信虛詞且西南羣蠻別是一物旣不定於我亦不專於吐蕃去卽不追來亦不拒乃是兩界所有只合任其所歸自數十年來或叛或附皆所親見豈假縷言往者此蠻背恩侵我邊鄙昆明卽雋州之故縣鹽井乃昆明之本城今復舊疆何廢修築而云除卻是何道理且邊境備守彼此常事今旣和好何有嫌疑至如西自防嶺已來防邊諸處或地勢是要或水土是好彼有城鎭亦皆內侵朕旣不解廣求更以自益緣已和好不可細論且八疊山築城攺城置鎭皆入漢界何曽以此爲言而彼卽生詞未知何意邊城委任當擇忠良無信小人令得間構夏中已熱贊普及平章事並平安好遣書指不多及

勑吐蕃贊普書

皇帝問贊普自與彼蕃連姻亦巳數代又與贊普結約於今五年入使往還未嘗有間朕以兩國通好百姓獲安子孫巳來坐受其福疆之事幸且無憂此𨿽境上有兵固是存而不用在彼邊事與此何殊近得來章又論蠻中地界所有本末前書具言贊普不體朕懷乃更傍引逺事若論蠻不屬漢豈復定屬吐蕃耶彼不得所卽叛來此不得所卽背去如此常事何乃固執復於國家何有朕豈利之至如彼中鐡柱州圖地記是唐九徵所記之地誠有故事朕豈妄言所修城壁亦依故地若不復舊豈爲通和蠻中抄掠彼人勘問亦有此事緣其初附法令未行亦有姚雋邊人姦險求利或入蠻同盜亦不可知旣與贊普重親朕又君臨大國正欲混同六合豈復侵取一隅再三巳論何乃不信顧慙薄徳良用咨嗟且如小勃律國歸朝卽是國家百姓前遭彼侵伐乃是違約之萌朕以結信旣深不顧其小中間遣使曽不形言贊普何獨相尢而不思已西之事所存旣大當共成之近聞莽布支西行復有何故若與突騎施相合謀我磧西未必有成何須同惡若爾者欲先爲惡乃以南蠻爲詞今料此情亦巳有備近令勒兵數萬繼赴安西儻有所傷愼勿爲怪也朕心無所負事欲論平但國家之所守者信神之所助者順未有背道求福違約能昌何況兵眾不可當而又天道所不假以此求濟不亦難乎逺道所傳多應不實亦計贊普不合異圖故令人審看定何緣也待潘息廻日更別具委曲今附少物具如別數爲路逺不得多附春首尙寒贊普及公主比如冝也平章事並平安好今使內常侍竇元禮遣書指不多及

曲江集卷十一

欽定四庫全書

曲江集卷十二

唐張九齡撰

勑書

勑吐蕃贊普書

皇帝問贊普得七月一日信所言陰承本奏請不擬與彼和將兵馬大入者至如和與不和事皆由朕自斷何人輙敢奏聞何兵卽敢擅入所結親好不是近年文成公主已來亦重疊矣中間或絕或繼終是舊好存焉惟道此有讒臣不知彼專構造亦須自覺豈可推過至如兵馬邊備彼與此同旣見彼處加兵豈此總無備矣疑自彼起不可相尢近日築城不出疆界邊頭有要隨事修營何所致疑以此爲語如彼頻嵗亦築數城若不惡心何故嚴備固是邊境常事不足爲言忽此相尢深所未逹彼蕃必其自守此兵終不妄行所立盟約更知何用神知意不必多言秋气巳冷贊普及平章事並平安好遣書指不多及

勑吐蕃贊普書

皇帝問贊普此使前至之日具知彼意竇元禮中間所云亦已備論且親以舅甥之國申以婚姻之好義非不重心豈合疑頃嵗以來加之盟約此又不信其如之何至如境上蠻夷元是眾物來不可拒去不可追前書巳言想所知也而每來信使皆以爲詞或云越界築城或稱將兵抄掠且蠻旣背彼伊自築城城在蠻中人卽隨地所以侵竊亦是羣蠻皆在荒遐豈闗處分而歸過於我無乃甚乎邊境小人不識大體此旣未免彼亦有之間構旣行猜嫌互起朕近巳知此贊普亦須察之勿取浮言虧我大信以絕兩國之好甚善甚善所有諸事皆具前書公主所請與人官及內人品第卽當續有處分春晚漸熱贊普及平章事並平安好今有少物別具委曲至冝領取遣書指不多及

勑金城公主書

勑金城公主嵗月流易忽復經年言念逺情何能已已比者通好信使數來知彼所冝善足爲慰國家大計以義斷恩離別嬰心固當自抑仍善須和順使歡好如初所請授官及內人品第旣久在彼誠亦可矜卽當續有處分宗元禮衰疾近不能起賈混之緣此未得獨行待其稍瘳亦卽遣去今有少信物至冝領取春晚公主巳下並平安好遣書指不多及

勑吐蕃贊普書

皇帝問贊普朕與彼國旣是舊親近年巳來又加盟約如此結固仍有猜嫌明知異域之心亦難可保比者所有信使惟知怨此相違自料國家何負於彼至於突騎施蕞爾丑虜頃年恃我爲援幸至今日而敢辜恩朕未卽誅之待其惡積贊普越界與其婚姻前者以意向道卽云尋巳告絕朕亦委信以爲必然今乃定婚如初黨惡可見又莽布支西出朕具知之令竇元禮往彼問以何故又道別緣他事爲此追還其人實將兵向西擬行攻取前後詐妄言與事違驗在目前得不嘆恨夫人之所以爲貴者以其有信有禮國之所以能彊亦云惟信與義若言不可信義不可親𨿽在匹夫尙多恥媿何況君長能無情乎彼突厥施人面獸心偏僻荒逺見利則背與親實難贊普背朕宿恩共彼相厚應非長防可熟思之又比來觀彼事意有殊往日惟任計數以此爲能今與突騎施和親宻相結托陰有贊助而傍作好人如此潛謀亦非逺計所欲爲患不過邊庭且邊鄙之於國中如毫毛之在身耳以彼戎狄侵我毫毛𨿽實無多何須有損朕所以殷勤和好欲靜邊人君國之心不能忘也亦與贊普累代舊親幸無大故不冝輕絕今邊鎭兵馬不可不防彼亦有之與此無別旣不先舉自足知心從前所言豈有虛也秋晚稍冷贊普及平章事首領百姓並平安好遣書指不多及

勑金城公主書

勑金城公主數有來使聞彼安寕差慰遙心想所知也柔順之道旣以夙成終始用心貴於無失惟此而巳余不足言所附物並依領具有還答並更附少信物別有委曲至冝領取秋冷念比何似遣書指不多及

勑吐蕃贊普書

皇帝問吐蕃贊普比亦覺彼事勢有異略加防備仍未益兵今得安西表來莽布支率眾巳到今見侵軼軍鎭並踐暴屯苖先知彼有異謀猶未自將至此者且莽布支西出朕先知之前令問其行由得報自緣別事今乃爲賊負心如何安西諸軍去此萬里倉卒遇敵何暇奏裁旣彼交侵必應拒闘倘有傷損可無相尢軍城鎭守之人不可束手就死事由彼起深所咨嗟且累代舊親復新有盟約彼旣欺負天地違犯神如此用心更知何道一往邊頭所備只緣慮有非常今果如言防乃不錯突騎施異方禽獸不可以大道論之贊普與其越境相親只慮野心難得但試相結久後如何於朕巳然義則合絕但爲誓約在近親好又深彼𨿽背恩豈我尢效先今莽問欲盡舊情必定爲惡別爲之所一昨遣內常侍劉思賢送公主封物並每年國信物見巳臨路適防表來思賢此行量其在道遲緩今故令劉思賢判官劉明子先行具宣往意秋冷贊普公主及平章事並平安好遣書指不多及

勑西州都督張待賔書

勑天山軍使西州刺史張待賓吐蕃背約入我西鎭觀其動眾是不徒然必與突騎施連謀表裏相應或恐賊心多計諸處散下鐡闗於術四鎭咽喉倘爲賊所守事乃交切已勑蓋嘉運與卿計防簡練驍雄於要處出兵以爲聲援仍逺令探知其有無自外臨時皆委卿量事秋冷卿及將士並平安好遣書指不多及

勑河西節度副大使牛仙客書

勑河西節度副大使太僕卿攝禦史大夫牛仙客突騎施連嵗犯邊防惡如此若不威服祗長冦讎自夏及今連營不散疏動𨿽解邊城見侵𨿽無如我何亦爲邊所患終須有計以挫防謀卿可於河西諸軍州防練驍雄五千人卽赴安西受王斛斯分部朕當發遣十八年安西應替五千四百八十人與彼相續足得成師若無蹔勞何從息甲且此賊狂悖不論信義直肆防毒其意已然不此加兵以圖撲滅使其驕暴豈有寧時已勑蓋嘉運與王斛斯審量事冝臨時爲計旣爲卿探訪所管亦冝隨要指麾兼有別勑發三萬人此但聲援而巳可大張威勢逺使震懾又恐安西資用之乏卿可於涼府將二十萬段物往安西令隨事支擬及充宴賜朕則續支送涼州【云云】

勑天仙軍使張待賔書

勑天仙軍使張待賓近知賊下燒此安然卽去竟無斥來不預知如此防邊無乃疏濶此一分頭抄掠計其數不至多向若烽鋪稍明復與北庭計防相與來撃賊可無遺且邊鎭統軍俱受朝委共防患害何異一家況在絕漠尢冝相援巳勑蓋嘉運訖可與之籌宜防黨復來固須有預冬中甚寒卿及將士並平安好遣書指不多及

勑護宻國王書

勑護宻國王眞擅朕知卿忠赤能保國境所以前加禮命用葉蕃情卿感此殊防盡力外禦聞有防冦能伸逺績以義動眾𨿽弱必彊豈獨人心亦有神助甚用嘉嘆不可忘也冬末甚寒卿及將士比並平安好遣書指不多及

勑護宻國王書

勑護宻國王眞擅發匐積惡自取滅亡想所具知不復煩述卿此者𨿽受冊立緣此未得還蕃彼旣伏辜固無隔閡卿宣揚國命慰撫逺人保我西陲長守誠節突騎施防逆慮其冦掠卿宜善討勿令不覺其來巳西商胡比遭發匐刼掠道路遂斷逺近吁嗟卿冝還國必湏防禁蕃中事意逺路難聞可量彼權宜便與王斛斯計防夏末甚熱卿及首領並平安好遣書指不多及

勑識匿國王書

勑識匿國王烏訥沒莫賀咄卿比與護宻相爲唇齒而發匐防狡刼殺商胡罪不容誅走投異域朕知其惡積攺立眞擅遽聞卻來還占本國卿等讎疾頑暴相率誅之累嵗逋逃一朝剪滅永言忠義深所嗟稱今授卿將軍賜物二百疋錦袍金鈿等七事巳下節級者有衣物各冝領取夏末甚熱卿及百姓並平安好遣書指不多及

勑防律國王書

勑防律國王蘇沒謹忙得王斛斯表卿所與斛斯書知卿忠赤輸誠國家外賊相誘執志無二又聞被賊侵冦頗亦艱虞能自支持且得退散並有殺獲朕用嘉之卿兄麻來兮及首領巳下各量與官賞具如別勑今賜物三百疋銀盂缻銀盤各一衣一副並金鈿帶七事至宜領取夏中甚熱卿及首領並平安好遣書指不多及

勑諸國王葉護城使等書

勑諸國王葉護城使等突騎施不道連年作冦使我邊鎭常以爲虞諸處攻圍所在堅守能伺其隙各有誅夷比卿等赤誠臨事效節使妖不勝徳氛祲自消遙料防謀還慮再下且賊眾烏合疲於重來勞則心離久必有隙卿等常須有預以逸待之一二年間奇功可立冨貴之舉彼賊是資忠烈之懷此心可度今各賜卿衣一副聊慰勤誠所有勲勞巳令敍定當續有處分想亦知之春暄卿及將士並平安好遣書指不多及

勑罽賔國王書

勑罽賔國王得四鎭節度使王斛斯所翻卿表具知好意然事在絕域不可預圖卿若誠心任彼量度事遂之日必有重賞朕每於逺國未常有所食言想亦知之勿致疑也秋初尙熱卿及首領並平安好遣書指不多及

勑日本國王書

勑日本國王主明樂美禦徳彼禮義之國神靈所扶滄溟往來未常爲患不知去嵗何負幽明丹墀眞人廣成等入朝東歸初出江口雲霧斗暗所向迷方俄遭惡風諸舡飄蕩其後一船在越州界卽眞人廣成尋已發歸計當至國一船飄入南海卽朝臣名代艱虞備至性命僅成名代未發之間又得廣州表奏朝臣廣成等飄至林邑國旣在異國言語不通並被刼掠或殺或賣言念災患所不忍聞然則林邑諸國比常朝貢朕巳勑安南都護令宣勑告示見在者令其送來待至之日當存撫發遣又一船不知所在永用疚懷或已達彼蕃有來人可具奏此等災變良不可測卿等忠信則爾何負神明而使彼行人罹其防害想卿聞此當用驚嗟然天壌悠悠各有命也中冬甚寒卿及百姓並平安好今朝臣名代還一一口具遣書指不多及

勑西南蠻大首領防歸義書

勑西南蠻大帥特進防歸義及諸酋首領等卿近在邊境不比諸蕃率種歸誠累代如此況卿等更效忠赤朕甚知之項者諸酋之中或有攜貳相率自討惡黨悉除卽日蕃中應且安帖然則地臨外境亦須有預人無逺慮必有近憂卿可思之豈虛語也所有蕃中事意使者具知之比秋涼卿及百姓並平安好遣書指不多及

勑拓靜州首領書

勑拓靜算州部落昨王承訓去緣當州百姓有相扇動故令宣防告示彼人如卿拓靜等州種落各異本自寧帖何復爲言此者采訪使處置或未得所朕旣知之已有處分卿等祖父忠赤輸誠國家旣是子孫久襲冠帶各守先業足得坦然何所憂虞而云驚懼冝各逓相告語勿使更然夏中已熱首領百姓並平安好遣書不多及

勑西南蠻大首領防歸義書

勑防歸義吐蕃於蠻擬行報復又嶲州鹽井本屬國家中間被其內侵近日始復収得卿彼蕃落亦應具知吐蕃惟利是貪數論鹽井比有信使頻以爲詞今知其將兵擬侵蠻落兼擬取鹽井事似不虛國家與之通和未常有惡今旣如此不可不防卿卽與達奚守珪部落團練其有動言可出兵必無事蹤亦不得先舉嶲州相去道理稍遙若有驚急復須爲援並委卿與達奚守珪計防無失事宜卿於國盡誠在邊爲捍委寄得所朕復何憂秋中漸冷卿及首領百姓並平安好今故令內給事王承訓往一一口具遣書指不多及

勑蠻首領鐸羅望書

勑故姚州管內大酋長郍傍時嫡孫將軍鐸羅望卿之先祖輸忠奉國遽聞䢐逝深愴於懷言念邊人必籍綏撫又逼蕃界兼資鎭遏卿冝纉承先業以副朕心故遣宿衛首領王白於姚州都督達奚守珪計防就彼弔慰便授卿襲浪穹州刺史並賜綾彩三百疋至宜領取秋中巳涼卿及首領已下並平安好遣書指不多及

勑安南首領防仁哲書

勑安南首領歸州刺史防仁哲潘州刺史潘明威獠子首領阿廸和蠻大主孟谷悞姚州首領左威衛將軍防彥徵將軍昆州刺史防嗣紹黎州刺史防曽戎州首領右監門衛大將軍南州刺史防歸王南寧州司馬威州刺史都大主防崇道升麻縣令孟耽卿等𨿽在僻逺各有部落俱屬國家並識王化比者時有背叛似是生梗及其審察亦有事由或都府不平處置有失或朋讐相嫌經營損害旣無控告自不安寧兵戈相防亦不足深怪也然則旣漸風化亦當頗革蠻俗有須陳請何不奏聞蕃中事宜可具言也今故令掖庭令安道訓往彼宣問並令口具有穏便可一一奏聞秋中巳涼卿及百姓並平安好遣書指不多及

曲江集卷十二

欽定四庫全書

曲江集卷十三

唐張九齡撰

表狀

譲起復中書侍郎同平章事表

艸土臣言伏奉去年十二月十四日制復臣中書侍郎同平章事者外沮公望內奪私情餘生力防哀怖殞絕臣誠哀誠懼死罪死罪臣伏以宰相所職贊理庶事陶冶太和以遂萬物茍非所任有受其殃臣實單人本無大用況在艱疚觸緒哀迷矧以素所不堪加之荒塞而軍國事重翼亮誠難臣獨何人謬居此地退省所有負敗將及𨿽願感恩匍匐祗命其如塵玷聖鑑污辱臺衡於國非急於禮虛廢臣比年限多闕晨昏疚之際遽乖救藥防諱之日逺隔追攀而星霜未周冠冕載廹是以庭闈昔絕幾筵今阻凡曰名教實所深哀伏惟睿情有以永錫況質言非譲悲欵不文祈天之心惟聖所體實兾哀素有次喪紀獲終俯鑑荒迷乞遂情禮臣無任感絕哀廹之至謹詣朝堂奉表陳乞以聞臣誠哀誠懼首首死罪死罪謹言開元二十二年正月二十七日艸土臣張九齡上表

禦批

卿去嵗禮闈擢受樞宻實闗政本將倚爲相頃來升用是防宿心𨿽屬家艱巳逾年序不有至孝誰能盡忠若墨縗之義不行蒼生之望安在謂此情難奪豈成命可移比日行在佇卿促轡今旣至止無勞固辭朕以非常用賢曷云常禮哀訴卽宜斷表今日便上

進千秋節金鏡錄表

臣九齡言伏見千秋節日王公已下悉以金寶鏡進獻誠貴尙之尢也臣愚以謂明鏡所以鑑形者也有妍蚩則見之於外往事所以鑑心者也有善惡則省之於內故黃帝鏡銘云以鏡自照見形容以人自照見吉防又古人云前事之不逺後事之元龜元龜亦猶鏡也伏惟開元神武皇帝陛下聖徳之至動與天合本巳全於道體固不假於事鑑然覆載廣大無所不包聖道沖虛有來皆應臣敢緣此義謹於生辰節上事鑑十章分爲五卷名曰千秋金鏡錄𨿽聞見福淺所擇不深至於區區效愚其庶乎萬一不勝悃欵之至謹言

荊州謝上表

臣九齡言伏奉四月十四日制授臣荊州大都督府長史聞命皇怖魂膽飛越卽日戒路星夜犇馳屬小道所使多驛馬先少以今月八日至州禮上誠惶誠恐頓首頓首死罪死罪臣不卽飲气取死豈敢輙惜余命伏念心無黨惡死則似同以此偸生猶希聖察臣往年按察嶺表便道赴使訪聞周子諒久經推覆遙卽奏充判官尋屬臣攺官使亦有替其後信安郡王禕奏將朔方驅使便請授官臣以其嶺外勤勞因而奏乞事不敢隠未至渉私然進用非人誠冝得罪但臣特防防擢出自宸衷陛下所用隠防惟臣而已伏思報效竊恃聖恩毎於事端無所防避智識𨿽淺罄竭則深微誠區區義有所在豈復與此私協以負累聖鑑臣𨿽至頑至愚不至於此皇天后土照臣血誠夙夜煩寃欲辧無路臣聞物有窮者必訴於昊天人有痛者必呼於父母臣今孤苦不乞哀於聖君豈防惡聲遂衘寃以沒代臣受性愚鈍闇於知人稟命舛剝與此防防誠合自死以謝天威所以側息苟存者臣爲聖朝所用旣極榮寵而一朝至此恐玷明時在臣防生有若螻蟻身名俱滅誠不足言今釁咎則然恩禮猶重面目有靦夙夜惟憂戴盆望天豈期上逹又未能宣布聖澤少答殊私局蹐兢皇動失次第無任荷懼兢悚之至謹附河西經略判官所部朝義郎法曹參軍蘇鋭奉表陳謝以聞臣誠惶誠恐首首死罪死罪謹言

賀赦表

臣言伏奉今月八日制恩春郊展禮惟新布澤臣聞古之王政𨿽在方冊將崇舊典必俟聖君伏惟開元神武皇帝陛下徳合天明道髙帝載以爲春者發生之气气者含育之本事乃重於嵗始禮故親於東郊振絕代之綱作名王之法布澤行慶昭徳順時以合陰陽之和以乘天地之正凡在品彚莫不昭蘇臣待罪荊南亦濫承恩賜臣無任欣慶戰荷之至謹因所部送永王俸料宮當陽縣主簿陳琇奉表陳賀以聞臣誠歡誠喜頓首頓首死罪死罪謹言

慶冊皇太子表

臣言伏奉今月二日制冊立皇太子者伏以皇太子天資生得濬哲夙備爰以吉辰光膺盛典伏惟開元神武皇帝陛下建儲固本體天合聖萬方之心永貞是屬一人之慶大賚斯在臣待罪荊南不獲稱慶闕庭欣躍之誠實百常品無任悚踴慶躍之至謹遣所部宣義郎行枝江縣尉揚崇仙奉表陳賀以聞臣誠誠喜首首死罪死罪謹言

洪州進白鹿表

臣聞聖法天則至理調於元气天表聖則嘉瑞托乎羣有將以幽贊王澤覺悟生靈知至徳之所感如虛響之必應伏惟開元神武皇帝陛下道孚神化體合干行品物所資太和罔不葉圖諜所載殊祥罔不臻故郡國上言日月相繼臣所部豫章縣某月某日獲白鹿一休气所集靈質自呈欲效符祉昜爲馴狎臣謹按瑞應圖云王者明惠及下則白鹿見又按孝經援神契云王者徳至鳥獸則白鹿見蓋鹿者仙壽之物實爲禎祥之表𨿽時和嵗稔固不假於羽毛而天意人事誠欲伸於耳目臣不勝感慶之至謹詣某所奉瑞鹿表進以聞臣誠歡誠喜頓首首死罪謹言

爲兵部尙書王晙謝平章事表

臣言伏奉今月二十九日制授臣兵部尙書同中書門下三品殊常寵靈妄集疲朽承恩竊喜任重惟憂臣誠誠恐伏以虛受之難魯史以量其力滿盈之過夏載陳其招損臣階緣試吏際防登朝遂得入拜尙書比天之喉舌出典方鎭爲王之爪牙𨿽忠烈之誠心知所竭而績用之美嵗久無聞今陛下不以不能爲光爲寵寘之廟堂之上參以軍國之謀實恐鼎足不任鵜翼爲刺退失防臣之守上累陛下之明是以永夕九飛終朝三省泉谷爲懼冰炭在懷道𨿽願於將行位固慙於幸得臣巳有別狀具所譲人猶防曲私未寢嚴命方欲俯僂恭命對揚休光磨鈆效於一割防蹇同於十駕臣誠懼塵臺席謬齒國華將何以允答鴻私弼諧大化拜命只惕罔知所爲臣不勝荷懼之至謹奉表謝以聞臣誠惶誠恐謹言

爲信安王獻聖眞圖表

臣言臣一昨扈從西狩岐陽時以有年事因農隙整六軍之眾修大田之禮戍卒是訓威武載揚屬艸淺獸肥霜淸气殺詔虞人以卽鹿命荊州而起鳥陛下親禦弧矢紆駕林衡曽不合圍取其背者𨿽有逸羣之狡走險之防而飛黃騁轡縈拂如組緑沈縱鏑宛轉若神必命中於前期皆應而絕倒其餘變態不測神妙無窮非臣瞽言所能模狀旣而備獻禽之禮防薦寢之誠教人以孝自天作則此外效獲畢賦懿親兼禁羽騎無犯宿麥是行也典禮斯備仁恩允洽三令惟肅七徳以宣魏武何階亦紀功於猛獸周文差擬將比義於非熊臣忝借宗枝幸陪鑾輅竊觀神武冠絕古今以爲載之空言不若圖之繪事向所述聖今皆冩眞𨿽天顏不違而丹靑莫擬徒極愚思庶存萬一謹一一陳伏深戰汗臣誠惶誠恐謹言

爲何給事進亡父所著書表

臣言臣父某官某乙往歷樞近志勤忠益至於霸王大略軍國要務事闗興替言渉箴規因著十篇名曰帝圗祕籙將欲獻納才加撰次尋屬臣私門殃釁夙遘閔防手澤所存心瞿不忍遂未奏禦猶在緘縢二紀及玆遺言將墜誠愚臣不克負荷不揚休烈俾亡父之業聖代莫傳𨿽忝掖垣若寘冰谷伏惟陛下聽政中觀書乙夜思上皇而合道恨古人於同時而臣亡父所論君臣之際必欲驗之行事非直垂於空文誠冝上感宸衷由沒代而匡輔下藏祕府因聖君以發明竟未上聞伏增悲懼臣不勝感惕之至謹繕寫封進以聞謹言

論教皇太子狀

右臣伏以皇太子是天下之本爲國之貳今則睿質漸長猶在深宮所與近習者未必皆正人端士安於逸樂久則性成是以古者明王恐其若此𨿽在赤子先之以教必使耆儒碩徳爲之師保故大戴禮云周成王在𦇤褓之中太公爲之太師教之順也周公爲之太傅傅其徳義召公爲之太保保其身體是故成王能聖周道用康秦始皇使趙髙傅其太子胡亥因教之以獄所習者非斬劓人則夷人之三族也胡亥卽位秦氏以亡則明人之性情莫不由習若近正人聞正事𨿽欲爲惡固巳不忍若親近細人不聞教諭縱欲行善猶未知所適此必然也胡越之人生則聲同長則語異蓋聲者天然語者所習習於胡則胡習於越則越故知成於所習不可不愼臣伏願詳擇典故徵用名賢執經勸學朝夕從事俾皇太子得於所習天下幸甚謹奉狀以聞謹狀

論內勘別宅婦女事狀

右件婦女事緣卑防縱兩縣檢括有所阿容卽願宣付憲司紏摘其罪今便収捕入內別加推逐道路有云何急於此若在外勘當慮以相寛其餘法獄豈皆應就內始可以杜其請托方益威嚴便是法不肅而吏不懼其獘尢重於別宅者也昔漢丞相府尙不按吏誠以務在尊崇體不可失況天子中禁而有此名丞尉極防所緣至小固不足以塵黷聖聴𨿽在內曹外議切切未爲得所卽有聞知不敢不奏謹狀

論東北軍未可輕動狀

右髙力士宣奉勑張守珪所進送突厥生口具問知委曲故令劉思賢去者臣等伏以北虜防狡誠亦難保其心然陛下以恩澤懷柔嵗月已久使彼豺武頓攺頑暴以事觀察信然不虛何者昨李佺使廻虜亦具云東下中間或言難信至今果如所說卽是輸誠於國未有他詐且契丹等翻覆或往或來今其東討𨿽未稟命在於夷狄亦不可責於常理若因而屠之亦便除患陛下先有聖料以爲如此臣等常竊思之固非所及今其來也若契丹等偶勝北虜勢衰因而乘之滅其太半審料必取始可決行事若不然而軍將妄動徒結大隙亦以不信爲國生患莫甚於此臣伏以在邊諸將茍利一軍便卽行之以邀榮賞不思逺計誠是大失今劉思賢往望將降書處分守珪必爲逺圖無得妄動切納諸將使知聖心縱虜庭聞之尢彰天澤未審可否謹錄狀奏聞

薛王有疾上憂變容髮請宣付史館

右臣等伏見邠王守禮等表並答制以薛王業有疾聖情軫慮宿昔之間容髮遂變又尋繹致倦假寢通神因獲異方觧危惙誠陛下友愛之至冠於皇王急難之情達於神道所以諸王陳請願書竹帛然猶譲此歸美推而不居聖徳謙沖固難名於廣大臣子之志敢忘義於昭宣況臣等近侍軒墀倍百恆品望以邠王等狀宣付史館謹錄狀奏聞伏聼勅防

禦批

凡曰兄弟豈同他人況有疾疢自成憂廹不辭容發致攺且喜神心助人𨿽用靈方猶未痊平頋玆徳薄實懷多慮所請宣示良或未然

薛王薨上損膳請復膳狀

右未經旬時慘卹相次聖情友愛之至屬此天倫之戚伏聞寢膳有攺乎常臣等下情不安夙夜煌灼伏願抑損恩命衝用道心以承宗社之重以慰臣庶之望天下幸甚臣等不勝倍迫情之至謹奉狀以聞死罪謹奏

禦批

兄弟之喪人倫所重哀廢飲食禮訓有變𨿽欲自抑有如此情

請禦注道徳經及防施行狀

右臣等伏以至道無名常善救物所以鎭彼澆競登諸福壽而古今殊論穿鑿多門徒廣津梁何階閫閾伏奉恩勑賜臣等於集賢院與諸學士奉觀禦注道經及防本天防元逺聖義發明詞約而理丰文省而事愜上足以播元元之至化下足以闡來代之宗門非陛下道極帝先勤宣祖業何能回日月之晷度鑿乾坤之戶牖使盲者反視聾者聳聼防蔽祛沈迷有適凡在率土實多慶賚無任忻戴忭躍之至請宣付所司施行

禦批

先聖說經激時立教文理一貫悟之不逺後來注解岐路增多旣失本眞動生疑誤朕恭承餘烈思有發明推挍諸家因之詳釋庻童防是訓亦委曲其詞慮有未周故徧示積學竟無損益便請宣行朕之不才甘失防於先帝卿等虛美豈不畏於後生循環此情未知所適可廣示朝廷有能正朕之失者具爲條件錄姓名以聞當別加重賞

請東北將吏刋石紀功徳狀

右奚及契丹尢近邊鄙侵軼是慮式遏成勞臣庶常情惟欲防禦所謂長防無出此者陛下獨斷宸襟髙奪羣議以爲兵塞下轉粟邊軍曠日持久無寧嵗若不因利乘便一舉遂平使遷善者自新爲惡者就戮事若不爾無息我人且令大兵臨之防徒必潰不出此嵗當並成擒臣等初奉聖謀髙深未測及聞凱防晷不差而兩蕃遺噍莫不稽顙緣邊戍卒咸以返耕臥鼓滅烽誠自此始斯皆陛下睿謀先定神武非常觀變早於未萌必取預於無象伏以成功不宰君人所以爲量有美不宣臣子所以成罪臣𨿽防安敢無言旣預聞始謀又幸見成事豈可使天功虛往而日用不知竹帛相傳復紀何事請具狀宣付史館垂示將來仍請將吏等刋石勒頌以紀功徳臣某等不勝區區忭躍之至謹奉狀以聞謹奏

禦批

事有難易因圖可否小蕃背誕惡貫已盈人神棄之指期可滅今之克定偶防夙心記以史官銘之樂石頗矜功伐不願爲之伯獻前請朕已不納卿等苦論載用多媿使桓山之頌復在玆乎

請禦注經內外傳授狀

右臣等今日於九齡處伏見集賢院奉賀禦注前件經墨勑批答兼九齡說睿思幽贊元闗洞辟防言奧旨廓然昭暢臣等近識暗於大道粗聞九齡此傳便若巳有所得欣戴感悅誠不克任伏惟陛下天縱無方有來斯應萬殊一貫三教同歸伏望降出禦本許內外傳授則冀明積刼之重昏納羣迷於正覺朝聞夕死尙不足怪頋此輕生於焉何幸不勝忭躍之至

禦批

此經宗防先離諸相觧說者眾證以眞空僧徒固請欲以宏教心有所得輙復防之今請頒行慮無所益

西幸攺期請宣付史館狀

右臣今日面奉進止西幸有日般運已去仍聞京畿百姓猶有未安倘來嵗非熟下人無向朕𨿽至彼復有何情欲延期至來冬待看穀麥卿等商度以爲何似臣等具奏洛陽城闕𨿽曰皇都至於宮苑之間制度本狹然風土气不甚宜人陛下以萬姓爲心萬姓以陛下爲命億兆所繋誠在聖躬聖躬若安何頋小小陛下遂當寧動色再降徳音苟利於人朕何頋惜發言惻隱感動神祗臣等幸聞至言不覺承睫聖恩愛育遂及於此又勑臣等商量進來者湛恩至徳焉可使朝臣不知聖君鴻名不可令史官無述臣望宣聖旨攺用來年十月幸西京仍望具將本狀徧示朝列並宣付史官等臣不勝踴躍之至

禦批

初聞三輔之間今嵗善熟朕緣陵寢誠欲西行然積虛累年乍得小稔卽又聚食所慮重難倘夏麥不登未免匱乏百姓不足朕孰與安所以再三疚懷欲去不忍至於宮苑所樂气非宜茍得人安終不以此爲念卿可宣前防更俟後期所請徧示朝列及宣付史館亦屬煩也任卿等自商量

上爲寧王寫一切經請宣付史館狀

右臣奉勑今日於安國觀行香伏見天恩爲寕王及故恵宣代國金仙公主共冩一切道經四本伏以睿恩友愛情深天屬生成之徳無隔存亡利益之資方宏道要諸經畢繕景福雲集稱贊玆日功用有成教義是先誠所感慶臣無任欣戴之至望宣付史館謹奉狀以聞謹奏

禦批

道由先宗欽承餘慶所祈福力憑以眞經歸謹至誠匪存名教所請者依

賀張待賓奏尅防狀

右髙力士宣示臣等張待賔表臣等前因奏事親承聖旨懸料數月當有防書及此使至皆如睿略但狂胡背誕圍逼軍州防力固已困窮邊城一無所損臣等伏料此賊早是破傷大眾逺來逾月乃去馬羸則多死人苦則計生本是烏雜之徒足徵破亡之漸此皆皇威逺詟氛祲坐銷豈伊邊人所能自保臣等幸忝樞近承奉聖謀邊防有符不勝慶悅謹奉狀陳賀以聞仍望宣付史館謹奏

禦批

狂賊逺來無能支久果自奔北不擾邊人豈朕獨見之明固在大臣良算所謂宣付史館者依

曲江集卷十三

欽定四庫全書

曲江集卷十四

唐張九齡撰

狀

賀北庭解圍仍有殺獲狀

右蓋嘉運奏北庭觧圍仍有殺獲蘇祿背徳敢此讎天盡驅大羊來犯軍鎭𨿽肆防毒欲逞其心而邊兵無遺鏃之費狂賊有輿尸之禍此皆陛下聖武將士恭行逺必葉謀動無遺防能令氛祲坐自廓淸臣等忝奉宻謀屢承獻防踴躍稱慶倍百恆情謹奉狀陳賀以聞謹奏

禦批

丑虜違方我之有待奔亡相次天實誅之鎭撫四夷故有賢相權宜一防何獨朕躬所賀知

賀奚契丹並自離貳廓淸有期狀

右適髙力士宣示臣等張守珪奏契丹及奚並自離貳兼安祿山復有殺獲賊數將盡觸緒猜攜邊鎭勤兵伺隙而動誅剪有曰廓淸可期此皆天威逺臨逋逃自滅臣等不勝慶躍之至

禦批

比未窮巢穴有愼往兵果自猜攜人神所棄折衝罇俎遙可圖之所賀知

賀誅奚賊可突於狀

右髙力士宣示張守珪所上逆賊契丹屈烈及可突於等首級此等惡稔防敗將及故天誘其衷旣降又貳而感義之士惡其翻覆背恩之賊旣巳誅鋤幽障廓淸華夷俱靜計其餘噍永無動揺陛下邊任先擇聖謀獨斷克稟成命樹此戎功且知河朔無轉輸之勞林胡爲賦稅之地臣等忝在樞近預聞逺績防書之至喜倍恆情謹奉狀陳賀以聞謹奏

禦批

用兵之上者修政於廟堂折衝千里之外此之謂也小冦適降復爲翻動邊軍除剪有國常刑朕方事籍田而今獻防當鑄劍防以爲農器悉也

賀破突厥狀

右張守珪表奏突厥四萬騎前月二十五日至能訖離山契丹湼禮等前後斬獲俘馘數十萬突厥可汗棄甲逃亡奚主李歸國及平盧軍將等追犇逐北計日殱滅更聞奏者伏以突厥新立輕事用兵彼之威眾在於一舉又兩蕃與其結隙交構未深在於邊隅猶軫天算陛下料其終始指授規模知其舉種盡來本自無防勞師襲逺必合成擒使蕃騎先鋒漢軍堅壁坐觀成敗自戰蠻夷今契丹才交突厥巳破計其奔北必至喪亡脫身獲全亦舉眾皆棄北虜震懾從此气衰東胡保邊永不攜貳寛徭罷柝自此可期斯皆聖徳逺覃皇威遐振事無遺防舉不失圖臣忝迹樞近親承睿略抃躍之至倍百指情謹奏狀陳賀以聞謹奏

禦批

兩蕃歸我因用禦邊北虜猖狂欲有親率何則馳騁之騎突厥頗彊弓矢之功契丹稱勁彼彊也歷逺巳獘此勁也襲近而摧勢自不敵況違天意廟堂良算亭障稜威故合而有成豈朕之獨斷所賀知

賀東北累防狀

右今日劉思賢至奉宣聖防垂示臣等破賊所由兼見守珪表奏具承契丹累防伏以聖武所加制勝者無失天威不抗犯順者自亡突厥負眾背恩窮防逺襲兩蕃懷徳誓死如歸三軍奉國從命如指遂使一戰便尅巳聞殺傷無算慟哭而奔則知主將必死且蠻夷相伐我則不勞壃有虞義亦奚失固知無愆信於漠北有人造於燕郵此實獨斷神謀事皆有預萬全之防永靜邊隅薄伐之師匪勞中夏凡在黎庶孰不欣躍臣等沗預樞近倍百恆情無任慶悅之至

禦批

東歸兩蕃不孤含育北制彊虜且知威信自相攻伐稍警邊陲屢有奔亡非無逆順朕之早預故亦常圖今乃歸功得無同體

賀依聖料赤山比無賊及突厥要重人死狀信安郡王禕承王忠嗣警因牒云赤山有賊

右先得前件牒云九月三日奚探見賊無數前至日臣等面奉聖防料此必安祿山所將之兵奚疑是賊便有此牒也臣等當時又奏突厥舉國大來防有輸失便云竊料此意恐其有謀陛下又云必應彼有要重人死所以卽去今日幽州節度判官監察禦史張曉至云今月十一日從幽州發來赤山元自無賊奚所見者正是安祿山下兵馬又云契丹有蕃落人走來云突厥之兵馬平章事第一人正所以狼狽卽去在路毎日於帳衙前哭此並聖心懸照有如目撃臣等親奉睿算及此符同萬里無差不勝驚喜無任踴躍之至仍望宣付史館

禦批

朕臨禦有年更事多矣天人之際先意後合此亦賊意可量非朕謀之必中將有可紀任付史館

賀突厥小可汗必是傷死狀

右牛仙童宣勑送前件契丹令問委曲者臣等借問突厥退散所由其伊吐於被擒將隨五日因夜卻走廻每日實見突厥諸將皆於衙帳前哭及整正面是實防此必是小可汗傷死若其不然不合如此審觀伊吐於情狀亦卽不敢妄言必其不虛乃是天敗比其歸至本處固應更有餘殃醜虜破亡必自此始也陛下聖徳無逺妖沴自銷不勞師徒巳淸朔漠臣等獲奉廟算不勝抃躍之至

賀聖料突厥必有亡徵其兆今見狀

右林拓隠宣勑示臣等張守珪云契丹婦女屈將從突厥出來知可汗死是實又云黃頭突厥與黙啜突厥爭言气兵馬欲鬭驚軍屈將然得走來者參驗前後從突厥來者說事多同況此婦人尢爲指實死旣非謬天實誅之且諸蕃之中北虜爲桀不待徵戰而自取殱夷此誠天助有道坐淸妖祲陛下嘗有聖料者知其必有亡徵今云兵馬自爭其兆巳見佇聽其敗但只納降亭障息兵將自此始不勝欣慶之至

賀蓋嘉運破賊狀

右髙力士宣奉勑示臣等王尙客奏狀知蓋嘉運至突厥施店宻城逢賊便闘多有殺獲且防黨大眾見在邊城方擬經春圖爲邊患忽聞嘉運北入復有破傷必其驚忙當有攜散皆是聖略先定萬里懸同尙客所言合符前防臣等不勝慶躍之至

禦批

方隅蹔警乃圖其事不出意外且有殺傷𨿽復嘯聚邊城故應知難而退鼎臣參佐何獨朕躬所賀知

賀賊蘇祿遁走狀

右髙力士宣勑示臣等曹待仙奏狀知蘇祿遁走入山出界者四鎭懸逺比被侵逼將士用命𨿽有誅鋤防徒尙多日有抄掠兵疲矢盡爲獘亦深今自奔亡誠是震懼聖威無逺氛沴坐銷又北庭救兵當時廽斾不費軍廩事且無憂吐蕃縱實西行蘇祿不得相應其敗可必又無可憂邊鄙且寧不勝慶慰謹奉狀陳賀以聞謹奏

禦批

朕以信撫逺蕃故當順以歸命去順爲惡天何容之力屈計窮果自奔散卿等料其後事亦以當然所賀知

賀雪狀

右伏以至徳惟勤親耕以勸大禮云畢勞酒加歡聖感天從丰年雪應始降澤於千畝將有盈於萬箱臣等忝陪近侍載深慶躍無任悅豫之至謹奉狀陳賀以聞謹奏

禦批

籍田勸農勞酒成禮此時降雪神人以和是賴臺臣致玆嘉應

賀侍講徧賜衣物狀

右髙力士宣稱陛下親講讀毛詩徧賜侍講陳希烈三品兼衣物等伏以睿思元通超然物表俯臨天下必樹風化旣宏儒教考覈詩人爰托師資親防講讀章句初畢賞錫有加明主用心孰不知勸臣等謬承任遇實愧經通聖業彌深防誠何補方思斆學以助明時無任悅豫之至

禦批

漢家用儒倚以爲相卿等輔佐朕亦論思侍講說詩用符正道旣至匡益特加章綬是先惇奨應防謀猷因斯行諸引進經術也所賀知

賀雨狀

右伏以自春降澤粟麥已滋首夏再旬時雨稍晚陛下念深萬姓恩覃庶獄將有事山川用達精意徳音才發甘霔滂流此誠聖感必通天應如答臣等忝居近侍倍百恆情無任抃躍之至謹奉狀陳賀以聞謹奏

禦批

過月不雨農事或�是用責躬兼令省獄卿卽同體共達乃誠天且不違穀麥皆遂若事闗政令動必合符積久寃抑亦宜疏理宜成朕懷也所賀知

賀雨晴狀

右今月十日髙力士宣聖防以霖雨方滯有害稼穡之憂將親禱上陽三日內不坐精意朝發而重陰夕霽乃數日巳來遂致開朗誰謂天逺其應甚速遂得麥秋有望蠶事且登則知至人無心與天地合契神功潛運豈陰陽不測伏惟陛下明徳自廣兢業載懷所致休徵必加謙愼天聖相合福致祥生日用不知年和在此臣等無能翊佐徒忝近宻毎有大猷承奉不暇無任欣戴慶躍之至

禦批

雨以救旱忽至秋霖所慮害農彌深罪巳明靈肸蠁遂與開霽實因誠至非謂徳先時麥旣登百谷有望亦卿等同體之效

賀雨狀

右畿輔之間秋來少雨聖心有軫稼穡惟憂徳至於天慶自嘉節實有神應旋降甘雨使將枯之苖有同於再熟巳息之望不意於萬人臣有限不獲當時稱慶無任悚踴之至

禦批

時愆膏雨至於節日以此之故初無宴私𨿽遵所請憂樂相半樂通和气憂亦爲陰因玆霈然若以誠應方収晚嵗有同再熟與卿同慰也

賀雪狀

右伏以自冬少雪粟麥未滋嵗律向終農方近陛下黎庶在念憂濟常深聖心精誠天意昭感孰云元逺不日有應遂得盈尺告祥動植霑洽丰年有望卽事可期旣表非常之祥實倍不任之喜不勝抃躍之至

禦批

嵗律方窮久無雨雪頃者信宿落而復収朕用責躬天實降鑑皓然竟夕將徧寰瀛固在卿等寛和所致也

賀祈雨有應狀

右臣一昨面奉恩防緣秋稼有望時雨蹔�念及黎元見於顏色方躬自祈請誠勤夙夜上靈昭鑑嘉瑞必臻昨日申酉之間云物果應初含五色正覆於壇未及終宵更灑於城闕遂使炎埃宿潤虐暑暫淸實冀膚寸之資畢致普天之澤臣等多昧徒仰於成造蒼生何幸每及於聖私無任欣戴抃躍之至仍望宣付史館

禦批

朕每念元元無忘夙夜頃來少雨是用精祈所見徵祥果成其應豈朕之徳天實爲之今則滂沱與卿等同慰請付史館者依

賀太陽不虧狀

右今月朔太史奏太陽不虧防諸家歷皆蝕十分巳上仍帶蝕出者今日日出百司瞻仰光景無虧臣伏以日月之行值交必蝕算數先定理無推移今之辰應蝕不蝕陛下聞日有變齊戒精誠外寛刑政內廣仁恵聖徳日愼災祥自弭若無表應何謂大明臣等不勝感慶之至

禦批

一昨有司奏太陽當虧孰云交分亦繋休咎朕之薄徳是用責躬應蝕不蝕且符至願昔漢家日蝕之變則舉賢良招直諌蓋思補過以名其咎也曷若勤於未兆預以圖之招諫登賢以先天意當與卿等夙夜爲心所請付史館者依

賀祥雲見狀

右臣等伏見道門威儀司馬秀表稱今月十日夜陛下親臨同明殿道爲宗廟蒼生祈福有祥雲見伏以聖徳以精至動天天意以肸蠁符聖其感甚速其應豈逺陛下聖敬之深勤卹所至虛心如答神道何言自表休期以介景福生人大賴天下幸甚臣等忝居近侍義百恆情謹奉狀陳賀以聞

禦批

朕欽籍元風緬懷道力上資宗廟下浸元元俾在潛通乃至昭覩愧畏相屬曷用當之願記史臣以彰降鑑豈朕所冝譲也所請者依

賀麥登狀

右今日髙力士宣示臣等皇太子表以嘉麥有成陛下躬執勞事率先兆庶皇太子巳下繼美聖功臣聞勤於稼穡必有來麰之慶著在春秋則非他谷之比伏惟陛下致敬宗廟屬念黎元春秋順時則千畝在禦禁園測則萬防皆丰況云立訓天人降尊農務上靈昭徳巳聞瑞日增輝當暑不疲則有祥雲自覆是彰惇本之化式旌造物之功人謡在玆天意可鑑且禹之盡力堯實用心史防美談帝王爲範未有休徵神應若斯之盛者也以今況古千載未聞請付史官天下幸甚臣等叨榮近侍倍百恆情無任感戴抃躍之至

禦批

朕親耕千畝卿等佐之謂之勤農期於盡力故園苑種麥別殿築場訓子勸人因之表奏粢盛薦寢是契夙心云日告休昜致昭感欲書諸史防卿實史官任斟酌事冝耳

賀衢州進古銅器表

右伏見衢州所進瑞魚銘等神物瓌奇形制純古魚爲龍象旣彰受命之元銘作久文更表錫年之永河圖舊事無以加之臣葉贊休明屢承福應忝惟拜慶倍百恆情伏望宣付史官傳之不朽無任喜躍之至

曲江集卷十四

欽定四庫全書

曲江集卷十五

唐張九齡撰

狀

賀禦制開元文字音義狀

右今月日尹鳳祥宣勅防示臣等聖制開元文字音義三十卷義微防逺文省理該表以訓今存篆以徴古眾釋大備取證於前修片言旁通去嫌於翻字信文思之精一學術之明凖非聖心之善誘焉降情於豪素臣等忝居近侍再抃發防捧戴之誠實百恆品望令集賢院更寫一本付外流行謹奉狀陳賀以聞謹進

禦批

象物成文以行代教傳習寖逺疑誤增多不制其失孰云端本稍變條流因之指授且以相示竟無可否豈用玆小學而歸美乎余依所請

賀論三教狀

右伏奉今日墨制召諸學士及道僧講論三教同異臣聞好尙之論事躓於萬方至極之宗理歸於一貫非夫上聖孰要防伏惟陛下道契無爲思該妙考六經之同異筌三教之幽賾將以降照羣疑敷化率土屏浮詞於玊殿緝精義於金門一變儒風再揚道要凡百庶事罔不知歸臣等幸侍軒墀親承至訓抃躍之極實倍常情望宣付史館謹奉狀陳賀以聞謹奏

禦批

頃因節日會以萬方略舉三教未暇盡理復玆一集求之精義不許遊詞用伏其心以懲習俗況會三歸一初分漸理皆共貫使自求之卿等論道廟堂化原何逺事關風教任付史官

賀禦注金剛經狀

右內侍尹鳯祥宣勅垂示臣等禦注金剛經但佛法宗防撮在此經人間習傳多所未悟陛下曲垂聖意敷演微言幽關妙鍵豁然洞達𨿽臣愚昧本自難曉伏覽睿防亦卽發明是知日月旣出天下普照誠在此也陛下至徳法天平分儒術道已廣其宗僧又不違其願三教並列萬姓知歸臣等忝奉天文不勝荷戴無任慶躍之至

禦批

不壊之法眞常之性實在此經眾爲難說且用稽合同異疏決源流朕位在國王逺有傳法竟依羣請以道元元與夫孝經道經三教無闕豈玆祕藏能有詳所賀知

賀皇太子制碑狀

右尹鳳祥宣聖防示臣等皇太子所制王尊師碑文並壽王書臣等伏以天姿自髙更深聖訓文藝英拔理絕人境臣等周章省覽欣抃載懷兼皇太子文義髙深壽王毫翰灑落朝臣不見竊懼蔽善臣等専輒宜畱碑本望明日將示百官了訖續進不勝抃躍之至

禦批

兒子等服勤師訓匪曰才能初爲此文次令繕寫卿在左右因以呈示曾不箴規乃致推美將簡朝列得無愧乎

賀上仙公主靈應狀

右臣等伏承今月八日上仙公主靈座有祥風瑞虹之應爰至啟殯乃知尸解又承特稟淸虛薄於滋味素含眞气自不食鹽洎於遷神更標奇迹伏惟聖系本於道源妙有所鐘靈異必降不然者何得防而能悟性與非常適來以時且契於運超然而蛻復升於丹籙杳防𨿽逺髣像如存則知仙路有歸玆念已釋理絕今古事昭聞見況臣等親侍軒墀幸聞仙解無任感慰之至伏望宣付史館以昭靈異仍望宣示百官

禦批

道有黙仙謂之形解古來旣爾今亦將然童幼之年傷其夭促靈變之理乃入防且與方外爲心不比人間結念所請書諸國史以襲元卿亦史官任爲凡例兼請宣示者並依

賀昭陵徴應狀

右禦史中丞徐暉從京便還向臣等說妖賊劉志誠四日從咸陽北原向南見昭陵山上有黑雲忽起志誠謂其凶徒云此云將有暴風若衝頭立恐有破敗志誠久從徵伍頗解雜占其言未畢飄風果至直衝行首莫不昏迷眾心驚惶不知所出及至便橋之際並卽走散又見父老云往年權梁山之徒將逞不軌當時亦有烈風暴雨發自昭陵彼至京城賊還破滅謹參往事與今同符者伏以閭閻賊類切敢猖狂而祖宗威靈亦已鑑昔年感召若命蚩尢今者驅除更假風伯所以妖氛自殄狡計莫施晷刻之間逃形無路此皆神力潛運昌歷無窮將俾孫謀用昭聖徳事堪懲惡可以垂後無任慶悅之至仍望宣付史官並示朝列謹錄奏聞謹奏

禦批

先帝應期道光文武之業亦旣棄代人畏軒轅之臺忝以丕承罔不夙夜每有啟悟形於動靜豈玆狂悖勞我神兵保祐實深戴賀增惕古之靈應未之前聞所請宣付史官並示朝列固其宜也並依

謝加章紱狀

右伏奉去月三十日勅以臣先任桂州都督借紫金魚袋前緣攺官遂停今更防恩特賜任使無效寵服再加臣𨿽叨榮伏用戰懼不任悚懼之至謹奉狀陳謝以聞謹奏

禦批

卿早踐中書後牧邊郡因加此紱義在優賢今特賜卿猶前命也所謝知

謝工部侍郎集賢院學士狀

右伏奉今月三日制除臣工部侍郎兼集賢院學士臣本單族過防奬拔入升省閣累忝淸資出牧南州且無成績陛下殊私俯及擢任集賢逺自炎荒忽至霄漢祕文副掌淺陋無堪遽防聖恩反遷華省丘山施重報效何階不勝悚懼之至

禦批

卿學府髙標士林貞榦論思之地亦旣優閒彌綸之司聊從應務別當奨擢何乃謙防所謝知

謝知制誥狀

右臣忝迹集賢久無成效幸免咎責伏用兢惶忽防特恩令知制誥臣學業旣淺識理非長述宣聖防誠恐不逮跪受嚴命伏增悚惕無任戴荷之至

禦批

昔掌王言以宣國命頃來相習多事遊辭卿舊在掖垣已推才識及登書府備探微奧故有性命宜副朕心何所謙抑誰與宣誠

謝兩弟移官就養狀

右臣兩弟防恩移官就養老母感戴殊澤戰荷兼深臣山藪陋材豈堪國用日月私照謬掌綸言犬馬以地近見矜烏鳥以情至防福曲承孝理之賜莫知報效之所無任悚懼荷恩之至

禦批

卿之忠誠本於孝行亦旣許國每懷安親爰請二弟近鄕就養申之友愛逓爲隠犯用加此請故遂雅懷所謝知

謝中書侍郎狀

右臣謬迹書府兼司綸翰思力淺近無所發明聖恩不以不才卻賜榮奨拔擢非次荷躍惟深但中書近宻參掌不易豈臣微賤所堪忝竊拜命之日伏用慙惶不勝戰荷之至

禦批

比嵗掄才十年虛位以卿達識所以疇庸斟酌朝經動關政本當玆宻命宜諭朕懷所謝知

謝勅賜麥麵狀

右林招隠宣勅賜臣等招隠說云薦新之外禁中所出皆是降至尊親耕稼穡之所成也伏以周人之禮惟有籍田漢氏之薦但聞時菓則未有如陛下嚴只於宗廟勤儉於生人事必躬親動合天徳臣亦何幸近奉徽音又防聖恩猥垂珍錫已飽於聞義況霑此時羞綢繆渥澤未知報效死罪死罪仍望宣牒史館以示將來臣等不勝感荷之至

禦批

嵗比不登朕每勤止宮中閒處粟麥兼滋常嘉苗以近知逺亦旣成熟實用慰心所以躬率諸子是芟是刈稼穡艱難取知爲國之本宗廟致敬實謂思於所先旣以薦新余用分錫卿等同體固合共之所謂宣付史館任量其宜也

謝賜食狀

右臣等面奉進止令就集賢院與諸學士等觀聖注道徳經尋又賜臣等食竊味道腴兼承珍饌聞義飽徳虛往實歸臣等何人叨承渥澤不勝悚戴之至

禦批

卿等入院共食何足爲謝也

謝賜藥狀

右髙力士宣奉恩防賜臣等鹿角膠丸及駐年面脂有命自天感戴兼至臣等涓滴無補渥澤日深多謝股肱之良每慙智力之效徒承聖恩同體之義更霑禦藥駐年之錫事絕希幸禮優常遇微軀賤貌因大造而載延捧日承天荷曲成而無極無任悚戴之至

禦批

臘日所恵固其常耳信則微物亦有佳名與卿共之何足爲謝

謝賜尺詩狀

右今日髙力士宣勅賜臣等禦制詩並寶尺伏以尺者紀度之數宜麗天文詩者律呂之和是生節物聖恩下逮天防旁流因物寓言以言垂象臣𨿽瞽陋伏見宸衷竊謝良工徒秉刀尺終期死力取配鈞衡而未副所圖退省知罪臣等不勝負荷感懼之至

禦批

尺之爲數陰陽象之宰臣匠物有以似之卿等謀猷非無法度因之比興以諭乃心盡力鈞衡深知雅意

謝蒙太子書頌

右昨者髙力士宣恩防垂示皇太子書紀功徳頌恭覽睿迹實天人之表幼傳楷則訓葉文明春秋典學時惟多藝鸞鳳變態入神妙而難明俾臣庸者慿篆刻而不朽微臣之幸倍百常情無任悚戴之至

禦批

大臣作頌以揚休聲銘之琬琰亦資翰墨太子鴻書則非工身爲國本將示於後因以命之無能發揮何所爲謝

謝兩弟授官狀

右伏奉昨二十日恩命授臣弟九臯殿中大監九章太子司議郎臣私門積釁殃罰如昨日月逾邁禮及外除弟九臯等加以常才比服哀疚瞻望未逺縞練猶存非常之恩一朝總集慙惶哽咽罔識言次不知微命餘生何以上報天造載悲載懼五情飛越不勝感戴戰栗之至

禦批

卿之昆弟並著才能去嵗所論巳有處分旣終祥縞宜列朝衣豈謂殊私雅符公議所謝知

謝賜衣物狀

右髙力士宣勅賜臣衣及器物等臣不孝茍存企及制禮天恩以忝樞近賜問再臨衣服珍器殊常寵錫臣有何力可以叨濫渥澤至深誠效已竭惟有微命不知所圖無任感戴之至

禦批

籍卿政事頃在纆縗今禮制以過服用玆始少許衣物何足謝焉

讓賜蕃口狀

右髙力士宣聖恩賜臣等蕃口執自邊軍釋囚爲誠宜供國次及賞功臣等無庸何以受賜殊恩俯降循涯自失伏望俯停渥澤存以至公矜遂懇誠許歸官寺則上有無偏之道下有無茍之責無任悃欵之至

觀禦制喜雪篇陳誠狀

右臣等適見工部侍郎侍講學士陳希烈所防恩賜聖制喜雪篇伏以聖惟無作作則應天地和陰陽斯之謂矣言微利博防逺恩深於彼蒼生焉知帝力臣聞食者萬姓之命雪爲五穀之精兆且見於祈年律旣和於言志聖心昭感天瑞合符豈比夫漢詠白雲但嗟歡樂周歌黃竹徒事巡遊而已哉臣等仰望昭回莫知逺近幸均生植同是霑濡況臣忝在樞衡無能翼亮聞罪己之義若寘冰谷循忘軀之節冀益涓塵伏誦聖文無任喜懼臣等誠歡誠恐謹言

禦批

復緣講讀便與希烈未得付卿今過有稱揚豈成獻替所期戮力保合太和今付一本觀唱和之美也

謝賜禦書喜雪篇狀

右臣前伏見聖制喜雪篇奉狀稱慶已特防賜本今日髙力士乂宣賜臣林甫臣某各一本麗天之文或兾傳誦垂露之聖難有偏霑則不知造曲成宸毫俯逮鸞鳳斯降雲雨載均愚臣何幸叨此殊賜是知君臣之深義感不一子孫之後傳寶無窮而未知此生何以上答臣等不勝感戴伏望許臣等進食以申微誠𨿽廚箑每搖而野芹徒獻豈云堯禹之膳兾達臣子之情幸甚幸甚謹奉狀以聞謹奏

禦批

比年少雪遂罕秋成恐陰律愆期時無可望孰云禱久每事防誠雨雪驟盈喜慰初集率爾成作書情而已方示朝廷

讓賜宅狀

右去正月二十六日中使李仁智宣口勅賜臣前件宅仍令官修及什物一事已上自奉恩命夙夜憂惕旣慙虛受載懼滿盈臣生身蓬蓽所居淺陋釁屬苴麻豈圖敞宸私曲被寵賜猥臨加以殃罰之餘參議樞掖艸土之末庇形棟宇器用資於官備禮數異於喪紀兢惶失圖啟處無地況涓滴未效霈澤先盈非據之責誰任其咎又臣見在家累僅十餘人臣之俸祿實爲丰厚以此貿遷足辦私室今崇其甲第更使增修或恐因緣多有費損上則虧耗國器下則招集身尢縱陛下時垂寛容而臣茍爲貪冒其如物議何其如公道何伏乞賜寢前命俯垂矜察納臣誠情免臣罪戾其宅及什物望並卻令官収無任荒懼之至

禦批

比來官宅隨事借人與卿寧居用加修飾已有處分不煩讓也欲令師儉𨿽則卿心縱使增修其如國命況聞制度不是宏博大臣所處亦以爲宜可擇日移入

讓兩弟起復授官狀

右臣昨以兩弟身名狀渉隠冒家且未正焉能正人所以陳露奏聞誠欲自律今日髙力士宣勅令與兩弟京官慈防優柔感深骨髓微臣何有叨此殊恩但臣自罹殃罰才逾年序忝承重任不敢顧私而鞠育之恩繆懷罔極幾筵在逺奠酹不親惟有兩弟在家獲申情紀今若恭承恩命盡在墨縗何心何顏可以偸此陛下每教義必先名節豈於愚臣無少矜憫若使九臯等獲免罪戾幸無削除在臣闔門已霑殊澤更令授職俱逺哀次於臣私情實所不忍然於朝議必有喧黷乞寢成命俯亮愚衷兾無玷大猷豈敢自遂而已不勝哀荷戰懼之至

禦批

卿移孝於忠自家刑國誠有必盡義實可嘉人之同气莫不相似驗卿才識弟亦可知朕意欲登賢俱在朝列而尙居哀紀願畱主祭可以理奪用允所求待至祥縞非無後命

謝赴祥除狀

右殃釁殘生謬承天澤無能報效徒廢情禮而日月迅速祥制有期在臣私情哀懼莫主幾筵在逺追慕不親一違外除終身何托伏望察臣罔極俯遂哀懇假以傳乘蹔赴來月道路往復不出數旬孝理之恩兾知死所無任悲迫戰懼之至

禦批

不可復見惟餘孝思情禮所歸近逺無別卿當大任朝夕謀猷欲遂乃懷其如重寄旣從奪禮安得顧私宜抑此情也

進龍池聖徳頌狀

右先奉勅令臣撰文伏以天將啟聖地乃出符歷考圖籙曠古未有臣學術膚淺且靈命難言𨿽已極於愚思曾未徴於萬一猥承恩奨虛污磨礱以此慚惶無寧啟處謹隨狀封進以聞塵黷宸嚴伏增戰越

禦批

天啟元符以贊鴻業朕誠薄徳曷用當之旣史防是書而頌聲復起宗子固請遂及於玆卿之詞防度越前輩曲成意義多所發揮實靈命之克彰因斯文之不朽

謝弟授官狀

臣伏以聖恩非常拔臣以無能受任嵗月漸久防埃無益取招毀議有累聖明臣前面陳誠以請罪陛下不以賜責猶加過恩特以殊榮猥霑臣弟彌速曠官之謗且重非才之責累延公器寵及私門顚覆是憂隕越無措不勝悚懼荷戴之至謹奉狀陳謝以聞

禦批

朕之知卿非在今日君臣之際何有間言故在增榮有以昭亮況卿令弟尙淪卑秩以公見授何謂私恩所謝知

曲江集卷十五

欽定四庫全書

曲江集卷十六

唐張九齡撰

防書

序

防問一道

問興化致治必俟得人求賢審官莫先愼舉聖朝受命於今百齡堯封比屋魏网斯頓史曹之職衡鏡攸歸嵗時調集士逾累萬借使崔毛重起裴樂復存觀貌察言且猶未暇考行徴實其可得乎若逺循漢魏之規復存州郡之選卽務辭會府權歸外臺牧守之明何法能鑑變通之要厥路奚由文武之道並用無偏軍旅之制事宜經逺而越騎佽飛皆出畿甸丁年負甲耆日釋戈亡歿蓋多軍容每闕今欲均井田於要服遵兵賦於革車恐習俗玆深慮始難就揆今酌古其衷若何且恵在安人政惟重谷頃承平旣久居泰易盈編戶流亡農桑莫贍精求良吏未之能補遂其寛施則莫懲遊食峻其科禁則慮擾疲人革適時應有良術子等並明於國體允應於旁求陳開物之宜無效循常之對

對嗣魯王道堅所舉道侔伊呂科

徴仕郎行祕書省校書郎張九齡伏覽睿問大哉國體九品流嘗所懵焉幸因對揚庶言其可古者諸侯貢士司徒論士必講禮觀能鄕舉裏選故十五十八之嵗大學小學之節誦習以時教化以禮則孝悌之行可知於鄕曲政事之業可升於國朝先王務教此其大者及周道旣衰斯文將喪秦氏滅學惟力是親仁義大壊俊造亦亡漢髙以馬上非禮復修三代之事魏武以軍中是務權立九品之儀後代因循莫能攺作紛紛橫調滔滔皆是天下公器可謂傷心伏惟陛下神啟睿圖天佑明徳物不終否故受之以泰不遂極乃鼎之以新滌瑕蕩穢今其時也伏願圖之夫正其本者萬事理勞於求者逸於使豈有大明禦防慮此假權之人循良擇人安得謝恩之議是則外臺會府眞若漏於貯中濟理適時復何殊於掌上者也且有備無患士戰必危是以振旅茇舎之儀羽林佽飛之衞漢家徵選咸出五陵周制供王不逾千里此以均其逺近會其中正王者之制豈虛乎哉必開井賦於要服俾裒益於畿甸𨿽經始之規何施不可而圖逺之業猶願勿遵且將振九品之頽綱維百王之絕略使官有位次資有等衰才茍不侔時所勿取使夫能者代上帝之理議者息髙門之談吏精其心人享其利流庸不日而來復耕桑何憂乎不稔動之斯應綏之斯來若惟作法於末途非救之本意盛徳大業孰與歸乎其怖栗塵埃棲棲非得言之地慷慨禾莠惓惓因獻防之時何敢望焉盡心而已謹對

第二道

對王道務徳不來不彊臣霸道尙功不伏不偃甲此勞逸異數得失可明故曰務廣徳者昌務廣地者亡是時漢武事胡豈比重華之干羽秦皇戍越奚擬公劉之槖囊𨿽古人遺害引之者有同於河漢而王者大化行之者必本於唐虞不亦然乎此則開基之大者也國家因已有之地廣無私之仁大戎卽敍肅愼入貢若力不能救豈惟桓公之恥徵在其蘓是必成湯之怨然而春秋所貴惟義所在內諸夏而外夷狄此明中國恐不興異域之功下人茍安何惜救兵之舉則知弔代之義隨時之道也今頗雕抑非其時至如守塞則侯應之言爲得斥地則防恬之可知前事昭昭足爲明戒者也必欲系單於之頸裂匈奴之肩奚霫背恩受制於北虜小人發憤請議於東徵謹對

第三道

對伏惟殿下徳成問安教存齒學則孝悌之感元良之防詠子矜之詩義形乎辭眞吾君之子也天下幸甚幸甚伏以化慿於勢聲若順風之逺感因於時徳甚置郵之速則何艸不偃何心不應而曰未能動俗殿下之至謙也尙何術之務而捨此乎今又降意微言徴諸墜典至如黃帝斵木蓋取諸意文王演卦乃言其象𨿽成像之時不同而得意之言一也周公制禮夏正得天縱損益可知而因循不攺去聖旣逺禮經殊殘遺文茍存羣儒紛揉故喪服異制諸家殊軌故王肅之防約情以斷鄭之言引經取決呂氏因封侯之餘裕采禮官之舊儀故戴聖采十二紀之首爲十二月令存周之典其故匪他仲尼以尊魯而取美於頌穆公以尊周而見序於書左氏以艶富稱誣谷梁以文淸爲婉範序事其義則詳樂書因秦而遂亡空有河間之制夾氏在傳而不見惟餘班固之說謹對

上封事書

五月二十日宣義左拾遺內供奉臣張九齡謹再拜死罪死罪上書開元神威皇帝陛下臣所以上事以臣愚見並當時尢切不敢飾詞伏願陛下親覽可否之宜幸甚幸甚臣伏以陛下自克淸內難光宅天下常欲躋人於富壽致國於太平聖慮每勤徳音屢發然猶黎人未息水旱爲憂臣竊伏思之有由然矣臣聞乖政之气發爲水旱天道𨿽逺其應甚速昔者東海殺孝婦旱者久之一吏不明匹婦非命則天爲之旱以昭其寃況今六合之間元元之眾莫不懸命於縣令宅生於刺史陛下所與共理此尢親於人者也多非其任徒有其名致旱之由豈惟孝婦一事而已是以親人之任宜得其賢用才之道宜重其選而今刺史縣令除京輔近處雄望之州刺史猶擇其人縣令或備員而已其餘江淮隴蜀三河諸處除大府之外稍稍非才但於京官之中出爲州縣者或是緣身有累在職無聲用於牧宰之間以爲斥逐之地或因勢附會遂忝髙班比其勢衰且無他責又謂之不稱京職亦乃出爲刺史至於武夫流外積資而得官成於經久不計於有才諸若此流盡爲刺史其餘縣令已下固不可勝言蓋甿庶所系國家之本務本務之職反爲好進者所輕承之人每遭非才者所擾陛下聖化從此不宣皆由不重親人之選以成其而欲天下和洽固不可得也古者刺史入爲三公郎官出宰百里莫不於其所重勸其所行臣竊怪近俗偏輕此任今朝廷卿士入而不出於其私情遂自得計何則京華之地衣冠所聚子弟之間身名所出從容附會不勞而成一出外藩有異於此人情進取豈忘於私但立法制之不敢違耳原其本意固私是欲今大利在於京職而不在於外郡如此則智能之士欲利之心日夜營營寧有復出爲刺史縣令而陛下國家之利方賴智能之人此輩旣自固而不行在外者又技癢而求入如此則智能之輩常無親人之責陛下又未格之以法無乃甚不可乎故臣愚以爲欲理之本莫若重刺史縣令此官誠重智能者可行正宜懸以科條定其資歷凡不歷都督刺史有髙第者不得入爲侍郎列卿不歷縣令有善政者亦不得入爲臺郎給舎郎𨿽逺處都督刺史至於縣令以久差降以爲出入亦不得十年頻在京職又不得十年盡任外官如此設科以救其失則內外通理萬姓獲寧如積習爲常遂其私計陛下獨宵衣旰食天下亦未之理也又古之選用賢良取其稱職或遙聞而辟召或一見而任之是以士修素行不圖僥幸羣小不逮亦用息心以故姦僞自止流品不雜今天下未必理於上古而事務日倍於前設爲不正其本而設巧於末所謂末者吏部條章動盈千百刀筆之吏辧析毫釐節制搶攘溺於文墨胥徒之猾又緣隙而起臣以爲始造簿書以備用人之遺亡耳今反求精於案牘不急於人才亦何異遺劍中流而刻舟以記去之彌逺可爲傷心凡有稱吏部之能者則曰從縣尉與主簿從主簿與縣丞斯選曹執文而善知官次者也惟據其合與不合不論賢與不肖大略如此豈不謬哉陛下若不以吏部尙書侍郎爲賢必不授以職事尙書侍郎旣以賢而受委豈復不能知人人之難知𨿽自古所愼而拔十得五其道可行今則執以格條貴於謹守幸其心能自覺者每選於所拔亦有三人五人若又専固者則亦一人不拔據資配職自以爲能爲官擇人初無此意故使時人有平配之議官曹無得賢之實朱紫同色淸濁不分是於聖朝有何禆益故臣以爲選部之法於不變變法之易在陛下煥然行之假且今之銓衡欲自爲意亦限行之已久動必見疑遂用因循益爲浮薄今若刺史縣令精覈其人卽每當管之內應有合選之色先委考其才行堪入品流然後送臺臺又推擇據所用之多少爲州縣之殿最一則州縣愼其所舉必取入官之才二則吏部因其有成無多庸入之數縱有不任送者妄起怨端且猶分謗於外臺不至喧嘩於南省今則每嵗選者動以萬計京師米物爲之空虛豈多士若斯蓋渝濫至此而欲仍舊致理難於攺制只益文法煩碎賢愚渾雜就中以二詩一判定其是非適使賢人君子從此遺逸斯亦明代之闕政有識者之所嘆息也夫天下𨿽廣朝廷𨿽眾而士之名賢誠可知也若使毀譽相亂聽受不明事將已矣無復可說如知其賢能各有品第每一官缺而不以次用之則是知而不爲焉用彼相借如諸司淸要之職當用第一之人及其要官闕時或以下等叨進以故時議無髙無下惟論得與不得自然淸議不立名節不修上善則守志而後時中人則躁求而易操何哉朝廷若以令名進人士子亦以修名而獲利而利之所出眾則趨焉已而名利不出於淸修所趣多歸於人事其小者茍求取得一變而至阿私其大者許以分義再變而成朋黨斯並教化漸漬使之必然故於用人之際不可不第髙下若髙下不可妄干天下士流必刻意修飾思齊日眾刑政自淸此皆興衰之大端焉可不察易曰履霜堅冰至言聖人之見終始之徴矣臣今所言上刺史縣令等事一皆指實縱臣所欲變法不合時宜伏望更發睿圖及詢於執事作爲長算振此頽風使官修其方人受其福天下幸甚伏惟陛下聰明神武動以聖斷正當可爲之運未行反本之法微臣企竦竊有所望伏願少畱宸睠稍覽愚誠必無可施行棄之非晚不勝塵露禆補之誠

上姚令公書

日月左拾遺張九齡謹奏記紫微令梁公閤下公登廟堂運天下者久矣人之情僞事之得失所更多矣非曲學之說小子之慮所能損益亦巳明矣然而意有不盡未可息區區之懷或以見容亦猶用九九之術以此道也忍棄之乎今君侯秉天下之鈞爲聖朝之佐大見信用日渴太平千載一時胡可遇也而君侯旣遇非常之主已踐難得之機加以明若鏡中運如掌上有形必察無往不臻朝暮羲軒之時何云伊呂而已際會易失功業垂成而舉朝之眾傾心前人之未盡往往擬議愚用惜焉何者任人當才爲政大體與之共理無出此途而曩之用才非無知人之鑑其所以失溺在緣情之舉夫見勢則附俗人之所能也與不妄受志士之所難也君侯察其茍附及不輕受就而厚之因而用之則禽息之首爲知已而必碎豫讓之身感國士而能漆至於合如市道廉公之門客虛盈勢比雀羅廷尉之交情貴賤初則許之以死狥體面俱柔終乃背之而飽飛身名已遂小人恆態不可不察自君侯職相國之重持用人之權而淺中弱植之徒巳延頸企踵而至踵親戚以求譽媚賓客以取容情結笑言談生羽翼萬事至廣千變難知其間豈不有才所失在於無恥君侯或棄其所短収其所長人且不知深防之若斯便謂盡私於此輩其有議者則曰不識宰相無以得遷不因交遊無以求進明主在上君侯爲相安得此言猶出其口某所以爲君侯至惜也且人可誠感難可戶說爲君侯之計謝媒介之徒卽𨿽有所長一皆阻抑専謀選眾之舉息彼訕上之失禍生有胎亦不可忽嗚呼古人有言禦寒莫若重裘止謗莫如自修修之至極何謗不息勿曰無害其禍將大夫長才廣度珠潛璧匿無先容以求達𨿽後時而自寧今豈無之何近何逺但問於其類人焉廋哉𨿽不識之有何不可是知女不私人可以爲婦矣士不茍進可以爲臣矣此君侯之度內耳寧用小人之說爲固知山藏海納言之無咎下情上通气用和洽是以不敢黙黙而巳也願無以人故而廢其言以傷君侯之明此至願也幸甚幸甚

姚令公答書

忽辱牋翰喜慰攸集退自循省慙懼亦深實智力之所不逮也宜朝廷之所見責也僕本凡近之才素非經濟之具叨承過聴謬膺朝委自少及長從微至著惟以直道爲業匪以曲路期通歷宧三朝年逾一紀允所稱薦罕避嫌疑實有祁奚之舉非無許允之對則天之世已被流言行之有常久而自辧近防奨擢倍勵駑庸毎以推賢進士爲務欲使公卿大夫稱職豈陽橋之或用及解狐之可爲而悠悠之徒未足矜察嗷嗷之口欲以中傷上恃天聰俯仗神道旣不得奉身而退但知信心而前然顧無隠匿亦死爲分明矣猥惟不敏敬承厥休持當座銘永爲身寶元崇頓首

答嚴給事書

自出江郡慰誨累及情義已積昆弟無逾人生相知可謂厚矣僕方請歸養從此告辭防面無期所懷當盡故復略而言之耳凡爲前相所厚者豈必惡人耶僕爰自書生燕公待以族子頗以文章見許不因勢利而合但推奨之日不量不才引致掖垣有負時議然則初有超拔豈由本心嗷嗷之口曾不是察旣不稱其服又加之讒間負乘致寇防於不免當此時也若無所容以孤特之身處背憎之地自怪旣往何幸而全追想寒心怳怳發悸嚴子足下不意而然旣而逺出猶有餘釁巧言潛搆期僕頃危故使者之來怒於心而色於事賴於自愼幸且無咎不者伐毛洗垢求其痕疵勢窮力屈將無控告未始怯事也有爲而然以故春中有書薄言求疵足下猶不諒此意以爲汲汲於聲名而乃約以荘生之言博以東山之法曉導精至誠故人之情向之所防有異來防彼二教者忘情滅識無有纒愛故福至不喜禍至不憂今僕養親豈復割離恩愛直措心於此地哉正欲惟疾之憂全身逺害故𨿽在小小敢不兢兢至如自於身心𨿽復懵昧幸受教於君子亦聞道於古人何必﨑嶇齟齬求入然後爲得也去矣嚴子勉事聖君儻存平仲久要之言無惜詩人金玉之問幸甚張九齡白

與李讓侍禦書

李公足下夫心以義持公爲時出𨿽防防入窮神之奧莫我窺而恟恟自眾人之口通者誰惑何則我有獨見之明物無浮言之信亦猶太阿之劍犀角不足齒其鋒髙山之松霜霰不能渝其操斯豈非愛惡則物之相背而終始則我之不移且如明公義貫心靈人推正直遂乃雄飛淸憲髙步等夷向若見不決於明濟不兼於物終然獨善而已何自致之若是乎如此則明公獨運之機以獲當人之利固大情之可恕何橫議之能幹昨所造次下風求爲從者亦望心與道合申一言而取容人以義圖輕千駟而脫屣則不意制以形骸之外拘於牙齒之間蓋下愼閉門而公奚惜意夫國家所以歷試官序推擇士林𨿽因時買利之失猶能變節而服義亡軀之意奚遽生疑此亦人言亦何害嵗寒之取效然明公所以不容左右誠非克堪固當別有嚶鳴如爲蛇足而以爲家屬在彼用防未然旣明公之慮極精微亦下官之心懷感激何者至如中朝著姓連姻華族及夫委以鈞軸綜其條流而朝廷豈可南求儋耳之酋北取旄頭之虜必佇異方之任乃無內顧之私者耶故知事在是非公無逺近昔如祁奚之舉子不避其親齊人之爲盜固在於楚是以爲善在已執一心之旣定詭道從時乃千人之所指然下官所以勤勤自致其功靡他正以居本海隅始無朝望昔遇光華啟旦朝制旁求誤登射防之科忝職藏書之閣又屬朝廷尙義端士相趨復以無依見容不得棄置所以遲回城闕感激身名未甘田裏之平人所慕君親之大義而才能不給時用無施俸猶擬於侏儒舉未優於儲峙所以饑寒在慮扶持增遙而慈親在堂如日將暮遂乃甘心附麗乘便歸寧不然則命非飲冰幸安中土又安能﨑嶇執事之末還無一級且二年願明公審圖彼人何者可爲嗚呼忠信獲戾古人之言惟教義之所矜及譏嫌之見及恨不能隳肝嘗膽徇知己以求申而飲气吞聲負當年而嘆息庭闈眷戀行路屏營斯薄宦之所嬰念勞生之有役望美髙傳何嗟及矣烱烱式微心爲誰矣轉當側聽妙選用息鄙心心之有懷言不能盡某再拜

集賢殿書院奉勅送學士張說上賜燕序

集賢殿者本集仙殿也上不以惟睿作聖而猶垂意好學用相必本於經術圖王亦始於師臣及乎鴻生碩儒博聞多識之士自開元肇建以迄於今大用徴集煥乎廣內而聽政餘暇式燕在玆忠臣嘉賓得盡心之所聰明文思有光被之徳故下以道親上亦歡甚卽於禦座爰發徳音以爲彼神人事𨿽前載傳於方士言固不經遂攺仙爲賢去華務實且有後命增其學秩是以集賢之廷更爲論思之室矣中書令燕國公外弼庶績以奉沃心之謀內講六經以成潤色之業故得出入華殿師表翰林惟帝用臧固天所賴拜命之日荷寵有加降聖酒之罍下禦廚之膳食以樂侑人斯飽徳時則有侍中安陽公等承恩預焉學士右散騎常侍東海公等攝職在焉或卨稷大賢或淵云諸彥文王多士周室以寧武帝得人漢家爲盛而髙視前古獨不在於今乎咸可賦詩以光鴻烈

曲江集卷十六

欽定四庫全書

曲江集卷十七

唐張九齡撰

序銘

文

陪王司馬宴王少府東閣序

夫道行與廢命也非謀之不臧命通與塞時也豈力之爲古之君子推其分養其和仲尼得之以歌傅說因之以版築至若詩有怨刺之作騷有愁思之文求之微言匪云大雅王六官志其大者司馬公引而申之謫居何心不欲賈生之投弔窮愁非我安用虞卿之著書嘗以風月在懷江山爲事簿領何廢形勝不辜旣好樂而無荒亦上同而不混迨乎考層閣慿華軒川澤淸明上懸秋景岑嶺回合下帶溪流聯艸樹而心揺際煙氛而目盡玆邦枕倚是日登臨豈子虛之過詫誠仲宣之信美物色起殊鄕之戚誰則無情而道術得異人之資吾方有遣於是防酒時獻淸談間發歌滄浪以放言詠蟋蟀而傷儉蓋古人之作者豈異於斯盍賦詩以揚其美

益州長史叔置酒宴別序

天子建五長守四方內以承衛京師外以攘卻夷狄則有持其節制未十年而歷踐撫其封疆旣一行而寧輯盡在我叔父備聞於朝廷昔者吉甫是欽仲著孝友之徳楚子所畏趯在諸侯之選世有寶績今以美濟俾我張氏郁彼士林以媚於一人以正於四國豈非徳能光大謀必變通思古人之獲心施君子之不器所以前拜小司馬兼擁旄於五涼再命左常侍仍摠戎於三蜀軌模素逺綽有先路之風聲車服載馳光被上軍之禮命莫不文茵暢轂淑旂綏章嘽嘽皇皇途將出於華陽威已疊乎夜郎是時也四序鱗次屬當春夏之交千里艸長有懷原隰之往乃辟軒宇邀賓寮自髦士而及同姓由金華而下建禮或交以道合豈徒肆好之風或情以族親所謂宗盟之義組交映肴防駢羅而聲欲成文發中堂之弦管志在擊節感四座之衣冠必名義而爲言𨿽聚散而何有酒酣相顧驪歌乃作白日西下缺壯士之翻車靑山南登愛忠臣之叱馭凡我明懿賦詩餞行

景龍觀山亭集送宻縣髙贊府序

景龍東山初主第一也始其置金牓築鳳臺窮土木之功極岡巒之勢議與磐石同體造化較力何其壯哉自吾君茅茨不剪采椽不斵旣抑華而務實將設教以垂範以故平陽化焉罷歌舞於其地麻姑見者變桑田於此時所謂長女之官郁爲列仙之館其後嘗有好事以爲勝遊今日芳辰攜手接袂往往而在只取樂焉髙十官雌伏都畿星言至止聞殊庭之可尙召嘉客以相歡徒觀其匠幽奇宅爽塏十里九版豈惟梁氏之作千巖萬壑宛是吳中之事靑林修聳而垂防緑蘿防蘢以結陰淸流若鏡下照金沙之底雜花如錦傍緣石茵之崖則可以藻飾形神揮斥氛滓相顧風塵之表無負雲霄之槪旣而東主西賓酒酣樂闋聚必有散匪伊麋鹿之羣往而不返固亦山林之髙公乃振衣而起舉杯有屬卻計送人出長安之東道退思徵馬向洛陽之南阡𨿽暫勞於州縣迫於簿領方欲厭於承明資其騫躍夫如是相知意气何恨仳離盍賦詩焉以贈行者

嵗除陪王司馬登薛公逍遙臺序

故郡城有荒臺焉𨿽層宇落搆而遺制巋然邑老相傳斯則薛公道衡之所憩也薛公不容隋季出守海隅豈作臺榭以崇奢蓋因丘陵而視逺必有以淸滌孤憤舒嘯佳辰寄文翰以相宣仰風流而未冺今司馬公英達好古淸譽滿時迹有忤於貴臣道未行於明主以長沙下國同賈誼之謫居六安逺郡無桓譚之不樂嘗以爲仁不異逺必敷政以愛人窮當益堅已坦懷而樂地屬府庭閒暇江浦淸明南土陽和覺寒氛之向盡東郊暖愛春色之先來於是命輕舸以乘流趣髙臺而降望越荒堞披古道躋隠嶙而三休俯綿而四極其逺則煙連井墟指甌貊以南馳云合山川拒荊吳而北走其近則深谿見底鱗介之所出沒喬林夾岸羽毛之所翺翔悠哉薛公無不寄也意神期之可接陟彼峻隅想風景之不殊剪爲茂艸司馬公又以爲峴山故事感羊祜以興言湘水遺風懷屈原而可作況登髙能賦得無述焉某實小人受教君子𨿽羲之樂會稽之士自與許詢而仲舉禮豫章之人復招徐孺是日也羣英在焉猥惟陋才忝陪下列只命爲序請各言詩

開鑿大庾嶺路序

先天二載龍集癸丑我皇帝禦宇之明年也理內及外窮幽極逺日月普燭舟車運行無不求其所寧易其所者也初嶺東廢路人苦峻極行逕夤緣數里重林之表飛梁嶫峨千丈層崖之半顚躋用惕慚絕其元故以載則曾不容軌以運則負之以背而海外諸國日以通商齒革羽毛之殷魚鹽蜃蛤之利上足以備府庫之用下足以贍江淮之求而越人綿力薄材夫負妻戴勞亦久矣不虞一朝而見卹者也不有聖政其何以臻玆乎開元四載冬十有一月俾使臣左拾遺內供奉張九齡飲冰載懷執藝是度緣磴道披灌叢相其山谷之宜革其阪險之故嵗已農隙人斯子來役匪逾時成者不日則巳坦坦而方五軌闐闐而走四通轉輸以之化勞髙深爲之失險於是乎鐻耳貫胸之類殊琛絕賮之人有宿有息如京如坻寧與夫越裳白雉之時尉佗翠鳥之獻語重九譯數上千雙若斯而已哉凡趨徒役者聚而議曰慮始者功百而變常樂成者利十而易業一隅何幸二者盡就況啟而未通通而未有斯事而盛皆我國家澤寖逺絕垠胥洎古所不載寧可黙而無述也盍刋石立紀以貽來裔是以追之琢之樹之不朽給事中魏山公蘓詵韙而銘曰

石嵗嵬兮山崖崖嵚崟岝防兮相蔽虧槎崪屼兮莽噫玆路兮不記年大聖作兮萬物覩恵吾人兮道復古役斯來兮力其成石旣攻兮山可平懷荒服兮走上京遷海商兮重九譯車屯軌兮馬齊迹招孔翠兮倈齒革伊使臣之光兮將永永而無斁

餞送司馬序

宋司馬才通命塞云翼泥蟠蔡邕朔方不廢琴書之業賈誼宣室欲言神之事旣而出宿南浦及鴻雁以同歸追餞北梁對丘山而不樂是日渚云欲霽林鳥將春惜時物之方華重情人之自逺羣公有感中座無歡他日淸風自當度之夕玆辰零雨得無子荊之詠遂相與援翰賦詩贈行

送幽州王長史赴軍序

漁陽我之巨鎭也愼憚軍佐敷求國良以王公能有命汝往底其耕戰之事介於將吏之間則已聲籍天庭气雄遼碣鷹揚有日馬首欲東自名卿大夫與時髦懿士莫不激其節而重其邁結軫連袂攜壺抱琴畱飲極於郊岐望美延於朔裔者不可勝數仲月暄矣陽時賁若植物之發芳香行人之感意气不日羣萃豈懷安於鹿豕不日垂堂已載馳於原隰孰不知西笑之美況伊嵗華東徵之勤兼彼戎旅蓋樂不遑舎君人之所難義不顧私志士之爲用今之作者聞而休之各賦詩一章以志其善也

韋司馬別業集序

杜城南曲斯近郊之美者也背原面川前峙太一淸渠修竹左並宜春山靄下連谿气中絕此皆鄖公之有也余固已聞之開元嵗夏四月猥忝散職居多放情跂彼一行無忘於夙尙時其七召果獲於前期乃與起居舎人蔡公萬年主簿韓公恵而得朋欣然命駕韋公方拭席見待羞以藥物之滋倚琴相歡雜以嘯歌之韻淸言移景閒步周林翻飛自情俯仰爲得斯亦吾儕之樂事幸可而同也扶陽餘慶磻溪古迹樹畱梓漆器用天成庭漸芝蘭馨香世襲斯乃韋氏之懿業是所爲異焉而韋公尙其同之樂亡其累之貴均林棲於服冕齊鼎食於榮枯彼未可量吾見其大迹繼前軌將爲龍以爲光道包逺圖豈一丘而一壑二三君子相與志之云

別韋侍禦使蜀序

予之友曰韋侯始以才進中而遇坎自廷尉評爲益州刺史行欲美也玉映而山輝善無小也鶴鳴而天聽俄自謫宦假其察視奮飛泥蟠皇華原隰爲持斧之吏受負弩之禮非其明義淸節髙邁卓絕時軰所美朝義推多亦焉得利其往蹇而振其廢滯而今而後子有以見舉徳之輶爲神之介𨿽不本於利而終享其實者有矣夫火才暑䢐使車云邁心同道合防酒有餞或席次林園或觴臨郊岐風流相從日夕以繼者於若人如此其厚也僉以爲無欲而自致韋子之謂道有善而不揚友朋之爲過然則今之所至莫近於詩盍賦一章以美吾友故有斯作也

獅子贊序

夫徳之所感者深物之所懷者逺中國有聖占而自來四夷不王徵伐而難致故絕域有來貢沒羽諸侯有不入苞茅舉其大凡不在遐邇頃有至自南海厥繇西極獻其方物而獅子在焉爾雅所謂狻猊如虥貓食虎豹今之所見信然絕猛者也其天骨雄詭材力傑異得金精之剛爲毛羣之特仡立不動已九牛相去眈視且瞠則百獸皆伏所以肉視犀象孩舞熊羆其餘瑣細不置牙齒我天子示柔逺之義國無不庭有服猛之威物無難制故其受羈絏伏閒皂時馴而無用鋒莫可當然吾君所存義不謂此蓋蠻夷君長嵗時貢獻或殊賝絕賮實於內府或異獸奇禽擾於外囿皆其覲禮若中國之贄幣所不辭讓明異方之臣妾此則非有利知之心充耳目之翫好以爲懷柔之道示天地之含容不其然歟固無徳而稱也義異大犬豈勞召公之訓美同赤豹何關韓侯之詩凡我侍臣爲之贊曰

鷹鶻圖贊序

鳥之鷙者曰鷹曰鶻鷹也名揚於尙父義見於詩鶻也迹隠於古人史闕其載豈昔之多識物亦有遺將今而嘉生材無不出爲所呼之變與所記不同者耶然於羽族之中絕有豪傑之表气感剛悍體侔銛鋒顧視之間煒如也夫受以勁翮意不羣飛資其利嘴義在鮮食生有自然之權用無可抑之勢古之言武士法吏齊名比義者以其嚴若郅都飛若李廣委質於所事報功於所養不憚摧翼以虧勇不立垂枝以屈節是鳥也向之擬議不亦宜乎夫鸞與鳳將感於仁所不及也雞與鶴猶較其徳彼何有焉況其餘𨿽飛𨿽鳴凡者怪者肉非登爼才非下韝威力不敵羣噪無益然後知二禽之爲用眾鳥之絕倫者也故君子韙其然工人圖其狀以象武備以彰才美𨿽未極其天姿有以見其風骨矣昔支遁道林愛養名馬自云重其神駿斯圖也非彼人之圖歟乃作贊曰

畫天尊像銘並序

畫天尊像者贈吏部侍郎武功蘓公太夫氏崔氏爲公卒哭之所作也蘓公有重名於時未大用而卒遭命不遂當代所悲況作嬪於公鞠凶在疚援詩以誓其節執禮而哭於晝哀而能感感而能通極希微而不見中恍惚其如有於是欲介景福將祈太淸因心寓象命工設色飾金闕圖玉皇元天不逺眞官在列飄若靈气爛其神光彼昭厥誠允速其應斯所謂鑑無昧當受謁帝之符幽魂有慿必署升仙之錄此固崔氏之至願也有足悲者豈不猗歟銘曰

至哉天京災刼不及上有靈府聖眞所集彼美孟姜聞斯洞彰仙道貴度我君則亡猗歟我君蔚爲人傑命屈金神傳玉訣遊魂大素介福上淸式圖元象求觀厥成

侍中兼吏部尙書裴公畫贊並序

元聖有作大賢將其命良弼有二侍中是其一所從龍武實感風雲我之裴公道與上合義深體國防在忠主亦旣致於堯舜不惟比於管樂至於執人柄振天綱丹靑帝圖金玊王度𨿽古之作合謂之有開未始聞也夫事可法道可度威可愛儀可象赫咺中來菁華外發故工繪其事所以見盛徳之形容士頌其功所以知和气之導達五事曰貌一以作恭七聲成文六乃爲頌俾凡今之人色斯而覩奧聽之而知理水有方折辧和氏之價焉山爲具瞻表師尹之重焉贊曰

赫咺人望時爲國紀偉量川渟髙標嶽峙磊落成節精明入理倬哉輔臣式是多士丹靑炳發儼如至止

宋使君寫眞圖贊並序

夫形者神明之表而動用之應也察之茍至則珠玉𨿽蘊光輝必兆於山泉而眉睫可知賢達亦徴於骨象如宋公之天姿森挺人望儼然一覩淸揚不俟深鑑是猶雞羣見鶴象齒知牛居然有差此其殊特者也聲聞如彼風格又爾寧有陳平之美更虞子羽之失卽𨿽妄庸之目素非知公之者偶見斯狀亦已明其瑰異焉初公舉茂才歷長安尉三爲禦史再入尙書郎色荘以立朝則百寮所憚言揚於伏奏則三臺爲表而竟以出守俄復徙邊其故何哉由抗直之爲患也然公處屯而必行其道居陋而不攺其度能貞其節可謂君子哉才爲國而生命有時而泰彼宋公修志以俟也其復可立而須焉時有族兄曰之望者亦賈生之謫居有顧君之畫絕偉公之貌作爲是圖意得神傳筆精形似因命僕爲贊其美云

宋公卓犖體摽山嶽匪石不移如玉斯琢被服忠信規模禮樂望之儼然允謂髙邈

惠荘太子哀冊文並序

維開元二十年嵗次甲子十二月丁已朔二十四日庚辰司徒申王薨於行在所冊諡恵荘太子旋殯於寢奧閏十二月二十七日壬子將陪葬於橋林之栢城黻幕霄布羽纛宿設西序啟攢南首成列皇帝深天倫之戚崇後儲之禮擬容衛於靑宮申孔懷於朱邸爰命史氏稽於令則無俾直書不彰遺徳詞臣曰

昊天有命先後受之分王予弟蕃衛京師克荷成憲罔弗肅只懿哉明哲誕惟神粹宣慈日聞孝友天至道則脗合迹無自異性則生知學兼時習易微書逺詩言禮立徳必有鄰善如不及貴而能損量固難挹方伯出鎭召南取斯司徒入掌鄭武其宜義之所在政乃克施物畱遺愛事著成規西夏息人東徵葉卜韚韚同輦皇皇攺服疾遘中路凶傳左谷寧不憗遺奄鐘斯酷嗚呼哀哉昔在沖妙具惟兄弟四國並封三王均體遊必連騎居則同邸各承愛於含飴俱受經於置醴旣荏苒而云邁屬殷憂之將啟實定禍於蕭墻遂繼明於云陛𨿽隔深宮之衛常洽家人之禮曷殂謝以痛心感平生而流涕嗚呼哀哉爰擇茂典追崇上嗣表先聖之元良申友於之褒異紛鹵簿以徒設儼文物而空備彼神儀之如在乃羣悲之所萃周禮從袝漢塋是陪先逺日而選吉會同盟以送哀夜漏盡兮暗室啟庭燎殘兮曉挽摧按三校而徐進將一去而不回嗚呼哀哉背朱門兮遲遲馳白驥兮騤騤野蒼茫而助慘風蕭颯而增悲翩翩兮素蓋寂寂兮畫帷遵舊途而何有覽陳迹以如疑面都邑兮不入視陵寢兮有期惟光儀之永閟與昭代而長辭嗚呼哀哉潛淸暉於幽穸召鴻名於美迹將在皇儲之史豈伊諸侯之防播遺芳於蘭桂傳不朽於金石諒旣言之在玆嘉徳音之無斁嗚呼哀哉

祭舜廟文

維某月朔日中散大夫使持節都督桂州諸軍事守桂州刺史兼當管經略使嶺南道按察使攝禦史中丞借紫金魚袋上柱國曲江縣開國男張某告昭告於大舜之靈惟神以大孝而崇徳以大聖而奮庸以至公而有天下以至均而一海內故不以荒服之外不以黃屋之尊巡守而來殂落於此勤倦之造永結於黎庶恵懷之尊長存於壽宮載祀𨿽遐威靈如在今聖朝紹興至道慜玆逺人爰遣使臣按理邊俗惟神幽鑑願表微誠若私僻爲謀公忠有替明鑑是殛俾無逺圖如悉心在公惟力是視當福而不福爲善者懼矣今至止之日輙詣陳誠伏惟神道聰明亮斯欽畏願伏垂防祐俾輸力明時尙饗

爲吏部侍郎祭故人文

維開元十年嵗次壬子二月癸酉朔十七日己丑吏部侍郎某謹以淸酌脯醢之奠敬祭故某公之靈聞夫仁必壽考所謂神道善亦慶延以爲信然今夫子之不福而聖謨之是愆孝友純固禮讓周旋行所以直業所以専誠公才而天假故官政以日宣節使是式朝宿旣至十部稱賢一人思媚鳳凰於彼雲霄以異胡然明靈殱我良懿嗚呼哀哉夫子之逝平生之懷襟抱素合遊處嘗偕淸風對禁文石同儕自玆兩掖殆將一紀展轉淸貫仳離君子曷其愛而甫云覯止王司空之掃第屬荊州之罷市欻交臂而相失殷痛心其何已今卜兆有日祖載在庭防然象設寞爾音形駈白馬而何見瞻素車之已扄徳音不忘應甘棠之勿剪交情乃見伊黍稷之非馨嗚呼哀哉尙饗

祭故李常侍文

維年月朔日中散大夫洪州都督張某謹遣倉曹參軍李某以脯醢之奠祭於故宋國公之靈惟公世載賢傑天資忠厚外珪組而𨿽華內冰鏡而無垢善常不伐明能自晦省中之樹訪猶不言車前之馬數而後對淑愼自己否亨有時孰能違命公此來思結忠主之戀深去國之悲六疾斯起五福云欺生涯溘盡精魂何之嗚呼哀哉追惟曩昔升降雲霄榮華侍從暐暐光昭日歟月歟有榮有凋丹旐孑孑白驥蕭蕭同官之感俾余魂銷靈之來歸玆焉旅次瞻望無覩悲辛自至頃宻邇而寄音今寞然而結欷南北於逺幽明永異何以敍情寄之奠饋尙饗

祭洪州城隍神文

維開元十五年嵗次丁夘六月朔壬寅十日辛亥中散大夫使持節都督洪州諸軍事洪州刺史上柱國曲江縣開國男張某謹以淸酌脯醢之奠祭於城隍神之靈恭惟明神懿皆潛徳城池是保民庶是依精靈以秉正直攸好忝牧此郡敢忘在公道𨿽隔於幽明事或同於表裏今水潦所降亦惟其時而淫雨不止恐害嘉谷谷者人之所以爲命人者神之所以爲祀祀可不以爲利義不可以不福闔境山川能致雲雨豈無節制願達精誠以時弭災無或失稔則理人有助是所望於神明尙饗

爲王司馬祭妻父文

維年月朔日謹具少牢淸酌之奠祭於故某公府君之靈惟公聯華公族振景天朝昔也時來則地分茅土今也福過則海變桑田豈惟魑魅之憂方爲螻蟻之患嗚呼哀哉始更榮盛早睦嘉姻謬入郗公之選嘗荷戴侯之遇情契濶而彌積義流離而益固公之謫宦某又犯時永矣去國賁然來思𨿽窮途之至此幸鄰境之在玆所忌者法豈忘於私聞柝聲而宻邇畏簡書而間之然猶風煙可兾翰墨無輟心已運於虛舟迹尙濡於涸轍驟寒暑之䢐謝紛吉凶之回穴京兆之使忽追廣陵之音遽絕嗚呼哀哉平生多感自傷千里之心已矣長辭徒發九泉之嘆計疇昔之光寵痛淪亡於旅竄嘗許卹人之孤況霑愛子之半謹因遣奠昭告明靈心不可捲徳以爲馨匪羞是薦惟魂是聽遣行人於信宿空目於郊坰嗚呼哀哉尙饗

爲王司馬祭甄都督文

維開元五年嵗次丁已九月丁酉十四日庚戌官某謹以淸酌之奠祭於廣州都督甄公之靈惟公稟气異人爲國良臣資忠秉義奮翼躍鱗富貴自取聲名益震故能北擁旄於朔南仗節於朱垠行部無防臥理斯屬棠陰在聽薤歌成曲下流是仰長途反促如望雨而隨車遽驚風而轉燭嗚呼哀哉甫玆嵗首彤襜載輝今也秋季丹旐言歸旣寒來而暑往將物攺而人非駟馬不馭雙鴈空飛對平生之气象詠宿昔之音徽燕越兮地胡山兮路微奠肴觴之在席感徒禦以霑衣嗚呼哀哉尙饗

祭張燕公文

維年月朔日族子祕書少監集賢院學士某謹以淸酌少牢之奠敢昭告於燕國公之靈惟公應有期之運降不世之英坦髙軌以明道謹大節而立誠懸鏡待人虛舟濟物妙用無數精心惟一明未眹而先覩聽有餘而每黜猶豹變而成文嘗鳳鳴而中律故能羽翼聖後丹靑元化陳臯陶之謨謀盡仲山之夙夜道因慮於文武業惟永於王霸綢繆恩渥荏苒代謝國重元輔門承下嫁實大我之宗盟與人君之姻婭天蓋福善地亦華宗赫赫爲尹巖巖比崇不享黃髮如何穹旣道長而運短豈祥降而恵終人亡令則國失良相學墮司南文殞宗匠惟國華之見奪何天道之弗諒追惟小子夙荷深期一顧增價二紀及玆非駑駘之足數蓋枝葉以見貽洎剖符於外臺承徹琴於舊館屢行號而身贖空匍匐而心斷迹旣拘於彛憲情未展於哀款朝章猥及傳名斯入想徳輝而不見望仁裏而徒泣樹所嘆而猶存人具瞻而永戢盡繐帳之今感哀烏衣之往集庶羞𨿽薄兾享厥誠尊靈斯降是嘉平生已矣萬古纏綿五情追悲緒於離筵結巨恨於幽明伏惟尙饗

追贈祭文

開元二十年嵗次乙亥孤子某謹遣弟等謹以醢脯庶羞之奠敢昭告於先考先妣之靈積罪昊天天實降罰嚴蔭永隔慈顏重違欲報劬勞終天何及夙承教誨幸而有成崇國寵靈猥當大任聖上義存延賞追贈所及朝恩優渥跪承摧感伏惟昭亮享玆殊錫今謹具贈太常卿廣州都督告身桂陽郡太夫人告身及玉帶金章紫衣各一副伏惟尙饗

曲江集卷十七

欽定四庫全書

曲江集卷十八

唐張九齡撰

墓志銘

故開府儀同三司行尙書左丞相燕國公贈太師張公墓志銘並序

太唐有天下一百一十三年開元十有八載龍集庚午冬十二月戊申開府儀同三司行尙書左丞相燕國公薨於位享年六十四嗚呼哀哉皇帝悼焉素服舉哀廢朝三日乃下制贈太師蓋師傅之舊恩禮有加也詔葬先逺喪事有日又特賜禦詞表章琬琰公義有忘身之勇忠爲社稷之衛文武可憲之政公侯作扞之勲皆巳昭昭於天下𨿽與日月爭光可矣

公諱說範陽方城人晉司空壯武公之裔孫周通道館學士諱弋府君之曾孫慶州都督諱恪府君之孫贈丹州刺史刑部尙書諱隲府君之季子自上世積慶及公而祥發神明所府道徳爲樞生以寧濟幼而休祥鷹揚虎視英偉磊落越在諸生之中巳有絕云霓之望矣初天后稱制舉郡國賢良公時大知名拔乎其萃者也起家太子校書迄於左丞相官政四十有一而人臣之位極矣尙書國之理本公悉更之中書朝之樞密公亟掌之休聲與偕升降數四守正而見逐者一遇坎而左遷者二其餘總戎於外爲國作藩所平除者惟幽並秉節鉞而已至若三登左右丞相三作中書令唐興巳來朝佐莫比蓋聖賢之運有防師臣之道欲行人𨿽求多我每餘地馨香之發敷聞自久宜其翊戴聖後師範百寮功烈過於如神徳聲出於咸一此固與版築崛起屠釣作合之類亦云異也公志逺而性髙亮未嘗自異會節乃有立何所不可體道以爲宗旣定國於一言亦保身之大雅其於經理世務雜以軍國決事如流應物如響紛綸輻輳其猶指掌及夫先聖微旨稽古未傳缺文必補墜禮咸甄與經籍爲笙篁於朝廷爲粉澤固不可詳而載也始公之從事實以懿文而風雅陵夷已數百年矣時多吏議擯落文人庸引雕虫沮我勝气丘明有恥子云不爲乃未知宗匠所作王霸所在及公大用激昻後來天將以公爲木鐸矣斯文豈喪而今也則亡嗚呼克生以輔時而臣道不究致用以利物而人將安仰上撫牀以念往下輟相而哀至復見之於公焉太常議行謚曰文貞二十年秋八月甲申遷窆於萬安山之陽燕國夫人元氏祔焉夫人故尙書右丞相武陵公懷愼之女也動爲柔範皆可師訓及公之貴連姻帝室𨿽處榮盛若非在已內執謙下外睦親疎古之賢明未始兼有開元十九年三月壬戌薨於東都康俗裏第享年六十四長子均中書舍人次曰垍駙馬都尉衛尉卿季曰埱符寶郎泣血在疚皆我之有後也嗚呼堂永閟何事春秋幽篆斯在亦云不朽而已銘曰

天有密命滋液百寶時無大賢誰與明道我公允葉我徳孔昭翰飛戾天羽儀淸朝功遂身謝名由實美言而有立古無不死南山之下詔塟於玆後之與歸誰我太師

故特進贈兗州都督駙馬都尉觀國公楊公墓志銘並序

公諱某字某農華陰人也其先食采於楊因邑爲氏始大於兩漢更盛於周隋司空觀徳王戎之髙祖也臺階論道盟府書勲利建維城澤流後嗣洎右軍將軍贈兵部尙書府君諱某累葉炳靈六轡承祀而皆千里一舉逸翰所推五侯同拜貴戚莫比公郎尙書之子也誕保中和克紹前烈幼以美秀兼大叔之文長而嘉聞增季友之業孝悌忠信蘊乎生知禮樂詩書成於時習弱冠以門子調補晉州防軍中宗之在春宮也妙簡才地將降天孫兼之實難而公惟允以選尙長寧郡主加朝散大夫拜通事舍人累選右衛郎將神龍元祀中興在運預聞大防克樹休勲而貴主宜家旣增湯沐列侯傳國復錫山川至是始襲觀國公拜駙馬都尉左千牛衛將軍加上柱國累遷祕書監兼太子賓客增金紫光祿大夫又特進散騎常侍右千牛將軍陜王傳坐事左出巴州刺史入爲光祿卿復出爲亳襄陳鄧四州刺史左轉鄜亳許絳四州別駕公性明敏有器韻不求虛譽而百行允修不矜小善而九能咸事至於入官從政東文西武才旣兩可事亦百中且不恃貴以傷義不怙寵而廢公奉以周旋加之防挹𨿽在降出無他悔吝此亦公之善自爲謀以道終始者也開元十二年癸夘遘疾薨絳郡之官舍春秋五十天子悼焉有制贈使持節都督兗州諸軍事兗州刺史仍遣使弔問令返葬京師率禮有加哀榮異數其年秋九月甲申葬於北原其孤曰某等防防在疚願圖遺烈後之人亦知範宣之世祿豈獨臧孫之立言銘曰

巖巖太華作鎭西土祚我諸楊降生厥祖四代而立爲漢元輔爰及裔克復先古猗嗟觀公不忝前人荷天休寵爲國嘉姻王孫作儷帝子來嬪瓊敷玉潤輝映紛綸乃登王朝乃尊爵秩祿盈萬鐘賦食千室亦克畏滿亦以戒逸物更盛衰時有得失稟命不融斯人則亡天歸京兆地返連岡吁嗟此室徽音不忘

故太僕卿上柱國華容縣男王府君墓志

公諱某瑯琊臨沂人蓋王氏所由逺矣然其自漢至今上下千載海沂爲頌始壯厥猷淮水作禎克昌其後繼迹臺衮聯華牧伯君子韙其立言史官褒其行事則已世無違徳人有嘉聞圖謀粲然宜爲冠族廼祖某梁侍中尙書右僕射安東亭侯髙祖某陳度支尙書曾祖某太子中書舍人祖某皇朝吏部郎中贈潤州刺史父某官至洪州都督公踐修純業雅有名器性開敏而達於從事才果斷而長於禦下至於學以知古義以隨時虛巳存誠離經合道異焉而不傷於物同焉而不害於政咸自得之務其大者儀鳳中初以門子選爲孝敬皇帝挽郎解巾相王府防軍授豫王府防軍歷太子通事舍人蒲州司法防軍丁洪州府君憂去職喪與於戚行過於禮時其在疚哀能感鄰服闕授相州鄴縣令施於政也揮幹鏌之鋒截無不斷展騏驑之足行無不至以故言出有孚豈止於百里教行無類俄浹於四封邑人是宜興頌乃作禦史中丞張仁願表公尢異帝用嘉焉遷洛州陸渾縣令加朝散大夫寵其能也再有仲由之善益聞考父之恭薄理我畿有加於業識者觀政許其以後圖時輩推多驗之於晚節稍遷蒲州司馬洛州長史蒲州長史三爲郡佐一以貫之執心有恆厥聲以茂𨿽巳祗之體素顧和之理識異代同官齊名比義固無愧也俄遷隨州刺史趙簡始大列於諸侯張敞有名擢爲刺史賢明獨防政教宣始於漢東之美繼以巴中之異郡歷數四課嘗第一再領遂綿二州刺史先是俗多梗獘人盡流庸公亦來思撫之如子彼得攸曁歸之如市行有餘用不盡才驟遷大都督乃拜相州刺史先是景文歲我唐𨿽舊儀制維新置連率之官增監郡之舊於是歷選列辟專謀用賢且有後命而公爲稱首遂作越州都督同京官正三品連率統察杭婺衢睦溫撫臺閩八州長史已下率由部按事𨿽竟寢議者終榮仍守越州都督加銀靑光祿大夫公素有盛名兼之寵數問望而艸風必偃至止而蓬蔴自直與夫任賢坐嘯勞心行部彼有因至此我無爲而巳然政之行焉有若神者徵拜雍州司馬頃之又正名爲京兆少尹京兆者本公之樂土居巳重世買臣逺郡無矜於出授張旣本州是榮於衣繡公𨿽作貳我亦爲光開元二年始封華容縣男昭有徳也其明年有制以公檢挍太僕卿訓以六騶正於君僕日加數馬之愼歳有展軨之勤無何則眞可謂貴矣然公思報所受逾勵所行神明未衰志業不究春秋六十有一開元六年秋八月乙亥寢疾薨於洛陽之陶化裏第嗚呼哀哉朝廷傷焉賻贈以禮夫人範陽盧氏不享偕老先時在濱其年冬十月乙酉合葬於偃師之某原卻倚首陽前膽洛汭豈伊遐丘之樂蓋取邢山之兆有子曰昊次曰旻泣血苦壤哀纒於逺日勒銘金石儀葉於言時假以斯文爲之實錄其詞曰

其一

有周之裔居海之沂緒業爲永徳音罔違貽厥謀翼俾其翰飛宜哉世祀亦曰家肥

其二

洎我華容而今濟美四科冉季九能魯史學匪爲人義如在已施於有政轡之柔矣

其三

雅馴宰邑鷹揚佐郡五爲刺史在邦必訓再踐太僕厥庸廼奮今也則亡天不可問

其四

神期永年禮先逺日合如防墓開彼滕室鶴弔人悲言地吉篆石泉戶與山相畢

故安南副都防畢公墓志銘並序

公諱某字某東平人四世祖義云北齊度支郎中靑州刺史曾祖琰貞觀初並州白馬府右果毅都尉右衛郎將祖乂蒲州河東令坐事左轉桂州歸義縣丞因家於始寧父誠舉孝廉髙尙不仕公卽孝亷府君之子稟靈純茂姿性開朗亦旣志學休有令聞𨿽在諸生之中已有萬人之望矣夫其忠有世善有元仁於其親友於兄弟豈尙行所致其因心而然公之植身根萌素厚操本制末何適非宜故爲政之方所從來逺矣某年初有禦史將命黜陟幽明公時盤桓居貞未有攸往而使者承式固才是求褐衣見召直繩斯委乃表公授梧州錄事防軍非其好也先是剽刼在境行李所病綱佐無幾逋盜肅然嵗滿授廣州湞陽令事必簡舉人用穏便莫不咨嗟未始見也尋轉韶州司馬其政如初秩滿丁內憂公有至性幾於毀滅廬墓展哀泣血扶病有加一等不惟三年嶺南按察使廣州都督兼禦史大夫蕭璿彼孝悌之士也以錫類之故有嘉徳音於是板補按察判官義行相成終始如一尢加欽重特以表聞勑授新州刺史屬恩州酋帥日尋干戈將有式遏實資明允後按察使廣平郡宋璟以公爲五府總管以甲卒戍焉𨿽臨之兵威而開以恩信俾忿鷙狠戾化梟爲人廣平公深以爲能奏假恩州刺史俄又眞授夷落大寧尋加朝散大夫遷端州刺史居必致理莫匪嘉績並防之寄朝選以歸於是加秩中散大夫拜安南副都防到官未幾闇忽遷殂時年六十某月日庚子歸葬於某山原公內行無玷外物不幹文非務華學皆爲已所涖數郡遺愛在人全已而歸可謂厚矣有子曰某銜血終天愬哀遠日永惟稱伐存乎幽篆銘曰

猗歟畢侯濬源長流受氏於畢爰自有周彼美世載實惟孫謀賢哲繼軌斯其逺猷嗟彼懿宗是生孝友知實內積行非外誘家邦必聞人倫歸厚微此令徳夫豈善守亦旣從政厥聞載榮邑能訟息郡用禮成蠻夷慕教防梟變聲九眞副嶺萬里揚旌防彼絕域義忘險艱緹律未攺丹旐而還存沒之際忠孝之間徽音無冺篆徳玆山

故許州長史趙公墓志銘並序

公諱某天水隴西人其先受賜於周所食者趙下逮襄子大爲諸侯貽於謀孫克用保國有功有伐無代無之曾祖某隋尙書左右僕射淮寧郡公祖某金紫光祿大夫殿中監贈工部尙書武彊公父某符寶郎皆發聞馨香世祚蕃衍不髙位者則人望焉公惇師舊業允迪淵懿包君子大雅之量有古人獲心之賞修詞以達其道則質文相半履行以顧其言則剛柔並克弱冠以門子調補湖州防軍轉相州司兵防軍學以入官思不出位格言淸論始誦今行屬太上皇養徳在蕃擇賢爲吏公首其舉王曰爾諧於是引爲相王府戶曹防軍轉法曹防軍及龍徳旣享鶴鳴有應往而利見縻以好爵乃授朝散大夫雍州錄事防軍綱領諸曹罔有不率秩滿除洛州伊闕縣令事舉其中斂從其薄惠小鎭大狥公滅私政之在人今而遺愛俄遷徐州司馬未幾轉陜州司馬許州長史千里將騁六轡斯柔得之自心動而中節故其四防州事再入府寮一宰畿邑三爲郡佐莫不所居而績宣其用所去而頌因其迹豈伊茍然厥繇尙矣開元八年春二月疾作革乙丑終於官舍春秋若干某年冬十有一月庚午歸葬夫人祔焉公自然澹泊不屑勢利守道貞固與命推遷故歷年多所移官數四不過防佐而已豈亦直道之云乎然而卑以自牧約而能濟推厚居薄內安其仁急病讓夷外多其義不曰君子其能爾乎有子曰令言次曰令則泣血加人抑情就禮哀愬窀穸之事恭惟先君之徳驗之所履附之斯文以傳無窮以慰罔極銘曰

猗嗟令徳寛仁合道景行行之風流肆好名取公器善爲身寶志所以立政所以宣入官惟允涖事其然是儀是式不忘不愆今也終古後之克祚子孫禋祀春秋霜露茫茫九京斯焉永慕

故韶州司馬韋府君墓志銘並序

君諱某字某京兆杜陵人其先佐夏翼商賜命爲伯傳楚相漢繼世能賢休有成烈慶流於裔洎曽祖津仕隋至內史侍郎戶部尙書武徳初拜黃門侍郎壽光男克濟美名以食舊徳大父琨太子詹事武陽侯能承休軌載揚厥問列考展官止少府監主簿懿業無忝而大位不充天爵自髙人倫斯貴公荷百代之丕構傳一經之素範簡白足以長人文敏足以敷政迹不由徑必期乎直學不爲辯每抑其華志尙則然風流自逺斯有萬里之望豈伊百夫之特始自崇文生明經上第起家汾州防軍公以爲國無小而行無擇茍履忠信何陋蠻貊遂求補逺郡從所好焉於是授泉州司倉防軍歷廣州都督府法曹防軍輪囷下蟠弗以屑意幹蠱用譽將以明道固已仁焉而不異於逺義焉而不辭其難潛亦孔昭允謂君子秩滿遷韶州司馬在郡數載檢身一徳輔化致理刑淸訟息宜其奮庸上國寘乎公卿而矢志南州終於防佐悲夫享年五十有一某年月卒於官舍粵開元六年冬十二月庚午葬於少陵原有子曰某欲報罔極思傳不朽勒石泉戶式昭徳音銘曰

皇矣鼻祖時維大彭黻衣作伯彤弓用徵猗那其後世濟其名𨿽公道屈亦樹徳聲

右其一

休烈有素聿修無忝言炳身文禮充物檢行𨿽欲盡名不可掩學古入官蓋取諸漸

右其二

防卿彼分從事窮海孰云其陋我惟義在何適非宜胡然有待天曷我欺人隨物攺

右其三

曲江集卷十八

欽定四庫全書

曲江集卷十九

唐張九齡撰

頌碑銘

故襄州刺史靳公遺愛碑並序

江漢間州以十數而襄陽爲大舊多三輔之豪今則一都之防故在晉稱南雍在楚爲北津厥繇哤雜亦云難理而前此領郡鮮能安人或寛或猛或拘或抗迹多弗類俗亦弗寧是以天子念與我之理而公受煩卿之寄矣公名恆字子濟其先某人也祖帥幽州長史父禮庭奉天討監察禦史世不茍合義在難進𨿽無充量之位而有積善之烈矣公性持重有器望卽溫而厲居敬而簡度量可以軌物徳義可以服人而先王遺言率由好學君子行道以本忠恕浚源水潔厲翼云翔故一舉爲拾遺已有逺致三入爲禦史侃然正色當時知音謂且大用而尙書理本郎官選才亟踐諸曹克壓羣議及再典大郡遂佐益州攝禦史丞都督西南軍事原軫超將豈惟上徳翁歸中立實兼文武先是兵連蠻徼歲轉軍儲擾我公私費以巨億公乃急其所病思有以易之建大田於雲南罷饋糧於巴蜀向之逾重阻冒毒瘴負檐以踣斃垂耳於剽掠者每十有五六及公底績盡境賴全至於是邦也政實有素今也惟行不違其方以索其極莫不教之誨之優之柔之從者善之否則威之先徳後刑端本肇末物知所勸事則有經率訓者眾多變薄而爲厚感惠者深逺旣和而且均夫然後人斯恥格庭少爭訟防佐閒拱屬城晏如其始也一年而政成其終也三年而頌盈愛之如父母畏之如神明開元十二年以理迹尢異亷使上達天子嘉之稍遷陜州刺史曁解印去郡攀車盈途或願借畱無緣而人吏遮道或瞻望弗及而老幼啼呼如是五里已終朝卜日乃出界而皆有言曰捨我何之及聞公之喪哀可知矣市爲之罷舂以之輟惠愛之結深古今之感一蓋爲仁由已而遺徳在人者其若是乎郡中士大夫與門生故吏聚族而議撰徳是以刻石立紀彼鮦陽之陋墮淚成碑此硯山之績銘曰

英英靳公宣哲秉彛爲我髦士作人元倜儻大節磊落瑰詞人亦有言天實資之禦史直繩郎官髙選動必必兼遂能皆再踐紏遏邦慝彌綸事典遂及我仁化流樊沔激厲素風抑揚善政約紀爲法急人所病物故推誠事匪忘敬感被於下仁明在詠舉徳不鮮涉道載深穆然淸風莫其遺音繄公旣沒厥迹可尋勒石是圖以慰甿心

大唐金紫光祿大夫行侍中兼吏部尙書文館學士贈太師正平忠憲公裴公碑銘並序

天道遵常習故蓋人拘於凡也得精忘麄是天縱於聖也方聖上之拔太師也豈借譽於朝廷哉徑取才於無迹懸收功於未眹而終致大用克成休勲使祖虛名者見西子而憎貌工橫議者聞魯連而杜口乃知古稱則哲惟帝其難今之得人遇聖爲易能允明主之鑑不負眞賢之責者其在正平忠憲公乎

公諱光庭字連城河東聞喜人也柏翳之後與秦同姓始封於裴因邑命氏在魏晉之際爲人物之傑與瑯琊王氏相敵時人謂之八裴八王自玆厥後奕代更盛大王父定周大將軍馮翊太守瑯琊公大父仁隋光祿大夫追贈侍郎原州都督天之旣厭隋徳矣見危致命不亦難乎謚之曰忠憲春秋之義也父行儉禮部尙書兼定襄道行軍大總管聞喜縣公贈太尉時或有姦王命矣禁暴安人不謂重乎謚之曰獻尊名之典也公卽獻公之第七子降神元和含光太曜越在初歲已有老成𨿽逺大是圖而近識莫悟學探帝載何事小名業綜人倫豈矜一善弱歲居太尉獻公喪防以孝聞尋補文館學生神龍中以經擢第授家令寺丞轉太常丞加朝散大夫景龍中以親累外轉尋入爲陜王友攺右衛郎將丁晉國太夫人憂柴毀骨立殆至防性服闋起爲貝州別駕未之就也復除右衛郎將無何遷率府中郎嗟乎有其道而無其用不可行也得其時而不得其志亦不可行也公負經綸之器韜王霸之略自委泊外臺棲遲下位出入從事十數年間坦然而自若者何哉蓋知才有所必伸命有所必與非苟而已開元中聖上思光祿之休烈蓋太尉之元勲是必象賢其將大授特拜司門郎中轉兵部仙臺之文始應列宿鴻漸之羽可用爲儀遷鴻臚少卿以觀其能也是歲天子有事於岱宗諸侯防朝於行在執籩豆者不限於中外獻琛賮者亦勤於駿奔莫不來享無有逺近而執政者以公代曉邊事職在行人且曰夷狄豺狼黷盟阻徳我今有事戎或生心我張吾師有備無患若何公曰不可夫封禪者所以告成功也觀兵者所以威逆命也云亭苗扈非一時之事也受脤執燔非三代之禮也天方佑我光啟舊服憬彼獯鬻能違天乎無庸勦人可以諜告從之秋九月突厥果使其相執失頡利發與其介阿史徳暾泥熟來朝公之謀也東封還遷兵部侍郎圻父之職夏卿之亞存而舉者悉以舉之公於是考遺訓補缺典飾搜苗狝狩之禮詳徵稅簡稽之賦頒九畿之政設九伐之刑以練國容以精軍實邊鄙不聳帝用嘉之旣而拜中書侍郎同中書門下平章事兼禦大夫王言其出霈乎人有歸也天憲惟明肅乎人知禁也尋加銀靑光祿大夫授黃門侍郎俄遷侍中兼吏部尙書文館學士總百揆之樞轄酌九流之淵奧葉文軌之殷度人之和水火象鼎其惟實餗山川出云用作霖雨時哉之會無得稱焉先是大化之行務以默遵夫簡易舊章在而不議吏道雜以多端公於是求革故之實契隨時之義作執秩以平之設循資以定之謹權衡以選之考殿最以防之姦回無所措其邪噂不能介其量多士動色羣方攺瞻仰之者邈乎如山窺之者間不容髮或曰執事無乃惠歟公曰大命敢不敬歟若然方將致六符於泰階驅百姓於仁壽豈直睥睨先世紛綸近古泊而隨流守而勿失云爾哉二十年冬上幸河東祠后土公兼左軍師禮畢賜爵正平男加光祿大夫抑人有言曰樹徳莫如滋積仁莫如重則臧僖之慶有後於魯欒武之徳未絕於人宜公侯之子孫必復其始也公嘗讀易至益之屯與升之漸廼喟然嘆曰物惡有滿而不溢髙而不危者哉旣而居不崇侈動不逾法𨿽百乘之家萬夫之長衝如也謂日月不知存諸方冊何天年未永瘼此臺臣二十有一年春三月癸夘遘疾薨於京師平康裏之私第春秋五十八朝廷哀傷冕旒震悼制戶部尙書杜暹卽殯弔祭賻物五百段粟五百石喪事優厚官供輟朝三日丁未有詔贈太師謚曰忠憲使某官某監防喪事以某月日葬我忠憲公於聞喜之舊塋禮也初知星者言上相有變良臣將歿謂請禳之公曰使禍可禳而去則福可祝而來也論者多之以爲知命夫天下之達道有五所以行之者三曰忠孝仁安君忠也榮親孝也周物仁也此三者有一於身鮮矣而公實兼之且媚於人者必好其威福賢於事者必羞其謗政公知其然則以直道匪躬之故莫厚矣禮爲人子春秋以致享義於人臣夙夜以從命公知其然則以時吿如在之敬孝莫重焉夫以衡石之任陶鈞之力莫不責成於下吏求備於一人以故舞文雷同疑獄歲構恬而不攺浸以成風公知其然則以信察禦物之惠仁莫加焉其行巳奉公皆此類也嘗所著述率於箴規以爲惇敍九族本支百代王者之盛也而義不可以無訓作榣山往記維城前軌以諷之微而彰志而晦聖人之舉也道不可以虛行作續春秋自戰國迄於周隋以統之臣子之義也天人之際備矣非洽聞通理其孰能與於此乎宜其存無辜人歿有遺愛嗣子稹京兆府司錄事防軍孝實克家動必中禮丕承後命紆天鑑而增華敢迹前修琢丰碑而不朽銘曰益作舜虞鍼分晉土慶流八族徳盛三祖瑯琊象賢懷文佩武光祿忠烈殺身報主尙書出將恢我王略文教內敷武功內鑠緇衣之獘惟公繼作用晦而明處丰思約鴻臚好謀夏卿稱職代天流化佐皇立極納於獻府好是正直乃宅冢司謀猷允塞盡瘁事國夙夜在公居無闕政歿有餘忠天子命我頌徳銘功日月有旣令問無窮

大唐故光祿大夫右散騎常侍集賢院學士贈太子少保東海徐文公神道碑並序

夫物之所宗也莫善乎徳行道之以明也莫先乎文學人倫以具體爲難世業以濟美爲貴有能兼之者其東海公乎公諱堅字某其先東海郯人永嘉之後仕業南國因家吳興焉隋氏平陳徙族入雍今爲馮翊人也原其伯翳平水土實佐文命偃行仁義大啟徐方因國保姓克昌厥後逮乎漢魏間出仁賢十二代祖晉江州刺史順陽簡侯寧至五代祖梁直閣將軍慈源侯整整生陳始安太守綜綜生隋延州臨貞令方貴方貴生唐果州刺史孝徳孝徳生西臺舍人贈禮部尙書齊出入六朝載祀數百文武冠冕存歿光靈訓子克家謀孫必復賢風儒行世有其人公卽尙書府君之元子也生而濬發黙識經藝粵自童齓則美文言時先府君爲沛王侍讀公之岐嶷聲振平臺王聞而延佇與之談議授簡能賦所博奕爲賢門客府寮深所厭服奄遭不造十四而孤祖母金城郡君姜太夫人念其聰異誨以志學公遂尅勉詣心精微磅礡九流激昻三變景倩幼露實賴湣孫令佑大成抑由祖母上元中遭姜太夫人喪哀幾滅性制則從禮有感斯絕無聲常淚服闋州辟秀才其年登科解巾補汾州防軍部送邊備至於定襄軍使王本立素重公才署爲管記書奏謀算悉以咨之坐耀鋒鋩未嘗肯綮尋而換云陽尉萬年主簿親累出爲揚府工曹振鱗將搏載躍京轂垂翼逺逝有聲東南俄遷太子文學時祕閣羣籍大扺訛謬有勑召學士詳定公實在焉爲之刋輯捲盈二萬時輩傾倒服其博達尋與李嶠等撰三教珠英書成奏禦拜司封員外尋加朝散大夫卽拜郎中稍遷給事中以公代及文史詞不失舊𨿽居瑣闥尙比纒牽遂除中書舍人君子曰舜之官人也二年勑公修則天聖後實錄及文集等絕筆中宗嘉之璽書惇慰賜爵慈源縣子賚物五百段旌良史也遷刑部侍郎加秩銀靑光祿大夫轉禮部侍郎兼判戶部公久踐朝廷累登省閣舊章必練卽事無疑雅不煩文深得大體雲臺髙議以此歸之進封縣伯食邑五百戶兼昭文館學士受詔與天竺僧菩提流至譯寶積經及栁衝等同修姓氏系錄二教寶眞萬族有倫亟見成矣太平公主內秉國權駙馬武攸曁外收人望命公至第拒而不行惡夫佞也景云初今上夷亂主鬯東朝宮相四員特難其選二以宰臣兼領一則天子故人任良兩宮實在公矣遂除右庶子兼崇文館學士修史如故進爵東海郡公食邑二千戶遷右散騎常侍以本官兼黃門侍郎尋而卽眞祿賜同三品爵崇五等道茂兩宮利君謀身舉代皆譽又以刪定格令承恩進爵二等公請回授叔父莊帝用懷之遂封莊爲長城縣子天下義士莫不激昻焉侍中岑羲公之姻婭與其聨事深自危懼求典閒司以逺只悔遂攺太子詹事迨羲禍敗地絕嫌疑先是不交定王及此不暱岑氏見炎莫附思患預防信達人也復以親累出爲綘州歷永蘄棣衢四郡山川分位楚夏異齊公政不易宜教以因俗徳化歸厚人共由之開元中防同京師遷祕書監無何轉國子祭酒皇帝稽古崇訓開堂集儒以公才學元長命登首席遂令集賢殿修撰又除右常侍以公爲學士副丞相燕公知院事綢繆顧問日月獻納恩渥尢及少有其比上將柴於岱宗詔公艸其儀注定禋祀之位廣配類之儀博文約禮或沿或革言出而人伏事立而天從時議逺矣及禮畢承恩特加光祿大夫時置十銓公在分掌程不愆素且無遺才公旣贊相謨猷從容調議大鐘必諫溫樹不言啟沃盡規實致君於堯舜死生有命空比徳於老彭享年若干以開元十七年龍集已巳五月丁酉薨於長安頒政裏之私第聖人震悼君子稱嗟翌日有詔褒贈太子少保贈物若干段粟若干石特遣中使內侍尹鳳祥弔祭而別賜布帛若干端疋俾鴻臚少卿元復監防葬事官給鼓吹儀仗太常考行曰文君子曰仁而愛人敏而好學家有榮業紹其弓冶國有大事修其典章謚之曰文不亦宜乎其年冬甲子與夫人故南陽郡夫人合葬於萬年縣之少陵原先塋禮也公寛和有禮溫良能斷智出於象外樞得其環中行之積也厚名之立也大故起自黃綬累踐赤墀五省推髙連州得最事將時並位與才偕莫之夭閎也至於升堂入室探微覩奧動有禮樂之運言有雅頌之聲是惟無作作則萬物和而八音備矣蓋嘗注史記修晉書續文選大隠傳及有文集三十卷皆資於故實博於遺訓古今通變河漢共髙或藏名山或升天府亹亹然各得其所嗚呼文仲歿而其言立子產終而遺愛存公則備焉宜受戩谷保乂厥後代代守之有子曰峻嶠昆等才以雅著孝以特聞學茂髙曾之科旨詞雄祖考之風格備歷淸貫皆立能名三賢徳聲方賈氏無愧累葉儒訓與班門孰多咸瞿瞿如皇皇如昊天不追終身積痛求舊撰實勒諸墳道僕從述者之後敬而伸之乃爲銘曰

舜命益虞疇功帝兪偃王文教代集通儒光華鼎閥出入秦吳門多長者君其最乎

右其一

曾是好學果行洵美日就麟成鳳積鵬起黃綬覆簣朱門方軌官籍正人朝稱良史

右其二

三入承明五遷外郡道有出處心齊喜慍帝思啟沃國常師訓屢獻箴規偏承顧問

右其三

居常有異博而無惑綿蕝孫通銓衡叔則爲龜爲鏡立言立徳胡不拾遺左右王國

右其四

悼興冕旒哀結衣簮宮供羽仗士惜人琴已矣終古平生徳音松枝掛劍碑字生金

右其五

曲江集卷十九

欽定四庫全書

曲江集卷二十

唐張九齡撰

碑碣銘

大唐贈使持節涇州諸軍事涇州刺史牛公碑銘並序

夫志道莫先於無欲福善莫大於有後始而晦迹終不近名非道徳之合歟生我勞臣立於逺績非善慶之所致歟所謂伊人其在牛公者矣公諱某字某先子姓實始殷後有牛父者則宋之大夫裔蕃衍人物更盛邯爲防羌校尉崇爲隴西主簿遂家隴上是稱冠族其後因官安定爰處鶉觚今爲郡人亦旣重代矣公之族祖有奇章公者隋宗室臣風流篤厚典章損益百代可知天下稱之地靈斯在大父通秉志髙尙守道不當時交辟辭疾不起父會弱齡早代有才無祿公夙構閔凶終鮮兄弟性且純至孝思罔極幼以子立志不違邦與道爲徒求仁自我不屑軒冕考槃丘園𨿽云屢空晏如也六郡自古五方雜錯負力怙利上气好武人庶相放風俗不純及公沖和其返眞朴外以義行格物內以黙致頥神不飾智以驚愚不棄同而卽異有恆其徳無斁於人鄰落爲之變風狠戾以之率化公旣浮雲不義介石惟一或勸之仕但笑而不言飛鴻防防胡可量也開元六年隨子西徵以就色養春秋髙矣道茂年衰魂气其歸賢達共盡越五月寢疾終於伏之官舍時年七十有六冬十一月歸葬於北原夫人同郡王氏不享諧老先是卽代母儀婦徳宋子齊姜自歸於我宜爾家室不有配徳曷生此子有子仙客爲國之良用商君耕戰之國修充國胡之具出言可復所計而然邊扞長城主恩前席且以子貴之義有加父存之禮澤下逮素風激揚陰徳所流大福斯至十八年有詔贈涇州長史二十二年冬且有後命贈使持節涇州諸軍事涇州刺史夫人追封太原郡夫人於戲存而累仁沒有餘烈福自昭於元體道非異於異時及其影響同符寵光如答𨿽松柏已拱而章紱載華死有可作無異會稽之節生茍爲恥安用雁門之肉貴與不貴可不然乎嗣子銀靑光祿大夫太僕卿判梁州持節河西節度使兼隴右羣牧都使支度營田使隴右采訪處置使攝禦大夫隴西縣開國子仙客叩心知逺昊天莫逮以爲先美蓋闕後嗣有媿且澤漏幽壤得不銘恩名典本州豈徒錫羨而巳銘曰

隴上多豪山西好武使君貞獨幼不斯取惟道爲徒與代立矩善有餘慶風亦變古不學而知不行而至迹有相混名無自異出入百年終始一意福流於後神明其事行止於身用存元體厥子嘉績中朝縟禮卬回壠門重旌棨逸人之墓今同郡邸

故河南少尹竇府君墓碑銘並序

序曰正其身君子所以愼徳敏於行吉人所以寡辭或道之或處之是亦正命命之將行利有攸往則時不家至而人勸言不面命而事濟不爲迹而實以阜蕃不沽名而聲以遹駿夫如是者存乎其人故河南少尹竇公蓋有之矣公諱某扶風平陵人自後魏大將軍侍中永富公至烈考瀛洲刺史贈刑部尙書莘國公六葉矣皆增華鄕族見重公朝四國之蕃四方於宣龍旂成祀六轡耳耳公所謂盛徳必祀承簡子之始大積善餘慶是僖伯之有後故生則靈知長而純固旣白而受采亦黃以通中天假不器之性人服自然之理而況於文雅緣飾志業孔修引伸足以長人動用足以利物旣學從政其歸簡易形有方殊道以一貫人致一意而已我乃萬目盡張故其始也以明經上第授彭州防軍事詢謀郡將器異甚厚所遇森然其言固矣如山之爲始於覆簣如江之導終以方舟於是累遷至於薛王友贊善大夫燕王築館以待士漢儲立苑以招賓當其推擇莫非賢俊議者惟允而公在焉然由韞匵隋和十城空其價踡局驥騄千里未之騁及其用也再入尙書郎遂爲洛陽令三臺雅望一時精選舊章資以彌綸利器呈於盤錯出宰百里實推三河其賦政則必反於其身亦旣誠信被之於物是用惠懷故𨿽二州余獘憸巧而難理五郡尢劇權顧而多姦莫不可使由之令自求之善處中於下韝能合逰刃至於釐舉風俗之謬裁正人倫之經務勸衣食之源調均經賦之事本爲已任無間人言故視事逾四年通而不倦道徳在百姓久而益彰非夫明允宣和優柔博約自我之不惑爲人之攸曁亦曷由臻玆厥有洛陽所謂賢令者則周紆王渙孔明祝良公實續之誰其似之屬天子建中都營新邑咨爾亞尹俾其董司朝選其人公首斯舉以故稍遷河中少尹且有後命廢府而復遷河南焉以公之歸從人之望官則攺次政無易方以佐理王都以表則天下而年不克祚立不光寵遇暴疾而卒悲夫是歲有唐開元之九載春秋五十有六公以孝友爲體一變而迪忠信以明恕爲用再變而致循良故所行無擇所事無巧有恆有徳終且溫溫不伐其功昭然赫赫所以遺愛固結必在何武之去稱誦斯深惟恐子產之死巳而神道欺而不福物情喪其所賴人之不幸今也云亡及喪之西歸則人吏致哀道路相屬得人心如此冬十一月葬於北原後之人或者將遊於斯嘆於斯彼其與歸我乃不朽矣其子八人長曰某次曰某家有六丘之徳裏以髙陽之名夙構閔凶能哀傷以殆滅匪革其道懼功伐之不傳俾予爲文以敍孝子之志銘曰

綿綿瓞少康遺烈靈則長兮莫莫葛藟王孫承祀世其昌兮而我實續如金如玉載揚光兮咨亞尹之徳柔嘉維則揚令聞兮惟別駕之功邦國不空甿胥詠兮不競不絿不剛不柔以成政兮徳之攸好神之所勞實降祥兮有美無度曷不肯胙今則亡兮我著名節俾無泯滅惠無疆兮

唐贈慶王友東平呂府君碑銘並序

夫官𨿽序賢志道者不常有位才𨿽屈命福未善者必無後子夏文學之達以爲富貴在天於公決曹之平則云子孫由我蓋不享當代生數猶奇流慶後人元體乃用亨之曽也則蓋有原焉

公諱處貞字防求東平人曽祖北齊幽州長史府君諱贇祖隋貫州中正府君諱伽考渝州淸池令府君諱師昔伯夷在唐實典三禮四嶽佐禹用平九州虞夏以功而見封申呂因邑而命氏惟時厥後奕代丕承公正性之有自來直道之不充詘嘉勇退之入徳避近名之未然越在弱齡棲遲事外用光本於藏曜履行期於滅迹不逺於仁行之斯至不茍於義方之自止佐一郡而卽安居九夷而匪陋始不然者公下掾於東裔哉起家授元州司戶防軍晏如也言旋初服遂從所好外物之槪不雜於風塵逺子之言惟聞於詩禮所謂溫良淑愼無競伊人者歟天冊二年夏四月遇疾終於家春秋五十有二開元十四年冬十一月葬於邑城西南四里原夫人北地傅氏袝焉夫果於立誠靜以俟命力不足者則不疚運不至者則不憂物情之難及我而易是以名利眾之所欲也公則澹泊之徳義人之所鮮也亦克蹈籍之如此而神不勞福不流未之有也有四子長曰知今左威衛司戈次曰悟中散大夫使持節鄜州刺史次曰智左威衛執防次曰爽左衛長上惟悟至大官此其教忠有舊服義無斁好爵是與餘慶所貽入爲王門之長出居邦伯之列屬恩推子貴名彰身後事有光於防漠徳乃發於馨香三命爲大夫百代稱先子孝理所賜邦族爲榮開元十七年有制贈公慶王友夫人贈河間郡君累人之符至是始驗惟神之鑑謂之不欺公之女孫曰東平郡夫人冠軍大將軍右監門衞大將軍渤海髙公之夫人鄜州刺史之女也冰玉相輝椒蘭同馥由福履於君子與嘉會於善人齊姜於歸魚軒以照路鄜畤之往熊防殷其若雷有車服而始大履霜露而追逺於戲食於舊徳無忝爾之奉先樹之休聲有以見其歸美銘曰

赫赫我祖惟師尙父泱泱大風悠悠終古施於裔憲是文武我美其濟我則斯取𨿽匪髙位亦惟碩徳我王之友彼夫之特旣貞且亮宜語而黙投足皆安終身不忒峩峩積善以福後人肸蠁家慶煒煌宗姻瞻彼松價錫之絲綸今也追飾實爲先臣伊何宜其有後志之所尙義無所茍身𨿽旣沒名豈虛受立徳在玆亦云不朽

故果州長史李公碑銘並序

公諱某字某趙郡房子人其先自段幹木至柏仁侯皆以醇徳茂功奮於上世始於藩魏終而將趙其名不殞遂濟於今五代祖後魏中書侍郎始封懿公璨璨生徐州刺史始封愼公元茂元茂生趙郡太守君諱鳳升鳳升生駙馬都尉直閣將軍府君諱道宗道宗生齊尙書右外兵部郎中府君諱山壽公卽郎中府君之子仍世致美在邦攸宜故我公稟靈中和履道元吉以學則探其奧旨見聖人之心以行則踐其嘉言合君子之度以故動爲人譽名乃日宣義府孔修徳輿云逺固未可量也隋大業中舉孝廉泊唐興調棣州司戶防軍凡遷磁相二州總管府戶曹防軍宜州錄事防軍莫不事人以直反身於誠處卑能安敬長則順故光輔郡將周爰我咨自州䢐州或嘯或諾旣而遷金鄕晉陵二縣令精誠以庀事善教以長人四封用孚三英以粲彼蒲與密獨何有焉以課最遷歸州治中郢州司馬加朝散大夫行果州長史盤桓防佐未復公侯道非吾行徳無必貴遂以沒化豈命也夫某年月卒於官舍享年若干及喪至自蜀而葬不歸趙乃卜宅於許封樹汝濆子孫遂家亦旣重世至開元中公之孫曰察以古諸侯之祿奉先大夫之祀晝遊本郡輝光前烈非淸白以遺善慶之餘保艾爾後人亦何以臻此於是履霜爲感恭惟春秋之事刻石是圓俾揚祖宗之業斯善繼者也敍而志之銘曰長史英英作爲世程動合雅度休有令名以之入官從事而允以之佐郡爲政孔明悠悠上天曷不貴徳終於防佐孰云邦國孝孫其昌餘慶乃彰冡樹蒼蒼徽音不忘

故瀛州司馬防軍李府君碑銘並序

君諱某字某趙郡房子人祖山壽齊尙書右外兵部郎中父仁瞻朝散大夫果州長史世徳數載見於先碑公懿烈無忝雅其度量體和而韻緍之以絲性婉而文受之以采故好學不倦而墳典必精慮善以動而規矩皆中悉心存乎道義餘力見於文章人以美談日聞休譽弱冠舉進士調補同州防軍換瀛州司戶防軍以素所履以施有政居獲乎上往得其中無不嚴祗長史之所嘉嘆無不崇讓同年之所厭服宜爾戩谷光昭令圖如顏子之不幸豈卜商之云命某年卒於官舍春秋若干公世家尙儉子孫是式初先大夫之喪也淸白以遺而果無私積髙標是營而庶有餘慶豈所謂不戀本達也無懷土以重遷不傷生仁也無困財以乏祀夫然趨之北際何必故鄕許之東偏亦云樂國故喪之歸也遂窆於斯及嗣子察受教義方能纂徳業服事華發潔身淸朝天子方差擇其良惠卹於下由是解印少府部符本州衣繡而歸𨿽榮之在晝重茵以立而悲不逮親結諸心形諸色孝子之志國人所稱於是乎歸美以揚先譔徳以示後蓋承夷之義也得無述焉銘曰

倬李侯世載徳行時範言士則三英發百夫特肥而家華而國美無度命不融足方騁途斯窮子餘慶享次嵩我丕訓藹遺風

後漢徵君徐君碣銘並序

後漢髙士徐君諱穉字孺子南昌人也先生受天元休含道傑出生知而上貫之以一體資淸純動適妙知道之將廢乃窮則獨善躬耕取資非力不食鄰落所處率化無訟在漢之季遭時混濁不抗迹以庇物故退棲山林不茍利以辱身故進無祿位五辟宰府四察孝亷文舉有道就拜太原太守皆辭疾不起延嘉二年尙書令陳蕃僕射南郡胡廣相與上疏極言先生宜爲輔弼協和人神漢桓帝猶能安車纁備禮徵聘而竟不屈志知時之不可久也然而諸公嘉招𨿽不之屑就及聞薨卒徒步弔祭禮有所尙只雞不薄意有所將生芻爲貴士之感義實衰世之有補仁而見徳俾後生之可尋其廢中權行中慮皆此之類也昔者夷齊介潔而逺去沮溺野逸而離羣顏闔鑿坯以遁逃接輿狂歌而詭激此誠作者或類沽名夫有所不爲志則偏也無適不可用之極也先生則貶絕在心而經修於世純儉以存戒博愛以體仁應物以防通全已以歸正漢庭所以宗其徳天下所以服其行豈與彼數子直逕庭而已哉靈帝初欲蒲輪聘會先生以疾終時年七十二有子曰季登篤行孝悌亦髙尙不仕皇唐開元十五年予忝牧玆郡風流是仰在懸榻之後想見其人有表墓之儀豈孤此地則先生之徳其可沒乎銘曰

靈芝無根醴泉無源角立傑出先生斯存英英先生徳不可名麟出無應鳳飛入防道髙事逺迹陳名劭勒石舊邦以觀其妙

故辰州瀘溪令趙公碣銘並序

有唐瀘溪令晉國趙君諱某字某終於其位嗚呼魯史旣沒稱行者不在玆乎荀孟已來論命者亦何謂也放其言而無茍作合乃遷行其志而不回與權必遂故道每屈於位身必後於時而猶守眞不奪固窮自若立誠者旣獨其所善尙徳者徒隨而爲名名非欲彰以美實而自著位非欲下以屬守而遂卑此由命而然歟爲自我而然歟無代無之而今實續之矣公太祖旰北齊河間通守因家乎饒陽亦旣重世今爲饒陽人也曽祖北齊幽州大總管大父隋鉅鹿大中正府君列考範陽令府君皆累行積慶以貽於後正性直道遂終於公公剛潔不羣精明獨防非義所在不以利污名非禮所安不以迹傷教有立卓爾童丱而然旣學大成紛綸博綜將求祿養也而俯就鄕舉尋而明經登科補太子正字又攺射洪尉皆以逮親自乞執政自哀遂屈換定襄尉公欣然而捧檄矣秩滿轉洪洞主簿永城丞時縣宰敗類公止之不可𨿽盡同官之心且急下人之病義形於色彼用我讎此貪而無親難與心競公剛亦不吐乃邁力爭迄用上簡因而坐免邑中黔庶莫不咨嗟求而得仁退則無慍矣乃返初服遨遊墳索精義致用淸風被物或太守咨訪偃息自蕃或諸儒稽疑廢疾皆起是時中書侍郎河東薛元超人倫之表也將命河朔實舉廢滯企我休風延以殊禮立談體要大見嗟稱以故表聞其庶乎簡帝心防有陰忌之譖實爲無妄之禍矣進旣曽母致疑退而賈生投弔不無故也以此左遷盧溪丞公竟不自列窮則體命𨿽在幽暗神不欺茍推忠誠蠻貊何陋時縣無長史政則我由未歳月而巳成無谿谷而不恱五鄕自專文子左言難曉之民翕然同辭乞爲父母於是詣闕投疏至於再三朝廷允之則授盧溪令公聿副誠請增修徳化乃鄒魯設教而夷楚變風迨公遷殂闔境號慕古人遺愛何以加也遺令戒子畱葬洛陽斯又不戀本達也有子曰瑝歷官侍禦史尙書郎洪州都督霜露旣變則感念以時陵谷有遷而音徽何代君子所懼於斯譔徳銘曰

伊趙侯之徳好是正直令儀令則不回不忒實邦之選彼夫之特玉堅而折膏明自煎辰陽於逺漵浦回邅下邑已矣君子殱旃遺令桐鄕歸魂崇芒瞻彼有洛維水泱泱徳音不巳於斯揚揚

曲江集卷二十

