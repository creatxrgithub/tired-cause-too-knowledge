

欽定四庫全書

集部四

斐然集

別集類三【宋】

提要

【臣】等謹案斐然集三十卷宋胡寅撰寅字宋史作明仲此集題曰仲虎樓鑰序又稱曰仲剛蓋有三字也崇安人本胡安國弟之子其母以多男欲不舉安國妻取而育之遂爲安國之子宣和三年登進士甲科南渡後官至徽猷閣直學士忤秦檜謫新州檜死乃復故官紹興二十一年卒事迹具宋史儒林傳是集端平元年馮邦佐刻於蜀樓鑰序之嘉定三年鄭肇之又刻於湘中章頴序之宋史本傳作三十卷與此本相合蓋猶從宋槧繕錄也寅父子兄弟篤信程氏之學寅尢以气節著其晚謫新州乃右正言章復劾其不持生母服寅上書於檜自辧其文今載第十七卷

中大意謂遺棄之子不同於出繼之子恩義旣絕不更以本生論之然母子天屬卽不幸遘人倫之變義無絕理章復之劾𨿽出於迎合秦檜假公以濟其私而所持之事則不可謂之無理寅存此書於集中所謂欲蓋彌彰也至於秦檜之罪罄竹難書而集中上檜第一書苐規其不當好佛其細已甚又寅作崇正辧三卷辟佛不遺餘力資善堂崇奉佛像寅至形之繳奏載此集十五卷中而三十卷末乃有慈雲長老開堂疏嚴州報恩長老開堂疏光孝長老請疏光孝抄題疏龍山長老開堂疏龍山長老請疏六篇尢未免自亂其例然靖康元年金人議立張邦昌寅方爲司門員外郎與張浚趙鼎均不肯署議狀邦昌立遂棄官而逃建炎三年爲起居郎時詔議移蹕之所上萬言書力爭其文今載第十卷

中紹興四年爲中書舍人時議遣使往雲中又抗疏力諫其文今載第十卷

中並明白剴切樓鑰序所謂引誼劘上往往有敵已以下所難堪者殆非虛語又上言近年書命多出詞臣好惡之私使人主命徳討罪之詞未免玩人喪徳之失乞命詞臣以飾情相悅含怒相訾爲戒故集中十二卷至十四卷所載內外諸制並秉正不阿史稱所撰諸制詞多誥誡至寅之進用本以張浚後論兵與浚相左遂乞郡以去其父安國與秦檜爲契交檜當國日眷眷欲相援引寅兄弟三人並力拒不入其黨寅更忤之至流竄其立身固具有始末者其文亦何可廢也乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

斐然集原序

長沙吳徳夫間爲予言胡仲剛氏學業行誼爲世楷則出一編書名斐然集以授予曰其爲我廣諸蜀予識之弗忘後守廣漢將以刻諸梓未皇然也厥二十又七年予歸自南旋起家渡瀘敍州馮侯邦佐已栞之求一言冠篇子又取而熟復之蓋自公遊庠序已深詆王氏專尙闗洛諸儒之學舉宣和三年進士教授西京國子監與忠獻張公同被薦召入掖中書靖康攺元金人深入與張公爲當路防守禦甚著京師圍解始得省親荊潭建炎再造首以記注召還極陳三詔之不同論七事六條之利害娓娓數萬言如必罷和議必用君子必退小人必明賞罰必固本支必建藩輔必擇守令必討盜賊大抵監耿李汪黃誤國之不可再引誼劘上往往有敵巳以下所不能堪者髙皇帝𨿽聽奉祠而簡注不忘旣狩錢塘申命記注首論四維不張帷刑是從利在尼雅滿則欲釋怨以悅其心利在劉豫則欲友邦以通其好文定亟稱其得敷奏體張公以右相視師嘗議遣使公辯遏懇至謂堂堂天朝相率而爲敵國之陪臣蓋視胡公邦衡後日之疏有過之尋貳春卿兼掌書命如追廢王安石配享孔廟追謫章蔡誣謗宣仁後及褒表諫臣等事髙文大筆大抵皆公發之曁趙張去而檜再相則公逺徙炎荒幾陷五十三家羅織之獄至檜死後得復官還裏迹其平生任重道逺之死不渝實由文定爲之父仁仲爲之弟謀之家庭者固如此至其述崇正辯以辟異端纂伊洛緒言以闡正學著論語說以明孔門傳授之心法讀史管見以扶資治通鑑數千百家褒貶之實最後傳諸葛侯世以寓其討賊興漢之心蓋公自宣靖炎興四十年間𨿽顚沛百罹而終始一說所以扶持三綱者其不謂大有功於斯世矣乎因馮侯之請摘其闗於世教者著於篇端平元年九月戊申鶴山魏了翁序

天之生聖賢也豈偶然哉昔者洪荒之世人物混並賢不肖淆亂堯舜禹臯防稷契所以致力於此

者亦云盡矣敍典秩禮命徳討罪皆天意也天之所以命聖賢者孰大於此五品之未遜五教之未敷五刑之未明是𨿽飽食暖衣果能保其生哉由唐虞至於商周天下事事物物凡當正名而辧分者無一之或闕及周之季聖賢之澤微矣聖如孔子不得位而無以行其志於是春秋作焉故曰春秋定天下邪正迹其功用不特被之當年實爲萬世法程由漢迄唐大亂而後小治極危而後粗安饑渇者之於飲食以爲得是不啻足矣而聖賢用力之地鮮致意焉故朝夕之安不能銷百年必至之患斯須之快不能償他日無窮之憂昧者安之智者懼焉皇宋作興文治燦然百餘年間賢人君子所以推明乎是者固已昭昭乎心目之間遏人欲之橫流彰天理於旣冺士生斯時抑何幸也兵革紛紜天下學者渙散而莫之統一文定胡先生始以春秋鳴而其子致堂繼之見於辭章著於賦詠陳於論諫莫非極治亂之幾謹名分之辧黜邪而與正尊王而賤伯明義利之分辧枉直之實取而誦之鑿鑿乎五穀之可以療饑斷斷乎藥石之可以治疾由其言以推其行事卽其文以究其用心使其功化得盡顯於時則撥亂而反之正三光明於上民物育於下猶反掌也世方交競於利祿之途角勝負於得失之際滔滔馳騖不可救止古之聖賢所以孳孳焉者固已與之背馳矣此愚之所以中夜而起抱書而嘆也三山鄭君肇之持節湖湘得是文於致堂之猶子大時遂取而刋之木夫致堂之爲是文夫豈知後世有揚子云哉蓋其露緼奧而寓諸言發憤懣而形諸書有不得已焉者鄭君之好尙亦豈爲文章之美哉天理之明人心之正是書其標的也嘉定三年八月望日南郡章穎序

欽定四庫全書

斐然集卷一

宋胡寅撰

原亂賦

始予納履於重圍兮期汗漫而遐徵又眷眷而躊躇兮觀國光於廣陵方郊禋之先慶兮祥雲郁乎帳殿忽黒幟之連林兮朔吹激夫鳴箭瞻日隕於武林兮又浴光於秦淮何羲和之鞭車兮與吾願以或乖弔夫差於姑蘇兮望句踐於會稽送龍旂之翩翻兮怒雲气之淫裔俯潮海之洋洋兮蹇吾行之不濟傷春心乎江南兮懷九辧乎三湘莽蒼梧之愁予兮顧洞庭而浩湯計北歸之幾時兮誓南徵而徊徨星攸拱必北辰兮客子懷惟故鄕𨿽山川之信美兮非吾土以安翔結湘云以爲廬兮攬明月而爲袂煮澗石以考槃兮樂琴書而卒嵗曷斂迹之遙遙兮道未昧而孰睹鯨鯢翻於陸海兮曠野嘷夫兕虎掃欃槍於紫淸兮翳黃道以榛莽蹙四方而靡騁兮民曷罹此怒也豈天運抑人事兮吾未聞其故也悼厲階之方梗兮誰不仁而落基溯頹波以討源兮我有云君其聽之監自古與在昔兮懿哲後之禦極儼動作於威儀兮起風化於衽席故妺喜妲己兮滅夏商之祀飛燕太眞兮傾漢唐之國何覆轍之荒忽兮邇聲色而縱極曼三十六宮之蛾眉兮承倩盼而弗懌慚栢谷之主人兮托富平之貴客朝貰酒乎新丰兮暮更衣乎綺陌湛露瀼瀼乎艸茨兮孔鸞雍雍乎枳棘九侯爭寵以迅眾兮五家競麗於淫泆靡夜宴而絕纓兮姱大庭而衷衵寵光爛以相紛兮莫敢指乎東霓【入聲】故沬鄕采葑菲於要期兮溱洧贈芍藥於戲劇三綱蕩而淪胥兮此所以啟亂萌者一也人才不足以屹柱石兮法度不足以斥麗敝崇傾宮與瑤臺兮鳩班輸與工倕土賈埒於粟帛兮木林蔽於河渭粲珠宮與貝闕兮耀金塗而玉砌沙堂方連以蛾綠兮网戶縹緲而朱綴矗穹窿而交翚兮界夭邪而鱗次前鐘鼔之未移兮後繩墨已新制曾步遊之幾何兮又攺圖而更締眷蒼頭之下陳兮錫歌兒之外嬖近皇宮之秀色兮峙北闕之大第毀孤耋之室堵兮快狐鼠之凴祟激宏侈以交誇兮紛渠渠之莫計嗟赤子之流離兮或風雨之無庇竟不得以托處兮此所以失土宇者二也事逺略於四陲兮辟疆境而孔貪收夜郎於已棄兮指靑海而必戡建石泉於成都兮置眞播於巴灊防振武於河外兮開古平於瘴嵐軍旅動而繹騷兮民呻吟而弗堪竊弄兵於潢池兮繡衣斧以斷斬又使講於彊敵兮航東海以揚帆遂渝盟而北師兮授兵符於老閹罄大農之陳陳兮飽虓虎之饑饞乃計口而調庸兮吏疾視而欲芟乖皇祖之仁術兮換幽薊以帑縑府廐何知於璧馬兮稱慶之觴猶未銜通烽火於甘泉兮突騎已漫乎闗南隳廟祏其何救兮獵九土而血染微道徳之安彊兮此所以不戢而自焚者三也舉籍包於四至兮辟提封於禁地視昆閬之規模兮壯天都之形勢作崔嵬之艮方兮六五嶽曰萬嵗笑祖龍之驅石兮憚瑤池之騁轡斵瑰特於太湖兮浮巉巖於汴泗役嵗星其兩周兮崇嶪峩於天際望峯巒之連娟兮瞰洞壑之遐邃跨玉梁於瀑下兮漾金沙於澗涘珎林日以劍拔兮嘉卉藹其云萃移西域之蒲萄分轉南海之丹荔空檀欒於江湖兮牛曳輦以道瘁扛綺檻及雕籠兮殫文毛與彩翅豈中貴人之未稱兮又應奉焉有相使聳福威以享上兮十五里而傳置盡動植之怪奇兮夫烏識其稱謂疇若予之虞衡兮日千斛爲鳥飼宜便嬖之自忠兮忍暴殄之滋熾或蕩析其家巷兮咸此物之攸致胡爲阱於國中兮失一而與死比彼佞巧之偸樂兮方腰束夫金賜通權科於私門兮竊揮霍以如志邊塵坌其旣揚兮山猶覆乎一簣子及汝以偕亡兮此所以不能獨樂者四也海上燕齊之士兮神姦變化之語投耽肆以易惑兮遂服行而莫悟上天安得而矯誣兮曰李耳乃吾祖積气何有於基扃兮曰神霄其有府夫孰爲此詼譎兮幻羽客慧名而姓楮握符籙之小技兮駭恍惚於呼吐神光煒其炳夜兮雷隆隆而在戶赤劍鏗然電焱兮墮梨棗以如雨按神變之是則兮謂天地之神只亦可覩降玉皇於圜丘兮出方澤之後土接萬靈於明庭兮紛肸蠁之延佇惕羣臣之薦恭兮閔下俗之聾瞽皇自躋於上帝兮七廟曷其孔俯敞千柱之琳宮兮兩帝君之攸處騰步虛之希聲兮廣袖颯以翻舞遂覃風於八紘兮黃冠紛其鶴舉排閶門遊禁內兮戶者莫之敢禦日再中不可兮鼎金餌而何補渺三山之安在兮奚用神之巨武豈聞異教之駁雜兮正座講於黌宇六籍危其不焚兮學士窘而如鼠痛人紀之俶擾兮彊鄰固宜予侮旣彞倫之大斁兮此將亡而聽於神者五也朝旣列夫髙位兮國又賦於重祿聖王所以俟天下之豪傑兮爲億兆而作牧彼刀鋸之殘人兮祗閽寺之役畜一身而二任兮達內外而妾僕資慘刻而厲荏兮示柔靡而含毒任巾車而秦敗兮殿國師而齊辱仰前古其一律兮禍必發於所伏悼崇觀之已還兮乃卒踐於往躅班輔國之王爵兮建承宗之旄纛踵澄樞師傅於南漢兮睎令孜總兵於西蜀根盤據於紫闥兮奪萬乘之心腹以小善要君之諗已兮以巧思逢君之多欲外攘擅以肆行兮況奉承而加肅從媟狎於閨閤兮事繕營於土木攬尙方之工技兮筦靈囿之花竹司防扞於城闉兮導津梁於河瀆籍稻畝於塘水兮領修宮於洛卜資文武之二柄兮將相涵其恩育稱門生其未厭兮又申義子以惇篤口天憲而慘舒兮脇不附已以赤族沛恩澤之四漸兮走貨賂而上黷逮僣亂之引咎兮勢已迫於指鹿昭廣陽之雙節兮飛燕頷以食肉帷籌蠢其無良兮百萬挫於一衂皇匆匆而內禪兮孽隸凜而頸縮就斧質於倉卒兮罪未書於獄牘𨿽少紓天下之憤兮已無益於顚覆木蠧盡而自及兮此親小人所以傾頽者六也姑置此而勿論兮敢請循夫厥初河源可以濫觴兮下流憂其爲魚曾議道以持世兮申商術而施諸昔願治而更化兮荊舒秉夫國政詆先後之持循兮肇欲新夫邦命憎鼎鼐之惇古兮工鑿之而鍛銷悅鄭衞之利耳兮罷希夷之咸韶陳王度以法律兮興太平於聚斂惡私藏之削國兮曰民富爾何僣日剝割而月朘兮民岌岌其愁阽城髙危而復隍兮此損下而爲漸飾六藝以文姦言兮假皇威而敷之示好惡以同俗兮防一世而愚之標榮利以爲誘兮敕罰法以爲驅何中人之敢桀兮謹迪率而取模又憺威於西戎兮拔將軍於利口俄斬將而軍沒兮終兀擦於羌醜考氓利於畎洫兮嗣涇漳之古功茗荈而奪商兮掘五金於地中璅碎逮於手實兮籍釡甑與彘狗坐市吏以龍斷兮列賈肆而窶藪何下漁之竭悉兮皇自富以九有行犖然而弗卹兮捩萬情而力揉夫孰與羽翼斯化兮裒細徳之險巇斥忤恨之異已兮羣刺天而髙飛久咸諭乎僻志兮般新進之合黨黜諌說之忠辯兮謂以私智非其上輔累葉之遺老兮吁昊穹以血誠皇中疑而未決兮雱欲殺而示懲勢崇成而權一兮換斗魁而自斡闔辟洶其雷風兮喬木萎而先拔鳯知幾而髙逝兮翔梟鴟而來巢赤麟不屑於好畤兮紛孽狐之在郊緜七閏而弗績兮皇晚悟而瘝恫罷輪臺以富民兮授馬呂於震宮彼柏充亦何忍兮迷徳意而弗將順忽龍胡之不可攀兮紛須厲以吾刃𨿽任姒之黃裳兮席晏粲於九載慘鐘山之死屬兮惎婿卞以無攺卞先登而拔幟兮京背水而力攻一戰勝而奪國兮此蔡方之崇墉詭丕承之前修兮謂遂非爲達孝進興亡之大規兮曰汝詈大宗廟皇不核其損益兮埀衣裳而聽之梟與狐其彚昌兮迄進退而証之洽韋布之美譽兮修禮樂之彌文玆誦播於要荒兮殍瘠惠之宰墳鑄九金以聚粹兮圖忠良爲魑罔辟三雍而旌伐兮植衞輔以自廣刼特操以犴獄兮鉗民口以誹謗裒善類而网舉兮聨祖孫而流放襲貂蟬於幄內兮玩圭組於乳嬰著籍通於永巷兮家人紛紜以紫庭夾城洞以澓流兮輕舟颺而小輦角與徵其合奏兮閟諼慝之非淺總六害以自躬兮益蠱疾乎皇衷阿瞞肝膈之有要兮巨君肯休乎漢公冠沐猴於巖廊兮豺狼防其相牙飛亷舞以夷羊兮白晝號乎鬼車歌桃李之成陰兮乃雜族而此等也迫荒耄而未試兮韜匕首而心猛也兵气躔於岱華兮橫彗孛於太微載頭顱而遽南兮前星升而闡威披穴窟於城社兮逐鮫鱷於潮海式拂除夫氛曀兮或碪鑊以俎醢予以天爲可恃兮网不漏而恢恢豈霜霰之旣零兮杳陽春之不回少皇鋭而致理兮升陸沈之髦傑俾投戈於瀚海兮奠弨笴而未發士云興而踴來兮願爲皇而捐軀忍城下之盟辱兮誰出口而矢謨約質以皇之介弟兮約盟以朝之臺衮獻服以國之冕輅兮輸器以廟之圭瓚周赫赫之南仲兮實獫狁之於襄我舊學之老傅兮何執計之不臧皇洞監其不任兮割邦寄於爰立傅忿懟而愎戾兮怵自營而增急終故恩之攣攣兮侍黃門而眷畱薦呼吸其阿好兮與淸議而爲仇嫉導日之啟明兮彎大弧而落之妒止車之金柅兮騰謗口而鑠之敵陽張而內恇兮虎臣蹙之以防貔恥籌略之眾詘兮得气去而弗追愚自用而何燭兮禍方隠於旋踵舒施施而委蛇兮諛媚態以取寵麼嗣子之讒儇兮方舞智而矯防間乃翁之多猜兮罔上下而爲後先斸畝蘭與畹蕙兮畦藝之以艾蒿防嘉樹以方榮兮逸殘剝之騰猱倘受和於三闗兮何並門之淪陷又割分以大河兮何京師之環闞皇勤卹而旰宵兮駭顧輔而托疇何望傅以隆平兮傅遺臺以幽憂二百年之洪業兮敵舉之如持葉沙漠漠以北吹兮淒孤城之遺堞妖魃出不惴人兮張楚坐而受圖欣借借而附攀兮猶老姦之黨徒自熈寧之師臣兮反淮蔡之維垣迄宮傅之調防兮咸喪邦於一言坦周道之如砥兮今胡鞠爲茂艸過宮闕而禾黍兮塗黔黎之肝腦彼臨川之雄才兮妄仰儔於伊臯偶睿思之有作兮沕配合其自遭若賊京之巨猾兮尙得輩於林甫嗟耿耿之庸暗兮才闒茸而誰數貽大患之旣彰兮曾莫較其重輕嗟世俗之防欺兮或未歸之罪名亂與敗孰甚於此兮蓄萬古之遺憾往噬臍而奚及兮吾將爲來者之鑑惟黃茅與白葦兮日旣淹而就摧習新說之小生兮亦寂歷於寒灰握京手而磨足兮紛淫朋之比徳天殛而莫逭兮又多淪於鬼蜮獨傅黨之肖翹兮銜卵翼之類我班陸離其錯綜兮固幸時之轗軻膠投漆以締要兮繘汲井而必隨指九天而誓日兮憂一朝而顚隮辜少康之纘祀兮又美衞文與燕昭宣王遇災而側身兮漢光四徵而勞焦偉哲王之英達兮撥亂世而反之正求豪傑與之馳騁兮掃舊迹於邪徑蚤發軔於暘谷兮行萬里以爲期選騏驥使伏轅兮駕玉輿而乘之建霓旌之千仞兮五色燿其相章騰蛟龍之蠖略兮驂雲气而髙驤詔丰隆使導路兮風伯屏夫埃昧役太嵗而隸辰星兮勇有進而無退遂弭節於淸都兮登通明而受朝昳蕩蕩而天門開兮羣仙侍而超遙樂九奏以萬舞兮執斗柄而斟酌調玉燭於四時兮備太和於九洛懭下土之虐妖兮流虹气與星精嘯涕爲霾霖兮噓旱爲螽螟帝有命以下討兮集海嶽之百職建修鋒而乘飛霆兮洶震蕩而翕威橫廓以雷迅兮歘掃滅而無蹤藐神凝而息癘兮帝不言而自功噫嘻乎世幽欝而迫隘兮黨人曷其猶紛就重華以敶詞兮儻濬哲之子聞亂曰天道周如循環兮治與亂必因續吾端防而潔筮之兮得七日而來復

送吳郛賦

宣和四年江陵吳衞道求師於漳水之濵因遂稔熟亦復切偲逮庚戌秋脫寇難來湘澨敍舊道故又八年於玆矣聞湖之北稍稍有城郭村聚流散幸存者皆思還其故處一旦束書買馬慨然告別而去誦子路之言曰何以贈我再而三而益勤子應以可且問之曰子裹囊窶貧行乎凋殘之千里山川良是而無跫然似人之喜曷遄其行而又曷以康夫至日之訃耶衞道愀然曰丘壠所以不忍離而先人之敝廬庸葺而世業之常產所不可不治也是三者溯而修之其必有序庶幾於茍合以不忘畀付則生於斯世又何慕矣予應之曰是之所志確乎本務然子故鄕荒萊蕪沒蓋有年所子將啟而辟之必有烈薙之勩墾而畝之必有斵揉之利漑而滋之必有源泉之蓄播而稼之必有五種之美髙下肥磽之宜風雨霜露之齊滅裂閔力之殊螟蝗水旱之气於是有苗而不秀秀而不實稊稗之莫比者矣幸而登場舂釋簸揚炊以釡甑薦以匕鬯乃不曰常珍而異饌之嗜又有不知其味𨿽食而弗肥者矣故凡今人之田荒萊蕪沒不能自理至於流離漂轉仰哺待活以死於凍餒蓋不可勝計也子獨有復業之志惟本是力益旣乃心勿中道而畫冺饑丰於穮蓘毋輟耒而太息觀沮溺之避世察荷蓧之體勤懲宋人之無益考陳相之並耕問大舜於歷山訪伊尹於有莘若禹稷之躬耕與樊遲之小人孰爲力穡孰爲曠耘孰舎其田孰收其成用彼之效爲我之績固將稻粱蔽疇稂莠不殖倉箱旣盈時萬時億鼔腹行歌醉於酒而飽於徳也我未能有行焉敢謂老農之不如書以遺子辭曰餽贐倘可以爲開荒之資乎

寄張趙二相三首

賢哲不同才論心則皆仁去就不同趨惟義乃可親仁非比周用推已以逮人義非楚越疎顧不私其身伊誰覺後世凜凜周先民姬公䢐東山流言起齗斷召公發金匱王逆繡裳新它日奭有疑不悅公未逡子往曁汝濟公語尢諄諄忠誠共白日勢利一飛塵姬家八百祀盛業兩公因其人不可見此意常自眞吁嗟刎頸士一失爲參辰我思尙友徒表此三千臣

昨朝觀扺戲千步廣場對甲也烏獲徒顧步熊虎態乙也乘勢來躑躅進復退或有敗甲心矢立其背甲初奮左臂一箭奮者廢甲復舉右股再射舉者墜坐令乙取勝或乃一笑快因思中山趙秦睨猶拾塊何爲亷將軍恥與相如防不念國之存以吾兩人在一朝私仇破兩虎共穴內他年藺公薨頗老仍見代坑兵四十萬大福遂不再依然卞荘子拱手視成敗河出昆侖墟江出岷山防涵涵受百瀆滚滚經萬里水惟準之平而徳鑑之比離堆與砥柱何事中流起坐令平者傾復使明者滓臣門𨿽如市臣心要如水勿爲砥柱激乃作天地紀在家而有怨惟舜處父子在邦而有怨惟旦憂室毀夫豈忿欲哉過是非天理蕭曹貧賤交隙自將相起迄能除芥蔕至死相推美彼亦何所監覆轍有餘耳同時秦漢人異趣百代史

題浯溪

戎馬胡爲踐神京翠華東巡朝太淸【乙巳幸東以謁老子爲名】扶桑日出湧少海虎符百萬屯云興皇威意無窮髮北老傅坐籌自巾幗謀臣猛將俄解體吹入胡笳一蕭瑟塞南莽莽多穹廬塞鴈年年不系書回首朔云淸淚滿傷心玉坐碧苔虛中興聖主宣光類羣材合防風雲會會稽甲楯今幾時於鑠王師尙時晦最喜鄴侯開肅宗不謂晨昏急近功竟使大唐宏業墜丰碑有媿昭無窮徙倚碑前三太息江水東流豈終極頌聲諧激不爲難君王早訪平戎防

和範元作五絕

馬遷法左氏實錄系日月孰傳經世學儻可論絕筆久矣閟大音無譏鄶以下一聞入聖處萬古洗凡馬種學根不深履道乃郵傳欲收反約功必也破萬卷挾策博塞殊愚智相千萬反躬誠且樂此事要早辦閱書五行下未勝百讀至道一念存請事不逺復

和韓司諫叔夏樂谷五吟

布被

昔年司馬公淸徳如伯夷簞瓢不攺樂又似吾先師平生一布被天地乃吾知豈比平津侯挾詐坐受嗤公今蹈前修自適性所宜不受寒暑變炎涼但相推彼美錦繡溫防覆眞虎皮愧非三絕手何以嗣銘詩

竹枕

故鄕淸渭濵一節取君子相從大江南展轉秋風裏淸慵笑玉便傲兀勝隠幾屏山煙景媚醉倒日髙起此君通晝夜俗士乃輕鄙願言一奠枕四海春睡美防防孫子荊未便洗吾耳得意大槐宮古今眞夢爾

瓦鑪

靈臺淨含光虛室自生白縹緲沈水香瓦篆靑羃羃何用金狻猊浮動羅綺席緇黃手【闕】兒女衣篝僻一從戰塵漲岱華風煙隔君臣若際會至治發明徳普燻徧十方氤氳本埏埴何人學孔禱鼻觀久已塞

蒲團

少年慕簡冊編蒲抄古書有聞未能行常恐迷厥初靑氊雪窗夜臥起捲復舒嵗久亦穿穴客冷不及渠知公已坐忘物我歸如如黃團穏疊足繡茵一籧篨傳聞伏蒲諌天子懷毎虛出處諒未免裹輪聨鋒車

紙帳

細皺捲寒波輕明籠白霧何以相徘徊嵗晚正凝沍枕欹一尺竹被展幾幅布賢哉楮先生不以貧不顧夜玉圍紅綃羞澁彊自賦書生說富貴志士安貧素風驚銀海潮春在明月庫先生睡方濃不覺糟牀注

送黃彥達歸建安

漳濵讀書夜復日十七年間駒過隙相逢忽認語音存面皺髯張都不識嵗晚懸鶉百結穿坐寒我亦無靑氊少時意气今何似對此猶能吸百川北風艸木傷遲暮秀嶺長松色如故須知憂道不憂貧莫厭儒冠羨紈袴坐悲四海方橫流長劍未試心未休寄語幔亭云外客他年終約紫霄遊

題全州礲巖【癸丑】

蓋山峯厜防漓水不得出澗壑相奮撞竟朽此山骨想其初洞達借勢有神物臂開靑石壁黤黮烏龍窟奔流成長溪巖洞寒突兀秉燭千步遊怪景才彷佛華髮結乳頂空翠誰掃拂石田耕未熟石鼔響不沒靈仙羽化古廟凜紆郁我來庚伏初弄水解纓紱淸甘流渴肺妙聽含鐘律兩腋禦泠然回首嘆飄忽

示上封長老洪辯

濯足瀟湘湄瘦藤拄衡嶽尋山半吳楚何意得雄邈靑防幾石級屐齒響犖硞低昻度翳鬱軒翥見披剝下視千萬山碧海潮初落無風浪自鼔浮動洶嶽嶽誰云地南傾鼇足有踸踔請看髙幾許天近只一握髙寒變沖融三伏謝焦灼羣松何人種凜立傲冰雹況彼凡艸木跋望難簉著精廬憑佛力云外聊自托上方連兜率下界指蝸角道人洪河辯萬卷歸領略湯休以詩鳴澄觀老禪縛相從塵垢外一語符啐啄愁雲結蒼梧來雁燕朔鄴侯有舊隠此興吾數數不須理牙籖借問有三學

示髙臺足庵紹印

萬生紛綸墮迷网誰能自拔起情想隙塵初傍陰色空燒艸又趁春風長將身出家參佛祖此病中作膏盲養足庵道人肯珍重不與凡流較斤兩彼方彈雀棄隋珠我自舎魚取熊掌髙臺平挹石廩翠古轍下輾雷溪響粥魚齋鼔不經營竹月松風靜來往定心古井波浪息夜气靈源襟韻爽憶昔幽尋度云壑見投佳句論鄕黨豈惟髙格擅風騷頗信中扃得平廣轉頭塵事還匆匆入夢勝遊眞莽莽山梅有信寄一枝更欲靑鞋快眞賞

記夢

夜夢虛齋整衣冠客五六輩相揖還中有一人少畱連叩檐叩齒禱甚防顧謂吾儕曷傾耳紅藥叢深鳥聲美翻枝颭葉縹緲間俄有珍禽集雕欄宛然小鶴未省見羽翮紺碧光斕斑凝眸一瞬觀對立忽成四鶴齊飛入赴予紛泊若投林藻錦縈帶復動衿綠毛麼鳯只倒掛翠襟鸚鵡空好音或將攬取不從手相視眙愕萌爭心吾殊無言行且睨與客徐理出戶意徘徊八翼疑驂鸞雜遝諸儒競連袂不知剝啄誰扣門推枕髙樹晨光暾

示能仁長老祖秀

此世未可出太虛無古今一塵絕防染萬象羅蕭森白雲從何來舒捲亦無心流風散逺影花雨釋重陰俄然際碧海倐爾歸遙岑方來詎可執已去誰能尋何人知此意魚鳥徒髙深道人乃如許灑落湘之南防鴻豈避弋倦鶴亦投林昔年淮泗間淸譽喧佩簮石塔縫無際鹽官鼓無音衡山亦何有神廩供爨鬵十年一紙衲防綫穿金鍼上方萬壑外微笑開我襟幽懷久自契俗慮何由侵攀蘿共明月流水寫瑤琴

題能仁照庵紹亨所建

福州多僧天下聞緇衣在處如雲屯何人能了一大事齋魚粥鼔徒紛紛雲中復表第二月何異污渠鑑毛髮不獨詩人水鏡昏定知佛祖龕燈滅道人朅來南山下蓋頭隨分茅一把菩薩果地已孤髙石廩峯前更瀟灑艸庵初就來乞名試往尋之水竹淸莫訝此庵安四壁大千沙界總分明觀君所至金碧煥公才利用如澄觀鄰僧無賴苦侵疆何似古人不爭畔從他三毒癡貪嗔我自元無一防塵擕庵南北東西住萬象光中獨露身

送余澤還義興

挾防漳濵兩韶稚君後南隨州計吏相逢冠嵗璧池頭頓覺詞華使人惴謂宜雲路恣騰踏豈料霜蹄多蹶躓君才視我十倍加蓄積那堪五經笥已窮孟軻不動處得喪窮通歸一致每懷會合未曾欵輒復鴻燕春秋異寸莛才欲撞舂容不盡之音耳空記去年邂逅得所願千里過我少停轡圍鑪燒栗忘夜分蹙雪訪梅喜春至窺園細看百卉動陟榭滿挹千峯翠讀君舊詩黃鐘律觀君新徳淸廟器黙求至善不近名下視羣愚非飾智常虞涉世傷坦率見語躬行合謹細值君隠憂方食蓼而我美疹如紾臂飛觴引滿不復能戰飲吳門夢中事采菊聊同茗盌淸丸艾時歸藥婆利忠言贈公豈肉骨益友貺予眞補劓浮雲聚散古則爾人生出處孰無累聞道雙珠已門便乘一葉同插翅朱樓婉婉托旅夢江樹霏微攪離思一區衡山勿負約三絕麟經更涵粹得時而駕諒不免有使且寄相思字

送朱翌赴召

靑松出澗底志已棟梁具平生飽霜雪嵗晚中尋度屈伸諒有時窮達系所遇如君才與學八面有餘裕志修文自昌身阨守愈固已甘韞匵藏寧願莫邪鑄急趨冠蓋林萬里便跬步時來則卿相愼勿負平素霜繁幹嶂晚天澗三江注倘遇子陵臺爲我一回顧

與範信仲及嚴陵同官納涼萬松亭

黃堂無徒眞面壁休暇相招出城北【一云北城出】千巖窈窕萬松豪把酒觀棊得終日此邦前修邈難繼嚴範千古堂堂色用之折箠笞羌戎否則持竿弄泉石我才濩落何足道行藏未有資身防公當長嘯起家聲雲臺髙敞風塵息

和信仲酴醿

化工收餘春不令寂寞回殷勤三月盡更放名花開燦然白雪姿亂灑靑雲堆奇香滿深院冷艷絕浮埃弟昆林下蘭執友嶺上梅何年蕊珠殿移根畫堂栽邂逅得佳客開窗設尊罍檀心丰采展更著紅燭催惜無傾城髻斜插一枝來賞心不可柰折取浸瑤醅可憐淸夜防疊鼔如輕雷笙簫發夢想雲雨下陽臺櫻廚未羞澁髙會意重陪花魂入詩韻屬和愧非才

和吳元衡

先生頌酒誇兩豪使我讀之如飲醪詩情不遂春光老春在毫端尢婉好頗聞下堂小不佳未欲頌公長者車不道芳菲成一夢滿城寒食借梨花便把千峯名擬峴同撥新醅酬闕典

和元衡送牡丹

春工知君亦好奇倚檻山丹開壓枝山城何人識國艷中州對此稱花時新詩秀色揺京洛詞鋒生使侵疆拓金明釣賞思見之貢花驛使來莫遲

題永州東山西亭【辛酉】

此亭得名從子厚琬琰一篇傳不朽我來相望三百年誤使承流稱太守初無施舎慰民心漫有詩歌諠眾口東山妓女北海尊歌舞春風醉花栁欲回面勢直西南更植修篁遮培塿捲舒雲雨襟袖間濺浣冠纓塵土後近聞王師頻奏凱勍敵不復窺廬壽吾君神武光宣上將相宏略方召偶遄歸北狩定有期開拓中原豈無手顧子疎懶歸意迫當世功名息心久寄言悵望獨醒人欲報厚徳乏瓊玖遙山蹙黛酒如江勸我日飲無何有

題朝陽閣

瀟水東來北流去宛宛山城挾江住城中萬瓦蔽雄觀江外千巖自幽趣朝陽近止瀟之西系舸捫苔上石蹊翠壁劃開光黤湛髙蘿埀覆綠防迷排巖闖水飛欄出掛插洄潭老蛟脊渾疑海蜃噴珠宮復訝樓船褰繡帟鳴鸞佩玉不須論西雨南雲手覆翻寄語子牟來獨夜試看天闕瑞霞暾

題永倅防康功堂

政拙催科永陵守實賴賢僚明可否邦人復嗣海沂歌倉廩𨿽空閭裏有功成將去朝日邊更辟虛堂得晝眠後圃花好初著土前檐新竹已防天貔貅未飽軍需急赤子如魚釡中泣若知王業在農桑國勢無勞憂岌岌酒闌四壁讀前碑吏隠猶勝五馬隨千古濓溪周別駕一篇淸獻錦江詩

送茶與陳霆用賈閣老韻

閩相渺天涯新茗誰與促對玆火雲漫說酒千斛要須臨水榭滿啜一甌玉冷然生兩腋萬里那更僕想君坐茅齋口授汗如沃飽防先生饌睡思莽難逐玉川亦何有撐拄文字腹遣餉良未多精品端不辱

用前韻示賈閣老

壑源春未回已著金鼓促爭先入包匭價比金盈斛何人敢僣睨奉禦食惟玉艸荈空有名气格臣與僕緬懷侍凝粹苦口同啟沃散仙今得伴鸞鳯相追逐雪泛定州甆澆此飲河腹飽食慚太倉那復驚寵辱

遊雲湖

衡湘久未往眼到山輒對愛山眞自性久看眼未礙今朝渡石潭蘭槳亂靑帶初升岸稍髙忽喜地更大行行兩垣間沙路得平快豁然見良疇小覽百里外涵溶趙家汑千頃疏幾澮人家隔楊栁或映桑林背連連麻麥墟雞犬達鳴吠宛如京洛郊北望一悵慨古城誰所築隠隠僅如塊娉婷九家藏巧致六寶在想其誇壯時豈念遺迹晦主人隴西生懇欵具鮭菜墅前稼尢美彌壤黃雲曬云湖從此逝日暖風不噫循岡逶迆登呀口駭漰沛是名湖西缺節縮有石埭舎輿尙盤陀漸見湖尾派菇蒲傍籬落獵獵村沽斾曳笻大隄長堤址屹然塞胡牀羅四五植傘據其會恍若畫圖張防筆窮物界滿奩開玉鏡萬象自淸汰浮光散鵞鶩沈影亂鱗介紛紛漁舟子防綴助姿態其心曾未閒詎比觀者泰東頭輸寫處百丈走霜瀨滙爲碧深囓漱垠防瓌非玆兩雄堨何以鎭橫潰尙雲春水時雷注聒天聵田翁亦好事巨艇遣迎載山陰興則同所訪何必戴招提有豪客置醴久相待歸途瞰烏泉船首滯葭薈朱樓亦近止欲住思中敗刺竿小彎碕迥眺長嶺背峯巒未可窮卻過陳家滙幽尋何所得憩倦茂林最廻舩漾中流枵腹思勇嘬羽觴凡五舉銀鯽才一鱠山氓爭睢盱窺覘互驚怪桃源果何似此地良足愛要當建亭榭聊復蓺苽芥賞心浩無涯羲馭慘欲退吾儕幸彊健勝踐莫辭再人生貴歡娯世俗苦埃黃君早交友聞善肯相誨楊君素疎豁爲善克自裁李君更淸苦有意飭紉佩彪君知勉勵不但聞梗槪惟餘眞潦倒道退齒徒邁從遊亦何幸魚目慙明琲誓言來年春景物重華綷荷花千葉裝一一靑羅蓋蒼蒹沒大浸碧巘防芳藹逺陪鷗鷺羣坐笑桔橰械仍須少畱宿促駕古所戒持鉤不求魚何用五十犗優哉復悠哉此樂未爲太

示龍王長老法贊

東峯峩龍頭西嶺掉其尾蜿蜒藏爪鬛云臥久未起誰憑象教力掛腹千柱啟重天飛鐵鳳寶地按金指於今幾百年松栢合抱峙悄無車馬塵一徑渺雲水我來亦何事蠟屐自遊徙贊公好禪伯道俗共懽喜浮雲本無心錫杖聊壁倚借問此山名其實安所止答云蒼岑頂萬觴湧淸泚伊何司蓄泄神物宜在此又言干戈際流血幾萬里龍胡爲自珍巖洞深伏弭笑挹香松槽漱盥白玉齒淸風出長嘯月淨天如洗

示龍王長老法贊用舊韻先公佳城與寺相直

堂堂感麟翁耿耿跨箕尾已埀百世芳何用東山起平生夢奠處欝欝佳城啟禪枝附奕葉魚粥常千指老龍臥頽波秀木森嶷峙堆螺沃黛山瀉玉摐金水上人一錫拄心寂倦他徙我亦希子文仕已忘慍喜時來語道要中立旁不倚而君樂幻空說定不說止永懷先覺人愧發汗流泚彞倫出筆削一是無彼此修程不自勉九十半百里相彼齅世芬所向輒揺弭未知吾相馬異質遺毛齒更須求眞龍萬古資一洗

賦韓叔夏雪齋

君不見齊王築宮誇孟子瑤殿珠階千柱啟只知歌舞暖娥眉君未能賢寧樂此又不見玉局文章萬丈光七年忍凍吟黃岡忽騎白鳯淩天去江上空餘一艸堂不如衡山樂谷藏春風明窗小閤地鑪紅物自涅緇分淨穢我方瀌晛閱窮通夜驚山竹瑚折起愛溪松蒙曉月蹇驢烏帽去相尋可但子猷淸興發

和仁仲歸鄕有感【癸亥】

大堤蜿蜒挾江長卉木同泛春風香靑靑嘉蔬不用買采擷烹瀹皆堪嘗羜肥豕腯白黒正酒美魚賤吞江鄕豈惟物產具丰好地勢固可爭雄彊歸來作賦興不淺一飯美芹心詎央

登南紀樓

西望巫峽峯東望洞庭湖南望大江橫北望楚王墟平時十萬戶鴛瓦百賈區夜半車擊轂差鱗銜舳艫麥麻漫沃衍家家足粳魚深山雞犬接誰復識於菟挻禍者何人火獵而兵屠庚戌日南至渠魁宴宜都一膾八百姬坐無羊與豬葛伯殺餉童湯徵自亳䢐恢恢天网漏莽莽一紀余遺民百存一茨棘伏且逋有田不敢耕十倍出賦租籍戶析丁口奏言民數敷一縣三十家一城三百廬指爲太平象蒼穹焉可誣翩翩兩孤鶴歸自靑海隅長松𨿽好在池圃傷榛蕪邦君能好客授館髙明居春風揺宇宙慘澹心盤紆玉花暗寒食桑谷凍不蘇流民渡沔來曳牛負其孥似聞俶擾中復有紅巾徒轇轕隨鄧間厥意知何如古來上流地最重荊州符形勢在東南橫跨此其樞皇文不用武重閉聞勇夫要當彊楚蜀莫使窺全吳滔滔江與漢晨夜朝宗趨天聰方四達廟算有良圖

題闗雲長廟

西方有幻師以利行幻術利他乃甘言自利則其實曾微證形象顧喜論恍惚可憐億兆人明智百無一冺然俱受紿寧以鬼自怵疑怖旣迫心祈禱便屈膝千載浮屠氏个个提一律雲長忠烈士蜀漢凜三傑許身初擇義遇主益秉節一受先主知不爲曹公屈最後圍樊城許南已無拂智略孫吳儔議徙股膽栗惜哉片言戾壯志遂紆郁至今想英風使我竦毛骨廟祀禮則宜爲國有典秩而彼天臺僧相此山水窟欲繕廬而處假靈宣鬼物章鄕城近止將軍此焉沒斯人兼畏仰吾計行可必唱云暴悍魂巖壑擅營室從吾受淨戒父子歸命佛初猶未赫烜靈響沈寂謐柰何無盡翁作記極詞筆一毛成萬鈞財施日盈溢精藍敞千柱城旦洶溟渤捐身養惰遊小智之所弗而況正直神肯徇智顓汩永懷王迹熄異說競蠭出聖言甚微學士迷祖述佛徒竊其柄髙坐弄拳拂翕張性命說自謂了生滅孤標類淸逺陰趣盡攘奪凡民何足算吾黨是可嫉終始莽如夢變化暗若漆矧希有漏因便怛無常猝推波而助瀾司寇莫能詰豈惟玆一廟淫祀如髮宻誰將驅緇褐南畝畀巾幘幽明無俶擾典祀不相暱坐令宇宙間禮樂興炳蔚

和仁仲孱陵有感

姦雄乘亂謀稱帝不暇從容問傳器荀公死坐靳殊錫文舉誅因白畿地金根曲蓋乘五時謬以踞火尢吳兒懸知以鼠睨漢獻終欲搏噬如饑貍吁嗟白日防浮雲豫州奮臂提孤軍虎熊爭先气烈烈魚水相契情氳氳赤壁端如殽二陵於操猶或稱其能身在行間一交戰阿瞞始信河難馮仲謀亦恃江濤漲豈憂炎徳終淪喪孱陵自駐遏吳師要知身系蒼生望丈夫蓋棺事方休未報平生宗國仇英雄安得無塊土固令於此分荊州春風吹花不濡滯綠滿郊原何蔽翳前漢興隆後漢頽永懷啟沃臨行際

和仁仲遊桃源

桃江穏楫蘭舟渡記得劉郎有仙路未能趨海訪神仙且欲沿溪看紅樹釣竿已自羈束平生況得滄州趣最欣傲吏輕儻來擬學淵明賦歸去與君一問桃花宿豈但行如武陵暮伯陽八十有一篇立教淸淨貴自然神仙之說何所始虛怪汗漫無中邊漁郎迷路去家久𨿽踐勝境終廻旋雕辭飾實好事者至令千載猶流傳寧聞自古有仙人茂陵埀老一語眞豈伊冠履薦紳士惑溺不異蚩蚩氏誠能禦气友造物陋彼蟬蛻悲埃塵想見桃源之埜花正開牧兒模管吹出芳林來不知人家尙幾許云屏玉帳空悠哉霏紅泛綠竟杳杳我亦乘興山陰回不如與君歸種待蕡實成蹊晝永無地生蒼苔

歸舟濡滯示仁仲

扁舟下荊江信宿七百里少縈玉州岸翠壁紅樓起提擕桃竹杖飛步同徙倚永嘯來長風極望際天水登臨興未窮歸思孰能弭枕湖駕髙浪萬頃期一葦飛亷不借便進尺或退咫莽蒼入葭蘆回環亂洲沚刺篙力言匱挽纜路仍圯物用各有時奡蕩未可鄙風水亦何心邂逅乃如此快意得濡滯贏縮固其理子文三已仕了不見慍喜斯猶未稱仁胡不聽行止南山定非逺風駛一帆耳擕壺上翠微旅瑣爲君洗

過方廣不遇主僧畱示【甲子】

﨑嶇犖確梁復矼頳肩四力流汗杠筍輿軋軋三十里乃值道人遊近邦倦軀且借禪榻臥仰睇傑閤丹靑龎泉湍夜挾風雨壯撼牀殷枕如濤江晴巒空蒙染佛髻白月皓皓團僧窗髙杉大松間修竹煙旄霧蓋參云幢要須酒壺綴羊羫哀簫怨笛歌鬟雙緬懷東巖謝太傅提擕靚艷淩崆防不學香山白居士只與如滿相惇厖想君聞之笑且西東分流嶺頭瀧歸來亦復有何好方寸坐以鐘魚降畱詩六反皆震動魚誰考擊鐘誰撞

和叔夏海棠次東坡韻

久矣心灰形槁木有爛錦衾誰與獨殷勤調防得繁枝抹黛施朱盡凡俗池上靚妝開曉鏡露晞嬌潤離湯谷佳人得意矜絕代陋彼牽蘿補茅屋眞賞幸逢尊有酒淸玩可使食無肉十眉彷佛畫難親百匝徘徊看未足兩旬綠秀承紅嫩一日籬槿何能淑朝來但覺花照眼夜去不夢松生腹休誇艷杏防白鷴漫說天桃夾疎竹固知尢物人共愛也使先生動心目老坡有詠記江城少陵無句慚巴蜀顧我荒詞陪絕唱何異斥鷃追黃鵠夜來風雨太豪橫惆悵遙峯縈度曲不如卻賦黒牡丹寄語孔翠防抵觸

和彥達新居

喜居夏屋成竹樹讙燕雀門徑雲水亦見輪蹄錯君本有用才魏匏自濩落平生五車勤嵗晏一簞樂永言靑眼舊每笑春風薄共保貞石心火炎豈能鑠激志山嶽聳放懷宇宙廓過我𨿽蹁躚柱杖得所托但慚城市逺兼味止葵藿方羅玉麈揮忽聽金奏作薰然陶天和寧復慕人爵澹泊道義交已謝勢利怍遙知尊杓存酒熟待同酌

寄題義陵吳簿義方堂

萬生天地間靈者乃知義何獨於義明而利心亦熾玆焉分兩軌君子小人異秉義一毛輶百川利趨亟紛紛冒貨賄役役奔勢位資之以狼貪攘之以螳臂深較毫釐差交攻兵刃剚大賈五百金徙蜀死無庇小偸慚簠簋褫魄對犴吏一生幾量屐身後糞土棄夫豈無良心習慣遂殊致試令呼之跖悍目艴然視又或號之夷喜笑亦隨至也知淸譽好寧自濁污置頽波日不反方跖尙當愧有美短簿賢老矣能劼毖善爲子孫謀辟堂寘經笥松筠嵗寒色不種春藻媚郴山固奇變其江防靑翠盤礡以蜿蟺淑气宜產粹是將出秀民庸稱名堂意願言承學子不受流俗漬𨿽共雞鳴起拳拳閔顏志本原孝而恭由此充其類附翼而攀鱗四科有陞次或誇詭遇功固恥與之比何況浮雲侶秋露艸頭墜勿忘先師言亦何必曰利

和仁仲賞梅

萬竅鳴饕風千秋厄嚴雪花心獨沖融足以愁絕太和起孤根枝上見明滅稍稍占芳辰時時破苞結天葩忽晏粲余卉盡騷屑培植幸逢賢主人平臺翠竹承淸薰要看千樹掛山月肯把一枝縈髩雲輕風休吹落繽紛待我詩成酬繼君飛觴半酣未忍去詩情花气相氤氳須知魏夫人元長姑射神咄哉趙飛燕況乃楊太眞但願華筵對晴昊年年領袖百花春

赴徳秀海棠之集【丙寅】

穿山復履塍忽望翠林杳漸近一崦環茅檐淨而小赴君雞黍約仍被酒壺繞爛爛庭下花迎予徧開了誰將淡燕脂染雪團枝裊枯碁忘勝負響鐵聽窈煩襟浣一笑至樂如此少愛君富才藝守約自彊矯諸子如松筠意气在云表幸是田舎鄰不作離別悄

斐然集卷一

欽定四庫全書

斐然集卷二

宋胡寅撰

和劉彥衝白髮

避炎掃淨室臥看浮鑪煙讀君五字詩鶴髮驚臞仙緬懷少壯日意气橫無邊春風欝雙髩緑艸爭芳妍酒豪旣跌宕花惱仍狂顚涉境如刺繡鍼行久忘邅中路一綫通悟彼稱世賢不知老將至此道聞尼宣髙山戴雪早從人嘲樂天靑靑復種種榮謝理固然市翁一彈籋意眇飛鴻前何況大丈夫乃顧兒女憐爲語偓佺輩癡心莫攀緣褭蹏諒可鑄此物無由

醉步前溪示彥衝

溪南溪西渺雙溪中有良苗緑千畦參差人家傍修竹隠約負戴通山蹊南溪先生冰雪胸虛堂坐詠荷花風西溪散人晞汗發半夜泉頭飲明月欲賞奇文析疑義蘊隆當路不可越安得阿香輕著鞭驅龍噀雨雲邊徑攜枕簟就公宿對牀飽聽秋聲懸

和彥衝三日飲

名園直萬金一頃連芳防秀巒千尋矗石井百尺深花殘尙聞鶯林勝不畱鵀時來覓淸暑卻扇涼沈沈三杯有道通萬戶無法禁平生師洙泗正爾戒已甚相彼無漏學亦復忌疎滲紅顏不肯駐白髮來寖寖洗心聆妙語至味良足飲常聞麗澤兌美潤相灌浸淡交那甘壊諒直靡讒譛此歡屬吾輩端匪異人任又憐囁嚅子有口終自噤不若更歌呼醉挽溪流枕

又和早飲

零露漙漙風滿塘美人不來儼分行天葩艷然出翠被倚檻嫋嫋傳秋香對之索酒飛觴快浩如一海朝千派主人絕倒任忘形接籬便向三花掛狂夫未是詩酒豪先生卓爾能禪逃忽聽雷聲起淵黙坐使萬竅皆呼號自開善寺飯已赴彥修之集新陂初成次其韻

旱气欲流石澗溪失盈溶況逢靑田渴萬鍤決使東南山思照影三日雲气重玉蜺忽墮地行君竹林中潤騰百年樟翠寫千丈松澄之新堨橫淨緑涵秋容是日看雨花一香萬緣空歸來趁淸約賞心還此同桂枝耀三更裊裊來天風名觴或可醉警讀安得慵永謝世味醺敢懷歸意濃朝懽過狎洽夜气方沖融意超謔浪表伊誰躡斯蹤獨愧和篇斐不堪稱兩雄

賦吳守友石臺

南圃繚粉墻幽徑便蠟屐防然遇髙防炎景不予赫天成一髙坫爲印子云宅大藤如虯龍陟降蜿尾脊靑冥搴茂葉何異張翠帟想見春風時紫蕊濃可摘富哉他山骨輦致羅鐵碧或如防桐斷或若林筍刺或如五老拳或若大華擘或如虎方踞或若羱欲躑或崎難著足或坦可敷席或倚以憩憊或坐以對弈廣輪兩拓手叢秀不迫窄何須狻猊座方丈出戲劇況論芥子中不與須彌隔有之則似之知君介如石石中有良玉終古不變易玆遊謝蘭亭何用嘆陳迹

示吳守

汲湔明月泉散襟淸風亭秋陽不能暑宿酒爽以醒佳哉此勝原歷覽所未經一溪曲折白萬嶂低昂靑上有蟄龍湫比渭不比涇天邊建河漢地底奔雷霆物產不儲秀伊誰當炳靈早負李固笈夜拾車公螢古學探奧突髙文掞天庭善力隨所遇小試常發硎胡爲嶺南州尙屈摩霄翎人生多離合泛泛如流萍忽焉復邂逅豈辭倒公瓶著身山水窟已浣埃形況乃家塾間美誦盈客聽頎頎兩孫子玉立此寧馨居然五經笥問嵗才十齡詩成使之哦淸越公其聆

題泉石軒

過橋忽與平疇對石路鱗鱗蹴蛇背登堂面勢修竹林百疊靑瑤襯其外就中新著小軒奇湩乳披崖艸樹滋蒼牙砑然如虎飲一寒碧湛琉璃雪花茗盌浮談席欲去冷然生兩腋畱詩聊足記嵗年更寫軒題號泉石

和劉仲固痛飲四疊

舊詩未酬新句新向來毒酲與死濵頹然一榻誰料理子思之側知無人華筵再開不辭醉夜碧千鐘慰愁肺盍簮如霧君不來豈念淸遊後難繼朱唇少罷淩風歌蓮舟小槳翻靑羅笛聲無哀亦無怨喚取月色今宵多狂時駘蕩醒時恥情景循環亦何已但愁霜過沾人衣塒上嘐嘐坐當起

曉乘大霧訪仲固

稚金不耐老火鑄有烈秋陽尙驕倨汗流亭午憶淒風气應佳辰欣白露朝來開窗迷眼界霧色無邊莽回互誰爲夜半有力者竊負羣山著何處卻驅滄海白潮來濤浪初平不成怒人家慘淡暗漁浦水墨微茫認煙樹我行有似江湖雀彼岸應怪浮杯渡從教弱水三萬里一棹桃源未迷路忽然五霞漏激射淸颷作陣翻空鶩渤澥盡輸無極底祖龍枉被徐生誤云屛儼映蓬嶠矗鳳翼騫帶瀛洲嫮連蒼接翠層疊靑秀色著絢忘初素前觀象罔非夢迷後矚離婁豈驚寤眞化自然相隠顯幻士謬爾生智故有眞無幻信誕分此境易透亦難覷要知萬理無不寔聚散一致此焉悟常記向時聞劇論知自少年得眞趣風雲變態襟抱開山水之樂仁智具胡爲顰呻不料理冰炭受坐瘧鬼怖願君讀此一醒然未負當年少陵句

題傅氏眞意堂

髙柟落繁防茂竹疏冷風小亭尋丈景已冠一畆宮況復哆北楹方池渺溶溶遊鯈亦何樂動影相沖融卉木羅以差想見芳菲容香枝寒月碎雪架春云濃我來秋暮時山葉般般紅乃眷黃金花尙閟東籬叢維君抱材气志通身則窮和璧獻未售夜半光騰虹樂嵗突尙冷初筵尊未空恨我早病衰不能卷千鐘喜聞滌塵話冰壺瑩心胸又知此勝境芹溪縈硯峯昔有遺世士煙霞眇飛蹤先生儻邂逅問訊爲我通芝苗不足飽多謝甪裏翁相期玉京路手把靑芙蓉

和彥衝

七載飛電邁百慮秋水澄獨余故鄕念居然常兢兢同是幔亭仙乘風釣湘蒸魚寄水千里歷傳云萬層十論賜甚腆一篇防未曽登堂話衮衮寓寢香凝凝看君道气充可仰誰敢明寸陰謝尺璧黙然耀千燈世路多招呼掉首未渠譍幽尋嘆川逝彼寧記云騰但願我輩人拳拳知服膺聖門無閡轍自畫理豈應君子有所病沒身名莫稱虛生旣何補浪死誠堪懲君仍詩律髙愧我酒量能屬耳風雅頌因忘斗與升山林足奇觀朱防盍時慿

和彥衝

詩腑五字城酒腸九曲灣興來摧髙堅觴至輸潺湲眷此山澗曲素緇邀畿寰人境俱寄陶陋巷同樂顏新黍釀初熟小槽泣微潸僅堪代湯茗敢望頹玉山獨余要眇音超然難追攀所賴見寛假悲嗚三日閒淸風又吹句玉佩崢瑤環使我發深省迷蕪自除刪得意言語外放懷天地間人生貴知心願言長往還

淸湖山大火【丁卯】

靑天露坐月斂昏忽見山燒明溪村轉移胡牀飽寓目獵獵變態眞難論淸湖之山峨帝閽盤陀四隤如雲屯千章大材翳山黒忽作秋樹繁鮮縕得非祝融張南軍周騵漢幟雜邀巡萆山奪壁秣且獵陳皮較獲羣毛騂又疑棲巖窮道人鏖砂竈破寶魄淪丹光飛飛弄明滅怪气閃閃騰輪囷隨風廓爆聲何喧遇澗緣絕勢復分金虯赭虺怒欝律紫鳳朱鳥驚翔鶱欲尋仙家訪桃源武陵太守馳雙轓紛敷絳雪土不濕近逺蒸霞山正燃離離防防羅星垣燦燦爛爛披纈紋巫陽研朱盡屈曲盤印繚燼香氤氳山淸宛然大裘尊藻粉之間繡光焞侍官服章畫彤韎佩玉環玦皆瓊璊誰移太華玉井根開此翠巘芙蓉園徒勞禪宮詠火傘豈媿花島歌紅雲連岡槎牙宣空齦缺侈哆呀殷唇眉峯胡爲變賊赤頂髻何事從僧髠翻思元宵遊端門巨鼇岌載蓬萊蹲蜿蜒雙銜照天炬十萬油蠟爭晨暾只今畱滯磎河盤靑熒一燈讀書殘埜人亦解相暖熱坐使寒谷驚龍鸞吁嗟此山美崇巒若動若植方涵春閩氓力耕地無艸嵗嵗爇薙供犂犉火行於寒反行暄忍使秀緑余焦痕爲翻銀河一洗濯回祿𨿽熾應逃奔毎欽韓公觀陸渾雄詞險句咻而燉我猶皇甫爝不息看君續焰輝無垠

遊將軍巖

初識後亭山一賞北巖秀更聞將軍隠飛防過云岫何爲英烈姿石壁寄門竇得非馬力竭依險聊自救無乃棄長弓一念希不漏餘情尙慳滯嗔客來徑簉唏云翳凡木涕滑峻甃以君智慧鎧與我忠信冑才刃及詩鋒勝客雜前後懸崖𨿽仡仡有進寂寞鬭山靈方恫悔斂迹祈恕宥坐令防蔽景倐變淸明晝前峯霄漢近矗矗駭猱狖絕澗云練明宛宛出篆籀奇觀固難值況復有淸酎不須待重九菊蕊已堪齅

觀柳源瀑布

遐歸獲勝踐風日淸廣宙途巘意未防景絕願初副回巒豁大壑萬古貯天漏無人識秋河此地一源透鎔銀誰戲劇玉供噴潄未知三峽橋與此孰雄陋卻來據盤石雲气滿襟袖指顧組練軍洶湧出左右八元坐收功獨聽九韶奏摧巖決澗手笑我寒澑出入更回頭雲水莽迷覆歸瓶注小瀑雪乳尙眞鬭

題棲雲閣

靑山畫出天臺障溪流宛是桃源漾一庵深著翠微間髙閣更搴雲气上道人於此幾經春七閏不作黃楊屯孤標如松自磊砢爽气映竹長淸眞鑪中寒灰與心寂世味只今余好客橫潭一笑得烹鮮通道三杯酬防屐願君勿羨飛升天亦莫面壁沈幽禪問云何心不出岫歸與吾黨相周旋

題四畫

淸湖驟雨

銀竹森空映湖光莽蒼中不因風捲去那得見沖融

潭溪秋碧

秋容何處佳淡泊寄寒水無滓湛遙天我心正如此

石峯春靄

騰龍紛埜馬非霧亦非煙心共春山逺詩慿淡墨傳

屛山夜雪

熟醉蓮蕩風未賞梅溪勝踏雪訪屛山今年得乘興

陪叔夏遊法輪【戊辰】

不雨度十旬山行尙淸美玆晨岣嶁南昔者紫蓋尾三益伏蒲公眷我共遊徙晉時雲龍寺煇煇千柱啟老禪贍幽思靜室更經始梁橑杉桂馥窗戶水雲洗況逢月幾望天宇澹無滓空庭竹柏影藻荇漾流水散衣捧皤腹行食躡細履不隨羽人夢當處廣寒裏何須霓裳曲梵唄亦不起紛紛共塵世淸絕乃有此又嗟情事隔不得久棲止人生誰定閒吾行未云已

賦向宣卿有裕堂堂在伊山桓伊舊隠也

仕進行所志退居適吾情本無顚瞑患那有得失驚想彼貪者狼跋防不少寧又哀觸藩羝兩角掛紫荊君子但居易肯與世轍爭彼以戚戚終我以坦坦生斯堂誰所築向公勇且英百鏈見剛質千尋抵孤淸藝蘭畹畹滋栽竹个个成無復笛三弄只聞弦誦聲客來引壺觴客去山崢嶸咄哉狙詐兒誇機巧呈揶揄復揶揄鏡空難遁形天命有通塞況公負時名唐濟嗣先業選掄待揚庭一朝看遊刃光芒發新硎十步卽千里紫气無畱行靑蠅失榛棘周道如砥平

以墨一品餉叔夏

人墨兩相磨此語昔賢嘆平生幾兩屐何用積不散未忘文字耳四寶且同案陶有潤澤毛穎稱詞翰論交楮先生相厚不相貫直須造黙乃可發三粲南山太古松盈壑淩霄漢煤珠貴輕逺膠結要堅捍修圭及圓餠脫手千金煥寄君亦何意往作文房伴君子萬卷讀胸次春冰泮翻水卽千篇若云錦爛獵華將食實以道自澡盥當年伏蒲疏慨欲排世難民瘼今益深山谷寧可玩請君攜此寶愼勿比毉炭恭惟上隆寛繕寫臣謹按當從黝然處凜有光芒觀繼君諸皇祖勲徳侑淸祼

和諸友春雪

蟄虫恰好雷聲發更聽陽春歌白雪仙葩亂墜絮繽紛奇韻相髙山崄絕筆尖不爲風力退酒面肯作冰澌冽千林萬木絢華滋玉李銀桃幾時結不將瑤艸充大藥獨愛浮筠凜髙節天公憫世緇塵土故使萬穢防一潔涵濡之力啟丰登后稷資爲天下烈手寒固已懶摶玩齒病那敢誇嚼齧淸歡悵然懷舊賞白戰漫爾踵前哲卻欣淑气掃餘寒杲日當天不勞揭

上元寄向令丰之

雪罷梅殘煙柳浮上元燈火春風柔紅蓮萬枝開嶽縣比似河陽花定羞官松有明不敢斫烏臼作燭供淸愁君能分光到蝸舎爲遣華星三百毬

贈邢子友

憶昔筮仕初典教洛學省故家多遺俗往叩冠屢整得交邢公子伯仲皆豪穎湖園萬竿竹伊水注深靜藤林與花島轉步卽殊景梅臺更稱奇云玉粲寒耿官閒日從君何宴不酩酊每聞魁偉論𨿽醉灑然醒尋幽訪古徑並轡緩無騁向來春風鬢忽忽雪飄頸三川在何處防合乃潭永久要見襟抱意態謝炎冷顧予衰懦質酬答忘形影泛舟三百里念我特相省酒酣攄劇論壯气尙雄猛樂將髙歌發忠以微語警豈無一可恨不肯破空境石壇夜焚香巖寺朝供茗相逢多譏評墨守卒未領湘流平似席告別理歸艇願言頻恵音庶以代欬謦它年當扣門此話欲重請

示法輪宗覺

身如槁木藏春色眼似澄江映秋碧洞庭湖上月同圓石廩峯前人不識從來說法閙雲林直措人心定難得豈闗佛運有窮通自是擔肩無膂力看君古井且浪盡閱世空花等塵寂𨿽然獨飯一盂香爭似分甘千百億

仁仲小圃

白雲不爲輕風起閒影融融映秋水靜中觀物萬象呈借問此心何所始蚊飛蠓過那足問要識人生行樂耳君開小圃富幽致自外而觀如畫裏陶公髙興只柴桑晏子之居徒近市春歸森森靑竹上秋盡離離從艸靡嵗華流轉只常在月魄盈虧未嘗死經綸胸次自開泰語笑尊前卽傾否君知消息何處來於穆我師純不已人日驚蟄前數日大雪寄孫奇父韓叔夏

臘雪不漑旱天公念嘉生稚春乃祁寒號令如冬行栗烈鼔噫气碎訇動霆聲初疑雨翻盆旋覺散灑甍暫止俄並集中宵遽開明衾裯起稜角屏幌同戶楹淅淅紙窗戰鐺鐺銅漏驚雞寒罷曉唱鴉凍猶晨鳴驚戒臧獲起吹噓燎鑪頳開闗醉魂醒倚杖詩思淸便欲披鶴氅豈思飲銀鐺空蒙勢轉盛飛舞祥爭呈月池方漫汗潮山正崢嶸詎應柳皆絮卻訝梅始英荊璞羞自獻藍田遣誰耕塵埃爭受洗糞壤叨防榮幸已陴巘防若爲投澗坑分功雨露澤絢防冰霜精良足潤麥麰未能浹粱秔經旬苦料峭三日觀熒晶恍憶遊汴洛都忘在湘衡瑤林鄙王衍冠玉懷陳平亦念袁邵公長安門自撐更奇李侍中淮蔡功先成漸喜云解駮頻瞻日舒晴昂然秀松出倐爾危檐傾墻角僅委積瓦溝那持盈朝暾破凝沍淑气蘇鰥防斷決岡隴色斬餘白蛇橫泮流溪谷響擊碎瑚琤瓶去蚌珠餐庭空獅子獰粉圖記姿態不屑供使令覺時序正不令寒溫爭冰泥就涸澁卉木紛勾萌蒨蒨弄池柳煌煌然山櫻了無半面妝彊學六出霙二老久不覿千篇諒難評羔醪忍獨酌鳳茗宜同烹或且放筆快敢言當敵勍木桃得瓊玖耳屬長謡賡

送智京長老智京普融上足也

人生如浮雲片片隨所起值遇初偶然解散亦俄爾識君湘水頭凝袂衡嶽裏十年去何住新化五百里乘興出山來相對淡無滓因思相見初賊幟森未弭世事幾秋葉壯懷今止水堂堂普融老鶴瘦松孤峙廣舌浩江輸迅機無箭擬八請六道塲到處萬人喜一燈千百焰髙第君得髓法席旣紹隆詩鳴亦能似衡門鮮晤語杖錫盍畱止翩然復告辭母病急甘防故知秉彞性誰或外此理爲話本來心聞聞卽彈指

示端推單普【辛未】

我是瘴嶺跕誰爲靑田眞若使新羽燕老鷹安得親君行何方來袖有三吳云訪予墮珠玉蟄戶開靑春無以答嘉贈深衷宜重陳仲尼且待賈至寶宜貴珍

謝楊珣梅栽【壬申】

南梅土不貴往往薪槱束幸然傍寒防久亦未見錄墻隈非所恨自可淩冬發柰何瑤臺伴辱近紫姑闥佳人𨿽薄命時運忽來復一朝防閔嘆移近東家屋孤根便靜深池上映天碧我爲渠主人梅是先生客且須創幽榭賸與種修竹炎荒無雪片且對冰花馥西施佩生麝姑射步微月何當見舊官應使中腸熱

贈陳生

茅容殺一雞畱半置庋板奉親須肉味對客但蔬飯仲由身負米豈顧人嗤莞參乎三釜樂不羨千金產古今履誠信薄俗行茍簡競敲聲利闗汲汲組綬綰指玆爲顯榮於義遑復揀賢如郭林宗尙負牲牢赧孝衰百行失豈特厚賔饌爲人在我爾誰以力自限今君修古道田土亦未昄帶經已能克扶耒意無似聞收一稔銍艾工日僝茂筠爲載具泛壑出嵼歸家魚菽美愉婉已在眼君非沮溺流文字富編撰中扃務恬息外慕正除剗晚交慰荒蕪切磋兼瑟僴何時還過我望望車有機梅花開正繁飛雪待浮盞

簡黎生生時旅寓郡庠

多杖藜阻室邇言少賒示病今如何起居諒能佳小市禁宰割每無魚與蛙何以侑旅食頃當羮莧茄在昔多貧師況自接東家藥物有所缺諭我心莫遐明日能相遇煮茗看荷花

和蔡生

吾生慚松獨天賦比樗散學道才窺藩聖門未容欵老來憂患集鵻艸經濕暵衣帶埀有餘樗腹無可坦跫然喜君至肯就我乎館一醉老瓦盆寧用玻璃盌春風正駘蕩柳暗月欲滿蚩蚩萬物類混化胎與卵吾儕幸襟靈詩書足相伴浩然天宇內未暇論修短揚雄正希顏曽子豈顧管希聲非折楊下士每大莞

送張倩歸衡嶽【癸酉】

鄙人麗丹書分合墮荒杳玉郎胡爲來髙誼云共眇一年常惜日四序乃過鳥安能久相畱話別情太悄離筵亦何有瘴雨對蠻醥羞以蛙與蛇茹以芹及蓼相將丹茘熟悵望剝絳皎愛君溫克姿不被歡伯繞緬懷君祖烈徳粹學甚窈乃翁才情富未試嗟折夭早交論金蘭晚契托蘿蔦顧慚兼金贈聊用苦語曉發身在求仁此理悟者少人𨿽處塵世心盍度塵表淩霄而俛睨萬物孰不小規模要宏廓聞見忌寡謏南方君子居吾敢廢彊矯勿興兒女戀後防已兆千山空稜層萬水自漭渺行行得夷路長轡防騕褭

邀朱推單令周尉賞西鄰埜人屋前梅花次單令韻

西崦一株梅在野何淸麗遙知不是雪香散靑林際肆筵賔沓來秉炬僕相遞幸防五字詩妙敵一言蔽便恐淸夜防行酒莫濡滯莓苔何必掃月地作瑤砌細蕊防檀心已帶輕酸味爲語靑裙嫗斤斧煩叱衛防有移根人趁得春風至顆顆調君羮年年映塵世來遊者誰子此興恐難繼

周尉不來用單令韻見寄和之

穠李太穠華夭桃苦夭麗不如姑射子仙質淡難際破寒傳芳信春意豈迢遞亭亭映碧霄茨屋安得蔽一壺掃花陰聊散客愁滯千珠聯萬玉襞積誰所砌飛英時落杯艸木吾臭味頗嫌三弄笛聲雜鄭和衛二公何恵然悵望周郎至哦詩要何似孤絕表一世風吹佳句來端可使人繼

示周尉【甲戌】

官酒不可求村釀不足酤似聞糟牀注滴瀝眞珠露載醪欲相過好語亦已屢梅花𨿽零落殘雪尙可顧已捉籠中雞仍擷園中茹一壺便堪醉不必更攜具數朝風雨濕兩日已通路行樂貴及時蟋蟀嵗雲暮

題單令雙淸閣

中扃有天遊一室四海見倘無空虛地六鑿互爭戰琴堂故蕭爽向也正墻面棘茨莽防蔽鼷防紛旋轉剗除資豁達頓覺雲水瞰臨幽閣出率略重營繕從容五六客尙得揺歌扇西山隔雉樓佛髻三兩現渺然宜北望深碧湛芳蒨羣峯湧翠浪逺邇相明絢珍禽知幾種演漾花雪片有時恵風來輕皺蹙霜練最憐明月夜酒渴光可咽主人藹優政不媿宓子賤撓之莫能濁聊用靑白燕心澄迹自潔眼靜照還徧他年騰踏去回觀等郵傳只今檐前淥但足注詩硯予方混泥塗毎媿陪髙宴更書梁棟間何以賁花縣

贈朱推

淨緑環城亦何有跳錦潛銀不容取尙餘翠蓋擁紅妝兩兩三三早秋後秋官公廨臨池傍結筠爲筏開軒窗落日輕風泛船好歡呼取笑徒相望忽聞報予酒初熟亟往從之傾白玉疎蟬有思曳長繰寒露無聲洗殘燠君才豈合州縣勞前云後暉家世髙一經不但有遺訓千古記注談滔滔新州州土烝嵐瘴從來只是居流放於今多住四方人況復爲官气條暢山肴野防應時須眞率相期久已渝君今滿秩稍淹此牛刀又欲將雞屠嗟予衰謝人所去晚交幸作年家遇浮生聚首安得常一笑傾懷亦難屢莫辭瓶罄燭再然異日重逢歌此篇嵗時豈忍無記述明朝仲朔靑龍年

題蔡生竹裏茅檐似埜航

誅茅自結林中屋林宻先刪百竿竹南山獻狀漏南亭北路行歌喧北曲誰知江海蔡中郎嵗晚棲棲泊嶺陽未有淨名方丈室小齋聊寄錦江航勸君須學逃名隠題掲徒然絢黛粉請看鄭圃四十年妙在不知而不慍我今亦住茅竹間身世渾如系纜船空洞之中何所有聖門勲業浩無邊此君且伴幽人趣時來豈不茅連茹瓶罍果醉兩三人防約伊渠杖藜去

求木磑於周尉

舂簸精粗期適口老夫脫粟艱難久它山木臼才百金四市營求輒無有願惟仁者試咄嗟要使赤腳治勝防豈惟軟飯慰無牙亦冀糠粞及雞狗

同蔣徳施諸人賞簡園梨花

君不見韓退之招喚劉師命醉賞長安西郭梨靑天白日交相映豈料炎荒中好事如簡翁雕冰剪玉春不融二十五樹髙籠松風流八仙攜艸具輕陰閣雨相隨去朝同去暮同歸回頭翠微明日玉花飛

畫馬

曹霸丹靑徹馬骨應師伯樂遺毛物請看此圖筆外意萬里人寰定超越

畫牛

江上春犂雨當年力共彊只今對圖畫臧谷兩亡羊收子鞭繩急防渠犯苗稼人人白水牯豈必潙山下

題勝業悅亭

欲結衡山茅未買修竹徑杖藜借危亭面勢五峯正何人縱惡木墻外巧翳映揮斤快望眼嶽色涵空鏡連岫忽生云又厄登臨興吹開指顧間獨立西風勁天機進人事眾定兩相勝不競獨此心萬象同一瑩

斐然集卷二

欽定四庫全書

斐然集卷三

宋胡寅撰

古今豪逸自放之士鮮不嗜酒以其類也𨿽以此致失者不少而淸坐不飲醒眼看醉人亦未必盡得蓋可攷矣予好飲而嘗患不給二頃種秫之念往來於懷世綱嬰之未有其防因作五言酒詩一百韻以寄吾意𨿽寄古人陳迹並及酒徳之大槪以爲開辟醉鄕之羽檄參差反復不能論次也同年兄唐仲章聞而恱之因錄以寄庶幾玆鄕他日不乏寶鄰爾【辛亥】

美祿無過酒星泉奠兩儀端由皆作聖意趣少人知肇命惟元祀迎春祝壽祺功深資藥石力厚起疲羸若羨千鐘美休嫌九醖遲忘情惟大禹無量乃宣尼抔飲觴初濫畱連禍始基先王防以禮後世利其資黙識人情異參稽俗習移放懷無事矣問口縱言之惑溺終長夜奢殘竟作池包茅齊服楚奏鼓徵羲大澤斬地後當鑪折劵時彭城正髙防睢水已塡屍謫去憂占鵩歸來喜受釐缾盆感田父餔餟念湘累壑谷中宵問糟丘一簣虧怒排樊噲盾吐臥允之順擊幘籠錢鳳爭權殺魏其脫靴慚力士飛燕忤楊妃司隸要殊切虞人獵已馳魏文惇信義王猛用鈐錘有客言𨿽喫何人字識奇裸身荒已甚滌器事還卑軟飽深形頌醒狂屈受譏𨿽將齊物我亦合悼功緦渭水歌初闋髙陽伴蚤稀湖船回太白水殿燕西施薤露停杯唱鯨魚入海騎緬懷七子防悵望八仙期瀟灑斜川影風流曲水湄日斜休百拜罍恥便三辭頭上巾頻漉腰間鍤自隨諒難操北斗且復坐東籬西海桃埀實南山豆落萁無違商士誥宜葺杜康祠李脫朱溫穽劉爲石勒縻死生當有在王伯豈由斯五斗酲方解三人影對嬉髙談傾坐聽痛飲亦吾師責味曽圍魯提筒更憶郫安能洗晏粉聊復漲黃陂章子以孝顯酆舒因俊危夫妻不成屬父母或貽罹詎比華茵污寧虞窟室隳壁懸疑角影車載號鴟夷口不掛臧否醯猶和薄醨立苗諷鋤惡種秫待充饑雨落香檀注春融緑髓脂雲輕浮蟻子金嫩寫鵝兒滴滴葡萄顆涵涵鸚鵡巵胸吞九云夢筆走萬蛟螭風月江山好賔朋笑語宜繡簾初靜捲銀燭已髙埀儼雅神仙坐紛羅水陸奇色深迷琥珀光溢艷琉璃緑笛翻羅袖紅潮上玉肌獻酬俱繾綣沾洽盡融怡不問檐花落惟愁畫角吹初筵何抑抑屢舞忽僛僛寒食梨花發重陽菊蕊披龍山猶可想洛浦尙能追月滿倚瓊樹雨餘攀柳枝髙飛鴻鵠逺左手蟹螯持賢聖分淸濁靑齊辧等衰市沽難共食家釀恐成私算爵商壺矢忘杯泥夾棋資深酣道韻端的露天倪翠竹沈云色酴醿浸玉防過咽輸浩渺赴吻重漣漪捲盡靑荷葉顚飄白接籬埜畦供鼔吹幽鳥奏塤箎但看朱成碧那知玉作瓷長瓶臥荒艸山郭颭靑旗目井欣投轄窺門悵縶驪提壺畱客住杜宇勸人歸碧嶂下紅日飛霜防黒髭邴原良自苦畢卓未爲癡處士林泉適騷人景物悲放臣離國恨遷客去鄕思須借杯中物聊舒鏡裏眉蹔時澆磊磈到處吐虹霓但戒零霜露無勞灑涕洟從教禁网宻莫遣醉鄕迷爲沃塵生肺應防水尅脾破除閒病惱斷送老頭皮埋玉空煩酹揮金莫計貲三行何法制五齊孰官司喜怒或交作陰陽因並毗達人眇天地曲士謹毫釐夜汲文園井朝餐大谷梨渴心便淥醑大戶怕甘酏滋味將何比經綸倘在玆一尊常準擬三頃要耘治吾道久榛莽世途多虎貔黃封憶內醖絺繡念宗彞傅說膺新命曹參守舊規羣生思覆防寰海厭澆漓倘負膏肓疾須慿國手毉欲傳方法者把盞詠吾詩

送黎才翁往荊門

聖道原來不易窮君今何處覓同風唐虞世逺精神在鄒魯人歸事業崇徳性未尊須彊學道心才勝卽收功他時杯酒論暌濶應有微言激懦衷

文定題範氏壁次韻

四海兵戈裏一家風雨中逢人問消息防杖去西東歷數前朝亂何曽掃地空山居自有樂時對主人翁初至靑湘聞安仁帥司爲曹成所襲四首【壬子】

風急灘聲亂雲紅雪意酣空庭初霰集寒硯忽冰涵天造推移宻人情冷暖諳江頭聊問信春到一枝南稅鞅年華暮圍鑪夜飲酣雪梅淸共映沙水凍相涵逺意人誰防殊方俗未諳前令發湖北今日滯湘南有道持危國無人識素書屢驚時易失更覺意難如莽莽旌旗暗紛紛組綬紆白雲一天地今日又遷居結束趨安地徵營報急書諸軍聞好在元帥竟何如嵗晏風雲慘天低嶺海紆悲歌撫長劍吾道敢懷居

題嶽麓西軒三絕

偶向紅塵得此生嵗寒松竹尙多情道人亦有生前契幽處開軒巧見迎

月戶風窗悄不扃靜中眞樂故難名山泉未識幽人意自作穿林寫壑聲

山雨冥蒙久未晴袖中長爲君橫一聲吹破浮雲色歸去呼船載月明

題指南軒二絕

老屋蕭疎四五椽瓦鑪香冷斷諸緣客來若問名軒意莫似維摩但黙然

軒轅逸駕已旋歸赤水珠卻背馳南去北來何處是坐令楊子泣多岐

和鄧友直

坐看嘉樹溢枯流快作南江汗漫遊曉岸林巒光寫鏡夜窗風露冷涵秋謏聞豈解論三豕澁思眞如曳九牛但喜維舟時接席一篇珠玉勝封侯

示黃岡長老二絕

歸興逢山便解頥上人多思乞畱詩千巖萬壑經行處他日煩師覓舊題

落日溪橋佇立時溪雲歸盡月生遲溪聲漏泄眞消息借問溪翁卻不知

題上饒半月巖四絕

何年落月掛蒼山長似瑤梳插翠鬟擬琢半輪營魄處莫教如玦只如環

瓊樓玉宇匝天開織女天孫靜往來月姊故應差老退譴除私館墮巖隈

毎見云端上下遙憐破鏡兩娟娟願移此景蟾宮去日月當令一再圓

非闗狡兔月中藏肯與癡蟇飽寸腸只恐世人嫌冷看故依云岫掩寒光

題郭伯成畫竹月巖寺

夫君自是雪霜姿落筆風生更不疑畱向巖前弄明月桂枝相伴影參差

題郭伯成畫竹道傍人家作勢

可但文翁防寫眞典型今見一枝新含風帶雨蕭然意共看林宗墊角巾

過疎山題一覽亭梁谿公所書也二首

手遮西日到疎山忽得昏鴉斂翅間未暇拈香參佛祖且須襆被扣禪闗月林散影參差靜風磬傳音窈渺閒擬買一防通水竹杖藜他日寄疎頑

林梢斜月墮金盆接影蒼茫白霧翻欲倚小欄收遁景試慿長嘯捲遐昏寒山濯濯空堆皺埜水彌彌不待源莫道此亭觀覽富未如賔日上天門

同余汝霖遊西湖觀天竺觀音永懷林和靖三絕

莫話蔣陵陳迹靑松翠碧躋攀此別再遊何日夢魂長繞湖山

巖前晴日防樹林下微風采蘭臨水更無塵想望云時有遐觀

刼火不燒大士寒泉誰薦先生跋馬與君弔古西風落日淒淸

初歸範伯達弟相防夜歸有成

亂後風塵稍破昏歸來骨肉喜全存飲君竹葉醉不惜映我梅花香正繁問學據今宜了了唱酬從此定源源夜寒踏碎灘頭浪爲篤平生友弟恩

癸丑元日文定時畱丰城今歸靑湘唁家

去年已向爆聲殘曉气絪緼雨不寒玉佩想聞趨桂殿防衣遙祝獻椒盤千齡帝運方更始一統王春正履端不與時光共流轉此心那更覓人安

和仁仲春日十絕

雪後云收萬里天春從何處著山川紅邊緑外無窮思莫道今年似去年

气浹髙深物物蘇問言還有欠春無桃紅李白猶閒事麟鳳應來瑞此都

細雲輕隠隠雷東君行樂正徘徊欲教遊客畱連醉須放名花次第開

莫笑遊人冷落時風光流轉不須疑去年艸色空成恨今嵗花光又滿枝

燕舞方酣鶯又啼艸堂春睡日平西枝頭有酒尋花去小雨冥冥漸作泥

行春對酒滿壺頻樂此春風自在身須信壺中春不老何人作計彊畱春

年年緑水送殘紅不怨東君只怨風芳艸連云愁更逺勸君當醉萬花中

萬卉千葩自不同吹開只是一般風對花不見花開處卻恐嬉遊興易窮

洛陽風俗事栽花流水園林眇一涯移得舊根春不老錯疑蜂蝶過鄰家

陋巷當年只屢空於今還詠舞雩風已推寶瑟鏗然後莫認靑春醉眼中

將次鐘鄕先寄處厚唐文癸丑

試問雲山數嵗華寒梅吹盡兩年花倦遊吳楚六千里幸脫兵戈三四家那用有田從桀溺且欣無疾住毗耶欲將別後從頭說滿眼春酤盡更賖

元院冠

一行作吏擲分陰世路塵勞滿客襟三語風流埽夢想十年書問寄浮沈門前種柳春光好堂上鳴弦古意深別後新詩都覓取對哦湘淥醉還斟

再遊嶽麓示法光其鄰道林人言陶士衡舊居也五絕

雄城千雉壓江橫倒影蛟龍十里明欲倚危欄舒逺眺東風無力暮云平

火宅淸涼定幾時三車門外世終迷靑蓮紺宇慿何住片雪紅鑪只自知

樓船東下啟扶桑千古英明日月光未必此心如古井且應蒼檜比甘棠

舊詩不省作何言新句無奇墨亂翻要是雲山通宿契故將文字寄深論

艸堂何日傍云根借問鄰家兩足尊欲買漁舟系江樹先慿屐齒記苔痕

題湘西小景

身在山中不見山山前行客未能閒何人水墨秋毫外十里湖西尺寸間

題浯溪小景

卜宅元郎豈偶然江山千古共流傳乾坤巨石知多少待看中興第二篇

自勝業寺過銓徳觀

出岫無心倦卽還悠然信馬望南山忽驚蓮社靑萍合卻到蓬壺白日閒方士內丹論九轉導師平地設三闗不知洙泗眞消息誰可相期一解顏

題銓徳秋聲堂

紫極題詩嵗月深秋風懷感重沈吟殷勤種此一庭玉回薄依然萬古心獨有佳名追防筆誰將幽思入瑤琴蕭蕭醉掃筆池石水月光中覓至音

和鐘漕汝彊四首

霧豹成文不厭深喧卑何事競翰音爲言墨客誇三賦那似仙翁振八吟欲繼髙蹤其敢後下看浮世豈須臨何時蠟屐攜笻杖來撥衡云一萬尋

丈人愛客酒杯深更和南山白石音大戶不知濡首節逸才應笑撚髭吟箴規有過風雷益儆防無窮地澤臨每憶向來談防處桃花流水路難尋

風日薰薰艸樹深黃鸝遷木送新音有懷春服成雩詠遙想靑山伴醉吟詩老幽棲𨿽地僻聖君髙拱正天臨未須靜處論方藥防見蒲輪逺訪尋

云自髙閒水自深此間誰契不傳音倦飛偶作歸田賦髙臥時爲梁甫吟爲己宮墻當獨詣過門車馬肯相臨惟公知我迂愚甚狂直何曽較尺尋

和曽漕吉甫

本來秋月映澄潭墻面猶須學二南徑路枉尋難直尺巵言暮四等朝三文如楮葉何勞刻道在蒲團恐費參玉帛雍雍王防處禹宮惆悵一精藍

題雲峯齊云閣示住山思達二絕

舒捲髙低晴復陰澹然無滓亦無心不知底處相齊得且倚危欄一散襟

秀色參差千萬端浩然無礙碧天寛上人若見相齊處試與慿欄指似看

題淨明觀

長官冰操正飄纓嘆息東流宰木靑佳句不隨方士化故應畱作換鵝經

題劉練師屋壁

誰言無路出塵氛丹竈初聞一語眞窗外未堆千嶂玉坐中先盎一壺春

題艸衣巖

石室流傳一艸衣艸衣消息了無違此山只是如如體休向山中覓祖師

臘雷春雪示吉甫【甲寅】

曉色空明衡嶽南一塵那復隔仙凡貫時松竹色自好破臘雷霆聲未咸萬里鮫綃開步障千金火浣試春衫漁舟不與人供畫獨駕雲濤月滿帆

同邢子晉範伯達遊方廣二絕

黃梅作雨暗朝曛山北山南路不分知我與君非俗駕曉天收盡五峯云

又

瑤堦金殿湧靑蓮此是南山小有天詩客若爲深避酒道人無柰不參禪

仲秋赴伯達浴兒防不見月

準擬淸光滿十分論文那用醉紅裙天公有意韜陰采風伯無威掃曳云東道浴兒方洗腆南齋畱客更殷勤朦朧碧澗三更路衣袂翛然桂子芬

將遊上封先寄南臺玨老

淅淅風揺玉露秋尙懷分柿半山不眾香肯共維摩飯元亮聊同恵逺遊薈蔚雕零巖壑露佩環淸越澗泉幽靑鞋本自無泥滓更約諸峯最上頭

登上封三絕

仰止髙髙幾夢思躋攀乘興遂忘疲直須駐足靑冥上方信前山次第卑

山下陰晴只蔽虧山中煙靄更迷離天風忽與遊人便吳楚屯云萬里披

北斗回杓正指西丹梯從此與天齊爲君挹注銀潢水一洗人間火宅迷

和上封洪辯用明察院韻

繡衣禦史有前聞衲子禪師亦好文出稟聖謨蘇瘵俗坐持詩律戰魔軍訪尋水石閒招隠際防風雲偶筞勲喧寂兩忘歸一致此心何處不超羣

同宣卿和仲仲達遊上封值雨而歸時上封辯病南臺玨同行

不到峯頭正一年玆遊新客更超然淨名不語元無病恵逺同行定有緣風雨不期相邂逅雲山未許獨畱連歸途絕景何人見萬頃銀濤漲楚天

酬宣卿見和

不向杯中覓聖賢獨於山水意翛然相門事業方傳世官路升沈祗信緣萬卷圖書資博約九衢車馬任顚連翠微卜宅須相近且住蓬壺小有天【宣卿不飲】

謹次家君元日之韻【乙卯】

薰然和气爆聲殘賀客充庭上慶牋令節共欣元防日本朝新數中興年仰觀北斗書王正合起東山付國權天祐斯文知有在稱觴還詠福如川

和宣風寺壁間韻

客夢到何許南山桃李園未能忘防屐何意謁金門願舉漢三傑盡戡周陸渾虎皮包劍防農務看村村

遊三角寺

再遊三角寺勝踐十人偕雨後林巒媚心同笑語諧碧蘭初秀畹紅藥漸翻階若問經行意春風寫客懷

酬邦鑑見和

恭誦親徵詔戈矛與子偕叛徒三鼔竭凱奏八音諧上主開宣室羣公擁泰階慚無經濟學感激漫裝懷

和路樞四首

圖書𨿽是舊生涯翰墨那能掞國華戲防便甘辭五馬退朝猶想覆千花先民事業髙三代將聖春秋自一家他日登門謝佳句劇談當許岸烏紗

前籌初見翊元樞何事扁舟泛五湖脫屣紅塵誰肯辦掛冠黒發世應無願陪幾杖登南阜遙想氛埃暗北區晚節功名端不免雲臺依舊矗天都

林壑蒼茫渺一涯辱公詞藻借光華大聲豈直金投地淸夢懸知筆有花不似罷兵初度嶺應同奏疏早名家曳裾未愜平生志常恐追鋒侍絳紗

進退行藏合道樞詎分廓廟與江湖願陪東閣畱賔後定向南山卜宅無不爲避喧鄰懶瓉祗緣嘗藥訪臾區勉搜累句酬髙韻端似無鹽簉子都

子正生日以黃柑爲壽【丙辰】

正論風流不辱親髙文還稱掌絲綸豈惟補衮須詞伯自是安邦出諍臣嵗晚已回松柏操時來休愛水雲身欲爲公壽倡優拙戲遣商山四老人

和余汝霖雪七絕

無數天花鬭舞風迷離玉色映寒空共誇破臈逾三白更喜新詩報屢丰

𨿽無諧謔去相攜且乏輿梁濟涉溪之子恵然須痛飲醉眠應夢鎭幃犀

日日東園探早梅那知一席萬林開君詩還似揚州句掃盡因風柳絮才

周宣辟國號中宗六月興師灑汗同莫爲苦寒辭出塞采薇歸戍亦論功

燕山大雪暗邊云將士何人欲賜勲聞道玉宸溫詔出絕勝純纊被三軍

低唱誰家有女伶映窗那用讀書聲何當翠被同君獵得獸雄誇得句新

朱老能詩更謹防葉公好學亦窮年饑寒共保淩霜操未羨重裘食萬錢

再和

紛紛狼籍下天風萬里寒光鏡色空莫學袁安但髙臥也須鬥酒醉新丰

迥眺層臺酒屢攜千風攢玉映瑤溪南枝更有東風面未減爭妍燦瓠犀

今年花是去年梅又對春風一笑開不似飛霙能頃刻香中更有和羮才

埋玉腰間覓性宗儒冠謀道有誰同筆尖凍折新詩就但可徒收翰墨功

猛將謀臣气靄云興邦雪恥在奇勛因思衛國瓊瑤報更憶吳人組練軍

劍峯犀利拙優伶果聽淮南奏凱聲陰翳便隨朝雪盡東風還放曉光淸

自笑兵廚吏不防凍醅如蜜只年年卻思踏雪江頭路屢費詩人一鬥錢

嵗除示汝霖三絕

柏酒椒花又盍簮莫將談笑枉光陰自憐四十無聞者欲問如何不動心

邂逅遮畱閱嵗寒山肴溪防且同盤不憂絕學商量少只怕新詩屬和難

紫蓋峯前萬壑流長松修竹與云浮欲分一半誰人可子若能來亦易謀

和汝霖三首【丁巳】

客思如春日日深莫令鶗鴂損芳陰忽逢佳士能傾蓋那用髙眠有抱衾陌上正歌歸緩緩尊前聊酌夜沈沈君詩也得池塘夢沈謝風流尙可尋

聖門功業海同深大禹猶曽惜寸陰知有詩書消永日不將狐貉愧寒衾定心應已觀川逝濶步何須嘆陸沈聞道北山蘭正好果堪紉佩卽幽尋

桃李無言春事深便看園樹欲交陰永懷北固吹長笛一醉春風典破衾金羽喜從幽谷出錦鱗貪引翠竿沈好傳消息睎曽防莫把平生問李尋

和朱成伯

刼刼官身未許收江山到處發詩愁棄繻西上今將老襆被東來又欲秋安得紫簫橫鶴背漫從淸釣覓羊裘黃梅正作冥冥雨每詠新篇興轉悠

瀾翻筆墨浩難收妙處端能浣客愁落筆千章輕萬戶思君一日勝三秋持身貴比琥璜爵得句精如狐白裘應有二南風骨在令人輾轉更優悠

荷花

夢到南塘翠蓋稠奼然得意斂然羞驚鴻逺映朝霞色白鷺先窺霽雨秋裊裊芳馨煩折贈霏霏涼吹想追遊天花欲試維摩病衣袂何曽一片畱

酬諸同官見和三首

初看緑淨已紅稠有艷無情不障羞依倚鉛華閒寫鏡霏微風露早涵秋虎溪香社應難入玉井長梯未許遊同賦諸仙語皆妙坐令芳色句中畱

蘭塘淸暑瞰稀稠早見排房結子羞照水華燈宜獨夜薰香翠被欲爭秋潛珍不薦霓裳步凝佇誰同漢女遊欲種此花須摘實自憐踏藕漫淹畱

莫道同時岸卉稠背萱無態側葵羞金蓬未實猶韜日玉節深藏更耐秋肯把仙姿供鷺悅故標髙致待遊期君秀色蓮峯似終古名埀華嶽畱

和信仲喜雨二首

云漢吁嗟墮杳冥徳音雷動走羣靈天心自契犧牲禱田畯先聞黍稷馨簾捲西山增爽气水通南澗漫平汀一篇可嗣東坡記北榭今成喜雨亭

天公知我亦頑冥不許山川借寵靈何事民謡爲膏澤只因君徳薦明馨楩楠未厭云迷谷鷗鷺初便水漏汀試攬秋光澄北榭千峯爭翠岌巖亭

禱雨

久閟天公澤焦然品彚情遏云虹屢飲擊海電空明禱祀山川徧薰修道釋並帝心終閔物國力未休兵帽覆烏龍頂軍移黒蟻營乍看云葉宻遙想浪花平早熟攙先刈髙荒趁晚耕歸逋庭少訟交潤水無爭喜气連城洽餘波集澮盈蕉心重自展荷葉宻相傾菊映蘭兼茂松連竹共淸杯觴初料理書帙尙縱橫欲賦田園樂猶慚組綬縈隠淪千古重名利一絲輕釣客風流逺農師局次生庶幾逃責罰戶戶有坻京

酬信仲見和二首

數篇新雨意眞見古人情當拜王靈及非闗祀事明雷聲空自碾雲气不相並試爲驅潛物安能役鬼兵曉來聞鵲唶座上掃蠅營地脈沾濡徧天心賦與平逺慚白水政坐想有莘耕各競千峯秀誰平兩港爭稻花重撲撲蓮臉更盈盈但欲禾麻穟無令棟宇傾教心蘧叟化官況伯夷淸霽電金虵掣晴霞綺鳳橫仙人歸縹緲詩客思紆縈句屑餘霏妙人涵晚吹輕故園三徑緑新水半篙生遂有乘槎興秋風白玉京

不作悲秋賦猶牽夢雨情人心空懇迫天聽自昭眀驟豈風能靡和非雹與並霤懸廬阜瀑山映羽林兵已灑臨菑汗將漂石勒營循良慚召父調燮賴陳平方士田俱漑先生道可耕亂飄絲未理急防射方爭願補天無漏誰占坎不盈云披心屢折雷屬耳常傾未說千箱滿聊欣八極淸幸令鵝貰死那卹虹仍橫銀竹森猶亞檐花落更縈昆陽萬矢盡滄海幾漚輕反照霞初散中秋月已生一杯相屬處憂慮洗京京

以崇正辯示新仲

不羨飛仙術仍修謗佛書知音鼓琴後覆瓿艸余龍象空相蹙鳶魚祗自如更煩君印可底處認吾廬

酬新仲見和二首

自喜逢端友初防賞異書不譏吾好辯更請愼其餘術業須三代宗風謝一如與公俱目擊紙上亦蘧廬蓬蒿翳環堵左右只圖書面壁知無累心齋諒有餘經綸今賈誼詞賦昔相如莫廣離騷意行看直禁廬

賦向伯共五老小山六言五絕

奇石來公几案參差仙掌規模遂欲彊名五老逍遙鵬鷃羌廬

聞說身依蓮社坐防勅賜薌林五老與公爲六何須詩酒棋琴

問法想應得髓好奇那復忘疲此石未同瓦礫耆年直是兒嬉

山石詎聞變化蒼顏能復嬰孩想見輕蔥秀色正如蘭玉陪堦

文簡風流未冺公孫節气誰班當與皐防佐舜莫尋黃綺商山

和錢孫叔委心亭二絕

交衢塵霧祗相煎回首山林去未緣安得委心無一事陪公淸話許忘年

寄傲羲皇以上人古今𨿽隔意常親聖時方欲詢黃髮未許公收致主身

奉家君自勝業遷居書堂久雨乍晴道中口占

五峯收卷萬層雲一水流通四海春南極有星天地久東風無際柳梅均

謝人恵舂陵石山【辛酉】

何人蹙縮九疑山疊映公家幾硯間欲識神魚閟凝湛試看雲气出孱顏新蒲已結根千嵗舊蘚猶窺暈一斑舉餉敢辭歸載重要將奇絕寄幽閒

和賈陶二老二首

已愧名邦忝仍無秀句傳花光隨處好艸色與愁連訟少庭常寂心閒地更偏先生肯乘興一醉賞風煙節物怱怱度邊烽幸不傳名花空雨墮秀樹已云連孤負杯蓮倒蕭條燭蕊偏但欣民小泰凝寢有鑪煙

和邢子友

可憐牒訟汩華年賴有神交肯惠然萬石同登髙柳外一尊相屬晚花前浮雲空解遮人境止水何曽染世緣安得小舟銜尾去風檣激箭不須鞭

和趙生二首

徧遊南北與西東欲訪人間國士風處世甚疎皆笑我宅心無累獨奇公詩才自愧非三上酒聖相從又一中芍藥待開應且住莫令淸賞轉頭空

冠月裾云佩緑霞百年將此送生涯愁心別後無詩艸病眼燈前有醉花落筆擅場聊寫意背山臨水遂成家也須南畆多栽秫休似東陵只種

遊淡竹巖

巖好城還近山南路卻西淡交同魯衛新釀到靑齊桑宻家家繭秧稠處處犂朱陵更淸絕何必此幽棲

題賈氏超然堂

超然華榜照新堂兀爾忘機入醉鄕城外有山心共逺壺中無事日偏長月畱粉壁檀欒影欄俯冰池菡萏香最愛南窗通北牖好風時送一襟涼

又題迎月亭

從來共惜隔年期剗卻東山尙恐遲欲向塵中先得眼故應云表屢揚眉停杯専待寒光舉起舞還愁素影移常與此亭相照耀更須佳什煥梁榱

和賈閣老三首

新柳逢秋葉尙陰晚蓮披露色難禁坐聽玉屑軒犀麈靜對山鑪颺水沈緑酒淺深皆有味白雲來去本無心辱公麗藻相畱句且復追隨翰墨林

來朝杲日破頑陰共指秋成喜不禁寸碧遙岑供眺望長空飛鳥自消沈四時景物千鐘酒萬古功名一寸心尙媿先生遊佛海兩忘軒冕與山林

西云十日結重陰葵箑桃笙自不禁書帙有緣燈耿耿酒杯無伴雨沈沈君恩未報空懷祿民瘼難醫只媿心爲問埜麋何處好鸎鳴雕檻隔長林

中秋寄賈閣老

香霧沈秋气迷雲捲暮天金篦撩眼淨玉斧斵冰圓無復霓裳舞空歌水調篇新亭偏得景一醉豈無緣

和彥達九日

滿頭黃菊鬭芳妍人與秋光兩靜便試把杯觴論舊日未須筋力較明年詩慚戲馬臺頭客目斷歸鴻渚上天更愧白衣能送酒坐令彭澤意空傳

和唐壽隆上元五首【壬戌】

滿城和气在春臺玉漏沈沈鐵鎖開明月誰知千里共華燈同照萬人來市橋漸漲丰容柳江路猶殘的皪梅欲與先生拚醉賞未須歸去隠蒿萊

二

明月升天鏡上臺燈如蓮沼萬枝開恨無立部歌仍舞空有遊人往更來續法未能窺佛祖歌聊得繼歐梅壯心消盡嬉遊興矧復斑衣悵老萊

三

名章絡繹走陪臺得對春風一笑開樓外未知明月出袖中疑有夜光來秀如王子登門竹味勝曹公止渇梅已向歌謡挹和气預知丰稔變污萊

四

山褰云色暗陽臺俄復晨曦萬里開行雨忽隨新夢斷春風還似故人來精神總屬陶潛柳燮理須歸傅說梅已共此邦同樂嵗更須躬稼辟田萊

五

幾年蹤迹逺中臺夢想傳柑宴斚開懶擁牙旗穿市去縱看玉李墮天來從教獨照靑藜炬莫使輕吹畫角梅也有江風浮防巘坐令形勢捲東萊

寄題吳郁養素軒

到處風塵染素衣蜉蝣掘閱尙何知似聞掃雪開三徑可但移梅探一枝分我髙山彈舊曲乞君明月斵新詩幾時把酒臨窗檻借問如何湼不淄

和次山遊朝陽巖

畫船浮客到巖阿小閣經年又一過天逺恍如開翠幕江春渾似繞靑羅雨晴風日山山麗花發園林處處多早喜四郊膏澤徧試從堯壤嗣農歌

和範元作二首

江北風塵靜江南水竹居世交論契厚嵗晚莫情疎斸雪重培菊臨溪易買魚瀟湘有舊約相就不投書

二

仇敵何須殺調和乃妙機又聞堅誓約不用講攻圍六月鵬南徙三春鴈北歸自知同斥鷃蓬艾且卑飛

和李子楊題龍源田舎

舊隠今何許新宮定幾間紅塵昏北道靑壁睨南山若擬崧和潁猶勝蒯與菅居方二頃得我愛一生閒防石多雲樹行田有翠灣客來那更問門設不須闗世味浮雲薄顚毛小雪斑功名當未免亦念早來還

又和湘濵卜居

聞道園池各著名起予歸夢過臨蒸已開塵外尋山眼更曲堂中飲水肱有地且須多種秫好閒何必苦邀僧杖藜他日端來去但恐公朝正與能

郭偉求鄙文

少時文墨已非工漸老才情更覺防空有簿書相汩沒了無朋友共磨礲功名也只浮雲似富貴還應逝水同寄語宅心何處所晚春沂上舞雩風

思歸八絕

天柱峯前又一區已聞松菊漸荒蕪近來更艸歸田賦敢以無功戀左符

昨日春風花滿山回頭秋葉錦斑斑終年竊祿慚憂寄何事遲畱久未還

壯時嘗有意功名不覺星星白髮生眼亦漸花心更短歸與猶可事農耕

夜夢兪音出帝闈朝來江雨已生肥扁舟載酒吹長笛未減遼東獨鶴歸

上聖心惟赤子矜庶邦可以佐軍興自書政拙催科考今古舂陵復永陵

屢督平反獄易空深慚龍斷貨誰籠後來倘念全齊寄應築虛堂致蓋公

傳家素業祗圖書永日沈涵樂有餘方信此心無所著山林鐘鼎一蘧廬

畫角聲中欸乃歌野人應未許云和扣舩我欲餘唱更沐西風雨一蓑

和孫奇父

攬轡丹靑久更恬掛冠髙處靜尢厭情田不是年年熟世味安能種種廉虎防乘時爭用舎鳶魚適意自飛潛也應及取仙舟下同向南山看水簾

畱別唐次山

占君州土負沈屙飽聽溪山欸乃歌季路漫傳能折獄陽城元自拙催科茍逃譴責恩波厚更喜逢迎廩粟多珍重老人分手意論文何日再經過

和次山贈別

牧養惟聞政失中茇棠深愧召南風卻歸舊隠三家市回望耆儒一畆宮蕙帳我今尋怨鶴蘋洲君復送驚鴻別懷不得同杯酒西柄居然挹大東

畱別賈閣老

熈朝侍從老堂堂和气如春與物昌未見峩冠眞楚越思逢傾蓋在瀟湘放懷繾綣情何厚憂世艱難話更長果有南山求問意芷蘭猶冀襲淸芳

和任大夫贈別

未老先衰負疾憂敢貪榮祿尙爲州已慚騷客能招隠更愧疲民欲借畱斤斧且應存夜气江湖那得獻辰猷新詩滿把珠璣重歸艇全勝載石舟

贈張徳余

平生骯髒孰如君破屋荒山飯煮芹不寐耿懷畱落月有時扶杖看浮雲嚴平推測歸前定原憲家風飫舊聞欲挽鮒魚無气力須知予是故將軍

觀碁

平地縱橫十九條古今爭向此中消乾坤二防歸皇極愚智殊途祖帝堯競勝鮮能思自活臨機誰肯暫相饒旁觀有著如當局敢道今無國手超

溪旁大楮爲水所浸將蹶有感

樹引江流得自滋不虞波浪齧根基願言捧土加培植長防行人暍暑時

斐然集卷三

欽定四庫全書

斐然集卷四

宋胡寅撰

楊秀才書屋有墨竹一枝爲其添補數葉五絕

老榦枯枝傲雪霜何人寫影向華堂爲君補綴枝頭葉坐覺春風細細香

葉染靑雲節抱霜一枝聊寄墨君堂故園根撥依然在防見龍孫脫籜香

穿壁扶蘇稍避霜幹霄形勢自堂堂如何耿介瑯玕色也帶雙鴉寶墨香

莫驚緑葉襯霜更上幽人白玉堂爲與蒼官論久要筆端應借逺煙香

掃盡鵝溪匹練霜未知三尺映茅堂此君不是塵中物何必區區較色香

和叔夏嵗除

新年節物推排有舊嵗光陰掃蕩無白髮任教裝鬢換靑春元自與心符茹芝休慕商山老舎瑟當睎魯國儒三益況逢天下士夷途從此得歸愚

和叔夏水仙時見於宣卿坐上叔夏折一枝以歸八絕【癸亥】

玉質檀心翠羽衣寒梅開後獨當時一枝折得將誰贈想見花容出霧帷

梅後寧知花便無不從香艸寄相如爲君表出風流冠只有春蘭僅比渠

葉是靑霞剪作衣花如靜女不爭時豈應更浥薔薇露撩得窺園不下帷

灑然仙意指虛無羅襪淩波定不如織女未忘銀漢防空煩濁水映淸渠

蓀橈蘭楫芰荷衣嫋娜愁予二八時嫁與湘君捐袂褋玉搔頭映白羅帷

海岸仙人絕代無淸揚白日坐如如若從妙色光香覓須信先生未識渠

萱艸盈堦是緑衣玉簮陪檻敢同時更餘濺水無聊賴都向仙姿共一帷

爲花求偶豈全無梅與山礬姊弟如我已防心薌澤觀何須江水對軒渠

寄唐堅伯

君詩平昔思如泉無事尋醫孰使然禮尙往來思報玖情深汲引屢拋甎豈能遽造忘言地應有沈吟得意聯待聽鐘聲撼淸夜明朝紙貴萬人傳

遊元陽觀

矯首元陽觀崢嶸度十年忽逢塵外客因訪洞中仙橫躡修虵路低看破衲田縈紆篁竹嶺窈窕碧松川撫石齋壇古圍棋燒刼遷諒無翻榼術安得逺庖煙擗盡蒼麟脯彈余別鶴弦晴香烘拆蕊暝色繞歸鞭太白浮橋上孤燈炫馬前黃冠紛雨散紫蓋杳云連鳥爪休爬背鸞驂漫拍肩子眞隨處隠何必大羅天

早梅

何事悲揺落空林有早春光輝一笑粲領略萬花新看去疑山雪攀來效席珍妙香風送逺秀影月傳眞肌冷冰難斵妝初粉未勻商量開瘦蕊剰得占芳辰

和堅伯梅六題一孤芳二山間三雪中四水邊五月下六雨後毎題二絕禁犯本題及風花雪月天粉玉香山水字十二絕

折綿威力漫相侵根暖怡然獨秀林萬紫千紅非我對爲渠無有嵗寒心

間錯浮筠冷更嚴長松低顧拂蒼髯淸標總是君朋侶桃李相望幾陛防

欣逢冷艷破冬溫更待飛霙滌晝昏剰欲約君移酒處小橋斜過竹邊門

未開疎蕊著詩催依約蜂聲欲隠雷姑射坐中親綽約嶺頭空有路縈回

六出誰人剪刻成侵淩飄灑正縱橫仙姿不賴相黏綴浣盡浮埃艷更明

潑落瓊華作雨蒙迷離髙樹映寒空莫尋云外瑤臺侶且對尊前鶴髮翁

東閣題詩得緒餘溪頭千樹繞幽居來禽靑李曽何算底事猶傳逸少書

淸溪練練影全呈絕勝斜梢出竹橫便是霓裳臨曉鏡搔頭初揷未行行

意態衝寒不自持桂華相伴亦多時未須細覩靑春面且看扶疎寫影宜

疇昔黃金入漢宮只今嬌額爲誰容嫦娥也覓孤棲伴並照巫陽十二峯

若道殘冬不是春洗妝那得一枝新杏園芳灑眞顦顇爭似而今斂路塵

博山湯气馥籠寒裛盡啼痕作醉歡賞去角巾從小墊接防何惜一生酸

馬擴作亭湘江之上來求名以飲江名之

疇昔縱橫虎豹韜斾旌悠緬馬蕭蕭飽聞國士無雙譽今見將軍第五橋秀句自堪消永日壯懷仍復在中朝樓前拍拍湘江緑安得從公舉一瓢

中秋雨

待賞今宵定幾人豈應於畢遽相親坐令華燭風頭捲卻喜枯檐雨腳勻拱璧何妨藏韞櫝湛銅那得蔽遊塵明年記取瞻銀闕萬里秋光景更新

憶端子三首

當年夢賚見淸伊勁气全歸目與眉髫齓已能莊語笑嬉遊元只在書詩靑松不及明堂用黃壤空餘白玉悲精爽有無何處去豈能知我痛心時

不知埋玉已經年忽值生朝倍黯然空向夢魂期逺大謬於方技覓安全翩翩翰墨畱身後炯炯精神在目前桂折蘭摧千古恨淚痕那得到黃泉【兒解春秋首四段文字已成】不見佳兒正一年鐘情難遣故依然久知朝菌同年壽終惜童烏早棄捐篋裏詩書迷白日堂中珠玉墮黃泉汝翁去此知多少安得忘懷未死前

又題艸衣巖

攜手童烏三尺彊已知經術勝文章可憐不見淩雲日逬灑西風淚幾行

初冬快晴陪宣卿叔夏遊石頭庵過三生藏窮深極峻遂登上封卻下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬𨿽筍輿傲兀小勞尙勝騎從之煩也旣歸山前之翌日復防於堅伯兄小閣同安趙澗看北山余雪披云映日翠瑩瓏蔥殆難模狀因訪季父廟令歡飲而罷集記所見成十五絕

石滑梯山祗自疲誰云此法妙難思便教元亮荒三徑也勝楊朱泣兩岐

衣薪難以大畱形破石空山浪予名倘信此心無起滅一身那得有三生

仰止春風潑黛山亦應秋色兩難攀祗嫌痼疾煙霞上且愛陶鎔水石間

遊梁屐齒破蒼苔深沼笻枝駭蟄雷如海亂山爭起伏碧波直欲撼蓬萊

祝融朝日麗東天嫋嫋西風紫鴈前千玉散靑攢疊巘萬云流白漲晴川

大明遺甃已荊生列宿名橋但板橫宅險跨危能幾日空教狐兔飽經行

寶樓香殿隘空山都謝茨亭竹石間靜有客棋眞掩映悄無僧話更淸閒

西嶺回看天柱峯卻行山背蹴蒼龍雄奇未有詩章寫深秀惟將顧盼供

大林深防棟梁材蔽日韜風萬壑哀不見斧斤尋谷去只看薪槱出山來

茂樾初無一鳥鳴晴曦參錯晝陰淸楓林霜後未全赤巖菊冬來方自榮

大壑谽谺十里寛雲莊髙榭渺雄觀西天日墮餘霞絇南嶂猿啼曉月寒

誰聞玉磬卽過門漫說金燈不破昏等是此身俱物化云何五百至今存

山北山南久問津瘦藤芒屫最相親況逢日下雲間客那用驢前馬後人

凍雨籠山秀木冰斜陽側鏡逺峯澄罷籹羣玉褰云障寶髻珠花幾萬層

鞭笞鸞鳳地行仙變化鵾鵬背負天他日寓言眞十九隻今功行已三千

題叔夏樂谷

君知至樂本難名何事猶令谷應聲植杖自鋤園艸緑掛瓢時浥澗泉淸了無歌吹娛賔從只有詩書養性情卻恐仁人尙蒿目又須慿酒破愁城

和叔夏田舍三絕

尙恨山前塵土侵去耕山後白雲深下泉不使苞稂秀夫子寧忘濟物心

作堨辛勤雨更遲桔橰誰語漢陰知不嫌機事侵純白一日何妨灌百畦

日望云霓手揠苗何時能和快哉謡不如且種陶公柳贏得長饑舞細腰

又和松碧軒三絕

欣此幽居惜未深時搴芳秀浣塵襟棟梁自是君材器鐵石空餘我寸心

聞說鋤耰手自持力耕初不願天知卻防有客攜壺到杞菊應添一兩畦

新陂剰水沃良苗想見當時相杵謡尙有荒余須快犢何須塌具更懸腰

和奇父壁間畱題

竹杖輕堅野服寛嵗寒應得見蒼官世情無限殘霜葉昨日靑靑今日丹

冬至前半月赴季父梅花之集與韓蒲向憲唐幹諸人唱和十首

今年共嘆物華遲春信孤根獨早知未到書云十五日已看綴雪兩三枝寒香宛是臨風好冷艷還於照水宜莫待江頭千樹暗只今攜酒正當時

天寒袖薄竹光侵溪轉橋橫艸閣深妃子定應來月窟寧馨誰說是瑤林顏開玉色春光滿香動冰姿冷不禁漫道江南好詩句只誇紅蠟與黃金

南人慣識賞來遲北客相逢勝舊知何必粉圖爭畫樣更勞糝亂粘枝天饒絕品千花外人換新籹一笑宜佳句定非橫笛比溫存疎蘂半開時

不管霜威日夜侵肯教飛蝶到深深六花漫爾呈三白一蕚居然映萬林軟玉香冰空自惱芳心愁思遣誰禁市橋江路風流別枉費千顰買笑金

追陪彊韻思猶遲寄語疎林恐未知酒半尋香攀近蘂夜分然燭照髙枝莫愁花浪翻天逺且看鮫鮹剪玉宜冠冕眾芳歸獨步固應桃李不同時

冰圍風戰雪交侵方是春工屬意深緑蕚已開栽樂谷一枝那得寄薌林依然照水如相媚粲者巡檐也未禁香白檀心誰解賦賴公戛玉更摐金【薌林近書云病起方能防杖探梅樂谷昔與薌林爲鄰故云】

好花不恨好詩遲國色須防國士知漫比玉容歌璧月空將鷺羽鬭瓊枝旁無綽約天仙對中有甘酸鼎味宜聞說北枝開亦徧一尊相屬定何時

愛花從使二毛侵嘆賞孤髙與靚深調防臘前珠結蘂蕩揺年後玉成林莫教三弄飄飄落剰把千篇得得禁姑射肌膚最溫潤夜眠無用辟寒金

的皪凝情開自遲風亭微馥許君知直須借艸傾松葉絕勝登樓唱竹枝韓壽香囊難取似何郎粉面且隨宜豈知萬顆埀黃實擢秀前村夜雪時

不辭開後苦寒侵爲與騷人托契深可但風光回嵗律更分華色掞儒林欲歌白雪詞難和試挽幽香力尙禁等是美名無玷染臘梅何事色如金

和彥達至日木冰

千林木稼苦低埀惟有長松不受欺蘭雪方懷蕭慤句河冰還讀鮑昭詩臥聞寫竹驚殘夢戲折寒枝調小兒寄語達官不須怕勉旃戈甲渡淮師【隋蕭慤冬至應詔詩曰除雪出蘭栽鮑昭至日木冰詩曰長河結闌干層冰如玉岸】

寧鄕有感與仁仲彥達同行

太和薫宇宙王旅不親徵鴈北同兄弟鶯遷得友生正便春入望莫厭雨稽程何限山花發遙看爲擬名

過益陽

僑寄家連楚歸遊鶴背衡川原漸舊國鮭菜愜平生淮海風難定江湖浪豈平春融一杯酒下馬且同傾

和仁仲過澬江

潙山未暇往石磴上云端初識淸修路遙憐菡萏寒野寛耕僅有民殄政猶殘總使林泉穏那能寢飯安【小廬山一名芙蓉寺曰淸修】

遇雨晚宿和彥達

天以春歸野雲將雨暗山三人行甚樂五字句何艱毎喜詩償債還須酒破顏禽聲接芳樹和气亦闗闗

出益陽和仁仲

兀夢三山馬投鞭四壁家暮天云潑墨春樹雪添花遊宦初無補歸休漸有涯渺然江海興篷笠釣煙沙

夜大風雪次日快晴

造物非難料寒溫本一家衝風來雪暖日放鶯花行矣春方嫩悠哉興未涯蘆蒿媚煙渚荻筍破江沙

過鼎澧

沅澧春風拂馬鞭客愁何事四無邊於今榛棘三州地自昔坻京百姓天安得鳴雞連比屋空餘歸鴈落平川一觴莫酹懷沙魄且對桃紅李白傳

和仁仲過五溪

沅水千年非舊波英風元自振闗河本懷國士知心早豈念檉函挾恨多固有神寧豫罔鴻𨿽髙舉畏虞羅椒蘭從古能如此何有沈湘作九歌

和彥達至公安

未識南陽有臥龍阿暪先已畏南風如何赤壁分三國不向神州決兩雄營峽晚圖千慮失截江初意一丸封蒼茫漢日西南落莫道無由卻復中

和仁仲至荊門

虞帝當年辟四門三苗那更蠢迷昏茫茫舊楚祗芳艸處處朱樓空斷垣不願耦耕招素隠要看良耜接深村韓公守戒誰能用虎豹難慿折柳樊

淸明風雪小酌莊舎示黎才翁

月厭梨花墜風扶柳絮新故園寒食路回首踏靑人萬竅方號籟千山忽湧銀擁衾聽窈眇舉盞寄經綸浩蕩寰中意逍遙物外身賡歌咸當律謔浪亦淘眞又理沙邊棹將浮雪後春蘭亭非達者空嘆迹成陳

拜大父中大塋和彥達

仙翁眞气與神遊宰樹參天也不樛悵念靑春家塾日共聞規訓有源流

和彥達過先公舊居有感

論文斆學兩髫年訪舊同來雪上顚我步鯉庭心欲折公登龍阪足何緣後凋尙喜無雙士不韡眞慚大少連桂楫又浮湘水去家山回首共淒然

和玉泉達老餉筍

籜龍孤介亦騈闐不比花嫣與柳眠雪裏頓超千佛地風來應上四禪天飽參玉版頭頭是秀出薌林个个圓知我逺庖薇蕨少倒籠登俎共便娟

畱別王元治師中譚純益三首

兒釣童遊幾夢思春風千里恨歸遲君今舊隠治三徑我尙他州寄一枝載酒猶慚來問字對花深欲共論詩不堪又聽陽闗曲想見酴醿噴雪時

幸不當官也去思春江風日正舒遲少畱畫鷁呼桃葉捲盡紅螺看柘枝三爵勸酬三益友四並除掃四愁詩渭城景色朝朝是不用丹靑李伯時

欲步夷途盍近思行尋捷徑卻成遲大弨不必穿楊葉古樂何曽唱竹枝須信孔門無用賦也知髙叟漫爲詩功名易立書難讀努力當乘少壯時

酬師中見和

亂定誰人不土思如何鄕井尙陵遲莫嗟釣艇重湖隔終待書堂一木枝彼美獨髙鸚鵡賦孔懷均契鶺鴒詩願君再起臨流閤約我花汀柳岸時【兵火後惟我二家兄弟無故而師中近日聲律甚工】

酬任正叔見和

莫嗤文子動三思我亦今來去魯遲潦艸荷鋤開菊徑殷勤持酒對花枝韋編舊服精三易絳帳新開講四詩把釣不須嗟嵗久大魚端有上鉤時

嶽陽樓雜詠十二絕

沅澧澬湘此並行漲流洄薄又東傾西南或與天爲際禹貢如何不記名

朱樓深穏可慿欄萬頃波光一目間不見驚鴻偏鳳髻空餘天鑑寫雲鬟

黃帝鈞天曲未終至今煙浪舞魚龍臨風更欲吹長笛揺蕩波心碧玉峯

祖龍遊豫亦荒哉風折云颿促駕回一怒赭山何所損依然蒼翠似蓬萊

代馬超江又飲湖湖中今有臥龍無靑虵袖手將何用漫說飛仙膽气粗

汩潭桂酒奠三閭尙想夷猶泛五瀦進退存亡皆有義懷沙處死是何如

徳驍雄世所知蛟龍寧肯在污池館於貳室謀何陋借與全荊意自奇

風烈言言滕子京豈於荒怪未全明尼姑狡獪遙相幻雷電那知有姓名

有時風浪戰城西何啻漁陽萬鼔鼙狎水蚩蚩忘墊溺誰人能續偃虹堤

大手文章浪得名佐王功業亦何成獨余不證元忠事努力還因宋廣平

李杜詞源廣更深數篇春漲云岑爭如一首修樓記妙寫仁人出處心

範公才具濟川舟翰墨居然第一流毎向遺文窺逺意願言憂樂繼前修

溯江濡滯

何處難忘酒舟行不進時漫流迷縴道數日誚篙師近樹久猶見逺山都未移此時無一盞吾意亦紓遲

和仁仲舟中三絕

異代紛爭戰伐多樓船贏負倚蒼波如今天險如平地敵國深謀只用和

支川千百欲歸東不得江湖不防同可但中流能擊楫也知髙浪要乘風

湘君誰識是皇英占得君山冷淡靑月滿湖平相照處姮娥應得見娉婷

歸次湘西元作以詩見迎和之

十載重湖閱使星坐令疲瘵灑然醒從來駿足輕千里豈但詞源蕩四溟笑我林間投倦翼辱公江上訪歸舲南山幸有爲鄰約何日來分一半靑

賦永寧嚴老幻庵

物理初無妄云何以幻觀得非心有礙坐使肉生瘢日月當天久山河著地安波斯不別寶學道古來難

題淨明觀用舊韻簡黎才翁

得酒相逢笑絕纓而今雙鬢不全靑蓬萊尙說三四淺何況方平與蔡經

示詩僧了信

伊誰遣了著袈裟幸自同源又一家尙喜深山閟珍璞曽看枯枿粲奇葩空言組繡眞無用實際津途亦易差衣敝履穿頭欲雪定於何處作生涯

春雪【甲子】

北客南來十五春今年春雪妙洪鈞梅花著子無堪比柳絮藏條未有因何限萌芽煩蹙縮幾多峯嶺倦顰伸紅桃颒面還添粉翠竹埀頭詎辱身爭似松枝擎蒨絢恰如桂魄淨埃塵無人敢琢非牢玉有客曽歌是爛銀一夜東風吹地匝四檐甘雨落堦勻天公變化誰能測坐看郊原景物新

謝諸友見和

飛霙三日太欺春撲地鵝毛積萬鈞沙上幾人迷去迹風前何處問來因諒非天造誇工巧當是神機有屈伸松竹未應寒攺操龍虵有喜蟄存身緑窗朱戶偏饒色瓊樹瑤林不染塵笑粲爭妍人似玉狂歌先醉髮如銀方看衣袂天花集俄見庭除木屑勻多謝眾詩相映發筆端六出更尖新

和李生九日二首

節物休驚木葉催相逢佳節興悠哉尊如北海聊同醉菊傍東籬也自開烏帽任教吹脫落紫茰仍得看徘徊諸君合有登髙賦爲繼當年戲馬臺

騷客悲秋心易催主人醪醴正時哉登髙何必仙家術酬節聊慿笑口開鳳嶺勝遊詩自好龍山髙宴首空回獨余眇莽梁園念想見黃花滿吹臺

過明田寺防楊李二生於碧玉三首

已宅連延紫蓋椒尋山依舊不辭遙借牀未暇桑三宿解飯還須水一瓢風外野雲俱澹蕩雨餘秋气亦蕭條故人適有登髙約又拄枯藤過埜橋

騷人空自怨蘭椒更遣招辭嘆逺遙爭似夷齊飽薇蕨每同嵇阮醉觚瓢淸歌窈眇成珠貫仙步虛徐按玉條最憶向來攜手處云平溪樹水平橋

漿酒香浮桂與椒此間誰惜馬蹄遙愛君澗壑沈吟樹笑我江湖濩落瓢前日好風猶泛座只今零露已盈條東山妓女誠何算頗羨周郎得小橋【楊攜後房侑酒李方再醮而深鄙之】

和叔夏視獲三首

閒客何如樂聖時欣聞威鳳再鳴岐且將詩筆耕堯壤寧記書囊集漢帷日錯碎金歸埜菊風欺危緑戰棠梨殷勤云將丰年問無柰鴻防謝不知

莫嗤公子務農時后稷生民亦嶷岐稻割黃金防似月汗揮白雨袂連帷願趨座上雞和黍未種胸中棗與梨此樂若嫌兒輩覺後知何以賴先知

天賜丰年豈不時閔公荒度效䢐岐經丘烈日能焦扇獨夜秋風已泛帷豈愧石兄推竹弟聊斟杜酒破張梨過門若有樊遲問老子於中正徧知

和叔夏遊雙峯二首

有佛畱深境無僧闡大音殷勤五字句揺蕩眾香林自適登臨興誰窺隠顯心從來多暇日悔不早追尋

二

山擁交加翠風傳瑣碎音想聞尊有酒待得月穿林眞樂難陪席蕪詞漫寫心要須専一壑散防每相尋

阻雪慈云有懷叔夏

常恨山陽少籃輿故出郊冥方北鶩屏翳又南交勁气將凝海寒威便折膠白雲揉盡碎黒壤勢全包著袂成花唾沈波異雨泡萬方齊穢潔一潤浹肥磽比色羞鉛粉量多誚斗筲禱神休奠璧謝佛寢鳴鐃獨鶴驚羣舞晨雞誤曉嘐峯巒防似禿溝隴劃如抓巧謝鹽相比甘宜蜜共抄戾天鳶凍跕嘯壑虎饑虓薏苡連車載瑚列樹敲鮫綃從剪制火布任焚炮埜漫鱗鱗磧林攢翯翯巢頗思馳駿足快意舎鳴髇及逺翻銀鴈搜潛動玉蛟出畋瞻翠被入賀聽紅鞘瑤席瑚玗器珠盤璪瑮肴一時簮琲蘂相與借瓊茅莫計消並積聊平凸與凹可憐詩系帶更有火烘骹斷手超三界堅冰上六爻飛霙終見晛素饌闕盈庖疊巘方名假團毬未忍拋要看朝日杲思達泮泥淆對飲宜空榼離羣柰系匏似聞梅雪在猶冀挽香梢

雪中寄黎才翁

寒日已無暉饕風更擅威暝山雷虺虺陰壑雨霏霏酒緑思同酌鑪紅憶共圍不辭泥徑逺要看雪花飛天與人情契春從艸樹歸幻成銀世界偸取日光輝安得千金舞來翻六出衣南枝香破玉別有好芳菲

和奇父叔夏雪五首

不須十日照胥敖且要仙花麗隰臯集霰果然歸望望同云因得蔽髙髙輝山玉璞韜虹气亂眼煙霄隘羽毛欲叩小齋拚醉賞最憐纎玉勸持醪

誰能逐獸搏於敖敏捷詩才笑魯臯桂魄梅花俱自好海山銀闕兩相髙回風最愛翻雙袖潤物全勝拔一毛打底和成眞少味空慚淸酎映甜醪

懶把冬雷問告敖休將玉雪試方臯但驚梁苑風流在難繼陽春格調髙宮女妝梅皆妬色仙山花石總泠毛自慚涸思無多子糟粕何由更取醪

乍霽初離房與敖又看雲气壓神臯昆岡屢得因心友東郭眞慚舉趾髙最愛謝兒方柳絮可憐漢使囓氊毛水晶鹽是何人得拜賜曽同禦縹醪

善遊不必慕閻敖避雨休尋夏后臯共喜九天羲馭整要登千仞祝融髙交情自分居龍尾酒算何妨劇蝟毛聞道雷池尙殘雪且攜茗盌罷壺醪

和奇父竹齋小池及遊春五絕【乙丑】

虛齋要使暑天寒移得扶疎愜靜觀不但好風生殿角已應春筍鬭春防

緑竹叢邊築小塘泉來何處已洸洸未涵北戶星辰影斗覺南風藻荇香

不瞻犀柄動經旬忽報巾車獨輾春曽作天津歌酒伴此間誰是識花人

春事已驚飛柳絮香醪何日釀松脂要平萬防風前恨莫遣千鐘醒後知

東風不放兩般春只繋胸懷故與新爲問漆園蝴蝶夢何如沂水舞雩人

和叔夏十絕一宿雲峯寺二到韓公莊三飯艸衣巖四泊東禪剎五六七八遊碧玉泉九訪楊秀才十叔夏思歸

醉騎生馬卻扶輿雪灑春衫二月初行樂偶從山寺始他年重到未成虛

久聞人境寄陶廬深約同遊駕小車文舉舊傳樽有酒馮驩寧嘆食無魚

前僧已著艸茅培後死猶來瘞骨灰一醉劇談非爲爾自澆胸次有崔巍

馬饑人困日西昏無限歸鴉已著村記取東禪風雨夕臥無牀薦闔無門

不惜衝泥步步前爲聞幽處有明川峯回路轉酬勞客一派琉璃春正姸

跨溪臨岸各淸眞上客來臨景更新幽樹好花修竹色相鮮浮動鏡中春

種竹何時匝兩垠只今疎翠已情親會看染合全溪影照映來遊碧落身

謔浪瀾翻間詆訶絕勝歌貫舞婆娑解順爲聽談詩妙脫腕空傳艸檄多

莫笑田翁不任眞好賢畱客意殊親海棠半拆山丹重京洛何曽逺客身

重按東臯豈自歸曽聞歸思勇如飛只因昨夜沈香帳蟣虱夤緣金縷衣

赴宣卿牡丹之集和奇父二首

勝業看花暖正繁玉仙洪福且休論初筵愛客尊俱盡落筆成詩水共翻京洛追遊眞似夢風光流轉絕無言武林亦有西池否安得姚黃奉至尊

移得仙丹手自封防花云結秀陰濃未嫌芍藥爭時發卻有酴醿作酒供喜見典型開朶朶寧須緋紫計重重定知禾黍勝桃李何似犁牛問老農

和子楊雲峯畱題

夙有水雲趣倦遊塵土間衝山爲誰秀几案我江山

題能仁竹軒竹皆貓頭也

負崖臨壑幾千竿掩映虛堂繞曲欄森矗翠幢參玉槊毰毸緑鳳戲靑鸞三冬已見龍孫起六月猶便虎嘯寒置酒防歌貍首節要令防子不相干

和彥達

扶藤有興卽東西不用花驄向月啼閒看浮雲倚危嶠靜臨流水瞰寒溪過頻幸樂雞豚社歸暮何憂虎豹蹊肯似世塵名利客班荊折柳悵分攜

上封登髙

今朝的的是重陽獨步崔巍覓醉鄕飽日山楓千樹赤絢秋巖菊一枝黃幽禪出應耶城供倦客來迎宴寢香閒讀舊題嗟嵗月功名回首鬢毛蒼

題石頭庵

剝落煙雲秋晚晴身心無累此閒行正聽萬壑松風滿想見西南新月生

送姜醫與能仁西堂印老能仁韋宙讀書之地

韋公挾防漫荊榛牧子亡羊也未眞百疊亂山秋思杳半巖修竹嵗寒親不須招手遊蓮社且可冥心舎筏津山芋畦蔬正味好餉君姜醢助芳辛

和唐堅伯畱題莊舎

無端世故若連環獨未忘懷畆間不問落花隨水逺最憐修竹伴人閒非求垣屋須窮僻自愛巾車得往還已諭耕奴多蓺秫免教華髮變朱顏

臥看月落半瑤環起喚淸風紫翠間玩意詩書千古樂放懷天地一身閒幾多倦鳥歸何晚無限浮雲去未還不向此中眞得趣更論盤谷與商顏

和趙用明梅

淨幾寒窗日翛然萬慮忘詩筒忽到手花信已催籹茅舎斜斜彴冰溪短短墻仙膚下姑射嬌額映昭陽崔竹翻新畫龍涎出古香有金攢蘂細無緑認條長慰薦騷人寂挑撩酒態狂雪遊空泛剡蘭佩枉沈湘隔屋吹生麝盈枝縱夜光詎能煩驛使聊自占年芳渡盡鴻飛影迎開柳帶黃繁華收拾後結子又先嘗

再次前韻

經年與花別花意不相忘綽約素情在掃除時世籹楚人輕剪伐北客防垣墻半樹竹亭亞幾株溪水陽可模非絕代難學是生香當結珠宮伴休吹玉笛長賞心甘爛醉被惱漫顚狂正當映喬嶽未應浮碧湘松筠共瀟灑雪月佐輝光自保孤根暖寧隨百艸芳逺天方絢白細雨便埀黃佳實收功地君羮必可嘗

用明有攜酒賞梅之約久而未至復和以督之

美酒名花並無情卽易忘小槽應注瀑大樹欲殘籹𨿽則通達道其如隔繚墻寄人慚大庾求伴媿髙陽好傍枝間醉時聞醆面香已勤賡唱久未覩肆筵長月下疎疎映風余片片狂可憐花似雪那得酒如湘夢作瑤林去斟浮玉斚光八仙當避席百卉定羞芳莫待松醪碧休尋蜜蕚黃風流貴公子火急效原嘗

和用明梅十三絕

的皪輕臨宋玉墻世間顏色盡凡籹病夫欲作天花觀無柰時時得暗香

若道南枝春信微如何開向雪飛時卻堪謝女因風句休詠楊家膩肉肥

寧須較短復論長拖白施朱亦兩忘有羨廣平能艸賦病來無緒不成章

云消天气一番新水際逢春淑且眞未信長安多麗者定知空谷有佳人

緑蕚全勝紅蕚好新枝爭亞舊枝長賞心未減春風蝶傍蘂穿花栩栩狂

半開何惜恣追遊最怕風飄萬防愁倘是仙山有眞籍待慿方士更遲畱

要寫橫斜臨水枝應從淡墨見依稀畫師未必傳天巧爭似西廂月影微

玉管吹殘滿地霜去年遺恨不能忘還來月下呈疎影先向風前試晚籹

寒梅應不是甘棠我輩爲詩豈面墻便對雪霜矜節操未妨雲雨下巫陽

漫說瓊花淮海陽要知蘭蕙不能香人間艸木如相對寧遣詩仙引興長

醉把天葩嚼蘂香筆端翻水趁詩狂結成卻薦和羮鼎妙手先從錡釜湘

公子曽遊翰墨場詩成寒律帶春光杯中竹葉悠悠夢句裏梅花字字芳

指數春回驅嵗寒催令花落鼻先酸要須晴昊開芳艸亂插繁華足意看

和趙廟欲攜尊賞殘梅二絕

爲惜紛紛作雪飛忍看桃李便芳菲小瓶畱得春風面尙可攜壺一醉歸

離離疎蘂抱寒條開晚渾疑雪未消風雨助君慳且澁吹將詩句淡相撩

出門偶成

飯已柴扉手自開杖藜三徑久徘徊忽驚無雨溪流漲遙認他山雪浪來葉暗靑雲環捨竹樹團香玉繞池梅春光已近宜行樂未怕年華冉冉催

寄奇父

似聞北舎與南鄰各向西疇答問津獨使丈人畱閴寂更無佳客奉光塵思公待泛山陰雪破悶須攜麯米春往行前言未多識古來元重老成人

攜酒訪奇父小酌竹齋以詩來謝次其韻

優遊林麓避塵沙杖防巾橫一幅紗卻老自燒金鼎藥醒心時進玉川茶鉤窗愛日頻遷坐防竹流泉屢滿窪當記此歡同醉處歈歌折柳舞傳巴

和奇父再寄首韻奇父易用

酒影何時有畫蛇燈光不必罩紅紗幸能眞率時添菜未憶柔纎笑捧茶世路風波常起伏醉鄕田地絕隆窪愛公詩句如淸瑟自比流魚感瓠巴

碧泉芍藥四首【丙寅】

暈紫層紅各自花翠痕稠葉整還斜有情豈必含春淚自是殷勤管嵗華

林影溪光風力微黃鸝隔葉囀還飛從教萬防飄浮去賴有庭花願不違

春事紛綸去槐陰襞積來此花方靚麗待我正徘徊墮砌晨霞爛淩波錦帳開有懷能賦客把酒獨登臺樂水頻頻到尋花特特來餘春初自媚淸賞未能回雨裹仙苞重風扶秀臉開寶刀移造化單葉變樓臺三月晦和唐人韻詩云三月正當三十日風光別我苦吟身共君今夜不須寐未到五更猶是春

一气沖融轉大鈞四時舒捲見全身若云春向晨鐘斷須信詩人未識春

和堅伯碧泉畱題

欲濯冠纓塵垢侵梁亭橫占一源深碧紗演漾蒼魚色黛白因依翠木陰疏沼豈惟三鳳飲買山初聽一龍吟請君莫惜來遊屢耆舊風流尙可尋

和毛生瑞香

久妨園涉奇芬待客吹今朝搴翠幄晴日麗繁枝一一花相簇翩翩蝶未知薰篝防紫錦香過毎輕披

贈劉仲固

恭惟事契逾三紀一醉升州十八年回念壯遊多契濶欣逢情話重畱連珠庭骨相封侯在金奏詩章落筆傳預恐西風送離袂莫孤南阜好林泉

謝彥修攜具見過

識字深慚揚子云載醪何以塞殷勤山騰海浪兼天碧薦秋聲映燭聞祕藏未能窺佛界劇談聊足張吾軍浮蛆玉色人間少判卻陶然引十分

和彥衝晚飲

北澗霜翻浪南山翠竹堆早酣隨夢斷晚酌傍池開莫放淸歡闕從教急管催精深與雄健剰欲見天才

和彥仲長汀鋪畱題

瘦馬鞭猶懶長亭室正虛五言畱敗壁一飯飽新蔬閱世但如許浮生寧願余茅檐與藻棁等觀是蘧廬

和彥衝雲際院畱題

久聞幽寺雲間且向新詩見一斑不羨寶華承白足最憐澄水漾秋山飛車要度重重嶺系艇還思淺淺灣彈指大千何逺近卻將遊想付無還

和彥衝茉莉二首

易刻無瑕玉難勻不汗籹有誰同素絢無物比生香寶靨三年笑冰肌六月涼畹蘭何足佩懷瑾枉沈湘

二

謫墮天仙子生憎袨服籹華云油潑碧花雪麝開香曬喜金鴉熱洗宜玉井涼芳根如可乞攜取詫娥湘

和彥衝新涼

河朔時堪擬溟南意懶圖相羊逢勝地瀟灑似精廬暝翠千山合芳紅一雨濡跳金魚亦樂爍石暑全無昨夢暌神女沈屙問鬼臾無輪生四角有憤反三隅方羨溪塘滿俄趨岸柳疎共欣甘入稻仍喜脆歸蔬歌舞還縈座盤肴不趁虛放言庸喋喋引釂願徐徐有客惇農圃多憂出賦租但教魚菽具何必囷倉余來卷千鐘盡歸乘萬竅呼禦風非數數愛酒亦如如

小飲武夷道士吳之奇竹坡兼示章副觀

福地今身到天舊迹非溪聲寧有謂山意了無機儼立千云纛同來二羽衣酒新良可飲棋妙不須圍

遊武夷贈劉生

六曲睎眞館千松奪秀亭回橈失相值載酒約重經小雨裝圖畫紅塵隔杳冥更煩橫鐵笛吹與眾仙聆

十二月二十一日見雪於籍溪

何事團鑪一笑嘩窮冬才許見瓊花細論剪刻誰能解欲鬭輕明豈易加且共落梅紛沼鑑未須融玉掛檐牙知君素有陽春句可但梁園著賦誇

謝道醇見和

畏佳於喁處處嘩先春吹出萬林花要看臘瑞三番白寧許霜威十倍加瓦隴未平俄淅瀝冰池難合漫槎牙若嫌吾土山川暖蜀客相逢尙可誇

二十七日立春夜雪髙下盡白閩中所謂大雪也

曉來兒女共諠嘩喜見東風颺水花鶴羽賜衣方一襲小巓冠玉已三加髙眠有客闗蓬戶低唱無人拍翠牙白帝出遊應最樂月旌蜺斾正豪誇

二十八日快晴

陰機誰使弄嘩嘩摽彼無梅漫有花銀海夜潮猶未落火輪朝馭早相加應慚餘潤歸麰麥未怯隆寒戰齒牙莫笑鬢毛輕防綴龍鐘姦黠兩矜誇

讀禮至五十始衰有感示彥衝

虛齋永晝玩陳編千古昭昭尙有傳昨夢飽經全盛日此生俄嘆始衰年不須把鏡刪須雪且願疏封拓酒泉咫尺劉郎住仙境桃溪應許刺魚船

和仲固

多謝春風吹雨晴出遨今日計初程去隨碧澗防褷上歸與閒雲澹沲行順理以觀皆有趣防心之樂最難名山間桃柳寧知此斂笑舒顰亦自情

春日幽居示仲固彥衝十絕【丁卯】

映空微雨不成絲約勒桃花欲動時爭柰東風有情思曉紅輕笑竹邊枝

碧沙承水漾嬌春弱柳縈煙作淺顰正好追尋沂上侶未須攀贈灞橋人

殘梅昨日尙盈盈一夜溪橋風雨聲不是微酸注香蒂个中幽恨卽難平

人日春愁連上元薄寒吹雨罩花村傳柑說道升平復夢斷鼇燈放五門

微茫煙漵見人家四合靑山雨徧遮畫出江鄕二三月河豚安得配蘆芽

花事先從桃李來海棠紅杏卽相催化工節度重重好防得山丹最後開

紅含宿雨兩三枝淨插銅瓶浥注之不是靈蕓初一見也非迷路武陵時

晚菘爭上碧瑤簮芥也芳心苦復甘未見菜頭論白黑何人攜鉢肯同參

菊本離離趁雨栽杞根成壠更深培詩人自古無供給倘有敲門載酒來

染溪曽是竹千竿嵗久生鱗化碧灘賴有龍孫振根撥且須深蟄捍濤瀾

斐然集卷四

欽定四庫全書

斐然集卷五

宋胡寅撰

和仲固春日村居卽事十二絕

臨流負巘百年居手植松楠合抱株傳寫春光入詩句味之如對輞川圖

有興相尋卽扣門不須招致簡書繁試從大雅歌鶯谷未羨詞人侈兔園

欲駐長春學道家如何白雪是黃芽聊憑髙士五株柳爲問仙人三朶花

舊花一一斬新春慰薦經行自在身且使緩開常照眼莫教輕墮恐傷神

西園聞道徑封苔落落髯仙去不回安石中年離索意吾徒笑口且頻開

春半曾無決定晴今朝初上九天明檻花莞爾窺人意林鳥嚶然求友聲

陶公春日事西疇不是同羣沮溺流君亦荷鋤貪雨足誰知幽意在滄洲

仙居何異武陵溪泛出殘紅春水肥擬欲溯流兼載酒應容艇子傍苔磯

籜龍本是飛天物養鱉宜充照席珍一飯午窗春睡起義皇而上更何人

栽培君子要添丁防惜龍兒出錦棚莫學當年饞太守直須脫粟伴藜羮

正眼如君了了明未嘗沈醉本來醒自將周易規兒輩白馬空傳一藏經

似聞寂寂帶經鋤老圃何知莫問渠況是漢陰機事息豈憂芳艸翳嘉蔬

題翁道人竹軒

寄語東陽翁道人開軒種竹意何親經春又看龍孫上晚歲寕憂鳳食貧風月肯來聊競爽塵囂不到獨相親何時柱杖敲門去若比王猷懶更眞

題斯行厚親庵世祀閣二首

軒冕身猶寄金貲意不存永懷三釜樂當把一經繙靜室依松栢淸規遺子孫裏仁如長者眞使薄夫惇不用登臨趣憑髙心重催龎公勤上冡束晳更循陔羊棗終身慕莪蒿鞠子哀年年拜寒食豈但數云來

贈李子揚

洛社看花各妙年那知關塞起狼煙舊遊只有山川在佳政時聞嶺嶠傳對酒鮮歡吾老矣登髙能賦子依然不忘雞黍平生約更泛瀟湘下水船

和彥達落梅【戊辰】

爲問東風有底忙吹成疏雪灑林塘應知剰馥歸香骨誰拾殘英試粉妝安得反魂三折臂漫披能賦九廻腸枝間賴有靑靑子不遣行人折過墻

簡奇父

累旬不見孫夫子聞學神農闔戶眠藥物諒能收近效精神應復類臒仙欲趨丈室求髙論恐費華池漑下田指日春風動花柳也須乘興慕斜川

從趙廟求菖蒲

欲從蒲防問安期仙事茫茫不可知何許寸根仍槪節解教霜鬢卻靑絲風流公子茝蘭伴憔悴騷人香艸詩乞取蕭疏映窗幾蒼然常揖歲寒姿

和趙榮州

兵戎暌隔幾春秋又向南州話北州一飯識君塵外趣三川回首夢中遊可堪麗藻相華寵自斷沈屙合罷休安得卜鄰如二老杖藜來往亦風流

和奇父二首

示病維摩體暫臒習閒中散禮誠疏已知道義能相與故使情交得自如前日又欣揮麈尾何時重見命巾車棲遲甘就衡門下不見龍章臥艸廬

其二

丈室虛明了不扃寸田蕪廢正須耕容顏半嘆年華攺品目猶煩月旦評洗礪子荊眞可慕中庸伯始竟何成且將禮節規兒輩不止文書記姓名

和洪秀才八首

杖策紛紛是誰能志大猷觕衣與糲飯長夏及淸秋辯論輕三耳齋明見兩眸聖門多要妙文藝不須遊

二

自昔超羣者無非遠大猷要令心似鏡莫遣气橫秋末學多墻面深窺異瞽眸君看顏氏子何以過商遊

三

愛酒希元亮敲門重子猷孤松將秀嶺萬竹已揺秋懶去手搔髮興來書映眸此生當皎皎毋作夢中遊

四

於今聞議論自昔際風猷勁栢君淩雪衰蒲我望秋讀書欽滿腹歌舞倦回眸豈但人稱善無慚馬少遊

五

栽花爲事業種是謀猷不羨兩蝸角從教雙鬢秋登樓山抹黛垂釣水澄眸此樂應誰侶雩風昔從遊

六

鄙人聞道晚何以播芳猷未就三年刻還驚一葉秋論交無白足對客有靑眸之子懷仙趣相期汗漫遊

七

有煩推後覺未克繼先猷痼疾資醫緩心專慕奕秋遠遊方策足參倚在凝眸更仗磋磨力時時警惰遊

八

聞說頻頻黨深遵秩秩猷題評歸月旦裁鑑比陽秋賦謝雕虫手詩通美盼眸看君多直諒端似漢朱遊

示法輪長老

人間膏火日烹煎塵外光陰可判年路轉峯回能幾許鳥啼花發故依然同遊多病空攜酒相對忘機不話禪請撤溪橋休送客卻須多種遠公蓮

題樟源嶺下老嫗井欄嫗百五歲【己巳】

嘻嘻呀呀三伏中投鞭拭汗一畝宮銅瓶擊深響鞺鞳翠綆引重聲璫東雪花下咽肌骨醒風腋泛駕仙靈通百年老嫗羽化久名與甘井垂無窮

和楊秀才二首

林下何所樂放懷天地中靑山供客眼明月與君同靜聽蕉窗雨閒披芰沼風未忘蒿目意時一夢周公

其二

林下何所樂遊心書史中時窺言語外黙想聖賢同沂水有餘詠舞雩多好風區區守一介未肯易三公

和仁仲

巖壑風煙可寫憂千竿筠玉淨修修弟兄無故兼三樂杯斚相歡第一秋豈似墨卿誇楚澤最宜從事到靑州胸中固自春風在小試安能學太丘

示延平日者

萬物森然播大鈞一言鉤訣妙通神捲簾與客談忠孝袖手觀時任屈伸燕石勒名應有日淩煙圖像果何人且從冠蓋林中看莫滯天涯與水濱

紹興壬子六月先公再被掖垣之命某時侍行自淸江登舟經祖印江口趨行在所未幾罷歸還憇丰城之龍澤寺明年初夏歸隱南山己巳歲予偶遊祖印畱宿寺僧惠嵩能道昔寓龍澤之梗槪兩寺相望蓋五十里時先公沒十有二年矣予亦衰病投紱俯仰悲慨因成兩詩以遺嵩

雲歸龍澤寺風引墨池船誰識行藏妙空驚歲序遷從行矜壯齒撫事嘆華顚約略人間世耆僧亦憮然

二

車騎紛來去帆檣競溯防雲閒天淡淡江靜竹娟娟恥學飛騰術慵參寂滅禪春風常滿意無處不怡然

宿余幹臨江髙寺題淸音寺

閒身何事有塵勞憇息欣逢一榻髙瀼水轉灣如玉玦曲洲斜抱記檀槽憑欄偶見飛鴻翼對酒仍持紫蟹螯疇昔未觀東滙澤片帆聊欲駕洪濤

題中元觀次黎才翁韻

掛了衣冠卻問農幾回欹枕聽晨鐘壯懷不與浮雲宿疹猶資大藥功想象濠梁寧有趣追尋風馭豈無蹤道人要識春臺樂須向壺公問所從

十二月酴釄盛開

不虞集霰與飛霜可但寒梅度暗香翠碧重敷秋後葉玉明爭絢曉來妝應憐髙架裊淸艷誰道疏條無妙芳折向淸尊沾賸馥與君冬日對春陽

和仁仲治圃三首

扶持嘉樹起條枚未覺風前齒髮頹深鑿坐邀千澗水縱觀如步九層臺雲間秀巘濃還淡案上陳編闔又開莫似昔賢誇獨樂與人同處首應回

二

不遣身心同槁灰化工隨手自量裁一欄仙蘤端倪露九畹崇蘭次第栽生意可觀那畫得暗香難覓偶吹來柴門漫說何曾閉俗駕經過也未猜

三

憒瞀年來藥漸須喜君猶自手抄書塵冠固合懸圬壁羽扇何當出艸廬勝景但逢詩發遣壯懷聊用酒驅除寄身擾擾膠膠者奇貨從來不可居

謫居新昌過黃羆嶺【庚午】

昔年曾作守旌騎擁山頭省己無遺愛投荒歷舊遊妻兒相翼衞風雨漫淹畱力學如何驗仁人乃不憂

遊龍山寺六祖故居也

範陽盧以仕南遷卜宅空山不計年間气有鐘超象類美材無匠制方圓誰能判斷風旛話等是追隨粥飯緣攜客同來又同去浮屠依舊插蒼煙

次劉坦見和

君以苛畱我罪遷鄕情相値且忘年歸心莫共孤雲遠定性當如皓月圓沂水舞雩方有詠曹溪尋派卽無緣向來策杖經行地不礙渾如石壁煙

喜雨

聞說頻年旱先懷並日憂家書不易到囷米諒難求一雨連三夕千倉裕九秋若爲知帝力鼔腹聽蠻謳

治園二首

渉圃親鋤艸分畦賸種蔬潤通鄰沼近色映野雲虛瘴重難求藥心閒易看書但令羮有梜那嘆食無魚

其二

萊菔瑤英體蕪菁翠羽叢壓黃千葉韭競秀一畦蔥渰渰金莖露翻翻玉宇風不忘藏聚力醯醬有無同

喜義卿得子端倅攝新守

喜樂民宜甚平反笑屢春故應熊夢協還見鳳毛新桂籍他年繼桑弧舊俗因豈無湯餅防也合到窮賔

和郡將勸農

仁政惟惇本躬行豈好誇舞停衫颺雪盤借綺如霞童馬爭騎竹村厖息吠花向來觀饁地和气滿家家

酬黃執禮見和

聞從軺車出勤農不務誇歡謡驅宿霧飛蓋亂晨霞醉偃風前艸詩裝錦上花也將求二頃輸稅補公家

再美勸農

邦本古攸重民天辭匪誇詎能皆辟穀漫道獨飡霞一笑爲良繭力耕無賣花信知豳七月於耜起周家

觀諸人唱和

五言𨿽窘步才力競雄誇壑聳千章木霄霏五色霞聲諧金擲地夢到筆生花豈謂明珠貫淸輝照蔀家

和王維三首【辛未】

老矣雞棲愛一防生涯隨分不求全一杯那復思身後三爵聊將補食前

素不能詩復戒吟辱君笙鶴墮淸音何須風月三千首已洗塵埃一寸心

蓬門相直是南山傍著丹梯尙可攀野興舊同流水遠道心今共白雲閒

和黃執禮六首

稅得東家一畝宮向來喧市馬牛風誓將尢悔加深省肯爲饑寒嘆屢空十里溪山愁眼外數家梧竹畫屏中惠然更感無雙子時有髙談發蔽防

二

賜墻那及仲尼宮妄意堅髙立下風志士有求𨿽汲汲鄙夫無得漫空空詩鳴寡學安能善酒聖多愁詎敢中惟賴有朋想博約過情之譽豈宜防

三

浮生均是大槐宮永日聊便竹簟風若要語言求要妙猶將筆墨畫虛空一區聊寄塵囂外萬景皆歸眺望中敢似越雞孚鵠卵正慚云將問鴻防

四

律呂旋相六十宮聲如佳句比南風自非詩印全提得難使言瑕一洗空已向襟靈窺致遠更從彪炳見弸中讀書有益非虛語請看孫權與阿防

五

尙徳南宮勇北宮羨君兼有古人風無雙自昔稱江夏第一於今鄙解空防友更求三以上策名應簉二之中須慚纇語賡黃絹但可防人作醬防

六

文才久合步蟾宮未肯爭摶九萬風賸欲論詩宗典樂故應憐我司空髙山宛在緑琴裏白髮從多淸鏡中要識起予眞賞意聖門千古望防

送茶與執禮以詩來謝和之

簟瓢曾不飽顏回何事新茶轉海來八餅尙懷經幄賜一苞聊對嶺雲開分君要使澆書腹待客應須罷酒罍自笑玉川空兩腋淸風無夢到蓬萊

黃倅生日送茶壽之

北苑仙芽紫玉方年年包篚貢甘香願君飲罷風生腋飛到蓬萊日月長

和李靖

三間茅屋陋無人聊著投荒罪垢身此地相逢應有數他年重見復何因雅騷我豈堪嘉贈逸足君宜據要津更把一尊當雨霽坐看冰鑑拓秋旻

寄題趙化州淸白亭

聞話維城刺史尊關西夫子是師門太淸不取班超論堅白寧同惠子言棐幾蕭然心似寄銀鉤精甚勢如鶱政成歸報蘧廬子常使甘棠庇本根

和黃倅祈求有應

海山和气四時連太守賔僚自十仙明恕而行非茍爾感通之效固昭然萌心甘澤雲從地舉意晴暘日麗天可但南冠瓶有粟家家酣詠太平年【新州有十仙圖謂州縣官只十員】

又和錦阜登髙

久廢危亭也待時俄然榱棟出鎡基已應气象軒城表更覺登臨冠海湄萬里秋風宜落帽四並髙防稱傳巵幽人但把東籬菊坐看南山久未移

再和前韻本欲創亭以獲時而止

不因修築廢農時欲以仁心翊化基野艸從來丰可借量陂元自無湄登臨有愜三檛鼔衰病多慚一斗巵獨喜髙秋對黃菊風吹烏帽看云移

和陳生三首

此道存亡仁不仁遺編所載豈其眞若非象外防心契寧向環中得意新玉麈有文堪悟道錦囊無句不藏春簞瓢倘可分畱客更欲聞君一語親

二

車塵馬足兩紛綸談叟渾如谷口眞閙裏光陰渠不駐靜中滋味我嘗新髙眠展轉三竿日熟飲頻煩一甕春請看夏畦勞瘁者歲寒當與子相親

三

掛卻衣冠把釣綸那知藏拙未全眞餘生意態無相顧未死工夫有自新絕誰傳流水曲瑟希曾對舞雩春晚交況得陳丘子不但波瀾子建親

示程生二首

利域名途較少多人生那用學燈蛾如君甘作長貧士視古寧慚獨行科鶴可羅時煩寵顧鳶嘗跕處重經過扁舟又指閩山隱柰此蒼涼別意何

二

柴桑風度極淸眞地位當齊古逸民不爲兒曹營飽暖聊將詩句寫經綸喜君自得超遙趣與世相忘寂寞濵正欲細論嗟遽別空慙祖謝響然臻

和單普二首

能向詞江挹彼淸愛君詩句早知名百家懸鏡知妍醜一字提衡有重輕畫話豈淹三友益簡才方廓四聰明肯臨蔀屋相輝映自愧常談只老生

二

棄捐孤陋與誰鄰插棘誅茅漫隱淪亂思詩書隨手揭慰懷風月逐時新慚無用捨行藏道有愧東西南北人久矣筆端塵土暗因君聊復擬心神

謝朱推梅栽【壬申】

南國𨿽云有學堂了無松菊徑徒荒瘴痕元愛冰花洗衰鬢聊依玉樹芳便覺小池招秀影更令寒月映新妝從今賸醖萸香酒指擬春風摘子嘗

示臨川曾革

闕裏三千盛參乎一惟優古來宗徳業誰復繼風猷晚南丰衍賢名內相尢髙文推大手奧學擅前修有美淸江彥胡爲瘴嶺陬宗盟標姓望海若富源流侯館甘魚食賔筵聽鹿呦防須題雁塔聊爾敝貂裘美玉宜深韞明珠謝暗投自嗟鳶跕墮空羨鶴夷猶三釜古云樂一簞今漫憂但令心了了那畏力仇仇系馬行雲淨飛觴梅雪稠愧君相屬厚弱水詎勝舟

寄陳生

窮冬才得雨梢梢梅已無餘柳漸包且把簡編遮病眼時拖衾絮擁寒骹譏訶駁雜懷張籍聨續詩章憶孟郊歸臥蕭齋諒安穩可無消息到衡茅

謝趙戎惠白菘甚腴且再求之

已是居無竹那堪食一簞煩君餉園茹使我助盤餐秀色春風早甘肥曉露漙美材今又闕小摘更相寛

送黃熈赴韶推

籯金不取義方嚴孝友家庭嶺海贍力古共推經笥富決科爭看筆鋒銛才非俗契心難展淸畏人知徳尙潛鵬翼埀天終九萬固應鳬舄未能淹

送黃權守歸八桂三首

展驥官良是憑熊職未專中和已成頌淸淨豈無傳樓雘環新堞丁黃溢舊編聖朝方考績華寵定頒宣

二

樂物羇棲伴筋骸放逐余自甘門有雀寧嘆食無魚傾蓋情文腆投醪笑語舒晚途多感慨賴此得時祛

三

雨岸溪紋蹙風亭柳帶縈借畱無上策送別有兼程望杳雲間斾班余野外荊路從簪玉去增我故山情

迓黃守再來二首

舊治重臨寵渥新聖朝因任慰斯民芾棠不拜陰如幄騎竹爭迎气似春金重百斤兼賜爵車髙一丈更施茵能名籍甚宜防此潁水盧溪共演深

柴扉𨿽設悄無鄰聽說君來气又振鷗鷺防開愁意思詩書吟起病精神也知憔悴嫌杯酒可尙談諧對席珍旌斾悠悠將入眼爭除三徑待朱輪

和黃秀才

羮藜飯糗自無餘身世蕭條亦自如十里溪山連枕席一堂風月伴琴書畹蘭幸襲仙人佩徑艸欣承長者車四海弟兄非浪語先生何恨九夷居

寒食日約蔡生以雨不至

細雨斜風惱防春荒郊不見踏靑人傷心湖外松楸域弔影天涯露電身楊柳杏花何處好石泉槐火一時新舉杯幸有君相屬更待泥幹步屧勻

謝蔡生見和

三分已過二分春尙想綿田一善人冷食未平千載恨浮雲何與百年身從教對雨攜壺阻自愛觀風得句新芍藥酴醿無復見花林芳艸翠初勻

二弟在遠經年無書張倩忽來相看蔡生以詩見慶次其韻

鴻雁分飛接翼難稻粱謀隔水雲寒千山路遠勞魂夢一紙書來彊笑歡東榻人材慚潤玉西昆詩韻勝芳蘭從今更勵男兒操金鐵爲心石作肝

病中有感

武侯輔世侔伊尹明道傳心繼孟軻五十四年而已矣小儒如此豈非多

送英州推官

素業平生筆硯交麄官何事管榜敲自傷放逐生中熱時對淸風解外膠掞藻更窺靑玉案分甘常記緑羅袍扁舟北上英州幕卜吉應逢防拔茅

和單令

炎州暑令比烝炊茅屋深更未掩扉倦鵲繞林飛又上流螢照水亂還稀寡尢正爾三緘口新浴又思一振衣獨怯詩壇把麾將欲摩堅壘費攻圍

和周尉遊簡園

敝屣稀行故不穿荒陬何處賞芳妍詩人邂逅能乘興野客勤劬便肆筵滿壁畫圖俱儼若一川風物更蕭然攀翻百樹梨花雪醉擬春風二月天

簡單令

十月絺無斁中冬木尙榮願爲寒玉佩思灌閬風淸之子牛刀暇尋余免徑行已攜從事至旋覺大庖盈荒郡書云節虛檐寫雨聲寂寥無一事浩蕩有閒情艸樹環居宻雲山極望平羇愁添繡綫鄕味得金橙獨酌臨空迥髙歌徹晦明醉惟凴曲幾窮不念方兄詩怕吟來拙書便讀後精紋楸忘勝負緑綺混虧成忽見江梅蕊如披瑞雪英旅中相慰薦个裏自分明更待塗茨了仍看藝竹生茅柴如可壓爲吾糝藜羮

周尉以詩致霅鱠次韻爲謝

新興何事憶吳興因話鱸魚割素鱗不是南烹無口實要看西子授防人堆盤雪縷開花面泛艇秋風想釣綸玉醴浮來爲鄕導金橙研破助芳辛老饕難繼蘇公賦一飽鮮腴敢更頻

再謝見寄

非關糧盡不能興自嘆車中蹭蹬鱗詩客頗能憐逐客饔人知復受鮫人爲憐飛箸千條玉不忘牽潭百尺綸腹似鼓鼙無塌處詩如姜蒜有餘辛閿鄕少府新權爾爭比周郎美味頻

周尉丹砂次其韻

日鑷蒼浪鬢還童意未賖易衰如下阪難熟似烝砂不信三峯妄曾聞九轉誇刀圭何太少薏苡舊盈車

和周尉立春二首

筮易欣逢天地交送殘寒晷石光敲化工造物初施手天仗迎春已在郊一飯及辰堆細菜千花從此放香苞欲賡妙句無餘味久矣庖人不治庖

其二

新年仍復得詩交和气排門不待敲藏谷寒冰猶北陸應時甘背西郊松筠挺挺浮煙色桃杏紛紛拆繡苞凖擬尋春多酒肆芳羶何必費良庖

用前韻簡單令

斑白欣逢子墨交懸知琴化息榜敲不從凍芋窺侯喜端向長松倚孟郊竄逐自甘藜不糝太平還見葦方苞全牛妙割須君手笑我鉛刀似族庖

謝周尉用前韻致丹砂且見勸葆眞

寒衾未暖睫先交曉漏那聞促防敲非有眞丹存下海詎同和气滿春郊王頗亦知陶令仲達何勞誚石苞爲報邇來幽意愜籜龍拳鱉漸充庖

李簿攜具用前韻和之

春禽遭凍息交交不及風箏疊遞敲睡起依然開白屋客來仍是俯靑郊方兄無勢寧能熱窮鬼多羞祗自苞載酒刲羊煩厚意當年莘野尙烹庖

和單令春日

新曆自披展故交誰與歡顏容羞把鏡菘韭彊登盤袖手籠東老侵肌料峭寒大鈞方播物吾道豈艱難

金沙

海棠開後數金沙誰料炎荒有此花靑玉案頭張重錦碧雲堆裏漏彤霞髙枝已寫淸尊照嫩蘂猶須翠幕遮未信東風肯吹謝且教遊客看繁華

簡單周二子

回首淸明遠矣哉和風還挾褉辰來麗人空憶行歌樂曲水難追翰墨才鬢髮飄蕭吾自祓形骸放蕩孰相開早知勝集荷塘上何不飛觴看恥罍

音塵疏濶思悠哉有底忩忩不我來陳合鸛鵝須敵手詩成珠玉要奇才新荷定如蘭馥曲沼風閒作鏡開況是涼蟾方半璧淸光應欲照金罍

簡單令

烝炊不柰瘴氛侵一霎微涼屬晚陰自軸疎檐掃堦砌卻憑安幾看雲林風中梧竹旌幢亂雨外江山水墨深來日小槽篘釃白眷言騷客肯相臨

楊尉見招朱推單令與焉月色甚佳

南郭無緣到北城卻因招喚得同行四郊禾黍未全熟滿眼雲山何限情幸有好風能灑袂況無閒事稱揮觥藍輿欲去畱還住愛此月涼河漢明

七月十八日與諸人集眞於燕譽堂

盍簪相與記春芳落去爭如桂影香故覓層臺延曠望可無尊酒泛寒光交揮玉麈傾懷盡半仄冰輪耿夜長坐到銀河分曉色彤霞金暈更蒼涼

吳守祈雨有應

延陵宿望冠三吳又見熈朝老大夫善政舊聞風偃艸淸規今信浦還珠山川毎應精神禱禾稼全憑潤澤蘇可但邦人歌五袴也知還客慰焦枯

和單令自龍山迎月而歸

招提鑪上寶香氳問信浮屠作祖人想得妙心同水鏡故應歸路見冰輪淸輝萬里無窮雪淨觀千山不隔塵欲識新詩惟累句頗慚曹植與君親

重九簡單令

殊方令節也堪憐可詠江涵雁影篇買得紫萸虛市裏種成黃菊小池邊相逢便是華胥國一醉寧慚玳瑁筵何必登臨追舊俗南山秋气自超然

和單令

朝雨催寒細似毛賔鴻帶影朔云髙菊萸不分簪華髮糕酒無因拜赭袍笑我功名如墮甑愛君情義比投膠病衰阻趂芙蓉約木末搴翻獨詠騷

吳守生朝【十月二十二日】

梅信初傳冬未深髙門熊夢慶相尋三朝耆舊人皆仰一徳純全眾所欽難老椿齡方演迆後凋松色正陰森願公常記茱萸釀每歲玆辰細細斟

和蔡生遷居二首蔡學佛故用杜老與贊公故事蔡常令一嫗持簡來

浮生何處不蘧廬且喜飄然乍卜居一室未應忘灑掃四鄰聊復認親疎荔蕉餉客還堪飽筍蕨登盤莫願余有意相尋卽扶杖無煩赤足致雙魚

一壺村酒要同嘗脯醢葅肴取次將談話翠微修竹徑追隨斜照晚風岡梅花淡淡傳春意柳色依依作歲陽只麼往來成樂土豈知身世落南荒

和單令除夕二首

又聞幽谷有鶯遷況復山晴花向然泥犢戒耕呈歲歲戶靈呵鬼換年年茅檐賸有三竿日地曾無二頃田且買東江百花酒與君同棹十分船

坐閱流年同擲梭未曾聞道合如何擊壺安用鐵如意愛酒猶須金叵羅重讀豳詩賡節物還師魯聖對鄕儺東風漸次開桃李之子寧能不我過

新春卽事二首

竹爆臘寒盡桃符春事來和風已披拂暖日便徘徊曳杖閒挑菜攀枝齼摘梅太牢𨿽有味豈必勝登臺

二

恰賦春還柳俄聞地出雷雨絲分織作風籟急喧豗寂寂鑪無火欣欣甕有醅臨寒插羔褎雪觀亦悠哉

同蔣教授單令訪竹裏

遲日芳郊路寒暄气已分共尋茅屋趣一醉竹光云蘊借潘懷縣淸修鄭廣文衰遲亦何幸並得友多聞

卽事

梧葉經冬不識霜杞茅防潤已宜湯夜除愛日太和境衣袂輕風單薄裝盤綰翠絲春意近盞浮淸艷臘容光東君又試芳菲手行樂寧嗟鬢轉蒼

次徳施見和

頭如衰葆更加霜身似陳茶不柰湯春服又陪曾防詠歸心尢美陸生裝山川浮動風雲气艸木欣榮日月光賸種雞頭剝溫軟不教無齒愧張蒼

和單令

曾步雩風詠晚春肯教淸鏡受纎塵詩書漸與心爲一文字終慚筆有神奕局不爭先後手醉鄕常値聖賢人得時花卉千千狀須倩能詩爲寫眞

送朱推於水東口

送客水東口散襟城北頭淸風正駘蕩細雨忽飛浮荒傳少來燕平田多乳鳩何時理歸棹橫笛下滄洲

和徳施賞金沙

籠紗未暗塵錦幄又經春有艷曉酣酒無言時惱人後先爭絢倩開落自仍頻相對長松樹香心結蘂新

令節卽事簡晞仲徳施

寒食淸明節令佳禁煙遺俗天涯淸醇只向丹田暖料峭猶煩翠幕遮長短驟看森雨筍髙低難覓旋風花小齋寂寂誰爲伴水底初聞兩部蛙

同單令遊延明寺

下馬敲門扁蝠飛亂鴉啼晚客還歸村江淺可褰裳渉美酒淸宜滿斚揮獨樹髙花紅啄玉繁叢嫩蘂細編璣追隨冠者皆行樂借問何人鼔瑟希

和單令簡園梨花四絕

梅花如夢李成塵卻伴酴釄過晚春未要烘晴千樹白且看帶雨一枝新

野老山園未省開今朝何事客俱來炎荒有此淸涼地剪水裝林絕防埃

共傳嘉樹鎖山陰冰彩瑤光自一林未必甘滋追大谷照人風韻故能深

淸遊當日興怡融無柰如絲雨映空聞道只今方爛漫莫教飛趂棟花風

和單令九日二絕

爽气深秋徹九霄憑髙眼界迥寥寥淒風但可開黃菊零露行應到蓼蕭

行樂從來貴及辰況逢節物一番新病夫久矣捐杯酌悵望臨風落防人

題淸遠峽山寺【丙子】

淸遠峽山寺幾年聞汝名維舟得眺望滿目慰經行壁立巉天秀溪閒寫鏡淸嶺雲方北上濤雪漫南傾罪垢三燻淨歸風兩腋輕皇慈天共大睿知日同明重起闕廷戀敢懷山水情生綃無畫手聊此寄眞形

歸次義彬老人廖康吉惠靈壽杖以二十八字謝之

緑鬢投荒白髮歸瘴余渾欲不勝衣煩將扶老殷勤贈未怕登髙足力微

魏漕彥成昔宰弋陽政績上聞召對攺秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刋論語解至周公謂魯公有太息流涕之言彥成遂被竄於欽州柄國者死例逢赦宥歸道南嶽以大篇侑酒十尊見遺因成七絕以謝之

紹興乙卯選賢時弋水鳴琴有去思文石對敭言動聽演綸無愧攺官詞

滁萊千頃變嘉禾兩歲之中績效多賞格𨿽懸初不用柄臣何事有偏頗

漢水縈州北且南大堤花映府潭潭若非刺史禆頹缺鴨緑澆成幾醉酣

觧到周公謂魯公尙書深見古人風流傳頓廣誰之力千古須知魏與洪

天涯羇枕看三山一日皇恩詔使還君子但知爲善樂豈同余臭滿人間

名酒煩將一斛來瘴余衰病不勝杯醉中獨愛舂容奏恰似春潮捲海廻

聞說仙居窈復寛湖山全似畫圖看謫歸正値皇綱整莫向斯時詠考槃

簡彥達

別來魚雁半浮湛一日掀杯酒便深照水顏容皆欲老防門槐竹盡成陰驅山塞海成何事飯糗羮藜只此心但願歲丰人共樂扶笻有興卽相尋

將歸南嶽黎才翁命蕭復來相迎且以二詩見貺因作一絕謝之

涑水分攜首重回南山指日可徘徊殷勤問訊煩甥友更遣新詩兩詠來

斐然集卷五

欽定四庫全書

斐然集卷六

宋胡寅撰

除中書舍人謝表

記言文陛已非傳信之才承乏詞垣遽有卽眞之命省循負愧隕越拜嘉【中謝】竊以典掌贊書爲儒林之妙選與聞幾務乃法從之要津基帝命於省中闡人文於天下自非學深往訓識達今宜判花協僉論之公視艸擅語言之妙端方有守忠信不欺則何以潤色遠猷參聨近列伏念臣降才魯鈍聞道淹遲挾策少年漫習雕鐫之小技趨庭壯日方聞經濟之大端指夷路以騰驤顧急流而斂退頃因入侍嘗請賜休入則事父兄初識仲尼之爲政言必稱堯舜更聞孟子之欽王懼素業之未成悵流光之坐易薦防嚴召俾卽舊班重入修門覬當前席豈謂美芹之獻而堪華衮之褒策牘家傳敢自期於麟角絲綸世掌曾何有於鳳毛惟是教忠於焉資事恭承明制不獲固辭此蓋伏遇皇帝陛下耆定武功誕敷文徳謨訓之懿上配於三王昭回之章下飾於萬物宜有能言之士出膺給札之榮顧慚微臣塵玷盛選況父子並躋於禁路在縉紳咸以爲美談伏惟恩私何以報塞補天煉石𨿽無五色之文委質策名夙有二心之戒以玆自勉儻稱所防

除集英殿修撰知邵州謝表

方司帝制忽剖郡符戴從欲之慈仁積違顏之深戀【中謝】防念臣資才旣陋術業仍疎未能善已而疾惡太深無以逾人而叨榮已甚物情誇已世俗尙諛凡司毀譽之人皆惡丁寧之語至於同省正爾自疑出則誦言謂陛下惡臣之訐直入而浸潤指大臣用舊之黨偏謀欲譖人如得奇貨陛下知由來而罔惑察交鬭以甚明欲一网而盡者計未得施思直道而行者人姑自保臣於此日幸免嚴科許以便親坦然去國比出修門之外上還次對之除曲賜矜憐特形慰諭𨿽慈父之於子不過如斯惟大恩之所防若爲而報此蓋伏遇皇帝陛下體天覆幬並日照臨稽眾如堯知巧言之可畏取人如舜堲讒說之震師施及下臣獲全小節臣敢不增培學殖勉勵操修有社與民事主何分於內外移忠以孝致身終誓於糜捐

除徽猷閣待制謝表

詞闈請去初乏年勞綸命疏榮遽遷職序仰銜殊眷俯激懦衷【中謝】伏念臣聞道不先效官太早行致身之義𨿽力慕於前修迷渉世之方常恐貽於後患昨預招延之列浸登機要之司翰墨非工言尢已積褒嘉猥被朝嫉遂多終賴保全俾逃蹸借招些忍同於激楚夢魂空繞於勾陳覬奉眞祠少安蹇步向使有功於演語猶當累日而拜官況無東裏之稱濫次西淸之對一防拭那復瑕疵徒愧恩施未知報所此蓋伏遇皇帝陛下用人惟已以道觀能將博取於眾謀欲恢張於丕業絕壑萬牛之重咸備棟梁疲駑十駕之凡亦歸鞭策遂令遠迹重簉近班臣敢不學務知新行思寡過循良豈弟期無負於承宣獻納論思豈有分於中外庶收塵霧以答丘山

嚴州到任謝表

上還澬水之章不防賜可攺畀桐江之紱更荷親除已見吏民具宣徳意拜嘉甚寵受任奚勝【中謝】伏念臣早以諸生濫塵黃甲初典芹宮之教繼參蓬館之遊雞省握蘭螭坳載筆遂躋法從專掌贊書曾未習於治民乃自期於補外已勵飲冰之操偶牽嘗藥之情因請奉祠反叨易地內量才力無以逾人仰迫恩私不遑將父臣今所領地望尢髙气象欝蔥上聖兆興王之迹溪山瀟灑前賢遺髙世之蹤近止朝廷隱然藩輔豈伊緜薄所克堪承此蓋伏遇皇帝陛下擇人任官愛民猶子謂臣嘗侍軒陛必知惻怛之懷察臣久在裏閭或諳疾苦之狀付之牧養責以循良惟是此邦本亦無事政煩賦重弄兵或至於陸梁薄斂緩刑按堵自臻於靜治臣敢不服勤夙夜少效涓埃期免後艱以副保全之意更申前請冀從孝養之心

駕幸建康問起居表

日行天運四方均被於照臨雷厲風飛萬物悉歸於鼓動【中賀】恭惟皇帝陛下孝存九廟心切兩宮誓將伐玁狁而出車豈特鋪淮濆而執醜沈潛剛克肇敏戎公上契帝心下符人欲當六飛之初駕宜萬福之是膺臣限以守符阻於扈蹕【闕】

永州到任謝表

瀝懇幹威防恩賜可稍諧色養亟服官箴【中謝】防念臣學謝通方材非適用與時寡偶同朝嘗困於斷斷造事多窮一介自知其斷斷幸値聖明之主嘗叨剴切之褒遂欲請纓仰酬知遇豈甘懷綬退卽便安屬父年已廹於摧頹在子職尢先於定省良藥地偏而莫致珍羞市遠而缺供陟岵遐瞻共結雲飛之恨循陔相戒深懷日短之憂屢凟天聽果從人欲俾解桐江之印復分瀟水之符因蹙縮於鯉庭更婆娑於萊戲朝惇孝治誠錫類以非難民偃徳風乃興仁而競勸顧臣何者荷眷如斯此蓋伏遇皇帝陛下性蘊堯天徳昭舜日至心不匱推內恕以及人博施無方遣近臣而分土臣敢不益殫夙夜祗服訓詞三釡及親榮己逾於曾閔六條宣化效當勉於龔黃仰瞻華闕之賖彌積丹心之戀恩𨿽難報忠必可移

代家君除寶文閣直學士賜銀絹謝表

臣某言昨奉聖防以臣解釋春秋書成特除寶文閣直學士仍賜銀絹三百疋兩臣尋具辭免準詔書不允不得再有陳請者臣已扶疾望闕謝恩祗受訖末學荒疎上凟髙明之聽異恩濃厚俯加劬瘁之身拜賜有光撫躬增媿【中謝】伏念臣志𨿽汲古才不逾人方太平極盛之時久甘貧賤逮神武中興之運已廹尫殘獨抱遺經自從所好潛思𨿽篤渉造弗深窺美富於宮墻詎臻彷佛揀粹精於沙礫忍棄錙銖閱歲律以屢更顧聰明而凋防因加紀述聊備遺忘私淑諸人罔繼昔賢之軌道興乎世幸承溫詔之言促就簡編仰塵幾禦涓埃自竭海嶽何裨頒陸賈之金獨緣新語賜春卿之爵止爲舊恩豈如微臣兼受大賜褒嘉甚腆稱塞知難此蓋伏遇皇帝陛下天授英資日躋聖徳守經合變稽筆削以有爲捨己從人采菲葑而不棄肆推徳賞加賁陋儒臣敢不仰體眷懷恭承嘉惠奇蹤自遠尙陪淸切之班大藥有資庶獲康寧之福傾葵莫諭結艸爲期

代先公遺表

有生必死乃物理之大常無徳不酬實人臣之至分將違聖代更納善言【中謝】伏念臣奮迹寒鄕防名熈世且降才甚鄙造事多窮功書蔑著於涓塵仕路漫諳於升黜晚叨殊眷復列近班隆防閔勞俾就祠庭之逸羸軀嬰疹更慚廩粟之頒念獨抱於遺經矧特防於優詔畢精竭慮庶克祗承廢寢忘饑遂臻危殆日西頹而已廹川東逝而弗還生也有涯夫奚可益斃而得正則亦何求伏望皇帝陛下保合太和建用皇極撥亂反正深明尼父之心任賢使能早繼周宣之治再安神器永禦寶圖臣已隔淸光空餘忠戀裹屍效死𨿽莫逮於昔人結艸報恩誓不渝於素志

賜先公銀絹謝表

昨於紹興八年九月臣本家準尙書省札子三省同奉聖防以臣父所進春秋義著一王之法方欲召用遽聞淪亡可特賜銀絹三百疋兩令湖南轉運司應副葬事仍賜田十頃以卹其孤餘人不得援例除賜田臣先具辭免外余已祗受皇恩者遺忠作聖具存謹始之書宸念閔賢特厚飾終之典恩並沾於孤息義深勸於百寮【中謝】伏念先臣早潛大業願學孔子故服膺於春秋譬之宮墻蓋見美於宗廟壯年發憤皓首成書親逢睿智之日躋況許遠猷之辰告奏篇迄上方裨乙夜之觀召節垂頒遽作重泉之隔注懷未憗錫命有加將厚意於幣金給稱財於壤隧至謂著一王之法方衮贈以誠逾更令絕援例之人示防章而已足恭味崇儒之防深惟遺老之思在昔鮮倫方來是式豈玆存歿竊以哀榮此蓋伏遇皇帝陛下祖述帝謨憲章王道敍典秩禮以承夫天意命徳討罪以馭夫人羣慨然撥極亂之絲棼卓爾被中興之眷佑麟經不絕鳳徳那衰臣頃在居廬弗遑奏牘書藏石室嘆古人待後之傳疏列銀臺述此日防休之異莫勝殞咽曷副矜憐

辭免賜田防降詔允謝表

昨防聖恩閔先臣淪亡賜田十頃以卹其孤臣不敢上當異數卽具辭免伏奉詔書奬諭依所乞者賞延於世欲令永謝於窮愁父教之忠將使不墮於淸白懇誠上達聰聽俯從蔀家容日月之光坎水適井蛙之願【中謝】竊以許行去楚本乏一防季子擯秦因無二頃急於衣服之奉是或物情之常𨿽斥廣田疇固非髙士而服勤隴畝亦有先賢恩私旣軫於談經寵答遂光於畫壤族多困人覬溫饒惟揣分以當安故拜嘉而莫敢誠仰宅心之訓必惇處約之仁不慕執鞭自窺絕筆視揠苖而興嘆觀學稼以知非旣浮雲莫翳於靈臺乃汗簡克當於賞鑑顧玆愚嗣皆曰凡人出預論思早竊累鐘之奉處修孝弟尙均斗粟之舂比先臣自奮於艱勤愧諸子已甘於豢養君羮不洎負米長悲理合屬厭幸防賜可此蓋伏遇皇帝陛下俟賢加腆勵俗戒貪錫以膏腴始推仁而博施嘉其廉遜終狥志以曲從諷誦堯言激昻參魯臣謹當益堅素守祗率義方修禮以耕庶不茅於心地移忠而事期無忝於徳音

辭徽猷閣直學士知永州恩命防降詔不允謝表

祗奉新書已愧聖知之厚薦防溫詔益知官寵之優志𨿽守於匹夫義難形於再凟撫躬兢惕拜命徊徨【中謝】竊以列聖圖書所藏非俊乂之臣孰堪寓直遠方民社所寄惟循良之吏乃克承流稱一職以爲難兼二能而豈易伏念臣學蕪而識陋智短而才疎感慨逢時夙抱捐軀之志思皇得士嘗防前席之咨論功蔑繼於時髦撫迹空縻於歲紀遂罹釁罰良自叨逾洎三釜以長悲首一丘而待僕旣邈劬勞之報便頹榮進之心而況舊苦臂拘新纒心悸砭湯未效付餘燼於寒灰雨露重沾出寸萌於顚木不令避免更欲激昂眾耀防休懼深履薄此蓋伏遇皇帝陛下臨朝願治以道觀能念方州之太輕故分庸近侍考毀譽之已試乃因任舊人曾是奬提及玆孤瘁臣謹當溫尋廢忘勉策疲庸倘幸到官誓竭涓埃之效庶幾寡過以酬天地之恩

永州到任謝表

誕敷徳意播告疲民𨿽江山千里之遙如觀闕九重之近非惟良而共理斯受寵以若驚【中謝】伏念臣道學弗深吏能更淺致身事主嘗聞大訓於趨庭中孝顯親徒負深悲於過隙餘生𨿽在諸念頗頽敢謂恩私再加褒用仕宦至二千石載籍稱榮前後才六七年除書屢降矧是永州之古郡實惟平楚之中流蜀相受知社稷早推於重器唐人謫宦星芒獨耀於髙文𨿽窮陬乏金穀之饒顧雅俗有弦歌之盛輒防委寄何以堪承此蓋伏遇皇帝陛下保固邦基簡求師帥不泄邇而忘遠同周武之用心欲訟理而政平邁漢宣之圖任俯憐羈曾侍睟嚴庶能宣惻怛於遐方固可責循良於薄技而臣比緣久役增重宿屙巨擘無彊豈有人功之指畫靈臺易震未還神觀之精明少效微勞再幹洪造黃庭紫府奉香火以周旋赤箭靑芝燮筋骸而康濟遂起將深之疾進輸無隱之忠

乞宮祠降詔不允謝表

削牘輸誠願投散局出綸示寵尙閟兪音拜命有光撫躬增懼【中謝】伏念臣材資甚鄙智略尢疏自防特達之知未立殊常之報銅魚繼佩獲邇松阡竹馬再迎乃慚棠茇惟竭愚衷於辰夜勉宣徳意於疲羸倘副委令庶無罪悔而乃閱方肘後覺身慮之亡聊趣辦目前悵聰明之不及永念專城而竊食敢云閉閣以偸安蹐地靡遑吁天有請此蓋伏遇皇帝陛下建賢以圖外治累日而責成功視民如傷每錫循良之懋賞使臣以禮常全進退之大恩曲軫皇慈過形溫諭顧然之質被華衮以難勝而蕞爾之邦耀宸奎而增重臣𨿽貪藥石尙冀涓埃終祈從欲之仁以逭瘝官之譴

除提舉江州太平觀謝表

不任郡事久稽曠職之誅請上印章再被閔勞之寵洪私所浸弱植奚勝【中謝】伏念臣術業空疏智能譾薄自沐藩宣之寄亶惟芻牧之求不善催科軍興屢乏所期靜治民瘼小蠲顧祿賜之已丰緣福基之素薄陰陽交寇憂慮積傷臂運指以不能疥遂痁而增劇緑鬢遽裝於白雪淸矑復翳於昏花對鑑無塵漫有功名之意觀云不駐敢萌富貴之心瀝此危衷凟於公聽豈意仍叨於淸貫且令自逸於殊廷此蓋伏遇皇帝陛下並日照臨侔天覆幬支持廈屋兼收椳之材駕禦英雄不竭駑駘之力遂令孤躓尢軫深仁臣敢不愛惜分陰訪求大藥𨿽辰猷仰告自隔於江湖而夜气黙存均沾於雨露恩光未答糜隕爲期

冊立皇后賀表

乾坤合徳日月並明凡居覆載之間均被照臨之賜【中賀】竊以塗山啟夏嬀汭興虞若稽聖帝明王罔不齊家治國恭惟皇帝陛下孝思九廟色養東朝眷中壼之久虛考外廷之僉議樂玆淑徳非以愛登煒椒塗之尊柔嘉葛施之化一人有慶四海是孚臣竊祿觀祠馳誠魏闕獻百男之祝三復思齊想萬壽之觴載歌旣醉

致仕謝表

剡牘陳情願乞骨骸之賜出綸許謝得安林壑之居拜命有光捫心增愧【中謝】伏念臣器同瓠落材更液樠少也習文而匪工壯焉委質而甚戅讀書渉獵但傳糟粕於前人論事荒唐寧補絲毫於當世入班二省淸嚴之地出畀三州尊重之權侍經帷則未能陪日月之明服詞禁則無以鼔風霆之動典禮視秩宗而自愧牧民方循吏以誰如歲月侵尋江湖渺緬駭機屢發獨賴矜寛腆祿坐縻詎忘捐殞曾是福基之狹居然气榦之衰旣困負薪遑幹繼粟𨿽則訪求於大藥未甘憀栗於小山而乃自覺支離日臻臒瘁目花蠅翼之翳耳沸喧蜩聲之啾跪起痟酸秉持緩弱班資故在殊非厄閏之揚齒髮遽雕宛是望秋之柳諒難勝於鞅掌因決計於棲遲此蓋伏遇皇帝陛下義不遺遐仁惟念舊知士俗喜榮而憎謝將激勵其廉隅謂人臣辭位而告歸必保全其志節肆頒兪防仍進文階聽違遠於官途俾優遊於聖日訓言甚寵名論莫逾鷃下蓬蒿顧逍遙而已足鳬飛渤澥計多少以何虧洪造無窮微軀獲考𨿽在陳力不能之際寔懷感恩未報之忠臣謹當勉所可修輔其將期復神明於舊觀克存道徳於初心慕伯玉之知非年從屢化師仲尼之發憤老亦何憂用此答酬庶逃罪悔

進先公文集表

臣某言臣弟太常丞寧輪對奏事伏防聖慈宣問乃父旣解釋春秋尙當有他論著其具以進者宸衷尙舊故老形思訓釋典文夙簡淵深之記遺余篇翰更防淸燕之求【中謝】伏念先臣早捐塵事志希任道謀不爲身心遠地偏寄陶廬於三徑人憂己樂甘顏巷於一瓢吟詠性情而無雕虫篆刻之爲交際往來而乏竿牘苞苴之智中經俶擾多所散亡晚獲奠居僅成編秩精忠皎皎每提撥亂之綱莊語諄諄多闡濟時之用進則傾懷於君父退猶關說於公卿壯懷投老而益堅弱齒抱屙而彌勵自期有補終冀一伸丘木成陰𨿽郁春秋之志囊書奏禦何殊旦暮之逢此蓋伏遇皇帝陛下典學裕身崇儒化俗華衮豈惟於一字緇衣不間於十年乃因仲息之對揚錫以溫言之淸問斯文不墜多士流傳臣謹已校定舛訛分成門次爰從傳置進備覽觀函劍有光旣徹斗牛之象浦珠無纇合供旒冕之須

落職謝表

伏奉誥命臣僚論列臣坐昨與李光通書落職職列禁廷身居里巷安榮難冒鐫奪是宜伏讀訓詞恍驚方寸【中謝】伏念臣頃分符竹合畏簡書乃與罪人輒惇風義一講寒溫之問寧存誹謗之心相聞旣類於交私自保愈慚於明哲九年宿負閱寔如新三褫嚴威撫躬若厲此蓋伏遇皇帝陛下操持八柄駕馭羣工用刑弗間於隱微示戒俾知於恭愼江湖𨿽遠震耀惟均臣敢不言動加思公忠是力庶逃大悔以答隆恩

散官安置謝表

準尙書省札子備坐臣寮章疏言臣罪惡奉聖防責授果州團練副使新州安置臣卽日奔馳上道水陸兼程已到新州公參訖重劾批根期於勿植皇慈軫舊貫以有生姑置遐荒俾知內省危衷震動感涕流漣【中謝】伏念臣初乏令猷誤塵淸貫歲時淹遠咎戾浸彰乃致抨彈謂虧忠孝罪多擢髮疵非吹毛思父慕君五情隕獲拕舟逾嶺六气並毗朝典至公臺評勿僭皆臣自取反已誰尢此蓋伏遇皇帝陛下與物爲春退人以禮徳同舜大幹舞兩堦仁類湯寛网開三面俯矜墜石曾侍甘泉特出隆恩弗加大譴臣敢不恪終嗣道刻勵臣規仰止先民行乎患難夙宵觀過惟務修身萬一棄瑕尙圖報所

再表上二表旣行累月邸院駁下新州不依條差官防對繳奏亦以落職初不見事因後得大理寺符方知坐李孟堅供嘗與其父書因經界誹謗不敢自白再上此表邸院又打下云左降官不應上表

批根重劾論以四凶祝网隆私開其三面驚余魄悸感極涕沱【中謝】伏念臣初乏令猷濫聫淸貫年時浸遠罪咎滋彰惕若微軀虧乎大戒正推子道莫重承宗𨿽遠仕途敢忘只辟矧復華資難冒淺局易盈遂速顚隮致幹呵譴拕舟逾嶺行觸蘊虫裹藥負餱居防瘴蠱皆由自作夫豈人尢尙玷散員仰繄善貸此蓋防遇皇帝陛下徳侔天大明並日中立愛惟親於昭孝治使臣以禮用勸忠規俯念遺簪嘗持舊槖俾知循省姑示竄投臣敢不愼厥身修行乎患難雷霆震耀旣肅丰刑雨露涵濡猶祈解澤

自便謝表

恩由獨斷澤被諸累彊臣之壅閼𨿽堅聖主之聰明無蔽乃公朝之盛事非小已之私榮只敍孤忠仰塵淵聽【中謝】伏念臣降才不腆渉道甚膚妄有意於壯行蔑自知其躁進螭拗載筆當龍飛天位之三年鳳掖演綸實虎變人文之九載薦更外使還簉中臺陪講幄以談經參玉堂而視艸戅愚冒犯嘗逭斧誅剴切論思更叨衮贈銜憂去位從吉爲州遭逢論道之人憑恃貪天之力黨同伐異瘠國肥家淪三綱而外交托一徳而上凂臣受恩再世雅意本朝事主有慺慺之誠輸忠無坦坦之路輒慕隱居而求志庶幾遠害以全身遂掛衣冠退尋丘壑少待冰山之泮還瞻雪晛之光尙且猜虞必加中害臺評受其風防誣以不忠不孝之名詞命出其妻家當以腹誹反唇之罪欲辧明而奚敢具章謝而莫通一墮黃茅六看春艸病無醫藥窮逮饑寒忍攫於眾狙聽欺淩於百鬼戴盆伏地難窺覆幬之髙明傾藿向陽終預曦輝之臨照獲脫賤拘之俗復陶貴肆之風仰荷矜憐若爲報塞此蓋防遇皇帝陛下收還八柄陟降羣工臣作福威旣自罹於殃咎天爲剛徳初奮發於沈潛巍乎堂陛之尊崇惕若風雷之鼓動遂使赦無畱令昔阻隔而今行士有非辜姑放投而終宥在顏威邇銘腑感深跕鳶已出乎煙嵐豈忘飛戾瘦馬倘加之秣飾尙可驅馳

復官職謝表

盡滌垢污恩波浩蕩俾還官職綸誥坦明感切涕沱喜深拜舞【中謝】伏念臣智謀不足以識時務文彩不足以爲國華惟資家學之教忠仰慕先賢之致主被遇況早眷知非輕𨿽拱侍北辰歷光陰者兩紀而放投南裔防萋菲者六年葵心宻向於重光蓬首莫知其萬死白髮飄蕭而老去黒裘破敝以歸來茍非睿慈垂察孤躓遺簪墜履不忍棄捐片善寸長尙期采用則何以首膺赦宥薦對寵休此蓋伏遇皇帝陛下廣運聰明弛張文武博學造皇王之極摯沈機收制斷之大權旋乾轉坤而關機閤開雷厲風飛而日月淸照泰通君子之志夬決小人之柔有如微臣亦預大賜臣謹當激昂衰懦游泳至仁顧摧傷疾病之餘只合嗣農歌於堯壤念獻納論思之舊豈能忘雅意於漢朝自結主知更從今始

代劉待制遺表

生也有涯孰移定命死而不朽難跂前修獨余垂盡之忠仰吁蓋髙之聽【中謝】伏念臣早憑世賞浸歷仕途作屬外臺入丞卿寺偶鎭府上扞城之伐於機司叨祕閣之嚴繼忝使華俄丁家難値神武中興於丕祚而師幹初試於邊庭世屬艱虞家傳忠義妄意功名之際防不虞材智之卑凡祗赴詔音亟聞除用坐談將幕曾無虎豹之韜攝事帥藩那有鸛鵝之陣盡瘁謬殫於筋力論功蔑著於絲毫投竄是宜甄收未替出駕軺車而撫士歸分符竹以臨民尋從祠館之便安擢付江壖之要重疏榮渙汗還綴甘泉而臣識昧遠猷器慚大受與時寡偶造事多窮推擠並嘖於煩言保庇盡歸於全度念國恩之未報豈家食之遑寧尙冀駑鈆再堪策礪詎知蒲柳頓廹風霜顧靈劑以何施悲逝川而莫返將捐朽質勉貢善言伏望皇帝陛下並日照臨侔天覆幬持守盛成之治柔能遠邇之情燮太和於穆淸措羣品於熈晏任賢勿貳永隆不拔之基與時爲春坐享無疆之歷臣委身厚夜絕望穹宸拖司冦之紳不能下拜寢大夫之簀獲以正終

代向直閣復職除湖北憲謝表

戴盆絕望仰洪覆之何私傾藿當陽祈容光之必照丹書已削紫誥仍頒直中祕之圖書付外臺之耳目恭承擢敍彌劇震惶【中謝】伏念臣稟資至愚趨勢甚拙屢忝分憂之任惟思共理之忠驅虎豹而遠之善良是保受牛羊而牧者蕃息爲期惟彼合江最稱凋郡遺種幸逃於鋒鏑調庸復困於金湯仍遭云漢之憂更急羽書之餉猾吏豕心而蠆尾疲氓鮒轍而燕巢曾是羈單誤防器使稍鋤巨蠧漸振頹綱施行恪奉於詔條檢率先嚴於寮寀呻吟少定流散粗安庶有袴襦免自書於下考忍修防傳以善事於上官豈期饕餮之徒敢負澄淸之寄巧爲章奏公肆詆欺內省不愆甘受四年之譴庶言旣繹初無一事之眞實荷聖明洞知沈枉並加湔拂俾效捐塵具臣慶公道之開下士免脇權之困此蓋伏遇皇帝陛下恢張治具奬勵才猷遠惡直醜正之人重守法奉公之吏愼選不遺於一介哀矜尢在於五刑臣敢不欽奉訓詞益修履業向以責人者今以責已用不負於隆恩抑聞守道者是爲守官更勉圖於來效

代範漕移湖北漕謝表

使指終更蔑聞於底績宸綸易地仍畀於輸將仰惟因任之恩積有冒榮之愧【中謝】伏念臣箕裘替緖薪槱荒材少日趨庭粗獲聞詩而學禮長年從宦惟知守道而向方當大搜髦彥以綏寧四方之時乃累被咨詢參刺舉一路之寄憲章具在何所建明金穀羨余靡勤調度況乏汝南之淸裁寧逃月旦之公評所懼黜幽更叨器使此蓋伏遇皇帝陛下道參天大治格气和思足國而裕民用寧邦本肆因能而授職博盡眾才致玆已試之罔功猶辱上流之重地臣敢不勉殫夙夜恪守靖共鞭防錢流倘稱木牛之運根盤節錯敢辭鼯鼠之窮

斐然集卷六

欽定四庫全書

斐然集卷七

宋胡寅撰

謝貢啟【丙申】

論秀鄕邦深慚庸陋獻書天府猥預甄收初聞姓名之傳頗覺心顏之靦竊以聖王有作世道交興辟雍首善於京師學校明倫於郡國气蒸川泳雷動雲飛惟楚國之上游有荊門之要壘沼藏珠而媚景州產玉而得名峽水西奔詞源可想郢樓東峙曲韻爭髙衿佩之侶摩肩弦誦之聲盈耳遇良輒取寧空冀北之羣待賈而沽多抱荊山之璞欲當妙選宜屬美材如某者朴遫無庸踐修尢淺家庭入侍早聞詩禮之方黌捨出遊幸被師儒之教究難窮之事業驚易往之歲時黃卷靑編坐消寒日朱顏緑鬢獨對春風未居比數之流敢有賔興之覬夫何末技亦綴後塵事𨿽儻來恩實有自某官士徒儀表吾道宗師澄學海之深瀾植儒林之美防文髙萬丈燦然星斗之光名壓眾流響若風雷之轉惟玆後進亦仰前修遂使愚頑猥防題品某敢不勉其未至增所不能觀絳闕之光幸齒羣英而入獻貢丹墀之策期收薄效於決科儻素志之未違庶明恩之可報過此以往未知所裁

問候張相啟【庚戌】

一違臺屏再閱時行良史直書蔑著丹靑之效戅言妄發合干斧鉞之誅旋屬家君累辭朝命寛仁賜可已知負疾而無堪喜懼兼懷其敢冒榮而不去罄披誠悃繼荷兪音俾寓直於河圖仍卽安於琳館拜辭文石之陛歸覲防衣之庭狐突教忠庶無罪悔蕭生雅意終誓糜捐由二浙而問津及臨川而聞戒越趨章貢冀達瀟湘身遊坱圠之鈞孰云置散夢繞熒煌之座能不侍前遂忘重趼之勞思奉片言之誨發其防覆借以輝光戀徳旣深向風增抃寒威漸弛暖律初回願益毖於鼎饔用早躋於槐席

答湖北趙憲啟【丙辰】

頃誤簡知進司三事旋懷洎養請布六條維是澬川介乎湘楚民淳事簡本遊宦之樂郊行悔言尢亦省愆之靜處適庭幃之久病方藥石之未閒捧檄固榮望云更切罄輸危悃仰吁髙聰乞從祠館之安覬免郡章之付防須允防尙闕馳書某官疏沠洪源騰芳夷路卒浮丘之業經學有聞讀元王之詩風騷甚富爰念剖符之地宻鄰仗節之方惇篤襟期寵貽牋翰粲然丹雘施樗櫟以非宜詠彼木報瓊瑤而何有披風尙邈跂徳尢勤願益保於生經以茂承於光寵

賀湖南王漕啟

解虎符之佩光被詔書仗龍節之權肅將使指先聲所曁喜气惟均某官美徳粹夷髙風淩厲書開萬卷列科居遊夏之倫筆掃千軍掞藻出班揚之右談兵將幕佐計漕臺久練達於政經尙郁堙於賢業畱京子佩嘗賴表儀遐徼烏蠻更煩綏禦本自金閨之彥合陪玉筍之班將勤三節之走趨先試一方之刺舉眷玆湘俗困彼軍須但椎髓而弗矜旣露根而可畏狡桀有萑苻之念柔良多狴犴之寃微官惟急於受知大吏茍祈於免過頽波如此遠慮柰何竊詳聖主之保邦允借仁人之種徳士欣除目民止遁心某自間風猷相望楚越置酒髙防形夢寐於十年賦詩遠貽寫殷勤於千里豈謂剖符之地宻依攬轡之封先取豺狼式觀政術再歌襦袴當仰吏師惟幸防之方深匪敷言之能罄輕寒在候遠渉正勞尙愼節宣以承光寵

答沅州王守東卿啟

伊川洛汭十年同緩轡之遊沅水澬江千里接分符之壤瞻言契濶敢敍悃悰自昔解攜尋遭蕩析共楚天之月徒有詠思棲衡嶽之云固嘗招隱學未周於已事心敢累於世紛偶被召除進司書命吾徒忝竊深慚子厚之旁觀公等棄閒當誚臧文之竊位竟緣冒昧恐速推擠有懷奉檄之榮自詭專城之寄問安嘗藥情旣戀於板輿剡奏叫閽願獲從於琳館𨿽幸托兩邦之契而未遑馳一介之書某官義比金蘭契同膠漆屢枉孟公之尺牘如披彥輔之靑天梅榭月明撼雪英而命酒竹亭春暗防云葉以嘗茶薛華最善於醉歌李白尢髙於長句三川邈矣一夢恍然文老益工疑得江山之助才髙未展合依日月之光臨邊鎖以徒勞奉詔函而非晚重欽埀眷逖枉飛文讀厚報之詩願惇夙契修寶鄰之好莫遂初心尙阻披承益深瞻頌冀妙頥於寢食以蚤對於寵光

謝浙西帥啟

祈從散局不奉兪音攺畀近藩復叨優命顧此臨民之始適當開府之初幸防所深寅緣有自某官器資英邁才智通宏北道觀風嘗著扞城之略南州攬轡尢髙富國之功久爾踐揚藹然譽處果膺宸眷擢總行畿發硎之刃常新坐空盤錯枹鼔之聲不聳行被寵褒某濩落無堪液樠奚用久荷出塵之照玆諧防徳之方

謝浙漕啟

祗承綸命攺畀郡符顧非師帥之良幸托澄淸之庇自惟多躓庶獲少安某官才資絕人儒雅飾吏盤根錯節解牛之刃常新挽粟飛芻流馬之功益著國計有賴上心所知別觀詔除以快輿議某崎嵚可笑濩落無堪荷知素深暌徳浸久𨿽趨風之未果欣托防之匪遙庸以腹心布之竿牘方玆淒凜願愼節宣

迎呂相啟

伏審被追鋒之召入覲宸顏付居守之權典司宮鑰制書一出輿誦四騰某官茂徳格天精忠貫日才肩房令居多應變之功智比姚崇允號濟時之相險阻備嘗而不攺其操富貴已極而克勤於邦起自眞廷遐分帥閫當云漢嗟吁之後適羽書調發之時威肅萑苻惠先溝壑仁風所播坐獲丰年民瘼旣除遂成樂土甘棠之化南國寔維羣辟之師繡衮之來東山無復大夫之刺聖君虛左以待元輔非公而誰措國步於大安享天心於一徳某久違臺座竊守郡章屬櫜鞬以修恭徯瞻旄鉞托帡幪而庇迹正荷陶鈞

答王鹽啟

竊審拜恩北闕仗節南州問俗觀風山川攺觀奉公守法民物知歸某官白璧持身靑松植操文學足以飾吏事器識足以應時須三尺是循坐折姦凶之气百鏈不變眾欽剛特之才固當淩厲雲霄羽儀臺省發硎遊刃益攄露於蘊藏煮海摘山豈勞煩於計畫未遑馳慶先枉飛文欣悚之私敷宣罔旣

答秦徳儒啟

竊審拜命宸庭通名京籍亨衢伊始淸論所期某官純茂賦資端良修志早培學殖發爲春麗之華不齅世芬挺立歲寒之操沈下僚而自適藹榮問以甚休當塗不壅於上聞逸軌漸看於橫騖某頃分憂顧初接風猷欣楚國之有材欲周家之多士比君雕鶚慚非薦禰之流贈我瓊琚愧辱報齊之意誓言什襲寧述四知

答路樞賀年啟【代家君】

斗柄回寅陽聲入律若木餞餘寒之气時朝崇嗣歲之儀慶禮旣陳頌言斯舉某官夙推公望靜葆天倪五福純全𨿽脫紅塵之屣四方傾屬宜歸紫極之班肇對嘉辰必符善祝某負屙寖劇修謁無緣徒切傾祈莫勝敷述

賀年啟

寶歷更端陽春交泰槐煙泛彩迎天上之和風栢葉浮杯絢人間之慶禮某官忠存廊廟名動華夷接武赤松世服遺榮之勇歌詩菉竹皇深舊弼之思宜對令辰早膺急詔某初還親右阻造客間頌祝徒深敷陳罔旣

又

新元肇序上日開祥柳色槐煙迓陽春之交泰椒花栢葉修獻歲之盛儀某官緯世傑才端朝公望幅巾坐嘯無煩虎豹之韜急詔言歸行慶雲龍之防式臨谷旦倍擁繁禧某職在親闈望遙賔閤奉一觴之爵徒劇傾祈修咫尺之書莫伸悃愊

又

寶歷更端陽春式序寅餞餘寒之气交修嗣歲之儀某官學探本原文追典雅宣平反之詔功旣及於一方展經濟之才恩佇承於三接未遑馳慶先辱惠音感頌之深敷宣罔旣

答唐道州啟

比者解印桐江分符瀟水初獲便親之欲仰荷天慈載欣接壤之仁遠同河潤屬乍休於徒馭仍謹視於簿書尺牘未修飛文先及退惟涼薄何以堪承某官才稟疏通政成肅給仰分憂寄依然循吏之風遠紹家聲尙矣名卿之冑行聞顯用益奮遠猷某器業非長官箴未熟有可師之鄰國庶免曠瘝無越境之防期徒深渴仰和風扇物淑景宜人尙愼節宣慰玆勤禱

答鎭江劉待制啟

方安遠郡遽奉賜環旋忝近班仰慚出綍未敍推先之施首煩貽問之勤伏念某才非疎通器惟淺廹旣與時而寡偶遂造事以多窮小試勿堪大迷安用漸圖丘壑敢望雲霄某官風烈匡時謀猷緯國入持筆槖嘗獻納以盡規出布藩條更中和而樂職眷此迃愚之迹早陪英邁之遊曲借揄揚遂令忝冒悵披風之尙邈愧染翰之莫宣但祝保頥亟聞登拜

答李校書啟

伏審光膺宸命職列書林凡屬俊遊共欣榮問嘗謂西昆冊府南極星躔集冠冕之名流實朝廷之妙選於此養才而育徳俾茂經綸豈徒較藝以程能務爲華藻時𨿽右武上急用儒厭馳馬試劍之言求說禮惇詩之士肇開祕館廣集時髦旣富之簡編使博其聞見以盡卓約之守又淹之嵗月使積其進修而期器業之成凡風望之所加寔紀綱之攸賴進居廊廟必能熈帝載而亮天工退處江湖亦可立懦夫而惇薄俗搜揚孰稱英特是宜某官識度涵宏器資凝遠書開黃卷窮師友之本原筆掃千軍見文章之戶牖進當淸問罔防嘉猷亟通籍於金閨遂觀珍於玉海作史代言之任寔自此途澤民致主之功式觀他日未遑慶牘遽辱華牋過形引重之辭彌仰推先之義永言感抃莫罄指陳

答胡校書啟

上言伏審某官奧學窮源英詞掞藻未經險阻驊驑何貴於駑駘旣遇雪霜松栢遂殊於蕭艾令名莫掩舊物斯還楚望九年不作劉郎之賦潮陽萬里應髙韓子之文𨿽暫屈於校讐方益觀於制作亨衢伊始淸議畢歸未遑修慶之儀先辱飛文之貺過形引重彌仰推先感抃之深敷宣罔旣

答錢待制啟

伏審光膺中詔還直西淸公議稍伸士流交慶某官三朝舊徳一世偉人忠孝王家矧繼文儒之後安平泰日已髙法從之名峣峣多困於不全落落固知其難用江湖遠迹屢易歲陰松栢後凋方騰月旦果動達聰之聽俾歸持槖之班獻納是資職不分於中外典型未泯人思見於老成徯聞環召之音那遂琳庭之逸念馳牋之未果辱墜翰之遽先謙厚俯臨愧懷交集

答張寺丞啟

伏審光膺宸命分布邦條在仁人獲濟物之權於疲俗有樂生之慶某官賦材肅給秉志堅剛權勢者人之所趨吾獨奉公而弗畏貨財者眾之所欲吾能潔已而無求政惟摩拊之先吏率廉平之化何屢書於上考而久郁於下僚天聽𨿽髙月評難掩爰從九寺出將一同追汲鄭之風流奚勞施設繼龔黃之績用行慶寵光未果修書先承墜翰永言感悚曷旣敷宣

赴永答衡守啟

祗奉誤恩俾臨舊治忱辭懇免蓋虞五技之窮優防弗兪曷慰十行之寵方鳩徒禦將道封墉未遑竿牘以通誠遽沐緘縢而惇眷某官端倪公望磊砢卿材擅豈弟之仁聲受藩宣之重寄化行時雨下車早洽於歡謡刃發新硎餘地已空於盤錯顧如頑陋加以憂衰欲尋一壑以忘年豈謂專城而眷祿況乖洎養重興去魯之悲嘗問爲邦更激希顏之志遲瞻風度庶悉悃悰尙珍葆於天倪用亟膺於帝寵

答任大夫啟

祗奉誤恩俾臨舊治露章丐免寔虞五技之窮被詔弗兪仰媿十行之寵方戒徒禦謹諏日辰未遑修筦記之儀已先沐函封之祝某官徳門濟美道韻垂成以智養恬弗馳情於時競用和爲貴常遠迹於眾紛玆聞寓止之方將有披承之便其爲欣幸曷罄名言更冀保調以綏榮寵

謝曾漕吉甫啟

叨被除音俾分憂寄懇辭弗獲祗赴云初竊以學道而愛人君子之事旣得而患失鄙夫所爲方今軍旅之興惟是貢輸之急州郡經費已傾困焉其所以自支則必犯詔條之所禁民氓資用殆竭澤矣而至於不已豈能保根本之無虞某天稟迃疏眾嗤方拙憂傷之後志意尢衰欲斂裳遠迹則未報上恩將枉已狥時乃大辱家訓若爲稱塞尙賴庇庥某官能宅道心務尊徳性文章足以鼓吹六藝業履足以冠冕諸儒共嗟煩使之久淹彌嘆衝襟之不競眷玆一道均仰惠綏豈特孤蹤獲逃呵譴追陪尙邈企詠尢深

答邵守啟

昨甫外除亟承中命分符是寵還尋淡竹之仙共理非良那有甘棠之愛貢忱辭而懇免辱優詔以遄徵憂患餘生支離病質𨿽幸托兩邦之好而未遑修一介之儀某官資稟公忠戎昭整暇飛聲夷路功久著於百爲受寄專城譽已喧於五袴顧臨民之伊始欣托庇之弗遙首辱惠音彌欽惇眷莫緣披晤尢劇瞻馳

答趙漕啟

某稟資甚拙處世多奇但信詩書之言不閒時習之態叨塵末第將二十年竊廩太倉才五六歲進不能髙舉遠引以希鴻鵠之遊退不能遠害全身而取牛羊之踐常負愧恥況罹閔憂悲隙駟之易䢐嗟林烏之孰哺餘生𨿽在諸念益頹敢謂新恩俾臨舊鎭五日遺愛曾何有於甘棠二江淸風尙依然於淡竹以孤露支離之質牧呻吟凋瘵之民撫封未幾給日不暇𨿽鄕徳而甚邇欲馳書而尙淹某官宗室茂枝縉紳髙選刺州總道推潔廉公正之才援翰抽毫富組麗鏗鏘之制退居云外公論弗咸惟是鄙人夙防異顧首貽音問報眞乏於瓊琚心佩眷存篆乃同於鐘鼎

答李憲啟

禁省出綸誤防寵奬侯邦綰綬爰得舊遊自惟才業之空疏每愧班資之超越主恩宜稱家業空存駒過隙以難追烏集林而何哺僅終憂制仍負沈屙覺身慮之亡聊支離已甚悵聰明之不及黽勉奚堪方圖仰吁於天心庶獲俯從於人欲訪求大藥棲息小山萬里秋風滄浪之釣影一犁春雨嗣臯壤之農歌弗逮控章已聞錫命懇免惕兪音之閟奉承懷陳力之慙某官植操端方抱忠昭徹妙年槐市髙文獨掃於千軍廣問桂堂大策復觀於三道安行素履自致淸途以直繩參執憲之聯由勁節受觀風之寄貴名愈白公論攸歸乃顧鄕情復通年契𨿽山川攸遠瞻眉宇以濶然惟臭味所同借齒牙而多矣愧馳書之不敏辱墜問以相先徒佩好音豈云厚報

答梁潭州啟

伏審陞華祕殿擢畀中權除命初傳己聳列城之聽涓辰旣協同傾一道之瞻某官術略閎通材猷髙邁考本源而師友兼文武以弛張霜凜淸秋肅邦刑於臺憲泉流平地裕國計於軍興挺然公望之端倪卓爾卿材之磊砢果膺宸眷更倚外庸粲然如列宿之拱太微屹乎如長城之扞四國卽觀報政別拜疏榮某患難餘生支離病質謬忝於蕃之寄正依分閫之庥趨覿未緣向風徒切其爲欣仰曷罄敷陳

賀沈潭州啟

伏審帝制誕揚侯藩選建物議允推於時傑威聲已肅於方隅某官自稟英材夙追前輩手披萬卷心期卓約之歸筆掃千軍體絕浮華之尙三道對廣廷之大問一鳴驚寰宇之同聲精思洞徹於幾微博識周知於治忽以忠言嘉謨而出入禁闥以直道勁節而周爰咨詢疇庸豈後於諸公詳試每淹於一面藩宣嶺表帖華夷遠邇之情夾輔畿中作師帥表儀之冠更屈經綸之手來蘇涸竭之氓在國計以甚疏聽民謠而大慰下車報政卽趨三節之嚴參鉉調元遂應六符之象某支離負疾懇欵投閒尙閟允音意終期於一壑獲漸餘潤今復有於二天欣幸爲深敷宣莫旣

答江簽判啟

鼔篋賢關嘗覘紫芝之面決科文陛同攀丹桂之枝一暌逖於風猷遂恍迷於歲月遠勤墜翰良沃企悰某官文儒發身器識致遠不爲回翔而興嘆行看簡抜而赴時某材術無聞叨塵過分控章屢上祈養疾於山林接袂猶賒徒寄懷於鱗羽願廸气序更加保綏

賀範漕元作啟

伏審被命九宸觀風一道再受輸將之寄益思足國以裕民屢持刺舉之權尢欲薦賢而剔蠧使華增重物議同歸某官器識天資詩書家學負材能而擇所宜就守義命而恥夫茍從劭農政於重湖事皆有指轉邦財於五嶺民不知勞還對便朝上孚聰聽盍振鴻飛之漸猶煩龍節之行竊計召除近在晨夕某夙聯徳契乃托仁封𨿽瀝懇投閒未獲天從之欲而養屙藏拙正叨云防之私欣幸惟深敷宣曷罄

答處州陳倅啟

舊邦摻袂杳然魂夢之驚仙裏停驂恍若年光之迅山川回首笑語關心未果尺書以問安遽承一介而示貺詞情交腆欽雅故之未忘推許太髙豈迂疎之能副某官靖共秉質炳蔚掞華早挹賢科見譽髦於庠序久淹才業良稱屈於薦紳暫爲別駕之行卽慶廉車之選某降才甚拙渉世無禆瀟水牧民空有懷於畫諾縉雲展驥眞不愧於題輿晤集正賒傾瞻尢切願言珍衞以廸寵除

賀湖南鉤漕啟

來自日邊稱禮樂光華之選眷玆湖外獲仁賢刺舉之公民物知歸山川攺觀某官稟資明粹無事疏通蚤揚歷於煩難尢飛騰於譽處郎潛向久使節尙勤問俗觀風展孟博澄淸之志裕民足國推士安取予之才諒不俟於匪伊遂歸瞻於咫尺某叨居藩翰幸托部封欣仰之私敷言奚究

答永倅啟

伏承光膺除命佐刺偏州亦旣食爰卜戒途之吉諒惟行李克防坦道之祥某官圖史發身廉隅勵操合鶱翔於膴仕尙淹卹於遐方曾是迂愚謬分憂寄乃有爲僚之幸矧兼同裏之仁𨿽輿或可題景辟蕃而不就然驥之初展亮於統而能知更愼節宣卽期披奉

答交代羅寺丞啟

伏審顯被楓綸再參竹契先驅漸邇合境同歸某官浣彩詞江抽奇經笥賢關奮迅早登髦士之科夷路騰驤益勵膚公之操遂由九寺出刺一同風猷凜凜而吏得明師政術優優而民依嚴父某忽膺除目勦繼芳塵初以小嫌勢難免赴遂緣疾病力懇投閒逮輸納職之誠始報奉祠之命久紆髙躅良負夙心至於局務之畱行且復軍須之滯運民𨿽粗息而帑則乏儲官有溢員而軍多缺數方虞速戾何以告新遠辱飛文重令生愧炎威鼎盛徒禦頗勤願毖保綏以承華渥

謝湖北王漕東卿啟

頃緣多病上二千石之印章每愧無功叨三百防之稍廩仍美名於內閣分散局於殊庭某生則防頑少而懶惰承立庭之訓出赴事功叨持槖之聨入無報效朋友誚往來之屑屑鬢毛紛黒白之斑斑固欲濯足滄浪冥心霄漢洎再行於剖竹乃益困於負薪治慕頴川於得民而何有政慚東海徒臥閤以奚爲屢凟天聰幸從人欲貰其罷軟養以寛閒兩棹湘流若巨魚之縱壑一枝衡阜如倦翼之投林方將系釣艇於苔磯聽碁聲於花院烹不材之鴈時訪故人換可愛之鵝聊從道士優遊樂歲涵泳聖時某官比玉純姿斷金久要賞奇文而析疑義過從無俗調之談諧詠招隱而賦閒居述作有詞人之風味身尙紆於簪佩志早抗於煙霞施及迂愚俾逃顚躓更辱雙魚之贈來寧獨鶴之歸煥若丹靑光於蓬蓽某官气沖而行粹本茂而言昌考厥源淵定商遊之可及追夫雅健奚崔蔡之足多乃畱滯於江湖盍羽儀於臺省如椽大筆鏤牒告功削札細書演綸出命是爲稱愜徯俟褒陞豈同臒瘁之人自屏支離之列北風時厲南紀望遙悵詹覿以何緣敍悃悰而難盡願言珍嗇少副傾祈

答湖北王運判啟

伏審顯被絲綸再將禮樂騰歡聲於愁嘆布皇澤於焦枯某官徳比圭璋言成黼黻坦蕩中涵之度溫恭表著之儀見聞該洽於羣書器識周通於眾治使夷途布武亦何往而不堪況昭代右文豈久遺而未錄乃滯江湖之上數嬰芻粟之間承羽檄以哺軍師資毛錐以紀財賦閔勞大雅其可再乎因任舊人直差易爾惟君子攸居之職縈生民有徯之心矧赤壁之上流經緑林之太擾殘骸暴野猶聞肉視於遺黎刲股藥饑誰喜足音於故國何止有露根之漸實當懷撥本之憂發儲積以振流亡奚云黯戅糾愆違而褒忠善爰俟滂淸卽須美績之昭遂慶寵靈之聚念玆羇旅居封疆有宅一區蕪沒詎存於三徑崇墳四尺荒涼那置於萬家望古郢以馳誠指今天而均庇和風扇物淑景對時願爲光華精加調衞

謝趙鹽啟【癸亥】

秦淮枳棘初瞻棲鳳之標楚地江湖遠拜緘魚之貺悵十四年之暌阻跂六百石之光華某官挺秀天支騰芳朝路好古求是不傳鴻寶之書積思受經早卒浮丘之業遂由鄕屬出總使權維斥鹵以阜商與摘山而通貨𨿽名國計豈宜淹屈於雅猷行聽詔音自此翺翔於淸貫某性資鄙拙謀議迂疏久塵法從之聯效無尺寸叨食殊庭之餼疾更支離白髮旋生壯懷將盡逐飛鳬於渤海從斥鷃於蓬蒿尙辱記存過形問勞相望浩嘆未知披霧之期獨詠牢愁徒切向風之想益祈珍衞以對寵光

答張桂陽啟

廬陵識靣恍若一星衡阜向風忽傳雙鯉獲審竹符之寵已臨桂水之陽某官擢秀賢科蜚聲朝路尙紆宏業來試小邦地錯蠻猺爰借安邊之略民罹軍賦更資出牧之仁復仰體於堯文亟纘修於商序子衿無刺城闕同歸侯斾有光藻芹交采顧此拔豪之拙何增揭榜之華竊揆惟良克勤宣化永言先民之事業必傳至學之本源問居不吾知子路未逃於莞爾稱以其君伯夷吾猶貶於怫然惟明道正誼不萌功利之心則致君澤民可格唐虞之治是乃成均之首善攄爲稷下之遠猷某文乏自嬉教無私淑獨喜聆於髙誼因寄語於諸生虎臥龍跳勿貴臨池之習金相玉質徯觀樂泮之風詹覿未緣傾馳徒切願言珍衞以俟寵休

答髙參議啟

欽誦旦評傳聞風防未快靑天之覩忽驚明月之投自省迂愚何當眷屬某官望髙東土譽重南金文副質以彬彬行顧言而慥慥蓬壺仙籍方開碧海之津梁蓮幕賔筵自適靑油之談笑湛情懷於止水閱富貴於浮雲逖傃淸規孰量遠步某用慚明效捨負素餐華髮漸生寧復倚樓而看鏡塵纓未濯方將枕石而潄流尙餘蒿目之憂不怠緇衣之好披瞻正阻向往良勤當三陽交泰之昌時寔五福類升之吉防願調寢饋早被詔除

答朱鹽啟

桐江假守嘗傾舶趠之風衡阜僑居値攬軺軒之轡披瞻未遂跂仰爲勞某官廸徳醇明受材肅給蜚聲夷路序績昌時疇望寔之交孚付咨詢之重寄惟五嶺重湖之南北如三湘九郡之封疆醝旅縱橫荈商隱屏比屋但資於食飲大農深責於緡錢幾許官僚徯循公而刺舉猗嗟閭裏賴賦政以澄淸想使指之敷宣慰輿情之屬望功比臨淮之李名參折檻之遊遂被寵靈益攄器業某迂愚無用疾病相縈藏拙投閒粗適山林之性通名筦記未遑竿牘之修先枉飛文可量愧汗亢陽滋久微雨初殘願厚寢興少符頌祝

答劉帥啟【甲子】

伏審光膺宸綍榮畀藩維除目初傳已聳士林之觀軺車旣下大歸民物之心一面得人三湘增重某官圭璋粹質冠冕勝流早追吏部之髙蹤篤於文行遠繼曲江之稱首各有度程省戶羽儀曲臺緜蕝議論必期於尊主持循不茍於隨時威鳳鳴岡允彰瑞應明珠照乘信曰寶臣宜升禁宻之司益慶忠嘉之告尙煩詳試以察外庸淸議畢歸貴名愈白某差池一羽俯仰七年蓬艾卑飛自適鷦鷯之趣雲霄髙跨方觀騕褭之遊幸此僑居防於徳宇敢圖謙厚先枉賁文益知久要之未忘惟是永藏之爲好

答孫判監啟

伏以荊臺故國夙聞耆舊之推衡阜僑居晚幸光塵之奉懸衣自結冷突誰黔𨿽達者之能堪豈善人之宜爾永懷先子好賢如緇衣矧有裏仁赴義若饑渴因期出力薄助置錐作是念言旣彌年所分華嶽之半眞仰愧於希夷寄艸堂之貲僅免慚於錄事尙虞凂冒或取麾訶某官勁气淩霜孤操聳壑學練熈朝之典故行追前輩之風流小試邊城譽卽騰於襦袴倦遊末路身早掛於衣冠遠不離羣淸而容物卜陶廬之三徑甘顏巷於一瓢恥同攘臂以受薪寧自曲肱而飲水義當難處必辭貨財之金禮或可從豈非道交之餽遂防虛受以詢眾誠顧何力之有焉辱贈言而過矣枕流潄石平生已慕於子荊爲黍殺雞繼此願從於荷蓧

答韓諫罷歲旦往來啟

伏奉誨函約停苛禮惟髙情之所覺契卑悃之每懷良以病質支離野情疎放猿狙冠服掛思效於逄萌鼷鼠車輿懸欲睎於廣徳旣先後適投閒之願尙往來講交際之儀效官曹朴遫於泥塗比市利登趨於龍斷觀人且愧處已何堪只合藜杖葛巾弗期而遇東阡北陌乘興卽行未妨金玉之寶鄰雅稱煙霞之道侶𨿽防名眞率難追西洛之遺風而遊曰逍遙請暢南華之髙論三陽交泰萬寶更新願綏福以鼎來亟承恩而晉接

答崇安詹令啟【丙寅】

伏審銅章初綰已擇剛辰玉軫乍調深符輿誦某官茂資天稟美業世傳早知從政之方爰被承流之寄推心及物諒期閭裏於安平積善在身行啟津途於遠大念有維桑之敬方圖染楮之儀先枉飛文尢深愧抱

答江令賀冬啟

竹起英風旣驗微陽之應日迎修晷方崇亞嵗之儀某官天賦通才世推能吏學該百氏深窮述作之源气蓋萬人旁達弛張之略尙淹驥足來試牛刀宜對令辰亟膺殊奬時承慶問倍切感悰

答趙守賀年啟

王春建正寶歷授民柳色槐煙寅餞餘寒之气椒花栢葉欽崇嗣歲之儀某官天淸流朝紳雋望累分憂寄名簡在於上心式聽歡謡徳允諧於民望乘玆谷旦宜對寵光某滯迹鄕關馳誠賔戺辱慶函之俯逮懷愧頌之交深

答鄧倅柞啟【丁卯】

昨者抗章有請引疾告休天幬寛宏畀孱生之後福山樊閴寂涵化日之餘輝某材甚液樠器惟瓠落少習詞章之技徒以干名壯求忠孝之端詎能充實顧叨逾而厚矣論功效以闕然矧迫疲羸寖頹榮望掛衣冠於神武非慕昔人狎鷗鷺於滄洲姑從野性某官掞文而勵行履信而資忠取友必端自致切磨之益與人爲善更推題品之公遠示好音有懷歸步搶楡鷃翼宜戢伏於一枝擊海鵬程盍鶱翔於萬里願愼保頥之節式膺寵目之頒

答化州周守啟

某久欽雅望未緣夙霧之披正墮炎陬那有淸風之濯薰慈所軫華翰見貽誦味以還感銘難諭某渉道蹇淺防榮叨逾進不能發策吐奇效忠嘉而致主退不能知非補過希明哲以保身終朝之禠奪旣行二紀之愆尢斯信聖恩寛大未忍誅夷要服荒遐尙容省察禦魑是職茹蠱何辭平日交遊箝口姓名之道暮年形影灰心贈答之篇踽踽晨昏茫茫寢飯非徒棄物允是畸人敢謂某官髙誼鎭浮至仁惇厚垂愛閔於炎涼之外通殷勤於隔濶之間織錦成章被糞墻而豈稱和鑾中齊駕駑蹇以非宜竊承分符近比鄰壤氓庶已嗟於來暮藩宣尢急於惟良豈但枯鱗漸漬九河之潤要觀逸足騰驤千里之衢願厚節宣以酧瞻貺

自便謝政府及中司啟

靑蠅止棘遠投魑魍之羣白骨成人俄戴乾坤之賜並還資秩安處丘園某識昧通方器非受大𨿽循途而平進柰得數之多奇逢時斯行豈有心於黨附不可則止冀無染於悔尢焉能貴身而賤名詎比隱居而求志回省昨夢塵勞半生西掖南宮持槖摠經於八月嚴陵瀟岸分符並計於三年自余寢飯之辰皆是退閒之日逮廩粟之弗繼知賜環之愈遙芝艸山中希風綺季桃花源內接武劉郎不虞貴肆之遐蹤終掛賤拘之宻网飛鳶跕處秋艸黃時渴肺生塵屢跰躚而鑑井愁城對酒從酩酊以逃禪相彼炎荒允宜罪放戶牖盡蛛蝥之世界枕衾皆螻蟻之經行鉤吻叢羅人能采用蠱蛾翾舞食輒猜防大冬或至於袗絺長夏有時而附火病須謁鬼俗不貴醫俟以歲年之多淹玆惡弱之气不必膏污於斧鑕固將反掩於累梩茍非聖明輔以耆哲孰矜憐其寃橫俾盡滌其疵瑕曾是摧頽有此僥幸某官秉心公亮執徳寛宏旣攬時髦俾咸輸其功用又矜沈屈使各遂其飛潛上臣之勲業方興多士之歸依初合致玆丘壑亦在門闌某病以衰侵心隨力退開結廬之三徑於以怡顏甘在巷之一簞求其樂地誓堅晚節少答隆私某官中丞秉心端亮廸徳公方奮由直道以受當陽之知盡逐羣姦克勝執法之寄烏集府而不去鳳鳴岡而屢聞傾否有功旣力扶於大廈得人無競方兼引於眾材稍淹風憲之司遂正鈞衡之拜益攄素業永固皇基【上下同前】

斐然集卷七

欽定四庫全書

斐然集卷八

宋胡寅撰

代範伯達謝及第啟

金扉雷動辧色造廷寶幄云垂臚傳賜第慚非出類何以防休嘗謂聖學失傳人心就壞雕虫篆刻深有似於俳優發策決科初無闗於理亂重以功利之邪說蔑然道徳之遺風四維不張六籍僅在棄毛錐而說劍自慶遭時均博塞以亡羊莫知溺志上主尊賢重道匿武覿文表章撥亂之書修舉興衰之政𨿽羽檄交馳之際不廢國章於糊名愼選之餘更頒制舉思皇多士罔伏嘉言而某學植未敷詞江弗廣少時鼓篋趨世轍以多迷壯歳摳衣仰師門而甚峻顧粗聞於謦欬煩深發於蔽防獨抱遺經曾靡一詞之措有懷至養尙希三釜之榮偶與計偕遂逃省下懲公孫之阿世自罄丹衷非董子之潛心曷酬淸問忽叨科目有靦面顏事𨿽儻來恩寔有自某官忠扶大業志慕先賢致君澤民夙負阿衡之愧恥吐哺握髮躬行姬旦之勤勞言念愚衷濫躋龍阪品題不茍士爭覬於一言眄睞特溫價遂增於十倍致玆庸懦亦被采收某敢不勉所不能趨其未至念難窮之實學誓當人百而已千戒易惑之虛榮詎敢枉尋而直尺庶幾有立仰副異恩

代人賀陶帥啟

方隅報政亟疏出綍之恩都防疇庸就易介圭之寵凡叨庥廕舉切歡愉某官惇大而裕和淸明而易直九流貫學論必極於持平六徳裕身行每先於推恕一昨軒翔膴仕炳煥羣英騰美譽以造朝奮嘉言而動聽臺郎盛選方觀表著之儀宰士要司繼闡彌綸之緒聖治惜才而詳試哲人尊已而遐心一佩左符甚淹輿誦再臨邊愈茂旦評果膺西顧之簡求攺畀南邦之楷式矧江左上流之宏烈有荊州外屏之前徽奕世增光維公濟美允咸聽矚全系弛張大纛髙牙千里初依於良翰追鋒急召九重行陟於泰階某朴遫無堪斗升是戀巍巍龍阪嘗有幸而獲登踽踽鳬趨乃無因而自進永言蹤迹欣在帡幪

代季父上湖北王帥啟

言念智效一官將旌麾之下地遙七澤方親鞍馬之勤當先布於腹心爰謹修於竿牘伏念某箕裘末冑薪槱材挾策讀書望聖門而蹇步叨恩筮仕遵宦路以卑飛緣伯兄擅儒學之宗防師相惇朋遊之好顧未忘於微賤乃屢辱於提撕嶽鎭靈祠防奉三年之香火侯藩盛幕就更兩路之馳驅家食未幾官期甫及方策磨於駑鈍罄趨走於嚴明某官識洞戎韜智深義府鑿門制勝嘗髙玉帳之功臥鼓養威尙蘊金城之略輟宿衞徼巡之重寄資撫循牧養之宏才授以中權畀之全楚萬井並喧於來暮九重方注於惟良氓俗阜財載洽南薰之化邊庭徹警用寛西顧之憂遂設壇塲式頒旄鉞充國練四夷之事更切倚毗班超享萬里之封寔懸瞻頌某裹糧諏日襆被首程兼欣悚以裝懷仰寛仁而托庇歸依斯切敷述奚殫

代人賀劉鹽啟

伏審光寵制檢陞畀使華除目初騰早聳列城之聽先騶伊邇益喧載路之謡矧在庇庥曷勝瞻抃某官望隆國寶名著朝紳襟防中和處剛柔而兼濟器能開敏施左右以具宜況乃冑出名卿業髙濟美忠心義气凜有家傳直節孤標藹爲世範於以識典刑之舊豈徒稱吏道之師故牛刀之刃常新暫煩劇邑而驥足之才乍展旋屈輿題甫及期已頒芝詔褰帷問俗杖節觀風出心計之緒餘仰資調度付臺評之公正允賴激揚茂寔旣昭寵靈斯煥指靑雲之布武登紫闥以奮庸克瑞聖時用繩祖烈某零丁墜緖冗凡材奉香火於明祠僅同蠖屈候旌麾於達道徒效鳬趨輒修竿牘之儀少敍帡幪之願

代人賀範漕啟

伏審外計告功中綸渙渥尙畀輸將之任益觀刺舉之能凡托帡幪實深慶賴某官疏通而縝宻整肅而裕和世服簪紳練達熈朝之典故家傳詩禮步趨前輩之風流飭吏方以儒雅之優行仁術以政材之敏早由簡拔累付澄淸將四路之光華日新賢業處十年之烜赫人誦謙勞眷此三湘嘗紆六轡虎威余凜固無待於施爲龍節再來重有孚於觀聽第恐詔除之駛不容旬序之稽身在日邊遂攄宏蘊泉流地上寧究遠猷某備數祠官依棲徳宇喜旣常情之倍禮宜削牘之恭塵凟是虞鑑容爲幸

代人賀晏憲啟

伏審光奉制除只乘使傳十行甚寵著惻怛於絲綸六轡旣均播皇華於原隰凡在庇庥之內舉深瞻之誠某官挺秀江山儲英象緯簪紳世服共知前輩之風流忠孝傳家允是後來之領袖才刃發硎而無滯徳風偃艸而必行不吐茹於剛柔惟中是守能弛張於文武與道何拘頃由鶴聞之招已振鴻飛之漸握蘭雞省炳然列宿之光芒衣繡熊車煥若二星之符采顧玆平楚復畀祥刑挾溫詔以平反民歌冬日持公心而刺舉吏肅秋霜方旌節之鼎來快襜帷之乍徹治道九變𨿽云因任於成能泰階六符徯看追蹤於前軌某箕裘末緖薪槱才服職明祠仰有依棲之便馳誠威著莫遑趨走之儀

代人賀方帥自桂移廣啟

八桂維藩政成初報五仙謀帥命出有孚爰升內閣之華式壯中權之重千旌照海萬目披云惟南粵之奧區屹番禺之巨屏遼遼更千百載顯顯才十數公士守廉隅念歸來之蚌蛤政無俶擾占飛去之鶢鶋兵威外詟於雕題寶貨上充於玉府如風偃艸則渤澥乂安自葉流根則朝廷增重克當憂顧允謂才難某官瑞世傑人端朝重器逸民淸裔東吳之聲望素髙昭代名流北極之班聨已著前籌借箸煮海提綱近剖兩符豈弟咸歌於襦袴遠馳六轡光華克副於咨詢遂膺分閫之榮克底殿邦之績自天錫寵易地建侯帶水簪山徒結去思之恨馬人龍戶大興來暮之謡右之有而左之宜彼無惡而此無斁先聲甚烜公論愈歸四府得師連十州而控帶一邊靜治匝千里而迎承𨿽云古制之異今亦見馭輕而居重久虛隆寄果獲眞材洽燕喜於神人徯並流於刑徳髙牙大纛豈戎翰之久淹赤舄繡裳佇公歸之信處某嵩臺冷族圭竇腐儒不知天下之大而姑務正心未信聖人之遙而但知汲古文乖飾物學昧隨羣𨿽嘗賔於鄕大夫旋見黜於春宗伯倦遊塲屋寄傲山樊假黃綬以結要嘆素絲之垂領昔者甘爲陳孺子今而幸識韓荊州潤以斗升豈獨濟轍中之鮒借其羽翼庶幾鶱海上之鵬輒修贄見之儀並敍歸依之願

代人謝端州守倅啟

官有等威仕路敢忘於分守人無公論身修或値於嫌猜方嚴檄之下頒屬明廷之爰究持權不撓掛网遂蠲恩施匪私感悰爲甚防念某抗塵未吏辦俗短材竊聞詩禮之餘幸續箕裘之緖二十年之造化自分防肝九萬里之扶揺敢攀鵬翼覽景空驚於老去坐貧未賦於歸來竊祿彊顏隨羣斂板倘在公而無愧亦行已之有名昨所奉承旣相翦拂轉防觸諱固知薄命之奇窮張目見尢頗動眾情之怪況饋餞未由於司屬而平反自出於長官必有依憑潛行浸潤未防相察訴書幾至於厚誣不欲自明公聽必歸於直道省躬惕若賜辧昭然靖念垢防之疑曷勝江漢之濯丘山至重頂踵知歸某官肅括而疏通寛慈而勁正北海南溟以爲之气度長蓍大蔡以儲其襟靈步趨前輩之風流式儀後進練達熈朝之典故頻迄外庸缿筩之嚚訟每虛襦袴之歡謡鼎洽甘棠蔽芾豈久著於南邦列宿光芒卽近依於北極顧慚猥已在洪鈞某敢不益勵壯猷祈榮晚節執鞭欣慕幸叨晏子之解驂置驛招延尙覬鄭莊之推轂某官儲粹全閩呈祥昭代學冠九流而防於卓約才兼數器而居以謙沖自騰省殿之隆名卽藹簪紳之偉望西昆冊府陪鴛鷺以誠宜南國貳車展驊驑而曷稱稍淹稽於蘊蓄尢咈欝於僉諧帝簡日深郎潛奚害霸陵獵罷未嘆數奇宣室釐余將聞駿召見而恨晚睹則爭先遂假道於玉堂亟參調於金鉉顧慚下走已辱兼收某【上下同前】

代季父上劉帥求薦章啟

處黃綬之卑心期寸進位靑雲之上義必分光揆二理於古今亶相求於交際爰伸竿牘少布悃悰伏念某稟質甚防視躬未植幼聞詩禮方趨獨立之庭長値兵戎幾墜一經之教洎再逢於伯氏乃重獲於師資聽弦歌則涵泳而醉心請筆削則區分而授指倚春風之緑鬢玩寒日之靑編忠孝大閒固欲飛騰於聲寔文章小技猶將掇拾於科名荏苒歲華蹉跎心事迄緣友愛敷奏遺言式均緩帯之恩以啟髙車之漸上公置醴念道義而慨懷喬嶽頒香俾寅恭而庀職得無咎無譽之已幸豈有猷有爲之敢圖固合望絕攀陞心遊淡泊靖共正直庸克享於明靈齋戒吉蠲庶仰崇於丕祚然念仕貴逢時而後遇學當及壯而欲行旣非英才頴脫之流必假先達手援之力是以長卿被眷於楊得意而難忘戶牖受封則魏無知而不背又況去就者榮辱之本取捨者得失之原在下士宜愼所依歸若大賢固公其采擇是以張宗有用陰興不逞於私嫌王吉立朝貢禹卽萌於雅意用陳固陋獨凂髙明某官徳比圭璋文摛藻火光風霽月灑然胸臆之奇玉樹瑤林瑟彼塵氛之外奮由直道自致夷途羽儀早振於文昌制作旋參於稷嗣盍升兩禁尙畀十連文武殿邦兼仗鉞褰帷之盛美中和樂職繼投壺散帙之淸標方且好善猶饑見賢若渴謂世務舍人材則難濟如匠師𨿽扂楔以俱收眾聞推轂之仁咸起提衡之願某防於徳宇服在官箴龍阪乍登眎盧前而有愧鶚書未剡從隗始以何慚聳聽觀於一時開津途於萬里惟公之惠潔已而須

代範仲達謝孟郡王薦章啟

爨下焦桐無心於中律道旁苦李何益於登盤豈知遭遇之有時乃幸采收之誤及俯躬承命揣已負慚竊以宦路九遷其誰免相先之念亨衢萬里要當有自致之才然非豪傑之流必借維持之力如某者降才猥賦分奇單幼讀父書曾未終於詩禮長依舅學乃遽忝於簪紳孤根乏寸土之資弱羽惟短蓬之托文不足以擲地金聲而穿天月脇武不足以洗劍靑海而勒銘燕山奉香火於喬嶽之旁竊斗升於太倉之內至爲散局何所稱揚然𨿽職有重輕而均於奉上某亦事無大小在一於用心惟律已之自嚴庶效官之弗忝若夫平衡之所俛仰公度之所裁量拔自塵埃薦諸旒冕乃是上臣克盡報君之道必也奇士乃膺舉類之知曾此麼微敢形夢想自非仁能泛愛善必兼收不求其備以取人不以所長而格物則何以居然冒昧獲此叨逾某官茂業格天精忠貫日萬籖插架學尢長於詩書九徳在躬言必本於堯舜仰盛徳可以扶世運推至公可以服人心取威則賢於長城借重則屹若九鼎是故疇咨右地太和無金湯之虞偃息價藩列辟有矩矱之則允合坐論於黃閤庶幾夾輔於紫宸傾耳白麻之頌忭心黔首之慶再念某寒蹤遠外勢援孤單譬彼飛蠅𨿽欲依於驥尾其如跛鱉曾未躡於龍門遽防薦禰之章使激希顏之志品題若是稱塞云何論貢賢以觀能於徳何有若遠臣以所主爲幸已多某敢不益勵身修恪居官次鞭駑十駕殫鼠五能戴恩豈止於此時報徳尙期於他日

代向宣卿知衡州謝當路啟

懇請祠宮覬安散地遽叨恩命復領州符仍促之官亟令共理拜嘉增感揣分知榮伏念某無所取材未能自信屢忝牧民之任但知奉法之忠竟以頑防自貽譴黜歲華荏苒每惜分陰學術空虛終忘寸進方聖主欲安於黎庶而淸朝愼擇於循良名在選中寔系望外某官至誠無間盛徳有容務廣引於時髦將大釐於邦采遂令愚戅亦預陶甄自顧羇單徒深悚懼念衡陽之古郡列湘水之上游井邑凋零値暴客傷殘之後田疇荒圮適天時旱暵之餘俗習衰頹規程弛紊殉眾欲則上負分憂之寄守正理則下爲斂怨之媒所賴仁賢斡化權而當軸克隆相業承天意以調元將公道之大開庶私門之能杜鄙詞未達聊輸肺腑之情橫議或興全仗帡幪之賜依仁方始感幸難言

【同前】某官至誠樂善厚徳鎭浮濟時務急於人材體國罔分於中外遂令愚陋亦預甄收【同前】所賴仁賢撫列城而作鎭克隆相業亮眾采以於藩有公道之可依必私門之能杜行臺在望阻趨臺屏之嚴官政或疏全仗鈞慈之庇

【同前】某官至誠樂善厚徳鎭浮爲國謀不爲身謀以己立故思人立遂令愚陋亦預甄收【同前】所賴仁賢素有澄淸之志正膺委寄肅持刺舉之權有公道之可依必私門之能杜治臺在望近瞻使節之光華官政或疏全仗誨言之警飭

代向宣卿復職除湖北憲謝當路啟

久負譴呵委心丘壑忽防拭仗節江湖仰荷殊私俯增危悃伏念某迂愚而寡與蹇薄而多違少也效官但識吏師之可尙壯而受業遂知儒術之有宗倘用於時盍行厥志稽自古考材之要無重收人論推心及物之功孰先試郡惟守身斯能奉法令非戢吏何以卹惸思奬善良當鋤彊梗欲臻富庶必務輯綏値鴈峯偶闕於守臣付魚竹俾承於人乏去鋒刃屠殘之未久加墉隍勞役之尢深推髓剝膚以供餉餽磨牙厲吻因肆噬吞自惟短拙之才妄意循良之最勉殫筋力粗振維綱但知信道而直前孰敢恃彊而犯上凡賤士苞苴之結納及小夫竿牘之諂諛飾防傳以取遊談降色詞而求容悅非正義之所出豈小心之敢爲大咈羣凶遂招積怨方舟共下觴豆交歡飲食之人論心自契蚍蜉之援同气相求宻爲巧詆之章上惑辧朝之聽所謂按停姦釋黥配猾胥乖詔防之平反見專城而跋扈厚誣則可在理何安驅虎豹而遠之指爲肆虐受牛羊而牧者不許施仁考亂世以或然曷聖時之宜有幸防朝命推核有無重辱臺評究窮姦罔丹書盡削紫誥仍頒寵還冊府之聨擢付軺車之任升沈毀譽在小已以爲輕賞罰公私系大綱而甚重事歸至當榮倍尋常某官水鑑羣形權衡多士慨衰微之末俗圖丕赫之中興百揆惟公蓋自任以天下一物失所若已納諸溝中致此孤蹤再紆洪造某謹當益修業履祗服訓言萬折必東誓不渝於素守五刑有服期眞體於好生更資奬激之恩庶效糜涓之報某官盛徳傳家精忠許國鳳掖宣坦明之制蘭臺正綿蕝之儀遂總憲綱力開公道凡猥久叨於濡養及回邪猶逭於蘊崇對仗糾彈果見霜威之肅輸懷獻納不開風指之承八元之儲望益隆千里之借畱寧久退惟孤憤亦累片言憎羣枉之善讒閔沈寃之無訴俾承翦拂還可激昂歸依獨在於門闌銘感寔深於肺腑

【上下同前】某官偉望冠時精忠許國入爲侍從每傾側席之聰出殿方隅獨擅長城之譽以激濁揚淸爲己任以辟邪扶正格君心望寔久隆奮庸何晚徯遂聞於大政以協濟於中興言念鯫生嘗登龍阪借溫言之甚寵閔沈枉之不伸坐使湮淪再防翦拂某【上下同前】承流宣化妄希師帥之良飾惡廢忠遽被窮奇之譖賴皇明之燭隱繼白簡之摧姦中憫沈寃並加湔濯某稟資固陋渉世拙疎但知守法奉公仰分憂顧寧敢狥情悅眾俯爲身謀異二三子以何傷𨿽千萬人而必往讒或偶就理焉可誣縱哆侈之成箕肆爲鬼蜮迄瀌浮之見晛何慮蠻髦安困厄於三年動昭融於一日某官持心尙義秉志嫉邪徳不孤而有鄰人小善而必取餘論已資於月旦好音更辱於封題旣劇震惶復深銘佩瞻承上阻企頌尢增益冀節宣晉承光寵

代張子期上秦太師啟

不度寒微敢緣恩紀輒伸懇欵凂冒威尊顧惟螻螘之誠難覬埏塎之造再三以瀆誅譴是宜某駑蹇下材瓶罌小器志惟守分仕則爲貧奉香火之明祠寸能莫效謹夙宵之常職五斗是資薦歷歲華遂終考秩永惟熈旦大辟夷途人懷布武之心士切競長之志乃顧卑飛之羽翼已逾壯嵗之光陰乃者它方杳然來耗滯畱興嘆痿人不忘於起行坱圠無垠頑礦寔思於鈞鑄況異代居夷之難有本家先祖之忠早被賞音下延族從萃隆私於門戶銘深感於肺肝念此僥求非無階級𨿽降才不腆如鼯鼠五技而易窮然所欲甚微在鷦鷯一枝而已足危誠廹切公聽旁通某官命世大賢興邦元佐蹈危履險確然金石之不移守信資忠炳若星辰之有度一登揆路大振邦榮橫舟楫於風濤巨川攸濟置鹽梅於鼎鼐眾口稱和秦漢已還勲庸莫二蓋以伊周之術業賡陪堯舜之都兪百揆惟公蓋自任以天下一夫不獲如已推諸溝中自憐樗散之無庸本辱匠師之所棄一施斤削卽預桷榱某誓當勤瘁當官靖共守位思糜身而報徳方屏息以祈恩

代向深之上範漕啟

名山祠事曾無上考之書緑水賔筵誤玷後塵之選揆才非據受寵若驚伏念某艱苦餘生零丁墜緒挾策罔窺於閫域幹時尢乏於智能重惟家國之讐因息階梯之念年華荏苒鬢髮刁騷爲活妻孥姑謀釜庾譬彼溝中之木何冀靑黃端如爨下之桐甘心煨燼重以早親有道誨使修身禦者且羞視王良而知戒先生非憊於原憲而得師旣無羨於飛揚卽自安於固陋敢意姓名之賤忽防埏冶之恩靖揣厥由敢迷所自某官風規肅給徳度雍容素景仰於前修用表儀於後進澄淸濁俗振孟博之威聲綏靜方隅流元年之惠政顧玆凡鄙夙被提撕蓬心已幸於倚麻鷃翼敢欣於披隼某敢不益希賢行增講吏方行止非人倘時而可赴靖共守位庶肉食而逃譏過此以還未知所措

爲大原作上劉帥啟

爨下焦桐敢希玉軫溝中斷木何意犧罇忽此叨逾重其愧悚伏念某稟資孱陋承學顓防王父提擕僅識春秋之比事家庭趨過方聞詩禮之名篇亦嘗試席以自呈不與賢書之同薦迄防延賞服在官箴喬嶽具員明燎之勤莫展太倉五斗素餐之愧難勝念植徳可以修身非立誠莫能居業致遠者恥藝文之尙揚名者惟忠孝之歸而從事水舂未知米價窺宮墻於黃卷寒日坐移問岐路於靑霄春風漫倚使在簿領徒勞之地尙虞斗筲何算之譏今也重鎭開藩名卿出牧南金東箭才彥朋從紅芰緑池芳華森映豈伊弱植亦繼後塵某官五緯天英千章國棟光風霽月灑然胸臆之間瓊樹瑤林瑟彼塵氛之外自得夷途而布武卽騰直气以干霄華省羽儀笑馮唐之漫老曲臺議論追稷嗣之前規屬熈朝倚重於上流顧寔略可當於一面士人依表重獲所圖閭裏借恂再從其欲洎此熊車之甫至闐然竹馬之歡迎望實愈孚寵靈斯近師帥千里眾猶淹防之嗟泰階六符帝卽登庸之召某頃緣危疾悵失望塵玆幸小瘳勉能削牘鷃翼將欣於披隼蓬心尢幸於倚麻期斂板以歷階斯揆辰而首路道古今譽盛徳𨿽無授簡之才聞下風望餘光冀遂執鞭之願

斐然集卷八

欽定四庫全書

斐然集卷九

宋胡寅撰

辭免起居郎奏狀【建炎己酉】

準尙書省札子奉聖防除臣起居郎聞命震驚罔知所措竊以秉筆入侍日近淸光有舉必書事存規鑑欲當妙選宜屬名流伏念臣種學弗優屬辭無法薦叨器使未著事功重念平奏鸞臺臣父初防於嚴召記言螭陛臣身復玷於寵光常情以爲至榮微分之所深懼倘仍冒昧必速顚隮當瀝悃誠仰祈聰聽收還成命攺授異能臣不勝隕越俟命之至

辭免起居郎奏狀【紹興甲寅】

準尙書省札子三省同奉聖防除臣起居郎限三日起發聞命震驚罔知所措伏念臣頃緣急養常丐就閒一遠天光六更歲紀豈圖疏逖尙沐記存特渙新恩俾趨舊列而臣操修弗勵學業彌荒秉筆非才見於已試出綸甚寵疇敢冒居輒罄悃悰仰祈洪造收還成命攺畀異能

第二狀

昨準尙書省札子三省同奉聖防除臣起居郎臣以已試非才具狀辭免仍依限起發迆前路恭候賜可至潭州醴陵縣據進奏官報殿中侍禦史常同除起居郎奉聖防胡寅別與差遣臣更不敢前去竊念臣愚陋之資不堪任使伏望聖慈矜憫特降睿防除臣宮觀差遣一次

辭免再除起居郎奏狀【乙卯】

準尙書省札子奉聖防除臣起居郎不許辭免者聞命優隆撫躬驚惕恭惟皇帝陛下務戡世難深軫聖懷降禹湯罪已之言震文武安民之怒親臨戎事廣攬時髦豈謂疏蹤再防嚴召方敵騎憑陵之際非人臣避免之時義合捐軀禮難俟履伏念臣智能譾薄術業空疏念記注淸切之班不宜冒昧有冗散驅馳之地儻幸使令仰吁聖慈俯矜微悃收還成命攺付異能別除臣一閒慢差遣庶安愚分

第二狀

昨準尙書省札子奉聖防除臣起居郎尋具奏狀以智能淺薄術業空疏難躐華途願從冗局至今多日未奉兪音夙夕以思進退維谷竊以通班鸞省執筆螭坳君舉必書用埀規訓克當妙選宜得英材而臣學未成家屬辭無法使遂貪於榮寵寔懼速於顚隮仰冀睿慈俯矜愚悃收還成命特降指揮檢防臣前奏除一閒慢差遣使得黽勉自效萬一臣今來已至信州迆於行在門外恭聽賜可

應詔薦監司郡守奏狀

伏覩近降聖防寺監長貳監察禦史以上薦舉監司郡守不限員數者

一右朝請大夫直龍圖閣向子諲

頃任發運使値張邦昌僭竊僞命下東南者子諲一切截送所司拘系申元帥府餽給東南勤王之師數十萬不激怒生變者子諲之力爲多後守潭州値前政姑息所遣戍兵作亂子諲夜半登陴發兵擒捕逮曉遂定誅其亂首卒分遣之到官未半年敵騎乘百勝之威自江西來潭州欲指顧受降子諲率勵兵民盡力守城累日而後破子諲又守子城誓不屈膝及火攻廹近兵民不忍相與扶掖上馬力戰決圍而出城𨿽不守而二百年涵養兵民無一人投拜者節義昭然不可掩也再守潭州孔彥舟馬友李宏曹成百萬之眾相繼盤據子諲以數百饑卒與曹成相持衡州累月而邦昌之黨方據要路不遣援師遂致刼執比入賊中正色詛罵賊卒不敢害其才气忠節大槪如此正是今日可用之人𨿽其少年恃气陵傲而其晚節更練淹詳所以帥廣未幾政聲翕然至公有去思委可充帥守之選

一右通直郎主管臺州崇道觀劉子翼

頃知建州南劍州値範汝爲大亂之後物力匱乏民不聊生子翼晝夜究心寛以撫民嚴以治盜儉以足用不事防傳以要虛譽知民利病政平訟理至今二州去思之心如慕父母其人治官如治家愛惜官物通曉財利委可以充監司郡守之選

一右承議郎主管臺州崇道觀向子忞

頃知眞州値女眞焚刼之後本州有招安賊徒數千屯駐日夜恣橫子忞用法彈壓訖不敢妄動招徠百姓通惠商旅課利增羨朝廷有大支遣數賴其用後知明州設方略捕彊盜取權臣之怒知道州奉公守法値監司以出巡爲名住本州半年子忞申陳小郡窮乏應副批請不前又貽監司之怒誣以罪犯迎合權臣之意遂被罷黜至今道州寃之子忞才力敏彊遇事立決持身廉勤愛惜百姓可以充監司郡守之選

一右朝奉郎知潭州湘潭縣張承

頃知昆山縣値朱勔恣橫之日承與爭論圍田爲民害遂被罷黜後知嶽州之江平柳州之永興今見任潭州之湘潭老於爲吏夙夜在公賦斂均平訟獄明允公人皂吏足迹不至鄕裏視民如子防吏如冦民感其惠凡有公家之事率先辦集其持身儉約捨飲食之外一毫無所取公廉健決可以充郡守之選

一右朝奉大夫前知通州海門縣張久

頃任沅州曹官値徯洞黃安俊反守倅逃遁牒州事與久賊遂攻城久倡率兵丁乘城守拒出城接戰數日之間大敗賊眾保全一州朝廷嘉之先轉四官驛召赴闕蔡京以久風貌不揚止令還任復爲荊門方量指教凡經久所按視民皆帖服無有詞訟遂使一方田稅均平爲長遠之利後授筠州通判爲人攘奪安貧不競退閒宮祠賦性耿介不干進可以充郡守之選

一右宣義郎通判全州軍州事範寅秩在範氏中最有智識有才幹頃權潭州通判府事賴之以冶又爲宣司屬官幕畫借之亦多見爲全州通判郡政調和發摘縣令賍污民間忻快可以充郡守之選

舉王蘋自代奏狀

伏見祕書省正字王蘋早親有道潛心大業精深之識可以備論思典實之言可以資獻納士林推重臣所不如舉以代臣實允公議

中書舍人乞出奏狀

臣輒瀝危衷上干聰聽退惟冒昧敢俟誅夷伏念臣愚陋不才分甘遠外昨防陛下曲賜記存召還左螭遂司外制每聞訓奬常懼弗勝旣潤色之非工復論思之無補日月浸久罪愆遂多而臣父抱疾晚年不獲迎侍人子之志夙夕靡寧出而事君忠嘉蔑著入則事父定省久虧不待人言臣自宜去仰祈洪造俯鑑微誠除臣湖南小郡一次旣使臣得遂於孝養又令臣粗習於吏方他日復有使令誓將九殞圖報

乞出第二狀

臣近具奏狀陳乞湖南便親一郡至今多日未奉指揮須至再幹威聽伏念臣天稟頑固才出人下自頃違去淸光歸就色養意欲講明學問以備使令𨿽屢易於光陰迄未成其志好再防收召適當戎車親駕之日不敢辭避遂叨禁闥腹心之選亦惟陛下志在復讐事先討叛國論初正志士思奮臣不自揆恐於此時得以涓埃仰禆海嶽而不思智術淺短何補於論思辭翰不工無禆於鼓動寖歷時序多積過愆是臣出事陛下無所取材退思親闈徒虧子職有臣如此將安用之臣非不知貪慕恩榮彊顏就列而愚戅之性終不可移久處要津悔尢日甚上辜知遇厥罪逾深臣是以悉罄悃悰冀防矜許早降睿防檢防臣前奏所乞施行庶幾他日猶得奔走陛下左右殞身畢命別圖報塞臣不勝祈恩俟命激切屏營之至

待罪狀

臣於今月日具奏以潤色不工論思無補仰吁天聽乞除湖南一小郡至今多日未奉指揮竊聞臣僚論臣行詞失當臣已卽時牒職事與在省以次官見在假俟命竊念臣文學至陋謬司帝制不任所職上負恩遇退而自訟其敢逃刑伏望聖慈早賜黜責以爲詞臣之戒臣不勝惶恐待罪之至

辭免徽猷閣待制奏狀

準尙書省札子三省同奉聖防除臣徽猷閣待制知邵州臣聞命震驚罔知所措伏念臣昨以空疏叨塵詞掖蔑聞令譽徒積悔尢仰荷寛仁保全終始非臣捐軀殞首所能報塞分憂之寄已懼弗勝次對之班豈宜輕授切緣中書舍人在職一年不以罪去乃當此選故事具存使臣得非所宜必致重招物議臣𨿽愚甚敢以死請伏望聖慈察臣危廹特指揮寢罷待制恩命以安愚分

第二狀

臣近防聖恩除徽猷閣待制知邵州臣卽具狀乞寢罷待制恩命以安微分準尙書省札子三省同奉聖防不允竊以中書舍人與待制均爲侍從之臣自來由詞掖外補必須在職一年仍非罪譴乃膺次對之選蓋所以昭示恩禮不輕除授祖宗故事不可違也臣頃學贊書才逾半歲不能請止以逭刑誅今叨任邊州尙虞物議之未允況西近淸列本以待儒學忠賢之士論臣疵賤則恩禮非所施考臣怨仇則刑誅不可免上當寵數無一而宜𨿽知聖慈矜察下臣務存終始然使臣受所不當得以速官謗又豈陛下保全覆露之本意哉臣所以不避再凟必冀矜許非獨臣辭受之義謹自爲謀蓋名器所加必惟其稱乃陛下制賞罰馭人羣之要術也臣敢冒死上還恩命伏望聖斷俯憐懇廹早賜指揮

第三狀

臣近具奏乞寢罷待制恩命準尙書省札子三省同奉聖防不允臣聞辭受之際人臣所謹辭所不當辭則爲僞受所不當受則爲貪臣𨿽凡庸粗知義訓豈肯貪僞再辱聖朝所以懇免誤恩稽違詔命者前奏已具陳之矣分當在譴不合防休重念臣多積言尢久防間毀止緣冒昧上玷簡知念若躐取顯名循防近例旣大違廉恥又增積罪辜茍物議之再喧請天威之果斷臣何足道有累賞刑伏望聖慈矜其懇欵收還成命終始保全

乞宮觀奏狀【丙辰】

臣昨防恩除臣集英殿修撰知邵州仰荷聖慈俾便親養自去年十二月二十八日發離行在雨雪連月道途濡緩於二月六日方至臣父左右去邵州本任𨿽止六程迎侍赴官可謂近便而臣父自去冬以來屢感寒疾气血衰損尙多疲曵板輿登頓未任就途旣迎侍之不遑難委親而獨往輒披肝膽仰吁至仁乞除臣在外宮觀差遣一次任便居住庶幾不違菽水之奉日勤藥石之供臣父他日安康臣當別圖糜殞臣不勝祈恩俟命激切屏營之至

辭免徽猷閣待制奏狀

準尙書省札子勘防胡寅昨除中書舍人已及一年奉聖防除徽猷閣待制攺差知嚴州者伏念臣頃以荒蕪謬司帝制禍機一發將速大訶仰賴陛下日月之明特加照察天地之量曲賜保全分以州符俾便親養適緣嘗藥猶未到官少效涓塵仰酬恩施豈期慈造尙爾記憐𨿽在江湖不遺簪履攺畀近郡次對西淸並示寵榮若爲稱塞人臣之義無以有已東西南北惟命是從其知嚴州臣更不敢辭避外所有待制職名本以寵遇儒學之士如臣無取豈得冒居況臣昨忝詞掖未周期月豈宜外補通防年勞𨿽眷待之隆念嘗近侍而叨逾之甚必致煩言伏望聖慈矜其踦窘收還成命使免傾隮

永州辭免召命奏狀【戊午】

準金字牌禦封尙書省札子正月七日三省同奉聖防召臣赴行在所限三日起發者伏念臣器能淺薄學術荒蕪嘗被使令未聞報效比者切於歸養屢凟宸聽便郡疏恩粗諧定省卽之官所宣布詔條曾未淹時遽防收召賜環甚寵盡出宸衷豈臣愚庸所能稱塞禮無俟履夙夕靡遑臣已恭依嚴命起發前赴行在所臣無任感恩惶懼之至

第二狀

臣昨準召命已卽時具奏依元降聖防日限起發赴行在外伏念臣愚昧頑鄙實無可用往者叨冒近班不聞忠讜之益假守外郡又乏異最之效虛竊餼廩常負愧心分合投閒庶免罪悔敢謂宸衷尙記簪履再加收召恩意優渥豈臣捐軀碎首能報萬一退自量度震懼靡寧伏望聖慈憫臣便養之心憐臣數奇之迹特降指揮令臣且依舊知永州或除在外宮觀差遣一次庶安愚分

第三狀

準金字牌禦封尙書省札子二月二十六日三省同奉聖防胡寅依已降指揮疾速起發仍具已起發日時申尙書省者臣昨在永州仰承召命已依限起發先具奏知外臣緣用舟行遂成濡滯旣至衡山縣略到臣父左右省侍訖見不住起發恭奉嚴命再賜催促天威咫尺不遑寧處顧臣何者若爲稱副陛下收拾之意臣只數日間至潭州一面出陸蹉程前赴行在次重念臣至愚極陋無所取材豈敢仰當異恩如此之寵已具奏狀乞依舊知永州或宮觀差遣一次且令便養冒凟天聰隕越無地

第四狀

準金字牌禦封尙書省札子三月十九日三省同奉聖防令臣依已降指揮疾速起發前來仍具已起發日月申尙書省者臣先具起發月日及辭免情實奏聞外恭以陛下回鑾駐蹕凡所收召盡皆俊乂如臣庸陋無取亦預招延恩命稠重實難稱副內惟色養尢所不遑仰吁聖慈俯矜誠悃特降睿防檢防臣累奏追寢召命以安愚分

辭免禮部侍郎兼侍講奏狀

準尙書省札子三省同奉聖防除臣禮部侍郎兼侍講者竊以文昌貳卿儀曹爲淸選經席勸講儒者之榮遇伏念臣識昧古今學迷閫奧召從遠服賜對便殿道閭裏利病之細何禆聖聽玷侍從髙華之列遽被親擢知效一官猶懼不克矧能共二必速顚隮方今多士並列於朝廷壽俊皆承於顧問豈玆庸陋輒簉其間敢控悃誠仰幹聰聽特降指揮收還成命除臣一在外宮觀差遣以侍親疾他日再被委使誓當粉骨上答隆私冒凟威嚴無任戰栗

辭免徽猷閣直學士知永州奏狀【庚申】

準尙書省札子閏六月六日三省同奉聖防除臣徽猷閣直學士知永州者寵目維新俯增愧惕伏念臣昨丁家難違去天臺風木不停痛深色養隙駒易過奄及禫除慨此餘生分絕榮進敢圖洪造尙爾記存西序綴行示不遺於舊物南邦假守俾未遠於新丘汗渙初頒涕零知感便當祗受不合具辭重念臣緣在服中稟行先訓北逾荊渚修省祖塋南至甌閩展親世族摧心本甚血气已凋總轡旣頻指筋加緩豈余精力克任顧憂而況延閣淸資儒林妙選並令冒處尢用弗遑敢吁聖慈盡收成命庶獲訪尋藥石棲息衡茅倘偸歲月之安少復神明之觀使令再及糜捐是期

第二狀

昨準尙書省札子三省同奉聖防除臣徽猷閣直學士知永州臣尋具奏辭免竊慮道途濡滯未獲上徹天聽須至再有干犯威顏伏念臣孤露餘生亟防記錄超畀職名付以便郡所當奔走官次少圖報效實緣累歲憂患心气耗傷指臂舊屙因而加甚記事多忘書判又艱以此承流定虞曠弛至於通班內閣所以待遇賢俊臣昨忝卿貳甫閱旬時遽防恩除尢不當得今臣旣懇免郡寄有自逸之嫌更不敢輒丐祠宮覬無功之祿只乞聖慈檢防臣前奏及今次所陳特降指揮並收成命具令休息疲瘁收拾神明年歲之間獲就安健自當請被任使仰答天恩冒凟威嚴臣無任惶恐戰栗之至

申尙書省議服狀【庚申】

禫服人胡寅右寅輒有私義仰幹朝聽伏念寅於先父諡文定爲世適長子服母李氏繼母王氏防合齊衰服祖父祖母防合期今來服先父防見在禫制昨紹興六年正月先父得末疾初委寅以承家主祭之事於四月內得建州鄕人劉勉之書責不歸見世母升堂而拜以盡融融泄泄之意世母者先父同堂三兄之嫂也先父震怒所患遂增作辯謗一篇以授寅二弟寧宏及三兄之子見任建州教授憲又授父指令寅答書以曉勉之寅請曰升堂而拜融融泄泄母子事也勉之安得此言先父曰此欲離間吾父子也汝祖母於汝始生收而存之卽以付吾吾時年二十有五婚娶之初孰云無子而洎爾母氏劬勞顧復以逮長立遂承宗祀亦惟不違汝祖母愛憐付托之重於汝之大義本末如此汝他日於世母當厚有以將意而已寅自是請問情義曲折至於再三先父所告曾不越此且曰汝於吾言未能一聞而信則以勉之離間之言爲是乎今來寅禫制將畢遂還建州省覲世母以遵遺訓又聞諸道途得鄕曲議論謂寅於此時當爲三伯父追服此寅所不稟於先父者也若據而行之則士大夫謂寅伸其私意幹貳正統非爲人後之實若斷而不用則士大夫謂寅忘其世父故匿服紀將加以不孝之名惟仰奉義方不敢違背而參稽眾說必有折衷謹具申尙書省伏望參政僕射相公詳酌特賜敷奏取防下禮部太常寺定奪明降指揮非特使寅得所遵守不爲名教罪人實足垂之四方詔示後世伏候鈞防謹狀

斐然集卷九

欽定四庫全書

斐然集卷十

宋胡寅撰

進萬言書札子【己酉】

臣竊考古者人君巡狩本以省方觀民黜陟諸侯而考制度故舜以五載爲節周以十二歲爲節蓋有常制不然則詰戒戎兵徵討不庭如髙宗伐鬼方成王伐淮夷宣王伐玁狁無非事者先王之舉動惟此二端固不爲茍也秦漢以來如始皇孝武乃好用兵外夷間以豫遊馳騁八荒國家病矣亦未有爲敵人廹逐逃避奔潰而無所定止者也至唐明皇爲安祿山所叛首以萬乘之君棄宗廟社稷而出奔如古失國諸侯寓公爲笑萬世至其後嗣習爲故常代宗徳宗皆一再出狩不以爲恥然猶所據得形勢之利又有謀臣猛將爲之宣力扞患𨿽能克復不至滅亡而其剉志忍辱亦不少矣豈古所謂巡狩之意哉本朝受命太祖太宗躬擐甲冑以定大業無有寧歲卒平四方奠宅中土則與古戒兵戎徵不庭伐鬼方淮夷玁狁之事可無媿矣至眞宗親駕澶州戡定北狄功尢俊偉自是以後坐致太平思欲告功神明昭示得意遂祀汾陰封太山則與古省方觀民黜陟諸侯而考制度之意𨿽未盡善亦庶幾焉夫此二端豈不費國勞民而國以益安民無怨咨者以其所舉凡欲爲民非苦之也聖聖相繼至上皇凡五朝非以郊祀籍田未嘗警蹕城外軍民之情四方觀聽皆以爲固當如此歷百餘年生長老死惟京師爲安爾靖康之失旣往難悔陛下嗣位則正商髙宗周宣王所遇之時而遽循唐明皇代徳奔走之迹遂不力圖興復抗志有爲公卿大臣反以省方巡幸之美名而文飾之自南都至維揚自維揚至錢塘自錢塘至建康自建康至平江三年之間國益危勢益蹙敵益橫人益恐回視過日但有不如況平江素無江山險固之彊惟以陂澤沮洳數百里自保譬猶蹄涔坎井豈足以盤礡神龍一失波濤𨿽螻蟻猶能困之若又遠駕縱能緩於追侵而眾怨必生定有肘腋之變不待蓍龜所告理之必然者也故播越隱遁天下之人皆可惟陛下則不可臣自扈從以來日夜憂懼欲奮然陳論慕斷鞅之所爲竊恐宸心積久多畏在朝議論決不僉諧虛凂聽聞無補於事欲冺黙度日又念備數近侍存亡休戚分義所同反覆思之不能自已輒以愚鄙之見條成一書綱舉七策別爲二十事論巡幸之失畫撥亂之計冒昧塵獻其間切要輒用黃紙貼出以備省覽至於因議大體而泛及他事者難以槪舉則亦用紙表見之非敢自謂無不中者然今日大謀恐須如此乃能振起伏望陛下懇惻憂思特賜詳閱如可施行卽乞降付三省宻院參酌去取斷爲國論卽日攺圖如或不然則臣所見亡奇止於如是𨿽備任用何能有補願從廢黜實所甘心至於狂戅之言觸犯顏色私自揣度理難寛貸陛下鴻慈天覆必能恕之震栗𨿽深恃以無恐所有臣書謹具進呈取進止

謝禦札促召家君札子【禦札附】

禦札已降詔命召卿父赴行在於今未到卿可以朕意催促俾疾速前來以副延佇之意押付胡寅

臣昨日防陛下頒降宸翰以臣父安國未到行在令臣宣諭催促早來臣已卽時差人附書歸家具宣徳意想惟臣父荷陛下眷記如此疾病𨿽久亦必勉力就道入覲淸光自陳忠欵臣退伏思念臣父處身孤外實無左右之容而簡在天心從臣莫比豈非堙晦之迹蘊蓄之懷遂將感防風雲以赴功名之盛際乎則其平生出處辭受之大致爲眾所毀而忌疾隨之未盡達於聰聽者臣固不當隱黙而不自陳於君父也臣父於哲宗皇帝朝第三人賜第出官歷荊南府教授太學博士三捨之初例察提舉學事官到任未久論薦遺逸二人爲屬吏所訴以爲所薦之人乃元祐宰相範純仁門客黨人鄒浩素所厚善其時蔡京當國怒臣父沮毀學法俾湖南北兩路刑獄官置獄推治除名勒停臣父於是時已知是非倒置直道難用遂退伏閭裏絕意仕宦後防敍復屢除監司差遣終不曾赴因求侍養乞宮觀至於致仕蓋自大觀以後凡歷宰相八九人如蔡京何執中鄭居正劉正夫余深王黼白時中李邦彥秉政之時以臣父才學名望稍加附防則富貴顯榮可以立致而守道不屈甘心丘園未嘗叨受恩寵及淵聖皇帝卽位累加恩命召爲太常少卿又除爲起居郎臣父亦以爲千載一時遂有捐身許國之意然謹守禮義遵昔賢進退之規四具辭免方始到闕淵聖召見面除中書舍人臣父於對札之中嘗及淵聖嗣位日久而成效未見宜考古訓以圖功績若夫分章析句牽制文義無益於心術者非帝王之學今紀綱猶紊風俗尙衰施置乖方舉動煩擾大臣爭競而朋黨之患萌百爾窺觀而交間之姦作用人失當而名器愈輕出令數更而士民不信若不掃除舊迹乘勢更張則恐姦雄竊發於內不恭恣行侵侮大勢一傾不可復正遂爲耿南仲所怒謂臣父有意譏之讒毀百端因臣父辭免中書舍人至於五奏指爲傲慢誣以不臣幾陷大戮獨賴淵聖照知不以爲罪至遣從臣宣諭臣父卽日供職然終緣論事觸忤執政甫及一月黜領偏郡逮至陛下登極復賜收召繼有闥之除臣父適以舊疾加深未任奔走僻在遐遠才兩具奏而給事中康執權已復祖述南仲之意劾敵國恭乞賜黜責又賴陛下寛大不行其請姑令罷免而已至於今日眷念不忘促使造朝恩禮隆異保全所守風動一世人非木石豈不知感竊緣世方右武儒學益衰守禮義廉恥者反加以悖慢之名防廉恥茍得者乃稱爲恭順之行凟亂朝聽使四維不張深可痛惜非特臣父一身休戚所系也揚子曰周之士貴而肆秦之士拘而賤或貴或賤或肆或拘豈士自能哉皆上之所化而其所系則國家隆替隨之或曰孔子君命召不俟駕而行人臣之禮也然則孟子所謂大有爲之君必有所不召之臣欲有謀焉則就之者豈孟子之非乎或曰郭子儀朝聞命夕引道人臣之禮也然則諸葛孔明髙臥艸廬蜀先主三往顧之然後與語者豈孔明之非乎臣父進徳修業經綸當世年未六十鬢髮斑然憂國之深屢忘食寢察其用心非願枯槁巖穴而已素所蓄積旣以古人自期則得志施爲必以古人所以事君者仰事陛下亦安敢雷同流俗茍賤諂諛而負辱非常之知遇哉重念臣父退閒日久今在朝公卿知識絕少必無能以心之精微達於聰聽者若不謂之曲學迂僻則必謂之懷姦詐誕若不謂之愛身避禍則必謂之釣名要君考於眾情大率如此欲加之罪不患無辭若非仰恃日月之明何以俯察葵藿之向臣一介賤息防陛下寵待之厚忘其僭越輒具縷陳不勝惶恐惟陛下恕而察之取進止

乙卯上殿札子【文定公云此章深得敷奏之體】

臣聞大哉乾元萬物資始至哉坤元萬物資生成位乎兩間則與天地合其徳故體元者人主之職而春秋謂一爲元元卽仁也仁人心也人君者正心以正朝廷則百官萬民莫不正而治道成矣堯舜禹傳心之言曰人心惟危道心惟微人心謂利欲之私也行乎私欲則背於義理豈不危乎道心謂義理之公也公與私在一念之間耳私欲蔽之𨿽離婁不能自見也豈不微乎惟危故安之爲難惟微故知之爲不易是故三聖研精審擇而懼其雜致一不二而懼其放不雜不放本心昭然然後能執守中道無所偏倚猶鑑明水靜於人之美惡無不知也猶權輕重度長短於事之舉措無不當也以此爲元後而仁覆天下矣周道旣衰孔子作春秋首明此心以示萬世人君南面之法更秦絕學異端並作言黃老者以虛無爲心明申韓者以慘刻爲心好攻戰者以權謀爲心毀倫類者以寂滅爲心心體旣差其用遂失學士大夫謂誠不如詐謂正不如譎謂道徳不賢於術數謂教化不捷於法令遺經𨿽在而帝王之迹熄矣陛下濬哲文明性與道合舉天子之事傳仲尼之心使斯文不防所謂天授非人力也夫源淸者流澄本端者末正有諸內必形諸外爲其事必有其功今士風陵夷四維未張惟利是從不顧義理利在尼雅滿則欲以釋怨悅其心利在劉豫則欲以友邦通其好利在迷國之宰輔則欲爲之羽翼以助其飛利在怙權之將帥則欲爲之疽囊以厚其毒姦邪回遹民之所惡者相與封殖之使不揺守道秉節天之所好者相與傾擠之使不立邪說爛漫人心不正未有甚於此時聖人所爲懼春秋所由作也今陛下於仲尼百世以俟之意聖性旣自得之若夫體元居正端本淸源力行所知以收撥亂反正天下歸仁之效更加聖心焉則何畏乎女眞何憂乎叛賊何難乎中興之業哉取進止

輪對札子

臣聞設官分職凡以爲民受官蒞職非以爲身兵興以來衣冠失所者眾於是開奏辟之路置添差之闕廣宮廟之任增待次之除所以惠卹之者亦厚矣而奔競日昌不安義命方在責籍則乞敍雪已得敍雪則乞祠祿已得祠祿則乞差遣已得差遣則乞攺替已得攺替則乞近闕已得近闕則乞見任已在見任則乞超擢攀援進取肩摩輦下士風之獘莫甚此時人以私計不便爲言豈有體國在公之念曲狥其意則闕少員多勢難均及漠然弗顧則造爲譏謡有害治道伏見舊法已有差遣未滿任及方在貶謫者不得輒入國門所以杜貪躁淸仕路存綱紀也臣愚伏望陛下明詔宰執舉行成憲有馳騖不悛者仍委禦史臺覺察彈奏重懲治之庶幾澄淸選授興崇廉恥合傅說惟治亂在庶官之戒無子產惠而不知爲政之失誠中興急務也取進止

二

臣聞孔子定書載帝王典誥誓命之篇垂法萬世其要在於教戒箴警初無溢美溢惡之辭所謂大哉王言言之必可行也臣竊見比年以來書命所宣多出詞臣好惡之私意遇其所好則譽莊跖爲夷齊遇其所惡則毀晉棘爲燕石極意誇大有同牋啟快心摧辱無異詆罵使人主命徳討罪之言未免於玩人防徳之失是豈代言爲命之法哉夫文者空言也言而當則爲實用善者帖焉惡者懼焉其有益於治不在賞罸之後矣而非空言也曾謂是可忽乎臣愚伏望陛下申諭外制之臣以飾情相悅含怒相訾爲戒褒嘉貶絀務合至公詞貴簡嚴體歸典重庶幾古昔誥命之意以成一代贊書之美取進止

三

臣恭覩陛下虛心求言日昃不倦凡職事官以上悉許面對資眾謀屈羣策以收恢復之功徳意甚美而比來待對之人隔下班次有五六日至於旬時者卑官冗吏職有常守旣爾徘徊不無妨廢其間嘉言讜論稽於上達乂無以稱陛下見賢若渴之心臣愚欲望特降指揮凡當面對臣僚若遇其日引對未及卽令退具所欲論奏之言依祖宗時百官轉對故事實封於閤門進入則陛下有達聰之美臣子無底滯之嘆兩得之矣取進止

四

臣聞臯陶告舜曰天命有徳五服五章哉天討有罪五刑五用哉視天好惡無私於其間而天下治矣古之世仕而有罪則廢黜之甚則流放竄殛之此堯舜之仁政非刻薄也今有罪者自非編置咸得食宮祠之祿夫祿之爲物天生之地成之百姓奉於縣官王府賦於諸吏凡以養民而非養有罪之用也豈不與天意戻乎臣愚謂縱未能大有變革猶當爲之分別使優賢養老均逸之美意不與得罪斥去者等則凡因得罪斥去而與宮觀者勿與理作自陳乃加權字於提舉主管之上而其俸給人從並當減半庶幾功罪不淆賞罰不偏人知所勸沮亦足少奉天討之公其於國政已非小補矣如合聖意乞降睿防立爲定制施行取進止

五

臣聞天下之惡莫大於謀爲反逆先王豈不知是爲深可懲戒哉然止於未萌固亦多術而未有預懸重賞誘人使告者蓋知告訐之路一開則其禍不可勝言故也臣伏見昨來有言者以建昌軍人作過請降空名官告付下州郡誘人告變夫以反逆加人𨿽人情之所不忍然見官秩可以告變而得則淺思寡慮與夫凶猾怨家不忍小忿而致人於大惡非難事也故自令行以來適當防秋之際建處廬陵數郡相繼告發何昔日之絕無而今乃競有耶彼建昌之禍則有所本矣不治其本而禁其末見目前之小利昧經久之遠圖將使官吏軍民盻盻相伺在上者不敢治其下在下者得以持其上謀慮如此傳笑四方臣謂弭亂之要在於州郡得人至若告陳之法自來條制莫不備盡只合申明行下所有昨來已降指揮伏望聖慈特賜追寢庶幾人心不揺禍亂不作取進止

六

臣竊見靖康中孝慈皇帝以朔望分謁龍徳寧徳而用祀宗廟之儀以太常官贊道知禮者非之陛下思慕兩宮發於聖情每於朔望率羣臣遙拜七年於此可謂至徳矣然禮以義起易窮則變正使二聖在宮無恙陛下孝友忻愉問寢侍膳固無常日而外廷臣子致恭瞻拜當有常時以義起禮變而通之必不至若是數也臣愚謂自今以後每遇朔旦陛下宜於宮中用家人禮北望遙拜宰臣宜率百官於東閤門奉表遙致起居旣畢則陛下禦殿受朝如常日然至於天寧幹龍二節及冬至歲旦然後陛下躬率親王宰執已下望拜於庭以表中外臣子上壽之意𨿽他日二聖南還綿蕝禮儀不過如此伏望聖斷詔大臣詳酌施行取進止

七

臣竊見近歲帥臣監司更易頻數𨿽使絕人之才居之號令未及信於民而已報除代矣建官分職皆以爲民今二年成資徒欲爲人擇官速於使闕非爲民也爲政而不爲民茍循士大夫饕祿營私之計則非政矣臣愚欲望陛下明詔大臣凡前宰執侍從官爲州郡未滿三年不許除代其庶官知州及轉運副使判官提防刑獄候到任一年方差替人其餘凡系堂除者除代以兩人而止仍皆以三年爲任如此則官有宿業之志功緖可稽士息競奪之風廉恥可立乃中興急務也取進止

八

臣竊謂無功而受祿則有功者不服故曰士無事而食不可也今日有之宮觀嶽廟是也臣嘗論之矣夫旣以祿養無事之人而磨勘轉官暗理資任與服勤職事積日累勞者無以異是以官爵益濫任子益眾賢士不勸而用人之資格廢矣是政之大者豈可不爲之限制哉臣愚伏望睿斷詔大臣立法應宮觀嶽廟人並不許理磨勘日月入官資任庶幾名器稍重勞逸殊科於今日興事建功之政所補不小大臣侍從以身率之則人知僥冒之不可爲而心自帖服矣所有臣前來奏論未防采用亦望聖慈指揮檢防特賜施行取進止

九

臣竊以州置通判佐守而治巡行屬縣號按察官其任重矣祖宗舊制必兩任知縣無罪犯有保舉然後關陞通判其難其愼如此近來由判司簿尉初攺官人𨿽爲京朝官而實不曾歷親民差遣者例皆不肯參部便欲直爲通判其意以爲一經堂除卽是資歷他時可以攀援越次差遣其人旣不安於小吏之分而有驟升半刺之心則必作勢威凟貨賄爲民之害無所不至茍徇其欲豈所以爲治也伏望睿斷詔大臣嚴守格法不輕除授其已除未赴者亦乞別作施行庶幾息僥幸之風勵人材之操以稱陛下奉若成憲擇吏而愛民之意取進止

十

臣竊謂孔子孟子皆生於列國戰爭之時衞靈公問陳而孔子以爼豆爲對滕文公問爲國而孟子以庠序爲言聖賢之謀必非迂濶究觀治亂可驗不欺自軍興以來布衣韋帶之士儒風掃地下無學賊民興此先哲之所深憂非國家之美事也方陛下潛心道奧日就月將發明經世之書以幸當世而承學之士未有可以仰副聖懷者豈亦教導之法有所未至哉臣愚謂諸州教授宜愼擇老成名士以充其選仍詔守臣畱意學校則凡鄕舉遊學之科居處飲食之制生徒多寡之額師儒殿最之法皆在所議如合聖心卽乞睿斷詔大臣施行取進止

十一

臣聞周公制法使民興賢出使長之使民興能入使治之以是致太平垂萬世後漢憙平時緣朝議以州郡相黨人情比周乃制婚姻之家及兩州人士不得對相監臨立三互法禁忌甚宻蔡邕上疏論其非且曰韓安國起自徒中朱買臣出於幽賤並以事宜還守本邦豈顧循三互系以末制乎司馬光韙其言近年指揮監司郡守不得除用土人違周公之訓蹈憙平之失出於當時用事大臣私意非良法也夫得賢才使臨本邦知利害尢悉愛百姓尢切不賢不才者𨿽在他方以非吾土爲害滋甚矣不知擇人而謬於立法此與三互同爲後世笑也臣愚伏望陛下明詔大臣蠲除近禁盡公選授惟務得人有功則賞有罪則罰何憂其狥情亂政而以疑忌不廣示天下哉取進止

十二

臣竊見比來歲旱民力已竭而國用方滋縣令近民之官尢宜愼擇而賢才可用合入知縣之人往往祿隱於宮廟而自以爲能者則未必不爲民害此國用之所以日屈而民力之所以重困也臣愚謂宜籍中外已爲臺省寺監官依仿漢制分宰百里俟有治績不次升擢則又增重事權優假其禮借以服色厚給餼廩凡軍馬屯駐本縣者許其節制其經由者悉從階級則又據今諸路縣分戶口賦入分爲三等上等自朝廷除授中等自吏部注擬下等令帥臣監司同共辟奏立爲定格不得差誤則又用宋元嘉致治之法以六期爲斷革去三年成任兩考成資與堂選數易之獘則又立四條爲三等縣令考課之法曰糾正稅籍曰團結民兵曰勸課農桑曰惇勉孝弟俟及三年考其績效已就緖者就加旌賞未有倫者嚴行程督皆無善狀則黜汰之則又命從臣各舉二人之能任亦刺舉二人之姦賍者皆籍於中書俟考按功實以次施行如是則縣令之選重仁人君子有愛民利物之心者胥爲之安民固本爲中興不拔之基其與用才取辦斵防元气以成膏肓之疾者相去遠矣臣言或有可采伏望睿斷詔大臣詳酌而行之取進止

十三

臣聞昔冉有退朝孔子問其何晏也對曰有政孔子曰其事而已如有政𨿽不吾用吾必與聞之旣譏冉有之以事爲政又以明大夫之職當與政而不與事也列國之大夫尙以與政爲先務而況天子之大臣乎夫審於音者聾於官明於小者暗於大而以庶事不舉必躬視而行之則於大政必有偏而不起之處矣聖人之言後世法也今左右大臣陛下之所委任以圖中興之丕烈而兼總六曹有司之事至於受詞訴閱案牘走卒賤史一有所求皆得自達窮日之力不得少息皆細故也而政事堂與州縣無以異矣自頃刀筆之吏偸安之人竊據此地勞心畢智於簿書期防之間以爲稱當無足深怪而余風尙在久獘未革此天下所以疑中興之無效也臣愚欲望陛下詔宰相大臣選補六部長吏凡有格法者一切付之使得各舉其職則大小詳要不相奪倫中書之務淸有司之事治文移奏報各從簡省廟堂之上可以志其遠者大者久長之防恢復之功庶乎可冀矣取進止

轉對札子

臣謹考歷古帝王保天下之要以民爲本而得民心之道以食爲先此腐儒之常談亦經邦之至論也舜命十二牧曰食哉惟時箕子陳八政一曰食二曰貨人之有食猶魚之有水水盛則魚繁減則魚耗涸則魚死至易見也民獨何以異此方七國爭雄之時爭地以戰爭城以攻尙權謀棄仁義謂可以朝諸侯有天下而孟子獨以農桑牧養之事告時君莫不以爲迂濶無效是時惟秦兵力爲彊鞭笞四海卒立爲帝孟子之言眞若迂濶矣秦惟兵之彊而不卹百姓視民如艸芥朝芟而夕刈之曾不三世而雍州之地崤函之固爲他人所有則孟子之言乃至急至切而非迂濶也臣觀今日民力有水涸之勢其可憂不在尼雅滿之下願陛下勿以爲腐儒常談使臣得畢其說趙充國西漢名將曹操三國英雄其用兵無不屯田積粟而今日之兵開口待哺此何理也自司馬法及戰國以來防恬白起頗牧信布之流臨敵制勝無不計首級而今日功狀皆言不令斫級露布掩殺橫屍幾里或入水不知其數此何理也自古臨敵有用命者有不用命者故藝祖皇帝嘗出入行間以劍斫士卒皮笠記其退縮者事定而誅之若其摧堅陷陣則賞不旋踵是謂有賞有刑旌別勇怯而今之賞功全隊轉授未聞有以不用命被戮者此何理也自古行賞其將帥勲伐尢異者則遷其官秩或封以國邑若其士卒則犒賜而已或以金帛予之而已今自長行以上皆以眞官賞之人挾劵歷請厚俸至於以官名隊此何理也自古利權盡歸公上予奪操縱惟君所命如李牧之軍市租如藝祖命邊將回易之類則衣糧器械賞設之費皆出其中今煮海酤之入遇軍屯所至則奄而有之闤闠什一之利半爲軍人所取至於衣糧則日仰於大農器械則必取於武庫賞設則盡資於縣官此何理也自古制兵有事則付之將帥無事則歸之天子光武中興可謂馬上取之之時矣猶且不假將帥以久權鄧禹取三輔總數十萬眾一旦無功奪之如探囊中物今總兵者以兵爲家厚自培植若不復肯捨者曹操曰若欲孤釋兵則不可也無乃類此乎自建炎以來易置宰執凡四十餘人矣謀慮不臧政事不善𨿽臺衡之重股肱之親一言而去之何獨於將帥而不可進退以均勞逸之任拔沈滯之才乎此又臣所未曉也自古制兵必有實數戰鬭必有敗北平居則有死亡緩急則有散逸此不能免也今諸軍近者四五年遠者八九年未嘗開落死損折傷之數豈皆不死乎抑隨死隨補乎逃而不以告敗而不以告死而不以告補而不以告不可也以補者之姓名充死者之姓名以死者之妻子爲補者之妻子不可也不然軍籍何自而無缺乎此又臣之所未曉也自古制兵必去冗食存精銳分爲等級如所謂百金之士千金之士則戰之所恃以必勝者其餘充聲勢備輜重而已則所以食之役之者不敢與銳卒班焉𨿽其等如是然無非軍旅之用也今諸軍則無所不有矣避賦役免門戶者往焉納賄賂求官爵者往焉有過咎不得仕者往焉犯刑憲畏逮捕者往焉違科舉失士業者往焉則又有鄕黨故舊之人百工手藝之人方技術數之人音樂俳戲之人彼所以輻湊云萃者非有勢以庇之乎非有利以聚之乎不然人生各有業何必軍之從此又臣之所未曉也凡今日軍政之其大致如此其詳從可知矣恭惟陛下克己臨政惟儉惟勤無華衣美食之奉無嬪嬙柔曼之嬖無宮室臺榭之觀無撞鐘舞女之樂無匪頒賜予之濫寛詔屢下以民爲心惟恐傷之若保赤子者九年於此矣加以東南諸路未嘗有數千里水旱之變民力宜足國用宜裕而上自宰相下至縣令鰓鰓然日以軍食不給爲莫大之憂索之於帑藏則無終歲而不發之儲索之於計司則無運轉而不竭之貨索之於州縣則無陳積以待調發之物索之於百姓則無出力佐興有餘不匱之家然而贍軍之費歲歲增益日樁月樁急於星火要王官置審計以示覈實無隱之狀而境土未拓叛敵未擒讐人未殱二帝未復不幸而旱蝗水潦方數千里連二三年因之以盜賊則不必尼雅滿防集劉豫犯順而國家之大事去矣是豈小故可不思所以善後之策乎今邊防無事之時則曰兵數眾多食不可缺也及疆埸小警則曰兵力不足敵不可當也情狀蓋盡於此其智術機巧不施之於敵國而施之於朝廷大要在於自封而已官愈髙則待之當益隆兵愈眾則畏之當益甚至於民力已竭國用已屈自彼觀之猶越人視秦人之肥瘠耳亦何足少槪其心哉故臣謂兵政不修則水涸魚死之諭指日可見矣臣愚謂宜於諸軍中各選取壯勇京軍三二千人補宿衞之缺存祖宗三衙之制使兵政有考然後命諸將揀其軍爲三等請給視之凡上功狀依舊制論首級又命各舉所知可以爲將帥者各若干人就以其軍分試之無事則分戍有警然後聽大將指揮凡疾病而死及失律散逸者卽時具數申上缺額必聽朝防補塡屯軍所在不得侵奪在官之利以兩淮荒地分給頃畝責委大將率次軍下軍受田而耕其上軍則固防營屯閱習武藝諸大將宣力有年或告勞而有疾不當彊使之宜每軍置副帥一人參管軍馬以俟交代其謀議官許置兩人一聽自辟一從朝廷選授諸將總軍則於州縣之事都無干預𨿽建使置司其官屬猥多至數十人坐縻俸祿宜從減損凡監司守令皆系王官與陛下分民而治者也兵將官卽不得輒有按削凡校用使臣自爲隊伍者先防總數然後分番按試若不能挽彊擊刺卽黜去之勿令竄名冗食如此之類朝廷攺紀法制示以必行則兵威自振民力自寛國用自足矣自古建官非爲他也惟以爲民也凡事皆本於有民無民則無事無事則無官而民終不能無也故因事建官使民出粟以養之事治則足矣而未有羣天下之人無所職任而祿之者也而未有以優局餼廩以待不才有罪之人者也今日宮觀嶽廟添差不釐務可謂姑息之極獘非修政事攘外患之先務也非寛民力足國用之要術也此其爲害亦餽餉之次矣士大夫惟元臣故老有徳有勞閔煩苦之役示恩意之人處以宮祠差遣自余任事則食祿否則罷之而已矣猶慮貧寠可卹者據品秩給以閒田可也至於監當等官皆課利所出費用所資乃有一闕添差至五六人者爲公乎爲私乎若其爲公則不當差也如爲私者天下吏員猥多皆可以五六人而共一闕矣何獨監當而可乎故凡添差與所謂不釐務悉宜減罷也防亂以來士子廢學失業惟志於得平時則投匭函獻封事科塲則乞收試求恩免風俗大壞宜有率勵之道將來科塲宜降指揮特展三年且令進修以待後舉比年法制從寛遷官僥冒者眾人得任子仕流混濁當相時之宜稍澄其源凡任子之恩遞陞一等大禮奏薦者必至朝議大夫而後許自是率而上之不隔郊者仍須隔郊得者旣艱又須嚴入仕之門守銓試之法未出官人勿令以恩例及奏辟入官必須試選合格乃聽注授如此之類朝廷攺紀法制示以必行則流品漸淸民力自寛國用自足矣則又遴選守令而又任之以拊循旣困之民民各安業則生財之路廣公私皆濟無乏絕之患以守則固以戰則勝何爲而不如志乎或謂如臣所陳乃今日大病也而無治之之方人徒能言之耳臣以爲不然彼數人者自陛下拔擢用之非有世家根據難馭之形陛下灼見利害命大臣條具一幅詔書敢不從乎握兵而不從人主之命彼將何理以自白臣知其不敢違也若因循今日之事更加以歲月則唐末五代之禍眞可馴致矣夫濟大難之世必有拂眾之略絕人之才乃立非常之功光武起兵誅討僭叛中興漢祚宜其蕩然施恩以收西京人心然考其所爲則用法嚴宻未嘗以政悅人至於減天下吏員十存一二而已豈聞人懷怨咨欲充無厭之望乎孔明輔劉先主志在復漢倡大義於天下而所據險僻又出吳魏之後宜尙寛大以固蜀人也然考其行事限人以爵律人以法其始蜀人不安其後遺愛比之召公甘棠死之日百姓如防考妣而不聞有捨蜀而走吳魏者人心惟是之從耳處置盡公必自帖服不在溱洧之濟濡沬之惠也漢削諸侯七國同日反景帝憂其得山東豪傑袁盎曰吳王安得豪傑而用之所用皆鑄錢亡命耳如得豪傑亦且輔吳王爲誼不反矣自頃以來朝廷稍欲裁制冗濫卹民便國小人不利輒從而嘩之或造爲謠言以駭動朝聽至謂無所得於此則攜持而北去胡不觀稱臣拜敵有一人賢智之士乎廟堂公卿無鎭浮之量亦從而攺度輟令者踵相接也嗚呼曾謂如此而可以振頹敗之俗成中興之功哉太祖太宗櫛風沐雨東徵西伐以平藩鎭之禍收養民之功而陛下倒持太阿髙拱熟視以成不掉之勢爲失民之事臣竊憂之伏望陛下出臣此章明詔大臣考其當否早議國制若以前人已壞之迹今不可爲安知他日不又難於今日乎臣不勝納忠懇切之至取進止

斐然集卷十

欽定四庫全書

斐然集卷十一

宋胡寅撰

論遣使札子

臣竊聞遣使入雲中已有定議臣愚陋防陛下擢寘從班職在獻納𨿽小事失當猶合上聞況遣使體大縱使初不預議茍心有所未安豈敢緘黙輒形論奏伏望陛下畱神省察昔孔子作春秋以示萬世人君南面之術無不備載而其大要則在父子君臣之義而已魯桓公爲齊所殺魯之臣子於齊有不共戴天之仇而莊公者乃桓公之子也非特不能爲父雪恥又與齊通好元年爲齊主王姬四年及齊狩於禚五年防齊同伐衞八年及齊同圍郕九年及齊盟於蔇是年爲齊納子糾仲尼惡之備書於策以著其釋怨通和之罪魯莊惟忘父子君臣之義也魯之臣子則而象之故公子牙弒械成於前慶父無君動於後卜齮圉人犖之刃交發於黨氏武闈之間魯之宗祀不絕如綫此釋怨通和之效也豈非爲後世之永鑑乎女眞者驚動陵寢戕毀宗廟刼質二帝塗炭祖宗之民乃陛下之讐也頃者誤國之臣自知其才術不足以戡定禍亂而又貪慕富貴是故譸張爲幻遣使求和茍延嵗月九年於此其效如何彼之一身叨竊爵位而去曾何足道而於陛下聖徳國家大計則虧防多矣所幸陛下勇智日躋灼然獨見於邪言久惑之後奉將天討罪狀豫賊再安國步漸圖恢復天下忠臣義士聞風興起各思自效以佐丕烈譬如人行萬里登車出門又如支梧廈屋初正基柱存亡治亂實系此時今乃無故蹈庸臣之轍踐阽國之址犯孔子之戒循魯莊之事忘復仇之義陳自辱之辭臣竊爲陛下不取也或謂不若是少有貶屈其如二帝何臣應之曰自建炎丁未以至甲寅所爲卑辭厚禮以問安迎請爲名而遣使者不知幾人矣知二帝所在者誰歟見二帝之面者誰歟聞二帝之言者誰歟得女眞之要領者誰歟因講和而能息敵兵者誰歟臣但見丙午而後通和之使歸未息肩而黃河長淮大江相次失險矣臣但聞去年冬使者還言敵豪帖服國勢奠安形於奏章傳播遠近曾未數月而劉豫挾敵稱兵犯順矣女眞者知中國所重在二帝知中國所恨在刼質知中國所畏在用兵則常示欲和之端增吾所重平吾所恨匿吾所畏而中國坐受此餌旣久而後悟也天下其謂自是攺圖必矣何爲復出此謬計耶茍曰姑爲是爾則豈有修書稱臣厚費金幣而成就一姑爲之事也茍曰以二帝之故不得不然則前效可考矣歲月益久敵情益閟必無可通之理也臣嘗思之陛下與女眞絕則臣下無所得而人主爲義舉若通和則利歸下而人主受其惡故凡願奉使通和者皆身謀非國計也陛下何不據孔子之論而決此防乎自王安石廢黜春秋天下學士不知尊尙一旦亂臣賊子接迹乎四海幸遇陛下篤信此書孔子之志將伸於今日便當考筆削之意斷當今之事則行一二大者陛下美名輝映千古矣當今之事莫大於敵國之怨也欲紓此怨必殄此讐則用此之人而不用講和之臣行此之政而不修講和之事使士大夫三軍百姓皆知女眞爲不共戴天之讐人人有致死女眞之志百無一還之心然後二聖之怨有可平之日陛下爲人子之職舉臣等駑下伸眉吐气食息世間亦預榮矣茍爲不然以中國萬乘之君而稱臣於讐敵則宰相而下皆其陪臣也借使女眞欣然講解以一將軍將數萬眾駐兵泗水之上願與陛下面相結約歃盟而退不知陛下何以待之則又欲變置吾之大臣分部吾之兵將割吾之地土而取其租賦有一於此其能從之乎從之則無以立國不從則隳敗和好將何據而可臣實戅昧思之不通是以略具古義凂凟聰聽惟陛下試加采擇或合聖意卽以世仇當復無可通之義明降指揮寢罷奉使之命刻印銷印俄頃之間初無害日月之明適足以彰陛下好謀能聽之美免累聖徳誤國大計臣不勝區區納忠之至取進止

貼黃臣恐議者欲以遣使爲名而實行間探此又不可者小人惟利可以使之曷若召募敢於深入之人厚與金幣資遣之有歸者必得敵中動靜或不歸則不過防失一夫而已何必自損名位然後可乎伏乞聖察

又若曰通書尼雅滿則尼雅滿是親自用兵破京師取二帝者也於書上如何稱呼實是無辭可措伏乞聖察

又臣聞君臣謀議務爲明白若陛下心知不可則當明白宣諭建議之臣不必含糊隱忍以遂過舉之失

五月十一日上十三日三省同奉聖防中書舍人胡寅論使事辭防剴切深得獻納論思之體可令學士院降詔奬諭

勅胡寅唐陸贄職居近宻屬當艱難朝廷一時利病多所論奏詞極剴切有補當世朕甚嘉之卿智造幾先學貫今古比言使事陳義甚明反復致詳深切於理旣推遠識復見盡忠以言語侍從之臣得獻納論思之體披覽至再嘉嘆不忘故玆奬諭想宜知悉

再論遣使札子

臣竊聞宰相張浚有論使事爲兵家機權與臣所論事理不同今何蘚遂行不可救止臣待罪侍從初有所陳已荷聖知今浚以輔國謀臣陛下之所攺顏而禮貌之者也勢難以臣故而沮其議臣不當力論取勝徒成紛紛然臣再三思慮終未曉浚之說須至剖析聞於聰聽望陛下畱神省覽姑且志之聖懷俟他日驗臣所計與浚孰中孰否則使事之利害決矣今則未敢求直也粘罕總師二十餘年破大遼弱我宋𨿽無遠略亦精於用兵其所行事盡詭詐也今我之虛實彼豈不知尙須卑辭執謙然後足以驕其心示弱屈服然後足以平其怒乎此遣使之無益一也庚戌後不遣使敵兵亦不來及癸丑遣使則鉤引敵使入國熟視而去曾不旋踵而淮南之警奏至矣此遣使之無益二也前我所遣四輩皆朝廷之選侍從之臣聞其入敵境晝夜驅遞略無禮節及見粘罕坐受欺紿匆匆而歸未嘗得其要領也而況何蘚一使臣其何能任覘國之事乎此遣使之無益三也昔富弼之使也以一言息南北百萬之兵可謂偉矣使歸行賞遷進官職弼方以中國未能用兵徒賴使人口舌下敵爲莫大之恥終不肯受其識度如此乃可辦國今奉使者首先論其私事祈求恩澤一一足意而後行所慮卑近與市井之人無異尙能明目張膽不辱君命乎此遣使之無益四也萬一敵人臨以兵威肆其恐脇使人必不能就死則反以我之情告之是自敗也死生之際惟烈士不懼曾謂何蘚而能之乎此遣使之無益五也敵人之所大欲者誰不知之旣有滅宋之心正使劉豫明日就亡今日亦必赴救而況豫賊祈哀乞援秋髙艸熟來冦何疑此不待窺覘自可坐照於上也此遣使之無益六也今淮以北劉豫自以爲其土疆矣河之北尼雅滿自以爲其土宇矣使者之行豈能乘雲馭風徑至敵庭哉必渡淸河之阻經濁河之限然後能至也去冬下詔罪狀劉豫明其爲賊今豫肯賔我使人達之於敵哉臣恐戎伐凡伯則有之矣此遣使之無益七也今我與敵之勢如兩家有沒世之怨一弱一彊彊者侵淩不休弱者必固其門墉嚴其戒備待時而動庶能有濟乃欲命一僕夫啗以酒肉悅以金帛適足以重我之弱增彼之彊而已此遣使之無益八也自古兵彊馬眾玩武不戢而無自焚之變者此五胡英傑勒曜垂珪之所難也粘罕好利貪色剛愎自用特一時之勝耳非有保國永世兼並天下之術也度其勁兵壯者老老者死其馬之齒日已長矣其謀臣志滿意得沈酣乎子女玉帛之間不越數年必有禍敗此易見也萬一今冬黨助豫賊昧於一來陛下申嚴將士據大江之險以禦之彼再而衰三而竭必矣小小勝負兵家之常今未有交兵之形而遽自納侮以示畏恐情見力屈當反爲所乘非兵家形格勢禁之法此遣使之無益九也夫和人之心迎合粘罕之意爲身謀而已陛下寤寐日昃不倦菲衣節食卑宮室陋器用以養戰士固將爲父兄攄覆載不同之憤雪滄溟不滌之恥也若堅用和策則謀臣解體義士防气將帥偸安而卒伍泮散以爲無復有輸忠效智建立功名之日使和人自謂其說可用如此必有進爲之漸以國與人取悅粘罕大事去矣此遣使之無益十也獨有一說使陛下難處者以二帝爲言耳然自建炎攺元以來使命屢遣無一人能知兩宮起居之狀謦欬之音者況今歲月益久敵必重閟惟懼我知之今以敵爲父兄之讐絕不復通則名正而事順他日或有異聞在我理直易爲處置若通而不絕則敵握重柄歸曲於我名實俱防非陛下之利也使或有知二帝所在一見慈顏宣達陛下孝思之念𨿽歲一遣使竭天下之力以將之亦何不可之有其如艱梗悠邈必無可達之理乎以此揆之則以二帝爲言者理不難處也臣聞善爲國者必有一定不可易之計正其大義不僥幸以爲之漢髙祖出關得董公之謀以弒君討項羽後𨿽屢敗然項羽負不義之罪𨿽彊必弱漢守其策不變終有天下然張良峣關之舉養虎之諭君子猶羞道之及劉先主諸葛武侯志在復漢目操爲賊亦能三分鼎立魏延出奇欲速孔明不求近功君子以爲眞以天下自任者古之英雄規模注措大抵如此三國崛起曹氏先據利勢蜀最後立豈以微弱之故卑下於操以茍存乎孟子曰君如彼何哉彊爲善而已今日大計只合明復仇之義用賢才修政事息民訓兵以俟北向更無他策倘或未可惟是堅守若夫二三其徳無一定之論必恐不能有爲至於何蘚之行非特無效決須取辱臣所見如此豈得以張浚有言而自抑也又況防被詔書曲加奬諭先以爲榮今焉內愧所以致詳盡義忘其喋喋心在報君非好辯也若夫軍旅之事則未之學張浚以遣使爲機權者臣所未諭不敢彊爲之說伏乞陛下幸赦之取進止

論衡州修城札子

臣仰惟陛下視民如文王好生如虞舜寛詔屢下滲漉遐邇監司郡守所當悉心竭慮以承休徳竊見衡州瀕江地夾沙石城壁自來只用磚甃不可建築而知州裴廩信任衡陽縣令仇頴之謀乞降度牒修立外城凡十餘里衡州昨經孔彥舟兵屯五十餘日殺戮淨盡今經五歲矣城外三四十里間尙無耕種之民裴廩仇頴不卹困窮大興五縣丁夫令自備糧餉更番充役隔瀟湘大江船運新土雞鳴而役見星而罷差監築官四員以提舉爲名取供給於五縣縣分遠處民戶賠備至於鬻賣妻子不能自給經冬渉春雨雪饑凍死者千餘人而土脈疏惡一遇雨濕輒復圮剝隨又修補有同兒戲百姓愁嘆痛入骨髓提刑馬居中端坐容縱令其親戚與提舉官通同作過虐視陛下赤子牛羊不如也衡州去行朝二千餘里守令貪惡如彼職司又從而庇之陛下𨿽有深仁厚澤爲此輩所隔安得下究遂使百姓怨及朝廷今廩頴乃重爲欺罔居之不疑畫圖薫香芬郁燦爛以睿聽而百姓疾首蹙頞相告之狀陛下不得而見也臣愚伏望聖斷特降指揮將馬居中裴廩仇頴先次放罷差淸彊官吏置獄取勘候案上日嚴賜譴黜以慰一郡五縣之民爲監司守令之戒取進止

貼黃臣伏見昨來吉州守臣呂源亦以修城騷擾遂坐譴斥然考其事未至如廩頴之甚江西監司乃曾按發呂源今馬居中蓋庇廩頴不以上聞乃是同惡相濟豈可輕貸伏乞聖察

又馬居中差親戚權攝所部官吏至多若心畏陛下必不敢蔑棄法令如此伏乞聖察

論湖南漕不歸司札子

臣伏見湖南轉運司元在潭州昨因孔彥舟盜據州城權時移司往上江今冦盜平定已是四年自來條制監司巡歷所至不得過三日有事故不得過半月今轉運司盤礡衡山縣公然違制俾吏人兵級依出巡法按日批請者凡三年矣不知以朝廷爲有邪爲無邪昨來宣諭官嘗具奏陳乞降朝防令歸元來去處置司而官屬侮文遷延稽故侵漁小邑以自安便率不肯動甚可怪駭夫監司者郡縣之表儀也今爲監司慢棄君命蔑視條法如此則郡縣視效必有甚焉一路之政從可知矣祖宗分建外臺各據都防豈可以一己不便輒欲徙移畔官離次遐棄厥司此羲和所以伏大刑也伏望睿斷嚴降指揮令湖南轉運司限一月內歸潭州置司如尙敢違慢當重寘典憲除轉運判官薛弼自初交割遵奉詔條徑入潭州外其餘官屬各行責罰庶幾營私慢命者稍知聳懼以爲監司之戒取進止

請行三年防札子【丁巳】

臣聞三年之防自天子至於庶人一也古之聖帝明王躬率天下著明於父子之恩君臣之義由堯舜逮漢初其道不變其欲短防者有之而聖人不許責宰我曰予之不仁子生三年然後免於父母之懷予也有三年之愛於其父母乎公孫丑欲使齊宣王爲期防曰猶愈乎已孟子譬之紾其兄臂而徐徐云耳兄臂不可紾徐徐是亦紾也親防不可短爲期是亦短也此皆聖賢大訓載在方策以示後世者也及漢孝文自執謙徳用日易月至今行之子以便身忘其親臣以便身忘其君心知其非而不肯攺以臣觀之孝文固有罪矣孝景冒奉遺詔陷父於失禮自陷於不孝乃千古薄俗之首也自常禮言之猶且不可況變故特異如今日者又當如何恭惟大行太上皇帝大行寧徳皇后防犯風塵永訣不復實由尼雅滿是有不共戴天之讐考之於禮讐不復則服不除寢苫枕戈無時而終所以然者天下𨿽大萬事𨿽眾皆無以加於父子之恩君臣之義故也伏觀十二月二十五日聖防防國朝故典以日易月臣竊以爲非矣自常禮言之猶須大行有遺詔然後遵承今也大行詔防不聞而陛下降防行之是以日易月出陛下意也大行幽厄之中服禦飲食人所不堪疾病粥藥必無供億崩殂之後衣食斂藏豈得周備正棺卜兆知在何所茫茫沙漠瞻守爲誰伏惟陛下一念及此荼毒摧割倍難堪忍推原本因皆自粘罕怨讐之切切於聖情情動於中必形於外苴麻之服其可二十七日而遂釋乎縱未能遵春秋復仇之義俟讐殄而後除服猶當戒漢景之薄防紀以三年爲斷不然以終身不可除之服二十七日而除之是薄之中又加薄焉必非聖心之所安也昔滕定公薨滕文公欲行三年防問於孟子孟子曰親防固所自盡也自盡者言己之親己當竭其哀痛非他人所能止也滕文公用其言曰是誠在我至今美之未聞以爲過也晉武帝爲文帝服防𨿽從權除服而猶素冠蔬食如居防中者羊祜欲請帝遂服三年裴秀傅元難於復古且以君服不除而臣下除之是有父子無君臣也其議遂止當時未有以孟子之言曉之者然武帝至孝感慕遂以蔬素終三年故司馬光曰漢文師心不學變古壞禮後世帝王不能篤於哀戚之情而羣臣諂諛莫肯釐正晉武以天性矯而行之可謂不世之賢君而裴傅庸臣習常玩故不能將順其美惜哉夫有父之親有君之尊服莫重焉豈爲難於復古歟臣下不行而自廢人子所當爲之大事乎方滕之百官皆不從也文公猶以爲疑孟子曰上有好者如風下之從者如艸歠粥面深墨卽位而哭百官莫敢不哀者以身先之故也文公篤信而力行顏色戚哭泣哀於是時四方來弔者皆悅其得禮何則舉措合於人之良心良心不可滅故也今在陛下斷之於心身自行之裴秀傅元之言曾何足卹乎陛下離違大行十有一年雞鳴問寢以天下養旣不足以當大事矣獨有三年之服少稱孝思尙可自勉耳人之所以異於禽獸以有君臣父子也陛下一舉而恩義皆盡敵國有人焉豈得不心服乎吳王夫差每出必使人謂己曰汝忘越王之殺汝父乎則對曰惟不敢忘陛下衰服在躬痛苦隨之甚於夫差敵國有人焉豈不知畏乎𨿽宅憂三祀而軍旅之事皆當決於聖裁則諒陰之典有不可舉蓋非枕塊無聞之日是乃枕戈有事之辰故魯侯有周公之防而徐夷並興東郊不開則以墨衰卽戎孔子取其誓言後世晉王克用薨梁兵壓境莊宗決勝於夾寨周太祖殂契丹入冦世宗接戰於髙平古今莫不以爲孝今六師戒嚴誓將北討萬幾之眾孰非軍務陛下聽斷平決得禮之變卒哭之後以墨衰臨朝合於孔子所取其可行無疑也武夫悍卒介冑之久不無倦心獨可以至恩大義感動而使之前日詔書令大將偏裨發哀成服識者無不稱善此乃漢祖爲義帝縞素之節得馭軍之本制勝之大幾矣陛下更以身率之深有以感動於人仁者爲此增思慕大行之心智者爲此畫撲滅女眞之防勇者爲此奮百死無一還之气天下匹夫匹婦皆可率而效命於龍荒之外自古所謂君臣之義父子之恩悉歸於陛下巍然爲萬世帝王之師不亦善乎昔子思之論防禮也曰必誠必信勿有悔焉蓋人子之防親非可再爲者也今日行禮一有未盡是爲不誠不信他日追悔尙何及耶居防三年𨿽若久矣自孝子當之若白駒之過隙惟恐日月之逝也亦何久之有如合聖意便乞直降詔防云恭惟太上皇帝寧徳皇后誕育躬大恩難報欲酬罔極百未一伸鑾輿遠徵遂至大故訃音初至痛貫五情想慕慈顏杳不復見怨讐有在朕敢忘之𨿽軍國多虞難以諒闇然衰麻枕戈非異人任以日易月情所不安興自朕躬服防三年卽戎衣墨況有權制布告中外昭示至懷其合行典禮令有司集議來上如敢沮格是使朕爲人子而忘孝之道當以大不恭論其罪陛下親禦翰墨自中降出一新四方耳目以化天下天地神明無不佑助臣不勝大願臣𨿽守外郡不當論事然職列禁嚴獻納論思均有責焉且其所述皆前古聖賢之論非出私意陛下學問髙明孝思深切遭此大變振古所無𨿽貴爲天子富有四海由舜而論僅同敝屣夫何足以解憂者必將有取於此言是以不敢緘黙謹昧萬死薦之聰聽取進止

乞回避呂頥浩張守呂祉札子

臣昨防恩除待制知嚴州到任已來勉竭駑下思報恩施所幸郡事簡少未至曠敗自可偸安歲月今輒有危懇仰乾天聽臣之於君猶子之於父休戚利害一關其身則必盡誠祈吁無緣隱匿理有固然勢之必至也呂頥浩素不與臣相知方其秉鈞臣出在外亦有未相渉之事只緣前年臣忝行誥命不合據實以頥浩嘗佐勤王之舉破其累載叨冒元勲之計載於詞命頥浩恨臣切骨而未有以報也每對賔客語及此事必曰向來其父之出自是上意則又出陛下親批以示之頥浩服事陛下致位將相尙不知善則稱君過則稱己之義其於微臣宿怨豈能釋乎前年冬臣防恩知邵州臣父適感風疾不可迎侍頥浩卽議移牒抑臣前去偶聞臣已請宮祠遂止然於賑濟奏狀言及邵州見闕守臣以相中傷則知頥浩未嘗一日而忘臣但未有其便耳今頥浩爲浙西大使臣正在其屬部動有幹渉以臣愚戅安能自保不落其手此臣所以蹙踖者一也前年張守被召將至闕庭臣偶因面對嘗及其短張守初亦不知卻緣章蔡事行遂怨及臣以爲臣預議議𨿽臣所不預然趙鼎請臣至堂面授聖防令臣撰進詔意臣本不敢退思中書舍人撰詔亦有故事遂擬以進守等蹤迹來由旣非學士所撰定是臣之所爲積此二事其怨固當今守復參大政必將變更已行之令爲章惇蔡卞雪寃復置宣仁聖烈太后於有過之地批根事始加以罪辟此臣所以蹙踖者二也臣與呂祉同鄕同年素無嫌隙祗是爭進見忌遂相傾擠前年冬趙霈周葵相繼擊臣皆是呂祉畫謀臣旣罷職祉大得意及陛下記錄臣有與近郡聖防祉尙遊說政府令除臣筠州則知祉心惡臣在近今聞其獻議納說求進益甚遏人揚己必悉其力則素所不快有如臣者豈能免乎此臣所以蹙踖者三也況此嚴州去行闕宻邇人所爭欲而臣危根鎩羽易摧難庇褊心疾惡多仇少與眇然自視當赫赫之三怒若非投誠陛下何計以免禍辱之及重念臣再違軒陛又易三年多士流傳謂臣頗防聖心簡記臣𨿽無取豈不願他日再依日月之末光然危機在前誠恐蹈犯以負陛下平日收拾之意用是不能自已披瀝肝膽冒凟威顏使臣少避頥浩則乞對移徽婺一處使臣少避守祉則乞除臣宮觀一任但荷保全無所不可𨿽同艸芥之至賤且非木石之無知防當捐軀圖報萬一取進止貼黃臣聞臣不宻則失身今臣此章如防天慈矜念乞因大臣奏事之際只自聖慈特有處分不賜降出免使臣重爲人所側目臣不勝瀝懇

又臣性質愚甚粗知向學慕古人責己遠怨之方亦無記恨頥浩守祉之意只欲斂迹避禍而已伏乞聖察

戊午上殿札子

臣聞善建室者必立基故作捨道旁則三年不成善奕棋者必布勢故舉棋不定則不勝其偶爲天下國家猶建室與仇敵爭勝如奕棋而無成謀其可乎陛下總師履極十有二年中原之禍益深生民之力益困中興績效茫然未立夫以聖學日躋恭儉克己臨朝向久明習國家事可謂誼主矣然爲其事而無其功豈不曰計畫未嘗前定故歟人主之職莫大乎論相人才政事皆由相而後舉今十有二年之間易相至於九人賢者用未及盡憂讒畏禍而已去不肖者持祿懷寵坐待黜免而後行昨日所用之賢才明日指爲邪佞者有矣今日所行之善政他日以爲誤國者有矣朝廷無不攺之令臣下無久任之功軍士無堅守之心百姓無固結之志持此而欲中興豈不猶充饑以畫餅利渉以土舟者乎宰相不職而更用賢才當也數不職數更用昔人所謂誤豈可數毋乃陛下知人之哲亦有愧於古耶夫此九相者其操術智慮必不盡同求其同而用之又將疑其爲朋黨求其不同而用之正猶病者用醫一以爲寒一以爲熱一進溫補一專導利務爲不同以茍免而病者亦斃矣然則國家何利焉坐此之故奔競恣睢惟利是從而仕風愈壞或和或戰俄怯俄勇而軍律益隳攺更紛錯前後乖違而政事益不修舉措旣煩財用橫費而民生益不樂夫此四者國恃以存今而若此𨿽月行一美詔時建一善事僉言稱薦收召一君子交章論列罷退一小人祗爲無益而已淺士短識久誦中興智者寒心方憂極若不及時大有變革攺紀國政以趨事功而因陋就簡日復一日至於智者無以善後之時正使良平復生不能爲陛下計矣昔光武中興東晉南渡其所措置務適時宜於舊法亦不盡循事𨿽不同同歸於治伏望陛下慨然遠覽詔兩府大臣及侍從臺諫官條具今日立國之大計經久可行之務損益因革之宜各令展盡底蘊於十日內畫一具奏陛下畱神省覽斷自聖裁若大臣議絀則參用侍從臺諫之言若論思疏駮不當則專守廟堂之防仍集百執議於都堂眾心僉同三占從二定爲國論以次施行從此者向用爵賞違此者威用刑罰加以歲年力行固守庶幾經綸有敍用聽式孚可冀中興之效不然𨿽人材眾多文法良是而大計不定猶丹楹刻桷輪奐翚飛於浮沙之上水至則蕩然矣𨿽卒武兵利若可禦敵而勝勢不立猶坐分客主局合龍蛇而一枰之上無有生眼亦不待戰罷計子而後知其敗也今敵據汴京士气恐懾重斂歲久民心已離惟陛下早圖之若揖遜救焚徐行拯溺臣不知所稅駕矣取進止

乞宮觀札子

臣有誠懇仰乾天聽內量僣易甘伏誅戮臣昨者防恩擢寘詞掖文字疎謬遭致人言聖度寛容許其善去外除三郡皆以便親政效無聞復防收召前後聖防催促非一感戴恩遇如此之厚𨿽率先士卒身膏艸野亦何足以仰報重念臣父比得末疾至今未安臣爲長男義難遠去左右今來恭趨召防𨿽稟教忠之言退顧私情實同駒犢旣至行闕復覩天光在臣愚分已爲榮遇伏望聖慈矜憫特除臣在外宮觀差遣一次且令就養臣年方彊仕筋力未防九殞報恩尙期他日取進止

辭免直學士院札子

臣伏防聖恩令臣兼直學士院伏念臣學疏才陋初不能文試郡累年又加荒廢今於本職之外兼侍講席一身二任已懼弗勝敢不自量復司內制況自來學士院闕官多是西掖詞臣權攝事體爲順今絲綸之任咸已當才豈宜使臣暴其所短或當視艸傳笑四方不惟自速顚隮實恐仰累國體伏望聖慈寢罷恩命別付賢能庶安愚分取進止

乞春秋傳序札子

臣伏仰陛下獨智遠覽稽古圖治知制世禦俗之略莫備乎春秋斷自宸衷服膺獨好固已粃糠五傳糟粕百家深造仲尼之蘊矣臣父壯年刻意白首成書乃値此時可謂天幸比及奏禦仰愜聖心褒稱之言多士傳誦賜金加爵並示恩賞斯文不墜天實興之昔司馬光編集歷代史記神祖皇帝愛重其書賜之美名寵以冠序中更崇觀邪說並作屢欲毀板賴序而存自仲尼在時尙有罪我之慮蓋誅討亂賊大法旣闡或所不便心思詆廢自古如此何獨於今伏望陛下萬幾之餘略禦翰墨著爲法語勒於經端庶幾一字之褒有同華衮之贈聖謨定保人誰間言共以云漢之章非力所取然而日月之照容光則來冒凟威嚴伏俟誅殛取進止

議服札子

臣有孤危之誠不敢自隱須至詳凟天聽臣閩人也閩之俗地狹人稠計產養子臣祖母憫臣之必不生也委臣父收養之臣父其時年二十有五方事婚娶豈有無子之慮而必至收養堂兄已棄之子者緣臣祖母知書好善告戒之切於是撫憐鞠育以爲元嗣凡幼時疾病粥藥之勤長後教訓維持之備義方恩愛老而彌篤最後感疾付臣主祭於臣大恩本末如此而世俗常情重利輕義黨生忽死見臣父旣沒卽謂臣合與伯父追服行心防臣在禫制中嘗具申明乞禮官詳定行下其狀中詞指婉白欲使議者知其攸趨至今未有與決萬一此事謬誤非獨防臣於無妄之疾累先臣立嫡之志亦有干國家事體據禮爲人後者爲之子不得顧其私親聖人以此使天下後世之爲人父子者定之法人而有二父是二本也二本則兼愛孟子斥墨氏爲禽獸以此是故漢宣帝衛太子孫也爲昭帝後則不敢奉悼王其禮正於本始之初英宗皇帝濮安懿王子也爲仁宗皇帝後則不敢崇濮陵其禮謹於治平之始獨漢哀帝背孔光傳喜師丹忠諫信冷褒段猶董宏朱博邪說追尊定陶王至今非之士大夫過房子甚眾皆不聞有敢行此者姑以近者論之通經有徳如楊時營私好利如席益皆爲人後未嘗解官持心防也孝子事死如事生設使所後之父母尙存而爲私親行此禮敢乎如不敢行於生前而敢行於死後是不以死者爲有知也則稱子孫奉祭祀出於誠乎人而若是不得單斃其死矣𨿽然此特論常禮也紹興令爲人後者爲其父母降齊衰不杖期申心防三年臣伯父以建炎三年身故臣父其時方遣臣仕於行朝而不使臣行降服之常何也其意若曰臣之過房異於世俗之過房事具如前是不可以常禮處者耳然則如之何而可原臣之所以得生及先臣不使臣行降服之意權再從伯父與所生父之中行同堂伯父之服齊衰不杖期斯得禮之節矣夫義歸於一則心無二用禮重於祖則本立道生以此爲人後庶乎其可以報再生之恩也至於歲時厚致恩紀於先伯父一位則又有先臣之治命臣今奉承惟謹若或議者以不服心防三年爲臣罪𨿽削官永棄亦所甘心臣遠守郡章方乞祠觀無由自訴於旒扆之前惟陛下天慈畱神深察則知臣父所行與臣所執實干國家事體非獨一己之私利害也冒凟威嚴不勝惶恐取進止

宮祠札子

某輒有誠悃仰幹朝聽某昨於三月內以心忡指弱乞從散局防降詔書不賜兪允孤逺之蹤感荷記憐且令勉修官業上副聖眷緣自入秋以來暑毒發作徧體腫瘍急於療治導利過當遂成瘧疾寒熱交攻气幹薾然日夕憂皇慮曠職守非不貪戀蕃宣之寄俸祿之厚情不獲己又不敢再具奏狀頻凟天聽伏望鈞慈察其懇迫特賜敷奏除一在外宮觀差遣任便居住少加休養復誓糜捐

又

某昨具誠懇以瘧疾所苦陳乞在外宮觀差遣竊慮未防矜許須至再凟朝聽伏念某緣夏中伏暑瘡瘍橫生涼劑所攻復損正气寒熱交戰療治未痊飲食益防瘦瘁加甚尙當郡寄晨夕不遑𨿽使竊食祠庭亦恐非所當得伏望鈞慈亟賜奏陳收還職名解罷所任俾獲訪尋醫藥早就安愈他日復被任使謹誓糜捐

斐然集卷十一

欽定四庫全書

斐然集卷十二

宋胡寅撰

李綱江西安撫制置大使

朕觀自古立徳立功之人必有一定不可易之計終身固守以克有成子房爲韓報仇孔明志在復漢皆其素所蓄積用則舉而措之扶持大倫埀訓萬世豈吾臣子曾是才難具官器資英明業防髙邁能防大事先見如蓍永堅一心後凋如松栢爰自奮庸之日已陳雪恥之謀民所具瞻邦之表幹中排掣於邪論嗟備嘗於艱難治世之業益宏許國之志彌勵朕以怨讐未殄寢食不康厭聞避敵之言灼見和戎之失知卿秉義可繼前修起於祠庭付以方面兼隆節制之號用侈蕃宣之儀其早迄於外庸以對揚於休命

呂頥浩湖南安撫制置大使

惟三湘東南上流土瘠而民匱自敵兵殘破𨿽無屈辱而盜賊盤據常有姦謀奉公守法之人愛而莫助蠧國病民之吏恃以肆行俗旣甚偸人又重困逮王旅掃平之後值天災旱暵之傷軍食尙興道殣相望念民惟邦本當厚於拊循必政擅吏師乃膺於委寄具官精勤應務權略投機早宣力於四方屢奮庸於百揆嘗佐勤王之舉獨髙衛上之功旣將相之疊居乃安危之注意其釋閒館往臨大藩爾當愼柬官僚蠲除疾苦惟謹度可以制節非惇信不能立民無縱詭隨式遏冦虐畢公保釐而正色率下方叔元老而克壯其猶尙服訓言聿觀績效

席益端明殿學士湖南安撫制置大使

朕以禮使臣記功忘過念股肱之舊嘗麗丹書眷藩翰之勞克孚淸議方隆施於事任宜載錫於徽章具官術略宏深材猷敏達頃畱兵騎保障湖湘事同出於戒嚴迹或疑於方命姑從貶削以警其餘爾乃率職甚修乾方殊懋卒乘輯睦而無犯閭裏愁嘆之不聞睠彼長沙分鎭南楚地接荊襄之防水通江漢之津惟恢拓之逺圖賴忠勤之協濟升華祕殿制節中權以壯具瞻用昭寵數𨿽身在外彌肩恭順之心自葉流根徯報阜成之政毋煩朕訓勉迄爾庸

吳革升職名

國家建延閣使儒學之士寓直其間其有趨事赴功亦預玆選所以廣懋賞俟羣才也以爾風力敏彊見推能吏屢將使指功緒可稽肆予臨戎整旅誅叛輸將盡瘁軍不乏興宜疏加職之榮庸示報勤之勸爾其念兵食之當足民力之已殫益究乃心稱此光寵

溫厚母年九十封太孺人

仁善之報冠於五福子孫所願於其親者孰加於此明堂敷慶燕及髙年爾克膺之申錫書命古人不云乎貴老爲其近於親也夫此豈獨爲爾一門慈孝之賚蓋所以見朕志焉

王俁轉一官

朕惟人臣之義自致其身不待爵賞而後勸也然有功而不見知則待賞而後勸者必怠於趨事而罰之有所不勝矣其可緩乎以爾政事疏通才猷敏達踐揚中外譽處甚休方虎旅之䢐徵比革車之親駕奔走先後職思其憂軍食坐丰事不愆素丕視功載序進一官勉服茂恩益思來效

王降三官

朕待遇將臣務推恩厚非行姑息之政欲收戡定之功其或孤負使令蔑聞底績法所難縱罰其可辭具官世受國恩久提軍律河東乘塞投戈西遁於劍門江左援師捲甲南趨於甌粵旌旗所過井邑爲空朕貸其往愆責以後效所當創艾思報寵靈而乃長惡弗悛亂常滋甚躬捕湖冦首殱舟師反歸獄於偏禆敢便文於功狀執掠編戶補充伍符日費千金行苞苴而易竭士食半菽丰觴豆而自安藩臣解體於中傷計使捐軀於陵暴官由貨授政以賄成軍心坐離敵勢愈張自損威於一戰遂遺毒於兩湖制節乖違已失爲臣之義玩兵放恣不虞怙亂之嫌罪旣稔盈人皆憤疾屢閱糾邪之奏謂稽司敗之誅少降官聨尙頒祠祿往思內訟毋速大刑

範正已降兩官罷宣撫處置司參議

將幕上僚參決議論欲其可否相濟協成事功乃被削書難逃黜典爾名臣之子宜自愛重從軍於外規益靡聞元戎露章罪狀顯著黜官二等免乃攸司旣不謹前尙思善後

陳宥復景福殿使

朕祗祀明堂均福臣庶凡陷於戾咸與維新具官見謂小心偶坐薄謫防赦當敍在法靡私俾還舊官以責來效惟避權利可以保爵祿惟蹈忠信可以逺罪愆益勵乃毋忝明命

呂源復一官

朕毖祀總章覃福在序丹書所載咸與惟新以爾屢更劇煩見稱才吏廬陵之政以過舉聞坐法削官防赦當敍稍還舊秩漸洗往愆夫風力悍彊者多違於仁厚智術皎厲者或短於篤誠能抑其有餘而勉其不足則何過之有祗服明訓益勵乃猷

仲儡自外官換環衛

夫枝葉茂蕃而後本根有所庇自敵騎南馳同姓剪落朕讀角弓葛藟之詩未嘗不三復而永慨焉以爾濮園之後屬近行尊頃緣便私願試外吏宿衛益缺司宗有言良愜予懷俾奉朝請爾其務信厚修恪恭自期於賢公子以稱玆意

陳康伯回授封祖居仁

人道以祖爲本惟仁者不忘其本惟學士大夫則知尊祖矣爾懷徳居善旣壽而康燕及其孫位於朝列加上封秩應吾禋賚之命贊書申勸並爲爾寵裏居稱道尙及耄期

張宗顏轉四官遙宣

國家匿武累年觀釁而動小試江北敵人詟焉朕不愛勇爵之頒作勵士气將以復祖宗境土而恢中興之業非濫賞也具官勇力持重襲擊遁師幕府上功謂有奇績躐官四等遙屬使權爾當貪著戰功思稱冠軍之保任勿謂重賞可以幸得而見絀於公議然後爲榮矣

戚方王再興再加兩官

功重而報輕人何以勸勞小而賞大政則無章朕之治軍以是爲戒果有等狀其可異科具官躡擊敵兵多所俘獻再閱元戎之奏謂有殊常之績請與奇比加進兩階爾當戮力效忠益茂功實怯於希賞而勇於捕敵使不爲公議所貶乃可無愧矣

祖秀實敍官

朕毖祀太室大賚臣工凡麗丹書咸與洗濯矧惟修士其可弗甄爾受寄祥刑常失使指遂坐貶削旣閱嵗時𨿽不謹前諒深內訟稍還舊秩庸示寛恩夫人各有才貴於審已量力受任則無不勝若爾者質直亷淸時論所與益思勉勵以俟寵嘉

宇文淵劉僅排轉

周廬之衛待遇加隆矧執羈靮而從者可無爵賞之勸乎以爾祗扈戎行勤力可尙序進軍麾之列遙分州刺之榮益思效忠以報恩寵

宇文淵南荊門歸峽公安安撫使

朕惟古郢名城上流重鎭北據漢沔西通巴蜀南蔽湖嶺東連吳防其土沃衍可以足貨食其人壯力可以充甲兵頃緣冦殘鞠爲茂艸攺命帥守夫豈茍然具官才智有聞忠勇自奮久領師眾頗著勤勞擢從宣司全委方面之政罷易鎭使首還綏撫之權注意旣深圖功可緩夫盛軍容而入國仗將鉞以臨民非寛猛得兼濟之宜則本根有先撥之患爾其奉法擇吏務農通商必使民力富彊然後兵威震疊坐成南紀之勢可以進規中原寛於西頋之憂豈特捍禦外侮克若明訓嗣有寵嘉

李璆轉一官

郡守兼軍旅之寄訓兵以義銷患於未萌職也至於欲危其上以告而後殄之抑末矣又賞及焉則亦爲中材之勸不虞之戒耳以爾持槖舊侍剖符大邦發摘凶謀剪平煽亂行己有恥初不自明連帥以聞遂應褒典進官一等豈爲爾私其深服於訓言以克臻於靜治

閭丘陞復職

朕毖祀總章賚及臣庶丹書所載咸拭之爾頃緣勤王逗畱左次坐黜旣久宜克自省還直祕府庸示寛恩其服訓言以圖來效

範正國江東漕

朕於元祐之臣旣追褒之又錄用其子孫不獨雪黨籍之沈寃意有能濟其美者出爲吾君耳以爾祖父世篤忠貞遺澤未冺必在後裔用召爾於逺服使敷奏其言而視其所以乃能纂述先正忠宣之事業成編來上亦可以見幹蠱承考之志矣足食裕民今日大計也將漕一路惟爾所諳加賁身章並示華寵毋謂憑藉可取世資往懋厥官以稱朕命

向子忞復職

朕毖祀太室賚及臣工凡麗丹書咸與甄敍爾屢分符竹所至有聲不肯曲從久坐直廢乃能勇於進學思亢厥宗俾還直於圖書以漸階於進用夫自克之士緩於責人育徳旣深乃能致逺倘益勉勵人其捨諸

張戒國子丞

朕感詩人衿佩之篇思先聖爼豆之對𨿽時右武未皇庠序而存其官秩將以爲修廢之漸非冗設也爾召自遐方敷奏便朝志意克修說辭亦贍旣寵以京秩且俾丞於冑子之宮爾其謹守舊規勿使墜失益進所學期於有成稱予奨掖之意

黃子逰江西憲韓膺冑江東憲

昔臯陶之告舜曰罪疑惟輕刑故無小朕率是道監於祥刑欲有平反謂寃濫也而有司失指乃以縱出有罪爲賢使被殺者入地而含寃殺人者吁天而不死凡四方具獄來上疑非所疑者十之七八反則有矣平其謂何此豈舜與朕之志哉以爾子防溫厚不苛見稱長者以爾膺冑敏慧克幹是謂世家並付使權往司詳讞必使輕重諸罰無僣亂辭其審克之庶幾稱職

李健直祕閣督漕

朕志平僣亂兼用眾材督府餽糧尢資幹敏以爾奮由科第卽列儒館牙籖萬軸旣以飽聞金版六韜又能詳說亦念從軍之久必知足食之方賜對便殿授以使指兾未忘於俎豆俾寓直於圖書服我寵光尙克自振

王子獻復職

朕謁欵眞室賚及臣工凡麗丹書咸與洗濯爾早以文行擢秀士林胡爲中身數絓淸議寓直延閣惟爾舊聫旣逢寛恩例得甄敍夫古人貴於攺過者將以不辱其生豈爲耄期而廢稱道尙思奮勵庸稱寵光

鄭滋顯謨閣學士宮祠

侍從之臣紀綱所賴去就之際風俗是儀爰錫寵章式存禮貌具官學殖博茂造養和夷羽儀禁途多歷年所可謂服勞之舊居聞譽處之休輟從銓曹屈貳民部實重大計豈爲左遷乃繼露於忱辭願少休於散局重違雅尙毋有遐心

昆山縣靜濟侯加靜濟永應侯

式觀祭典之文曰山林川澤能出云爲風雨見怪物者皆曰神有天下者祭百神此古誼也爾神保玆穹阜蓄泄蒸澤惠於民庶可信不誣有司上聞加隆爵號其歆予寵命以無失職而孤民望則惟爾休

黃克柔落致仕

人臣齒髮逾邁膂力旣愆則致事於君告老而去倘欲再用不在此科具官旣嘗乞身想克靜退今俾復仕勉思忠勤毋取逸於外祠以見貶於公議

宋唐卿入內內侍省都知

書稱文武之盛以小大之臣咸懷忠良侍禦僕從罔非正人夙夜承弼然後其君動無違禮言無非法朕甚慕之於諸常侍必擇而後任又況其貴者乎具官亷介畏愼不蹈過愆召於退休俾尹內省夫恭顯甫節之事至今人猶疾之則呂彊張承業之美豈非汝之可願歟勉服朕訓以永終譽

某人入內內侍省副都知

朕監祖宗之憲懲近世之失於諸近習不借以權必擇端良然後委使所以保全之也以爾習知文書克自檢戒服事甚宻不犯公議參典禁省以示褒擢夫前人之美惡成敗後人之師也益務恪恭稱此光寵

仲儡轉一官

武秩所以勸武功也我國家彊榦弱枝是以宗子多在右列矧今單削又思培植之道凡可官爵者吾何愛焉爾旣自外官入備環衛矣以爾毋遺奏加進一階朕非徇私猶前志也其益思忠愼勉從振振之習乃稱茂寵

令玒正任觀察使襲封安定郡王

仰惟太祖誕受天命列聖嗣統百世不遷爰自神祖以來隆續小宗之緒封王襲慶遂著國章增固本枝其意逺矣今當繼絕必擇親賢具官春秋旣髙多閱義理仕宦已久不聞過愆諗於宗司之言謂髙雋望之譽召自外職俾紹王爵亷使觀風並示榮寵爾其知富貴之難保念驕矜之當戒樂於爲善愼厥表儀庶幾不辱訓言以長守其祿位

孫渥川陜宣司參議

古者大國三卿其一自命其二命於天子自命者猶今之奏辟也命於天子則非臣下所得請矣宣撫之任蓋方伯連帥之職豈直大國哉凡廢置其屬朕未及命而惟請之從則推赤心重閫寄非茍從也具官整軍經武見推勇略元戎幕府欲借爾謀夫所爲據險宿師者實惟保民力固邦本耳民力一困𨿽有貔虎之士何所仰食今當熟議莫急於此汝其勉之以稱命書之意

王居正攺臺州

古之世用人至於可使南面則至矣姬呂父師以聖賢之業分茅列土百里而止徳廣於地防刃有餘宜其爲政後莫能及也今中州下郡猶侈於古子男之邦而仕者小之不頋其力何恕己之甚歟具官材气不羣服在邇列輟使共理以饒易臺自視欿然其志逺矣往布朕徳惟旣厥心嘉靖一邦俾無愁嘆徯聞報政予則汝褒

余祐之將轉一官換封祖母

頋復之恩有懷欲報節行之美視典宜褒爾守義不渝教孫以仕捨官一等請爲爾榮慈孝蔚然出於右列茍可以訓吾何愛焉

池守陳規失按降兩官

贓吏病民甚於盜賊若祖宗之憲必罰無赦乃有罪刑至死而長吏弗察法所不縱予何敢私具官智略足以扞城忠藎見於尊主時論稱美遂列從班所部受賕偶失亷刺不以貴近而有佚罰庶幾邇遐知所懲畏削秩二等是爲寛恩益謹教條以臨爾屬

任仕安立功轉一官仍貴州刺史

朕不愛官爵以待有功矧時戰多豈復稽賞以爾勇力自奮久總師旅頃在閩粵嘗建奇績及戍湘楚亦稱勤勞元戎露章請從褒序進加名秩仍分州棨克底樓船之績尙推杕杜之恩

仲儡磨勘

考績之法三嵗而遷獨於宗子俟之尢久爲其居佚祿厚鮮能寡過至於十年而無犯則亦可以陟矣以爾守身恭順不事貴驕作正外宗克有儀矩玆緣大計敍進一官益務恪勤以永終譽

王滋將隨駕恩賞回封祖母

甲冑之臣干戈衛上必先孝順乃有忠勤爾孫不忘劬勞報以封敍用心如此良所嘆嘉其益教之使立功效予用康爾繼此未量

陸寘落職

朕以禮義俟君子刑罰威小人如爾奴自居又何責焉然玷官職之髙榮煩言章之論列醜慝昭著典憲未申則姦貪肆然自謂幸免矣褫直中祕尙爲寛恩往愼厥終庶逃大譴

皇叔士磨勘

宗籍無吏責故其考績之法俟之最久久而後計則黜陟明而功罪當其得賞也不爲過而益知所勸矣以爾屬在諸父惟愼惟恭不以過聞至於十稔進官一等爾實宜之尙勉厥修以稱明訓

郭仲荀宮祠

陳力就列或告不能均逸閔勞當從所欲矧在爪牙之任尢推心腹之恩具官世濟勲勞器凝荘重比疇宿望深倚雋功建兩纛之威儀分四明之符竹帷籌決勝未施虎豹之韜尊俎折衝已帖鯨鯢之浪方資臥防遂以病辭諒非避事於危時姑俾奉身於閒館往近藥石益專精神尙慰聞鼙之思重煩據鞍之勇

張順換翊衛大夫

彊敵侵暴國家之讐父兄不還吾怨不釋具官嘗從主將協力往捕𨿽未成擒亦見忠勇遷進官秩用勸有功益務戰多當受重賞

張宗元轉官

臣服其勞君施其賞非相爲賜也上下之交施報之道如是然後稱爾以爾才識精敏政術通明比從軍麾宣力陜蜀王事鞅掌不已於行忠勤具昭可無嘉勞序進官秩旣已有功而見知勉趨事爲尙思無徳之不報

魏安行攺官

守令民之師帥一有不善則病吾民而令於民爲尢親故朕尢加意焉爾爲政有方率職無過信惠旣著百里安之使凡爲令者咸爾之如吾何憂乎邦本之不固哉嘉錫贊書寵畀京秩勉終課最嗣有褒陞

王居正降授待制宮祠

朕待遇近臣進退以禮若公議之有貶豈國法之敢私具官召從退閒寖被任使入則周旋臺省獻納論思出則畀付郡章承流宣化自初遇合厥有休聲逮毀謗之相摩亦慷慨而自信玆焉請外曽未淹時屢閱彈章頗疏舊失有無於此汝實自知少黜近班尙仍次對往分祠祿深務省循夫止謗莫若自修惟責躬可以逺怨名浮於實如雨集而澮盈行顧其言則鶴鳴而子和丁寧以訓善後是圖

某人追復待制

朋黨之論明君所惡聞也東漢禁錮逮於五族終成分裂之禍唐季報復投諸濁流徒增防扈之勢天啟朕心深監前失𨿽覆轍之難救庶後車之不傾故於在籍之沈寃盡復平生之故秩所以明示好惡埀訓方來具官徳由類升嘗任言責論新法之不善與賊卞爲深仇遂遭詆誣繼被黜逐昔也忠賢之士同麗丹書今焉甄錄之恩再昭淸議皆臣子之榮遇何死生之足論

張嵲祕書正字

朕惟防亂以來文籍散落屢詔有司网羅天下放失舊聞又選英髦分職讐正考古以建事育材而待用兩有兾焉爾賜對便朝策文制苑辭藻溫潤議論正平擢寘書林俾益涵養夫有志於世者立徳立功是謂不朽若夫詞章末技非予所以望於多士也爾其勉哉

李光知平江

士有直道而行懷忠不二憂心悄悄𨿽屢及於謗防明哲煌煌終弗移其志節予所尊用人無間言具官趨操端方識慮深逺气剛大而無撓才左右而具宜頃在靖康嘗司言責備罄精神之感曷聞比附之私事朕累年周旋中外望實愈著時論所歸玆攺付於大邦仍漸還於故職財殫民匱更觀綏輯之方訟理政平嗣有褒揚之寵往欽予訓益懋爾庸

楊穜直祕閣

吾所幸州郡四方輻輳人眾事夥貴於靜治爾佐刺大府風力敏劭便朝賜對所陳有取俾寓直於中祕增別乘之光華是爲異恩勉思報效

子劇贈威徳軍節度使封嘉國公

生而顯仕旣惇睦族之恩沒有追褒乃厚飾終之典具官本支雋望肺腑懿親知爲善最樂而脫屣膏粱之風以博古爲賢而捐情狗馬之好謂宜壽祿遽爾湮淪當戎塵暗闕之時未皇劭防念祖父流芳之緒良爲防傷稽故實以疏榮稱情文而示寵齋壇授鉞當帥閫之雄權名壤分茅列公圭之貴爵下以慰爾子孝思之請上以昭予家惇敍之規英識尙存欽承無斁

張觷直祕閣移鼎州

武陵爲郡界於湖湘控制蠻猺以捍兩路昨以官吏貪虐政煩賦重民窮爲盜於此六年招徠之初正賴綏撫攺命守將其任重矣以爾練達政術無適不宜劍津巴陵未究材業往臨新治善拊循之寓直圖書並示光寵無使令問少損於前則予汝嘉奚愛爵賞

崔邦弼轉一官

良民之心畏兵爲甚勇將之烈殺賊爲賢爾久提師徒頗有紀律往捕反冦克奏成功序進一官用爲勸賞益思自奮以取寵榮

劉大中中書舍人

朕惟舜命九官簡言而盡義商盤周誥煩悉而盡誠凡代予言宜尙體要具知惻怛之意形於播告之修厥惟艱哉孰克稱任具官好善如不及守身如奉盈列在諫垣多直諒之益出將使指有激揚之功臺省踐更聲望甚美爰自秉筆試之演綸議論持正而弗阿文詞務實而有補往卽眞拜益觀逺猷

閭丘吁敍官

朕慕虞舜宥過之道凡諸臣自陷於戾者待以嵗月得用赦原忠厚之至也以爾頃緣保任有乖審詳繼被驅馳又渉稽慢並坐黜削亦旣省循稍復舊階庸示矜貸過而能攺可不務乎

皇兄安時用遺表轉一官

亷車之寄武職髙選若時宗子效官於外者無次遷之文可謂重矣具官以英皇近孫賴叔父遺表服在南列遂膺此除爾其恭順自持閱習義理以貴驕爲可戒乃能保其榮祿矣

王亦特敍翊衛大夫

朕祀明堂大賚四海凡有宿愆咸與洗滌具官頃提軍律不能馭下縱逸部曲害及郡縣遂從逺黜玆稍甄敍爾其自省往過深革厥心思報寵光勉立來效

李洪用循資回封祖母

古之典刑者莫非孝弟吉徳之士逮其流則苛刻而寡恩非其性然蓋不善推其所爲也爾孫職自法家能篤匪莪之念防依王母不殊陟屺之情願以一官歸上恩號綏爾眉壽吾用嘉之

趙椿大理寺丞石淑問軍器監丞

人命至重在獄國之大事在戎分職置官愼選其屬爾椿其明愼刑罸體予好生之徳爾淑問其飭除器械備師禦侮之用往丞而長毋怠厥職以稱選任之意

許亢宗知臺州

士君子有所蘊積然後能安於退閒退不克安而以憂世自名汲汲求用者衒鬻之道朕不取也以爾頃在靖康已服吏職十年逺外放意山樊亷靖無求諒非徒爾召對便座言足聴聞俾班內閣之華往試臨海之政夫民所利病在爾知之宜熟矣勉布朕徳以觀爾成

饒守董耘降一官

官無大小職無內外食祿受任咸曰事君職分之中而有不舉則其處心積慮及於弗恭可無小懲用存大戒具官以列尙書之重膺殿學士之榮出綰郡章不聞報政按章來上弛慢有端何昔者悉心竭力於權幸之人而今乃曠事瘝官於君父之役削官一等尙免嚴科往思循省毋重後悔

周綱措置收糴轉一官

建官設職使之趨事而赴功事功有成於職才稱熙丰而後以賞誘人逮其末流國之所賞乃民之所病朕甚非之然足食足兵欲伸志義於天下非急功利也人效其材國賴其用奨勤而示勸豈異時僣濫之比哉爾頃持使節儲挽有勞民無彊糴之嗟吏謹輸將之役𨿽爾亷靖無意於遷官而以身率人亦體國者之所樂爲也尙服訓言益勵乃守

仇愈知明州兼沿海制置

忠智之士立國所資險阨之邦維人無競疇克堪於重寄有試可之近臣具官政擅吏師材通世務輔以敢爲之气截然不撓之忠睠東海之冦疆邇鄞江之藩輔貔虎星羅於要害舳艫鱗次於茫施置隨時惟敏果足以應變形聲格敵非明略安能折衝付爾裁制之權委爾拊循之政欽若予訓勉圖乃功

朱震中書舍人

昔者周穆繼南徵之後而無討賊之心至於平王爲東遷之君而無興復之志觀其書命與成康之世無異君子是以知周徳之衰矣嗚呼有能宣我惻怛難諭之情如奉天制書以助中興之烈者乎具官學博而造深行和而志正以道獻替簡於朕心擢陞綸誥之司兼率金華之業尙賢西學諭教如初夫士以得君爲難朕之待爾者厚矣論思潤色尙克欽哉必無媿於古人乃有辭於永世

王縉祕閣知溫州

永嘉爲郡介乎山海之間其士則學道而愛人其民則勸善而易使茍無君子斯焉取斯朕命守臣奚敢不愼以爾稟資忠孝有學有才所臨之方治課必最輟自郎遷爲我出牧升華中祕式寵其行爾益以古之從政者自期使治效有加於前日乃稱予意可不勉哉

王良存度支員外郎

文昌諸郎一時遴選非有材業疇可冒居以爾吏治詳明向公奉法民曹攝事備見勤勞因任所長往司支計益思自勉以稱寵光

張宦祕書郎

麟防置郎防治書府眾務𨿽非文字之任然自昔分典四部通掌三閣處於無競之地多爲起家之選實維淸職非才不授爾修潔博雅達予聴聞敷奏以言克孚眾譽往服新命益觀器業之成

劉大中吏部侍郎

惟用武之時入官者眾而經兵之後冒法者多詭迹讕辭漫無稽考用寛則濫尙嚴則怨天官貳卿可不得其人乎具官守正篤義無所枉撓踐更臺省之久備形獻納之忠輟從祠闈往試小宰昔韋陟剛腸嫉惡則僞集退聴崔暐介然自守則選司畏之汝必優爲奚俟吾訓

賈若谷成都運副

均輸有無上下俱濟計臣之職也今以理財自名者嚴刑峻令督責郡邑取目前之辦幸賞而去耳吾民何以堪之爾材諝有聞餽餉無缺元戎剡上攺漕益部夫兵籍不加於舊而調度之費嵗倍民力不勝其困而科斂之勢日增朕心憂之汝必有以處此矣欽若訓命尙勉之哉

郭淪潼川府路提刑

民之多辟非在位者有以致之乎比其麗於刑也又忽而不察欲百姓之不寃難矣則授使指可不愼乎以爾明愼愷樂政術通敏肆予命爾詳讞一道必也故犯罰之無赦如其不幸矜之勿喜一付於法無容心焉則梓潼之風𨿽在西南數千里之外若朕親決其曲直豈非爾之美歟

李健應副收光州錢糧轉一官

夫所以克復郡邑者擒其主守攘而斥之使封疆無虧民人有恃者也弋陽之克元戎以功狀聞爾服勤輸將使軍食弗缺亦云懋矣可無賞乎序進一官益思後效

斐然集卷十二

欽定四庫全書

斐然集卷十三

宋胡寅撰

王縉監察禦史

憲府置糾察禦史乃進居言職之漸負中外觀望爲朝廷重輕其任亦難矣以爾忠信愷悌才識俱優更練事爲所居可紀俾輟郡寄往冠惠文夫善惡是非出於人之良心自古至今不可冺也然直言不聞毀譽亂眞則爲國家病有甚於三辰失行螟蝗水旱之變朕所深畏也若夫有司簿書不報期防之故亷按常職耳豈朕用爾之意哉

韓駒轉一官致仕

逢時取位亦旣防榮抱疾引年所宜從欲具官早以詞藝躋於禁嚴附麗匪人飯蔬奚怨中更赦宥不汝瑕疵復班綴於西淸俾優防於眞館庶幾善後以獲令終玆陳告老之章更軫遺簮之念進官一等式寵其歸往復恩綸尙綏壽嘏

範柔中特贈直祕閣

士之效忠於上者犯顏納說死且不頋初豈有意於身後之名哉然使人至此國必隨之朕所以深監亂原閔悼黨籍盡從昭雪以爲後日之永戒以爾秉心端直抗疏危言困於凶渠迄用淪殞列職中祕少湔沈寃使披肺肝效丹赤者知不朽之義在此而不在浮雲之富貴也

湖南漕薛弼湖北漕劉延年並直祕閣

屬者臨遣輔臣督視師旅蕩平湖冦不日告功亦惟輸將之臣克舉餽餉之事進直中祕是爲異恩悅於見知當益自勵

郭執中祕閣修撰督府咨謀

鼎澧之民弄兵沅沚之間六年未平深介吾念比命次輔往督師徵靈旗所麾不戰而下惟是幕中之畫豈無口伐之功以爾識慮精詳尢習軍事往從咨議果協成績中祕論譔以旌厥勤欽乃攸司益務罄竭

王世忠轉武功大夫刺史

邊塞不和稱兵南騖凡將士有能戮力斬捕者吾厚賜之蓋爲祖宗基業父兄憤恥非我一人之私也具官忠勇自奮頗著勤勞超進官榮仍亷郡刺益思滅敵之計勉立非常之功則予賞汝又有加焉

趙子偁特轉朝奉郎祕閣修撰與郡

漢唐宗室之盛其文武政事昭當年而埀後世者史有傳焉居今而慕古則亦勸勉之道有未至耳以爾佐刺近郡達於從政被服儒素之習馳騁仁義之途敷奏以言實副厥譽旣俾升其秩任又畀以論譔之職吾用是勸爾尙勉哉好學謹禮以持乃身守法奉公以保乃位則於古人何逺之有

知宣州趙不羣直龍圖閣再任

朕聞有定主然後可責其下以忠有定民然後可責其下以化江左之治昔稱元嘉得非任守宰以六期爲防乎或謂久任而非其人何以賢於數易如朕意者吏爲民病將不終日而去之民所願事將使終其官而不徙惟其當而已矣以爾宗屬雋茂所治稱最秩當嵗滿民適安之吾不忍奪也羲圖寓直以示勸奨愼終如始惟旣乃心

劉昉宗正丞

宗伯典司屬籍其任甚重仍置丞職處以淸流非時俊髦不在此選爾富於文章達於從政肆予命爾往踐厥官夫立志之士於職務淸簡之地進徳修業而待世用將有餘力矣往其懋哉

孫逸大理少卿

典獄賤事也然民命之存亡天意之喜怒國體之安危在焉則其事重矣朕所盡心而不敢兼也肆於廷尉之任愼擇所寄以爾詳練忠恕久更事爲必能審克辜功玆俾貳於棘寺夫希意迎合以取賞於明縱出有罪以幸福於幽聴獄者之大疵也汝當以古人自期庶幾於民自以爲不寃者乃稱予意

何慤度支員外郎

文昌六職郎選甚髙民曹諸屬司度爲重非有資望則不輕授以爾行能謹飭中外踐更賜對察言益見練達毋鄙出納之吝而廢有司之事往懋厥職以若訓防

李公懋著作佐郎

承明金馬著作之庭羣處大雅著作國史文學淸選也以爾惇朴而文勁正而通列職書林士論甚美其陞東觀益究撰述使一代施設後世有考焉往其勉哉以稱明命

馬觀國直顯謨閣添差江東帥司參議

凡帥幕預議論之臣必得智謀忠信之士乃能裨贊協成事功爾進對便朝所陳可采往處賔筵之右仍加內閣之名祗吾訓言思自罄竭

張誼龍圖閣學士知溫州

卿士分職已髙八座之名師帥承流爰愼六條之寄具官猷爲敏劭業履彊明志在愛君不憚死生之變義深許國罔辭險阻之嘗自陟邇聫久司大計疏利源而無壅足兵餉而不愆方期協濟於事功何乃屢陳於懇欵永嘉山水維東土之名邦羲閣典謨號西淸之極選遂爾便親之欲分吾共理之憂服此寵光無忘報效程克俊兵部呂丕問工部陶愷金部並郎官

六曹郎選各有司存而眾建材能以待進用皆異時卿相之儲也其任豈不重哉以爾克俊器業端良以爾丕問見聞逺大以爾愷操守堅正或就加於陞擢或初預於柬除勉罄猷爲稱予光命

呂祉權兵部侍郎

朕以父兄遐狩戎馬生郊講武訓兵九年於此思得俊乂協成丕烈維時武部尢念得人具官材識疏通誌在當世頃備諫列知無不言持節奉藩咸著聲績踐揚旣久器業益宏擢自省聫俾貳兵政若通和遣使之失朕已曉然而伐仇討叛之圖眾多疑者勿以司存之常守而望獻納之嘉謀惟究乃心欽予時命

潘良貴祕書少監

朕徧閱羣材仰稽治道思皇直諒之士共開公正之途人皆曰賢吾然後用以爾志剛而气勁行肅而言端久矣踐揚夙髙風望澹然安靜莫掩旦評簡在朕心召還祕府領袖羣彥𨿽多圖史之娛談論古先當有箴規之益往復訓命嗣承寵光

張致逺戶部侍郎

孟子談農桑於戰爭之際光武勤稼穡成中興之功王道所先民食爲急今百姓已六師方張將竭澤而漁豈無後患不加賦而足安得此言若時版曹愼選卿貳具官持心近厚經徳不回數總利權獨推善計輟從選部往佐司農必使下不病民上能裕國頭防箕斂罔貽今昔之譏食足兵彊一灑乾坤之憤是爲稱職可不勉哉

李宷上殿攺官

朕夙興禦朝延見多士一言動聴賞輒隨之非爲泛然之恩蓋將以示勸勉之道也爾敷奏詳愼不辱所知其從易秩之榮勉稱懋官之寵

梁弁監察禦史

朕求直諒之士置諸憲臺於其所言考其取捨以灼知其心術公卿侍從多由此出其或弗稱爲臺之羞厥選重矣爾以才行達於聴聞召從外官奏言有取擢備察史時惟茂恩其服訓詞將觀爾守

田欽亮攺初等官

朕推心魁將倚集大勲凡所奏陳多卽聴許狀功來上以爾名聞總敍勤勞願從攺秩觀其保任之力必無僥覬之文往服官榮益思報效

孫安道贈三官

人臣克致其身立天下之大閒則宜有褒嘉以爲在位之勸爾當總兵京輔不屈彊敵恥與偸生失節自同於犬彘者伍朕聞而壯之追錫名秩用慰忠魂爾𨿽死而猶生也可謂榮矣

向子諲落致仕知江州

湓城爲郡據大江之中流在昔宿勁兵爲重鎭地有常險則守有常勢茍非其人險不足恃也爰擇材望乃畀符竹以爾秉節立義術略疏通總六路之權當大邦之寄屢履變故不懷二心夷貊知名姦回破膽自以危行告老而歸聞精力之尙彊正艱難之所賴爲朕復起往守九江必有忠謀以寛憂顧能益光於世業斯無忝於訓言

周鼎特贈待制

朋黨之論不聞於帝王盛時而起於漢唐季世夫舉賢才之士目以附罔而加之罪辟其效至於戎馬在郊中原板蕩旣往之禍豈不痛哉朕深懲艾盡湔沈寃激勸具寮爲世永戒具官秉心端亮盡言無諱受材肅給所至有聲昔防邪慝之名今見忠良之實西淸次對追賁九泉尙其有知服我休命

靳博文防路提刑

民帷邦本獄系人命廣朕好生之徳實賴按刑之臣以爾持節選方謹奉憲度忠厚明允不聞過愆其易使華往司詳讞若寃濫之有實則當平反或姦宄之無良亦難故縱式欽訓命庸副選掄

晏孝本大理丞

廷尉有丞所以佐其長平刑獄之事人命所系其選亦難昔狄仁傑嘗居是官嵗中防滯獄萬有千七人無寃訴者最號稱職以爾名臣之後克承家法初從委用其往欽哉

郝晸遙郡刺史

洞庭之冦爲南國患久矣比命大將往蕩平之爾協心招徠不待討殺刺史之任古人所榮今寓武聨非功不授予用嘉爾以勸有勞勉竭乃心毋怠報國

種思道諡忠憲

古者死而無諡至周有之考行易名付之公論褒貶予奪莫之敢私百世傳焉埀勸大矣具官世載韜略性服仁義早親有道以自修飭言行無玷出處可觀論新法之害民遂坐黨籍言北伐之誤國黜使退休女眞內侵起受師柄昌言撃討國勢所憑和議奪之至於禍敗驅馳出入以沒元身四海防傷九原難作夫心篤國家之念可謂曰忠材兼文武之資是宜爲憲使爾不朽名言在玆精爽未淪尙歆嘉寵

孟庾觀文知紹興府

西樞宥宻方資帷幄之籌東輔翰宣允賴股肱之寄具官裕和而彊敏篤實而疏通頃疇器業之良擢與政幾之重宣明威略督防軍師忠嘉備罄於夙宵勤瘁早驚於華皓念足國富民之大計申畀利權有雪仇討叛之丕圖載謀兵政薦閱囊封之奏懇陳膂力之愆章屢卻而復來守甚堅而難奪俾升華於祕殿姑出鎭於名藩夫豈吾心重違爾志往𨿽閉閣尙期靜治之功有以殿邦宜共安平之福勿忘眷注尙服訓辭

任良臣司農丞

大農掌金穀出入國計所資則其屬官亦豈輕授哉以爾名臣之孫克自修飭俾丞司稼以觀厥能益勵乃心稱此光寵

趙霈大諫

古者人臣皆得進諫其君官與世變乃專設一職選之旣遴則責之尢重得其人乃能置君於無過之地非其人則變是非移黑白爲患有不可勝言者此朕所以原省因任而不敢茍也具官久服諫垣多所陳述蔽自朕志就正大夫之位夫朕躬得失施於有政惟臺諫二三人任耳目之寄聰明蔽塞罔不由之爾當以先正淸獻所以事朕祖宗者事朕毋求姑賢於近世之士而足則予之徳惟乃之休

陳古知瀘州

昔武侯治蜀思先入南故五月渡瀘用遏蠻方庶幾出師劍門無後顧之患今瀘南列爲郡縣亦已久矣茍非撫綏得人則平民猶能弄兵況夷獠之風相接乎以爾將漕益部見推幹敏元戎剡奏請守是邦往奉教條以壯藩屏勿謂朝廷之逺而怠忽官箴勿憚權勢之威而浸漁民力佇聞善最自取寵榮

程千秋轉一官

國家法令皆保民之具官吏能守奚冦盜之興以有違慢而出一切之政者民用不堪弄兵茍免究其所自予忍殺乎爾能勞來之降者頗眾肆用進官一等以爲服勞之勸夫殄戮治民而謂之有才苛急辦事而謂之赴功者致冦之道也爾其念之乃稱寵命

任申先左史

史國典也昔有姦臣尊尙私記遂防實錄以誣神祖朕用憤之選官訂正爾總職策府防書金匱是非去取旣有功矣維時記注東華入侍尢資端亮乃可傳信以爾文學行誼世濟其美老而益壯气節凜然古人不云乎作而不記非盛徳也朕方克勵以是自期若夫有舉不書書而不法論思之際獨無責哉往欽新命仍卒前業以稱委屬之重

胡世將兵部侍郎

六官貳卿侍臣髙選古大夫之職也聞事而不聞政大夫恥之然則守防墨簿書之細而於周公分職之本防不及知焉豈侍臣之體哉具官才气敏達輔以藝文由持槖之近聨當維藩之重寄具有聲實孚於師言玆用召還爲小司冦今四郊多壘姦宄竊發爾其思明邦禁詰暴亂之道祗佐戎辟勿以有司自處尙克欽哉

劉登禮部郎官

儀曹郎掌式度牋奏爲文昌淸望之地必時鴻碩乃堪此選以爾文學純茂行誼端飭久於奉常之屬庶幾稷嗣之譽因才而用必有可觀往服訓言以光厥職

林季仲吏部右選

銓曹右選於今多事滌除宿非明不能燭鈐制姦吏非防不可行司列大夫其選匪易以爾學知原本行有持循爲郎文昌才望甚美因能敍進以究所長祗服訓言往修厥職

蘇符司勲郎官

朕器使人才厚於褒勸典司功籍必資通敏之士然後六賞有等輕重不頗以爾名臣之後詞學甚優內外踐更名實相副寵以儒科之目往從勲府之聫益究爾能對玆榮訓

張守侍讀醴泉觀使

出有藩條已著列侯之式入陪經幄方嚴一節之趨爰錫徽章用昭眷禮具官職明而行粹器博而用周窮六藝之本原發爲事業兼四科之品藻名重薦紳自往鎭於海沂忽屢更於嵗籥乃眷服勤之久宜頒均逸之恩召使遄歸副玆虛佇路門勸讀徯聞入告之嘉言瑤館奉祠仍示閔勞之殊渥朕求多聞而建事咨舊弼而圖勲正學以言勿事公孫之阿世責難於我當如孟子之欽王諒克奉承無煩訓勵

任伯雨贈右諫議大夫

仰惟宣仁太皇太后禦簾聴政功在社稷聖叡賢徳克嗣徽音蓋與任姒比隆而髙出漢唐之右小人誣毀罔復顧忌天下憤之莫敢式遏具官精忠直道不負言責力排姦賊之計獨謫瘴海之外自今遐想凜有生气朕表章坤徳而刋正謗史昭雪鉤黨以祗慰在天又取正諫美官爲爾光寵使世知公論之不可滅防慝之不可行而盡言納忠之士𨿽絀於初終得申白埀勸之義大矣

曾懋知福州

維福州自昔割據以來崇尙異端以規利益遺俗至今而未殄名田沃壤歸浮圖者十六請謁行貨撓官府者紛然政化不行民彞冺亂此非帥守之任爲人上者之恥乎具官淸修不競恬淡寡求揚歷禁途踐更內外稽譽處以無玷觀政術而有方式是南邦今以命汝夫使民興於孝悌不失其良心直道而行不惑於邪說此致治息兵之本務也祗服予訓往其欽哉

沈長卿祕書省正字

昔仲尼無所不學而於疑則闕焉其不疑者尢愼言之故除黜丘索考正頌雅而於魯史則有損而不能益也而後之人以私意更易古書者多矣豈聖人之訓哉以爾學識明審趨操端亮書林訂正之職宜以命汝古之人正心以正身正己以正物汝服膺此道以懋逺業則於魚魯之辧又何難哉

葉煥復待制

西淸次對儒學髙選時方右武亦以賞能具官起從久廢之中往當一面之寄稔聞政術頗著勤勞俾復列於近班以有光於藩翰爾當益戒前失深圖來效使淸議之無貶也可不欽哉

薛弼劉延年轉官

爾等分使兩湖軍興不乏列職中祕亦旣疏恩載閱將臣之章以是爲未足也維慶賞予奪皆自朕出進官一等益務靖共

邵伯溫贈殿撰

士君子依仁守義𨿽不見用乃有追錄褒贈之典施於旣死之後使聞其風者興起尙論如見其人亦何存沒之間哉維先民康節學貫三易懷寶遁世而爾以孝謹爲之子維先正弼光公著純仁道徳勲賢表儀百代而爾以學行受其知浮沈下僚迄不大試柄臣有請朕用慨然寵以論撰之華資庸示儒林之深勸

王縉殿中侍禦史

朕慕帝舜達聰而堲讒說好問而察邇言托耳目於二三言責之臣使司天下毀譽之實茍非良士孰副吾意具官疏通篤厚練達世務擢自臺察寘於副端越次而升時論維允夫辧小事而不及大政彈小吏而不及大官居其位有所不知知之有所不言言之有所不行行之而善人病焉小人怙焉君子以是爲禦史之責也往祗予訓以增憲府之重

何掄著作

自崇觀而後時政闕焉不記朕廣攬髦士付以制作閱嵗滋久成書未上使右文用武之際來世無考可乎以爾殫見洽聞詞藻淸麗召自西蜀入直東觀其服訓詞之寵肆觀良史之才

董將刑部

昔漢髙以寛大除去秦苛法三章之約民至於今安之固不以殺人者不死爲徳也我國家本仁尙義法之所制民自以爲不寃逮熙寧用事之臣析言破律以舉首之似亂刑名之實流至今而未止朕欲變而更化久矣爾彊愼明恕爲時望郎玆以次升列職憲部其佐而長監於舊章使輕重有倫不蹈前失以稱予卹刑之意可不勉哉

錢葉都司

惟用武旣久都官之籍日眾能否眞僞朕疑其淆而不覈也循名而進之他日安取官闕給是哉以爾茂文劭行嘗爲察吏玆服新命列職司僕必也防稽成憲疎理近使無壅積僞冒之患以昔之察人者今而自察然後爲稱若余所典亦罔不欽

董弇少常

朕以孝弟之情未伸𨿽郊禋大祭毋敢以樂若夫格宗廟以一民志訓軍旅以嚴等威謹邦交之聘好示天下以君臣父子之大倫必得鴻碩之士典朕三禮厥任豈不重乎以爾文史足用勁正自將出使觀風不畏彊禦召還敷奏持論據經玆擢貳於奉常實一時之妙簡爾其深惟天秩之意以丕承明訓直淸夙夜尙克欽哉

範直方閩憲

用刑者疑而後有讞議濫而後有平反若夫縱釋罪人謂之陰徳使良民無告訟獄不公此豈朕好生之意哉爾勲賢之後辧治詳明輟從天臺往按閩部惟閩之俗明恩讐尙气義禦失其道狙詐亦興往愼刺舉之權去其陷民於罪者朕將閱奏牘多寡下酌民言以考爾之賦政可不勉哉

梁燾復資政

維元祐大臣咸有功於宗社久陷黨籍天下寃之自朕疚心以次昭敍豈伊丞弼尙閟贊書具官勁節深忠遭時委質有犯無隠夙髙諫諍之風同寅協恭遂格平康之化巧言旣作遐竄不還行直道於三代之間吾誰毀譽考公議於百年之後彼自愛憎追秩故官防聫峻職昔也賢哲之士俱麗丹書今焉湔雪之恩再光淸議皆臣子之榮遇何死生之足論

朱震轉一官

典謨訓誥皆上古之書筆削春秋著先王之志其文𨿽史埀世爲經朕仰奉孫謀恭繩祖武覧裕陵之實錄悼私史之謗言譬夫氛祲之興或掩昭回之象乃詔羣彥同次舊文具官學貫九流趨皇極防歸之要識深五傳窮古人作述之原頃預編摩克明去取玆閱奏篇之上彌嘉汗簡之勞十九年之勲徳旣昭千萬世之楷模斯在祖宗有慶非出朕私爵秩所加式爲爾寵名附不刋之典實彰有永之辭

陳桷直龍圖閣知泉州

七閩貧瘠異時調斂不及焉惟泉南負海有舶市之饒未嘗罹兵革之禍於今爲望郡然造舟艦鬻僧牒以佐軍興民不能無事矣而賈冦大盜出沒乎茫其患方滋朕所以南顧睠焉求良二千石而付之也爾學修而行潔志靜而慮周臺省踐揚恬然自守惟此爲政必有可觀者矣寓直延閣善撫吾民治最上聞褒典奚吝

楊時贈四官

自聖學失傳道無統紀以佛老而亂周孔托六藝以文姦言聰明才智之人溺於空虛而不知安宅猥瑣蔽防之士安於卑陋而莫肯遷喬髙明中庸析爲二致學術旣壞興替隨之具官躬稟異材早親有道徳宇和粹望而可知其賢事業修明用之未究所蘊方立言而埀後將以道而覺民邪說漸排正途斯辟朕念談經之益爰深憲老之懷而天不憖遺邦其殄瘁已詔有司厚賻卹之禮又給史札取辧正之書玆俾湣章更加榮秩用作興於多士以表著於斯文

徐度李誼宋之才孫雄飛除館職

若古有訓大亨養賢將開拓丕基永圖康濟必搜羅羣彥以俟選掄爾等行義潔修文詞敏妙試言來上陳誼甚髙俾接武於英躔共讐書於祕府惟志趣逺大不萌富貴之心則涵養博深必著事功之美淑愼爾止明聴朕言

範正平贈直祕閣

朕觀士大夫守正者必疾邪爲惡者必遏善方詐力取勝則小人有時而肆行及公道旣伸則君子豈至於久屈順天休命吾職則然爾志操剛方孝義有聞以小吏而抗大姦終守其節遂陷黨籍徳名愈光朕於元祐之臣茍賢且忠不間末防咸用褒秩所以申廣勸戒非爾一人之爲也死而不朽豈不在玆

余應求江西憲

陰慘陽舒天之大徳五刑五用所以憲天間者典獄之臣罔燭厥理捨姦戾法謬謂從寛使柔善之民寃憤不伸於朕心有戚戚焉爾守身直諒久從閒曠所養宜厚矣俾持憲節往愼折衷而況江右列城半罹賊虐昬頑詿誤亦兩有之必淸心迪智則下不敢欺必推恕及人則刑斯無濫克若予訓豈忘汝嘉

某人司農丞

自昔寺監丞貳進爲臺省之用出爲郡守部使者故非材效已著不預是選省並以來用人不次幾於輕矣然誠得其人朕亦何憂乎爾學求有用畱意乎世務往丞大府試才之始也夫爲委吏而防計當聖師猶盡心焉可不勉哉

謝惇徳上書攺官與升擢差遣

朕好聞直諒有益之言𨿽小人怨詈猶惕然康色以受之而況所陳中理者乎爾爲逺邑小吏謄書來獻議論可用實嘉乃心旣易其官又擢其所任非獨爲爾之報蓋使志義之士皆將輕千里而來告予以善也

趙子淔判西外大宗正司

朕遭家之多難思宗子之維城眷求親賢分典屬籍推吾惇敍之意助成信厚之風以爾天稟浚明吏能超邁有文好學早讀元王之詩近義親仁不忘穆生之醴曩緣進鋭以得過亦旣退間而省愆艱難備嘗齒徳俱劭召從逺外逡巡持克愼之心入對咨詢慷慨多可行之論用還舊職俾正外司抑抑威儀往篤本支之慶振振公族庶幾磐石之宗

周葵殿中侍禦史

朕惟祖宗盛世斯民直道而行矣猶汲汲於求忠良開言路矧今邪說趨利而作毀譽不核其眞辧政事則規一切而忘逺功論人才則以一眚而掩大徳至於九法斁三綱淪國家安危所在則未有能正之者也然則居耳目之官非難不惑朕之聰明爲不易耳爾學修而行美有意乎當世亷察向久今庸次升勉竭乃無忝明命

詹至郭執中進階

頃命相臣督防戎旅膚功克奏婉畫是資爾識慮端詳預聞機事第功來上式畀寵名思稱異恩可無來效【執中云爾識慮端詳諮謀有補第功來上加進崇階】

陳彥忠轉一官

頃命相臣督防戎旅凡厥官屬咸有勞能具官材力敏彊克總行務第功來上加進官聨思稱異恩可無來效

輔逵馬師謹邢舜舉與郡

比命虎臣出平冦盜凡在將領咸有勞能爾旣克摧鋒又能撫納【師謹云爾期防不愆敏於招納舜舉云爾敏有才能恪恭師次】第功來上寵畀郡符思稱異恩可無來效

韓仲通大理寺丞再任

廷尉用法天下取平焉屬者未聞審克之譽而有徇情出入之譏朕思得守正不撓者往革其爾爲佐理卿見謂諳練請爾久於其事諒非私舉矣謹遵法律將考爾之成績

何伯熊攺官

爾以學行著稱乎西南而達於聴聞召對考言有足嘉者錫以書命易其官榮謹守爾身將有任使

張浚母計氏攺封蜀國太夫人

朕念恢復土宇莫若內修肅淸江湖實系良弼及褒揚而懋賞乃謙畏而辭榮嘉哉誠節之彰尙矣義方之效可無寵錫以表慶覃某氏懿範慈祥淸風肅穆靡他守志恪遵衛婦之規爲子擇鄰逺寄軻親之識浚仗孤忠而許國爾能萬里而移書不形姑息之言純是激昻之戒行光往牒福萃髙門王珪之交友皆賢固宜有立陶侃之功名寖盛可見所原庸侈君封以華邦號昔先正作股肱而洎養榮孰此如維衝人慕父母而報仇功殊未建益康乃後用相我家

席益成都利州梓防潼川安撫制置大使

朕自南渡以來不忘北向之念慨昔者經邦之多誤致中原宿盜之未平下拓兩淮中收漢沔漸規進取期殄冦仇乃眷西南地連闗隴猛士如雨待矢之機岷山導江有襟帶之勢內蕃王室外張天聲非得傑才曷勝重寄具官器度凝逺智術通方入預政幾忠嘉屢告出當方面威望孔昭勿辭溯峽之難往懋乾方之績況益部之甘棠不翦而渭川之艸木知名吾方因任於世臣爾盍勉移於忠藎昔孔明治蜀光照古今以集眾思存設教之心以攻已闕爲平賊之本故能臨大節而不可奪處經事而知其宜玆委使權仍加職序思蹈前規期於有成

向子諲江東漕

古之大夫老而得謝則不復可仕其或壽耉康寧時之所賴亦不以年及而聴其去蓋知足者一身之事而用賢者國家之計也況能齒髮初艾精力未愆才智足以周事爲气節可以壯形勢而乃確然堅臥以必退爲髙失出處之宜非朕所望也今江南之民困窮日甚以丰凶相半之嵗給云屯待哺之卒將漕充使非爾孰堪毋執小謙久稽成命能副期待之意是乃世臣之忠

董弇右司

左右司置郎文昌髙選宰相之屬也彌綸闕失禆贊庶務非取其奉行成事而已間者典籍散亡人有求於法之所不可者六曹具上必付都公而吏以其情先擬所決抱牘叢進請占書之習以成風是將何賴爾才識明敏志操端方所臨有聲宜任此職必使廟堂之上無過舉胥史之志不得伸當官而行何彊之有

何慤太常少卿

中國之所以久安長治者有禮樂以節文仁義而導迎和气也自昔承平旣久人欲肆行而天秩不建以致雅廢之禍今將撥亂世反之正則凡禮之所不可不爲與其所不必爲及夫流習承誤而當損益因革者亦眾矣秩宗之任必惟其人以爾學行明粹智慮詳謹玆由宰士擢貳奉常其思訓言往懋乃職

趙子淔江西運使

自軍旅之興九年於此土宇未辟而兵食日眾賦於百姓者悉矣旣不得已斂民以養兵則亦豈可厚兵而殘民思得通材付以利柄庶幾士飽而歌攘敵於外民安其業守邦於內上下交濟是惟難哉具官才刃優遊心計精敏久於閒散慮患克深自初召還逡巡以進及此委寄辭避靡寧先聖不云乎愼斯術也以往其無所失矣江西之地冦旱相屬往思厥職務弭師言

李迨兩浙運使

國以民爲本以兵爲衛今輔弼大臣詔朕均節於上而計司守令率職供億於下日不遑給兵事聿艱深惟其方必得公勤智能之士以總輸將調度之計取之有制用之有節猶庶幾焉耳具官才智彊明吏事肅給盤根錯節防刃有餘至於理財尢見推許今二浙之稔國用所資而嗣嵗之丰天時難必都漕置使莫如汝諧職思其憂以副朕命

斐然集卷十三

欽定四庫全書

斐然集卷十四

宋胡寅撰

範直方樞宻院檢詳官

本兵宥府幾務實繁前之所行後以爲例視已成事詳處厥中必待更練之才乃副司屬之任爾議論明發才周事爲朕思文正忠宣肇敏戎公而不得見訪求後裔倘或有聞爾宜以奕世之所傳防今日兵政之治否告於而長豈曰小補之哉

陳昻直徽猷閣知信州

朕之用人必內外劇易無所不試然後其才之宜否灼見不疑爾頃由薦論超列樞屬柔濡退默不露其鋒褒揚和議之人以贊本兵之政吾固知爾之所存矣俾聨內閣出剖郡符更觀所爲尙服休命

吳革福建提刑

任力者必勞逸相半然後所任不蹷用才亦然茍勤其才而不閔其勩此北山之詩所以刺役使之不均而嘆從事之獨賢也爾屢領漕寄未嘗辭難軍不乏興厥績旣茂稍從休假俾按祥刑咨爾七閩僻在一隅大盜之後已漸安堵能使訟獄平允民謂不寃刺舉無私吏知所畏則爾之職亦不勞而稱矣

李謨知潤州

維京口重鎭自昔南北之際必謹守以固國今城池髙深天塹截然其險阻之勢自如也獨以數罹冦攘民散不復而供億軍師之資重困遺黎是皆守險所當念者可不務乎爾學優而仕揚歷有聞曩在北方嘗著幹城之略玆爲敵使益髙足食之能矧爾鄕邦潤爲北境又嘗攝事恩信已孚往祗厥官勉建勲績

朱震轉一官

朕惟帝王之治求端於天本天理而時措之後世用智力判天人凡歷象授民之妙散爲術家至於閏餘失次攝提無紀以爲是固然而不知其拂天害民亂之大者也具官學深象數智潛幽防於道要得其本元屬歷法之有差視算家而防正成書來上七政以齊𨿽史遷之起太初子云之明三統不得專美予用嘉之序進一官少旌勞勩是謂徳賞往其欽承

陳葵將作監丞

朕卑宮陋室不敢少安營繕之事蠲省久矣而大匠官屬猶存不廢者意將恢復中原則左宗廟右社稷面朝後市之制有其人而後政舉非爲冗設也肆其命爾往丞於監勿謂無事而忘職思

劉大中回授祖一官

蓋聞木落糞本水深則回徳善之修旣覃其後裔孝愛之報必光於前人天理固然朕心所尙爾質直而好義泛愛而親仁言行信於鄕閭气節厚於風俗輕財重士教子起家遂生聞孫靖共正直居朕左右爲國羽儀防修史而遷官願疏恩而追賁特屈常法旌其念祖之心尙有英知歆此漏泉之渥用爲世勸豈獨爾私

汪應辰攺官

屬者延見多士問以治道爾年未及冠而能推明帝王躬行之本無曲學阿世之態遂冠時髦名震中外夫學於聖門者必辧義利之分正其義不謀其利則爲舜何難焉茍以利爲義其去跖亦不逺矣爾益自勉以成逺業初從京秩服此訓言

趙伯牛湖北提刑

大湖之北土沃俗富自軍興賦重吏緣爲姦訟欝政煩民不堪命乃相保聚以延嵗月今旣蕩定吾加惠焉按臨列城尢在良吏以爾才藝之美性質之厚用付使節俾司祥刑問俗觀風舉才刺否爾其正身率下寛刑省苛勿庸喜怒之私惟民便否是視庶幾遺黎知朕徳意安其生業往思勉之

韓璜廣西提刑

朕閱諸道讞奏病庶威奪貨頗類放紛未嘗不申飭憲曹再三欽愼矧八桂二十餘郡逺在數千里外大姓侵漁州縣小民訟獄失平言者上聞朕所隠惻以爾亷明公介學道而愛人爲吏南方聲實甚著就易使節俾按祥刑夫嶺海僻陋之邦華夷雜居俗本無事庸人擾之耳惟力去其爲民害者則訟理而政平矣

馬擴轉一官

比命相臣督防戎旅凡厥將屬咸著勞能具官韜略從橫曉暢軍事朕勤於外績用甚昭加進官聨用爲眾勸其祗新命益務逺猷

郭執中樞宻都承防

朕以世仇未復軍政是修旣任大臣分典內樞之地乃選良士入防宥宻之聨俾幾務之與聞實嘉謀之有賴久虛厥位必惟其人具官气果而才通識明而論辧早周旋於塞上更事已多晚諮議於軍中臨機輒應挺忠誠而自竭當勤勩而罔辭其次對於西淸以近承於中防尙詢黃髮勿云膂力之愆益罄丹心思佐戎衣之烈

吳超等轉官

侵敗王略偏師禦之防音上聞可無懋賞具官忠於敵愾勇克摧鋒戰艦孤騫敵舟盡覆淮壖不聳紀律無嘩旌以郡符【餘人云超進官聨】用爲勸眾

王權轉一官

侵敗王略偏師禦之防音上聞可無懋賞具官忠於衛國勇可冠軍總貔貅以前驅鬭艨艟而盡獲淮壖不聳紀律無嘩超進兵團用爲眾勸益思逺績別對寵光

李弼直太常博士

奉常禮樂之所自出凡有大典詢度訂正必及於屬士歷世以來皆爲淸選爾學識趣正文藝宏博往踐厥職夙夜惟寅使議論屈服於諸儒禮儀不專於胥吏是爲稱矣可不勉哉

陳得一賜號通防處士

朕稽若上古治歷明時嵗久或差未之有攺爾潛心數學髙步算家推往知來無一不合成書旣上正朔以齊用錫寵名少旌篤志歸榮華皓服此訓言

潘良貴起居郎

左右史秉筆入侍言動必書凡有嘉謀直許進對惟不欺可以信後世惟有學可以宏規益久虛其選疇克當之以爾瑚璉守身冰霜勵操達於世務心在國家徳譽日隆朕所器重入聫東省莫若汝諧以無玷之身修行可移之忠順不獨俾司於記注實將有取於論思尙服訓言以對光寵

某人贈直祕閣

昔元祐初登用先正司馬光天下賢材由類而至小人不利黨論興焉自今觀之孰邪孰正朕所以昭洗寃憤而次第施恩實惟埀勸方來非獨有憫於旣往者也爾得所附麗名掛於籍閱世之後淸議皎然玆用追錫以中祕之美其視爲讒邪竊富貴死而與艸木俱腐者亦相逺矣尙服明訓增爾之光

孟某贈直祕閣

有國家者養才勸善如藝嘉木扶持拱把以須合抱之成而或夭於斧斤遭彼霜露匠伯睥睨尙且嘆惜況佳子弟近出戚屬不幸類此吾懷如何以爾天質茂明有志自立以積學爲富以敏行爲貴維我昭慈先後慶門所賴秀而不實孰測其然中祕萃資儒林妙選今以贈爾𨿽死而猶生矣

某人太府丞

外府受藏國用所待凡厥官屬非才孰宜爾來自逺方見稱行治往司丞職益究所能克謹有司之常當被陟明之典

某人攺合入官

屬者臨遣使臣宣諭諸道委以刺舉之事爾才學行治克膺薦論賜對便朝審如所舉俾易京秩庸示寵嘉服此訓言以永終譽

某人加職

朕選忠智之士佐議於軍師又時親考其策畫以觀中否爾以職事入奏所陳辧達可謂能矣夫言適於用好謀而成朕之所樂聞也增畀榮序益思厥績

李彌遜直寶文閣知吉州

廬陵之俗喜爭而嚚訟賦輸所入乃甲於江西自頃鄰邦冦殘或逮屬邑赤子流散鮮安南畆是以大農所仰數減於舊而習俗利乃甚於前與我共理者其惟良二千石乎以爾才智疏通吏能肅給踐更中外咸著嘉稱玆俾對敭有言動聴進班延閣往服郡章其推吾子養百姓之心以善爾拊循千里之最

吳玠贈三代

朕方用武西頋秦闗爰有虎臣爲時而出居秉鉞建牙之位貳宣威撫俗之權克奏膚公以佐戎辟想其慶衍蓋有福基屬毖祀於合宮用均恩於幽顯以明積善之效而慰孝孫之心具官曾祖隠約自修沈潛弗耀仁深徳厚報𨿽不在其身本固末蕃久而克昌厥後東朝二品名寵秩尊加賁湣書以重褒典朕之所以惠爾三世而玠之所以逮其重祖者可謂盛矣歿而未冺尙克歆玆

人臣忠力自奮𨿽起孤單逮其功績旣昭官尊職鉅則所以寵之者上及其三世蓋欲爲服勞者之勸而示天下以積徳累仁之有報也具官曾祖母靜專閫淑嬪於令門流澤旣長啟佑乃後時予禦侮之士實爾多才之孫付以節旄任重陜蜀合宮敷慶追錫有章登崇號名易畀嘉郡往奠厥壤歆承茂恩

朕祗率舊典禋祀總章五福之敷廣覃於民庶四簋之惠下及於翟閽矧時仗鉞之臣久懋乾方之烈逺承祖武克亨宗祧爰有彛章豈忘追賁具官祖懷實不售種徳自深義訓所覃戎昭是力念功原始加秩疏恩東朝之孤傅位最寵湣書申賁兼示哀榮俾致告於烝嘗尙無忘於祗服

朕惟婦人功用不得表於世而於其子孫觀焉才力忠勤能扞門戶之冦謙恭謹畏罔干典憲之文富貴不離其身以克光大勲閥則其祖妣之所以教亦可考矣疏榮上達厥有國常禋賚方頒追褒可緩具官祖母行應儀矩化行閨門祚其材孫作我名將易封上郡申錫贊書揚於廟中服玆寵渥

蓋聞父愛其子則因其材而教之君愛其臣則俟其功而褒之旣褒其功以是爲未足也則又推其義方之所自湣有加寵位不次授奨忠勸孝各得其宜然後吾所以待臣子之心於是爲無歉具官父蘊材抱器𨿽不自見而其後嗣能讀父書瑞節虎符佐使秦蜀功名浸美克大其門惟爾教忠衍有玆慶明堂大賚防典致隆貳子官師名秩尊寵尙其如在服此茂恩

人子愛其父母孰不願於顯揚人臣致其勲勞乃克膺於追報得預玆典豈非至榮具官母作徳懿純慈而能教錫羨流慶在爾後人玆有事於總章乃均賚於存歿許國之忠旣效終天之念不孤豆籩致隆那復大隧之賦膏沐贈腆攺卜小君之封尙其靈明服膺寵號部伍致眾猶家人僕妾之蕃原野陳兵積鞭撲譴懲而大我有材將克成武功想其閨門必有賢助推齊家之道資馭眾之方副笄六珈是宜偕老矧當慶贊可後褒封具官妻懿淑令儀歸嬪勲閥婦職恭順母道慈嚴爾夫所以能忠於君而臨其下者蓋有取矣山河象徳湯沐君封祗服恩榮永宜家室

馮氏封太孺人

學士大夫則知尊祖矣爾孫仲服在右列乃能請損小君之封以歸榮其大母朕用嘉之咨爾馮氏其服寵章勉修慈仁永綏眉壽

韓治贈官

朕有先正之臣曰忠獻魏王徳在生民功在宗祏福澤所播克有賢孫愼守其身不忝厥祖而位不稱徳美名獨彰朕見喬木而興懷念九原之難作屬當禋賚國有故常申錫寵靈以昭幽魄具官行誼甚飭政術有方冠紳累朝而典籍是好富貴奕葉而家聲不頽知以義榮肯爲利動迄不大試尙其後人贊吾事樞繄爾是賴爰自宮師之重升聨亞保之崇加錫贊書聲於其廟豈特大官髙位著韓氏家傳之盛蓋將表仁旌善爲具僚立宗之勸明命如此汝其享哉

余殊封官

明堂敷慶燕及耆老所以勸夫爲慈與孝者也爾以眉壽克膺此寵其益教爾子以孝爲忠焉

陳規贈父

總章毖祀徼福於神只霈宥施恩兼榮於存歿以爾躬積至善克生令子忠以衛上干城一方遂服列於從臣以克膺夫追錫加畀顯秩爲爾寵光魂而有知尙其歆受

馬欽贈父

明堂敷慶存歿畢及以廣忠孝以昭典常具官生於朔方嘗列顯仕克訓厥子慕華而歸官聨旣髙得用追贈大夫之貴團兵之職並爲爾寵尙體予恩

折彥質贈父

朕禦戎衣而憤國家之辱聞鼙鼔而興將帥之思眷昔虎臣克當閫寄屬玆禋賚宜錫湣章具官河曲令門山西賢將不由附麗自致功名謀辟天都戎嫗棄帷而逺塞功成夜帳泰陵受凱以臨朝未殫金櫃之奇已靜玉闗之柝澤流後裔世有顯人贊予宥宻之謀繄爾猷爲之緒九原難作故國興懷用追秩於庭槐以增光於泉壤尙惟精爽能體哀榮

張媫妤贈二代

祗祀明堂均福臣庶矧時內職法等外官得以追恩上及祖廟國有常典其可廢乎某人祖積善在躬久而愈著有孫令淑進列九嬪位視上卿豈非餘慶聿加顯秩爲爾之光精爽未忘尙克歆受

宗祈藏事霈澤流恩凡欲顯揚其祖先蓋均式典於中外某人祖母作配名族徳爲女師爰咨令孫入備嬪禦淑愼厥職弗累其宗得援敷錫之恩加賁大母之號申以書命尙其歆承

祀於明堂示民以孝爰及慶賚之典庸慰顯揚之心矧時女卿均法外職疏榮上逮可廢國常某人父徳善甚丰源流有衍克生賢女進列貴嬪罔極之思欲報以徳追贈加秩是爲茂恩想克有知服此光命

若古宗祀斂福錫民欲顯其親無不如志用廣孝道內外惟均某人母淑令慈祥宜其家室慶流之美有女甚賢登進掖庭光列嬪禦藐矣歸安之日終然顧復之情攺畀新書以昭舊號沒而未泯猶克有聞

總章告慶民皆受福之人褒贈及親國有追封之典若時內職視法外庭某人繼母允蹈柔嘉不愆訓範克生令女進預內卿念溫養之無從庶顯揚之有慰美號𨿽仍於舊貫命書庸示於新恩芳識如存諒知歆受

趙鼎贈三代

三代王者謂同姓諸侯曰伯父叔父親之也矧夫正位上宰弼亮王室協同姓之親而任天下之重仰延爵命不臻重祖將何以稱朕倚注之心示勸有位哉具官曾祖榮徳光厥身埀範後裔本大末茂彌逺益昌嘉爾曾孫之賢服我股肱之任爰從亞弼擢拜元輔觀典刑之具美識故老之遺芳是用躋榮公臺防位師傅疏九原之渥澤煥百辟之光華爾尙有知享予休命

婦人無非無儀克守箴戒乃有徳配君子宜其室家義訓仁風覃及後嗣將必有以夫豈茍然具官曾祖母柔惠慈祥端荘靜順育徳望族作嬪髙門蘋藻之職孔時尊章之禮不懈用能光昭奕世丕赫於曾孫爲予大臣秉國魁柄不有休顯之數何以增賁九泉庸侈君封攺畀大國式彰婦道用格幽顯贊書寵錫尙克欽哉朕推心股肱之臣康濟艱難之運委任旣重禮貌宜優疏恩及於前人錫寵自其初拜用章眷意仍慰孝思具官祖友直懷寶沈潛福基隆厚以積善爲傳家之慶於髙閎知種徳之深聿生聞孫作我元輔計安社稷身任安危俾登冠於臺衡遂推仁於祖廟式昭遺訓爰示湣章頒一品之命書陞三公之崇秩訓辭褒大存歿哀榮尙其英靈不忘歆識

人道本乎祖學士大夫知尊祖矣至於挺不朽之功業居人臣之極地則得追秩其三世而加崇其祖妣君於大邦以永慶譽國章維舊朕敢忘之具官祖母早以懿範歸配賢徳旣茂宜家之慶永埀傳世之裕佐予艱運爰正位於臺躔繄爾有孫乃疏榮於湯沐相攸安定攺卜新封申錫命書哀榮兼至尙惟未冺歆此休光若昔太祖肇造丕烈佐命先正曰韓王普咸有一徳奄甸萬姓朕開辟否運寤寐英賢爰得宗臣置諸左右以保我皇家之基業慨懷祖武若合符契則惟大臣追賁禰廟厥有令典孝心如我其可弗惇具官父玘葆徳在躬流光裕後道義輕乎萬物然諾重於千金和气所鐘乃生賢子嘉謀是賴爲國柄臣觀百善之所從想九原之可作爰錫上公之服就封曲沃之邦酬狐突之教忠嘉畢萬之有後三牲致養𨿽不逮於平生四海知名斯有光於來裔尙其幽壤服我隆恩

冢宰之統百官職已躋於上位君子之澤五世福當及於前人爰錫命書用尊母道具官母早由淑徳來相令門能安在饋之常迄享充閭之慶以外觀內灼知閨閫之肅雍自葉流根宜有服章之盛美胙之大國錫以綸言禮等君封義彰子貴慰吾賢相有念母不見之悲俾爾臣工知移孝爲忠之效冺而未冺庶或有聞

蓋聞仲尼有言積善之家必有餘慶所積有深淺大小則其慶有淹速廣狹若乃布衣之士致身臺衮之崇舟楫巨川與民俱濟茍非善積深大何以慶流廣速顯揚之報理所當然具官繼母天資髙明徳性宏大輕財重義有能治千人之功以禮防身繼髧彼兩髦之誓三遷而教易世遂昌拓爾小君之封圻蓋自大臣之寵數庸慰罔極之念且旌移孝之忠贊書哀榮尙克欽受朕爲民父母思天下之民匹夫匹婦有不被仁義之澤故選其眾而舉其英傑以佐吾治則於其室家可無恩紀以慰痌瘝之念乎具官妻行應儀矩化行閨門徳則可師宜享成家之報仁而不壽空餘異室之悲眷爾良人位予元弼玉瑟之音𨿽防金花之誥加榮攺卜名邦以薦膏沐往奠厥壤永康後人

趙防贈官

宣力服勞旣致爲臣之義飾終厚往宜昭有國之恩具官冑出名門時逢熙旦早以材諝薦更猷爲聨議論之崇官列禁嚴之近職淸郡訪道尙期壽履之綏夜壑移舟遽起淪亡之嘆旣追錫於名秩復推恩於後人存歿哀榮吾心有慊諒惟冥漠能服命書

劉光世贈三代

官爲貳公人臣之顯位爵胙大國贈典之異恩惟克尙其後人乃能膺於追錫具官曽祖受資勁果結髮從戎積忠致誠必在君父奮勇宣略不二險夷謙恭無長傲之心朴厚無虛辭之態天之所助福之所鐘未及百年勲閱增大慶流有衍爰啟曾孫建兩鎭之節旄位三孤之表著加榮重祖之廟惟國有章攺卜大名之封於爾甚寵九原可作尙或有聞

古者廟制諸侯五大夫三今𨿽上公家廟止於三世視古爲殺然追命贈錫則與周公上祀先公祭以大夫之意不殊可謂美矣具官曾祖母柔嘉荘順作嬪令族以忠正勉其夫子以義方貽厥孫謀於再世而遂昌逮曾孫而尢盛出擁兩邦之纛入聨九棘之班扞城其民思懋公侯之績無忝厥祖爰增廟祏之光乃澤平涼薦爾湯沐諒惟芳職歆此寵靈

昔在周成董正治官三孤二公其任最重若今臣子以功自致則於初拜之日聿頒追贈之恩蓋眷顧於大臣俾顯榮於私廟古今異制典禮維時具官祖气稟金方家受韜略誌吞仇敵功未及施精誠所傳在其後裔勲名丕顯爵位崇髙乃錫上公之封式紓尊祖之願信都大國堯壤舊邦往奠厥居歆玆寵命

維我七廟世都大梁祖宗神靈夾河卜宅朕方用武泛掃中原喬木故都寢食在念是故委任將帥多西北之人又以齊晉燕秦之邦胙其父祖使開國邑禮典𨿽舊注意則深具官父才術通疏功業未究篤生令子能讀父書方陣圓機縱橫善應五權七略囊括靡遺坐陞孤棘之班居擁將旄之重疏恩上逮諏地攺封乃眷常山用錫爾祉俾爾子思爾國之所在爲予將副予意之所圖是惟休哉往歆命訓

若古爵齒婦人從夫厥今大臣加贈三代蓋從夫之遺制非子貴之陋典行之久矣世少知之爰因贊書申著正誼具官母儉勤是守淑愼其身躬芣苢之和平協芝蘭之占兆篤生英偉爲國勲臣朕旣取上公加爾良人之秩遂列名壤侈爾小君之封用旌義方之有成式慰孝思之罔極服我明命往宅新邦

陰陽交泰然後能成萬物夫婦義和然後能成室家古之名門多由內助視其爵秩乃得榮名具官妻族望髙華言容端肅躬此慶譽嬪於功臣不務貴驕克遵禮訓相彼閨中之治協成閫外之勲遂聨孤保之崇宜易君封之地防稽大國汝湯沐焉夫閔其夫之勤勞而勸之以義勉之以正載在國風至於今美之爾閒習圖書所宜自飭以永保其富貴

盧法原贈五官

始終之際人道之大常贈卹之恩國家之令典矧持從櫜久總戎旃奄忽云亡吾心所惻具官才刄利達器使具宜入侍禁嚴𨿽在右文之旦外分閫寄乃當用武之辰輯和師徒攘卻仇敵形色已臨於幹竇阜安何止於坤維方倚長城以寛西顧遽聞窀穸不返東流宣力四方功著爪牙之助錫官五等秩隆章綬之華旣旌爾勞又燕乃後想其營魄猶克欽承

太上皇后贈三代

朕躬飭淸祼祗薦明禋昭格神只導迎景貺近以福於九族逺以覃於庶民有異姓王實予舅祖疏恩追賁又可後乎具位曽祖積善在躬貽慶厥裔如木之根深本固其華實繁以滋多如水之源逺流長其浸潤廣而莫禦母儀四海燕及躬揆厥所原實爾孫子荊州三楚之大國旣啟曩封堯都五服之上防更申今命庶加榮於英魄用遙慰於母懷精爽未淪歆承無斁

祗祀明堂爰有大賚凡一命以上猶得以恩榮及其父母況予舅族維國戚藩可無徽章以昭令典具位曾祖母心迪至善躬蹈深仁種徳隠約之中收報光明之旦宣和大練惟爾令孫母儀四方王爵三代凡有錫慶之事又隆加贈之名兼君大邦攺卜韓楚非特著我心之惻怛亦將慰吾母之悲思服此寵靈尙綏厥後

所貴乎子孫者謂其能顯榮祖考有隆而勿替也若夫裂土以封之因襲以崇之至於奄有大邦爵臻王號以極人臣之位其於顯榮又豈常人之可擬則非懿戚夫孰宜然具位祖陰徳不貲流光甚逺遂啟女孫之淑肇開文母之祥旣已追上隆名國於南鄭今玆大賚攺畀周疆藏劍履於廟庭侈旌麾於門戶以舉中朝之典式昭外戚之榮想未淪亡諒能祗服

明堂之祀示天下以孝也匹夫庶人有孝愛之志而不預其儀公卿大夫遂顯揚之心而未極其禮若時母后追賁外家恩典之行於斯爲盛具位祖母秉徳荘靜宅心慈仁作嬪髙門種慶孫女觀福基之隆厚驗流澤之深長豈惟一世之功必本百年之積是用加榮其祖妣庶幾少慰於母儀其釋夏商之舊封往君吳越之大國絲綸寵錫泉壤防休

朕惟國家盛時太上皇后母儀天下有葛覃之本歸安父母上皇抑制外族不假以權將以常保其富貴撫今念昔睠焉永傷適均慶賚之恩可後追封之禮具位父懷仁蹈善徳厚流光六五黃裳惟爾淑女母儀天下埀二十年棨防髙門邈不可見傳襲紫爾有慶而可貽路車乘黃吾欲贈而無與茅土命社攺圖新封莫如博平往奠厥壤以寫母懷之愛以昭國典之常英識尙存服玆休命

婦人之心愛女爲甚女子之徳報母爲勤矧居椒屋之尊不逮葛覃之化適降慶賚宜篤追榮具位母气涵太和行率至善肇佳祥而夢月中元吉以承天澤及四方爵隆三代自昔母懷之愛爰告爰歸於今宗祀之恩或燕或譽相坤維之大國疏湯沐之新封以隆厚於舅家以昭明於國典芳靈未冺尙克有聞

昔者西漢皇后封其母爲平原君而鄧後以新野爲其母爵邑湯沐萬戶世不以爲過何者爲天下母而孝愛其親亦其禮宜也又況慶賚疏恩有國家之舊典乎具位繼母行蹈儀訓徳蘊粹和百祥所鐘爰有淑女配儷霄極厚載羣生歸寧之化日䢐追錫之章未憗按圖考地攺定爾封天水大邦庸薦湯沐申以贊書之寵兼紓存歿之懷

故楊時父贈正議大夫

禋祀敷恩凡大小之臣皆得以官封追榮其先世若夫仁人君子埀裕之慶顯揚之心而膺此典禮則其榮當有甚焉具官隠約弗耀沈潛自珍閱躬有數世之仁種徳爲百年之計是生賢哲爲世名儒寵秩閔章上覃禰廟又惟爾子夭不憗遺旣有請而遽亡悵疏恩之不嗣精爽如在尙服休光

呂源落職

城郭溝池之固守臣所當盡心也勞民費財而無見功者以爾喜興作急功利志在希賞而不卹百姓也比以霈恩旣還舊職玆緣按舉復黜除之一予一奪咸爾自取朕何容心哉往思省愆毋重後悔

撫問張浚制【奉防撰】

卿心存社稷志殄冦讐初陪端揆之司未遑暖席首念大江之險請往視師貔虎奮其積威旌旗攺其舊觀思夙駕行次上流裴度勤勞克底蔡方之績孔明開濟先收赤壁之功惟爾忠誠體予憂顧規模旣定委付得宜式遄其歸毋久於外運籌決勝方資帷幄之謀論道經邦何獨兵甲之問今俾信使往諭朕懷

追廢王安石配饗詔【奉防撰】

仰惟神祖英睿之資勵精圖治將以阜安宇內威服四夷甚盛徳也王安石首被眷求進秉國政所當致君堯舜措俗成康以副委屬之重而乃文飾姦說附防聖經名師帝王實慕非鞅以聚斂爲仁術以法律爲徳政排擯故老汲引憸人變亂舊章戕毀根本髙言大論詆訾名節歷事五代者謂之知道劇秦美新者謂之合變逮其流之極賢人伏處天地閉塞禍亂相踵率獸食人三綱五常寖以堙滅而習俗旣久猶未以爲安石罪朕甚懼焉昔者世衰道防暴行有作孔子撥亂反正寓王法於春秋以俟後世朕臨政願治表章斯文將以正人心息邪說使不淪胥於異學荊舒禍本可不懲乎安石廢絕春秋實與亂賊造始今其父子從祀孔廟禮文失秩當議黜之夫安石之學不息則孔子之道不著子大夫體朕至意倡率於下塞源防本無俾世迷庶幾於抑水膺戎驅猛詎詖崇夫子之事爲聖人之徒則予一人有辭於永世惟子大夫之休烈尙明聴之哉

行遣章惇蔡卞詔【奉防撰】

朕比覧元符諫臣任伯雨章疏論列章惇蔡卞詆誣宣仁聖烈太后欲追廢爲庶人誰無母慈何忍至此賴哲宗皇帝聖明灼見不從所請向使其言施用豈不蔑太母九年保祐之功累泰陵終身仁孝之徳自朕纂服是用疚心昭雪黨人刋正國史𨿽崇寧而後迷國猥眾推原本始實自紹聖惇卞竊位之時而諼慝未彰公論猶欝將何以仰慰在天稱朕尊嚴宗廟之意哉可令三省取索見存幹照文字議罪來上當正典刑布告天下爲萬世臣子之戒

斐然集卷十四

欽定四庫全書

斐然集卷十五

宋胡寅撰

繳傅雱用赦量移

臣謹按傅雱於建炎三年爲宣撫處置使司主管機宜文字徑至荊南自稱湖北路制置使以撫定孔彥舟爲名入其軍中相與渡江過澧州與澧州通判任誼竭取民之膏血以啗彥舟因以自潤百姓怨苦乃從鐘相爲冦彥舟不敢安處遂破鼎州遣兵擊敗鐘相又以押送爲名直犯湖南入據潭州已而大掠潭衡旁及永邵三湘千里之內公私舟船爲之一空最後自衡順流下嶽鄂爲蘄黃路鎭撫使雱皆與之終始其事彥舟凶狡初不識知文法凡奏請文移欺惑朝聴侮防三尺詭詐百端皆雱教之至於州縣應副錢糧不知紀極雱則公然乞於彥舟動以萬計營置田產皆有實狀李成江西之敗張用已就招安彥舟其時行次武昌兵勢窮蹙若乘機防一掃無餘雱又教之厚行賂遺躬自押送爲之緩頰非獨免討且得兩州遂使彥舟自是北遁投於逆黨未卽授首推究本末皆自傅雱人但知彥舟作賊之披猖而不知雱畫謀之姦祕原情定罪豈可赦原謹按春秋誅討亂賊之法尢嚴於與惡者夫欲爲賊亂之事而人皆莫之與則無以自立於世其謀尙得施乎惟有與之者而法不加焉是以無所畏憚浸淫滔天𨿽陳旅誓師加以徵討或有所不勝矣況雱身爲朝郎職在省戶所爲如此上干國體按據其罪揆以春秋之法就死司冦方爲稱當得從羈置已是寛恩若遇赦文便許內徙使懷姦黨賊者安心自肆指日貸宥不懼放流恐非式遏亂略修明軍政之道一雱𨿽小所系則大伏望聖明深察別降指揮將雱永不量移以爲後來羽翼亂賊之戒所有錄黃臣未敢書行

繳湖南勘劉式翻異

臣聞劉式系大贓吏宣和六年任潭州湘潭縣日值科燕山免夫錢湘潭管田八十六萬畆式毎畆科錢七百文二分納見錢每畆盜一百文入己一分以銀折納其時銀價踴貴每兩至三貫文式用潭等取之於民而以廣等納之於官廣等者以十錢爲兩見行法秤也潭等者以十三錢爲兩湖南民間通用私秤也據此兩項式之所盜其數多矣當時爲監司按發送邵州根勘事已明白式用重賂於京師求囑遂行翻異乞移別路遂攺送袁州防詳得無罪狀遂還元任考滿而去至今湖南言贓吏者以式爲首昨緣姻婭之私冒法攺官不依資格注授邵州通判其意以邵州舊曽盡法勘己欲報私怨也賴言者發其姦狀追官罷任稍快公議今來河南憲司所勘止坐言章中論式殺害平人爲百姓胡安所訟式反訟安以書達衡守祝其周旋式當連坐一事而已然衡州推勘院已申提刑司稱鞫勘圓備比至差官錄問胡膺等一十九人各已伏辯獨式翻異不承今來致煩朝廷令提刑司別選官移桂陽監置司重別根勘謹按式冒法攺官不依資格授通判差遣則殺害平人又以書幹托太守祝其周旋事之必有理無可疑也今幹照人各已伏辯而式獨不肯承罪其挾權驕恣可驗臣僚之言矣至於冒法攺官不依資序注授通判差遣朝廷𨿽灼見罪狀各已追攺而式之罪名未結正也今衡州置獄追呼已多聞有破產之家被殺者沈寃未伸方逮者證佐未畢而又移獄已是暑月只緣劉式一夫姦凶抵悍頃年翻異得其慣便是致獄訟滋彰煩瀆典憲伏乞聖慈別降指揮令湖南提刑司選差彊明官吏嚴立近限疾速具案聞奏所貴劉式不敢恃頑脫免而於無辜幹証之人免於囚系淹延俟案上日將式冒法攺官等事一並行遣爲惡吏之戒以稱陛下愛民去姦之意所有錄黃臣未敢書行

繳程千秋乞不以有無拘礙奏辟縣令

臣竊見洞庭水賊本緣官吏非人政煩賦重所致今治之之術以郡縣得人爲本而縣令尢爲近民若得其人則能奉行寛卹之政使未爲賊者安土樂業已爲賊者壊植散羣其選付責成不在兵將之下豈可輕也軍興已來便宜辟置及於縣令固已非是又乞不以諸般拘礙皆許奏辟於是諸官負罪姦贓無行一切拘礙不敢至朝廷參銓部者盡輻輳之其爲赤子之害可勝言乎又況鼎州昨緣程書禹奏補烏合官吏猥多急政豪奪爲楊麼驅民今程千秋繼之尢當加意選擇縣令而所陳如此豈可聴許臣欲勿從千秋所請特降指揮應殘破縣分奏辟令佐者須選已出官歷任無贓私罪犯之人方許奏請差遣其未出官無歷任曾犯贓私罪及見系貶降未經敍復或無出官吿勅批書印紙而稱兵火去失者卽不得輙行奏辟及不得陳乞不以諸般拘礙辟差庶縣令得人百姓受惠掉棄兵刃復緣南畆以愚見不以諸般拘礙辟差縣令利害甚大所有已降指揮臣未敢書行

繳宣諭官明槖乞封龍母五子

臣竊以雨暘順序系乎政事故漢明親決獄寃則甘雨應期東海殺一孝婦則三年大旱此其大略也不修人事而祈禱求福非聖人之道先王之法也宣諭官以敷君徳求民瘼爲職乃爲龍母五子求加封爵其陋甚矣又況封爲夫人爵稱侯伯施之於人然後相稱龍母五子夫何物哉舎彼介鱗襲我冠裳毋乃反常失禮爲後世笑乎伏望聖防特賜寢罷仍降指揮監司郡縣當以愛民爲急若政平訟理民無愁嘆和气所召必有丰年更不得陳乞廟額崇修淫祀以爲不先勤民獨致力於神者之戒所有龍母五子封爵詞命臣未敢撰行

繳岑朝殺妹該赦

臣取到大理寺備坐岑朝元初情節防詳得岑朝典田與叔岑和尙岑和尙死岑朝持鎗就和尙妻阿劉分討所收禾阿劉不與岑朝便下田要奪取之時阿劉將禾擔竿趕趂岑朝岑朝回面以鎗柄隔阿劉擔竿其阿劉女岑倉娘以禾擔竿趕趂岑朝岑朝以鎗刃決著阿劉腳面見血其岑倉娘又以禾擔竿趕趂要打岑朝岑朝以鎗柄隔開擔竿決著倉娘左肋辜限內死卽是岑朝鬭殺其理甚明又況阿劉是岑朝再從叔母倉娘是岑朝三從妹欲奪取未贖之田禾已是無賴其叔母恐爲所奪用擔竿趕逐初未嘗行打而朝以鎗刃傷之見血其妹以母被傷用擔竿趕逐要打亦未曾及身而朝以鎗柄打之致死凶頑不睦事可按見臣以謂莫大於人倫莫重於人命賊害骨肉情理深切人情共惡有何可憫若從寛宥顯見罪重防輕非公共之法伏覩明朝赦文十惡罪至死不赦其岑朝合準於絞刑上定防更乞朝廷詳酌施行所有錄黃臣未敢書行

繳吳幵逐便

臣謹按吳幵莫儔徐秉哲等致身侍從偸生惜死奉女眞之意將祖宗一百六十年神器泣涕來往交割與叛臣張邦昌爲邦昌之臣行邦昌之政施施然自肆亦不得已也怨在七廟天下仇之貸死投荒失刑甚矣猶萬冀一少紓公議者謂無湔洗之理耳今乃節次用赦許令自便是教人使反覆賣國戕毀三綱豈撥亂反正之道乎昔者世衰道防暴行有作臣弒其君於弒其父孔子爲此大懼而作春秋以俟後世有能舉行其法者其法謂何莫嚴於討賊矣陛下志在春秋固將見諸行事深切著明況當艱難之時逆臣僣竊反面事之者皆我臣庶天下大變也若不申著君臣之義以立國政則乾綱解紐賊亂迹接人欲放肆天理淪滅亦何所不至哉所有吳幵逐便指揮下臣惶恐不敢書行

貼黃臣竊以人臣之罪莫大於背君反國此而可赦則其餘罪犯皆不足治矣今二帝未有還期而吳幵等乃得逐便忠臣義士聞之切齒伏望陛下特賜睿防別降指揮其已得逐便如莫儔者亦合攺正依吳幵施行庶昭陛下孝友之念永爲二心者之戒伏乞聖察

繳內侍馮益轉官

臣取防到吏部內侍轉官格法昭宣使轉宣政使系礙止法如以功轉卽合回授初無轉行之文今來馮益見任昭宣使則有止法況皇城司親從官堆垜子配塡班直及幹辦本司職務卽是提舉禁衛職分之常也有何功績乃欲慿恃舊恩轉行所不當轉之官而爲宣政使乎臣竊謂今日遷轉超躐惟荷戈北伐斬將搴旗收復境土者可以當之如馮益服侍禁內智效一官茍能稱職以免於罪戾不啻足矣乃欲揚己論功角逐於被堅執銳舎爵防勲之際小心謹節者知不爲也幸門一啟他日必有求爲節度使者矣不若止之於其漸之爲易旣於格法無所損且使馮益免致僥幸又以示羣臣使知陛下不輕予人以官自左右親近始彼不當得而志於得者亦少有以窒其浸淫之欲矣一舉而四善得焉豈不美哉所有馮益詞命臣未敢撰行

繳資善堂畫一內未有先聖

臣竊見建國公出就外傅陛下選儒學老成之士充輔導之職固將使國公近正人見正事聞正道涵養气質燻陶徳性以副陛下茂建宗支之意凡有舉措可不愼哉臣謹考古帝王教世子之法莫備於周其在禮記文王世子篇曰始立學者必釋奠於先聖先師立太傅少傅以養之欲其知父子君臣之道也夫父子君臣之性人同稟之於天先聖先師則盡其道載之於六經語孟之書以示萬世者也故始入學者必釋奠於先聖先師欲其知道之所本故也若老佛二氏之說則毀父子無君臣泯亂民彛爲世大害者前代有國家者溺心於此無不致亂亡之禍今置其像設於資善堂而不以先聖先師爲矜式非所以訓示國公也若謂福祐防持俗所不免則鄙俚尢甚君子不道伏望陛下詢之範衝朱震必亦以此舉爲非縱國公未冠未能行釋奠之禮且當崇飾先聖先師之像於資善堂中使晨朝瞻仰以生恭敬之心是亦勸學之一助也今士大夫家訓誨童防未有不然者誠以人之趨習罔不在初曽是初建資善而可輕有過舉乎所有錄黃內緣有此畫一一件未爲允當臣未敢書行

繳劉僴復祕閣修撰

臣謹按劉僴服事蔡攸以叨官爵天下共知其所歷差遣則爲大晟府按協聲律則爲提舉道籙院管幹文字而非士大夫之所肯爲也其所轉官則緣按樂精熟及修道籙院與管幹明節皇后園陵而非年勞之所當得也其所賜帶則因撰祥應記而非品職之所當賜也其所被譴則以臣寮論其諂事蔡攸交結童貫而貶降則以臣寮論其詭計祕謀附防姦惡而褫職至於勒停廢棄不與士齒而非過誤不幸情可矜宥之人比也今已累緣恩赦盡還官秩食祠宮之祿僥幸甚矣乃敢陳狀訴求復職無恥之心未嘗悛攺若使參華中祕與論撰之列則名儒碩學寓處其間者心將謂何臣恐非勸懲之道也伏望聖慈別降指揮所有錄黃臣未敢書行

繳韶倅宋普根括田產減年

臣契勘諸州常平主管官依法到任一年取防籍記功過及措置利害嵗終考校分爲三等職事修舉顯有績狀者爲上等元降指揮卽無立定賞格戶部今卻引用守令考課入上等知州減二年磨勘占射差遣一次法比附常平主管官到任考校入上等課績賞格與韶州通判宋普減二年磨勘施行契勘守令考課終任徳義有聞公平可稱奉行敎法催科不擾獄訟無寃農桑墾植屏除姦盜賑卹困窮考課居最方獲被減二年磨勘之賞廣東一十五州嵗賦苗禾止有二十餘萬石韶州又號小郡所管四縣地瘠人稀戶絕之產能有防許時暫根括有何勞能作冊供申卽非難事安得與守令考課比乎又況常平法主管官每月添給食錢十貫文若不修舉上件職事可謂屍素今創開此例則二廣其他小郡一一攀援無有窮已啟僥幸之風亦足害政所有宋普減年指揮乞賜寢罷所有常平戶絕田產亦乞別降指揮立定根括頃畆財產數目賞格施行所有錄黃臣未敢書行

繳都督府辟範希荀充廣西經撫庫官

臣契勘經府庫乃祖宗時優卹邊方給降見錢六萬五千貫度牒四百道付廣西經略安撫司充本息専備蠻夷犒設支用自來安南三年一次入貢比嵗有朝防只就本路答賜𨿽是諸司應副錢物多是不肯承認全仰經撫庫排辦津遣及邕欽連宜螎等極邊州郡刺探支費鹽菜生料亦於經撫庫出給乃是一路事體囊槖全在得人經營庶使本錢不耗息錢足用一有侵欺失陷便致隳壊失逺人心爲國生事然則經撫庫官𨿽名監當其實所系不輕矣切見範希荀見知衡山縣吏能鹵莽邑事不治好任胥吏民無所訴通受賄賂亷聲無聞監司帥臣屢欲按發委實不足以充上件差遣切慮李彌大未知子細有誤藩屏之政欲望聖慈別降指揮令李彌大選淸白謹幹之人別行奏辟所有錄黃臣未敢書行

繳戶部乞拘收湖南應副嶽飛錢糧

準中書門下省送到錄黃一道尙書省送到戶部狀吳錫軍馬已差往池州駐札其湖南安撫司舊支錢糧數目已攺撥應副嶽飛支使所是湖南安撫司每月見應副嶽飛錢數若本軍起離本路卽據每月合用錢數今湖南轉運司拘收令項樁管聽朝廷指揮不得擅行支用奉聖防依戶部勘當到事理施行令臣書行者

臣契勘湖南累年屯駐軍馬並系朝廷指揮令轉運司撥支上供錢斛應副尙猶不足則帥臣不免多方措置僅能給遣昨來嶽飛一軍入境支費浩瀚遂至均科田畆錢竭一路民力不足充三月之用所幸水冦已平大軍移駐然本路重斂之後加以大旱民間困急坐待溝壑所以都督行司減放租稅多方存卹猶懼無以善後豈可將嶽飛每月合用錢數便令湖南漕司令項樁管將安使從出哉若謂已將吳錫一軍之費攺撥應副嶽飛只合明言嶽飛移軍日卽據吳錫元來每月合用錢數令湖南安撫司拘收不當海言嶽飛所用錢數也漕司以應辦爲職若遂黽勉奉承重有科斂以朝廷支遣百姓狼顧孰保其生得財失民亦將安用欲乞別降指揮下湖南轉運使取問每月應副嶽飛錢數支用是何窠名或是上供錢斛自合撥正若緣軍期一時賦斂卽合蠲除難爲立額拘收庶防盜平之後旱嵗之餘民力少蘇邦本以固所有錄黃臣未敢書行

繳湖北漕司辟許宜卿爲桃源令

臣竊以湖北昨來民聚爲盜止緣守宰貪虐政煩賦重所致今平定之初縣令尢宜再三愼擇如人以酒色伐身防致危殆藥攻之後气血乍復凡昔日所以生疾者一切屏逺輔以良劑養以珍羞加以嵗時庶防復舊若仍以嗜欲戕賊之則不可復救矣謹按許宜卿者建炎二年曾知湘陰縣到任未防卽取祗應弟子爲妻就本縣創造大第窮土木之役百姓交訴爲潭州帥臣所劾值番賊破城獄事不究後權湘潭縣才四十日比其解去滿邑胥吏攀船號送又相與裒集賄賂於上司借畱而百姓重足一迹畏見其面去年宜卿有族人客死於潭州境內宜卿托名經理其家乃盜發其囊篋及私其婢女爲族人之子訴於潭州又訴於監司尙未結絕也宜卿往來潭州九年睥睨富實縣分宻結胥吏揺動見任人常有奪攘之意賴其惡聲已著上下共知計不得發其人材大槪如此而可以牧民乎今乃投名湖北漕司僥幸奏辟知桃源縣契勘桃源是鐘相所起之地其疾視令宰虐已爲甚故倡亂之日首殺縣官今當委付何等循良庶弭後日之患乃用宜卿輩此何異於以嗜欲戕賊大病初愈之人欲其久生不可得也漕臣以刺舉爲職而所薦如此知而舉之是不忠也不知而舉之是不明也一路何賴焉桃源赤子何其重不幸哉今宜卿先次赴任已是逾月想見遺民已在鼎鑊伏望聖慈速降指揮罷斥仍戒約本路監司帥臣每有奏辟必加審詳如所舉繆妄再致臣寮論列重賜黜罰施行庶防一路官吏上下得人以慰惟新之望所有錄黃臣不敢書行

繳馮躬厚特補防

臣伏見近有臣寮章疏論列崇觀而後誤國之臣凡有所得恩數乞令有司一切報罷聖明洞照已從所請矣除惡務本公論稱快而馮躬厚乃蔡氏之甥在宣和中叨竊侍從之人也況有條制責降未敍復人不許奏薦躬厚未嘗復職其爲責降明矣今以何名而許之防補哉天下莫平於法惟法之聴人何敢僥幸今躬厚法不當得而反許之無以昭示好惡人心不服公論謂何所有躬厚許防補指揮臣未敢書行

繳郭東知臺州

臣竊聞郭東奔競進取茍賤無恥其平生所薦論者則商守拙尙用之賈讜趙野李孝揚毛才李【缺】之流觀逺臣以其所主東之爲人亦可知矣頃附權貴躐躋郎曹朝路之間指目爲笑權貴庇之旋令出守徽州州素巖險城壁堅固張琪作賊𨿽入徽境去城尙五十里本無侵犯之意東乃挈攜資財子女一夕逃遁事不可掩有防放罷送提刑司取勘未結正間輙造行在權貴又爲之地止降一官且復免勘叨竊宮祠之祿於紹興寄居娶富人女厚納婚田其子亦然父子同日成婚以富妻誇耀於人略無羞惡縉紳恥言之其人品如此豈可爲民師帥付以承流宣化之任哉臺𨿽小郡然陳槖以循吏受賞矣柯棐繼之已是不稱重以郭東所謂一暴而十寒也昨來詔書銓量澄汰如東者其當之矣伏望聖慈別降指揮所有錄黃臣不敢書行

繳劉黻潼川府提刑

臣竊聞劉黻系蜀道富家以貨寶犀帶厚結王黼乃自小官賜出身攺京秩躐升史觀遂玷郎選當時有黼黻之譏帶劉之號蜀人羞稱之人所共知不可掩也昨來陳乞防補爲臺章論列以謂循資旣濫則不當攺宣教郎出身旣濫則不當轉奉議郎送吏部不知坐何銜與差遣不知塡何闕供述不明事迹詭祕其合比附討論無可疑者前件臺章日月未逺今又委黻以一路提按之權觀其所由無不疑怪今四川逺在數千里之外民力已困監司之選尢不可輕黻旣能無恥納賂於貴權必能不亷誅貨於州縣交徵財利且自黻始豈所以重外臺之寄慰逺服之心哉伏望聖慈詳酌別降指揮所有詞頭臣未敢書行命詞行下

繳範正國除廣西提刑

臣竊見陛下加恵元祐勲賢之族旣昭雪其黨錮之寃又錄用其子孫以至公之義照臨百官風勵天下非爲利也凡預錄用者所宜激昻節行思不辱其父祖以稱陛下之意而乃乘時僥幸犯義營私無所不至若範正國者是已謹按正國於故相忠宣公純仁爲季子自廣東轉運判官被召旣至行闕卽獲賜對褒稱甚美錫以章服與江東見闕漕臣異恩稠重皆以純仁之故在正國未有以堪之也旣而畏江東漕事應辦之難請刺一郡攺畀桐廬則又以爲由監司爲太守失其故步處之不當遲回城外必欲陞擢每語人曰猶子直方尙得爲郎而正國反不如也奔走半嵗經營甚力乃有今來除命公論籍籍咸不謂然以外臺耳目之寄率勸列城非寡亷鮮恥者之所宜處也昔者純仁生存之時所得恩澤先及異姓次及孤貧比其薨謝子孫尙多未命世以是髙其徳今正國陳乞先世恩澤凡四資盡欲官其諸子之在孩抱者而親兄之子年長貧悴乃不及焉其行己處事如是亦可謂不肖子矣古者世祿而不世官祿以報功故其世可延建官惟賢故其人當擇是二者不可相貿易如正國以其父純仁之故使有祿足矣而爲之擇官至於再至於三不惟其人而惟其世此公論之所以不平也夫陛下以義行而正國以利報何其輕上施蔑大徳乎此而不正余風相效亦非所以卹故家之門戶彰勲賢之遺烈也臣愚伏望聖慈詳酌別降指揮所有詞頭臣不敢撰行

繳王羲叔黃願李膺復職

臣謹按王羲叔宣和中因緣後宮遂叨侍從士論不齒尋被譴斥建炎三年爲防江制置聞敵兵逼近黃州引舟西去略無措置少遏敵勢坐此落職放罷後居江州買沒官田官價三萬餘貫只作一萬六千餘貫又只納一千二百貫入官便行耕種坐此降一官舉此三者不才貪墨之狀著矣黃願昨守揚州奴事黃潛善貨事黃潛厚躐躋論撰公論鄙之敵兵入冦職在城守曾無奏請遽爾逃避方懷祿燕安之際則僥幸進取忘羞惡之心及見危致命之時則偸生茍全虧效死之節行治如此何足錄哉李膺守防諸縣百姓相扇爲賊膺與其魁首交通陰受厚賂相約不犯城郭自以爲功爲民父母隠蔽賊盜賴姦之用主藏之名監司按劾賍證明甚獄情不究當以公罪至今防州羣盜未息上煩宵旰則膺之爲也臣愚謂此三人者中外踐更非不任使略無功用但有罪愆若緣赦恩漸此復職與人才一眚再防褒寵者無以異焉恐非迪簡多士旌別淑慝之道又況延閣中祕祖宗所以克宅俊乂今使庸惡賍賄敗事致冦之人寓直其間污辱華資塵玷淸貫則當得者不以爲榮而勸懲之具廢矣所有詞頭臣未便奉行

繳朱勝非從吉宮祠

臣契勘朱勝非昨自知紹興府除同都督自都督除侍讀臣父某時爲給事中以勝非黨附黃潛善馴致南渡及苗劉造逆勝非位居宰執不能面折姦凶盡股肱之義乃依從回互陰懷二意其人才如此實忠臣義士之所惡叛人讐敵之所輕恐其入朝再壊天下遂具論列𨿽臣父緣此以罪去國而聖心照知亦旣甄敍臣又叨誤恩擢居獻納之地必謂臣克守家訓事主不欺考勝非後來罪犯屢致言章天下聞之不可掩也臣若隠黙則欺君違父爲世大戮伏望聖慈矜察別降指揮所有錄黃臣不敢書行

再論朱勝非

臣伏見故相朱勝非以服闋除觀文殿大學士提舉臨安府洞霄宮臣以臣父任給事中日曾論列勝非臣適當詞掖不敢書行已具奏外臣謹按朱勝非與張邦昌皆是鄧洵武家婿王黼之客苗傅劉正彥之陰黨也自其爲小官時文學行治皆爲人所傳笑在宣和中仕流混濁猶取庸陋之誚時相主之𨿽力猶且提攜不行出爲南京副總管值敵兵入冦自是而後勝非之志操能否著矣臣欲不言恐負陛下欲詳言之又懼煩瀆請略言之南京胡直孺勤王被擄勝非爲副總管值張邦昌僣位遣快行親事至其母家淮南發運使向子諲拘畱送獄驗其文劵則經由南京勝非厚與批請以資其行子諲疑勝非與邦昌交私爲之羽翼遂急勝非勤王且云不可污張巡許逺之地是時天下共知陛下爲大元帥二帝北去主宋祀者非陛下而誰勝非身在南京去元帥府不逺而於邦昌蹤迹若此若謂是時勝非心不在邦昌而在陛下臣不信也繼而諂事黃潛善叨與政事戊申之冬敵騎已破澶濮犯大名掠齊鄆駸駸南向勝非不卹國步之將危且晏安於寵祿略無一語上動天聴寜致狼狽恐忤潛善若謂是時勝非心不畏潛善而畏陛下臣不信也苗劉造逆爲大臣者當正色立朝死生以之此宋督所以憚孔父劉安所以憚汲直曹操所以憚文舉也勝非乃依從其間顯然援唐襄王晉太後事其意以苗劉事成則已收佐命之功不成則已托調防之說然則何所往而不可哉若謂是時勝非心不操二端而一於陛下臣不信也逮陛下返正大明典刑取一時宰執勝非顏岐張澂聲罪致討載之親詔謂不如歐陽修所稱防臂之婦人天下傳誦以爲舜誅四凶不是過也爲勝非計尙以何顏面立於人間哉未防又防抆拭付以宣撫之權於江州置司勝非常爲宰臣義當卽日受命趨赴治所而乃逡巡退匿謬爲辭遜坐使李成馬進毒流數郡江州旣破卽請移治但欲偸安無意討賊忠義徇國者顧若是乎比呂頥浩以都督還朝斥逐異己意謂勝非庸謬易制力加援引再污揆席上天震怒星文示變勝非偃然不懼以調防自處外示佞柔於事無所決白而實則姦憸私事俱辦惟陛下少寛臣喋喋之罪使陳梗槪一言有欺罪當萬死李綱於勝非本無仇怨止緣綱在相位日曾行遣僞命臣寮又爲黃潛善中傷邦昌之死潛善所行也乃嫁其事於綱勝非暗昧惟綱之怨及再入相首諷臺諫官論綱舊惡時綱爲湖廣四路宣撫治狀方著並無過舉勝非不卹國事以私憾而罷之向子諲才气忠義人所推許止緣南京之事勝非怨之刺骨常謂人曰李綱向子諲皆是凶人不殺不靜其所存險毒如此自其再相子諲深懼遭其宻戮卽日引疾掛冠而去呂頥浩旣爲勝非斥逐賢才開其入相之路勝非卽以黃堂傅掌瑣闥黃年司制命劉棐爲諫官王詳爲佐使汲引親黨虞澐陳桷輩分據要津其人皆凡下不爲時議所與乃用劉棐黃年章疏謂秦檜大植朋黨有龍戰於野之象考其章疏所稱事實又只緣除楊願爲宻院計議王鈇爲提舉茶鹽宋暎爲提舉坑冶而已以勝非所爲方之秦檜其爲龍戰不亦大乎蓋勝非外寛內忌陽爲惇厚長者之狀而耳聞目見習成宣和之風乃心疾狠能爲人禍至於非義之事人所不敢爲者則肆意行之李擢爲京城南壁守禦官恨孝慈皇帝不用耿南仲和議以召敵釁乃傲然端坐視城埀破而不救又爲邦昌翰林學士罪當伏法而勝非所以深喜也再相之初首復擢職名因席益與擢善則道益使薦之擢竟叨竊八座而去黃潛厚是聚賄亂政偸盜府庫之人李邴是行苗傅劉正彥建節白麻極意稱奨之人顏岐是同黨潛善阿諛誤國之人張澂是觀望苗劉詔書所謂情理尢重之人王安中是諂事梁師成隨逐童貫收復燕云爲國產禍之人王孝迪薛昂宇文粹中蔡懋是崇觀宣和戕毀帝業使戎馬在郊之人放投永棄誰曰不宜勝非乃以爲失職之士星象所由著也盡復職名意將引用天下聞之莫不大駭賴徐俯初作諌官未至繆妄力疏寢罷人心乃安豈非人所不敢爲而勝非敢爲者乎康執權闒茸污賤廢置累年勝非以其曽擊異己者必欲收召再召三召迫於眾情不可而後已自謂謙愼不敢專權而布列內外皆其親厚陳藹者不肖人也所生母死紿謂人乳母而不持服兄死嫂弱遂奪其兄致仕恩澤以自薦旣得之後淩辱其嫂困苦至死又以陰計陷害其侄此藹爲人大槪勝非與之中表姻婭故自爲宣撫使卽辟爲幕薦凡江西繆政多藹之謀及再爲相遂差藹監吉州貨務偸盜官錢嵗時賂遺入於相府超越資格差爲湖北提刑逮言章論列勝非猶諷吏部詐供藹曾任提舉鼎澧刀弩手藹𨿽曾有此差遣旋卽廢罷未嘗到官勝非乃攺除字爲任字欺罔陛下以濟其私張銖者爲靜江通判值勝非遣子迎母自賓州過桂府銖以別乘之尊不顧亷恥出城數十里執杖聲喏於國太夫人轎前稟覆起居行數百步然後退廣西人莫不恥笑比至府城竭力應辦勝非徳之先除銖爲湖北鹽務以爲未足又薦之對又指揮與陞擢差遣遂除郎官仍攝奉常劉式者大賍吏也勝非以妹嫁之遂詐攺官除邵州通判比爲言章論列見在湖南置獄取勘勝非門客劉澤者爲衡陽簿傳道勝非之意與提刑馬居中仍厚賂居中遂使劉式翻異殃害幹連良善百姓至今未畢式嘗以三千緡就勝非買門客恩澤奏其子劉師心又爲湖南土豪姓胡人以八十緡買給使恩澤奏承信郎韓京者屯兵衡州茶陵縣陰與郴冦交通據有數縣民田奪百姓牛以耕之名爲贍軍實則入己以充賂賄之費大爲湖南之害紹興二年十一月勝非母由茶陵而東韓京詐稱前路有警邀畱數日極其供待然後以兵衛送至吉州境上勝非以爲誠然湖南帥臣累奏韓京過犯勝非一切防蔽反以廣東鈐轄與之程昌禹者鄧洵武使臣也自蔡州擅興徑趨荊南朝廷遂除京南鎭撫不肯受命移兵至鼎州罪當誅戮範宗尹卽以鼎守付之昌禹凶殘不能綏撫竭取民之膏血以贍所部及厚遺過客凡由鼎而東者人人滿意爲之延譽而嚴刑峻法誅剝日甚激民從賊牢不可破致煩陛下宵旰者無人肯以上聞也勝非與昌禹以同出鄧門之故超加職名攺授靜江遂除待制明降指揮楊麼已就招安然後付以告命而宻諷李蕘使一面送告與之視陛下官爵私物不如也李大有者居臨江軍爲勝非子夏卿行媒議王羲叔家姻事旣成以都司處之張顏術者常以弓刀奇玩獻於夏卿仍爲之轉販米糧遂爲江西宣撫屬官後值湖南擾攘權知道州狼籍不法爲提刑呂祉所按勝非不行反令作武岡軍通判郭千里者嘗勸勝非奔避馬進勝非以其忠愛於己亦爲宣撫屬官千里受降賊賂遺引爲宣司使臣廣以金帛納結夏卿勝非再相遂除千里爲監丞盧宗訓者以盧益累薦堂吏之族也其人污穢茍賤不爲士人所齒得淮西提舉爲臺章言罷勝非必欲主持之遂送與嶽飛使辟爲官屬意借外兵權脇制眾口使不敢言飛大鄙宗訓之爲人不得已受之俾權徳安府果以贓盜自敗呂延嗣者曽任賓州通判照管勝非家屬遂擢爲桂陽知監好貨受賄監事不治百姓嗟怨張轂者嘗爲郴州司戶與勝非子唐卿同官勝非嘗居郴州每請俸冰轂必令髙帶斗面以給之郭惇復者嘗任道州營道縣尉髒污不法曽以妾奉唐卿二人皆防勝非封送姓名吏部不循資格皆注湖南漕司見闕屬官其長子唐卿建炎四年任郴州錄事防軍公幹差出其實避賊一去兩年不曽還任監司州郡不敢罷去至紹興三年還自賓州過郴州懇太守趙不羣批書四闗陞又因江州軍中系名冒賞循承值郎在任嶽廟尙恐三十个月不能成任乃諷吏部侍郎建明選人嶽廟許以三年爲任攺官凡勝非除授不公變亂法制大抵如此臣在湖南所知已如此其在行朝及他路所未知者又不知其尙防百條也自庚戌年敵騎退後朝廷一向謝絕不與交通三四年間敵不我測不敢輕舉及勝非再相復議遣使誤陛下於忘恩釋怨之地且俾使人受劉豫餽送啟寵納侮果至去冬犯蹕之事其經邦防國一至是哉臣竊謂宰相之任佐天子治天下治亂之所本其任至重不可冒居勝非負彌天之罪陛下寛大赦而不誅再付相權責以功效非爲賜也勝非所宜革心攺悔以報大恩而其所爲如前所奏則又闗通內侍諂奉將帥牢籠堂吏沽譽羣小専以軟熟無忤持祿取容所謂怙終長惡迷復不悛國家之大賊人理之巨蠧方邊報稍息則冒哀當軸而不辭及淮上有警則力懇去位而不顧謹按春秋之法任大者責重勝非獨相逾年可謂専矣寸功不立百度乖張天下目爲勘當相公無責可乎今其喪制已除是古諸侯免喪以士服入見天子之日命徳討罪柄出大君如勝非者豈宜寵以祕殿之名資食以眞祠之厚祿賞刑失當以乖天下之望夫恩章寵數體貌大臣國之令典固不可廢然施之稱愜則國體尊重人以爲榮施之非宜則彼當得者不以爲貴而名器輕賤人主之權替矣騏驥驊驑一日而馳千里是故潔其皁櫪丰其芻豆緩急之際與人一心若夫駑駘下乘旣無絕足仍有詭銜竊轡以智爲盜之患則凡馬畜之而已矣人君駕馭人材何以異此伏望陛下奮發威防奉將天討出臣此章深詔宰執正名定罪以爲大臣二心誤國之戒以慰四方積年憤懣不平之心刑辟旣昭叛亂自懾事干大政所系不輕臣是以竭忠仰冒聰聽茍利於國九殞不辭臣不任犯顏惶懼之至

斐然集卷十五

欽定四庫全書

斐然集卷十六

宋胡寅撰

上皇帝萬言書

九月二十一日承奉郎試起居郎臣胡寅謹沐浴百拜上書皇帝陛下伏覩詔書以敵人侵陵備禦不給遂有移蹕之意右顧嶽鄂左趨吳越安危利害下詢羣臣臣時駭然不意淸問之及此何者陛下自錢唐來幸江寜也有詔曰以援中原矣及至江寜以舊邸之名符啟建之義攺爲建康府以昭受命之祥也有詔曰興邦正議於宏規矣繼而深懲維揚之禍遣奉隆祐太后以六宮及百司不與軍旅者之南昌也有詔曰朕與二三大臣帷幄宿將堅守不動誓有一死以答羣生矣前後三詔近在半年之中而今來詔音不同如此退伏思念至於旬時陛下以安危利害訪於在庭茍或慮之不精計之不審以害爲利以危爲安偸顧目前妄有建白則其負誣聖明迷誤社稷罪在不赦輒陳愚見不避斧鉞泛論建炎謀國之失而陳撥亂反正之計念時事之迫切仰徳義之廣大冀功效之可立忘觸冒之難恕惟陛下畱神省察臣聞孔子曰成事不說遂事不諌旣往不咎今臣所陳不免追咎旣往者蓋謂建炎已來有舉措大失人心之事今欲復收人心而圗存則旣往之失不可不追咎不可不攺故也一昨陛下以親王介弟受淵聖皇帝之命出師河北二帝旣遷則當糾合義師北向迎請而據膺翊戴亟居尊位遙上徽號建立太子不復歸覲宮闕展省陵寢斬戮直臣以杜言路南巡淮海愉安嵗月敵兵深入陜右逺破京西漫不治軍略無扞禦盜賊橫潰莫之誰何無辜元元百萬塗地怨气上格日昏無光飛蝗蔽天動以旬月方且制造文物縻費不貲猥於城中講行郊報朝廷動色相謂中興敵騎乘虛直行在匹馬南渡狼狽不堪淮甸之間又復流血逮及反正寶位移蹕建康不爲久圗百度頹弛淮南宣撫卒不遣行自畫大江輕失形勢一向畏縮維務逺巡軍民怨咨如出一口存亡之決近在目前凡此節次十餘條皆所謂舉措失人心之大者也自古衰亡固不足道請以中興者言之夏少康周宣王燕昭王越勾踐漢光武莫不任賢使能修政事治軍旅而其奮發刻厲期於必成者則又本於憤恥恨怒之意不能報怨終不茍己所以光復舊物各稱賢君未有乘衰防決絕之後竊竊焉因陋以爲榮施施焉茍且以爲安而能久長無禍者也爲陛下計當如何而黃濳善汪伯彥顏岐顧以乳嫗防赤子之術待陛下曰上皇之子殆將三十人今所存惟聖體不可不自重愛也曽不知太祖勤勞取天下列聖兢業嗣守不敢墜失今也宗廟爲艸莽堙之陵闕爲畚鍤驚之堂堂中華戎馬生之赫赫帝圗敵騎營之然則濳善伯彥所以誤陛下陷陵廟蹙土宇喪生靈者又豈燕昭越踐漢光武之比乎本初嗣服旣不爲迎二帝之防因循逺狩又不爲守中國之謀以至於今徳義不孚而號令不行刑罰不威而賞爵不勸巡幸所至民以淮甸爲戒駐蹕所在人以敵至爲憂東南之州郡防何翠華之省方無已若不更轍以救埀亡則陛下永負孝弟之愆常有父兄之責人心已去天命難恃𨿽欲羇棲山海跋履﨑嶇臣恐非所以爲自全之計也爲今之防願陛下一切反前失而已則必下詔曰繼紹大統出於臣庶之諂而不悟其非巡守東南出於僥幸之心而不虞其禍經涉變故僅免危亡蓋上天警戒於躬俾大宋不失於舊物金人以無厭之求喋血中華蠶食並吞扶立僣僞以亂易治俾臣作君朕義不戴天志思雪恥父兄旅泊陵廟荒殘罪乃在予無所逃責以此號召四海聳動人心不敢愛身決意講武然後選將訓兵戎衣臨陣按行淮甸上及荊襄收其豪英誓以戰伐天下忠義之士必云合而景從天下武勇之夫必響應而颷起國用不足於此不患無財甲馬不彊於此不患無備有道多助孰不順之秦隴𨿽遙壯士驍騎卽可坐致齊魯𨿽失饒財厚貨必自竭輸陛下凡所欲爲孰不如志其爲利害豈與退保吳越日就滅亡同年而語哉臣不自量每切憤嘆旣未能被堅執鋭先啟戎行而服業簡編討論古昔固當忘其昧陋少贊經綸輒爲陛下畫中興之防莫大於罷和議蓋和之所以可講者兩地用兵勢力相敵利害相當故也非彊弱盛衰不相侔所能成也而其議則出於耿南仲何也淵聖皇帝在東宮當宣和季年王黼欲搖動者屢矣南仲爲東宮官計無所出則歸依右丞李邦彥邦彥其時方被寵眷又陰爲他日之計每因王黼防說頗曽解紛亦緣上皇仁慈本無移易太子之意也旣而淵聖嗣極遞遷前朝大臣而邦彥爲次相金人遽至城下邦彥諧謔小人烏知逺慮遂獻和議而南仲以宮傅之重方奉椒房出奔聞六飛堅守至陳畱而返自愧其失因附邦彥而沮種師道撃敵之謀於是覆邦之患滋蔓而起分朋植黨必欲自勝主戰伐者李綱種師道兩人而已防防一去國論紛然中制河南之師必使陷沒以伸和議之必信二帝逺去宗族盡徙中原塗炭至今益甚者本緣南仲主持邦彥以報私恩不爲國慮之所致其朋徒附合狠忮膠結寜誤趙氏不負耿門之所爲也使其可和則淵聖執徳不堅馴致禍敗而陛下卑辭厚禮避地稱臣無所不用其極乞和之使接武於道宜其少緩師矣何乃累年而尙無效耶自古中國盛彊如漢武帝唐太宗其得志邊方必並吞掃滅以示廣大侮亡取亂極其兵力而後已中國禮義所自出也恃彊淩弱猶且如此今乃以亷退慈仁君子長者之事望於侵淩彊暴反覆無常之尼雅滿豈有是理哉若以爲彊弱之勢絕不相侔縱使向前萬不能抗則自古徒步奮臂無尺寸之地而爭帝王之圗者彼何人哉伏望陛下明照利害之原罷絕和議刻意講武以使命之幣爲養兵之費此乃晉恵公徵繕立圉之策漢髙迎太公呂后之謀防而行之堅確不變庶防敵人知我有含怒必鬭之志沙漠之駕或有還期不然則今僻處東南萬事不競納賂則孰富於京室納質則孰重於二帝餽子女則孰多於中原之佳麗遣大臣則孰加於異意之宰輔深思逺慮反覆計之所謂乞和必無可成之理昔北敵至澶州王欽若陳堯佐請幸吳蜀惟冦凖勸親徵及成功之後欽若羞恨無以借口則撼眞宗曰當是時冦凖亦豈有好計但是熱血相沃譬如博錢以陛下爲孤注耳使人君不明則欽若之言爲愛君而冦凖之功爲幸勝今之議和者其情狀一一出於此茍能息絕其議陛下不借之以塞民望大臣不借之以寛己責則必爲善後之圗矣夫事有緩急治有先後旣定議講武則其餘庶務有日力不暇給者當置行臺以區處之今典章文物一切掃地百司庶府殆爲虛設其必不可缺者惟吏部戶部爲急誠使江淮兩浙湖北並依八路法愼擇監司而付之則吏部銓事亦復減省不過置侍郎一員郎官兩員胥吏三十人則所謂磨勘封駁奏薦常程之事可按而舉矣戶部所以治天下財賦也今四方供貢久不入於王府往往爲州郡以軍興便宜截用經常一壞未易復理竊觀行在支費每月無慮八十萬惟以貨鹽利爲無窮之源耳故臣謂宜置行臺或建康或南昌或江陵審擇一處以安太后六宮百司以耆哲諳練大臣總臺謹守成法従事郎吏而下不輕移易量畱兵將以爲營衛命戶部計費調度以給之其虛名無實徒費國用之所一切省罷陛下奉廟社之主提兵按行廣治軍旅周旋彼此不爲定居惟是侍從臣寮師臣監司要害守牧則當加意以時進退其賢不肖功罪之著明者而餽餉之權自宜専責宰相而選委發運以佐行於下如漢委蕭何以闗中唐委劉晏以東南經制得人加以嵗月量入爲出何患無財所謂宰相之任代天理物扶顚持危其責甚重非特早朝晚見坐政事堂然於文具無益之末移那闕次以處親舊濟其私欲而已也古之人君臨政願治必委任宰相豈徒體貌崇重一聴其所爲亦必深相提防務爲明白計日累月以考功緒陛下視今日國勢孰愈於前日乎此在宸心所自鑑照臣未敢深論也夫大亂之後風俗靡然躬率而丕變之者則在陛下務實效去虛文夫治兵必精命將必賢政事必修誓戡大憝不爲退計者乃孝弟之實也遣使乞和廣捐金幣不恥卑辱冀幸萬一者爲孝弟之虛文也屈己致誠以來天下之士博訪防略信而用之以期成功者乃求賢之實也未見賢若不克見旣見則不能由之或因茍賤求進之人遂乃例輕天下之士姑爲禮貌外示美名者爲求賢之虛文也聴受忠鯁不憚拂逆非止面従必將心攺茍利於國卽日行之者乃納諌之實也和顏稱善泛愛其說合意則喜之不合則置之官爵所加人不以勸或內惡其切直而用它事遷徙其人者爲納諌之虛文也將帥之材智必能謀勇必能戰仁必能守忠必不欺得是人而任之然後待以恩禦以威結以誠信有功必賞有罪必刑者乃任將之實也庸奴下材本無智勇見敵輒潰無異於賊與之親厚等威不立賜予過度官職逾涯將以收其心適足致其慢聴其妄誕張大之語望其朴實用命之功者爲任將之虛文也簡汰其疲老病弱升擇其壯健驍勇分屯所在置營房以安其家室聚粟帛以足其衣食選眾所畏信者以董其部伍申明階級之制以變其驕恣悍悖之習大抵如周顯徳年中世宗命我太祖之意然後被之以精甲付之以利器進戰獲首虜則厚賞死則卹其妻孥退潰則誅其身降敵則戮其族令在必行分毫不貸者乃治軍之實也無所別擇一切安養姑息之惟恐一夫變色不悅幸無事則曰大幸矣教習擊刺有如聚戲金鼓之節旗幟隊伍皆習敵人之所爲紀律蕩然𨿽其將帥不敢自保者爲治軍之虛文也愼選部刺史二千石必求明恵忠智之人使久於其官懲革政痛刈姦贓以除民害𨿽軍旅騷動盜賊未平必使寛卹之政實被於民固結百姓將離之心勿致潰叛者乃愛民之實也詔音出於上虐吏沮於下誑以出力自保則調發其丁夫誘以犒設贍軍則厚裒其錢谷弓材弩料竹箭皮革凡干涉軍須之具日日徵求物物取辦因緣姦民已不堪乃復蠲其稅租載之赦令實不能免茍以欺之者爲愛民之虛文也若夫保宗廟保陵寢保土地保人民以此六實者行乎其間則爲天子之實也陵廟荒圯土宇日蹙衣冠黔首爲肉爲血以此六虛者行乎其間陛下戴黃屋建幄殿質明輦出房雉尾金鑪夾侍兩陛仗馬衛兵儼分儀式贊者引百官以次入奉起居旣退宰相大臣卑卑而前搢笏出奏司辰唱辰正則駕入而仗出矣以此度日而國勢益卑彼粘罕者晝夜厲兵跨河越岱電掃中土遂有吞吸江湖蹂躪衡霍之意吾方挾持虛器茫茫然未知所之此則爲天子之虛文也伏望陛下畱意實效勿愛虛文於此七者奮發慷慨而力圗之今宿衛單弱國威銷挫臣嘗言乞早勾發京師衛士赴行在又降等杖於兩浙福建江東西湖南北四川兩廣抽揀禁軍貢發充禦營正兵增厚其月廩精加訓閱陛下自將之天子之軍旣彊則中國之變自弭昔漢髙祖嘗大敗於成臯矣與數騎渡河入張耳韓信軍奪其印易置諸將軍遂復振此得禦將之大權𨿽知如韓信且莫能測宜其取秦滅項甚易陛下今欲於劉韓張辛四人之兵有所移易廢置臣知其不能矣權旣偏重柄旣倒持彼必謂陛下不能一日而舎之夷踞桀驁日以滋起陛下以孤立之身寄於其上安能使此四人者常無怨怒相激而不爲變乎劉苗之亂率爾而作者坐此故也漢獻帝時主柄下移不能自立李傕郭汜以偏禆小將互刼乘輿至以臭牛之骨與帝進饌萬乘人主爲叛臣所質此旣往之鑑也臣謂今日見在兵必不可用旣未有以大更易之莫若先集天下勁兵以彊禦營之勢然後可以彈壓悍將驕兵悍將驕兵旣不敢妄動就紀律則四方橫潰之軍及羣起不逞之盜必自貼息猶有披猖不軌者遣偏師以銳卒往禽滅之遂罷招安之防況陛下以雪恥復讐爲己任仗大義而行天下凶頑不義之徒固將斂衽倒戈而聴驅使之命矣漢光武爲銅馬帝者用此道也東南之禁卒旣起則又命福建團結槍杖手建汀南劍邵武四郡精選萬人各擇其土豪使部督之各屯本處以俟興發命兩浙募水手並選發諸州撩湖捍海等兵盡付水軍教習戰艦命江東西湖南北募弓手以在官閒田給養之人得一頃正稅之外其餘科須一切與免命廣西及辰沅鼎靖於見數峒丁中實料有技能壯勇者不取虛數分畨踐更屯戍襄陽爲山林谿合之援以京西淮南荒廢無主之地爲屯田招集兩河山東及本路流徙之人略依古法均節之擇彊武者訓習使且耕且戰文武臣中有明習營屯之事肯承任者用以任之凡此六條𨿽非講武必爲之急亦不可不爲之助陛下試使執政大臣委棄簿書細故勿設他說以相論駮日夜圗回擇人而爲之必見績狀於是時而兵不彊敵不畏盜不息然後可以歸之天命無所復爲矣不然是自棄也陛下茍有自棄之心而欲於目前三四庸將數萬潰卒中求爲久安三尺童子亦知其不能矣或者必曰軍旅之興民最受今若如前所陳恐未能有損於彊敵而先已自殘其民矣則臣應之曰自敵南牧以來國家嵗嵗以和好自處未嘗敢以兵刃北向凡以愛民恐勞之也然大河以南連亙數十州之地城覆民屠不可勝計豈用兵之罪耶設有一城一邑能率厲兵誓以死戰一郡不克一郡繼之不猶愈於束手屈膝斃於白梃之下哉惟在任將相使處置合宜則𨿽使民以死尙且不怨況欲用兵以保衛赤子乎漢光武旣滅新莽之後東徵西戰尙十餘年而後天下大定當時豈無勞民費財之事所計者大則有所不暇卹顧能於軍旅擾攘之中常有愛惜生靈之意故天助而人歸之茍坐視四海流血而避用兵之勞費則是舜不當徵苗啟不當討扈髙宗不當伐鬼方宣王不當伐玁狁以噎廢食非通時務經國之逺猷也自古圗王霸之業者必定根本之地而固守之而非建都之謂也陛下家世都汴舎汴何都焉今欲用闗中而制山東則力未能至按南渡六朝之遺迹則舎建康不可𨿽然欲謀進取則非堅坐不動之所能必觀進取形勢之便用之而圗成臣竊謂惟荊防爲勝春秋之世楚嘗以是抗衡上國窺周問鼎三國割據曹操聞孫權以荊州假劉備則失箸而駭六朝建立𨿽南北之形已判亦必增重上流庾亮欲經略中原則先分戍漢沔宋太祖欲伐魏則先廣襄陽資力故晉何充謂荊楚國之西門地帶趙蜀得人則中原可定失人則社稷可憂今湖北接京西𨿽無大險然方城爲城漢水爲池管仲之所不敢輕蓋地近中州上下不過千里其要害易守非如淮泗汗漫平原按衍四通五達易入而難備也曹操用兵彷佛孫吳而赤壁敗亡防於不救則難易之勢可見矣誠能屯唐鄧防漢之田以養新兵出廣西武陵峒丁並施黔獠軍築堅壘列守漢上阻以水軍經以正軍緯以弓手民軍牽制江黃呼吸廬壽則進取之基立然後陜西聲气血脈通達而騎卒可至川廣之富皆猶外府易以拱挹其比於漂泊大江之南棲伏東海之濵險易利害相去逺矣建康固是六朝舊都甘守偏隅遷延國祚亦何不可臣獨以爲不可焉蓋爲陛下之責與晉元帝不同故也西晉爲劉聰吞並無復能立懷湣兩君皆以弒殞故元帝自瑯邪王又慿王惇専制淮南十年之威起而纉祚然傳世十帝享國百年彊臣內叛邊騎外迫其得僅存猶綴旒耳當時非無謀臣猛將提重兵出入終不能復取中原者非獨天運亦勢使然也今陛下之父兄在敵中固無恙穹廬蠻帳羈棲雜聚其衣服飲食居處動靜豈得比中國民庶中人之奉哉其聞陛下嗣登寶位也必日夕南望曰吾有子弟爲中國帝王吾之歸庶有日乎痛維愁荒屈辱之中發此念爲此言於今三年日迫月切而獻謀者方欲導陛下南狩日逺日忘遂無復國之心別求建都之所此臣所深不諭也今河北河東之民知朝廷不復顧思已甘心事敵山東京西淮甸之民猶冀陛下未忍遽棄若更遲延嵗月無以及之則怨恨陛下而爲敵國者所至皆然亦何必粘罕邪於此而欲建都非特不可亦必不能矣故臣願陛下先命呂頥浩杜充分部諸將過江廣斥治盜賊自以精兵二三萬爲輿衛於穏宻州郡速置營屋以安存其所謂老小者陛下提此兵渡江而北緩轡而上遣使巡問父老撫綏挺刃之餘民至於荊襄規模措置爲根本之地猶漢髙之於闗中光武之於河內𨿽巡歷往來徵伐四出而所固守必爭而勿失者以荊襄爲重陛下方富於春秋非如昔人白首舉事覬萬一之成者誠能堅忍聳厲坐薪嘗膽悠久爲之而不能濟則書傳所載周宣王漢光武之事皆爲妄言以欺後世無足信矣陛下聰明洞照必不謂然也上世帝王爲治之道惇睦宗族彊本弱枝所以鞏固基扃紹延佑命故三代有天下皆傳數十世而周又特爲長久蓋以大建宗室以自藩屏故也原其用心蓋以天下爲公而不以爲私分非如後世以智力把持之褊心多忌𨿽有骨肉懿親眄眄然不借以尺寸之權而恐其伺便軋已亡秦是已漢以爲鑑遂大封同姓非劉氏不王及其久也光武劉備皆以宗室倡義而起於滅絕之後夫漢髙固欲爲久逺無窮之慮非爲其一身也以爲不如是不足以大庇子孫萬世血食然則封建宗室者乃固守天下之要術也今陛下之族北去者眾矣所幸免亦防何而黃濳善鄭鼔小人之見本無逺識謂陛下以支子入繼又不緣傳付之命國步未夷恐肺腑之間不無非望之冀考其行事必曾進言恫疑虛喝以恐動宸心故自南郡以至維揚誅之刑疑忌之意相尋繼見𨿽其罪戾或自貽戚然亦恐未必盡出治親齊家之美意審如是欲以保國而延歷難矣今宜於同姓中不問親疎選擇賢才布之內外廣加任使其望實傑然出眾者陛下宜畱之宿衛夾輔王室其有克敵戡難之功者宜漸爲茅土之制星羅而棊列以慰祖宗在天之靈以續國家如綫之緒使仇敵知趙氏之居中國者尙如此其眾旣失而得復者非獨陛下一人而已則其撲炎火之橫心立異姓之逆謀庶其少息乎夫創業垂統之君必立綱紀以遺子孫繼世承序之君必守綱紀以法祖宗綱紀存則存綱紀亡則亡所系如此夫一君子進眾小人未必退一小人進則眾君子必退矣勢不兩立而於君子爲難蓋其道固如此仁宗皇帝在位最久得君子最多小人亦時見用然罪著則斥之君子亦或見廢然忠顯則收之故其成當世之功貽後人之輔者皆君子也至王安石則不然斥絕君子一去則不還崇信小人一任而不攺故其敗當時之政爲後世之害者皆小人也仁宗皇帝所養之君子旣久且逺日以消亡矣安石所教之小人方新而近其蕃息未艾也所以誤國破家至毒至烈不知己時然則陛下欲求君子而用之而不愛爵祿以待其人豈非甚不易得者乎君子未得而已試無堪敗事顯著之小人稍稍類聚其未至則召之惟恐其不來其旣至則用之惟恐其不速混然雜進其黨必集所謂悔過用賢之意與陛下反正之初絕不侔矣陛下土地金帛能有防何豈堪此輩大言輕捨盡輸之敵國耶將以汲引豪傑延致英雄而標的如此是猶卻行而求前北轅而適越爾夫以賢治不肖此治平以前陛下之家法以不肖治賢此熈寜以後陛下之家戒矧當今日否塞之气充牣於中原陰長之滋勃興於兵革非得希世異材上下內外疊任交用泰何由復而否何由傾乎此綱紀國家之一事也右文左武者有國不易之道漢髙祖用韓信彭越不以加於蕭曹光武用賈復耿弇不以加於鄧禹唐太宗用李靖李勣不以加於房杜蜀先主用闗張二公不以加於諸葛孔明非獨其禮文等降不同其誠心所以待遇之亦異今儒學衰息未有巨賢碩徳屹乎朝廷以收運籌指蹤之功陛下所深恃以爲心膂爪牙者惟三四庸將耳夫此數人者以近時論之曾不足以當種師道之廝役況望古昔名將乎而偃蹇厖然當負重寄使平冦盜尙或未能豈敢冀其向敵人發一矢也自愧無以塞責則大言詭論以上欺睿聴慢辭倨禮以下視朝士謂今日禍亂皆文臣所致耳敵人方彊不可與爭鋒必以退避自保乘時而動又不鈐勒其眾動則潰潰則盜盜則招招則官反復循環無有窮已其爲國家之害豈文臣所敢望哉竊聞陛下推心撫之失於太厚出入內禁不以時節小人不知義理習於所熟以爲君臣上下猶朋輩然恃憑威靈無有紀極寵而不驕驕而能降降而不憾憾而能眕者鮮矣臣願陛下委大臣以心腹待近臣以禮貌當使南衙朝士气勢重於此徒天下抱才自愛之人必願立於左右緩急之際必有能爲陛下竭忠盡節不愧古人者矣與樊噲爲伍韓信猶羞之況儒士乎臣參奉內朝班綴之後欲求近臣如汲黯之流气折淮南多得羸驅輿惴惴然於長防大馬之中卒伍賤人皆得以惡聲誰何之不敢正色忤視少拂其勢從臣如此況其下者乎唐制監察禦史秩七品衣緑至卑也然銜命出使則節度使且櫜鞬郊迎本朝防此意郎官出使則序位在轉運使之上凡此蓋欲尊重天朝習民於上下之分也故事宰相坐待漏院三衙管軍於簾外倒仗聲喏而過呂夷簡爲相日有管軍忽遇於殿廊年老皇遽不及降階而揖非有悖戾之罪也夷簡上表求去以爲輕及朝廷其人以此廢斥蓋守分之嚴如此今見其分庭抗禮矣推此類非一日長不已陛下不爲之別異表著是自削堂陛無復等威亦將何所不至哉此綱紀國家之二事也治天下者必取篤實躬行之士而舎浮華輕薄之人所以美教化善風俗本朝自熈寜以前皆守此道至王安石以佛老之似亂周孔之實絕滅史學倡說虛無以同天下之習其習旣同於今五十年士以空言相髙而不適於實用以行事爲粗迹曰不足道也其或蹈規矩守亷隅稍異於眾則羣嘲而族笑之以爲異類紛紛肆行以至敗國二帝屈辱羿莽擅朝以爲是適然耳伏節死難者不過一二人此浮華輕薄之爲害也夫欲變風移俗惟系上所好惡韓琦富弼在朝文武兩班升朝官以上卽不許自陳磨勘皆聴檢舉所以養勸亷恥恢張四維故當時人知自重風俗忠厚至今乃有身爲従臣而自陳磨勘乞覃恩轉官不以爲恥者矣推而上之見利必忘義貪得必患失遺其親後其君背叛簒奪便可馴致此明君之所甚畏而深戒者也今萬化之原本於陛下茍力行孝弟則天下忠順者來矣好賢逺佞則天下名節者出矣賞淸白則貪污者屏矣崇行義則奔競者息矣旌能實則謬誕者懲矣貴忠厚則殘刻者逺矣茍反此道則頽波日慢必至於糜爛而後已至於文辭之麗言語之工倒置是非移易黑白誠不宜任用以爲浮薄之勸也靖康二年著作郎顏博文佞諛張邦昌則曰非湯武之干戈同堯舜之禪讓及爲邦昌作請罪表則曰仲尼従佛之召本爲興周紀信乘漢王之車固將誑楚博文近世所謂能文之士也其操術反復如此故亷恥道消四維大壊則社稷隨之陛下何利焉此綱紀國家之三事也法度者所以治天下之具號令者所以行法度之防而信義者所以出號令之實也孔子曰自古皆有死民無信不立聖人重信至於易死疑若太過鄙夫陋儒以智詐譎詭爲術者必忽此言然眞宗澶州與契丹結盟契丹守之百有二十年不敢先動宣和宰相王黼一旦敗盟舉兵結逺夷伐與國取景徳誓書還之天章閣天地鬼神所臨重誓自我背之遂使敵人得以借口夫金人何憾於我哉皆契丹惎之假手借兵報滅國之怨耳失信之禍乃至於此孔子之言良不爲過而近日以來朝廷失信於民尢甚臣不能徧舉其目但如所謂前降指揮更不施行如所謂已差下人別與差遣此等奏語必日聞於冕旒之側矣陛下何惜不勅大臣俾審熟思慮而直爲此反汗之失以欺駭四方之聴乎今外州郡専制不稟朝命者漸多有之所恃以指揮役使惟在號令出之不審則輕守之不固則疑輕而且疑則制命之權不在陛下矣承受旣數奉行實難不曰略與應破指揮則謂早晚必又更攺近在朝廷尙有此風逺而四方従可知矣陛下縱有眞賢實能付之民社仁政恵澤播之黔黎以是之故何由責其功效百姓𨿽愚然習於知見必謂朝廷之令率皆誑我是心一萌姦雄得以誘之矣此綱紀國家之四事也郡守縣令者親民之官監司者統臨州縣之長天下之治起於一縣縣治則州治州無不治則天下治矣明主必愼擇居此之人旣得其人必久任之以考功罪之實而施賞罰焉近日已來朝廷移易郡守監司無月無之殆不可勝紀東南路分不過十數何爲紛紛如此陛下宜察其故矣謂其不才而罷之耶則曷若考愼於未命之前也頋恐未必然特出於用事者之私意耳民力已困財用已竭潰兵劇賊方羊乎其間戎務軍須交制乎其上朝廷憂勞嘆息而未能救尙忍不爲擇忠信之長慈恵之師以撫綏之乎臣願深詔大臣自今已往於郡守監司縣令防以三年爲任非有大過勿輕移攺縣令不許輒従奏辟去官其有貪污爲民害者舉祖宗法痛懲治之仍許內外侍従官舉所知堪爲令者嵗一人後不如舉貶秩示誡畱意此事庶防斯民於鼎沸之中有蘇息之望又今吏部無闕以待入官之人士無所得祿一切茍且求權攝以度日見居官者不能勝任逆避患害則求差檄幹辦之名茍營俸粟無復宿業之志欲事治而民安難矣今欲乞専委諸路帥臣轉運提刑不以逺近共限一季申明部內見任及闕官已授未到職位姓名參三司之實付吏部爲案柢以行差注諸有以便宜從事辟置官屬者必用曽任令錄以上無過犯人其奏補出官及曽以不職無治狀罷者不聴奏舉奏補人必依舊法試銓無銓則於逐路運司嵗一試之仍增時議問防各一首精其選少其數中格則出官以絕請求賄賂冗食之肅淸仕路政在得人此綱紀國家之五事也臣稟賦凡下無大過人然夙夜思之又考之往古揆之公論所得如此於當世之務𨿽未能盡亦可見其大槪矣維陛下動心加慮反復而求之隆寛降意開納而聴之萬一可行則至誠惻怛奮幹之健而速圗之日月逝矣嵗不我與以爲今日難於前日安知後日不又難於今日乎往者𨿽不可復追不當謂無可爲者而遂已也天定勝人大福不再深可憂懼今年之春震雷大雪白虹貫日中有黑子錢塘之變實先埀象恭以上天之仁眷顧陛下懇懇至厚所以申命用休者不啻再矣陛下出於屯難側身怨艾親近書史引對多士減徹玩好躬親庶政亦非復維揚之比臣民共知不可誣也然任至重者力必彊責至大者憂必深天下萬姓以二帝之故所望於陛下者非止如是而已乃閏月金犯大火芒怒赫然九月朔旦日有食之車駕復有思患預防之行明堂遂虛陽徳大弱錢塘受辱之地豈可再枉六飛縣名柏人漢祖不宿若趨防稽幸三衢則地形窮僻扈衛益勞貢賦不通財用益窘道路艱阻朝覲益稀郵置迃深命令益隔人知陛下無復興之志威權日削無可瞻望投戈四逸孰能止之惟有臣區區之言理明事順思迎父兄誓報讐敵奮志彊厲有進無退庶足以感發軍情率先將佐於危絕之中求生全之道此非怯懦畏避之所能濟也不然而姑恃天命之不庸釋是猶不耕於田枵腹以待嘉谷之旅生不績於麻露肌以待野之成繭事理之必無者矣又惟斯民戴宋無二者徒以祖宗徳澤深厚人未忍忘𨿽甚塗炭猶未瓦解𨿽甚怨怒猶未反叛然以比來巡幸所過觀之道傍裏縣之民一切空盡以避兵卒其甚者田疇荒萊室廬破毀生聚不保滿目蕭條殊非來蘇望幸之美傳示四方何以彰徳頃在建康已獲敵人之覘者以此知敵人𨿽負十全之勢而限以長江不敢輕渡然屯駐山東聞有數路並入之謀陛下不深委將相早爲防遏但欲深尋幽逺則回顧州郡復爲虛邑必曰君王尙且畏避何以責我守城民心覩此安能久忍而無變亂若不望風納欵以事敵人必將推賢擇能以自保治陳勝吳廣因民不忍而劉項乘之秦遂滅亡者蓋本於此古人稱中興之治者曰撥亂世反之正秦不正而甚亂漢髙祖反之正而興焉王莽不正而甚亂光武反之正而興焉隋不正而甚亂唐太宗反之正而興焉唐末五代不正而甚亂我太祖皇帝反之正而興焉反之正者反易其道究其敗亡之由盡更而去之猶反覆手之易也今之亂亦云甚矣其反正而興之在陛下其遂陵遲不振亦在陛下敵人𨿽彊暴其亡可待特恐中國豪傑因之而起反我之亂興彼之治則陛下之大事去矣天下記之野史書之善惡榮辱埀之方來後人觀之亦猶今之視昔夫湯以七十里而有天下楚以七千里而爲讎人役今粘罕之彊未如秦其橫行於中國無人不怨則有甚於始皇之於六國也東南形勢控帶江山兼有吳楚之地坤維嶺海提封自如非如湯以七十里而起也而乞憐偸生之勢乃甚於楚之爲秦役此臣所以日夜憤懣爲陛下痛惜而傷大臣之過計也昔宗澤畱守京師一老従官耳猶能致誠鼓動羣賊北連懷衛之民誓與同迎二帝皆相聴許克期宻應者無慮數十萬人不幸爲黃濳善所惡百方沮抑憤悒而死其志不就羣臣亦無敢以澤所謀達於宸聴者以此知人心未厭二帝之徳何況陛下身爲子弟責孰加焉誠欲北向而有爲臣將見鋤耰慘於長鎩奮臂威於甲兵舉四海惟陛下之用決不爲失防惟在陛下防與不防爲與不爲耳五路事宜張浚已行措置今能使淮南荊襄肘臂相應山東合従則敵人所守者數千里之地兵分勢離批亢虛攻其不備多方以誤之不厭不退以十年爲期陛下必能掃除羣氛一淸天步修上京之廟貌拜鞏雒之神臯逺迓父兄歸安鳳闕再親儀物永固皇圗陛下於時憂責方已巍然南面稱宋中興永永萬年欣懷無斁其與惕息遁藏蹈危負恥有如今日豈不天地相絕哉臣本疎外之蹤無所知名誤防眷求擢侍左右顧睞之溫寵遇之榮多士流傳以爲口實重惟職司記注掌書言動喪亂已來典籍廢缺官業不舉素餐是愧況覩烽煙未息敵騎憑陵鑾輅傍徨民無死所臣於此日得近淸光有知不言有言不盡茍非畏禍卽是欺君震懼於衷不能自已戅愚抵冒理合誅夷寛仁如天恃以無恐倘或其言可采有補大猷尺寸之功埀名竹帛是古人之所榮防臣之至願也干瀆威嚴臣無任隕越俟罪之至

斐然集卷十六

欽定四庫全書

斐然集卷十七

宋胡寅撰

寄秦防之

某頃於丙午之冬屢欲進謁旣而不果前年侍家君東行每防相公存問而某時有母喪非惟不敢趨伏屏著亦不敢輙具書尺惟是向慕感激之誠至今何嘗不在左右也自相公均逸於外而謀奉親閒處迨此暇日可以曳裾齋閤少聆道義之誨以自警防而吳楚相望緬焉數千里有志未遂增以馳結是用伸布竿牘少見區區近世以來邪說暴行橫騖於天下三綱九法浸以湮滅相公見危授命於二聖北徵之日事君以道於羣枉連茹之時主張斯文領袖當世眞得古者大臣之義矣其於放淫詎詖正人心息邪說使斯民不淪於異端曲學乃天下所以徯望於相公者也側聞閉戶讀書討論大業動心忍性以承大任之降徳譽日新有識欽嘆而某竊有疑焉蓋謂相公防信佛說手抄華嚴經八十卷終嵗而後畢則未知鈞意之所存也佛之爲道蓋以大倫爲假合以人世爲夢幻其辭善遁而不稽實理従其教者必棄絕君親掃除人事獨以一身處乎山林之下皇皇然以死爲一大事凡慈孝忠順之屬殺身成仁捨生取義扶持人紀爲生民之大經者自彼觀之猶露電泡影空花之過目耳其爲世害蓋甚於荘老之淸談之晉也自臨川王氏以二教之似亂周孔之實天下靡然化之判心迹二言行臨難忘義見得忘恥髙言大論詆訾名教謂劇秦美新爲達權以歷事五代爲知道其效至於風俗大壊戎馬長驅國君逺行宗廟荒圯中原板蕩逆賊亂常學士大夫拱手圜視不以槪於心以爲是固然耳至其甚者又或臣敵庭拜仇人廢君簒國安行而不顧夷考其平昔則未必非誦經持素歸向空門禮佛參禪非笑孔孟之人也此豈非以大倫爲假合以人世爲夢幻之禍與相公蹈方秉節正色立朝捐一身表萬世君臣之義而得政日淺施設未究一日聖上寤想忠赤追鋒圗任縉紳之責望者益備聖上之期待者益深則相公於格天之術業當盡明也於遁世之賢材當盡知也於姦慝之情狀當盡窮也於恢土宇除讐逆之方略當盡講也凡此乃臯防伊周所以相其君而鄒魯先生所以詔後世非竺幹以寂滅爲樂者所能知也是宜求之六經考之前史而相公任重道逺當濳心而措意者也彼香水海妙髙峯徧參互攝之寓言曾何足進乎往時嘗見觀文李公與故相吳公書論華嚴與大易無二其詞宏辯固難窺測而某竊欲置議曰三代而上聖賢繼出天下大治不以無佛而闕典也及漢魏而後佛說浸淫乎中國聰明才智之士尊而信之者蓋有其人矣而拯溺救焚出生靈於塗炭者不在何充謝廣王縉之流乃在乎諸葛武侯東山太傅李唐之狄相本朝之冦公蓋三綱九法之所恃以存何嘗讀非法之書而後能也方欲請決於李公而李去長沙某也於心終不釋然今又聞相公日進常珍間以異饌竊恐嗜好有以移天下之正味使無父無君者崇尙佛乘益歸於性空遺累之習謂蹈方秉節如相公猶有取焉則於自任天下免民塗炭之意毋乃終始本末不相符乎某未獲瞻望履舄而輙進瞽言者誠以相公好善虛懷山藏海納某不敢自以其言爲不善怠於輕千里而告也願畢其辭則俟他日惟相公有以教之敢冒鈞嚴伏深悚懼

寄張徳逺

竊承大府久次長沙以重兵厚賞脇降水賊遂通兩湖之道絕外連之株悉意防秋無所牽制國勢幸甚此本郡縣之任一將之功昔者失計耳不足爲相公道也然旣降之後若給還牛具與之田土得良守令拊循之免三年租賦庶不復爲賊而鼎守輩非愷悌之人也其間可爲兵者習熟江湖便利宜因其舟楫自作一軍付之別將然近世鮮有肯彊本制末之勢而徇情憚眾従而封養疽癰者則有之矣願相公及此事防攺易郡守監司若皆如張觷柴武則非特人無議論必有綏輯之功也昨見程千秋乞不以有無諸般拘礙辟差縣令一次所謂諸般拘礙者詐官負犯不敢赴銓者也而使之爲民父母某意不謂然卽嘗奏乞令下千秋愼選及是者左相曰無人願就處不如是誰肯往且督府已行矣關照而已事遂寢夫以人所不願往尢宜加意而使有拘礙不可授任之人而委之某以是疑相公欲平賊之速而忽於使民不爲平賊之本也民叛與兵叛不同如防賊向來嶽飛非不討殺亦有已見淨盡之言終不能絕尙跨四路出沒何也州縣非其人歸業不可寧爲冦耳水冦本緣政煩賦重加以任人速之一日兩郡響應所欲殺者五等人以官吏爲最獨免執耒之夫其心可見矣一叛之後梗塞數路首尾六年塗炭良民失陷嵗入及行師用兵之費不知防何若州縣自初一一得人豈其至此已往不可及來者猶可追願相公加意而圗之自古英豪治殘破之後未有不減州縣及官吏文書者靖州久合仍舊爲渠陽砦前已具聞鹽香常平悉當權廢諸司事兼委一漕一憲不啻足矣縣止須一令一尉官省則事省而費寡民可安居矣今天下之所共患者外𨿽有讐敵叛臣內則有握重兵難馭之將帥謀臣防士思所以善後之計未有得也昨來呂相國以私怒減降親衛之兵迄今不復日以稀少而勁卒利器良馬盡歸諸大將名爲神武軍其實恩威不出於天朝誣上行私自植形勢其智術不施之於敵仇而施之於朝廷虛增軍數以取糧帛詐爲北討以規器甲求無不得言無不聴自副貳而下徧置私人軍屯所臨盡奪公家之利令之不受禁之不止功小而賞大有賞而無罰政使國有宿儲民有餘力嵗無水旱之變坐贍大費將何能久以是爲安乎而況加之以師旅因之以饑饉仰食一不足禦冦一不勝非倒戈向內則曳甲北走不然散爲盜耳必至之理也所幸尙有諸小校分統之兵可以自朝廷指蹤今聞祁超一軍又爲嶽飛所並而任士安吳錫郝晸王宗等飛盡欲得之飛本忠義自立初不若是有所效而爲之也昨來王討賊無狀其軍並之韓世忠夫主將不善易之可也何乃與其眾而分之祁任之事則又甚於此矣以是計之水賊之勝兵與其戰艦未必全歸朝廷而其牛畜未必散之耕種也自建炎初載黃相國用招安之防流毒九年盡變祖宗軍政使天子無自將之兵天下岌岌相公不有更制二患仍在則無惡乎議者之紛紛也昨防教賜似以軍民爲二道厚於軍而薄於民欲棄五穀養生之具而日進鳩酒烏喙竊惟精忠逺識四海仰望固非愚者所能窺測而捨己用善以勤攻闕失爲平定之方則相公有意於孔明之烈某辱知最舊敢不以董幼宰徐元直自處每事十反期於有補乎

寄宣撫樞宻

去九月扈従至平江朝廷懲維揚之禍日謀逺徙私竊以爲不然夫維揚蓋由謀之不臧而非爲避之不早也而用事畫議者多以宦官宮妾愛君之情揣中上意叨竊美官心實憤恥之遂具囊封疏過失陳今日所當先務者傾展殫盡不敢絲毫有隠於宸聰之聴亦庶防萬分有一不辱知遇言𨿽不效亦不防譴蓋主上聴納之徳裕於昔時而閤下薦引重言𨿽逺而不替也適緣大人祗命至池州忽得宮祠之請某勢不得畱遂復丐閒並沐兪防間闗去國敵騎繼侵戈甲煙塵彌漫吳楚徯聞麾幢入援張大宋之天聲者以日爲嵗中外所切玆承總提秦甲已渡漢南扶持國勢天下幸甚閤下忠義大節照冠一時幕府賔僚又多奇俊施設注措動闗存亡某夙已顓防矧復疎逺投機應防又非逆料之所能也古人曰與治同道防不興與亂同事罔不亡撥亂世反之正者必推原禍敗之所従起掃滅而更張之庶其有濟然則今日必罷和議必用君子必退小人必愼名器必講武略必明賞罰必擇守令必固本支必建藩輔必討盜賊此十必者有一不必非所以撥亂而反之正矣然和人用事則此十必者必不行何則其道不同而其身不利故也今欲撥亂反正則以罷和議爲本此議不行則此人不用君子必可進小人必可退自餘七者亹亹有緒矣夫和人初心非有覆國亡邦之毒也無謀慮則和無才術則和土地非割於其家也金帛非捐於其府也子女非出於其室也姑以偸目前之安悅用事者之意耳其久而不破則結朋黨則迷國論則立異姓則事敵國惟利是従無所不可今嵗不徵來嵗不戰日防一股月斬一臂刻膚盡肉椎骨及髓𨿽於敵人得計而於國家最病此議不息𨿽防外患其禍機陰發不在金敵之下也夫建都立國伏惟閤下旣有定論某不敢知竊謂奉迎大駕西幸梁秦以圗闗中者中興之宏規也屏蔽江淮增重上流定居建康者往古之明驗也可行則行不可則止因時制變者哲人之達識也成敗在乎天得失在乎人物有本末事有先後茍爲倒置未見其可今緩急之序某旣略陳於前矣具瞻所屬非閤下其誰任哉某逺迹林壑職當緘黙尙玆喋喋實爲知己

寄趙相

自承白麻播敷登位次輔以直道繼庸邪之後以宏才當蠱壊之時天下聳然慶明主之英防知中興之有日賊臣不道挾敵稱兵原其胎禍非朝夕之故相公戡此大難必有成畫而得諸道路有可疑者自詔書旣下聲罪致討不知革輅今次何都以君避臣古人所辱或傳宮省已邁泉南而祠曹告牒之下閩廣者數又甚富審有此計非萊公奉章聖親徵之防矣兵交之時自治尢急賞罰號令必有以收人心回天意者而功罪是非一切含糊未得別白至於去畱除授兵馬應援命令不一眾聴不孚凡此數端恐非保邦制勝之術也頃者廷議燕安江沱但欲南趨不圗北向荊襄要地僅若荒余自嶽飛奉揚天威稟受指蹤而援師不繼復輕召還卽今重兵盡聚江浙上流空迥全無保障李成孔彥舟等諳知洪潭利便若或六飛遷幸兩越則敵必畱兵屯守吳楚諸路財賦粟帛朝廷不得而用之豈聞舉國避冦輿轎柁舟煙瘴谿谷百越之外而能再興王業者乎荊南饑卒不滿數千鼎嶽二州方困水賊徳安最爲要害緣曾妄攺守臣今𨿽再委陳規深恐已失事防武昌名爲帥府實則僅能自存惟長沙捍江湖之衝爲二廣之蔽闗公所爲取湘西杜預所爲通零桂而孔明所爲利盡南海者比於諸處差爲完實而所恃者吳錫一軍六七千人耳錫至湘中四年屢立戰功禦眾有律人已信服全楚所賴比聞羽檄追赴江西𨿽帥司有請借畱深恐未聴錫之不可離湖南猶往年柴斌之不可去荊門趙宗印之不可去郢西近日陳規之不可去徳安也用人如用馬因其服習其功十倍鄭之小駟至晉而敗故亷頗在趙莫與爲敵及爲楚將不復有功正此類耳明主不泄邇大臣慮四方孫皓之季慮不及逺徹南郡之備専意下流於是杜預王濬一舉取之若必欲移吳錫是棄三湘八桂之地矣切乞廟堂畱念所願者相公啟沃主上深發獨智克奮神武如光武昆陽之事以三千破賊莽六十萬豈云眾寡不敵相公集眾思廣忠益去自賢之意求所受教者虛心而用之如謝太傅淝水之績以一謝卻苻堅九十萬豈云彊弱不侔再安宋朝永保天命君臣俱顯不亦美與某待次山間無緣曳裾東閤終日正言而心之精防又非筆削所能敷敍然愚者千慮大抵如前又於侍讀張公亦有咨稟仰惟宏度必賜開納革輅䢐徵扈從勤止敢請精調寢餗上副倚毗

寄張樞宻

近承追鋒甚峻天鑑孔昭竊計許國精忠聞命引道不特還事樞之舊宜遂膺爰立之求中外具瞻日徯明制然敵人匪茹蓄謀累年而朝廷燕安不爲逺慮一旦禍發所忽舉國云擾乃是智者無以善後之際趙公旣當致柄閤下復被圗任宗社存亡豈不在兩公之手乎昨來反正之初忠臣義士所爲裂裳裹足願立乎朝廷者以主上進幸建康有中原之志其後佞臣諛媚更互取寵但言退避不務恢張用此之人行此之政至乃安然通叛受侮考之古訓𨿽使茍安嵗月戎車不駕必非興隆之兆矣今事防如此乃是上天警悟聖主深發獨智使懲艾旣往攺紀國政開中興之運也夫以臣叛君其事固逆而以君避臣其事尢恥此乃勝負之決要在防畫堅定不輕退轉耳昔苻堅以百萬南伐其視晉如石下之卵耳又非有君臣逆順之說也若如前日諸公所謀小則引避大則屈降彼東山太傅獨以何道而談笑制勝哉閤下與丞相公所當慨然以古人自期必不忍靡靡委委循望實俱喪之覆轍也夫興衰撥亂全在人材而其難知堯舜猶病人之常情好見其所長而隠其所短好遜志之語而惡逆心之言於是臣其所教友不如己而阿諛求合之士日湊其側慮有遺防者吾不得知也舉有過事者吾不得聞也其心非不以善爲之而卒陷於迷繆破毀者無不由此人𨿽難知而某獨謂告之過則喜聞善言則拜集眾思廣忠益不甘受佞言而貌敬正士者乃知人之本也人無不知則於扶顚持危興衰撥亂無不如志又何必役其心思勞其耳目區區於事爲之末乎今聖上親禦六師兩公夾輔王室其當明大義攘羣丑申嚴賞罰保固上流之大略已具之丞相書中望樞宻一見之而此所陳亦欲丞相兼聽而並觀也夫不待下問而先自獻言誠以荷知素深思效萬一耳仰維宏度必賜開納

寄折帥

某去秋嘗拜短書似聞已塵淸覽自惟逺迹久不再瀆玆承奉膺重寄分防上流殿此南邦仰寛西顧恭惟神明交相臺萬福竊以湘中比嵗大勞未艾水冦接境軍饋頻煩姦吏因之反爲民患人材風俗大抵宣和之餘習至於每下則有甚焉枝葉旣萎本根將蹶如防冦之出沒三路如楊麼之梗塞兩湖非由敵兵實自郡縣政煩賦重民生無聊坐使善良化爲怨敵興兵屠剪於此累年賊則未平民祗愈困封疆日蹙和議猶乖𨿽行聘好之多儀未免營屯之橫費勢須厚斂以佐大農而此魚鼎之民又類牛山之木莫逃踐履仍厭斧斤月引嵗滋其終可畏若或推行寛政必坐乏興所以赦令丁寜徒成文具計臣罷軟立被譴呵歷攷自昔衰亂之時亦有乘勢維持之政而其樞要全在人材維人難知聖哲猶病公抱濟時之術業蘊憂國之丹誠固嘗參決萬防鋪張有敍陟降多士器使具宜方魄兆於中興尙淹稽於成效斂此大恵施於一方如決江河以潤尋尺惟是有識逮彼遺黎式觀取舎好惡之端深思注措先後之意將以固宗社靈長之慶豈徒息閭裏愁嘆之聲動幹威休當此非易伏惟宏才逺略逰刃有餘早乞外庸歸秉元化某向奉勅命假守小邦謂官期之尙賖於溫凊而無曠繼防錄用俾復舊班未敢冒承幸防賜罷奉親屏處澗壑考槃乃值鎭臨禮當造請路防十舎江隔三津跂望旌麾輙伸竿牘言念著誠去僞乃古人處己之方務實去浮亦今日移風之道獨具咨目謹罷煩文尙冀聰明特埀亮察輕寒在序開府之初敢請上副倚毗精調茵鼎

寄張徳逺

春間防賜鈞誨嘗有詢問之言方其時相公獨運廟堂進退賞罰聳動天下凡所舉措諒皆安允𨿽欲進說亦無所及今化鈞在手已逾半年以功效考之所以賢於去嵗者固不可掩相公道心髙明世味淡泊於富貴權勢必不得已而無所慕羨於仇怨睚眥必務平之而無所報復於異論殊方必虛己考納而無所嫌忌於親戚故舊必視才選用而無所黨私於諂諛遜志必求諸非道而無所悅著然後誠心果昭公道果辟則所革不待已日而孚又況半年之久哉孔明廢李平廖立沒齒無怨必非智與力所能使也今議者或以前五事窺測相公而畏威逐利之風日盛士大夫以結舌相戒𨿽口不敢言而心未必服人不心服而能成百世之功者振古無之相公無亦少思其故乎惟聖人然後每事盡善𨿽大賢未免有過相公才髙天下徳冠多士可謂大賢矣獨恐道古今而譽盛徳如所謂慮無遺防善不可加之語洋洋乎鈞聴所以虧損徳業者爲不少也往時人材之不善旣已黜逐往時政事之不臧旣已更攺要使異日相公功成身退之後所用之人所行之事皆無可議不爲他人借手猶今之視昔乃盡美矣若曰權在令行適意而已後亦皇卹此非相公自任以天下之重之本意也惟恕其狂愚而取其忠焉

寄趙張二相【詩見第一卷

】

某承乏支郡尋常無事不敢輒以竿牘上勤威覽聞之道途旣眾有不得不以輒千鈞聴者或謂二公細故之間薄有相望未知信否若其無之何乃人言籍籍萬一有之某竊謂二公不取也自聖主卽位以來七年之間命相七人而後及二公宰相佐天子定天下不可數易也易之數者蓋聖主欲歷試羣臣擇其可屬大事然後久任焉耳二公登庸於今將三年自比年任相未有如是之久者也聖主旣推心天下又屬望將責中興之效於二公今也六師方張事功初起協恭比徳轉敗而圖成二公之相倚猶左右手之不可相無耳與目之不可偏廢也何爲相望於細故而忽事君許國之大計耶夫權勢所在易以移人進取之士有不得於彼而求於此有不得於此而求於彼彼此交間左右掠賣以售其說有鄭朋之傾邪陰附無谷永之協和朝廷自非臯防伊周聖哲之資心如明鑑無所偏黨鮮不惑矣若不爲此然則二公之所由異者何耶右相早登樞府首以左相之賢薦於上其後右相仗鉞遐裔謗書流聞獨左相不以爲然嘗力辧白及秉鈞之日首乞還右相於退閒之中非相爲報也必曰國步方屯禍難未息倘得志同气合之士相與左提而右挈之庶乎其有濟耳比年吏員益冗而不加澄淸兵將益驕而不加控禦財用益匱而不見節省民力益困而裒取未已毀譽益亂眞而防巧得志賞罰益失當而功罪反易若此之類未聞廟堂論辧切磋汲汲愛日而行之也而乃以芥蔕肝膈間布於多士夫豈二公相引重之本心哉夫人識慮所到固不能皆同而義理所趨則不容有異不知二公所異其無不公耶抑亦有動乎血气之偏也自頃公卿大臣得志據位惡人異己援引朋黨倡和如響及有過失亦不復肯相救正一時所取富貴隨卽雲散煙滅矣而其得失是非至今不可掩猶昨日事是故小人同而不和君子和而不同猶和羮醎酸醯醢不同而和於味同猶以鹽濟鹽梅濟梅而不和矣二公以國事而有不同耶則當有君子之和左相曰某人賢右相曰某人不肖其賢不肖在人宰相何喜怒焉則亦廣詢詳覈而用舎之可也左相曰某事不可舉右相曰某事可舉其可否在理宰相何畱情焉則亦反復研究而施置之可也凡此不由乎防譛之人附麗之私離間之道又不動乎血气之暴好惡之偏視聴之蔽揚己矜眾輕人重我之所爲也直相與推公心行直道以期乎世難之或濟而已如此則二公徳度坦然嫌間不開上而使聖主信君子之可用異乎世俗之所爲也下而使士大夫無愧勿令小人得以借口也幸而因此賢材益進政事益修攘斥彊鄰開拓故業垂諸史冊照映萬年將有光於蕭曹而亷藺不足云矣不然春秋無義戰彼善於此愚恐天下有以議二公也某淺識短見不足以知先賢往哲之彷佛獨思逢時遇主言聴計従建立功業可以光前範後者皆以道義器識爲之本根進爲撫世則二人同心各致股肱之助功成身退千里命駕不失平生之歡若其較計於勢利之途睚眥於同異之際理屈事乖固無足論倘幸取勝則亦悻悻然小之爲丈夫必見笑於大方之家矣二公負俊傑之才抱髙明之識直言正行受萬乘非常之知豈其有此必也某聴聞浮淺不詣厥眞然而鼓鐘於宮聲聞於外或者云云未有底止是以欲黙而不敢輙爾布之才非宜僚辯非陸賈念荷眷待有素又方棄外無與人交馳爭轍之嫌故敢傾盡而不疑干犯威重不勝惶恐幸恕其狂易而察其區區郡事少閒因得讀史書有所感成古詩三篇並以凂呈仰冀采目不宣

寄劉致中書【丙辰】

致中兄一別二十年世路艱虞好音不嗣每聞博學謀道徳問日休𨿽相望閩湘千里之外猶足少慰比日毒暑不審起居能好安否緘書累幅爲貺荷意𨿽勤而謂某有以取譽與謗於世此則不敢當也學業未成早被任使不聞善狀爲家國之光方逺罪不給何譽之有毋乃以告者過而左右又過聴乎至曰恩義未加厚於托體同生則某所未聞也某自嬰兒防濵於死先祖妣永壽君鞠育撫養之不啻如己生以至成人永壽君臨終它無一言惟以不肖之身屬大人使善視之大人長養教誨日厚一日必使有立以不墜祖妣付托之意於今三十有九年矣過庭詩禮資以事君常懼不肖仰辱恩紀他日無以見永壽君於地下此某終身之責也如左右之見責者祖妣不以是語某大人不以是詔某一日無故以左右違經背禮之言従而信之毋乃亂倫而悖徳也乎若夫世父世母以至羣従兄弟裏居食貨宜有以奉養周賑之此則任門戶者之責顧先後緩急之序有所未及非恝然忘之此不待鄕黨朋友譏議而後知也頃在荊州大人棄官躬耕共爲子職比嵗屢稔廩粟漸盈方有買田合族之意而散於盜賊空嚢來湘中食口無慮千指流離漂轉略無寜嵗壬子冬又遇刼散亡遂盡某粗守訓戒不肯枉道以取世資十年之間三見廢黜其於仰事俯育蓋有難以語人者若不出情實勉彊而爲之以要譽於鄕黨朋友是鄕願而已矣使其力有餘足以仁及宗族人子之義不敢有已又必稟命而後行亦無専輙之理也來書盛稱仁義禮樂之道夫仁有厚薄義有重輕擇義之重則禮由是起居仁之厚則樂自是樂言豈一端而已哉古之人有得乎義理之安𨿽舉世非譽不加勸沮又況治平之公論風化天下山之至徳師表士林徳不孤必有鄰矣左右所謂世謗不負無乃以利而言得罪名教乎承晤殊未期惟增懷仰伏冀爲道加愛

寄秦丞相書【壬戌】

近防寵錫鈞翰並及二弟所以存問之意𨿽夐絕千里如載色笑下情感幸無以名言某病朽之質叨竊祠餼無功而食有愧伐檀卻掃柴門謝絕賔客指疾日甚裁減書疏惟是玩心典籍用寡悔尢或行或藏均廕徳宇獨有議服事累曾具稟後聞吳尙書防郎中皆傳及鈞意欲使自明乃以未防照悉蓋私家本末非外人所知意相公以海行常禮謂某當然也今不免詳述塵凂鈞聽某所爲辧論者緣於人情未安重違先訓故耳人情未安重違先訓者緣過房入繼與收養棄遺恩意輕重不侔故耳過房入繼禮之正也則當爲本生行心喪解官收養棄遺則本生之恩已絕而所養之恩特厚𨿽不爲本生服可也是故福建路有専得條令及近年守臣申請禁約明文而某三伯父沒時某官建康叨列記注𨿽齊衰不杖期先子猶不詔某行之然則何爲心喪解官之云夫父之愛子必期其行成名立名與行之成立孰加於孝其不成立孰加於不孝豈有喪紀大倫反使迷繆以陷於五刑莫大之罪曾是以爲愛乎先子非有憾於某伯父也揆諸理當然爾某非懷私於先子也反諸心不忍爾先子心源澄靜道學精深處事如權衡閱禮如水鑑使其亂命某於先子無能爲役猶當奉以周旋不敢失墜況治命丁寜而反復乎其本直守所志亡言可也而向來禫服中須至略陳仰闗朝聴者其說則多矣方某仕未顯時人未嘗爲此言其後通班禁闈入預論思而出守屏翰世人所謂宦官之榮也鄕情理分疾勝而忌前乃始交唱疊和暴而短之其下則羣吠所怪聚蚊成雷萬分一恐當塗聴來有誤焉耳人非甚愚不靈未問義理姑擇孰利而孰害巷之人猶能也五刑莫大之罪終身廢棄心喪解官厥紀三年寜其三年而仕乎寜其終身而廢乎禮者稱情而爲之節文聖人制母服不敢二斬若父在則齊衰不杖期夫豈欲薄於母哉武后隆興陰教乃始越典至明皇時賈至等議復古已有制命而習俗不之攺以至於今斯禮也仲尼爲是則武后爲非武后爲得則仲尼爲失可謂習俗不攺而非喪服儀禮之大法哉然當時従武后之政與夫習而不攺者必自曰盡孝於母矣今其政與人𨿽已滅沒而得失是非不可移於人心是故君子處禮不可不愼也若夫先王未有此禮則聖人許以義起故叔齊不受父國而孔子賢之韋成不襲世封而漢宣帝嘉之張鏗復父之讐而裴耀卿殺之溫嶠欲奔母喪而晉元帝止之蓋自野外綿蕝以來或因時或因俗或因事或因人而變常立制者何可勝數本朝法令備具久矣申明衝攺尙無月無之亦未嘗固守禮律膠柱而調瑟也蓋有不服所生天下以爲不孝而道徳柄臣以爲孝任用至八座者矣亦有身姓某後姓某旣膴仕矣母貧困扣門逐去不顧而位登將相者矣悖於大倫至是茍見保持非惟不蹈刑辟又且利達況事理之異乎此者反不見容於物議亦獨何哉山先生君子之宗也益尹席侯小人之冠也皆過房入繼亦未嘗解官行心喪三年天下不之罪則棄遺收養者従可知也日者伯氏建州教授錄示所上相公書爲某別白物議之不然者其說詳盡獨造端三數語未免婉曲蓋伯氏與先伯今爲嫡長子當爲親諱不得不爾也如其審然則某所申請爲妄議者排擊爲當投竄誅殛爲宜豈可以一經家訓文飾私義變海行之禮律私於某之一身哉竊知相公不欲用有司所定冀某早自覺悟決然行之免成大釁相公之所以愛憐是也而過房入繼與收養棄遺之殊則恐士大夫未有以達於鈞聴者此事蓋人倫之變某亦何心誦言之今日披露殆不得已耳伯氏爲親者諱之意正不願彰此一節然眾口齗齗日多一日其究使必父子兄弟乖暌疑阻骨肉之恩同乎路人則某不若直言正論以祈事理之定於一也彼借此爲奇貨相排掣者誠不足道士大夫立身行己惟義之適義茍不可死且不辭官於何有某𨿽不肖嘗奉令承教於君子矣自乙夘年呂常伯之譏誚宻行丙辰年劉進士之書札顯至先子作釋謗一篇手澤尙濡然一時羣公隨俗毀譽知不出乎拘攣之域有相契愛者則爲某憂之而莫能主也幽懷耿耿積有年所仰惟相公學識行義器量事業直配前古宗賢世哲不特俯視近時作者是故旋乾轉坤閤辟萬化旁人視之如扁舟片帆在銀山雪障之中莫不膽裂魂喪自失而走而相公處之綽有餘裕批郤導窽逰刃恢恢若庖丁之於牛揮斤八極神气不變若伯昏之於射六轡在手控馭如志若王良之於八駿負大任重气力舒徐若烏獲之於百鈞蓋才全而徳不形亦行其所無事故能若是其妙也某於此時不竭其血誠仰扣威聴脫或議者有以見訾則與訾先子無以異某然後眞負孝之責𨿽相公追眷先子一日出入門防道義之契亦何及矣伏乞相公以禮部太常所定將上於議政之暇特出片言謂禮緣人情以義而起某比尋常過房事體不同合爲所生服齊衰不杖期如此降防則先子銜恩於九泉某也戴徳於沒齒本宗與伯氏兩房大義堅定縉紳及鄕閭浮言帖息無搖撼簸揚之態天下之如某者皆得安其身爲人之後相公之賜可謂深矣逺矣不可以有加矣夫非常之議反經合權非有司之任也故願相公以道揆之乃能變而不失其正也自堯舜象刑夏后肉辟商周因馬漢文帝聴緹縈一言興仁卹刑易笞鉗城旦之法至於今千五百年天下之全軀保體受一女子之恵不知其防何人周勃張蒼之徒親見鄼侯定律不爲緹縈防且賤而棄其言也則某之所陳必望相公哀而許之慺慺丹赤不覺詞費冒瀆威嚴悚息遲命

致黎生書

吾友奮自艱苦未及顯榮其親而遽罹大故欲報防極何以堪處然聖人教人欲顯其父母者本於立身揚名吾友要須行義日修謗讟日息乃立身揚名之效也往者不可諌來者猶可追謗讟之不止毋乃檢身亦有所闕乎試摘三事尢大者爲吾友誦之龍防一也鬻爵二也聴鄕曲之訟三也夫防市利所入𨿽厚然放利而行斂怨不少旣坐此致富則可以已矣世業有可嗣者有當攺者吾友被服儒行而使昆弟習爲駔儈不仁孰甚焉今富名旣著𨿽欲深藏若虛不可掩矣曷若使子弟力田惇本取財於天地不爲侈靡誇耀恭儉節用仰事俯育必無不足之理也蓋尙侈靡以誇耀愚俗之耳目則以客气相尙必求勝於人求勝則廣費費廣則謀利不得不急利入旣厚則公上徭役必重其勢遂至於入貲求官以復門戶於是多事矣吾友曩逰漳濵見其俗皇皇於財利無復義气每以嘆笑今防何時其積貨無極入貲得官自足爲鄕黨者亦何在矣由是言之使金玉滿堂而人知其有盜跖之行且旋卽毀與家無儋石而人稱其爲善人之門且享之久安孰得孰失乎夫以厚賄系名軍籍以俟奏功僥幸恩命非獨法之所禁是亦吾徒平日所疾惡者方軍興時冒濫固多而論事者屢及之朝廷數有戒約一日兵革少弭具數覈實澄斥浮冗卽不得遁而皆見矣當是時非特以有官爲患又且以失貲爲侮商度利害者猶必及此況論義理乎居鄕裏立門戶當與人爲矜式至愚無知如梁氏輩亦何足介懷抱而較雌雄乎必欲心競力爭勝而後已沒世窮年其有旣乎夫分爭辧訟小人所不能免聴其詞訴而決其是非此乃州縣之權非布衣韋帶之職也吾友天性疾惡故凡耳目所接必爲之區處其意若曰與其使犯於有司或顚倒其曲直有所賕賂曷若善言曉析之使兩解而去此固善矣如出位何人之常情喜怒予奪未必能去私意一循公道或智慮所照必有偏蔽則裁處之際豈能盡當受辱者旣須積忿得理者又思報恩他日之患有不可勝言者亦非全身保家之道也至其甚不服者或用笞杖以懲之是顯用州縣之權事之最不得者也不待詳述而後知也故願吾友奮然罷此三事閉戶讀書修其天爵脫去卑近力慕髙逺以仁爲富以義爲榮急於治已緩於攻人不負師友之所期待此於吾友平日剛決一反掌之易耳凡相勸戒者未嘗不拂逆其意今由貧窶而致富以白身而得官見信於鄕人爭訟不決於有司而取決於一言自世俗觀之豈非美事然稽之聖人之教則悖矣孔子曰富與貴是人之所欲也不以其道得之不處也龍防之事是不以其道也孟子曰古之人未嘗不欲仕也不由其道而往者與鑽穴隙之類也入貲之事是不由其道也中庸曰君子素其位而行不願乎其外以舉於而聴鄕曲之訟是出位而有願乎其外也然則世俗之所美乃君子之所惡必矣禮義誠不愆然後可不卹人言內省誠不疚然後能不憂不懼不然毀言日積安得不少加意拔本塞原冀以弭之豈可藐然勿聴因自隳壊乎古人曰名譽不彰朋友之罪某與吾友逰十有三年矣比來令問少損於前時每一念之事如在己獨以吾友自信堅確難於進言亦恐眾口無端未可稽據今兩年於此誠有疑焉適值吾友居喪更無外事是以告忠或防采擇如其不然茍冀見教豈敢彊防以取疎絕也

寄張教授書

某受資不髙才智淺短一自幼童早聞父師餘論誨以克己之學汩於場屋冉冉十期見道未明持志弗堅欲取世資登門而覓舉其去小人儒特一間爾所少自恃者尙謂平昔槪乎有聞未能忽焉忘去冀得脫迹學校訪友尋師或卒相其鄙陋昨從昭武李氏伯仲防已聞有閤下今年識某人云久依綘帳尢能誦記閣下言動之詳獨某恨未獲瞻際也常謂英雄豪傑何世無之惟道之不明俾斯人莫知所以用已方略足以干八區气幹足以興事爲然而識不徧理而誠弗立焉故蹈於自用妄作之愆篤信好善率履不越非特鄕人皆好之𨿽蠻貊之邦行矣然而世變萬殊不能執中而並應使各適其當則未免爲獨善孤徳之隘此伊周事業所以不可多得而後世功蓋天下者其平生終始未嘗不有遺恨也伏聞閤下學貫百氏才雄萬夫明允篤誠克勤小物施設注措獨守其宗某𨿽未嘗少窺道徳之光華然妄意藩籬敢謂如此某也僅守其聞未能自得力量又不宏逺夫安能任道乎惟思力求賢者親炙而扶持之庶防不入自棄之域某人爲某言閤下亦知其無狀之姓名自念何以得此益見閤下之與人爲善厥道甚廣也故思自納於門墻是以因某人而拜書𨿽未能百舎重趼有愧於心若夫服膺問道尙冀他日辭不諭心敢幸矜亮承閤下方憂居更願爲斯文抑情稱理以副善類之望

代人上廣帥書

某嘗歷攷在昔隠約成徳之士與進爲輔世之人其建立光明盛大不膠一曲者未有不立於中道無過無不及者也所謂過與不及者長於剛而短於柔厚於柔而缺於剛是也夫惟達觀萬物之情而內鑑气質之偏知事之不可以理揆而不以一槪處乃能矯揉而權度之以之爲己則柔而立剛而塞以之爲人則剛而不怒柔而不懾使彼觀我者名之曰此剛人歟則寛厚則従容則裕然其不可澄撓焉名之曰此柔人歟則威嚴則防制則毅然其不可犯幹焉是故有商綴旒於下國者此道也仲山甫補衮於周家者亦此道也畢公保釐於東郊者又此道也是故東京以兵革定天下則世祖以柔道行之劉璋以暗弱失國則武侯以剛克振之若夫子太叔不忍猛而寛則國多盜賊而乳虎屠伯之流専尙刑名則斯人畏而不愛終莫得其適嗚呼安得一弛一張圎機之士與之共論此哉伏以某人俊傑足以識時務通達足以周事變精察纎宻總理周盡而不失之於苛慈仁博愛樂易可親而不失之於泛蓋詩人之詠賢才也曰奉璋峩峩髦士攸宜則所以形容其文之徳也又曰周王於邁六師及之則所以表著其武之致也此所謂左之左之君子宜之右之右之君子有之今乃於閤下見矣是以聖主灼見而深知觀能而詳試二郡承流而豈弟之譽播兩道膺使而周爰之職修乃授以嶺西之藩旣收其千嶂滅烽之效又畀以南海之印益取其萬艘輸贐之績蓋自偃武以來將明於外施爲注措焯焯在人耳目未有如閤下之懿者也惟是廣東環十有三郡負山並海而緑林之聚北與章貢相呼吸四民之集東與閩甄相控引風帆浪舶出沒乎汪洋浩渺之間者其程次遐邇又孰得而計之而眞姦大偸與健家豪舉屏匿其間莫不陰交猾吏相爲囊槖以勤有官君子之心至於受害而無告者則謹畏之旅隠約之民爾然則牧伯於是者蓋不宜師曹參之治齊願直法子產之治鄭然後得寛猛之分無競絿之失也竊伏待於下風而聴於道途閤下開府曽未時月而緩急之施無不顯仁藏用善良者如防乎慈母狡傑者如懼乎嚴師譬夫庖丁之技未經肯綮而發硎之刃恢恢乎其有餘地矣彼有廣孔公之刑徳並流不能専美於前一方之幸何其盛哉上方急賢朝有虛位追鋒促召且在旦晚逺方蓬蓽之士不於此日爭先覩之快而形歌頌之聲則亦僻陋愚防將有後時之悔矣是敢齋祓以言跪拜以進惟閤下恕其狂瞽而又加采目焉干冒臺嚴俯伏俟罪

斐然集卷十七

欽定四庫全書

斐然集卷十八

宋胡寅撰

寄張相

卽日秋涼恭惟鋒車入覲神天所相鈞萬福某久違熒座瞻仰實勤去九月緣大人趨召至池陽忽得宮祠之命勢當就飬遂復丐閒冬初離去行朝間闗江西道中今夏才達湘潭侍下傳聞總師出闗已次襄漢卽嘗修布尺牘少敍區區道途多艱未知得徹鈞聽否近有自防稽來者竊承上念忠勲已正爰立之拜遐方幽僻未覩制書然中外傾心爲日已久建中興之茂業今也其時昔三老董公說漢王以滅項籍之道曰明其爲賊敵乃可服晉文始伯登有莘以觀城濮之眾曰少長有禮其可用也立國治軍之要不過是二言矣若夫黜邪登正修明百度去亂從治鎭撫百姓所以成此者也相公今旣當軸處中運動四海切惟成畫素定以次施行必有以大慰蒼生埀絕之望獨恨固陋莫由自近陪東閤後塵終日正言少禆知遇又不敢從事於刀筆未禮重以凂凟依歸之誠寔恃鑑照气序向冷徒禦逺勞仰兾上副睿精調鼎食

寄折參謀

湖南向伯恭提眾駐耒水之上仗孤忠以遏犲虎旁無救援日久情見爲賊所執舂陵三路襟喉而賊據之韓京吳錫夲伯恭京屯回鴈錫屯桂陽頋望環睨而不敢進部使者移司逺徙徒以空文譸張列郡例經殘破惴然自守誰能合從以解紛難聞宣撫公已體頋憂慨然受命則部分將校掃淸冦盜救連帥之危兵所從出當不愆素而逺近側耳未聞鼔行之聲有如緑林知用先人奪人之謀徑逾湘源超越嶠外以迎請大使爲名遂將授人以柄束手遐裔耶以丞相元勲舊徳當此重寄承防嘉謀逺識參決籌畫幕府所置諒多賢才豈其遷延坐取譏議何如速奮威聲卽日引道以一軍出昭賀逼舂陵檄京錫兩軍嚴兵俟命以爲犄角元戎縂中權之重肅按全城勿使賊鋒乘勢猖獗然後文告擒縱之勢成而救難解紛之功立矣

寄張相

昨者姦庸久據要路遂致仇敵亂常干紀警報初傳四方深恐朝廷蹈覆轍爲退避之計及聞聖主獨斷登用相公下詔親徵罪狀眾著人心咸悅士气自倍宗社再安系此一舉實天下幸甚然以久驕不用之兵當蓄謀有援之賊以彼下駟當吾鋭鋒則小防未足喜而其前輕後重尙或可虞諸將勁兵盡防升潤無他奇道難以立功似聞京西一帶空虛豈無精騎可以直搗宣武之巢穴乎竊料廟堂已有勝算直欲攘卻淮泗之聚擒豫馘麟不止列屯據險茍爲自守之計而已相公旣已任天下之重動干休戚注措非易更望體武侯用心不自滿假集眾思廣忠益誓戡大憝克成中興之烈乃副人願

某學業未成方幸閒處得以討論古昔兾他日或有萬一可爲世用而相公毎加論薦欲使暴其所短近奉堂帖再有柱史之命恭惟聖主宏度欲屈羣防相公旁招俊乂猥及非才艱虞之時不敢避免只潭州差到兵級遵依聖防卽日就道但執筆記注淸切之地如某已試無狀豈敢冒處已具奏牘乞一閒散差遣少效尺寸伏望進呈之際更賜一言俾遂所請下情至願

荊南自唐慤在任日修治城池亦極險固後緣允文千秋二憾攜之慤旣出兵二部不援以至於敗然今險固尙如舊也解潛本合便入居之而畱枝江累年是以無成王彥今移襄陽則兵必盡往而所種麥荊南必不得也則薛帥到官日𨿽有城池而無兵無食民何由歸業民不歸業則土𨿽沃衍而財無所生猶無有也竊恐當更出峽中耕牛仍徹瞿塘米禁二物通流民有所資矣襄鄂旣皆宿兵則荊南乃是內援豈可無人爲薛帥之助宜分監職司一員置治臺於城中則緩急謀議有商量處薛旣佳士又美才當周旋其事乃可責功效耳千一之慮更在鈞念

與制置參政

竊以世衰道廢公卿不下士久矣𨿽其布衣之舊一旦相視絕等矧不逮此者乎昨者麾斾西來所爲修記參問動靜者直以事貴於禮當然固不敢少萌覬覦延佇報賜伏辱鈞翰所以慰藉者未忘世好欽戴徳度奉承誨言然後自愧淺之爲丈夫也幸甚幸甚冬寒伏惟鈞萬福謹啟不宣

伏防諭以一路之資供一路之費此天下之正理仰服至論所以紓民而足兵者兩得其道矣世所以亂緣拂理之事積而不治也以一路之資足以供一路之費推而廣之則一世之材可以周一世之用一世之民可以出一世之兵一世之物可以足一世之役而或以人材乏少調度不給兵威不振爲今日之患者特於正理不眀焉耳矣頽波冺冺其效可見參政所存如此不獨方隅之幸將天下實賴焉所恨僻居出無僕馬無由趨侍仰承余教引領北望不勝拳拳

寄參政

自聞追鋒入陪大政某以僻處未果修附慶問其於欣慰則與有識同之四月下旬忽奉堂帖防上恩記復俾入侍退省疏逖實自薦論已試不才方且懇免召防嚴峻亦旣就途冒暑飲冰遂感瘧疾陰邪內冦正气傾侵欲再露章躊躇未決忽見邸報已防攺命在於愚陋則固宜然不敢更前重招譏議輙形奏牘丐從祠館爰自己酉去國逮玆六年僑寓流離𨿽獲粗定仰事俯育未免食貧自惴無庸敢萌過望眷焉微祿終賴國恩鈞照旣深必防埀念倘得閒局不棄分陰求所未聞證其已學他日參政精忠直道深格帝心正位鈞衡旁招俊彥其將曵裾東閤誠未爲晚干冒威嚴下情皇恐

近聞王師克復襄郢國威稍振志士增气恐須及時收還湖北一路不以分鎭置帥司於荊南攺付才望重臣仍須兼制防路出其鹽米耕牛又通湖南仰其均濟糧斛襄郢安峽分屯勁旅仍以襄陽割河北以成自南圖北全控上流之勢以紓行朝虞虢下陽之慮此誠存亡所系不論安危而已某往屢告當路聽者藐藐參政若不以爲然事幾再失無可爲者尙何言哉

寄張相

竊以今日人材最難得未用者則不易知不若於已用者捨短取長猶少失也左相及相公宏才蓋世運量固有餘矣然周公孔明之心尙欲兼用天下之士終不自以爲足而輕蓋人材也李丞相心在王室威望已著使當一面則有折衝之勢矣秦丞相死生不動社稷臣也還侍經幄時有獻納其功不在汲黯之下矣李端明气略剛正奮不頋身內之六曹尙書外之藩方要害無施不可局促霅上何用之之淺也致仕向子諲才其通敏有扞衛我宋之赤心爲僞臣所忌久不見用精力未衰正可任使夫此四人者人品各不同皆今世難得者若薦之於上則秋防有十萬兵之形隱然在大江之南矣昨日竊聞論使札子褒借之語尢美不勝皇悚某初論奏時未知相公有請也旣上然後知之今玆陳謨顯仁藏用非小智所能窺測惟是昧暗於軍旅之事猶未之學故於措意尙有未曉焉耳謹俟還朝齋心以請進所不逮也水賊屢諼且復罪大自知不赦人之淺識咸謂無可招之理今聞相公威信已著令之必從則湖南𨿽宿重兵竭民力所謂一勞永逸亦何不可之有銓量之事在三湘則當以馬居中爲首某所論特因修城差其親戚爲提舉官及多差親戚在部下權攝耳固未盡百分之一也其人呂丞相所善也相公何從於湖南旬日間而遽知其無過乎鈞斾按行一方觀聽而以馬居中爲無過某恐逺方自今得以輕議朝廷也願相公審之大旱嵗事可憂去虐吏逐不才爲民害者亦召和气之一防賢於致齋祈佛逺矣自五月四日不雨至今火雲烈日殊未有霑霈之意果成旱嵗民力已竭軍旅之費不貲於何從出如防賊水妖未平添一兩火恐非國家之福惟相公深念深念

聖上虛佇相公之朝羣公莫比此千載一時人臣難逢之防也所薦而賢所行而善中興之基也或有不合眾心而相公先入其言拂眾而舉之成敗之決也某區區之心豈有他哉誠以天下之事難成而易壊君子少而小人眾邪說熾而正法將防善惡二途無一視同仁之理相公得君當國而失大幾於人材進退何足道恐國家之大事自是不復振也好人同己惡人異己王介甫已有成效廓開心量用度外之人志義之士而屏逺議和失節之軰此自古先民所以建立世界垂譽無窮者也未信而言古人所戒相公於某不可謂未信也是以盡其誠

人主之職在論相聖上旣得之矣宰相之職任進賢退不肖知人而任當其才以坐收其功此則相公所當自勉也或曰孔眀不縂兵乎則將應之曰孔眀自先主在時左右國政而已及劉禪闇庸諸臣又皆不如己闗張相次淪防孔眀安得不以師旅爲己任然其治軍尙嚴賞罰相稱亦非易及頃在長沙一一稟白相公攺容而聽之矣若以大江險易及諸將軍伍必資歷覧區處固無不可若沿江而上以招安水賊爲己任則望實俱防失大計費時月而未必有成非宰相職事亦與孔眀欲事北方先平南蠻之意異也左相居內孝友如張仲其意欲相公早還協恭和衷謀其逺者大者士大夫之望中外一也今國之大勢若綴旒然吏員猥多不敢裁損武爵雜遝無緣核實軍數汗漫請給不貲科斂百端民力已盡矣用兵之意本何謂哉以衛宗社復境土也宗社有民而後可安全視軍如民治民如軍倒行逆施之則剝膚次骨日長不已小有水旱𨿽殺之無所得而賞格給餉一切蕩然行煦濡之政謂以此收其心而兾其用竊恐與詰姦刑暴之意異也諸軍節次渡江車駕尙駐臨安荊襄上流合建大帥分屯兵馬亦未有次第前日陳桷尙能言之豈逺謀大慮而不及此耶願相公自眀職分勿爲天下所窺

吳錫一軍自成次第前年討曹成嘗暫嶽飛壯士健馬精兵堅甲頗見選取故其心不樂爲飛用今若俾聽飛節制不獨無功而已某昨論平賊利害似可施行望一閱之湖南憲馬居中湖北監軍董補之以言章汰去無不稱快衡守裴廩視民如禽獸已罷新守尙用之宣和間監司之下材也有向子忞者才刃如幹將持身如冰蘗累作郡守皆有聲績頃緣取怒呂相無罪而罷若使守衡則一郡之事旬月便舉矣向子忞者爲一路太守之最然諸司惡之而百姓不惡也揣度事勢邢儔趙子巖必按劾以窘之朝廷若主張得定則一郡受賜如不然則子忞以疾惡數遭口語不若遂其所欲與宮祠卻令範寅秩守衡亦可了一郡爾呂安老與子巖是親頗右之子忞又與呂丞相不周旋亦難爲也切乞鈞念便爲更易不爾定致紛紛卻欲主張亦無益矣

伏承制命登進殊秩以相公勞勩之久聖主隆異之恩體貎當然矣區區竊有獻焉誠以相公自任天下之重方平內冦一意外圖身率諸將建立功業若中原未復二聖未還相公必無受賞之心此有識之士窺覘舉措貪冒之人倚平凖則非可茍爾也竊計深志逺略己力上辭不俟愚鄙之說矣近者左相緣史事遷官亦旣懇危史館官屬莫不然者二公亷於取賞風動天下以作忠義之气而抑僥幸之習所補非小甚盛甚盛

女眞廢豫文字荷示下事亦可怪但未知彼別有所立耶抑自欲兼制南北也聖駕復還臨安恐廟謀未善某自來妄議凡立功立事須上意堅定不爲浮議所移不然恐終無所成耳

湖南緣大兵大旱之後繼以月樁重斂又州郡縣道鮮得人故民力大段困乏怨咨日甚村落窮民有私制緋衣巾以俟盜起者今道州之永明有冦未平桂陽之藍山爲賊所據郴州之永興羣盜方作已犯衡之安仁安仁距衡百二十里耳帥司所遣兵折北不支遂避賊鋒過別縣帥司緣近年例不得兵州郡緣無錢糧招軍不得憲司憂恐計無所出若更無以善後加有桀黠者誘之鼔行而前直至長沙非難事今眾謂步諒一軍元在本路若劉資深以事實請於朝暫乞步軍徑自吉州過永新永興茶陵安仁掃除根本猶可及止資深受公厚知重言一發必可濟也

論語一書自先哲人人爲之說昨見李尙書語及此因問以第一句某問何謂時習答曰諸家說不如先儒言日中時時中時身中時所謂日中時如昏定晨省中夜以興坐以待旦朝聽政晝訪問之類時中時如春夏學干戈秋冬學羽籥之類身中時如自十五志學至七十從心之類某曰是固善矣不審方其昏定晨省之時適在春夏則廢學干戈乎其學干戈適當三十則廢立乎恐有妨礙耳某又問學而時習何所學也曰學聖人之道某曰大道茫茫何處下工如是往復竟未有與決也又竊聞先哲言論語所載皆求仁之方試卽其說考之仁凡六十餘處大抵言爲仁也獨答樊遲之問曰愛人而已自韓退之而後皆以愛命仁則恐失之子思傳之曰仁者人也孟子傳之曰仁人心也此心何處不備獨指以爲愛可乎漢唐以來名世儒學往往工於訓詁度數刑名而未必知此故曰軻之死不得其傳道術爲天下裂久矣不識何以幸教之

防示乙邜論使札子某至今思之未曉其理縱使盡歸土地及梓宮淵聖母后一無須索只是敵衰大讐不報於義有何榮乎又況王倫軰非忠信之人往來簸防使者動獲厚賞而初去只是請諱日諱日不肯報卻設沒底之事畢竟恐墮姦計不然只是如某等軰愚防委不通曉而已矣如相公所論機權翕張之道此則宏規逺略未易窺較也

比者諸將防音繼上敵益斂退以誘我軍深入平地今秋气已冷矣又聞遣楊殿前過淮必是見得可進但黠敵詐謀亦豈可不虞智慮淺短者毎用寒心惟公憂在天下譬如袖手觀棊畢見得失一日當局則諸人往轍決不再蹈扶持興運逺迹前哲多士有望焉然則稽古謀道訪求人物以輔大業者未可恝然而空門寂地異學所歸又豈足永煩咨重以少貶盛徳哉

聞敵人果有以河南地授我則應接當愼始十餘年間凡有詔令必以恢復中原爲言所以系百姓心也今乃於臨安增修母后淵聖宮殿是不爲北遷之訃也然則居杭者乃實情而恢復者乃空言耳一未是也旣下赦令免三年租稅五年繇役軍兵依元年營分招收不知何處運物支給及官吏所請應有從出若取於民則赦令所言是罔新附之民也不取於民何以給之二未是也中原之地一是金人彊暴所向凴陵二是爲世間人不知有三綱動輙投拜甚則僣叛號令之初要當申明大義以示勸戒而張楚劉齊並以本非獲已處之自今而後誰不利此此三未是也不知公以爲如何【闕】今聞進十三萬緡比之逓年則爲加數然防計公私本用及腳運所費則當七八錢而後得一亦恐朝廷未之知耳

張相徳逺

某四月十八日對於便殿面天防俾列卿貳卽心先父久病未安之狀不遑寜處乞一外祠上千宸聽聖防隆厚卻其札子惶恐而退欲俟旬月再有奏請不謂禍罰之速以五月四日訃音來倉卒奔歸幾死道路此月二日僅逹防次慈顏杳邈攀慕無及罪逆至此何用生爲伏惟鈞慈亦賜軫念先父自崇寕二年任湖南路學事應詔薦遺逸二人蔡氏以爲範堯夫之客鄒志完所薦委兩路提刑司置勘不得情實猶降特防除名勒停夫應詔而薦非自薦也謂之遺逸則非在學之人及趨時之士矣而行遣若此用以卜政治亂可知由是絕意仕宦經歷觀政重宣一任宮祠兩年侍飬及二親終事卽便掛冠靖康之初多士雲集用人迅速立致公卿先父時居荊門去京師才半月程正月被召六月到闕七月除祠掖辭免至十月在職三十日不敢取容徧觸羣公之怒而去建炎紹興六年之間三命闈最後入覲五旬省闥又以罪斥四十年仕途興廢如此非特世味淡泊忘懷軒冕亦圓鑿方枘必不可行故甘就岑寂修葺遺文證明斯道以待後學亂離以來世途益隘喜怒軒輊寜可復道𨿽晚節抱疚不享遐壽所切幸者不蹈駭機獲沒牖下而已先父韜晦潛耀舉世不知相公疇昔信愛於未識之前嘗有汲引使進爲當世之意今而已矣豈特嗣子孱弱無所防賴在於門防桃李萎落人物之念寜不防傷無由訴陳但切零淚

某歸伏防次視弔慰之問伏防相公鈞慈以先君捐館特遣使人貺致奠禮自致祭文發明其道所以期屬者甚重而傷悼之良切三復摧心言不能敍略此具謝仰乞垂察

寄趙秦二相【戊午】

某防承義方之訓才忝科第先父宦情久寂卽便掛冠𨿽時艱虞不令自逸教以致身事主而某資才凡下造事多窮不能出奇振防爲親榮顯加以轉徙僑寓脆甘大藥所以輔飬老人之具往往不備自乙邜丙辰得疾日就衰耗某又從仕拘綴少得定省比及大故又不在左右扣地號天無所逮及痛貫五內何以生爲言念父子久荷眷憐伏惟聞之亦動鈞抱

追念先父道學髙深徳行純懿潛心大典術業修明平生深自韜晦惟恐人知𨿽交逰至熟賞文析義而心相忌媢白首如新者多矣獨防相公信愛於未識之前屢降指揮賁其晚節還職西淸寵除便郡閔勞從欲委訓經籍【秦云獨防相公信愛知重屢加汲引欲使振耀久而逾篤】逮謗防薫灼之後引疾告老復被隆渥加職賜金益昭聖明崇儒重道之意皆近代儒臣所未嘗有先父存日感戴固深今諸孤藐然待盡苫塊論報厚徳未知其日血涕零隕言不能敍某上世世居武夷寸田不足以糊口逮先父起家名冠當代而廢黜之日十居其九晚遭離亂百念灰防獨以壯年守官湖外賞愛衡山有卜居之志己酉嵗自荊門避地遂來湘中兵革相尋又五年乃克息肩人生不可以無寢廟也卽欲結茅數間族眾不可以吸風露也又欲買田二頃然僑寓力薄無由可成視公子荊之茍合猶未彷佛而讒疾之言靡所不至姑置是事但荊閩逺阻勢難歸禮有時制不敢逾越已於八月內克襄大事於湘潭縣之西山先妣祔焉送終之具𨿽不得不可以爲悅然無財不可以爲悅亦稱家之有無而已至於埋銘不獨先賢以謂非禮兼先父韜蘊潛閟平昔號相從之久者亦不知其涯略莫有任此事者惟是節恵易名或云官品未應得乃防朝廷特降指揮哀榮之典始卒並舉豈惟先父沒身之幸寔自聖朝盛事耳哀感之情不能詳布

某昨防收召列職天臺兼直禁林仍司勸講要津華貫委於一身切度相公愛念之意非徒欲富貴之也而在【闕】

職司亦可作武林守以代馬擴邵陽守以代王彥要之數爲郡守不獲自伸莫若與一外臺俾詳讞刑獄捕治盜賊爲當其才耳

致李叔易

叔易近日看閱何書侍下優遊所得計益粹大人嘗言學詩者必分其義如賦比與古今論者多矣惟河南李仲防之說最善其言曰敍物以言情謂之賦情物盡也索物以托情謂之比情附物者也觸物以起情謂之與物動情者也故物有剛柔緩急榮悴得失之不齊則詩人之情性亦各有所寓非先辧乎物則不足以攷情性情性可考然後可以明禮義而觀乎詩矣舊見叔易要見此說故錄以奉呈

致單令

両辱過訪良深慰感晡昃暑風伏惟徳覆頓防淸涼日前聞蔡朝詢言欲爲左右收淚某曰此俗俚之語也渠不知令子成人非殤報服斬衰三年恩義兼重豈爲我軰謀一笑之樂而忘至情乎適又聞已致簡相招度用哀誠已拒之矣向來徳施期防亦俟卒哭而後赴飯獠俗慢易不知禮節公爲邑宰仍兼學事當如髙柴使薄俗矜式不待聲言也恃從遊之久忘其僣易然在仁人當有取焉耳

致蔣教授

某詜聞末學妄意窺測洙泗微言而爲之說又不敢以簡約之語包括逺防反使觀者疑惑於此累年幸爾脫槁未嘗示人荷徳施好善不厭詢問毎及朋友道廢久矣某今何幸其敢有隱輙往一策五篇如旬日過目卻當易致其間有於公心未然者便望籖出續得請益也

謝魏參政

某言念宣和辛丑幸忝桂堂末契而某仕途蹭蹬乃不少接英躅髙山仰止三紀於玆今者閤下上當天心參與大論天下之士孰不願在下風而望餘光矧如某者宜如何哉

恭以聖主收還威柄攺用仁賢公於此時首被圖任十五年之大其事眾矣動干休戚注措非易伏惟精忠以副君上之委寄逺識以觀治亂之本原宏量以用度外之人敏材以濟萬微之務一正綱紀鞏固邦基不於閤下而誰望哉勝政流行傾耳以聽也

某昨以無庸退卽丘壑竟亦不能自免一墮瘴地踧踖六年蒸漬煙嵐气血耗瘁若非大賢登進協贊風雷使赦令必行公道闡開則如某軰從蠻鬼之錄必矣近者已被堂帖放令逐便恩徳之厚未知報所若夫拯防湮沈與繼千帆之後吹噓朽蠧俾同萬木之春願以晚年歸依鈞造

謝湯侍禦

某疇昔仕路旣已回環比及投荒與世益邈是故仰止賢誼𨿽劇區區而窺尋聲光其道無由也苐聞侍禦踐更所至風績凜然範孟博蘇君章不能逺過向者分閫南州命下之日士民引領跂踵以俟屆止欲解紱投劾而去者郡郡縣縣不下數人某於時𨿽正麗丹書懾懦之气因以激昂髙山仰止心向往之眞若司馬子長之於晏平仲矣

玆者聖上獨攬乾綱侍禦首膺耳目之寄直言敷聞公道大辟收召志義之士屏黜凶邪之人敷宣貴肆之風變革賤拘之俗剗十五年之政崇千百祀之宏基侍禦之功今爲第一巖廊虛位注意有歸側耳柄除盡究賢業

某一斥六年自分永已大恩曠蕩盡滌垢污半月之間並還階品自非侍禦哀閔堙厄協贊聖謨何以得此感篆肝鬲未知報效某謝事早嵗實有憂讒畏譏之心今則瘴癘薫蒸齒髮衰矣正合待盡丘林歌詠聖日惟公勉建勲業以幸區內乃所望也

某嘗謂效忠莫先於薦士伏見右朝請大夫向子忞奉身守正持身如冰玉通才利刃遇事如發硎前後坐廢皆非其罪休閒旣久更練益深朝廷方念外任難得其人有如子忞正膺選舉若付以帥守監司之任定有殊績伏望侍禦特與檢防落職之因及棄置之故敷奏於上攺正過名亟加任使使直道不壅抑塞稍伸豈惟子忞之幸多士實有勸焉

答張子韶侍郎

冬春之交伏惟味道燕閒臺履萬福近兩拜教辱極慰瞻傃眚翳想已淸了更廣訪毉藥爲祝又聞健飯甚康不勝欣羨某痁疾已愈溲旋亦減但半年病後朘削爲甚行將六十度亦難更充壯也每勤憂軫荷友朋之義復禮忠恕兩段防不相鄙見旣透徹言亦了逹珍拜珍拜何時得覩全書並尙書大學中庸孟子諸說渇饑莫諭也防之踵荊舒後塵以蔡京王黼爲標凖以耿南仲李邦彥爲宗其所願欲幾靑出於藍矣溘然遽死遺臭柰何向以得君之専行政之久依仿先民事業豈但小康東南固可開拓河北乃僻經反道迷誤本朝若非天佑宋室絕其命滋長禍亂何止於焚書坑儒而已遺材尙眾惟公最受聖主之知當戒舍人促裝以俟環賜益行正學副淸議所望此外惟善衛興寢

斐然集卷十八

欽定四庫全書

斐然集卷十九

宋胡寅撰

崇正辧序

崇正辧何爲而作歟辟佛之邪說也佛之道孰不尊而畏之曷謂之邪也不親其親而名異姓爲慈父不君世主而拜其師爲法王棄其妻子而以生續爲罪垢是淪三綱也視父母如怨仇則無惻隱防類毀形而不恥則無羞惡取人之財以得爲善則無辭讓同我者卽賢異我者卽不肖則無是非是絕四端也三綱四端天命之自然人道所由立惟傲狠頑嚚則背違之而毛鱗蹄角之屬咸無焉不欲爲人者已矣必欲爲人則未有淪三綱絕四端而可也釋氏於此丕單掃除自以爲至道安得不謂之邪歟豈特此哉人生物也佛不言生而言死人事皆可見也佛不言顯而言幽人死然後名之曰鬼也佛不言人而言鬼人不能免者常道也佛不言常而言怪常道所以然者理也佛不言理而言幻生之後死之前所當盡心也佛不言此生而言前後生見聞思議皆實證也佛不以爲實而言耳目所不際思議所不及至善之徳盡於乾坤也佛不知其盡而言天之上地之下與八荒之外若動若植無非物也佛不卹艸木之榮枯而閔飛走之輪轉百骸內外無非形也佛不除手足而除髮須不廢八竅而防一竅等慈悲也佛獨不慈悲父母妻子而慈悲虎狼虵虺等棄捨也佛獨使人棄捨其財以與僧而不使僧棄捨其所取之財以與人河山大地未嘗可以法空也佛必欲空之而屹然沛然卒不能空兵刑災禍未嘗可以咒度也佛必曰度之而伏屍萬物烈焚淪沒卒不獲度此其說之疏漏畔戾而無據之大略也非邪而何今中國之教無父無君則聖賢辟之萬世不以爲過中國之治弒父與君則王法誅之人心不以爲虐至於詭術左道皆重加禁絕所以扶持人紀計安天下也釋氏之說盡麗於此數者吾儒反相與推尊歸向無乃有三蔽乎三蔽謂何一曰惑二曰懼三曰貪夫闚光於隙穴者豈知日月之大明囿知於一物者豈信陰陽之變化此凡民淺識也佛因而迷之曰世界不可以數計生死不可以世窮於是不智者亦從而惑矣身拔一毛則色必栗然變足履一刺則心必惕然動此凡民懦气也佛因而惴之曰報應之來迅於影響之答幽冥之獄倍於金木之慘於是不勇者亦從而懼矣廹窮患害必興饒益之想謀及悠逺必爲子孫之慮此凡民貪情也佛因而誘之曰從吾之教則諸樂咸備壽富不足言造吾之地則超位髙明天帝不足貴於是不仁者亦從而貪矣吾儒誠能窮理飬气而宅心必無此三蔽有此三蔽是衣冠身而眾庶見也是引夷貊入中國以爲未快又與禽獸同羣而不知避也何乃不思之甚哉無亦可悼之極哉𨿽然賢智之士有出塵之趨髙世之念者以事爲膠擾非淸淨妙圓之體也則曰吾豈有所貪懼如愚夫之所期歟蓋將求佛所謂無上法第一義者悟徹此心耳烏乎堯舜禹湯文武之徳衣被天下仲尼子思孟軻之道昭覺萬世凡南面之君循之則人與物皆防其福背之則人與物皆受其殃載在方冊之迹著矣其原本於一心其效乃至於此不可禦也今乃曰事未足以盡吾本心兼利萬物爲髙士也豈不猶食五穀而曰不足以飫登太山而曰不足以崇者乎盍亦思聖人之言窮萬物之理反求諸心乎今於聖人之言未嘗思於萬物之理未嘗窮於志卑气餒倀倀然如逆旅之人也乃率然曰妙道非六經所能傳亦何言之易邪假曰孔孟有未盡者故佛言之佛言其妙所以出世而孔孟言其粗所以應世耳其心則一也然則以耳聽以目視以口言以足行饑而食渇而飲冬而裘夏而葛旦而動晦而息戴皇天履后土皆孔孟日用之常佛者何不一槪反之而亦與之同乎同其粗而不同其精同其心而不同其用名曰出世而其日用與世人無以異烏在其能出乎故道不同不相爲謀儒與佛不同審矣佛者未嘗爲儒謀而儒之陋者無不爲之謀悅其受記之媚承其外防之謟張而相之扶而興之至使非毀堯舜詆譏孔孟曽不以爲疾也一有距西方之說者則怵心駭色若罪之在已𨿽弒父與君未足以方其怖且怒矣良心防僻乃至於此耶或者曰凡子所言皆僧之非佛本防也子惡僧可也兼佛而斥之則過矣則應之曰黃河之源不揚黒水之波桃李之根不結松栢之實使緇衣髠首者承其教用其術而有此是誰之過也仲尼父子君臣之道經紀乎億千萬載豈有邪惟其造作而無也是以如天之覆不待推而髙如地之載不待培而厚如日月之照不待廓而明惟其造作而有也是故曼衍其辧張皇其法防以戒律而詛以鬼神侈以美觀而要以誓願托之於國王宰官刼之以禍福苦樂而其久而益甚矣墨氏兼愛其流無父楊朱爲我其流無君非身自爲之也孟子究極禍害比之禽獸況其身自爲之又率天下而從之其害源之所逹而禍波之所浸千有餘年防人之心失人之身破人之家亡人之國漂汩防懷天下溺焉莫之援也豈曰而已乎昔梁武奉佛莫與比隆及侯景之亂諸子擁重兵圖便利云翔不進卒殍其父而後兄弟相夷宗國亡滅彼於君臣父子之際可謂澹然無情不爲愛欲牽矣而道果如是耶或者猶曰佛之意亦欲引人爲善道使人畏罪而不爲慕善而爲之豈不助於世而何辟之深也則應之曰善者無惡之名也無父無君者惡乎善乎自非防心者不敢以爲非惡孰與有父有君之爲善乎道者共由之路也不仁不義者可由乎不可由乎自非防心者不敢以爲可由孰與居仁由義之爲道乎子悅其言而不覈其事過矣或者又曰夫在家以養口體視溫凊爲孝者其孝小出家得道而升濟父母於人天之上者其孝大佛非不孝也將以爲大孝也則應之曰良價之殺父效牟尼之逃父而爲之者也逃父避之於山而得道不若使父免於思念憂勤而親其身之爲全也殺父升之於天之非理不若使父免於此逐餒殍而養其生之爲得也然則佛之所謂大孝乃其父所謂大不孝耳借使佛之說盡行人皆無父則斯民之種必至殄絕而佛法亦不得傳矣人皆無君則爭奪屠膾相殘相食而佛之黨亦無以自立矣此理之易見者彼非懵然不知也特罔人以虛誕之言善其悖逆之情聾瞽姦惰之徒而安享華屋之居良田之利金帛之施衣食之奉泰然爲生民之大蠧不謂之異端邪說謂之何哉是故仲尼正則佛邪佛邪則仲尼正無兩立之理此崇正辧所以不得已而作也上士立徳以教變之中士立功以法革之下士立言以辭辟之吾下士也凡若干言覧者矜其志而左右其說忠孝之大端建矣

上蔡論語解後序

論語一書蓋先聖與門弟子問答之防言學者求道之要也而世以與諸子比童而習之壯而棄焉訓詁所傳𨿽未嘗絕然智不足以知聖人之心學不足以得道徳之正遂以私智簧鼔其說以天下夫其侮聖人之言何足深罪特以斯文興防於此系焉此憂世之士所爲動心者也上蔡謝公得道於河南程先生元祐中掌秦亭之教遂著論語解發其心之所得破世儒穿鑿附防淺近膠固之論如五星經乎太虛與日月爲度數不可易也其有功於吾道也卓矣而學者初不以爲然也某年二十一當政和戊戌在太學得其書時尙未盛行也後五年傳之者蓋十一焉嗚呼師友道廢久矣欲求吾資莫與爲方圓欲得吾助莫與爲切磋所可決信而不疑者獨聖賢所餘紙上語爾同捨建安謝襲智崇傳於山陽馬震知止欲以其傳授粥書者使刻板焉庶以道好善君子欲博文求徴而不得者其志足稱矣然某以往昔所見比智崇今本文義有或不同意先生年邵而智益明有所是正故更欲得善本參校然後傳之𨿽然大略當不外是也以今日好者漸眾安知來者之不愈於今乎使有誠好而力行焉固將黙識神受見於參倚之間不者幾何不按劍而向夜光之投乎此非某之志也先生之志也宣和壬寅仲夏望日後序

送郭偉序

同年友郭伯成自澬江訪予於永山予詢以邵之人士曰吾邦有金氏兄弟以孝友雍和見稱於宗族鄕黨因請其目曰育其名者事親謹甚訓其婦執禮率道力家幹蠱一錢寸帛不以自歸不幸皆早世其仲彥叔奕恪承規法益惇內行欲使子孫不相別異用財則均而後取議事則協而後行食饌則集而後嘗衣服則備而後制以其餘力賑業窮乏食客常滿坐家富而不贏也予曰君子所以異於小人者諭於義而已三金知所諭是以能成其行且聞其種學積文屢薦於有司借使寵祿之報不在其身必在子孫矣和气致祥理固然也古人不云乎美成在久伯成歸幸以告之

送張堯卿序

學如何而爲當始於明善而行之力而守之固亦可矣百家眾技時有足觀岐防易從膚淺易通易以入人而聖人之言微奧逺淵深天髙藐乎希聲如朱弦而防越澹乎無味如尊酒鉶大而俎腥魚也耳宜之口嗛之者噫噫尠矣於是見善爲難幸而見之或出門而尼或半途而廢類爲俗所變物所移勢所遷則向也君子而今也小人者肩相差武相躡地醜徳齊非二五則十九也浦城張生哲從予伯氏學甘淡泊迷寒暑孜孜兀兀惟讀書質疑爲事其於覓舉千祿若無意焉者予蓋嘉之且須暇以久而觀之防妖僧張圓覺以邪術鼔於富沙其說至陋而甚鄙不必傅太史之羊角而後判其石齒之誕幻也然而橫目蚩蚩族而擎跽羣而膜拜泉布圓覺金幣圓覺垂紳正笏之士與夫布衣韋帯之儒斯民所視效以爲從違者亦皆莫究莫覈靡然趨風吹波助瀾洶呼應和於是連延郡邑廣逺千里忘其素業委其生飬之道願一覿聴頓顙趼足憧憧暍暍之死靡悔所以然者不明乎善兾其利也趨利不止不奪不饜識者有憂之謂二張角魯之禍跬息可待間有特立不之然者訓告旣忤因取疾憎累足屏气虞禍之及於是時張生乃能鑑然無所惑見其里人必爲之辯有像孔聖於瞿曇之側者必使之正之亦庶幾乎尊所聞行所知者矣夫常物之大情企富貴而歆利逹於不可易之定命必欲以智力易之因曰命在乎天我不得知也則奚不擇夫義循夫理而必求其所不可求而不安其所可安亦獨何哉𨿽則云然窮厄困蹇古與今以爲難堪張生推不惑詭妄之心以禦此世態進善極於勇信命極於確則於賢人君子逺者大者固將條逹而上遂其益勉之古之人惟善推其所爲是以大過乎人予又將觀生之進否於它日於其歸也書此以遺之紹興十六年月建辛丑日當癸邜武夷胡寅序

進先公文集序

紹興十八年閏八月太常丞臣寧次當輪對奏事殿中皇帝若曰惟乃父旣纂釋春秋尙當有他論著其具以進臣寜走使告其兄臣寅曰先大夫沒十有一載遺文𨿽就編綴然未之出也學士大夫欲見者已鮮矣何況天子崇髙富貴日有萬幾今主上眷言舊學之臣久而未憗其思所以仰稱明詔者臣寅卽取先集離爲門次繕冩以獻惟鄒魯之學由秦漢隋唐莫有傳授其間名世大儒僅如佛家者流所謂戒律講論之宗而已至於言外傳心直超佛地則未見其人是以聖道不絕如綫口筆衮衮異乎身踐其書徒存猶無書也逮及我宋熈寜以來先覺傑立上繼回軻天下英才心悅而誠服然後孔氏術業浸以光顯五經語孟所載譬猶逢春之木有本之瀾生意流形初非死質成己成物始終有序先臣夙稟大志聞而知之以仁爲居以義爲用以身修家齊國治而天下平爲效若夫記誦訓詁辧說詞華之習一不與焉其宏綱大用奧義微辭旣於筆削之書發揮底蘊自余因事有作進則陳之君父退則語於公卿或酬酢朋逰或訓教子弟一言一話猶足以證明往昔昭廸來今敢圖家藏遂上禦府斯文不墜後裔有榮然父書精深而臣以淺粗之言冠於篇首君學髙逺而臣以卑近之論凟於聴聞玆榮也祗所以爲愧歟謹序

送劉伯稱教授序

進士同年登科相爲兄弟自唐至今亦已久矣今之朝事旣賜第授勅而出則涓日集於一所用官給金錢設酒饌爲宴集同年者畢至按先後列庭下推一人年最長者榜首拜之又推一人年最少者出拜榜首謂之敍黃甲黃甲者黃紙榜之甲乙丙丁戊五科之次也所以訓在榜之人勿以科之髙下相重輕而以齒之長幼相伯仲推此意也凡在榜之人是宜先義後利爵位相讓患難相卹久相待而逺相致也豈不美乎然昔之取士尙少少者數十人多者不過數十百人故其爲兄弟也交不廣而情可厚其流風餘韻猶足以立懦志惇鄙夫使不預者生羨心焉承平旣久三嵗一大比天下之士無慮六七百人當是時靜躁華質遊衍漫散旣不齊其志又不常厥居固不能盡相識知𨿽一日敍甲之集蓋亦闐然進旅退旅何由問其姓字而窺其聲光且復有以故而不至者十常一二於是同年兄弟之名存而交情契義非故舊已熟則一時意气傾動扳聫喜合爲最篤其餘亦泛泛焉爾矣此非人爲蓋風俗醇醨之漸至也今夫酒必自醇而醨醨而過則腐壊不堪尙何味之可求是故修徳於己施化於人必欲革僞從忠捨薄處厚者凡以惡其末之腐壊建冩而無味也予投畀新昌親交益疏徒友益散至之三日州學教授劉君伯稱來以同年子請納其拜予辭之曰是禮也如告朔之餼羊矣況交有淺深而勢有通塞予於尊公所謂未及問姓名而窺聲光者又方墮罟中而君以平時通家之契歸之無乃過乎伯稱曰惟惡薄俗是以不敢視炎涼爲禮之升降區區之志敢固以請蓋自是始與伯稱往還而知其爲年兄徳常之子也徳常生於丁未嵗至元符庚辰年三十有四應詔上封事入邪等後𨿽許逰學校而有司以別號爲職終不敢薦舉然鄕裏學士宗師之者甚重隱然爲鄕先生宣和初盜起東南黨禁解徳常始得試於南宮中辛丑進士第作邑桂嶺勤政愛民不忍割剝大忤郡將防部刺史有知之者乃得善去而徳常年已六十有三矣迄不遇以死識者惜之伯稱刻勵自立及其父無恙時能取科第不墜世業﨑嶇嶺海間凡二十餘年猶未攺京秩予見其篤實而防通嚴毅而豈樂畱心所職於閒冷之局黌宇一新百廢具舉𨿽三捨盛時有不能及者訓誘程課孜孜弗怠士知向方焉予病間日從燕談則該洽古今周知利病利不茍就害不茍違信其爲適用之通才而克家之賢子也予踽踽然如逃虛者賴君風誼聊以忘憂君乃秩滿而去使我離索之思倍於常情𨿽然男子志在四方仁人不私一己君且表表著見爲明時用予亦動心忍性攺前過而求自新不知老之將至焉是別也抑又何悲姑掃茅檐敷重席飣梹榔剝黃焦以爲肴捕欝屈釣蛙黽以爲羞貰酒蠻村相與一醉行矣加飯時恵好音此則畸人之所望也

傳燈玉英節錄序

學必有疑疑必有問問必資賢智於我者問非所疑答不酬問與夫不待問而自告之此師弟子之失也傳燈錄所載釋子以葛藤目之其失在此矣今獨取其敷揚明白者庶易以考其是非焉若夫談鬼怪舉詩句類俳戱如誑誕者則盡削之或誚予爲蔽曰曽不聞粗言細語無非第一義而於其間妄生揀擇是豈禪意予曰以鬼怪詩句俳戱誑誕之說相唱和於穿穴空籠滉漾無實之中是爲遁詞乃得法者之所訶也觀少林啟廸姬光警發梁武莫非的確要論何有如末流蘿蔓轇輵不可致詰者哉𨿽然此亦就其心聲而去取之非宗其道也夫意由心生而意非心心由性有而心非性今釋者之論心才及意耳其論性才及心耳是自名見性而未嘗見性也未嘗見性於是以世界爲幻以性命爲欲以秉彛爲妄以事理爲障𨿽淸淨寂防不著根塵而大用大機不足以開物成務特以擎拳植拂揚眉瞬目遂爲究極則非天地之純全中庸之至徳也此在學者愼思而明辧之爾紹興庚午予自休官中謫置新昌夏六月息肩旣無書可觀又不敢從事翰墨城南二十五里龍山寺乃六祖太鑑故居而亦無藏經獨有四大部與玉英集遂借而閱之乃景祐大臣王隨所撮楊億傳燈錄也隨之意正以麄言冗事有混眞詮則予今之去取仰睎前哲可無愧矣壬申夏六月己巳序

智京語錄序

新化承熈長老明覺大師智京嗣法於普融平公蓋臨濟宗也平之道盛行乎崇觀政宣間京執侍最久深得師傳分化流通所至緣合住承熈之八年書來謂予曰平日拈提唱道隨和而應本無一語而參學者系風捕影遂成痕迹是則有也不識可爲發揚以慰二三子之勤乎予曰逹摩面壁九年如死灰枯木及對姬光安心之問文采遂彰或隠或顯固無緘口齰舌以終其身者然世逺道防人人說法沛如雲雨浩若江海紙墨傳布亦云多矣乃欲與面壁同符此逹者所以莞然而弗信也子旣紛紛言之子之徒又從而記之予又爲子序之於少林之防豈不大有徑庭乎𨿽然言心聲也言是事而曰我未嘗言不言是事而曰我未嘗不爲汝言自昧者聽之如嬰兒未孩易耳目而不知也自逹者觀之明鏡之中豈有遁形哉故傳燈錄所載一千七百餘人若深若淺卽言可判如物之經乎權衡度量焉可誣也具眼之士因予序以觀斯集之言因其言以求明覺之心因其心以求書記未參之所契黃梅夜半之所付少林斷臂之所證亦若是耳

洙泗文集序

洙泗集者龍谿陳君元忠以後世文體之目求諸論語得其義類分明而編之以爲文章之祖也丐予爲之序予嘉其述乃序之曰文生於言言本於不得已或一言而盡道或數千百言而盡事猶取象於十三卦備物致用爲天下利一器不作則生人之用息乃聖賢之文言也言非有意於文本深則末茂形大則聲閎故也周衰道防而文浮孔子蓋甚不取嘗曰孝弟謹信汛愛而親仁行有餘力則以學文又曰文吾不若人也躬行君子則吾未之有得學士大夫千百成羣行彼六者誰有餘力行之未有餘力是夫人未可以學文矣汲汲學文而不躬行文而幸工其不異於丹靑朽木俳優博笑也幾希況未必能工乎防夏以文學名表其所長也然禮運偃也所爲樂記商也所爲華實彬彬亞於經訓後之作者有能及邪從周之文從其監於二代忠質之致也文不在玆者經天緯地化在天下非吮筆書簡祈人見知之作也離騷妙才太史公稱其與日月爭光尙不敢望風雅之階席況一變爲聲律眾體之詩又變而爲雕虫篆刻之賦槪以仲尼刪削之意其弗畔而獲存者吾知其百無一二矣是則無之不爲損有之非惟無益或反有所害乃無用之空言也夫竭其知思索其技巧蘄於立言而歸於無用果何爲哉然自隋唐已來末流毎下擇才論士皆按以爲能否升沈之決而欲夫人通經知道守節秉義有君子之行不亦左乎陳君蓋疾夫末流忘本得已而不已者可見好古篤實之趣矣聖門問答教詔本言也而成文𨿽文也特一時之言耳丰而不余約而不失其法備於論語能熟環而體識之必不敢易於爲文深之又深知其有無窮之事業在焉必不復以文爲志道果明徳果立未有不能言者孟子曰仁義禮智根於心其生色也晬然見於面盎於背施於四體四體不言而諭此洙泗集之本原也

燻峯集序

古之人各有所立曰徳曰功曰言然不必甚盛也惟其可傳而已茍爲可傳則盛莫禦矣僑恵直一字之徳也夷吾尊周子房報秦孔明治曹安石膺符兩字之功也言亦猶是也曲江別駕吳愼微集其平生所爲文字求予作序編未及就而卒其子仲衍遂以書來請成先志予讀之數過撫捲而嘆曰仁勇人也方建炎紹興間金人薦侵羣盜四起主持國論率以通和講好招安撫納爲防志義之士格不得用讐敵日橫冦攘日滋君自小官被薦得見天子首請應天順人張皇威武北向而雪恥諸防兵屯聚無悛革心者宜悉力致討以除民害光武中興省並官吏今添差冗員當一切罷去磊落三章詞气激烈當時切務莫過於此可謂知言之要矣奏𨿽報聞理則無負是故言而當則史佚周任龍子之徒皆以片言見取於孔孟言而不當則𨿽詭辭數萬如恵施文飾六藝如王莽又將安用烏乎愼微官𨿽不顯而言亦不朽矣夫言之不朽固不系於官之尊顯也其餘詩賦雜文縂若干篇皆溫純雅實可想見其人分爲若干卷名曰燻峯拙叟集云

向薌林酒邊集後序

詞曲者古樂府之末造也古樂府者詩之旁行也詩出於離騷楚詞而離騷者變風變雅之意怨而廹哀而傷者也其發乎情則同而止乎禮義則異名之曰曲以其曲盡人情耳方之曲藝猶不逮焉其去曲禮則益逺矣然文章豪放之士鮮不寄意於此者隨亦自掃其迹曰謔浪逰戱而已也唐人爲之最工桞耆卿後出掩眾制而盡其妙好之者以爲不可復加及眉山蘇氏一洗綺羅香澤之態擺脫綢繆宛轉之度使人登髙望逺舉首髙歌而逸懷浩气超然乎塵垢之外於是花間爲皁而栁氏爲輿臺矣薌林居士步趨蘇堂而嚌其胾者也觀其退江北所作於後而進江南所作於前以枯木之心幻出葩華酌酒之尊棄置醇味非染而不色安能及此余得其全集於公之外孫汶上劉子荀反覆厭飫復以歸之因題其後公宏才偉績精忠大節在人耳目國史載之矣後之人味其平生而聽其餘韻亦猶讀梅花賦而未知宋廣平歟

魯語詳說序

道一而已而有中偏大小正邪粹駁之不同何也中故大大故正正故粹粹故一彼狹小偏私僻邪駁雜爲道者失也其所以失或由師傳或由鑿智或由气稟故殊途各出騖而不返道無是也先聖先師爲此所以有教救學者於多岐欲歸之於至當故曰吾道一以貫之一者仁也聖門之徒皆學爲仁夫子言行莫非仁也其在論語者著矣某年十六七見先君書案上有河南語錄上蔡謝公龜山楊公論語解間竊窺之乃異乎塾之業一日請諸塾師曰河南楊謝所說與王氏父子誰賢塾師曰彼不利於應科舉爾將趨捨選則當遵王氏於時某未能樹立而輙萌好惡矣旣防庠序方崇忌諱肆諛諂歌功頌徳陵跨唐虞或道史書及李杜詩章亂離之句則眾以謗訕操切之才二十年川壅大決睦盜猝興勢揺嵩岱然後信王氏學術不本於仁穿穴碎破以召不仁之禍也當玆時天子臨軒防士收采讜言黨禁向弛於是卲康節皇極書張橫渠正防篇河南先生諸經諸說元祐忠賢言論風防稍出好之者往往傳冩襲藏若獲希世之寶而謝公語解則已鋟板盛行噫此豈人力也哉後四載嵗在乙巳女眞入侵嫚書騰聞詔音夜頒引慝孫位靖康元禩遂撤王安石配食坐像廢字說勿得用俾學者兼用先儒收召遺老佚賢欲攺弦更化𨿽狂瀾旣倒捧土莫遏而遺書幸存出於良知者如濟貫河終不冺沒然後益信仁者人之本心大中至正是是昭昭未嘗亡也人自不求爾今皇帝勇智中興灼知禍敗之釁本由王氏以其所學迷誤天下變亂憲章得罪宗廟於是詔三省政事並遵至和嘉祐發自聖性篤好孔子所作安石所廢之春秋又於講筵進讀神祖所序司馬光所纂之通鑑下楊時家取三經義辯寘之館閤選從程氏學士大夫漸次登用甄敍元祐故家子孫之有聞者仍追復其父祖爵秩將以剗削蠱蠧作成人物朝兾賢才之賴國培安固之基此紹興五六年間大哉王言一哉王心凡百臣子所宜和將順不忍違矣而狃習舊染者見王氏言行不類有同俗趨利之便而於程氏則如嫫毋之惡軒鑑也蓄忿伺間仲其詭罔反以専門歸咎堂奧夫學士大夫意向殊乎王氏則擯斥隨之必如是說始堪仕進蔽離窮防百唱千和旣率天下出一私口矣又相與攘袂扼腕柴柵闕裏禁人趨之不亦甚乎自古詧言之法必觀其事王氏宗派效於紹聖元符崇觀政宣已來夫何可掩試舉其大者則纉瞿聃虛空之緒亂鄒魯禮義之實談二帝三皇之治濟申商韓非之政托人子繼述之孝毀祖宗艱難之業指丰亨盛大之象肆窮奢極侈之欲慕開疆辟土之績速佳兵好還之禍乘國破君亡之釁扶背主僣命之賊環燕巢危幕之勢致荊揚蹀血之苦積刑賞不平之憤起周廬干紀之變假偃武息民之說成外交固位之計殄烝民三綱之道甘臣服讐敵之辱稱太平無事之美導般樂怠敖之失結忠賢諌說之舌生隆家卑國之漸皆背違先聖操心不仁而精於經義字說立乎本朝據權斷論之大驗也若君子私淑所被曽微一人簉其列焉特用此觀之明善諭利之判豈不昭灼乃復營營翩翩變移黒白上欺君父下蔑淸議不念率獸食人近有覆轍亦何意哉愚不肖幸聞伊洛至教承過庭之訓而冥頑怠廢不早用力蓋嘗妄意論語一書爲仁道樞管欲記所見聞指趣附於章句之下內揆淺防久而未果髮禿齒豁恐負初志矣適有天幸投畀炎壤結廬地偏塵事遼絕門挹山秀涵水姿檐竹庭梧時動涼吹朝夕飯一盂蔬一盤澹然太虛不知浮雲之莽也觀過宅心自是始篤乃得就槁遺諸童丱博學而詳說之將以反說約焉若夫推己及人指南洙泗之路放滛詎詖分北荊舒之旅非愚所能也困而學之期成功於不二而已矣紹興甲戌三月甲寅朔序

斐然集卷十九

欽定四庫全書

斐然集卷二十

宋胡寅撰

丰城縣新修智度院記

事無記無以傳久逺有大事不足記而有小事足記者有常事不必記而亦有當記者人生必有業古之民業四今之民業七旣服耒耜而又執斤削旣通貨財而又習弓矢失常變守蓋棄材也治道所惡君子不言也各安其業不相侵紊猶動物不植走物不飛理之固然則又不必記也均是農也或鹵莽或力田則力田者可取矣均是工也或奇衺或信度則信度者可取矣取之以勸能者戒不能者則不以細故常事而無記也今夫儒服衣冠則當修仁義禮樂一取正於仲尼乃其業也詆訾先聖而歸向異端五濁貪欲而守持齋素殃民害物而懴罪祈福實諸所有而談論空寂猶之棄材焉則無可稱者矣去父母毀膚髮攻苦學佛爲廣宮大廈以事佛而居其徒相與紹隆而不替此爲僧之常業也凡其所建立必求吾儒之能文者以紀述之若不必記而君子有不免爲之言者亦因其敎寓勸戒焉爾旣已爲僧而又隳敗其業甚則破戒律私妻子近屠沽市販或至棄寺而居風敗佛像經卷爲窶藪亦不顧卹如是者眾矣則能不畔其教而守其常業者豈不足道乎丰城龍澤寺主僧廣照以修佛事緣化有徐氏父子施最厚照一不私己盡用以葺其廬凡殿堂門閤寮庖浴匽丹靑鑄甃物物咸稱寺在邑西五十里山崦中松篁蔽虧澗壑舂撞人境佳處也紹興壬子末予侍親自杭西行至是少憇焉家居愛其淸曠畱度冬春甚適明年夏四月將去而之衡山廣照請曰山僧埀老多病劬瘁於此屋未嘗有士大夫車轍馬迹也今幸辱臨得一言刻諸石沒齒無恨予旣許諾又以其事問諸裏邑無間毀者遂爲之記蓋嘆世有當爲而不爲不當爲而爲之者則凡能爲不失其分者亦可嘉也

湘潭縣龍王山慈云寺新建佛殿記【記首一百四十字先文定作】

自古學道之徒嚴事其師等於君父遡流循榦厥有原本若中國業儒者必宗仲尼西方浮屠氏號名𨿽眾亦以佛爲無上士天人師未能或之先也仲尼夢奠之後門弟子欲以所事聖人移於有若而曾子不可以此防民猶有設故臣像侑坐先聖端視至尊拜伏不以嫌君子有憂之昌言於朝以爲天地以來中國規制未有如此者庶防乎曾子之心非迂言也西方之敎𨿽異於是凡慈孝忠順之屬尊卑貴賤之分禮樂刑政所以維持人紀胥立於世者皆掃除之曰是有爲法非實際也吾嘗攷其事則有不得遁者其法有父子之傳其位有賔主之異其敍有戒臘之次其居有丈室堂寮之別其名位有長老主事眾僧童僕之等其奉養有寒裘暑葛朝晡蔬谷之具其情文有交際往來送死哭服哀樂之節尢恐其壊也則又爲之規律以整齊之守此者爲威儀犯此者爲罪其嚴如是固秉彛之理欲去之而不能者而其言曰若以事觀是爲事障若以理觀是爲理障吾不爲是也至其師弟之際抑又謹甚自其敎東行精舍徧天下凡殿宇繪像歸依所向必以佛居上位菩薩羅漢次第布筵列屋而環之入其門大殿翚飛金碧相照巍然而中尊者不問可知其爲如來也所從久矣而湘潭隱山大禪寺嘗有主僧創意徙佛於左廡革殿爲閣刻木髙三丈象千手觀世音居之夫觀世音固慈悲神通其視如來蓋亦瞻前忽後安能遽履佛地哉一日挈弟子登坐其師之席揖其師退侍弟子之旁倒置而逆施之自有佛以來無是理其徒艴然不悅蓋理有不可者人心所同也有大比丘法贊實嗣總持命僧子積惇匠庀工營殿於閣前復其常制瑰麗雄深瞻仰端正旣成求文以記之予謂人生有三重焉君父彛倫也師承至徳也冰寒於水無水則無冰以弟子旣傳道而可以黜師是逢防旣盡巧而可以殺羿推此志也子而齊聖亦可先食於其父臣而庇民亦可易位於其君𨿽學佛者絕倫離類無意乎三綱猶不取此也況中國之大經乎贊是舉有感於吾心故爲之一言殿成於紹興三年某月某日若工與費經營常事也則不必書

富陽觀山嚴先生別廟記

古之君子治則見亂則隱漢室中興子陵可以仕矣乃不肯屈去而隱居終其身道之不明賢者過之子陵之行不防於過乎武夷胡寅曰否不然也昔者世祖無一旅之眾起平僣賊尋邑王郎赤眉銅馬隴蜀之主眾皆數十萬折箠笞之無不如志天下耆定躬攬乾綱而獨斷之三公之尊猶困於吏事鄭興孫言以辟禍韓歆直諫而不免彼其功烈蓋世亦有輕待其臣之心子陵不屑就焉非介然狷者將以警帝也子陵文叔布衣交友之素豈後冦鄧諸公其襟度曠夷足加萬乘而脫屣卿相固有吞納海宇之量開辟造化之才矣使書功於竹帛圖形雲臺之上未知孰先孰後子陵不爲此頋爲彼者人君意滿志得常喜傲視士大夫簡賢而忽老違眾而用己以區區圭組爲足以怒役一世使茍賤無恥者日進潔修自重之士望望然去之其亂亡不旋踵矣此子陵勤懇愛文叔之深情而世祖所爲屈己忘勢從其所好不敢以君臣之分臨之者也至於今千有餘年流風餘韻猶足以窒貪競無厭之心作頽懦不振之气前賢所謂有大功於名敎吾乃以見之子陵防稽人歸耕富春山中卽今之富陽也西南數十里有桐洲石瀨世傳爲子陵埀釣處山紆水回秀色可攬眞遺世遁迹之地文正範公初建祠宇今屬之桐廬而富陽縣觀山亦有小廟巋然圖經不載其像設衣冠殆非達人勝士幅巾野服之髙致土偶壁畫雜以鬼神物怪士女朝夕持楮幣奔走曰此閻大王也安能使人想見儀形而興起哉廟瞰大江潮汐呼洶雲山浮動與江濤相起伏亦神气英靈之所止宅有好古君子稍更制作去其鄙俚而歸諸簡雅俾邑有望思騷客徘徊揖先生淸風於東海之濵豈曰小補云乎哉

悼亡別記【丁亥冬】

宣和三年天下士大比試於南宮兵部郎中南劍張公哿參主文柄中選者五百人寅名在第十寅大學同捨友給事今知福州張致逺子猷亦在選中子猷於兵部公爲無服族孫一日謂寅曰子之文兵部公所主嘆賞不去口恨未識子寅旦日袖書上謁謝公問勞再三如子猷所云時寅未議婚有中書侍郎張其姓者方求壻來謂寅甚迫寅年少气剛鄙當時公卿不願從逃之三日子猷奇寅志曰兵部公有季女愛之擇配惟子可歸然少君十嵗君有意者相爲謀之若何寅念受公知且與子猷厚其家儒素可長久也以書白家君家君曰吾未識兵部公然知其與山中立楊公右司瑩中陳公爲親朋汝可依無疑兵部公聞之大喜遂以是年四月委禽越明年四月親迎於京師宜男橋公之僦捨其冬十二月晦以宜人歸至荊門漳水之濵二親之側癸卯月正元日盛服見舅姑舅姑設饗禮退見宗族雍雍如也君性莊重無防言戲色中外皆嘆其婦徳夙成舅姑愛之如女秋九月命從寅赴西京國子監教授甲辰孟夏生男子今名大原西京多名園美榭登眺嵩洛君欲一出嘗爲游水南北二三勝處已卽不復出曰不過如是爾遊觀非婦人事也寅獨尋勝訪古驅馬逺適君必謹戒以居一夕有盜騎屋山下瞰君覺之增張燈燭戒奚獲無得寢寅四鼓醉歸不知也明日乃聞盜得於東鄰教授官冷俸薄不以時得寅破君奩乃與英俊相追隨費且盡君不見於辭色寅或觀書作文至夜分君亦縫紉其側時一發問以是爲常乙巳嵗河北羣盜起女眞將入防冬十月寅謁告防家歸荊門又單車之官丙午春京師解圍寅被召賜對校中祕書尋遷省郎丁未夏四月敵騎北去寅請急歸省五月至家方京師被圍中外音問不通者半年寅因問君頗憂不測否曰寧不憂然度君必無恙也戊申嵗春夏之交寅如維揚久不調己酉嵗春二月旦女眞輕兵渡淮揚州潰寅脫身至常潤間久之召還復爲省郎遷左史秋九月請奉祠得之其時荊門已爲盜區家君度洞庭而南寓居湘潭而寅行次臨川值敵兵方下江西諸郡甚梗明年三月僅得至庭闈退問君今玆憂乎其對猶前冬十月一日先令人疾革執君手頃之捐館捨君於諸婦中最防愛以君多病每寛其禮儀辛亥春巨盜馬友孔彥舟交戰於衡潭兵漫原野四月奉家君西入邵席未暖他盜至又南入山與峒獠爲鄰十二月盜曹成敗帥兵於衡又遷於全西南至灌江與昭接境敝屋三間兩廡割茅遮圍之上下五百餘指度冬及春瘴霧昏昏大風不少休郁薪禦寒粢食僅給壬子春家君有掖垣之命寅與弟寧侍行季弟宏守舍行旣逺六月成餘眾卒入灌江君與二姒將子女倉皇奔避一夕忽聞鼓聲已近徒從哄然四逸囊槖悉委之獨余負橋者不去遂偶脫冬十一月家君罷掖垣還至丰城遣寅省家嵗盡逢之淸湘山寺中君身獨暑服余單布衾嫁日衣襦無存者獨挈寅敕文誥身皆無失寅勞苦旣定問君驚懼莫此爲甚矣對曰至無柰何惟一死耳蓋以兒髮刀自隨急則用事無所懼也大抵君气和而志靜見理明而臨事果癸丑春正月家君來湘潭秋七月然後尊卑防於南嶽甲寅終嵗奠枕乙卯寅以左史召趨錢塘其冬出守邵丙辰二月至家七月攺郡嚴陵君平時見寅逺適不以爲念至是行臨別泣意殊悲丁巳八月書來乃云手攣不能親書命大原書之寅官守欲歸不得也九月訃至實是月四日自君歸寅其聚散契闊如此君素喜病熱二十四五已前嵗一發其後嵗或再發後乃至於三四每疾作必疾首痰甚藏气結澁昏不知人如中風狀必以涼藥導下卽良已一下一虛而不能服溫補藥服卽又熱寅在家之日少凡君疾有危殆時寅皆不見見則旣平忽以爲常事又不遇良醫使君盛年而气血耗消以至於死也寅遭亂加窶十年三黜祿入至鮮君每疾平時少思防甘輔養然無力以致也說食取飽以爲戲笑寅每謂之曰今之世得存全者已大幸尙何望美食以貧凖病寧貧可也祈君安瘉而已君聞此言無慮百十過久亦安之𨿽然飬羸而無食禦病而無藥君之死天乎人乎自大原旣生君年才十有七寅嘗曰多男子人之所欲也君曰爲君生一子耳妾媵多所出與己何異當一一善視之寅曰君何以知惟一子也君曰姑志之必不妄他日寅出其不意徴前言十六年無爽亦果如其說不知其何所見而自必也妾生一女衍一子大端大端嘗病危君日夜泣視營救百方旣得愈喜不自勝君防嘗受論語終身置几案間以章句問寅且問其義寅淺告之或能因類推意敎大原甚嚴略不假以言色寅尢之曰一兒且弱何忍如此君曰愛之在心不可縱也慈母多敗子君豈不知寅無以奪歸寅之三月兵部公族黨素通家者置酒君飲少醉自是後飲不復及量以寅嗜酒每相對細酌濡唇而已素不信鬼物輪回之說凡內外防戚婦女多恐怖君如常日然甲寅嵗寅因徧觀大乘諸經及傳燈錄究佛氏所論遂有所見著崇正論一編數萬言君每問大略輙怡然防心相約以死日不用浮屠氏法及將死前二日猶爲叔氏宏誦之卒踐其言自佛法入中國以死生轉化恐動世俗千餘年間特立不惑者不過數人而已𨿽才智髙明鮮能自拔又況陰柔之質乎君可謂賢矣君事寅有禮自結髮至死未嘗以防言頩色相失然情質恬寂於世味淡如也兵部公之沒君恨不得見每語及淚輙雨墮一兄一姊先逝常以疚心寅至桐江爲取其季弟至君尙切長兄之思每言气弱負疾其何能久與兄姊相見於地下耳委之記事未嘗忘間一二年乃或忘君曰此早死候也寅聞其言輙驚惻亦豈料止此疾舊苦熱聞其將沒前體冷自汗蓋陽盡變寒九月三日脇內痛刺明日辰巳間遂不救嗚呼悲夫往者數數語寅盍先爲志欲一讀之寅必力拒曰何至是今於悼愴中緝綴平生十不得一旣擇其事約其詞爲埋志又書此以付大原等使篤孝思云

桂陽監永寜寺輪蔵記

文籍惟吾儒與釋氏爲最多然儒書之要莫過乎五經鄒魯之語是七書者上下關千五百餘嵗非一聖賢所言總集百有餘捲而已旣經仲尼裁正理益明道益著三才以立萬世無獘違之則與人道逺焉未嘗丁寧學者收藏誇以私心是之而所以至於今存而不廢者蓋人生所共由自不可離故也其餘百氏著述日繁世久得以捲記者至於數萬可謂眾矣然明智之士則必紀綱大訓折衷於聖人使至當歸一精義無二詖淫邪遁之辭遏而不得肆固不盡以爲是也今釋氏之書五千四十八卷以詞之多故世人鮮能究之吾嘗閱實其目則曰論曰戒曰懴曰贊曰頌曰銘曰記曰序曰錄雜出於僧人所爲居其大半而以經稱者才二千餘卷焉僧人於是中所常誦味舉唱者又亦六七品而止爾余則置而不道也所以不道者抑未暇歟將無庸稱歟然則自其術論之所得有淺深則所言有當否若舉以爲是不亦罔之甚哉夫其詞之多𨿽未可盡究而立說之大防亦可知矣蓋論心則謂耳目鼻口之用喜怒哀樂之變皆非本體之妙也論身則謂假暫聚生老病死無非苦惱𨿽以食狼虎飽鴟鳶而可也論生死則謂有前世之來後世之往人與狗彘羊牛相爲輪轉而不息也論世界則謂天之上有堂地之下有獄日月之中有宮囿星辰之域有里數而宇宙之眾如河沙防塵者蓋不可勝計也論庻物則謂羽毛介鱗皆前生之親愛宗族而含靈蠢動蚊蚋螻螘與佛不殊亦欲化之使登正覺也其於秉彛天命則以爲愛欲所鐘因而滋續無足貴者故視父母兄弟妻子猶怨憎仇毒之可惡也其所親厚則以它人爲慈孝傳繼凡九州四海殊根異質不問賢否茍同於我者皆法屬也其論覆載之內可見之物可名之事則等之寐夢幻詭漚影電露舉非堅久眞實不必爲也其論鬼神則記其狀貌敍其種類知其嗜欲年壽得其居處名數縱口而談極筆而書不自以爲怪也佛旣言之又付囑之僧遂演說而推廣之所以其書至於五千四十八卷之富且以爲字字皆至理句句皆妙法卷捲有光明發見處處有神物防持無可置議於是裒人之財竭人之力印以紙墨匣而蔵之載以機輪推而轉之丹砂黃金文瑉香木窮極侈麗葩華絢飾然後爲快獨疑而辟之者乃外道魔障佛之罪人若傅太史韓文公之流至今爲釋子怒罵而未已也夫旣以空虛寂滅爲道之至矣𨿽天倫之重乾坤之大照臨之顯山河之著猶將掃除殄絕洞然不立則凡見於形象當一毫無有焉今乃建大屋聚徒黨耕良田積厚貨憧憧擾擾與世人無異而以佛之遺書營置儲貯巍然煥然郁相望也烏在其爲空乎不能空其言說之迹而欲空並育之萬有烏知其可乎是必有說矣比丘慈嚴居桂陽之永寧悉其志力以營玆事勤苦歷年而後克成來求爲之述以示久逺予因舉儒釋異同且箴夫棄有趨空者之蔽庶吾黨之士相與講明以止於至善夫豈好辯哉蓋亦不得已也

衡嶽寺新開石渠記

物無不可用用之盡其理可謂道矣乎非邪言道而棄物體妙而用粗或以爲精吾見其二於物也五穀飽人者也今有人不種不獲廩庾無積釜甑無防持其枵腹而語於眾曰吾飫於食吾之腹果然汝奚不作稻粱黍稷之想而自肥乎又奚不忘稻粱黍稷之念而已飽乎眾美其詞相與贊之曰先生不忍獨飽又憂弟子之饑吾一聞之了達無疑咀嚼至敎而厭足甘味𨿽六瑚八簋丰盛乎前皆幻物也吾見天下之人皆口充乎此而中餒者也疊唱更和以爲至矣居無何不免於爲若敖氏之鬼謂道不在物至妙非事爲之用者不類此歟今夫人不可一日而無食田不可過旬而暴之有沃壤腴地而無溝洫畎澮以資不之急則大聖智亦不能拔苗擢穗使發秀而穎栗也而好誕者顧曰是粗之爲用矣吾有道於此說雨露之功談江河之徳發揮涵濡滋養之利而指示灌漑收濟之效顧盼作用倐忽俄傾則生物之眾旣已被潤澤而大丰美豈獨爾之長畝爲多稼哉𨿽火雲焚空金石融泮萬類焦灼固不能爲吾田之病也嗟夫此與向之爲若敖氏鬼者固歸於無智而不仁三尺童子猶將笑之而又可以欺夫通天人合外內之君子乎衡嶽寺長老純粹領寺之三年數罹暵幹顧田旁有溪流不可激而使也乃溯源上絕璧相可引之道躬率其徒以鑱鑿從事勞而益勤未防石渠告成疏分巨飛練掛壑流虹帶山滂傾演迆隨意停決餘潤所覃鄰壤作乂是嵗秋大穰齋庖恬愉鼓鐘其鏜粹來請記之使後有考焉予曰天地之內事物眾矣其所以成者誠也實有是理故實有是心實有是心故實有是事實有是事故實有是物實有是物故實有是用今以手舉物而曰必未嘗舉亦初無物也以口對客而曰心未嘗對亦初無客也斯亦妄人而已矣何以明之爾不能耕不土之田居無地之室衣不蔽之服而食無米之飯是則誠之不可掩也而獨外此以爲道可乎往刻諸石使來者讀而味之而要其歸則吾之言猶爾之渠蓋相與流通而不窮矣

前知衡州向公生祠記

郡守以撫養百姓爲職賢否於是乎觀不聞以能奉承大吏爲賢也昔光武戒任延曰善事上官無失名譽延對曰忠臣不和和臣不忠若務雷同非陛下之福帝嘆息稱善以其時考之循吏得行其志海內之人咸安土樂業而誣上行私亂人之功罪者莫或肆焉其致中興宜矣嵗在乙卯江南大旱衡陽焦灼於築城暴政之後遺黎懍懍尢甚會相臣督師平冦植牙於潭知冦之本由民失其所也聞直祕閣向侯宣卿有政材剡章上聞請使守衡制曰子忞往欽哉善拊吾民惟旣乃心毋怵於權侯頓首受命至府屬帥臣以民訴外臺大胥姦贓蠧害事下衡治之無追證捕逮之煩三日而獄具厥徒震竦民情始得自通於是昭明曲直而伸達寃滯振業矜寡而擊斷豪舉興民所便博捐其畏去華務實謹率憲章磨牙砥掌之徒內視斯人噤莫得動方是時米斛爲錢萬有五千而衡境歡然反無饑乏憂官僚肅於庭士卒整於伍商賈集於市緣南畝者惟恐侯之報政而去鄰於衡之人則曰天子何爲不以向公而牧我乎其頌嘆願望洋洋乎滿耳矣而方伯與部使者顧且傅致劾之曰向某以酷刑失民心民之畏之重足而一迹方旱且多盜又重之以某不亟斥之防何而不召變嗚呼嬰而盲者無怪乎指靑爲黃孩而齆者無怪乎謂香爲臭人自非生而防心則臧否好惡不至若是悖矣侯旣坐斥士民扶耋擕孺犯雪泣涕屬道而送其能逺者眾資之使謁諸朝久而未報念終無以自慰乃卽城北靑艸佛祠爲堂繪侯像嵗時合笳吹鼓舞其下以祈侯壽考而思其來也夫萬人之譽不可以非道幹謂侯無以致此則民奚不從彼貪且盜者屍而祝之邪濟惟貫河人乃知其淸松柏不遇大冬與蕭艾未知其孰賢也然則謗侯𨿽深所以榮侯者不旣厚哉哲後方覈名實考毀譽賞卽墨以圖治康而禦史采輿人之誦爲侯明著劾奏之不然者宸防寵煥擢畀使華士大夫益知奉公守正之可爲讒邪不得而終困之不獨衡之人以爲喜也侯𨿽屢折志意益勵力操汲古令聞彌著則進爲世用以就功業不獨慰此州之去思又必有日矣詩不云乎樂只君子民之父母保艾爾後徳音不已衡之人以是歌於斯堂也不亦可乎

雲莊榭記

名與實猶影與形未有形直而影曲也世乃有實然而名不然者由人智故之私繆爲之以欺眾焉耳予卜居衡嶽陽麓亦嘗窮髙極深以求盡夫嶽之勝矣蓋禦云培風四眺蒼莽縈湘江於練白開洞庭於鏡空凡以峯巒雄傑附嶽而自名者至是疊疊焉如碧海怒濤簸蕩於蓬萊之足焉則祝融絕頂之大觀而人所共知也若夫溪行樾陰披防撥翠陟降窈窕忽得虛曠兩山呀然大壑十里危立北岸面勢靑壁秀奇障層擁乎其外淙流奔雷呼洶乎其下猿啼鳥弄應和於煙霞杳藹松筠寂歷之中凡以門壑幽邃得譽者至是亦無以過也則後峒髙臺之奠景而知之者少矣據景之防有亭以車轍名由浮屠氏相傳昔有得道而山居者鬼神欽之運米修供驅車循崖尙存轍迹無從質其信否有老僧年七八十雪眉霜顱眸子烱光破裓埀肩扶杖至止揖之坐問其故則笑而應曰烏有是哉鬼不能服田力穡何自而得米其竊於人邪則有道者必不取取之是主藏也其乞於人邪則是天地以來未聞人與鬼相授受也一噐而工聚焉者車爲多鬼又安能操斤斧而爲輪輿乎所謂轍迹乃石脈之修廣者耳道散於異端人不知鬼神之理其誕乃至此予曰然則何者爲鬼神對曰天髙而地下山止而水流日月星辰之運行風雲雷霆之聚散萬物榮枯成敗之迹人事動靜終始不窮之端皆是也顧人日用而不知爾予曰浮屠氏之說何爲而不然老僧舒然而嘆曰凡爲我道者好假托怪靈以張大其術使天下愚夫愚婦駭而從之蓋亦達人之嗤也而尙何辯余因其言推類而問之曰然則此山之屬峯以擲缽名壇以羅漢名泉以卓錫名巖以隱身名以一生名石以防頭名以飛來名以七分名其亦然歟曰固也然則爾佛於屈伸臂頃現種種變相謂之不可思議者又不與是類乎老僧不悅而去余喜其言直而不欺乃易亭曰榭更其名曰雲莊取李北海歷下新亭句意以爲奧景之表著焉嘗試觀巖岫之間烝气騰畱矚須臾霮防無際彌覆乎喬嶽之上喬嶽不能有也浣沐乎萬物之眾萬物不能知也且捲且舒悠然翛然有其功不見其心無乃云之出納貯費獨富於此山乎因爲之記以曉夫吾黨之溺於荒誕幻而不復致詰者曾老僧之不如而欲名與實副𨿽谿谷林壑人所闊略吾猶將正之使來者無惑焉

永州澹山巖扄記

瑰奇偉絕之觀人所同好也覆壓淪溺之害人所同畏也役於甚好而忘其可畏人所同惑也今夫山之秀拔孰如西方之所謂大華者乎俯仰而滿足其意孰若麓之人飲食起居之與山接者乎熙寧中一峯剝墜六社皆沒近山之患乃有如此者錢塘海潮盡波濤壯觀不論四方至者自其土俗朝與夕差肩疊迹待望而不厭也壬子嵗中秋潮來且近忽聞一枝捲防勢如電掣濺若雹散其所鞭激處漂落五千餘人予蓋親見之是在平地非有防楫傾欹水至弱也狎而翫之則組甲練兵起於足下甚美必有甚惡亦何往而不然淸馨凍飲或亡於池肥甘芻豢或死於林燕姬趙女妙舞宜笑能傾人邦家而八駿騰驤九臯飛唳亦足以召亂而喪師也豈獨是哉富貴顯嚴之所在气力侔天收四海之命斷於掌握其究有願爲役夫而不可得者故曰疾顚履危丹轂赤族是皆縱耳目鼻口一時之適而不知爲之戒者過也永城南二十餘里有曰淡山巖自山谷詩旣行名聞於天下凡巖之病以暗而濕淡巖獨竅北而透南方臺夷燥噓吸雲气受風納月信乎其稱絕景也然卬眡脈絡往往鱗皴而巖中大小石蓋不可勝數人不幸或值一拳許焉則碎首斃矣況巨片哉因嘆且笑曰此古人所謂雞肋不足以當者今乃襄羊終日而忘知命之訓仁者樂山殆不然也乃相南缺得地不盈丈爲亭命之曰巖扄卻顧中虛盡攬勝致而重山大壑環乎外者又咸在目且令穿山壑間剪竹開徑以趨於亭自今騷人遊子去來徙倚得所好而逺所畏然後斯巖之美全矣人世芬味蓋不必遊藩而醊醨大抵類此古人所謂登門入奧惟恐資之不深居之不安者必無險巇危阨之理未見蹈仁而死者也而君子或反望望然去之不啻如逆旅亦獨何哉可不求其故而勉之哉作巖扄記委零陵主簿劉汝舟視工鑱之石

東安縣重建學記【辛酉冬】

永之屬邑三惟東安在西重山復嶺間境與峒獠接其風俗鄙陋無足怪也然號名爲人靈於羣動則其鄙陋非天之降才矣是故仲尼有教無類蓋欲居乎九夷曰忠信篤敬可以行於蠻貊而況斯邑政治所加向二百年之久乎知縣事上官闡惠化威令旣洽百里乃修崇黌宇飭簠簋俎豆之事帥儒其衣冠者使進而捨奠瞻想溫厲恭安之容退而遊處沈酣詩書禮樂之意亦武城弦歌之遺風餘韻也來求一言記之餘曰士未嘗不論學而知要者實鮮矣彼有敏慧秀爽之資玩心於載籍馳騖乎見聞以記誦精博爲功詞華藻麗爲能獨步儒林而擅名當代者非不足賢也試舉洙泗之間聖人與門弟子答問之防言以質之未有不瞠然視呿然謇望洋向若而莫測其際者何哉英華易披而本根難見樊籬可越而閫奧難詣也前人有詩云夜夢入小學自謂總角時不記有白髮猶誦論語辭意若忽此書者夫童而習之白尙紛如孰比論語之難讀而可忽乎是以欲知後世之故必觀諸史欲權史事之是非必觀六經欲知六經道徳性命之防必通論語而讀論語則有法矣得其法者亦且請事書紳黙防於意言之表而書可捐也不得其法𨿽句爲之解字爲之訓浩然成篇粲然成文君子未之許焉蓋窶人談寶不若富人之有寶畫餅療饑不若膾炙稻粱之實吾腹也豈不然哉予非能之而竊有志焉故樂以告吾徒乃因記斯學也而粗言之

旅堂記【辛酉】

防錄零陵軍事河內向君圖南於公治西偏飾堂爲遊息之所謁名於郡守武夷胡某某以旅名之或問其義某曰是在易上火下山之象仲尼系之曰君子之觀乎此而施於事也當明愼用刑而不畱獄焉君以典獄爲職吾是以云火進而不止者也居髙而照照有遺乎山止而不動者也處下以靜將何失矣世有見事風生務爲敏速而或失於脫略彼斷者不可復續誤而不愼後將噬臍故聖人言愼以爲決者之戒亦有謹密反復務爲審克而又失於淹滯彼系者如覆盆之望天其思出也以日爲嵗故聖人言明以爲緩者之勸兼斯二善何畱獄之有不得已而獄獄而無畱歸民心合天徳之道也夫慘酷之吏輕視人命鷹擊毛摯丹衢赤水固得罪於仁政而惑邪說希後報者惠暴而寛惡隱姦而貰猾使死者銜寃莫之能訴亦非君子所與故處天下之事至於適當其可則善矣可刑也𨿽貴如共驩親如管蔡誅殺流放非虐也如不可刑𨿽匹夫匹婦防獨無告不幸而麗於桎梏必欽卹哀矜之非姑息也司獄至此明之至愼之極而旅道盡矣若不能然是以靈於萬物之心其用之也曾不若無知之火與夫頑然之山豈不失其性哉己則失性而曰能治人者未之有也君辧察詳恕率職平允方將被識擢躋顯官其視斯堂猶旅也嗣有來者亶惟一言尙有取於鄙言因書以遺之使刻諸石

防齋記

沙津鄧君溫伯作齋面山臨泉以防名之求記於衡麓居士胡某某曰斯義也文王周孔示之著矣吾子玩辭觀象吉其吉吝其吝利用其利用勿用其勿用可也而復謂吾記之吾又爲子言之不亦贅乎然吾嘗考聖人之作易憂後世之未達也則屢致意焉發端起例厥防詳復故重卦者八卦之未盡者也名卦者畫卦之未盡者也爻繇者名卦之未盡者也彖者繇之未盡者也文言者彖之未盡者也象者文言之未盡者也系者象之未盡者也說者系之未盡者也序者說之未盡者也雜卦者序之未盡者也其所以詔後如此不啻悉矣而今之老師宿儒編殘簡蠧尙不能窺易之藩況能超然黙防於包犧未畫之前乎吾徒少也爲俗學所桎梏名利所攻擊聽窒而視霧思蔽而智困蓋不特童而防矣今子晦者明塞者通得戶牖於羣經發覆蔀於眾疑異端邪說之善惑人者雲霧捲而塵垢開何謂而然歟方其防也達固自若及其旣達防則無在故也𨿽然達有大小逺邇深淺若仲尼則猶天之不可階學者所得亦隨其才之所至而已其未達者不爲少也言語工則短於徳行文學優則粗於政事二之中四之下則不及充實而光輝一於淸安於和則偏夫金聲玉振之無可無不可也是自聖人以降皆然已達者固善矣未達者𨿽大賢有不免焉或遂止而不進或愈進而不息止而不進者亦非特童而防也進而不止者可以入聖域故箕子以防反聖而仲尼嘗曰我學不厭好古敏以求之今溫伯及其弟講習於此齋篤志勇往不爲小成其造未可量也則亦勉之又勉期於養正之至時中之亨他日卓然爲羣防之先覺焉不亦美哉

義齋記

孰不趨利而避害趨其所當避避其所當趨者皆是也是烏知其利害之所在跖以貨爲利者也紂以酒爲利者也周幽以艷女爲利者也太康以擊熊豕雉兔爲利者也方其利之固不虞害及夫害至則思利而不可得矣是故湯不邇色不殖貨大禹惡防酒而文王不敢田抑有甚焉朱利於爲我翟利於兼愛周利於虛放申韓利於慘殺彼亦自謂道之大全也爲我則害君兼愛則害父虛放則害禮慘殺則害仁是故周公禁奇言子夏辟小道孟子詎詖行而放淫辭抑又有甚焉使斯人父子不相保君臣不相邇兄弟乖序而男女失配軀體棄敗而秉彛殄滅方且語之曰爾富之不充歟貴之不足歟壽命之不長歟快樂之不廣歟憂怨之不釋歟疾痛之不免歟凢有所願欲祈向之不遂歟汝能吾聽今之生修其因則來之生獲其果必矣貪利之夫旣吞此餌而其防妙之說則又謂空爲眞謂有爲幻謂寂滅爲樂謂夫不能脫生死者與飛走萬類轉化無端或以罪辜受辟冥圄深悲而重閔之於是𨿽明智之士有不免怛化者疊唱更和利於無生死之患謂道至是然後極率天下入於殊類而不自覺其究也乃獨成彼居處飲食衣服之利爾彼師之術以利爲道肆然居侈然食防其身與人入於異類洋洋然而不慙而斯人相與聖而神之蓋千有餘年凡堯舜禹湯文武孔孟所以修人紀位天地育萬物者除掃荒蕪日甚一日是豈直前所謂八害而已哉有道於此因天之髙而戴因地之厚而履因晝夜而作息因四時而播斂因萬物之材而服役制作因人之不能不夫婦也敎之以正而順因人之不能不父子也敎之以慈而孝因人之不能不兄弟也敎之以友而恭因人之不能不相君臣也敎之以仁而忠凡綱紀法度刑政禮樂之用皆猶是也泛酬曲酢未嘗不當萬變遷代而心則自如無所冀而爲之如水之必濕火之必熱止於各得其所宜焉爾夫濕之在水熱之在火豈僞設而用其潤與熯者豈附益哉是故各得宜者中國聖人謂之義斯義也君子小人之所以差華夏夷狄之所以分伯術王道之所以不同聖學異端之所以殊絕自孟氏沒寥寥而無傳焉必欲治心修身扶世導民愈久而愈無害捨是無足爲者沙陽葉君超然知先覺有大中至正之敎心篤好之收合族黨子弟使一以是爲師障異端之波庶其不溺百捨重趼求余文以記其齋余固陋烏能廣子意子歸以六經語孟置之舍率二三子拳拳服膺若董仲舒所云仁人有正明無謀計者可也如其反此請事他岐或乃稽古而車馬自誇明經而靑紫是求放利而行不與義比以自投於八害之役則按孔門故典鳴鼓而攻之是亦天地之常經古今之通義矣

陳氏永慕亭記

仁人君子之治葬也竭誠於死者必深長思衣衾周棺槨備土厚而水深藏之固則已矣非禮不爲也是之謂愼終自盡其心致思而不忘猶終身之喪焉是之謂追逺此孔子之教也後世禮壊人肆其精力競務末習凡附身而合禮以勿有悔焉大抵忽不加意顧汲汲於厚錢刀食饌防夫爲浮屠之人使誦幻詭語夜以繼晝且多焚楮幣繪輿馬賂鬼神拘嵗月日時擇能致富貴之地而後葬已則侈大工徒華飾垣屋於墟墓間凡禮所不得爲者悉爲之相視少不效則子孫赧赧然歉人亦號之曰不孝方是時惟僧與陰陽家施施然得志蓋迷本徇俗有致之者矣噫嘻悲夫養生未足以當事惟送死可以當大事而民彛泯亂如此莫之救也孔子之敎其無補於後世耶師孔子則獨可茍簡闊略於斯耶今子華榮亭隧前爲春秋祭祀之所名之曰永慕則其心有所存異於世之彩楹雕桷以悅愚夫之目者矣余因爲之言曰心無理不該以言乎逺莫之禦也去而不能推則視之不見聽之不聞癢屙疾痛之不知存而善推則潛天地撫四海致千嵗之日至而知百世之損益子華慕親而永其亦槪乎聞存而推之之道乎昔者舜起於側陋一日而妻英皇負黼扆皆不足以解憂五十而猶慕蓋所憂甚於所可樂者故其慕勝而其樂久世人綢繆妻子之愛詭曰無後爲大防防利祿之塗且以顯父母自解心方系於物欲顧曰吾不忘親亦無日月至焉之效矣又何永之云子華名夢逺贈諫議陳公從孫公蓋慕君而不志於利祿厄窮以死而憂國益深者也視其忠而思孝焉不息則久久則徴徴則逺矣子華其勉之

戲防堂記

人子愛親之心無窮而能遂其無窮之心則有數存焉數在天非力所能愛在我勉之則盡其道矣謂力所不能致遂怠其心非深愛也深愛者以其所養而養焉𨿽啜菽飲水足以盡歡然而捧檄動顏君子猶且有取推其所得爲等而上之至於以天下養然後無歉則以愛親之心無窮故也夫惟愛親旣自得其心而溫廬淸室防暖甘毳視聴起居杖履所及又咸其事而備其物豈非仁人之甚願而天下之至樂哉零陵郡守富春羅侯偉正書扺予曰長康不才試郡得竊分寸之陰緩帶侍旁念萊氏子旣老而衣錯五色爲孺子容輙新公治之後堂以戲防名之以寓其樂昔茅容殺雞供饋庋置半饌俟有餘之問而蔬飯對客泰然安之此世俗所未識而郭林宗獨知其賢又欲勤公以記其實餘三復有感焉嗚呼余𨿽三千鐘而弗洎矣侯之婉愉乎斯堂是誠足樂矣而聞之者猶以爲未究侯之志焉且侯年過五十致政公鶴髮兒齒裕寧康鮮兩轓之耀五馬之貴二千石之祿承顏膝下事類萊子而貧非茅生是誠足樂者然猶以爲未究侯之志焉何哉豈不曰侯奮自四壁擢取名第入丞卿寺而出殿藩屏方且布明天惠綏逺服之徳輕徭而薄賦平政而理訟使合境耄耊皆得其子孫之飬保存生業無嘆息愁恨之聲則斯民頌吾君於日月之明而歌太守於岡陵之崇者薰蒸浹洽散爲和气介髙堂期頤之壽不待月祈而嵗祝也是乃顯親之純孝非萊氏所能彷佛者矣古之人老防吾老防及人老防善推其所爲放諸四海而準此固侯之志也予鄙陋甚何敢望林宗然觀侯之書而求其志則又竊喜是以引而伸之而忘其詞之不文也

嶽州學記

學之失有五而其難有二蓋自書契已來至於今上下數千年紙墨之傳以萬號捲不知其防也則有溺於名數者焉則有囿於訓詁者焉則有役於記誦者焉則有耽於文詞者焉則有惑於異端者焉夫是之謂五失豪傑之士慨然自拔於流俗曰道徳性命聖人之奧也豈是五者之謂哉索之以私志廣之以辯言言之成文而持之有故材出其下者滔滔是也則和而從之曰是誠得聖人之奧矣今迹其言曰天道髙逺資之無深也居之無安也𨿽欲不變亦末由矣終於惑異端迷義利舉外夷雜霸偏駁之具參亂正教談髙語妙系風拾沈而使人紀人綱淪胥於無父與君之極其勢然也故學而得正一難也明善審是擇中庸知正當不身踐之猶無有也是二難也自漢唐已來取士之制不本乎先王夏侯勝明經則希望靑紫之拾桓榮稽古則誇侈車馬之賜跋於五失而防於二難惟利是趨俗逺益獘先聖先師大學之道防於熄矣天子閔焉乃詔中外興復庠校罷三傳出問目以尊經世之書退詩賦厭雕篆以隆六籍之訓著爲邪說者毀其板黜其人示道術之統於一徳意美矣巴陵古郡地挾湖山之勝長材秀民多出其間太守趙侯尙之通判董君時敏教授齊君稷奉承詔防曾未閱時黌宇一新屬某經從見委爲記而諸生之請抑又勤焉曾子曰爲人謀而不忠乎某𨿽固陋敢不竭所聞語之或問然則何以去二難而離五失耶將應之曰孟氏所受於子思至於今不絕者子思得之曾子曾子傳之仲尼其言在語孟中庸之中其則不逺也造之得門進之得序遊而泳之有樂積而久之有成視形名度數之詳箋注釋文之精聞見誦習之多語言辭采之利猶冥鴻之過矰弋巨魚之睨數罟也支離穿穴而配合撰作者無之口筆尹旦而施設申商者無之蘧廬孔孟而歸宿老釋者無之必信趨汶之辭異乎出兕毀玉者矣必信莫春詠歸異乎夫子哂之者矣必信可仕不仕異乎學爲幹祿者矣必信潔已辭粟異乎爲人聚斂者以詩理情而養性以書監古而決今以易從道而隨時以春秋正己而正物心日廣體日胖徳日進業日修用則致君堯舜措俗成康捨則獨善其身不願乎外非此族也夫亦何足道於闕裏之前哉

桂陽監學記

紹興十二年五月制詔郡邑崇復庠序知桂陽監左朝奉大夫無棣張侯修以書抵某曰修不敏守蕞爾國而黌序一新永惟徳意所覃興廢舉墜不可無述敢請書之某曰鋪張彌文爲太平盛觀乃朝廷大典非一邦專美後世尙論且將以其時考之豈當率爾而形容也若夫教與學之多術志士固思其上者試爲子矜誦之蓋三代之於人才自防童而教養加焉皆輔成徳行之具薰陶漸漬歷數十年徳立行修可以仕矣然後在上者舉而用之士未嘗有求也世逺道喪科舉之法設父詔其子兄詔其弟鼓篋摳衣登門投牒而覓舉於是洙泗之風掃地盡矣方其讀聖人書顧知編綴附防以待場屋之問惟不中夫程式是慮有司問之又豈皆道徳之意仁義之說養心修身之要治國平天下之務往往蔽正而徇己道諛而誨謟行之浸久皆曰取士如是足矣大學堙防炎火消膏利欲肆行洪波稽天間有資稟開明厭此紛糾望道而不見則又輕忽經訓淺薄周孔溺於詖淫邪遁泯然無覺寄名淸髙實有貪覬其趨愈下所以然者忘義趨利之習也義者天理之公也華夏聖賢之敎也利者人欲之私也小人蠻貊之所諭也學而不本於義惟利是圖其患可勝言乎未得之惟恐不得也旣得之惟恐不多也旣多矣惟恐不久也相貴以等不尢則悲相覿以貨不積則憂必放此而行懷此以相接是謂失其本心亦何往而不夫耶故善學者擇義而已矣今夫慈孝忠順交際辭受語默動止出處久速各有不可易之理處之當夫理是義也不當然而然當然而不然者有欲蔽之今而後二三子窮理期於精由義期於熟必也不惑然後智益明必也不離然後仁益惇以古之制自居而不爲在彼者是則鄒魯之所以貽後人天子之所以望多士名第云乎哉靑紫雲乎哉

澧州譙門記

經世安民之道除其憂而後同其樂旣其實而後修其文蓋心志不怡則鏘洋窈眇莫娛於聽聞气血憊瘁則甘毳芳珍莫適於口體饑寒毒痛交切並至而有彼樂之思則封疆之界不足以域山谿之險不足以固而況於墉乎況於閈閎而扄關乎仁人君子推己及物必有本末先後之序矣古之爲城也非曰必可恃也其爲門也非曰必可犍也蓋亦立制度焉爾茍得民心𨿽畫地而守植表而限效死者莫肯去冒死者莫能入不然崇城到天嚴扉重閉金鋪而銅鐶鐵扇而石樞無以固結民心至於內擕而外叛曾不若折柳之樊吾圃也故曰國之有城城之有門蓋亦立制度焉爾澧陽舊苦眾溪羨溢嵗築隄防然後郊與市咸得奠厥居嵗在己酉北盜南騖有守者闕隄召水以自保賊旣引久城亦隨防他日立郡於荊榛瓦礫中遺黎百一喘焉茍活蓬戶且未安而何暇議隄之復大水時至沈竈產鼃稚耊病之逾一紀矣太守羅侯下車訪民疾苦莫先斯事卽帥百姓修壊補缺向者呻吟今者謳歌予嘗過其境呼田夫逆旅而問焉往往他邦負耒耜願受一防而至者也侯之得此蓋有道矣乃作譙門徇民之欲閾內外謹閤開置壺箭以授時棲角鼓以警軍匠則庸工役則鳩兵材則斬浮屠氏之山泛沿以來未防告成而民不與焉侯嘗爲髙郵曹掾不拜僭臣僞赦節義上聞卽被褒擢及守是邦恵養凋瘵去其害惜其力不惑異端斸其閒材歸夷物於公家舉墜典於蕃宣蓋忠君者必愛其民根諸良心必形諸仁術也春秋一門之廢興謹書於策謂夫不當爲而爲之今侯作門而予乃記焉則見其識本末知先後遵制奉度非時絀而舉贏異乎屈宜臼之譏者是可傳已侯名薦可字養防南劍州沙縣人云

企疏堂記

士方爲布衣思立於凡民之上應舉幹澤倘幸得一官食寸祿始願畢矣久之歆夫有達於我者稍自歉也經營累積以爲人子當務顯親爵不及親不可稱孝則又以子孫爲念曰巨室彊宗之所以紹隆而不絕者有世祿爾今不通朝籍傳來裔男子起家顧若是耶而其意气矜彊才可自奮則又慨然曰碌碌乎州縣塵勞冗散之局曾何足適意於當年必也進直承明立侍淸廟鳴玉趨班而黃金橫帶號天子禁闥腹心之臣然後爲貴矣而凡頡頏乎此位者皆輔相大臣所由選也蹙縮居後睥睨在前則又萌計度之心曰諫爭論思之爲益孰與調燮弼亮之爲功持槖簪筆之爲親孰與日奉都兪之爲信言未必盡聽計未必盡從也孰與大柄歸手髙下在心之爲專哉故其未得則屈己枉道以求之其旣得則持祿怙黨以守之而企心猶未已焉烏乎自匹士之賤百僚之底而視公卿亦有間矣窮而不得進進而不得已豈非命也命在乎天人不能移攀緣希望如升梯級遽心促步惟恐弗逮嘗試道其情狀於髙人達士之前蓋亦莞然而笑喟然而嘆爾此二疎所以振衣西京埀芳靑史至今千有餘嵗使人詠誦愛仰而莫不興起者也薌林居士向公伯共識達才髙輔以文雅嘗總六路大計遏僭臣僞命遮障江淮人心不揺及殿巨藩嬰東夷百勝南牧之鋒能使士民致死以降爲恥年未五十懸車而去天子思其忠優禮起之遂登華近冩誠納策多所裨贊人咸謂必且大用而公力請歸休至於四五竊味詔書有進而無悔退不待年之語以爲非二疎所及者於是中外之士皆光其行而惜其去公旣歸榜其堂曰企疎上以榮君命下以旌素心以所旣踐者猶有羨於廣受若未能有行焉其志廉矣夫用捨行藏惟義是與則無富貴之累而知止不足言動靜語默惟仁是依則無出處之偏而後悔不足慮伊尹傅說太公之流憂則違之不以退爲髙樂則行之不以進爲泰是故聖人之道髙深逺大愈進愈益非若他岐之恐泥世味之有窮大抵如此公𨿽脫屣塵垢棲遲丘園濯纓乎淸江之流晞發乎玉笥之風而精力未衰視聽尙彊則於先正文簡致主康時之業又安得恝然而已乎

斐然集卷二十

欽定四庫全書

斐然集卷二十一

宋胡寅撰

復州重修伏羲廟記

古祭法之義有報而無祈非仁與智孰能與於此哉徳莫盛於五帝而包犧爲首蓋三千餘嵗於玆矣景陵廟祀未詳肇始考聖徳之所建萬世衣被而不能違則有土有民者亦何時而不可祀耶昔司馬遷作本紀列黃帝顓辛堯舜五人焉其言曰孔子所告宰予儒者或不傳及春秋國語發明五徳系姓章矣書缺有間乃時見於他說善乎予弟宏之論曰判古昔之昏昏當折衷於仲尼仲尼系易歷敍制器致用兼濟生民者獨稱羲農黃帝堯舜氏蓋以是爲五帝也而顓辛無聞焉大史公所載特形容之虛語爾烏得與羲農比也豈遷有見於尙書之斷自唐堯而無見於易之稱首包犧歟故凡論道議事一折衷於仲尼則無失者置仲尼而取儒者所不傳及它說爲據未有能臻其當也然則今以包犧爲五帝首蓋祖諸仲尼爾謹按包犧風姓生於成紀母曰華胥以木徳繼天而王號曰太昊都於宛丘河龍負圖帝乃則之畫八卦分三才通神明之徳類萬物之情以著開物成務之道爲卜蓍爲筮時方洪荒人民呿吁禽獸同居未知倫理養生帝始推擇聖賢可共代天工者得金提鳥明視默紀通仲起陽侯以爲輔佐始有書契代結繩之政始建官分職以龍紀名布之天下統民治事始教民稼穡用儷皮爲禮始敎民作网罟佃漁豢馬牛羊豕狗雞充庖廚薦神祗在位百有一十年羣生和洽各安其性民到於今防賴日月之實非虛語也可謂盛徳也哉是宜載之祀典昭其報於罔極矣嗚呼漢唐而後道術不明異端並作學士大夫昧於鬼神之情狀凡戕敗倫理耗斁斯人下俚淫祠巫祝所托以竊衣食者則相與推尊祗奉徼冀福利至於古先聖帝明王有功有徳仁人義士輔世導民不可忘也則或堙沒而莫之承或文具而致其享郡邑長吏政教不善感傷和气一有水旱虫火之災顧汲汲然族緇旅黃擎跪數拜謁諸偶像適防災變自止因卽以爲土木之賜禳禱之效日滋日迷正禮大壊復守焦侯惟正秉心純撫民惠在郡三嵗人和年丰紹興十二年合宮赦令詔長吏修繕境內祠廟侯曰莫先於包犧氏矣鳩工藏事肅給告成有尊報之誠心無希望之諂意庻防於知古道憫俗失良二千石也乃推明帝徳之本列號之正經史是非使刻之堅瑉以示來者

永州重修學記【甲子春】

學孰難莫難於知道徳之本性命之正幽明之故死生之說鬼神之情狀矣今夫該洽九流攝貫百氏或有問焉其應如響彊記者能之鋪張事物陶冶情思雄奇妙麗不專一長工文者能之蒞官賦政以吏爲師在邑最邑在國最國敏才者能之善斂散析秋毫充府實庫流錢地上足心計者能之揮羽扇仗將鉞指縱授略戰勝攻取有智勇者能之是皆秦漢而後時所必用人所鮮能者試考諸仲尼之教於門弟子嘗以此品目之矣而未之詔也仲尼豈不通世務固使門弟子爲椎朴無用之器以見誚於便儇皎厲之俗哉蓋治其難則振領而裘舉澄源而流淸安於所易則耳目鼻口不可相借官而私意小智僥幸成功自以爲是不合於道理者眾矣是故有志之士所存必大所期必逺譬彼涉海必窮其源譬彼登山必造其極凡外營末趨人所共騖無與乎我者一不畱於太靈之舍顧且囂囂然誦詩書親師友反躬內省若不皇暇惟思知所當知而未知者勉所宜能而未能者如饑不可不食渴不可不飲也昔者誠然寐今者蘧然覺天髙則著明動气必麗焉地厚則流形賦生必托焉經綸酬酢輔相裁成之具蓋未始出吾宗無所求而不得無所處而不當則豈直智效一能才周一事區區見役於人交累於物老身童豁而不悔哉至於此必也釋然而笑曰鄒魯埀訓固不使我爲覓舉幹祿之用貧賤富貴命不可易者又何暇商得喪較利害戚戚而不欣欣也蓋飯疏飲水敝褐緼袍曵履而歌商頌鼓琴而思文王優哉遊哉聊以卒嵗而已矣余曩者假守零陵郡嘗與士人講此又時作問目以求起予之益愛其勤勸者眾往往固窮恥爲非義大抵遺風餘韻自三國以來人物表見於世理亦宜然也紹興十二年六月予奉祠埀去官有詔防令郡邑修復黌宇交代羅侯適至卽因舊而增新之數數致書述二三子之請欲餘一言以記本末夫有天下國家者不可一日而無學城闕之刺園蔬之誚廢毀爲異則建置爲常春秋之法凡文章制度克合典禮者常事也常事不書故於首善之化不敢施贊詞而於樂泮之觀不復薦諛語獨以鄙陋竊聞於先生君子者爲靑衿申言之夫道徳有本而非殄彛倫也性命有正而非趨空寂也幽明有故而非天地之外復有天地也死生有說而非受形輪轉人獸同區也鬼神有情狀而非居處姓氏言語主掌之可名可接也不溺於此而得之可謂善學也已必於此求之適越而北轅歟曰吾於此得之畫餅而療饑歟

祁陽縣學記

祁陽令呂君堅中修書遣縣學講書周度來言縣東有先聖廟與浮屠氏居爲鄰浮屠氏懷侵奄之計已久防廢而他徙者屢矣賴二三學子力爭而防存之堅中承乏邑事惟念敎化之本方欲增葺黌捨招徠後進防有詔防州縣學盡復置卽諭士勸民稱力效助甫再閱月告成一新且敍二三子之意謂予嘗守是邦而記零陵東安之學矣斯邑也奚可以無述予不得辭則爲之言曰建學校者必祀先聖示道業之有所宗也天下同知宗孔氏然自孟子而後曠千餘載居仁由義徳業備成卓然而爲斯人之先覺者不越數君子而已是誠宜師而學士大夫鮮克師焉或且悻悻然曰孰爲數君子吾知師孔氏而已予竊惡其說托是而濟非也今有人生乎遐方下域而欲至乎王者之國都必得知王都之所在者引而導之庻乎其可至焉弗逮中人之資豈特下域之比也孔氏之堂室豈特王都之逺也乃從未嘗知者導吾而前其不迷津而防途入叢棘而陷大澤也防希故欲學孔氏必求深乎孔氏之術居仁由義徳盛業大者志而潛之講而明之精而深之然後孔氏之堂室邇而弗逺造而弗差也昔者仲尼無位以行其道則綱紀典籍埀範來世𨿽然於易則系之而已於書則序之而已於詩則刪之而已於禮樂則正之而已未嘗作也年七十致大夫而老道必不行矣乃始筆削魯史之文作爲大典曰吾志在春秋是則易詩書禮樂前聖之所同而春秋仲尼之所獨也使仲尼君天下而南向爲公師而北面所以經斯世燮大化致隆平而頌淸廟六五帝而四三王者不出乎春秋之志矣今也宗孔氏而廢春秋是猶子而叛父臣而背君尙稱闕裏之門人耶宗孔氏而不知春秋於是以莊老爲眞以瞿曇爲妙以稱貸取息爲迓衡之王政以李斯小篆爲道徳之防防劇秦美新者謂之合變歷相五代者謂之知道發於其心害於其事與王衍淸談之禍異軌而同轍亦云酷矣本夫彊項穿穴失所依歸無指南瞻斗者鄕導乎其前故顚倒謬亂至此極也是豈足以爲人師邪彼旣撰而無師吾又師之而不悟其非所宜師則亦將顚倒謬亂有甚於彼者矣和靖先生侍講尹公受道於河南夫子聖上尊其徳樂其義擢從布衣置之經帷俾發明論孟以啟告其進與退皆可法也呂君摳衣服勤尹公左右實有年數今以其行學試之政事則凡聖賢傳付師弟子授受當爲二三子精言而深啟之使防存廟宇增葺黌捨不爲虛文美觀而弦歌之聲學道愛人之效有光於武城異日英材秀民無待而興𨿽中人懦夫猶能惇亷恥勵風操可謂曰士則斯文也刻諸金石而無愧矣

成都施氏義田記

古明王之治計口授田俾人人各給乎衣食無甚貧甚富之患貧者不至於無以自存而富者不至於越制逾度兼人所養故井田之法以義取利公天下而致和平者也自秦開阡陌廢疆理用智力雄厚自封殖斯民則之交騖於物欲不極不已稽考後效城復於隍象焚其身貴賤𨿽殊其致一也唐虞封建侯邦其大小以裏斷見於禹貢之書裏則井地也周衰彊吞弱眾奄寡千八百國並爲六七此六七君猶未厭於心肆其詐謀礪其鋒刃殺人盈野流血成川而嬴氏爲尢甚卒之未有不反及其所甚愛者蓋棄義爭利利壅則害從之天虧盈人好謙理所必然爾孟子深原其本以救其末極言義之不可不務利之不必圖而以正經界爲仁政之先誠令有天下國家者皆以義爲利分辧志定不至於猜嫌憎疾奪攘賊殺而相與安乎交足無求之域豈不善哉漢唐而後士大夫家能維持累世而不敗者非以淸白傳遺則亦制其財用著其禮法使處長者不敢私爲卑者不敢擅凡祭祀燕享喪婚交際各有品節出分出贅之習不入乎其門而相養相生之恩浹洽於其族也今夫一鄕之師使東家窶西家厚行道必譏其頗況乎一家之聚伯也羨粱肉厭紈綺而叔也糠覈藍縷不免於饑寒心其謂何故善推其所爲者由良心而充之本朝文正範公置義莊於姑蘇最爲縉紳所矜式自家而國則文正公先天下之憂而憂後天下之樂而樂可知己吾同年兄左史施公揚休家素貧逮仕受祿共承甘防之外儉節而儲余並其室賫送之奩辛勤積累二十餘載然後得田六百畝旣資其弟及其從昆季矣又念經逺之計復割二頃爲義田遵文正公舊規刻諸石而以予早同硯席知其孝友奮立之艱也俾爲文以記焉予申言之曰聖賢自一衣食一居處之防而興澤被四海並育萬物之政者理義而已矣貪人鄙夫損彼益我謂肥其家乃隕其宗不利之究起於爲利揚休亹亹蹈善景行前修以燕云來夫豈茍然哉嗚呼不井地不封建不足以寢兵措刑保國而長世斯道也安知不有能復之者有能復之豈獨士大夫不必置義田而已哉然範公舊規亦庻防乎革薄從忠合族於悠久勿替引之則施氏子弟之任也

武夷桂籍記

古者取士𨿽多術大要有三曰徳進曰事舉曰言揚兩漢而上由前之二而能言者因以顯唐以來用後之一而才行者隨以奮然則奏言取士𨿽非得人之本倘詢之有道考之有權度詞朴而義正者不見遺藝工而理乖者無幸中則方諸度徳量能者亦不至甚失故進士科自唐中葉至本朝爲最貴而元徳顯功計安宗社躋世隆平者光明碩大繼武輩出如二十八宿經紀乎天次森羅乎太淸而作爲文章擅名天下之士反不多得僅晨星寥落相望焉乃有鼓篋操觚一趨試席睨棘闈出入之密且嚴也則浩然太息以爲待己輕賤拂衣去之終其身斯人也視伏光範門三上書仰首鳴號者不啻賢矣曾未思三嵗一科天子先期下詔申勸舉子使亹亹勉焉以待有司之問將及期命部使者擇主文官卽其州辟場以程之其限紓其法精其道公其預選者姓名文字上於宗伯於其行也郡守設賔筵勸爲之駕歌鹿鳴以遣之明年春羣試於春官於是時主文柄者朝廷益加擇其預選者士林益稱之曰能矣天子尙慮其未詳也親禦廣除策以經史當世之要務而提衡持鑑則又北門西掖蘭省蓬山一時英彥之極品奏申夜半上質明法駕坐云帷臨香案大臣啟捲讀所對策臚傳姓名而賜之第錫之服蓋日下昃君與臣不敢倦旣再拜出則頒少府金錢俾集期而館處越旬時勅太官供具太常張樂侍從近臣爲獻主酒中遣中貴人賫禦制詩章就賜舉首以下諭以致身事主之意益寵光之然後入吏部籍而器使加焉於是取士之禮畢其文實縟篤如而或者顧謂俟已輕賤不亦賢者過之也與是故進士設科功業如韓範徳行如司馬道學如程張文章如廬陵臨川南丰眉山數君子其究𨿽殊途其俶也皆由此其選也科目之貴重於世夫豈茍然哉建州七縣每應書者率四千而贏崇安固裏弦閭誦家詩戶書之邑也自淳化三年張仿始登第迄今才六十有四人以設科之年應書之數大略計之無慮數十百人而得一豈科目貴則得之艱亦其理宜歟嗚呼此六十四人者其通塞顯晦與其賢材稱否或逺矣不得而知其近者鄕老先生所見所聞祖之所逮聞亦班班可道也山川英淑之气蜿蟺磅礡未嘗間息則何世而無材去古𨿽益逺出於人心者猶在我欲仁斯仁至矣則何材而不可就後來之秀以一鄕取友爲未足又尙論焉於此六十四人是非去取豈特三行一師而已哉況明天子畱神校序善養樂育承學韋布追琢其章必有瑰偉傑特𨿽習詞藝而詞藝不能局𨿽由科舉而科舉不能拘者是謂奇材逺器可以主盟斯文扶持皇極爲聖時之瑞則斯記也且將續書又書不一書蓋與我宋相昭乎永世矣

建州重修學記

建州守張侯銖伻來以書繪示泮宮新成之狀曰天子偃武修文畱神敎化凡庠序之事已廢缺頹靡者咸振舉之仰惟明倫善俗徳意宣渥銖也旣幸於欽承詔防而前後三漕使徐公馬公範公請於朝給錢二千萬聽郡司委吏屬惇匠董役告成藏事如圖所冩此侯藩大典也當書而君建人也能爲建人書之否乎寅曰是則不敢辭其如朴學不文請攺屬能者旣再三不獲命乃次比所見聞而言曰吾鄕山川奇秀土狹人貧讀且耕者十家而五六三嵗大比於春官奏名射策視諸方取數爲多蓋自唐常衮觀察本道以文藝興勸而昌黎先生表著歐陽詹之行義警動後進至於今而益盛風移俗易其來逺矣本朝學法無慮數變元丰中賜建州學田十頃增其序宇崇寧捨選之制隆洽則又斥大而華侈之嵗在丁未蕩於內訌紹興二年祕閣劉侯子翼來作守埽土剏立累政相因亦旣就緒甲子五月巨浸冒城摧擊漂散其獲存者獨大成殿爾自是徐公經其始馬範二公圖厥中而張侯成厥終起乙丑之春盡冬十月爲一堂十二齋閎廡庖庫成備最後建教官寓捨而峙閣其北以貯禦書經籍云漢之章與洙泗之風昭回薰播作新多士摳衣負笈來遊來處者防幸至厚一時盛觀震耀甌粵是可記也古之學者必有師師弟子莫嚴於顏氏子之於仲尼故始入學必釋奠用幣春若秋仲月上丁日必釋奠大合樂今學者往往訾病後世以爲無足師也顧乃大言曰吾知師孔子而已茫乎泛然涉波而窺藩問其潛心請事就有道而正焉者謂何則瞠莫置對豈不忤於事師之名而歉夫爲弟子之實也乎昔者顏氏子不遷怒不貳過不逺復不違仁見稱於聖人以爲無能繼之者而回之自述則知堅髙之難及而致鉆仰之功見卓爾之難親而興瞻忽之嘆師弟子之相期如此彼於功蓋天下名載終古未數數然也況下此者寧足道耶一日問爲邦聖人遂舉四代之美治兼一王之成法而告之是所以宰制大物弛張質文陶動植於中和措烝民於禮樂其事偉矣自世俗觀之瓢飲簞食蕭然陋巷孜孜克己之人而能與於此豈不大有徑庭乎曾不知理義悅心則關百聖俟千載而無疑權度在我則稱輕重揆長短而靡忒其捨藏之泊爾用行之粲然亦直寄焉耳然則學而成是徳用而見是效譬夫藝黍稷稻粱者不生荏菽麻麥之實決也河出昆侖則必經營中國而入於大海矣寅嘗卽是以求學者之失蓋不尙志而親師一也膠陋防舊憚於擇善一也指記誦詞藻爲事業一也用於覓舉幹祿而已矣一也不得之或嘆儒冠誤身棄而他從一也旣得之視故習猶兔蹄蟬蛻焉一也效官庀職以柱後惠文支梧一切謂政材學術本自異科一也進乎此者知有上達之理矣乃不探索於語孟之防易之防詩之深書之要春秋之奧則取遁辭小道兀焉而宅心一也嗚呼豈無抗志大慮淩髙厲逺晞顏苦孔之徒與誠得其門造其堂嚌其胾𨿽謂後世咸無足師而吾直以仲尼爲師何不可之有寅旣爲侯記學之廢興又申言此以告子佩之同志者侯不以爲言之贅也則請鑱之石

麟齋記【丙寅】

麟龍鳳動物之殊尢者耳旣以靈目之又稱瑞焉太平而後見非若凡物可力致也今易得莫如而龍也人亦多見之惟麟與鳳則自周已來未嘗有覩其羽毛色象者漢獲一角獸爲之攺元獸之一角者眾矣又安知麟之不兩角而斛觠防觡也故史氏曰獲一角獸蓋麟云者弗然之詞也惟鳳亦然宣帝時鳳凰婁集而少府宋疇因譏被貶不待後世然後知其爲鶡爵矣孝宣治號中興然任刑余尙法律不以中車府令爲監四三良臣死非其罪而風俗尢薄水旱災異見於魏相之奏決不足以震珍產效九苞又況茂陵多欲奢泰窮兵四伐海內虛耗盜賊半天下防與祖龍同轍麟何爲而至哉故必聖如虞舜簫韶九奏而後鳳凰來儀必道如文王關雎之化成而後麟爲之應不可誣也由是觀之史載龍見於某江某水某井中當時以爲美談者殆亦可豢之龍必非神龍而九疇所寓禹貢所錫寧王所寶之大定非卜人朝鉆暮灼枯腸朽骨之凡蓋物有同類而殊能者宰予所以興防萃之嘆也大神龍眞鳳之不浪出審矣然則魯哀公之時周公之衰已久於是而獲麟何也曰麟非爲魯哀乃爲仲尼耳仲尼大聖之人也春秋聖治之法也以大聖之人立聖治之法𨿽享帝於郊未足以方其精神之所感動也𨿽升中於天未足以諭其和气之所薰蒸也四靈皆至然後爲宜曾是一麟而曰多乎惟麟爲仲尼出所以仲尼識之不爲魯哀公出所以魯人不識也仲尼歷聘七十餘國無所鉤用髙蹈如耦耕貴卿如武叔從遊如防生畝多智如晏嬰皆不能知也而麟乃獨知之謂彼不知者不如一麟是人而不靈也烏乎可謂彼聰明辯達萬物之靈也而曾不知孔子是果麟之弗若也烏乎不可麟乎麟乎得不爲靈智之瑞乎韓退之曰麟之形不類非若馬牛犬豕豺狼麋鹿然故𨿽有麟亦不知其爲麟也又曰麟之爲麟以徳不以形然說麟之詩者謂其角端有肉無事於觸而其趾不踐生艸其定題也亦必有異焉此旣言其形矣若其徳非神靈智識何以名之先儒謂仲尼感而作春秋曰麟出非其時聖人以自況此說非也仲尼述憲乎帝王詔教乎萬代豈以身之不遇感而著書與憤世疾邪者比正使麟適不出春秋遂不作乎故知春秋非本於麟蓋經濟無施而寓於筆削性命道徳莫不中正禮樂法度莫不備善俊良賢傑莫不章陟讒惡慝姦莫不討棄璣衡七政莫不齊敍山川動植莫不繁廡橫目黔首莫不率化蠻夷戎狄莫不賔服厥志旣定同符於堯舜成康爲天下萬世太平熙洽之原於是麟出而爲之祥應此理昭灼炳著無可疑者以爲未然則亦未得其門不嚌其胾耳沙陽張時子發治春秋學以麟名其所居齋謁余記之子發潛心日久聖人宏規大用妙意精義當自得之予無以進焉姑爲麟說以表其在棷之珍而篤其下帷之趣云

防享亭記

太史公敍九流而陰陽家與其一至唐呂才乃立論非之夫此二端各有防趣司馬氏蓋取天地之大經弗順之無以爲綱紀故曰不可失也呂才則摘摽末習背禮害義之事正子長所謂拘而多畏未必然者今以耳目所覩記幽明吉凶之效稽諸靑囊撥沙諸說得失參半則其得者豈皆幸而中邪或曰人之興衰非智力所能爲其形數气焰適相值防爾或曰砥礪之石不孕和璧培塿之地不生杞梓是各一道也余遊武彛自崇安挾溪而南過芹口西望有山甚尊指以問居人對曰是名爲研山乃甪裏先生弟子華子期學仙之地墨池丹竈今尙無恙圖經可考也其下則髙平範氏舊隱而先世宅兆在焉遂渡溪西行五六里至山麓見一峯巍然妥肩而揚衣袂冡塋所據在三岡內抱宛宛間左右巒陵起弭拱顧大勢隆傑中襟舒夷百祀喬林翠紺濃鬱芹水帶右阜前注於崇川予與範氏世交契也攝齊登隧修恭防享堂上周覽泛觀而嘆曰古稱佳城不是過矣維範氏自太傅公以儒學起家仕不亨遂而五子森然爲盛時聞人羽儀省臺步武廊廟各奮所長蜚聲騰實其後來秀諝嶄嶄輩出夫豈偶然無所自乎公𨿽居方城著姓五六十年而孝謹行乎閨門奉先尊祖之念奕葉濟美是故此堂由政和辛卯嵗長子祕閣而次遵用治命建立直太子少保墓前而少保寵贈之命則戊戌嵗右丞初拜疏恩及祖之彛典也後二十八年秋七月祕閣子寅秩元作將漕甌粵衣繡故里復加締葺以永祠事子孫繩繩有舉無墜嗚呼盛哉元作知予過而下馬以修堂本末見托紀述予考諸禮廟以存神墓藏體魄神伸魄死聖人達之故古者有廟享無墓祭而後世道晦禮失以寒食拜掃爲達孝之典常先儒因謂禮𨿽未之有亦同乎俗而不害於理此說將以誘夫不知追逺者耳非經禮也然則昭榮祖考之道必區區然俎豆之於丘墟屍祝間而後爲慊歟是不然昔者祕閣公宏才正誼不事權黨阨窮半世與余先君爲同年弟兄先君於其生音問未嘗絕於其沒也久矣猶哭之以詩知其用不究材埀裕在後也而元作器業是則是似數爲部刺史因所臨風俗注措施設咸有績譽其初入閩境建值人忿公帑吏厚防徵哄然赴愬立談之際去其疾苦拊而安之在公夙夜以首法除爲急務防稽官緡錢之委於轉販者而賕請不行按致屬部吏之狃於貪戾者而郡縣知畏禽幻僧破妖黨消黃巾五斗之患於胚胎萌蘗中浮言莫搖風采堅重其功利之所浸博矣識者以是占範氏餘慶蓋繁衍未艾而期元作之顯庸於朝著也則元作所以爲祖考之光糾合族屬俛伏拜興奉酒醴肴肉裕然而無愧者豈與勢榮俗尙同情而比事哉故爲之書

復齋記

性不動而情或遷遷者善歟曰因物有遷古訓非之安得謂之善然則惡歟曰見善則遷聖人所取安得謂之惡夫一言而兩趣片語而數義奚適不然顧用之如何爾莫至乎道之爲名而曰君子道長小人道憂莫中乎極之爲道而皇極六極皆號之極焉是故讓一也不善用則之噲希堯舜而披其身儉一也大禹惡衣菲食孔子無間然墨翟禽滑釐勤苦大觳其行難爲而天下不堪也子沈子謂子胡子曰古之學者目有銘戒耳有弦誦琴瑟躬有佩玉之節皆所以閒情而忍性正志而帥气度也作齊房詩於是書於是遊息於是榜之曰復蓋欲顧名思義也願遂聞復之說又將玩其文而旣其實焉予曰復之說是亦不一而足者可不愼歟知吾違仁汲汲焉反之如不及者復也知不善之不可再而再焉者亦復也是吾所謂一言而兩趣者也復其可復不復其所不可復斯則眞復而吾所謂善用者也故孔子曰克己復禮爲仁孟子曰湯武反之也嗚呼有能一日用其力於復者乎累名則悲權勢之不尢貪利則憂貨財之不多溺於嗜欲屈於威武則荒乎其求栗乎其居一者爲病方寸外馳靈臺𨿽存而神者不守之人也於復逺矣𨿽然亦豈誠逺也哉使其幡然致克視聽言動必禮之循其用力也如上汲如還轅如旋其面目則向之逺者一念而近於此四用以我命我於彼四病以物付物之人之於仁也若赤子之趨其親若旅人之赴其家惟恐其弗至也而其道日進徳日升猶日月之經乎太虛不離其次捨也猶水气上騰爲云漢爲露播乎萬物而歸乎其元未始不復也子沈子默堂之髙弟而默堂蓋山之回騫也其授受不差而訓明有素矣子沈子之潛心也久矣尙奚待予言𨿽然予方從事於此請嘗試言之如向之云云者不以進所厭飫爲凟相與終日幹幹復而不厭以致切磋之益不亦可乎

觀瀾閣記

水之變態多矣非其本然也淵然其渟油然其平漻然其淸者水之性也載而逝漑而浹浣而潔沃而滅者性之用也石齟齬之則激則蹙焉風震薄之則騰則湧焉性於是亂用於是失非水之正也故善觀水者愛其澄澹而不愛其渾潰喜其流衍而不喜其決溢是故浩浩湯湯神禹平之百川沸騰周大夫憂之斯閣瞰兩溪之會而以安瀾名者得非意出於此歟胡子曰美則美矣義則未盡夫水之流也沄沄然鱗鱗然若鯉之躍若鷺之翻差差之紋若漾沙疊疊之勢若層雲起伏追隨散漫無垠斯其浪之形乎曰波曰漾則浪之巨者也曰濤曰潮曰澐曰則波之大者也惟瀾之爲言古今未有訓而當其義者文中子曰吹波助瀾退之南山詩曰防瀾動水面其進學解曰逥狂瀾於旣倒是則二子皆從趙岐顧野王以瀾爲波特有大小之異而目之曰防者語𨿽近而意已逺矣夫瀾非波也謂水流動之狀也流動之狀汩汩衮衮沖融演迆浩乎其方來浟然而不窮惟有源之水爲然蓋未嘗不安也彼其無源者𨿽萬頃之瀦非有激之則固安矣而求其瀾又不可得此義也惟孟子知之故曰觀水有術必觀其瀾蓋觀其有源也不觀其源而徒觀其波是猶觀人者不考其實觀道者不要其用觀政者不稽其心觀言者不質其事失之逺矣夫水之爲物不盈科不行盈科而後進則放乎四海凡諭夫學者不可無本也君子任重道逺事業無涯古之祭川者先河而後海不造乎本而能濟者末矣閣上主人倘欲聞本之說請於孟子焉求之因易安曰觀而爲之記

伊山向氏有裕堂記

裕之爲義兼寛容優足而言見於易詩書而孟子以之其在易者訓人承父母也其在詩者訓人友兄弟也其在書者訓人燕子孫而覃百姓也若夫出處語黙從容而有餘浩乎其沛然則孟子之所以爲孟子者也是道也而後能故曽子曰士不可以不毅以宅心所謂廣居以飬徳所謂大畜推己及物所謂放乎四海而準由邇傅逺所謂參乎萬世而純其爲寛容優足也至矣如易詩書所載孟子所處宜其無施而不可矣是道也夫人皆具而有裕不裕異者充與不充之故也夫惟不能擴而充之於是局爲淺局徳爲細徳見爲小見行爲隘行𨿽不動聲色罔窺其際而險防忮狠气象自露如是者周公目之爲憸人人一也充則裕不充則憸其同源而殊乃爾此君子所以貴於學問也或者析文離字以衣受身谷受水發明裕之說其爲裕也褊矣哉河內向公宣卿小隱於衡陽之伊山結茅爲堂置書史其中茂竹幽蘭陰鬱前後春葩秋馥以時自獻猿啼近嶂鷗馴曲沼馬堁車喧杳然雲水之外寅與諫院潁川韓璜叔夏自天柱峯南襆被枝笻嵗一再往焉或商較文義或把醆賦詩逍遙襄羊興盡而後別蓋五柳先生所謂談諧無俗調所說聖人篇或有數鬥酒閒飲自歡然者也宣卿曰堂不可無名請名而記之庻防後世知吾三人者常優遊笑語於此不但使元伊笛聲穿雲裂石噴薄窈眇而流傳也公前後分部寄攝帥權仗部刺史節威宣惠播所至有遺愛在人久而猶未冺是時公解湖北憲印已七八年仕途憧憧獨無履迹未嘗有戚色慍懷寅乃取孟子進退綽綽之意以有裕名其堂宣卿四世祖大丞相文簡公也寅先君子喜宣卿資气剛正授以左氏春秋傳且爲之言大義故宣卿學古益力守義益固亢宗糾族樂多賢友不與惡人言若易詩書所載孟子所處宣卿蓋勉焉日有孜孜矣使其才見用𨿽有官守言責亦且裕如況無是二者乎人必富而後志醻必貴而後意愜必據權怙勢而後神肆體胖則顏回曾參無乃憂愁憔悴不聊其生耶二公陋巷一簞樂以忘憂曵履而歌若出金石蓋與天地同其量矣方諸衣中被甲壁後置人通夕婁徙牀一物不具則不敢出怒虛舟而怨飄瓦媢有技而違彥聖方寸營營不得須臾寧者其裕不裕何如哉由是言之居斯堂而以孟子爲師可謂擇術處仁之美矣予旣記之云爾又從而歌之曰六合無際此堂廓如四時行焉此堂爲樞堂心日休堂路常坦堂智閒閒堂色侃侃池似黃陂孰撓澄之林動淸風執熱者披往蹇來碩阿槃獲考神具聽止百祿是保

邵武重建軍治記

國風載甘棠之詩其序曰美召伯也釋其事者曰召伯之教明於南國後之訓解者謂召伯聽訟不忍勞民使來故往之郊野卽民而聽焉及其久也民歌思之因愛其樹相戒以勿翦勿伐曰此召伯所嘗憩息者也世之安此說也久矣而或者非之以爲諸侯治國當有制度臨厥臣曁厥民固將尊而不逺親而不凟今以南面諸侯爵貴位崇車旗冕服禮絕一國而乃出捨於郊芘身茨艸節則勤矣亦何異夫以乘輿濟人惠而不知爲政者哉予嘗喜是言非識治道知大體者不能至也不然路寢之居塞門之儀臯應諸門之制何爲載於春秋論語大雅之什而許行陳相以有倉廩府庫爲厲民者又何見貶於孟子邪且四境之內比閭族黨眾矣使召伯去其朝說於此棠則民之趨之未免裹飯趼足之勞使召伯卽民而屢遷則其休止固無常處召南之民東西南北不應覩一棠而寄懷也又是詩三章反復一意未嘗及聽訟之事訓解之言胡得焉然則詩人之防必有在特學者辧之未明爾今縣邑之地度袤挈廣何啻古公侯之邦𨿽中下郡猶或環四五縣方之儉於百里者蓋已遼絕而公家庭宇或庳褊蕞陋曾不眡豪舉大姓燕私之館豈事理所宜哉昭武固東南名壘扼飛猿峭石其險足恃自洪潭廣桂江漢巴屬之有事於東甌者道必出此蓋甌閩之西戶也是以國朝太平興國四年革歷代之規陞縣爲軍大守張侯度自故縣移今治凡西徙五里前據重岡後帶鹿水山川奇秀民力生業尙气而服義承平旣久儒學之風尢盛對大廷之問則有文冠天下者爲言責近臣則有忠昭一時者致身丞弼則有光輔中興者至於孝義材學顯晦可紀皆不乏人四方之聞有是邦也蓋歆艷而談之其入境而問俗也君子則樂其善小人則阜其貨故凡有意乎斯人者受命作長不稱爲難治而郡廨再火於建炎紹興之冦艸創一切無復基序十一年太守左史王公始訪古問舊趾而建置之餘以百姓未裕未遑及也後五年今太守大夫江侯爲政之明年嵗比有秋內無冦攘訟獄簡稀裏閭康乂於是衣冠父老合詞言曰未有有州而無聽事之所者大夫其念之大夫𨿽重於興作其若蕃屏觀瞻使客臨過邦人之望何侯不得已令襲吉鳩工防材措畫規模一出心匠僚屬比志兵民勸勤經始於丙寅仲秋之戊申迄役於丁卯孟春之戊寅錢以緡計者萬一千有餘傭以日計者二萬八千有奇髙明靚深體與名稱修廊傑閣衛以防閎儉而不削美而不汰落成之日眾大懽防詠侯之徳寛裕而肅歌侯之政簡靜而理贊侯斯舉得事之宜賦役舒徐下弗敢遲巍巍崇成民若不知以一觀百亶稱吏師郡從事謝沇敍廢興本末道邦人意來謁不腆之文鑱諸堅石庸示悠緬予患夫短於才者以因循不振爲徳而涼於徳者以苛刻促辦爲才於是有當爲而不爲不當爲而爲之者江侯則異乎此矣會予經從目擊輪奐耳熟謠譽非借示而傳聞也廼原古義訂時措而並書之

新州州學禦書閣記

皇帝臨禦之十有二年至徳旣孚聿修文教首善賢関覃及外學廢墜之具罔不興振遴選儒臣典司訓廸於是長材秀民自藏於畔者摳衣鼓篋來遊來居濟濟乎衿佩之盛洋洋乎弦誦之富而賢能俊傑將不勝用矣聖心猶以爲未也乃於淸閒之燕自易詩書春秋孝經語孟中庸篇左氏傳周六官之籍悉經宸筆刋諸琬琰而以墨本普賜學校歷考前代畱神治要以善養人之君未有此舉亶乎懿哉眷玆新昌百粵陋郡煙嵐蒸漬瘴气防濁車馬舟楫奏集艱隔平時士子欲見書籍之善者其道無由於是抃舞流傳矜戴上賜而未知所以處之也先是黌宇傾漏茂艸延堂饔飱缺供士散城闕前郡守臣張棣嘗捐布緡俾加繕修繩板經端棣以擢去教授臣劉徳驥防剔本會計出內給用有羨卽謹儲之日累月滋載營載作蠱壊污萊革爲大壯荒菆椎鄙粲爲文物遂建重屋於防門之上直大成殿丌承禦書起十九年之十一月迄十二年之孟冬檐宇騫翔丹碧華爛防傑之勢冠壓海攝郡事臣黃齊效陽冰書恭題榜揭涓良日率寮寀藏事奉安萬目咸覩陳迹遺編於焉增重臣徳驥以臣寅嘗習詞命見屬爲記臣寅拜手稽首而言曰凡州若縣與浮屠老子之家各有勅札禦書舊矣學校之有禦書而專以經術詔多士也乃自皇帝始今夫鋟板賈貲捐金卽得尙或怠而不觀其肯勤勩抄錄能終卷帙者固以鮮矣何況天子之尊富貴之奉一日萬防弗敢皇暇乃能遊意筆硯徧寫羣經爲燈窻韋布之所難以激勸人材爲急務而又天縱聖智妙解書法跳龍臥虎不足擬倫心畫所形顯道章徳精能之至入神出天如日如星如雲如漢文明在上煥飾在下故使爾諸生𨿽生遐服與七十二子追逐乎闕裏而親炙夫子之文章無以異也是宜服膺至教毋善口耳毋趨利勢力求忠孝大端見於行事以不負聖主樂育之化然後爲稱可不勉哉

新州竹城記

新昌郡自兩漢及南齊皆縣置號曰臨允至蕭梁時始升爲新州廢於隋而復於唐本朝因之旣七百年亦可謂古郡矣然有城而無郭無以攷其故惟城之北曰朝天門者斷墉翼之巋然猶存讀其記則政和中太守古公革承詔所爲經始之績未就緖也城才一里百有十二步耳僅容州治列廩獄余官廨民居悉在城外莫爲保障理不應爾紹興二十年八桂黃齊義卿由肇慶別駕來攝郡符值狗防盜數十輩依山爲害官兵三討而未克坊市數驚最後受諭出降人猶洶洶義卿於是有興築之意防眞拜郡乃俾推官朱洵權令黃熙巡行四周求古遺迹相今所宜摽示其處分委兵馬監押趙公傃巡檢董元縣尉周祺各督所部丁夫夷凹凸裨狹虛基址旣堅取野竹駢植之環袤一千二百八十四丈再旬而畢不愆於素或曰闕土爲城不易之道也恐其未堅則有登而築之者矣虞其易圮則有甓而石之者矣今也望固禦於檀欒蔽翳之間曽是以爲可乎唐大中中王式爲安南都防始至無城池式乃立木柵塹其外而栽竹焉是時詔蠻浸彊莫能犯也孰謂竹不可恃哉凡物有同類而殊材者斯竹也引梢如鍼分枝如棘旣眾且多森如蒺藜其叢則轇轕致密望隔表裏及嵗久而愈繁雞鶩羔豚不能道也或者火之葉燬幹存乃益悍勁嗚呼異哉昔樊川子目於郊園賦所見者有曰竹林外襄兮十萬丈夫甲刃樅樅兮密陳而環衛始以爲詞人之空言今施於實用乃如此物孰不然在人處之耳方言刺竹曰艻竹其音羅徳反蓋嶺南謂刺竹雲然也工庸告成竹日盛長州之人歡喜晏然若有壁壘之恃咸曰後之來者與公同志本之以徳政重之以備豫申嚴戒令有培勿翦非特甘棠一召伯之思也其爲斯民之惠所覃逺矣義卿勤於職業厚於愛民興利補獘甚眾新興戶知之若推排丁口以均徭賦役不及士旣新子城樓觀雉堞又作南門及竹城則其最大者也郡學正麥充等來道耆老之意恐久而無傳丐余爲之記余憂患疹疾筆力衰乏不能兼載眾美獨取其最大者而書之云爾

羅漢閣記

邵陽西偏縣曰新化勅額禪寺是爲承熙有大比丘智京其號明覺承嗣普融紹臨濟宗三返致書武夷居士具道承乏餘十載所行解淺薄有愧負荷惟是殿堂供養諸佛梵唄香燈齋魚粥板云寮海防來者安隱內外四維室居器用罔不備具方丈之職如涵月水如應撞鐘以是因緣心未厭滿乃建崇屋延貯五百大阿羅漢信士楊茀曾衢劉璩楊甫羊防僉議營剏儒衣蘇林全山捨材紹興癸酉仲春上休鳩工經始明年七月十有五日百役告成所費緡錢溢三萬髙明宏深升以飛梁下敞三門翼以行廡受任衲子與來賔客幽討棲集各有其處仰而瞻焉巍巍耽耽譬如海岸迦陵伽林滿月大樹穹然彌覆又如毗盧華藏莊嚴僧祗蓮界所化現事以是幻故三磨鉢提龕屏盤陀奇肖巖谷寶香所薰結成云蓋幢旛鬘网蔽虧空色檐鈴風鐸擊觸妙響彼工師眾非得定慧特由善巧疑於神變彼五百像𨿽則木偶如喜如怒如美如醜如恭如肆如悲如智如入三昧如相諭授如泊無思如默有應如語未發如視久諦如數十輩同作一念如方寸地起百千想如以所執表示法度如得無漏過於辟支聲聞獨覺如未湼盤希慕三世大乘諸佛承上有雲華嚴莊嚴得住處者才以百數豈如此間舉眼卽見山僧老矣形劬心耗誠不自料克果勝緣願求證明用語言施居士辭曰如來嘗說我滅度後有能尊信興隆像教種種嚴奉是人獲福應不可說而達摩師譏訶梁武寫經度人造寺無算人天小果有漏之因如影非實並無功徳今爾所作是佛非祖是祖非佛於意云何明覺答曰如智京見亦佛佛智亦祖祖法一萬萬一是大圓鏡於此鏡中無窮邊際一毛端相現出承熙羅漢傑閣事理眞如不相畱礙倘遇彌勒彈指開門善財童子隨引而入則此閣中乃是如來祕密藏海少林一從玆流出爾時居士忻然笑曰我異於是予欲無言以請之勤悉載來語謂之閣記亦云可哉

新州重修防記【丙子春】

古者臨人之所居通曰堂顧以髙庳爲上下之等爾世逺俗移物名更變其用亦異於是官居之臨人者通曰防而燕息之寢閒曠之屋乃以堂爲名夫所謂防者義取於處是而聽也陸徳明釋爲治官處顧野王釋爲客防以自唐而後命名之意攷之則顧說有所未諭而陸說得矣治官聽事必正位顯明然後賔客寮宷進退侍衛離坐離立從容不隘震風淩無飄濡覆壓之患凡臨涖官所皆當若是又況環地數百里分民而治二千石之尊重反可坐敝陋傾壊之下而不加葺乎新昌州防建剏無嵗月之志棟橈梁脫隨楹支拄行而仰矚焉岌岌乎惟恐武之不布也因循引久蓋有不得已者矣簽書英州判官劉君奉檄攝符至之三月慨然嘆曰嵗幸丰稔茍憚攺作他時勞民費財當不啻倍蓰於今日乃命出木四山僦工鄰邑涓日庀徒撤而新之珍材輻湊斤削雷動民知君非厲己而營其私也眾工所恃以成屋之之用者咸勸趨焉無何大廈潭潭髙明靜深稱子男邦君之居入公門而望之見檐宇之張而端序之直形勢之騫而丹雘之煥嚴畏祗肅已生於中則瞻使君之威容賦掾屬之職事一嚬一笑人知向方一號一令下有懼悕又當何如哉君謂予曰向者興廢已漫然無傳今若不加紀述此防𨿽大壯防有復修之日豈可使後人亦昧昧於稽攷耶予旣美君之舉因爲之言曰仲尼立教甚重民力爲民上者必時視民之所勤民勤於力則功築罕民勤於財則貢賦少民勤於食則百事廢是故春秋於城邑門觀臺囿之作失其時制靡不書之若夫不可不修如魯之泮宮則於之示儀範昭孝道修其刑政以廣徳心折獄而慮囚遣師而受凱皆有國之急務也是故聖人取頌聲之揄揚而捨筆削之刺譏以埀訓戒俾後之有官君子識輕重先後緩急之事今劉君質直好義治尙安靜廷無畱獄事不付曹旣得百姓之歡心又於民無所勤時革故起獘一新公堂不以己之暫至而於此卽爲經久之慮可謂仁人之事循吏之績矣是皆可書者故爲之書是役也始於紹興二十五年之仲冬逮明年某月某日落成若夫工役費用之數則有籍存不復道也君名藻字廷潔始興人以文學中紹興二年進士科今通籍朝列云

斐然集卷二十一

欽定四庫全書

斐然集卷二十二

宋胡寅撰

無逸傳

臣頃任記注立侍經幄竊觀陛下親禦翰墨書周公無逸一篇置之座隅聖心憂勤圗治濡毫灑牘不忘警戒臣退而取無逸篇誦讀研究至再至三𨿽聖言宏深未易窺測譬如涉海或得涯涘不俟揆度輙以淺陋之學分章訓釋古今相去已數千年至於人心未嘗有異臣所以本原古訓貫以時事談經尙論而無益於今則腐儒而已恭惟陛下聖學緝熙髙出一世如臣等輩何能仰望淸光艸芥賤微求裕覆載熒爝之照呈輝大明僭易伏誅誠無所逭一言有補臣不虛生臣無任納忠隕越之至謹上

周公作無逸

臣竊原人之常情好安逸惡勤勞故𨿽聖賢必以勤勞自勉而以安逸爲戒自昔帝王勤則治而興逸則亂而亡人臣之忠愛其君聞勸其勤者有矣未有勸其逸者也是故罔遊於逸益所以戒舜也克勤於邦舜所以稱禹也無教逸欲臯陶所陳之謨也思日孜孜大禹自勉之志也無時豫怠伊尹訓太甲也不惟逸豫傅說告髙宗也罔或不勤太保所以作旅獒也不懈於位召公所以賦泂酌也有眾率怠成湯所以黜夏之命也荒腆自息武王所以致商之伐也周公之意何以異於此哉創業之君起於艱難生於憂患不敢自逸乃其常也如周成王中人之性耳承祖宗之後無險阻之嘗居於鎬京則不知大防孟津之勞也左右虎賁則不知秉旄仗鉞之勩也聽小人之流言則不知亂臣十人同心同徳之美也周公之所深憂莫加於此矣故作無逸之篇以警其心成王誠信而力行之卒爲賢君至於刑措不用兵革不試所謂始於憂勤而終於逸樂周公之有功於王大矣宜後世明君以爲永鑑也

無逸周公曰嗚呼君子所其無逸

臣謂嗚呼者嘆美之言也君子者聖賢之通稱也禹湯文武成王周公皆謹於禮孔子稱之曰此六君子者則聖人亦可謂之君子也南宮適尙徳而不尙力孔子稱之曰君子哉若人則賢人亦可謂之君子也所者猶居處也君子之安處其身者惟無逸乎無逸疑於勞動而不安然身修而治立乃所以爲甚安也好逸疑於閒暇而無憂然徳毀而亂萌乃所以爲甚憂也故無逸者圖逸之本也

先知稼穡之艱難乃逸則知小人之依

臣聞舜自耕稼以至爲帝禹稷躬稼而有天下文武之功起於后稷蓋生人之功無大於稼穡四民之勞莫勤於農夫古之聖帝明王皆以此爲最重之事有國家者大則祭祀賓客小則匪頒好用常則百官有司變則軍旅饋餉不從天降不從地出一本於農而已雪霜之辰爲來歲之計則皸瘃而寒耕炎歊之候爲收成之慮則暴炙而暑耕其播種也假貸於人以爲之本而不敢飽也其收成也倍稱輸息以償其負而不敢有也豪彊者兼並之有司者重斂之而又有螟蝗水旱之變桴鼔盜賊之虞徭役屯戍之煩異端遊手之食不可勝計豈特耕者一夫而食者百人也其艱難如此爲民父母者必盡知之則思有以厚其生節其力平其稅斂去其蟊賊愼擇爲其上者以拊綏之使皆安於田裏樂於耕稼不至於棄襏襫掉耒耜竄身於軍伍僧道工商之中或詭名影占以規免賦役或出離鄕井以荒閒土地反爲良農之害也然後邦本牢固民心不搖財用有餘兵師足食而人君可以安逸而無憂蓋能知稼穡之艱難則知小人依恃之所在也農之依田猶魚之依水木之依土魚無水則死矣木無土則枯矣人主之依農亦猶此耳

相小人厥父母勤勞稼穡厥子乃不知稼穡之艱難乃逸乃諺旣誕否則侮厥父母曰昔之人無聞知

臣聞相視也小人之家其父母竭力劬身以事稼穡旣致溫厚其子享已成之產謂固然也華衣美食輕費妄用一無所愛豈知父母積累之勤哉惟逸而已矣其甚者則又戲諺誕言以侮慢其父母曰古老之人窮窶寒陋何所聞知乎昔南宋髙祖起自孤貧旣得天下命以微時所用農器藏之以示子孫至太祖見之乃有慙色逸諺誕侮之流也至於今閭巷不令之子弟毀其先業者皆如此是何異於言昔之人無聞知也哉以里巷不令之人觀之豈所以戒人君以南宋太祖之事視之使成王無周公其不至於誕侮者幾希矣是故古之忠其君者過爲之防先事而戒言所不當言以爲之譬諭大槪如此若其不然則謂周公誕侮成王亦何不可之有

周公曰嗚呼我聞曰昔在殷王中宗嚴恭寅畏天命自度治民祗懼不敢荒寧肆中宗之享國七十有五年臣謂周公恐成王之未信也故引先代人君無逸而享年者以明之中宗卽大戊也太戊都亳亳有妖怪桑谷二木共生於朝七日而大拱天著不恭之罰太戊恐懼作原命之篇告其相伊陟以攺過自新遂能弭災變致太平故書曰在太戊時格於上帝此嚴恭寅畏天命之寔也自度治民者自其身由法度以率百姓也源濁而求其流之淸表曲而求其影之直沒世不可得矣或曰萬民之眾好惡不齊愚智不一人君以一身而欲化之不亦難乎臣曰人之性善𨿽千萬人猶一人也人君據可爲之地有可行之勢好正直則下以諂諛爲戒矣好誠慤則下以欺詐爲懼矣其化之流行速於置郵而傳命也人之常情約以法度之事則以爲厲己格以法度之言則以爲謗己日行一善言月布一善令見百姓之不從也則曰民頑難化而不自責其躬率之未孚者人君之通患也非灼然獨見自度之方必無治民之效矣大戊能自度猶未敢以爲足也又復祗肅恐懼不敢荒怠安寧然後可以終自度治民之道其檢身如此嗚呼美哉上而奉天則嚴恭寅畏下而治民則自度祗懼不敢荒寧其心必不放縱其身必不怠惰何暇爲淫佚敗度之事乎其享國久長降年有永乃其必至之理也臣聞天人相去不知幾千萬里之逺人能動天世多疑之然古之聖人記消異之途不可誣也大雷電以風偃禾拔木成王畏之不信讒言親逆周公而風不爲災旱旣太甚宣王畏之側身修行欲銷去之而旱不爲虐此詩書之格言也魯隠公八年三月大雨震電庚辰大雨雪隠公不戒而兆鐘巫之難晉惠公時沙鹿崩惠公不戒而有韓原之獲魯成公十六年雨木冰成公不戒而有苕丘之執此孔子之明訓也蓋通天下一气耳大而爲天地細而爲昆虫明而爲日月幽而爲鬼神皆囿乎一气而人則气之最秀者也殺一孝婦何與於陰陽而天爲之旱烹一虐吏何與於陰陽而天爲之雨必深考其故則知天不可忽而古人應天以實不以文之說明矣以實者誠心畏懼攺過從善也以文者徒以言語而心不存焉心不存則其气不專故無感應之驗誠心畏懼則其气與天地合與神明通未有不應者也孝慈皇帝始生之年日食四月旦寧徳皇后始立之月月有食之旣其禍爲如何崇寧二年彗星出其長竟天宣和元年一日無故大水至京城皆大變異不聞消弭之方其禍爲如何靖康元年八月有星孛於東北芒怒赫然其行甚速見者震懼獨耿南仲以爲敵國將滅之象使孝慈不戒其禍爲如何天不可誣也頃在維揚秋蝗如雨春雷而雪廷臣不以告而敵騎飲江及次錢塘白虹貫日中有黑子廷臣不以告而周廬倡亂及次建康夏寒木落九月日蝕廷臣不以告而六飛泛海以成王宣王之所爲攷焉陛下當時有消弭之道決不至此矣至紹興二年八月姦臣擅朝斥逐賢士上干天象有星孛焉攷其日辰乃在譴逐黨魁之後一時羣小自以能欺惑宸聽矯誣上天以爲除舊布新之象顯然載於赦令謂得志矣是年十二月八日行在大火三省六曹憲臺諫院一切煨燼冬雷木冰地震海溢積陰四十餘日之異雜然並見其時朋黨已盡逐則災祥決不爲黨人而見也乃去年九月賊豫稱兵徑欲犯蹕人理所無天下之大變也然後知星火雷震之類天所以告耳上賴陛下肅將天威聲罪致討明君臣之義以扶三綱戎輅親行師旅用命逐卻敵人不然其禍可勝言耶以往時天變如彼廷臣爲退避之計終不足以禳之以比年天變如此陛下決進戰之謀轉災爲福易於反掌則天人之際其果相逺乎臣於此有私憂過計者自十二月二十六七日敵騎將退而正月朔旦日有食之三元之始太陽虧光不盡如鉤幾於暝晦敵已折北此象何爲而見耶其時𨿽下詔音共圗應天之實而未見施爲之事民心不信蓋陛下避殿減膳大臣上章待罪亦故事之文也且不聞舉行又況其他乎乃仲春之月雷電震耀繼以雨雹連日大雪甲拆盡摧季春已來及此仲夏常陰多雨气候正寒皆陽微陰盛小人道長敵國憑陵之象無逺慮不知愛君者以爲日食乃豫賊敗走之應也寒雨乃三吳梅潤之常也此言不息使陛下遇災而懼之意不及於太戊畏天之實臣竊憂之臣聞日月星辰𨿽度數有常雷電雨雪𨿽陰陽爲沴然休咎著應則皆人爲感之也旣因感而致亦可感而弭上天可畏不可不畏此古先帝王所以兢兢業業而陛下睿哲尢當加意而圗之以祈天永命者也

其在髙宗時舊勞於外爰曁小人作其卽位乃或亮陰三年不言其惟不言言乃雍不敢荒寧嘉靖殷邦至於小大無時或怨肆髙宗之享國五十有九年

臣聞先儒言髙宗之父曰小乙使髙宗久居民間與小人出入同事以知稼穡艱難故曰舊勞於外爰曁小人曁及也孔子曰小人哉樊須也孟子曰有大人之事有小人之事蓋田野細民耳非姦邪庸佞憸小之人也作起也起而卽位遭喪宅憂幽默三年未有命戒天下莫不虛心傾耳以聽之及其免喪猶弗言也羣臣請焉曰不言則臣下無所稟令矣髙宗於是作書誥四方舉傅說於版築之間用以爲相此言一出天下信之喜其得賢臣置左右興時雍之治也得賢而任之疑可以自暇自逸猶且不敢荒寧而勤於蒞政故傅說告之曰知之非艱行之維艱髙宗曰爾罔予棄予惟克邁乃訓其後𨿽有飛雉升鼎之異髙宗用祖乙之戒正厥事以應之嘉靖殷邦小大無怨降年有永享國久長非不忘艱難戒於逸豫何以致此哉夫小人無怨人君之盛徳也而非可違道以干之考傅說告髙宗之言曰惟衣裳在笥又曰官不及私暱爵罔及惡徳則官爵車服豈可輕以與人而求其悅哉若奪私暱之官以與能取惡徳之爵以與賢私暱惡徳之人獨無怨乎而髙宗乃能行之蓋惜名器愼賞賜與所當與天下恱之不與所不當與彼自其分當然又何怨之敢興哉嘉靖之要無過此矣茍爲不然則人思茍得廢法毀令紛然求於分外以干其上與此則彼怨與彼則此怨不嘉而惡不靖而競𨿽區區不自暇逸亦無益於治矣

其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年

臣聞祖甲卽湯孫太甲也夫與細民同處可以知艱難耳非天質甚賢未有不淪於污下之習者太甲之質中人而已不義惟王爲小人所化也伊尹放之於桐宮三年自怨自艾復歸於亳起而卽位其爲小人所化之行已攺而小人之情狀則盡知之矣伊尹訓之曰無時豫怠太甲聽之是以能保惠庶民不敢侮鰥寡民安樂之天眷顧之而降年有永享國久長也夫鰥寡之人眾所易陵也惟聖人加意焉故帝堯則不虐無告武王則不虐防獨成湯則子惠困窮文王則政先四者蓋天道至大未嘗擇物而覆之代天理物不當使匹夫匹婦不被其澤又況眾所易陵之人乎茍惟保形勢畏髙明貧者日貧富者日富使彊陵弱眾暴寡智詐愚勇苦怯疾病不養老幼孤獨不得其所人心怨咨幹動和气水旱盜賊由是而作則大亂之道矣此古人之言非臣之言也

自時厥後立王生則逸生則逸不知稼穡之艱難不聞小人之勞惟耽樂之從自時厥後亦罔或克壽或十年或七八年或五六年或四三年

臣嘗觀民庶之家其辛勤創業者大率皆黃髮鮐背旣壽且康至其子孫一傳再傳之後膚革柔脆疾病易入嗜欲放恣年命不永豈天使之然哉逸與不逸之所致耳況於人君乎晉悼公漢昭帝皆明君也其卽位之日尙幼耳目口體之奉早矣亦無能壽考況於求爲逸樂之主乎或謂漢世宗唐明皇放情恣欲而享年甚久則周公之言有時而不可信也臣曰冶葛酖酒人食之必死而魏武帝唐太宗不死豈可遂以冶葛酖酒爲可食哉若漢世宗唐明皇蓋千萬人而一遇耳以其偶然乃欲以不貲之身而試之非愚則狂而已矣臣因周公之言而思之五福一曰壽古之聖人無不壽者臣子之願乎君父莫加於此矣而周公獨以無逸爲致壽之法者蓋人君伐生殘形之事有五曰酒曰色曰音曰遊觀曰田獵此五者皆生於逸逸則不知戒懼無所用其心於五者必有一惑焉惑則心移志易气耗而形敝不得盡其天年必矣後世人主目視極色耳聽極聲口嗜極味撞鐘美女酒池肉林日力不足繼之以夜方且溺方士之說鏖金化丹以祈不死秦漢之君行之莫效有唐以藥而沒者三帝其亦不講無逸之過歟

周公曰嗚呼厥亦惟我周太王王季克自抑畏

臣聞王季文王之父也太王王季之父也周公言非特商之三宗爲能無逸我之父祖莫不然克勤於徳世世相承此周之所以興隆而無替也抑有遏止之意人所以肆行而無所畏者不能自抑也遏其妄情止其私欲惟義理是從則必畏天命必畏祖宗必畏師保必畏諫諍必畏謗讟必畏禍亂凡可以致治者無不慕也凡可以致亂者無不畏也此非他人所能與由我而已矣故曰克自抑畏言其心自爲之不由乎人也然畏一也而有當畏有不當畏者如前所陳當畏者也𨿽聖人不敢不畏若夫逆理之臣子反道之仇敵則當修明政刑以禳卻之如舜徵有苗周徵三監髙宗伐鬼方宣王伐玁狁亦何所畏哉

文王卑服卽康功田功

臣謂文王大聖人也不以美衣服爲心其心在於安民重農事耳組麗文繡之飾人心所同欲兒女子之所尙士志於道而恥惡衣猶不足與議況爲天下國家而好潔其衣服必無逺大之慮矣古人發蜉蝣之刺爲是故也康功者安民之功也田功者重農事也

徽柔懿恭懷保小民惠鮮鰥寡

臣謂徽柔懿恭者周公形容文王徳美之言猶書稱文武曰聰明齊聖語稱夫子曰溫良恭儉讓之類也人君執剛行健威如雷霆故以徽柔爲難尊無與比天下奉之故以懿恭爲難徽也懿也皆美也美於和柔非彊柔也美於謙恭非彊恭也其徳气粹美如此若慈父母焉所以能懷保小民惠鮮鰥寡也鮮乏少者也鰥無妻者也寡無夫者也文王所施惠賜予者乃乏少匹夫匹婦之類非補有餘損不足也天之道損有餘而補不足虧盈而益謙君之道當抑兼並扶貧弱裒多而益寡文王所爲與天合徳而不以私情好惡爲予奪也昔者子華使於齊冉子爲其母請粟子曰與之釡請益曰與之庾冉子與之粟五秉子曰赤之適齊也乘肥馬衣輕裘吾聞之也君子周急不繼富孔子之言豈特爲子華發哉蓋聖人用財之政莫不如此是故髙爵厚祿之人而又分之以貨寶惟恐不足陪之以土壤莫知紀極則繼富矣而匹夫匹婦至於饑寒凍餒而莫之卹者必不能周其急也此伯者之所不爲而況文王如天之道乎

自朝至於日中昃不遑暇食用咸和萬民

臣謂人過時而不食則饑寒之患立至文王獨何所急而自朝至於日中昃猶不暇食哉蓋其心以天下爲一家以百姓爲一體言有不便於民事有不益於治者切心思慮而攺行之以民情和恱無有怨怒爲事誠有時而不暇食耳非虛言也禹曰啟呱呱而泣予弗子伊尹曰先王昩爽丕顯坐以待旦孟子曰周公有不合者仰而思之夜以繼日孔子曰吾嘗終日不食終夜不寢大聖人憂世猶若是況不及聖人者當如何哉𨿽然勤有二道於所當勤而勤之則事立而功倍於所不當勤而勤之徒敝精神勞體膚而無益也秦始皇衡石程書隋文帝衛士傳餐非不勤矣而其治亂比之文王如天壤之相絕蓋徒勤而已矣冉子退朝孔子曰何晏也對曰有政子曰其事也如有政𨿽不吾以吾其與聞之蓋譏其勤勞於事而不知爲政也政與事相似而不同人君能識政事之異親政而不親事則知所勤矣

文王不敢盤於遊田以庶邦惟正之供

臣謂惟正之供者賦稅之常也所入有定數則所用有定式一或妄費必將不給而加賦橫斂之政出矣遊田者一時之逸樂也以一時之逸樂使斯民困於供億文王不忍也惟其不忍是以不敢盤於遊田其自克如此嗚呼文王之徳至矣哉

文王受命惟中身厥享國五十年

臣聞文王年四十七賜斧鉞得專徵伐爲西方諸侯之長𨿽身不有天下而後世推原得天下之始則自爲西伯時實受天命矣文王享壽九十有七年享國五十年而曰受命惟中身者先儒謂舉全數也四十七年之前爲諸侯四十七年之後爲方伯三分天下有其二其權重矣其勢崇矣其富貴將極矣而文王自奉未嘗加於昔日不侈衣服不遑暇食不盤遊田以伐其生蕩其志克綏期頤之壽非徳勝其气性化其欲不爲權勢富貴所變何以至此此文王之所以聖歟

周公曰嗚呼繼自今嗣王則其無淫於觀於逸於遊於田以萬民惟正之供

臣謂嗣王者指成王也則者法也淫者過也文王於觀逸遊田不敢有所過爲成王者當法其不過於觀逸遊田也何謂觀如魯隠公觀魚於棠莊公觀社於齊齊景公觀於轉附朝儛之類臧孫所謂不軌不物曹劌所謂後嗣何觀而晏子所謂流連荒亡爲諸侯憂則觀之過也何謂逸如魯文公三不防同而怠於邦交四不視朔而怠於布政作主稽緩而怠於練祭太室屋壞而怠於宗廟自正月不雨至於秋七月而怠於憂旱魯國失政自文公始則逸之過也何謂遊如周穆王欲肆其心周行天下將皆必有車轍馬迹焉秦始皇隋煬帝作離宮別館不知其數千乘萬騎極意巡行百姓嗟怨以亡其國則遊之過也何謂田如夏太康畋於有洛之表十旬不返爲羿所奪羿又不監冒於原獸忘其國卹而思其麀牡爲浞所殺漢武帝微行出獵夜過栢谷渇而求漿爲主人所辱則田之過也故於觀於逸於遊於田則必輕費妄用萬民正供之常賦不足以給之而重斂於民民力窮困弱者死溝壑壯者爲盜賊莫與守其國家而欲與之偕亡矣其初特欲爲快樂耳其終至此此聖人所以長慮卻顧而戒之於其漸也

無皇曰今日耽樂乃非民攸訓非天攸若時人丕則有愆

臣謂無皇者不敢自暇也不敢自暇曰姑爲今日之樂後日不爲也今日爲之心必好焉安能忘之後日欲不爲得乎若曰姑爲今日之樂耳則是逸意已萌民心不從天意不順下得罪於民上得罪於天如此之人大有過咎也若順也丕大也民以力事其上艱難孰甚焉而我以耽樂臨之彼肯服乎杜牧之曰使天下之人不敢言而敢怒者非民攸訓之謂也天行健一日一夜周三百六十五度凡物之健者無以加之故君子自彊不息上法乎天畏天之威憲天聰明庶乎其能則之也茍耽樂暇逸弗克若天天其眷顧乎書曰紂自息乃逸天罔愛於殷非天攸若之謂也天所不順民所不從人君之過咎無大於此矣凡此皆以情欲自恕謂一日耽樂不足爲害者也人情猶水耳隄防謹固則水不得泄一有蟻穴之漏則千丈之隄百尺之防亦將潰矣禮法嚴備則情不得放一有自恕之意則經禮三百曲禮三千亦將廢矣故臣竊謂無逸之君未有不謹於禮者能克己復禮逸何從生乎

無若殷王受之迷亂酗於酒徳哉

臣謂紂之無道後世言惡者必稽焉周公方稱文王之聖又及商紂之惡無乃不類乎蓋人心無常也操之則存捨之則亡罔念則狂克念則聖使成王聽周公之訓則有及於文王之理使成王而忽周公之訓則有同於商紂之道蓋中人之性可上可下惟有志之君乃能自克焉耳齊小白用管仲則九合諸侯一匡天下用防刁易牙則身死在殯四鄰謀動其國家唐明皇用姚崇宋璟則海內晏然幾致刑措用李林甫楊國忠則失國播遷出咸陽四十里而無食是故明主兢兢憂畏必近君子必逺小人不諱亂亡不惡逆耳𨿽比已爲丹朱如禹之於舜方已以商紂如周公之於成王亦所樂聞而喜聽銘心而永戒是以不至於亂亡而能保其安逸也

周公曰嗚呼我聞曰古之人猶胥訓誥胥保惠胥教誨民無或胥譸張爲幻

臣謂古之人者周公稱往昔聖賢君臣也胥者相也相誥訓以事而相啟迪相保恵以徳而相安和相教誨以道而相成就君有過舉臣則正之而無隠臣有未盡君則求之而不蔽各務展盡不事形迹讒言不入譖愬不行上下交而志意通物理明而人情達小民所以不敢相與譸張爲幻以誑惑其上也譸張誑也幻惑也凡姦憸之人欲誑惑其上者必因其所好惡之偏而入其說貪則誘之以貨財怯則導之以畏懦是非不明則變亂邪正以遂其私賞罰不當則誣罔功罪以壞其政自旁人觀之猶幻師施迷人之術顚倒反易亂其耳目被幻者初不自覺乃以爲誠然是可嘆也憸姦之人多矣周公欲成王不爲所惑則莫如受忠良之訓告求吉士之保恵師賢哲之教誨姦憸逺屏誑惑何因而至哉

此厥不聽人乃訓之乃變亂先王之正刑至於小大民否則厥心違怨否則厥口詛祝

臣謂正刑者正法也詩稱文王曰刑於寡妻古之王者知命之不長是以爲之律度陳之藝極引之表儀告之訓典以遺後嗣保其國家所謂正法也後嗣之賢者則監於成憲後臣之賢者則謹守前規天下所以治安民心所以不怨謗言所以不作也至其子孫不知前人之艱難不知小人之依恃不聽訓誥保惠教誨之言於是姦憸之人因其所好而訓之曰先王之法何必固守而不變也時旣不同事與時並有損有益同歸於治而已世主甘心而不察於是先王正法自大至小無不更攺違道咈民茍便一切之欲天下騷動民不得安怨讟並興入於大亂而莫可捄止矣原其所以皆出於人主自聖輕忽其臣不求忠良以胥訓誥不求吉徳以胥保惠不求賢哲以胥教誨而姦憸之人譸張爲幻故耳往在熙寧欲大有爲王安石譸張新法之說而爲幻往在崇觀欲承考志蔡京譸張紹述之說而爲幻往在宣和欲文致太平王黼譸張享上之說而爲幻往在靖康欲好邊疆耿南仲譸張講和之說而爲幻皆以一言中人主之欲馴致禍釁塗炭生民家國兩亡豈不痛哉方姦憸在位之時與其徒黨唱和響應欺罔其君以竊富貴而志士仁人觀之於隠微側陋之中與世俗幻師以術誑惑迷人而取其金錢見笑於旁觀者無以異也前車已覆後車當戒臣敢因是有獻焉臣聞天下有至正之理自有天地生人以來至於今日不可攺者存之則爲正心行之則爲正道言之則爲正論盡之則爲正人先王用是建立注措而謂之正法也何謂正天尊地卑君臣之義不可易也比年以來縉紳大夫忘君臣之義譸張爲幻者又有甚焉尢可駭懼邦昌僭君入屍天位天下大變也從之者則譸張爲幻謂能存宗廟活百姓矣苗劉握兵謀爲簒逆天下大變也助之者則譸張爲幻請錄用其黨使言者勿論矣豫賊挾敵竊污京邑天下大變也許之者則譸張爲幻欲通書問講鄰好受禦餽以免其討矣稽之古訓無有是事特出於庸人懦夫偸生茍活爲持祿保位之計滅三綱毀五常而不顧變亂先王之正法豈不逆理之甚乎陛下深思所以致此者而求忠良相訓告求吉徳相保惠求賢哲相教誨愛日惜時不自暇逸則所言所行無非正法而譸張爲幻者猶雪見晛亦何所施其說哉不然正法消亡邪法熾甚非國家之福也

周公曰嗚呼自殷王中宗及髙宗及祖甲及我周文王玆四人迪哲

臣謂哲者智也迪者由也由其天稟之智不以私欲昏之則其明不蔽所以人莫得而欺之也中宗髙宗祖甲文王四人者蓋嘗苦其心志空乏其身行拂亂其所爲矣所以動心忍性兢兢業業不敢少有逸豫故其智慧日開情僞盡知天下之理無不昭晰彼譸張爲幻者莫得投其隙蓋無逸之功也哲非人所能乃天所命也天命之而人不能自迪猶鑑之不拭塵愈集之猶井之弗汲泥愈汩之則昏然而已矣傳說告髙宗當念終始常主於學惟學可以順志於理能務時敏速而不怠則其修勉乃有所至此亦迪哲之道也故董子曰彊勉學問則聞見博而智益明勉彊行道則徳日起而大有功此皆聖賢之格言人主所當自克以行之者也

厥或告之曰小人怨汝詈汝則皇自敬徳厥愆曰朕之愆允若時不啻不敢含怒

臣謂自常情觀之以小人而敢怨恨人君毀詈君父罪不容於死此周厲王所以設監謗之官秦始皇所以設偶語之禁或至於誅腹非戮反唇無所不至也古之聖人所見廣大不自私其一身惟恐有一言一事之不善故開辟言路使無壅蔽凡有口之人皆得以其情上達故曰士傳言庶人謗商旅議於市工執藝以諫夫惟如此是以身無擇行朝無粃政以成安逸之功此周公所稱之意也皇大也大自敬徳者責已而不責人之甚也責已而不責人信美矣則將何以驗之必曰朕之過失誠若是也心旣樂聞之其形於辭色者一無忿疾之可見也不特不敢含怒而已夫然後人知其君納諫受言𨿽怨詈之至亦欣然接之出於至誠而非矯飾四海之內皆將輕千里而來告之以善而徳庸有不至治庸有不成乎恭惟本朝祖宗無不虛懷從善勉於攺過所言言路未嘗蕪塞太平百年自王安石得志好人之同乎已而惡人之異乎已擯逺老成汲引輕薄風俗大壊蔡京繼之專以朋黨一言禁錮忠臣義士或謂之詆誣宗廟或謂之怨讟父兄或謂之指斥乘輿或謂之謗訕朝政行之二十年天下之士不仕則已仕則必習爲導諛相師佞媚歌功頌徳如恐不及防民之口甚於防川一日戎馬在郊煙塵暗闕而人莫敢告也天下猶人之一身言路猶闗膈也闗膈通則血气流行而身體通言路通則得失不蔽而政事治安石蔡京之化淪浹乎三紀之外至今遺風余俗未消殄也欲變革之在陛下一人而已孔子曰天子有爭臣七人𨿽無道不失其天下以後世觀之劉安欲叛漢獨畏一汲黯而不敢發使人主得如黯者七輩正色立朝昌言無隠小人必退聽姦宄必息心豈特不失天下而已哉固可以變危爲安易亂爲治矣又況能如周公所戒普受天下之言者乎

此厥不聽人乃或譸張爲幻曰小人怨汝詈汝則信之則若時不永念厥辟不寛綽厥心亂罰無罪殺無辜怨有同是叢於厥身周公曰嗚呼嗣王其監於玆

臣謂人君信譸張疾怨詈是不以堯舜自待而以周厲王秦始皇爲可法也小人善於誑惑者未有不以告怨詈爲小心茍入其說則必以萬乘之重而計較曲直於匹夫之口不從長思念其爲君之道其心褊隘記過不忘罰無罪殺無辜天下之怨舉集之矣孟子曰無罪而殺士則大夫可以去無罪而戮民則士可以徙恐其漸及於己也賢人君子眾心之所與也小人欲肆其姦必忌君子君子無罪可指則必反指爲小人匿言潛譛以中傷之或以爲退有後言或以爲賣直歸怨或以爲取名於外或以爲朋比欺君其術𨿽多大要不出此數者人主一怒小則謫罰大則誅殺不知其實則無罪徒默受天下之怨也隋煬帝嘗謂左右曰吾性不喜人諫臣下知之恣爲譸張以憂國者爲怨以忠言者爲詈宇文士及虞世基之流以此取寵至於大難忽作兩臣終得自全而煬帝獨屍其禍則以眾怨所叢不怨言者而怨聽者故也或曰罰一無罪殺一無辜何遽至此臣應之曰自秦皇隋煬觀之所殺固多其亡非不幸也自葛伯觀之則以殺一童子而滅其社稷自啇紂觀之則以殺一比干而失其天下然則系殺罰之當否耳豈在多寡乎周公戒王無逸而及此則以心昏志蔽讒邪得入者皆生於好逸求安不知警懼浸淫及亂而罔覺也是以反復言之驗於成王躬致太平則其著心服行之效不可誣已

斐然集卷二十二

欽定四庫全書

斐然集卷二十三

宋胡寅撰

左氏傳故事

隠公元年鄭武姜愛叔段請使居京莊公許之祭仲諫曰都城過百雉國之害也先王之制大都不過三國之一中五之一小九之一今京不度非制也君將不堪公不聽旣而叔段使西鄙貳於已公子呂曰國不堪貳君將若之何公又不聽叔段又收貳以爲己邑至於廩延子封曰厚將得眾公又不聽叔段繕甲兵將襲鄭公然後命子封率車二百乘伐京叔段出奔共

臣聞制國者必使本大而末小然後勢順而易制故末大必折尾大不掉古人至言也鄭國當是時可謂危矣姜氏以國君嫡母主乎內叔段以好勇得眾居乎外伐君簒國之勢已成莊公若無兵車二百乘則鄭固段之有也古者用車戰一乘之車當七十有三人二百乘則一萬四千六百人在春秋書法當名之曰師非小眾也克段者力爭而僅勝之詞以一萬四千六百人討不義之叛人力爭而僅勝則以叔段形勢壯盛不易圖也使莊公早用祭仲之言不至此矣緜緜弗絕蔓蔓柰何毫釐不伐當用斧柯前事之不忘後事之師也

衛公子州吁有寵而好兵公弗禁石碏諫曰愛而弗納於邪驕奢淫佚所自邪也四者之來寵祿故也寵而不驕驕而能降降而不憾憾而能眕者鮮矣

臣聞驕謂气體傲肆奢謂奉養侈靡淫謂情欲縱恣佚謂心志怠忽四者有一焉必入於邪而況兼有乎邪者不由正道之謂也爲子以孝爲正有此則不孝爲臣以恭恪畏愼爲正有此則不恭恪畏愼原其所由然則由寵待過厚爵祿太崇積日累月其勢必至於此是故嚴父於子戒之於初辧之於早不致末流之禍父子天性也其治尙爾君臣以人合尢不可忽也

州吁阻兵而安忍阻兵無眾安忍無親眾叛親離難以濟矣

臣謂阻者恃也恃兵以爲險阻使人不敢忤犯也人之良心本於不忍忍者非良心也安於殘忍非能除害徒生害耳人道以慈愛相羣所謂用兵者去其害人者耳茍爲阻兵安忍視平民如禽獸推而進之將何有於君父哉漢光武責其將曰觀放麑啜羮二者孰賢蓋知此道矣

石碏惡其子從州吁爲逆使從州吁如陳乃告於陳曰此二人者實弒寡君敢卽圗之陳人執之而請蒞於衛石碏殺之

臣謂父子主恩君臣主義其輕重不二是謂大倫當臣之無禮於君𨿽慈父不敢私其子石碏之於石厚捨慈愛之小存名分之大可爲萬世法矣𨿽然子爲叛逆父則誅之其割恩爲難何者以天性故也臣爲叛逆君則誅之其正義非難何者以人合故也孔子之春秋爲亂臣賊子作以俟後聖也後世有事僞君從逆臣而誅討不加焉難於行義而易於爲不義孔子之志隠矣

魯隠公如棠觀魚臧僖伯諫曰君將納民於軌物者也不軌不物謂之亂政亂政亟行所以敗也公曰吾將略地焉遂往陳魚而觀之僖伯卒公曰叔父有憾於寡人寡人弗敢忘之加一等

臣謂孔子教人以克己爲要克己者以義理勝其私意也凡人志意云爲試以一日之中自加考校由私意而動者十有八九由義理而動者十無一二故克己最難有志之士未有不由此而進徳者而況人君居移气養移體所以動其情恣者多乎不能自克則其不善之積猶火消膏亦不自覺魯隠是也僖伯之諫忠言也隠公不能自克捨曰欲之而必爲之辭其志荒矣其不終之兆著矣厥後𨿽加禮於僖伯之又復失言謂僖伯恨已僖伯賢人也豈致憾於其君哉隠公若曰叔父有諫於寡人而弗能從寡人悔之之加一等猶足以昭攺往修來之意而加等之爲徳賞矣惜其不能及此也魏鄭公諫唐太宗伐髙麗太宗不從及敗績而歸乃曰魏元成若在不使我有此行亟使馳驛祀以少牢立所制碑召其妻子勞賜之若太宗拒魏公之諫與魯隠同而悔過出於誠心非如隠公之僞飾其致太平宜哉

隠公四年宋公陳侯蔡人衛人伐鄭秋翚帥師防宋公陳侯蔡人衛人伐鄭左氏曰諸侯伐鄭宋公使來乞師公辭之羽父請以師防之公弗許固請而行故書曰翚帥師疾之也

臣謂兵權者有國之司命也古之得天下者未有不謹持此權者也以堯舜禹三大聖人之宅天下可謂以徳不以力矣然四凶彊族堯不誅而以俟舜舜初卽位按其惡而投之四夷而後天下服是堯以兵權授舜也有苗弗率舜不討而以俟禹禹初卽位乃防羣後誓師奉辭伐罪是舜以兵權授禹也湯武之事又可見矣至周成康之際天下刑措兵寢可謂無事康王以元子卽位名分素定其誰敢有異志然成王命仲桓南宮毛與齊侯呂伋以干戈虎賁之士逆康王於南門之外干戈虎賁者親衛也於南門之外者顯之於眾也古先帝王制世馭俗之權如此是以令之無不行禁之無不服手麾指顧動容嚬笑之間無不如意所謂兵權者有國之司命命者死生所系故也宋殤公聽州吁之邪謀防諸侯伐鄭隠公辭宋公之命而拒公子翚之請義也翚乃不稟公之義而樂從宋衛之邪謀固請而行專已無上出入自肆不待鐘巫之事而知其爲弒君之賊矣春秋簡嚴不貴辭費若書曰翚帥師防伐鄭亦可矣而必曰翚帥師防宋公陳侯蔡人衛人伐鄭言之重辭之復惡之之甚也隠公自是失權而兵制於翚至於十年中丘之防又不待公而先防齊鄭伐宋其縱恣跋扈如此而隠公終弗能治其及於寪氏之禍非一朝一夕之故其所從來者漸矣是故伐鄭之舉因請而行伐宋之舉不待公而先防其志之所存正所謂履霜陰凝聖人之大戒而隠公智不足以及此惜哉仲尼於是去翚公子之稱一以謂翚者隠之賊非公子也二以明討翚之法當絕其屬籍不使得爲公子也使隠公於翚固請之際未及成師而出之時奪其兵權攺付賢卿片言而已矣夫爲天下國家者以有法度爲要前王立法度固爲保守基業消弭禍亂也而往古握兵之人其始必請便宜從事其久則事必出於法度之外夫便宜從事者施於臨敵對陣機不可失難從中覆故擇利便權時之宜而行之豈謂無時不便宜邪旣以便宜自處則以法度爲不便宜於已乃托爲詞說曰法度者承平之所用若施之亂世行軍用師則有所礙矣今日以私欲乞行一事明日以私怒乞罷一事往往非法之所當聽也設智計較勝負不用之於外而用之於內人皆知之獨以迫於形勢不得已而從之者多矣夫事至於不得已而從則必有欲禁而不能禁之事其失司命之權不已著乎其爲羽父之固請不已大乎此智士之所憂懦夫之所畏喜因循者之所不顧非聖人獨見於魄兆之端明霜冰之戒傳筆削之大用其孰能與於此

隠公六年周任有言曰爲國家者見惡如農夫之務去艸焉芟夷蘊崇之弗使能殖則善者信矣

臣謂人君之徳當如天地無不覆載何獨於惡人而欲去之如此臣請以農圃者諭之去稂莠者以其傷禾稼也除蒿蔓者爲其蔽卉木也若推兼容之量使稂莠禾稼並生於畝卉木蒿蔓雜毓於園圃人必指爲農圃之病矣況爲國家者乎此所以發周任之論也昔武王聖人也亦曰樹徳務滋除惡務本故舜舉十六相則十六族務滋故也去四凶則四凶族務本故也夫黍稷果蔬養人之物不種則不生種而艸侵之亦不能成矣艸之爲物其生不待種𨿽芟夷蘊崇而功或不繼未有不復生者也是故君子難至小人易聚難至則常不得行其道易聚則每得伸其志治日以是常少亂日以是常多此有國家者之至戒也或曰芟刈也夷殺也不亦已甚乎臣曰天下之道二善與惡而已自一言之當一行之是推而上之至於聖而不可知皆善也有小大耳惟惡亦然所謂芟夷者非舉天下之小人而盡殺之蓋謂官使者也或禁之於未然或遏之於方萌或旣形而黜除之或滋蔓而斬絕之皆去惡之道大要在於勿使能殖殖者深根固蔕牢不可拔之謂也夫艸之初生毫末之萌耳與黍稷果蔬之萌未有異也其壯長條達則爲害如此艸之萌猶惡之微也見著非難見微爲難自古滔天之惡未有不起於微者如王莽志在簒逆曹操窺伺神器初皆匿情矯飾終移漢祚然則人之善惡皆不易知知之矣而樹徳不務滋除惡不務本猶無益也

桓公三年晉始亂封桓叔於曲沃師服曰吾聞國家之立也本大而末小是以能固故天子建國諸侯立家今晉甸侯也而建國本旣弱矣其能久乎

臣謂人主之尊如天臣民猶地地無及天之理而臣民於君有僭逼易位之道是何也本小末大威權去已始也欲正之而有所不忍中也欲治之而有所不敢終也欲取之有所不能矣名者實之賓天子者名實之極隆也擅生殺之柄操慶賞之權予奪在我縱捨在我令之必行禁之必止𨿽總眾百萬如韓信𨿽控制萬里如王忠嗣東西南北用捨進退惟君所使而莫敢或遑此充名之實也至於欲取之而不能則必有其漸非一朝一夕之故矣師服之論無乃意在此乎其後沃盛彊昭公微弱國人將叛而歸沃則民不服事而下有覬覦此言果驗乃後世之戒也

桓公六年楚子侵隨楚鬭伯比曰隨少師侈請羸師以張之熊率且比曰季梁在何益鬭伯比曰少師得君隨果用少師之言追楚師季梁請止隨侯勿追隨侯懼而修政楚不敢伐其後少師益有寵鬭伯比曰可矣楚子伐隨季梁請下之弗許請攻楚右弗許惟少師之言是聽遂至敗績少師見獲而免

臣謂國有賢材則鄰敵視其用捨爲進退而賢材者固凡愚之所忌疾也是故齊有管仲九合諸侯管仲死則四鄰謀其國家百里奚一也虞不用而亡秦穆公用之而伯上論千古無不然者季梁與少師之謀自今觀之一得一失易見也自隨侯觀之未免於二三其聽矣夫驗成敗於事爲之後者眾人之見也辧得失於謀議之初者非小智所及惟明主能之唐憲宗欲伐淮蔡舉朝不可惟裴度以身任之迄用有成非度之能乃憲宗用度之難也武宗欲伐劉稹諸鎭皆有輔車之勢惟李徳裕以身任之迄用有成非徳裕之能乃武宗用徳裕之不易也二宗無二臣其中興之功未必能立二臣不遇二宗則無聞而死耳後世尙何知故曰君臣之防千載一時也夫楩柟豫章天付之以棟梁之用騏驥驊驑世知其有千里之足老於空谷阨於鹽車顧臨事而嘆人才之難得何哉坐使反賊睥睨而無憚彊敵慿陵而不置彼豈無如鬭伯比知少師之可欺豈無如熊率且比幸季梁之不用者乎文王立賢無方言用之之路廣不止一人而已人君於賢材惟患不知旣知之而不急於用則大謀無時而決大險無時而出大難無時而平也古人不云乎日月逝矣歲不我與

桓公十一年楚屈瑕將盟貳軫鄖人將伐楚師莫敖患之請濟師於王鬭亷曰師克在和不在眾商周之不敵君之所聞也成軍以出又何濟焉遂敗鄖師卒盟而還臣聞鬭亷之言古今之至論也考之往事無不然者矣常人之心動於血气之使好已之勝不能自克是以不和智愚異才而並列是以不和能否異功而同其賞是以不和不擇端方之士以裨贊之有讒人交鬭於其間是以不和負才藝者屈於下而善媚賂者壓於上是以不和出法違度不以時制馴習旣久彼懼於討而訓之懷疑心以事其上是以不和親之厚之疏之薄之系於愛憎之偏而不協賞刑之正是以不和有求則必得將至於求所不可求而勢不得與也則怨怒興焉是以不和能者奮其勇而前不能者忌而疾之是以不和疾人之能則必幸其敗勝不相推敗不相救彼見疾者又思所以報之是以不和官尊祿厚者奉已侈泰多妖麗廣金帛奪商賈侵公家之利莫知厭也而士卒乃有短褐半菽之嘆非心附之徒迫於勢耳是以不和保任功狀未必皆有功而實有功者或防私怒而見黜鞭笞斬殺未必爲軍事而實有罪者或防私喜而見貸人心不服莫肯爲用因以姑息不敢役使是以不和有一於此𨿽廉藺並將韓彭共軍闗公前茅張飛後勁未有能成事者也而況才不逮古人萬分之一而兼有如前之失乎如是而欲所徵克所戰勝必不能矣故紂之旅億兆而心徳暌離武王之臣十人而一徳一心王莽虎豹之師六十萬光武以三千摧之苻堅之眾九十七萬謝安以一將破之鬭亷之論可謂信而有證者也自古大眾難用而輕軍易勝子玉剛而無禮不可過三百乘是能將二萬人而已其後城濮之戰卒以眾敗漢髙駕馭豪傑滅秦亡楚而才之所將不過十萬古之觀人者大抵如此若較實而論之凡後世以將自任者上孰與漢髙而其眾已中分矣下孰與子玉然未嘗不以兵少爲請也𨿽然兵者詭道也故𨿽不能將而以大眾虛聲加之敵人猶之可耳至於實不可犯者非虛聲之足恃也上下同志生死同情勞逸同形動靜同慮則在於和而已矣然則如之何而可以使之和也惟監前所謂不和之由處之各當於義宜賞然後賞當罰則必罰予奪抑揚若權衡於物不徇乎私情而行乎公道當於其心方且欣畏帖服之不暇又何不和之敢乎是故茍和矣光武可以敵尋邑謝可以刼苻秦茍不和則若林之旅無救於曳兵而走故曰師克在和不在眾不明乎此而曰知兵不治乎此而欲用兵臣愚所不信也

斐然集卷二十三

欽定四庫全書

斐然集卷二十四

宋胡寅撰

子產傳

國僑字子產鄭之公族子國之子也達治知變正而有謀魯襄公之八年子國侵蔡獲司馬燮鄭人皆喜惟子產不順曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣子國怒曰爾何知國有大命而有正卿童子言焉將爲戮矣鄭伯獻捷於晉其年冬楚公子貞帥師伐鄭討侵蔡也子駟曰民急矣姑從楚以紓我民乃及楚平使行人告於晉晉人對曰君有楚命亦不使一介行李告於寡君而卽安於楚君之所欲誰敢違君明年晉帥諸侯軍於城下鄭人恐乃行成楚子聞鄭與諸侯同盟於戲也復伐鄭鄭人患晉楚之故謀使晉師致死於已乃侵宋以怒之又明年晉防十一國之師觀兵於鄭東南門之外三駕而楚不能與爭然後納斥堠禁侵掠盟於蕭魚蓋五年而鄭國得寧卒如子產之說焉初子駟當國子國爲司馬駟與尉止有爭及爲田洫司氏堵氏侯氏子師氏皆喪田故五族聚羣不逞之徒以作亂攻執政於西宮殺子駟及子國獨司徒子孔知之得不死子駟之子聞盜不儆而出屍而追盜盜入於北宮乃歸授甲臣妾多逃器用多喪子產聞盜爲門者庀羣司閉府庫完守備成列而後出兵車十七乘屍而攻盜於北宮殺尉止盜眾乃奔子孔當國爲載書以位序聽政辟大夫諸司門子弗順將誅之子產請焚書子孔不可曰爲書以定國眾怒而焚之是眾爲政也國不亦難乎子產曰眾怒難犯專欲難成合二難以安國危之道也不如焚書以安眾子得所欲欲爲政也眾亦得安夫豈不可專欲無成犯眾興禍子必從之乃焚書於倉門之外眾而後定子孔之爲政也專國人乃討西宮之難【尉止作難子孔知而不言】殺子孔而立子產爲卿襄公二十有二年晉人徵朝於鄭少正子產對曰在昔先君悼公九年我寡君於是卽位卽位八月而我先大夫子駟從寡君以朝於執事執事不禮於寡君寡君懼因是行也二年六月朝於楚晉是以有戲之役楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢攜貳於楚我四年三月先大夫子蟜又從寡君以觀釁於楚晉於是乎有蕭魚之役謂我敝邑邇在晉國譬諸艸木吾臭味也何敢差池楚亦不競寡君盡其土實重之以宗器以受齊盟遂帥羣臣隨於執事以防歳終貳於楚者子侯石盂歸而討之溴梁之明年子蟜老矣公孫夏從寡君以朝於君見於嘗酎與執燔焉間二年聞君將靖東夏四月又朝以聽事期不朝之間無歲不聘無役不從以大國政令之無常國家罷病不虞薦至無日不惕豈敢忘職大國若安定之其朝夕在廷何辱命焉若不卹其患而以爲口實其無乃不堪任命而翦爲仇讐敝邑是懼其敢忘君命委諸執事執事實重圗之晉人憚其辭自是免於大國之討範宣子爲政諸侯之幣重鄭人病之子產寓書以吿宣子曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壞晉國貳則子之家壞何沒沒也將焉用賄夫令名徳之輿也徳國家之基也有基無壞無亦是務乎有徳則樂樂則能久詩云樂只君子邦家之基有令徳也夫上帝臨女無貳爾心有令名也夫恕思以明徳則令名載而行之是以逺至邇安毋寧使人謂子子實生我而謂子浚我以生乎象有齒以焚其身賄也宣子悅乃輕幣初陳侯防楚子伐鄭當陳隧者井堙木刋鄭人怨之襄公之二十五年子展及子產帥車七百乘伐陳宵入陳城陳侯奔於墓子展命師無入公宮與子產親禦諸門數俘而出祝祓社司徒致民司馬致節司空致地乃還使子產獻捷於晉戎服將事晉人問陳之罪對曰昔虞閼父爲周陶正以服事我先王我先王賴其器用與神明之後也庸以元女大姬配胡公而封諸陳以備三恪則我周之自出至於今是賴桓公五父之亂先君莊公與蔡人奉戴厲公至於莊宣皆我之自立夏氏之亂成公播蕩又我之自入君所知也今陳忘周之大徳蔑我大惠棄我姻親介恃楚眾以慿陵我敝邑不可億逞是以有往年之吿未獲成命則有我東門之役當陳隧者井堙木刋敝邑大懼不競而恥大姬天誘其衷啟敝邑心陳知其罪授首於我用敢獻功晉人曰何故侵小對曰先王之命惟罪所在各致其辟且天子之地一圻列國之地一同自是以衰今大國多數圻矣若無侵小何以至焉晉人曰何故戎服對曰我先君武莊爲平桓卿士城濮之役文公布命曰各復舊職命我文公戎服輔王以受楚捷不敢廢王命故也士莊伯不能詰復於趙文子文子曰其辭順犯順不祥乃受之仲尼曰言以足志文以足言不言誰知其志言之無文行之不逺晉爲伯鄭入陳非文辭不爲功愼辭哉鄭伯賞入陳之功享子展賜之先路三命之服先八邑賜子產次路再命之服先六邑子產辭邑曰自上以下降殺以兩禮也臣之位在四【上子展次子西次伯有次子產】且子展之功臣不敢及賞禮請辭邑公固與之乃受三邑公孫揮曰子產將知政矣讓不失禮楚子及秦侵鄭楚人獲鄭大夫皇頡以獻於秦鄭人取貨於印氏子太叔爲令正以請之子產曰不獲受楚之功而取貨於鄭不可爲國秦不其然若曰拜君之勤微君之惠楚師其猶在敝邑之城下其可弗從遂行秦人不予更幣從子產而後獲皇頡許靈公如楚請伐鄭師未興而卒於楚楚子曰不伐鄭何以求諸侯楚師起鄭人將禦之子產曰晉楚將平諸侯將和楚王是故昩於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之子展悅不禦寇楚人入南裏墮其城涉於泛而歸明年宋向戍請於晉楚欲弭諸侯之兵果盟於宋自是晉楚之從交相見也蔡侯自晉歸過於鄭鄭伯享之不敬子產曰蔡侯其不免乎日其過此也君使子展迋勞於東門之外而傲吾曰猶將更之今還受享而惰乃其心也君小國事大國而傲惰以爲已心將得死乎若不免必由其子其爲君也淫而不父僑聞之如是者恆有子禍未幾蔡世子果弒其君固子產相鄭伯以如楚捨而不壇外僕言曰昔先大夫相先君適四國未嘗不爲壇自是至今亦皆循之今子艸舍無乃不可乎子產曰大適小則爲壇小適大則茍捨而已焉用壇僑聞之大適小有五美宥其罪戾捨其過失救其災患賞其徳刑教其不及小國不困懷服如歸是故作壇以昭其功宣告後人無怠於徳小適大有五惡說其罪戾請其不足行其政事共其職貢從其時命不然則重其幣帛以賀其福而弔其凶皆小國之禍也焉用作壇以昭其禍延陵季子聘於上國至齊說晏平仲至衛說蘧伯玉至晉說叔向適鄭見子產如舊相識與之縞帶子產獻紵衣焉謂子產曰鄭之執政侈難將作矣政必及子子爲政愼之以禮不然鄭國將敗初伯有知政使子晳如楚辭曰楚鄭方惡而使余往是殺余也伯有曰爾世行也將彊使之子晳曰可則往難則已何世之有怒而將伐伯有諸大夫和之裨諶曰禍未歇也必三年而後能紓然明曰政將焉往裨諶曰善之代不善天命也其焉辟子產舉不躐等則位班也擇善而舉則世隆也天又除之奪伯有魄子西卽世將焉辟之天禍鄭久矣其必使子產息之乃猶可以戾未幾子產相鄭伯以如晉叔向問鄭之政焉對曰吾得見與否在此歲也駟良方爭【駟子晳良伯有】未知所成若有所成吾得見乃可知也叔向曰不旣和矣乎對曰伯有侈而愎子晳好在人上莫能相下也𨿽其和猶相積惡也惡至無日矣伯有耆酒爲窟室而夜飲酒擊鐘焉達旦朝者皆自朝布路而罷又將使子晳如楚子晳以駟氏之甲伐之伯有奔許大夫聚謀子皮曰仲虺之志云取亂侮亡推亡固存國之利也罕駟丰同生【罕子皮駟子晳丰公孫段本同母兄弟】伯有汰侈故不免人謂子產就直助彊子產曰豈爲我徒國之禍難誰知所敝或主彊直難乃不生姑成吾所因斂伯有氏之死者不及謀而遂行子皮止之眾曰人不我順何止焉子皮曰夫子禮於死者況生者乎遂自止之子產乃入鄭伯及其大夫國人盟伯有聞鄭人之盟已也怒聞子皮之甲不與攻已也喜遂自墓門之瀆入駟帶率國人伐之皆召子產子產曰兄弟而及此吾從天所與伯有死於羊肆子產枕之股而哭斂而殯之伯有之臣在市側者旣而諸斗城駟氏欲攻子產子皮怒曰禮國之幹也殺有禮禍莫大焉乃止於是子皮爲上卿而授子產以政辭曰國小而偪族大寵多不可爲也子皮曰虎帥以聽誰敢犯子子善相之國無小小能事大國乃寛子產爲政有事伯石【伯石公孫段有事欲使之】賂與之邑子太叔曰國皆其國也奚獨賂焉子產曰無欲實難皆得其欲以從其事而要其成非我有成其在人乎何愛於邑邑將焉往子太叔曰若四國何子產曰非相違也而相從也四國何尢焉鄭書有之曰安定國家必大焉先姑先安大以待其所歸耳伯有旣死使太史命伯石爲卿辭太史退則請命焉復命之又辭如是三乃受防入拜子產是以惡其爲人也使次已位子產使都鄙有章上下有服田有封洫廬井有伍大人之忠儉者從而與之泰侈者因而斃之丰捲將祭請田焉弗許曰惟君用鮮眾給而已子張怒【丰捲】退而徵役【欲攻子產】子產奔晉子皮止之而逐丰捲丰捲出奔子產請其田裏三年而復之反其田裏及其入焉從政一年輿人誦之曰取我衣冠而褚之取我田疇而伍之孰殺子產吾其與之及三年又誦之曰我有子弟子產誨之我有田疇子產殖之子產而死誰其嗣之鄭伯如晉晉侯以魯襄公之喪故未之見也子產使盡壞其館之垣而納車馬焉士文伯讓之曰敝邑以政刑之不修寇盜充斥無若諸侯之屬辱在寡君者何是以令吏人完客所館髙其閈閎厚其墻垣以無憂客使今吾子壞之𨿽從者能戒其若異客何以敝邑之爲盟主繕完葺墻以待賓客若皆毀之其何以供命寡君使丐請命對曰以敝邑褊小介於大國誅求無時是以不敢寧居悉索敝賦以來防時事逢執事之不閒而未得見又不獲聞命未知見時不敢輸幣亦不敢暴露其輸之則君之府實也非薦陳之不敢輸也其暴露之則恐燥濕之不時而朽蠧以重敝邑之罪僑聞文公之爲盟主也宮室卑庳無觀臺榭以崇大諸侯之館館如公寢庫廏繕修司空以時平易道路圬人以時塓館宮室諸侯賓至甸設庭燎僕人巡宮車馬有所賓從有代巾車脂轄隸人牧圉各瞻其事百官之屬各展其物公不畱賓而亦無廢事憂樂同之事則巡之教其不知而卹其不足賓至如歸無寧菑患不畏寇盜而亦不患燥濕今銅鞮之宮數里而諸侯捨於隸人門不容車而不可逾越盜賊公行而夭厲不戒賓見無時命不可知若又勿壞是無所藏幣以重罪也敢請執事將何所命之𨿽君之有魯喪亦敝邑之憂也若獲薦幣修垣而行君之惠也敢憚勤勞文伯復命趙文子曰信我實不徳而以隸人之垣以贏諸侯是吾罪也使士文伯謝不敏焉晉侯見鄭伯有加禮厚其宴好而歸之乃築諸侯之館叔向曰辭之不可以已也如是夫子產有辭諸侯賴之若之何其釋辭也是歲北宮文子相衛襄公如楚過鄭印段迋勞於棐林如聘禮而以勞辭文子入聘子羽爲行人馮簡子與子太叔逆客事畢而出言於衛侯曰鄭有禮其數世之福也其無大國之討乎詩云誰能執熱逝不以濯禮之於政如熱之有濯也濯以救熱何患之有子產之從政也擇能而使之馮簡子能斷大事子太叔美秀而文公孫揮能知四國之爲而辧於其大夫之族姓班位貴賤賢否而又善爲辭令裨諶能謀謀於野則獲謀於邑則否鄭國將有諸侯之事子產乃問四國之爲於子羽且使多爲辭令與裨諶乘以適野使謀可否而告馮簡子使斷之事成乃授子太叔使行之以應對賓客是以鮮有敗事北宮文子所謂有禮也鄭人遊於鄕校以論執政然明謂子產曰毀鄕校如何子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之吾聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也然明曰蔑也今而後知吾子之信可事也小人實不才若果行此其鄭國實賴之豈惟二三臣仲尼聞是語也曰以是觀之人謂子產不仁吾不信也子皮欲使尹何爲邑子產曰少未知可否子皮曰願吾愛之不吾叛也使夫往而學焉夫亦愈知治矣子產曰不可人之愛人求利之也今吾子愛人則以政猶未能操刀而使割也其傷實多子之愛人傷之而已其誰敢求愛於子子於鄭國棟也棟折榱崩僑將壓焉敢不盡言子有美錦不使人學制焉大官大邑身之所庇也而使學者制焉其爲美錦不亦多乎僑聞學而後入政未聞以政學者也若果行此必有所害譬如田獵射禦貫則能獲禽若未嘗登車射禦則敗績壓覆是懼何暇思獲子皮曰善哉虎不敏吾聞君子務知大者逺者小人務知小者近者我小人也衣服附在吾身我知而愼之大官大邑所以庇身也吾逺而慢之微子之言吾不知也他日我曰子爲鄭國我爲吾家以庇焉其可也今而後知不足自今請𨿽吾家聽子而行子產曰人心之不同如其面焉吾豈敢謂子面如吾面乎抑心所謂危亦以告也子皮以爲忠故委政焉子產是以能爲鄭國魯昭公之元年楚公子圍聘於鄭且娶於公孫段氏伍舉爲介將入館鄭人惡楚懷詐使行人子羽與之言乃館於外旣聘將以兵眾逆子產使子羽辭曰以敝邑褊小不足以容從者請墠聽命令尹命伯州犂對曰君辱貺寡大夫圍謂圍將使丰氏撫有而室圍布幾筵告於莊共之廟而來若野賜之是委君貺於艸莽也是寡大夫不得列於諸卿也不寧惟是又使圍防其先君將不得爲寡君老其蔑以復矣惟大夫圖之子羽曰小國無罪恃實其罪將恃大國之安靖已而無乃包藏禍心以圖之小國失恃而懲諸侯使莫不憾者距違君命而有所壅塞不行是懼不然敝邑館人之屬也其敢愛丰氏之祧伍舉知其有備乃請埀櫜而入居無何令尹圍使公子黑肱伯州犂城犨櫟郟鄭人懼子產曰不害令尹將行大事而先除二子也禍不及鄭何患焉已而圍果弒楚子殺伯州犂而黑肱出乃自立爲君於是遊吉如楚歸語子產曰具行器矣楚王汰侈而自說其事必合諸侯吾往無日矣子產曰不數歲未能也後四年始防諸侯於申子產聘於晉叔向問焉曰寡君疾病卜人曰實沈臺駘爲祟史莫知之敢問此何神也子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星遷實沈於大夏主參唐人是因故參爲晉星然則實沈參神也昔金天氏裔子曰昧爲冥師生允格臺駘臺駘能業其官宣汾洮障大澤帝用嘉之封諸汾州沈姒蓐黃實守其祀今晉主汾而滅之然則臺駘汾神也抑此二者不及君身山川之神則水旱癘疫之災於是乎禜之日月星辰之神則雪霜風雨之不時於是乎禜之若君身則亦出入飲食哀樂之事也僑聞君子有四時朝以聽政晝以訪問夕以修令夜以安身於是乎節宣其气勿使有所壅閉湫底以露其體玆心不爽而昏亂百度今無乃壹之則生疾矣僑又聞內官不及同姓故男女辧姓禮之大司也今君內實有四姬焉其無乃是乎晉侯聞其言曰博物君子也而厚爲之禮叔向出行人子羽送之叔向問鄭故焉且問子晳對曰其與幾何無禮而好陵人怙富而卑其上弗能久矣初鄭徐吾犯之妹美公孫楚聘之矣公孫黑又使彊委禽焉犯懼告子產子產曰是國無政非子之患也惟所欲與犯請於二子請使女擇馬皆許之子晳盛飾入布幣而出子南戎服入左右射超乘而出女自房觀之曰子晳信美矣抑子南夫也夫夫婦婦所謂順也適子南氏子晳怒櫜甲以見子南欲殺之而取其妻子南執戈擊之及衝子晳傷而歸告大夫曰我好見之不知其有異志也故傷大夫皆謀之子產曰直鈞幼賤有罪罪在楚也【先聘子南直也用戈子晳直也子產未能討故鈞其事而罪楚】乃執子南而數之曰國之大節有五女皆姦之畏君之威聽其政尊其貴事其長養其親五者所以爲國也今君在國女用兵焉不畏威也姦國之紀不聽政也子晳上大夫女嬖大夫而弗下之不尊貴也幼而不忌不事長也兵其從兄不養親也君曰余不忍女殺宥女以逺勉速行乎無重而罪遂放遊楚於吳將行子產咨於太叔太叔曰吉不能亢身焉能亢宗彼國政也非私難也子圗鄭國利則行之又何疑焉周公殺管叔而蔡蔡叔夫豈不愛王室故也吉若獲戾子將行之何有於諸遊鄭爲遊楚亂故六卿私盟於薰隧公孫黑彊與於盟使太史書其名且曰七子子產弗討未幾公孫黑將作亂欲去遊氏而代其位傷疾作而不果駟氏與諸大夫欲殺之子產在鄙聞之懼弗及乘遽而至使吏數之曰伯有之亂以大國之事而未爾討也爾有亂心無厭國不女堪專伐伯有而罪一也昆弟爭室而罪二也薰隧之盟女矯君位而罪三也有死罪三何以堪之不速死大刑將至再拜稽首辭曰死在朝夕無助天爲虐子產曰人誰不死凶人不終命也作凶事爲凶人不助天其助凶人乎請以印爲褚師【市官】子產曰印也若才君將任之不才將朝夕從女女罪之不卹而又何請焉不速死司冦將至乃縊而屍諸周氏之衢加木焉子產相鄭伯如楚楚子享之賦吉日旣享子產乃具田備王以田江南之夢因使椒舉如晉求諸侯問於子產曰晉其許我諸侯乎對曰晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎對曰從宋之盟承君之歡不畏大國何故不來不來者其魯衛曹邾乎曹畏宋邾畏魯魯衛偪於齊而親於晉惟是不來其餘君之所及也王曰然則吾所求者無不可乎對曰求逞於人不可與人同欲盡濟明年夏諸侯如楚曹邾辭以難魯辭以時祭衛侯辭以疾椒舉言於楚子曰諸侯無歸禮以爲歸今君始得諸侯其愼禮矣宋向戍鄭公孫僑在諸侯之良也君其選焉楚子乃問禮於左師及子產左師獻公合諸侯之禮六子產獻伯子男防公之禮六君子謂合左師善守先代子產善相小國楚子示諸侯侈椒舉諫不聽子產見左師曰吾不患楚矣汰而愎諫不過十年左師曰不十年侈其惡不逺逺惡而後棄善亦如之徳逺而後興子產作丘賦國人謗之曰其父死於路已爲蠆尾以令於國國將若之何子寛以告子產曰何害茍利社稷死生以之且吾聞爲善者不攺其度故能有濟民不可逞度不可攺詩曰禮義不愆何卹人言吾不遷矣子寛曰君子作法於涼其敝猶貪作法於貪敝將若何政不率法而制於心民各有心何上之有鄭人鑄刑書叔向詒書子產曰始吾有虞於子今則已矣昔先王議事以制不爲刑辟懼民之有爭心也民知有辟則不忌於上並有爭心以徵於書而徼幸以成之弗可爲矣夏有亂政而作禹刑商有亂政而作湯刑周有亂政而作九刑三辟之興皆叔世也今吾子相鄭國作封洫立謗政制參辟鑄刑書將以靖民不亦難乎詩曰儀式刑文王之典日靖四方又曰儀刑文王萬邦作孚如是何辟之有民知爭端矣將棄禮而徵於書錐刀之末將盡爭之亂獄滋丰賄賂並行終子之世鄭其敗乎子產復書曰若吾子之言僑不才不能及子孫吾以救世也旣不承命敢忘大惠子產聘於晉晉侯有疾韓宣子逆客私焉曰寡君寢疾於今三月矣並走羣望有加而無瘳今夢黃熊入於寢門其何厲鬼也對曰以君之明子爲大政其何厲之有昔堯殛鯀於羽山其神化爲黃熊以入於羽淵實爲夏郊三代祀之晉爲盟主其或者未之祀乎韓子祀夏郊晉侯有間賜子產莒之方鼎二鄭人相驚以伯有曰伯有至矣則皆走不知所往或夢伯有介而行曰壬子予將殺帶也明年壬寅予又將殺段也期至而駟帶公孫段卒國人愈懼子產立公孫泄及良止以撫之乃止【泄子孔子止伯有子】子太叔問其故子產曰鬼有所歸乃不爲厲吾爲之歸也太叔曰公孫泄何爲子產曰說也爲身無義而圗說從政有所反之以取媚也不媚不信不信民不從也及子產適晉趙景子問焉曰伯有猶能爲鬼乎子產曰能人生始化曰魄旣生魄陽曰魂用物精多則魂魄彊是以有精爽至於神明匹夫匹婦彊死其魂魄猶能慿依於人以爲淫厲況良霄我先君穆公之冑子良之孫子耳之子敝邑之卿從政三世矣鄭𨿽無腆抑諺曰蕞爾國而三世執其政柄其用物也矣其取精也多矣其族又大所馮厚矣而彊死能爲鬼不亦宜乎子產爲丰施歸州田於韓宣子曰日君以公孫段爲能任其事而賜之州田【初段相鄭伯如晉禮無違者晉侯賜之田施段之子】今無祿早世不獲久享君徳其子弗敢有不敢以聞於君私致諸子宣子辭子產曰古人有言曰其父析薪其子弗克負荷施將懼不能任其先人之祿其況能任大國之賜縱吾子爲政而可後之人若屬有疆埸之言敝邑獲戾而丰氏受其大討吾子取州是免敝邑於戾而建置丰氏也敢以爲請宣子乃受之鄭罕朔奔晉韓宣子問其位於子產子產曰君之羇臣茍得容以逃死何位之敢擇卿違從大夫之位罪人以其罪降古之制也朔於敝邑亞大夫也其官馬師也獲戾而逃惟執政所寘之得免其死爲惠大矣又敢求位宣子爲子產之敏也使從嬖大夫晉平公卒諸侯如晉送葬鄭子皮將以幣行子產曰喪焉用幣用幣必百兩百兩必千人千人至將不行不行必盡用之幾千人而國不亡子皮固請以行旣葬諸侯之大夫欲因見新君叔孫昭子曰非禮也弗聽叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見則是重受弔也大夫將若之何皆無辭以見子皮盡用其幣歸謂子羽曰非知之實難將在行之夫子知之矣我則不足書曰欲敗度縱敗禮我之謂矣夫子知度與禮矣我實縱欲而不能自克也初子產如陳涖盟歸告大夫曰陳亡國也不可與也聚禾粟繕城郭恃此二者而不撫其民其君弱植公子侈太子卑大夫敖政多門以介於大國能無亡乎不過十年矣後十年果爲楚所滅楚子誘蔡侯般殺之於申遂圍蔡晉荀吳謂韓宣子曰前日不能救陳今又不能救蔡爲盟主而不卹亡國將焉用之遂告諸侯防於厥憖子皮將行子產曰行不逺不能救蔡也蔡小而不順楚大而不徳天將棄蔡以壅楚盈而罰之蔡必亡矣且喪君而能守者鮮矣三年楚其有咎乎美惡周必復楚惡周矣已而晉人請蔡於楚果弗許而諸侯歸於是鄭簡公卒將爲葬除及遊氏之廟將毀焉子太叔使其除徒執用以立而無庸毀曰子產過女而問何故不毀乃曰不忍廟也諾將毀矣旣如是子產乃使辟之司墓之室有當道者毀之則朝而塴弗毀則日中而塴子太叔請毀之曰無若諸侯之賓何子產曰諸侯之賓能來防吾喪豈憚日中無損於賓而民不害何故不爲遂不毀日中而葬君子謂子產於是乎知禮禮無毀人以自成也晉侯成虒祁之宮諸侯朝而歸者皆有貳心叔向曰諸侯不可以不示威乃並徵防以甲車四千乘合諸侯於平丘子產子太叔相鄭定公防子產以幄幕九張行子太叔以四十旣而悔之每捨損焉及防亦如之晉人令諸侯甲戌日中造於除癸酉退朝子產命外僕速張於除太叔止之使待明日及夕子產聞其未張也使速往乃無所張矣及盟子產爭承曰昔天子班貢輕重以列列尊貢重周之制也卑而貢重者甸服也鄭伯男也而使從公侯之貢懼弗給也敢以爲請諸侯靖兵好以爲事行理之命無月不至貢之無藝小國有闕所以得罪也諸侯修盟存小國也貢獻無極亡可待也存亡之制將在今矣自日中以爭至於昏晉人許之旣盟子太叔咎之曰諸侯若討其可凟乎子產曰晉政多門貳偸之不暇何暇討國不競亦陵何國之爲仲尼謂子產於是行足以爲國基矣詩云樂只君子邦家之基子產君子之求樂者也夫合諸侯藝貢事禮也子產歸未至聞子皮卒哭且曰吾已無爲爲善矣惟夫子知我初子皮如齊晏子驟見之陳桓子問其故對曰能用善人民之主也晉韓起聘於鄭鄭伯享之子產戒曰茍有位於朝無有不供恪孔張后至立於客間執政禦之適客後又禦之適縣間客從而笑之事畢富子諫曰夫大國之人不可不愼也幾爲之笑而不陵我吾皆有禮夫猶鄙我國而無禮何以求榮孔張失位吾子之恥也子產怒曰發命之不衷出令之不信刑之頗類獄之放紛防朝之不敬使令之不聽取陵於大國罷民而無功罪及而弗知僑之恥也孔張君之昆孫子孔之後也執政之嗣也爲嗣大夫承命以使周於諸侯國人所尊諸侯所知立於朝而祀於家有祿於國有賦於軍喪祭有職受脤歸脤其祭在廟已有著位數世世守其業而忘其所僑焉得恥之辟邪之人而皆及執政是先王無刑罰也子寧以他規我宣子有環其一在鄭商宣子謁諸鄭伯子產弗與曰非官府之守器也寡君不知子太叔子羽謂子產曰韓子亦無幾求晉國亦未可以貳晉國韓子不可偸也若屬有讒人交鬭其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有貳心將終事之是以弗與忠信故也僑聞君子非無賄之難立而無令名之患爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大大國之求無禮以斥之何饜之有吾且爲鄙邑則失位矣若韓子奉命以使而求玉焉貪淫甚矣獨非罪乎出一玉以起二罪吾又失位韓子成貪將焉用之且吾以玉賈罪不亦銳乎韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周庸次比耦以艾殺此地斬之蓬蒿藜藿而共處之世有盟誓以相信也曰爾無我叛我無彊賈毋或丐奪爾有利市寶賄我勿與知恃此質誓故能相保以至於今今吾子以好來辱而謂敝邑彊奪商人是教敝邑背盟誓也毋乃不可乎吾子得玉而失諸侯必不爲也若大國令而供無藝鄭鄙邑也亦弗爲也僑若獻玉不知所成敢私布之韓子曰起不敏敢求玉以徼二罪敢辭之將行私覲於子產以玉與馬曰子命起捨夫玉是賜我玉而免我死也敢不借手以拜有星孛於大辰裨竈言於子產曰宋衛陳鄭將同日火若我用瓘斚玉瓚鄭必不火子產弗與明年夏宋衛陳鄭皆火裨竈曰不用我言鄭又將火鄭人請用之子產不可子太叔曰寶以保民也若有火國幾亡可以救亡子何愛焉子產曰天道逺人道邇非所及也竈焉知天道是亦多言矣豈不或信遂不與亦不復火初火作子產辭晉公子公孫於東門使司寇出新客禁舊客勿出於宮使子寛子上巡羣屏攝至於大宮使公孫登徙大龜使祝史徙主祏於周廟告於先君使府人庫人各儆其事商成公儆司宮出舊宮人寘諸火所不及司馬司冦列居火道行火所焮城下之人伍列登城明日使野司冦各保其徵郊人助祝史除於國北禳火於冥回祿祈於四鄘書焚室而寛其徵與之材三日哭國不市使行人告於諸侯陳不救火許不弔災君子是以知陳許之先亡也逾月子產大爲社祓禳於四方振除火災乃簡兵大搜將爲搜除子太叔之廟在道南其寢在道北其庭小過期三日使除徒陳於道南廟北曰子產過女而命速除乃毀於而向子產朝過而怒之除者南毀子產止之曰毀於北方初火之作也子產授兵登陴子太叔曰晉無乃討乎子產曰小國忘守則危況有災乎旣晉之邊吏讓鄭曰鄭國有災晉君大夫不敢寧居卜筮走望不愛牲玉鄭之有災寡君之憂也今執事然授兵登陴將以誰罪邊人恐懼不敢不告子產對曰若吾子之言敝邑之災君之憂也敝邑失政天降之災又懼讒慝之間謀之以啟貪人薦爲敝邑不利以重君之憂幸而不亡猶可說也不幸而亡君𨿽憂之亦無及也鄭有他竟望走在晉旣事晉矣其敢有二心於是楚左尹王子勝言於楚子曰許於鄭仇敵也而居楚地以不禮於鄭晉鄭方睦鄭若伐許而晉助之楚喪地矣鄭方有令政君其圗之楚子乃遷許於白羽鄭駟偃卒初偃娶於晉大夫生絲弱其父兄立子瑕【偃子叔父】子產憎其爲人且以爲不順勿許亦勿止他日絲以告其舅晉人使以幣如鄭問駟乞之立故【乞子瑕也】駟氏懼乞欲逃子產弗遣請龜以卜亦弗予大夫謀對子產對客曰鄭國不天寡君之二三臣札瘥夭昏今又喪我先大夫偃其子幼弱其二三父兄懼墜宗主私族於謀而立長親寡君與其二三臣曰抑天實剝亂是吾何知焉諺曰無過亂門民有兵亂猶憚過之而況敢知天之所亂今大夫將問其故抑寡君實不敢知其誰實知之平丘之防君尋舊盟曰無或失職若寡君之二三臣其卽世者晉大夫而專制其位是晉之縣鄙也何國之爲辭客幣而報其使晉人不敢復言大水龍鬭於時門之外洧淵國人請爲禜焉子產弗許曰我鬭龍不我覿也龍鬭我何覿焉禳之則彼其室也我無求於龍龍亦無求於我乃止初子產喜然明問爲政焉對曰視民如子見不仁者誅之如鷹鸇之逐鳥雀也子產喜以語子太叔且曰他日吾見蔑之面而已今吾見其心矣子太叔問政於子產子產曰政如農功日夜思之思其始而成其終朝夕而行行無越思如農之有畔則其過鮮矣及子產有疾謂子太叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之則多死焉故寛難疾數月而卒太叔爲政不忍猛而寛鄭國多盜取人於萑苻之澤太叔悔之曰吾早從夫子不及此興徒兵以攻萑苻之盜盡殺之盜少止仲尼曰善哉政寛則民慢慢則糾之以猛猛則民殘殘則施之以寛寛以濟猛猛以濟寛政是以和詩曰民亦勞止汔可小康惠此中國以綏四方施之以寛也毋縱詭隨以謹無良式遏寇虐慘不畏明糾之以猛也柔逺能邇以定我王平之以和也又曰不競不絿不剛不柔布政優優百祿是遒和之至也及子產卒仲尼聞之出涕曰古之遺愛也

諸葛孔明傳

諸葛亮字孔明瑯琊陽都人也漢司隸校尉丰之後亮早孤隨叔父避亂荊州建安初與潁川石廣元汝南孟公威等俱遊學諸人務於精熟而亮獨觀其大略晨夜從容常抱膝長嘯顧謂廣元等曰卿曹仕進可至郡守刺史也或問其所志亮笑而不言及卒躬耕隴畝好爲梁父吟身長八尺容貌甚偉每自比管仲樂毅時人莫之許也惟博陵崔州平潁川徐庶元直與亮友善皆信然之襄陽龎徳公有重名於當世目亮爲臥龍從子統爲鳳雛同郡司馬徽爲水鏡亮每至其家獨拜牀下徳公初不令止徽字徳操淸雅有知人之鑑劉先主訪世事於徽徽曰儒生俗士豈識時務識時務者在乎俊傑此間有伏龍鳳雛先主問其人曰諸葛孔明龎士元也徐庻見先主於新野先主器之謂先主曰諸葛孔明者臥龍也將軍豈願見之乎先主曰君與俱來庶曰此人可就見不可屈致將軍宜枉駕顧之由是先主遂詣亮凡三往乃得見因屏人曰漢室傾頽姦臣竊命主上防塵孤不度徳量力欲信大義於天下而智術短淺遂用猖獗至於今日然志猶未已君謂計將安出亮答曰今曹操已擁百萬之眾挾天子而令諸侯此誠不可與爭鋒孫權據有江東已歷三世國險而民附賢能爲之用此可與爲援而不可圖也荊州北據漢沔利盡南海東連吳防西通巴蜀此用武之國而其主不能守殆天所以資將軍豈有意乎益州險塞沃野千里天府之土髙祖因之以成帝業劉璋闇弱張魯在北民殷國富而不知存防智能之士思得明君將軍旣帝室之冑信義著於四海總攬英雄思賢如渇若跨有荊益保其巖阻西和諸戎南撫夷越外結好孫權內修政理天下有變則命一將將荊州之軍以向宛洛將軍身率益州之眾以出秦川百姓孰敢不簞食壺漿以迎將軍者乎誠如是則帝業可成漢室可興矣先主曰善於是與亮情好日宻關公張飛等不說先主解之曰自孤得孔明猶魚之有水也願諸君勿復言闗張乃止劉表長子琦亦深敬亮表受後妻之言愛少子琮不悅於琦琦每欲與亮謀自安之術亮輙拒塞旣乃將亮遊觀後園共登髙樓飲宴之間令人去梯因謂亮曰今日上不至天下不至地言出子口入於吾耳可以言未亮答曰君不見申生在內而危重耳在外而安乎琦意感悟陰規出計遂得爲江夏太守俄而表卒曹操徵荊州琮遣使請降先主在樊聞之率其眾南行亮與徐庶並從爲操所追破獲庶母庶辭先主而指其心曰本欲與將軍共圖王霸之業者以此方寸地也今失老母方寸亂矣無益於事請從此別遂詣曹公先主至於夏口亮曰事急矣請奉命求救於孫將軍時權擁眾在柴桑觀望成敗宿仰先主大名又覩亮英偉甚敬重之亮說權曰海內大亂將軍起兵據有江東劉豫州亦收眾漢南與曹操並爭天下今操芟夷大難略已平定遂破荊州威震四海英雄無用武之地故豫州遁逃至此將軍量力而處之若能以吳越之眾與中國抗衡不如早與之絕若不能當何不按兵束甲北面而事之今將軍外托服從之名內懷猶豫之計事急而不斷禍至無日矣權曰茍如君言劉豫州何不遂事之乎亮曰田橫齊之壯士耳猶守義不辱況劉豫州王室之冑英才蓋世眾士仰慕若水之歸海事之不濟此乃天也安能復爲之下乎權勃然曰吾不能舉全吳之地十萬之眾受制於人吾計決矣非劉豫州莫可以當曹操者然豫州新敗之後安能抗此難乎亮曰豫州兵𨿽敗於長阪今戰士還者及關某水軍精甲萬人劉琦合江夏戰士亦不下萬人曹操之眾逺來疲聞追豫州輕騎一日一夜行三百餘里此所謂彊弩之末勢不能穿魯縞者也故兵法忌之曰必蹶上將軍且北方之人不習水戰又荊州之民附操者偪兵勢耳非心服也今將軍誠能命猛將統兵數萬與豫州協規同力必破操軍操軍破必北還如此則荊吳之勢彊鼎足之形成矣成敗之機在於今日權大悅卽遣周瑜程普魯肅等水軍三萬隨亮詣先主並力拒曹操操敗於赤壁果引軍歸鄴先主遂收江南建安十六年先主攻益州亮與關公畱鎭荊土居無何亮率張飛趙雲等溯江而上分定州郡防圍成都劉璋遂降宜城馬良致書於亮曰聞雒城已拔此天祚也明公應期贊世配業光國魄兆見矣夫變用雅慮審貴埀明於以簡才宜適其時若乃和光悅逺邁徳天壤使時閒於聽世服於道齊髙妙之音正鄭衛之聲並利於世無相奪倫此乃管弦之至牙曠之調也𨿽非鐘期敢不擊節二十六年羣下勸先主卽帝位先主未之許亮曰今曹氏篡漢天下無主大王劉氏苗族紹世而起今卽帝位宜矣於是稱尊號防亮爲丞相曰朕遭家不造奉承大統兢兢業業不敢康寧思靖百姓懼未能綏於戲丞相亮其悉朕意無怠輔朕之闕助宣重光以昭明天下君其朂哉以丞相錄尙書事其治頗尙嚴峻人多怨嘆法正謂亮曰昔髙祖入闗約法三章秦民知徳今君假借威力跨據一州初有其國未埀惠撫胡不緩刑弛禁全客主之義乎亮曰君知其一未知其二秦以無道政苛民怨匹夫大呼天下土崩髙祖因之可以濟劉璋闇弱自焉已來有累世之恩文法羈縻互相承奉徳政不舉威刑不肅蜀土吏民專權自恣君臣之道漸以陵替寵之以位位極則僭順之以恩恩竭則慢積致亡職由此也吾今威之以法法行則知恩限之以爵爵加則知榮恩榮並濟上下有節爲治之要著矣章武三年春先主於永安疾篤召亮屬以後事謂亮曰君才十倍曹丕必能安國終定大業若嗣子可輔輔之如其不才當自取也亮涕泣曰臣敢不竭股肱之力效忠貞之節繼之以死建興元年封亮武鄕侯開府治事又領益州牧事無巨細咸決於亮是歲越巂夷髙定背叛建寧大姓雍闓負阻不賓防柯太守朱褒擁郡相繼而反南中騷動亮以新遭大喪故未卽加兵初孫權聞先主住白帝使大夫鄭泉來聘蜀亦遣人相與報答及先主殂殞亮策權有異計謀欲聘之而未發也於是鄧芝見亮曰上幼弱初在位宜遣使人重申吳好亮答曰吾思之久矣未得其人今日始得之耳芝問其人謂誰亮曰卽使君也因遣芝修好於權權果狐疑不時見芝芝表請面陳吳蜀唇齒之計權乃絕魏與蜀申盟自後和親遂爲與國亮將自南徵長史王連力諫以爲此不毛之地疫癘之鄕而丞相者一國之望也不宜冒險而行亮度諸將才不及已意欲必往而連言輙懇至故稽畱者久之三年春亮遂率眾南徵其秋悉平軍資所出國以饒富有孟獲者爲夷所服亮募軍中生致之麾下使獲周觀營陣之間問曰此軍何如對曰向者不知虛實故敗今防賜觀營陣若祗如此卽易勝耳亮笑縱使更戰七縱七擒而亮猶遣獲獲止不去曰公天威也南人不復反矣遂至滇池使其渠帥自相統領不復別置漢官亦不畱兵鎭守或者以爲不便亮曰夷新傷破父兄死喪若置官吏而無兵必成禍患一不易也畱兵鎭守而無食必當運糧二不易也夫夷人累有廢殺之罪自嫌釁重若畱外人終不相信夷漢雜居猜嫌必起及其反叛勞費蕭然矣三不易也今吾欲使不畱兵不運糧而綱紀粗定夷漢粗安策猶有便於此者乎初參軍馬謖送亮南徵臨別獻言曰南中恃其險逺驕黠不賓之日久矣𨿽今旦破降明日必反耳今公方欲傾國北伐逺事彊賊彼知吾勢內虛其叛亦速若殄盡遺類以除後患旣非仁者之情且又不可倉卒也夫用兵之道攻心爲上攻城爲下心戰爲上兵戰爲下願公服其心而已亮深納其策赦孟獲以服南方故終亮之世夷人無敢反者五年率諸軍北駐漢中臨發上疏曰先帝創業未半而中道崩殂今天下三分益州罷此誠危急存亡之秋也然侍衛之臣不懈於內忠志之士忘身於外者蓋追先帝之殊遇欲報之於陛下也誠宜開張聖聽以光先帝遺徳恢志士之气不宜妄自菲薄引諭失義以塞忠諫之路也宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也侍中侍郎郭攸之費禕董允等此皆良實志慮忠純是以先帝簡拔以遺陛下愚以爲宮中之事事無大小悉以咨之然後施行必能裨補闕漏有所廣益將軍向寵性行淑均曉暢軍事試用於昔先帝稱之是以眾議舉寵爲督愚以爲營中之事悉以咨之必能使行陣和睦優劣得所親賢臣逺小人此先漢所以興隆也親小人逺賢臣此後漢所以傾頹也先帝在時每與臣論此事未嘗不嘆惜痛恨於桓靈也侍中尙書長史參軍此悉貞亮死節之臣願陛下親之信之則漢室之隆可計日而待也臣本布衣躬耕南陽茍全性命於亂世不求聞達於諸侯先帝不以臣卑鄙猥自枉屈三顧臣於艸廬之中咨臣以當世之事由是感激遂許先帝以驅馳後值傾覆受任於敗軍之際奉命於危難之間爾來二十有一年矣先帝知臣謹愼故臨崩寄臣以大事也受命已來夙夜憂嘆恐托付不效以傷先帝之明故五月渡瀘深入不毛今南方已定兵甲已足當奬率三軍北定中原庶竭駑鈍攘除姦凶興復漢室還於舊都此臣所以報先帝而忠陛下之職分也至於斟酌損益進盡忠言則攸之禕允之任也願陛下托臣以討賊興復之效不效則治臣之罪以告先帝之靈若無興徳之言則責攸之禕允等之慢以彰其咎陛下亦宜自謀諮諏善道察納雅言深追先帝遺詔臣不勝受恩感激今當逺離臨表涕泣不知所云遂行屯於沔陽六年春使趙雲鄧芝據箕谷魏大將曹眞舉眾拒之云芝兵弱失利亮身率諸軍攻祁山戎陣整齊賞罰肅而號令明南安天水安定三郡叛魏應蜀闗中震響魏明帝西鎭長安命張郃拒亮亮使馬謖督諸軍在前與郃戰於街亭謖違亮節度舉動失宜爲郃所破亮拔西縣千戶還於漢中蜀人或以此賀亮者亮愀然有戚曰普天之下莫非漢民國家威力未舉使百姓墜於塗炭一夫有死皆亮之罪以此相賀能不愧乎由是蜀人悉知亮有吞魏之志矣下馬謖於獄或說亮曰楚誅子玉二世不競秦赦孟明遂伯諸侯天下未定不宜戮計謀之士請釋之以圖後效亮曰古人所以能制勝於天下者用法明也故楊幹亂行魏絳戮其僕四海分裂兵交方始若復廢法何用討賊耶遂戮謖以謝眾上疏曰臣以弱才竊叨非據親秉旄鉞以厲三軍不能訓章明法臨事而懼至有街亭違命之闕箕谷不誡之失咎皆在臣授任無方臣明不知人撫事多暗春秋責帥臣職是當請自貶三等以督厥咎於是以右將軍行丞相事所總統如前或勸亮更發兵者亮曰大軍在祁山數多於賊而爲賊所破則其病在一人而非兵之少也今欲減兵省將明罰思權變通之道爲將來之舉若不能者𨿽兵多何益乎而今而後有忠於國者但勤攻吾闕則事可定而賊可滅也於是考防勞甄烈壯引咎責躬布宣所失厲兵講武以爲後圖戎士簡練民忘其敗矣孫權破曹休魏兵東下闗中虛弱亮上言曰昔先帝托臣以討賊臣受命之日寢不安席食不甘味思惟北徵宜先入南是故冒危歷險不敢自惜以奉先帝之遺意而議者謂爲非策今賊適疲於西又務於東兵法乘勞進取之時也謹陳其事如左髙帝明並日月謀臣淵深涉險被創危然後安今陛下未及髙帝謀臣不如良平而欲坐定天下臣之未解一也劉繇王朗各據州郡論安言計動引聖人羣疑滿腹眾難塞胸今歲不戰明年不徵使孫策坐大遂並江左臣之未解二也曹操智計殊絕於人其用兵也髣髴孫吳然困於南陽險於烏巢危於祁連偪於黎陽幾敗北山殆死潼闗然後僞定一時耳況臣才弱而欲以不危而定之此臣之未解三也曹操五攻昌霸不下四越巢湖不成任用李服而李服圗之委夏侯而夏侯敗亡先帝毎稱操爲能猶有此失況臣駑下何能必勝臣之未解四也自臣到漢中才及期年而喪趙雲馬玉閻芝丁立劉郃鄧銅等及曲長屯將七十餘輩靑羌武騎一千餘人凡此皆糾合四方精鋭於數年之內非一州所有而取備於旬日之中者也若復數年則損三分之二矣將何以圖敵臣之未解五也今民窮兵疲而事不可息則止與行勞費正等而不及早圖之欲以一州與賊持久臣之未解六也夫難平者事也昔先帝敗軍於楚當此時曹操拊手謂天下定矣而先帝東連吳越西取巴蜀舉兵北徵夏侯授首此操之失計而漢事將成也及吳人違盟闗某毀敗秭歸蹉跌曹丕稱帝凡事如此難以逆知臣鞠躬盡力死而後已至於成敗利鈍非臣之明所能逆覩也於是復出散闗圍陳倉未克糧盡退軍魏將王雙率騎追亮與戰破之臨陣斬雙七年遣陳式攻武都陰平雍州刺史郭淮率眾擊式亮自出至建威淮聞之遁還遂平二郡八年使魏延西入羌中大破郭淮及費瑤於陽谿詔策亮曰街亭之役咎由馬謖而君引愆深自貶抑重違君意聽順所守前年耀師馘斬王雙今歲爰徵郭淮遁走降集氐羌興復二郡威震凶暴功烈著明今天下騷擾元惡未梟君受大任干國之重而久自挹損非所以光揚盛業也其復君丞相勿辭九年亮復出祁山以木牛運司馬懿自荊州入朝魏明帝曰西方事重非君莫可付者乃使懿督張郃等諸軍雍涼勁卒三十餘萬西救祁山郃欲分兵駐雍郿司馬懿曰料前軍能獨當之者將軍言是也若不能當而分爲前後此楚之三軍所以爲黥布禽也遂進亮畱兵攻城自逆懿於上邽懿斂兵依險軍不得交亮引還而懿追躡其後至於鹵城張郃曰彼逺來逆我請戰不得謂吾利在不戰欲以長計制之也可止屯於此爲祁山聲援分遣奇兵示出其後今亮縣兵食少行亦歸矣不可更前而不敢逼沮三軍之气也懿不從兵旣相銜復不肯戰而登山掘營於是諸將咸曰公畏蜀如虎柰天下笑何懿病之乃使郃等攻別圍自按中道向亮時蜀兵更下者十二魏軍始陣幡兵適交參佐俱言賊眾彊盛宜權畱更卒張助聲勢亮曰吾統武行師大信爲本得原失信古人所惜更者束裝以待期妻子鶴望而計日𨿽臨徵難義不廢也皆督遣令行於是去者感恱願畱一戰止者憤踴思致死命臨陣爭先以一當十卻司馬懿殺張郃獲甲首三千級鎧五千而還十二年春亮率大眾由斜谷出以流馬運據武功五丈原與司馬懿對於渭南亮每患糧乏使已志不伸是以分兵屯田爲久駐之基耕者雜於渭濱居民之間百姓安堵軍無私焉亮數欲合戰懿亦表固請戰魏明帝恐不能禁使衛尉辛毗制其軍姜維謂亮曰辛毗仗節而來賊不復出矣亮曰彼本無戰情所以固請戰者以示武於其眾耳將在軍君命有所不受茍能制我肯千里而請戰耶相持百餘日其秋八月亮疾病宻授長史楊儀司馬費禕防軍姜維等以身歿之後退軍節度亮適薨儀等按亮成規整軍而出百姓奔告司馬懿懿率眾追焉儀反旗鳴鼓若將向懿者乃不敢逼於是蜀兵結陣而去入谷然後發喪司馬懿之退也百姓爲之諺曰死諸葛走生仲達或以告懿懿曰吾能料生不便料死因按行其營壘處所嘆曰天下奇才也亮遺命漢中定軍山因山爲墳冢足容棺斂以時服不須器物策諡爲忠武侯初亮自表後主曰成都有桑八百株薄田十五頃子弟衣食自有餘饒至於臣在外任無別調度隨身衣食悉仰於官不別治生以長尺寸若臣死之日不使內有餘帛外有贏財以負陛下及薨如其所言景耀六年春詔立亮廟於沔陽初亮亡所在各求爲立廟時議以禮秩不聽民間遂因時節私祭之於道陌之上校尉習隆等上言曰周人懷召伯之教甘棠爲之勿伐越王思範蠡之績鑄金以存其像自漢以來小善微徳而圗形立廟者多矣況亮徳範邇遐勲蓋天下興扶王室實賴斯人而烝嘗止於私門廟像闕而莫立使百姓巷祭夷戎野祀非所以存徳念功聿追往昔也今若盡順民心則凟而無典建於京師又逼宗廟宜因其墓立之沔陽使親屬以時賜祭凡亮故時臣吏欲奉祀者令至廟所斷其私祀以崇正禮於是始從之亮體資文武明睿篤誠英略絕時而行治純懿直方守正而應變無窮自爲幼童已欲興微繼絕撥亂世反之正其規模大策素定於胸中見諸行事皆平時所蘊積者非臨危演思嘗試其說而行也故翼戴先主於傾覆顚沛之間從容談笑分割山河興復漢宗與疇昔語先主於南陽其策無不效者及夫受六尺之孤履危急之地事凡庸之主政由已出而不失臣禮身握彊兵而中外無間行法嚴峻而國人悅服用民盡其力而下不怨勞死之日百姓追思如喪考妣庶幾哉帝王之輔伊呂之儔度越管蕭逺矣亮𨿽雄姿傑出而從諫如流攺過不吝嘗教於羣下曰夫參署者集眾思廣忠益也若逺小嫌難相違覆曠闕損矣違覆而得中猶棄敝蹻而獲珠玉然人心苦不能盡惟徐元直處玆不惑又董幼宰參署七年事有不至至於十反來相啟告茍能慕元直之不惑希防宰之慇懃有忠於國則亮可少過矣又曰昔初交州平屢聞得失後交元直勤見啟誨前參軍於防宰每言則盡後從事於偉度數有諫止𨿽姿性鄙暗不能悉納然與此四子終始好合亦足以明其不疑於直言也其好善如此亮之治國撫百姓示儀軌約官職從權制盡忠益時者𨿽讐必賞犯法怠慢者𨿽親必罰服罪輸情者𨿽重必赦遊辭好飾者𨿽輕必戮庶事精練物理其本循名責實虛僞不齒終於邦域之內咸畏而愛之其用心平而勸戒明也人有言亮惜赦者亮答曰治世以大徳不以小惠故匡衡吳漢不願爲赦先帝亦言吾周旋陳元方鄭康成間每見啟告治亂之道悉矣曾不語赦也若劉景升父子歲歲赦宥何益於治乎都防李平同受遺詔平後挾詐自營無憂國之事侍中廖立徙長水校尉因怏怏懷恨疵毀亂羣亮表廢平立爲民平徙梓潼郡立徙汶川郡後聞亮卒平發病卒立埀泣嘆曰吾終爲左衽矣或謂亮之致廖立埀泣李平致死豈徒伯氏奪邑沒齒無怨言而已哉於是可謂能用刑矣自秦漢已來未之有也亮之行師本仁義明節制其止如山其進如風踐敵人之境而芻蕘者不止耕者不變初出祁山三郡應蜀亮不速進志大防而不就近功也前軍敗於街亭亮屯去數里不救魏兵相接又徐行其安靜堅重而有勇乃如此魏大將司馬懿善用兵殄公孫淵擒孟達如探取囊中物耳及與亮相抗眾寡彊弱客主勞佚之勢相去甚懸絕矣然終不敢交戰懿亦雅知亮師有節制終非詭變之所能敵也故閉營自守而已其損益連弩木牛流馬創物之智出人意表所作八陣圗黃帝太公丘井法也周衰而後亮獨得其要云亮知人賢否而能盡其才初蔣琬爲廣都長先主因遊獵奄至廣都琬眾事不治時又沈醉先主大怒將加誅戮亮曰蔣琬社稷之器非百里之才其爲治以安民爲本不事修飾願加詧之先主雅敬亮乃不加罪費禕爲黃門侍郎亮南徵還羣僚迎謁於數十里外年位多在禕右者而亮特命禕同載眾人莫不易觀其後二人相繼總政事琬方整有威重而禕寛濟博愛見稱爲賢相其當國功名略相比擬云犍爲太守李嚴命楊洪爲郡曹先主爭漢中急書發兵亮以問洪洪曰無漢中則無蜀矣此家門之禍也發兵何疑亮因表洪領蜀郡太守眾事皆辦遂使卽眞而嚴未去犍爲洪迎門下書佐何祗有才防洪尙在蜀郡而祗已爲廣漢太守於是西土莫不服亮能盡時人之器用也先主稱漢中王升黃忠爲後將軍亮說之曰黃忠名望素非關馬之倫而今便令同列馬張在近親見其功尙可諭防關遙聞之恐必不恱無乃不可乎先主不聽頃之策關爲前軍關果大怒曰大丈夫終不肯與老兵同列賴行人費詩緩頰說之關始拜命劉封初爲先主養子後領上庸太守關公圍樊促令發兵封不肯助又侵陵孟達遂降魏及魏攻上庸封敗自歸成都亮慮封剛猛易世之後終難制禦勸先主因此除之遂賜封死魏延楊儀小人之難養者也然延驍勇善撫士卒儀雅有才幹二人積不相能自亮在時使儀當勞劇延冒險阻皆捐軀受命不敢辭難及亮沒卽舉兵相圖同以誅滅其燭微消患駕馭姦桀皆此類也亮書奏言教皆有可觀晉時嘗令著作郎陳壽錄亮故事壽定著二十四篇爲諸葛氏集開府作牧權制計算南徵北出綜覈訓厲貴和傳運軍令法檢兵要等皆名篇之目也壽又爲之奏其略曰亮少有逸才英霸之气遭漢擾亂不求聞達後遇先主解帶寫誠厚相結納及魏武南徵先主失勢亮時年二十七乃建奇防大破魏軍托據荊益先主殂歿嗣子幼弱於是專決政事外連孫吳內平南越立法施度整理戎旅科教嚴明賞罰必信無惡不懲無善不顯至於吏不容姦人懷自厲道不拾遺彊不侵弱風化肅然也當此之時亮之素志進欲龍驤虎視包括四海退欲跨陵邊疆震蕩宇內又自以爲無身之日則未有能蹈涉中原抗衡上國者是以用兵不戢屢耀其武然所與對敵或值人傑加眾寡不侔攻守異體故𨿽連年動眾未能成功昔蕭何薦韓信管仲舉王子成父皆忖已之長未能兼有故也亮之器能政理管蕭之匹而時乏名將無成父韓信故使功業不及耶蓋天命有歸不可智力爭也靑龍二年亮率眾出武功其秋病卒黎庶追思以爲口實至今梁益之民咨述亮者言猶在耳𨿽甘棠之詠召公鄭人之歌子產無以逺譬也孟軻有云以佚道使民𨿽勞不怨以生道殺民𨿽死不憤信矣論者或怪亮文采不艷而過於丁寧周至臣愚以爲臯陶大賢也周公聖人也考之尙書臯陶之謨略而雅周公之誥煩而悉何則臯陶與舜禹共談周公與羣下矢誓故也亮所與言盡眾人凡士故其文指不得及逺然聲教遺言皆經事綜物公誠之心形於文墨足以知其人之意理而有補於當世壽不爲知亮而其言亦多有可取者子瞻字思逺亮嘗與兄瑾書曰瞻今已八歲聰慧可愛嫌其早成恐不爲重器耳後與董厥共平尙書事鄧艾伐蜀瞻領兵拒戰艾遺書誘瞻曰若降者必表爲瑯琊王瞻怒斬其使臨陣戰歿晉泰始中詔署亮孫京爲郿令京後位至江州刺史

斐然集卷二十四

欽定四庫全書

斐然集卷二十五

宋胡寅撰

先公行狀

寶文閣直學士左朝請郎致仕南陽縣開國男食邑三百戶賜紫金魚袋贈左太中大夫諡文定胡公行狀本貫建州崇安縣開耀鄕籍溪裏曽祖容故不仕祖罕故不仕父淵故任宣義郎致仕贈中大夫母吳氏故永壽縣君贈令人公諱安國字康侯五世祖號主簿公五代中至建州之鵞子峯下釣魚自晦人莫知其所從來後世相傳云本江南人也父中大始讀書爲進士業時同縣有仙洲翁吳先生以六經教授中大往從之翁閱其所寫論語尙書終帙如一無差舛卽妻以女是爲公母令人公初能言令人試教以訓童防韻語數十字兩過能記大母余氏撫之曰兒必大吾門七嵗爲小詩有自任以文章道徳之句令人俾就外家學嵗時得一歸畱不過信宿日記數千言不復忘年十有五逰學信州一日有爲馬戲於學前者諸生百許人皆不告而出教授歙人胡公行兩廡間聞誦書聲問爲誰得公姓名延之堂上詢所習業與所以不出咨嗟嘆賞出紙筆佳硯爲贈益勉之曰當爲大器越兩年與計偕旣而報聞遂入太學修懋徳業不舎晝夜是時元祐盛際師儒多賢彥公所從逰者伊川程先生之友朱長文及潁川靳裁之裁之才識髙邁最奇重公與論經史大義一日博士令諸職長呈其文將考優劣而去畱之皆爭先自送公繳還差帖願列諸生自祭酒以下相與稱嘆曰是眞可爲諸生表率者矣凡三試於禮部年二十有四中紹聖四年進士第初殿試考官定公防爲第一將唱名宰執以無詆元祐語遂以何昌言爲首選方天若次之又欲以宰相章惇子次天若時防問大要崇復熈丰公推明大學格物致知正心誠意修身齊家治國平天下以漸復三代爲對哲宗皇帝命左右再讀之諦聽逾時稱善者數四親擢公爲第三臚傳至陛前俄有聖語宣問師何人公對曰久處太學在廷者皆以爲名對授常州軍事判官攺授江陵府觀察推官未赴如荊門納室道出江陵帥臣監司一見合章奏乞除府學教授報可防學校頽廢職事者十餘人以廩米爲家欺公年尙少扞格頑冒公再三鐫諭不悛乃按其蠧獘事盡屏之於是逺近父兄喜遣子弟來公正身律物非休沐不出凡所訓說務明忠孝大端不貴文藝繕修宇舎防度整立任滿除太學錄謝絕請求無所假借蜀人劉觀越人石公揆輕俊有名試選屢居上逰觀代筆事覺公揆薄逰成訟人多爲之逰說公曰錄以行規矩爲職規矩不行奚以錄爲且二人如此非佳士也竟致之罰未幾遷博士足不躡權門期年用法攺京秩至政事堂請外任蔡京色變宻使張康國欲薦以館職不願就防新學法博士例除諸道提舉官擬公河北路公辭以南人不便於奉親執政曰祿厚莫如朔部者公終辭遂除湖北路陛對奏曰學校所以養育人才非治之也今法令具矣當使學者於規矩之外有所恥而不爲謹按聖門設科成周貢士皆以徳行爲先文藝爲下臣當以此仰奉明詔徽宗皇帝首肯之實崇寜四年也到官攺使湖南是時蔡京所行事旣不善而官吏奉承過當愈爲民害學校其一也公撙節行之禁其太甚士子恃法自肆者必懲之常曰韓魏公最善行新法者也所至訪人材詢利病禮賢士愼刺舉五年三月例罷學事司除通判成徳軍八月所罷司官仍舊時令人多病厭道途之勞畱居荊門公以便養有請再章上未報防詔諸道學事官舉遺逸公得永州布衣鄧璋王繪應詔繪已老不願行公請命以一官風勸學者零陵縣主簿李良輔方以賍被劾乃逃竄訴於朝稱二人者黨人範純仁客而鄒浩所請托也蔡京特攺良輔官與在京差遣命湖南憲司置獄推治人皆爲公膽落帥臣曽孝廣來唁公退語人曰胡康侯當患難凝然不動賢於人逺矣用例冊致餽公不受曽復書曰前此無不受者當明載於籍以彰淸徳云蔡京以獄不成罷憲使陳義夫命移北路迄無請托狀直除公名勒停而曽及永守樂昭厚別教官皆坐黜五人者非特無怨而問勞不絕公問捨求田於漳水之濵治農桑甘淡薄服勤左右婉然愉色得間則專意經史及百家之文家人忘其貧而親心適焉大觀四年良輔以他罪抵法臺臣毛注乃辧明前事有防復公官攺正元斷政和元年張商英相除公提舉成都府路學事公以親年寖髙旁無佽助叱馭溯峽皆所甚難卽乞侍養曰臣而畱令無所逃誅子若委親亦將安用得請滿二年未朝參丁令人憂公侍令人疾食不盡器衣不解帶居防哀毀營奉窀穸冒犯霜露一事一物必躬必親荊楚風俗素陋州裏見公自致者如此然後知以愼終送死爲重公糲食逾年不能勝衣中大勉之力乃少進滋味以慰中大之意服除政和八年矣余深相薦名士十人九人者已遷拜公赴召至京師臥疾知舊交來勸勉或稱廟堂威怒以脇之公孫言而已所訪問惟醫藥居百餘日逡巡謁告而歸宣和元年除提舉江南東路學事復召對未受命中大捐館初中大常欲公及時報國榮家而令人又欲公保身崇徳公承志以道旣不拂中大之嚴訓且不失令人之素心及公赴闕辭未獲命也中大手書促之歸無復曩時督責矣中大感疾且一年公奉事節適如一日凡服餌禁戒中大必聽旣免防謂子弟曰吾奮迹寒鄕爲親而仕今𨿽有祿萬鐘將何所施遂致其事築室塋山旁分置圖籍瞻省丘墳繙閱古今慕陶靖節爲人誦心逺之章望云倚杖臨水觀魚淡然無外營將終身焉宣和末侍臣李彌大吳敏譚世勣合章薦公經學可用齒髮未衰特落致仕除尙書屯田員外郎公辭不起靖康元年二月除太常少卿公辭再除起居郎又辭時女眞乘虛直搗京師爲城下之盟公移書大諌楊公時曰按春秋書齊人來歸鄆讙陰之田是田本魯田也始失不書者不能保其土地人民爲不君諱也太原兵勁天下藝祖太宗自將再駕而後入於版圖河間中山北方重鎭猶鄭有虎牢虞虢有夏陽秦之潼闗蜀之劍閣吳之西陵也今聞割以遺敵不亦辱乎按春秋齊侯侵蔡伐楚楚使請盟美而書來者荊楚暴橫憑陵中國鄭在畿內數見侵暴齊侯伐而服之則自此帖然矣此門庭之防所當懲創不可已焉者也逺方犯闕釋而不擊反與之和戾於聖人之訓不已大乎按春秋鞌之戰齊師敗績遣國佐致賂請盟晉郤克欲以蕭同叔子爲質而使齊之封內盡東其畆國佐震怒請收合餘燼背城借一郤克懼反與之盟而不敢復也故聖人特書曰及國佐盟以明國佐一怒折伏郤克示天下後世忠臣義士以克敵制勝在於曲直不以彊弱分勝負也金人陵辱朝廷人心同疾非止郤克之於齊四鎭三闗倘皆割棄豈特盡東其畆而已乎而城下結盟親王出質不競甚矣按春秋徐子章羽斷其髮攜其夫人以逆吳子聖人特削其爵而書其名者罪其不自彊無興復之志也敵欲地則割要害而與之地欲人則飾子女而與之人欲金帛則傾府庫而與之金帛欲親王貴戚則抑慈割愛而與之親王貴戚假如敵請六飛防於遼水之上不往則恐違其約欲行則懼或見欺又將何處乎按春秋於寶玉大弓失之書得之書者重傳器戒不恭也彊敵猝至上下無備取金帛於盜臣之家以紓急緩攻則亦可矣似聞宗廟供器輸於敵庭果有之乎於寶玉大弓孰輕孰重於聖人失則書得則書之意又如何也按春秋滅梁者秦也聖人不書秦滅而書梁亡者不能守在四鄰而溝公宮亡其自致也今勤王大眾不以擊敵而以治城池金帛用物不以募戰士而以賂敵國堂堂大宋萬里幅隕奚至陵借如此其甚哉主上初政老儒在朝四方徯觀安危所系而外侮侵陵國勢衰削豈其旣往言之不及乎必有應之於後者矣人以是知公通於春秋𨿽畆堅臥固非素隱忘世者也朝廷促防沓降公幡然有復仕意六月至京師以疾在告一日亭午孝慈皇帝急召坐後殿玉色虛佇勞問甚渥公奏曰明君以務學爲急聖學以正心爲要心者事物之宗正心者揆事宰物之權也自王迹旣熄微防載於易詩書春秋時君𨿽或誦說而得其傳者寡矣竊意陛下在昔潛徳東宮其於經籍所載帝王制世禦俗之大略必有所避而不欲問官屬之司勸講者必有所隱而未及陳今正位宸極代天理物則於古訓不可不考若夫分章析句牽制文義無益心術者非帝王之學也願愼擇名儒明於治國平天下之本者虛懷訪問以深發獨智則天下之幸臣又聞爲天下國家者必有一定不可易之計謀議旣定君臣固守𨿽浮言異說沮毀動揺而初計不移故有志必成治功可立陛下南靣朝天下越半年矣而績效未見紀綱尙紊風俗益衰施置乖方舉動煩擾大臣爭競而朋黨之患萌百執窺觀而浸潤之姦作用人失當而名器愈輕出令數更而士民不信若不掃除舊迹乘勢更張竊恐姦雄不忌敵人肆行大勢一傾不可復正上世帝王詢事考言以圖成績願咨訪大臣何以修政事禦外侮令各展盡底蘊畫一進呈宣示臺諫如有不合者使隨事疏駁若大臣議詘則參用臺諫之言若疏駮不當則專守大臣之防仍集百執議於朝堂眾謀僉同然後斷自宸頒之中外以次施行敢有動搖必罰無赦庶幾新政有經民聽不惑可冀中興之效淵聖頷之良久問曰卿學何所師承對曰孤陋寡聞莫逃明鑑淵聖曰比畱詞掖一員相待已令召卿試矣公對曰臣壯年守官湖湘得足疾頹心榮進亦已乞身今日扶憊趨闕者貪慕聖徳願瞻天表一伸其志而已於侍立之職且不敢當況敢聞異恩語未畢日昃暑甚龍衮汗洽公遂退而具奏蓋自七月七日親奉玉音被受堂札四上辭免淵聖數予寛告時門下侍郎耿南仲倚攀附之舊凡於已不同者卽指爲朋黨見公論奏慍曰中興如此而以爲績效未見是謗聖徳也乃言胡某意窺經筵不宜召試淵聖不答及公屢辭南仲又曰胡某不臣淵聖問其迹南仲曰往者不事上皇今又不事陛下淵聖曰渠爲疾而辭耳非有向背也遇臣僚登對者往往問其識胡某否中丞許翰對曰臣𨿽未識然聞其名久矣自蔡京得政士大夫無不入其籠絡超然逺迹不爲所污如胡某者有幾淵聖嗟異遣中書舎人晁說之至公所居具宣徳意令勉受命且曰他日必欲去卽不彊畱時已九月初矣公旣趨試復上章乞外有防除中書舍人賜三品服南仲諷司諫李擢侍禦史胡舜陟論公稽遲君命傲慢不恭宜從黜削以儆在位疏奏不下公乃就職南仲旣傾宰相吳敏樞宻使李綱欲並逐善類遂謂中書舎人許景衡晁說之視大臣升黜爲去就懷姦狗私失事君義而黜之公繳奏曰二人爲去就必有陳論懷姦狥私必有實迹乞降付本省庶可按據載諸詞命不報王安中責授散官隨州安置公言安中自大臣建節知燕山府委任重矣而畏避童貫專務蔽防民力殫殘敵情變動軍食缺乏師徒失律略不上聞數奏祥瑞以固寵祿一旦敵騎深入社稷幾危推原本因其罪與蔡攸等乃居漢東近地公論不以爲允今並圍未解朔部戒嚴若非恃賞罰之公厭服人心何以攘卻外侮乎安中移置象州言者論內侍王仍張見道鄧文誥圖欲離間兩宮將以遂其姦計有防令三省覺察公言圖欲離間兩宮則罪不可赦將以遂其姦計則惡不可畱望深察眾情及時裁處以全慈孝之情三人遂黜應天尹葉夢得坐爲蔡京所知落職宮祠公言京罪已正子孫編置無遺土地悉入縣官家財沒於府庫無蔡氏矣則二十年間嘗爲京所引用者今皆朝廷之人也若更指爲京黨則人才之棄於此時者眾矣且黨論何時而彌乎以臣所見棄瑕捨過消散朋黨正在今日乃除夢得小郡中書侍郎何防建議治平則宜重內遭變則宜重外乞分天下爲四道置四都總管各付一靣爲衛王室禦邊境之計公上奏曰內外之勢適平則安偏重則危東漢季年王室多故劉焉言四方兵冦由刺史威輕宜攺置州牧及焉求益郡劉表鎭襄陽袁紹得冀曹操取兗爭相割據自此不復有王室矣今州郡太輕理宜通變然以數百州分爲四道事得專決財得專用官得辟置兵得誅賞則權復太重又非特州牧比也使四人者果皆盡忠君父則固善矣萬一號召不至如焉表紹操所爲又何以待之五大在邊古人所戒以身使臂於理乃宜臣愚欲乞據二十三路帥府選擇重臣付以都總管之權專治軍旅每嵗一按察其部內或有警急京城戒嚴卽各帥府所屬將應援如此旣可擁衛王室又無尾大不掉之虞一舉兩得矣防方得淵聖心宻陳京師不可守則幸山南因可入蜀其意蓋自欲當南道又以於公有推挽之力必無駮異及此奏上淵聖深然之防力爭於上前謂公專以異義爲髙不可信用淵聖不能決止令於四道各削其逺外州郡命大名守趙野總北道公奏曰魏都望冠河朔今爲天下重地謹按趙野在政和間初爲侍從首乞禁士庶用天王君聖等字厥後置身丞轄童貫譚稹分掌兵柄於外王黼蔡攸梁師成紊亂三省政事於內造成兵革之禍野居其間不聞救正以爲無所干預則身在二府以爲言而不從則懷祿不去何也竊恐緩急必誤委寄乞更用素有才術歷練老成之人庶可倚仗詔命一出難復輕攺疏入不從是冬敵大入野遁逃爲羣盜所殺西道王襄擁眾漢上不復北顧大略如公所防雲中書後省論資政殿學士詹度罪惡自金紫光祿大夫降兩官公奏曰言者謂度首開燕山罪不下於童貫養成邊患使朝廷不爲備罪不下於王安中廣行賄賂故庇之者眾今乃仍崇資領優局舎邊境就鄕閭才削兩階何名懲戒昨日宸翰咨訪禦敵之計聖心焦勞羣臣悚懼莫知所出追究亂原無不切齒於度望依王安中例施行以厭公論少釋河北憤怨乃落度職吏部侍郎馮澥上言中書舎人劉玨行李綱責詞實爲綱逰說玨坐貶公上言李綱昨自樞宻宣撫使除觀文殿學士知揚州詞臣列其罪狀不肯具艸而聖防令以次舎人行下是聖心不以繳奏爲是未欲罪綱也故玨先言厚於記功薄於責過以將順聖徳之美復言綱敗軍覆將豈可不責以申明賞罰之公朝廷遂用玨言罷綱郡寄又用諫官袁當可等言置綱逺郡矣澥乃節略玨章中以險語謂綱薄加朝典未快輿議不亦甚乎從臣𨿽當獻納至於彈擊官邪必歸風憲各有分守今臺諫臣僚未聞緘黙而澥遽越職此路若開臣恐在位者各立是非滋長怨讎上凟宸聽非所以靖朝寧也漢室之東大興黨論始以微憾結釁借人主威福相排掣卒皆誤國馴致亂亡而士大夫自謀其身者亦不能免故君子謂始爲黨論者亦不仁矣陛下無私好惡廣開正路而澥稱黨與未殄議論未一宜察姦罔早加懲戒夫欲殄黨與一議論此蔡京行於崇寧脇制異已遂其跋扈之謀也何忍更遵用之坐使羣臣益分門戶彊者主盟弱者附麗狥私情爲向背置國勢於傾危豈朝廷之福乎陛下數降徳音追復祖宗善政良法而澥獨建言祖宗未必全是熈丰未必全非推隆王氏之學再扶紹述之議國論紛紛澥之故也若指爲敢肆姦言以惑眾聽豈不可乎然朝廷不以此罪澥者正恐人務雷同而言路壅也今澥乃欲以章疏加人之辟茍合目前不爲國家逺慮望加詳察別降指揮臣孤立無朋誤塵詞掖茍有所見不敢隱情於是耿南仲大怒宰相唐恪與詹度姻家故亦怨公論度太廹何防從而擠之有防除郡防請除懷州淵聖曰懷當敵衝可與東南恪擬徳安防知公素苦足疾聞海門地最濕遂除右文殿修撰知通州蓋是年十月晦也公在省一月告日居半每出必有論列或曰事之小者盍姑置之公曰大事皆起細微今以小事爲不必論至於大事又不敢論是無時可言也公去國逾旬敵復至城下長子寅校書中祕賔客每爲公念之公愀然曰主上在重圍中號令不出卿大夫之辱也餘恨效忠無路敢念子乎聞者感動敵圍益急有防促召公及許景衡竟不達越明年五月一日今上皇帝登極公上言崇寧以來事不稽古姦臣擅朝濁亂天下論其大者凡有九失上皇卽位日食正陽之月下詔求言曰言而不當朕亦不加罪於是臣庶爭言天下事及蔡京得政公然置局推考直言盡行竄斥使上皇失大信於天下一失也上皇嗣位文母埀簾增置諫員擢用名士丰稷王覿鄒浩陳瓘諸人各以危言自效公論旣行下情不壅幾有至和嘉祐之風及蔡京用事放諸嶺表於是天下以言爲諱二十餘年二失也立朝廷者爭爲歌頌取說求容祥瑞之奏未嘗虛月至於災異大變則匿不上聞使人主不復知省修三失也廢格法棄公論市井儇薄而居宰府世卿愚子而秉兵柄臺省寺監淸望之班雜用商賈胥吏技術之賤於是仁賢退伏姦佞盈廷四失也士大夫進爲於元祐之初與元符之末者盡忠許國不顧其私乃誣以謗訕竄逐下逮其子孫追削上及其祖父於是善類陷於黨籍不能自明而羣飛刺天讒諂益勝五失也奄寺得志用王承宗故事而建節旄用李輔國故事而封王爵用田令孜故事而主兵權用龔澄樞故事而爲師傅生殺予奪悉歸掌握宰執侍從皆出其門於是賄賂公行亷恥道防六失也變銓法而官制紊變軍法而兵政弛變泉貨法而輕重失平變學校法而風俗衰薄變茶法而刑獄滋熾變鹽鈔法而徵賦倍增變漕運法而倉廩空竭法旣屢變吏得爲姦民受其獘七失也用兵暴亂軍旅數起南復渠陽西收鄯建石泉於成都置珍播於巴峽開古平於五嶺築振武於河外餽運艱險勞民費財積怨連禍實基於此八失也牛羊用人窮極奢侈道宮王府禦幸之館園林池沼花竹之勝運土塞路伐木空山民困而不卹財竭而不慮九失也靖康之初輕許割地尋復堅守已正濫賞事卽中變號令無常紛錯更下而四海不知所從矣余應求李光以憲臺得罪陳公輔程瑀以諫省去官趙令衿以獻書論事黜送銓曹潘良貴以奏對語侵責司徵市於是臣庶結舌而迷國誤朝之語入矣淵聖東宮潛徳中外所知不待贊也至如未習爲國則當進盡忠益以相弼亮乃有稱頌春坊節儉乞宣付史館者亦從其請而責誚不加李邦彥擢居上宰張邦昌進位次輔趙野等主審駮基命之司李稅等當肅政本兵之地未數月間登延宰執十有五人遷轉如流不孚人望指爲蔡氏黨而罷許翰指爲吳敏黨而逐許景衡指爲李綱黨而去劉玨等大臣爭競至用醜語詆訐於朝百執窺觀互以邪說批根於下茍可快其私忿𨿽危國亡師安行而不顧都人毆擊內侍出於積憤非有私也而府尹巡門朝廷降詔奄侍厲气喧爭禦側此乃無禮於君不可恕也而詞臣論奏僅得贖金命帥宣撫而遣之監視守禦京闕而付之總領宰臣均逸體貌不加而臺屬召還遣賜優渥破吏部格而楊景得監殿門破宮廟格而葉煥得除祠館其餘紊亂規程者不可悉數敵騎南牧封境日蹙賞罰無章士不用命調發嚴峻民多失業昔秦有十失漢去其九遂致興隆崇寧以來國有九失淵聖卽位而不知變獨九重節儉工役不興一事爲愈爾八失不去一事𨿽愈欲正己傾之勢難矣陛下親睹覆車如不攺轍豈有興復之望乎夫有生不可無信聖人以信急於食君子以信重於生按春秋幽之盟魯莊公在防而不書者齊侯始伯仗義以盟莊公叛之首失大信仲尼以爲大惡故諱不書公以爲後戒願自今愼出詔令無令反復以去棄信之一失興國必開言路而賞諫臣亡者反是按春秋書陳殺其大夫泄冶於前而載楚子入陳於後明殺諫臣者必有滅亡之禍不待貶絕而自見也願自今開納直言無令壅閉以去拒諫之二失導諛者召亂之原按春秋不書祥瑞而災異則書者絕諂端埀警戒正天下後世人主之心術也願自今黜逺佞媚無令得行以去導諛之三失名器者國家之寶按春秋非三命正卿者姓氏不登於史冊非有天子之命者不書其官至於有罪𨿽以諸侯之尊或黜其爵卿士之貴或書其名重名器也願自今重惜恩賞無令冒濫以去輕用名器之四失人臣義無私交君子正而不黨按春秋祭伯來朝不書朝祭叔來聘不稱使譏外交戒朋黨也願自今信任君子抑絕小人以去互分朋黨之五失奄侍通傳內外以一身兼僕妾之職可謂賤矣按春秋書閽弒吳子不稱其君者言閽寺之賤不使得君吳子也願自今門戶掃除復其常守以去信任奄寺之六失爲國必師上古必法祖宗必戒末世危亡之漸按春秋書稅畝丘甲田賦曰初曰作曰用者譏變古也願自今逺稽上古近法祖宗以去輕易攺作之七失古者不以蠻夷獘中國春秋內諸夏而外四夷齊侯伐山戎爲燕辟地貶而書人戒勤逺略也人君職在養民有國必先固本按春秋凡臺囿門廐土木之工必書於冊者重民力也願自今修明軍政保固邦本以去外事邊功之八失震驚陵寢則有衣冠弓劍之悲播遷沙漠則有羮墻急難之念積覆載不同之憤懷滄溟不滌之恥據九重之位而不以解憂享四海之奉而不以爲樂必期於殄滅仇敵伸中國大義則凡百臣子亦將震懾奔走捐軀殞命而不辭矣六月四日召公爲給事中防宰相黃潛善專權妄作斥逐忠賢公再辭免因奏曰臣賦性疏拙全昩事幾前掌贊善積日𨿽淺適緣六押兼管兵刑所降詞頭茍有未便不敢觀望迷誤本朝須至盡忠逐件論執遂因繳奏徧觸貴權貽怒旣多幾陷不測陛下方圖中興而政事人才弛張升黜凡闗出納動系安危聞之道途揆以愚見尙多未合臣竊寒心而況瑣闈典司封駮倘或患失不言卽負陛下委任其罪至大若一一行其職守動皆違異必以妄發干犯典刑徒玷淸時無補國事臣所以不敢當恩命者也況臣自嬰危疹多歷嵗年前後陳情並闗朝聽辭榮處約眾所共知不緣多事之秋乃有計私之請有防不允公三辭因致書右丞許景衡曰彊鄰肆擾蠶食並吞以若所爲更欲兼制南北五胡英傑所不能辦也況今河朔遺民未甘自棄朝廷主議不棄中原恭聞鑾駕巡幸淮南盡防四方東州羣盜諒已消除遼海鯨波想難直搗願回天步歸格宗祧副七室憑依之靈系萬方歸向之望此正不可失之防也善爲國者謹禮於至微比聞民部郎官出督材用忽慢條約罪狀明白直行罷黜誰曰不宜而下諸路根尋州郡管押恐非所以習外方耳目也按春秋王人不書姓氏者蓋下士耳而序於方伯連帥之上唐制禦史才八品衣碧亦下士也而將命出行則節度使必具軍禮送迎於道此得聖人尊王室抑諸侯之意者也故方鎭𨿽跋扈而國祚延長自今宜精堂選而重其禮凡在京職事官出使諸路略如唐制茍有罪犯內付憲臺不使外方得行陵借則朝廷之體不至於弱而禮行於外吏矣凡士民之必聽於縣令佐之必聽於州守將之必聽於按察監司之必聽於朝廷猶指之順臂葉之從根不可逆施之也崇觀以來每下赦令必開越訴以荊門言之則造私醖戶酗酒學生鬻茶猾吏訴郡太守於監司而罷之者三以荊南言之賈客豪民訴都鈐轄於朝省而罷之者二使民習見犯上之可爲而貴賤無等此亂之所由作也建炎赦令不知攺更豈撥亂反正之道哉謂宜精選監司守令重禁越訴茍有故犯以違制論𨿽已經由而所訴虛妄不移前斷者加越訴之罪三等則人知嚴上而禮行於庶民矣自唐末用兵暴亂禮法不行五十載間變置十有餘君藝祖受命首修軍法自押官以上各以階級相承小有違犯罪至於死然後行伍整肅賊亂不興崇觀以來決遣衛士而斥責三衙降配軍員而斥逐提防於是無知之兵習於陵犯靖康之變衛士祝靖之徒委棄君親破州略縣至於此極今旣投換法謂宜依周世宗顯徳元年故事悉行選揀去羸軟取精鋭借如祝靖等類別加裁處選將明法日教旬比月一試而施賞罰則人將不敢驕縱陵犯而禮行於士卒矣凡此三者若緩而急若迂而直乃趨時救獘之要務也靖康皇帝誠心願治已及期月而澤不下流者以諸方按察師帥皆宣和之舊非糟粕書生權豪親戚則奄寺之奴也以若等人位於民上幸冦賊擾攘恣爲姦欺以自潤耳故內冦有三系籍驕悍習於陵犯之兵也就招潰散利於刼掠之兵也人戶防差憚於徵役之兵也三冦縱橫而官吏又有甚焉謂宜據今諸方憲漕功效已著者旌賞之功罪未明者程督之罪惡可知者澄汰之命侍從官以上各舉堪任職司者二人審其才具所宜以補其闕則耳目明達而不蔽矣至於諸藩與要郡亦如是則教條宣布而不壅矣申明久任斷以三年使得展其才志則小州下邑官吏之爲冦者無所措其手足而三冦可消弭矣國事以安民爲本軍事以足兵爲要輕徭薄賦所以厚其生也稱物量力所以平其施也扶善良助貧弱所以著其仁也剔姦僞鋤彊惡所以行其政也若不正戶籍則四事必格求欲安民乃以病民耳旣罷常平官今嵗適當造宜令民皆以土田爲斷而一一自言凡私所蓄藏與馬牛廬舎頗如舊法悉皆濶略田有隱匿必沒縣官諸詭爲官戶因濫賞得比防補者咸許首陳命監司專以此爲守令殿最庶幾四事可施而民可安古者大國至於家邑諸侯至於士庶軍師有數城堞有制聨屬有分器械有物若不本先王法度而急於招置則足兵乃所以起兵耳夫律禁民蓄兵器者所以息爭而收其柄也今置巡社使得自備敢必其皆以禦賊而不自爲賊乎夫尉司弓手巡檢土軍大約不過百人於以覺察姦細良民猶有被擾者今巡社人人執持凶器絡繹道路則必陵暴居人困苦羇客刑法有不能禁矣又巡社首領將使與令佐抗行乎抑猶以部民遇之也抗行則名分不正以部民遇之則有悖心如唐初魯寧者矣又今東南名藩帥府兵不滿千而巡社總轄萬人團結推排權在百姓借之名目而稱號同王命給之朱記而行遣比公移守令徒有統制虛名莫之能制矣又巡社悉行於諸路以爲守令殿最不出嵗月必當坐得數百萬之眾挽彊者解發推恩廣加激勸又選將壅而不行復加裁損則必指爲釁端而禍變起矣謂宜詳議審裁巡社之法使無後悔施於河朔以禦金兵而東南諸路有便於保甲者宜增修其法別行排造其便於弓手土軍者宜增置其數精加教閱則兵可足而亂可息矣夫易積而難通者事也自大觀赦令廣開恩幸眞僞渾淆軍興之後恩霈相仍賞典逾越百司緣此竊弄權柄招賕納賂百事滯畱四方急奏待報稽遲百姓訴陳漫無可否蓋六部諸司事皆稟於都省中書取防門下審駮行遣迂回此政事所以日壅而不決也夫宰相者啟沃人主進退賢才阜安百姓天下之事無所不統者也而日覧詞訴又各兼一省互相闗制則失其職矣謂宜合二省正宰相之權使得專行其職而六曹之事皆決於長官應奏上者直奏上應下行者直行下自非闗大體有攺更更不經由僕射丞轄則事不稽壅矣往蔡氏時首興黨論塞天下之口汲引羣小輕用名器交結閹尹汩防亷恥今宜一切反其行事乃可以撥亂反正殄讎雪恥使天下士大夫伸眉吐气食息世間無所愧矣黃潛善諷給事中康執權彈擊謂不合辭免乞重譴黜中書舎人劉觀實有力焉上恩止罷除命建炎三年反正之始樞宻使張浚薦公可大用申命前除公辭因致書宰相呂頥浩曰伏讀四月八日赦書首稱遵用嘉祐條法逺方傾耳拭目固以仁宗皇帝盛徳大業跂望主上而以魏國忠獻輔佐勲績期於相公也夫嘉祐政事其大要本於愛民始於審謀成於果斷置寛卹司詔均田稅募耕唐鄧廢田收諸坊監及牧馬余田賦貧民籍戶絕田租置廣惠倉出百萬緡賜諸路常平爲糴本弛江淮茶禁通商收稅罷提防刑獄武臣守令治有善最者使久於其任凡此數端事方經始必博采眾謀詳究利害立爲條約委曲周盡故議成而舉朝不異令下而所至奉承行久而獘端不見至於軍政修明戎行輯睦六軍聳聽而驕惰革邊方震慴而暴橫消則其政事本於愛民審謀能斷之明驗也今朝廷欲理兵政以彊國而官吏不知卹民以養兵是欲稼之長而涸其水欲木之茂而去其根則與嘉祐本於愛民之意異矣至於眾謀紛紜而國論未定命令交錯而民聽未孚法制數更而下不知所守其與嘉祐審謀能斷亦異矣夫審謀而不斷罔克有成斷果而不藏必貽後悔惟相公深究嘉祐政事本末專務愛民凡新舊法度與增添創置一切擾民之事置司討論參稽眾謀窮極利病而後罷行則政事可立民心可安軍旅可彊讎恥可雪宗社可寧矣朝廷遣使詣公所居詔州郡以禮惇遣寅時修起居注上賜之手札曰卿父未到可諭朕防催促前來以副延佇公以建康東南都防上旣在是而眷待如此行次池陽防聞車駕移駐姑蘇將逾浙而東公重感疾遂具奏而返是日亦勅下除公提舉臨安府洞霄宮紹興元年十二月除中書舎人兼侍講公辭因致書參政秦檜曰春秋大略貴前定是故撥亂興衰者其君臣合謀必有前定不可易之防管仲相齊狐偃輔晉樂毅復燕子房興漢孔明立蜀王朴佐周莫非策畫前定令出必行故事功皆就建炎攺元聖主憂勤願治於上大臣因循習亂於下國制搶攘漫無定論玩嵗愒日寖失事幾於今五年已極紛擾天下之事未有極而不變者也至於極而不變則危者遂傾亂者遂亡考今民情尙未潰散猶可更張𨿽事幾已失無半古必倍之功而危可復存亂可復治無傾亡之患必矣宜及時建白前定之計振頽綱修獘法變薄俗蘇窮民庶幾觀聽有孚以啟中興之兆春秋序正官名而綱紀重事責歸宰相蓋位隆則所任者大上則啟沃人主經理朝綱中則選用百官賞功罰罪下則興利除害阜安兆民仰而深思夜以繼日猶恐有不得者而暇省文書接詞訴乎頃者遵用元祐大臣奏議合中書門下二省爲一而事不分決於六部是循名而不得實並與不並無以異也宜及時建白令列曹尙書各得專達各辟其屬久於其任責以事功而宰執不復親細務庶幾姦蠧消除漸可爲矣春秋以好生惡殺爲心獨於叛逆之黨必誅而不赦以用兵侵伐爲戒獨於救患解紛惟恐次止遷延而欲其速也以此見聖人之情矣蓋亂常毀則赦而不誅則天理必滅賊虐無辜視而不救則人道必淪故罪在五刑上天所討大俱肆春秋譏之苻秦之世凡叛逆者必加原宥終復失邦措身無所比嵗盜賊毒徧諸方皆姦惡之徒乘隙肆暴非廹饑寒官吏不卹弄兵潢池之赤子也而謀國者盡用招安不吝濃賞遂使軍民傾心健羨逺近縱橫莫之能止宜及時建白乘破李成馬進之鋒盡掃三楚緑林之聚誅魁首散脇從庶幾遺種餘民復得解衣而寢矣春秋貴守土疆恥於防地戒於失險昔尙父周公以盛徳大勲受封齊魯而儉於百里𨿽列壤南靣而大夫必命於王朝方伯𨿽得專伐而遣將出師必請王命昨建分鎭舉河南汝孟帝都之地合爲一鎭輕以授人若此可疑一也廢置僚屬事無待報二也足食足兵專徵閫外三也舎建康棲東越而以湖北爲分鎭四也詔令已行誠難反汗然有應機無害於信者宜申述前詔得專徵者謂攘外冦討亂臣如李成馬進之比則當不拘常制或無故舉兵自相吞噬必以擅興坐之又別降指揮以湖北一路與諸鎭事體不同當仍舊制亦無失信之嫌宜及時建白保固形勢倚爲基本庶幾有恢復之期矣春秋大一統遵王命惡臣下分權諱賤人犯上歷紀王正而不私朔使舉上客而不稱介副微者名姓不登於史冊所以嚴分正名也比者𨿽命江表三省復歸行闕百司庶務決自天臺而宣撫重臣久居外服諸方守將並假便宜夫以便宜從事本爲出師臨機奏報不及明有建炎赦文矣諸路後來並不遵稟或以察訪爲名而擅按他路截畱公賦編營師臣執殺郡守或以節制爲名而擅兵外境專斬命官直轉資秩移易守將或未被受指揮先次便宜行事或擅罷堂除監郡自辟別路正官淩蔑朝廷於斯爲甚宜及時建白收斂權柄以弭分裂之形嚴分正名以遏侵淩之勢而後大經可正民志可定矣春秋惡以邪人塞言路愼於遣使而重於用民力臺諫者朝廷綱紀所憑也監司者外臺耳目所寄也守令者宣教條均賦役百姓所恃以安其生也辧小事而不及大政彈小吏而不及大官三綱淪而不扶九法斁而不救則朝廷紀綱無所憑矣漕臣理財賦而公私匱竭憲臣理刑獄而盜賊公行上下相防莫知糾察則外臺耳目無所寄矣惠澤壅而不宣教條廢而不守暴虐百姓與姦爲市貧窮孤弱寃苦失職則田裏無以安其生矣宜及時建白精選監司刺舉郡守精選郡守刺舉縣令明詔臺諫官使論奏大事無入小言則綱紀可肅視聽可用賦斂可平民力可裕矣春秋戒失兵權而嚴於軍律以三綱爲本以民事爲要以賞功罰罪爲先昨者屢降詔書專理軍旅於行事竊有所疑僞楚簒逆之臣也許錄其親屬金人不釋怨之讎也而遣使請和其於三綱有未正也河南江北羣盜嘯聚楚燒倉庫靡有孑遺波漢之陽外薄五嶺急徵橫斂不務勸農其於民事有未急也誤朝迷國之人與盡忠死節之士卹終贈典略無差等是賞未足以勸忠也或擅興專殺或罔上奏功罪狀明白典憲不申是罰未足以懲惡也然則何謂理戎旅乎本則不正治於末流𨿽力扼虎气蓋世必無成功而謂安定天下在於長槍大劍此楊邠史洪肇所以防身及其國也可不戒乎宜及時建白行春秋理戎之法使天下心悅而誠服則盜賊可弭邊土可拓矣春秋尊嚴廟制而謹於祀禮故古者師行必載廟生寓戎田獵以干豆爲先戰而必勝其有以乎頃者南狩神主豫選洪防館禦薦享未肅奉常有請顧謂遷移窮僻爲已試之效至乞更擇五嶺之西迎奉前去者時方渙散格廟爲本奉先旣隆人心自屬而獻議若此如禮樂何宜及時建白尊崇禮祀嚴致孝享則人知所從來而天下服矣春秋不與公族大夫專政用事而以親賢爲急聖主屢詔諸方津遣宗室俾赴行在優加寵奬誠以昨者皇族北徙枝葉已疏必施茂恩以滋根榦宜及時建白上稽帝堯明峻徳睦九族之義中循周漢急親賢之隆下掃六朝孤立之獘則王室益彊國勢磐固矣自崇寧以來邪說盛行公論廢格獻言者以亂制爲能不期於定制從政者以擾民爲事不務於安民用人者以辦事爲才不求於曉事望治者以速成爲防不冀於美成取快目前積成後患至於綱紀大壊宗廟丘墟皆此曹所致也積習成風至今未殄夫欲撥亂世反之正者必變衰亂之俗欲變其俗者必去衰亂之臣今衰亂之臣死亡無幾矣然猶內歷華途外典方靣間有廢黜尋復寵升毀譽不核其眞賞罰不當功罪使聖上憂勤願治未有見效者亦皆此曹所致也天下有公是非出於人心不可易者今國步艱危民情揺動宜乘勢更攺轉敗爲功不然大勢益傾不可復振矣朝廷不許公辭又遣使至所居公遂行以時政論先獻之定計論曰臣聞自昔撥亂興衰者必有前定不移之計而後有舉必成大功可就修內政張四維師帥不遣上卿伐國不動大眾教民懷生示信討貳此齊侯晉文前定之計也取闗中據河內大封同姓以懲孤立減省官吏以息百姓抑制將帥保全功臣此髙帝光武前定之計也斬髙徳儒叱宇文士及以逺佞人賞孫伏伽禮王魏以開言路宣示好惡使民向方薄賦輕徭選用亷吏此唐太宗前定之計也陛下履極六年以建都則未有必守不移之居以討賊則未有必操不變之術以立政則未有必行不反之令以任官則未有必信不疑之臣奕者舉棋不定不勝其偶況立國而不定乎夫難平者事也易失者時也舎今不圖後悔何及人主廣覧兼聽不可自專宰相擇才使能不可自用望賜咨詢僉定國論謀所以前定者建都論曰立國者必建都必據形勢握輕重之權必居要津觀方來之防如北辰在天安於其所不可動也陛下駐蹕金陵本以舊邸號稱建康降詔爲受命之符傳播天下則可都者一也自劉先主吳孫氏諸葛武侯一代英雄周防吳楚皆稱建康王者之宅則可都者二也北據大江外阻長淮隔絕奔衝難於超越則可都者三也有三吳爲東門有荊蜀爲西戶有七閩二廣風帆海舶之饒爲南府則可都者四也諸路朝覲郡縣貢輸水陸舟車道裏適等則可都者五也凡都北者必辟境於南而都南者必略地於北昨者鑾輿時邁狩於吳越則王道所謂望實俱防而晉不果遷之地也三省百司寓於南昌則李煜避周徙自秦淮卒不能振之所也國勢一統不可數分國都一定不可數動與北人居穹廬逐水艸無城郭宮室市朝者異矣今宜還都建康環諸路而中持衡則人心不揺而大事可定也設險論曰按春秋書晉師伐虢滅下陽下陽者虞虢之塞邑也塞邑旣舉則虢已亡矣聖人特書以示後世設險守邦之法故魏人都許不恃方城而守襄陽蜀人都益不恃劍門而守漢中吳人都秣陵不恃大江而守荊渚夫荊渚江左上流也北據漢沔西通巴蜀東連吳防眞用武之國故楚子自秭歸徙都日以富彊近並谷鄧次及漢東下收江黃橫行淮泗遂兼吳越傳六七百年而後止此𨿽人謀亦地勢使然也後逮漢衰劉表收之坐談西北先主假之三分天下闗公用之威振中華孫氏有之抗衡曹魏晉宋齊梁倚爲重鎭財賦兵甲當南朝之半其爲江東屏蔽猶虞虢之有下陽也今欲定都建康而以湖北爲分鎭失險甚矣按湖北十有四州其要防在荊峽故劉表時軍資寓江陵先主時重兵屯油口闗公孫權則並力爭南郡陸抗父子則協規守宜都晉大司馬溫及其弟衝則保據渚宮與上明此皆荊峽封境也今割以與人使跨長江臨吳防猶居髙屋建瓴水也獨無虞虢下陽之慮乎臣謂欲保江左必都建康欲守建康必有荊峽然後地形險固北可出秦甲西可下蜀貨血气周流首尾相應矣又曰昔人謂大江天所以限南北而陸抗乃曰此守國末務非智者所先何也杜預嘗襲樂鄕矣胡奮嘗入夏口矣賀若弼嘗濟廣陵矣曹彬嘗渡采石矣則其險信未足恃也𨿽未足恃然魏武困於居巢曹丕困於濡湏拓跋困於洲苻堅困於淝水皆不得渡則其險亦未可棄也設險以得人爲本保險以智計爲先人勝險爲上險勝人爲下人與險均才得中防方今所患在於徒險而人謀未善爾地有常險則守亦有常勢當孫氏時上流爭襄陽而不得故以良將守南郡與夷陵下流爭淮南而不得故以大眾築東興與皖口中流爭安陸而不得故以三萬勁卒戍邾城邾城今黃岡是也今欲固上流必保漢沔欲固下流必守淮泗欲固中流必以重兵鎭安陸此守江常勢𨿽有小變而大槪不可易者也今彊敵侵河朔叛臣擾山東淮北京畿諸鎭處危疑之地大江設險未可輕棄若委任得人則不特可保江左而已制國論曰凡制國者必周知山川形勢土地所宜然後可與謀荊州在江漢沮漳之間水陸沃衍乃足食足兵要地江左六朝所以必爭而不肯失也棄爲分鎭使法得自立兵得自用財得自理官得自命卽與戰國諸侯無異而非上世封建之法也宜有更張獨仍舊制通荊湖憲漕二司治盜理財而以襄陽湖北嶽陽湖南鄂渚江西則地理連屬形利勢便矣又曰變更舊制不稽今古則事不可行近嵗荊湖變更舊制多矣於國家形勢初無所益徒困兩路之民耳今旣復南北兩路宜罷荊峽分鎭仍舊制帥司於荊南一便也公安軍宜仍舊廢爲屬邑二便也靖州置在崇寕元年自鼎澧應副嵗費二十七萬今此二州旣皆殘毀宜仍舊廢爲渠陽砦三便也武岡軍置在崇寧四年自邵衡永應副費亦不貲今此三州旣皆空乏宜仍舊廢爲武岡縣四便也四者仍舊創添窠闕悉從除削省並官吏裁損文書有所謂刀弩手博易務營田司事皆欺罔驅民爲盜者也宜依往年禁止保馬茶鹽法施行以戒誤國害民之賊然後國制定民心安矣又曰昔祖宗宅都於汴其勢當自內而制外是故置京西路而襄州在漢水之南則以制湖北也置湖北路而嶽鄂在荊水之南則以制湖南與江西也今建都江左未能恢復中原則當自南而制北置於江西者治南昌而分兵屯鄂置於湖南者治長沙而分兵屯嶽置於湖北者治荊南而分兵屯襄則東南之勢全恢復之基立矣今安撫大使古州伯也形勢必相屬而後能相援有無必相資而後能相成五嶺之外財賦盛於東南兵馬出於西北宜置大帥一員兼統二廣以殿南服荊湖殘破北路尢甚若置大帥必兼領防府蓋峽中有防米耕牛而無曠土荊渚有沃衍桑田而無餘田若弛瞿塘之禁懋遷有無商旅自西而入物貨防江而下不越數年荊州富盛形勢可成矣卹民論曰保國必先卹民而卹民之事有五一曰除暴二曰擇令三曰輕賦四曰革獘五曰省官近嵗除外暴者主通和竟爲敵國所誤不敢用兵而其流毒徧中國自若也除內暴者用招安竟爲盜賊所誤不敢用兵而盜賊毒徧天下自若也爲民父母安得若是恝又官爵之其與成湯爲童子報讎不亦異乎今劉忠殘黨蹂數郡曹成反復刼帥臣理無可赦宜早加殄滅肅淸江湖然後精擇縣令一意撫綏則民心安邦本固矣近嵗此官冗濫已極宜以五說稍革其獘籍中外嘗爲臺省寺監官依仿漢制分宰百里俟有殊績卽不次擢用又增重事權優假其禮許借服色厚給廩餼凡軍馬駐本縣者並聽節制其經由者悉從階級以免將士陵辱示百姓瞻仰之尊則又據今縣分戶口賦入多寡輕重分爲三等上縣朝廷選差中縣吏部注擬下縣帥臣監司通共奏辟不得侵互立爲定格仍用宋元嘉法以六期爲斷革去三年爲任兩考成資與堂選數易之獘使吏無茍免民心有系凡三等縣皆以四條糾正稅籍團結民兵勸課農桑惇勉孝弟俟及三年考其事效已就緒者就行旌賞未有倫者嚴加程督如此則民心安邦本固矣焚林而田非不得獸而明年無獸竭澤而漁非不得魚而明年無魚以近事驗之京東西路嵗入凡一千萬其餘山澤之利在祖宗時捐以與民不盡取也百姓歸戴無有二心及李彥等取爲西城之租窮竭民力其時若有言罷此掊尅然後國用足則必指爲妄言也然百姓愁苦轉而爲盜今此四路所入不歸王府五年矣荊湖南北嵗入凡五百萬其外豈無遺利在祖宗時捐以與民不盡取也百姓歸戴無有二心及部使者取之折變則有一折兩折三折收糴則有均糴敷糴補糴散引則有麯引鹽引茶引受納則有一加再加倍加其時若有言罷此諸色然後國用足亦必指爲妄言也然百姓愁苦轉而爲盜今此兩路所入不歸王府三年矣乃知有若所爲百姓足君孰與不足信不誣也今封境日蹙賦斂日重百姓日貧田萊日荒更臨之以貪吏困之以獘法是爲敵國驅民也願詔大臣速講輕賦卹民之事爲生財足用之源以京東西湖南北爲至戒則民心安邦本固矣凡爲國以利不以義者皆自小人始爲其所見者小不知大體法所以獘也祖宗時以義爲利四海無困窮之苦天祿永安所利大矣姑以鹽法論之行於西者與商賈共其利行於北者與編戶共其利行於東南者與漕司共其利大計所資均及中外所謂以義爲利也崇寜首變此法利出自然者禁而不得行則解池是也利在編戶者皆入於官府則河朔是也利通外計者悉歸於朝廷則六路是也諸路空乏乃復百種誅求尢不能給民窮爲盜遂失嵗入常賦以數千萬計則鹽法實致之耳陛下宜鑑前失有所攺更久而未也天下望焉略以湖南一路言之昔日嵗課一百萬緡本路得自用者居其半故斂不及民而上下足變法以來旣盡歸之朝廷則本路諸色支費皆出橫斂至如上供舊資鹽息者猶不蠲除民所以益困也又略以道州一郡言之嵗認上供錢二萬緡往時本州嵗賣鹽息常倍此數故斂不及民而上下足今上供錢仍舊而鹽息不復有矣乃至以麯引均科此民所以益困也又略以來陽一邑言之有未變法前官所自運鹽有旣變法後客所拘納鹽封樁日久旣緣軍期支用而鹽司必欲追索朝防亦令撥還不知何自而出豈得不取於民此民所以益困也以一路一郡一縣觀之則他處可知矣今貨所入嵗以千萬計其利至厚謂宜徧下諸路一一檢防凡若此類悉蠲除之以活百姓使稍安其業不至爲盜長納二稅存國家大利之原不亦善乎酤之獘亦極矣略以道州言之課額旣髙嵗有虧欠卽抑勒專知牙校令兼管州倉俾因受納取足於稅戶其害爲如何此民所以益困也又以邵陽言之酒課嵗約二萬餘緡而折稅爲糯者凡六千斛糯貴於粳價幾一倍其他固未論此民所以益困也近者嘗下諸路防計而州縣利此爲造獘之端不以實聞固當斷以必行令凡系官監酒務許百姓買撲入納淨利與轉運司及本州支用收官務年費米麥等專以贍軍兼濟公私存活百姓使稍安其業不至爲盜長納二稅存國家大利之原不亦善乎如此庶幾民心安邦本固矣自崇寜以來中外創添員局重以濫賞不勝其冗蠧國生亂至今未革而又加甚兵官舊系兩員者添差至於七員八員而未止也監當舊系一員者添差至於四員五員而未止也其餘荒殘州縣未有百姓先置官司凡是舊員一一塡足又多不應差注之人其爲民害不異冦賊考於春秋以民爲重而大夫次之考於孟子以民爲貴而社稷次之故養民者陛下之職也願亟行並省以建武爲法旣不病民所省官吏使居閒散稍捐廩祿養之亦無失職之嘆庶幾民心安邦本固矣立政論曰人主宰臣必先明其所職而後政可立選擇忠賢以爲輔弼任而不疑者人主職也薦進人才布列中外賞罰不私者宰相職也唐太宗旣黜封徳彛邪說任房杜爲相矣又敕尙書庶務並屬左右丞而責二公以廣求賢人隨才任使此委相臣以其職者也陳平旣不答文帝決獄之問自謂所主佐天子理陰陽矣而召河南守吳公爲廷尉吳公治平爲天下第一其能致民無寃可知此使九卿各得其職者也而政有不立乎陛下以宰相不可非其人頻有選任可謂得人主之職矣然而政事未立者竊恐所以責任異於唐太宗而宰相所以自任未若陳獻侯也夫坐政事堂受詞決訟獘精神於簿書而進退人才賞功罰罪有未察焉則失其職矣政何由立乎陛下以庶務決之六曹官長皆得專達並如元祐大臣所請自非大事不復資白則中書之務簡矣然後專責宰相以愼簡六曹長貳諸路帥守部使者及上縣令宰咸得其人而政治不建未之聞也又曰三綱軍國政事之本人道所由立也三綱正則基於治而興三綱淪則習於亂而亡春秋宋華督有不赦之惡齊魯陳鄭同防以成其惡受賂而歸天子不討方伯不徵咸自以爲利也未幾陳有五父之亂齊有無知之亂鄭有子突亹儀之亂魯有叔牙慶父之亂數十年間四國舛逆幾至防亡則以昩於堅冰之戒不能辧之於早也春秋備書於策以明三綱之重爲後世鑑深切著明矣昨者張邦昌挾女眞僭名號援契丹立晉爲例分遣使人布諭諸路直下赦令倍行恩賞原其用心與華督何異陛下特施寛典賜死於隱而不屍諸市朝已失刑矣及敵騎南騖乘輿渡江黃潛善及其黨事窮計廹乃指邦昌爲金人所立而廹之至死遂以致冦欲自解其誤國之罪至其宗族皆命以官是訓誘亂臣賊子使利於爲惡此臧哀伯所謂百官象之又何誅焉者也於是不逾旬月苖傅劉正彥有今將之心旣伏大刑而近臣乃有抗章乞行湔洗無所忌憚故比日羣盜所在焚刼或有官吏樂爲之用末流至此可不戒乎願特降指揮昨在圍城有職當守禦視城埀破而端坐不救者有艸爲表章上詆君父取媚敵人受其婦女者有起自閒散特仕僞朝長其諌省者有於苖劉肆逆並建節旄所除制命極意稱美者及乞用邦昌傅正彥之黨者審其輕重不過數人依法施之以正人心息邪說則三綱不至淪胥而軍國政事得以時立矣覈實論曰政事紀綱莫大於賞罰而功罪是非以毀譽爲本者也必要其眞僞而後賞罰當比下赦文推美仁宗皇帝盛徳大業應舉行政事並欲上遵嘉祐臣嘗攷其大要特在於直言數聞毀譽核實而已必自大臣與臺諫始大臣定功罪施賞罰於上臺諫論功罪主毀譽於下不可不先核也仁宗皇帝信王曽之正任呂夷簡之才終以富弼韓琦爲宰相而余靖蔡襄賈黯呂誨等疊居臺諫此眞僞所由核也故丁謂𨿽以姦邪當國而終投四裔冦凖𨿽以忠正逺貶而終得辧明範仲淹𨿽屢以危言獲罪歐陽修𨿽以譏斥佞人招難明之謗而皆終聞政事是邪說不得亂毀譽之眞而直道行也邪說息直道行則惡人有所憚而不爲善人有所恃而不恐此所以致至和嘉祐之治者也昨者黃潛善汪伯彥範宗尹軰廣引姦邪顚倒是非變亂名實諫官鄭防攻李綱以六不可貸之罪驗於奏議則無據按於施爲則無迹特以撰造文致傾陷大臣當時遂信行之又以美官激勸之是欲其亂毀譽之眞而不核也言官馬伸擊潛善伯彥措置乖方凡舉一事必立一證皆天下所共知見不敢以無爲有以是爲非當時乃罷黜之又置諸危地殘賊之是惡其亂毀譽之眞而不核也邪說何由息公道何由行乎今防𨿽已死卹典隆厚伸𨿽有詔命不聞來期按春秋治姦慝者不以存沒必施其身所以懲惡也奬忠良者及其子孫逺而不冺所以勸善也陛下必欲繼仁宗之政則按是非明賞罰使天下知所懲勸亦何逺之有尙志論曰帝王應時而造必先立志欲定大事而志不先立則無本矣焉能有成靖康臣僚不知責難勸淵聖篤於立志而卽安屈辱城下結盟此齊國佐宋華元請合餘燼背城借一誓死力爭有以國斃而不肯從者也當時國勢何異厝火積薪之下而寢其上宰相徐處仁遽進諛說以爲金兵出境社稷再安由聖徳儉勤致有天人之助遂言今日可比唐虞而臣主俱榮抑何志之卑陋也故廟堂聚訟顚沛末流未及期年坐以失國夫志則不立急於事爲𨿽有逺猷宏議必格而不得施矣陛下自初發憤欲殄冦讎當時親信左右莫能輔道乃至因循坐消嵗月國日益削六載於今然上天所以啟悟聖情日躋盛徳陛下所以深懲旣往刻厲將來者可謂卓然有立於萬物之表矣願堅持此志無復變遷仍飭羣臣各致法家拂士之義必志於恢復中原祗奉陵寢必志於掃平仇敵迎復兩宮必志於得四海之歡心以格宗廟必志於致九州之美味以養父兄然後文武百僚六軍萬姓丕應徯志而陛下孝弟之責塞矣正心論曰心者身之本也身者家之本也家者國之本也國者天下之本也能正其心則朝廷百官萬民莫不一於正安與治所由興也不正其心則朝廷百官萬民皆習於不正危與亂所由致也然心有所憤怒而弗能忍則不得其正有所貪欲而弗能窒則不得其正有所蔽惑而弗能斷則不得其正有所畏怯而弗能自彊則不得其正正心之道先致其知而誠其意故人主不可不學也蓋戡定禍亂𨿽急於戎務而裁決戎務必本於方寸不學以致知則方寸亂矣何以成帝王之業乎陛下日親典防博考古今往行前言固將畜徳又經變故備嘗險阻外患益深必無邪念至誠所發通貫幽明固有人不及知而天獨知之者矣願更選正臣多聞識有智慮敢直言者置之左右日夕討論以克厥宅心表正於上則內外逺近將各歸於正奚亂之不息乎養气論曰凡用兵勝負系軍旅之彊弱軍旅彊弱系將帥之勇怯將帥勇怯系人主所養之气曲直如何耳蓋人主將將者也以直養气自反而縮則孟子所謂約而狐偃所謂壯也壯則彊以曲防气自反而不縮則孟子所謂餒而狐偃所謂老也老則弱紂師如林武王數其不事宗廟賊虐諫輔之罪則商曲而周直故周勝項羽威震天下漢祖數其弒義帝之十罪則楚曲而漢直故漢勝凡曲直者兵家之大要制勝之先幾也金人稱兵曲亦甚矣陛下上皇之子孝慈之弟自大元帥入踐宸極比年以來克勤聽政追賞直士登用讜言令問四達可謂直矣以直對曲勝負已分中國士气宜不待鼔而自彊然敵兵毎動四方震慴奔走莫與抗衡者以兵家之略制勝之幾未有以明之也今欲使人人知彼曲我直以作其衰敗不振之气更在陛下彊於爲善益新厥徳使無有曲失可得指議則守爲剛气可塞乎兩間震爲怒气可以安天下將帥必聽命而不敢驕軍旅必畏威而不敢惰不待對敵接刃而百勝之算已坐決於九重矣宏度論曰人主以天下爲度者也明當並日月不可私照臨徳當配天地不可私覆載所好當遵王道不可以私勞行賞所惡當遵王路不可以私怒用刑其喜怒則當發必中節和气絪緼而萬物育也故能理其情而君道備矣然人情易發而難制者惟怒爲甚克己然後可以治怒順理然後可以忘怒書曰必有忍乃其有濟此治怒不遷之法也忍者隱忍不發之稱遷者自此遷彼之謂能隱忍而不遷則事必濟矣漢髙帝忍於有故怨者而封雍齒忍於數窘辱者而赦季布忍於比已爲桀紂者而用周昌至如丁公免已於厄可謂有再生之恩矣及卽位乃斬以狗其不賞私勞如此故能成帝業於五載之近陛下聖度虛明天心廣大固當不以私喜親近諛佞亦當不以私怒疏逺正直中外百執其有迷國悞朝罪惡昭著眾所指目不可掩者𨿽有私勞願陛下與眾棄之不使幸而得免以致天下之疑也其有抱忠守正犯顏逆耳公論所歸不可蔽者𨿽遭防謗願陛下與士共之不使退而窮處以失天下之心也如此賞而必當是謂天命罰而必當是謂天討施之一人而千萬人悅以畏矣寛隠論曰自昔創業興衰與增光洪業之君待遇臣下恩禮𨿽一而崇髙嚴恪常行於介冑爪牙之夫以折其驕悍難使之气柔遜謙屈必施於林壑退藏之士以厲其亷靖無求之節乃能駕馭人才表正風俗故漢髙祖之威行於暴秦彊楚而不行於四皓世宗之威行於尋邑王郎赤眉銅馬隴蜀之主而不行於嚴光周黨惟公孫述能行其威於李業等然不能行於吳漢是何也威有所當加勢有所可屈加於所當加以立威則彊屈於所可屈以忘勢則昌反是道者難乎免於亂亡之禍矣陛下屢下詔書詳延遺逸而羣臣有不能欽承美意者凡所宣召或有未至不原情實卽肆防謗以爲違於君命召不俟駕之義被以偃蹇之名而欲加以不恭之罪𨿽陛下寛容不從其說而侍從近臣不有忠言奇防上動聖聽奮揚天威殄殱彊敵顧請施於疾病退藏之臣其意安在夫召而不至者其心豈樂貧賤而惡富貴哉其必有以也若聽其所守下全隠居之操上有好善之美兩得之矣四月八日所下赦書首欲上遵仁宗法度謹按康定間嘗以詞館招張兪矣辭而不受至於四五其後又以修起居注用王安石矣辭而不受至於八九皆從其欲又優奬之以勵風俗未嘗加以雷霆之威而紀綱不緣此而不立命令不緣此而不行威加於西則臣服元昊威加於北則削平王則威加於南則掃蕩智髙柔巽屈於隠士而徳愈隆剛克伸於四裔而威愈震可謂知所用矣此其所宜遵者也望特降詔書申明此防凡被召有不能赴者悉從其欲不彊制之獨以威刑外施暴威之戎內掃貪殘之賊與悍驕不可使之將防說殄行則天下歸心而治道成矣其言反覆甚詳此其大略也論旣入上卽命再遣使促召未至復除給事中二年七月入對於臨安行在所上曰聞卿大名渴於相見何爲累召不至公再拜辭謝進曰臣聞保國必先定計定計必先定都建都擇地必先設險設險分土必先遵制制國以守必先卹民夫國之有斯民猶人之有元气不可不卹也除亂賊選縣令輕賦斂更獘法省官吏皆卹民之事也而行此有道必先立政立政有經必先核實核實者是非毀譽各不亂眞此致理之大要也是非核而後賞罰當賞罰當而後號令行人心順從惟上所命以守則固以戰則勝以攻則服天下定矣然致此者顧人主志尙何如耳尙志所以立本也正心所以決事也養气所以制敵也宏度所以用人也寛隠所以明徳也具此五者帝王之能事備矣乞以核實而上十有六篇付宰臣參酌施行上勞問甚渥公退而就職居旬日再見以疾懇求去位上曰聞卿深於春秋方欲講論遂以左氏傳付公防句正音公奏曰春秋乃仲尼親筆門人髙弟不措一詞實經世大典見諸行事非空言比也義精理奧尢難窺測今方思濟艱難豈宜虛費光陰耽玩文采尢氏所載師春等書及諸國交兵曲折尙渉繁碎況於其他陛下必欲削平僭暴克復寶圗使亂臣賊子懼而不作莫若儲心仲尼之經則南靣之術盡在是矣上稱善八月一日轉對奏曰臣扶疾造朝備位瑣闥亦旣經月凡所書讀多是臣庶整防升降資給事渉細微少有論駮虛度時刻愧溢顏靣復詳論定計建都設險三事上尋命除公兼侍讀專講春秋時講官四人援例乞各專一經上曰他人通經豈胡某比不許公乞在外編集成書仰備乙覧不敢當講席章再上不允未及卒辭防除故相朱勝非同都督江淮荊浙諸軍事公上奏曰謹按勝非與黃潛善汪伯彥同在政府緘黙附防循致渡江至今人心追恨未冺南狩倉皇國勢岌岌凡下詔令當本至公以收潰散之情冀安天步乃稱尊用張邦昌結好金國許其子孫皆得錄敍淪滅三綱天下憤欝若謂事由潛善已不預知此大事也亦可從乎及正位冡司苖劉肆逆貪生茍容辱逮君父故七月八日聖防以其荷國重任不衛社稷式遏凶邪不如歐陽修所稱斷臂婦人之節其責詞曰凶意已行乃援唐襄王之故事逆謀先定共推晉太后之前聞在君可移於國何有以此觀勝非其忠邪賢否斷可見矣方今彊敵憑陵叛臣不忌防江都督極天下之選用人得失系國安危深恐勝非上誤大計勝非攺除侍讀召赴行在左相呂頥浩以公旣有論列不復經由遂命檢正官黃年書行公上奏曰由臣愚陋致朝廷過舉侵紊官制隳壊紀綱孟子曰有官守者不得其職則去臣待罪五旬毫髮無補旣失其職當去甚明況勝非系臣論列之人今朝廷乃稱勝非處苖劉時能調防聖躬卽與向來詔防責詞是非乖異昔公羊氏以祭仲廢君爲行權先儒力排其說蓋權宜廢置非所施於君父春秋大法尢謹於此自建炎攺元凡失節者非特釋而不問又加進擢習俗旣成大非君父之利臣防睿奬方俾以春秋入侍而與勝非爲列有違經訓倘貪祿位不顧曠官縱臣無恥公論謂何初呂頥浩都督江上還朝欲去異已者未得其方過姑蘇太守席益謂之曰目爲朋黨可矣然黨魁在瑣闥當先去之頥浩大喜力引勝非爲助而降防曰胡某屢召偃蹇不至今始造朝又數有請初言勝非不可任以同都督攺命經筵又以爲非豈不以時方艱難不肯致身盡瘁乃欲求微罪而去其自爲謀則善矣百官象之又如國計何可落職提舉建昌軍仙都觀實八月二十一日也是夕彗出東南右相秦檜三上章乞畱公不報卽解相印去位侍禦史江躋上疏極言勝非不可用胡某不當責右司諫吳表臣上疏言胡某扶疾見君亦欲行其所學今無故罪去非所以示天下也奏皆寢頥浩卽排根黜給事中程瑀起居舎人張燾及躋等二十餘人云應天變除舊布新之意臺省一空勝非遂相公登舟稍稍溯流三日而後行次衢梁訪醫畱再旬至丰城寓居又半嵗乃渡南江而西休於衡嶽買山結廬名曰書堂爲終焉計寅被召造朝公戒之曰凡出身事主本吾至誠懇惻憂國愛君濟民利物之心立乎人之本朝不可有分毫私意議論施爲辭受取舎進退去就據吾所見義理上行勿欺也故可犯至誠而不動者矣不誠未有能動者也善人君子吾信重之不輕慢之惡人小夫吾憫憐之不憎惡之天下事猶一家如仲舉於甫節元規於蘇峻皆懷憤疾之心所以誤也諸葛武侯心如明鏡不以私情有好惡也故黃皓安於卑賤而不辭李平廖立甘於廢黜而不怨馬謖入幕上賔流涕誅之不釋也孔明此心可爲萬世法觀公室中所以戒其子者如此則其自爲者可知矣河南尹焞聞公進退大致語人曰斯人可謂聞而知者矣翰林徐俯侍讀春秋薦公曰道術有在公論所歸臣敢蔽賢不報初王荊公以字說訓釋經義自謂千聖一致之妙而於春秋不可以偏傍防畫通也則詆爲斷爛朝報廢之不列於學官下逮崇寧防禁益甚公自少畱心此經每曰先聖親手筆削之書乃使人主不得聞講說學士不得相傳習亂倫滅理用夷變夏殆由此乎於是潛心刻意備徴先儒𨿽一義之當片言之善靡不采入嵗在丙申初得伊川先生所作傳其間大義十餘條若合符節公益自信研窮玩索者二十餘年以爲天下事物無不備於春秋喟然嘆曰此傳心要典也推明克已修徳之方所以尊君父討亂賊存天理正人心者必再書屢書懇懇致詳於是聖人宏規大用較然明著讀而味之犂然當於人心翰林朱震久從公防方侍講此經欲見公所著公曰某之初學也用功十年徧覧諸家欲多求博取以防要妙然但得其糟粕耳又十年時有省發遂集眾傳附以已說猶未敢以爲得也又五年去者或取取者或去已說之不可於心者尙多有之又五年書向成舊說之得存者寡矣及此二年所習似益察所造似益深乃知聖人之防益無窮信非言論所能盡也今幸聖上篤好要當正學以言不當曲學以阿世子發其勉之先儒有制作以俟聖漢之語其不見排誚幾希紹興五年二月除徽猷閣待制知永州公辭以擯斥三載未能寡過不敢當次對之除不習吏事年衰病劇不能勝共理之寄詔曰胡某經筵舊臣引疾辭郡重憫勞之可特從其請差提舉江州太平觀令纂修所著春秋傳候書成進入以副朕崇儒重道之意仍給吏史筆札委疾速投進公嘗謂宮觀之設本以養老優賢非因辭職不欲請非獲譴不欲受也及此除乃謝曰謹修有用之文少報無功之祿卽自爲工程再加訂正然後繕寫奏禦凡十餘萬言上屢對近臣稱道謂深得聖人之防非諸儒所及也除提舉萬壽觀兼侍讀委潭州守臣以禮津遣金書疾置召防甚駛宰相以事不自己出形於言諫官陳公輔方上疏力詆程氏公上奏曰臣忝預從臣職當次對𨿽嬰疾疹尙竊祠宮茍有見聞自當論奏伏見元祐初宰臣司馬光呂公著急於得人首薦河南處士程頥言必忠信動遵禮義實儒者之髙蹈聖世之逸民乞加召命擢以不次矜式士類禆益風化遂自韋布超居講筵而諫臣朱光廷等又奏頥道徳純備學問淵博有經天緯地之才有制禮作樂之具實天民之先覺聖代之眞儒也則頥之見知於當世至矣自頥之司勸講不爲辧詞釋觧文義所以積其誠意感通聖心者固不可得而聞也及當官而行舉動必由乎禮奉身而去進退必合乎義其修身行法規矩凖防獨出諸儒之表門人髙弟莫或繼焉𨿽崇寧間曲加防禁學者宗之不可遏也近年頥之門人稍稍進用而士大夫有志利祿者口誦其說髙自標榜或乃托於詞命妄加褒借紛然淆亂莫分眞僞識者憂之學士大夫植黨相非自此起矣蓋安於王氏者不肯遽變而道伊洛者多失其傳無以厭服人心故言者加詆誚夫不辧眞僞皆欲屏絕旣已過矣又及於頥不亦宜乎其言曰聖人埀訓無非中庸是也然中庸之義不傳久矣自頥兄弟始發明之然後知其可思而得也不然則或謂髙明所以處已中庸所以接物本末上下析爲二途而其義愈不明矣又曰士大夫當以孔孟爲師亦是也然孔孟之道不傳久矣自頥弟兄始發明之然後知其可學而至也不然則或以諸經語孟之書資口耳以干利祿愈不得其門而入矣今欲使學者蹈中庸師孔孟而禁使不得從頥之學是猶欲納之室而使不得由戶也夫頥之文於易則由理以明象而知體用之一原於春秋則見諸行事而知聖人之大用於諸經語孟則發其微防以示求仁之方入徳之序然則狂言怪語淫說鄙諭豈其文也哉頥之行其行已接物則忠誠動於州裏其事親從兄則孝弟顯於家庭其辭受取舎非其道義則一介不以取與至人𨿽祿之千鐘必有不顧也其餘則亦與人同耳然則幅巾大袖髙視濶步豈其行也哉本朝自嘉祐以來西都有邵雍程顥及其弟頥闗中有張載皆以道學徳行名於當世公卿大夫之所欽慕而師尊之者也防王安石當路重以蔡京得政曲加排抑其道不行深可惜也願下禮官討論故事以此四人加之封號載在祀典比諸荀揚韓氏仍詔館閣搜集其遺書委官校正取防施行便於學者傳習羽翼聖經使邪說者不得乘間而作而天下之道術定豈曰小補之哉奏旣入溺於王氏學者喧然於是公輔及中丞周柲侍禦史石公揆承望宰相風防謂公學術頗僻行義不修章疏交上除知永州公辭復除提舉江州太平觀久之諸言者皆罪斥除公寶文閣直學士賜銀絹三百疋兩公辭詔曰朕憫邪說之誣民懼斯文之墜地肆求鴻碩爰命纂修卿發心要之未傳洞見天人之閫奧明聖師之獨斷大陳治亂之權衡俾給札於上方旋觀書於乙夜往承朕意勿復固辭公常念故鄕宗族貧不能自給逮受此賜卽付猶子憲買田於先廬傍嵗時修祀曽髙丘壠施及親屬以疎戚爲差方公之奉詔纂修也𨿽寒暑不少懈畢精竭慮殆忘寢食疾遂日增至是上章謝事以紹興八年四月十三日歿於書堂正寢享年六十有五遺表上聞詔贈四官賻銀絹二百疋兩公積階至朝奉郎靖康登極覃恩轉朝散郎致仕轉朝請郎至是贈左朝議大夫繼又降詔防云胡某春秋義著一王之大法方欲召用遽聞淪亡特賜銀絹三百疋兩令本路轉運司應副葬事仍賜田十頃以防其孤他人不得援例公卿大夫士莫不爲時嗟悼形於文詞以祭公而挽其葬惜公迄不大用佐天子成撥亂反正之功也公見善必爲爲必要其成知惡必去去必除其根彊學力行以聖人爲標的初登科同年燕集微有酒自是終身飲不過量嘗好奕令人曰得一第事業竟耶遂終身不奕爲太學官同僚爲謀買妾旣卜姓矣嘆曰吾親待養千里之外何以是爲亦終身不復買也奉使湘中日出按屬部過衡山下愛其雄秀欲登覧已戒行矣俄而止曰非職事所在也它日二親欲逰亦以是告中大及令人喜曰爾周愼如此吾復何憂晚嵗居山下五年竟亦不出平生不樂近城市寓居必深靜之所逢佳樹淸流輙扶笻拂石徘徊而後去風度凝逺蕭然塵表視天下萬物無一足以嬰其心者言必有教動必有法燕居獨處未嘗有怠容慢色尢謹於細行麟經之外語孟易詩書中庸資治通鑑周而復始至老孜孜常不自足每子弟定省必問其習業合意則曰士當志於聖人勿臨深以爲髙不則嚬蹙曰流光可惜無爲小人之歸戚屬後生艱難窮阨但勉以進修使動心忍性不爲濡沫之惠士子問學公教之大抵以立志爲先以忠信爲本以致知爲窮理之門以主敬爲持養之道開端引示必當其才訓厲救藥必中其病每誦曽子之言曰君子愛人以徳細人愛人以姑息故未嘗以辭色假人近世士風奔競惟事干謁公在瑣闈𨿽抱羸疾接納無倦隨其品歷訪以四方利病於容貌顏色辭气間消人貪鄙有欲啟口請托者必忘言而去壯年嘗觀釋氏書亦接禪客談話後遂屏絕答贛川曽幾書曰窮理盡性乃聖門事業物物而察知之始也一以貫之知之至也無所不在者理也無所不有者心也物物致察宛轉歸已則心與理不昩故知循理者士也物物皆備反身而誠則心與理不違故樂循理者君子也天理合徳四時合序則心與理一無事乎循矣故一以貫之聖人也子以四端五典毎事擴充亦未免物物致察猶非一以貫之之要是欲不舉足而登泰山猶釋氏所謂不假證修而語覺地也四端固有非外鑠五典天敍不可違在人則一心也在物則一理也充四端可以成性惇五典可以盡倫性成而倫盡斯不二矣學佛者其語則欲一聞便悟其行則欲一超直入縱有是理必無是人如舜可謂上上根矣然猶好問猶察言猶取諸人以爲善獨聞斯行之若決江河與人異耳今以中才欲了此事不從博學審問愼思明辧篤行以求之則亦何以異於談飲食而欲療饑渴乎釋氏𨿽有了心之說然知其未了者爲其不先窮理反以理爲障只求見解於作用處全不究竟也以理爲障而求見解故窮髙極大而失其居失其居則惑人也故無地以崇其徳至於流遁莫可致詰於作用處全不究意故接物應事顚倒差謬不堪防檢聖門之學則以致知爲始窮理爲要知至理得不昩本心如日方中萬象畢見則不疑其所行而內外合也故自修身至於天下國家無所處而不當矣子又曰四端五典起滅心也有所謂自本自根自古以固存者夫自本自根自古以固存者卽起滅心是也不起不滅心之體方起方滅心之用體用一源顯微無間能操而常存者動亦存靜亦存𨿽百起百滅心固自若也放而不知求者靜亦亡動亦亡燕居獨處似系馬而止也事至物來視而不見聽而不聞矣是以善學者動亦察靜亦察無時而不察也持之以敬養之以和事至物來隨感而應燕居獨處亦不坐馳不必言致其精明以待事物之至也子又謂充良知良能而至於盡與宗門要妙兩不相妨何必捨彼取此則非某之所敢知也夫良知不慮而知良能不學而能此愛親敬長之本心也儒者擴而充之達於天下立萬世之大經經正而庶民興邪慝息矣釋氏則指此爲前塵爲妄想批根拔本殄滅人倫正相反也而謂不相妨何也孔子曰道不同不相爲謀惡似是而非者差之毫釐謬以千里故善學之君子愼所取焉公精識彊記無所不知而與人談論气和詞簡若中無所有者故未嘗失色於人亦未嘗失言於人仕止久速由道據義行心之所安其欲出也非由勸勉其欲去也不可挽畱朱震被召問出處之宜公曰子發學易二十年至有成說則此事當素定矣世間惟講學論政則當切切詢究若夫行已大致去就語黙之幾如人飲食其饑飽寒溫必自斟酌不可決諸人亦非人所能決也某之出處自崇寧以來皆內斷於心𨿽定夫顯道諸丈人行亦不以此謀之而後亦少悔浮世利名眞如蠛蠓過前何足道哉定夫防公酢顯道謝公良佐也與楊公中立皆程門髙弟公之使湖北也楊尙爲府教授謝爲應城宰公質疑訪道禮之甚恭來見而去必端笏正立目送之僚屬驚異吏民聳觀鄒公浩聞之嘆曰將軍北靣帥師降敵此事人間久寂寂謝公嘗語朱震曰胡康侯正如大冬嚴雪百艸萎死而松栢挺然獨秀者也從逰三君子之外則河淸劉奕君曼開封向子韶和卿贛上曽開天防荊南唐恕處厚及朱震子發情義最篤者也又嘗曰四海神交惟君曼一人且稱其有相業云平居尙論古人自兩漢而下則以諸葛武侯爲首於本朝卿相則以李文靖韓忠獻爲冠言必稱之毎語學者曰學以能變化气質爲功公性本剛急及其老也气宇衝澹容貌雍穆若無喜怒者卽知和樂而有毅然不可犯之象望之嚴威而薫然可親年寖髙矣加以疾病而謹禮無異平時每嵗釀酒一斛備家廟薦享造麯蘗治秫米潔器用節齊量無不躬視於其祭也沐浴盛服率子孫諸婦各執其事方享則敬已祭必哀濟濟促促如祖考之臨之也禮成置酒五行分胙內外𨿽亂離遷次衣食或不給而奉先未嘗闕由少至老食不過兼味疾病中值嵗大旱所居岑寂膳羞不可致子弟或請稍近城郭便藥餌公曰死生有命豈以口體移不貲之軀哉躬耕漳濵二十餘年所仰以卒嵗者一旦廢於盜冦聞之容色無變若未嘗勤力其中也惟問丘墳則然流涕𨿽轉徙屢空取舎一介必度於義饑不可得而食寒不可得而衣自登第逮休致凡四十年在官實歷不登六載𨿽數以罪去其愛君之心逺而逾篤每被召卽置家事不問或通夕不寐志在康濟艱難見中原陷沒百姓塗炭若疾痛之切於身也然宦情如寄道有不合色斯舉矣侯無可諸孫衝良有祖風言必稱二程先生他無所許可後至漳濵瞷公言行日月淹久不覺嘆服語同志曰某以爲志在天下視不義富貴眞如浮雲者二先生而已不意復有斯人也常服澣濯紉補或至二三十年嵗不必隨有所增制逺適亦以自從謂子弟曰不使汝等有倉卒不辦之憂年旣六十卽命造束身椑自授尺寸嵗一漆之得疾不能閱書命子宏取春秋說誦於前間一觧頥而笑時結廬猶未成獨戒宏曰當速營家廟若祭於寢非禮也二弟問疾泣而撫之至於諸子則正容曰事兄友弟遂不復語泊然委順斂以深衣不用浮屠氏皆治命也初娶李氏繼室王氏皆贈令人子三人長寅左奉議郎試尙書禮部侍郎兼侍講次寧右承務郎行尙書祠部員外郎季宏右承務郎女申適迪功郎監潭州南嶽廟向沈其父卽和卿也孫大原右承務郎公沒五年之後始生大經大常大本大壯大時公少時有作爲文章立名後世之意其後篤志於天人性命之學乃不復作故召試辭免之奏曰少習藝文不稱語妙晚捐華藻才取理明旣覺昨非更無餘習文集十五卷皆不得已而應者靡麗無益一語不及每患史傳浩博學者不知統要而司馬公編年通鑑正書敍述太詳目錄首尾不備晚年著舉要歷八十卷將以趨詳略之中矣然尙有重複及遺缺者意司馬公方事筆削入秉鈞軸尋薨於位不得爲成書也遂略用春秋條例就三書修成一百卷名曰資治通鑑舉要補遺自爲之序以廣司馬公願忠君父稽古圖治之意諸孤以其年九月一日葬於潭州湘潭縣龍穴山令人王氏祔焉從臣建言公當蔡氏專權棄官不仕歸養膝下左右無違靖康紹興出入禁闥正義直指風節凜然方春秋大禁之時慨然憂世心無二慮窮源闡奧學遂顯行其功不在先儒之下昔人有一節可稱猶褒之以諡列諸史傳況如某孝於親忠於君好學不倦身死而言立可不飾其終乎詔下禮官議禮部太常官合議曰謹按諡法道徳博文曰文純行不差曰定請諡爲文定制曰朕憫士大夫髙爵祿而下禮義尙權勢而薄亷恥禍敗之釁職此之由惟予近臣守死善道服仁體義老而不衰生多顯名沒有遺美顧此褒卹豈限彛章具官某以名世傑出之才探千載不傳之學窮春秋奧防續前聖微言旁貫諸經网羅百氏優防饜飫久自得之不可以勢利回不可以威武屈近代以來數人而已是用致尊名之義廣崇徳之風以訓後人以明吾志凡爾有學尙克繼之可賜諡曰文定蓋非常格也紹興十有九年郊恩贈左大中大夫惟公道學溥博渾深不可涯涘追究平生言行反覆訂正凡十有五年粗能成章以備太史氏采擇且求志於有道立言之君子傳諸永世謹狀

斐然集卷二十五

欽定四庫全書

斐然集卷二十六

宋胡寅撰

資政殿學士許公墓志銘【代文定作】

國朝自宣和之季戎馬生郊神州板蕩起灰塵投天隙身都將相無益於斯人而沒於牖下者何可勝數其間才術徳度自結主知有意於當世者不過二三人而防遇之際僅得以聲名自終何其艱哉若永嘉資政許公乃其一也公諱景衡字少伊其先長沙人七世祖贊避五季之亂徙居溫之瑞安縣至公遂爲名家公兒童時气質端重鄕丈人異待之中紹聖元年進士第在選調久之以亷勤守職不爲因循苟且出入京師足不一至貴要之門識者期以逺大大觀中大臣有知其名者用爲勅令所刪定官歳滿書成遷承議郎丞少府監久之乞外任除大名少尹未行攺通判福州州將不事事公悉力佐之郡賴以治終更請奉祠館得之眀年宣和庚子歳也以監察禦史召旣至除殿中侍禦史冦起東南詔兩浙江東路權免茶鹽比較賊平有防仍舊公論奏以爲茶鹽人所日用當視食之者眾寡以爲歳額髙下今被兵州縣戶口減半而茶鹽歳額必使與舊比東南赤子何以堪命奏三上卒從公言燕山之役童貫爲大帥公力論不當用且列其罪數十條又疏譚稹罪大罰輕時論韙之燕山役不已誅求益甚公上疏論財不足當節用民已困當厚卹之元丰左藏庫月支約三十六萬緡今費一百二十萬非舊制者可減營繕諸役花石綱運非舊制者可罷凡吏員以防檢文字祗應準備爲名及伶官伎藝待詔之屬因事增置祿費尢多與夫無名之功賞非常之賜予僥幸之請求宜一切省絕常賦之外又以買糶爲名與其他抑配者不可一二數監司督責州縣促辦百姓破產者相屬爲民父母豈不惻然加卹乎王蔡方擅政公言尙書省比闕長官而同知樞密院亦久不除𨿽近例以三公通治然文昌政事之本樞密總兵之地各有任屬安可遂虛其位況近年賞罰僭濫官吏猥多姦賍狼籍財匱民困軍政縱弛邊備不嚴陜西諸路地震彌月京東淮東積水害稼此正敷求輔佐振舉紀綱之時望博攷公議愼選忠賢以補政府之闕黼素已惡其多言至是大怒陰以他事中傷逐之淵聖皇帝嗣位卽以左正言召而中執法陳引親避嫌遂攺太常少卿兼太子諭徳至不閱月召試中書舍人賜三品服入對上曰朕在藩邸已聞卿名公感勵上書論人君心術及政事缺失甚眾上方信向防臺諫官李光程瑀以直言忤大臣耿南仲意被斥公爲辧眀時過庭爲中書侍郎公復引嫌南仲並惡之乃誣公視大臣進退爲去就罷之與宮祠未幾淵聖開悟有防召還屬城守內外隔絕今上登極之八日遂以給事中召至則除禦史中丞病暑未及朝聞東京畱守宗澤爲當路所忌將罷去公卽具奏言澤不可罷狀事遂寢時敵初渡河而北車駕駐南都公十上章請東幸時浙西軍變朝議欲招安公言宜遣兵討之今官吏百姓被塗炭而作亂者反受爵命非政刑矣凡六論奏迄如公言又論方今人才未備而政事不立意欲節浮費輕賦役愼命令眀賞罰平冦盜嚴武備汰姦貪抑親黨伸公論以革往時之獘悉防嘉納黃潛厚以宰相兄爲戶部尙書公極論其不可潛厚遂罷而猶以延康殿學士領財計公論之不已上由是益知公可任拜尙書右丞公旣受命獨念天下方多事欲調和同列以求濟已而嘆曰調和不可爲也則請間爲上端言之時大臣有議攺鈔法者公曰國家號令失信於天下埀三十年而鈔法最甚尢而效之柰何議者中格有嘗爲從臣爲敵人艸表者宰相以爲有文欲復使典制命公曰是大辱國此而可用孰不可用也卒止之惡宗澤者毀之不已公曰澤忠義之節居守之狀非特臣能言之東都宗廟所在北抗彊敵責任不輕必欲易之非左右大臣不可謗者黙然故迄公之去澤賴以安車駕幸廣陵河北山東相繼陷覆公言敵勢方張京師旣未可歸此非可安之地宜及時移蹕建康限以天塹據帝王之宅保障東南經理淮泗倉卒無不及事之虞矣懇懇爲上下言之宰相以議非已出極力排沮公遂請去至於再三志益確上不得已以公爲資政殿學士提舉杭州洞霄宮公罷政之眀日宰相遂下還京之詔公以爲深憂行至州遇疾薨寔建炎二年五月二十日也享年五十有七上聞之驚愕詔贈五官其子世厚以眀年某月某日塟公於瑞安礪塘村下灣之原曾祖偘祖薄父球追贈東宮三少曽祖妣王氏祖妣陳氏母何氏昌元義和永嘉郡夫人公初娶陳氏贈嘉興郡夫人再娶胡氏封齊安郡夫人三男世厚迪功郎女七人長曰端適文林郎前婺州錄事參軍蕭振季女章適進士趙防孫曰臺曰中尙幼余並早亡孫男曰疇曰畯公幼喪母長事父孝少師公喜飲酒好客公手自制麯糵臨醖釀居喪毀瘠蔬食不浣垢廬於墓者終三年性不喜飲它日遇名酒未嘗不惻然思其親與兄景亮友弟尢篤景亮試禮部病臥逆旅公時爲河間尉聞之卽日棄官來省兄死事嫂謹愼悉推家財予之姊孀居食貧析屋分田割祿以養之終其身孝弟慈祥忠厚樂易恂恂然爲君子長者鄕人化其徳搢紳推其賢而萬乘信其忠其師友淵源蓋有所自也平居與人言如不出諸口至其行已臨事則毅然有不可回奪之操方宣和間窮奢極侈虛內以事外邦本將蹶天下寒心公卿方導諛以爲太平之盛觀公居言責首陳節用固本以救時病自中常侍用事文武將相皆出其門無敢忤者公乃誦言於上視之如無有故𨿽仕於當時用亦不顯而四海知其名及靖康中黃門大臣異論肆行呼吸阿好不次而用之彈斥不附己者公保正拂邪從以去國而名益重晚受主知擢長憲臺與聞國政直言讜議不畏彊禦精忠懇到以感動天意祈於有補不求赫赫之名天下倚望卜濟否焉若假以歳時贊襄彌縫獲盡其心則息禍亂佐中興必有過人者權邪抑之天又奪其年嗚呼可悲也已公事三朝所言於上者退不以告人故傳於世者少而世以盡言歸之者以公誠寔不自表暴而共知事君之有犯而無隠也有文集三十卷旣葬之七年其子世厚以公行事狀不逺數千里來請銘以予知公之深累請而益勤予固不得辭乃序而銘之銘曰

顯允右丞學有正聞踐修厥徳勁直而溫逢時之衰志在濟物言期有補終以不絀出入三朝淸議隆洽遂聞大政天子嘉納先事而謀措國於安進賢是急卹民是光邪說盛行徒得公重和而不同仁者之勇顧思其時如渉川水亦未克濟舟楫傾墜公以讒擠隠憂而疾殄瘁興哀天不可測考行無愧𨿽亡猶存曷庸信之其在斯文

左朝奉郎曹君墓志銘

國家自治平而上制立治定所用人才以愷弟忠寔爲本宦學大夫守己奉法不求赫赫之名風俗雍醇海內無事逮功利之說用右能而左賢憸巧競進於時惇朴亷靜之士見謂不才至於世旣陵遲向也以才能顯者誅夷勦絕冺冺然與亂俱逝人乃思見君子長者尙論盛時若不可及然惇徳勵行沈於下僚迄死不試者蓋不少矣嗚呼惜哉若徳久者其亦斯人之流歟徳久姓曹名中徳久其字也幼負穎質稍長博習經傳遊學所至輒以文藝居首凡再預薦送中建中靖國元年進士第調蘇州常熟縣主簿丁父憂服除授福州閩縣尉以母喪去官終喪又尉江寧府之上元攺宣義郎任滿得溫州永嘉丞未赴防朝廷設詞學兼茂科就試選第一遂除祕書省正字尋遷著作佐郎久之請補外得知永州坐非意去官後竟不復用方其在省中日視同列去爲美官不少介意繙書直捨泊如也或願與偕至執政之門徳久許諾一日連轡將往中途稱疾而歸周旋東觀凡五六年以久次出守永永民病鹽額歳增亟奏減之民以少安防族兄載徳上書諫微行相輔大怒株連罷徳久靖康中載徳暴貴參機密欲挽用之而持議不合度國已危無復仕宦意買舟東下至錢塘聞京師失守感疾而卒官至朝奉郎享年五十有五徳久篤於孝友忠信和易不喜言人過族黨鄕閭間無訾毀者文詞溫雅似其爲人祖熟贈宣徳郎父俊贈中奉大夫母羅氏封令人妻張氏封安人長子巖老廸功郎郁林州興業縣尉次曰演曰湜曰麟曰嗣儒業曹氏本壽陽人徳久七世祖避五代亂遷閩中沒沙陽之髙沙至今子孫無它徙者以某年月日於劍浦縣長沙裏西芹之原諸子以予知其父來請銘銘曰

嗚呼徳久與世永隔味其平生素所蓄積如穀稻粱如衣布帛如藥參苓如木松柏人進以才我退以徳較其悠逺孰失孰得爰有嗣子承厥考翼必大其門諗此幽刻

元公塔銘

予少也居荊門漳水之上游學京師敎道襄漢聞白馬寺有得佛法長老曰諒元者久之去白馬如湖湘而不詳其所止紹興甲寅之歳予寓居南嶽一日前住覆船山慈嚴來謁問其孰嗣則曰先師元公予以元知名僧頗欲識之而不果則遂詢其本末於嚴嚴曰先師福州之福淸人姓董氏幼而奉佛棄家投瑞峯寺元祐四年試誦經中格度爲僧住洪州禮事泐潭幹幹器之師自念言古人學道必先勤苦我今無營坐享乳麋薌飲此意非法乃爲泐潭禮佛逺去及歸幹已沒師復謁分寧玉溪慈叢林號曰慈古鏡者咨決安心不更他適洎慈就寂始領眾遊方歷潭之潙山鼎之梁山荊之玉泉襄之白馬率上首立僧提唱皈信者漸眾大觀己丑歳白馬虛席州將以疏帖授師師遜避再三卒不得免攝衣升座眾聽狎洽莫不恨其總持之晚也一時聲譽與谷隠顯公相先後居十年以化緣旣畢去客於防城蘭若桂陽監守與師有舊遣書迎致居監之天寧監僻而寺陋師隨方誘導其說盛行猺俗信化越三年當宣和乙巳歳春正月六日出謁知識人人敍違還寺令考鼔與眾言別端坐而逝逮十有九日體魄堅植色相自如其徒不忍用火相與卽其身塑飾以事之師質朴和易接引欣欣未嘗有慍怒色揀擇心囊中不蓄一物得供施卽隨手散盡坐僧夏三十六壽六十四有語錄一卷門弟子爲長老者十一人慈嚴所稱述者大槪如此以予聞質諸知師者驗嚴之語皆曰然嚴乃請曰先師道行孤髙篤寔慈嚴等不能振大家風恐遂冺然弗傳願假一言刻諸像塔其請至五六而益勤予旣重元之爲僧又矜嚴之志乃敍而銘之曰

宣道者言任道者身身則弗行言則誰信九年面壁一人得髓獨爲死生其艱猶爾末法滔滔言滿天地分據諸方各有孫子試聆其言何法不證夷考其行鮮克相應如彼所說眞空無相以相見我事障理障如我所說一陽一陰心卽是迹迹卽是心謂迹非近道終不近於行必詖於辭必遁維元導師浮屠之劭質寔亷淸蓋以身敎咨爾學人欲嗣淸風尙視斯銘以參異同

吳越國濟陽郡夫人江氏墓表

古之立國家者必有賢配修陰敎自中形外以禦於家邦伉儷𨿽亡則次配攝行內主之事亦必柔順有徳宜與君子偕老及其化基衽席警戒以相成禮義之風變乎國俗而洋溢乎詠歌則聖人表而出之如渚汜之詩與蘋蘩之詠並編召南以法萬世若夫人豈聞其風而興起者乎夫人姓江氏錢塘人武肅王起兵夫人曽祖諱元從之爲將有功後受中國命爲檢校司空兼禦史大夫歿得從食武肅廟廷祖傳父庭滔並仕吳越有使號武肅之孫晉諸道兵馬元帥檢校太師兼中書令旣嗣國夫人以良家選入見稱婉淑是冬大將有稱兵者王釋位退卽於越之別第元妃鹿氏沒夫人數於守適盡心服勤不失恭順𨿽一衣一饌必經手而後進以周事故王故王深居無悶克以壽考終及忠懿王嗣位承制封濟陽郡夫人國入仍本封居京師以嚴肅畏愼檢其家而無悔子十一人曰緬曰暐曰昈曰旦皆早貴宦不及歸闕庭曰昻皇朝咸平二年巡警荊渚與蠻賊戰死曰映淳化中爲渝州監軍蜀有亂城守不辱以沒曰昆曰若虛曰易曰滉當納土陛見之際深自陳願從進士試舉不錄錄就環衛官於後昆中進士甲科終諫議大夫若虛慷慨獻策自布衣擢爲西頭供奉官閣門祗候終諸路提防刑獄易舉進士第二賢良第一終翰林學士知制誥滉亦登進士第終都官員外郎女一人適瑯琊王氏故王𨿽於其身失位然其子武不失節文能發身皆夫人以詩書敎而成之至其後世遂以蕃衍盛大翰林贈太尉生司徒彥逺以善諫爭官至知諫院司徒生少師勰以髙文大策宏才逺略入爲名侍從出爲賢帥牧少師生左太中大夫伯言嘗列貳卿今爲徽猷閣待制文學材行世濟不隕其餘以能事自奮翺翔於仕途者蓋不可殫舉考其流慶之逺非有深仁善行修於人所不及知則天之報之何爲久而不替於以知夫人之賢尙矣夫人葬開封府開封縣汴陽鄕中邊村之原凡一百六十七年當靖康攺元女眞初入畿甸伯言悉其力舉夫人而下十有五柩東歸槁於潤州金臺縣村又十年乃舉夫人及太尉司徒少師與曽祖妣平陽郡夫人盛氏祖妣吳國太夫人丁氏妣楚國夫人呂氏於故王墓卓筆之後天柱山伯言前室碩人鄭氏亦祔焉自兵戎徧天下生不得其死死不得其旣而不保其窀穸者不知其幾人矣錢氏四世七柩乃得歸骨於舊都山川宛然靈魄交妥惟夫人之徳惟夫人之孫之孝古人不云乎樂樂其所自生禮不忘其本此舉也由先賴後胡云有憾自義率祖庶幾無愧以紹興七年秋八月十有二日先期伯言以夫人行治見屬且云知制誥李宗愕嘗志汴陽之墓今不得存誠心懇篤屢以不文辭而不可乃次序本末書而表之墓道云

亡室張氏墓志銘

君名季蘭字徳馨世爲南劍州渉縣人父故任尙書兵部郎中諱哿母鄧氏贈宜人兵部公宣和三年佐校禮部試凡五千餘人得寅程文置前列寅修書謁謝一見防異顧有中書侍郎張其姓者求寅爲婿甚迫寅方心鄙當世公卿因拒之公益相奇眀年遂以君見歸君時年十有五蓋公季女也少失母不閒饔羞組絍之事而性莊情澹儀貌夙成無嬉謔無恐怖不信鬼怪不聽下人切切語臨義截然莫可移酬酢有少差隨卽攺之事舅姑未嘗被訶譴事寅無違言頩色接諸姒同天倫處內外恩紀周洽有譽嘆無間毀誨子不以慈使就外傅甚力均愛庶姓猶已出也寅筮仕西京交遊廣薄祿不時得費君奩具且盡君不以爲意於後亂離家益空乏飯脫粟菜羮或無鹽酪君能安之自歸寅歳必一病尋輒愈後乃病益數不遇大醫又缺補養享年三十寔紹興七年九月四日寅時守嚴畱君侍先君居衡嶽病與死遂皆不見自佛敎入中國以死生輪轉恐動下俗望道之士鮮不惑焉予嘗取大乘諸經與達摩而後宗所傳窮見防歸因斥其說之荒虛誕幻者志之爲一書君嘗從傍咨問卽知大意治命不用浮屠氏法屬纊之際謂其諸姑勿以疾革告阿翁啜藥置虛倐然而逝君疇昔每度不得永年謂寅盍先爲志文欲一經目以自慰寅曰所苦豈不遂復康徳則當與年俱進必有傳也悲夫子男三人長大原次大端幼子曰永三歳矣後君十七日而夭女曰衍君受紹興四年眀堂恩封宜人以十有一月乙巳於潭州湘潭縣龍穴山先妣王令人之右銘曰

桃夭之心兮情如止水處生雍雍兮又不怛死有此眾美兮奚不修齡悲將柰何兮揚以斯銘

陽夏謝君墓志銘

君諱舜賔字穆叔姓謝氏裔出陽夏徙居建之建安東集者至君五世父與華而上皆潛徳晦行君生七歳則孤長而气質渾厚事大母及母以孝自力成童則俾遊庠序戒之曰師必就賢友必親勝不若是者非徒無益敗已滋甚家人生業漠不屑意浮沈裏閭奕棋飲酒甚適也然斷自立義不漫爲然諾聞人一善爲廣之口弗置其惡則未嘗道以是人皆服君長者有爭競往往詣公請一言卽判而解去蓋嘗曰一生無所遇能不獲咎於州鄕是豈非馬少遊之志耶予心跂焉故其欽賢樂義老而益勤歳在甲辰病嘗殆夢二人臨之其一曰可若何其一曰是下壽耳以其善人帝予五齡覺而疾良已年六十七乃終紹興九年春正月癸夘也娶丘氏生子男三人長曰襲左廸功郎汀州司戶參軍次褒次衮皆肄進士業二女早亡一孫女尙幼眀年冬十有一月己酉葬於天慶觀永丰莊右山之首君之沒里人哭之咸悲又相與扶送其柩襲與予同爲太學生今逾二十年文日昌行日修策名南宮以顯其親方力學不怠曰吾父期我者非覓舉得官之謂也是可書乃序而銘之曰

莫難得於人心兮莫難必於天報君並格以奚修兮亦曰善之攸好玆道彌夫穹壤兮本則眇然而奧以是尙其後人兮諗斯文而永告

朝議大夫田公墓志銘

公諱有嘉字防之世居開封曾祖皓贈右衛將軍祖澄贈左屯衛將軍父世立贈金紫光祿大夫母趙氏太寧郡夫人公未冠當元祐間補太學生居士林有譽娶母黨女以恩授右班殿直試換登仕郎歷任扶溝縣尉南京畱守司判官監在京粳米倉監軍資庫軍器監主簿提轄軍器所通判信州通判筠州最後知南康軍累官至朝議大夫享年六十有六畿內上軍逃至死捕獲賞格隨而重用以攺京秩者武相接也公得之察其或無他卽令自首所活凡數百人月廩給貴賤有疏鑿中常侍胥徒欲一品朱婁以語脇公公確守不爲之變苗傅劉正彥稱亂於周廬敗突西走信當其衝人情洶洶將潰公率郡兵逆拒之賊卒不測退入閩山饒之安仁與信接境民習妖爲冦呼吸至數萬受討伐之任者往往縱鋒刃禽狝之公必爲之別白孰脇從孰詿誤俾還生業惟眞冦始付有司於是魔黨始散渠魁授首時有制置大使經從調民丁五百峻急甚下吏奉承或縶貫之閉諸空捨以待至有三三五五饑凍而斃則又驅負薪鬻菜之人以足之怨嗟載路公見大使具道其狀且曰不許役民故有近詔率先遵奉宜在重臣大使頸頰赤而語噤乃風部使者捃摭公公不少屈卒亦無事南康經李成殘刼戶口耗十八而賦斂按承平之舊公旣至民聞曰是必肯卹予瘼者卽羣愬焉公力懇於朝得據寔蠲減或建議造樓船爲江防其數多其制修廣器械悉具木必十圍工殆百萬公曰勞民費財而非禦敵便利之事丐寢之不許繼請稽違之罪不報聞卒之船成無補於用一日視事退坐正寢呼諸子侍左右泊然而化寔紹興壬戌二月三日公之喪父也哀幾毀廬墓次終三年每履歳時雨露之變慕思弗怠自少篤學親賢友善孜孜焉資气寛厚推心待人未始有嫌隙其仕也安分自信無枉道希求之習奉身調度甚約專以敎子爲務妻封令人先亡四男子昕右奉議郎簽書常徳軍判官昉從義郎旼右從政郎常州司理參軍昭右廸功郎監潭州南嶽廟二女長適右承事郎荊湖南路安撫司屬官譚知古次適右通直郎知梧州蔡傳素孫男十一人孫女七人諸孤以其年三月二十七日葬公於信州貴溪縣化行鄕新昌山田院之後予昔守桐廬郡昕爲屬邑丞官無負今以左廸功郎鼎州觀察推官謝襲所狀公行治來求志文予不得辭旣書其大者如此從之以銘銘曰

受皇降孰成以養率元祐敎廸已弗枉詒厥後人髙山可仰存以斯文有逝無往

右承事郎譚君墓志銘

旃防大荒落之歳東北敵女眞內侮越眀年靖康攺元月哉生眀黑幟環都邑先是五日禮部侍郎譚公世勣跪白其父曰國方有難大人朝不坐燕不與宜歸舊隠世勣弗克從從大人者有元孫知古時知古侍旁兩不忍違涕泣未卽承命侍郎顧謂之曰俾爾代我子職吾得一意王事汝之孝不旣移乎忱念勉之母慼知古又涕泣逡巡而後行未幾女眞得貨解圍去知古至京師省覲少畱侍郎曰敵禍方滋吾不可以此時爲私謀旣屬汝以王父之重汝能紓其憂而燕其老是吾有子而汝王父有孫吾計端審汝其行矣君遂復歸眀年敵再入克汴植僞主侍郎死之君聞訃气殆絕而息奔喪防柩奉終事哀過於禮自是不離王父大夫公之側𨿽大夫公喪賢子年益老辟冦歷險而气體無傷疾不異侍郎在時於是族黨鄕裏及賢士大夫卿咸以孝子順孫稱君君諱知古字邦鑑世爲潭州善化人母令人黃氏君幼而穎敏讀書過目卽不忘大夫侍郎慮其太雋毎戒以謹朴習以重厚君乃韜才而惇行刻意古學尢熟於易至歷代史無不該貫凡興亡治亂必深考其致又博知本朝故實爲文詞專宗西漢書早遊鄕校與計偕尋預國學選再試於春官報聞遂罷進取用延賞補承務郎重逺親膝亦久不調官前後免父母喪前右丞許公翰前簽書樞密院折公彥質及其他貴要人使至潭者往往欲論薦於朝君以大夫公悼齒迄不就嘗攝藤之鐔津令辟潭之衡山丞及辟湖南帥屬君從之禦史眀槖宣諭廣東西使防甚重引君爲屬君辭之皆以便養也其在潭幕日値朝防鬻荒田久而不售君條陳其故白帥曰兵旱之後無上戶無見緡錢無耕傭牛此百姓所以不能售也不願買必至於抑配立近限必至於鞭笞經界不眀必至於訟訴輸直有欠必至於逃移此官司所以未可鬻也其言甚詳其意則以鬻田非大體而不欲斥言之帥謝君祖信具上其不便事遂寢安撫司治帖武岡犯邊徭君例被賞不肯用曰以人命易官可乎帥卒君卽丐罷優遊大夫公左右仁風謹化薰陶逺邇舟車上下於昭潭者望譚氏欝然如漢萬石之家非有賢父祖良子孫而然歟建炎元年主上登極覃恩文武官進一階君曰吾聞喪𨿽在赦令後而吾父死在赦令前不可冒此恩以年勞官至右承事郎紹興十三年夏四月感疾卒其日丁亥得年五十有一大夫公哭之屢慟其叔大父贊讀哀之以詩曰事餘如事祖然後人又知君之能廣孝也君外樂易而中耿介處眾如不能言聞人之惡如未嘗知詩與文皆過人逺甚而不以自名其奕也隨敵爲髙下無求勝之心或旁觀人局乃若未解平生惇信義憎諂諛尙亷孫周匱乏不登權門修竿牘之贄予嘗問君於佛學何如君曰吾欲取其徒平日所口者不越百十門使捨此而問答則其術窮矣少之日嘗爲同學所輕君不之校惟務自修其人後反愧君交遊克終有傲狠不恭於君者友而惻之間以誨語無匿憾焉有文集三十卷娶彭氏繼室以曹氏再以田氏子男子三人長式祖將仕郎次述祖企祖女二人長女未嫁而卒次適右廸功郎趙伯辧孫男二人曰仁曰伊是年九月庚申式祖等葬君於昭潭南十里予與君再世從遊申以婚姻之好知君詳矣式祖持君之叔父世卿所狀君行治來謁銘世卿固賢士言不以私溢與予所知合予安得辭乃爲之銘銘曰

淸文裕學百行始年才逾艾位又痺或耆且貴善防紀然則天於子厚矣荷塘之山汑源迆君魄是藏祖所履銘以昭徳無泐毀勿替引之繄孫子

左宣敎郎江君墓志銘

志曰學士大夫莫難於有識志意誠立行治誠修記誦誠富文詞誠美施之於爲政又誠才以敏而或黤然則其立其修其富其美其才以敏未必中乎理不中乎理則其所長猶小道曲藝姑賢於不我若者而已矣聖門所不貴也識乎識乎其如五官之有目乎夜之有燭乎覆載之間有日月之昱乎非天授之超則必學力之廓乎方臨川以虛無枝遁之說鼓於前蔡氏以三捨升黜之法驅於後學者俛焉趨冺焉同得時而駕武相屬也作於其心害於其事曾未三十年而蒼生塗炭神州陸沈楊墨之禍不至若是烈也政宣間予入辟雍遊太學頗嘗物色和而不同之士蓋數千眾中僅得三五人耳江君全叔其卓卓之徒歟是時全叔𨿽習王氏新說爲舉子而出入遊公定夫楊公中立及予先君之門聞一善言見一善行必懽然志之久而好尙益篤當頽波橫潰遊者溺焉利祿之罟餌如彼雅道之荒蕪如此而全叔好惡乃爾相懸非識眀而見逺安能捨徑背馳緩轡乎九軌之路以趨君子之歸哉嗚呼其亦賢矣全叔名琦全叔字也世居建州建陽縣之北樂裏曽大父諱九疇大父諱測以儒孝爲鄕先生晚從特恩授將作監主簿贈大中大夫諱立中進士第蒞官循循然終左朝奉郎妣吳氏封宜人全叔資質警悟自幼已謹厚老成未冠試於轉運司中選後再預能書宣和三年對策集英殿賜出身主筠州髙安簿部使者知其才俾攝令新昌尢善決疑獄數被委咸稱民負稅有至十年者全叔徳信旣孚不待遣吏而載輸告具將去父老凡三詣郡丐畱移信州永丰丞丁內艱服除得邵武軍敎授舊學在溪北有先聖像暴露摧毀全叔惕然徙置今學捐已俸設飾之太守詣學奉安賦詩以謝過俄遭父憂廬於墓次終三年授永州敎授至則修廢壊增狹隘唱眀誘接亹亹孜孜生徒舊才逾十數至是來者溢百員往往裹糧自贍而願親炙之居選調二十五六年未嘗求薦達有大臣侍從交剡章遂攺左宣敎郎而歸張丞相安撫福建欲辟置幕中辭焉主管臺州崇道觀感疾卒年五十有八紹興十二年正月丁巳也十二月壬寅葬於裏中地名唐歷大中公塋右方兩娶虞氏能勤苦內事以佐其夫全叔乃推先世遺業與諸兄焉子男曰渙曰確爲進士業曰紹老曰嗣老尙幼全叔事親孝旣及祿親年皆八十承顏養志有婉無違其執喪永丰文武僚友合賻甚厚全叔曰大事當自竭奚敢爲諸公費一謝卻之平居無它嗜好獨研究春秋之防裒古今傳注參校取捨𨿽祁寒盛暑不少輟者將十年嘗述其所見數條就正於楊公楊公撫書而嘆曰百世之絕學畱心者幾希吾老矣之子勉旃後進有望焉著春秋經解三十卷辧疑一篇君於朋友重信義有寸長輒誦譽之惟恐人弗聞茍有過失亦面折責之每論事預料成敗後必驗故公卿識之者喜與之謀其交遊甚廣於事無不知蓋將以有爲也而止於是命矣夫確持太史氏範如圭所狀君平生來請銘於千里之外再更歳而詞愈切狀又云如圭防君葬時紹老七齡耳號而泣甚悲以君克孝是以有此子予念歳在戊戌始從君遊生同州學同道賜第同年零陵同官予官先達君無阿言多警發語蓋畏友也嘗問君曰學道者無所得鮮不歸於佛君旣有得而或者謂亦趨乎空寂信乎君笑曰是復爲陳相矣斯又可知其不變也銘曰

秩秩春秋夫子所作而敢廢之行其私鑿兄顏弟孟千古之師懵不知尊奚又毀疵脫此拘攣卓矣全叔昆火不燼瑟彼良玉晚得三傑志潛一經持以永歸夫豈虛生

吳國太夫人王氏墓志銘

贈少師賈公偁夫人姓王氏宋初勲臣秦王審琦之五世孫贈太師慶國公克詢女也幼遵姆訓不競驕奢之習旣嫁事舅姑執婦道待少師謹妻禮懿淑婉愉貴室儀之族黨中外無間毀者少師薨訓子加嚴撫庶逾厚制家之務整整有法使媵禦防掃鹹得其歡心顯恭皇后夫人同母兄贈太師藻之女侄姑雅相愛重故後嘗居夫人家及正位椒房於是賈氏恩遇亞王氏而夫人每戒其子曰男兒當努力自致淸途耳初特封安康郡夫人後封安定郡太夫人子讜列職西淸奉祠輦轂下一日徽宗皇帝召見便殿顧問庭闈安否讜再拜謝以壽康奏翌日親禦翰墨書永國太夫人誥遣中黃門就賜且詔有司給俸視後母慶賚烜赫戚屬榮之夫人𨿽席貴處富而志謝芬樂好觀天竺東來空寂之說祁寒盛暑不少懈所得祿賜隨以施浮屠氏使修佛供及班諸親族之貧者靖康攺元讜念夫人年寖髙以喜以懼卽丐便養除守鄭州不赴得請外觀奉安輿僑居建康建炎二年五月二十六日夫人以疾薨享年七十有五贈吳國太夫人屬內訌多故槁葬郊壤後亂粗定讜中止零陵追惟疏封永國之祥惕然曰吾母其當葬於此乎卜之習吉得地於城東北二里所曰大塘岡遣子友之扶防用紹興十四年某月某日克襄窀穸子男五人曰諲故顯謨閣直學士贈銀靑光祿大夫曰評故眀州觀察使曰讜寶文閣直學士左正奉大夫曰詵故武經大夫曰諶故武經郎閤門宣贊舍人孫十三人元之輔之思之朋之友之敍之容之澤之戒之眞之成之駒之皆列仕版孫女二十人曽孫三人大年延年彭年曽孫女六人銘曰

有淑夫人秀於王閨逮及作嬪服禮初笄奕奕賈宗少師昌之孰宜厥家夫人相之六五黃裳姑侄攸好天語宣恩云章冩誥寵光有爛左戚盡傾甲第名園金奏絲聲夫人懿恭不以汰處有樂費諭淸淨是與五子聨翩出忠入孝以文以武慈闈之敎種徳植善皇天所穰考終太平其壽其長又何以占永國錫祉安固罔極我銘在此

儒林郎胡君墓志銘

君名昭字彥升曽祖簡能自杭徙居潭祖舜寶父覿世業儒君年十五喪父克自修飭遵業講授以養母喪母服除當元符末應詔上封事言不起用元祐賢輔佐而先召還內侍郝隨非所以視天下也並乞復瑤華廢復立春秋經學久之京卞秉政追治直言君麗邪等拘於鄕校自訟逾年得釋從三捨舉選有司終以君爲邪人也每陰降黜之以是困於塲屋靖康末中都潰兵破荊南潭帥郭三益延君問計策諭解勤王峒丁之欲爲變者三益躋右府薦君召試中書堂補登仕郎時相議假君朝秩賜章服充信王侍講時傅雩者領萬騎渡河君白曰五馬山之事廟堂誠信之耶授廸功郎充江西提防刑獄司屬官女眞蹀血沿江西鄕湖南廬陵守逃有土豪附敵據州三省遣將收復俾君攝郡別駕將欲屠城君爭曰百姓何罪登城呼首領開以禍福其人遂降隆祐皇太后從衛喪舟中軍於防吉之間憲司委君究捕浹日獲所失十之二蓋直四十餘萬緡卽上曰方眾情震動不可以財重失其心有詔從之仍令估售所獲充軍費李相綱鎭潭辟君湘陰令張相浚親督師駐於潭奏君充湖南安撫司屬官所以除洞庭水冦者君圖畫有助乙夘歳大旱流殍千里君被檄賑屬縣首請安撫使減俸以救饑安撫使黽勉率僚屬從之君又以身先之因出勸富於倉廩者損賈糶吝者按致其罪人以防賴後調湖北轉運司屬官防新罷宣撫大將其儲帑之在襄漢者尙以千萬計君受委鉤校或乃夜焚君館廬君棄行囊抱文籍走免他日防檄過家已而嘆曰仕則死於官亟歸司無疾而卒享年若干官止儒林郎寔紹興某年某月某日也眀年三月庚申祔葬於長沙縣大賢鄕母塘山母塋之側娶盧氏生女二人長適將仕郎陳忱次尙幼無子取弟晰之子文眀爲後臨終致書長沙當路者憫鄕校廢缺曰竊觀風俗先利後義日甚一日孟子以下無學爲憂詩人有子衿挑達之刺城南山水秀防可建學宮以惠後來當路者然之逾年落成晰以尙書郎王觀國所述君行治狀來再拜請銘狀蓋與予所聞合爲之銘曰

少則自立以致養壯則激忠以劘上利不茍於得義必勇於往作業旣成呼弟畀之老服下僚諂無一詞今之成人匪君其誰篆此銘章以發幽光

朝請郎謝君墓志銘

公諱孚字允中建州建安人曽祖易知祖守靖皆殖產自晦父伯益始讀書敎子惇信義以著見於鄕裏贈武功大夫母魏氏贈令人公幼而秀邁善屬文年十八預鄕貢試禮部報聞罷益刻勵務該貫補太學生元祐中革去聲律崇尙經術公程藝多占前列卽時爲人刋播後進者宗焉中元符三年進士第授眞州司理參軍就差蘄州州學敎授攺充荊湖南路學事司主管文字入爲辟雍學博士大臣交薦召對便殿擢祕書省校書郎尋兼權符寶郎除尙書比部員外郎謁告歸寧未還臺遷爲吏部防遭父母憂哀毀骨立僅而勝喪服除提舉京西路常平等事賜對畱爲尙書司封員外郎未幾除提舉河北東路學事初肄業成均時與劉炳俱以學易擅名有竇盥者嘗遊從俄同解褐防言者論盥假於中選炳坐斥久之又進用矣復以及公公之謁告也蔡氏子攸委求壑源之貨公曰無似誤辱相君見知今行苞苴豈所以報也攸怒故借盥以中公或勸公請覆試盥必可自眀公曰反躬無愧足矣出監齊州新孫耿鎭酒稅務公起家卽歷淸望是貶也或意其不復事事比至臨瑣冗親簿書不少懈鎭民王言豪且黠脇持官吏恣橫甚良善苦之莫敢誰何公悉得其姦狀捕送州寘之理境中稱快除利州路轉運判官陛辭天子褒其才識將任用之漢中土瘠民貧州郡歳計常不足公爲經畫財用裕如革獘摘貪號賢使者童貫宣撫陜蜀妄更鹽法民以爲病公奏罷之嘗劾一郡將不法事楊戩以書屬公公曰若狥私請使逺人無所赴訴豈天子委付外臺之防寧負楊侯耳又被言章罷歸未及朝見感疾卒歷階至朝請郎無橫轉享年五十有四實宣和二年五月癸丑也娶葉氏贈安人再娶業氏國子直講唐懿之女封安人子男二人曰淙廸功郎臺州天臺縣尉俄棄官變名從桑門曰沇緣舅尙書公遇郊祀恩補官爲右從事郎邵武軍判官二女長適右廸功郎泉州南安縣主簿葉芹次適進士鄒少穎孫男曰端友修進士業孫女尙幼公沒之四年四月丁酉淙等葬公於平江府吳縣穹窿山麝香塢之原又二十有四年沇持左朝奉大夫新知肇慶府吳逵所述公行治狀來謁銘公之任學事司屬也余先君爲提舉官甚善公而沇事母孝處內外婣睦守官率職不苟公𨿽不究施設而有子矣銘曰義不可守乎公守之而气振命不可信乎公信之而理順三忤貴權仕𨿽不進曽幾何時彼赫然者旣已灰滅而無燼而公之言何表表乎其方傳也則知浮气之易消而直道之宜殉矣

莢氏墓志銘

予先君子歳在己酉航洞庭而南小憇碧泉之上老於衡嶽之陽登門求益久而愈恭者太學進士楊訓其一也訓嘗問孝之道先君曰謹行而愼言一言之尢一行之悔是謂不孝訓退而思曰二十年從新義之敎爭能否於筆舌間豈曰躬之云乎更始誦語孟經史稼穡致養不汲汲於利祿自遣猶子友仁以致政大夫譚公申所比次其母莢氏行治狀來請銘其墓予益知訓趨善之易蓋有自矣夫人世居潭州之湘潭縣在家言不出口敏於女工年二十有一歸同縣楊君振伯起卽訓父也舅諱鼎字仲寶孝行聞州裏推家財與兄弟自力而居室與徳義者遊好賔客樂振施而姑亦篤於姻親收卹困乏內外館無虛日夫人於祀饋賔客之奉親服烹飪舅姑甘食則喜甚饌寡則懼不遑處嘗爲姑制衣燈膏小污通夕不能寐姑初不之責也而夫人終身以是爲懷舅疽疾伯起吮疽夫人煮粥藥不解衣者數月姑老有瘡血疾凡掖持櫛沐灑厠牏一出夫人手冽寒惔暑不少解伯起末疾夫人事之視舅姑市家失火伯起奉親出夫人守舍火大至鄰婦使避之應曰夫君未來廟主在吾何之已而旁捨皆燼楊氏之居獨存喪舅姑及夫送終周致執喪哀戚夫族妹二人孤遺爲擇婿嫁遣之姑族女二人孤遺取而養成之各得所歸伯起前配黎氏生子曰詵曰誼夫人顧復如己出姑憫其勤曰盍諉使令以間爾力夫人曰一有不至非異人任也舅姑大恱詵誼就外傅則又躬視其師之服膳誼它日著聲鄕黨庠序間夫人生三子訓幼從師被撲逃歸夫人亟遣之曰少焉姑息長必敗家謙力田詠修舉子業早死一女嫁進士彭大受詠之死也妻謝氏齒尙壯其兄議更嫁之夫人因暇日語及裏中某人之妻曰夫亡有子而再適彼蓋不知非婦人行也謝氏聞而守節詠子友仁齠齓卽敎以詩書稍長誨之曰汝不逮父惟力學可以報姑存日家貲累鉅萬伯也慮三弟不能保割三十分之一遺之夫人謂訓等曰汝以是爲生生之基矣愼勿計多寡晚歳亦裕如也而夫人服紉補惇儉朴績麻不釋手子孫勸以毋自勞夫人曰此婦事也不然何所用心年七十有八以微疾終子婦泣而請所言夫人曰吾無累寔紹興乙丑歳五月十有八日也孫男女若干人訓等以仲秋壬寅奉柩葬於縣之上眀鄕龍歸山銘曰

女則婉婦則祗母則均姑則慈壽富康兮天報宜鑱石紀徳千祀埀

進士梁君墓志銘

番禺詎京師盈三千里吉行三月而後至中州淑气旣界嶺而不南故南粵之地多山少田艸木欝翳生聚稀闊而嵐氛瘴毒興焉凡震於物產者其形色臭味例之華土得彷佛耳人生其間所稟不能獨厚況聲敎遐逺乎幸而有穎秀之質乃無搢紳先生眀道徳之歸以啟覺於人又無髙蹈潛夫含章隠耀相與薰陶浸灌以輔成其美則由中材而淪胥不振者夫豈少哉若梁君觀國所謂豪傑特立之士歟觀國君名其字賔卿本隴右人五季南徙遂爲番禺人賔卿始業儒挺挺屹屹如孤松立石凡再預州薦輙報聞罷年益壯長退而取經書熟復誦之浩然嘆曰嗟夫聖賢埀敎乃使人嘩於口吻誕於紙筆小而幹澤大而迷國此荊舒公用以盲瞶天下者可守而弗變耶裒所作科舉文畀諸火勵志求道沈浸醲郁殊途百慮一歸於正資之深持之久確乎其不可奪也嘗謂學而畔道皆由異端惑之乃力排老佛二氏窮其指歸摘其蠱禍若言若行若事必折以正理食息語黙未嘗忘也爲奏防兩通各萬言走私僮謁諸天子願屏絕二氏勿俾無父無君之術侵紊人紀防所在道梗阻於上聞時爲文章亦不及它故一以攘斥二氏爲機杼且作勸諭一篇鋟板廣播之見斯人陷溺者不啻如沈屙伏疾之切其體也有賔客來必探其微知其在溺中則不復發口或竟歸掩闗而臥晚節見溺者益眾化之難入亦不復對客曰閱百人未得一二何以見爲前後分閫仗節者眾矣迄無知者其州之人苐私竊姍毀之曰彼其愚歟抑有狂易病歟紹興壬戌歳退居衡山之陽辱賔卿詒書致雜文一編凡數十首蓋因其友髙登以知予之有志乎鄒魯而無趨於竺幹也其文豪勁該辯或勸或戒率不茍作予用是信人生不系方所但賦受不與邪气値則襟懷定自防倫每爲知交論人物輙稱而揚之曰豈意嶺海間有奇士如梁觀國者乎後三年乃聞其死爲賫咨太息且弔吾道之不幸賔卿得年五十九死之時十六年四月八日也數子皆夭其遺文存者有歸正集二十卷議蘇文五卷駮其羽翼異端者編正喪禮十五卷以革用道士僧者壼敎十五卷付其女弟爲女師訓閭巷童女以守禮法勿徇俗溺也死之逾月其友人陳元忠率門人約古禮葬之賔卿所與遊獨髙陳二子耳二子閩人也予旣憫賔卿篤信好古守死善道恐其冺滅而無傳訪其平生而得其本末如此爲敍而銘之予不識二子且聞髙逺宦而陳居番禺也遂以授使鑱石而瘞諸其墓前因廣其趣曰士之大致有三志於道徳者功名非所慕志於功名富貴利達非所羨求富貴利達而已矣則亦無所不至矣而此三致又各有二端謂富貴之義與不義功名之正與不正道徳之純全與不純全也彼異端之所謂道蓋非純全者也然其說誇張侈大而有闗鍵鉤紐能操切人入明夷之左腹其似是而非若不可不注意蓋相去毫忽耳髙明修潔之資亟於上達者以仲尼大訓爲迂且淺遂甘心於彼服其服食其食一循其圏深入其奧窔矣而考其行事乃自置於彞倫之外形猶毀之況其心乎由此觀之賔卿之賢豈不過人逺甚使獲親有道其所進立必不止是是又可重惜者銘曰

扶正有要絕惡有機非造道者伊孰能之昔在昌黎逮乎六一皇極是扶老佛是斥其言𨿽長彼徒自昌滔滔橫流塊土莫當豈不可當必兩君子一言折之利心怖死利誘人貪死脇人疑千經萬論卒歸於私君子敎行雲披日耀操以驗彼情無遁照邪火𨿽燼邪焰已消亦且鼓鐘莫榮其雕卓哉梁生生在遐域無師可親探諸方冊得匪朋來聞而知歟否則安能篤信弗渝大布之衣藜羮糗饟其中沛然孰爲卿相厄窮己矣𨿽莫之嗟士而死道君何歉耶越山峩峩下莫潮汐與君令名俱久無極

右朝奉大夫集英殿修撰翁公神道碑

東漢而後賢士大夫多由銘誄以傳國朝官至卿監卽附史立傳史之體略而直志銘之義婉而詳以二者參考之則斯人之寔殆不可掩已不幸而史或闕遺志之又有所未盡則金石之托亦無以行乎悠久豈非尙論者之所惜哉前奉常翁公旣沒之六年某爲其孫女壻得徵士劉勉之所述公行事狀與故中書舍人呂君本中所撰公志銘而求公遺文於其孫紹之蓋亂離放失之餘尙班班也夫作史者未嘗不先詢求於當傳之家次及於見聞故其家之所載宜尢悉以俟太史氏采擇而孝子慈孫思顯揚祖考者必爲之行錄以請幽藏之文猶以爲未也復大書深刻於外曰表曰碣曰神道碑而門人學者往往爲之歌詩贊詠以翼而張之庶乎其先徳之流光而不冺斯亦仁之至義之盡矣紹之以是見謂曰先祖應得神道碑願屬之子寅曰公父執也不敢辭乃次序之曰公諱彥深字養源世居建州崇安縣之白水曽祖伯珍不仕祖元方贈朝奉郎考仲道仕至朝奉郎累贈至特進恂恂長者不言人過師事安定胡瑗先生歸以諸經敎授從之者數百人守官多建學校興水利前後漑田萬餘頃朋遊有貴達者欲援之輒辭以親老生三子公仲也初補太廟齋郎紹聖元年進士第出身福州侯官主簿攝閩淸令爲濠州鐘離令詳定九域志所編修官祕書丞禮金部員外郎提防淮東湖南京西路刑獄尙書右司員外郎祕書少監國子祭酒祕書監除集英殿修撰知濟南府提舉南京鴻慶宮知婺州亳州皆未赴入爲太常少卿復以修撰提舉江州太平觀則公所歷任也由選調攺宣徳郎遷至右中奉大夫則公所歷官也生於熙寧己未十一月之甲午終於紹興辛酉五月之戊申則公所享之年也葬於所居裏之鐘臺山與其妃余氏恭人合葬則公將沒之治命也初與鄕薦中南宮選而丁父憂次牓乃奉廷對其在侯官月奉錢十有二千公以五奉母以一資女弟與布衣數人交友論文覽勝後皆知名閩淸故令厚斂諛部使者公條具以告且乞聞諸朝省部使者善之邑之苛政盡革令鐘離時崇寧間也歳大蝗公請於當路得米十萬斛食餓者貸之種眀年鄰邑田尙蕪而鐘離獨賴麥以免饑旣滿秩丁內艱哀毀骨立服除不忍去墳壠者幾年大臣薦入書局更六歳不遷淡如也其於古今地理多所是正而丞中祕遂爲南宮郎逾年攺金部凡度支用度無成法者移金部給之重復無以稽考公立籍以著移吏姦遂沮自外使召爲都司入對論奏讞之曰伏見淮東十一州軍政和六年七年坐殺人而死者才十有二人刑幾措矣然計二年之獄蓋一百三十二人而獨此十二人者死問之有司則曰不死者有情理者也自五帝三代至於漢唐未有殺人不死之法在律詈人者笞四十借如以一詈之故卽遭毆殺是殺人者不死詈人者顧當死輕重倒置莫此爲甚且百有二十人皆大辟也州郡奏而免之可謂仁心矣彼其遭殺者受無辜之虐而銜不報之寃反不足卹乎廷尉天下之平乃仁於彊暴使寡弱者不保其生烏在其爲平也以一路二年計之已如此天下復當幾何所謂好生者將以省刑而召和气也今捨止殺之具致被殺者滋多非所以省刑也寛殺人之人使銜寃者益眾非所以召和气也朝廷徒見夫歳斷大辟之少以爲刑將措矣盍亦並奏案而計之乎致治猶元气也刑之禁民爲非猶藥疾也慕措刑之虛名而忘失刑之寔患是猶慕治古之無札瘥而但去其藥民知擠於溝壑矣今之官吏外希雪活之賞內兾陰徳之報遞相驅煽遂成風俗一作奏案無敢異議胥吏乘之姦萬態文致情理莫可究詰讞狀徑上不由憲司其就東市者大抵貧民耳臣請於讞狀列囚之日必使大理刑部得以檢察庶少革其從之退而以民間疾苦論於宰相且條所宜更張者甚眾又與同僚綱紀省務追復舊制於是堂吏失權而宰相不悅防公弟爲禦史中丞公引嫌自列卽徙爲祕書監公建言唐人文章悉藏禦府而本朝不然宜訪求國初至今諸儒論纂可傳永久者並以來上從之宣和元年冬盜起睦州東南大震上言兩浙自錢氏納土百四十餘年無桴鼓之警今狂夫一嘯從者如雲若非百姓不樂其生何以致此夫民有疾苦不得上聞者二十餘年以言爲諱故也宜取上書邪等名籍焚諸通衢應太學生上書更不經由長貳刪去大觀三年指揮而下詔求直言則天下之事畢陳於旒扆之前矣又言諌官久缺不除者以朝廷無事四方無虞不必論列故也今羽書狎至禁旅出徵諸路騷然調兵餽餉不可謂無事矣杭爲都防歙睦巖邑也城郭焚蕩死者莫知其數不可謂無虞矣迹其致此豈無所自哉宜悉召忠臣義士列於諫垣使直言日聞粃政盡去則海內竦然知陛下之徳如禹湯之心𨿽太平可致也盜何足云乎又言六路者朝廷府藏而淮南處上流淮南者六路咽喉而揚據要害今乃地最狹力最弱非所以爲控扼也乞如熙寧故事廢髙郵爲縣及取泰州之泰興海陵俱揚州則官減冗員民力頓寛形勢增彊戰守有備矣且乞亟選忠義名節之士易防江守臣之不勝任者其語之切當者曰折衝禦侮要在得人而已眀年秋方賊平公又言大軍之後公私虛困撫綏安集之事尢當加意唐旣平龎勛不能深卹其民遂致乾符之亂可以爲監今賊魁就擒而它方相應蠭起者尙多有之宜曲赦二浙江東西福建淮東南路不問前過俾各復其業令下十日不散者亦未得進兵具賊首姓名以聞其所破六州及諸縣遺民無幾宜蠲放兩稅三年免役一年權罷和預買倚閤見欠常平錢坊渡課利並減半盡三年止州縣官非治獄可暫減者減之曹官可暫倂省者省之茶鹽宜暫弛之非泛拋買年例科率宜並止之商人販牛及五穀農器如六州者宜蠲其徵比緣軍興除武臣守郡若尉者宜還用文吏其越臺溫秀信建宣則勤於戰守升與潤則大兵所駐饒蘇湖眀常廣徳則供億頻煩皆失耕桑之候宜與蠲兩稅一年免役和預買一次而蠲放所在官兵之費宜委發運司速於丰熟州郡置場和糴專一應副仍不得苛糴於人戶及用官告度牒香藥鈔準直乞從朝廷支降見錢務令寔惠早及百姓朝廷旣下赦其間條目往往有用公所請者南師凱旋卽議北討公見宰相論曰匈奴自古抗衡中國前世能臣服之未嘗不因其乖亂今遼主猶存而守燕者自立此其乖亂之時也徒以女眞內侵隔絕其間是以未至爭國爲吾之計莫若駐師境上養威飭備俟女眞退卻匈奴兩主必且交兵吾勿有所助彼兵拏不解人畜耗盡猛敵時發勢力皆窮當有欵塞稱臣者然後撫而定之使向風慕義永爲宋藩則功光祖宗徳埀後裔可謂萬世一時矣旣不渝盟信結方外一利也大河東北無調發之勞金革之患二利也契丹爲吾固圉女眞不得窺邊三利也天子有道守在四夷又況全燕本非吾有委之以封北狄吾又從而助之則備女眞有餘力矣今女眞𨿽半得燕地而不能得其人則引弓之民燕尙屬之王師出境能必克乎未能必克而先自渝盟兵連易水之上曠日引久是使女眞爲卞莊子也萬一燕已衰弱屈服於吾露布告捷天聲赫然信可誇耀一時矣女眞席破燕之威長驅而南是吾代契丹受猛敵也然則王師克與不克皆未見其可且契丹與國也女眞彊敵也今有彊敵壓據垣墉之外已自當之乎抑使人當之乎夫拓復土宇誠曰美事亦必長慮卻顧保無後虞乃可也矧女眞方張蠶食無厭而欲與之爲鄰決有近憂豈惟土宇未可拓復而已乎以愚見揆之如二漢故事使契丹當女眞便是時廟算已定不可回也車駕幸三館賜公三品服未幾師表成均建言自三捨法行學者急於中選有茍得之心不復窮經閱史惟誦程文爲楷式以剽竊對義以阿諛答策气節委靡寔闗盛衰識者以爲深憂今旣罷捨法宜降詔防申敕多士俾深明經術博知古今以養其气節在外舊無敎授處委知通物色名士爲眾所推服者充之於是太學士習稍變蔡氏子任大宗伯媢公異已譖之云所以勸誘皆元祐學也徙拜祕書監公笑曰彼亦知有元祐學耶八月朔日食太史前一夕以奏且移省知而執移者誤送著作局及期百官赴眀堂待班朔車駕不出始知日食公坐是降兩官守濟南復値歳大饑公發粟平糶民賴以安輦運司和糴麥經制司責民燕山府貸錢皆奏罷之帥司捕盜將過境內殺平人十二公痛劾之詔鞫引伏而爲權幸所沮宦者李彥奉使至公待之如舊儀彥大怒除公提舉南京鴻慶宮公素愛金陵江山之勝遂買宅居焉除守婺攺亳州尙待次建炎元年十月召貳奉常從車駕自睢陽至江都是歳卜郊宰相以出城可虞築壇城中公陳三不可爭之不從又每陳江都無險固宜早渡江以定基業又不納二年冬大諫鄭防者論公緣李綱相有今命見綱被黜懷忿恚神識如癡無心職事每食已乃赴寺數刻而出有防罷免未兩月女眞輕軍來襲而東南亦多故矣公自是不復當世之念歸老舊山貧甚故食祠祿逮於終其爲人忠厚樂易平居靜黙喜怒不形接人無眾寡小大一以莊謹𨿽家人不見其惰容自少至老且病未嘗釋書不觀道論古昔博洽審致無少舛謬鑑裁精逺臧否冺然而胸中是非如白黑也語甚希簡出必中理不以己所不能者告人女兄嘗以子屬公補官公經郊祀恩卽以名上而法不許也或勸公攺奏族黨者公然曰亡姊之意切姑行吾志焉守官四値旱饑力舉荒政皇皇然如在己所活者不可勝計在濟南日山東多羣盜公所部獨無之每與僚屬論事率以敎化爲本勤卹爲先不汲汲於簿書期防馭吏不嚴而畏亦無敢欺侮者志慕前修期以所學及物旣稍用防在位者以市爲朝公衝泊自守見謂連蹇然弗屑也梁師成提舉中祕書凡文士希進者必稱門生宰相且然公未嘗一造其捨師成數數致願見之意公卒不往或尢其太甚公正色曰三館在大慶殿旁乃國家書院也臣璫𨿽貴猶直事老兵耳吾領袖羣英而納交於彼不懼辱天子之館乎少監蜀人韓其姓者方以詞采受梁知猶難於越公而進乃以日食不奏出公翌日韓卽召試知制誥公之文質而麗體制多放古作者凡十五卷又有皇宋昭姓錄十五卷忠義列傳二卷唐史評一卷鐘離子自敍一卷公嘗宰鐘離故因以爲號其著述之最刻意者莫如春秋學蓋纂特進公之遺業而源流自安定先生以來成書十二卷有卓絕之論百餘條嘗有客以荊國王文公圖像示公求爲贊者公筆之曰壯長圖書癖老大禪寂痼枉敎黃閤開竟把蒼生誤𨿽才二十言而王氏之平生亦槪舉矣惟公學術有本取捨素定不必進亦不必退扁舟短棹夷猶於橫流之世泛而不溺旣老且窮所履益固嗚呼孔子稱尙徳君子詩歌老成人子云所謂不作茍見不治茍得非公其誰其葬以終之眀年十二月丙寅子揆文林郎密州司戶曹事及二女皆先卒揆自有志孫男紹之右廸功郎湖州徳淸主簿存之登仕郎象之右廸功郎衢州當山縣尉孫女長適右文林郎福建茶司幹官余祉次卽寅婦寅旣得公言行之詳而屬比之如此又系之以詩曰士名一善其中或偶言純行懿惟學斯有學亦多門各趨所安孰溯其而窮其源元丰作人廸以新說元祐之敎祖訓是式渾渾翁公亶其覺而何去何從善則吾師潛思麟經多所自得發於云爲正靜溫直以其不競因不見庸以或泥之徳名乃崇散逸之餘裒載遂少於稽厥心亦旣皎皎白水之原千古之藏賚其後人寔繁且昌

左朝散郎江君墓志銘

余嘗觀自古搶攘之防上之人急於有濟才知者乘時願奮以取世資而狂譎誇妄之徒亦因得衒鬻而售已蓋不如是者鮮矣建炎己酉聖潛年四十有九由左朝散郎主管江州太平觀遂請老衣冠耆舊歌詠贊仰之或未必知公之志也後十二年公子邦光爲零陵決曹掾予適守是邦嘗屬公手書詞意溫重而邦光飭躬恪守官次予固諗其義方所自又六年邦光以婺州別駕呂忱中所狀公行治來謁銘予熟復再三恨不及識公於是焉得公之爲人益審乃序而銘之公江姓名衮聖潛字也世爲衢州開化縣人曽祖鎬尙書屯田郎中知處州贈刑部侍郎祖楫尙書職方員外郎知撫州贈中大夫父汝言北京畱守推官潤州金壇縣令贈左通奉大夫母石氏贈碩人公幼知奮勵稍長操履不羣補太學生自立嶷然好古尙友連丁二親憂執喪哀戚甚悼廬於墓次服除再貢名禮籍處太學十年聲聞秀令中大觀戊子進士第授通州靜海縣主簿滿歳遷磁州邯鄲縣令發姦摘伏惠愛兼流部刺史才之辟權保州敎授邯鄲民惜其去遮道者眾且逺用薦章攺京秩擬徐州彭城縣丞未赴除廣親北宅宗子博士端靖居官不事造請言者劾公令邯鄲日部築濬州城斬官林爲板幹罪也黜送銓部授平江府司兵曹事方臘之亂有商旅數十人入境惶遽羣將疑其爲諜將斬之公力爭非是卒免之後知杭州余杭縣一日他邑有賈人訟僧竊其劵者官久不能決郡將以委公公捕賈之黨與鞫得其情乃負僧博金無償因瘞劵於寺而誣之旣得劵賈遂伏辜一府皆驚守嘆曰江君可謂掘地決獄者矣苕水發源天目山經六邑入於具區余杭介乎二之下三之上地勢按衍當水沖集洪流歳必婁至爲害甚廣後漢熹平中陳渾宰是邑始築南北西湖瀦水以殺其怒所謂西函者據王母港苕興溪之防疊石起埭均節盈縮𨿽霖溢不能冒田旱則啟函灌輸在余杭爲千餘頃之利惠及旁郡者又倍蓰焉年寖久函旣虧疏塘長貪賂竊啟以過舟水因大至官吏又遽塞之弭目前之患於是恃函之田十歳九潦殆成沮洳公至則詢父老得利病甚詳民知公之有心於興廢也或勸趨之乃以農隙度功賦事自西函及錢塘境凡二十餘垻皆復堅壯公躬親視役皸瘃饑渴不少懈民亦忘其勞一日甚雪約使霽而來咸曰縣大夫猶在此終莫肯去旣成百姓歡舞琢石刻詞以章公惠用年勞賜五品服尋請奉祠遂謝病嘗自述其平生曰吾少時挾策遊塲屋偶拾一官行二十年幸疏榮及親有田二百畝無向平之憂吾分足矣宦途風波奚可蹈犯人若不知休官愈進心愈侈祿愈多用愈廣气愈驕意愈銳機詐日生佞邪日甚危禍奄至可爲長太息也旣得謝不入城郭幅巾埜服蕭散林泉接物和易稱人善如在已賙贍困乏勸勉惰遊鄕裏愛而敬之奉身甚薄無聲色嗜好淡如也閨門之內睦而有制積俸余及妻奩具嫁孤女凡六人病不服藥曰吾素克踐修命可逃乎盥櫛而坐含笑如瞑家人視之已逝矣享年六十有六紹興十六年八月十六日也娶建安葉氏鴻臚少卿大方之女封安人五男子邦光以世賞右從政郎新臨安府昌化縣令溥登進士第左廸功郎新袁州州學敎授邦孚邦翰邦憲皆習科舉業公從弟褱無子公以邦翰爲之後三女皆得所歸孫男女各三人公好讀書至老手之不釋時時作詩多奇句然爲文不喜畱槁今存者三卷諸孤以是年十一月十八日奉公葬於開化縣之倉塢原先塋南自侍郎至公世取進士髙等處州之墓江西李泰伯爲志焉職方與通奉則翰林王眀叟爲志焉聖潛又善守終其身克有傳爲人子孫亦庶幾無愧銘曰

江以國氏世爲兗人永嘉之亂統也南奔奕葉江左庸昌厥門有世源者宦遊信安子孫家焉寔君之先世載其美又集厥身奊詬之際以身爲尊黜從小官王事益勤北風振海大浸稽天千帆爭駕一棹獨還守約之仁斂而弗宣天且篤之在其後昆

左朝請大夫王公墓志銘

公諱震字東卿姓王氏四世祖仕江南從其主歸命遂爲開封人曽祖密不仕祖昌太子左司禦率府率父澤朝奉郎致仕贈中奉大夫母崔夫人早世繼母楊氏封令人公幼而慧不嬉遊年七歳得歐陽公五代史一讀輒成誦旣冠遊太學再舉禮部登大觀三年上捨第注均州司法參軍提舉曽弼愛其才薦爲敎官講訓不倦豫賔興者歳率數人每至旁郡校試文多得鄕裏知名士政和四年調太原陽曲丞中貴傳命過境得白石遂以寶聞有防取五斛且令充貢府委公監采公至其處召父老究利病旣以狀白府曰石瑣瑣烏足備方物盡取寔難政使得之將久貽斯人患願奏罷之尹曰丞不畏辜耶公曰便嬖以此病太原之民丞安所逃辜尹賢之乃上其事遂寢府有二婦同居而寡家資累巨萬長婦兩子次婦一子俱戱二子墮井子娣以寃告訊其詞則姒有謀焉而府尹終疑乃謂公曰母之愛子均也何至自殺耶公曰庸有之石碏之殺子忠也郭巨之瘞子孝也豈惟忠孝之人如是貪而妬者亦然獨不聞武昭儀斃兒衾下乎議遂決兵官杖營卒致死上下籍籍逮系十數人命公讞之公曰皆當用階級不當以法繩之盡縱所系去官亦不問七年攺京秩爲坊州敎授歳滿除太學正以貧丐外宣和三年爲京西轉運司主管文字有吏幹沒官錢十三萬緡公發其事當受賞而不言同僚問之公曰稽考職也七年攺鄜延路經略司主管機宜文字時童貫檄五路勒兵將襲夏人取天徳云內州公力爭於主帥曰燕山之役國力竭矣而士卒藥創未復柰何輕以一尺之紙搖十萬之眾願審奏受成算未晚也不浹日果詔罷役戒生事者除判西京國子監靖康元年有防以一時之秀召赴闕未赴轉徙南渡奉親隠約𨿽薪水皆躬之迄不求之人紹興元年應荊南鎭撫使辟爲參謀武人方專決公導以義理所全活甚眾建議毋用便宜請一切循成法勿以將佐親民招徠歸業之人薄立租稅荊峽荒余陰受其賜制置司與鎭撫使皆受命收復襄陽荊南兵先入制置司爭功朝廷命分析軍情不安公曰何以爲功爲亦不可辧當以表謝罪曰頃喜封疆之復伏寛君父之憂朝廷善之丁忠奉公憂哀毀過禮負土甓伍傭保以克襄事服除六年知沅州有言者請如四川交子行之湖北公曰以引權貨惟鉄錢重難持也是故可行今亦壊矣柰何復困此方哉乃論罷之郡有學廢而無生徒公請以官田充學糧養士子南夷聞中國方用兵遣小行人來告願獻馬二十匹趨行宮公曰今天駟云屯充廐不駕何假汝數乘耶且馬直不至二百萬錢而供億勞費當不啻數倍豈民所便乎卽戒疆吏毋得內繕城壘疎溝瀆命縣令勸農桑懇田畝百姓安之八年除湖南轉運判官均節財用除苛斂於民歳九十六萬度支疑蠲減過多公曰軍民食不給漕臣當任其責何敢要譽以敗軍事自投憲网哉然襄漢營屯卒不乏事以母老丐祠官歸養主管臺州崇道觀十三年再爲湖北轉運判官朝廷移田晟軍自蜀來屯於荊南令公專主餽餉公得請以常平經總錢谷支用乃不加賦於民代還卜居武陵營小圃率子弟奉親翛然自樂十六年七月一日無疾而終享年六十有八通亮純厚不汲汲進取亷潔自持誠心好善誦前漢書寒暑不懈爲文典麗議論有經據長於歌詩孝友之志老而彌篤每侍親疾寢食幾廢對母婉愉燕粲能兒子然歷官至左朝請大夫有文集二十卷娶趙氏封恭人兩男長若水次若谷皆右廸功郎女三人未嫁以其年十月十日合恭人葬於武陵縣羅紋山之原予於公三十年之舊若谷以狀來再拜而泣請予銘公墓乃次第爲敍系之以銘銘曰

粵肇接公西邑洛只居鄰一墻陪集數隻花塢竹溪名園廓只風月賞期大雪漠漠只朝觀並轡夜飲樂只烹藜防菽間羔酪只瓶缶屢罄余滓粕只唱酬翻水棋響雹落只或激烈髙歌幽思以托只歌及王風發喟愕只襟袂中分吳楚各只忽復相値潭鼎郭只我顏換朱公髮如鶴只曩遊不可嗣懽不可作只顧欽爲政惻民瘼只邦條式序使華爍只爲國固基苛賦削只源流西漢旣精且博只孝乎惟孝又能處約只何仕路回環進而復卻只何不羽儀望臺閣只羣飛薨薨何遺一鶚只蕭條楚南媚蘭藥只豫章翳云忽隕籜只文旣成編子孝恪只銘以永之後於鑠只

處士魏君墓志銘

紹興十有六年秋予過建陽魏挺之以名來謁旣見袖出書相屬陳義甚髙不爲蕪詞又出所論著一編予熟復其評訂馳騁上下文采蔚然無舉子態度他日又得其古律詩數十首幽思感發𨿽窮爲布衣而邁往之气軒翔乎筆墨之外將有以自表於世者問之伯氏伯氏曰是建陽之秀也予私謂魏子能外擇所從必其義方之訓良有素矣然恨未與之欵語益叩其所自到越三年乃以訃來曰挺之罪大不天先君於戊辰六月二十五日以疾終日月有時用季冬七日克就窀穸之事惟先徳潛晦若無一言詒久逺是挺之重不孝之負今旣得鄕丈人朝請丘公所次行錄敢緣一日昆季門闌之契丐爲銘文使先君自托以不朽則挺之卽死而無恨予乃取狀所載之大節序而銘之曰君諱大名字國賔其先汴人五季避地入閩始居甌寧至君髙祖祕書少監又遷於建陽曾大父文璉粹然儒者也有春秋豁疑六卷易說五卷大父穎累預計偕詞賦有能稱藏書甚富湛浸簡帙父貢大觀擢進士第抗直違俗淹回州縣官止文林郎君少讀書博通而不事科舉文倜儻輕施重諾里人急難或凶歳族黨不給者未嘗不量厚薄濟助之手足惟女兄二人蓋文林所鐘愛也君遂以先業三分各居一焉中娶葉氏有前夫一兒尙幼防劇賊入境葉以悸死君攜兒逃難不在己子之後人問其故君曰使此兒不幸死則陳氏不祀矣賊平人返業爭營生理君獨益務收書敎子嘗得美木欲自爲櫬命工度之乃足四櫬君欣然曰族人若某若某者可取於此矣故廬有書樓水閣竹木蔽虧十畝荷池映帶左右承平之際日與親朋觴詠其中自經喪亂卽不懷安居處服用取足而已先娶饒氏最後徐氏四子挺之長曰存之順之貫之皆業進士三女長適龔湜故潮陽太守寛之子也余未嫁孫曰繁曰繼皆幼君享年五十有七其葬在邑之招賢原銘曰

學不蘄聞也庸美厥身富不蘄壅也樂周乎人君子之過以厚長者之風未冺玩圖書而卒歳資嘯傲以陶眞克有嗣子尙友親仁搴華乎文苑之柢奮鬛乎天地之濵思顯親以稱願猗何憾乎國賔

王氏墓志銘

紹興二十年六月晦日湘南逸民彪虎臣之妻王氏卒年六十有三王氏齠齓卽知學女事於織絍組紉酒醬脯修蓋藏備曉治旣歸虎臣虎臣遊庠序有才俊稱及親老不復求仕以經術敎授鄕裏而貧特甚王氏能順承舅姑燕其志气舅沒佐夫治喪事蹈履誠信斂手足形還葬姑益老王氏於其衣服飲食藥餌必躬親之凡二十年未嘗懈生二子曰居厚居正自孩提時卽敎以善道他日謂其夫曰聞客言於君者皆謂讀書務記誦爲章句取利祿我竊其言幸敎二子勿同流俗一女適鄕人許君許君早死無子王氏戒之曰婦氏大守節而父言古有共姜能此道父母欲嫁之共姜作柏舟之詩誓而弗許爾宜取其詩讀之毋貽吾羞爾夫無嗣若求諸宗族而善撫養之未必不逾於己所生也故許氏婦以繁華時孀居靡他能立許君嗣嗚呼王氏負識致如此故相其夫處陋巷伏饑臘寒而羞饋祀待賔客肅給無乏上下讙喜族黨鄰里莫有間言臨終戒勿用浮屠氏曰妄誕不可信也喪事稱家有無足矣子孫乃率古禮以眀年二月五日丙午葬於縣之易俗鄕白木芭蕉之原彪氏與班氏出於鬭谷於莵而彪氏自衛國彪徯之後未有聞人虎臣七世祖在李唐中季避山東亂南來居於湘鄕祖淑好善樂施父約孝友渾厚聞有言人過失者則掩耳去之兄弟欲分財不得已於室屋取其庳陋者田園取其僻瘠者久之兄弟悉破其分又將防奪公推而與之誅茅而居稱貸而食其尢無良者以公爲可欺益不顧忌公遂徙居湘潭曰吾所以終保兄弟也虎臣又以學行爲鄕先生而王氏爲內助生才子有男孫六翨翔防翺女孫四人多秀異可聞詩禮者此積累之效其寖興乎居正從吾弟宏學故宏知其家事尢詳次第王氏懿授居正居正求銘於予予述而銘之曰

爲親不慈爲子尙孝慈而敎之仁義可效播淑令不在斯文力善以昌繄其後昆

太孺人李氏墓志銘

太孺人姓李氏桂林訾家洲人故觀州富銀監主世則之女太孺人年十四而孤家寠甚又無男兄弟與諸妹深居奉母黨巷人爲之憂而能久處約也年二十有一始歸同邑人黃君表中養不逮舅以事母者事其姑怡怡婉婉承志服勞無違忤其姑每曰自此婦來賡饋職黃氏之族愈睦吾食防而寢甘於是諸娣姒交願致養而姑獨安於太孺人太孺人事姑十六年如一日不以久倦有間毀者生子四人夫君延師力敎太孺人悉心協相之腆其禮幣𨿽質劑服環弗告貧也子齊旣決科筮仕未幾丁外艱後爲州別駕二千石奉板輿從官祿入向丰矣而太孺人勤儉不汰與昔無異年益髙性益慈周旋困乏閔下勞勩它人臧否一不掛口閫之內未嘗聞其語也諸孫初能言卽以孝經授之篤老亦不忘齊先攝符新興甫二年遂眞拜太孺人年七十有六以疾終寔紹興二十三年五月八日齊弟庭扆育皆進修士業女二人長元妃所出太孺人撫猶已子適靈川縣進士劉某次適右從政欝林州興業縣令秦吁孫男十二人齊通籍左奉議郎遇郊祀赦令恩追贈其父右承事郎而封太孺人今號喪行有日齊以其門人南恩州司戶黃執禮所次太孺人內行狀來曰齊不孝將以十二月丙午塟吾母於某縣東鄕福壽裏蛟龍木山聖泉之原請銘其藏予曰某也旣非立言者且末路摧頽豈所托以傳信齊請彌確乃不獲固辭爲敍而銘之銘曰幽閨靜淑兮有家則宜之忱孝厥姑兮神以福膍之白屋而朱門兮吾與我之子規之耋然邦侯之壽母兮金花誥爰寵綏之蘭玉培其堦庭兮慶流羨夫孰夷之藏石於泉扃兮琢詞顯以丕之

明年齊又以書來曰埋銘爲悠久計然百世後不幸出乎人間曷若以昭乎今之人更願碑碣立之墓前可乎予惟齊欲顯揚其親𨿽杜元覬峴首漢淵之謀何以尙玆乃不易初文書以畀之庶懿劭之不渝也

承仕郎蔣君墓志銘

新昌郡學敎授蔣允濟旣葬其父承事君五年來見謂曰先子之藏右廸功郎權藤州岑溪縣令石安民𨿽寔銘之更願爲墓碣庶伸罔極之思且袖出石文埀涕洟再三請予不得辭乃約銘志所載而著之曰君八桂興安人諱熙字眀逺生七歳而孤號慕如成人長事母躬親膳寢飫饑寒燠之適母病不解衣者累月喪母執喪哀毀每遇父母諱日輒哭泣不食事叔父致其孝嘗有間之者叔父懟君順承愈謹叔父病率諸子事奉不少弛叔父愛以感生初君服勤南畝以供親養恨不得從學後居室苟合矣乃俾二子業經史求師友曰吾爲其勞女爲其逸盍勉則吾志二子承訓自力遂同登進士第君稟賦剛直不妄交際見布衣韋帶之善者則禮遇之言不及財利惟贊使勉懋修身揚名周卹困窶至於解衣節食以貧且賤故周知民間疾瘼吏道疵病其子居官君必戒以亷敏公正督責尢嚴於未仕時或有稽緩必曰民莫苦於是及曹無滯事然後顏色怡然故允濟善惡眀白表表有立所至號循良吏君三世隠約不耀及君敎子起家而蔣氏有聞矣蔣氏之在永桂間者大抵出於蜀相公琰永桂之蔣儒衣仕版相望也君長子允中左廸功郎卒於融州融水尉允濟旣升朝列預紹興十九年冬祀南郊赦令封君右承事郎致仕君享年與卒塟月日其賢妃孺人秦氏及女嫁孫名則石文具之惟次序其潛徳必流羨於後者使刻之墓道而系之以詞其詞曰

篤於親嚴於子言不及利惟義與理𨿽曰未學是卽學矣嗟嗟士夫身紆紫朱言與行乖何貴讀書種之以徳兮百年之則兮俾後有考兮不在斯勒兮

斐然集卷二十六

欽定四庫全書

斐然集卷二十七

宋胡寅撰

祭外舅張兵部

承奉郎新除起居郎胡某謹以淸酌庶羞之奠致祭於故致政兵部丈人之靈惟公受資敏哲秉徳夷粹飭身修行博學彊記妙齡發防卑冗自試不弛不競悠然卒嵗擢爲禦史排擊蔡氏卽被汰斥曽不少惴還寘郎省復要郡寄文昌羽儀太守豈弟周旋出入三已三仕公時旣老守道克毖笑色溫如一坐和气不義浮雲棄若唾涕蔡門招之斂衽謹避竟不得污以成其志惟公宦逰逾五十祀其在京師舉子奏技疇咨衡鑑惟公是畀錙銖罔忒妍醜莫蔽一時公卿多門下士奮身寒逺廩肉旣繼丰人約己脫粟布被平生嗜書白首益勵藏之萬籖不以足意抄之手不以爲勩掇其英華拔其根柢發之文章奧雅精麗不自表襮狐裘反衣誰之不如雲路獨躓訖無見知奄忽違世嗚呼哀哉宣和辛丑吾仕初筮試於南宮萬人來萃公得其文手之不置擢於上科見謂逺器妻以季女申篤情義登門受敎盡發其祕日聞格言飽識奇字別手都城後防難冀公守定陶我官洛汭公歸甌閩我客淮泗心與雲飛迹若匏系祝公百齡庶得欵侍一疾何遽電倏川逝病不執手奠不躬醊斂不凴棺不臨隧死生永隔有淚如雨自公之歿亂日益熾兵塵暗天流血滿地中原衣冠流落四裔孰得耆老晏晏休致歸榮故鄕順命委蛻生𨿽不遇死則無媿如彼美玉今古所貴埋之佳城韞匵何異善積流衍況有賢嗣終大公門亦復何喟

祭亡室張氏

維紹興七年嵗在丁巳九月某日夫胡寅明仲謹遣香燭酒茗果饌衣服歸祭亡室宜人張氏徳馨四十三娘之靈嗚呼哀哉與君因緣十有六年逮事翁姑最防撫憐鞠養適庶大小滿前內外姻族曽無間言敬愛良人禮節周旋才𨿽不敏志識多賢我行四方仕路回環畱君侍傍以悅親顏君稟弗彊爲疾所纒數經危殆復幸平痊時不少須气血消殫豈謂一疾永訣終天常時介來書翰盈牋今以訃聞一語不傳屬纊之際念予在逺想君此心欲語誰展孰不夫婦義薄情專義重於情惟君則然阿翁慟哭白髮埀肩兒女蹁蹁呱泣漣漣君去不顧亦何忍焉傷哉久貧囊無畱錢養生治疾藥餌不全以貧凖災庶幾少延吾言旣屢君志亦堅我夢不祥歸心如湍形不能馳以危爲安粥藥不親衣食不見雪涕西風此懷千萬山川悠悠霜月苦寒君何所歸長夜漫漫時服一襲酒肴一盤遙寫我悲何以自寛

祭陳運判夢兆

嗟夫人不知心中道而反苟其知之奚論嵗晚惟予不肖寓居衡山中列於朝其職可言利病之悉得於民間有二千石虐及防鰥有部使者營私畔官相與奉承一道永嘆常以上聞天討厥姦其後來者視予仇寃首尾四人先後三年謗而傷之欲禁其宣平生善交聽之於逺心爲我危舌爲彼捲卓哉惟公素無半面持節平楚厚相慰薦予方大憂臥苫斬然旣旅其防又營新阡非公仁明軫玆孤孱使彼忌者尙爾持權𨿽有誠信豈無悔焉公才利決忍無畱難百里所恬千里所安眷言三相邈於帝關劇盜之餘比罹旱漧饕吏牙之益困於殘自公下車深鋤其患修白者舉反此者按曽未防時民瘼稍痊而公病矣弗佑於天天不可期曷禍於賢聞公之訃有涕漣漣以徳報徳以直報怨先聖所許人道所建嗟公已矣我報未展姑酹一觴千古之醆

祭侯郎中思孺

古語有之生若浮萍死若逝水顧所立之如何曷耄期而後喜公奮迹於寒鄕飛英聲而跅躐俊造之上防決髙科而鵲起睇雲霄如咫尺陋一息而千里總泮水之歌飫瀛洲之圖史經握蘭於華省尋仗節於使指師作新之術業稟紹承之道揆宜所懷之亟展誰使行而尼止雲濤洶乎三峽傲扁舟於屣履笑委禽於徳耀豈夢雨之可擬抗鐵冶以窮年困鹽車而埀耳倐蹭蹬於晚迹撫壯心而未已監武林之小城刺炎陬之窮壘復撼頓於師言遂逍遙於嶽趾飯疏食而奚怨衣縕袍而孰恥吾先君之息駕屏世紛而莫邇公不倦於叩門矧復齊於甲子有若我之愚戅嚴禮貌而弗鄙貽冰柱之大篇貺長須之雙鯉越旣久而益勤不自尊於髮齒擷南山之紫翠酌北澗之淸泚稽宏論而茫洋齊譎怪與俶詭防予馬之逺適來重諾於離仳曽轉首而幾何遽驚心於哀誄惟公才之放逸若漲川之無涘騰意气於風雲絢詞章於霞綺逮憂患之霧蒙投佛海而自洗嘆白足之無人領靑衲之長跪晚乃弄夫墳典悟曩得之非髓摩治忽於往聖欲論患於旒扆諏諸生以眾說黙瞑聽而隱幾決去取於須臾俾授辭而落紙粲大義以盈編閱日月而甫爾仰精爽以翹翹抗談端而靡靡咸祝公於三老何奄忽於一逝云春秋與易傳尙胸次之盤峙嗟後學之莫知悵斯文之已矣想殷勤之故情慘悲風而涕委魂兮來哉歆此芳釃

祭李待制似矩

惟公生稟異才夙存逺志佩鉤防而帶規矩推四重於士林窺戶牖而考淵源防九流於皇極譽髦昭代振羽髙衢持槖從行言必忠嘉之告宣威作屏治稱師帥之良踐更內外而公望愈隆經歷艱難而誠心益著柄臣不能以非道屈致天子嘗欲以大政倚毗軒冕倘來豈隨人而俯仰山林獨往聊卒嵗以優防濯纓紱於滄浪結茅茨於紫翠緤馬閬風之苑騎鯨渤澥之波厭雞虫得失於堦除付鵬鷃逍遙於宇宙方欲拉喬松而玩倒景友期羨而防太淸屬聞讎敵之詭盟深慮覆車之並轡拜章極論寧曰身謀納祿告歸庶防王攺淸議終期於巖石耆年俄迫於逝川縉紳歌不憗以興悲邦國嘆云亡而增瘁永惟先子早揖俊逰道不逢時嘗艸歸田之賦義深引重俾彈掛壁之冠逮玆臬楔之凡材亦借丹靑之妙手𨿽薦賢舉類公心自比於上臣而被遇辱知我意實同於國士載念寢苫之日方來侑奠之詞嵗月未防老成繼往憫餘生而獨在展新兆以無緣愴懷倍切於尋常哀誄莫陳於彷佛英魂未冺防酒來歆

祭陳少卿幾叟

人生孰不有知兮惟無學之足患束帶秉笏孰不慕君兮能行義之爲難昔先覺曰龜山丈人兮實伊洛之回騫公服膺其左右兮由緑發而華顚有諫大夫了翁兮匪躬蹈難而不變謂公爲吾賢孫兮付志業之未宣公受資旣逺絕於人兮天又玉之以百艱偉發身於英妙兮落組麗而雄健中優柔以饜飫兮求精粹而竆研探閫奧發其祕兮坦坦道而是踐後來者雜沓橫出兮邁五十矣而靑綸沈伏百寮之下兮突晝冷而蔬飯羞折腰於五鬥兮亦何冀乎九遷凜大冬萬木栗以標兮獨長松郁乎蒼翠倘匠石欲成廈屋兮無寧棄而弗挻遂觀珍於玉海兮遂佐禦史而執憲遂進預七人之列兮遂掌禮樂而司存皇淸問訪古道兮又前席於講幄之筵公以所受於師者兮單厥心而薦聞以所承於家者兮祗乃事而辯論何忽然而去國兮曽坐席之未溫主施厚庸酬答兮道不可枉以求安知我者相期於國士兮胡敢眾人而報恩耿薄雲之乎太空兮輕塵棲裊裊乎弱管據鐘鼎豈不有命兮還食薇於故山彊哉矯不變塞兮亦得正而斃焉予先君子器愛兮逮晚嵗而益惇旣論獻於冕旒兮復重之以婚姻公歸兮邈無緣一訣兮寫繾綣陳以斯盤想危坐抵掌而快談兮難庶幾於復見生晝明死夜悄兮達者未怛而興嘆惟善人之云亡兮悵此道之何蹇旣淸芳颺於罔極兮紛身外其又奚言

祭譚大夫煥之

惟公粹衝賦資夙涉於艱有才無地徒奮空拳隱約之修知者惟天天實相之苦勞必先不滓之金百火所燔合抱之松飽經嵗寒逮其有成精幹髙堅猗與我公豈不其然初記姓名寖窺簡編遂至該洽聞窮見殫治道革因事倫本根剖分詣盡如不能言溢爲文字下筆盈編貫珠累累倒峽源源乃敎厥子夷途加鞭詩禮發身忠烈名存乃立厥家於門江幹髙廩大囷書樓飛鶱求志弗仕甘守丘園朱衣象笏郎省通班弟昆怡怡曽蹁躚目有國史耳無管其處樂者如處約焉木訥惟仁利口非賢信行恂達裏閭欣嘆千古共詞無間無愪李耳持寶子輿達尊旁稽幻說鏡像忘詮眾甫旣具五福又全尙祝期頥憲老恩宣贊入饋酳折俎加籩以乞箴誨以昭化原云何奄忽逝矣如川惟我與公四世之間爰始道義迄於姻連聞公考終了不吟呻委形弗怛魂合於幹生𨿽有旣性則無淪公自無憾吾何涕潸惟以敍違酹此肴筵

祭劉待制彥修

人生大倫朋友居一交非其道鮮不中失風俗盛時市價久要及其旣澆士夫或恌惟吾與公鄰里鄕黨祖考而來情好還往識公王城彼此壯年杞國憂天不逮周旋厥後二載相遇建業繾綣初通話言始接我畱震方公行坤維志各有在寧嗟別離驊驑騰驤歷塊而躓道出衡山見尋蕭寺時吾先子命啟新尊吾瀹園蔬大白浮君跨驢紲袢夜飲達晨舉扇障日气沖南云丙辰之秋吾爲嚴州公守溫陵過而肯畱千峯映臺寒菊靜悄醉睨弓彎呼扣窈同時侍臣而參而商朝不並席燕不聨觴豈無愛憎事靡相及豈無謀議言靡相拾而我伯氏養親衡茅參乎羊棗回也簞瓢公曰惜哉敬而禮之悉力吹噓振而起之自情而論本無暌疎撫事而思情旣有餘逮於庚申我歸楡社見公弟昆屏山之下引之升堂拜母夫人塵榻解懸主意仍頻水有湫源山有巖巘無髙不臨無勝不踐無唱不酬約我重來送我交溪別首重回及公晚年復此展訪我懷坦爾公語宣暢因悟南華凡有皆妄開吐衿抱有加於前我見脫略公歡則全甲第翚飛名園繡錯觥籌蝟磔棋響雹落作以絲管紛羅麗研艷動華屋轄投深泉三日不瞻巳辱誨戒嘉肴我食防酒我待頃獨怪公形色凋謝凥輪欲行神馬弗駕又復喜公气弱志彊憂在國家病語忠莊五十非夭古人所稱曷爲公悲欲攘未膺惟公英邁受之間气篤於施人勇於爲義聱牙大論眾頸縮龜公一奮髯立決無疑錯節盤根眾所憚避公一舉手防刃餘地其牧民也所臨去思其總戎也畏而愛之光射鬥牛十步千里俾爲鉛刀幹越所恥匣而藏之痛惜已矣書公志業國有史官有誄有銘炳如靑丹莫寫我心寓此鮭防酌醴盈巵公不舉覆

祭外大舅翁殿撰

伏以合姓所先爰系宗祊之主悼亡滋久莫屍蘋藻之羞載擇宜家審諧名裔仰師資於庠序瞻賢範於省臺視先公爲道義之交潛大業同春秋之志通津一棹夷猶誰見其疾徐虛室萬籖造詣孰窺其涯涘夙以年家之子進修父執之恭喜溢眉間意防語外毎幸攝齊而侍坐未皇挾防而請疑白玉精金嘆疵瑕之絕指太羮元酒知典則之尙存回首八年驚心一夢有齊孫季爰契我嬪龜筮旣同川途弗礙自始謀而迄事咸率禮以無違粵從靖節之廬來訪子云之宅柏堂春靜空餘隔葉之音蕙帳宵闌尙感鳴臯之怨光塵𨿽杳愴悼曷忘願惟鐘愛之有歸欽想英靈之如在謹率新婦某具淸酌庶羞之奠陳於墓前以故外大姑恭人余氏配尙享

祭季弟婦唐氏

維紹興十七年十二月二十六日伯寅姆姆翁氏同祭於三十四嬸唐氏惟靈生自名族來嬪胡門逮事尊章祗肅晨昏燕及娣姒情同友昆相其夫君克有諸孫室家令儀外無間言歷時多難翼翼辛勤謂享晚福以永其年何期奄忽命也難論今當永歸南山之原酌此家醴具此常餐終天永訣有淚盈巾魂乎未冺尙克有聞

祭孫判監奇父

惟公敏健之才可以躋膴仕該洽之識可以備訊究雄詞本乎騷誦逸學窮乎篆籀所交愼篤非仁而不與所守勁介非義而不受是謂縉紳之老成非特荊州之耆舊也中嵗念亂孤憤心疚支末𨿽廢精神自富流離困躓以逮皓首懷不忘於故丘志尙切於戎醜毎臨長風對觴酒壯气激烈以彌厲吐壺已缺而重扣蓋猶足以乞言問政欲見則就賜之幾杖加以籩豆不使老至長饑捉衿而肘見突冷於永晝也嗚呼哀哉我先君早嘉英秀及觀爲政晚意逾厚俾自拔於瘴鄕來卜鄰於衡岫人事好乖斯願莫副獨予兄弟乃幸參聞前言與往行常發蒙而啟覆𨿽大藥之乏資在徳人則宜壽忽不瞻而幾日俄斂藏於一匶方公病革陰陽交冦了不怛化出語無謬有固窮之義訓遺諸子以筆授卷釣絲於七澤孤風於遐宙讀先生之自傳與斯文之奠侑庶潄石之髙情克紹乎簡冊之光而斷蛇之陰徳燕翼於云來之後也

祭妻兄張撫幹良臣

昔我冠年羣試南宮卽以藝文受知而翁收置門闌妻以愛女獲交昆仲竟嵗逰處效官洛杜君在定陶匹馬見過意方逸豪遺俗故家尙有存者弔古搜奇歡不忍捨戎塵坌來相與契濶乙卯防語丈人已歿曽未三年予復悼亡君之仲氏丘木旣長庚申訪君家山蕭寺悲笑雜集如夢中事丙寅之秋予還武夷未及尋君君喜而來畱止彌旬情好逾厚觀君气骨堅耐如舊豈謂此別遽隔死生一朝訃至驚呼失聲篤實之資朴茂之行謹幹之才樂易之性靑衫下僚迄不一施徯克厥家而止於斯君幸有子仍有季弟武部之澤庶其在是望君千里遙遣此觴疇昔之思曷日而忘

祭張給事子猷

昔在政和學校賔興靑衿譽髦鮮或不升賢士之聚實始識兄兄時遇厲力弗自騰日一溢米有問莫譍捨中諸生春貢來盈語誦嬉嘲嘈嗷其聲兄𨿽臥病靜黙而聆他日見謂子獨爽靈定交投分相與以誠予方冠年防气矜騰蕩潏詞江湛酣酒觥髙視四海孰爲公卿兄獨溫愼期我有成簾樓夜集花市朝行悠然雲淡漻爾冰淸曰此紛華罔堪寄情與子出郊曠美舒平北望大河西眺諸陵東臨汴泗南想羌衡春風融泄秋气澄泠短琴一弄長笛時橫尋幽弔古治亂常評心憂禾黍耳厭簫笙顧謂銅駝將埋棘荊嵗在辛丑雲海鶱鵬龍門並進雁塔同登武部星郎實司文程於兄從祖有女瓊瑛遂以見妻由兄推名防迫告歸分袂徵營後合之艱先以淒凝各效一官啟明長庚召冦者誰中天欃槍宗祏遂南再立都京紹興五禩同簉王庭回首舊逰恍如夢驚簡書是畏防語何曽閱日未幾又別江亭十有四年猶飯一蒸書題𨿽數心曲難形但祝加飱百祿具膺豈謂小疾奄嗟沈防惟兄之學演迆深閎涉乎諸史貫乎羣經怡怡外容肅肅中扃有類坦率了無巇傾沂水之詠𨿽則未賡荊舒之說早嵗已懲孝養純篤夙師閔曽口體爲下志意是承故其爲文以以榮而見於用以敏以精撫字稱良轉輸稱能入時從槖近列華明出殿藩維逺俗綏寧上主所知淸議所凴奚不黃耉進班疑丞俾究施爲以詰戎兵云亡之痛豈惟親朋我欲爲志述兄平生傳之悠逺不在斯銘姑遣長須往薦芳馨莫寫予悲有涕其零

祭郭提舉子元

嗚呼有道之後其傳逺矣賢如立之志業可紀予逰雒師立之巳死蓋嘗徘徊通徳之裏聞公純厚操行懿美欲見未遂人逺室邇衣冠南渡邂逅湘水公越耆年予亦艾齒山陽嶽縣相望甫爾毎聆車音歡笑倒屣從咨往故哀哀歷耳粹气薫然徳容靜止溫恭是力信順是履皓首簞食蕭齋隠幾玩意韋編終而復始謂言仁者期頥乃已何期奄忽一疾不起回首曩者同數君子到我碧溪旬日逰徙漾艇鏡中舉觴竹裏談笑淸眞風度凝峙似云無心如泉無滓徳星暫聚髙躅誰跂諸人好在公獨傾阤盤有時蔬尊有浮蟻遣詞敍情魂尙來只

祭劉致中

嗚呼天生百材莫不有用材之尢者其用尢重南金大貝金玉明璣惟或不好好則徳之獨吾致中乃異於此百不一見不壽而死嗟嗟致中早自貴珍見賢必事遇仁必親學無定師參以訂證濬其明頴礲其亷勁事親篤孝友於弟昆政施厥家肅雍閨門其在友朋忠益相告其於鄕黨善者所好徳義積躬名聞於朝公卿引重弓旌是招三揖而前尙赴堂察君以疾辭歸馭遄發縉紳趣榮快往奔馳豈有匹士重已如斯士負知能鮮克遵養嵗不吾與利有攸往猗歟致中術略疏通若將終焉一畝之宮謂天艱之式燕其晚而迄艱之惟理之反文木良徐僕於嵚巓有嵬者樗乃終天年切玉之刀以貴弗取鉛胡能割玩之在手鄕裏之分姻婭之情膠庠之舊磨琢之誠別去再期期復來防我今來矣君往安在旅酒弗旨豆籩不嘉獨有悲思君其知耶

祭楊珣

人之生兮浮萍隨波濤兮無垠偶飄颻兮值遇遂密比兮依因吾初來兮新昌睨爾居兮西鄰方念咎兮息交俄數面兮成親屈輪指兮逮玆淹五冬兮四春結茅屋兮南郭爾來曽兮逾旬不顧我兮寂寥匪附炎兮彊臻或狂風兮搖空或淸月兮掛旻或夜雨兮蕭瑟或春花兮氤氳或髙臺兮寫望或埜寺兮怡神有好酒兮必同班肴蔌兮錯陳或商謳兮浩蕩或齊諧兮紛綸眷地角兮徘徊忘天涯兮悲辛予舊交兮日疎爾旣久兮彌寅鼓爾篋兮未冠嘗簉足兮成均中慷慨兮投筆脫儒服兮戎紳糊其口兮一官竟何得兮隕身賦才諝兮可用祗碌碌兮埃塵四十四兮無兒絕新昏兮室人甫不覿兮七朝被微恙兮永淪耿昭昭兮就盡視死生兮夜晨嘆逝者兮臨川眇今古兮同津吾慶弔兮久隳乃酬爾兮芳醇亦忘懷兮怛化聊爲爾兮唏嚬

祭顏翼

嗟嗟顏生曷隕其身耶抑恃妙齡忽衞生之經耶晨出夜歸冒犯瘴氛耶酒焦水浴寒侵而熱蒸耶昧彼藥石孰損益於吾身耶延子外館敎我二孫不縱不苛訓飭甚勤見子所著幹祿之文爲蠅頭之細字擬詞塲之千軍我於爾時追隨人事趨走頻煩未克自貴方將遲以嵗月感以誠意勸使爲已而學凡致逺在識趣天爽敏以賦汝勿逐末而暴棄何然之春花遽隕霜而萎瘁旣殮殯爾酧以薄祭旅魂悠悠豈能一至

祭妻兄翁主簿子光

嗚呼子光何爲夭折方行萬里登車軸折錦山霅水道里數千聞君之訃驚心慘顏昔在少卿有言有徳宜躋華近終老巖側司戶秀傑洵美令儀不遐其騖九品之卑再世所鐘謂在孫子君齓而孤克自峙嶷旣就師友旣惇詩書孝弟祗祗家庭愉愉親仁篤義疎才棄怨防約則甘趨俗則倦載此粹懿宜福於天宜富宜貴宜得永年理有難推君奚不淑凡百交逰咸爲君哭而況北堂鶴髮慈親哀哀諸兒曷辜於神吁嗟斯人命孰長短貪婪無厭谿壑寧滿四福具矣好徳靡稱展跖考終亦曰茍生誠能好徳而貧而賤而不大耋君子維燕用是以商子光奚尢昔也若浮今也若休惟我摧頽晚婿君媦與君論心百未十旣屬以罪垢跕墮南云見君知難何期永分長號西風佗傺鬱結寓詞侑奠聊以告別

祭範太監元禮

惟公器質溫良材用膚敏飭躬力學服職靖共門戶盛時不自驕汰循途平進厥聞甚休晚守衡陽承郡凋困竭意摩拊民獲少蘇上官弗仁詆爲慢事退奉閒館亦無怨尢顧予迂疎托契先代書問勤縟情義甚惇中經瀏江值公寓止接語又欵益窺所懷毎及時難詞气感慨許國之意不忘拳拳尙期顯榮以攄志業有生遽盡曷至於斯聞訃失聲天不可慮方此哀制往哭不能遙持一觴以寫悲抱

祭龍王長老法讚

嗚呼嵗在己酉彊敵內侵予先君子航湖而南小駐碧泉莽野荒墅冬郁濕薪急雪堆戶忽有僧至艸衣讚公佛堂巍巍步象音鐘與之坐談飯以乳【闕】惜其遁身公材利用厥後慈云虛席生塵魚鼓弗振府州選人遂以畀師移錫來處誰爲證明予有請語自玆還往二十暑寒毎辧異同拊掌大歡維師行事詳締穩實公方無累私語無失梵宮之內金碧煌煌水雲明潤山木蔥蒼心𨿽不朽生則有盡示病寂如埋骨弗燼念我先子築丘宮前樵牧不犯師勤則然誰其嗣之感舊興愴茗餌薦誠目斷靑嶂

挽吳丞相

妙齡一目了羣書未壯聲華眾已孚器逺況曽師舊徳時來俄看獻嘉謨親扶日轂升天路不許金戈入帝都大節已全名自永詎同姦慝茍全軀

追念宣和國勢孤上公元宰導人諛妖氛已覺前星暗皇澤寧論少海枯誰謂玉華傳玉座共知靑瑣伏靑蒲讒言一發堪流涕禍在同升有鄙夫

黃扉淸啟帝之初俊乂招徠念逺圗桃李舒華方雨露鴛鴻戢翼又江湖當年舉國蒙休烈至死無人雪厚誣圓覺妙明何計此獨疑遺恨繞蒼梧

挽劉忠顯

念昔京都晝掩關黒雲黃霧塞人寰南城掃雪迎耶律北道聞風拜祿山不爲身謀心皎皎已終臣事意閒閒何人得與髙名並千古常山諒可班

未識堂堂玉立姿已傳薤露滿山悲空餘父執修恭意漫繼詞流紀徳詩諸子盡賢門益大萬家餘地塜初累紛然盡奪三軍帥誰識公心死不移

挽陳幾叟

妙質曽揮匠石斤久於其道更超羣皂貂破敝頭防雪黔突淒涼气吐云忽上諫坡規帝徳又陪經殿勸皇墳事功難必淸名在未辱先賢付托勤

挽楊訓母莢氏

戚戚秋風颭旐旌送車千輛咽佳城令妻壽母名兼美孝子慈孫禮備成望士有詩歌紼綍梵坊無侶獻鐃鉦更慚朴語書銘石萬一幽光久更明

挽某氏

慈祥令淑稟於天宗族閨門共仰賢中饋克修惟六二義方能敎亦三遷藝萱無復忘憂日種栢行看合抱年舊欲升堂今已矣大招成些重淒然

挽李太孺人

桂水無情日夜東空餘丹旐溯西風一經不負門閭望五鼎端宜饋祀丰茂渥出綸觀有煒芳徽勒石播何窮遙知祖送詩千首挽鐸聲悲大隊中

挽端州黃大用大用喜讀書有志行數過予講討𨿽未詣宗本要自佳士可尙也心爲形役遂以病死作二詩哭之

毎惜南冠懶讀書欣逢之子富三餘文章戶牖𨿽頻闖師友源流或未疏底事个中紛侘傺坐敎淫末費驅除昭昭奄作去悼爾能無一束芻

鋸屑霏談涉往今濡毫灑紙掞詞林聽歌鹿野三章後悵下龍門九曲深十口西疇貧索莫一官南選晚侵尋早知大易無思慮應悔生前未洗心

挽黎承事

北正黎司地南來得姓繁淸時能敎子餘潤必髙門珠蚌他年譽金籝晚嵗溫王師勤佐餽鄕鬭待平反援手遺嫠難酬心樂泮恩淒涼投轄井慨嘆給孤園萟檟平居近攀松永慕惇流年駒過隙不辱付諸昆

挽譚邦鑑

忠烈延康子期頥致政孫文詞金震蕩行治玉純溫夢熟黃粱早名余絳旐鶱傷哉九京路白日悶泉門契好聨三世交情晚更深宦逰乖握手書到豈論心嘆失超騰願愁聞相挽音平生一尊酒已矣不同斟

挽楊子川

傾蓋小冠市論文喬嶽陽一生能幾屐兩鬢忽成霜我尙棲南嶺君俄赴北邙無因澆絮酒回首重呻傷

斐然集卷二十七

欽定四庫全書

斐然集卷二十八

宋胡寅撰

跋髙宗禦筆

建炎三年夏四月上移蹕建康臣蒙賜對爲尙書郎未幾擢司記注是時上鋭思致理招徠賢俊臣父安國以給事瑣闈再被嚴召六降惇促之命申以使人復因臣奏事坐旁開借玉色問及臣父造朝之期宸翰寵頒備形徳意而臣父抱屙寖久艱於入覲臣繼荷聖恩曲從所請退食祠館俾就色養仰惟急賢願治多士傾心孝愛之風形於四海豈臣父子獨受隆賜謹以云漢之章寫之琬琰四年夏四月宣義郎直龍圖閣主管江州太平觀臣胡寅謹記

跋唐十八學士畫像

昔孔子語冉有曰衞庶矣冉有曰又何加焉曰富之曰富矣又何加焉曰敎之唐文皇不世出之君也房杜宗臣之魁也相與圖治至於斗米數錢行旅不賫糧則貞觀之功極矣其禮樂道化無傳焉千載一時而所成就止此可不深嗟而重惜哉故予嘗論三代而後獨漢光武明章之治庶幾於敎者可一變而王也因觀羅湜所藏唐十八學士畫像遂書其卷末

跋劉殿院帖

自新法禍民天下塗炭獨謀殺人者蒙首免之惠至於令人習知夫按問欲舉之便也其不忌之寖酷矣方王氏秉國之時闔辟雷風動揺山嶽抗議而變之固難覩禍敗之後追賞盡言而於法則未之有攺豈特首免一事而已哉此公卿大夫之恥也寄語公嗣孫駸駸萬世用尙克勉之

跋唐質肅公詩卷

質肅公父子以忠直爲宋名臣天下知之不待贊譽也嘗聞道鄕鄒公語先君子曰子方送行詩惟王介甫爲最獨記其一聨云薄俗易髙名已重壯圖難就學須彊謂不止於嘆詠而已二公名節始終俱美而介甫當權面斥質肅公使發憤而薨竄逐諫院使流落至死介甫之學非不彊也其行事乃爾果孔孟之學耶今臨川集中此詩不存然言不可以人廢故書以附詩刻之末抑以見公於語言者未必能踐而重厚簡黙之人其所立必有大過人者如質肅公父子是可師也

跋陳諫議書杜少陵哀江頭詩

諫議陳公所書公外親臨江蕭君建功得而藏之云公之絕筆也公學行文章皆居第一流而尢顯白聳動於天下後世者則以知蔡京姦慝禍國於未用之前也此書信其絕筆是乃憂思至痛之情言不見用身且竄逐視國家將危而無可柰何后之覽者猶欲慟哭流涕而況其身親之者乎嗚呼悲夫

跋畢文簡與冦忠湣帖

古者人君將有事於四方必使知者慮義者行仁者守澶州之功用此道也夫應事於倉卒者其難有甚於耳聞目見切身經慮之熟也文簡諸公文昭武烈乃當晏粲右文之旦伏觀此帖詞平意和不見淩遽非有大過人者必不能成天下之大事也遐想其人願爲之執鞭而不可得

題畢西臺墓志後

西臺公與師垣恭氏爲布衣交有同年之好蔡旣擅國亟欲引公助已公謝絕之遂坐黨入籍後又數寄聲通殷勤公終不答以此坎竟不得試彼富貴燻天忽與艸木俱腐而公徳名義爵皭然不緇得喪榮辱果安在哉予晚生不及識然髙山仰止心誠好之與其子季我逰獲見銘文伏讀三嘆因書其後

跋楊山李丞相送鄧成材詩卷

君臣之義與節義之辧在今日尢所當謹者成材爲盱江幕金人檄至守以城降成材爭之不可乃棄官歸成材爲小官所守已若是是宜先覺名臣深嗟而重賞之行且爲世用矣願卒此志昔在仁祖時朝臣送唐子方詩皆譽其直諫之美王介甫詩獨曰薄俗易髙名已重壯圖難就學須彊識者以爲得古人相勸勉之意予於成材亦云

跋胡待制詠古詩

前事之不忘後世之師也古人求多聞將以建事貴多識所以畜徳至聖賢猶不敢不勉而後世之士有寸長片善則裕然若不啻足矣以儒士爲無用以古學爲迂僻非史洪肇之倫則原伯魯之流反理行身世兩敗吁可憫矣宗兄汝明有志當世不以材能自髙又尙論古之人形於詠歌觀其所否可以知其所不爲味其所與可以見其所景行非特評史蓋言志也如不用則已用則吾知其無率意而行揚已矜眾之事於昔人建立必有所到矣三復欽仰題其卷末

跋李尙書路樞密送張元裕主簿序

某識徳餘十有六年毎見之口道古今而未聞其論醫觀李尙書路樞密所與序跋則知徳余兼通神農岐扁之術而有家學蓋恥以藝名耳某曰醫已人病救人死君子之心無足恥者向使徳余旣富且貴而殃民害物其可恥豈不甚乎今仕而不偶曷若己人病救人死如君平賣卜稍可藥饑而止斯亦賢於受祿居位而爲人病者逺矣徳余試思鄙言

跋葉君論語解

學者得一官皇皇於進取若不及忽焉老死莫知自憐滔滔皆是也超然年將六十方且從事於童習之書忘其饑寒之困可不謂賢乎著書旣難釋聖人之言尢非易要當多求博取以防至當驗之於心體之於身則考諸前言往行而不謬矣斯道也有志者歿身而後已超然其懋哉

跋石洞霄傳

死生之際爲異學者名之曰一大事至於刳心沒齒而不能辧而石虛一蹈履白刃有守無惴夫豈一日所能哉觀其被召不畱得官不居見林生而不屈對人主之問而不諂其胸中蓋有過人者得非讀南華之書而深造者耶使其早得所從知孔孟之正其所成就又豈止此哉

示張醫

一切有爲法不可以利存心以利存心𨿽善亦惡務合於義𨿽有小失不害其爲善也觀諸君譽張生者謂其有活人之術以濟物爲心而無所取信斯言也可以爲良醫矣𨿽然術無盡而心易倦利能動人而義難終也惟不以譽己者自足而思進吾所未足則岐和扁華亦將可及爾尙勉之哉

題嚴子陵祠堂

嚴子陵不屈於漢光武其襟度髙逺非世俗淺丈夫所知姑置勿論其告友人之詞曰懷仁抱義天下悅阿諛順防要領絕士大夫能奉此二言之戒庶幾往來祠下不防污山水它亦何足道

示云瑞

先祖父中大公隱約時聚徒敎授長老元嗣方童丱在眾中讀書最頴出其後爲僧得法名振禪林有詩二十篇寄先君𨿽灰心槁形非欲以言語自名然奇气秀發溢於翰墨終不可掩先君感舊嘆今以兩絕句答之嗣沒將十年門人云瑞開堂於永之報恩機緣密熟意象恬逺有師之遺風乃錄兩絕句使刻之石則未知讀之者以爲追隨香山之人歟抑以爲不入蓮社之客歟紹興十一年七月望日武夷胡某書

題艸衣寺松碧軒

此軒舊爲曲廊趨惡濁之地修老斷其去路辟南壁爲小牖於是嶺谷蟠互大木森映盡在目中軒𨿽小蓋艸衣之勝處也林壑諸木惟松尢盛軒當樹半秀色如潑故以松碧名之凡材𨿽多不足數也胡明仲書

斐然集卷二十八

欽定四庫全書

斐然集卷二十九

宋胡寅撰

中書門下省試館職防問

蓋聞士之處世稱於家者其徳當周於一家聞於鄕者其賢當蓋於一鄕今有以事舉言揚達乎天子之聽而咨詢之於禁省則必其逺大之識宏達之謀固不可以小言片善取也敢問今天下之吏員數眾多流品雜出有司無缺以處之欲置而不卹歟則下有失職之嘆將使人得其欲歟則聞爲民設官而不聞十羊九牧以殘之也天下之兵分統旣久欲因而不革歟則末大必折古人之戒欲有所變制歟則乘塞者以力寡爲言分閫者以不專爲患固難於攺作也天下之材調度旣廣欲取於民歟則利源已竭民力已困取之不已露根可畏也欲輕徭薄賦以休息百姓歟則環數十萬之師荷戈被甲以捍冦敵不可一日而無食有功而不賞不取於民安所從出哉是三者皆當今之急務學士大夫究心於兩說之間謀其利不蹈其害而未知其術渴佇崇論願茂明之將以告於上焉

零陵郡學防問

問匠必以規矩爲法射必以正鵠爲志學必以聖人爲師孟子非親見聖人者其言曰乃所願則學孔子然則能以聖人爲師不必親見聖人也仲尼道大而徳全門弟子不能徧觀而盡識之故曰大哉孔子博學而無所成名固天縱之將聖又多能也今學仲尼者將由其一言一行乎抑將從其大體乎從其大體非生知上智必有所不能由其一言一行則枝流別何以防於有極是皆學之所甚難也敢問孟子學孔子之要安在其所以爲亞聖而於孔子有未及焉何故後之學者其必循孟子所以學而學之歟其亦謂入徳之門不一書紳請事皆可以進於道歟諸君師孔孟於千數百嵗之上當知規矩正鵠之所在願與聞之以警不敏

問聖人之道必有傳受然後不墜於世堯之所以命舜者舜亦以命禹孟子溯流窮源推其所傳受以湯文孔子太公伊尹之流或見而知之或聞而知之蓋以是爲在已也敢問見聞而知之者果何事歟由孟子而上何爲而得其傳由孟子而下其有傳耶其無傳耶如失其傳則自秦漢以來爲道者眾矣其皆謬於聖人而無所折衷耶若曰在則人亡則書求之經可也彼親炙乎聖人者猶有好勇貨殖短喪學稼聚斂色莊之鄙而況誦空言者耶然則學聖人而不知其所傳之事𨿽緝詞數萬讀書五車未免乎行也諸君皆願學孔子者於此豈無所志竊幸聞之

問善學者必適時務學而不適時務是腐儒而已耳今有人知盈虛善斂散取民而不害民足國而不害國可謂通財賦者矣若冉求是也其自言曰方六七十如五六十求也爲之可使足民今有人戰必克攻必取據城則人不敢犯對陣則敵不敢遏可謂曉軍事者矣若季路是也其自言曰千乘之國加之以師旅由也爲之可使有勇嗚呼其適時務者乎彼曽防之言誌異此之撰乃特在乎莫春之逰詠歌之樂而已此與撫時玩景朋羣嬉逰者亦何辧其視由求功效之及物者絕不侔矣夫子乃喟然嘆而許與之陋彼二子者無稱道焉聖人生於周衰列國並爭之時其敎人取才固將以有用爲急也而不適時務乃如此無亦迂濶爲世笑耶然仲尼所去取萬世信之求其說而不得今舉以問

問儒衣冠者皆言學學未易知也孔子之自言曰十室之邑必有忠信如丘者焉不如丘之好學也其稱人曰有顏回者好學今也則亡未聞好學者也而未始言其所學者何事後世之稱好學者或異於是挾防讀書博習乎詞藝之末務以悅人之耳目而取世資故論明經者以拾靑紫爲志稱稽古者以得車馬爲榮自聖人觀之必謂之未始學矣今將捐記誦詞藝之習而求聖賢之所學則當得其門而入必有事焉豈非吾徒之急務乎二三子蓋以聖人爲師而好回也之所好者矣請問其目

問論人物者必以功烈著乎世利澤加乎民爲大丈夫之能事𨿽居仁由義有致君堯舜之術而窮不得施亦何用矣昔者管夷吾相齊尊戴宗周攘斥夷狄不以兵車之力而九合諸侯威令加乎四海使斯人無左衽之患仲尼稱之曰如其仁如其仁嗚呼盛哉彼子路一學者耳好勇行行無保身之智率爾而對無爲國之禮爲季氏宰取具臣之譏不知以正名爲先蒙野哉之誚動輙得罪於聖人其賢於管仲者未聞也使今學者尙友千載而擇所從必以管仲比身而仲父自許矣然而曽西乃畏仲由而艴然陋管仲孟子取其說以拒公孫丑曰管仲曽西之所不爲也而子爲我願之乎夫聖賢之志尙去取乃如此敢問其所以然者

問學莫要於求仁而仁之爲道難言也孔門問此者眾矣聖人亦語以爲仁之方而已未嘗指名何者爲仁也韓退之乃以博愛盡之是特聖人所以答樊遲者不足以盡也然自是而後言仁者捨愛則無以命仁吾信其不知夫仁也學而不知仁豈非闕典之甚乎諸君其歷考聖賢之心以要其極而陳其大略

問仁知勇天下之達徳也缺一焉不可矣孔門弟子有問仁而無問知勇者獨樊遲一問知而已善問者如攻堅木先其易者後其節目莫難知於仁而必問之是何也仁者不憂而君子有終身之憂知者不惑夫子生而知之矣何待四十而後不惑勇者不懼子路勇矣而告使臨事而懼又何也

問世儒言伊尹之任其多進而寡退茍得而害義故伯夷出而救之伯夷之淸其多退而寡進過亷而復刻故栁下惠出而救之惠之和其多污而寡潔惡異而尙同故孔子出而救之至孔子之時三聖人之各極於天下故孔子集其行而大成萬世之法使三聖人者當孔子之時皆足以爲孔子矣予有疑焉蓋由湯至於文王賢聖之君六七作其成就人才之眾至其衰世猶有存者使伊尹有當時君臣獨無以革之乎由周至於戰國又百餘嵗文武周公之化不爲不深使伯夷之猶在則周之一道徳以同風俗者殆無補於世而獨俟一栁下惠耶孔子去栁下惠未逺若栁下惠能矯伯夷之淸使天下從之其不應繼踵而作而孔子救之又何遽也且孔子之時荷蕢荷蓧接輿沮溺之流必退者尙多也則栁下惠所爲果何益乎以孟子之言考之三聖人所同者得百里之地而君之皆能以朝諸侯有天下行一不義殺一不辜而得天下皆不爲而已彼爲任爲淸爲和一節之至於聖人者其可以爲孔子乎幸推明之

問師者人之模範也模範孰加於孔子矣其作春秋惡諸侯之僣王自立於其薨也以大夫之禮卒之不與其爲諸侯也而己乃逰乎其間爲之臣是何也惡世卿之僣君自三家受氏之後一譏而不足再三致貶焉不與其爲大夫也而己乃有見行可之仕是何也惡夷狄之猾夏有能攘斥使不侵中國者則與之方是時楚最彊窺周問鼎管仲相齊興召陵之師楚自是帖服聖人稱之曰防斯人吾其左衽矣而旣失魯司冦遂之荊先之以子夏申之以冉有有若謂是行爲不欲速貧是何也夫所行如此而立言埀後俾人不得爲爾烏在其模範哉吁其愼思而明辧之

問形寓數不可逃也後世有知命之術以五行支幹納音推人之窮達壽夭其精者十不失一故知其不可逃也治亂廢興之在世不亦猶是乎周卜世三十卜年七百漢之興也五星聚東井其衰也當陽九之厄其大致然矣聖人作易蔵往而知來其於治亂廢興如指諸掌不待推占而後明也自周衰至漢然後天下平其間蓋百有餘年人力所必不能扶持者而仲尼方且區區歷聘諸國曰茍有用我者期月而可三年有成夫豈不知世無能用之者不幾於不知命耶荷蓧耦耕之徒浩然長往其心殆亦非笑仲尼之所爲矣在聖人夫豈茍然是必有說不可不知也

問鬼神之理學者所當知也樊遲問知孔子語以敬鬼神子路問事鬼神孔子語以事人爲先何也或不問而語之或問而不語是可疑也中庸曰鬼神之爲徳視之不可見聽之不可聞而舜之作樂也祖考來格周之作樂也天神降地出何以知其格其降其出歟是又可疑也夫所謂視不見聽不聞者爲其無形聲可接也而易曰精气爲物逰魂爲變是故知鬼神之情狀旣有情又有狀則非不可見不可聞矣而中庸云爾是又可疑也以天神地只言之其情與狀可得而言歟孔子祭如在祭神如神在蓋亦誠心想其嗜欲貌象以致之祖考可爾也天神地只若爲而想之是又可疑也今釋老二教皆言鬼神且又繪事之土木偶之果得其情狀乎若以爲是則世人所不識也安知其爲是乎若以爲非則聖人所未及言也又安知其爲非乎是非有無茫茫於吾心以之事祖考祖考必不格矣又況於凡爲鬼神者乎此學者所當精思而明辧之不可以難知而遂止者也

問聖人能知人而堯不知鯀之績用弗成何也仁人於弟親愛之而已而舜封象於有庳庳距舜都在五服之外親愛之固若是乎啟之賢必不若臯陶與伯益也禹不爲堯舜之禪而與其子何以知其非私也桀可放則獨夫耳不可放則事之湯旣放桀而又有慙徳何也無乃於心有未慊乎大人者能格君心之非仲尼則進乎大人矣行乎魯衞陳宋不聞一君格其心者何也惟聖人爲無過行孟子稱夷惠曰聖人而又議其隘與不恭夫隘與不恭君子不由也而可爲百世師又何也尙論古人學者之事故舉以問

問茍卿氏有言學莫便乎近其人昔七十子身逢元聖得所依歸可謂近其人矣其與生乎百世之下希慕企望而不得見者豈不異哉然子路好勇子貢好貨宰予晝寢子張色莊冉求爲季氏聚斂是皆常人之行曽不少革則何貴於近其人乎聖人敎育丕變之功又安在乎伯夷栁下惠淸和之徳非若孔子集大成也聞其風於百世之下非若洙泗親炙之者也而亷貪立懦惇薄寛鄙之效靡然甚速何夷惠能之而孔子不能豈其興起者皆賢於由賜之徒歟二三子其茂明之

問自堯舜至孔子幾一千五百年間何聖賢之多也或君臣並立於朝如唐虞之際或父子同生於家如姬周之盛逮乎洙泗闕裏弟子賢哲至六七十人孟子而後五季而上亦幾千五百年所謂聖人何其不復生也方仲尼未修經之時學者固無書可讀若伊尹自畝而發傅說自版築而發膠鬲自魚鹽而發百里奚自市井而發爲聖爲賢何從而致之六經傳世旣久在七國則荀卿氏在漢則毛董子云在隋唐則王通韓愈皆號大儒相望如晨星然其孰爲知道者耶夫以古之時未有經書而聖賢接武於世後世經書備具而曠千百嵗求一人如顏閔而不可得然則六經有益於世乎其無益乎

問事莫大乎祀祀莫重於天周監於二代其文備而可考矣惟明堂之禮學者疑焉孝經載仲尼答曽子之言曰昔者周公宗祀文王於明堂以配上帝而周頌我將則其詩也然以其禮屬之周公歟是嚴父也嚴父則武王所當爲周公事武王時未嘗攝政胡爲而嚴父以其禮在攝政之時歟是攝成王也攝成王則武王乃當祭而文王爲祖矣禮未聞嚴祖其曰周公其人也又考之戴記則明堂者乃周公負斧扆朝諸侯之地也考之孟子則明堂者乃王者之堂行王政之所也皆不及宗祀之事是皆可疑者幸辧明之

問文之爲用大矣堯舜禹文王之聖咸以文稱曰文思曰文命說者曰經天緯地之謂文其用之大乃如此仲尼曰文王旣沒文不在玆乎蓋以斯文爲己任矣自孟子而後左氏荀卿太史公司馬相如揚雄劉向班固之流各擅文章之譽後世莫得班焉如唐韓愈栁宗元皆竭力希慕僅成一家夫此八九子者其建立與古所謂文同耶異耶如其同則經天緯地之效安在如不謂之文則末世執筆綴言之士皆師法於八九子者自謂文之至矣而未嘗知堯舜禹湯文王仲尼之大業有潛心於堯舜禹湯文王仲尼之大業則笑之曰是古學耳安得爲文誇多鬭靡至於支靑配白騈四儷六極筆煙霞流連光景舉世好之有司亦以是取士爲日久矣其得失是非願從二三子聞之且觀所志

問昌黎文公唐之鉅儒也著書立言有原道之篇焉其意欲扶皇極尊帝王明孔孟之敎而攘斥佛老也嗚呼亦可謂特立不羣之傑矣卽其原道之論曰博愛之謂仁行而宜之之謂義由是而之焉之謂道足乎己無待於外之謂徳仁與義爲定名道與徳爲虛位是六言者古未之有也而愈斷然筆之敢問二三子夫愈之爲六言其盡善矣乎其槪諸仲尼孟子所謂仁義道徳者同乎異乎佛老氏髙談性命自以爲至矣是六言者其足以破其術服其心乎

問鳯皇來儀虞史美焉其不至也仲尼嘆之是爲太平之瑞章章信矣三代盛際聖君繼出治功之極至於兵寢刑措越裳氏以無疾風暴雨占中國之有聖人也重譯而獻白雉於斯之時鳯何爲隱乎厥後漢孝宣乃獨防嘉應或集於郡國或降於京師其數甚眾孝宣何以得此以其治考之美政固多矣而粃政亦豈少乎大將軍以元勲而滅族夏侯勝以正言而被囚王成以虛僞而蒙賞蓋韓楊二良臣死皆非其罪也而魏相之奏子弟殺父兄妻殺夫者嵗中且二百二十餘人若夫日食地震雨雹饑饉之變史亦未嘗絕書不可謂之太平決矣然則鳯凰胡爲乎而來哉夫休咎之證有國大事也尙論古之時是非眞僞奚可以不辧

問揚子有云祭莫重於地地莫重於天古者祭天其名曰郊百代之所不變也而未聞祭地之禮其名何謂也考之周官祭天於圜丘祭地於方澤考之祭法燔柴於泰壇瘞埋於泰折考之郊特牲郊所以明天之道也社所以神地之道也考之中庸郊社之禮所以事上帝也考之昊天有成命郊祀天地也然則周官祭法郊特牲分爲二祭中庸及周頌舉天地而合祫而禮記毛詩所載則社者祭祀之名耳欲斷以社爲祭地之名乎則古者之社本以祀后土后土者共工氏之子也又有亳社見於禮夏社見於書則社非祭地之名矣周公成洛邑用牲於郊越翼日社於新邑舉郊舉社則又類社以祭地而天地不合祫者故凡天地之祭合歟不合歟祭地之名社歟非社歟若其社也而周官祭法不言何也若非社也則祭地當何名也後世以爲北郊者是耶非耶旣錯見於羣經而未有折願與諸君論之

問四科之目非惟品次門弟子之爲人抑謂人才無能外此而有品也歟孔子以學爲貴其言多矣未有不須學以成之者徳行而無學不亦質朴而少通乎言語而無學不亦口給而少稽乎政事而無學不亦蒞政而墻面乎然則三科者皆當學以成之者也而文學殊科何也世之言者以政事文學爲兩途其原蓋出於此而古人之論則皆不然曰聞學而後從政未聞以政學也舉此一語彼言語徳行何獨不然而四科之別乃吾聖門所設敢問如前之所疑也

問宗廟之禮尙矣禮樂庶事尢備於周則後世言禮樂者捨周何以哉然於宗廟之制有未諭焉者武王旣宅鎬京宗廟之建必先宮室無可疑矣及周公營洛又作淸廟朝諸侯率以祀文王而書曰王在新邑烝祭嵗文武騂牛各一是鎬京旣立廟洛邑又立廟且廟必有主其奉鎬廟之主而祀洛廟乎抑別立主乎故凡成周之廟制分建於鎬洛一可疑也或徙主或作主二可疑也天子七廟洛邑獨祀文武而捨王季而上三可疑也成王祀於洛則鎬使誰祀之四可疑也周公豈欺我哉其必合於禮矣願推明之以釋所疑

問道果一乎而易有天道地道人道於其中又有陰陽剛柔仁義之異名而非一也果二乎孔子孟子皆曰道一而已何也果不異乎則仁與不仁之道二君子之道三聖人之道四天下之達道五後世又有黃老之道西佛之道學士大夫宗師或以爲賢於仲尼如其果二乎則損之六三其致一也先聖後聖其揆一也三子不同其趨一也孟子排楊墨董氏絕申韓昌黎辟佛老周公誅奇言異行惟恐道術之爲異端裂又何也幸茂眀之問畱武二侯秦漢以來奇才防士之冠也髙祖與楚解羽歸太公呂后引而東矣良復請襲之可謂信乎先主羈旅公安孔明勸使跨有荊益遂奪劉璋之國可謂義乎失信違義鄕黨自好者不爲而二子爲人建立邦家厥功巍然後世至許以三代之佐而爲此何也荀彧爲曹操謀取天下而沮其九錫杜牧以盜方之司馬文正稱其死節於漢馮道歷事五代歐陽氏譏其無恥而臨川先生以知道許之夫孰爲當

問揚子云漢儒之賢者也富貴人之所欲彼不汲汲焉貧賤人之所惡彼不戚戚焉文采人之所喜彼悔詞賦之作焉古道人之所忽彼好而樂之有深沈之思焉卒之著書立言以自表見至於今千有餘嵗矣而名不冺沒可不謂之賢矣乎然以其言行考之法言取模仿之譏太有重屋之誚所以發揮聖學錯綜易數必不可缺者未聞君子與之也方王莽盜漢時或潔身去之或守死不屈蓋多有其人雄號爲知數豈不知死生之有命奚至於惶怖投閣哉且作美新之文謂莽過於伊尹是何言也或曰亦遜言譏之耳莽之罪族誅而不足何譏之云乎臨川王文公溫國司馬公議論未嘗同獨於子云則皆謂孟子之後一人而已於雄果何取而云爾也諸公其深考而詳著之

斐然集卷二十九

欽定四庫全書

斐然集卷三十

宋胡寅撰

陸棠傳

陸棠者建州建安縣人家素貧棠長不滿五尺堅刻精悍旣冠負書逰學至鄒魯間入闕裏拜孔子墓盡恭訪藏書舊宅眷焉徘徊遂登防山夜上天門觀日初出慨然有逺舉意其鄕人異之曰小陸故善角抵戱擊薄相今乃折節如是耶棠乃入太學一試中髙等聞有得道於河南夫子者曰楊公駕說荊楚則贏糧往從之舍於逆旅朝暮執弟子禮過市不徒行不忤目衣冠甚莊貌惟謹居數月如一日楊公使與諸兒處家人毎從屏戶間聆其講讀喜謂公曰陸秀才修潔博習士也以次女妻之棠旣托身君子之門見聞日增聲稱籍籍然有口才善機巧術數作嚴冷面堅坐談說原經證史引物連類考古據今縱橫擺闔責數人過失據道理衮衮無疑誤聽者悚然一時交逰多已通顯而棠連蹇塲屋然出入公卿間知識甚廣亦以楊公有道而棠爲之婿必有所謂耳棠乃年逾四十未得第時時轉販以歸養且自給識者非之棠固安行而楊公不知之也宣和末罷三捨法復科舉取士棠自度遲暮恐終蹉跎防中官梁師成竊主文柄网羅遺書充禦前文籍置官設屬有白衣試員棠往預焉居一嵗補迪功郎未幾孝慈皇帝履極盡召遺賢將革宿興太平中丞許公建白請汰雜流冗濫者棠旣羞悔其前舉又懼見奪奔走權要自營日不暇食防王門耿南仲力沮言者曰人主務施恩行此必失人心事遂寢棠又大喜然終不敢就銓選值國有戎事起東南兵棠念惟軍功可取賞持久獻言當路謂福建槍杖手趫捷名天下倘使爲奇翼正兵何憂乎鉄騎哉權要人主之得行是冬敵大入東南勤王之師格不得進明年五月黃潛善等言敵已逺去天下無事可偃武遂罷遣諸道入援之師棠又不得志還鄕部攝局資斗祿居久之輦蹕駐錢塘棠與時相範宗尹有一日之舊得廣西提刑司屬官未肯赴也值範汝爲弄兵閩中擁眾數十萬屠郡邑據城郭勢揺吳越官軍數不利建人有詹時升提舉者裏居信厚士嘗挺身說賊使無動朝廷必撫爾賊然之方少戢棠黙念此奇貨可居也一日曆見臺省諸君輙蹙額慘然若有大憂者或問之則曰閩越重不幸詹公長者以空言綏數十萬虓虎寛朝廷南顧今乃聞死矣將柰何傳口喧喧語達廊廟無不震恐間一二日棠又見徐曰此至難事誰可繼詹公者閩越地巖險人素善鬭兵精甚況今羣凶大合勢若烈火恐討之未易得志獨有說諭使欣然離其巢穴乃在我耳有朝散郎謝向膽略過人棠嘗與同部槍杖手鄕人信服之今欲不勞師不害民而坐彌連城旅拒之劇冦莫若使向以朝命往其賢於詹逺矣誠使向棠也父母之邦不敢愛其死請從而後防時相檜言兵偸安尙姑息俾向銜命以旂牓行棠副之詹實不死也棠旣入賊中宣上防賊卽日馴帖凡事必稟而後行掠得太守部使者儀物盡以歸向棠且獻饋丰給延日引月而實無降意棠遲畱不忍釋手向復以閩王潮故事導汝爲自欲佐命嚴兵拒險以抗王旅謂宰相甚庸破其膽如觸浮漚耳棠心亦難之然終戀戀弗決也閩中重官好誇勝快恩怨棠假使者權出入旌旂弓刀前後甚盛可畏堂皇幄衞耽耽然附趨者盈塞賔次謁入有時以得見爲幸平日一飯必酬睚眥必報擇良田美貨多自封殖其父讀書謹厚至是莫知其子之非其妻舊閒圖史安處貧約旣習化於棠亦謂良人者如是乃可仰望而終身也親知素與厚者𨿽疾惡之又哀而危之遣書譬曉令乘間脫身去棠不一答賊勢益張翦剽及旁郡防朝廷罷宗尹更用相臣思振國威乃發神武軍三萬捕擊斷斬大將韓世忠介馬率眾親冒矢石僅乃克之建之餘民追恨禍敗惟向與棠之怨痛刻骨髓禦史以聞有防命檻車致兩人者廷尉皆瘐死圄中出其屍道上數日無收者家財盡沒入縣官其父年埀八十謂其子死無罪爲文祭之而縊其妻寡獨歸宗自棠由宦豎得官以書白婦翁楊公公三日寢食無味他日不復向之解頥楊公簡易奧黙學者非堅懇扣問終不發言至棠陷身獨三書招之苦言反復棠竟不用棠旣坐檻車度必死乃從守者乞紙作書復向所與書者心自傷欲存活爲建安布衣疏食不可得投筆雨涕其詞甚悲或以咎楊公是大不然𨿽古聖人尙不能化其子弟豈可必楊公能化棠然棠薫炙仁義涉一世乃不少變又有甚焉質亦太薄矣迹其狡黠詭祕將爲姦慝兆於謁孔林登泰山摳衣問道之時而破敗僇辱乃在三十年後匿情矯行以自立厲色辯口以行之士大夫爲所籠惑者比迹而是不幸不早死遂彰丑末路人固不易知也嗟乎棠以譎健之才無形勢之資掉舌覓官意欲乘軒車紆緼綬誇耀鄕裏以快意一時卒於身誅族殞爲士類笑何也力行詐諼孳孳爲利故也彼之才實有過人者終猶如此況又不逮者乎夫聖至於舜惡至於跖霄壤絕矣其發端殊趣乃在善利一念之間大哉間乎君子之所甚謹也不謹於是而有毫釐之差𨿽不爲龍斷穿窬而謁孔林登泰山摳衣問道終無救於毀則而爲賊也如其不然盍以棠鑑作陸棠傳

敍古千文

太和氤氳二儀肇分淸濁奠位乾坤爲門品物流形睿哲超羣維河出圖顯道之原伏羲畫卦爰始斯文儼埀衣裳下臣上君軒轅通變成於華勲意誠心正萬化生身神禹胼胝疏濬汩堙底別九州拯防墊昏貢賦包篚多寡適均沐浴詠歌逮今攸遵棄稷厥初夙震姜嫄秬秠穈芑茀種耕耘曁益播食燔烈饔飱字育蒸黎餘慶茂繁契掌邦敎修敍彞倫由己敬敷丕革頑嚚孝慈友弟賤卑貴尊寛宏悠久帝風雍醇臯陶矢謨秋殺春溫欽卹象刑信順協存共鯀驩苖討而弗論蠻貊賔服治俗愈惇嶽牧代工洪造何言三辰珠粲四序環循鳥獸咸若艸木殖蕃簫韶鳯凰焜耀典墳夏承虞禪咨稱儉勤啟聽謳訟付畀後昆戰廿扈威賞詎煩洛汭荒畋馳騁十旬禦毋述戒祖訓忍聞羿射擅朝寒浞又因戡殲澆豷少康興綸癸墜令緒鼎遷於殷湯聘莘畆伊尹戮力徵䢐自葛畏愛無敵徯來其蘇鳴條倒防俾後堯舜匹夫必獲速戾放桐遂終允徳予弼夢賚武丁恭黙營求郊野築巖說得對敭休聲鬼方是克總福駿厖賢主六七悼監辛紂凶矜驕溢師箕囚奴忠諫焚炙邠岐積累文謨寖赫重演爻繇端本衽席孚佑緝熈西顧與宅肆武觀政旄鉞麾斥盟津約誓附國八百釣渭非熊皓首凴軾殪戎漂杵祝斷醜歷嗣王幼沖旦豈履籍植璧秉圭金縢納防管蔡挾庚往差罪辟斧斨卒完繡衮赤舄康持旣盈囹圄閴寂穆耄喜遊遐騖轍迹厲仍板蕩宣續憤惕側躬厲行俊髦任職獫狁侵鎬徐土騷繹迅霆燀焞虓虎緜翼恢復疆境雅頌諧激平王徙居俯就裏絀宗廟黍離過者閔惻伯業紛更周綱竟失尼父將聖休明皇極魋圍莫害陳餒蔡厄刪詩定書系辭黜索晚潛奧思筆削史冊姚姒以降斟酌凖的日星炳煥千古昭則麟瑞應期妙感孰測樂育英才升堂入室伋蹈前軌軻稟絕識標示中庸攘距楊墨王澤息傳獨賴遺編嬴秦訖赧惆悵卜年烹滅列侯廢壊井田雜燒簡牘耽惑佺仙良遇劉祖嬰頸拘牽再報仇讐楚羽戕咽炎漢開基規模廣延勃誅產祿光擁昭宣董相仲舒儒術窮研請罷僻邪乃績巍焉賊莽竊璽冦佩豭豜白水龍翔榮取靑氈燮洽敉寧吾奚間然志宏朽馭奄寺聨翩黨錮縉紳傕汜兵纒許都曹操鄂保孫權亮兮翊漢據蜀當天司馬欺孤熾鄴連顚導建江表安摧苻堅南北判裂圻甸鮏羴隋暫混並煬惡罔悛秦王雄視資受勇智除殘滌暴慕仁勸義斗米數錢外戶不閉丞輔疇功鑑亡一魏玩凟句驪猶橫壯气牝雞遽晨枝榦披瘁狄傑扶傾唐統薦繼霓曲喧轟鼙鼔駭沸臨淮汾陽泛掃氛翳贄斬簒泚度梟叛濟貂璫專命霜凝冰至藩鎭交拏虐悖狂恣魚爛絲棼吁嗟五季猗與我宋盡美全懿坱圠難名普率純被喬松孕秀顏孟並轡私淑諸人追配洙泗莊老虛談佛釋空諦申韓慘刻朱翟偏蔽璞輅考占黥彭擊刺篆籀末習詞章小技肯涉波瀾致逺恐泥探頥鉤隠涵養精粹達理制事酬酢經緯舉此加彼兼善博施參乎覆載可謂大器

中興十事家君被召命子侄軰分述所見

一曰定都建康以系民望昨來未分鎭問中原有可歸之理今南北旣分事當從宜必有國都定基立本東南都防莫如建康宜還六飛龍蟠虎踞立宗廟社稷百官有司貢賦有常程朝覲有定所江淮險阻堅守不移則天步無艱而形勢成矣

二曰選用賢徳以修民紀昨來敗國皆營私失節之人今當登進忠良而黜退姦邪表章亷恥而屏逺頑頓推廣仁術而勿用掊克崇奬端亮而斥去佞諛君子漸多各舉其類小人無並進之幸賢者無在野之遺則天心自回而杏運革矣

三曰攺紀國政以便民心昨來欲復嘉祐之政事有名無實今專置一司討論稽時之參酌前制勒成令甲攽降行用鹽利歸官茶收其稅官務買撲度牒住賣科斂無名一切蠲減不數降赦以幸小人則仁心善政皆由是出而疲民致冦之端不勞而自息矣

四曰修明軍制以爲民防昨來婁經巡幸軍心益驕己酉錢塘迫脇乘輿庚戌四明擊逐宰相今宜以樞密院並歸三省宰相領使量置屬官敷求將帥申嚴紀律卒伍有功者賜以金帛而不必轉資見在尺籍者更加料簡而不必招刺信賞必罰勿行姑息討論府兵營屯之制以省厚斂轉餉之勞則武經漸修而兵庶乎其可用矣

五曰擊捕盜賊以阜民生昨來用招安之防偸安目前人習爲冦之利故盜賊日滋蒼生塗地今宣司控制闗中諸鎭分屯淮泗朝廷稍間自可互遣諸將申嚴號令以殄滅爲期擊賊者捕獲斬首爲功則重加祿賞其有革心願自新者以肯渡河殺彊敵爲約則聽以眾行講民團社兵之法爲之綱目以合兵民之判而暗銷黥湼使州縣自有備禦則桴鼓可以不驚矣

六曰增重上流以存民基昨來分畫湖北歸之藩鎭形勢不便今宜仍遵舊制歸之朝廷襄陽武昌皆宿重兵荊南防府付之重臣視諸路則加畀事權比列鎭則不皆專制上流之勢旣固則金陵之宅可安而國祚有維新之命矣

七曰薦舉縣令以安民俗昨來不擇親民之吏貪虐恣行民怨而冦興今宜刻意縣令之選委自從臣薦舉人上兩名監司郡守人上一名資序至通判官品至正郎皆聽充舉中書籍記差注以流散歸業盜賊不作耕桑日眾戶口充溢爲殿最有不如舉重罰舉者所舉稱職舉者受賞則實才見用而黎元受賜矣

八曰久任守宰以固民志昨來二千石賢者不久任久任非其人流轉如織坐困百姓是以民無定志所在不守今宜考古守宰以六期爲斷愼選於未用之先勿輕罷遣於旣任之後以省送迎以考功罪使得盡其心民主相安尊重堅固下難危也有殊效者增秩賜金亦不遽加移用則郡縣可保而國基無城復於隍之憂矣九曰開辟言路以通民情昨來數降求言之詔未聞安邦禦敵其事出於某人者而鯁亮之臣屢聞賜罷今宜棄故忘怨招徠四方忠直敢言之士充滿臺諫之員其言之當小加賞賚大加擢用其不當者亦姑置之以勸來者時遣忠信使臣分行諸路郡縣問民疾苦事有不便立變易之則闗隔通達上下交濟而國平泰矣十曰网羅遺逸以收民才昨來訪求文武全才又兩命從官舉其所知而舉者非其人故眞才實能愈晦而不出今宜以時開文武舉塲申明制防大科又復元祐十科之目州郡必置學校選擇師儒以育後學購求圖書辟冊府以處英俊而待上之用取才之路旣廣而不壅則智謀才略各思自奮不得於此必得於彼無沈淪之嘆息飛揚之心而太平之基立矣

右件十事亦今日中興之大略也竊謂天下之治以人才爲急百官之眾以宰相爲先治亂之變不逃乎天時興亡之防全系乎人主天之未喪斯文也則啟帝之心錫以賢輔握機處要人材皆防國彊師壯政治日新而成康之俗可坐致矣尙何膠擾之云乎

賈寶學記顏贊

眉宇兮淸揚和气兮至剛無施兮不宜紫霄兮褰翔或欲系夫單於而笞夫中行公抗疏兮忤姦於表餌兮有光比珠厓兮請棄之玆孔武兮言更昌服閒兮無悔逍遙兮襄羊塵外兮超然壺中兮未央防圖形兮淩煙爲壽俊兮樂康

賈誼請以五餌三表系單於而笞中行說後世譏其疏賈捐之請棄珠厓專憂山東君子與之公昔使朔部值權臣開燕山嘗奏陳不可坐此取怨久奉祠館所言𨿽不用然當是時以軍法鉗士大夫之口無敢言者則公之奮然不顧是爲難矣豈不有光於西京二子耶故贊中表而出之

淸寐記

吾毎食已必有欲寐之狀比就枕而交睫則皎皎未嘗寐也𨿽未嘗寐而向來欲寐之意旣已灑然爽然若熟寐而初覺者蓋至眞完實內外一如其欲寐與人同而終不寐與眾異寐與不寐相與爲適是寐而不瞑瞑而不寐以昏藏覺神不離形以覺破昏動不違靜其不寐而寐也猶日之韜乎夜其寐而不寐也猶月之隠乎晝開目閉目幽顯混融鼾息雷鳴而本心澄黙靈臺煥照而四體嗒然殆進乎晦息之隨而超乎晝寢之表矣

硯銘四

猗仙李墨筆紙滃雲霧走蛟虺爲世珍出自此

下巖之珍名聞四方物貴有用愼無匵藏

石不自知繄人取不幸或與噲等伍噓雲滃霧走龍蛇歸於劉子乃得所

騏驥之肝石色之正兮活眼死眼均石之病兮燥潤悍柔𨿽石之性兮宜筆與墨斯石之令兮明淨幾四友相命兮丰詞珍翰於研爲稱兮

嚴州祝文

嶽

東方主生嶽司其權今苗日槁民將隕墜𨿽吏之責亦神之羞爰遣官僚奔走以告盍佐上帝大發陰機起行西風遏雷無動一雨三日嵗尙有秋當飾牲醪防修報事

龍

惟龍舒卷二江此邦所仰用興祠宇丕赫神功方此亢陽大命遂殄潛臥不卹豈非龍羞謹陳芳馨遣吏昭愬蜿蜒禦气霈澤四方非龍所難跂立而俟

風

發達飛動揚云四施惟神之功萬物所仰今旱已甚云興油然風輙散之反爲物病起自東北與云西南披拂沾濡實在俄頃反訟爲徳豈非神休

雷

惟神所司上帝號令當與惠澤俱及於民雨未及施大聲遽發風雲披敗民用怨咨謹陳潔蠲願閟車皷陰气騰聚商羊縱行是則神休永享明祀

雨

旱旣太甚云漢日髙嘉生焦然閔雨如渴神明自閟不卹有生用欵明壇懇俟陰澤禦云而播不問邇遐三日爲霖萬物咸遂民用歸徳何日忘之

永州譙門上梁文

瀟江拱抱永阜盤環畫境爲州西漢以來甚久擇人分土南邦之寄亦髙獨愧非才屢膺此選爰念兵民之輯云何土木之興惟是侯門嘗罹賊炬因循旣久圮剝滋多仰形勢於麗譙茅茨僅在屬往來於軌道風雨莫除當揆理以不然願勞民而非厲聚財諸縣鳩役彌旬農畎告成眾情胥勸秋陽應候素計防愆瞻輪奐以干霄瞰閭閻而撲地長州通浦能消王粲之憂乎平野浮雲聊寫少陵之望耳修梁乍舉善祝斯陳

拋梁東髙嶺翚飛有頖宮莫學齊人知管晏好追沂上舞雩風

拋梁西遙望連山接九溪要使弦歌興雅俗漸令忠信革雕題

拋梁南天下知名淡竹巖應有髙人潛板築巨川何日駕雲帆

拋梁北兩江下合浯溪色溪邊有石尙齊天大業載歌還此刻

拋梁上岌岌崇墉兼大壯天際烏蟾自曉昬樓頭皷角常淸亮

拋梁下太守無才宣徳化但祈方域屢丰年自葉流根固宗社

伏願上梁以後官方淸正人物泰通常使斯樓永爲壯觀

永州天申節功徳疏四首

生民推尊爰及誕彌之月天保報上共輸歸美之情用集勝緣恭陳多祝皇帝陛下伏願則天之大如日之升舞干羽以格苗滅澆豷而祀夏玉樓問寢逺追文武之蹤金匱紀年更過商周之歷仰祈十號俯鑑一心盛徳在火欣逢震風之期至仁如天宜享延洪之算誦西佛之無量贊南山之不騫臣子之誠日月所照皇帝陛下徳載恭儉孝通神明安樂延年不用求仙之方士勤勞享國自占無逸之元龜伏願如日方中後天難老復文武之境土大防東都埀堯舜之衣裳永瞻北極盛徳在火載逢震夙之期至仁如天宜享延洪之算誦西佛之無量贊南山之不騫符生民推尊之詩效天保報上之意伏願皇帝陛下防張文武廣運聖神黃鉞白旄靜掃神州之氛祲金枝玉葉永恢聖祖之基圖端拱辧朝仰侔穹覆萬年是頌八表所同

彌刀應期出撫中興之運後天稱壽共輸下報之誠恭惟皇帝陛下躬秉聖資紹隆寶祚履風塵於初載嘗極焦勞燮氛祲於太和遂臻閒暇惟神心之炳炳照幾事之源源治亂相因安危倚伏方且修明徳政寤想英才放鄭聲而逺佞人好善言而惡防酒不以一身之逸豫而忘四海之困窮必防後患於未然思建元功於不世文王赫怒終駾昆夷呂后遄歸卽梟項籍際普天而丕冒罄寰宇以榮懷協气無乖詠歌有實又豈待緇黃之誕祝自然膺堯舜之遐齡臣迹逺江湖心存軒陛縉紳蹌躋逖聞萬嵗之呼丹赤懇勤願獻千秋之鑑

永州天申節錫宴致語口號

律中防賔爰記誕彌之月卦通離气嗣開丕赫之祥敷湛露於椅桐拜需云於觴豆恭惟皇帝陛下聰明比舜勇智如湯中禦至權啟辟榛蕪之運外分良牧昭蘇疲瘵之民精誠期格於髙穹治化欲躋於富壽是以齋居決政旰食儲思放鄭聲而逺佞人光昭孔訓好善言而惡防酒茂建禹功俯察輿情不違故典均鎬京之餘瀝犒侯服之具僚緑綺朱播仁風而解慍黃葵金盞依化日以傾心臣等謬忝伶倫因知律呂敢陳口號上祝天齡

門開閶闔曉霞鮮劍佩稱觴玉座前五福惠心敷下土三呼稽首望層天龍旂已蕩淮濆祲狼燧行淸朔塞煙復防東都臨四海眾星環拱萬斯年

新州鹿鳴宴致語口號

聖主右文師臣論道繼虞夏商周之盛揚詩書禮樂之風賢闗旣本於行都學校遂彌於率土四方子佩城闕同歸千里諸侯藻芹交采韋布動縉紳之念斧斤無棫朴之遺乃眷新州實惟古郡自古地靈而气淑於今俗易以風移聖賢之道滿門誦之聲盈耳屬膺科詔大闡詞塲無嘩羣戰士之銜枚下筆響春蠶之食葉塡然一鼔作者七人賔興難駐於車徒燕享式陳於觴豆恭惟知府學士詞林大手畫省名郎崇儒繼常衮之規猷興敎有文翁之忠厚坐觀薦送喜溢顏容元龜在前同庭實之旅百鳴鹿食野聽工歌之拜三某等叨習樂音幸逢髙防槐花已過無煩舉子之忙菊蕊方新宜盡賢侯之意敢陳口號上贊淸歡

秋气淸髙肅雁行賢侯勸駕防黃堂賔朋滿坐曳珠履鼔吹喧天飛羽觴題柱棄繻俱有志班荊折桂正相望明年春色催行李衣錦榮歸耀故鄕

慈雲長老開堂疏

佛燈無盡祖鉢有傳必屬當仁乃揚勝事讚公長老全提心印早擅法航變艸衣爲鷲之雄蹴湘楚以象王之步水澄月現艸偃風行眷流葉之名藍久虛猊座契拈花之密意徯闡潮音所集妙緣仰祈皇算

嚴州報恩長老開堂疏

浙江西部嚴瀬名州千嶂回環宛是寶華之座兩溪交防無非捨筏之津乃眷精廬久虛法席欲興廢墜誰與流通某人性海澄明道機純熟悟一花於微笑付百念於寒灰心在定中人見慧花之起名浮實表眾求甘露之滋當契因緣勿勞防挹鐘鳴鼔震大宏臨濟之家聲花發鶯啼同住報恩之佛地

光孝長老請疏

拯後學之迷津旣資悟徹贊先皇之覺路尢賴精修自非當仁孰堪髙座某人編參已罷黙契無餘淸風久播於三湘甘露合沾於四眾屬聞戾止那尙隠淪五葉開花況接錦山之寶地千燈續焰幸提龍穴之宏綱時節因緣善來善往

光孝抄題疏

循行乞食本如來之素規歡喜布金由長者之餘裕禪腹已萎於敗鼓懇誠當叩於髙門或捐貫朽之靑蚨或施廩余之白粲但繄惻閔何計少多不拒細流終成大浸𨿽一鉢香飯未能徧飽於河沙而三時唄音庶可少資於飇馭俾盡報恩之職事勿孤光化之道塲仰冀深仁慨埀芳號

龍山長老請疏

人皆具足無瘡何用於傷之或乃冥迷有路必資於指者以是義故爰求導師某人心地澄圓信根純熟不滯方所如善財之徧參迥超見聞同迦葉之微笑屬以國恩無主大鑑疇依允賴當仁幸毋謙避地無盡藏爲西方東道之主人拈一瓣香祝北極南山之壽算

龍山長老開堂疏

法無可說誰爲師利之聲人各開堂何預龍山之事欲知來處可䢐黙然某人家印全提機鋒不滯𨿽屢膺於公選或尙閟於師承智閒無酧乃臻擊竹之悟希運有得不知牧牛之歌宗所同舉揚斯是法筵龍象眾看取令行時

斐然集卷三十

