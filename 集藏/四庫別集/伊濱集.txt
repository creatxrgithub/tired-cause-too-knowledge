

欽定四庫全書

集部五

提要

別集類四【元】

伊濱集二十四卷

【臣】等謹案伊濱集二十四卷元王沂撰沂字思魯先世雲中人徙於眞定父元父官至承事郎監黃池稅務馬祖常石田集有所作元父墓碣銘敍其家世甚詳而沂始末不槪見今以集中所自述與他書參考之尙可得其大略據馬祖常碣銘稱與沂同榜則當爲延祐初進士據集中送李縣令序則嘗爲臨淮縣尹據義應候廟記稱延祐四年佐郡伊陽考地理誌伊陽在嵩州則嘗爲嵩州同知又詩中有綸巾羽服臥伊濱之句則集名伊濱亦卽起於此時據祀南鎭北嶽諸記則至順三年嘗爲國史院編修官據送翟生序及胡節母詩序諸篇則元統三年嘗在國子學爲博士據送余闕序稱元統初佐考試見闕對策云云則嘗入試院同考而余闕實爲所得士據祀西鎭記禦書防諸篇則至元六年嘗爲翰林待制並嘗待詔宣文閣又宋遼金三史成於至正五年而書前列諸臣修史有總裁官中大夫禮部尙書王沂之名則是時已位至列卿其後遷轉遂不可考疑卽致仕以去然集中壬寅紀異詩有壬寅仲春天雨電南平城中晝驚愕自從兵革十年來澒洞風塵亙沙漠之句又鄰冦逼境倉皇南渡詩有鄰邑舉烽燧長驅冦南平中宵始聞警挈家遂逺行之句又有寓吉林塘避桃林兵警詩壬寅爲至正二十二年正中原盜起之時距沂登第已五十載尙轉側兵戈間計其年亦當過七十矣沂歷躋館閣多居文字之職廟堂著作多出其手與傳若金許有壬周伯琦陳旅等俱相唱和故所作詩文舂容和雅猶有先正軌度惜其名不甚著集亦絕尠流傳選元詩者並不能舉其名氏今從永樂太典中裒掇編次釐爲二十四卷庶梗槪尙具不致遂就湮沒焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

伊濵集卷一

元王沂撰賦

函谷關賦

客有逺適於西土兮聊遊盤乎關東窺河流之奔放兮眄髙掌之遺蹤衍平臯之如席兮豁函谷之谾谾觀天險之固防兮據五達而隆崇廼喟然而嘆曰遐乎邈然姬徳之衰也有眞人焉致虛克極兮守靜曰篤遊物之初兮而立於獨綴明月以爲佩兮制靑霞而爲服厭中區之混濁兮朅逺遊以觀復乘素蜺之修幡兮綷云蓋而虹旗駟靑虯之連捲兮先云浮之陸離矞狂奔而警蹕兮走招搖與黔雷焱騰踴而防颯兮曵光耀之葳蕤詔陵陽以疾驅兮吾將往乎南娭巨靈下襲而奔突兮颺紫气之逶迆歷函關而弭節兮與尹喜乎相期著微言之元妙兮垂金薤之瑰奇曰無名天地之始兮有名萬物之母聽之而不聞兮視之而不覩惟恍惟惚兮以閱眾甫喜然而自失兮防夫子誰發吾之醯雞何天地之大全兮吾茫洋而不知廼谷神於元牝兮載營魄而髙馳相與過太乙之所居兮歷昆侖之嵗魁驅松喬與偓佺兮役羨門乎三危軼列缺之倒景兮飡沆瀣而充饑越八紘而朅度兮渉流沙而徘徊風樅樅而扶軑兮云來迎而襂纚矍欃槍與旬始兮格澤歘其揚輝羾閶闔而謁帝兮帝亦欣然而來只命西王母以上壽兮玉女鼓瑟而舞云師乘虛亡以獨存兮超寥廓而忘歸悲人寰而下視兮擾羣蟻之紛移伊玆關之形勢兮爲彊暴之所恃若乃嬴秦虎視列國犬猘開關延敵鳥散麋沸又若羣雄云擾漢祖龍驤項羽梟冽縱火擅彊烽燧之勤井幹之固戰馬屯云猛士如雨旣已勢窮力竭變滅無餘河深華髙艸生故墟聖朝以四海爲家八荒爲居普天所覆咸沾咸濡不烽不吏匪柝匪符示王者之無外廓四防之通途吾將觀紫气之遙遙俟靑牛之仙車傳淸淨之言樹雍熙之輿陋文景之迫隘躡羲軒之元符

溫泉賦

客有遊於臨汝之山徘徊溫泉之上喟然嘆曰山之有泉猶人之气也吹之則寒呵之則溫蓋其性之自然而無待於外也彼狃於靈砂暮石酷烈之气惑於燭龍熒惑潛照之怪蓋昧乎物理之大而囿於耳目之隘然泉之爲湯者在在有之而驪山汝水獨以名著詎以乘輿後宮之所臨幸歟吾是以嘉斯泉之遇也當其盛時綺疏璇題玉璫璧英魚龍飛動人目睛及其勢䢐事變光沈響息翳之以荒煙古木罥之以澤葵藂刺薪翁漁子之所灌沐木魅山精之所嘯集於是騷人墨客凝思寂聽登髙逺望嘆息成詠以爲亡國之遺迹吾又以哀斯泉之不幸吾嘗歌久視之遺詩想輿衞之雄麗煙霏靄兮千官風雨忽其萬騎三思之鬼蜮昌宗之狐媚涸斯泉之流而不足以湔其恥俄而白日西匿獰風振沙野羽嘯其叢薄寒鴟鳴兮枯槎灌莽杳而無際心慘惻其無涯吾亦按轡而去恐山川之神笑其言之誇也

放山雞賦

久棲遲於山澤厭羽族之珍奇嘉玆禽之自得固殊智於羣飛抱耿介之貞性表瑰麗之妍姿煥繡膺兮丹頸炫披霓之仙衣﨑幽閒之容止逺人境之喧卑棲遐深以是適照滄浪而自怡匪華軒之是乘豈雕籠之能羈聊優遊兮飲啄與憂患兮長辭何巧夫之艱險設云羅以見縻旅燕雀而爲擄傷羽毛之低摧詎文采之賈禍將狷潔而殃罹敢微軀之自保念疇侶之暌違適野叟之見售動余心之長悲始防布之甚急旋釋儀而縱歸詎羊公之責報抑簡子之是希無求友而遭賣無啄食而觸機偶六翮之未鎩聊逺舉而遐嬉嗟微以諭大聊抒意而成詩

勤耕堂賦

冨州鄒福名堂曰勤耕莆田陳眾仲旣銘而福請余不已乃爲之賦曰浮西江以遐逝擇瘠土而歸耕躬劬勞而不貳庶善心之由萌時輟耒以太息感先民之所程苟向義之或違諒余心之未寜好風東來兮膏雨宵零升陽潤土兮冰渙川盈嘉植阿那兮羽鳴嚶嚶川原髙卑兮錦機紅靑夜飯牛以悲歌晨擁犂而戴星忘駢胝之作苦幸襏襫之蔽形綿綿秧鍼衣被淸泠荀令置膝兮武子過庭𨿽娟秀之可愛卒未知其所成旣幽栗乎旱魃又明懼乎螽螟謹嵗功之云始分百憂之怦怦獰飇霣葉兮蟋蟀宵鳴黃雲之彌望鎌挃挃而風生捨蓋避堂祖疎辭榮顧耒耜之在壁猶盤盂之有銘托陋質於昭世旅譲耕之遺氓獲同穎之嘉禾數盈虧之階蓂從君子之好修羌羽儀於上京躬勞瘁以逾紀亦含芬其吐馨詎桑梓之悠曠愧蒸嘗之弗營惟垂穎而顧本指南云而效誠嵗冉冉其雲暮渺悁悁之餘情収疇昔之逸豫修初服以南徵

雪竹軒賦

大梁王希孟榜軒雪竹師魯道人爲賦曰江空嵗暮僵立萬木有偉靑士彊項不屈初秀挺以立玉倐錚鏦而響築虛室生白若逃空谷柙鎭帷以懸犀裘堆膝而裁鹿擁殘鑪而敧防甘手以肥粟淸聲逺響倐斷還續起而視之羣仙鶴馭羽衣縞服云情風纛空曠出沒豈居家之此君而籜龍之諸族也邪嗚呼噫嘻堅貞則有立潔白斯無欲虛心所以持身敷澤所以成物豈惟徜徉以卒嵗蓋將繼君子之遐躅

嘯臺賦

阮嗣宗酒酣登臺箕踞甚逸眼空四海神遊八極旣騁望以慷慨乃長嘯而自適聲淸厲而彌長音磞硠而絡繹或徘徊而縈云或激躍而裂石或逺響之澎湃或余哀之剽急云變色而凝飛鳥悲鳴而舉翼淸飇振而若厲流泉咽而如泣研羣聲之至淸含自然之鐘律滌埃之混煩聊超然而獨立忽仙去兮不返遺玆臺之岌岌嗚呼噫嘻斯人之不可得也士固有大言而欺世虛名而無實然味言而察其志循名而觀其識則眞僞之分奚啻白黒也當其慟窮途嘆廣武豈昏冥之是逃抑遺世而不顧俾其遘辰得位以奮厥志則將伏南陽之軌躅馳東山之極摯惜其懷瑾握瑜久幽而不試樂邱壑之棲遲銜杯酒以自肆貞而不諒遁以傲世過故臺而一弔動志士之歔欷

望思臺賦

出湖城而西騖兮眺泉鳩於中塗弔漢武之肆暴兮憫戾園之無辜忽孤墉之如塊兮曰歸來望思之遺墟吁趙虜之讒賊兮亂廼國猶摴蒱武雄略其焉在兮曾不寤夫覆車初犬臺之召見兮冠步搖而垂輸固將竄巧以逞志兮帝已湔拭其逃逋知銜毒以肆噬兮寜畏夫宗滅而身屠間茂陵之猜忌兮實惑神而信巫親文成而溺五利兮耗生民於怪迂挾蠱道以祝詛兮疑左右之是圖抑天道之好還兮聊假手乎憸夫彼長平與陽石兮加顯戮乎其孥探隱伏以或慊兮詐夜祠以沾濡瘞桐木於宮闈兮卒嫁禍於帝儲哀淺謀之狂傅兮爰昔鑑於扶蘇盜父兵以戮充兮冀忿忿之或攄獨寃結以誰語兮將何適而容軀懿三老與千秋兮銷惡運兮無餘焚橫橋其已晚兮徒興哀於旣䢐築新宮以永思兮魂煢煢其焉如緬先王之儲貳兮惟端良之與居峙博望以延士兮雜衛翼以壬諛哀持身之不謹兮卒失勢以就誅帝復信譌而殺兮不能愼夫厥初搆禍敗之弗救兮徵蚩尢以爲符興餘悲於千古兮聊盤桓以躊躇陟古馗之谽谺兮盼頽基之蓁蕪歌靑蠅以一弔兮遂慷慨以成書

不寐賦

何杪秋之遙夜兮塊獨處兮心怦感嵗月之䢐邁兮蹇邅廻而無成悵反側而不寐兮紛所憂其相仍聊披襟以容與兮聿發憤而揚淸澹蒼蒼之天宇兮流孤月之熒熒橫明河兮素練萬籟寂兮無聲練余心於元妙離塵垢之營營歌逺遊以激烈兮飡沆瀣之宵零存亭毒之正靈兮息擾擾之外慕履孔徳之窕冥兮超遺俗而不顧吾以元气爲車兮以防風爲禦遨翔於太淸兮孰云桎梏之未固夫何美人之遙遙兮乘翠云而容與哀吾生之孔艱兮淹躊躇而弗能去及行迷之未逺兮還吾返乎故宇聞至言以斟酌兮幸年嵗之未暮稽同人之先號鑑北叟之後悟聊肆志以從容復何憂而何懼

看云賦【爲吳閒間作】

太虛淸明極靈無聲風雨霜露性命咸貞日余惟星月遡虧盈昭回在上獨云多形或魚鱗之錯錯或車蓋之軿輧泰山崇朝六合同气目不容瞬倐若掣幟已霑漑乎穜稑復覆防乎弱穉馬駞轀輬是知朔方氛祲正祥占臺書常何質無而神有而隱顯鉅細之叵量也元隱子於是延佇而睇之重歌曰我觀於天云有物兮輪囷扶輿生忽兮變無化有亦其神兮離有入無反乎眞兮九州百物象其精兮一气之噓龍或憑兮蒸烰歘霱油然昭倬又將焉名兮

胡桃木賦

吾廬之陽峙嘉植兮受命於天物莫比兮修榦巍峩鉅葉旎兮屹如承天中立不倚兮鴟梟不集矧毒螫兮逺彼邪惡斯明哲兮累累佳實薦之珍兮膏以自澤徳潤身兮厥材之良剖犧尊兮不靑不黃而自文兮林林天壤寓奚異兮或斷溝中萬乘器兮使然者誰抑偶置兮曷若斯木徳之備兮明告君子以爲類兮

四言古詩

短歌行

南山采樵林木未凋北厓多薪何岧嶤白雲在巓驚風日飄豺虎相逐猿猴可招長嘯倐往睨彼柯條匪材不經中則乃遙荊棘鉤衣瀑流喧囂還顧舊鄕心旌搖搖商山采芝巢由避堯絕唱千載淸風寥寥五十負薪行歌車塵彼獨何心我思古人

和溪釣者圖

流泉幽幽釣絲浮浮風濤旣逺云木相繆方之舟之竹竿恆持鯨鯢弗顧鰋鯉何爲今焉在溪伊昔望海彼美釣徒志尙千載洪岡之東其誰與同欸乃天際悠然淸風

五言古詩

古詩【一以送克哷景兗入梁其二以謝張子文應舉訪余伊上兼簡汴中諸名勝】

山童照伊白日瘦埋云黃雍容車騎都長卿薄遊梁文采麗宮錦鄒枚斂其光我飄山林牢三見天雨霜公如左右手易親復難忘交深出苦語愜於冬飲湯夷門二三友問我行與藏長吟歸田賦亂以囚山章

桴槎在江湖行止非所期誰雲山澤間見此鸞鳳姿人生防面難肯憚鞍馬疲遙迎長伊湄枯楡媚寒曦親友話存沒學問訪闕遺醉語雜嘲謔曽不我瑕疵君憐我疎懶我愛君坦夷而能致斯人孰謂餘數奇傾蓋卽分襟歸馬三振鬐仰看孤雲飛搖搖心南馳山寒梅未破何以寄相思

寒月侵山軒朔吹鳴竹牖夢中逢故人談笑共杯酒怪我趨塵埃短褐防露肘相望曉天星相思令人瘦丈夫屬有念虛名等箕斗曽聞子公書出此釣竿手平生張平子矯矯文章叟懸知月旦評應憶忘年友

感秋六首

寂寂重寂寂窮巷秋气集逺家誰晤言披書了今夕斯文家舊物蚤嵗事雕飾橘柚本不遷敢望爲羽翼謬防時髦知風雅共推激一從縛卯申坐覺憂患積緬懷下帷年我自適其適茅屋濕風霜靑燈破寥閴蠨蛸懸壞牖蟋蟀語空壁豈無故林思柰此世故力已矣勿復云淸愁漲胸臆

我愛黃翁材筆力追二班校尉亦已侯老將猶行間憶昔懷刺遊爲翁數解顏譬彼絕壑松防此幽谷蘭祕方不我諱汲深良獨難相思千山表惆悵遙夜防夢中不識路月明江水寒

黃子富文章皎皎有仙骨當年牧羊處白石秋艸沒相思欲面論夢想扁舟兀安得啟關玉佩聽淸越分我金華云烹茶對山月

屋角月吐明蛩吟亦知夢中逢故人談笑共杯酒勿云千山表黙坐能邂逅秋雨老菇蒲澄江明橘柚想見登臨處驪珠滿衣袖

秋艸何靑靑秋花亦叢叢上有弄芳蝶下有悲吟蛩淸霜日以厲搖落隨西風所寄終不移捐軀以相從惜哉時不與幽恨何其終

吾愛荊隱君忍窮剛自怒生涯魚乞水文采豹藏霧憶昔垂兩髦朝夕親杖屨只今皮毛落眞實尙如故秋風欺逺客索索語庭樹何以慰相思長吟不知曙

由竹壩望錦川桃李春色如畫有懷陳邑令

渉淺上輿梁慿髙眺鄕縣灼灼桃李花層層逺皆見兵余艸根盡此地芳菲徧气暄雉雙雊景淑鶯百囀邑裏齒故繁弦歌俗丕變懷賢思如渇敷政速於傳孰是潘安仁而猶宓子賤

皷吹入朝曲

笳皷覲皇州銀鞍韝紫驑九衢白石靜雙闕彩雲浮介冑揖上將佩珂趨列侯淸光邇廷陛喜色動宸旒陳塞下事起進幄中籌披甲復上馬望京將起樓赤丸躍劍室精彩拂星流萬嵗奉明主節旄歸海頭

無倪舟

太虛以爲川元气爲我舟傲睨八極表恍如乘桴浮問津建徳國弭棹逍遙邱回首太行路摧輪多悔尢

夜汲

如夢復如醉長夏困炎熱披衣聽琴築古井來新汲呼童下兩綆隨我有孤月雪乳泛瓶罌寒光洗肝鬲百年防瓢飲所適初不擇寜須好事人記此王粲宅

題李漑之別業紅雲島

曲折藏一邱蔫錦千樹桃東風落紅雨防綴宮錦袍春漲緑未波晴光漾輕舠承明自厭直不是秦人逃

九日同樂大成諸公小集

甘雨不時降浮雲淸旦陰賜衣候南極吹防眺東林陽烏斂精彩徵鴈流逺音爲客戀故土還鄕乖宿心蕭條黃菊徑憔悴碧蘿岑賔禦得晚合朋樽勞夕斟涼月照前席淸風吹我衿美人隔千里遑卹故意深灼灼芙蓉花乃在幽澗潯夜分更相卽秉燭調素琴

雞武關

亭亭雞武關盤棧石奮角俯窺井千尺仰視天一握長林細若髮峭壁立如削兒孫立羣峯蟻垤視嵓壑江流走其下怒響雷震薄猨猱相戰栗金碧气參錯東陋鐡堂峽西卑劍門閣乃知天設險所以嚴擊柝遐方減氛祲行旅若郛郭我生亦何幸長嘯倚寥廓

洪贊曉行

兩山勢環合嵐重路不分須臾上東旭帚掃羣峯云聯巒髻鬟擁斷阪綺繡文涼飈從西來禾黍揚淸芬野老倚杖立艸虫鳴相聞悠然故園思欲返麋鹿羣君恩諒未報華髮徒紛紛

傅夢臣淮漕使遺愛詩

塩貨重古今淮漕蓋其首出節付羣材詢謀欲經久豈惟國用足亦欲民生厚官居等傳舎其政固多苟課額嵗以增紛紛誰與守煎戶日困窮吏職又習狃追徵急星火犴獄常紛糾懸鶉不掩脛破甑或無糗窮陰不得鹵往往死鞭杻鄕閭人所懷今也棄而走倒懸而不救詎爲民父母傅公由荷橐選使自朝右下車未云防剔蠧什八九淸風抑豪梗甘澤活枯朽將更積年獘上疏明析剖民瘼置不問誰當執其咎蠲防十萬額措法貽厥後吏民總懽躍如釋萬鈞負至今淮甸間歌頌不容口公今位中書大展經濟手賡歌南風弦坐見人財阜孰云恵一方海宇躋仁壽

欽定四庫全書

伊濵集卷二

元王沂撰五言古詩

淸水驛

東出虎頭關畏途復多雨林端望山驛屋脊翳復吐板橋馬行�竹逕禽哢聚江流猶蜀道客子已秦語聨峯抱髙臺欝欝多艸樹傳聞漢武侯於以駐師旅遺鏃雜刁鬥土花蝕金縷空餘舊營壘隱隱皆可數徘徊想英風彷佛見眉宇壯圖𨿽云屈陳誼吾有取

艸涼樓驛

鳳州黃花驛山路石齒齒少年躍馬來自云巴省使壘磈橐中裝蠻氊雜珍賄馬鞍未及解喘息汗如水莫辧驪與黃塵埃翳瘡痏驛卒相股栗槃水前拜跪須臾驗館劵咄嗟具甘防持杯未投箸叱吒防其指前途須駿足快若雷過耳吏也前致辭民飲食無米小邑無權奇連槽才百尾使嗔欲裂眥極力加鞭箠以索縶其足以鞭梏其耳驚呼聚老稚懇告未遽已時我坐堂上顧視顏有泚吾聞一馬值其價千金比豈惟數家產往往鬻妻子淸時法令具恩澤及行葦詎期赤子輩而橫遭毀恥長歌紀其事以告司風紀

盤龍閣

江流轉山根怒若雷霆鬭兩崖束天窄了不辧昏晝閣道勢淩虛蜿蜒工結搆鑿石駕飛梁俯視明欲透霏煙撲馬尾空翠冷衣袖江花落我前山鳥啼我後物情豈不佳一墜那可救整鞍望所歷險絕吾敢又長吟紀壯遊援筆泚巖澑

秋日道中雜詠三首

釋悶偶出遊時光感流轉晚禾雨中熟秋艸沙際軟延賞遂永懷緣奇遽忘逺田翁候門久籬落吠山犬采樵南山顚往來淸澗曲地磽材木尠世亂斤斧數所以澗畔人淸風一竿竹超超出塵网朝暮恆自足髙舟上灘遲厚筏下灘疾出塞怯橫行還家顧深積相傳卽墨下復道聊城急偉哉齊大夫淸節故無匹

聞吳侯去疾重理快閣賦柬

江閣竦巍構崇墉防長堤地靈侈南紀文采麗東曦白龍臥積水金魚揚素鬐流霞粲成綺列翠逺以夷景適意先快賞同趣未稀古人忽已往名彥復在玆取材庋層棟疊石壘重基翚飛出天半虎眎臨水湄政通士和附恵洽民恬嬉優優如練句磊磊落木辭一美信難越千秋恆若斯眷言載筆侍永懷求友思孤遊限羈旅跬步惜暌違翹首詎能卽撫心安可希

和答克哷景兗宋文野謝子玉歐陽復初連偉度五君見寄詩

徴君廣平後髙節陵首陽文星斂奇耀古劍埋寒光陰求金玉人適此逍遙場𨿽云貧非病肯以圓斵方雅歌樂丰芑戎事藏中璋舞雩伊川春願列弟子行廬陵文章家千古聲巍昻敢嘲座無氊但喜書滿牀瑯瑯尊罍古落落科斗章渠成亦秦利坐君鄒魯堂柳營賢主人薰沐道徳鄕遐追白鹿迹近襲滄洲芳蘭蕙紉雜佩芰荷制衣裳非公無此客冠蓋相頡頏白首連將軍葵莊樂迷藏坐令矍鑠翁負暄朝倚墻揮毫气淩雲橫槊心未忘期君蟠桃實酌我流霞觴謝公養屙臥髙風何激揚妙語不肯吐縮手猶未遑含光世已驚懷璧古所傷固應夢春艸臥看蝸書梁長懷詠五君倦筆愧三長山王一時數竹林非杳茫相從能防何回首海生桑詎知九頭敢附驥一驤五年身百憂我觴如沸湯賴玆金石盟不攺松栢香

冬至日於思容侍郎座上分韻得初字

官閒睡正美檐鵲時起予豈其得气先而聲和且都覺來一室中靜見天地初帝鄕豈不戀嵗晚思吾廬昔年拜家慶共此一日娛忽忽三十載窮愁生白須營營聲利場擾擾冠蓋區顧惟枯槁姿廼與二妙俱矯矯漢廷尉妙語傾驪珠翩翩金閨彥淸言響瓊琚邂逅一樽酒嘉殽雜山蔬焚香閱晝永添綫良不如懽余動歸思目送南飛鳬家貧願嵗丰黃祲朝可書

題松澗

亭亭石上松下有潺湲水淸聲雜逺響坐聽醒心耳時逢蘇耽鶴或見琴髙鯉我欲往從之蒼蒼煙霧起

楡次驛

古道明艸花峭壁竄蒼防山回楡次口堠指並州路野人習阻險髙下藝禾黍澄澗流斷錦石燦可數豈無登臨興信美吾非土緬懷全晉時表裏金湯固戰國旣鼎分形勝各盤據霸气一消滅城郭非復故問樵樵不知問牧牧無語立馬望長安蒼蒼歸鳥去

雨後同廖以善廣文看山

杪春意不懌攬轡登髙邱山雨夜來過繞城空翠流爛然云錦屏遐眺不可周蒼蒼龍虎气上拍天際浮美人共佇立指顧復遲畱金精峙東境雩嶺按西頭周遭亙長陸迢遞俯平疇層層桃李樹嘉木枝相樛余方滯覉旅眷眷懷舊遊還當淩絕頂歷覽大九州

滴水崖

髙崖何亭亭有泉出嵓竇下爲珠貫繩滴石石欲透跳波注巨壑鏘若琴築奏逺響驚魚龍淸音雜猿狖陰連棧道冷逼山木瘦停驂酌甘潔三咽不敢潄詩成若爲書峭壁苔蘚厚

菊隱

粲粲石上花泠泠谷中水豈惟制頽齡亦以佩君子釀酒旣甘烈供蔬復芳美仙源不可到望望白雲起鄒吉泰拉諸公遊珠林訪子髙進士予以事牽賦以爲後會張本

公子好吟詠名山多往來昨聞珠林去賔客盛英才沙磧逆灘轉浪花迎棹開林中肅飛蓋日夕具尊罍載歌伐木詠逸興何悠哉俯仰兵革際防人同此杯探題憇禪剎乘月坐莓苔相如偶未至豈失後命催托此大雅音歌之向鄒枚江山若有待別日共徘徊

次韻答仲修感懷

士生汨流俗浮雲蔽朝陽洗心淨氛埃孤月懸淸光蟬蛻聲利區豹隱道徳場不著虞卿書但寫陸氏方廼悟玉不琢孰爲珪與璋又知純璞殘始備犧尊行虛舟任縱橫桔橰謝低昻神遊狎鷗海意得夣蝶牀載歌秋水篇亂以逍遙章自愧聞道晚敢云或升堂惜哉山水窟信美非吾鄕誰能見河淸誰云采蘭芳是身𨿽臭腐寜堪揎軒裳俯愧鱗淵沈仰慚翼云頏欲辭簡書畏深入林泉藏詰曲厭機穽卑陬懼嵓墻何時縱壑魚江湖永相忘不學避風鳥深矉魯門觴臼頭何醜悍越女何蛾揚馬何了得失欲訊吾未遑鵩何了淹速作賦私自傷樗櫟何散材松栢何棟梁鵬鷃何髙低鳬鶴何短長我欲問大鈞大鈞何蒼茫誰云廣陵散同調陌上桑誰歟挽跛鱉擬逐蛟龍驤澆君談天口試我門冬湯不如兩忘言宴坐凝淸香

紫霞滄洲

晴波漾金沙云錦若可捲剝啄者誰子驚鷗去人逺豈無芙蓉制柰此秋日晚借問垂竿翁仙源路深淺

野田花戱答友人

陂水淨以淥原田美而遐盈盈田中苖的的原上花秀若元圃云粲如赤城霞誰令貴反賤惻惻行路嗟緑艸被沃壤繁花翳塵沙昨隨南畝田今入西鄰家輝輝間陵道莽莽接水涯且復事固蔕寜聞勸燒畬飛飛媚黃蝶聒聒閙靑蛙無如野田好請子問蓬麻

抱疾二首

抱疾久在告閉門徑生苔孤鶴向我立修翎舞毰毸雪毛落竹間翠光照玫瑰汲井煮仙藥郁懷爲之開安得體順適百嵗平無乖

久病事藥餌體中未和平出戶步履苦候問勞友生玆晨秋气髙褰裳下堦行行少卽據牀坐聽飛鳥鳴少小學讀書老大轉無成逢時愧苟祿靦顏竊文名每遇有志士瑟縮如吞聲龔生後來者胸臆涵六經蓋世少知已三十無官榮

門有車馬客

門有車馬客請賦從軍行將軍素英武鐡騎守長城玉匣魚腸劍光芒掣飛雷走馬沙場中才堪百餘戰承防歘徵起所願解重圍寸心逐黃屋殺气如雲飛

望中條山

黃流不可渡驅馬歸桃林遙遙中條山秀色橫古今隱者今何之試用物色尋應歌紫芝曲閒臥白雲深笑我與時乖感我違素心不知山中趣彊作山中吟

仙人山

林陰防宿雨棧道泥潦積淩兢馬蹄滑使我心寒栗東登朝天嶺奇險無與敵廻觀仙人嵓相去不盈尺驚風低長林眾崖壁絕壑響奔湍懸藤絡崩石十年住京華學館多暇逸我行非王事斯地何以適澗底燦金沙分明虎行迹山深日易昏驛吏勸行疾

哀三良

三良昔殉葬死有千載名康公徇戎俗廹以亂命行作俑且無後傷生焉得仁翹翹子車氏卓卓秦之英如何同日逝兄弟無一人殉死不殉道亢宗義爲輕所以仰天嘆悲哉黃鳥鳴曹公狎忠義王子失權衡自餘效顰者不足陳先賢有名訓忠則良可珍

哀嚴陵生文炳

久客遂長往至友罕儔匹焉知天地寛罹此羅网宻畏塗窘髙步遐算屈短日誰爲石與阱而謂膠在漆防亂總弗支紛紜竟何益蛩悲咽吟榭蕓敗滿書帙呼之不聞聲握之不能卽諼堂樹忘憂蘭砌蘊兼璧覩此增惋傷哀哀淚塡臆

次韻陳希道和答鄙句

遙遙黃泥坡望望淸伊陽落落我與君共此明月光平生農馬智謾說古戰塲坐令籋云駒長鳴思九方我懷愧涇渭君才自珪璋回頭蔡克兒亦在交遊行新詩妙五字家法窺子昻過我蝸牛廬坐君獅子牀雞虫了得失虎豹炳文章髙懷自竹樓淸夢猶雪堂願從玊局僊騎鯨白雲鄕下視笑湘累采擷紉眾芳憐我失收身紫鳳倒短裳胡不接羣飛羽翰同頡頏試看春蠶巧作蠒思自藏又看老狐黠安居穴垣墻那知鼎鑊憂不與爼豆忘且當置許事萬慮付一觴北斗不挹酒南箕空簸揚虛名一畫餅癡兒日遑遑炙香不足喜棄捐亦奚傷長吟感興篇仰眠看屋梁妍媸果誰分尺寸果誰長人定能勝天胥言非茫君家太邱翁晦行如瘦桑紀諶與羣泰十輩爭騰驤持此欲壽君春醪若爲湯會看虞賔後汗簡垂馨香

橫翠堂

天宇浮修眉木末堆髻鬟逺煙雜嵐翠政爾明滅間拉笏者誰子目送飛鴻還

楊宗魯行義詩

關中有一士行義舉國推昔在垂髫年挾防不勒師慈親已鶴髮兄弟相怡怡嗟哉董邵南名與淮水馳鄕閭表君子王烈相與期辟書來興元結束告庭闈豈無毛義喜冰蘗以自持皇皇綉衣使如獲璧與珪羅置鴈鶩行條理皆得宜擊彊如摧枯趙蓋相攀追平反共一笑我慕雋不疑錦江與南詔稱譽均一辭天歷盜弄兵盟歃起滇池殺吏火官寺奔潰勢莫支防服竄巖谷艸木充朝饑蠒足報蜀省鵠立忘其疲我欲進短防無由至丹墀指陳利害端了如鑑中窺隱隱巴道路悠悠漢旌旗坐令萬黔首危脫劍頭炊遷擢薇垣曹訂謨佐龍防見待以異禮翻然忽言歸包胥泣秦庭忠憤知者誰魯連不言功耿耿空自奇未防丁父憂泣血雜涕洟防祭尊禮經觀者無瑕疵是年嵗大祲關陜多死饑宗族二十防馬鬛髙峩巍施恩及裏閈義塜何累累腴田均四弟耕耨俾以時蔬圃聊自給抱甕甘胼胝緬懷申屠蟠髙節有光輝又嗟晉王裒竟廢蓼莪詩蒼天不虛應禍福各有隨馴烏祭墓前甘露零松枝豈惟淳風還坐使薄俗移我詩非爲君爲世陳良規

發赤城

赤城夜來雨新漲沒馬膝曉行鶴門嶺亂峯碧秋髙川原濶禾黍紛已積居人望翠華父老扶杖立牛羊散在野晴曦漏云隙崖巓掛虹霓艸際鳴螻蟈旣忻寵光被復協棲遁迹行行幽興得覓句寫崖壁停立望蒼茫亂飛歸鳥急

同劉文原仙客坐瑞芝亭

稅駕息元圃塵思積盈襟朋遊適良晤冠蓋同幽尋花發洞門杳鳥鳴修竹深遐觀達萬變內顧惜分陰餘懷抱耿耿流運逝駸駸俛仰一時好悲哉葵藿心

壽萱堂二首

階前萱艸緑屋上慈烏飛慈烏啼朝陽萱艸含春暉香浮尊中酒防制膝下衣持壽鶴髮親年年樂無違萱艸生堂階慈烏不逺飛吐花解忘憂返哺鳴相依豈惟擇地生而亦知所歸何以守此心所保終不違

題聽雪軒

論文憶李白對酒懷謝眺如何竹牕友獨夢寒江釣明發望鐘山千峯玉相照

嘉樹軒爲胡士則賦

南山有佳木濯濯皆十圍瑞露沐柯葉朝陽借光輝女蘿旣有托好鳥亦有依靑靑與冥冥所保終不違不違復不斲美玉終在璞所期嵗云晏刻作雲門樂

九月十一日鄰冦逼境倉皇南渡感賦

鄰邑舉烽燧長驅冦南平中宵始聞警挈家遂逺行倉皇具舟楫所志惟弟兄初營暫渉水將謂復還城歸途逼煙焰戎馬亂縱橫父子兩隔絕慘哉生別情慈親力疾起負掖同遐徵饑分路人食渇飲田婦羮兒童不遑息踽踽昧前程爲謀若不早臨難乃無營前事杳難測逢人空涕零存亡有至理瞬息且偸生

放鶴亭

白鶴招不來靑天飛片雲應隨紫鸞車往見三茅君云上僊風過空香萬里聞

覽古

楚國憤奇士伍奢眞可憐憸人費無忌防間平王前防奢未及止思去二子賢賢哉子胥智乃出無忌先弟兄永訣別父子相棄捐貫弓向中使去就何翩翩吹簫道中飯脫劍江上船艱關歷他境慷慨張空拳公子不可說専諸能解懸退畊伏中野決防如轉圜二國適多釁五年方見宣操兵遂入郢殺气如霏煙不得費少傅斬首謝厥愆徒令楚舊主乃辱吏士鞭報楚旣得志謀越徒進言屬鏤早受賜鴟革往不還忠因怨毒發孝以忍詬全樹檟志弗遂夫差隨上仙悲君讀遷史今古慨悠然

雲巢

巢居巢何許西山白雲是仙風過其上逺聞笙鶴至推戶欲見之氤氳漫弱水舒可彌六合卷之膚寸耳聚散了無迹吾心亦如此知風旣有鵲知雨亦有蟻問君君不言手揮白鸞尾

野鶴爲述律存道賦

九臯有元鶴故巢遼海東常爲仙人駕雲上乘剛風雲胡白鴈來城在人民空獨立振玉羽心馳寥廓中只今覽徳輝下與威鳳同宵警金莖露夕棲瑤樹叢回頭視雞鶩啄粟坐樊籠

進學齋

昔我種嘉樹於彼南山岑風霜偃薄余雨露灌漑深旣脫斧斤戕復無牛羊侵寒暑相代謝萌蘗而十尋材可梁建章陰亦成鄧林靑黃或犧尊窈妙揚瑟琴翩翩媚學子斯言可爲箴

欽定四庫全書

伊濵集卷三

元王沂撰五言古詩

內白齋

動息祛百慮紛華謝羣妍靜専外始定敬直內乃専悠悠天光發皎皎冰鑑懸反照但一室流輝昭八埏斂舒豈徒爾恆久貴自然如何蚩蚩者敢昧蒼蒼天紛持白黒辧而契內外篇荒蹊惑所入焉能探其元永懷保貞素橘頌乃陳言

伊闕道中鞍馬間得詩二首

夕陽明逺村槁葉索索雨遊子隨飛鴉翩翩適何許秋聲不可遏歸意不可禦稾稭欲棲場甘辛早登爼偶諧田園娛益見風塵苦遙遙伊闕道馬迹防來去客愁日以新山貌日以古持此誰與言數徧道傍樹

道逢薹笠叟嘆息東臯曲云有一頃豆雨荒秋艸緑敢辭荷鋤倦但恐豆苖沒感之在無言相看淚相續

賦得擕手共行樂別嚴元

擕手共行樂臨別重懽宴落日照離尊流云駐歌扇折栁君不聞采蓮人共見離懷不自適去意苦難變望望澄江濵危檣語雙燕

贈羅仲矩重之金陵

大明麗中天萬物囿臨照哲人感休運鼎鼎列淸要都兪備八凱敭歷聨二妙亦有希世材幡然起屠釣誰同不賔者而敢犯譏誚濟濟鴛鴦行明明鳳凰詔文華擢上列機警越常調之子英俊年趨風昔長嘯筮仕司東湖寜親望南嶠𨿽成閒居賦豈免宣室召依依去南平杳杳向西笑要途諒特達下邑被榮耀殊勛倘可防於以答廊廟

有感

馮婦昔一申猛虎知善搏宋均美政化境內虎先卻周處變所修白額首擒縛李廣莫夜歸彎弓射叢薄當其肆害時風生動寥廓四人異時起意气撼山嶽操行𨿽不同天下稱去惡兵餘二三載虎迹宛如昨咆哮據當路白晝伺人攫南鄰魂未招西舎慘不樂耽耽莫之避墟裏困蕭索何代無奇材古道仍不作

題胡濟川嵇康牀琴圖

先生家何在昔住稽山陰方牀日防息上有焦桐琴流目視宇宙何人知此心奇才軼同列幽思積盈襟絕交書固偉養性論亦深誰防臥龍質反使禍見侵寥寥廣陵散百世寜知音惜哉畫史輩不識孫登箴

畱題妙宮

仙家擁修竹境勝欣小停玉殿斷香白石門古苔靑松月淡蒼蒼風泉逺泠泠淸夢仍丹邱晏坐存廣庭於以淨塵慮於以朝百靈於以賦逺遊於以新宮銘

寓吉安林塘避桃林兵警感賦六首

汛舟水東偏擇地林塘口稍紓兵革難少待旬日久時時候邊警佇立屢回首路逢荷蕢徒坐石防髙栁及時事畊鑿煩慮復何有不聞桃林戰昨日竄羣丑泰運未有期淒涼在郊藪

秧田旣已揷麥壠亦已翻林園富桑棗沼沚具蘋蘩朝畊暮還息啞啞相笑言昔聞異人說物外有桃源不到武陵境安知人世喧

霧斂眾峯碧日暄羣木蒼翛然南軒內媚此春晝長手擕鉅編讀塵境悉已忘池魚疊游泳野鳥紛回翔物性各有適營營奚所望

樹棗易爲業畜萍易爲魚家家重生產園沼富贏餘爲農乃自適爲士當如何賢聖去我逺躬畊還舊廬牧兒采樵歌歌起山谷應中懷詎有思出口但求勝雅頌世莫聞鄭衞人皆競睠玆音節美俯仰足淸聽白鷺下平田平田緑秧美低徊獨拳立奄忽雙飛起周原風日好逺客亦戾止三茅三家邨煙塵不曽已人生本萍梗流寓隨所以

恆齋

學道貴有恆爲善亦如此一毫無間斷迥若天淵比栁也河東良藝徳傳父子槐陰防千畝河潤連九里是心擴充之奚止一鄕已昔聞陶唐風今見陶唐理

題劉憲副爲蕭鵬舉寫雨竹圖

風雨川上至秋聲滿喬林初疑鳳鸞引忽若蛟龍吟洋洋飛動意矯矯變化心隱晦在一壑幹霄故千尋美人隔秋水環佩鏘璆琳淸嫩毓內美孤髙蕃逺陰以玆石上操托爾邱中琴共保嵗寒節永言懷好音

題屈原漁父圖

屈原水之仙妙在逺遊賦飡霞飲沆瀣所述非虛語孰云魚腹聊以辭漁父眷眷鄕國心靳尙終莫悟沅湘流不極鼔枻竟何處日暮悲風多蕭蕭滿楓樹

出城南餞羅與敬東歸

並出城南門相送河南渡公家有嚴程況此春欲暮伐木下逺岑拏舟邁前路冥鴻去已盡元鳥鳴相顧關山路遙遙春樹隔煙霧遊子久不歸淒然望鄕故田園長荊棘狐兔守墳墓謬爲時所稽焉敢失故步慨念平生親分攜重相訴浮唐紫芝老東裏喬木蠧歸歟倘先理秋至或良晤

題李漑之白雲半間亭

焚香坐淸晝一室遺垢氛無人與爭長只許白雲分白雲本無心遇旱或成雨膚寸已有餘半間那用許

暮春有懷

我行長伊濵休日聊遊豫溪山足眞味心迹捐外慕曰余弛負擔徒以鄕曲譽敢云陋微官而不事民務度宻意少懽人家隔煙霧髣髴雞犬鳴林深不知處川華艸際浮空翠篁端吐挾晴花气驕渇雨荻芽怒眷然感物情政爾濟勝具陟阜引瑤花渉江擷蘭杜美人遊不歸持此欲誰與誰與慰暌擕山川修且阻誰與惇佳期長吟碧雲暮

還家

春日逓層陰鳥鳴池上林久行忽顧返佇立懷好音幽花色相茂艸翠交侵去日春尙淺歸來春已深親知各分散陟彼南山岑攜持尊中酒誰與同獻斟亂離苦役役涕淚沾衣襟

悼兒

嬌兒名阿髙皎皎玉雪質頭圓眉宇秀雙目如防漆憶昨湯餅客譽兒美無匹鷹雛精爽緊驥子神气逸誰云嵗兩周熟玩而驟失吾家世業儒潛徳久已積光大我門閭望汝與諸侄如人有十指孰嚙孰可惜華屋春暄姸朋戲相扶掖慿幾檢書冊挽衣覓梨栗低頭解拜客唾手學濡筆吾年已四十事未見一獲勤苦鉛槧余賴渠將過日念汝來京師𦇤抱恃母力遙遙三千里拏響連車迹風雪之所饕負汝諒吾責坐令昨日懽今日不再覿杳然望東南庭艸爲誰碧我羨拾巢鴉風枝戢修翮又羨防犢牛濡濕喣毛澤乳母抱出門文葆空臥席交朋走相問欲語气先咽神理本防防先儒言不得我欲訴天關靈鳳先墜翼懼老爲獨夫念之若芒刺或謂妄當遣靜思益難釋嬰孩無哭儀禮經有遺則柰何恩奪義苦淚滿眼黑終當防汝歸藏汝乃祖側琢我哭子詩銘之壙中石

有持靈龜貺予賦此以謝

王子雅好卜漁人致靈龜服气可千嵗昔以釣得之置之幾格間顧盼生光輝答辭謝漁人龜靈爾何知兆以休咎著用由鉆灼施枯虛乃物化千嵗亦奚爲曵尾生可貴畱骨死更奇珎藏襲巾笥將啟決狐疑神武而不殺聖者乃如斯至人善觀化脫殻伏朶頤神知倘相契試以此道推

題雲林圖

浮雲如遊塵倐起蔽白日何如玆山中聚散了無迹豈無學仙子只許猨鳥識結巢靑松頂掃葉煮白石

送玉峯長老四首

俗士如磨牛欲去鼻已穿豈知世外人來往雲飄然玉峯叢林秀眼碧眉防煙

不作贊公色早參雲門禪是身無建立捨防因眾緣築垣聽魑魅施食來烏鳶

出家英特事脫屣獘惡纒把茅折腳鐺可過三十年我本積精練夙記維摩篇

中間一念差坐受眾目憐稽首西方仙可念未可捐借師卓錫泉湔我綺語愆

題龍氏樂善堂

余愛淵明詩匪善奚以惇誰云甘泉谷中有至樂存龍氏世簮組磊落多璵璠築堂種嘉木叢陰庇其根惡禽不敢棲好鳥時飛翻淸琴橫我牀濁酒盈我尊願言懷靜者時復扣衡門

題胡士則善余堂

爲善古云樂孰計慶有餘譬彼種嘉木嵗晚陰扶疏宦者矜巧智農者爭膏腴鋭以身易物作計良區區番陽有遺老築室愜所圖蒼蒼華蘂峯鬰鬰杉松株兄弟相塤箎兒孫亦詩書豈惟澤其家而亦浹裏閭因之謝林壑吾欲卜鄰居

宿濵民家

晨發伊山陽暮休淸汝湄二三田舎翁勞我鞍馬疲秋髙天雨霜刈獲此其時所從吏卒多混汝父老爲我來佐山邑三年何所施相看愧竊食頳汗難爲辭夜闌接軟語靑燈耿茅茨願同南溪社敢望桐鄕祠

隱賦贈胡道翁

避地如避世入山思最深營營許史輩孰是巢由心落落泉石間而多松桂林結宇審容膝攬秀豁開襟娟娟靑蘿逕粲粲緑綺琴一彈箕子操再鼔重華音張目視八極矢心發孤吟落日小山桂淸風首陽岑薪歌發延瀨過耳何駸駸鳳吹聞洛浦遺響入云沈自余嗜接武焉得齒諸任慨玆芝蘭契重接枌楡陰少日誌萬里揚名綴纓簮暮齡事一壑貴徳比璆琳山居可相屬防隱難尋俛仰各遂志浮沈良足箴申歌示相好重比雙南金

謁荊叔麟墓

蒼蒼登古原舉杯酹詩翁筆端千丈虹埋沒三尺封偃蹇萬籜龍彊項冰雪中詩翁不可見直節與之同

遊靈山尋沙監邑隱所

往日嘗馳驅方春乍遊衍行吟過隙駒去防尋山蹇梵剎夙未名髙僧迹初展猿枝積藤蔓獅石徧苔蘚攬秀詠獨奇臨流思何淺逃禪得名宦避亂棄軒冕濤回百川峻路畏九折險後發復遲回煙雲陟層巘

題逺洲春曉圖

溪流隔茅屋相去能防許欲采幽谷蘭扁舟下春渚岸花綴衣襟水鳥驚笑語偶然諧眞賞山翠欲成雨

感春四首

離離園中花曖曖空中云匆匆南流景悠悠百年身美人遊不歸艸色日以新朱弦斷白雲綺席凝芳塵魯門墮戢翼河津曝窮鱗人生能防何爲樂當及辰已矣勿復陳相思秋復春

佳人在空谷幽蘭春自緑靜觀聲利場陽熖奔渇鹿惟有無心子抱琴媚幽獨揮弦送歸鴻一寄千里目徘徊崆峒巓還顧望北邙邱墓何累累春風緑茫茫坐令英雄人飲恨遙相望榮名安所之萬代同悲傷所以廣成子乘雲去翺翔

樵隱同在山所以在則異昭昭孔明子遺語有深意淸風灑賁渾千載凜生气黃鶴望不來白雲老天際

天心水靣

渟常滿杯深靜若無力風起欲成文月來同一色飛檐倒影動觸砌輕波泐疑有謫仙人騎鯨在亭側

新樂道中

朝馳新樂驛暮走邯鄲道野水囓荒墳偃禾雜秋艸傳云有飛雹著物物皆槁坐令原野間勢若磕逢掃離離逃亡屋板扉沒流潦豈無勸農吏但言禾黍好老農鎌滯穂哀哀哭蒼昊

望南屏山同呂仲鉉仲實作

遊目南屏山逍遙稅塵鞅淸谿亂流渉疊巘緣云上輝輝瀑泉落隱隱天籟響荒途理通塞虛室靜敞中有飡霞人長作禦風想不乘緱嶺鶴還顧漁郎舫芝艸甘若飴雕胡大盈掌𨿽爲頽齡駐亦忌流光往永懷山中遊觀化歷淸賞

七言古詩

看山抵玉笥山下遇雨不能歸淹畱信宿偶成長句

秦山防千仞翠入蓬萊城城中望山色明暗分陰晴老夫散防山前路爲愛看云不歸去仰看驚怪鷺飛來回頭或見云生處崦中孤起如炊煙乘風騰上蒼崖巓崖巓宿云喜迎接橫空一幅兜羅綿天風吹散銀千縷淡處是煙濃是雨雲師物怒不肯回露出峯頭尺來許一雨三日溪水肥老夫欲歸不成歸云師知我慘不樂故出小譎相娛嬉老夫作詩一笑領舉袖収雲散空迥倚松絕叫山下人仰看雲峯起山頂

賣馬吟

馮先生貧惟一劍我今𨿽貧猶一馬聊同起廢病顙駒敢向人前索髙價眉山太史作新年賣卻老驄爲酒錢香山居士鬢欲絲始知鬻駱放楊枝我不學遊俠誇年少臂蒼挾彈章臺道又不能雄豪如二生千金騕換輕盈驥傳稱徳𨿽云好終日芻粱未嘗飽不須戀廐動哀鳴防見錦韉金絡腦家傳淸與白千駟非所求要將好消息寛我庭闈憂靑鞋黃帽𨿽吾有可柰嘗從大夫後明朝欵段駕雞棲疾惡猶如朱伯厚

白泉歌

白泉之流白如雪白雪連峯幻銀闕浮邱仙子太華來頭戴星冠手持節一過西巖數百年靈芝五色何鮮鮮山中閱世已陳迹世上聞名不識仙浮雲欝秀常五彩碧落空歌久相待防欲緣崖采茯苓長嘯臨風望滄海海中遙挹安期生六鰲戴山休逺行風塵十載散空濶宇宙再新開太平太平人物世希有我欲看山待重九諸子重攜緑綺琴三仙共酌黃花酒漁樵徑路艸荒荒回首煙霞接混茫交遊歘散塵緣重節序空酬興味長因招白泉雪更望白泉嶺別日吹簫駕鶴軿知是王喬到仙境

寒食行次進士吳莘樂韻

百花防蒙媚初日萬戶煙消記寒食陌頭楊栁靑搖搖栁底佳人雙翠翹春醪盈樽肉盈爼淚落飄風濕新土逺人無家望鄕拜慟哭松根憶前代磨牙豺虎亂交衢縱有音書倩誰帯可憐戰骨成邱墟不獨若敖悲飯盂白楊無根附春艸作底英雄是中老杜鵑啼血獨魂斷感此淒涼夜中飯明年寒食望關山滿路山花君早還

送祝平逺

江城四月風雨夕聞說河流髙數尺故人官舫伴春歸解印初辭浯溪驛顧我南園萬竹林卜居未遂忽分襟曉山猶似來時好春水何如別意深別離苦多歡防少把酒聽歌思深杳外郡掄材紫詔頻要途防足靑雲繞楊栁吹花媚錦衣滕王閣下弄晴暉懸知皷棹東流去故舊遙瞻彩鷁飛

戰城南餞友人從師西徵

心惆悵望重城城之南屯甲兵背河赴敵星火急走馬略陣煙雲生戰城南列飛將操戈矛脫弓韔生擒賊酋馬上歸壯士鳴鞭兩相向中有一人冰雪顏遙隨主將馳入關妖星如雨墮地殷殺气上逐孤雲閒息民按節勞險艱鐫功勒石磐龍山紫薇花開掖垣裏黃麻詔出彤墀間城南班師君早還

濠梁小立同宋有庸賦

春城粉堞連營壘濠上東風發羣卉科斗元精細滿池茨菇緑苖低出水別來容易見春歸聨斾行吟踏落暉尋常百姓今誰在栁外年年雙燕飛

遊靈泉寺寺僧談其祖師善寛伏虎事求詩走筆以贈

山深欲無路木杪浮紺宇靈泉引靑竹聲亂落花雨至人晏坐處戒刀伏龍虎馬駒獨何疑山鬼敢予侮我生局促隨塵网每到寛閒聊偃仰但得螺螄吞大像防見潙山居百丈

畵眉池

趙宮昔日嬋娟子玉貌仙姿雪相似黛螺畵出逺山色欲照淸流嬌不起折釵玉燕塵半洗依稀尙見承恩字荒池私蛙鳴鼔吹官栁莫妬蛾眉細

欽定四庫全書

伊濱集卷四

元王沂撰七言古詩

陽春曲

楊花蒙蒙海波白十里香風飄紫陌流蘇寶幰金陸離漢家帝子朝天歸蒲萄重錦新勅賜蓬萊宮中緑衣使道傍縮首觀且避蹀玉鞭光照地大隄緑樹啼嬌鴉知是平陽公主家回首畫橋芳艸暮蝴蝶不隨春色去

楊花宛轉曲

妾乘碧油車郎乘靑絲騎相逢狹斜道楊柳著花未遲遲度紺幰稍稍逐蘭佩宛轉結深情葳蕤含密意遊絲絆得陽春暉乳燕銜將何處歸翡翠輕裙承不著寶環纎手捧還飛合歡金縷結未已馬啼聲斷鳴珂裏鳴珂芳艸緑離離楊花依舊逐遊絲遊絲掛在空虛裏莫道春心無所似

杜翁八十歲

陽曲杜翁八十年雙瞳防漆眉紫煙鹿皮裁裘鳩刻杖見者疑是商山仙問翁康彊何以然年未五十嗜欲捐養生有道不鏈鈆安心有法不坐禪淸時壽域開無邊承家有子才且賢諸孫亦復相後先斑衣竹馬來翩翩長軒奧室羅芳鮮自適其適全其天更知守一歲且千此語不信莊生傳

題竹溪

山家有田不種玉長林橫陳萬修竹紅塵千丈定不到秀色一川差可掬山人獨立淸若鵠時聴溪流響琴築豈無摩詰畫輞川亦有昌黎序盤谷林泉眞樂自有餘塵世虛名顧何足他年拄杖我敲門煮筍堆盤釀新熟

送蕭性淵縣尉

蕭郎本是將家子部曲當年散如水錦囊故物有焦尾蕭也與之共生死北上彈琴峽中道寫出流泉言語好龍沙萬里躍馬歸靑袍風吹白於艸江頭鴈落春蕪碧小試腰間大鳴鏑酒酣夢著塞垣事雪擁穹廬深一尺只今人物方渺然英豪誰識郭通泉袖中正有霜鐘摻天上應傳寶劍篇

題郭熙山水

不知造化初此山誰開坼峯隠羣山深路盤兩岸窄始信郭熙手力與造化敵巒溪淋漓潘谷墨妙處不減營邱筆愁雲慘澹萬里凝陰壑闌干千丈冰杖笻荷擔者誰子袖擁兩耳如寒蠅雪深芒屩迹易滅前溪渡頭鳥飛絕人生胡爲不自逸歲晚﨑嶇行作客剡曲拏舟興盡還灞橋騎驢肩聳山書生骨相例寒餓畱得虛名傳世間

襄城道中偶雪

黃雲壓野撥不開天寒日暮胡爲來我前雪片大如手我後槁木鳴相挨地鑪圍處燒榾柮灰中笑指蹲鴟熟田家自有老瓦盆不管北風寒刮骨金狨覆鞍雪不濕三尺角弓鳴霹靂歸來馬上懸雙狼不管冰髭珠的皪人生適意𨿽不同鵬鷃逍遙天地中不似襄城城下雪一段淸愁愁殺客

苦雪吟

東風獵獵奪花魄陵轢陽和彊飛雪過時舞態自婆娑入夜寒聲轉淸絕糢糊物象偶爾同炫晃晨昏才一瞥饑鳶失肉生欲癡驚犬穿籬吠如噎君不見酒闌歌斷五侯家春光融融面生纈瓦溝急霰珠走盤海犀鎭幃風不揭又不見擁門三尺袁安宅破壁虛窓飛亂屑豆稭灰紅明復滅僵臥渾忘食似鐵

題溪山風雨圖

今年西遊出寶雞羣峯迎人髙復低秦山森列古環玦渭水摩蕩靑玻瓈前林慘淡風雨急元气淋漓收不得淙流浩浩懸縞素山澗層層失紅碧回瞻縹緲煙霧中飛樓峣榭如爭雄若非祈年槖泉觀定是五柞長楊宮獰飈掣蓋嗟行旅苔磴欹滑畏如鼠欲將筆力狀奇絕只恐山靈驚妙語歸來京洛厭風塵開卷灑然醒我神澄懷寂聴追所歷竟欲濯纓溪水津南朝君臣歌玉樹畫工筆諌昏莫悟江風掇屋醉不知珍重山人詠漁父

爲施淳民題臨本郭熙山水歌

崇寧一片郭熙山淪落人間感流轉毫分隠顯別淸姸千疊峯巒坐中見蔥籠雲樹只重重世間春風幾度逢怪石常存犇壑勢幽泉微露出山蹤緣奇挹勝茅亭小亭下淸江自縈繞諸峯斬絕出陂陀夭矯蒼松立塵表百尺絲綸一釣舟石闌斜對路悠悠山色自多朝暮趣江流不盡古今愁郭家名筆誰摹寫鄒氏山房絕瀟灑臨流防綴入精微意態神情豈其亞施君之筆良足稱畫樓粉壁時相親長歌一曲丹靑引莫道今人愧古人

送陳舜咨

北風吹雪山欲奔擁裘生馬愁鳶蹲觸寒歷險來特特杯酒談笑回春溫我方學道畏壘北晏坐已入不二門築垣昔曽聴山鬼灑筆今解憎王孫丈夫事業抗浮雲紛華剝落眞實存長松老矣更添節甘井汲多終不渾恨君不識謫仙人恨我不識岑徵君鳴臯山前一相見詩愁又滿梅花村

雪後遊陸渾山宿鳴臯寺感事

窮山作吏聊隨世爲愛伊濱可人意田間野水弄明滅木末晚山橫紫翠陸渾坡口天下稀閬州城南之所愧折葦風生鴈雙起平沙雪淨鳬翁睡我本江湖釣竿手漁子蘆人不湏避紫芝眉宇無復見持正文章誰得記生前偶落山林牢身後不同金石碎山川難得人更難勝槪名流今兩致千載那知我亦來登髙不墮羊公淚身似轉蓬安稅駕事如嚼蠟都忘味長疑安石恐不免何似孫郎遂初志日暮招提陳薄飯夜闌禪榻成良寐不將妙語記曽遊只恐山靈厭人至

戲詠南山土風

羣山奔騰南相望萬馬同秣爭低昂危途中盤杳一髮俯視欲作寒蠅僵澗流初疑蒼兕吼煙起忽作靑蛟翔峽空僅容孤鶴度川衍或可千人藏桃源之山隔塵世菊潭之泉多壽康茅茨日暮照空翠竹牖天寒搖水光驅驢木杪販麻客挾矢林間圍獵郎地鑪堆獸熾石炭瓦鼎號蚓烹蕓桑村醪未溫和鹿血餅餌半熟分熊肪登髙放目不可制長劍耿耿倚大荒大荒物皆得所托我胡爲乎獨遑遑膠膠擾擾浪自苦物外日月來不忙伊靈丐我一片石他年刻此囚山章

大風

東君染花滿春國飛防妬春奪花魄黃塵瀟瀟暗白日天爲花愁救不得大川揚波冰柱立羣鴉驚呼半空黒長紅小白一掃空乞與遊絲數千尺

秋風吟

徵鴻歷歷明秋序逺客翩翩適何許馬頭黃葉落四五回首靑山欲飛舞登髙障袂望所思思君不異瓊樹枝江南王孫歸不歸羅衣不柰西風吹

題靑山白雲圖

靑山偃蹇幾今古時出白雲相媚嫵嵓紅澗緑紛變滅川靄林霏雜吞吐道人昔臥山中云歲晚去作人間雨紫薇華發春晝閒思逐芝田鸞鶴侶

題醉客圖

生不願爲鄭廣文亦不願學灌將軍斫頭何用知程李擊節空歌有鬼神願從圖畫四君子日日杯中尋妙理倒冠傲兀亦不惡奮袖低昂聊復爾美人行酒爾莫催而我顧尙書期碧梧影倒黃金罍身世悠悠兩不知

玉印歌

茂陵石馬寒嘶風神光貫月如長虹偶同玉碗出人世虫篆螭盤能爾工將軍漢庭功第一至今姓名昭白日摩娑欲刓三嘆息人壽安得如金石

題牧馬圖

一馬色若霜前艸逸气欲無千里道一馬不受靑絲掣黑雲滿身四蹄雪二馬欲並意態閒石壺瀉水淸潺湲三馬同秣性各適齕聲洶若江聲寒就中一騘精爽肉碨磊蒲萄錦龍媒豈獨照夜白赤驃靑驪皆絕品長髯奚官相顧語檢校羣牧新開府溫涼宜適調禦工早晚東封禪梁父蒺藜沙苑秋復春得見畫圖猶竦神只今豈無騕褭與麒麟嗚呼空老駑駘羣

題眞妃玉笛圖

開元垂拱治無爲朝退華淸日晏時傳詔梨園停百戲親調玉笛教眞妃雲鬟綽約蛾眉小怙寵矜恩气浮杳一曲淸平樂府詞宛轉遺音動天表芍藥輕風拂禦筵無人催喚李年紫鳳低徊雙闕下防云繚繞百花前當時行樂深宮祕萬歲千秋不相棄今日人間看畫圖闗河風雨鴈相呼

題張生蘭谷圖

山人昔隠溪一曲紫蘭猗猗滿幽谷山人今遊蓋場不采而佩蘭何傷黃塵急流烏帽底故山朝朝白雲起有時洗手對桐君坐覺秋芳淸在指秋芳擬欲贈同心日暮徘徊幽思深披圖武夷忽在眼櫂歌激冽動長林

和賈參議題松風海月圖

道人墨防金壺汁老防怒奮蒼髯吸坐令髙堂之素壁滿耳松聲水聲急龍宮采詩作步虛素娥起舞波神立鈞天廣樂奏未終含毫欲下鮫綃濕

食筍

野人餉客無長物只辦行廚入修竹眼明初識玉嬰兒胸中防著篔簹谷我昔老禪同一龕玉版宗風曽飽參苜蓿盤中重相見洛西風味如江南同谷饑寒杜少陵五溪放逐髙將軍山寒黃精不堪劚地暖野薺空如雲我今流落心不動一笑聊呼麯生共果然口腹能累人夜來忽作西湖夢

過古陵

古陵累累隠復見春艸平鋪緑初徧髙原日落風欲旋金蠺自眠飛玉燕路人指是唐家陵石馬欲走牽寒藤牧兒朝來掘夜防山鬼夜半偸漁燈道旁荒墳誰氏子寒食年年來掛紙淸渭東流未云已卻憐麥飯寒泉水

題山水圖

山邪云邪低復髙勢若鉅海翻波濤石林寶帳隠靈宇石磴黃帽云霜袍落花香澗引猿飲長松流風驚鶴夢煙霞彷佛仇池山制度依約桃源洞鴨頭漲緑環亭臯似聴雞犬相鳴號畸人朝掛牛角帙釣叟暮移魚尾舠不知世間有此境便欲歸耕田二頃靑門學種故侯瓜丹巘欲裁董仙杏三年博士冗不治壁水泠泠明鬢絲塵埃老我薊門道山中日日生瑤艸

茂陵

玉堦苔生履聲絕桂苑芳銷宮漏咽君王起望集仙臺方士靈香海上來九華帳深蘭燭冷是邪非邪影非影含毫抽思賦難工坐聴梧桐落金井茂陵松柏陰連空蕭蕭石馬寒嘶風靑禽消息天上斷玉輦歡遊泉下同春艸淒淒秋復歇金鳬影沈銀沼竭空餘海燕蒲萄鏡夜夜神光射明月

過魯山別賈尹公溥

南陽之道何盤紆西風老樹鳴相呼魯山之山觧娛客松聲尙作於蔿於行人十有八九癭女寛裁襟男濶領驚聞老芋登客盤喜見紅姜供煮餅紫芝騎鯨去不返琴臺蕭條白日晚小畱我欲弔前賢爲報吟鞭不湏挽

巖石硯爲柴舜元憲僉賦

漢江有奇石磊落太古色淘沙相薄蝕歲久露巖穴幸免女媧手錬之補天裂不逢臥龍公取補八陣缺江妃水仙不敢惜夜夜黒云蔽明月江頭繡衣使偶見喜且驚繡衣昔艸子云經置之几案錫嘉名坐令書幌間縹緲煙霧生願君結交如此石味如元酒與太羮

遊徳亭宮訪眞人周翛然故隠壬辰間兵動居民多避地山間虎爲害周拘囚之民遂安堵山中有飲虎盆尙存

黑山之山天下雄髙崖巨壁摩靑空至人昔此巢雲松獨立世外揚元風霧雰暗山兵亂起錦服霜矛雜蜂蟻丁男失耒女兒啼連邨頃刻無全理居民若有所見然移家盡入桃花源誰知山祗大失職猛虎山前搏人食吾師哀民祓不祥笑談約束如驅羊一朝仙去若雞犬空有爪痕畱石牀我因王事事幽討白雲猶封鏈丹竈千秋鶴馭望不來天寒日暮山更好

贈答海都督

安西健兒速如鬼萬騎飲幹菊潭水羨君談笑淨妖氛幕上啼鴉報空壘南陽老父如雲屯丰碑深刻昭奇勲靑史先書段太尉城都不數花將軍

過獨石廟

落星何年化爲石羣峯不敢爭長雄蒼蘚鱗皴動古色荒祠慘澹來陰風鶴馭朝廻仙子駕鮫綃夜織馮夷宮憑誰喚取昭華管吹入逺煙空翠中

射雕圖

元旌獵獵搖淸秋將軍醉擁烏貂裘雙飛防破暮天碧彎弓欲射仍遲畱奔星一發馬前墮驚看玉爪黃金眸歸來快飲軟臂酒呼鷹卻笑劉荊州

桃源圖

祖龍蕩覆蓬萊池仙人不誦祈招詩武陵自有建徳國桃花只恐秦皇知春風幾見花成實老幼熙熙不相失人間安得盡花間環海一家歌帝力長溪錦浪翻晴空丹崖翠壁煙蒙蒙正朔誰知晉朝歷衣冠尙有秦人風重華杳杳瀟湘浦虎踞鯨呿天下主千秋無復問主人靑山盤盤自今古

赤壁圖

玉堂仙人雪堂客夜泛扁舟遊赤壁世人欲殺了不知臥聴中流風月笛淸都采詩鶴駕過江妃起舞襪淩波向來哀樂眞夢幻舉酒屬客君當歌千年曹暪等螻蟻一爲周郎酹江水江水悠悠萬古流坡翁時復騎鯨遊

題風漪亭

風漪亭前何所有下蔭菇蒲上楡柳魚龍鼓瑟淸夜聴鸞鶴焚香來白晝吟詩往往逢木客拏艇時時過溪友栽桃未用悲歲換種杏政湏煩虎守煙嵐滃欝沾幾席琴築鏘鳴奏軒牖知魚濠上果何樂抱甕漢陰天所壽何當郎山山下生濯足淸流搔白首

題艸虫圖

老蟾睥睨登月窟爬沙腳手軟無骨遊峯官府亦偶耳朝暮兩衙自倉卒小蝸之涎不滿殻升髙胡爲怒雙角飛來胡蝶占春風彷佛莊生夢中樂牽牛欲飲河之滸螽斯子孫乃如許眼前萬物總生意我欲拋書爲老圃

題畫馬圖

圉人攬衣行且顧驊驑掣韁癢摩樹長松歲晚褪龍鱗種蘭當門思古語

洛士張起宗緱山陳公之甥也善畫馬過余求詩書此以贈

逺遊翩翩何所適老鷹叫霜伊水白滿衣黃葉驢背客袖有龍眠天馬筆君家汲直天下奇渥窪原本麒麟兒歸掃緱山讀書捨九原韓幹非吾師

一百五日行

一百五日春晝遲伊濱人家煙火微相逢十九癭累累見慣何曽羞掩衣東風吹艸緑如洗舊墳新冢皆相似牧兒驅羊下邱隴知有人家來裂紙紙錢那得到黃泉老鴉結巢髙樹顚死生常事夢一覺何用服藥求神仙靑衫司馬不湏泣共借梨花作寒食三家邨市醉爭席兩鬢塵埃人不識

欽定四庫全書

伊濱集卷五

元王沂撰七言古詩

妬女祠

闗頭妬女祠古屋髙亭亭靚妝袨服過其下往往霹靂來靑防翠鬟巒隠隠玉佩泉泠泠曉月吐妝鏡晚風羅畫屏與誰同躡鳳凰去玉宇瑤堦常不扃人間歲月如流電回頭試望昭陽殿爭妍固寵幾多時飛燕婕妤俱不見

題趙子昂畫馬

龍媒來自月窟西誰其牽者虯髯奚雙瞳紫熖竹批耳一團黑雲錐卓蹄吳興學士畫無比筆迹逺過龍眠李雄姿不受絡頭絲滿紙蕭蕭朔風起公今騎鯨去滅沒世上有誰憐駿骨安得幽並豪俠相往還短衣射獵藍田山

月堂爲賀醫賦

賀生早飲上池水心如秋空絕塵滓紫蓋峯南結屋居囊中探丸起人死長安市上識韓康宴坐歸來月滿堂江上誰能聴瑤瑟山中應許得金漿

雞嘆

淸晨有雞步庭除朱冠蒼距秀尾舒投粟不啄鳴向余豈欲臆對如鵩乎我生羽族五徳俱風兩如晦而不渝警君貪眠旦讀書胡爲以我充庖廚我生曽不餓鴟如奪攘不愧爲人驅塡腸滿嗉誇自呼摩空唐突羲和烏彼不彈射我是圖我獨何辜君何愚

題劉彥昭杏林春曉圖

閒看杏林蔓柯條毎到春晴花最嬌彩雲終日淨如拭綘雪有時吹未銷檢方淸潤浮書庋接席繁陰落酒瓢舊遊回首已十載杏實累累湏見招

沔陽驛

山廻江轉流百折山翠蕩摩江色淨羣飛野燕低掠水獨立晴鷗閒顧影居人十九癭累累見客何曽羞掩領鄕音巴蜀雜咸秦而我聞之不能省

送武秀才還湖廣

衡嶽之峯七十二祝融特起摩靑連巒疊嶂妬奇秀盤屈怒作蛟蛇形噓雲吐霧埋不得空翠飛飛落洞庭武生家居洞庭上湖水爲沼山爲屏橘洲種樹等千戶石皷讀書窮六經焚香白晝鸞鶴下鼓瑟淸夜魚龍聴一朝結束催客丁思與眾人朝滄溟含毫擬獻上林賦置醴亦厭侯門鯖東華塵土紅撲防夢寐汀洲蘭芷馨腐儒老眼千年靑遙看南極老人星安得酒舫載酒行長與酒徒共醉醒

車轔轔

車轔轔易水濱恩澤侯竄南州南州迢迢千里道雄虺呼風搖毒艸朝盤蜜蝍暮鵂鶹瘴霧著人人易老昔日朱門炙手熱金紫童僕姬姜妾烹羊炮羔易折葵墮珥遺珠輕掃葉一朝旤起蹈危機上蔡無由黃犬歸金籠鸚鵡喚新主畫閤美人猶故衣故衣空憐香未滅信繁華有消歇君不見湘江斑竹有餘防竹上斑斑竟誰血

題李遵道枯木

孤根偃蹇蟠厚地防藺千年有生气叢篁瀟灑勢拂云王謝諸子超人羣李侯筆端妙如此坐我小山煙雨裏安得天風來萬里仙槎快泛銀河水

送上淸張叔大錬師東還

芒碭王气浮天闗眞人乃在圯橋間功成往事赤松子心與浮雲如等閒上淸億劫元教起坐引諸天黍珠裏昨聞仙子禦風來身著山中紫霞綺東海塵飛二十年仙凡消息兩茫然守闗暗識靑牛去渡海春逢白鶴傳五陵八百遺仙記思欲攀天問天帝三尺靑萍手可提一品銀章肘先擊笑把芙蓉花相期訪蓬島不見河上公空懷橘中老大明治世龍漢秋倐來倐往應難畱月明後夜碧天淨笙鶴送爾緱山頭

太古樓爲余鏈師賦

道人鏈質同蟬蛻回頭甲子焉能計曽見彭聃嬰孺時解記軒轅以前事願憑黃鶴寄短書借我縹緲之仙居安得霞飱野服長健八千歲著書細說天人初

虎牢闗

孤云兩角如劃布中有長天懸疋素闗頭一上眼豁開漢殿秦宮皆可數太行之靑遺塊小下視黃流一絲裊乾坤勝槪無古今一笑英雄如過鳥長謡我欲問眞宰世事茫茫幾成敗君不見三分書裏說虎牢曽使戰骨如山髙

老胡賣藥歌

西城賈胡年八十一生技能人不及神農百艸舊知名久客江南是鄕邑朝來街北暮街東聞擲銅鈴競來集居人相見眼終靑不似當時答術丁師心已解工名術療病何煩說難經江南只今成樂土異代繁華復親覩全家妻子得安居篋裏靑蚨夜還數燈前酌酒醉婆娑痼疾疲癃易得瘥金絲膏藥熬較好傷折近來人苦多川船南通有新藥海上奇方效如昨眼中萬事不足論流寓無如賈胡樂

題李后主畫山人騎牛圖

君不學嵩山劉屯田鐵笛牛背吹雲煙又不學廬山陳處士目送飛鴻坐牛背問君胡爲偃蹇牛背眠結艸爲轡蓑爲韉山童抱琴走如鹿溪澑沒膝衣鶉懸南唐天子畫無比深宮晝長雲夢水揮毫寫出逸人容淸標照耀澄心紙期人太淺陋相如妄謂山澤儒皆臞安知有道棲艸野食𨿽不玉顏長朱繁華已逐西風盡空餘建業文房印淒涼天水柳枝龍白鴈江頭又霜信

發福昌望女幾山弔辛敬之

竹雞喚雨催遊人提壺勸客意最眞連昌宮中一杯酒不負落花啼鳥春東風忽來吹女幾翠縷參差爲誰起不見能詩辛老子卒與老饑相抗死淸時亦有郊島窮況乃天地兵塵中書生糠籺苦不足朱門蒼頭飽粱肉

李子實八十

李翁眼碧眉紫煙見者疑是商山仙庭前花發三荊滿膝下衣裁五色鮮畦蔬可茹泉可釀冠蓋時時問無恙靑鞋野服步履輕不要漢家靈壽杖

題古愚逺碧樓

峴山鱗鱗翠初洗勢若濤瀾低復起秋髙水落眾峯出野曠煙消數鬟委嵐光分流與尊酒秀色浮空來席幾先生久厭承明廬晚歲重防金匱史肩輿不復用門生結屋於玆有兒子駟馬歸來延福裏倚闌琢詩萬事理溪流可釀爲翁壽絕勝南陽菊渾水

春江釣者

白鷺洲頭春水生靑山倒影碧波明閒門卻掃流塵靜深樹似聞啼鳥聲漁舟蕩漾持竿久世事茫茫不回首釣得金鱗換酒歸夕陽正照垂楊柳

周博士伯溫次韻見示和以答之

硯紋女髮緑新洗硯質女膚滑凝水海犀壓紙風不起妙語縱橫能泣鬼子官中祕覽羣玉古意淸風如可掬畫闌鹿眠香艸軟繡簾燕掠飛花蹙經惟舊講思無邪褭蹏新鑄丹穴砂好陳聖主賢臣頌莫讓淵云來漢家老夫南望江上屋只有歸田賦堪續買舟畱詩供一笑有入定憶顏光祿

雕玉盤螭歌

我有雙盤螭文藻光陸離自非蟾肪昆吾刀雕法精妙曷以爲世無李伯時解作洗玉池又無呂與叔能辧璜與貫之雙帶只自奇豈惟比徳古君子亦可借題君王詩

別外窩禪寺

四山如城勢如東一徑蜿蜒入穹谷林端縹緲浮斷香知有招提映深竹山僧見客若麋鹿揭炬夜開方丈屋談空煮茗欲忘眠月轉金盆掛喬木朝來鐘磬亦多情餘音送我逺益淸自憐疏拙招物議敢厭犖確疲山行靑山勸汝一杯酒問我他年更來否

送項可立歸養天臺

林烏返哺朝陽枝倚門手取連環持木奴靑黃屋角垂遊子心驚懷橘時有親七十世上稀況君抱得明珠歸斑衣兒啼眞樂在擁笏垂魚徒爾爲愛君徳器溫且厚藍田煙霧生瓊玖安得赤城瀑布變春酒爲太夫人千歲壽

燒山

羣峯峩峩錯鯨齒頑寒贔屭冰脫指獰飈折樹怒未已黑雲壓山山火起初疑夜過古戰場走燐出沒秋艸黃又疑兵散井陘野萬馬赤幟隨低昂倐如斜陽下喬木江浦漁燈相斷續諸姨紅袖照驪山齊奴錦帳圍金穀長煙遙遙橫楚氛怒熖烈烈奔吳軍炎官播弄水妃怒九輪照燭乾坤焚窮蛇上木不遺力驚鶻穿雲勢何急熊羆相弔獵夫喜桐梓哀鳴山鬼泣紛紛飛燼隨西風回首咸陽三月紅怪同燃犀弔牛渚快若照燕焚吳宮陸渾仙去文章伯千載風流冷如鐵怪詞險韻吾未能物色分畱愧逋客

蜀禽

林端錦鳩鳴逐婦林下竹雞啼喚雨逺認丁丁啄木聲近愛闗闗栗畱語提壺只解自獻酬畫眉𨿽工誰媚嫵何年失國號郭公何帝遺魄爲杜宇姑惡怨出誰氏夫婆餅憂焦誰氏女夏雞侵曉促耕夫山狗臨昬警行旅惜無柘彈落鴟號恨不雕籠貯鸚鵡山鴉澤雉雜羣龍百族喧啾誰復數林棲澗飲性各適雄飛雌從了朝暮豈惟淸美巧音聲亦復斕斑好毛羽老夫萬里蜀道歸馬上新修蜀禽譜

泥滑滑

泥滑滑山鳥啼馬蕭蕭人未歸聲聲喚起風和雨髙柳畫橋西去路回頭勿憶去年時老盡行人路如故

送春詞

黃金臺下東西道紫燕矜誇金勒好長溝漾情情不盡碧艸迷人人易老樓上迎春又送春邯鄲兒女嬌翠嚬一聲鵯鵊鳯城曙滿眼芳洲生白蘋柔桑繞捨麥如尾錦雉將雛梅結子爲問歸耕江上田何如但索長安米

漞石硯

天孫染云緑初洗剛風吹落熙河水龍工呵防睡不起探頷適遭西域鬼昆吾寶刀利切玉秀色可飡潤可掬隋宮百斛分黛螺何似文君一嚬蹙侑之黃金古辟邪土痕隠隠凝丹砂那知建業文房物流落灤江好事家翰林夜半光射屋廣文髙詞韻莫續校讎喚取劉更生定有靑藜照天祿

白翎雀

白翎雀龍沙漫漫生處樂醒松共愛語言好璀璨誰憐羽毛薄霜威稜稜風力飛飛不過槍竿嶺結巢生子艸棘間雌雄相依寒並影梨園弟子畨曲譜歲歲年年兩京路慣聞淸哢雜好音旋理冰移鴈柱寫出新聲玉指勞眞珠落盤鈐撼絳坐令華筵之四壁灤河流急秋云髙從此流傳喧樂府爭買千金比鸚鵡雕籠𨿽好無常主時向北風念疇侶

又詞

烏桓城邊春艸薄艸際飛鳴白翎雀年年馬上聴好音疑是氊車響弦索南風吹雲沙磧涼飛塵不到紫遊韁芙蓉金照晴川迥芍藥紅翻灤水香灤江已過猶回首華堂美人將進酒酒酣忽作馬上聴紅蓮袖揷曹剛手廬陵解先生之子子元見示詩卷因次韻

交遊聚散如團沙忍使白璧生微瑕賓鴻自顧好儔侶猛虎莫恃雄須牙乃翁臯比坐談道根極理要遺浮葩泮宮要看富芹藻茅屋未許鄰煙霞賢郎早歲事著述經學奧妙窺永嘉娛親自有筆五色長身鵠立衣猶麻天門九重見明主彤庭左右皆驚嗟京華旅食厭蔥韭江國歸思多魚鰕垂天佇化北溟翼老圃莫種東陵瓜他年懷綬拜家慶小窗夜雨燈先花

送紫虛道人

紫虛道人羽爲裳骨如削石瞳碧光鳳凰城裏秋風起龍虎山中瑤艸長燕齊方士皆與友賣藥得錢卽沽酒手持靑竹或成龍自種靈苗時化狗飄然忽賦太山吟南望白雲深復深坐令京洛塵土底似聴石泉風雨音問君胡爲樂枯槁富貴輕塵棲弱艸世人如鹿死無魂安知海上如瓜棗

髙空山人

髙空之山多仙靈山泉可釀田可耕煙消日出紫翠橫彷佛羽蓋揚霓旌髙空山人世簪纓玉壺滿貯冰雪淸風流不減謝內史翰墨欲壓山元卿今年七十髮未白胸中梨棗栽已成焚香永晝鸞鶴下橫笛淸夜蛟龍驚碧蓮供吸酒過客或騎鯨便令呼麻姑共謁王方平握手一笑三千齡撫頂何勞授長生

壬寅紀異同劉以和賦

壬寅仲春天雨雹南平城中盡驚愕初從屋瓦亂奔騰散入階除更跳躍兒童不識挽衣盛兩兩相看恣相謔老來閱歷憂患余卻顧兒童淚雙落春秋咎徴不一書玆事班班宛如昨自從兵革十年來澒洞風塵亙沙漠奮當車轍小物爲天理何嘗宥元惡竊聞李郭收西京元气依然萃光嶽旄頭夜夜粲中天風虎雲龍聖人作嗚呼風虎雲龍聖人作吾徒勿憂在溝壑

房公湖

房公昔年爲刺史日日湖邊看湖水琴中不識董庭蘭觀過亦足知君子漢州修竹緑如雲落落相看有此君兒曹謗傷等蟬沸逸气自是超人羣我行金鴈橋西路綠樹啼鵑怨春暮鵯筒拍拍貯鵞黃一酹房公舊遊處

題明皇幸蜀圖

華淸朝披霓裳舞日晏漁陽動鼙鼓潼闗烽火照驪山玉輦西巡劍門路劍門崢嶸髙切雲長安不見見煙塵嫣然一笑侍君側腸斷昭陽第一人巴云上亭驛羽蓋低垂翠華濕鈴聲瑯瑯雨聲急宮嬪不眠內官泣君王起坐寫新聲明珠玉佩相和鳴鮫人綃梭夜停織山鬼倚樹愁天明弄兵祿兒帳下死神器潛移遽如此髙將軍去侍臣稀往事欲言誰與理泰陵野艸凝荒煙蜀山春樹多啼鵑敎坊花氏閟眞譜惆悵側聲今不傳由東綿虎坳至浪川望石人嶺阻雨畱宿田家

臘月南薰吹度闗我行始識東緜山篁牙連峯雜雲樹蔚若虎豹文采相班班奔湍噴壑雨外急惡鳥啼晝林之灣泥路滑滑傷旅顏晝移木坑始歇息午飯未已仍躋攀前登虎坳險有客壠上還息肩弛擔問鄕井更說前途方險難荷戈壯士揭竿南蠻當闗守禦廼爲國而我逺道蒲伏何時閒山風薄雲山雨惡石人嶺頭石鑿鑿僕夫跬步不可以徑升下有豺狼上黃鶴豺狼攫人肉黃鶴翔寥廓我獨棲棲風雨中足繭荒村竟誰托田夫曉出夜未歸田婦呼兒慰牢落瓦盆酌酒酒數行借艸歆眠散腰腳山中云重浮嵐寒身上濕衣猶未幹今人學古事干謁歲宴先歌行路難

欽定四庫全書

伊濱集卷六

元王沂撰五言律詩

試院中聞簾官張雄飛賦詩甚多分題得春艸賦送孟功郎中使淮南

二月靑門道玉騘驕不行和煙迷上苑隨水繞蕪城目極傷離別情多管送迎相思定相寄佳句夢中成

馮氏蔵書堂

蕭條門巷靜時有客停輪所得寧湏計相過莫厭頻蕓香淸辟潤書帶細搖春自笑揚雄僻誰云郭劇貧

送袁達道

諸生都養久列郡用才先白髮占烏鵲淸江照畫船東陽好山水憲府富英賢愼爾持水蘗還應力薦延

送範悅古

燕市多奇俊歸心獨浩然朱云辭吏日賈誼上書年春綠蘆溝艸江回楚客船知才不能薦敢恨坐無氊

送苖天澤

從師古云樂話別意何如司馬𨿽工賦兒寛本受書涼風下黃葉秋水媚紅蕖燈火橋門夜新詩定起予

送符生

遊子三年別雙親八十稀好風催畫鷁春水照斑衣長樂鐘聲斷蘆溝樹影微我無懷橘日空望白雲飛

送揭理

京華爲客久不是賞音稀書未投光範詩先賦式微涼風驚畫扇江水照斑衣莫道行裝薄驪珠滿袖歸

賦風

靜追蘋末興況復值蕭條猛勢資新鴈寒威伴暮潮過山雲散亂經樹葉飄颻今日煙江上徵帆望望遙

題蘇伯修春風亭

退食靑瑣闥委蛇嘉樹林如何試春服還此集華簪庭艸皆生意園禽自好音寥寥千載上俛仰防余心

月庭爲孫伯昭賦

朝出塵如霧歸來月滿庭名髙三語掾食厭五侯鯖碧漢雲歸淨金莖露未零壯懷銷鑠盡偏照髮星星

生日次楊自樗姑夫

無限劬勞感澘然涕泗零桑弧今在戶萊服舊趨庭齒豁榮何益家貧險盡經徒存心耿耿有愧鬢星星

挽蕭處士逺心

江左衣冠族家傳復過庭城空新化鶴冷舊囊螢西漢儒林傳南州處士星階前蘭玉滿衮衮繼芳馨

挽王端卿處士

風吹隨流水烏衣自夕陽前書帶艸林下徳星堂編簡尋眞味嵓花散古香淒涼鎭山路松柏暮蒼蒼

除夕

沙路燈成市衡門雪擁籬茂陵新病後梁父獨吟時濩落浮波瓠傾輸向日葵不憂雙鬢攺惟恨鈍如槌

過劍閣

危棧羊腸轉羣峯馬齒齊崇墉専地險疋練覺天低俯矙金牛北雄吞玉罍西連林靑不斷畱與子規啼

峽山次陳心吾

病酒知更早推篷愛月亭千林動涼吹數葉下秋汀峽近深防虎沙昏亂照螢殊方思妙藥愁醉只長醒

仁齋爲醫者郭成甫賦

燕處仁爲表淳風坐挽還寶方懸肘後陰徳見眉間焚券長安市求仙太白山文園消渴久歸思滿鄕闗

送陳萬里之四明幕官

眾樂昔曽別蓬萊亦可求邦君能生嘯幕府得名流溝港通魚市雲霞雜蜃樓因君一回首塵土滿貂裘

八十老人

鳩杖鹿爲裳龎眉兩鬢霜鶴巢親種樹息舊支牀自得安心法寧論卻老方恩榮新賜帛大勝橘中蔵

送僧觀外

龍去千山雨花開萬樹春幽禪端有味瘦影本無塵會見螺吞象方知獸有麟馬師瞞不得龎蘊語非眞

題解馬焦縣尉詩卷

驛吏傳呼定驊驑顧主鳴牧羊憐卜式上疏笑梅生芻秣寧無法溫涼要適平誰分駑與駿騰踏入神京

廖子謙廣文席上次韻

城中九日過家釀報新開偶就陶公菊因同鄭老杯雞肥緣黍熟鱸美及橙來莫賦停雲句應湏踏月回

送簡西碧尹桃源

龍門登早歲鳬舄化今朝縣古仙源近城荒楚戍遙莎防移案牘葦屋半漁樵別後書頻寄淸淮入兩潮

書事

暮三朝四里亁啼濕哭中人間爭腐鼠天外起鴻價重咸陽市名髙稷下宮元經何日艸寂寞笑揚雄

竹澗亭

聞說軒車過新亭醉墨存硬黃臨古帖空翠落淸尊老節題詩徧春流洗硯渾煙霞興蕭散難與俗人言

題楓溪圖

秋色醉紅樹晴嵐蒸白雲何人事結搆於此脫塵氛野屐破苔色輕橈生水紋仙源如可到鸞鶴定平分

書感

學荒虛度歲客逺苦思親未得平安報空驚物候新向來甘絕俗不是故違人好在墻根艸靑靑又一春

嘉陵道中

蜀道朝逢雨蕭蕭意轉迷江沙畱虎迹山木防猿啼古棧緣崖小陰雲傍水低春禽正堪聴莫惜錦障泥

旦日口占

朔日逢丁卯王正紀甲寅階蓂天上早池艸雪中春城郭回佳气衣冠失舊人食貧甘守拙垂老遂爲民

曉發

曉發槍竿嶺緣雲路杳茫驚飈振嵓壑明月在衣裳擬欲超千載從玆覽八荒悠然晴景豁木葉滿山黃

題彭叔介負郭茅屋圖

負郭幽棲處林陰見艸堂采樵躋鳥道垂釣踏魚航樹擁山云濕泉流石髓香亦知淸景好來往未能忘

感興

古逕苔衣積晴囪竹影侵市聲鏖午枕幽興寄雲林問字人擕酒敲門客抱琴急材聞聖世休效越人吟

送張掾之官河西

含香辭粉署躍馬過涼州野迥牛羊小天低帳幕稠淸朝行召用雄鎭要分憂細酌蒲萄酒寧愁前路修

逰東山

爲愛東山好還思蜀道行玉裁笻竹杖雪縷芋魁羮會法參兜率遊仙夢玉京江波正西望況聴杜鵑聲

寄張順中四首

醉寫烏絲紙狂披紫綺裘時無李供奉誰識董糟邱月照淸伊曉風生碧樹秋天津橋畔柳定拂酒家樓薊北花先發周南艸又靑許身甘濩落懷友惜飄零擬就窪尊飲重看布被銘只愁淸潁水照見髮星星金匱書成晚銅駝迹已迷憶同池上酌曽向壁間題仙子能騎鶴山翁解祝雞無才禆盛代有意學幽棲子住雒橋邊堂成祀十賢何由薦蘋藻毎恨隔山川牲就蟠螭系書憑過鴈傳伊流淸見底誰覓孝防船

蘭蕙圖

澤國多芳艸藂生亦可憐余馨畱楚佩幽思入湘弦按譜𨿽同族爲容各自妍灤河秋水濶疑問過江船

題霍山寓隠

長揖漢公卿攜書隠澗坰朱云堪作吏貢禹最明經書報新來鶴囊幹舊聚螢相期髙晚節不盡太行靑

幽居

客思渾無賴開窓忽見山數峯靑嶂出千里白雲還溪鳥恰飛起野花相對閒浮生百年內消得幾愁顏

同劉槎翁蕭朋起朋漢西華望月

雲散出西華秋淸月色賒光涵珠斗淨影抱玉繩斜河迥槎孤泛崖陰樹半遮如何今夜裏星彩聚仙家

題嚴甥元齡松軒讀書圖

憶爾幽軒好耽書久未逢髙科懷五桂喬木愛雙松流水池邊路浮雲戶外峯世家元不忝力學待昌宗

送推官之嘉禾

檇李民多訟君行總法曹南州𨿽地逺東海要門髙霜橘明千樹仙禽唳九臯一麾容出守吾亦問吳舠

送黃汝舟推官髙郵

髙沙爲郡逺城下客檣多笛弄揚州月珠遊甓社波漁樵民易足雲水气相和他日觀爲政扁舟試一過

由東湖入鄱陽出大孤

艤棹轉東湖防流出大孤地方原跨楚王業久興吳山掩重瞳廟沙沈八陣圖萬邦歸職貢風化憶唐虞

平潭驛中秋

晉國闗河在秋風禾黍成叢祠誰命爵野鳥自呼名又是中秋節其如倦客情太行今夜月還似去年明

喜蝶

翳葉身如醉迎風勢便狂娟娟輕傅粉栩栩暗偸香橘蠧忘前夢蛛絲闕後防殷勤收墜翼羣蟻爲誰忙

送舒亦誠歸江南

碣石山中客靑門道上歸泉甘供釀酒霞綺可裁衣迎棹慈鴉舞啣書白鶴飛回瞻丹鳳闕雲气轉霏微

題太湖煙雨圖

垂虹亭上望煙樹辧三州悲嘯魚龍夜靑黃橘柚秋冰綃誰解寫畫鷁我曽遊忽動南歸興同盟有白鷗

夜次荻港

泊舟臨荻港敗葉響蕭蕭汀鳥翔秋浦江豚落暮潮傍人漁未散吟伴酒初消因識將軍令轅門夜寂寥

滎陽郡夫人挽章

崇徳瞻華表滎陽憶故侯名郎麟一角熟歲橘千頭萱艸空華屋杯棬共此邱懷淸髙百尺欝欝見松楸

送遼陽學正歸覲

四望遼陽逺身疑化鶴仙向來文學掾今日孝防船烏哺無窮意駒馳有限年夜闌更秉燭細說舊山川

送學錄永年

泮水集羣賢才華獨妙年定因文學掾爲覓孝防船能賦推王粲明經引服防西風正搖落此別意茫然

旦日詠山茶

王氏鳴珂裏山茶舊所栽花從新旦髮根是昔年培緑潤疑云度紅深愛日來春風故相惜歲歲長條枚

馬伏波廟

諸將中興日遺思獨在民壺頭憐晚歲椒壁誤功臣古殿松陰冷空堦艸色新雲臺圖畫好廟食更何人

秋懷四首

飄泊五秋螢無人問獨醒遙空孤鳥白平野數峯靑望逺心猶壯懷人涕自零邱園他日事艱阻飽曽經朝曦窺破牖寒鵲下空庭爽气回靑女淸愁伴客星崢嶸喬木影寂寞晚花馨不似墻根艸依然滿地靑入夜雨聲急開門落葉深風霜欺敗絮塵土暗孤琴飄泊嗟吾道艱虞識此心囚山成底事時得一閒吟客子歸何晚山城歲又窮寒砧催短日老木受髙風憂患身如寄塵埃鬢欲蓬江南天一角回首羨飛鴻

沙嶺

沙嶺千層出氊車一字齊馬啣靑苜蓿人唱白銅鞮野曠靑煙直天遙落日低回看丹鳳闕秖在五云西

送傅生還汶陽

塵土貂裘黑闗山木葉黃秋風吹汶水歸客問吳航虎穴能無子龍宮別有方會看文學國重舉孝防郎

小莊道中

客路千崖裏春風二月中虎蹄荒徑少鸎語故鄕同澗水縈廻緑山花自在紅物華空滿眼去意只匆匆

福州稅提舉張君挽章

小試徵商日佳城忽馬前白雲空故國丹旐濕蠻煙旅櫬蛟螭防音容繪畫傳唐城東去路春艸緑新阡

幽居次夏伯黃

歸來千里道寄寓百家村編竹通幽逕分葵藝小園農談鄰好密琴操土音存卽事成今古相逢免雜言

送客

野水危橋缺荒榛古路通殘陽明樹杪孤客去山中啼鳥嬌秋浦落花飄晚風離愁雜淸思悵望但忽忽

遊靑原山次隆太古謝子方二首

送客淹螺浦尋僧問鷲峯水流通雪竇谷響雜霜鐘靈迹雙荊樹香風五鬛松追隨成信宿感爾意重重躡雲來駐錫拓地此安禪曽讀傳燈錄因參不二天松陰城四合云影塔孤懸消歇同人世憑軒思惘然

徐安節挽詩

白髮歸來晚黃花又幾秋衣冠悲故國英俊憶同遊投轄苔生井蔵書月滿樓漢濱耆舊傳凖擬爲君修

李霽峯挽詩

夢覺義熙年歸耕海上田靑雲子虛賦白首廣文氊故宅悲江令諸儒引服防幽光發潛徳妙語碧瑤鐫

題張仲舉贈桑文饒詩後

桑也有仙骨潛名醫藥中饑吟十日雨客夢幾秋風賴有酒堪飲初無文送窮好將靑白眼畱著送飛鴻賣藥韓康伯能詩張景陽世紛空落木句法挾秋霜杖履飛煙下聲名翰墨場往來成二老休負菊花黃靑燈同雨夜貂帽共霜寒旅思寧無惡歸書但說安瓊林勞逺夢仙鶴養修翰聖代求才急終期拭目觀白石化羣羊仙家自有鄕艸甘寂寂作賦問蒼蒼江路梅堪折山橋酒可嘗雙溪今夜月千里定相忘人生逐羣動何路脫塵氛鸚鵡新題賦麒麟舊獻文頽垣猶擁雪怪石自生云鳴鳥將春信殷勤報客聞世態浮雲變心源水鏡空時時書咄咄往往視夢夢磊落千年上汪洋萬折東梅花知我意的皪露椒紅

雜詩

寂歷疏花晚盤紆小逕連寒村明白水野寺起靑煙三北非余恥一癡終自憐歸期何日是山月幾回圓歲晚難爲客地偏宜放慵城鴉驚戍皷鄰婦閙村舂木落山排闥籬荒竹附庸不材甘懶散何去復何從曲曲髙都路茫茫伊滸田云低明去鴈野濶退飛鳶故國思千里君門隔九天窮途莫回首一望一淒然

題孝義詩卷

爲惠非求報辭官只爲親養松無觸鹿汲水有窮鱗潛徳誰如子聞名願卜鄰他年班馬筆汗簡表斯人

大孤山次鐘舉善韻

聞說揚瀾好春舡更一灣江豚乘水上野鶴落雲間勝景疑三島靈祠俯萬山若逢王子晉笙鶴定相攀

和王君冕暮春旅次詩韻

我欲畱春住啼鵑苦勸歸捲簾看雨過倚杖數花飛烏幾書堆滿衡門客到稀夢中江路杳好在釣漁磯

心逺亭

物外靑霞想山中白板扉有時捫虱坐舉目送鴻飛自笑身將隠寧論世與違閒雲分半席誰道客來稀又題心逺亭詩和孫老人韻先君視之曰花陰不若易作花帷以對萍蓋爲工蓋予初言花陰三面合故也鄕邦盜賊徧野傍城邱墟回想心逺何勝悵然

步屐西郊曲幽懷得暫攄花帷三靣合萍蓋一竿余意悟前修近言忘世味疏不湏厭塵事塵事亦無如

送河東教授

聞說河東縣弦歌比屋聞路經楡次驛山隔太行雲玉署閒憐我新詩寫送君灤河煙艸緑離思亂紛紛

欽定四庫全書

伊濱集卷七

元王沂撰七言律詩

防張雄飛王君冕倡和詩韻二首

繡衣光照錦城春肯忘吾家叱馭人別後有書傳白鴈夢中無路駕蒼麟江回灩澦波浮蜀山入函闗樹拂秦何日東華聮轡語苦吟應怪鬢毛新

黑頭天陛共收科猶憶城南攬轡過十載低昂回羽翮幾人存歿隔闗河秋風畫扇情中斷曉鏡蛾眉妬更多聞說著書堆滿室長安不見起悲歌

和魏伯時韻二首

霜洗長空兔穎纎素娥靑女曉妝嚴畫樓燕子年年別金鴨沈煙夜夜添鴈嶺宿云低似蓋龍岡秋艸瘦於髯屬車未覺淸塵逺卻爲登臨野興兼

氊車一字捲朱簾別館離宮禁籞嚴白海波聲秋後小赤城雲气曉來添農疇已溢如京望萍實仍聞似蜜甜身愧甘泉陪法從獨騎羸馬走山崦

和蘇伯修侍郎平村暮歸韻

長楊冠劍列仙曹咫尺淸光未覺遙賜履初辭靑瑣闥鳴珂又過赤闌橋紫馳負鼓移天仗蒼鶻翻鈴響碧霄莫道都人新禁火焚香夾道聴簫韶

和許參政寄懷吳宗師韻四首

蓬萊仙仗正徘徊扈蹕年年宰相來慣見龍沙連白海卻吟紅藥與靑苔云扶豹尾班才上日轉螭頭講未回凖擬相逢又初度菊潭供釀待華開

遙望文星過上臺長楊從獵未歸來名駒顧影窺丹鳳宮蕊飄香防緑苔賜酒滿浮金鑿落歌鬟低按紫雲回只今燕市求奇駿東閤懸知早晚開

看云老子立徘徊黃鶴銜書云上來曽約相車遊紫府何妨防屐破蒼苔仙花又向庭中落宮水還縈苑外回一讀新詩思淸壯如將圖畫坐邊開

廣文華髮厭低徊驚見仙翁鶴馭來函谷闗遙橫紫气艸門靜踏蒼苔何時宣室承釐後更約浮邱把袂回塵世茫茫誰與問秋風琪樹又花開

秋興

龍岡髙處望涼亭山勢東來拱帝京𨿽愧櫜鞬嚴宿衞也將歌頌答升平禦溝風漾鮫綃軟宮瓦煙開翡翠明院吏熟眠花影轉日長鈴索靜無聲

銅雀稜倚九天非煙非霧滿山川天津析木星槎上五柞長楊禁籞連雲气有時成翠幄野花無地著金蓮詞臣擬上東封頌扈蹕從今億萬年

漠漠秋云覆苑低九雛烏上女墻啼露從僊掌金莖白枝老瑚鐵网齊遙認車聲時轣轆莫令溝水自東西相如擬艸長門賦勝費丹砂鑄褭蹄

壽宏毅和韻有酒筒花擔之句再和答之

賭酒金錢坐列曹風光南陌本非遙花香不隔葳蕤瑣柳色深蔵宛轉橋駿馬有時嘶舊路遊絲無力下晴霄天津偸得新翻曲肉味都忘不爲韶

羽林弓騎亦分曹楊柳春旗一色遙風送落花低逐馬水隨芳艸暗通橋鸞旗捧日回雙闕絳蠟分煙下九霄病眼自憐張太祝衡門孤坐聴簫韶

王善甫郎中見和鄙韻賦此答之兼簡夢得君冕二同年

昔別髭生今鬢蒼天風吹雁不成行山河政自驚存歿鳬鶴寧湏較短長杯面晴光搖蟻綠華枝春意囀鸝黃相逢未久還相送和我新詩字字香

終南山色曉蒼蒼雞犬新丰自作行倦客獨憐春又過故人相見話偏長秦宮土在花摧碧蜀道梅時雨弄黃凖擬重來一樽酒竹萌衣解蕨芽香

慶壽詩卷

封事當年滿皂囊歸來雙鬂防吳霜風塵丹轂多春夢籬落黃花自晚香釃酒尙能畱好客擊鮮時復混諸郎漢家靈壽誰堪杖早晚蒲輪召孔光

薛子敬母慶壽

貴及親闈古亦希況逢化日正舒遲老萊耀彩慙簪紱潘嶽稱觴乏鼎彛大國進封鸞舞誥東朝寵錫蟻浮巵自憐懷橘終無日南望茫茫涕泗垂

壽胡琴所並酬春日見寄時寓居王宅

投老林泉賦老槃百年仍具漢衣冠宅邊五柳歸來種池上三槐借得看絕俗調髙聞白雪結交契重見金蘭兒孫揔是登云器袍笏堆牀積漸寛

華髮森森四十三不才心事與誰談驚人詩句君先得名世文章我亦貪雨歇溪流初泛緑雪消山色揔浮藍興來卻憶新篘美昨暮過從飲未酣

和王繼學題瓊花圖二首

琪花瑤艸本同科摹寫詩人費切磋楚客佩搖明月碎龍宮衣剪素綃多玉山接三淸路烏鵲橋橫七夕河莫恮落英收不得雙環仙子夜來過

天上春風自一科瓊絲雪蘂巧如磋花神定品應無二月姊分香獨占多已落爲雲歸閬苑初開剪水散銀河喚回紅袖烏絲夢后土祠前幾度過

過鄱陽湖

東流浩浩逺朝宗聯絡坤維秀所鐘山入斷雲廻白雁波涵落日見蒼龍英雄埋沒憐今古形勢開張扼要衝回望匡廬招五老紫煙晴瀑界雲松

寄來峯長老

不見是公又幾秋碧雲吟罷憶湯休夢回江上招提境書寄淮南賈客舟玉塵尾分獅子座曼陀花雨鷫鸘裘當年曽悟身如幻凖擬滄浪沒白鷗

送式上人還髙麗

三韓東望渺雲煙野鶴飛歸不計年鼓枻海師能聴法獻珠龍女解參禪瑚樹礙浮杯渡薝卜香薰擁袖眠好把新詩書側理碧雲佳句要人傳

題山水圖

住近仙家云錦溪結樓髙與白雲齊丹崖翠壁參差見流水桃花咫尺迷道士養丹淸似鶴山翁愛酒醉如泥毫端寫出猶奇絕況復西風一杖藜

答淸江劉仲修

靑春詞翰蚤蜚英白首林泉更負名好古獨懷韓吏部交懽曽枉範云卿滄江逝水金川淨錦樹浮雲玉笥淸逺憶瑤琴諧雅操敢辭擊節和新聲

送李西溪巡檢

作吏湖山亦自奇君行況及落紅飛公庭白日文書少野店靑林筍蕨肥楊柳風翻沽酒斾桃花水漲釣魚磯懸知賦得江南樂笑我緇塵染素衣

送朱生之湖州巡檢

楚客才髙不柰秋得官歸近白蘋洲村醪可飲山圍坐夜柝無聲月滿樓雲水歌傳靑雀舫風塵夢斷黒貂裘鬢絲禪榻應憐我懶向湖亭覓舊遊

送巡檢湖州

著鞭跨馬欲風生絕勝窮年老一經鳴鏑應驚雁落傳杯刻燭賦詩成白蘋洲渚橫秋水畫舫笙歌奏月明若過湖亭煩寄語三刀未夢雪添莖

送王巡檢

王郎巡檢赴官時江水江花映彩旗可但彎弓能落雁仍聞刻燭解題詩靑煙古戍人畦菜白日公庭吏奕棋坐嘯使君端好士薦書應到鳳凰池

送謝仲連之小鹿巡檢

興言擕手過烏衣曽記風流玉雪姿緑鬢同驚今日雪錦囊各誦昔年詩芳塘艸滿春回早古鎭峯多日下遲莫把靑衫試鳴鏑要憑徵雁寄相思

飛來山

越絕山如曝背越王馬迹白雲中神鰻躍出杯吞海靈鷲飛來翠揷空島霧深迷龕影月松聲淸和墖鈴風前身度來何暮應悟三生一夢同

除夕示袁仲修

三年魚鳥笑人頑家在江南幾日還客裏惟君靑眼舊醉中憐我防衣閒詩成臈酒春燈裏歌斷梅花月影間夢裏不知歸路逺朔風吹雪滿闗山

虎牢闗

雙崖突兀引羊腸仰望遙空疋素長今古太行靑歷歷乾坤元气白茫茫英雄底用爭天險眞宰那知闕後防回首三分書裏事區區防虎笑劉郎

和張孟功侍郎監海漕見寄詩

省眼星郎給一軺銀河路逺鵲成橋吳歌閩語來江島雨楫風帆趂海潮紫府夢回鳴玉佩珠宮吟罷寫冰綃只今歲運湏劉晏宜有忠言答聖朝

和潘子素寄張伯雨詩

白雲何處是巖阿聞道松聲滿淨窩京洛風塵人老易江湖秋水雁來多田園蕪沒湏微祿親友凋零半逝波欲問囊中飡玉法相思夜半起悲歌

瑤艸年年滿澗阿髙人燕寢自名窩山中丹井龍歸晚云上仙飈鶴占多瓦榼尙餘京口酒布帆無恙洞庭波掉頭巢父誰能得歸聴吳儂小海歌

送秦元之江南

漢家原廟重祠官五載春風玉筍班華表鶴歸曽有語鼎湖龍去難攀淸名瑞世猶周鼎昭代思賢定楚環莫道江鄕鱸可膾仙人合住道家山

次仲弟子啟僉憲過洞庭湖

黃鶴樓前曙色開呂公磯上首重回平湖盡處靑天出積雨晴時白鴈來千古戰爭余舊壘百年歌舞廢崇臺昔人總逐流波逝猶想淸風被八垓

晨興聞賜妃入廣次心吾

逺傳天上降宮花重拜丹墀踏禦沙憚看鴻飛思故國嬌羞馬上問誰家瑚作枕分龍席錦繡堆牀壓象牙適意相知南北異帛書休寄雁行斜

寄題王子谷望親樓樓與牛山相對

宣溪孝子重彞倫髙起書樓徧望親馬鬛早時封若斧牛山長日涙沾巾梁間歸燕時尋主簾底飛雲毎傍人料得北平新紀事應同家乘勒堅瑉

題劉南山翁五世畫像贊

鶴駕羣仙未易招偶因圖像見淸標渾源山水猶神秀喬木風霜自寂寥六世衣冠歸盛族百年文物記前朝石田惆悵蒼苔滿西望長吟不自聊

題周伯溫玉雪波

千樹梅花照眼明主人詩思與同淸云裁野服侵寒著玉種髙田帶雪耕柿葉滿書已徧松肪浮甕釀初成扁舟莫動山陰興宣室承釐待賈生

送麥敬存檢正湖廣省

黃鶴磯頭春水生蒼龍闕下送君行才因朱墨紛然見詩到江山勝處成蘭省分僚官獨重玉堂伴直夢同淸瀟湘無數回飛鴈采得蘋華寄別情

寄王顏隠士

南園分首記當年東郡文星逺避躔機事秪生鷗閣下徵書不到鹿門邊中囷歲取禾三百美酒時煩斗十千倘憶幽禽能喚客還家畱取杖頭錢

和古愚畱別韻

細柳南薰拂錦韉路人爭看玉堂仙詩書將揖紅旗下歌吹生陳絳帳前沽酒何須分祿米揮毫莫惜費吟箋夢回無柰漁陽摻猶勝靑門聴杜鵑

滎陽道中

橫帶鴻溝底用爭只今春艸爲誰生一邱貉了當年事千載槐畱後世名牛口谷前逢急雨虎牢闗上看新晴成名孺子何勞嘆笑殺窮途阮步兵

七曲文昌祠

夾道松陰護石苔龍盤七曲上崔嵬初無瑤席椒漿奠空望靈旗鶴駕來樓殿參差雲雨上江山環合畫圖開紅綾餅饀當年事四十人中愧不才

艸堂

浣花老翁不可見浣花艸堂何處尋鸕鷀曬翅錦江岸鸚鵡將雛榿樹陰數畆林塘誰是主千年韶濩有遺音一杯重酹郫筒酒樷竹蕭蕭風動襟

題子午谷孤秀軒

手種孤松不記年終南山色兩蒼然虯枝曉滴研硃露翠蓋春蔵種玉田膏化虵蟠厚地聲疑笙鶴過羣仙陰崖茅屋誰能到落實應畱待偓佺

題滑臺宋壽卿侍禦西亭

侍禦髙懷與世違秋空惟見一鴻飛山銜落日浮佳气亭繞靑松長舊圍毉國舊傳多讜論卜居從此脫塵鞿回瞻太白橫秦嶺猶記澄淸攬轡歸

題裴公亭

古木蒼藤翠作圍裴公亭上立斜暉波沈海底珠宮見雲起峯頭鶴馭歸明滅時看金鯉出徘徊閒送白鷗飛欲攜九節仙人杖直上天壇一振衣

送陳玉

官柳飛花滿薊門河橋猶有系舡痕美人欲別重攜手春水方生易斷魂虎豹天闗云自隔雞豚鄕社席還溫虞卿莫厭窮愁在著就新書細與論

賜履欣聞出尙方歸來雙鬢防吳霜趨朝長樂鐘聲晚猶夢名藩燕寢香八座輝光聯紫極千年遺愛在甘棠蘇臺明月淸如許直送鳴珂入未央

送張蔚

先生紵袍入賢闗名動綺襦紈袴間羣空冀北目先過艸長江南人未還冰鱗斫鱠醒午醉紫筍烹茶消晝閒扁舟安得落吾手臥看苕溪溪上山

送張楨

黃龍闗塞雪漫漫馬上貂裘不受寒豈謂防書隨太史翻令索米困長安舟移彭蠡秋波白樹隠匡廬夕照殘歸弔當年鄭公業旅墳三尺艸先幹

送董仲潛

大明殿上早朝時奏對聲聞白玉墀鵷鷺班行爭動色雲霄勲業蚤相期燕鴻夜月回淸影郢樹春風發故枝明月扁舟瞻魏闕五雲樓觀欝參差

送鐘起元

龍岡南去接楡闗挾防逢君幾往還作賦風沙鞍馬上橫經紈袴綺襦間彩毫曽防宮池水白薴時看輦路山笑我淸狂解吳語鑑湖未乞鬢先斑

送梁受之

宦遊南北馬牛風燈火停雲偶爾同升斗可能畱隠吏山川終要著詩翁呼盧竟識袁彥道飲酒還逢陳孟公早晚朝廷聘遺逸蒲輪應到大闗東

送孫伯起

畫省含香近上臺西江千里聘奇才山川雄控龍沙濶機務遙分鳳沼開帳幕時隨春艸動狐貂偏耐雪花來只愁誤作潯陽夢醉聴琵琶句易裁

送陳毉之

尙毉乘傳過龍沙新賜貂裘柰雪花白鼻騧驕肥苜蓿靑氊帳小響琵琶長安賣藥誰能識梁苑延賓禮更加別後相思一回首五云深處是京華

送虞愷之

花時寂寂掩衡門恰到花飛又送君病眼輕來猶斷酒故人別後少論文江波處處明於艸世態年年薄似云寄語靑城老樵客藥成金鼎幾時分

送劉子節

馬生詞賦賈生年三語風流到處傳朝路衣冠裁鑑密慶門酥酪弟兄賢江頭酒醒梅花外天上書回鴈影前寄謝邦君惟坐嘯芙蓉幙府玉堂仙

平陽驛畱題

市煙官樹欝蒼蒼駐馬城邊望太行楊柳杏花春已半遊絲芳艸日初長山圍晉館千峯翠水灌汾田百汊黃無柰風沙西去路羅衫銷盡舊燻香

題漢州驛

錦水東來繞故城江幹樓閣倚新晴鵝黃怕醉郫筒酒犀角欣甞巴竹萌可惜海棠經雨盡空看榿樹拂云生薛濤風月無人繼誰唱陽闗第一聲

拜朱文公祠

武夷不見此心勞得拜遺祠解郁陶喬木春風思未已泰山晴雪仰猶髙扶衰民極同先聖刮垢陳編到楚騷往事浮雲千變盡不妨江漢日滔滔

汾陰

春寒猶戀紫貂裘楊柳靑靑古渡頭詞客重來應白髮好山依舊枕寒流禹門波淨龍吟夜汾水煙消鴈影秋駐馬回看自多感更湏橫笛起髙樓

發寶雞

重闗復棧厭崢嶸喜見川原掌樣平猨嘯回看鬼迷店馬嘶遙指鳳翔城隋宮漢館依稀見渭水秦山逺近迎卻是春衣濕梅雨南薰古道怕塵生

巴東秋風亭

汾陰祠罷濟樓船豈謂雄才悔暮年半夜神光飛后土明朝寶鼎薦甘泉山河气壯中原勢簫皷聲沈蔓艸煙今日秋風亭上望白雲猶是漢時天

欽定四庫全書

伊濱集卷八

元王沂撰七言律詩

過彭澤縣

靖節休官迹已陳水光山色爲誰新九江屬邑名千載東晉髙風秪一人石上孤松猶翠黛宅前五柳自靑春南來欲致生芻奠憑借當時漉酒巾

送鄭子安經歷之浙西憲司

遊觀東吳天下稀賓筵憲府更光輝西湖秋泛芙蓉水北闕霜迎獬豸威山際驛樓紅半吐煙中官樹翠相圍使君旌節應西下目斷巴江鷁首飛

寄許大參

夢中曽上庾公樓楚岫縱橫翠欲流別後武昌魚可食重來溫室樹經秋因君樂聖銜杯句憶我垂綸載月舟無柰龍沙霜露早綈袍欲著重回頭

去年風雨菊花時曽誦灤京百首詩今日六龍隨警蹕卻憑徵鴈寄相思長吟明月同千里欲對芳尊把一巵別意短長何所似湘波不盡碧參差

寄題曹新淦赤壁圖

誰向臨臯夢鶴飛畫圖風物尙依稀淸霜木落黃泥阪斷岸波廻赤壁磯故壘銷沈遺防盡孤舟縹緲弄簫微髙懷最憶金川守千古希賢思不違

遊元虛庵畱題

詰屈人間不用悲馭風騎气欲何之逺求勾漏空千里甘隠吳門自一奇白鶴歸來人換世靑山老盡客題詩支頤忘讀參同契貪看楊花落硯池

臨江驛

嘉陵江色淨於酒嘉陵官船輕似鴻水禽羣飛夕照外晴嶂落影亂流中棹歌不解巴童語甑飯欣看蜀客風喚馬夜投山驛迥隔林遙映一燈紅

鞏縣道中用文野送別韻

秣馬芝田日又遒扶鞍弔古且遲畱殘陵衰艸寒雲際故壘斜陽野水頭千古徒爭兩蝸角百年能費幾狐裘道旁翁仲應相問又是邙山第幾秋

木齋爲方積賦

昔年種樹未勝巢老榦如今屋脊髙屢許狙公分橡栗時招木客醉香醪衣巾白日驚蒼雪枕簟西風夢海濤歲晚淹畱吾倦矣借君叢桂續離騷

贈采詩熊思齊還淸江

淸江故舊久相違聞說尋詩欵竹扉阻對髙軒維白馬謾從空谷賦緇衣日暄官路梅花早霜熟郵亭木葉稀最惜揚舲不相送臨風極目思依依

百丈山賦贈廖自彊之淸江

淸江風景似桃源百丈山深隔縣門峯引碧蘿垂艸閤水深蒼峽到書園舊時節士何人在近代詩家幾軰存文學只今懷檄去登臨猶得及春溫

槍竿嶺紫菊

山僧贈我叢叢菊紫蓋光涵翡翠明靑女何妨妬顏色徐娘元自有風情龍沙秋意晴偏好鴈嶺寒香晚更淸回首故園人在否花前樽酒共誰傾

七月十三日書感

去年學語囀春鶯早解回頭譍喚名豈謂女生爲寄物翻悲吾老未忘情丹砂猶記新塗顖文葆空憐舊系繃今日龍沙千里濶秋風吹淚欲霑纓

霍山道中

太行髙讓霍爲鄰祀典褒崇輔嶽神桂醑香銷疑化雨靈旗風動不驚塵丹崖翠壁層層路野杏山桃處處春華髮詞臣無補報停鞭回望祝堯人

題陳則虛散木軒

萬彚林林造化中始知才與不才同靑黃效犠尊用長養還均雨露功防易研硃枝滴露談元揮麈座生風客來欲問南華防閒倚枯根目送鴻

送婣弟劉子彥應辟

畫舩衝雨發官河束帛徵賢是禮羅天上午門新日月海中春水淨風波經筵進講先三禮名世登庸重四科自昔珠林推俊秀茂才應制蚤鳴珂

嘉陵道中

路轉嘉陵入茫巴童蕩槳棹歌長山雞傍驛如泥賤竹防登盤覺筍香石棧苔紋煙借紫江幹梅子雨催黃空愁夜宿瑯璫驛無柰鈴聲斷客腸

華陽宮

方壺別館墮何年下視孤云一握天旋斸黃精供野飯相連靑竹引山泉詩中我愛陶元亮林下誰逢葛稚川鶴駕不來明月老小窻無地著風煙

謝司明復贈東坡帽

故人贈我東坡帽因帽思人亦我師只恐鄰翁偸學樣還憐稚女道相宜養丹未用顏如玉耽酒何妨鬢似絲爲報西風莫吹落尊前畱戴菊花枝

題馬伯庸賦劉氏溪山圖

道人昔作朱門客溪上春風艸自芳藂桂曽聞招隠士塵纓凖擬濯滄浪蘆洲系艇鳬鴉墨石壁題詩苔蘚蒼誰遣漁人解橫笛夢中疑是在山陽

華隱者圖【貳令陳君舉善爲鵬舉而作余與子髙自立二公畱止山房同推隠者之意而賦詩焉】

原上春風語鶺鴒溪南新結得華亭堆牀書卷聞鐘起破的詩歌按節聴幽澗自多流水操好山長送入簾靑知君已熟淮王趣招隱何人敢扣扄

送髙道崇歸仙巖宮

靑鞋偶爾犯塵紅夢寐仙巖翠拂空賀監風流眞可慕長康癡絕不妨同摩挲金狄千年後灑埽漁磯一笑中後防參同較同異定煩騎鶴過神嵩

發長安畱別王善甫尹文質諸公

未到長安一解顏故人連日費追攀相看寒食淸明裏況復周臺漢苑間長樂花香濃勝酒灞陵樹色巧遮山獨嫌淸渭無情極照我塵埃鬢欲斑

題張尙書復修姑蘇驛詩卷和子翚韻

樓舡載酒太湖秋曽向寒蕪弔舊邱圖畫如今傳勝事江山依舊記淸遊館娃宮壞香消逕鬭鴨防空水滿洲聞道徵黃飛詔下都將遺愛付吳謳

送烏希說編修之防稽降香

仙掖朝回響玉珂使星光照鏡湖波看君獻頌傳金馬記我臨書換白鵞風送蓬萊潮信早煙消天姥月明多相逢賀監如相問擬向滄波理釣蓑

書事

坐看槐庭日影移頭原如舊鬢先絲十年不調已過半萬古垂名何所爲得俸只充沽酒用賣文辦買山資傳聞官長催供課下馬時揩病眼眵

和樂邨書觸目

澹澹春云弄晚晴桃花竹外數枝明垂楊臥雨欲無賴幽鳥呼人如有情塵事膠膠遊興懶流年冉冉客心驚簡書縛我原來急不是歸田計未成

送丑時中之西臺照磨

故人別我入秦川開幕遙臨玉井蓮恩賜猩袍如昨日歸騎驄馬看他年路經函谷山多雨春盡新丰艸自煙相見勾稽閒北榻尺書時到廣文氊

送宋翼卿西臺照磨寄丑時中管勾

送子函闗西復西靑門柳老惜分擕云深魏闕人回望路熟秦川馬自嘶攬轡定酬他日誌拂塵閒看去年題芙蓉幕下如相問擬向秋風釣故溪

挽胡汲仲先生

少日嚴徐召漢庭暮年孤節魯山淸頽波砥柱文章古滄海浮雲富貴輕兜率空歸天上夢少微端惜世間名然人物知誰在淚灑西風慟老成

先生英气欲橫秋投老靑山映白頭幾見詩書曽發冢誰知涇渭自分流詞源衮衮無遺恨天网恢恢不見收江漢遺書今好在雲間無復謫仙樓

題史左丞小車行春圖

左丞林壑魯西郊矗矗新亭自結茅幾畔有書都可用世間無客不求交小車春晝遊麟藪修竹秋天養鳳巢我老只今多白髮願攜琴酒過塘坳

爲劉子髙賦

少日東南事壯遊憑髙弔古思悠悠山中樓觀神仙府江上雲霞帝子州別塢松風琴入奏平湖花雨棹聞謳只今投迹山房裏坐看新圖嘆白頭

爲楊子立賦

秋華亭上雨初晴山入溪南个个淸笻竹客來松逕杳蹇驢人度石橋平當筵俠气龍騰劍把酒淸歌鸐載笙共羨君家好賓客畫圖詩句總髙情

和呂仲實過故宅

射麋山下艸先秋畫防朱門一夢休故櫪西風思騕褭壞墻陰雨蔓牽牛曽聞爲將無三世謾說承恩只五侯古往今來多少事夕陽不盡水東流

書李敬叔別蒲城詩卷二首

十載承明把一麾急流勇退脫塵羈蒓鱸亦預知機事松菊能忘歸隠期伊闕風煙應好在壺頭勲業竟何爲漢庭屢詔求遺逸從此彈冠亦未遲

紫髯如防气如虹使微官負此公一笑偶逢山水國論文誰信馬牛風相期要出功名外得意還畱道義中朱轂風塵何足顧不妨畱眼送飛鴻

題傅汝礪上省掾淩伴明詩卷

少年英气鶚橫秋曽佐軺車作逺遊丹徼煙嵐明漢節彩毫珠玉散蠻州省郎待士能髙誼才子論心暗投燕市黃金買奇駿未容歸倚仲宣樓

題伊嚕布哈贈行詩卷

銅章笑解出龍泉老稚歌謠一口傳可但鬻衣爭刻石仍聞遮道願畱鞭何蕃素得諸公譽陳寔終居四長先昭代掄材重循吏聲華從此到星躔

題趙家墓碑

雙碑峩立趙家墳不似靈光獨偶存承露盤空仙墮淚系牲石在字堪捫桑田滄海余喬木文采風流到逺孫見說家庭有餘地好隨春雨種蘭蓀

題棲碧山捲

何年李白去騎鯨流水漂香路杳自種紫芝分藥圃閒乘白鹿看仙經石牀花露朝來掃茅屋松風夜半聴老我京華塵土裏苦吟應笑鬢星星

用吳閒閒韻題解辰公詩卷

洲橫白鷺似金陵卓犖才名舉國稱滄海千年來野鶴玉壺一段貯淸冰泮宮芹藻同誰賦快閣風煙與客登望見香城山似筆他時諸子看飛騰

題張孝子詩卷

武衞張生膽滿軀千重鐵騎視如無論功合上碧油幕破的爭傳金僕姑大漠窮沙歸戰馬髙臺落日下馴烏人生忠孝能如此不愧山西大丈夫

江閣秋風爲表弟曽性道賦

江上靑山閣下鷗白雲飛去水悠悠長蘆落鴈來千里枯木寒鴉度幾秋曽見鎍飛余古塔猶聞鐘響出髙漚晴天縹緲涼如洗閒把魚竿踏釣舟

元日雪

端門瑞霧曉氤氳片片天花落錦茵萬蓋鳴珂翔鶴氅九重傳鑰報雞人靈和柳色迷金縷太液波光縐麯塵待詔東方窮欲死還隨艸木見陽春

弔胡招故隱

西風凜凜灑塵寰千古幽光不可攀往事空尋管寧傳故居誰弔陸渾山髙情能致巢由上大節終全漢魏間一盞寒泉薦秋菊悠悠心送白雲閒

送馬編修南康州判

萱艸叢叢手自移畱花不發待郎歸書成東觀蔵金匱舡過西江著防衣酒釀鵞兒香稻熟鱠飛蟬翼白魚肥懸知佐郡多餘暇一笑承歡樂未違

過金閣山

金閣遙看縹緲居空香何處度飈車曽逢野鹿銜丹訣定叱山祗守素書白海波翻虹飲後靑林風急雨飛初羣龍應解仙翁意要采新詩作步虛

送濟南張太監奉祠歷山

張侯奉幣傳天語乘傳祝釐虞帝祠從此百神聮職地一如比屋可封時國人先賦緇衣句太史還書封禪詞始信馨香在明徳丰年協气滿靈旗

送廬州推官孟景章

吏隠無如古合肥畫舡南下疾鴻飛風煙入興詩成易魚稻常登訟自稀錯節防看逢利器軺車應爲布霜威兒寛古義人知少見說新書待子歸

和劉助教見示詩韻

龍岡五月曉生寒喜見書囪日影團小艸自憐承雨露野鷗何事逐鵷鸞愛閒僧祐常多病投老揚雄彊作官禪榻茶煙時一笑免教街吏報平安

古寺秋日梨花

檐卜林中縞袂鮮西風吹夢賣餳天倚欄翠袖霜欺薄照水冰姿月妬妍魔女自知花作供徐娘猶解玉爲鈿粉香零落蒼苔滿日暮驚回野衲禪

七夕宿雲山寺

三年埋沒簿書塵暫借禪房養病身貪夢蒓鱸歸故國不知牛女防天津蛛絲綴果空傳巧犢鼻懸竿未是貧讀罷楞嚴萬緣靜西軒月色爲誰新

追挽烈婦謝夫人

金華婺宿儲貞烈浙右於今有幾人化石宛同星墮地投厓因見海揚塵姓名久著鄕邦重文字相傳簡帙新永念不移悲令子悼亡有感惜安仁

陸渾早行有感

歸心搖蕩若懸旌幾度欲歸歸不成地褊未堪長袖舞愁多空和短歌行沙頭春漲半篙緑竹外梅花數防明夢裏陸渾山下路何人知我此時情

寄李時中

津亭官樹葉黃時把酒舡頭話別離待詔依然窮索米還家何事悔看棋空憐鬢髮驚秋早豈有文章結主知書到淮南又搖落定將佳句慰相思

寄蘇昌齡

別後瓊華幾度芳花前顧曲憶周郎竹西載酒金錢盡江上懷人碧艸長給札期君賦云夢解纓容我濯滄浪相思莫道無來使佇看飛鴻拂建章

寄馬伯庸

法星光裏見文星知向東南攬轡行十道使車瞻斧鉞六朝詞客樹降旌長幹浪靜魚龍息北固霜飛艸樹明千里相思難命駕夢隨潮到石頭城

和薛翰林韻寄洛下諸公

綠陰門巷鳥聲中卻掃無人過敬通洛下笑談山繞座江南消息水連空舊遊如夢了無迹病客觀心漸有功欲向伊川買修竹風流他日與君同

送劉遂初修撰覲省

烏鵲檣竿送喜頻西風衰柳潞河津朱云況畱東閤汲黯何曽嘆積薪國史新修多直筆朝衣暫脫見閒身懸知別後登髙處醉撚黃華憶故人

登姥山二首

路轉巓崖虎鼻峯上方日晏始聞鐘晴嵐密防巖西竹香霧輕浮澗底松山果欲凋還共采林僧久別乍相逢玩奇行徧燒丹處拾得仙人九節笻

武婆山上白雲層毎欲追遊只未能昨日偶同子弟往幾時重與故人登借騎道士朝天鶴問訊仙姑駕海鵬共醉中山千日酒頭巾倒掛樹西藤

出河南省考試院呈夷門故人

圍棘重開字落鴉霜袍鵠立靜無嘩城頭又見千年鶴海上空歸八月槎貪訪舊交多白髮不知故隠正黃花相逢可惜歡娛地不置淸尊但煮茶

送舒嚕萬戶鎭雲南

故人分閫鎭滇池不獨威名艸木知南詔酋豪親俎豆西州父老識旌旂淸猿夜永聞常慣丹鳳云深望轉疑若過劍門闗下驛拂塵尋我舊題詩

試院柬顏仲偉胡居敬陳心吾解開先髙允憲諸公

薇垣試藝棘圍開參相求賢體聖裁班入禮門催下鏁令傳兵衛擬銜枚龍光貫斗星潛動海气連城雨欲來蠡測管窺思報稱喜聞多士待掄材

題胡氏栢友亭

君家種栢長龍鱗歲晚相看似故人毎愛棟梁才獨古亦憐金石韻長新囪前芳艸春來好門外髙車客過頻安得雲松髙百尺結巢歸隠願爲鄰

陽縣

陽縣門僅容駞陽縣防垂緑莎春歸蜀道海棠盡地近隴山鸚鵡多飲澗居氓羞汝癭負鹽遊子和秦歌回看天際來時路萬疊嵐光海湧波

幽居同劉韶賦

春泥門巷雨聲多潤浹荒畦露淺莎石砌落梅疎影竹鑑池流水細通河坐深還愛靑氊舊老至其如白髮何海內太平寧有象詩成聊復醉時歌

猗氏道中

道經猗氏望中條秀色浮空海上潮中有幽人甘隠遁毎令行客想風標柴門石徑依然在松蓋云旗不可招老我山林負眞趣東風吹鬢影蕭蕭

寄李伯彊同年

銅駞陌上又秋風醉把黃花意未窮塵土十年雙鬢禿闗河千里一尊同恨君不識孔文舉笑我欲從張長公別後相思隔伊水石樓明月鴈聲中

欽定四庫全書

伊濵集卷九

元王沂撰七言律詩

爲上饒鄭良楚賦菊莊

秋菊爲糧杞作蔬石泉自鑿帶經鋤伯休賣藥無人識魯望能文與世疏沽酒有時招木客揮弦還解出淵魚晚香采得爲親壽坐對南山讀道書

冷泉鄕道中

簡書驅迫走西東原野蕭條嵗欲窮艸屋斜陽畱過客山田余雪記來鴻禪心原入西方社世事防如北塞翁歌罷驪駒始歸去當年王式不湏同

宜陽道中

貂裘零落據徵鞍兩鬢塵埃一笑還世事繞成羅帶水客愁遮斷錦屏山呼風喬木气猶壯不雨孤雲心未安安得三鄕塔爲筆盡書佳句夕陽間

東禪寺

林端孤塔語瑯璫木老煙深路渺茫嵐气噓云吞佛屋灘聲挾雨撼僧牀休官先制尋山服避俗重燒結願香只恐淸修逺公社未容元亮醉爲鄕

感懷

漫郎何事彊爲官旅思愔愔帶眼寛春艸池塘詩入夢杏花時節雨生寒白鷗雲水盟猶在老馬風沙興已闌我愛當年孟東野歸書只是說平安

遊秦望山

江山歷歷子長遊秦越興亡貉一邱滄海猶誇鞭石渡仙山曾爲采芝求神鴉上下隨鹽舸官栁參差集戍樓臨眺無窮知古意巖花自雨鷫鸘裘

挽張菊存

摳衣猶記列諸生昨夢那知奠兩楹任道自期周九鼎論詩人比漢三明斯文未用悲麟獲令子還能續鳯鳴愁絕侯芭抱元艸西風吹淚濕銘旌

挽沈菊泉

姑孰歸來鬢欲絲按行三徑菊花枝琴尊寂寞成千古邱壑風流自一時玉樹忍防埋馬鬛錦囊能復賦蛾眉生芻遙奠蘆溪道丹旐風生艸木悲

挽何潛齋

漢濵冠蓋自紛紛遺老翛然玉雪身白帽空歸滄海客黃花猶識義熙人悠悠往事千年鶴凜凜髙風一角麟精爽邱原藏不得長虹防見燭蒼旻

挽張書巢

靑門冠蓋日紛紛丈室翛然獨見君元晏自憐長臥病茂陵誰復柬求文橘洲田土無新業書幌塵埃有斷燻不待鄰人解橫笛西風吹淚濕江云

水木淸華亭

湘中處士絕塵氛嵗晚移家寄白雲棋局偶攜林下看鯨音時向葦間聞鹿門妻子甘長往谷口聲名莫見分翹足故林歸未得舊盟空愧海鷗羣

和楊汝似奉遷三朝禦容玉堂詩韻二首

玉函寶軸降琳闗曉色扶桑晃間天濶鼎湖龍自去秋髙汾水鴈空還衣冠久矣藏原廟羽衛猶疑道山儒館小臣生獨晚卻從圗畫望龍顏

冠劍星羅拱北辰魚龍曼衍列勾陳遙瞻天仗移金界尙想鑾輿下紫宸瑞日曈曨浮絳闕仙云縹緲防宮茵道旁鮐背咨嗟久曾是先朝擊壤民

爲貴溪張眞人賦象山道院

勝地豈惟仙窟宅仍聞先哲此弦歌气涵金碧溪山秀澤潤詩書簪組多防防花浮香繞屋芙蓉旗動影搖波祝釐他日從天下重寫黃庭換白鵝

題浮雲道院後記

木奴秋實綴黃金桐樹孫枝斵素琴浮世防回丹轂換故山依舊白雲深知魚日日來濠上抱甕年年老漢陰倦客題詩一惆悵有盟重與海鷗尋

瑞雲宮道人索詩書此以遺之

仙嵓石髓碧崔嵬曾見神仙防度開七字持身慙聴瑩一言悟主本非才偶逢和璞何勞問不識桃椎亦漫猜記取明年杏花發道人休忘我曾來

送道士徐中孚之武當

桃花流水絕塵絳節霓旌到泬寥天姥峯髙先見日龍池波動暗通潮芝田自合仙人種琪樹那容野客樵後防皇家祝釐事爲君騎鶴過山椒

畱題靈泉觀

山城三月客添衣賦就閒居卻自違春水畫橋人獨立夕陽茅屋燕相依百年杯酒畱連醉萬事風花自在飛我愛聖門蘧伯玉回頭二十八年非

太行道中

岡巒重復勢奔羣石磴參差齒露齦人似夏虫初見雪馬如饑鶴欲穿雲並州豪俠凋零盡晉國山河逺近分卻怪無情是汾水流波日日送斜曛

題西嵓書院

湖上新居絕垢氛湖邊石筍挿層雲堦前書帶長堪剪沙際拏音速更聞明月只捐神女佩光風誰續汜人文一麾吾欲淮南去叢桂山中有古芬

避雨淨土院遂宿是日春盡

風助灘聲入夜喧雨供苔色上僧垣鶯花昨夢空禪榻蠶麥歸心入故園少日鮎魚思上竹年來野鶴畏乘軒山靈珍重巖間石畱寫先生醉後言

登越州古城

參差殘雪照樓臺晚上孤城眼豁開嵐翠周遭迷禹穴海云明滅認蓬萊千年往事空流水一片殘碑自古苔惆悵稽山無賀老輕舟載酒爲誰來

題耿叔開政績捲

上都畱判平疑獄沙苑鷹師脫械時太史巳書循吏傳廣文仍賦好賢詩圜扉一旦銷寃气老吏經年費獄辭見說長楊新校獵歡聲雷動羽林兒

遊普照寺弔張齊賢墓

逺客相逢飯顆山飄然瓶錫爲誰還朱門畫防何人問古像昏燈盡日閒異卉風前縈錦帶遙山木杪吐靑鬟老僧心已如枯木爲報禪門不用闗

和景兗梅花詩韻

殘雪離離防燒痕畫橋流水夕陽村玉妃謫墮緣何事翠羽飛來亦斷魂寶髻斜簪春意好羅帷深防晚香繁滯畱東洛身千里孤負西湖酒一尊

哭次兒仲孚

風雨他山竟不歸重闈老淚豈勝揮丁寧地主防新壠太息鄰家乞故衣住世百年誰不死過庭萬事痛相違靑春況說升平近白首何堪骨肉稀

送蘇伯修侍郎扈蹕之上京

晴川金鯉出芙蕖持槖仙郎得句無禮樂又新三代制丹靑應上兩京圗云端馴象扶雕輦仗外明駞絡寶珠擬待賜酺祠馬祖華光星裏望驪駒

送謝子良驛丞之京

水驛論交舊著名春城分袂若爲情空羣奇驥長千里惜別流鶯更一聲白下雨收梅子熟淸江風過栁花輕歸船暫泊應回首五色雲中是玉京

小孤山

江風澹澹散江煙聖母祠邊曉泊船萬壑奔流東赴海孤山拳石上擎天花畱珤靨珠纓合樹繞妝亭水鏡懸絕頂盤云防未了似聞神語佩泠然

送左衛教授馬伯誠

將軍緩帶擁輕袍俎豆初陳捲豹韜祗許攜壺來問字何須舞劍助揮毫旌旗影逐春風轉弦誦聲連夜月髙細栁依依莫畱客蘭臺給札待英髦

送胡古愚左衛教授

落絮飛花送客舟樽前容易失詩流也知太史才名舊自是將軍禮數優說劍夜窻銷蠟炬橫經朝幕坐靑油漢庭正議東封事莫向周南嘆滯畱

送李禎之東陽教授

敬亭山下宛溪頭曾見騎汗漫遊畱滯京華追往事蕭騷鬢髮又驚秋仁風欲贈袁宏扇朗詠誰同謝朓舟極目亭前佳勝地一杯還憶故人不

送趙徳翁教授常徳州

問君捧腹笑何事笑我生逢雌甲辰豈但下帷傳老子翻然回棹覓秦人伏波祠畔靑楓晚招屈亭前白芷春莫把新詩教楚女竹枝歌罷恐傷神

送黃希明教授南歸兼寄其父秋江徴士二首

少微曾近上臺明歸棹秋風白髮生霄漢鵷鴻驚昨夢田園竹菊寄髙情靑山遙望云行影鶴欣聞子和聲想見鄕人攜酒炙擁門爭賀防衣榮

靈椿堂下綠陰成萱艸堦前防袖明行比一鄕能飽徳思封千戶卻辭榮鴈行坐致朱輪貴鳩杖何妨白髮生從此門閭表通徳諸郎便合自升卿

題天衣寺

書堂無復晉風流翠蘚丹梯屐齒畱雙澗聲搖維衛室十峯嵐擁法雲樓歸來野鶴三千嵗覽盡支那四百州金縷木蘭何處問松花自雨黑貂裘

柬伯兄子教授

兄弟情親六十年幼時相契老依然文章猶愧三王后風度渾如兩晉前江閣艤舟勞逺顧林亭下榻阻相延玉虹元接龍灣水別去音書許鴈傳

送吳興相錄事

搖搖畫舫逐鴻輕雲水東南一月程丹鳳門前攜酒別駱駞橋上折花迎溪山莫厭登臨樂閭裏能忘俯傴情不見風流松雪老墨池春艸爲誰生

雪後出近郊書寓目

醉面衝風酒易醒破冰泉脈響泠泠梅花全露天然白山谷難藏雪後靑老馬長鳴疲犖確病身隨影怪伶俜歸來寂寂虛齋冷石鼎雲翻煮茯苓

和魏伯時灤京秋興薇垣書事一首

秋著龍沙白艸纎周廬擊柝令霜嚴瑚鐵网枝應老仙掌金莖露又添馳道屬車回豹尾天門虎士盡虯髯仙郎持橐歸來早馬上尋詩吏隠兼

送傅士開之守饒州

故人薊北想風標吏江東望畫橈共喜疲民蘇劇郡其如舊徳去中朝淮陽臥治何妨逺宣室思賢未覺遙莫道尺書誰與寄琵琶洲畔水通潮

同孫景賢登陳覇先髙城

覇先城郭眺新春還共孫郎話昔人兵下粵南曾駐吉園移梁祚遂歸陳麥苗秀匝中軍壘艸色晴斑邏騎津今古興亡同一慨龍州景物更傷神

題董宇定杏林書虞伯生詩後

小車初駕試春衣三月城南花亂飛紅杏不須令虎守黃庭時許換鵝歸山中羽客曾相問天上文星漸覺稀準擬明年寒食夜重攜樽酒說芳菲

越王臺

崇臺遺構碧岧峣南越何年覇業銷漢節早隨云北去禺山猶在海東潮鷓鴣芳艸王孫怨鴻鴈秋風荔子凋能賦登髙今老大都將淸興托漁樵

五言排律詩

北上三十韻

封軺趨召亟夙夜敢懷安入直羞持被馳邊示據鞍朝餔猶觸暑夕憇遽淩寒蔓艸風吹綠繁花雨染丹行山疑路盡出嶺信天寛井近駞羣立沙柔象迹團霧衝泉喜動云斸石愁刓薄賦玆多稼勤田復刈菅免罝施涿鹿麟藪絡桑幹鳥道車重轍仙方客借翰逶逶僧捨曲矗矗酒檣攢大海將升日支流卽瀉湍君臣嚴漢制禮樂屬周官扶杖思迎拜圜橋擬聚觀來朝煩就聘奔走愧傳餐有秩軒黃防無勞綺季冠采芝歌眇眇種菊去盤盤白髮從余懶靑衿賴爾懽惜苔因病鶴養竹爲翔鸞尙此糜倉廩寧徒陟巘巒赤塵浮目睫元淖漬絲鞶雞塞霜凝露龍門水漲瀾冰脂羊尾割蕋蜜馬酥搏蓐食仍杯飲陶居亦考槃生微紈袴習粗給室家完文物昌期防光華首善端同文通肅愼奏賦見烏桓魚笏畱靑鎖樓船泛碧灤鎬京歌在藻殷輅禦和鑾儃僈陪朝論空傷六義殘

見子山尙書

學禮趨庭日傳經相漢年帝思麟閣像臣獻栢梁篇淸澈金莖露芬芳玉井蓮塤箎鳴自合星鳯覩爭先委佩靑上含香日月前才名應間出忠孝實雙全東壁圖書府西垣翰墨筵囊收封事艸袖拂禦鑪煙簪筆烏臺峻鳴珂粉署妍聖情常有眷雅量獨翛然側聴經綸宻曾窺琬琰鐫薛慙懸澑直楮媿畫沙圓綠玉蠻溪硯金花內府牋艸工王逸少筆諫栁公權昭代俱登用微才獨棄捐雕虫蒙記憶轍鮒定應憐病馬猶思秣枯桐或可弦激昻中散曲飄泊孝亷船白帽尋歸隠緇衣竊好賢山林甘潦倒霄漢仰神仙

鏡檻詩擬李義山體

照獸金塗爪釵鸞翠縷翹梅添妝後額栁妬舞時腰未暖羅衣換先春防勝飄深情眉上覺宻意眼中饒惆悵朱弦瑟殷勤白管蕭黃蜂偸蜜露翠羽拂蘭苕東海麻姑信西河阿母朝簾開仙佩近車去異香遙莫把犀如意時簪玉步搖塵飛靑犢幰花壓畫欄橋越网千絲宻巫山一段銷屏山終礙路溝水不通潮窈窕煙光好丰茸艸色嬌金泥書繭紙珠淚聚鮫綃才子芝田賦仙人紫府謡試慿梔子帶重問木蘭橈

送傅汝礪教授之羊城

貢玉堂中客梅花嶺外遊儒衣輕結束祖席且淹畱古昔文爲理詩家自一流明珠堪結佩白璧可聯鉤飛動催雷電微茫犯鬥牛王楊端有體沈謝亦相侔前輩嗟零落風騷阻道修千人一日曉十度九言休之子年方盛詩名孰與儔才華紅錦縀塵土黑貂裘狗監無人薦雞林有價酬張騫回漢莭王粲在荊州鳯詔論功早比屬望優畨禺秦郡縣泮水魯諸侯象迹煙中堞鯨波雨外舟榕陰迷粵徼栁色寄盧溝諸老皆靑眼橫經尙黑頭相思應有寄淸絕變蠻謳

送天師還山二十韻【三十九代】

奕世元功著淸時景運昌宗風從此振神教本無方綠繡傳天語奩香出未央九莖紛婀娜萬鶴下翺翔北極星辰近三山日月長椒蘭紛馥鬱璧玉爛華光壇宇垂黃蓋天門奏綠章羽衣淩縹緲金節倚蒼茫黙爾精誠契油然恊气滂甘霖蘇眾槁快雪表殊祥襏襫耕無勸污邪載可望飛花深一尺宿麥富千箱餘潤沾袍濕殘飄拂面揚芝華髙擁坐桂醑滑流觴宣室承釐後浮邱挹袂行昔聞黃石履今避蓋公堂道大心無累功成世與忘樓船飛弱水仙袖拂扶桑園綺𨿽千載崆峒自一鄕詞林書樂府靈徳永無疆

題趙敬甫右丞經筵奏議槁後

泰定開皇極文星拱北辰雍容治安防宥宻老成人廟算推先覺天聰斷若神百年興禮樂一徳防君臣超漢開東觀歸周盡逸民給符鳴玉佩賜坐列芳裀敷奏天嗟晚論思地更親淸都零雨露仙樂罷韶鈞渾渾唐虞典熙熙宇宙春侍臣工防筆少府寵頒銀側聴經論宻恭惟徳教淳越裳來白雉宮沼出黃鱗丙魏聲名舊防龍寵渥新佇防歸補衮圗象在麒麟

送汪臣良余姚守十韻

貢玉堂中客西陵渡口舟人呼前太史官是古諸侯共道還家樂仍傳得郡優石淙懸雁蕩嵓翠壓龍湫訪隠過梅市登髙賦越樓稻花風著水蓮葉雨爭秋但使民無訟何煩裏有謳人生五馬貴肯爲一錢畱江海誰狂客溪山是舊遊鏡湖何日賜吾欲弄淸流

挽丁文苑

北闕收科日東州半刺翔吳鉤利鋒鍔西玉美琳瑯攻苦甘餐蘗摧枯快擊彊詩書名已著霄漢路應長蘭省初騰價儀曹轉耀鋩欲興周禮樂要補舜衣裳羽衛驚傳警欃槍怒益張從來身滿膽那惜皂爲囊力挽千鈞弩精聞百鏈鋼忠言昭日月眞气攝豺狼豈特銷氛祲居然振紀綱周官嚴掌計漢署貴含香持節分吳防鳴珂出帝鄕鋤姦到根節遺愛洽耕桑三翼江流白千峯木葉黃弄兵封劍閣燃燧照淸湘韜略知無敵威懷各有方浮雲開斥堠飛鳥避風霜宇宙歸遼鶴波濤怒楚艎一時悲耿耿千古閟堂堂故篋遺文在新阡宿艸荒素風知不墜能世有諸郎

欽定四庫全書

伊濵集卷十

元王沂撰

五言排律詩

舒歗軒爲謝庭學賦十三韻

艸屋何年築溪流防許深灌園歸濯足捫虱細論心漁父拏舟過村翁挾冊尋古來眞隠逸原不在山林木客能沽酒淵魚解聴琴焚香淸玉案采藥白雲岑晚圃菘裁綺春籬筍脫簪髙情終的的逸足自駸駸蛺蝶依芳艸蜻蜓下碧潯悠然觀物化政爾忘年侵得意同濠上忘機老漢陰自書髙士傳閒和散人吟何必蘇門嘯風泉有好音

送陳雲嶠太祝

孝理嚴周監宏摹軼漢儀舞先陳羽戚器敢闕尊彛犧象形模在云雷刻畫奇星占使者動工考聖人爲魏國佳公子孤標照等夷春衫裁白薴醉墨灑烏絲重過鳴珂裏依然洗玉池祠官從昔重歸騎不應遲紀瑞催麟筆包鋒敝虎皮禮成無墜典神醉答繁釐太液千年鵠齊房五色芝散材遺世用猶解薦歌詩

詠天妃廟馬援銅鼓

南海天妃廟今存馬援銅大音猶戰鼓餘韻或疑鐘世駭流傳舊人推鑄冶工蟾蜍圎頂列翡翠繡文重蹲踞環旁峙周圍體下空響令羣隊進降見百蠻從一代經營意千年戰伐功金湯全漢域銅柱界尭封零落香煙裏淒涼異代中海祠難獨立神物防當逢

寄南臺張雄飛

不見張都事詩名到處傳齋房歌瑞艸淸廟奏朱弦琢句嚴秦法揮毫染蜀箋驄靑明劍閣衣繡濕蠻煙返照咸陽樹西風建業船鳯臺天上客烏府幕中仙樗散吾甘老蓬飄子獨憐驪駒王式傳白髮廣文氊賴有巾釃酒初無易絕編烏頭何日白馬首定誰圓欲繼還山集猶堪面壁禪寒燈搖逺夢殘歷捲流年思逐南飛雁悠悠入楚天

題光孝寺

昔者虞翻苑今存大鑑燈法傳三世佛教演六朝僧祝髮余孤塔談經契上乘鑑懸明月滿樹聳上云騰稽知皈仰因時感廢興南宗更綿邈千載說盧能

送徐復初檢校淛省

畫省分僚重湖山待客來莫言江路永先見蠟梅開世業歸淸議明時得異材賦因鸚鵡著裘費鷫鸘裁粉署文書少郎官宴賞陪蘇堤移彩舫葛嶺上丹臺逸翮何妨逺神駒不待媒明年靑闥佇聴玉珂回

和蘇伯修授經筵進講詩韻

元統千齡運虞廷六府修奎躔環列宿虎觀奉宸旒云繞蓬萊仗春回太液流登瀛更寓直稽古贊謀猷共仰天顏喜俄傳夕箭浮化興周禮樂技拙楚倡優雨露承華蓋神仙望彩舟給符鳴玉佩賜燕設王羞靑歸應晚雲臺議已酬史臣書盛典嘉應續陽秋

冬日同李仲善登慈恩塔

郭外慈恩塔晴登獨嘯歌雕檐撐漢立繡栱列星羅气蟄龍蛇窟陰森鳥雀柯東西旋日月表裏見山河語笑空中應遊觀刼後過錦川晴泛泛陽嶺秀峨峨文采諸僧少名公一縣多天梯如可到從此振瓊珂

題李仲賢禦史逺情亭

一斛冷冷水叢生裊裊荷仙人田種玉織女錦成梭縹緲穿朱戶徘徊泛素波薰風吹不盡涼露洗還多準擬修書傳依稀聴櫂歌初隨云共去又與月相和寶鏡涵光炯煙幢自蕩摩宿醒時爲析佳客數相過爽气金天豁英姿豸角峩願言期嵗晚君子意如何

古宮人怨

雉葆趨平樂鸞旗幸上林妝成陪玉輦舞罷墜瑤簪防剪迎春勝樓穿七夕鍼辟塵犀鎭幙結繡鳯盤衾慚鵠來依沼因魚泣滿襟拊心顰可效掩鼻謗還侵螢度羅帷影苔生玉砌陰昭陽云渺渺長信月沈沈卻爲承恩夢翻搖望幸心風簾疑仗影曙皷悞車音笥有題詩扇囊無買賦金香憐衣舊賜貌怯鏡重臨忽見龍池艸春來色自深

題象麓書院

坐對山如象逍遙風滿林野雲依古木澗水落危岑鸞鵠翩然下靈只肅有臨谷神端不死木客總能吟曉放傳書鶴宵聆搗藥禽芝田耕白鹿丹鼎化黃金理要同根極塵寰自古今昔賢談大道而有防余心欲往從遐躅蒼蒼煙霧深

伊闕道中紀事

伊闕春先去河堤日又斜靑林明宿鷺白水拂鳴蛙嵗月供詩筆闗山寄馬檛物情齊木鴈世味識梨查栁老虫書葉溝晴鳥篆沙錦衣翻稚竹粉涙墮危葩客袂空寒食歸期定削夢驚蕉底鹿愁怕酒中蛇寂寞先賢墓悲涼故相家鳯凰鳴久絕鸂事空誇訪古心猶渇懷人思未涯靑衫壯夫涙不是聴琵琶

送洪萬戶歸麟州

天馬三韓牧麟州獨請纓車書周制度帶礪漢同盟鴨綠江頭戍雞林海外城神仙餘气色艸木識威名甲地烏衣舊賢郎秀骨淸名藩常特顧魏闕自含情祖帳傾冠蓋前驅植斾旌秋風正搖落爲賦赤霄行

劉氏孝行詩

盛族金刀裔荒阡又防春艸長迷馬鬛松老臥龍鱗種徳由來逺承家定有人山煙開莽蒼石筍露嶙峋欲祭烏先集同羣鹿自馴系牲碑有待下馬客來頻通籍金門貴羅階玉樹新淸時崇孝理風俗坐還淳

送趙繼淸推官潮州

昔宋南遷日更生望獨尊漢庭多側目湘水竟招魂遺廟榕陰古孤城海气昏百年悲故老昭代見聞孫董澤新封殖潮陽又拜恩公侯終必復風義凜猶存北闕聲名久南圖羽翮鶱理官應暫屈經術要重論梅發連溪白瀧流觸石喧欲歌神燕喜先要獄平反碧漾椰漿美丹明荔子繁懸知閒木索時爲薦蘋蘩

秋堂爲劉防宗禦史賦

燕處何瀟灑堂堂定防弓秋光今日好州望古來雄壓架多黃卷傳家有素風使君熊畫軾禦史馬乘驄鎭幕犀紋黑堆窻柿葉紅露凝金掌迥冰瑩玉壺空艸緑垂書帶香淸長桂叢何時徳星聚南望思無窮

送陳彥和院判

祠官嚴漢廟孝理洽虞廷皇眷𨿽云渥臣心自不寧星辰天上直松栢夢中靑詔許辭丹陛咨嗟聳縉綎賜金誇父老上塜戀林坰耿耿徴君傳翩翩禦史銘丰碑磨琰琬潛徳播芳馨邪許遙傳響螭暗露形書工追鳥篆辭簡法麟經化鶴歸來晚攀髯涕又零天恩何以報事業在靑防

題史顯夫行春圗

麟藪風煙古雞棲興緒長朝端慕安石里社祝庚桑濟世歸彛鼎行廚費槖裝無煩掃門客肯問吐茵郎金屑晴沙軟文茵細艸芳題詩憐石淨釀酒愛泉香顧馬應煩數逢鷗不亂行欣欣觀物意衮衮惜流光花片隨芝蓋鶯聲送羽觴因尋藝蘭畹又過讀書堂見畫先遐想聞風更激昻一防如可授吾亦此徜徉

次吳彥暉望月寄張孟功韻

仙翁能作霧神女解爲云玉斧知何戶靈槎欲問君燕斜釵漸冷烏渇漏先聞鳯脛燈無焰龍須褥有文畫眉開鏡匣整髻拜鑪薰鵝素裁歌扇鮫綃織舞裙蘭宮鍼競巧桂殿杵常勤鑑箔搖淸佩窺簾散異芬蠙珠防欲濕瓊液飲還醺莫爲光無定輕將璧半分

坐靑華瑞芝亭

縹緲淸華界依稀白玉京只疑存太朴渾擬問長生日月環中度樓臺刼外成拂衣梅雨細吹面竹風淸身與羣仙防心將萬化並何須嘆萍梗且共駐蓬瀛花影瑤階碎茶香石鼎烹盍簪來子晉援筆序彌明雅致傳仙鏡髙懷逺俗情不知塵世上聞得步虛聲

題呂仲實嶺南詩槁

攬轡澄淸志囊封獻納忠扁舟惟載石瘦馬卻裝狨象迹煙中堞鯨波雨外篷蛇珠人有斛粵布我無筒精衛啣山盡靈槎與漢通歸來詩滿捲細說嶺南風

題賈侍郎九十壽

種徳由來逺承家有子賢靈蓍叢五色瑞鶴羽千年嘉樹應親植方瞳或是仙楊公淸四世栁氏訓三篇省署郎君貴容臺典禮先恩榮兼父子冠蓋兩聯翩防見升歌奏何廑祝哽前髙裁靈壽杖逺致菊潭泉更衍期頤算丹臺姓字傳

答丘貴中

十日龍岡雨官居小似船誦君詩有味令我坐如禪淸吸金莖露髙攀玉井蓮春云多態度越女獨嬋娟寫物疑圗畫娛情入管弦錦袍行見奪蠻帳定應傳自愧非摩詰還能致浩然灤江春水緑好染浣花牋

賦瓊花送班惟中淮東使

后土祠前樹唐昌驗昔聞初開疑剪水已落定爲云皓月迷淸影微風散異芬羽衣輕縹緲鶴馭逺繽紛移種寧無地畱仙自有裙素娥恆獨立姑射本超羣物外春常好人間日易曛花時應折寄嵗晚惜離分從此無雙譽畱芳待使君

七言排律詩

送進士

朝廷文物稱今日鄕郡榮歸及嵗除江驛早梅迎去棹都門殘雪送徵車極知民社才堪任見說山川畫不如地枕烏黎人少訟湖連彭蠡戶多漁時將舊政詢遺老莫把新科聴小胥樂後登臨窮勝槪恩先拊煦到荒墟洞庭波濶帆來小夢澤天低鴈過疏湘竹淚防思二女楚蘭秋老弔三閭卉衣乍見巴童舞蒟醬遙通蜀客書千載際時思奮發一杯分手莫躊躇恭聞聖主臨軒日一似仁皇吁俊初他日禦屏題姓字期君跋馬茂陵居

送進士

漢庭發策進英奇兄弟收科古亦稀佐幕南州畱語別成名北闕謝恩歸瀟湘水濶秋容淨衡嶽峯多夕照微木客朝沽虛市酒鮫人夜織貝宮機懸知政著循良效始信家因孝友肥民尙魁奇應服教地饒卑濕旋裝衣催科肯賴文移力執訊奚勞木索威觀化豈無漁可問寄書還有鴈回飛公門槐栁閒靑晝驛路煙嵐落翠霏三戶楚謡傳自昔九疑虞是邪非天心吁俊超幹載大廈求才要百圍莫厭臨分多苦語老夫前日忝靑闈

醉鄕詩爲阿嚕威學士賦

南園寂寂防經春艸木還曾識鳯麟不獨文章髙一世由來道誼重千鈞乾坤勝槪寧無意今古神交自有人惟以壺觴畱好客卻拋軒冕樂閒身蒼苔蠟屐曾畱迹白日窪尊絕防塵適意滄浪誰與濯忘機鷗鳥自相親一川花气晴雲熱萬壑松聲夜雨新要識經綸存妙理坐令風俗盡還淳儀型久矣瞻耆徳物論終期領搢紳早晚避堂先捨蓋定應容吏吐車茵

發赤城

龍開蒼闕石嶕峣夜半何人挹斗杓黃道中天停晝日尾閭通海溢春潮分當從槖勞驅馬獨借仙梯好射雕雙壁矗云神禹鑿萬鑪積鐵女媧銷雨中客過歌無渡風里人來拾墮樵束素洛神深作宅騎鸞秦女上吹簫巨鼇戴首三山立大颶驚輪六鷁飄趨走兩京今白髮不辭衝暑又乘軺

送張提防

西來柱史駕靑牛函谷當年紫气浮道徳五千多妙防陰陽八九本同流漢家相國傳淸淨楚澤羈臣賦逺遊終古至言懸日月而今眾說起戈矛極知慈儉持三寶未信煙霞隔十洲絳闕朱宮窮勝槪金函石室契冥搜異書或向人間得論還從物外求境勝神光常燭夜山空琪樹不驚秋谷神善用無多語闗吏相逢定少畱南望滄江虹貫月爲君沙際歸舟

五言絕句詩

雜興

客枕睡初醒窻前大雷電池上春水流落花應片片二月春江淨村村事浣紗機梭夜分急輸布與官家

虎峯

亭亭虎鼻峯正對南溪樹似與遊侶人共識遊山處

墨竹爲蕭生鵬漢題

育徳培諸孫揚梢軋云出虛心方自持勁節不可屈南溪好竹林搖落靑不攺長就拂云梢裁竿釣東海

墨竹爲劉生以傳題

宇宙孤髙慣風霜栗烈余蕭然林下趣淸節有誰知雨露生成早輕盈翠欲交春風開錦籜已放拂云梢

槎翁墨梅爲劉生以傳題

野外羣芳盡江南十月寒一枝春色早猶似玉堂防

石湖

我愛湖上居家家種楊栁解識愁人心門懸掃愁帚

欽定四庫全書

伊濵集卷十一

元王沂撰七言絕句詩

芍藥茶

瀛洲憶昔較羣材一飲云腴睡眼開陸羽似聞茶具在謫仙空載酒船回

灤水瓊芽取次春仙翁落杵玉爲塵一杯解得相如渇防筆淩雲賦大人

揚州四月春如海防筆曽題第一花夜直承明淸似水銅瓶催火試新芽【余往年試上京鄕貢士於集賢署邢君遵道茶號灤水瓊芽今俯仰七年而遵道捐館久矣其子克世其業攜荼過寓捨爲賦小詩三首山陽聞笛之感同一慨然也】

木芙蓉

白露江淸水殿涼館娃宮裏宴吳王美人醉起更衣晚宻帳溫帷翡翠妝

小孤山書所見

春風江上碧如苔上有祈靈水殿開江北女郎南仕客夾紗團扇栁陰來

河東道中

綿河流水暖生煙罨畫春山半映天霸業銷沈誰與問行人猶指介推田

官渠楊栁未勝鴉山路春寒不見花日暮介休城下過帽檐斜側避風沙

和杜徳常早春二首

鳳城晴日媚遊絲城外人家雪半扉莫倚小桃春事早便教蝴蝶柰寒飛

市橋官栁占春濃冰破龍鱗碧映空聞道漢家三十六一時迎燕轉溫風

春興

古壕晴緑不勝舟落絮殘紅蕩漾愁山鳥喚回春色去又催斜日下城頭

雪巖蕭寺

雪巖曽訪坐禪僧衲被防頭喚不譍說與擔囊行腳者

【石】頭橋滑要人登

題尙縣尹詩卷

心在春暉寸艸中掛冠端有古人風安仁謾說閒居賦不似陳情表最工

送湖州張教授三首

詩人合住水精宮采得蘋花思未窮紫筍甌中消白晝碧瀾堂上試春風

洞庭霜降橘先黃酒釀烏程水自香正是江南好風景夢隨君去過錢塘

采菱歌斷緑楊風蕩槳吳娃莫惱翁驚起鴛鴦一雙去苕溪西畔霅溪東

讀長安誌書事十二首

芳艸離離臥石麟野棠花發不成春耕夫拾得盤龍鏡曽照昭陽第一人

繡嶺宮前路已迷暖泉輕噴玉參差夕陽牛背誰橫笛疑把開元舊曲吹

魚龍浮動玉蓮湯殿閣參差璧月涼羯皷聲髙催眾樂梨園新按荔枝香

內官扶下畫云軿僊掌金盤露已凝好去通天臺畔望驪山髙處始皇陵

待詔公車歲月深詼諧無那老侵尋誰教但索長安米不羨長門買賦金

鴻都門外馬頻嘶薄暮塵飛咫尺迷寶劍微紅漬余血鳴鞭夜出灞陵西

翠微煙泠艸迢迢百二重關王气消卻是梨花寒食夜月明秦女自吹簫

玉碗何年出茂陵西飛靑鳥竟無慿石欄照見苔花碧山鬼時來弄漆燈

茂陵玉碗出人間靑鳥西飛竟未還山鬼時吹漆燈滅石欄花老碧苔斑

弄影驕驄逐鈿車胭脂坡下栁藏鴉忽聞長樂鐘聲動忘卻金鞭碧玉家

漢家賜第灞陵東衛霍邊廷第一功莫種朱門楊栁樹年年容易換春風

五陵佳气晚蒙蒙擁蓋鳴珂處處同盡道鬻珠尋董偃誰能載酒過揚雄

和馬伯庸見寄詩韻四首

淮南叢桂婆娑緑借問騷人若个來歌罷小山招隠賦風吹書冊滿牀開

故人南望隔長淮不及寒潮日往來聞道賜金供置酒八公山對玉樽開

淸福堂前步緑苔捲簾何處燕飛來山中藂桂畱人住嶺上梅花莫謾開

今朝把酒忽惆悵驚見淮東驛使來爲報相思似春色南枝開盡北枝開

綿江

綿水溶溶淡夕暉杜防聲裏送春歸落花無數依芳艸零落文君舊錦機

過華淸宮三首

昔年繡嶺宮前路曽嘆開元鶴髮人今日我來人不見野棠花似昔年春

珠殿遺基滿緑苔空餘繡嶺郁崔嵬開元舊曲無人解山鳥猶啼阿濫堆

白玉芙蓉水气凝依然禦路直靑繩祿山舞破咸陽處知在雲間第幾層

春晝

山鳥無聲春晝長一簾幽夢了春光垂楊直恁多才思故著淸陰防海棠

李早畫金人射鹿

故家鞍馬亦豪雄箭如誇數助工只恐平原麋鹿盡角弓原不耐霜風

洛濵探春二首

銅駞巷陌幾斜陽又見天涯栁色黃一夜東風能爾惡梅花狼藉馬蹄香

山寺聞鶯驚客意市樓沽酒壓春寒極知花事歸桃李冷落殘梅更好看

寒食二首

枯桐突兀立空庭寒鵲驚飛繞月明不記墻西有叢竹夜深何處寄秋聲

北去南來了一年書生身世只堪憐思親欲寄平安字難覓東吳萬里船

畫眉石

隋宮百斛分螺緑何似文君鏡裏山千載餘妍化爲石云不受古苔斑

題楊元仁所藏畫竹

石上湘云擁翠翹美人望望隔秋宵釣竿掛向瑚樹擬掣鯨鯢海潮

宿觀音寺

紫羅山口梵王宮一樹淩霄自在紅我悟色空心似水禪牀閒臥月明中

斷香浮月磬聲空古像荒涼慘澹中猶以聲音爲佛事髙灘流水竹林風

題米元暉楚江淸曉圖

沙際潮生沒釣磯逺峯云破吐修眉是中應有滄浪客閒把漁竿詠楚詞

慶懽堂

盡敬忘劬在色難馨香夕膳潔晨飡吾生此樂知無日空向南陔賦采蘭

瑞應圖

紫房葉底粲扶疏莫遣山童擷野蔬老圃能爲天竺字神仙不解世間書

栽花玉洞避秦人仙實偸來漢侍臣試問圍棊橘中老商山何似武陵春

茂陵

仙姿淑態夢依稀方士瀛州采藥歸桂館煙消九華帳劉郎還道是邪非

黃堂東夜詞二首呈全子仁大防

簾底移琴錦帳張梅花枝上月如霜羽書忽報諸州防敲折瑚一寸長

茜色紗籠絳蠟殘綺窻斜月轉雕闌當筵賦得陽春曲喚取銀箏按拍彈

貴妃欠伸圖

睡覺深宮日正遲流鶯飛上萬年枝起來卻背東風立猶似華淸按舞時

宮詞

宮鴉催日上宮墻天仗雲開五色光多少龍池楊栁樹淸陰畱得蓋鴛鴦

海波涵碧繞紅墻影射龍舟瀲灩光知有才人弓箭立沙頭驚起兩鴛鴦

發成都三首

山禽言語各淸圓馬上時聽當管弦拂面南薰吹眾緑行人昨日度西川

鹿頭西望錦官城千里川原掌樣平今日鹿頭還北望聨峯疊嶂翠相迎

路入新都勢漸髙錦官城樹細於毫不因劍外無嚴武卻是尊前欠薛濤

王母醉歸圖

宴罷瑤池入醉鄕醒來又見海生桑詼諧不悟東方朔偸得仙桃獻漢王

又西王母圖

白鹿閒騎佩捲霞漢宮猶望紫雲車殘桃欲種千年實卻羨羊家蕚緑華

中山道中四首

中山去京五百里客子倦於三月程借得郵亭暫容膝古槐陰裏亂蟬鳴

渡頭秋水深沒馬沙觜菇蒲髙出人我亦江湖釣竿手徵衣又帶帝京塵

皇家昔歲祠恆嶽乘傳詞臣自作碑今日重來追往事靑山偏映鬢絲垂

迎人孤塔亭亭立送客靑山滚滚來日暮摩笄城上望夕陽西下鳥飛回

題秉燭圖

秋河織女夜如年小立昭陽花樹邊莫倚天堦月如晝忙催阿監舉金蓮

登李太白捉月之亭訪溫嶠燃犀之所覽艸廬吳先生蛾眉亭記宋漕使韓南澗及學士歐陽圭齋樂府李漑之長歌慨然有賦

牛渚磯頭捉月亭古今臨眺總文星風流往事慿誰問天上飛仙醉不醒

吳氏雄文久勒碑韓歐樂府世稱奇淋漓醉墨長歌好尢憶山東李漑之

越王臺

越臺西去路茫茫日暮風吹百艸長艸際牧兒時隠見去尋臺上未歸羊

題猴馬圖

雄姿不受絡頭絲野性能忘失木悲安得長林連曠野驕嘶芳艸掛藤枝

九歌圖

霓旌羽蓋望繽紛江水楓林思逐臣莫道九歌空諷楚那知三戶竟亡秦

筆精吾愛李龍眠滿紙蒓絲滑且圓多少郢中歌舞曲風流還向畫圖傳

宿桃源宮

月滿空山竹滿亭石泉畱客語泠泠夜闌忘作丹邱夢貪誦黃庭一卷經

馬嵬

華淸宮畔是驪山合近溫泉葬玉環若使廟堂姚宋在鈴聲不到劍門關

蛾眉玉質委塵埃方士靈香海上來一種妖魂招不得馬嵬何似習仙臺

題二屏

武陵溪畔數枝紅移在維摩丈室中結習已空花不住更消啼鳥喚春風【右桃花畫眉】

日暮盈盈翠袖寒玉容寂寞晚香殘飛來好鳥多才思喚得春風滿畫闌【右梨花】

題睢陽五老圖

夜闌天祿照靑藜云臥商山賦紫芝何似翛然五君子讀書渾忘發成絲

和謝敬徳題杜宏道西巖小隠詩韻

十載含香侍禁闈故園芳艸望人歸山應有意爲靑眼云本無心化白衣

東華立馬語匆匆一別西風又斷蓬揮麈不須談世事抱琴時復送飛鴻

笑脫朝衣掛碧蘿卻從鄰叟借煙蓑門前有客休迎肅只道西山爽气多

聞君結屋近西山知在燕南趙北間黍熟東臯多釀酒杖藜吾欲扣柴關

春江待渡

遊絲飛絮攪離心莫放蘭舟出栁陰分袂渡頭愁幾許桃花晴浪半篙深

樂潛齋書事

六年流落放歸時好似能言老令威自問毰毸翎翅短不知鯤化與鵬飛

倦禪時作橐駞坐窮妄羞爲猛虎吟今日回光還照色向來求佛本無心

檐上秋香日日新也施朱粉媚時人萬松好在黃千葉老棘風霜亦自春

詩翁老作枝江令辭吏歸來四壁空潛徳欲書先友記淚河傾灑白楊風

獨憐今代張平子學海源源赴百川歲晚夷門兔園冊饑吟滿眼濕新煙

先生屢作退飛鷁尙吐白虹牛鬥間憔悴侯芭抱艸一杯遙酹玉泉山

石塘文章天與力九鼎十鼔驚時人天閒如海養羣駿獨棄江南一角麟

送孔生之鹽官

詩禮相傳自過庭還因防計著聲名寧論積雪飛霜句佇看調和傅說羮

送郭仲實

知君時倚月波樓領取南湖十頃秋回首東華塵土裏有人相憶並鞍遊

墨梅

煙冷吳宮幾斷魂飄零江北未知春畫圖一見參差是猶怕靑腰玉女嗔

一聲管月明天零落徐妃白玉鈿惆悵香魂招不得瑤臺十二鎖寒煙

花光墨梅

玉笛聲中作雪飛含章人恨曉妝遲冰紈依約春風面莫問南枝與北枝

羅浮招得玉妃魂曽倩花光爲冩眞凖擬明年林下見風姿還似卷中人

題淮陰侯廟

旌斾逶迆出井陘何人掉舌下齊城漢家攝足分封日合把黃金鑄酈生

海月圖

冰輪洶湧出雲濤萬里遙分玉兔毫望見瀛州方丈否乘槎語欲問盧敖

洄漣亭詩三首

亭下春波照眼明蒙蒙飛絮亂新晴傳呼驛吏休催馬待我慿欄聽曉鶯

斷碑文字費窮研絳守名髙長慶年一段江山淸勝地無人収拾舊風煙

吏人移石放泉流百斛明珠散不収化作雙龍舞亭砌寒光二月泠涵秋

易元吉猿圖

舞劍有時矜矍鑠畱環底用化嬋娟何如子母空山裏澗飲巖棲樂自然

蒲阪道中

鸛鵲樓空艸色新杏花零落野渠春淸波搖蕩東風影疑是崔徽自冩眞

妬女祠詩二首

妬女祠前春艸齊敗墻重看昔年題只愁花落啼山鳥路入秦川更向西

東風吹云不成雨馬首黃塵翻海波欲過並州重回首髙城不見意如何

題菊隠

紙筆不事陶令子蓬蒿沒人仲蔚居何如寄迹萬人海坐對晚香聽讀書

鳳翔驛二首

粉白猩紅記去時歸來風雨洗芳菲一川野菜黃花滿小蝶叢叢占夕暉

浮甑香粳膾錦鱗蜀姜巴筍厭芳辛一杯脫粟和羊酪始信今朝是北人

題白海驛

沙龍海白漢離宮武帝曽來看射熊霜露不寒仙仗暖旌旗十萬障秋風

寶雞驛詩二首

去年山桃花滿枝歸來結實小垂垂林間鸚鵡應相問馬上尋詩客是誰

路入褒斜虎印泥天連蜀棧子規啼今宵卻是中原客行盡靑山到寶雞

題邢氏家傳

駕鶴羣仙不可追卷中重讀舊題詩去天尺五邢家宅春雨年年長玉芝

卽事

午醉醒來坐晚涼一杯湯餅菊苗香山城好个淸明節啼鳥落花春晝長

浦口雜詠次劉吟所

江浦蘆灰酒最多江頭人唱竹枝歌坐看畫舫髙低處又是潮來水漫波

蟠桃圖

老樹春風歲歲芳冰盤佳實厭甘香瑤池笑殺西王母何事千年始一嘗

欽定四庫全書

伊濵集卷十二

元王沂撰七言絕句詩

上京

離宮金碧郁岧嶤只隔灤河一水遙知是上林來進果鈴聲隠隠轉山腰

黃金布地寶陳華香漾薔薇洗佛牙甘露穴中遺舍利神光五色瑩無瑕

曼衍魚龍雜梵儀金仙來降鳯城時都人稽首瞻雕輦漠漠祥雲防彩旗

白面王孫家五陵朝回新賜雪毛鷹金溝芳艸沿堤緑蹀花驄驕不勝

龍綃衣薄怯新涼銀葉煙消換日香休畫修蛾鬭雙緑栁風吹淡漢宮黃

滇池細馬四蹄風白玉雕鞍繡結鬉爭把瑚鞭指防飛塵先入建章宮

鐵旛竿下防燈回茜褐髙僧夜咒雷明日皇家賜酺宴秋云漠漠曉光開

轆轤金井促晨妝珠帽紅靴小作行爭向銀牀拾梧葉夜來秋意到長楊

黃須年少羽林郎宮錦纏腰角觝裝得雋每防天一笑歸來騶從亦輝光

龍沙白艸望參差苜蓿蒲桃記種時待詔侍臣巳華發梨園休奏玉交枝

賁渾法輪寺阻雨四首

燈昏丈室雨聲寒料理禪牀蝶夢殘惆悵陸渾房次律琴中不識董庭蘭

風鈴驚鵲未安枝山月窺牀夢斷時休問甕中書在否前身知是永禪師

野衲窮年靜愛山白雲一塢竹千竿庭前柏樹何須指架上楞嚴已不看

欲冩新詩調比邱芭蕉葉老不禁秋法輪要識無窮轉云自長空水自流

題徳興董孝子傳後

芝山修竹拂云髙歲歲慈鴉占作巢無限春風采蘭意江湖天濶足風濤

雲臺觀寄張宜相

蓮花峯下對鑪薰坐待飈車過羽輪欲問山靈乞飛翠囊封寄與學仙人

山茶

靑雀西飛阿母宮霓旌羽蓋緑雲中丹砂費盡三千斛染出仙衣鶴頂紅

題並騎圖

上林苑內辭同輦繡嶺宮前語並鞍紈扇秋來猶在篋香囊塵暗莫重看

與劉志善談詩

風气開時習俗移文章千變亦如之當時不是毛韓輩雅頌寥寥說向誰

過古伊陽縣

汝流浩浩郁黃霧紫羅山腰欲無路可憐客子無安棲不及浮槎有髙樹

寄四川支文舉三首

昔年我作成都客酒釀郫筒日日攜惆悵浣花溪上路亂山無主子規啼

雪衣勸酒能呼客烏鬼啣魚自上船多少海棠花上露春來不染薛濤箋

蜀梅纖縷蜀姜辛暈碧裁紅更可人待詔相如苦消渇煩君爲寄錦江春

寄賈本二首

遙憐問事賈長頭鞏樹嵩云又一秋我寄雙魚問消息誰能遣騎覓扁舟

君歸耕種水南田我望神崧一慨然安得攜琴午橋路竹陰多處防寒泉

送鄭生之靖州知事

賣刀買犢趁春耕共說冰壺莫厭輕過得沅湘故人少芳馨欲寄若爲情

河東試院書事十首

把卷燈花綴玉虫懸知冀北馬羣空錦袍落魄並州客曽識當年郭令公

風簾漾日影鱗鱗咫尺中分越與秦莫道霜袍如立鵠河汾還有著書人

偶從連蜷議雌霓堆案森森束笱齊簾捲虛庭羣吏防古槐陰泠暮禽棲

雕虫燕說竟如何未必冥鴻在网羅重理槐花少年夢自憐樗防鬢絲多

銅盤官燭淚成堆過鴈聲聲叫夢回想見京華秋意好小園黃菊待人開

陣布常山器械犀姓名應染武都泥漢家肯許黃金鎰萬斛丹砂鑄褭蹄

睡起挑燈自冩題靑綾半擁聽鳴雞坐中執法霜威肅過眼誰云五色迷

空階墜葉響瑯玕鳥鵲無聲白晝閒忽意河汾隠君子夢中攜酒石州山

漢武汾陰防百靈樓船簫鼓徹靑防年年后土祠前路落葉秋波似洞庭

蒼煙白艸古離宮不見宮花向日紅欲問晉陽興廢事亂鴉飛盡夕陽中

寶雞縣壁見張雄飛杜徳常二禦史詩

嘉陵江水淨無泥江上靑山是寶雞古驛荒涼誰與語故人詩向壁間題

解虎圖

宴坐空山性自圓短笻服猛立翛然極知解鬭修行力何似相忘未鬭前

看山

昔年騎馬看靑山曾與靑山共往還今日居家亭子上依然山在白雲間

和陸友仁尺五城南詩九首

尺五城南油壁車香輪輾破緑無涯遙憐館娃宮外路應與裙腰一道斜

尺五城南日正遲遙憐江上艸薰時梅花落盡不歸去惆悵玉釵生网絲

尺五城南歲又除坐看春色滿皇都東家剪防作蝴蝶西捨然燈迎紫姑

尺五城南側玉壺葳蕤舞帶拂氍毹酒酣莫把朱櫻擲獺髓補痕郎有無

尺五城南栁色新縹窻不識曉街塵桃花一夜開無主鸚鵡明朝錯喚人

尺五城南日半曛金羈繡轂兩紛紛羯鼔聲催柘枝曲葡萄酒污石橊裙

尺五城南第幾家燕姬畱客醉琵琶秦娘莫與新妝好走上臯橋空折花

尺五城南恩澤侯從奴斜抱白貂裘禁街鐘盡無人問千騎鳴笳踏月遊

尺五城南賈客船吳綾賣盡買茸氊猶嫌吳女吳音拙載入都門學管

題竹

篔簹偃竹何年冩石上孤根碧蘚封煙雨從教藏翡翠風雷愼勿起蛟龍

復齋詩爲李彥方作【廬陵李直卿以復名其齋求子詩久未暇也今日雪霽登樓偶得此遂書以贈顧惟聖門精微綱領豈淺陋能窺祗增三嘆】

焚香淸坐翫羲經一气循環自不停造化宻移誰解得窻前艸色又靑靑

李侯索我復齋詩此理難明信者稀要識聖人端的意湏於動處見天機

萬化根源天地心幾人於此費追尋端倪不逺君看取妙用何曽間古今

渭北春天送王君實禦史西臺

渭北春天驄馬行蜀江波照緑衣明蒟醬遙聞通道路皁囊何以答升平

渭北春天栁色靑暫辭鴛鷺出蓬瀛風光正好若爲別花發鳥啼空復情

渭北春天引興長登臨誰共繡衣郎漢家宮殿生秋艸秦國山河半夕陽

渭北春天縱目初曲江樓上獨躊躇長安煙樹多如薺望見蓬萊雲气無

渭北春天午睡餘諫章封了夢淸都羽陽宮瓦堪爲硯閒冩先秦古器圖

書貢生慈母傳後

魚軒未入甘泉畫彤管先書太史辭寸艸春暉何以報南陔正是采蘭時

題看雨軒

江云漠漠樹蒙蒙葛服龍鐘寄短蓬憶我滄洲十年夢不知身在此軒中

折花

折花不用防花天自揷銅瓶貯石泉莫恨洗妝無一物維摩方丈本翛然

聞鶯

衣染鵞黃濕未榦髙枝顧影怯春寒數聲飛入林深處婭奼嗔人著意看

宮人聽琴圖

幽閒曲奏鳳凰弦寂聽多時側鬢蟬彈到樊姬秋竹引媫妤飛燕莫爭妍

湧翠亭

十年京洛敝貂裘馬首黃塵學水流今日君家亭子上靑山如浪屋如舟

武功驛書感【驛有姚合詩刻】

武功姚尉最能詩古驛荒涼臥斷碑澗水流春山罨畫料應淸味少人知

白桃花

東風別作武陵春林下盈盈縞袂新道骨仙姿有如此譍門不是去年人

南軒書事四首

鷦鷯隨處一枝安庭角哦詩歲又闌不是銅章畱客住鳴臯山月要人看

官舍何殊山崦居蕭然瓶錫野僧如問君千里西來意只爲伊陽好著書

孤燈掛壁不成光白牯靑奴共晚涼淸夢初回成獨笑偶然山雨到叢篁

綸巾羽服臥伊濵淸嘯孤吟頗著勲畱與後人還要否南山修竹北山云

滎河書事

萬里洪河豁醉眸村歌野舞故淹畱欲扶公子靑藜杖拄到昆侖最上頭

汾河

汾河詰曲繞靈關邑屋參差夕照間隔岸修眉畫新緑郵童指是石州山

題頤貞齋

曽聞天上養賢鼎只與山家煮菜同誰向東堂乞鵞炙劉郎原未是英雄

立春日二絕

閉戶貪抄陸氏方東風不學到伊陽易求合浦珠千斛難覓江南書一行

竹外梅花出短籬梅邊水暖鴨先知風流好似西湖上只欠東風媚酒旂

舟泊荻港

水光山色漾丹霞舟艤鷗沙近酒家亂撲篷窻惱詩思春衣防防是楊花

世防堂

緑江廖氏多才子文采風流世所稀江上雲霞防成綺年年裁作老萊衣

神禹治水圖

昔年將防祀河東曽過龍門嘆禹功誰築宣房歌瓠子汾陰簫皷又秋風

晚春

風吹楡莢飄似霰雨洗天堦淨如練佳人別來不相見卻羨遊絲逐雙燕

宮人怨

捧鏡宮鬟促曉妝經春夢不到昭陽雙雙怕見新來燕休捲珠簾十二行

宮怨

五雲樓館靜愔愔一閉嬋姢日月深三十六年勞望幸輕紅淺黛一生心

題馮致逺世父書畫後

筆底江湖一段秋書成蠆尾雜銀鉤故家文物於今少珍重名郎什襲収

三馬圖

金羈玉勒非吾喜丰艸長林樂我天安得圖中此三駿南山射虎過殘年

枕上聞布谷

退處衡門久謝名田園生計頗關情松風蘿月洪岡曙枕上初聞布谷聲

嘉陵驛

嘉陵修竹拂雲長石棧東風覺筍香指防籜龍呼驛吏從今館劵莫支羊

又

江流迎客縠紋波啼鳥窺人隠緑蘿撲鼻生香來不斷東風一路野花多

題水仙

水爲環佩玉爲裳一種春風各自香幽恨瑤琴傳不盡至今煙雨暗瀟湘

應眞渡海圖

雲海茫茫空復空擔囊飛錫浪花中好將貝闕珠宮景說與西山面壁翁

題胡古愚李氏婦傳後

見說當年挽鹿車素風淳範照鄕閭日星炳煥班昭戒華衮褒太史書

金人射獵圖

驚沙獵獵北風寒馬上呼鷹塞艸幹壯士還家防如霧只今余得畫圖看

訪袁仲修城西艸亭暮行濠上雜花謝盡獨海棠一株照映籬落間成詩三首

閉門不知緑滿城春濃睡足午窻明今朝憇馬官栁下聽得黃鸝一兩聲

玉川破屋城西邊應門長須貪晝眠鵲聲似報有佳客蹴踏殘花落馬前

華屋金盤夢一場也隨風絮落溪傍天寒翠袖無人識閒照滄浪試晚妝

題宣和畫鷂圖

修翎豈是懷中物日轉龍墀奏未終卻是南朝賞神俊靑縧穏系待秋風

贈玉峯長老

破鐺煮飲把茅間不信石頭行路難要致塗湖千五百玉峯髙並雪峯寒

停雲晚坐

山郭蒙蒙雨欲塵滿園羣緑一時新賸傾竹葉杯中物報答海棠枝上春

汾陽道中

暎竹桃花取次開天寒翠袖若爲裁落紅飛滿汾陰路知有詩人紫禁來

東行邃谷僅容駝歷歷蜂房戶牖多想見陶唐余俗在黎民擊壤有遺歌

過潼關

天風吹袖下雲臺玉井芙蓉爲我開行過潼關卻回望半空飛翠逐人來

仙源秋曉

逺是靑山近是林仙源秋色雨中深前溪不是桃花水縱有漁郎無處尋

芝圖

鶴駕羣仙不可追卷中還見舊題詩桐鄕祠在荒秋艸圖畫空傳五色芝

晚立

晚花飄盡緑陰涼輸與蕪菁滿眼黃老大此身無著處東風吹上橐駞岡

淸明雜詩二首

新緑層層社雨餘官居瀟灑似禪居東風無賴吹佳夢何事重翻架上書

飛來黃鳥最髙枝欲語還休待我詩忽憶江南消息斷折花臨水立多時

次西湖柬萬初首座

紅葉離離翠葉乾浮雲散盡楚天寛推篷吟得湯休句畱與東山首座看

詞

淸平樂【春去】

宿酲初醒裊裊吟鞭影蜀道秦川行路永羅袖殘香消盡淸明寒食匆匆能消幾日東風蝴蝶不知春去畫橋貪趁流紅

菩薩蠻【題李漑之詞捲】

大明湖上秋容暮風煙杖屨時來去說與病維摩可人秋水呵自書盤谷序和了停雲句把酒爲君歌濟南名士多

靑玉案【送溫叔剛之解州軍司幕官】

東風撲面飄紅雨正杜宇催春去馬首西山靑半縷汾陰簫鼔晉陽煙樹總是消魂處芙蓉緑水佳賔主賭酒金錢更數若見東臯煩寄語山林眞味醉鄕天趣待我平分取

滿江紅【壽張良卿學士】

九萬扶搖試看取垂天鵬翼追往事星辰劍履玉階山立爲問寶香黃閣夢何如仙闕丹臺籍冩風流杖屨入耆英今猶昔詩酒部笙歌席松菊社雲煙屐早東風爲報日邊消息虎節貂蟬端舊物分封凖擬如椽筆對西山一笑五千年髯如防

水龍吟【和鄭彥章韻】

畫檐疎雨才収酒醒疑掩蓬窻臥燻鑪火冷餘香猶在擁衾淸坐防鬢霜明窺人月小短檠花墮想吳山越水樓臺縹緲應曽有飛鴻過寂寞文園病後舊心情苦無些个多君調我幽蘭新句紋牋玉唾花落元都鶴歸華表夢誰驚破待蒓鱸江上髙歌小海扣舷相和

禦街行【送王君冕】

煙中列岫靑無數遮不斷長安路杜鵑誰道等閒啼迆得人歸去隴云秦樹周臺漢苑滿眼相思處停杯莫放離歌舉至剪燭西窻語元都燕麥又春風自是劉郎遲暮紉蘭結佩裁冰斵句細和閒情賦君行廣武山前路是阮籍回車處問他孺子竟何成落日大河東注無人說與遙岑逺目也防修眉嫵離宮別館空禾黍嘯木魅啼蒼鼠悠悠往事不經心只有閒雲來去停雲得句歸云洞府領取淵明趣

欽定四庫全書

伊濵集卷十三

元王沂撰詔

親祀詔

朕以菲徳獲承宗祊八年於玆夙夜惕若欽惟二祖之創業列聖之持盈施及躬緝玆丕緒嗣王謁廟古有令規踐阼之初卽當廟見重惟皇考以仁聖之資據倚仗之會臨禦無幾中道崩殂億兆痛心憤郁莫雪矧予繼體曷措厥衷顧子道之猶虧遑親祠之是舉乃者上元降監大義昭宣用薦鴻名庶攄永慕十月四日甲申奉玉冊玉寶追上皇考順天立道叡文智武大聖孝皇帝之號是日被服衮冕躬祼淸廟祖考來格神人以和大禮旣成庸修庶政用彰孝治式慰羣情便宜事宜條列於後於戱神罔時恫冀多儀之克享皇建有極錫庶福以惟均咨爾臣民體予至意故玆詔示想惟知悉

阿嚕圖爲右丞相詔

朕嗣纂鴻圖撫臨方夏爰立一相統理萬幾惟進退之𨿽殊乃國體之攸系開府儀同三司上柱國錄軍國重事中書右丞相托克托宣勞總治於今五年法度修明海宇寧謐朕方推心仰成登於至治而引疾懇辭政柄勉諭不回歷陳父子之繼承備述君臣之際遇體其誠至良用惻然載惟向者乃心王室大義是崇圖任之初再三避讓斯言在念朕不汝忘用嘉忠勤宜從息偃用玆撫徇以表謙光重惟政位不可以久虛任人必惟乎舊徳知樞密院事廣平王阿嚕圖資全忠孝世濟勲庸幃幄周旋朕所眷倚今命爲開府儀同三司上柱國錄軍國重事監修國史中書右丞相凡中書一切機務悉聴總裁敢有隔越奏請者以違制論於戱化民成俗所以崇禮讓之風論道經邦所以専鈞衡之任體予至意只服寵章

封鄭王詔

朕惟徳隆則爵尊王者所以優大臣之禮名遂則身退君子所以刑四方之風維時元勲夙稱全徳丕懋典敷告治廷開府儀同三司上柱國錄軍國重事監修國史中書右丞相托克托器大而材宏智周而識逺向自樞機之地入陳帷幄之謀憂國忘身精忠貫乎金石贊元熈載偉績溢於旂常外則海宇之所具瞻內則朝廷之所倚重紀綱備舉民物靖嘉惟方叔壯猷用享貪賢之助而畱侯謝事屢形引疾之言每申諭以訓辭終莫違於誠請是用王以祝融之壤食以壽春之墟畀玆金印之榮旌夫玉鉉之貴式彰異數昭示寵章匪惟愜中外之情蓋以篤君臣之義於戱承鄭武公之烈咸詠乎緇衣之宜秉仲山甫之忠無忘於華衮之闕只承休命永弼昌圖可封鄭王食邑安丰路主者施行

辭

芳潤亭辭爲王君冕賦

樊川之陽墟曰韋杜終南橫陳潏水西注出云兮見怪蛟蟠兮鳳舞觸石兮吹沙佩搖兮弦撫樛蔓蔥蒨兮繡錯棊布孕和含粹兮氤氳吞吐詎造物兮獻奇遺美人兮容與彼美人兮白璧黃金萟蘭九畹兮寂寞中林湛泠泠兮濯纓香澹澹兮盈襟藻飾羣物兮金玉同音何不息之妙理兮若有會乎吾心世師弗求兮遐想前列坦衢萬趨兮孰柅吾轍孰壅而流兮孰轥而芳歇曷歸來兮懷璧不沽觀逢以道兮太和與居胡截而鶴兮胡續而鳬夔何踸踔兮蚿何以扶薰蕕孰同兮河濟孰殊嗜痂何人兮逐臭何夫孰主張是兮孰爲其樞羣囂我靜兮制命在余山靈川後兮若余媚嫵左圖右書兮客有樽爼空翠明牖兮晴光搖戶豹澤文兮藏霧鴻時飛兮遵渚幸年嵗之未晏折芳馨以延佇

遊三塗山辭

登三塗之峩嵬兮放意以肆志遺紛濁而髙馳覽天宇之宏大兮哀吾生之安歸羣峯疊嶂盤礡而纚屬兮勃乎若森列之萬騎煙橫翠掃陽舒而陰斂兮何變態之或異飄飄乎若洪崖浮邱拍肩挹袂兮馭風騎气而遊戱長伊淸防於其下兮晨霏夕靄摩蕩乎無際波濤以爲琴瑟兮林木郁其旌斾白鳥翩翩而滅沒兮聲寥寥其哀厲欲訪鴻夷而追魯連兮聊笑傲以遺世夕陽隠於林杪兮映浮雲之霮防分園廬之修直兮阡陌錯其棊置禾黍離離而彌望兮荒煙野艸莽蒼兮千里悲故鄕之遙遙兮何其中之不自得而歔欷又若放臣遷客登髙望逺兮悲傷而流涕嗚呼噫嘻哀孰爲之樂孰爲之爲吾能爲兮吾將焉悲

設問

嵩問

王子官於嵩治事之三日嵩之黧老鶴列以進問之曰蓋聞廣谷大川異制民生其間者異俗夫辧山川咨故實者吏之事也叟能一二其詳乎叟曰嵩之爲邑也南馳三塗北揭陸渾柂以伊闕鐔以木門俶兮儻兮汨兮防兮鳴臯輢之伊川迆之崱其危渟涔其淵於是量之以制邑焉其山則岫者峯者斷者聨者若一髮者若緣絙者屹然起者窪然止者奔者蹲者鬭者倚者或傲防而出或侵尋而附或沛若奔鯨或頺若吼虎其气秀而勢雄又若龍翔而鳳舞蓋作囿於羣山而擅奇於九土其水則發源灤川入於龍門瀎潏砏汃浟浟沄沄逆射橫流百川皆集含崕懷石矢馳風疾跳波散沬瀺灂湁潗或若蚓結或若輪旋衍爲滮池浸彼稻田其按衍則迆靡平衍紆回夷延溝洫脈散隄塍綺連以稼以植以畜以牧於何不碩於何不育而賦以之出而家用是足若是何如王子曰傳不云乎沃土之民不材滛也瘠土之民莫不向義勞也叟以險固丰郁爲美其智曾季氏婦之不若也請置此而後載言他老曰南山之陽鷙鳥宅焉厥類不一有鶚有鸇原夫其所窟也孤岑九成絕壁千尺猿猱墜匿松櫪僵立仲冬旣至天凝地閉元冰裂木勁气折石而玆鳥下擊翕忽揮霍翾不可當若勇壯之卒防雜而走敵場星流風厲觸突猛气又若哮闞之獸張牙奮鬛突怒而無畏奮奮烈烈或或蒼或若練色或若錦章趯然其立砉然其揚又若旗幟旌旃之張乃有椓杙所羇狎羽所賣勁翮暫斂雄心猶在近之使安呼之使狎賞其神俊役以佃獵若是何如王子曰禽荒者聖人所戒馳騁田獵老氏所不爲是豈可以爲美觀哉且饑則附人飽則颺去曺瞞之所知也叟不聞乎願言其上老曰嵩之鉛華山澤之寶也民用之富猶鐵冶也但至其所則見嵓巒紏紛連岡屬嶺盤紆突兀蜿蟺幽隠厥气之靈磅礡委積萬物不得鐘此寶殖千夫運斤百夫施綆篝鐙索深鑱連出礦其聲登登其寶累累其負肩頳鴈行手胝酎以化之火以爍之無聲無形變化神奇旣浣旣濯出素淸泚詭譎奇偉莫知其所以轉的皪璀粲相射皓皓��紛糅縈積或若珠璣或若珪璧然後服牛絡馬擔荷負任以貨以鬻以徵以貢上以富國下以富民若是何如王子曰傳有之近寶則公室貧此之謂也𨿽然饑不可食寒不可衣又何寶焉吾聞國之寶矣上帝之粢盛於是乎出民之蕃庶於是乎生事之供給於是乎在惇龎純固於是乎成不聞其以紛葩華麗爲寶也老曰嵩之皮革宂氏所掌也嵗云莫矣霜飛風厲林衡逞技獠徒奮銳騰躍莽防蹴蹈寥廓星流飈舉騰山赴壑房僕姑腰繁弱置罝窮阻張罘林薄曳丰狐掩狡防麖麋搏雕虎元熊文豹應飲羽乃徹圍縱网殞胔計鮮爛漫狼藉而韋人收焉薄者厚者短者長者元者黃者赤者蒼者赩然醇者駮然龎者爛兮錦質燦兮報章蔚然而陰炳然而陽防茸曼衍雜遝麗宻韋氏掌焉以裘以席函人掌焉以侯以甲若是何如王子曰君子恥服其服而無其容不恥有其容而無其服衣敝緼袍與衣狐狢者立而不恥聖人嗟嘆其賢彼其之子不稱其服而君子知子臧之見殺也老曰長伊之濵羣山之陽有桀木焉松櫪檜槾楓柘栢橿根據幽阜族茂髙岡或岌然孤生百尺無枝若樹承露之盤而建太常之旗修幹大柯輪囷鬱結凜然若髙冠長劍立於王庭而有不可犯之色半死半生風摧雨蝕蒼皮白枝躩挐千尺森然若鬼魅突鬢而離立若乃斧斤以時入者構云梯陟崢嶸椌椌漰漰登登丁丁瑯稜訇礉若大戰鉅鹿之野劍防相摩而有聲鶴列而伐捎殺摧壓又若巨靈之擘太華驅以千夫挽以萬牛軒尾相銜入河之流一瞬千里箭馳風疾巨細冒沒前後絡繹或低或昂遇者摧當者壊橫奔若雷行又若周穆之濟師叱黿鼉而爲梁於是應公輸之繩墨惟匠石之指顧離背縱橫各有攸注壽安永寧含徳天祿規天矩地賴此而足若是何如王子曰東華君志有之髙山峻原不生艸木松柏之地其土不肥土木勝則不安人且崇髙詭特非所以爲美也請陳其上老曰登髙可以娛情矚逺可以放意此遊觀之樂而出乎埃之外者也傳不云乎登髙逺望使人心瘁故羊祜登峴山而太息景公美齊而隨以雪涕老將從公登樓而望其南木門諸山玉玦靑環豈無列仙之倫飈車羽蓋出沒於空曠有無之間東俯長伊其流洋洋莘摯所生於彼空桑想躬耕於畎畆肆志之揚揚西則錦屏諸峯混隠疊見若近若逺庶幾有隠君子焉顧吾何足以見北望陸渾林壑秀美遺空山之故居流淸風而不已若其溪瀬潺湲之鳴於下雲煙晦明之變於上與夫荒蹊聚落晨汲瞑舂之狀各獻其技變化倐忽可以備詩人之遊覽冩離騷之極目若是何�子曰居髙明逺眺望固先王之政然余有公事未暇也請姑陳其要者老曰嵩於禹貢爲豫州之野於地誌爲韓分昔在夏禹之國夏政尙忠故其民好稼穡惡衣服而有先王之遺風當夫列國蜂起嬴秦虎視徙不軌之民聚南陽之地故其俗好漁獵喜淫靡棄本業尙气勢或相隨而椎剽指人之藏以爲費故其民啙窳彊捍而難制嗚乎世亦多變矣而其見於習俗者亦朋比誇詐而號爲難治若是何如王子悚然曰此豈溪谷山澤之民之罪歟三老孝悌不敎誨之過也𨿽然施澤於堂廡之上服冕搢笏使姦宄息而善良出者亦在彼而在此耶吾不得而知之也抑嘗聞之嵩居太室之西爲天地之中其山川之勝所謂出雲雨見怪物而爲長雄者也意其淸淑之气蜿蟺扶輿磅礡氤氳當其奇者必有魁奇卓犖非常之民豈獨發於紛麗葩偉而罕鐘乎人將鴻飛兮不反蠖屈兮不伸以終其身抑師道之不立無以行所知尊所聞而汨沒於緇黃之學以全其眞又不得而知之也吾將與叟濯大川之淸流挹西山之白雲擊槁木而長歌以問諸伊山之神

序

孝經直解序

學欲切而思欲近孝經直解之所由作也缾中之水知天下之冰堂下之陰知日月之行故善學者由近以及逺是經爲指解者百家而疑者亦紛然出乎其間或論其文體類禮運閒居儒行等篇言其出鄒魯諸儒之手或疑其引季文子北宮文子之辭言其掇拾以成書或疑其爲樂正子春之筆而嚴父配天之語𨿽考亭朱子不能無議焉範氏又謂古文二十二章今文十八章𨿽大同小異得其眞者古文也是果出於曾子否耶獨司馬氏謂其旨髙深幽逺固非一人所能了其又信然耶余聞天之生萬物也人爲貴人之於百行也孝爲大由乎親萌於膝下嚴滋於日長而愛敬之敎興然孝固主於愛也而要道至徳二章皆主乎敬何哉敬則愛心存否則愛心亡矣敬者又行孝之綱領歟顏淵問仁於夫子矣仁主於愛也而其答之之目主乎禮此之謂歟新安胡君恕之爲是編也本之以古人驗之以世故廣之以賢士大夫之議論述其梗槪而成書使讀之者較然易曉學者因其易而深思其所以難則於百家之說庶乎無疑矣

科舉程文序

徐君勉之集本朝科舉程文自延祐迄至順凡若干人經義古賦詔誥章表策凡若干捲何其多也予得而閱之愛其光輝如珠聨璧合其雄壯如涿鹿昆陽之戰其古淡如太羮元酒之爲味又何其工也作之者若干人而如出於一手歷年廿余而气象如一時又何其盛哉昔者魯君之宋呼於垤澤之門守者曰此非吾君也何其聲之似我君也此無他其所養然也我朝隆上儒術舊矣列聖相承以人文化成天下作新人材以故由嵓才裏秀而超從官大臣之列備文儒道徳之任累累有焉惟養其中者至故發於外者如此其言可以典誥命其謀慮可以經天下是編也蓋其緒餘土苴而已然文章與時世相爲髙下後之考於斯者其必低徊俯仰有不及見之嘆是則勉之編類之意與

周剛善文槀序

昔之爲文者大之如天地而人不敢以爲逺幽之如鬼神而人不敢以爲深文之爲珠璣珪璧而人不敢以爲華質之爲瓦棺古篆蕢桴土鼓而人不敢以爲朴是皆得於自然之理有所不能自己而作者後之人見其然莫知其所由然於是殫精畢力而追之其雕鎪藻繢刻畫破碎之工益多而文益下詎有意爲之者未必造其妙而造其妙者在於無意而爲之者歟傳稱禹之治水行其所無事也文豈異是哉余讀周剛善文如幹篇俊健而不迫衍溢而不流析理指事比物托諭防暢條達無間斷何其工也其視雕鎪藻繢刻畫破碎以求工者又何其寥絕也而剛善欿然不自足方將窮探逺取合眾美以爲已用超倫類而獨得殆所謂不能自已而作者與嘻其可量也哉

王叔善文槀序

易曰公用射隼於髙墉之上孔子之訓曰隼者禽也弓矢者器也射之者人也其簡易明白若此故曰辭達而已矣韓退之言其始爲文非三代兩漢之書不敢觀非聖人之志不敢存處若忘行若遺戞戞乎難矣及年益老而學益成則曰文無難易惟其是耳退之之是孔子之達也文至於是辭至於達而已余幼時侍先子官江南時宿儒老先生尙在聽其議論讀其文辭如是而充拓之逺也如是而含容之深也如此其精麗也如此其雄深也然其論者實理其序者實事又以悟文之果止於是而辭之果止於達也心旣識其所以然及其自爲之則不至焉旣而曰夫旣識其所以然而未至焉者不學之過也事皆然獨文乎哉其後年長而涉世不得殫嵗月盡心力追古之作者爲並而足其所好慕其僅有之者未敢自謂能至焉也金華王叔善出其文與詩一編示余請序其端叔善之文華澤謹繩尺詩流麗富情致余所未至焉者叔善蓋已先我至又聞其先世潛齋樞宻以文名江左則其所得於家傳者又非余所能知歟

愚忠集序

洛陽少年號爲通達國體新丰逆旅若素宦於朝千載之下其書與策若日星之垂而江河之流也士生窮達不足論論其所傳何如耳然則抱魁偉之才負該洽之學而生盛明之世可黙黙而無言耶野嗚由百粵之墟而遊京師其所上賦頌書策詞藻之工議論之卓諸公固評之詳且盡矣顧余之陋奚言𨿽然古人有言葑菲不以下體而不采故英華靡遺芻蕘不以賤品而不詢故幽隠以達

揮涕集序

爲人子孫者孰不欲其親之不朽哉此銘志所以作也惟其一於不朽故襃其美不本於理侈其名弗顧其寔爲文辭者從而摭奇以動俗伸此而誣彼於是銘始不實於傳乎何有古之人知其然始有自志其親者詎托之難其人亦其耳目之所聆矚志意之所識知非他所能贊道柳子厚歐陽永叔之所紀𨿽其醇疵或異皆能俾死者無所憾後之讀其辭感其志者防然不知涕之流落也吳謝君堯章集其家諸壙志示余蓋自宋至今累百餘年謝氏傳序寖逺𨿽世有顯晦而行應禮義不絕其言之藹如也固宜其視墓諛而泛與者何如也

李士晦文集序

李君士晦旣歿其子孟端甫集其遺文爲二十卷曰文雅先生集屬余序未暇也已而孟端又沒余旣悲其父子文章學問有過人者而迍邅流落卒不大顯於世且爲當世之君子爲國家樂育賢才者惜也讀其書其辭條暢雅贍其造詣皆宿於理𨿽不克顯於世其心所存如何也𨿽然彼赫赫爲世所願者可睹矣吾於君父子亦何恨哉延祐七年君由供奉翰林出宰原武同余試河南鄕貢士始識之君爲人外若簡曠而中純明諒直與人交盡其義不特其文之可傳也後五年識孟端於京師狀貌偉然慷慨有大志爲文思致逸髮不狃繩尺欲長雄一世又以多君非特文行之可傳而又能教其子也又八年餘爲博士孟端凶服過余曰先君捐館二年矣初君爲禦史西臺不合歸孟端繼拜禦史言事敢道人之所難議者謂蘊必發又止此噫其命也夫余遊君父子間二十年而孟端之子曰纘曰緒爲余講下諸生故余旣序其文又歷道其父子事如此所以致情於故舊而嘆士之負材气者其合難也

欽定四庫全書

伊濵集卷十四

元王沂撰序

送鄭希道之杭府幕官序

至元二年餘識鄭君以道於金翰林直學士揭君坐中掲君稱其學宏肆精實其文深沈雄麗其材開通敏給旣而以道擕其爲文數千言辱以顧余讀其文誠如揭君言因其文以知其學其材又以知其所立之卓也頃之以道補肇慶府經歷知之者咸賦詩以惜其去後四年以道之弟希道來京師亦出其文示余其辭贍雅辧達蓋能稱其兄者士大夫之論多以爲宜在館閣而希道調官杭府幕將去矣世常患材難材矣患其閉距而不肯試希道兄弟中於弸而外於襮其進也又逢其時而乃相踵而去豈其用之弗切耶抑當取而或遺也𨿽然其積也厚則其發也必遲其養也深則其用也必大希道兄弟受大府辟積勞升王官聲旣彰徹矣於其小而有聞於其卓而不試未之有也杭爲宋故都行丞相府部使者實涖焉其長皆勲舊重臣而幕府時彥川泳雲飛希道雍容議論孚於名實之間而勤於上下之際吾知其非久於外也聖朝文化聿興古文遺冊靡不畢講宗工鉅人方議修遼金宋三國之史書其善惡之迹興壞之端以爲法戒而采摭殽亂之中論載殘脫之餘必聚天下儒學之士而後可吾又以知希道兄弟將繼踵而來矣

晁生字序

詩六月之篇曰文武吉甫萬邦爲憲詩人美尹吉甫有是文武之略故能爲法萬邦也夫文以經國武以定亂大人之事也今晁子名邦憲其友字之曰世文毋乃躐成已之功而遽志於成物乎揚子云曰正考甫常希尹吉甫矣如欲希孰禦焉夫文事武備不可岐而二也𨿽然江漢之詩終之曰矢其文徳洽此四國釋者謂武功不可恃必矢文徳而後四國洽也故召穆公承其意而作常武之篇謂徳可常而武不可常也晁子之取字也將繇吉甫之言以進其徳歟吉甫深於詩者也抑慕其崧髙烝民之篇而有所感發歟是詩之卒章有曰侯誰在矣張仲孝友夫吉甫之功亦張仲有以成之也然則晁子之欲成乎徳其必自孝友始

送趙千戶序

五嶺之表百粵之墟吏失其猷羣蠻諸猺負險阻聚蜂蟻以思逞逺民將吏皆兔罿是求獨通判順安州趙伯逺圖上屯守方略相是其言上聞建屯兵萬戶府命君長千夫賜金符副以弓矢錦段比行因諸生王稷請言予聞猺與蠻蠢迪廣西民暴獷然俾其將吏皆若而人則冦奚以張俾君之略施之早則致平久矣𨿽然蠻獠所巢窟如何君所條方略如何余不與君接不能知也余聞好則人怒則獸椎髻卉服之常情獲而殺之非勝殘之道遷而處之非順物之性顧其控禦如何爾薄其徵入簡其繩削義信以薰蒸恵愛以漸澤則豺狼而衣裳可也柰之何虎而冠者舞文以逞暴規賄以自殖是以有嘯呼其羣挽彊機毒而跳梁者矣控禦得其人則屯兵可以無事否則適重冦耳今之往者皆異乎前邪抑不免乎猶前也議者獨得而不思也邪余故次第所嘗論者以送之且勉廣海之凡爲吏者也

送安伯寧序

元統初詔書擇中外臣使各舉所知以任守令於時江南行禦史府舉大名路治中安伯寧已而燕南部使者又舉焉余嘗論今之守令以治理效聞者不過數人其材行可舉者卒亦罕見焉余陋且賤聞見少不足以知之也而安君能俾部使者知其材而舉之固難大名與建鄴地之相去也數千里而能俾禦史知其材而舉之又難也余是以愧予之賤且陋果不足以知天下之材也旣而余友國子助教康君魯瞻爲餘言安君之佐大名也濯手摘爲民去害興利若疾痛嗜欲在已威令大行魯瞻余敬而信之者其言必不妄又以知安君之材爲公卿大夫可也獨守令哉余方以陋且賤自悔以淺量當世之士問其廬往見焉聽其言知其材又似夫不止爲良吏蓋毅然端亮之士也使中外之所舉者皆克如安君則郡邑無不理然而如安君者不易得也則余又謂安君宜在朝廷使天下被其澤不宜困於一郡然而不敢必者毅然端亮宜未易遇合也已而果知沔陽府夫水一也上者爲雲雨下者爲陂澤雲雨之所施者逺而陂澤近然而水豈有上下哉而余猶云云不已者閔良吏之不多見惜其不羽儀於天朝而使沔陽之人獨受其賜也故序

送仙嵓道人序

仙嵓道人髙君抱琴於伊上屬余自放川窮山阻間惟欲冩其憂思道其堙郁以慰其伉拙不偶君忻然從余登北墉之巓遊嶽祠之亭西山爽气照映幾席寒泉修竹爼豆左右若與洪崖浮邱翁拍肩挹袂其間於是引琴爲鼓一再行熙然其南薰之和凜凜然其履霜之悲耿然其猗蘭之幽哀而不怨樂而不流俾人灑然以醒優遊以有得超然忘其謗傷之中而憂患之境也余離席而嘆曰昔歐陽子序琴之篇謂其憂深思逺有舜與文王孔子之遺音而純古澹泊與堯舜三代之言語孔子之文章易之憂思詩之怨刺無以異於君之琴見之矣君於斯技其至矣乎蓋必有其本矣君去琴而笑曰歐陽子不云乎理身如理琴正聲不可幹以邪由是以知君之過乎人者不獨其琴也因歌而送之仙巖道人欲仙眼如紫電眉橫煙靑鞋踏破雲水窟悟道不誦黃庭篇擁琴來訪方平老要伴仙山掇瑤艸拂塵一奏幽蘭操目送飛鴻身若槁春林啄木時丁丁楊花風蕩縱復橫洞庭始波木葉脫巫峽暮雨猨哀鳴深閨哀怨語兒女空牀蠨蛸嘆思婦澤畔行吟楚臣放葦間挐舟漁父去怪君枯木著朱弦冩人心曲如其言世間擾擾箏笛耳誰爲聴之誰爲傳罷琴欲別笑相顧要我試艸淩雲賦他年袖手嵩少間頭巾好掛三華樹

送圖烈圖序

天歷初廷試郡國髦士於時圖烈圖敬甫收甲科授承務郎集賢修撰聲譽動京國士林瞻望以爲榮敬甫歉然常若不足於已者方且甘寂寞以自處日從耆艾魁礨士講論道徳以求其益旣而同列者超取顯美敬甫方遷太醫院都司搢紳咸爲嘆惜而敬甫泊然自如朝策一馬出坐幕府治文書暮歸掩闗讀書或不知其朝士也學旣以立身而進不止材足以髙人而志愈下是乃所以爲敬甫也吾聞觀人之術殆若射然其技能否見於抽弓執矢之頃不必汰甲貫侯而後見敬甫之自將也如此則其他日之見於事業者何如哉今也拜禦史南臺羣情顒顒思見其能使古道可復見則敬甫所以自任者又何如哉余方跂足而望傾耳而聴期所言之一效也

送劉秀才序

江西劉子簡省其兄京師防詩一篇示余炳然琮璜之狀瑯然笙磬之音也余戱之曰昔人有善奕碁者或偕之通都大邑見國手與居久之執禮益謹而言不及乎攻守與奪救拒之法但日遊奕肆而已或問故曰彼之藝精矣其髙著已識矣特其淺者未盡識耳識其淺斯知其所爲髙矣子簡咲而不答也已而以思親告歸其交遊追餞於上東門外或曰古之太史必求民風陳詩以獻於法宮然後材不遺而志可見將近世人居位者或未能盡用古道歟降而後世公卿大夫往往器人於篇什之間故士由之炳耀於時者相繼武或詠原上艸賦髙軒過而著聲或一誦冰柱雪車而名出盧仝孟郊右將今之人不貴乎詩歟抑子晦其有不求知歟子簡咲而應之曰我之來也賦棠棣之三章今我賦陟岵而歸也奚用捨之足言余於是知子簡之果深於詩者也故次第其說以送之

送趙仲禮序

初趙君仲禮同余在史館聞其論天下事褒貶善惡計利害當否若鏡見象若決拾應機而發使人心暢神懌亹亹忘倦是時固以風紀地期君已而授經奎章閣每中臺有虛位則又意君爲之回翔者久殊不介意飭身勵學益進而未巳其實與聞震發襮耀一時已而擢禮部主事未幾時果拜南臺禦史戒行有日矣別且求言沂聞古今嘆才難有二不能必行難也不能必言難也能必行者執政大臣能必言者諫官禦史也今君旣居易之地故告以所難朝廷引忠鯁亮直魁礨博達之士布在中外淸切地期其吐忠實陳損益協三靈之心洽四海之望也凡都是選者固以一人之身而系天下之得失當萬世之是非也其不輕而重也如此君積是淸愼之守明敏之爲擢置乎此盍亦圖其易以思其難乎羣情顒顒思見爲國家興太平之基士大夫褰裳奮懷望古道庶幾可復見久矣是宜朝拜軄而夕建言所以協三靈之心洽四海之望者則非言之難知所以言爲難也彼以中外之限趦趄簿書畦隴間淺事塞責者非余所以望君而詰姦以枝葉之濫得情以鉤距之巧爲材者又非余所以量君也君計當世之得失已詳忿時俗之垢污有素而向之難將見其易矣余𨿽竊食學館亦傾耳而聴跂足而望期所言之一效以破其鬱鬱也𨿽然時其弛張息以休沐弔六代之故墟覽山川之形勝屬觴於遺臺濯纓乎淸溪賦詩爲樂盍亦思向之在館閣所議歟於此而不忘則余之所期者可必矣

送徐徳符序

余少時居江南識徐君徳符時年未三十風骨爽秀自其大父雪江翁父秋山翁世善琴而徳符兼工詩與陰陽家學時與之抱琴擇吳山勝處掃葉席艸坐長松鉅竹間奏古操一二見者以爲仙也後三十年餘承乏太史徳符長池州淮學旣代來京師昔之秀整之狀今化而爲蒼顏華髮昔之俊敏之气今轉而爲澹泊靜黙而余亦不復如少年時气象矣追惟疇昔相與慨然而京師之賢豪聞其家學欲聞紫霞遺音者爭邀致之而余方從蹕上京出居庸闗過龍門峽徘徊絕壁之下亂石林立波潄其罅風水吞吐其音澎湃猶韶濩間作徳符能援琴冩之將見風雲爲之變化濤瀾爲之洶湧魚龍爲之悲嘯余亦超然有得欲遺埃而上徵徳符買舟南歸而莫余從也噫

送翟生序

翟文中早入國學與貴遊久處齒業俱進師友許其精敏而文中之名亦著矣旣而爲知已推擇艸儀前殿贊禮明廷積勞除浙東宣慰司照磨以余嘗官成均求言爲別乃告之曰學將以致用也照磨官𨿽卑而鉤稽金穀之數摘發案牘之乖窮竟滯濫之端皆其軄也文中無鄙其事而盡心焉則致用基乎此矣昔歐陽公少時令夷陵欲借書觀之而不可得乃從故府取吏牘反覆閱之於是周知情僞備察姦利枉曲乖錯之由而況軄此者歟宣慰大府也臨制列郡嵗上牒書壓架充棟又豈窮荒一縣比歟其後公代包孝肅公尹開封簡易而理論者謂過於包公而蘇文忠公亦以爲政自任曰我從陳公弼歐陽公學來則夷陵閱牘之功又曷可少哉𨿽然公天人也況學者哉文中官滿而歸余將有徴焉

送謝逢原序

江南謝逢原侍其父遊京師飾金貂而職常伯者聞其有茂材除補平江財賦提舉司幕官逢原嘗從餘同年友國子博士黃先生學器端識逺素行孝謹於淸資顯秩可執契而取也乃今試之以金穀浩穰或謂屈其材余曰不然推其已行可以信其未行迹其不爲可以任其必爲世嘗患雅士視金穀之計若將凂焉而自喜析秋毫者下比商賈若夫不出度程之中而自足於經常之內獨非儒者事乎平江陸海衍沃冠於東南是司號脂膏地簿書出沒千蠧百穴而民有困獘者矣惟孝則能潔以將身惟謹則能宻於檢覈惟器端識逺則能宻扶顯相整棼剔蠧余知逢原必治辦是軄矣逢原其告諸長貳曰聖朝仁厚節儉恩及行葦籍稅取民不過常法宮掖之奉不逾制度理財者洗手擿因舊循常遵職而已若夫慘急以爲風采趣辦以爲有材則未之敢聞也諸公知逢原者咸賦詩以送之而余爲之書

送趙叔儀序

河南趙叔儀始來京師居囂煩之域未嘗不靜暇也混紛華之境未嘗不肅潔也其於學審所謂疑者而通之求所謂是者而正之以故余愛之且畏之也其後余敎國子叔儀亦鼓篋而進諸生旬沐嵗省皆散去獨閉一室未嘗窺戶寒抄署講寢食失期往往心悟所以然作場屋文字機鍵開闔云蒸川流腴澤粹好義理益發旣而試於有司詘於不已知聞者翕然嗟之餘謂不然大雅曰譽髦斯士又曰蒸我髦士非科舉所謂士也譽之所不加蒸之所不及科舉蔽之也以科舉論天下士失士甚矣柰之何雕琢技能以赴繩墨磨錯椎鈍以就鋒銳波流相蕩風聲相軋貶性勞力迷生死而不之悔噫與其毀闕而進曷若成全而退動而得於人之多曷若靜而失於已之少也顓孫氏求聞達之要孔子告以先逺世患老子列禦冦敎人以後其身者固所以先其身外其名者固所以存其名也叔儀曷亦悔其少作一切掃除邪僻浮靡而空之求古人之統緒所謂廣大髙逺者厚積而薄發斂華而就實如木升而爲材可掄如玉琢而爲器可繅借也詩不云乎衣錦尙防叔儀其無疑於斯言

送納蘭時序

初許文正公至秦秦之學者則而化之始知窮理以致其知反躬以踐其實一切掃除華靡浮巧而空之入徳有其門進道有其塗同時有潛齋楊公元父者其學粹而正其操履堅而不渝文正與之抗禮者也秦固衣冠之藪澤由二公唱之以正學其後若劉無競呂伯充雷伯靜蕭維斗同寛甫諸公潛徳蜚聲以師表一世其師友淵源尙矣陜右納蘭時字純中者文正公之外孫而贊善同公寛甫之弟子也篤志而善學持身以苦節其所謂不扶而直者耶同公旣歿純中過大梁客覃懷館於承防許公之門公知其賢欲薦之固辭夫古之人聞而知之於百世下猶若得其心傳矧其生也並世其居也同裏親承面命而得其緒綸者乎純中歸而考其師說篤信而允蹈之則其所至詎可量也哉純中因國子學正祖輔卿求餘言於是乎書

送趙生序

國學生趙秉忠請於余曰秉忠承訓於先生今將侍親守襄陽或謂秉忠曰國子生搦數寸之管書盈尺之紙坐可以釣爵位而子屈然自退於江湖千里之外𨿽有文采莫之覿𨿽有徳音莫之聞不幾背馳歟秉忠惑焉願先生賜之言余曰不然學之道甚易知而人莫能知者未得其本故也孟子曰仁之實事親是也義之實從兄是也夫人莫不有親也而知所以事之亦莫不知有兄也而知所以從之則所謂仁義之實固已盡得矣文章誦說皆其末流也柰何學校之政非古士生旣不見禮樂之盛而科舉又橐籥而風聲之經明行修之路不足以勝分積優升之岐遂皆以漁獵剽襲爲學忘已徇物爲行惟得之務而欲之求本心之晦蝕而莫之憂余爲是懼久矣秉忠是行也定省之隙不馳情於外誘不棄日於無用其至於道孰能禦哉

送劉仲栗序

嘗觀朱博折逆文學儒吏曰且持此道歸堯舜君出爲陳說之而吏莫能長揖而去固有以召博之辱矣俾如蕭望之朱云博尙得而淩轢之邪因其人以求其所奏記稱說從可知歟噫道喪久矣褎衣大袖之士誦六經以文姦言俾豪俊輕俠憑陵翫侮而眞儒碩學與防其恥余於儒吏蓋有憾焉國學上捨生吳克寛來請曰劉克寛字仲栗者嘗吏廣平之成安縣不合去已而遊學京師且通國言出補郡文學掾敢求先生一言吾多其辭吏而學故書此以贈且有警也

送鄧漢傑序

楚王聘莊子莊子辭魯侯聘顏闔顏闔逃夫賢士君子固以不仕爲貴乎余曰不然昔者聖人之治世也君有常道臣有常軄民有常業各當其分而無私焉故無非常之譽則無非常之咎無卓詭之賞則無厲之罰是故賢士君子從事於其間安其性命之情而已逮徳下衰君失其常道臣失其常職民奪其常業皆私其實而利其名故有非常之譽則有非常之咎有卓詭之賞則有厲之罰於是時也髙位重祿不近乎宗廟之犧乎此賢士君子所以持竿不顧遣使者而逃也旴江鄧漢傑世業儒通黃老學來遊京師知之者薦而爲揚州通泰等處屯田提舉司知事戒行有日矣因其逰沃哷溥求餘贈言漢傑學於黃老者也其出而仕也其以望世也歟其不卑小官也亦安其性命者歟𨿽然從事於道者道久而愈安從事於利者利重而愈危此漢傑之所學也余何言哉

送耿可讓序

諸生耿可讓將歸覲請曰可讓大父良爲人樂易慈祥其居鄕閭寛然長者也其視族人能愛以均其敎子孫不以逸曰所以守吾先人之法也今年八十六而壽考康寧耿氏世束鹿繼有顯人其出者以材能見於世處從官大臣之列而施其澤於天下居則行修於家而譽聞於鄕日從子孫來西方之客與夫鄕人之老詩書樽席之側嘯歌息偃以忘其年以遂其志遭朝廷賜帛之典縣二千石且表其居顯榮一時其自得者専考於身其有餘者流澤於後有孫有曾以承以翼何其祥也大夫士咸爲詠言先生其序其端可讓爲人質厚恬夷世俗之所爲有不爲者又以知君之敎行於家也此大夫士之所以詠歌也歟

送張光道序

洛爲中州文學國古多懿徳馴行之士風聲气烈愈逺而彌存士之生是邦者豈無讀其書覽其迹而卓然有立者歟洛之士張君光道少遊燕趙間與其賢豪交遊歸而著書萬安山陽隤然遂其志也今年秋自洛而伊恵然見臨若有所請余嘉其儀觀偉其經術明其所謂卓然有立者歟顧餘言何足取然嘗聞之無常產而有常心者古之所謂士也士之學欲其得諸心充諸身擴而被之國家天下也噫士散久矣治心修身之學之廢久矣其在閭巷間者用力於空文而峙虛名其出其仕者赴時趣務馳騁於聲利噫惑亦甚矣是以孔子稱古之學者爲已孟子稱君子欲其自得之聖賢之心寧以此而易彼也邪光道卓然可畏者也將同乎此邪抑將合於彼邪光道他日歸隠於洛訪邵窩遊司馬園濯淸伊之流挹龍門之云徘徊俯仰想其風聲气烈灑然而醒淵然而識以求吾心吾身之事而足其樂於已者其視巧富善宦其得失固易知也又奚貴於餘言哉光道於此而有得焉則信乎其所謂卓然有立者也

送張子英序

延祐間余客遊雄邑雄之士張子英者從余遊與之自定鼎門出水南徘徊獨樂園想司馬公之風烈入邵窩嘆其人之不可見升龍門臨伊流周覽程夫子之遺迹則又踔而疎仰而悟跂而望凜乎其如將見之也於是嘆曰先賢在是則道在是道在是則有爲者亦若是吾黨小子讀其書思其人欲起九原而端拜受命也況俯仰喬木之下爲親炙之者歟然未有爼豆而風聲之者非是邦之闕歟於是子英喟然曰斯責吾邑也小子奚敢讓其後五年餘歸江南子英由洛而吳謁余曰昔之所欲爲堂凡三楹迄成𨿽然三王之祭川必先河而後海雄學原於濂溪於橫渠師資友輔而流衍於武陵之朱同時若廣漢若東萊相望而出學者復見天地之純全古人之大體迄於覃懷許夫子而規模益逺矣大江之南河洛之墟惟是風馬牛不相及也而續其絕而著其防而學有統道有歸詎非人心所同然歟合十賢而祠之其溯流從源之義歟余舉酒而屬曰善論學者亦然知紫陽自濂洛始則覃懷必自紫陽始繇覃懷而距於今若斯其未逺也吾黨小子亦有導河積石者歟子英歸而從其邑之士設籩篚錯罇簠升降俯仰以薦潔芳窅然肅然有在斯堂之外而發於心之所同然者此吾他日之所望也其表顯而封殖者庸詎止於斯乎子英懌然曰其敢忘祝規

送劉伯溫序【什喇卜郎中】

至元五年閩盜旣平明年夏秋嘉禾吳松江苦雨具區溢壊民田廬秋斂用防流移者眾江浙省遣使告饑朝廷議選通經術有材幹之士爲元僚拯之山北道亷訪副使伯溫甫往踐其任伯溫雅與余接余聞而喜曰浙之人幸也夫客或曰當今賦出於天下江南居十九浙之地在江南號膏腴嘉禾吳松江又號秔稻厭飫他壤者故海漕視他郡居十七八玆者民方結艸葦以自托於壊隄毀堰之上而海漕之常數莫登矣活民足用亦有其道歟弭菑沴以召和气又可不深念歟閩旣煩敝於轉餉而浙又若此菑沴之行固治世不能無抑思有以致然否歟吾見其難爲也子以爲喜何歟余曰伯溫之少也從先生國子講論道徳以求其益其素學也可知其仕也爲名禦史爲賢部使者其才又可知也學以禔身才以立事自公卿大夫至於牛羊倉廩之選咸宜焉況足國用召和气者哉自通都大邑至於荒邊側境咸理焉況浙哉客又曰是則然且國家治體百司庶府其長實膺眷注付托之重庶務則一切責成幕府情浹義洽固無慮其鹹酸之不同圓方之不相入皦皦以立異容容以竊嘆求脫去而不可得尙何政之舉余曰夫鐘怒而擊之則武悲而擊之則哀誠意之感也若是伯溫誠於已豈有不信於彼者哉吾知賔主相得於堂廡之上而民自得於江湖之外矣故曰浙之人其幸也夫遂書以爲序

欽定四庫全書

伊濱集卷十五

元王沂撰序

彭氏世譜序

番陽彭氏有學道龍飛山之上淸宮以淸淨無爲之防祝釐上方制授太和靜正成徳眞人曰承祖以所修家譜見示防廷議修遼金宋史方求故家遺記望喬木而遐思發幽光於旣往竊考故宋盛時名家巨族之子孫更南渡後而仕宦顯著者猶歷歷可述內附以來邈乎無所聞豈必有待乎賢者而後有以亢其宗耶眞人寄迹方外而能不忘其先緝其家世行事如此抑賢者之傳固當有見於後世也耶按彭氏自重黎爲火正世其官後至鏗封彭城而受氏有子曰武曰夷得道建之崇安山後人因名其山曰武夷其後分合之由逺難徵矣今諜自故宋而下始書蓋謹之也初少保之先自崇安徙饒之番陽世有潛徳少保嘗曰天下事可人意者其惟教子起家乎故五子悉使就學果大其門若樞宻使汝發寶文閣待制樞宻都承防汝勵諫議汝霖朝奉大夫知衢州死金兵謚忠毅汝方一門兄弟並踐華要嶷嶷相望寶文立朝大節爲丞相範純仁所推許自可以見其原本之深固而知其流裔之長久盛大矣寶文三世孫曰大問官信州司戶司戶孫渙廿九公嘗過薌溪之北愛其溪石林泉巖壑之勝因家焉且戒其子孫以漢龎徳公爲法距今十餘世子孫旣多而皆力耕以奉公上讀書以訓閭裏其用意至深逺也今譜自少保而下三百年間世緒旣逺枝分別散居樂平之厲陽余幹之土橋安仁之彭坊又何其盛也噫詩書淸門能不墜其素風淳徳斯可謂能世其家矣眞人之所以求書其端者感傳緒之在玆遡世徳之不易其亦知所重矣哉

寶善堂序

物常寶於所好山林江海所蓄藏瑰奇偉麗之玩是物之難致者人得以爲寶由世之好者眾也善吾心所固有其求之也無鑿深穴逺篝火腰絙之艱無懸崖絕壑蛟魚虎兕之患其爲寶也以之禔身則純終令聞以之理人則心悅誠服其流風余澤被於千萬世權懸乎瑰奇偉麗之玩饑不可食寒不可衣者猶霄壤也然世知寶者少詎非嗜欲障蔽充塞使然與𨿽然世有爲不善者矣人也動而之禽獸行也動而之罪辟生也動而之死亡可不大哀也乎亳徐克淸以寶善名堂搢紳大夫旣永言以表之而請其說於予余謂克淸知所寶矣然不免有意之累也有意爲善利之也假之也無意爲善性之也由之也是言也吾聞之宋大儒云

張道微居安堂詩序

居之安難矣哉今夫囿於膠膠擾擾之蹊喉喘顚汗而不反與蠉飛蠕動均死生此固莫知安爲安槁項黃馘之士超然獨立卓然離世宜其無適而不安也乃今張道微以居安名堂其哀夫世之薾然者眾而自適其安歟抑求其所以安而未得歟曷思而曰吾之未有吾身也果何在乎吾之所以爲我也孰爲之乎求是而不得也則所謂安者惡乎在夫大塊載我以形勞我以生而欲安乎猶畏影而走逃雨而濡必也神明藏於無形精神返於無始莫死莫生莫虛莫盈甘瞑乎無何有之鄕而後安可言也若然者詎特闗尹老聃莊周之徒聞其風而悅之鄒魯之士搢紳先生亦有悅於此者矣道微字允防主恩州之瑞云聖壽觀學琴與詩能從賢士大夫交遊故往往詠言以美之而請沂書其端

送圖烈敬甫序

文宗皇帝廷試郡國髦士於時圖烈圖敬甫收甲科授承務郎集賢修撰比三載歸湖南覲省或曰敬甫齒甚壯气甚鋭文甚富於王庭甲俊造之選退瀛洲之仙馳聲耀譽聞於公卿𨿽去親數千里之外猶朝夕侍其旁也𨿽書信歲不過三四至猶朝夕與之上下語也乃今翻然歸詎其父母意余曰不然驊驑騏騄天下之俊馬也必蓄其力然後一日千里杞梓豫樟天下之良材也必養以歲月然後可支大廈敬甫展覲承顏溫凊之隙學以植其志信以篤其道則其所至詎可量也哉是行也持餘言簡其大人必粲然曰愛人以徳莫如師魯其言拱璧大鼎也是爲序系之詩一章帝城三月春遊絲正橫路之子賦驪駒徵衫裁白薴忽聞長樂鐘回望盧溝樹樹上有慈烏飛鳴送君去文采比於菟承明厭直廬湖南芳艸碧渺渺正愁予書寄上林鴈羮煮武昌魚莫道江山好朝家有聘車

送陳眾仲序

沂至順二年始遇莆田陳君眾仲於京師時眾仲用薦者由布衣入教國子生奎章閣侍書學士虞公伯生今禦史中丞馬公伯庸皆注意髙仰之以故名實震發暴耀一時已而見其文章詩閎肆俊偉語出驚人久而知其學問穿貫經史百子其較古今證成敗若鑑照若決拾應機而發若乘載決積水而伯禹爲之講畫若驅蒲梢駃騠蹈平地而王良握其銜策也眾仲固可謂魁礨特起之士而二公可謂善知人者也頃之沂待罪博士始欲致所慕於眾仲而眾仲遽去將問其都授諸生者而就學焉而眾仲反求言於我昔陶朱公將之楚謂其友曰奚以贈我其友曰我窶人子也衣則短褐食則粗糲彼長劍佩玉緩步濶視而懼我俾吾震栗不敢仰視皆供子指呼者也子不能捐萬斛之升斗以起吾病反我乎索忍人哉眾仲於沂亦若是然陶朱公善富以其積而能散也眾仲爲助教五年執經北面考疑問業者猶挹水於河取火於燧計然之策遂矣今提舉江浙也將見其至不幾日人士嘩曰自君之來也少且秀者得以勉老且憊者得以依惰者勵頑傲者革學校風俗於是乎一變矣此又所謂富好行其徳者耶同館之士咸右其賢惜其去而欲其無久於外也賦詩以送而沂爲之序

送熊生序

初余過昌平識南昌熊天瑞旣而擕其詩如幹篇示余旣序其端而天瑞來請曰吾先子潛徳不耀翰林待制揭君防碩旣銘其藏而太常謚曰通孝吾爲子之責其庶乎今我老矣將歸大江之西君其贈我以言天瑞客梁宋間數年乃至京師曵裾王門而無出無車之歌交名卿大夫而無彈冠之望或欲羅而致之門下辭不就也獨於余文拳拳如是抑如老父取張長史之判也邪昔子輿與子桑友而霖雨十日子輿褁飯而往食之子桑鼓琴而嘆曰吾思夫使我至此極者而弗得也余文之陋其與褁飯而食之者輕重何如也

送馮翊序

聖朝重風紀之司故掌案牘者必愼其選使者歲再周行其疆書史二人從凡訓農勵學紏官慝求民瘼與鉤正違遲於簿書皆其職也其視諸司爲難況眞定距京畿五百里揚爲東南之衝爲諸郡之首幅員驛傳之所防其譽與毀易致也其視他道爲尢難夫知其難則爲之也不易不矯以異也不俛以同也不歸功於已而貽疾於彼也玆難也正其所以爲易也與國學生馮翊學行完潔爲諸生所推祭酒博士以其名聞中臺檄淮東憲將用矣遂書以勉之

送董生序

始余讀韓非子書曰長袖善舞多財善賈於是悟作文之法乃取古人書讀之硏索以求其精渟蓄以富其積蔚乎其春榮薰乎其蘭馥皆我有也已而讀莊周逍遙遊司馬相如大人賦又愛其架空鑿堅刋陳趨新危如易轉之卵如層起之蔓如獨繰之蠒而不絕於是又悟辭必我出而後工出而不窮而後奇彼長袖善舞多財善賈特其淺淺者耳旣而讀韓子書味其晚年之論曰文無難易惟其是而已於是又悟韓子所謂是卽夫子所謂辭達也彼莊周司馬相如於辭固工蹈道則未也𨿽然余自結髮知學今三十年矣力疲於事物意耗於疾病涉獵而未醇也觕淺而弗精也然而毀譽不入於心窮達不易其守蓋亦有年矣其於道也是歟非歟疇昔之所得於古者其亦近之歟趙郡董旟嘗從余學爲文其歸也遂彊次是說以贈嗚呼生有志於斯其尙懲余之不敏也夫

送李思道序

始大名李生思道由臺臣奏應博士弟子選余異其誦說有法文辭剪截整飭問昔何師對曰事江左李君子材於淮南來京師事今翰林學士蜀都謝先生時子材捐館二年矣聞其教授淮南日徒眾甚盛夫以李生觀之則其漸之深切劘之效何如哉然而從子材於淮南者較之固不人人皆然而李生獨然則又知生之所自致者亦穎然絕眾矣而翰林方爲天下毓才俾生從之久則其所至又何如哉因二公之爲教李生之自致而信夫學不可以無師也世習日陋後生小子率師淺習邇所志不越簮裳之末所玩不逾程試之文十金謁書肆閉門而誦以脂澤其言鞶帨其技曰吾業足矣碩師良友近在州裏且弗暇過而問焉況逺乎今生獨慨然求師友以自益旣南之淮又北之京師其志篤矣此余所謂穎然絕眾者歟𨿽然士以一身之微而欲窮天地萬物之理生千載之下而欲考古昔聖賢之心豈易爲力哉必也功循序而不躐守據正而不渝庶乎其可也生覲其親淮南晉人張君仲舉余友也生其問之當於斯言有不約而契者矣

送劉復初序

昔余過山陽之墟弔淮陰之功而慨其不終意其俗勁悍而輕剽也訪枚臯父子之迹而讀其遺書意其士尙藻黼而工頰舌也旣而拜徐仲車先生之祠嘆其純孝篤行足以化勁悍輕剽之俗其仁義之言如天球之音威鳳之鳴視藻黼頰舌之習又何其陋也又意大川長谷之間窮閻敗屋之下必有獨得其傳而深藏不市者山陽劉復初省其兄京師比還因余遊髙舜卿請言意義理之在人心未嘗泯泯吾於子之行卜之也子訪於其所與遊得其人焉求所謂治心養气者以自勵且吾告焉可也是爲序

送曹溱序

初許文正公以集賢館大學士祭酒國學乃奏召舊弟子散居四方者若耶律公有尙髙公凝姚公燧等十二人驛致館下以齒貴冑其後皆爲時魁礨知名士自此以來嵓材裏秀用舉者得受業如弟子員滿百人歲貢八人甲掾六部乙爲郡博士各四人遂著功令由是而處從官大臣之列備文儒道徳任者班班矣余爲博士之三年諸生曹溱以甲科貢求餘言爲別嗟乎余何言君相長育人材恩至渥也師友磨礲灌養之功至備也而昔人之風聲气烈未泯泯也先民有言百年之迹粲乎其如前千載之議凜乎其在後吾子勉之而已

送張宗徳序

嵓材裏秀之齒貴冑於國學必繇三品朝官舉而後補其員限百人旣補然後尙書禦史祭酒司業考試取其中科者而爲第其甲乙以名升於禮部甲爲六部史乙郡博士歲八人謂之出身較之貴冑讀而後始𨿽無分積計日之勤然登名薦書者或逺至十餘年其法詳且宻如此余爲博士之三年諸生滏陽張宗徳以待次告歸且求贈言余方欿然以不足乎人師自愧於生之行且有嘆也初許文正公之避宅左揆也以集賢館大學士祭酒國學奏召舊弟子散居四方者若大梁王公梓大名韓公思永蘇公郁東平耶律公有尙雄姚公燧燉髙公凝河內孫公安秦劉公季偉呂公端善劉公安中太原白公棟十二人者皆驛致館下固無待於朝士之薦而限員次補之格也其觀道徳於前後聽教誨於左右而業以之精行以之成或助教國子或編修史館或提舉儒學又不囿於六曹史郡博士也十二人者其後皆居從官大臣之列備文儒道徳之任勲名顯白繼武當世豈其鼓舞作興之機薰陶養之妙固在此而不在彼耶余爲此愧久矣宗徳歸而植志以力學彌道而襮藝他日嶷然有立以繼乎前人之風聲气烈無以久次而戚戚也

樊彥澤山齋詩卷序

余觀樊生寫形與神如明鑑取影斯亦專且精矣意其挾專且精者遊乎通邑大都媒其身以嘩世鉤貨乃以山名齋若能遺外聲勢而徜徉邱壑者其進技以道者耶其亦吾心有得於是而樂之也夫人物之相好惡必以類育羣物而不倦焉四方並取而不私焉山也古之進技以道者亦因物而不用吾私焉生於斯技其樂之於心而不用其私者耶樂山仁者也仁者之迹𨿽逺而傳其名而覽其像者莫不嗟咨涕洟而如見其人焉彼檮杌嵬瑣姦回凶慝𨿽赫赫於一時而隨其世泯泯矣庸詎傳其像耶然則生之心其有慕於仁者耶抑亦警不仁而勉之爲仁耶余故敍以問之

髙生野雲詩卷序

云之行乎太虛也或拳然而獸或偃然而人或軿軿兮車蓋或錯錯兮魚鱗或林巒之敷舒或樓觀之嶙峋彼搏而斵之者其气之神歟觸石而出勃怒衝欝六合一气何生不育或覆防乎堇荼或霑漑乎穜稑或益涓滴乎滄溟或浩流潦乎川谷其綱而維之者理孰得而燭也今夫大塊賦我以形也齒毛頤口須目耳鼻孰爲之知以長動類賢愚壽夭貴賤參差或妍或媸有萬不齊或蒙瞀而乘軒或衝明而褐衣或跖而壽或顏而饑其裁而爲之者孰得而窺耶彼昧者亦挈挈然防迷於得喪惑乎同異是猶灑濯其神超江漢以爲尋常之津懼奪其气見立表以爲搏噬之鬼是故气之寓者君子不言時之合否盡其在已得是道者窮居非所慍冠冕非所喜髙生彥文先京兆人歸而藏修亭扁野雲將油然有作而良苗懷新將脫屣囂氛而蠖屈不伸旣莫得而知又孰得而陳徒指夫山中之云而書以贈君

送張常道尹隨縣序

國子助教張君常道出爲隨尹八館儒學之士相與賦詩飲酒送於齊化門外或曰常道以謹願褆身以經術教人恥心鉤距惠文乃今充百里之任難矣哉襄陰王沂曰是乃所以任百里也司馬遷序循吏謹身率先居已防平而已簡而易用也要而易守也世之聲才幹揚風采者則比比鷹擊毛摯以自衒捄火揚沸以趣辦彼愚而神者有塗義而室嘆者矣才乎才乎非吾徒之才也夫徳義以漸澤惠愛以燻烝而化防防而微赫赫之聲古所以治今則曰迂奮髯抵幾防防以武斷俾庸夫孺子驚駭稱快古所爲淺丈夫今則盜治辦名矣夫名之倒置不足計而心所存則當辧名於嗜利於防等私耳其諸心乎防平顓顓乎謹身帥先則庶防君子遺風矣詩曰芃芃黍苗陰雨膏之此其心何如哉隨爲邑遐僻山窮川阻無珍貨奇產其俗醇厚無椎埋剽掠之奸夫土之瘠則善心易生也俗之美則易從化也而常道以經術理之謹厚帥之民其有不從者乎隨之民其可賀也夫

送廉縣尹序

防氏由魏國孝懿公著淸徳於時垂令名於後子孫守其家法𨿽顯於朝廷登於輔弼不以門地驕人其世徳然也士矩少而濡染典訓脫略貴美旣長從先生國子講論道徳以求其益退托於布衣韋帶如素習然已而登至順三年丙科爲翰林檢閱益力學問爲文章賢士大夫皆慕稱其人而士矩歉然常若不足於已者是固世徳之美亦其見善之明學之而後至也久之出監五河縣眾謂士矩生於髙門而彊學力行有過於人者當路要人孰不欲知之而乃自試於川窮山阻僻絕之鄕豈不背馳余曰是乃所以爲士矩也昔歐陽公少時官夷陵取架閣陳年公案反覆觀之見其枉曲乖錯不可勝數夫以夷陵荒逺褊小尙然天下固可知也乃仰天自誓自爾遇事不敢忽也其後每對學者多談吏事或問之曰文學止於潤身政事可以及物士矩之自試也有以也哉本末之相須體用之兼舉學之所以成已成物也士矩用力於斯久矣吾知其克紹先烈必自此始於其行爲序以朂之

送李縣尹之舒城序

淮民朴野重厚愈於他俗況舒被漢朱嗇夫之化耶以故士之官是邑者咸樂其土風其交遊亦樂爲歌詩送之況吾所素善如李珪卿者耶初珪卿爲虹縣余爲臨淮壤相接也珪卿練習文法於事擿根觖節馭吏如束濕吾知必辦治舒矣𨿽然朱仲卿俾其民稷而社之屍而祝之實防平不苛之所致漢循吏蓋如此班氏紀止五六人而文翁冠之文翁實舒人也倡文教於蜀而司馬相如王褒嚴遵揚雄之徒出夫以朱邑之遺化也文翁之故家也珪卿知所取則矣

送余闕之官泗州序

元綂初郡國髦士咸進於有司時沂佐考試得淮南余闕對策意甚偉之旣而覆於天子之廷果中甲科釋褐授同知泗州比行之沂別請言或謂子猷文雅韻宜列館閣乃今願效一州孰失之歟沂謂君子貴乎全者無所處而不宜也夫以黼黻之采金石之音以聲文至治子也固宜俾方千里之民貧可富富可教庸非子責歟射者工乎中微拙於使人無已譽君子易於自將難乎必時無我用吾知儒林詞館將不子捨矣泗爲州縣五臨淮其一昔吾尹是邑愛其民之質野朴木易治教使移也吾亦慨慕桐鄕嗇夫𨿽不能至然心鄕往之夫以吾之疲駑而民從之若此矧夫以子之才耶以一臨淮民受賜曷若五邑之眾耶繇是吾豈繄慕漢朱仲卿亦將子慕矣𨿽然仲由居蒲子賤治單父昔人入其境見成效而後稱之吾豈繄子慕於是乎觀子矣子以爲如何哉

送李舜舉轉運判官序

兩浙鹽課歲所入不以時上宰相擇人理之於時鄴城李君舜舉擢都轉運鹽使司判官舜舉雅與余接間過余道所經畫余曰浙漕歲經入防何虧幾何餘皆不能余聞古之善理財者使變通不倦故公私兼足今之議者孰不曰法之壞久矣盜鬻之繁滋也警邏之弗宻亭戶之困敝也撫柔之未至而求利課丰羨難矣哉余則曰不然今之禁网加宻矣而私鬻盜販者皆猾民豪室囊槖遊徼戍之卒事露輒巧法相躔也而釱於市者則躡短素困之民仁卹之恩非不至也牢盆之費或朘削於下而潦薄旱墳則莫能隨時爲令於上也今之往也將因循其故耶吾憂民之重困也課之虧也宰相任之之意其然耶抑求其而更張之耶則必禦輕斂散之權而杜因緣之姦可也彼前世良吏上以裕乎國下以足於民者豈有他哉亦勉乎此而已舜舉以明敏之材潔防之行由丞東曹掾試工部司計聲譽動一時夫材之敏足以變因循就功效行之潔足以表帥而摩厲之上下習於事則又能明乎得失之源吾將見掌邦計者無南向而慮矣於其行遂書以送之

喬顯孝義詩序

貢禹之防曰何以孝弟爲財多而光榮何以禮義爲史書而仕宦父勉其子兄勸其弟是爲賢耳漢之俗如此則其變世易俗化正天下者可知也喬顯居衣冠車馬之會珍貨奇產之聚萬足一心恐人我先而顯泊然自如以孝義名鄕裏官爲表其閭豈獨顯有其過人而教化之隆風俗之美自近以及逺由內而及外若決流抑隊者從可知歟詠而詩之固宜

欽定四庫全書

伊濱集卷十六

元王沂撰序

贈伊埓布哈序

古之爲教何其異乎今也其爲學也亦然舜使契爲司徒教以人倫父子有親君臣有義夫婦有別長防有序朋友有信而夫子教顏淵曰克己復禮爲仁非禮勿視非禮勿聽非禮勿言非禮勿動是皆先立其本者也今之挈挈乎詁訓文辭之末者能若此乎工師之爲廈屋其於基必廣以固而後委羣材會眾工度髙深圓方短長之宜而礱斵焉而結構焉而黝堊焉而斧藻焉苟狹而不廣圮而不固則棟橈是懼何帡幪爲古之爲學亦然大本旣立而後別理欲分義利殊公私善惡學以聚之問以辧之寛以居之仁以行之由是致廣大而盡精微極髙明而道中庸由是而位天地而育萬物今之逐逐然施丹漆於糞朽者能若此乎其爲教也如此其爲學也又如此人才之不古若也宜余爲此嘆久矣柰之何徳防官薄而言不信於人也國子生伊埓布哈由分積優升貢於有司求餘言以爲鄕榮余懼其狃於小成汨於今學故告之以此詩不云乎天生蒸民有物有則知有物而不知則𨿽曰已學吾不謂之學也已生無疑於斯言

杏林詩序

漢仙人董奉爲人治病法多神驗病愈者謝金帛之饋植杏爲報嵗久蔚然成林古所謂人貌而天者仙之謂也余聞醫有相道焉弱者恃以彊脆者恃以堅危者恃以安而夭者恃以耆俾服冕搢笏於堂廡之上皆若而人則良醫良相之說不誣矣揚子云言聖人不師仙厥術異也余謂吳季札魯仲連安期生皆古之至人得道而不死者其誼又曷可少哉俾子云而知此庸詎悔其少作𨿽法言不作可也合淝蔚章父世爲醫名其居曰杏林揭藝文爲大書以表之章父子子陽尢精其技古之由技而進於道如葛稚川陶景孫思邈之流皆爲列仙獨君異乎哉傳曰仁者壽章父父子朂之而已宗工秀人咸詩以美之而沂爲之引元統三年十月十日襄陰王沂書於國學之崇術齋

潞城元材卿壽八十詩序

上黨古晉地詩唐風言晉本唐之俗其民被堯之徳化勤生以儉嗇朴厚而純固以之治生則殖其家以之養生則遐其壽最得古之遺風國子生郭徳恆潞人也爲餘言裏之望元材卿者其少也於田畝能盡力樹藝於物能操其奇贏旣起貲益折節爲儉旣老不肯少懈旣致蓄藏能竭勞振乏紓逋已責以徳其裏以教其子若孫年至於八十尙能書細字儀狀甚偉聲音滿室拜於前者不知其已老也余謂𨿽誠一之所致天之所施與亦其風土之厚信若詩之所謂也詩去今餘千載矣士大夫歌蟋蟀山樞葛生之篇慨然有思深哉之嘆況見其人歟從而賦之以表陶唐氏之遺民以俟如吳公子札者觀

隱軒詩序

言出而爲詩原於人情之眞聲發而爲歌本於土風之素方其未有詩與歌也豈無言若聲哉尙而擊壤康衢之謡降而越棹謳楚舂相情有感發流自性眞又若遼交涼薊生而殊言靑越函胡聲亦各異於是有唐儉魏陿衛靡鄭滛蓋有得於天地之自然莫之爲而爲之者矣余嘗怪世之宗唐詩者陋中州是蓋不知一代之文有一代之體猶大而忠質文之異尙小而鹹酸之殊嗜夫以一已之好惡而欲人之我同惑矣三百篇以降由楚漢迄唐宋金二千餘年作者蓋盡心極力而追之然卒莫與之並詩豈易言哉太原李君文美早從遺山元先生遊其爲詩與樂歌質不近俚華不至浮婉約而達敷暢而則甚有似乎遺山也旣沒之年其裏之士相與集其遺文爲如幹捲曰隱軒集以傳於世隱軒其自號也國子伴讀康某來求余引余故推其淵源所自而書且俾學者知學之必有師法也如此是爲序

太微詩序

音之數不過五而五音之變不可勝聽也味之和不過五而五味之化不可勝嘗也色之數不過五而五色之變不可勝觀也故音者宮立而五音形矣味者甘立而五味停矣色者白立而五色成矣道者一立而萬物生矣一也者其道之本歟及其至也視之而不見其形聽之而不聞其聲循之而不得其身無形而有形生焉無聲而五音鳴焉無味而五味形焉無色而五色成焉其全也純兮若朴其散也混兮若濁濁而徐淸衝而徐盈澹兮其若深淵泛兮其若浮雲若無而有若亡而存噫其亦防矣哉𨿽然孿子之相似者惟其母能知之玉石之相類者惟良工能識之道之防者惟聖人能論之顧余之陋烏足以言防哉滹陽章元傑早爲黃冠師入茅山事劉宗師弟子王集虛嘉其信道之確也授以杖笠曰是他日能昌吾教者已而果然防政中書許公爲書太防二字以扁其居而元傑問其說於余故以是告之

熊石心詩序

至元二年秋九月沂望屬車之塵於龍虎臺過昌平防熊石心教授袖詩見示且出翰林待制揭公曼石銘其先之辭知其爲豫章人也與之過劉諫議祠望西山酌石泉捫古碑而讀之畱三日而別明年夏五月石心攜其稿如幹捲過余京師客捨求書其端觀之則知其單遊逺寓憂嘆愉樂之情必發之於詩載大江過洞庭轉彭蠡魚龍之宮羆虎之聚風雨明晦寒燠之變一發於詩過陳蔡梁宋趙代之故墟覽山川之形勝風土之媺惡民俗之澆淳又發於詩觀光上京仰宮闕之壯麗人物之繁庶其接乎耳目者紛然層出而心之所屬者又一於詩而發也士生文軌混同之時不能遐觀逺覽以見於文辭而懷居養安以沒者獨何人哉石心之詩翰林供奉黃君子肅稱其不雕刻爲工故其語質無憔悴之態故其气平惟其語質而气平故眞而不雜余謂言出而爲詩一原於人情之眞聲發而爲歌皆本於土風之素此蓋有得於天地之自然莫之爲而爲之者古之作者皆是也所謂眞而不雜者有味乎其言也哉是爲序

曹大榮詩序

大同之丰州居民曹大榮家本農也以儒術飾其躬以孝友篤其行父晚病風大榮時寒燠奉甘毳視藥物之良者而敬進之積十年未嘗一解顏而笑夜則禮北斗乞以身代父父旣沒治防一尊朱氏禮兄大舉早世三子甫髫也教育之猶已子其族姻裏閈乏絕者給之負債不能償者已之其行若此鄕人合辭列於州大榮固謝曰是人之常而欲揚名於世耶余友祖輔卿爲餘言如此輔卿不妄人也故余道大榮之事不疑吾先世家襄山之陰金季遷徙南北大同吾土也聞其山川之形勝風俗之醇古固已翹翹褰裳奮懷欲訪其遺老問裏之社與先曽大夫之故居及聞大榮之行誼則又銳欲連墻而居共井而飲幅巾杖履相往來也昔隴西恥李陵之降而祈縣名王烈之鄕詩不云乎維桑與梓必恭敬止余爲之書孰曰不宜

東溪詩序

抗思於埃之外娯意於淸泠之濵樂漁釣而甘蔬鱻此士之髙舉深遁者也今楊君俊卿將家子職軍旅自號東溪豈眞有慕於髙舉深遁者耶抑其厭豪侈之習而思洗濯於山水間耶其友京學提舉鮑君仲華爲餘言俊卿致孝於親信於友溫密以禔身恭慤以勤職而無絕俗離世之想其爲詩紆余不迫而無憤郁不平之气其所以號必有以余聞而笑曰今夫韶夏濩武之作眾人聴之或以不知而不愛或一心以謂有鴻鵠至將繳而射之𨿽近而不聞故溪山泉石之美未嘗無有也惟好之故樂之惟樂之故名之今巧宦善富震世埓國者勤其身以營一世不知饑之食渴之飲其於山水之樂何有澄瀾鏡波搖曵蕩磨鳬汀鶴渚間錯煙樹立芰圓葭揚芳吐華釣磯蘆艇出沒掩映千態萬狀心移神曠鷗鷺相狎風月相答當此之時不知世間孰貴而孰賤孰失而孰得也君自號之意有在矣仲華笑曰然子其爲之書以求宗工秀人詠歌之俊卿與仲華同裏同年學同師今由滁州萬戶府鎭撫移鎭無爲州云

王氏壽八十詩序

諸生張震請曰震祖母氏王理家有儀矩身處其勞而佚子於學臨諸婦甚嚴凜凜如奉槃水猶莫能當其意於內外姻屬承趨賓接無一間言閨門千指無敢私烹炊者用是震等得綴弟子員今祖母年八十二內外親伏臘燕聚長少防防就列舉酒爲壽皤然危坐訓其子若孫皆持身之大節鄕先生之評賢母者皆曰吾祖母而聖朝詔賜髙年帛吾祖母必在其間先生其筆之以求大夫士詠歌以祝壽考益昌延於無期也余嘉其情而爲之書

城西小隱圖詩序

去都門而西羣山蒼翠叢出岡嶺起伏峯巒蔓延炊煙林霏變滅異態過者莫不躊躇相羊而喜翛然不能去夫豈旣饜於塵埃車馬之煩囂而欣得於山林登覽之樂而人意物境若與之期者此城西小隱之所以爲勝陰君彥暉之所名而好事者之所以圖大夫士之所以詠歌也士蹈其義者鮮矣逐逐然印組爲務者狃於利而不知返鄰猿之居厠麋鹿之遊者安於故而不肯出二者皆非義也陰君出則跬步乎市朝處則俯仰乎山林無畱祿之譏無絕俗之豈所謂無出而陽無入而藏柴立乎其中央者耶

如在堂詩序

沛國師君具瞻準程氏式爲木主祀曽祖以下仿朱氏儀爲祠同室異龕以奉享嘗署曰如在國子助教陳君繹曽旣爲之記且求大夫士爲之詩請沂序其端昔有學祠於宋子車者子車曰禮樂之節牲幣之數我何敢愛然祠之所貴者誠因春气之來而怵愓焉因秋气之往而淒愴焉祭之日僾然肅然如見所祭則誠之所修在子乎在我乎誠者其存亡形而屬荒絕乎噫一气之所感通何如哉是未易以有無論也傳曰致愛則存致慤則著顧在已者耳𨿽然君子生則敬養死則敬享思終身弗辱也詩云明發不寐有懷二人諸公之爲師君詠言者其在斯歟

鮑仲華詩序

詩造於平淡非工之至不能也昔之業是者齒壯气盛挾其英銳其探逺取絢爛爲綺繡明防爲珠璧髙之爲顚崖峭壑浩乎爲長江巨河引而躍之爲驤龍舞鳯及其年至而功積華斂而實食向之英且銳刮落則平淡可造矣是蓋功力之至而然不以血气盛衰而言也苟防志以基之防學以成之恃夫才驅气駕則嵗邁月逝顚禿齒缺其見於言辭者若寒蛩之聲槁椔之色且求與盛年比不可得尙何平淡之敢言噫獨詩乎哉滁上鮑君仲華早以詩名諸公問翰林學士袁公伯長稱其言完气平不刻削以爲工而合乎理之正有得乎歐陽氏者如此其知言哉而仲華欿然不以其能自足晚而肆志瑯琊山水間以寫其懷以昌其詩而庶幾所謂平淡者故其自序亦屬意韋應物陶淵明余慨夫五言之道近世幾絕仲華獨知所希慕此其志何如哉其功力所至蓋將與滁之山水俱傳故述其所以然者書其編端文實老人者仲華自號云

靳母王氏詩序

始余居虎林聞於潛縣大夫靳君汝弼聲名公旣沒而縣人思之至順間余遊京師史館楊君士傑爲餘言其裏母王氏仁厚莊靜能讀論語孝經曹大家書劉向列女傳始於爲女中於爲婦終於爲母皆盡其道問其夫則於潛靳大夫余於是嘆於潛之爲理亦其妻有以相之也初於潛之沒王氏於羈旅囏阨中教養二子徳固徳潤皆爲成材能世其先人余又嘆王氏不獨相其夫又能成其子可謂賢也已今年八十五耳目聰明秀眉華髮子婦諸孫詵詵在列其壽蓋未艾也夫壽所謂五福徳者福之基也惟王氏有之餘觀古后妃至於諸侯大夫之妻內修法度輔佐其夫而兔罝之人江漢汝墳之婦女皆承其化篤於禮而詩人歌之若王氏之善宜歌於風而被之於無窮故余爲之書

戴孝子詩序

漣水戴子玉蚤以孝聞旣喪母慕劉師貞作像以事之朝夕反告羞甘鮮奉匕箸如常所以存亡形致隆敬也大夫士咸詠言以表其行因李敬叔請予序讀其詩則參議中書許可用翰林待制劉時中奎文學士李漑之之筆參焉同年也同館也吾知其不妄以詩與人者敬叔又與餘言子玉恂恂蹈規矩其衛身也肅括其爲吏也謹文法其教子也儉以嚴其視族人也愛以均得耳目者如此是可謂能子矣嗚呼孝非一家之行也始於一鄕推之無逺邇而化表於金石示之後世而勸其效有如此者使子玉持此心久而愈篤則不獨化及夫人而天錫瑞物神見祕祉將見其園廬丘隴之間甘露醴泉三秀之珍叢生而湧出駢枝連理之植蓊然而交防而白烏馴兔之翔集其間也余備員史館當書之以彰聖代政治之純而俗化之厚宣延風美觀示將來子玉朂之毋俾觀人審其作輟而已也

孟母慶壽詩序

蘭陽居民孟母以絲蓄粒聚大其家以訓誨不倦成其子年八十四蒼顚秀眉耳目聰明子婦諸孫詵詵在列搢紳先生爲誦歌之其孫文式請余序余觀詩人之歌其后妃至於諸侯大夫之妻內修法度輔佐君子則見於闗雎葛覃捲耳樛木之詩而其效之見始於子孫之盛故次以螽斯延及於男女之及時故次以桃夭其化之所被者逺則見於兔罝之人江漢汝墳之婦女鵲巢采繁言其徳其職也艸虫采蘋言其禮其法也夫婦之懷思者不失其義則見於殷其靁之詩男女之嫁娶者不失其時則見於摽有梅之詩上不忌而下自恭則見於小星之詩下不怨而上自悔則見於有汜之詩又若泉水載馳賦歸寧也柏舟凱風賦寡居也緑衣終風日月竹竿之怨也雄雉擊鼓伯兮之思也碩人之言容飾之盛至矣備矣而詩壽考者無聞焉將治化隆洽而壽亦修短不同人道之常耶乃今洋洋誦歌若是豈其子之心顯揚其親者切而求之篤耶抑升堂以介望夫彤管之儀者將同是樂而不知其言之不足耶亦履霜踐露防然有以悲感而形於嘆羨也耶𨿽然漢制長吏存問髙年嵗時致帛絮牛酒初不間於男女聖世有賜帛之令猶其遺意也然則誦歌者可不知其所自也耶

防衣亭詩序

余嘗過成臯之墟覽山川形勝弔楚漢之遺迹彷佛臨望意其民俗剽悍上气力少禮文也今熊生樞貞確端懿气象甚茂研精經術不告劬勩是以知王教誠中和之所致古所謂風俗與化移易信矣樞因余友集賢修撰同初請曰樞之曽大父別駕字繼先以孝聞鄕裏名堂曰防衣宗工秀人咸爲歌詩今樞居之輪奐日以葺艸樹日以茂英辭妙畫未泯泯也而吾大父之音容日逺矣然不知涕之流落也先生其爲我序之餘聞其言又以知生賢固世教所奬成亦其教行於家者使然也餘生也後不與而祖接觀其名堂其孝於親可知觀子之承徳襲訓其澤於後者又可知此大夫士之所以詠歌也

蕭東崖詩序

東陽故爲文學郡縣沈隱侯賦八詠而詩人騷客角立傑出禹錫謂教得邦人解吟詠非虛言也蕭君蘭坡於詩險不入怪巧不近浮行雲流水姿態橫出其得於隱侯爲多建安中徐陳應劉馳騁於一時識者謂兩京余澤猶十七尙存自後文體屢變工而愈下麗而益靡庶幾古道者惟隱侯耳蘭坡詩律斂情約性因狹出奇吾所謂有得於隱侯者其子和之欲板以傳世求余書其端余舊聞東陽佳山水欲登八詠樓訪黃初平之遺迹弔唐悅齋呂東萊陳同父學術之同異未暇也今讀蘭坡詩歷歷在吾目中矣奚必賦逺遊哉

盧祥伯挽詩序

古之人有功徳材行志義之美者其子若孫懼後世之不知旣銘而掩諸幽又揭於道其與遊者則又感疇昔之好聲以寄其哀若田橫之客歌薤露蒿裏後世則又與其功徳材行志義之美而發揮之若杜子美之賦八哀今之爲人子孫者往往請諸人爲之蓋其褒揚親之心也切而然亦詩之感人也深有不待夫金石而後傳者昔阮思曠有飾車人欲以葬而難之思曠曰車而使人憚借何以爲也遂焚之工詩者心乎思曠寧忍拒而莫之與耶江右處士盧祥伯歿其子順孫璹孫旣葬曽君傳道狀其行實云蓋隱遁而非自潔者余因推而序之其亦思曠之心也哉

欽定四庫全書

伊濱集卷十七

元王沂撰序

遊伊川亭詩引

延祐之間余吏伊上暇日訪求先賢故迹得伊川亭遺址於郡治之東山曰司諫許公道眞之所遊止者元裕之中州集云也方公之謝事而歸而常相羊肆恣以悅其意於山水之間而一時遊且宦於是邦者爲斯亭以遂其樂此古迹蓋信然也不知亭幾時廢獨斷碑立艸棘間爲之喟然太息圖復其舊居無幾余去官不果明年春三月與二三子履訪其地攀援而登掃花席艸酌酒相勞捫碑讀之悵然至於日入相顧而嘆曰許公逡巡當世進則效其忠退則全其樂可謂自信特立也已想其杖履於玆也負崖之軒淩虛之檻賢豪魁傑日相往來登臨眺望之樂山川云物之勝旣以自適其適而歌呼起舞上下角逐爭相後先者亦有以同其適也豈非盛哉百年之後化爲荒墟霜露荊榛之所防翳狐虺猩鼯之所遊蟠薪人牧子之所歌嘯而躑躅興懷之變又何其悲也然自前世無不皆若此而迹許公之詩以傳後而俾後人低徊俯仰者則不在於斯亭之存亡也二三子咸賦詩以紀其事而余爲之序

菊莊詩序

菊當秋髙露凝始華故其气也芳烈華黃故其色也正采擷暴燥爲藥劑滌而肝昏瞀蘊熱故其味也苦神農書載其功輕身延年故飲潭水者恆得上壽屈原離騷錄與橘桂芝蘭蕙茞爲伍故以比君子忠貞潔白有特操者近時業藝植者灌漑培養接根剝芽益盡心力而花丰碩妍麗色朱紫碧緑縞緗元黝斑駁間雜變化至數百種色香味非復菊矣於神農所書大不侔於離騷所比忠貞潔白有特操者又何其寥絕也𨿽然荒山野水之濱風霜所偃薄艸蕚所埋翳豈無忠貞潔白有特操者歟又豈無飲其水而壽者歟東蒲張鵬翼藝菊滿家名曰菊莊同裏之士孫隆平求余書鵬翼於菊將如神農書屈原經所謂歟抑將變化百出以娯悅世人之心目歟余故序以問之

送劉掌儀序

古之人何其安於禮也其在宗廟朝廷籩豆簠簋牛羊酒醴之薦交於堂上而天子諸侯大夫卿士周旋揖讓獻酬百拜其煩且勞如是宜其交錯紛亂也然樂作於下而禮行於上雍容和穆終日而不亂可不謂難哉蓋其家有塾黨有庠術有序國有學校有司習之有素閒之有具於衣冠飲食有其度於言動視聽有其容其安之者勢固然也去古旣逺三代禮樂之名𨿽存然其說之不可求其制之不可考由其用之者非其素所習也亦其勢然哉今也俾民得以見先王之禮者學校釋奠而已而國者又天下之所觀也非習之有素閒之有具而欲其周旋中節也難矣哉此掌儀所以設也凡春秋二仲布儀物肄樂舞犠象籩斚之列興俛折旋之容弟子員鴈行立惟掌儀是聽冠帯搢紳之人圜橋門而觀者惟掌儀是聽其於禮非服習而安之者若是然乎初劉任時以經術行誼爲諸生所推補焉未幾服方領習矩步者靡然向風曰是習於禮者也祭酒司業旣已名聞矣將擢郡博士任時安於此有不安於彼哉𨿽然儀者禮之文也持其心養其性者禮之本也子旣習其文盍亦求其本若然則異日爲公卿大夫一於是而已獨郡博士乎哉

節婦胡母詩序

濟寧胡士元來請曰吾祖母氏張年十有八歸我大父大父不幸蚤世祖母時年二十六家故貧舅姑春秋髙吾先子兄弟尙防祖母獨任家政繕塋塜嚴饋祀供徭賦躬勞苦隨先後緩急爲撙節以保有我家事舅姑能盡其孝教養諸孤俾男有立女有歸縷積粒儲至有田以食有廬以居方其憂戚窮匱人以爲難處而未嘗亂其志及其老而嵗時慶賀子婦諸孫詵詵在列裏捨榮之而其自處彌約年八十四臨終顧謂諸子曰吾保助汝家振於旣墜至是無憾矣郡二千石上其行於朝表且復又曰初吾家靑州之濟河天兵墟金先世昆弟四人以節死獨吾曽大父以垂髫免祖母之烈旣昭於世而吾先世竟泯泯矣先生其爲我書余曰婦教廢久矣若夫人之賢𨿽出於天性亦子之先教行於其家也曽祖諱成祖諱立立子三人曰徳曰義曰慶義生士元士元以經術侍帷幄嶷嶷有聲其祉所施在是大夫士知其事者咸歌詠之而請余書其端元統三年三月二十日襄陰王沂書於國子學之西齋

馬節婦序

晉馬氏年十五適同裏王懋卿時舅沒姑老旣而喪其夫抱在髫之孤馬氏鬻父母遺笄髲間物以營窀穸羞甘鮮伺顏色以養其姑不足則又縷絮緝絁以佐其闕家素寒也撫之至於有立有歸今春秋七十有司上其行表其門矣歌曰壯士在險身或辱婦也秉義潔冰玉挽笄解髢化拱木粒聚絲蓄佐不足山樞蟋蟀固晉風婦也髙節烈士同自奮單弱保厥宗牲不掩豆祠春冬婉也有歸童冠巾疇濟登玆智且仁懷淸有臺髙華嵩名與汾水流無窮

李仁妻貞節婦詩序

婦人名不出壼其以貞節稱者當哀其不幸而體其不得已今旣表其閭又從而詠歌之無乃放於文而沒春秋之義歟抑於可哀之中又有可勸戒者歟亦爲子若孫欲顯揚親之志篤而托於辭以求不朽歟故代之東鹿軍有李仁者配王氏仁早卒王年廿九孤顯祖甫髫也克自振單弱不亂其志緝絁縷絮勤以自給年六十三當天歷二年州裏上其行旌表矣其所謂可勸戒者歟婦教廢久矣若王之節出於天性是可謂賢也已此余所以書而大夫士所以詩也歟

節婦陳氏詩序

宋社懸墟襄陽以蕞爾之地北抗天戈士有效死前驅者曰襄邑郭某其妻陳氏年甫二十六子生九月矣飲泣設祭想魂乎千里之外自振單弱保有其家以成其子以不亂其志享年七十五以歿孫有名元益者因國學生同郡李文求余書是家夫效忠婦持節其於死生之義盡矣當用兵襄漢時士之自奮行陣以樹勲業者相接踵也郭之歿𨿽無表於世其妻能若是必有過人者矣今元益兄弟五人以謹厚稱裏中天之施與善人何如哉柏舟詩於鄘國殤歌於楚士大夫動以三百篇歌爲法可防以繼其聲耶是爲序

節婦劉氏詩序

丰州民於國寶其名於妻氏劉旣孝且貞於旣早世身嫠子嬰姑老失子啼不成聲勢有孔棘義不得寧自振單弱守節如城脫笄解髢若涕涶輕縷絮緝絁以經以營以祠春秋豆不掩牲其姑以養其宗以承服難體順惟日兢兢老肆而安防彊以成二千石吏聞於朝廷嘉其節行旣復旣旌壯士在險身或侵陵婦也秉義玉剛冰淸詩以歌之式揚其馨走也作序抽思非精

趙節婦詩序

國子伴讀趙守義請曰初祖母魏氏之歸我先大父也逮事舅姑惇行孝謹宜於我家大父仕江南不幸卒官時先子尙防祖母年未三十抱嬰扶喪觸風波瘴霧之毒冒防虺蛟鱷之險歸止舊捨繕塋塜誨勵諸孤已而親戚憐其早寡或以攺適間之輙怫然曰人而獸行耶居久之舅姑繼沒攟摭經營乃畢大事納我諸孫於儒今守義又得綴弟子員其可忘其所自耶先生其爲序將求大夫士詠歌之餘謂婦職壼行尙柔乃今趙母扶防捄阨振壊而興老者待以安防者恃以立沒者賴以歸蓋其明智過人材又足以立事故始終能成其家而不以流寄囏阨少易其意學士大夫有難能者也易曰坤至柔而動也剛趙母以之是不可無傳也

節婦孫氏序

節婦孫氏事嘉於陳文靖公而筆於余友何君巨源之文其所傳必不妄婦以節行旌非古也先王之治自內始而化行於江漢汝墳之間其有執節不二庸何顯世敝俗偸情勝理欲奪義其能以節名者不有以章之則奚以振頽靡昭貞烈也孫居顚頓囏阨之中而能不亂其志奮勵經理絲蓄粒聚以續烝嘗事老以安怙防以立義徇良人力保謝宗化行姒婦張亦守義弗奪有烈如此其顯揚也固宜然則人盡所天忍恥再醮者聞孫氏之風能無愧於心乎

任安之孝行詩序

冀之武邑有篤行君子曰任君者世長左都威衛百夫少孤致孝扵其母定省以候晨夕溫凊以節寒暑甘防以供口體敬恭以伺色言旣防不飲酒食肉哀摧杖始能興廬於墓三年除防事其兄甚篤凜乎若嚴師蒞側旣喪廬其墓三月言必戚哭必哀一以禮爲師旣退老於家年九十餘而飲食倍人儀狀甚偉進拜於前者不知其已老而子國璞以謹厚自將世其職國英以力學自奮植其家諸孫詵詵樽席之側以承以翼以佚其老宗工秀人賦以誦之其從遊諸生王居貞爲餘言如此余未及識君觀君之孝於親者可以知其恭觀君之事於兄者可以知其厚迹其恭且厚可以知其壽考於身流澤於後天之報施善人何如哉是不可無傳也君名惠字安之官忠顯校尉兄潤之政之享年亦九十云

丁伯堂孝行序

伯堂者完州人也早喪母父繼良貧不自振以伯堂嗣同郡馬惇謙已而惇謙妻物故女利其家貲謀之壻勸父俾勿娶伯堂得其情乃爲惇謙繼室已而有子且立矣而惇謙卒伯堂旣營葬哀毀骨立或人以其非馬氏子間之伯堂供子職自若也先是其父繼良徙家河間繼室劉生子一曰仲謙劉歿繼室趙生子二人繼良垂歿顧言仲謙曰汝兄嗣馬氏存歿未可知汝其爲我求焉卽死弗憾至順間伯堂客京師遇仲謙言其父命如此乃相號泣遂歸丁氏之河間拜父墓問二弟安在仲謙告以嵗大祲鬻於鉅室髙氏矣乃訴於官捐貲贖歸竟同防焉王先生曰俗之壊久矣大夫士於其厚或薄如君之所存蓋人之所易到而余次第之者蓋有警也

送蹇生序

襄陽蹇敬之年十三而喪其父事母以孝聞後四十年而母歿敬之水漿不入口三日躬自陶甓而墳之且謂其友曰親之存也竭吾力旣歿而遂怠焉是死吾親也吾廬吾親墓側庶乎吾心安焉國子生脫寅爲餘言如此余爲之嘆曰冬溫而夏凊昏定而晨省子之職也而未可以言孝愉色而婉容承顏而順志可以言孝而未可以言至必也事死如事生事亡如事存而後曰孝之至也敬之有焉余嘗慕申屠子龍周磐楊炎之爲人以爲世不多見而敬之孝行如此使充之以學問則其所就可涯也哉

孝行叔方序

孝行叔方任縣民事母孝母嘗患目疾巫醫皆無功叔方焚楮設誓旦暮禱於天十年不懈忽一日平復如初鄕閭以爲孝感致然余聞天之髙也地之廣漠也鬼神之不可知也人能感動之者誠而已故曰孝弟之至通於神明叔方知此道使終之不惓則其爲孝當何如也

說

克哷穆騰字說

監深州郡克哷穆騰西域人世居什納什勒國唐初西域主阿喇愈氏始用其國言撰字修書以教其人以故能通者皆命爵賜姓以褒寵之克哷穆騰之先有能通其書與字者故因其地而賜姓什納什勒國初天戈西指其四世祖某以技藝得故徙中原占籍趙之中山監郡君與其弟捨克布問名與字於余史稱漢使通西域采玊石以歸然則玉故西方之物也而周官書玊人之事用之於廟祀致命於諸侯或以覜聘或以治兵夫祭祀聘問徵伐皆國之大事也其器必以玉蓋物之備五常者惟玉爲然故君子貴之也而況什納什勒氏爲西域之鉅族則必知玉之所以爲貴矣監郡君故余名曰瓚詩曰瑟彼玉瓚黃流在中夫必至寶之器而後能受至精之物字之曰淸之名舎克布曰璋詩曰奉璋峩峩髦士攸宜夫執玉髙卑容之俯仰君子常以言休咎矣是可不敬乎故字之曰敬之夫思其名之貴則知其所以自貴思其字之美則知所以全其美惟其曰貴曰美則知所以自修矣

傅亨字說

余觀子產晏子之論禮曰禮之以爲國與天地並又曰禮爲天地之經而民實則之何其言之相似也而荀卿乃曰性僞於禮義猶器僞於埏埴木僞於斵削擬之二子又何醇疵之不侔也又曰無埏埴而後土安於土無斵削而後木安於木無禮義而後人安於性彼其意欲滅禮而存性也禮亡奚以論性土柔於金而冶不能銷冰脆於木而工不能斵性之所無有者聖人能以僞爲哉無埏埴則不如無土無斵削則不如無木無禮義則不如無人以爲無之而後安者是無人而後可也二子之在春秋先王之澤未熄其言之醇固宜若荀卿之言陋矣所謂道廢士之爲橫議者眾歟𨿽然禮之本非天地不因禮之文非聖人不備故曰動容周旋中禮盛徳之至也國學生灤京傅亨爲字曰禮卿取易所謂亨者嘉之防嘉防足以合禮者也生於經術明易其儀容合於禮其文辭粹澤合繩尺嘗充上京鄕貢士將用於時矣故余告以始於天而成於人老子產晏子之言可法荀卿之言可戒也哉

薛生字說

楚人有二璧其徑相若也其色澤相若也而一者千金一者五百金或問曰徑與色澤相若而價倍何也對曰其一側而視之厚兼寸是以價千金夫物薄而能久者未之有也洛人浙省左轄薛公之猶子理問字於余余謂凡物莫不有理而理之義重玉非以其縝而栗溫而澤歟斯君子之所以比徳也夫縝而栗溫而澤理之至也然其貴必以厚斯君子之所以躬自厚也歟故字曰子厚理也勉之處則爲和氏之璞出則爲王者之器無俾人曰是石之衒夫玉者也

呂元祿字說

三王之盛教化旣成士皆世其道徳畢命之言非謂其盛時也將教法旣壊而然亦膏粱之性難正也欒伯論公族大夫使惇惠者教之文敏者道之果敢者諗之鎭靜者修之夫豈有不由禮者哉況於三王之教耶門防之徳裕視進士之牛相孰賢先儒亦嘗言之矣元祿勉之

沃哷允常字說

海於天地間不獨有所納抑亦有所施也人徒見其滔滔百川靡晝夜而東注自古至今不見其盈溢而不知其气之騰乎上也蒸而潤者謂之露噓而霈者謂之雨飛而結者謂之霜雪雨露之生成霜雪之收藏而澤之被乎物者廣矣故曰不獨有所納抑亦有所施也其納也無窮其施也亦無窮可不謂有常乎人之爲學也亦然虛其心以集眾善推其仁以及萬物其體也無窮其用也亦無窮非有常者能之乎沃哷袐書問其名與字義於翰林供奉陳君眾仲而學士歐陽圭齋又廣其說而重請於沂昔人謂從欒伯之言可以滋從範叔之教可以大餘復何言𨿽然虛其心以集善推其仁以及物者亦在懋之而已

徐完字說

浮光徐君復初名其子完完甫冠請字於王沂沂曰天生斯人五性具焉萬善備焉曷嘗有不完者哉由其稟或乖於純秀之防情或汨於嗜欲之偏放之不求邪之不伐於是本之完者有時而虧矣古之人知其然閒之有具養之有素是以其完者益完及其徳之成也盎然其盈溢沃然其光明巋乎其髙浩乎其深蓋有言語不足以形容者其美豈不至矣哉沂字之曰仲美夫美非自外至也與之者天充之者人充之則於天之所予者無負傳曰飽乎仁義所以不願人之膏粱之味也令聞廣譽施於身所以不願人之文繡也故曰美非自外至也完惇慤淳靖而力學問吾知有以成其美矣尙懋之哉

劉瑛字說

學者劉瑛始字廷玉其遊賀伯更謂瑞應圖載玉瑛爲寶不斵而成五常並修則見史書漢文帝幸雍郊祠五帝新垣平說立渭陽五廟當有玉瑛出請易之曰廷修余謂方士怪迂之言儒者所不道而周官書玉人之事貴而純焉賤而駁焉用之於廟祀焉致命於諸侯焉然其溫潤而栗理則皆玉也其制則皆琢磨而成也而瑛獨曰天成亦猶金有馬碧有雞也耶河出圖天地有自然之象洛出書天地有自然之理物之自然而成形其爲瑞也固宜夫祭祀聘問徵伐國之大事也其器必用玉豈以其物之備五常者惟玉爲然故君子貴之也而況不斵而成者耶夫物猶以備徳爲貴而況人乎子也思其名之貴則知所以自貴思其字之美則知所以全其美思其曰貴曰美則知所以自修知所以自修則其瑞世也宜哉

欽定四庫全書

伊濵集卷十八

元王沂撰記

樞宻院斷事官防題名記

元朝舊制一切政務皆斷事官闗決中統初紀綱浸備乃立中書總庶務樞本兵柄其屬任之重眷注之隆實均焉故典樞軸者必勲舊重臣乃心王室坐定大議其位尊望崇司莫敢齒其機務之繁則置屬以總焉故建斷事官視中書凡聽訟決獄寄請徵比程期防紏愆違屬焉可謂繁且重矣才足以經逺徳足以鎭浮智足以謀治體識足以達事幾而後克稱厥位繇是而秉鈞衡授節鉞踵相躡也嵗月之不書姓名之不紀則又何以表見於後爲法將來今幕府之賢經歷管罝勒蔵布知事郝端輯而志之且琢於石以圖不朽其意至深逺也在至元初斷事官始設二員已而增至八員階三品開幕於至元三年設知事一員已而增經歷提控按牘各一員令史初置三人繼增至八譯史一通事一奏差一典史一蓋疆宇之廣生齒日繁則事務益滋此其勢所以增多也𨿽然謹其名者將循之以稽其實也今夫前人名氏之著行事之美其風采可想見也來者其亦慕乎蕭規而曹隨於以見朝廷得人之盛祖宗垂憲之意循之無窮至千萬世則豈不偉哉

樞宻院經歷司題名記

天子嵗淸暑上京中書分總百職率屬小大相維以從而上樞之地皇武是經喉舌之司爲股肱之體必勲舊大臣任之以輔弼皇圖羽儀近列然宻勿之司事機甚劇以故幕府聨屬偕上比還題名存故實也都司白君徳源請書恭惟我朝聖聖相承盛徳大業度越前古五兵載戢海宇謐淸龎鴻之恩浹於品庶中和之頌暢於風聲是固列聖致治之效大臣協宣之力然而贊畫可否舉措損益幕府諸君蓋亦與有功焉

授經署板屋記

至正元年皇帝肇開宣文閣以稽古右文乃設授經郎二員以教世戚勲臣之子孫建學舎內苑以嚴中外之別丰廩餼給筆札俾無外慕所以長養其材以待上之用法至美也而考徳問業者皆入侍帷幄出備警蹕以故大駕嵗淸暑上京必從授經郎二員在扈從列他司皆有官舎守者灑掃以待釡盎百須皆具惟二授經郎一解鞍卽遑遑謀僦居夫豈師嚴道尊之意哉明年六月近臣奏故藝文監爲授經署古屋岌岌覆壓是虞後四年授經郎寶格董鑰始除治其地爲板屋牕戶秩然暑雨無蒸潤之患沍凍無摧防之憂乘駟而來者若歸焉矣𨿽然不事一室者昔人固曰有其志居一日必葺亦古人之所謂賢者後之人時易其腐朽而新之則其利豈有涯哉是爲記

石室書院記

石室何以名祀漢文翁也曷以祀之古者建學先聖先師各因其國之故禮也今先聖先師之位定於一祀之禮與曰郡邑先賢得祠於學宮猶古也然則何以書蜀有儒自公始祀有書院自今舒嚕侯始書謹始也初侯有宅承教裏其地亢爽宜講藝其位深靖宜妥神謀斥新之爲書院乃請於省部使者相與圖之如不及故材不賦而羨工不發而集爲殿以祀先聖爲室以祀公講有堂棲士有舎重門修廡以制庖湢庫廐以序又割俸購書作祭器於吳而俎豆籩篚罇爵簠簋皆具而經史百氏無外求者祀斂其新都膏腴之田畆一百五十所入廟幹其家僮二百指旣成而嵓才裏秀接踵來學至元六年侯來京師請記漢史載公之治蜀開學校以詩書教人而從化者眾有道則嚴遵李仲元洽聞則張寛文章則司馬相如王褒揚雄時漢之興六十餘載矣公一倡而鄕人翕然況乎一道徳而同風俗者哉蜀在宋季爲邊郡民纒焚剽之毒百餘年王師南戡成都最先下太宗皇帝墾除艱阨提擕赤子置之樂土累聖繼以休養蕃息向之援枹擊柝今則田耕井飲矣昔之重闗復棧今則東阡南陌矣太和之所涵煦孰知夫百年之深歟旣富而教非方伯連率之職歟表顯以風厲多士不在公歟讀其書想其人凜乎如見之也況低徊是祠之下者哉夫有先賢爲之依歸有賢方伯連率植之風聲作爲宮室教肄之翼然而峻整耽然而崇邃而市囂之聲弗聞錦江橫陳玊壘環峙而山川之秀可挹也潤澤之所被華藻之所敷學於斯者心移而神曠气閒而意消漸摩乎擇善修身之道涵泳乎詩書禮樂之中於以窮神知化於以開物成務出者爲唐虞處者爲洙泗可也詎特作爲中和樂職之詩以歌詠盛徳如漢何武輩而已舒嚕侯世長萬夫知夫文武之道寓於干戈羽籥而以築宮育士爲急其賢乎人逺矣故余樂爲之書侯名多爾濟字存道官雲南都元帥云

祀河瀆西海記

皇帝以嵗時致禮名山川臣沂辱將命大懼弗克稱上意享神只以輯嘉瑞以至元六年二月廿九日馳詣臨晉祠河瀆王禮有常已而祠西海王禮如之夫百川之大者曰河海先河而後海禮也丰楙於是乎報黎庶於是乎穆此上之所以崇山川之祀而神只所以嘉享萬物所以降輯也哉

祀濟瀆北海記

至順三年二月甲辰皇帝臨禦之五年集賢院臣伊嚕勒特穆爾奏嵗時巡祭嶽瀆祈爲百姓育谷宜以儒臣充使臣沂與焉遂以其年五月已夘奉薌幣率通議大夫監懷慶路事臣阿什克特穆爾卽濟源縣濟瀆淸源善濟王祠庚辰之日齋於廟中有司用當而黎庶不知壇場燎煙贊見一如制明日旦祀北海廣澤靈祐王如祭濟瀆禮蓋三王之祭川也必先河而後海而神只可得而禮遲明享神餕雲气覆野膏雨大洽初池水昏翳若蓄黛旣事澄澈明瑩若鏡然此實聖人心通天地致其昭受而顯答臣沂將薦盥復何幸焉是爲記

紫邏口記

伊陽之東汝陽之北有山曰紫邏口背汝而面伊嶄然相峙其中汝水東注其奇麗閎廓爲登眺浮游之最由其下以望則兩崖側立千尺石芒峭發丹碧陸離天橫其上杳杳疋練耳由其上以望則羣山嵂蜿蟺庸附穉列遙遙如畫山多美箭傑木怪卉野藤轇轕恑石蓊葧幽谷其上絕壁摩空蹊僅容趾有鶻宅其巓旦必逺戾求食野鴿居其傍者甚眾皆弗擊反若與之相狎者豈栁儀曹所謂卓然有立者邪下臨巨潭其深莫測平若蓄黛沈沈無聲或云怪虯潛其窟嘗從大魚數百尾出遊每見必有獰風劇雨之變豈韓子所謂固含畜以儲陰姦者邪由潭之右數里山曰云蒙石益奇樹益老瘦有泉蛇行伏見激松杪墮石齒鏘然而鳴瑯然而淸其下重洲小渚防波遐響涵澹澎湃相應疊和如鳴佩環奏琴築晨夜不絕其傍石洞窺之深黒其上峭崄不可窮竟其中窈然篝燈然後可行漸下數里洞陰淋漓淒神寒骨竟莫能窮其外飛瀑一瀉千尺跳珠濺雪流若白虹豈山靈善幻挾其伎以娛夫擯落山澤者邪抑聞山川必有奇勝而後名奇勝必待人而後顯若子厚於鈷鉧潭子美於滄浪亭其一泉一石經題品者皆照暎天壤間二君可謂不幸矣潭與亭獨非幸歟噫玆遊之所得鈷鉧滄浪不專美矣惜乎余非其人也不知千載之後俾人思紫邏之名如二君否

重修廟記

鳴臯廟以祀南嶽尙矣闔境祈禳請輙應歷數百年當元統初元駐戍兵千夫長克哷君景兗顧其棟宇勢入腐折懼防以報神之功乃令人籍禱祠所入謀屬吏鄕邑之老合財力撤新之爲正殿重門修廊采章炳如民承事益防始於元統三年三月甲子落成於其年五月後二年當至元三年景兗之子瑪克夲求余記或謂禮山林川谷丘陵諸侯在其地則祭之衡山於洛其逺數千里祀之禮歟余曰山有嶽豈以崇髙廣大抜其類哉亦其出雲泄雨澤及萬物威靈烜赫警動兆民所被者廣則報禮也眾庸豈一郡一邑所限域哉觀夫鳴臯諸峯其勢雄气秀猶紫蓋天柱石廩之森列其巖壑吞吐猶朱陵之臺而太虛之洞也況一气之所流通者哉旣紀其事且系以詩俾得歌以祀焉曰伊之山兮參復差曰祝融之峩嵬匪祝融兮我民之思伊之流兮深復深曰湘水之沈沈匪湘水兮實勞我心山云兮冥迷靈風兮淸淒神之來兮駕六螭蓋翠羽兮旌虹蜺翼翼新宮兮神旣安止煥乎龍章兮粲兮黼扆山只朝兮走厲鬼我牲刑兮酒復防神旣醉兮錫繁祉富我繭絲兮我倉如坻祐我室家兮壽我耄倪秋我有報兮春我有祈猗千萬年兮歌此銘詩

慈修護聖禪院記

禪學之盛盛於東南而杭爲東南之一大都防宗門尊宿實證實悟擔荷此事莫盛於杭而富爲杭屬邑此慈修護聖禪院所由建也初正悟圓明大師年甫髫鬌葷血不接於喉吻稍長棄其家從斷崖章居士持頭陀行誦大小經論日乞民間而鉢中之施弗勝食戶外之屨弗勝數里人馮靑捐貲營屋以居之榜曰慈修庵乃禮淨慈雪庭傳師受具落髮又參天衣魯庵防師求究竟法旣而諸方客衲以爲法器腴室望旗爭相歸重計工鳩材爲重門步廊殿宇中峙穹閣後臨寢廬方丈庫庾庖湢各以序列又塑佛菩薩觀音大士天王像云披月滿金碧煥發極莊嚴相存之妙鐃鼓魚螺鐘磬之徧具完搆端乎至大已酉成於泰定之乙丑是固象教之尊向慕者眾而然亦其願力之至有以動人故爲無不成也至順辛未國師賜號正悟圓明大師且額其庵曰慈修護聖禪院師董氏子名行修初丁未戊申嵗大祲饑死疫者骸胔狼藉師用浮屠法斂而焚之且率其徒誦經環繞諭以迷悟因緣後至正三年富陽尉白君書來請記白尉姻家也故余不辭而書

鏡湖接待院記

越城之南溯鏡湖而上五里有山萃然起於中流系舟石觜繇山之椒紆余而登中有浮圖精舎蟠深據險擅其形勢僧了源者主之四方釋子蹻越阻旦暮相面背於門突無熄煙了源竭其田之入移而棲之廬而弗勌以故其徒翕然信向披攘經畫不挽而同乃合聚施易故而新增下而髙而殿宇重門防防然矣旣事防余逰越請記其事余謂物之盛衰有待於人而道之廢興亦然先是時其徒累累詘戒叛律分庖割席不啻傳置視其廬也於是遏鐘鯨之鳴拒戶外之屨而院亦濵於廢者數矣則道之廢興詎不以人乎哉今夫是院也水天橫陳乎前羣峯擁環其左右周三百五十里浩茫空濶島漵間錯山連如珠或植如殳雲湧水波搖曳蕩磨汗漫融液蜿蜒郁積風雨變怪千狀萬態野盡天垂煙樹離離輕颿短蓑釣磯耕隴或見或隠延顧無際意若遐騖太空者心夷體舒神廣气閒客塵妄想銷落弗畱表裏翛然蛻俗遺世此宜子之徒長往深遁而不返者也尙何已之私而道之叛邪了源舉足動念因敬生慧故能矯羣庸而累世其爲之也不貳其卒之也不私不惟利身在利人不惟利今在利後嘻此其封植其道何如哉是不可無傳也院始於宋咸淳間修於皇朝泰定甲子冬十二月西方聖人中土中扶防枝葉分南東此動彼應雷與風心傳宻付實證同惟一不二乃正宗勉哉衲子勿惰慵摩尼在水月在空丹碧焜耀殿復重巍然層閣增奇雄六時天樂鳴鼓鐘龍天呵護罔不恭甘露普雨年谷丰慧燈可續傳無窮

復修廟記

太后其先吳人後長陵而廟祀於伊洛者盛自前古余竊感焉昔髙帝之興呂以佐定天下功爲後戚姬以華色專寵而太后獨以仁善稱髙帝崩呂后刼攘神器操殺生柄戚姬以幽死而禍迨其子獨太后以希見故得出從子之代後代立是爲文帝爲漢仁主迹其福祚而擬夫彊暴佞幸者猶霄壤之懸絕也抑所謂天道是耶非耶彼呂戚之死泯滅無聞久矣而太后至今猶思而祀之豈非世之寵位當時則榮沒則已焉而徳之在民者𨿽逺而不忘也廟在伊闕之東搆於宋建中靖國二年記於伊闕尉張華之文金季廢於兵獨古殿存岌岌欲顚丹素翳昏至者不肅古碑斷裂僕地余佐伊之三年乃與其耆老率錢姑易其圮腐而新之𨿽不能復其故蓋有待也昔韓退之遷揭陽懼不得脫死過黃陵而禱之其後拜祭酒卒以私錢治其廟噫余之奇於人也久矣而敢望信於神也故書於壁以識嵗月云

希濂亭記

希濂何以名武略侯景兗逰息之所前翰林學士涿郡盧公之命名也侯龍沙人也宦達者也希於濂也何居濂溪也周子茂叔之隠也古之人有起士防於九原弔靈均於江濵者而況於濂溪乎然侯於濂也希之云乎友之云乎希之而不足也友之而無以致其至也於是慕其平生之所嗜好焉濂溪之愛蓮也蓮花中之君子也然則侯於蓮也因之而想見其人也思其所以爲君子而務及之也滮池北流其淸且漣旣見君子載笑載言傳夫千載不傳之傳嘉翰林之名之義之淵美侯之屏棄其所挾而尙友於古之賢筆夫而拙而陋而鄙之沂之言旣書其事又爲之歌曰我思古之人登斯亭而徜徉夫何廬阜之遙遙兮懷先生而難忘曰可懷而不可見兮窺遺編之洋洋仰光風而容與兮滌我心於滄浪制云錦以爲衣兮綴明月而爲璫潄碧流之餘潤兮襲嘉卉之遺芳樂吾之樂兮聊於焉以翺翔

慕亭記

吳母汪夫人之疾革也子謐禱於天乞以身代弗獲請又乞紓其疾以待其父及兄歸又弗獲請則刲臂肉和藥以進已而疾少愈旣逾旬夫人易衣坐而暝旣謐兄弟爲亭於其塋之右春秋登於斯望其墓而祝以寓其孝思焉因名之曰慕沂聞古者祭於廟虛中以求陰陽之義具物以將孝敬之誠備矣墓祭非古也𨿽然致愛則存致慤則著祭義也今夫宰如鬲如者非遺體之所藏歟蓊如森如者非神明之所依歟深靜而闃寂者非精神之所聚歟時乎霜露之變近乎耳目之所接非著存不忘乎心之義歟後之君子制禮作經則亭之設豈不合古義而得今宜者哉吳氏兄弟知所以慕其親則知所以敬其身知所以敬其身則知所以順於道知所以順於道則知所以全而歸之知所以全而歸之則慕亭之灑埽有繼矣

靜復齋記

國學生任震名其讀書之室曰靜復奎章學士尙君旣大書以扁之而問其義於余余曰生居京師亦嘗觀於市乎雞鳴而爭趨日中而駢闐揭價名物恐人我先鼓石詆欺左睨右盼逐什一之利而卒流徙無常者往往皆然若乃豪丈人者長軒邃宇坁粟京稼籌算掛壁萬貨四輳其享之若固有其應之常有餘其素所樹立然也學之欲立其心也久矣後生末學莫知法誡之設邪辟之防而情想汨之利欲昏之忘已以狥物棄眞而取僞惟得之務而欲之求一旦衒鬻而不售則反視平昔所有皆陳腐剽剝無所用之往往轉而易業是與防夫販婦曷以異哉若夫質之美學之粹不馳情於外誘不棄日於無用操存之固而涵養之至湛然其中如明鑑然知其不善則速攺以從善此復之初九所以不逺復無祗悔顏子之學也𨿽然是豈死灰槁木然哉傳曰知止而後有定定而後能靜然則在於地乎在於人乎在於端居默坐終日無事而已乎由是言之不在乎地不在乎人而在乎心也

樂閒堂記

知閒之爲樂者何人哉世之仕者居卑思巓在外思中逐逐然計功謀利之間罹尢蹈禍而不悔者固不知閒之爲樂其有志願遂聲名著頭白齒脫懸車而歸約居獨防而思徒禦趨走賔客之造請於前茹而藜糝衣而大帛而思芻豢之適口紈縠之華體陋巷窮閭而思公宇之宏麗軒豁安有樂乎哉其有宦達而全多棊壠繩畦擅奇擇勝醉醲飽鮮絲竹在前羅紈擁後非不足以自娛也然靜念疇昔之鬻獄賣直覬幸枉義顚汗心悸惴惴然鬼責是栗於樂何有必也糠粃軒冕土苴富貴而後知其爲樂也吾於院君見之矣於潛之北望之郁然秀者曰白鶴裏裏之北有山迆邐而起伏者曰千秋嶺負嶺面溪上有屋數十楹則院君燕居之堂翰林學士虞公集題曰樂閒者也堂之陽老桂偃蹇森秀麋芬云蔚軒曰延桂堂後植竹數百竿蒼翠轇轕可愛君早以才行顯今年八十餘耳目聰明聲音滿堂日從子孫來四方之客與夫鄕人之老杖屨樽席笑歌偃息駕乘之勞不接於體機擭之畏不萌於心以忘其年以遂其志世人之所不能及者獨得也其眞閒而能樂者哉其孫昌言問業廣文館因其防謝君閏徴記於余昌言孝謹篤學蓋有以成君之樂云是爲記

望松亭記

京兆張君克禮之先隴旣樹以松又亭其旁登亭以望則列植而交陰條暢而碩茂直而幢曲而蓋立而人臥而虯此亭之所以名也邪予曰未也是松由蘗而拱而圍而任棟梁雨露之所濡沐霜雪之所淩厲寒暑晝夜之往來而吾親日以逺矣其爲思何如哉是松之生生也不已而吾思吾親亦不已凡君之宗族少長相從於此也其亦同此心邪由是心而推其孝可知也豈惟宗族爲然凡三原之人過其阡目其蓊然以深森然以髙者因而感君之不忘其親化其善自一家而刑一鄕由一鄕而推之無逺豈惟化其人將見其松日以盛甘露膏其柯葉醴泉潄其根而靈烏巢其間馴鹿遊其下也詩曰孝子不匱永錫爾類此之謂也

欽定四庫全書

伊濵集卷十九

元王沂撰記

集古印譜記

吳郡陸友仁雅性好古蓄古印甚富慮夫物之有形必有終敝也乃攟摭其家與好事者所藏模其文爲集古印譜繇尙方小璽王侯將軍都尉太守所佩郡丞長史丞尉歸義率善長防軍騎督軍典軍司馬北軍中侯三老等所綰與夫漢衛靑下至晉韓壽等所懷炳炳然累累然何其多也稽時世先後書制度形象考前代制辧古文籕篆分之同異又何其精且博也嘻方其磨礲以成形欵識以成文組佩匣藏國有官守家有子孫固不期於湮淪散棄也荒墟敗冡之間艸莽所翳沒兵火所垢蝕耕夫牧子之所弄刓又豈期於隆好者以爲奇異之玩也噫物之顯晦有時抑又有幸不幸者耶豈久而必有相得者亦理之常也耶是以君子之於已自得而已不汲汲於外也或謂今之好古者聚物斯譜有焉余曰不然犍爲之磬汾陽之鼎秦璽漢劍曲阜之履歷世傳以爲寶寧尙賴其用哉亦云上古而已是譜也上下數千載間考其制訂其文如見其人其善以勸其惡以戒毋但爲玩好之具而已天歷三年春三月記

祀南鎭記

皇帝紹膺寶命只遹先猷嵗時遣使天下禮祀於名山大川所以寵綏神靈祈爲元元蒙丰年徳至厚也至順三年三月文林郎史館編修臣王沂筆且齊臣拜特穆爾將上防走北嶽南鎭以某年六月五日奉禦祝簽香錦幣抵會稽旣齋之明日率守臣大中大夫紹興路總管府逹嚕噶齊布哈嘉議大夫紹興路總管蘇炳卽祠下前祀三日風雨晦冥雷動岸谷薦鬯之夕天宇澄霽宿霧朝云若逢篲籩豆旣旅三獻在庭展器告備降登俯興悉如禮遲明神光燭天湖波如席環顧會稽山雲气勃然若蹲羆虎而翔鳳鸞靈貺顯著如此意上受命於穆淸有司以忠信恭恪將之使然歟其穆然臨享熙事備成也宜防稽東南之衝風气淸和無氛沴霧毒之虞壤擅粳稻魚鹽竹葦材木之饒無躡短素困之民俗尙禮讓而右文無椎埋盜奪侵冒之姦百餘年間桴皷遏鳴戶口蕃庶是皆列聖徳澤涵煦而然然陰隲幽贊寔神之功今上以聖徳懷柔百神協气所召來麰嘉糓之實芝艸醴泉之瑞期應而臻至宗祖之功徳曲此而彌光廟社之安榮由此而彌固然後來增封廣禪之義類於名山以答神貺臣沂當爲聲詩被歌勒金石以昭示萬世若夫今日之事姑書以記嵗月

祀中鎭記

皇帝承天之序嘉與防內同其福禧嵗時遣使祀名山川所以嚴報禮遵故典也至元六年庚辰二月甲申朔二十三日丙午應奉翰林文字臣某翰林待制臣沂賓承之致禮於霍嶽中鎭崇徳應靈王廟下有司供具有常制降登興俯有常禮籩豆旣旅三獻在庭黎元不知助者懽恱是蓋皇帝嚴恭寅畏致然神聽昭答防若影響有不得而辭焉者其防嘉气獲丰年固宜謹書嵗月以俟

祀西鎭記

皇帝嵗時遣使分道四出登名山川祈爲百姓育谷也至元六年春應奉翰林臣某翰林待制臣沂奉禦祝香幣而西三月甲辰朔越十日抵吳嶽齋於廟中明日甲子吏告五鼓有司請行事事已請紀嵗月沂瞻吳嶽五峯聳峙雄秀固非他山可望而威靈烜赫驚動一方其作鎭西土爲列聖尊禮而士民敬畏也宜初沂過扶風道中見民有操瓢囊負任挽車挈擕老弱累累然而南覬得水漿藜糗竊活旦暮者曰秦鞏之間嵗數不登將就食他壤臣沂仰惟列聖徳澤云蒸日照百餘年間是宜田耕井飲安於閭裏玆者吏之不良無以奉宣徳意於上恩或壅於下情或有所未達也不則何以乖戾若是然陰隲幽贊易沴爲丰俾粒食縷衣跂行喙息翔舞太和涵濡茂澤是蓋有望於神焉

歸云洞記

龍首山在漢長安城南其土赤而堅其形蜿蜒如龍首飲淸渭尾蟠樊川緜聫六十里長安地皆黒壤城土色火而石堅關中記云取山土以築之也城有陶以居若古之穴處者窅而深穹而有容上爲睥睨梁欐之形同年友王君君冕樂而居之扁曰歸云屬記於沂沂謂子居於陶亦知陶之事歟其塼埴以成形也爲甗爲簋爲盆盎而厚薄圓方大小之不同也薦宗廟等瓦礫而貴賤之不一也及其毀棄則歸其故而已云之爲气也亦然其觸石而出也散而風聚而雨而用捨之異也膏乎良苗於海降於山而運之有合否也及其變滅則亦歸其故而已天之生材也亦然陰陽之運人物之化無窮也气質之參錯不齊也窮達得喪之遇不一也及其所以昭於世而傳乎後者歸於已而已固無待乎外也子其爲我出戶而望是山逶迆而北漢之建章未央遺址錯峙東則唐之大明含元紫宸之基在焉俯視防素滻沛公之所按劍而秦嬰之所組出降西則長楊五柞之館南則終南太一四皓之所従遁也計其壯麗瓌特之觀燻灼四海之勢昭垂日星之明而今日之故墟荒壠風霜荊棘狐狢之與穴而樵牧之所嘯歌也迹其盛衰之變其猶云之過乎然而吾所恃以常存者蓋在此而不在彼也是爲記

逸庵記

逸人何以名近名非逸也莊子曰枯槁之士宿名宿道可也宿名非也善乎介之推之言曰言身之文也身將隠矣何以文爲若之推可謂不累於名矣漢韓康賣藥長安市不二價有女子従康買藥康守價不移女子曰君是韓伯休耶乃不二價康曰我本避名今女子皆知有我何用藥爲乃入覇陵山中康避名誠是也恐人識之黙而去焉可也何必曉疑者以吾果韓康孔子隠居以求其志未見其人也信歟華陽處士史君遵道以經學教授鄕裏士之従遊者踵相躡也其遊翰林編修王伯昌名其燕休之所曰逸庵若將隠焉者吾聞唐鄧間多逸人髙士不在其身必在其所與遊者故余以此告之

義應侯廟記

伊陽之西南二十里有山屹然斗起曰木門據山之巓有屋數十楹列峙其上則義應侯之廟也攷於圖記梁開平三年卓見靈迹邦人祠之自玆始宋慶曆中軍賊張海陰誘其眾謀掠玆邑禱於侯弗利餘黨以故潰熙寧八年六月詔封今號治其廟含侈而新之後承事益防金季燬於兵大徳中知州事馮君某守是邦問所謂木門者則鳩樵牧宅鼯獨其遺址巍然榛棘間乃慨然令曰願建侯廟者聽伊人不挽而同並力營之三月落成棟宇防防丹靑相煥以重神威以報神賜雨暘疾疫有禱輙應嵗連大穰州以無事延祐四年秋八月防余佐郡老相與嘉侯之賜而思馮君之美懼其後泯泯也乃具石請記其事昔先王之法有功及民則祀之又曰山川林谷邱陵民所取材用也非此族也不在祀典夫一陵一谷苟有益於人亦嚴而事之況於雄深抜立出風雨見怪物而能禦菑攘禍防芘嘉谷以爲一邦之鎭則其食於伊人世世不絕也固宜是可書也於是乎書

賜金莊義學記

禦史中丞馬公旣謝事歸浮光葺其先公之遺田廬以居又以其祿賜之入置負郭常稔之田畝一百五十號曰賜金莊公捐館之明年公子觀國相公之祠東得亢爽之地築學捨其上堂室庖湢各以序爲旣成來學者眾師生祀飲寢食之用視莊嵗所入是給書來請曰願有述余嘗論桓榮爲少傅陳其輜重乘馬以誇諸生不聞其彰君之賜以及鄕裏也疏廣樂賜金之多日令家共具設酒食與族人故舊賓客共饗以盡其餘日不聞其養良材以報君之賜也公𨿽貴顯而無畱資𨿽歷事四朝而賜金亦無幾其經營此也實有待焉而觀國能修其業承其志其規模之逺過乎昔人矣𨿽然講習於斯者亦將何以報公乎必也肅然道徳之尊藹然仁義之慕發聖智之蘊窮天人之奧以致其知以成其材詎特有以報公亦將有以待上之用矣詩曰緇衣之宜兮敝予又攺爲兮公父子有焉又曰適子之館兮還予授子之粲兮諸生以之公名祖常字伯庸謚曰文貞餘同年生也

懶眞窩記

窩以懶眞名睢陽李君孟端讀書室也孟端名是豈以世之囿乎膠膠擾擾之蹊者眾而懶以自髙耶又豈以世之營營乎知巧機械者眾而眞以自表耶夫髙則違物表則異於物我一而物眾而物與我始爲仇敵矣吾知孟端不爲是也人生乘物而遊於百年彼勤其身以易物焱馳淵混不知饑之食渇之飲均翾飛蠕動以生死者其於眞固逺而槁項黃馘枯木死灰亦莫知所以爲眞魏晉淸談士蔑禮法而肆情欲又未足以與乎眞吾嘗夢爲繇矣掲鐝臿負籠土喘息薄喉顚汗踵流當是時也得樾下以休則脫然而喜矣而況佚我以懶吾又嘗夢遊夫鈞天太淸矣其樂非是有也而況全我以眞守其朴靜與天合儼若愚動與道俱一而純虛而明可以經世可以養生物莫得而攖吾將與子刳妄想蛻客塵問津於建徳之國而遊葛天氏之民以求乎眞元統旃防孟陬之望襄陰王沂書

瑞慶窩記

瑞者徳之應慶之表其應也至治之世和气氤氳磅礡於天地間其精者旣鐘而爲盛徳爲奇材爲耆耋黃耉又上而爲景星爲慶雲爲甘露時雨又下而爲醴泉爲芝艸爲連理之木同頴之禾爲麟爲鳯爲神馬爲靈龜之屬歌於宗廟筆於史冊蓋已爲有國者之瑞慶若夫盛徳奇材足以表儀一世經綸庶務其爲瑞爲慶當何如而耋黃耉則又徳化之隆承平之久所致也其爲瑞爲慶又何如哉此乞言養老之典授杖執醬之儀帛絮牛酒之養所由設也嗚呼在上之人猶爾而況其子若孫者乎此瑞慶窩之所以作也窩爲名見方外書康節邵子嘗名其居而瑯琊劉君文瑞取以表其親燕安之所固宜𨿽然鐘之者天而修之者人今夫一粟之微旣播於田旣堅旣實一穎而千萬粒發生之力雨露之功𨿽天之爲而播種藨蓘則亦人力也祕監公早以潛徳馴行見推鄕閭而彭城郡君壼儀秩然文瑞以儒術緣餙吏事官於朝勢且益顯則其徳之修於家者久矣而祕監夫婦康寧壽考孫承曾翼命書寵章顯榮一時有自也哉古之人曰作善降之百祥信矣文瑞求余記旣爲之書其事俾歌以爲壽焉南薰猗猗兮化日遲遲如煦如吹兮萬姓熙熙芝生九莖兮靈露如飴覆我聖澤如何不思林有白鳥兮沼有靈龜覆我聖澤兮其然而孰知文瑞悚然曰其敢忘所自

覽古堂記

期於名者入朝期於利者適市期於道者何之哉覽諸古而已矣堯舜禹臯陶書皆曰稽古傅說之告其君曰學於古訓孔子自道亦曰好古敏以求之聖賢者豈自用其聰明哉善法古而已矣自我而上皆古也見於載籍則天地陰陽事物之變修身理人之道國家天下治亂安危之故見於制作則禮樂法象之名數其廣大精微先後始終之際未有不學而能盡者也王通氏曰昔之好古者聚道豈虛也哉噫道固可徑行而躐至何爲若是劬也余年十五六時學於江之南從先生長者遊聞爲學致道之方以此後生乃有竊近似之言文絕學捐書之說務空妙而非師古矜髙逺而遺世用荒幻浮誇之習勝而漸涵持養之意防矣沂嘗以兵與毉譬之曰黃帝岐雷秦扁兪跗之方論醫者所當閱今則曰醫者意也金板六韜陰符太白之法論兵者所當知今則曰顧方略何如耳斯人也內以欺已外以欺世顧其號位勢力不能動人而流俗固已恱而向之矣其爲患豈淺淺哉吳郡陸友仁以覽古命堂屬沂記友仁气韻秀爽其文詞蹈繩尺其篆得漢魏筆意其問學不誇以浮視其名堂之義可知揚子云曰耕道而得道躐徳而得徳亦在懋之而已

載徳堂記

物之任重而行世者惟車乎然必材良而工巧可也俾材之不良工之不巧則僨且壊是虞寧尙有望其任重而行世哉奕世載徳者亦然必祖考之賢以是貽於子孫而子孫之賢以是昭其祖考否則若漢之列侯其首封頭蓬葆手胼胝以得之子孫借其有土與民驕溢敗度以載其毒禪才一再地削國除於載徳何有裴君行素名蒲居第之堂曰載徳翰林待制掲君曼碩書以扁之而問記於余裴氏源衍聞邕城尙矣稽歐陽氏唐史世系自寂而下迄晉國相度者十七人故世爲河東顯姓金社垂墟天馬南牧有倡集河南降民散居京兆平陽者八百戶見太宗皇帝於龍庭上嘉其忠勞立拜逹嚕噶齊領民匠打捕鷹坊者曰澤民字潤甫始徙蒲已而大帥狥地河中潼闗旣克軍士爭奮剽殺公曰大帥有國所以爭地者以民故也今得地而不尉薦其民地孰與守貢賦安所從出帥納其言下令軍中敢殺降肆暴者斬以故民得安堵仁人之言蓋如此公與其兄天民交愛尢篤旣老傳其兄之子居仁旣而居仁復歸於公之孫富文之考曰居敬以亷智自將蜚聲峙續累官至持憲隴右道參雲南行省政謚爲憲懿富文嗣三十年靡纎芥蹉跌以功防授璽書者五子履代行素也嗚呼余見裴氏徳善著於四世矣蓋自國初至今百有餘年士之以一能一善書者或不終其身或至子孫而失者有矣而裴氏之傳序若此何其盛哉吾聞其所領遺民之子孫迄今徳裴氏不忘則其劬躬祉後禦訓嗣事者可知也今而後過裴氏之門問載徳所以名知其箱而居輪而塗者於是乎在書之豈特示子孫爲善之報又以貽其鄕裏云

桞洲記

海鹽陸徳陽早從其父靜得處士移家西湖栁洲上出而專遊覽之勝入而進藏修之功因以栁洲名其居因其遊謝潤求書余曰士之學道者必之乎埃之外據林壑之勝紛華不接於目喧囂不接於耳而後守易固而學易成也杭爲東南遊觀之勝而湖山又其勝處栁洲距闤闠不百步而專湖山之勝冠蓋之所畱連遊閒之所恣肆豪弦淸吹雜拏音漁唱而間作靚妝袨服與波光巖祿而搖曳長堤斷岸華明艸薰彩舟桂櫂水嬉曼衍皆足以蠱惑視聽而蕩搖心志欲學之成也難矣哉𨿽然志之立則目之所寓無非學也志弗立則逐物不暇而何學之云今夫山與水非仁且智者所樂歟蒼然而髙者於以勉吾進然而深者於以求吾本雨暘明晦舒慘之變於以驗盈虛消息之理若然則環湖山之內外皆學也詎止栁洲一曲而已夫重乎此則輕乎彼得也深則誘也小靜得之所以期其子而徳陽昆弟之所以自期者其在玆乎是爲記

趙氏見山樓記

余嘗遊漳河之間邯鄲之墟望太行諸山勢雄气秀坐得勝槪意其蜿蟺而炳燿鐘乎人者多魁礨閎通惇朴衝靜之士爲世輔者旣紛綸煜煒繼踵而起則深藏不市者往往隠於方技出處固殊有功於世一也若源張煥文其所謂惇朴衝靜者歟其深藏而不市者歟煥文世則儒業則醫行則士志則不爲獨善欲以利人以其故爲醫勞而不辭難施而不責報亦可謂有功於世者矣吾聞處者易持出者難將煥文所以去彼取此亦以是哉其居有樓以臨太行羣峯叢出紫翠萬狀泄雲興雨天下之壯觀因其邑人趙氏子謁余請名余名之曰見山夫山仁者樂也又曰仁者靜煥文靜者也醫良而有仁心者也故余爲是書且有警也

鳴臯里社壇記

古者寓兵於農搜其隙而狝旣烝故以徵則威以守則固聖朝兵制安居則辧寒暑之和山林藪澤原陵之性謹耕耨以丰其獲厪芻牧以蕃其畜其有不庭不虞則發雷電而行風雨故其所向靡不懾詟極天所覆罔不臣妾是皆神武不殺而然亦兵政之善之力也克哷氏世長千夫當天戈所指嘗機矢石以金墟宋迹其勞勩亦開國諸勲之烈矣其移戍鳴臯也百有餘年於某年某月某甲子克哷公及之築社稷壇於營之隩以祠后土后稷主以石樹以所宜木表以重門環以穹垣制也後三十有餘年當泰定三載春正月其子景兗甫請余記余謂土本原萬物而根菀諸生谷民之司命也粢盛之所出財用之所殖械器之所始蕃庻之所興惇龎純固之所成苟水土之失其宜陰陽之失其平𨿽晉楚之富賁育之勇管晏之謀申韓之法孫吳之兵亦將無所竄其巧逞其力而希其成必也徳足以昭其馨香惠足以周其民人以順時土以邵農協功庶乎札瘥饑饉之不作民材而令行軌伍也連長也由是而祭祀祈福由是而死喪相卹由是而歡忻足以相死由是而漸也順也靡也久也服也習也上令而下應也如影之従形也主行而臣従也如響之應聲也然則公之築斯壇也有以夫噫禮之壞久矣今之州縣幸有所祭俾民得以識先王之禮柰之何陳犧象籩斝而興俛折旋於其間而不知所以名者有矣傳曰安上治民莫善於禮抑禮必久而後至於善吏而不知此固奚議焉幸而得善吏其勢又不能以久也噫其可嘆也夫公以爪牙之官而古訓之是師典祀之是修而又世厥祿吾固信其教化之行而風俗之成在此而不在彼也易曰苟非其人道不虛行此之謂邪今皇帝以聖徳懷柔百神鳴臯去京師千餘里而神之受職吾知其如躬壇場之間手圭幣之薦者將見嘉禾降焉醴泉出焉是皆上之徳洽無外如此然而禋於斯壇纂修世緒以奉明制在克哷氏蓋有不得辭焉者矣景兗甫賢而能文克世厥家此於法當附書於是乎書

欽定四庫全書

伊濵集卷二十

元王沂撰

記

三在軒記

傅氏世爲燕人字夢巖者侍其親官京師日從大夫士問道徳性命之說孜孜不倦侍講揭公取曾子之言扁其燕處之所曰三在問義於余余曰已之徳未易明也民之徳未易新也求所以明之新之者且難而況乎止於至善乎至善者能盡乎天之道極其至而無所他之者也學聖賢者其自治也至乎此而盡其極施諸人者其治之也亦必至乎此而盡其極以學聖賢者而視凡民則有間矣然而皆欲其止於至善者蓋其原諸天者一本得諸已者均有是以可同至乎極而無疑也余嘗攷諸在之義矣陰與陽在天者也柔與剛在地者也四端萬善在人者也曾子所謂在明明徳在新民在止於至善三在之義可知矣惟皇降在天者也克已復禮在人者也天下歸仁非所謂新民之謂歟三在之所謂始終本末者不在玆乎抑先聖之言有云古之學者爲已今之學者爲人二者之分不可以不審焉者也子也知夫所以爲學者不外乎身心之所固有而用其力焉則將見立則見其參扵前也在輿則見其倚扵衡也傳曰顧諟天之明命子也勉之盍亦思所謂三在歟

樂山亭記

西山臨林慮望之隱然猶臥龍首尾蟠屈逾百里佛老氏之宮鱗次其上下而瓌詭殊絕之狀惟龍泉爲甲卽龍泉以望諸山靡迆蔓延或見或否而嵚崟聳秀防立而不可掩蔽者惟僊巖爲然卽巖之前有亭巋然則道人髙道崇燕居之地也卽亭以望山之岫若鑿者崪若蹲者軒若奔者立若人者臥若獸者絡繹若士騎者巓崖秀壑若近若逺若倚若附若突然而出有恃者若侵尋而卻有畏者云繞而鳥跱妬秀而競奇伏光晷薄星辰晦明變化以效履舄之下與夫浮圖僊宮傑屋峣榭金碧明滅照耀巖谷故墟荒落艸木行列煙消日出歷歷可指者皆放乎衽席之間道崇日與其遊焚香鼓琴嘯歌吟詠其得於耳目與得之於心者不見其非吾樂也故名曰樂山而求記於余余曰道崇可謂賢矣士大夫桎梏於弁冕系累於塵垢者知山之可樂而弗能得薪人野老出耕入息老身長子而不知其可樂今君不特知其可樂而又得其可樂道崇可謂賢矣故余爲之書

陸渾山水記

賁渾何以名古人畿於周遷於秦晉縣於漢迄唐河南宋始並爲州今距州治四十里有地隆然而起者曰陸渾之故迹也豈信然耶蓋莫得而考也賁渾山水名天下尙矣道伊陽而東馳二十五里遵衍隰而行未見也畎澮墟曲邐迆起伏穉篁老木蒼翠離陸雜英靑葛葳防蒙絡棘樊荊扉雞犬鳴吠牧豎饁婦提攜抱負使人欣然以喜恍然若有遇殆比於桃源之探仇池之遡又東二十里有岡蜿蜒而行尢難登其上羣山嵂蟺蠖靡迆聫絡靑環玉玦拱鄕森列蒼顏秀璧迅馳防立或斷或續或見或否若立若倚若僕若闘效奇妬危挾壯分秀杉櫧檉檜轇轕附麗篔簹碧鮮途薈蔚嵐霏炊煙混隱疊見樵斧禽響若近若逺煙樹防薺莽蒼無際目極可喜其下則長伊帶焉其水淸瀉重洲小渚綺錯棊布金沙玉礫璀璨相射沙平流漫風防響逺水石相摶噌吰間錯溪獸沙禽戱闊浮深蘆灘漁石輕蓑短棹呼之不來追之不及但聞拏音延緣葦間疑古之逸民擯落不還者也遊於玆者使人逺聲光遺智力飄飄然有髙舉長往之想淸吟孤嘯不知日之旣夕若乃訪胡昭之所從遁弔紫芝之故隱何遺風餘烈𨿽逺而未泯惜乎予生千載之後不獲同幽尋而分奇勝𨿽山空月明風淸鶴唳豈無飇車羽輪之士相視而笑嘉千載之後而有斯人追余之踐履也邪

爲廣陵妙觀王法師明道堂記

明道洞文純素法師王君旣主廣陵之妙觀卽其處爲堂扁曰明道訃工賦財一出已貲至正辛巳始事至癸未之春落成而雄麗靖深金碧相照像設之嚴香火華之奉悉具書來京師請余記余聞莊周氏悲夫後世學不見天地之純古人之大體道術將爲天下裂廼序墨翟禽滑釐宋鈃尹文彭蒙田駢愼到而至於關尹老子曰建之以常無有主之以太一以懦弱謙下爲表以空虛毀萬物爲實夫豈有待乎外哉太史公序六家之要指於道家亦曰使人精神専一動合無形贍足萬物而已又豈有待乎外哉噫二子之言何其相似也豈其宗乎黃老者本乎淸淨無爲而已耶余嘗考諸五千文矣其言微其防逺其文簡而該其義宏以肆夫豈有外乎此哉及降而爲熊經鳥伸飡霞服日之法流而爲禁祝禱祈符籙燒煉之方是豈黃帝老子蒙莊之防乎噫術益熾則道益漓獨黃老乎哉學道之士蓋亦返其本矣廣陵當東南之衝舟航之經緯輪蹄之摩擊冠蓋之低昂重裝蓄賈之往來塵相及而袂相接也登斯堂者亦有灑然而醒超然而悟屏好惡而忘得喪者邪羽衣黃冠之流抑又有求所謂淸靜無爲之防如蒙莊太史公所指者耶初大宗師吳公命文明中正常應法師董宇定與王君主是觀董君從其師祝釐上方而王君爲之也三淸有殿帝君有祠壇以接靈室以藏經翼以兩廡表以三門皆易其腐斷而新之而觀始具可謂勞而有成者哉紀其顚末以示久逺固宜王君名仁溥自號澹淵旣爲之書且繋以詞俾步虛者歌焉曰域中有物誰能名孕乾育坤陶萬形猶龍得之以爲經其祠孰主維三淸天帝列眞地羣靈霞冠羽扇儼列星仙翁鵠立衣雪明云車飇馭霓爲旌陰風淡從將兵嶽祗瀆鬼羅拜迎眈眈其堂殖殖庭塗金間碧光晶熒羽衣翩翩環佩鳴采掇日月吞華精飄搖八極道合並金芝九莖甘露零五兵不試百谷成泰階六符萬國平

王右軍祠堂記

蕺山距越城西六里晉永和中右軍王羲之嘗居焉或曰戒珠寺其遺址也寺有池窪然而左右一淨若鑑一渟若黛蓄或曰觀鵝墨池之故迹也其果然邪晉距今幾年寺之祀不絕何其久也豈愛其人而因以及其迹邪初右軍之去防稽內史其誓墓之辭何其悲也餘味其言未嘗不健其決而髙其志惡虖一懷祖能激哉迹其貽殷深源書籌防江左之勢畫北伐之敗又何其工也此其志豈嘗須臾忘君耶亦見其不可而已也舉玆求旃其蟬蛻軒冕肆志丘壑有以也夫彼屑屑以懷祖故談者亦淺乎淺矣嘻此其人何如哉防稽山川之美皆其相羊自恣樂而忘返者也登蘭亭遊雲門未嘗不想見其爲人況過其祠者耶至治三年秋九月僧弗戒於火寺及祠獨巋然明年主僧訥公偕其邑之士陳翔始卽其處易腐斷新昏翳且鉅書晉王右軍之祠揭於門余遊越之其堂而拜焉訥公告余曰願有述吾慕右軍之淸風峻節而恨史防之陋而憐越人之不忘其思也故並采其出處之意而記焉

法輪寺記

陸渾法輪寺僧廣安治其事事旣成請於余道其先師淸惠事與其寺之所以成者曰願有述初賁渾之陽有庳屋數椽翳蓬藋故惠正者居之欹穿不葺榛棘欝塞狐得以爲域虺得以爲舎樵牧避焉居民張閏懼其起廢之艱也廼請淸惠大師主焉淸惠至則喜曰吾居不以易此也遂率其徒廣接廣安刜榛與藋陻圯補缺卽其故基崇庳益狹斬材以辟之陶瓦以覆之三年有成而穹屋負崖長軒淩虛摩椽揭棟環山而出居無幾淸惠坐逝主者凡更四僧而至扵廣安廣安惟其師重飾之勤顧其殿宇基髙而傍贏懼風雨之或腐也乃營中殿峙重門翼之患其力之不給也乃持簿乞扵人銖積寸累口節衣縮悉資治其寺以其故人皆信服二十餘年始迄扵成屋之區如幹而殿宇門寮齋庖庫庾之序皆足器之數如幹而浮圖所用鐃魚鐘皷之編皆具其像自佛菩薩大士羣從衞之嚴如其法在陸渾之觀以壊傑稱嗚呼斯寺之興夫豈偶然也哉以廣安師弟子披摭積累之勞歷二十年之久凡所欲爲無不如志是其心豈有所利然也蓋殖其教者當然耳俾衣冠而儒者克堅其操勤其志則道之廢者振而世之治可成其美可勝言哉淸惠嘗與山川扶宗宏教大師防禪律並行不相流礙廣安日講法華行願兩經以聲音作佛事皆傑視其流者故余樂爲記之且有警也

壽聖寺記

道伊陽而西羣山坡陀蔓延泉石艸木幽隱窮絕行者欣欣然而樂樂未已也哀又隨之凡七十里始得鳴臯則曠然見其爲寛間之土躊躕徜徉相顧而喜矣亦人情倦覿扵其所以饜而樂得扵其所未足歟鳴臯有寺曰壽聖行者至是必少休而蹔適焉其南則鶴鳴諸山岑徴君之所從遁也東引賁渾房次律元紫芝之墓在焉西眺錦屏之山穉列庸附庶幾有隱君子北俯伊闕而牛僧孺嘗辱吏焉其所謂金沙灘者名在而迹莫尋使人慷慨興起皆可采而賦也其背則倚桃山前帶順陽渠煙炊气嵐混隱疊見扵幾席之上織文其流音如鳴秀妬工競皆效扵左右故地得其勝田入之饒倍扵他壤故宮得以侈棟宇防防嚴麗深穩凡所以奉養之物莫不皆具故徒得以集所謂經者匭千餘卷得以廣閱故理得以深是以環伊數百里以浮圖名者壽聖其甲也其搆端興緒無籍圖可考識扵鐘者則政和二年也金末廢扵兵其徒法聰者能悉力以起其廢今院主僧某又治其故而侈之廼以余友克哷景兗之命防其事請爲記余謂興事爲難幸而事興而後人不廢壊之尢難天下之事莫不皆然非獨浮屠氏也玆寺之廢興屢矣歷百餘年而卒復其故者是豈有數然邪亦其徒之才且智而善殖之也今夫若弟子之扵家士大夫之扵國舉能若是則天下之事無不立其廢者無不興起而父兄君上可不詔而仰成而其美可勝道哉故余旣書其事而復寓其所感焉

彊齋記

宋君文野將歸關東築環堵之室扵先廬之陽翳蓬藋而居焉而命之曰彊謁餘言其故余謂君年七十將隱矣而其志不自足如此昔衛武公年數九十有五猶箴儆扵國作抑戒以自儆也君子之扵道蓋終身焉不以壯耄而勤惰也此其所以自彊不息也歟彊有以勝人之謂也以君之博學洽聞馳騁以驚世者謂之彊邪以君之亷介剛直不以一毫挫扵人者謂之彊邪由前則爲誇由後則爲傲吾知君不爲是也亦曰勉扵徳而已古之君子飬其徳之剛以勝其欲之私足乎內無待乎外夫然故富貴不能滛貧賤不能憂行乎患難而不屈臨乎死生而不懼居天下之廣居行天下之大道此其所以爲君子也邪𨿽然衛武公不云乎相在爾室尙不愧於屋漏故君子愼其獨也傳曰君子莊敬日彊敬其愼獨之本也夫以宋君鄕道之勤進徳之勇老而益壯其爲君子之自彊也孰禦焉故余嘉其志而樂爲之書

遊分水嶺記

洛邑之西山川之勝者莫若伊陽伊陽之西山川之勝者莫若分水嶺始余吏是邦嘗娛其意扵企髙涉逺伊之閎廓怪瑋可喜之觀皆我有也惟分水之勝未一到爲歉延祐戊午夏餘以讞囚繇汝還伊始自臨汝逕通衢而南畎澮陂陁蓊葧麥气野雉磔磔驚起扵前又折西馳三十里曲道蔓延山形斗起又二里而至紫邏口從者以雨告宿道傍民家又馳二十五里山益幽泉石益深峭棄馬徒步石齒間自山椒轉而西有山屹然矗立若覆碧玉盎者分水嶺也其股趾盤薄占五百弓其髙逾兩牛瞰其下多穹嵓詭石挾奇妬秀其產杉櫧竹箭利及比壤嶺之陽有泉出焉沸沫湁潗伏出石下其左東流屈折其上林麓峭崄不可窮其右西行紆余沮洳亂石間激者矢集渟者黛蓄大者輪旋細者虫鏤囓石嗽沙風防響逺爲溪爲潭爲溝爲渠蓋二十五折而入扵伊水惜乎閟扵幽隱窮絕之地夫豈山靈善幻以慰夫賢而辱扵此者邪由嶺西南有溪介然篁篠蓊鬰仰不見日又二里而至小靑山絕壁側立千尺狀若禹鑿者有藤如大蚖蟠蜿其上有鳥大如鵠而黒磔然其鳴又馳二里而獲少平其傍大木百圍其防如蓋乃繋馬石觜披艸而坐仰瞻崖壑傍矚岡陵鼻口呀而蹄股峙伏光景而薄星辰至扵野林荒墟雞犬鳴吠溪聲斧響笙籟間作若古仇池之比心搖搖有窮探幽討意髙嘯淸詠不知身之在何境也始則霍然而疑復悟而笑曰昔人有出守永嘉不以民事經懷徜徉山水間者有一落南荒以山林爲犴獄者二者皆有累焉若餘者當其杖防翩然意適忘返無伐木開道之勤濯淸流挹白雲窮耳目之勝以自適無悲傷憔悴之態二累之有也余旣嘉登眺浮游之勝而嘆盛遊之難再也扵是乎書

欽定四庫全書

伊濵集卷二十一

元王沂撰記

芳潤堂記

懷玉山之陽有溪其流淸瑩秀澈橋橫焉若鰲負虹飲故其地名曰梁川背山而面溪有屋數十楹則廣信鄭伯飛燕居之堂名曰芳潤取機文賦語也堂之前有池池有亭曰若舟取易乘木舟虛也據堂之左有樓曰覽輝取賈生所賦鳳凰覽徳輝而下也伯飛田有秔稌之入居有山水之樂賔婚燕祭之具可給也仰有蒼翠風雲之變化可挹薪翁逸人之廬可指數也俯有淸淺渚蓮汀芷之芬芳可擷文鱗縞羽之潛泳可緡而弋也防有長杉借有丰艸抗埃之外窮耳目之盛此伯飛有以遂其樂也伯飛因其遊任丞良臣以圖屬余記余謂文以載道也王迹熄六藝闕世之纉辭者涉其流不探其源摭其英不食其實𨿽惇腴鮮縟馨香可愛求其根柢濟用則蔑如也文不適用奚以文爲易之象扵履險必曰涉川舟以濟險也古之人若賈誼陸贄以文立法制削彊悍其扵用猶舟之濟險也然士之以文華其身而爲世用者往往蹈悔冒恥而不知止若鳳鳥者其隱見以道故君子取焉予與伯飛非素交也觀其堂可以知其學扵文觀其亭可以知其志扵用觀其樓可以知其審扵出處矣若夫登臨覽觀之樂與風物之美予歸隱江南尙能爲伯飛賦之

爲範慶元芳潤堂記

昔人論作文之法曰長袖善舞多財善賈生取古人書劇讀而精思之浩乎其川流薰乎其蘭馥研索日以富則陸機所謂潄六藝之芳潤者可言矣𨿽然辭章之靡麗者易工而義理之精微者難究其益思所以務學乎致飾語言不若養其气求工筆札莫若勵扵學气完而學淬則𨿽崇徳廣業亦自此進況其外之文乎文者技之末也河汾王氏嘗以定君子小人之分矣生可不知所擇哉範慶元問名堂之義故書此以告之

崔府君廟新垣記

須城有祠巋然宅扵北郭之阜曰崔府君廟闔境有禱輙應如響民事之謹廟建扵國初殿宇中峙丹碧炳煥而崇墉缺焉負販者得以憇芻牧者得以防曾不若折桞以樊吾圃也噫瀆甚矣防奚以揭靈奚以妥哉故贈鄆城縣大夫王君汝楫懼焉廼垣以繚之伐石命工皆已貲出旣成而致宻堅整截然矗然稱神之居過者加肅非祈謝潔齋而來者不敢入其知所嚴奉者哉維神生著令猷歿司幽府靈實烜赫在宋特封防國顯應公其後陰施滋厚寵數益崇威神洋洋無所不在故牲幣之薦在在而是盛矣哉傳曰明則有禮樂幽則有鬼神今夫世之嚚子憸孫父兄之教不入禁网之設不畏驁然自棄扵非道拜祠下望神像則凜乎肹蠁之聞肅然敬心之萌遂至不復爲惡是非神之有並乎禮樂歟郡邑漧旱水溢螟蝗札瘥之菑𨿽世治吏民亦莫能免扵是有禱焉隨感而應變沴而丰易憂而喜又非有並乎禮樂歟幽明之理夫豈二致然則須城之民可忘鄆城嚴奉之心哉建廟始邑人王氏嵗久其名逸鄆城旣歿之如幹年其子京畿漕運司判官徳實因余逰謝君潤來求文廼書以志嵗月時至正四年三月朔也

祕書監記

至治之世必有圖籍之藏此書省之所繇設也初太祖皇帝經營天下扵文儒之事未遑也世皇定江南收趙宋圖籍大儒老生之論注騷人墨客之文辭與夫荒遐幽絕余欵墜刻星翁樂工兵書歷法方言地誌佛老所傳及勝士良工繪事之精書法之妙奇絕之迹起上古竟宋金季莫不萃焉信乎觀物者必扵其防然非至治之世則物亦莫能防也於戱盛哉是故官書省者皆當世聰明魁礨之材詎獨漸摩文學之益蓋以待上之用其重如此則其制度沿革可不彚而編之以明朝廷好古樂善之勤而勵學士大夫之行也哉著作商仙翁以賢相之孫優防冊府嘉上之厚其禮秩而欲貽法扵後世也噫此其志可量也哉

有容齋記

劉彥時作堂爲燕居之所旣成請余曰漙也褊心有所不受狹中多所不堪懼君子之棄而淺丈夫之歸也思有以廓其量廼取諸書有容徳乃大義名堂早夜以覽觀焉庶乎古者佩韋之意也余嘉其志從而告之曰今夫物之虛其形而能受者器之圓方是也然受則有量江海之大黿鼉魚鱉之所錯袐怪神異之所儲珠玉寶藏之所產然受則有涯若夫天地之所以大則無得而損益也故自其徳名之謂之寛自其寛之所居名之謂之容而世謂之有量量以識擴而識以學進也𨿽然傳稱黃叔度汪汪如千頃之波澄之不淸撓之不濁其有容若此叔度之賢無以見於外者其學亦莫得而考也豈其資之近道而學之不講是以言論風防無傳耶嘻司馬遷班固迹其人言之實而書而後人猶有竊議者叔度筆扵範而人翕然信之豈有其實者可得而擬議而抱虛徇名者無得而窺也耶名者實之賔也以實則莫學而非道以名則莫學而非物詩云人知其一莫知其他吾子勉之而已

礮神廟記

龍沙克哷景兗甫世長千夫鳴臯山下新作礮神廟報功也初天兵之揃金墟宋也其先世皆有功天歷初年天兵戰靈溝景兗甫又有功師還祭扵廟告功也至順三年十一月景兗甫命其子瑪克夲走京師屬沂記沂謂五兵之器皆神司之礟亦然蓋其力之所摧撃聲之所震壊光气之所薄曜鋒刄未接固已落敵人之膽矣非神能若是乎沂往年官伊川與景兗甫防最厚嘗觀其春秋教士閱習以程其能摩厲以作其气旗旄鐲皷魚鱗雜襲士皆賈勇自獻靜如磐石動猶飄風機械便習之利步趍遲速之節悉如法其精神所防何如也其神豈不昭昭然哉故沂書其端原且綴以詩俾春秋歌以祀焉曰他日之石防以工皷之機气成行充風雲前驅獵復隆轟然電星流虛空翹關扛鼎羆與熊頭蓬衣葆履鋒庸較厥技兮奏厥功若泥在陶金在鎔欃槍掃影祛丰隆狼折其角弛厥弓昆侖已頺河不東震赫萬國罔不龔嶽祗瀆鬼來防同義軀斯完隕躬凱旋蕩滌霧與防神揚厥軄士气雄開乾闔坤鴻蒙崇錫以英簜疇其庸鶴鳴山髙萬碧叢峣楹繪桷飾以彤神之來兮宴新宮靈旗夭矯纒陰風神之去兮窅莫從光怪郁律飛長虹刑牲釃酒肴核丰鳴簫考鼓聲逄逄五兵不試衣不戎禦勇韜力和爾容神兮妥靈蠖蠖中而我見獻無能容

題防

禦書九霄二字

臣沂忝待詔宣文閣竊觀皇上運筆之妙鸞翔鳳翥勢若飛動而從容法度之中及觀賜布衣臣胡震宦九霄二大字則知天縱之聖肆筆而成已見扵居潛之日昭回之光震宧獨先被焉可謂榮也已𨿽然鸞鳳衝霄必假羽翼曷以新丰逆旅自期哉

題治平防要

洛陽少年號爲通逹國體新丰逆旅若素宦扵朝其書與防如日星之垂而江河之流也士生際盛時沐鴻化其可黙而無言乎

題歐陽興世帖

文忠公與其侄通理書云歐陽氏自江南歸朝累世朝廷官祿吾今又被榮顯致汝等並列官品當思報效歐陽氏之承徳襲訓者眾矣在今盛時嘗表顯眉山蘓叔黨之後而不聞歐陽氏之有仕者豈無其人邪抑潛徳晦行而髙不事異代之節耶元裕之壬辰雜編載安平都尉完顏斜烈在金季猶知尊異詎其盛世而反有不錄者耶則知潛徳晦行者多矣今觀廬陵歐陽永叔所藏紹興三年錄其九世祖太平守興世省札二通又與公族諸孫翰林直學士國子祭酒元功防始悟東坡有云君子之澤豈止五世而斬蓋得其人則可至扵百傳信哉

書王麓庵帖後

麓庵先生以醇儒碩徳冠映古今其志節之偉謀慮之精固非贊嘆之所可及今觀此帖筆勢低昂意象軒豁而法度森嚴豈所謂從心所欲而自不逾矩者耶嗚呼非其胸中有以大過人者何以及此捧玩再三不勝敬嘆庶幾來者得以想見前軰風度以致髙山仰止之意云

題林先生訓子帖

余防時侍先子官江南識蜀郡林君彥立其文章詩刻厲淸峭斬斬然不肯蹈襲前人一言半語其逰如農楊載仲宏鄜劉汶師魯皆敬畏之延祐間余防京師又識彥立之弟今奎章閣照磨彥廣淸修好古克似其兄時彥立已捐館舎三年矣相與感嘆久之後廿餘年當至元三年正月彥廣出所錄先訓首其言淳懇切至乃知彥廣季昆克名扵世克承其家者有自矣

書聚星圖後

徳星之聚以賢也天人之相應如此不扵朝而扵州裏動天象扵桓靈之世何居天之佑漢甚篤也漢曷以承天耶兩家三世咸有名稱豈天之生才私扵荀陳耶亦其承道漸訓不扶自直者眾耳故人樂有賢父兄也噫聚扵州裏而其美若是聚扵朝則其美何如耶

題譚濟川傳後

黎獠弗安厥居席險阻之勢伺可乘之隙作兵仗合眾爲宼殺良民火官寺其情狀之可嫉者若此朝廷嘗命將出兵以薙狝之汝楫以下邑一簿樹戰功則其建大將旗鼓者從可知歟身被創長子死而進擢不聞則其賞罰也又可知歟宼之益張也民之重困也固宜康誥曰殺越人扵貨暋不畏死凡民罔弗憝孟子以爲此不待教而誅者也噫俾人人皆汝楫則宼不足平矣若夫致其信義而單車獨行若龔遂張綱祝良之類者此難以責汝楫也

題胡古愚大拙先生傳

大拙先生扁舟江湖而不逺世以遁形曳裾王城而不飾智以徼名以爲仕耶則操行欲蟬蛻乎流俗以爲隱耶則文華可藻飾乎太平所謂寓巧扵拙而物卒莫與之爭若夫氏族與字則君其問諸軒轅彌明

題宋獄空詔

書曰刑期於無刑語曰必也使無訟乎此聖人不貴去刑而貴無刑不貴止訟而貴無訟也沂嘗承乏修宋史至刑法見太祖初卽位尢重用刑哀矜之詔嵗輙有之刑部設詳覆之員諸路命紏察之使至淳化間又置審刑院扵禁中其重愼之如此中更衰亂而澤不熄亦其祖宗好生惡殺明愼用刑之效也歟而況廷尉持天下之平司生人之命其當時選擇之精屬任之隆宜何如也其能仰副欽卹之意以尊揚祖宗好生之徳俾庭無畱繋明允如張公者其賢從可知歟古語云活千人者其後必封吾知張氏之後其慶未涯也紹興之詔有雲天髙聽卑福善禍滛莫遂爾情罸及爾身置此座右永以爲訓居是職者尙鑑之哉

題許將手簡後

宋南渡前士大夫例善書𨿽未能如蔡君謨米元章從法度中來然其天資所發往往無塵埃气可喜也所謂女好無定姿恱目卽爲姝耶

題觀泉圖

毖彼泉水其淸瀏瀏旣出扵山亦經扵邱原則有坎陸則有岐汪汪洋洋莫知所之奔壑西馳經天東注夫豈性然勢激而寓斂此防滴至扵尋丈隨波同流惟海是向彼觀泉者朋簮童琴洗耳其操濯纓其心鳴雨林臻霏雪崖至時不待人圖不盡意漆園蒙莊妙契淵黙君子人與果行育徳養正之功有漸無已朂爾後來是之取爾

書塘烏氏碑後

余讀詩緇衣篇而後知賢者之能世其家也再觀司馬遷表劉項方作敵士以智力自奮厥或弗類亦序建爲侯王傳不一再或覆厥宗又以知武公父子固賢亦先王忠厚之澤有以成之也塘烏氏由雲中郡伯奮起西夏事世祖皇帝時方整六師以行天討推心膂之良寄爪牙之任者一遵成算其摧堅獲醜必眡功輕重而賞能以此時備任使蒙褒寵則其材且能可知矣施不盡有以隕厥身子桓勇都尉繼以忠義自持從出徵入衛功烈炳然則雲中之祉其後人者從可知歟客省使當天歷初視理之逆順挺身來歸幹城斬獲所向無敵第勞行賞眷奬優渥又非承徳襲訓之力歟其子當嗣爵旣以萬戶讓其季父又以鎭撫讓其諸弟詎特才且智克紹其先又以知其孝義之化行於家也其孫曽之蟬聨蔓衍也固宜於戱觀世臣之家則我朝之深仁厚澤何如哉大夫士之工聲詩者可無以繼緇衣之篇耶

書性齋說後

新安方成讀書之室翰林待制揭君防碩扁曰性齋取易成性存存之義也襄陰王沂述曰情者性之發性者心之理感而遂通者用寂然不動者體其靜也如泉斯涵其動也如流迆或濤瀾之壅決非捧土之或止求復所有斯克乎已卓爾不羣萬善具僃靡闕靡虧常目在是體立用行曰道與義其功何以卑禮崇智崇也效天卑也法地念玆在玆生生不已一眞春融諸妄蟬蛻猗誰名齋新安方子敢贊一辭以廸來裔

題彭宗徐字說後

廬陵劉髙仲先生名彭叔字曰宗徐且推原所以字之之義其說固美宗徐西江人也亦知西江有所謂南州髙士者歟昔之人有起武子扵九京弔靈均扵湘沅者而況居其裏覽其迹者歟其人去今且千載其風聲餘烈何如也聞之者亦可以興起矣而況慕藺而名相如者哉詩不云乎髙山仰止景行行止宗徐勉之則髙仲所謂大彭氏者於是乎在

書姚許靜談圖後

姚許二公以名徳之重事世祖皇帝考其平生所立始終鉅細未嘗一念不在國家今觀靜談遺像尙足以見其跨越古今斡旋宇宙之意一時君臣之際何其盛哉二公逺矣其學術之醇議論之偉則未嘗亡也昔馮唐論頗牧之賢漢文爲之太息魏相條晁董之對孝宣以致中興此余之有望扵來者云

欽定四庫全書

伊濵集卷二十二

元王沂撰題防

題胡士恭濠上藳

嗜欲熾則神疲而意昏憂患集則气折而語陋囿二者之累而求詩之工難矣哉蛻氛埃處閒曠日與逸人勝士遊固無嗜欲之惑逺聲光遺勢利遐想夫灝气之初太素之始又絕乎憂患之撓士恭得乎濠上者若此宜其詩之工且多也由是而工之不已窅其興含之彌章幽其趣韜之彌光潔其气逺之彌芳澹其味咀之彌長淸其韻聆之彌揚與夫栁宗元韋應物李太白陳子昻上下乎淸都之境翺翔乎白雲之鄕士恭以是求之則觀魚之樂亦有合於蒙莊

書麥舟圖後

嘗讀陳履常詩爲惠不必廣但問與者誰受施何用多名義以爲資未嘗不撫捲嘆息以爲名言由是觀之則冉子之請原思之辭皆非義也孟子於薛宋則受於齊則不受莫非義也故曰可以取可以無取取傷亷可以與可以無與與傷惠堯夫防卿皆一時偉人傑士其於取與必有見於此

題孝節捲

夫有徳色之子則有誶語之婦有髙義之夫則有偕隱之妻劉氏之守節固偉矣亦處士之孝有以化之也家人之義歸於反身信哉而況闗雎之行流風之被乎江漢者當何如也𨿽然子之致孝其親妻之弗移於夫理當然也而韓氏夫婦廼厪太史爲之書噫

題獲麟圖

闗雎之應實無麟而若麟之瑞春秋之作實有麟而非麟之時噫

題李敬齋樂府後

余嘗觀敬齋賦鴈邱防蕖怨樂府數章於元遺山集中經緯綿宻詞防淸楚似勝元作意者如黃魯直陳無已和東坡詩前軰所謂極力以壓此老者今觀全集其語意渾厚絕類晏元獻父子乃知遺山附入之意有在也

題晦室

甄徳修命其藏修之室曰晦而王子爲之詞曰春華之榮湏風光以成煥其神明湏含光以貞龍蛇之蟄以藏身尺蠖之屈以求伸巷顏之如愚而摯之耕於有莘晦其名者昌晦其徳者百世不忘斯聖人之所以洗心於宻而退藏

題大學治平龜鑑後【李朝佐著】

窮經將以致用者也漢之儒者亦嘗以六經之學竊見於用如以禹貢行河以春秋防獄以三百五篇進諌六經之用固不止於此然視夫授之以政不逹使於四方不能專對者如何也余有取乎大學治平龜鑑者以此云

題歐陽公權墨迹

宋江文忠公萬里稱歐陽公權事親孝爲人忠謹身如玉澹然無世間榮利意評其文髙處逼西漢其推重如此此記𨿽非愜意之作然憂世之心溢於言外是未易以工拙論也

書紀將軍傳後

晉州鼓城之東有封巋然相傳爲漢紀將軍墓鼓城居氓紀姓者百餘家皆云將軍後蓋信然也司馬遷班固序漢之興亡有畫一策下一城皆爲立傳而將軍以身殉國脫髙祖於戹忠義之气到今凜然如生權懸夫運籌遊說搴旗斬將之功何霄壌之寥絕也是宜詳其冑出而傳之以勸忠於後世而乃附載焉繆矣𨿽然彼運籌遊說搴旗斬將者𨿽赫然震燿於一時而泯防無聞久矣將軍獨俾人稱思至今社而稷之屍而祝之豈其忠義之在人心者使然歟傳曰非此族也不在祀典將軍在之矣紀姓有仕國朝爲千夫長者曰禎字天祐爲廟以祀余旣嘆史氏之陋而嘉天祐之能表顯其先也於是乎書

書硯北生傳後

至順間余嘗序硯北生集古印考是時生年甫三十挾此著書遊京師一時賢豪知名士皆與交生負其有不肯俯首隨流俗已而歸吳中後十年餘待詔宣文閣審定禦府所藏珍圖名札品第甲乙諸公貴人間問海內精賞鑑可召用者余曰吳中趙仲穆與生淮南陳新甫而已旣而余承乏翰林一二貴人亦相繼去而無知生者矣又三年詔修遼金宋史餘言任事者曰生聞見甚博敍事有法宜以前代陳無已故事召生而任事者復以白衣難之至是不見生十五年矣道士張一無來出吳興王蒙著硯北生傳讀之笑曰昔米元章以髙世逸羣之气而姍侮杜少陵於數百年之上豈獨爲一薛少保計哉生方以圖書翰墨之樂而錙銖軒冕以湖山釣遊之適而塵壤勢利是區區者曽何足言而余亦淺乎知生者矣乃補傳贊曰鼓文周篆缺莫續鐃歌漢詞亡可屬昆玉蟾肪泥視玉螭盤蠶臥紋雷谷商甗姜鼎惇有牧雕戈虫魚畫貍鵠防縑敗楮倒嚢贖雜然前陳什襲蓄淸風古意溢我目誰其樂之吳郡陸

題理千戶孝行傳後

歐陽子云禮之失久矣防禮尢廢也今之居防者惟仕宦婚嫁聼樂不爲此特法令之所禁爾其衰麻之數哭泣之節居處之別飲食之變皆莫知夫有禮也在上位者不以身率其下在下者無所望於其上其遂廢矣乎觀此則知理君之孝行可尙也哉

文

謁鳴臯山三淸殿文

鶴鳴之山秀而雄兮方壺蓬萊此別宮兮云旗羽輪飄乘風兮煙消月出聞瑽瑢兮哀此嵩民瘠而窮兮維神之祐助嵗功兮藥疾驅癘攘螟虫兮雨暘以時沴易丰兮桴鼓不鳴囹圄空兮爾壽爾昌曰農工兮何以報之愧於中兮謁於靈宇嚴以恭兮神之惠我曷其終兮

謁木門義應侯廟文

撮土之山勺水之淵苟利於人有神司焉況於嵩髙卓瑋防出倫類出風雨見怪物而合於先王之典禮者耶維神血食此邦著於前代靈迹昭昭攘防拯害其式遵故典敢修禮謁永維靈徳常祐斯民則民之事神其孰敢怠

謁三塗龍祠文

三塗之險實險而奇創立峩峩帯以長伊其險伊何有神司之神有靈迹邦人所祗噫風震霆騰雲擴霓驕陽以祛膏澤以施拯溺攘防庇嘉秠開闔變化其功孰窺我民報事豈有斁思爰卜其吉蚤駕以馳爰肅我躬爰謁靈祠爰求民瘼匪禱我私爰以薦神神其歆之

弔鼂錯文

有漢失馭兮裂土擅彊太阿倒持兮黃屋翺翔綱紀逆臾兮弗慮弗匡馮口或啟兮胸防劍鋩賈防之畫兮流涕浪浪大夫之弗言兮後之人又何望噫盭之云錮兮兪扁深矉其旁厲鍼石以從之兮眾果竊笑其爲狂猛獸之在山兮樵采擯迹鷙翮之髙翔兮狐貍不食何大夫之忠勇兮君胡惑夫讒賊詎覆敗之是圖兮卒快心乎仇敵殺身之匪余戚兮哀宗社之將隳苟余心之無愆兮𨿽勦絕而奚悲嗟夫世之議大夫兮曰胡蹈殆而弗疑術數之自操兮斯聖人之所非身居而君將兮固召禍以媒譏君子之過忠兮故忍責其纎防羌余之坎坎兮獨詠嘆而長思余哀後之人兮何鞠恧而抵咸嗟卑而嘆老兮孰懼忠讜之或瞻馬鬛之遺封兮聊徘徊於潁湄緬遺塵之遼絕兮涕浪浪以沾衣

贊

天衢子贊

翰林供奉李彥方自號天衢子贊曰丰下而腴有美髯須冠服也儒春溫盎如防金匱書直承明廬扁舟江湖世莫能拘彼疾其驅我車徐徐與時捲舒是爲天衢

二賢贊

翰林待制揭君防碩旣爲西江彭君宗徐書仲長統樂志論陶淵明歸去來辭宗徐弟宗建求余書其末余謂二賢之心迹固見於論與辭若其言行之詳有非辭與論所能盡者廼爲二賢贊俾有以希慕云曰有漢徴士世居山陽防幹之敗厥聲益彰俶儻敢言或以爲狂發憤著書其言曰昌足繼西京董賈劉揚卜居淸曠於焉倘徉散防平林濯纓滄浪雅操南風妙曲淸商呼吸精和靈龜與藏猗歟先生與道翺翔有晉處士少而居貧州府三命不屈元纁棄官從好厚志薄身賦詩歸來寂寞之濵灌畦鬻蔬魚菽是勤宵盤晝憇非舟非輪抑揚爽朗其辭不羣白璧防瑕孰云知文簞瓢屢空短褐懸鶉求義而義求仁而仁曰康曰惠往世同塵猗歟先生天之逸民

王善甫畵像贊

千嵗之松百鏈之鋼遇挫弗虧𨿽老益彊撫民也煦兮春陽擊彊也凜然秋霜發白顏蒼洗心退藏觀浮雲而一笑聊杖屨以徜徉

張淳甫像贊

洛陽張生舉拜且泣請於余曰先人以潛徳晦行聞於鄕而卒窮以死舉也無似懼無以表見於世先生其哀而賜之文俾托以不朽吾小人亦與榮焉予弗獲辭爲之言曰荘周論天曰自然吾以爲荒唐之言至於仁者夭鄙者壽賢者窮愚者逹荒忽而不可究然後知周之言爲弗謬嗚呼張君璞玉之良道弸於中而暴之以藝孝行於家而譽聞於鄕然而善不克報勤不獲祿謂天有知何禍何福謂天無知何后之淑舉也勉旃姑務於學以求其傳庶足以發幽光於九泉古之所謂倚伏者尙可信而俟焉申包胥不云乎天定而後勝人人眾而能勝天

奎章照磨林彥廣侍儀舍人畫贊

辧色而朝百辟輯瑞以防萬方紫宸之班濟濟蹌蹌望之猶鳴鳯之在朝陽此其凜而淸頎而長言而文神而昌直承明廬登寶繪堂者邪

遺安堂贊爲李唐卿禦史書

維士晦顯繇時亂治卽以求安其防有二其在於易隨時之義義猶權衡曷可錯置其在於書曰安汝止道猶規矩方圓是視三仁事殷或去或死二老歸周或用或恥是義之安以時而已君仁臣敬安在於是止慈止孝曰父與子是道之安不易萬世龎公棲遁丁漢之季豈表是依聊以避地遺安之對可施於彼表終不悟徒髙其事猗歟世徳醴泉仙李其承有子以文起仕旣貳天官爲材禦史有孫嶷嶷亦紹厥美畎畝之安烏得而擬曰視諸道其安以此其安以此維後之祉

銘

尊已齋銘爲績溪汪氏賦

人於萬物所貴爲已蹈賢軌賢由巳而巳惟爾從欲得彼忘此孰云千金視若泥滓惟此可尊惟彼可恥精擇力行一問諸理伊誰名堂猗歟朱子

先君硯銘

其厚也不反不側君子之徳其潤也溫其如玉君子之澤惟其然余先君子寶焉以昌斯文之傳

碑

知宣徳府王公遺愛碑

宣徳郡兩京間險帶河山勢壯屛翰列聖時巡馳道所從出車傳旁午民廬阜蕃猶漢三輔嵗巡幸服禦供帳陪扈百官廚傳飛挽鏹屬罷軟吏旣喉喘顚汗免罪戾不暇而並緣爲姦者躍躍以喜矣其鷹擊以峙威猛令以趨辦則又民不寒而栗其有臨政而民安之旣去而思之不忘者可不謂賢乎哉廼今王公旣代之如幹年而民著其善政於石曰俾我民不忘公之徳則其賢可知矣初延祐三年陜西牧弄兵朔漢皆警上都畱守議時丁祁寒宜預具羊裘以待戰士旣具而請其直賦宣徳屬邑裘防袴四百餘防襲旣輸而直不下巳而西北解嚴嵗輸不巳民以故敝其資或立劵舉責困不能償至鬻妻子歷十四年吏師耳目不究公曰有大於此耶事首於一時權宜者曷可因於後況畿輔根本地王化所先民可重困也哉卽下令其屬罷之旣而畱守司亦不復語所輸公代去久之徵如初時至元三年也公家居上京聞之嘆曰夫任其事必圖其效我爲政於彼而惠莫能終可乎且古之君子有以利人無不爲也今吾豈宜避一時之嫌而貽其民百世之害廼析陳其顚末於分司禦史罷之如公言於是民懽呼以手加額曰公徳我民至矣哉且以武川劉黼之序介國子助教康君魯瞻來請書公名敏善甫字也蔚州靈仙人早以儒術飾吏事嘗拜禦史西防丞珎用監同知上都畱守司所至聲赫然今特紀其爲宣武者系以詩曰治理孰難厥惟王畿懦或勢回猛威禍基一弛一張惟相厥宜我以吾誠孰難厥施灤水之陽居庸之北睠此奧區拱翼都邑民物夥繁風气淳質順時撫方布昭品式從官衛士羽林鷹師其來如雲其給星馳曰此常供民敢或違豈其誅求恆若登陴惟我王公若疾在已蠧宿弗剔曷致於理公言諄諄如裘之溫惟誠動神而況於人昔也五羖貴擬狐貉今也在野戢戢其角昔也紐聨婦手胼胝今也然膏緝毳而機民言公徳我覆我育豈惟婦子及我牢畜博瘠蘇僵起我嚬呻公燕壽考式慰我民我民之思載歌載詩庸勸後人徳馨似之

欽定四庫全書

伊濵集卷二十三

元王沂撰碑

樂平縣尹康君遺愛碑

平棘康君庭玉之尹樂平也宻而不煩嚴而不苛教民趍農桑通溝洫以厚民生興學校以媺其俗又以其餘力封壇壝理傳置悉如法其識事如蓍龜操守如冰霜憂民務如家事衛良善如生芻不爲機巧刻察而治獄不撓曾無嚴聲惡色而吏防不得逞裏懽戶懌咸曰有惠愛於人旣去官邑之裏防林野之民願伐石以紀其政以耆老閻惟寅之狀來徴文曰邑民有與大姓爭田者大姓力能動縣州吏曲文爲道地民憤死其妻借以中之逮系者四十人獄具君求得其情民泣服釋濫系者嵗大旱麥旣萎死而菽粟未種君薰祓禱羣望得雨逺近周浹變瘁爲榮易憂爲喜民曰君精意所致也君名國器早以明習法律推擇爲吏歷官和順南宮二縣簿故能深知民隠所立卓卓如此嗟夫理民莫近於守令也今凋郡敝邑相望蓋能推其功惠及民者鮮也君受代在任之嵗月與眾人同而民思之不已亦難矣哉乃取其民之所頌言而次第之曰樂平之郊載歌載謡有綽其政其聞孔昭聞也曷以宜民而已宜民曷以以其夷易獄訟之濫系者充斥君來聴之髮櫛絲績時澤之愆我民焦然君禱而防錫之有年遺秉棲畆囷蔵露積富我鰥防繄君之錫原有喬松隰有丰艸無壯無穉祝君壽考式爾後來視君之爲太史之辭我民之思

眞定路饒陽縣主簿呂君遺愛碑頌

至元之初詔天下勸農桑興學校革獘修廢而海內悚然知上之求治矣於時羣下遵職惟恐在後而饒陽縣簿呂君以治行聞嵗滿代去其民聚而謀曰我民之徳呂君至矣顧無以自效盍以君善政刻於石乃俾邑之士尹彬張思禮走京師請余曰呂君之爲饒陽也以平恕質慤爲主不矜智飾名每事輙分別可否而使其政皆由長以出以故爲之長者聴爲之民者思先是賦稅失其平民往往轉流君正稅籍墾姦蠧若疾痛嗜欲在已復其業者五千餘家嵗輸米五千石武彊出入圭撮若家計然於賦役度勢不可蠲除者然後第甲乙調發與民爲期防如補倉廩治梁道貴不煩而民不擾滹沱水囓堤府調陻塞君賦葭蒭均更繇旬而集府嵗買桑楮蘊絖給受有法無均否之獘無防集之擾凡民有訟曲直君濯手擿爪徑決於前不以屬吏詿誤若小過輙誨諭遣去民有爭分財訴戶役積嵗不能決君爲辧之卒使感悟而去久之政洽豪猾屏迹鰥寡遂飬弛壊更革乃興學校建加封先聖碑與其長貳春秋釋奠以宣教化以故嶷然有能名部使者二千石舉其材將用矣而我民思之不忘公其賜之文以慰我余謂爲政莫難於爲縣也而簿爲尢難凡民事委曲當有所操縱緩急也惟其長之同則奉法之吏從而繩之不爲其同而惟其志則爲侵官爲立異若呂君者不矯矯爲異不翕翕爲同能使爲之長者聼爲之民者思蓋人有所不能及也不爲之頌則爲善者何以勸焉呂君名栗字士寛世家中山之無極其材方向於用其可頌者庸詎止於是歟詞曰昴畢之分饒陽其邑流聞王城有偉其績曷以致之時維呂君匪飾匪雕璞玉之純此張彼弛補刓葺獘庭絕滯訟濫獄無繋流亡旣來君能撫之我無爾暴爾無我欺驅我蟊賊膏我黍稷我倉旣盈爾廩維億何以祝之福祿如茨何以昭之琢辭於碑

墓志

元故應奉翰林文字從仕郎致仕郭君墓碣

應奉翰林致仕郭君旣葬其孤汝立請於禮部尙書張公國維曰先子官次行治旣載太史楊俊民幽宅之銘維墓有碣所以明著其體聲羙實以飭我子孫於千萬世其辭未立敢因公請乃屬其防李濟卿以狀走京師乞文於襄陰王沂序曰君諱士文字從周其先廣寧人中徙錦州至君之大父又徙眞定故今爲眞定人大父諱安世載徳弗燿父佑掾農政院以君故贈從仕郎眞定路靈壽縣尹母傅氏贈宜人君早爲部使者陳公天祥知辟掾不就巳而用薦者爲忻州文學掾攺眞定文學遷教授大都學調陜州逺安縣簿攺太常寺禮儀院太祝又不就以應奉翰林從仕郎致仕卒於元統三年三月癸巳年七十有四以其月丙午於眞定縣栢堂原之塋以配宜人傅氏祔子一人汝立女二人長適趙祖昌次早卒孫男一女一未名也初靈壽君歿京師君尙防徒步往返防其防歸哭泣無節垢塵積首見者嘆息終防事母至孝飲藥物必經手尢刻勵就學愽聞彊識屬文謹繩尺於書工篆遊於集賢學士焦飬初國子司業硯堅之門而與處士黙庵安某磨礲灌食以求其所至以故名出眾右其掾文學也嚴知約善教誘爲學者所歸今翰林承防許師敬時貳燕憲尢器重君其教京學也名益著論者謂君勢且顯而任事者亦意向尢甚君終不肯彊起天歷初祭酒蔡公文淵薦君教國子而君已老矣君爲人介特樂靖退言動必度於義於勢與利無秋毫顧計心晚號西泉日與學士大夫講評以遂其好嘗考燕南河東鄕貢士其得人爲多屬疾垂歿容止如常呼弟子李鳳理髮正冠遺言裏中親疎各盡其意噫是豈無得而然哉用𨿽不盡其才而言足以見其志學𨿽不大於人而譽聞於一時其自得者壽考於身其有餘者以褒崇其親以流澤於後是不可無銘也其遺文若干捲系銘碣上曰彼囂吾靜以守則勝彼棘我徐以求則迂不囂不棘維學之力兆此新岡歸安其蔵琢銘斯石過者必式

故將仕郎翰林國史院編修官賀君墓碣

賀君名據徳字天爵太原淸源人也初試國子伴讀後中泰定四年進士第丙科授將仕郎翰林國史院編修官旣滿乞外補以至順二年八月丁酉終於京師僦舎春秋三十三以其年某月某甲子塟於其鄕之先塋次君初從今翰林侍讀學士富珠哩君學雅爲故國子祭酒宋君誠夫今國子司業謝君敬徳器重其家故寒也自童防孤苦無慢情戱色侍母以孝聞出從友朋以矩法自持爲學勤苦旦不颒水夜不觧帯翻研覆精必以巳所自到者爲是由是於場屋之文膏潤冰釋義理溢發旣編修史館行加修名加聞若將施之而固止之斯其可哀也夫初科舉行士之防名者累累智運術展於淸資顯轍執契而取君旣爲館職矣天與之榮如此而又奪之之峻如此豈暫顯之而終蔽之是殆不可曉者也旣沒之如幹年當至元之初淸源縣大夫孔禮字仲理石以表其阡以監察禦史呂君思誠幽宅之銘請文昔孔子遇舊館之防而哭之哀脫驂而賻之門人譏其已重而孔子辭焉曰余惡夫涕之無從嗟夫吾銘不愈重於脫驂乎君可以無憾矣系銘碣上曰孰夭而屈孰壽而伸其天其人磅礡氤氳復歸而眞

承務郎南陽郟縣尹郭君墓碣

君諱泰字通甫姓郭氏其先陳畱人在金季有長千夫者逸其諱天兵定河南君之祖全集蕩析之民爲百戶武宣王察罕麾下旣聞卽命爲官長以撫其眾始徙家襄邑故今爲襄邑人考元贈承務郎汴梁總管府推官母氏李贈恭人君早從舅氏故防政李成肅公學練習典章律令因革損益至大間朝議修通制用薦者與編緝書成補中書戶部掾有能名遷河南行省掾而名益顯丁母憂服闋授承務郎尹南陽之郟縣他州邑訟難決者部使者悉屬君已而以疾歸調監衛輝路驛不赴以後至元戊寅閏八月終於家春秋五十有七配韋氏封恭人子男三人長榮祖國子伴讀欽祖繼祖尙防女二人適士族君旣葬之七年榮祖以谷城縣簿劉中孚之志求文其碣曰君爲人和平質簡不矜智取名其施於爲政亦然至有所必行人亦莫能及也初天歷皇帝之入汴起萬夫長之罪廢者命守潼關以拒西軍而防田沈湎自恣間縱帳下惡少肆剽掠軍民洶洶如驚鹿巳而潼關失守坐法下閿鄕獄其徒破械出之走郟縣匿逆旅舎君聞往捕左右曰彼將家子勇健多力未易當也盍請於大府君曰吾備位長民有罪可縱乎旣就縛防送汴君應賞不下或勸其自陳一笑而已此行已居官已試者也是宜書銘曰君之爲政小法必愼及其臨義則奮而進俾擴其施詎止於斯奚嗇其爲惟後之詒

伯姊墓志銘

伯姊王氏先君宣城公之女嫁東垣侍其氏爲嘉議大夫浙東亷訪使同朝之子婦侍其君通之妻笄而柔嬺靜約動應儀法於刀尺鍼縷不習而悟於圖史知大防於孝友天得也長而擇所歸仰恭俯慈宜於家方其盛時中外聚指數千嵗時饋祀以恭先之而恩意所逮疏戚如一舅歿姑老分任家政侍其君名宦未立卓越不羈賔客過從車騎魚貫擊鮮置醴彈絲吹竹歌呼遨放窮日夜不厭而家業少衰矣吾姊相以儉約納諸繩檢斥貨簮珥佩服奮厲營畫秩秩有序以儲以積至有田以食有廬以居飭其子以學不倦此其徳性智術非偶然者人皆謂宜壽而康克備成福不幸年三十八以卒嗚呼女如是足以知其賢又足以知吾祖考之徳行於家也以延祐四年八月二十二日卒於姑孰卽以其年某月某甲子於姑孰溪靑山之原子男曰某嶄然有立王氏世家襄陰今爲大梁人吾姊爲金監察禦史諱鋭之曾孫浙西道提刑按察司經歷諱振之孫宣城諱宗仁之女爲之志者其弟沂師魯也銘曰秉是壼彛一其初終振彼單微實保其宗在徳靡虧奚報弗隆曷以告哀納銘新宮

鐘教授墓志銘

客有挾五行書踵門來見曰鐘萬鐘試告以嵗月時具道餘生之辰月宿星斗而金佐之用是剛介自將不能俛仰俗尙謗譽相尋若素所聞見其然者余灑然異之問其所傳慼然曰吾先子早遊江南得李虛中學而周覽旁浹星曆書以翼其術推人之壽夭貴賤貧富憂樂奇巾而不失繇是名聞江淮間晚而劬躬教子萬鐘未及飬而遽大棄之又無以識諸幽終天之恨也公幸哀而賜之銘卽死無憾翌日袖繁昌縣大夫張純仁之述一通來授余憐其志爲序曰君諱震字東叟太原人髙祖防仕金爲小官曾祖耀先祖夢熊夢熊子三人益成益禮益友益成始徙家浙右辟宣慰司史以歿君之考也初君挾其有防姑孰繁昌間一時士大夫多神其伎謁者浸眾君應之一以誠篤時微諷黙導以救其失晚用薦者爲陰陽教授池州卒於至元二年丙子二月十五日春秋六十九娶虎林何氏子萬鐘也銘曰奚術之微奚居之卑庶乎道之爲歸嗚呼鐘君其尙近之

劉宜人袁氏墓志銘

夫人姓袁氏濮州臨淸人父諱某以長者稱鄕裏母李氏夫人年二十有二嫁東昌邱縣劉氏爲從仕郎徳州判官熈之配儒林郎國子助教源之母至元三年三月二十一日終京師之官舎春秋七十六卽以其年某月甲子歸葬臨淸縣廣濟鎭之先兆初徳州先配吳氏旣歿子淵尙髫也夫人拊字恩有加俾克有立及夫人有子今助教與淵友愛尢篤助教之防旣捐重幣求師教之及壯又遣至京師齒冑子於學淵悉所有以資其費無所靳居數年明試於有司收其科歷官州縣入列於朝徳州與夫人皆以助教貴授封夫婦康寧壽考助教迎致京師食其飬祿而宜人遽卒其可哀也夫助教同余官國學居相鄰也故其子請銘不辭而銘曰子登王朝夫老邱園謂宜百年象服魚軒胡嗇其報維祉其後維瘞有銘萬世不朽

沈伯雋墓志銘

君諱茂寔字伯雋其先有爲齊太子家令者曰約嘗徙家吳興故世爲吳興人至君之考又徙家錢塘今爲錢塘人曾大父諱謙爲宋承信郎監武義酒稅大父諱行義保義郎準備平江節制司差使考諱元龍登仕郎應浙漕舉君少蓄學問發爲文章詩嘗往來新安方回萬里西州史孝祥敬輿之門用薦者補錄紹興儒學母病棄歸養居久之攺杭儒學錄歷石門洞書院長丁父憂卒防遷太平儒學正先是庾粟庫錢弗以豢士壹切靳嗇贏則掩取自封殖又虞暴章得罪乃竄易爲簿書他日爲淸防誑士惴惴然恐戶外之屨入也君獨裕人薄巳弗樹乃私能俾長者聴貳者服日從四方之客與夫鄕邑之老登蛾眉亭俯大江釃酒髙防鳴弦賦詩汲汲然恐招納之弗廣恩意之弗周也以故人士舉慕鄕尊尙之君欿然飲其徳也嘻可不謂賢哉晚歸錢塘從容語諸子曰吾嘗築室塘棲樂其溪山吾圃樹菊二百菊孤澹貞潔介然有常吾庶防近之吾將隠矣明年君疾不起年五十五泰定元年十二月十九日也又明年乙丑二月二十三日癸酉塟烏程縣崇孝鄕蘆溪之原母張氏娶姚氏有子二人曰黼曰黻黼包山書院長孫男二曰康曰庠其著述有古刀尺野人談錄視聴錄菊泉集姑孰槀菊泉樂府蔵於家君亷靜寛愼貎和而內有守世俗之所爲有不爲者誠有若其自況也塟期及黼以貴溪縣簿薛基之述來請銘故不辭而銘之曰約於身丰於人維篤於仁厚厥有艱厥壽克咸厥後

經歷張君墓志銘

大梁之張氏有家江南以明法飭行顯掾行省以卒者孝叔有子承徳襲教防繼厥聲爲嶺南廣西道肅政亷訪司經歷以卒者諱復初中修字也少孤刻勵就學卓犖有大志貌魁岸嚴整不可犯嶷然善爲官所居聲威流聞居平樂易長者也初辟浙東帥府史日本賊變生倉卒嘄謼白晝操利兵火官寺闔府劻勷君突出白戎帥部衛兵以距敵格殺其渠賊以故不敢廹而圍竟觧蓋君之勇略如此頃之遷廣徳尉不赴用舉者擢浙西道憲吏繡衣使數倚決難事君治之恆若簡而有餘以材髙遷行察院史尋調將仕郎知事平江府非其好不就也又辟南臺掾禦史薦君練防憲典故可以持憲一道遂超遷從仕郎經歷廣西道逾嶺冒瘴沴卒鬰林驛時泰定元年七月甲子也享年五十八官爲封傳防送以歸其配解氏以其年十二月甲子塟於祥符之原先墓次初君爲吏精敏果伉發伏振弛擊姦彊擿根節機張鍵閉靡漏毫末一時在勢者爭出气力引挈之君亦慨然將有以爲也而遽止於是豈非命也夫噫嘻命之不可空揣而材難恃以自見也久矣彼蹈污陵剪剪以覬幸其偶得也又左睨右眴而恐失之是本何理哉君世爲大梁人曾祖某祖某皆仕金季母氏鄂吞君防余父子間相厚善將塟使來乞銘余故不辭而銘曰嗚呼張君胡厚其有旣不申厥壽亦不昌厥後天耶其偶然耶我又何嗟

欽定四庫全書

伊濵集卷二十四

元王沂撰行狀

張君仲實行述

故兩浙都轉運鹽使司知事張君仲實曾祖宗尹宋贈朝議大夫祖�宋武徳大夫閤門宣贊舍人父洤忠翊節先生諱楧字仲實其先秦州三陽川人五世祖循忠烈王佐宋髙宗南遷因家錢塘先生防而警敏絕人能刻意學問言動蹈繩墨𨿽在綺紈不流不侈甫冠學藝大成是時宋社旣墟而文物典刑猶存鉅人耆艾士若兵部尙書陳公存參政中書文公及翁禮部侍郎鄧公光薦太學博士劉公辰翁皆降詘年徳相與交好譽望四出蓋自景定咸淳間士滛於舉業以磔經破道之學槖籥而風聲之先生獨斬斬於流俗鋭意矯復古學一切掃除芬葩組繡而空之於時翰林承防趙公孟頫以文墨論議特起東南先生稍後出名嶷然角立文辭肆博其學富而醇於經闡明奧防觝異剗僞與濓洛紫陽表裏而涵浸渟蓄洞見根極大侈厥文閎肆雅奧茹道徳之防逹世務之要於詩尢自喜溫麗閒淡气質渾渾辭非一律橫從窈而自合於繩削又何其工也爲人亷靖自將尢篤於嗜善其遊皆當世秀人偉士與剡源戴表元帥初漁陽鮮於樞伯幾吳興陳康祖無逸錢塘戴祖禹今祭酒巴西鄧公文原善之尢厚其事親以孝聞始終翊節蓄學弗售而先生不事產業基址日益以貧而竭力致養宜寒燠具丰柔滫瀡弗忍一日去左右其隙則教授學者戶屨鱗鱗然其聞言冰釋觀徳心服勸飭礲漑以成厥器甚眾初用舉者起家爲杭儒學錄非其好也翰林學士徐公琰亷察浙右素聞先生賢甫至致禮與相見器之卽薦宜充本朝文學選翰林承防閻公復亦奇其文雅詠言以賞識二公望崇一世不妄與人數從騎吏入下裏舎論談薄晏學士大夫咸多二公之知人而知先生之微求諸人也頃之江淮尙書省選正江陰儒學尋遷宜興州學教授轉教平江府儒學先職是者轉噤吟屍厥官先生所至端矩彠嚴指誨峩冠逢掖翕然知所樹立庾粟庫錢整棼剔蠧修明紀綱士得以勸敝得以興而學校風俗爲之一變矣大抵先生之學以明斯道澤元元爲已任恆謂我之所以自著者在行事不必見諸空言𨿽宦而不遂仁而不年其所設施不足以發厥蘊然其志可知也轉徙郡文學更二十餘年人皆爲之欿然而先生怡然不介意毎去官歸輙與學者講貫如平昔若終其身以誨人爲樂者平生故人超侍從之列備文儒道徳之任或聞先生一入帝城要途可跬步至也謝曰親老矣得一席之位以行志三釡之祿以爲養斯可矣庸何望其賢以玆益信先是有以工書薦者拒之曰與其以書進吾寧窮以終也江浙行省丞相府辟掾禮曹今平章髙公時防知政事素善先生亦風俾卽署時首相目指气使可鑠金石先生固辭卒弗能奪也其正行直道廼如是久之調將仕郎主廣徳縣簿丁母憂服除擢兩浙都轉運鹽使司知事談者謂先生宜在朝廷備訪問計簿非厥事而先生處之斡旋綜理若決流抑隊可爲後法考績而代不蔇浙西道亷訪使者曹啟薦曰張楧學完行尊鄧善之劉損齋儔也方朝廷崇儒術尙亷素之時宜特遷江淛儒學提舉以奬恬退不報先生亦以老不復言仕矣以泰定二年二月二十四日終於家年六十六葬於是年三月墓在大慈鄕龍姥池北初宋大理少卿牟公巘號大儒讀先生之詩唶曰非今之所謂詩也桐江方萬里於文學少許可以昌黎有李漢紫陽有黃幹擬先生學士大夫以爲兪而先生不以標望髙人好奨後進一有所長輙誘厲奨借之以故所成就累累知名嘗手江浙文柄其權衡鄕貢士得人居多嗚呼可謂醇明篤願之君子矣生平微所嗜好頋喜蓺菊嘗謂所知曰菊貞素孤潔吾庶近之因自號菊存先生未嘗著書其所論述皆因事而襮旣歿子�集其文章詩爲學古齋槁若干捲拾遺若干捲其披尋防繹緝綴今古羣書類聚法制度數造物立器解名釋象曰格物編又如幹捲讀者可以知其志之所存也嗚呼先生而位止於斯而年止於斯然能自立於不朽視夫得悖乎道處非其任其彰醜於後者孰爲窮孰爲逹亦可以無憾矣母朱氏娶劉氏句容縣簿沆之女繼室牟氏子五人炬熽爥�燠燭燠前死矣五女子其已嫁者三人梁郭瓉杭吳某婿也其一人未嫁而前死一尙幼也孫七人旣葬之三月其遊襄陰王沂序次其言行大略而歸之先生季子�噫沂言亦奚益於先生也然先生之歿大夫士識與不識皆聞而哀之則其遺論在人多矣詎無能言君子爲之著述俾信於天下後世哉

張君信甫行述

張君諱誠字信甫其先河中人考諱鈞金季徙家華州已而歸其孥河中子四人君其防也君爲人內自飭勵無外飾大抵於仁厚最隆也其事父母飬能致其樂喪能致其哀其治家規畫纎悉備具以故於研窮博洽之功未暇也然明敏異甚書一讀輙能通大防兄三人長甫冠而卒次恕次仁友愛甚篤相謂曰吾等幸鐘世徳丁日繁衍微規約何以爲觀乃象唐張公藝於堂又樹屋以祠其先春秋眡牲省器皆不以屬子若孫俯仰齋栗如見其享之者已祭列子婦堂下申栁仲之訓咸栗然警懼已而懽然相接其兄旣早世君撫其長防千五百餘指咸得其宜捐重幣延師以教諸子侄入其門尊安其卑卑慕其尊一時皆稱之其視族人愛以均於衣服飲食自奉尢約至人有急歸我則推財赴之無錙銖顧惜意鄰里嵗饑輙發粟以救嘗學毉疾者歸之無親疎逺邇皆爲之盡其術貧者或資之藥物衣食嵗具豆糜食饑者恆百餘人天歷初陜西牧弄兵旣渡河居民劍炊朝不謀夕閭裏惡子席亂刼掠有掊君金帛之積者兵旣定事露或勸君白有司君謝曰聚散物理之常彼先世嘗相好矣吾忍之奚以見諸地下耶卒不暴章人以此多之其與人少合所與合不阿其意守令以休沐造其席問起居或詢以政治得失終不能以勢利及也遺戒諸子曰吾昆弟同防無間言若等克紹吾志卽死靡憾君享年七十四娶孫氏子三人長克謹次克愼早世次克寛承襲教世其家爲國子伴讀孫二人曰某曰某克寛將以某年某月塟君於條麓之先塋泣且拜請於王沂曰先子有馴行徳不克顯於世玆將乞銘於浙省防政祭酒富珠哩公先生其哀而述之餘曰吾𨿽不與而父接觀若云則知爾父之可銘也謹序次如右

故贈中奉大夫江浙等處行中書省防知政事防軍魏郡公胡公行狀

維胡公系出於虞有爲周陶正封陳者是爲胡公其後曰建曰廣以勲名著漢歷魏晉宋齊梁曰質曰昭曰謙之曰奮曰威曰諧之曰僧佑曰頴史繼有書迄公先初爲大梁之鄢陵人在宋金繼爲顯官天兵墟汴公考提其家渡河故今占籍相州爲相之安陽人天興火剽之餘𨿽鄢陵有塋塋有碑其文剝缺不可識而牒莫得而詳然奕世載徳畜而不發至公之子侍禦史以儒學政事顯名朝廷而胡氏遂顯矣公諱景先字彥明以子貴封奉訓大夫知頴再封朝請大夫同簽太常禮儀院事騎都尉安定郡伯進封翰林直學士亞中大夫輕車都尉安定郡侯贈中奉大夫江浙等處行中書省防知政事防軍魏郡公考諱用璋以孫貴累封嘉議大夫禮部尙書上輕車都尉魏郡侯母祝氏贈魏郡夫人妻王氏贈魏郡夫人享年八十以致和元年二月六日無病而逝以其年五月十日甲子安陽縣孝明村之原祔以夫人王氏子二人曰彛正議大夫禦史臺侍禦史曰規中書兵部掾女三人長適鄭某次適王某次適李某皆士族孫二人曰伯敬侍儀舎人曰伯壽尙防也孫女二人長適大司農侯公孫某次適樊某初公考禮部敏逹有志操種藝自給以徳行化鄕裏鄰有棗樹垂舎傍棗熟墜地命左右拾以歸其主其厲志如此與人防不矯矯爲異亦不翕翕爲同以故人莫能親疎久而後知其篤也居嘗愛眉山蘇氏治生不求富讀書不求官譬如飲不醉陶然有餘懽語遂自號曰陶然翁隠居而終祝夫人智識過人逺甚畜馬有夜盲者僮擅靣謾市人取直歸以自媚夫人云還其直且謝曰童不以質而輙汝紿吾不忍也公承徳襲教力學不倦嘗慨然嘆曰辭親幹祿孰若竭力以供子職屈已從人孰若隠居以遂吾志故終身未嘗言仕其事父母飬能致其樂防能盡其哀事兄有過人之行推已屬人無不致其厚兄歿待寡嫂嶽氏亦盡禮教畜其孤厚如巳子同里人有貸錢爲本業子本相埓至數十萬貧莫能與息主責勢孔棘聲自縊公聞捐家貲俾償之里人泣謝持劵納公所公謝火其劵嵗饑出倉實以賑其鄰里鄕黨旣匱又賣田繼之至熟眾將償公辭不受裏有防其子弱家無所有爲具衣被棺木飯含以斂蔵之經理其子尢盡恩意旣長俾有家願傭以報徳公不許盜有竊其牛羊者已而又竊所乘馬公知賊處一不問人嘗具饌公食肉而甘問諸庖人庖對法以兩釡合以泥封褁中置肉火其頂趾公曰釡得無損乎味於適而器於獘吾不忍其仁厚天性然也其平居則恭謹恂恂遇人不爲畦疃或欺而侮之亦不變以故鄕人皆樂其和而畏其莊其長老教子弟必以公爲法曰爲人如胡公足矣其孤寡饑饉之人相謂曰自胡公亡使吾無所告依其見於言行者如此王夫人鄢陵望族性行孝謹處內外親疎之際盡其宜事夫能成其孝教子能成其才子官於朝丰顯矣鄕裏以爲榮而卒亦不見其喜子罷官歸或貧匱以不足於飬爲憂輙喜曰此吾所以教子也吾敢不安於命哉吾無待於外也其子居禮部防甫除服匝月起而陜西行禦史臺治書侍禦史時夫人春秋髙以就飬辭夫人止之曰西臺臨分省四朝廷視爲重地且秦中嵗凶人相食賢者急病而讓夷而忘父之訓耶無庸我憂也此夫人之徳見諸外者如此侍禦由丞相府掾起家工部主事職十有二遷爲侍禦史官十轉爲正奉大夫初河南嵗大防使請發倉以賑救者足相躡於道行省拒弗許侍禦史時爲河南省左司員外郎乃代判省牘擅發米二萬石所活五十餘萬人其僉河西隴北道憲也隴北道近邊吏往往闊略文法幹沒無所忌侍禦按姦發伏振擿利害窮治賕十有一人繩以法濫系者釋八人豪大吏屏息累足目公曰是不可犯也部內肅然爲中書右司都事西域僧卦釋囚以袚除者內侍奉防引富民子坐法當死者將縱系侍禦白宰相復置之獄其爲禦史爲員外郎左司也練習朝廷典章故實亦臨事明敏果斷引大體闊細故色和而語莊矯矯無所屈皇上入正大統聖朝故典錫賚親王宗臣庶官衛士金幣帛以萬萬計期月間舉故典者再用事者憂之請括金民間以充用侍禦時爲戶部尙書稽內府之隠得郡縣上供之實與夫內帑蔵積之羨不足則令鹽商入銀以凖幣朝度有法若家計然論者多之其爲治書也時皇上委任大臣垂拱仰成而侍禦振舉紀綱以闡明法度至於以道徳勸講傳經啟廸人望物論咸曰是堪重任者是皆履正蹈義所至然樹藝徳善在公有不得而辭焉者公之壽考康寧食其祿飬而侍禦入則侍帷幄贊國論退而承顏侍膳雍容膝下可謂盛矣天之施與善人豈非信哉公旣歿如幹年皇上嘉公之能教厥子爲才臣命明著公之休徳遺澤章示萬世以假寵胡氏之子孫於無窮以勸天下之爲人父者侍禦將乞銘於禦史中丞浚都馬公以狀來請沂謹序次其實可傳於後世者如右謹狀

哀辭

天臺趙公哀辭

天臺趙公嶽甫遊余父子間二十年與先君交爲莫逆於沂則師友也公旣歿之二年先君捐館沂抱痛終天繇洛南奔防先友雕防殆盡公亦邈不可得矣念無以致其哀者乃爲辭以哭之公諱許嶽甫其字也上世爲蜀人今爲天臺人起家以臺州文學掾至年七十還政官八轉爲朝列大夫職七遷爲明州路治中年七十二終於家公學博而醇文宏贍而不浮與人交盡其義不隨時勢冷熱爲向背行已居官一於忠厚不馳騁衒鬻以投世幹顯故知之者少而公不易其意也其爲溫推官時樂淸縣民陳漁於海它舟貰其釣�陳舞秤以紿之怒且鬭攫其�及囊衣委舟順流去陳賂遺巡誣以剽刼之罪捕得掠俾自誣二人以瘐死獄具公審鞫知其寃卽解縱其從九人治巡罪狀辭服民歡呼聲動海上以爲神明公爲政大槪類此故所至有遺愛辭曰倬彼赤城仙聖所宮中流日溪屈蟠蛟龍厥材孔良楩楠豫章虎豹翚翟有炳其章淑靈和淸扶輿委鬰萬物不得異人間出篶生我公有蓄弸弸旣焯其襮亦宏厥聲寧國之治蘇僵博瘠初以詆去民實戴徳於甌於閩有偉其迹驅其蝥賊以殖黍稷彼疾其驅公車徐徐世懦而恃公恬其居順退以年媚於林泉身焉逍遙秀眉蒼顚嘯歌偃側世無不得子孫順慈化其餘澤旣壽而康亦熾而昌君子之祥邦家之光彼天如何不俾百年馬鬛峩峩日溪之阡日溪茫茫公豈其蔵乘雲跨箕至於帝旁嗚呼天乎旣防吾父又奪夫子撫膺痛哭念我何恃穹穹厚厚有時而毀余心之哀其何能已

祭文

祭魯子翚防政文

嗚呼天於斯文忍斵防之胡爲哲人相繼而萎多士何以爲繩衡天下何以爲蓍龜此學士大夫所失聲而驚呼涕泣而歔欷嗚呼惟公气虹霓而冰雪學河海而文星斗取之旣博而成之粹飬之以而稟之厚故其器不止於一能學不期於偏就進位於朝則鳴鳯之儀講道於家則洪鐘之扣旣徹牖以並納亦隨材而獨誘如雷雨之先物咸頴發而苕秀流蘋藻以芼頡潔黍稷而饙餾文章之選禮樂之司師氏之位侍從之躋旣耀其華厥聲亦馳或阻爲崖或巧爲機公坦其不見瑕疵有穹其勢有赫其威非義所在公不詭隨至於弛張有時進退有義何堂堂而山立忽星隕而颷逝嗚呼維公而遽死邪吾道之衰乃至此耶凡我同朝矧曰同志契濶山川阻親含襚終天永訣寓此薄醊

