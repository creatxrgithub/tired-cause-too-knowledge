

欽定四庫全書

集部六

家藏集

別集類五【明】

提要

【臣】等謹案家藏集七十七卷明吳寛撰寛字原博號匏庵長洲人成化壬辰防試殿試皆第一人官至掌詹事府事禮部尙書諡文定事迹具明史夲傳集爲寛手自訂輯李東陽王鏊二序皆稱詩三十卷雜文四十卷縂爲七十卷今此夲詩目相同而文集實多七卷又附以補遺文六篇後序亦稱寛子中書舍人奭搜閱笥稿得詩三十卷文四十七卷與前序頗不合疑七十卷以上乃寛原編而其後七卷則出奭等所附益也寛學有根柢爲當時館閣鉅手平生最好蘇學字法亦酷肖東坡縑素流傳收藏家珍如拱璧其文章和平恬雅有鳴鸞佩玉之風詩筆更深厚醲郁追蹤作者蓋成之際正文體極盛之時有楊士奇等以導其波瀾有李東陽等以爲之推挽而寛之才雄气逸更足以籠罩一時明代中葉以還吳中文士未有能過之者至其作史彬墓表稱以力田拓業代爲稅長而不載其有従建文君出亡之事後人因據以正致身錄諸書之訛是尢可以資考訂矣乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

家藏集原序

匏翁家藏集七十卷吳文定公所著而手自編輯者也爲詩三十卷不分體制以年月先後爲序文四十卷則分體彚載而先後亦隱然寓乎其間蓋惟輯其所可識而散佚於世者弗與也公之沒其子中書舍人奭刻梓於家旣免喪上京師以屬其諸従兄數月報詩卷成又數月報文卷成奭持以告予請序首簡予覽之悵然嘆曰言之成章者爲文文之成聲者則爲詩詩與文同謂之言亦各有體而不相亂若典謨訓誥誓命爻彖之爲文風雅頌賦比興之爲詩變於後世則凡序記書疏箴銘論贊之屬皆文也辭賦歌行吟謡之屬皆詩也是其去古𨿽逺而爲體固存彼才之弗逮者麄淺局滯欲進而不能彊其或過之不失之奇巧則失之詰屈不失之詭誕則汗漫錯亂而無所歸於是作者𨿽多而文之體益微矣然言發於心而爲行之表必其中有所養而後能言蓋文之有體猶行之有節也若徒爲文字之美而行不掩焉則其言不過偶合而幸中文以古名者固若是乎哉公以經學爲程試旣而徧讀左傳遷史韓桞歐蘇諸家之文欲盡棄其舊業及爲部使所迫取甲科官史局文名滿天下老居臺閣弗究厥施而終始於所謂文者故其爲詩深厚醲郁脫去凡近而古意獨存其爲文典而不俗鬯而不泛約之理義以成一家之言由是觀之則其識見之眞正行履之端恪情趣之衝泊無累者不待挹其容儀聆其議論而後可知也其文之傳世固不可少哉昔人謂一代數人一人數篇其澌盡冺滅者弗論今求之成帙之間非世所選者亦難乎其爲觀矣知言君子執體裁而求之公之文其有取之無窮而讀之不厭者乎然則其散佚者尙博而求之以盡白於天下無徒曰家藏雲爾正徳三年冬十月朔光祿大夫柱國少師兼太子太師吏部尙書華蓋殿大學士知制誥同知經筵事國史摠裁長沙李東陽序

文章不難於奇麗難於醇難於典則𨿽然醇與則可能也醇而不俚則而能暢殆有非力所至而至者焉其必由所飬乎是難能也故禮部尙書兼翰林院學士文定吳公官禁近前後三十餘年文章傳布中外海內宗之公旣卒其子中書舍人奭刻其所謂家藏集者授予請序余不自揆竊嘗評公之文矣擺脫尖新力追古作丰之千言不見其有餘約之數語不見其不足其爲詩寄興閒逺不爲浮艶之語用事精切不見斧鑿之痕自謂得公之深也玆復何言乎獨念公生頗好蘓學其於長公每若數數然者及其自著乃獨異焉紆余有歐之態老成有韓之格信其學力之至自得者深乎其所飬可知已明興作者代起獨楊文貞公爲之最爲其醇且則也公之文視文貞吾未知所先後位亦顯矣使獲當路扵時其功業豈少哉議者至今惜焉而公之所以自托於不朽者固自有在又何待於外者與余獲従公久每以道義相劘切其於序有不得辤然公此集自當信今傳後雲家藏者公之謙也詩諸體凡三十卷序記碑銘雜著四十卷總之爲七十卷正徳己巳冬十月之望光祿大夫柱國少傅兼太子太傅戶部尙書武英殿大學士知制誥經筵官國史總裁王鏊序

欽定四庫全書

家藏集卷一

明吳寛撰

詩四十二首

秋日閒居

委巷寡人迹杳無塵俗侵虛窗對髙樹日午落疏陰蟬響方斷好鳥復一唫俯首閱陳編直窺古人心抱衝世味薄處寂佳境深涼風滿衣袖自起彈吾琴琴聲和以暢永日有餘音

觀溪童捕魚

江南五月黃梅雨一夜新添三尺水蓮葉東西蘆葦間斜陽映水魚生子溪童褰裳脫雙履一見水深心獨喜不須撒网與扳繒捕得魚來多赤鯉鯉魚最短亦盈咫猶有老魚不知止君不見魦鱮魴鰋棄長河去入龍門求大鮪

過南園兪氏書隱次劉祭酒先生韻二首

鷗渚茅堂古樹秋校書人去防人遊山林白日無車馬一老窗間著孔周

芳艸橋頭小路斜書聲隱隱識君家醉方丈坐終日黃菊秋深未著花

五月十三日移竹

今朝竹醉教移竹荷鍤穿雲去路賖卻笑此君多潦倒醒來已在別人家

方方壷崇山峻嶺圖

上淸樓閣萬山中百折丹梯鳥道通我欲置身巖壑裏白雲深處覓僊翁

次韻沈啟南僧齋夜坐

躡雲何處宿古寺郭東偏露下鶴初警月低人未眠安心元有法不語卽爲禪寂寂空堂夜焚香繡佛前

除夜

風雪孤燈下坐深寒漏遲百年能防夜一嵗不多時索室初驅疫持肴欲祭詩推窗看梅樹已發向南枝

宿丹陽聞笛

煙冷江空孤月眀夜深人靜浪初平故園才隔二百里短笛不禁三四聲樹逺丹陽臨古驛山圍鐡甕望髙城相逢盡是離家客只向篷窗說旅情

登南京雞鳴山

秋盡荒山鳥迹稀拂衣獨上扣禪扉屋頭鹿下緣靑磵樹杪僧行入翠微千里風煙搔短鬢六朝文物付斜暉悠悠身世渾如此目斷天邊一鴈飛

分題鄱湖聽鴈送黎憲還臨川

碧天云冷鴈聲悲楚客驚秋不盡思彭蠡湖頭愁起處衡陽峯下夢回時波漂菇米風生渚月映蘆花雪滿陂此去臨川無百里帛書休恨到家遲

懷陳起東北上

江城寥落嵗闌珊遙憶離人北上難雨雪載途雙宦轍雲霄萬里一儒冠馬頭木落淮山莫塞上風來易水寒欲折梅花逺相贈幾時驛使到長安

題倪雲林詩後二首

髙人自號雲林子獨住雲林嵗月深足底千峯防兩人間六印一鉤金華佗無術醫淸癖蘇晉長齋養素心寂寞小蓬壺上路百年陳迹莫追尋

阮籍疎狂甘自放淸風髙臥酒杯深池塘夢去忽生艸丘壑移來不換金脫防竹間朝沐髮焚香花底夜淸心祗陀舊宅風煙古一片五湖何處尋

次韻周原已懷石湖舊遊

上方髙處共捫蘿落木空山雨滿蓑野寺推門黃葉亂湖亭倚棹白雲多向來行樂成陳夢別後離愁繞緑波滿紙新詩更淸省令人相對憶陰何

送兪振宗南遊

手扶藜杖出南園不向妻孥告一言白髮被肩過浙水靑山回首隔吳門平蕪客路何時盡喬木人家幾處存此去越中憐嵗莫綈袍應見故人恩

雪夜憶友人宿伏龍山中

孤城鐘漏促寒雞風雪殘燈夢欲迷靜夜獨眠髙榻上故人遙在數峯西空林松子時時落絕磵梅花樹樹低知是山中有佳興柴門淸曉封題

雨後獨遊園中

荒園歇秋雨疎竹透朝陽落葉茆檐下惟聞鳥語涼孤蹤久塵土超然欲坐忘

爲史明古題沈啟南畫

崒嵂終南山黃河抱其趾舊聞塞天地延袤幾千里陽烏浴虞淵落霞散如綺層巒藹佳气蒼翠不可擬史君松陵彥家世昔居此夜夢或見之旣覺心亦喜老南慰玆圖歷歷宛相似不知經營勞但見丘壑美赤松眞吾師白雲是知已爲報山中人明年溯江水

次韻啟南淫雨

陽气渙不收淫雨夜復晝倒傾怪盆翻並集疑輻湊鳩婦頻見離蛇醫頗遭詬日月何道行雷霆半空闘顧無大藥資已彼太虛疛下堂褰裳齊出戶縮頸脰相忘魚圉洋並坐鳥棲宿不辧過河牛時看掛樹蜼乞漿嵗在酉祭社日維戊民謡適厚誣神賜誠大繆攸除荊室完旣瀦白渠澑叵將瓿甊盛彊把桔橰救具棹防陸沈移書緣屋漏因之憫大田豈暇念靈囿何蓑徒水畊痔鏄休火耨溪毛繞宅生田穉幾家茂竈沈或浮釡墻覆乃失霤湯湯咸其咨蕩蕩孰能斯倉不成千厥賦難至冓空聞田畯喜亦笑楯郎怐積惡等貫盈飲酒比多又極備固有由太甚不可復往日害未消今嵗勢仍驟槁項八口饑疾首兩眉皺神禹合胼胝莊念昬瞀地誌費推尋水經慵句讀出門一壺隨俯井尺繘收花姫首夜膏石丈齒朝潄彼蒼有聞知下土敢陳奏朝廷辟四門刑罸謹三就聽政厭衡石祈年飾籩豆誰召淮吳烖復致川廣寇居人廢鋤犂行者耀甲冑赤子困泥塗蒼生脫衣袖米價市上騰錢神槖中走寫帖顏腹空題詩沈腰瘦況玆雨再零絕類人多疚否塞求疏通崎嶇戒顚踣幸有客露冕豈乏人衣繡發廩在斯今爲府合仍舊首從芻蕘詢急向膏肓灸莫厚庶以寜不傭遂全覆滂沱免月離霢霂應春因地修厥利自天獲多祐漸墾千畆連卒致萬家富吳沼尙無虞蜀天底須防頓如元丰間不落貞觀後永圖幸勿忘膚見奚足狃一挽康年回吾邦卽非陋

贈蕭漢文

蓬蒿偃箘簵瓦礫混璠璵君子負俗累騁步忘疾徐辛勤感驟驥獨抱夏侯書我道蓋如此俗流訾迂疎終然不可屈驚悔動鄕閭遊心千載上抗志萬里餘君徳日已崇榮名常炳如

哀顧進士文之

死生亦常事修短有定理命也奚足哀所哀諒非此文之少秀發鄕邑數佳士二十取科名束帶遂從仕社稷不足安一世但平視志髙固超越气盛非委靡壁立屹岱宗塵絕奔騄駬抵掌好髙談人物善臧否歷歷無終窮牙頰注流水把筆或纘言隨物寫形似於其气盡時新意尢崛起累累相示余俛首不敢擬利器徒自懷遠道邇卽止百年半未過二豎蚤見俟力疾陳疏封在告逾一紀臒然體如削飲食半藥餌纊息一以定竟作重汪踦豈無立言人墓道表濳美骸骨久當朽名姓元不死團辭寓所哀竊儗仲宣誄

陳僖敏公挽章

勾吳山水秀人物見英姿特出斯人類端爲後輩師萬間當柱石四海仰綱維執法星辰應行威艸木知常令三尺謹不使百工隳鐡面嚴風采修髯足表儀若金須汝作予采每疇咨雅量蠡難測淸心湼不淄忘家安社稷鎭俗坐邊陲破膽驚西賊知名誦小兒方平畱畫像仁傑立生祠春雨渾無迹秋霜詎有私希文應接武堯叟是連枝徳業昭書傳功名付鼎彛一身思進退萬室系安危已覺知幾蚤誰云見事遲懸車心尙赤解組鬢如絲赤子誰依恃蒼天不憖遺朝廷終北極江漢自東馳鄕裏嗟生晚臨文淚滿頥

正旦雪

天上頒新曆紘埏正朔同推窗瞻北斗開戶納東風已覺天時變何憂吾道窮雪花休亂落吳地兩年丰

洛神圖

僊妃不可卽洛水遙相望手持靑芙蓉遊戱水中央金翠耀容飾木難綴眀璫飄颻白雪裾蕩漾靑霓裳人神本殊道倐忽登北堂嫣然啟玉齒气若幽蘭香馮夷與海若左右更舉觴洛水詎可測人壽安能量云軿期再來少隔三千霜

雨雹

江城六月暑气薄夜半有聲敲屋角靜聽彷佛是何聲淅丁當更瀺灂初如有客來扣門入夜不應聲剝啄須防萬騎爭奔馳矢石交揮攢亂槊披衣驚起推半扉入手磊磈心方覺奇形三出花半開幻作牛羊並六駁買綃客泣海市珠獻玉人棄荊山璞吁嗟天工一何巧豈有郢人爲礱斵百年老人渾未識此物嘗聞雨幽朔何爲江南亦有之欲問天工愁緬𨿽云盛陰脇陽气人事所召言尢確邇來已過到黃梅半月猶聞雨聲濁三吳大水眼復見髙田可航井可濯園林和暖木再華疆界浸淫禾未獲京師今春乃缺雨羊就烹罷賈榷詔書逺下蘇民力天子減膳仍徹樂百官黜陟勞大臣一飯豈止髮三握極無極備皆云凶況復於今天雨雹皇仁洋溢恐未周天欲斯民被殊渥

題何刻工捲

女媧補天天不漏捲石猶穿太山澑郢工運斤風欲生斵出難供孫楚潄云根可斷亦可轉磨礱幾日方成就梁州之貢天下無忽然躍出東山袖頌功載徳絕妙辭兩手不停煩刻鏤丞相中郎字奇古右軍率更筆深秀東山𨿽老眼猶明一一猶能論結構空堂考擊聲丁丁絲連縷綴如絺繡小或蠅頭大或丈深必因肥淺必瘦東山擇業何其賢古人石刻今流傳周宣中興文石鼔李唐九成銘醴泉延陵墓上止十字薦福寺裏須千錢行人淚墮峴山下過客手摹江水邊其餘諸刻難盡述東山直視如無前百年獨守三寸鐡姓名與石同貞堅回看巧技未旋踵肆中野艸浮荒煙昌黎河東如可作梓人圬者堪同編只今東山旣頺矣子孫守之上愼防閉門一日白石爛黨人之碑愼勿鐫嗚呼黨人之碑愼勿鐫千載之美無使安民專

病項

人生自召百一病傷彼六欲兼七情我今有病出偶爾開口欲說難爲名幸非寒戰與潮熱一痛卻使心怦怦籧篨戚施古人疾二者一旦來相嬰執書未暇矻矻坐伏枕頓作咿咿聲千鈞重負未容釋更覺肩背遭笞搒董宣不屈漢公主徐積已見胡先生昨朝向人忽作別卽欲回顧仍前行昻頭莫肯少輕諾側目欲就多歡迎我生由來泛倔彊只今見者尢加驚獨鶴引吭頻飲啄大雞盛气相諠爭嗟吁元首本無恙股肱何不思扶傾端愁蔓延入骨髓此病始知爲匪輕軒岐醫經動盈捲不識何藥堪煎烹莫如閉戶學導引動蕩血脈方和平未能痛定得思痛把筆遣悶詩先成

題朱澤民小景並詩後

睢陽畫癖不可醫睢陽作畫眞畫師豈維長絹善揮灑只此短紙誰能爲野曠天寒气蕭爽人坐茆亭絕塵想階前舊雨客不來天末晴雲心獨往靑山滴滴靑於苔平地忽見芙蓉開秋聲似向耳邊起石上喬松若个栽意長要在無多筆余墨淋漓綴唐律詩中有畫畫中詩百年再見王摩詰

書句容丁溪僧捨壁

丁公溪上古招提防馬來尋路欲迷遠道黃埃臨水隔當門緑樹與云齊山中地僻無人到窗下僧閒鳥自啼防茗焚香坐終日不知林外夕陽低

爲僧題畫

秋風一騎秣陵還未得浮生半日閒畫裏南朝何處寺閉門黃葉滿靑山

題趙行恕參議所寄沈徴士墨梅

不見王孫知防年更堪東老入重泉江南風景渾如舊春艸梅花共悵然

過陳玉汝溪館

落木城東路荒溪接板橋行來渾覺近坐定始知遙鶴羽休頻掃龍團且慢澆乘閒卽到此折簡不須招

次韻啟南訪玉汝不遇

結屋靑林下移家緑水傍古苔畱晚照殘菊帶秋光過客空敲戶題詩復上堂主人非隱逸莫怪馬蹄忙

悼董孟珍

獨持古道作今人白首峨冠稱隱淪垂老不堪三月病移家空是一生貧篋中書帙悲遺墨窗底棋枰積素塵深巷東風花自落扣門無復過西鄰

悼沈臒樵畫史

秣陵春色厭驅馳投老吳門白髮垂燈下解衣盤礡處山中持斧嘯時一貧比憲元非病三絕如防不數癡落日髙堂開障子雪峯煙樹使人悲

曉發揚州遇雨

雞鳴揚子灣人發廣陵驛艸深路不分潮長舟難逆故國去非遙懷歸心日劇陰雨忽復來前村又投迹

濟寧夜泊

嗚嗚畫角語城頭暝色蒼茫倚舵樓古戍煙生人已散長河月落水空流異邦信美非吾土他日重來是舊遊千里鄕心孤枕上可能今夜夢刀州

宿河西務遇雪

客懷牢落鬢毛斑水宿淹旬去路艱一夜雪花如席大始知身已到燕山

客樓望宮闕

天畔登髙閣非關望故園再瞻雙鳯闕如在百花原民俗今成化朝家又攺元五陵佳气在長護紫防垣

南還州渡江

柔櫓嗚咿啞曈曨天欲曙殘星帶河漢積水渺煙霧依微京口山迢遞維揚樹中流忽已過始入江南路過大姚陳玉汝宅飲散宿大覺寺追和趙與哲韻

月出平湖積水空上方僊梵隱花宮似聞薝卜林間雨縂是芙蓉浦外風有客題詩先我到向僧分榻防人同敲門自怪來何莫投轄傳杯惱孟公

家藏集卷一

欽定四庫全書

家藏集卷二

明吳寛撰

詩四十四首

己丑九月十三日初寓南京眞珠橋外舍諸友擕酒相過

相逢共酌金陵酒月白尊前笑語長醉後眞珠橋上立只應今夜不思鄕

與徐仲山顧崇善登城西臺晚眺

荒臺寂寞不知名臺上經霜宿艸平萬井白煙髙郭繞千峯落日大江橫居民不省前朝事過客空爲此日情東望鄕園懷抱惡一杯須與故人傾

秋夜二首

秋深無過鴈書問曠庭闈新月復將滿故山猶未歸孤燈明夜榻雙杵搗寒衣寂寞難成寐更長覺漏稀明河垂碧落灝气滿彤闈上國將身住中宵有夢歸月髙頻看劍秋盡未成衣贏得頭顱上年來髮漸稀

聞原輝弟東荘種樹結屋二首

折桂橋邊舊隱居近聞種樹繞茆廬如今預喜休官日樹底淸風好看書

舊業城東水四圍同遊蹤迹近來稀結廬不必如城市只學田家白板扉

雪夜

蕭條學捨石城陰夜雪當階一尺深二水空洲迷白鷺半山髙寺失靑林閉門只合書灰坐覓句還思擁被吟卻憶故園亭子畔紅梅花發照瑤琴

讀廖司訓詩

先生撫州彥來爲婺州師淸晨坐髙堂講席擁臯比弟子百數人出入矩與規先生以身教未嘗費言辭共云今人中得此胡翼之我友王允達托交兩無疑恨我不識面示我所寄詩詩長三過讀讀之竟忘疲其辭如劍鋒凜然白差差上憂吏治陋下憂士習卑孰爲障頽波孰爲張四維三復先生言苦心良可悲欲將今世人化爲唐虞時士皆元與凱吏皆臯與防王道恆蕩蕩齊民緫熈熈憂懷庶可慰聊用一解頥竊觀先生心卓爾出等夷但恐言太髙反爲當路方今法宮中聖人貴無爲一相久自擇謂能系安危守櫝旣有人自毀玉與諒非有言責勿起出位思幸卷三寸舌橫經固其宜撫州古名郡山川有諸奇艸廬與道園近世尙可追著書寓防意足爲千載垂再拜向先生吾言止於斯

吳節婦

十八來澁灘雙魚水中居七年一彈指水中有枯魚妾身旣無夫妾心惟有死婉婉錦防中柰此兩女子白月照空閨啞啞烏夜啼天明不飛去肯向西林棲九泉望不極莫化江邊石化石石𨿽堅可轉亦可泐年年過蠶月是妾紡織時只將兩行淚抽作千丈絲生爲吳氏婦死爲吳氏鬼子如不我信有如澁灘水

喜沈仲律主客北回

客路天寒嘆久違獨騎瘦馬雪中歸緣知到處皆題句還憶去時初授衣畫省鑪煙官事了靑山杯酒世情非舊聞朝市多髙隱不待滄江作釣磯

題楊鐡崖墓銘後

泰定年間名進士防稽山下老徴君金陵不看三秋月圃長噓五色云對客呼兒將鐡笛從人笑我醉紅裙風流盡付吳淞水還繞劉伶四尺墳

張叔厚畫李太白像

廬山瀑布三千尺只抵僊才一半長何用畫師張叔厚夜來落月滿空梁

答奚元啟

客居空有故人思正值江東薄暮時日逺自驚衣帶緩天長偏恨帛書遲冰消壁水魚猶伏春到瓊林鳥獨知好在紫宸朝散後莫因官況廢題詩

初度日三首

忽忽行年三十六回頭事事總知非人生七十已過半何況人生七十稀

我生之辰月宿斗薄命偶與昌黎同聰眀不及如何好最是無文可送窮

東野數日失三子誰信如今也到吾淸淚下時禁不得此生已媿東門吳

除夜三首

獨眠孤館夢難成靜裏時聞爆竹聲爲惜一年惟此夜起來燒燭到天眀

月暗城頭擊柝遲雞鳴山下客愁時萬家閉戶逢今夜只有離人獨不宜

夜深燈火四無鄰彊醉金陵麯米春卻憶去年何處宿三義河口更愁人

題院畫二首

翩翩白馬紫絲韁馳過彎堤十里長千樹桃花萬株栁前頭宮殿是昭陽

璚樓金屋映丹霞只把僊家比內家落日美人秋水上紅妝一面亂荷花

思母辭爲廬州方君作

手綫縫衣裳一斷難再續去去慈母顏不知幾時復綫斷猶可縫母死不可逄乃知堂背蘐不及墓上松蘐艸花易發松樹色不攺宅一以閉人世忽千載無母何所恃孝子積恨深惟應無母者方識孝子心

周烈婦行【並序】

烈婦髙州人隨其夫赴瓊山訓導舟次江西遇冦其夫濳匿他處烈婦以爲死於水矣遂抱其防子亦赴水死人多作詩哀之其鄕太學生吳耕爲余道其事賦此

西江水深浪如屋一婦船頭仰天哭哭聲繞江江水平玉顏一擲鴻毛輕想當汪汪雙眼底只見良人不見水抱兒語兒兒勿啼妾身不是河伯妻倉皇魚腹期同葬不道良人固無恙良人無恙去作官妾身𨿽死心則安願身莫化爲精衛願夫善射如后羿願身化作金僕姑一時射殺萑苻徒

題金陵陸氏藏刻絲花鳥

天孫織成才尺許淸曉誤落銀河東雲頭雪掌光淩亂人間只合歸良工金刀刻鏤十日功嵌紅補碧誇玲瓏西川海棠誰移得鳥歌蝶舞遊絲中紫鳯天吳顚復倒杜家短褐難爲好香風吹動水精簾白月穿空雕玉繅古來畫筆爭揮掃黃筌趙昌眞艸艸回首雲間陸士龍壁上丹靑使人惱摩挲此巧絕代無采桑枉卻秦羅敷天寒日暮衣裳短乞與窶人遮粟膚

贈趙典籍

老將白髮戴烏紗四庫書中卽是家三月春風猶不到曲欄梅樹已開花

賦趙氏雙節

粵王臺下淸風孤趙家兩婦同哭夫靑春白日聲嗚嗚眼中一掬眀月珠無夫不惜千金軀有淚只潻一曲湖湖波徹底如冰壺寫出趙家雙節圖誰其賦者吳門吳

送鄭世靜還浦江四首

三百餘年孝義門一朝握手見諸孫君家自有麟溪集底用臨岐索贈言

同心堂上樂陶陶又見靑槤發嫩條手把記文曾三復非關作者是陳樵

溪頭傑閣號臨淸萬卷灰飛嵗屢更他日重生書帶艸君應不忝鄭康成

元末忠臣世所誇登堂揮翰見枯槎百年遺墨須珍重長作江南第一家

讀友人所寄詩

殘暑猶未退曉起坐書軒隔水見靑林悵然思故園淸風偶披拂衫袖何翩翩屬玆乞假暇開牖滌囂煩口誦故人詩如與故人言藹藹春雲飛翽翽孤鳯騫藻句和未得中心徒弗諼何日陳湖濱相與弄潺湲

贈宜興李童子

彼美靑衿子從人解索詩詩成如可誦莫羨謝楊兒

竹禽圖爲胡君賦

江南煙雨竹枝低一个子規枝上啼日暮不須啼更急行人初到秣陵西

九月十日赴周仲瞻飲菊猶未開

莫恨黃花開獨遲淸香已覺到金巵重傾昨日王酒彊和今朝鄭谷詩根在久從南國種節髙應耐北風吹相逢人世長堪笑不羨齊山杜牧之

得子

予生因嗣續往往被人憐重聽泣還驚六六年桑蓬行射禮朱蜜檢醫編今日爲兒祝惟應壽最先

鐘馗元夜出遊圖

終南老馗狀酕醄虎鞾烏弁鴨色袍靑天白日不肯出上元之夜始出爲遊遨鬼門關頭月輪髙烏犍背穩如駼駣鬼媍塗兩頰鬼子垂一髦徒禦雜沓聲嗷嘈導以靈姑旗翼以大食刀荼壘左執鞭質矯右屬櫜方眀前持漆燈張若後擁犛旄離末罔兩不可一二數肩擔背負手且操奇形獰色使人怕一似駮梟獍兼猿猱戰傷人血化燐火各出照地防防如焚膏陰風颯颯吹荒臯百怪屏气不敢號汝輩逺遁莫我遭我欲飲汝血甘如飲醇醪我欲防汝肉美如防羊羔肯容汝輩在世長貪饕吁嗟乎老馗眞爲百鬼中一豪所以唐皇想其像詔令道子寫以五色毫吾嘗疑其事展圖不覺再把短髮臨風搔憶當天寶年左右皆鬼曹太眞宮中逞狐媚祿山殿上作虎嘷當時設有老馗者安得縱彼二鬼逃便須縛以蒼水使者所捫之赤縧獻於天閽屍諸獸牢寢其皮防其毛效爾一日驅馳勞坐令溫泉生污泥驪山長蓬蒿上除唐家百年害下受唐史千年褒卻來上元夜任爾燒燈並伐鼛

送林克容歸臺州【侍郎一鶚之兄】

彭城風雨人空眠看云夢艸皆徒然爭如天臺林少頴一舸竟泛秋風前天臺路接秦淮水季也秋臺耀金紫官髙章服自不同兄弟之情只如此東華淸曉芳塵香卻怪馬啼來往忙夜來忽作天臺夢夢去不知岐路長徵車在門待明發還向三吳歸百越到家髙臥赤城霞回頭卻望金陵月

送胡彥超

年過四十不作官還將短髮籠儒冠平生一經已爛熟胡爲挾入橋門觀前年鄕書名始刋曲江又避春風寒重來橋門住三載打頭矮屋聊盤桓朝虀暮鹽不滿盤何須故人勸加飡日髙對案笑捫腹自有五色之瑯玕側身西北望長安眼中一朶紅雲團天門欲往澁如棘若比蜀道尢云難嗟哉出處誰得似頗似吳下吳生寛吳生作詩忽盈紙送君還到春闈裏春闈多士多如蟻勿將老少分憂喜君不見韓昌黎張童子同是陸公門下士昌黎文章如皦日童子聲名逐流水人生傳世有如此區區科第何難耳

喜雨

孟夏困隆暑宛若三伏時大雨宜時行颯然平旦【闕】客居苦煩促攝衣起看之垂絲映芳樹圓紋散淸池逍遙亦何事髙詠陶韋詩濕竈煙火絕僮僕飯我遲中膓旣云適我亦忘我饑如何北山陲艸木咸熈熈

次韻馬廷簡雨後園中看種蔬之作

幽人薄滋味鼎爼卻脂膏寜將口腹中貯此土之毛荒園微雨過惡艸亦以薅赤根列嘉菜黃蔓雜新防入手未盈把何足充大庖諒無食肉相此種任貪饕匪樂故侯隱頗諳文人勞端知中林鹿所食在芹蒿因懷柴桑翁不爲五斗撓亦知束帶時何如荷鉏髙斯人久寂寞流俗仍滔滔載誦藝蔬篇陶翁幸重遭

訪沈主客仲律不遇因題竹上

不見竹間人空題竹間句淸風牽我衣依依不能去

次韻沈主客種竹四首

我愛此君子林間每獨來便成終日坐應是隔年栽凍雪長梢在春風舊葉摧佳人空谷裏翠袖拂蒼苔醫俗亭前物如何到此來淸風當我笑醉日被人栽蟠土龍頭縮垂檐鳯羽摧平生持苦節一任伴荒苔坐深郎署下碧色上衣來試問誰家有還輸此地栽主人腰共瘦凡卉節空摧卻愛涼陰底長封一丈苔書窗時起揖錯認故人來下管彤庭用孤根粉署栽多因春雨長不爲晚風摧欲借林間地髙眠讀古苔

筆翁陸志學年六十五得子

金陵老陸鬢如絲喜气朝來忽上眉甲子細推應較晚夘君新到莫嫌遲作詩不用誇三鳳典樂曾聞止一防收拾牙籖幷玉軸他年親手付麐兒

禽言

摘桑看火新婦摘桑門反鎖春蠶食飽易得眠雪蠒結成非臝蜾官司要和買織造急於火去年賣絲數倍利兩月養蠶十月坐殷勤向火祝焚蠶寜焚我

家藏集卷二

欽定四庫全書

家藏集卷三

明吳寛撰

詩三十五首

贈金朝瑢

向晚暑气淸有客扣我戶褰裳起迓之聆語若平素似諳姓與名欲問或恐誤客言君豈忘坐請爲君訴未及三兩言拊掌頓驚悟憶當景泰初寛也年尙孺鼓篋郡庠間已解親外傅君時從舅氏來向官下住同登訒庵門講業日相聚歳久君乃歸浙水舟獨溯屈指別來年已過二十數兩地無尺書居常但瞻慕相見不識君顏色已非故不知今何爲乃有此奇遇君言自別來雲路殊窘步五試於有司曾未合尺度及玆邑大夫而以我充賦老母今在堂白日廹遲暮祿仕求養親學職今乃作邵武亦名邦有任於此赴天假便道還一拜先人墓其餘曲情請俟更僕布我聞君言已流涕發喑啞動如參與商古語今始寤感君昔善交子今枉顧我欲贈子行金玊不足富內廷達外邑坦坦皆仕路與子遊其間願各勤保防倘爲同門羞適取舉世惡修徳崇令名他年有良晤

寄題陽山澄照寺

令威稟僊骨化鶴去遼東傳聞有遺井乃在靑山中山深艸木盛苔徑誰能窮爰有釋氏子於此構蓮宮殿閣頗雄傑林杪見靑紅髙厓石色古小洞雲气通神龍室其地上下雨兼風嵗時郡長吏祈禱屢年丰我昔過東麓落日眀丹楓所恨足力弱徒然望巃嵸何時躡其巓歷覽無怱怱回頭髮長嘆深愧南飛鴻

送林一中福建僉憲

蹇劣無外慕中嵗偶成名束帶趨闕下獲侍君子行弱水注瀛洲眀星垂貫城迹異𨿽懸隔心同常合並拙性素寡諧有蓋非徒傾乃叔實嚴師令兄況名卿而我師事余久矣熟芳聲方深追陪樂俄動暌違情朝廷得一相賢者宜同升端如孤鳳起鶴鵠相和鳴八閩連百粵城郭三山橫此中持憲節海波防澄淸同朝再有日超遷當政成

題鄭郎中所藏張師防畫

師防畫好不可誣筆法頗似昆山朱未論人品髙與下胸次自是吞江湖平林絕澗云糢糊深處自有哀猿呼靑苔細路絕人迹遇著卽是漁樵徒忽然空翠落衣袖崇山峻嶺相縈紆丹梯百尺通都僊家茫茫還有無弱質本是山澤臒見此不覺掀長須臥遊三日猶不足王維輞川無此圖題詩卻問鄭大夫此圖應著千金沽

贈別丁鳳儀刑部

我昔白下逢丁儀黑漆防睛玉琢頥相看不用道名姓開口一笑先談詩君詩不作宋元語開元大歷相追隨𨿽云專師李與杠亦或下友參兼維其餘佺期之問輩蔑視何異羣小兒於時塲屋文最盛君獨事此將安爲譬資章甫適於越越人斷髮無用之我方一倡已自誤君復累和爲人嗤涼秋八月桂花發多士競赴鄕闈時臨風再作老婦舞鹿鳴接席元無期鳳皇翩翩起千仞先後瓊林棲一枝玉堂載筆我甚愧烏府閱獄君無疑燕南二月艸芽緑君忽捧檄東南馳張家灣頭買大舫官河三日冰流澌南都作官殊可樂故宅況在秦淮湄淸晨出門了公事薄暮還家及我私北堂阿母年七十蕭然兩鬢縈遊絲入房喚婦出共具祿米作飯甘如飴人生作官有如此淸如伯夷安肯辭更憶南都北城外此地乃爲少昊司太平堤長二里許馬蹄緩緩鞭垂垂鐘山削翠幾千仞影向武湖中窺水光山色雨奇絕飽看未覺詩膓饑尋常馬上得佳句封題寄我當休遲

送盛訓術還吳江

一舸東南去望望故里門夕陽煙市影秋水雪灘痕制藥當書案彈琴罷酒尊相過官舍裏應是史西村

挽張徵西

漢室論諸將行邊許衛靑徵西慿豹略逐北至龍庭閉戶功名遂環營涕淚零千秋元不死麟閣儼儀形

送同年黃惇實知玉山

懷玉山中路煩君此一行官因科第重人比縣名淸黃霸終京兆言遊暫武城亦知離別易杯酒不須傾

送王合州

南出都門去逢人問合州一官爲別駕萬里付扁舟巫峽流泉曉峨嵋片月秋緣知蜀道易隨處有詩畱

送劉寺正約之江西審刑

天子齋居罷舞雩使臣承命出皇都朝端法吏誰爲最江右寃民自此無雨腳隨車應不斷麥苗蔽野未全枯漢庭治獄多超擢拭目看君立要塗

爲安福尹仁器紀善追和祭酒李文忠公所遺之作

先生去作泉臺客瀘水悠悠嵗月多太學舊規三捨在中朝淸節幾人過斯人有感空臨楮後輩無能也掇科欲寫和章頻不就玉堂疏雨墨重磨

中秋夜飲陸防伯西齋

到手金杯且漫斟小齋一醉夜沈沈闗山未覺分南北人月何須論古今水落蒹葭應自老秋來蟋蟀爲誰吟不知霜露沾衣處偏是詩家感慨深

送同年簡齊道歸省

春半相逢在禮闈題詩忽復送君歸盧前名姓慙楊炯洛下文章見陸機曉日攀龍恩似海秋風躍馬去如飛新年艸色知人意應向階前映防衣

題靑州先賢祠

汴宋人才無古先東方作郡緫名賢朝廷擇相多從此州縣勞人豈信然隱隱故疆分海岱堂堂遺象照山川只今新廟煩虛位莫道前修美獨專

林良鷺鷥圖【上有白頭翁鳥】

風吹碧蘆灣蘆葉何飄蕭幽禽止其下愛此波迢迢意態殊容與羽翮仍逍遙飲啄旣得所有食誰能招附人慚鷹隼巢林笑鷦鷯何彼白頭鳥向我聲嘵嘵陋哉里巷語此意奚足描功名及成遂祿位期侈驕白日不廻駕防行到中宵馮車一引首始知路非遙鄙夫復眷戀顧乃嘆無聊誰爲去此鳥勿使污輕綃

嶽泉畫葡萄

曾是文淵閣下才才髙只合有人猜白頭騎馬涼州過卻使葡萄入畫來

贈地理家二首

平生兩共扁舟南過荊門北冀州著得文章塡破篋翻嫌司馬是空遊

萬里江山一覽中已堪借手謁諸公儒先縱有山陵議恐與君家意不同

壽席道士

白頭一羽客何處曾相逢月下老翁井雲間玉女峯蹁蹮還似鶴變化眞猶龍試問渠年紀山中有古松

題畫

誰持畫障索我歌見畫如向江南過扁舟坐我順流去兩岸不斷山嵯峨山中老樹靑婆娑云深難辧枝與柯渺然一片漾防白千頃平湖生逺波想當若人作此畫墨汁如雨流滂沱夕陽落盡板橋上何彼行客偏麼麼我生固有山水癖猶道圖畫傳來譌昨朝騎馬出城去看山直到燕山阿千巖萬壑靑不了較之江南山更多長溪淺渚舟如梭亦著漁翁披緑蓑靑鞵布韈不曾辦馬背未必愁坡陀若非塵鞅縛人住山水佳處須行窩題詩自笑徒吟哦佳哉此圖如我何煙江疊嶂寫長句我亦年來嫌老坡

松江鄧節婦二首

夫亡未是苦能禁一水才知節婦心不信臨卭新寡者向人偏賦白頭吟

節婦名髙誰與齊眼中覺得九峯低直須二字平生盡貞烈宜從卷首題

送金徳潤王事攺選南京便養

淸曉辭朝去離顏帶笑歡但知因養母不道是之官路指桃花渡衣衝麥秀寒鐘山如有待江上作龍蟠

送李侍郎致仕歸博羅

白雲渾不礙羅浮望盡家山南海頭暮景迫人陳短疏春風吹髮上扁舟臣於社稷當爲悅身在江湖亦有憂此日都門稱嘆者品題先入二疏儔

追送張尙質戶部兼懷沈仲律主客

秋風騎馬向南行送別深慚句不成顧我只如前日懶思君應比後湖淸朝回曉月當瓊島夢逐春潮到石城遙想齋居無俗客相過多見沈云卿

翰林齋宿

迢迢淸夜宿詞林不是西園只賞心天上星辰華蓋近海中煙霧玉堂深話長綘蠟頻銷燭夢短靑綾獨擁衾眀日慶成何以獻願同張耒賦當今

又次費廷言韻

月滿蓬瀛樹影涵並遊僊館不勝慚歐陽白戰多詩禁周澤淸齋厭酒酣兵衛森嚴環闕下神光隱約起郊南玉墀春宴眀朝事載望君恩四海覃

慶成宴二首

玉陛東頭第一筵坐分春色愧羣僊詩題共和篇三百酒價無論斗十千曲舞羽衣齊作隊花簪金字巧成聯捲阿鳴鳳今重覩定協周家舊卜年

閣門傳詔下瓊筵許傍文樓坐列僊鳳歷紀元初滿十玉杯稱壽定過千頌鐘應律歌工起階楯成行衛士聯旣醉小臣思寸補擬書無逸獻新年

上元夜戴中書宅賞燈

南客相逢惜此宵燈詞酒令破寥寥莫教隱幾生春夢就可聯鑣去早朝月色漸臨靑闥風光多在玉河橋休文不赴斯文約應是嗔人折簡招【時沈廷美不至】

修竹仕女圖

曾讀杠甫佳人篇佳人今向畫圖傳練裙縞袂春風裏不減花神並水仙牽蘿補屋居空谷日莫依然倚修竹只隔西鄰短短墻楊花楡莢紛相逐

白雲僊女圖

霞裙霧帶空中起何物嫣然一僊子下方塵土不沾衣來往踏雲如踏水瑤池西去扶桑東萬里聊乘半日風卻笑洛神波底住一生空臥水晶宮

爲周評事題沈石田畫二首

芙蓉

憶涉秋江水曾采芙蓉花花邊蕩槳白日暮美人不見令人嗟秀色天然淨如洗依舊幽花照江水髙堂四壁起秋風不是丹靑那得此周卿愛此如愛蓮胸中風月元無邊慚余未擬愛蓮說爲君且賦芙蓉篇

芭蕉

老卉呈嬌紅破葉畱故綠正當零落時對此殊不俗我思石田生秋色塡滿腹腹中抑鬱無柰何信手寫之忽盈幅滚滚白露初爲霜苔花冷蝕山骨蒼眼昬錯道逢僊子綠絲步障紅綃裳

送張都水

幽燕建都邑九鼎從而遷八政一曰食仰此東南偏歳漕四百萬舳艫相後先雲帆罷轉海江淮達且沿迆邐經齊魯有渠昔人穿噫此尋丈耳譬若溝澮然置牐以啟閉相時爲節宣巖巖魯山下平地多流泉泉流入漕渠其始才防防奫淪惟自足安知可浮船疏導非人力濟世嗟何緣張君官水部治水思昔年往來相度之滌源同九川功成旣歸朝大臣慕其賢封章始朝薦行李仍夕旋維此百泉眼利博人爭傳入渠有餘可漑萬頃田只今東方民老防咸顚連槁項與黃馘嗷嗷口流涎瀦泄倘有策旱澇何須憐漕粟國用足種粟民生全他年司馬氏載入河渠篇

初夏雨霽

好雨夜來過朝陽散新晴朝回一解帶偃仰向南榮焚香遣塵慮讀書悅道情屋角槐初緑時聞好鳥鳴誰知城市裏心境有餘淸

家藏集卷三

欽定四庫全書

家藏集卷四

明吳寛撰

詩三十二首

賦黃樓送李貞伯

維河有源星宿同導河積石思神功濁流汗漫失故道積石卻與澶淵通平郊脫轡萬馬逸一夜徑度徐州洪徐州太守蘇長公夜呼禁卒登城墉一身未足捍大患豈無木柵兼竹籠戱馬臺旁二十里有隄橫亙長如虹髙城不浸三版耳挽回魚鱉仍耆童防河錄成天有工黃樓髙起城之東五行有土可制水底用四壁塗靑紅太守登樓賔客從舉杯酹水臨長風河伯稽首受約束不敢更與城爭雄水流滔滔向東去紓徐演漾殊從容負薪投璧竟何用漢家浪築宣防宮自公去後五百載水流有盡恩無窮我生慕公公不逢安得置我玆樓中穎濱淮海獨何幸畱得兩賦摩蒼穹鳳池舍人今李邕南行別我何怱怱登髙眺逺必能賦封題須附防飛鴻

少詹事柯公挽章

莆陽山水邑文獻代相仍詹也唐時有襄於宋室稱惟公從後起餘子讓先登科甲眞能冠詞鋒莫敢膺進言希祖禹紀事到吳兢已向經筵入元從史館升肺肝求主識气力待誰慿愼宻中無罅方嚴外有稜副君資講讀冑子要師承縗服終難奪綸書逺自徴逓中翻報計都下盡喧騰夏屋梁驚折長河岸善崩幾年儲宅俊他日曠疑丞當寧徒前席斯文失右肱人言猶悄悄天視故儚儚防典恩光下哀歌韻語興嘅予生旣晚爲彼役無能久儀庭鳳焦思出壑冰竹根巖月落荔子海云蒸公起當何日髙呼恨不譍【竹巖公號】

送姜用貞赴南京刑部因懷項文祥

南去分司畫省郎行行因得奉髙堂已如毛義爲人子早向宗元識吏商春艸訟庭稀獄案碧山官舍有書牀項斯別後年華攺爲謝無詩逺寄將

與諸友東郭艸亭看牡丹二首

曾是平章宅裏花賞時還在故侯家帝卿況有此亭古人世但知今日嘉吟興待生滄海月醉顏驚見赤城霞風流前輩凋零盡欲覓遺蹤事已賖

背郭林亭風物幽緑陰時節更須遊獨憐芳艸容人臥多謝名花爲客畱錦水築堂從杜老漆園成器想樊侯暮春未許山陰占今日燕南褉事修

次韻李賓之病暑【時閏六月】

夏暑亦常事江南未宜歇維此曰朔方气候無差別洞庭碧汪洋太行靑嶻遙思蛟室空豈畏羊膓折對食七或喪解衣帶翻結頗聞上古時處野復居穴宮室始湫隘文字非漫滅𨿽云蔽風雨重我此炎熱連朝常廐焚未夜忽庭爇豳風詠鑿冰月令紀乘鐵彼日故遲來斯言自髙掲四序功成退三王世興疊祝神司夏令一月眞濫設將行衣未裝旣醉醨還醊發狂果大叫排悶得深恱貧者衣裳單所慮窮冬節露脛與蹁躚赤腳寧蹉跌暑气任蒸人吾生況江浙

昌黎淸節廟

君臣有大義誰獨能廢之𨿽云行天罰有責安可辭南巢到牧野此事已再爲彼動固以時我義亦自持所以周家粟不及首陽薇飄然脫屣去鴻鵠靑防飛維昔能讓國去周固其宜馬遷執史筆歌我安適歸我歸旣無所無乃非怨詞借有穎濱叟刪潤庶已知二子百世師邦人詎能私要之天壤間郡當置一祠請觀昌黎頌奚假吾聲詩

苦雨

入夏憂不雨雨甚亦可憂幸此米價減宿麥且有收人情稍覺舒天意復見尢一雨過三日其勢殊未休九市成九河可車翻可舟比屋垣墻倒泛泛宅載浮婦女出大叫兒童誇善泅又聞城西偏水患更不侔一家三壓死傷者恐不瘳事急欲走避有足誰家投聞之是叵忍援之猝無謀我欲作天問問此來何由但恨此來時在天少遲畱往夜東門火平明失其樓雨來火不作火防雨乃流漢儒傳五行箕子敍初疇人邇天亦邇此理或可求賦詩遣孤悶廢卷髮長謳因之望逺海安得登髙丘

送蔣蒲州

郎吏紛紛塡仕途初試幾人爲大夫如君本是靑雲器有身豈合居江湖山右大州稱古蒲手中新分太守符昨聞州人告荒歉眾口待子歠且餔進士中人不流俗設施肯作科名辱黍稌丰登雞犬寧聊以玆行遂民欲宣武街頭車已裝乘此十日秋風涼靑天眉宇太行秀平野襟帶黃河長州中父老出郊迓來日太守登公堂

送蕭漢文分司淸江浦

誰云何遜在揚州只到淮南便艤舟東閣官梅千古事小山叢桂一時秋考工有記煩開卷都水成功屬運籌浦口相過曾訂約錦袍須共月中遊

送吳憲之知龍泉

爭愛江東孤鳳凰南飛浙水見文章從來民事偏爲重此去科名定有光燕寢焚香稀案牘春郊騎馬徧耕桑長安極北誰云逺要聽成人頌蟹匡

送文宗儒知永嘉【用唐人方幹送王永嘉韻】

同年出宰聯翩去大邑爭誇浙水東選士初行常法外期君當在古人中竹房夜照江心月栁浪朝翻海面風此地從來詩景勝還聞防擢論民功

送項崇仁知建陽

髙步賢科眾所推筆端文字豈無施已看作令如龎統不待逢人說項斯千載宋儒眞可學一時秦吏謾爲師公餘爲我尋遺迹應踏扁舟入武夷

贈釋子芳艸堂

出吳閶門走山塘山塘北去七里長平郊崛起虎丘寺雲樹一簇攢靑蒼我昔家居絕塵事兩足只有登山忙扁舟揺揺掠岸去尋奇探勝時徜徉捨舟登岸縱可適四尺古墩當道傍道傍父老說遺迹劉公佐邑殊循良邑人此地曾拜送相與聚土示不忘我欲題詩紀其事碑亭淡淡餘殘陽翛然欲去更回首忽見側畔依僧坊靑松夾道防寺額大書金字何煌煌竹陰蕭然槿花捨中有丈室幷廻廊一從京師住三載東南引領徒相望旦朝忽有僧來謁自言來自胥臺鄕吾師出家修苦行吳下知名芳艸堂今年新領祠部檄劉公墩邊開道塲敢持絹素乞一語南還畱作山門光嗟哉後世重異教三吳尢云熾而昌穹樓傑殿塗金碧直以壯麗充緇黃其間號稱彼善者屈指一二無畱藏白雲寺建爲範老表忠觀攺因嶽王只今此寺𨿽儉朴寺名卻爲劉公彰此墩可夷碑可僕有僧世守庸何傷投簮還鄕防有日便擬入寺尋支郎舊時詩句如可補坐我艸堂焚妙香

淩季行家賞蓮

盆池當坐長新荷眼底西湖渺緑波便可乘舟如太乙依然臨水散東坡碧筩涼露先秋下華屋香風向晚過酒客不勝金穀數對花聊賦醉時歌

和沈廷美次前韻

重把淸尊對碧荷醉來激水作圓波誰移東海紅雲島絕勝西山玉雪坡花底佳篇慚我和門前俗客任渠過晚涼身在江湖上唱出漁郎欸乃歌

陸文量職方新居防集分來字韻

士龍宅裏小筵開坐對春風拂檻回未許持杯稱酒徳故教分韻見詩才紫垣近接煙花繞翠幙髙張燕雀來更愛西偏靑不了主人須築看山臺

飲錢世恆樓上

何處風來六月寒只疑髙閣近江湍酒杯鯨防當筵舉劍器龍蟠拂防看白雨不禁前日大靑天偏到晚晴寛西山翠落僊洲外倚徧君家十二防

漁翁圖

數株古樹荒溪濱一竿占斷如無人溪深水聚魚亦聚誰遣兩翁當要津葦間大艑何爲者亦有長竿手中把兩翁得魚愼勿爭只學收門取多寡

送沈仲威

一江秋水隔姢姢南去美人初放船爲客相逢多異縣如君況說是同年三吳人物何曾乏二沈聲名共所傳我忝交遊昆仲裏贈言那惜滿華箋

送董尙矩歸省

楚尾迢迢不計程卻因慈母重行行久爲朝士多鄕夢始信江神也世情錦敕有光天日爛布帆無恙水波平江都父老如知得莫向津頭董生

次韻顧天錫九日病起

重來不是舊劉郎籬菊都從病裏黃小院入愁雙杵外故鄕歸夢一燈傍詩家供給山當戶客鬢侵陵樹著霜明日也須扶杖出呼童已制錦爲囊

邊文進畫山鷓鴣爲遼陽邵令題

黃筌趙昌絕代無邊卿好手皆可模鸞坡日轉供奉暇余墨寫成山鷓鴣鷓鴣只識山中路畫史彊之入毫素遼陽有客自髙飛不信韓翁感爲賦

同年吳克明知嘉定爲題馬圖

吳卿別我吳門去手把橫圖索題句開圖見馬如見人逸气稜稜八尺身圉人騎度燕河水萬里長風生兩耳歸來飽啖玉山禾吳門艸靑柰爾何

贈張君歸吉水兼問訊劉教授先生【兼素兄】

東風不入客衣寒二月扁舟忽下灘到日緇塵詩裏詠還家春艸夢中看諸公臺省堪分席何處山林獨考槃苦憶傳經老劉向更煩相見勸加飡

送戴校官琰赴漳州

渾河花發照靑春舟載儒官下逺津族甲浮梁惟有戴地分漳水緫爲閩防榔且進盤中食夏楚應生帳下塵學捨五經多掃地願期安定出純仁

楊學士新居防集分采字韻

子云一區宅气勢如爽塏結構借良工經營信多載虛檐小雨過髙棟浮雲藹勝地惜天時華筵散香靄傾倒尊與罍烹炰鼎兼鼐園蔬竹有萌土物蟶爲醢眾客放情懷諸郎耀文采酒面臥西山歌喉翻小海河朔事空傳江南景仍在詩篇雜戱謔飲量無欺紿不知白石移未許淸風攺雅集當再期盆荷笑相待

挽畫士範葦齋

藝苑閒評到葦齋一時邊氏是朋儕賦詩難使遊魂返看畫空將病眼揩酒肆藏名余瓦缶金門徒步只麻鞵拙工巧宦紛如許今世何人最寡諧

廷試掌卷二首

畫防連階虎豹屯九重端拱一人尊王言載見如綸出寒士還同挾纊溫地上圖書環壁宿宮中弦管奏雲門朝來識得天心喜硯沼均沾雨露恩

華蓋依然逼翰林大廷對防感重臨雨晴東閣天逾近雲起西山日未沈殷序化行無曲學舜衣垂處最虛心三年食祿成何事第一臚傳愧玉音

愛茶歌

湯翁愛茶如愛酒不數三升並五斗先春堂開無長物只將茶竈連茶臼堂中無事長煮茶終日茶杯不離口當筵侍立惟茶童入門來謁惟茶友謝茶有詩學盧仝煎茶有賦擬黃九茶經續編不借人茶譜補遺將脫手平生種茶不辦租山下茶園知幾畆世人可向茶鄕遊此中亦有無何有

閩南王翁重修里社

南閩有龍峯下維裏居民裏名曰興教民風朴而淳有社昔所建嵗久理荊榛王翁社中彥動以禮法遵謂此如不葺日就圮與堙學校聚生徒朝廷聚搢紳市防聚賈客田野聚農人凡人各有聚不聚事終泯我力𨿽云薄此社當我新維木固無脛山林可選掄維瓦亦無足河濵可陶鈞工匠並手作落成才幾旬法律於此讀爼豆於此陳信義於此講孝弟於此申於此勸農事於此賽田神作朝而息暮報秋復祈春爰有諸父老偉然古衣巾防飲日將夕言笑皆恂恂少壯從杖者長防自有倫相與稱王翁重我裏居仁後人庶勿壊千載傳南閩

家藏集卷四

欽定四庫全書

家藏集卷五

明吳寛撰

詩五十七首

馬逺古松髙士圖

寄傲天地間不爲俗士知九衢紛車馬有足難並馳偶來長松下時復一解頥手持白鶴羽萬事付一麾吾心在太古身卽太古時所以陶淵明羲皇不吾欺須防白雲起靑山變容姿卽此見世故長歌返茅茨

髙克明溪山雪意圖【此圖劉僉憲得之任太防今歸沈啔南後有徐天全防克明宋仁宗時人題曰臣克明上進】

赤腳眞人龍鳳姿俯視藝苑時遊嬉良工待詔金門裏髙生前身應畫師含毫吮墨立良久自言臣是唐王維平生胸中無一物獨有山水能容之郭熈成名乃新進【髙宗有詩云克明已死道寜逝郭熈後有新成名】範寛得意才並馳丹靑競巧稱院體後來不比宣和時宻竹千岡松萬壑蒼翠峯巒白湖濼岸傍桂楫何處移磵曲茅堂是誰縛行人暮歸天漠漠遙望前村愁雪落船頭一老獨閒暇詩思分明入寥廓劉侯朝回過燕市亦復愛畫入骨髓偶從太防得此圖每一開之心輙喜天全僊翁惜題字評品數行而已矣翁今已逝侯亦亡兩洞庭荒渺湖水【翁嘗自稱大洞庭主人而僉憲家有小泂庭故云】石田多才從後起況有佳兒好文事只今此物欣有托賦詩獨愧前人耳宋社久已屋宋畫如有神劉侯地下勿長嘆楚弓得失皆吾人

辛夷牡鷄圖爲筆翁張士行題

辛夷花發照晴川獨立春風亦竦然莫惜錦毛加束縛涪翁囊底恰三錢

次韻天全翁書遺光福徐用莊雪湖賞梅十二絕

永和人物數諸王曲水難勝一野航得似太湖三萬頃梅花灣裏作家鄕

不防鴈蕩卽鱸鄕又被五湖勾引忙舉棹落梅春雪亂開尊臨水玉泉香【吳城西有鴈蕩村吳江號鱸鄕】

我愛涪翁與放翁此翁應在二之中登山臨水當年事北郭移舟舊約儂

快雪初晴冰滿灣長溪未許放舟還坐移月裏千株樹臥看湖邊萬玉山

新築吳西白玉城城中長作看梅行錦袍更向船頭坐便有神僊世外情

不向山人道姓名詞中裴度晚年情江南風月無人管天府新除老上卿

天落平湖見髩絲傍人休笑放舟遲杜陵野老愁泥滓只許靑鞵布韈知

雪後船窗向晚開孤山杖屨賸徘徊戞然何處裳影想見坡僊化鶴來

湖口無人踏斷槎石梁新築臥銀沙如今要識經營意信步前山好看花

太湖莫作鏡湖看聚塢銅坑地更寛日暮最髙峯上立靑天尺五卽長安

連宵朗月在靑空始悟身居大雪中莫唱霓裳羽衣曲人間自有廣寒宮

爲報春風萬樹梅年年爲汝費深杯徐卿況復能相引不盡靑山不擬回

陳起東赴官閩中爲題松圖

松有歲寒操北地固所宜何年移孤根種之炎海湄土人反吾疑豈畏霜雪欺不知長養地枝葉恆如斯屈曲賦形質蒼古帶容姿惜哉仰受防山上苖離離酸甘適眾口采摘皆及時豈不見閩產橄欖並荔枝

李遵道竹樹圖

薊丘常共此君遊又向人間見小丘滿目疎篁連古木偶然臨楮忽驚秋

墨竹

深林不減篔簹谷亂影都歸丈八溝最愛長竿如緑玉何年去上釣魚舟

墨牡丹

素衣依舊染緇塵京洛相逢已暮春偶憶沈香亭北事惱人偏是畫中眞

夏太卿墨竹

今代風流夏太常並刀時復剪蒼筤墨君已老湖州逝卻喜人家肯築堂

謝孔昭畫

盧鴻艸堂今有無吳中時見謝翁圖松風澗水書聲合林下髙人不可呼

史明古過宿

故人過我室逺自黃家溪歳暮委巷中舊路渾不迷感此十年內望望各東西鬥酒相欵曲自起謀吾妻縱談遂忘暮日隱柴門低相逢旣不易欲別還淒淒挽衣願少畱方牀幸同棲況有坐間客【謂玉汝】行將躡雲梯呼童更洗琖春韭亦滿畦是時月初出光輝奪靑藜夜久庭宇空鶴迹滿雪泥起步修竹園擭擭驚烏啼淨掃竹下壁爲我須畱題頽然相枕藉鄰家起寒雞天明返舟楫吳江正流澌

題治平寺琬上人所藏巨然山寺圖追次虞道園先生韻

疎林逗晚照際水扄柴闗中有方丈室翠納千重山山路多白雲滃然隔塵寰倚笻望崷崪展席聽潺湲願邀巨然老置我水石間忘歸飽淸暉從此終日閒層巒結暝色不逐樵夫還

畱題治平寺次前韻

野岸艤舟楫登登扣禪闗木杪望飛閣半依茶磨山翻嫌棟宇髙隔林見人寰石湖分一曲殿腳臨潺湲老僧閱梵語趺坐寒雲間不知城中人暫到非長閒棹歌答空谷沿流月中還

宿東禪寺瀞公房【戊戌正月十日】

來爲東莊遊還作東林宿林下扣禪扉幽徑行自熟齋廚夜寂然倦睡雜僧防方牀習趺坐飲我一茶足坐久湯室溫洗沐解塵服衲翁故延欵展畫更燒燭逶迆水上城突兀月中屋夜靜風轉號曠野有髙木疎雨忽復來春夢不可續端如紫極宮百感入詩腹便當遊汗漫安復事拘束晚歳返舊廬爲鄰豈須卜

畫虎【時吳中有虎患】

是誰捉筆圖猛虎出山耽耽气尢怒便欲當前一扼之自笑書生不能武亂山西繞洞庭波山下爭傳虎迹多千年故事劉琨得何日偶然還渡河

陰雨【元旦甲子俗云甲子丰年】

春來不獨東風顚以陰以雨仍連連豈惟元日到人日又復上交下甲子歳朝傳好語東南民力待丰年天時人事有如此回首朔云增慨然

過相城爲沈陶庵和天全翁賞菊之作

菊花開日是重陽坡翁妙語不可當我云但得花之趣何必秋來菊有黃神僊中人壽且康老年見客才下堂幅巾飄飄映華髮導我直過東籬傍庵居春風定先到已見菊苗三寸長浩歌淵明飲酒章悠然依舊虞山蒼素琴無弦舊有例當春賞菊嗟何妨封題一笑報蘇子爲我轉致陶柴桑

過沈啟南有竹別業【是日閱李成畫又觀商乙父尊下有銘】

系舟髙桞下又是十年餘遙踏無媒徑重尋有竹居筆精知宋畫器古鑑商書前輩題名在風流邈不如

與啟南遊虞山三首

夜宿相川口淸朝喚舟人舟人請所之指彼虞山垠山如知我來笑迓野水濵藹藹春雨餘翠洗雲中身我亦重玆山竦然正冠巾虞仲骨已朽髙名宛如新悠悠松間路弔古在玆晨放舟轉山塘行行自知津春服亦旣成庶以適此春

我本不飲人愛山如愛酒春遊亦易事出戶卽掣肘決防爲此行所幸得良友譬彼足病弱扶掖乃能走虞山遙在望豈意落吾手側足亂石間縱目平湖口賞心𨿽云樂弔古悵然久丹井事有無刻銘覆華構如何梁昭眀書臺蔽林藪【山下有葛洪丹井宋學士景濓爲銘又有昭明大子讀書臺】

斜日下嶺西落霞滿川上晚色催人還輕舟復揺漾佳山難爲別持酒忽惆悵悠然一回首舟尾疊靑浪故人知我懷捉筆冩其狀懷土心未除移山力何壯便如王維詩終南亦堪望流觀入中夜鼓枻起髙唱

題啟南所藏林和靖手簡追次蘇文忠公韻

西湖處士林君復結廬近傍湖波淥百年何物獨傷亷墻下梅花緫寒玉滿城煙火十萬家未信誰人能脫俗壺酒嬉春拾翠鈿歌鐘入夜燒紅燭獨教老鶴閒應門走傍湖陰濯雙足髙平範公遣使來寄以新詩勝餽肉風節文章厚與淳兩句平生成實錄才多墨妙更入神只許唐翁和髙曲果然遺墨似其人如倚淸風捫瘦竹惜哉甫裏天隨生不趂斯人書杞菊

題啟南寫贈袁徳純同年萬壑春云圖

袁卿髙爽不可攀平生眼底無吳山肩輿偶度支硎嶺俯視龍池才破顏前山後山作屏幾千步橫岡鋪翠被向曉濃云觸石生當春好雨從龍起吾鄕沈子今王維筆端萬壑能移之圖成欲贈袁卿去卻請我輩仍題詩天臺鴈蕩東南有卿昔好遊曾徧走縣齋晝靜對新圖從此不須開戶牖

贈袁徳純別

太平肇爲縣乃自黃巖分阻山且薄海土俗殊狺狺持牒好爭訟於古已有聞𨿽云士風美甘露難救焚幸哉百里宰一朝得袁君君來坐堂上顏色無戚欣謂民如絲然治之豈宜棼淸節我自持濟以愼與勤逾年能化服相顧歸耕耘公庭晝寂寂憑幾西日曛猶恐耳目隘適野訪憂瘽肩輿之所至如渇皆醺醺君本廊廟器壯年躡靑雲胸中十二防獻納同河汾小試出等流信矣光斯文今玆報政還道經吳淞濆自慶忝同薦詩以揚其芬

出閶門與陳味芝諸公送徳純舟經山塘登壽聖寺閣時雨初霽西山益佳還飲舟中爲陳允徳題啟南所寫春壑晴雲圖是日文宗儒談龍事甚異故及之

偶聞客談萬山中靈湫一勺能藏龍春來佳气滿空谷想見龍起雲爭從誰驅雪浪蕩我胸驀然吹散渾無蹤半塘雨過登髙閣引手欲摘靑芙蓉

秋林髙士圖

風回木落多霜降水流漫髙士謝俗塵溪頭獨來慣班荊成坐久天日喜淸晏野曠山盡出隔岸殊可辧度嶺識樵夫遙知有云棧王丞在北垞桞子遊南澗山水樂亦同君應免譏訕

贈張汝弼知南安

闕下五色云爛爛非煙霧吳防天東南卻因風吹度夙稟澤物心終爲濟時具迢迢大庾嶺人出南中路旣滋九齡松亦復漑梅樹觸石此其時終焉徧天下攬之願少畱飄然不予顧

楊太眞剖瓜圖

深宮六月涼風至紈扇團圓奪秋气卻恨君王賜浴遲華淸水熱通宵沸金刀手弄雲鬟低楊桞樓頭日已西莫誇碧椀紅瓤美玉齒病來憎瓠犀

題萱艸圖爲從母張孺人六十之壽

北堂慈母坐薰風萱艸當階見一叢莫向洛陽看舊譜此花眞是壽安紅

題劉僉憲廷美寫遺啟南畫

寂寂茅亭下悠悠野樹邊扣門無俗客題句有詩僊虎迹黃泥阪鵝羣白石泉相城回棹後畫裏故依然

山行十五首

過橫塘

夏半橫塘風日多畫船載酒壓晴波髙田得雨皆秔稲長蕩翻云足芰荷未必他年成故事也須隨處結行窩悠悠十里城西路此是登山第一歌

謁韓蘄王墓

家國何多難推尋爲蔡童嬴秦方逐北周室竟遷東江左朝廷在淮南驛騎通天終憐宋土時則有韓公一劍橫天外諸畨在目中南云當箭鏃黃蓋走艨艟伐越期成霸於濳恥防戎蕭墻狼防盡野穴防羣空聚米籌三鎭開門待兩宮齊王眞濟美鄂國與爭雄有詔從中制惟詩詠內訌閒遊嗟我獨和議約誰同殉塟長弓勁題銘片石穹龜趺呈細刻龍額表孤忠艸樹樵蘇斷粢盛享祀丰神靈懸皎日生气亙長虹異代今全盛當論保障功

望穹窿山

我昔聞吳諺陽山髙抵穹窿半壯哉防地五千仭始信吳中有奇觀銅坑鄧尉作屛扆天平靈巖當几案其間法華與雅宜水邊橫亙如長岸何人著山經宜作吳山冠但嫌地勢髙山家毎憂旱舟行半日靑已了卻被濃云忽遮斷水回路轉二三里依舊諸峯靑歷亂人雲山頂百畆平合結茅廬傍霄漢龍門勝迹未遑添坐向船頭先飽看

經玉遮山

見山不識山借問山中人玉遮亦深秀翠色聳嶙峋肩輿繞其趾面面松杉新峯巒稍回伏穹窿復呈身細艸被長岸盛夏無埃塵乘閒卽行樂願作玆山賔

入蒸山謁徐天全墓

平生晁賈共襟期欲使才名百世垂眾口是非何日定老臣功罪有天知湖上彷佛精神在杖屨從容歳月移逝矣姚崇嗟不返慿誰爲刻墓前碑

觀眠松

盤盤蒸山麓側徑頻折旋山人引我去云有長松眠石磴被蔓艸攝衣步相連果然見奇樹如神龍蜿蜒鱗甲生滿身仍怪鬐鬛全恍若出巨壑疑將赴深淵未學擾龍術卻立不敢前天風谷口起繞視惟茫然枝榦旣屈曲不中棟與椽玆山非櫟社亦復全天年旁有短石垣制作良且堅四垜屹不動宻累皆古甎斷裂蒼蘚間有碑昔人鐫銘文已磨防篆書冠其顚【曰宋故主簿陸公墓銘】荒山少居民始知陸公阡摩挲發長嘆助我松聲圓艸棘莫剪除應乏云仍賢旭日照松下因之弔重泉

入銅坑

銅坑山下摘楊梅曲徑人從樹杪來共愛石橋涼气逼湖梢未放酒船回

泛下崦

新春已負雪湖梅卻爲楊家果特來落日酒船山色裏水南人道畫中回

泊虎山橋

南人相見詫杭州自料西湖讓一籌天爲漁家開下崦晚宜書舫駐中流新詩已判縱橫寫佳境從教次第遊孺子歌聲何處起落霞孤鶩水悠悠

飲七寶泉

誰將七寶地貯此一秋片月從空墮淸泉出壑流冷涵山骨瘦細咽竹根幽半勺能消暑名宜水記收

入墓寺

髙登鄧尉山遙入墓寺老僧具衣履出門迓予至落落長松間一徑獨深防鞺鞳鐘磬聲鳥雀少驚異仰面睇山腰殿宇危若墜長廊掃淸風修竹自爲篲結夏四五人趺坐更無事樹宻山果懸艸深井泉祕盤旋登小樓洞庭正相值洋洋太湖波兀兀林屋翠始知眾山中此寺眞畫笥聞昔萬峯老卓錫據玆地道行旣孤絕遺言有髙致化去動吳人金帛爭布施歳久骨當朽遺容未全敝禪堂晝寂寥雲水乏供饋惟餘佳山水不攺太古意磨厓紀勝遊吾當一題字

憩奉慈庵【庵中有白山茶】

野寺堪逃暑登登去扣闗林深長礙樹路轉又逢山石鉢分中飯云房借半間玊茶花落盡坐撫不知還

登光福鳳岡

昔年曾學登山法縱步不憂山石滑捨輿徑上鳳岡頭趂此涼風當晚發逺山朝臣抱牙笏近山美人盤鬒髮我身如在巨海中靑浪低昻出復沒山下人家成市防家家炊煙起曲突梅林屋宇遙隱見一似野烏巢木末寺僧見山如等閒翻怪羣山競排闥偶憑髙閣發長笑笑我胡爲躡石鉢夕陽滿目波洋洋西望平湖更空闊山靈爲我報水僊預設淸泠供酒渇吳人非不好登山一宿山中便愁殺扁舟連夜泊湖口舟子長篙未須刺懶遊已笑斯人騃狂遊不學前人達若邪雲門在於越何必靑鞵並布韈

飲海云院百丈泉

白雲翻海濤行人無蹤蘭若因以名秀倚靑芙蓉玆山非百丈泉名與山重問泉所發源寺僧偶相逢防防出亂石防防循長松山中不鑿井飲足忘深冬始知白雲多防此蜿蜒龍品評借道園遺墨無塵容所恨生也晚操杖何由從步來當長夏坐挹淸心胸紀事彊追和豈圖碧紗籠謫僊詠瀑布莫訪香鑪峯

觀海云院連理山茶

奉慈山茶好標格花開如杯呈玉色海雲山茶更絕奇奇處不論紅與白兩株並植東軒前宻葉如屏遮幾席枝柯一一相交加爲是同根忍分拆初疑一人獨義手忽作兩人仍促膝少焉掉臂才跬步又復控拳當肘腋碧玉磨沙成玦環靑絲綯索分徽纆我來庭際稍摩挲引子春虵憂毒螫試量旁榦得三圍每掃落花凡一石風霜飽歷三百年未識何人手中植尋常繞樹多詩客堦下莓苔畱古迹河中曾辱昌黎文西蜀休誇孔明栢世間大樹盡有之似此山茶何處得

家藏集卷五

欽定四庫全書

家藏集卷六

明吳寛撰

詩四十三首

與參政祝公遊正覺寺【寺爲元陸志寧別業舊多梧樹相傳志寧毎洗之更有竹數種因名竹堂後廢有僧洪創爲寺】

陸公已逝逐浮塵洪老重來刈野榛百畆園林成故事一天風雨醒遊人碧梧淨洗今何在修竹叢生舊有因白髮耆英畱醉墨晚涼傳玩席間珍

吳仲圭鉤勒竹【仲圭嘉興人號梅花道人葬處題曰梅花和尙之塔】

畫家不見吳道子石塔尙記梅沙彌百年筆法兼眾妙又向人間防竹枝秦川織錦文碎嶰谷截玉形參差苦心卻怪揚雄語雕虫篆刻嗟何爲

喜雨四首

雨挾風潮勢未休何人對此獨忘憂桔橰掛壁農夫坐起舞茅檐忽打頭

農家勤動自新春怪見平疇有斷紋孺子何曾知稼穡過庭沾濕亦欣欣

不飲何曾說半酣飯餘捫腹已堪慚疎慵又感天公惠午後當階雨最甘

荒園頻漑趣奴星曉起常聞汲井聲菜飯始知畱客易花闌更覺照人明

與賀美之過陳湖訪陳氏昆仲再宿東明院時玉汝居京師而主僧頓公已前沒矣因遺其徒良琛

東明院裏重投宿偶見前題一嘅然欹枕亂蛩如昨夜入門髙樹卻多年季方不與元方在小朗還同大朗賢何處玉笙吹未歇山扉新月照人眠

過磧沙寺【寺西有蛟龍浦中有藏經坊僧云鳥雀不入坊中元詩僧圓至天隱自江右來居此號筠溪有詩集】

日斜湖上過野寺倦登臨老樹風聲合頽垣雨迹深蛟龍濳近浦鳥雀避叢林不見筠溪叟詩禪久絕音

韓文公度藍闗圖【光福徐太守家藏】

韓公上書諫佛骨自分投荒生不還忍寒作詩示侄輩千古增重藍田闗闗門雪深阻去馬直气早已開衡山唐皇殂矣骨亦朽瘴江無墓空潺湲嗚呼瘴江無墓空潺湲潮州廟碑不可刪

逺遊

嗟彼城市人而有江湖想如何屋下身忽在扁舟上逺遊無定蹤日日憑五兩南風舟尾發千里落吾掌如觀山海圖瞬息歷九壤扣舷歌離騷八極願長往旁人發大笑此語意何廣屈子百世師未許後人仿

酬海虞陸生寫賜服像

臚傳春殿偶前行賜服深慚出上方豈爲形神勞繪事故慿粉墨著恩光詩中曹氏今爲庶壁上吳生逺擅塲歸到山林還有托幅巾偏稱鬢毛蒼

李龍眠劉阮遇僊圖

誰與龍眠作畫評髙唐雲雨筆端生欲知劉阮天臺事試讀韓子桃源行

趙松雲長江疊嶂圖【李貞伯藏】

長江滔滔向東瀉憶昔扁舟順流下慈悲閣前浪花白兩岸靑山似奔馬蒹葭楊桞風颼颼江行六月疑深秋歸來已是十年事看畫偶然思舊遊江流樹色非邪是仍見山腰隱髙寺赤岸滄洲杳靄間只尺悠然起愁思苕溪影落鷗波亭王孫弄筆何時停北來戎馬暗江滸千古遺恨歸東溟

題張外史伯雨贈曲阜孔君詩後

結廬句曲號貞居石鼎千年句法如所有白雲難贈客豈無淸露可爲書湖陰小閣題金菌月下髙冠制玉蕖白首交遊洙水上歸儒深恨早回車

王叔明山水圖【叔明號黃鶴山樵】

黃鶴髙樓已捶碎空有江南黃鶴山山深有客持樵斧終日置身林木間臨風髙歌白石爛隔水或看秋云還老夫亦有幽居興對此徑欲移柴闗

倪雲林墨竹

古來畫法卽書法時從用墨窺良工雲林胸次本髙潔墨气自與爲人同扁舟日暮過甫裏竹梢落紙含淸風想應停筆悵然久詩思遙逐天隨翁

沈恆吉小景

扁舟同泛十年前夜宿西山一塢煙逝矣斯人猶在目古村黃葉帶淸泉

畫鷹

林塘秋晚木葉稀瞥然如褰原憲衣野鷹木末俯首睨豈欲供爾淸晨饑嚴霜塗塗百艸腓平郊且莫張虞機天空海濶羽翮健終當一擊奮我威區區鶉鳥何足數艸間任爾東西飛

畫雞

杜翁昔賦縛雞行韓子曾聯鬭雞句朱冠銕距本同形勇怯在人分感遇雞耶被縛良可嗟鬭雞𨿽勇何足誇爭如此雞只獨立昻然不屬詩人家

過吳江瑞云觀【陸道判建黃文獻公有記】

笠澤磯頭訪瑞云洞門髙掩寂無聞重湖急雨過龍陣小塢亂石眠羊羣有懷廬山陸修靜敢比防稽王右軍與客松陰論往事摩挲殘碣慨遺文

舟經荻萹阻風畱宿王抑夫田舍【時水荒後】

歳暮江村落日懸誰家漁网設平田岸頭行客訟風伯堂上主人疑水僊鬥酒急呼聊慰藉扁舟欲去重畱連荒溪白屋炊煙少縣吏那堪橫索錢

題王叔明遺沈蘭坡畫

黃鶴山人樵古松踏月夜訪蘭坡翁浴鵝溪邊放杯酒尺素頓發靑芙蓉百年坐臥松雪中似舅宛有王孫風誰教彥逺作畫記姓名也合收王淸霜不管坡蘭叢蘭芽仍茁吳門東山人倒騎黃鶴去黃鶴一去靑山空

已亥上元夜有感

夜堂春酒十年前白髮朱顏笑語傳孤露余哀雙袖濕淒涼無寐一燈懸長街未盡人猶走急雪初晴月正圓身在故鄕悲感集他時今夕況幽燕

胡瓌畨騎圖

漢家詔下五將軍鐵騎衝寒度塞云終信奇功收幕府如今不是奉春君

韓節婦

閶門煙火萬家稠獨掩深閨賦栢舟曾識市中無二價肯將從一負韓休

爲姚文裕題畫

憶醉園池之上悠悠二十餘年城里人家似此畫中風景依然

與李貞伯遊東洞庭六首

過木瀆

舟行三十里初向瀆川過客路偏逢雨人家盡枕河橋橫光福嶺水接洞庭波倐爾嗟春及田間見荷蓑

舟行出胥口

孤篷遙棹太湖心著雨髙山水墨深積气上蒸炊正熟弱流西注壓將沈不因迢遞辭淸賞轉覺空蒙助醉吟詩裏白公誇月夜未知奇觀屬春陰

遊太湖翠峯寺

步轉危峯路豁然梅花叢裏見靑天春泥不污登山屐又過長松啜冷泉

興福寺小憇

九塢寒泉一磵流遙從木末望山頭春風未掃禪林雪更爲梅花半日畱

湖上望西洞庭山

百家棧上望西山縱目遙過銷夏灣未遂眞遊勞指防聊馮髙興去躋攀石壇相距才十里林屋都來有萬間報與山靈須少待防將親手扣僊闗

飯法海寺

行盡松杉嶺漸平日髙深谷喜新晴山樓飯罷渾無事獨倚危闌聽水聲

遊惠山入聽松庵觀竹茶鑪【庵有皮日休醒酒石時侄隨侍赴京命和二詩】

與客來嘗第二泉山僧休怪急相結庵正在松風裏裹茗還從谷雨前玉碗酒香揮且去石牀苔厚醒猶眠百年重試筠罏火古杓爭憐更瓦全

遊金山

大舶西來趂晚潮畱云亭上興飄蕭水從灔澦流偏急春到昆侖雪盡消萬里京華瞻北極一時人物慨南朝中泠入口平生足坡老詩篇已命騷

瓜州阻雨畱曹氏館

水長瓜州上鮆魚髙樓三日雨疎疎主人能慰江南客晨起呼童作筍菹

宿邵文敬淸江官舍爲題髙房山畫卷

淮南春夜風兼雨空堂蕭蕭雜人語戶曹好客無與娛故展長圖慰羇旅大山矗矗如覆釡小山歷歷還聚黍人家隔岸見衡茅艇子隨潮歸浦漵眼昏莫辧雲中樹據案呼童執髙炬千里悠悠亦逺遊卻喜意行無險阻闔閭城中爲我家俗事到門多峻拒平生惟有山水緣招我登臨無不許憶昨離家始浹旬此物依然入東楚乃知髙侯畫有神未讓道寧與僧巨願君從玆愼藏弆對棋寧賭淮南墅

過呂梁洪

力盡千艘勢若傾隱然門限入彭城漢封岱嶽分來脈禹鑿梁山擬舊名髙岸茅茨民捨穩繞灘風雨客心驚平生亦愛王陽語壯嵗難辭險處行

徐州阻風

蘇家故事畱詩句仍見夜中風雨來水激萬艘難捩柁鼓行千陣不銜枚怒號應撼藏蛟窟奇觀須登戲馬臺河上去程誰算得擬尋石室弔桓魋

與徐仲山東行五首

望嶧山

魯郊空且曠目力安能窮倐見千仭靑橫截乎其東羣山相後先蹲踞猶兒童尼丘亦逺避何曾數龜嘗讀禹貢書其陽產孤桐剪伐成何用茅茨舜爲宮諒惟制琴瑟搏拊歸良工因之懷古人仰睇雲霄中

觀泗河

四源合一水古河因以名望之千頃永日汪然淸蕩揺鄒嶧山映帶兗州城餘波入漕渠資國功匪輕疏濬借水部來往勞經營欲渡免舟楫石堰築且平臨流一縱步魚鱉不我驚卽欲窮其源何惜此數程念昔洙泗間講業皆諸生河廣豈水然聖澤惟盈盈玆遊幸沾漑自慶非徒行浴沂效前哲春服亦旣成

入孔林

兩楹旣夢奠黯矣斯文光巍巍魯城北冠屨於焉藏墓木不可辧合抱十萬章知爲門弟子移植來四方惟昔治任日相向哭且傷孰知千載下儒者猶心喪愚生復何幸瞻拜俄其旁去我有周末藹然覿溫良如陪遊與夏執贄同升堂惓惓東引領夙願今始償嶧山千仭髙泗水百里長何必四尺封天壤俱存亡

觀手植檜

魯宮久已壊孔宅仍如新悠悠二千載手澤嗟尢存所存匪他物奇樹當髙門矯矯歷霜雪靑靑出埃塵親承時雨化生意常欣欣相傳借文字烈火經嬴秦而此特萌蘗挺然異其羣羣木繞庭際合抱髙入云尋常豈得似隱起成旋文端如人索綯徽纒依然分米芾好奇士於道未必聞玩物有述作意與石丈均我來重謁拜欲去步幾巡維魯多松栢斵度見詩人䢐徠與新甫遙瞻失嶙峋

謁宣聖廟

林立穹碑蝕古苔廣庭端拜殿門開玊封髙並東山峙聖澤長盈泗水洄已冷阬灰科斗出未行綿蕞太牢來只今老樹成連抱天遣森然愧宋魋

家藏集卷六

欽定四庫全書

家藏集卷七

明吳寛撰

詩二十九首

再至都下葺故廬

城東地僻稱吾曹匠石功成屋腳牢九市塵埃眞可避一天風雨漫相撓不嫌巷隘妨肥馬卻愛墻低過濁醪終老吳門敝廬在叔孫必葺笑徒勞

答潘時用和前韻有卜鄰之意

詞林無事本淸曹頗勝山虞掌獸牢半畆住來鄰可卜一朝謀定客休撓過從須免投空刺稱賀先判出宿醪緫道詩人家具少載書仍有借車勞

送表弟吳子髙南還

冒暑拏舟來衝寒上車去非闗好逺遊骨肉情深處

寄洞庭施翁二首【故修撰槃之從父】

流泉匝屋老梅村憶接春風笑語溫曾識醉翁山水意爲收尊爼只開門

先朝翰撰是諸孫白髮淸門古道存送客過溪成久立不扶藜杖到黃昏

送蔣元用知樂亭

雨後泥途僕馬勞東馳急欲試牛刀早從鄕裏知民事不爲科名重吏曹海岸循行秋水盛淞江瞻望白雲髙漢書每愛桐鄕說史筆無能亦彊操

憎蠅

依然秋後轉多蠅信矣歐公作賦憎讒說欲行曾止棘寓言猶在卻疑冰絞防取象緣交足揮麈妨眠罷曲肱一夕北窗寒气至營營知爾亦無能

送顧郎中天錫調永州同知

西南山水富淸幽子厚文章記永州此地一行殊不惡何人三黜獨無憂全家下瀬馮孤棹空槖迎寒典敝裘便道吳西親展墓卻非前度望松楸

苦雨嘆

朝雨風從西暮雨風從東東風西風朝復暮繞檐雨腳惟隨風長街泥深困牛馬廣庭水漫歡兒童今年春熟已無望秋禾復偃溝塍中禾頭生耳應俗語哀哉嵗計嗟成空朝班侍立日復日日聞銀臺陳疏封四方水災什六七祈免二稅須年丰聖君無爲抱淵衝一語悉屬司徒公司徒經制在國用爵賞所費財當充江南被災已十載田疇今與江湖通都城此雨有深意天欲示人如發蒙詔書寛大行當下作詩欲賀耕田翁

爲陸病逸題畫

一臥茅廬三月深出門秋水散啼涔亦知病裏多新語不肯從人換槖金

送馬庭簡赴福寧州判

胸中貯書十萬篇淸詩妙墨皆堪傳平生知己有我在當世防人知子賢向來六館同周旋石城風月仍年年靑袍徒步赴銓選白日旅捨窮殘編年餘五十得州佐差勝抱闗幷乘田眉間乃有毛義喜便道得過庭闈前上堂捧酒拜家慶紆朱曳玊何須憐秋盡黃花開未全小春想見江南天臨平山中樂三月雪晴好泛閩江船

次韻題元新昌呂孝子徳升詩墨後

百年純孝出儒門天意能令片紙存手迹封題聫從子人家收拾仗諸孫蛛絲煤尾呈奇物春雨秋霜感厚恩南望沃洲山下路艸堂風月冷琴尊

壽徐耕學

鄧尉山中一布衣築堂住近釣魚磯扁舟綠水才三尺小圃黃花滿四圍公府招延開幙久里人爭訟入城稀祝翁彊健長如此老作田鄰願莫違

壽義門鄭仕信母八十

白麐溪上舊旌門舉案何曾有婦言獨向一身完至行能令三子荷慈恩長繩欲系西飛日春酒來如初發源前去耄期才兩武含飴還待哺孫

次李賔之用陶韻止詩

昔觀止詩詩意謂詩已止防然吾喪吾翻在辯說裏淵明寧止酒文術乃責子苦思得孟郊新聲有侯喜紛紛諸詩人一言予可起何況數百言和答各有理玆事已三年屈指丁及已穰穰京邑間散落亦富矣秋水盛呂梁安能辧涯涘寥寥十二篇眼中邈商祀

臘八日賜宴

詔遣長筵列鳯池人間節序九重知食傳內饔眞成例坐接同官易得詩雪裏髙寒瞻玊宇風前防動識朱旗十年左掖頻分席深愧黃封酒滿巵

與陳起東食臘飯

歳暮相過恨少歡小筵臘飯擬春盤休開碧碗抄云子旋把金刀鏤雪團故里幾人同雅集吾生今日本閒官天寒更爲呼尊酒醉後猶能賦伐檀

寄光褔徐雪屋

吳下隱君徐雪屋久緣山水伴漁樵孝防有士還堪薦貧賤於人眞可驕書卷夜當巖月展布袍寒傍渚風飄銅坑深處楊梅熟尙憶題詩坐石橋

庚子立春朝賀

金闕遙開動樂聲殿前袍笏侍春卿歳星忽傍東方起曉日初辭北陸行擬學宋臣題帖子待看唐室進儺名禮成再望天門拜列坐均霑錫燕榮

讀陳玊汝紀夢之作

憶年三十憂無兒紙上僊翁誰贈之沈卿自云手親寫儼然挾彈張須眉悠悠十五流年內兒子三得仍三遺門懸弧矢𨿽暫喜架掛𦇤褓翻深悲只今沈卿亦逝矣厚意虛辱令人疑翰林吉士東吳產長身廣顙兼丰頥視予屈指五年少三兒玉立肩參差尙憂娶婦孫未抱天生兩臂將安施沈卿有子尢善畫良夜夢感僊圖披起來捉筆忙志喜一段奇事成新詩陳君陳君眞好奇向人說夢何其癡惟君有子昔無夢如我有畫今無兒蘇家軾轍亦偶爾此例豈可攀而爲從來仁者說有後敢以天道寃無知君心不足隴還蜀我欲易滿堯之防明年相與發一笑我當弄璋君含飴

辛丑元日次韻羅明仲洗馬朝賀

紫垣兵衛法句陳立仗天階滿瑞麐律應宮縣分气光生庭燎散星辰周詩所願無如壽堯徳難名緫是仁玉殿三回叨侍從衣冠深沐禦牀春

郊祀畢承天門迎駕

禮成郊祀屬新年盛事休誇古賦傳萬馬盡驅驚海瀉六龍徐度識天旋日髙衮服依黃鉞風細韶音隔防防只尺堯眉眞可覩華夷拭目共爭先

慶成宴歸招陳起東賞燈【正月十四夜】

公署齋居長曼曼三日盡將葷酒斷故人契濶令我思欲往從之足如絆翻然騎馬何處歸禦宴日髙初飲散腹囊例許攜其餘猶有郊壇牲一段午窗坐睡晚始醒婦輩堪呼僕能爨盤飱已具酒有無拍拍欲浮欣滿罐竹鑪火暖酒漸溫瓦鼎湯鳴肉先爛作詩聊代折簡招及此孟春今始半客中無物相與娛一盞華燈光燦燦煩君爲我搜詩膓佳節豈宜空對案酬和惟應陳與周【玊汝原已】要見累累珠一貫怱怱步屧不可遲他日來觀成禘灌

元宵獨坐

屋底燒燈俗彊同蓮花照眼瓣能紅月光轉向中天好人意何如昨夜濃【十四夜與起東玊汝原已觴詠至三皷始散】故里闗心惟弟侄誰家拍手有兒童春風又報城門柝起步空庭見斷鴻

翰林宴集閣老以宣召去

白玊堂開酒未防忽傳中使下金鑾漢家事事歸臺閣猶幸三公坐不安

送孔憲副赴廣西

十年大夫官亦榮蕭然被服仍儒生胸中自有萬人敵何勞擐甲兼操兵嶺南羣蠻昔猖獗干戈滿眼屍縱橫連民竄伏徧荒野髙州殘破余空城是時君來作民牧仰天誓欲安黎氓身騎羸馬從孱卒瘴嶺惡谿循數程羣蠻望見遙相驚我來惟伏信與誠片言開諭才脫口馬前羅拜咸輸情腰縣木牌悉聽命手斷藥矢誰違盟弱男寡婦免系累山谷日昬猶哭聲惟連惟髙我守令汝獞汝猺吾父兄軍中主帥驕心萌謂此已降皆可刑獨將一身保萬口訖今軍旅休南徵君於異類且有徳斯民眷眷能相傾祝良張喬世重見人物信是吳中英外臺遷擢終借冦上國追隨爭識荊同鄕數聆情話好偏怪不肯誇功成邇來用兵貴神速【時有威寧海之襲】下僚旋踵登公卿以君累歳出死力有司豈合先知名迢迢桂管古所置領檄再作西南行投荒歷險自無怨公道借借歸時評奇功聊爾錄一二碑文敢擬淮西平

懷修竹書隱

春寒漠漠雨溟溟假寐書牀午夢醒十載客居便巷陌一時鄕思繞園亭繁花照檻知堪賞亂石鉤衣憶所經恰有古苔三畝綠都來修竹萬竿靑當窗好鳥通人語掛樹危藤學字形日射韭畦朝可剪香凝防室晝常扄鹿塲舊築猶存號鶴冢新封未刻銘架上殘編歸擬讀移文不待北山靈

題倪雲林畫【雲林晚歳斥賣田宅念其友張伯雨道士貧而且老持其金悉畀之後黨禍起富室多死徙雲林獨無事人始賞其有見王光庵爲墓志特載其事】

黃金散與列僊儒江上扁舟逐釣徒爲語紛紛評畫者要知迂叟不爲迂

家藏集卷七

欽定四庫全書

家藏集卷八

明吳寛撰

詩四十四首

分題武城送奚郎中歸省

舟行漕渠上日暮臨孤城泊舟試借問因得玆城名逶迆無百雉人煙少交橫蕞爾齊魯間獨感郎官情吳門至洙水豈乏三十程偃也能北學學道功乃成一朝辭孔席去作邑宰行爲治以禮樂用武忘甲兵宣尼昔枉駕轍迹猶分明壯哉孰非縣不貯弦歌聲遺風被千載易使還黎氓問俗野煙起懷賢春艸生因尋言遊室更酹澹臺塋

分說字韻送起東赴江山教諭

門前短狐裘下馬立深雪憶君逺來初寒气方凜冽俯仰曾幾何時已向熱三日春風顚黃塵沒車轍城南大道傍正怪柳可折悠悠二十年防合嗟久缺旅館相過從情話始親切新檄復自持向我忽言別別路何所之遙遙指東浙邑以江山名信美不待說獨言抱髙才進取一何拙長須漸斑斑仕版仍下列幸惟師道崇君子意所屑置酒臨長濠適值修禊節觴詠爭騁懷我獨如哽噎挽衣不能畱越柁行且捩惟君處鄕閭早歳得詩訣運思無凝滯往往筆爲舌客居屢相投佩誦總淸絕只今屛障間一一懸佩玦離憂聊借玆庶幾自怡悅分服字韻送姜恆頫禦史赴南京便養

落花芳艸連平陸驄馬行行入南服豈無鬥酒可畱君頭白髙堂懷就祿婁水雲低異太行秣陵天近如韋曲過庭莫道諫書稀手中自削三千牘

謝孫希說送蒲團

新編蒲葉未全幹倦坐藜牀每弄丸罄矣相隨無長物塊然【闕】付此閒官禪心似彼何時動病肘從今有處安聊就坡翁偸謔語一詩換得兩尖團【東坡謝送蛑蝤之句】

爲費廷言題沈士偁畫枇杷雙鼠

古詩三千兼刺美孔筆不曾刪相鼠齊諧誌怪到張華博物應疑鼠有牙虫魚注成非磊落韓子作詩譏郭璞後來埤雅亦何爲中有鼠譜煩農師鼯鼬鼱鼷本同族散在人家稱小畜畫圖此種栗鼠否竹防野處同其儔紛紛恣食髙廩米晝伏穴中那有體一前一郤誇委蛇李斯爲汝誤已多暖風吹林金顆顆獨在江南飽珍果永州事敗無孑遺甘與鷦鷯守一枝

張子俊畫松【周尙文太僕藏】

案頭佳楮不盈尺上有千丈之長松非闗月落影如許連蜷欲起雙蛟龍我方隱幾當淸晝彷佛䢐徠見深秀空堂颯颯風聲寒滿把稜稜霜骨瘦昔聞張卿人品髙王芾與之稱二豪鳳池揮灑出天趣往往筆底翻波濤杜陵詩翁去我逺愧此畢與韋偃故園舊種陰已成獨客燕山歳華晚

過玉汝半舫齋觀童子種植

豆籬瓜圃旋看成坐覺齋居意思淸待到翠陰堪覆坐老夫須挈酒壺行

歳寒三友圖

檜生巖壑裏凜然歳寒姿眾卉豈不好貞心少相知南望庾山麓北瞻淇水湄气味𨿽脗合猶恨道逺而生綃才盈丈一旦聚於斯匪借縮地術良工親手移能事出腕指托物由心思邪人多黨與蔓艸難芟夷正士每特立嘉樹不附麗時或倒置之山苗反離離惟此一堂上霜雪同襟期聊因艸木類竊比唐虞時后稷旣在位繼以契與防紛紛共鯀輩末路將何爲

陸參政挽章

一世惓惓義舉心宦途豪俊每披襟秋臺吏牘陽春暖炎海戈船島嶼深客滿鄭莊曾置驛人如陸賈卻無金錦雲溪水聲嗚咽執紼何勞更托音

端陽日【是日夏至】

夏至端陽一日來人間節序並相催飯包靑篛爲時食甕拆黃泥有宿醅幸少俗塵棲陋室喜多甘雨潤枯荄此時又作家園想筍籜藤花滿石臺

寄顏澄之工部

京口相逢又一年別來書札賴人傳午窗睡起頻揮汗最憶金山共飲泉

郭忠恕雪霽江行圖【沈啟南藏】

路出三峽風颼颼江天雪霽宜行舟水枯灔澦髙突兀木葉落盡俱東流艨艟相聫蔽江下半空結構如危樓兩舷之間可走馬主人恐是王益州獨嫌百物具篷底如何不設戈與矛後系一舟亦千斛什器滿載余瓿甌靑簾翠幙互掩映防繩錦纜紛綢繆玉鑪頻爇沈香火寒气不到瑚鉤篙工柁師噤無語指落層冰誰爲收安得挽以百牯牛代汝僕夫力且休人生得意在富貴鄕裏小兒驚宦遊望中隱隱連逺洲深樹落照哀猿愁日將暮矣泊何處萬里幾轉靑山陬狂僊畫筆窮防捜圖外意思令人求陶翁願棄五斗米未肯折腰從督郵飄然輕颺孤舟去惟有葛巾猶在頭髙哉斯人誰與儔嗚呼髙哉斯人誰與儔

送伊徳載赴南京刑部

闕下爭看進士袍南行又喜入刑曹靑雲濶步空塵土丹鳳孤飛好羽毛茂苑百年門巷舊【先世吳人】甲科兩世姓名髙【族叔侃丙辰進士】不須分祿遙爲養甘防公餘手自操

題畫送陳明逺赴丹稜令

洞庭木葉起秋思正是扁舟入蜀時十里山城知臥治捲簾淸晝見峨嵋

賦銕甕城送費廷言歸省

銕甕城何崔嵬孫吳昔此作京邑萬夫築土施金椎上有千雉環列下有四門洞開隱然屹立絕飛鳥獨許北固山相陪吾嘗登其上縱目重徘徊西瞻秣陵樹南望姑蘇臺北瞰長江作衣帶東觀巨海如酒杯城中多居民市肆浮紅埃時平目不識兵革城闉積雨生靑苔萬室相掩映水曲幷山隈玆城眞畫笥收拾能兼該芙蓉樓頭朝日出鳯凰池上春風來官寮登髙或乘暇能賦豈乏王與枚郡人暫從天上回都門車騎聲喧豗當筵何物可贈別一闋銕甕歌新裁北固有時崩銕甕無時隤詩家比興義竊取堅爲君操髙爲才秋江水滿君行哉

與僚友出城餞廷言後入月河寺

月河秋水防城陰十里沙隄馬迹深自笑並遊如宿約祗緣淸坐費新吟危亭近逼孤云角小徑濳通萬石林不是已公畱客住晚天涼思正盈襟

爲李瑞卿寺丞題王叔明義興山水圖

陽羨山深懶杖藜臥遊三日路仍迷雲中望見乘舟者始識遙通罨畫溪

與蔣宗誼城東觀泉因憶舊談越中五泄之勝

秋早俄驚急雪流夜來髙岸雨初收同行賴有三山客試問何如五泄遊歇馬旋成燕市飲扣舷遙想越人謳玉泉山路涼風爽還約尋源向上頭

次韻張汝弼見寄【其詩有詩法將隨陸放翁又立命獨嫌磨蠍宮之語】

盡去淫祠如狄相大興鄕學類文翁郡中有守今難得嶺下斯民久不逢詩法雕虫成小技術家磨蠍忝同宮逺期君子來朝日橫浦風髙起雪鴻

任月山九馬圖

前元畫馬任月山九馬意態皆天閒開圖似具方臯眼不在驪黃牝牡間日午歸來千里道渇者飲泉饑齕艸風前汗血流未幹仍見雙蹄騰櫪皁曹韓已逺圖有無猶賴杜老詩如圖慨予何以慰馬癖空對騄駬幷騊駼唐家自得王毛仲一時下乘千金重此圖捲卻勿浪開旅獒日日宜蒙誦

悼彭侍講先生

江右才名束髮知商家三俊用何遲鄕賢忠節心相契古作雄深力獨追壁宿云昬愁永夜瀟瀧石潤瑞多時澘然一掬臨風淚誰說東坡只哭私

秋夜彈琴作醉翁操

偶彈醉翁操載誦醉翁吟齋居當月夕風露正盈襟誰云在城市而獨非山林似聞松風起吹落古澗陰澗水相和答瑯然有餘音神遊幽谷底步入瑯琊深翁貌殊秀偉幸哉見於今掛壁有長圖山林气蕭森髙人多古意亦復彈吾琴紛紛流俗外誰識此同心【時陳玉汝以所藏朱澤民松溪琴士圖索題遂及之】

與原已過玉汝半舫齋看月時八月十四夜

錦袍寒重未成眠飛蓋西園又一年桂魄彊論千里徑人心猶待十分圓天低韋杜看逾近夜久奎婁坐稍偏更拂冰弦彈古調醉翁餘興付瑯然

重九日與蕭漢文出遊城南

詩家長不負淸秋疋馬城南又出遊霜落茱茰經古沜煙橫苜蓿度髙丘莫論來歳知誰健還怪前人管蝶愁向晚悠然何所見靑山依舊滿墻頭

再遊城南

登髙始經旬野景宛非昨園空秋葉深山淨寒云薄淸尊喜共持破防重落日暮淡忘歸黃花翳孤壑

送僧道茝遊五臺

頭白吳中一老僧慣將雙足付崚嶒如今又向五臺去此是諸山最上乘

謝孔昭臨黃大癡畫

大癡道人避世士移家舊隱虞山裏早年能畫老入神落筆虞山宛相似深林依稀村塢重水口近與昆湖通髙岡磈硊勢欲墮此老前身黃石公百年以後誰其亞昔者吳門稱老謝案頭臨畫似臨書咄咄逼人眞可詫風流前輩杳難攀謔語空傳謝疊山窗中逺岫依然在天際春云仍自還【孔昭善寫山自稱謝疊山】

陶靖節歸去來圖

揺揺輕舟曖曖故里陶翁歸來僮僕咸喜柔防將停長纜斯理迎者誰曰維五子舒宣前拜繼以阿端雍佟傍門翟氏整冠家人相見孰云寡歡督郵何人縣令何官治我三徑謝彼五斗束帶則難荷鉏何有力耕𨿽勞賴有濁酒一杯對持田父我友歳荒乞食翁則不貧蓽門柴車素琴葛巾孤松可撫髙栁可薪佳菊可采幽蘭可紉使翁乏此中亦自樂樂夫天命而無愧怍白雲遙遙懷古有作班廬旣返斯語自昨兩晉文章惟歸來篇畫史運筆丹靑乃傳王室終燬相門獨全荊軻之詠又孰傳焉

悼張亨父

詞林何事失斯人不見風流迥出塵昨日退朝鞭共舉他家聨句墨猶新棺停舊舎魂歸逺車過長街腹痛頻無力能爲孤寡計題詩聊復報闗津

詠邵文敬所藏轉刀

鑠金巧思出工倕獨抱機心展轉危報主久知深自許授人難辧倒相持筆端字悟藏鋒妙囊防錐嫌脫穎遲詩社埋頭羞銳進吳箋一割尙差差

詠湯嫗

笑汝皤然似一公窮冬相伴勝房空三緘口不思援上九轉腸應爲熱中詩詠懷春同少女禮云當夕稱衰翁平生知足渾無辱不恨孫布被

次韻答賔之作書戲效拙體

書家新樣出眉山若擬丰姿定玉環硯沼百坡空對影管城一孔但窺斑臨摸惡札勞唐楮結構奇材得魯般此意亦知聊戲我試看攙奪語尢頑【來詩小序有勿怪攙奪蘇家行市之語】

再答

西臺退筆塜如山魏晉書家盡轍環長愛弱毫能瘦硬戲將濃墨故斕斑物知久假非眞有師出無成定早般【般與班同趙充國傳般師罷兵來詩後題曰行且還故步矣】歳暮百篇期和答莫辭呵凍手偏頑

三答

蘇墨穰穰滿屋山宿緣疑是手探環馬形始悟當書尾羊鞹無勞彊索斑屢屈漢庭陪綘灌逺輸齊粟荷姚般社中一笑同遊戲三絕君仍有絕頑

四答

春風初起到燕山書客朝來喜賜環詩陣且教旗正正朝衣空涴墨斑斑防頗謝罪宜先藺趙鞅行軍已殿般只尺西臺還故步雪當獨立愧疎頑

五答

都下才名李義山詩筒相送幾循環寒蛩入戶聲初咽拙鳥成巢羽獨斑聊復據鞍如馬援不因奪邑慍劖般壯年已受書壇戒幸少童心莫比頑

次韻答謝於喬送石首魚臘二首

腴腹無勞重剖開依然尺素喜偕來野人頓頓宜常食甲第紛紛自滿堆雪裏作羮誇道韞病中和粥慰僧嵬【佛經云比丘有疾可以食之】相逢舊是煙波客興繞江湖句易裁篛籠擎送手親開片玊遙從海藏來自取刳膓膠獨餌【周禮魚餌】若敎駢首石成堆名傳詩客如通印力盡漁工學背嵬楚俗未知鮮食美莫臨陶鼎索新裁【答賔之之戲】

答於喬次韻謝送冬筍

西郭淸風棊墅開門前俗物敢持來聊供香飯抄云子爲想長鑱斸雪堆空腹冷含金碎壯心未怯玊崔嵬知君能畫非饞守乞與鵝溪絹剪裁

又答賔之次韻

吳船遙溯雪江開曾繞篔簹谷口來鹿角幾時林下解蒲芽何物市中堆小盤朝送情偏雅巨室山裝勢亦嵬人說孟宗多孝感北堂供饌手親裁【時賔之母夫人初病愈】

謝馮佩之次韻送鹽筍

桃竹初疑一束開齒牙還辧越船來囊盛藤子新題帖飯煮芹菹漫作堆興逐先春風味勝功收斥鹵雪花嵬任渠老硬相評品未許伶倫當管裁【鹽筍老硬爲賔之所評】

答於喬再次韻送魚鮓

晴窗裹鮓帖初開碧碗紅鮮入饌來禮尙右腴空古制食宜方丈向前堆舌端漸覺香膏美齒上頻驚脆玉嵬東海任公今謝傅六鰲須爲一時裁

次韻謝淩季行送新釀六尊

寒掩蓬門午不開東鄰新釀叩門來黃封內法何從授紅印他家自滿堆飲量笑添淸澮濶吟肩醉聳玊山嵬靑州舊例今重舉從事多能未減裁

飲於喬家以端硯聫句畢復拾餘韻

披云離北巖度嶺入中夏飲水從溪漁過都傾市賈气陵松滋侯姻締雪濤姐重借剪楚茅方函斵川椵津津剖馬肝濈濈摸羊觟刖足恨蹣跚仰唇驚閜守黒面豈黥含貞口終啞靜維有壽焉玷尙可磨也魯史紀獲麟晉帖題裹鮓供給到唐文護持等商斚眉形空愛纎風字仍嫌哆卻立敢摩肩僂行當出跨載觀七八評重補六一寫取友必於玆捨渠總其亞器隨詩銘傳人當碑刻打巖韻拾孑遺防才任聊且

家藏集卷八

欽定四庫全書

家藏集卷九

明吳寛撰

詩五十一首

辛丑仲山自寧陽回過宿同朝正旦

齊魯分司地三年不負知過門多舊話下榻又新詩曉日瞻鸞輅春風集鳳池聨班同拜舞鵷鵠喜肩隨次韻李世賢齋居見懷時予病目不出

飯罷齋居撤紙屏定知踏月步空庭上林此夜歸鴻落後圃何年睡鹿醒【劉保齋爲院長時嘗於後圃瘞鹿】防筆淋漓分曉露玉堂突兀帶春星髙情只尺勞相望思繞西山萬疊靑

夜坐懷齋居諸公次前韻

布衾寒擁對牀屏鵲繞南枝月過庭瞑目誰除童子障齋心自比太常醒花時漸好仍籠霧燈節相催屢問星【俗傳元夕晴初八夜看參星】便有玉堂天上意銅罏當案冷煙靑

次韻鼎儀世賢問予病目

藥裹長隨老杜居全憑坐客誦方書巖前激電空聞爛屋上繁星頓覺疎遙望未能知匹馬不祥幸免見淵魚詩家善謔坡應爾旅館淸齋澤也如似說北門春色近試分東壁夜光余煩君漫舉盧仝事此事非予卻是渠【時玉汝得子誤以見戲】

賓之鼎儀以前韻倡和句有及予者答之

十日寒嘆索居案頭空積故人書屢親藥物靑囊近乍免朝儀玉佩疎春到能言慚慧鳥日髙猶瞑羨鰥魚陰鏗句法何人得陸贄才名後代如獨恨無譏非鄶下尙畱遺韻豈周餘心齋不比身齋者誰識淸宵夢石渠

喜蘇禦史還朝

昔報分司禦史歸曽聞父老共歔欷江南列郡同三輔天上羣星有太防白筆手題封事滿赭衣人立訟庭稀周家擬用蘇司冦只尺威顏定不違

寄壽陳楳軒五丈八十

天南永夜壽星孤盛事新傳自古吳長巷鐡瓶依甲第廣庭絲障擬蓬壺山花似錦爭來獻春酒如澠不待沽玉敕早封周柱史蒲輪遙載漢經儒雲霞蕩影連華屋鸞鵠分行峙碧梧離席旅酬期客醉當階答拜卻人扶康寜無恙應仙骨僖敏同胞亦美須帶索緫誇三樂在將車猶憶二難俱巋然鄕裏靈光殿久矣丹靑範蠡圖杖屨未能隨父執衣冠獨幸接師模廣成千嵗従今致晏坐楳軒看織烏

送周希正教諭赴嘉祥

心系慈闈裏名題乙榜前治裝初北上奉檄又南旋得祿家無累橫經席可專此行應暫屈拔擢在他年

題雜畫四首

策杖何所適髙歌度林丘靑山餘興在三步更回頭昔觀水村圖長愛趙松雪只尺眞宛然人家倚丘垤雪湖淸可遊欲往乏艇子誰築臨湖亭寒波動幾水雲同渺然細嶺空翠色憶在太湖東弁山恨相隔

送劉時雍職方使寧府

面承天詔下蓬萊路指江西巨艦開持節緫行藩國禮按圖兼試職方才錦袍明月神仙去畫棟飛雲帝子來河漢莫勞瞻望久星槎秋近卻須回

憂旱

云漢詩人詠刪余見聖經民情方貿貿天道豈防防赤地連秦晉淸流涸汭涇端愁禾種防久待麥苗靑竟日瞻雌霓中宵問畢星近郊仍太甚當寧不遑寧丙枕勤圖治秋臺緩用刑省躬曽下詔逆耳遂俱聽好雨當驅魃狂風預殺螟小臣期入賀志喜更名亭

王叔明村捨圖

田間雨過騎秧馬箔底煙生餧火蠶偶看王翁村捨景翛然午枕到江南

送顧希遂劉以規赴遂昌縉雲二縣令

路指天南處士星聨車淸曉發都亭漢家循吏應同傳預熟堂前戒石銘【吏部曽摘戒石銘二語爲題試選人】

希遂持栢子庭古木圖求題爲其尊翁壽

老僧作畫眞遊戲不向繩牀立文字禪余捉筆掃生綃王宰胡爲獨能事槎牙古樹形甚奇疑是蛟龍傅雙翅雲蒸霧湧不可羈倐爾捲之藏畫笥亦知社木非不材全此天年皆自致石罅盤根意卻甘樲棘任渠生滿地海虞顧翁隠者流有子教成爲縣侯翁今年紀過八十頭白人間無所求日長抱孫坐堂上右手尙能持酒甌試題古樹爲翁祝遙與荘子論春秋

久旱偶讀王半山暮歸一首感而次韻

八月不雨天防防宿麥半死黃兼靑雨師出遊風伯阻半道執轡車還停天門萬里欲往扣閽人辭謝言誰聽盆池養魚眞戲爾勺水亦復揚淸泠洛川迢迢不救旱川神防步誇娉婷安能之灑九土一唱吳歌搖越舲

送陳堅逺

杏園事落莫已過燕都春有司愧淺陋使子志不伸銓曹重縣令謂此民所親終然被簡拔去慰黔陽民黔陽在西南地與川蜀鄰茫茫沅湘間曷置子一身朝廷不忘逺一視同其仁逺人徳乃服勞子以撫循子昨來都下本作觀國賓買屋柴市南地偏避車塵十年艱旅食家人總防防我數往扣戶子輒起正巾淸談盡款曲書畫復前陳客中易交結何人最情眞如子兄弟賢气力安能振庶防年尙壯美玉終難湮洞庭木葉下水落當知津扁舟逐去鴈悵望逺行人

送沈良臣【家有宋髙宗書良惠堂扁】

杏苑春風後車塵帶落花儒衣初出郭禦扁舊傳家易許丁寛講詩従沈約誇扁舟明日路江上暮雲遮

種竹

人間此日六月六獨臥北逃暑溽起來手校百家書種樹新編存舊籙今朝種竹雲最宜況是淙淙雨初足城西佛寺許見分亟往乞之休待促泥塗十里何遙遙健步攜筐馳兩僕叢林夏半放葉稀新筍纎纎簮琢玉雨餘荒砌更旁尋土潤長鑱還易斸入門便作摩戛聲眼中遂有篔簹谷連年生意殊寥寥淨掃虛庭無寸菉此君與我多宿緣不鄙閒官故臨辱長身嫋嫋凡六輩瘦骨稜稜才一束淺深稀密種如法更記南枝水頻沃淸風屢爲拂緇塵何異振衣新出浴翛然搖動久參差墻下疎陰散朝旭詞人墨客防登堂預傍詩壇建牙纛素餐語陋歌伐檀多識名慚收采藚靑春髙宴桃李園尢怪謫仙銷夜燭好來此地倒壺觴安用他家置茶局日髙相對欲忘味一任連毛並脫粟長慶詩中紀似賢白傅名言斯實錄敢作尋常艸木看造次下堂猶整襆平生求友益者交勁節虛心盡忠告豈學尋常阮徒散發昏昏困醽醁因懷舊隠辟小園一个茆亭四圍緑坡仙爲我制詩箴楣上分明揭醫俗扁鵲徒聞藥最神平居肯費黃金贖醉眠欹枕石牀危放步曳笻苔徑曲中林慣去復慣來鳥獸相忘免驚觸場開町疃伏麏防巢接栟櫚哺鸜鵒燕都再住又三年俗病誰醫日憂篤北地髙寒木易雕難同吳越兼閩蜀不圖致此到吾廬信是此君多眷屬春來雷動籜龍行尙憐地窄身踡局鄰家隙地半畝餘久矣棄爲牛馬牿邇來見售教掃除歘見疎槐防繁蓐古井西偏糞壤平移種終當操畚挶溝澮循行防旱漧雪天障防従皸瘃猗猗如簀且如苞放出千竿愜吾欲邵家舊例倘可攀小結行亭工自督交遊倘識匏翁情昔者詩篇煩再續

寄李貞伯

金母橋頭置隠居近來淸思復何如遙知舶趠風吹盡燕子催人好束書

送吳徳徵

溽暑宜多雨南行又見君開尊臨積水掛席帶疎云片玉昆山出淸風建業分鄕邦爲別意投贈愧無文

史館偶作

天闕何巍巍修廊接髙閣冠佩相追隨何曽嘆離索值此夏日長深居淨炎歊仰慚昔人言兼有天人樂泛觀百氏書得意時一噱新水漲玉河流云度朱箔農家望甘雨緣知夜來落階艸回枯荄盆荷承嫩萼欣欣耳目間羣物俱有托安知宿麥空孰與求民瘼悠然發孤詠薫風動檐鐸

與李世賢遊月河寺

春闈濫校文喜與子爲伴匆匆三試余文卷總堆案夕覽不成眠朝披遂忘盥當其忙迫時往往至達旦倦甚復醒然長鳴老鵝亂地與門鑰分人従壁鐘喚空庭豈不廣欲步足如絆謂當撤棘圍償勞借遊玩人事各紛紛詩社盟屢叛荏苒入夏來仰天復憂旱及玆得甘雨行潦且彌漫天气今特佳陰晴料能防駕言出東郊尙趁季夏半緩行乏肩輿低載維款段僕夫請所之聊循月河岸野寺𨿽荒涼當門有奇觀雨後流泉長絕勝冰始泮危亭合淸陰絺綌也須袒兼爲河朔飲酒到請勿算馬上談新詩先此發一粲

送許塤還東陽【王允達壻】

浙河昔枉棹千里來吳中茅堂乏延款修竹維淸風愛子脫流俗宛然如婦翁信哉得許劭因之想王通當時旣別去傳聞學彌工固應領鄕薦名姓登南宮我重爲子喜仕路今方崇卻緣感霜露一臥春闈空有司幸借口弗駕車虛攻被褐出太學伏暑憐未終過我復告別仍還浙河東都門雨新霽晚天見長虹津頭水勢盛趠岸宜孤篷遙遙八華山翠色髙巄嵸讀書有舊隠績學期成功三年藋上鷃一日雲間鴻

次韻寄潘太守琴

閩南闕政賴君修吏治評來漢代優民有田疇歌召杜士能經學比程仇乞身豈爲浮言動去郡惟將故事畱未老一笻端可卻自臨溪足與山頭

送秦廷韶攺守建昌

京塵漠漠愛樓居臥看天街雨腳疎詩儗前人知可到史修循吏許誰書倘開東閣應先入暫守西江亦美除試向新民談舊政三年化及武昌魚

送潘栗夫僉憲提學四川

豸服初成詠五紽西行兼得裏門過漢家暫托文翁事蜀道休聴太白歌諸老詞章惟故郡頻年交誼共賢科雪消三峽江流急定擬將詩度旋渦

彭文憲公挽章

館閣先登寵渥全名齊東裏繼鄕賢史家房杜功難錄文苑歐曽法獨傳四海日長依化國九京天逺隔重泉後生三載相従地坐對薇花欲然

王成憲席上賦火肉

竹煙冉冉暗中浮佳味誰將制法求熊掌不勞重宴客羊頭何用亦封侯黒臀髣髴逢公子白蹢分明出婺州飽後廚人還細聶一盤紅玉薦新篘

分題習家池送侯僉憲

遭時爲漢官佐憲遊楚地偶過習家池還詢山公事遺音有歌童倒載亡歸騎後世愧髙情徒然效沈醉

送祁至和參政還湖廣

赤墀憶共接班行當日君猶作正郎久向江西參政事又來闕下沐恩光三年考績因虞典千里提封過楚疆秋滿都城臨別意只將詩句納行囊

送蕭漢文貴州僉憲

連宵不省是離筵空喜當軒朗月懸男子出遊須萬里大夫能賦已千篇吏曹薦士知無忝王事勞人信獨賢坐待髙秋天气爽好懷還托鴈書傳

爲邵日昭題荊南春曉圖

尙書髙公成絕藝二百年來許誰繼愛此荊南春曉圖霧雨蒙蒙濕靑髻邵君讀書當萬山誅茆結屋才三間深林卓午日光漏猛虎猶能窺一斑

東駕問陸鼎儀之疾次韻羅洗馬傅校書

廿年翰苑舊儒臣簡命東朝進講頻病體臥來聊假日睿思傳到旋生春尋常賜食當前席只尺登瀛迓要津想見幽懷多感激秋宵無寐望儀宸

野步圖

山風不防鬢毛涼誰掃迢迢赤岸霜莫怪回頭三步裏石林端可坐焚香

送李若虛

浙中妙山水造化夙所置美哉聚於斯千里一畫笥行觀與坐閱舉筆皆可記其間多詩人良亦山水致李侯豫章產詩骨稟尢異決獄最屢書豈不稱法吏苦吟顧無儔自謂性偏嗜騎馬長安街推敲見詩意終然胸中奇抑未能肆擢官副外臺偶在兩浙地階庭列儒生案牘積文字多暇仍出遊玆惟愜吾志撲硯饒淸暉新題翻自試寄與藍田丞吾仍有公事

送陳師禹提學雲南

萬里行行馬獨前外臺仍喜得同年【初擬蕭漢文不果】路開六詔連車轍業講諸生對簡編銕豸冠髙還自整碧雞祠古漫相傳兩張條約曽親見願向遐方繼昔賢【昆山張節之華亭張時敏近嵗皆以副使在師禹省中爲提學稱首】

送蔡太守赴南寧

五馬齊驅雪迹深除書新領荷綸音地偏正倚西南事天逺須懷只尺心陸績淸名惟載石蔡邕髙調豈彈琴春風驛使應多便擬報諸蠻總獻琛

爲徐仲山題虎丘觀泉圖

徐子昔年官水部匹馬蕭蕭歷齊魯運河水滿萬艘通汶泗交流無壅土歸來泉志手親編好與河渠書並傳不識當時陸鴻漸齒牙空味虎丘泉

題汀州忠愛祠

閩南初置千夫長鄧賊乘機潛聚黨一朝變起沙尢間山谷羣蠻應如響竹鎗紙甲鋭且堅白晝橫行爭擾攘盡驅壯者入寨中忍見寡婦啼道上列城有警朝出兵府庫大開懸厚賞賊徒失計漸誅夷流血成川歸洗蕩守帥何曽論脇従刻日搜山當不爽軍門有令誰敢違汀州推官獨稱枉推官在州十八年獄空有頌人曽傳寧將一身與賊死身安要與民俱全紛紛總作邀功計道路所獲皆牽連下車解縛焚簿籍似此活人知防千臥龍山下陳牲醴民欲祀生翻祀死千年何以表赤心忠愛煌煌有題字獨憐仕路終府僚報徳茫茫嗟此止豈不聞玉堂謝學士閩人說是推官子

送張兼素

北河冰合滯方舟來作京華兩月畱公議在人書上考壯懷於世抱先憂旋歸幸慰斯民望撫字勞従異日酬握手不誇春榜舊南雍風月久同遊

答兼素次韻畱別

南去難同郭泰舟客樓密雪故延畱來朝初考虞廷績出守眞分漢室憂已似往年重惆望可能終日遂賡酬春風逺召還堪慰聨佩相期鳳沼遊

次韻傅曰川病中

嵗暮偏驚客過門方書時與國醫論笻拖凍雪當松院屋背方塘類水村日糴五升知貴賤月收一束問寒暄杜陵詩句依然在想見防吟對淺尊

遊朝天宮

撲衣塵霧入門消修竹奇松步屧遙紫府新開延日月碧臺髙築倚雲霄城頭瑞鶴招還下海上枯槎坐欲漂爲憶仙家爛柯事手摩石刻是前朝

原已邀賞雪

乘興誰移雪夜舟淸晨書札喜相投極知今日三宜賞【原已語】亦愛前人四卽休臘粥餽余猶宿飽【時爲臘月九日】春醪傾滿更新篘回瞻玉宇髙寒處快馬何人自軟裘

追和葉文荘公喜雪

都人舉手荷堯天不用書云更卜年晛未曰消應待泮霰維先集似爭權作勞願附三農後志喜誰誇千載前獨坐南紅日滿敢辭磨墨制新篇

觀奕

髙樓殘雪照棋枰坐覺間黒白明袖手自甘終日飽苦心誰惜兩雄爭豪鷹欲擊形還匿怒蟻初交陣已成卻笑面前歧路滿蘇張何事學縦橫

次韻邵文敬對雪

酒力難勝夜气嚴研池水涸咽銅蟾客居燕趙驚初見嵗在壬寅信可占棋士手皸猶對局詩人齒冷欲停籖北風作陣斜白吹滅銀燈坐未厭

哀蕭漢文

吾鄕二年間人厄何屢見生者若晨星死者如激電張卿當壯年疾行已云先淩老俄繼之身後誰主奠禇子逺召來喪舟遽南旋安知吾漢文策馬奔復殿異哉難重陳此事眞大變漢文少也孤惟日親筆硯旣壯登甲科世故嘗歷練工官亦甚勞精勤素無倦仕優兼好文提學首膺薦終然剛直姿此輩方悁悁遂成貝錦詩側席阻深眷幸爾賴聖明不失外臺選一時重賢名逺去人反羨朋儕置別筵我數獲陪宴席間雜珍肴獨怪彊下咽被病蓋已深憔悴見顏面杪秋城東隅聨騎爭往餞舉鞭大道間欲別仍戀戀孰期驅徵車稅駕反飾輤訃従南使來交遊走相唁客居地苦寒啟牖放朝晛念舊涕淚零雪後還集霰嗟惟玆四人在朝並吳彥其一吾同官其三自同縣漢文死差彊故宅歸偶便獨憐鐘鼎才墮地成破甗嵗晚魂茫茫有手恨莫援呵筆一寫哀聊爲故人傳

家藏集卷九

欽定四庫全書

家藏集卷十

明吳寛撰

詩五十五首

壬寅正旦侍班

鑪煙如霧靄彤墀半啟金門復道危只尺星辰華蓋轉中間日月衮衣垂普天鳳歷開寅嵗平旦雞人報卯時禦座不勝袍笏近侍臣偏識漢朝儀

和傅曰川以病止酒次陶韻

古來曠達人有酒誰肯止忘憂惟借玆況在疢疾裏此事陶翁然豈意至吾子不知翁作詩聊以詩自喜使當呻吟時得酒蹶然起所以謂濁醪其中有妙理匪獨藐二豪旣醉且忘已美酒與惡石去病殆均矣但嫌過飲人拍浮無涘防將二卣陳稽首致禋祀

再和

閒居發深思欲止無所止幸哉此頑軀不落詩酒裏止詩昔李侯止酒今傅子而我處其間漠然無慍喜所止誰尼之旋踵興復起不如不止人二事能料理古人尙少眞俯仰孰知已緘書報陶翁我止乃眞矣春服不待成駕言玉河涘未下孟郊拜豈曰杜康祀

分題百步洪送顧工部

長河勢屈曲學海遙之東瞬息瀉千里滔滔若無窮忽然經彭城怒發何其雄千艘相上下往往驚篙工昔聞入蜀險殆與三峽同行人舉足計聊號百步洪此地山繞路防禹安能通鑿石尙磊磊急流爲磨礲噴射聲愈振石腹疑中空嘗登戲馬臺憶羽能戰攻自誇重瞳子不數隆準公長驅八千人气撼沛與丰餘威付此水叱吒猶生風美哉河渠使來往殊匆匆水利歸上國期成疏濬功月夜披羽衣淸嘯黃樓中下視瓠子河枉築宣防宮

送汝行敏

共挹淸風坐竹林吳門相見到於今久閒池上揮毫手未怯天邊倚劍心考績最髙諧士論分司多暇注官箴馬頭送別還長嘯不減孫登鸞鳳音

園居初成次韻李賓之見過

扣門遙過我夏日更勞公小屋聊方就淸尊幸不空畦長連古井樹老映疎櫳歸騎休催整追涼賸晚風

觀制雨防

作軒未料宛丘長檐下增修匠石良坐倚前楹天忽逺步當平砌午偏涼白雲就宿看逾穏急雨來催信不妨敢與蘇家論擇勝半間難遣十夫將

題浦氏兄弟中秋賞月圖

月臨嘉樹不成眠夜半中庭忽短筵率爾杯盤聊艸艸閧然簫鼓卻闐闐荀陳星象空相應王謝風流亦可傳玉季丹靑兼有引盡將秋興落華箋

和胡彥超過園居

三畝幽棲地新詩枉孟郊髙題無鳳字拙構有鳩巢委巷重勞問衡門也用敲一尊聊奉款親手破霜匏

次韻陸鼎儀過園居

開門小圃思悠然敢與陶翁較地偏此日便教懸木榻誰家卻去坐瓊筵藜羮韭餅眞能具菊本瓜苗早已徒步相過應莫厭只愁東郭履先穿

和王允逹病中雜述

日午畏新暑步就疎槐陰淸風颯然至當此一披襟閒居任寥落而獨懷同心入夏阻良覿荒園變鳴禽懷哉久在告幸無官事侵只吐陶韋句時將代呻吟向晚有奇事忽此金石音平生在學道富貴安能淫靑巖舊隠居興入煙嵐深防詞寫雅趣展玩良足欽崚嶒聳詩骨悵望西山岑

分韻得肅字送林朝信

十年戴法冠能使百寮肅共瞻風裁髙鵷班聳孤鵠平生獻替心奏艸惟自讀聖皇記老成昨喜批薦牘議従吏曹公初豈假夢卜輟君副臬司萬里騁遐躅章服增煌煌金銙映朱襮雅志在澄淸姦邪首仍觸昔聞走狼今見蟄蛇蝮團團八桂林得此一枝足薫風吹雙旌欲渡江水緑餞別雜交親天气適炎燠酒防棊槊喧醉墨已盈軸羨君有玆行晝錦非所欲實惟家慶全樂哉難具錄

爲王希曽題啟南長蕩圖

吳綾八尺餘逺勝好東絹坐移長蕩來歘向眼中見按圖想舊遊巒嶺非生面陽山踞獨尊虎阜奔而殿柔櫓一搖搖船頭翠痕轉春水澹若空白雲故多變佳哉吳中景獨許沈郎擅典客方壯年孰云宦途倦吾志每圖南欲趁秋風便幽深付一笻此樂人勿羨

次韻答同年邵汝學約過園居

觸熱相過敢憚煩防呼童子掃蓬門俗流未許通車馬年契長期到子孫已儗置棊刓木局旋教開酒擊泥尊荒園半畝淸風足他日應消楚客魂

二答李士英

堂成圬者更相煩只尺墻東別置門長願淸風分故舊獨尋芳艸憶王孫【士英出唐宗室後】楚人預約空詩帖吳客難言泛酒尊荒徑寂寥春去逺倚防還用弔花魂

三答劉道亨

坐待劉義洗熱煩雪車冰柱早臨門自憐學圃空稱老誰似登堂累抱孫杜子刈葵蔬入饌陶翁收秫酒盈尊奕場莫謾誇能事髙著還當惱醉魂

四答胡彥超

園丁頻遣愧勞煩菜壠淸陰已滿門車過陳平多長者官如胡質有諸孫小堂定擬虛中席內府初停給上尊【翰林每嵗五月至九月例不給酒】不怪連朝風雨惡暑天眞爲洗詩魂

五答李賓之

庵居聨詠舊曽煩詩令嚴來豈棘門欲系苦匏同賤子【李有詩云庵居如可借吾亦系吾匏】每誇僊李得賢孫過街莫放追風驃【李嘗墜馬】對影須開問月尊不是葛洪川畔路李源休覓舊精魂

六答楊應寧

池上揮毫思不煩忽傳詩句到柴門官聨賈至稱中捨字許楊修識外孫西郭向人空折簡東堂延客已開尊杏園舊例推年少風雨孤村莫防魂

對萱花

萱花映叢竹顏色殊覺佳新雨濕還重薫風吹復斜不嫌開易落一日仍一花嵗晚竹當茂無令人獨嗟

送仲山後坐通法寺西軒【是日名其圃曰雷泉】

歇馬東城下緣堤踏淺沙長因送客日數得到僧家灌木陰三畝奔泉響萬車晚來檐澑防天際散紅霞送郭翔鵬進士知福寧州兼寄州倅馬庭簡

閩海遙遙獨置州忽看秋水動扁舟暫爲魏闕三年別定向吳門十日畱【其兄爲蘇學教授】甲榜尙稱新進士雙旌已作古諸侯公餘獨恨詩筒少爲謝同官馬少遊

園中晚步戲作

晚涼散步淸陰下一樹古槐當廣廈畦間雨過井水渾墻上煙凝日光赭病來一月不朝參名姓在朝身在野要知未許吾獨閒捨有閒僮廏閒馬城中塵霧漲天髙披襟誰是同遊者果然此日是匏翁昨種苦瓜今可把

題顧定之墨竹追次虞邵庵韻【蔣洪勲藏】

林間春雨過亭午葉初幹如與幽人對翛然貌獨寒傳神者爲誰顧老従後起不及湖州文猶勝薊丘李

畫鳳

鳳鳥久不至曽致宣尼悲獲麟尙被殺不至亦其宜去周二千載見者今爲誰徒従書傳中彊爾分雄雌畫工五色筆防染毛羽奇不須舞簫韶展圖卽來儀髙岡豈岐山獨立迎朝曦雝雝更喈喈又卽捲阿詩遂令後世人如生舜文時我欲走四方按圖往求之膠東與北海恐有漢雛遺不如求之人徐庶或在玆百年方承平鳳徳宜未衰寄語楚狂輩髙歌獨何爲

送沈晉州林美

賢名曽是故鄕聞壯嵗髙科靜不羣坐上誰爲黃叔度榜中吾愛沈休文鞭蒲此去猶無用符竹從來豈易分吏散午衙公事簡定將書史對鑪燻

秋日曝書偶閱韋蘇州集

白日落未盡竹陰滿前除翛然暑气退髙檐當雨餘新松無悴色萱花亦已舒偶觀艸木性中懷一欣如脫帽被粗葛庭際方收書愛此韋郎句把誦意踟躕焚香更掃地適喜中堂虛累月猶在告深慚此閒居

送僧永岡歸吳住白馬寺

石縫梅泉一縷淸早年依此學無生紫藤垂塢人迂步白馬防經寺得名法席坐揮防拂短官河去上木杯輕山中試茗何時好擬借禪房折腳鐺

送丁鳳儀

解裝適新秋浹旬指堪數俗事各匆匆雅客未重覩愛君產南都樹立棄眾取髙情薄雲霄淸气塡肺腑嘗聞策蹇驢徑詣大江滸天寒無一事獨看雪花舞維此一段奇晉人可爲伍信爾趣尙髙佳句隨口吐作官不出鄕且幸居北部往來湖山間吟興不曽忤舊臺悲鳳凰逺州擬鸚鵡所至必畱題錦囊有詩譜此來非好遊聊復較官簿客居大不堪瞇目滿塵土掉頭倐言旋頗類孔巢父水路涼思多船靜揮麈何處落孤帆夕陽帶疎雨

送林克衝給事使暹羅

鳳詔初従閣下裁仙郎遙向極南開林回早棄千金璧陸賈方施萬里才滄海雲帆知防轉島夷卉服定偕來已判天闕三年別還待星槎八月回

赴李世賢賞月

岸幘披襟素影中施牀列坐短墻東月宮桂樹依然在人面桃花已不同【去嵗此防有蕭漢文】巷陌曲當塵坌逺酒杯涼沁露華濃夜深忽作掀髯笑猶喜論文興未窮

雨中與李貞伯沈尙倫諸友過隆福寺

步來禪榻畔涼气逼團蒲竹雨檐前亂茶煙林下孤乘閒攜畫卷習靜對香鑪到此忽終日浮生一事無

僧捨對竹

老禪趺坐處疎竹翠泠泠秀色分鄰捨淸陰覆佛經蕭蕭日暮雨曵履繞方庭

張來儀楚江淸曉圖

江州失守遺空宅避難來爲吳地客當年北郭擅才名若比唐人是張籍社中四傑知爲誰楊炯徐陵曁髙適感時撫事相倡和嵗久家家有詩冊吳地非無祿可幹直气塡胸羞枉尺筆端奬借意何深試與士姬題墓石幸逢世道輯干戈山谷遺民總徴辟自信容臺不負丞初行重典難逃責炎荒不及江流淸懷沙賦就髯如防傷哉社友誰復存霅上孤墳少松栢莆陽朱君遊宦來得此橫圖殊愛惜登堂示我實失驚展捲茫然爲離席此老能詩夙所知丹靑豈料居髙格米狂餘事已盡傳王宰何人敢相迫墨防流動淡且濃紙上斑斑皆手迹日光雲气蕩欲開最愛層層楚山碧竹疎雨助新涼坐我扁舟沿七澤更將八詠當棹歌直下龍江酹仙魄【畫中每段有詩凡八首】

諸友賀予新堂有聨句數首楊惟立以疾不赴他日徧和其韻因取末首和而酬之

任渠府謁更臺參曉起防吟帶宿酣尙憶小堂虛左席忽傳新墨滿方函連篇且爲從頭數隔巷眞如對面談後夜只畱滄海月待將餘興付東庵

謝李貞伯送瓦茶鑪

搏埴功成上短筵茶香酒暖盡相便送來陶鼎風斯下移近寒屏火始然巧匠刻銘依古制才人聨詠費新篇卻憐吳地官窯徧深幸遺材出萬甎

送傅曰防中書告病南還新諭

錫宴瓊林識醉顏盛年文采映朝班並遊鳳沼鸞坡上總在金昆玉季間楚產向來非北學漢官初許暫南還詩囊藥裹行裝滿秋興先歸閤皂山

與李士英過王鴻臚鄧村別墅看菊午憩洪恩寺二首

步入南園亂菊叢霜餘籬落淡秋容朝衣欲解寒香細醉眼頻揩秀色重李願他年須共隠王此地正相逢誰誇九日龍山防千古風流接舊蹤

城南韋曲路非遙遊客逢秋不待招已過菜畦還柳市不勞月夕更花朝鄰僧乍許分禪榻田父那嫌借酒瓢萬木號風平野濶晚來欹枕聴江潮

原已宅賞菊

休從云外望天香誰似蕭然林下妝嫩蕋漸成黃面老低枝猶比白衣長曽隨枸杞添風味卻笑芙蓉住水鄕詩社淸忙今又動看花直擬過重陽

送邵文敬知思南

萬里南行秋气深卻因畱別費淸吟書家已擅臨蘇手仕路俱懷易播心折桂石城曽作伴【文敬與予同鄕舉】種椒淮浦定成林【文敬分司淮南時嘗種椒百株】召南家世應無忝詩裏甘棠舊有陰

九日諸友過園居小飲

久秋盡有淸忙籬下依然萬防黃休說滿城風送雨端愁今夜露爲霜飯隨鄕俗駝蹄短研入詩筵鳳咮長願得他年身共健故山歸去醉重陽

次韻酬蕭文明

尺書遙向天南寄秋曉臨病眼昏把袂尙懷前日別開緘如對故人言風髙白鴈聨羣過霜後靑松壯節存莫便遐方爲久計賜環終許荷殊恩

次韻李賓之觀懷素自敍帖眞迹

法書莫辧贗與眞眞者一見余風神吾生苦不解鑑賞猶道此卷超凡塵少時曽觀聖母帖片石錯比荊山珍風神已乏只骨骼邈然陸地望天津囊無黃金可懸購自笑防生常乞鄰此卷五年凡兩閱手撫禿翁心轉親向來作書總孟浪盡棄舊學從新春棗函藏弆人莫識李侯知得嗟何因昨來借觀坐展玩始識半面俄全身長廊豁气或狂怒細墨垂絲兼笑顰禿翁早受佛氏戒不貪尙帶癡仍嗔觀書得詩吾獲利室有雙璧非全貧臨摸咄咄付能者舊例乞鄰緣與人

次韻李士英劉道亨過園居看菊二首

詩人渾不厭貧家閒就荒園看菊花傾倒臘醅瓶未罄品題秋色句爭嘉殘英抱節眞霜傑本艸言功有日華醉後卻勞歸騎晚西風烏帽數枝斜

天寒墻下見枯桑叢菊朝來未減黃小巷幸違東市逺疎籬能受北風涼肯因過客開門嬾賴有呼童洗盞忙日暮掇英衣袖滿紙屏低擁漫焚香

次韻顏澄之畱別

朔風吹面到燕南喜報天街駐兩驂江水長懷曽共飲京塵初拂便交談作官地偶分南北考績名宜壓二三嵗暮旌門人獨倚過家須看防衣參

題臺人鐘希哲寫文宗儒小像

羸馬空囊貌不寒吏曹重署博平官他年若赴天書召此幅須畱父老看

次韻陳粹之鴛湖寓居

北來湖上借幽居坐占鴛梁作嬾漁未許扣門傳隠訣暫忘燒燭治官書一防故里爲謀易百畝他年不願餘花柳滿村初病起門生誰惜送籃輿

雪中李世賢招觀東坡淸虛堂詩眞迹

茫茫巨海流銀沙光分民捨並官衙詩人說詩等說法四坐繽紛天雨花寥寥小巷絕人迹誰肯拄杖過吾家曲中合沓失朱鷺谷口聨翩多白鴉靑蔥搖落上林苑一夜亂綴瓊瑤葩故人相送定石炭惡客好飲惟江茶淸晨忽報有蘇墨折簡邀看門頻撾形疑蝦蟆似曽壓技癢蟣虱誰爲爬料知刻本來廣右醉筆漫滅猶堪嗟坐當大雪發長笑新酒正熟浮紅霞

是日往觀果刻本蓋世賢招飲恐客不至故紿爾乃復次韻

出門騎馬踏雪沙玉堂吏散成空衙何人手剪吳江水而我目梁園花客居長至嘆寂寞賴有東鄰僊李家試開泥尊香潑蟻卻笑石本光翻鴉淸虛堂中事已往妙墨零落隨風葩空腸啖盡元修菜渴吻煎徹庭堅茶詩成一紙來萬里峒石至今椎密撾濃書銕把純綿裹深刻蠏上潮泥爬似人可喜非浪語與客爭觀還共嗟莫言此幅字漫滅夜久屋壁飛晴霞

明日世賢持啟南雪嶺圖索題復次韻

小徑升堂新築沙退朝無事還私衙誰移雪嶺入我屋老眼白日疑昏花坐遊未覺足力倦倐過野店仍山家淺溪舟膠集凍鴨空谷屨響翔饑鴉狂風入林一攪動零落玉蕋兼珠葩此時誰掃林下白急欲往煮僧房茶忽然仰面見髙寺扣戶還須持馬撾長安十年走薄宦對此似將塵土爬西湖尋僧天欲雪蘇子故事令人嗟淸虛舊韻更可借捧硯獨無王子霞

爲歸貢士題其先曽大父素節翁遺訓後

歸君入我戶手中何所持自云曽大父晚嵗有訓詞讀之心凜凜宛與生同時時當洪武初立法張綱維翁也長鄕賦死者皆等夷避禍行萬里躋險兼履危一身孰爲伴妻妾負兩兒或犯盜賊狠或當狼虎饑道中屢脫死若有神所司艱苦歷三閏恩宥溥見施終然穏渡江卜不我欺本無處世意乃有還鄕期痛定如熄艾甘回忽含飴享年數近百孫曽防而嬉扶杖登春臺世道仍熈熈始知百年內苦樂眞相資細書示後人防意當知之吾聞昆人語此翁徳惟滋所以少坎軻福履綏期頥余澤久不竭仕宦方自玆爲善必獲報翁也安能私今人處平世逸居可無爲

懷寧二孝子

珍禽或同穴佳木或連理蕞爾懷寧城乃有二孝子一邑一人孝已多一家二人當如何母存共作堂上戲母死誰敢臨喪歌有母斯有子事死如事生兄孝難爲弟弟孝難爲兄有司不須問鄰里試看墓上湧出泉一又有紫芝廿一莖山川發祥非徇俗朝廷旌表始稱情欲知孝子姓與名吳氏本源與本淸

偶見元李希籧提舉遺墨乞歸賓之蓋希籧其先世也因賔之作海月庵記爲謝以此酬之

遺墨持歸走僮僕想見開緘重薫沐百年珠玉慨沈埋防拂蛛絲光奪目遂令短紙一尺餘價壓書巢三萬軸乞鄰與人眞自慙藝苑酬功百言足夜歸解帶不成眠海月亭亭當矮屋瑯然烏鵲忽驚飛月下新篇已堪讀湖湘文種得一家前有希籧後懷麓吳人再結文章緣幾上分明畱此幅錦囊收貯莫教遲俗子無知將手觸後世諸孫更好文還向吳人獲珠玉

家藏集卷十

欽定四庫全書

家藏集卷十一

明吳寛撰

詩五十八首

送吳令濟赴邵武推官【元師道之後蘭谿人】

闕下相逢嘆久疎交遊已是十年餘科場獨使名終抑啟事誰將例復拘上郡官寮持仕牒故家孫子抱遺書越舲搖動春風急此樂何如過裏閭

爲李貞伯題朱寅仲小畫

春半扁舟過太湖洞庭著雨翠糢糊惟應舊日同遊者愛此朱郎水墨圖

和陳粹之元宵五詠

鬭雞燈

坐上初看吐綬紅夜深童子忽開籠羽毛爭訝分明處烽火都歸踴躍中句到孟韓猶覺晦力如劉項漫爭雄獨持一炬當樽俎輸與朱翁善折衝

走馬燈

銕騎交馳映落暉長戈應借魯陽揮眞成烽火連三月早築金城已四圍矢石聲沈堅莫破旌旗影轉疾如飛伯仁一炬非相戲信落兵家第二機

火花

細蕋紛紛頃刻開坐觀火亦奇哉春回玉琯防防動風定金沙颯颯來桂子忽従天上落蓮花誰向水中栽夜庭一霎聊供笑坐客休將見跋猜

粉丸

淨淘細碾玉霏霏萬顆完成素手稀須上輕圓眞易拂腹中磊磈便堪圍不勞劉裕呼方旋若使陳平食更肥旣飽有人頻咳唾席間往往落珠璣

油防

膩滑津津色未幹聊因佳節助杯盤畫圖莫使依寒具書信何勞送月團曽見範公登雜記獨逢吳客勸加飡當筵一嚼誇甘美老大無成憶膽丸

送袁徳純知宜興

此日公車擬薦賢更教遺愛與人傳郵程卻算三千里科甲還驚十二年吳邑煙花曽有約荊溪山水亦前緣丈夫事業今方始莫學蘇公便買田

送王允達

羣居恆紛紛取友惟犖犖彼無志操徒處世甘齷齪富貴謂可求奔趨冀超擢孰能脫卑污持立等山嶽王子有髙趣小節乃儉朴當初入官時世事已先覺求閒計已違欲去意中確上章乞養屙堅臥従勘駁得請卽挽車不顧雪泥濁故山啟巖扉絕澗聆水樂閉戶還著書吾事在家學蹇予忝末契久矣借磨琢相過𨿽不疎相別亦已數累日獨惘然念此嵗月邈隨行誰我畱所愧聖恩渥終當躡遐蹤別手不重握

送允達後飲通法寺西軒

杯酒頻將別恨澆日斜酒盡卻無聊獨嫌去客忙騎馬更欲尋僧懶度橋小圃杏花春尙淺長溝流水意俱遙年華似與人相約墻外秋千映柳條

陸職方宅宴集分得鶯字韻

良防未云已不計杯酒行杯酒非所重重此鄕裏情退朝入公所職務各有縈嵗首幸休暇於焉盡平生諧談接羣彥參坐従名卿衣冠旣相合壺矢亦無爭今日更樂甚獻酬滿前楹東皇況解事助以積雪淸向夕卻燈燭尊罍晃然明主人出新語四座意俱傾失羣慨歸鴻求友懷遷鶯未畢終日興更申來嵗盟

淸明日林亨大邀遊興隆寺飯聰老房聰出永樂初姚榮公與梁用行輩亦以是日遊城南唱和四絕句見示爲次韻

柳下行來過佛樓旋攜越酒薦閩羞香車盡日如流水總向長安陌上游

傍井循墻踏細塵椿芽蘭葉一時新杜陵亦是尋詩者隔水空憐見麗人

詩卷曽畱白下城北來燕地又淸明憑誰更和襄陽曲七十餘年共此情

圍棊擁矢各分朋繡佛垂堂晚獨登社裏廬山隨處有逺公今日是詩僧

原已玉汝栗夫過園居分韻得晝字

散吏如野人園居幸粗就旋乞桃李栽疎籬防枝透莫嫌花蕋稀倚樹已堪嗅入夏倘成陰還來坐淸晝予初登進士第時武靖侯趙公實奉詔待宴禮部公旣老病家居念舊爲絕句四章見寄因次韻答之

甲榜題名愧起家賜來法酒勝官茶元戎傳詔懷當日許戴瓊林第一花

散吏蕭然自一家渴心長愛玉川茶曲江院裏重回首翠幙春風隔杏花

連云甲第列侯家坐上曽分舊賜茶充國老來諸子壯戰袍重見織團花

幕府功髙早臥家囊收薏苡不思茶華箋詩到行行整誰說臨文老眼花

和趙武靖病中招飲二首

瓊林錫宴已多時想見褒公虎豹姿今日春風過甲第馬頭飛絮逐遊絲

老將閒居不計年舊藏腰帶賜通天頻婆樹底多詩興瘦句誰誇賈浪仙

貞伯玉汝原已攜酒同過園居二首

門設荒園盡日開探春時枉故人來盤中自愧無鮭菜墻下惟誇有鵲槐願得常年供紙墨尙畱隙地築亭臺習家池上山公醉馬背須看倒載回

石庭延客坐斜暉此際殘花亦緩飛新作園官非彊授故衝詩陣忽重圍晚晴霞彩浮髙屋春冷風威入裌衣後日相過應上已野泉猶可袚除歸

王孟端墨竹爲貞伯題二首

九龍山下竹千竿盡屬髙人王孟端何處看來渾似此山堂疎影落漪瀾

百年風致宛如新滿地淸陰庇後人金母橋頭重問捨墨君堂上舊傳神

送錢世恆禦史出巡

峩冠誇憲史秉笏侍明廷奉使初乘傳寧親復過庭五云違北闕六月息南溟出郭人爭餞臨岐馬不停朱函藏手敕繡服映腰鞓風送花塡路沙隨水接汀才華張美錦意气逼靑防萬里前旌動光搖執法星

題趙子固畫蘭

王孫弄筆成墨藪九畹依然連百畝開圖墨沈將誤拾撲袖香風不勞齅破縑零落三百年非借好事安能傳寸根無土彊生活鄭老後來眞可憐

分韻得江南二字送貞伯二首

忽對春風南陌還思夜雨西髙丘恨不千尺望見離人渡江

綠波芳艸此時送別何堪潮到潯陽向上人歸鐘阜之南

送貞伯再分韻得捨字

宛然李公垂精悍眞可詫譬彼千里駒骨相有定價維昔掌絲綸朝回屢淸暇考古如不及萬卷壓髙架危言動明主雅意資聖化去之十年餘尙復令人怕平生所交遊往往至卿亞形迹久遺忘气力豈憑藉名列楊王前身處季孟下久次仍兵曹分司得車駕金陵佳麗地古句非假借秦淮匯灞滻鐘阜嵩華況此亦故鄕無勞買官舍所惜者吾徒臨別當首夏家家競餞飲長日對尊斚安能敍中情坐語此短夜離懷逐江流千里向南瀉

題海虞錢氏所藏王均章虞山圖【均章名珪號中陽老人元盛時年未四十棄官歸隱虞山之下慕丹術尢防於醫所著有泰定飬生主論等書年餘九十而卒見吳思庵防】

扁舟昆湖去憶向虞山還當時迫日暮未得窮躋攀至今三短章寂寥不重刪安知六載後依然見玆山諒無愚公愚賴有頑仙頑頑仙隠居處深林置柴關丹竈火常伏藥防苖載芟髙情付縑素丹靑色斑斑玆山臥平野隠然不成環逶迆亦甚逺攢蹙何其慳只尺見百里羣峯互垂鬟飛鳥歸易沒浮雲出偏閒拂水最奇麗空巖故漩澴天風或稍定石壁仍潺潺僊宮對佛寺妙境非人寰獨憐仲雍墓誰爲剪榛菅短棹載書卷浩歌水雲間髣髴歸庵翁往來寶嚴灣竊祿本無補乞身亦多艱臥遊畢舊願坐嘯開塵顏

送周仁廣通判福州

靑衫烏帽去翩翩劇郡勞人信獨賢地下文襄宜有後江南凋敝不如前濟民長策存家傳遊宦初程接祖筵公道従來能自薦三山風月謾相延

得賀美之書言吳民被災

書來吳下少浮沈入手猶疑得好音泉客美珠俄化血田家新谷已剜心附毛卻恨皮何在竭澤安知水不深肉食詞林無寸補短吟聊復代官箴

題畫

水長鵝肫蕩口花飛鶯脰湖邊吳歌唱徹歸去日暮靑山滿船

送沈仲律湖廣僉憲

江左才名自一家流傳詩法到京華乍來一月俄成帙更別三年定滿車赤壁巢危畱夜鶻洞庭波逺帶秋霞遙知使節登臨處訟牒稀時早散衙

曉過工部分司池上觀荷

匹馬城西趁早涼偶來池上見紅妝魚牀近接浮雲影樹屋髙撐漏日光翠柄依然搖白羽碧筒眞可當淸觴莫乘輕筏過南渚鸂鸕鷀正滿塘

題厓山大忠祠四首

休指厓山弔戰場忠魂久已過錢塘三仁可少文丞相一死如前李侍郎毒霧漲天橫沴气落星浮海散寒芒孤墳最是無抔土新廟依然有瓣香

母誰懷國事憂回看夜壑已無舟山河滿地皆戎馬潮汐常時自海防空使防書符四廣不教宗社復東周孱兵到此誰非死名姓紛紛惜未收

獨上髙丘望大洋晚風吹淚濕衣裳何人忍恥修降表當日臨危進講章島國全身惟叛相潭州無事卻勤王史家未識畱燕意便把祥興系宋亡

厲階千古恨紛爭戮力終成國步侵鼎足一時撐海角旄頭中夜到天心間關虎魂空返寂寞魚龍骨共沈臣節屢書猶不盡欲將遺事托碑陰

次韻陸鼎儀讀文信公指南集

柴市遺祠凜若生艱危當日仗忠誠志塡東海心難冺纓結南冠死卻榮正气自勝牢獄困風偏使乘輿驚従容取義眞難事淚落陳編此日情

得原輝書云東莊兩桂樹甚茂

兩桂當年汝自栽石庭一別手書開經行已訝枝相礙愛防應勞土重培密處栟櫚休剪去常時鸜鵒每巢來香傳隔巷繁花發欲趂秋風買棹回

與諸友出城東散步水際

岸花汀艸駐殘春步逐漁郎更問津側足岡巒渾不畏防心魚鳥自相親一灣已似江南意半日都忘洛下身西出郭門勞僕馬靑山眞是誤遊人

答雪屋上人

艤舟山足扣禪機記得雲林啟半扉靜夜香鑪渾不冷深秋書札未應稀雪中老屋懷薝卜湖上長鑱負蕨薇須信大顚詩律細世人休更笑畱衣

長至日飲張兼素後府新齋

齋居淸絕坐忘還明月従渠照醉顏自署何妨棋品下相過不在酒杯間葭灰防動臺官識羽檄稀來幙府閒誰似當時張仲蔚蒿萊滿地戶常關

濟之作共月庵有幸分海月庵中月之句因足答之

幸分海月庵中月此事流傳亦甚奇隔屋絕勝千里共可庭寧受一方虧翛然步屧歸深巷聊復詩筒過短籬報我澄波三萬頃他年應宿太湖湄

再答

他年應宿太湖湄獨許風流白傅知林屋千間眞可住畫船十隻也須移藏來左券言非戲分過東墻事若癡後夜不如同醉賞羽觴飛處兩無疑

三答

羽觴飛處兩無疑月過槐梢人去時齊相已忘求楚貢晉人終肯救秦饑淸輝全借渾非少舊好重修幸不遲願得浮雲長散盡家家簾幕與秋宜

送劉職方時雍赴福建參政

早振詞林五色翰廿年郎署忽彈冠校書劉向成新序判事姚崇起夏官楚客不驚湖海濶閩山能隔雪霜寒他時召伯甘棠樹只是南風荔子丹

祈雪齋宿

坐久間耿玉繩齋廬人靜黯殘燈常年樂事心偏向深夜憂懷力未勝月色滿庭疑是雪河流沿岸想無冰校書劉向今如在更欲相従論庶徵

次韻倪學士祈雪齋宿

玉河西畔路如迷雲霧蒙蒙萬木低三日偶成祈雪防一篇將擬聚星題香凝斗帳淸無寐地接公堂近可躋夜半攬衣人欲起長廊月白誤寒雞

哀李士英二首

逝矣平生恨獨賢同官今防是同年詞林有一誰言少科甲惟三我愧前弱息命名悲反席【士英沒前一日予往視之以其子托予命名】眾人談夢悟乘船【士英初病夢入一舟中無限隔亦無通明處旣沒眾始知其爲棺也】安能便作南遷客死別吞聲重黯然

嵗暮西街日景收馬頭殘淚憶交遊朝班並立常連肘仕路爭趍每掉頭經解暫緣持藥廢【士英熟於經學常力疾爲諸生講經】孝思猶作治棺謀【眾議治棺士英聞之曰吾先人客死於此因貧斂葬皆不如禮愼無於吾獨厚】蕭條舊捨難重過春到惟應卉木愁

觀盛舜臣所藏竹鑪蓋仿惠山元僧之制其伯父侍郎公銘其旁

聴松庵裏試名泉舊物曽將活火煎載讀銘文何更古偶觀規制宛如前細筠信爾呈工巧暗浪従渠攪醉眠絕勝田家盛酒器百年常共子孫全

題畫四首

云閣靑山出松厓翠瀑流悠悠三步外爲爾一回頭漁舟凍不移況有樵斧響占防梅花灣甘爲五湖長深塢閟淸暉誰知有佳寺惜哉掛帆人只愛江風利淸湍帶平岡誰使入毫素老樹四五株結茅恨遲暮

家蔵集卷十一

欽定四庫全書

家蔵集卷十二

明吳寛撰

詩四十五首

送馮佩之副使江西提學

天上朝辭玉陛行杏花開處動雙旌秋臺髙薦皆公議春榜重懸滿後生江右儒風當復盛越中文士莫相輕長安門外期重見爲報三年學政成

送賀澤民赴河南僉事

禦史才名闕下知外臺欲赴類分司豸衣未敝何須攺螭墨當防尙不移南浦吟成芳艸色曲江過盡杏花時諍臣自古關休戚漢使行將召望之

謝孫希說送長鳴雞

何物防褷白錦毛庭前解縛便長號徒聞野鶩令人愛未許蒼蠅代爾勞拔距羣來如赴敵峩冠獨立自分曹夜深風雨偏安枕餔餟従今謝子敖

送賀其厚迎其弟解元其榮喪南歸

臨別匆匆把客裳愛君誰比四明狂只従門外看扶柩肯信詩中詠防墻諸子讀書應不廢故人沿路定相將明朝我更成寥落西館塵生六尺牀

次韻施煥伯下第

禮闈難遣獨離羣老手春來最惜君暫向長途聊弛擔倘逢知己更論文客樓髙臥三竿日禁闥遙瞻五色云爲語施讎宜少待韋編終不負精勤

觀園翁種菜

園居無所營筋力徒自彊惜哉一畝地愧爾三年荒淸晨老圃至鋤治循東墻札札瓦礫除奚顧宿艸傷壅土成數畦遂分界與疆土爰布美種能風要深藏因感昔人語種植信有方【園翁云深種則耐風此漢趙過語也】日夕度壠行依然自褰裳流泉俯可挹長溝設隄防所恨天久旱井泥渾且黃安能足灌漑頓使菜甲長人力已云至天時亦相妨緣知田野外黃沙正茫茫何如但肉食此勞不須嘗

玉延亭成次韻玉汝

偶栽山藥得佳名墻下幽亭一日成車馬勒回無俗士壺觴傾倒盡平生升階脫屨長頭近倚檻觀書老眼明此後來遊誰復障繞籬須爲惜殘英

又次韻李賓之

靈苗種後亭初築匠石園丁共玉成聊復棲遲稱小隠不應服食學長生盤中便可少苜蓿階下休誇有決明欲向楣間乞題字墨雲飛動看英英

次韻諸友玉延亭聨句

樓髙未許臥陳登聊結荒亭揖客升坐定園花紅雨防望迷宮樹緑雲層墻低漸覺簫聲近杯淺休嫌酒面澄願得畱詩成故事西庵入夜更挑燈

飲玉延亭喜雨

園門新設不曽關天意能供半日閒凍雨一畨驚屋漏晴虹千丈比橋彎墨翻荷葉詩人句紅綻橊花醉客顏賴有冷泉娛晚酌籬根流出更潺潺

寄壽陳起東五十

束髮同遊不出鄕廿年兩別費相望江山繞郭供詩筆嵗月畱人坐講堂紅頰也應誇獨好白須休更較誰長要知久客京華者壽域躋來已鴈行

賦園亭四物

凳

楹間設席坐來安橫木旁施當曲防面面不妨閒徙倚曉涼疎雨最宜看

防

槐花暗落雨聲中葦防髙撐兩翼同憶泛扁舟過木瀆靑山緣岸正推篷

屏

小紅疎翠不遮亭炎日西行借紙屏陰雨暫時誰許撒更多遊客要題名

橋

移得詩中丈八溝雨餘新碧水初浮晚來客醉髙眠處莫訝孫郎不枕流

送沈尙寶賀千秋節還南京

瑯函遙捧望儀宸六月樓船度海津旱嵗喜逢三日雨好官閒避十年塵桃花滿種都觀柳色重迎瑣闥人莫嘆世情今尙在南歸須爲問江神

次韻沈時暘雨後過飲園亭兼懷李貞伯二首

農家苦久旱嗷嗷三伏中異哉暑气酷宛與炎方同夜眠聞好雨早起乘涼風吾亭適粗就歡聲助園翁簿書懷杜老笠屐來蘇公願従康衢民擊壤歌時雍故人五年別舉杯賀奇逢俯井浥澹泉登臺眺危峯天髙孤云落晚晴度防鴻

四海人亦多吾生交獨寡有時忽仰嘆浩气振屋瓦窮巷謝逢迎荒園任疎野欲従獨樂翁往赴耆英社長日無所營新秋更淸暇雞黍不滿盤醴酒仍在斝卻枉知友來冒雨獨騎馬因懷西臺李去弔長沙賈封書白門邊弭節蒼梧下【貞伯官南京以公事出嘗有書來云直至蒼梧而返】

再次韻答時暘飲後見貽

散吏幸無事合置荒園中著書忘其詞安復論異同墻下棗垂實颯然起秋風感時忽搔首五十眞衰翁投牒愧一出束帶隨三公晨趍揖東閣夜夢遊南雍鄕使來吳下入門偶相逢中懷不能語倚壁如頽峯南飛孰可系仰見靑天鴻

淙淙檐澑垂此事久亦寡移書防漏濕矮屋初墮瓦久旱雨固好墊溺念郊野況復南樓人百步隔詩社淸池下幽禽坐對共閒暇妙墨尙在函濁醪復盈斝持此欲就之泥深沒羸馬疎慵幸免朝早謝鳳池賈風低碧篠叢悵望西下

喜原輝弟至京【時五月二日】

逺道親攜藥裹來當門下馬拂黃埃不驚舊日形容攺猶記前宵夢寐回出巷親朋宜漸訪上牀兒子欲相陪平生四海尢憐汝得向間笑口開

大雨坐海月庵

卽看池面水平橋旋覺孤亭勢欲漂老父得魚過別市誰家移竹趁明朝西陵下馬應難避【時世賢陪祀山陵】北巷將書莫見招【玉汝招飲】吾弟逺來能慰我彭城今夜憶逍遙玉汝以予辭不赴次韻再約來日復和辭之

道上蹄涔接板橋詩筒將去卻愁漂縦橫燕市雲爲雨髣髴巫山暮復朝半舫若浮宜自系尺書仍至故相招泥深我僕難忘蹶莫使前瞻馬尾遙

玉汝復次韻來速乃許赴再和答之

佳時已過鵲成橋菇米楡錢忽亂漂明月避人應此夜烈風欺客更崇朝須知木屐平生著敢負皮冠舊日招終勝李侯蹲馬背披蓑兀兀路遙遙

赴飲後夜坐對月復次韻

誰従天上作飛橋萬里端愁月浪漂一雨步來非卜夜五更起坐不論朝水浮北巷深宜揭人隔西河近可招後防共期秋半勝三旬屈指尙嫌遙

次韻朱天昭戒飲

早覺平生一事非枯喉涓滴到應防舊傳丙吉車茵污今見陳遵井轄稀三爵不妨従監史百壺眞念隔庭幃卻愁孤館當寒夜禦冷憑誰制寢衣

次韻濟之謝送決明

畦間香霧正氤氳童子淸晨荷鍤勤不惜離披垂翠羽端愁搖動落黃雲藥名早得宣公注書帶休從鄭老分病目向來俱有賴涼風吹汝莫紛紛

次韻時暘對雨喜晴二首

颯颯復霏霏淸晨坐掩扉短籬垂豆角破壁上苔衣潤覺琴聲緩涼驚酒力防客樓詩句滿未許沈郎肥防虹連返照向晚喜新晴逺市浮埃盡長溝積水淸歌謠童子事刈獲野人情身在幽燕地無勞賦北徵

送原已赴南京院判

晨趍入禁闥夜夢遊鄕關屢見髙堂人宛然兩眉彎憂來心如割歸計何其難終感聖恩渥不爲臣情慳南都許便養簡任非投閒十年積憂懷一朝變歡顏而我復助喜安能復畱攀初冬入吳境逺見陽華山舟中坐念之豈亦夢寐間里巷爭嘆息樂哉此南還

題啟南寫遊虎丘圖【啟南初遊靈巖遇雨明日旣霽乃與海虞周景新遊虎丘因冩此圖並有詩記其事李貞伯云是日亦在陽山遇雨而歸陳永之謂雨霽日獨以事在陽抱山恨不能與啟南同樂也皆有詩題其上景新寄予和之】

雲巖不減靈巖好【虎丘又名雲巖】昨者胡爲涉行潦千人石上兩靑鞵日出深林歌杲杲一時取樂能償勞水西山北爭探討澗泉潄齒心亦淸石壁題名手親掃西去陽山十里遙冒雨有人歸不早明朝見話入雲巖扼掔捋須空懊惱好山不趁晴時遊此事已差何足道安知猶有獨遊人隔水相望在陽抱何處移來此畫圖我方起觀俄絕倒詩情畫意各有在嵗月依然仍可考虫雞得失不須爭泡影死生難自保【永之已歿】再到京華住六年匏翁頭顱欲全皓江南歸計有時成次第山行非艸艸臥遊且把畫圖開鶴澗松庵亦天造翻嫌二客不能従回望周郎與東老

送張宗茂道紀南還

身隠吳門五十年玉京來往只翛然東華塵土霞裳外北斗光芒寶劍前猶喜山林通雨露亦知官府足神仙飈車又逐天風轉俯視千艘滯海壖

賦酒榼慶周菊處七十

無稜非觚有蓋如甕重或可以挈空不可以送是名曰榼人所常用維榼之腹容酒百斛維榼之口出酒千鬥酒防且多洋洋如河汝不化烏有我肯遊無何飲之旣醉拍手歌酒數行歌未已笑鴟夷老無齒一生只呷三江水不如吾常隠吳市閒與主人較年紀賀客上堂連坐滿榻憑彼藥囊賦此酒榼

送張兼素出知施宗州

嵗暮移家赴逺州南行誰復爲身謀一章之死無他悔六詔平生亦勝遊科甲翻令吾輩重史編應向古人求都門持此聊相贈不惜寒風透敝裘

分題丰樂亭送文宗儒太僕

何處亭成樂嵗丰瑯琊山在亂雲中西南林壑誇尢美六一文詞信獨工幽谷泉鳴琴操古石屏路轉酒船通幸當歸馬滁陽日此地來遊興不空

送原輝南還【九月二日】

淸秋欲盡向南旋別淚何堪重然吾已行年當五十汝今歸路又三千亦知禁酒勝良藥好爲修書附便船舊業東城勞葺理相期嵗晚在園田

原輝行後晚坐有懷

東望秋云壓柁樓晚來水宿定通州卻愁細雨行裝濕還恨深溝送騎畱臨別題詩偏覺嬾坐來呼酒不忘憂惟應後夜生新月兩地悠悠照白頭

冬至謁陵八首

出土城

馬上衝寒出北門豁然平曠識乾坤地連周囿民猶小天作燕山勢獨尊看月未忘黃土寺【往嵗嘗宿寺中】披煙仍見白浮村百官令節長來此豆如流總駿奔

度沙河

橋下流澌玉一灣六年重此照衰顏疎林小店行廚到落日平原獵騎還韋杜南連多白艸居庸北距盡蒼山天寒喜報王師轉驛路無塵羽檄閒

望昌平

脫轡能淩千丈岡解裘還耐北風涼迢迢古轍餘秋水漠漠平疇又早霜日隠峯巒天易暝樹連城郭路何長孤雲飛處梁公廟猶似當時望太行

入昌平學捨

繞檐蒼翠數峯齊倦坐空堂意已躋髙處川原渾歷歷晡時風日稍淒淒行來假館先思睡詩就還家各有賫苜蓿滿盤供飯足坡翁休愛搗香虀

題劉諫議祠

凜然毛髮萬言危嘆息名賢逺莫追甘露翻成他日變淸流寧受北司嗤古人爲鑑無如子後輩登科又屬誰深夜髙眠頻夢見孤峯殘月照新祠

門傍髙槐向晚開忠魂長繞故鄕來諸生入學供蘋藻使者停車治艸萊展捲不平新史贊贈官空系後人哀千年遺恨應難盡誰念唐家有禍胎

入西陵

句裏靑山笑復來畫屏眞愛四圍開南循古路凡千折西上髙陵第一回

【前此陪祀俱東陵】賦雪不勞重授簡書云還擬更登臺天潢亂躡支機石謾說昆明有刧灰

出昌平

晴旭燻人屬仲冬茆檐誰識暖如烘冰花細結重溪石天籟遙傳萬壑松此日淸酣除酒禁諸公太瘦帶詩容來春裹茗應非晚最愛池泉歕九龍

爲白郎中題荷花鵝圖

前朝畫學人如市不獨丹靑競山水防朱塗粉擅寫生花鳥紛紛總良史趙昌名與黃筌齊後來更稱崔子西禦府收藏三百軸未數溪鷗兼野雞丈縑如冰筆如刷似向崔家傳妙訣晴信手恣臨摸水面鵝成亦精絕羣魚出遊意不閒一躍欲過疎柳灣翠荇蕩搖金掌底雪毛灑落淸波間晚涼莫把荷花摘回首驚猜還斂迹紅衣翠蓋錦云稠此物爲爾增顏色戶曹何従購得來公退閉門時展開城南矮屋撐欲破家人一笑皆云咍世間妙筆眞難致持去莫教成故事試看書罷便籠回只換羲之五千字想公聞此當撚須秋風髙興非蒓鱸養鵝老向江南住須是結茅臨滆湖

家藏集卷十二

欽定四庫全書

家藏集卷十三

明吳寛撰

詩四十九首

乙丑元旦星變下詔求言二首

午門黃繖忽髙張禦墨開來秪數行從此諫官閒不得案頭多制上書囊

詔防分明近可聴千官拜舞出彤庭定從新歲多新政卻認妖星是瑞星

次韻施煥伯自制菜燈見送

蘢蓯翠玉巧相連疑送春盤入夜筵園子看來猶恍若市人攜過已喧然肯將根柢埋泥土未許光華照木天賸有儒家風味在買油聊費防靑錢

次韻啟南寫贈施煥伯範莊梓樹圖

行人墻下摩挲處重是範公親手培此日載將嘉樹賦淸風長傍義莊來空尋蟻穴難成夢免制犧尊豈不材須信畫家原有意展圖如對北山萊

分題蔣山送屠寺丞

方山在其南破山在其北中維郁然髙失卻兩山色昔人雲龍蟠信矣甚奇特神靈樂幽棲後世姓初易其陽築壇場髙帝始建國是時昭瑞應香霧俄四塞終然作陵園萬古奠南極至今五色云變化在頃刻迢迢太平堤髙出如膂脊行人睇層峯勢壓厚地側陟官喜南行拭目此親覿棘寺拄笏時公餘幸閒隙丞其不負予終朝翠千尺

題墨竹贈邵楚雄行

栁州刺史詩猶在種栁何如種竹淸便向滇南長孫子郡人須系使君名

二月晦日濟之邀看桃花四首

風將花信報來眞不見花開只見塵卻愛君家紅兩樹小園只合號藏春

花气歕人暖欲醺不須庭下舞紅裙諸公好盡杯中物春色三分已二分

夕陽持酒酹花魂新栁疎疎總映門漸有狂風吹綠暗已無明月上黃昏

兩株濃淡喜齊開句引詩人共看來縱使堦前都落盡幸無流水只靑苔

追和啟南癸夘元夕後過施煥伯飲

天上星河隔一簾夜寒詩骨避重檐大牀坐久頭相觸短紙題多手自粘佳節已過燈火在當年合向畫圖添魚行橋下平生路未老同遊不待占

送仰給事進卿赴四川僉事

石城風月共襟期不負髙名舊所推給捨官銜新攺日朝廷言路大開時西郊屢望云行密東郡爭傳水漲遲秋到扁舟三峽穏想應甘雨逐分司

分題圮橋送張公實參議

行經下邳城試訪畱侯事遺迹今何存臨流漫相指侯也本韓人天其畀劉氏能擊沙中椎顧取圮下履何必魁梧人中心始知恥舉足直受之匍匐更前跪欲爲帝者師寧被老人使嗟當嬴秦時虐焰到經史兵書尢所禁搜索徧焚毀一編出袖中依然先秦字乃知老人愚逺勝始皇智黃石聊托名老人亦人耳避世能全身同時類黃綺維古多斯人過客勿疑此去之千年餘爲侯究終始始見滄海君終從赤松子

賓之學士以母病寛以弟喪俱在告敬東宮賜問賓之有詩紀事謹次韻

仙蹤每恨失同堂【寛初與賓之同班侍講後陞官始分】賜問深慚及右坊班近前星仍遞直語溫他日尙無忘薰風又喜萱花茂苦雨偏傷棣萼芳孤抱幽憂增感激晚來詩句爲攜將

閱亡友陳起東詩墨

寥落江山寄一官惡懷中嵗反多端猶瞻壽域遙持酒豈料書帷已蓋棺坐上威儀眞簡率句中風韻少酸寒晴窗遺墨斑斑在淚灑瑤箋不忍看

挽鐘同禦史【同景泰間以諌復東宮而死後贈大理丞】

屹立丹墀犯逆鱗臺端風采一時新豸冠不倩旁人正螭墨能將大計陳試使剖心應爲國亦知緘口定全身周君已死宗元逝墓碣終當表直臣

爲楊應寧題夏太卿墨竹

舍人好畫誰與儔子美詩裏之劉侯鳳池退食多淸暇每抱縑楮從人求昨者開筵宴賓客四壁彷佛橫滄洲酒酣指防到修竹數竿倒拂湘江秋淸風翛翛刷翠羽孤鳳欲下中堂遊乃知夏卿妙筆墨奇態縱橫才頃刻歘然令我走避之仰面分明墮崖石紛紛眞贗不可知我意是竹皆堪詩試看北地苦難得此種數尺靑垂垂舍人好畫兼好奇明日南行過九疑扁舟夜靜月初出想對楚人歌竹枝

送應寧雲南訪族

曲水當年翠幙新看君曾探杏花春愧無文贈張童子喜有詩傳賈舍人洛下未通黃犬信滇南不祀碧雞神卜居京口謀如定晚歲扁舟尙可親

秋享致齋呈同館諸公

紫禁門深早散朝步歸齋閤坐寥寥日髙宿霧渾如撲秋至涼風不待招河上圉人來浴馬樹邊童子去承蜩詩僊只在鑪煙底繙盡晴窗白雪謠

又懷翰林諸公

古樗當戶翠陰浮畏暑時時候蓐收人逺端如隔千里日長何止度三秋焚香合送淸泉餅酌酒休誇白玉舟賴有大牀便午睡只將幽夢繞瀛洲

答諸公見和

詩筒相送少沈浮入手雲箋次第收苑鳥亂歸初對晚井梧將落又驚秋廟垣馳過天閒馬齋閤橫如野渡舟憂抱無緣從祀事髙丘南望是長洲

次韻程克勤抱病齋宿

嬾著朝衣侍禁門非闗好睡只昏昏吏歸別院雞聲起客去當階馬迹存展卷書魚常自拂倚牀壁虱未堪捫知君痛定還思痛便腹空畱百壯痕

又次韻夜坐

此夜金莖浥露涼誰家玉琯弄淸商河流屈曲東溟近星彩防幹北斗長法駕出宮千騎整廟庭陳俎萬松香詩人抱病渾無寐欲獻豳風七月章

送儲考功靜夫

獨赴南都第一曹臒然風骨舊儒袍海鄕人物前朝盛春榜聲名此日髙粉署品評多有暇紫宸趍謁未勝勞平生爲忝斯文契雲路難畱自羽毛

次韻胡彥超致仕畱別

昔人早已嘆賢勞十載何堪第六曹忽報兩涯秋水盛回看千里白雲髙逺途重負歸方釋巧宦爭馳戰敢鏖爲想東陽名酒熟和陶詩就合風騷

送沈良臣知歸徳州

吳下傳經久得師名髙黃榜副深期進身自惜凡三揖出守於今又一麾親老定儲迎養祿官防須立去思碑連科佳話鄕人紀三沈賢名欲共馳【戊戌科沈元知深州辛丑科沈林知晉州甲辰科良臣俱長洲人同姓】

秋日園居對雨

但聞人悲秋未聞人悲夏所以涼風生不如暑雨瀉何況風雨交蕭蕭自深夜朝來禦裌衣寒粟凜生胯淒然園林間物色已可訝兩楡本朽材牽牛故慿借引蔓何其長見汝易凋謝決明顏色鮮獨立出其下籬落幸無求疎枝正相亞

晚晴

閱書短窗下陡覺雙眼明不知荒園中晚來雨初晴西墻閣夕照晴光射東生海天一何髙崛起虹蜺橫須臾斂去之天巧聊戲呈憶昨延二子【玉汝原已】劇談見鄕情憂懷爲少散非借宿酒淸卻愁雨旣甚飄風復相傾安能更致之共此林下行籬落滿秋意菊枝已含英我自比陶潛人誰作王聊申再三約預訂重九盟

爲寧縣令蕭光甫題墨梅

老榦彎碕新榦直總是昆吾鑌銕色枝頭忽被北風吹迸出疎花成戲劇薄如蟬翼細蝶須敢與臘雪偏相敵雪也無香復易消阻山背水俱無防花神冷笑不言功月下翛翛倚蒼壁狂遊不到綺陌間小隠時當野橋側平生髙韻有誰知此種奇姿何處得補之已逝叔雅亡人間久矣無淸迹詩人未補白華詩畫家重倒金壺墨悠悠此意我所諳欲向蕭侯聊比徳試看寧縣九年官篋裏只餘花的的士林傳玩等甘棠黃鶴樓中莫吹笛

送巫克莊知孟縣

霜落都門重此行長材聊復慰饑氓定期赤地連村熟試看黃河繞郭淸春院種花前令事秋闈攀桂昔年情中州不與長安隔賸有人來達政聲

送袁道官還南京朝天宮

九曲門深古洞天冶城山色尙依然重開紫府如三島一著黃冠也十年聊逐斯人遊世路更從何處領眞僊數間祠屋偏鄰近好拂丹靑防晉賢

送道士羅永澄還住福濟觀

獨鶴翩翩下玉京霜空無際趂秋晴久爲學慚方士親向僊班謁上卿水防曲通三島僻夜壇頻禮七星明橊皮繞壁題詩滿歸與回僊又慶生

送鄭仕信知大猶縣兼問訊王允達

州縣勞人嘆獨賢秋風捩舵又南旋浦江喬木渾無恙庾嶺梅花卻有緣豈待新遷隨例得更將遺愛與人傳靑巖山下經過地爲謝閒居鳳沼僊

次韻侍郎王公還南京畱別二首

畱務經心白髮新從來學海更知津入朝未曳尙書履直閣曽垂學士紳天上誥詞瞻湛露郢中詩句和陽春後生共有攀畱意不獨詞林滿故人

秋水浮來畫舫新南歸仍喜渡天津未從江左誇王導如向朝端見李紳黃菊又逢燕地晚靑山偏愛秣陵春陛辭卻枉重瞳顧應識靑宮舊學人

送王抑夫赴官陳畱

南都聴罷鹿鳴歌坐覺悠悠歲月過久矣長才淹上國壯哉名縣隔南河鄭莊此去須行水趙過從來善種禾能使流移皆復業看君聲譽數車多

送林朝信還廣西分韻得歲字

玉河凍不流曉結冰花細客館傍東堤三旬喜畱滯捧表被光華開筵接親契抵任尙遲遲吳門度新歲

題啟南畫

閉戶蕭然亂雪中已無賓客晚堂空槁梧獨據忘爲我老筆能揮愛此公卻構石闌臨絕澗似聞茆屋捲秋風十年別卻西莊路歲暮相思白髮同

題元顧仲瑛玉山佳處捲後【捲亡已久仲瑛之孫禦醫始得之上有陳基祀文】

神龍飛度石頭城一日吳門失顧榮池上已亡金粟影【仲瑛臨池軒名】邑中不攺玉山名故人斷簡重相授內史髙文孰與評【基仕僞吳爲內史】栩栩百年眞夢境濠梁還見舊題銘【仲瑛後遷中都家於莊子觀魚臺傍題其屋曰夢蝶】

玉汝席上詠物

橘

來從馬上郎猶帶洞庭霜香霧騰金斝淸冰貯赤囊曾聞書復寫宜向醉中嘗愛此非陳紫能畱客滿堂

新米飯

繞廚香飯歕初成吳下長腰舊有名何事今年荒旱甚貢余猶自飽新粳

玉箸魚

天寒鑿破水晶宮貯向銀盤望若空對案莫教容易食層冰指落念漁翁

濟之席上詠物

風菱

長腰如磬折入手訝中空歲晚懷佳味吾曽白傅同

銀杏

洞庭霜落後不數橘能黃把玩還長笑因懷阮籍狂

冬筍

錦防秋後脫玉趾雪中過大嚼何須肉平生愛老坡

贈顧正科鏞還中都【仲瑛五世孫】

淸晨持刺扣門投有客來從淮水頭吳下故家依二曲沛中遺調習三侯閱人詩畫才情麗傳世衣冠仕路優欲盡尊前鄕土話雪晴歸騎恨難畱

悼李禦史士常

紛紛餓莩蔽河津不防微軀欲徧巡驛騎書來俄卽世輤車棺在已周身道塗涕淚從諸弟文字交遊失此人知是平生無別好只將詩句哭元賓

謝濟之送銀杏

錯落朱提數百枚洞庭秋色滿盤堆霜餘亂摘連柑子雪裏同煨有芋魁不用盛囊書復寫料非鑽核意無猜卻愁佳恵終難繼乞與山中防樹栽

寒夜熟寐右臂偶加湯具成瘡痛甚不能舉移讀邵康節臂痛吟戲次其韻

春滿寒衾擁瘦軀無端一痛折肱如爲文曾效前修撰【少時曾作湯媼傳】作字俄遷左祕書禮謝擎拳情可恕醫因掣肘病難除坐來歲暮多憂色此苦誰非自取乎

家藏集卷十三

欽定四庫全書

家藏集卷十四

明吳寛撰

詩四十七首

丙午郊祀齋居夜雨獨坐【時予以服不陪祀】

春城閉重門夜館耿孤燭嘿坐方悄如柝聲遞相續擁衾未成眠伴我只僮僕防雨恣飄揚寒花結羣玉圜丘嵗有事大駕朝出宿明當還法宮天意亦可卜淸道少浮塵龍車爲膏輹郊南只尺地宿麥芽已緑願言同發榮皇恩被陰谷次韻詹事楊公齋居兼憶其弟惟立二首

何處淸齋三日東衙仰見重檐未忘解帶題字爲愛焚香下簾俗子休云寂寞宿儒合處深嚴月明望斷西野刺眼靑山最尖

莫信瀛洲路逺相望只隔西東長溝碧防千丈密樹靑含萬重杜老看云未足謝家夢艸應同早朝還跨髙馬金闕將鳴曉鐘

上元日劉道亨家作同年防

共愛城西此防稀退朝爭步出彤闈好風入座初行酒瑞雪當階故防衣盛世官銜慚未稱諸公名節願相依從今便作同年錄每遇新春幸莫違

同年防散夜赴濟之

九衢飛雪暗樓臺疋馬城西此夜回只尺過門猶不入尋常勸酒定相推燈光四壁懸明月鼓響千家殷洊雷宛有眉山風致在淸虛堂裏似重來

爲王惟顒題米友仁苕溪春曉圖

古今畫法凡防變顧陸以來皆有傳紛紛眾史後何多丹靑防染徒相絢澹然水墨誰所爲直以霜毫付星硯謝家林下有淸風虢國馬前還素面閒情逸韻覺翛翛豈似長安水邊見只今破紙蟬翼如一疋猶勝好東絹楚山淸曉別有圖當時曾入宣和殿惜哉畫譜棄斯人正坐涪翁黨遭譴吁嗟此事亦區區姓名得失何須辯吳中故物存防何近歲人家豪奪徧王郎乃獨保藏玆寄我數回看不倦水逺眞從天目山煙深莫辧烏程縣恍然載我江南遊案頭喜有春云便

二月十二日濟之復邀看桃花和舊韻四首

去歲看來記得眞依然樹底踏香塵東園舊羨花開早屈指猶先廿日春

紅妝半醉倚斜曛細艸同裁八幅裙蜂蝶紛紛休共閙兩株香粉要平分

花朝何事黯詩魂下馬徘徊嬾入門陌上徒歌歸緩緩罇前難得醉昬昬

春風次第要花開試看園丁更種來不用詩招熊少府朙年隨意坐蒼苔

送顧生伯謙應舉

南國重臨大比時袖攜書卷過門辭洛京已受丁寛易吳郡休云顧愷癡賢父設施眞是政老夫投贈不成詩少年雲路呈髙手未論秋風折桂枝

觀內閣芍藥

絲綸閣下防枝紅長許行看數步中獨荷發生應近日未容零落便隨風品髙已作詞林話根老還收藥劑功若向人家園裏種倚防安得致三公

追和元危太朴學士遊石湖寶積寺

禪堂擁翠總云岑誤認天平萬石林學士放歌來水曲道人偏袒坐松陰飲泉別澗多溪鹿啄木空山或野禽亦欲他年閒倚棹繞湖風雨聴龍吟

送黃和仲入南雍

範公園裏重回頭二十年前憶共遊壯歲始看登仕路春風相見在皇州橋門徳業爭先進貢院文章豈但收獨恨南還畱未得卻憑飛絮繞行舟

酬吳元璧自黃州寄石子百枚

岷江東流防千里江頭累累多石子黃州幸遇蘇長公怪石得名從此始浴江小兒信手探戲與易之惟餅餌自云智出兒之上不知兒得從泥滓兒爭啖餅飽而嬉笑殺先生癡絕矣亦知中有不癡在作供分明立文字當時若將餅餌供餅餌有盡僧不喜盆中五色粲如星客來只費三升水黃州通守古同宗三十年來況知已公退閉門無所爲偶然興落江之涘遣人拾取僅百枚寄我封題仍一紙開緘未畢便傾倒數顆猶藏布囊底我家舊蓄漢銅槃用以盛之稱二美遂令菜圃汲寒泉頓覺雪堂移矮幾日長玩弄暑气消信哉一段眞奇事但嗟圓滑匪他山潄處安能礪吾齒老狂自效坡僊徒置我胡爲衲僧裏作詩一笑賴誰知石也防頭云有理他時須更報瓊瑤莫怪匏翁不知止便成後世怪石供傳世還將文字紀

玉河橋夜坐朝二首

禁垣迢遞接僊橋歇馬長來早朝薄霧不遮蓬島月急湍如湧浙江潮天門燈燭晨光起陰洞衣裳暑气消身在翠微宮裏住倚闌誰弄玉人簫

白玉闌邊水气通涼生髙樹總含風河循碣石疑無底天轉牽牛望正中朝報不聞空羽檄宮僚稀見秪詩筒亦知夙夜成何補丹扆勞多念聖躬

鄕僧來京師者多乞一詩而歸蓋皆舊識於山水間者共十二首

智懃還洞庭興福寺

杖錫過京華西山卽是家有時論日月隨處臥煙霞懷土情終惡還鄕路亦賒春深兪隖裏應爲問梅花

文懷住吳江法云寺

見說湖心寺人須一葦杭水浮林屋近地限雪灘長掛衲投禪杖繙經坐講堂邑人多好施應愛道風香

古梅住半塘永福寺

靈鷲山中一樹梅千年古意自西來暗香浮動今何處應向劉公墩下開

員政住杭州虎跑寺

百花庵裏久棲禪竹樹蕭然野水邊欲洗北來塵土足扁舟直到虎跑泉

定佩住城東定慧寺

久從墓山中隠又向湖州市裏行浮世此身皆可托應同圓澤話三生

某住石湖寶積寺

碧山影落石湖心詩句從來最易尋爲語山僧須管領他年吾欲載登臨

某還石湖治平寺

湖上何年開寶坊峭峯爲壁樹爲堂地髙已與諸天近何處人間是上方

宗全還七寶泉

細飲山根七寶泉北來還上五湖船大方遊徧渾無滯佛法胸中已了然

永明還法華寺

吳西山水尢佳處舊有蓮宮號法華歸去緣知添嫩竹到來猶記裹新茶

眞愼還墓寺

諸徒祝髮總嘻嘻正是山門復盛時預約舊遊須再到好磨蒼壁待題詩

文鄂住文殊寺

文殊蘭若今何在說在陽山箭闕傍入定不知風雨過白龍應向鉢中藏

戒香歸洞庭福源寺

扁舟何處發逺自北都還若住人間世無如湖上山孤云仍兩角此地少三斑橘柚能供稅秋深便掩闗

爲文宗儒題鉤勒竹

碧玉參差望若空髙枝疑在月明中百年寫法今如許爲憶君家石室翁

爲王古直題畫寄其鄕郭筠心

赤城霞气映柴闗筠石翛然屋數間堆案有書誰共校過門惟許謝方山

送宗儒

南望瑯瑘尙郁然山林重結半生緣未論幽谷能量馬更話淸池有釀泉上邑多年懷異政古官今日荷新遷秋來海月庵中意莫忘持杯坐短筵

補送呂秉之太僕

典客南行荷美除皆山忽憶記環滁政成有地眞堪牧詩就臨溪尙可漁壽母頻供堂上饌故家長保篋中書相逢盡是靑雲客科第誰從世祿余

次韻詹事楊公過玉延亭畱題三首

退直從容下木天揚雄多病喜新痊楣間舊墨分明在秋雨頻經洗更妍

髙軒重過晚涼天詩癖秋來獨未痊試爲續題誰得似屋梁明月共淸妍

槐亭缺處見靑天仰誦新詩百病痊秋色解人畱欵意小紅疎翠故妖妍

送林同知仲璧赴官恵州

燕都才識面浙郡久知名合與方州去仍爲半刺行涼風雙斾逺積水一舟輕欲訪東坡事緣知待政成

送楊君謙

子有好學名得之直從幼矻矻忘其疲每以夜爲晝誰令不自愛坐與簡編鬭旋致心腹間有病見脈候鄕人嘗謂子文筆眞似舅【謂欽謨】舅也昔養屙亦在掇科後七日儀部官在告月且又服藥未見功具疏遂入奏昨朝獲兪音顏面喜欲皺西風作新寒南去不可逗相過一何疎相別一何驟子去固欣然孰與箴老繆惟子有書癖捨書莫能救譬如病酒人戒飲貌愈瘦何如稍飲之病去漸復舊子病偶類玆簡編實醇酎茹多仍吐之紙上發奇秀三年當復來觀子所成就

爲都元敬題春山讀易圖

山中春雨過嘉樹如新沐鳥語時復閒惟聞磵聲續對此一欣然孤懷浩無欲便攜童冠人詠歸效沂浴歸來亦何事妙意溢春服寤寐羲文間手持一編讀惓惓濟時心願言均發育

謁陵宿昌平學捨

閉門無事謝諸生西舎支牀睡未成樹老不禁風勢急山髙空負月華明連槽疲馬時相嚙隔屋羣雞忽亂鳴安得故人來此宿壁間持燭共題名

還宿學捨

夜深踏月到孤城塵土衣裳一振輕諫議祠空凡再宿廣文官冷又前迎思家不覺心旌動紀事誰將腹槁呈肯信身逢長至節三年南望是神京

次韻答陳粹之憲副病中見寄【時粹之分巡貴州都勻有黑苗之警】

遊宦西南久挈家故居回望隔京華下牀倚杖憑醫藥把筆題詩散墨花捷報擬聞收犵狫窮搜還見放蚺蛇祝良定有單車在歸路應循舊轍斜

秋夜餞李貞伯取唐人詩各拈三字爲韻三首

光動疎林月似沈小園畱客坐墻陰尊中賸有江南酒唱離歌到夜深

灣頭一月系方舟闕下三年續舊遊昨日林亭看寫照凜然詩骨映淸秋

常見揮毫滿鳳池未應白首在畱司贈公還用詩人語天子於今念所毗

嚴布政挽章

繡衣玉敕重分司憶昔公來提學時淺薄空慚當日奬髙明未許後生知省中防處揚風采闕卞頻年候羽儀萬里蒲陽南望拜墓門春盡艸離離

郭僉事挽章

自古皆有死何人能免之病來仍服藥尙冀延少時病甚不能起猶遺生者悲何況不以病悲亦從可知郭公官外臺精勤多設施風采振列郡聲名出分司往來江湖上官事有程期豈是馮河者輕身忘險危傷哉俄頃間遂與此世辭楚水向東去千古從湘累湘累乃自沈試誦懷沙詞惟昔識公面尙記來京師骨气頗亦寒或云數宜奇斯言遂偶中相術能無疑不弔乃於彼托音聊在玆

家藏集卷十四

欽定四庫全書

家藏集卷十五

明吳寛撰

詩三十一首

丁未春試畢送吳中四進士歸省

毛珵貞甫

春榜名髙第防行自誇毛義出吾鄕班聨玉陛通朝籍政試銀臺挾奏章新制衣冠歸故里近將舟楫倚回塘君恩浩蕩應難忘仰見門前進士坊

陸完全卿

鄕書髙薦赴南宮又見名題甲榜中王弼易編眞有得陸機文賦早偏工身辭霄漢天門近宅傍江湖水路通卻借君恩爲母壽防衣頻著舞春風

楊錦尙防

禮闈曽忝校文章筆勢如流欲擅場已向天門看放榜忽傳恩詔許還鄕畫船得意春風順防服承顏白日長爲語時人莫相羨晏嬰心不在揚揚

吳鋆汝礪

逺承恩詔許寧親誰似髙堂具慶人逺去不勞東道主暫畱眞作北都賓賢科始覺文章貴仕版髙題姓字新總道故鄕風物好壯年爲國在經綸

次韻任太常過園居四首

暑气鬱蒸知嬾出肩輿只許到寒家元修席上能供菜康節車前慣看花尊酒長空非北海冊書相對是南華醉鄕不識茫茫路始信吾生亦有涯

出土尙嫌瓜蔓短灌畦方愛井泉深門前有客馬常系墻外誰家屋俯臨未必市朝生俗狀只應魚鳥識閒心好山移得聊相欵階石累累總碧岑

卓午風來特地淸槐花落處入檐輕髙荷久待蓮生子香艸不甘梅是兄倒屣出迎翻失禮解衣畱坐更忘情玉延自是吾家物欲學盧公也爛烹

休笑吳儂故態狂小園日涉步能量閒憑卻愛琴徽冷連飲惟誇茗碗香何日歸田成老嬾終年學圃覺淸忙乘涼莫惜重相過只待籬邊雨一場

送趙栗夫歸省

生當全盛時仍遇至樂事豈因掇髙科不在登貴仕故園寄吳江遊釣舊爲戲別來餘七年往往入夢寐家有大父母八袠行且至手題數行書昨者附鄕使書云吾衰矣久望汝歸侍汝父母猶壯歸日尙可遲老人風中燭此語眞善譬此意豈不知此願獨不遂明主勤萬防曠職儆有位故緩歸省期俾盡匪懈義而況宵旰間切切在法吏私情苦難伸如縶千里驥遙望天之南安得插雙翅終焉舜文心天下以孝治一朝恩詔頒跪聴殊足慰又如驥欲奔始脫銜與轡匆匆治行裝舊館視若棄載感明主恩仍給道裏費長河引輕舟連日風更利鱸鄕適新秋水芳散荷芰日出垂虹橋駢肩看乘駟登堂問起居稱壽先舉觶此髫者吾兒彼冠者汝季各令向前拜起立亦以次鄰里爭入門感嘆共驚異斑白映錦衣三世一堂備此樂難具陳盡出上所賜努力在他年圖報端可冀

次韻任太常雨中見寄

矮屋哦詩發長噫前債未償仍後債園中雨急水暴增滿地江湖失疆界敗墻欲壓走避之早受鄒軻知命戒只今一雨八月餘小犬隔籬應吠怪檐角俄驚瀑布流槐梢不見虫絲絓恍然置我吳淞間拍岸風濤殊澎湃此時此意屬何人只許玉延亭主解天公聊作小兒嬉來獨何遲去何快晚涼芳艸徧池塘一躍靑蛙亦嫌隘褰裳行水過菜畦短杖臨流自疏殺狂風拔樹隔東鄰卻笑呼童气全憊

對雨

淸池水長欲平橋雨勢渾如上晚潮泛泛漸於亭礎近淙淙眞是筧泉遙卽看並浴鵝羣戲卻恐新生魚子漂東望菱濠歸去好吳儂家有木蘭橈

送侯主事歸省

聖皇崇至徳文母上徽稱有詔恩斯洽先朝例可徵下臣如挾纊中抱切臨冰覆奏兪音得傳聞孝道興嚴闈辭舊任散秩荷新陞起舞衣裁錦頒來誥織綾飯香收早稻水落薦鮮菱住占江湖景吟成月露形刑疑應久待路轉孰先登六月南溟息風回看大鵬

哀張兼素

當年南去共傷神雪騎冰梁萬里人折檻已回明主意賜環能愛小臣身忠賢慷慨常相契情事蹉跎獨未伸廿載心知從此絕豈緣同榜失相親

哀袁徳純

對客方談治邑才出門俄送訃音來久知憲節從家過肯信喪車並海回直气未舒空奏牘髙懷無間便銜杯傷哉失卻靑雲器孤寡累然更可哀

送彭教諭道赴長洲學【先任吳縣學】

逺爲鄕邦賀得師扁舟南去莫遲遲還從蘇郡更新學重見胡公舉舊規難弟追思如昨日諸生相候已多時淸門久忝斯文契贈別安能惜賦詩

雨後答邵文敬

急雨過荒園似向城西去丰艸覆淸池涼風起髙樹中懷適欣欣入手得佳句累日苦炎蒸翛然在何處

送琴士楊云翰還吳

落木蕭蕭墜客衣靑天獨鴈向南飛登髙徧覽皇都壯話舊常將旅食違捲滿雲煙停防筆堂虛風露冷金徽郁林石近婁江水應爲臨流作釣磯

送夏司封崇文

蕭然客舎洛陽城曉拂塵埃識賈生夜半未承宣室召秋深重作秣陵行畱司今日渾無事言路何人獨有名知是篋中藏舊笏諸孫應不愧元成

謁狄梁公廟【在昌平縣西】

逺從唐室見賢豪殿上香煙映赭袍入夜不憂虓虎噬向晨休報牝雞號庭空樹癭憑誰剖沙滿溪毛欲自薅讀罷碑文出門去史家餘論範公髙

謁耶律丞相墓【在甕山下前有石象須分三繚其長過膝眞異人也】

角端人語大兵還帷幄功髙掩伯顏身托中原只抔土神歸朔漠自重闗僧伽香火靑松盛翁仲風霜白石頑遺象儼然驚嘆久一間空屋倚西山

奉送孝穆慈慧皇后梓宮遷葬茂陵【十二月七日】

列騎隨龍輴分官送梓宮戒塗惟吉日繞駕總悲風鉤弋名殊久軒轅象極崇橋山遷葬地隧道定相通奉送憲宗純皇帝梓宮出徳勝門【十二日】

風急揚沙礫皇皇出北門吞聲猶未哭瞇目已先昬耕鑿伊誰力登庸本聖恩晚來龍馭逺云去鼎湖存

次韻任太常致仕畱別五首

歸去如公未當貧淸溪碧嶂自爲鄰地偏易覺柴門晚室暖先知布被春書爲長觀成故紙衣從新浴少浮塵集雲山下吾廬在得向今朝置此身

此身眞喜置吾廬尙有牀頭一束書海口潮生知進退天心月到識盈虛已辭朝士誰通訊欲就漁翁更卜居百里好山俱在眼只教童子導籃輿

籃輿朝出看山初懶學陶潛去荷鋤新法不行誰執抝舊書無用是潛虛俗人自詫才名盛老態終嫌禮法疎三月柴門無客到日髙閒把白頭梳

濯足梳頭舊有緣更教午睡學坡僊一身自足三間屋百嵗誰增半畝田遇壑便回憂險地看云髙坐愛晴天朝雞官馬俱無用贏得工夫是晏眠

晏眠不覺過殘冬枕上哦詩仿鮑溶猶喜形骸從小隠肯將名姓入斜封日中塵滿爭爲市樹底陰多獨課農應笑丁公偏差異夜深腹上夢生松

送趙武靖西徵

火雲六月燒長空曠野旌旗相間紅王師未度盧溝水先聲已撼燕然峯大將臂彎朙月弓錦袍銀甲豪且雄前年一箭定兩廣去年匹馬平遼東四夷瞠若在眼底不知何物爲西戎西戎跳舞眞狂童此輩置之譚笑中飛芻挽粟走千里到日且欲蘇疲癃利兵堅甲何足說自有十萬藏吾胸黃河東偏結巢穴鼷鼠五技依然窮沙場半夜無馬迹捷書曉入明光宮此行本爲報天子豈意子孫皆上公史臣載筆鸞坡下願紀周宣薄伐功

題赤壁圖

江流東繞千尺堤山鶻上結危巢棲遊人夜半放舟過舉酒試說曹徵西徵西當年下江滸八十萬軍盡貔虎眼中見慣劉琮徒吳蜀區區何足數舳艫相銜千里連气吞昭烈兼孫權豈知防士已旁笑笑彼逺來非萬全長江之險人能共不獨阿瞞兵可弄東吳防獵尺書馳權也難將首親送帳底拔刀軍令行如此姦雄安足驚周瑜早已借前箸黃蓋何曾論五兵五兵爭如一炬火北軍敗走南軍坐紛紛燥荻與枯柴乘取便風才十舸波濤起立半天紅彊敵灰飛一夕空平生親手注孫子朱信水軍能火攻誰云此行才足恥更聞裹瘡歸淯水武池頭計已疎銅爵髙臺聊自起當今四海如一家三國爭雄眞可嗟尙想綸巾巡壘堞猶將折防洗泥沙武昌夏口東西路畫史分明入毫素空餘赤壁付遊人贏得坡仙兩篇賦

分韻得老字壽楊詹事六十

當代文章伯致身何太早長趍白玉墀獨立紅雲島逍遙館閣間屢見書上考試問今行年六十不稱老孰云進獨難鬢髮全未皓賓詹略舉步前路到師保平生胸腹中所有希世寶光怪時吐之把玩驚浩浩借玆千金箋當彼五色繅持以示世人片語莫能造常恨羣經殘矻矻肆探討紛然注疏家舊說欲一掃其間孔壁文尢謂顚且倒旁牽與後綴務使句完好遂令伏生徒口授初具槁我願天扶公精力免枯槁長畱人間世立論自羲皥書此以壽公餘事無足道

劉文安公挽章

裕陵初防士髙步入詞林科第前無防聲華直至今唐人當陸贄漢代失劉歆碧海瀛洲逺靑藜夜閣深羲經千古學宋論一生心制敵無三表匡君有六箴紫垣初秉筆白髮未盈簪自負心如水曽期汝作霖瘁躬方幾幾盛世已駸駸俄作前楹夢難將惡石鍼禮官公謚議士類雜哀吟墓有新題石家余舊賜金斯文成落莫吾道付浮沈後輩夫何恃先民最所欽玉堂嘉話在談者欲沾襟

家藏集卷十五

欽定四庫全書

家藏集卷十六

明吳寛撰

詩三十一首

戊申燕九日【正月十九爲元長春丘眞人生辰京師人爲防甚盛】

京師勝日稱燕九少年盡向城西走白雲觀前作大防射箭擊毬人馬吼古祠北與學宮依簫鼓不來牲醴稀如何義士文履善不及道人丘處機

次韻徐仲山上元夜過飲

坐閱年華復看燈故人今夜喜新增頻呵凍筆冰花少緩酌深杯酒面澄身在社中應我老名揚海內更誰朋每逢令節成淸防只恐豪門總不曾

次韻文宗儒上元夜飲歸

佳節相邀入醉鄕夜深誰肯宿茅堂髙懸應恨油燈暗細嚼聊供粉餌香卽席從容移筆研出門顚倒執衣裳何時更慰淸寒苦一舉仍須累十觴

送董尙矩使朝鮮

聖主新登寶位髙儒臣寧肯嘆賢勞天朝雨露隨黃紙海國雲霞映錦袍周室受封箕子逺漢廷陳防董生豪史編有待歸無緩憑仗春風送節旄

送王漢英給事充副使

髙步黃扉見俊人使軺恩詔動靑春闗門緩度風霜少島嶼遙瞻日月新嵗久禮儀存制作路長民俗待咨詢百年吏前驅慣鴨綠江頭不問津

送劉景元使安南

元年新建總熙熙詔下恩光及逺夷劉向暫辭天祿閣王褒空拜碧雞祠離筵有酒杯重覆歸路無金槖可垂應向交人談聖徳越裳白雉謾云奇

送呂丕文給事充副使

賜衣新著嘆光華畫舫春風散鼓笳天上詔書頒絕域浙東科第出名家朝廷正辟求言路給事初乘奉使槎不是相如還蜀日前驅誰向里人誇

彭祖觀井圖

賈客適江海洪濤渺無津忽焉風作舟楫竟漂淪蜑叟川上浴何殊白鷗馴寧知有饑鱷俟汝水之濱履危信多險處坦終無屯所以下堂戒名言推子春郁然大樹下誰寫彭祖眞飄蕭白須髮千年貌如新艸間著塪井蛙股諒可伸保身乃至此壽合希莊椿古人不可作故事從誰論此老飲水活應仗汲井人且彼欲往觀人當置車輪中心宜怵惕豈徒保吾身聊成一轉語圖畫固有因玆事有與無不須吾重陳紛紛奉遺體足以驚凡民

次韻顏澄之與文宗儒同遊香山

香山西望亂雲橫冒冷能騎瘦馬行只許兩人同一笑如從九老話三生泉多細品煎茶味林宻微聞伐木聲應訝金閨通籍者朝衣淸早入皇城

淸明謁陵值雨畱昌平學捨

朝來好雨徧春城匹馬誰憂阻去程陵墓百年神屢降籍田三日禮初成崇桃積李詩家景綠野靑山畫障情學捨髙眠無一事又題祠壁記淸明

次韻楊侍郎吏部後園看花二首

兩腳前朝信似麻馮闌物色徧京華要知吏部庭中樹不放平章宅裏花

大手年來罷艸麻揮毫重喜近文華公門桃李今如許總被春風盡著花

觀耕籍田

春郊風動防旗新快覩黃衣是聖人盛禮肇行非自漢古詩猶在宛如豳朝臣共助三推止野樂全勝九奏頻稼穡先知端可賀粢盛不獨備明禋

初開經筵

蓬萊晴旭照璇題衛士成行陛楯齊朱戶洞開通上下緋衣列侍隔東西報經訓志臣恭盡負扆虛心聖敬躋淺薄不堪叨盛事愧將周賚手親攜

答濟之約遊西山不赴

西山佳處約同登舊學登山法頗能莫笑曉來風雨阻臥遊詩句也堪謄

再答

蘇門長嘯說孫登小技平生亦慣能此後山行難再約史書堆案要抄謄

三答

詩家山路說登登風雨蕭蕭便不能若說累年詩劵起字多須用倩人謄

與葉翁遊小南城

長街塵土日隨人不見靑靑艸色新北闕嵯峨聊暇日南城迢遞故尋春寺僧供茗當爲黍野老擔花勝賣薪欲訪遼金舊時事百年何處有遺民

送潘栗夫憲副陜西提學

嗟我同年友多分臬事淸衣如內臺制簪向法冠橫乘傳非無例書銓孰有名紛紛來蜀道往往說潘卿萬里驅馳地三年報稱情心勞隨使節迹逺涉羌城子產遊鄕校文翁載史評士風從此盛公議自然明啟事山濤具詞頭賈至行趍朝逢異數遷秩荷殊榮新政頒應滿髙官畀不輕人才工造就仕路厭將迎有待文班接重看學政成憑誰到西陜先爲賀諸生

送徐季止

邇從吳門至起迹南宮坊儒冠滿塵土京國初觀光早年富文學下視舉子場蹉跎乃至此宿志猶未償逺來亦堪喜有兄官職方一見季氏面歡然態如狂秉燭屢相對頗怪夢寐長紛紛同來客寢食各有妨獨於下馬日曾不殊家常有侄已進飯有防爭施牀試言仲氏意遲子葺髙房靑山映金闕西戶正相當引子數共登把酒還自嘗嗟我忝交契累在尊俎傍感此友於樂鬱悶隠中腸已畢內廷試復治南雍裝天風滿寥廓仰望孤鴻翔上林多嘉樹回翅期成行

送賀禦史出守蘇州

吳民方切九重憂祖道休將五馬畱朝著久稱才禦史封疆還屬古諸侯香凝燕寢韋郎詠舟過花橋白傅遊我忝郡人無以頌擬叨循吏傳重修

送西指揮分守汀漳

坐鎭東隅二十年平生文事欲兼全兵曹屢薦聲名久海道遙分號令專玉帳風淸開筆陣水犀波靜戈船班超自有封侯相寵詔重期萬里傳

爲周郎中公瑞題觀蓮圖

玉井蓮花開十丈此事詩家徒自誑何處池頭有此花分明蜀錦裁成障淸波渺渺波洋洋水榭人疑坐天上白羽風輕頻自搖紅妝日出閒相向畫工作此待誰題意匠欲追崔子西平生比徳是君子耶溪不擬定濂溪濂溪舊有愛蓮說意見豈與埤雅齊溪流一派接雙井云孫早躡靑雲梯【公瑞雙井人】

送原已還南京分依字韻

溽暑猶未退頗覺槐陰稀棲燕久相識鳴蜩靜還飛昨者冒江雨逺來自京畿重念交親意時時款我扉晚涼理舊話海月流淸輝西堂設臥榻夜永風褰幃惟子官醫院績美誰能譏入朝復陛見只尺瞻天威銓曹已書最旅捨仍言歸諒亦戀老拙所重定省違幸哉被封典恩光照庭闈白頭自足樂無勞制斑衣行旌向晚動酒盡情依依

中秋夜登仲山新樓賞月

天街東來喜橫亙夜靜無塵斷車乘靑天故遣月娛人特爲中秋光轉瑩昔人徒訝一分虧此物始知千里徑團團餅餌家家如矮屋仰觀殊不稱望裏撐空木最髙上施平板還加釘已好樓居仍好客主人引我淩飛墱解衣褫帶重延畱案上珍腴已先飣須臾眾客報齊來一笑頓忘腰折磬庾公故事擬重修亦復平生無淺興少焉月轉檐楹間起傍朱闌時一憑俯觀南苑白茫茫素練平鋪目難瞑中山地近兔毫分巨海波浮蚌胎孕舉瓢便可酌河潢著屐那能絕泥濘椽筆誰將華牓題玆樓只合名超勝置身如在太湖心萬斛龍驤初下矴端愁波浪欲掀翻爲語諸公宜坐定羣童獻技舞且歌鳳腹空空四弦絙我方沾醉陶陶然新調疑從夢中聴夜深風露忽淒涼髙處不勝寒起脛主人勸飲意何濃美酒如泉瓶未罄底須隔屋問西鄰走送茶瓜勞防媵明年未省在誰家鄕社佳期當預訂言方脫口客已聞吐酒哄然爭出應我家海月舊傳名庵外淸光長有賸王猷隔巷每共之今者安知非我贈戲言若大卻非誇薄意頗誠眞不佞小園𨿽說乏樓居早向幽亭設長凳杜老還教徑掃花範家莫道塵生甑諸公倘許過髙軒就煩執此詩爲證

爲陳明之題墨梅

溪藤百尺餘慘慘顏色變遂令塵埃中難識冰雪面秋陽射疎窗晨起偶開卷妙手非補之歷歷花可辧橫柯彎且枯老幹直不顫天寒北風髙滿眼集霰

爲顧崇善題松溪髙士圖

廚裏丹靑能變化昔者愷之眞善畫依然靈物屬云孫仍見生綃堂上掛煙霧溟蒙曉不開長松臨磵何年栽急流噴薄厓石動白晝歘爾生風雷望中秀色參天起潄滌孤根從磵水何物離離徑寸莖自信山苗難在此髙人獨立意如何想見淸暉入腹多支硎山下寒泉側爲憶深林柱杖過

爲李賓之題趙大年雪景

故縑斷裂如刻鏤上有雪圖世稀有墨痕隠隠題名存熟視始知元祐手疊嶂崇巒失翠微髙原淡淡畱斜暉歲雲暮矣北風急樵捨漁莊俱掩扉疎林寂歷寒雅返意中不覺西涯逺海子橋西栁巷深歇馬何時步魚堰

爲陸全卿題劉松年香山九老圖

髙松大竹生翠寒宻林隠隠攢峯巒杳然流水出深谷新鑿山中八節灘江州司馬不愛官笑領諸客來盤桓棋枰詩卷各有適適意豈在陳杯盤酒酣耳熱忽起舞戲折名花斜挿冠趍朝疲薾足非病在野輕健心偏安權門赫赫誇牛李門下黨人分彼此直气騰騰逼石樓甘作香山老居士劉侯此圖超俗塵能與九老俱傳神衣冠𨿽作山林樣狀貌終爲臺閣人孰爲胡杲與吉旼孰爲鄭據並劉眞二盧張狄總預集居士樂易皆相親獨憐舊友今何處禹錫微之嗟失身

初謁茂陵

玉冊金根閟澗阿髙陵初謁淚滂沱九天載覩星辰近萬木長哀風雨多豈有衣冠遊道路何曾寢殿貯嬪娥鼎湖瞻望嗟無及空抱烏號夜渡河

史館歲暮書與奫侄和之

髙館冰生硯沼堅盈箱公案總陳年法家有事多成獄史學無能彊入編戶外龍文雲气滿殿頭鴟吻日華鮮殘冬坐此嗟何補寂寞全勝著太

家藏集卷十六

欽定四庫全書

家藏集卷十七

明吳寛撰

詩六十一首

李賔之以問白髭幷代髭答二首見示予髭偶如故而須已多白因次其韻亦爲問答

問白須

早年曾咎汝頗憶爲文時忽焉白滿把次第行及髭衰老固宜爾此理奚待思但恐緣我咎報復未可知嗟汝今且白白盡何能爲及髭更連髯延蔓還至誰有言試述答靜聽當支頥

代白須答

頷下濈濈如美哉映眉髮倩盼未足誇於我或有缺此閹偶蒙幸彼婦徒稱哲久喜得子依過眼豈云瞥子今自衰老感愴何忽忽白也我旣宜豈好爲容悅置之勿復言處世口須吶

再問

與汝少相處到今幾何時汝白胡獨早不及徑寸髭山苖映澗松物類偶有思艸薙誠不忍念汝惟故知買藥彊塗染此事吾肯爲獨憐相處日後去當訊誰眞能成我老愛護均雙頥

再代答

先人有所遺身體及膚髮而我處其間微細亦罔缺人生有修短何曾判愚哲惟道或有虧千歲等一瞥子尙忘久要於道能不忽彼髭旣如故撚弄自堪恱吾舌𨿽已亡臆對猶不吶

淸明日園中見杏花初開

疎花寂歷似殘紅病眼摩挲望欲空已恨浥開無細雨卻愁吹落有狂風物華又報淸明節人世眞成白髮翁爲語天工湏索性剩將春色慰人濃

懷林亨大謝鳴治謁陵遇風

天外狂風盡日吹朝陵有客正驅馳防防花樹春難見颯颯塵沙晚更隨官馬不愁迷古轍奚奴應恨挈新詩歸來尙可誇僚友沾濕猶勝冒雨時

謝安遊東山圖

東山髙臥如龍蟠天下蒼生望謝安徴書再下翻然起五十不妨初作官徵西將軍姓桓者致我胡爲居幕下新亭狎視猶小兒流汗何人靣如赭北兵百萬次淮淝別墅與客方圍棊捷書已至未終局江上阿班我師髙懷磊落多長技誰識向來遊戲事後世風流彊慕之登山也復攜歌妓

喜儲靜夫考功自南京至

與子三年別長存耿耿思偶來今日雨又屬暮春時風度看逾好功名喜未遲吏曹能自署應不數光羲

哀原已

濃霜夜隕菊田荒不及根同蔓艸長顧影共悲遺二老斂形偏恨比三殤術畱醫案眞餘事名列詩家已大方親友凋零懷抱惡臨風惟有淚成行

哀鼎儀

海濵歸臥歲華新靜裏焚香獨養神病勢已除知更健訃音俄到冀非眞不將文字名當世豈爲鄕邦惜此人路接婁江嗟後死他年誰與共垂綸

午朝次韻鳴治

衛士成行總靣東朱門傳蹕靜如空髙飛海燕紅雲近暖入宮花白日中華蓋逼時瞻北極袗衣垂處詠南風銀臺奏罷諸司事旰食多勞念聖躬

過葉翁看牡丹

吳下移根己甚難七年才得兩枝看開時況被薰風急種法還教宿土幹卻愛陶盆當石砌未誇華屋薦金盤主人笑對成佳兆記取花名是壽安

和陸廉伯晝寢次老杜韻

杜老當時句宛然況逢四月稱髙眠緑池芳艸紛紛積白日遊絲冉冉牽史館何人仍儤直睡鄕無事莫開邊鑪燻已冷茶煙起自笑閒官可質錢

早起次前韻寄廉伯

月黑頻將蠟炬然翻因夜短不成眠趍朝何補君恩渥出捨聊從吏役牽馬秣未看騰櫪上雞棲誰聽語塒邊江南一枕無殘夢欲向司農謝俸錢

和亷伯復次前韻斷夜坐

衰年視物更茫然日落尋常索枕眠久坐誰言才斷絕細吟翻喜忽聯牽薫風作暑如初伏海月生明又半邊卻恨連墻稀防集挑燈那送酒家錢

懷王允達不至

翛然風雨作深秋何處江行定泊舟詔下數行曽逺召書來前月已親收官河淺澁知難進仕路淸閒好並遊猶有舊時髙榻在掃塵還擬重延畱

次韻陳一防冒雨見過二首

黃酴醿花已狼藉春去荒園空復遊芳艸池塘猶可詠石庭風雨故相畱呼童系馬當門扇對面開尊罷酒籌因話閒時眞未得一時須爲散新愁

獨衝風雨東街口日暮相過意亦奇橋上醉眠成故事席間髙詠得新詩曲防循徑行須徧矮屋橫舟坐不危滿目濕云生暝色請君休信是晡時

待李世賢同遊西山未至

隱隱云初散匆匆日又斜門前方系馬廚下預烹茶已幸能成約胡爲復戀家莫將行樂事終付別人誇

晚至湖上

到湖疑路盡忽復轉林塘雨後添泉脈雲中漏日光新蒲仍自緑怪栁不成行欲唱吳歌去憑誰覓野航

宿功徳寺航公房

山下禪堂向晚登扶笻一笑有盧能飯餘蔬筍收齋鉢供雜香花映佛燈漢闕乍違同野吏吳音無攺盡鄕僧蒲團睡穏回淸夢風雨蕭蕭撼古藤

飲玉泉二首

龍唇歕薄淨無腥純浸西南萬疊靑地底洞名疑小有江南泉品類中泠禦廚絡繹馳銀甕僧寺分明枕玉屏曾是宣皇臨幸處遊人誰復上髙亭

垂虹名在壯神都酒爲池不用沽終日無雲成霧雨下流隨地作江湖坐臨且脫登山屐汲飲重修調水符渇吻正須淸冷好寺僧空自置茶鑪

登華嚴洞

緣厓繚繞近靑天十步回頭一竦然但覺羣峯俱在下忽臨空洞更無前三年桓槨堅誰鑿半夜莊舟重莫牽便借石牀逃酷暑白雲爲幕稱髙眠

還至湖上

湖上尋歸路行行背落暉靑山嫌客去白鳥背人飛不覺過泉牐空勞帶雨衣江南如夢醒仍見水田肥

答廉伯以遊西山負約

晚騎羸馬傍湖陰影落澄波數尺深眾樂固知勝獨樂豪吟長恐壓微吟淸髙已向金門隱老大其如白髮侵莫道鄰居難見面閒忙湏信不同心

聞友人食河豚病發而卒

惟子稟素弱有病常纒身遂能通醫方數與藥裹親眾醫每謝郤自謂識病眞體中苦多熱食尢忌諸辛至如所飲酒惟愛淡與淳以吳投藥麯未肯一沾唇往爲風所中治療累逾旬恐終誤朝謁歸臥婁江濵一朝有信至奄忽形離神固知病再作不知作何因嗟哉河豚魚未足充八珍古人譬莫邪信矣能殺人烹調𨿽云善發病莫與倫柰何甘此毒旣死目須瞠脯作子美禍冰爲聖兪屯二物尙可食所惡魚無鱗重價爭買致聚食當初春匪直悼吾友亦惟戒吳民

送沈元中知余幹【父嘗任刑部】

南去意何如雲霄舉足初文名從甲榜宦業有刑書北闕須通籍西江且下車當令遺愛滿不止白公渠

贈僧瘦岡住吳城寶幢寺

古院淸如許髙岡瘦若何不湏居十剎初喜附雙峨窗滿霜餘柿庭深雨後莎法筵揮麈處先爲敵詩魔

芙蓉紫菊圖

芙蓉數枝嬌且新宛然麗人逢水濵靚妝緩步不動塵曉起淸露沾朱唇菊花意態淡可親老圃秋來初卜鄰其間顏色或不眞卻立恐遭石丈嗔江州刺史送酒頻餘瀝豈緣能醉人眼中紅紫紛前陳洛陽何須詫靑春室空未覺詩家貧咄哉二妙誰傳神

爲陳副使寓題畫

深林有隙地似與髙人謀屋宇四五間豁然對溪流羣山傾如赴白雲出誰收屋中亦何有琴書足銷憂玩之以終老隱志於焉求憲史富淸譽中懷慕前修山林有宿好橫圖挈同遊不惜持示我我意殊相投涼風報秋信髙興歸滄州

園居六詠

海月庵

云浪推來白玊盤坐深良夜不勝寒茅檐己盡平生興何處蓬萊閣上看

玊延亭

薯蕷年來初種成楣間有客便題名憑誰爲報坡翁道我亦能烹玊糝羮

春艸池

自笑溝如丈八彊兒童莫漫種魚秧謝家詩句空成夢此夜依然春艸長

醉眠橋

陶翁逐客向樽前醉後髙眠任自然嗟我作橋容客醉不妨醒眼看髙眠

冷澹泉

似嚼淸冰未下鹽天然滋味此能兼隱之日飲分餘瀝世上貪夫能使廉

養鶴防

吳下枯篁一束來綢繆牖戶卻常開雲霄伴侶休相訝不是虞人畜鳥媒

爲吳吉士克溫題東坡墨竹

坡僊寫竹如作書筆底溢出書之餘書形譬石壓蟾蜍俗人不識稱墨豬古來書畫同一法使彼見此當軒渠宻葉濈濈何所如宛如臥蠶首不舒濃霜塗幹外筠厚香粉浥節中心虛平生妙句眞可誦可使一日無此居西窗坐對發長噓不知有感感何事豈以文翁方逝歟雨晴把玩敞吾廬淸風習習揺瓊琚

送文宗儒還滁

官非京尹免臺參寺版題名也自堪公事共知心獨盡直言曾上靣無慚績書騋牝才名出家寄瑯琊秀色含觸熱卻憐分手去園亭何日重髙談

賀秦修敬八十

扁舟憶泊錫山東十載丰神夢寐中巢父釣竿隨海霧陶僊笙樂坐松風朝廷錫誥還因子鄕社評詩合讓公第二泉甘眞可釀百杯春酒莫敎空

送白侍郎還南京分闕字韻

都城作淫雨連屬從暑月墊溺及四郊髙丘抵深窟大臣抱憂思時事切於骨廨宇𨿽少安中夜心兀兀惟昔官納言衮軄常補闕至今存奏疏忠讜莫湮沒此來實稱賀沾濕屢謝謁明主勤萬防宵旰常矻矻已聞發倉廩豈但謹刑罰有詔戒羣工名實期綜核兵曹爲卿亞畱務不可忽眾賢方滿朝獻納職免越陛辭沐嘉眷朱服映像笏平生盡瘁心官簿積功閥涼气生新秋方舟待明發江水流潺湲鐘山勢崒鎖鑰重東南威名尊節鉞召還當不遐臣節益以竭

次韻答費昭霽二首

進講軻書到七篇每瞻紅日海東邊恩承漢代慚何補學擬商賢恐未然天逺防鴻空慕弋路長疲馬只垂鞭卜鄰定向東城下對面湏將隱訣傳

杜陵休自托狂夫肥遁中園不攺圖應笑蒼蠅隨驥尾誰將腐防飼鵷鶵晴雲出岫無心計流水當門隔步趍猶有詩編題四興平生功業豈全無

題石田古松圖謝周月窗治陳宜人病

籠中采掇皆良藥用之不當翻爲虐京國名醫不乏人一日城南逢扁鵲人言用藥如用兵須憑指下難隃度急攻緩補隨所施信是胸中有方略沈屙脫去不言功但使危憂變安樂月窗妙術眞通靈妙處自得非醫經金門不肯受官軄野服只愛居林坰惠山山下髙松樹願比此樹長靑靑潄泉飡雪仍產藥上有兔絲下茯苓世人抱病爭取給熈然黃髮同千齡

重九無菊

佳節喜載臨借有杯中緑如何籬落間獨少數枝菊遙遙小南城異品應滿目野人不好事移送何不速無酒人但醒無菊人尢俗我與陶淵明事事相反覆俗病惟自知客醉解畱宿淵明祗欲眠往往客遭逐黃花有時衰一賞己自足歲晏色靑靑墻陰自修竹

次韻賔之重九值雨獨坐

懷麓堂前樹蕭蕭感暮秋閉門逢節序落帽想風流空負此時酒閒登何處樓不須論雨防四野少禾頭【是日適逢甲子故云】

次韻鳴治對菊

曉園移送帶煙霏看處詩成韻屢依來使相逢休更問娛人眞覺淡忘歸霜餘未落憐髙節月下無言對冷菲誰識城東幽寂者空庭疎雨獨沾衣

謝王主簿送菊

看菊曽爲別墅遊鄧村風露六年秋幽姿入眼猶黃面晚節驚心易白頭已嘆無錢空復對何妨有酒自相酬然籬落增顏色更把重陽故事修

爲奫侄題謝廷循畫二首

雲中疊嶂翠糢糊深樹茅堂隱若無莫向昔人論畫品開窗聊對謝公圖【右春山圖】

江湖極目無涯蚌蛤隨潮上淺沙開口自甘濡沫老聒人偏恨是鳴蛙【右蚌蛤圖】

題石田畫

麤毫濃墨信手寫長卷初開是誰者溪泉山石斷復連亦著茅亭在林下石翁足迹只吳中意到自忘工不工平生所見亦不少但覺一幅無相同僞作紛紛到京國欲以亂眞翻費力我方含笑人獨疑眞迹於今惟水墨我觀此畫𨿽率然老气勃勃生淸妍江湖欲尋具眼識湏上米家書畫船

過西苑

松偃瓊臺不受塵虹橋綽楔記通津瀛洲水滿分禆海靈囿垣長接禁宸虎圏久闗空獸簿龍舟稀泛靜魚綸賞花未許陪遊幸誰羨賡歌作宋臣

遊海印寺次韻鳴治

北風初急避髙垣竹屋淸寒且負暄客喜抱琴仍送酒僧忙掃地更開門投閒易度人間世擇勝眞遊海上村飲後題詩多老气頽然翻覺醉翁尊

哭王允逹二首

孤舟遙寄一身危病骨秋深瘦莫支二豎豈勞催死別九原安忍問歸期夜防燭盡多新夢歲暮書回少故知爲憶相從今廿載誨言重領是何時

短札馳來病已危牀頭筆力彊撐支兼程到此猶難見萬事從今敢預期徐穉力耕人自薦王裒行孝世皆知百年家學諸孤繼看取遺編手校時

早起

喔喔雞三唱城居類逺村髮隨秋葉落目與曉燈昬對案仍呼飯披衣又出門自憐衰朽物終歲謁天閽

聞王古直至柬鳴治

長安風雪值殘年又報王猷過闕前塵土不沾京洛袂冰澌能送浙江船平生蹤迹知忙甚此老須眉想皓然賴有故人相慰藉對牀呼酒夜燈懸

作鶴房

枯篁宻葦作房櫳故遣僊禽宿此中曾見江南多鴨捨亦知吳下有牛宮綢繆牖戶朝南日倚傍垣墉避北風莫笑乘軒如衛懿苦寒須念雪園空

次韻沈啟南自治生壙見寄二首

射瀆西行水路斜細論形勢見隆窪宋儒尙作山陵議郭氏眞稱地理家親手銘文鐫白石鄰僧香火傍丹霞久知詩骨偏彊健曵杖何妨閱歲華

倚壙髙歌對斷厓鄙人安得此襟懷門深拱木栽培徧山近浮雲坐臥偕曾子啟予言不妄莊生息我意終乖司空自有藏身地不學劉伶說便埋

喜李貞伯生子

秣陵疎雨作秋涼賀客緣知總上堂奕葉相傳宜李氏通家有喜是吳郎臺髙又復看招鳳書好何曾寫弄麞萬卷舊藏應防讀任渠嬉戲滿攤牀

遣悶

歲杪匆匆只五旬惡懷偏屬長年人防兒嬉戲兩頑物老婦呻吟一病身風急獨瞻烏止屋月明閒與鶴爲鄰鄕書近報吳田熟此夕愁眉稍覺伸

賦竹慶郭汝文五十

竹似賢昔日聞之白樂天樂天好竹好其徳此語𨿽佳意未全古來賢者必有壽吾於竹也蓋亦知其然所以風雨穿其【闕】雪霜壓其肩空園寄傲不肯屈節操挺挺老愈堅吳門開壽域隱者躋獨先堂上不合生此竹何人移入圖中懸畫家竊取詩人意以竹比徳仍比年淞江之濵地宜此從今種滿數畆田削筠必帶節斫榦當及箯筠可作冠榦可杖杖湏入手冠湏顚逍遙長醉竹葉酒掀髯一笑淸風前

謝濟之送橘二首

得月亭邊碧樹攢及時摘實仗園官報君嘉惠如相稱須是閩中荔子丹

黃紅錯落滿雕盤如見瑚間木難莫把糖囊名更攺齒牙眞不帶淸酸

西域賈人以獅子入貢有詔卻之次韻鳴治

萬里流沙奇獸去數行新詔滿朝歡湏知此物眞無益始信爲君亦不難盛世糞田曾卻馬他人野鳥自稱鸞卽看重譯皆歸化敵國何方是契丹

次韻陳粹之謁先墓

歲暮寒風透布袍東門血淚灑平臯心穿泉壤三重固手揷松楸數尺髙北闕已承恩典重南山不動孝思牢顯親卻在揚名裏身退能招士論褒

家藏集卷十七

欽定四庫全書

家藏集卷十八

明吳寛撰

詩五十五首

送汝行敏守南安

南過防州山勢回朱旙遙見繞城來郡中未詫劉昆政池上猶稱賈至才楓落吳江還倚棹梅開庾嶺獨登臺千年漢吏多遺愛此去賢名定許陪

周莊懿公挽章

鎬京遙在望人物久難湮壽俊文還富詩歌甫及申防名懷得士聽訟信如神淹系圜扉少超遷薦牘新周官卿有亞舜世弼爲鄰畿內逢凶歲朝端遣重臣饑民忙救援荒政細條陳國史方傳信臺丞又卽眞京儲須乃積畱務要同寅定辟資宏父司平得凖人帝心常在簡物議始能伸急召將馳使閒居己乞身夢歸陽曲路坐閱秣陵春報主身猶許憂時俗更詢憖遺嗟一老溘逝恨玆晨防典終臨穴良工載琢瑉龍章殊赫赫麟子總振振不忍緣思棗爭誇克荷薪尋常蒙見與宿昔幸相親試誄平生迹團詞淚滿巾

徐州重修黃樓

樓中不見羽衣人黃堊依然四靣新坐使河流循故道俯臨山石倚長津名邦信美皆吾土勝日登髙與眾賔從此欲傳州守事只須題壁掃淸塵

陳堅逺新建黔陽寶山書院

黔陽縣裏推賢令赤寶山前復古祠髙棟數間仍舊牓斷圭三尺有殘碑沅湘杳杳多人物唐宋悠悠幾嵗時日吉登堂陳桂酒迎神須賦楚人辭

王忠肅公挽章

垂紳絕席見孤標正色昌言歷五朝除吏已如崔祐甫得君寧論李文饒典刑尙有嗟何及壽考無遺幸後凋百世悠悠存美諡鹽山南望白雲遙

送王存敬知興化分韻得但字

退朝赴西曹勤事流筆汗獄訟方紛爭直以片言斷老胥抱文書卷舌詎能贊呂侯惟簡孚漢吏或精悍似君實兼之古人亦何但從來白雲司往往重文翰當君治獄餘詩句又其冠秀雅超凡塵落紙莫攺竄朝士相與遊敬服不敢玩如彼千仭岡鳳翥爭仰看吾蘇昔缺守政劇孰可幹眾論咸擬君豈爲閩郡算一朝見禦批光動姓名煥五馬俄在門腰帶仍已換十年幸相知良會每連案如何朱夏初置我離筵畔所欣仕途開難顧文社散作詩賀閩人私懷未須亂

送劉世熈赴四川僉事管水利

行行萬里去分司直到西川欲盡時肯使江流歸灔澦還看山月照峨嵋外臺總自刑曹出上馬親將禦敕持千古李冰功不廢離堆刋木建生祠

謝仲山送鶴圖

東園白鶴似人長花徑孤棲每自傷粉墨如新初防染羽毛依舊欲徊翔只疑明月還畱影卻恨空林不入行對此忽爲蘇子嘆誰能呼取下髙堂

有以廬山千年松遺予者種盆石上蒼翠可愛

眼底依然五老峯離奇數寸亦長松盆中貯水成兒戲幾上看山稱老慵全節始知君子徳小材寜卻大夫封茯苓嵗久還如斗拳石空嗟自不容

送鳴治擢南京祭酒

十載臺南有臥龍重來史局又相從髙名早己揚延閣宿望尢宜置辟雍六館舊傳唐學制五經今作漢儒宗鎬京自昔人才盛試看南金總在鎔

送毛貞甫給事赴南京

寂寞園居吏隱兼喜聞新擢一掀髯官當要地斯通顯名在賢科卻久淹脫頴已非人自薦抗章應與軄無嫌頻年爲感過從意秋到惟將別恨添

喜雨

北方苦春旱入夏雨亦微俄然見檐澑及午正霏霏散步荒園中不覺沾我衣艸木總欣悅膏沐滋容輝昨者宿齋戒徧走神祠祈禮官朝入奏獨與皇心違謂此在朕躬朕當斡機宸之所至端能動天威今年定有望吾民應免饑

雨後

池上積雨餘惟聞芳艸气我亦愛韋郎賦詩工五字新蟬爲誰鳴老鶴作人跪吏隱眞自兼翛然亦髙致

葉翁以叢竹分種因題墨竹謝之

東巷靑靑早見分歲寒別種共欣欣世間益者成三友林下賢人詠五君雨過不須論醉日風回時復見晴雲傳神妙手今難得聊入筠窗翠鳳羣

立秋日過蔡士太守新軒

髙軒早與素秋通庭下修篁共幾叢己鑿西垣延爽气更開北牖納淸風主人解作投閒計有子眞成肯構功委巷塵埃渾不到畱詩何用碧紗籠

對月

秋月幾回賞獨有今年閒月閒不自知徑度雲霄間淸光賴掩閉孰把槐梢攀欲邀二三友豈爲杯酒慳幽抱未能釋安能得歡顏空庭步百匝悄悄中宵還

楊文懿公挽章二首

詞苑年來失老成越鄕防去鏡川平史編未就多遺恨恩典初行己易名海內雄深傳制作尊前蕭散見神情玊延亭上畱題處手墨如新泣後生

病深趺坐綰朝紳手削封章避位頻吏省卻緣儒術重宮寮偏荷聖恩新羣經自得私抄意小圃能容後樂身已矣不誇門地盛白頭誰復見楊椿

送何醫養病還松江

旅捨天潢側醫名眾所聞口嘗池上水目望九峯云慈母應無恙諸郎定好文莫言扶病去珍劑正煩分冬至謁陵與黃子敬編修石邦彥檢討宿昌平學捨

樓頭鐘鼓咽寒風樹杪星河轉碧空百里人家多野外五陵兵衛滿城中遊歌此地諸生在信宿連宵有客同孤榻擁衾淸不寐夜長惟有賦詩功

還至沙河

髙陵回望白雲中匹馬南歸從兩童朔旦正臨長至日昨朝猶起不周風谷深落葉塡能滿橋斷層冰結自通便買村醪成一醉喜聞鄕老話年丰

爲屠大理題石田畵

生綃丈許畵者誰石田老人今畵師年來都下家家有此幅吾知出親手筆意縱橫信所之夾岸翛然已疎栁溪陰欲度無舟楫萬杙成橋逺相接何處詩人跨瘦破防欹風粘落葉兩山對峙開髙闗谽谺梵宇容千間半空丹雘勢突兀雪竇天臺眞等閒老人昔共遊虞山此景彷佛曾躋攀昆湖蕩漾臨幾席水繞漁莊凡防灣京華十年走塵土看畫分明能破顏山林在望鳥飛倦春到江南吾欲還

爲張英公賦瑞芝

偉哉定興王卜塟燕山麓墳上穹碑太史文大書平定交南錄惟王昔統百萬師天子使殄西南夷富良江上旌旗度生縛渠魁黎季犛伏波將軍立銅柱何如伐石作穹碑獨憐滅敵心不逐南云移平生遺恨無所泄墳上倐化爲靈芝不然天意惜忠義故遣瑞物以表之我觀世間芝艸亦常有誰似煌煌大如鬥將門有子復登壇摘處仍歸曹偉手此芝便合作如意帳下偏禆看指授豈不見雲中飛報入京師南夷聞風連夜走

次韻玊汝哭兄

吳東富山水亦復含淸暉扁舟昔所造宅舍煙雲微陳翁喜客至勸飲爵頻揮入夜猶未散水月交流輝久憶此事在孰知斯人非書來當嵗晏仲也慘無依平生友愛念恨不身南飛惟翁本善士保身己全歸但憐母氏老孤抱眞難爲厚祿幸可致諸郎侍庭闈足爲膝前慰少泄胸中悲

歳暮憶亡妻

素帷風動不勝寒魂气茫茫久蓋棺時到暮年偏感物身畱空捨彊從官呻吟尙有遺言在慘惻無如死別難松竹近窗燈火暗夜堂孤坐涕汍瀾

辛亥上元夜仲山過飲

角燈懸處久生塵攜酒相過賴故人率爾杯盤誰主客喧然簫鼓自比鄰花枝欲動風爲信雲气偏遮月滿輪卻嘆吾生有涯者京華又住十三春

對雨二首

西齋閒看雨失與故人期旱地徐應入浮雲濕不移藤梢初上架蘆筍故穿籬案上書籖亂賡歌有杜詩晚來猶宻雨小徑踏成泥亂雀依檐近疎花照檻低荒園須日渉稚子不時攜漸與鄰家隔髙林緑已齊

次韻仲山詠兵部芍藥

赤云司裏隔紅塵手種名花過雨新舊譜未誇金帶品淸詞合制玉樓春閩中陳紫空佳味洛下姚黃豈侍臣老眼摩挲湏此物買栽甘作灌園人

題王叔明野艇觀書圖

泊舟野水際不作水嬉謀舟中載書卷隱志於焉求坐處書在手臥時書枕頭何須有酒飲始足銷吾憂日暮漁翁返臨溪勸少畱還乘明月出同向太湖遊

爲楊應寜僉憲題畫二首

勝地著孤亭翼然臨絕岸杖屨復溪頭斯人來獨慣靑松栽己髙白石煮應爛詩思逐浮雲峯回忽中斷久移京口居雅愛江南意步過淸風橋歸來甘露寺壯嵗難好閒宦轍驅人至余習畫圖間山林逺能致

送陳何兩郎中分行南北慮囚

邇來治獄誰最精陳何二君俱有名手持朱墨發浩嘆仍爲死者求其生豈云借此以要譽刑罰所貴惟公平平生讀書眞自得呂刑兩字爲明淸邇來旱災及千里宸惻惻憂吾氓謂玆感召必有自璽書早諭秋官卿死囚已釋十五六尙恐枉抑連神京遙遙甸服隔南北一朝妙選令分行行哉星象動貫城此事付托殊不輕亦知仰副九重意軒車所至無寃聲他時獄案總馳奏覆視何用煩廷評

夏太常挽章

鳳池宣召荷文皇書藝當年獨擅塲蕺嶺逺師王逸少鑑湖終賜賀知章垣西筆翰傳中捨海上樓船載太常幽室築成方晝寢誰將前輩儗淸狂【太常平生少暇卽弄筆札未嘗晝寢見葉文莊公挽詩序】

續和任太常寫懷二首

夢裏生松腹笑皤三公其柰此公何旁人作鏡冠常正逺使將書字不譌子美淸晨開畫障樂天終夜卻詩魔自聞說到山中景轉覺便宜得最多

便宜多處總無心城裏移居景更深歲月有終還有始形骸何古亦何今文峯雲起依危壑秀峴風回動逺林我獨似知山下路抱琴時向夢中尋

送貞伯致仕

引去誰謀及故人買田陽羨遂成眞張公洞口終期我金母橋邊早置身郡誌續修知舊事鄕筵初會得嘉賔百年風節人爭仰笑對秋波白髮新

送仲山使封鄭府

鐘鳴長樂宮丹陛列僊仗盛典欣復行鴻臚曉傳唱國門洞開處使節親手持千里覃懷地遙遙車載馳於玆建王國地亦稱四塞濟水流其南太行峙其北周家爲夾輔嵗久惟親藩天潢派不逺玉樹支仍蕃將命重分封宜先司馬屬登髙舊能賦美譽揚仕錄臨別遙相贈淸風歌穆如翛然堪比徳眞不讓璠璵去矣尙無遲歸哉尢勿緩兵曹有公事子復才不短季札嘗適鄭行裝猶紵衣要知如今人垂槖只空歸

次韻濟之招仲山酌別

偶值三旬隙堪償十載忙有官原是夏此月豈無陽重過煙花市長驅翰墨塲不緣持玊節安得解銅章未去湏常防將來孰可量試看王子宅或比鄭公鄕飲處誰招得行期己坐忘園蔬從嬾摘山果更髙裝弄月當花檻臨風泛羽觴細篁如客瘦獨鶴擬人長使者新防渥儒生故態狂陽闗莫先唱西出路微茫

答濟之謝送鶴

野人朝扣門抱鶴來特贈謂我有一鶴作配實相稱長揖謝野人爾言眞可聽惜哉荒園名往嵗已先定羣鳥百不多我鶴一不少所以爲僊禽何曾比凢鳥迎風或長鳴獨立殊矯矯其子不湏和況乃是中表王子所居處旁有半畆園有園卻無鶴𨿽美何足言呼童轉贈之入門卽翩翻主人亦珍重視若鳳與鵷庵居數延致畜之勝乘軒客或告主人贈鶴意如何西鄰與吾子平日必不和豈不聞諺語不和勸養鵞養鵞人尙可鶴也食更多主人意不諾謂爾何善謔我生與西鄰自信不相惡千嵗食已儲作詩謝送鶴

食薥秫米飯簡濟之

碗麵盈盈紅玊漿不妨礧磈塞空膓饑時信矣易爲食珍品徒然何足當朝士有誰飡糲飯市人猶自號麤糧傳聞吳地今爲沼一飽甘隨鴈鶩行

濟之和章有菜根滋味好之句復次韻

君家菜甕碧流漿飯熟應兼此下膓湏是芥根新切稱未容槐葉冷淘當蘇松欲種無閒地陳蔡相從勝絕糧詩到卻如靑李帖朝來能博兩三行

夜讀白樂天詩集二首

何物燈前消夜長一編入手坐焚香俚言卻許朱弦和眞味似將酒嘗前輩任他爲李杜近時知已得王楊【楊君謙攜此集來濟之錄畢予從借觀】從今謝絕閒賔客晤語惟容白侍郎

目天教放夜光詩題渉獵過千章屢逢禹錫兼元稹不到姑蘇卽古杭老恣登臨年有譜病消歌舞藥無方看渠二事惓惓說生死猶疑未盡忘

讀樂天詩有五十八歸來之句予明年正及其期遂次韻

五十八歸來歸來未爲速嗟我從去年已過六回六秋盡園亭前眾葉錯黃緑豈不爲渠笑此地乃種木舊業寄吳中有木兼有竹幸哉同樂天我願無不足

王孟端山居圖

花落家僮掃獨遲山居幽興屬王維茅堂借宿如爲黍不用主人烹伏雌

招濟之觀吳穆寫竹

人家於此君一日何可無君家有此語千載不可誣我生所交好不在五大夫培植力已盡往往折且枯吳郎玉峯產過我制新圖寫眞能逼眞墨汁信手塗折者忽焉長枯者忽焉腴此君人欲見頃刻遂可呼聞君有髙致子猷未曾䢐遊藝能屈己常願爲其徒就觀必有得背後勝臨摹當令墨竹派乃近在中吳請君卽上馬更勿煩僮奴

晚寢

土牀便偃息溫暖足能伸半晚連長夜三朝隔小春江南初到夢都下未歸身猶賴閒松竹臨窗伴主人次韻李賔之聞謝鳴治自南京歸得遺腹孫

乞身上章疏揮手返故園依依赤城路望見非裏門恐負無後罪行謀及諸昆鄧攸亦偶爾天道初無言呱呱者誰泣無子乃有孫父兮今何人敢任顧復恩幸哉北山梓延綿此孤根遂令臺南族宗祀宛猶存故人聞逺信喜劇向予論感嘆至終夕未覺詞語煩

服山藥湯

吾家玊延亭人比銕鑪步玉延久不栽亭名只如故客從懷慶來老守轉相附土產細搗成楮槖緘且固嚴冬早朝時沸湯滿甌注舉匙旋調飲何物是寒具空腹覺溫然卯酒眞可吐或復好飲茶損耗疾終痼惟此能補中醫家言不誤豈緣重服食衰質合調護輕身與延年神僊非所慕此藥初得名宋諱不敢呼更名仍加號本艸爲箋注後來陳簡齋乃有玉延賦登亭湏滿飲名實始相副蘇公服胡麻說夢幾時寤

制雪浪石研

鼉磯千丈接蓬萊割取鰲簪帶海苔巧匠旁觀湏利器書家常用豈麤材輕磨玉髓難隨墨淨洗金星不染埃豈是蘇公齋裏物只供淸玩勢崔嵬

送楊君謙致仕

公署席未暖求去何嗷嗷濟河先焚舟預賣冠與袍我不更勸子知子意殊牢昨者見章疏陳情欲長號謂臣心腹間有疾刺如刀自宜鍼石惡不任簿書勞防防錫封典父母喜俱叨雨露不知感臣豈如蓬蒿壯年可驅防正合從時髦臣實自知愧柰緣病相遭當道奬恬退幸爾遇山濤九重遂俯從孰謂天居髙郎官信美秩視之等秋毫未論子所能此足稱賢豪紛紛投牒者羣然赴儀曹其間或衰邁虛名尙貪饕如子眞難得識者爭嘉褒而我復增愧頭顱已霜毛歸心覺愈急如索更加綯子歸免覊絆檻獸初奔逃卭首不回顧跳舞向林臯歲暮多冰雪長河阻輕舠河神不世情助子水滔滔舊宅傍吳市門前是南濠性不耐居處志惟嗜遊遨南指天目山誓將友猿猱歸來必自得有樂斯陶陶發泄胸中奇文塲戰當鏖多事反自今筆墨肯停操已忘虞卿愁且著屈子騷

章侍郎綸挽章

前星力挽不辭艱往事猶傳景泰間奏疏爭光湏日月官曹增重抵丘山鎬京天賜餘生樂浙水身從未死還千古姓名存國史特書誰許後人刪

送李世賢擢南京祭酒

鄕裏交遊歲月移赤墀黃閣每追隨史家有事垂成日師席無人獨去時太學賢闗惟古制鎬京王業是初基廿年不踏江南路天遣登堂奉壽巵

送張廷祥擢南京翰林

北闕重來從史事西江仍許慰慈容玉堂地迥神情逸金匱書成寵渥濃星鬥气沖丰獄劍霜天聲遞景陽鐘瀛州獨步悠然處喜見龍蟠第一峯

家藏集卷十八

欽定四庫全書

家藏集卷十九

明吳寛撰

詩六十三首

壬子春享詹事府齋宿

公署沈沈息此身齋居常感歲華新靑松植立雙童子鳥鳥喧呼萬市人金屋漸浮周苑日玊河能隔洛街塵曉來袍笏趍蹌地擬鐘聲出紫宸

郊壇陪祀次仲山韻

萬隊旌旗繞竹宮百官環佩步來同碧臺爛若中霄月紫殿泠然半夜風庭燎晶熒光倐起洞門幽迥路潛通乘雲陟降神如在共識天心鑑聖

又次濟之韻

庭燎光中序立齊夜寒月到竹宮西星辰近與天堦接煙霧都將海市迷韶樂九成來鳳鳥僊橋千丈臥虹蜺駿奔不省今何處但覺人寰景象低

慶成宴次仲山韻

日髙黃繖倚雪張久立眞憐陛楯郎池上賡歌誇制作殿中列坐忝班行周儀未數三千說舜服親瞻十二章誰道曲終無以獻舞筵馴獸正蹌蹌

上元夜無燈

城中結防共焚膏況說燈山駕六鰲形影相依聊復問鬢毛如許不勝搔林梢每歲春星正屋上誰家海月髙五十八年眞老矣安能遊戲逐兒曹

邀潘侍郎爲同鄕會【潘先世爲長洲人後徙歸徳】

束帶門前早肅賔甕醪畦韭及新春偶成洛社耆英防得見吳都里巷人座上素懷叨末契朝端淸徳重純臣浩歌激烈聲爭和醉後相忘意更眞

送嚴戶部出守西安

出守何曾爲一麾山公髙薦久相知漢家輔郡先京兆唐世才臣重度支極北朝廷通奏疏終南堂紀入歌詩他年防壁題名姓誰獨令人有去思

送顏仲和擢南京翰林檢討掌國子助敎事

先生自此升何處冑監於今在鎬京老學共推師道重新銜仍系史官淸唐家髙館猶三捨漢代諸徒豈兩生不用朝天時早起靑山隔屋自雞鳴

謁文信公祠

當時正气亙乾坤忠義誰將宋史論【宋史公與陳宜中同傳不預忠義之列】柴市宜爲南向象崖山應有北歸魂已酬鄕里希賢志能報朝廷養士恩一讀六歌人便哭天敎遺墨燬無存【海虞錢氏藏公六歌墨迹近燬於火】

過仰山寺觀姚少師僧服小像

城裏僧廬掲仰山姚公於此昔投閒顧瞻圖畵長廊外拂拭塵埃破壁間困虎封侯頭可相【袁廷玉相公爲困虎形】眞龍識主手親攀朱衣玊帶宮師貴最愛跏趺靜掩闗

傷鶴折翼

名系東園最所憐竹防葦室更敎編多緣湫隘淸風少卻使防褷白羽偏屢舞安能重按節一飛無復獨衝天不妨翹足長看院有食仍湏致汝前

盆梅紅白二色二月盡始開

燕山何處識天寒細蕊初開春欲防之子莫將桃葉詠有人眞作杏花看素姿似是畱晴雪冷艷分明綴渥丹縮取江南地來此暗香浮室勝芝蘭

慰濟之謁陵遇風

中元每多雨長至或多雪雨雪兩不多獨有淸明節一年最好是淸明欲將公幹作私行黃沙瞇目開不得卻恨前年不出城風來力如射狐裘向誰借寂寞沙河旁杏花定先謝大風作題思往時馬上掩口猶聯詩請君試拾錦囊底傳向詞林亦一奇

三月八日冊立東宮志喜

仗內司晨始報辰【凡行大禮司晨例報卯時今冊立時用辰因以辰報】連班袍笏侍羣臣靑宮載啟依黃道金冊初頒出紫宸率土盡知顒望滿前星逾覺瑞光新禦橋微雨歡聲動恩詔傳宣聽未眞

濟之招看梨花復次往年賞桃花韻四絕

彊把花容比太眞樂天詩句亦凡塵誰嫌小適園偏小賸貯人間一段春【濟之近名其園曰小適】

張谷遙遙忽返魂徒聞桃李在公門三年不到園中去猶喜看花眼未昏

庵居淸曉爲誰開有客城西躍馬來莫怪狂風偏拂檻也知晴雪不粘苔

倚防揮翰帶微醺錯認羊欣白練裙記取一株全放處從前廿日是春分

題竹送沈尙倫刑部使安南

隱侯標格如圖畵使者淸風動節旄萬里交南何處去淸風一道過湘臯

送陳堅逺通判長沙

黔陽爲令久徳政邑人傳復佐長沙郡誰求建業田慈祥民可近文雅弟難賢舊路行應熟湖風自引船

次韻無錫李舜明見寄二首

檏學無能漸白頭荒田稊稗尙無秋久懷晦迹眞成隱深愧虛名彊見收幽夢有時過惠麓故園終歲寄長洲涼風欲送扁舟去還許寒氊坐客不

恵麓云深有臥麐幽棲能避洛京塵詩名早擅如唐室禮法全疎豈晉人泉落空階消溽暑鳥鳴深谷度靑春舊聞人說山中樂廊廟誰論秉國鈞

爲陸文質題夏以平太常山水

昆山夏公官太常手寫墨君能擅塲豈知華亭別有夏公者山水落紙深而長鳳池退食多佳興閉戶松陰還滿徑小筆能將淺綘施雲裏峯巒隱危磴深林少行客中有瀑布淸仰面見髙寺澗底似聽晨鐘鳴國醫陸君素善有聲畫自拂京塵當寓舎臥遊三泖九峯間溽暑連朝喜淸暇

病臂諸友過慰

長夏翛然一病身案頭藥裹自相親幽居卻似偸閒者髙臥翻成避暑人能笑口難教獨閉無名指復倩誰伸園亭坐久無延欵詩卷棋枰取次陳

病中簡濟之

病瘍憶前時幸枉一胥晤喜來下堦迎彳亍非故步今者得末疾其狀已似痼只尺不相聞何況數里路雨過籬落間延蔓豆兼瓠溽暑行將䢐節序忽驚悟旭日上短墻昏昏睡方寤起坐彊一編落袖驚宿蠧有客過我門投刺首不顧諒非心知人曲向誰訴

閱原已書札

斑斑遺墨宛如新安得交親更此人信矣行間渾茂宻翛然物外最淸眞世家傳菊根初斷公署聽鶯語自頻【南京太醫院原已作聴鶯軒】扶病玊延亭上坐槿花殘照獨傷神

題朱竹慶玉汝母宜人九十

姚城一水連席墟中有陳氏之宅居壽母行年問何如始生之辰是國初誰雲頭上白髮疎翟冠髙戴猶勝梳大帛一疋裁衣裾恐是手中自織歟仲也已荷大理除不勞在家扶板輿丹山紫鳳銜天書低徊下舞兩翼舒翩然湖上驚遊魚羽毛變化心獨虛壽筵風回響珩琚以葉作酒筍作菹僊家丹藥勿復儲食此壽可千歳余

紀賜枇杷

吳船入貢溯江濤分賜儒臣幸此遭臥病謾思新橘柚退朝休賦舊櫻桃珍奇未惜初加恵淺薄無能莫效勞篛籠曉來傾瀉處金丸錯落駭兒曹

送王警之還洞庭【濟之兄號安隠】

洞庭山腳倚髙樓歸夢分明繞十洲春艸池塘懷故事夜堂風露感新秋深林結屋能安隱逺水拏舟豈好遊士行百年兼孝友入門還慰老親憂

懷濟之【時赴南闈主試】

東街良防正愁稀況復秋來重久違已向昨朝辭北闕預知多士南闈祖筵莫聽驪駒唱驛棹遙瞻畫鷁飛試擬還朝何日是都門應見雪霏霏

題陳一防憲副小象【時初擢湖廣副使】

獄事能平合受褒詩家人物在刑曹平生志量淞江小此去聲名石廩髙

爲陳一防乞兔

古詩三百篇於兔言何煩其名因以識一編舊曾繙此物性特狡穴處異於狟君家能畜養孰謂其爰爰豈亦遇犬獲躍躍蹶其蹯不然向君投縶之忘救援缺口今彊食肯樂籠與樊嚙突求逸去有如槖防喧其勢久必死枉殺應銜寃東城幽僻地早已辟兔園登登版築勞亦復有周垣冊子不遺下掛角非烏犍此物縱其內長樂艸木蕃跳舞適野性何殊在郊原園中有一鶴愛之不乘軒飲啄得伴侶上下共奔騫及此月將滿吐生子當繁君昨過我飲許贈偶有言便湏速抱送不至休如膰幸勿苦疑我意在炮與燔

次韻秦廷韶布政閒居感興四首

有災或無妄有譽或不虞仕路分南北泣下非楊朱人心自能保九夷亦安居錫山翠如削此地眞吾廬漢臣獻忠謀朝衣蒙首領惜哉晁氏危我負非孝景物望歸謝安世務識王猛出處非其時中心亦當省侏儒僅三尺彊傍髙墻窺不見室家好妄論非所宜宣尼若歸魯其行肯遲遲西江水淸澈照影無忸怩逝矣柴桑翁千載不可作載歌歸去來上下仍丘壑人情信寡諧天命眞足樂望望梅裏煙人家滿村落

記園中艸木二十首

槐

東園憶初購糞壤頻掃除墻下古槐樹憔悴色不舒況遭眾攀折髙枝且無餘愛護至今日濃陰接吾廬數步己仰視偉哉鉅人如非借此防庇誰結幽亭居立爲眾木長奴僕檉與楡

楡

始我種三楡近在亭之左西日待隱蔽陰成客能坐七年長漸髙宻葉已交鎖生錢聞可食貧者當果蓏其一忽憔悴嚙腹緣蟻蜾持斧欲伐之材未中船舵【楡性堅可爲舵】藤蔓方附麗不伐亦自可古人無棄物守圃嘗用跛

檉

讀詩識其名誰謂材無用西戎每度河此木能載重所以人字之【一名西河栁】豈在作梁棟兩株倚東籬計亦七年種相對垂靑絲驀地來二仲

棗

荒園乏佳果棗樹八九株纂纂爭結實大率如琲珠此種味甘脆南方之所無日炙色漸赤兒童已窺覦剝擊盈數斗鄰捨或求湏早知實可食何湏種檉楡此木頗耐旱地宜土不濡所以齊魯間斬伐充薪芻近復得異種攣拳類人痀曲木未可惡惟天付形軀良材卻矯揉不見笏與弧

檜栢

檜栢性相似安論不同形城南久移植用以護幽亭檜也漸生粉栢兮復垂鈴幸非兩石間自足全餘齡古槐𨿽老大秋到卽凋零園空霜雪冷見此獨靑靑

槿

南方編短籬木槿每當路北地少爲貴翻編短籬護要知一物耳貴賤以地故夏末蕋累累生意含曉露花開亦可觀別種更相妬獨憐一夕間顏色已非素蕋多固應爾此理眞自悟不見萱艸花開落只朝暮

橊

團團復亭亭園子巧相競都下朝千盆花市此爲盛我獨解其縛髙枝遂其性參差花更繁緋緑錯相映安石名已防休從謝公姓

竹

翛然數君子落落俱長身東家每借看步去不嫌頻移栽幸許我已自前年春自我得此輩園居豈爲貧但憂積雨霽日防少精神終然勤灌漑枝葉還如新因玆悟爲學黽勉在斯晨

丁香

花開不結實徒冒丁香名枝頭綴紫粟旖旎香非輕乃知博物者名以香而成或者樹相類惜未南中行初栽只一干肥壤枿爭萌分移故園內不知枯與榮終當問來使亦欲如淵明

馬防榔

有樹吾不識人云馬防榔防榔產南海結實因瘴鄕平生冒其名豈亦如丁香白花細而宻實甘翻可嘗其葉與麻同沃若澤且光麻馬音或譌欲問郭駝亡

酴醿

酴醿發長條叢生類蓍艸每記眾花開此種開獨早南方色多紅黃色見者少但嫌易零落蜂蝶食不飽曲防彊遮護童子日必掃花落當復開豈似主人老昔枉詩客來覓句步頻繞載誦成感傷誰來慰幽抱

刺醿

酴醿有數種同名而異字花開欲折難銛鉤如棘刺白者榦獨長紅者香更膩種之小徑旁所恨罥衣袂揷竹加編縛步障差可類石家金穀園恐乏此佳致

葵

托身北墻隅幸免人所踐苗長已過墻入土根不淺葉間蕊何多濈濈滿圎璽此種覺尢佳觀者盡云鮮傾心識忠臣衛足存古典作羮諒非菜名同亦須辯

決明

黃花隱緑葉雨過仍離披不爲杜老嘆未是涼風時服食治目眚吾將采掇之不須更買藥園丁是醫師

黃連

花細山桂然階下不堪嗅野人斸其根根長節應九苦節不可貞服食可資壽其功利於病有客嫌苦口戒予勿種玆味苦和難受豈不見甘艸百藥無不有

紫芥

惟芥本菜類秋深掇而藏此種乃野生已向春初長紫花布滿地葉嫩亦堪嘗气味旣不辛卻與芥同行北人無不食木枿與艸芒入盤以油和齒頰流肥香

馬藺艸

薿薿葉如許丰艸名可當花開類蘭蕙嗅之卻無香不爲人所貴獨取其根長爲箒或爲拂用之材亦良根長旣入土多種河岸傍岸崩始不善蘭蕙亦尋常

朱藤

嫋嫋數尺藤往歲手親揷西庵敞短檐借爾兩相夾歲久終蔓延枝葉已交接有花散紅纓有子垂皂莢赤日隔繁陰偃息可移榻但憂風雨甚髙架一朝壓霜雪卻不妨忍冬【亦藤名】共經臘

牽牛

本艸載藥品艸部見牽牛薫風籬落間蔓生甚綢繆誰琢紫玉簪葉宻花仍稠日髙卽揫斂豈是朝菌儔陰气得獨盛下劑斯見收便湏作花庵誰與迂叟謀【司馬溫公獨樂園有花庵公自注以牽牛豆爲之】

蘆

江湖無際彌望皆髙蘆蘆本水濵物久疑平陸無移根偶種植溝淺土不污縱橫忽徧地葉捲多葭莩白花可爲絮長榦湏人扶每當風雨夕蕭蕭亦江湖宛如扁舟過榜人共歌呼浩然發歸興豈爲思蒓鱸

八月十六日夜對月簡仲山【仲山以十四夜攜酒過飲值天陰】

秋色平分昨夜過才看月好淡星河海東遊气消俱盡天上淸光減未多有酒卻嗟無客共新詩其柰故人何欲知賸得人間景超勝樓頭對素娥

送蕭文明致仕東歸

闥忠言奏疏間炎方三轉到閩山北來未慰諸公望東去空驚疋馬還獨振衣裳臨潞水好修書札過楡闗海濵自昔曽垂釣湏信任公久好閒

送秦廷贄副使

萬里遙瞻貴竹行九重垂念逺人情昆山片玊渾無價畫省淸風最有聲杯送夜筵歌宛轉棹移秋水擊空明臬司不是投閒地莫過長沙問賈生

送陳一防調瑞州同知

古筠南去興飄然僕子詩囊早在肩莫以瑕疵論白璧不妨顏靣照淸泉秋江直入吳中路春樹遙瞻渭北天壯志未衰功業始蒓鱸誰愛味新鮮

次韻朱天昭禦史自嶺南見寄

彊比蚊山力不堪刑書軍政喜能諳鄕心莫繞三江上風裁爭瞻五嶺南都下乘驄傳故事臺端著豸憶新銜秋園嘉話來年續海月依然在小庵

送周侍郎伯常使封秦府

使節遙持路幾重大藩西去又分封二南風化猶周召四塞山河豈邶鄘專對不勞看數馬舊防多喜憶乘龍【伯常少婚於陜西】雲間僊掌應招客須爲題名太華峯

題周仲瞻藏防繡花鳥

越女染絲成五色隔窗未學秦川織鮫人水底夜不眠乞與冰綃才數尺洛陽名花舊譜傳品第已無天下敵妙手能收後素功畫苑郡工空嘆息珍禽入貢從嶺南長羽淨掃花間石金刀莫遣斷其尾髙格豈是雄鷄匹顧影峩峩見冠幘日午畏寒交錦翼姚黃魏紫雜鞓紅頓覺春風價增百古來觀象聞虞皇絺繡分明有六章女紅相習來亦久一日燦爛懸髙堂周卿得此朱雀航施朱傅粉皆尋常寸心欲效仲山甫獻入明光補衮裳

家藏集卷十九

欽定四庫全書

家藏集卷二十

明吳寛撰

詩五十首

與周公載運使防飲追和往歲所寄述懷韻

京邸當年客馬周如公相見未輸籌登名早爲唐科喜流涕長懷漢室憂煮海功多成國計肆筵情重雜時羞只今公道知猶在幸值明時豈滯幽

楊補之竹枝

補之舊擅梅花手忽向人間見竹枝數葉翛然書法在此中惟許晉人知

讀濟之南都紀行詩

長卷親書截剡藤調髙欲和卻難能燈檠夜靜頻生灺硯沼冬深始結冰舟入龍潭輕一葉屐回鼇嶺歷千層句中了了江南意爲憶登臨我亦曾

謝王惟顒贈雕漆拄杖

良工雕刻防時成入手鏗然忽有聲海鶴蛻來蒼骨露壑蛇蟄起紫皮明江心桃竹空勞詠階下藜科浪得名雅意扶衰眞不薄欲將文木作函盛

送林世調赴湖廣參政

已愛超遷愜所推不知淸議尙嫌遲省中公事方多日席上同年漸少時西控早成持檄夢【世調先夢持檄有西控巴蜀之語】南行兼慰倚門思春來舍館渾如舊荀氏於今更有慈【弟世南祠祭員外郎】

元夕雪

己愁冬暖欲聞雷雪落燕山幸此回陰滿同云連紫禁色欺明月映瑤防六花總向早春放一尺不須平地堆況值元霄好風景萬家歡賞共傳杯

十六夜邀仲山濟之禹疇飲

雪月交輝嘆未曾寒生硯沼見春冰年將六十應推我地比西南已得朋坐久市燈無一盞飲殘官酒只三升山陰回棹眞堪笑此夜分明興可乘

送陸全卿巡按福建

豸角冠髙近赤墀身依霄漢立多時天威瞻仰承新命王事咨詢詠載馳人好不憂風裁少地偏難使徳音違行行卻與吳門便繡服登堂奉壽巵

錢舜舉仇書圖

斑衣繡袴紅錦縧眼中嬉戲皆兒曹三兒僕地地著尻紾臂扼吭力與鏖風旗破偃失所操篋笥所有藏不牢一兒傍睨髧兩髦獨抱書卷不忍拋就中此子差獨髙霅川老錢眞畫史意匠經營妙如此嗟哉幼而不孫弟防墻之事從玆起請師敎兒讀曲禮

送姜恆頫攺守寜波便養

漢書舊說河南守未許吳公美獨專奏疏屢陳容便養官階無攺勝喬遷地連越嶠仍持檄家在婁江好放船從此升堂了公事夜筵春酒樂髙年

廷試東閣閱卷

紫雲垂戶結春陰坐接羣公奉玉音薄識未勝甄別事長才俱罄對揚心大官供給珍羞滿常侍奔趨禁闥深漢代賢良遺制在披沙應喜得兼金

赤壁圖

西飛孤鶴記何祥有客吹簫楊世昌當日賦成誰與注數行石刻舊曾藏【世昌綿竹道士與東坡同遊赤壁賦所謂客有吹洞簫者其人也】

趙松雪蘭竹圖

鷗波亭上春風筆秀色翛然共一丘頭白江南眞想見幽蘭叢竹帶桑洲

送吳禹疇赴廣東兵備副使

辭朝初下大明宮臬事都歸玉敕中繡服逺巡兵衛繞戈船閒泊島夷通天常作雨連重嶺海不揚波少颶風卻羨宦遊親友在公餘應喜一尊同【時仲山初擢廣省】

送施克寛太僕守思州府

十載周家有僕臣喜承新命駕朱輪豈無輔郡勞賢者湏信宸念逺人山下行春緣艸樹天中入夜望星辰煩君莫攺巴陵政遺愛今猶在楚民

文湖州叢竹圖

湖州去世六百年尙畱細竹翠娟娟縱橫散亂如蓬賤豈是坡僊詠漢川兩崖修影何處見石罅百折流淸泉泉鳴竹響合虛籟我欲拄杖聽泠然

送仲山赴廣東參政

久從夏官卿分署專典選幕府累上功鑑別殊不倦吏胥服精彊寮寀推老練以玆績屢書有最卻無殿屬當黜幽時諸省多獲譴山公重人才啟事遂登薦禦批由論定豈借气力援參政三品官後世號方靣坐鎭惟大藩宣化及州縣孰云嶺海遙炎蒸少霜霰民物誇繁雄此地今甚善米粟出要荒賦入同禹甸公田況早收積蓄總饒羨己不煩催科況乃免鞫讞中年始入廣身己脫俗諺鯨波就再渉浮海亦乘傳章服耀金緋眞不忝恩眷公餘適淸暇發篋得詩研山川有諸奇題詠語頃徧此行信堪喜更喜過家便十載別吳門親友幸相見衣錦當晝行璽書因爭炫行哉不可緩我獨重戀戀平生托心知故舊莫予先都下常合並秋社異鴻燕時枉過園居辧折啟文卷海月故延畱盤蔬雜藜莧往往入夜還行歌共羣彥孤懷今何如誰復容鄙狷久旱得微雨南風特狂煽城東大道傍樹暗時節變嚶嚶求友聲黃鳥聽百囀臨別心惘然舉酒未能餞

癸丑閏五月十四五日久旱大熱十七日得雨始解偶閱王荊公集首卷見二詩頗合乃次韻以寄濟之

气殊非常地不限南北不知人間世何地獨淸寂炎風晚逼人背坐時屏息遙思淩陰居須用冷淘食淸晨頭未梳終夜汗猶拭歐公賦病暑徧誦句難摘

好風從東來長夏適吾適故人不相逢豈謂一墻隔向來旱太甚土燥憂地坼暑气何可當對案曾廢食一雨洗熇煩人情俱有獲夕陽寫修篁庭際開畫壁披襟納涼思虛館聊憇息積水溢淸池疎髭照能白

連雨再次前韻寄濟之

修篁在池南朱藤在池北置我於其間翛然轉幽寂雨絲宻復疎其勢當未息農家寜米賤安坐得飽食再和彎碕篇端溪已新拭泚筆何處書圎荷手親摘

靑林郁然深東望懷小適【濟之園名】冒雨定不來共月卻相隔危亭昔再成池涸岸如坼何況舊井泥莫汲寒泉食安知庚伏天乃有此厚獲水流聲滿池屋漏痕在壁朝回無一事僮僕猶偃息葦間瑩然明老鶴羽偏白

倪雲林秋林野興圖

經鉏堂前木犀黃何人晏坐問天香迂翁胸中有淸癖欲摘繁花歸枕囊秋林野興圖親寫百年零落燕都下市門不遇杜長垣殘墨誰將手重把

次韻爲王應爵進士題天平山石湖二圖

萬石如林貌得眞縱橫碧潤共蒼峋城中拄笏湏閒客林下峨冠有正人支老鄰居馳駿馬範家先墓倚危麐峴山未必髙如許遺愛當思繼晉臣【時應爵初除上髙令】

古亭石刻手曾模宋墨當年記石湖絕澗百盤橫略彴晴波九級蕩浮圖開園種樹山爲界放水灌田天賜租重擬四時編雜興範家莫認是堯夫

送張叔亨出巡雲南

曉承天語五云低眞覺香煙滿袖擕南詔逺人勞按治北畿多士憶提撕久看桓典乘驄馬未信王褒祀碧雞應過滇池詩興滿不妨揮筆制新題

送朱堯民

連雨起涼颸新秋迎溽暑匆匆卽言旋晚共園亭語泥淖一尺深驢車在郊墅路人勿相疑不是從選舉

送陳宗理知永定

爲愛君家世先朝有直臣急除官未晚小試縣猶新地逺能馳譽才長卻稱身熈然山谷厎騎馬徧行春

早朝

晨雞初唱攬衣裳城闕遙分見曙光耿耿長庚帶殘月迢迢行潦接污潢橋頭雨過添新水蘋末風來送早涼自笑江南未歸客廿年騎馬入朝忙

送戴師文參政

雄藩瞰南海富庶冠諸州稽古建方伯參佐湏名流戴君本臺產早爲賢科收兵曹善裁決可與姚崇儔況乃飫文墨士林名不浮冢宰始髙薦夏官難固畱惜哉重末務無能爲國謀邊徼偶多事方勞九重憂玊闗度羽檄未解小邦仇又聞古靈武邊馬滿山頭兵技彼或短將材此誰優山川有險易地利更當求坐見萬里外湏煩人運籌幸君年尙富仕路廣且修朝廷愛人才巖穴猶當搜有才如君者豈置南海陬暫去勿復顧蠻方回輈

郭熈雪浦待渡圖

宋人能畵非等閒郭熈絕藝如荊闗禦府收藏三十軸玉堂猶自遺春山橫圖若此才數尺春山相逢應厚顏北風怒號振平野巖石吹墮林柯彎望中慘慘皆雪意飛鳥未倦爭飛還何人剪水作六出山上失千靑鬟然上下同一白但見空林楓葉殷流泉不流凍作滴豈似雨過聽潺湲羣猿入洞失連臂文豹藏窟無一斑湏臾坑谷盡塡滿萬頃蕩漾仍澄灣野航載客遙在望舉手招呼急欲扳冰花粘棹行尢澁云低落日懸孤環往來浦口屢渉險未識舟人心孔艱擁裘馬上莫相笑山南防徑非人寰

範寛雪山圖

華原範生性落魄太嶽終南雙艸屩酒酣握筆發天眞無柰胸中飽丘壑開門仰望靑嵯峨誰遣紛紛雪花落前峯後嶺失峻嶒何處移來千玉璞良工袖手琢不能此語分明非善謔長溪一夜冰梁成山足潺潺垂短瀑風回木落岡巒空遙向林端見髙閣興來便欲扶笻行去倚危防招獨鶴人間此景卻輸吾寒士多年甘寂寞

趙大年春江圖

宻林蔽日靑茸兩岸都歸煙霧中分明罨畫溪頭景只欠垂綸一釣翁釣翁莫放扁舟去沙上鴛鴦方好睡落盡桃花人不知夜來細雨春流膩

楊補之雪梅圖

竹外斜枝凍雪幹楊翁風度亦酸寒扁舟穩系吳山麓湏向石湖深處看

王澹遊歲寒圖【後有王叔明防】

修竹風回玉佩淸松聲相和紫鸞笙北人不識梅兄面莫怪王說手生

錢舜舉水僊花

種盡芳根花不發霅翁筆厎忽生妍人云湏向水邊種始悟花名是水僊

次韻題畫

木葉下回溪依然見山影髙人爲尋詩不畏溪頭冷日落云初還鳥鳴林更靜占此一壑居人生非不幸

謝吳承翰送悟道泉有序

成化己亥春予偕李太僕貞伯遊東洞庭山宿吳鳴翰宅明日偕過翠峯寺寺有悟道泉飲之甘美相與題詩而去今二十年矣一日鳴翰弟承翰使人舁巨甕以水見餉予嘉其意以詩謝之於是太僕公與鳴翰皆物故矣

試茶憶在廿年前碧甕舁來味宛然踏雪故穿東澗屐迎風遙附太湖船題詩寥落憐諸友悟道分明見老禪自愧無能爲水記徧將名品與人傳

侄奕勺泉烹茶風味甚勝

碧甕泉淸初入夜銅鑪火暖自生春具區舟楫來何逺陽羨旗槍瀹更新妙理勿傳醒酒客佳名誰與坐禪人洛陽城裏多車馬卻笑盧仝半飲塵

東坡樂水圖

右手按膝左手防長防不著豪气溢此公豈是尋常人眉山秀出文章伯擘開靑峽噴玉泉石罅百折猶轟然山中自當一部樂何用嘈嘈鳴管弦惠州飯飽渾無事羅浮之西山崛起白水畱題屬此公萬里來遊天所使黃衣翛然戴小冠水樂同爲杜牧看圖中不是程正輔方外當爲鄧守安

元人陳惟寅有蘇杭懷古詩各六首予以杭未至而蘇事甚多總和六首

自古繁雄地駕言遊且行載瞻至徳廟容象宛如生回塘入古詠一水仍前橫

胥山髙百尺勢抵越王臺越今在何許溪名猶越來當時嚭與種齒骨亦浮埃

五噫歌不作葬近要離墓耕夫戒揮鉏忍使墓磚露更念臯伯通徘徊不成步

壯哉重瞳子叱吒人如無子弟八千人渡江惟一呼英姿不復返吳門空夕蕪

南昌有一尉官卑同抱關獻書論時事能動天子顏市門卒何賤髙風杳難攀

王珣開別墅林石冠吳都安知歌舞地梵唄托浮屠居民祠短簿攫肉多神烏

沈石田追仿黃大癡長卷爲林禦史舜舉題

大癡道人顧長康平生癡絕仍畫絕長卷當年我亦觀大略猶能爲人說山川歷歷百里開彷佛扁舟適吳越平林曲岸客共遊復嶂重湖天所設漁工樵子互出沒定有髙人在巖穴墨沈淋漓拾未能信得畫家山水訣爲人說此亦徒然把筆安能指下傳對本臨模未爲苦運思想象誰能專晴窗設色手自攺輸與吾鄕沈石田

次韻韓彥哲州倅促予作生墓志

面辭天闕向南歸落落晨星故友稀人比荊州今卽是年過蘧瑗尙知非舊施美政爭傳播預恐蕪詞少發揮表聖達生眞不忝壽塋石表定生輝

爲奎侄題石田雪景

瑤林依石斷雲攢雪後西山更好看憶向越來溪上過梅灣玊削數峯寒

次韻石田七十自壽

壽數長期百嵗零試看把卷眼明星未誇共仰人如斗尙憶初生歲在丁宅近江湖雲際白天寒松栢雪中靑北堂自獻長生酒不愛嫦娥藥最靈

煬帝龍舟圖

畫棟重重半空裏殿腳誰云在平地洛宮遙載到蕪城試看龍舟浮緑水錦帆髙掛起春風恍若江神備驅使萬嵗千秋樂未央左右何須奏封事當時殷鑑有陳家親聞玉樹後庭花流連豈在宴安日荒惑昔者先萌芽渡江伐罪豈不見悔殺井中張麗華防溝迢迢幾百里暮雨蕭蕭楊柳斜惟餘尺許龍舟樣畱與人間說隋煬

家藏集卷二十

欽定四庫全書

家藏集卷二十一

明吳寛撰

詩四十九首

西齋前作步廊三楹奕侄種紫竹數竿於前因名紫筠亭

詩人自昔詠長亭匠氏何勞檢木經白板也須存古制紫筠聊復制新銘苔痕漸上階還甃月色無邊戶不扄攜向江湖風若利吳歌唱動便揚舲

補送艾郎中使朝鮮次韻二首

天髙廣樂奏淸都日近金門動玉樞當代使規應在槖古人王防已成圖誦詩專對須郎署秉禮相傳自海隅東去莫論窮八站喜無烽火照長途

前星光動詔頒時賜服煌煌稱漢儀久愛姚崇裁滯事又看陸賈制新詞歸循山海旄垂節步上星辰履飾綦鴨緑江頭誰擊鼓曉來相送有馮夷

題昆山朱氏所復王朋梅小畫

存復齋中此一毫楚弓亡去更誰櫜摩挲故物仍三嘆不爲朋梅意匠髙

題許道寜秋山暮靄圖

逺山近山翠浪傾愛此萬疊秋初晴已多浮雲巖下宿只有暮靄空中生艸樹紛紛縱復橫風回落葉塡磵坑哀猿啼處日將暝谷口不見樵夫行重洲復渚望不極漁舟獨出沙鷗驚三山二水昔人句彷佛當時登石城何如攢蹙尋丈裏一目千里當前呈畫家意匠勞經營墨气濃淡皆有情平生見此眞有幾不負長安許道寜殘山豈合推馬逺寒林亦宜矜李成世間神品吾所遇沈老舊藏髙克明二圖作配實相稱品格豈待宣和評嗚呼人言名畵眞是名一笑頓覺千金輕

過先塋登南橫山絕頂時表弟吳子髙侄奎奕兒子奭奐侍行

南山翠色與云齊萬級登登石作梯水入太湖縈白練樹依重嶺簇靑藜雊鳴麥壠聞田雉角觧松林遇野麑日暮載瞻塋域近恩光新沐首頻低

文宗儒蓄匏研借觀數日宗儒以其制與拙號合遂以贈予研額刻元丰二年及晉齋學士四字印文曰李泂

身垂苦葉入秋肥紫玉分明滿一圍遺物未亡殘墨少舊銘猶在昔人非固辭莫怪還終受久假安知遂不歸應念老夫同气味百年文苑幸相依

聞啟南有匏研更古次前韻

平生端爲飲泉肥幾格惟憂筆陣圍【闕】見銘文眞偶合向來形制卻全非空囊得爾復何望文苑微斯誰與歸莫道我心猶可轉石田有石樣還依

題啟南寫緋桃圖卷首題石翁樂事四字桃作六出有議其誤者予因解之

石翁樂事嗟何事終日春風繞筆吹寄語看花人仔細緋桃千葉半開時

題元人任本立墨竹追次虞邵庵韻

籊籊猗猗竦而立豈讀衛風名始識倐將長身記水墨放曠似嫌依六逸臨風首肯對以臆謂我此言人莫敵歲寒雅操從少習玊版禪機尢祕宻毛髮蕭蕭垂紺碧湘江新沐如膏濕鷓鴣日暮啼且集任公東海登釣石髙竿未斫礙云日運思正慰王猷憶深林溟溟煙雨滴風動仍聽無孔笛湖州已逺休物色薊丘無復齋名息百年筆法尙能傳篋中喜爲鄒陽得

西溪舟行二首

溪上扁舟隔月來農家風景稻齊栽石湖正接鮎魚口芳艸又生麋鹿臺越國深謀當日得吳宮遺曲後人哀每當懷古傷幽抱日落靈巖首更回

淸曉農家始荷蓑一篙初試水痕多亂山遮斷疑無路長岸回旋自有河休縛艸龍依古法徒聞秧馬作長歌船窗欹枕初成夢卻報荷花蕩已過

久旱得雨【五月九日】

夜深涼思入衾裯一雨俄爲五月秋庭下盡將瓿甊覆岸頭初見桔橰收謾添城市兒童喜深慰山鄕父老憂擬效石湖編雜興閒居豈獨爲身謀

五月十三俗云竹醉日種竹叢桂堂前時舊竹俱亡醫俗亭亦撤去擬別搆數椽名之曰復竹

東園不見緑紛紛二十餘年別此君健僕荷鋤乘醉日老夫擕枕欲眠云逺支散處憐無恙舊記猶存愧不文擬向墻陰結低屋楣間題字是云云

晚晴

浮雲自解散空中無所依艸樹總欣恱沃若生光輝螻蛄似相語鵓鳩忽低飛虛庭亦何有新緑生苔衣倦來聊自釋柔翰初停揮細詠栁州句千載人已非慨慕至終夕世豈惟陶韋

夜坐

伐鼛一何促擊柝一何遲夜景坐來寂流螢自參差片月不常照浮雲相蔽虧葛襟滿涼气伏暑無炎曦坐來欲斂席微雨猶絲絲良夜豈不愛耿耿如有思出處有道在行止非人爲惟應乞身後終年守茅茨

西山雜興七首【效範文穆公】

岸頭偶遇種翁爲說田可免窮到熟時錢易得只愁螢火作蝗虫

橫山西麓見山農爲說山田最害儂一畞猶輸糧七斗何曾囤裏蓄冬舂

小戶無田糧最慳從來戶內只荒山一升舊額加三四割盡茅柴難補還

老農頭白種山田不識山中有蕨拳苗可作葅根作粉何爲忍餓度荒年

手持長鍤背攜筐日出深山斸藥忙不爲延年資服食賣錢買米納官糧

海上風來偃緑楊城中人喜夜乘涼不知農父蕓苖處只愛田間水似湯

雨勢如傾水滿塘旱田能救是髙鄕明朝還用晴幹好恐使低鄕告水荒

叢桂堂前看月有感【七月十四夜】

廣庭新甃石累累偏與秋來看月宜涼气故延今夜坐淸光不負古人詞小山叢桂含香待流水淸蘋逐步移來歲未知誰在此西家長笛莫敎吹

後夜無月

月向圓時正好看浮雲入暮故漫漫陰晴明日眞難料用捨平生只自安天上無人淩倒景海東何處溢淸寒虛檐不礙長松樹獨坐胡牀到夜防

爲盛舜臣題山水長卷

城西蕩雙槳遙背伍胥門人家枕河住漸喜歷鄕村豁然見平田農夫荷鉏去好風低嫩苗微雨灑髙樹葦間多放艇栁下或扳罾錦布芰荷蕩沙明鷗鷺汀魚梁接牛宮沽酒新郭市迆邐到橫塘虹橋垂四趾亂山似遮路旋轉自長溪水入太湖北云生光福西扣舷唱吳歌有客中流過千載懷古心悠然欲相和香徑旣云沒琴臺亦成空山頭明月上仍照館娃宮登髙信徒勞望逺發深喟閒展圖畫看舊遊一何類

次韻石田戲朱野航短視

石翁目如炬下見淵魚沈麼麼蠅頭字夜讀成書淫作詩調朱子譬如火爍金又如白日中光燭孤云陰其詩信善謔當於古人尋嗟彼盲者病遇人惟聽音其病最所苦畫地不及瘖𨿽然苦若此樂師能鼓琴朱子卻差勝瞳子職自任使見素服者何曽謂靑衿惟恐醉生花酒至戒滿斟矻矻手所抄書卷徧詞林平生臨池興墨气識淺深時復瞑焉坐雅思發孤吟要知視短者反視惟求心

叢桂堂前五詠

梅

冰雪難爲石多緣虫所傷園丁莫醫治試檢郭駝方敗葉頻飄砌彎柯彊出墻誰嫌花寂歷還解吐寒香

栢

細數先人植依稀六十年狂風莫能防撐壁尙危然日午影猶側霜多皮更堅平生借依倚巨石幸相連

防

櫟社異玆種如何身類之奇形豈天賦割剝諒非時磥磈還同癭扶疎不是痿猶能爲拂子敢負少陵詩

藤

墻傾何須附尺地幸相容但惜渠何罪髠爲城旦舂纒根維石固食葉有虫攻卬首疑飛躍乘雲欲化龍

竹

委巷名修竹胡爲不稱名空庭秋月落短影愧詩評嫋娜因風舞蹣跚著地行仰看松百尺能結歲寒盟

謝石田送匏硯復次前韻

園官驚見瓠壷肥肯信良工自範圍物在要論眞與假譜亡空較是耶非出門合轍何從合逃墨歸儒始是歸不是癡翁多玩好平生有號更誰依

中秋後二夜獨坐

不須把酒問靑天秋色平分恨稍偏已覺初昬星漸宻難敎旣望月長圎詩中蟋蟀依牀下江上芙蓉到檻前更有桂花香可挹垂堂獨坐未成眠

題湯溪胡氏藏朱澤民山水大幅

晴雲亂落長澗疊嶂秀依宻林水樂鏗然自作茅堂可徹鳴琴

顧天錫參政以公事畢過吳中省墓復還南陽送別

北來一月逐賔鴻秋水方舟有便風獨戀松楸忘道逺徧觀禾黍樂年丰身彊肯惜驅馳力地重當論保障功山藪逋民知在念相逢吳下恨匆匆

題王浚之茗醉廬

昔聞爾祖王無功曾向醉鄕終日醉醉鄕茫茫不可尋後世惟傳醉鄕記君今復作醉鄕遊醉處𨿽同遊處異此間亦自有無何依舊幕天而席地聊將七椀解宿酲飲中別得眞三昧茅廬睡起紅日髙書信先回孟諌議陸羽盧仝接迹來仍請又新論水味不從衛武歌抑詩初筵客散多威儀無功先生安得知醉鄕從來分兩岐

嘆雨中桂樹

幽香發叢桂秋半以爲期今年節序早怪爾獨開遲開遲不湏較終然亦遲萎及此正開際金粟仍累累倚樹日頻嗅折枝戒童兒夜來風雨作毎旦無晴曦繁花總狼藉眾葉共紛披此猶坎坷人發達值年衰一朝不自意憂患復幹之植物尙如此人生安足悲

重陽前連雨續潘邠老詩四首

滿城風雨近重陽景物蕭然嬾下堂門外催租敎且去籬邊送酒喚誰嘗人期稔嵗禾俱偃俗愛佳名菊未黃無限悲秋莫能記彊將詩句續潘郎

滿城風雨近重陽桂樹叢深閟小堂掃地焚香聊復爾升階拜石亦何嘗壁間著色新苔緑庭下無聲敗葉黃莫把茱萸還徧揷老年衰鬢似馮郎

滿城風雨近重陽錄事年來築艸堂宴坐謾將茶餅閱淸齋惟許菜羮嘗浮空到處雲頭黒射地何時日腳黃溪上得魚驚水長扁舟蓑笠見漁郎

滿城風雨近重陽秋水浮渠緑繞堂書爲貪看偏易忘藥緣常飲不須嘗樓髙正愛遙岑碧墻短先驚古樹黃坐念昔人眞自愧楊雄三世尙爲郎

雨止後復續邠老句二首

滿城風雨近重陽何處歡聲忽閧堂酒擊宿醅猶彊飲飯炊新米定爭嘗步臨積水驚垂白坐傍明窗寫硬黃老倦不能親句讀敎兒安得作賢郎

滿城風雨近重陽倐見斜曛晚入堂病有客來難答拜食無君賜孰先嘗籠收鴨腳累累白盤飣駝蹄濈濈黃一任西鄰還撲棗杜詩不用贈吳郎

趙松雪秋江待渡臨本

蘋末風生江水響野航載客時來往白雲故映丹楓明秋色滿前誰獨賞江頭待渡心不忙日落髙人猶偃仰負薪只恐到家遲隔岸樵夫豈吾黨妙句窮搜入杳冥詩成似作推敲狀此圖舊出松雪翁百年模寫將無同紛紛眞贗何足論堂上依然攢數峯

南唐王齊翰剔耳圖【後有東坡防語載王晉卿耳聾事】

防毫細染王良史玉手親收黃保儀剔耳不妨閒釋卷撚髭全勝苦防詩危言自足驚都尉善戲何須及帝姬寫入志林傳後代眉山此段事尢奇

文宗儒以重九獨飲用東坡古來四事巧相違之句續成一詩見示偶夜過宗儒北莊乘月而歸因次韻以復

古來四事巧相違近擬田家置短扉學圃敢誇今日是開尊未覺老年非岸頭軋軋挑禾去樹裏熒熒乞火歸明月滿窗仍列岫主人堪比謝暉

爲史太守題畫

靑山岧嶤環洛下洛人盡是看山者史侯早作甲科人只踏京塵跨驄馬昨分符竹到蘇州夙夜常懷民社憂吳山西望亦不俗日坐黃堂無暇遊是誰寫入丈縑裏白雲移來露其趾喬林深處著茅廬黃髮髙人多壽祉惟昔鄕人白樂天當時遊賞亦稱賢請侯暫輟一日事卻按畫圖還泛船

家藏集卷二十一

欽定四庫全書

家藏集卷二十二

明吳寛撰

詩四十六首

題華東湖作族侄女冬娘死節傳後

江淮兵變到中吳死節多從女丈夫獨有冬娘名姓著一篇家傳賴東湖

題王孟端贈趙定軒墨竹二首

鳳凰池上掌絲綸餘興依然見墨痕戲寫一枝何處贈吳門相見趙王孫

秋風欲動覺蕭蕭萬木空憐葉自凋見說舍人髙致好一枝惟許換吹簫

題柯敬仲博士墨竹【上有虞道園詩】

奎章閣下鑑書時書法翛然見竹枝碧玉漸髙應解籜倩誰深刻道園詩

趙松雪溪山秋霽圖臨本爲奎侄題

碧山爭秀掃蛾眉故著丹楓防染之松雪齋中人不見後人猶解學王維

挑鼻圖

昨見剔耳人今見挑鼻者莫言人道我有我自打

春溪聚禽圖

春溪逺發春山中一夜好雨溪流通緑波泛漲無際但見桃花千樹紅鴛鴦鸂何容與散亂中流錦爲羽倉庚獨似避遊人去踏花枝落紅雨艸深哺子芳洲晴葉暗仍聞求友聲展圖便有防心處放棹欲作春溪行裳縞衣彼何者爲戀髙松倚平野莫論鴻鵠志安知名字俱標在埤雅

題陳季昭畫

金昌亭側舊樓居索畫人來坐不虛誰信髙年筆猶健案頭臨畫似臨書

題範文正公書伯夷頌後

鄕先正範魏公楷書韓子伯夷頌宋元以來題詠甚多然姦檜亦厠其間有韓範不時有此心誰與論之句是可笑也寛舊觀此卷今再從公裔孫從規借觀焚香再拜謹題其後

西望天平萬石林凜然生气到於今名文有托幽光顯餘事能傳楷法深義士若微眞接迹名臣𨿽有莫論心歳寒堂裏千年物敢作尋常翰墨臨

題西閶吳子潤制刻絲壽圖

機中織錦慚秦娥唐宮刺繡如拙何防絲日暖臨窗搓新藝試看投金梭剜雲割霧補銀河旁人不識以手摩非紵非縠非綺羅但見空明揺玉波上有雙桐交碧柯下有靈艸連緑莎奇石矻立仍嵯峨僊人曵杖顏微酡幅巾翛然步平坡髙躋壽域發未皤丹靑朱粉費調和畫家自來無此科裁成萊衣舞婆娑羔皮豈少緎與紽吳中妙手不可磨樹間有字知爲他五色文繅一尺玻淸曉持向髙門過海鄕樂事新年多試呼家童歌此歌

陸天遊畫

翛然掩陋室幸此絕塵鞅偶開水墨圖頗慰山林想危岑瞰深碧湖水平於掌喬木四五株秋气始蕭爽不逢弄舟人似聽伐木響二老足髙致多暇自來往落照變巖姿臨流更欣賞

黃大癡畫

疊嶂帶微云淸溪落髙樹茅屋是誰營緣知最佳處城中無一防門外有雙屨不盡此圖情癡翁更題句

杜東原畫

曾過杜老宅不見舊林亭此日看圖畫多年失典刑古藤垂地紫弱栁映門靑彷佛當時意吾衰鬢已星

任月山七馬飲飼圖

一馬初飲泉三馬共嚙艸二馬欲飲一未嚙七馬縶維俱櫪皁圉人飲飼亦良苦莝艸汲泉須美好驅馳正用千里力不使爾渇使爾飽爾如無用卻徒然天閒肥馬云錦連

登故友史西村小雅堂

路繞黃家溪水長春風灑淚復登堂艸荒求仲常來徑塵滿元龍舊臥牀分手死生嗟契闊傷心聚散覺淒涼髙丘數尺棲神地碧樹爭凋不待霜

訪啟南舟中望虞山憶與啟南同遊今二十年矣

蜿蜒平野臥靑山相見令人獨厚顏徒有詩篇曾記詠已無筋力再躋攀船頭旋轉憑黃帽水靣低回擬翠鬟舊日同遊誰在者欲從東老學淸閒

夜宿啟南宅風雨大作

賔筵燈燭對淸光更許扁舟系岸傍眾竅盡號風在野舊痕猶記水侵墻艸堂突兀春星暗栁市回環海浪長天意莫言能殢客老年難自別西莊

題啟南過吳江舊圖

吳松江腹太湖頭雌霓連蜷臥碧流我昨經行覺尢勝滿船明月下滄洲

過荻扁畱題王葦庵宅

三十年前此地來髙門重見向陽開席間香气梅花供庭下淸陰栝子臺春及西疇農事動晚來東浦釣船回主人爲滌胸中垢臨別還敎進茗杯

賦葦庵新栽四栝

嘉樹初從何處移並持髙節已虯枝良材舊作荊州貢別種休評杜老詩【杜有四松之詠】春雨總沾親手植歲寒能長及肩隨他年五老成賔主秀色參天映壽巵

謁外家墓

髙塋昔所築逺在西山陬始鑿處士穴萬石臨上頭忽逾二十載旁峙復二丘【左汝中右汝善】荒涼樹盡伐蔓艸自綢繆周垣旣傾缺中路廢誰修處士有厚徳賢配信其儔如何使至此天道亦可尢二子伯最美獨抱子女憂上冢無哭聲陳設空肴羞我獨重感嘆淚下不可收有侄弱不振生計且無謀琢石爲表識次第植松楸吾當任其事庶以慰諸幽

送僧無礙歸太原

出門有礙是何言萬里南遊自太原總道水流還赴壑亦知葉落要歸根

爲奎侄題吳隱之刺史遺象

南行曾是飲貪泉百世淸名尙卓然遺象未知還似否賦詩惟與後人傳

答光福張君送楊梅樹

曾乞楊家果樹栽銅坑山裏忽移來薦新每恨無佳味欲向先塋手自培

題陳憲副賣書圖後

過門作別意何如爲說嘉禾去賣書倐過驛程輕是舫久知家具少於車古人糟粕猶酣甚舊日筌蹄豈棄余莫把賣書圖也賣要看淸節正須渠

紀遊靈巖【有序】

靈巖爲故吳宮自唐以來詩人題詠甚多而吳人歳必往遊故範文穆公詩有不到靈巖卽虎丘之句予少時猶見山下有石碑曰第一宮後寺旣壞而山復遭石工之厄遊者益少治丁已三月予將北上與文宗儒輩匆匆一行時主僧方戒鑿石種松滿山予喜玆山之復興也賦詩紀之

千載吳宮瞰瀆川重尋蹊徑意茫然靑山亦有興衰日白髮空懷少壯年巨石鑿殘憐匠斧平湖浮動愛漁船主僧手種松杉徧擬待成林更坐禪

紀遊天池【有序】

予與李世賢文宗儒諸公徧遊西山晚至天池有老僧三人皆垂白髮數寸見客相視愕眙其一人明日持捲造予家索詩自言不入城者二十餘年矣憐其意懇旣爲題二絕句復賦此紀之

怪石巉然銕削成寺前仍有一淸山深遊客來應嬾林宻居僧見若驚瘦骨能支猿鶴老長顱不剃雪霜明將詩何用眞堪惜二十餘年復入城

予以服除赴京啟南謂年老難別拏舟逺送感念故情以詩敍謝

行經錫谷又毘陵豈是山陰興可乘千里緑波隨客去中宵白髮向人增老年敢祝惟多愛厚祿深慚自不勝杖屨相從須有日臨岐詩劵最堪憑

題無錫李舜明家藏宋王梅溪謝先世侍郎琳爲主司啟並題禦賜詩遺墨後

宋家南渡有文豪賜葬猶瞻墓栢髙畱得舊時遺墨在持衡眞喜錄英髦

宿呂城

連朝離抱不能平又記南來宿呂城酒散長亭驚雨至【時同年蔣徳夫載酒逺送因雨始防】棹依髙岸識潮生麥秋未到猶三月步將臨只一程賴有故人同夜坐白頭相對燭花明

自邵伯至寶應風雨中連日過湖

滿船風雨過重湖湖上帆開百幅蒲逺岸茭蘆紛自舞中流鵝鸛亂相呼行期莫把前程算身計先爲晚歳圖積水混茫三萬頃只將震澤抵中吳

入淸河

扁舟離東楚始入淸河行欲向水濵問如何負淸名淸河自南下黃河自東傾昔者本異派下合猶分明一從河爲患散漫殊縱橫兗豫失故道迂行過彭城迆邐數百里洶湧勢不平遂令淸河濁敢望黃河淸孰爲究其故厥咎從何生淸濁各歸宿巨海終合並河伯須率職勿俾識者驚

下邳道中見山

我行過京口靑山似追餞十日浮濁流無復見山面今朝入下邳有物臥平衍風回亂帆開山色如復見茫茫曠野間翠幾誰所獻舟中局蹜身自覺忽輕健歐公記瑯琊蘇子詠陽羨勿以此並論聊慰平昔願

望桓山

郭外岡巒如大環【蘇子放鶴亭記語】西偏人說是桓山舟中引領猶堪望石上題名孰與刪【予未嘗遊此聞有好事者題予名於石】堂制若封黃壤燥斧痕仍帶紫苔斑孔林樹古無人伐地下知君亦厚顏

過沛縣懷縣令顏伯偉與其子同死兵難

誅錯兵來漢室輕區區一令肯前迎何人獨以家爲計有子還憐史失名主辱固當全大節身亡旋復共孤城夜深河上扁舟過嗚咽猶聞流水聲

泊濟寜

路入任城懷舊事誰家有酒當金南湖積水將分處孤月隨人正滿時翠栁行深烏市亂黃沙岸古燕巢危薫風送暑趍京國心與河流欲並馳

東昌道中偶閱畫冊各賦短句

菜

翠玉曉蘢蓯畦間足春雨咬根莫棄葉還可作煮



類一何多吾欲問老圃更乞東陵侯來救渇者苦

茄

種茄糞壤中地力亦易竭厥狀𨿽不同難將味分別

蘿卜蔥

玉杵削未舂金絲束成繚和以翡翠莖並作春盤料

荸薺

累累滿筐盛上帶葑門土咀嚼味還佳地栗何足數

楊梅

五月果初熟枝頭鶴頂丹欲知甘冷好千顆薦冰盤

筍

已抱錦防兒仍參玉版師吳門啖已足正屬燕來時

木筆

半含成木筆本號是辛夷一樹石庭下故園增我思

梔子

此種爲薝卜名曾載佛書瓣香凡六出郤與雪花如

渡口驛遇風

黃沙障天天半昏炮頭風急萬馬奔何人去塞土囊口天與河流一色渾曠野麥苖才尺許只見風來不見雨雨師風伯不相能彼蒼髙髙柰何汝

家藏集卷二十二

欽定四庫全書

家藏集卷二十三

明吳寛撰

詩三十一首

謝周尙書伯常送魚次太保屠公韻【自此至京作】

南行渉大江喚買隔船窗占夢𨿽非眾攜來郤得雙尺書烹有字長鋏怨無腔酒熟眞堪薦呼童倒玉缸

和屠公次前韻紀賜鰣魚

貢道溯長江頒來出窗百筐皆滿尺八座合成雙【尙書例賜二尾】鮏气銀爲鬛肥膏玉作腔知公食有剰須用置冰缸

吏部右廂前種竹

老翁自把百年量種木何如種竹彊乞得已從鄰捨近移來恰比主人長成林便儗逃空谷賜筍無勞出上方【是日賜筍】喜有雙松爲伴侶嵗寒髙節共剛膓

謝僚友佀公摘送左廂前杏子

一樹臨窗初試花又看結實壓枝斜薫風吹熟甜如蜜投我何須用木

和周伯常謝佀公送杏杏爲伯常植者二首

親手移來別苑花隔窗窺見數枝斜蚤知結實甘如許何用靑門去種

數顆累累映雜花方庭紅日影斜斜夜來風雨還堪惜已似黃臺四摘

謝屠公送西域眼鏡

家藏古銅鏡滿面塵始拂不但人妍媸更可照百物𨿽然明若此其背暗如漆妍媸旣莫辧百物亦盡匿此鏡從何來異哉不可詰圎與莢錢同淨與云毋匹又若臺星然兩比半天出持之近眼眶偏宜對書帙蠅頭細字明瑩類椽筆予生抱書淫視短苦目疾及玆佐吏曹文案夕未畢太宰定知我投贈不待乞一朝忽得此舊疾覺頓失謝卻撥云膏生白訝虛室扁鵲見五臟未必有奇術隨身或持此遂使目光溢世傳離婁明雙睛不能沒千年黃壤間化此直百鎰聞之西域產其名殊不一博物有張華吾當從彼質

舊蓄一鶴部中後三年復來而鶴尙存感而有作

置爾寛閒處憶在三年前三年我復至見爾忽淒然爾尙識我否不識有由然面皺須盡白豈似前三年惟爾善飲啄頂朱翅仍誰能養爾翅更使羽毛全上飛入白雲下集歸靑田饑啄江南禾渇飲山中泉寛閒處在此鴻鵠相周旋終嵗被拘摯吾當還省愆

次韻屠公謝佀公送玊黃子二首

碧盌盛來黃玉團良工𨿽巧未能鉆臨風更帶淸冰嚼並作人間六月寒

牛心空是赤團團黃玉懸枝宛若鉆須共楊梅三百顆冰盤錯落照人寒

嘆右廂前枯梨樹

庭院陰疎日又西翛然相對有枯梨霜前少葉遭虫蝕月下無枝借鳥棲不及蒹葭猶倚玉爭如桃李自成蹊吾生老態還同此禿髩臨風句彊題

秋享齋宿

齋閤相通畵舫同置身書卷筆牀中沾衣尙帶丹墀雨揮塵難招玉宇風髙栁鳴蟬驚旅客枯梨行蟻對衰翁到來兩月慚無補又是人間伏暑終

偶與屠佀二公論世俗以老態從上爲壽徴戲成二絕

六十餘年作宦遊未知前路幾春秋人言老態須從上白盡髭須正不愁

白盡髭須正不愁吟詩撚斷更風流從今越把詩吟苦索性還敎白到頭

謁陵與韓貫道戶部大勝寺前晚坐

髙樹叢生積水淸亂蟬齊噪夕陽明靑苔滿地畱人迹黃土何年系寺名便與詩家謀共隱不從衲子話無生胡牀坐久涼陰下縛木爲橋喜更平

小憇昌平城外崔老家

深巷陰陰古轍斜靑山不向小堂遮禾苗蔽野多遺穗槐樹參天自落花百嵗遷移燕地事五陵豪傑漢人家主翁頭白無徭役閒渉田園看摘

詠肩輿

翼然軒蓋忽臨頭下澤渾非馬少遊穩坐終嫌人代畜平行聊當水乘舟步依緑樹還相礙臥看靑山得自由風雨出陵騎馬倦一時無價可相酬

謝屠公送新榛

七月遼陽已降霜簮頭落地野榛香三年不到燕山下又喜頻將玉顆嘗

送吳箋與屠公

入手新詩已百篇奉償日費有吳箋故知供得髙才足嵗取於今擬十千

答屠公見和

一嵗詩成知幾篇洛陽髙價起華箋況公更有鵝羣好未滿黃庭字五千

屠公和章有一歲百箋之句則百歲合用萬箋次韻答之

興到揮毫乏短篇故應相送只長箋請公莫問長箋價百嵗都來少九千

題元朱本初道士貞一槁後【本初臨川人從吳全節宗師居大都數祀名山所至考求地理作輿地圖考其詩文槁名貞一序之者六人如虞邵庵範徳機及栁道傳諸公皆加稱許而親書其文吾友陳畱令王抑夫藏其藳示予請題】

龍虎山中托錬丹身操儒行隱黃冠解衣弄月當泉壑滴露研朱倚石壇輿地著書還有考竹宮將命卻無官遺編不用重評品虞範親題在捲端

枯梨結實分送屠佀二公

誰道枯梨生意遲秋來結實尙離離斑多或被蚊蠅咂味美還招鳥雀窺律在不妨猶擅食詩成相送敢違期玊丸流液能消渇日啖何湏說荔枝

答屠公謝送家園棗有僊種之稱

詩贈吳郎有杜公西鄰撲棗事還同若將僊種來相比小圃安能抵閬風

秋壇陪祀

殿外泠風似颯然卽看庭燎列星躔牲肥豈秩無文祀谷熟當書大有年舜樂九成神欲陟魯宮三望事猶傳小臣十載從龍處憶侍鑾輿向籍田

謝屠公送貓

東巷所居第破屋才數間何物爭穿牖穴地深且跧入夜呼隊出蹤迹殊姦頑衣囊屢嚼嚙書架能緣攀厥類𨿽甚夥厥狀亦甚孱卽欲撲滅之寸矢弓莫彎誰家有小畜非獾復非豻眈眈視而步如虎出深山善捕卻容易徧乞何其艱公幸卹我患使人忽分頒奇形合相法尾短睛懸鐶黒白錯爲章宛同野貍斑駿足尙可市此價金千鍰今我幸得此夜臥不鰥鰥拊牀少叱吒髙枕當閉闗利爪最善獲頭頸血流殷穴中知有警逺遁猶窮蠻蘇子休賦黠張湯免誅姦但恐戀舊主逸去湏遣還持此爲公謝簡略無多刪

夜閱陸放翁劍南集因懷北鄰故陸詹事廉伯蓋集爲陸君借予抄者惜未完耳

北鄰人去已三年覩物思人爲悵然不信形骸難玩世豈如糟粒自遺編隔墻無客敲棊局對案誰家棹酒船九十放翁詩萬首可憐無復象翁賢

哀陳一夔

謫官已半刺出守仍一麾逺州久未到豈是行遲遲此地少文物蠻夷竊相窺無由勞撫字劫掠以爲嬉置君於其地常恨非所宜一朝下恩防稍幸得量移齊安佳山水足以爲詩資如何始聞命已與人世辭哀哉生何蹇天道令人疑懷沙自求死澤畔非湘累君容不憔悴君性尢坦夷平生無所好所好止於詩每當尊爼間賔朋爭笑嬉耳獨若不聞凝然方有思積成西潭稿千首尙多遺往嵗過吾家首簡乞題詞雅意久未復見靣遂無期遙遙度嶺嶠孤櫬誰扶持想應只僮僕返舍當何時妻子相向哭悔不昔相隨薄暮寒窗下思君交涕洟詩人例多窮身窮名不衰聊將此自慰亦以示所知

答劉時雍宣府見寄

懶不修書愧故知忽傳驛使逺投詩忍寒上谷分司地冒暑西街作別時助盡軍興眞不忝了來官事卻非癡新年有詔行當召北望遄歸慰我私

生日次韻答玉汝見賀

入手投來絕妙詞忽驚生我日當斯衰疲彊竭驅馳力老大惟懷鞠育時上國醺人非麯米故鄕招客有蒓絲癡兒繞膝爭爲壽不覺燈前一解頥

答濟之次前韻

春酒頻行莫致詞雪園何意客來斯嵗除媿我仍初度年壯看君獨後時六尺瘦軀支槁木數莖衰髩罥遊絲故鄕只合先歸去況話湖山便朶頥

家藏集卷二十三

欽定四庫全書

家藏集卷二十四

明吳寛撰

詩六十六首

戊午正月十一日郊壇分獻東鎭

半夜雲煙防石梯燔柴初舉樂聲齊旌幢繚繞天門近臺殿依稀海市低恍若神只相上下秩然海嶽隔東西願言聖主精誠意降福穰穰及逺黎

上元日邀鄕友小防

佳辰邀客徧東西誰惜長裾涴雪泥駟馬僅容嫌巷隘濁醪能過愛墻低聊因官假休衙早暫敍鄕情入座齊莫念老夫筋力倦燒燈直欲聽朝雞

防飲屠公以不預防次韻見戲因和答之

雪後羣山映郭西肯勞玉趾履塗泥市燈入夜光猶短鄕酒逢春味更低寡和已慙歌似郢眾咻卻恐語難齊小堂若設三公席四坐人皆作木雞

朱天昭巡按福建還止宿城西佛寺以不預防次韻復和答之

憲節遙停禁籞西南來驄馬不沾泥太防執法星躔近滕六潛蹤雪陣低吳下異材原不乏睢陽髙防故當齊三年濶別多情話小約何妨黍與雞

送王惟安赴思南推官

年壯曾題太學名恩初喜授官行舟乘驛傳從新例囊帶刑書卹逺氓仕路誰爲賢郡佐儒門不失舊家聲春風得意過鄕國一夜桃花水自生

次韻玉汝志得曾孫之喜

男女早婚多一代只今人亦有恆言卻慙小子爲前輩更喜名家得外孫【玉汝之孫娶於陸陸吳之著姓也】吳苑新居眞福地於公故事有髙門客來偶敍家庭禮覺今年輩行尊

梨樹今嵗復有一枝枯者感嘆再詠

閒看梨樹發長吁已斫枯枝旋復枯老態最堪爲我伴朽材終不要人扶回瞻桃李顏無厚徧歷風霜勢自孤試待秋深仍結實收功還見在桑楡

讀石崇王明君詞

晉代何人石季倫古詞始倡王明君明君顏色不可見後世只因顏色論自玆詞人不一一其間言語何紛紛吾思明君顏色未必美畫工被殺非信史漢元嫁後漢成世邊塞年年通漢使君王本是好色人昭陽宮中瀦禍水豈不學曹瞞念蔡姬黃金不惜贖蛾眉又恨明君不制十八拍思怨誰將心事知嗚呼江都王女已先嫁良家之子奚足悲婦人出處亦有命漢室禦戎何失正請君譜作琵琶詞莫怨匈奴怨劉敬

詠吏部後園艸木與屠公倡和

桃

城南春色曉移來妝防園林錦作堆嫩緑不須將葉認淡紅已是帶花開都自發劉郎詠幽谷還敎謝判栽此日公門深似許晝長髙鎖正掄材

梨

名果先從張谷來紛紛碎雪欲成堆淡妝自把蛾眉掃巧笑誰將瓠齒開園子豈求他種接主人能使及時栽夭桃灼灼驚凡目縞素應甘自不材

棗

蕭森何處爲舁來曽帶荒園宿土堆燥壤豈勞長甕灌低枝不礙短籬開敢將艷色誇桃樹勝要淸陰乞栁栽賴有當時仙種語爲薪莫漫比樗材

竹

種處能招鳳鳥來月明淸影拂書堆筍鞭遇石猶斜出花米逢春莫亂開此物似賢今合薦吾家醫俗舊曽栽若從後圃論髙節梨白桃紅孰取材

杏

花信風寒已早來隔墻俄見赤云堆並頭兩樹長相倚屈指三春始得開曲水少年誰復探公門今日要兼栽莫言結實供人啖破核還堪作藥材

馬藺艸

難呼童子上堦來頭髮鬔松亂作堆丰艸舞風眞錯認繁花浥雨欲爭開長鑱荷處休敎斸髙岸崩時合用栽誰擬防櫚爲拂子杜陵詩裏獨憐材

紫芥

滿目斕斑布地來春風驚見錦灰堆菜根作苦終嫌咬茗葉浮香爲撥開何防兔葵嗟競掇昨朝馬藺悔多栽傳聞此種畨邦致用向中華亦楚材

酴醿玉簮

春色秋光逓往來憑防數尺土髙堆翠揺釵股風吹墮玉削簮頭露濯開山谷詩中那忍摘唐昌觀裏合求栽花容淸麗人爭愛誰向周書問梓材

牡丹

嫣然國色眼中來紅玉分明簇一堆最愛倚闌如欲語緣知舉酒特先開洛中舊譜頭須接吳下新居手自栽若向花間求匹配揚州瓊樹是僊材

芍藥

品髙眞自廣陵來舊譜空憐壁角堆千葉連云如並擁兩枝迎日忽齊開詩中相謔何須贈擔上能賖也用栽記取今年才看起醉吟多借麯生材

孟夏太廟祭偶登東園涵春亭次韻

松陰覆處一亭幽涵盡春光送兩眸宮漏稀聞知地僻胡牀列坐覺人稠桔橰倚樹禽相語略彴橫溪水自流不是廟庭來祭晝長安得此淸遊

送徐侍郎公肅致仕

尺疏陳情再吁天病來翻幸得歸田髙懷豈爲虛名累直道能將晚節全鄕社侍行多後輩都門追送半同年只今晏子身仍在南去相從願執鞭

對萱花有感

節序交夏至繁花俱已摧幸有堦下萱爛熳猶爭開久旱土更燥繞砌無靑苔上焉炙烈日下焉撲浮埃如何色仍秀豈是深根荄朝將淸水沃恐爾晚易萎萎者旣先落秀者猶相催安得麥與禾似此一回栽年年摘其穗坐食惟加培天時有水旱漠不能爲災此花號忘憂憂懷翻自來平原空若甑長河淺於杯居人及行客愁嘆聲如雷感召當分責食祿慚非材

校白集雜書六首

公事初閒就枕眠睡魔偏向靜時纏就中還有醒然處爲校蘓州刺史編

蘓州刺史十編成句近人情得俗名垂老讀來尢有味文人從此莫相輕

廬山秀甲艸堂低杭郡湖開六井西所幸平生最佳處坐遊時按集間題

白蓮靑石未爲奇官滿舟中只自隨二物千年還在否淸風誰報洛人知

齊雲樓子化煙埃往日園池安在哉故府荒蕪經世變前賢遺迹重堪哀

山路新開到武丘仍栽花栁近河頭吳人只愛行遊便還憶當時刺史不

次韻啟南遊金焦二山見寄二首

西岷一股翠嶙峋漂墮東南扼海神弱水混茫能負物假山硊卻勞人波光靜耀魚龍夜地道潛通艸木春更上妙髙臺上去世間何處避黃塵

獨遊勝地拈詩筆豈是坡翁有後身天地何妨容一老江山相對作三人茶新正趂中泠水花在能儲四月春愧我經行猶別去死生契濶不須論【有懷亡友史西村不得同遊】

又次韻弔郭璞墓

瘞鶴銘題陶隠居當時同瘞骨應如詩篇入選非唐制藝術流傳有晉書山石稜稜孤塜在江波滚滚一身余師尋穴嗟如許气聚風藏事已虛

飲陽羨茶

今年陽羨山中品此日傾來始滿甌谷雨向前知苦雨麥秋以後欲迎秋莫誇酒醴淸還濁試看旗槍沈載浮自得山人傳妙訣一時風味壓南州【吳大本嘗論煎茶法】

久旱始雨適校白集至喜雨篇因次韻

麥秋麥已無況種黍與菽向晚聲蕭蕭忽聽在枯竹豈惟驚我耳遂爾拭吾目起視方庭間沾衣走僕僕渠決防須成檐澑忽相續憔悴兩靑松葉垂若新沐萱花回故紅藤蔓長新緑詩人歌太甚及此和霢霂時已慮獄囚詔方停土木私捨未擬還坐久索燈燭

晝寢

深院三朝雨微涼六月天紗廚垂緑水竹簟蹙蒼煙不用垂頭坐初傳閣足眠【屠公睡時以物閣足自云樂甚】孔門嫌晝寢犯訓幾時悛

選事畢左闕下臨水東望

栁塘千頃緑云鋪此景人間未必無金屋朱垣看倒影只除海上是蓬壺

又聞鶯

上林緑暗始聞鶯只許啼來三兩聲莫道詩人聽不慣曽歌伐木愛嚶嚶

小園初名一鶴後鶴失去乃攺憶鶴亦以聲之近耳

白羽翩然長似人慣聞呼伴向東鄰淸防招下天還暝瘦骨埋來艸又春少保畫圖傳粉墨長公詞賦說車輪荒園不惜名重攺過客無疑事始眞

和濟之次玉汝過飲園居韻

扣門不厭往來頻乘暇相過總故人顧我已爲黃面老與君不是白頭新小園樹朽更三主委巷墻低少四鄰日暮持杯難作別吳音滿坐語偏眞

久雨遣悶

濕云壓檐低不省猶是晝倚檻閱書編檐頭自懸澑銅盆置庭中防滴若刻漏須防雨來多聲響一何驟虹背何曽彎雨腳不停走溽暑類江南濕气屋未透小戶困沮洳俯出從狗竇頗聞石炭貴妻子自相詬幸此得安居無術爲援救硯沼映術煙冩懷不能就

公署阻雨晚坐

公堂吏散下孤幃畏向長途冒雨歸壓架漸看藤蔓長墜階初覺豆花稀蛛藏檐隙難施巧防嚙書堆定苦饑最是農家憂水溢坐慚支祿更垂緋

夜宿公署不寐

郎吏巡風夜未眠老夫愁雨亦醒然暑回河朔三秋景潤比江南五月天似著寢衣齋榻上卽聽朝鼓禁門前爭如蓑笠歸胥口蘆葦叢中泊釣船

謝文宗儒以茶榼寄贈

疇昔山崖與水濵行時茶具每隨身俗緣未盡還分郡淸物猶存合贈人陸羽已嘗泉最美遲任休說器惟新只今紙裹眞堪笑攜去尢驚範景仁

月蝕

怪哉如有物來侵奔走臺司奏鼓音魯國不書非史闕盧家多詠亦詩淫蒼蒼正色天殊近隠隠幽光夜向深正是生明人共仰浮雲來蔽又成陰

小池種蓮未發而葉頗盛晚坐賞之

秀色亭亭挿淺波翠盤擎處只髙荷江湖入眼誰嫌小風露驚心已覺多白羽似揺詩莫詠碧筒堪飲客須過晚來閒聽蕭蕭雨獨欠扁舟著短蓑

聞故園山茶爲人所折

山花昔年植正在竹亭西雨露頻長養豈同蒿與藜廿年始還家見此枝猶低隔嵗綴芳蕋花開剪成緹亭今已撤去亂石甃爲隄復此與花別夢寐不能迷頗聞此樹下春來踏成蹊衡門不常關頑童皆有攜如何忍攀折狼藉滿春泥遂令鳥雀至月夜無枝棲淵明問來使艸木入詩題安得人愛惜髙與南檐齊

謝陳原防寄方舄

佳制新成一尺方退朝便作野人裝他年吳下登山好著屐應憐去齒忙

聞西墳新栽松樹甚茂

東墳長松樹風雨屢防之落落餘數个古藤相附麗西墳近所築數畝平如坻嫩檜旣環植新松亦復移移來自西嶺其短才牛犛艸棘每爲厄腰鎌要鉏治常恐山叟懶不見暢茂時家信忽逺至幸借春雨滋靑靑自拔起芄芄異茅茨千尺由寸莖長松總如斯百年藏吾骨淸陰抵髙帷寄語子侄輩愛防當從玆

種蓮公署有一花二房之異

盡說人家有瑞蓮何人曽見緑房駢冰蠶分臥頭還並翠鳥同棲翼自聫莫信楚江萍似斗空聞泰華藕如船戶曹得此眞爲異定兆年年大有年

朱郕公挽章

虎城西踞壯神州身屬安危四十秋小大皆賢將福東南不系聖君憂九京地隔旌麾偃百世人膺爵邑酬能保榮名須令徳古來休比富平侯

補壽徐閣學七十

黃閣身居近五云四朝弼亮古嘗聞曽因舊學稱良傅常有嘉謀告聖君故族遙傳徐孺子義田重置範希文萬方錫福須勞助壽域髙躋更防勲

恭題宣廟畫所翁畫龍圖

黒雲作雨初收腳似有飛龍露頭角恍然拈筆欲寫之目昡金鱗仍走卻所翁好龍非好眞眞龍自爲龍傳神小臣稽首不敢視龍去鼎湖經幾春

題友云吳尙書忠節錄後

南望滇池新廟開忠賢遺象許誰陪早知斯世爲臣義不負中朝出使才立腳肻因衰俗變戴頭眞向朔庭來百年宇內終當死大節堂堂未可哀

予旣以憶鶴名園復有致一鶴者蓄之月餘一旦飛去

短垣局促損精神憶鶴名園又有因野性未便煙火食髙情誰防水雲身縞衣化盡京塵滿碧落招來海月新東去靑田如不返須防矰繳遇虞人

送少師徐公致仕歸宜興

丹陛班東第一人聖恩初許作閒身麟袍玉帶辭黃閣龍敕朱圅下紫宸盛事敢誇今最少賢名當使久如新平生杖履相從志罨畫溪頭擬問津

送吳克溫奉防防送舅氏少師公南還

千年詩裏渭陽情往送誰辭此一行禦筆批來眞有防驛舟馳去豈無名相君久仰爲前輩舅氏相親是外甥卻到荊溪兼定省白頭堂上喜還驚

詠水紅花

繞庭秋色爲誰奢舊譜無名亦自嘉垂穗豈殊香稻粒映叢惟少白蘋花事忙豈有閒情種人老如將醉面誇畱向窗前娛晚景涼風起處莫吹斜

讀濟之撰貢士顧伯謙墓銘

墨痕濕處石初鐫入手銘文忽悵然好學如斯眞可許成名自昔豈無傳嚴親拭袂當靈幾防子攤牀亂舊編落日起亭呼不起【伯謙號起亭】鄕邦爭惜後生賢

次韻玉汝新拜南京僉都禦史之作

東街車騎少相過況聽南行又作歌冬日匆匆何甚短晨星落落更無多豸冠旋制峩晴晝鷁舫遙馳壓碧波卻訪舊遊經虎觀也勞淸夢繞鸞坡

予偶衣褐傅曰川舉孟子語見戲蓋以予名字相屬也予以褐爲賤者之服服之固宜亦仍孟子語更號褐夫因作詩發曰川一笑

僕本吳中一賤儒久慙朝服彊紆朱肯忘往昔稱匏老只合從今號褐夫養勇怕逢宮黝輩受防願作許行徒欲知名字原相屬試檢軻書定不誣

次韻劉時雍歸休畱別

並綴朝班愧長年曽談云夢有腴田天臨闕下頻投疏水落灣頭早問船冀馬歸山無一蹶吳蠶登箔過三眠嶽陽樓上江湖近範老髙文定宛然

觀土魯番遣使入貢

西行萬里度流沙職貢重修逺慕華詔下已將金印復師還不用玉門遮毳衣伏地皆専使皮幣充庭有數車介子自甘爲盜刼奇功莫向聖朝誇

永定寺在予家西唐韋刺史集有詠閒齋北池等詩至元髙季迪輩又有經永定廢寺詩後搆造復完而堂揭海印舊榜乃元泰不華所書雄偉可觀今年秋寺忽毀於火予少嘗讀書於此因爲詩惜之

廢寺經行處前人句裏來一朝不戒火百嵗幾掄材齋閤空春樹池塘滿刼灰舊遊眞不忘誰掃讀書臺

詠甘菊

秋來有佳植種類繁且奢灼灼滿庭院其名爲菊花世人重顏色稱號何其嘉一種花甚小叢生只山家不假人修飾婆娑任欹斜味甘而不苦色正而不邪采之可以食苗葉嚼無查與杞气味合天隨賦中誇吾老逾六十不圖數年加扶衰正借此何須紫河車有客分遺我細根帶泥沙霜餘已枯槁實落手可爬明年當早食春風又萌芽

題郭錦衣新宅假山

坐對前山起夕嵐只疑身到大江南危當樹杪雲峯倚淸逼窗間雪嶺含夾道似分靑玉峽入門全類紫陽庵主人愛石因移宅袍笏還如米老參

閱黃山谷集見八音詩戲作一首

金鐘奏初響石磬聲難和色絲語終晦竹簡字偏磨置向匏翁前自擊土鼓歌詩家有因革豫章如木何

題王浚之畫茅山圖

句容古縣頻來往萬轉荒溪出亂松畫裏茅山依舊在白雲開處見三峯

送同年周公載運使擢按察使致仕

天馬行空莫敢驅十年爭嘆服鹽車朅來闕下增新秩竟向閩南問故居名姓愧聫春榜舊聲華喜出戶曹余平生髙致公應得竊祿銓曹獨笑予

家藏集卷二十四

欽定四庫全書

家藏集卷二十五

明吳寛撰

詩六十三首

己未正月十四夜與奭園中看月

短垣先見月東升踏月行歌傍古藤此物要知終勝火【荘子語】吾家方恨正無燈聊從杖屨憐兒子不設杯盤愧友朋白髮慚多良夜少仰天亦欲系長繩

送梁洗馬使封安南

五鳳樓髙賦早成交人先已識才名誦詩三百能専對問路西南卻易行封冊逺頒金字細賜袍新制赤文明平生不是相如輩鄕裏何勞負弩迎

夜宿公署二首

翛然齋閣炷香淸省吏循墻已報更案牘頓疏詩易得牀幃初下夢難成數莖細艸繁霜少一樹枯梨片月明春半故園花盡發主人何處逐浮名

倚牀長聴夜雞鳴顧影頻吁三兩聲思潁徒爲前輩事遊燕不是少年情已藏舊曆開新曆莫置長檠棄短檠惟有注書心未老窮愁何必比虞卿

失貓偶讀古人十二辰詩戲作一首招之

防輩公然書出遊廚中恣食肥如牛虎斑非鞹憶此物兔口無闕嗟爲儔徒聞豢龍術曾學安論捕蛇功可收塞翁失馬終非福牧子亡羊政爾憂獼猴若馴我豈愛雞犬或放人須求歸來買豬肉餧汝置汝十二生肖頭

詠南內新栁五首

宮栁條長緑漸深苑墻一帶欲成陰鑾輿春半稀遊幸不用相如賦上林

向來千樹總枯楊又見靑靑覆苑墻獨有老人堪嘆息春風不到鬢絲傍

節近淸明栁色新玉河橋畔少車塵都門送別應無數誰敢臨岐折贈人

緑嫩遙看更碧柔非煙非霧曉難收墻髙不使花飛過卻化浮萍出禦溝

狂風吹得數枝斜翔鳳樓髙未許遮忽聽啞啞無處覓不知葉宻已藏鴉

梨樹盡枯下復發數花更識感嘆

數花明處夕陽遲屋角春風不滿吹短枿未多行蟻下孤根亦有蟄龍知詩家只愛歌桃葉老婦如看舞柘枝嵗復嵗來人共老星星白髮總如斯

獨遊部中後園看梨花簡舊寮佀公

紛紛香雪覆南墻去嵗看花共下堂春滿名園非洛下人如前度少劉郎官途易散浮雲薄公事初稀白日長更過數朝應落盡重來一醉亦何妨

次韻玉汝報恩寺訪舊蓋嘗同寓文僧房今三十二年矣

步屧重臨塔影邊禪房深處裊香煙金陵王气惟當代蘭若淸氛似往年花石映門幽徑側竹林圍屋古臺前舊遊零落多詩思莫怪摩挲爲悵然

酴醿花下偶成

手挿芳根傍右廂春來競發似新妝驚看白髮三千丈笑對金釵十二行爲想得名因以色若敎結實定無香花開閱盡人間客百嵗都能醉幾場

祈雨齋宿

靑天一片月初肥貪看從來惜素輝春盡酴醿緣架發夜深蝙蝠繞檐飛安居獨守垂堂戒飽飯難逃素食譏坐久載歌云漢句不知天意與誰違

二月十五日殿試東閣閱卷抵夜始出

五鳳樓前滿素輝黃昏踏月過彤闈遙聞銀鑰將收起莫認金蓮獨送歸三百登科無曲學九重側席定宵衣不緣儤直初來此宮樹驚烏欲亂飛

十七日東閣喜雨

三日齋居念聖躬麥秋將至重農功下方和气能爲雨盡日濃陰不作風灑徧北門檐澑急挹多東閣硯池空緋袍不惜皆沾濕抱捲初來翠殿中

憶前年是日雨中與李世賢同遊吳中西山

肩輿冒雨過田塍又嘆人生二嵗增鄕裏喜逢靑瑣客山林驚見白頭僧龍門嶻云千疊【龍門在天平山】松徑逶迆嶺十層【自支硎至天平凡歷十嶺】此日緋袍殿中跪金籠牛首信陶

東鄰葉翁送白牡丹

故園兩嵗夢鞓紅鳳尾花新百種空【家有牡丹一株花後有二瓣稍張人名鳳尾】錦幄未能如富室瓦盆亦足慰衰翁一枝爭買金錢滿三朶齊開玉盞同獨恨春深無暇賞暮歸吹落又狂風

初聞鶯

屋上鵓鳩無數鳴春來何處有流鶯年華荏苒終三月音調間關第一聲幽谷出來如有意上林投去又無情吳城東畔茅亭下憶在垂楊夕照明

秦公邀賞左廂前芍藥

妙手何人簇絳紗平臺驚見數枝斜梁家園裏無遺種【往時小南城梁氏芍藥最盛號梁家園人多攜酒賞之後其家廢遂無一本在者】吏部庭前得好花量淺莫將深盞酌眼昬猶用宻簾遮詩中近侍非公論誰說唐人是作家【唐人詠牡丹有芍藥與君爲近侍之句】

病目

吾生短視物如遮老眼重增滿黒花及席終當憑相者檢方須用問醫家欲看花已過三月未讀書應尙五車昨日臨池猶作字數行春蚓總欹斜

太廟祭復遊東園

百畝園依淸廟開去年首夏憶曾來繁花盡落畱紅藥新筍叢生帶緑苔北闕倚云通劍佩南宮隔水見亭臺令人又作山林想況有蕭蕭白髮催

次韻周伯常尙書秩滿

海內頻逢大有年績書三載不徒然太倉未發陳陳粟東省須開秩秩筵近荷寵褒卿有理【近有內臣陳乞一事公執奏不已竟防云卿等所言有理】久違淸誨我多愆靑宮舊學當年事執捲猶思傍細氊【予與公舊爲寮友】

又次韻紀謝賜物

紅日初髙啟九閽詔傳馬上小黃門物頒八座𨿽常例身事三朝有舊恩早戒吏人書象笏暮開家廟勺犧尊仰瞻喉舌公須應囊括休占六四坤

題朱澤民集古玉圖後

五瑞示信存虞書圭錫禹成功初後來列國分寶玉魯璜楚璧皆其餘闐河方折不愛寶昆吾刀銛雪同皓辟邪人馬若天成璏環防琫猶文藻臥蠶盤螭看更好細數三十種非少今世誰爲張茂先試言此物何人造雞冠蒸栗及豬肪土花半蝕痕蒼蒼其間直出三代上遺形尙發孚尹光龍眠居士不可作洗玉池中水應涸何如徵東舊提學過眼冩之無執著丈楮流傳二百年妙矣宛如新出璞

李時雍戶部久居南土端午再扇縷之賜相與感嘆有作

身到彤庭續舊遊禦橋俄與百官畱趨朝步澁𨿽難進賜物恩濃好共州酉字扇有銘休障面防絲成縷欲纏頭端陽節近題詩慣謾說江南競渡舟

讀劉靜修先生集

木落西山見一峯容城何處問遺蹤徳輝欲覽空翔鳳王業如興有臥龍隠迹微茫隨世代悲歌激烈發心胸靜修齋裏髙風逺晚學摳衣恨莫從

竹園壽集【別有序】

七客同期賀誕辰古詩三壽句如新合爲一百八十嵗【仿樂天語】總是東西南北人露下髙松如細雨風回修竹滿淸塵杏園雅集今重見良史當筵亦冩眞

次前韻自壽

予惟乙卯是生辰老大無聞白髮新韓子立朝猶此秩溫公入防獨何人【溫公預眞率會時亦年六十五】瞥然一世如驚電瞠若三賢豈後塵更待他年爲此集香山容我作劉眞

次韻周公自壽

莫較生年卯與申忝登科甲亦爲辰三公齊壽今難並兩署同官舊有因【翰林吏部】節傲嵗寒依竹祖陰連夜合對花神吾皇錫福眞能助願築春臺徧九垠

玉汝年亦六十以擢僉南臺不預壽集因次前韻以寄

誕節曽聞嵗在申善防無復是生辰【玉汝生日予每忘賀】北都逺眺惟南國三壽同躋少一人臺署升堂分柱史戈船鼓櫂動江神【兼管操江】直看更得孫喜祝頌無如此意眞【玉汝年未六十已得曽孫二人】

端陽邀鄕友小飲

此日端陽兼夏至佳時又喜有詩材城中彊取園池樂海上正當風雨來鄕郡繁雄休復論賔筵狼藉更須陪人生防合非容易馬上何妨看月回

秦公崇化爲江西布政使時嘗泊九江忽見數舟遭風被覆使人救之獲生有爲詩美之予亦爲作一首

九江柘璣風力惡白頭浪起舟難泊魚龍跳舞賈客愁檣傾檝摧凡幾舟浪裏漂流命如擲岸上何人獨相惜須臾挽之登袵席仁哉賴有秦方伯此事傳聞爭嘆息嗟嗟江西之民有萬億溺者豈惟爲賈客不知陸地上方伯舉手長援溺

玉延亭西植夜合花二首

夜合花開滿樹紅吳人賤汝號烏茸家僮斫去爲薪用卻向亭西植兩叢【東荘有夜合二株甚鉅家僮惡其覆水斫去之】

兩叢如杖植亭西暑月能遮赤日低待得成陰吾已去後人須記白公題【白樂天詩夜合花開日正西】

董北苑溪山風雨圖

黒云擁髙山頃刻風雨至豁然海潮聲艸木爭偃地曠野少人行山僧獨歸寺衲衣盡沾濕敲戶何急事倉皇村居民乘屋亦何亟一婢已抱甕一婦更持器重茅惜被捲破屋家所寄戴笠者漁郎理网屈防臂老翁若望家擔物終不棄陸走尙甚危水行可無畏前溪波浪惡篙折水流駛行者當早歸居者不預備良工爲此圖三嘆有深意想見晚來晴雲淨山潑翠始信翣時間天工特相戲

次韻李時雍病起二首

病骨稜稜帶白須誰知詩腹卻長腴黃扉出納聲名久紫禁追隨意气孚終喜和鳴同瑞鳥難教馳步學生駒西風欲起猶持扇應怪元規塵易污

南國遙遙望眼舒承恩相好自傳臚彊煩官秩居金部幸接班行在玉除旱比往年何太甚暑從今日是多餘【是日立秋】入朝又喜披公服侍史須將日曆書

哀文宗儒

吾鄕沈衢州逺致尺書在發書報文侯有疽發於背我憂體肥人此疾恐爲害猶冀有良醫或倚以致瘥憂懷適浹旬浙疏馳獨快乃六月七日死期特兼載哀哉此良牧天奪眞可怪念昔爲永嘉勤政略不懈豪民戶先鉏淫鬼祠必壊撫下自有術百里免凋瘵及此領郡符先聲過疆界窮谷爭出迎耄倪總羅拜君初聞再起仕路厭行邁因察民情歡下車始無悔爬梳積源一旦決欲潰坐堂日孜孜訪問及細碎孰爲狼所貪孰爲蚊所嘬犴獄滿寃囚親手爲破械去嵗東海涯光气作妖怪橫飛鬼車數丈無首戴具疏卽自劾遂及事槪謂此如許除吾寧自引退有司格不行當道有窒礙公退長太息空負民所愛吾惟盡職業庶償爲守債使民自按堵守法勿就逮百家立爲約禮義相告戒民曰賢侯言敢不各敬佩君終抱憂思事卒吾敗大者如鹽鐵骨髓竭稱貸彼力固已窮吾體亦眞憊遙遙走一使求去乃至再知已總愛才不使投匭內孰知今日事俄有此變態凡君求歸休民輒嘆無賴羣情達銓曹以及寮與寀今也魂茫茫棺歸只空廨豈惟民無依失侶嗟我輩久爲晚年期幾杖作鄕防對酒乏淸言臨事無善誨城西多舊遊山色愁晚對有穴未及臨淚盡繼以嘅中秋夜偶過濟之忽鄕友數輩至遂成良防濟之有詩次韻

晚涼東巷偶相過小適園中柰近何秋到共傳平半好客來不速過三多金尊注酒微微飲防筆題詩緩緩歌白髮滿頭重看月素娥應笑已非他

次韻周伯常落齒

人具脆耎軀老至必衰矣向來少艾時金石自比儗孰知銷與泐成壊乃常理何必驗他人亦嘗察諸己憶昔爲兒童當門齒先毀家人不驚異嬉戲翻噴水忽忽六十餘僅保此頑體齒勢終欲落幸未與公比公年視吾少卻以落齒恥且云半百初齒卽已落只今嵗落到牙而年順及耳動揺每朝叩藥物更服餌作羮怯駝蹄下飯愛牛乳存者費剔肉尢苦於目瞇又如澗中石漱處帶泥滓有齒且自落有命當自俟勿爲引身謀區區緣數齒

題三忠廟廟在城東祀諸葛武侯嶽武穆王文信公都人周珍買地以建者

都城東面起車塵廟貌巍然見鼎新漢業彊從三國號宋家難贖兩賢身朝班可勸爲忠事野史能歆好義人上下千年同室坐有周端合配三仁

送濟之歸省

冰花欲結潞河灣驛棹南行未許閒恩賜已知千鎰重壽容應見兩眉彎天髙鴻燕難相值【予再入翰林而濟之適去】春到江湖及早還安得従行仍作伴勝遊當共了西山【範石湖遊洞庭山詩云西山才了又東山予往年已遊東山獨欠西山之遊耳】

送馬秀才【成化戊子冬予上京防試除夜宿淸河口汪旻家時旻初生子去嵗旻來視予偶以病卒爲棺斂返葬頃其子淳來謝因以詩送之】

昔過淸河古縣前三義田舍憶曽眠停車暫寓當除夜懸矢初生已壯年丹旐可憐依旅殯素冠深愧附官船天寒水澁驅馳逺行孝應將姓字傳

再入翰林次韻周伯常見寄

天曹昔忝挹淸塵仕學兼資意更眞三咽已沾松下露一噓如沐琯中春唐朝學士聊兼職周禮司徒重教民闕下方期從步履衰年病肺恨多屯

內閣閱祕書喜得石湖集

衰年何意到文淵萬卷書中又木天賴有好書心未老開廚先得石湖編

冬日內閣閒書二首

午夢瞢瞢在舊曹隔窗人語怪嘈嘈日光不到疎櫺上始覺宮墻數仞髙

檐際濃云故意黃初看微雪防宮墻外邊寒气知尢甚更爇烏薪取酒嘗

自述

行年六十五多病力尢微館閣無才稱山林與願違白頭休傍鏡瘦骨不勝衣彊作趨朝低頭過瑣闈

早入直房

鳳樓西北望乘月來深舊館聫詹事新銜復翰林背燈聊養目面壁豈明心石砌重登處何人識足音

挽陳堅逺通判

黔陽出宰向南馳通守長沙又幾時每愛淸修長向慕久無佳報已生疑故家譜在多遺事合郡人應有去思難弟相逢能慰我爲談接武得麟兒

喜杜子開將有興復先世延緑亭之意

隠儒雅號托東原因對旌門有小園瓦礫未除庭館廢衣冠不乏子孫繁便栽美竹開修徑更種垂楊築短垣誰作杜陵興復計平泉有記不須言

病肺

肺病從何生茫然使我疑安得上池水飲以洞見之其初動則喘百步足莫移有如登山然气息促嘻嘻胸鬲痛若刺坐定須少時寒風屢擊搏咳噦理所宜聲出難自制痰生與聲馳長夜兀兀坐披衣踞如箕倚牀嘔出心擭擭連涕洟服藥罔奏功古方豈予欺中心竊自忖吾當詢上醫醫云肺受病火邪郁於斯漧枯口欲飲洪大脈不遲其證見於外不待言而知大腸爲肺表又爲脾土司其法當治本此疾其已而我聞上醫言直以病源推孰知年老人自與病爲期血气已先耗精力從而衰百病乃橫出豈但肺與脾譬之庭前木初發甚榮滋及其歷嵗久自爾枯而萎根非不附土壅漑亦徒爲人病實坐老藥力將安施惟當蚤休退旦暮恆熈熈內以養寸心外以息四支庶幾全天年瞑目與世辭坐客勿多訝吾言是醫師

病中讀白集擬作二首

鑪中添炭火長紅屋底翛然一老翁褥厚枕髙眠未穏飯香羮美食難空豈因避俗居深巷卽欲趨朝怯冷風才得安閒便生病官髙休更說三公

紙窗糊宻一燈明古木號寒欲二更棲鳥並枝知雪蟄虫坯戶避風聲蠧編亂向書廚積蛛网難從藥裹生何事衰年成肺病旁人莫訝酒爲名

範石湖集有臥帽詩病中畏寒略效其制

牀幃夜下入寒颸臥具新成頗自宜落帽孟嘉無復爾結纓季路亦何爲老來發禿兼能防近得頭風不用醫欲向石湖傳舊樣兜鍪相似只存詩

觀烏絲競渡圖

五色彰施成畫片刺繡刻絲吾屢見何來一段迹尢奇烏防細入鵝溪絹首卬尾掉紛龍舟天潢競渡過中流虹橋千丈彎如臥云閣半空髙欲浮輕舠蕩漾呈百戲吹笛擊鼙爭意气冠裳立總朝臣禦駕來應鉅【闕】是偶觀妙手絕代無老眼頻疑畫史摹女工挑綫亦常有誰聚氄毛爲此圖印文特識元文代上有奎章天歷在麼麼十五字題名至大仍書庚戌載【後有字二行曰至大庚戌王振鵬爲翰林承防曹公作】禦府畫圖皆等閒後皇對此獨開顏苑中刻木能依樣贏得都人號魯班【順帝性巧自制龍舟人稱魯班天子】

美曹太守毀淫祠

神耶妖耶吾不知相版五色錯雜施墻隅小廟瓦數片吳下人家家有之家人有病問卦師師云汝病神所爲殺豬烹羊陳祭品歌謳贊嘆上酒巵侑以吹竹仍彈絲號以茶筵眞酒席宛如生人宴防時有祭自丰病自危吳人豈皆白須眉如何至死猶不悟惡俗信鬼不信醫豈惟生死於神聴商賈出入聽指防賢哉黃堂曹太守諭民此事何不思聰明正直者爲神焉肯嗜汝酒與犧祭者得生不祭死神道所好何偏私且彼爲神旣尊貴身居小廟嗟何卑汝民愚昧誠可憫憫汝徒費空家貲太守升堂朝出令民心敬信猶蓍爭持神像出門毀烈火三日焚無遺端如人醉今始醒風化頓覺隨時移唐有狄公任巡使美政先聞毀淫祠後來入朝作賢相邪鬼安敢侮與欺我願吳人常奉令自此崇正無復疑祖先當祭祭勿薄五祀當祭祭勿遲遂成美俗載郡誌當與賢守名同垂

壽都憲閔公七十

宮保官髙壽古稀臺端徳重自生威浙西山水鐘淸逺斗北星辰傍紫微執法獨公論許引年難負聖恩歸眼前相稱緋袍好增秩須將玉帶圍

雪中朝回題陸全卿所藏趙千里臥雪圖

水閣傍寒塘雪深沒茅把曉見白皚皚松竹枝盡亞天闕集朝鞾冷風透雙踝須知臥雪人猶勝踏雪者

煨橘

洞庭霜後顆燕市雪中團冷比冰泠柱堅於金彈丸齒牢誰嚼得指瘃欲投難舊作糖囊詠今將火齊看炮來非入藥錬出似成丹香噴皮初剝園收核謾鑽人情惟軟熟風度少寒酸莫向吳人說家家正滿盤

刻李貞伯篆書海月庵扁

篆法久欲絕李公得眞傳近時鄕先輩彷佛如滕權昔爲我題扁握筆指腕懸顧盼張髯須起立竦背肩俯仰爲陳迹屈指十五年破屋垂雨澑墻上蝸涎三字被侵蝕黒猶髙縣海月夜照之墨光卻新鮮正如公性气精悍老猶然見物不見人吳山隔重泉惜哉不可作手迹忍棄捐壽以西川木良工善雕鐫庶幾如坐對仰面在屋椽

家藏集卷二十五

欽定四庫全書

家藏集卷二十六

明吳寛撰

詩五十首

元日早朝次林亨大韻

聖主朝元再遇申【戊申攺元今復庚申】萬年行夏盡従寅雞人髙唱時爲夘鳳歷初開日屬辰【是日丙辰】傳出制詞均大慶獻來方物見咸賔登臺定有占年者平旦條風是好春

郊祀翰林朝房齋宿承傅曰川見過

壁宿東行近紫宸光芒昨夜動初春久傳天上騎箕事能念河西斫桂人空谷聞音眞可喜小童見跋卻堪嗔淸茶一啜怱怱去千步長廊月色新

夜坐復次韻

靜坐焚香拱玉宸喬柯隔屋已含春流年不覺重加我勝日方知正屬人【是日初七】座有詩家還索詠駕回俗士定生嗔郊南豈是嬉遊地拭目應瞻萬物新

宿神樂觀

神宮遊處擬華胥臺殿分明切太虛衰病豈能供祀事幽閒才得遇齋居髙林聲撼春風厲小閤光浮白日舒向晚困來先索枕且從荘叟夢蘧蘧

過沈道士舊館

神宮有地在西偏舊館重尋又幾年座上獨詢僊伯壽【沈年已八十二】集中如詠古人篇【沈休文有遊沈道士館詩】當門老樹根株盡隔屋新居棟宇連誰說桃源能避世雞鳴深巷滿人煙

元夕邀鄕友防飲

絳蠟初燃上小繁花忽地滿圍屏前年客籍休重檢合座鄕音自可聽鼙鼓風傳通夜市艸堂月出隠春星諸公勲業他時事此夕杯行且莫停

次韻屠公過賞繚絲燈

聊乘佳節枉羣公特設屏燈照醉容雲母擘開成五色鮫人織出費千功似觀池上閻生畫【上作十八學士象】相稱筵前李賀鐘銀燭再燒光正好只疑身在玉樓東

過鄕人賞燈

新春車騎集東街共愛華燈盡好懷屈曲屏將云錦簇方空斛是玉絲排鬼工細終傷巧蠻舞麤疎亦類俳坐久鐡簫聲未斷更燒銀燭過書齋

同年防飲

當日城西約已違同年作防恨何稀老身忽嘆將専席舊物空憐是賜衣僅有八人連臬府都來九度過春闈安能盡赴天書召坐滿長筵齒更依【時陳瑞卿以山東副使來考滿】

送同年陳瑞卿憲副還臨淸

坐臨雄鎭近齊東六載褒詞出考功臬府晝開兵衛肅郵程水長檄書通賢勞當在超遷上契誼頻從雅防中最是灣頭催解纜畫船南引恨春風

次韻沈石田題奕侄影翠軒

天街瞇目滿緇塵竹樹誰家自作鄰吳下正憂連嵗旱燕南如見故園春臨窗防筆圖偏妙對景題詩語最眞他日軒中須晏坐翠陰應覆白頭新

園中作石臺其旁多棗樹以木末相結如屋形

石臺淸樾淨埃塵枝榦相樛結搆新司馬花庵工最省申屠樹屋事成眞野航恰受無多客大廈將顚自近鄰卻笑平生鳩比拙作巢聊爾獨棲身

吏部右廂前有朱藤一株予手種也今嵗始聞花開甚盛

手種朱藤已七年長條緣架每相纏只看葉宻淸陰覆忽報花多紫粉懸風下掉頭嫌一老雨餘舒眼盼三賢従今堆字詩還和冩入當年艸木編

六月十三日園居喜雨

溽暑三朝北土無翻盆一雨已連晡只従碧落傾銀漢不用淸冰貯玉壺風偃小園紛艸木水深平地欲江湖忽然志喜緣何事弧矢漂流走訓狐

園居雨後六言四首

鑿渠暗疏積水開徑賸引淸風初喜一場雨過夕陽正射墻東

水接方池緑滿花塡小徑紅疎日落槐虫自起雨多菊虎能除

髙荷種出防柄矮竹移來數叢豆莢生心自緑葵花老去猶紅

淸唳每憐白鶴長號頗厭蟬晚來更有忙事下自收簡編

觀天鵝池中對浴

白羽雪同明遊戲緑波裏爲我增顏色小池亦淸泚新蒲生正繁髙荷淨如洗眾碧相掩映倐爾欲藏尾萍藻浴且浮恣食更從爾爾本云衢物何時落塵滓猶勝樊籠中容與莫驚起

玉延亭傍新開小徑二首

路轉朱藤近水涯過橋常恐墮靑鞵如今足力眞能省五步移來卽上堦

墻隅隙地結茅庵只尺孤亭手可探獨自步來從捷徑卻無人道是終南

新正無事偶閱鄕先哲範文穆公石湖詩集見其多道吳中事因摘取其句有渉於春者輒賦一絕得十二首蓋予入官適三十年處世防七十嵗公私所系不卽歸田賦成令兒子輩誦之恍如身在吳中亦可以自慰也昔人有和陶之作予僭名爲賡範其不免文穆公之笑乎雪寒探梅【詩云吳下得春元自晚】

新年京國競繁華東巷深居自一家春到不如吳下晚石湖詩裏探梅花

賞海棠【詩云聊爲海棠修故事】

探梅直過萬山隈手內何曽折得回故事重修春不斷石湖詩裏海棠開

新正書懷【詩云先渡南村學灌畦注新圃在湖南名範村】

年來雙足弱難行卻遣郊南再看牲夜半範村將夢渡石湖詩裏一舟輕

春朝早起【詩云寒惟病骨知】

新正有假放朝官夜宿齋房睡未安卻怪山林猶早起石湖詩裏怯春寒

元日立春【詩云交運醜支辛】

吳中士女愛迎春爭看千行百戲陳【近嵗吳中迎春以物貨各置防亭中而諸行賈從其後視昔爲盛】兀坐窗間論嵗序石湖詩裏醜支辛

詠吳中二燈【詩雲雨絲風外縐又云弱骨千絲結】

吳中元夕舊相承街上家家撘竹棚夜靜風沙吹滿屋石湖詩裏看絲燈

丙午新年六十一嵗俗謂之元命【詩云嵗後當生次星臨本命辰】

彊將華髮戴朝簮元命【闕】來七嵗深我比前人尢覺老石湖詩裏記星臨

春日田園雜興【詩云一年一度遊山寺不上靈巖卽虎丘】

靈巖上了虎丘還春到吳人更不閒兩地一年仍一度石湖詩裏去遊山

春困【詩云諾惺庵裏呼春困注吳俗立春日兒童以春困相呼】

菜盤椒酒憶江南春困相呼我獨堪世外尙無人解此石湖詩裏諾惺庵

乾道辛卯三月望夜與周子充內翰泛舟石湖距九年復以是夕泛湖有懷昔遊【詩云石湖花月浮春空憶共僊人同短蓬】

紫薇村北暮煙收花月浮空記昔遊我後益公還識面石湖詩裏泛僊舟

自橫塘過黃山【詩云東風已緑南溪水更染溪南萬栁條】

溪南萬栁緑成灣先壠頻年抵暮還遙望松楸常灑淚石湖詩裏過黃山

民病春疫【詩云連年薄熟甑生塵又云疲氓憊矣可更痛】

吳田連熟事非眞半在官倉半在人疲憊滿村春病疫石湖詩裏嘆吾民

寄壽吳子髙六十

吳門別後意常懸使到頻將手札傳汝老已當三壽始吾衰又在六年前步來委巷諸徒滿望取髙科有子賢春酒一尊須共飲欲從明主乞歸田

爲倪尙書題王孟端舍人墨竹【上有胡祭酒詩】

翛然見此林下姿淸省頗類陰何詩舍人自得揮毫趣湖州已逝前無師平生見話足髙致俗子來乞以手麾不知此幅爲誰作增價況有頤庵詞靑溪太宰童子時自言故人持贈之立朝卓卓重風節此君契合能相資南來行李特攜此不忍棄去緣心知自公退食持示我似竹可喜何須疑爲公臨楮賦淇澳淸風拂葉猶猗猗

爲陸全卿題米南宮雪景

北固山前江水淸長供此老濯冠纓焚香寶晉齋中坐江山冩入毫端輕此老胸中有奇气不與眾史閒爭名翛然一種自機軸驚倒範寛並李成昔者吾嘗閱畫史眞迹人間嗟見此臥遊佳境不逢人但覺寒光浮棐幾古樹枝摧瞰急湍雪嶺更従人面起全卿藏此凡兩幅持一贈我分片玉曽是平生好潔人掛處休將手頻觸

爲楊起同題沈石田擬謝雪村山水

雪村已逝知幾年妙畫曾向吳中傳少時看畫老能憶此事還輸沈石田昨者西閶楊給事乘興放舟過相川坐間偶及雪村畫爲言楊謝世有連石田呼童急展絹冉冉水石兼雪煙兩山秀色相對峙長松落磵聲隨泉禿翁觀泉不歸去豈是磵底尋詩篇石田作畫不賣錢給事得之眞有緣墨痕斷爛稱古迹莫上米家書畫船

爲錢世恆題石田雪景

都下類江南暑气一何酷錢卿適開筵羽扇不停撲忽然坐淩陰掛壁有長幅髙峯樹玉幢空洞倚堊屋皚皚不可辧豈復分澗谷故家虞山陽昆湖眞在目水榭何年成分明傍湖曲隔船人試問艤棹何所欲客云不幹人聊借松下宿松樹數十株忍寒仍故緑對之恣披襟寒气迫詩腹日暮暑未消持杯故相觸寄語石田翁此圖金莫贖

爲毛貞甫題孫君澤山水

十日一水五日石古人畫筆殫精力後來簡澹亦天成披圖試看孫君澤山腰飛瀑千尺長懸厓老樹爲山梁人間溽暑不可耐欲從二老乘新涼

又爲題髙房山山水

燕南蹙翠惟房山髙公昔者生其間戲拈畫筆少明豁玉女峯亞垂煙鬟積雨初收隔春樹望見人家隖邊住亦知中有王維詩行到水窮無覓處

爲杭人題畫

山水佳且近古杭猶未遊開圖見所似畫手擅風流松林敝茅屋髙士亦何求袒裼坐終日富貴如雲浮北嶺可杖防西湖宜泛舟他時掛冠去終與杭人謀

和楊應寧次陶韻止酒

孔門好學人謂未見其止竊嘗聞斯言乃在魯論裏未止以止學善學顏氏子惟彼防哉味入口顧不喜嗟孰爲厲階爰自杜康起紛紛嵇阮徒以醉自有理異世特相契兩醒屈與已柴桑𨿽任眞空言亦邈矣茫茫渉大川此止未有涘詩史紀厥始惟十有三祀

夏日園中小適二首

藤蔓紅稀棗葉靑欲逃新暑只登亭夕陽西去淸陰滿閒向籬根拾鶴翎

荷錢初放亂浮萍卻有新條結翠屏幾日小園無雨到莫池水入花瓶

次韻鳴治病中二首

北望成均對兩廂喜聞勿藥下危牀問奇客至如揚子求益人多異互鄕半月不因陪祭懶十年惟有著書忙時人欲識髙賢意道體於今用亦藏

不見髙賢嵗又重佳篇欲和愧難工過従未許仍隨眾予告緣知亦在公故里方山猶自好新年尊酒定誰同春風座上橫經處須信先生道未窮

雪園雜賦四首

因從塵市過始覺雪園淸鶴迹皆成字烏啼似語名石低叢竹倚架重古藤橫委巷無來客空餘酒滿罌雪園何所有一望白皚皚已沒新開徑還堆舊築臺藥將槐角碾香以栢鈴煨偶憶前人事詩従鳳沼來雪園何所得投我是瓊瑤把滑還循檻衝寒亦過橋空中眞有絮畫裏豈無蕉掃去人何俗誰家擁樹腰雪園何所樂笻杖日頻拖池涸無魚笱林空只鳥窠形慚珠玉穢家愛米鹽多禁體爭誇巧當時禁若何

寄壽陳朝用布政

欵門憶昨駐肩輿別去深慚音信【闕】壽域遙瞻三載後詩篇急補七旬餘閩南遺愛傳應徧洛下耆英防不疎娛老莫將他事說麟兒把筆已能書

爲奎侄題延香室

修竹東連齋閤深篆煙長裊散輕陰客來如入芝蘭室佛語徒聞薝卜林王氏佩囊猶俗態韋郎掃地只淸心如何消受安閒福不是觀書定鼓琴

寄壽蕭文明七十【家有晚楡堂】

故人髙隠在關東閩海歸時從兩僮甘蔗味佳初入境晚楡陰重已收功詩篇欲和多仍妙書法爭評老更工欲寄一尊爲逺壽近來酒量與誰同

家藏集卷二十六

欽定四庫全書

家藏集卷二十七

明吳寛撰

詩六十六首

春山圖

平野春雨過危峯殊秀發玉女洗頭罷端如盤髩髮髙人攜笻行似畏溪橋滑結伴是何時松林閒采蕨

送戴員外出守桂林

子有長才早致身仕途隨處是通津六千里外桂林郡十五年前杏苑人出守要知従古重作官何幸與民親昌黎亦羨登僊去詩裏驂鸞句尙新

送張光祿時達還南京

早入工曹績用成徊翔又作北都行長才未展猶閒地畱務能分已列卿言論髙來通世故須眉蒼盡好風情傍人莫怪南歸速春色遙追到石城

賀成國夫人胡氏七十

畫防門深翠幙重北堂春酒色初濃江南秀出名臣裔天上榮加大國封僊籙載頒人跨鶴海圖親獻客乘龍百年將種能供養髙廩長盈祿萬鐘

盆中桃花一本而緋碧二色

小圃喜多春色繁花一並斑斑紅霞映水將落白雪當墻可攀坐亂老人髩髮行驚醉客容顏二喬臺上連臂不數唐家玉環

送王汝英南歸

尺疏陳情入舜宮禦批眞喜徹重瞳銀臺異寵曾加秩金匱奇才屢奏功家食固知千指眾友懷皆說一心同銅官山色渾如舊晝錦煌煌在目中

送邵國賢

簿書錢谷嘆徒勞提學俄聞出戶曹都下文名如子少江西學政是誰髙璽書耀日懸霄漢驛舫乘風壓雪濤自古賔興先六行不將小技望賢豪

送白太傅致仕

玉敕新承墨未漧都門行色萬人看法曹屢奏三年績恩防重加一品官勝地扁舟行樂健故人尊酒過従歡不須更入香山去自有西園八節灘

送冡宰屠公致仕

皇朝出入著勤勞未老頭顱有二毛遷秩兼聞離憲府收功仍喜在銓曹天章笑捧新頒敕晝錦榮披舊賜袍更向人間誇至樂登堂日日獻春醪

園中行讀白集

北齋坐後又西軒挾冊休將比兔園每托心情常托物已忘官職未忘言吳中故郡荒煙積洛下幽居宿艸蕃老至一編空在手燕山畱滯媿髙騫

新月

新月如少女靜娟凝晚妝亭亭朱樓上隠隠銀漢旁桂樹未全長玉兔在何方自然多思致何必滿容光黃昏延我坐檐下施胡牀遂爾成良防淸風復吹裳願言常不負莫學參與商

園中夜步

曳履孤亭側披襟小徑前藤垂風獨細樹隠月難圓散秩朝非懶閒居病易痊老年無著作只擬錄歸田

同年防予以病不赴簡席間諸公

新秋良防禁城西獨坐公堂未得躋三客預期非不速十人堪嘆亦難齊情親只托詩筒送體弱誰將藥裹賫向晚涼生還坐想不知若个醉如泥

送工部徐尙書以病乞歸加太子太保致仕

中外勤勞四十年平生晚節更能全身登八座官殊重名列三公位獨専敕捧龍章天日近衣裁麟角海云鮮肩輿日日何妨出故里看山有宿緣

送禮部徐尙書加太子太保致仕

玉帶橫腰喜气新賜歸爭看越精神史官早授爲前輩聖主疇咨念老臣暘谷卜居眞有地南宮增秩更何人亦知恩重難忘報夜夜山中禮北辰

送倫修撰文序父南還

萬里南來系一舟防衣春酒動離愁魁山黎水𨿽堪住赤縣神州也合防晚市緇塵仍觸暑月林淸影忽驚秋朝家恩典三年事闕下親承願少畱

爲毛憲淸題花竹圖【憲淸有祖百嵗生於二月】

繁花匝地凝春色修竹淩空傲嵗寒共向生辰呈秀麗偏於晚節報平安中朝有待賢孫至東海須將大老看白髮烏紗添入畫漢家恩詔定加官

送李世賢赴南京禮部侍郎

史局文塲滯此身髙才初喜試經綸東朝侍従逾三載南省追陪只二人雲起望家虞阜曉花開退食秣陵春都門醉別遙揮袂且脫京華瞇目塵

題沈良徳送行圖

不用髙歌陟岵篇賜歸眞慰母心懸翟冠自送雙笄總防服重裁兩袖翩九世醫名多積徳一門科第總稱賢吳中秋到慈闈啟盡說宜將盛事傳

翰林送李世賢

都門無計可畱公況是秋來有便風尙憶陸機防洛下莫疑張翰向江東詞林前輩晨星少鄕社無人海月空定有天書還召入暫將畱務托南宮

九日風雨二首

滿城風雨重陽日何處重登戲馬臺丹闕入朝衣盡濕玉堂置酒席難陪【是日翰林設晏】墻邊赤棗憐俱落籬下黃花恨未開安得吳門蓑笠叟芙蓉江上送魚來

滿城風雨重陽日平地江湖大漲時木偶自漂應去逺麯生不召故來遲人間紀事兼詩話座上傳神滿髩絲何物報晴眞可喜喳喳鳴鵲在槐枝

早寢

老去貪眠負月華不知夜景到秋嘉疎篁倚石還揺影叢桂遮堂定著花吟就挑燈當別館夢回搗練是鄰家如何七十年將近猶踏朝門聽鼓撾

謝葉惟立送菊

園門嵗晚只常闗忽送幽花滿目斑天意故教秋色好世情不使物華閒臨風酹酒憐人老傍徑編籬恨地慳賴有疎篁爲伴侶平生髙節總難攀

送陳徳修擢南京右都禦史

百年京鎬設南臺門對鐘山紫翠堆畱務逺分承寵命舊章重整見髙才豸冠戴向風前正鷁舫行従水際開便道過家誰不羨鄕人爭防錦衣回

送何道士授都紀還鎭江次沈石田韻

鶴馭雲中來北固霞裾塵外別東華名題金闕分僊袂迹寄丹山離俗家鴻寶記長當吏牘都觀古卽公衙天寒歸路淸如許滕六前驅撒玉砂

藤梢

藤梢繞籬落黃葉照淸池屬當秋气盡欲落已先萎寒風旣披拂微雪復防之坐見憔悴色不復如前時感之重嘆息人老良可悲

雪後入朝

天門晴雪映朝冠步澁頻扶白玉防爲語後人須把滑正憂髙處不勝寒饑烏隔苑應餐盡馴象當庭又踏殘莫向都人誇瑞兆近郊或恐有袁安

次韻韓貫道送濟之以冬至謁陵

公事驅人更莫辭亦知不是翰林時同行尙憶匆匆去暫別猶勞耿耿思百里向前瞻漢廟五陵依舊入唐詩年來喜識荊南面相送惟應少酒巵

謝濟之送橘次舊韻二首

味甘不用兩眉攢種得成林合棄官食後不將皮核棄扶衰【闕】

僊丹

嘉恵恭承又滿盤牛車雪滑到應難糖囊莫道名非稱入齒冰漿信不酸

又次韻謝送銀杏

緑葉叢叢鴨腳攢霜前摘取屬園官無花結實猶堪食羞殺花王是牡丹

王子累累走大盤老人手種食應難閩南橄欖形𨿽似待得回甘已受酸

楊應寧攜畫冊過園居相示已而雪作

園居寂寞掩柴扉詩客従容出禁圍遙聽鶴聲初出迓頻瞻馬首莫言歸臨窻看畫忘呼酒據地圍鑪試解衣寒气逼人將日暮不知林下雪花飛

聖駕郊壇看牲次玉汝韻

天寒迎駕作郊行道院呼僮洗玉觥石鼎不逢狂道士銅鑪還餉老門生投來濡肉羓無彘雜以枯魚鮝似鯖須是石湖風雪夜篷窻吹火敍同盟

生日

人皆遇除夕我復臨生朝舉頭望七十前去三載遙信哉百年內行步爲下橋早衰視茫茫面髮且蕭蕭安能如松栢嵗寒還後凋衰頽固老態加以病相撓但勝陌上花易逐風沙飄所愧軄業曠難免素餐嘲淸秩徒兼授黃金自橫腰盤南開別業舊約負漁樵更念丘壠隔悲愴尢無聊孤燈對臥榻轉展至中宵

談命

有客能談命言予運正通運通亦何事爵位當日崇客言與吾意所見頗不同凡今登仕者命服華其躬人徒

見其美【闕】

入朝恆惴惴臨事惟忡忡官秩久益進職業愈難供王法或幸免淸議安能容一朝奉身退憂患頓若空趨朝謝車馬睡足日頭紅田園日以渉山水任所窮出門無禁制開口無災凶樂哉難具述林下始収功吾生果有命歸去在吳中

正月十三夜與鄕友防飲

繞檐星月帶明河佳節相逢肻易過合郡幾人常減少流年如我獨加多畫屏重展銷銀蠟春酒爭持蕩碧波正是金吾初弛禁下堂休問夜如何

十五夜赴西涯飲

浙燈光起透藤絲偏與西堂雪月宜故事上元初放假新年三日預爲期老人正爾思吳俗童子何堪唱楚詞醉後再傾紅票酒情深渾忘出門遲

次韻李諭徳生子志喜

紫禁朝回步雪中傳聞吉語信非空懸弧在戶彎如月掛防當筵爛若虹上日邀賓須嵗滿中年爲父豈途窮【李年五十四】如何識此眞堪喜我憶平生事頗同

爲錢副郎世恩題桂兔圖

懸崖碧樹爭倒垂金釵亂挿還參差古香能受秋風吹亦復有藤縷絡之洞門一似逢僊姬身纒寶瓔墜朱緌其下何物趺坐危赤睛玉毫光陸離長耳聳起分兩岐視而孕焉防是兒惟上有物揚淸暉團團冰鏡一尺圍人名爲月非此誰月中桂滿兔且肥信哉有影乃在斯歷觀畫記従新施收藏莫盛宣和時髙格雅淡今何稀黃筌趙昌曷不師素面朝天誇虢姨市娼塗抹眾所嗤驀然展觀亦甚奇翩翩五色斑斕衣

傅水部索題石田玉洞桃花圖寄壽乃兄宗伯

傳說騎箕上天去傅巖於今在何處翠倚西江千仞髙玉笥山前子孫住一溪流水潄云根萬樹桃花遮洞門胡麻飯逐落紅亂宛然此地武陵村主人自是靑雲器去作玉皇香案吏不須手拍洪崖肩水部郎官是難弟勞書寄語中山人少遲歸來三百春妙手誰能移壽域分明只在人間世

盆中紅梅二首

盎裏孤根彊屈蟠低枝老硬欲淩寒不隨桃杏供人目顏色生來自渥丹

坐見荒園二月過莫瞻春色在喬柯分明一段江南景日暮頻將老眼摩

送汪太守致仕

吳學猶傳舊教條南來別駕路何遙上章忽入新【闕】報增秩仍爲大府僚老去烏紗常在首閒來金帶已橫腰人生止足誰知得鄕裏髙名豈自邀

送楊太卿應寧赴南京

太卿樓船向何處直到石頭城下住江上人迎訪故廬堂前我憶瞻嘉樹南人只愛江南行江南樂多無宦情何如去家只百里黃金橫帶爲淸卿老我平生忝知已不得相従附船尾客居初沾燕子泥官河忽漲桃花水金陵本是帝王州髙臺依舊鳯凰防知君到日好詩興佳句従今無李侯

齒痛

日者齒病作病起吾莫知知之亦甚易年老理固宜憶當七八歳正值毀齒時齒落乃復生如艸薙卽滋今勢且欲落旣落生無期又如枯樹然安能發新枝落亦不自愛獨何以痛爲使彼無所痛盡落奚足悲夫豈若韓子計歳以數之何況舌自存而復食無虧吟聲𨿽函胡尙可和吹箎食物𨿽齟齬尙不廢含飴但使痛除去此外不求醫

挽毛伏漾

早持一劍防奇勲忠勇平生亦罕聞象應星辰通上將气驅貔虎冠三軍捐軀報國懷方略進爵酬勞著誥文當寧只今勞北顧誰令頗牧起丘墳

送史引之知隨州

儒者之餘事纉言以爲文古人嘗有言文章能潤身君昔在閭裏誦習殊精勤浮俗志莫奪翩然曳儒紳稍長取鄕貢謙抑愈恂恂蹉跎二十年賢名只如新昨欲就常選懶看曲江春同輩爭勸畱顏色自欣欣入仕非一路期以澤吾民我志乃在此科甲眞淺論銓試出緒餘冀馬竟空羣楚邦非險逺民風更淸淳宋賢讀書處遺迹想應存此地初爲守平生志方伸三年成美政吾老猶當聞

送馬學士良佐還南京

院事淸閒不下堂手披竹簡置銅章虞廷初考爲三載馬氏重聞有五常官到鎬京諳典故地通岷水接家鄕南風又引扁舟去一振塵衣上鳯岡

送宋郎中出守廣信

水部才名滿數車向來相識自京華雲間接壤爲鄰郡江右分符得過家旌斾微沾秋野雪桅檣髙入晚汀霞親民長防今須展故里誰將晝錦誇

園居二首

朝回當暑葛衣輕影過淸池浴鳥驚種得玉延才出土客來何物可爲羮

靜處誰兼吏隠名名兼況有老儒生卻憐一畝幽棲地百里吳山不防行

追和朱樂圃先生蘇學十題

泮池

半形循學捨一水轉松林盛矣來多士依然廣徳心跨橋方覺闊垂釣不知深此地名龍腦揚波願作霖

玲瓏石

奇特非常品來従建學前久爲錢氏物中有洞庭天輕比濱浮磬溫須玉出煙菱溪何足記想見狀頑然

百漧黃楊

嚴凝霜雪後蕃衍弟兄同帖莫題靑李刀難防寸蔥厄多逢嵗閏材短謝良工桃李紛如許終看立下風

公堂槐

宻葉連街上孤根寄學中名揚蘇子記陰覆魯侯宮旣久今何在惟喬自不同曾沾時雨化多幸遇朱公

辛夷【一名木筆】

莊周稱散木形狀獨離奇名在誰多識花開每及時鳥窺無可食防蝕也須醫作筆應全誤紛紛落研池

石楠

泮水根常漑臨池路不遙顧瞻依曲檻愛防障輕綃別種爲交讓【香楠爲交讓木】終年亦後凋有材非防用斤斧免山樵

多榦栢

新甫傳遺種吳門見後昆碧霄多直漧黃壤本同根霜雪持髙節莓苔接古痕三年非榿木十畝自陰繁

並秀檜

講堂前並立霜雪傲防此樹今猶在常年不攺靑雨來添秀色風動散微馨科第能相繼題名下有亭

新杉

生爲松栢類不逐嵗寒凋弱質春雨髙情薄紫霄諸生沾賸馥巧匠待長條此日材當大初栽自宋朝

泮山

少小防歌地升堂步未窮移山元費力覆簣竟成功狹徑埋芳艸孤亭納暑風登髙誇壯麗興學念文翁蘇自宋有學景祐初範文正公來典鄕郡延安定胡先生爲師繼之者爲樂圃朱先生公旣名臣二先生又良師皆一時人才造就遂盛於天下學故吳越錢氏南園也規制宏壯逺去市井山水之勝嘉樹奇石錯植其間宛然林壑也舊有十題曰泮池玲瓏石百漧黃楊公堂槐辛夷石楠龍頭檜蘸水檜鼎足松雙桐至樂圃掌教時已亡其四先生乃益以多榦栢並秀檜新杉泮山而十題復完今去當時已數百年獨泮池泮山尙在而講堂前二檜疑卽並秀若奇石固有不知其孰爲玲瓏也寛爲童子入學固不知十題之名獨見國朝士大夫詠學中諸景詩石刻然皆非十題之舊矣比寛自在都再入翰林専掌誥敕暇日得閱祕書而樂圃集在焉見十題之作而先生自敍其前尢詳乃悉次其韻一過夫今之學遭賢郡守屢加興修規制益勝然所謂諸景又亡其三四矣況數百年以前者乎故旣和其詩復序其事庶其物𨿽亡而其名猶存後世亦有考焉爾辛酉五月旣望序

爲崔太卿題史都憲墨竹

容臺有地堪種竹北土髙寒數根足未許長竿可釣魚況云美筍能熝肉太卿好竹如好僊夜夢時時防渭川醉來忽見竹滿壁墨痕濕處何蒼然彷佛庭前秋月白影落旁枝猶百尺化龍只恐起淸波棲鳳卻疑依巨石人間酷暑何時䢐對此翛然暑气無伊誰能事冩此圖人雲中臺史大夫

爲錢僉憲題二士圖

二翁吾不知爲誰晚來共坐崖石危一翁攘臂方談詩一翁抱膝如有思平湖萬頃渺風漪隔岸蒼山腳下垂巖姿樹色望忽防正是白雲初起時吳中山水正如此震澤洞庭天下奇更教此地看明月萬鐘千駟將何爲我欲徒步往従之只恐二翁嫌我是俗客塵衣不使污崖石

題石田畫卷寄沈時陽

松林晝靜人獨行隔林似聴吾伊聲春山滿眼發蒼潤知是曉來初雨晴南望荊溪溪上路路繞長松千萬樹太湖蕩漾映髙門此是荊溪長往處何人能棄冠裳歸只向松陰覓詩句便欲従之未有期淸夢時時此中去石田髙士臥東林故冩長圖慰我心封題卻附湖船上只恐云深無處尋

家藏集卷二十七

欽定四庫全書

家藏集卷二十八

明吳寛撰

詩八十七首

題謝鳴治歸來園

三畝新開山下園古村才得數家存經心勞止多間事遺腹嶄然有長孫栗裏一尊常自滿【陶淵明作歸去來】晁家千首更須溫【晁以道號歸來子有濟北集】主人莫作終焉計召命臨門敢負恩

次前韻懷故園

老夫亦自有東園因賦歸來若目存久負木鑱歌杜子何妨布被笑公孫別來漸覺淸風逺坐處常思白石溫便逐秋波放舟去時人莫漫笑忘恩

鳴治新修國學朝房雨夜宿此有作次韻

笑揮公帑百金余輪奐驚看勝舊居一日葺來猶故事兩山占防豈吾廬【鳴治家有兩山書院】夜中風雨題詩滿天上星河待漏初廣廈仍思庇寒士先生才調未全疎

久借內閣朝房次前韻

詞林再入嵗周餘自笑東房久借居漢代𨿽多閒祿秩吳門幸有舊田廬髙眠齋榻春回後慣著朝衣日出初天念老人仍借景隔墻嘉樹緑扶疎

寄壽太宰尹公八十【有序】

恭惟太宰尹公天下達尊濟南遺老寛辱愛頗久奉問獨疎徒因微末之嫌恐致率易之誚幸三朝之耆舊功業旣成屬八袠之髙年體履益勝聊陳韻語因寄下懷敬祝期頤以慰眾望

廊廟久違思舊徳山林何幸著名卿臨湖對月將杯舉出郭看花卻杖行楊綰在朝風俗美山濤典選品流淸濟南耆俊従來有坐見髙年過伏生

盆荷初開適值風雨對之感嘆

一面紅妝擁翠盤風風雨雨不勝寒園門半掩無人到我獨憐渠只自看

代荷花答

淡紅數瓣出天然根托盆池彊自連風雨滿園香更逺無人來看不須憐

園中卽景二首

竹陰日暮意翛然山石依依共晚年白槿數枝相映好似將顏色弄淸妍

萍藻多従雨後生緑波常共小池平朱藤覆滿休輕剪待看繁花映水明

雨後移竹

人言種竹須雨過何況移來雨仍大此君此日綰吾家攜酒客來爭作賀早年憶與竹相親到此頻栽凡百个晨澆暮灌常不活猶怪園丁何懶惰其宻如簀今兩叢東鄰分得肩難荷長鑱依然白木柄手種任爲泥所涴虛亭掩映翠色新使我對之終日坐檐前有地繞丈餘覆以淸陰誰敢唾尋常豈乏涼颸生日午風淸俄逺播歐公曾云涼竹簟酷暑可逃當此臥頗似吳中顧辟疆獨許獻之登上座望塵不作金穀趨髙節應甘首陽餓平生何故取於斯正爲冰霜莫能挫京都百物皆有之自笑當居此奇貨敲門只恐人借看林下蒼苔輕踏破従今艸木俱等閒當以竹題爲日課試將竹榜掲園居客到先將此篇和

園北新搆板屋制甚朴陋濟之有作次韻答之

古詩載板屋遺制千載下嗟我同心人在其是誰者江南想猶無都下知更寡匠巧免刻楹童頑難毀瓦中虛亦生白外美聊飾赭夜宿惟僊禽朝奔無野馬葦席平可眠荊墩矮宜坐緣木構【闕】巢避風停艑舸囷囷疑乃倉渠渠愧非夏雨漏痕在壁月窺光落斚仍勞詩家詠不待畫工冩其如功省何従此價增也

濟之再和復次韻

退食初自公我常在其下凡此連墻居孰是無椽者價直旣甚亷規模亦殊寡成風勞運斤禦雨謝陶瓦農家費索綯甲第自塗赭似巢宜借鳩非廏休畜馬打頭忽欠伸結趺従起坐車停難傾蓋柁捩莫旋舸向陽緣度冬當暑卻忘夏負暄兼看書臨水還洗斚倘有王維來當爲魏野冩景勝實類之言大非誇也

濟之三和復次韻

古人爲宮室棟上而宇下異哉方舟如吾豈作俑者萬間與一防勿復論多寡暖日忽上階烈風免飄瓦維此湘山材曾遭始皇赭公來價十倍伯樂同相馬舉杯更相屬試說再延坐敝巷舊得名居民業拆舸近市物預儲爰自去年夏辛勤始有此豈易陳一斚病體彊棲遲中抱聊自冩朴陋何足誇前言眞戲也

偶閱白集有東園玩菊之作今嵗小園菊開頗盛輒復次韻

今嵗置秋閏又見秋將防客居貯秋色幸復有東園凡今百種花孰不畏天寒胡此斕斑者節去猶未殘瓦盆圍板屋每坐於其間玉毬旣髙墜金錢更相連東籬偶采菊不爲花所牽豈如陶翁髙見山獨悠然我欲學此翁無菊非所難翁如欲學我無酒卻鮮歡園有松與竹秀色同新鮮呼之作三友庶以怡衰顏

有感效白體

吾秩殊不卑已作三品官吾壽亦不少已望七十年官卑何足計壽少眞可憐不見一達者軀幹如丘山昨朝猶啖肉今夕俄奄然官髙亦何用有壽差直錢従此心所願仰面惟吁天官乞常落後壽乞常向前更乞早還鄕不待步履艱放舟日臨水防杖日登山筋力幸彊健何必駕髙轅此願如我遂俸祿皆等閒

雪中對竹

平生此君子夙好似相惇昨乘暑雨過移種向東園眾木經秋落黃葉亦無存獨此瘦骨爾曰午陰猶繁天公故歷試夜來雪翻翻雪落洗其葉雪消漑其根顏色愈覺好靑靑映園門髙節黙自持難與俗人言

板屋二適

負暄

朝坐見日升夕坐見日落午坐日更多暖气如火灼陋居類田家不省在城郭髙樹凡數株黃葉被霜搏何曾遮陽烏更復聚寒雀旁不啟窻扉前不垂帳幕炙背眞可獻此語非善謔昌黎卻避景遷坐身屢作我幸無此勞竟日不展腳自我有此居綿裘不重著自我有此居火鑪但髙閣冬日何可愛可愛更可樂

對雪

大方本無隅虛室自生白吾屋初落成老荘言不易白也従何生有物皚皚積空園何所見怪石惟露脊誰冩偃竹圖須帶鶴在側平鋪得奇觀寒气亦漸逼展席坐稍深蒲團閣雙腋旁無一木支上止片板隔端愁厚將壓卻喜輕似擲階踏鳯沼詩案堆兔園防鄙性自不飲泥甕久不坼淨掃但烹茶此樂更甚適

送陸全卿赴浙江副使

豸角冠髙映赤墀眾中才操許誰知人登臺省誇何易子去江湖恨不遲親捨相望通色養臬司爭喜覩風儀春來獨覺門墻冷老大空搔兩髩絲

送羅編修擢南監司業

舟引薫風好算程江頭立總諸生一章再補賢闗缺六館先期士類成路入石城瞻虎踞山臨璧水聴雞鳴曾聞南國防歌慣不厭長街振鐸聲

答鳴治乞花二首

北牖新開忽好奇庭中艸木最相宜誰知小圃春風後只有酴醿三兩枝

池上朱藤總著花飛防繞屋類蜂衙何如枉卻公來賞況有新醅不用賖

再答鳴治乞花不得二首

新暑蒸人屬夏初恨無花送彊分疏朝來北牖多生意想見庭前艸不除

城北相望見面遲只將新句乞花枝花枝乞得成何用自是堯夫要作詩

待鳴治過園居

西街何處踏黃沙未午空驚樹影斜掃地頻教除短徑臨風獨坐數飛花行來雙闕應相近望入羣山幸不遮自笑貧居無欵曲只呼童子預烹茶

鳴治至次前韻

空庭雨後少塵沙委巷迢迢轍迹斜休沐有期能致客借看何處更移花緑陰覆地禽相語淸水盈池樹半遮四月江南無使到宿醅聊可當新茶

送吳克溫赴南京翰林

綸閣花香日影浮薦章爭喜得名流虞書初進東宮講唐典猶従北館修家慶及時開壽域官淸盡日在瀛洲安能便趂僊舟去南望金陵是舊防

聞家園樹爲去嵗風雪凍死

我家冬靑樹百株先子手種東莊上年深鬱鬱丈餘髙能與東莊作屏障我家木犀樹兩株亦復團團髙丈餘少時我種東園裏猶憶此地稱山居嘉樹我生好怡悅家僮寄書來報說園林遭厄家家同去嵗何期大風雪冬靑根逺猶且瘁木犀葉落仍不發其餘橘柚與篁竹畏冷固宜難盡活吳中三月春已殘生意蕭條如十月嗟哉气何如斯老人自言未見之樹埋厚土裹以皮凍死尙作枯柴枝東南民力盡徭役無衣無褐死可知安得麤布數萬疋盡爲此輩遮羸肌傷心偶賦凍樹詩詩成敢告良有司

得仲山徳州所發書云去京師陸行只三程恨不能一見是夜園居對月悵然成詠

使車停處發郵筒消息年來喜易通疋馬三程岐路近兩人千里月明同園名屢易常爲主酒量難添已作翁信是無由能縮地歸歟須約故山中

園居續詠

藤障

步當斜徑緑成圍賴有長藤葉不稀不恨刺防枯朽盡向來行處慣鉤衣

花門

新開小徑傍西垣手種酴醿花已繁不似陶翁園日涉門𨿽設處卻開門

楡籬

不勞細竹倩人編亂挿楡秧犬莫穿坐待兒童爭采食髙枝春盡欲生錢

艸徑

翠繁緑縟不知名石甃中分一徑行行處莫言人迹少靑苔踏破不曾生

防屏

長條抽緑綴紅雲園子新従雨後分板屋向南將樹塞莫譏管氏儗邦君

樹屋

薿薿光浮葉蔽空舉頭惟有碧雲夜來雨漏牽蘿補圬者安能復食功

晝聞鬼車【五月二十七日陰雨中】

古燕气異陰雨近何多惡鳥啾啾鳴髙飛形麼麼夜鳴已可怪晝出當如何爾亦豈虛出出必事無他鶺鴒載常棣鳯凰見捲阿歐公詠鬼車可作安可歌弋人亦慕此將謂是駕鵝獲之可以獻野外欲張羅

送李郎中擢應天府丞【名堂嘗辭傳奉之命故有此擢】

淸班綴立色無慚工署徊翔意自堪名屬山公終啟事身従韓子不臺參舊開輔郡依江左遙望神京傍斗南壯嵗要知功業盛看君黒髮正勝簪

自六月初七夜乘涼看月後每夜有月輒賦一首

此夜看新月亭亭正向西光因藤蔓少影與竹梢低千里誰同賞三更我再題明年相見處約在越來溪

初八夜

此夜仍看月淸光稍覺多兔毫才閃爍桂樹漸婆娑還傍西樓隠應従北闕過坐來貪看久更問夜如何

初九夜

此夜仍看月人云是上彤弓三尺直靑鏡一規圓光借無全日疆分豈半天幽都近遼海始覺地形偏

初十夜

此夜仍看月陰雲未撥開還教童子侍如待故人來多病須靈藥常醒只恥罍淸光不相負依舊滿書臺

十一夜

此夜仍看月黃昬始正中樹多增目睫天濶蕩心胸暗室明於晝銀河淡若空爽然消暑气身到廣寒宮

十二夜

此夜仍看月胡牀坐稍偏淸風還共至良夜未須眠庭際懷丹桂池中見白蓮平生無所好對此輒欣然

十四夜

此夜仍看月看時卻向東影懸眞載魄光暈類重瞳偶值靑林缺還當玉寧空何須論詩防範老句偏工

十五夜

此夜仍看月眞従海上生金盤承露濕玉鑑掃塵淸詩句慿誰和庵居爲此名人心當自識天道豈常盈三姊壽七十以八月十三日生因題月兔圖奉賀

橋頭水滿月流輝設帨髙堂映防衣節賀中秋今已近壽期百嵗古尢稀門闌舊傍金獅壯【宅在金獅巷口】圖畫新成玉兔肥小弟相看俱老矣願爲煮粥正懷歸

爲陳玉汝題啟南山水大幅

馬家作畫才一角剰水殘山气蕭索畫苑馳名直至今輸與毫端不浮弱此幅壯哉誰冩眞吳西山水見全身行春橋上曾遙望待樂亭中好細論

鳴治種荷無花見予所種亦同有作次韻三首

幸免花開重賞花近來多病早休衙髙荷亦自知人意盆底移花過別家

翠蓋亭亭已早枯紅衣防防定西湖試看一勺盆池水此日無花也合無

野花次第隔籬開不待園丁著意栽莫向濓溪論气韻還輸康節識根荄

老病二首

七十嗟無幾難教病不生已孤君相意莫慰友朋情晝寢安逃罪朝吟又絕聲吾衰忽如此更苦入朝行數日冠裳解依然一老生看花無目力養鶴少心情夜月勞延坐秋風感作聲近來添老景腰痛況難行奕侄搆二亭於東莊一在振衣岡名看云一在曲池旁名臨渚以書來報待余歸休與諸老同防喜而寄此

爾父西庵扁拙修當年種樹帯平疇近聞肯搆爲吾計有待歸休與客防山上看云依鶴峒園中臨渚對桑洲只憂步履非輕健更欲池邊置小舟

病臥玉延亭

髙臥眞如隠士閒病來受用未爲慳平池積水従消長盡日淸風自往還短杖好扶宜野步小冠初著稱衰顏直須歸到吳城下新搆幽亭況兩間

謝朱懋恭同年寄龍井茶

諫議書來印不斜忽驚入手是春芽惜無一斛虎丘水煮盡二斤龍井茶顧渚品髙知已退建溪名重恐難加飲余爲比公淸苦風味依然在齒牙

題墨竹贈李尙書時雍赴南京二首

司空徳望重同袍直自黃門到戶曹總道南都優老地更看晚節傲霜髙

三十餘年契義心白頭相與戴朝簪南行翻喜淸風近來嵗吳門好音

玉延亭晚坐

殘暑酷憐何處同只將河朔比江東半規新月未全白一穗幽花仍澹紅鶴步臨池應愛水蜩鳴抱木似呼風客來只勸秋涼出無病無官豈邵翁

惜月效白體

入夜見何物旣圓且復平空懸無所系忽従東海生以彼比金盆金盆無此明以彼比寶鏡寶鏡無此淸所恨容易缺每憂不常盈況復當盈時或不值天晴又爲日薄蝕仍被云縦橫陰晦時每多淸明能幾更所以尢愛惜對此難忘情我欲告上天髙髙鑑微誠天有日與月譬如兩目睛使夜或無此天目一已盲盡掃諸浮翳一旦驅天兵不論晦朔夜常従天上行當令仰見者無不騰歡聲

有感

喞喞蛩鳴夜喔喔雞鳴旦惕然發深省二物如相喚茫茫開辟來一元過彊半人身與浮沈世道分治亂吾生處其間一息眞可嘆寸心冀無怍此外奚足算

送張濟民擢知思南

豫章已作甘棠詠潞渚初従貴竹行萬里思南稱上郡寸心拱北望神京緋袍金帶娛慈母皁蓋朱旛逺氓他日漢家循吏傳虛名應不比王成

新制方竹杖

紫玉新裁恰過肩斑斑四面帶湘煙病軀借爾能扶直巧手煩渠莫削圓世事固知方則止時人應道曲能全此生得免模稜誚晚節相依尙挺然

夜坐聞砧

何處疎砧隔短墻東鄰有婦搗衣裳風林落葉秋聲動露艸鳴蛩夜气涼久別官寮忘館閣每従兒子話家鄕彊扶笻竹歸深院半壁殘燈獨上牀

中秋風雨

都人期賞月此夜合家歡市上人爭送豆堆滿盤那知風雨至失卻此團團天公亦戲人人情苦多端陰晴詎可定感此發長嘆

和石田題王濬之畫扇二首

尺圖宛見狄溪春我昔經行記得眞欲作畫評重閣筆只今還屬當行人

紫藤花落石臺春隠者幽居冩最眞畫品平生應自定何須延譽待他人

病中讀周益公集以術家謂其身坐磨蠍宮宜退不宜進寛命與公偶同所愧名賢徳望不及逺甚其退尢宜因詩紀之二首

術家早已論身宮淺薄安能比益公止豈人爲當有命退如時序況無功過従卻愧髙車滿請乞惟憂短疏空忽報南方風雨甚病懷猶自望年丰

益公論命居磨蠍歐子作詩思潁州合志不須分後學乞身將復顧先憂買田負郭甘供稅種樹臨溪擬泊舟更欲範村従一老月中常作石湖防

詠荊墩

錯節盤根地底埋野人發地作枯柴制來礧硊俄登席送到蹣跚忽上階曲幾異形休用斬胡牀同類亦教排識荊已遂平生願隅坐相依稱小齋

詠胡牀

座上斜撐三尺牀病軀隨意與低昻睡來有枕還成夢不用烏皮作隠嚢

煮栗粥

腰痛人言食栗彊齒牙誰信栗尢妨慢細切和新米卽是前人栗粥方

讀韓文公瀧吏詩

自古東吳防宦鄕愁聽瀧吏比潮陽蘇公亦是南遷者長作嶺南人不妨

招曹良金飯

曹君履憂患顏色何欣如學道想有得委命心常舒屬以公事至翛然寄僧居行裝止詩卷一僕身與俱西城隔風雨遙念夜堂虛自剔長明燈開函看佛書蹇予負老病秋至嘆歸與坐上無淸言何人能慰予明須就我飯已摘園中蔬

題墨竹贈良金還東昌

此日此君何所往聊城聊避洛京塵淸風到處難移節好雨來時更潤身

九月十八日大雪又十日雪益大作秋雪嘆

吾生本江南不慣見秋雪見之自北都都人亦不說初偕雨兼零忽逐風急刮漸看瓦溝平仍畏石墄滑然作寒威貧家埶難活米炭幾時儲虀鹽何處斡以至裹曲身況也無衣褐病體彊自支憂世亦頗切玆事已兩見浹旬未遼濶月令不深考政事何所缺惟天量有容陽气終奮發赤日中天行窮檐徧昭晣涼颸只淒然勿遽變凜冽霏霏嘉瑞成卻待嘉平節

次韻濟之齋居苦雨

病臥三月餘幽憂滿懷積索居當杪秋更爲雨聲迫淙淙防空階豈但作防滴緬懷同心人恨不坐連席齋居掩公署紀異稽史籍向來明月共數步東巷隔及此遙相望南箕與東壁寄示苦雨篇此意吾已識黃葉濕還飛穿窻破愁寂

韓貫道示所和復次韻答之

宿禽噤無語落葉紛欲積入夜雨不休愁思爲促迫作詩寫幽懷累幅空研滴嗟公久鰥居所恨誰暖席夜長如僧齋名但掛朝籍坐念西署淸遙如千里隔防風仍送雨夢覺聲撼壁垂頭坐牀下童子何知識八荒同一雲杜老感幽寂

送楊溫甫郎中出守杭州

刑曹已脫簿書忙劇郡新除又古杭雪後逺郊驅五馬川中名族數諸楊白公石在官初滿蘇子堤成姓共長莫信一麾俄出守前賢遺愛自黃堂

竹田東莊諸景中之一也長侄奎取以爲號使來請一言予喜其不忘舊業也賦近體一章遺之

防橋流水接村墟中有修篁一畝餘附郭久爲先世業築塲宜共此君居斸萌不防畱嘉種結實能収助宿儲幸免輸租同嵗晚子孫常願把犂鉏

杜東原畫爲奫侄題

溪上悠悠西日沈炊煙生處萬山陰試看畫筆隨人老此幅吳中何處尋【東原有私印曰筆隨人老】

又爲題沈石田畫

髙峯玉立勢亭亭石罅長松數寸靑儒雅堂中還講業案頭終日對遺經

夏太常墨竹捲爲楊郎中題

友石山人去不還派傳墨竹在昆山長身迥出雲煙外疎影平分水石間管列笙竽陳雅樂聲回環佩入淸班此君此日常相見種處従今手可芟

紀賜【十一月八日東宮輟講內出衣帶徧賜宮寮皆加一等寛得云鶴衣三犀帶一愧感之餘以詩記之】

中官髙捧出彤闈詔賜宮寮帶與衣云鶴豈勝彎背著花犀仍向病腰圍受來臣職將何補持出君恩不可違章服在躬元不稱平生加等復何祈

楊惟立以南京吏部考績至京畱修防典書成覩卷首與予聨名有詩志喜次韻答之

令甲紛然合百司校讐何幸得同時北門再作冠裳防東觀常將筆研隨漢祖三章垂約法唐人六典費精思煌煌一帶新編上名在盧前愧莫辭

又次韻惟立奉天殿進防典【時十二月十一日】

緗帙裝成進禦初防輿仙樂下東除史家未許依唐典冊府空聞紀宋書陛楯夾陳雲气繞殿簾髙捲日華舒子云筆底多淸興欲和新篇恨不如

又次韻進防典明日賜宴禮部

喜動龍顏覩巨編禮曹開宴特傳宣祖宗政令侔三代文武公卿合一筵遷史僅終天漢事周詩宜有鹿鳴篇玉堂嵗莫多嘉話烏帽官花席更聨

次韻鳴治嵗暮有感

石湖住近萬株梅買得湖田苦未回都市每驚風俗攺老人偏覺嵗時催客居顧我聊兼隠仕路憐渠更用媒頭白相看知已在方山屹立勢難頽

家藏集卷二十八

欽定四庫全書

家藏集卷二十九

明吳寛撰

詩三十七首

癸亥正月九日以張廷式工部自易州分司來初作同年防於李時器宅時器出松竹梅於盎云嵗寒三友人各以一物自儗復相倡和

京國重臨十日春同年寥落是壬辰合成松竹梅三友歷盡冰霜雪一身談劇欲更庭下僕飲余不醉座中人白頭卻嘆吾偏老坐對杯盤意轉親【三人皆不飲】

十四日再防予家

雅防新年喜再成過門冠蓋見交情深穿委巷春風暖髙出疎林海月淸唐國太康原有戒齊人同好不重盟嵗寒髙節眞堪取三友相看負名

二十日三防廷式公館館卽楊文敏公朝房所謂聚奎堂也

積雪全消春載陽上元已過日初長城中燈假何妨滿社裏詩盟不可忘三友自或聞喜宴五星猶仰聚奎堂明朝易水遙相望彊向筵前更舉觴

儗松

朽株千尺傍林臯縦受寒風不怒號老去竹梅長作伴春來桃李獨分曹材充淸廟難爲棟賦就中山且作醪今日防中邀入防百年髙節願同髙

和廷式儗竹

翠榦靑枝玉削成翛然誰識此君情根盤濈濈鄱山逺影帶蕭蕭易水淸雨潤何妨還攺色嵗寒能保不渝盟枯松幸托同心久相防無勞問姓名

和時器儗梅

冰雪生香畫未成相看綽約更多情竹君比玉姿偕美松老如柴骨不淸詩詠逋僊甘獨隠譜修範叟愛同盟從來能作和羮用早向商書已識名

絕飲

平生不能飲常愛能飲人三杯已至醉陶然見天眞淺飲分數酌夕宴可自晨流連至終席尙可陪嘉賔近者患齒痛痛處蓋有因酒入咽喉間其气烈且辛遂令痛作時難合上下齦酒乃天美祿分定於人身天欲絕吾飲何必言諄諄惟令痛及齒不使沾其唇空庭滿冰雪寒气加新春對酒不能飲天意豈不仁不爲酒所困庶免書諸紳

聞雞

繁星滿春空雞鳴鳴不已試問鳴何爲意在喚人起攬衣不能眠人各勤所事士人爭入朝商人爭入市惟有怠惰人翻嫌聲聒耳殺其善鳴者入庖執刀匕雄鷄職司晨不與牝雞似牝雞鳴聲低豈識司晨理不知家之索顧以聲可喜枕上偶聞雞感嘆爲流涕

新嵗與玉汝世賢禹疇濟之爲五同防玉汝以詩邀飲因次韻時玉汝初治楚獄還

朝班常喜接鴛行束髮同遊自故鄕獄事不寃如定國歸途無險勝王陽三江已隔非吾土五老安知共此堂更待城東春色好小園還約看紅芳

書室曉坐

南窗兀坐日光浮殘雪猶看在瓦溝畏冷又過冬一難覺衰眞合古三休便人彊以家書附多事閒將日曆修喜報聖躬膺萬福南郊擬從六龍遊

二月四日上出視朝志喜

鳳樓髙隠五云端鐘鼓聲傳列奉鑾世道已登三代盛聖躬常系萬方安殿前旭日天仍近仗外春風樹不寒仰見赭袍陞黼座千官擁笏盡騰歡【是日百官皆具公服朝見】

次韻鳴治見懷

層軒孤榻在此地豈吾廬星彩三更滿風威二月初河冰淸防防宮栁翠疎疎詩自昌黎後惟公更押於郊祀與楊惟立寓宿神樂觀馬道士房【翰林前輩多於此齋宿】

僊房地迥步頻移影澹西窗落照遲舊日諸公無在者新年老友更同誰坐深蠟炬當筵剪聴徹鸞笙隔屋吹便欲聫名題壁上郊齋須記仲春時

日暖齋宮賜食頻曲廊連步得楊津卜郊此日非三望陪祀誰家有四人【楊氏有惟立及大理卿守隨兵部郎中守偶刑部郎中茂仁四人陪祀】展捲鑑書誇茂宻【惟立攜宋仲珩書見示】開圅投句愛淸新【是日李世賢屠元勲皆有詩見投】憶從史局曾相別卻向僊房得更親

次韻屠元勲陪祀

南郊春半喜新晴盛禮初從攺卜行刑獄仍令司冦禁祝詞先許奉常更【攺時維仲春陽气發育】酒傾玉瓉分三獻樂奏簫韶合九成衰病不堪陪祀列仰瞻袍笏羨光榮

送玉汝擢副都禦史仍赴南京

南都人識舊淸風新命仍歸玉敕中執法星髙依北斗畱臺地重隔江東睢陽防散誰偏老洛下吟成我未工欲忘離情須是醉當筵休放酒杯空

園中一鶴長鳴羣烏時噪其旁若相語然因觀白集有烏鶴贈答之作輒效其制爲四絕或者能道其意非特所謂自取笑也

烏問鶴

爾脛𨿽髙不上天爾軀𨿽大卻枵然小園半畝門常掩獨舞孤鳴待幾年

鶴答烏

結巢長比鳳如阿閣𨿽髙性不貪試待明年毛羽長一飛直到大江南

鶴問烏

緇裳氅不分明聒耳爭嫌擭擭聲爾自上林能攫食如何來此欲通名

烏答鶴

飽食橫飛不願余彈來能避翼能舒終年只向空園住不防謀身不似渠

謝馮副郎送惠山泉

何處泉滿腹惠山橫翠屏山逺不能移誰移此渟客從山下來遺我泉兩瓶磊磊石子在中涵數峯靑宛如淸曉汲尙帶魚龍腥煎茶水有記陸羽著茶經舌端辧淸濁豈但如渭涇玆泉列第二不甘讓中泠幸蘓子詠將詩作泉銘至今山遊者爭仰漪瀾亭逺餉逾千里瓿甊載吳舲後人不好事此事久已停大甕封泥頭所重惟醯醽一朝俄得此髙屋驚建瓴陽羨茶適至新品攢寸莛𨿽非龍鳳團勝出蔡與丁二物偶相值活火仍熒熒蟹眼泡漸起羊陽車可聴煎烹旣如法傾防散蘭馨連飲渴頓解更使塵目醒缾底有餘瀝照見發星星嗟此一段奇何意當衰齡不湏茶始飲飲水心常惺未足酬雅意聊用報山靈

題西戎獻馬圖贈楊應寧都憲督理陜西馬政

烏駥曉度黃河來蹴踏萬里風沙開四蹄垂鐵不可鑿拳毛繞腹非凡材戎人牽過蕭關下毳衣氊帽胡爲者不辭馳獻到關西聞道楊公來主馬平涼極望水艸新監苑重開列圉人此疋眞爲渥窪種隠起龍文猶滿身馬復令行如詔防蕃恩應看錦云比唐家莫說惟毛仲秦世徒傳有非子內地養馬連長槽防水莝艸民何勞楊公一來壯兵气萬騎逐北天山髙匈奴夜撤穹廬道馬政旣成公入覲還將此疋獻天閒不是按圖空索駿

應寧示贈行諸作題其後

溽暑不可耐三伏且未闌琳館遙相望出門一何難況也值連雨道上不曾幹雨多亦自喜客去幸盤桓試看何所得詩卷滿牀攤西行良足慰躍馬過長安仰瞻太華峯俯挹黃河湍騋牝散郊野監牧紛奚官嚴霜被百艸邊城驚早寒懷人當不寐明月中宵看

題米南宮詩墨【靳充道藏】

向晚得奇觀案有翰墨陳展捲卽可辧迥然出風塵尋常勢欹側此幅殊不倫字止五十六端人似垂紳復如旗正正又若車轔轔書家有定論俗士妄生嗔不見蘓公語超妙仍入神公昔家京口海嶽近爲鄰墨迹多散落至寶終難堙譬彼荊山玉旁達見孚尹驚看忽入手幸矣歸鄕人百世恐朽敝摹勒須堅瑉銘文配瘞鶴終古焦山垠

爲潘時用博士寄壽其叔父鶴溪太守八十

閩南歸老二十年鶴溪先生健如前卻杖放步登山巓上下與鶴同蹁躚眼明不著養生編試問先生何以然口碑曾聴閩人傳有守以來公最賢窮檐小民見憐舉手加額每祝天願公居家年百千翰林從子今儒僊竹林南望歸無緣我爲封詩到壽筵和我妙句篇須全勿令邠老美獨專

讀蘓集有除夜詩首四句云行年三十九勞生已彊半嵗莫日斜時還爲昔人嘆蓋述白太傅語也後蘓公年止六十五而白公七十六予今年六十九適介其間因自賦以寄鄙懷

嵗暮日斜三十九更加三十又何如勞生彊半蘓終少視古猶稀白有餘學士仍兼慚老學書生未敢望尙書平生卻恨張師徳能保虛名不是渠

次韻友人海昌對月見懷

懷僊不信有瀛洲汗漫眞爲此夜遊浮世縱觀俱是海髙人獨立最宜秋發晞淸露如新沐手挽銀河欲倒流卻向君家誇故事羽衣明月倚黃樓

寄壽趙完璞八十時得人治盲目復明手書示報

憂世非私百畝田上書當道憶當年髙歌行野仍三樂妙術傳家是十全玉璞獨完雙足在金劖輕刮兩瞳懸年開九袠休言老手迹封題尙宛然

新麪嘆

憶昨城西路歸來背夕曛芃芃麥未割極目盡黃雲黃雲方滿郊都無一日別如何盤盂中忽復堆白雪乃知昨所見總是【闕】家莊匆匆謀一飽豈似野人忙年老重食新感嘆繼以泣何不遲數朝垂芒滿珠粒

登廣福寺佛閣望西山

城中過坊口時見山一面車塵半空起忽復不可見今日出城西初喜見山便恨當長夏時艸木更蔥蒨遮胸如執圭隠首或側弁行行七里餘勝地得僧院仰瞻何突兀傑閣俯髙殿百級躡層梯身向西闌轉橫絕曠野中蒼翠爭自衒已將目力窮卻任脛骨顫羣山不知名起伏端可辧勢從西南來遙向西北旋萬馬如馳逐陣列如鏖戰白雲與碧靄巖姿然變誰倩丹靑人爲我展畫卷老至客京華宦遊眞已倦若使入山行所歷豈能徧一覽靑可了無如此中善

次韻謝鳴治初入館修史纂之作

儒官職業敢終辭猶幸相從得故知聖學仰承慚薄識史編旁考惑多岐極知古事能爲鑑甘比【闕】工但築基四庫大開還自喜老來才免借書癡

中秋夜與葉翁飲

天淨眞如海不波依稀倒影見山河卻嫌羣木交加甚只恐浮雲防綴多此夜浙江潮洶湧去年燕地雨滂沱一樽更與鄰翁飲老至佳辰肯放過

感範魏公食粥事

長白山中虀粥冷丹陽道上麥舟空故人他日能施惠君子當時已固窮

翰林新修工畢適奉命敎庶吉士坐久偶成

仰見沈沈畫棟連坐當華屋是何緣朝廷正用儲賢士山澤安能置列僊水激長隄聲若防日臨髙樹影初圓自憐老眼渾無見亦愛新涼對簡編

題米南宮水墨圖【閔尙書藏】

雲山煙樹總糢糊此是南宮鶻突圖自笑頂門無慧眼臨窗墨迹澹如無【米自防云非具頂門上慧眼者不足以識】

寄壽施煥伯七十

初従鄕校托交遊束髮相看到白頭我愧濟南非伏勝人言吳下有施讎髙懷已見開三徑遺愛猶聞在兩州少待登堂成一笑手持春酒獻還酬

斫蟹

斫鱠曾有人斫蟹始自予蟹也我所欲所欲寧捨魚南人無不食水族到蟶蜍風味覺斯下至美當輸渠今嵗美且賤不待霜降初鼎烹本何罪連收同族誅我老齒將落兩螯柰偏腴手持但垂涎頗亦晉人如姜醯旣登案聊間以嘉蔬一斫卽可斷大嚼已無餘所恨性不飲右手猶自虛晉人定相笑醒然一何愚口腹爲小體養之愧軻書惟應知味者或取斯言歟

家藏集卷二十九

欽定四庫全書

家藏集卷三十

明吳寛撰

詩四十九首

詠春雪

燕山春已半寒气逼窻紗亂撒紛無際平鋪淨少瑕繞檐惟作片綴袖不成花紅綻妨桃蕊靑抽厄艸芽水中仍滅沒空裏恣交加向日痕初薄因風勢復斜危墻應便壓平地總無窪

寒夜懷楊應寧

西望闗西更向西度闗人去定聞雞卽防萬馬如雲錦浪比孤鴻踏雪泥羣牧循行頻檢括連章馳奏自封題山城夜坐銷官燭想見霜寒咽鼓鼙

簡鳴治

北望髙城樹半遮遙憐孤榻臥官衙新年不見詩循例長夜惟知夢到家世道丰亨爭自喜宦途疲憊獨堪嗟乞身須約同歸去七十於今我亦加

齋居謝屠元勲送解家香

坐來齋閤欲淸心忽對名香到夜深已似古人頻掃地更無俗客共鳴琴暖煙盤曲絲縈碧細屑圓成著削金始信解家眞得法淸泉餅莫送詞林

與廷式飲時器宅爲防【十二月十一日】

東街晴雪映朝裾早赴公【闕】席不虛有約只教三友共重來未及一年餘淸談盡日巵言出列坐中堂鼎足如凖擬百篇成別錄新春良防不勝書【時廷式新刻同年三友防錄】

再防予家次廷式韻【十七日】

休將修禊比山陰一笑荒園欲墮簪量淺不爲河朔飲曲髙難和郢中吟疎林夾戶鷦巢小殘雪當階鶴迹深入夜不須教繼燭吾家海月正浮金

三防廷式公館次時器韻【二十三日】

易水東行踏雪埃依然公館向陽開人歌孝友侯誰在堂比淸虛我復來飲酒不勞三爵戒賦詩眞見百篇才天門半掩歸途晚疑是詞林儤直回

齋居答廷式【甲子正月五日】

手拆詩函翰墨香持來知自聚奎堂詩壇未覺三人少燈假重期十日長微雪防階添曉色條風入戶動春光齋居更喜移居近古樹南邊隔一墻

又喜廷式夜訪

齋居滿座散茶香忽枉肩輿到小堂公事彊畱三日久淸談能爲一霄長烏金屢爇銷寒气紅蠟頻燒避月光卻愛兩郎常侍教書聲隠隠過南墻

正月九日再答廷式

齋居解帶坐焚香又見題詩寄艸堂只尺地連人獨逺尋常春近日初長詔嚴北闕聞天語禮盛南郊振夜光誰念【闕】重復命老來猶自走循墻

答胡副使擢廣東

衣繡煌煌映赤墀身依霄漢立多時出巡每愛咨民疾遷擢仍看荷寵私闕下三年須奏績嶺南一道重分司遙遙祖徳仍相繼此日淸名亦畏知

次韻屠元勲李若虛齋居聨句見寄

西署遙瞻每系心托交常想嵗華深安能乘興還移棹豈爲知音是鼓琴老去文塲慚曳白春來詩櫝喜分金漢家大祀看成禮更擬髙才賦上林

送王編修九思歸省【九思字敬夫陜右鄠縣人父母具慶祖母亦存】

【闕】陂種樹久成村況話終南正對門附郭有山兼有水上堂爲子更爲孫詞林秀發膺淸秩春日舒長獻壽尊兩母白頭誰不戀遄來須用答君恩

讀陸參政文量歸田稿

陳塘宿艸徧新塋別集年來又刻成鳯鳥自憐毛羽好孤棲終有不平鳴

偶讀司馬溫公詩集有和邵堯夫年老逢春三首各以本題四字起句有感於中輒仿而和之

年老逢春人共咍小園日涉去仍回墻邊槐樹是誰種籬外桃花特地開冰到泮時終在沼石依陰處自生苔折腰最苦無筋力欲和淵明歸去來

年老逢春人更狂不登髙阜卽平岡忘懷每怪言非淺好睡還驚夢不長過市塵多如觸霧臨窻花少勝焚香長將短髮淸晨理又聽鐘聲謁未央

年老逢春人自驚春寒不飲負良朋江南報到猶深雪都下聽來無早鶯司馬慣將笻杖防堯夫來挽小車行詩成卻怪昌黎語凡物鳴因不得平【溫公防園常防笻杖】

牡丹初開奭奐張幕以防作詩示之

春深喜見一枝紅翠幕髙張日正中爲語兩郎須記取愛身當與愛花同

送劉仁仲歸省

每愛西川玉一雙獨承恩防到鄕邦長途未畏連云棧勝地終誇濯錦江舊喜文場先入彀近看詩筆已如扛郫筒春酒秋初熟隔座生香透碧窻

送劉司直展墓

石城挾冊看翺翔好學如君尙未忘譜上劉歆應別派詩中阮【闕】是同鄕還乘驛傳從恩召每見經幃進講章識慕亦知崇似許莫瞻河水嘆洋洋

夏夜起坐

病首稜稜臥未便坐臨風露小堂前娟娟缺月初離海隠隠明河欲亙天憂旱有詩歌倬彼還家無計嘆茫然夜深童子垂頭處獨聽城樓刻漏傳

爲馬彥中道士題夏太卿雨竹

太卿已逝墨君存筆法依然帶雨痕不識南陽鏈師面百年遺物屬諸孫

次韻答鳴治病中冩懷

扶杖孱然望北宸暑風終日自揚塵地連黃閣翻憂逺疏入銀臺自覺頻身計欲【闕】還似【闕】王言不防莫如綸白頭相對應相笑滋味眞同苦與辛

次韻屠元勲以二世誥詞刻石樹先塋之作二首

伐石南山壓厚坤誥詞考徳爲求源秦川舊姓眞堪數浙水淸門久自存城裏白雲凝逺望林間春雨沐重恩百年積徳終當發試看秋臺有孝孫

合徳無勞眾口評兩篇天語最分明秋臺此日生無憾巖壑多年死亦榮湖水流淸環隧道鄂山分翠繞羅城穹碑屹立髙如許長表人間罔極情

送文侍禦宗嚴奉使河南

盡說文家好弟兄更誇仲氏繡衣明憲臺此日官爲重軍政多年例已成花下莫辭淸酒薄津頭遙望畫舡輕従來練達民間事不負朝廷是此行

爲奎侄題畫

林下茆亭坐此翁旋移詩景入胸中江湖日暮多風浪應咲張帆使順風

聞趙栗夫擢廣東按察使

嗟我頽衰正乞歸喜君新命出彤闈吳江一水能移棹越地千山好振衣學政已成心亦倦獄詞重判手如飛卻思二十年前事轉覺詩朋座上稀

乞歸不遂【時第三疏以旱災避位爲詞禦批勉起供識等語】

銀臺投疏列三回批答頻驚禦筆來過料殘生防帝力誤居髙位召天災老身況復加多病明主何曾棄不才恩防下臨當勉起就令供職已衰頽

五月十五日防賜鰣魚二尾

病臥書窻越幾旬朝來猶自食時新江東到此如論價須抵盤中二尺銀

盆池養魚

雨來水面似跳珠幸免【闕】魚得共濡只尺洋洋猶自樂不知盆外有江湖

病中

勉起難將職再供庵居長夏稱疎慵聊従消遣千行帖全仗扶持八尺笻天上雨來蘇病骨溪頭水長滯行蹤夜涼忽作江南夢聚塢靈巖紫翠重

爲顧良弼題墨梅

芳名曾向譜中傳似見臨溪影倒懸爲語防人休亂折低枝正與雪霜便

次韻李世賢遣祀夭壽山禱雨有應二首

禱祠初命禮曹臣百里將誠易感神周雅累章歌太甚漢雩成隊舞何頻四郊有地無干土三日爲霖絕防塵見說陰晴才倐忽下山猶自日華新

北瞻髙嶺覆靑盆雲起橋山勢獨尊岱嶽幹封非漢事桑林重禱有湯孫鮒浮洞徹行千里馬去蹄涔散萬村淸曉朝衣沾濕處喜承天寵出金門

次韻世賢和供字韻之作約顧良弼攜酒來慰

久擬盤餐爲客供病中百事嘆俱慵髮稀自落如枯葉病骨難支低瘦笻老者安居猶費力諸公健步敢追蹤黃花酒熟須邀飲佳節遙期九日重

病後獨防園中

八尺笻枝在手中小園防處擬溫公離奇不合翻多壽傴僂安能更直躬足弱敢臨堦石亂眼昏渾覺【闕】花空緑陰滿地聞啼鳥此樂何如與眾同

爲屠元勳題畫二首

百頃平湖望若空遊人如在水晶宮日長對此消炎暑髙閣安能著病翁【右湖亭髙士圖】

白頭三鳥共稱翁並立髙枝總下風何物世間爲【闕】俗人猶自羨三公【右一雀三公圖】

世賢以予拒客次前韻復和答之

自憐杯酒不能供老病多緣見客慵開戶出迎難倒屣上堂酬拜定攜笻預期空挹雲間影逕造須畱竹下蹤莫信黃花時節好小園須稱綠陰重

謝顧良弼李世賢攜酒過訪【五月晦】

初伏將臨日正長肩輿同約到茅堂逺林忽辱來公子【老杜夏日李公見訪詩逺林暑气薄公子過我遊】小圃翻能致辟疆【吳中有顧辟疆園王獻之徑造】花下扶笻臨亂石藤陰移席避斜陽幽居無物相延欵綠樹成行晚更涼

世賢謝送鶴雛次韻答之

短脛宛延類鶩形忍防抱送出前庭詩筒相謝須千首園扁曽題只兩翎月下長鳴聲未亮樹間低舞足猶俜南宮見說多僊侶莫遣羣飛入杳防

再答世賢過訪之作

病臥空園兩月長何曾延客一升堂忽看棗實眞成果亂挿楡秧已作疆自喜淸陰消伏暑誰期佳節到重陽酒酣碧碗深如許不厭冰漿沁齒涼

謝顧良弼送甘州枸杞

畦間此種看來無緑葉尖長也自殊似取瑚沈銕网空將薏苡作明珠菊苗同摘慿誰賦藥品兼収正爾須曾是老人宜服食只今衰病莫如吾

爲世賢題唐子華釣舟圖

日落長堤古樹陰漁舟爭放碧溪潯看渠共理絲綸手眞有前人竭澤心

韓貫道爲陳太僕題滁州環山樓末聫有防人莫作尋常看李子文章在上頭之句以予嘗作樓記也因貫道寄示次韻亦賦一首

山過淮西此地優元龍豪气正登樓松濤繞壑聲如防石竇生云勢欲浮庶子泉淸仍弔古判官花好不知秋憑欄逺瞰孤亭小更有文章在下頭

題趙仲穆馬圖【李世賢藏】

王孫畫馬兼畫人【闕】神全色不均一人汲水來飲馬一馬欲飲將騰身二馬俯首嚙蒭槁一人按榭睨櫪皁天閒不待秋髙肥一馬不渴二馬飽朔方用兵萬騎馳三馬並立如不知

贈謝鳴鑾還臺州次李若虛韻二首【鳴治之弟】

海上三年別故山客中骨肉眼前看行裝自解書千卷臥榻聊分屋半間晉代詩才推謝朓嚴陵風節見方千翛然不爲冠裳累悔不従君學舊閒

京國看【闕】作宦防従來試【闕】未曾投家庭行義存三代隠逸聲名出九流舊節懸車應不攺上庠分袂豈無由幸逢堯舜【闕】巢父依然去飲牛

五同防

日髙連步出金閨鄕裏衣冠比聚奎已幸容予爲五一不勞邀客向東西古人事例【闕】眞率流俗杯盤【闕】整齊白髮蕭然叨坐首敢辭揮筆制新題

西涯示東兗紀防諸作有謁顏廟一首予昔謁廟未有詩因次韻補之

魯人有東家顏氏非西鄰陋巷帶眢井千載猶荒村古屋自增光累代加褒甄繼昔心不違至今裏稱仁賢哉克復語後生庻前聞豈知簞瓢樂樂道非樂貧我昔過其裏指途借居人是時屬炎暑蕭索如初春老樹盡摧折周垣半頽堙入祠重瞻拜瓣香贄明神終退見【闕】者疑爲原憲孫泗水淸滉漾尼山翠嶙峋落日無以薦悠然歌采蘋

詩餘三十四首

詠墨菊【醜奴兒】

風枝落葉涼思起占防東籬愛殺開時只恨王送酒遲緑衣黃裏詩人句不是相知顏色堪疑新浴羲之洗研池

詠木芙蓉【滿江紅】

桃李無言悵久與靑春相別誰料到秋深依舊紅芳未歇亂蕊偏承白露滋柔枝肯被涼風折望耶溪有種二名同眞比竊桂枝香菊花節月中仙霜下傑試移來向老圃爲同列寶髻偏非墜馬妝緑裙低爲淩波揭嘆知心惟有一髙蟾詩題絕

詠桂花【浪淘沙】

節屬金行花信堪憑鳯釵亂挿綴黃英驀地涼風吹落地猶作金聲洛下未知名合喚花卿天香不與眾芳爭何事芙蓉遙避去野水盈盈

秋夜對月【大江東去】

危樓百尺隠秋蟾微露半防檐角吹滅銀燈聊坐待自捲西堂簾幙積雨初収纎云不起訝星河俱落屋梁光滿赴人如有盟約何事李白題詩彊分今古有酒宜髙酌慢撫枯桐三二引冩我一時之樂古樹風回荒階蛩語未覺秋聲惡芙蓉花上今夜露華堪濯

翰林齋宿對雪【滿庭芳】

官燭全銷朝衣未著簌簌誰打西窻春威猶弱滕六尙難降信是春前少見燕市上也復嘷尨庭槐白一時防綴冰柱倩誰扛齋居當此夜香凝紙帳酒涸銀缸馬蹄散空畱玉斗成雙郢曲無人傳得詞苑客宜制新腔爭如唱栁州佳句蓑笠釣寒江

又和李石城【南鄊子】

深院上衣飄誰把風前玉樹揺起望街頭人獨去迢迢足迹分明過石橋近午恨還銷平滿階除待此宵惡客猶嫌無酒飲寥寥明日東家折簡招

賀張東海太守致仕【定風波】

庾嶺寒梅千樹開南安太守賦歸來向晚春風狂捲地只有梅花一笑不吾猜拂袖髙臺亦快哉風月相隨直到九峯隈遙計到時春已暮白髮蒼顏醉也不曾頽酒洌魚肥料得要人陪

答傅體齋約防西山【靑玉案】

西山於我如無分要防時春常盡住向京華凡六閏出城偏近山僧笑我此事無人信故人書札勞相問可惜情懷還不順冒暑同防防也悶湖堤須待杏花疎雨吹濕雙吟髩

玉延亭午坐【如夢令】

午枕莫教重睡亭上老槐垂翠暑气此間消一陣好風隨至多事多事又過菜畦行水

壽費藥軒【臨江仙】

此日藥翁開七袠人來並賀新年逢恩堂裏鼓塡然攺元聞好語紀事作長編江上扁舟初到也慿將玉季書傳買田抽取俸中錢他年如得請一笑兩華顚

和答李世賢慶五十【風入松】

一従身作翰林官气味便酸寒圖書堆裏匆匆過功名晚靑鏡羞看無事不修年譜有時還上詩壇夘君逢夘嵗將殘五指屈來完往年難比今年好圍鑪處妻子團欒新嵗行人欲發家書先報平安

又答王濟之【水龍吟】

短籬重過詩筒生朝引起東鄰興厭歌舊調恭承新約年年來慶酌則鄕人不似軻書斯須之敬愧雲路先驅老婦當時學舞柘枝腰硬如今細數行年若水流吾心不競多謝累累珠玉客邸將何回贈賴庵居一物堪分月兒端正期生子攀月裏最髙枝吾言非佞

又答陳玉汝【滿庭芳】

三十年前以文爲戲把筆曾咎長須有繩難系西日漸桑楡堪嘆須都白了兼撚防憔悴非吾今猶健他年見客回拜要人扶朝來無限恨白雲零落春艸荒蕪傷情處錦防當日呱呱富貴非吾願也松菊畔能保遺軀吳門去扁舟蕩漾時復過陳湖

又答周原己【沁園春】

蠟炬銷銀夜誦新詞美成再來覺癡年漸長後生可畏秋藤垂雨春筍驚雷傳菊堂中夢梅室裏兩處尋常幾往回願他日並舟射瀆接履胥臺命宮浪把韓蘇比磨蠍於人安取哉想共瞻山斗何其重望如開武庫是甚髙才雪擁藍闗風淸赤壁落得平生眾手推但持酒信人生萬事有命安排

又答孫希說【千秋嵗】

殘年奇事試看門如市怪壽旦人能記藏鉤今夜樂飲酒全家醉春又至銀幡挿髻隨兒戲有問吾年紀逢五初辭四杜老句坡僊字雕虫空自苦畫虎難相類始知得蘧公往事眞堪愧

又答朱天昭【賀新郎】

分袂嗟何久天一方望美人兮吳趨坊口今日喜重逢燕地不見雪花如手正殘冬晴明時賤子行年剛半百徵車來帶得閶門酒歌一闋酌三斗況君本出睢陽後便如五老來吾壽更把筵中詞客數又合著香山九眼底事大都非偶春半報君惟兩語喚小僮急向西樓走金榜首題朱某

又答趙栗夫【醉蓬萊】

嘆平生事業禿筆成堆殘書盈架九載心勞儗陽城書下气力無多頭顱如許向老來誰怕瞻望西山徑營東圃頻年無暇疋馬何來白雲司裏語妙非詩意濃如畫世俗相過笑稱觴持帊豈待楓落吳江一句爲鄕閭增價兔管停豪鳯箋畱尾試題除夜

又答賀其厚【喜遷鶯】

蓬門朝啟笑委巷荒涼誰施朱棨京國繁華貧居幽僻村塢依然堪抵卻有三間破屋能作故人客邸稱壽處吾見其兄若逢其弟好禮爲我再解金當槽坊新醴狂客如君謫僊非我何事將鐏俎洗且復呵開凍硯親手探詞源底嵗旣暮肯謝盧家茶乞顏公米

又答楊君謙二首【大江東去】

早年疎懶豈知得到中歳童心猶在五十無聞我預向論語篇中髙載破研冰堅空罍塵滿此是家常態寒窻孤坐悠然徒有深嘅何事車馬喧闐入門來總是親朋寮寀執雉持魚薦宿醅況有堆盤生菜舉盞相酬適臘盡春回羲和交代老夫衰矣惟君宜自加愛

曲髙難和問誰倡此白雪陽春新調須是宗人才識得曹氏碑文之妙蒲栁姿零牛羊齒長得此眞堪笑才如甕蠒一時繰出成繚老手親付新郎作長綸便向六鰲垂釣波及鯨魚驚昨宵地下鬐揚尾掉【是夜地震故及之】病眼摩挲看春榜題名靈休燋嘗聞人語科場最怕年少

苦雨【浣溪沙】

幾陣南風挾雨飄霎時窻外過春潮端愁西郭眾山漂翠繞玉河牽荇菜緑揺金水舞蘭苕田中宿麥恐無

苗

喜晴【仝前】

晚來疎雨過柴闗還我斜陽屋滿間東方防蝀一河彎把筆欲題山宛轉枕書髙臥鳥綿蠻意隨天上白雲

間

追和元張伯淳學士贈長蘆彈琵琶者韻一首【木蘭花慢】

自潯陽客散千古事少風情忽丹穴將雛空山啄木上下和鳴誰云不如竹也卻千愁萬恨托絲聲好把金當酒莫將銀甲彈箏玉堂風靜落花輕學士舊曾聽想淚濕靑衫情纒防筆沈醉初醒長蘆往時年少悵悠然對坐到天明空使後人懷古夜窻快雪時晴

防虎丘【江神子】

千人石上可中亭僧說法鬼來聽此事休談但愛石崚嶒二十餘年身再到頭已白樹猶靑劍池一道更淸泠第三名載泉經斜陽啼鳥酒初醒小閣半間重徙倚蘇子語是詩銘

謝吳中親友【淸平樂】

金閶亭下舟泊當春夜水底星光光許大風利帆開似馬曉來送客忙追不知人在天涯莫誚褰裳宵遁怕當人面分離

舟中詠沙燕【憶王孫】

身輕不受栁風吹小穴藏身托土隄隄若崩時穴更移免啣泥誰說華堂便好棲

臨淸晚泊【柳梢靑】

畫鷁髙飛長河作帶細栁成帷晚睡初醒棹歌聲起錯認南歸淸源城郭旁圍望道上行人未稀油壁香車紅泥細酒故土全非

晚行禦河【西江月】

隠隠髙原碧栁茫茫古岸黃沙小舟不見賣魚蝦有酒何曾論價水杳客腸九曲路迷人迹三叉灘頭茅屋兩三家此景畫師休畫

公署冬晚【蝶戀花】

落葉滿階吹不去上苑啞啞只有烏爭樹吏散堂空人靜處風景嗟如許時事驚心那忍賦白髮垂垂總是愁千縷日隠西山當薄暮扁舟好問江湖路

題修竹士女圖【阮郎歸】

嫣然何物步苔茵霞裾誰染塵淡妝一面認來眞水邊非麗人如抱恨更含顰隔園修竹接東鄰風前忙轉身

題倦繡士女圖【仝前】

日髙碧樹午陰圓繡牀人未眠回文錦字防絲纒停鍼還悵然飛絮底落花邊靑春將暮天遼陽人去幾時還眞將詩意傳

題宮人二景二首【重疊金】

太湖石畔苔痕渭玉階扶上看明月若比廣寒宮宮中人又空夜寒風力重別館簾鉤動爲問夜如何松陰月正多

離宮復道遙相望步來不設靑絲障琪樹列千行更聞金粟香玉奴傳信至上有飛瓊字明日防蓬萊還同僊姥來

癸亥歳除自壽【踏莎行】

一嵗之終吾生之始年稱七字従今起俗說添年是減年不添不減那能此天念疎慵人憐委靡詞林老大成何事若教歸去更安閒不知活到多年紀

家藏集卷三十

欽定四庫全書

家藏集卷三十一

明吳寛撰

記一十三首

匏庵記

匏無用之物也孔子所謂系而不食者是也夫物受形於天地而系且不能食其爲物可謂至愚而微𨿽謂之無用不過也然人知其無用而不知其無用之用若晉叔向有云苦匏不材於人共濟而已又書曰八音克諧神人以和而匏居八音之一笙十三簧竽三十六簧皆列管匏內則是匏不徒能濟難而且適宗廟朝廷之用其功不小而大卽謂之有用亦豈過哉嘗因是以相天下之人能動作而食人之食者多矣求其能濟難而適宗廟朝廷用者幾人耶則人曾一匏之不若又況匏固未嘗食人之食而人反借之以濟難用之於宗廟朝廷則無用者未必不爲有用而有用者乃歸於無用其相去亦逺矣余於棲息之所題曰匏庵因復爲之記蓋匏之無用足以自況而其所以有用則非余之可及遂因以自勵焉

醫俗亭記

余少嬰俗病湯熨鍼石咸罔奏功而年日益久病日益深殆由腠理肌膚以達於骨髓而爲廢人矣客有過余誦蘇長公竹詩至士俗不可醫之句瞿然驚曰余病其痼也耶何長公之詩云爾也旣自解曰士俗坐無竹耳使有竹安知其俗之不可醫哉則求竹以居之而家之東偏隙地僅半畝墻角蕭然有竹數十个於是日使僮奴壅且沃之以須其盛越明年挺然百餘其宻如簀而竹盛矣復自喜曰余病其起也耶因構小亭其中食飲於是坐臥於是嘯歌於是起而行於是倚而息於是傾耳注目舉手投足無不在於是其借此以醫吾之俗何如耶吾量之隘俗也竹之虛心有容足以醫之吾行之曲俗也竹之直立不撓足以醫之吾宅心流而無制竹之通而節足以醫之吾待物混而無別竹之理而析足以醫之竹之幹雲霄而直上足以醫吾志之卑竹之歷冰雪而愈茂足以醫吾節之變其瀟灑而可愛也足以醫吾之凝滯其爲筩爲簡爲箭爲笙簫爲簠簋也足以醫吾陋劣而無用蓋逾年而吾之病十已去二三矣久之安知其體不飄然而輕舉其意不釋然而無累其心不充然而有得哉古之兪跗秦越人輩竹奚以讓爲然而是竹也不苦口不靦不湔浣腸胃不潄滌五臟長公不余祕而授之餘用之旣有功緒矣使人人皆用之天下庻幾無俗病與明年餘將北去京師京師地不宜竹余恐去竹日逺而病復作也旣以名其亭復書此爲記遲他日歸亭中願俾病根悉去之不識是竹尙納我否

佩韋記

以物治物者有矣未聞以物治人者也以人治人者有矣未聞以人治於物者也詩曰他山之石可以攻玉所謂以物治物者也書曰民心罔中惟爾之中所謂以人治於人者也獨西門豹有取於韋至佩之以自警其殆以物治人而人治於物者與蓋君子觀天下之物茍有益於己者𨿽賤且微不之棄若韋之爲物非若象犀珠玉瑚木難之足貴重也其材不過履而己黻鞸而己決拾而己但其性緩有似乎人性之不及豹所以取之與夫道以中爲貴過與不及不足以云道豹之性卞急過乎中者也故有取於韋是以其不及而濟吾之過也箕子衍三徳之疇有曰髙明柔克髙明剛而過中者也克之以柔所以濟乎剛而適其中也豹其能自克者與其巧於取物而善於治己者與豹之後有唐栁子厚嘗賦佩韋蓋亦有見於此矣今周京元基則又以佩韋自號元基其慕豹與其慕子厚與豹固良吏史遷獨以其一事出於俳遂寘於滑稽之列固非也然稱其治鄴民不敢欺則亦剛果彊察其性未克變也子厚急於仕進黨於叔文以污其身卒被譴謫則亦未知所謂緩者也斯二人者果足慕乎求足慕者在孔門得一人曰仲由氏其爲人勇於爲善𨿽父兄有所不顧則性之卞急者孰有出於仲由者乎故夫子嘗退之能使令名無窮元基尙慕斯人乎急於義而緩於利急於實而緩於名急於責己而緩於責人庻幾得緩急之宜以適厥中不亦善慕古人者乎其或不務出此則所謂突梯滑稽如脂如韋以潔楹者吾何取於佩韋哉

陋淸閤記

京師民數嵗滋地一畝率居什伯家往往牀案相依庖厠相接其室宇湫隘至不能伸首出气王侯第宅則又窮極壯麗朱門洞開畫防森列所藏者惟狗馬玉帛而己二者人胥以爲病海虞淩君季行官於京師家城之東南委巷中余嘗造焉引余入一閤崇廣僅丈許織筠爲門連楮爲幕中設一榻自琴冊棊硯之外無他物余方僑居民家坐而樂之欲遂忘去季行曰吾治玆閤有年矣子將何以名之餘曰噫先生之居若公子之茍完然非小人之近市若叔孫之必葺然無大人之髙堂陋矣淸哉其玆閤也夫蓋木不加雕土不加飾不已陋乎俗不能容塵不能入不已淸乎合而名之曰陋淸不已宜乎季行曰善己丑三月晦日記

恥庵記

胡君彥超佳士也余得其爲人已久南宮之試始見而獲交焉君間以其所號恥庵者乞爲之記余未暇以爲來南都同在太學又以恥庵記爲請余始欲爲之然而不得其所以名庵之意何也恥之於人不一也古之人不若人則恥之聲聞過情則恥之二者君嘗有之乎吾以所見者言去年秋當大比就試京闈者幾三千人而君以第六人薦人之不若君者則多矣君何爲而恥及今年太學私試君復在第一時與試者亦數百人人之不若君者亦多矣君何爲而恥豈眞以聲聞之過情耶則君之爲人吾嘗知之其問學充矣而自視若虛其文詞妙矣而自處若拙未嘗以矜能衒名也然凡試士其儕輙相謂曰彥超吾所知今之試名氏前列者非彥超而誰己而皆驗則聲聞之不過情也亦審矣君又何爲而恥竊惑之他日以告彥超彥超曰豈謂是哉𨿽然亦是之謂也夫自科舉之學興而詞章之學廢自詞章之學盛而後聖賢之學微其非一日矣吾不暇逺引他郡婺吾土也請以婺言何如前乎此者若王子充若宋景濓若胡仲申若栁道傳若黃晉卿若吳立夫諸君子其言卓然爲一世之所宗吾尙能若其人矣乎然此固以詞章之學言也等而上之若許白雲若金仁山若王魯齋若何北山若呂東萊諸君子其道卓然爲百世之所宗吾尙能若其人矣乎固不若也則吾爲鄕人者何爲而不恥乎夫聖賢之學本也學者之所先也詞章之學末也學者學之而不汲汲焉者也士而不爲聖賢之學己足恥又況科舉之學又詞章之末者乎其學愈若人則其恥愈甚其聲聞之逺近其恥之大小以之吾獨何爲而不恥乎余聞其言而媿之嘆曰君可謂知恥者矣然吾聞恥不若人者終若人若人則無恥矣余固不知恥者因君之言而恥焉則君之教我者不旣多乎請以君之言爲記

甘節堂記

婦人之於夫曰柔而已矣曰順而已矣若曰貞曰烈者非其徳之常也婦人而有貞烈之行者是固婦人之不幸也亦其夫之幸也其家之幸也蓋一家之中有父母焉吾夫爲子而養之於上吾惟承之於下焉耳有男女焉吾夫爲父而教之於前吾惟佐之於後焉耳能養者孝能教者慈孝與慈美徳也吾夫之所得專也吾能分其美而已吾之所得專者固所謂柔與順也柔與順二者無所用之而獨專夫孝與慈之徳以獲乎貞烈之名是固婦人之不幸也亦其夫之幸也其家之幸也義興李君恪之卒其配蔣氏方盛年一時誓欲從君於地下旣自嘆曰死吾志也亦吾職也顧有所不可死者夫不吾托家不吾系𨿽死可也夫吾托家吾系而死之吾之志則行矣職則盡矣如夫何如家何且吾爲今日李氏一擔夫也以所負荷者重而一息肩則兩物從而委之地矣故吾質𨿽薄足𨿽弱亦惟盡吾力而已耳於是養其舅遁庵翁以孝聞教其子震業成領京闈薦第二鄕人以蔣氏之善處生也取易之語題其堂曰甘節震與餘同業冑監相好甚間語及其母之事至於嗚咽流涕而不能已他日因請記其所謂甘節堂者余復之曰詩有之泛泛栢舟在彼中流婦人之所自誓也蓼蓼者莪匪莪伊蒿孝子之所自傷也子之母氏之賢無俟餘言人其以栢舟之人與之矣而子固可謂善受教者蓼莪之篇具在簡編則願子終身誦之以無防母氏之賢

靜逸齋記

防稽徐先生之丞國學也作齋廬於其私第之左題曰靜逸命寛宜有記寛旣謝不敏且有惑焉蓋天子建官於國學曰祭酒曰司業曰丞皆尊官也祭酒司業坐堂上臨諸生傳道而授業以教不以政然教或不可以一眾也丞始以政輔之是故鼓鐘以嚴其節惟丞夏楚以收其威惟丞月書而季考惟丞徳行藝儀之勸相惟丞丞之職亦重矣煩矣是將紛紛焉擾擾焉惟政之施不暇求先生之所謂靜逸者無有也然以寛之遊於門下者餘二年矣見先生之所施如一日諸生之遊於門下者不啻數百人矣見先生之所禦如一人其從容閒暇若無所事事則又有所謂靜逸者滋惑焉以是無以應命蓋旣久乃有省曰先生之靜逸其在內而不在外以本而不以末乎何謂內與本心是己何謂外與末身是己心之靜逸寛不能言也而先儒周子嘗言之其曰聖人定之以仁義中正而主靜至論學之要曰無欲也無欲則靜虛靜則有似乎拙故其著拙賦有曰拙者逸論靜逸者盡於此矣而以身言則是老氏之無爲也無勞也夫以無爲爲靜譬若木之槁焉其不暢茂若逸矣然則朽腐而不可用也以無欲爲靜譬若水之止焉其不流動固逸矣然則淸洌可以鑑也故心可以言靜而身不可以言靜心可以言逸而身不可以言逸況乎心者身之主也靜者動之體也逸者勞之本也心茍靜則以靜制動其動也若靜心茍逸則以逸待勞其勞也若逸此先生之居乎其職所以從容閒暇若無所事事者也噫若先生者其得周子之言者乎其善學聖人者乎以是爲記寛亦庻幾知先生者乎

重建延緑亭記

成化八年七月吳郡大風雨鹿冠老人杜先生延緑亭壊焉明日雨霽先生曵杖逰於園中茅茨旣摧梁木亦折垣墉且阤竹樹盡偃顧而嘆曰噫嘻亭壊矣殆天意耶𨿽然獨不有人力乎二子啟咨知其意遂相與召匠氏築之旣成邀先生坐於亭上則摧者完折者固阤者立偃者起蓋不日而舊觀還矣先生喜曰天意殆欲新吾亭耶他日乃以書來京師謂寛宜有記寛聞大道之世烈風不崇朝驟雨不終日而昔者之風雨也胡爲乎來哉果天耶亦由人耶吾何從而問耶問之人則人非天也惡乎知問之天則天非人也惡乎答旣足以惑亦可以憂蓋余之居於是而去吳下也逺𨿽未嘗目擊其變顧其事理有可得而推者故嘗以先生之一亭觀之則四野之外弱夫貧婦其繩樞甕牖豈無有不勝其震淩而相對以怨咨者乎又以先生之一亭前後推之垣墉阤矣則疆畎之欲修也勞乎力竹樹偃矣則禾稼之不登也乏乎食而弱夫貧婦又豈無不勝其沮洳而相對以怨咨者乎當此之時亦有如先生之二子築而新之者乎是固可憂也夫先生隠者也一亭而已不暇此憂而余亦不敢以此告然而未可知也杜少陵茅屋爲秋風所破歌有安得廣廈大庇寒士之語先生少陵後人也而老於詩爲其後學其學則遇其變獨不憂其憂乎因書以論於先生不識以爲何如

重建覺山寺記

由京師東走七百里有關屹然當其衝關之北大抵山也入山而行石路危峻林薄宻凢四十餘里始得覺山山之麓有禪寺在焉寺之建相傳自唐旣興而復廢皆莫能考其嵗月入國朝其廢如故虎狼得以穴其上狐豕得以室其傍而人之迹於斯絕矣顧荒茅野榛中獨其遺址依然猶存有髙僧曰悟定者杖錫來關中知其處曰甘澹泊而安岑寂者吾儕之分也是山於吾獨宜遂入居之結艸以爲庵累石以爲牀遺外身世若獨有所得者未幾旁近之民皆翕然髙其道化其徳而持金帛以施之者家至視其金帛旣無所於用遂謀復舊防爰市美材召大匠擇日興功功未及半而定化去矣其弟子本淸謂其師之志不可以不繼也乃益爲復舊之舉淸爲人淳朴而無僞顓靜以有爲而人之助其費者如其師凢其門廬諸殿各有位置緫若干楹寺成羣峯後抱逺岫前峙勢若屏幾而寺之宅其間又若人之負而慿之也寺之東北有泉出於石罅色白而味甘汲之不竭凢僧之日飲於此取給焉山爲寺而秀泉爲寺而淸而人之迹爲寺而多蓋遂爲一大叢林矣寺未有記於是淸徒步來京師介餘同年友蕭君文明求爲之曰玆寺之廢而興其嵗月無亦使後人之莫能考也余不之拒夫佛法起於西域而入於中國熾於都邑而延於邊徼行之者非一日學之者非一人其勢必不能反之於彼而絕之於此矣然就彼佛言之其始亦惟澹泊之甘岑寂之安以成其道也而都邑者固朝市祖社之所在臣民人神之所止佛旣不欲居學佛者且不可居而其徒乃欲髙其宮廣其庭以與吾人爭尋常之地於此豈非妄哉有能逺引而去像設其佛於深山大谷之間枕石飲泉以求其所謂道者而居之則彼之居旣得其所而吾黨之士亦詎肯窮追而深過之哉此悟定師徒覺山寺之建所以可取而余於其寺之記所爲以不拒也寺之重建始於正統十年之十月畢於成化六年之十一月記之日爲八年之九月戊申云

湯陰縣儒學修建記

古之民有四曰士曰農曰工曰商而已四民各有其業所聚亦各有其處農聚於野工聚於肆商聚於市而士則聚於學故求菽粟者適乎野而得以農之所聚也求什器者適乎肆而得以工之所聚也求貨財者適乎市而得以商之所聚也至於學則道徳之所從出觀法道徳者適乎學而得非以士之所聚也乎夫簡一郡一邑之俊秀而教之一堂之上所習者堯舜禹湯文武周公孔子之法所講者父子君臣夫婦長防朋友之理所誦者易詩書春秋禮樂之文非若農工商賈之爲業比也是故學校興然後道徳明道徳明然後風俗成風俗成然後禮樂可作而天下治矣皇明有天下餘百年文教大行士類益盛自國都以達於郡邑莫不有學湯陰彰徳之屬邑也邑令尙侯令邑之五年政旣益善民安物丰邑有學建自國初規制甚陋久且傾圯凢師生之講習於是者弗便防憲副臨海陳公奉敇提督學政河南侯以其事白之公曰是令之職也其亟圖之爰出公錢若干萬撤而重建之若大成殿若防門若明倫堂若東西齋若庖廚之類次第以成余則仍舊而加新之工始於成化某年月日畢於某年月日太學生尙宣故學之諸生也於是走京師致教諭某君之言而因餘同年李君鐩請記其事其言曰邑自有學以來士之遊於斯者日眾而領鄕薦登科甲者僅僅可數今幸侯之此舉工甫畢是年領鄕薦者得三人明年春甲科得一人皆侯之功也願書之餘聞其言曰諾哉夫學校道徳之所從出而爲人所觀法者也國有學爲一國之所觀法郡有學爲一郡之所觀法邑有學爲一邑之所觀法今侯之爲此舉也邑之人猶有爭訟者乎猶有越人於貨者乎猶有出誶語反唇以相稽者乎無之是侯之功也且學校者古有之今亦有之古之學校養士以明道徳後世學校養士以取科第是果同乎𨿽然遊於斯者不曰所習者堯舜禹湯文武周公孔子之法乎所講者父子君臣夫婦長防朋友之理乎所誦者易詩書春秋禮樂之文乎夫然則後世之學校明道徳者其心也取科第者其迹也夫以道徳爲科第庻幾無沗爲學校而足爲人之觀法此則凢爲士而遊於斯者之所當知也

太康縣修學記

國之所以立者天子與公卿大夫百執事之人共治之也而所謂公卿大夫百執事之人非夫人可以冒而爲之皆賢才論定而官之者也夫賢才之生有用之之時必有取之之法有取之之法必有養之之地自今日觀之徵聘不出於上薦舉不行於下上之欲用其人者皆取之於場屋下之欲爲人所用者亦由於是而已矣上之欲取其人者皆養之於學校下之欲爲人所取者亦由於是而已矣則學校者固場屋之地也嘗考之古人設爲此者或以之養老而寓其禮於俎豆之陳或以之習射而寓其禮於弓矢之發或以之受成獻馘而寓其禮於軍旅之講所謂窮理正心修己治人之術一皆寓於此當是時取人之法𨿽以納言而登庸之必射侯以明其心術𨿽以六藝而賓興之必徳行以考其根本人才之出所以彬彬乎其盛者由其取之養之者有道也世道之有古今若四時之序其溫燠涼寒不能不爲之變者顧其遺制如受成獻馘𨿽不復舉而養老有酒習射有圃猶未至於盡亡特所以取士者勢不能與古一轍耳今天子卽位之初慨然欲興學校變風俗如堯舜三代之時詔復憲臣提學仍賜之璽書以重其行乃於八年之春臨軒策士惓惓焉猶以學校𨿽興而風俗浮靡爲慮憲臣之欽若於下者固不遑寧處天下之士亦有感激而興起者矣按察副使臨海陳公嘗以監察禦史提學南方一時風教爲天下最及是超擢仍畀以學政往蒞河南公移昔嘗教人者教之所至入學宮臨諸生示之以躬俾自畏慕間取朱子小學書及冠祭之禮之大者令誦習之他條約不也若夫捨宇之不葺器數之不備者曰此有司之失職也則頗督責之開封之屬縣有太康太康有學在縣治之北隅其興創嵗月縣有志可考宣徳以來爲河水所圯且其制卑陋弗稱縣令崔壽嘗修宣聖殿及兩廡他未暇以爲成化六年古曹王珣以進士來知縣事首以修復爲己任曰此固吾之職也乃集士民諭以相助眾歡然從之乃計材用拓基址凢門堂齋廬悉易其舊殿廡之故修者則更設聖賢像及祭器其中以其餘材建敷教堂囷館爲憲臣考業之所繚以周垣樹以綽楔煥然爲一方偉觀工始於八年之六月畢於明年之三月防王侯更治他縣去而易水田畯來代臨視惟謹於是學之師生不忘侯之功使來請文以爲記夫學校養士之地也設爲之者非虛器而修飾之者非美觀誠欲士之來遊於斯者進修於斯講習於斯以爲上之人所取所用之資也故士譬若谷粟然有谷粟而無倉廩儲之固腐爛而不可食然倉廩旣完而所儲者或稊稗糠粃亦何用哉此今日木石瓦甓之費斧斤版築之勞憲臣之所督責縣令之所犇趨者不在乎所養之地而在乎所養之人也而今而後凢遊於斯者仰焉而視俯焉而思升其堂則思遊心於髙明正大之域立其庭則思置身於平直眞實之地以倡風俗以成賢才以爲國家之用以答天子之意其必自此始也

湯溪縣儒學記

成化庚寅嵗知金華府李侯嗣以其地曰湯溪者民居成聚而阻山帶水服役於上者弗便乞割龍遊蘭谿金華遂昌四傍近縣之裔別爲縣以便其民白之藩臬奏請於朝復乞畀之令以治旣得請仍以湯溪名縣越明年胙城宋君約來知縣事君至無所出政爲創廨宇以居未幾卽有事於學校曰此有司之首務也其可以後乃相地於縣治北之二里曰官山嵗壬辰之秋功始興凢爲明倫堂爲東西齋爲庖爲射圃亭爲師生之舍若干楹又以學必有廟爲大成殿爲兩廡爲宰牲房若干楹門墻深嚴堦庭髙廣凢所創建舉皆如法又明年甲午之春而功告完遂選民之俊秀者充其中而置書籍繕器用以爲其誦習之資侯旣嘉令之有爲又謂學成矣不可無師儒以教復奏請之命且下則具書與圖托進士胡君超謁予文以爲記胡君湯溪之人而余之同年友也其言曰始宋君承李侯之指而建此學以縣之設凢以便民而已使所以興作而斂其財用其力則是便之者未及而困之者已至甚非所以爲民父母之意顧縣多大山長林凢木石之費旣取給於是至於輦載版築之勞不免役及乎民而所役亦必措置以酬其直故財不告乏力不告窮而卒成其事皆賢守令之善意也幸書之以告後人余曰然哉𨿽然賢守令之意尢有善於此者試一言之蓋民之生莫不有欲欲不能皆足也於是有爭奪之心莫不有性性不能皆純也於是有棄暴之心此有天下國家者必施之治與教以處其民治所以定其欲使不至於相淩教所以復其性使不至於相失二者不能偏廢者也然古之居其位者未嘗不以一人之身而兼二者之責後世始分而二之𨿽曰分而二之而教之者未嘗不賴於治之者作興而成全之也自世之爲郡縣者多俗吏不務出此率畱意於簿書筐篋之間徴求趨走之際視學校之已設者尙不之省而況慨然創建思所以作興而成全者乎此賢守令之善意所可書者也今夫湯溪之有學爲之守令者意旣出此而其人民亦皆有所遭遇矣則爲之師儒者獨不思所以教之然欲教之尢宜謹之何也湯溪縣之新者也湯溪之民民之新者也爲新民者譬若防子然始而訓告之以正言指示之以正事則其聽受之餘自然一言一行皆趨於正久之將習與性成而終爲賢人君子之歸以之用於天下國家無弗可者矣夫有人民而不能教之不義未教而遽責其人不仁故吾之記是學於守令旣與之矣尢不能無望於爲師儒者

武岡州重修儒學記

士之有志於學者諷誦乎詩書討論乎禮樂考求乎典章察識乎人品微而爲性命精而爲道徳大而爲彞倫廣而爲事物必學之無所不知無所不能斯其爲士也惟士之職如此故人亦以是責望之有所不知不能則相與笑以爲非士而士亦曰吾不知不能吾之過也然爲學之道未易以言譬之於築築者必有楨榦捨楨榦而欲其墻之立無是理者於是有文以學有藝以遊而文藝之制立矣士而求此不啻己足抑其說之浩博茫然探索不知要領故又譬之瞽及於階席有弗之知過在相者之不告耳於是有師以導有友以輔而師友之道立矣文藝旣具師友旣得使無所處之地是又賈人之不於市工人之不於肆未見其物之售而業之精者此學校之設非所以爲處學者之地乎夫士有志於學求其道之在我者而已在我者且不暇爲力烏暇計其身之所處耶曾子曰君子所貴乎道者三動容貌斯逺暴慢矣正顏色斯近信矣出詞气斯逺鄙倍矣籩豆之事則有司存蓋學校之設豈特籩豆之事之小者哉其興其廢士何庸心亦有司者任之耳武岡爲湖南一大州州有學舊在城南興賢門外宋崇寧紹興凢兩遷築遭元季兵火乃燬國朝洪武庚戌仍卽舊址築之其功視前爲備景泰間益加修建顧其地嘗爲豪彊所侵終其規模弗稱州學僉按察司事邵君分巡湖南旣爲復所侵地並用官帑白金市傍近隙地以廣其址於是僉都禦史吳公方巡撫湖襄憲副嚴君亦以提學至遂以興修之役委知州事李侯復初同知州事戴侯某乃計財用召工役期成厥功功成殿廡深嚴堂皇髙敞廚庫齋廬之類皆爲一新崇垣外繚廣庭中甃以及祭器文籍亦無不備居者曰安觀者曰美經始於成化壬辰秋某月落成於明年冬十月他日州守倅與其學之師生謀謂是舉不可以不記使來請文於余嗟夫有司之職盡矣遊於斯而學焉者獨不思所以免過乎

家藏集卷三十一

欽定四庫全書

家藏集卷三十二

明吳寛撰

記一十二首

西溪艸堂記

由華亭東行二十里而近得芥涇焉涇本水名吳人以溪爲涇故曰芥涇緣溪居民百餘家有田可耕有圃可種有磯可釣有市可賈有舟楫可通有橋梁可度有仙宮佛廬可遊賞而憇息介其間喬木蓊郁逺若云屯下見周垣髙宇隠隠焉渠渠焉者戴氏之所居也戴故宦家至彥文府君與其子聲伯國初坐法謫遷淮西居四年始釋而回自號復樂聲伯生二子曰廷奉廷禮皆以文學稱於鄕廷奉生一子曰南京考功郎中景元廷禮生二子曰陳州守景升中書舍人景暉其後裔事儒業舉進士復相繼繼有之故邑人皆推戴氏不特爲一鄕一里之望也一日中書君告余曰始吾前人之罹患而歸也如勞而息如病而差此復樂所由號者今吾借前人之徳大君之恩際世亨嘉列官禁近初未嘗有憂也何有於復樂亦如未嘗勞且病也何有於息何有於差哉吾之幸旣多顧於老氏止足之戒竊嘗聞之往嵗命兒子佑築艸堂於故居之偏隙地之上以爲逸老之計堂成而溪水環其西因名曰西溪艸堂願爲我記之餘與景暉生鄰郡仕同朝而賢其人久矣旣不復辭則爲述其居止之美家世之盛歸於其所以築堂之意乃復爲之說曰書云峻宇詩詠夏屋若艸堂者不丰不侈不華不美𨿽田夫野老皆能辦之何貴於天下乎蓋堂不足貴也而貴其人昔之築是堂而稱於世者杜子美之於浣花白樂天之於廬山僅僅一二而已二公之人品固皆足爲斯堂增重然子美生當亂離漂泊之際不免有秋風所破之嘆況其困於無貲盻盻然望王錄事成之廬山之奇秀𨿽甲於天下然樂天以左遷而來亦築於覊窮流落之日且切切然弟妹婚嫁未畢司馬嵗秩未滿以爲出處行止不得自遂未必獲終老於斯是皆不能無憾者也若景暉之忠信文雅其爲人己自足貴而亨嘉禁近又有如其所自幸者則西溪之景物視浣花廬山𨿽不知其何如而其堂中主人之憂樂有可得而知矣夫緑野堂他人不宜取爲己有在子孫宜世守之可也是堂也爲戴氏子孫者塗之茨之汛之掃之日必葺之百世之後有過之者指曰此景暉所嘗歸休者也所以使人消貪饕之心免殆辱之累者不在玆堂乎堂凢三楹崇若干尺廣若干尺溪水由松江而來匯於此南流爲黃浦東南入於海

義烏陳氏祠堂記

義烏陳氏之長曰惟防者旣揔家政將作祠堂於所居婺溪之上以奉其先世也謀於族人曰堂不難於作難者神主之位次欲其當乎義而不失乎禮也若之何於是其從子樵進曰禮之欲議尙矣與其議於家孰若仿諸人惟麟溪鄭氏世號義門天下之觀禮者皆自逺而來況吾與之鄰壤者哉盍一往觀之旣觀而歸則告諸叔父曰樵已得鄭氏之禮之意矣蓋鄭氏生同族而居不同堂而食故死同祠而入不同櫝而祭固事亡如事存之道也吾家生不同居然而嵗時有防男女異席宜爲寢室以安神主夫婦共櫝祭則遷主於堂男女類序其文共書一版但各見其所繼之宗世滿則祧之是亦事亡如事存之道也是亦鄭氏之意也惟防曰然諸侄若文橚等乃各量田出其粟五之一以相厥事凢爲寢室五楹間中祀其六世祖賢八府君爲不祧之主自其考庸一府君而下左昭右穆位次秩然堂爲間如寢之數又軒其前間如堂之數以爲子孫奉祀之位其兩傍又爲廡二十二楹間上以祀各宗庻母左次扁曰神儲積粟以供祀事右次扁曰義儲積粟以備修葺宰牲有庖藏器有庫繚以周垣固以髙門工起於成化六年九月二十一日越十二月九日告成防其邑鄕貢進士王君允達之上京師具書始末托以請記夫禮之制何本本於人情而制也惟其本於人情而制故議禮之家可以遷徙而無一定之說若祭之爲禮禮之尢重者也古之祭者有尊卑貴賤之分故所祭有親疎多寡之數祭法曰王七廟諸侯五廟大夫二廟官師一廟士庻無廟無廟則傷乎人情而孝子孝孫無所致其報本追逺之心於是世之大儒君子立爲世數以祭之或以三世或以四世或及其始祖至考亭朱子輯爲家禮一書然後其說始定而鄭氏累世同居本支益盛神主位次猶病家禮之不可行也遂少變之然豈求異於儒先哉蓋人情之不得已也若夫陳氏生旣不同族而居至於事亡之際其禮因復少變之又豈求異於他人哉蓋亦人情之不得已也故儒先之祭莫不以宗子爲重鄭氏陳氏變之者因合祭而特變其位次耳於家法則自若也然皆惜其不及就正朱子立爲常法以通行天下耳余嘉惟防之好禮而重允達之請也特爲記之以俟後世之君子云

長洲縣學田記

古之聖人制器以利天下之用播谷以充天下之食其於生民之慮至矣若夫建人極惇天倫使君君臣臣父父子子兄兄弟弟夫夫婦婦各安其位而不相乖爭得以用其用食其食於廬居族處之間者𨿽堯舜禹湯文武皆與有功然而數聖人當君師之責君億兆之上其道固然也孔子窮而在下無其責也而功則過之有若所謂自生民以來未有盛於孔子者也夫功之大者其報同是故一器之制工人不敢忘其巧一谷之播農夫不敢忘其勤是皆有祀焉以報之而況功之在乎日用彞倫之內者宋周元公所謂宜乎萬世無窮王祀夫子者也今天下皆有學學皆有廟以祀夫子至其門人與漢唐宋元以來諸賢凢有功斯道者皆得從祀然其粢盛牲幣一惟臨事取具於民未有置田以特共其事者長洲蘇之首邑也近嵗有司陿陋其學旣並其廟新而大之顧統於郡中嵗時祀事縣大夫與師生不得專意薦享馨香弗聞肥腯弗陳殿廡寥寥位特虛設邑人華嵒氏旣遣其子河入學爲弟子員且曰長洲與吳學並列郡城彼有田以充朔望釋菜之費繄此獨無非甚闕典乃告於教諭四明陳君願割長稔私田二十畝籍於學嵗可得米四十斛以充之君曰善爲白於邑令陽曲趙君君亦曰善於是陳君恐其久而或廢也書來屬余記其事嗟夫夫子之道如天其日月之照臨雨露之霑濡風霆之皷動於萬物者隨處而是一田之入不足以盛其祀事一祀之修不足以彰其大功蓋𨿽欲報之有不可得而報者而嵒復爲此舉豈有助於尊崇之意哉夫亦盡其心而已則其爲人與世之好施予止於資浮屠老子以妄希利益者賢愚可知矣長洲余父母邦也去之數年廟學攺建固欲拭目以觀況有若嵒之好徳若此可辭無記嵒字維瞻本常之無錫人爲南齊孝子寶之後今占籍長洲世緫鄕賦鄕人以爲賢云

義烏縣重修永慕廟記

世道升於唐虞三代之時逮春秋戰國而降至於秦極矣其澆風薄俗見於賈生之告漢文帝者可考顏孝子生其時顧獨以孝稱至以名其縣其爲人豈所謂特立之士與或曰秦都西北而孝子生東南其惡政不足以被之殆不然夫東南之人亦多矣獨稱孝子其必有過人者故唐虞三代之時有驩兜飛亷之屬猶秦之世有孝子皆不隨世升降者也是故於孝子一人可以見天性可以識人心其事異其行難其功大宜其自秦至今縣人廟祀之而不忘也初孝子未有廟宋端平三年丞相喬行簡始爲奏請而賜名永慕旣而兵部郎康植稍創之又二十餘年縣令李補乃大興厥功廟制始備且自爲之記元末廟廢入國朝若縣令李玉丞劉傑皆嘗修葺久而復廢廢而重修加於舊制則今縣令東筦方君俊之功爲多君將爲是舉旣斥俸金倡其縣人一時好義者知之爭以財力來助後四月爲成化十年冬季董役者亟以完告鄕貢進士王君允達將樂令吳君吉甫皆縣人也喜君知所爲政相與求文記其事於是廟之役訖矣方君亦以母憂去矣後之爲縣者遽無所施其功矣然予聞孝子事以葬親故羣烏啣土助之傷吻遂聞於世今廟左有墳巍然相去數十武宋魏文靖公了翁固嘗大書六字表之餘恐裏之無知者不有反畚其土以充版築陶埏者乎不有操斧斤以伐其木縱牛羊以踐其地者乎畚之伐之踐之則傷孝子之心矣若然𨿽則棟宇完美將捨之而不居犧牲肥而黍稷馨將吐之而不食矣其亦封其墳崇其垣固其門而謹視之然後孝子之心安安則有廟必居有祭必享而方君之功始爲不負矣用書此以告後之爲縣者

義烏王氏新建忠文公廟記

唐昌黎韓氏以文章妙天下歷千百年鮮有及之者豈其下筆刋落陳言卓然成家足以聳動乎人哉其气充其理直其言達而暢也固宜方鎭州之亂王庭湊圍牛元翼於深州穆宗詔愈宣慰其軍且戒愈度事可否無必入愈奮曰安有受君命而滯畱自顧者遂疾驅入之當是時庭湊操刃逆愈甲士林立愈以寡弱之質直嬰其鋒顧乃厲聲開說將士聞之震掉失措气沮而語塞卒之不勞一旅不失一鏃服庭湊而出元翼愈之功也故嘗竊論韓氏之文之妙由其所養者充所守者直而其名至於今稱之者非徒以其文而以其人也皇明初興以文章用於時者多婺產若學士宋公景濓待制王公子充尢稱傑然者二公之在館閣日惟以文章爲事人以文士目之久矣一旦王公奉使西南夷而伏節以死然後知公之學有用也蓋髙皇帝以神武取天下號爲無敵獨雲南恃其崄逺未下乃洪武五年以公使其地僉謂公文士不宜蹈不測之彊敵公受詔不顧旣至見其主梁王其臣達爾瑪諭之再三初皆有降意己而猶豫畱公不遣公持節必俟降之乃返防元之後裔有使雲南聞納我使讓梁王王出公俾自當之公引天命國勢爲詞其言甚壯且曰我逺使來誓爲國死不能爲若屈元使怒梁王恐遂死公後八年大兵竟平其地而郡縣之又後爲正統六年朝廷始贈公學士謚忠文以報其死節云嗚呼公之爲文學乎韓者也其爲使亦同乎韓者也而其事之成否身之存亡則有幸不幸之分焉然公不可謂不幸者故姑卽並時宋公較之當二公以文章見用其名寔相伯仲宋公之位差顯然身見其子若孫皆死於法旣老不能免川蜀之行而其故居在金華者莽焉荊棘過者憐之若公則沒於王事其气節偉然且官有贈行有諡而其子孫皆賢而有文能守其田廬又有爲廟於家以祀公如其曾孫今進士汶者此所以爲公幸也王氏初居義烏邑中後南遷十里曰靑巖山則自公始公之子國子博士紳嘗與其兄綬謀作家廟不果僅卽堂之夾室以展祀事博士之子處士稌仍其舊室旣卑隘嵗久將壓汶始克爲之乃擇正寢之東爲屋三間中奉公爲百世不遷之祖子孫列祔右男左女秩如也垣門堦庭髙固整廣不陋不侈於禮爲宜工始於成化十一年八月十三日明年十一月二十八日訖功汶復割田倡其族人以供粢盛之費乃以書告其友吳寛曰家廟之制未稱吾尊祖之意若庖湢齋戒燕飲之所皆所宜爲而未爲者吾一人之力不足也𨿽然吾志有在終當爲之幸子爲文刻之廟中以識吾志寛感君之好禮不復辭讓輒爲書之是廟也凢以奉王氏先世而獨詳於忠文公者蓋公王氏百世不遷之祖也爲百世不遷之祖則享百世不遷之祀夫世至於百逺矣後人能如汶之賢則可不然有能知其故而思所以尊祖者乎固宜詳書以告是亦汶之志也

吳縣儒學進士題名記

後世所謂進士者其實仿乎漢其名取乎周其原則出乎唐虞而已唐虞之敷言著乎舜典周之論秀見乎王制漢之對策載乎班史其說粲然皆可考見自漢而隋而唐而宋而元益以文章經術取士士繇此選者髙言乎天道卑言乎人事近言乎圻甸逺言乎要服若性命道徳之奧教化風俗之機綱維之張弛禮文之因革人才之進退吏治之得失以及兵戎田賦刑名水利之類凢國家之大體當世之急務上所當聞下所當爲者一日之間立乎殿陛之下操筆伸紙隨問而對其言直與諛也存乎士而士之志於是乎見其言用與捨也存乎君而君之徳亦於是乎見士之志君之徳皆於是乎見則世道之升降亦於是乎見矣國初右武事上民功士之出爲世用者不限以科第至於永樂紀元民庻且富文教大興龍飛初科取士倍蓰於前一時績學館閣試政方州者多其人至今言進士科者首稱之蓋文皇帝所以鼓舞一世摩礪天下而爲此盛舉耳延及宣徳正統間士益向風爭相磨濯攘袂以起以至於今日如星列云族煥然以相輝藹然以相映人文宣昭而天下化成矣吳爲蘇古縣縣有學舊在胥門內宣徳末北徙一里而近後四年當廷試其進士第一人適出吳學邑之人雜然嘩曰是地之利也四方傳言以爲奇事其識者則疑之蓋王者必世而後仁豈惟仁哉斯文之興亦然周之文歷二代而後盛明之文歷累朝而後盛其時之久近世之疏數不同其理同也故使其學徙於百年之前欲科第之盛不可得使徙於百年之後欲科第之不盛亦不可得此世道气運所在未可以淺近窺者也進士例題名學官於是教諭汪洋訓導潘陶福相率言於令若守皆曰宜如故事乃集洪武庚辰科以來得若干人次第刻之石而虛其下則有俟乎將來者

嘉興縣儒學科第題名記

今之應進士貢者皆郡邑之秀學校之良始而憲臣校其文貢於省試之謂之鄕試其法嚴甚皆視其地人才之多寡而定之解額已乃貢於禮部試之謂之防試其法如前有司得其人略具名數請於上裁己乃貢於廷試之選舉至此則不復去畱而皆得預進士之賜然又爲之差等焉其精審如此凢前二試旣書其名榜中猶以不能廣於四方也復刻木傳之至廷試而制益詳猶以不能垂於久也復立石太學傳之其愼重又如此然彼士之題名於石者固本郡邑而升學校而出者也於是守令有仿其制而爲之者以鄕邦之盛事而他日文獻之可徴者在此也今天下布政司十有三而浙江其首曰嘉興爲屬郡郡有屬邑亦曰嘉興邑令太原陳君璧嘗委其學之師生取國初以來凢貢士於省於部於廷者悉刻之石使來請余爲記蓋題名之舉其初亦惟欲不沒其人而已孰知人有賢否則視其名者必有美刺旣有美刺則反於身者可無勸沮所系有甚大者嘉興浙西之大邑也自李唐時有大賢君子生於其鄕遂啟後代斯文之盛然往者吾不可知今之仕者莫不出於科第見其事之愼重不反而爲吾身之愼重乎且古之仕者必考其徳行而賓興之後世此法己廢然君子將因其廢而遂廢其所以修身乎出者吾不可知今之遊學者將皆由科第而出見其事之愼重不反而爲吾身之愼重乎若然則斯石也豈徒不沒其人而已信乎所系有甚大者陳君以名進士來爲玆邑剛明亷敏克舉其職可謂能愼重其身有光於科第矣其又爲此舉豈將視此以自勸沮而益資其宦學也乎

望洋書堂記

出葑門而行有浦有涇有江有湖望之渺然皆水也人之相往來非舟楫不通非橋梁不渡故吳自古稱澤國而禹貢紀揚州之域之水而吳居其二焉徐君季止鄕校士之良者家夾浦之南瓜涇之上而松江陳湖皆在其目睫間蓋嘗聚書數千卷築室而藏之因題曰望洋書堂夫望洋者莊子之寓言也季止何取於斯蓋水之爲物孔孟每舉以示人曰逝者如斯夫曰原泉混混不捨晝夜此類是已若此𨿽出於莊子吾固取其言宜季止之取之也大凢物不可以相形形之則有小大學不可以相較較之則有淺深知其小自以爲足而不窮其大觀物者之鄙也得其淺自以爲至而不造其深學道者之陋也以觀物之妙而爲學道之助此河伯之嘆非嘆水也嘆道也故其言曰聞道自以爲莫已若者我之謂也吾固取其言宜季止之取之也然而季止之所望者於江於湖而止其亦不免見笑於大方之家也乎嘗試與子東行百里登丘而望則海固在而水之大者於是爲至子將驚焉惜無辯如海若者語子以道爾𨿽然若則辯矣於道未聞也其亦反吾舟升吾堂日取孔孟之書讀之當自有得則海之爲助也多所謂大方之家且歸於子矣子之兄仲山方以水部主事分司海上固當有得於水試以餘言質之

榕江記

木之產於地者曰松曰栢曰栝曰檜曰豫章曰桐梓皆良材也其用於世大者爲棟爲梁小者爲桷爲棁各隨其材以爲用夫以材之良不用於什器而於宮室亦不枉其材矣然而數木也其生徧於天下而亦足天下之用惟五嶺之南有木曰榕臃腫離奇偃蹇蓊郁橫柯曲榦間有絲焉垂地輒復爲根嵗久叢生成林其髙且大過松栢栝檜豫章其不黃落而凋桐梓所不及也榕旣偏生一隅中原之人初不之識故詩三百多艸木之名而篇皆不載後世如郭璞陸佃之博物著書復遺之僅一見於栁子厚之詩而已余嘗讀子厚之詩而識其名詢之土人而知其狀曰此可取以譬乎人矣蓋榕之材𨿽不若松栢之類之堅可用之於宮室而其髙大不黃落而凋足以防庇乎人嶺南春夏之交日气酷烈行旅負載之徒防履勞苦爭息其下或風雨暴至就而避之亦何異夏屋之帡幪也故𨿽不爲宮室之用而其功與宮室等豈不猶鄕裏巨人厭爵祿謝民社而浮沈乎閭井之間一旦裏之人有急焉投之無不周防者豈惟僅全其身以自足而已潮陽隠士陳孔誠甫淳朴防謹兼通陰陽樹藝之說家邑之華裏村宅前有榕數十株數邀賓友攜子弟往逰其間彈琴賦詩意甚樂也有水自西山來折而東環其宅又東注於海而榕適際水水日夜潄其根濯其條更茂宻可愛孔誠或坐盤石投竿而釣悠然有防於心因自號榕江或謂之曰子其終老於是而防斯世耶則對曰吾己有子出而仕矣於是使其子吳江教諭顥來乞余記所謂榕江者蓋孔誠托此以自譬者意實有在豈惟追涼風弄明月以爲供賓友子弟之樂之計耶且江之廣不足以爲負舟然抱甕者卽之亦可以灌畦孰謂孔誠無意於此江本出岷山禹貢所謂岷山導江是也此亦曰江南人指水之急流者多借以名之爾

虛庵記

蓋嘗觀於理矣大而極於天地逺而貫乎古今廣而散乎萬物而人之一心至小也至大者寓焉至近也至逺者統焉至狹也至廣者具焉此無他其爲體有限其爲量無窮也心之量何如虛而已矣自私者或閉其出入之門自昧者或塞其神明之舍於是斯理無從而入大者由我而小逺者由我而近廣者由我而狹此可咎乎理哉試舉其麤者言之耳以虛而後天下之聲入聵者𨿽雷霆不能聞矣目以虛而後天下之色入瞽者𨿽黼黻不能視矣以至於鼻於口莫不皆然而況於心之危而微者乎吾友南昌太守張侯汝振嘗讀易至咸之象曰山上有澤咸君子以虛受人深有契於其指因以虛庵自號而屬余爲記余非知易者然竊觀於理與心而得之澤譬則理山譬則心也澤之所鐘者水山之所聚者土水性潤而下土性燥而納土之燥也水以之而入心之虛也理以之而入此君子之受於人者用此道也汝振少登甲科爲六卿屬輒以淸愼舉其職聲名盛矣然其自視欿然及爲南昌凢所設施皆出乎流俗郡中論國朝賢守以汝振居一二而汝振所以欿然者益甚簿書之餘方日夜求治道察民情欲與古循吏並列有樂正子好善遺意夫有千里之寄而位乎千萬人之上此地上有山之象於此而好善不足此山上有澤之象善矣汝振取於易之虛也然而虛者於理有所得而不自滿之謂使其中無所得而曰虛焉者此鄙夫之空空其心茫然而無所主莊子所謂虛舟也惟其有所得而不自以爲得則受於人者充然而有餘裕然後施於人者了然而無所窒礙又莊子所謂虛室也此亦虛庵之一說也

冷庵記

天地之气以時而變春溫而後爲夏夏燠矣極則變而爲秋秋涼而後爲冬冬寒矣極則又變而爲春四气循環蓋未有溫而不燠燠而不涼涼而不寒寒而不溫者也然有當其時而不變者洪範所謂恆燠若恆寒若是也亦有變非其時者月令所謂寒气緫至凍閉不宻是也則气𨿽出於天必有人事以感召之二書皆爲治道而作夫豈誣人者哉陳君粹之僉江西提刑按察司事治聲旣著而獨有取於冷之說至以名其庵觀其意豈政欲尙急而事不好謀乎且粹之刑官也凢所謂省囹圄去桎梏毋肆掠止獄訟皆其職之當然者豈欲先時而有爲後時而不爲乎不然豈以其官之冷如杜子美贈鄭防之云乎防在當時徒以三絕見稱於人祿山之叛與王維輩同受僞署彊顏茍活其爲人亦厭寒而喜燠者曾謂粹之慕之乎而況粹之以名進士拜廷尉屬出佐臬司憲節所至前迎而後擁其勢力足以造命其號令足以使人官且不冷乎求之治道而不得參之官秩而不合然則有取於冷者何哉夫粹之官𨿽顯其謙抑謹畏泊然如寒士視气焰薰灼之徒平生不忍一過其門其自守如淸冰嚴霜凜凜乎人不可犯此其所以爲冷庵也乎其求記於余也久至是始復之必有知粹之者以餘言爲然

蔗庵記

蔗艸類也或謂之柘漢郊祀歌泰尊柘漿是也蓋其甘美芳潔可羞於神明不獨解酲止渴如神農氏之書所載而已至晉顧長康每食必自末至本有漸入佳境之語後世遂以人晚節儗之抑愷之善謔孰知一時之戱遂爲千古之談耶今山西參政致仕祝公乃以蔗庵號吾裏錢翁叔謙且爲賦其事翁喜而再拜以受復來屬余記之錢氏世居吳郡樂橋之北與余家東西相距不五十武翁兄弟五人家庭間斑白相映比嵗四人者皆己謝世而翁獨巋然存也然翁不獨爲一家之老而已余又見裏之老者數輩閭巷間斑白相映比嵗皆己謝世而翁獨巋然存也蔗庵之號於翁寔宜且老者自古爲貴當虞夏商周之世養國老庻老莫不有學至於巡守諸侯養老有慶遺老有讓猶惓惓焉降及春秋世道衰矣葵丘之防亦以敬老爲命夫老之所以取貴者豈徒以其年之髙哉其於世故也純熟於理道也明達固將乞言以裨益於治耳而老者亦曰吾年不可以徒髙也思益邵其徳若畢公弼亮四世而克勤小物衛武公年九十而作抑戒之詩乃所謂老也使若黃髮兒齒黎面鮐背而曰吾老矣考其徳曾孺子之不若槪可以列豆籩進幾杖養而敬之乎是故朽株斷梗而人不之食者以無甘美芳潔之味園公田叜而人不之敬者以無純熟明達之徳也今夫翁之爲人靜厚而端重和易而詳雅鄕人之所師事郡大夫之所賓禮不可謂徒老者其生餘七十年矣狀貌充然如壯夫方日從公卿才士與夫髙僧逸人徜徉山林泉石間其中必有得也

家藏集卷三十二

欽定四庫全書

家藏集卷三十三

明吳寛撰

記一十二首

蕭山縣建龕山牐記

浙河之東多可耕之田而常苦水旱然亦莫甚於紹興蓋其地界於江海之間潮至則海沙漸壅而水不通故雨淫則江流暴漲而田皆沒其患豈無自而致者嘗考之郡有小江有漁浦浦舊有磧堰凢水自山陰之天樂慈姑麻溪而來與金華義烏諸曁之水合流於江者足以障之不使分殺其勢則沙固不能當其湍悍矣夫水道無阻則澇易泄而旱有濟其爲利也可知自堰之廢農人始以爲病旣久莫有爲民慮者浮梁戴侯廷節由監察禦史出知紹興之三年政旣有成益畱意水利旣相山陰境內置五牐以泄江南江北之水矣他日行縣至蕭山問民所苦縣令陳君瑤亦以苦水對侯遂與之行水指龕山斷處曰是獨不可置牐乎乃以委陳君君召父老沈珪輩經度材用而命司稅淩禎宣義郎汪雷督功功訖因名曰龕山牐仍設卒守之相時旱澇以爲啟閉自是水有節宣田無污萊農人復以爲利於是陳君念侯之功不可無紀述爲書授儒士沈鍔求記於予予未暇作防陳君以憂制去而宜興吳君淑來代修治益謹曰不可使侯之功終泯泯也乃復以書來促之蓋事未有不由人力而成者𨿽天地之大凢可以養人者必其人輔相而致其可以病者尢甚爲民牧者首宜施人力治之然人莫不曰治水惟得其要者難爾治得其要𨿽洪水能導之於禹治失其要𨿽淮水不能堰之於梁則人力亦未可以槪施之也今夫蕭山爲縣東南有小江旣漲塞以阻水之行矣西北有錢塘江顧其廣足以有容而龕山當其涯適有斷處此猶兵家井陘之陿馬陵之險也使治水者不於此而他圖又猶兵之四出漫戰於野捨其吭而不之扼也是豈可哉今也爲牐於此𨿽尋丈之間凢木石之具足爲當關之一夫抑何水患之不能捍者此戴侯之功書以告後之人也寔宜是牐也久而必敝後之人修之而復敝而復修之𨿽至於千百世可也𨿽與龕山相爲存亡可也則其利豈止今日而已牐之制爲門二中施橫木深若干尺廣若干尺傍立石柱上架石梁各四其材用木爲樁三百石爲丈六百灰爲斤三萬五千其工四千五百六十起於成化乙未之四月訖於是年之十二月又三年戊戌七月戊子記

南野記

去嵗之冬予以事出城之東北扁舟行三十里許見積水渺然捕魚獨鱉之徒往來於其間民際水而屋泛泛若野航問之民此江耶湖耶則以田對予因驚曰方冬水宜涸而其勢如此彼春夏之時民之妨於耕耘也信哉於是折南又行二十餘里其田稍髙隠然有疆畎視其田間稻本固在予方喜此地嘗有秋矣及視其民皆有饑色復就問之對曰田之所入不足以供賦稅且稱貸於人足之尙何暇爲口腹計耶因益念曰此有秋者且不能自給如江如湖者當何如蓋自長洲以達於海虞之境皆可推而知也無錫與二邑爲鄰壤其地獨髙土獨厚髙而厚宜有旱漧之憂然其間有溝有渠足以瀦水澇則能容納旱則能灌輸故稻麥恆熟且其農功甚勤終嵗竭力於壠上者不息又其賦視吳中輕什伍自非有螟螣風霜之變民不至饑也邑有趙氏從長洲而遷世有積徳以力田爲業宅之南有田不知頃畝其彥曰廣淵因以南野爲號求予文記之予聞趙氏居鴻山之麓去山數里又有若鵝蕩者有田可收也而又有山可登有水可浮也於已巳足於人無求讀吾書循吾理安吾分樂君上之賜而不遺父母兄弟之羞他鄕之民何敢望廣淵也是爲南野記

寶訓堂記

宋人有好書以名齋者米芾之寶晉是也有好畫以名堂者王詵之寶繪是也書與畫皆吾長洲魏氏之所有不之寶而寶訓焉君子與之所謂寶訓者蓋魏之先有曰景純翁年八十五時手書百餘言以示其子本成本成謹受之所以守身而承家者惟其訓是賴至其孫公美曾孫芳藏其手迹益謹他日作堂以居遂名之曰寶訓復走予請一言記之詩人之言曰維桑與梓必防敬止夫人之於人且有賤惡之者桑梓二木耳而曰防敬豈人不如木哉說詩者曰古者樹二木墻下以遺子孫給蠶食具器用者以其爲父母所植而防敬之此孝子之心也然孝子於木猶加防敬況其形之於言筆之成章而諄諄以訓我者其敢慢易也乎維昔趙簡子將置後不知所立乃書訓戒之詞於二簡以授二子三年而問之伯魯不能舉其詞求之已失之矣問無卹誦其詞甚習求其簡出諸袖中而奏之於是簡子以無卹爲賢立以爲後二簡甚微古之人固有以此觀其子孫之賢否者矣今景純之沒已久其訓詞予嘗一讀之不待識其人而知其賢於是本成亦以卽世公美且老而芳尙壯於寶訓之有堂也觀魏氏三世之賢者於是乎在

玉澗記

吳之集祥裏自唐以來有廟祀周之康王久而廟將壓天順初先修譔公倡里人重建之復自購廟中故地嘗所侵於民家者得什二三作小屋於後以俟守廟者居更二十年莫能得其人有道家者流沈復中始自城西福濟觀遷入之復中吳之虎溪人也謹厚質朴里人曰宜顧嘗自號玉澗丐予爲記爾雅謂山夾水曰澗則澗者水之行於地中者也復中所居城市之所環繞廬井之所貫絡求諸山水無所得安有所謂澗者豈其少家虎溪旣壯去其父母而猶思其地耶夫虎溪山水則有之亦安有所謂玉澗者必欲求其實則玉出於西域去中國萬里餘如於闐之三河可以當之然人迹罕至又何有於斯耶𨿽然復中老氏之徒也老氏之言曰不出戶知天下當其晏坐一室神遊八表視析津咸池皆吾目前之一沼耳何三河之逺之有以是而記玉澗庻幾得之然此亦外也非內也學道者守一身而忘萬物凢口鼻耳目之屬皆有所托諭若黃庭經所謂玉池者安知非復中所謂玉澗類耶咽嗽之際汪然而盈谷然而鳴潨然而行孰謂玉澗在乎兩山之間萬里之外而不在乎吾之一身耶

周孝子廟記

姑蘇城東南隅有周孝子廟廟始建於常熟在宋乾道間邑人周容奉母朱氏有至行人稱周孝子且其平生好義見罹患難者拯救之恆恐後旣沒一日降於其家以己爲神告其母且曰容願爲國效力以保防鄕閭後果如其言終嵗民無菑患邑人遂相與廟事之其後淮南大疫云有往施紫蘇湯者全活甚眾淮人渡江酬之偶見廟貌始知爲神事傳邑中凢病者禱訖汲井投紫蘇煎飲卽瘥旣七十餘年進士趙必鉘等因具其事又以除蝗驅虎救水旱捍防盜顯迹數條上於官朝廷特賜廟額曰靈惠實淳祐十二年二月也歷元至國朝秩於祀典縣長吏率僚屬嵗一祭之不廢若蘇城有廟嵗月已逺莫能考其創建之由豈常熟爲蘇屬邑蘇人亦冀其神靈波及郡中以事之與而近自景防甲戌嵗吳中大雪民饑而疫作相枕藉死禱者取水煎飲如灋亦多獲生民益神之自是凢有所求爭走廟下每旦庭廡如市顧其廟旣卑隘禱者益多至無所容足傍有王英者自其父謙以來再世守廟以精勤稱謀欲攺建而不敢專其事則與里正陳忠周玘輩言於縣於府旣如所請且下帖文俾英專守勿懈於是募財於眾一時施予者踵接而蘇衛千戶陳俊更割地以廣其址乃以成化七年某月興功又明年廟成廟故西向始易以南爽塏端整有堂有室有垣有門覆井有亭焚楮有鑪以至象設器用亦無不備他日郡人嘗徳於神者相率言其事可記英遂礱石丐予書之自昔吳越多淫祠唐狄梁公按行江南悉斥去之所不去者夏禹泰伯季札伍員四廟而己君子蓋深與之然祭灋謂灋施於民以死勤事以勞定國能禦大菑能捍大患者則有祀今孝子爲人𨿽非若古人之灋施於民也然使裏之悖逆者聞其風則媿而攺行𨿽非若古人之能禦大菑捍大患也然使裏之疾疹者感其靈則安而獲福廟而事之豈不宜哉噫梁公旣逺吳俗益甚其尢可嘆者家自爲廟祝非其鬼人小有疾則指以爲祟往往殺羊豕以大饗之其歌謳歡笑俯仰跪起類乎生人之宴而卜筮巫祝之徒假以獲利者皆是曾謂孝子肯饗其祀乎而人亦敢以其祀祀孝子乎予嘉孝子有補於世教也有益於民人也有合於祀典也於廟之成不能己於記

歸庵記

齊景公登牛山臨其國城然流涕曰美哉國乎何爲去此而死至桓魋死爲石槨三年而不成君子同以爲愚夫景公有馬千駟之人也所以重去其國固宜孔子大聖也而魋欲殺之尙何望其能明乎死生之際哉若夫漢之楊王孫戒其子以臝葬達則達矣然觀墨子之儉且不及於儒者之道何有承事郎海虞錢君允言年六十卽治葬穴於虞山之下曰寶嚴灣而屋其旁以爲嵗時遊宴之所題曰歸庵乞予文記之歸之爲言蓋取樂正子春之答其門人者允言有取於此其賢於人也可見夫雲歸於山水歸於壑鳥歸於林獸歸於壙凢物必有所歸也而況於人乎蓋求貨物者朝適於市及暮則歸於家者歸之近者也豈若歸於穴者之久自世之庸人以是爲諱𨿽附於身者不豫爲備況附於棺者乎附於棺者不豫爲備又況深檐髙棟而大書以表之乎王逸少云死生亦大矣豈不痛哉逸少晉人也而猶爲此言此君所以爲賢也與錢氏在邑中稱故家其先世有孝義行甚著子孫貴顯至君持身益謹尢善教子子承徳且登進士第出爲縣令行當召還有封典下其家矣遊宴之樂蓋自今始

光福山遊記

成化十四年五月光福徐翁用莊邀予爲西山之防予諾之然不忍獨逰也則爲書招史明古乙酉明古來自吳江丙戌舟發胥門西過橫塘由木瀆斜橋折而北行經靈巖讀宋韓蘄王墓碑前望穹窿晚乃至光福首過徐氏用莊喜客至見其子玭其孫天頴更召其裏隠士徐孟祥同導予步虎山橋橋南登擅勝亭還飲其家夜宿來靑堂丁亥緣玉遮入貞山謁徐武功墓循北麓觀眠松遂泛下崦入銅阬還泊虎山橋戊午逰鄧尉山飲七寶泉入墓寺憇奉慈庵登鳯岡而還己已過海云院觀連理山茶讀虞道園百丈泉遺墨已乃別去晡時至胥門明古還吳江予入城是逰也歷四日舟行六十里輿行四十里總得詩三十首悉緑歸用莊備山中故事

慧林房記

慧林房舊名庵在蘇城東南王判司巷元大徳庚子有吳十四公者捨其居以建而初主之者曰明慶也慶傳崇傑傑傳某珪珪傳某賢賢傳與齊齊傳永黙黙傳宏漸當國初有詔天下佛寺大可領其徒者余悉撤而遷入之於是慧林入壽寧禪寺更以房名時洪武辛未也漸傳道舒旣皆化去舒傳文靖靖傳智勤則嵗久而室廬益敝矣乃成化己亥其師徒遂相與修葺之且謂慧林自並於此宜得文字使後人可考而知因數請於予惟昔孫吳國於江左蘇之有寺蓋自此始至於蕭梁踵其故都好佛愈甚一時穹廬廣殿徧於國中今試詢其肇建之代無非赤烏天監而已延及後世其君所好𨿽不若前代之甚然亦有興無廢至其徒又仿其制而致力於斯金碧丹雘往往而是而寺益盛矣皇明有天下政令一新乃以爲過而裁抑之百餘年來頺垣壊礎間壠畮秩秩使人得耕種以爲食者皆昔所謂蘭若也京都不暇論凢今四方私創者著於律求一寺之肇建者不可得此固聖政所當紀者豈特使慧林後人考其始遷嵗月而已漸偉然緇流中與先君友善予防猶及識之舒能讀儒書靖與勤皆淸介謹願不妄交防蓋予家故居在東城下比嵗與吾弟原輝往理之道中數訪其廬久而益知其行可敬也勤有徒曰惠侃孫曰善秀皆能保其業者云

興福寺記

吳地多水其最鉅者曰太湖湖中多山其最鉅者曰洞庭洞庭爲山周可百五十里中有穴相傳禹藏治水符於此因名其東十里又山相距而差小其勝略等人稱東洞庭以別之當波濤浩渺間兩山對峙郁然蒼翠儼如畫圖殆道家所謂蓬萊方丈者民環山而居善植果木世擅其利而屋宇閭巷聯絡映帶忽不知其爲山林也其尢勝處往往有佛寺據之成化十五年二月旣望予與李兵部應禎爲東洞庭之防自岱心吳氏肩輿行十里許入兪隖得寺曰興福主僧恩復出迓客延登其後小閣是時梅華方盛開彌望如白雲崖谷莫辧山有九隖尢隖之水合流循寺門而行松根石罅水聲防防意甚樂之予旣畱詩而去未幾北來京師車馬塵埃間未嘗不想東洞庭之防之樂也一日有僧扣門來謁予熟其貌則昔者復公之徒也其言曰興福寺久矣甚恨無文字刻石可考往者幸辱防覽惟終畀之此智勤所以來者予嘗愛其寺據山水深逺處殊爲幽僻宜學佛者居其徒嵗食田園所入可以自足而予所接如復如勤輩又皆防謹能守戒律稱學佛者予何愛一言不爲記之寺建於梁天監二年傳有於將軍者所捨宅故在山之東麓始居者曰淸禪師至唐遷於此嵗久興廢皆莫能知可知者廢於國初而深谷防公復興之二傳仍廢而僧亦絕矣景泰間今復公始自其山灋海寺從里人之請而來凢建門堂殿閣數十楹而佛像咸具蓋智勤實相其事而成之是爲記

崔巡撫辯誣記

國家屯軍旅爲防姦禦侮計自京師達於邊徼曰衛曰所建置殆徧而所謂軍旅多以罪謫發之人於灋子孫絕則以同籍者補充惟別籍於謫發之先者不豫其人書於版冊甚詳裏有正有胥有耆老版冊一出其手嵗久起或脫漏或隠匿其罪著於律令甚重每嵗部符下府州縣俾專官理之旁稽窮訊若治獄然又數嵗特遣禦史理之所以稽且訊者益宻謂之軍政其法載於條例甚備蓋使凢名在尺籍者不得幸免然亦不欲誣平民以充什伍之數而吏不察往往失法意以爲民患若某衛軍王阿隆者故昆山縣太倉二十九保人也旣沒而戶且絕其族子凱一旦赴禦史郭觀自首爲隆之裔匿他裏蓋凱固王氏別籍子特利隆所遺田產爲是耳觀謂民無自誣以軍者信之二里連坐如律者凢二十四人悉配蘇州衛今職方郎中陸君文量時尙逰鄕校以其父某爲里正在連坐中卽狀其事求白於觀觀以成案爲詞眾爭稱寃適今南京吏部尙書致仕崔公以都察院右副都禦史巡撫畿內走訴之公覽狀曰是固可辯檄觀辯之觀不理眾乃復訴於公公委所屬衛若府官集二里父老輩覈實而凱之兄且自外歸白其事竟坐凱以罪悉復二十四人者爲農實天順四年之八月也時文量爲雪寃頌以獻公其父曰公有恩徳於吾人及吾子孫是未足以報乃與其弟祐圖於眾欲建公生祠嵗時祝之顧有禁不可旣數年眾益思公丈量乃具始末請記曰此吾先職方公與里人之意也幸書之予因述此以復公名防字克讓世家順徳之廣宗登正統元年進士第歷仕內外四十年政尙忠厚而剛明善斷其出巡撫尢號識大體恩徳被人者尙多此其一事耳在公固不足書然在昆山之民不可不書也且世之健吏爲民患也久固有與其事類可書以示人者聞昔宣徳初所謂軍政條例始行於天下禦史李立往理蘇常等府立旣刻薄濟以蘇倅張徽之凶暴專欲括民爲軍民有與辯者徽輒怒曰汝欲爲鬼耶抑爲軍耶一時被誣與死杖下者多不可勝數蘇人恨入骨髓然畏其威莫敢與抗也並時常倅則有張宗璉獨不阿禦史意數被辱宗璉痛民無辜竟忿郁以死死之日民相率犇走哭奠及防出白衣冠送者數千人至立廟祀於江陰之君山廬陵楊文貞公實記其事而徽後犯灋死刑部獄中防食其肉其子貧困寄食吳下道路見者猶嗤罵之此善惡之報也夫觀之刻不至立與徽之甚而宗璉之遺愛可彷佛於公因附記之以爲當官者之勸懲云

東湖記

東湖本陳湖也在長洲邑東南周可六七十里其涯多良田居民資之予凢再防焉而再樂皆以訪陳氏故而有汝器玉汝昆仲爲之主也當成化己丑嵗予與玉汝同試禮部歸及秋過其家午飲畢汝器亟命舟泛湖入夜始還則月色如晝水波若空尊俎之間歌聲相發有杜子美渼陂之樂後十年爲戊戌之秋予復過其家則玉汝初登進士第居京師汝器見客至益喜顧患末疾使僮奴舁行庭中相從以爲樂而引滿劇飲如前日歡仍命舟泛湖則憊而不能從矣予由姚城過蓆墟登磧沙入瑞云觀弔古訪俗悉著於詩有蘇子瞻西湖之樂及暮還而汝器笑迎於門更具酒飲客且曰吾生長於是於是而農於是而漁久矣中間𨿽一出長鄕賦輒謝去今旣老矣有子若孫矣世俗事無預矣而吾益得與林僧野叟棹扁舟舉杯酒出沒於渚雲沙月之間浩然而歌悠然而醉其樂不可以語人者吾將終身焉湖在吾家之東因以東湖自號其亦可記乎予曰唯唯旣來京師數以書抵其弟促予記所謂東湖者蓋予於東湖再樂特再逰耳使屢逰之亦恐厭也然憶汝器疇昔之言如是必有眞可樂者予獨未足以窺其趣也異時與玉汝南還汝器之疾當瘳相與益窮其樂酒酣興發尙爲執筆賦之

蘇州府重建文廟記

蘇有學於城南實創於魏國範文正公更五百年來所以修葺而開拓者惟賢守是賴至於今日規模益壯天下之言學者莫能過之故四方賢士大夫之道郡中以一遊其地爲快然猶病文廟與學之弗稱也蓋其制非特視學爲陋嵗久且敝爾乃成化八年鄱陽丘侯霽來知府事政旣克舉境內悉安嘆曰事神吾職也有如文廟敝陋孰任其過然吾不敢專也乃請於巡撫左副都禦史洛陽畢公公從之則計財度工擇日而從事始攺作大成殿於舊址之北而侵於西者二丈有奇次作櫺星門南與殿直以十年三月興功功垂完而侯報政於京遂去任矣其年蠡吾劉侯瑀自監察禦史超擢來代政治益善視此舉非得已而前功所當繼也未幾殿與門竟成旣而若兩廡若防門若神廚皆以次攺作崇卑廣狹悉合程度言言潭潭迥異舊觀而廟與學始稱矣他日知長洲縣劉君輝知吳縣文君貴曁教授林君智輩合言於寛以二侯之功不可泯者願記之以示後人嗟夫孔子之道大如天地與之相參髙如日月無得而逾萬世之下被其膏澤者區區土木所能報其功耶而復爲此無亦盡所以尊崇之者以免有司之過耳蓋比嵗儒臣建請有欲加以籩豆佾舞之數者下羣臣議議者亦謂此不足爲孔子重輕而朝廷不然竟從其請行於天下惟所以尊崇之者無所不致其極也詔下爲十二年九月廟適以功完告明年春祭籩豆旣陳佾舞就列而棟宇深廣足以有容觀禮者美之𨿽然二侯之意豈徒爲是勞費以充郡中美觀者耶禮行於斯樂奏於斯致尊崇於斯固所以伸報本之私若夫瞻拜之頃廟貌尊嚴洋洋乎如在其上如在其左右豈無油然興其希賢希聖之心者乎易曰觀盥而不薦有孚顒若二侯之深意安知不出於此且是廟之作凢以事神也惟夫前後之相濟彼此之無嫌而一出於公其功遂不至廢推此道以治民此民所以同歸於治也與寛故學之諸生也於二侯無能爲役因諸君之請敢忘其淺陋而書之初學門在廟街之東凢出入於學者必渉街以行丘侯以神人之分當嚴也顧旁近多居民民旣諭其意皆樂徙去乃徙其門於廟門之西更爲門於泮池之北以達於廟然後廟左學右截然以正後有賢守以廟學爲事者其尙修之葺之以無隳其成功也哉

家藏集卷三十三

欽定四庫全書

家藏集卷三十四

明吳寛撰

記十一首

胡忠簡公祠記

有宋資政殿學士贈通奉大夫忠簡胡公吉之廬陵人也公薨後鄕人祠之學官以配歐陽文忠公其子孫之祠於家者則宋元之季兩燬於兵至國朝宣徳乙卯其九世孫伯儉始復率其族人搆之今其祠在所居香城裏者是也夫君子之澤五世而斬斬則服窮則灋不得祀今去公三百餘年矣子孫何故而祠之子孫可也鄕人又何故而祠之噫公之功𨿽祠之他郡亦宜況其鄕人哉又況其子孫哉何也義莫大於綱常公思扶之讐莫重於君父公思報之力莫彊於敵國公思禦之計莫深於權姦公思折之此公之功也蓋當汴宋之季靖康之初金人一旦長驅而南遂防京城已而乘輿北狩宗社南遷軍民困於廹逐府庫竭於徵求中國之禍莫甚於此原其始之所以啟此禍者固由閹人喜功之過按其終之所以成此禍者則由朝士主和之罪也而其爲罪之魁者則莫若一秦檜檜之凶悖挾敵勢以爲要君之計竊主柄以遂罔人之謀從違在人禍福惟已然當其時朝士林立昧於永圖檜言一出從者如響其違之者不過微言其失於利害之間有能明目張膽而極論之者不過公與李綱張闡二三人而己若公之位尙卑而言尢切實有不與金共戴天檜同朝之誓奏疏所上炳炳焉赫赫焉讀之足以痛快人意眞所謂與日月爭光者也用是檜深惡之竟遭貶斥幸而檜死而公獲保其生至於再用益守前說每進對之際惓惓必以恢復爲言且陳和議成否有十可弔十可賀之防及薨遺表猶有願爲厲鬼殺敵之語則公之忠誠堅定豈賣直於一時者比哉嗚呼公乎其宋之砥柱乎當時舊物𨿽捨公之言不能盡復而斯世公道卒因公之言未至盡亡遂使天下之人綱常之義知所當扶君父之讐知所當報敵國知所當禦權姦知所當折其功所以爲盛也此固𨿽他郡祠之亦宜況其鄕人哉又況其子孫哉於是祠成而伯儉卒其子若環益修葺之至其孫縉又述其祖父之意請寛記其事寛少讀公奏疏已得公之爲人而敬慕之後獲與縉同年旣以識其子孫爲幸又以無文之言記公之祠不尢幸乎祠凢三楹中奉公遺像而其子江東運判澥其孫戶部尙書槻少師兵部尙書椥以及運判之子杙並從祀於旁其諸顯者尙多以世數疏逺不預也杙嘗仕於朝忤史丞相彌逺出主管華州雲臺觀終徳慶守綽有祖風於縉爲九世祖縉以名進士拜行人奉使所至以淸介稱亦不失其家法者因並書之以見胡氏之盛云

休寧縣兗山二堨記

休寧爲縣多山山中多田田之勢旣因山以髙而雨水不常得也故民每有旱暵之憂幸而兩崖之間有渠焉其水可以漑田然源上而流下不啻若髙屋之建瓴其勢特瀉而去也乃有障之之法而堨以築堨卽堰也縣人之語然爾此法旣善而其利且多及夫春夏之月上源湓溢下流湍悍所謂堨者或薄與狹且衝激以壞則屢有築之之勞而人亦困蓋縣之東南曰兗山有水自遂安白霽嶺而來歷百餘里入淅河而去至此其流甚下其水甚急而其渠甚闊堨之築始難爲功故有齊程二堨成而壞者不知其幾矣里人汪志徳世寧讀書好義而多才識嘗以攺築堨事言於縣縣令信之委爲堨長乃率其眾籍於官計田畝出財力先事齊堨堨成長四十丈廣二丈用工八百起於正統戊辰畢於是歳之冬旣乃及程堨至此則其流益下其水益急其渠益闊而功尢難始伐石築之又以其家田多比近諸凡所費不敢及其里人也堨成長五十丈廣三丈用工二千起於天順壬午之秋畢於甲申之冬二堨凢漑田五十頃其渠長及四里補缺塞漏不遺餘力於是水道旣修天時無患田率有秋而其直倍常里人徳之世寧以程堨堅而可久獨謂齊堨久亦壞也乃復什其人歳出財力修之徐圖易以石焉因其弟新昌令世行至京師請記其事以示諸後人俾勿壞嗟夫人豈必仕而後能成事哉亦隨其身之所處而施其力之可行者耳處天下有天下之事處一國有一國之事以至於處一鄕一里有一鄕一里之事使處天下與國而事無所建不若處鄕裏而能建事者如世寧新安一隱士耳其水利所及下焉飽其家族中焉惠其鄕裏上焉給其國用使其出而用世則鄭國白公王延世之所行可推而行之天下與國也吾故與其人而記之

覯泉亭記

自國家遷都於燕太倉益實長府益充皆以漕運而致其食貨之入孰非舟楫之所載乎由京師而南舳艫相銜維纜相結凢數千里不絕其舟楫之來孰非河渠之所浮乎地勢隆污望若堦級置牐蓄水泄復盈焉其河渠之通孰非源泉之所濟乎泉多見於齊魯之地其發甚微其流甚迂微則易堙迂則易竭夫使其滔滔汨汨出而無窮者又孰非人力所以濬而導之乎工部所掌水利其一朝廷特設主事一人分治之三歳始代去成化十六年予同年洛陽喬君廷儀奉命以往當歳之春泉脈初動廷儀輙率官吏召卒徒出而從事畚鍤所施濬導如法勤敏之稱徹於中朝顧所至露坐無以爲風日之庇乃使人伐山木次第築亭泉上曰吾將於是督役而覯夫泉之行也因以覯泉名之書來求文以記其成惟古人之樂多托於山水之間略舉泉言之若柳子之於愚泉歐陽公之於釀泉可以槪見獨惜其人皆放斥於外而不得盡其用於時徒啜其淸漱其甘以爲自娛之資而已今廷儀則以泉爲職者也方其從事於斯歷曠野入重山險逺幽邃皆有足迹可謂天下之至勞而何有於樂𨿽然及功之將畢視其湓然而出沛然而行濟乎河渠而浮乎舟楫載乎食貨以給乎國用當是時有志於世務者亦可謂天下之至樂而遂忘其勞矣故泉一也渟滀而無爲覯之者樂其適乎已發泄而有用覯之者樂其利乎世適乎己者小利乎世者大然則泉也人也寧爲此乎爲彼乎初廷儀受代爲吾友徐君仲山其勤敏予尢知之仲山嘗著泉志凢泉之形狀與其出之正側匯之深廣流之向背具載於編予皆識之計散見於州邑間者百二十餘而無關於漕渠者不預其用心可謂宻矣今廷儀且滿任而閩黃君世用將往代之世用久仕於外練達詳愼天官卿特推擇爲此舉其職殆無難者書曰惟周公先愼厥始惟君陳克和厥中惟畢公克成厥終夫亭不足書而泉則重事也以三君之相繼敢敍其功而望其成焉

博平縣遷學記

博平爲縣屬東昌故有學有學則亦已矣何以遷爲蓋置器者必得其所然後器不壞而人有用學器之大者也置非其所欲其不壞而有用得乎此博平之遷學固有不可已者而非後人之所好爲攺更也初學建於縣治之東歳久而廢國初文治肇修有詔天下復廢學而博平始克重建然其地舊爲污池實土以築僅克成功終其卑濕未幾而壞壞輙修之而卒壞焉者重以夏秋雨潦不勝浸淫之爲患也比歳齋廬門廡壊且不存其存者殿堂數楹巋然頽垣中亦欹傾將壓甚非朝廷所以建學之制成化十八年長洲文君林來爲縣始入學顧而嘆曰學之敝其甚矣進諸生問之得其故則問常所遊於學者其數有幾曰餘百人學重建以來出而取科第者其數有幾曰僅六人且曰玆事寥寥六十年無繼之者矣君復嘆曰學之敝若是師於何而教弟子於何而學固宜人材之不振也其必有以攺更之乃行視地得布政分司於城之東北其地勢髙燥而可居其屋宇麤略而可因則具其事移於巡按禦史於司於府報皆曰宜明年功興而君則不忍以財力困其民也顧得錢之沒入於官者若干緡谷之勸分在官者若干石而委主簿雷義發而爲用凢學之故材復撤而攺之民故無所困而功卒完六月堂成七月齋廬成已而廟成至於師生私居之室亦以次成矣於是遊於斯者講授有所祀饗有地欣欣然皆有及時進修之意是歳秋舉於鄕者遂得一人父老驚嘆以爲吾賢令之所致也他日師生走書亰師特求予文記其所以遷學者惟古人有所營建其大者如衛文公之於楚邱召穆公之於謝邑莫不相度其地之宜見於詩者可考也若夫宮室之美則尢詳於斯幹之篇而況天子之有辟廱諸侯之有泮宮皆行禮之地不得其宜與美何於樂思樂之云之有夫廱與泮其制皆取於水未聞置於水者也而博平爲學若此始謀者亦旣不謹後之人又特補漏支傾因循苟且而爲居逸遺勞之計且其人率皆久任可以有爲而不爲何其怠也今夫文君由甲科而出補任於玆未及攺歳而召命且下其事未暇以爲而復爲之又何其勤也君亷敏多惠政數奏疏於朝乞蠲除民間所尢疾苦者非特遷學一事可書也而遷學又事之可久政之至重者故特書之亦俾後之遊於斯者以無忘君之功云爾

武學設廟像記

京師有武學所以教諸衛武臣之子孫將世其官者其始建於正統癸亥制尙弗稱後朝廷以城東舊第賜故太平侯張公已而公辭焉有詔攺爲學而以國子監丞閻禹錫掌學事學旣宏麗師生安焉顧學無廟其制弗備成化己丑禹錫爲奏請乃得建廟蓋特攺明倫堂爲大成殿而以其後室爲堂今太師兼太子太師英國張公嘗與諸同列入學校藝旦則謁廟嘆曰聖世承平文教旁達𨿽州邑必有學學必有廟廟必有聖賢像繄此獨用木主於廟制亦弗僃聞故陸侍郎家有孔子並四配像盍往請之於是侍郎之子郎中華等相與喜而言曰先人爲此豈欲私於家者誠得僃廟制有補於學官甚幸吾何敢愛一時好義者更出貲以相木石之費師生益喜以學事督於兵部也白之若尙書淶水張公而下皆欣然曰宜以乙巳二月之吉輿置殿中而奉安之祭告如禮教授朱暕以嘗任其事也謁予請記予諾之而未暇以爲旣久今尙書華容劉公兵務之餘益重學事以英公之意美而不可負也復請於予夫聚數百人於學訓之以師儒督之以文武大臣其業進士以明乎孔子之所刪述者什一二耳其餘所誦而習之者非兵書乎所試而防之者非方略乎所操而爲業者非馳射之間乎較其勤惰第其工拙月有課歳有賞國家安不忘危作興材藝以爲緩急之用者至矣然衛靈公問陳於孔子以未學軍旅爲對其肯爲之師以饗其祀乎或者不能無疑於此噫孔子大聖也豈以軍旅而不知者盍不觀於夾谷之防其言曰有文事者必有武僃有武事者必有文僃因請具左右司馬以從及齊使萊人以兵刼定公折之以言諭之以理齊卒以汶陽之田歸之所謂不戰而屈人之兵者也軍旅之事莫大於此則知孔子所以不對者以靈公失道而復以此問爲不當耳故曰孔子焉不學而亦何常師之有惟其無常師此所以爲文武之師而通天下宜祀之也與𨿽然廟之有主古之制也易主爲象後世之制也不從乎古而從後世豈不以升降於斯俯仰於斯者釋弓矢而執籩豆離士卒而親工祝覩道徳之容洋洋乎其盛足以作其禮義之勇消其悍戾之气而君子猶有取乎故爲書之

聽烏軒記

距吳城東三里葑谿之上有封若堂焉者故長洲朱處士叔明之墓也墓之側有屋若丹焉者處士之子顥廬於其墓者也處士旣沒顥居防盡禮鄕人以爲孝且葬日哭於墓墓有木百株烏數十旦暮鳴其上不去顥聽之哭益哀或者因題其屋曰聽烏軒云吳寛曰父子之恩人與鳥同也父子之性人之所通鳥之所塞也而世言烏生子輙反哺則鳥之通於父子之性者烏而已然而烏有口必鳴者也初何與於人人有耳必聽者也亦何止於烏其鳴也若獨爲人而鳴其聽也若獨爲烏而聽者蓋亦有所相感焉耳夫惟有所相感者故鳴者不鳴之以口而鳴之以意聽者不聽之以耳而聽之以心聽之以心則凢鳴乎其前者皆足以動乎其中況烏固鳥之孝者哉是故旦而鳴焉吾聽之戚然而不寧感吾省於親之時也暮而鳴焉吾聽之慘然而不樂感吾定於親之時也其鳴益悲其哀益切則是其啞啞者足以致吾之皇皇其擭擭者足以益吾之望望鳴之者弗止哀之者弗輟孰謂烏不爲人而鳴人不爲烏而聽也哉作聽烏軒記

金鄕縣學修建記

孔子生於魯仕於魯而設教於魯故一時弟子所從遊者𨿽至自四方而魯人爲多夫徳行言語政事文學四者人才之難得者也其人則具於孔氏而司馬遷敍其徒亦謂身通六藝者七十餘人皆異能之士何其盛哉故曰魯無君子者斯焉取斯所謂君子者其出於七十餘人之儔乎當是時人各以其所得轉相傳授𨿽去之百年莫非其徒孟子所謂予未得爲孔子徒也予私淑諸人也自孟子來又二千年所在學者紆侈袂曵方履誾誾秩秩視唐尢盛至考其所自來必自魯孔子而況爲魯之人耶然學者之事甚博非索居孤陋而能通者必由講而明由教而入此學校所由設而爲親師取友之地捨是𨿽魯人亦難爲賢也今之兗州府故魯地府之西南百八十里有縣曰金鄕故有學旁岱嶽祠金大定間始遷於縣治之東旣壞國朝洪武元年重建復壞而修則正綂十一年也比歳水溢爲患而學益壞諸生莫安其居業廢不講學官至僦居於外而教亦弛盛君徳汝人也以進士來知縣事敏而有爲謂興學養士尢不可緩則白其事於府從之初市材營作以居學官屬時小康乃益計度材用爲陶匠之需以成化十六年四月三日興功因在官者役之更擇良吏董其役而躬爲之指授以建以修物不費而民不勞明年二月十有一日而功迄完凢堂堭齋捨殿廡門墻以及倉庫庖廚其制一新至所謂墳書臺講文亭射圃之類廢輒修舉不遺餘力蓋自有學以來莫有盛於斯者於是教論古吳金君銑具書其事抵予求記夫魯之學見於詩人之所詠歌如泮水之篇是已金鄕去此不逺而今之縣令有民人社稷之寄與古諸侯略等詩曰穆穆魯侯敬明其徳盛君其有之又曰濟濟多士克廣徳心士之遊於斯者其尙無負賢令之意而不失爲魯之人哉

無錫錢氏攺建祠堂記

禮之祭其先也自天子至於士皆有廟庻人特祭於寢天子尊矣後世貴而顯如古諸侯大夫之官亦可以爲廟若夫士於制旣不得爲而寢者亦生人之常居非所以專意於先世之地此朱子祠堂之名所由立其制所由定而爲天下之通禮也按其書曰君子將營宮室先立祠堂於正寢之東爲四龕以奉先世神主夫正寢之東陽位也蓋法古左祖之義曰先立見治家者急於事先而追遠報本之道所當舉也則祠堂之制人可以得爲而又不可不爲如此然而流俗日卑徇末而貴近髙其宮大其室以爲賓客之樂妻妾之奉子孫之計者皆是語及先世則漠乎不以爲意往往卽私居之偏庋置神主其茍簡至是𨿽諸侯大夫或然況乎爲士若庻人者哉錢氏在江南爲名族其世代遷徙考於前人之述作可見蓋自吳越忠懿王俶納國於宋至於今餘五百年子孫業儒而爲士務農而爲庻如無錫甎橋之族尢盛者若將仕府君惟常旣用朱子之說以祀其先至如晨必謁出入必告正至朔望必參時節必薦新且惟其說是遵若忌日不飲酒食肉哀慕終日又其孝也府君旣沒其子孟濬奉承先志惟謹乃天順壬午之秋家被火厄祠堂燬焉孟濬以爲懼旣重建如制顧其地隘不可拓而族人日益眾堂成殆無所容乃卽其地攺建重屋奉安神主於上其下因爲藏器物若遺書衣物之庫而孟濬以爲非制其心不安也他日述其事諗於予遂請爲之記夫禮固有變者麻冕禮也純儉而孔子從之杜氏之葬在西階下至欲合葬也季武子許之錢氏之爲此舉其亦禮之變者與蓋爽塏而不污深廣而有容周旋於斯著存於斯洞洞屬屬如將見之與世之苟簡者異甚𨿽以爲祠也亦宜乃書以復孟濬其尙安焉孟濬之先曰元永嘉書院山長彥春生文林處士伯剛伯剛生梅堂處士公達公達生惟常此其四世所得祠者惟常有弟二人曰惟孝惟義父沒而異居諸子曰孟津孟溥軰又各爲小宗之祠云

三辰堂記

維皇明以經術取士士之明於經者或專於一邑若莆田之書常熟之詩安福之春秋餘姚之禮記皆著稱天下者易則吾蘇而已蘇之易始於顧順中先生一時遊其門者出則取科第以其經轉相傳授歳久師弟子益眾延及他郡莫非出顧氏人方先生爲漢楊何云先生諱巽順中其字嘗登永樂甲辰進士第後十二年爲正綂丙辰而其子今贑州守字徳明者繼之又三十六年爲成化壬辰而其孫今工部郎中餘慶字崇善者復繼之三世榮顯歳適皆在辰人以爲異贑州公乃以三辰名其堂而工部以予有鄕黨之好且同年也請爲之記予因嘆曰顧氏則異矣而其盛豈獨蓋於蘇人哉粵自國初詔行科舉每三歳一行其後或不行迨永樂甲申至於今日行之皆如制殆三十科於此可謂久且數矣然方州所擢其少者科止一二人若陋邦僻邑至未嘗有薦於鄕之士文教之行經術之明其難也如此而顧氏上下五十年前後三世皆有其人此其盛豈獨蓋於蘇人哉夫今固有兄弟同升者然其盛止於一時不若父子相繼之遠況又繼之以孫者乎豈有不偶然者乎蓋事之來也有自徳之發也有時先生之學固良然聞其先有隱徳始於其身發之而又不及授政以沒後僅以贑州公嘗任禦史獲贈如其官宜其復發之後人也惟公昔有聲憲臺及出守大郡惠政在人今工部以明敏勤愼爲朝廷任用方奉詔行水淮濟間且有利益於國後世之登第者不必以辰而異也將有蒙其澤繼之而益盛者乎

承天寺重建大雄殿記

蕭梁氏好佛其下化之一時佛寺江左爲盛然尢莫盛於吳中若承天又吳中之特盛者相傳寺爲衛尉卿陸僧瓚宅而捨以建者自梁以後廢輙興之至元至正間主僧南楚極力攺作而其制之壯偉精巧絕矣金華黃文獻公實爲記其事入國朝殆歷八十年當正綂癸亥之十月寺一夕大火蕩然無存又明年適朝廷頒大藏經至僧綱司都綱永端時兼住持特建堂九間以尊奉之其後僧徒相視莫敢復措手者蓋三十年於此今住持道澤謂寺不可終廢也然功宜自大雄殿始乃謀建之蓋承天固郡人之所瞻仰者也於時聞有是舉爭出錢粟來助其徒戒昌更刺指血書灋華經誓成其事而助者益眾矣竟以成化甲午七月丙辰起功凢六年而功始完髙廣深濶一如舊制凢所像設亦無不僃於是澤公領郡薦來受都綱之命乞予書之其言曰寺之功甚鉅此未及其半吾當次第成之而未可必也幸先畀之文以記嗟夫大雄之建非以奉佛也乎佛之道吾不能知然嘗觀於其書務爲宏博廣大之說故學其道者每務爲宏博廣大之事亦惟好於上者極其防持而不拘以法禁化於下者致其崇奉而不惜乎財力此其事之所以成也今夫官府學校所以出政令而資風化是固有益於上下者或病其敝且陋而有所爲焉費於公而罪戾至勞乎民而怨謗生繼之者視以爲戒故有終其任不易一木增一瓦者此其事之所以廢也則澤公之爲此舉固其才之長力之專以出乎其徒亦惟其爲彼而不爲此此其費若勞𨿽不可以數計卒能隨其用使致其才力以成乎所謂宏博廣大者而還郡中之舊觀也予故記之以示其後之人

得月亭記

吳縣西五十里有巨浸禹貢所謂震澤是也周職方又曰具區今吳人皆捨之不稱稱必曰太湖嘗觀昌黎韓子有避風太湖七日鹿角之語則指楚之洞庭而言今湖中多山其最大者亦以洞庭號之又山上有地曰角頭土人謂漢角裏先生嘗居此其說固無據豈吳楚二水其大相敵故其名相仿耶且山有洞因名不知湖何以名郭景純謂巴陵有地道濳通此山然則楚以名水吳以名山蓋以此與予生未嘗遊楚徒得其偉觀於傳記詩歌之內而吳固吾鄕也往嘗過友人王翰林濟之水行出胥口適煙雨滿湖初焉山兀兀壓水靣已而雲气彌漫忽失所在扁舟茫茫莫知所之予心甚恐然其景則奇而可玩矣竊意使當良夜月出其間雁鶩驚飛魚龍戱遊淸風來而白露下金波然一望萬頃其奇當如何而恨未之値也洞庭之東有山對峙其勢若分其脈則屬而競秀於空明之際若不相讓濟之之先托以隱居者累世矣其大父惟道府君嘗卽所居韓港南尢勝處作亭曰得月府君旣下世其父光化令解組而歸受封就養歳修葺之與宗族賓客登覽以樂濟之因屬予記夫月天下所共有也而必於此曰得者蓋以惟此可以盡月之奇他𨿽有之不足爲得耳然其奇惟居於此者知之遊於此者知之他人不知也光化父子固所知者𨿽欲告予亦不能也而予又安能言之

家蔵集卷三十四

欽定四庫全書

家藏集卷三十五

明吳寛撰

記十一首

塗嶺南窩記

莆陽之野有鳳山山之北里許爲象峯峯之東又里許爲寶澗澗之南二百步則爲塗嶺皆勝處也監察禦史林君貴實旣卽象峯葬其先進士府君鳳山葬其先太孺人則又遷其先大父兵部府君攺葬於寶澗乃曰吾於先世之藏亦旣盡心矣惟吾奉遺體將六十年於此不豫治所以藏焉之地其何以爲子孫耶於是又卽塗嶺而經營之旣成坡壠聨屬於前水泉瀠洄於外其左則峯巒北峙而昻然以髙其右則嶺岫南趨而偃然以下以其拱防之周宻也因名曰塗嶺南窩而屬予記之蓋旣久始克以復君初以名進士拜禦史之職自以遭遇淸時感激奮發凢事可言不知則已蓋嘗上疏論大臣在景泰時事上命鞠於朝堂其罪叵測己而大臣且爲救解言林某所以不可罪者上亦察其意在朝廷無他圖也遂釋之當是時天子仁明大臣忠厚君剛直一舉而三得之中外相傳以爲盛事君旣出提畿內學校建白益不已自度與時不合則移疾還家逾十年吏部復彊起之至則都臺遂以兩浙鹽灋奏公往理出國門未遠復卽條數事馳奏人益爲公危之不自防也蓋公至是剛直之气𨿽凜然如故然心益勞貌益衰居數月實以病求去而不可畱矣或謂君以孤童自樹立不思保其身以延其世徒以有言責乃累累獻納以蹈危險之地向非上保全之則無此身已久是固意在朝廷矣柰家門何及此顧區區爲塗嶺之藏竊疑其所以爲孝也孔子曰志士仁人無求生以害仁有殺身以成仁蓋人未有不死者死固爲得其死況公固有言責而非犯出位之譏者乎故得其死𨿽其身委之溝壑君子且榮之豈徒榮其人且榮其父祖以爲有子也有孫也孝固莫大於此然此豈爲人臣爲人子孫者之所願哉今公旣幸其身之能保乃爲此南窩者百歳之後斂手足形體附先人之側又合夫古人全而歸之之道其所願無不得矣吾是以記之而不終辭南窩之前有田若干畝歳所入可充祭祀其外雜植名果若干株嘉木又若干株其實可食而材可用又公所以遺子孫者因並載之以傳示於後世云

承慶堂記

無錫有大族曰鄒氏鄒氏有良士曰佑之佑之之先在宋忠公以直諌聞天下其兄子朴則佑之所從出也自是數世居田間皆有厚徳至佑之而家益大佑之念其來之有自也卽所居之堂名曰承慶而謁予以記請旣久始克爲之夫所謂家國天下其勢相去大小遠甚至論其所立則無不同者故周秦有國皆數傳而有天下及其後或三十世而止或一二世而止則固系其仁厚彊暴之不同耳今夫民庻之處鄕曲武斷豪奪以立其家者倏起而忽滅己不足論若夫其家之碩大蕃昌顯榮久遠魁然爲郡邑之望者豈無自而致嘗考其先鮮有不以仁厚立家者夫以仁厚立家初非欲爲子孫地然天道自不容釋之觀於鄒氏是已佑之以是名堂其知所自者哉然吾聞佑之已承前人之慶方且不自安享復欲遺其慶於後人故其壯時濟貧拯困己汲汲如不及及年且老深居一室足迹不至城府悉以田業委其子俾勿替其所以爲仁厚之事則鄒氏之慶殆無終窮者是故農夫之治田也勞於耕耨至獲而食則安且樂矣然食焉而不知儲其谷種以爲來年耕耨之計則食未有能繼者佑之善治田其必知此聊以是譬之

榮感堂記

今世以進士爲榮榮之者何蓋進士天子之所親策問而擢之者也及授之官秩勞績已著則又進之階頒之綸昔以褒嘉之而於其上有父母又必有恩典及之人尢以爲榮𨿽然其人幸而父母存焉所以榮之者固可喜也不幸而父母亡焉則所以榮之者適可悲耳中順大夫知金華府盱眙陳公徳修作堂於其邑之私第題曰榮感意蓋在此公嘗以書來曰某生數歳而先母見背賴先君之教遂領鄕薦登甲科時先君亦棄諸孤不及見矣旣而某擢文選主事久之調南京刑部尋陞員外郎每三歳考最輒防恩贈先君如某官先母由安人至宜人一皆如制及某再陞郎中調武選遂出守名郡得厚祿而吾父母去世久誠有如先正範魏公之嘆者此吾堂之所以名也願有以記之予視其言戚然夫父母之恩人皆知之然未有如蓼莪之詩言之詳且切者蓋孝子不得終養故其情至此顧其人豈必有名位然後有所感傷哉而公所以卒感焉者夫亦因得於其外而益動於其中至其哀思無所發泄而姑以名其堂也與蓋予嘗讀歐陽文忠公什邡陳氏榮鄕亭記竊嘆其文則美矣然陳氏徒以預進士之選遂築亭以爲其鄕之榮而誇之其意則陋也今公以名進士內居郎署而爲六卿之屬外守疆土而受千里之寄其榮加於什邡之人數倍不以爲誇而反以爲恨於是賢於人遠矣公爲政淸簡靜重多及民之惠有子曰大章益好文繼取甲科鄕人相傳以爲盛事而公終不以爲誇也

魯兩先生祠記

魯兩先生者爲宋泰山先生孫公明復䢐徠先生石公守道也祠始建於今泰安州治之西而鄰於嶽廟金源時遂爲廟並元攺建於嶽麓已而復爲浮屠氏據入國朝乃附祠於州學而規制狹隘祀禮簡率無以慰魯人之思至是州守前進士徳淸胡君瑄白於巡撫山東左副都禦史無錫盛公公謂其事系於風化甚重慨然奏請於朝事下禮部議從之仍俾有司每歳春仲祀以羊一豕一秩爲常典於是胡君復請於藩臬諸公擇地得於州治之東南以成化二十二年八月建祠焉工未畢盛公以請老去而眉山吳公來代益重其事趣成之旣成胡君乃以書來請記於石大賢君子所以能使人久而尊崇者非區區末學所知顧請之之意堅不可已也惟兩先生生宋盛時泰山來自平陽而寓於魯其學長於春秋著尊王發微簡易公平多得經之本義一時名公賢士髙其學行至妻以女或就見之後範魏公富鄭公交薦其賢始授官官止殿中丞䢐徠則生於魯當孫公退居泰山之時實執弟子禮事之其爲人好善嫉惡嘗著怪說中國論及唐鑑以爲世戒而慶曆聖徳詩尢爲人所傳播常以經術教授於鄕在太學益以師道自居太學自此而興初舉進士甲科官止太子中允蓋兩先生平生見於歐陽文忠公墓志而國史取以爲傳者其大略如此按其言論其世信其爲大賢君子卓然出乎流俗而表然爲一方之望者也故在當時並爲人所尊仰至卽其所居山稱之以配其徳可謂至矣然泰山𨿽嘗被薦而人亦嫉之不得盡其用若䢐徠之剛直旣沒而禍患作幾不能保其遺骸而庇其妻子小人之不相容亦勢之所必至者今去之六百年𨿽天下皆知有兩先生而魯爲所寓所產之鄕道徳之風藹然猶存宜人尢尊仰之祠象煥然而不至於卒廢人心之公不能自己如此又歐陽公所謂發先生之光者今則愈久而愈光矣兩先生葬處守臣又推朝廷尊崇之意旣加封防惟謹且二氏幸皆有後而石差繁複選其人入學充弟子員魯人之思庻幾慰之因並載其事刻之祠下云

華氏粹墨軒記

無錫華氏有傳芳集予嘗閱之嘆曰沨沨乎何一家文詞之盛如此然必有可以紀述者否則士大夫不暇於此矣蓋於貞節堂知華氏之有婦於春艸軒知華氏之有子有婦而貞有子而孝人道之大端盡矣於此而無紀述於文詞乎何貴貞婦爲元功徳使司都事子舉之妻陳氏孝子爲陳氏之孤防武而當時爲之紀述者則禮部尙書幹公文傳翰林學士黃公溍參知政事危公素翰林承防張公翥太常博士胡公助江淛儒學提舉楊公維禎其尢著者也防武四傳爲思濟益念先徳思所以表揚之而當時爲之紀述者則禮部尙書王公英大理少卿沈公粲太常少卿鄭公雍言國子祭酒陳公詢武功伯徐公有貞其尢著者也歷歳旣久遺墨宛然實與華氏並傳於大江之南思濟之子守方旣盡取他作並刻之以成所謂傳芳集矣顧其間貞節春艸嘗失之他氏而復焉者於是守芳之孫璧字允章者爲之懼特作屋貯之而題曰粹墨軒使來求予記其事蓋予亦見人家之藏墨妙者矣客至每出而誇之以爲奇玩然於其家世漠乎不相渉也有如華氏今日之所藏者乎借有之或其事不足重亦惟爲人一賞之資而已有如華氏先世之可傳者乎則凢登是堂發其遺墨而覽之者不惟見允章之賢而貞婦孝子之爲人亦若見之將必正襟肅容罔敢防易有不泚然其顙惕然其心而感發者乎吾是以書之

東村記

吳江莫氏嘗顯於宋入國朝有諱禮者事太祖髙皇帝爲戶部侍郎當洪武之末不幸坐累沒於京師舉族謫戍邊徼第宅蕩然過者傷之及庚辰攺元詔下其兄子轅始自戍所釋歸漸理舊業世旣承平轅子震字廷威者更奮於學遂登進士第再入仕籍竟以淸介寡合渉歷郡縣歸老於家子旦能讀其書繼舉於鄕而莫氏之名復振旦字景周好古有文追念先世不忘於懷蓋侍郎公嘗卽所居綺川之後築室藝圃號曰東村同時詹中書孟舉寔爲題扁景周自新昌訓導秩滿而歸嘆曰東村先侍郎所治也歳久蕪廢予當葺之乃悉以其尊人所置田廬讓其弟昊將於此終身焉他日謁選吏部過予敍故舊已乃以記請予旣許諾而其子壻趙員外栗夫始來促之於是吳中盛族稱於國初者零落已盡豈意百餘年後再見其子孫如莫氏者乎然子孫能復富貴皆不足道惟有禮義乃可貴耳而景周於此寔有之夫綺川爲山水之防其勝處過於東村者無限必於此而葺焉非知有其祖者乎且兄弟之間均分其產猶相爭訟者比比能悉讓之而使父母之心安焉非知有其弟者乎知祖者孝知弟者友孝友具而人道已得他尙何爲哉景周自爲東村記其意已備其將赴南京國學之擢也念無以贈者乃終書此東村去吾家二十里而近宋範文穆公石湖故居正相望湖上多名山予將卜居與景周爲東西鄰異時扁舟及門當取文穆田園雜興詩細和之以爲東村故事

礪庵記

世之誇者待其身甚美自以爲人不可及卒之終身無一徳名世以及乎人者惟賢者不然往往以朴陋頑劣自處蓋非甘爲庸人之伍其心誠不滿假惟見人之美已之惡欿然如無能之人此徳所以日進而人所以賢也與礪爲悍石則眞檏陋頑劣之物昔之好石者不以爲貴君子獨取之以自況焉毛君貞甫自爲諸生已有賢名及登甲科表然進士之列人尢材之顧其意未嘗一日足也乃以礪名其庵居而以爲號及是拜給事中將之南京來請予記夫石以堅爲材彼之奇巧秀潤者非不可愛然多不適於用礪固悍石其質𨿽麤而性則堅惟其麤且堅也物之欲成器者反以資之詩所謂他山之石可以攻玉是也玉物之至美者猶資於礪非礪則不能以成器礪之爲用亦切矣是可與他物之不材者並論耶然則貞甫之去而入官也豈惟使朋友寮寀資其徳而已朝廷以畱務見屬其責任不小將上有益於君下有利於世又如書所謂若金用汝作礪者乎蓋以礪自處貞甫不以材美爲誇若可缺者孰知人方以材美資之有不可缺者乎吾於貞甫斯文之契至厚者敢以是告之

華守方義事記

國家財賦倚江南而給郡縣有官都保有長皆特設以治其事連數郡有巡撫大臣其職𨿽無所不治其實以治財賦爲急也蓋其事甚重如此江南田賦在髙等農旣受困至輸於公者視常額大率又出什四五以備蓄積之損轉運之費用是民困益甚禾始登裏胥徵斂日走於門所收僅輸於公卽不幸有水旱風霜之變則家無宿儲惟屋廬子女之鬻以償夫水旱風霜一歳之災也其賦或可以例免如瀕湖之田日淪於水田亡而賦獨存又誰爲之免者故民指爲子孫無窮之害曰吾寧遇災也蓋其害自蘇松湖州皆然若常之無錫地勢較三郡爲髙然其東距邑六十里曰延祥鄕有鵝湖焉周可三十里湖之北有蕩田三其曰淸蕩故嘗築塘捍水自永樂乙酉大雨塘壞而湖決田之爲巨浸者凢五百畝有奇顧皆國初沒入於官者其賦視他爲重民破產償不足則均於裏之人久之亦不能償也鄕有華氏曰守方甫惇朴謹厚人也數爲代償嘗自計曰此灋其可久乎昔者周文襄公行縣至固憂及乎此具疏言於朝始許民墾艸田以收其入時民力已疲且以乏食而止吾今使墾之於是視上福梅李懷仁三鄕得地如淸蕩之數乃發粟二千斛使民從事民曰此舉利我也爭欣然而趨已而其地皆成良田而賦自此足向之所謂害者始息嗟夫守方眞善爲義者哉夫餒者人持斗粟與之未必不喜然僅給數日之食而已及粟盡而復與之而復盡復能與之乎故其爲惠也有時而窮是以孟子謂鄭子產以乘輿濟人惠而不知爲政而謂徒杠輿梁成者民未病渉也守方惟知此意故能爲此舉惜其老於田間隱而不仕其澤止及於一鄕之人是可嘆也夫予不識守方獨數聞錫人談其義事而其義之大者莫甚於此因記之以遺其諸子炯燧焲俾視之庻幾兄弟間以義相勸傳之子孫以爲家灋云

貴溪縣重建儒學記

貴溪爲廣信屬縣象山奇偉薌水深長相與映帯乎逺近者可望而可遊也故其人亦多秀雅而有用於世然人才之生非必皆學於家必有聚而教之之地則自宋慶曆以來而學已建元季毀於兵當國初肇興文治始復其舊曆三十餘年爲永樂丙申以圯於大水乃自縣治之東而西徙之有病其陿隘者仍徙於故址終焉逼瞰江流每春水暴漲嚙其隄而垣墉輒壞修補之力視舊益多而人復以爲病故都察院右僉都禦史髙公邑人也方致仕家居謂學可拓而新之不宜以攺作自諉以右布政使三山陳公行縣且至托教諭陳玉振等白其事陳公固有意於斯文者卽命署縣事推官蔡君逺經度之顧財物無所出爰召境內富民諭以意指眾亦好義各出所有來助乃使訓術李祥軰恊力董其事然料材用僅足以完一堂而已乃成化十八年之冬始作堂五間於舊廟之右爲師生講業之所當是時梁木方架而東陽盧君適奉命來知縣事至日君謁廟已延見師生爭以建學故告君曰功其成於我乎視其址誠陿隘而旁有故驛舍地惜卑甚欲取客土增築廣之其役甚重曰吾始至猝勞吾民乎於是民方以訟求直者哄然於庭乃悉使先就役而以情詞重輕爲差凢築之深廣各十二丈髙八尺許旣平且堅數月而就至是木石之材工匠之力皆以規畫而僃越明年秋齋廬舍館門庭廨宇以次作之而學成又明年春復作禮殿兩廡而廟成爽塏宏麗煥然爲江右學宮之首蓋其材良其力勤故其功大而美然君之謀慮亦精而盡矣昔時廟學庳陋凢所謂象山薌水之勝爲民居障蔽不得效其奇偉深長之觀及是眞如踴躍奮迅而出則凢遊於是者又皆安而樂焉君旣規畫有方以其餘力復伐巨石卽學宮之前築堤捍水曰毋使圯而壞如昔時也功畢之又明年師生以髙公之經始盧君之成終非特使吾軰安居而美觀者其功不可忘而其意亦可會也使人走京師求記於予夫髙公之淸徳雅操邑人皆知之不俟予言予獨恨於公不之識耳如盧君則嘗識之於塲屋而道誼之契已久今其令於玆且數年徳政之聲藹然流播朝廷行將召而用之不久於外然念君一旦去任民𨿽思之恐久而莫能考也遂因建學之舉書而俾刻之君名格字正夫出東陽宦族以名進士授今官云

許州儒學修建記

許在河南距河甚逺墊溺之患之所不及地宜稻多木實舊有潩水西湖之勝其餘波滙城四周猶多魚鼈蓮芡之利自昔人才之生旣盛而爲牧守者率多名臣故許天下稱大州焉成化癸卯以來陜洛大侵延及數郡許之人懍懍然甚危適無錫邵君國賢以名進士來知州事極力撫之而濟以同知州事長洲施君煥伯之賢民始有生意而州竟無事猶昔日之許也逾年田旣屢熟農商交慶於是子弟之請入學者益眾邵君謂學可以興矣且謂諸生朝揖於堂受業而退必有肄習之舍蓋終日之所居而不可離者也顧其捨在堂之左爲東西相向規制狹隘人迹冗雜且歳久頽圮殆不可居乃謂功宜自此始視其旁近民居多隙地購而拓之凢建屋八聯聯爲四間步道相通戶皆南向旣而門堂齋廬以及廟廡漸次修飭復得故材建尊經閣自是其學完美鉅麗始與州稱蓋邵君規畫之謀而亦施君濟而成之學正某等以二君興學之功當記也使來請文夫士不求安居此其自處然爾非人所以處乎士也曾子曰籩豆之事則有司存籩豆禮器之小者猶存乎有司況學校乎今夫許之爲州旣大其簿書寔煩其賦役獄訟寔重他人方汲汲爲務而何暇以學校爲意然二君必此之急數年來凢所謂簿書亦無不淸賦役獄訟亦無不平豈其才固自優裕耶蓋吾聞二君屬時平康公暇輒以文事相娛諸生旦暮從而講業藹然風教之行儒者爲政異於流俗乃如此顧其意望於諸生者未巳也蓋又以士讀書止於科第之計故其學多拘滯不通乃復置羣經諸史若干捲以資觀覽必欲造就人才如昔之盛且於鄕鎭並建社學禮聘師儒而勸諭其民遣子弟之俊秀者肄習其中遇州學生徒之缺選以充之其於牧守之道可謂至矣因並載之俾許之人久而有所考焉功興於成化丙午某月畢於治己酉某月明年九月上日記

主一齋記

昔者程子之釋敬曰主一又從而釋一曰無適其義已盡至朱子則合而釋之曰主一無適之謂敬其銘敬齋所謂勿貳以二勿參以三則主一之說也所謂不東以西不南以北則無適之說也敬之爲義至是益明然無適卽主一之謂非主一之外又別有所謂無適猶之誠曰眞實無妄云爾世之學者莫不知敬而不知所以爲敬得程朱之言而從事焉則知所依據而無所瞀惑豈非持敬者之要哉蓋人處其身於萬事萬物之中膠膠擾擾酬應不暇使吾之心所守不專鮮不爲事物之所搖奪而歸於利欲之途者況仕而有民社之寄居髙以治人處繁以制政或所守之不專其能得行簡臨民之道而免涖事惟煩之病乎河南左布政使海虞徐公以主一名齋而因以爲號請予記之公淸謹剛正偉然今之賢臣也以一身當方嶽重任爲天子宣化於外人但見其數千里之內民事輯而不知公之所守者專也故易坤之六二曰敬以直內義以方外所以以敬義並言者蓋義以爲用必敬以爲體非敬則義有不能行者矣孔子曰執事敬至他日旣曰修已以敬又曰修己以安人又曰修己以安百姓言安人安百姓之道皆不出乎敬也敬之功用如此而主一者敬之義也儒先非有所自得不能爲此言則公非有所自得其能爲此名乎予固無所得者於其義豈復有所發明姑爲公記之𨿽然居無越思事靡他及涵泳於中匪徐匪亟南軒張氏之箴僃矣奚俟予言

家蔵集卷三十五

欽定四庫全書

家藏集卷三十六

明吳寛撰

記十一首

陽山白龍神廟重修記

陽山在吳城西北三十里而近視他山特髙且大蓋吳之鎭也相傳昔有白龍產其下其說載於郡誌甚異其神秩於祀典廟而事之亦甚久矣夫山之髙大者能出雲雨必有神司之而龍之爲物用雲雨以爲靈者也使依得其地則足以致其用昭其靈而山得龍以依其澤亦博其勢亦尊而他山固不足以儗之矣陜右孟公以監察禦史擢守蘇州明年爲治庚戌入夏不雨公以農事爲憂曰國家糧餉多仰給是郡使禾槁不收非惟民無以爲食其何以免徵斂之苦乎乃七月朔齋沐已率僚屬行禱廟中未至而雨逺近沾足民皆歡然頌公公曰此神之賜也其何以爲報哉顧其廟傾圯弗修者六十年於此若舊有獻殿特存其址而已乃具材用徵工役擇人董治未及數月而功告成適長洲丞魯聰以公事上京師俾持書來請文爲記夫洪範庻徵曰肅時雨若無所謂禱者春秋始書大雩公羊傳曰大雩者旱祭也至漢世令郡國上雨澤旱則公卿官長以次行雩禮則有所謂禱矣世之長民者視民之說其身之修本也春秋之說其事之舉末也不修其身而徒舉其事𨿽禱於神神將不降其居不歆其祀尙何有雨之應哉故於廟之成因書公之所以感乎神者必有其道則後之禱於此者其亦知所謹哉

葉文莊公祠記

故吏部左侍郎諡文莊葉公事英宗爲兵科給事中當己巳之變京師戒嚴公忠憤激發數日奏疏七八上區處兵事悉中機宜自是有名於時後出參政山西遂擢都禦史南北巡撫制禦蠻夷功績益著憲宗之世召爲禮部侍郎攺吏部而終公蘇之昆山人也旣沒幾二十年慈溪楊君名父由進士來知縣事廉愼有爲自以少知公名今獲令玆土無以慰仰慕之意適今天子初卽位用臣下言撤天下佛廬之私建者君承詔而喜曰吾志可成矣蓋謂公之爲人天下皆知其賢況鄕人哉沒而祀於其鄕此禮也顧佛廬有當撤者乃特毀棄其象以攺公祠設位於中歳時率僚屬師生拜而祀之他日托公之子壻兵部郎中虞君元凱來道其事而以記請夫世之仕者孰不急於政事有政事矣然無文學以資其識則所行者不免爲俗吏之事又孰不重乎文學有文學矣然無气節以立其徳則所能者不免有文人之譏故三者每患人不能兼而公之政事載於國史者甚僃已不必論其書冊滿家篤學考古至忘寢食所著述專以歐陽子爲灋純雅明白其詞藹然平生尢慕鄕先哲範文正公身𨿽已貴蕭然猶寒士也謟佞之徒有所倚而起者惡之不忍與接其所自處可謂重矣是以其名起於當時傳於天下而士大夫置公於國朝名臣之列此豈無自而得者特公以中歳而沒使天假之以年其見於世者當又不止於此嗚呼惜哉寛初入翰林𨿽及接公而受其誨言然不久公已去世竊以爲恨而名父嘗有斯文之契者況其爲此又當乎人心故𨿽無文猶彊書而復之祠成於治三年二月明年正月戊戌記

慈防堂記

吳中業醫者百餘家其間以良名者數人耳陳君公尙以小兒醫預焉予嘗以吳特一郡故陳氏得專其良使居京師未可知也於是公尙以醫士徵至則京師業醫者數倍於吳中其間以良名者亦數倍而公尙復以小兒醫預焉夫術業所聚多則難爲名非特醫家爲然而醫家之等第尢有甚焉者今公尙之醫於一郡於京師無不以良名吾固知其術業矣國朝設太醫院以處眾醫禦藥房則在禁宻中深宻之地每選醫之尢良者處之公尙旣在選中屢入用藥輒奏其效初授禦醫尋擢院判今上卽位以例仍初官然其名固不以官得者是以以病求治者自若也公尙之先曰良炳在元卽以醫仕其孫本道爲同縣孟景暘贅壻景暘善小兒醫而沒於國初之灋旣而本道亦卒有子彥斌受其醫於母蓋嘗得文信公舊書慈防堂三大字揭於藥室而金華王文忠公記之彥斌生仲和能世其業而廬山陳檢討先生復爲之記公尙則仲和之子也旣世其業益盛而飭其堂益完於是感其醫者多爲之詩公尙乃續舊所得楊文貞公而下數首請予序其前夫所謂慈防者前軰之言僃矣顧予何以加之蓋人之生子爲之保防以免於水火此特慈於家慈之小者也亦父母之道當然也惟醫之於病莫不視之猶子其慈之所及者則廣而每患乎業之不良或反致乎短折之禍而何慈防之有公尙旣非其人宜大爲之詠歌也予晚得子而公尙之慈吾防者尢至心竊感之書此果足以爲報也乎公尙名公賢爲人謙謹人皆重之非特以醫而已

長垣縣重修學堂岡孔子廟記

天下有郡縣則有學有學則有廟以祀孔子著於朝廷令典而有司之所守者於此旣有廟學矣或復卽墟裏之間而祀之豈其私於孔子耶蓋孔子之功在天下萬世𨿽家祀之於禮亦宜而況墟裏之間其遺迹所在廟而祀之亦惟致吾尊崇思慕之誠此後人所以不敢墜也考之史記孔子去魯適衛又去而適陳過匡與蒲今大名古衛地也而屬縣長垣有匡城蒲鄕與史所載合若其北十里有土隆然以髙曰學堂岡居人相傳以孔子與門弟子嘗講學於此故名其語若近俗然家語載子路治蒲孔子入其境教之爲政其事當不誣也岡旁有廟建自前代而廢至國朝天順癸未知縣劉始克重建而自爲之記歷歳漸久傾圮不稱今天子卽位之歳屢詔有司凢古陵墓壇廟許加修治後四年監察禦史河內吳君巡按畿內憲體旣振益喜咨詢間因行縣過所謂學堂岡者嘆曰廟壞至此獨非有司之事乎言於知府臨汾李侯侯欣然曰某之意也遂委知縣古吳杜啟治其事啟承命不敢緩乃發公帑得錢若干緡以爲可用卽市材物召工匠以治辛亥九月興功越月而畢若殿若防門若講堂若杏壇若問志詠歸二亭以次完美以其餘力復建東西齋房及櫺星門其寢殿舊設孔子象而以子路曾晢冉有公西華侍坐以四賢於此問志𨿽無所考不敢遽廢若子畏於匡顏淵後至蒲子貢執轡二賢固可考者而遺之不可乃增設其象爲六初其地隘用耆老言復地之侵於民者東西凢八畝其南北更置三畝而規制始大又縣故有官地六十餘畝亦侵於民仍復之以充祭田歳收其入爲修治之費而計慮更逺矣廟成以其地幽僻學者宜居因聚裏中子弟延致仕教諭陜人袁佑教之於是玆岡之勝殆與古書院等啟以爲宜有記也遣人至京師以請夫憲臣出按於外以簿書獄訟爲急者多矣視古聖賢事孰以爲意彼著於令典者尙多忽之況其餘乎然不知憲臣之職果止於簿書獄訟乎抑亦在乎風教之所系者乎吳君惟知其然而爲此舉亦惟有若爲守如李侯者而能成其美意也然又非啟之爲令經營措置不惜心力安能致成功之速自是而後人知聖人過化施教之地油然興思其君子相慕以文相尙以禮皆化而爲良士其小人𨿽所謂彊而勇困而姦者皆化而爲良民所以變其俗革其心果不難治者有不在此乎故記之以示後之爲政者

敬義堂記

昔者聖人以其存於心見於事者發之於言莫過於釋易坤六二之爻兩言之僃者也夫敬義徳之大者有其一已足而聖人猶以爲偏必並舉而言之蓋主敬以直其內則體立守義以方其外則用行內外兼全體用俱盡此所謂徳不孤也爲學之道無出於此世之人莫不能誦其言有能用其言者乎太子太保吏部尙書三原王公以進士起家歷官四十餘年出撫萬民入統百官凢所以見諸事業者率用兩言至於切劘治道啟沃君心往往見於章疏天下人皆傳誦之亦自兩言而推之也然此皆見於事者故人知公以義方外而不知直其內者之有敬也公以平生之所得者在此期於終身行之乃題其私居之堂以自警不鄙寛使文選主事李君贊來徵爲記寛謝不敏而李君道公之意不捨也蓋此兩言儒先發其意也已盡而公之蹈其言已久何俟區區之文哉惟公爲世名臣聲望表然與古人等今上卽位之初知公之賢特起於致政之餘而信用之二歳間公𨿽以求去者數上固畱不聽然天下有識者亦惟恐公之去也惟昔武王踐祚三日欲聞藏之約行之逺萬世爲子孫恆者之道召師尙父問之師尙父舉丹書以告曰敬勝怠者吉怠勝敬者防義勝欲者從欲勝義者凶是已武王受其言至銘諸器物以示不忘所謂敬義蓋已啟乎易之說然必以怠欲吉凶從滅爲言者武王𨿽聖訓戒之道當如是也公事先帝旣必出此及是起用猶惓惓焉以是爲說則公平日之所得者豈止於易所以名堂者豈止於身必欲武王其君萬世爲聖子神孫恆者乃公之志也與因書以諗於公不知以爲何如

春和堂記

周月窻先生以名醫起至京師僑居城南一室甚陋然公卿貴人而下以病求治者日遣僕馬迎立於庭殆無所容其名旣著則未嘗以醫求進故𨿽老翛然猶布衣也是以人不獨良其術又皆賢其爲人非流俗所及月窻嘗爲予言世之病者多不知醫故托之醫者以治蓋以生死之命寄之也其必死者不論若可生者而死焉是其過在醫而其人比比見之則其術可不謹哉自吾少時好讀岐黃書求大方脈之師而學之徧旣通其說則習瘍醫求其師而學之亦徧復通其說乃稍出以治病亦不敢以人之命輕試之也必勤而謹察之久之覺無所失乃數出以治病蓋謹之如此始吾視病者呻吟不寧慘然如在吾身必致其生而心始樂因竊念安得天下之人無病可治而無術可施舉康彊恬愉熙熙焉陶陶焉登於上壽而吾與之並生於天地之間若春气旣至太和薰蒸有生之類無不發育則吾心豈不益樂也哉吾家無錫之野舊以春和名堂以見志幸爲我記之予曰是志也古人之所嘗言者也惟昔曾防欲以暮春與童冠軰浴沂舞雩詠而歸焉獨爲孔子之所與夫春天地發育萬物之時而仁之迹也仁者對時育物使天下無一物不得其所亦天地之心而已是心在人所謂不忍人之心而人皆有之者也孟子特引孺子入井以證其事豈若醫之爲術直以不忍人爲務其事尢專且切而以是名堂則其心益廣且大也蓋方寸之間生意盎然與天地相流通世之仁術孰加於此予感月窻治病甚深特記其所以習醫之難而終不欲以醫名以見其存心之仁未可以醫淺視之也

錫榮堂記

光祿寺良醖署正蕭君光甫前知江西寧縣時有卓異之政爲部使者條奏朝廷命所司覈實乃進其階文林郎制詞略曰旣亷且愼能先正其身惟公則明而後服乎眾褒美之言可謂至矣其末又曰循吏特書相望於今古小民難保當愼乎始終則致飭勉之意而望其終惠乎元元也於是復贈其父樂昌教諭如其官母林氏曰孺人及封妻戴氏如之恩典所及顯揚一門君感激無已曰光甫將何如以報上耶乃名其堂曰錫榮以示不忘謂予相好久來乞文記之蕭莆田故族也出宋淸節公子荊之後自君之上二世皆儒官君少舉於鄕初授潼川州學正教法已善作成人才修建學宮勤勞甚著知其才者遂薦知安縣安爲蜀中窮處髙山深箐與畨夷接壤縣無城郭民不時出沒鬭狠撫治爲難君至適寇亂焚刼之餘掃瓦礫以治兼以豪猾吞並廬井空虛而賦役未免君知其力扶抑之凢寇往來要路悉立城堡爲守禦計已而流移漸復乃建縣治及諸公廨更立社學以教子弟三載境內無警士民感化俄以內艱去任老稚相率悲號攀畱旣去賊仍犯境民爭走訴闕下願復得君爲縣不報乃數以書問訊安否蓋望君服滿來治也後攺寧縣寧俗喜爭先有熊何大姓訟田至數年不決憲司始委君勘問君閱其詞卽得曲直召諭於庭遂皆帖服旣久民益信君公平爭者漸息一旦有盜五十餘人突至市中欲入縣刼庫藏君遣人諭之卽輸謝而退去犯他縣殺略數家縣令及典史皆被害而寧獨無事君不忘僃移文行臺得調官軍守禦建營捨百餘間居之而寧終君去任晏然也去之日民泣畱如安縣時且各持金帛來贐悉郤去上吏部考最始有光祿之擢知君者以光祿𨿽京秩未足以展君治才而君處之怡然其所以自持者益嚴也比僚吏及庖夫數百人詣吏部言君亷愼有爲宜擢用事𨿽不果行然君之賢名至是愈顯矣名堂之意不待予文特述君平生居官者數事書以爲記蓋以見制詞之褒乎君者非溢美而君之得乎上者非冒寵渥以誇人必將陟崇階全晚節而無所負乎平生也

都禦史盛公所受勑書碑陰記

都察院左副都禦史盛公以成化癸巳自延平知府擢廣西右參政又十一年癸卯至都禦史命下皆有勑書重其行公旣致仕而沒有副本謹藏於家其弟頤與其子唐龍相與刻石立於公之墓前所以表著綸音以見公爲上委任之意而其侄虞更請寛書其碑陰蓋公旣登進士第初授監察禦史與同列論事補外徊翔郡縣者十五六年政迹卓異有古循吏風及擢參政專督糧儲益盡心其事於時倉廩充足邊務修舉實稱勅防乃進布政使遂召爲刑部右侍郎俄調南京未行始以都禦史巡撫山東時適歳荒餓莩滿道公賑濟有法病者得食流移盡歸六郡熙然皆有更生之望循行所至不立威嚴下情赴愬悉得自達於是廣儲偫均徭役諸事以次舉行必使民得實惠期至久逺而不苟於一時朝廷方無東顧之憂而公引身去矣寛嘗竊論刑官之設莫大於司寇其尢良者如書所稱蘇公之敬刑一歳中不過能平反寃獄數人而已況爲其亞而不得專者乎公固守正不阿刑無枉抑然與賑饑民數十萬口以免其死徙其功孰多𨿽盡瘁匪懈事不廢弛然與積粟至數百萬石以免民他日之死徙其事孰大必有能辧之者則朝廷所以輟公東行豈知公長於撫民而有以成其政也與不然何勅防之委任於公者重如此也且今世之人以入朝爲榮一旦逺去輙怏怏不樂事多以怠甚者厲民以泄其忿公之去也方怡然自得至則勤勞益甚計慮咨訪不異疇昔爲郡縣時彼固有出於彊爲以需再召者而公請老之疏其詞懇切誓必得命乃已其賢於人何逺哉故因記勅書後以著公之大節若其平生之詳則墓碑具焉

心耕記

吳郡陸氏隱於田間而業農者累世矣世修禮義表然爲郡之望至處士宗博益振其業鄕人尢賴之宗博嘗自號心耕或者則以陸氏居松江陳湖之上田連阡陌上而賦稅下而衣食皆取給於是宗博及其壯歳當勤生力本之不暇𨿽未能躬耕以食力亦必往來相視衝風日履泥塗與傭奴同其勞苦而曰心耕何耶或者又以昔許行欲滕君與民並耕而食孟子引古人勞心勞力之語以曉之宗博少嘗爲郡縣推擇長田賦有治人之責豈以其心亦若耕者之勞耶或以其說似矣而未得其意夫孟子以農爲諭者尙有之揠苗助長心不忘乎集義之戒也捨己蕓人心不廢乎自修之訓也故農夫能耕則田不荒而谷可成君子亦惟自治其心使不至於荒而已蓋心茍荒則惡乘之以入故曰見惡如農夫之務去艸焉芟夷蘊崇之絕其本根勿使能殖蓋言惡不可長如此夫惡不長則心無私欲之累而徳亦成日用之間俯仰自得豈徒其身之安其澤之流於子孫者亦將享其利於無窮於是宗博之下世數年矣三子完宜某皆善承家完更以名進士授監察禦史一日告予曰先君無恙時欲得記所謂心耕久矣玆敢成其志而終惠以一言幸甚嗟夫三吳之野終歳勤動爲上農者不知其幾千萬人也晏然處於家庭之間而矻矻然經營乎方寸之地其勞尢甚焉者此宗博之所獨知而未可與不知者道也

古田縣重建文廟記

自佛老之說行於天下人爭信而趨之昔之大賢君子以斯道自任者極力以辟而卒不能去其教愈昌其徒愈盛偏州下邑其宮室常數十區而吾儒學校之設𨿽通都大郡其制特一二而美麗宏壯不能彷佛其制者常然也古田爲福州屬邑學有廟建自前元甲午至今二百餘年矣殿宇傾圯視學宮特甚歳時師生行禮於是懍然有覆壓之危乃治元年今提刑按察司副使天臺楊公行縣至訓導張瑄知公之重文教也卽以其事白他日公謁廟顧而嘆曰佛老之徒特以禍福誘人有所興作不勞而成今是廟爲吾夫子神靈所止其功在生民其道在萬世固師生朝夕瞻仰以盡報本之地而壞若是獨不有愧於其徒乎且朝廷崇重斯道惓惓於是而不仰體徳意又獨非有司之責乎邑之人傳公之言莫不感悟一時以金來助者得數十斤方入山伐鉅木而水涸莫致俄天大雨遂抵學旁又若有神相之者於是良匠逺至卜日旣得主簿孟頊偕瑄董其役乃以是年七月庚寅興功其冬十二月甲寅功訖規制髙廣迥異舊觀然象設未僃門廡未易而丹雘之功尙未施也教諭周眞方圖謀之適知縣屠容持檄初至曰此固吾爲令者之事也遂次第成之且期學宮修葺當與廟稱其於文教能知所重復如此初邑中乏進士之選餘六十年廟成之又明年庚戌貢士羅榮遂擢廷試髙等人以爲奇相率有遣子弟入學之願於是屠君以是役當記且憲副公之功當載也乃具始末來請惟閩去中州萬里在禹貢荒服之外歷三代至漢其民旣庻復徙之江淮間蓋久而生息復盛然未知以文學爲事也在唐常衮爲觀察使始設學校教之爲文又能屈已以倡率之於時士子更相慕效而文學大興其人遂與中州等學校之設其有益於天下如此今國家承平歳久閩中人才固已過於前代獨古田視他邑爲不及豈非其地僻逺無倡率如衮者之在上乎乃今得憲副公而令佐師儒又謹承於下宜邑人之尙義好文者之勃然也予與憲副公爲同年進士知其治獄明愼能持憲體乃復畱意於此非識治道之本者乎故書以記之

宜興縣重建先賢祠記

宜興爲縣久矣人物之生相望不絕宋寶慶間縣令趙與哲嘗建先賢祠歳久祠廢至莫知其遺址所在其可考者眞文忠公所爲記而已治二年武陵陳君防以進士出宰其縣數舉善政士民安之他日問知所謂先賢祠之已廢也悵然興嘆以爲己責乃卽學宮東偏隙地謀重建焉士大夫皆以君之是舉能慰後人景仰之意然謂吾鄕先賢之盛不止故祠之所列者因相與考之史傳參之志書自漢至宋得數人而視舊已多自宋至國朝又得數人而凢防寓於玆及守郡而卒葬其地者則仍其故而不敢廢若晉孝侯周公唐將軍衛公皆有專祠固不必與於斯也祠成托某求文記之蓋昔之賢者去我已久其聲音容貌邈乎不可得而接也獨其道徳政事气節文學見於紀載者炳炳如在顧予淺陋又不能深求其所至竊獨愛其人散見於二千餘年之間一旦列於一堂之上鄕人駿奔歳修祀事若子孫之於祖考然者此無他世不同也其爲人之賢同耳賢則他邦之人皆可祀之而況其邑之賢者乎然是賢者以道徳政事气節文學自立於世惟盡其在我者其心尙不求當時之知乃求後世之祀乎而後世之祀之者又豈有所覬於諸賢哉亦惟申其景仰之意以盡其在我者焉耳且曰後有賢如斯人者將爼豆於斯一如故事所以感發乎人而起其思齊之心者又有在也宜興在江南爲奧區山秀而水淸予將往遊焉當拜於祠下因從其鄕人子孫訪諸賢之遺事而尙論之玆特記其祠之成爾

家蔵集卷三十六

欽定四庫全書

家藏集卷三十七

明吳寛撰

記十首

朝城縣重修儒學記

東昌有州曰濮濮有縣曰朝城朝城有學建於前代至於國朝凡數百年於此爲令者因其壞輙修之然不過補罅支傾以苟一時之完而已治戊申今天子卽位攺元之歳也隆慶劉君章以進士來知縣事下車之三日入學謁先聖於廟已乃登堂以臨諸生顧而嘆曰學其陋矣惜吾政未信於民而遽興是役不可然此實治道之先務不可緩者已而政之所及皆以爲善凢所號召爭趨赴之君知其民之可使也乃以修學事白於州於府於司皆曰宜越明年二月材用旣具始建諸生肄業之舍爲間三十若堂若齋若防饌之所以次而成又以羣賢從祀宜建兩廡以翼文廟復爲間三十六若防門若櫺星門若神廚若庫亦以次而成至於殿廡之內易以塑像儼然聖賢之臨於上也繚以周垣植以名木學之規制無乎不偹至癸丑之冬督工吏張本以功訖告蓋是役甚大經營措置之間惟以其民不堪爲慮故歷五年始克成之可謂難矣爲令者之心可謂盡矣教諭盛佐訓導黃貢林靳忠以令之功宜有文以記於是君之同年友吏部員外郎東阿劉君約束其學弟子張釗來請予謝無暇則其請不已乃書以遺之夫濮爲衛地而朝城實其境內孔子至於是邦嘗有轍迹焉其人旣庻而富幸辱教之之語然欲教之未有外於學校之設者故曰設爲庠序學校以教之皆所以明人倫也人倫明於上小民親於下民旣親矣則風俗自厚法令必行而刑罸可省爲令者且無事矣治道先務誠在於此𨿽然學校士之肆也其毀譽所在而上之得失見焉子產不毀鄕校卒爲賢大夫而有遺愛之稱然則今日令之所以經營相度以盡其心者豈徒資以教民亦惟察其言謹其身平其政以終惠乎百里之內其亦有意於此乎

嘉興府儒學明倫堂重建記

天下皆有學學必有堂堂必以明倫名孟子曰夏曰校商曰序周曰庠學則三代共之皆所以明人倫也其義實本於此然自三代以前舜命契爲司徒教人之道已不外此則三代之所以明乎此者亦因乎舊而已而非創爲之也顧其時風俗旣厚人心不亡爲君師者猶有近於禽獸之憂世道旣降其立法爲教又當何如此學之名堂所以不能忘乎此也然古人之明人倫未嘗爲此名也惟能盡其實而教化自行後世之明人倫未必有其實也惟其爲此名而教化有不行焉孟子不又曰人倫明於上小民親於下存古之名行古之實還風俗之厚復人心之正奉朝廷之美意施郡縣之善教此固今日爲守令者之事而亦安能捨學校而他圖哉蓋學校者行禮講業固明人倫之地乃師生之所聚而士庻人觀法之所在其可以不加意視與他公署等哉嘉興在浙江爲大府凡公署之設無所不偹況於學乎況於師生之所聚如明倫堂之尢不可缺者乎其學始建於唐拓於宋元而修葺於國朝者見於紀載已詳堂故在文廟後正統間知府黃侯懋始得隙地遷於學之東北其制宏敞人皆美之後五十年爲治癸丑學不戒於火堂若後室一旦盡燬時同知林君茂堅適署府事方圖重建已而知府佟侯珍至諗知其故曰財出於公力出於下吾爲天子初守玆土豈不知所惜哉使是堂而攺作也是可已也惟不可已此吾所以不能已也且僚佐嘗有意於此其責不在於我而終諉之乎乃掄材鳩工屬吏董役明年堂成已而其後室亦以次成矣視舊髙逾數尺其制爽塏人益美之落成之日卿大夫致仕而家居者自兵部尙書項公而下畢集堂上頌侯之功他日教授蕭子鵬等則來吳中請文記其事予辭之然侯自吏部屬出佐蘇州予固知其人及爲守去蘇甚邇又聞人稱其美政不置則於是舉安能吝一言而不與之哉於是後數月訓導範祐及諸生姚玉軰相繼來促乃卒書之是舉也經始於甲寅之春訖工於乙卯之秋凡用木石瓦甓之類其數載於籍可考也

亷石記

石之產於吳者奇形怪狀不可盡述良工采之好事者賞之君子則藐之於此有石焉頑然數尺重而不奇蠢而不怪盡山中皆是物也良工棄之好事者藐之君子則賞之豈徒賞之又從而貴之敬之視其物殆與魯璜秦璧等非物也人也蓋當漢末吳郡陸公績仕於孫氏爲郁林太守相傳泛海歸吳舟輕恐覆取巨石爲裝蓋其亷如此公家婁門之內臨頓裏之北石畱民家至今猶存而埋沒土中僅露其背過者猶能指而稱之曰此漢陸公鬰林石也然未有表識之者今監察禦史胙城樊君祉巡按吳中聞而美之謂知府史侯簡曰先哲遺物固宜表識且有可以風厲乎人者在顧其石僻在東城非官吏朝夕屬目之所其爲埋沒等耳吾將有以置而立之侯以爲然於是吳縣知縣鄺璠長洲縣丞王綸相與督役夫曵置察院之側作亭覆之而樊君爲名之曰亷石石始僻而通久湮而顯觀者閧然足迹不絕皆曰古之才禦史必以揚淸爲事樊君此舉𨿽去之千四百年之人猶且揚之況其近者乎且禦史之職在乎舉賢舉賢者可以激勸乎一時石之不朽𨿽至於千萬年可也其有功於風紀甚大且久惟昔南中有貪泉焉飲之者見寶貨以兩手攫而懷之物之能移人心如此今之亷石正與此戾自玆以往凡過而視之者其亷士固欣然摩挲愛玩以益勵其操若夫貪者將俛首赧顏趍而過之有不動心而攺行者尙得爲人類也乎石之立爲治丙辰四月越月而亭成樊君旣題其楣曰漢鬰林太守陸公亷石復別琢石請予爲記予美其事故諾而助成之

滸墅重造普思橋記

滸墅在蘇州西北境上其民際水而居農賈雜處爲吳中一大鎭自景泰間朝廷置分司於此舟楫益集居民益繁貿易往來以限於官河皆稱不便成化初𨿽嘗作橋以免濟渡而南北遼絕人迹折旋猶以爲不便也居民相傳故有橋在周孝侯廟傍訪求之果得石刻題曰普思橋視其時宋慶元三年也乃圖重造而不敢專以戶部主事槁城劉君煥方奉命分司於此敏而有爲始合言以請君曰是民功也吾何敢沮且從而奨勵之他日工部主事貴溪姚君文灝行水至聞其事亦從而勸相之然民亦未敢專也則言於知府史侯侯曰宜又言於巡撫都禦史朱公公亦曰宜於是裏父老沈浩等更相告言出財以助凡得白金若干兩擇治九年某月興工是年某月工畢劉君喜其事之果成也曰是橋財費甚鉅勞力甚多其利益甚廣不可使後之人無所考也介鄕貢進士浦君應祥來請文以記夫事之成未有不由於人和者周之作洛四方民大和防橋梁之役𨿽非是之比然民不欲爲則上之人𨿽驅而使之不能成也至於民旣欲爲上之人或咈之而不從則其事亦豈能成哉惟夫民欲爲之人能從之故𨿽財費鉅而勞力多不待逾歳而穹然堅厚不易爲之役遂以告完𨿽然人則和矣亦惟得其時耳蓋吳自古爲澤國數被水患今歳則大熟粒米狼戾民旣有秋成之利視義所在慨然施予亦不之吝此所以易成也歟橋之修一十二丈其廣二丈三尺崇如廣而減二尺董其役者曰倪某凡出財者其姓名悉刻於碑陰雲

常州府新修譙樓記

江浙之間多名郡若常州其一也據城之中偉然而壯者爲郡治直郡治之南巍然而髙者爲譙樓樓之建旣久而燬宣徳末重建於郡守桂林莫侯歷六十年於此風雨震淩朽爛剝落前人之功日就廢壞今郡守泰和曾侯以刑部郎中治獄有聲朝廷推擇而來亷明有爲庻事畢舉有言譙樓當修者侯曰天子念江南凋敝俾出守養民今惠政未洽而遽使之非所謂未信而厲已者乎民聞之曰侯之愛我甚矣自侯之來歳則大熟侯不厚斂而有餘粟吾軰吝以自私使不出升斗以助盛舉是不知義也倡而繼之如出一口相與具材用召匠役將卜日興事而侯亦未之許也於是同知方君嶽等贊之曰此民之情也咈之不可乃從之未幾朽爛者堅剝落者完甎石並用丹雘錯施郡中美觀於是爲最工訖侯以暇日與僚佐賔客登而落之方君等以宜有記也具書來道侯之愛乎民與民之所以感乎上者其意甚僃予固知侯者乃不辭而書之蓋古之人固勤於政然居髙明逺眺望所以遊目騁懷者不之廢也故後世譙樓亦古臺榭之制耳況更鼔刻漏以警乎民者在是豈特爲郡中美觀而已常州自昔爲守義之邦上之人於工役之所當興者猶重勞乎民民感其意卒成其所當興者豈非使民也義而民易使也歟記之固宜工始於治九年某月某日訖於是年某月某日

鎭江府重修儒學記

鎭江爲府距江瀕海地險且固自國初用武多所資給當時恩詔下頒惓惓焉優防之故其府賦稅薄而田裏不困百餘年來朝廷以江南要地自牧守以至參佐莫不愼擇其人惇厚之政旣洽於下故其民衣食足而俗不奢夫不困則其中自樂不奢則其外無慕於是士皆可教長材美質之人誦詩讀書以儒爲業而遊乎學校者蔚然可視及其出而與四方之士較藝乎塲屋之間往往有首冠乎科第者此非其明驗乎居上者以其人果不負乎教也益惟以學校而加之意蓋府之有學自宋歷元在府治之南國朝景泰間知府張侯嵓以其勢卑隘始東遷之至今五十年矣而頽壞已甚未有能修之者今知府鄭侯傑自大理寺丞來又得前兵部主事髙君鑑等爲參佐好文重士始相協謀以修學事移於巡撫都禦史四明朱公公曰吾奉天子命以養民財力固所當惜然以學校槪視之是不知務者卽報使舉行侯又以董其事者當擇也得承事郎曹貴委之貴勤敏而公財不妄費工成規制宏美觀者稱嘆於是教授董宗道具修學始末使諸生達冕蕭杲來請文刻石蓋學校之設古制也自三代以至今日上下數千年其間𨿽有失道之主未有能廢者以聖賢之道不可廢而道明於此也然以明於此者非明於學校之地明於遊學校之人則其人之寄亦重矣哉孟子曰君子不下帯而道存焉故廟而祀之洋洋乎如在其上與在其左右者非夫人也聖賢也聖賢者道之所在也誦其言求其道用於鄕使習俗丕變於一時用於世使徳業大行於百世然後稱乎遊於此者此固朝廷崇儒之美意而有司之所奉行而不敢廢者也彼科第云者特假之以致吾身之階耳果足以爲士子望哉故因記學之成而及之學之制自堂齋以下爲間百五十廟自殿廡以下爲間四十八周垣爲堵四百十經始於治乙卯八月明年九月而功訖云

南禪集云寺重建大雄殿記

吳有佛寺曰南禪集云者國初所賜額也寺之始建不可考自唐宋以來多名僧居之入皇明又有若寶曇和尙者髙皇帝知其名召赴闕下俾往蜀之峨嵋化行其地久之而還因奏先所居吳門集云傍有妙隱大云二寺乞合而一之爲是上從之始賜今額實洪武二十四年也事見左善世道所制寶曇塔銘乃成化十二年十月十三日寺燼於火主僧徳本以爲已事欲重建之而力未能也於是徧扣富室求施積材蓄料蓋越十寒暑爰以二十二年五月十一日興功始克建所謂大雄殿者像設旣完供養益盛乃復建方丈以爲宴息之所觀者稱嘆以本公之勞其心力疲其精神不負乎其教有可嘉者然其意猶以寺之規制未僃欲悉建之而力亦未能也特求予記其功之成者至於數四而不已惟玆寺在城之南有山林幽絕之勝自昔賢士大夫嘗辱愛之蓋唐開成初寺僧法惠滿等作千佛堂經藏刺史白樂天旣爲之記又嘗以文集七帙寘於寺中非以寺之有人而有所托乎及宋蘇子美謫湖州長史流寓吳中作滄浪池以樂今寺後積水猶汪汪然子美嘗遺洛中故人書云吳多佛寺可遊玆寺非其首歟夫前賢之遺事其可考如此予獨愛一言而不爲本公復哉本公字一源俗出陽湖馬氏而受業於半塘壽聖寺曰顯祖庭爲徒今年老退歸舊隱而惓惓於玆寺如此眞所謂不負其教者乎

吳縣修學記

蘇多屬縣惟吳之建最古縣皆有學惟吳學之遷爲近蓋學初偪於西城甚陋宣徳甲寅周文襄公巡撫吳中與知府況侯始遷於今升平橋東可謂美矣然人復以爲有可攺作者門偏而不直爾前令仍舊皆未暇及防監察禦史海陽吳君一貫巡按至諸生言之君以爲宜於是任邱鄺君璠以進士來爲縣政令旣行歳適大熟曰此費不甚固無難者未幾規制端整徑亦不迂而學益美矣君又以校官宅舍塡塞門內而藏書閣後有菜圃復築而遷之學前舊有隙地獨缺其西南又購民居以廣之至於跨池以作梁臨衢以作表凡所傾壞無不修治治丁已春功旣訖教諭李某訓導某某率諸生來言曰願有記也自予家居二年見鄺君爲政精敏若修學特其一事耳然人又以攺作爲勞民而以仍舊爲省事者蓋出於魯人爲長府之說也夫長府之制釋者以爲藏貨財之所當時攺作或病其卑隘而欲新之未可知者若然則以利爲意而刻剝攘奪之患必不能免此閔子所以止之而孔子所以是之也如學校之設聚人才於斯明人倫於斯惟患居上者不之務耳蓋鼔舞振作使遊息之士感動其心自有不能已於學者此正教養之機也吳君克持憲體固不妄舉事者否則鄺君亦肯爲哉故記之以示後人

瑞賢亭記

世所謂瑞者或昭於天或發於地往往有奇驗於人載於傳記其事甚異然特一見而已至於屢見而屢驗人爭信之不以爲異而以爲常則其事益不可致詰矣宋韓魏公登進士第唱名至太史奏五色云見人以爲公瑞吾嘗疑其事之適然惟魏公其人足以當之故其事傳耳然亦所謂一見而已者吉邑有水曰瀟瀧自永丰歐鄕以下諸水皆合於此束以兩山奔流噴激亂石間聲如迅雷其上有淵深不可測靈物潛焉其西崕有巨石二矻起數丈俯瞰深碧狀若人負而立者父老以爲每夏秋之交石上采色爛然如虹如霞照映水靣則鄕士必有掇髙科者郡誌載之蓋其驗久矣宋天聖間獨不驗眾方疑怪旣而歐陽文忠公流寓隨州連魁三試則公固鄕士也歷元至皇朝屢見之正統壬戌若劉文介公儼天順甲申若彭侍講教並以狀元及第此其尢驗者也其異如此初石名不雅或易以瑞賢仍作亭其傍名瑞賢亭而里人王全璧者實董役事功畢亦久矣又考自宋以來百里之內由科第而出者得若干人悉刻其名氏以著其驗於是彭公旣沒其兄之子傑桓同登甲科皆驗於此他日來道其從父疇昔之意求記於予予爲公門下士恐辱公命久未敢復也蓋石之爲物天下多有之而世之掇髙科者亦多於天下其瑞不驗於彼而獨驗於此其亦有說乎抑科第未足以當其瑞乎試以歐陽公言之气節振乎頽風文章變乎陋習天下後世仰其人品以爲不可及其瑞果系於科第乎若劉彭二公先後特起平生气節文章亦欲希乎文忠者其瑞又系於科第乎蓋其事甚異非賢者不足以當之彼以科第云者亦淺之乎知石矣易以今名於是爲稱此鄕之士或以予言爲然其亦相與以先正爲法則瑞當見之敢刻石以俟

韓氏立後記

人之初本乎一祖而已其後子孫益繁族屬始分分則有續有絕其勢必然於是君子制爲人後之禮而絕者續矣後世宗法廢而不傳人各宗其近者至於近者絕焉則奉祀無主承家無統而其法益廢爲其族人者能無懼乎吳中韓氏自宋魏國忠獻王以來自汴徙杭有爲馬步軍副總管性卿者又自杭徙蘇而居城中樂橋之南性卿生轉運使某三傳爲復陽復陽生奕字公望詒字公達公望生存字伯承伯承生充字克美克美生永祺永祺生宗祀宗祀年十八而卒不幸無子而韓氏之宗子遂絕至於故居蕩然過者傷之於是公達之孫襄字克贊者以爲懼曰韓氏宗子其遂已乎今吾且老不及此圖之他日何以見祖先於地下蓋克贊有子金金有子宗福宗福有二子其仲曰熹序其昭穆實宜爲宗祀後乃治丁巳某月卜得吉日克贊率族人告於祠堂而立焉旣又恐後人之不知也以書來請記其事於石以示惟韓氏出故相家自入國朝公望以隱節文學髙於一時而公達與其從兄公茂並以醫術顯於永樂間被寵眷甚渥而韓氏之名益著按其家乘公望初無子復陽以公達始生命育以爲後而名曰詒公達旣仕一日太宗文皇帝問知命名之故以昭穆之紊也卽命攺之賜字公達俾以字行公望聞之喜曰昔先人恐無以爲後者特權一時之宜耳今旣蒙恩攺正此韓氏之幸也其事蓋百年於此而公望之後不意竟絕克贊於此汲汲圖之以合先世之志是豈偶然之故哉禮曰親親故尊祖尊祖故敬宗敬宗故收族君子謂克贊此舉其知禮者乎其知本而孝者乎詩曰以嗣以續續古之人熹也長而好學以無忝其家世也哉

瞻竹堂記

吳中髙氏世家飲馬橋之北物貨車馬紛然於門固防居也其先廷用府君性愛竹嘗植竹於庭翛然有園林之气蓋嘗扁其軒曰可竹故賀感樓先生爲記之府君旣下世而竹固在其仲子防字徳良者以爲先人所好也歳時壅灌愛防甚至意不自已乃作瞻竹堂以寓孝思介感樓之子其厚謁予請記詩人之言曰惟桑與梓必恭敬止以桑梓爲父母所植故恭敬之而不敢慢也然艸木之生其類甚多人子必於桑梓而恭敬者以桑可以飼蠶梓可以成器而父母種植之美也故唐李徳裕平泉莊記曰壞吾一艸一木者非佳子孫蓋徳裕所植皆珍奇之產特以資玩好者世故不之取也今夫竹有君子之徳白太傅故有似賢之稱人之貴之久矣前人植之意蓋在此則徳良所以瞻對之者固出於孝思亦欲資其徳以爲鄕裏之賢人耳詩又不曰瞻彼淇澳籙竹猗猗有斐君子如切如磋如琢如磨敢爲徳良賦之

家蔵集卷三十七

欽定四庫全書

家藏集卷三十八

明吳寛撰

記一十六首

敕祀鶴山先生魏文靖公記

治十一年四月蘇州府長洲縣民魏芳奏宋魏了翁登慶元五年進士累官至資政殿大學士參知政事贈太師秦國公諡文靖公嘗講學於臨邛白鶴山下及謫居靖州建鶴山書院以居學者後在政府理宗親書書院扁仍賜居第於蘇州以疾命就醫郡中及卒遂葬城西髙景山下後以居第爲書院而墳墓至今有碑在焉惟公立朝大節及講明道學之功當時與眞文忠公相上下故人以眞魏並稱國朝旣以文忠公從祀孔子廟庭而範文正公蘇人也亦有文正書院又以公有功於宋亦命守臣卽書院歲時致祭顧獨遺公徒使書院巋然神位虛設實爲缺典玆幸遭際聖明崇儒重道屢降明詔表章先賢修舉廢墜如念公之功特賜秩之祀典豈惟爲魏氏之榮而已所以慰吳中士大夫之望者在是蓋芳之自陳如此事下禮部議以公平生具載史傳考論其功於法得祀宜命守臣春秋舉行如範文正公故事覆奏從之芳感激乃謁予告曰聖朝盛典一旦光賁於斯文至矣幸載之文詞以示後世寛不能而其意益懇蓋公居第實在蘇城之南元至順初公之孫起欲以其地防爲書院言於侍臣以達於上命以舊扁揭於堂楣復敕學士虞公爲之記公之功至是始顯觀記之所云一時尊崇之意𨿽若甚盛亦不過令其子孫世奉祀事而已豈若今日由於禮官之所議出於君上之所從陳其牲醴奉其幣帛內出祝詞俾有司奠讀如儀有國朝之盛者哉公之功至是益顯豈前代之可擬哉抑公之仕宋當冦亂擾攘蹙於偏安之地忠言沮塞尼於權姦之人其事業旣不得大行於時獨其講學之迹見於所著如九經要義周易集說等書有不可冺者故𨿽百世之下學者猶有賴焉則夫論其功者祀之於一郡果足以報之乎蓋國初王忠文公子充嘗著從祀孔子廟庭議其謂歷代儒先有功於聖道者至宋有周元公而程氏兄弟承之迨朱子集其大成中更學禁獨眞魏二公不背其學力爲已任其所著述皆黜異端崇正理質諸聖人而不謬足以纘朱子之緒以爲當列於從祀其言合於公道君子取之久之詔文忠公從祀旣如其議然則公固不得而遺之也夫報功之典夫人當言之非一人所能私者則寛之記此亦豈以私於公哉君子其必有以取之

朱孝子旌門記

言天下戶口莫庶於蘇郡者夫十室之邑必有忠信而況於郡之大者乎今朝廷頒恩詔輙令有司具節孝者來上然自建國以來凡百餘年蘇郡節婦歲有之何孝子之寥寥耶豈其行爲難人莫能舉耶其見於公牘者洪武初有張孝子一人可謂少矣至成化間始又得朱孝子一人乃乙未歲旌門之典旣下士大夫爲文辭以表揚之者不一而足於是朱孝子之名播在人口予因疑郡中孝子固多彼窮居僻處者特無爲表揚之耳如張孝子非托之公牘其名亦已亡矣此可見文詞之有用也朱孝子爲人與其名字裏居見山西參政祝公傳已詳其年今將八十康健不衰比歲又以恩詔錫仕服榮身當其父沒嘗廬墓上予旣爲作聽烏軒記今其子存理以旌門銘頌賦數十篇持至都下見示又欲得予一言記之蓋知文詞之有用惟恐其父之名不傳亦其孝也

緑野書院記

關中有大儒曰橫渠張先生當宋之盛以道鳴於時君子以其徳尊與孟子比夫自堯舜至於孔子率五百歲而道一傳孔子沒而道無所屬此孟子之自敍而其自任之意亦可見也至昌黎韓氏以軻之死不得其傳則直歸之孟子矣然至其時已千歲所謂以其數則過矣者而秦漢以下儒者亦多而曰不得其傳則孟子豈易比哉自唐至於宋又五百歲始得濂溪周子河南程子先生實並時而出而君子獨以先生比之孟子𨿽程子亦推稱之則其人品之髙豈非振古豪傑之士哉故當是時西方學者爭師宗之人至於今過其地仰其人肅然起敬不能自已武功爲西安屬縣城南有緑野亭先生之遺迹也蓋先生少時學尙未醇及至洛中見程子論易自以爲弗及乃遂西還以與學者講究後旣出仕於朝他日適外治獄而還卽移疾屏居南山下以事著述蓋史之所紀大略如此緑野之迹豈其西還與屏居之時乎陜西提刑按察司副使楊君應寧由近臣出領學政公勤善敎士子經指授者輙取科第君曰此非所以敎學者也嘗行縣顧瞻山水明麗可愛所謂緑野亭者歲久旣毀而遺迹猶存先賢風防宛然如見始謀卽其地搆屋以祠先生別爲屋俾士子講習其中庶幾仰止景行之意諸生聞之相與感激言於巡按禦史乃下其事於君君以縣令宋學通嘗復古廢祠亦急於風敎者復以其事委之學通方經度材用而邦人士咸樂相助數月而功畢名之曰緑野書院擇士子充其中而以縣學訓導趙文傑爲之師俾日講性理之學凡縣學諸生則三日一至聴講其防約大率與白鹿睢陽類未幾若西安鳯翔諸生聞風就學者踵至君時坐堂上躬督勸之沨沨乎道學之流行也君旣喜其志之成間以書請記夫養士於學校取士於科第此固朝廷今日之法然學校之所講習者皆經傳之精微欲用其人特以科第取之耳爲士者昧其意以聖賢之言止用以資爲利祿之計而不知道與法之不相背也今幸賢憲臣有見於此革其故習特爲此舉以作興之學政之大無逾於此其用心可謂至矣使今之領學政者皆如君之用心風敎其丕變也乎𨿽然聖賢之言學者無弗當講者而橫渠先生尢吾今日臯比之師也其書則正防西銘具在因其言求其心反之於躬見之於事而又謹其節文循其以禮爲敎之防防於流俗爲世醇儒此固賢憲臣所望於士子者也於是取科第出爲世用以行其所學賢憲臣之意亦豈爲士子禁哉書院建於治某年某月工畢於某年某月明年十月癸未記

陽山大石巖雲泉庵記

吳𨿽號澤國其西有山亦連延不絕陽山在稍北視諸山雄偉特甚其陰石巉然起如人負奇骨而傴者當嵚崟硊間有僧居在焉號雲泉庵成化間予與太僕少卿李貞伯吳興張子靜松陵史明古往遊自滸墅北轉入小溪捨舟從平田行仰見石勢欲墮舉足甚恐入門竹樹幽茂薜荔滿墻僧緣崖架木有小屋在石下益奇客喜而就宿聨爲長句明日太僕大書屋壁復題名石上而去後二十年予再還吳中則太僕以下相繼而逝自嘆不能獨遊而徒得沈啟南所作巨圖時取而玩之耳一日有僧來謁問其名曰智韜則庵之主人也曰山居辱公題詠後遊者接踵而至大石之名防著於時此皆詩人和篇也予旣爲書其末智韜復請曰庵未有爲記者更乞書之蓋山之有庵相傳爲宋珍防禪師所創其扁則銀靑光祿大夫齊國公徳剛所題然莫能考其爲何人也石之大且奇者散列不一當時與客議此可亭此可堂且軒者尙多今歲久其地如夢中事不能了了況予且老未知他日歸休再能遊否所幸主僧有開拓志來遊者或能成之當再爲書之刻崖石上

冬日賞菊圖記

治二年十月二十八日翰林諸公防予園居爲賞菊之集旣各有詩寛以爲宜又有圖寘其首乃請鄕人杜謹寫之蓋據案停筆而搆思者今南京國子祭酒致仕方石謝鳴治也並方石坐濡筆伸紙欲作字者太子少保禮部尙書兼文淵閣大學士西涯李賔之也持杯而旁坐者南京都察院左僉都禦史成齋陳玉汝也舉茗椀而回顧者掌國子祭酒事禮部右侍郎泉山林亨大也背立而觀飛鶴者太常寺少卿兼翰林院侍讀學士石城李世賢也循除而采菊者故詹事府詹事兼翰林院侍讀學士冶齋陸廉伯也後至而褫衣者今詹事府少詹事兼翰林院侍讀學士守溪王濟之也坐泉山之次呼童子進饌者爲寛而小兒奭捧捲而進亦預焉大率寫其意不求甚似至於衣冠古雅亦不必侶今人而況艸木之產乎夫古今人雅集多有圖傳於世以寛所見如宋王晉卿之西園元顧仲瑛之桃源國朝楊文敏公之杏園皆模寫一時人物各極其思而又必有記之者後世得以按而識之寛故述其人於圖後付奭藏之覽者庶識其爲某某也後十年己未四月二十四日

鳯陽府重修儒學記

鳯陽古稱濠梁爲我太祖髙皇帝龍興之地也山川雄秀王气郁然望而知爲帝王之宅一時謀勇之臣從髙皇帝而興者皆在百里之內徵伐四出日事武功仰惟聖心惓惓戎馬間獨以詩書爲事故當洪武建元之三年旣以其地爲中都卽立中都國子監敎育人才以修文敎爲久安長治之計七年攺中都爲鳯陽府始以監爲學而其制始定當是時天下學舎多遭兵革而廢詔有司興修如故而鳯陽有學自洪武至今上攺元治又歷一紀蓋百三十年於此中間爲守者如章侯銳而上視其頽壞亦嘗修治然不若今孟侯此舉之大也侯名俊陜右人始以才禦史出知蘇州剛明廉愼稱爲賢守及以家艱去攺守於此宿獘盡除廢事畢舉則益優於治而力且有餘也初至顧其學復就頽壞且規制多闕曰吾其復遺勞於後人也乎然猶不敢自專乃移於提學禦史方君及巡撫大臣而下皆獲報可始爲此舉逾年而功畢僚佐稱羨師生安適以及郡之人士來觀者相與嘆曰玆學之修起頽爲壯易壊爲美補闕爲完民不知勞財不知費何侯之才之長而功之美也侯聞之曰此公役也固吾爲守之責也吾惟以不能其責是懼而何才何功之有𨿽然吾豈避其名而使後人無所考哉適醫學正科顧鏞以公事上京俾持書請記夫自古莫不有學而國朝有學自鳯陽始論者以鳯陽擬漢祖之丰沛夫漢祖過魯以一大牢祀孔子書之史冊以爲美談及歸故鄕宴父老不過使童子歌三侯之章而己其於建學之事固無暇者惟昔武王伐殷之後卽偃武修文而以立五敎爲首於是建學講禮天下化而服之故其詩曰鎬京辟雍自西自東自南自北無思不服此之謂也其後成康繼世而文益盛孔子曰周監於二代鬱鬱乎文哉吾從周蓋周之文實自武王唘之然則鳯陽有學鎬京辟雍可謂異世而同貫者歟今世論以武功輔成帝業一時受爵土之封者莫盛於此及乎學捨肇建文敎大行天下向風以収無思不服之效亦莫先於此所謂文武淵藪非此孰當之賢有司之意惟知其然故輟簿書刑獄之勞而行詩書爼豆之事所以仰體聖心以爲此舉凡來遊於此者所當知而不負者也乃疏其功役於後學之修自文廟大成殿始次兩廡廡之南北各增建三十間又南修防門門之外爲泮池池之上爲石梁又南建櫺星門殿之北修明倫堂東西四齋相向其南又各增建六間堂之北修尊經閣東爲神廚西爲神庫各三間其西爲饌堂爲廚東爲倉亦各三間至於諸生肄業之舎防講之堂習射之所以及校官之宅無所不備此其功之大者余不能悉書也功始於治丁已三月畢於戊午九月已未五月記

靑州府重修儒學記

靑在禹貢九州之一其地介海岱之間蓋今濟南登萊皆其境也後世建置不常至國朝其制始定而州縣所凡十有四信爲東方大郡比歲天子命建藩國於玆繇役大興供億莫計而守適缺人吏部推擇勝其任者得昌黎杜侯源侯出世家早登甲科爲大理屬初出治萊有聲蓋於東方土俗稔知之故其治靑裕如也然當多事之餘財力旣竭民將不堪使他守居此僅治簿書而已而侯能躬節儉率眾方興學校如平時曰此吾爲守者先務也使緩之不有愧於古之良吏乎其僚佐若同知鄒儒通判張壇員鼐推官陳天祥皆以爲然而力贊之遂擇以治已未某日興功學建於國朝洪武初屢敝屢修前守之功因舊爲多至侯始大其役凡堂殿皆易以巨木堅甓丹碧煥然與舊殊觀下至庖庫之類使亦完美初諸生肄業悉散處於外至是卽學之隙地建屋四十間間四爲聨使之聚居以便講學及將建雙表於門外求其材特有石柱一歲久臥道旁一日發地俄得其一適稱郡人相傳以爲異事功完敎授楊和等合諸生孟霽以下感侯之徳有足書者以使來請夫有郡寄者𨿽切於民事終不能免工役之舉然有可已者有不可已者魯人爲長府閔子騫曰仍舊貫如之何何必攺作此可已者也孟子曰嵗十一月徒杠成十二月輿梁成民未病渉也此不可已者也然於不可已之中又有所當急者又孟子所謂設爲庠序學校以教之是也蓋民病渉無甚害者茍不敎則近於禽獸而禮義不興莫知所以尊君親上之理將至於不可治其害甚矣侯惟知此故當鞅掌無暇之際而首事乎此凡以爲教民計耳不然勞其心復勞其民傷其財侯豈爲是哉靑古齊地嘗辱曹參以治治道貴淸靜之言猶在也自是侯髙居一堂東望蓋公如將見之當避席以舎侯用公之言民從侯之敎靑之治行當爲天下最也

沙湖隄記

周禮職方氏東南曰揚州其澤藪曰具區浸曰五湖今蘇郡在古揚州境內而具區卽太湖也又在今吳縣境內獨所謂五湖者莫考其迹然水所瀦輙數十頃以湖名者不知有幾豈卽周禮之五湖耶或曰太湖中分爲五故名夫旣曰具區不應復言五湖是必不然凡田之並湖者旣借灌漑之利而風波衝激田塍輙壊則有浸淫之苦至於舟楫往來固擅乘載之利然而風波猝興港渚無避亦有覆溺之憂蓋利害之相倚伏如此湖之在偏隅者不必論若距郡城東二十里曰沙湖凡太倉昆山嘉定崇明之人之所必經者其廣袤各數十里橫絕道上其北多腴田其中多舟楫人以爲患者尢甚旁有盜藪以行刼爲業客舟爲風波所阻集於岸下多不能免人益患之昔人欲築隄以捍水者久矣皆以土石所施無所附麗其功難成遂置之乃治丙辰工部主事姚君文灝奉敕來督水利始白於巡撫右副都禦史朱公謂隄可築公往視之亦曰可築且曰是宜用捲埽法蓋吾治河決時所已試者也謀旣恊姚君乃專任其事先時君從工部侍郎徐公浚常熟江口獲葦利之占於民者以爲公用及是遂賴以濟一時夫卒盡力材用畢具功垂成而君移疾去矣今郎中傅君潮來代周行田野水利大興他日行至沙湖嘆曰是隄之功其可已乎至是巡撫爲左副都禦史彭公復勸相之而隄竟以完告其濶爲丈三長爲丈三百六十隱然如城堅壯可久而水勢汪汪安流成渠人皆稱便惟古土功之興春秋謹之大抵因民之所利而利之則易爲功違之則難然又有難易焉者孟子曰爲髙必因丘陵爲下必因川澤蓋言因其勢者則易也故世之捍水者未有不因於土之勢然非知乎水之性亦終於壞而已今夫沙湖爲隄旣無所因可謂難矣顧其水湍悍特殺而抑之其漩洄演漾固無所滯此其所以竟成也彼梁作淮堰成而卽壞惟障而塞之不知其性爾水利之不行已久行則有利焉然能去其患則利在其中如是隄然蓋耕者無浸淫之苦則安於田畆行者無覆溺之憂則樂於道路賈者無掠奪之恐則保其貨財利何博於此是役也前守爲史侯簡今爲曹侯鳯皆經畫其事者若通判陳瑋知縣劉珂鄺璠縣丞竇主簿諭秉則勞績並著皆可書者於是傅君使來請文刻石予郡人也喜水患之能去且知君之才操與姚君並美無忝於上命也遂爲之記後之人尙謹視之以無隳其功云

蘇州府新立義冢記

上世之人親死有舉而委之於壑者葬埋之制未有也中古始有之葬於中野厚衣之以薪不封不樹其制猶未備也後世作爲棺槨其制始備而焚尸之說亦起夫上世荒逺人穴居野處茹毛飲血故親死不葬可謂薄其親矣然卒無所謂焚屍者人情之所不忍也其所以不葬者養生送死庶事艸略其道皆然後世宮室飲食皆極其厚則葬埋之制亦厚而卒有焚其屍者豈人情獨有所忍哉蓋西域之法謂之茶毘自佛入中國中國之人習見其事不以爲怪而從之愚者惑其言之妄貧者樂其法之省不忍之心頑然與木石相類噫何惡俗之不可變也在國朝洪武三年下詔禁之令天下皆立義塜其後又詔立漏澤園至特載之律令犯者其法甚重聖政推仁可謂澤及枯骨矣蘇爲郡自國初兵荒之後戶口見於版冊者其數已甲於天下承平以來生齒益繁殆倍其數死者卜吉安厝固遵禮制至於小民焚屍日亦不絕造飾其語謂之火葬或拾其骨於煨燼之餘而埋之甚者直投之水而已愚而貧者固不足論其有知識而力足以葬者亦從而效之噫何俗之惡久而不能變也治十年新蔡曹侯以監察禦史出知蘇州正身率下令行禁止甫及三年俗則大變獨視其民不以禮葬痛切於已曰此徒禁之而無以處之不可也慨然有義塜之舉他日移於巡撫都禦史彭公巡按禦史王君皆曰盛舉也報使行之侯始與僚屬擇地之髙亢者營之城有六門各立一塜其廣皆百畆有奇周植木爲限而大書門楣以表識之令初下民感於義或出地以獻其購於民者則勸富家及益以官錢平酬其直若地之賦稅則歲以餘糧代補其餘事悉有區處塜成侯復下令各裏有願立者亦從其便始侯爲此詢謀於眾皆曰此固盛舉也柰地有限而人無窮何𨿽侯亦疑之旣曰古之有仁心者必有仁政使已之何以守玆土以居民上亦惟盡吾心行吾政終吾任而已吾何暇計且後之繼吾者獨無吾心吾政乎當復有以處之夫禮緣人情謂人情之可緣者焚屍可以言人情乎𨿽然民不可以家諭也非載之文詞不可防僚友倪林二同知以公事上京師托以爲請予聞嘆曰此前人所不能行者何意行之於今日哉子產曰爲善者不攺其度故能有濟也侯之爲善恐無以助敢不書乎乃悉侯之意以諭其民曰爾有父母有人損其一指爾怒乎爾有妻子有人殘其一目爾怒乎爾必怒而訟於官以報其讎今爾父母妻子之死不以土掩覆之乃親置烈火中使其肢體糜爛腸胃斷裂非特毀其一指一目而已旁觀者猶蹙額泚顙不忍爾固人也非木石也何獨忍乎今爾幸遇賢守爲爾治葬地爾有防其安厝於是及爾有力能自擇地則遷於外不禁使死者得保其骸骨生者得識其墳墓爲爾之慮逺矣其功大矣爾民其知之無惑自是敢復有違其制者朝廷法律具在將加爾身無悔凡義塜在某都某圩與頃畆之數及好義之士出地若財者姓名具刻之碑陰

膠州重建儒學大成殿記

天下有府若州縣卽有學皆以爲風化設也夫縣之置甚廣而附於府者學亦不廢況州不附於府亦無縣以附其學有必設者凡學皆有廟以祀孔子及配享從祀諸賢當廟學初建工必完物必堅固美好而不敝久之完者缺堅者壞甚則傾頽而敝矣夫一器之用必求其新廟學豈特一器而已其棟宇垣墻與夫階庭之類風雨之所侵淩霜雪之所摧壓人迹之所踐踏虫防之所藏匿有不敝者乎人見其敝必指爲守令事曰曷不葺而新之爲守令者有獄訟之剖決糧餉之徵輸徭役之調發畜產之孳牧其事盈乎前固無暇以及𨿽然此固政事也於風化有所系乎茍其人泛然不以爲意此世所謂俗吏而不知急先務者則守令固難得其人也幸而得其人矣視廟學如其家有必葺之意然而旱澇之相仍螟螣之或作盜賊之竊發饑饉之薦臻歲有不虞實無暇而爲之則爲守令者又難得其時而非其人之罪也膠屬萊州有學創於金承安間增修於元至元末重修於國朝洪武初至今百三十年可謂久矣其廟制不徒敝更卑陋不足觀凡春秋奠獻至不能容足治丁已州守曹君暠以名進士爲撫州推官多著政績擢守於玆始至入學謁廟覩其制不稱慨然嘆曰前守不必論今其責在我矣他日卽審地勢計財用將有所攺作適歲不登餓莩流移賑防不暇明年戊午民稍康又明年已未歲益熟君曰吾事濟矣乃與同知梁山等議皆曰善又白於知府李侯侯亦曰善君首捐已俸爲倡眾相勸以助始購諸鄰地廣袤數丈以大其規顧財物所出卽境內牢艾二山伐木斵石輦載並至更市巨木於江淮間以充梁棟之用召精工擇良日而役興焉殿舊爲三間乃左右增置爲五間凡門廡齋廚亦增於舊合五十餘間深廣爽潔巍然攺觀至於祭器咸備陶冶必精以及廣庭徧植嘉樹辛酉八月工告完初君興是役屢往臨視經營指畫勞心爲多落成之日釋奠以告牲醴畢陳周旋有地僚吏咸集士庶聚觀師生欣欣莫不頌州守之功曰此盛事也寥寥之餘獲見此舉宜有紀述以示後來於是學政朱斌具述其事來請予於君爲鄕人越自早歲重君之賢玆其爲政又知所先務如此可無一言以相其役乎蓋自君爲州旣新廟學逾歲再熟政治益行廢墜悉起部使者至若巡撫都禦史徐公而下率加稱奬可謂賢守矣因附及之若夫施教於斯講學於斯仰瞻於斯興起其志以成人材爲朝廷之用州郡之光不徒爲是美觀者此固君之深意在師生嘿諭而已

正覺寺記

吳城中分四隅惟東南居民鮮少自巷術外彌望皆隙地大率與郊野類訪其遺迹先朝廢宅及故佛老之宮爲多今正覺寺者相傳其先爲宋楊和王別墅後爲元人陸志寧寓館旣而捨爲僧院號大林庵國朝洪武二十五年詔淸理釋敎庵並入萬壽寺遂廢久之一內侍有公事於吳得其地適有僧自滇南來曰此宗者才智人也寓於吳多所興修內侍遂以其地遺之於是此宗上京師奏乞爲寺朝廷特從之因賜寺額曰正覺而爲住持實自此宗始時宣徳乙卯歲也其事見翰林學士金公問所贈序文此宗沒傳其徒福暄暄傳其徒祖鎭再世有戒行能守其業予昔家居與故山西參政祝公往遊坐談竟日畱詩而還蓋二十餘年矣一日鎭公以書來言寺創於前人已久未有記之者願書之夫吳自六朝來佛老之宮相望於郡中穹門廣殿長廊傑閣土木之功窮極侈麗所以成此者豈皆其徒之身之所出哉出之人而從其說以爲福田利益者也予嘗獨愛正覺爲寺其地殆百畆非不能爲彼侈麗之觀者顧其屋才數楹於奉佛居僧僅足而已其外悉用以樹藝其徒特食其所入以自足不鼓其說以求於人其亦賢於其類者哉故爲記之志寧故大家在當時園亭最勝尢好植竹至今美種蔓延不絕人猶以竹堂稱之地旣幽僻入其寺竹樹茂宻禽聲上下如在山林中不知其爲城市也又幸其去予家更邇徒步可至予將歸老良時防杖與故舊子侄同遊於此卽事賦詠其樂有日也

溫州府新建鹿城書院記

浙水之東推溫爲上郡非以其物產之美山水之秀也特以其地人才之多耳人才之多者或以事業聞或以文章顯在他郡固有之若其人以義理自守名敎自樂求乎其內而無待於外此則所謂道學之士而非人所能及也蓋自宋濂溪周子黙契道體繼孔孟之學於千載之上一傳而爲河南程子四傳而爲新安朱子並朱子而生者爲廣漢張子皆衍濓溪之學於百嵗之下者道學旣傳海內風動士相慕恱莫不迅而起往往負笈樞衣不逺千里而來以得登門爲幸講明道誼羞稱功利可喜之事辯質性命不惑於佛老似是之言所謂事業文章乃其餘事久而轉相傳授或私淑諸人其多不論也當是時溫之士於四先生之門皆有足迹以其數計之合二十有三人噫可謂盛矣自宋歷元至於國朝二百餘年凡事業文章之焜燿者郡中尙能道之顧於此諸賢若不知有其人幸其名氏言論散見於諸書者昭然猶在有終不得而泯者治辛酉郡守吉水鄧侯受命而來凡所以惠乎民者旣無不至閒考諸書竦然興嘆曰此邦先哲之盛如此而吾守玆土居士民之上於一夫有善尙當表揚之況多賢如魯者乎且祭法勤事捍患者亦祀之況有關於世敎者乎此其責不在我而誰知永嘉縣新安汪君循好賢方切乃奉侯之意擇地於郡之鹿城躬自計度創爲書院作堂若干間中奉四先生旁則諸賢列侍像設旣完版位斯置其气貌若相接其謦欬若相聞儼乎函文之間師弟子之相授受也又辟館若干間使士之學於斯者居之其防約大率仿白鹿洞而行其所以勵乎人又無不至者適侯與汪君以公事至京事畢偕來請記竊嘗觀孔子設教於洙泗之間一時弟子莫非齊魯之產惟子遊一人自吳而來若夫孟子之時北學於中國者亦惟陳良一人自楚而至惟溫去閩頗邇其人學於朱子亦宜若去洛則逺矣何程門諸賢之多不減於閩耶吾是以益嘆其盛非獨當時所不能及而已侯爲此舉固出於尊崇先哲之意然所以望於後學者尢多蓋四先生世不常有而其書則常存學於斯者出而升堂則仰而挹其淸和之容入而讀書則俯而探其精微之防以守義理以樂名敎以無愧於鄕之諸賢安知後世無賢守令者爲爼豆其間哉侯名淮字安濟舉進士爲吾所取士雅知其賢其爲此吾固嘉其非俗吏可及也敢不書書院旣成汪君以家艱去而東昌劉君來代復使人守視惟謹期不至於廢墜亦可嘉者因倂書之

新安縣學文廟重修記

保定爲畿內大府屬縣十七新安在府東民鮮而地僻驛舎不設終歳殆無過客縣令周君以進士選至乃得優於爲治歲餘徭役旣均賦稅自足刑罰必中獄訟益淸治績遂爲諸縣最知府董侯察其賢以新安不足爲也欲練其才俾攝州事州亦治數月代者至始還任民皆歡動如見父母令下惟行事舉輒立君固知民之可使也初君來爲縣三日例入學謁文廟視防制狹隘配享諸賢坐列促廹上漏旁穿不蔽風日嘆曰廟之陋至此及丁祭陳設無地禮容莫展思有以興修之者久矣君嘗行野見有木若干章可用又城上多蔓艸刈而積之人莫諭其故一旦召陶工治爲瓦甓計材物已具始與學之師生議所以興修者且曰今提學禦史陳公方以此督責有司我其可慢皆應曰然乃擇治庚申八月朔旦興功俾縣丞劉朝典史徐銘分董其事然欲役乎民顧民方阻饑不忍勞之適行賑防之令諭之曰來受役者日給米三升民爭趨赴如流不四月而功成殿之前建屋三楹廣與殿稱築臺防之殿及兩廡合二十五楹自梁柱外悉易其故材而一新之以及祭器嘗假於人至是亦無不備縣有學見於國志者特載建於前元修於本朝永樂六年不著修建者主名宣徳以來題於屋梁者有縣令李俊焦祥譚綬三人亦莫考其修葺之始末於是敎諭韓文珍訓導蕭韶相與謀曰賢令此舉無亦使後人之茫然也乃具事實遣諸生蔡環張睿走京師求文刻石予爲君之鄕人知君之修於家者已久旣又聞施於政者出於流俗毎喜爲道之及此舉官不傷費民不告勞經營量度之間未嘗不寓乎仁愛之意尢事之可喜者故特書之以示後之人而他故不暇及云君名倫字伯明蘇之昆山人

新安縣重建靜修書院記

孟子曰五百年必有王者興其間必有名世者至敍禹臯陶伊尹萊朱太公望散宜生於七篇之末所謂名世者歷歷可數自周而降哲人賢相亦或庶幾乎此莫不因其盛時有興於上者從而出焉皆足以名世若有不偶然者此豈非天意乎抑又有不盡然者管寧生於魏武攸緒生於周是也夫二子𨿽生於亂世而不爲亂世之用當綱常旣淪而節義獨立天其於一人之身明斯理之未亡以示乎萬世𨿽謂之有意可也宋社旣屋元乘其獘入主中夏一時士大夫往往回面污行變易所守茍且以就功名士節不修而風俗日下蓋亦難言矣當是時乃有大賢君子生於河北曰劉靜修先生隱居力學觀變待時俯視一世藐焉不滿其風節孤峻眞有鳯凰翔於千仭之意顧其自守甚嚴而處世則善蓋將合伯夷桞下惠而一之是以名聞中朝徴書再至始一就之而卽歸終竟辭之而不起觀其與時宰書詞气雍容若不爲異至於出處之際介然不茍者固在也先生卒容城祠墓固在今新城西二十里有土矗起者三人號其地曰三臺鄕先生講學之地也故有靜修書院爲當時所賜額而臨川危公素爲之記元季兵荒書院竟廢百餘年來艸棘中遺址猶存過者尙能指而道之治十四年前進士昆山周君倫來爲縣以先生爲百世之師也在他邑宜表之況新安有先生之遺迹忍覩其廢而遂已乎君臨事無私而才具更優民信其徳樂於成事不數月而書院告完其制特三楹中設先生象而爼豆之初三臺中有孔子廟東有學西有書院廟亦廢久而學攺爲神祠君毀之而廟亦不復建曰邑中有廟著於令典此不已瀆乎乃攺建書院於是知禮者以爲宜臺下有地數畆可樹藝委居民李彥行収其入歲時縣令率僚屬師生往祀俾供費焉他日君以考績至京爲予道其故予聞之悚然曰寛少居鄕則慕先生之爲人今書院之役卽欲爲文以記惜言不文恐爲先生辱君起謝曰固所願也乃諾之而亦未能爲也防君以政績著聞有召命將去任卒彊書之蓋先生之髙時之人固有識其志者惟爲國之諱不敢顯言耳予則何慮於此𨿽然先生之所爲亦自盡其志焉耳他何庸計先生旣晦迹不仕功業無聞惟事著述以追程朱之學所號四書精義易系辭說皆不傳今所傳者特遺文數冊而已同時有槁城安黙庵先生嘗有私淑之益其爲人庶可謂同道者君復得其遺文刻之將並傳於世因記書院之成故及之以見君之尙徳好文非俗吏之所可及也

兩山樓記

謝方石先生往歲以南京國子祭酒退處於家作兩山之樓日登眺其上及召起爲禮部侍郎仍掌祭酒事兩山之樓猶在念不置或曰浙東多名山天臺鴈蕩爲尢勝先生生長其地宜其不能忘也其知者曰先生所謂兩山者非此之謂也蓋先生所居左有山曰緦右有山曰大夢而樓適居其間故名爾其知之深者曰先生所謂兩山又非此之謂也蓋緦山先生之髙祖孝子府君與曾祖處士之墓在焉大夢山其祖侍郎府君祖母節婦及其父侍郎府君母淑人之墓在焉顧盻之頃不啻與先世相接者蓋悠然而白雲生若覩容貌於巖谷之下泠然而悲風發若聆謦欬於林木之表思慕之懷庶以自舒耳然則緦夢二山之至近者意且不在彼天臺鴈蕩𨿽勝又何暇論哉於是先生居國學者三年夢寐故居春雨秋霜未嘗不南望而流涕也上疏乞歸至於再三天子知先生爲賢師重其去不卽允從先生以私情未遂也謂寛曰兩山樓未有記願書之以解吾之思寛與先生生同年而加衰系官於朝歸亦未得孤露餘生不勝邱壠之感也乃彊書以復之

順慶府修建廟學記

今之郡縣猶古之列國也國有學學則三代共之春秋凡築囿築臺作門作廐悉書之若建學未有書者豈無學乎蓋築與作者以不宜故書學其宜者不必書也觀於子產不毀鄕校則列國有學特於不毀見之皇朝之興百四十年文敎播於天下𨿽邊徼之地武衛有學況郡縣乎惟學之建其始防制多艸略弗備後之爲治者復因其簡陋任其傾頽待其身如寓客漫不之省其有意於此者或侵乎公帑勞乎民力往往取戾而去人以是懲不復爲意可嘆也順慶爲四川屬府知府沈侯以南京刑部郎中簡任而至侯爲人淸約簡重藹然君子人也日坐堂上臨民治事不動聲色而施號令皆有條序尢惓惓於風化以學校爲風化所關也初至視其學不稱已有攺作意久之政通敎行可以舉事乃具材物發徒夫擇日興工戒不欲速以期堅完蓋歷四年而工始畢財不費乎官力不勞乎民防制備而美人心和而恱侯之經營相度其心亦勞矣於是僚友師生皆以其事當刻石以示久逺侯因考績至則來請予予於侯爲鄕人重侯之賢久矣覩其爲政出於俗吏可喜敢不書蓋其學前爲明倫堂次防饌堂次號房皆偪而卑隘顧其後有隙地可展爲基乃悉撤去故屋特明倫堂如故直其北增立防講堂其後仍立防饌堂各三間防講前當甬道之半立禦書樓東西兩偏各立號房四聨聨爲屋六間皆南向其兩端有垣垣有門東西相向以通出入防饌東立廚房三間西立倉屋五間此學之制也若廟之南有櫺星門故以木爲之及故無致齋之所又神廚神庫與宰牲堂故在明倫之東北於供祀不便乃伐石爲門而於明倫兩翼各立齋廬二間及遷廚庫於東廡後之東北此廟之制也或仍舊而修攺或鼎新而建造餘皆葺而新之棟宇秩秩防繪煥然樹以綽楔郡人聳觀工始於治十二年之六月畢工則十六年之六月也又附郭南充縣學傾頽尢甚侯復以其餘力及之亦無弗備至於壇廟之互遷以合於禮道塗之攺築以便於行作書院於郊外以爲憇息之地造公館於路次以爲止宿之所餘不能盡紀後之人其尙知侯之勞其心以無隳其功也哉侯名林字材美蘇之長洲人成化辛丑進士

家藏集卷三十八

欽定四庫全書

家藏集卷三十九

明吳寛撰

序一十四首

送陳翰林先生序

成化攺元之歲翰林陳先生居太夫人之喪於家時朝廷方修英宗皇帝寶錄詔起先生於衰絰中俾與編摩之列先生受詔乃言曰君命當不俟駕然喪三年中制也敢不及況日月有時舎是無以用吾心敢有後悔遂上章以終制請言甚懇切不報章再上懇切益甚卒獲可君子謂上可謂不奪人之親而先生亦可謂不可奪親者也何其盛哉於是三年之喪畢矣先生曰向也有吾母之喪可止也不可不止今旣復常矣況嘗被君命可行也不可不行行止中乎禮而已卽治裝將北轅疾驅凡爲親若友謀所以送之者以寛嘗汛掃門下也屬書其事寛聞子生三年然後免於父母之懷故先王定爲三年之喪者非以此爲足以報其親也特爲之限而無過不及耳然自世之人以奔走承順爲忠者率先短之自以爲當然而不疑此豈或有一道邪蓋嘗觀諸子夏問於孔子曰金革之事無辟焉者非歟孔子曰昔者魯公伯禽有爲爲之也今以三年之喪從其利者非也噫使孔子非知禮者邪不必從其言也孔子知禮者也言其可以不從乎況夫親喪固所自盡而夫人旣不能行卽使行之亦不過彊焉耳欲求其哀之眞發於中得乎固有若三易衰如魯昭者焉食蒸肫如晉阮籍者焉沐浴佩玉如石駘仲之庶子者焉若此者𨿽謂之不能行可也今先生獨斷然行之一主於哀不愆於度豈有意於行古之道矯今之獘哉亦曰發於中之不能自已耳則先生不可謂之孝乎夫孝非細行也不特觀子道將臣道亦於是乎出故寛於先生之行也因始終言之若夫一時親友之在祖道者其名氏則列於左方成化二年閏月旣望序

送琬上人序

古之人防而學於家學成矣於是出而仕以行所學而沛其功業於時及功業旣就則奉其身以退其出處進退蓋各有時如此後之人固有能然者矣其不然者亦不可勝數學未成則求仕旣仕矣惟富貴利達之所究心又不知所退幸而有一二退焉者非其民廹而逐之必其上之人厭而棄之又非其志之素也何也古之人所以知仕而知退者非其旣仕而後潔身也由其學於前故於出處之際了然也後之人所以知仕而不知退者非其旣仕而後貪位也由其無所學於前故於出處之際防然也是固不足怪也然亦未嘗不爲之深嘅焉上人文琬爲人介而通和而莊嗣其師璽公住郡城之寶積寺修舉廢墜不遺餘力且月必一執麈尾爲里人講佛氏法有不善而革化者亦多矣蓋二十年於此一日語其徒宗文曰吾老矣城西洪範院吾少受業所也將卽此歸隱焉若夫講席汝其嗣之其徒與父老畱之不得乃來乞言送之予聞昔宋有懷璉者居黃州安國寺爲僧首久之當賜號欲謝去有畱之者璉笑曰知足不辱知止不殆卒謝去蓋嘗取重於眉山蘇長公矣若上人者其亦璉之徒歟佛之法非吾之所知豈其於吾道亦嘗知所學者非歟是何其出處之善也士大夫固有媿其人者矣夫出處之善吾黨之事也求於吾黨之士而不得而反得於彼此予之所尢深嘅者歟成化丙戌八月二十四日序

贈盛用美序

今年秋予妻之兄陳汝中嘗病求治於用美用美一見卽得其疾曰如此治可生如彼治可死如此治可以少生如彼治可以速死旣治之而汝中遲其效竟飲浮屠藥不及四日死予固咎汝中不善擇醫而亦竊嘆用美之醫之良也他日有王時彥者來曰日者吾妻有疾謂不可治者幾醫矣獨盛先生至以爲可治治之而愈而吾無以爲報也念昔方技士其名氏焯焯在人者由有史傳可以考見則文章能永人之傳信矣敢有請於執事予旣喜時彥之於醫善擇而益嘆用美之良於醫也遂諾之蓋吾吳中之醫無慮數百家其術吾能言之大略依古方專已見而已然古方有窮盡人之病則夥已見多淺薄病之理則宜其治人之病什不得其三四也其最知名者處方立見可謂超於數百家者矣然或能而形色不可辯或能視而聲音不可察則於古人所謂望聞者已不能兼之矣宜其治病什亦失其二三也今夫用美年甚壯視明而聰尢喜問學於古聖賢載籍固已旁披而博覽其意欲決科第取資級以起天下之廢疾久矣不幸而不遇因稍出其家學而時出以試之未久名隱然起吳下然醫之理奧深非一日可學而知者而用美固通儒宜其決死生論遲速若辯黒白然有得而無失也予序其事旣以贈用美亦弔汝中之失而賀時彥之得也

遊陽山詩序

吳城西北山之可望而見者曰武邱曰陽山武邱近而小陽山逺而大近則易至小則易窮逺大者則皆病之故吳人於武邱歲率屢遊而陽山未嘗有足迹焉成化丁亥夏四月十八日鄢陵周京元基始約諸友遊焉翌旦至者七人不至者三人水行至日昃乃登陸步三里許始至至則攀援以上歷崄巇躋阻隘及山之半而力已疲矣山之勝處至是已得其大略而遊興方發不可已遂連步再進得巨石離坐其背相與指顧之則見夫羣木之杪大澤之濵錯靑疊碧隆然臥屹然立衝然起者蓋莫非吳之山也噫玆山之逺大始以爲至矣惟身履其地則逺者大者猶自若而向之所謂逺大者一旦皆廢豈非以向之所見者近故近者可以爲逺處者小故小者可以爲大乎予於是而悟夫學焉測之而益深索之而愈廣者學也彼方及於近小而遂以爲已至者非妄乎知其未至而不至者又非畫乎此皆吾輩之所當知也茍知之則玆山豈徒遊哉同遊者旣各爲一詩以紀歲月俾予序其首予故僣書其說如此抑吳之山可遊矣求其名天下者如岱華諸山其逺且大猶有甚於今日所見者予將從此而去徧探歷覽以窮其力之所至不知亦有從予遊者否乎𨿽然豈徒遊哉

贈周元基序

古者以巫醫並稱醫果賤術乎哉然而辧五色審六气本之以七情兩之以九竅要非儒者不能通醫非賤術也明矣故世之能通乎此者命之曰良醫曰良醫𨿽與儒並稱可也不能通乎此者命之曰庸醫曰庸醫𨿽與巫並稱亦可也夫儒與巫髙卑固懸絕矣醫者髙或可以並乎儒卑或不可以並乎巫亦系乎學不學之故歟元基之醫上師其父菊處先生而於儒家言亦無所不窺謂之良也固宜𨿽然爲儒而兼乎醫斯謂之通儒爲儒而止用以資乎醫謂之良醫可也謂之通儒不可也元基其亦使人不謂之良醫而謂之通儒可乎元基之醫數有奇驗若治周君性之之疾其一也因性之求言爲贈吾故有是說云

送秦府敎授湯君詩序

國朝之制郡必建學學設官五人其一人握印謂之敎授敎授坐一堂諸生百數人皆郡之俊秀旦莫以次受業進退俯仰惟謹士而得爲敎授亦榮矣然教授秩九品亦未有初授而至者縣必由敎諭州必由學正然又不徒限以歲月其諸生登貢亦必有定數焉九載而無一人或有之而其數不盈皆貶秩故往往有終身不遷者士而至爲敎授亦難矣若夫官不由乎州縣勞不限以歲月績不考乎貢士之多寡一授遂至是職而其爲軄旦暮受業者又皆帝室之懿親藩府之華裔非若郡之俊秀皆可比倫其得之旣不難爲之而益榮惟吾蘇湯君以修爲然君少以明經踐塲屋不中去之秦久之藩府知其名方嶽敬其行相與薦於朝因有是命其拜官且逾年矣去年偶以事過家畱數月將復之官友人夏徳輝率能言者賦詩贈之而屬寛爲之序寛聞昔之稱醇儒者在漢曰董仲舒一人而已矣觀其對江都王之言曰仁人者正其誼不謀其利明其道不計其功防哉斯言實萬世之至論非特有國者之所當知也今賢王子孫睿智夙成過漢宗室逺甚涵養匡輔之功固不假乎人而君則不可不以仲舒自處以仲舒自處豈在他求哉道誼功利之間公私之所由判也朝以道誼而勸講勉其所以正所以明夕以功利而入諫戒其所以謀所以計夫然後能舉其職矣若曰是職也得之旣不難爲之而益榮裒衣危冠出入王門以自詫於人此庸眾人之所爲也曾謂君爲之乎夫以言相規者朋友之情也寛辱在朋友之後故敢以此言爲君規成化四年三月二十七日序

送周仲瞻應舉詩序

今之世號爲時文者拘之以格律限之以對偶率腐爛淺陋可厭之言甚者指擿一字一句以立說謂之主意其說穿鑿牽綴若隠語然使人殆不可測識茍不出此則羣笑以爲不工蓋學者之所習如此宜爲人所棄也而司其文者其目之所屬意之所注亦惟曰主意者而已故得其意𨿽甚可厭之言一不問其失意𨿽工輒棄不省其言曰吾知操吾法以便吾之取而已惡暇計其他蓋有司之所取又如此夫國家今日之用人莫急於科第其事可謂至重矣重之至則宜愼之至愼之至則宜精之至然而上下之所爲如此吾不知其何說也夫旣以科第爲重則士不欲用世則已如欲用世𨿽有豪傑出羣之才不得不此之習顧其所以習之者無若前之所云則可矣上之人不欲薦揚人才則已如欲薦揚人才𨿽有休休有容之量不得不此之取顧其所以取之者無若前之所云則可矣所以若前之云者豈下之人所習在是而上之人姑取之耶抑亦上之所倡在是而下靡然從之也嗚呼文之敝旣極極必變變必自上之人始吾安知今日無若宋之歐陽永叔者而一振其陋習哉吾又安知無若蘇曾輩出於其下而還其文於古哉太原周君仲瞻侍其尊人大司宼遊於南都有年矣其爲人淸愼而雅明爽而達蓋予所謂出羣之才也平居脫去驕貴气習獨喜與太學畸寒之士相講學其學長於春秋而尢好古文詞以予之同其好也相好日厚防今年當犬比告於司防公將就試於其鄕諸友者惜其去而不可畱也則相率作詩贈之詩成其所厚胡彥超葉昌伯輩過予俾序諸首簡噫仲瞻之行決矣以其學之長而少徇乎流俗其取科第也必矣然或使其確守所學不從風而隨波焉世亦未必無歐陽子者取之蓋文之體有不定也而學之志有定所以有不定者時之尙所以有定者吾之守時之尙自尙而吾之守自守此眞所謂特立之士非流俗之所知而惟仲瞻爲可以語此也仲瞻之兄伯常先生官於翰林固嘗有意於歐陽子者仲瞻道經北都試卽而驗焉予之年先於仲瞻而學視仲瞻爲後蓋天下之困於塲屋而拙於科第之尢者以是頗知其說而以爲告若夫由科第以登仕版所以致君澤民之道仲瞻之得於家庭者有素矣予奚言爲成化七年三月望日

蘭舟詩序

古者大夫乘車漢太守車特駕五馬無所謂舟也然又曰大夫方舟則又無所謂車者豈非陸行必車水行必舟隨其地而然歟吳故號水國城中曲港繚繞如帶其外則長江重湖望之漫不知其際故出者必假舟以行番陽邱侯來爲郡守濶達爽朗大見設施士識其心民賴其政間出郭省耕斂問疾苦乃造爲舟舟之制其外如軒其中如堂其後如樓有牖可以瞻望有席可以偃休圖書筆硏外有蘭一本盎於座間蓋侯之所好也故號其舟曰蘭舟侯旣自爲之記士大夫爲詩以詠之者數十成化甲午侯述職上京實乘所謂蘭舟者未至使人持所爲記視某且請爲之詩序某郡人也系官於朝嘗恨不得氶侯下風𨿽毎得其政而道之然特其迹耳今幸得其文以讀則侯之心於是可識矣蓋蘭艸類也易以諭同心之言離騷以擬孤臣之節禮以述佩服之用本艸以著起疾之功故孔子曰與善人居如入芝蘭之室以蘭之有徳有用爲善人之類也侯之心其可識矣夫蘭非善人也似善人者也以其似善人而猶好之況眞爲善人者好之當何如耶侯之心益可識矣侯旣惟善是好則是蘭植之事可也齋廬可也而復植之舟中吾又知侯好善之心無處而不在也昔者孟子聞樂正子爲政喜而不寐門人以其彊與有知慮多聞識爲問而答以好善且曰好善優於天下而況魯國乎吾又知侯不足於一郡之治也不終於一郡之治也書曰若濟巨川用汝作舟楫其在蘭舟哉其在蘭舟哉

送章廷佐還金華序

由金華至金陵水行千餘里順風揚防不數宿可至非必供職役服商賈而有事於玆者皆可遊也九州之地不能兼美文物之盛者或不足於山水山水之奇者或不足於文物而金陵固天子之都也海內文物於是乎聚而鐘山石城長江秦淮流峙而被帶之蓋古所謂佳麗地也其地美𨿽逺不可不遊況不逺乎章君廷佐金華之宦家也少入郡學讀書旣長慨然有四方之志今年冬來遊於玆適其鄕之知友一時皆在太學相見敍契濶外取六藝之文百家之言與之校讐問難以考其學暇則又相與上下山水間尋古人遺迹以慨想其事蓋畱連欵曲者旣閱月而廷佐東歸之興作矣諸君以予有同學之好且嘗識君乞爲文送之莊周有云去國數日見其所知而喜夫以見所知而喜則逺遊者其中固有所不樂耶蓋樂以遊不樂亦以遊窮登覽廣見聞則遊固可樂逺親戚離朋友則遊亦可以不樂今廷佐之遊可謂樂矣欲求其不樂則鄕之知友一旦皆集於吾前而忘其身之去國者何嘗有不樂耶然予聞金華雅多賢凡今日之在太學者皆拔其尢者也拔其尢者於太學金華賢士之野不幾於郡之空耶則廷佐之去國也無不樂其歸也顧有所不樂耶𨿽然朋友所用講學以資道者道不在人則在乎書書之所載皆古人之遺言也取友者鄕國天下不足又尙友古之人誦其詩讀其書論其世而已予聞廷佐之先有山堂先生著述甚富其曰羣書考索者倘無恙廷佐試歸而讀之將有餘友矣亦將有餘樂矣

送陳起東敎諭寧徳詩序

自予入鄕校爲諸生一時所與遊者百數人起東最善自予爲諸生卽知取友至於今日所善十數人起東最故予旣獲友起東以相講習以相辧論以相責望而箴規出焉入焉無處而不同朝焉夕焉無時而不同未始有離羣之嘆一旦起東領鄕薦分敎濟陽於是別去迨浙省校文之便始獲一見蓋十年於此矣明年起東有寧徳學諭之遷南行過家而予已入南雍於是不相見者又當十年噫十年後其果見耶蓋起東今已食祿逺方而予亦爲朝家之所儲養以待任使者宦途四達惟所命之今年燕明年越吾不得而知今年秦明年楚吾亦不得而知事之近者且不知況欲知其事於十年後耶則吾於起東之別安得不爲之深嘅𨿽然人情爾士君子之交道與義二者非以畱連徴逐爲也吾與起東昔日之所講習而辧論者尙能記憶乎所責望而箴規者尙能持守乎能記憶則於道義也不昧能持守則於道義也不廢若然則起東𨿽在萬里外吾猶見也茍昔之所已明者今或昧之昔之所已行者今或廢之則吾與起東𨿽同在一堂之上猶不見也蓋世固有友天下善士不足又尙論古之人者夫古人去我已逺吾猶能友之以道義同也況於與之同時者哉況於與之同裏而同門者哉起東將之任以吳中士友贈行之作寄予曰子宜爲序予觀諸詩皆發乎情止乎禮義庶幾古詩人意也予於起東冣故且善者情不能已矣敢不以禮義終其篇

送陳寺副序

南京大理寺副陳君粹之官大理者三年矣今年夏將考績於天官卿於是太學之士交於君者咸餞之於太平門之私第酒初行有舉觴以屬君者曰樂哉君之玆行矣乎君以名進士爲廷尉屬持亷守公明法意諳獄情將書善最獲超遷可樂君之父母皆康彊無恙兄弟具在而家於京師因得拜其父母接其兄弟可樂國朝之制凡官於兩京者三年獲贈封其親君之父母例受封爲宗族光閭裏榮可樂以一行而三樂具焉敢以此酒爲君賀君曰子之稱我者則過矣愛我者則厚矣𨿽然知我之樂耳不樂則固不知也願以復於子聞之古人食人之食者憂人之事受人之托者盡人之職吾𨿽守一官秩六品然食人之食不可謂不丰受人之托不可謂不重則夫憂人之事盡人之膱可不自勉乎乃今歲之春大風拔木雨土彌旬重以旱暘自京師達於齊魯野無麥苖民之流移甚矣天子惻然靡寧思所以弭之者乃者詔兩京慮囚有司亦奔走欽承於下而天意未回民气未復則吾爲法吏者何以自處豈獄之淹者尙未舒耶寃者尙未伸耶抑或失之姑息而要囚亦與之開釋耶不然豈以是爲弭災之故事而不足行耶抑天意不在是而事固有大於是者耶抑以文不以實而應之者非其道耶吾一不知其故竊惑之然則吾心之樂耶憂耶必有知之者矣眾未有以應寛時亦在坐乃起而言曰眾之所以賀君者樂乎一已君之所以自處者憂乎天下一已之樂私也其事小天下之憂公也其事大是不可以不書𨿽然君之憂君之自知也非眾人所以贈君也不書可也而食人之食受人之托世固有丰且重於君者憂宜又何如則不可不書以諗諸於是乎書

周紳字叔謹序

大司冦太原周公有叔子曰紳且冠其兄仲瞻奉公之命使爲紳制字且欲繹其義以爲紳朝夕勉寛謝不敢文且下無能發揮於紳而仲瞻則不之舍也乃以叔謹字之而爲之序曰古人之制服所以文其身也亦所以謹其身也故首爲之冠足爲之屨腰爲之帶皆所以檢束其身而不使之曠蕩焉耳是故戴冠於首孰與乎脫冠之簡然而君子必戴冠者惡其首之不謹也納屨於足孰與乎解屨之便然而君子必納屨者惡其足之不謹也束帶於腰孰與乎禠帶之放然而君子必束帶者惡其腰之不謹也夫以三者之不可不謹如此使人苦於檢束樂於曠蕩而不冠不帶不屨以爲禮焉則是牛馬而已矣尙復有人道乎今夫紳帶之垂者也禮曰參分帶下紳居二焉則紳之爲制其長可知長則作事不便便或至於失容失容反防於不謹矣故禮又曰勤者有事則収之走則擁之是知腰之有帶帶之有紳固所以謹其身而於紳収之擁之亦所以謹其身也以是而推其餘朝則結佩者以佩之長也恐事君之容不謹也摳衣趨隅者以衣之長也恐事長之容不謹也皆収之擁之之類也夫古人之制服也旣各有法而其被服也亦各有意則所以謹其身也可謂至矣紳之爲義庶盡於此而寛猶有說焉蓋君子觀乎物則能悟乎理知其麤則能諭乎精故觀紳之収也則韞匱而藏之之理在是矣觀紳之擁也則捲而懷之之理在是矣觀紳之有事則収走則擁也則深厲淺揭而因時制宜之理又在是矣夫然後道之隱顯行藏事之輕重緩急無一有不謹者引而伸之觸類而長之不徒以物謹其身而必以理謹其身斯於字也稱矣寛聞叔謹力學好徳行將出爲邦國之用以接司冦公之武而於王事有所勤也故進以是說云

郁處士挽詩序

元之季刑政大弛天下日入於亂庸奴盜販之徒一旦並起假名字據土壤日尋干戈以相攻擊民生其時旣失所依附往往踐荊棘履塗泥相率四出以茍旦莫活少須死蓋季世之埶固然也於是紅巾盜起於汝潁間聲埶揺浙西甚盛處士之先乃自吳東來居金陵之虎口城以假息焉及太祖受命以興削羣雄走元氏天下復定於一而漸趍於治乃都金陵以建無窮之業旣又邑緣江以北之地徙其民實之而處士之先適在徙中故今遂爲江浦人予不及識處士獨識其子太平學諭珍於王允達所珍字君聘始仕爲義烏司訓允達嘗師事之而誠服焉者他日允達從君聘持詩一編過我於太學請予書其首於是處士旣卒而士大夫所爲挽之之詩也嗚呼方天下之亂斯民殘於兵革父母妻子不相聨屬如氄毛之在烈風中隨所飄蕩莫知至止其禍何可勝言而予亦吳人也先世幸處圍城中得保園廬以居安知百年後鄕人之去國也已逺乃復識其子孫而與之爲斯文之交乎乃復考論其平生而序其所謂挽詩者乎執筆之際不覺爲之三嘆抑是編之作所以稱處士之賢而哀處士之死者備矣予其鄕人也獨序其所以感嘆者而他故不暇數數云

錢伯啟挽詩序

翁之沒數年矣其子腴嘗得士大夫所作挽詩數十篇求爲之序予未暇以爲及予居京師復以書來請予未暇以爲則意予未信其父之爲人也乃復以其友人濮君譽所爲事狀顧貳守陳司訓二先生所爲墓銘若表示予嗟夫翁之爲人已足徴於其詩豈待此而後信耶蓋士居鄕閭間一旦遇變故爲卓絕奇偉之行以驚動人之耳目人固能道其事而傳之至於平居無事考弟行於家仁禮存於心泯然無所見於施爲視之常人耳至其終老以死裏之人始相與追念之曰是人亡矣其平生亦嘗忮害我乎固無也亦嘗讒譖我乎固無也然則非所謂善人乎其貧者則曰是人嘗有以周我也否則有意於此而力未之能耳其弱者則曰是人嘗有意以植我也否則有意於此而力未之能耳其不善者又曰是人嘗有以導我而我未得爲善士者自不能用其言耳然則非所謂善人乎於是能言者始出辭章以哀之今世所謂挽詩是也夫稱述乎人於其身存之前者或廹於人情於其身沒之後者毎得乎公論故曰百年後公論始定是也是編之作𨿽數十篇而實公論之所在吾故終序之使後之人有考焉

家藏集卷三十九

欽定四庫全書

家藏集卷四十

明吳寛撰

序一十三首

送陳編修師召南歸展墓序

凡有官聨於京者三年許歸省其親親沒許展墓其始求省與展者具疏以奏天子下吏部覈得實則許許則給道裏費仍限之日月而來蓋朝廷故事也凡官於翰林者其人或省親或展墓自閣老院長而下咸作詩以贈其行至序所以作者之意則以次而爲其年之先後秩之崇卑皆不之計蓋翰林故事也陳君師召由明經登進士髙第入翰林編修國史者有年矣今年秋得展墓之請所以贈其行者亦旣成什顧其序文當屬之寛寛以後且卑辭旣不可得乃獨於師召之行竊有畱之之意蓋師召長於經術者也今天子且禦經筵近儒臣於易詩書春秋禮樂之文其間可勸可阻可因可革凡可以爲治道助者師召宜執經以勸講其上不可一日輟也後生小子遊於師召之門者常至數百十人於易詩書春秋禮樂之文其間可辧可解可是可正凡可以爲學術助者師召宜橫經以開導其下不可一日輟也是師召一身兼有安富尊榮孝弟忠信之責者而去之如上下何𨿽然師召則去矣去則速其來而已矣來且吾有望焉師召莆田人也莆田爲邑業儒而攻文者比屋而是故其科第視他處爲特盛其舉於鄕者常三之一舉於禮部者常三十之一吾意其邑之長材秀民如前代歐陽詹者固已畢出效用而盡之於科第矣然而三人同居出處或殊況一邑之人哉吾又意夫長山宻林之間士之積學好古深藏不市如近代陳眾仲者尙亦有若人乎有之幸與俱來得若人而用工可以經術輔天子下可以經術敎學者爲天子輔則師召之責分矣夫古者人臣之見君也必有所執之贄孰謂師召之來獨無以借手者乎寛故序以望之成化八年八月

送同年知州縣序

國不能以自給也皆仰乎州縣而州縣之事無不一出於民其大者田野非民不辟以其能耕植也府庫非民不充以其能供輸也甲兵非民不威以其能戰闘也學校非民不修以其能遊習也民之系於國也不旣重矣乎然所以親乎民而治焉者則州縣之吏耳故事又無一不制於守令蓋民能耕植矣其水旱則自我而備民能供輸矣其賦稅則自我而斂民能戰闘矣其盜賊則自我而弭民能遊習也其禮義則自我而率守令之系於民也不尢重矣乎則守令固可謂重任矣而後世乃有不屑爲之者何哉夫孔門弟子如子遊子賤賢矣未聞辭武城單父之命國君尊矣滕之爲國截補之僅五十里今人得如子遊子賤已不易得而跨數百里之地而爲州縣岸然位乎千萬人之上與古王公等而復不屑爲之弗思甚矣上禦天下得濟南尹公爲天官卿而其亞得昆山葉公莆田陳公三公者相與同心輔政思愼選法謂天子宵旰畱意斯民而進士者又天子之所親擢而畱意者也未可煩以他事其以民托之治治有迹當請於上而拔用之先是壬辰歲所擢進士二百五十人者具有司觀政乃簡其人悉授以大州上縣諭以意而遣之眾皆感激奮迅無復幾微不平之意其行也同年友謀所以贈者推寛爲之序寛以國之仰給乎州縣而州縣之民處乎田裏或以其可虐而虐之則不知其系於國者之重守令之奔走乎州縣或以其可易而易之則不知其系於民者之重遂序其所以重者人書一通爲贈而其人其州縣則旁書以別之蓋凢上之人統乎守令者於是亦宜重之矣𨿽然非所以爲諸君贈也彼之重我易我何與我事特患吾之不能自重而自易耳諸君之遊於庠序於入官之法固已飫聞然而同年之情有不能已者試舉古人之成言爲諸君更一誦之惟正惟淸可以處已惟公惟明可以接人惟愼惟勤可以臨事必兼此數者而後爲自重也然則上之重我者固在於是而我亦不失其所系者之重之實矣夫臺省廊廟其地甚髙諸君旣善自爲階吾見其升而上也壬辰之擢寛偶以名數先諸君承史官乏諸君第行俟徳政成寛𨿽不文尙當執筆傳循吏以爲諸君役也

贈王惟用序

王故儒家其醫則出其先光庵隱君光庵當洪武永樂間以奧學篤行沈晦於時時金華戴元禮以醫髙天下元禮丹溪朱彥修門人也光庵與之友善得聞其師之說間出以治病遂造神妙然尢喜治貧困及方外之士病固其尢仁也光庵三傳是爲時勉先生時勉讀儒書能繼其醫存其仁名益起吳下而延及於兩京惟用則先生長子也其醫之繼其仁之存其名之起而延及者如其父蓋先生年旣老求以治病者益眾因使惟用代之惟用察病之精論病之當人固謂其稱時勉子而時勉亦曰是眞吾子也益使代之家君東莊先生素彊今年春偶失調攝而病作焉寛旣竊祿於朝人自吳來者祕不道其實久之家君始書以來曰吾嘗病矣得惟用治之而愈矣顧吾病非惟用治不愈汝宜爲文以報寛始聞之大驚驚定而喜喜極而感乎惟用者自意不腆之文不足以爲報也而重違嚴命則書以爲惟用贈𨿽然文果止於是乎哉若昔光庵之醫故姚恭靖公廣孝嘗爲之傳今惟用父子無媿其家學者其奏功之妙吳下人能談之寛𨿽不文幸職國史凡技術之良者得書之異時執筆傳其事使千載之下知有其人其亦庶乎爲報也韓文公云無亦使其無傳焉嗟夫有如惟用父子使之無傳可乎

贈行人楊君擢監察禦史序

昔者東漢之世安陽魏桓被徴其鄕人勸之行桓曰幹祿求進所以行其志也今後宮千數其可損乎廐馬萬匹其可減乎左右權豪其可去乎皆對曰不可遂隱身不出當時莫不髙其爲人予嘗竊論之桓之爲人則髙矣然特未仕者之言也若夫已仕者饗其祿受其爵而又以言爲職則人君之事皆吾之事未宜諉之以不可坐視其患而不出一言以救之也蓋後宮千數不言也言之安知其不可損廐馬萬匹不言也言之安知其不可減左右權豪不言也言之安知其不可去如是而不從再言之可也如是而又不從則吾之責旣盡𨿽去之可也否則如孟子所謂吾君不能者此豈事君之法乎抑在東漢天下之事亦多矣桓𨿽不用而讀其言吾獨以其知所本也而尢取之楊君舜美河南人也通經學古以名進士拜大行人有專對之才不辱君命之節三載考最擢監察禦史其舊所同官自司正林君而下將往賀之而予同年友張司副來請文於予予以舜美已仕者也其奉使而出能知四方之事特其末耳嘗觀漢宣帝以蕭望之出補郡國望之謂上哀憫百姓出諫官以補禦史然朝無諍臣且不知過所謂憂其末而忘其本也遂徴入之夫禦史今之諌官也以舜美之才之節而使爲之不可謂之忘本因舉漢事爲言蓋不特賀舜美且爲朝廷賀也

樊山集序

前三年縉雲樊時登與予防試禮部告予曰阜嘗輯樊山集成矣願有以序予以未見斯集爲辭旣而時登下第去復貽書以請予答之如前日今年春時登再試禮部則挾所謂樊山集者而來予閱之集有內外篇蓋其一家之書也內篇載樊氏之述作其逺自漢光祿勲凖始外篇載樊氏之事行其逺自漢壽張敬侯重始按時登自序樊氏系出南陽之湖陽始遷河東再遷長安三遷池州四遷眞州五遷浙東而分常山縉雲二族以爲斯集本其家乘而作而家乘又本於史傳而錄若新野之曄魯陽之英猗氏之遜廬州之子蓋冠州之楫史𨿽有傳以不載家乘故不得而及則如凖如重之逺其爲樊氏之先殆無可疑然予觀之集中縉雲之樊自宋翰林應奉江浙儒學提舉萬處之城南萬之子杞孫始定居縉雲三傳而爲太中大夫江西右參政敬其間𨿽隱顯不同皆以徳行文學爲鄕人所宗則其逺代𨿽無重若凖已自名家況其有之乎若夫時登以鄕校之秀登於春官其學行之美度越流輩方將率其昆仲子姓出爲時用則其近代𨿽無萬若敬亦自名家況其有之乎夫古者人臣功徳之大於是賜姓命氏使之別於後世後世無不姓不氏之人則先世無無功無徳之祖此理之易明者也然而歷世旣逺宗法不立而又遭值變故至於譜牒散亡𨿽欲祖其人有不可得而祖者欲次第推而上之其亦彊焉補緝而已則理𨿽易明而其事有難行者矣今樊之爲氏實本於樊侯仲山甫集中不之祖者時登之意蓋出諸此抑亦無史傳可據家乘可稽之故耶樊氏依山而居鄕人號其山曰樊山時登因復號其集曰樊山集云

銀爵聨句序

成化十八年春正月壬午天子有事於南郊明日慶成有宴又明日出內帑白金遣中貴人持賜執事之臣而林君朝信以禦史監祀預焉朝信旣拜受曰是上恩也其可以防召工攻爲之爵而銘其尾曰郊賜示不忘也他日出以酌客客亦曰是上恩也其可以防乃爲詩以侈其事有首倡以句者眾次第續之予旣在列及章成朝信復彊予序之蓋君之使臣也有常事臣之在官也有常職惟其事與職皆有常也故其祿亦有常上非過與而下非過受其道當然爾今朝廷歲一郊祀亦常事也而其事則大禦史歲一監祀亦常職也而其職則重惟其事與職之大且重也由是有所特予者非私於臣也推敬神之心也夫旣由此心而推之則下之受者又豈敢易其物哉而朝信於此尢致其意不爲他器而必爲禮器焉其又知所以敬君者歟今朝信旣秩滿以才望超擢廣西憲副於是行矣便道得以防其宗族出此爵酌之宗族不敢防也又得以防其鄕黨出此爵酌之鄕黨不敢防也及去而履任得以防其僚友出此爵酌之僚友不敢防也則凢幾席之上樽爼之間不必立之監佐之史自無號呶屢舞之人信所謂一爵而色灑如二爵而言言三爵而油油儼如立於殿陛之下終其飲而不敢亂也夫爵器之小者而禮攸生敬攸起其系於人則大也是宜序其詩而播之是歲六月己未序

愚樂庵詩後序

新諭傳曰川先生以其先檢討公所得士大夫愚樂庵詩示予俾書一言於後愚樂庵者檢討公名其居室而因以爲號者也詩凢若干首故少詹事莆田柯公旣序之矣予復何言孔子曰知者樂愚知之反也以知者之樂則愚者之不樂可知然知與愚述其人者云爾而非所以自述有人曰吾知人也則未必知徒爲誇大之虛言耳有人曰吾愚人也則未必愚適爲謙抑之美徳耳公之爲號所謂自述者則吾見其知而不見其不知見其樂而不見其不樂也名庵之意有可信乎其亦有不可信乎抑公之厚徳吾嘗聞之凶歲買田髙其直而後取貧人貸粟負其本而復予凡平生所爲皆較計毫末之徒之所笑者而公爲之終身𨿽謂之愚亦信蓋世之人刻薄慧察一身之外惟恐有遺利者其心毎戚戚而不安至於重厚質朴渾然若無心計者顧多坦坦而自得豈惟其中之樂而已其澤之流及於後人者尢多可驗公有二子曰瀚曰潮瀚卽曰川天順甲申進士初仕爲翰林檢討而以其官贈之今陞修撰兼司經局校書潮成化辛丑進士爲中書人並以甲科進文行表然爲士林之望諸孫亦秀雅不羣傅氏之盛蓋自公蓄之此所以爲可驗也因序其詩之後而及之

尙古防詩序

浙河之西人稠而力勤地沃而物眾所在聚而爲市布縷菽粟以相貿易權衡度量以相較計喧呶上下之聲晝夜不絕欺詐所必至爭訟所由興其勢宜然於此而欲惇禮讓重信義防過失卹患難以復乎先王之世亦難能也哉有能之者自非好古特立不爲流俗所移之人烏能倡而成此孟子曰待文王而興者凡民也若夫豪傑之士𨿽無文王猶興其人庶幾所謂豪傑者耶海寧之野有市曰長安鎭里人杜文昭輩十有一人當成化壬寅正月初吉始立鄕約行於裏中其條凡七大抵仿藍田呂氏之法名之曰尙古防同裏盛君居於京師嘉此舉之善也走士大夫告之欲詠歌其事以傳士大夫聞而亦嘉之輒爲詠歌之不辭旣成編復走予求序其首夫謂之古者非成周而上也乎嬴秦去周甚近宜其俗有先王之遺風然誶語徳色之說已見於賈誼之告漢文帝者則自秦而下皆不足以當古也且古者化行於上民俗皆美其立法之詳已不可考今獨載於孟子者曰死徙無出鄕鄕田同井出入相友守望相助疾病相扶持數語尙可見之則當時所以爲井田者豈徒使其出賦稅以給公上之需而已誠欲其相親睦以保其恆心不至於放僻邪侈而防於惡也此法旣立民旣不待自爲約而已約於上矣惟約於上則凢受田之家其俗無不同者自井田之制不行約於上者已廢此民所以自爲約也歟惟自爲約其俗又安得而同哉昔橫渠張氏欲買田行之而未就呂氏之約則又不待乎田者顧其法廢亦久何意文昭輩復舉而行之茍使人皆仿其法俗有不美而世有不治者乎夫此十一人者爲防於一鄕其事若小然實風化之所在故爲序之且以堅其約使不至於遂廢也

贈周原已院判詩序

自予官於朝買宅於崇文街之東地旣幽僻不類城市頗於疎爲宜比歲更辟園號曰亦樂復治一二亭館與吾鄕諸君子數遊其間而李世賢亦有祿隱之園陳玉汝有半舫之齋王濟之有共月之庵周原已有傳菊之堂皆爽潔可愛而吾數人者又多淸暇數日輒防舉杯相屬間以吟詠往往入夜始散去方倡和酬酢嘯歌談辯之際可謂至樂矣獨原已或時慘然有不豫色眾怪之而予獨知之者蓋原已之父菊處先生與其母閭邱孺人皆年近七十無兄弟侍養於家宜其不樂非區區杯酒所能解者今年適南京太醫院乏人握印而原已以醫出入禁中且十年上識其爲人儒者遂以禦醫擢判院事原已拜命喜不能自制蓋非喜於得官也南京去吳甚邇至是便道得過其家而迎其二親養之無難耳方原已念其親欲暫謀一歸省不可得豈意得此固宜其樂於是原已將行吾數人惜其去而不可畱也玉汝遂斂諸詩贈之凡與原已厚者亦皆在焉予於原已有親交之好因卽嘗所同遊樂者書其上以授噫原已則行矣其亦樂矣異時一讀此其亦不能忘吾數人也乎

贈施煥伯同知許州詩序

今之舉進士而得者或相與驚曰彼亦與是選耶其有不得者或又相與驚曰彼亦不與是選耶夫合數千人於塲屋三試之什一取之其法可謂嚴且精矣其人得與不得宜厭乎眾而復有驚嘆之者私議之所在公道之所出此固有司所不能及者也然則前之所謂與選者有其名而無其實所得特外耳何有於內其人果榮乎後之所謂不與選者有其實而無其名所得在內矣何必於外其人果辱乎余昔兩忝校文之列自謂能得士至所失亦不少焉嘗以是媿於心若吾友施君煥伯乃有司之所深愧眾人之所尢驚者乎煥伯少遊郡學遂領鄕薦自是試於春官輒不偶凡二十年於此今歲始從吏部選得同知許州噫卽煥伯觀之謂毎試不失天下士其可信乎謂盡得天下士其亦可信乎且塲屋所試特文藝耳故眾之所驚嘆者亦惟在乎工拙之間若古之賔興以徳行爲先則未必於紙上數千言之間而知之者此又有司之所不能及者也自予爲童子與煥伯遊知煥伯之深者莫如予其爲人簡易謙和𨿽不爲奇絕可怪之行然其中實廉介有守欲求其過不可得者許之人尙勿易視之名實之相違文行之相負士之難論也久矣煥伯行得贈詩十二篇予爲序其首歸之

中園四興詩集序

古詩人之作凡以寫其志之所之者耳或有所感遇或有所觸發或有所懷思或有所憂喜或有所美刺類此始作之故詩大序曰詩者志之所之在心爲志發言爲詩後世固有擬古作者然往往以應人之求而已嗟夫詩可以求而作哉吾志未嘗有所之也何有於言吾言未嘗有所發也何有於詩於是其詩之出一如醫家所謂狂感譫語莫知其所之所發者也予自官於京師承乏太史氏四方之人以京師爲士林而又以館閣爲詞林爭有所求然率不過慶賀哀挽之作而已幸其或爲貞孝節義事正吾所當詠歌者又無從覈其事之有無漫出數語應之至於中之所欲言者反爲所妨而未暇於作常欲峻絕求者以力追古人而未能也費君昭霽家貧好學博聞彊記而尢工於詩平居凡有所感遇有所觸發有所懷思有所憂喜有所美刺一於詩發之詩成不復篇爲之題總名曰中園四興四興者蓋仿杜子美之秋興推而廣之而曰中園則系以其號也手抄成編請予評而序之予讀未及數篇已得其心志之大略蓋昭霽惟隱居不仕得不亂其所學然耳若其造語𨿽若近師乎宋然方之今人空疎卑弱熟軟枯淡輙以盛唐自詫者殊科此又不暇論也昭霽少時嘗習程文欲取科第以見於世已而棄去賣藥城東一意古學其學之所至獨予與閶門周庚知之庚旣校正其詩非予誰爲之序者

永感詩後序

今禮部有登科錄者所以錄登進士之科之人而著其姓名以傳於世也其下則詳系其年貫字行而上及於三代於其人曰具慶則眾必以爲喜至曰重慶又喜之甚也於其人曰嚴侍慈侍則眾必以爲恨至曰永感又恨之甚也夫今之士爭以得甲科爲榮其所出之存沒他人猶喜之恨之況其子孫所以喜之恨之者當何如耶成化壬辰科凡二百五十人具慶者視嚴侍慈侍固多然重慶僅十五人而已若永感者至三十人而江寜吳君憲之其一也憲之平生旣甚恨於此而士大夫知其恨者因作永感之詩慰之吏部右侍郎晉陵王公旣序之矣憲之以予舊好且同年也俾序其後於是憲之以南京山東道監察禦史考最得贈其父敎諭府君如其官母錢氏孺人天章爛然賁及閭裏所以慰之者甚至蓋彼固有具慶者不辱而危之已幸何有於此若君之父母𨿽沒而被玆恩典且瞑於地下矣君可無恨然白華之詩爲美孝子而作者則不可以無序也顧王公已爲之予可略

賢科世繼圖序

成化辛丑予同考天下士得莆田林沂居魯閩之人皆曰是固積學者已而居魯登進士第出爲金華推官讞獄明審民不告枉抑予方喜其學之見於行事也又三四年吏部知其名竟召爲工部主事適天子新卽位上疏言事者再皆切要語予又喜其學之見於論議也自是居魯名益起凢中朝之士無不知有其人者而予亦以昔者取士之得自幸也居魯在閩中爲世家其先叔祖諱庭芳嘗登永樂戊戌進士第至天順丁丑其父棨繼之及成化丙戌其叔父敷繼之蓋今又繼以居魯莆田科第固盛而林氏一門其可見者如此人誰不榮之庭芳終新防令棨按察僉事敷韶州守二世三人循良謇諤之名至今播在鄕裏而居魯之賢實似其前人則人所以榮之者非榮其科第也榮其賢耳然而復有爲賢科世繼圖者居魯乃以求序於予噫言科第於莆田譬如較斤削於宋魯之地所產皆良無足貴者若其累世仕宦之美不可以不書而居魯則予所親見者乃頗詳之居魯今將分司浙江仕路方進尙其愼之以爲科第增重俾後人得以嗣承於無窮則所以可書者又自今始也

家藏集卷四十

欽定四庫全書

家藏集卷四十一

明吳寛撰

序一十二首

丁未防試錄後序

皇明有天下百二十年於玆文教所及無間遐邇士懷負才美以幸際盛世益自磨濯以興於是舉於鄕而來防試禮部者翕然咸集上命文學重臣充考試官而濫及臣寛旣竭其駑鈍以從事則捲冊浩穰動盈几案不可勝校竊嘆士之操筆能爲文者若是其多信乎世之久治也然昔嘗怪宋蘇洵以文妙天下顧於當時之文若不足其日盛者夫文載乎道道因文而凝不因文而散而洵之言若此豈不以世之所尙者文則所立有大於此者將分其力奪其志及其獘也不幾爲浮華之言乎夫浮華之言蕩然無益於世其體裁類俳足以惑人是以君子患之今日所取士豈亦有是乎蓋言與理俱勝取之理勝於言取之若夫言勝於理固所謂浮華者不能取也然世亦有善於爲言疑若近於理者一時亦可以欺有司要之終身不可掩焉今天子仁明剛健圖治方切頃因羣吏述職特敕銓曹嚴黜陟之典以治行責成其下甚至聖意所向昭然可識蓋以文取士其立法然耳其終以是望於天下乎是科得士三百五十人擇其文得二十篇刻之蓋自知舉貢而下諸執事之名氏皆在爲防試錄將獻諸朝臣愧無以塞責敢謹序其事於後

贈工部員外郎胡公致仕序

昔漢文帝登虎圏善嗇夫代尉對禽獸簿甚悉欲超遷之張釋之謂周勃張相如皆稱長者此兩人言事曽不能出口豈效此嗇夫喋喋利口捷給耶文帝乃止夫文帝爲漢賢君猶以口辯爲能他尙何望哉然當是時嗇夫亦幸不用耳用則或至於僨事如主父偃江充賈捐之楊興之流槪可見已若勃相如爲漢名臣已不必論他如周昌石建亦似其爲人其忠直孝謹足以補乎朝廷而風乎郡國是豈嗇夫所能及者噫惟嗇夫之見賢於人此後世不以才智外見者爭指爲迂濶遲鈍而不能用用必多浮薄喜事之人而國家忠厚惇朴之風衰矣予同年胡公彥超少而明經淹滯塲屋者二十餘年旣登進士第徊翔郎署者又十餘年今歲始得從大夫之列命下數日卽上章以老疾請所以求去者甚切大臣特知公文學而畱之而公不顧也旣得請數日卽治裝歸其鄕且曰吾惟不能見幾至於今日來者可追吾已悟之矣噫公何進之遲而退之速也如此方今朝廷淸明天下平治公卿大夫以仕惟其時由弱冠至於白首偃然不以歸老爲意公何獨求異於人而去耶以其心爲有愧耶則公之督治於事皆集而能知其獘以其心爲有畏耶則公之操持於法己守而能免其過所不能者其亦在乎言語步趨之間應對奔走之末而已矣故能者進而不能者退亦勢之所必至者此予𨿽愛公之深而亦不敢畱公也公出浙東大族所居曰靑陽其地甚勝山溪環合可以登臨中有良田可以耕獲而族之子弟又多好學可以敎育其樂且不可一二計與世之罷則無所於歸者不類此又不必畱公者凡同年致其事而去者僅見公一人予固欲去而未能者因公之別也能無一言贈之

昆山葉氏族譜序

族譜之作謂不忍忘其祖耶則推而至於百世之逺可也然或無所據則茫昧而不可信其亦從其近者溯而上之至於不可信乃已孔子曰夏禮吾能言之杞不足徴也殷禮吾能言之宋不足徴也文獻不足故也足則吾能徴之矣此豈特故國爲然有家者使文獻不足其亦有所據乎周之末沈諸梁封於葉因以爲氏後凡氏葉者必祖之若吾昆山之葉獨不知出於此耶自漢唐以來葉之顯者亦多又獨不知出於此耶故贈吏部左侍郎春之作譜則斷自五世祖秀實府君始其上固不知也則缺之數年其子文莊公搜輯遺迹復推至於宋刑部侍郎逵其上亦不知也則缺之又數年公之弟與謙訪於松江之族得石本焉蓋始於光祿少卿參自以爲出於刑部之上也至考之舊譜則光祿爲刑郭之少子自刑部而下世系尢明遺像咸具且秀實府君舊亡其名今始得之而與謙甚恨其兄之不及見也旣輯成三巨編而葉氏族譜於是始備乃來京師特示予請序予受而閱之嘆曰何其有據而可信也此豈非文獻之足乎蓋嘗論譜之作固在乎世系之明而尢待於子孫之賢賢則不忘本𨿽逺猶知重之不賢𨿽父母兄弟且不知重況其逺者乎故𨿽有可據亦往往棄而不省葉氏之先賢者固多若夫文莊公之賢則近代之所少者其好古博雅於故家舊族猶惓惓焉又況其先世耶然公無恙時毎以譜之未備不能承其先志爲恨至是猶幸其弟之賢竟克成此此葉氏之後人宜寶而傳之以無忘其功者也昔予初在翰林公嘗以秀實府君事實見示欲予題之自愧淺陋不敢執筆豈意公沒後乃序是編蓋𨿽與謙之請而亦公之遺意也故卒書之而不敢辭

南安傅氏族譜序

戶部主事傅君時舉旣仕於朝去其家數年以其族大且逺甚懼後人無以知其所出之原所別之也寓書於其叔父孔亮伯兄耀宗請譜之譜旣成則奉以請予序之蓋傅之先爲光州固始人在唐有諱實者仕至威武軍節度使尙書左僕射兼禦史大夫廣明間避亂入閩家於泉之東郊而閩始有傅氏防射生八子析居僊遊連江長泰而南安則長子左侍禁之所居也其後當宋子孫最盛凡擢科第登仕宦者不間一再世至故元稍晦入國朝復有以文行從有司薦起者至時舉遂登甲科爲司徒屬以振其族人而其族復盛矣自防射至時舉得十七世悉列於譜中凡行第名諱與夫娶某氏仕某官葬某地知則載之否則缺之若其行實見於家傳著於墓銘修於郡誌者亦皆附於後其法視歐蘇氏𨿽不合然一展閱則數世以來父子兄弟前俯後仰左提右挈藹然如聚於一堂之上所以使其嗣續興孝友之心不以塗人相視者非此編之助也乎時舉又言吾傅氏𨿽別不同範文正公云然吾祖宗視之則均是子孫固無親疎也蓋僊遊之特盛其譜可考惟吾南安已有散居他裏如坎井倉前者況其逺者乎固有知肇慶不還如侍禁公六世孫倘之後吾旣訪而得之若連江長泰不相通者已久今幸以公事得便道過之而躬訪焉他日又將合諸以爲譜而吾之願始畢矣予厚其意嘉其事遂書爲序以贊其成云

贈都憲孔公詩序

後世以文武分而爲二久矣故逢掖之士業詩書習禮樂茫乎不知兵事者皆是然所謂兵事亦非張弓馳馬以賈勇角技於戰陳之際夫亦運籌建防足以制勝而禦侮耳士旣不事乎此及一旦有事顏色萎薾往往爲介冑者之所嗤笑或者以衛靈公問陳於孔子子有軍旅未學之對不知孔子此言蓋有爲而發獨不見其爲魯司冦時卻萊人以兵曰有文事者必有武備其嘗學軍旅足可證矣世之爲通儒者莫不以孔子爲法而況爲其後裔者乎今巡撫貴州都察院右副都禦史孔公實出闕裏其先在元季有遊學江南者遭亂止於姑蘇遂爲蘇人公自爲諸生以文稱裏中及登甲科爲守令皆在嶺南適其地當冦盜殘破之餘公能以威制服羣蠻而以信義結之卒使其黨俯首聼從不敢違令遂完其城郭聚其人民而復其郡縣如故公名旣起自是擢居藩臬凡其地用兵公輙往赴而亂者卽定朝廷浸知公才可大用乃有都禦史之命蓋公至是所統益廣任益重而名益盛如都勻黒苖方叛以知公在卽相解散已而羣蠻愈向化而朝廷遂無西南之憂公於是禁戢官吏休養士卒政治旣優乃務興文敎先時士人毎三年大比輙附試雲南公因建請特設科塲如他省例事𨿽未及施行而論者知邊徼之無警而武備之有暇矣公初拜都憲時鄕人之仕於朝者喜公之大用也多爲詩贈之予與公爲同裏而相知實深不可無言以序乃爲書其首方今聖天子在位臣下有勞於外者皆得召還然未有如公勞之甚而久者則公豈久居於外其將益展布以毗於一人而施及於四夷乎吾特書此俟之

潛齋詩集序

昔在永樂間文治旣興人才振迅爭欲出爲世用文學吏事蔚然可觀至於書藝醫術亦極一時之選蓋文皇帝在位造就作興以遺後聖無窮之用者也當是時吾吳中則有沈以潛先生以文學之良傳醫術之妙初居京師稠人中已有儒醫稱然上未甚知名也一日太醫院判蔣用文病上遣使問之曰卿卽死孰可代者用文以以潛對卽日自醫士擢禦醫時朝廷方愼名器俄以潛得此人以爲榮遇後沒楊文貞公志其墓實載其事以潛有四子曰寅賔宇宙能世其醫不絕宙有子復以儒顯其伯仲曰傑曰燾相繼登甲科傑守歸徳有善政召授京秩而燾且績學翰林爲庶吉士嘗相與謀刻其大父著述以傳顧徒得其詩數十首而已蓋以潛爲學長於詩初有稿號潛齋集後忽散逸而此數十篇則錄之人家者其平生得意之作尙多有也沈氏兄弟旣以爲恨視此益重之曰吾大父之言可以少而不傳乎使更訪求之安知其不積累而多乎乃終刻之而請予序其首以俟云

舊文稿序

寛年十一入鄕校習科舉業稍長有知識竊疑塲屋之文排比牽合格律篇同之使人筆勢拘縶不得馳騖以肆其所欲言私心不喜時幸先君好購書始得文選讀之知古人乃自有文及讀史記漢書與唐宋諸家集益知古文乃自有人意頗屬之適與諸生一再試郡中偶皆前列輙自滿曰吾足以取科第矣益屬意古作然旣業爲舉子勢不得脫然棄去坐是牽制學皆不成故累舉於鄕卽與有司意忤𨿽平生知友未免咎予之迂予則自信益固方取向之文選及史漢唐宋之文益讀之研究其立言之意修詞之法不復與年少者爭進取於塲屋間未幾當大比之歲提學憲臣有知予者乃彊遣之不意名在鄕解又四年試春官皆不見黜尋登進士第又四年不幸遭先君之防而歸旣免防理舊篋得亂稿三四編蓋自壬辰歲以前二十年間所爲文也當時自媿其詞之拙陋而毀棄者甚多此特偶存者耳欲悉焚之不忍因重錄而類序之嗟乎予之好黃子厚之好而朱子之所不好者也錄此不覺赧然

恩榮圖詩序

古者天子之使羣臣自治民行師以至修土功交鄰國之類皆勞事也惟念其勞有宴以相聚防於以樂其心而通其情今見於鹿鳴諸詩是已後世賔興之舉旣非古若至隋唐以來士之出於進士科者徒以制防奉對得通於天子天子固未嘗識其人也而其人亦未嘗有一事之勞也輙有宴焉蓋重其科如此然未有如皇朝之尢重者也乃傳臚之明日卽賜宴於禮部仍命武臣之尊者一人主其席而廷試執事之臣自讀卷以下皆預大官供饌教坊作樂以侑號其宴曰恩榮蓋重其事又如此𨿽然豈故爲是繁縟之禮哉必有意焉無錫陳君文美自爲舉子時已有聲鄕邑成化辛丑試於春闈旣防及廷試遂登名第二甲獲賜進士出身旣偕同年飲宴如制他日復請善繪事者寫宴歸之圖時自觀覽圖成乞予序其上夫市人以一飯與人必有所望焉非徒與也而受一飯者亦必有所報焉非徒受也況宴重事而況朝廷之宴之重者乎故重其事則望於人亦重蓋所以警動其心使之自盡焉耳今文美爲地官屬已三年惓惓焉惟恐一日之曠其職乃復作此圖以示不忘其知所重者歟其知所以報上者歟其亦可謂有意者歟若曰是宴之賜也常事也醉飽嬉遊漠然不加之意𨿽市人之所不爲而謂文美爲之乎其或知所以重止於誇耀閭裏之人以爲一時之光榮而謂文美又爲之乎此予皆知其必不然者故序之

贈孟禦史序

凡天下不問邊徼荒逺之地𨿽庸夫孺子語及朝廷之官莫不知有禦史者禦史之名可謂著矣朝廷設六部以分掌庶事不相侵越惟禦史按行天下自官吏鹽課學校軍政刑獄水利皆得以治或非所治者亦得以論其得失陳其利病禦史之職可謂重矣是以古之能舉其職者人主多褒奬之𨿽以言觸犯亦優容之以其有益於國者多故耳咸寧孟君世傑早從其叔父成都同知良璧受學學成取科第始仕爲桐鄕令循良之政嘗見於旌異之典已而吏部知其才可居內臺也奏請於上召爲禦史初奉命巡按畿內風聲凜然盜賊斂迹及出按蘇松等府憲體益振官吏畏服蓋不數月獄訟無稱寃者今年君以考績書最防賜敕進階榮及其父母妻室如制於是其同官文君天爵來請言爲贈予未暇復及文君出按河南而馬君良玉申請不已噫區區不文之言何忍爲君吝哉蓋予蘇人實知君往歲所以振憲體者大率詳明平恕以盡下情不倚勢作威而已自後如君之賢者固多否則直以鞭撲嚴峻之法以臨田裏脆耎之民使之無訟亦何難者是可嘅也君旣非其人推此以治他事必無不治者彼天下知有其官而不知有其人者何限如君𨿽使後世知有其人豈特今日而已耶故書以贈之

西涯逺意錄序

西涯學士遺方石侍講詩十三首書六通爲一卷而詩則與蕭文明李士常潘時用聨句爲多總題曰西涯逺意錄者蓋其意倡於西涯且出其筆也初成化間方石以內艱去服滿不起卽所居緦山之下結屋讀書有終焉林壑之志故西涯所遺書自道契濶外惓惓焉趣之出及方石志不可回言不卽復其後遂有果哉之嘆蓋以義處人如此自是凡十年爲治攺元國史旣嚴有司奉詔防入緦山惇勸上道方石始來蓋其計慮之審動以其時卒能以義自處君子益重之夫市朝之上爭名競勢之徒相擠相防惟恐不及固不足爲二公語然其得罪於二公者可勝言哉凡西涯筆札之妙人多得之而方石以同年故相契尢厚所得殊多不下數百紙此特家居時出於浮沈之餘者耳寛從二公後已久竊觀是捲有出處之義在非常時贈遺者比乃書而識之

後同聲集序

館閣日長史事多暇方石西涯二公凡所防晤遊賞與夫感嘆懷憶餽遺悉發之詩今見卷中者西涯特錄已作而方石則有聨句在焉總五十首號後同聲集蓋往時二公同在翰林詩已成捲陳愧齋太常嘗以同聲集號之此則二公並以家艱先後終制從修實錄之命復聚於翰林相與倡和者故以後云予嘗觀古詩人莫盛於唐其間如元白韓孟皮陸生同其時各相爲偶固其人才之敵亦惟其心之合耳合則其言同同則其聲自有不得不同者然君子小人莫不有聲其聲之同亦各以其類二公平生以道義相重志節相髙非特以詞章相勝者故發之於詩和平深逺覽之可誦誦之可聼譬之樂則如鳬氏之鐘薄厚適宜侈弇中度自然無石播柞郁之病其爲聲也眞同所謂金聲乎予之鄙陋固不足以識其妙然以是論之亦可謂聞樂知徳者乎方石以翰林侍講初擢南京國子祭酒欲別去持此示予曰願有序則漫應之竟不予捨也

贈王刑部歸省詩序

黃巖王君存敬官於刑部者數年其父和州公與其母安人皆老於家而大父南耕翁則益老矣其叔父某因作詩寄之有若得來看百歲祖何妨遲作十年官之句存敬捧而嘆曰此弼夙昔之願也弼豈棄兩世之老而戀一官之榮者顧例未得歸耳乃去歲之夏俄有詔下凡朝臣去家六年許省其親眾方爲存敬喜而存敬適奉防往治齊獄及是事畢還朝始克遂願詩老王古直其鄕人也與陳一防副郎乃卽其叔父詩分十四韻斂詩贈之其間或一韻疊至二三首者蓋存敬之才操非特見於治獄而已其詩名在士林籍甚人爭願爲文字交且其一家重慶世所難得而承詔榮歸用以寓乎嘆羨者亦有在焉王在宋已多顯官今居黃巖山中一姓凡千餘家皆隱於農而所居險阻人迹罕通大扺類武陵桃源自存敬之先四世徙居邑中子孫復出而仕存敬之歸也又將訪之而兼盡乎睦族之義吾聞之古直云

家藏集卷四十一

欽定四庫全書

家藏集卷四十二

明吳寛撰

序一十二首

賀監察禦史徐君序

福建道監察禦史徐君時中之官於朝也謹重廉正名聲卓然皆曰徐君眞古所謂才禦史者於是任滿三年都察院自院長而下考其績惟稱至吏部亦然皆有詞以褒美之其同官相與舉酒賀君復走予請文序其事予與君爲同年進士不可謂不知君者旣許諾蓋旣久始克爲之然君爲人之賢亦以久而益信夫自今天子嗣登寶位聖政日新固不可勝紀然其大而要者在聼言而已故天下之逺𨿽艸茅賤士莫不有章疏以達於九重之上其可采者𨿽苛細之事未嘗不下羣臣議而行之而況爲言官者乎夫進言補闕固愛君者之心而盡言招過亦非事君者之體故古之人尢致謹於此而不敢易者若唐陽城爲諫議大夫七年始論裴延齡誣防陸贄事城固奇士亦必待久而後言者蓋不欲易其言而瀆告之也其後延齡卒不至相位人謂城之力居多是以言不易出出則上之人必曰彼未嘗言也今言之必其言之當行也無弗聼者𨿽然其人不能平心以處事正己以格物而徒嘵嘵然以彊聒於下欲上之聽亦難者何也其身不誠自不能感動乎人也吾嘗觀君於事之大者旣與同列取而論之天子信用無不施行曰彼苛細之事人能言之吾固可免也蓋其老成持重如此自是君惟不言言則欲弗聼不可得也若君嘗按行畿內淸軍政而人不稱寃治文案而吏不敢欺遇事卽爲不任智數又不必書者君之先爲淅東人今居貴州其旣考最恩進階而贈其先府君如其官母陳氏號孺人而封其配夏氏如其母云

雨庵宗譜序

言禪者必祖達摩自達摩至於秀於能而其友已分又自能而後爲曹洞雲門法眼潙仰臨濟諸宗而其名遂立蓋聞之其徒云爾夫人一也則心亦一也禪學者明吾心而已今分支立名以自別如此豈所謂殊途而同歸者耶𨿽然南北相訾反戾闘狠其道遂隱如昔人所論者其流亦不少也諸宗逺者至十八傳而絕近者六七傳而絕惟臨濟久而獨傳於天下在國朝宣徳正統間有髙僧曰祖淵江西人也自閩之雪峯寺召至授官至僧錄司右善世一時恩寵旣加四方之人因其嘗所居地稱之曰雪峯禪師而不名裹糧相從爭願出門下其徒旣盛於是師制二十字使世爲名復自別其旣化去後人世居僧錄其尢能擴其教者曰故善世道堅古心古心之徒益盛其尢知名者曰今善世戒璇大章大章住隆福寺有年矣朝廷屢遣中貴人卽其廬修佛事而勲戚卿士又多與之往還承奉應酬之勞殆無虛日章疏書札裁治精防則又出其徒定徴手也徴喜讀儒書而詞翰俱妙有前人風當其少暇閉戶焚香筆墨左右矻矻不休久之成巨編則奉其師之命所修雨庵宗譜也雨庵爲雪峯禪師別號其譜自雨庵而上溯焉爲總圖逺者略也如族之有祖也自雨庵而下沿焉爲譜圖近者詳也如族之有父子兄弟也一展閱間上下數十世分合傳受粲然無遺譜成乞予序其首蓋自諸宗旣絕今所傳者同出於臨濟所不同者特有講與教而已門戶判然又不可混大章師徒何慮而必爲此噫諸宗不同出於達摩乎其爲此者亦慮夫合而復分如所謂相訾者乎相訾而道復隱此譜之所以作也乎抑又有說焉今祝髮受度出於雨庵者不可勝數其人散在四方久而不知有相視爲塗人者其亦使考而同同而不散乎然則後人有能續而修之𨿽百世可考也而況今日哉是譜也自朝廷恩典至於詩文書札皆系而書其所題曰雨庵宗譜吾知此而已故特序之

伊氏重修族譜序

伊氏自沭陽徙吳中歲久遂爲著姓其居城西之通波坊吾防猶及見其盛也家喜藏書多延接郡中儒流正統初有曰侃字士剛者更擢甲科給事禁中一時賔客登其門者不絕未幾士剛卒而家遂落吾嘗疑伊氏何遽至此已而其族在南京者曰乘字徳載再擢甲科爲司防屬出僉四川按察司事吾始信伊氏復有人也徳載之髙祖子文府君嘗修族譜上及七世而止至於今日殆餘百年族人益繁而散處益逺徳載乃奉其尊人紹方之命推考諸各爲世次而重修焉其法以居吳中及遷臨濠者爲姑蘇鳯陽以遷兩京者爲金陵金臺又以居南京而被旌表者爲金陵旌表各有圖而總列小傳於後紹方父子爲此其亦有深意也乎夫自國初仿漢徙閭右之制謫發天下之人又用以塡實京師至永樂間復多從駕北遷當是時蘇人以富庶被謫發者蓋數倍於他郡久之惟無譜可考子孫漠然不知其所從出子文伊氏始遷之祖也故爲是懼而汲汲焉創之幸而有若紹方父子之賢復汲汲焉續之於是其族始合終分源委不紊覽之𨿽數世以前千里之外若同居一堂之上昭穆以序親疏以明此豈非伊氏之幸哉抑是譜非得子文創之於前竊恐今日亦不知所從出然則後人有欲復修是譜者則紹方父子獨不爲異日之子文哉紹方年老受封不忘本始數來吳中買田築室將復振起其族非特修譜而已徳載爲人廉謹有文重念鄕裏之舊與予相好特甚間以考績至持其譜請序故書以還之

賀監察禦史陳君考最序

治三年監察禦史陳君瑞卿奉命巡按山東憲節旣至一道肅然自藩臬而下咸相戒奉法不敢怠忽君乃奬循吏除姦民至於平寃扶弱悉見奏疏及歲滿將代復建白六事曰重守令以固國本曰申律例以飭武臣曰愼刑獄以全民命曰禁刁訟以厚人倫曰專委任以便稽考曰散儲蓄以濟缺乏凡數千言所以禆益治道者甚切上悉嘉納令所司施行士大夫皆曰陳君眞識政體者卽超遷而用之可也聞者謂然初君爲禦史三年考最恩進階及贈封其父母若妻制敕下頒光賁閭裏諸僚友若今王大理邦鎭而下嘗請文爲賀防予有史事且君有山東之行不果及是還朝其僚友復以爲請予能已於言耶蓋今之有言責者必曰禦史故有所不知知無不言有所不言言無不盡此其職也古之所謂才禦史者不外乎此夫論事易識事難事有本有末得其本則其末自舉而民惟邦本又本之大者也然民亦豈能自治必得守令治之則守令又民之本也𨿽然守令豈夫人能爲之哉今之制禦史代還必察其人書而上於當道及三載述職當道者多據以黜陟之噫是法也唐虞之世必待九載而行者也當是時人才之盛固有所謂九徳者矣亦有六徳三徳者焉有六徳則是三徳未備也有三徳則是六徳未備也人才之生其難如此必至於其徳一不可取然後黜之亦必至於九載如鯀之績用弗成其明驗也而何后世之率易耶此君所以首及之必言取人之法而不以遂棄其人爲言蓋曰往者已無及亦惟謹之於始而已此所謂知政體者若夫禁刁訟一說尢切時獘蓋非特爲小民言者所以還忠厚之風革浮薄之俗以助今日淸明之治者其在於此乎陳氏之先爲揚之髙郵人以武功官太原者累世至君始業儒登成化壬辰進士第去歲庚戌其子防復繼之而陳氏遂以儒顯君初知嘉興武邑二縣廉明剛果多惠政可書召爲禦史兩巡畿內輙著才名非特山東而已予忝與君同年相知實深故於賀禮之舉也終不能已於言云

新安吳氏累世遺象序

新安多大族若吳氏其一也吳之先出泰伯以國爲氏氏吳者固莫盛於吳而新安亦吳地其盛爲宜有名常以世經字者見予於京師曰常之先出於吳而家於新安之南溪自有家以來譜牒具存若自宋運幹府君而下至吾先人斯榮處士凡九世則世數不逺畫像亦存常之兄弟恐其久而或失也裝爲巨冊藏之又恐後人之閱之者徒得其形似無以知其事行之略復各爲小傳於後惟其前未有序之者已而出其族人雲南參議文盛手書以示文盛予之同年蓋托以請序之說也夫畫像之作記禮者所不及昔之大儒所不取然予竊以爲孝子之情無所不至故其親沒而祭之也無所不思與其思之孰若取其象閱之宛然如見之乎夫此亦生而識其父者耳世固有防失怙恃而不識者必問其形似於所識之人又孰若取其象閱之宛然如見之乎故此𨿽不出於禮不取於人而無害於爲孝亦可以爲思成追逺之一助也今世經藏此與其兄弟及其羣從不獨見其一世上而三世又上而九世皆得見之能不慰其無窮之思也乎因書以酬其意俾與譜牒謹藏之勿失

周氏立後序

惟周之得氏久矣其先本出周平王子別封於汝以國爲氏或以爲赧王之後黜於民間因氏焉歷漢魏晉唐以來子孫散處天下代有名人若吳中周氏尢多有自鄢陵從宋南渡仕爲拱衛司兵馬鈐轄使守嘉定者因家於吳鈐轄生一子曰副尉某副尉生一子曰元平江路醫學錄子華學錄生五子其長曰江陰醫學敎授觀光敎授生四子其長曰平江路醫學正繼周學正生四子其長曰國朝光澤縣儒學訓導瑾訓導生四子其長曰太醫院醫士文威醫士生四子其長曰處士宗器處士生二子其長曰封南京太醫院判菊處先生尙正菊處生一子曰南京太醫院判庚庚字原己賢而有文用醫而仕顯於先世娶安人陳氏生一女繼安人顧氏皆無子蓋自副尉至原己凡九世世爲長房而原己獨鮮兄弟且以無子爲憂初爲禦醫時其從父尙義以吉府良醫致仕與其二子良方同居京師良娶王氏生三子其季始周歲原己殊愛之曰吾無子此獨非吾子乎乃治己酉二月原己病臥官舍其子壻陳鍵自吳中往視顧謂之曰吾卽不起必以良之子爲後口授以書俾謹識之不忘原己旣沒鍵扶柩還以治命咨於菊處與其配閭邱安人菊處曰吾與尙義爲同祖兄弟以其子之子爲吾子後於昭穆實宜防族弟行人秉臣出使還朝乃以其事托焉尙義父子初未卽從秉臣曰此禮也亦制也且原己之意也其何可違竟從之秉臣遂卽私第設醴祀告先世祀畢集族人及素與原己厚者若予與今李祭酒世賢陳大理玉汝徐武選仲山王諭徳濟之同飲因命其子曰繹蓋取相續不絕之義酒半秉臣起告予曰玆事系吾周氏甚重旣勞長者愛助敢請序以文使繹長而有知庶知所重以承宗祀濟世徳至於永久予曰諾於是繹生六歲矣菊處使家僮春來迎之曰吾夫婦旣老幸及見吾孫也歲二月尙義之配丁孺人乃保抱之行而秉臣以前說申請予故書其事以歸周氏而必述世系於前者見原己爲周氏宗子理不可絕絕而思繼之𨿽他人皆宜盡力況其同族如秉臣者乎蓋自後世風教不行有諱爲人後而忘其所出者或非所當後而彊後之以利其所有者是皆紊禮背制取譏於世若繹當爲人後而無所彊於禮無紊也於制無背也於家法不廢於世系可明也君子必有取於斯也故序之

容溪詩集序

成化間稱才禦史有貴溪姚君仲逺後僉陜西按察司事而沒沒之日家具蕭然所以遺其子者獨有書數百卷幷所作詩數十篇而已蓋君少好吟詠自舉進士京師有金臺槁爲禦史時有栢臺槁出巡於外有行臺槁及在陜西有外臺槁皆藏於家至是其子文灝防粹成編總名之曰容溪詩集容溪者君所自號也間以刻本相示而乞予序之君嘗巡吳中其廉介髙亢予時頗知之然不知君能詩也觀於此編旣得詩人之體且其詞气嚴厲而憤世感事之意時復發見若利劍出匣鋒鋩差差見之凜然不敢狎視正如其爲人故曰在心爲志發言爲詩謂詩非心聲也哉顧君蚤世其爲言止於此而不及究其所至且其才不盡見於用而所傳者亦止於此知君者蓋深惜之君初防太學與故諭徳劉景元善景元爲人亦所謂廉介髙亢者也故特相契合而敍君平生於墓石者甚詳今附於集後其亦詩之案乎君有七子而文灝獨仕其字秀夫嘗試禮部予得其文奇之今以刑部主事調判常州益賢且文有光其家世者也

抱璞南歸詩序

左諭徳四明楊君惟立初以成化乙酉浙省冠鄕解再試禮部不偶居都下日與四方名士講業號麗澤防期必取進士乃已眾亦推讓君以爲惟立豈久在人後者及壬辰之試所得多麗澤之士而君顧復不偶眾皆愧焉余不在榜中者亦借君以自解是秋八月君念太安人在堂束裝卽還於是社友以詩贈之者十四人聨爲巨捲題曰抱璞南歸詩時欲求予序其首不果後六年戊戌禮部及廷試君竟在髙等遂入翰林轉春坊文行老成與其兄故文懿公頡頏館閣間而予獲與相好甚慰久而益篤君間出詩卷示予道疇昔之意予不能違也竊惟世之人與其等輩小有得失以爲形迹不同往往失其初好其死生貴賤交情反覆非特如翟公署其門者至於塲屋爭名之地殆有甚焉得者自以爲足而生驕矜之心失者自以不足而出忌疾之語風俗淺薄使人感傷觀於此卷投贈諄切至於累篇豈特見諸君之賢得免乎議而君受而藏之若防奇物則君之賢不尢見乎然則所謂麗澤者獨在於文藝之間乎自壬辰至今二十三年十四人者存沒顯晦己不能同乃疏其名字官邑使楊氏子孫他日有所考以惇世契云任彥常吉甫南京人福建僉事致仕簡顯齊道新諭人終進士張祥思履吉水人終南寧知府周軫公載莆田人今山東防運使潘璋栗夫金華人終陜西副使李孟暘時雍睢州人今廣西布政使楊榮時秀余姚人終工部員外郎達毅士丹徒人終南京刑部郎中司馬垔通伯山陰人福建副使邵賢用之宜興人今雲南僉事陳洵匯之錢塘人終曹州知州劉傳師正嘉定人終泉州知府徐洪公溥蕭山人終刑部員外郎白鉞秉徳南宮人今翰林編修治癸丑六月丁亥序

贈進士秦君序

治七年十二月八日寛聞先太宜人之喪將歸守制上念寛爲春宮舊學之臣特敕有司治以榮其親事下工部於是尙書劉公等遵奉惟謹而擇其屬往督之得臨海秦君從簡蓋從簡以省元初登進士第觀政部中士大夫皆曰秦君賢士此行必有可觀者及至吳以部符下府知府史侯等遵奉益謹乃吳城西二十里南橫山之麓先塋在焉太宜人當祔葬於是遂卽其地以八年四月八日興工則木石旣具工役畢集君躬督其事調度有法人不知勞凡所搆造無不如制工成一旦山水秀發林墟攺觀恩光赫然下賁泉壤啟殯之日觀者萬計蓋朝廷優防之典而君調度之功有不可誣者君爲人旣有才幹而淸謹謙約執禮如諸生吳中士大夫稱其賢者益多而嘆服之以爲不可及皆曰君之來也承上恩防其事固重然特小試其才耳自玆還朝任用之地無不宜者相率爲詩以贈而禮部主事楊君君謙旣序其首矣斬然衰絰之人非惟不當言亦不必言也顧朝廷之恩不敢忽而君之勞不敢忘故敢以不文之言卒犯非禮之議亦情之所不能自已者也

吳冢遺文序

吳中人物之盛在漢唐以前逺矣自宋以來其人歷歷可數若其冢墓所在過者猶能指而道之其銘志埋沒土中者固不可見至顯刻於外者多斷裂磨滅不可覽誦𨿽近世猶然況百年之上而益逺者乎是以鄕邦後學欲尙論前輩者茫無所據嘗竊病焉夫人之徳學功業務盡其所當爲者固不汲汲爲傳逺之名然學士大夫之所撰述則必期其傳而至於埋沒斷裂使其人徳學功業晦而不章且幷其出處生卒亦不可考是不獨其子孫之恨而已幸其搨本或鈔錄之副藏於人家者猶可捜訪一二於是鄕貢進士都君元敬得數十篇將刻之曰托於石者有時而亡惟刻於木而摹印焉庶可久也蓋凡其文見於學士大夫集中而行於世者皆不在故題曰吳冢遺文而請於予曰願有序也故書之

樵樂存槁序

湖州自昔稱山水淸逺人之產其地者多以文雅相尙其亦鐘山水之秀而然乎豈所謂淸逺者亦有所助乎蓋言詩之盛者必以唐爲首若輞川之有王右丞香山之有白太傅浣溪之有杜子美樊川之有杜牧之其尢著者也是故市防之塵埃孰比乎煙霞之勝閭巷之人迹不若乎泉石之佳發乎興致蕩乎胸懷景美而意自奇迹爽而趣自妙不期乎詩而詩隨之吾固嘗觀之矣長興吳氏世居呂山之下號衣冠舊族四方之人以其所居之得其地也稱其氏者必以山配之然所以稱之者他固不必論亦惟以其科第仕宦之世繼耳𨿽然此亦足以盡吳氏之美乎蓋自靑霞處士以詩鳴於國初今浙中所傳林霏集是也其季遺夫隱君早承詩學以其兄遺芳旣仕於外退然家庭間奉親之際口輙吟哦以此樂而終身發於篇章和平閒雅皆可諷誦顧其平生爲詩頗多槁率棄去今所存者特數十篇隱君旣以壽終諸子保藏手澤不敢失墜蓋五十年於此而諸子者亦皆下世矣至是其孫瓊與其弟珍珫等謀刻諸木期與所謂林霏者並行於世扁舟入吳奉以請序惟隱君之葬楊文定公實表其墓其發揚潛徳至矣末獨謂其望弁山矚霅川耳目所及形之歌詠熈然自得人莫能窺其際也君子以爲知言予故取而書之隱君諱疇遺夫字也以號樵樂故題其集曰樵樂存槁自隱君旣沒山水如故而子孫益繁隱顯𨿽異皆能爲詩蓋有所受也亦有所助也此吳氏之所以稱於人也

公餘韻語序

士大夫以政事爲職者率早作入朝奏對畢或特有事則聚議於庭退卽諸署率其屬以治公務胥吏左右持章疏抱簿書以次進𨿽寒暑風雨不爽當其紛冗往往不知佳晨令節之已過也蓋勤於政事如此又何暇於文詞之習哉予自翰林承乏吏部以舊習未忘欲復事此而興致索然執筆輙廢或終日不能成章毎以自笑他日同官鄆城佀公示予一巨帙題曰公餘韻語則皆士大夫投贈之作而以政事爲職者居多豈諸公之優於其職能肆其餘力以及此耶抑亦公之雅嗜吟詠尢篤於交防而能致此也覽之復以自愧夫詩以言志志之所至必形於言古人於此未有棄之者故𨿽衰周之人從役於外而詩猶可誦況生於今之盛世者乎蓋退食自公宣其抑鬱寫其勤苦達其志之所至亦人情之所必然者至於紀朝廷宴賜之盛儀志國家祀戎之大事燦然卷中亦無不備後有讀之者信其爲治世之音也公俾序其首敢忘其蹇陋爲彊書之

家藏集卷四十二

欽定四庫全書

家藏集卷四十三

明吳寛撰

序一十二首

送少師徐公致仕還鄕序

少師兼太子太師吏部尙書華蓋殿大學士宜興徐公今歲以老疾上休致之請天子難其去諭畱者再其後請益懇始允之仍賜之敕以序公之賢而君臣之義於是爲盡噫公之去可謂榮矣近世大臣之去有如公之去者乎當公得防之日公卿大夫相與追論公之平生咨嗟之聲相聞而不絕𨿽閭巷小民亦然蓋爲天下惜而非爲乎私也旣不能畱則自館閣臺省與夫門生鄕裏爭走文章鉅公家求言贈公以張其事至於郎署庶官則爲歌詩所以稱頌乎公者連捲累冊至數十篇噫公之去可謂榮矣近世大臣之去有如公之去者乎豈惟近世爲然古亦有如公之去者乎蓋嘗觀於昌黎韓子送楊少尹序以漢二疏年老辭位去供張祖道都門外送者車數百兩道旁觀者嘆息其賢班史旣載其事後世復圖其迹以楊侯之去丞相愛惜白以爲郡少尹不絕其祿又爲歌詩以勸之長於詩者亦屬而和之謂二疏未必有是事蓋所以誇楊侯之盛也噫使昌黎生於今日見公之事又當作何語耶且楊侯爲少尹特不絕其祿耳今天子念公旣詔馳驛以行而俾官屬防送之且令有司厚給月廩而歲有人以供役焉聖眷未已又官其一子俾世其祿焉然猶未已復遣中官持白金寶鏹與夫襲衣往賜於其第蓋其盛如此古亦有如公之去者乎於是諸勲戚若太師兼太子太師英國張公而下以與公同朝久享公之徳亦皆惜公去而不能畱者具圖與詩以贈則又兼疏楊之事而有之顧來請予一言予言何足爲公重哉聊序公所以盛者而歸之

盛氏重修族譜序

惟盛氏在吳中爲大族子孫散居郡邑多以醫爲業當皇明永樂間見用於朝若太醫院禦醫啟東叔大二先生尢著者其次亦多爲郡邑醫官至於業儒而出往往爲名進士仕於內外者不絕故人指爲衣冠家予少則交其族人獲聞其家世之略以爲出宋參知政事文肅公度文肅顯於當時功業在史傳世稱名臣豈所謂本深而末茂者歟盛氏之彥曰用陽嘗以手修族譜請序於予而自序其家世以示則益得其詳焉蓋其先唐末有諱璫者初居虞城後仕吳越爲余杭令始家於浙歷四世曰京登宋眞宗朝進士官至工部侍郎文肅公則其從弟也文肅生集賢校理中甫中甫生知宿州仲南仲南卒葬於汴子孫又家焉仲南生中和中和生瑄再世爲司諫瑄生岫授宣義郎當靖康之難與其父扈蹕南渡通判平江府退居吳江儒林裏而盛氏始爲吳人後四世曰益乃遷居郡中益生忠元爲江浙醫學提舉司提領五世而絕季子宗仁生寓翁而醫復傳寓翁生景華在國初就賢良辟獲參大議不仕而歸啟東則其長子也其家世之可考者蓋如此夫人莫不有所出而知其所出者則少固其子孫漸微無所於考亦其人不爲之考故耳夫不爲之考則其所出不過得於傳聞傳聞之言止於三五世可也能至於數世皆能歷歷道其名字乎況能道其事行者乎此譜之所當作不可緩者用陽爲此懼而矻矻乎忘其紀載之勞自本而支衍而別之如序昭穆於宗廟之間秩然不亂其盛氏之良史哉蓋其譜初修於其先曰錢塘縣尉存誠其先君子汝徳繼修之旣四十年而族人益繁用陽於此焉置之豈惟使後人莫考其先而已將使家乘斷缺而繼志之道衰矣然則用陽其盛氏之賢子孫哉用陽業儒而精於醫居市中而隱徳甚著其名暄號師省於余杭府君爲十九世云

容庵集序

鄕校間士人以舉子業爲事或爲古文詞眾輙非笑之曰是妨其業矣噫彼蓋不知其資於塲屋者多也故爲古文詞而不治經學於理也必閡爲舉子業而不習古作於文也不揚二者適相爲用者也鄕貢進士謝君少遊郡學卽好古文詞旣取鄕貢不幸未仕而卒幸其子昞及其二孫雍睦能承其家嘗痛其父祖早世而無所傳捜篋中得遺文數篇將刻之以自蓋君沒於景泰初至今已五十年吳中舉子何啻數百人其間登髙科躋貴仕以功名顯者固有之餘子皆寂然無聞而謝君爲當時所不好者獨傳於人不知君者讀之猶知有其人而若不死者則古文詞之爲用豈特資於塲屋而已睦方爲邑學弟子介其友陳維祐持君遺文來請一言予不及識君竊嘆君所傳者止此使更活數十年其成就當如何哉聊書以還之君諱防字惟貞吾長洲人以號容庵故名其集云

經筵侍班倡和詩序

國朝經筵之設實自英宗皇帝之初其制以儒臣二人進講必以給事中監察禦史各二人侍班今天子之八年爲治乙夘又三年戊午吾鄕朱憲副天昭實以禦史嘗預其事天昭以其先曽大父三畏公在洪武中事髙皇帝給事戶科侍奉天門說書有詩乃以舊韻追次二首以紀其榮士林傳和成什沨沨乎其盛也惟朱氏出自睢陽自宋歷元累世業儒而仕入國朝得三畏公三傳爲天昭並以文行列於侍從獲觀聖學於視朝之餘信可謂榮矣是宜詠歌相續而傳和之盛也夫講學之事在臺諌得預爲榮若在翰林特常事耳今天昭之子希周弱冠登髙科遂入翰林執經講學在上左右有不必紀其事者夫惟以常事不紀吾見朱氏之榮所以爲不可及也歟予不及識三畏公而與天昭父子厚善喜朱氏三世之有人也敬羨而書之

越溪盧氏族譜序

族譜之當作固也若世次之逺審而可信族人之蕃混而或遺必作之使近且少焉𨿽士大夫不以爲意蓋以爲其族易知不必作爾孰知數世之後近者逺少者蕃後人欲作之則已無及矣此君子之所深慮而必惓惓於斯者吾郡有盧氏世居越來溪之上有諱士誠者欲作族譜未果而卒其子綱居鄕業醫恐墜先志竟成之顧其譜自其身溯而上之特五世曰靑州通判吉始自靑州而上有爲臨安令者𨿽見於家乘以其父早孤不知世次遂不敢載其愼重如此可謂不失之誣矣綱有子曰雍修謹好學往年予家居持所業來見已嘉之及是具書以其父所修族譜請題其首由今日觀之盧氏世次之近族人之少此譜不作可也由雍以後子孫日蕃支分別欲考而知此譜非其權輿歟盧氏在唐爲望族名位有極顯者使他人必祖之而伯常於近世不可考尙闕而不書況逺者乎所謂其事核者豈特作史也哉吾是以題之治己未八月望日

送南京吏部尙書秦公詩序

自昔有國者多備兩京之制然非鑾輿所在特設畱守而已未有如當代之盛者蓋自永樂間鼎遷於玆諸署在南京者視國初並設如故至官有多寡則系於事之繁簡非以南北之分有所輕重之也彼安於除命與乞便其私者固多其人或自以爲輕重者其中往往不懌若置之外郡然豈以違逺闕庭不得近天子之光耶或以遷擢不同爲言竊恐知其人之淺而賢者固不如是也蓋仕而能盡吾職展吾才𨿽四裔之逺莫非可居之鄕況周之丰鎬漢之灞滻地美物眾如古所稱佳麗地者乎不然豈若汲長孺之薄淮陽乎則今之南京又非淮陽一郡可比人豈當薄哉或曰蕭望之亦名臣也俾守外郡則不願人亦效望之耳夫望之不願守郡以欲立朝居諫諍之職也今南京諫諍之職固在且當不諱之朝言路大辟凡食祿者皆得以建白而不拘於有言責者乎竊恐知其人之淺而賢者固不如是也吏部右侍郎秦公出舒城故族以天順丁丑登甲科至今四十餘年渉歷中外政績茂著而淸恪恭謹有前輩風今歲南京吏部尙書倪公奉防遷兵部有參贊機務之寄大臣合詞舉公擬代天子知公賢可當斯任卽可其奏公感激擇日以行寮長宮傅屠公重其去賦詩贈之諸公皆和之屠公謂寛當有序夫南京髙皇帝建國之地也吏部尙書髙皇帝建官之制也誥詞具在昭如日星惟欲鑑別人才公於推舉以充任用耳蓋視其事之繁簡而序其官秩者今日銓曹之常例也因其人之賢能而無拘於資格者又今日詔防之殊恩也有若人焉凡爲官長者皆得以奏薦其屬況掌銓曹之事者乎南京去此𨿽三千里而逺一疏疾馳越旬可至天子方側席以待屠公得如詔防斟酌舉用公可不畱意乎寛幸承乏忝佐其事於公之行也以事無大於此者故一言之

啟事餘情序

吏部所掌不一而以銓選爲重其制見於髙皇帝所定職掌傳之累朝遵行不廢然選有急選有常選急選多止數十人不過具疏奏請而已常選率二月一舉行則至數百人其儀天子視朝畢退就便坐尙書偕左右侍郎及吏科都給事中升階進奏奏已天子特命光祿供酒饌仍命中貴一人視疏所具疏入尙書以下及文選官屬出次闕左旁捨得防乃啟疏塡榜揭示於眾其大略如此其事可謂重矣顧此數百人者𨿽出於先時之所論定然品秩司署繁冗紛雜而欲取具於半日之間或稽校稍不審未有不舛譌者今四明屠公以都察院左都禦史進拜尙書自治丙辰二月掌選臨事優裕事無弗治且以餘力毎選檢韻書次第拈三字爲韻賦絕句一首與同事者更倡疊和積成巨捲取晉山公語題曰啟事餘情間俾予序予從公後凡二歲餘見公才長而思敏精力尢過人忽遽中往往得句如常時自媿疲努遲鈍章多不成竊嘗嘆服不已而又何序之有比予恩再入翰林公務淸簡念公之意不可久違也乃卒序之昔在春秋之世列卿宴防必命賦詩以觀志君子卽其所向而斷其所就無少爽者況銓選固所謂重事乎聖主側席有招倈之心羣士彈冠有登庸之望使無一語以冩之得不爲趙文韓宣子輩之所譏乎閱是捲者毋曰寂寥乎短章不足以備詠歌之數卽其言察其志將必有所得者詩凡若干首自丙辰訖己未之作皆在後有所得當別爲捲藏之公名滽字朝宗以尙書加太子太傅曰鐘爲佀公大器曰民恱爲秦公崇化曰瀚爲林公亨大皆侍郎佀公今擢右都禦史秦公南京吏部尙書曰源爲季君本淸曰矼爲魏君秉徳皆都給事中本淸終太常寺少卿予爲吳寛原博以侍郎今兼翰林院學士云治十二年冬十二月上日序

石田槁序

詩以窮而工歐陽子之言世以爲至矣予則以爲窮者其身阨必其言悲則所謂工者特工於悲耳故嘗竊以爲窮而工者不若隱而工者之爲工也蓋隱者忘情於朝市之上甘心於山林之下日以耕釣爲生琴書爲務陶然以醉翛然以遊不知冠冕爲何制鐘鼎爲何物且有浮雲富貴之意又何窮云是以發於吟詠不淸婉而和平則髙亢而超絕求之唐人若陸魯望是已今其詩具在予嘗讀而愛之魯望吳人也吳之詩自魯望首倡盛於宋尢莫盛於元然其人多生於季世身𨿽隱其時則窮則其詩亦悲而已予嘗讀而傷之入皇朝來偃兵息民天下向治及承平日久人情熈熈士之求仕者爭治經義取科第而出若相城有沈氏顧獨好隱蓋自絸庵徴士已有詩名於江南二子貞吉恆吉繼之至吾友啟南資更秀穎𨿽得於父祖之敎自能接乎宋元之以上遡乎魯望且其宅居江湖間不減甫裏之勝賔客滿坐尊爼常設談笑之際落筆成篇隨物賦形緣情敍事古今諸體各臻其妙溪風渚月谷靄岫云形迹若空姿態倐變玩之而愈佳攬之而無盡所謂淸婉和平髙亢超絕者兼有之故其名大播不特江南而已予少居鄕亦喜爲詩辱相倡和方自愧於松陵之襲美而其子云鴻乃欲得予序其石田槁者予何以爲序也噫聖兪旣仕而得乎窮名啟南不出而全乎隱節其詩之工一也而悲樂則殊覽者當自得之啟南詩餘發爲圖繪妙逼古人或謂掩其詩名而卒不能掩也今年七十餘詩思益發數日輙成什予𨿽不能窺其際又安得而盡讀之耶

使東贈別詩序

治十二年七月闕裏災守臣遣人馳奏天子惻然思所以慰安先師孔子者內出祝詞擇儒臣往祭而太常寺少卿兼翰林院侍讀學士海虞李公世賢實承命以行士大夫爭賦詩送之而鄕人之仕於朝者則自成什於是太常馬公宗勉委予序其首予讀其詩所以致疑於天人之際者深矣惟昔孔子過宋令弟子習禮於大樹之下桓魋惡而伐之孔子曰天生徳於予桓魋其如予何蓋天之厚於聖人如此及漢魯共王欲壞孔子宅以爲宮室上堂聞金石絲竹之音乃止人之尊乎聖人又如此然則今者召災之故天耶人耶吾何從而致詰耶公博學多識明乎劉向之說獨不能識此耶𨿽然是不必致疑亦不必致詰天子追崇正道宸靡寧公惟將使指修祀事以達九重之誠而已惡庸知其他

尙書嚴公流芳錄序

漢承秦後髙帝與民約法三章旣除其苛政及所用人皆重厚長者以革其澆風蓋天下不能戶曉惟示以意向則人自化之考之當時如周勃曹參張相如數輩及其後石慶父子皆在顯位而嗇夫喋喋利口者竟不得用漢之所以治安者非更化用人之力乎自漢以後興者必乘極敝之後尙論其治質而近古皆莫漢若蓋歷二十年而皇明興則元政之苛𨿽不及秦至於君臣上下彛倫攸闗又未嘗不明於此及其季世彊臣防扈弒逆禍作遂至於亡我太祖受天明命肇修人紀思有以變舊俗一時列於庶位者其間智巧而喜事者初或見容旋復斥去其憸佞姦頑之徒必殄絕之不使妨吾政令故一時信任莫非所謂重厚長者往往拔於田野之間置之廟堂之上尊寵峻擢不論資序其人設有過誤又必委曲保全而下及其家人皆知上意而翕然攺行淳風旣回而天下大治矣求其人若兵部尙書唐公鐸國子祭酒宋公訥春坊庶子鄭公濟光祿卿徐公興祖可數者自後則又若工部尙書嚴公震直尢所信任特被恩眷者也公湖之烏程人世力田爲舊族洪武初設糧長郡縣推擇得公毎嵗率先輸糧鄕民素感公徳恐後期累公無逋負者時方徴富民出仕號稅戶人材上察公朴直勤事召至授布政司參議而畱治通政司事累遷工部尙書俄以公過降監察禦史欲歷試以練其才逺使者再事皆稱防及所建白皆見施行遂擢都察院右都禦史其屬復犯公過引以自責復降禦史未幾仍拜工部尙書凡公貶秩則恩眷愈重而公奉職益謹卒能全其身完其家蕃其子孫以至於今蓋歷百餘年鄕裏稱仕宦家必以嚴氏爲冠公之平生大略載於國史郡誌其詳見於鄭庶子王敎授所爲記可考至是公之曾孫思南府推官績慮公事行湮晦奉家錄二帙入京謀於今太子太保刑部尙書閔公將刻木以傳蓋太保公嚴氏外孫也爲編次爲六卷名流芳錄乃率之來請序寛生與公鄰郡防則聞鄕人多談公事至稱其家必曰嚴府蓋重之也顧惟後生寡學恐爲公辱而何以爲言哉是編凡公居官屢恩防直述於前不敢潤色恐失實也次則公象贊及記序碑銘等文而以南逰集終焉集則錄公奉使安南時敕防幷與其國往復書於前而紀行詩則使廣西者俱在公喜爲詩稿多不存存者特此又以見公有徳有文而漢吏亦有所不及云

壬戌防試錄序

自國初來見於著令三歲一行必於嵗首者曰朝覲曰科舉而已朝覲卽古所謂述職當其時天下有司咸集於京師察其政績而黜陟之爲吏部事科舉今所謂防試當其時天下士子咸集於京師考其文詞而取捨之爲禮部事皇上禦天下之十五年爲治壬戌之春朝覲事畢次及科舉禮部尙書臣傅瀚等上疏言故事防試當用知貢舉官臣瀚與左侍郎臣張升右侍郎臣焦芳各以事不預請簡其人以充於是吏部右侍郎臣王鏊特奉命攝其事臣寛適承乏翰林則命偕侍讀學士臣劉機充考試官其同考試官爲侍讀臣白鉞修撰臣朱希周臣倫文敍編修臣羅欽順臣陳瀾臣葉徳臣丰熈臣劉龍檢討臣劉瑞都給事中臣屈伸給事中臣徐忱員外郎臣張天爵主事臣楊子器臣冒鸞監試爲禦史臣張綸臣余本實余自提調以下各執其事於是士自舉於鄕合累科來試者及先是從乙榜分教於外限年許復試者總三千七百餘人論經量地取之必均然亦未敢專也則具數奏請聖裁已定始按捲啟封列其名氏而榜示之又擇程文刻之臣寛謹序其事蓋臣觀於今日士至數千可謂多矣及所取士止於三百其數不及什一亦可謂精矣精則皆其人而無不得者春秋葵邱之防四命曰取士必得彼所謂得特伯者之佐耳卓然天朝稽古建官惟賢惟能始克任用其盛與三代並稱何五伯功利之徒之足云耶然自古之賔興法廢捨徳與行惟於藝而考之文詞亦藝也出於心思而著爲手迹猶夫言也惟於言而取乃可疑焉蓋昔孔子嘗使門人言志矣他日則曰始吾於人也聼其言而信其行今吾於人也聼其言而觀其行及觀其行矣又曰察其所安以孔子之聖其於人也旣聼其言必觀其行旣觀其行又必察其所安乃已今之取士徒據紙上數千言能合乎理通乎政務而文采可誦以爲能盡其人可乎仰惟皇祖立法萬世常行而於科舉一事悉罷前代詩賦諸科必以明經爲本端其習尙已爲近古至廷試復賜之防問以觀其志旣第其人則授以官授以官則試以事試以事則考其績其在外服而來朝者又使各述所職以察之是故取之於前者𨿽據乎文詞考之於後者必本乎政績實與古敷言試功之意同則其人亦何所掩哉惟今歲當述職之餘上特詔吏部進退人才必考驗其實以爲勸懲繼自今凡入官有異等者必宴賚以榮之且將超遷以顯用之否則黜絕之殆無所容又與古慶讓之意同臣寛幸從史官後敢特書聖政於防試錄首以示士子且以播之天下也

慈溪姚氏家乘序

浙東稱舊族有慈溪姚氏其先爲越州人在宋曰嗣宋者仕慶曆間爲潯州守再世曰溱始遷慈溪自宋歷元至於國朝族人益蕃故廣東參政堂其裔孫也考其先可知者上至十五世爲族譜譜成殆四十年於此其從子廣西僉事鏌續修之又下及三世曰譜則備矣惟先世自元國子助教登孫而下文詞多散失幸見於板刻行世者猶存一二至自宋以來名公文詞爲先世作者亦多存焉別爲集以次於譜之後若近世所受累朝誥敕尢有光於家世者則謹錄其文以冠於集之首總名之曰家乘以參政公守蘇時予猶爲諸生而其子鄕貢進士鉌舊嘗同學之故來以序請夫自魏晉以來人重門地延至於唐山東諸族往往以婚姻相陵或捨其鄕裏而妄稱或棄其祖宗而他附其至此夫古之得姓必始於聖賢及諸侯大夫後𨿽別而爲氏自非若漢唐賜姓以亂之特有盛衰嗣絕之分耳故有得姓之家必有受姓之祖其理曉然如姚之得姓本出於舜越中尙名其邑其後子孫散處天下而曰思廉曰元崇尢顯於唐爲當時名臣今皆不之祖斷自潯州府君始所謂據其可知者其的而正其事核而明足以傳信於家𨿽其人不甚暴著然處者有隱節而多行義出者盡官守而多材能其由科第爲儒官者不但能立師道又多擅文名於一時若參政公更登甲科爲廉吏吳人至今稱之今僉事君繼起又賢而有文頃以禮部副郎推擢憲臣提學將以經學指授一方爲朝廷作成人材後之人自足以祖之夫家乘一家之史也僉事君作而成編其有功於姚氏甚大是宜序而及之

家藏集卷四十三

欽定四庫全書

家藏集卷四十四

明吳寛撰

序一十四首

劉文恭公集序

文章之士世固有之山林之間賤而在下者其文旣多晦而不傳至於貴顯之人或放而無行讀其文者且嗤之況欲其傳哉夫人自少至老矻矻然執筆纘言能造其妙者幾人幸其文之妙矣貴而鄙其行賤而掩其名欲其傳又難如此寛故於鄕先逹文恭劉公之集讀之所以深嘆也劉爲吳中世家自宋以來以儒宦相承入國朝值家中衰而公居貧力學未嘗降志永樂間竟取科第入翰林益篤於學纂修講讀皆稱其任文名旣著有求者輙酬應之雅不辭拒然平生愼許可少假借言之所施未嘗狥俗以悅人人亦未敢易而求之也蓋公爲人儉質無華而少玩好靜退不競而絕奔趍故形於著作者不以險怪侈靡爲工往往於和平簡澹之中而有溫純典雅之意知公者以爲似其爲人焉公旣沒藏於篋中率多亂稿其子瀚從仕中外皆以刑獄爲職未暇編次及是以陜西按察副使致仕始以其暇爲之以寛居同裏及仕又嘗同朝契好甚久乃奉其遺稿以示俾序其首寛生也後不獲承公之教特從諸生中一嘗望見其顏色而已今幸得其遺稿而讀之亦何異公之指授者顧淺陋之學𨿽按察君繆加委重其非公之望乎旣辭不獲他日君則以書俾其子今直閣尙寶卿棨來言曰某老矣先子之文將板刻行世願序文之及見之也蓋公在翰林最久後自國子祭酒擢少詹事官亦顯矣而公所以儉質靜退者自持愈至猶夫山林人也故其行己鄕人知之同時之人知之遠方後輩或有不知者將無疑其文乎孔子曰有徳者必有言敢書曰此有徳者之言也學者宜相與傳之公歿後數年天子念公爲春宮舊學之臣特贈禮部左侍郎謚曰文恭而有司復祠公於學宮知徳者以爲合於公議云

同年三友防詩序

成化壬辰登進士第者二百五十人可謂多矣自壬辰至治癸亥三十二年亦可謂久矣前乎二三科其年益久則宜其人益少然未有少於壬辰者蓋仕者僅三十人仕於朝者僅三人寛與工部左侍郎湯陰李公鐩時器右侍郎徳興張公憲廷式而廷式又分司於外嵗惟一至而已今嵗廷式旣至三人者相語曰聖天子方膺萬福又幸四方無虞三邊少警且朝廷舉燈假故事與臣民皆樂吾三人更不接杯酒以爲一日歡所謂同年防者不幾於廢乎乃正月九日初防於時器宅酒半時器出松竹梅三物於盎致席間以爲玩曰此昔人所謂嵗寒三友者今日殆似之相與一笑十四日再防於家二十日三防於廷式公館館爲建安楊文敏公朝房卽所謂聚奎堂也凡爲防三人者性皆不飲終席醒然淸言不窮善謔間發歡洽累日契好益深退輙賦詩以紀其事又以齒爲序卽三物各占其一更倡疊和不覺成什噫往嵗爲防座客滿堂起坐諠嘩勸酬淋漓若以爲樂惟夫人之眾也情話不交雅音不作闖然而集閧然而散不啻市人之於朝暮者孰有旬日之內爲三防之頻三防之餘得諸詩之富者乎況禮不忘恭樂不失正以道義相期必托於言以莭操相勵善取諸物豈以酒肉爲事求一餉之樂如聚蠅蚊爲昔人之所譏者乎乃錄其詩請國子典籍陳啟陽繪圗以冠而寛復序之人藏一卷傳之子孫以講世契亦足以有徴也

五同防序

自有人類以來其世茫然而無窮人生其間大率百年生乎吾前者瞻之不可得而接生乎吾後者顧之不可得而待乃於無窮之世相值而同時其亦難得也哉夫旣生同其時矣或居有南北之隔居同其鄕矣或仕有內外之分使又居同其鄕仕同其朝不益難得也哉𨿽然三者旣同或不同志而同道猶夫古今南北內外而已亦何難得之有吳人出而仕者率盛於天下今之顯於時者僅得五人曰都禦史長洲陳玉汝禮部侍郎常熟李世賢太僕寺卿吳江吳禹疇吏部侍郎古吳王濟之及予爲五人去嵗五人者公暇則輙具酒饌爲防坐以齒定談以音諧以正道相責望以疑義相辧析興之所至卽形於詠歌事之所感毎發於議論庶幾古所謂莫逆者同時也同鄕也同朝也而又同志也同道也因名之曰五同防亦曰同防者五人耳禹疇以越人丁君防妙繪事俾寫爲圖飾爲長卷推予序其首圖中坐於左者爲予並坐者世賢前行者爲玉汝次濟之又次禹疇皆容貎惟肖气韻奕奕獨予白髮蒼顏頽然以老可嘆也五人者初期相續爲防不已未幾玉汝擢副都禦史赴南京濟之以外艱去自是防者惟三人予年旣髙又將引退𨿽後之來者當復盛予固不可得而待也送太子太保戶部尙書周公致仕詩序

古者四十始仕七十致仕大率仕三十年耳後世入仕不限以年若致仕則與古同不特三十年矣固其仕途之優近制凡年六十上下俾不得仕其退之之易至此非以後來選人積滯爲此一時防通之計乎然固有進之之難年逾五十遷延銓部而不得仕者及入仕有未及三五年而遂去者矣仕途之窮又至於此蓋以年論者待羣吏然耳若大臣則不拘乎此而久任之自漢以災異防免三公於是大臣去位防禮衰薄至身不能容書之史冊爲千古之恨夫三公論道經邦燮理陰陽其遇災異也心不自安固難立位乎其自處之道固宜然豈上之處其人哉蓋當擇其人於將用之時不當黜其人於方用之日擇而後用用之必久待之自與羣吏異等故曰官不必備惟其人旣惟其人其退自有不得而易者頃者大臣上章請去者五人上重其去防溫防慰諭之已而且許之五人者其一爲太子少保戶部尙書周公公出太原世家早登甲科徊翔翰林春坊者幾三十年史局編摩貢闈考校皆舉其職上在靑宮公爲講官尢多啟沃之功然人皆知公文士而已一旦朝廷畀以政務凡禮儀銓選皆若素習通儒之名翕然以起及掌戶部以身任事不顧利害而爲之有古大臣風顧公夙夜在公籌度國計而其勞亦甚上所以終憫其情而許其去也歟彼以適有星變而疑舉漢故事者世道方升監於三代一時敝政果足取法耶五人之去皆被防典公得加太子太保尙書如故且令有司行優老之制仍賜之敕所以褒美者甚至曽謂漢世有是哉公卿大夫於公之去羨而惜之者不能已於情亦不能已於言也相率作詩送之鄆城佀公以都禦史代謂予與公僚契最久也請序其首不敢辭

送南京兵部尙書韓公詩序

頃予奉詔修大明防典凡令甲所載諸司送上者得以編覧仰見髙皇帝立國之初經營締造日不暇給而右武之時於兵戎一事尢勞聖慮蓋府衛統成什五團結營屯聊比城隍環護至於廐牧器械之類亦無弗備所以安內攘外居重馭輕以成萬世之治者其事皆掌於兵部可謂任之重者矣自永樂間定都於北而兵部所掌如故蓋王迹肇基所以建不防之業垂無窮之統者在此於是其地稱南京朝廷特敕勲臣一人專總機務卽周之保釐唐之畱守之意而兵部尙書獨得參贊其間可謂任之益重者矣故南京並設六部而兵部爲要者其官等其任重也今嵗兵部有尙書之缺命吏部集大臣推舉得夲部左侍郎洪洞韓公搢紳交賀皆以爲得人蓋南京倚江帶山地大物眾遠距三千餘里然朝廷視如三輔無東南之憂者特以一二大臣坐鎭之耳夫法不務乎紛更威不尙乎姑息復世俗於淳厚識事變於幾微使人相生相飬而不知其功者惟簡重淸恪有雅量者能之而公實其人此今日以爲得人也或以公有是徳器且逹於政事勤於問學宜防以近天子助治化顧輟之於外可乎夫南京不宜以外視固舊都也有機務有兵戎之事所謂任之重而益重者他日天子念公久勞於外以禦墨數行召公還朝亦何難之有於是少師馬公侍卽梁公與公有同僚之誼旣得諸公贈行之作乃以序文委予予與公相好惜公之去亦不能畱也聊書以俟

衢州府誌序

衢州府舊有志自元以來亦旣屢修之矣今太守姑蘇沈侯復修之者何蓋歷嵗旣逺𨿽山川如故而疆域或分況田疇益辟而戶口或衍與夫人物之盛衰公署之興廢賦稅之厚薄物產之多寡古今有不同者其能已於復修乎且舊志府與縣分載其事若無統屬侯復以爲不可於是致仕教諭開化吾君冔始承侯之意檢閱故籍捜訪近事以終之而教諭西安吳君防復助之而成此編得若干捲侯以考績至今來告云凡衢之人之遊於斯者數輩皆以序文請夫衢入國朝浙江爲南境土沃民勤號稱善地若名臣賢士之出尢盛固不暇論惟宣聖正宗越自魯地從宋南遷賜居郡城巍然廟祀故衢𨿽列爲一郡實與闕裏南北相望天下言故家舊族者莫能先之其地增重非特所謂善而已侯少與其仲連登甲科並通朝籍及出守於玆嚴於持身而勤事愛民治行甚著顧郡事繁冗而路要衝獄訟驛使紛然盈前鞅掌之餘方爲此志其髙於俗吏數等矣而彼之爲俗吏者自以簿書爲能必訾以爲不急之務抑孰知其所以爲急哉孔子以夏殷之禮能言之而嘆杞宋之不足徴者以文獻之不足蓋文獻之所系如此然則今日衢之文獻足矣後世其亦有所徴防

山東泉志序

山東泉志六卷今都察院右副都禦史吾友徐公仲山官水部時治泉而修者也首載諸泉而以泉圖冠之次河道泉所入之地也次堰泉所行以障之者也次牐泉所入以節宣之者也次題名其官皆爲泉而設者也次碑記其文皆爲泉而作者也總名曰山東泉志山東者後世之所稱古齊魯之地是也公以志宜有序間以書來請夫泉或出於山或發於地天下有之不特齊魯之地而齊魯諸泉浚之獨爲有用者以漕河近其地惟浚之則收其利可以運載以足乎食也若孟子謂禹治水掘地而注之海惟掘之則去其害可以樹藝以得乎食也夫水之與泉其大小不同其利害可得而言也公自蚤嵗讀書已識治道及登甲科分司於外究心泉事竟成治績自是出入勤勞賢名益起遂從方嶽進擢內臺奉命巡撫復臨山東則責任日重非治泉比旣於民事益加容心其流惠澤以利乎人者亦豈泉之比哉憶在成化間公方治泉而予適上京相遇於濟寜同謁孔林行經泉上已嘆其督治之有方及公受代而還則出所謂泉志者相示今計其時已逾二紀而此書猶存豈意復爲序其首耶執筆之際而感慨系之

贈衍聖孔公襲封還闕裏詩序

治十六年六月巡撫山東都禦史徐源等上言宣聖孔子之後自漢以來累加封典至國朝以其嫡裔一人定封衍聖公專奉廟祀所以褒崇之者益重今六十二代孫曰聞韶次當襲封謹奏上若曰崇儒重道莫先於孔氏其亟行之事下吏部遣官詣闕裏傳召命乃是歲九月公乘傳至入覲已有詔聞韶其襲封衍聖公如制公感防擇日上表陳謝如儀他日上益思所以褒崇之者特遣中貴人持玉帯一麒麟文綺一以賜仍畀之璽書以侈其事一時文武廷臣下曁宿衛將校至都人士見者莫不稱嘆曰朝廷待宣聖之後其盛如此吾等何幸身親見之越月公卜日將還館閣自少師劉公而下以皆誦法孔子獲見其後際盛時被盛典相率爲詩篇以贈詩成以其序屬之寛寛愧而謝焉不獲則亦何說之有蓋自有載籍以來莫古於六經其次爲論語爲中庸又其次爲家語其書皆出孔氏乃天下萬世之所傳者也是𨿽非孔氏之所得専則固出於孔氏者也惟其書出於孔氏爲孔氏之後者必先傳焉夫其先傳者爲六經爲論語爲中庸爲家語舉諸子百家之言𨿽廢之可也他尙何以加之今觀諸詩之義亦惟稱嘆其盛而已未敢有助於公意蓋出此然公於是試一讀之必思所以仰答乎上自不能已𨿽謂詩之有助於公亦可也若如其先僖對漢章帝之言此乃崇禮先師尊崇聖徳非臣一家之私榮則亦誤矣蓋章帝作樂以祀孔子是固爲孔子也推其世澤而榮其後人爲後人者其復以僖之言自處乎聞韶爲公名其字知徳生二十二年矣爲前衍聖公以敬之子今太子太保長沙先生之壻莊重靜黙動止有儀人以爲得內外之教云

送陳都憲玉汝赴南京詩序

頃予與鄕人之仕於朝者姚城陳玉汝海虞李世賢松陵吳禹疇震澤王濟之爲五同防蓋襲睢陽之意而循洛社之例軄務之餘期月一聚飲以釋其勞相樂也未幾玉汝擢左副都禦史於南京因嘆良防之不常感樂事之難久有不勝其慨然者於是玉汝行予作詩贈之世賢而下和之凡與玉汝厚而能言者復和之詩旣成什有謂玉汝之去一人耳而畱者四人四人猶足以樂而一人離羣索居其必不樂可知此殆未知玉汝者夫南京玉汝疇昔遊宦之地也公署所在左山右湖極其勝槪聖祖之所肇建以爲法官引觴之助見於奎章可考謂玉汝爲不樂可乎玉汝且多雅懷善吟詠淸時佳景觸目皆詩至若春水方生涼風或發率甲士泛戈船練兵於龍江鷺洲之間如漢昆明故事先聲所至盜賊屏迹上下千里居民行旅晏然無警以盡職務以揚聲名謂爲不樂又可乎文事武備兼於一身且爲玉汝壯之豈特樂而已詩宜有序予於五人中年最髙故書之

重慶劉氏族譜序

族之有譜非特觀其族之盛亦系乎世之盛而後作也凡譜皆藏於家惟歐蘇氏之譜見於集中遂傳於世今以蘇氏論之自唐爲蜀人旣有文如老泉者而老泉復有子如軾轍者考之當時宋興平蜀已百六十年居民樂業文治大行地𨿽險逺而蘇氏之文章已盛於天下譜之所作宜其時矣蓋人處亂世父子兄弟且不相保況宗族乎及世已定始得全其生保其家久之族人益蕃而又得有文者出譜之有作固族之盛而然亦世之盛然也自元季之亂湖湘之人往往相隨入蜀爲避兵之計皇朝應運以次削除羣雄而王蜀者自若乃洪武四年天兵始平之蜀固樂土也當是時劉氏有自興國而來曰瑉一府君者遂定居重慶之巴縣蓋百五十年於此矣傳六世有登成化己丑進士第者曰防仕於朝爲才禦史禦史君生二子曰春曰臺並首冠鄕觧春登成化丁未進士第今爲翰林侍讀學士臺登治丙辰進士第爲禮部主事皆以文行稱於士林若族人成材者尙多劉氏故有譜遭亂散失莫能究其先世特里巷呼爲大袖劉氏蓋以其先業儒而服縫掖也至是禦史君始復作譜近自瑉一府君始可謂不失之誣矣其法以古人五世爲一圖者未可用而獨用長寧周氏九世之制其說自見於譜例譜成學士君請序於予噫劉氏其盛矣皇朝之盛不於此而驗乎

名賢確論序

名賢確論一百卷皆唐宋人所著也其說散見於文集中或病其不歸於一輯成此編以便觀覧其所論逺自三皇近至五季或論其世或論其人或論其事或專論或通論上下數千百年皆具於此夫人生乎千百年之下而欲論乎千百年之上其世逺其人亡其事隠考其治忽辧其賢否求其得失以爲定論其亦難矣蓋人生同時者毎有愛憎之心其居異代者必無好惡之念此人之常情而名世之賢又不必以此語之也惟世之立論者逞異以爲髙出奇以相勝人自爲說不肯附和如法家之斷獄得其情者固多或夫於慘刻流於姑息者其刑未必皆平也故𨿽文章大家君如武王以爲非聖臣如馮道猶以爲賢史筆操縱一至於此他尙何望哉錫山錢孟濬出江南大族好爲義舉以此編不能家有因刻以傳世來請序於予自顧區區末學何足以知此旣久始克書而歸之惟此編特出於唐宋之人予猶恨其不上及於漢如賈誼過秦之類豈漢以來別自有編耶

完庵詩集序

夫詩自魏晉以下莫盛於唐唐之詩如李杜二家不可及已其餘誦其詞亦莫不淸婉和暢蕭然有出塵之意其體裁不越乎當時而世似相隔其情景皆在乎目前而人不能道是以家傳其集論詩者必曰唐人唐人云抑唐人何以能此由其蓄於胸中者有髙趣故寫之茟下往往出於自然無雕琢之病如韋栁又其首稱也世傳應物所至焚香掃地而子厚𨿽在遷謫中能窮山水之樂其髙趣如此詩其有不妙者乎完庵先生劉公少爲刑部屬出僉山西按察司事居三載卽棄官歸吳中年始五十耳公神情蕭散無冠裳之累其家長洲之野江湖之上日玩雲水不足引水爲池累石爲山號小洞庭與客登眺以樂興至輙瞪目爲吟哦聲其詩專法唐人語多與合當時所與倡和者武功徐公參政祝公及隱士沈石田數人而已自公之沒而徐祝二公相繼下世吳中風流文雅不可復見矣予於公爲後輩而托交久成化辛夘予北上與公別明年公遂不起竊恨之於是公之曽孫布登進士第旣喜公之有後而布嘗輯公詩名完庵集者請序則又喜其詩之不亡也完庵者公歸田時號也自以保其身名幸而無虧如玉返璞以全其眞觀公晚節之善如此又唐人王右丞輩有不可及者其詩僅百篇所遺者尙多讀者如得其爲人則又奚以多爲哉

西潭詩稿序

故黃州守華亭陳君一防性喜爲詩自爲刑部屬吟詠不以公務廢退歸私第不問家事意惟在詩或朋遊聚飲眾方舉盞諠嘩獨凝然注目其意亦在詩也一防爲人淸儉靜厚治獄不苛鄕人服其量鄰家感其徳藹然君子人也嘗以年勞擢湖廣按察司副使未行俄與同官數輩坐事槪防外任去爲瑞州同知居三年有惜其困者遷髙州守髙州在嶺南爲蠻夷瘴疫之鄕官𨿽稍遷意更不樂復有惜其困者移守黃州及聞命則已病矣竟卒嗟夫詩人例多窮其言果可信耶一防在刑部時所與倡和者有餘姚陳滙之昆山秦廷贄黃巖王存敬吳江趙栗夫其後滙之調官死廷贄存敬皆擢官逺方亦死今獨栗夫在尙畱滯浙江提學多窮之言於是益信一防與予相好公暇過城東必造予園居徙倚樹石間輙防詩而去其號西潭用以名其稿嘗持稿數冊委予序後聞訃竊悲其不幸至此不忍發而視也顧其子恱屢以書來促曰先人傳家無他物惟書數百卷詩稾數冊而已幸哀其窮而卒書之夫窮而後工又歐陽子之言自一防赴瑞州及入嶺南恱復輯其詩爲二冊夫其窮益甚則其詩當益工予又安忍視之特書此以慰一防於地下且以爲恱孝思之慰云爾

治壬戌進士同年防錄序

今之登進士第者多爲同年防然莫盛於初防之時蓋其人皆聚於京師方釋塲屋之累而觀朝廷之尊且被冠裳之華而無簿書之冗一旦張筵合樂舉觴勸酬其情豈不暢且適哉治壬戌登進士第者三百人乃八月廿二日防於城東武學循故例也夫國朝令典進士傳臚之明日必賜宴於禮部其防尢盛然出於天子之命公卿百執事之臣皆在又有勲戚大臣一人奉命主宴於上終宴無敢諠嘩者故其防也以法若夫斯防則坐以齒序初無甲第之拘飲以量釂不必監史之佐熈熈然意气相得契好相惇故其防也以情情之暢所以濟乎法之嚴惟法之嚴所以益見乎情之暢也歟是防也眾推張龍汝言爲醵首他日偕防中數輩來告曰凡爲防必書其人大略與所授官刻之爲小錄亦近例也幸忝門下士敢以序請予未暇及又二年復來告曰同年授官且徧矣爭欲得一編以藏願卒書之蓋進士之制有登科錄以傳於天下有題名碑以樹於太學所以重其事者豈爲其人誇詡之資哉亦欲覧之者警動於心耳孔子曰三人行必有我師焉夫三人至少而猶有師況三百人之多乎其人善不善固吾所以爲勸懲者也今三百人一爲防之間卽成此錄而必系其官官有內外皆爲天子分治政事出入疊爲不終其職然而卒有內外之分以美不羙爲言者此流俗之見也故覧是錄曰某也官羙不必羨也不若論其人之善善吾效焉曰某也官不羙不必厭也不若論其人之不善不善吾不效焉使其人官羙而不善非惟不羨也且厭而不效矣使其人官不羙而善非惟不厭也且羨而效之矣蓋官之羙不羙在外者也人之善不善在內者也君子將重其內乎抑重其外乎亦不惟其官惟其人可也然則是錄𨿽若簡略然資於吾者多矣昔司馬文正公序諌院題名有忠詐直回之語今是錄亦題名類耳乃特發文正公意以告諸君惟勿以詞之費而少省之則幸矣

家藏集卷四十四

欽定四庫全書

家藏集卷四十五

明吳寛撰

序一十三首

趙隱君叔敏五十壽序

蘭溪吳令濟告予曰經之內兄趙叔敏氏宋淸獻公後也其六世祖諱景文者寔公之七世孫自太末來主蘭溪簿因家焉母吳氏經之姑而先禮部府君之曽孫女也吾姑蚤失所天而能教叔敏以下三子至於成立今叔敏生五十年矣隠居於家樂善好修鄕稱長者而有子庠爲邑庠生學且有成吾將因叔敏始生之日慶之或者拘以三壽之說謂其年數未及乎此而慶之無謂予以爲何如予曰令濟曷不觀諸記禮者之言乎人壽以百年爲期故禮有百年曰期五十者百之半也以一日譬之五十以前日之晝也五十以後日之夜也以一嵗譬之五十以前嵗之春夏也五十以後嵗之秋冬也此其天時之遠近長短𨿽不同而其理無不同者然吾遂得以人事譬之則莫若治田爲切夫治田者凡所以履塗泥冒風日以勤動其四體者皆晝之所爲也至於夜則休息而安矣凡所以反土而耕去艸而耘以培殖乎百糓者皆春夏之所爲也至於秋冬則獲而食矣今叔敏之播徳於家種徳於躬至於五十年之久猶治田者之勞於晝於春夏者也自是而往逍遙乎杖屨飽暖乎肉帛以備享諸福至於百年亦猶治田者之逸於夜於秋冬者也夫然後月可慶也時可慶也嵗可慶也奚必下壽中壽上壽而後可慶哉則是慶也非慶之始歟且吾聞之淸獻公之爲人也以寛厚仁恕爲宋名臣並時若眉山蘇長公稱其以惠術擾民如鄭子產而至今閭巷小民皆能道其名字其徳之厚可知趙氏之田可謂羙而腴矣又況有叔敏者竭力鉏耰於其上乎吾見公之所遺者不惟可以飽叔敏而且及其子孫百世而有餘也則是慶也又將爲後世之慶之始歟令濟曰諾吾其慶也

偕壽堂詩序

偕壽堂者林君朝信與其弟廷孚奉其父守軒先生其母夫人夏氏之堂也堂之作久矣今年朝信考大行人最擢監察禦史其父母之年適皆六十其生之朝適皆冬月心竊幸二親之俱存而錫命之封來且有日此偕壽所由題其堂也於是京師諸搢紳相語以爲此林氏之盛事不可不聲諸詩一時大篇短章鏗然並作總得若干篇朝信來請予序之予憶家食時常過林氏之居居邇邑治胥徒號呶間聞書聲瑯然竊異之入其門升其堂弟子數十人列誦左右甚恭一人方冠古衣而中坐者守軒先生也揖予入坐顧堂之前楹掲守軒二大字予因指而問曰先生之所守者何哉曰守吾職而已予又問曰先生之職若何以守之曰布吾衣防吾居犁吾田讀吾書而已矣𨿽然豈惟吾之職哉推而言之天子有天子之職諸侯有諸侯之職卿大夫有卿大夫之職天子守其職則天下安諸侯守其職則國安卿大夫守其職則家安士庶人守其職則身安身安則可以保手足完髮膚而天年全矣蓋予昔之所聞於先生者如此今者朝信之請其言固於是乎驗然先生之所以全天年者固驗於所守之內而他日之受天防又有得於所守之外者則孔子所謂耕也餒在其中學也祿在其中之言不於是乎又驗哉彼夏夫人之行不出閨門吾固不得而知然以先生之爲人知其必有妻也諸搢紳之詩所以發揚偕壽者至矣吾固卽守軒之說以著其偕壽之自云

壽賀感樓先生序

先生長於予能忘予年而辱與爲友其於文事相我導我者多矣及予官翰林與先生別者三四年又不忍防予數貽以書所以相我導我者又不止於文事予愧乎其言也今年其仲子防以京闈觧元來試禮部予問先生起居何如曰猶前日也談笑何如曰猶前日也飲食步履何如曰猶前日也則旣爲之喜及問先生之年曰六十矣其生之日曰二月廿又一日也予念無以謝先生者欲爲文以祝願其壽則莫若稱述其爲人也蓋先生之先有曰公宣者仕國初爲大理評事居官廉平能以貧乏遺其後人生復庵府君復庵生先生其貧乏自若少乃敎授裏中講說義理輙旁引曲譬以開諸生非世所謂句讀師也操筆爲文章一法廬陵南丰簡約而理足平易而味長知言者與其文平生不信浮屠不尙巫祝凡邪妄不經之事一切屏去曰吾知盡人事而已其治家嵗計月量卒致饒裕厚於禦下故童僕之職益修儉於自用故賔客之奉不絕常慕鄕先正範公爲人欲爲施貧活族之舉若待其弟常之曲盡恩意尢人所難及者敎養諸侄與其子等裏中薄俗爲之一振知徳者又與其行夫大理公位不酬徳弗究厥施先生以文行承之能不愧其爲孫孝也觧元君方將擢甲科登貴仕以大究厥施先生以文行啟之能不愧其爲父慈也詩曰樂只君子遐不眉壽先生殆詩所謂君子耶則壽至於期頥皆自致者而亦何俟於祝願哉予故特稱述其爲人

壽陳未庵序

陳未庵先生少與其兄醒庵先生同侍其先太史公居京師一時館閣諸大老皆及識之故其聞見博而學問多翹然爲吳中士林之望其生永樂壬辰至今成化乙未年六十四矣寛少未庵餘二十年辱有斯文之契而濶別以來思所以壽之者蓋嘗讀醫經曰八八則齒髮去夫齒髮去者衰之極也未庵之生適惟其時矣然予聞其狀貎若不相符者豈岐伯之欺我耶不然其所稟之異於人耶不然其所飬之有道也蓋岐伯又曰上古之人其知道者法於陰陽和於術數飲食有節起居有常不妄作勞形與神俱此攝生者之論所以養乎血气者也孔子曰血气旣衰戒之在得乃獨置血气而不理方以貪得爲戒則專事乎理義者也以理義爲事非養其心者乎故孟子曰仁義禮知根於心其生色也晬然見於面盎於背施於四體四體不言而諭若然則形與神俱有不足言者此儒者之效也非攝生者所知也夫未庵儒者敢以儒者之言爲壽且以明其所養者有道乃在此而不在彼也

慶都憲盛公七十壽詩序

成化丙午秋都察院左副都禦史無錫盛公方巡撫山東遣人馳奏於朝曰臣明年年七十矣於法宜得致仕謹具防以請上念公久勞於外詔允之且俾乘傳還鄕人以爲榮公旣抵家與其弟時正處益相友愛鄕之士大夫從公遊者杖屨不絕而公旣解政務心神益閒適往來山水田園間飲酒賦詩甚樂也蓋與昔人所謂罷則無所於歸者不類公生以四月二十日先是時正以其子虞官於京師也俾請諸詞林先生作詩爲慶而以序文屬之予予幸托交於公實知公平生大節一二因試述之公溫厚君子也當其立朝然能言人所難言與爲人所不能爲者蓋爲禦史時武臣有矜功者則抗章極論而無所畏憚爲刑部侍郎時閹人有黷貨者則閉門自守而無所謟阿其特立之操𨿽素號剛直者或不能及是以與世多忤其身朝置於臺省廊廟之上暮已在於郡縣方嶽之間而徊翔於外終老以歸也然公之心雅不以內外爲輕重所至盡力民事如恐不及固有去任之後逾數十嵗道經其地民猶相率枕藉車下而遮畱之者及其出而巡撫則公黜陟均徭役至活饑民數十萬口而不自以爲功此公所以壽者歟夫公之壽亦未暇論予獨愛公前日能全身而歸榮被防典進退之際無乎不善彼爲富貴所累之人不啻如防泥塗中仰望公於靑霄之上而不可及有不勝其嘆羨者矣詩凡若干首因序其上以及予之有感於公者並書之

少傅徐公壽詩序

治十年少傅兼太子太傅吏部尙書謹身殿大學士宜興徐公以年七十具防請休致大略謂臣居官四十餘年夙夜驅防茍免過愆今旣衰老若復貪戀寵榮不自引退恐犯不知止足之戒防入上不允若曰卿先帝舊人以遺朕用者何遽欲引退且有徳望老成輔導年久之褒仍令風雨寒暑免朝以優禮之公聞命感激不敢再言遂彊起視事初公之請老也士大夫相與嘆曰今之人名列仕版𨿽末秩防祿不忍舎去公位三公之尊享萬鐘之富顧以盈滿爲懼欲退居田裏以全晚節一何髙哉及命下又相與嘆曰昔之大臣不厭公議固有使致其事者今則勉畱懇至視之眞如左右手惟恐一旦失去其防禮所施又何厚哉然則公之所以自處與上之所以待公者可謂兩得之矣乃七月二十一日爲公始生之期先時公率不受賀有言於公者曰耆俊之重於世見於詩書傳記所載久矣公年七十爲國元老獨不宜賀乎且所以賀之者非特爲公一身而已書曰皇建其有極斂時五福用敷錫厥庻民天子尊居於上者也非大臣納誨輔徳無以成斂福之功庶民卑處於下者也非大臣宣化播徳無以獲賜福之利公居廟堂之上雍容自如校其勞若與百司日進章疏陳政事者有所不及然一言之入所以潛沃上心黙相治道而天下之人陰受其賜者蓋不可以數計則公之壽豈不爲上下賀哉其賀不已大乎自玆公其贊襄宻勿康彊期頥天子仰成永綏乎邦國庶民樂業長保乎室家其賀不已遠乎旣已言於公寛輩幸有鄕邦之雅辱公之愛不敢以私自遠也仿古詩人之義致祝頌之詞而勉爲之序

竹園壽集序

太子太傅吏部尙書鄞屠公太子少保戶部尙書曲陽周公都察院右都禦史鄆城佀公同生正統庚申至今治己未同躋六十佀公之生差先屠公稍後介其中爲周公乃五月四日也是日諸僚友若戶部尙書祥符王公太子少保左都禦史烏程閔公吏部右侍郎舒城秦公戶部左侍郎靈寶許公右侍郎睢州李公右副都禦史臨淮顧公及予七人卽周公私第之後園置酒合賀觴豆旣陳冠裳輝映勸酬交錯俯仰有容及就坐淸風習習入檻來若破新暑酒政斯行樂音具舉談笑歡呼起坐成旅情好甚洽賔主盡醉皆以爲自有壽筵以來無若此盛者予忝預玆集乃首賦四韻爲倡諸公咸和之秦公別集古句諸公又和之周公復自有作又咸和之皆以爲自有壽章以來亦無若此盛者一時觀者相與稱羨以爲三公官爵尊顯福履隆厚豈非當朝人物之傑出者歟予曰是固然然三公所以致此者亦豈易哉當其蚤嵗刻厲學業始登甲科及旣入官朝廷歷試以事累建勞績始列大僚然位益髙則責益重故夙夜在公鞠躬盡瘁惴惴然以恐掄擇人才以任庶事恐瘝厥官劑量儲蓄以資國用恐厲厥民振揚風紀以率羣吏恐骩厥法仰思未得眞有古人終夜不安寢之意是以人見其今之壽耳不知其平生履歷之多見其今之樂耳不知其中心憂畏之至彼僥幸之是圖逸豫之是耽如世小夫之所爲欲享其壽且樂不可得者則所以致此者果易乎哉夫三公所以有今日者固出於自致亦惟其身之遭際耳蓋生全盛之世立重熈之朝賴聖天子在上優禮之愈加信任之不貳得以成其壽且樂者不然亦豈可得哉眾以爲然乃更舉觴以祝三公曰願自今躋於上壽黃髮在位益竭謀猷以副聖天子倚毗之心三公亦舉觴以酬曰願諸公同心以輔聖政流無窮之聞爲邦家光祝已眾授簡請載之予曰賔主之意見於今日之所倡和者已盡此可略曰意之篤者詞必復其何略之有乃載之是集也坐有善繪事者爲錦衣二呂君屠公援宣徳初館閣諸老杏園雅集故事曰昔有圖此獨不可圖乎二君遂欣然模寫各極其態因按其次第系於卷中其始並湖石坐者左爲佀公右爲許公一童子拍手導鶴舞以娛之爲周公坐稍遠使其二子共具伯曰太學生孟捧杯前行仲曰刑部主事曽方拱立聽命並立竹間者左爲李公右爲顧公皆凝然有思若索句狀屠公則章已成一童子捧硯從竹下書據石案而題卷者爲予共案坐而持箑者爲王公執塵尾者爲閔公亦若有所思者獨坐而握捲則爲秦公其集句已就之時歟若二君左爲紀右爲文英展畫並觀而圗終焉園中艸木非一種而竹多且茂故以竹園壽集題卷首卷成轉寫各得一卷藏於家又出屠公之意云是嵗六月二十八日吏部左侍郎長洲吳寛序太子少保左都禦史閔公七十壽詩序

國家定都於北又及百年比來都下生齒益繁物貨益滿坊市人迹殆無所容自畿甸以逹於外年谷屢登人畜厭食舟車轉漕千里不絕可謂盛矣予嘗觀漢史稱文景之世京師之錢貫朽而不可校太倉之粟腐爛而不可食眾庶街巷有馬乘字牝者擯而不得聚防守閭閻者食粱肉爲吏者長子孫居官者以爲姓號竊嘆其盛至此不圖於今日復見之何其幸哉夫漢之所以至此者豈世道之自爾良由文景在上淸靜恭儉有以致之耳考之當時爲大臣者又皆質朴厚重以喋喋利口爲恥若執法之吏則有禦史大夫直不疑之爲人人稱長者此所以助成一代之治化也蓋孔子曰禮樂不興則刑罰不中刑罰不中則民無所措手足夫民至於無所措手足又何休養生息之有此法吏之得人民命之所以生全而國脈之所以延長也仰惟今天子在位一紀於玆聖徳好生尢重刑辟治化流行固非文景之可儗至所以執法者則爲烏程閔公公少起科甲初授監察禦史已有廉謹名自是出入中外並爲法吏名益振於時遂以右都禦史總督廣東西戎務自公愈持重不邀異功民夷感化嶺海晏然天子嘉之召拜南京刑部尙書居二年始攺左都禦史俾握臺印再加太子少保公居位更持大體憲度旣肅獄訟尢淸長者之風無忝漢吏於是公年七十上防求致仕天子固畱之且有端愼老成之褒士大夫以爲榮冬十二月十七日爲公始生之期其僚友右都禦史佀公幸公之畱而喜公之壽也告於法署諸公及與公素所厚者乃皆作詩賀之佀公以予與公有鄕邦之契來以序請蓋予又嘗觀諸史凡刻薄之徒深文巧詆號爲酷吏未有不反中其身者惟厚徳之人往往富貴壽考不少差爽固天道之自然也今天下如漢盛時非特殷富而已黃髮鮐背之老嬉遊閭裏所在而是問其壽非期卽艾彼亦蚩蚩安知所以至此者則夫天道顧獨於公遺之乎自是公壽當加秩當增尙安於位助天子養育元元以成太平之治又將有序其事者然則七十之詩其殆首倡乎治十二年嵗次己未十二月望日

山西參政祝公夫人錢氏慶壽圖序

吳中以儒名家者錢氏居其一夫人則同知靖安州用昭之子而少育於其伯父樂琴先生孟書以歸於今山西參政祝公公以文章掇髙科以功業歷貴仕夫人所以享其富盛安榮者三十年於玆今公旣致政家居夫人年且六十心安體舒視明聽聰怡然不知其老之至也其生八月三日子瓛旣托畫史爲愛日之圖而求太史天全先生爲文書其上矣其子壻湯瑄曰吾半夫人子也今爲夫人壽獨無以寓其祝願之意可乎則圖所謂麻姑赴宴者諉予書之予曰夫人之壽有太史爲之文太史之言至矣予尙何言卽予有言豈能彷佛於太史之萬一也瑄曰不然圖各有意意各有在幸子無終辭因爲之言曰夫麻姑非世所謂有道而僊者乎昔之記其與蔡經王方平遇者其言荒唐怪誕不可盡信要之人少思寡欲以全其天年此事理之所固有若夫熊經鳥申吐故納新而云千二百嵗吾形未嘗衰者此則所無也何以言之古之人若秦始若漢武天下之事其謀無所不致其智無所不得其力無所不取而於僊之一事終不可致不可得不可取者豈秦漢之謀之智之力不若人也蓋以求於事理之所無者故爾夫人莫彊如秦皇莫富如漢武而於僊猶若此況下秦漢之萬萬者哉此世之君子所以無僊也今夫夫人生長儒族而來嬪君子以養其心以檢其身以和其家者旣無所不至可謂求於理之所有者矣是以康彊悅豫獲享大年豈非亦事之所必有也哉而況膺封典被寵渥有君上之防娛心志享甘防有子女之養其所以爲僊者蓋多矣彼世之所謂僊者果足爲夫人慕乎然則斯圖也可以無作而復作之者其亦假是以寓夫祝願之意也夫丁亥八月朔日序

壽王孺人序

成化十二年監察禦史王君克深奉上命出按浙西蘇松常鎭四郡嵗滿將代還朝君廣平威人也母汪氏防恩封孺人旣壽且康以享祿養於家君欲便道登堂爲孺人壽來乞予一言予以君有可以壽其母者應曰唯唯蓋常鎭間有大渠凡兩浙漕粟率由此以逹於江或以其水淺隘宜浚鑿者言於巡撫大臣大臣適務納羣防欲興利東南遂以其說可用也發四郡民夫萬餘往赴其役然不知渠實於漕舟無妨也時農方務收獲日夜供賦稅事嘩然畏行君聞之曰農旣無暇又時向寒人將皸瘃此豈施畚鍤時耶卽移郡縣止之未防天大雪寒甚江湖皆凍合人履冰而渡寠人僵臥不能出戶向之役者於是舉手加額曰我輩防王禦史凍死水濵矣迨明年春雪益甚平地三尺餘菜麥皆不熟入夏滛雨連月下田成巨浸谷價踴貴民饑甚大臣遂下令勸分一時健吏奉行恐後料人貲產使出以助有司往往不得其實或盡出所有不足則伐木撤屋以給貧者貧者無實惠富者廢恆產人情兀兀相率有流離之勢君廉知其獘復移責郡縣大臣尋亦悟事寢而人始安爭益感君君之行事他皆不暇書獨此二者有及人之惠故書之夫君之惠及人旣多孺人之壽吾不能量也所謂有可以壽其母者以此孺人以洪武己卯生今年八十矣有四男子其季禦史君一女適大理評事廣宗陳觀觀予同年進士云成化戊戌嵗春正月八日序

丘母太安人壽詩序

當子產之初治鄭也輿人歌之有孰殺子產吾其與之之語及三年又從而頌之予嘗嘆春秋之世去古未遠爲國者以禮法防其下下輙興謗如此及其久也政澤旣洽公論始定而頌亦興焉則又見人心之古猶自若者向使子產之治鄭也未三年而止吾見其終負謗而去安能自明於後世哉𨿽然謗者凡民之無知者耳君子之察眾惡必不因凡民之言而無遺愛之許也鄱陽丘侯時雍來守蘇郡郡甚大而侯之才則長簿書獄訟談笑而辦治旣有餘力將興文事舉禮儀而先之以館舎學校之修建當是時民固未信也相與嘩然蓋陽受其役者𨿽若不堪而陰被其賜者亦不知也侯旣以濶略自信爲之益力於是以例報政於朝槪以不謹去職一時士之有志於國家儲人才者相與深惜之然侯爲人不獨長於治郡而已性且孝公務稍暇退事其母太安人者甚至凡吳中水陸珍品悉致之以爲朝夕養及是將歸其家告予曰霽嘗恨吾母老不得專意養之今𨿽不及共臣職得共子職足矣且曰蘇之士大夫嘗設二十題繪圖賦詩爲吾母壽而序文尙缺願爲我書之予應曰諾久之始克酬其請蓋昔之爲賢子者養其親也以道其爲母之賢者享其子之飬也亦以道以道𨿽處窮陋之鄕終日啜菽飲水其中樂不以道𨿽處崇髙之位終日烹鮮擊肥其中不樂也惟宋歐陽文忠公之貶夷陵其母言笑自若謂其子曰汝能安之吾亦安矣人至今稱賢母子今侯之去職也亦三年矣子產之謗𨿽不能止於當時而公論亦已定於今日其爲之子者旣坦然而無愧則爲之母者宜釋然而無憂而況人情安乎故鄕非若文忠之遭貶乎又有子專意以養不爲官守之所紛擾乎樂其可勝言哉凡侯平日之爲養必以祿俸吾恐鄱陽之人疑太安人之或有所不樂也故推侯之以道養者書以爲序予又聞侯之將歸其鄕也道由吳中奉太安人以歸屬縣持白金爲贐者凡千兩侯悉揮去不顧若然則侯之賢過於今人逺矣因書之以見其所爲養者益以道云太安人某氏爲贈刑部主事某之配其生爲正月三日明年壽八十矣

靳母太孺人範氏壽詩序

太孺人範氏出京口名族爲溫州經歷靳君某之配今翰林編修貴之母也少得婦道事溫州有賢名溫州以廉能爲上下稱重去郡二十餘年人猶思之道京口者必問安否人以爲必有妻以相之也初太孺人屢孕不育欲爲溫州置妾溫州不可而止旣而生編修君則太孺人年防五十矣編修君志向旣髙力學不怠遂首冠鄕舉及禮部廷試並在髙等一日文名殆徧天下人又以爲必有母以教之也其旣授秩翰林乃迎養其母於京師居二年偶以私事乞歸於是太孺人當受封典有日顧不少畱以待復從其子而行行有日編修君走予告曰吾母老矣以某祿仕之故往來道上不獲安居自愧無以樂其志者柰何予曰樂哉蓋男子生而有志於四方及壯而去之逺亦莫不以鄕井爲念況年老者哉況若太孺人之處閨闥者哉暑雨初至河流暴溢順流而南行不必至其鄕而樂矣及夫長江旣逹金山在望舟行而將艤則不必至其家而樂矣於斯時賔客親戚以及郡縣聞子之有壽母而歸也相率造門稱賀而子冠帯儼然侍立左右舉觴酬酢太孺人有不樂者乎曰樂吾所得同朝士大夫詩數篇將及其時歌以爲壽願書其說於上遂書之

皇甫母壽序

今世以慶壽爲事者嵗不知防人豈今之人獨好乎事哉天下承平旣久人得全其天年喜而有慶人情固然然慶者在人受其慶者在我能思吾身也孰從而生吾壽也孰從而致則世之不敢受慶者多矣吾邑皇甫君彥明以永樂己丑生至今成化戊戌年旣七十其配吳氏年亦六十有五親友將往慶之如常禮彥明瞿然不敢受然慶者亦哄然不可遏則曰吾幸有老母在堂明年壽且九十願移所以慶吾者爲吾母慶何如其子信郡學生也使來質之予予曰若翁可謂善處壽者矣知所以有其身而不遺其親知所以及其親而不違乎人厚乎人倫近乎人情其誰曰不可行於是嵗四月十有四日其母之生朝也客皆登其堂再拜其母畢然後向彥明夫婦亦再拜君子謂皇甫氏之有慶也可以觀孝亦可以觀禮遂載之文而傳之

家藏集卷四十五

欽定四庫全書

家藏集卷四十六

明吳寛撰

引七首

述祖徳詩引

述祖徳之作宋謝康樂有之自謝以後寥寥焉夫世之詩人竭嵗月疲精神簸防風雲刻畫泉石以至一艸木一禽魚之防皆防題品獨於先世吝不吐一詞及之其曰往事也惡庸知又惡庸傳嗟夫有羙弗知知而弗傳古人之所深誚其不明不仁者也彼風雲泉石艸木禽魚人知之人傳之𨿽不題品何害顧乃役志於此忘情於彼其亦識輕重者乎縉雲趙侯來自荊州示予詩一篇所以述其祖徳者甚備凡氏族之分析家居之轉徙官爵之封拜學術之傳授無不附見蓋不必閱譜牒讀傳志而其數世以來具著篇中予受而讀之愛而取之而忘其詞之於康樂何如也乃復爲之引之一時讀此詩者別有題識於後侯名璉字士英以監察禦史出知荊州多惠政號賢大夫云

送劉武陵詩引

劉君與淸以名進士初出爲武陵令其友陳吉士玉汝取桃源八景率諸同志詠歌而投贈之屬予引其首蓋古桃源實在武陵境內今則別自名縣矣然八景亦惟仙景者著稱於世是固所謂桃源乃晉漁者逢避秦時人處也其事見陶靖節記甚悉予嘗愛其說曰黃髮垂髫並怡然自樂噫何藹如太古之風也世代旣逺人迹益通而與淸適宰其地誌鋭而才長循吏之效當復見於今日吾知武陵一聚一落之間皆化爲桃源之人也京師去彼𨿽遠政聲流傳如東西州吾將側耳以俟

贈邵汝學守楚雄詩引

戶部員外郎湘陰邵君汝學出守楚雄其僚友趙良玉與諸同年賦詩贈之推予引其首汝學少有孝行及爲吏治錢谷展其長材遇事無難易輙辦楚雄在雲南大郡也其爲守也固宜然吾聞命下之後大司徒獨惜其去者何哉蓋今闗東西仍嵗大旱饑民相食天子不忍使其民至此邇者詔發粟百萬俾大臣擇其屬往賑之使汝學尙爲部官其在行無疑救荒之術必有可觀者宜大司徒之惜之也夫以汝學之賢能如此闗陜之人失之楚雄之人獨得之是行也其不可爲楚雄之人賀也乎

送劉世熈僉事詩引

蜀之成都有二江爲秦李冰所鑿民堰之可漑田數千頃比嵗大旱蜀人苦饑以堰壊而水無所障然耳巡撫大臣因奏請立監司官專領其事朝廷從之然治水所在必有獄訟於是擇其人得刑部員外郎劉君世熈蓋君嘗爲工部屬治漕渠有績及遷刑官其軄益舉遂擢僉四川按察司事以往而或者則以世熈長於法律當畱爲司冦助不當輟之西南數千里外所職殆與古稲人等是不然夫蜀人以旱故爲餓莩者不可勝計使水利成必不至此今之刑官固多能平反寃獄然一嵗所活有若是之多乎況君聴獄固自不廢乎士大夫相率送之以詩予爲世熈里人相好久則序其事而復以詩系於後云

柯詹事遊西湖詩引

故少詹事莆田柯公遊西湖詩十首大興隆寺無相宗師之所藏也蓋公與僚友同遊而宗師寔從因以所得詩書而歸之予不及識公獨聞宗師談公髙致以公不妄謁人居閒輙過其廬飲茗淸坐往往至日暮始去他人或具酒肴邀之有不赴者因思公不可復見至於欷歔不已他日乃出此十首請予書其前予心重公而因循未果則宗師亦已去世矣及是其徒徳瑾始復道其師之意曰此吾家故物幸卒書之公平生簡重淸雅與俗寡諧一時同朝有善謔者見公亦不敢狎侮而方外士何爲獨得於公卽此則宗師之賢亦可知矣昔宋惠勤從歐陽文忠公遊感公之徳終身不忘蘇長公稱之以爲士大夫或不能及宗師其勤之流歟瑾有戒行類其師師沒而能寶此亦可重者歟其詩後有和者予未暇及獨亦嘗遊其地有詩數首聊復書於其後而歸之

幹幹齋稿引

楊惟立先生以精勤之學發而爲文不爲駕空浮浪之語而有據事切實之意予竊愛之往嵗自翰林擢南京吏部幸畱務淸簡益得肆力於文蓋𨿽應人之求亦未嘗泛然茍作也故自治己未至辛酉歷三載僅得此數十篇頃以考績至內閣大臣以纂修防典事嚴奏畱之予毎與共食見惟立食已輙操筆屬艸其精勤如此惟立少予一嵗而彊力不衰今書成南還其著述當益富予安得盡觀之乎

遊吳中西山詩引

治丁巳三月十七日石城先生將北上過吳中諸友告別予與文宗儒邀爲西山之遊乃約馬宗勉林朝信及予侄奕同行舟泊閶門雨忽作客有言僅可登虎丘者宗儒作色言曰遊必西山有言虎丘者浮以大白蓋虎丘非不佳以熟遊故爾舟至楓橋雨漸止自支硎輿行至天平而返凡行四十餘里歷數山或陰或防雨其景益奇緣山遊者多晴時未有見雨景者是日入天池有老僧二人皆垂素髮數寸見客相視愕眙明旦詣予索詩自言不入城者久矣予憐其意爲書途中所得二絕句與之後八年石城檢沈石田畫卷俾書其上茫然不記一字但別有四韻存稿中亦記天池事者遂書之及己未三月適是日復雨與石城讀進士廷試卷偶憶前事復得四韻並書於後

說五首

徐氏兄弟字說

舜命九官其二爲防龍防典樂龍作納言終舜之世不聞有再命者蓋惟任之專故二人得久於其官其軄皆修而能助舜之治也然後世亦有專於任人者其人或反敗事此可見舜於二人擇之於先者之愼也故曰舜有天下選於眾舉臯陶不仁者遠矣因臯陶而於防龍有可知者徐氏兄弟曰防曰龍防旣長好文以其父可泉府君遺命不遠數千里來京師請字於予蓋予與可泉有外族之好故防有以請耳顧予無以爲字者特本舜之命字防曰舜樂龍曰舜言夫直而溫寛而栗剛而無虐簡而無傲舜之所欲而防之所當教者也讒說殄行震驚朕師舜之所惡而龍之所當察者也今去舜已遠其言載於書者昭然具存讀其言如生其時以防所當教者變其气質之偏以龍所當察者去其言語之失所以成中和之徳絕讒慝之行而爲君子之歸此二子所當知固而父之所望而予之所字者之意乎

黃氏二子字說

黃仲和有子二人曰鶴曰鵠予嘗字鶴頡之鵠頏之和仲復請予說其意予曰此詩邶風之云也然詩特言燕之飛而上下耳若夫鶴鵠又鳥之大者其飛則上薄雲霄一舉千里豈燕之比哉𨿽然鶴鵠固同爲鳥其所出猶殊兄弟者同气而生之人也友愛急難之情詩人嘗以鶺鴒諭之矣至於天秩之禮則不以防而廢者故其上也如行之當先非欲陵其弟爲兄之道然也其下也如行之當後非欲遠其兄爲弟之道然也閨門之內各止其所而長幼之序得又若鴻鴈然夫得其序則和矣和則樂矣詩又有云兄弟旣翕和樂且湛二子當終身誦之

陳鎡字說

陳世業農玉汝獨以其先處士君之命從儒者遊績學攻文遂登鄕貢且將取甲科入官矣然嘗念先業不忍棄則以農事授其長子而名之曰鎡鎡旣冠使來求予字而教之蓋孟子述齊人之言曰𨿽有鎡基不如待時爲字曰以時鎡也思而父命名之意無惰其身無違其以無荒其田則汝能子而父汝嘉矣豳風曰三之日於耜四之日舉趾汝其於而舉之周頌曰痔乃錢鎛奄觀銍艾吾將從汝觀矣

張進士兄弟字說

張進士瑋謁予告曰瑋與弟璨辱先生字久矣以其說請亦屢矣幸終以一言教之此豈特瑋兄弟之意實吾父之意亦吾先大父之意也蓋吾遊南廱時瑋尙幼侍其大父助教讀書官舎中公嘗遣之來學因求予字而敎之今十八年矣公手書尙存而瑋復惓惓於此予忍負之哉夫瑋璨皆以玉言玉物之可貴者也然其所以可貴以玉韞於石而與石異故耳則若所謂燕石與玊似者亦可貴乎蓋珷玞之類可以惑眾人而不可以惑良工必使良工曰是玉也乃其可貴者也𨿽然溫潤而澤縝宻而栗玉亦非寡也必其質之大光之著如瑋璨之謂使良工曰是嘉玉也是羙玉也乃其眞可貴乎人之所以異於艸木鳥獸者其爲狀非特玉石之可混也有人於此其名人其實艸木鳥獸則何以立於世必能盡所以爲人之實而與艸木鳥獸異焉及其徳之所就不徒曰人必曰是吉人也是賢人也則其眞爲可貴非嘉玉羙玉之謂乎故字瑋嘉玉璨美玉者如此瑋方登甲科爲世用如玉之薦於宗廟以禮乎神合於記禮者之稱矣而璨亦好學有文蓄而未發其待賈而沽者歟

銕柯說

松栢之生與眾木等耳惟松栢多托根崖谷間不爲石所扼且其枝葉郁茂歷嵗寒而後凋又不爲霜雪所摧則非眾木可及者因其操之堅人故以銕擬之可謂錚錚乎出乎其類矣予友劉君與淸早登進士第兩爲縣令皆有遺愛聲及召爲監察禦史立朝侃侃聲益起內臺已而出按於閩於廣憲度大舉挫豪彊抑勢要兩道肅然不忝古直指使者君嘗行於野見松栢挺挺堅不可屈若有契於心曰士大夫所守當如是因以銕柯自號交遊間知其善取乎物也稱之不以字必曰劉銕柯後君超遷太僕少卿人猶以未足展其才也居三年防四川缺巡撫大臣吏部以君名上詔卽擢右僉都禦史以行君乃走予告曰往以銕柯自號蓋欲厲乎已耳然未有著於文者敢以是凟予素知君不獨其操類乎松栢也而材實類焉今夫君奉天子令出以撫治者非蜀乎按其地東連陜洛西控蕃夷陸有棧道水有峽江天下言地之險者莫過於此而民之易動者亦莫過於此夫地險而民易動若與內地異也顧昔多辱名臣治之其尢著者若李冰之水利文翁之風教諸葛孔明之政績皆不暇論其近而卓卓者有張益公蓋其以鎭靜爲功恩威爲徳所以禦易動之民於將亂之日晏然如平時者非其材之大能含蓄蠶叢之國於胸中何以得此彼松栢在山上干雲霄其幹連抱大匠伐之以建淸廟明堂宏壯可容萬人材大故也與淸適類乎此一銕柯果足爲君道哉𨿽然材大而操無可取與樗櫟何異故終爲此說以復之治庚申夏六月己酉

表六首

禮部試擬宋以範仲淹爲樞宻副使謝表

臣某伏以西府崇嚴位遇均於將相貳樞贊畫責任重於朝廷政論與聞本兵是寄蓋欲折衝萬里之外於以坐論一堂之中茍瘝厥官適重其咎伏念臣遭遇聖明久塵任使屢前而卻知不足而心有餘旣僕而興威未加而恩已至非惟保全之大造何以被特逹之深知起自南官委之西事固嘗受鉞未成充國之功將以息民竟出魏綘之防方國門之待罪遽樞筦以承恩懇避莫諧貪榮是愧玆蓋伏遇皇帝陛下知出無爲仁而有勇肇位四海而機柄獨操咸和萬民而衡石不設大以事小恆施仁於小邦安不忘危毎念戰爲危事用人如用藥不遺馬勃牛溲取士若取材肯棄竹頭木屑故玆迂拙亦在甄收臣敢不勉竭庸虛上承知遇感激難逢之防奮勵無能之資後樂先憂期不負於素學外攘內治以無玷於淸班載防羣策之兼收坐致三邊之惕息

賜進士及第後率諸同年謝恩表

伏以稽古右文喜值丰亨之運設科取士欲求防遠之才自前代以來逮我朝而盛布帛菽粟渾然猶三代之言月露風雲陋矣非六朝之體辭逹而已文在於玆蓋必先擇於有司夫然後獻之天子是惟聖祖敷求之意至於文孫恪守而行禮意加隆人文益著如臣等性殊朴魯學本空疏呻吟占畢之間以嵗以月遊息範圍之內如天如淵久作養之恩並預甄收之數食芹而羙𨿽懷一獻之素心采葑不遺遽辱九重之淸問榮隨寵至感與媿並玆蓋伏遇皇帝陛下稟上知之資居大君之位唐堯之徳化不識而不知虞舜之聰明好問而好察惟末學幸遇乎大有作爲之主故直言得行於無所忌諱之時爰題金榜之名載錫瓊林之宴維其偕矣方正席以捫心何以予之忽在笥而被體禮儀稠疊顏面忸怩其何徳以當皆不求而至臣等受玆寵遇相與告言一飯不忘豈獨報以國士寸心自誓庶無忝於賢科再期聖徳之益崇永保天休之滋至

擬頒賜重刋貞觀政要謝表

具官臣某欽聖恩頒賜重刋貞觀政要者虛叨厚祿已玷淸班寵賜新編尢過素望領受之際感激何如臣誠歡誠忭稽首頓首伏以居上克明成湯見稱仲虺爲臣不易孔子嘗告定公欲監成憲以無愆必學古訓乃有獲布在方冊昭如日星惟玆一卷之書實有三代之意蓋後六國而爲秦漢又越八朝而得李唐在太宗爲君始也用魏徴之言躬行仁義故貞觀之治終焉視姬周之世庶防成康凡其紀錄之詳無非治理之要用忠良而求諌諍逺聲色而杜讒諛土木之功不興效夏禹之卑宮室禱祀之事旣絕陋秦皇之慕神僊戒敕儲貳之守成尊崇師傅以輔徳經書禮樂討論無遺貢賦兵刑審處必當此其大較未易盡言其爲說止乎四十篇而垂統至於三百載厥後張九齡金鏡之錄玆惟權輿又如李徳裕丹扆之箴得其梗槪董史不作兢書可追玆蓋伏遇皇帝陛下聖治日新化工天運終始典於學厥徳自修左右惟其人求賢不及慨然有詔羙矣是書欲日聞嘉言旣俾詞臣之進講謂世乏善本特令工匠之翻刋校正精而無魯魚亥豕之譌賜予重有若鐘鼎琬琰之貴千年視爲糟粕一旦發其英華竊惟唐之盛時顧獨兢有先見書名貞觀意在開元惜不用之當時幸獲遇於今日臣旣被玆殊渥豈敢視爲虛文由魏徴之語而師臯防期終身取法乎上推太宗之心而祖堯舜願一人允執厥中

文武百官請太皇太后立皇太子第二表

伏以慈宮地迥修五福於昌辰溫室日髙敷重光於昭代所以承萬年之統於是系四海之心事重協從理宜申吁恭惟太皇太后殿下坤儀久著王化攸資保育聖孫彰地道成功之大誕生元子衍天潢流澤之長恭惟保國之謀特有建儲之議鴻名當正大本亦安長樂遙瞻旣合詞而上請兪音未獲徒深切於下懷據先朝之舊章詎宜遲緩爲今日之盛事再盡懇誠金冊之渙頒仰紫宸而顒望

第三表

伏以太極無爲妙化工之發育前星有耀宣象緯之光華天道應而昭彰人謀從而翕集未勞謙讓必仰贊成恭惟太皇太后殿下徳並虞嬪功同周姒慈仁性厚元爲中壼之表儀顧復恩深長享一人之奉養衍本支之彌茂致宗社之益安臣工鼓舞於龍墀已洽朝廷之慶使者渙頒乎鳯詔復增海防之歡是宜正位於東宮相率陳詞於北闕懇忱交集煩言遂至於再三懿防尙稽渇望遂同乎億兆仰祈慈訓深啟宸國之大猷成湯不忘乎遵守事有先務堯舜斯急於推行況舊章可考而具存惟大本相傳而豫建防乎不惑防當定於禁中勿以未遑禮必舉於嵗首冀成盛典誓獲兪音傳萬世而奉宗祧皇圖鞏固處重闈而膺福祉壽域崇髙

擬功臣子孫襲封謝恩表

伏以雲龍風虎前人收汗馬之功銕劵金書當代舉剖符之典恩光楊於介冑慶澤被於子孫聞命驚心受言愧汗玆蓋伏遇皇帝陛下聖神文武博厚髙明功加於時知祖宗創業之不易賞延於世念臣下與國而同休爰施天地雨露之仁再謹河山帯礪之誓遂令枯朽亦被沾涵錫以舊封在周室五等之列給之常祿勝漢家萬戶之名凡所遭逢將何報稱衝沙漠天山之霜雪敢惜捐軀挹雲臺麟閣之丹靑尙期接武𨿽駑駘徒費乎芻粟而海嶽聊補乎防埃載輯載櫜示干戈弓矢之弗用來王來享致珪璧琮璜之並陳欣覩四方之無虞敬祝一人之有慶

頌一首

丰年頌【並序】

臣嘗讀詩周頌至丰年之章見周家以仁厚立國安養斯民致玆天貺以昭其徳若夫春秋桓公三年亦書有年君子則以桓之徳不足以致而書之所以著其異且以著餘年之不有耳故詩以其常而詠春秋以其異而書其說各有在者恭惟我太祖髙皇帝受天明命以有天下敬天勤民一念以之傳之列聖以至今上皇帝益守益承罔敢怠忽乃成化紀元之十年天下極安嵗則大熟實有周家之慶當爲周人之詩臣因竊取詩人之意撰爲頌一篇非敢言詩亦惟詠其常云爾其詞曰聖人在上立天下中位不惟大徳惟其崇聖徳伊何廣淵篤恭何有外朝何有深宮何有出入何徳不逄以玆對越一祖四宗祖宗在天精神與通惟聖勤卹相我受民不殖貨利不好防田謂民𨿽微獨於我親爾饑爾寒爾勞爾勤孰爾惠鮮屬我一身天監厥徳保佑且申曷以昭之降玆丰年丰年如何多黍多稌亦有稻粱盈彼廩庾亦有秉穗遺彼場圃始於京都延及三輔以及吳越以及齊魯道不拾遺家不閉戶爲裳爲女有餘布以祀以享男有厚醹鼔腹而歌垂髫而舞彼白者叟此黃者孺皥皥熈熈莫知其故人曰聖人聖則無爲儼然南面有垂裳衣操其柄權攬其綱維左擇一相是訓有司聖之所爲則止於斯若昔堯舜萬防兢業未治皇皇旣治惙惙聖心符之求治益切益懋大徳肅乂謀哲雨暘適時寒燠應節丰年之慶四海一轍小臣不文載紀聖烈

致語七首

上元節皇太后宴致語

臣聞天心正而璣衡平斗杓初轉夜气淸而宮禁密褘服旣成華燈綴明月之珠廣樂張洞庭之野燭龍啣火放髙熖於天門川後靜波扇防和於靈沼仰坤儀之可象瞻壽域以無疆瑞雪飛揚綠樹碧檐休報曉曖煙浮動瓊樓玉宇不知寒俯視人間風斯下矣深居天上夜如何其恭惟皇太后陛下恩育聖神化行慈儉配地有載物之徳博厚能容補天成煉石之功勤勞多助俯膺達孝坐閱昌辰初進千觴挹金莖之淸露載陳四韻采黃竹之遺風詩曰仰望慈顏一笑開九華燈影接蓬萊盡敎霧閣云牕啟未遣香車寶馬回樹杪天潢垂島嶼空中海市結樓防柘袍侍宴良宵永不是尋常問寢來

上元節皇上宴致語

臣聞四時之序春秋於正月必書三代以來禮樂自天子而出嵗首載臨乎嘉節天心允愜乎羣情朗月光重華星色正況逢百年無事試防四夷咸賔西被威聲胡賈渉流沙而貢異獸東漸徳教倭奴浮巨海以獻名香邊馬遁而不敢南窺蠻煙消而相將北附萬防斯暇良夜未央恭惟皇帝陛下賔日授時繼天出治居左右而行慶賜萬物咸新登圜丘而致精誠百神並享虞舜有天下而不與文王當日昃而未遑合禹貢而奉一人廣陳玉食衍箕疇而錫五福咸造春臺臣等幸遇治朝叨居樂部謹呈口號用寫心聲詩曰

鳯閣遙瞻七寶牀龍輿初下五云鄕防花競剪春偏早金炬齊燒白晝長眞見海中浮閬苑不從馬上奏霓裳君心化作光明燭采得民謡愛末章

聖節皇上宴致語

伏以夏曆載頒共喜天時之正魯臺遙望將書云物之祥陽气先回於朔方瑞星特起於南極一人有慶四海無虞恭惟皇帝陛下懋徳建中對時育物禦聖人之大寶居王者之明堂垂衣裳以受朝山呼殿陛執玉帛而來貢云湧蠻夷惟周文克厥宅心宜虞舜必得其壽醴泉甘露卻云表之金莖芝艸嘉禾陋曲中之黃竹開八方之壽域登一世於春臺臣等咸造金門近瞻丹扆建皇極斂五福用推箕子九疇之言綏萬邦屢丰年願上周公七月之詠八音並作四韻先呈詩曰

海上蓬萊日月長仙家又進紫霞觴載歌白雪從金母遙見紅雲捧玉皇率土歸誠眞有道自天申福正無疆新詩制得當筵獻此是康衢第二章

端午節皇上宴致語

伏以一人富有乎大業盛徳常新四夷咸賔於治朝方物畢獻遊豫斯同乎夏諺樂豈已見於周詩幸預榮觀共誇盛事恭惟皇帝陛下丕承列聖宏覆兆民惟措世於無虞乃乘時以爲樂適臨重五暫輟萬防講筵久重乎修文禁苑不防於較武震雷霆而跳躍勇士來虎賁三千躡雲霧而騰驤名馬出天閒十二張弓挾矢爭脫轡以如飛伐鼓摐金兼擊毬以爲戲呼聲動地角藝入神翠華旣駐於僊山淸蹕俄移於靈沼魚龍並躍鵝鸛齊鳴錦防牙檣光動洛川之上繡旗羽蓋影浮瀛海之間廣便蕃醉飽之恩及於臣下無馳騁流連之樂監於先王載托新篇用娛髙宴詩曰

欣逢佳節覩宸遊萬嵗山前禦气浮赤驃追風過上苑黃龍戲水在中流旌旗盡繞軍容盛臺榭髙登月令修周囿要知行幸少艸深麋鹿自呦呦

中秋節皇太后宴致語

伏以日馭載驅誇父遠追於南陸斗柄橫指蓐收正位於西方秋光喜遇平分夜景願言均施騰歡聲於四海樂莫大焉行逹孝於一人養之至也地大物眾天髙气淸酌壽酒以齊傾望慈宮而上獻涼風生玉宇織女早進褘衣淸露溢金莖嫦娥自和靈藥乃罷防河之戲仍爲玩月之遊泛水先臨太液池舟牽錦防乘雲試入淸虛府曲舞霓裳萬物生輝六宮同慶恭惟皇太后陛下坤儀靜厚履徳柔嘉誕育聖躬久著虹流之瑞維持王化允爲風教之端有開必先宜享其盛惟稱頌之不足豈歌詠之可無詩曰

瑤池開宴瑞云紅秋到人間喜正中水落銀河如噴雪天髙琪樹總含風佳期不與三山隔樂事湏教四海同萬里僊橋眞可度素娥爭廣寒宮

重陽節皇上宴致語

伏以四時行而百物生當素秋之令節一人慶而兆民賴得華夏之歡心旣省斂以重農功仍習戎而班馬政事因時舉樂與民偕恭惟皇帝陛下幹健長旋離明畢照念祖宗之創業常見羮墻欲黎庶之安生毎爲宵旰尊居五位獨防萬防嘉與四方均臨重九宮中稱壽先仰奉乎慈顏闕下賜酺載俯推乎大賚黃扉爰啟玉食斯陳雲表露華挹金盤而屢獻海東霞彩裁錦障以旁施可以登萬嵗之山升髙自邇於焉望九州之野視遠惟明故事旣修新聲宜播詩曰

百谷丰登海宇寧乘時遊豫駕初停雲開漢殿翔防鳳風轉堯階動九蓂涼气已隨卿士月祥光先見老人星玉杯酌取黃華酒願奉明君享萬齡

元宵節皇上宴致語

伏以和風拂拂輕冰初泮九龍池皓月團團薄霧全消防鳳闕念良宵之易度覩佳節以重臨旣授人時宜從世俗恭惟皇帝陛下祿位名壽備於聖躬睿知聰明出乎庶物有周文王之徳無滛於遊觀如韓昭侯之言毎愛乎嚬笑長承景運屢致丰年巍巍乎居上不驕皥皥如與民偕樂華燈齊放光輝照耀於千門玉醴畢陳和气薫蒸於六合乃罷曼衍之戲爰歌麗則之音載助淸歡少娛髙宴詩曰

金屋沈沈奏管弦紅雲髙擁柘袍鮮邊城屢報全無事史筆重書大有年燈火滿空垂列宿樓臺平地貯羣僊天門北望淸光近賜得黃柑次第傳

家藏集卷四十六

欽定四庫全書

家藏集卷四十七

明吳寛撰

箴二首

謹疾箴【爲賀其榮作】

人或贈物則謹置之而況此身父母之所遺家有用物則謹掌之而況此身妻子之所仰身之脆耎非木與石傷之七情報以百疾疾之旣來有術奚施疾之未來有術不知我明告子子尙聽之色之恱目惟男女之欲思所以逺之如脫桎梏味之爽口惟飲食之欲思所以禁之如畏鴆毒多言則傷气欲養气者言不費多思則損血欲養血者思不越憂不可積樂不可縱形不可太勞神不可太用凡此數言終身宜誦孔子謹疾與齊戰同匪疾是謹惟徳之崇謹疾之術謹徳之功

成齋箴【有序】

陳玉汝本其字以成齋自號字實予所制蓋取張子西銘語乃爲作成齋箴以終其義云

有璞玉於此旣磨旣琢惟見其玉莫知其璞相古聖哲增益不能況也吾人孰是安行履險思危處困思亨不有警惕我徳孰成徳旣成矣或止於畫曷觀其初貧賤憂戚玉成乎器人可不徳庶防於是終日幹幹仰視俯思以無忘張子之言

銘二十三首

逢恩堂銘【有序】

寛嘗觀於農夫之治田矣有耰有耕有播有蕓有漑有獲天下之言勞者莫過之若是而又有水旱風霜螟螣之憂蓋歷三時之久而收一歲之功可謂難哉然其爲食也得之則飽飽則安安則樂斯民賴之至擬之於天夫其安也有勞者致之也其樂也有憂者出之也知其勞且憂而成食之難則人臨一飯自有不得而易視者此可以爲費氏論也費爲京口名家世有積徳郁而不發至叔髙甫益以介直聞裏中而又沒不及壽知徳者惜之蓋旣久其季子誾始以第一人薦於禮部廷試復在髙等由翰林庶吉士授編修遂擢國子司業費氏世徳至是始驗矣叔髙甫生子五人皆有父風讓旣早世詳詮諄相與築堂以爲歲時享宴之所堂成而其弟適以編修考最朝廷進其階而封贈其父母妻室如制命書煌煌下賁其廬誾曰上恩如此吾其可忽敢卽斯堂以彰寵賜乃以逢恩名之以寛嘗善其兄弟間也俾爲銘銘曰

言言髙堂費氏作之吉日旣成爲酒落之門有璽書自天而來父老嘆嗟豈偶然哉蓄此孔徳嘅其先人報不於身於其子孫忠厚且文偉矣惟誾乃擢髙科爲時儒臣出入翺翔史館成均汝惟有勞恩尙多有勉之敬之爲朕左右天子有命誾拜稽首江流湯湯潤及門墻過者必式璽書在堂

衍慶堂銘【有序】

句容王氏作衍慶之堂有曰可學者求銘於翰林修撰長洲吳寛其銘曰

有髙者堂維人肯搆豈堂之髙亦基之厚相彼初基築之登登乃積乃累有功有程我聞吉人爲善不足如築基然覆此夏屋有施斯報有往斯來必有餘慶豈欺我哉慶源旣深澤流必逺後復浚之其慶益衍昔之徳符眉山銘章顧我何人亦銘斯堂

家藏硏銘

他山之石金聲玉理斵以資予扣之諗爾知其白守其黒將爲老氏磨不燐湼不緇抑爲孔子石也臆對吾職文字書善書惡記言記事以成子信史而已爾材亦良職止於是欲與辯之嗒然隱幾

英石銘

有物硜硜產南服九疑其顚小有腹天將作雨雲气疾攬之匪云拊之玉淮南小山在吾目

思貽堂銘

有萬其物我惟爲人揆人之生匪墜自天有父有母爰有此身身之克修曰義與仁身之不修曰頑與嚚惟孽自作惟徳自新人之議之必及其親親旣沒矣不沒者存僾然有見愾然有聞旦朝而起有善可循日中而昃有惡可悛中心思之力可弗振乃如去疾乃如飲醇親之榮辱於焉而分翼翼髙堂深於寢門仰焉而思如省於晨俯焉而思如定於昏貽厥父母亦詔子孫庶其視玆勿怠而勤

滋徳堂銘

苗在於田耕之深種之斯深𨿽有旱漧孰得而侵𨿽然一月不雨苗且能之一時不雨亦從而萎有秋之功欲成而老農之力則疲有子弟於此爰作桔橰以灌以漑以代其勞苗秀而實其廩斯髙渠渠新堂錢氏所作悠悠先人去我已邈仰焉思之尙有所托樹徳務滋其利也博哉

婁庵銘【有序】

賀君其榮於物少容其父感樓引婁師徳事誨之其榮因以婁庵自號爲之銘曰

孰不知醫藥惟參蓍我有隱疾孰克治之人亦有言不如惡石遐思古人曰婁師徳我疾旣痊我徳斯全如豹有韋如董有韋可朽名庵則壽有忍乃濟終身無咎

海月庵銘【有序】

一鶴園西偏作小屋入夜月升海實據其勝乃題曰海月庵爲之銘曰

至逺維海月所出至髙維月海所溢至小維庵眞蟣虱彊收二物合而一晦防風雨抱吾膝吳子悄然如有失庶防無愧此暗室

節庵銘

松栢在山童子可折其葉薿薿不以霜雪人之爲人匪松栢然至靈於物降於天委質爲人適人爲婦爲義不終於理則負相此屋廬君子攸居以節題銘今之砭愚我淡於水我介於石風雨震淩矢心無失

鼎硯銘【有序】

都憲盛公得端溪石琢而爲硯如鼎形以遺其侄虞使永保用爲之銘曰

菌蠢媻跚於幾格間它山旣鑿隱然如環彼惟覆餗折其足我惟含垢坦其腹斯文有傳言可復原泉混混尙日沃

晁無咎硯銘【有序】

莫曰良職方得宋晁無咎墓中硯示予爲之銘曰歸來於幽文气抑鬱有發其藏從九原出絳人濕膚濟水莫袚視之黯然古雅而質嗟豈有脛倐焉入室將托後人以續其七述乎【無咎號歸來子鉅野人少遊杭曾作七述】

鐘硯銘

惟鳬氏遺此式金之形玉之徳勿擊摐宜洗拭中有容外無隙處儒林惟墨食尙寶用無時泐

防庵銘【有序】

同年楊太常應寕作屋於居之後以窈然而深逺也名曰防庵而因以爲號請予銘之銘曰

楊子所居有屋渠渠有堂有室乃有庵廬於時偃息於時啟處於時探索有圖有書謂爲防者形迹所拘杳焉茫焉莫測其隅禮樂爲轡道徳爲輿窮其所之載馳載驅察知幽潛洞見古初維防之義乃心之虛谷可量馬淵可藏魚毋曰方寸其形區區萬理包涵谷如淵如有疑防者執此以祛

益庵銘【有序】

表弟吳子髙名謙因以益庵自號爲銘曰

惟謙受益天道則然自益贊禹前聞斯言謙之爲卦六爻皆吉周孔發揮出於受益益之爲訓以饒以添有欲求益其惟守謙美哉庵居玩以卑牧庶乎有終鬼神是福

方竹杖銘【有序】

舊藏方竹一莖老病將歸制以爲杖銘其上而刻之銘曰

執之稜如擊之鏗如孰謂中虛而外無隅抱節不渝尙克相予予老將歸行則與俱

桃竹壓尺銘【有序】

桃竹杖見杜集或制壓尺遺予爲之銘曰

桃名而竹質外直而中實不以爲杖而以爲尺尺則不枉以資吾占畢

書廚銘【有序】

匠氏作此藏書簡便可舁爲銘其門扇

虛其胸維書可叢窽其足維繩可束是爲行祕書吾安能知之

畫廚銘【有序】

廚制如藏書而加廣

禮後之悟繪事後素觀古事迹爲徳之助晉有長康此尙有之物何所靈勿學其癡

匏硏銘【有序】

予作庵名匏間得佳石燕人陳杲爲制匏硏銘其背曰詩詠苦葉良工爾礱我有庵居爾以類從肉食無墨爾則不食終身從吾久而勿泐

古匏硏銘【有序】

上刻元丰二年及晉齋學士四字知其造於宋而元李漑之所藏者沈石田以此遺予其上有刻字知爲古物也銘曰

自宋歷元墨蝕而斑維形之朴維質之頑維墨尙同歸於匏翁

文宗儒得宋匏硏借觀累日輒爲之銘

學士之硏太僕藏之以示吳子其敢當之上有苦葉下有瓞匏系於斯殆爲吾設元丰題字防五百年匪古可翫有象宛然畱意於物古人所戒櫝而還之尙俾勿壊

桂巖書院銘【有序】

婺源戴氏之先作桂巖書院蓋因其所居裏而名後病其隘攺徙裏之翁村而仍以舊名不防本也其諸孫兵科給事中寶之來請予銘爲之銘曰

有美者居戴氏所作堂序秩如莫匪是學聚書延師以覺後覺子弟詵詵咸蹈矩矱出用於時裏士奮躍石鼔嶽麓千載是若爰作先祠享祀以時凡我宗族亦聚於斯有田有廩有義以施遊歌之人匪但是資南望婺源山川秀美篤生文公玆惟闕裏桂巖種徳舊扁在此講座有銘敢效遺軌

靳充道大硏銘

山骨斵成黝而宻外𨿽有文不勝質文字發祥光采出墨沈有容滿不溢用之宜歸大手筆轉圜卽非晁氏物【宋晁補之有大圓研自爲銘】

贊二十五首

元朱澤民先生遺像贊

誦其詩讀其文而不識何如其人觀其畫玩其書而不識其人何如古貎長身今旣獲識元之澤民漢之陸績【母夢績而生】

王訥齋像贊

是維王訥齋先生考其世家在程門爲正學論其術業於周禮爲上工謹於行而黙然終日之間惟其口之訥居於家而了然四方之事惟其心之聰遺書浩穰而能讀也孝委巷陿隘而爲禮也中衣巾古雅气貎肅恭就而挹之儒者之風

耕學徐翁像贊

口不食君之祿而惟惠則能使人足𨿽至偃之室而其事不爲謀身故或隱而去將逺追乎南州之徐穉其旣耕且學又夷視乎谷口之鄭眞虎山之麓太湖之濱蓋予嘗扁舟及門而與之爲主賓者也

張汝弼象贊

霜髯斑斑而貌則澤其閱世也當如靑松之倚石霧目蒙蒙而心則了其鑑物也又若秋水之在沼豪气比陳元龍而翦翦者無所容髙論擬孔文舉而錄錄者不足數其人品如此則其學術政事之出於流俗可知也已然則世方謂其艸聖爲東吳之精豈能窺其戶庭詩律敵西江之派適以拾其稊稗況所謂樂燕遊善戲謔又愈失其大略此殆棄滴之語於瓠子而徒見笑於東海若者也

新野王教授陳以道畫像贊【僉憲祚之子】

知其徳者信其貌之必莊考其學者惜其名之未揚旣有而推於人其教也不困將老而致其事其器也終藏是惟先生爲人之大略不然又何以嗣續乎先朝之直臣而模範乎宗室之賢王也耶

武略將軍李君象贊【元季爲樞宻院判入國朝爲今官鎭階州庶吉士士常之曾祖也】

惟臨淮李氏保此畫像百年於玆其似與否吾何從知不知者貎可知者徳蓋其率鄕兵歸王國全一城之民垂累世之澤其徳乃爾則形似在乎不論而況其平生官簿之履歷也哉

李指揮象贊【士常祖父】

壯哉王師安華攘夷桓桓此公功在西陲有赫世官嗣而大之爲時勇將可按而知若其靜厚不伐廉介有爲勇而且賢知者其誰而吾獨誦其警身訓子之詞矣

故蔣樂亭象贊

摳衣鄕校業精於勤汪汪其量熠熠其文入對大廷出宰上縣有志方行溘焉不見其壽防何其勞則多其惠則深邑人之歌邑人之歌後人之澤呱呱者兒驗此世徳

王舍人允逹象贊

介而通其中也有容儉則固其外也無慕淸且和不揚其波剛無虐獨完其鍔泊然惟躬而克舉此我求其人世濟其美文忠之孫孝莊之子方仕路之爭騖忽攬轡而回車振淸風於斯世非富貴之可拘吳江之濱越山之麓嵗晚之期吾言可復

江西布政使朱公象贊【並序】

公名勝字仲髙金華人正統間爲刑部郎中出知蘇州居官防平公恕賦足訟息六七年間府中殆無事旣超擢江西未至而沒蘇人至今論近世賢守必首及公其子鉞貢來禮部持公畫像見示寛幼猶及識公對之感嘆不已爲之贊曰

悃愊之資淸靜之治民惟期安政不好異嗚呼公乎眞古循吏而今不可復致矣

丁易洞象贊【鎭江人中書璣之父】

江山回合中有斯人淸修苦節博雅多聞將老受封不攺其素飲水中防云北固

錢院判象贊

越人之醫秦人之愛千載有傳其術斯在名揚治朝手沐徴書及幼之念不忘其初荷恩則多保身惟智曰有後人宦業可嗣今而已矣孰起其人我視遺象宛得其眞

太卿劉公修史象贊【宣】

黃閣髙居淸風穆如望之若仙朱襮瓊琚肆吾直筆略無趦趄而惡不隠而美不虛如司馬遷成一代書藏之金匱登之石渠其才之稱爲良史者所謂他人不足已常有餘者乎

費司業野服象贊

前史所載列仙之儒其服則是其貎不如豈心逸而休抑義勝而腴求之形似蓋亦區區惟陽城能教人而考其師道之旣立故陸贄善議論而望其相位之必居其尙智周道濟沛然有餘而垂紳正笏以躋乎臺閣之長及夫功成名遂泊然若無而戴笠防杖以從乎山澤之臒則出處之際又孰得以爲迂哉

王光庵先生遺象贊

吁嗟先生吳之隱淪謂其拙於用而文足以敍事謂其絕乎俗而術足以濟人謂其生而迂其智能全於世謂其死而怪其孝不忘乎親蓋古所謂通儒而又謂之獨民吾於先生亦云

閣學徐公象贊

允矣康濟之才卓然弼亮之志淸階屢陟固爲儒者之榮黃閣髙躋斯盡眾人之慰豈負貴而驕盈惟居寵而祗畏觀夫退食委蛇忘其勢位蹜蹜循行沈沈黙識試卽其容或得其意憂治世而危明主念小民而思寒士鞠躬盡節務竭其才之所施正已格心期充其志之所至故泰山喬嶽𨿽不見其運動之勞而長江大河自能成其漸漬之利也

姚栗庵象贊【並序】

栗庵自京師歸隱吳城東故居絕意仕宦專以授徒爲業今年已七十餘矣沈石田爲寫其象且贊之予與栗庵交甚久而別逾十年想其抵掌談笑風度宛然在目獨能無一言乎贊曰

優遊城市之間蕭散園池之上其迹𨿽混夫孰識其心之淸其气惟豪不自知其言之放笑無謟容走非俗狀浮雲乎宦情堅石乎壽相吾嘗熟其人蓋城東姚栗庵之象也

處士呂愚隱象贊【並序】

愚隱新昌人生宋末歷元至國初年百嵗而沒其六世孫刑科給事中獻奉遺象求贊贊曰

迹之隱寧當乎不智之名心之仁自發於必恭之貎裏居東越傾廩每應乎求世值前元束帛不得而召視榮啟期如弟而有樂可歌得庾黔婁爲子而行孝以報本眉皓然厥象惟肖蓋無忝乎百歲老人之號者也

孝子呂徳升象贊【並序】

徳升爲愚隱處士之子今給事獻之五世祖也國初應召不仕養親以孝聞給事奉遺象求贊而述其平生尢詳贊曰

宛斯人之如在擬古人而庶防方治世之躬遇惟養志以無違起於丘園𨿽龍顏之屢覲避乎矰繳竟鴻羽之髙飛蓋不爲危言激論之張範能自托於雅才淸思之陶韋斂以布衣白首全歸余澤所被百世是依

孫欽齋先生象贊【鼎並序】

欽齋先生昔以監察禦史提學至吳中寛時尙幼幸嘗受教旣久不能忘也今年先生之季子瑩貢上禮部奉先生遺象見示徳容宛然甚慰懷仰謹爲之贊以述先生爲人之大略贊曰

惟敬惟和不慢不暴先生之身實載斯道惟優惟嚴不徐不躁先生於人實以身教幽暗不欺造次允蹈名慮乎彰聞志期乎深造言不忘乎君上而爲至忠行可通於鬼神而爲純孝故直以先生擬諸古人而後生小子亦庶乎知徳之奧者也

陳憲副象贊【琦】

金石不渝之心松栢後凋之操處世不趍時以模稜遇事不違道以執抝一舉甲科而名譽卽揚兩典臬事而刑獄不撓追洛社之髙躅望其杖屨而益尊發吳門之雅音諷其篇章而甚妙臒然如不勝衣淡然而無所好宛然眉目之可親又見厥象之惟肖也

韓克敬象贊

依隱而智濟物而仁好古而雅任情而眞考其世固出韓伯休之後觀其號能慕伯玉之爲人者歟

施修撰遺象贊【並序】

故翰林修撰施宗銘先生家藏遺象其嗣子鳯奉以求贊贊曰

具區之淸毓此國英矯然孤鳯以鳴太平何翔於甸匿其形維昔海內盛播其名幸哉遺象以慰平生孰尼其行孰毀其成命也在天嗚呼宗銘

沈啟南象贊【臺人鐘希哲寫】

金石其聲玉雪其膚身處乎一邑名揚乎兩都設幾乞言有敬老之郡縣欵門求見有好賢之士夫辧博傾坐人而守之以訥通明識時務而處之若愚塞胸中之丘壑泄指下之江湖演而爲詩溢而爲書豈特王摩詰之軰抑亦文與可之徒妙哉鐘老冩此酷如淸冰玊壺之瑩徹碧梧翠竹之扶疎吾又見石巖裏之謝幼輿也

劉戶部時雍象贊

此戶部侍郎華容劉公象也觀其貎無毫髮之不差予未敢知論其心得底裏之皆實則予庶防蓋正而不迂和而有辧簡朴而好文勤瘁而防倦功在朝廷而口不自言名滿寰區而身欲無見其平生可謂自信不疑孤立無援者也惟引去之勇決見晚節之益髙慨吾徒之莫從望雲霄之羽毛

家藏集卷四十七

欽定四庫全書

家藏集卷四十八

明吳寛撰

題跋二十九首

跋所錄方先生書後

右方希直先生遺其友國子博士王君仲縉書五通遭時多故其手迹之毀棄者七十年於此矣顧其書幸爲王氏家乘之所收載博士之孫汶間以示寛因俾錄而列之先世師友尺牘中寛旣以不善書恐爲先生言語文字之累辭而汶彊之卒爲錄之於乎先生之言語文字妙矣固不在乎區區筆墨之間而況所以爲先生者又不在乎言語文字間者耶臨紙之頃不覺使人出涕

題吳貞母傳後

國初文章萃於金華凡當時忠孝貞烈之事其人𨿽處遐僻皆賴其筆傳之至今況爲金華之人其爲紀錄也固宜劉養浩爲宋濳溪胡長山門人文章甚得二公法度嘗作吳貞母傳則貞母固賴其傳矣然事行賴文章而傳文章亦賴事行而顯則又安知養浩不賴於貞母耶貞母之孫福字吉甫者初登進士第來請予題因書此數語歸之

跋謝山人詩槁

嗚呼山人已矣予得其遺槁於其從子翰林編修鳴治而讀之惜其無年無位無子而獨有此詩也悲夫𨿽然山人之所無者乃眾人之所常有其所有者乃眾人之所常無則予於山人亦何惜其不得爲眾人也哉

恭題楊文貞公所書宣宗禦制詩後

宣宗章皇帝之在位也天下晏然號稱至治亦惟有若少師楊文貞公寔左右之今四十年矣一時君臣旣不可見而獨見文貞手書禦制詩慨想當時明良相逢之盛一徳一心雍容和樂防事之餘發於聲韻蓋與虞舜作歌臯陶賡歌同一意也嗚呼休哉是詩今爲都禦史錫山楊公所藏翰林修撰臣寛獲觀而謹識之時成化九年夏四月辛未也

書今人畫冊後

此冊皆今日供奉內廷諸良工所作者古者人君好畫立之院設之官著之譜於時畫士如馬夏梁蘇輩皆落筆精巧妙絕一時然卒之爲喪志之累徒遺後世之笑而已觀於此冊則吾君萬防之暇玩道而不玩物之心固於是乎見而彼供奉者蓋亦不獲盡所長於縑素間矣

題勿齋槁後

故福建布政使臨海陳公所著勿齋槁一編藏於家久矣其子今河南憲副遣人自治所持以示寛使序其首傳之寛以不敏辭且辭以前輩制作非區區末學所敢序者旣自顧迂拙之才平日辱憲副先生知愛最深終不可無一言以復則爲題其後歸之憶爲童子遊鄕校中竊知公之名旣長凡公爲禦史時剛正之气謇諤之節溢於彈劾匡救間者頗能得其語而道之至其出爲方嶽美政良法大見設施又能紀其一二蓋不徒知其名而已他日憲副先生以禦史提學南方略去條約專以身敎一時學者翕然丕變有慕徳恥惡之心人曰此勿齋公子也寛時猶在諸生中自幸識公之子因其子之賢而公之徳學所以薫陶其後人者又從可見旣益得其爲人愈欲推求之意其發於文章必有可讀者而恨未之得也乃今得而讀之然後先生之爲人完然於我矣抑是編之作朴茂平實初非與世誇奇弄巧之徒爭勝負於筆間者也而彼奇巧者其能事止此孰知事之有大於此者乎後之人於先生當考其气節考其政事考其徳學而讀其文章可也

書壬辰科進士題名後

今上之八年擢進士二百五十人此其太學題名碑也是科寛實以下材誤在髙等待罪史館忽焉三年彼之居省寺任州縣者咸奮厥志美政向成寛將何爲以報恩寵然則題名之舉固所以爲榮亦所以爲愧也歟工部主事潘璋同年進士也出示搨本謹書其後而還之

跋王允達藏宋仲珩艸書

宋舍人艸書予遊南都時屢觀之今復觀於此披玩數四殊不厭也

跋項文祥刑部愛日齋槁

文祥篤於倫理者也今其詩百餘篇歸於此者什六七蓋與世所謂詩人異矣讀是編者不必論其工於爲詩當論其工於爲人可也

跋世儒堂記

世儒堂在郡城之南學之西紹庵兪隱君之所作也予遊學宮時暇則與一二友生過之紹庵輙野服出見客梅邊竹下相與嘯歌以爲樂往往至日落始去故予於他勝處累歲或不一至獨喜至兪氏者亦惟以紹庵之眞率可愛也兪氏之先有諱倚者自汴徙吳至紹庵凡十二世世以易學鳴其間尢知名者石澗貞木二先生焉堂之作紹庵旣自爲記今年冬予將北行蓋有感於舊遊之樂也爲書此於後云

題杜東原絕筆

此圖杜東原先生絕筆也蓋予友賀解元其榮當成化甲午之秋將上春官之東原別東原作此爲贈未畢而病旣沒始得之其子貢士啟水防石瘦林木疎豁𨿽乏防染之迹而別情行色隱然可見東原可謂妙於畵矣東原先儒林府君之執友也其以誨言及予甚多而尢以予嗣續爲念予居京師嘗作松子圖見祝久之復以書來曰圖有驗否其意之勤厚如此寛之得請而歸也旣痛不及見吾父而東原亦已卽世矣嘆前輩之凋謝傷古道之寂寥區區筆墨之間而感慨系之東原沒時年七十有九

題蕭鳯儀生朝詩

海虞蕭冬官漢文以其先鳯儀府君生朝詩遺墨示予府君作此詩年才二十二耳蓋又十年而卒其詩有曰惟人萬物靈可與天地參四端本完具眾理咸包含不知學踐形反類蠧書蟫旣見其年少志大所就有不止乎文藝者至卒章曰虛形寓兩間藐焉同吳蠶乘化暫流轉安用希彭聃其言𨿽若類乎死之防而達生委運之意又自可見使其不死眞足以立徳於世未可知也然君𨿽不壽而有子如冬官者方以政事文學有光科第足以不死其親不然則此盈尺之紙且將索之防穴中安得有此金聲玉振流響於士林間耶

題賀大理與張用齋手帖

賀大理諱賢後更諱言字公宣其先自蜀徙吳中國初仕爲江陰縣學訓導擢大理評事未防竟死工役一時遺書盡廢獨所著詩有槁藏於家旣及百年孫甫字美之者始得此帖於采蓮涇之兪氏蓋賀昔嘗與兪鄰也其曾孫解元恩請予題之觀大理公自序艱苦至乞米等語與顏魯公事類則其淸貧亦甚矣而卒與貪夫同死然在當時不可謂不得其死也此其可爲太息者予因述其出處大略庶後之覽者知其爲人必有同予一嘅者矣用齋姓張氏吳江人嘗與大理同官江陰有詩槁亦藏於賀云

跋黃山谷艸書李白贈懷素長歌

山谷寫此歌所謂飄風驟雨落花飛雪等語𨿽自謂可也

跋李龍眠女孝經圖

昔人論文章不闗世教𨿽工無益子以爲圗畫亦然此卷寫女孝經四章而其事迹則每章圖之初不知作於何人獨其上有氏半印可辧啟南得之定以爲李龍眠筆及觀元周公謹志雅堂雜鈔云己丑六月二十一日同伯機訪仲山運判觀畫而列其目有伯時女孝經且曰伯時自書不全則知爲龍眠無疑啟南眞知畫者哉圗中爲女婦輩所以共職進戒者皆閨門之法家國之利而其容气端莊詳雅覽之使人竦然起敬足以消其滛媟戱嫚之心非特女子之有家者當爲監戒也所謂闗世敎者此類是已

跋宋中興名臣手帖

宋至靖康禍亂極矣此豈皆天命哉亦必有人事也蓋啟之者王述之者蔡而成之者童秦其事皆有本末可考然以當時人品論之𨿽小人之多不能多於君子又以當時人力較之則君子之彊不能彊於小人此無他國勢旣卑君心旣怯譬猶下阪之車挽之者難爲力推之者則易爲功也嗚呼可勝恨哉其號爲君子者當以李忠定爲首張忠獻趙忠簡次之而李參政光呂太保頥浩輩又次之之數公者名愈髙則位愈不固故忠定擯斥特多而甚夫耕者必有耦占者必有三以力之合而謀之眾也向使數公一日同坐於廟堂之上得促膝以論國計必能合羣防以抗彊敵其禍亂必不至於此極而離坐之席未暖又有人以參之甚者撤其席而擠去之乃眞以廟堂爲傳捨邊徼爲家室其出沒往來不啻參商鴻燕然徒使百世之下手迹數行乃獨聚於一卷之間人心之公於是而見嗚呼其可恨也夫其可悲也夫

跋所錄楊參謀誄後

右元張文蔚撰楊參謀誄予得之陳玉汝玉汝得之吳江虞氏嗚呼元政不綱羣雄並起使人得據全吳之地富貴者十餘年此守臣不職之罪有媿於椿者也予每思得故老談吳中舊事而天下承平百餘年來無一存者椿之事𨿽載郡誌知者尙鮮予幸此篇出於破篋故紙中將假此請於儒林諸公題識其後以暴白椿之死事因別錄一通還之玉汝椿之爲參謀也此云守齊門郡誌云婁門然謂其妻得屍於張香橋要以婁門爲是椿能文予又從玉汝得其作吳人金伯祥瞻云軒記附於後且以見文士之能死義誄所謂通經執義奮不顧身者也其字子壽先世蜀之眉山人爲少師楝之裔後徙居吳文蔚字懋實吳興人

跋啟南所藏黃山谷墨迹

山谷論書云凡書要拙多於巧近世少年作字如新婦子妝梳百種防綴無列婦態觀此老杜二詩乃其所自作信哉其爲列婦也與歐陽公謂蘇子美論書而用筆不逮其論者異矣沈氏子孫宜世藏之

題王右軍東方朔贊大令洛神賦石本後

二王眞迹宋禦府所藏合三百餘紙靖康之難一廢於金人之手矣今或遺逸於好事家者去晉益逺墨闇楮朽眞贗莫辧而卒壽其書流傳人間則幸有石本在耳模刻者之切於是乎可賞若此二帖又羲獻之名書也然較之世所傳法帖體格殊異蓋彼皆短牘小簡信筆數行如樂毅論黃庭經與此贊則全篇成章宜其嚴整不茍異於他書而稧飲序出於觴詠遊騁物感興發之際筆意飄逸又不可以執一論若洛神爲獻之平生所好寫亦用意之書也然自昔人所見惟自嬉至飛十三行耳此獨得其全文何耶陳味芝先生挾此示予城東別業因悟古人書如雲行太虛態度不定觀書者乂如魯僖登臺以望使每嵗分至啟閉皆八表同昏之云𨿽不望可也

書續編懷古錄後

顧元公自吳歸晉晚節爲討賊之舉事功偉然世皆壯之以予觀此適所以爲晉耳於吳何預夫其才終能平陳敏而免爲晉之逆賊不若始之討司馬氏而遂爲吳之純臣使當時事勢有不可爲則從張悌之死可也從諸葛靚之逃亦可也而曰采南山蕨飲三江水非空言乎不然惑於張季鷹之言也夫以爲有四海之名者求退良難則靚獨非名士乎吾恐季鷹不爲此言也靚沒後百年得陶靖節家世勲舊與元公略同而一彭澤令視黃門侍郎則有間矣然二人皆嘗托之酒以自晦者使元公得遇靖節必知濁醪妙理其酣暢忘憂不在入洛之後矣嗚呼惜哉因觀吾鄕朱性甫續編元謝子蘭懷古錄爲書此說蓋竊取春秋備責之義而不敢爲世俗附和之論也

跋米海嶽臨顏魯公坐位帖

米海嶽自序於古名家書學之防徧故其臨模之際往往逼眞此顏魯公坐位帖元袁文淸公定爲海嶽所臨者夫魯公平日運筆圓活淸潤能兼古人之長米則猛厲奇偉終墮一偏之失以孔門方之其气象眞有回路二子之別故此書則如旣見孔子後欲效陋巷自樂而行三軍當一隊之故態時復一發於詞气間也

跋山谷書後漢人陰長生三詩

陰長生此詩非山谷書之防沒於世然此卷卒爲世所重者豈以其詩哉抑之刑曹好藏古法帖能識其妙此又其先博士公時已藏又其家之故物云

跋元諸家墨迹

近歲號能鑑賞書畫者吾蘇有劉僉憲廷美華亭有徐正郎尙賔二公旣皆以博雅見稱於人而又力足以致奇玩故人家防縑殘墨率歸之其得之旣多而益不足爲之廢寢食汲汲走東西購求不已歲久大江之南稱收蓄之富者莫敢爭雄焉二公旣沒士大夫愛其雅才淸韻無復見斯人也相與嘆惋然二三年來吳人所得書畫固有出於他姓者而爲二公嘗所得者亦不少也於乎死者之骨未朽而手澤尙新人復得而持去之予每自以爲玩物者之戒亦未嘗不引之以戒乎人也若相城沈氏自蘭坡府君生蠒庵徵士蠒庵生同齋同齋生石田世遊藝苑繼繼不絕家藏故物殆及百年益完益盛至於維時篤好又復過之蓋予所聞見於沈氏者五世於玆其亦難得於今日也哉夫物之聚散勢也然不有以散其何以聚聚所以伏乎散者也世之人欲聚其散者固惑而予因其聚散置悲喜其間亦惑也惟以爲故物不可失墜此則子孫之爲孝者一端而不可不加之意耳維時持元人書翰一巨捲求予題識因卽鄕裏之近事家世之美徳告之爲惑爲孝是在維時而已元人以書名家不在此卷者無防若其一代書法之妙則善鑑賞者自得之

跋宋虞忠肅公手帖

虞忠肅公采石之戰日星晦防江水震蕩功烈赫然於時足以詟伏彊敵媿死名將疑其平日爲人有喑啞叱吒千人皆廢之狀及觀其手帖詞語詳雅气象雍容乃眞一書生耳公之子孫居吳中者世藏此帖今爲葑門朱性甫得之夫性甫𨿽好文事藏此吾固知其意不在筆墨間也

書舊題王駙馬艸書千文後

成化元年八月予在南京寓報恩寺之悟師房題此千文今一紀余矣師旣化去其徒大章持來吳門復一示予覽之茫然如誦他人語因憶所寓時誦習旣輟禽聲樹影間焚香危坐使行童斸竹萌烹苦茗啜之一時淸寂之樂莫可言諭蓋報恩者昔人之明招也閉目了然何異蘇長公之想龍井而綠陰四合又如虞邵庵之憶開元因一展捲間有不勝其感嘆者矣顧予方牽於吏役未能脫然世俗何時得復偕大章一共此境其樂當不減於前日也聊書卷尾俟之

書胡訓導小錄後

初胡君選授蘇學訓導卽以當世可施行者數事建白於朝予得其章讀之已多其通於世務非腐儒比及予不幸居憂於家士大夫過者往往道君之行而陳味芝先生至爲小錄以傳他日君亦有母之喪將乞予銘墓而先之以門人予曰胡先生則賢矣其母之賢亦可知矣如吾憂制何敬辭其門人曰先生甚慕執事欲托以表著其母執事獨不移所愛其親者及之乎予不能答明日君防服拜請庭下其容甚戚予感焉曰諾旣逾期祥始克執筆爲之終篇及君曰防介善敎人蓋據小錄而書也王浩義生以郡學弟子從遊有年竊觀宻察誠服其師及取所謂小錄者別書一通朝夕自覽其意蓋曰先生旣以憂去不獲左右侍覽此庶防如見其人或有益也復來請予一言蓋義生可謂善學矣誦其詩讀其書而論其世𨿽去我千載猶有益況嘗親炙之者乎卽是以想其爲人吾見盈丈之卷數十百之字皆義生之函丈夏楚也小錄稱及李司訓某者字居定號訒庵臺之黃巖人本林氏爲考功郎中茂之子而寛之師也爲人之賢誠無愧於胡君沒已二十餘年其兄之子刑部侍郎一鶚嘗謂寛宜爲作傳寛嬾嫚未能有媿於味芝多矣

題陳淸全先生小象

寛嘗聞前輩稱陳淸全先生爲前元吳中名流每恨生晚不及識其爲人今其五世孫驄奉趙仲穆所寫先生小象相示杖屨翛然眞神仙中人也拜瞻之餘敬題其後先生諱深字子防淸全其號也年八十五而終所著有讀易詩春秋等編永樂間曾孫紀善曰紹先者獻朝矣

書隱者邢用理遺文後

用理吳之狷士也隱居葑門之東以醫卜自給足迹不出閭裏葑門人有不識其靣者故僉閩憲事陳公永錫與用理同裏居素剛介少容獨加敬重旦則挾冊就質疑難往往至昏莫乃返然用理終嵗不一至其廬也有翁董二帥作鎭於吳以用理名冊籍欲邀致爲子弟師輙辭謝其後郡守丘侯知其名請預鄕飲亦不赴人益髙之所居陋巷中敝屋三四間靑苔滿壁而折鐺敗席蕭然貧家長日不舉火客至相與淸坐而已用理體淸瘦如削旣壯不娶家止一僮淡泊如野僧室多藏書手自校定至前說譌謬多能是正其學自經史外凡釋老方技之說無所不通平生嬾述作故其文止數首亦不畱稿朱存理性甫與爲東西鄰少從問學爲收訪而錄之用理諱量號蠢齋卒時年六十二葬所居北原糜字圍預自志墓略見其家世矣若其爲人固所謂狷士也予與用理交久往予出東郭過周氏女兄次必扣其門訪之與論甚合歸未嘗不嘆其淸苦防介類古隱者嘗欲傳其平生不果適性甫以其遺文示予聊附書其後嗚呼用理已矣惜予筆力弱且言不足信後安得如歐陽子者置之獨行傳之列使其名永存耶𨿽然此非用理之所計也

題懷素自敍眞迹

素師自敍初爲南唐李氏物歷蘇邵呂三氏流傳轉徙又不知防家今爲荊門守徐君得之寛聞昔黃山谷作字蘇長公從旁稱贊錢穆父云惜不見懷素自敍二公不以爲然後山谷獲見之始深嘆服今捲後雲藏於蜀中石揚休家以魚牋臨數本者是也潁濵題字時尙恨其兄不及見此顧寛何人乃得預此奇觀賞玩之際豈勝欣幸及觀序內擔笈杖錫西遊上國等語知書𨿽學之一節欲造微處其精勤若此則學之大於此者可以小得而自足乎然則予之欣幸又不獨在此驚蛇走虺驟雨旋風間而已也

家藏集卷四十八

欽定四庫全書

家藏集卷四十九

明吳寛撰

題跋三十一首

跋宋理宗禦書賜鄭丞相詩後

右宋禦書律詩一首小序曰朕誕節載臨集英錫燕其後題曰賜鄭丞相識以二璽其一文曰庚戌庚戌淳祐十年也然宋自南遷後凡三歷庚戌此何以知之蓋建炎四年紹熈元年皆無鄭丞相有之者淳祐也按宋史鄭淸之以端平乙未拜右丞相丙申享明堂以災異免淳祐甲辰爲少保奉朝請丁未復右丞相已酉轉左賜詩在明年春又明年封齊國公致仕越六日而卒此其證也或者不考指爲徽宗詩夫當時𨿽有鄭居中爲省長然不名丞相至孝宗朝始攺尙書左右僕射同中書門下平章事爲左右丞相況詩有靑陽闓動之語徽宗則以十月生且在位二十五年亦無庚戌嵗此又易辧者若夫宋君多能書其字畫識者自能鑑之又不暇論也故此詩知爲理宗賜淸之無疑夫淸之以舊學故致位宰輔旣免倐起眷遇益加翰墨之賜史家嘗載其顯徳謨明閣扁至於詩篇微末不勝紀錄此特流落人間者耳然片紙揮灑官而不名卽此足以見當時寵異之恩矣世之覽者必將慨然於斯

跋解學士筆舫銘

筆之用於世久矣自韓文公作毛穎傳其名始起文字間吳興張文寶在國初業擅制造固名其舟當時士大夫多爲詩文遺之而學士解公縉大紳特爲作銘蓋公之書妙固資其用而賞之也文寶之孫士行僑居吳中能傳其業持公銘文求予題識予以文字爲職而亦資其用者惜書不若解莫能賞其妙而文不若韓可以增重其名然念毛穎之功不可負而士行之意不可拂也聊題數語歸之

題宋大慧禪師手帖

當宋被金人之難一日金忽議和刑部侍郎張九成謂金實厭兵特張虛聲以撼我耳因陳十事云彼能從吾言則許之必使權在朝廷時秦檜力主和議以言誘九成終不能奪遂深惡之顧九成素好佛學他日問法於徑山杲公適方議神臂弓禦敵杲遂借以爲諭檜聞之卽指爲謗訕貶九成南安軍至竄杲衡州久之移梅州防反初服主阿育王寺帖中云罪廢十七載及續防再賜爲僧又出作粥飯主人等語是也吳城東獨閒上人久藏此帖今傳其徒志勤予觀之竊有可慨者夫當檜在相位屈已和戎甘心事讐凡異已者一切屏去如九成固不能逃矣而杲緇流也亦波及之則當時志士賢人遭其毒手者可勝計哉杲在宋南渡後爲禪宗稱首孝宗朝賜號大慧然晦庵朱子謂其作事少防檢喜怒不中節觀帖中憾藏谷家發誓願等語蓋亦可見而姚榮公廣孝特以忠孝許之謂其嬉笑怒罵無非佛事榮公佛者豈亦黨同之論耶

跋虞氏遺墨

吳江虞堪勝伯一字克用宋相忠肅公之八世孫也貧而好古藏書甚富所與往還皆四方名士一時以詩文簡牘相贈遺者動盈篋笥勝伯旣以雲南府學敎授沒於官其子鏞且能讀父書授徒裏中至其孫湜始去儒業先世故物時賣以供衣食費湜有子權家益貧物益賣不已昆山葉文莊公嘗作書止之力加提挈竟得一官未防而卒自是家愈落初虞氏所藏詞翰無慮數篋權卒後妻子僅以一魚罾裹置屋梁今則倂其罾亡矣予每見其家遺墨未嘗不把玩興嘆蓋物聚而散此其常理無足怪然未有不聚於賢而散於愚者此可以嘆虞氏之世也友人陳玉汝之子鎡得此數幅乞予題之虞與陳婣家也且居隔一水鎡之藏此其爲鑑亦何逺之有此則盈丈之紙出於蠧傷防嚙之餘所以助吾之徳者固在不然玩物喪志適足爲徳之累吾何取於鎡耶

題沈云鴻藏其父所寫古木慈烏圖

石田作此蓋偶寫其西莊景物耳其子云鴻遂藏防謹甚以子父之執也奉以乞言夫其啞啞而鳴翩翩而集相覆以羽相哺以食者云鴻固有感於烏之孝矣若夫扶疎糾結輪囷離奇上聳旁撐其大數圍者非木耶世之故家莫不有此木子孫不能保其先業伐而薪之而烏止於他人之屋者多有之云鴻視此而有感焉詎非孝之深者乎

題伊尹耕莘圖

古圖畫多聖賢與貞妃烈婦事迹可以補世道者後世始流爲山水禽魚艸木之類而古意蕩然然此數者人所嘗見𨿽乏圖畫何損於世乃疲精極思必欲得其肖似如古人事迹足以益人人旣不得而見宜表著之反棄不省吾不知其故也此爲伊尹耕莘圖圖之工拙予不能辧若其工於造意有不待辧者尙賢蓄此想其人論其世志其志而樂其樂以尙友於三代之間其爲助不旣多乎

跋鮮於困學艸書後赤壁賦

鮮於困學書名在當時與趙吳興鄧巴西各雄長一方困學多爲艸書其書從眞行來故落筆不茍而防畫所至皆有意態使人觀之不厭不若今人未識歐虞徑造顚素其散漫連延之勢終爲飛蓬蔓艸而已錫山鄒永章蓄此後赤壁賦觀之數行後益可把玩然自愧非書家不能深知其妙處耳

跋陳祕書遺墨

宋朝奉大夫祕書監知臺州四明陳公著題松江圖古箋詩一首藏於吾鄕古敬修氏古箋之妙一工人所能耳不足論獨公寫此詩時年八十矣觀其用筆沈著端勁而行復勻整不茍足以占知其爲有徳君子也蓋公登寶祐丙辰科文信公榜進士初歷州縣時宰欲致之門下弗附及國亡遂隱不仕其爲人已無媿於信公故其方剛之气溢而爲書如此凡公事行家世之詳已見其子泌外孫胡世佐與今陳味芝先生跋語矣泌之子桱仕國初死於起居注有史才卽嘗著通鑑續編者

跋趙吳興臨王右軍十七帖

學書者師晉王氏乃爲善學若近代吳興趙公又其髙第弟子也公於右軍書尢喜臨十七帖此則馬抑之刑曹所藏一日持示適客有自錫山來者亦出一本觀之筆畫肥瘦稍異然皆出公手無疑客又言吾族人尙藏其一亦眞迹也於一日之間所聞見者已得三本乃知此帖蓋爲公平日書課所謂精疲力以學書爲事業用此終老而窮年不免如歐陽子之所譏者然歐陽子又謂古人作書初非用意逸筆餘興淋漓揮灑使人驟見驚絕徐而察之愈無窮盡夫其書之妙如此豈一舉筆而遂能哉蓋其功已用於平日久矣故世傳右軍臨池學書池水盡黒因有墨池之名事之有無固不足辧然果欲其書法之妙𨿽由天資人品而學力所至亦不可誣觀於吳興公足以驗之矣

跋米南宮龍井記石本

天水尹希賔嘗蓄米老所書秦太虛龍井記石本字畫雄放但其文惜多缺處其子寛因錄全文於前以便讀者托吾友史明古求予題之尹君之意𨿽爲故物重然亦重乎米書而又不無不重乎太虛之文也君如重其文則太虛又嘗有龍井題名記及東坡跋語更錄以附於後則不獨全龍井之文且倂龍井之事全矣予方與明古約同遊杭預期日月而龍井杭之勝處也至則當按記文所載次第登覽亦將爲數語以續古人歸其爲君再書以附之

題袁靜春寄鮮於太常詩後

予少喜考論吳中前輩嘗閱元黃文獻公文集袁靜春先生墓志知其爲吳人而尢以不得見其子孫爲恨他日社學師袁以昭氏過予談及其家世則靜春乃其五世祖也又明日挾靜春所寄鮮於太常遊錢塘雜詩來示於是靜春之子孫旣得見之又得見其手迹而詩有懷吳中錢徳鈞以下諸友之作又因得見前輩數人於一日間爲欣幸久之

跋元諸名公所書靜春堂詩集序等作後

元儒袁通甫先生著靜春堂詩集諸名公若龔子敬陸文圭楊仲湯師言陳繹曽之有序虞邵庵郭祥卿之有跋錢仲鼎之有詩所以交贊而互評之者殆無遺意詩旣刻板後燬於兵火此卷爲當時諸公手書幸哉獨存而黃晉卿爲作墓志亦在卷中蓋嘗論及其詩因附之也然借此篇則通甫之學行可以考見而不徒爲能言之士矣靜春與子敬祥卿尢善趙文敏公稱爲吳中三君子又嘗圖漢司徒安臥雪事遺之以擬其髙節其見重如此是圖數年前予在南都實見之今不知流落何處惜乎不得與此卷並藏袁氏也海虞吳都憲舊爲通甫五世孫都察院檢挍以寧題此卷以寧卒無子今歸其從弟以昭以昭敎授社學不墜儒業保防故物他尙數種通甫於是乎有後矣

題袁養福所書郭有道碑文

前莗下筆便有典刑𨿽行艸不茍況正書乎此吾徒所當媿者袁君養福元石洞山長靜春先生之孫也而郡學教授仲長之子所書郭有道碑文端勁淸峭深得歐陽率更筆意以其字畫之妙如此宜有書名於時然吳人固不知有袁養福也使予不見此幅亦防失之乃知前輩能書者尙多而失之者不少矣其曾孫防字以昭者持示予請題一言以昭之意在乎先世手迹耳初不計其書之何如也養福字能伯仕國初爲福建憲史髙太史季廸有詩贈行而陳檢討嗣初稱其行潔負才气有詩聲蓋不特能書而已其書碑文外又有九歌藏於家

題東坡遺張平陽詩眞迹

東坡遺張平陽村醪詩眞迹舊藏光福徐良夫家據東陽黃晉卿題識詩凡六首今耕學翁得之已亡其半可惜也然吾聞良夫所藏髙編大冊甚富今則一字不存矣則此卷𨿽脫落爲幸已甚且徐皆出偃王春秋時徐子章羽被執子孫散處揚徐間今耕學與良夫同姓同裏此卷之在耕學猶在良夫也爲幸益甚嗚呼楚人得失孔子鄙之吾恐故家子孫得以借口也故拘拘於徐云若夫坡老聲畫之妙前輩論之詳矣區區末學何足以知此

題重刻缶鳴集後

洪武史官髙啟季廸有詩千篇號缶鳴集其夫人之兄子周立公禮嘗板刻於所居之甫里正統末燬於火郡人徐用禮復取刻之增多倍於舊而姑蘇雜詠在焉按缶鳴公自爲序云自戊戌至丁未之作得七百三十二篇及公歸田後又益以戊申至庚戌之作蓋得二百二十八篇乃合十三年之詩而成此編序又云自此而後著者當別自爲集蓋明年辛亥作雜詠甲寅公死於法矣今考雜詠統百二十二篇而用理所增僅三年之詩也防九百篇一何多哉嘗觀謝翰林元懿序謂公初爲四集刪攺防粹始成缶鳴則今所增入豈多昔所棄去者猶存於世錯置其間歟不然作於三年者悉取而未及刪歟讀者頗以爲病則欲侈其詩適所以累其才歟周皚仲英者甫里人也老而好文謂缶鳴爲裏中故物而公之手選也慨然重刻又以舊板缺公自序更補之汲汲走予請一言予憶爲童子公之詩往往成誦稍長棄去遂忘其詞仲英𨿽有請安能知太史之所至哉惟蘇文忠公有言詩至於杜子美故近代學詩者多以杜爲師而尢得其三尺者虞楊範三家而已然文忠又謂子美以英偉絕世之資淩跨百代古今詩人盡廢然魏晉以來髙風絕塵亦少衰矣世以爲確論若季廸生值元季非不知有子美者獨其胸中蕭散簡逺得山林江湖之趣發之於言𨿽雄不敢當乎子美髙不敢望乎魏晉然能變其格調以彷佛乎韋栁王岑於數百載之上以成皇明一代之音亦詩人之豪者哉所恨蚤死未見其所止何如君子爲之慨嘆故廬陵楊文貞公評諸詩獨誇其樂府擬古及五言律爲勝其意亦可識矣是集又聞嘗刻於建寧郡齋未見行世若雜詠備有諸體知詩者以爲工則有板在郡中云

跋褚遂良書唐文皇哀冊文

褚公初以善書見知文皇后數直諫補益國事殊多遂受顧命以大節著爲唐名臣卒之書爲餘事此其書文皇哀冊文藏於吳江史明古明古喜讀史能陽秋古人不獨貴其書也然於古人所愛則得其模刻之語亦深味之況其手迹哉則𨿽謂貴其書亦可也此卷於大行與崩字皆加塗攺蓋嘗有獻入前代禦府者爲上諱耳

跋天全翁賞燈聯句

天全翁自南詔歸適大參祝公僉憲劉公皆致仕家居三公有斯文知契凡登臨遊賞之樂必共之酒酣興發更倡疊和落紙人爭傳之以爲奇玩此燈夕與魏公美所聨句也公美持以示予於是翁與僉憲謝世數年獨大參公在耳當此夕覽此詩尢深慨然予又聞之聨句時初人爲三韻至劉當結尾翁嫌其語意蹙爲益二句以今觀之則如樂止以圉爲一成又以柷奏有禪續不絕之意因倂及之以示世之知詩者

題王淸獻公遺墨

元淸獻王公以父積翁防防卽受官得賜田宅於吳后更治郡仕至行省參政而歸老吳中以沒故公書迹吳人多得之此卷皆公平日所作韻語親書者也藏於光福徐用莊氏按史稱公所至政績暴著又其淸白之操得於家傳防及拜許文正公於京師卽知所趍向中年尢致力於根本之學故自號本齋然則尙論公者勿徒求之區區詩章字畫間以淺其爲人可也

跋和靖處士小簡

去林處士殆五百年區區遺墨數行後世保防完然如新彼人品庸劣者𨿽伐山石大書而深刻之固有踣之者矣成化戊戌歲二月十六日因觀沈啟南所藏二小簡題

題唐趙模摹集晉人千文

晉人之書見於今日者大抵石刻耳如趙公去晉未逺其所摹集多予平生所未見者固宜蓋褒鄂已沒庻防見其英姿颯爽於縑素間者曹將軍之功也明古其謹藏之

題宋四家書

朱文公論當時名書獨推君謨書有典刑而謂黃米出有欹傾狂怪之勢故世俗甲乙曰蘇黃米蔡者非公論也沈啟南得此四家書列之深合文公之意遂定曰蔡蘇黃米

跋山谷書發願文

啟南所藏黃書數種予嘗獲徧覽當以此卷爲最

題樓節婦詩卷

樓節婦之事見於洪武永樂諸名公紀載而詠歌之者詳矣其曾孫仲彜嘗納諸天全徐先生求題識而藏置不謹紙爛而字脫其尢不可讀者潛溪宋學士傳文也顧其事已錄於郡誌不必假此而後傳而仲彜尢深惜者家之故物也他日持是請予題其故遂書之

題樓氏全淸堂詩卷

今人家子孫往往斥賣舊物以供衣食甚者爲博奕歌舞之費殊可嘆也如樓氏此卷旣失而人復歸之其事甚小然欲觀仲彜之賢者當在於是

題楊銕崖遺墨

大將班師三軍奏凱破斧缺斨倒載而歸此書或似之淸癡筆翰好奇宜其珍重若予之淺陋則未能學也

題王右軍此事帖眞迹

右王右軍此事帖凡二十字蓋嘗爲金源氏物章宗數印猶爛然楮墨間簽題亦其手書信可寶也成化戊戌嵗五月壬午吳寛觀於徐太守維亨爲題

題張汝弼南行詩後

右張駕部出守南安紀行詩若干首𨿽皆一時率爾之作然而天時人事之變家人朋友之情皆可考見亦張氏詩史也至送其子宜防試有權門利路之戒則有見於近日喪名檢而害身家之人最入仕者之所當知也嵗丁酉仲冬十一日扁舟道吳過宿修竹書館明日示以此冊讀之一過書其後而還之

跋陳廷璧模嘯堂集古錄後

古器物今世不可多見其銘文題字賴有刻板如嘯堂集古錄之類嵗久板亦毀則印本在人間又賴有臨模之者耳然臨模惟私於一家印刻可公於四方世之好事者能捐千金以成此舉則三代秦漢以來之制作人家有之當與孔壁科斗書並傳於世而老而嗜古如陳君廷璧亦免矻矻之勞矣

跋天全翁詞翰後

長短句莫盛於宋人若吾鄕天全翁其庶防者也翁自賜還後放情山水有所感嘆不平之意悉於詞發之旣沒而前輩風流文采寥寥乎不可見已明古舊爲翁所知愛得此數篇示予光福舟中酒酣耳熱相與歌一二闋水風山月間有不勝其嘅然者矣

題趙松雪水村圖

戊戌八月三日予過獨樹湖泊舟葦間出此閱之景物宛然益嘆松雪翁晝手之妙此圖今藏射瀆徐氏後十七日雨中再閱題

跋東坡與蜀僧二帖

吳城西治平寺足庵房舊藏蘇長公墨迹戊戌嵗九月十二日冒雨往觀之寺僧亮欣然出示蓋公二帖皆與其先塋鄰僧者也帖尾惓惓焉有懷歸之意然公竟死於外其言卒不克酬亦可以發遊宦者之嘆

家藏集卷四十九

欽定四庫全書

家藏集卷五十

明吳寛撰

題跋三十八首

跋文信公過小靑口詩遺墨

宋以祥興元年八月加文天祥少保封信國公閏十一月公屯潮陽與鄒防劉子俊合兵討賊不克被執於張範蓋明年二月宋亾範卒不能屈公乃送至燕京此其在道中所作詩也夫古人死國多出於一時之慷慨公何獨迆邐於途宿畱於館日猶賦詩不卽就死豈尙有他覬耶蓋不知公之死已久仰藥而死不死絕粒而死不死死而不死忠義之气郁塞於胸中聊假之詩以泄之故使公卽死無此詩矣詩之有無固不足爲公之輕重然玩其言想其人亦足以示於世此天所以緩公之死也歟公所著有指南等集寛嘗讀而悲之今兵部貟外郎李君應禎出示此紙手迹宛然如新蓋自已卯至今戊戌二百十年矣

跋宋孝宗賜虞雍公手詔

右宋孝宗賜虞雍公手詔也按宋史公嘗兩出宣撫四川詳此詔乃罷相後所賜當在乾元九年蓋明年攺元淳熈公薨於蜀矣初公在相位孝宗命選諫官名旣上顧用他所薦者遂力求去因有宣撫之命及入辭時方以金兵爲事諭以決防親徵使治兵竢報詔所謂整軍經武彌難消萌此意猶在也卽此見孝宗復讐之志未嘗少替所以倚重於公者惓惓如此使天助宋假公數年豈特成采石一戰之功而已嗚呼惜哉

題宋吳中三大老詩石刻

自昔吳多名園在宋則有朱伯原先生樂圃其名載郡誌可考今吳縣北一里廢地數十畆臺池窪隆猶有當時遺意也葑門朱性甫自云出於先生遂好求樂圃事迹他日得殘石焉題曰吳中三大老詩蓋太子少保元公絳遊樂圃而作而和之者集賢修撰程公師孟太子賔客盧公革也間持墨本謁予求言惟先生防於性理之學著述浩穰爲時儒師圃之所辟固將講學以睦族求志以俟時者而一時賔客題詠亦豈徒爲嬉遊放浪之言而已蓋予嘗讀先生之子發與其家人書嘆故廬燬於兵火而謂圃中所存有朋云齋齋中有數石刻皆賢太守部使者鄕邦舊徳宿望英之詩磨滌於墻壁間尙可觀考此石豈其一歟今考三詩刻於元祐戊辰至今成化戊戌適四百年埋沒人家忽復發露人不敢以石易之蓋非重石也重其人也然則人可以不自反而力於徳乎

題歐陽文忠公遺象

此宋歐陽文忠公遺象也蓋公守滁時寫舊本在無錫施氏旁有題識吾友李兵部應禎使畫史模而藏之間以示寛容貎秀偉眞天人風致拜瞻之頃何異見公於釀泉幽谷之間操幾杖而從之遊也

跋朱氏所復睢陽五老圖

朱氏自子榮得此卷後二百餘年偶入昆山夏太卿家其裔孫日南使其子鄕貢進士文贖於太卿之子徳威徳威諾焉而卻其金俄而病卒後家人竟歸於朱一則求其所當有一則與其所不必有其孝其義皆可書也惟五老之防杜祁公首倡以詩王侍郎而下和之至歐陽文忠訖範忠宣十八人亦和之今皆不在卷中鄕貢君方益求先世遺物必能錄而補亡也

跋李龍眠所畫前代君臣事實

龍眠此卷實與史筆相發明可謂畫家之良史非但工於藝而已蓋古所謂圖畫者如此卷中自漢髙帝訖唐明皇事凡八未暇悉論獨於女禍不能無感焉耳夫剪髮啟寵適成唐室之亂當熊見妬反兆漢業之衰後之有天下者尙監之哉

跋米南宮書宋宗室崇國公恬墓志銘

米南宮此卷元袁淸容而下五人有跋皆不著所藏主名今在廣省參政劉公家公博學好古宜此卷之歸之也

跋李西臺墨迹

此書深厚溫醇有盛徳若愚气象稱西臺所作長洲吳寛觀於無錫鄒氏因題

跋子昂臨羲之十七帖

書家有羲獻猶詩家之有韋栁也朱子云作詩不從韋柳門中來終無以發蕭散衝澹之趣則書不從羲獻可乎松雪翁每臨此帖蓋其平生書課其書之獨步當世也宜哉

跋王氏文集

予家藏書一編曰麟角集曰過庭集總題曰王氏文集蓋古寫本也旣雜亂不可讀置之篋笥已久他日偶閱同裏醫師王訥齋家乘見列先世所著書目而二集在焉因以歸之王氏在宋自閩徙吳稱文獻家國初多故遺書盡失不獨此編也麟角爲唐水部郎中棨所著過庭則宋戶部郎中伯虎著也皆不完王氏子孫尙訪而補之

跋黃氏祖徳錄

黃巖多君子以予所聞見皆出而仕者意其山林之下必有淸節厚徳如昔史氏傳隱逸之類而恨未之見也乃今觀於黃氏祖徳錄讀侍講謝先生所作松塢府君傳然後知果有其人矣侍講與黃同邑相知最深而其於人尢少許可傳之所述必不妄人故信之其曰祖徳錄則本府君之孫吏部郎中世顯而名吏部固予所謂君子者又知其賢有自其爲此錄蓋與李習之撰皇祖實錄之意同云

跋孔氏所藏先代文移

孔顏孟三氏子孫遊學於外所至儒學書院人給米石蓋前元所著令此則宣聖五十五世孫克剛克信至正間遊江南時平江嘉興二屬邑文移也其間有行供宿頓優加禮待等語於以見當時遇三氏者之厚何其盛哉克剛旣北還獨克信畱居平江已而兵阻遂占籍長洲生希安希安生雙流知縣友諒友諒生廣東副使公鏞再世甲科爲時名宦保守故紙不敢遺失蓋此𨿽殘墨數行足以信吳中百年有闕裏一派其爲孔氏子孫左驗而與譜牒相參考者庻其在此予獲與副使公同邑裏知其賢能無忝家世所以友之事之何異宓子賤之在魯也嘗竊自幸他日其弟公鐸持此見示三嘆之餘敬書其後

題僧朋云墨梅

朋云墨梅特感松雪翁知已而贈之可謂自重者矣維穎藏此不逺數百里持以求題於予其亦知所以重之者歟

再題所摹懷素自敍帖

蘇黃門題此帖時尙恨不令其兄一見後坡翁得見之則曾公捲所謂馮當世家本也偶得其跋語而山谷觀於石揚休家者又得其說於名臣言行錄因具錄於後見蘇黃爲一代書宗所以評自敍者如此以爲博雅者之助云

跋沈氏寫山樓詩文後

予少頗好畫知臞樵翁之善畫也數過其雅趣堂翁出見客衣冠雅而言貎古宛有前輩風致非今世所謂畫史也公嘗知予所好輙出手寫得意者遺予予至今寶藏之翁旣以髙壽終其子如美偶示予寫山樓詩文一卷蓋吾鄕立庵兪先生文靖靑城王公學士錫山王公廬陵解公曾公諸名人之作具在皆爲翁寓金陵時作者也披覽之餘綴此數語以識疇昔之意翁諱遇字公濟臞樵其號也如美能傳其業子元且有文行今年登進士第惜翁不及見之

題虹橋別業詩卷

吳中多名園而陳氏之綠水尢著者非以當時亭館樹石之佳亦惟主人之賢而諸名士題詠之富也今世本又爲別業於虹橋前臨通衢後接廣圃兼有城郭山林之勝題詠沨沨彷佛緑水之作陳氏累世之賢於是可考惜予不能序其詩如髙太史季廸耳聊因世本之命書其後以識之

跋東坡楚頌帖

予舊藏坡翁楚頌帖石刻而缺其後三行頗以爲恨蓋其石已亡也李兵部貞伯一日得其眞迹來示豈勝快然蓋嘉祐初公登進士第與同年蔣之奇聨宴席蔣陽羨人也談及其鄕山水之勝遂有終老此地之約公旣謫居此帖則元丰七年量移汝海過陽羨時作者其後公歸自海外而薨周益公題其後以種橘之約竟墮渺茫若獨爲公深惜嗚呼公之志大矣所欲爲於天下者特區區一園一亭三百木奴而已乎

題李營丘畫後

成化十四年八月十七日李應禎吳寛同觀海虞周氏所藏營丘山水於石湖舟中

題髙房山畫後

髙尙書夜山圖幷趙松雪以下詩跋吳寛嘗閱於射瀆徐氏戊戌嵗九日

跋王允逹廷試防

今之取士惟廷試最爲近古淸問下詢莫非國家安危大計它固未暇屑屑及之士生斯時盡言不諱有拔擢而無斥逐眞一時進言之機也皇上卽位以來凡五試士此則戊戌嵗進士今中書舍人王汶所對制防也寛莊誦一過其气充其理直其言偉而順矣以汶之學當在髙等然抑置三甲僅得賜同進士出身於以知是科得士之盛而冀北之野果難爲馬也耶寛於是乎有愧

跋蘇東坡書醉翁操

予嘗得坡翁此紙紙尾八印爛然莫知爲何人藏也一日偶閱虞邵庵先生文集至李梅亭續類稿序謂梅亭爲宋中書舍人直學士院寶章閣待制臨川李公劉字公甫而備述其入蜀歷守榮眉進總漕事幷總蜀帥成都守本路憲四川都大賣茶買馬等司凡八印謂公平日所得圖書輒以八印識之予因出此紙視其印文皆合乃知其嘗爲李公所藏無疑邵庵又云公所藏近時或散失民間猶及見什伯於一二安知此紙非及見者耶然類稿序邵庵爲其孫積而作去公尙未逺已有散失之語顧予乃欲聚而得之豈非愚哉坡翁翰墨知書者必能品評未暇論予獨喜知其所自出而尢有可嘆息者在故題之

題陳起東詩稿後

近時學詩者以唐人格卑气弱不屑模仿輒以蘇黃自負者比比卒之不能成徒爲陽秋家一笑之資而已吾友陳起東少喜吟詠專以唐人爲法故其出語淸圓和暢有王岑髙劉之風予與之別十年矣昨來京師得見此稿皆其官閩中時所作知其學不少變而語益不雜自是而栁而韋而謝而陶若升階耳予𨿽不足窺其所至它日相與歸老吳下尙當爲數語評之

題謝氏貞則堂記後

黃巖謝氏世徳之盛亦幸爲其子孫如鳴治侍講者汲汲傳美焉耳故𨿽以予之淺陋嘗繆爲之執筆而不敢多譲蓋於溫良府君之孝行見其母子之道隆於寶慶太守之防緦見其宗族之情洽至此又有貞則堂之作則閨門之內復有其人而其家之所以爲盛者於是乎有本矣

題李賔之侍講北上錄後

覽賔之此錄其間在南都時登臨題詠凡崇臺長榭古廟幽亭與夫仙宮佛廬之映帶乎江山者皆予舊所經遊而徘徊者也閉目了然殊深東坡龍井之嘆

跋宋王盧溪先生遺墨

古人去我已逺誦其言可以想見其人況得其手迹而觀之其風度宛然在目中矣安成彭氏家藏宋王盧溪先生十簡寛幸預觀𨿽紙敝墨渝而此老正气勃勃可挹蓋餘三百年於此豈亦贈胡忠簡之語所謂江山防持者耶彭之逺祖母出於盧溪凡書問所及其間可以爲訓者世守不失故自將仕公十傳至浙江僉憲生四子其三登甲科並顯於朝蓋讀書種子自外族而來者深且逺矣簡後題識數十家其說已悉職方主事禮字彥恭者僉憲之季子也以寛有同年之好俾復書之

跋宋仲溫墨迹

國初書家稱三宋謂璲克廣也克字仲溫號南宮生其書出魏晉深得鐘王之法故筆墨精妙而風度翩翩可愛或者反以纎巧病之可謂知書者乎仲溫爲吳人其墨迹在吳中者顧少開化徐君惇夫乃有此巨冊而眞行艸章艸皆具信可寶也

跋夏太常墨竹捲

畫家惟墨竹頗寓書法近時得其妙者莫過於毘陵王孟端舎人而夏太常仲昭嘗師之早歲類其筆意其後稍變而昆山之人師之者更數輩獨屈礿處誠頗類之而今人家所得往往出其手也然眞贗固自能辧如此卷閱之卽知其爲夏公所作無疑

題歐陽文忠公遺墨

此歐陽公修唐書紀表時二小帖也黔陽令陳君堅逺持以示予片紙數字於史事無大闗系而後世獨加愛防終不落蛛絲煤尾中非物也人也

跋範文正公書伯夷頌石刻

右範文正公楷書韓文公伯夷頌石刻其後獨有純仁純粹二子跋語而文潞公以下諸賢之語不在蓋初刻本也在吾鄕範莊其眞迹嘗獲見於公裔孫從防尙多元人題識未之刻也此頌嘗入秦檜賈似道家二人者固未足以爲公污然檜獨系之詩曰韓範不時有此心誰與論則讀者未嘗不發笑也

跋錢謙齋與林逢吉書

謙齋當國初嘗應詔言事今見存稿中其言簡而直不爲阿佞之態宜其盡言於朋友之際不難也

跋秦二世泰山石刻

此秦二世時泰山石刻也蓋始皇東封有頌至是李斯等奏請刻之其文見史記曰丞相臣斯臣去疾禦史大夫臣徳昧死言臣請具刻詔書刻石因明白矣臣昩死請具刻詔書刻石此作金石刻又夫上缺大字不同其餘滅丞相臣三字蓋石有四面此其一耳按集古錄本云得之江鄰防謂鄰嘗自至泰山頂上見其石頑不可刻又謂旁無艸木而野火不及故能久然風雨所剝其存者才此數十字及觀金石錄云劉跋亦嘗親見碑四面有字乃摹得之文𨿽殘缺然首尾完具不可識者無防而秦篆完本復傳世間則所得字不如趙之多而二說且不同矣吾友徐仲山以工部主事治泉齊魯間因登泰山摹此遺予蓋去歐趙時又數百年其所得止此亦其宜也又後數百年磨滅當益多斯之眞刻傳於世者當益少好古之士宜相與惜之

跋後漢尉氏故吏處士人名

此後漢尉氏故吏處士人名也按金石錄載尉氏令鄭君碑君字季宣聘君之孫年五十有七卒於中平二年餘皆防裂不成文理亦不知其爲尉氏令特以碑陰人名知之其碑至今益殘缺視此尢甚故不模此刻近嵗葉文莊公碑目亦不載集古錄且無而予獨得之蓋非仲山好古不能爲予致之也

跋後漢廬江太守範府君碑額

此後漢廬江太守範府君碑額也按漢書範式字巨卿山陽金鄕人以獨行聞於時所謂與張劭爲死友者式少遊太學後舉州茂才四遷荊州刺史卒於廬江太守其碑相傳爲蔡邕書金石錄載其立於魏靑龍三年知其非出邕手碑已殘缺故不模獨得其額甚完亦可愛也

書岑嘉州詩集後

岑嘉州詩集一冊故刑部右侍郎黃巖林公爲江西按察使時遺予者公好藏書裝池必精蓋其平日處事不茍之一端也壬寅歲七月十二日雨霽曝書因書其後

跋四烈圗

人之所不欲者莫如死死非人之難事也乎若四烈婦之事沈水死矣斷臂防死者也當熊殺虎則以死自分而不死者耳故載之史傳而人皆知之然史傳所載不特此四婦人而人或不知者則以其事不奇故也然其死則一而已況世之死而不載者何限是以君子恨之尙寶沈君以此卷示予於是四烈婦之事又有取而爲圖者宜其事益爲人所知也

跋所摹東坡楚頌帖

邵文敬太守世家陽羨其先作天逺堂蓋取東坡至陽羨詞語見於周益公跋文敬感其事因俾予臨一過而請李賔之盡錄益公之說以見其家舊事其意不在帖也然此帖亦陽羨嘉話文敬所宜得者惜予不善用墨遂使坡翁風韻衰颯乃復摹一過而歸之庶終得其形似耳文敬之官思南便道過家將揭舊扁於堂倘能礱片石刻之堂中亦一奇也

題九歌圖後

朱子之注離騷可謂無遺憾矣後人旣無容贅詞則有爲九歌圖者其初蓋出李龍眠人從仿之此本則昆山許君鴻髙所藏也圖後各系其歌許君謂爲其鄕先輩朱季寧中書之筆予觀之信其書之妙猶有晉唐人遺意也歌名九其爲章實十有一楚詞辧證亦以爲不可曉至於禮魂則畫家所不能及者故其圖缺云

跋度尙碑

此漢荊州刺史度侯碑也在沛縣湖陵城牐下僚友董尙矩過其地見而爲予道之適顧崇善工部出理漕渠予因托之加愛防焉崇善欣然旣徙置徐州官廨他日乃搨此本見寄觀之則殘缺已甚獨其額完而首尾有君諱尙字博平與永康元年數字可識耳其餘隱隱皆不成文以其殘缺宋人遂磨而題識其間然亦難識矣若謂此碑初在北陵東郊缺裂僕地有欲徙之者不果旣而大水至衝入於河或集善水者挽出之始徙於使星亭而嵌其西壁蓋敍其徙置之難如此所謂使星亭不暇訪獨不知此碑何時復在今牐下豈其地卽亭之遺址耶夫度侯事具載漢書不假此而傳獨惜古刻之存於世者少若此碑使更嵗久將益爲風雨所壊其與頑然片石何異此尙矩崇善之力足爲好古之助而予所欲書者也

題陳僉憲傳後

大江之西其人尙气而健訟近世名臣有出於其鄕者獨謂其俗可重而非他郡可及豈其時俗尙美歟然薄義喜爭見於曾南丰之文則其來亦久不然所謂可重者皆士大夫而不及市井之人歟比嵗俗益敝往往搆黨造詞赴闕投訴其詞有至數萬言者或其人相仇一旦殺同產數十人吏畏禍至不敢發聞朝廷廉知其故率用重典處之幸其俗之少變而未可必也吾鄕陳君粹之僉江西按察司事有爲傳其政迹者而於治獄尢詳予得而閱之信其訟之深險闇昧猝難與辧非粹之之公之明未能破其姦而使之服其罪也而或者不察顧謂粹之疾惡已甚夫刑凡以爲惡者設於惡者不姑息而必致之刑所以伸人之寃而泄人之憤也自非及於平人何有於甚獨惜粹之歲巡一道不得久且專而今復以秩滿去耳使終得粹之於此彼將無所用其訟而終變其俗矣乎

家藏集卷五十

欽定四庫全書

家藏集卷五十一

明吳寛撰

題跋三十二首

防夏憲副所藏禇河南書兒寛贊墨迹

書家謂作眞字能寓篆法則髙古今觀禇公所書益信

跋東坡墨迹

予嘗見東坡所書九歌於吳中今復從憲副夏公見此筆意尢覺老硬然東坡所爲惓惓於正則者疑皆在黃惠瓊儋時書觀者必能防此意於紙墨間也而其後嵗月氏名皆不著豈常所謂多難畏人者耶

書邵通判決防詩後

吳人得圍田之利久矣比嵗大水冒隄上田至與江湖相連嵗屢不收而民益困此可獨咎乎天時哉蓋田之利修於人力而亦未嘗不壊於人力其所以壊之者專其利於己而不卹乎人耳今長洲昆山常熟三縣皆在郡東彌望皆昔之良田也田傍故有渠豪民爭堰之以爲己利每夏秋雨作水不得泄凡田之居上流者始病至於舟楫阻而不通其爲害亦久矣壬寅之夏今通守沔陽邵侯受巡撫王公之命往決之計六十餘堰先是欲爲此役者民往往持挺相擊逐其婦子爭臥堰上至不得施畚鍤惟督役者闒茸且茍小利而不知大惠其事遂已侯獨不顧奮然爲之而害始除更立條約以爲後禁春秋葵丘之命曰無曲防而孟子譏白圭以鄰國爲壑若侯非知爲政者乎近有攜鄕人歌詩數篇至京師所以頌侯之惠甚悉凡仕於朝者遂從而和之於是吳田皆登嵗則大熟予適讀其詩竊喜吳人之有生意也爲之三復不已而因有說焉蓋常熟東北有白茅港水所從入海而海潮亦從而入者也潮日再至皆濁泥旣退而泥畱嵗久海口漸堙水不得盡泄自有吳以來蓋不知幾濬矣予聞父老云元末僞吳張士誠嘗發卒數萬事此而功竟成今十紀於此濬之實維其時王公蓋嘗有意而未暇及使復委其事於侯吾知其必濟也

跋沈啟南畫卷

吳中多湖山之勝予數與沈君啟南往遊其間尢勝處輒有詩紀之然不若啟南紀之於畫之似也大理楊公方向用於時顧有山水之好得此卷愛之而以示予予去吳中數年矣山水勝處𨿽嘗往來於懷然其景象特如夢寐中不復了了閱此何異短輿孤棹穿雲渉澗徜徉終日而凡市橋田舍林亭溪閣與夫漁樵所集仙佛所居魚鳥之閒暇煙霞之晻靄几案間一覽殆徧而且免夫登頓之勞何其樂哉

題朱文公請祠治姦二札

寛伏讀文公與時宰二手札大儒君子恬靜剛直之气數百載之下猶充溢紙墨間其門人序公事行所謂謹難進之禮厲易退之節不貶道以求售不狥俗以茍安者亦略可以窺見矣二札今爲盱眙陳明之所藏明之初登進士第將有官守其不徒玩此必有所以向慕之者在矣

跋張卽之墨迹

昔人謂八音與政通而文章以時髙下豈惟文章哉字畫亦然故因時可以知書因書可以驗時有不可逃者張卽之生宋南渡後書名在當時甚盛此所書杜詩已不完開化徐惇夫得以示予蓋書之變至此已極當時所以重之則世變亦可知矣夫卽之欲自成家故其書法如此若以虞道園之說斷之則亦太甚矣乎

跋朱存復錄範文穆公田園雜興詩後

士起里巷登廟朝往往溺於富貴𨿽爲人劾而逐之不知退卽退焉長嘆無聊日夜跂望召命之至視田園蕭散漠然不知所以爲樂者何限範文穆公仕南宋至參知政事而爲吳人築老圃堂於石湖之濵種梅萬株歌詠自樂此其所賦四時田園雜興詩也其詩六十首凡村居景物摹寫殆盡𨿽老於犁鋤間者或不能及而感嘆民隠之意時復寓焉公嘗使金與金主面定受書之禮庭中紛然共怒至欲殺之公不爲動竟完節而歸今讀其詩特一田父野翁耳安知前日毅然不屈於疆場之外者乃其人耶於是可以見公之所養矣公詩自序作於淳熙丙午此則錄寄其同年者謂幸且老健所作將不止此抑不知後來果有作否惜不得其全集閱之元徵東儒學提舉朱存復先生手錄其詩成捲其孫今進士天昭持示予先生以文學知名於吳懷抱髙潔實有文穆之風錄此可以見其好尙而天昭向用伊始未暇及此顧予老且至他日乞身而歸訪公遺迹取其詩歌之以與田父野翁相倡和於隴畝之上亦足以樂也

跋元人顧玉山小像

玉山小像五觀浴馬與摘阮皆壯嵗事豪俠之气可掬何其偉也補釋典寫道經則遊心虛寂之地其气已衰至於旣老方牀曲幾與一老翁對語臒然病狀宛若維摩詰又何其也然是時玉山方避徵辟爲全身逺害之計與夫屑屑於得失以犯孔子血气之戒者豈不猶賢乎五象今特有石刻一存吳中所謂補釋典者予從其五世孫鏞觀此展玩之餘不能無莊氏三患之嘆

跋桃源雅集記

元之季吳中多富室爭以奢侈相髙然好文而喜客者皆莫若顧玉山百餘年來吳中尙能道其盛而予又嘗閱玉山名勝集則當時所與名士登臨宴賞之文辭皆在信乎其盛也玉山在國初以其子元臣爲元故官從詔防徙居中都於是一時富室或徙或死聲銷景滅蕩然無存獨玉山之後仕宦不絕再世爲禦醫其孫士通以醫學正術致仕好文如先世今以其官傳子鏞鏞以公事來京師謂予爲鄕人也攜示此卷蓋桃源爲玉山隠居諸景之冠而此集楊銕厓又所謂諸集之冠者也風流文采儼然有晉宋人遺意豈其世已亂托此而逃焉者耶其事已不必論惟此集至今已百三十五年而顧氏之孫不失衣冠之族藏其故物宛然如新其亦可謂賢矣

跋元人與朱澤民提學手簡

有元名公奇士與夫方外髙流其手迹大略見於卷中卽此可見提學公文雅之盛足以致人之愛慕也衛幕許君鴻髙得於朱氏以鄕先達故藏之甚謹朱氏𨿽欲復之忍弗能捨蓋其好古如此卷中獨虞邵庵一札非出親書特注名其後乃病目中所注也許君所得又有當時與提學公韻語數十篇別爲捲藏於家

跋屈可庵墨竹捲

屈可庵作此四紙遺吳惟謙刑部盡其所長者矣惟謙外舅爲太常夏公公以墨竹名世惟謙得之旣多然復有取於可庵豈非欲兼收而並蓄者耶

題韓都憲手札

成化元年廣蠻反朝廷命今武靖趙公往徵而起都憲韓公於浙省贊之方二公行師檄書所至人爭用命固已震懾蠻方矣此則都憲一時遺武靖書札而一二韻語亦附其間武靖旣戒其子謹藏之俾以示予夫此𨿽皆片紙而予因得窺見二公之所以成功者蓋人共事未有不成於和而敗於乖況行師又國之大事乎今觀二公之深謀宻議纎悉不遺其相推相信宛然若兄弟朋友之相告語者宜其一舉平蠻武功赫然與狄靑昆侖闗之防相望是豈僥幸者哉他日都憲歸休吳下寛以里人辱不鄙得數接言論時旣病矣激烈之气猶溢眉睫間而今則已矣世之偉然如公者不可復得矣所幸充國𨿽老徵蠻籌防朝廷猶將訪之殘冦不足滅也題嶽泉與其子婿李士常禦史手帖

觀泉翁手帖其間因士常有兄之喪不肯應舉而力勸之之語益嘆士常之賢逺於人而非今世所能及也捲內雜以葉文莊公遺泉一帖蓋與翁論士常學業因以附之耳

跋宋王伯虎受官敕四道

右宋王伯虎初登進士第授建州司理參軍時所受敕也按許文定公將志公墓公爲司理州有疑獄久不決乃命撤械休於庭帷其防而潛聽之囚互相咎質其是非明日訊之眾相顧而驚以服出其濫死者三四人然則公可謂能其官不負於敕詞矣公字炳之閩之福淸人仕至戶部郎中從子伯起後家吳中是生著作先生信伯爲河南程氏門人子孫累世業儒又十世爲訥齋隠君時勉且以醫名保其先世敕牒凡數軸手授其子觀使謹藏之噫吳多故家求能保其故物而不失者吾見王氏而已觀字惟顒方以名醫徵赴京師以予交其父子間也盡攜其所藏者示予以嵗月考之此軸最久蓋嘉祐四年至今幾六百年矣

按墓志公以流內銓主簿攺太子中允檢詳樞宻院禮房吏房文字一時建白數事議者以爲知大體而刪定例冊自宋初以來爲件得八千七百有奇又以泰山汾陰籍田朝陵行幸之類非常禮摭其行於時者爲件得一千五百又以髙麗入貢修成宴勞式皆奏上之觀此則宋之彌文亦可見矣此敕按家乘所錄首缺敕王伯虎等樞宻本兵九字

公以館閣校勘坐事謫監鈆山縣鹽酒稅敕詞所謂小疵去職者也哲宗初遷朝奉郎再遷祕書省校書郎獲被此敕其後亦缺數行其詞載家乘可考也

按王氏錄本公凡五被制敕今眞迹之存者四然多缺而不完此則權饒州軍所受者亦缺其前數行幸當時三省官所署名皆在若呂申公汲公孔舍人在中書劉忠肅公顧龍圖在門下王右丞在尙書而吏部則蘇公子容孫公莘老元祐人才信乎極一時之盛矣

跋宋髙宗奬諭著作郎王蘋敕

宋著作王先生在紹興初以布衣被薦得召見行在當戎馬間陳說數百言正而不迂髙宗重之因有通儒之目遂除祕書省正字未幾兼史館檢勘防敕範衝重修神宗哲宗實錄以辧宣仁太后之誣先生適預其事書成此其奬諭之詞也已而有著作郎之命一時因論昔詆誣之罪追貶章惇蔡卞公論翕然始行然先生之學實出於伊川程氏以躬行實踐致君澤民爲事初不專於著述世𨿽知所重而用之未當其任爲可惜耳先生爲人見伊洛淵源錄讀者當自知之

跋王氏紹興敕牒

紹興三十二年髙宗禪位之嵗也考之宋史宰輔志是嵗左右僕射同平章事爲陳康伯朱倬六月倬罷以觀文殿學士提舉太平興國宮故牒尾特具銜而無押字楊椿自兵部尙書權翰林學士除參知政事以省貳故特書姓蓋當時之制如此然王氏此牒不知所受主名族譜獨有諱晉之者官終登仕郎或其人也

跋眞西山與王周卿手帖

周卿諱徳文吾鄕王氏之先也仕宋𨿽不甚顯然其學實出於其曽伯祖信伯先生帖中所謂先著作是也故西山眞先生特與之善他如魏參政了翁遊丞相似杜丞相範王待制遂亦嘗舉薦陵陽李侍郎心傳因謂其所交皆天下正人然則此帖豈非其一證左也哉惟顒其善藏之

跋王徳文公據

按徳文墓志雲海陵趙守善湘以逆全毀破城壁委請經理以功奏補承信郎考之宋史紹定三年以善湘爲江淮制置使趙範知揚州已而李全反明年善湘範及範弟葵率兵追全全往海陵竟走死新塘今公據爲端平元年所給時葵範收復三京已去淮東紙尾有趙姓蓋善湘也但所謂汪不知爲誰且其間復署泰州軍事判官泰州卽海陵其爲奏補時公據益可信徳文卽眞西山所與手帖者賢而有文卒吳縣橫山

跋王光庵遺墨

光翁固髙士其遺墨斷爛非後人之賢孰爲收拾而存之

跋劉參政與楊君謙手簡

故廣東參政劉公欽謨博學多聞所蓄書殆與昆山葉文莊公等觀此小簡與楊儀曹君謙托以購書者意甚懇懇蓋可見矣然君謙於公爲甥平日所得於公者止此宜其愛護而不忍棄也

題李職方藏山谷艸書

昔東坡見山谷艸書從旁稱嘆錢穆父獨惜以爲未見懷素眞迹後山谷見自敍帖書法頗覺大進不審此卷作時是嘗見耶抑或未見耶職方公深於書者藏此其必能辧之

跋文信公硯銘

自楊鐡厓藏文信公硯銘後百餘年傳吾昆山葉文莊公公又傳其子鄕貢進士晨銘云壽吾文之傳今硯之存亡未可知孰知此銘反有賴於公而傳耶展玩之餘爲之敬嘆

跋方寸鐡志後

予嘗見故元時吳人印章刻畫古雅疑其多出於吾子行之手而不知有朱伯盛者今觀楊鐡厓顧玉山軰方寸鐡志並詩始知之伯盛名珪玉山稱其爲西郊艸堂之鄰蓋昆山人葉君廷光與爲同縣宜其獲此而藏之也

讀顏孝子傳

太史陳先生所作顏孝子季栗傳予讀之不知今世之有斯人也他日則以季栗孝行問諸其族屬曰然問諸其鄰里曰然又問諸季栗所識之人莫不曰然嗟乎太史之傳於是乎不誣矣然傳所載季栗孝行不一而事生視事死頗略予因問得之以補傳之所未及蓋季栗侍其父自鳳翔還旦必躬爲其父滌溺器家人止之曰此臧獲軰事耳何以自爲季栗曰非爾所知蓋其心恆恐其親之有疾每視其溺之淸濁而異其烹調之味其父固亦不知也如是者終其父之沒昔人載庾黔婁侍父病不載其嘗藥而載其嘗糞者以嘗藥人所易嘗糞人所難其難者爲之則其易者可知矣今季栗躬滌溺器亦黔婁嘗糞類耳但黔婁於其親之旣病而嘗之不若季栗謹之於未病也世之事親者又當以季栗爲法跋楊文貞公題贈泰和吳令墨梅詩後

楊文貞公居館閣時實秉相權其言之出足以進退天下士若泰和公之父母邦也邑令爲其所自推擇可知予嘗見公手書兩封托其令吳野景春治其子者其後景春爲令旣多善政用公之言不悅於其子考績來京顧使罷去夫公之賢固非莫知其子之惡者而景春爲人亦公所知也公旣不能薦之同升諸公又不能畱之以幸其邑之人而卒聽其去者豈一時特欲遂其懸車之髙耶不然則越石父之求絕於晏子也此卷爲景春之孫諸曁訓導英所藏蓋文貞因其去題墨梅以贈者固邑人之事也聞當時冢宰王公別有贈行序文見所以去之之意惜不得一覽之姑爲書其後如此

題江處士傳後

旋徳江處士當正統間行薦舉法郡守上其名辭不起後復有薦之者旣就道卒引疾而歸李太史賔之爲作傳特稱其賢噫處士則賢矣至槪以中庸之道其亦賢者過之者乎豈當其時處士於心必有所不合不然特欲矯一時幸進之而故爲是髙致耶然此吾何以識之蓋其子漢登進士第爲司徒屬慨然常有濟時澤物之心固處士之教也不然賢其身而遺其子以不賢他人且不爲而謂處士爲之乎

跋息庵書訓

鴻臚寺主簿範君以升生數嵗時其父葦齋求訓於其外祖禮部郎中息庵蔣公公時已老居鄕手書嘉言數條寄之君乃日誦習長益惟訓是行今且老猶能舉其詞不忘而爲人淸修詳雅見稱士大夫間蓋其得之者有自矣息庵以善書事先朝年及七十卽致仕綽有髙致後年及百嵗而終葦齋則善畫尢剛介寡求竟以布衣終身此二公者世徒以藝士目之則君之所得者又豈徒紙上之陳言而已耶

跋黃樓賦

此蘇子由所作黃樓賦而其兄子瞻所書也石刻在徐州爲方柱周遭書之其後磨滅一面其首相接處復失其半行遂不全相傳爲雷所擊耳

題元人墨迹

浙右文雅莫盛於元季若徐防文倪元鎭馬孝常周履道諸公旣皆有名當時至衲僧羽人亦或弄筆墨而追逐於文塲詩社間閱此卷可以槪見矣然百餘年來淸詞妙墨蠧損塵昏零落無幾挹前輩之風流保先世之手澤非時暘亞參之賢烏足以有此

跋林居魯所藏鄧文肅公二帖

趙鄧在當時以文翰齊名而鄧公二帖言必及趙氏今人略能弄筆墨遂有相輕之意有愧於前輩多矣居魯篤學好古藏此豈亦有取於斯耶

跋祝生文稿

祝生允明年七八嵗時其大父參政公一日適爲文成請客書之予時亦在坐見生侍案旁嘿然竟日竊異之因指文中難字以問無弗識者益奇之且料其他日必能事此也然亦安知其能至此哉昔歐陽文忠公著鳴蟬賦其子棐侍側不去公謂其後必能爲此賦棐竟以文名蓋人於事惟無所好好必成如生防已知好加以靜嘿不露宜其成之至此也生嘗具書以雜詩文一卷投予予旣嘆賞今日其婦翁職方李公復示此冊於是閱之則生之進於文其勢殆不可禦而予將避之矣

跋韓文公廟碑

此東坡撰韓文公廟碑也板本云不隨死而亡此作不隨生而亡語若不通然爲公親書不應有誤又手抉云漢作手決張企翺僉憲提學廣東寄予此本因志之

家藏集卷五十一

欽定四庫全書

家藏集卷五十二

明吳寛撰

題跋二十九首

題臨川兩先生小像後

吳中別有兩先生像視此差小艸廬類矣獨邵庵作黃冠短氅服其後亦附此詩然是目眚前所書故其貌稍壯寛旣嘗模得之今再見葉廷光所藏聊記其後

題虞邵庵趙子昂鄧文原諸家書後

邵庵先生於書固自能然非趙鄧書家者類後人槪而評之不可也丁未五月十三日偶觀昆山葉氏所藏題而還之

跋東坡三刻

吏部左侍郎宜興徐公多藏古人墨迹此三帖以皆邑中故事特刻之石而爲摹之者則蔡桂芳徳馨其先昆山人今居京師爲衢守士之子攻書翰其所摹三刻並諸題識用意精到與眞迹不差毫髮可謂勞且能矣予旣喜坡公書得傳於世而徳馨之勞且能者亦不欲冺其姓名而無傳因卽墨本題之以爲展玩者告若徳馨之意則不圗乎此也

跋三楊遺墨

今世稱名臣必曰三楊葉文莊公因取其手墨聮屬爲捲蓋重其人也廬陵之書寛嘗閱其一二若建安南郡者乃始見之耳

跋林尙書葉侍郎尹尙書楊尙寶聮句

卷中聮句林葉楊三公皆已下世今獨尹公在然其去位亦嵗余矣覽之可嘆

題全衝堂記並詩後

永樂間吾郡劉康民以醫徵至京師得從館閣諸老遊一時文詞大略具此卷中而其名字邑裏與夫官位出處又得學士曾公武功徐公防其後可按而知也康民生六子其季爲季誠官崇明醫學季誠生四子其仲爲延齡官太醫院能世其醫而保此卷不失徐公云後二十年欲求諸老一字不可得公於諸老爲後輩而沒亦久其一字又可得耶因延齡示此旣傷人物之益謝而其從弟兵部郎中師正復爲予談其大父醫術之妙而甘以士服終身又感世道之難復爲嘆息而書之

跋趙文敏公手帖

天臺楊氏之先仕杭宋甚顯至叔和猶宋之民也趙文敏公在當時以諸王孫避兵其地館而庇之其義士也已自宋亡而楊氏亦晦旣百年再顯於國初者數人而不幸槪以法免蓋又百年至吾同年商霖竟以名進士爲良法吏而楊氏復振天之報叔和者其終不爽如此此則文敏公與叔和手帖而商霖檢諸故書而得之者予讀之竊嘆宋之屢廹於敵宗室四散蒼黃奔走如杜子美哀王孫之云猶幸有叔和者而隆凖之屬得以容身焉不然其不至於泣路岐而竄荊棘也乎此叔和之義所爲可尙而文敏公久而不忘其情猶欲榮以一官可謂知報徳者他固不暇論也

跋八一軒詩後

太常卿瑞安任公以八一名軒蓋仿歐陽子六一云者然歐陽子所好者五物而以身老其間爲六一公則所好者八物而以意寓其間爲八一故六一者無物我之間八則皆物而我時取其一耳此其名若同而意則不同者噫琴奕壺酒之類物之微者也歐陽子渾然與之爲一其自待亦薄矣寓意於物而不畱意於物如蘇長公之言公其非玩物喪志歟公旣得致仕之請將歸其鄕益以道自樂超然物外於八者且無一取而況所謂六一云者耶

跋方正學壽朴堂文

吳江莫景周嘗從他處得正學方先生所記其家壽朴堂文而或者疑非出於正學之手𨿽景周亦不能無疑也去嵗予偶從金華王允達獲觀正學文抄而此作在焉允逹之先忠文公與正學爲契舊所抄當得其眞因以告諸景周景周之疑一旦冰釋遂請予識於後其意蓋欲予爲左證耳然彼云記而此云跋以文體觀之當以跋爲是

跋所臨東坡二帖後

歐陽文忠公志老蘇先生墓云於彭山之安鎭鄕可龍裏今坡公二帖云石頭堋頭墳塋豈可龍別名先世處乎丹稜令陳明逺爲予言眉守許君數訪蘇氏遺迹而不可得因以舊所臨二帖遺之俾執而往訪焉其或得之也

跋李提舉遺墨

昆山許氏藏元人墨迹數紙中有茶陵李公一初題朱澤民山水詩一首予識公爲賔之學士之族髙祖也爲乞而歸之賔之旣得甚喜遂加裱飾復俾予書其所自來蓋公在元嘗登髙科自翰林出爲州倅後副江浙儒學提舉故吳中人家往往得其詞翰觀於此紙可謂妙矣𨿽非其後人亦知愛之況爲其後人者乎

題山行雜錄後

山水在天下如方巖之奇而名不著者蓋多有之雁蕩則著矣往年文宗儒爲永嘉令得一遊每誇於予予固不能無所羨也謝方石先生家居時嘗從其叔父寶慶公與其族人鄕友數輩兼遊兩山窮極幽邃往反倡和詩遂成帙予讀之益羨無已竊有他日必遊之誓然方石自言山多險絕處臨之使人甚恐衰年筋力度不能再到矣予家去山殊逺且與先生生同嵗而加衰聞之興致索然又有西涯無復是夢之嘆𨿽然吳江風利扁舟如飛決防一行夫誰我尼其相比近如天臺武夷之勝將並遊之其亦未可知也

題緦山雜詠後

方石先生讀書緦山之下凡一水石一虫鳥以至器物人事之類皆設爲題而成雜詠五十篇蓋其起居偃息無時而不在乎緦山也緦山初名杜而更之自先生始則以其地爲其先孝子府君處而嵗時聚宗族於斯因防緦亭名而名之者也讀其詩玩其意以爲在乎區區水石虫鳥事物之間者所知亦淺矣

跋魏元裕遺墨

宋魏文靖公有賜第在吳中後攺建鶴山書院其詳見邵庵虞先生爲公曾孫起所著記書院東有讀易亭則公之次子靜齋嘗取公謫居渠陽時舊匾而名久之亭圯其後人曰元裕者乃復搆治之此紙則其所求詩文事實也其稱先生念焉不知何人而元裕自稱孫殆起之子也百餘年來書院巋然猶存凡巡撫大臣行部至輙捨於是而亭則復圮獨有老屋數間而已比嵗刑官從大臣於是治獄遂爲縲絏鞭笞之所吳人茫乎不知所謂讀易亭矣猶幸此紙爲魏文實氏家藏得以考見其地蓋文獻足徵如此夫文實與元裕同出畢萬之後其得失所系可拘拘於楚人之說也乎觀者當自知之

跋金氏所藏詩畫

送行詩六首其人爲陳敬陸玘黃鉞唐鶴謝倫葉林上有小序不著姓名蓋六人之一也鉞復爲圗皆以贈金彥樞者彥樞昆山太倉人其曽孫祺祜並遊京師攜以請題於予按詩序作於洪武辛未是時朝廷方用重典予意人畏法不暇而序以爲與彥樞防於京師有詩酒之樂豈以敬等皆非知名之士得以隠於都市而事此耶然當是時𨿽耆老胥史皆以人材徵用況文藝之士如六人者耶夫六人者予旣不知其終何如所知者獨彥樞傳其後今已三世祺善治生祜入太學更好學將出而仕矣蓋此𨿽微物而金氏文獻之足徵者在此後之人其尙永保之勿壊

跋趙松雪書紈扇賦

右趙松雪書紈扇賦當暑誦之涼思颯然此卷觀楊文貞公題識初爲莘君所藏今歸吾鄕陳湖陸氏

跋碧落碑

趙明誠金石錄舊說謂李陽冰酷愛此碑自恨不如推擊之而缺以其言爲不然極是蓋因碑有缺處故流俗附防之如此今吾子行所補豈正缺處耶此碑有別本見廣川書跋此本精妙爲初刻無疑刑部主事陳明之好古帖得此示予予於古文奇字不能識況此多變體非借其旁釋文讀之幾不成句也

跋何翠谷藥案

仕者或與世齟齬志不得行而民不得被其惠往往隠於醫曰是亦足以行吾志惠吾民也雲間何翠谷先生故業儒嘗登鄕舉將仕矣竟以醫老於裏中其殆有見於此其子以仁能傳其術出其先人藥案一卷相示蓋其手筆也予不知醫獨愛其書之妙率易中深得晉唐人意態是可玩也

跋東坡和人夢遊桂林西峯詩刻

此東坡和人夢遊桂林西峯詩也石刻在桂林府學字畫纎細頗不類他刻蓋其石嵌壁間嵗久爲人手摸而平故文淺而然顧工部以公事至廣西知予所欲得也搨而見贈惜乎紙墨不甚精耳

跋彌明詩刻

此衡山道士軒轅彌明謁桂林堯君廟詩也與東坡夢遊西峯詩共一石顧列其後或言石鼎聮句韓昌黎以軒轅彌明自寓其姓名觀此詩作於開元二年距聮句時蓋百年則昌黎且未生是眞有其人矣昌黎以彌明年九十餘南軒張子考其嵗以爲失實固是又謂其詩比聮句格力未老以爲少作亦以年嵗推之也乎若好事者托爲彌明詩以神異其人則不可得而知也

跋漢晉逸士圖

此圗筆法之妙誠如石田所評然漢晉人物亦多矣若孟敏墮甑陶侃運甓之類使寫之豈不尢妙也乎

書陳氏復義莊記後

昔範文正公置義田於吳中宋至元族人嵗食其入國初有犯法者田悉沒於官今所存義田皆非舊物特續置者耳成化間其族有舉進士京師者上防乞復其田所司謝曰待子異日居當道自復之未晚吾不能也竟格不行今觀東陽路西陳平仲復義莊事竊嘆平仲之賢然亦幸其田不沒於官其勢爲易復也

題東行紀勝圗後

成化間仲山官工部治泉山東徧歷齊魯之郊公餘得覽觀古聖賢遺迹而山水佳處亦皆有足迹焉事竣歸見沈啟南隠君爲談其勝啟南遂寫成十圗其經營位置仲山之所指授也圗成示予因憶往嵗自吳門上京師仲山我於任城相與恭謁孔林途間度泗水望嶧山悉見題詠如岱嶽麟防靈巖諸景皆在杳靄空曠間甚恨不得一至今觀此圗則皆得臥遊矣而仲山今爲司馬屬𨿽坐治文書不出防省然不若曩時驅馳登頓上下林壑𨿽勞而實樂觀此能無嘅然於中乎

跋馬氏遺文卷

東陽馬氏族譜序之者撫州守馬文壁跋其後則自宋承旨以下凡十一人皆國初名筆也嵗久斷裂其裔孫逢原貢來京師始加裝飾而求李西涯學士題其首曰馬氏家寶世之爲寶者多矣而逢原所寶者在此逢原其馬氏之賢子孫哉

跋山谷艸書

故太常卿昆山夏公所蓄書畫燬於火者數種此山谷艸書詩卷蓋出煨燼中者故其下並缺一字公之子今大理寺副徳聲以此爲先世物手補完之與眞迹無異自是爲夏氏後人者尢宜寶藏不特爲古法書矣

恭題進士王奎所藏制防題

治庚戌今上卽位之三年也乃春三月朔率循舊典防士於廷又明日傳臚掲榜而安福臣王奎得賜同進士出身國朝重進士科奎出安福安福在大江之西士以治春秋名天下出是科者尢盛奎從後起其業益精一試禮部而名遂成可謂時之俊傑也已故事廷對人賜防問及對畢得自藏以爲榮奎於是仍加表飾而藏之愈謹意不自足復奉以示寛請識其下方敬諾之嘆曰朝廷待賢之禮有盛於進士科者乎夫士服韋布起艸茅一旦立於殿陛之下得近淸光奉大對何幸及此茍非其人固有過闕門瞻望徘徊不可得而入者矣然士當恩寵之下其初亦未有不感激者久則忘之者皆是奎爲是豈欲誇於裏之人以爲榮且幸耶懸之堂壁顧諟不忘儼然如在當時凜然如處其地恍然如渥恩之方被也則豈肯負其君而不思報享其名而不圗稱者乎奎年甚富仕宦伊始其所樹立有不賴乎此弗信

跋文信公墨迹

文信公之死偉矣其流離之際亦惟其能以詩發之故信公之有詩如屈原之有騷皆善明其死者也錢君世恆以家藏三詩示予蓋出公親書以寄其妹氏者此又原之女嬃也乎其詩今載指南錄中而此則系以與其妻妾子女決絕之言嗚呼淚下如雨讀者尙然而西臺慟哭如公門下客者未必其涕之無從也【過淮亂離歌六首邳州哭母小祥其前曰收柳女信痛割腸胃人誰無妻兒骨月之情但今日事到這里於義當死乃是命也柰何柰何途中有三詩今錄去言至於此淚下如雨其後曰一讀此三詩便見老兄悲痛眞切之情事至於此爲之柰何凡事只待千二哥至造物自有安排一可將此詩呈嫂氏歸之天命仍語靚妝瓊瑛不曽周全得母怨毋怨徐你以下皆可道吾此意當此天地否塞人人流落天數柰何柰何一可令栁女環女好做人爹爹管不得淚下哽咽哽咽一此詩本仍可納之千二哥兄天祥家書逹百五賢妹】

此卷初爲王淸獻公家物公已沒家人理筐篋書翰叢積見此紙損爛將裂以拭酒巵公之子季境適見之識爲信公手書驚嘆存之後歸常熟陳原錫家久之爲錢允言所得今傳其子世恆庚戌十月二十三日記

恭題糧長敕諭

昔在髙皇帝初定天下以蘇松等府糧饟所資擇產厚之民俾理其事號以糧長每嵗將徵斂例赴闕下面聽宣諭而還自鼎遷於北累朝恪遵其制率下敕詞於南京戶部人給一道此則長洲徐淵成化十三年所給者淵家世力田及爲郡縣所推擇能奉法無過事皆先集而民晏然不擾眾方賴之不幸下世其弟今兵部郎中源藏是敕惟謹寛伏讀一過大哉王言其意懇切固湯武之誥天下者其詞易直則欲民之皆曉而不及文耳蓋髙帝之典則所以導民爲善者凜然猶存書曰天佑下民作之君作之師君師之道治教之理於此數百言者已具世餘十紀民安居田裏供賦稅以食人者惟恐或後而國用饒足倉粟紅腐如漢盛時孰非吾君訓戒之力也哉

跋沈石田畫冊

石田翁爲王府博作此小冊山水竹木花果虫鳥無乎不具其亦能矣近時畫家可以及此者惟錢塘戴文進一人然文進之能止於畫耳若夫吮墨之餘綴以短句隨物賦形各極其趣則翁當獨步於今日也

書嘉魚縣湖西義學記後

宋慶曆間範文正公置義田於吳中以贍宗族其惠止於一家同時嘉魚李宗儒宗儀兄弟卽所居湖西特建義學則其惠不止及於一家且延於鄰邑矣李氏自宋至元仕宦不絕入國朝又大發於都禦史田數年來承芳承恩承箕又並以科第顯爲義之報其逺如此今承芳官大理以義學爲先世事恨其久廢與諸弟有志興復而力未足也過予談其事予甚嘉之因謾書以記他日事成則學者之受惠而後人之食報其有窮已耶治辛亥六月一日書

題陸鼎儀訓子帖後

鼎儀太常平日訓其子爰無所不至此又特書以授之者爰旣能受訓且保其先人手筆不忘可謂賢子矣於是鼎儀之沒三年慨想哲人不可復見閱此爲之然

家藏集卷五十二

欽定四庫全書

家藏集卷五十三

明吳寛撰

題跋三十九首

跋淸明上河圗

金燕山張著以此圗爲張擇端筆必有所據至後人乃以擇端作於宋宣政間今畫譜具在當時有如斯人斯藝而獨遺其名氏何耶太卿朱公藏此已久予始得展閱恍然如入汴京置身流水遊龍間但少香塵撲面耳朱公云此圗有稿本在張英公家蓋其經營布置各極其態信非率易所能成也

跋蘇子美艸書老杜絕句

全卿侍禦得此卷示予予初閱之以爲山谷書不知其出於滄浪翁也蓋翁晚寓蘇州其手迹絕少𨿽予蘇人亦未嘗見其書也山谷與翁生同時蓋嘗師之故其書相類後特加工耳然翁之妙處未可輕論所謂惟觀其深者知之

題倪雲林畫

雲林子當元末不與陳敬初輩食張氏祿避地雲間以全其身蓋鴻飛冥冥不麗於魚网者也此竹石圗作於亂定之後乃國朝建元洪武之嵗而雲林爲書甲子其意欲效陶靖節耶然不知雲林出處與靖節同否範齋先生俾予題識因以質之

跋周寅之八哀詩後

昆山周寅之作八哀詩蓋擬杜子美以哀其鄕八賢者也八賢中予所識者憲副張公侍郎葉公及朱評事三人若憲使王公今秀水教諭成憲之祖予嘗表其墓者而盧太守殷教諭及孫刑部亦素聞其文行气節者也所不知者呂沁水而已然列於諸公之間其爲人亦不待論矣卽此可見昆山之多賢而況或有所遺乎予於寅之亦未之識成憲攜其詩來示並得其自序讀之知其向慕之髙已超乎流俗豈特取其詞而已哉

跋楊文貞公並楊晞顏尙書遺墨後

寛防則聞兩楊先生寓武昌時所與共貧賤之事今觀文貞公手帖益信所傳之不妄若晞顏尙書則詩文數首亦出手書藹然有徳者之言也噫世豈有文行若兩先生而長貧賤者乎玉女於成是豈虛語吾黨安居厚奉而嬉遊不學其終爲常人也宜哉寛生也後不及識文貞公昔居鄕裏猶幸遇尙書於道時尙總角尙書年已八十餘猶下馬與揖其謙厚如此卷首有小像故獨知其似閱之不覺竦然起敬也吾鄕湯原靜舊藏此今傳其子曰忠忠以太學生遊京師重其先人遺物出入必偕非但名賢詞翰可重而已

跋唐賢夜宴圗

唐賢夜宴不見載記畫者特意當時必有其事想象爲之耳此固不必深論獨太宗方在秦邸羅致人物極一時之盛至於王魏楚材後來復收用之其終成貞觀之治宜哉論者獨以敬宗何人亦從房杜之列夫開館置屬始皆以文學進彼能爲帝丘之對者徒以該博見取耳唐史序十八人者特殿其名意亦有在吾固有感乎世以文學進者不能皆賢其利口辯給能免乎邦家之禍也耶此卷爲翰林編修黃子敬所藏子敬志識甚正其亦有感於玆乎

跋徐仲山紀行詩

使勞事也古詩有豈不懷歸之語蓋使臣之意而其君能道之如此至曰大夫不均我從事獨賢則直形於言矣仲山武選有冊封鄭藩之行往返餘三千里有所感遇嘿然成詩驛舍止宿輒索紙筆錄之當窮冬逺行衝犯霜雪勞亦甚矣而其意和平閒靜略無怨懟又將出於四牡北山之上也乎

跋張氏尺牘

故元時宜興張氏自鶴溪而下累世好文雅多所交遊其往還尺牘散落人家克溫以邑人故能聚成此卷亦愛前輩之意也張氏以爲吳縣尹者予嘗過吳中治平寺見小屏上刻其詩一首當時爲人所重如此壬子六月九日病中無聊爲書此於後

書拙修庵記後

右拙修庵記一篇故中書舍人王君允逹爲亡弟原暉作者庵在東莊續古堂後西偏拙修云者蓋取東坡先生和陶詩下士晚聞道聊以拙自修之語也記成於原暉亡後之一年又五年而允逹亦不可作矣偶檢書篋得之益增悲痛蓋原暉平日謙抑好徳之心於此可見而允逹篤於孝友推以及我其情亦可識也因裱飾成捲冠以二李先生題字並舊圗一紙侄奕旣長知求其父遺事乃歸而俾藏之

題王荊公詩後

陳君堅逺舊嘗爲予言其先艾庵先生藏王荊公墨迹亟欲見之而不可得頃其弟明逺始持來示覽之不類公書特其詩耳其詩今載集中題曰天童山溪作蓋天童浙東勝處公爲鄞令時所遊行地也陳之先出宋相升之升之與公善復嘗共事後人自建寧徙鄞再徙南京至堅明兄弟並以科第發身通守湖湘間淸才雅操有光祖徳爲多夫先友不作而詞語若新故鄕𨿽離而景物猶在是詩非秀國子孫藏之而誰耶

題米原暉邏釣圗

吳淞秋晚羣漁集小舟捕魚淵中謂之起叢今觀史文鑑戶曹藏小米此圗覽之景物宛然其間漁具數種予不能識安得陸魯望者爲一一賦之

跋米原暉寓大姚村所書三詩

大姚在吳東四望皆水而有土隆然上有佛寺據之其旁多居民隠然聚落蓋江湖間一佳處也而陳氏實居其地爲望族昔米原暉嘗過此手寫三詩而爲沈石田所藏以玉汝大理裏中故物也因以歸之自宋紹興至今幾四百年不知流傳幾家而復歸其里人眞奇事也予憶舊訪玉汝宅扁舟出沒巨浪間竟日始至自以其地幽僻過者殆少乃今得米氏則所以使前人姓名不遂湮沒而吾無羊叔子峴山之嘆者非此詩也耶

跋原暉雲山圗

玉汝旣得原暉三詩他日過趙給事良度見壁間雲山圗題曰作於大姚妹家顧而嘆曰此又吾裏中故物也良度乃亦歸之玉汝因令其子鎡與詩迹並藏仍乞予題其後此圗自吳中轉徙京師今復歸其里人又益奇也

題朱陸二先生遺墨後

朱陸二先生道學之妙皆傑出於百世之下者也世之論者謂其學不同此特因其議論之不合耳夫惟不合故各得發其所蘊而理愈明豈非後學之幸哉二先生並稱於世其遺墨乃亦聮焉朱子書與黃商伯作於提舉鴻慶宮時正韓冑用事故有時論日變等語若陸子書則殘缺不完莫知所與主名獨其語及晦翁者猶存寧波通守王君必充家藏二帖已久與其弟宜都令必懋謁選都下攜以相示大賢君子之書豈區區所當題識亦可謂不知量者也

跋陳閎人馬圗

世以韓幹馬爲第一然明皇猶怪其無閎筆力令師之今觀此卷𨿽破爛而人馬精神猶存信出幹之上也

跋韓幹馬圗

韓幹畫馬之妙見於杜少陵之歌備矣所謂畫肉不畫骨觀於此圗尢信

跋石勒問道圗

畫譜載隋展子防有石勒問道圗此幅殆仿之者劉后村以爲鄭夾漈家物今謙齋宮傅先生得之觀澄之禪定勒之作禮意態各極其妙自是畫家絕品正不必究其事也

題馬逺栁塘聚禽圗

栁塘水漫羣鳥翔集咫尺中似來親人晉簡文帝云防心處不在逺其言妙矣

題劉松年三生圗

右三生圗趙松雪鑑爲劉松年筆其後題詠者二十人皆近代名僧蓋亦有慕於澤者歟

跋顏魯公祭文稿

祿山之變魯公與其從兄杲卿同心抗賊杲卿竟不屈而死而爲楊國忠所蔽無褒贈之典後朝廷用魯公訴始贈太子太保謚忠節此公將赴饒州刺史至東京拜掃先墓告於杲卿之父濠州府君元孫之文也其間歷敍一門俱得恩蓋公道終不可冺如此公之書疏直淸勁略無一毫傾側之態其爲人實似之蓋不待使李希烈知其遇難必死而不愧其兄也

跋孫過庭書譜

孫過庭書譜曽爲宣和禦府所收有上下卷今下卷已亡上卷亦不完然得其數字亦足以見古人用筆之妙況此爛然累幅哉過庭書傳世者蓋止此當永爲洑溪書堂之寶玩也

跋髙閒艸書千文

唐僧多能書如髙閒其一人也閒又得韓昌黎文其名益顯蓋縑素易壊不必傳世惟載之名人之文則傳也久觀懷素自敍多援士大夫語可見閒之書予特見此知書者必能鑑之

跋蔡忠惠公謝賜禦書詩眞迹

蔡忠惠公書名重當時上嘗令寫碑志則以例有資利辭曰此待詔職也與待詔爭利可乎力不從竟已其人品如此其書之莊重凡落筆皆然豈以禦前表疏始不茍耶宮傅謙齋先生得此甚加珍惜蓋非特重其書重其人爾

跋黃山谷書南山懶殘和尙歌

山谷好佛故書此歌亦甚著意然其平生固未嘗一筆率易也

跋趙松雪補唐人臨王右軍三帖

唐人臨右軍三帖固不若張翼之亂眞然松雪所補視唐人則如張芝之鴈行矣

跋趙松雪書王右軍四事

松雪翁平生學書以羲獻爲師故喜書其事其風度蓋亦類之

書分韻送文太僕詩首簡

文君宗儒以名進士歷宰永嘉博平政績暴著數爲巡按憲臣奏請旌異有防竟召入時同召者多得禦史君政績出同輩上顧以南京太防丞去士大夫爲不平者閧然而君談笑自如曰吾固宜爾也於是眾相與餞之有誦晉謝氏詩四句以似爲宗儒今日發者乃分韻爲詩贈之旣成什矣後數年宗儒稱疾歸而予以制服家居適閱舊冊嘆宗儒滯於防丞蓄其才猷不獲展布必有任其咎者固吾黨之愧也

題史氏宜樂堂詩序後

史氏在溧陽舊族且大永樂間仲川仲和兄弟作宜樂之堂一時人多題詠而梁用之先生實爲之序後七十餘年仲和之孫戶部主事文鑑求其詩不可得幸序文在梁先生集中乃錄於捲而請士大夫補亡蓋文鑑之賢而史氏爲有後也予又聞文鑑云序中名常者嘗預修永樂大典時事竣當得太學生乃不屑就竟登進士第仕至郡守蓋其族之多賢久矣

跋顏魯公幹祿字石刻

此顏魯公幹祿字也按成都句詠跋公嘗刺湖州此刻初在其宅東防後翻刻蜀中予所得乃全幅然缺平聲字𨿽上聲亦不完豈是二石或一石而兩面書之予所得者乃其半耶或所謂刓缺而不可推究者耶然不應缺之之多也書盛於晉顧多破壊其體魯公此本特正其繆誤以惠學者則其書名豈特妙於筆墨而已詠所書與公書頗類豈嘗師公而得其彷佛者耶

跋秦氏科第錄

故舒城秦公子儀科第錄三冊其孫戶部侍郎崇化之所藏也公以洪武己卯應天府鄕試中式明年防試禮部再中遂登進士第凡試必有錄公家所藏者嵗久皆不存及是戶部公以科第繼起遊仕於外從人訪得而謄寫之始復完具方公登第後初授興山知縣在太宗朝滿考命從給事中治事再署應天府事時仁宗監國已知其名後公旣擢刑部郎中尋以事調衛輝適洪熙攺元上輔政策二十五條悉見納已而有防召用俄卒於道知公者蓋深惜之於是侍郎公以淸才雅望佐掌邦計固其賢足以自致亦先世之所郁而未發者有以遺之歟

書大雅堂捲後

元季盜起蘄黃間陳友諒來冦饒州州人胡振卿集義旅以助官軍鄕裏方倚之俄有他冦至竟死於難其妻趙氏又能守志不移﨑嶇避兵卒保其孤節義之美可謂萃於一門矣其鄕周伯琦嘗爲其孤節題所居之堂曰大雅而金華宋太史而下皆書其事以傳振卿之死至今殆百四十年其六世孫刑部員外郎韶寶藏遺墨惟謹而刑部尙書旴江何公而下尙爲書其事不已豈非其事足以感動乎人欲爲暴白於世也乎予因憶當時固有與其事類者蓋元季倡亂以陳友諒張士誠爲首士誠自泰州猝入姑蘇守將托音不能禦遁去其參謀楊椿獨挺身前向誓挫其鋒盜刃其胸瞠目怒罵而死明日其妻覓其屍旣得遂自經死於是楊防夫輩亦傳其事而吳興張文蔚實爲誄辭其節義若此𨿽吾鄕之人有不知者蓋惟無後人如員外君之賢故耳此可嘆當時尙有類此者惟無後人或未嘗托之文辭而人之不知者多矣此又以見文辭之有用也予嘗得所謂誄詞者故於椿獨知之乃因讀振卿事敢附書於後椿字子壽故蜀之眉山人流寓吳中爲宋少師棟之後平生多著述蓋文士也

跋鉅鹿耿氏公牘後

寛嘗閱耿氏家乘知其世序甚逺蓋自金歷元累葉仕宦𨿽不甚顯而未嘗棄儒爲業及皇明有天下始定戶版耿氏猶以儒系籍至科舉詔下而盧氏教諭汝明先生遂登鄕試先生有四子其季事英宗爲南京刑部尙書卒諡淸惠淸惠有三子其仲事憲宗及今上爲吏部尙書再世甲科顯庸於時淸徳雅望濟美不絕而耿氏遂爲海內仕宦家之冠噫盛矣於是吏部公檢諸故篋得其大父當時所給戶帖及鄕試公據曰此吾家故物不可棄也飾成鉅捲而謹藏之以寛在寮末公暇出以相示夫所謂戶帖國初人家有之而公據則凡預鄕試者未必無也惟夫子孫賢𨿽世逾十紀而斷爛故物猶相傳如新否則煌煌寶墨玉軸牙籖往往有落於他人之家者然則此盈尺之紙豈獨考見耿氏之先而其後世之有人不於此而見乎耿氏初爲鉅鹿大族後有諱昉者仕平定爲宣武指揮因家焉及汝明先生官盧氏愛其風土而諸生感其徳教且畱居之故今又爲盧氏人云

跋趙彛齋畫蘭蕙

趙彛齋爲宋宗室畫名在前元𨿽不若松雪翁之盛然胸中自有九畹百畝幽姿秀色溢出腕指間亦無聲之楚騷也容軒隠君積學不仕蓋同宗之賢者其藏此卷固吾家舊物之可惜亦气味相投而相好也耶

跋豳風圗

國初林子奐作豳風圗每圗篆書其詩於後學士解公又各疏其大略而總題之觀之者如生於周處於豳而古風宛然必如是而後爲圗畫也

跋下蜀江山圗

此宋範寛畫下蜀江山圗也蓋川峽之間戈船云梯防渡仰攻旌旗若林飛鳥莫度所以模寫王全斌輩一時武功之盛大略可見噫劍門天險古有是言然終不可恃而人得以取之所謂固國不以山谿之險也歟

題白雲親墓圗

故贈太子太保都察院左都禦史陳公孟玉在永樂間以太醫院醫士居京師悲父母早亡南望吳門輒潸然流涕求得翰林王公汝嘉作白雲親墓圗記以自慰一時名公卿多爲之詩今八十餘年矣其曽孫鄕貢進士汴謹藏之而以示予蓋記所稱太保公鎰時爲監察禦史後長憲臺卒諡僖敏偉然爲時名臣聲望在中朝功業在西土爲吳中仕宦之冠然不知太保之孝實有以基之觀於此卷可以見矣後有著竇諫議錄志程太師墓者其必有取於斯

跋林酒仙詩

酒仙名遇賢俗姓林在宋爲蘇城東禪寺僧人傳其事甚異至號聖僧以其嗜酒故又號酒仙此卷皆其所作詩也詩意有髙絕處蓋寒山子之流當時張卽之特書以刻石其石已亡寺之東林房獨藏此本夫寒山子之詩𨿽晦庵朱夫子亦賞之此酒仙之言所以不可廢也

跋宋仲溫艸書

右索靖艸書勢宋仲溫書蓋得其妙而無愧於靖者也今人或肆妄議則以學之者之過而未見其眞迹耳

跋原已松軒賦

予舊見原已制此賦自以爲未及古作者不卽持出其愼重蓋如此夫今之文士才豪者固有之若詳宻典重如原已者吾未多見也

家藏集卷五十三

欽定四庫全書

家藏集卷五十四

明吳寛撰

題跋三十四首

跋趙魏公臨智永眞艸千文

古今人書千文甚多如趙魏公此卷尢秀潤可貴者按方正學跋語宋舍人仲珩嘗評此以爲公中年得意書仲珩爲國初書家第一手其言如此豈待他人言哉此卷初爲臨海葉夷仲惠仲之物今文太防宗儒得之太防之子璧好文而能書必有以識其妙矣

跋楊眉庵春懷八詠

予過西山道經王氏主人叔儀出楊眉庵春懷八詠示客蓋眉庵與叔儀之先世曰允原在國初同官並州書以遺之者也其詳見郡人馮之嚴序文於是嘆允原之後有人𨿽區區故物猶保守不墜而先世因以考見於斯則此紙有益於王氏且多豈可以吟弄風月之迹少哉

題鐘繇眞迹

史載鐘太傅事魏殊有偉績此薦焦季直表又見其爲國不蔽賢之美其書平生所見特石刻耳若眞迹之存於世者僅此啟南所藏法書甚多吾固知其不能出此上也

跋大石聮句後

予與故李少卿諸公夜宿西山雲泉庵爲大石聮句偶寄一時之興耳二十年來不意和者之多如此主僧智韜持以來見爲之愧嘆韜云自公畱題後庵名盛傳於時而遊者不絕𨿽韜亦爲士大夫所禮噫韜言過矣大石吳中奇物也安能終晦使米南宮在且將束帶拜之若之見禮於人乃石之所波及也予安能爲若輕重哉韜請書其語於後遂書之

跋滕用衡貞符頌

惟太宗文皇帝入繼大統之初一新鴻業文物煥然四方以祥瑞來奏者不絕一時臣工頌聲交作所以述朝廷之盛以傳播天下而聳動之也此則翰林待詔吳人滕用衡所獻貞符之詩三篇首騶虞次神龜次河淸每篇八章章四句乃其手寫副本而正書篆皆具蓋用衡以能書薦起篆尢其所長時未授職故欲以此自見也然吳中人特知其能書而已向非此卷其多藝之美幾沒之矣予友文太防宗儒藏此使其子璧持以相示昔漢武之世招延天下文學之士如司馬相如枚臯之徒勃然而起於是麟馬寶鼎芝艸之類沨沨乎形於歌詠千載之下乃復見於皇朝嗚呼其盛矣哉

跋鄭氏所藏文移

元政旣非羣雄角逐我太祖髙皇帝起而削平羣雄以寧禍亂若浙東數郡先入版圗於是李曹公以王室懿親尙冒國姓特授同僉樞宻院分守其地當是時兵戈擾攘日惟攻伐之不暇而詔書下播卽以表揚孝義爲先務蓋與武王式閭封墓之事同也此二紙爲浦江義門鄭氏蠲免徭役文移下之郡縣者其族長允敬藏之甚謹使其諸孫鍃奉以見示夫蠲免之典所以旌異鄭氏自宋元已然文移蓋嘗及之然天下多事廢政已多於此獨能舉而行之又與武王政由舊之事同也百三十年來有司遵奉朝廷之美意所以待乎鄭氏者愈久不替使其族人得於承平之世粒食安居以享先世義聚之利可不知所感激乎茍知之其亦益務爲義以圗報於下而已矣敬觀之餘爲書其後

跋司馬氏家藏宋誥

宋刑部侍郎司馬公伋出溫國文正公後此其遇郊祀恩獲贈其父禎誥也其裔孫福建副使垔保藏不失使其子公持以示寛寛聞宋之南遷公實從行越之有司馬氏自公始蓋四百年於此而此誥與其子孫並存固溫國之徳厚亦公有以保其族而延其嗣也歟

跋陸翁所藏石田畫後

人言石田翁好異聞有欲得其圗畫者輒談鬼怪之事以動之事窮或湊合而成故失之誣者頗多閶門陸汝器以所得圗畫示予不啻百十幅凡山水艸木禽獸果蓏蔬菜無所不備然汝器淳實人也於鬼怪事非惟不能談亦不欲談而得畫之多如此則人言其可盡信也哉

跋陳憲副所藏文移

天順八年有詔天下凡致仕官防貧不能自存者有司每嵗給米五石以資養贍蓋曠世之恩典也今貴州按察副使陳君粹之自治初卽退居於蘇太守史侯以君爲人適與詔防合特上其事於巡按禦史吳君報使舉行此其當時文移於是朝廷之厚恩有司之美意具於尺紙之間其事甚盛傳之陳氏子孫則前人之淸節𨿽百世之逺因以見之然予竊有感嘆者蓋君初自臬司歸考其年法不應致仕夫不使之食祿於官顧使之給米於家將必有任其咎者矣

跋華棲碧手帖

此無錫華棲碧先生與吾鄕陳叔方先生手帖也叔方名植號愼獨在元季與棲碧俱以隠節文藝相契合故敍其過從之情然其意特在旌表事蓋棲碧有母陳氏守節欲援例舉行耳此帖百餘年流落人家其七世孫購得之故家文獻此又其足徵者乎

跋尢牧庵遺墨

右尢牧庵先生雜詩文並簡札共一冊先生生元末仕於國初爲湖廣布政司經歷少則師事陳敬初內史妙於詞翰而文名在吳中尙晦非其子孫之賢保護此冊傳之至今安能使人知其名哉先生之曾孫曰公厚以鉛山知縣致仕家居使其子樾持此相示嘆吳中前輩文學如先生者亦幾失之則無遺迹可考者失之多矣此又可見鄕邦文士之盛也

跋楊文貞公與尢參議詩札

故江西參議尢公從其父牧庵先生宦遊武昌時適廬陵楊文貞公流寓其地相好甚厚也及文貞旣貴而尢公亦從鄕校起爲部官至佐藩省所得文貞手墨最多其存者僅止此耳夫二公以貧賤之交相輔以道義相資以文學自少壯至於白首交好不攺視今世反覆小人何如哉展觀之餘爲之敬嘆

跋宋人哀徐徽言詩後

當宋被金人之廹士大夫多死於難者此則龍遊徐徽言之死而人哀之之詩也其後又有吳正傳先生跋語益可寶重徽言在南渡後賜諡忠壯其死事載宋史忠義傳未暇考也

跋倪雲林詩

雲林徵君以雅潔爲人所慕片紙流落亦多藏弆況與其人之先世者乎此中秋夜一詩及厠防古體皆寫遺其鄕鄒惟髙者其裔孫元饒以其家故物保之尢謹予嘗愛雲林詩能脫去元人穠麗之气而得乎陶柳之法然世之知之者尙少特以其隠處山林之下耳

跋溧陽史氏家藏公札

右溧陽史氏家藏公札八紙其一曰修者宋建炎初轉保義郎所給其七曰仁遂文徳仁壽元至元間充安撫司提領及權縣尹與隨軍議事所給也史之先當漢世祖中興有曰崇者佐命有功封於溧陽旣卒廟食其地至今千五百年子孫散居邑中不可勝數其出而仕者旣皆見於譜牒此特近代公札之僅存者及入國朝益以科第發身予所知者戶部主事學進士後二人後觀政戶部以公事過吳中持此八紙見示竊嘆漢之功臣如鄧禹之不妄殺子孫𨿽顯於當時然今亦無聞焉崇之功固不若禹之盛必其有徳於人者不淺不然何其嗣續之繁仕宦之多至於久而不絕哉故因題此以推本其先世俾史氏子孫無忘其祖徳而益紹之云

題陳僖敏公印像

故少保僖敏陳公在正統景泰間以都憲巡撫陜西惠政甚著西人感之稱爲黑胡爺爺至刻印其像家事之飲食必祝蓋予少聞其事如此有傳其像至吳中者公之侄孫貢士汴得之以示予始信其然感嘆不已爲題其下以識

跋趙集賢書鄒將仕墓志銘

元故將仕鄒公墓志銘實趙集賢子昻撰又其親書於石者也聞之此石嘗沈於水後始出之復樹於墓固將仕之潛徳當顯亦集賢之書不可泯沒耳將仕裔孫永章重其家故物以搨本見示蓋鄒氏文獻有足徵者其在於此集賢平日石刻甚多然爲人書碑碣亦少非將仕爲人之賢何以得之

跋錢氏所藏羣公手簡

錢氏以小兒醫稱於吳中久矣往時伯常先生被召入太醫院典禦藥其術旣數有驗遂授禦醫進院判當其退自內直士大夫迎治嬰孺疾者戶外防馬不絕先生不問逺近皆赴往往入夜始歸此卷皆當時所與手帖也自劉文安公而下凡數十紙大率言醫事者此可以觀錢氏之醫也於是先生下世幾二十年其子汝礪親傳術業益妙保守此卷不敢失墜他日踵門見示爲書其後以識

跋範文正公道服贊

右範文正公爲同年許書記作道服贊眞迹道服之制不可考許公爲此其意蕭然物外非不臧之服也不然文正公豈率易爲人下筆者哉此卷今藏範氏義莊贊後又有文與可諸賢跋語亦不可得者也

跋範文正公與尹師魯手帖

宋盛時有西夏之擾範公與尹師魯合謀戮力以抗之相得甚深蓋以道義事功爲友者也此二帖公與師魯者其一已刻於文正尺牘中寛嘗閱之何幸今日復獲見此眞迹哉然二帖不藏於尹氏復歸於文正子孫則其後世之盛衰亦可知矣

跋範忠宣公誥

在宋父子顯於朝者稱韓呂二家然豈若範氏之盛哉此誥乃忠宣公拜防射時所受其詞又出蘇次公足以逹爰立之意圓吉主奉出示敬書其後

跋範氏所藏唐誥

文正公云祖宗積徳百餘年始發於吾今觀柱國隋此誥在唐咸通二年所受至文正公時蓋二百年矣其本原深厚如此後復四百六十餘年而此誥藏於範氏無恙文獻足徵豈特有國者爲然哉

書兪烈婦事

吳學生顧春以好學成疾疾亟與其父惟寅決別其妻兪氏悲痛誓不二志及春未死以指抉其目睛不得脫則引刀刺之其姑適見之急奪其刀而一目已傷無所見也春旣死縣令鄺君聞而嘉之遣人遺之布粟以慰之文宗儒太防兪之舅氏也悲春早世賦詩哀之因以著兪氏之節兪氏之父濟伯和之士林爭和之蓋人心之不能自已者也今之制婦人前三十嵗守節至後五十始獲旌表以其志久而不渝其節乃堅故也如兪氏之節以死自誓顧未可死耳當其勇決於頃刻之時已有百年之志彼渝與堅豈足爲兪氏論哉兪氏有二男女才數嵗遺腹一男亦數月矣因覽是捲爲書此於首人心之不能自已予獨不然乎

題雪洲捲後

江陰夏叔度先生自號雪洲隠居田裏行義好文所與交皆一時名士予所知者若倪雲林王光庵輩是也其生當國初用重典之日雲林光庵皆爲自全之計而雪洲處之自若亦以壽終今其子孫益久而盛江南人所稱習禮夏氏也予方北上其孫從壽以都水主事分司徐州持雪洲捲求題卷中有說有詩有賦而篆其首者爲翰林待詔滕用衡圗之者爲中書舍人王孟端也二公亦所謂一時名士而與雪洲交者也都水以先世遺墨甚多後悉散失以所藏僅此爲恨然後人能繼儒業且登甲科官郎署有光於先世已多豈以遺墨爲哉顧其孝思惓惓在此其亦益訪求之予何時得盡覽之耶

跋甲秀堂帖

此甲秀堂帖也舊刻於廬山陳氏內有周石皷文譜秦泰山詔譜並權銘量銘漢鄧隲討羌竹簡隋煬帝序曹子建帖晉王右軍荀侯帖唐歐陽率更顏魯公仿右軍帖魯公祭稿懷素帖李太白醉稿白文公詩宋司馬文正公銘蘇東坡手簡黃山谷詩諸刻予少時藏此一日劉廷美僉憲過予家見之借去後劉公沒從其家索之不可得蓋其三子異居裂而分之矣治丙辰予居家三子始各持還仍合於一其刻舊亦不完而石亡且久予故尢惜之耳

跋張朱二先生手帖

右張南軒朱晦庵二先生手帖南軒所與蓋曽裘父而晦庵所稱曽君恐亦裘父耳二先生生同時學同道其筆翰在天下後世人皆重之亦以類相從也固宜義烏王氏藏此已久亡友允逹舊嘗示予今傳其子俯俯尙謹藏之哉

跋水東日記抄本後

右水東日記三十八卷故吏部侍郎葉文莊公所著也議者以其間頗有臧否之論其子孫固在不當傳出於是公之子始祕之則已爲湖廣刻木而都下家有之矣顧其本模寫無法堤行過多讀者厭之近世紀載家幾絕幸文莊爲此足以考見時事因錄本稍便觀覽不忍棄去惟多譌字𨿽加校正不能免耳

跋李氏宋敕

右宋吏部侍郎李公琳爲左朝請郎大夫臺州崇道觀時轉於朝奉大夫敕一道蓋以年勞受也又敕一道則公自左中大夫充敷文閣待制以病謝事特授左中大夫令致仕而去者噫宋之待士於是爲至矣公旣沒孫柯復以遺表恩澤授官其告身具在有足徵者公之十一世孫庶字舜明業儒不仕爲無錫士林之望保藏故物嵗久益謹蓋四百餘年而書種不斷可謂難得者也

題奐兒所藏王守溪詩墨後

陶淵明責子詩曰𨿽有五男兒總不好紙筆黃山谷謂陶氏諸子豈眞不好紙筆者淵明特戲言耳奐兒得王守溪學士詩墨飾爲捲藏之惟謹噫奐兒豈眞好紙筆者耶戊午季冬二十一日承天門聽恩詔還喜而識之

書重刻寶光寺碑後

漢郁林太守吳郡陸公績故居在郡城婁門內卽今寶光寺是也寺興廢不可考國朝永樂間重建學士廬陵曽公從住特大馨之請爲紀其事碑旣刻而燬往嵗予家居今住持文奎檢篋中得眞迹見示則出程中書南云書固無恙也予以陸公淸節旣可崇重而其文其書亦不可冺沒者奎公欣然買石遂復刻之乃以書來仍請書其故於後夫吳之佛寺無慮數百區往往富貴之人求福田利益捨宅爲之未有出於前賢故居如寶光者如記中謂陸公亦有捨宅之說豈公沒後子孫爲之耶否則吳人慕其徳相與屍而祝之於此以成之耶奎公以謹慤爲眾推主玆寺方務修葺豈惟闡佛之教亦惟慕公之徳而爲此舉其爲人亦可嘉矣初公自海外歸以巨石壓舟後寺稍徙而西石委棄民家殆百餘年今移置城中察院之側名之曰防石因並書於此使後人有所考云治十二年七月四日

跋葉文莊公手簡

故浙江參政昆山陸君文量端雅好學尢善吏事最爲葉文莊公知愛非特鄕裏之故而已右手簡十紙乃公平日遺文量者其子伸藏之甚謹頃來試禮部畢奉以示予噫今仕宦之孫於先世遺墨委棄塵埃中往往用以裹物拭案略不知惜予所見者亦多觀於此其爲人之賢否何如耶四月五日

恭題院使王玉被賜藥方後

欽惟皇上當聖政之暇遊心文藝嘗徧閱聖祖太宗文皇命儒臣所修永樂大典擇醫方之良者以太醫院使臣王玉精於其術親禦翰墨特俾左右持賜之玉旣拜受不勝榮幸裝潢成冊將傳之子孫永爲家寶以臣寛在侍從之列謹奉以示期以蕪詞表揚寵遇之萬一寛仰而嘆曰仁哉聖心乃天地生物之心也易曰天地之大徳曰生聖人之大寶曰位何以守位曰仁蓋仁之爲道愛人而已矣愛人者視天下之人癢屙疾痛皆切於身惟欲去其所苦以並生於世焉耳故世之爲術者亦多惟醫稱爲仁術其良方載之大典實多顧大典爲書卷帙浩繁藏之中祕天下人旣不得而見其分門別類包羅古今無所不備皇上不以他所載者書而獨書乎此以爲醫家之賜豈非欲廣仁術於天下而欲人皆躋於壽域以並生於世也歟臣寛愚昧寡學竊窺聖心之所在謹識於後豈特表揚玉之寵遇而已若夫宸翰珠圓玉潔動合規矩深得天縱之妙此又不暇贊述者玉被賜在治丁巳八月後二年己未六月十二日通議大夫吏部左侍郎吳寛拜手稽首謹識

恭題醫士陳寵被賜藥方後

太醫院之設其下有醫士常數百人而得入禦藥房供事者才數人而已蓋居禁中典禦藥必其人藝術精良性行醇謹者始預冠帶醫士臣陳寵旣在選中乃治已未五月皇上出用藥二奇方識以禦寶而賜之此又數人者之所少有而寵之所獨得者也寵感激無已飾爲巨捲奉以見示惟寵之先專門小兒醫擅名吳中者累世矣至其父公賢始獲召用於朝後任禦醫秩滿懇以老疾請擢院判致仕還家寵早承醫業深得其妙旦暮出入小心恭謹皇上念其勤勞錄其功績又重其世醫之子乃有此賜是𨿽出於特恩而非有所私於寵也寵於二方旣珍藏之以圗報榮遇之不偶其亦廣傳之以推播恩澤於無窮云

恭題尙書屠公被賜朝覲官勅文後

治十二年天下藩臬及郡縣長吏下至裔夷胥史例朝於京師乃正月朔旦天子禦奉天殿受朝畢明日諸司咸集吏部太子太傅臣滽侍郎臣寛臣民恱偕都察院大臣公行考察而黜其不職者什一二皆所以遵奉舊章也已而其人得不黜者刑官若臺諫復露章劾奏天子以旣去其太甚悉宥使圗後效比其還任仍賜之敕以戒諭之其人旣皆拜受而臣滽等三人人亦被賜一通焉蓋凡敕詞所以爲戒諭者諄切簡要其人遵行卽良違卽否居銓曹者他日特執此明試而省成耳大哉王言治道攸系如臣至愚亦知所以從事矣於是臣滽以璽書當謹藏綴以素楮俾識其由臣寛幸從銓曹后獲躬逢其盛顧所被賜者亦爛然在室時出而拜觀之尙相與欽承於下以無忘天子惓惓進賢圗治之意云是嵗二月十八日通議大夫吏部左侍郎臣寛拜手稽首敬書

家藏集卷五十四

欽定四庫全書

家蔵集卷五十五

明吳寛撰

題防三十六首

防南園兪氏文冊

南園兪氏在蘇學之西予少數過之主人嗣之輒出其家遺墨欵客時嗣之甚貧已斥賣供衣食費久之吳下人家多得之此冊則其先墓志銘傳並雜文及錄本而進士都元敬所得者元敬重儒家故物裝飾保藏可謂托得其人矣惟兪氏自宋以來仕不甚顯至石澗先生益著書樂道再世爲立庵先生開門授徒尢有學行國初嘗爲都昌令予嘗聞嗣之言先祖以憂制還惟一篋家人啟之得布裹物甚重意其俸貲也視之乃官上一斫柴斧耳其淸操如此故其所遺圖書之外絕無他物子孫貧乏亦其埶然往嵗予再經南園則其居已屬他姓悉犂爲菜圃矣嗣之有子曰元盲無妻子且入存防院嗚呼世儒之家乃至此哉斯理之不可曉者因覽此冊聊書之以識感嘆

題觧學士墨迹

永樂時人多能書當以學士觧公爲首此冊眞行艸小楷皆具而紙墨並佳故其下筆圓滑純熟尢爲得意乃公傳家物也觀公前後題識所以示其族人者可見今爲吾鄕薛朝英得之朝英保愛甚其亦識公之意者歟

防舊所書白樂天詩

予昔過淩鴻臚季行爲書此卷季行旣沒無子書畫散失後二十年有持此卷過市中求售者東巷葉惟立見而購之蓋惟立爲童子時嘗師事季行今六十年矣猶念其師故物藏弆惟謹其意可謂厚矣以予手書持來相示予憶過季行時季行出家釀飲予予性不能飲飲少輒醉故握筆狂放不復成字覽之可笑又憶是日陳玉汝周原已皆在從旁助勢不覺滿捲今玉汝僉都南臺原已下世亦久而予且老巋然尙存是可慨也季行諱逺號近庵海虞人淸懶窩則寓居都下之軒名也

恭題累朝恩命錄後

吏部左侍郎林公輯其家自正統以來五十餘年所受敕六誥十一總爲一編名累朝恩命錄以寛辱有契義奉刻本見示俾題其後惟林爲閩中著姓歷世旣逺族屬滋盛其尢盛者則莫若公之派也蓋聞其先數世以長厚之徳洽於鄕裏始發於瑞州府君府君以循良之政被於郡縣再發於公是以恩命渙頒旣及其身又及其先世君子以朝廷與之爲非濫而林氏受之爲非幸可謂上下交得者也若公爲人徳學純懿士論推先逹於宸衷遂由師儒之長特擢銓衡之佐寵用之秩方加未已其恩命所及豈止一世二世將上及於三世乃已則此錄殆其權輿也乎公有數子其伯庭桂登鄕貢進士不幸早世其仲庭防繼擢甲科能濟世羙列官庫部修謹舉職恩命所受當續刻之並爲林氏盛事云

題紹興瑞應圖後

嗚呼宋至中世其遭外侮甚矣幸而垂亡之際髙宗嗣位以少延國祚不然中華之變將無所底止矣蓋召禍出於人其終不至於絕者天也謂髙宗無功於宋人誰信之然而國土日蹙偏安一隅卒不能復祖宗舊物謂髙宗有功於宋又誰信之吾嘗竊論其事髙宗爲諸王時豈有意於神器一旦禍變忽生爲羣臣推奉得非所有出於望外故和議易成而忠言難進中興之功卒視漢世祖愧焉陸全卿侍禦以家藏瑞應圖見示覽之信其事之出於天也蓋自古帝王受命必有禎祥固不必怪此必髙宗禪位後畫史追述其事寫此所謂出於天者若其出於人者則見於史傳人其肯寫之乎圖有十二各有贊詞不知作於何人獨其畫手精妙非俗工可到知畫者必能辧之

恭題尙書秦公所受制防題後

舒城秦公爲戶部侍郎時以先大父郎中府君在洪武末科第錄三冊見示旣爲題其後今復見公天順初繼登進士所受制防題並所對防一卷而以錫宴歸第圖系焉噫百年來祖孫二世以甲科相承仕宦不絕而公又以淸名雅操際遇明時比嵗攺吏部再拜南京吏部尙書有光於前人多矣

防沈石田防張公洞詩後

石田嘗両至宜興與克溫翰林謀遊張公洞輙爲雨阻嘆曰名山之遊信亦有命也去嵗乃始與大本隱君遊而願始遂因作圖而系詩於後更爲序引述其勝殊偹他日傳至都下予獲讀之蓋𨿽未及遊而玆洞已在吾目中矣

題周氏崇本堂記後

周氏居吳城東委巷中予少嘗過之門徑淸雅竹樹幽茂如山林間主人導予登堂蓋其家先祠也其扁曰崇本則以其先出道國元公祀以爲始祖而名也堂有記刻石讀之則故吏部尙書王文端公所作也惟宋道學之盛實自元公始然自營道望吳中不啻數千里何意大賢君子乃獨傳其一於東南豈非吳中之幸哉自武功以來子孫世以儒宦相承予嘗識其一二頃以堂記錄本寄示再爲讀之慨然有感噫此吳中文獻之可徴者也其敢不書

防宋賢四帖

右手帖四首富文忠公弼次李荘簡公光次樓宣獻公鑰而大慧杲禪師亦以宋人附焉文忠相業盛矣而元劉仁本已有防語荘簡宣獻皆南渡以後人望也大慧𨿽緇流然嘗忤秦檜被謫亦僧中之英乎毛憲淸修撰持其鄕人所藏此卷見示聊記之

防宋賢五帖

宋名賢杜祁公唐質肅公張文定公韓獻肅公兄弟手帖五通皆眞迹也太宰林公俾寛鑑之謹記其後

防宋賢三帖

宋儒王徳文嘗注魏鶴山先生渠陽詩鶴山因致手帖以謝又嘗以所注示杜尙書範李侍郎心傳二公因亦答以手帖所謂渠陽詩其裔孫觀字惟顒者旣取刻本翻刻傳世矣他日復得此三帖裝池寄示噫惟顒於先世亦可謂盡心矣

跋王氏所藏宋敕二通

惟顒家藏先世宋敕四通予嘗悉題其後顧其文多殘缺蓋嵗久之理當然也此敕爲淳熙九年其先曰大本者充両浙參議贈其父中大夫者而殘缺益甚然寸縑一字他人視之不足重在王氏爲至寶矣此敕前曰董克忠等五人擬官後曰仰充両浙西路安撫司參議蓋大本府君所受敕也或以其旁有妻安人陸氏語遂以爲陸氏所受誤矣陸氏下有狀字豈大本以公事出因其妻告求據而行者耶

防戶部尙書周公加官移文

今年夏大臣一日致仕者四人而太子少保戶部尙書周公亦與焉命下之後仍加公太子太保以榮之此則中貴人傳防而本部移公之文也公旣歸太原其子兵部主事曽謹錄移文飾爲軸懸之以侈上恩謂予與其父久有僚契特奉以示蓋公之去上不特加之官而已陛辭之日復賜之敕以行凡所以爲恩典者皆與他同可謂盛矣然自公致仕一時畱公者奏疏交上殆數十人至今口語猶籍籍未巳上念公久勞竟不忍畱則所以爲物議者獨不與他同其亦可謂盛矣予旣無力畱公敢因曽之請敬書於下特識感嘆羨慕之意以復之

防吏部舉薦祭酒謝公咨文

臺南謝方石先生在治初以翰林侍讀擢南京國子祭酒一時以爲得人未防先生移疾去屏迹緦山中著書自樂絕仕進意而言者以先生學行純正宜表率當世薦章交上上深納之然不欲煩以吏事也前三年防祭酒缺吏部遂以先生擬上而先生具防再辭不獲命始勉就道旣至諸生皆以爲得師而士大夫則賀朝廷之得賢也方先生起用時吏部有咨文三通其弟業從之來取其詞剪貼成捲持以相示寛覽之非特見先生之賢又以見下之見賢能舉上之得賢能用而式克欽承之意又於大臣見之嗚呼何其盛哉其謂之咨文者文移之體云爾初通有寛押字蓋寛時佐吏部也

防王右軍眞迹

趙光祿家蔵二王眞迹予欲借觀已久壬戌四月九日濟之攜過園居時急雨初霽新暑翛然相與閱之眞一快也

防王獻之眞迹

米姓晉唐法書眞迹祕玩目有獻之中秋帖趙松雪以爲寶晉刻石卽此余因出石刻校之間有不類處夫形似且失況其精神气韻欲得之難矣此眞迹所以可貴而恨世不多見也

防李貞伯手帖

故太僕少卿李貞伯最喜交遊然非其人輙怒見顏色不與接一言此手帖一卷皆遺令孫太常志同者蓋非志同契合之厚何以得此而志同重其爲人𨿽貞伯沒久片紙數字及細事者亦不忍棄又所謂一死一生乃見交情者歟

題東莊記石刻後

先侍郎府君治東莊時吾弟原輝實往助之府君旣不幸卽世而原輝繼亡亦幸有子奕稍長能守舊業以今宮保長沙李公所作記書屏間嵗久漫滅請其友文徴眀爲古刻石以傳永久其於先志可謂能繼矣蓋府君之治玆莊固思續古之人然陶靖節不求自安之意至老不衰若原輝所以結屋種樹勤力於此又豈李衛公愛惜艸木以供玩好者耶凡爲吳氏子孫皆當知之石刻成書其後以示壬戌五月十六日

防鮮於困學詩墨

書家例能文詞不能則望而知其筆墨之俗特一書工而已困學翁平生以善書掩其詩名余毎讀其詩輙嘆其妙若此篇槪亦可見蓋世之學書者如未能詩吾未見其能書也都憲顧公示此因以諗之

防盧彥昭遺墨

右紈扇絕句一首海虞盧彥昭題贈其鄕顧立中者彥昭在元季嘗從楊銕崖防故其詞翰皆淸雅可愛然生值兵亂更其家後遭多難遺墨散落幸立中家蔵此因歸其曽孫用才用才傳其子志盧氏世業醫至志業益精志字宗尹以醫士選入禦藥房供事讀書好文不獨以醫名蓋其先世所從來者逺矣予老多病借宗尹旦夕療治旣感之他日宗尹攜此見示裝池甚謹又見其於舊物知所保重尢賢之遂爲題此以識豈惟使盧氏子孫知有先世而已且使邑人知有前輩其詩後題曰絲桐老人者蓋彥昭自號也

題石勒問道圖

石勒嘗以漢世祖自許其英傑可想彼佛圖澄一畨僧耳見之爲禮如此何其卑抑之甚也豈澄之術眞足以動之歟然澄能起其子之死不能救其國之亡其術果可貴乎此圖寫勒問道能盡其態知繪事者當以爲工𨿽勿論其事可也

防館閣諸老與沈民則學士小簡

論書者謂欲人品髙嘗以是驗之可信故翰林學士沈公民則松江人也在永樂初卽以善書際遇文皇歷事累朝寵眷益盛一時館閣諸老若三楊公文簡黃公文靖金公學士曽公苗公皆世所謂名臣無不忘勢位與之交好公之書法固妙非其人之賢何以得此公有弟曰民望亦以書至大理少卿子藻爲中書舍人至是公沒旣久今皇上愛慕公書詢其家得公孫世隆特授以官如藻俾司制敕如公蓋古今以書被寵眷者莫有盛於沈氏者也世隆去公四世能保守舊物嘗以諸老手帖數幅裝池見示竊嘆區區片紙不滿數字而前人淸風藹然猶存然則世隆欲傳家學其亦謹於人品之間益思繼其祖徳也哉

防趙松雪乞藥手帖

華亭陸悅道以醫名於前元松雪趙公嘗有手帖乞藥觀宋潛溪先生防其後以醫爲不受官防賜號處士而歸蓋其髙致如此非特以醫名者自其孫景深以來能世其業至於今又得文質以醫學教授太醫院成就後學爲多家藏舊物𨿽斷爛數行保守不墜處士可謂有後矣

防張東海雜書

東海張公守南安時雜書數紙郡掾劉暹得之成捲公之子時行黃門持以示予中有公與予詩一首蓋公寫而未發者予欲取之因感楚弓得失之語書其後而還之

防蕓窓父師集

張溝南先生有詩名於元末其詩恨未見之徒得髙太史季迪防語謂其詩格律深穩不尙篆刻有防理切事之語季迪爲當時詩宗觀其評品如此則其詩可知矣吾友王守溪吏部今蔵其詩二冊而其子瑄之作皆在題曰蕓窓父師集蕓窓蓋瑄之號獨所謂師者不知所指豈集中附載者皆其人歟癸亥二月郊祀齋居爲讀一過因記其後溝南名端字希尹江陰人瑄字藻仲尢以書名云

防宋潛溪書所著鄭濓名解

太史宋先生所著義門鄭濓名解嘗見於潛溪集中此則太史手筆也太史之學其該博不必論其書亦淸古有法若其後防語數篇與所附名說皆諸賢親書亦未嘗一筆放恣覽之益增吾黨之愧

防宋方二公墨迹

宋仲珩舍人方希直侍講同生國初其書與詩皆世所貴重者也惟立吏部得其手迹而聫爲捲藏之豈非哀其先後以死有慨於中耶希直尢爲人所諱言故其名氏遂被剜去然甫百年則其長篇鉅什已題刻於世而家有之矣

防趙仲穆馬圖

予嘗觀唐陳閎馬圖嘆其精絕今見仲穆臨李伯時之作眞能繼之至於牧人牽馬尢極其態所謂心合意防又不止於云滿身者此圖仲穆寫寄其弟奕者後入昆山顧仲瑛家今爲文侍禦宗嚴得之蓋自古千里之足骨朽無遺而二百餘年颯爽之气猶宛然尺素間又何天閒十二之足誇哉

防江貫道江山長圖

予方病齒臥陳太僕明之使小僮持畫卷入迫觀之就枕展尺許卽知爲宋人筆不覺蹶然起稱賞至圖窮未巳蓋宋江貫道所作曾入元禦府柯博士敬仲所鑑定者也貫道之筆少見況其後有葉石林陳簡齋林希逸諸公題識益可貴重明之好古博雅此卷得所歸矣

書韋齋先生集後

朱子受學實出其父韋齋先生之命嘗嘆韋齋臨絕之時知所以教子如此然無以考韋齋之學何如也前吳令鄺君旣刻此編寄予始知朱子之所以爲大儒者得於家學爲多蓋遺書沾漑旣足以成乎內而延平諸先生之教特助乎外耳然則欲知朱學之源流者此編當與晦庵集並傳於世可也癸亥十二月七日書

防朱文公三帖

朱文公先生以淳熙初提舉浙東力論臺守唐仲友不職朝廷𨿽從其言實忤時宰陰庇仲友之意自是先生遂歸且乞奉祠僞學之論遂起而先生棄於時者數年此三帖蓋皆與越中陸放翁者首在官時所發其二則旣歸後發者爲宮諭靳君充道所藏惟先生書札在集中者最多無非論治道講理學之語若此類固不得而備載也然所謂杜門讀書畢此數年爲上防自余眞可付一大笑等語讀之亦可以觀世道矣

防明皇講易圖

錢舜舉舊作明皇講易圖爲建安楊文敏公家物公與廬陵南郡二楊公俱有詩此則臨本也蓋公之曽孫今考功郎中旦追念故物不可見使繪士爲之者而其詩仍錄於後於先世一物之防能不忘如此考功所以卓然有美譽於時而無忝於前人也歟

防顏氏家廟碑

此唐顏氏家廟碑爲魯公眞卿撰並書按防尾此碑遭兵亂僕於野宋太平興國七年都院孔目孔延襲始移置府城孔廟中而碑幸完予知碑名久矣恨不可得同年周公瑞都憲巡撫陜西始寄至猶恨缺其額耳蓋以碑額爲無用多不搨或碑穹工人艱於搨而置之不知碑無額如物無首爲完物乎況此額爲李陽冰篆書可謂二絕何可缺耶

防元人墨迹

元人自趙魏公而下書簡並詩凡若干幅皆眞迹而魏公夫人管氏一簡在焉自古婦人之書少見獨石刻有衛夫人者此幅𨿽不逮然亦可謂難得也已

防劉寵一錢圖

周公曰平易近民民必親之劉寵之受一錢其平易之政可以想見若時苖畱犢則淸而激矣然今仕者寧有畱犢之心𨿽一錢不受可也吏部郎中東河劉君博之出爲河南參政以所藏趙千里此圖相示博之向慕前賢其爲政必知所愼矣

防張樗寮墨迹

樗寮在宋書名甚盛然好用禿筆作大字遂爲後來醜怪惡札之祖噫不得其意而彊效之其至於防艸如帚以燥爲工是眞所謂醜怪者也

家藏集卷五十五

欽定四庫全書

家藏集卷五十六

明吳寛撰

祭文二十六首

祭陳祭酒先生文

維成化九年嵗次癸巳正月初三日甲午門生翰林修撰吳寛謹以淸酌庻羞之奠昭告於前國子祭酒方庵先生陳公之靈嗚呼先生而止於斯文章足以傳來世議論足以動當時節行足以爲流俗之表學術足以爲後生之資凡先生之所以自立者固無容議而爲一小人之中傷不待終日而足以去之蓋論先生者天下之公而去先生者一人之私嗚呼先生自信太過自負太奇寧墮乎人之計不愧乎天之知豈同捨亡金之難辧將逺附乎漢之不疑徒使學士大夫門生故友稱先生之寃者扼腕嘆息至於泣下之漣洏寛昔童年登門求師孺子可教以撲以麾逮赴試於禮部擬卒業於經帷夫何寛之不幸而先生殃禍之是罹俄除名於仕版旋托體於靈輀旣驚而定有哭以悲幸舊學之未忘偶不棄於有司及大廷之對防何天子之寵綏原寛之所以致此非先生之教而爲誰臥龍之山卜有期考平生之事行在墓道之當碑將乞文於知者維劉太常直筆之可垂亦有文槁其光陸離行刻木以傳世維丘刺史精擇而無遺夫先生之爲人固不待二者而顯然非是無以慰吾黨之思其餘不可以多及視寛之力所能者而卽爲緘詞逺奠薦此一巵嗚呼哀哉

祭葉侍郎文

維成化十年嵗次甲午六月二十五日戊寅翰林修撰吳寛謹以淸酌庻羞之奠致祭於近故通議大夫吏部左侍郎鄕先生文莊葉公之靈而言曰嗚呼公乎國之名臣鄕之老師今則云亡還有期我有哀誄假此陳詞惟公蚤嵗聰明內閉坦坦施施莫測其際人或無知謂公不慧旣入鄕校乃登賢科操筆爲文勢如懸河出其端緒所蓄則多嵗在己巳龍輿北狩給事禁中公也畱後事宜可行章疏卽奏凡所建白人謂何驟公曰國事臣子之疚卒卻彊敵都城如舊軍興告病出參陜政克贍邊儲士卒用命朝議偉之尋徵入之中臺有法付公執之猺獞跳梁輟公南行挾我藥物救彼殺傷自掩功能潛走猘狂嶺外單車漢之祝良猺獞旣懷惟此玁狁逐北之餘伺我蠢蠢有城有堡有庾有囷上谷之郊制禦斯盡北門鎖鑰宋之冦凖公𨿽勞矣未可丐閒六卿之亞召公而還以典三禮以統百官在帝左右大袍髙冠議論從容有闕彌縫國有外事亦復勞公黜涉南甸相視西戎嗚呼公乎貴顯莫逾臞然一儒如齊晏子不見有餘門無過謁家無蓄儲惟其好義振窮卹孤寤寐鄕賢希文爲徒公之文章宜在館閣典雅渾成不露芒角南丰之純臨川之約而復劬書矻矻窮年手不停披以考以研碑文鼎銘竹簡韋編鄴侯之富歐公之全嗚呼公乎學識之長才徳餘事有如不亡未見其止累朝眷顧寵遇實隆沒也訃聞震悼宸賜諡易名以示優崇生榮死哀恩被始終凡民有喪匍匐酸辛有如我公豈曰凡民鄕之老師國之名臣一觴跽進鑑於斯文

祭褚禦史文

維成化十七年嵗次辛丑八月癸卯朔越二十七日己巳友人翰林修撰吳寛謹以淸酌庻羞之奠祭於監察禦史禇君昌之靈曰嗟嗟昌昔登賢科名顯於世矣而出宰大邑遽當乎長民之寄及擢憲臺身顯於位矣而巡歷數州適兼乎校人之事安不足以酬勞樂不足以償畏此固盡瘁事國者不以爲意也今則一病浹旬醫莫爲技捨館方遷溘焉永棄气將絕而復噓目不瞑而若視則亦以言爲責者未得遂其志也客嚢蕭條斂含無僃僮僕扶棺哭殯於次𨿽行道者惻然況乎鄕裏知舊不爲之灑淚哉所幸不亡君尙多嗣樹立而興其後可冀具薄奠而寫哀托防詞以爲誄

祭蔣元用文

維成化十八年嵗次壬寅六月十日丁未翰林修撰吳寛謹以淸酌庻羞之奠祭於亡友樂亭令蔣君元用之靈嗟嗟元用器局淵宏渺乎其際羣居嬉嬉莫見明叡然而伸紙疾書滔滔不滯出其緒餘遂取科第塲屋之間固己服其文藝至於小試治才寛而有制事旣克集民不告厲則田野之內又皆沾其徳惠也嗟嗟元用有胡質之淸夫旣常畏人知有陽城之勞而獨不爲身計致一疾之久纒逾十年而長逝慨祿飬之不終況恩封之如例故𨿽死而不瞑豈戀戀於斯世嗟嗟元用遺腹有子甚秀而慧母氏鞠之後尙可繼親老而能慰者在斯想其方長號而忽収淚也返於鄕冒暑迢遞何以寓哀致此薄奠

祭賀其榮文

維成化二十年嵗次甲辰二月三十日丁亥翰林院修撰吳寛謹以淸酌庻羞祭於亡友觧元賀君曰吳下之別忽經五年春試有期君來必先謂當一見握手驩然豈意解裝病已久纒館我半月寡笑與言言及此來利名所牽吾父且老可緩一官今旣病甚命也在天奉身還家俟病稍痊終隱不出薄置田園吾時語君君尙南旋仕路信勞拙性不便後當相從南陌東阡顧此數語天胡不憐人願竟乖遂隔九泉嗟君待我師友之間死於我殯中情乃安或者不察驚嘆而傳維昨禮闈吾濫預焉拆捲塡名實多省元使君不死孰後孰先袍笏滿街簫鼓喧闐乃有防車蕭然道邊孤懷感傷出涕漣漣扶防維兄步有吳船還葬於吳水道可沿剛正而文直亮而賢其人如存有棺未遷今也則亡捨館實捐觴豆在案往矣勿遄

祭李士英文

維成化二十年三月二十日丁未友人安福劉震長洲吳寛致奠於翰林編修李君之靈昨者柩遷城南吾二人適入試院不獲一送甚戀戀也今旣事畢而出佛寺蕭然猶及奔走而遣奠也夫送死有奠送生有餞餞者有時而還奠者無時而見也嗚呼悲哉凡君之有志有表庶防平生可以爲傳也然則區區觴豆之意特寓乎知死之哀而不必其言之羨也嗚呼悲哉

祭亡弟原輝文

維成化二十一年嵗次乙巳十一月二十六日癸酉兄右春坊右諭徳寛遣侄奎具淸酌庻羞祭於亡弟原輝之靈曰去嵗九月送子於郊孰謂此別永不相見聞訃以來悲痛無已親友勸說豈能釋然子有厚徳鄕黨所知知之尢深宜莫如我當壽而夭則莫知焉我仕於朝一紀余矣不墜家業以有子在今復何恃實懸我心子幸有男秀而可教議婚於朱其事已成日用之計周甥是倚撫教之恩諒不肯負因此薄奠略陳數言中懷萬端豈能盡述惟昔長兄不及中壽豈意至子又損數年顧影孑然我獨尙在勢孤力寡生世防時𨿽欲不悲亦不可得抱病來省子情已盡我系於官獨何爲情子病在身勸子少飲今則已矣盡此一酌嗚呼哀哉

祭周原已文

維治二年嵗次己酉七月二十日丙子左春坊左庻子兼翰林院侍讀吳寛具淸酌庻羞遣侄奎奕奠於故原已院判之靈曰自子別去屢得手札毎言瘦軀二豎爲孽其後一緘置此不說我意子病勢當漸脫孰知訃聞才距兩月墨迹宛然尙可展閱昔者之來豈遂訣別中心感傷其痛如抉當寢或夢對飯或噎追思往時雅防不缺月夕花朝詩卷有防幽憂之懷借此慰悅子旣南官尊爼且輟謂當還鄕此興終發今則已矣顧先我沒子年不衰而位方逹子名𨿽揚而志尙郁士行旣修世澤未竭子於人間亦尙可活所爲至此理不可詰維子與我交親甚凡子平生略具墓碣亦有哀章和者更疊馳此敍哀千古契濶

祭邵文敬文

維治三年嵗次庚戌正月二十日癸酉詹事府少詹事兼翰林院侍讀費誾太常寺少卿兼翰林院侍讀傅瀚左春坊左庻子兼翰林院侍講學士李傑左春坊左庻子兼翰林院侍讀學士李東陽左春坊左庻子兼翰林院侍讀謝遷吳寛左春坊左諭徳林瀚掌國子監司業事右春坊右諭徳劉震翰林院侍講謝鐸謹以淸酌庻羞之儀馳祭於亡友中順大夫嚴州府知府邵君文敬曰嗚呼文敬生何所好世亦有之莫與君並君之於詩其視唐人則如賈孟防搜極討思苦而淸皆可以詠君之於書其視晉人不必大令博仿旁摹迹麗而奇偏工艸聖君初善奕坐客滿堂縮手敢競後始謂此非仕所宜益務爲政中心自許郡可居不惟簡靜彼不知者投之窮荒防負才性後更東浙眾曰宜哉方爲君慶到郡未防矻矻設施民安吏聼詩書且置尙以奕爲期必報稱惟志初立惟名方揚而身已病豈其心勞如昔陽城力不能勝凡人所遭修短盛衰莫不有命而君於此獨預其短復違其盛豈非命耶尙復何言惟順其正君喜交遊聞訃以來逺莫賻贈眉目了然如見其人嗚呼文敬

翰林祭楊文懿公文

維治三年嵗次庚戌二月癸未朔十九日辛丑左春坊左庻子兼翰林院侍讀吳寛謹以柔毛剛鬛之奠致祭於吏部右侍郎詹事府丞諡文懿楊公之靈曰公以易直之資髙明之志美麗之才淸雅之思心有所獨得毎訂定乎經書口有所欲宣悉發揮於文字信賢科之有人置詞林而得地今上之初進賢以類識公老成侈以祿位輟之宮僚擢之吏侍固俾展其才猷實欲試之政事四海之內方共仰其功能數月之間已屢避乎名勢疏封竟獲乎陳請館閣遂專乎載記何信史之垂成俄哲人之長逝惟蓋棺之後而士論始公況易簀之時而今命亦治此可見其身之歸全庻不憂乎人之責僃今則卹典旣加復賜之諡出朝廷之殊恩爲儒者之極致猶惜乎當代之燕許頓亡其手筆尙候乎後世之子云或識其腹笥春云在空黯然魂气拜送柩車斯文情義而回視乎一門之盛羣鳳聫翩莫不在乎防次則公亦可以無憾乃復爲公一慟而收淚也

祭吳參議文

維治四年嵗次辛亥五月丙子朔越二十三日戊戌同年友吳寛謹以淸酌庻羞祭於故雲南參議吳君文盛之靈曰君以亷愼之操精敏之才官事滿前談笑而裁昔自工曹遷於逺省俄遭內艱驥足未騁及玆服闋復來京師臥病旅捨骨立形衰僮僕遑遑溘焉就木有客入門莫弔而哭同年廿載下世已多如君之賢其人防何自昔有防匍匐往救曷以寫哀薦此觴豆

祭徐文靖公文

維治十三年嵗次庚申八月癸未朔越二十七日己酉諸生吏部左侍郎兼翰林院學士吳寛謹以淸酌庻羞馳祭於少師文靖徐公之靈曰寛昔居鄕稔聞公名及旣入仕識公於京防不鄙棄歡如平生詞林多暇語輒僕更公位益髙不自驕盈引進後軰藹如父兄道義之語至今服膺公之立朝惟恃忠誠巍巍黃閣髙不聞聲百官盡職萬姓安生黙相之力天子仰成寵任之重不替而增公曰可矣豈乏賢能引退未巳有疾忽嬰終獲所請勢位已輕公卿餞送殆空一城道旁嗟嘆亦有黎氓公之厚徳於玆可徴曷不畱公長存典刑何奪之速天豈瞢瞢殯於髙堂南望宜興未能一慟中心怦怦聊此敍述以泄私情

翰林祭徐文靖公文

公自少年已擢髙第徧歷淸階不以吏事及壯遭逄憲皇在位受知特深舊學有自欲付大任吏事卒試防之詞林用不以次今上之初以公是遺何以處之深嚴之地乃職論思乃典內制乃預機務寵用日異公所稟受淸明之气公能承載深厚之器大事在前從容暇豫身任其難事竟克濟謂公才優實則宻致謂公量宏實則謹畏忠言上摩厚澤下被輔徳以成從欲以治補益則多而力亦瘁曰病在躬疏乞休致恩防慰畱莫奪其志歸榮防時有訃忽至宸惻然老成見棄特輟視朝爰及贈諡防典加等以報勞勩嗟今之人有望莫致謂位不得謂時不值考公平生無所不遂朝士念公自相弔慰況也相從館閣契義撫棺無從徒發永喟薄奠遙馳惟寓哀思

祭文溫州文

維治十二年嵗次己未十一月丁巳朔越二十四日庚辰吏部左侍郎兼翰林院學士吳寛謹遣侄奕以淸酌庻羞之奠致祭於故溫州太守文君宗儒之靈曰官制之分必有內外外與民親守令爲最君兩爲縣永嘉博平並有異政卓爾騰聲孰不召用君當稱首防言阻之而君顧後太僕有丞丞實負予斂其施設困翼不舒君曰何哉莫非命吏馬政必修以復故例列郡相顧惟循其常例卒不復吾其故鄕稱病七年田園自足大臣薦揚有詔以促君曰何哉吾心已安況也古溫郡寄益難未至百里父老爭候舊令載瞻如獲慈母興利除扶弱抑彊或怨或詈吾身自當奏疏疊陳莫匪民事或格或行吾力已至終欲引去自劾無能民則固畱身不可興嗟哉君子何命不淑季夏七日一逝不復郡失賢守泣聲相聞何以系思子孫氏文屬縣奔趨競以財賻衰服累然泣血以拒曰父在官無取於人於此取之上累吾親君𨿽云亡幸有賢子治可移官信乎家理聞訃數月時一戚然顧獨後死長君十年修短死生必有定命聞有夢徴特假以病未及臨穴聊以寫哀復有墓文以慰泉臺

祭李時防憲使文

維治十五年嵗次壬戌六月辛丑朔越八日戊申吏部左侍郎兼翰林院學士吳寛謹以淸酌庻羞之奠馳祭於同年友故陜西提刑按察使李公之靈曰緯矣維公早勤所務學於仲兄義同師傅並登甲科二鳳同翥公時方少奮翼莫禦乃駕使軺官簿初注乃入內臺曰爲侍禦出巡淮南外嚴內恕憲體凜然勢要是懼爭避逺之不俟言拒竟遭其讒從此而去去國數年萬里旅寓居炎荒中徳業益樹終焉讒言莫勝淸譽臬司屢遷聞望愈著下無寃民如豁雲霧維陜以西古號天府控制民夷得専一路救敝扶衰日坐公署力則已窮才則甚裕起則何淹逝則何遽何天不遺何人不遇抱負大才將安所赴仲兄在朝過時悲慕南遷司空欲臨其墓凡我同年哀莫能助遙具薄筵便道亦附公其有知幽夢當寤爲舉一觴以盡平素

祭少詹事王公文

維治十六年三月二十八日乙未吏部左侍郎兼翰林院學士末眷吳寛謹以淸酌庻羞之奠致祭於故封詹事府少詹事兼翰林院侍讀學士前光化知縣王公之靈曰公當壯嵗仕與民親恵政所及深得乎民三載告歸未盡其志宦業已傳而子已貴孰不生子貴如之何名重詞林豈惟髙科再受恩封公正無恙髙蓋橫金安此祿飬封典未巳子佐文銓壽終於寢有訃忽傳帝念近臣何以爲慰諭祭有文塋域是治凡此褒防他人敢希子侍經幄匪以其私考公終身備享諸福人莫不虧我無不足忝同鄕郡久托親交無由執紼系官於朝防言可緘薄奠斯致遙望靈筵冩此契義

祭侍郎徐公文

維治十六年癸亥十一月二十九日壬辰禮部尙書兼翰林院學士吳寛謹以淸酌庻羞之奠馳祭於南京工部右侍郎徐公之靈曰南望海虞壯哉爲縣豈曰富彊實稱文獻縣多故族徐有鉅人教以義方公徳維淳少登甲科諌垣就列奏疏屢陳衮職補闕試以民事出牧大藩南北所至不求自安付以大任益盡其責都憲我官司空我職民終受恵國不傷財志行所學徳副其才嬰疾尙防引去何速髙節有餘眾望不足尙期召起以慰蒼生溘焉長逝惜哉老成遺言自卑徳薄能鮮戒其子孫勿求防典有臣如公天子忍忘何以上聞憲臣有章質直勤勞世豈多有鄕賢凋謝相弔而走吳山伐石宜刻褒賢無由臨穴致此惓惓

祭陳大玉文

維治十四年嵗次辛酉三月初二日庚戌同年友吳寛謹以淸酌庻羞之奠致祭於都察院右副都禦史陳公大玉之靈曰公寓西陲早受家學抱藝入京多士與角遂登甲榜乃列戶曹簿書錢谷身任其勞公有羙才亦不卽見迨擢大藩而事益練江右民俗治之尢難以靜治以簡治繁工役大興惟時建國我勞其心民省其力謂民頑梗父之母之居則易使去則有思去之一方稱者一口名徹於朝三任莫久內臺之副爲古中丞畀以畱務置之舊京倉廩丰盈不爽升龠韓滉在唐國計有托夙夜籌畫尙恥素飡報國不足公亦有言生居邊方習見軍伍每誓捐驅欲得死所推公之志論公之才俄止於此知公者哀朝廷念公防典不薄祭以禮有司奉若重惟故里在於中州居斯葬斯不防首丘忠信可交亷謹不取旣見其人亦聞其語今則已矣不見其人死生永別曷得而親嗚呼哀哉

祭外母朱孺人文

維年月日季女壻翰林修撰吳寛謹以柔毛庻羞之奠致祭於外母朱孺人之靈曰寛昔委禽今逾廿年髙堂登拜數聆訓言白髮垂垂徳容儼然去之京師濶阻山川起居何如封書問安使者未及訃音忽傳嗟嗟孺人持行實賢內助成家有赫門闌子孫森森美矣田園人匪富視惟義之全嵗月防何防事連連悲傷旣甚疾疹莫痊凡此情事墓石已鐫孺人於寛母道存焉啟殯有期薄奠幾筵

祭亡妻陳宜人文

維治四年嵗次辛亥八月初七日左春坊左庻子兼翰林院侍讀吳寛以柔毛之奠告於亡妻宜人陳氏之靈曰與子相處三十餘年我因而亨子實偕焉復來京師又逾一紀促我早歸無貪名位我聞子言中心然之豈料子病纒身益危言卽不從子亦莫救所恨諸親不在左右送子歸斯言不防系於史事願復不償生不同歸死實可憫言及於玆悲痛何忍子尙行矣我終乞身臨穴而當共諸親子行無恐亦無我戀酒肴在筵非謂遣奠嗚呼哀哉

祭韓夫人文

於維夫人防有女徳來嬪於韓實爲佳匹維都憲公有武有文宣力四方爲國樹勲閫內非人公不能顧顧則縈心有勲曷樹公累進秩夫人與同龍誥在函遂沐髙封富盛顯榮孰不歆竊視其身自奉何儉公旣不祿儉徳益加閨門悄然人孰敢嘩嗟未亡人俄以亡報告哀於朝維子之孝昔都憲公賜有墳有詔合藏以從良人仍命有司諭祭維腆防典所頒爰視都憲靜専勤愼婦徳可評宜躋於壽宜享其榮都憲在鄕偉哉先逹薄奠遙馳忝居鄕末

焚黃告先考妣文

維成化十三年嵗次丁酉十月乙未朔越二十二日甲寅孤子翰林修撰寛謹以潔牲醴齊昭告於顯考府君顯妣張氏曰壬辰之春寛忝史職三載考最仰荷推恩封贈之典施及存沒惟我顯考拖疾拜命旣易冠服奄棄人間璽書繼頒不及親捧孤懷感傷未卽奉告惟玆恩典豈寛自致追慕尊慈極其勞瘁以鞠以教克長克成昊天不弔先後棄捐祿飬靡從痛恨無已玆謹錄黃焚於墓所伏惟尊靈只奉休命音容茫茫悲慕不絕嗚呼痛哉

東荘奉安先考畫像祝文

維成化十三年嵗次丁酉十二月某日孤子寛謹以牲醴之儀敢昭告於顯考修撰府君東城之下先世所基嗟嗟府君實生於斯迨長西徙門戶獨持每念舊業東望興悲乃修乃復有年於玆樹有桑栁屋有茅茨有庭有戺有園有池本原之地有大其規東莊自號用表孝思今者不幸溘焉棄遺靈爽長存沒且有知眷戀玆地防气必之乃奉遺象張之堂楣著存於心如覩容儀凡此舊業不廢不曰維季弟肯搆肯菑一觴陳告聊寫吾私載瞻載拜涕淚交頤嗚呼哀哉

上京告祠堂文

維成化十四年三月六日孫翰林修撰寛謹以牲醴敢昭告於四代考妣寛憂制旣終例宜起復丙寅日吉已卜啟行維是逺違不勝攀慕

告二代贈官祝文

維治十一年嵗次戊午十二月壬辰朔越六日丁酉孫吏部右侍郎寛敢昭告於二代考妣曰寛無所能忝竊官祿實賴先徳始克致玆乃今年十一月二十九日三載考滿十二月四日荷防恩例推及其先顯祖考處士贈吏部右侍郎顯祖妣韓氏贈淑人顯考諭徳府君加贈吏部右侍郎顯妣宜人張氏顯妣太宜人王氏並加贈淑人及妻宜人陳氏亦加贈淑人感激之餘悲喜交集謹具酒饌用申防告

受誥祭告二代文

維治十二年嵗次己未八月戊子朔十二日已亥孫吏部左侍郎寛敢昭告於二代考妣不肖逺借先徳垂休於身叨佐銓曹倐經三載伏恩例推及惟均乃於今晨獲受誥命祖處士府君贈通議大夫吏部右侍郎祖妣韓氏贈淑人考諭徳府君加贈通議大夫吏部右侍郎妣宜人張氏太宜人王氏俱加贈淑人誥詞煌煌並褒美追惟先徳實克承當謹錄一通先備焚燎家祠塋墓自當轉行故妻宜人陳氏亦加贈淑人謹以酒饌同用告

家藏集卷五十六

欽定四庫全書

家藏集卷五十七

明吳寛撰

雜文二十四首

吳越弔古賦

嗟予生兮好遊泛扁舟兮夷猶渺江湖兮萬里翛然兮不可畱繄世紛之混濁兮惟山水諧其夙心覽九州之博大兮吳越僻在乎東南尋故都之遺迹兮逝去此而披宿莽江山依然其髙深兮聊登臨以上下淸暉娛人以忘歸兮亦惟懷賢以弔古念姬周之俶世兮二國始霸而圗王鄰壤之不相能兮數勤兵以相當吳啟釁以召禍兮不暇計夫死生與存亡謂𨿽雪恥於夫椒兮卒致夫種之行成貪美餌而不悟兮羌自以爲得計孰知鷙鳥之匿形兮將以肆其撃噬後四十年之有吳兮果符史墨之得嵗噫嘻直臣疏兮佞人見親自古而然兮匪獨嚭之與貟國滅亡而不救兮詎全委之於天鑑之不逺兮何無疆之違其祖武見毫毛而不見睫兮欲興師以攘取求附庸而不可得兮屈爲楚之臣虜𨿽覆亡之有先後兮亦奚異乎吳之末路悲夫花落兮故宮艸生兮荒臺社稷兮墟棘鷓鴣飛兮麋鹿來恃彊力兮爲國𨿽蹔興兮輙衰惟有徳之不可忘兮歷千載其猶赫赫揆吳越之鼻祖兮實夏禹與泰伯逃荊蠻以讓國兮任洚水以爲已責髙風邈其不可及兮萬世猶沐浴其膏澤瞻淸廟兮下車奠椒漿兮進趨適於越兮之句吳歸來吾鄕兮遵先哲之坦途

咎須文【幷序】

姬仲子始冠有問以年數者對之未嘗不以爲詐一日覽鏡始悉其狀蓋其過在須也爲文以咎之

噫吾語汝須人之一身五藏是俱惟腎之餘乃爲汝須汝須之生種類亦殊兩頰曰髯口上曰髭【葉】汝居口下其垂如胡然汝於人出必有不少不老不先不後而獨何故卽爲我有初焉萋萋勃然滿口綢繆連延紛紜雜揉其宻如林其丰若蔀其直如防其蓬若帚旣非淸眉之暎目豈若鬒髮之在首不取人恱徒增我醜見者稱呼率加以叟卽告以年罔不曰否旣駭生客亦惑故友陷我於詐舎汝安咎彼其耳目口鼻各有所司天君有命奉職無虧汝須之生則異於斯泰然而垂百無一爲且今猶可逮寒暑防易日月載馳汝將變黑爲白如抽繭絲感光景之迅速適足以增老大之悲我不汝咎咎將安施言已忽見有人緇衣裳頎然長身率眾而前自稱須神曰我屬躁進敢爾有犯適辱責度不可賧脫容盡言九死何憾當夫張筵設幾賓客交互讓汝左席職我之故我何負於汝五達二岐步履從遊讓汝一武繄我之由我何負於汝宜叔而伯宜弟而兄以有我在孰輕汝稱我何負於汝汝今顧以區區老少之故咎我我負汝耶汝負我耶且耳聽目視鼻嗅口食𨿽爲汝役實爲汝賊嗜彼臭味於聲色蠱惑心志曾無紀極亦有人生不免𦇤褓得見垂白歡欣絕倒凡我有言豈自斧藻和藥剪我而君臣義篤煮粥燎我而兄弟情眞燃我於持燭之頃者可窺人之量拂我於會食之際者卽受人之嗔怒之輙張足以壯將帥之勇气撚之而斷足以役詩人之吟魂種以數莖而拜上相垂焉至帶而位元臣染我以藥旣見詠於唐士纏我以帛尢足重於晉人閹寺薰腐之餘我卽與之絕沙門寂滅之教我不與之親具此羣行汝豈弗知況我𨿽防亦汝親枝不敢毀傷古訓是遺我不汝咎反我咎爲能削卽削奚費說詞少焉隠然不見仲子驚悟靜言思之深自悔悞掀須一笑歡好如故

湯媼傳

媼之先金姓少昊之苗裔也夏禹治水功成別錫之氏世有從革之徳載周書洪範篇穆王時有金母實生媼媼少遇爲燧人氏之言者授以水火相濟之術善養气能吐故納新延年不死人異之晝竊觀其所爲塊處室中一腹枵然及暮惟飲湯數升而已人因扣之曰媼何以壽對曰汝獨不聞冬日則飲湯之說乎吾術止此他無以告子者因號曰湯媼媼爲人有器量能容物其中無鉤距而緘黙不泄非世俗長舌婦人比性更恬淡貴富家未嘗有足迹獨喜孤寒士有召卽往藜牀紙帳相與抵足寢和气藹然可掬唐有廣文先生知其名召之媼至謙抑居下坐廣文揖而進媼曰足下𨿽冷官妾則婦人豈可與公比肩哉廣文多其讓與語至夜半頽然就睡偶以足加其腹媼亦不怒天明更與語傾倒殆盡自是廣文非媼寢不安席嘗曰和而不流淸而不激卑以自牧卽之也溫惟媼能兼之以爲知言媼復知醫思以濟世人謂其滿腔子皆春意也有貴介公子犯寒疾獨臥別室迎致之媼初不欲往或曰此正媼行仁之秋也何以拒爲不得已一行視其疾已在骨髄循其經絡起足厥陰曰是非鐵石可加法宜用湯液從其言體溫溫自下起若飲姜桂附子然及視其劑則其平日所飲者也公子奇其效欲畱侍終身諸姬患之相與防於公子曰媼𨿽知醫然晝伏夜見蹤迹叵測其殆鬼物邪公子尙愼之媼聞而慍見曰吾平生號能容物至是不覺使人熱中卒罵曰家世非寒族幸自溫飽無求於世若輩粉白黛緑専以色媚人鬼物眞自謂吾見若輩之殺公子也竟去及接他人終不失和气公子亦遂疏之諸姬更進禦未防疾復作竟死如媼言媼同時有夫人竹氏與媼毎春秋時輙爲人棄置相會嘿然無怨言嘆曰人生出處各有時耳媼自周曆漢唐至宋已二千餘嵗人謂其猶處子也閱人𨿽多無可以當意者聞涑水司馬公有淸徳欲依之公得媼恨晚家有侍妾不一顧其夫人亦賢乃盛飾之以進卒揮去旣而公拜相夜則思天下事往往達旦不寢媼進曰公幸不棄處我布衾之下愧無以報徳惟公盡瘁事國貌日加瘠幸爲天下自愛公驚曰吾久不聞媼言媼言甚愛我願卒聞媼之所以處世者媼曰昔在周末猶及見老子教予曰汝惟知足知足不辱予謹受教以至今日公悟曰媼殆謂我也卽謝事退居於洛後薨朝廷因有溫國之封媼後壽益髙𨿽云得異術要其先世從革之徳所致不可誣也

端友傳

端友蓋春秋時衛人端木叔之裔端木叔好遊莊周稱其維山川險阻無所不之者也嘗南遊過五嶺至端州曰此吾姓也止之遂去木稱端端州卽今肇慶是也嵗久子孫分三族而巖居者差盛其人緣溪而漁多津而黑又其目或紺碧識者輙能辧之曰此端氏之良也嵗時有司常選其族人貢獻上方其遺才自負甚重往往老死溪山間頃有人攜其昆仲四輩北遊都下句吳有成皿君者好古之士也方宦隠南宮一見契合延之上坐以爲吾取友天下未見其比遂定爲文字交他日東阜曰木生遇之曰是固端氏之良也吾識其資性已久特不知所以裁之耳因與之處加琢磨之功未防皆有用北方知名士如燕碩者未能或之先也生笑曰此所謂成皿者其爲人外若峭厲而中實溫潤且不燐不緇有堅白之徳君愛之與手足等曰吾之有是四端也猶其有是四體也昔尹公之他端人也取友必端吾志於尹者願終身結交因呼之曰端友而不名特作漆室貯之居閒無事數相與語其昆仲皆善臆對覺主人意倦輒更端焉一日主人將有文事召致之俄避席曰此非僕所獨能僕嘗識絳人陳因識中山毛頴防稽楮先生三人皆才士請與之俱其無所忌克如此主人好爲此君傳神或時率三人供事左右無不如意有以韈材進者楮輒引退獨端友舉止自如穎皆倚重焉初三人善農陶及見端友始知之麤疎也遂棄之後三人相繼衰謝而逝端友巋然獨存蓋其平日靜厚有容而穎性鋭楮質薄故壽不及𨿽知守黒之說顧好面攻人過竟亦短折幸端友能念舊故每求三人者之後而提挈之以故其功著於儒林不絕素患渴疾醫有井華者治之輙愈蓋知主人故鄕恵山有名泉嘗念曰吾安能往飲以觧吾渇耶井華疑其侍人金注間之曰古謂以金注者防願公勿行浸潤之譛可也乃用其治法如故其量固有容能含垢納污然日必浴而去之有言其不及婁師徳者曰吾旣使其自幹矣不去人不謂我爲貪墨乎其亷潔又如此論者謂韓昌黎爲穎立傳如何人得牽聫書乃獨遺端友何耶或曰昌黎時端氏尙未顯故不知或曰端氏所居去潮陽甚邇昌黎嘗謫其地無不知之理或曰知之蓋端氏非其人不交交則文雅士彼胥史駔儈之流何敢望其面如韓云官府簿書市井錢貨必不屑記注此其遺而不錄歟其族人旣有才具多出用於世莫知其名今寓於成皿君曰鐘曰鼎曰黼曰黻匏翁曰歐陽子序端氏譜於端氏若有所不足而獨誇深溪歙氏爲尢良夫韓歐爲古今文章大家與端氏交最久猶不相知它尙何望哉惟眉山蘇長公以端氏出而歙之名文者始廢不用其人品髙下至是若定𨿽然吾恐起韓歐之爭端也故嘗竊評之曰端氏比徳於玉有君子之道上也語曰硜硜然小人哉抑亦可以爲次矣其歙氏之謂乎

鶴臞觧

人與鳥皆物也然人貴而鳥賤今人以鳥名人人必咈然而怒者惡其以賤加貴也司馬徽謂龎士元曰鳳靈鳥也士元有隱徳差可儗之而非餘人之所可及則人豈皆貴而鳥豈皆賤也哉爲鳳之匹者鶴而已易以載詩以詠春秋左氏以錄其匹鳳也固然而浮丘伯相之有曰聖人在位則與鳳皇翔於甸其匹鳳也益然矣故世亦有以鶴儗人者若晉人謂嵇紹如獨鶴之在雞羣當紹時賤名檢而狹節信君子小人無以別白於世宜其有雞鶴之說也今吾師陳先生何乃亦以鶴臞自號耶蓋先生生今之世可謂聖人在上矣官於京師可謂翔於甸矣而復有取於鶴者豈眞以鶴之形類我之臞耶夫饑則臞飽則腴凡有血气者莫不皆然先生居翰林有年矣俸有太倉之粟食有大官之膳何自而不飽則亦何自而不腴哉其必有說也蓋事茍有樂於心則啜菽可以飽否則𨿽八珍雜陳於前將不下咽矣是故先生之臞寛能言之朝廷淸明百揆時敍先生一樂也不然不樂也學者皆賢斯文有托先生一樂也不然不樂也不樂則不飽不飽則不腴此鶴臞所以自號也歟若夫肉食而無墨素飡而伴食其狀魁梧其腹瓠壷猶自嚶嚶若鶯泛泛若鳬附人若鞲上鷹攫食若道傍烏豈先生所謂鶴臞也哉己丑閏月十七日

己亥上京錄

成化十五年己亥三月十日丙寅予服闋上京諸親友送至無錫者是夜宿錫山驛河下丁卯與李應禎夏徳幹訪陳考功朝用盛布政時望秦太守廷韶曁李舜明施以淸諸君午飲時望宅遂同遊恵山朝用置酒漪瀾堂飲已廷韶復邀過聼松庵觀竹茶鑪鑪有瓦杓亦舊物也予出新茶使主僧煮之火始然而湯已沸又鑪內圬土甚薄而外不燥可異予有詩是日熱如五月戊辰至常州時應禎別往宜興矣以風逆復來防同徳幹訪陸諭徳亷伯飲其家己巳應禎往宜興徳幹別於犇牛庚午至鎭江時行李舟自白塔河出約至州俟於江口辛未雨癸酉與儒士唐惟敬將遊金山適顏澄之主事自北來遂同往遊子約表弟侄侍行入山主僧導飲第二泉歸坐其堂堂直長山僧請堂名因以翠幾名之予與澄之皆有詩甲戌渡江寓州曹氏乙亥雨丁丑至揚州晚飲沈時暘參議舟中己卯宿灣頭白塔舟始至夜至髙郵暴風阻舟庚申防李僉都綱於盂城驛辛巳過寶應壬午至淮安防平江伯陳鋭幹都參將勝私第午後二公具酒送至移風牐晚至淸江浦邵文敬貟外吳文盛主事來訪晚過文敬公署登寄寄亭止宿西軒是夜大風雨文敬有詩予次韻答之癸未畱軒中題髙彥敬山水捲捲長丈許奇迹也夜始返舟乙酉渡淮宿崔鎭丙戌宿宿遷四月朔丁亥宿沙方淺戊子宿幹溝己丑過呂梁洪有詩庚寅至徐州辛卯大風晚始過洪有詩壬辰宿黃家牐癸巳宿下沽頭甲午宿上沽頭乙未宿沛縣丙申雨大風宿沙河丁酉宿谷亭戊戌宿師家荘己亥至濟寧徐仲山方治泉山東出於公館庚子飯洪天章主事畢與仲山同行謁闕裏午憇昌平驛道中有望嶧山觀泗河二詩昏至曲阜宿辛丑入孔林只拜先聖墓次泗水侯墓次沂國公墓退息於駐蹕亭題名壁間而出南行經顏廟入謁已始至闕裏謁先聖廟殿爲金章宗建禮畢衍聖公孔防導觀先聖手植檜云檜嘗被焚此其蘗爾大可三四圍旋文如繩廟中石刻自漢魏而下多不可徧讀乃升延賔堂見三氏學諸生衍聖公邀飲其府自孔林至此予與仲山皆有詩晚抵寧陽宿仲山分司壬寅經汶上宿東平癸卯至安山時舟已行至此遂登舟仲山復送至上七級牐甲辰與仲山別宿魏家灣乙巳宿臨淸丙午經甲馬營林朝信禦史以巡河至防於舟中宿鄭家口丁未宿徳州戊申宿連窩己酉宿興濟庚戌宿沙河辛亥宿直沽壬子宿蔡村癸丑宿葉村店甲寅乙卯大風黃沙蔽天泊和合驛河下五月朔丙辰至張家灣戊午入京城

爲孟浩啟殯斂金疏

長洲孟浩宗逺出自名家遷居敝裏嵗在戊戌季夏二十日不意以一疾而卒家貧無子𨿽殯斂之費亦假貸於人玆欲舉先壠而妻女累然計無所出維昔宗逺數造髙門輙防厚恵使仁心無間於存沒見義事能全其始終幸哉槨周於棺必也金重於羽聊持短疏兼致訃音賢人君子當有不俟予言而慨然者矣

爲何令斂金疏

蓋聞惻隱之心發於入井之孺子感激之事見於結艸之老人豈因要譽而引手以援惟其報徳而捐軀以亢斯言信矣於傳有之前樂防令何耕希尹久淹璧水年五十而得官再渉鯨波歷萬里而赴任三年守俸一旦除名眾方惜其無辜身尙罹乎餘禍在縲絏而非罪事類冶長有兄弟而若無憂如司馬弱僕叩圜扉而飲食或絕貧妻寄南海而音書不通旣乏緹縈孰爲赴訴其事適同令伯兼無彊近之親使無回生之仁人徒有瘐死之惡日爰求實恵聊假空言枉尺而直尋宜若可爲也辭十而受萬是爲欲富乎謹疏

張氏建樓上梁文

伏以叔孫必葺去捨如始至之時公子茍完居室無盡美之意逮數間之不足而重屋之肇興工省價亷或伐千竿之竹窮奢極侈可建五丈之旗風雨無憂星辰可摘惟勾吳故郡有張氏名家蓄詩書以教後昆藝黍稷以給公上隱惟求志居必擇鄰胥口當門慨吳相伍貟於百世角頭接壤懷漢家四皓之一人猶嫌爲陸地行僊直欲作風塵表物厥旣得卜方鳩僝功木旣無脛而梓人得魯公輸瓦豈有足而圬者爲王承福度量於崇卑之際斟酌乎奢儉之間非方寸之木可髙翼然百尺與萬間之廈絕異聊爾三楹燕雀髙飛雲山不礙升天擬夫子之猶可及近市陋小人之得所求爰上虹梁輙陳藻句

拋梁東碧瓦鱗鱗旭日紅千載吳王歌舞地休將髙閣詫涵空拋梁西人倚危闌望欲迷湖水一杯春更緑眼前惟覺洞庭低拋梁南戶薫風細細含隔水分明開畫障髙峯山色染晴嵐拋梁北萬里君門瞻上國杜陵野老句偏工云近蓬萊常五色拋梁上舉首浮雲眞可抗始知韋杜詠長安去天尺五言非妄拋梁下使者臨門空勸駕下方塵土怕沾衣不是山人索髙價

伏願上梁之後脫迹凡近防心髙明蟬蛻污濁之中鳯覽徳輝而下登髙作賦幸仲宣之少畱懷古題詩服崔顥之寡和賞心樂事遊目騁懷

哀流民辭【並序】

成化十六年九月不雨至於今年五月北方髙亢旱漧尢甚野無麥苗赤地亙數千里流民就食者相枕藉死道上聞之可哀乃作哀流民辭其辭曰

嗟爾流民何去其土而不顧也莫不有室家亦莫不有墳墓也民曰有之豈不知居此而安兮適彼而無所附柰遭嵗之不易兮廹死期於旦暮幸吳楚之小康兮將呿口而待哺聊假息於涸轍兮冀升水之活鮒慨千百以爲羣兮相攜持而南下朝攬采乎鳬茨兮夕竄伏乎宿莽彷徨於河濟之壖兮又乏舟楫之可渡對洪波而長號兮殆餓死而交僕嗟爾流民兮一至此哉爾其何辜兮遘此天災納之溝中兮孰手而推召此旱暵兮其有自來將徵斂之無藝兮奪私家之蓄積將貢獻之爭尙兮擬正供而誅責豈騋牝之蓄飬兮爲軍興之未息抑瓴甋之摶埴兮緣土功而重役維有司之奔走兮曽赤子之不皇卹肆箠楚之彊虣兮兼敗官而貪墨有一於此兮災實召之嗟爾流民兮愚尙有知明聖如天兮居髙聴卑舉事而悉攺兮行愼擇乎有司辟言路而無塞兮來鰥寡之有辭今且蠲租兮已責勸分兮賑饑寧汲黯之矯制兮遣富弼而拯危爾尙少須臾死兮被漢詔之恩私

擬漢髙帝求賢詔

詔曰賢人國之利器捨之非所以爲國也盛世君臣遺後事上率用此道若敷求哲人旁招俊乂是已屬者海內禍亂朕率豪傑平之借天之靈卒成厥功然天下平之武勇非得賢者安利之奚由傳之無窮朕早夜思得其人而士大夫懲艾秦暴莫肯效用不我求之彼亦安肯卽我耶其令郡國博訪艸野茍有其人禮遣上道以稱朕惓惓之意

擬宋仁宗令天下州縣建學詔

朕惟古者政事修而治化隆人材用而風俗美所以致此者豈徒然哉粵稽庠序學校之制建於虞夏商周之日蓋欲聚學者誦詩書習禮樂養其徳性明於倫理業成而用世道系之朕寤寐先王思繼厥羙而志勤道逺有年於玆乃者開天章閣召執政大臣給以筆札俾條陳當世急務可施行者僉以建學育才爲言朕嘉納之夫百工居肆以成其事士不於學校養之則𨿽有純明朴茂之資學何由成然養得其地而教之非其人教之得其人而取之非其法亦有司者之過也其令天下州縣故無學者皆建學務舉通經有道之士以教授之至於試士勿拘聲病以爲進退使學者得以騁其說焉夫建學立師以飬人才於用之之先更制革以求人才於用之之際朕待學者之道亦至矣子大夫其何以副之布告天下明知朕意

丁未嵗作同年防請帖

玆擇正月二十日作同年防者佳節再臨畢官假於中旬之末淸朝共立罄私情於一日之間僉謂故事之當修維其時矣彊以薄勞而是效非曰能之掃門已自乎前朝燃燭尙宜乎此夜坐以敍齒而定固無所爭飲必盡量而休更須相勸詩歌旣醉喜賔主之不分盟在久要期子孫之亦講敢云可坐而致尙冀不速而來聊代口陳余期面教

記常熟曽氏

常熟曾汝翼自南雍來就教職作詩投予求見詩序有定靖後裔之語詢之蓋出宋公亮之後南渡後公亮四世孫懷事孝宗爲丞相賜地常熟子孫因家焉汝翼云公亮告身𨿽缺猶在吳思庵有防語甚詳懷無一字存者家譜爲族人藏甕中埋於地久而發之上毀爛矣公亮與韓魏公同在政府其名已著懷位至丞相通鑑續編屢書之而宋史無傳不知何說也汝翼之父嘗任知縣家貧甚而汝翼且老今得桐廬訓導六月二日

記夢

癸亥嵗以防典進呈將有恩命二月二十夜夢一人並立堂上一內臣從堂後出與揖若懷一帖子云查例何必多隻一條足矣言畢卽入時王濟之對立云已定乙丑日矣遂覺起視歷頭乙丑爲二十八日大吉頗異之二十二日濟之邀飲爲談其事至期早朝畢果召吏部部與手敕行寛有禮部尙書之命始知凡事前定非人所能爲也

先世事略

先祖諱某生元末性醇謹謙厚口未嘗出惡言裏中稱爲善士平生畏法不入府縣門每戒家人閉門勿預外事故歷洪武之世鄕人多被謫徙或死於刑鄰里殆空獨能保全無事至永樂間無疾而卒年六十有四

先祖母韓氏出宋蘄王世忠之後王所居在蘇城南號韓家巷先祖母少時猶自故居出嫁性慈順當先祖沒時年已五十餘旣除防猶痛哭不已兩目遂盲撫教先父及鞠飬長孫皆至成立

先父少孤且鮮兄弟遭家衰謝能自卓立以故居荒落稍徙而西遂拓其家以大凡親戚舊有恩及他貧寠者率購屋俾居其旁更給以衣食其嘗被侵虐者亦以徳報之不計蓋平生惟務損己尢不能作僞故吳儒杜東原先生嘗作文贈之直書曰贈有徳之士吳某序尢稱好禮如立祠堂置祭器必依古制及開家塾收書籍以教子姓等事里人視以爲法而尊敬之者無間年七十七以寛忝甲科入翰林受封甫及二月不幸下世

先母張氏少歸先父以姑目盲奉事益謹撫前室之子尢有恩意勤勞內助開拓產業傭奴千指衣食必均且贊成異事甚多親鄰賴之人稱女丈夫不幸早世凡受恩之家哭之如失慈母其賢行至今人能道之

先繼母王氏靜嘿安重內事悉倚諸婦怡然終日而已歸先父時父母旣沒而家且在百里外歷四十年未嘗一歸年七十四而終以寛受封及以恩例防葬祭之典人以爲賢徳之報也

亡妻陳氏爲吳中大家女家在閶門西號馬鋪陳氏少則端重諸姊妹不敢狎侮及歸寛和順明恵益守內則以生子屢失特爲置妾竟得二子而撫愛如已出至待其母尢厚嘗勸寛仕宦宜知止足至今憶其言而愧之

與潘典籍時用簡

昨奉雅意略述先徳非敢望采入制詞但仗褒美以光泉壤庻防不失之誣耳亡妻事略敢亦附上蓋大賢如考亭朱子與陳君舉書且復及此不訝幸甚李謝二先生處不再塵凟乞知之艸率不恭惟察不具

與謝祭酒鳴治簡

寛年旣壯始獲登仕歷職三年以先人年髙卽乞歸省中道聞訃痛恨不勝惟先人以孤童自樹立純心厚徳爲鄕閭所信服者無間當治葬時欲求名筆以發揚幽潛自念孤露餘生設若進秩恩典尙有可冀乃敢忍死略述數語納之壙中去嵗忝以吏部秩滿遂防推及平生志願至是始遂今日益衰疲分當引去更無他圖惟南望先塋碑石未樹此心惻然倘一旦溘先朝露則先人之心之徳無以垂示後人不孝之罪大矣伏惟執事抱道退閒言出足以傳信而寛久辱知愛幸不斥絕如獲矜察慨然允賜豈惟揚先人之美亦可以釋寛之罪也往嵗王存敬太守將以此托正以有待之故不果玆黃文選便敢終仰凟情事廹忉不暇他敍所有先人行錄具在別楮惟是率易負譴莫逃忉望覽擇下慰私懇不宣家藏集卷五十七

欽定四庫全書

家藏集卷五十八

明吳寛撰

行狀述四首

四川等處提刑按察司僉事陳君行狀

曾祖均錫贈太子太保都察院左都禦史妣某氏贈正一品夫人

祖孟玉贈太子太保都察院左都禦史妣髙氏繼翁氏皆贈正一品夫人

父鑄封河南道監察禦史母頋氏封孺人貫蘇州府吳縣鳳凰鄕集祥裏陳僎年四十五狀

君諱僎字汝翼其先汴人後徙家於吳自太保而上代有隱徳入國朝有建昌丞者君之叔祖天瑞也天瑞仕猶未顯至君之伯父少保僖敏公鎰始極貴僖敏方握臺印時門戶赫奕爲吳中仕宦家第一其子姓尢盛君生長貴族居諸子中獨以問學爲事從裏師鄭鏐受周易晝夜講誦弗怠學旣就緒郡邑將援例薦於上適監察禦史廬陵孫先生以提學至聞之曰是子秀異當自取科第以世其家柰何慿借气力去作官耶寢其事而從臾之學君感激奮勵益探索於經史諸書景泰元年應應天府鄕試以第十四人薦司文衡者且錄其程文一通以傳四方二年中禮部試遂登進士第觀政禮部五年拜南京河南道監察禦史階文林郎天順四年遷四川按察司僉事爲禦史時數斷疑獄嘗有墜馬死者家人指爲一人所殺其人被掠不勝將自誣服君覆訊之察其有寃色廉得死者故與之有怨其家緣此欲中傷之閱其屍果得墜死狀卽日罷其獄行殿火民有盜其一木者吏比例禁中物以法當斬君曰此固行殿也豈禁中乎況所盜者煨燼之餘耳竟以減死論蓋君治獄必使人法並行故屈抑者多所平反然至於怙終者則亦未嘗少貸也南京龍江設提舉司掌鹽課官守商賈往往賄上官幸縱其姦不問君實巡鹽一商從他人得君家書一紙轉致之冀識君君曰吾家書頋令汝輩持來耶笞其人投書火中因痛繩其下以法無幾姦人斂手不敢犯他日謁都禦史軒公公曰君非焚家書禦史乎爲之稱嘆四川僻在西南地雜蠻獠溪藏峒伏爲患無時朝廷亦旣設備嵗久人懈備弛賊日肆虐冦鈔城郭殺縣長吏君至成都聞有警率民兵二千直抵長寜戎縣勦滅而因以鎭撫之至則賊方聚眾數萬據崄阻勢熾甚殆不可當君曰賊勢如此而吾提孤軍入不測之地非計之得也乞師於朝上命同知都督府許貴將兵五萬擊之旣破其寨君獨挺身入巢穴追擒餘黨百人獲其馬牛器械無算被虜男女悉出之貴將移師君爲前驅列營大壩不解甲者兩月復破其寨四十餘俘獲益眾賊旣平君建言蜀多小邑國家止立令典然二人或以事去職一旦緩急頋使他官攝之誰與致力哉其內江南溪以下二十二縣宜置丞簿一人撫民而烏防烏撒東川芒部緣邊郡縣去京師尢逺吏至稍習夷情每三載輒考績去往返萬里動至累嵗夷人得以乘間竊發宜通九載考之便又長寜戎拱與蠻寨鄰境而攻守缺人宜免宜賔南溪江安納溪民兵松潘徵戍及緣邊漢夷民夫鹽井逺運使專攻守可也他如欲補軍伍設關堡置器械諸事皆處之有法而爲慮逺事未及施行明年夾江之花溪賊再發右僉都禦史陳公以君練習遣行君至激勵士卒號令嚴明賞罰必信人人爲用命遂大破其眾旣而漢州徳陽彰明以次平所至降者君釋不殺一以恩撫循之禦史上其功未報蜀旣無事君書守備策會議貴州還至敍南背岸峯江水湍悍舟觸石破遂及溺焉成化二年四月十三日也年四十五娶周氏鄭府右長史之女封孺人子男四人曰浙曰汴曰沆曰沂女二人長許嫁朱穆次尙防君爲人孝友慈愛伯兄蚤喪趣令其孤漢就學而常資給之初無子子仲兄之子浙旣得三子而遇浙益厚其居官斤斤謹守尢以廉潔稱其行郡𨿽筆硯亦自持廩米稍余遇郵驛衢路摧壊輙斥以善修之嘗督馬政江北嵗滿瀕回同官或遺以墨三笏辭不受曰墨幸自足無煩相遺也其人媿嘆君本貴富家子位旣通顯以身許國其巡行邊徼出入行陳躍馬被甲毅然一介冑士功業著矣謂宜向大用而接武僖敏而卒至於此惜哉然君之死不可謂非正命也當王事鞅掌時見絲髮小害縮首萎腇不出一指力者皆是君獨不頋前後奮力爲之𨿽至於死死而盡其道者也夫惟盡其道而死謂之正命豈不然哉卜是年八月二十七日於吳山先墓之次將謁當代文章鉅公以圖其不朽寛其里人也謹爲之狀如此

天全先生徐公行狀

曾祖文貞祖子復考孟聲並前贈推誠宣力守正文臣特進光祿大夫柱國武功伯

曾祖妣某氏祖妣某氏妣丁氏並前贈武功伯夫人

貫直隸蘇州府吳縣鳳凰鄕集祥裏徐有貞年六十六狀

公諱珵更諱有貞字元玉徐之先出伯翳爲嬴姓國於夏殷周世周穆王時偃王誕當國以仁義得諸侯心後死彭城傳徐子章禹章禹被執於吳子孫散處徐揚間歷秦漢三國晉唐而下代有聞人公之先皆樹徳遭時沈晦連世不仕至孟聲甫生三子以其仲有異質始教從名師學卽公也公年十二三入小學已能古文詞穎敏殊甚卓然出諸生上少長再學於都憲思庵吳先生學益進文益奇公時已有用世意慨然欲經濟天下其議論所發往往出人意表思庵曰子欲求仕乎乃率之見國子祭酒頥庵胡先生請授進士業時頥庵以事稱病不出坐臥一土牀𨿽親故至皆伏枕與語初見公頗以防小易之旣而使面賦一詩公援筆立就皆老成句頥庵爲之蹶然起而循牀行極加稱賞遂以其業授之公學未幾月卽了其義宣徳七年年二十三中順天府鄕試明年登進士第有詔簡進士績學翰林爲庻吉士數視列宿公與其列所以作養而期待之者甚至久之一日宣宗禦便殿召所簡二十八人者親命之題試之上覽公文粲然成章擢居第一卽日授翰林編修公之入翰林也一時前輩若楊文貞文敏諸公皆雅知公名而器重之而公不屑以文名也益欲爲有用之學凡軍旅刑獄水利之類無不講求其法而一欲通之或曰公職業在文字事此奚爲公曰此孰非儒者事使朝廷一日有事用我輩吾恐學之已無及矣聞者以公有逺大志宣宗崩預修實錄纂述之際多所補益尋簡命修玉牒再遷侍講英宗之世公思天下承平日久宜先時爲外攘計上疏言武備事凡數千言所以制禦邊圉者殆無遺策上嘉納之及己巳之變京師戒嚴朝議以文臣分守要害地錫之璽書使行監察禦史事而公得河南公視詔防言於執政者必得便宜行事卒易書而行至則作鎭彰徳民時聞變相率竄匿山谷間公馳騎往招之而以郡縣吏素所得民者從行旬日還其家就業者數萬人遂糾義旅爲京師聲援至者多太行羣盜公日親閱之教以坐作進退擊刺之法然使自相團結不籍其名以故其人𨿽難制皆踴躍願爲之用旣而冦遁去京師解嚴而公亦召還矣景泰二年充經筵講官明年遷右春坊右諭徳仍兼侍講會河決山東之沙灣前此遣治者率築其決水大至築輙壞更七年績用弗成饟道旣阻而役卒疲甚朝廷不知所爲議舉可以治之者大臣乃以公應詔遂擢公左僉都禦史以行於時運河水涸舟楫不通公始至適冬月水忽暴發舟人皆歡呼以爲神水公乃謂其屬曰是役甚大且難非積嵗不能成功彼數萬疲卒吾不能用也宜散遣以休息之吾與之期使來然又虞其遣於一日眾且生亂因量其地之逺近而日遣之道路寂然若無知者卒旣去公乃乘小舟以究河之源流遂逾濟汶沿衛及沚循大河道濮範還始度地行水而前所遣卒亦依期而來矣公因上疏言治水之策大意謂凡平水土其要在知天時地利人事而已天時旣經地利旣緯而人事於是乎盡且水之爲性可順焉以導不可逆焉以堙禹之行水行所無事用此道也今或反是治所以難蓋河自雍而豫出險固而之夷斥其水之勢旣肆又由豫而兗土益疏水益肆而沙灣之東所謂大洪之口者適當其衝於是決焉以奪濟汶入海之路而去諸水從之而泄隄以潰渠以淤澇則溢旱則涸此漕運所爲阻者然欲驟而堙焉則不可故潰者益潰淤者益淤而莫之救也今欲救之請先疏其水水勢平乃治其決決止乃濬其淤因爲之方以時節宣俾無溢涸之患必如是而後有成制可之公因作制水之牐疏水之渠渠起金隄張秋之首凡百餘里而至於大瀦之潭逾範曁濮又上數百里經澶淵以接河沚用平水勢旣平命其渠曰廣濟牐曰通源渠有分合而牐有上下凡河流之旁出而不順者則堰有九長袤皆至萬丈其水旣不東衝沙灣及更北出以濟漕渠之涸治旣有緒乃作大堰其上截以水門繚以虹隄堰之崇三十有六丈其厚什之長伯之門之廣三十有六尺厚倍之隄之厚如門崇如堰而長倍之用平水性旣平乃濬漕渠至數百里復作牐於東昌之龍灣魏灣者八積水過丈則放而泄之皆通古河以入於海蓋及三年而功成先是有發京軍疏河之議公又奏蠲瀕河州縣之民牧馬庸役而專事河防以省軍費紓民力水患旣治國家至於今賴之歸奏朝廷嘉其功陞左副都禦史及英宗之復位也以公有迎復功擢兵部尙書兼翰林院學士與典內閣事未幾封推誠宣力守正文臣特進光祿大夫柱國武功伯食祿一千一百石兼華蓋殿大學士典內閣事如故追封三代如公子孫世襲錦衣衛指揮使公旣感上知遇卽以身任天下之事毎奏對多至數百言上亦才公數開納一時寵遇旣隆而曹石輩舊所與同功者始忌而疾之矣會監察禦史楊瑄糾曹石侵奪民田事上旣曲宥之而曹石以爲公所使也遂以事中傷公下之獄賴上之明出公防政廣東公去數日而曹石恨不釋必欲置之死地復以事誣公致之京獄苦訊三日竟無狀適承天門災上感悟竟宥公爲民金齒公至其地辟一室日惟玩易而已時有奏守臣胡姓者事詞連及公上察其誣不問居三年上益念公特使還其家公旣還杜門卻掃人罕見其面及曹石相繼敗死始出遊湖山間以自樂買地林屋洞天將爲終焉之圖因自號天全居士今上卽位覃恩海內詔賜公章服閒居又九年以病不起實成化八年七月十五日也年六十六公爲人精悍短小目光炯然其論古今事纚纚終日不倦而慷慨激烈音吐淸亮聴者竦然其奉命所至多所建白鎭彰徳時問諸父老得嶽武穆父祖之墓於湯陰因具牲醴祭之以作義旅之气復奏請於朝卽其地建廟以祀武穆治水之餘行視鄒魯間奏復前元賜顏孟二氏田六十頃之沒於官者且增置二十頃悉畀其嗣人以供祀事及旣遭遇先帝大見於用方將盡展所蘊以行其志未及半載而遭讒被逐矣公之學自經傳子史百家小說以至天文地理醫卜釋老之說無所不通其爲文古雅雄奇有唐宋大家風致晚嵗文筆益老所著有史斷若干捲文集若干捲公娶蔡氏宋忠惠公襄之裔孫有賢行前封武功伯夫人子男一曰世良儒學生側室蘇氏出也女六人長適祝瓛次適王瑮次適鄕貢進士蔣廷貴次適朱琇次二未行卜卒之明年某月某日墓在吳縣玉遮山之原寛與公居同裏而生後於事行有未盡知間得之學士大夫與公之故舊者數事謹爲之狀以備執筆者采而書焉成化九年春正月戊申翰林院修撰承務郎裏生吳寛謹狀

賀復庵行述

賀復庵先生諱承字宗振復庵其自號也其先世次邑裏譜亾不可考祖季昭始來自蜀居吳城之采蓮裏遂爲吳人季昭生公宣有學行洪武中任常之江陰儒學訓導卒官大理評事娶錢氏裏儒文則之女賢而知書生先生初大理官江陰時樂其風土因占籍焉旣列官於朝以沒未幾舉家相繼病死時先生生八年矣累然無所歸官以土籠舁歸江陰依孫氏女兄女兄之姑素悍少恩數奴僕之先生年𨿽防卽自知奮厲乃復來吳中適舅氏鄞縣敎諭孟書開講裏中因畱受業迨年稍長有司以力役趣還江陰至則裸身無一金之資其困苦有人所不能堪者邑有薛伯潤氏獨愛之因妻以女而授以田廬先生𨿽日伍農夫而學業不廢宣徳初朝廷方急軍伍同知蘇州府張徽率以重法逼平民從軍先生有怨家以某嫌名於大理公者諷裏胥誣之先生不勝搒掠卒誣服旣而盡鬻其田廬兩詣京師陳寃狀事卒白猶隸蘇州衛終其身用是貧益甚時翰林檢討陳怡庵先生方致政家居今防政祝公尙未仕兩家以親故相與衣食之稍獲濟而衛有撫軍黃姓者知先生辟館請教諸子及裏之後生久之弟子行束脩以從遊者日眾自奉旣有餘而先生之子甫亦漸長乃悉以家事付之而專意於教授如是者餘三十年成化三年八月謂家人曰吾嘗以術推已生辰嵗在亥當死今其時矣至是疾作其子煮藥以進輙揮去越兩月竟卒十二月二十七日也先生爲人誠心不欺亦不疑人欺已嘗理田事所入不問多寡或爲家奴竊去亦不窮訊性介特寡交遊𨿽婚姻家累嵗不一至以嘗遭困阨故家且裕猶以儉約自持平生喜吟詠屬句對偶精切作字𨿽率然亦不茍配薛氏先七年卒子男二長卽甫娶處士王用充氏之女次庸娶祭酒劉文恭公之女女一嫁諸煥孫男六慈恩息愈意應恩補郡庠生女六曾孫男二牧收以明年戊子三月二十二日墓在吳縣胥臺鄕黃山之原惟先生少則孤貧壯尢顚躓而能淸修彊學以立其身亦可謂善處變者矣至其晚節𨿽獲康適而卒老死行伍則其善行亦何以自見於世於是有賴於世之大賢君子銘之表之誄之以發其潛而永其傳焉寛不文謹因甫之屬筆述其槪以請

亾兄原本行述

亾兄諱宗字原本姓吳氏世爲蘇之長洲人先修撰府君長子也府君初娶同裏居氏生吾兄居氏方免身而沒賴祖母韓氏保防備至而繼母張安人更鞠之如已生迄長以大吾兄生而謹畏未嘗出門與裏中兒嬉戲旣入小學誦習顓勤不以風雨寒暑廢業年十七八先府君以少兄弟而家事方殷使分掌之吾兄於事輙能治其治事左右簿籍𨿽一錢尺帛必謹記注久之出入嵗月莫有能欺之者人以克家子稱之素寡交遊倦酬應故或終嵗不出裏門里人至有不識其面者性復儉約室無妾媵之奉衣履敝必更浣濯補綴以服之尢好潔所居汛掃拂拭日數次不厭而至於庋置器物亦必有常處蓋其爲人如此寛旣竊科第仕於朝鄕黨以爲貴顯矣然吾兄自處如前日絕無驕侈气人益賢之成化乙未之秋寛得歸省而先府君不幸已棄諸孤兄弟相見抱持慟哭孰意明年而吾兄亦以病不起嗚呼哀哉蓋吾兄待人極和易終其身未嘗以惡聲加人故卒之日自繼母王安人而下哭之皆盡哀而傭奴輩亦有泣下者其生以永樂庚子八月五日卒以成化丙申八月二十八日享年五十有七娶陸氏子男二曰奎曰奫奫習進士業女曰淑眞適夏靖先卒孫女一將以卒之明年十二月四日於吳縣五都太平鄕花園山先塋謹述其事行請銘於仁人君子幸終哀而畀之

傳七首

牧野子傳

牧野子名觀字賔用姓閭丘氏所居在吳城西少好文吟詠不以事廢家有田數頃牛數角奉二親暇輒牧於野或於牛背得詩則折竹竅而度之而叩角以自樂往來田畆間人見其所牧牛肥不與他牧者類也因問之法曰吾牧牛無他能也渴則飲之饑則飼之勞則休之寒作宮以禦之燥鑿池以浮之飼之飲之休之禦之浮之而不饑不渴不勞不寒不燥也故欲左左欲右右惟吾是指而鞭箠不足用驅之耕則深而功倍輟耕則或飲或食或臥或立或奔或馴或鳴或防而各適其適自不知其肥也吾牧牛以此聞者曰此善牧也因以牧野子稱之更以自號云或曰牧野子負才具少出卽有獲其肯辭公卿大夫之榮名而甘受牧野子稱邪殆有說也蓋牧野子生四十年尙無子而古有牧犢子者七十無妻無子與無妻等耳牧野子者自傷與之同歟或曰牧野子與牧犢子不同也牧犢子無妻是自棄其子牧野子固有妻而年又不與之若安知其終不有子其不然也審矣殆將出而相君成業如古百里奚者牧野所以擬之歟牧野子皆不聴方驅牛於野作歌曰朝登於崗兮夕降於阿我牧我牛兮靡知其他載歌曰牛止吾居牛行吾隨我牧我牛余非所知歌竟而去贊曰牧野子之爲人不足疑也觀其作歌之意蓋安於牧而無外慕者也又其言足爲爲民牧者法使民牧者得若人而用之則民庻幾其理豈不誠然良民牧哉頋今之牧民者反以厲民曾牧野子之不如此牧野子傳所由立也

周義士傳

義士諱縉字伯紳湖廣武昌人也曾祖壽元翰林直學士祖福五餘杭縣尹父仲彰不仕義士生五歳防母葉氏賴繼母翟氏撫教稍長遊縣學累試於鄕不偶以歳貢入冑監初試事已有廉謹名時戶部委勘天下錢谷所遣幾千輩歸報多失實坐贓罪者什八九義士獨免初授永淸縣典史居官廉謹益甚嵗余攝縣事方境內多盜捕治有法不濫及平民一縣皆安是歳旱蝗不爲災俄而兵起藩府一時守令相率迎降永淸地尢比近義士極力爲拒守計頋其民寡弱相率逃散則自度不能有爲佩印南奔將他圖焉道聞繼母之喪還家以禮畢乃糾義旅爲勤王舉戰纜戎器數日略具則聞南師熸而天命去矣遂去匿編氓間已而事露有司卽其家械赴京師義士自分必死慷慨就行至則朝廷終義其志特下之獄久之謫戍興州蓋從輕典也居數年以其子代還屏迹田園怡然自得後年八十而終孫源以監察禦史擢知揚州賢而有惠政著循吏稱蓋義士之澤云論曰史家有言臣各爲其主用漢髙所以不殺季布仁義之道蓋兩得之觀周義士事其殆類此夫王原采周是修輩賴名公述作其事昭然在人有如義士誰知之者於是揚州以其平生授予則其大節在此乃取以爲傳旣以表義士之志且愧世之爲丁公而幸免者

莫處士傳

處士諱轅字遜仲號順庵其先爲湖州莫氏後徙吳江之綺川宋有諱子文者登寶慶二年王會龍牓進士知廣徳軍生若鼎嘉興錄事參軍又五世諱湜號芝翁嘗以耆徳召見髙皇帝參大臣議事生三子長禧次禮累官至戶部侍郎次祺處士禧之仲子也生當國初適朝廷方用重典禦世俄逮其父子並系詔獄處士時年十一耳日夜悲痛願以身代父死理官試加脇誘語無反覆遂釋其父而獨系之父更稱寃闕下竟致瘐死事始已時莫氏以貲產甲邑中所與通婚姻皆極一時富家處士竊獨憂之毎指同姓隸洱海衛者一人曰是吾族也人莫測其意後黨禍起芝翁與其子侍郎公相繼死於法余謫戍幽閉一家無能免者而處士卒以嘗附冊籍免人始謂其智其兄完伯與其妻亦前以家禍病死矣有遺孤二皆在𦇤褓間所以保防者甚至乃復變姓名潛入都下竊其父祖遺骸歸於鄕蓋冒法禁幾死者數矣迨己卯攺元家人並恩宥歸而故居蕩然無遺處士身任勞苦再造其家字孤防寡恩意備至痛念先世輒潸然淚下仍卻酒肉不禦者數年處士爲人沈重寡言笑中有謀略而寛厚能容不見涯涘裏有葛琬者勇而酗酒嘗疻處士臂諸子執之將送於官處士曰此其人何足與較者釋其縛遣去琬惡益甚鄕人患之爭陳其殺人狀於郡郡守況公下裏中使證其事處士語人曰所言琬殺一家三人蓋偶溺水死耳奚足罪琬聞之於獄中仰天號哭曰吾負莫長者矣後琬竟論死則聞諸子有力焉者爲憮然不樂者累日富人沈文度莫之姻家也有女許嫁陜右劉氏已而文度坐事死家謫戍邊處士爲收養其女於家或以劉道逺不復娶更求聘之不許卒備資裝適之劉視若己女然馬華者與莫爲鄰舉家死疫遺一子才數歳人畏其疾弗之頋處士亦收養之至壯大每遇節序更給酒肉與之使祭其先其厚徳多此類不能盡錄也處士少時嘗語芝翁曰昔範文正公置義田以贍族歳入租僅八百斛耳今吾家數倍於此獨不能爲之乎翁深然之而遭家故願弗之遂平生以爲恨其治家嚴而有法事必於古禮而行凡世俗淫祀一切屏絕其尢所惡者釋道巫祝尼媼之類少從鄕先生張子冝易九成遊故聞見甚博而尢好讀史能歷論古今事𨿽老見格言大訓猶手自抄錄平生動息起居悉有筆記嵗久積成大冊下筆爲詞章語多可誦其年七十七而卒前卒精爽不亂口占三詩平生履歷亦略可見於是親友追思其賢援古易名例私諡曰貞孝而配以先生稱之處士娶沈氏袁州太守昌三之女有賢行子男曰震登進士第由嘉魚海鹽二縣令陞建寜通判延平同知廉介端方不能與時俯仰凡秩滿始一遷官今復歸老矣女二人長適雲南防議趙忠次適士人沈滋孫男二旦由鄕貢進士授新昌訓導有文學次昊曾孫男女各一史官吳寛曰吳自唐以來號稱繁雄延及五代錢氏跨有浙東西之地國俗奢靡用度不足則益賦於民不勝其困宋興錢氏納土賴其臣湛其籍於水更定賦法休養生息至於有元極矣民旣習見故俗而元政更弛賦更薄得以其利自私服食宮室僭擬逾制卒之徒足以資冦兵而已皇明受命政令一新豪民巨族剗削殆盡蓋所以鑑往而矯之也然聞之長老言莫氏在當時尙謹禮法而槪及之幸而得處士者用智全身以保有子孫繼取科第登仕宦孰非處士一人啟之追數當時同被黨禍者其終何如然則若處士者子孫𨿽百世祀之可也

徐南溪傳

南溪徐公諱訥字敏叔南溪其自號也世爲蘇之常熟人髙祖珵元海道萬戶佩金虎符曾祖恢祖豪邁不仕至正間傾貲集鄕兵禦亂居民賴之祖伯臯父孟明皆有隱操母鄒氏徐之先居邑之邵舎墅至恢祖始遷漁梁后復避亂於外及孟明之世還而田廬蕩然矣於是公生亦壯不自安逸率其僮奴服勞農事家用再起以治家非禮衣食𨿽足只益爭爾若江陰嚴志道同邑計正皆閒於禮者相與爲友事多講而行之閨門之內嚴而有法凡釋道巫覡一切屏絕特采江州陳氏臨川陸氏浦江鄭氏家範之可行者合百七十餘條爲一編又取古之同居者爲集都禦史思庵吳公修撰止庵張公序其首以示子孫俾世守之又作堂曰崇禮毎旦夫婦同坐堂上子孫及諸婦序立堂下拜訖公大聲曰毋聽婦言皆應曰諾復令少者讀孝弟事實數章而後退如是者蓋四十餘年子孫受教無敢違者公以儉徳聞於鄕服止絁布每曰一錦綺之費至米數石省之可濟十餘家之饑柰何弗惜今都禦史恪其季子也防嘗服綾亦怒之良久乃已婦有歸寜者或服織金曰服是勿入吾門入則當火其衣於庭如範文正公家也其儉如此客至無不延欵然行酒有節人信其儉不爲異或迂議之者故薦公長鄕賦以困之民更服其公正而事率集時大理少卿熊公槪巡察江南一時豪民剪除殆盡獨識公稠人中詢以民事公應對合宜甚見稱奨平生義舉視力所及卽爲之當歳饑鄰里告於公頋所藏不足遣人糴麥江北得六百石悉就舟次散給他如發廩假貸不收其息者時有之不足紀至於貧家婚喪及生產急難所以周給之者不可悉數量尢有容豪猾或誣以重法者事𨿽竟白然人以爲深讎公當不能防也思庵吳公特書唐婁文貞公贊遺以諷之公卽刻諸齋壁終身不復校自少好學迨老猶喜讀史上下數千年事與人評論如指諸掌正統己巳享年七十四而終初以恪仕贈徴仕郎工科給事中後贈通議大夫都察院右副都禦史配周氏及側室張氏俱贈淑人子男八愼愷悌懷恜懌悛恪愼愷懷俱義官恜由鄕貢歷古田長寜知縣恪登進士第歷工科給事中湖廣左參議河南右防政左右布政使至右副都禦史孫二十一人曾孫四十二人孫【缺】人

論曰世謂吳俗侈靡觀於徐公之爲人豈信然哉蓋其持身以勤儉實有魏唐遺民之流風治家以禮義又若齊魯諸儒之質行其意蓋欲舉三代而還之孔子曰十室之邑必有忠信況壯哉海虞將百倍於此宜其有人如公也惟其隱處不仕其法止傳於子孫其惠止及於鄕裏不能盡酬其志是以君子惜之然公有子奉命巡撫政澤所被何啻千里竟以直道自信不容於時賴天子保全之而功名益顯蓋公之教云

許孝子傳

孝子名坪字時正姓許氏婺之東陽名家也孝子生則知孝稍長其父光令從師逺方習舉子業以母時方病癇辭曰母病兒可去左右耶卽去方寸已亂學果能成耶父嘉其意乃已凡母病發孝子輙抱持流涕見醫藥弗效則吁天願以身代母疾竟減及以壽終居喪哀毀骨立以父在恐傷生爲彊進食飲俄而其父一夕以中風卒痛恨不及醫禱號哭擗踴絕而復蘇爲不食者累日及食悉卻滋味旣廬於墓墓林木茂宻周匝數里多猛獸穴其中孝子攀木悲號入夜不絕聲親知勸之曰子固孝其如遺體何始日一往哭之至遇父母忌日猶哀如初喪故郡中皆稱孝子孝子平生不獨爲孝其義事尙多不及載云史官吳寛曰東陽許氏予嘗知其家世在晉有孜旣以孝稱至宋有瓊復以節著元則有大有業儒而隱今復得孝子何許氏之世有人也孝子從弟故鄕貢進士塤予昔識之獨未識孝子其友太學生馬逢原特爲予談其孝行乃筆而爲傳蓋予之職業在此至於他日行旌表之令則有司之事非予所能及也

僅齋居士傳

僅齋居士長洲人姓吳氏名瑄字元璧僅齋其自號也大父曰文質永樂間爲浙之樂淸令循良篤厚人稱古君子居士少稟髙資超軼不羣從師講業未畢其說而意已解爲文初習塲屋體及讀漢唐人制作曰文當如是落筆語卽不俗遊郡學有聲視前輩瞠若不頋提學使者較藝必居上第頋數舉於鄕不偶嘆曰此非有司之過也吾業髙而不熟耳郡中歳當貢一人於禮部居士彊就例曰吾乃爲貢士耶入太學名益起成化初順天府行鄕舉竟中選再從禮部試復不偶久之謁選銓曹得黃州通判今南京工部侍郎海虞徐公防議湖廣知其名索其文數篇置行囊中遇好文者輒出示之於是藩臬官皆待之加等初授通判人謂其職治田賦非跅弛士所宜至則益事事民見其不苛刻更感之賦入率以時居三年言於上司曰某不願仕矣飄然東歸買宅閶門西市中卽其後築別業日爲溪園之樂客至或不冠帶曰吾已棄官矣幸恕我蓄古器物數種時出以娯客或扁舟出訪故舊歳不一輕造郡縣門人以是髙之居士爲人簡易直率言無隱情與人辧論必大叫見拘拘剪剪者不欲與語曰吾性不耐是也或有過面斥之眾知其無他亦不怒也在黃州時遣人拾江中石子百枚遺予予曰此蘇長公故事也作長句謝之往歳予還吳中居士與信陽守施君煥伯同過予相見道舊事皆皤然以老居士曰君知吾者能爲我傳其平生乎予曰若能以古銅卣潤筆當如命曰吾寜無身後名卣不可無蓋居士素惜此物予故調之耳及是其子建亦取鄕舉就試春闈道其父意噫此吾故人也安忍負之贊曰孔子思魯之狂士而謂鄕原爲徳之賊所謂狂士孟子以琴張曾晢牧皮當之三子蓋孔子之所思若鄕原則原壤之流乃所惡者也居士其爲琴張曾晢牧皮歟其原壤歟必有能辯之者夫年未六十輕棄其官如棄敝帚焉卽此賢於今之人逺甚此固不待辯者他尙何論哉

蕭節婦傳

蕭節婦者諱靜專越之會稽人也其父曰胡季舟先生母曰董氏節婦生而端重婉嬺敬共女事父母愛之嘗曰生子何必男有如靜專者可使去左右耶乃爲擇贅壻得裏士蕭貴貴字用和故蘇之長洲人先世以仕宦居越爲人賢而志學與節婦處甚宜居嵗余季舟先生方分教松江以公事如京師未至百里有盜掠其衣裝用和適侍行遘病未愈加之驚悸遂卒節婦旣得凶問慟哭連日夜意不欲生其父母曰汝不識吾不汝逺行意耶今汝縱爲良人死獨不爲父母計耶節婦感其言而止當是時節婦年甫十八生子才六月耳卽誓曰吾當上奉父母下爲蕭氏守此兒遂屏膏沐躬布素泊然閨中人莫見其面後季舟移教蘇學滿任謂蘇爲蕭氏故土也攜節婦與其子居之及子旣長節婦日督之學以成父志遣入鄕校爲弟子員蓋久而成名卽今聊城教諭綬也綬先爲靈寶訓導節婦享其祿養者已十年今年七十康彊無恙人以爲天道之報其節云史官曰節婦之失其夫年則少矣而其一節至於五十餘年之久志則堅矣然而朝廷屢下旌門之令獨於節婦遺之此豈非有司者之過耶以是推之吾知窮鄕僻壤如節婦之爲人而遺之者多矣𨿽然旌門所以勸於一時而傳其事可以垂之後世吾恐人以有司者之責責史氏也故特書之

家藏集卷五十八

欽定四庫全書

家藏集卷五十九

明吳寛撰

傳四首

侍郎黃公傳

公諱孔昭字世顯姓黃氏唐末有諱緒者爲昭武鎭都監避亂自閩中徙家臺之黃巖後其地割爲太平故今爲太平人所居洞山更數世族益大人稱洞黃曰與荘有善行生禮遜號松塢尢於學以剛介好古聞鄕裏禮遜生瑜兵部職方主事賢名甚著生公二世並以公貴贈南京工部右侍郎公年十四遭職方公與母夫人金氏相繼下世自京師扶柩返哀毀骨立人已謂黃氏有子旣長執友建寜守賀浤知其賢舉爲松溪訓導不果公嘆曰士之出仕乃借人舉薦耶慨然誓取科第以世其家樓居讀書刻苦特甚至防寢食及入邑學家貧乏資給而學益力遂中鄕試天順庚辰登進士第初授工部屯田主事同官有貪污廢事者與公不合以計擠之無所得而公之名因起其人旣被黜公獨署司事事悉舉而宿盡革時適議慈懿太后山陵公憤其事曰治吾職也亟艸奏疏將上而朝廷竟從眾議乃已尋擢都水員外郎郎署無故例不得攺調吏部以公賢而工官非宜特奏攺文選命下皆以爲宜後擢郎中公持選法最愼汲汲以人才爲慮嘗曰國家之用才猶富家之積粟粟積於丰年乃可以濟饑才儲於平時斯可以濟事自頃人矯激沽名以閉門謝客爲髙天下人才何由知之故公退客至輒延見詢訪有所得必書於冊往往量其才隨其地參之輿論薦於天官卿用之務使用之各當其才𨿽小官卑職亦不敢忽或因勢家干請欲私用其人輒力言其不可時旣不能盡沮後其人多自敗眾始服公之正凡在文選者十五年擢通政司右通政專淸武職貼黃又三年始擢南京工部右侍郎時工役不息屢假私錢以給材用歳久多所逋負公至以提舉等司隙地皆爲豪彊侵占奏復之以收其利公署毀於火且重建一新方漸革諸一如屯田時而公俄以疾卒矣享年六十四公淸介有守自舉進士已有廉名及授秩以公事之江南𨿽鄕人之仕其地者以尺帛來餽亦郤去後同考防試有勢家子暮夜持百金私謁叱之不容見然終不言其人其處公事必盡其力非特無私而已終身儉素𨿽老且貴如未仕時至待宗族獨不計惜嘗以舊居悉讓其弟以女弟貧乏斥俸令養之凡親友患難疾病必扶植乃已尢不妄交遊故布政使陳公士賢今祭酒謝公鳴治皆鄕人之卓然者獨以道義相好若刑部侍郎林公一鶚旣沒念其子孱弱爲經紀其喪復輯其事行傳之後奉詔得薦舉異才以今應天府尹樊公廷璧福建按察僉事致仕章公徳懋奏二人蓋公素所賢者士論以爲得人平生好學不倦公暇輙手一冊日求古書多自校正更輯鄕裏前輩文詞爲赤城論諫錄並赤城詩集板刻行世其所自著質實而理勝有定軒集若干捲定軒者公之別號也娶淑人蔡氏生子三俌工部營繕主事居官有父風次挺佐皆早卒孫五紹繹綰約紒旣卒朝廷遣官祭如防典而綰以例爲國子生寛幸交公營繕君因以公平生爲托乃撰次如右而復論之曰周禮太宰之職掌建邦之六典蓋兼六卿之事無所不掌者也後世特以選舉爲務其屬分任於下爲部凡四其職可謂專矣而文選尢爲要秩使其人不賢𨿽有賢太宰不能獨治百官由之不得其人此其所以爲要也昔毛價仕魏爲東曹掾所舉皆淸正之士能以儉率人一時士皆以廉節自厲今觀公之爲人蓋亦近之後𨿽超遷惜其卒以工官而去𨿽有知者薦爲己助而竟不用是可嘆也夫價仕非其時君子惜之予聞正統間黃巖有李茂考功靜退有守君子人也其名至今不衰公嘗慕而稱之以追其遺風孔子曰魯無君子者斯焉取斯其是之謂歟然則公之子孫視此其能嗣公也哉

布政使陳公傳

公諱選字士賢姓陳氏臺之臨海人也其先出東陽爲宋國子司業左輔之後元初徙僊居再徙臨海曾祖濬圭祖泰生贈文林郎廣東道監察禦史父員韜爲禦史出巡福建活沙冦脇從者數萬人表然有名卒官福建右布政使後贈正奉大夫正治上卿娶夫人金氏以宣徳四年十一月二十八日生公於臺之文肅坊故第公少則沈靜端慤不妄言笑稍長從鄕先生陳僉憲璲遊日坐一室誦習未嘗嬉戲敝衣糲食人不堪其淸苦而處之自如爲文平雅若不以詞尙而理致深宻讀之有味識者已知其爲徳者之言也景泰元年以禮經中浙江鄕試天順四年會試第一人遂登進士第初授山西道監察禦史才識已著凡大獄當議者都禦史必咨以取平出巡江西風紀大振𨿽不以刑法立威官吏相戒自不敢犯俄廣蠻流刼贑之龍南督兵勦捕遂平之歳滿還朝適憲宗嗣位向用言官益思獻納時有詞臣二人嘗被謫調者將謀復用公上疏言君子小人進退治道所系不可不愼言甚剴切竟沮其謀他所彈劾者尙多其人自是直名聞天下然亦爲人所忌矣乃始出提學南畿至則以學者不務實行而競爲浮華之文以取科第力欲變其故習徧歷郡縣居宿學宮黙然端坐以身爲教至竟日不施撲刑第其文必以理勝爲主且先令讀小學書暇輙習冠祭禮一時諸生翕然感化或有過被責一言深自愧赧若無所容論者謂自廬陵孫先生之後繼之者公而已秩滿擢河南按察司副使初治軍政朝廷以公提學之善也復以命公公爲教大率如前日而充養益深中州學者皆自以爲得師其气象加宏裕矣凡八年遷按察使父老素知公賢及是至自外郡皆焚香迎拜道旁曰我輩有福矣公旣視事首釋系囚爲立約而去諸宿獘一切罷革專以簡易爲治吏卒斂手𨿽同官亦竦然謹畏未幾聞繼母沈夫人喪士民爭泣送城外去而益思之有爲肖象立祠者服除赴吏部特擢廣東右布政使逾年轉左公念廣民疲困爲除徭役罷和買備賑濟皆爲惠養計數辧寃獄閩人賴克壽等三十九人漁於海舟爲風漂至潮州守者獲之坐以通畨罪其人以苦訊誣服又邑民劉馬住及黃福等十九人被誣爲盜公察其寃悉釋之尢不畏貴幸中官有弟冒爲武職者逼娶寡婦爲奪還之於是又有提督市舶司者倚進貢爲姦利役戶苦於供需特爲奏減三十人其後畨人馬力麻與海商私通販易詭稱蘇門答刺國使臣市舶利其貨不問公發其僞謂如不得已姑納其方物畱其人卽此賞勞庻免緣途供饋亦絕其後私通之時又有撒馬兒罕使臣怕六灣自甘州以獅子入貢將取廣南浮海還國云欲從滿刺加更市獅子公言此獸何用於世彼西域賈人爲圖利耳使墮其謀必貽安南諸夷之笑國體所關甚非細故中官旣蓄減役戶之怨且素利進貢及是每爲沮抑怨益深乃誣奏公他事勘問者求事實不得必欲文致以罪竟逮公赴京廣人數萬號泣擁畱之公行至南昌以病卒成化二十三年五月二十一日也年五十八故人張翰林廷祥爲治斂具而歸其喪於家士大夫聞而悲之公立志以古聖賢自期潛修黙識不求人知其學以克己求仁爲要因以克庵自號讀書不資於文詞遇格言卽手錄於冊以爲力行之助而寤寐儒先特取宋史道學傳刻印以傳學者平生言若不出諸口視所當爲者勇於爲之不頋利害其處事緩而詳禦下嚴而恕至於言動端荘𨿽家人見其終身然也身旣貴顯燕會惟服先人故衣帶客至瓦器疏食懽然無愧色自河南聞喪還行裝蕭然牛車一兩而已及之官廣東騎驢出都門而去其儉約有寒士所不及者元配王氏贈孺人繼張氏皆有婦徳子男四曰藩曰翼皆早卒曰戴曰慮二女孫男一女一戴賢而有父風初公仿範文正公置田百四十畆以充祀先周族之用號思逺荘及卒後族人以公無遺貲舉田還戴戴不可曰先人置此凡以行義也戴取而私之獨無愧乎況治命又嘗俾勿廢此乎人謂公有子公沒之明年今天子攺元治庻政一新工部主事莆田林沂爲公理前事上言陳某淸介正直有古人之節居官力爲朝廷布宣徳澤惟恐不至天下想望其風采冀其大用乃爲小人誣防以死當爲昭雪下大臣議咸以沂言是宜復其官俾其家禮之爲人臣激勸賴天子明聖卽詔有司如所議行公之其知友祭酒謝公旣爲銘而工部侍郎黃公復爲行述足以傳世矣寛念自爲諸生辱公知愛今幸承乏史氏可無紀載乃謹爲公傳以歸於戴藏於家云

贊曰昔之大儒以道學名者其學必適於用如晦庵朱子尢可考見觀其撫民之方事上之道攻邪之論處變之才確然可法蓋必如是而後謂之道學也然當其時小人猶以僞學指目況後世乎夫後世迂腐矯誕之徒乃眞其人頋以道學自處其誰許之如陳公之學適於用者如此頋其所立有過人者𨿽不以道學名而君子則自許之若其罹防謗遭禍患古之聖賢所不能免於公乎何損然則有感於世道者𨿽爲公釋然可也

倪文毅公家傳

公諱嶽字舜咨姓倪氏其先從宋南渡家於錢塘國初詔徙江浙諸省民實京師公之髙祖啟在徙中故今爲上元人自啟以下三世皆未顯至公之父謙在英宗之世始以進士及第入翰林仕至南京禮部尙書卒贈太子少保諡文僖文僖嘗奉命祀北嶽其配姚夫人夜夢緋袍神人入室寤而生子文僖以爲嶽神所感也因名其子曰嶽卽公公生而瓌碩迥異常兒性更孝姚夫人沒時年甫七歳居喪哀而盡禮弔客嘆異防卽知向學業文之餘兼通吏事偶有羣吏將赴吏部試戲出獄詞爲題令剖斷旁觀者曰此老吏筆也識者已知公他日非特以文名者文僖以翰林學士主順天府試爲怨家中傷謫戍宣府公從行患難中學業益勤旣長文僖擇口筮賓爲行冠禮邊人環觀嘆羨自是習行之天順壬午以宣府學生鄕試中式甲申登進士第年二十一選爲庻吉士績學翰林預修英宗實錄成化乙酉始授編修實錄成加俸一級先是文僖用詔恩復學士一時父子同在翰林人以爲榮後文僖擢南京禮部侍郎致仕家居公乞歸省因過錢塘展墓還任乙未秩滿進侍讀明年選充經筵講官於是文僖再起爲尙書仍以疾致仕公再乞歸侍竟遭喪服除還任適今上爲皇太子講學春宮詔輯文華大訓內閣大臣首以公名上壬寅書成進學士甲辰充春宮講讀官丙午擢禮部右侍郎仍命經筵進講治戊申爲今上卽位攺元之嵗進左侍郎癸丑拜尙書丙辰俄加太子少保攺南京吏部尙書己未再攺兵部賜敇防贊機務明年始召爲吏部尙書兼太子少保如故公狀魁岸目光炯炯袍笏偉然望之如神天資明睿爲文敏捷若不經意初在翰林凡考校纂修綽有餘力每進講上前以古義附時事爲勸其言剴切而音吐洪暢人擬之範祖禹上屢屬目始有大用意及在禮部遇事如素習無難易卽治累遇行大禮凡載於儀注者旣多贊相合禮若國朝自徳祖以下九廟已備及憲宗山陵禮畢神主將升袝於制當祧廟下禮部集廷臣議或以徳祖以下四廟以次當祧至太祖爲百世不遷之祖公以此說固所以尊太祖然豈太祖崇本尊親之意哉故周旣追王太王王季又上祀先公以天子之禮其意蓋出於此國家自徳祖以上莫推其世則徳祖乃周之後稷也不可祧懿僖仁三祖以次當祧至太祖太宗爲周之文武百世不遷今憲宗升祔當祧懿祖一廟宜於太廟寢殿後別建藏祧主之所如古夾室之制每嵗暮則奉祧主合享亦應古袷祭之制時又有言孝穆太后當祔廟者復詔議之公言周之姜嫄爲帝嚳次妃后稷之母故周禮有享先妣樂舞蓋指姜嫄而魯頌閟宮之詩特見其名此別廟之明證也且唐宋以來皆有故事可考如奉慈殿是已今孝穆神主宜於奉先殿旁別立廟嵗時祭享悉如奉先殿之儀知禮者皆以其言爲然奏上詔悉從之二疏蓋皆出公手云時今上初元慨然欲新庻政公與同官協心輔政首革淫祠正神號將舉宿盡除之建言者因及孔廟從祀諸賢亦宜攺正公言漢儒専門六經轉相傳授煨燼之餘賴以不墜其間諸儒立身不無可議能傳經之功自不可泯故自唐以來列於從祀彼七十子名字載於遷史已久又何必以區區臆見追論於千百年之後哉遂格不行未幾尙書耿公自南京召至適以災異求言公偕上七事又以八事繼之大率勸上躬節儉以先天下言今天下奢靡成俗財匱民窮惟從所好而已且天下之土地有限而宗室之分封益增百年後又將何以處之宜以時減殺又近嵗額外設官頗濫凡所供給皆出於民民安得不困宜以時裁革公嘗以所當言者尙多不能專主爲恨及拜尙書適京師有大雨雹之變卽上言天之告陛下至矣蓋變不虛生宜深求其故以回天意可也又勸上勤講學開言路黜姦貪進忠直止無功之賞停不急之役番僧惑世以異術售不宜復召而來賈人邀利以奇獸進宜郤而去故事四方奏報災異多不能數奏惟嵗終一上至公次其日月先後援引經史爲證言甚懇至欲上下同加修省不事虛文上嘉納之尢嚴度僧道之禁以爲近世事莫甚於此有言及者輒辟之旣以政事爲己任士大夫爭推重其才然所以取怨於人者亦多矣在南京吏部奉詔考覈諸司人服其公明無異議者以災異疊見率諸公卿條奏二十事如法祖宗謹好尙卹軍民選將帥積邊儲等事皆切於時後復以淸寜宮災再以二十八事上詔皆下諸司著詳行之公旣有才具部事益簡人以爲不足爲竟攺任自永樂間遷都於北每以武臣一人有重望者畱後而以兵部尙書共事故其責任視他部爲重人以公爲冝一時武備修舉軍民倚重相戒不敢犯法畱都肅然於是上知公果可大用始有吏部之命公居常則能鑑別人物一旦當銓選抑揚進退各當其才或言別白太過終當召怨公不防曰吾知冢宰之職當如是若諸末務不喜紛更日昃退歸私第若無事者當廷議凡軍民利病能究知其故正色侃侃言之眾亦惟公一言而定天下想望其風采方以吏部得人賀而公以疾不起矣年五十八疾革昬憒口喃喃猶及禦敵事蓋時邊報方急也索筆作書惟及朝政其徇國之心至死不已自防事其父與繼母郭夫人能盡子道友愛諸弟不以異母間其恩意諸弟亦謹事之至於親戚故舊所以周防之者尢至平生馭下𨿽嚴然未嘗妄笞辱一人故人望其外若不可親其中心實厚也卒之日人莫不痛惜之上聞訃震悼特贈榮祿大夫少保諡文毅公娶盧氏生一子夭繼娶袁氏無子以弟阜之子霦爲後霦恩授中書舎人三弟阜登進士第今爲工部郎中山【闕】澤中書舎人寛與公同朝三十年同在翰林同侍春宮頗知公乃因阜等之請爲傳其平生藏於家

論曰國朝罷中書省專任六部治政事聖謨深逺超出前古當時尢愼簡六部之長欲其練習庻務俾三嵗更疊爲之後旣不行有缺止於轉遷而已百餘年來政事舉息則存乎其人若其間或稍自振迅眾輒相頋而驚以爲立異故東漢時在位者多淸確謹畏循常襲故之人其必至取媚於時如胡伯始而後已如文毅公爲人挺然任事不少還忌其亦有大臣之風者哉

白康敏公家傳

公諱昻字廷儀姓白氏常之武進人也少入縣學學業精敏出同輩景泰丙子中鄕試明年天順丁丑遂登進士第年始二十三耳時英宗初復位更新庻政重言官之選明年擢公南京禮科給事中南京六科官不備設其選尢重公初受職已有才名俄丁家艱甲申服滿攺刑科成化戊子轉左給事中辛卯進都給事中皆刑科公以言責自任南京戶部尙書張鳳不法公劾奏鳳爲大臣不加之罪何以示戒有防械至京已而釋之鳳𨿽幸免而一時多公直憲宗初卽位值邊警方急經筵輟講公上言帝堯不以洪水之災而不明峻徳太王不以昆夷之侵而自殞厥問今日正皇上講學以爲修徳之助之時不宜宴安以隳聖徳他日有黃霧之異又上言六事皆當世要務其尢切者曰謹命令以全大信謂陛下卽位嘗詔罷貢獻矣而貢獻者不絕嘗罷織造矣而織造者自如嘗禁權豪不得中鹽矣勢要不得求地矣京城內外不得創造寺觀矣而皆不爲衰止願守大信勿以親幸而易其度可也監察禦史謝文祥以言事得罪不可測公率同列救之謂文祥所言𨿽狂妄然爲禦史非出位而言且其心無他宜含容之以開言路疏入文祥得降用其餘獻納者尙多然公務持重不屑屑以小事論至於事干刑獄者得以參駁亦不瑣瑣摘抉人小疵故人皆稱公知大體而名益起壬辰擢應天府丞京民苦差徭繁重多破家公至適署掌府事爲定役法人稱均平至今用其法不變乙未擢南京大理寺少卿辛丑進南京都察院左僉都禦史奉敇兼管操江仍巡捕沿江盜賊時有劉通者與其黨操舟販鹽並行刼奪出沒江海間勢熾甚公調士卒追捕至太倉分兵截其要路知通窘迫示以威信諭以禍福謂如自首服許以不死通知公長者遂挺身來歸叩頭感泣公戒諭已仍縱之歸通卽率其黨以降特械通至京凡脇從者悉釋不問事平公復奏沿江要害守備等官遇有警當互相應援又請降關防印記以便行事皆從之未幾陞本院右副都禦史尋掌院事丁未陞南京兵部左侍郎奉敇修鳳陽皇陵並白塔壽春諸墳時當荒歉眾以興大役不堪公均工節用勞心調度越二年功遂畢與初計省其半以其餘財仍行賑防民反獲濟今上之二年爲治己酉河決金龍口漕運多阻召公往治攺戶部左侍郎公奏南京兵部郎中婁性從行始至河南相度水勢慮水復趨張秋發卒數萬自陽武封邱祥符蘭陽儀封數縣築長堤捍之遂導河自中牟決口至尉氏下頴州經塗山合淮水入海又修汴堤令髙廣如一上樹萬栁使不崩頽又浚宿洲古睢河入運道以分徐州之勢又築蕭縣徐集等口以殺汴徐之勢又自魚臺歷徳州至吳橋修古河隄又自東平至興濟鑿小河十二道引水入大淸河及古黃河以入海河口各作石堰相水盈縮以時啟閉於是河竟不爲害而漕運獲濟公又見髙郵之甓社湖風浪倐作多覆舟或舟觸岸輒壊議卽其東一二里開復湖以避其患河成舟安行無險名其河曰康濟人思公惠別名白公隄治水事竣攺刑部侍郎辛亥署掌都察院事遂陞右都禦史嘗言風憲官爲朝廷耳目凡巡行一道當詢屬吏賢否之狀上於吏部及本院部院據其詞以行黜陟且以所上之虛實爲禦史之黜陟庻幾各得其實而人有所勸懲也又天下軍衛士卒消耗宜預覈尺籍之數畀淸軍禦史使按籍搜考以絕埋沒諸又天下奏報災傷荒稔反戾上不知國計之當儲下不知民隱之當防由有司以其地濶逺可以欺謾之故宜令禦史預遣人踏勘田土髙下之則造爲圖冊設有水旱可據此以蠲稅糧而裏胥無所容其姦也禦史李興巡按陜西以酷刑處死無敢爲言者公曰興爲吾屬豈可避嫌而不爲一言乎乃率眾大臣上言興之暴固可罪然非殺無罪者今以死處興設有故勘故殺者又將何以加之奏上興得免死癸亥陞刑部尙書公心素厚斷獄不苛嘗曰秋霜之肅何如春陽之和乎數諭屬吏以人命至重尢當謹重獄故寃抑者旣多平反其可矜疑者亦多從末減每以律爲萬世之法條例爲一時之宜今吏得爲姦皆條例繁冗之故因詳定爲若干條奏上頒行內外而姦始少甲寅尙書一考加太子少保戊午東宮出閣進太子太保積階至光祿大夫勲至柱國以其官贈曾祖均禮祖思恭父珂並光祿大夫柱國太子太保刑部尙書曾祖妣錢氏祖妣蔣氏妣鄭氏王氏並贈一品夫人配蔣氏封一品夫人公居官四十年勤勞不倦濟以精力事至輙辦及決大事往往以從容數言裁定多不失正其待人气溫色愉言出如恐傷之下至輿皁有過未嘗輕加笞辱屬吏以公事獲罪必爲掩覆營救得免乃已人以急難來告如切於身所以排解之者尢盡其力故感其恩者不特鄕裏親友而已公官三品時其弟升早世以其遺孤垣奏爲太學生嘗置義田立義學凡族人之貧而防稚者以養以教皆得其所其厚於宗族又如此今上知公徳寵遇甚厚屢有金織文綺之賜或病在告輒遣禦醫診視並遣中貴人賜以酒饌等物庚申以星變再上疏引咎避位情甚懇切上不得已允之特進太子太傅致仕馳驛而歸令有司舉優老之典仍賜璽書所以褒美之者尢重及行士大夫傾朝祖送人以爲榮公三子埈圻坊皆孝預作園池以待公歸公至家日與親友極登臨遊泛之樂入夜飲宴略無衰憊之態於是蔣夫人年亦髙矣與公偕老堂上旦夕子孫率諸婦羅列階下稱觴爲壽大江之南論福履之厚無逾公者公卒年六十八上聞訃悼惜爲輟視朝一日贈太保諡康敏遣有司諭祭者九仍命治於某處新塋惟白氏之先爲河南人從宋南渡占籍武進嵗久爲大族近代自公伯父瑜爲禮科給事中父珂爲大冶教諭漸顯於時及公官益顯子弟宗族奮起連取科第至數人皆爲顯官諸孫又皆秀而可望故鄕裏論仕宦之盛又無逾白氏者

論曰世之登科第而進者累數百人莫不英偉踔厲言論風生自以爲一世不足爲考其平生往往蹠盭顚蹶而止求其後以功名富貴而終者特一二耳而此一二人者觀其在位多寛綽厚重含垢納污不皦皦以自髙不沾沾而自喜渾然若無能之人曾不爲新進少年之所與孰知他日任重道逺以建國家大事者則此所謂無能之人耳故嘗論常之先達若胡忠安公其一人也白公繼起其後功名富貴考終於家與之略等可不謂鉅人長者乎書曰必有忍乃其有濟有容徳乃大公其人矣

家藏集卷五十九

欽定四庫全書

家藏集卷六十

明吳寛撰

墓志銘八首

生壙志一首

閭丘賔用墓志銘

天順六年夏五賔用遘疾藥而愈愈而復作如是者數四勢浸劇君知不可爲卽卻藥俟絕言談如平時數日死君嘗力疾築堂他日欲奉親讀書其中至是其父撫楹大慟曰堂兒所築者曾不得一日居悲夫其殯於此寛與君相好非直以表兄弟也亟往哭之且爲之說曰仁者不必壽世有是言君年四十三耳豈非信歟而又言仁者必有後君娶妻更二三妾然生男輙夭死徒有三女子在此又何邪失之此者幸得之彼柰何君獨兩失之邪豈所謂仁者君非其人邪君事父母甚力於其有憂必致之樂乃已女兄贅於家生女復贅與之處歡然人不知其家之三姓友人陳公輔死而家貧甚爲之斂且嵗必一持酒肴祭墓下其行多此類謂君非仁者疇諾哉然則君之致此吾無從考也前其甥周京爲狀乞銘予旣爲說以信其死而深疑其無後以傳乃復敍次其事而銘之賔用字也諱觀姓閭丘氏蘇之長洲人其先有諱孝終者宋元丰間仕至朝議大夫黃州守曾祖叔荘祖公望父廷端皆不仕娶同縣徐氏生女皆防仲許適張祼君爲人修謹好義是非取舎不肯茍隨人尢愼交交則不變身𨿽混居市防其髙曠靜約榮利漠然處山林者未必如也少好學長益喜習書攻詩詩平實有理致所著有井蛙槁若干卷書得晉人筆意君眇一目人謂其以疾故不仕非也年未四十髮已種種嘗自怪其蚤衰然不意卽死矣死之日爲天順七年閏月某日又以明年某月日從母頋氏柩天平山之原於是其母先卒六月矣銘曰

生不壽死不後人之自取邪數之不偶也晉陸士衡唐孟東野君兼其人於千載下我爲之銘豈曰知者

南京福建道監察禦史張君墓志銘

於乎人惟無志與材以見於世而槁死林下死者固無憾生者亦不之惜也或有志郁而獲信材閟而及試於是而死則死者生者亦何足憾且惜乎乃若吾友惟善之死志方信而倐郁材將試而卒閟此不唯唯善之目不瞑凡爲其姻戚僚友莫不爲之扼腕太息而流涕也君諱俌字惟善姓張氏其先爲汴人隨宋南渡家於蘇遂爲蘇之長洲人曾祖祐之祖士達父明逺皆不仕君弱冠入郡學卽知黜華向實卓然出諸生治尙書景泰四年中應天府鄕試三舉進士輙中乙牓得學官輙辭不就居太學掃一室讀書朝暮虀鹽蕭然一寒士而君益自刻厲久之從夏官卿掌奏疏居一嵗謁選吏部考君才可用奏理南京都察院刑六閱月刑無頗類都禦史髙公才之以其名上成化二年三月卽拜南京福建道監察禦史浹辰將取道還家爲母吳夫人壽一夕暴卒閏月乙亥也年四十一友人鄕貢進士查君文外兄太常典簿李君浩相與殮之官爲給舟載其柩還其兄佐與其二子以四月庚子君於吳山先塋之次君爲人謹謹不少放剛簡端慤而有廉隅善事親與人交篤而不泛配錢氏故大寜都司斷事某之女子男曰謨曰訓女長適朱存理次許適徐季華次尙防自君初登貴仕卽死不識者亦有噫嘻聲夫祿位庸者所恃以爲榮者也君之志固不在是予之所以惜君者亦果在是乎系之以銘曰

木產於地封之艱漑之不易尋斧縱焉垂成器飄風防之匪材自棄嗟嗟張君無乃類人不勝天奚足異

陳府君墓志銘

陳氏故河南人宋南遷從之家於蘇遂爲吳縣人世業醫其陰有徳於人蓋已久矣至君之兄少保僖敏公旣以重望曠度爲天子寵任而君之弟鑄復以子貴封河南道監察禦史一時陳氏貴顯遂爲吳中仕宦家之冠君時處伯仲間略不以門地驕人縮首斂足語出恂恂其抑畏反居寒士下故鄕裏稱厚徳者必曰陳君陳君云君諱錡字有容叔父季玉無子以父命爲之後母朱氏老而無依嘗迎養於家君以其事父者事叔父而季玉之祀不絕以其事母者事外母而朱氏之意甚適也永樂初父被召爲太醫院醫士君懼其老弗勝勞請以已代久之父沒居憂制以疾遂不上成化元年六月二十七日年六十七終曾祖徳卿祖均錫父孟玊皆贈太子太保都察院左都禦史曾祖妣某氏祖妣某氏妣髙氏繼孫氏皆贈一品夫人娶夏氏繼劉氏子男五人倬俌佾佖佩女二人長適荘信次許適傅奎孫男十二人女四人以二年十二月二十二日吳山之先塋前其弟禦史君率倬等哭再拜持狀乞銘予於君爲里人頗知君不可辭無銘銘曰

於維陳氏世有潛徳自汴䢐吳久晦其迹維僖敏公爲時名臣寵祿之來萃於一門小人施施孰不慿借君方退然自持愈下維有銘可考不誣以媿小人以慰諸孤

山陰田處士墓志銘

成化庚寅六月一日山陰田處士卒享年八十有三以明年當卒之月日於邑亭山先塋之次初處士之疾病也屬其子敬曰吾卽死惟吾所輯喪儀是行百凡具寜薄毋厚惟刻石志墓古人所不廢者汝其圖之至是敬使其甥吳瓛走南京持狀謁予再拜以請予以不知處士辭而監丞徐先生懇懇道處士之賢於予先生處士之邑人也予信其言且嘉處士之能不亂其命而其子之能從之也卒諾之按狀田之先蜀人也宋有諱奕者仕爲右正言從髙宗避金人之難徙家臨安四世孫起居郎昭再徙會稽昭生榮榮生茂義茂義生忠始籍山陰而娶於朱生處士諱亨字時泰別號勿庵少失怙奉其母得子道甚母沒哀毀逾禮人多稱之其治家尙嚴肅而尢以信義服其鄕鄕人有爭辯者待處士一言而定至於憸人悍夫望見處士於道皆爲之趨避不暇或者比之王烈焉平居坐一室端然終日如對大賔則有修敬之扁富而能貧服用貶損如小家謂奢之有害也則有貧富相因之圖雅好禮嵗祀先必宿齋戒而儀物兩備患流俗之瀆其先也則有辟紙錢之說其治喪斥去浮屠氏法而一惟儒者又以繁文末節之不足行也則有簡易喪儀之書他言行之可書者尢多不能載故邑中推數好古而知禮者必及處士處士初歳績學期以表見於世旣不果則一意治家正俗欲追古善士而及之逮其晚節益有髙致作翠拱之樓以居彈琴賦詩若無與於世者常偕裏中遺老十人結淸閒之會月爲一集蓋有洛社之遺風雲處士元配楊氏繼王氏子男一人卽敬女二人適吳麟錢侃孫男三人曰阜曰寅曰宣宣爲郡庠生銘曰

有以禆乎世奚庸推而仕也有以傳於人奚庸愧乎死也夷考其行於今之世而見古之士也嗚呼若人而今則亾徒見亭山之下有封若堂也而采蕺之麓秦望之峯翩然白雲泠然淸風彷佛乎防气之之乎其中也

正義處士墓志

己丑嵗予舉進士不第識烏傷王允達於國學予問允達嘗所友者則首以浦江鄭仕信對且曰仕信以國子家居且來矣其年冬予與允達偶出步眞珠溪之滸見有騎而從兩僕來者允達遙指而笑曰此非吾所謂鄭仕信耶趨而迎之果然仕信亦止騎從拂黃埃須眉間執允達手語道上予亦願見仕信者見之一如平生歡自是予三人者交好甚誦習暇輒相過從坐如鼎足然他日仕信獨過予予迓之門視其色若有隱憂者私怪之而難乎問有頃始起而言曰璽之父之棄諸孤嵗星八周矣當下窆時墓石且礱而求其執筆者不得吾兄弟私計之以爲寜緩勿茍恐爲吾父羞玆璽獲投分於子能防情於璽乎則應曰君之欲銘其先人意蓋在文筆也予念束髮時卽嘗讀麐溪集集間他文辭之載弗暇論如衝素府君之晏朝請銘藍山府君之方承事銘靑田府君之黃文獻銘奉議君貞孝處士則歐陽文公宋太史亦皆有銘頋予何人而使與於斯恐不獨羞先人且恐爲諸先哲羞予方苦辭仕信耳若無聞而首已至地矣予曰無已取事狀視遂出諸袖中蓋允達所制也予疾讀一過曰君家家防百餘條先君子動率與之合可謂賢子弟矣然在鄭氏則常日事也奚庸書至飯饑殯死娶貧凡數十事可謂長者矣然亦鄭氏常事也又奚庸書其非常事者惟曰正統間有寇難寇退能修復舊業完其家者可書又曰天順初火起於家以家廟吁天而熄及火復作廟卒無恙可書以二者可書惜予文筆疎陋不能昭之闡之也若夫鄭自衝素以下世徳焯然史於國志於郡乘於家者甚備又不假書𨿽然君必欲書之敢弗書乃書曰明故正義處士諱旭字允初曰正義者鄕之易名鄭本出滎陽累遷至浦江之白麐溪天下所謂義門者也曾祖銘祖得金華稅令父棟嫡母張母姚處士娶陳生四男瓖瑡琥璽一女適國子生戴廷用男孫七冑慶鎬鏜錞鉞女孫三其二適李鑌戴璠其一尙防處士卒於天順甲申三月七日春秋七十有四以歳之十二月六日其邑松林先塋之右

解元賀君墓志銘

始君自吳中來就試京師其狀貎羸然望之可驚予掃一室使治其病數日病轉劇則爲書報其家其兄慈冀得一見也不一月疾馳四千里而來則君已死矣且死神思愈淸謂予曰吾不可以執筆爲我書所以告吾父者予諾之抵夜促書已具頋其子放侄收曰其善藏之頃之翛然而逝嗚呼惜哉君諱恩字其榮姓賀氏其先蜀人也後徙於吳曾祖公宣大理寺評事祖宗振父美之皆業儒不仕母曰王氏自君爲童子時用其父教力學不少懈旣遊郡校治易得其義而止未嘗曲爲之說下筆平易謹宻皆可誦也成化四年舉於鄕第一明年例試禮部以病不果後凡三試輙屈然其業益精名益完嘗入太學祭酒司業期待者甚至與同舎生講業皆推讓之以爲不可及家居學者爭集其門終日懇懇不厭指教去而取科第者凡若干人遂以易師稱吳中爲人喜辯說是非無所徇於人人以其中無它也亦無怨惡之者至其事父兄孝友教子弟嚴而有法其可稱者多矣君初以兄之子放爲子後得子曰攺女一人皆防其娶吳氏也生於正統己未七月十二日卒於成化癸卯十月三日年四十五其兄慈載其柩將以明年十月三日還於吳縣胥臺鄕黃山之先塋予固與君厚者不能無一言以相其役也竊觀君之死公卿大夫𨿽不識君者皆惜之其識者尢悲悼之所以得此於人者非以君宜有爵位而不及致故邪然彼徒有之者而人方幸其死則人寜得乎名邪得乎爵位邪況彼亦終死而同歸於盡邪因書此以慰其父兄子弟之哀亦以自慰云爾爲之銘曰

抱美玊來售歷長路止息方握手兮勞苦倐舎予兮誰卽形慘慘兮魂茫茫藐二稚兮在吾側豈乘風而反斾戀吳山以爲宅嗟死者之紛紛奚名譽之借借維好修而有文宛其人兮如存才可用兮自致命在天兮嘗聞君維安此兮無怨見臨絕之云云竊獨怪其不瞑豈平生乖願乎榮親命無往而不在安斯壙兮尙永閟乎千載

湖廣荊門州知州徐君墓志銘

徐世家江陰之梧塍君之曾大父曰均平有隱徳大父曰本中嘗以人材徴未仕而沒後朝廷追旌其墓曰義民父曰景南疎財尙義獲受官服其娶孔氏而君所生母馬氏也君諱泰字士亨以避先諱更字大同防與其兄惟正受父訓學業不少縱惟正嘗一出爲中書舎人而君從鄕校貢入太學文名在六館間借甚旣乃應順天府鄕試時主試則學士劉公儼也居君首選人以爲宜或有以私故獨謂所取士非公者請覆試於上不可乃卽禁中特試前列五人文成皆稱所第名而君尢以富嫌於人其事益白於是士論翕然歸劉公至沒而得諡文介亦以此其後再試禮部輙中式有司嫌君輙棄去人爭惜之久而歷政憲臺以能明法律例有禦史之擢復以嫌不果竟授黃之羅田令初至官謂爲政當先足食否則教未可施乃數訓民務農凡貧無牛種者輙給與之更立義倉以爲儲蓄之計已而歳大侵遂發粟賑民不足則下勸分之令且作饘粥以食羸弱不能行者一時惠及鄰邑所全活不可勝計先時民多論財嫁娶君禁之使必以時民有其後將絕以貧故出繼他姓者爲贖還其家富民買田或不納稅稅遺貧戶至六百石有奇者徴迫殆死爲發其得免君居官尢廉每斥所當得公錢市粟以備饑歳其服食百需一取給於家而已時有但飲羅田水之稱於是黃人爭欲得君守郡兩司爲具疏聞於朝遂擢知荊門然非黃人所望也去任之日爭送之郊淒然不忍舎荊門號難治君治有餘力州幾無事部使者才之會夷陵有疑獄數年矣乃檄君往讞讞之卽決其明敏如此三年有鳩來巢於防事之梁人以爲善政所致相與歌之俄遭孔孺人喪歸再遭父喪以生不能榮及其親爲痛與其兄竭力治人憐其孝服除荊門父老數輩詣闕奏願復得徐知州疏下吏部從之君在任歷五月矻矻理政疾作卽不可治卒之日成化十五年十月丙午也年五十一君襟度濶達遇義事敢爲綽有父風與其兄處相友愛甚篤家產故厚能身率族人以儉教子侄學必勤苦已而遂有取科第者實自君啟之性善吟詠有生白生詩槁藏於家生白者其所自號也君初娶同邑趙氏處士時顯之女再娶海虞章氏國子助教儀之女男二曰元谷曰元菽出側室王氏頋氏女五其婿曰華頴陸節周祥熊夏黻夏玞至是君之喪歸自荊門卜卒後之三年正月壬申於所居東三里許馬鎭村福昌裏之原其兄惟正以予嘗交君前具書以卞戶部之狀來請銘爲之銘曰

才莫不宜而止於斯古亦有言止或尼之嗟世之人多以祿仕仕不以祿君也盡瘁簿書錢谷莫匪爲民寜身之詘而民之信豈徒詘焉又奪之年惟此銘文庻永其傳

宿田翁生壙志

成化丙午翁年六十有六曰吾老矣一旦卽病不起何如盍豫備所以藏吾身者於是治棺棺成又曰盍豫備所以藏吾棺者於是治壙壙成又曰他日子孫必求志吾墓者其或失之誣乎則以書來京師請於予曰吾故韓氏孤童也昔先祖院判府君遺命祖妣倪安人俾爲伯父府君後時旣防無知識賴先母張孺人撫育之如已生而叔父府君更憐之稍長則爲擇配以家世業醫也命從從兄梅窗先生學早夜肄習亦旣勤矣蓋吾之於醫𨿽不能過人然於治病未嘗不盡吾心或不可治𨿽有厚利直謝卻之使更他醫而已惟吾性稟介直與世多忤故兩以醫薦皆沮於人且愚不逆詐至於囊槖枵然此皆區區置之不足道也獨念吾母張孺人守節歳久嘗言於有司恩旌表以少酬所以撫育吾者他如修祠堂必謹祀事以奉先世置墓田必立條約以示後人此則不敢不勉焉者今而且老惟上下山水與名人勝士杯酒嘯詠以韋布終其身焉吾有子曰金曩嘗侍外舅張禦醫先生於京師先生髙於醫者得盡傳其祕爲知者薦授崇王府良醫而吾晚年卒賴其祿養比又爲吾入粟賑饑有章服之榮此固非吾所望然念其孝不忍違也吾娶張氏能守婦道不幸先卒有子四人長卽金次鋆次鎏次鏊鏊庻出也女六人孫男若干人女若干人張氏卒時以先墓在城西者隘始卜雅宜山鳳字號而虛其右以俟吾今所治壙卽其地也吾平生大略如此惟托斯文之雅及吾生存以一言記之幸甚予與翁別又數年矣嘗見其年壯气盛時好面折人過論事侃侃無所畏忌及漸老臒然一醫更謹厚靜黙可親今得其書其言眞率不妄如此視彼好自誇詡而考其行無一副者豈不賢甚矣哉於是志之韓之先出安陽爲宋魏國忠獻王之裔世有顯者至國初有曰復陽先生始精於醫傳其子曰公望隱居不仕曰公茂公達並以醫事太宗文皇帝最見寵遇公達生三子曰伯濟伯廣伯尙伯廣娶諭氏生翁而爲伯濟後伯尙實教而成立之其名襄字克贊宿田其別號也以永樂辛丑十月九日生壙成於丙午某月某日明年七月十日誌

進士卞君墓志銘

今年夏有傳寅之死者予不之信或曰子何以不信寅之死予曰寅之淳謹人也無暴气無刻行如是而又當盛年固無死理曰無死理不有死命乎居數日有自南來者曰寅之殮矣殯矣吾且臨其喪矣則嘆曰噫嘻寅之其果死於命耶方謀與諸同年爲文祭之以寫其哀而寅之之兄退之適遣使來京師持鄕進士翟舜民之狀乞予銘墓且自爲書遺予予旣進使者問寅之之所以病且死故旣乃發其書考其狀而敍之曰寅之諱諲姓卞氏常之武進人父曰庭蘭生六子寅之其次子也爲人蘭其淸玉其潔而衣冠楚楚眉目如畫出入家庭庠序間於父兄師友之情最深也父嘗以誣被拘寅之憂甚日則躬操飲食進之獄中僮僕請代其勞不聴異母兄諒蚤世家人少之謂喪禮宜殺寅之執益盡此皆其防時事爲宗黨所稱道者旣長益好學從良師受三禮探索辧難專門禮經者不能屈至爲程文務抑其詞使與理稱成化七年以邑學生舉應天府秋試主司今楊學士徐侍講爭奇其文擢魁其經八年春遂中禮部試廷試復在髙等天子賜之進士出身故事進士不卽授政第使從有司觀之寅之得兵部謹飭如諸生名益起部中會有大臣死者朝命董事南行經齊魯時適東方大旱民餓疫者相枕藉寅之感焉行次房村疾大作兼程抵家見其母若兄弟疾少愈一日宻召其弟詮譯等謂曰爲我治棺衾皆怪之翼日竟不起九年五月五日也年甫二十九死之後發其篋得奏章一通言東方事宜所以區畫其荒政水利者甚備見者益悲其用世之志云以明年二月十七日其先塋寅之娶徐氏生一男二女卞爲浙右名族予嘗爲寅之志其弟誠之墓頗著其家世矣玆故不復載銘曰

膏其軸適於陸折其輹車則覆嗟哉寅之命何鞠

家藏集卷六十

欽定四庫全書

家藏集卷六十一

明吳寛撰

墓志銘一十首

壽藏銘一首

前朝列大夫國子祭酒陳公墓志銘

今上之五年擢國子祭酒邢公爲禮部侍郎而以翰林侍讀學士陳公代之公上疏辭不獲則就軄一時僚屬生徒皆自以爲得人公爲人師莊重簡黙於教條重攺更特持成防禦人度使可守而已至簿書錢谷之事一付主者務攬大綱不瑣瑣問出入曰吾職不在是也故事國子師生月給錢若干爲飲食費然以事去不及給者則貯爲公錢用之蓋更數祭酒皆然至邢公繼之頗以法繩人人始有怨言及旣擢去或欲誣其以公錢入已者且及公公置之殊不以爲意事遂上聞詔大臣雜治邢公對簿力辧公嘆曰吾官至國子師尊嚴矣安能對刀筆吏掉口舌乎不吐一詞竟服時適有從中醖釀之者獄詞上備皆坐除名於是諸生數百人詣闕上章爲公訴誣枉不報士論寃之其有志世道者則以朝廷一旦辱二大臣去之如反覆手又爲國體惜之也公旣免官家居言笑如昨日將治裝南還不幸而疾作矣遂以七年九月乙酉卒於崇文街裏第年五十七夫人錢氏防柩歸葬吳縣伏龍山之先塋實九年二月壬申也公諱鑑字緝熈世本嘉興商氏元季之亂曾大父賓避地長洲之周莊冒氏陳大父諱某父諱潤贈翰林編修公生方幼稚編修君謫戍蓋州道京師遺公故人範叔瓉家稍長去從王太卿一居爲老氏學非其志也然公少有髙資竊好儒家言能通其說下筆爲文章輒有奇气他日以事如浙東市書盈篋而歸晝夜誦習卒棄其學而歸於儒以其餘力治進士業正統九年中順天府鄕試第二人明年禮部中乙牓不就入國子爲李忠文公弟子文名益起忠文奇之十三年中防試十八人廷試擢第一甲第二人授翰林編修景泰元年代祀北鎭醫巫閭山還充經筵講官七年遷修撰英宗復位奉使朝鮮天順四年同考試禮部明年預修大明一統志尋選充東宮講官六年主順天府鄕試丁母太孺人沈氏憂服除遷侍讀修英宗實錄成進侍讀學士成化四年主應天府鄕試明年奉詔教庶吉士翰林未幾國子之命下矣公爲人容貌岸然望之若不可親及就而聆其言論藹如也人有善喜爲之稱道其不善者亦疾之如仇故卒以此得禍少罹患難家室蕩然能以孱弱自樹立及登第得官而編修君沒戍所久矣間因東使代祀便道函其父骨歸而逆母太孺人養之於官旣而得防賜歸葬其父於鄕母子同入裏門卒完其家室而加光大之人以爲難公事太孺人孝而盡禮太孺人卒居喪三年不食肉不內處不酬應文事時朝廷方修實錄嚴有詔起公公上章求終制不允章再上懇求允之平居無聲色之好好止藏書並古書畫器物而已朝鮮嘗因公來使以妓女侍公詩卻之夷人敬嘆至版刻其投贈諸詩行於國中其爲文才贍而气完所著號方庵集凡若干捲善筆札至臨模古人眞迹殆不可辧配錢氏封孺人賢而有內助功公無子子弟之子淶先卒三女長適湯璧次適範輪次許適丘某而夭孫男一人曰柢公之葬蘇守鄱陽丘侯時雍實經紀之而墓銘顧未之刻寛則有罪焉蓋寛少遊於公之門公不以其不肖每與進之今幸竊科第入翰林而公旣不見則聞公之葬獨無一言以下慰於九泉乎爲之銘曰

得喪糾紛有萬其狀自我得之或以人喪我力可爲人不可知終焉面目求無靦而公則其人進退甚適公議未亡則我借借此寃可置彼惜孔多歸全一丘其如公何

先考封儒林郎翰林院修撰府君墓志

府君諱融字孟融姓吳氏蘇之長洲東吳上鄕人自髙曾以來代有隱徳父曰壽宗尢以淳篤稱生值元季逮國初能晦匿自全娶同邑韓氏年五十始生府君時洪武已夘二月甲寅也府君幼則端確兼多智識如鉅人性至孝父嘗有疾以童子徒步入西山汲澗泉煮藥以進稍長卽善治生父曰吾晚得子而子能自立如此固先世之徳之致也喜而特祀告之府君旣孤年甫十四自顧無他兄弟卓然以門戶自任當是時所居城東遭世多故鄰之死徙者殆盡旣荒落不可居乃徙今集祥裏依從母之夫顧執中氏顧方以貲雄裏中久而家漸衰執中且病呼府君告曰吾視諸子鮮克承家者吾卽死惟是舍宇勿爲他人有也府君泣而諾之及執中沒府君厚與之直而仍居其子不使他適迄今蓋五十餘年府君旣以勤儉謹畏拓其家以大而城東舊業然未嘗一日敢忘而不經理之晚嵗益種樹結屋爲終老之圖因自號東莊翁及孤寛忝科第入翰林爲修撰獲以其官封府君階儒林郎然不幸命下則旣遘病矣卒以成化乙未八月戊子年七十有七娶居氏繼張氏繼王氏皆封安人子男三曰宗曰寛曰宣女四適沈鏸周諤沈綬王節周氏女先卒孫男四曰奎曰奫曰奕曰福孫女二長適夏靖先卒次許適徐美中曾孫男一曰俊章女一以卒之年十二月甲申葬於吳縣五都太平鄕花園山之先塋初寛居京師聞府君病凡再上章始賜歸省未至家之七日而凶問至寛哀號悲恨痛徹心骨聲容如存聞見無及日月有時敢次敍平生大略刻石納之幽堂若夫府君之徳所以積於躬見於事庇於子孫推及於親戚鄕防者當求諸名筆表於墓道寛悲哀昬憒不能悉書也嗚呼痛哉孤寛謹志

奉議大夫宗人府經歷龎君墓志銘

宗人府所設官有令有正皆極品然未嘗授其人常以駙馬都尉一人之尊貴者署其事其屬有經歷亦必有淸望之士乃授蓋愼之也龎君朝儀以沔陽守滿考特擢爲之君靜厚人也言動不躁且負才具足以有爲始至府中覩廨宇傾圯葺之如新人莫知其費之所出顧所掌自皇族譜牒冊籍之外更無所事又府署深逺終日寂然如山林間吏卒闔戶晝寢而君益閒散無以施其才嵗余病作竟卒實成化二十二年十一月十九日享年若干君諱珵字朝儀其先山西大同人曾祖福忠謫戍北平又徙太倉故今爲太倉人祖景仁考仲禮仲禮娶某氏生君始遣君入衛學爲儒生君能自奮勵以天順某年遂登應天府鄕試旣而試禮部輒不中始仕爲沔陽沔陽大州號難治惡少年往往白晝肆剽掠莫敢何問君始至擒其首惡者一二治之餘皆斂迹屬縣景陵有巨姦相聚陰持吏短長起減詞訟其黨有一太嵗十虎三彪之號亦皆就擒死獄中他日盜聚竹林灣勢張甚捕者皆空還君出其不意以小舟直抵其巢穴盜相顧驚曰太守來矣遂奔散獲二十餘人寘之法州境遂寧巡撫都禦史劉公敷特旌其功以勵眾州旣稱治君乃料戶口以均徭役作溝渠以備旱澇行之悉有法至今人思之蓋君爲州如此可不謂負才具足以有爲者耶君娶陸氏子男一人皚女三人孫男一人皚將扶櫬南還卜卒之明年某月某日葬於太倉殷岡門外以予嘗知君奉王翰林濟之之狀謁拜乞銘予以知君晚爲辭而皚不捨也銘曰

位則不卑才無所施尙有遺愛與沔水東馳嗟君子兮藏於斯

甌寧童府君墓志銘

童爲閩世家其先蓋出晉車騎將軍牧之至唐有避亂由廣陵來者始居甌寧之西�鄕遂稱西�童氏在宋曰蜚卿朱文公門人也著述甚富自是子孫以儒業相承而族益大元末曰瑛者率鄕兵拒僞漢陳氏入國朝論功授官瑛生文貞文貞生衡衡娶楊文敏公女弟生府君少則醇良旣長寡言愼行與物無忤事父祖與繼母吳盡孝父沒事叔父而孝不替至與兄弟及諸子處友愛慈厚家庭間盎然也童旣大族君待其族人凡親疎賢愚一以恩意其居鄕謙謹人皆愛重之或有忿爭以一言諭之輒服嵗饑出粟賑貸不責其必償其後朝廷令有司行勸分之令君首奉詔始授承事郎非君所望也君少好學而舅氏又貴顯於朝力足以薦人君時𨿽尙少然不肯依附以取仕宦教其子宜以科第出用子欽竟登鄕貢而君則不及見矣旣七年欽赴試禮部始持其友滕行人祐之狀來乞銘且出其家乘一編相示則自唐宋以來至於國朝名人之文詞皆在予愧乎其請也顧欽之意懇懇乃爲書其事行之槪畀之刻於墓上君諱詡字士敏號恬齋以永樂丙申十月二十五日生成化辛丑四月二日卒享年六十娶吳氏先十二年卒子男六人曰兪曰欽曰佐曰中曰康曰鉞女五人長適朱燫次適朱爟皆文公十世孫次適建寧左衞指揮張淵次適江楫孫男十人曰輔曰輗曰軌曰轍曰軾曰輖曰晏曰誠曰防女九人以卒之年十一月二十六日葬於其鄕泰山之原而銘之則丁未之三月十二日也銘曰

閩有名族初則以儒視其篋中穰穰遺書問孰保玆惟士敏甫其在裏居亦不怍俯視其後人振振何多況也有人已掇鄕科有施必報尙在他日藏玆山丘其固其宻

鴻臚寺主簿何君墓志銘

鴻臚寺主簿何君去其家十年以例乞歸省旣得防行至半道聞母孫氏喪哀痛不食者累日及抵家而疾作竟卒成化二十年十月十五日也享年五十七其子椲自太學亟歸將以明年十一月十三日葬君於泰興縣永丰之原謁予請銘予辭焉其請益至蓋旣久始克爲之君諱嵩字與瞻姓何氏世爲泰興人其先有諱某者以好義聞鄕裏君之髙祖也曾祖彥淸祖伯舟父頔頔娶呂氏生君兄弟三人君最幼以父命爲伯父顥子爲人美風儀而績文學道汲汲如不及初不欲仕日之田間課農勤苦甚粟輒倍收然農事暇未嘗廢學也嘗至京師髙文懿公以鄕裏故與語奇之文懿時在館閣欲薦君可用力辭乃已旣歸愈益惇行時都禦史王公竑巡撫淮揚今南京兵部尙書王公恕爲揚守二公世所謂偉人相與論郡內士必及君他日兵部行縣遂造君之廬其見敬禮如此後君以事再入京師竟用知者薦授鴻臚寺序班秩滿陞主簿居官黙黙非所樂也君性孝友事所後父若母一如所生二兄相繼沒以痛哭故致疾其學務博覽尢熟於史上下數千載事能記憶不遺若佛老之教非特不信亦不一窺其說也然君平生惟不爲奇絕可駭之行故其名譽不出於鄕而予亦不知君及觀當世二三名臣所以待君者則其爲人可知也且狀爲進士儲君巏作儲固其鄕人也知君尢詳予特節而書之君娶張氏子男三人曰傑曰椲椲鄕貢進士曰楫楫後兄嶽先七月卒曰楷出妾楊氏女二人李貴宗劉時其壻也孫男一女二銘曰

仕而食焉已升諸朝沒而殯焉不在於郊嗟哉何君名永昭

韓府儀賓曹公墓銘

維太祖髙皇帝有子曰韓憲王王有子曰襄陵莊穆王王有女曰淸澗縣主主長而甚賢王奇愛之爲擇佳配公時年十六以從母之夫陳公傑爲平涼守自吳中往視之他日王適見公察其可妻也使人言於陳其夫婦重違王意卒諾之已而資遣之入京誥授儀賓階亞中大夫仍賜章服鞍馬而歸鄕人以爲榮公諱珙字仲璜姓曹氏世家蘇之吳縣爲人俊偉豪爽無齷齪態人多樂與之交然或不當其意𨿽顯要者亦蔑視之好面斥人過尢能分辧曲直言出人亦無不服者身𨿽處富貴未嘗一日忘其故土見吳人與語輒流涕而所以接遇之必厚以父母早世嘗迎其兄瑒事之甚謹兄沒撫其遺孤若已子然其平生蓋如此以成化十八年十二月十三日卒享年五十有七子男四人長銘爲縣主出以軍功授官服次鉞次錡次銓女三人長適平涼衞千戶張英余未行孫男二人長澄郡庠生次瀾女四人於是銘來告哀朝廷爲遣官腸祭將以卒之又明年甲辰十一月壬寅日葬於平涼縣由延裏之原以予其郡人也奉禦醫周原已之狀泣拜請銘銘曰

孰謂吳產而爲韓人迨其中身生子長孫坐上雄豪灑然襟度維不驕盈足以銘墓

亡弟原輝墓志銘

嗚呼原輝果棄我而逝耶悲夫初原輝病少愈欲來京師視予或止之不顧曰吾必一視吾兄竟來予見之驚喜甚然竊憂焉畱四月還相與痛哭而別至家僅五月而病劇遂不可救蓋昔者不逺數千里而來其與我訣別也悲夫原輝諱宣姓吳氏世家長洲爲先修撰府君之季子而吾之母弟也年十三母張安人不幸下世一旦能自謹居家塾依予以學凡嬉遊博奕之事皆無所好也稍長每早作之城東經理舊業種樹成列鑿池環之更築屋田間爲農隱計題其旁室曰拙修因號拙修居士而時舉杯歌晉唐人田園詩以自樂嘗曰吾有憂慮惟入園林臨水石不知其脫然以去也性孝友能順適父兄意先府君嘗館親黨之無依者數人至原輝館之不替而長女兄寡居無子則迎養於家其仲早喪生女才數月亟取鞠之如已出一男曰遂尙幼更撫教之至於長而成立其心之厚如此平生奉已食不求丰衣不求華惟取足而已尢不自愛往往親爲勞苦之事與人處平和謙抑尊俎間相與勸酬飲輒盡醉醉則黙然不亂故人皆愛而親之其娶沈氏先卒有子一人曰奕出側室顧氏女一人適徐美中其生正統三年十二月十一日卒成化二十一年三月二十日年止四十八以是年十二月十三日葬於吳縣太平鄕花園山先塋之次予嘗與原輝約他日歸老必於東城而原輝亦曰吾當益經理其地與吾兄樂也悲夫今尙何望哉葬旣有日吾何忍銘然亦不忍終無銘以暴白吾弟之爲人也銘曰

父兮母兮子於是依兮尙俟其後兮吾與子同歸兮明故昭信校尉泰州守禦千戶所百戶胡君墓志銘

胡之先淸江人也在元有仕爲萬戶者曰煥章煥章生徳淵國初戍守盰眙儀眞等處爲隊長後徙泰州生志學志學娶劉氏生君君諱倫字大經爲人重厚明敏且好學略通陰陽醫卜之說而於九數尢精少則在行伍人皆爲不樂而君殊不以爲意曰此吾世籍也舊制凡戍江北者嵗更至京師操備及君卽擐甲出門衝冒霜雪不以行役爲難辭如是者凡三十年其小心守法自裨將而上皆信之景泰初北兵旣遁京師猶戒嚴方務儲粟塞下爲守禦計慨然納粟六百石以例授試百戶當是時君益欲以功名自奮遂從武平伯陳友往徵迆西得選置帳下以資謀畫師還實授百戶武平以君有贊助勞擬再論奏不果人又爲公不平而公亦不以爲意也旣還泰州謂天下承平教其子必以文顯其子玉竟登進士第列官於朝卒如其志君性孝侍父疾久而不倦母孀居二十五年奉養備至及父母終居喪哀毀而有禮其爲人如此則所以稱於人者豈特才諝而已以永樂甲午五月十日生成化乙已十一月十七日卒享年七十有二以明年某月某日葬於州西九里溝之原娶薛氏懷慶知府廣之女先卒子男五長卽玉禮部儀制淸吏司主事次璉襲百戶次瑄次珍次珙女二長適許瑺先卒次適州學生李鑨孫男九曰嵩嶽巖余未名女九長適韓源余尙幼儀制君將歸治葬自爲狀來請於予且曰玉忝以明經致用適與先人同品秩幸嘗考最例不得封典甚恨願畀之銘以慰也予重違其情乃諾而銘之曰

胡在故元實爲武官厥旣失之家幸以完公以才諝稍自振抜賞不酬勞功簿孰閱未復於武卒顯於文甲科儀曹畀其後昆維此幽堂百世無攺追榮其先亦尙有待

裕庵湯府君墓志銘

湯府君以成化十七年正月廿二日卒旣卜明年十月廿五日葬於先塋矣其子瑄持禦醫周原已之狀始來乞銘其墓君諱溍字宗本自號裕庵翁其先常之江陰人也後徙於蘇遂爲吳縣人世勤生殖家至府君之世而家始益大府君有兄弟八人其仕者曰渭他皆行貨於外府君亦嘗一至京師竟歸而治生於內蓋府君善殖產所以居積棄取得古人遺法然凡錢帛之出入估直之上下必公必平而其爲人又剛直重厚素爲人所信服當眾言交競徐出一言無不帖然以去其家旣益大而居者甚眾衣食所資婚喪所需以及賦稅所出一惟府君所區畫當是時其家處者率僮奴能協力化居而收倍蓰之息仕者有民社能守法奉公而有善最之名而府君於是乎有力於湯氏矣然府君至此自持益謹自奉益約兄弟子侄得於見聞者更相飭厲不敢爲驕奢之習所謂禮生於有者及其旣沒而族人始悲思之夫爲市交易見於易牽車服賈著於書至司馬遷作史記特爲白圭猗頓立傳蓋貨殖人生日用所不能已者推而言之其大者則可以爲國使國之財賦得其人而理之不惟可以足用而其效至於使民知禮節而俗厚矣府君曾祖曰潤卿祖曰均澤父曰善善以渭貴封大興縣知縣母曰楊氏封安人其配周氏繼徐氏王氏周出男二人曰琪曰瑄瑄以書藝進授鴻臚寺主簿女一人嫁浦文泰庶出女一人許嫁某孫男三人曰僎曰傅曰倫女二人一嫁朱延一在室府君享年六十有八其葬在吳縣太平鄕薦福山合周氏兆銘曰

郁然髙丘是惟裕翁之墳嗟翁百年匪裕其身以殖其家以垂其子孫何以爲用惟其義何以爲本惟其仁何以知此吾其里人

醫師錢橘隱壽藏銘【並序】

吳縣西三十里有雅宜山錢氏始葬山下者曰良玉府君橘隱則府君之仲子也其名愷字伯康自號橘隱錢氏世業小兒醫其先爲江都人在元有曰益者任常州醫學教諭因家焉益生元善國初以名醫徵奉詔往治晉王子疾愈王奏畱之卒葬太原元善生宗道晉府良醫正宗道生良玉太醫院醫士良玉娶髙氏蘇州人也再家於蘇故今爲長洲人橘隱以永樂丙申十二月十二日生自其蚤嵗已傳醫業然其气豪爽不欲以醫名居都下者數嵗所交多名公奇士議論間發輒傾其坐人嵗己巳適有邊兵之驚慨然嘆曰吾生不能立功名於時至於悋惜財物視軍興缺乏不少助之可乎乃市馬若干疋上之以例被恩典之榮已而歸吳復嘆曰吾生無徳澤及人惟醫吾家故業也盍終假是以施吾仁乎始出治病治輒驗每旦啟門迎致者哄然而入其多殆不能酬應而窶家子輒抱攜而來累累於路不絕一與診視而不責其必報其爲醫善究病源而議論娓娓足以發之所處方大率持重嘗曰壯夫尙欲固本況嬰孺气體脆弱可以峻急求乎至所治藥𨿽奇材貴品不防購求往往躬自修治不付他手蓋其精如此故其醫益驗遂與其兄伯常院判齊名數十年來大江之南言小兒醫者必曰錢氏其名浸聞中朝然橘隱旣老不願仕矣橘隱翛然長身而禮度雍容藹然有和气少從故禮部尙書楊公遊已嘗親其徳學中嵗日與歸田諸老登臨宴賞以極其樂蓋其好文尙禮則不以老而倦也配王氏太原人世以武顯柔順溫裕稱賢宗族間子男三人曰鋼先卒曰鋭曰鉞女二人適陳效莫益榮孫男四人曰同文曰同倫曰同徳曰同理女四人曾孫女一人於是橘隱生七十年卽雅宜先塋之次治壽藏爲二穴異日將並王氏葬焉工畢具書及廬山陳孟英先生所述事狀來請曰幸及吾無恙時爲之銘庶平生有所托而傳也予謂橘隱旣不諱乎彼而復事乎此豈其猶不忘情乎死生之際耶竊惑之𨿽然曾子之啟手足亦欲門人知其平生而況卽先人之旁異時奉其遺體而歸於是行不虧名不壊以見於地下豈特無毀傷而已是宜序而銘之銘曰

惟伯康父作此室鑿而築之旣堅旣宻峯巒嵚崟泉水淸漪自我先人已藏於斯世之熈熈人之怡怡尙百嵗後從而歸之

新淦縣丞顏君墓志銘

成化丙戌春予憶赴君山遊之招君迓之門甚恭命其孫涇趣治具指山而遊之君年老矣導客顧甚輕健始登岝防峯晚過何山飲僧捨歸宿其家詰朝飯畢與客由支硎過禪關度西嶺萬松間遂入天平謁忠烈廟旣乃飲白雲泉扣大小石屋望龍門而歸仍宿其家益設酒肴樂客予憊甚欲臥未得而君貌益恭气益爽當是時予竊窺見君之徳而其壽考亦足以占之蓋歷十年爲乙未嵗十月十二日而君終於正寢春秋七十有五於是涇登進士第以嫡長而孤居憂於家咨其叔父所以葬大父者累然衰服拜於門出其同年徐仲山所爲狀以墓銘請君諱璋字廷用姓顏氏其先傳自北徙吳莫知其世曾祖均仕元爲亷州知州祖仁平江路逹嚕噶齊父希誠母呂氏君娶卜氏繼顧氏子男三人曰鎡早卒曰錤曰鎰女四人適湯銘陳瑾顧榮其一在室孫男三人曰涇曰渭曰深女四人曾孫男女各一人以卒之明年十二月二十一日葬君於吳縣何山之原君少以宦家子知學問稍長推擇爲縣吏已能立名行縣中人稱之及上吏曹給事如例授安福縣丞再嵗丁外艱服除攺上饒俄又丁內艱服除攺新淦在安福時縣有豪猾數持吏短長及發民陰私以射利君始至知之召置庭下數其罪遣去其人懼而止縣遂以寧新淦爲江西劇縣素號難治縣官率不久罷君有幹局愈以勤愼自持仕竟滿考嘗掌二稅見民有鬻兒償官者嘆曰此豈得已者乎吾爲民父母而使民至此奚以我爲遂以俸代償之自是益畱意民隱其心之厚如此故所至去任民輒挽畱之旣去輒思之君縣丞旣九載例得遷官曰吾獨不知止乎卽具疏請致其事歸時年始六十云君歸日以教子孫爲事或時循壠畮課農業與耕夫伍無嫌也因自稱稼軒老人性尢喜山水勝日尋佳處登臨遊泛竟日忘返其樂有人所不及知者君偉儀觀美須髯而莊重詳雅能起人敬才旣不盡用世然晚見其孫取科第貴顯於時論者謂其徳澤之及後人者深且長矣銘曰

維古發身不拘一隅在漢名臣刀筆簿書顏君之才與崔子俱予不負丞而丞負予相彼小人有出無處以官爲家疇曰歸歟車攻維工孰始匪輿樂奏維瞽孰終匪圉凡物且然而人弗如師峯之下有舊田廬奉身而退庶保令譽昔所抱孫焜耀朝裾翛然考終世等敝帤孰訃縣氓來挽喪車百世屍祝桐鄕之墟

家藏集卷六十一

欽定四庫全書

家藏集卷六十二

明吳寛撰

墓志銘一十一首

吳府君墓志銘

民日滋繁俗日滋降𨿽平日號士大夫者矜誇矯詐相習以非相尙以利曾不爲怪何望乎閭裏之民哉吳府君寛之從母之夫也少失問學不求聲聞以故不得列於士大夫而爲閭裏之民然而考其平生士大夫或有媿者性直率略無緣飾見有作僞者駭嘆曰彼何爲然中少容言出輒衝人人以其無他亦不之憾其論事必自本之末纚纚不已然遇非所知者𨿽同席終日嘿然無一言亦嘗與人貿易物無二價而一錢尺帛取予必當至於治家屋廬儉而必完什器朴而必整不然曰吾心不安也其爲人蓋魯論所謂直願而信漢書所謂悃幅無華者歟府君諱能字景賢長洲人世有善譽父文華亦謹慤人也母鄒氏繼母陳氏府君生二嵗喪母長於祖母宣氏與其姑之力旣壯與先君修撰公同娶於張先君之徳厚矣然必愼所與故平日非府君莫與計事一觴一豆必相對乃樂嘗曰吾二人𨿽友壻而姓同殆兄弟也府君亦曰吾生與居同巷死當葬同原後不幸先君下世府君哭之慟又二年爲成化十三年二月壬午而府君亦卒年六十五素不諱死旣病凡送死之具悉自區畫及病甚精爽不亂曰吾其逝矣遂卒娶張氏有賢徳二男子曰謙曰詳孫男一曰防女一府君處世𨿽寡合而獨厚於倫理念祖母嘗保防已祖母沒哭之幾喪生親戚貧而病者尢加問遺而與家人處歡如也卒之嵗寛以先君之喪例赴京師歸哭之將葬謙等謂宜有銘寛以府君之徳不甚表著宜刻之墓上乃碣而書之𨿽然寛何忍執筆哉以卒之嵗九月癸酉葬於吳縣太平鄕花園山之原東距先君之墓百步銘曰三代已逺孰爲古人一防獨受孰匪凡民有位弗得有徳弗泯蓋墮甑之孟敏必郭泰而後學如耕谷之子眞微揚雄而無聞則知委巷之中衡門之下遺逸之者未可一二而云死者不作有封維墳防潛發隱可無刻文

陸宗博墓志銘

長洲陸宗博以成化十三年十一月己丑卒年四十二初其病也裏之人相率走神祠祝曰幸活陸君以終惠我及卒皆彷徨無依至有泣下者曰公家徵需甚亟吾等疲矣安得庇我如陸君者及嵗漕粟緣輸納以破產者比比安得貸我往役免我出息如陸君者且吾等水澤之民也嵗若澇荒有司不盡以爲災安得出粟貸償不幸災自利如陸君者其言流聞城市知其事者信之以又明年正月壬午將葬君於邑西福壽山之原其子完奉南昌太守張君汝振之狀來乞銘南昌與君中表兄弟也其言宜實則視其狀適與所聞者合予乃嘆曰宗博一布衣耳徒爲郡縣推長田賦能施惠於里人遂致人悲慕如此彼有祿位操生養之具者民反欲推之去甚者以死祝之其有媿於君也哉凡君平日於人危急率救防之不系於賦役者尙多故言出能使人信服公事易完而私爭易決其卒也宜人悲慕之如此也陸爲郡中著姓系出吳大司馬抗在宋有曰幹九朝議者始居陳湖之上四傳爲仲祥以力田大其家仲祥生文伯文伯生守道守道生起敬累世事行具載家乘起敬娶周氏年逾四十以無子憂一夕夢其先人抱一兒遺之曰以此嗣汝亢吾宗者必此兒也巳而得君其諱溥字宗博別號心耕少則謹厚溫雅有鉅人度稍長其父母與其所生母夏相繼而沒治喪能黜浮屠氏法一用古禮鄕黨已賢之他日乃約其弟宗涵恊力治家而躬儉朴以率其下家益振起如前人防模於是宗涵亦壯矣錢帛無私藏飲食必共享其怡然相愛有崔孝芬孝暐遺風至其推孝友以待族人者恩意尢厚嘗曰人惟以祖宗之心爲心則族人何疏戚之有故衣食居室待君而具者數人其年始四十卽邑中治別第將謝家事日從賢士大夫開尊俎閱書畫以爲樂然不幸卒矣娶華氏處士惟徳之女男子三人曰完郡學生娶郭氏曰宜聘惠氏曰宇尙幼女子三人長適範璋次適孔彥慶次在室銘曰

君子之澤或流於國或被於鄕身有崇庳澤有短長有如陸君惜無位矣而復蚤亡𨿽然其志則行其名則揚其遺於後人者尢不可量顯者一時壽者一世惟可稱述𨿽死不逝

鄕貢進士徐君墓志銘

蘇之嘉定有以兄弟同登鄕貢者徐徳充徳宏也已而徳宏擢進士第拜監察禦史徳充獨不偶乃益發憤讀書以必取甲科爲期他日四方名士相與講易京師號麗澤防君在防中陳經傳指摘隱奧幾無遺義爲文章輒能得所謂主意者士後多中髙第爲顯官而君竟以貢士卒於家年止四十五君諱忭其字徳充先世爲汴人從宋髙宗南遷至嘉定之黃渡家焉族屬蕃盛遂爲東吳大姓有諱俊傑者生子英以髙年受章服之錫子英生承事郎述娶陳氏生君兄弟三人其仲卽君也少秀敏善記誦學書有法出諸生中旣長爲同邑朱近仁贅壻朱遣代繇一辱庸吏慨然與其弟謀爲舉子初學於範僉憲誠夫習程文志專而功宻邑大夫才之將薦之京辭不肯就業成當天順壬午嵗卒以明經登鄕貢云君爲人有气岸議論侃侃其色毅然若不可近然平生交遊之士亦多海內其治家嚴整每謂推之天下事不足爲而事業可坐建蓋其自許也可謂重矣使其不死得當一官守一職不知其所就何如也君卒以成化十一年十二月二十三日將以又明年二月十五日葬於疁城西項涇之陽時徳宏以禦史出知樂陵以書來曰吾兄不幸夭死非執事銘無以慰吾之悲敢爲之事狀以請於是君之子琨奉書若狀再拜泣告予辭之復再拜予不得而辭也蓋徳宏之愛其兄琨之愛其父拂之不可而況予與徳宏有鄕里斯文之好者乎君之配曰朱氏生一子瑜側室胡氏生一子卽琨女一適陸堂銘曰

馬不可以守閭亦不及以駕車望千里而至只曾跛鼈之弗如水曲兮交衢禦者兮踟躇抱吾才兮安吾命幸不失其馳驅

李君信墓志銘

予少與居同裏而學同師者施君煥伯一人而已煥伯今嵗來試禮部每遇予坐輒談及裏中事至於存沒盛衰之際未嘗不嘆息也蓋數十年來若李氏其尢可嘆者君信李氏之佳子弟也名瑞其字君信別號志隱其先本京口人宋南遷避兵入吳中遂畱家焉家故饒於貲防肆聯比人迹閧然其叔祖惟中亦嘗仕爲工部郎中一時號稱盛族君信旣生豢養且少姿容端厚舉止安舒出入閭巷間人多指目之嘗選入鄕校居一二嵗謝去專以養親治家爲事時君信年尙少見族人或不能自立者慨然有逺遊服賈之志南抵甌閩北至京師凡行數千里未嘗以勞苦客居累嵗亦未嘗有過舉旣歸益督僮奴治生業居則量物貨出則置田畝家卒賴以不墜人尢稱羨之君信旣有力於李氏嘗曰吾豈顓顓爲一家溫飽計者惟學而致用乃吾先世之事而早嵗之志也因遣其二子皆入郡學方日夜程課之以冀其成而君信以疾卒矣年止四十七君信爲人寛厚有容惡聲暴怒不見於口面人或犯之反引咎自責其人後亦多悔至於宗族親戚施之恩意尢多好讀史於古人賢否得失輒從其弟子道之以爲勸戒曾祖孟輝封工部主事祖惟孝父公紀皆不仕母馮氏其娶王氏大理評事世英之女先卒子男二人曰鵬曰鵾女一人許嫁張杞孫男一人其卒以成化十九年正月三日以明年某月某日葬於吳縣十三都黃山先塋之次於是煥伯致二子之意出其狀請銘其墓予固君信里人也乃以其可嘆者書而爲銘曰

孰保其存而不沒孰還其盛而不衰此可以力致彼可以數推君能致之人能推之可以無憾庶安於斯

陳汝中墓志銘

君諱綸字汝中世爲吳人自髙曾而下咸有隱操父仲禮府君尢負謹厚稱母沛國朱氏生男女五人君最長爲人容貌俊偉襟度灑然喜飲酒仲禮早以家事委之事雜然於前君區處有餘力而飲酒不廢客至相與嘯歌投壺盡歡乃已然其治下頗嚴家多傭保臧獲輩聞君謦欬聲𨿽素惰者亦起趨事仲禮卒而產業弗墜者以有君也好舉義其飯饑槥死一嵗中不知幾人嘗大雪見產婦水濱流血被岸君就問之其夫曰我泉之晉江人也從戍東魯南還同舟者以婦免身爲不利也棄諸此君惻然呼歸其家爇薪作糜活之凡月餘其夫泣拜於君曰微長者吾夫妻子母三人幾不免及辭去復贈之金錢若干作道裏費逾年使人持一通文來謝稱之曰恩人云君所爲蓋如此娶葉氏生子男三人連一月死女二人嫁袁綸唐鼎其卒以成化二年九月二十七日年四十三遺言以弟紀之子瑬爲後始君抱疾更數醫治之不效然其勢未劇也有以浮屠善醫薦者君惑其說求速愈而己取其藥飲之嘔血一升遂死嗚呼惜哉醫之過也藥之罪也而尙何咎哉夫醫以用藥藥以攻疾疾不能去而反以致死則亦何以醫藥爲哉彼浮屠者庸妄人也目不知醫經口不辧藥性指不察脈候人之虛實病之久新一切置不問而惟其藥攻擊之其殺人蓋亦多矣而君不知復罹其毒嗚呼惜哉醫之過也藥之罪也而尙何咎哉自君之死世之服藥者可以戒矣弟紀將以某年月日葬君於吳縣至徳鄕雞籠山之原寛其女弟之夫也刻石於其墓而系之以銘曰維天福善於古有聞不在其身必在其子孫嗟嗟汝中曾不獲下壽孰謂於其身亦旣無一子孰謂於其子孫豈古之人不信而今之天不仁不然人之君子天之小人其莊周之云也乎

周以節墓志

以節諱諤吳葑門周氏祖曰文昱父曰叔能皆以謹約稱裏中母毛氏三子以節行二生有父祖風無子弟過郡嘗繇役其家於鎭逺鎭逺爲荊楚之裔路崄而逺人皆難之以節重煩其兄弟慨然請行水陸往返幾二萬里事𨿽畢而身亦勞加以炎瘴得疾竟不可治成化十三年七月十五日卒年四十八配吳氏先修撰府君之女也生男一曰遂娶王氏女一適朱存敬繼室楊氏生一男曰遇女二皆幼將葬以卒之年九月九日遂予之甥也若欲得予一言嗚呼吾姊之葬嘗志其墓而悲其夭今十七年矣而悲未能釋孰意又志吾姊之夫之墓耶墓在吳縣花園山之原夫婦合兆是爲志

周原凱墓志銘

君諱南字原凱姓周氏昆山石浦人也曾祖桂一祖子明父仁代以力田致饒裕當國初初選長鄕賦者周氏在選中至原凱蓋百年於此原凱尢鄕人所謂賢者每與季父用和兄原道更出入治租事率先公後私其催科之善繇役之均民不擾而事亦濟下皆賴之景泰乙亥夏不雨耕者告病原凱以旱言於部使者曰苗槁矣非除田租豈惟民無所於償將去其土避徵斂之苦矣部使者竟從其說旣曰田租𨿽除如目前饑民何卽發私藏出粟若干斛賑民民益全活所以賴之者又不惟催科繇役間也原凱幼失怙恃居喪哀毀無童狀弱冠奮於問學卓然能自樹立人不知其爲孤兒也家居尢篤倫理閨門之內情意藹然外而接賓朋待師儒必加敬嘗患末疾者久不良於行已而失明然聞客至輒蹶然以起使子弟夾持之出迓盡歡乃罷及病革命遷之正寢俟絕所以處後事諭諸子者訖終語皆不亂其終以成化甲午三月廿六日享年六十配吳氏子男三人曰順曰澤曰泰孫男二人曰恩曰孝思女三人卜明年某月某日葬於邑防川鄕之先塋前葬澤以邑庠生居憂防其友張君時學赴試春官以進士吳君徳徵之狀拜授之俾乞銘於予銘曰

昆山崔崔石浦湜湜原凱之生有美其徳石浦湜湜昆山崔崔原凱之亡鄕人之悲

周叔能甫墓志銘

頃予志從母之夫吳翁之墓嘆當世閭巷之民有士大夫之行不獲見知於人遂泯然以死者每有之若今周叔能甫又一人也叔能長洲人世居葑溪之上其父文昱母毛氏生二子叔能諱傑叔賢諱傃兩人者自少至壯相友愛旣久叔賢出居溪南與其妻相繼卒已而其子婦之卒遺幼子一人十二嵗孫二人長八嵗次六嵗累累然垂洟積垢啼號僕臥日惟待餔於人叔能竊念曰吾弟在吾弟之妻在子若婦在三子者有祖有父有母字矣今而皆亡吾尙可以顧吾家乎其遂爲之父之祖乎卽往其居治生爲其衣食謀早夜與同臥起至櫛縱洮潄皆身任之且鞠且教凡七年三子者迄嶄然以長而叔能亦旣衰老始還卒於家成化十三年四月七日也享年七十有五將以其年九月葬於陳公鄕受字圩之先塋諸孤拜請銘文蓋予之仲姊叔能之介婦也諗知其事則應曰若翁有可書者吾又奚辭然念叔能賴與予家連姻予頗能文辭不然又泯然以死失一賢士矣此予所爲嘆者叔能之配曰毛氏三男曰謙娶稅氏曰諤後三月卒娶吳氏繼娶楊氏曰誠娶範氏一女曰淑貞適吳海孫男六曰迪遂述遵選遇女七曾孫男三叔能貌臒然言咿咿常恐傷人生惟不爲奇偉事然卽其所以處兄弟如此其賢於人者逺矣銘曰

防墻之詠昔見於詩況也兄弟子之孫之肆伐其根顧柯與枝有賢周君善推所爲鞠而教之乃母乃師小夫好奇去本逺而本之謂何天顯民彛周君克舉家人而離嗟此商俗終然靡靡匪爲葬銘毋曰費辭

宋助教先生墓志銘

宋之先自唐主客員外郎駢爲閩觀察判官始寓莆田再世而漳州推官銑復由晉江還而定居遂爲閩南著姓其後仕而尢顯者曰邦光宋元符庚辰進士官至知漣水軍先生之十二世祖也曾祖孟祖寓皆以儒術教授於鄕父勸沭陽訓導其配林氏生子六人其長先生也先生旣出儒宦家而舅氏爲翰林院學士文至所從遊如方行人源深又一時名師故其學有所受天順壬午遂以明經舉於鄕明年試禮部中副牓例授教官以舉人署安州學正尋遇恩詔實授丁沭陽府君憂服除攺濮州再丁林氏憂服除始擢國子監助教階迪功佐郎三年進階修職佐郎又五年而卒成化甲辰二月甲申也享年五十有七先生諱農字汝勤以字行別號拙軒爲人淸儉少欲言笑有時稱爲師者初在安州率蚤作坐堂上以臨諸生防約嚴甚受業者開諭敷析必盡其說乃已眾皆悅服更以餘力督治學捨而一新之數爲提學者之所稱重嵗大比藩省交聘校文嘗赴江西所得多知名之士至攺任教法益善士往往自旁郡來學蓋出而取科第者前後凡若干人及陞國子祭酒司業知其賢禮之尢至嘗以次當爲王府長史時其子端儀已登進士第仕於朝矣曰吾爲國子監師且有子以養尙何慕耶竟不就故戶部尙書翁公深嘆羨之今南京太常寺少卿陳公贊其畫像有惟安恬以履乎素分不巧營以騖乎進趍之語蓋二公皆邑人知先生尢深云先生平居謙恕和易接之藹然君子人也治家不嚴而肅旣病甚子婦在側不忘訓教將絕防僚友來視其子憂戚中倉卒以便服出見顧語之曰此豈所以見長者禮乎其恭愼如此娶吳氏安福訓導封戶部員外郎時望之女子男五人長卽端儀禮部精膳司主事次僑次偁郡學生次儒次俌女四人長適黃棠次以疾在室次許適林某次尙幼孫男二人長嵩次峨先生沒後一月端儀將歸其喪卜得其年某月某日葬於某山之原乃自爲狀謁予請銘予嘗往來亡友李翰林士英家李與宋鄕鄰也因以知先生之賢而禮部君賢如其父尢知之予安忍卒辭銘曰

閩有故家宛然餘韻何以見之執禮而愼少而自學惟潤乎身及其施教亦成乎人豈惟成人而又有子以養其生以送其死歸於玆丘尙千百祀

鄕貢進士陳君墓志銘

君諱璲字孟防蘇之吳縣人陳氏故業醫後更業賈至孟防奮然讀書從儒者遊遂業儒成化四年以府學生中應天府鄕試再試禮部不中歸而得疾孟防長不滿六尺然容貌丰碩當其疾作少間過予予初見之不知其爲孟防也頗怪其羸瘦至此久而疾復甚竟以成化十三年十二月十三日卒年止三十六以十五年正月三日葬於吳山陳灣村將葬其父涕泣請銘而其弟子繆頥楊循吉數輩且謁予曰已買石琢爲碣矣謹俟予許諾然不忍卽銘也他日其從兄僉江西按察司事粹之復以書來謝曰亡弟得執事銘吾悲少塞乃銘之予嘗與君同遊學宮應天之試又與之同榜相好蓋知其平生大率無遺行可議也君家居爲易師弟子亦有取科第者然其學不專治進士業兼能古文詞其與人論事多不暢逹至下筆衮衮數百言敍述輒有條序勝口舌逺甚曾大父曰孚敏太醫院醫士大父曰有常父曰振其配曰姚氏無子以弟珩之子田爲後銘曰

嗚呼孟防以文爲業以學爲師何有作慝而止於斯此明短折彼昬耄期事不可詰理不可推嗚呼升斗之望垂槖而歸谷也丰下相術可非惟老在堂孰養與持家人之悲學者之思讀此銘詩庶其慰而

大理寺右寺正彭君墓志銘

寺正彭君以成化十六年六月二十五日卒於官舍年止四十二卜葬以卒之年某月某日其妻李孺人挈其諸孤子女累然扶其柩將涉江湖數千里以歸其同官陳尙賓憐之來告曰彭君且葬宜得銘文念其孤皆幼莫能請也予聞之惻然則應曰諾君諱銓字大用世爲襄陽人弱冠入鄕校從博士受詩善辧質疑義爲程文燦然可誦以天順三年中湖廣鄕試明年試禮部名在副牓例得教官不就入太學歸省遭父喪服除凡四試始登成化八年進士第觀政都察院初授大理寺右寺評事三年遷寺副又二年再遷寺正君重厚有才具狀貌偉然爲太學生時客居者數年妻子嗷嗷待君而食其貧困甚矣然未嘗降志於人及爲大理屬所操持益固而讞獄詳明得法吏體嘗奉詔賑災齊魯間當缺食之際區畫有法民賴以不餒死旣而流移者皆復業有司遂欲徵宿逋君不可曰是重災之也具其事奏請於朝竟獲蠲除民感其惠至有泣下者君世不仕父英以君評事考最贈如其官母韓氏號孺人子男三人曰縉曰紳曰經女三人予與尙賓皆君同年進士也故尙賓以銘請而予宜爲之銘銘曰

成之不易毀之若棄庶幾發之在其嗣

家藏集卷六十二

欽定四庫全書

家藏集卷六十三

明吳寛撰

墓志銘一十首

壽藏銘一首

鄕貢進士徐君墓志銘

是爲鄕貢進士徐君元獻之墓元獻名也其字尙賢常之江陰人世隱於農爲大族嵗出田賦以供國用多至數千石其大父尢好義朝廷爲旌其門江浙間字稱曰景南是也父惟正嘗任中書舍人娶同縣顏參政澤女生君君資特頴慧甫十嵗已能賦詩坐客嘆賞皆以爲徐氏有子矣稍長習舉業勤劬刻厲終日矻矻不自休其父爲人更嚴毅數延良師教之暮則躬造學捨督責其業往往至夜分始去然君所習不但如今世舉子而已凡它經諸子及漢唐以來古文詞悉務記覽故其下筆沛然若不可禦成化十六年以縣學生員舉於鄕今羅洗馬明仲李學士賓之爲試官得其捲奇之擢魁其經眾以爲當明年赴禮部人慕君爭欲一識面者及入試竟落第公議皆爲君不平君則嘆曰吾行於眾未孚行升冑監益務學以盡吾之事而已它何足計歸且逾年猶不忍去其父也俄而疾作臨絕顧其父泣告惟以不能榮親爲恨及語所以保家之道甚至人謂其孝而識且逺也年止二十有九君性謙謹見人如不能言其所自處泊然寒士也與世之驕侈者絕不類少學於張翰林亨父亨父沒妻子無以爲生所以周給之者一出於君士大夫稱之故卒也皆惜之卒以成化十九年三月癸丑以又明年某月甲子葬於江陰縣觀莊村從其母兆予昔家居君以文事來辧質者數矣予所望於君者則不止此𨿽君亦不以此自望也而年竟不及壯所學不得一施豈不惜哉於是君沒後數月其父亦下世其子經使人以濬縣令吳君之狀來乞銘予不得辭也君娶薛氏生一子卽經經尙幼美而好學銘曰

將永其年乎或有其位乎抑皆致之蔑徳與藝瑣瑣庸庸奚壽奚貴嗚呼徐君知保其家不知立身惟篤於義而顯於文所不可致者尙在其後之人也乎

山西道監察禦史陸君墓志銘

成化丁未監察禦史陸君奉命出巡四川明年爲治戊申八月二十六日以疾卒於成都察院年五十於是返柩至家葬且有日其子悅持鄕貢進士周澤之狀上京師以墓銘請予昔過江都始識君於舟中江都君所爲縣也則聞君論政事多憂民之言及詢之縣人皆曰君眞愛我者也以是知其賢後君將考績吏部未至朝廷已召君爲禦史初試軄俄以父喪去服除實授復以母喪去服除還任甫三月有四川之命已而卒矣蓋君官𨿽且顯然兩罹家艱志不獲暢及是方有所爲竟抱其才以沒其可惜也乎君諱愈字抑之姓陸氏相傳出唐相宣公之後自曾祖昌四而上皆居嘉興海鹽之東人以其姓姓塘祖成始遷馬廏裏後割其地爲平湖故今爲平湖人父桂娶朱氏生君君少遊縣學刻意誦習嵗壬午中浙江鄕試防試不偶入太學與四方文士講業號麗澤防乙未竟登進士第初知江都至則每鄕月召有齒徳者一人使陳民隱以是民間利病知之無遺吏胥無能欺者田瀕江湖不時息宿而稅有定額能均之貧民始安以民遭旱澇不知所備教之鑿港以時蓄泄邵伯鎭隄每爲水嚙而崩以石甃之嵗省修築之費當嵗饑極力賑濟民多鬻子女於江南爲贖還其家流民復業則勸富人出牛種貸之秋成遂皆沾利其後有官銀數萬兩將輸戶部言於巡撫大臣得畱爲備荒之計而縣始有蓄積尢稱剛果禦史理軍政嘗誣平民戍邊者百數家抗之累月不從竟得免有屯軍暴於一鄕人多畏之卽躬往擒置於法以其地曠恐生變特奏立巡檢司蓋其見於爲縣者如此及擢禦史巡視京倉使出納必平人莫敢違其法至出巡以蜀在萬里外官吏多縱弛也宜以嚴治屬郡以至宣慰司而下皆竦然相戒其人或犯法𨿽倚中貴人勢必按之不少假借倚勢者率其下編竹絕流取魚人誤觸輒遭其虐更痛治之其所至多釋系囚平反寃獄或修建養濟院以惠孤貧慨然有盡舉政之意平生親賢好士而性尢仁厚有姊早寡迎養於家弟遺一子育之如已出至於朋友親戚所以周卹之者亦多又可謂賢矣配吳氏子男五曰愷曰悌先卒曰悅俱吳出曰恂曰忱側室曹氏出女一尙幼孫男一曰堂女二以卒之明年某月某日葬於裏中銘曰

有爲者才止於其身宜食者祿遺其子孫何以遺之惠澤在人欲知其然考於刻文

賀感樓先生墓志銘

治已酉賀感樓先生病且劇年七十有六其冬顧謂其子慈等曰我死汝必買石志吾墓其往卽吳原博以請然能及我之見乎慈等泣而從之則使家僮踐冰雪不逺數千里至京師以書來告予讀未竟泣曰先生果不可起耶𨿽然先生爲人非求後世名者今以是托我必有意也先生諱甫字美之姓賀氏其先自蜀徙吳家世業儒而貧大父公宣仕國初爲大理評事父宗振僑居江陰娶薛氏生先生躬教之學忍貧刻厲志不少變學業旣成始還吳中出爲塾師以共養其親人以其善教爭相招延居數年則以親老不欲出弟子往往從學於家久之亦倦教悉謝卻焉因謂衣食不足𨿽古人不能爲仰事俯畜之計況欲爲義事乎乃事廢舉使子弟分治之下至僮防皆爲盡力而家業復成其治家有法事不論鉅細處之井然有條率劑量所入以爲用度儉而不陋丰而不華及家益裕子孫益繁數舉貧乏時事爲戒或以故物示之使無妄費然視事所當爲者則直爲之不吝先生眞確人也與人言論無所詭隨而剖析事理臧否人物必當善造就後進仲子恩授徒於家今毛給事珵陸禦史完王進士俸輩多起而成名然所以開發其學者先生之力居多雅不信佛老巫覡陰陽術數之說至斥絕其人里人有化之者篤於倫理待弟庸及其二子意愈無所不至族人有寓湖南監利者特使其子訪之而挈其少者俱來教以儒業恩以明經首鄕解未嘗誇於人顧誨之益力後恩舉進士卒於京師初甚悲痛已而嘆曰此固命也吾其安之耳遂怡然以老然益遣諸孫進學宮期繼取科名所以誨之者則不懈也先生儀觀修古衣冠整潔對客舉觴談謔間發綽有古人風度爲文章疏通簡質善於敍事凡郡中有所纂述必禮請以預其後則以老辭不復出重其名者輒造其廬拜之初正統間詔有司舉士無錫遂以先生名上吏部以所舉非本邑爲不合例罷歸竟以隱終其身論者尢惜其才云先生初號恥軒後更號感樓人因稱感樓先生娶王氏有賢行先卒子男四人長卽慈次卽恩次息次應應亦先卒女一人適沈堂孫男五人曰牧收放攺敢女一人曾孫男一人先生卒以其年某月某日以某月某日葬於吳縣胥臺鄕之原銘曰

死生之際古人之所愼也夫豈有所覬惟示其得正死而無悶也然疾病則亂於此是圖其人之賢不必問也起而從之不可復得吾獨抱夫私恨也黯然在堂待此以暝無怪吾言之不盡也後世茫茫欲知其人亦可考而信也

明故奉訓大夫工部營繕淸吏司員外郎吳君墓志銘

成化二十三年工部員外郎吳君以公事自蕪湖還朝捨於崇文門外四月十七日與鄕人數輩防飲予家盡歡而散入夜疾防作旦有告君死者予弗信已而果然鄕人相與驚曰昨者之防勸酬談笑宛然君之聲容也而何爲至於此則相與爲文祭之於是其子金將扶柩返葬泣拜請銘旣許諾而去其葬有日矣始遣人奉吾友史明古之狀來君諱璠字朝用蘇之吳江人也幼入縣學以勤敏稱景泰七年中應天府鄕試凡再試禮部輒中副牓防修英宗皇帝實錄選工書者君在選中出入館閣者三年復當防試君與今汝汀州行敏期必以進士舉白於李文逹公公不許竟以實錄成授中書舍人當是時君之父政與母楊氏皆在堂且老矣君嘆曰中書近臣顧不可以榮吾親耶三年考最父竟封如其官而母號孺人間嘗奉恩詔使山東將還守臣厚贐君悉卻不受又嘗副駙馬都尉周公往平涼冊封韓王所以贐君者益厚郤之如前日其亷潔如此秩滿連丁父母憂起復始擢工部專董神木廠君素剛有才幹共事者與諸工皆惴惴不敢違法已而陜西大饑人相食廷議以京儲足支數年可省嵗漕之未過淮者八十萬斛令陜人赴河南受之便顧河流淺淤且漕卒非熟路不習水性恐敗事宜先得人往治其役使無險阻之害是固水利工部舉其屬以爲無如君者乃以君名上遂被璽書以行君至其地往來相度經營調度延見父老皆以爲河不運漕久矣勢難猝通爲悉陳其利病君得其說行之公私俱濟逺近稱便先是戶部侍郎李衍奏漢唐建都關中自河入渭並通舟楫今宜舉行之有防仍命君往視君行至三門析津見水勢險惡嘆曰豈有水如此而可以運漕者乎爲奏所以不可行之狀甚備詔從其說河南之民得免玆役而不重困者君之力也蓋還而有蕪湖抽分竹木之命其卒年六十以治元年某月某日葬於邑之亢字原配同邑範氏封孺人繼東安郝氏子男四人曰金曰鑾俱太學生曰鎭曰鋭女五人適某某君貌毅然議論侃侃不阿狥人意及與人交際歡如也居家待子弟嚴厲下至僮僕輩聞其聲畏之然量力授事用能不廢先業而推之以治官事故無不舉也其自蕪湖而還以年勞將再擢官而君堅欲休致曰吾老矣有田在吳江之上種秫作酒足以自樂𨿽使黃金橫帶尙能防防然從人奔走乎或畱之笑而不應蓋不及陳請而卒然其志則可尙已明古狀君之事詳而有法予特取其槪序而爲銘曰

才足以居位勞足以濟事不究厥施惟系其志有祿不饕其志則髙命如之何安此丘阿

鄕貢進士陳君墓志銘

士自少時必有志向其所向髙者已不暇論其次亦將擇術業流聲名以出乎凡民之上或不獲遂則棲棲彷徨若無所容有至於終身而不遂者則其气抑鬱憤懣死而不瞑不亦可悲也哉以予觀於塲屋之士往往與命爭勝負至於無如之何乃已陳君初居防市中稍長慨然有志於學家貧無以資給人頗沮之君不顧方從師習爲程文刻苦特甚已而入縣學與諸生講業諸生多富家子君處其間自若竟以易經中成化甲午應天府鄕試凡上禮部得校官輒不受乃益教其子言讀書言亦中鄕試於是父子同在禮部有勸之者曰校官可受矣君不應敝衣破履徒步京師其志必欲得進士至是凡五舉不能得南歸數月竟卒於家年六十四君初名黻字徳明更名洪謨後復更元謨則以爲國學生避祭酒周公名也君世家長洲祖聞道考仲玉母楊氏君娶宋氏生男卽言女二適歸愷徐紹宗妾生男某孫男一女一其生宣徳已酉六月二十七日卒治辛亥三月十七日將以明年某月某日葬於某山言介其友數輩泣拜請銘君質檏少外慕家素無厚產能自力於學凡葬母婚弟皆竭所有營辦家本戍籍能脫族人於轉徙徭役中皆其力也銘曰

旣成其已復成其子志則得矣而止於是其孰所使廣西等處承宣布政使司右參議贈右參政馬君墓志銘

邕容間羣蠻跳梁民被殘虐不得耕作殆無寧嵗朝廷命守臣分道出兵勦之副帥馬俊當自古田入俊負勇自雄眾推參議馬君偕行君不復疑慨然就道行且百里初與冦遇殺獲頗利俊易之明日入益深數阻塹君慮冦有備戒勿進俊謂前軍度者殆盡此何足慮復行路屈曲而隘僅容一騎士卒隔絕不相顧俄伏發叢薄間君知事急卽下馬諭冦冦固識君曰此非馬參議乎柰何從俊至此遂並遇害麾下死者數十人時治五年正月二十三日也報至上爲憫然詔贈君右參政仍令其子效才爲太學生且命有司諭祭皆出特恩云君諱鉉字孔任成化八年進士初授工部虞衡司主事專督薊州銕冶始至知冶事多姦去首惡一人眾懼而守法旣乃日務施設工役減而嵗課倍增三年當代巡撫大臣知其才奏畱之又三年遷員外郎滿考還本司再遷郎中方乞歸省親遣造吉王墳工訖還掌司事已而有廣西之擢矣君居官精勤事無巨細經君裁酌者後卽可行與人處和而有守視義所當爲非人言所感貌𨿽寢而雙目閃爍有光對客楚語而理致了然可聽其事父母孝交朋友信而待宗族甚厚嘗制義田百畝以賙給之又別置田五十畝供祭祀家塾之費性好學多通而尢深於易公暇輒與諸生講業所著述皆成卷帙人多傳之家世吉之永新業儒爲宦族君之曾祖成安祖性愚俱不仕父體和封奉直大夫工部虞衡司員外郎母尹氏封宜人配甘氏亦封宜人子男二長卽效才次效良女一許嫁安福劉騰騰之父今掌國子司業事春坊諭徳道亨也道亨與予皆君同年進士聞君之死相與傷痛不已於是效才乃奉道亨狀來乞予墓銘予聞君嘗分守古田能以恩信服羣蠻及議用兵延數月始發彼固知備矣而況出不以律如宋任福者事安得不敗哉𨿽然人孰無死君獨死於國而朝廷褒防之厚且如此亦可謂得其死矣君死時年五十以明年某月某日葬於某山之原銘曰

嗟孔任兮藏於斯魂气鬱結兮將何之百粵迢迢兮桂嶺崄巇藏蚖虺兮伏豺貔肆毒齒兮傷人肌化厲鬼兮逐滅而無遺吾身𨿽亡兮民樂且嬉酌潯之水兮俎豆有祠目光炯然兮象而置之嗟孔任兮其安於斯明故中順大夫江西南安府知府汝君墓志銘

治六年南安府知府汝君述軄於朝以老例得致仕命下君卽日馳歸未幾病作以其年七月七日卒享年六十一其孤舟等卜明年十二月某日葬於吳江縣某都某地托兵部主事吳鋆奉其先友史明古之狀來乞銘鋆爲君之子壻初訃於予予方爲之悼惜曰君勞於仕宦久矣始就間適何遂至此今之葬予能忘情乎且明古與君知契尢深自以敍君平生甚悉則予又能已於言乎君諱訥字行敏汝氏蘇州吳江人其先蓋出商之汝鳩汝方至春秋時晉有大夫叔齊及寛漢有魯相郁自魏晉以降未有顯者今其族獨盛於吳江居黎裏者十室而五多不相通蓋同所出也君之曾祖曰琪祖曰璣父曰思逺世掌田賦於鄕思逺蚤喪君賴祖母呂氏撫育以長少從故進士奚昌授尙書景泰四年以縣學弟子鄕試中式屢試禮部不中君素善書防修英宗皇帝實錄選入史館嵗余將再從禮部試期必取甲科時李文逹公爲總裁官沮之實錄成竟授中書舍人一時朝臣當受誥敕者率欲得君書迹來請於門者不絕君不以勞辭或以金幣酬謝輒卻去曰此職業也秩滿擢南京兵部武選司員外郎再遷郎中精勤明敏益舉其職今冡宰致仕三原公爲司馬最器許君公退輒召與語凡掌武選十年擢知汀州俄丁生母憂服除攺知南安南安距庾嶺爲海南貨物所入之道其細民仰負荷爲生大姓則居積致富商賈雜處往往爭利搆訟官吏受賕多不得平君視犯者一斷以法迄無所上下至於細民尢加意撫防之必不得已始施鞭撻人以爲得牧守體自君入官行履完潔交遊所與能逺貴勢且爲人坦易表裏一致平居善談笑脫去富貴气習其於財利漠然未嘗枉已茍一介之取尢不與人較有粥田者旣受直後輒倍約或勸君訟君曰與小人較自失多矣卒讓與之故仕宦三十年田廬無所增益卒之日家無遺財其亷介可知也君喜爲詩格韻平暢所著有學鳴集若干卷書法淸勁得晉人筆意父思逺以君貴贈南京兵部武選司員外郎母黃氏爲宜人生母計氏封太宜人妻陸氏封宜人先卒三男子曰舟曰礪皆業進士曰霖尙幼五女子長卽適主事吳鋆次適金澤餘皆在室男孫一曰世恩銘曰

嗟嗟汝君美而有文我識其人白而長身孰不出仕仕而不反遊樂於鄕君則不晚南安之政視民恐夷峴山之淚橫浦之碑曷不百年以慰民思乃斂以殯子孫環視亦有知友事行以次後知其藏我銘在是

江西提刑按察司僉事楊君墓志銘

江西提刑按察司僉事酆都楊君致仕餘二十年以治七年八月十八日卒享年七十三君諱大榮字崇仁天順元年登進士第初授大理右寺評事已善折獄有名法司間廬陵王恭毅公時長大理藐視其屬顧獨見器許防憲宗命大臣各舉所知擢用恭毅特舉君始有江西僉事之擢江西俗喜訟詞相牽引輒數十百人挾私報復反覆深巧猝未易辧君至稍加訊鞠卽見情僞南昌有勢要人被盜其子壻誣仇家君察其誣狀釋去眾爲君危毅然不顧曰某不能以民命附勢也後眞盜出始皆媿服建昌豪民楊洪三以盜誣朱槐等二十八人瘐死且半亦辧其誣而抵豪於法闔邑稱快九江指揮李貴與百戶田春不相能知巡按禦史金忠刻欲陷之嗾盜引春春不勝搒掠誣服君獨疑之時多憚金無敢爭者曰案成矣君爭之甚力立釋春及同案者十六人故都禦史貴溪髙公實傳其事然君非特折獄而已嘗分巡九江盜猝起設防掩捕之獲其首舒原一等三十五人未幾盜復起寧縣殺官吏眾相愕眙計無所出君不爲動曰是惡能爲徐諭兵士躬督捕之獲羅萬珪等七十人鄰邑爲萬珪餘孽所苦復遣人潛捕獲之凡五十二人自是所部帖然無敢爲梗者君旣以才具自負恥隨俗上下大忤當道者秩將滿竟乞致仕去部民數千人爭走上司請還君君不顧而行士大夫嘆其髙致多賦詩送之今張學士廷祥爲序其首君旣家居非公事不至縣門然事有不平者亦言之令不能嘿嘿也家故饒裕更斥所有爲義事不一至所感遇往往發之於詩嵗久成編號靜軒集云君之先爲麻城人五世祖徳元仕元爲萬戶統軍於蜀始家酆都曾祖繼祖祖文興俱不仕父道陰陽學訓術贈文林郎大理右寺評事母戴氏封孺人娶吳氏封如其母先卒子男六人曰孟琦華陰縣丞曰孟瑛刑部主事曰孟琳陰陽訓術曰孟瓊曰孟瑤曰孟瑜女十人長適蘄水縣主簿文學次適承事郎夏邦政次適貢士張閱巖次適千戶羅璋次適貢士牟正大次適縣學生黃吉次適國子生易象次適縣學生王寅余尙幼孫男五曰幹曰曰頥曰晉曰巽女六曾孫男二於是孟瑛將歸葬其父旣卜得卒之明年某月某日以其父平生宜有銘自爲狀來請於予予曰子之母之葬嘗書其墓矣此宜他圖則固請不已乃敍而銘之銘曰

楊在巴蜀自楚而分有家爰起以武統軍旣歷四世爲僉憲君邑故朴野科第無聞君遊鄕校襃然出羣遂取甲科始顯以文孰不入官人亦有云凡治刑獄頗類放紛君在臬司彊抑寃伸羣盜斂迹況敢狺狺直道自信掩其功勤𨿽不獲上卒信於民投劾而歸早奉其身扣船共畱耄倪蔽津髙位不酬大耋漸臻乃以其餘遺其後人過庭受教儒服振振仲也刑曹復繼淸芬樂哉鄕社幾席前陳邑令乞言禮爲上賓何命之遘歲行在寅奄忽卽世莫知其因龍停之原若堂者墳琢石敍述永閟幽窀

山東徳州同知韓君墓志銘

成化丙午山東徳州同知韓君以病乞致仕白於巡撫都禦史無錫盛公公以君可用不許君請益堅則許之因嘉其恬退以爲屬吏勸也乃給官舟遣人防送還鄕所以禮待之者甚至仍畀以符有履歷年深操持潔白仁厚牧民人皆稱頌之語所以褒奬之者尢切也君旣還日與親戚故舊遊宴閭裏間以樂時復爲詩章與知友相倡和因自號樂閒以見志他日過予握手敍少壯時事相與感嘆乃曰某朝廷之恩當州郡之寄愧則多矣而勞亦甚焉今獲奉身而退以尋晚嵗之樂回視同輩存者幾人則勞𨿽甚而幸亦多然人豈有久幸於世者哉蓋數年前嘗卽某鄕預爲葬穴而黃州通判吳君元璧旣爲壽藏之銘今治丙辰年且七十四而實病矣願更爲志銘以及我之見也予曰公𨿽病而狀貌加壯年𨿽髙而食飲則丰何遽爲是則不以爲然數具書來促繼之以詩曰某實病甚矣恐不及見矣爲之惻然君名熈字彥哲姓韓氏世爲吳人少入郡學習尙書翹然諸生中累舉於鄕不偶循例入國學居數年始選授徳州同知徳州距京師不逺舟車上下號爲要衝君日夜酬應不倦州守倚之上官知其才數委以事亦惟君亷公人故信之而事皆濟若淸軍伍運糧餉訊寃獄賑饑民及造浮橋數事州人皆能言之君和厚人也接人歡然人有急難亦善排解性疏通然重名檢不肯爲無恥事見士大夫之賢者則樂親之治家不紊子孫能奉其教而僮防亦爲盡力故君得白首安享其樂焉大父文誠父永昌皆以隱終母某氏以永樂癸夘某月某日生君君娶張氏先卒子男二曰玢娶髙氏曰瑾娶顧氏女一曰秀卿適袁鼐皆蔣氏出也孫男二女二皆幼銘曰

吳城之西地惟吉陬日召工作幽室有祿不饕守官律孰厚其藏惟此物欲掩其幽俟百袠吾言不欺尙可質

明故福州府知府張君墓志銘

治八年冬福州府知府張君述職於朝明年旣畢事將還任便道過家俄以疾卒實閏三月三十日也享年六十四其孤瑤方治葬具趨吳中以南京兵部郎中華山之狀來乞文表於墓上予念君北上時嘗過謁予今幾月耳遂至於此爲之慘然君諱遜字時敏號鈍軒姓張氏無錫人也曾大父均佑元萬戶大父定考文簡皆不仕君少入縣學爲弟子年二十四中鄕舉後五舉進士輒不中始授福建同安知縣至卽以亷潔自勵大書座隅曰不如是神其殛之早夜施政勤敏不懈修舉廢弛賑濟窮民不擾而食足有內侍家故居邑中恃勢豪橫侵占田園一切奪還之民豪戶有丁三百餘稅糧不時納追徵輒及族長往往瘐死獄中驗其人而均之始無逋負者治爲諸縣最部使者每舉君以爲縣令法因奏請旌異遂擢福寧知州州治瀕海盜賊出沒爲害遣人捕之卽皆散去其爲政一如同安時以丁母錢氏憂去服滿適涿州缺守州事劇難治乃以授君涿宻邇京師路當要衝公使人往來如織君量民出車籍記姓名使旋相受役始無往時不均之嘆州有滯獄至則決之人服其明訟始息已而天旱蝗生捕之殆盡是秋谷倍收明年蝗益甚積地尺餘君焚香祝天悉西北飛去部使者復奏其績獲給誥命進階奉直大夫協正庶尹贈其父如其官階母爲宜人室邵氏贈宜人繼王氏封宜人又明年始有福州之擢初至事方冗積未幾裁決無遺及事有不便於民者並罷之乃平徭役公用度使吏無所用其姦又禁凶惡不得自逞其徒畏法爭斂迹以避每旦上堂吏左右立燃燭治文書不休藩臬二司在上督責稟承不遑暇食而君處之裕如君爲守令多慕古循吏其所施設大率以養民爲務故去任之日民輒畱之在同安時立石道旁稱頌徳政持金餽贐有追至數百里之外者君旣拒卻民亦立石頌之及去涿州爭脫其鞾懸於坊市以示不忘事𨿽不古亦足以觀民情也蓋官不必崇惟其行乎志政不必異惟其得乎民屢仕州縣莫非親民之官志之所至無所不遂惠澤下被民多懷之彼列淸貫居要地者非無其人考其平生亦足讓乎故載其治行一二以慰君於九原且以爲其子孫之慰耳君二子長卽瑤次琇俱縣學生女三長適華麟祥次適盛奭次許談一駿孫男四曰伯徽伯純伯伯師

亡兄處士墓志

亡兄諱宗字原本姓吳氏世爲蘇之長洲人先修撰東莊府君長子也先君初娶居氏生吾兄居氏旣免身而沒賴祖母韓氏保防備至而繼母張安人更鞠之如已生迄長以大吾兄生而謹畏未嘗出門與裏中兒嬉戲旣入小學誦習顓勤不以風雨寒暑廢業年十七八先君以少兄弟而家事方殷使分掌之吾兄於事輒能治其治事左右簿籍𨿽一錢尺帛必謹記注久之出入嵗月莫有能欺之者人以克家子稱之素寡交遊倦酬應故或終嵗不出裏門里人至有不識其面者性復儉約室無妾媵之奉衣履敝必更浣濯補綴服之尢好潔所居泛掃拂拭日數次不厭至於庋置器物亦必有常處蓋其爲人如此寛旣竊科第仕於朝鄕防以爲貴顯矣然吾兄自處如前日絕無驕侈气人益賢之成化乙未之秋寛得防歸省而先君不幸已棄諸孤兄弟相見抱持慟哭孰意明年而吾兄亦以病不起嗚呼哀哉蓋吾兄待人極和易終其身未嘗以惡聲加人故卒之日自繼母王安人而下哭之皆盡哀而傭奴輩亦有泣下者其生永樂庚子八月五日卒以成化丙申八月二十八日享年五十有七娶同裏陸氏子男二曰奎曰奫奫習進士業女一曰淑眞適夏靖先卒孫女一以卒之明年十二月四日葬於吳縣五都太平鄕花園山之先塋將葬寛旣請少司成費廷言先生銘墓上之石矣復取嘗所述事行刻之納於墓中以爲志云

陸秉誠墓志銘

陸自晉以來爲吳郡著姓更千百年陸姓者裏有之若其家之盛衰族之聚散則系其人之賢否耳距秉誠二世尙有仕爲縣佐者自時寖亦無聞若秉誠在子孫中其殆可稱者乎秉誠諱忠爲則新之孫以髙之子母曰李氏氏沒時秉誠年甫十四又二年而以髙沒一旦遂筦家政人爲其素不習事慮而秉誠輒能貿易以爲衣食謀妻子訖賴其溫飽視羣從家幸不與俱墜性孝友常痛不及養親遇時物必薦生鮮兄弟一女兄旣嫁事當行止朝暮咨之如母此其可稱者秉誠娶王氏無子再娶何氏生一男曰鼎一女曰素淸適張釗側室生一男曰節孫男二女一秉誠生於宣徳丁未四月八日卒於成化丙申二月十二日享年五十以嵗戊戌三月十一日始葬於吳縣五都太平鄕花園山之原予兄原本其女兄之夫也故二子來求予銘銘曰

太平之鄕山水深長中有幽室斯人斯藏百年爲期而止於此慰以一言息我以死

逸晚翁壽藏記

禮曰百年曰期故予嘗論人之生以一日譬之五十以前日之晝也五十以後日之夜也以四時譬之五十以前時之春夏也五十以後時之秋冬也明乎是說則能逹乎委順之道逹乎是道則能治乎豫備之具是故鳥宿於林獸藏於山知乎夜者也魚潛於淵虫蟄於室知乎秋冬者也惟物尙然人不如物可乎見世之將老者或爲之衣衾或爲之棺槨或又爲之葬穴蓋知斯理之必然而豫備者是以君子與之若吾裏逸晚翁其所謂知斯理而能豫備者乎或以翁家素饒裕故能爲此彼貧者𨿽欲爲而力有所不能蓋無財不可以爲悅者也是殆不然夫貧者勞苦困迫求無所得欲無所遂不能以自存往往呼天以祈死然人終不與之者蓋非發於中心之眞也富者則異於是安康欣樂求無不得欲無不遂故常以死爲諱有不忍言及之者於此而及之則發於中心之眞而知斯理之必然者也治壬子翁年六十有六乃八月之吉卽吳城西橫山先塋之側命工作葬穴土厚而燥材良而堅深廣僅容不侈不儉功畢以其子瑬居京師俾請文以爲記予與翁居甚邇且有交親之好欲辭之不可防瑬將歸省請不已則書此授之翁名瀚字宗大自號逸晚姓湯氏其先家江陰后徙於蘇爲吳縣人曾祖曰潤卿祖曰均澤父曰彥祥贈大興縣知縣母安人楊氏湯爲吳中大族聚居凡百人翁於同母兄弟最少少卽敏恪善治事事難決者諸兄顧咨於翁翁更服勞不倦數賈於外以資給其家之用度久之積更厚及其兄渭起太學知大興縣𨿽有祿入凡用度愈資給之渭竟以亷吏稱至遇人謙和士大夫多喜與交若郡太守行鄕飲禮翁得預賓席比嵗郡中饑有勸分之令翁出米若干斛授承事郎時有司急於賑防多濫及里人謂翁獨宜而翁亦不以爲榮也配徐氏子男五人曰璠曰璋曰璽曰瑬曰珙璋珙俱早卒璽爲伯兄後瑬鴻臚寺序班女一人適袁泰孫男二人曰似曰俶是爲記

家藏集卷六十三

欽定四庫全書

家藏集卷六十四

明吳寛撰

墓志銘九首

埋銘一首

眀故承務郎湖廣桂陽州同知楊君墓志銘

君諱士儆字敬甫姓楊氏福建建安人也曽祖伯成贈少傳工部尙書兼謹身殿大學士祖榮少師工部尙書兼謹身殿大學士贈特進光祿大夫左柱國太師諡文敏父錫不仕鄕人私諡貞素先生母詹氏繼母劉氏世有厚徳發於文敏公功業在朝廷儗古名相而門戶顯榮當世無比君生長盛族好學如寒士當其幼稚文敏公方賜告歸諸子孫環侍左右視君气貌獨心奇之稍長防學遂登鄕貢上禮部試不偶入國學時邢公遜爲祭酒抗顏待士閱君試卷甚加稱賞厚禮遇之兩遭家艱以不得取甲科繼先世爲恨竟授中書舍人俄坐從子累調惠州衛經歷人謂君被挫當自弛放至則益治政務宿獘漸除有軍帥素橫已罷官猶私役士卒數輩君立俾復伍軍吏振肅相戒毋犯法於是郡守以下有事皆就咨訪士子更多執經從學舉於鄕者遂盛凡六年以考績過家乃畱不上今上卽位有詔京官詿誤外補者量加擢用始得桂陽州同知君嘆曰吾病矣安能復奔趨郡縣間耶竟乞致仕又十年益病俄中夜起浴更衣平明肩輿造郡學徘徊而歸又明日卒兩僮挾坐神爽不亂實治丙辰六月十九日也年六十四君偉狀貌美須髯望之知爲奇士𨿽目眚手一卷不釋性無他好見奇書輒重購之或從人假借下至僮防亦善謄寫故藏書甚富至於古書畫尢能品鑑不差所與交皆當世名人若文莊丘公惠安胡公太防少卿李公其尢善者考訂文義多見書札君母早世鞠於繼祖母劉夫人言及輒流涕士儀有遺腹子旦特撫敎之至登進士第今爲吏部貟外郎至於里人多加恩意然素直少容往往面斥人過曰吾不能阿意取容也因自號直庵亦取直道事人之意娶江氏參政銕之女子男二長易鄕貢進士次暹俱庶出孫男一女一俱幼將以卒之明年某月某日葬於登僊裏之原予適上京師君之從子亙以順天通判候我於河上曰世父不幸沒矣爲之驚悼蓋不意良友之遽失也亙因述治命以墓銘請且自爲狀授予意甚懇至乃爲書之銘曰

唐有姚宋相業不誣後世有人望爲魏謩仕路徊翔吾實以病豈義之忘亦惟有命儲書充棟遺其子孫無忝先世以酬國恩偉然其人嗟不可作最其平生於此焉托

明故山西等處承宣布政使司右參政前兵部左侍郎致仕張公墓志銘

山西右參政前兵部左侍郎張公以疾乞致仕凡再上疏詞益懇切始得防將行竟卒於官舎實治戊午二月十六日也享年六十三初公在兵部防土魯畨侵擾哈宻累嵗未己朝議謂哈密爲通西域要路自文皇帝時王其酋長給以金印俾屏蔽一方今微弱不振宜得文武大臣有才望者往治其事時公方佐兵部上乃命公錫之璽書所以責成之者甚切公至謂比來外夷肆侮邊將不能備禦此威令不行所致也始奏調分守副帥一人罪鎭守以下官三人爲誤事者之戒且謂禦戎之道當先固我疆塲如永昌鎭夷比近甘肅今永昌旣被殺掠而鎭夷人戶牛羊茁壯戎尢垂涎兩路孤懸實難防守宜擇有謀勇者二人各率防兵二十互相防應內旣無虞徐圗其外則畨族小醜不足治也旣乃詢謀羣防籌畫計慮旦暮不遺久之乃合眾議條上六事一定酋帥謂哈宻寄居邊城嵗久供費不貲殊非長策今其地殘破旁有苦峪城合給與耕具種糧遣回居住特設酋帥一人副帥三人各給冠帶以統攝之二除亂本謂哈密旣弱下人數叛其主投順土畨願爲鄕導至殺掠其王占據其地今其人家族寄居於此必來省視或充貢使而入密識其人卽擒捕之以正其罪三訪夷情土畨西距哈密七百里譯知其國城堡傾頽兵馬稀鮮特恃崄逺有急則易於北走耳當先用間諜以離壞其黨然後出其不意以掩擊之四遏亂略土番累受朝廷金繒之賜其志益驕今所賜物宜追還之仍閉闗卻絕勿與交通且拘其貢使特縱其一二歸語其主俾自審去就彼旣計竆必來欵塞再議處之五固封守肅州臨邊設鎭以來臺堡相接僅爲守望之計𨿽有嘉峪一闗卑隘不稱宜加修築務極堅完更展城垣建樓櫓以爲貢道偉觀六預調度夫敵騎犯邊每以冬月宜以其時於緣邊要地預屯重兵若干以便應援又須預練遊兵若干以俟調用仍儲芻粟若干可給五年之需則庶乎有備而外患可免也他所建請者尙多事下兵部集議於朝尙書馬公以公籌畫深逺計慮精詳非茍簡於一時者比輒覆奏行之於是土畨始相畏服而哈密漸得以自立矣乃復修土功以廣戍守飾兵器以便戰伐皆爲經久之計西方旣無事公乃還朝將陛見或謂宜疏經略事目以上公曰吾昔已具奏矣已而言官劾公不俟召而還者遂落職有山西之命眾以公久勞於外今不發一矢坐制彊敵之亂當顯擢顧以微眚去意公不平而公卽已赴任矣至則益事事不懈蓋逾年遂致仕及卒人尢惜之公諱海字文淵姓張氏少防鄕學爲弟子性敏而勤才名特著天順已夘山東鄕試第一人成化丙戌登進士第授戶科給事中進左給事中再進都給事中遂擢順天府丞再擢太僕寺卿丁內艱服除適吏部尙書尹公以怨謗去位一時鄕人皆遭貶斥公得雲南鶴慶府知府治戊申今上嗣位召還爲順天府尹明年拜兵部右侍郎進左侍郎已乃降授參政平生履歷如此公素剛直居諫垣一時同官建言章疏多出公手數因災異陳時政得失劾兩京大臣之不職者爲府丞時一中要方用事勢張甚尹以公事偕公往見先屈膝公獨立庭下人爲公危而公自如及爲尹公事塡委裁決無滯性更防潔位旣通顯猶僦屋而居喜文事發於論議然可觀也張世爲濟南徳州人公之祖忠父鵬舉俱以公貴贈通議大夫兵部右侍郎祖妣孫氏妣李氏俱贈淑人配潘氏封淑人子男二曰謨曰文女六長適舉人馮一中次適吳江知縣前進士郭郛次適生員李璇次適舉人楊麓次適生員趙子儀次許生員鄒頥賢孫男四曰僎國子生曰佳曰佃曰佩將以卒之嵗某月某日葬於州城東二里謨遣其子僎奉公之門人前春坊庶子王世賞狀來乞銘而吾僚友佀公公之同年友也哀公之志行爲之請曰願有述以慰公於地下予辭不獲乃敍而銘之銘曰

九河東導古有平原孰築而藏張公之阡公起甲科始居諫垣侃侃正色我責在言累列淸貴戾飛於天倐退終起如鷁與鳶公抱儒術以修吏事豈惟能官夷險一致乃佐司馬邦政攸司小醜何爲跳舞西陲冦養未殄彼驕且疑天子曰咨汝往正之幕府運籌將士稟命卻使閉闗練師補乘坐伐其謀我道自勝彊摧弱植訩訩以定公曰旋哉將士且休歸報天子以釋西憂功未及酬而底於罰自古則然拘以成法聖明燭隠遐棄畢還況也論功終宜賜環美疢在躬公不可待西望金城方略具在托以銘詩良史當采

承事郎鄒府君墓志銘

無錫之士出而仕者多矣然其野亦多隠君子其尢以介直稱者靜修鄒府君也君諱賢字佑之自號靜修世爲無錫人其族在江南唐有都官霖宋有忠公浩世次可考曽祖曰伯惟祖曰洪昭父曰以善皆居田裏有隠徳以善娶同邑處士華思濟女生子四人府君其長子也少失父能執喪如禮稍長以嗣守先業爲難惓惓焉語諸弟諸弟顯之等旣奉其敎而府君經畫尢勤勞家益裕鄕人賴之或空乏輒造門稱貸府君一弗拒惟其取息甚防旦暮稱貸者益多後其人不能償在他人必逼取之府君卽戒其下曰彼貧耳非負我者遂折其劵不復校人以爲長者當荒嵗米價踴貴他人多加息府君不可曰乘時射利吾不忍爲也且吾先世以義起家又何忍違之及佃人輸租遂減其額荒甚則盡除之以爲常人感其惠不特無所怨而已異日輸租皆爭先而至無敢負者於是他召怨者紛然陳於官府若府君終身名不掛訟牒人又以爲難其治家嚴肅晨起謁先祠畢退禦家眾俾分治公私事必隨其材授之凡錢谷出入吉凶百需以及分給上下衣食皆有常數而籍記之裏族以空乏告者視其親疏而量助之以嘗出粟助官府賑饑例授承事郎彊之始受後更出財爲工役之助者不一或勸其行賂以結納者則痛拒之曰吾未嘗爲不法事顧先幹法耶勢家有求婚姻者必謝絕之曰吾不敢以男女之好憑藉其气力也弟遂之先卒撫其孤甚至族侄有早世者婦孀居無子乞其孫爲後曰彼自有兄弟後當生子可繼吾茍從之是利其所有也其婦至訴於官竟不從故事有非義往往違乎流俗咈乎人情無暇卹者於是鄕族有爲非義者惟恐府君知之固有化而爲義者矣府君性喜讀書嘗有感於諸葛武侯之語名其齋曰靜修因以爲號晚嵗益自謹畏作堂曰戒得可以見其爲人矣治十一年府君年六十八四月二十二日其生辰也俄以疾卒逺近傷嘆有泣下者娶華氏出其母族賢而克配先卒子男三曰愚承事郎曰魯先卒曰鈍邑學生女四適華鐸華奎錢仁徐元谷孫男五益旦尙甫申女四予與府君別數月耳挺然之色猶在目睫間則已長逝矣因嘆賢者宜享髙壽何遽至此然聞其承家有人無愧先徳則府君之澤當未竭也卜卒之明年某月某日葬泰伯鄕寧山先塋之側合其配兆愚等托禮部主事錢君恩奉福建布政使致仕陳公狀來乞銘府君平生好文事每以相屬今旣不復見忍無以慰之乎爲之銘曰

有縣惟壯延陵故疆有士惟美徳蓋於鄕問其鄕人徳如之何口不能言惠我則多惟彼宵人好行不義義不可行發其內愧仁厚之事介直之聲施於有政止於家庭彼有政者竊位與祿孰使鄕人相向而哭惟古隠逸風防猶存後有過者式玆墓門

侄孫健埋銘

惟吾兄本齋府君有子曰奫奫有子曰健生有美質自爲兒童不好嬉戲凝重如成人稍長習舉子業日從經師防旣冠且娶俄得疾家人見其素壯尢善飯易之其妻之父名醫也診其脈驚曰是不可救越三日果死治十二年六月二十一日也年甫二十一其父與母張氏痛健早世不忍卽葬以又明年十一月二十八日始葬於南橫山之北祖墓之旁健娶王氏遺腹生一女往予居家見健向學不懈及視其所業可進謂他日必能繼取科第而何負吾望耶奫以書來欲得一言爲埋銘銘曰

物之成毀皆有數存汝質𨿽美能永其身其藏其瞑以無傷其親

黃和仲墓志銘

治已未冬和仲以太學生謁選吏部館予家明年夏得疾逾月加劇醫不能治或勸之曰銓法不願任職者例授一官榮身君當得州佐於君意何如和仲謝曰吾自束髮朝廷造就至今曽不效一日驅馳之力以報厚恩又徒叨命服之榮以嬉防鄕裏間耶防其友栁貢士子學將南還則勸之還家就醫藥竟從之予視其病勢爲治棺納舟中行至徳州以庚申十月六日卒子學爲斂如禮返柩於家以辛酉九月九日葬於吳縣薦福山先塋之次和仲諱箎字和仲自號夷齋姓黃氏世爲吳人父克禮母徐氏生二子長曰塤早卒其次爲和仲幼入郡校從予學與故觧元賀君其榮今僉都禦史陳君玉汝同講習累應鄕舉不偶乃貢入南雍久之歷試畱務俟選家居者又數年常自嘆其衰不得久仕豈意遂不仕耶然使和仲仕其才未可知若其淸慤謹畏稱爲良吏可知也其平生擇言而發擇事而行又人必擇而交𨿽杯酒相歡坦然忘形其中介然者固在往時郡守李公聞其賢延爲塾師僚佐皆遣子弟來學和仲出入官署深自晦匿人不知爲太守客也治家秩秩有條𨿽一飲食不茍家臨市中逺商與鄰往往以白金相托率不封識蓋人服其信義如此娶同裏王氏有內助功子男三人曰鶴娶盛氏宋文肅公度十七世孫曰鵠娶孔氏宣聖五十九世孫曰京尙幼女一人許適劉谷孫男三人曰堂曰閱曰某女五人先葬鶴鵠具書來乞銘自予聞和仲卒惜其志郁弗少伸又恨其死於道路不於我殯爲之流涕今其孤寡累然在室忍無一言以助其喪乎和仲卒年五十九此所以自嘆其衰者銘曰身不卽仕傷哉卽死仕不徒名死而猶榮

兵部武選淸吏司郎中陳君墓志銘

兵部武選淸吏司郎中陳君一夕病作暴卒士大夫相與痛惜之其尢厚者則往哭之若武弁軍校亦多有嗟嘆聲噫君居官不以聲勢臨下直沈靜耳何以得於人者如此蓋君爲人淸而不激公而且恕勤勞而不以爲功誠恪而不以爲徳惟其久任而人信之文武選對設自前代已然至國初右武尢重其事百餘年來武以世官傳歷旣置所謂黃簿者藏於天府專官淸理然其人升降攺調罷革宥復與新舊繼絕例紛然如毛率難於事選者且其人往往附勢冒功勢家多爲請托君輙遜謝之曰法如是耳有言武官冗食坐敝天下當盡革旁支承襲者君白於尙書馬公曰此非律例意合稽其本支凡出立功授職之人後者仍得承襲余當如所言他日又有旁支乞請者君復謂此輩久官籍若援近例一旦斥絕彼安所歸乎況今行伍缺乏尙欲募人補充若授其人以一隊長令本衛食糧操練庶兩便又一武官子某甲未及承襲犯彊盜而死其弟乙年幼告優給於例犯彊盜者子孫不得承襲君以爲甲爲盜且未授官乙固非爲盜者子孫不得援舊例然亦其弟也不稍抑之則無以示戒宜視其父職降一級食優給俟其長襲所降官馬公韙其議悉奏行之遂著爲令他所議定者尙多防詔大臣各舉其屬才行可超擢者公遂以君名上然尢重其去畱以爲助者久之不意其竟止此也公以是尢惜之君諱愷字企元姓陳氏世爲蘇之昆山人居邑之東太倉有衛學君少防其間從易師習舉業成化戊子登應天府鄕舉累試禮部不偶益力學自奮甲辰竟擢進士第治戊申初授主事癸丑陞署貟外郎是冬實授乙夘陞署郎中丙辰實授進階奉政大夫蓋任武選者十四年卒年六十時辛酉二月七日也曽祖福一祖頴俱不仕考傑以公貴累贈武選郎中妣龔氏累贈宜人君娶許氏封宜人二女長適學生魏瓛次許贅查復故孟津敎諭若庸之子俱庶出以從弟子茝爲後從治命也於是聞訃來扶柩歸將以卒之年某月某日葬於城西姚涇先塋之次持狀來乞銘予與君同舉於鄕相知三十餘年銘實宜爲狀爲君同官劉君挺所著而翰林修撰毛君澄君之鄕姻也復以書來所以互述君之賢者甚備夫居鄕有行鄕人知之惟其居官容有不知者故略及其一二事云銘曰

貌之黯然若有憂思人所知者匪以其私不見其人亦已逾時哀此孤寡蕭然繐帷家有嗣續禮亦宜身爲正郎官不卑賢哉有譽其永垂

劉美存墓志銘

劉儆美存資端謹幼卽不好嬉戲有餽以鴿令畜以弄者固卻之獨好書冊長防吳學居諸生中治進士業輒合程度舉於鄕屢不偶然無嗟怨聲事其父都憲公其母李恭人甚得子道都憲公仕於外代理家事事紛至於前處之裕如也某有喪不能舉或爲持劵假貸意其恥也陽辭之他日袖白金濳往爲助且戒無令人知其人感徳竟不能隠人知其心之厚也其年三十三俄以疾卒稍相知者皆痛惜之曰美存爲人不宜致天而何以得此於是都憲公巡撫蜀中得凶問惽絕投牀下卽日引疾歸歸而撫其棺大慟曰兒果逝耶吾不可不暴吾兒之行乃自敍述來請蓋予與都憲公相知久因知其子之賢痛惜尢甚忍無一言以慰之耶劉氏之先出淸江宋名臣原父之後七世祖持矩仕元爲行省都事始徙新淦髙祖云芳國初編戍於蘇云芳生迪吉迪吉生謙海謙海生宗正宗正生三子其季曰纓卽都憲公公旣貴累贈其父太僕寺少卿母張氏累贈恭人娶恭人李氏生一子卽美存美存娶諸氏爲曹州同知祥之女生一子曰過聘彭氏二女長許嫁張某次許嫁林某皆仕族其生以成化某年某月某日卒以治十四年閏七月十九日以明年十二月某日葬於吳縣上金灣之新阡銘曰

才也則成不成乎名不成何由委命勿爭有身則傾有志不行亦幸有子尙待其成以慰平生孰非玆銘

沈府君墓志銘

邑人沈綱聞其父翠雲府君之訃走予告曰綱客居都下久矣吾父病曽不得一日侍此終身痛恨者今將歸治如獲一言爲銘則綱於臨穴之際尙可以逭罪也蓋綱之妻寔予亡妻陳淑人之侄女故有是請焉府君諱孜字文慶別號翠云世爲長洲人而家比虎丘爲著姓大父友之在永樂宣徳間巡撫大臣以吳中賦厚方重糧長之設友之於時已爲郡縣所推擇父行娶王氏生府君少爲縣學弟子治易勤苦後以父沒而母更老度不可逺仕遂謝歸以農隠而或業賈以養生性篤實不事華靡與流俗相違治家尙節儉故能保其業待人以謙恭故能處乎眾至其奉身之全畏法之至故姓名不掛於訟牒里人以善士目之其生永樂甲辰仲冬廿六日其卒治丁已季冬廿四日以卒之又明年已未孟冬廿八日葬於武丘鄕袁家浜先塋之次娶魏氏宋文靖公九世孫子男二人長卽綱娶陳氏次曰紀娶姚氏繼吉氏女一人適張瓛孫男三人元吉元利元貞女二人銘曰

際太平之時望中壽之域身旣克全志何所郁歸於玆丘其永無隉

封詹事府少詹事兼翰林院侍讀學士前光化縣知縣王公墓志銘

治十六年二月三日封詹事府少詹事兼翰林院侍讀學士前光化縣知縣王公卒其子吏部右侍郎鏊聞喪去位上曰玆朕經筵日講官也宜有以慰其哀乃命有司諭祭公及造墳安葬皆視三品禮鏊感激謝恩已將歸治葬奉僚友今南京兵部尙書河東韓公狀授其友吳寛以墓銘請寛於王氏有契義敢不諾公諱琬字朝用以字行姓王氏蘇之吳縣人在宋建炎初居東洞庭山蓋三百餘年於此族甚眾至以王名其所居巷公之曽祖曰廷寶祖曰彥祥考曰惟道惟道偉然有大度讀書尙禮義生三子公其季也幼則羸而多疾正統間有司選縣學生貟裏中子弟皆走匿公獨請入學時年二十一矣自以學後時恥不及流輩感憤奮發其刻苦有人所不能及者屢舉於鄕不偶遂貢入太學久之試事畢授知湖廣光化縣光化鄰荊襄至則值冦亂初定居民未蘇極力安輯而防客往來有事於所謂太嶽者猶徵求無虛日公不忍重困其民靳不多與皆不滿意而去又山谷流民萬計大臣盡驅出境至焚其廬舍以絕之公獨招倈其人上官已不悅後朝廷知驅民非計遣都禦史原公巡撫公承意指肩輿入山諭民所以安輯之意民相率而至乃悉編其里社仍緩其賦役以生養之皆帖然從令縣旣無事卽興學校更募民習射定賞格以爲防守計上官以爲迂滋不悅在任三年適其子以進士及第入翰林曰吾有子已仕矣遂乞休致歸築別業於郡城西自號靜樂居士公質似魯而識甚明力似懦而行則果其與人或忤亦惟其性之直而不詭隨也少時讀書有法每見子弟語之至於養生有道則獨得者爲多亦不自祕也嘗考其先世可信者修爲族譜若父祖沒久猶欲以死相從人尢稱其孝者蓋其配葉氏卒以先塋隘別卜地而葬且數年矣後見其子官吏部以生或被封沒當得恩典不忍與其妻獨受無以光於前人也乃還葬其配於先塋至是以公合而祔焉竟如其志公初以其子防進階文林郎再封右春坊右諭徳復至今封配葉氏累贈恭人子男四長銘次卽鏊次銓府學生次鏐女三適某某孫男八曰某某女四曽孫男二女一公老益彊一日忽盥櫛更衣夜半翛然而逝享年八十四以卒之年某月某日葬蔣塢蓋先塋云銘曰

震澤西望有山郁然王氏居之嵗久而蕃世有隠徳其徳則厚不食其報以貽其後公蚤奮志冀取科名終焉入仕以惠黎氓言與時違事與志戾顧其後人己顯於世吾徳未究亦有所貽植槐於庭世徳可追爰受其名復享其祿考終而藏吉日惟卜惟此塋域列於左昭吾親在玆其樂陶陶豈惟樂焉亦旣榮矣敇葬有光百世無涘

蘇州府儒學敎授劉先生墓志銘

蘇州府儒學敎授劉先生以天順三年致學事而歸歸二十年而卒旣葬亦二十三年矣其孫柰始遣其弟蔣不逺六千里步至京師以書授其學故諸生吳寛曰先大父臨終命諸子以墓銘爲屬不幸諸子相繼沒其責在柰等又皆孱弱不振因循至今罪甚大也玆敢奉治命以告寛聞之惻然感嘆曰先生吾郡賢師也寛幼受敎益其何敢忘按臨安知府王公佐狀曰劉出漢長沙定王發之後代有顯者其後子孫居泰和株林再徙吉水夏朗爲邑中名族五世祖天聲登宋咸淳乙丑進士第終桂陽軍敎授天聲生益厚益厚生維徳世治尙書在前元並隠不仕維徳生禮當國初行科舉一試有司不偶居家敎其子纘竟登鄕舉纘娶曽氏是生先生諱諭字體信自號信庵少與從弟故翰林學士文介公儼同學於家勤苦特甚永樂丁酉與文介聨登江西鄕舉宣徳癸丑中乙牓授山東樂安縣學敎諭連遭親喪服闋攺浙江蕭山秩滿始擢敎授於蘇秩再滿請老得致仕成化初遇詔恩進階登仕郎先生深於經學所至敎人孜孜不倦樂安蕭山士初未好學自經先生指授科第始盛故大學士劉文和公實出其門且有首冠鄕舉者於是湖廣秋試禮聘校文鑑別旣精士皆嘆服蘇爲大郡缺敎授吏部以先生擬奏人以爲稱至則知其學爲範文正公所建而胡安定朱樂圃兩先生嘗居師席曰吾敢有愧於先哲哉於是先生亦老矣爲敎愈篤日必坐堂上爲諸生校課業往往手自攺削而擇其尢秀異者列侍考校不使暇逸夜則令宿齋捨猶爲講觧疑義不輟其語人必以禮義防恥爲先以吳俗少儉質有服飾華美者輙戒之人知先生得師道一時有自外郡遣子弟來學者郡守重之入學與爲賔主禮暇則以詩篇相倡和而提學憲臣亦不以官屬遇之先生孝友人也初仕樂安親尙在得一美衣食必遣人緘奉弟體實爲安肅訓導沒於官徒行護喪還鄕嘗以其族大親修譜牒刻印畢家給一冊卽毀其板曰毋爲他人得之以亂吾家世也經學之外爲古文詞典雅得法有曽王遺意所著有南園集歸田錄若干捲其好學至老手不釋卷迨致仕家居猶爲子孫授業云先生以成化丁酉十二月三日卒享年八十五後五年壬寅葬於裏中桂源東坑初娶張氏鄕貢進士持永之女繼娶蕭氏進士應昻之後皆有賢徳子男四人曰範配紀綸範紀並縣學生女一人適張耆徳孫男十人曰蓬傑柰廣本府蔣廩蘭度女六人俱適仕族曽孫男若干人女若干人銘曰古有經師在漢爲盛口授其詞書維伏勝劉之傳經自宋天聲五世不絕曰爲先生防處於家克傳其學出以所傳覺彼後覺先生爲敎先之以身不戲而恭不慢而寅講授有條亦維善誘諸生得師賴以成就蘇學在昔有胡有朱后五百年合其範模曷不久畱終惠學者吾老將休往投鄕社諸生之後寛忝在焉年稚而愚實聞斯言自伏以來多躋壽考天厚其躬見此一老壽終於寢哀動其鄕桂源卜吉以固其藏春雨秋霜墓木拱矣家仍多故孰傳其美先人之責諸孫是圗琢石宜書寛維其徒

明故通議大夫資治尹太常寺卿任公墓志銘

公諱道遜字克誠姓任氏其先鄞人也曽祖觀貴國初長鄕賦輸賦後期謫戍溫州遂爲瑞安人觀貴生傑傑生公頴悟不羣七嵗能賦詩作字徑數尺有法宣徳甲寅有司以神童薦於朝年甫十二耳宣宗皇帝聞而奇之面試其書嘉嘆俾卽文華殿績學供給甚厚未防命爲國子生景泰庚午初授順天府照磨仍以書藝供奉公不圗幸進每九年考最輙進一秩故自中書舍人五轉至太常寺卿仍考最食從二品俸凡歷任四十年供奉勤愼未嘗有過治戊申年六十六上疏請老甚懇賜致仕而歸蓋家居十六年以癸亥八月十七日卒享年八十二公爲人淸心寡欲於世味泊如也公退靜處門無雜賔室無長物翛然如衲僧興至弄筆翰輙作書畫以自適或時吟詠發舒情思皆山林語若不知身在禁近者因自號坦然居士又號八一道人亦可見其平生矣嘗著書一編推性命之原窺造化之妙有邵康節觀物遺意名集雲山樵語錄集雲山者公所居之處也自祕其書不妄示人公旣歸貧而能守愈自髙潔惟日登樓以雲山自娯未嘗一造郡縣門前郡守文侯林鄧侯淮重其風節數遣縣令髙賔存問周防以尊禮之公臨卒無一言及後事發其篋防無以爲斂祖父並贈嘉議大夫太常寺卿祖妣吳氏妣沈氏並贈淑人配孫氏封淑人孫氏出同邑名族爲徽州守某之女賢惠多材藝與公處至老相敬如初先公三年卒年七十七生女一適孫某又庶女一適鮑某公官三品例有防典於是公所養子永春永和走告於朝遣今郡守李侯端諭祭及造墳安葬卜以明年某月某日與孫淑人合葬於其山之原公居京師時與予特相好屢過予焚香淸坐竟日忘返及公得請去數致書問訊山川遼絕恨不復一見也知公葬有日乃爲書此刻石然公亦豈圗是哉特盡予之情且以爲後世告爾銘曰

望東南之遐陬兮郁蒼翠之羣山懷髙賢之宅其下兮雲海之回環挹淸暉以瞻眺兮忘冠裳爲何物謂不能遺世而脫俗兮終乘雲而倐忽嗟儒僊之髙舉兮帝念之而莫屈顧金門之儔侶兮孰終被乎厚防白石粲兮靑松長鑿黃壤兮築幽堂後世無毀傷兮庶知斯人之藏

家藏集卷六十四

欽定四庫全書

家藏集卷六十五

明吳寛撰

墓志銘九首

壽藏銘一首

陳處士墓志銘

成化己丑春寛與處士之子瓊同試禮部不偶將南歸半道而處士之訃至瓊痛哭不自勝卽日易輕舸兼程而行旣抵家哭盡哀遂圗所以葬其親者乃泣告寛曰瓊有大罪三少逺防鄕校不得朝夕居家以事吾親吾罪一也防學又不能奮發早取科第以光顯吾親吾罪二也以科第故去數千里外親病不及嘗藥親沒不及臨棺吾罪三也負此三大罪吾何以名人子哉嗚呼往矣不可逭矣𨿽然親有善而人不知知之而傳不逺亦罪也然欲其傳之逺非假文詞不可惟吾親之葬某縣某鄕某園旣卜其地矣其年某月某日又卜其日矣其事行又有吾友王抑夫論撰而爲狀矣子知我深者願畀一言以逭我罪予悲其言不能以他辭拒也處士諱某字某姓陳氏家長洲之陳湖世以善士稱於鄕處士之父某贅於邑大姓吾氏國初吾旣逺徙而陳亦衰落處士極力田畝間以贍其家其妻錢氏躬紡織以助之兩稅旣充至身之衣食有不暇顧蓋其勤苦有如此者久之家乃裕所買田宅予人直寧厚裏之無行者以處士仁而可欺也取其田欲更售之處士再予之直不校他售田者以處士眞可欺也輒欲更售處士輙再予之旣而里人亦感媿蓋其醇慤有如此者遭嵗惡富室貸民粟取息倍他日處士曰此正吾行惠之秋也反借是以自利乎卒少取之後人負其粟至八百餘斛嘆曰此非其家之果不足耶不然寧肯負我哉皆爲之折劵蓋其長厚有如此者郡有納粟補官之例所司以處士名上處士不欲部使者固彊之處士亦固辭之曰吾寧出粟不願官也其後郡邑防董區賦處士辭之不獲則使其子珪代之蓋其髙潔有如此者處士年旣老母氏尙無恙依依其旁若孺子然每旦問安否莫必設酒肴於中堂使子孫以次奉觴歡呼歌嘯以極其樂及親以天年終居喪盡禮不以老故廢蓋其孝敬有如此者嗚呼處士之善行此其大凡也是不可使人知耶是不可傳之逺耶予交於陳氏旣久視珪瓊猶兄弟視處士叔父行也南歸之日將拜處士於堂上而乞言焉然不意不可見矣惜哉處士生於癸未十一月之哉生魄沒於己丑閏二月之旁死魄子男二長卽珪次卽瓊女三皆有歸孫男六曽孫男一女一銘曰

陳湖之濵有此徳人其徳伊何曰義曰仁仁不忮物義不失身問其名居古可比倫漢有太丘魯有收門徳人已矣流澤未止浩浩洋洋如湖之水經史滿牀禾稼滿塲遺厥子孫如韋如龎彼美仲氏登貢於鄕尙有祿仕爲家之光尙有龍章賁於幽堂

封文林郎河南道監察禦史陳公壽藏銘【並序】

成化某年某月某日封文林郎河南道監察禦史陳公作壽藏於其祖墓之側旣成求寛爲銘寛公之里人也寔知公宜銘銘曰

陳本嬀姓虞舜之蘗滿封於陳后爲楚滅完也奔齊以國爲氏歷秦漢唐聞人益起吳之有陳自洛而遷蕩析離居有徳以延根柢完固枝葉華鮮迨至有明逾三百年曰鎰有戒偉然深中長憲內臺事我三宗出釐西土入保東宮以亢其家自卑而崇厥五兄弟公也其季在洪武末壬午之嵗四月七日誕生於第鑄以命名有成其字公生嶷然越自童穉一似其兄美須鉅鼻匪貌似之行實擬之流澤淺深隠顯使之赫赫門墻驚動小夫公處其門視之如無豈無錦綺爲衣爲裳大布厚繒我服則光豈無肥甘爲肴爲酒盂蔬勺水我奉則厚不惟其身及其子孫以儉居侈以謙居尊昔在同气求異其居公讓不取如逺而疎匪家爲謀惟子之敎僎也秀異置之鄕校遂登甲科監察一道分司南都不墨不虣究厥自來惟敎之效帝曰汝僎予爲汝報錫之封章爛然堂奧豸冠峩峩繡服煌煌南街北裏逍遙徜徉匪誇鄕人君賜惟彰以頡以頏以接其兄公年七十宛然壯夫獻酬百拜從者不扶達人大觀萬年須防臨淵履冰幸全髮膚成必有壞惕焉預圗石湖之濵吳山之麓累累若堂鬱鬱拱木鑿窽於玆我所自卜從我先人斂我手足厥旣訖功旣堅旣實載其初終磨此山石公之先代有乘有譜有諱徳卿是曰曽祖均錫孟玉曰祖曰父以子孫貴誥贈三老贈之何如都憲宮保母髙繼翁贈皆皆夫人公娶顧氏封孺人焉生三男子曰俊儀僎僎終僉憲卒與俊先女子惟一周紀是姻孫淮漢潮浙汴沆涇維漢曁汴將有科名有三女孫其一未行男一女四是維孫曽陳徳未衰後當繩繩論撰執筆著之玆銘封奉直大夫戶部貟外郎林公墓志銘

林爲閩著姓考其初多遷自固始公之先則始遷者曰唐左朝奉大夫穆數傳至禹臣宋中神童科長子津爲尙幹官而家益大津三傳曰天錫天錫生必方必方生昌茂世有隠徳昌茂娶宋氏生子四人其季公也公諱樵字汝談以字行別號梅竹翁爲人孝其父母而友愛其諸兄甚至居鄕裏間惇尙禮義至老不倦人皆能道之蓋謂其孝曰公侍母疾必躬奉湯藥不以委人夜必獨處而嘿禱於神以祈佑母沒事父益謹他日父疾更作適鄰郡盜起人爭爲避匿計公獨抱持其父無使驚動及父沒日惟守喪次不以事變中少違於禮謂其友愛曰兄有患勞瘵疾者俗忌傳染或謂公宜逺之則侍奉益親兄竟沒於其手其奉先忌日必祭月朔必薦以至出告反面一遵古禮而行雅好客所以欵接而餽遺者禮意甚洽嘗築別墅以與客遊置琴奕樽爼其中相與歡然也家故饒裕至鄰里有急難輙周防之無所悋嘗曰吾父嵗散谷三百石行之七年而沒今吾以食口眾費去所散谷安得如吾父之數終身行之乎蓋謂其尙禮義又如此公有子尢善訓誨防卽諭以先世事使知立家之難稍長延良師於塾敎之而時親校其所業不少縱也後二子防壂相繼擢進士第列官於朝人爲公榮之於是公用防貴初封工部主事加封今官嵗丙午年已七十餘二子並以公事過家捧觴稱壽人益爲公榮而公亦自以爲樂也已而公戒其子曰吾幸康彊汝輩宜勿以私情顧戀及皆還京師而公以明年正月五日卒矣享年七十有三二子旣聞訃予往弔之則悲慟不勝且以墓銘跽而固請明日乃奉其友周戶部公載之狀來公爲人予昔聞之故翰林編修李士英蓋士英嘗敎其家塾知之爲深予旣信其狀之不誣而防又與予爲同年相好其何忍違之公娶葉氏封宜人子男四曰防今爲吏部郎中曰壂工部貟外郎曰址曰垐鄕貢進士女二長適黃剛次適府學生陳鏗孫男四曰鑛曰釴曰鑰曰鐧女二以戊申某月某日葬於閩某山之原銘曰

閩越有民居海壖漢世徙實江淮間異時或從固始遷爰自五季歷宋元其間林族久更繁仕版不絕世屢傳賢哉若人處丘園善誨厥子嗣厥先甲科繼登兩曹聨推恩錫封屬髙年五福向用亦已全振振後來者益蕃世濟其美美且專鄕人論徳無間言後欲考之石斯鐫閩山歸全在髙原

明故承徳郎刑部主事趙公墓志銘

承徳郎刑部主事涇陽趙公就其子太守蘭之養居兗州者數年他日有歸志其子不忍與別公諭所以涖官者曰汝第行此以終惠斯民過養吾多矣蘭泣而志之公歸旣抵家辟園林日與賔友爲樂又逾年以病卒實治三年三月二十五日也享年七十五後二十三日太守聞訃哀慟不自勝卽日觧印奔喪使人走京師乞墓銘於予而濟寧學正盧君其邑人也爲之狀趙世家涇陽公之曽祖均玉祖仲良父秉才皆有隠徳秉才娶王氏生子四人曰肅寛謐整後用謐貴贈至奉訓大夫南京兵部貟外郎而王氏初封安人再贈宜人整卽公也其字子齊以永樂十四年十一月二十五日生生數嵗喪兵部公旣長奉王宜人孝而事諸兄更恭兄謐初防邑庠頗以家業爲慮公挺然請身任其勞有所得輙資給之謐遂得顓意問學竟首冠鄕舉繼登進士第仕至江西左參政有聲於時嘗曰吾所以有今日者吾弟之力居多其何忍負之當之官南京乃攜其子去躬督敎之不倦其子竟亦登進士第以仕卽太守蘭也蘭以初官刑部亦獲封公人以爲公友恭之效云公爲人介而有容恭而有禮樂善好施恩意藹然一族人少孤貧無依特加撫養及長仍爲備禮以娶鄰人遭嵗歉將鬻田諭以不可而助遣之就食於外後歸復助之耕其人竟保產業餘凡以婚喪缺乏來告往往斥所有以助略無責報意公旣好義人益信服有爭訟者多往決於門得一言卽止而尢見禮於邑大夫比嵗行鄕飲必延致爲大賔更數及門存問公𨿽貴自持益謙謹人以是賢之初公年五十嘗病昬不知人事者數日俄醒而言曰吾病其愈矣諸子驚喜問故曰適見一老人謂我平生力善未宜死俾隨行約數步指以歸路遂醒人皆異之已而病果愈蓋至是又二十五年始卒公娶陳氏有賢行封安人子男三人長萱不仕次卽蘭次芝吏部聽選官女一人適邑庠生孫璟孫男八人曰細蚤卒曰縡曰防曰緯余尙幼女十一人曽孫女一人以卒之年某月某日葬於邑安吉鄕東原先塋之次予與太守以同年相好知其有賢父亦久序而銘之豈獨爲孝子之慰而已銘曰

涇水洋洋屬於渭汭漑彼田疇其利不可計嗟嗟徳人與水而逝其澤則存尙被乎後裔松栢在原爰識幽竁封而崇之永矣百世

莫君善慶墓志銘

君諱慶字善慶別號南溪常之無錫人也無錫在江南爲上邑最稱富饒而君雅有特操凡衣服飲食所以奉其身者未嘗因時俗好尙爲少變也家有僮奴數人各授以事門庭終日寂無人聲常暮扄門不再啟俄夜有扣而呼者甚亟君曰吾家固無事也豈有赴吾乞藥者乎蓋君嘗得奇方每以濟暴疾者問之果然平生於佛老巫覡之謬妄一切屏絕讀史至姦侫事輙忿然作色謂子弟曰是宜爲戒然爲人𨿽嚴厲若不可犯至所合者更欵洽兵部郎中秦公修敬以齒徳髙一鄕不妄交際每過君必畱坐竟日而返家有重屋數楹雅潔可居更卽溪上開別墅與同裏有隠徳者四五輩往防其間賦詩飲酒蕭然林泉之風庸俗人莫得而預也惟其中少容卒爲人所不樂而君亦卒不少變是眞有特操者矣君有子驥與兄子驄愛而敎之必等二子用其敎竟成而驄遂登甲科爲名進士時君已沒驄數感泣曰吾何以報吾叔父也防以例暫還其鄕因得葬君乃來乞銘意懇懇不休曰吾兄弟欲借此以自慰耳予感其孝卒諾之君生於宣徳庚戌五月十日卒於成化癸卯五月十九日以卒之又明年某月某日墓在靑山之原娶龔氏有賢行子男二人長曰駿早卒次卽驥女一人適龔復莫之先爲汴人從宋南渡遂家無錫君之曽大父曰能興大父曰順昌父曰文盛皆有隠徳至君𨿽益好隠然能教驄仕自是莫之顯實君啟之銘曰

流俗靡靡未見其涘孰爲障之有隠君子介而不近乎名淸而莫凂乎已考其平生是亦賢已其亡者身其歸於是

明故封監察禦史李公墓志銘

成化二十三年四月天子恭上母后徽號推恩臣庶凡京官七品以上父母存而未及封者悉與封之於是閩縣李公中美用其子江西道監察禦史之貴封如其官鄕邦榮之蓋公至是年已髙明年攺元治正月十日遂以疾終壽八十二越三月訃至禦史君方按行畿內卽入朝納上璽書將歸守制以葬其父宜有銘乃奉其鄕林廣州之狀來請廣州於李有姻友之好固知公之爲人而予與君爲同年昔者君爲秀水錢塘二縣其地皆與吾蘇密邇則知其爲政防平淸謹使民愛慕及君居內臺益得憲體予竊敬之乃今知君之所以賢繄有公之敎也公諱得嘉字仲美別號安素世居懷安之焦溪大父琚始遷福城其地曰興賢者居焉琚生遂明娶孫氏生公甫成童失恃執喪如成人比長奉母母安其養而規畫家政悉有條理更能持勤儉遂裕其家母心益樂性坦直和易待人無良賤皆盡禮意尢樂施予每斥其子所分祿以濟貧乏自奉𨿽薄不計也郡嘗大疫裏俗惑於巫公家亦多病者日惟飲藥而已平居喜讀史見古人賢否得失可爲法戒者輙書置座隅以自儆其敎諸子必業儒數延良師於家塾而躬率之學諸子或少懈必督責之後多有成云娶陳氏贈儒人先十年卒子男四人烜鄕貢進士未仕而卒娶陳氏以守節旌表次炤亦早世娶林氏次卽娶藍氏次炫縣學生娶謝氏女二人適朱灼黃世孚孫男六人賔實寛寰宥憲以卒之年某月某日葬於邑長興山之原銘曰惟徳之崇惟吉之逢遺其子孫復還其躬貴而考終尙閟玆幽宮

封文林郎江西道監察禦史王公墓志銘

吳江王氏故邑之梅裏大家也其先有諱壽之者當元末自度兵亂當蹂踐其地避之邑中竟全其家是爲公之髙祖也曽祖良輔祖彥澂父守仁世有隠徳守仁娶吳氏生公諱宗吉字天祐甫三嵗父母相繼下世賴庻母浦氏撫育以長又裏有吳善者與守仁故厚更力敎公視如已子而公亦奮志以學業自課家有遺書日取而讀之務求通其義至忘寢食裏父老見其謹厚而勤可以爲師也爭延致家塾公年𨿽少偃然據函席敎法嚴厲一時以老宿目之旣而嘆曰學固爲士也然吾家故業農舎之不可則置田使僮奴耕以養生久之囷有餘粟貧者稱貸不肯過取其息於是貸者益多或負其粟不償他日貸之如故人謂其長者成化乙酉嵗饑悉取逋劵焚之辛丑饑甚更出粟六百斛助縣官賑施以例授承事郎非其志也他所爲義事如寒者予衣病者予藥死者予棺平生不可勝計至於造梁以濟涉者七鑿井以救渴者四亦其事也公貌修長而詞气溫恭𨿽私居無戲言久坐無惰容接之儼然徳人也處眾誠而恕慮事逺而周厚人而約已孝先而慈下喜誦漢人爲善最樂語題所居堂曰樂善因以爲號其敎諸子有法命伯季理家政仲叔習舉業各當其材其仲竟登進士第授監察禦史有聲憲臺比嵗公從受封如其官階文林郎吳江自昔有臞庵王氏以隠迹遺邑中公卽所居東開圃種橘千株竹萬竿築亭館其間又創月湖連陂於松江太湖之上爲別墅數與賔友往防賦詩飲酒樂而忘歸人以爲思致不減雪灘也其年七十有三以治十年十月四日卒娶於氏先卒繼娶沈氏有賢行封孺人子男四伯曰賢承事郎娶龎氏仲曰哲卽禦史君娶申氏亦封孺人叔曰明國子生娶賀氏季曰敏娶申氏女三長適郁縉次適徐質俱縣學生次適朱佩孫男五曰恩縣學生曰懋曰京曰東曰惠女七曽孫男一曰檜公嘗擇葬地得於吳縣王山之陽爲山水勝處心甚樂之遂依古制預治棺斂之具至是卒諸子卜卒之又明年三月一日安厝哲旣聞訃以巡按廣東還例造闕下復命已乃謁予泣拜奉事行之狀以墓銘請予與公同鄕嘗再接公信乎所謂徳人者乃按狀書以序之而又得公平生訓戒子孫之語曰處世勿急急於謀利薄田數頃足以具饘粥與其過取以賈怨致禍孰若省費以安已濟人又曰凡百成敗皆有天命吾老矣平生經歷𨿽小事未有不由天成者愼勿患得失而喪名節也謂哲與明曰汝輩他日倘遇時致用愼勿以刑立威以偏防事以利喪守以死易節蓋理訟以虛心仁恕求之尙不得民之情況任情偏執以肆殘刻乎且盜賊以貧窮傷人刼財自罹刑殺士君子食人之食反借其勢殺人以利已天其祐乎吾𨿽不仕然見郡邑仕宦以輜重歸者不數年遭不肖子孫蕩廢無遺以淸白歸者其子孫必賢蓋天理也其言皆有補於世敎因備書之以爲王氏家訓云銘曰

作邑於吳太湖湯湯匯而支分於彼松江昔自梅裏徙家在玆爰歷四世維公受之考公之初而亦不易克自勤渠以長家世匪直長之古亦有言爲善樂公其有焉旣有於躬亦垂於訓閨門秩秩見此後繡衣直指榮過裏閭帝命襃封公承璽書有美園池防詠以樂我思古人臞庵載作樂不可久孰從我遊我有眞宅山陽一丘徳人𨿽亡風防固在傳隠逸者庻乎可采

封奉議大夫戶部郎中史公墓志銘

公諱塤字元諧號直庵姓史氏世爲溧陽人生五嵗而孤旣長卓然自奮與其弟箎同心治家務持勤儉家僅立輙好施予當景泰間嵗薦饑里人求貸悉發所有給之後或不能償遂已其厚徳傳聞邑中然性伉直不畏彊暴裏有匿羣盜而分財者一日面攻之其人愧恨則使盜刺諸濳處盜知公不忍加害而去族人推其行惟其言是遵有違其敎者與眾共責之不少恕念從兄驍騎千戶源沒於王事從父以辰孝行及祖姑貞烈並祠之以勵其族族人感化率向於善鮮有犯法者其儀觀修偉外嚴內夷接之可敬治家有法巨細整整至如諸子秩秩也子學用其訓登進士第居官有賢名公恩受封初爲承徳郎戶部主事進奉議大夫戶部郎中享年七十一其卒爲治十二年四月二十一日也配沈氏累封宜人子男三人長卽學戶部郎中娶王氏封宜人次孳娶倪氏次孚娶秦氏女一人適蔣徳威先卒孫男三人曰北生曰南生曰裏生女二人卜卒之明年某月某日葬湖埭村先塋之次學持其友吳翰林克溫之狀造予請銘惟史氏之先顯於西漢以恩澤封侯者數世至光武興復崇以功始封溧陽崇沒廟食其地歷晉唐以來仕宦不絕入國朝更多取甲科近嵗則若學與給事後是也蓋自崇至今千五百年子孫環廟而居不可勝數南土論族舊且大當以史氏爲首其詳見傳記譜牒的然可考此不復著姑敍公爲人大略以見其隠於田裏亦無沗其家世云爾銘曰

奕奕寢廟溧河之陽廟不廢祀子孫在旁詵詵衣冠莫非孫子嗟奉議公克振而起隠節旣善義方亦多視其後人再取甲科生也榮封沒也安厝百世其承鬱鬱其墓

封文林郎翰林院編修吳府君墓志銘

翰林編修吳君奉詔修大明防典精勤盡書且成俄聞其父可晚府君病卽日束書曰方寸亂矣安能卒事乃謀歸省疏將上而其父凶問至矣予往弔之君泣曰一鵬前日之請已不敢望顧復有所瀆未敢請耳蓋君謀歸時來乞文記其父號所謂可晚者冀持歸以慰悅其心幸其病之瘳也故云然後數日持其友楊給事起同狀來乞墓銘曰一鵬不得慰吾父於生前亦得慰於地下然此豈一鵬之意哉幸憐之予感其言又數日君將歸治葬促文甚亟曰葬具吾父自治已久顧無以致吾力者幸憐之予益感焉府君諱行字仲恆姓吳氏蘇之長洲人其先有隠徳至其父宗遭外患而卒家業衰謝府君時尙防奮志植家蓋歷勤苦者三十年而家始振當衣食初足卽好爲義事遇貧困者周防不計或有所假貸傾囊與之有小官嘗負債客死吳中其子方爲他所負者追索不已府君顧爲之請免仍贈以道裏費俾得還家其心之仁厚如此愛接賢士大夫有過門者延欵恐後今工部侍郎海虞徐公至吳中輙主其家公擇交者府君之爲人可知也素不較人侵侮一旦爲裏胥以私憾故竄名尺籍中謂此如隠忍將不爲祖先之羞子孫之害乎白於官卒置其人於法有一奴橫或來告聞之盛怒卽笞而斥之仍詣告者謝曰微君言防爲吾累其气之剛厲又如此家居武丘塘上商舟賈捨上下相比不使其子治生業日督之問學其子竟登進士第授國史官卽一鵬也嘗因其子居京師乘興北來覽觀衣冠文物之盛旣而登西山飲玉泉樂之畱一月而歸未防恩授封如子官感激於中數北望拜賜遺書其子俾圗報稱以無忘上恩甚懇懇也治庚申年七十有二十二月七日以疾卒卒前一月忽拏舟徧訪鄕邑諸親友次至工部徐公對酒談笑竟日蓋歸而臥病不起臨卒索酒飲飲訖沐浴更衣而坐長孫在旁顧曰其語而父愼勿過哀第記吾宿昔之言可也其明達又如此府君娶司氏再娶趙氏贈封並孺人子男一卽一鵬孫男三曰子忠子孝子文女一人以卒之明年某月某日葬於吳縣天平山之陰銘曰

武丘之塘流水溶溶秀眉丰頰乃有此翁善不近名裏有直躬其人不亡在吾目中惟徳之修惟吉之逢以振其家以榮其封尙閟乎幽宮

封承徳郎戶部主事秦公墓志銘

常之無錫有秦氏其先蓋髙郵人在宋有從蘇文忠公防以文章名世者曰觀子湛通判常州畱武進不還其後曰瑞五再徙無錫季子叔謙生彥起彥起生物初物初生景薫景薫娶某氏而公爲繼室楊氏出也諱霖字潤孚號卑牧子自其先祖以儒業教授鄕裏愛公秀頴置諸生中敎之旣長學成邑中子弟爭願得公爲師居家塾嚴敎條甚得師道人敬之稱必曰卑牧先生授業之餘手一編終日不釋雙目爲昏學旣該洽尢精於史能歷記往事喜爲歌詩有唐人風致爲文尢長於啟札往往爲人所傳誦所著述多成卷帙至於作書有法又其餘事也平生自處靜黙有能而不揚待人坦夷有犯而不計淸修苦節至於終身若其友愛之情兄震早亡能撫其遺孤弟雷無子復召與同處皆非人所能及者公中嵗始得子曰金謂家世以儒業相承無顯者令習塲屋文圗出仕金竟登進士第及爲戶部屬毎貽書戒以居官之法所以成其子之賢名者又得父道也以金三載考最恩封承徳郎戶部主事制詞有林泉髙蹈郡邑遺才經學淑人化行鄕裏之襃人以爲無愧蓋受封者數年康彊無恙與裏中名士結碧山吟社賦詩飲酒爲樂一日金乞歸省公見其子歡甚數月疾忽作而卒享年七十七娶余氏繼王氏贈安人亦先卒子男二長卽金有文行累官戶部郎中娶鈕氏封安人次曰銘庶出娶張氏繼徐氏女一適楊能孫男二曰泮曰湜女三許嫁王儼張文惠華天福公生於宣徳二年七月五日卒於治十六年正月九日以卒之年某月某日葬於歸山新阡金居家遭喪旣得躬治殮具乃以例上吏部給符守制自爲狀謁予曰葬有日敢以墓銘請蓋金嘗分司臨淸迎養其父予憶過其地見之公被服儒雅翛然有隠君子之風可敬也況金之情懇可無以慰之乎銘曰

士未必仕也學有以及乎人不獨成乎已也而況顯於郎署賢哉有子足以行其志也有綸音以錫封有廩祿以供養望八十而考終當瞑焉於吉壤

家藏集卷六十五

欽定四庫全書

家藏集卷六十六

明吳寛撰

墓志銘九首

墓記一首

故劉逺妻徐氏墓志銘

婦人之於夫其猶臣子之於君乎君有不幸其臣能仗節不再仕是謂忠臣夫有不幸其婦能守義不再嫁是謂貞婦此萬世之論也然而臣則忠矣君有遺孤焉不能立而傳之如國何婦則貞矣夫有遺孤焉不能字而敎之如家何何也蓋臣每患乎不忠忠而有益於人之國忠之大者也婦每患乎不貞貞而有益於人之家貞之大者也臣之忠者未暇論嘗得今之爲婦者曰徐氏是爲吳處士季逺之女母曰李氏生徐氏嫁爲里人劉逺妻嫁未防逺一疾遂卒當是時徐氏哭之欲死曰夫吾托以身者今夫旣死身安所托乎所親勸止之時徐氏年裁二十四生子毓甫一月又適丁劉氏中衰眾謂徐氏𨿽忍死終當再嫁以全生或問之徐氏指其孤仰天誓曰吾所爲不卽死者以有此孤耳孤存與存孤亡與亡吾終不食言也君子謂徐氏於是乎從一矣詩曰我心匪石不可轉也其是之謂乎迨毓稍長徐氏竊念曰是子何以敎之其農耶賈耶𨿽然農賈非所以爲敎也聞之醫可飬生可以濟人盍敎之學旣曰學必有師因遣其子從禦醫盛啟束防數年大通醫家言遂爲吳中上醫君子謂徐氏之於子也擇可敎而敎之於是乎慈詩曰敎誨爾子式谷似之其是之謂乎徐氏蓋嫁而從夫者五年夫死而從子者五十年年七十有四以成化二年五月二十二日卒有男一人卽毓有男孫三人曰慈曰節曰奉女孫一人適張鎰葬以卒之又明年十一月十六日合其夫之兆墓在吳城西三里鴈蕩村將葬毓以內弟職方主事起巖之狀請銘狀所載事行不一予獨掇其大者書之銘曰

世道之降人鮮完徳𨿽有公卿家爾忘國孱然婦人其質靃靡至性獨存良心不死以保其孤以植其家我不內疚庶無媿其夫嗚呼徐氏死亦不朽求之古人孰與爲偶若衛共伯妻鄒孟軻母其殆兼而有之者乎

賢婦賀氏墓志銘【有序】

吳有賀美之先生性度夷曠對客談笑甚樂他日過予視其色獨戚然予曰公亦有憂耶對曰吾少娶王氏生四男子其一女曰順貞爲人賢明可愛今則病矣誠不忍見其死以是憂之月餘美之復過予其色益戚曰吾女且死適與家人訣別其賢明益可信吾慰以言父無以爲汝力者汝死而葬當求吳翰林作墓銘以暴汝平生耳吾女頷之旣而其女死成化十三年六月十五日也於是卜葬地得吳縣薦福山之東麓將以明年九月二十四日葬焉而美之果來索銘且自爲之狀曰賀故蜀人也元末兵亂始遷吳中先大父評事府君初官江陰畱居之至先人復庵府君復歸於吳適死徙之餘而吾更多病貧無以爲家僦屋以居授徒以食以茍旦暮而已當是時吾女日處一室內無姆師之訓外無親戚往來相開導然其於女紅爲之皆極精巧至如書史亦曉大義此固吾妻所不能敎而吾所不暇敎也及年十八歸長洲沈堂字拱南者其舅汝禎爲故禦醫以濳先生之孫姑陳氏則翰林檢討怡庵先生之孫也吾女自歸沈氏所以正救其夫承順其舅姑者皆以道夫倚之卒不失爲儒醫家子孫舅姑乃喜蓋久而知其觧事也舉門以內事悉畀之治治輙有條理家賴以振舅姑益喜其族人亦曰此吾家賢婦也爲婦近二十年凡生二男曰顏曰頎一女曰徳靜顏稍長敎之甚嚴其家當通衢未嘗使入防中習賈人生業業必儒者每蚤夜程督之不少縱當病革諭之曰吾卽死汝必北學於而舅氏舅氏者吾兒觧元恩也時方卒業冑監故遣從之學言已遂出衣裝付之辭色甚厲略不爲可憐狀且謂舅姑與吾夫婦曰我死愼勿悲悼恐爲老年累又勸吾爲其夫擇配以相家少焉而逝無一言亂者此固所謂其賢明益可信者也惟昔有意於子幸卒銘之以無遺生死者之恨予久善賀氏父兄知其女與弟之賢也有素然其賢皆見於平時者孰知其臨絕識見如此足以爲銘矣銘曰

將死之言常人乃善旣病之命古人或亂善也人竆亂也神散纊息未定賢否斯判有如賀氏不以此移於其死時其生可知閨閫相弔痛失女師庶防不死假此銘詩

故張廷端妻楊氏墓志銘

楊氏諱眞字眞澄其先臺之臨海人宋慈湖先生敬仲簡之後髙祖仲禮元江浙儒學提舉曽祖子銘始來占籍蘇之常熟冒姓倪氏祖師顏復氏楊父彥立娶繆氏富而好施予豪一縣中生女溫淑明慧奇愛之不忍嫁豪富得廷端爲贅壻廷端初補邑庠生數試於鄕不利壯遊京師久之楊氏去從之逆旅廷端美姿容多才藝性尢喜飲酒酒中寫竹石最得夏玉峯筆法一時若孫太傅袁錦衣貴冠中朝爭遣防馬迎致之盤礡揮灑酣歌淋漓往往入夜醉歸或謂之子終日防貴戚間亦一顧念家乎則對曰吾幸有妻或時廷端家居不出士大夫輙相過從門外日止馬數騎廷端好客不問有無輙呼酒出飲楊氏居中治具精潔能適其意廷端性旣曠達槖中不肯畱一錢諸公貴人相與謀曰張君久客猶故吾也妻子不無觖望幸今有補官例盍斂歳所以潤筆者榮其晚節乎廷端亦不拒然不知楊氏實亦無怨也其後子懲給事禮曹得鑄印局副使夫婦就養南都居一載而卒楊氏悲思之未防亦卒成化十二年七月廿六日也以明年二月十五日葬邑之積善鄕郁澤裏合廷端兆子男三曰憲懲心女四蘭贅鄧雷蕙適鄕貢進士王鋭金適鄒鶴玉適王棠孫男四曰循環健登女四銘曰

從其困安而無悶惟婦徳之順就養於彼歸藏於此是謂有子

周氏墓志銘

寛之表姊閭丘氏適同裏周尙正甫尙正吳之名醫也生子庚修潔儒雅能世其業然不欲以醫名益覽典籍以廣問學有文名吳下其配陳氏性明淑內行可則以知書觧事不類常婦人稱周氏配生一女而病病凡十年以成化丙申六月三日卒年止三十初庚以醫被召給事禦府數過予憂父母老無兄弟以養語必及其妻曰陳氏賢而病則痼矣其必無相見日庚甚恨之至是竟卒將以明年九月十八日葬於吳縣至徳鄕沙涇村祖墓之次予適家居尙正來告曰吾家失此孝婦視左右藐焉一女孫氏耳吾夫婦悲之吾子之悲可知已幸爲銘其葬以吾三人者予曰唯唯陳氏諱淑莊長洲著姓父曰宗祥母徐氏庚初名京更今名其字未定也銘曰

葬而有銘已非古婦人特銘失之愈事不害義有所祖獵較𨿽小乃從魯紛紛反唇肆譏侮有賢如陳亦堪數勿云短章才數語彼婦之銘吾不與

顧恭人鄒氏墓記

顧恭人鄒氏爲故進士贈監察禦史巽之婦今致仕贑州知府之妻而工部都水司郎中餘慶之母也都水奉敕巡理漕渠恭人實從之養以成化二十年二月二十四日卒於揚州享年七十有五將以其年十二月二十九日葬於長洲縣梅林鄕之先塋而都水來京例受命居憂乃奉徐武庫仲山之狀泣拜以墓文請寛少居鄕裏則聞恭人之賢及與都水同防太學同登甲科又同官於朝恭人皆從其子獲數拜之久而益知其賢可信表於其墓亦宜恭人之先爲毘陵名家元末避兵蘇州遂爲長洲人父曰公敏娶金氏生監察禦史亮辰州知府順與恭人亮以文學知名於時恭人自防得聞書史大義其孝敬友愛則天性然旣歸於顧適贑州初登進士第由翰林庻吉士授行人家業蕭然猶故儒生也當是時恭人惡衣菲食能安其貧至親操井臼以供食飲毎旦公入朝輙先起理盥櫛具俟之以爲常公數奉使於外獨抱其子以居一室悄悄他日公歸見少女侍問之曰吾嘗請於公欲置妾以冀多子此其人也後公爲禦史出巡山東摘姦擊貪聲聞烈烈恭人恐爲怨家中傷終日鑰門不通人迹而公卒保無事人莫不賢智之恭人素不妬與其妾處服用必與已等而待其子女皆若已出方公出巡時莆田有林魯祥者以太學生敎授京師恭人察知其學行遣其子從之防他日魯祥之妻自閩中來得惡疾客居無爲治湯藥者恭人乃延入其家朝夕躬事之甚至及疾危更爲治棺斂遂卒於其室一時魯祥之友如林柯兩學士聞之稱嘆皆欲爲文傳其事恭人平生勤儉旣老猶治家旦暮於家人必先起而後寢𨿽貴且富未嘗忘其初蓋澹薄布素以終其身其待親戚有禮馭奴僕有恩尢謹於敎子往往隨事防正之嘗語之曰吾所以恆從汝於外者豈特資奉養而已誠不欲汝防於過也其子居官竟舉其職而其妻劉氏本出儒宦家亦化其徳稱賢於宗族間云恭人初從贑州公封孺人以子嘗任主事進今封則復從公秩也子卽餘慶女一適鄕貢進士杜啟其一子曰余祥女二長適劉奉次許適劉嘉防皆妾段氏出孫女五長適錢同文次許適錢富春餘皆防蓋今世稱女婦之能者不過烹調縫紉之間而已至其忌疾殘忍之行則反以其能蓋之略而不問有如恭人其果有是乎況世俗所謂能者恭人有不能之乎𨿽然能之不足爲恭人稱者故特取其一二事之可重者書之蓋予述女婦亦多未有如恭人之知者也

陳母王安人墓志銘

陳母王安人爲太原左衛百戶璠江西道監察禦史璧之母也安人以璠貴受封以成化二十年八月二日無疾而終璧聞訃號哭痛恨不得一日迎養其母於官也以予同年相好乃自爲狀請予銘墓欲以自慰者安人諱善字淑懿世爲髙平人號稱著姓父曰龍門衛指揮同知貴母曰淑人閻氏年及笄嫁爲故昭信校尉敬之婦初入門已得婦道嵗時祀先禮賔凡內外事於昭信意皆能順適姑李氏孀居久性甚嚴重家人莫敢犯者安人佐昭信事之彌謹姑年逾九十未嘗一日不得其歡心其爲婦如此至其柔順謹厚平生人不聞其叱吒聲而於諸女婦尢重長舌嗜酒之戒曰有違吾訓者非吾女吾婦也其敎子孫必於儒業故璠𨿽以兵事得官尢謹而好文璧竟登進士第爲賢縣令才禦史而諸孫取科第者相繼不絕其爲母又如此安人卒後昭信六年年八十二壽考顯榮享有諸福人不以爲過也子男二人卽璠璧女二人適羅通王宣孫男五人漢防皆鄕貢進士靜百戶法況皆幼葬以卒之年十月二十五日墓在陽曲縣辛村合昭信兆銘曰

文與武於其門壽與貴於其身致以內行由乎人有欲知者攷於斯文

故國子生諸景通妻張氏墓志銘【並序】

張氏諱妙微蘇之吳縣人故僉河南按察司事存誠之女翰林編修叔義婦而國子生景通之妻也初僉事公之任南京國子助敎道遇冦掠其舟中露刃擬之張氏方八嵗卽以身蔽父冦不忍加害因獲免當是時叔義以編修掌監丞事與存誠同官且同鄕相好也得聞張氏孝行遂使其子景通聘之旣娶景通以力學致疾不起張氏時年僅二十有四耳生一子祥甫四嵗卽自誓不嫁曰吾當如祝夫人祝夫人者編修之母而張氏之祖姑也嘗蚤寡守節朝廷旌其門吳人稱諸節婦家後張氏卒酬其言完然一節防四十年克稱其家婦云其生永樂十七年二月八日卒以成化十二年四月十六日年五十八子男卽祥以郡學弟子應嵗貢入國學孫男二人女二人祥將以十三年十月二十六日葬其母於長洲縣武丘鄕旣請貢士施君煥伯爲事狀乃奉以求予爲銘曰祥所以克長立不墜儒業者寔維吾母之力顧吾母持身無愧於祝夫人祥則無似曽不足以致有司表著亍世罪甚大也葬宜有銘使不更圗之其何以名人子敢固有請予與祥同遊學宮知其母之賢也久況敍節義爲世道勸史氏責也乃敬諾而銘之銘曰維婦事夫必敬必戒能持此言於其夫生存者有之及其死之後鮮有不懈者嗚呼靡然世俗今見其人屬纊之餘凜凜此身歸於其室往送之門

曠孺人墓志銘

成化八年寛與安福劉震道亨莆田李仁傑士英同舉進士及第一時賀客之集門者甚夥而寛之中獨戚然不樂者悲吾母之下世而祿不逮養耳蓋寛之無母士英之無父其悲同獨劉君之父母具在固可賀也旣越月君之父以書來曰汝母不幸以去嵗病死矣且曰汝母之葬有日葬而法不得特銘然其生而爲婦爲妻者𨿽可銘亦可略也凡汝之所以成立者汝母之功居多不銘恐無以慰汝之心汝其圗之君執書噭然哭失聲曰夢耶非眞耶何宛然吾父之手迹耶他日乃以其事來告曰震生未齔之二年家君遣從學於季父徳音去家二十里而逺吾母每送之門怡然如平時旣去輒涕泣終日曰吾見其方孺恐以我之愛而思歸耳後十年震補邑庠生又十二年而領鄕薦入而敎誨之出而資給之吾母之心何如其勞也蓋又十年始獲登第授翰林編修之職而吾母已不及見矣吾之心何如其悲也則又噭然哭失聲旣乃告以其父之命曰震於子幸有同年好銘非子孰宜爲者寛苦辭不獲則敬問其母之嵗曰六十有一其氏曰曠其裏居曰邑之滄洲其父母曰如轍曰王其子曰男長卽震次善女四適某某其孫曰男三喬楚軒女一其卒之日曰辛卯嵗十二月某甲子其葬之日曰卒之明年某月某甲子其葬之地曰某鄕某山之原銘曰

是維曠孺人之墓壤之樹之尙有恩光自天而來以慰其子之悲

華守方妻顧孺人墓銘【並序】

無錫華守方將葬其妻顧孺人請予銘墓上之石爲之銘曰

維顧得氏逺有世序昆吾支流爲厥初祖商周而秦而漢而晉有榮元公望於吳郡吳郡之顧咸祖於榮更千百年乃云乃仍趙宋之世有號百七爲時郎官將仕其秩始愛錫山卜居云吉將仕四傳是曰重九登一繼之植徳致富庇乎其鄕啟乎其後以至仲實以至廷秀其在孺人曰祖曰考廷秀娶魏寔生孺人翼翼其孝婉婉其仁維孝維仁聞於宗婣生十六年於華來嬪華之先寶南齊孝子後玹仕元功徳都事棲碧貞固樂勤處士學有詩書耕有耒耜以揚其芬以濟其美爰有山桂克大克裕是生守方而娶於顧守方甚修以義自負𨿽父之敎亦婦之助義之未行則克先之義之已行則克全之時祭月宴嵗衣日食門以內事於我乎職祭丰宴盛衣完食精舅姑不勞娣姒無爭良人三妹將適他氏豈無資裝我鍼我黹亦有諸兒嶄然庭戺鄕賦出司家事入理我提我攜爲賢子弟我積𨿽厚服用則涼節縮口體救彼病亡我力𨿽余紡績不置勤動手足率彼媵婢家人化之延及比鄰不婦不母媿畏孺人孺人慈惠出於防成有盜事覺而欲自經宻代償物盜死獲生卽此類推賢益可稱孺人生年六十有七壬辰臘月十一日卒子男三人爲孺人出長炯補官次燧與焲二鄒一錢三女是匹孫男維八女六在室有三曽孫女二男一卒之明年肇卜堂山曰西壽鄕曰延祥季秋壬子葬日惟良先是守方哀妻無時謂其人賢我則知之我後子孫孰克而知知而不傳我責安辭維山有石可伐可移不朽之托曰有文詞乃述事行而以狀來太史考據作此銘詩

黃母太宜人張氏墓志銘

武弁之士承借前人餘烈得世其官久而益逸遂成驕惰之習其賢者有志於用矣然知四方平治武備可弛則欲以文藝自奮於稠人中往往儒衣冠防鄕校出而取科第者屢有其人若吳門黃氏兄弟初皆從師問學其伯仲旣以次世官而卒以科第顯者其季暐也方暐之顯有司如制以表其門裏之人相與指異之曰其季之所以成名者嗟乃母太宜人之賢也蓋暐之父正統間以蘇州衛鎭撫贊畫軍政顧爲其子之逸之慮也求師敎之得賀宗振先生宗振故吳儒適以嫌名誣入尺籍公延致之身率其子事之於塾當是時太宜人處閫內惟恐其師之不安也語公曰賀先生罹患而來家得無空乏乎輙斥所有使人敬遺之冀行専意以敎其子及公不幸沒於京師門戶蕭索其後嵗更大侵食益不給則率諸婢業鍼黹以贍眾口至所以禮其師者尙不闕暐時幼每曰吾不從死者於地下以此子稚耳其必敎之以無忘先志乃日夜督責之尢亟稍長則遣入吳學習舉子業暐亦感激竟以有成云太宜人諱安字妙安張氏故武徳將軍蘇州衛左所正千戶開源之女也張之先在元以漢人遼陽省居守將納噶楚部下國初歸附從戰有功授官傳至開源娶觧氏以永樂五年生太宜人年十七歸於黃初入門資裝甚盛然無驕盈之色而自奉愈儉約姑陳氏喜曰吾婦能以有餘處不足其賢過人矣陳氏治家嚴嘗冬夜侍左右不敢去諸婢度更深寒甚濳從其後熾炭炙之其嚴如此而太宜人所以事者益謹鎭撫公初任百戶坐事將赴逮京師太宜人憂焉歸而謀於父用其計以捕得黠盜數輩免罪俄遇赦更錄前功陞副千戶已而以才諝薦攺鎭撫及長子曜例襲父初職復調浙江之盤石衛防閩冦起朝廷遣大將討之師次吳中太宜人謂曜曰此非汝取功名之秋乎曜卽毅然扣軍門請行冦平以功陞千戶尋得復衛皆太宜人之賢也太宜人初以鎭撫封宜人晚以曜進今封以成化十九年二月十三日卒享年七十有九子男三人長卽曜次明次卽暐曜壯卽謝事讓其官於明暐以成化十八年中應天府鄕試舉進士不偶入太學有聲女三人長適鎭海衛千戶耿升先卒次適廣州衛副千戶阮寶柱次適廣州衛副千戶阮瑾亦卒孫男六人曰宇早卒曰田曰界曰異曰果曰桂孫女四人長適蘇州衛指揮使張欽次適鄒魯次許皇甫錄次尙幼將以卒之年九月某日葬於吳縣梅灣萬池鄕合鎭撫公兆暐以予有舊好走書京師並自述其母平生來請予銘予因重其能自奮於文藝者且感其母之賢也爲敍而銘之銘曰

黃世官居吳門殆百年武且文繄母徳儉而勤以其餘爲子孫嵗不易家多艱克自守存孤單終振起表宅裏孰致之維有子子若孫儼成行享壽祉樂洋洋嗟子孫保承借母目瞑玆丘下

家藏集卷六十六

欽定四庫全書

家藏集卷六十七

明吳寛撰

墓志銘一十一首

亡姊吳氏墓志銘

吾姊嫁爲周諤之妻者吾仲姊也年十九而嫁嫁十三年而卒年止三十有二姓吳氏諱妙善世居長洲父某母張氏吾姊生十歳時從女師授書習女事已不煩勤誨稍長親鍼黹刀尺經手卽可觀性簡約靜專處一室未嘗輕越戶限平居非答述或終日無一語他或嘩笑已獨端然若弗聞者故家人皆嚴重之𨿽父母舅姑遇之亦異他女婦雅不喜靡麗資於身者常不足而推諸人者亦必以道也其處上下內外屬皆能順適其意而尼媼之類則不欲與之接蓋其爲人如此其旣得疾也家君往問焉答曰幸少差他日復問其答如初及疾甚或曰前言者其紿父邪曰老人不堪憂死命也何必累老人哉由是吾姊之卒家君痛惜之而不自知其哭之慟也其生宣徳庚戌閏十二月二十五日卒爲天順壬午三月某日卜地於吳縣太平鄕花園山之原乃以明年癸未八月十六日葬焉生子一人曰遂甫六歳女三人曰素亷許嫁朱存敬曰素云五歳曰素靜生始五月今吾弟宣抱養於家吾姊之疾歳當大比嘗語寛曰吾得起而見汝應試乎孰謂其竟卒而不能如其言乎嗚呼其可哀也夫其可哀也夫銘曰

行之完也女婦之良命之虧也閨壼之傷報弗稱施孰是主張吁嗟乎彼蒼

周母蔣氏墓志銘

周氏居江陰顧山之下其以山配氏稱江南久矣蓋自伯源甫以力田造家生子宗苑至孫孟敬家益大田益廣名稱益盛蔣氏則其配也孟敬爲人襟抱濶達嘗一日出粟六千石助縣官賑饑事上朝廷特賜璽書襃之而旌其門曰孝義孟敬曰凡吾粟之出先大父遺我後人者也顧此恩寵我何敢居於是伯源甫下世矣遂復得旌其墓曰義民仍耴旌門者題其堂以侈上賜且以自勸故廬陵楊文貞公爲之記其略曰國朝旌庶人墓自孟敬始蓋紀實也時人以爲榮然當孟敬出粟粟多至弗勝載𨿽他人視之亦有悋惜意蔣氏居中方從臾之不少沮一言故卒就孟敬美事用是蔣氏之名亦爲鄕黨知蓋孟敬至此名稱愈益盛矣貴而矜名者率嫌不與通邑人因得疵而訟之遂父子並系詔獄事有無卒莫能辧竟死戍其家三人獨其季子以防弱故幸不及蔣氏日與孟敬側室兪抱持而啼一室孤寡相視累然也當是時周氏不絕如帶天順攺元恩赦下其仲始還自云州戍蔣氏教之約用度謹交際復理田事迨季亦漸長則延良師教之使業進士冀再光門閭數年間卒植其孤復其家蔣氏力也然其二子亦孝知母之有隠憂也朝夕相與娛之歳時稱壽列長筵集宗族於所謂孝義堂兄弟二人衣斑觴醴起舞於前蔣氏亦爲之破顏一笑云其生以永樂甲申五月二十七日卒以成化甲午九月十六日壽七十一子男三振先卒者拱承事郎掖邑庠生女四長適朱武亦先卒次適許池孫男三祥熊祥驥祥鼎女二以丁酉歳正月某日葬於邑之香山北麓合其夫之兆掖奉其兄之命持海虞衛君之狀蹐予門再拜請銘蔣氏諱賢字淑賢出無錫湖塘亦著姓父曰昻夫母曰郭氏銘曰

維婦從人而人匪從昔同其盛有替則同家難旣多遑卹我躬銜橛之驚幸途弗窮扶孤舉墜克昌其終白髮種種門楣復崇問此何爲維婦之功山穴窈然托體其中筮恊吉子孫其逄

胡母劉孺人墓志銘

蘓郡儒學有賢師曰訓導胡君君有賢母曰劉氏年八十有九以成化十二年正月七日終於家訃至訓導君將去任卜其年某月某日葬其母於安成某鄕某山之原持從兄黃州推官性之狀從以諸生朱文軰謁予乞銘予旣弔君且謂君不得久專教法造就學者更爲諸生弔旣乃以禮辭銘不獲退則據其狀而書之劉氏世爲安成櫟岡人父曰志亨年十七歸同縣胡時憲甫初入門已能持婦道甚習舅如庸翁性頗嚴峻難事事之偏適其意及姑歐陽氏沒奉後姑王氏旦夕曲意承順有人所難及者人以故稱之居數年胡不幸多故訟興疫作死亡相仍家之財物或有乘間盡匿之者當是時劉氏適筦內政一置不問方脫簪珥鬻衣服以佐日費卒之相其夫復產業如前日人以是愈益稱之及時憲旣亡痛哭如不欲生諸女有欲爲佛事資防福者則不許曰吾知喪服葬祭之禮而已彼佛何爲者其後仲子以明經中鄕舉得教職數遣人迎養輒辭不往曰吾爲未亡人獨享祿養非心所安也此予所謂賢母也劉氏有男子二人曰常曰經女子七人一適姚氏六適劉氏孫男二人曰振華曰振儀女五人曾孫男女各三人經卽訓導君其爲人亷介善教人有吾鄕陳永之先生錄其事此予所謂賢師也然其賢孰非出於其母者是宜銘銘曰

經傳攸存閨門稱首柔正維妻聖善維母婉婉孺人徳則多有來嬪於胡年則甚後有酒有漿有箕有帚亦有詩書教詔在口奉我舅姑事我夫子成我諸兒我心庶矣家室和平產業完美歷變得常婦功乃爾九十其壽旣樂且康報施則然匪气獨長安成之野魯國之防豈效崇封刻此銘章

太宜人陳氏墓志銘

吾友兵部職方郎中陸君有母曰太宜人陳氏蘓之昆山人也職方有才操文學蔚然士林之望太宜人所以安其祿養榮其封命者幾二十年乃成化甲辰十二月甲子俄以疾卒享年七十有五太宜人少歸於陸與其夫惟敬處甚宜而事其姑尢以孝稱姑有子防病尫羸苦於鞠養太宜人爲之乳哺以代其勞子多夜啼輒抱負行室中往往至逹旦不寐竟長大之又以姑念其二女之病與無子也饋遺殷勤每先其意居常與家人防食有一美味必別儲之以奉其姑姑病親嘗湯藥當暑侍之久而不倦後數歳姑沒眾爭取所遺物獨慿屍號慟不顧以哭泣故目竟成疾蓋其孝如此其處諸婦中雅善含容若子孫有小過必責誚之不少貸也蓋自惟敬沒所以成立其子孫者其力爲多性儉朴不喜華靡然特精於女事𨿽澣濯之麤者人莫能及凡其賢能已嘗見於學士大夫之所紀載至是職方將以明年某月某日葬其母於太倉陳門塘之先塋手錄其事衰服蹐予門告曰願得墓銘太宜人早喪其父宗義賴母姚氏鞠之而伯父宗訓更讀書秉禮故防則不失教多知古人賢孝事實其所以施於家者蓋有所受也以其子嘗任稽勲主事初封太安人後進今封子男二人長容卽職方君次宏孫男四人曰儀伸偉傅女四人長適太倉衛指揮使張漢次適柴震談章次許適武勲銘曰維養之丰而封亦崇人曰有子不觀其躬何以觀之令妻賢母況也平生亦復孝婦鼎食閫居天與之壽子心傷悲謂獨不久嗟此刻詞維以慰之

沈燾妻蔣氏墓志銘

蔣氏名淑芳吳人蔣恆敬之長女也恆敬之先居宜興號儒宦家後徙於吳至曰惟明始業賈以爲生惟明生恆敬娶陳氏初得女賢而且能其父甚愛之不忍嫁也乃得燾爲贅壻燾字良徳禦醫以濳之孫方遊郡學爲諸生才質偉然可望與其妻處甚宜之時其妻有一弟病久所以視其起居旣勞及其弟死未幾一妹俄繼之重悲傷哭泣而病亦作遂不可救死之日成化十五年十二月十七日也年二十六以明年三月己亥葬於沈氏某山之先塋予妻安人與其母兄弟也聞其死哀甚適燾以書來請墓銘吾妻曰是女之爲人有可書者乃序曰蔣氏年數歳時已善鍼黹稍長益婉嫕事其父母與待其父母之黨孝愛甚篤性不喜華靡凡服餙之美者多斥去之頗好佛嘗念父母之恩欲報遂蔬食數年旦則焚香誦佛書以祈禱至撫其弟妹於飲食衣服之外尢能以善言開之宛如女師然旣與其夫處聞誦說聖賢經傳輙了其大義始悟以佛氏爲非更勸其夫益勤學業燾感之讀書學宮每月朔望始一歸其家蓋有樂羊子之妻之風焉及病革囑其夫以數語皆非流俗婦人所能及者燾悲其言而從之是果賢已銘曰手足之情男子或弛於彼失之乃得之此眇然弱質不出庭戺古不傷生我寧哭死有家於家父母所喜葬則從夫百歳以俟喜者以悲況乃夫子托此慰之且播厥美

故雲南左布政使袁公妻盛安人墓志銘

故雲南左布政使華亭袁公有賢配曰安人盛氏南和縣學教諭忠之女也初公娶於張賢而早卒求繼室難之後得安人安人貌端嚴而性明惠持身肅然言動不妄婣族皆爲公賀公居官亷潔自祿俸外無一金之蓄安人能以勤儉助之又能撫育張氏所遺諸子恩意甚至故公不知其妻之嘗沒而諸子亦不知其母之嘗失也公嘗僉廣西按察司事時以蠻獠不靖日督兵於外亦惟安人之善治家因得盡心軍旅間卒成功名超遷至按察使其後有雲南之擢則憂其父髙年畱安人侍養於家其父亦樂焉不知其子之逺去也未幾公卒於道柩至安人迎哭屢至頓絕而其父明年亦亡安人率諸子治兩喪皆合乎禮觀者稱之蓋又數年而安人以病不起實成化丁未五月一日也享年六十有二有六男二女男曰偉曰儀曰僖曰仿曰佩曰億女長適縣令陸翰次適張天恩自仿以下與張氏女安人出也孫男若干人曰某某女若干人佩善書以鴻臚寺序班直文華殿將迎養其母俄而訃至他日欲歸治喪乃持中書舍人倪君之狀來請墓銘曰佩不及事吾母於生時而爲此送死之具何如其悲也予憐而許諾安人葬以卒之年某月某日墓在華亭某鄕合布政公兆其稱安人者以公初任刑部主事所受封也銘曰

以順爲正徳之良順而克相家必昌咄彼哲婦反其常呶呶長舌何可當有賢安人名允臧夫子陳力孰所襄被以命服終煌煌獨不逮養子所傷何以慰之此銘章

靑澗縣主墓志銘

縣主旣沒其子銘自平涼馳告於朝上若中宮聞之皆遣內臣賜祭於其第仍勅有司營如制於是銘復念曰吾母甚賢今且葬墓宜得銘乃來請於予予辭之其請不已則起而言曰吾母實太祖髙皇帝之曾孫韓憲王之孫而襄陵莊穆王之長女母妃曰鐘氏而吾母則夫人馮氏出也以正統間賜封號曰靑澗縣主吾母防則以孝稱祖母妃季氏得疾甚危嘗吁天刲股作糜以進竟愈之已而馮夫人疾作愈之如前日事聞諸朝特賜璽書奬諭有宗室之光之語蓋吾母𨿽生長富貴無驕侈態凡閫以內事能以身任其勞暇則閱女史以自鑑而已與吾父儀賓府君處尢能順適其意吾父甚宜之凡餘四十年相敬如一日至待諸子不以親疎間其恩意蓋言其母之賢如此是固宜銘也縣主沒以成化十八年四月十二日享年五十有五後八月儀賓公繼沒乃以又明年甲辰十一月壬寅日合葬於平涼縣由延裏之原縣主有子卽銘以軍功授官服其三子鉞錡銓女三長適平涼衛千戶張英余未行孫男二曰澄郡庠生曰瀾女四人銘曰

麟趾之化及於宗族維孝斯安維敬斯睦維此克舉可考其餘子孫百世防此幽墟

毛母何氏墓志銘

鄕貢進士毛珵以成化十七年十月十七日喪其母何氏明年四月二十九日將葬於吳山之原以書屬其友周原已爲狀請予銘往予聞珵葬其父得治壙法以是送其親死如禮所謂附於棺者無悔足矣何取於銘原已則道珵之意甚懇若不可已者乃視其狀得其母數事蓋謂其勤曰珵之父叔行甫初贅於兪及婦死而歸故產已廢時何氏入門爲繼室圖所以養生者悉脫簪珥貿絲晝夜治爲縫縷鬻之衣食竟足謂其孝敬曰姑範年髙諸子已分爨遂迎養之何氏謀於叔行曰吾家幸麤立獨不能具盂飯專爲老人奉忍使之僕僕往來乎姑安焉則益致甘防不缺謂其和且慈曰何氏旣能養有嫉之者至出詬詈語遂曲爲卑下以悅其意卒相驩然叔行有前妻之子玉嘗出於外及叔行沒立召歸主喪更日以善言導之大率言其爲人如此可謂賢矣何氏之先無錫人父復初爲長洲陳氏贅壻始家於蘓毛世爲蘓人其先皆不仕至珵以明經取科第家益振然凡珵所以從師向學者多其母之教其又賢矣何氏卒時年六十有二男子三人長卽玉次珵次瓚女子一人適沈椿女孫五人銘曰

葬而望望庶有壽母何以壽之其藏不朽吳山嵚崟墓木森森有待寵光孝子之心

林孺人墓志銘

翰林編修李君與予爲同官且有同年之契也數爲予言吾母老吾居京師久吾所爲不卽歸者冀得科第有官秩以慰之也今幸得而有之又例不卽歸然歷三年封典當下歸亦可以榮之也吾寧待焉居無何君之弟仁貴以母亡書來告君啟封哭失聲明日予往弔之又哭失聲曰吾不忍言吾情事也旣而起拜曰吾母無恙時諸凡葬具竊忍預圖惟是葬宜得銘敢以累子予視誼不可辭則應曰諾他日君自爲狀授予曰吾母林氏莆田人也林出唐九牧葦公之後葦公之弟蘊以忠見稱而從子攢以孝致瑞閩中謂忠孝林家曾祖棄防洋訓導祖應龍太學生父琚隠居不仕母宋氏吾母天性賢明知書解事平居嚴重不茍言笑蚤歸於先訓導府君柔順有禮成內助功歸未幾遭舅孟芳先生喪家適中衰能盡斥簪珥以營葬具而大姑鄭氏年髙左右承顏俾忘喪子之憂先府君後領鄕薦分教雷州於時姑宋氏年亦髙遂請畱養姑迫之行乃行雷在萬里外有所得歳時遺致殷勤不以逺廢其孝類如此及先府君以母憂起復攺除寧縣未行而卒還葬蕭然貧家也吾母數抆淚嚴戒諸孤曰貧吾安之久矣奚足憂憂汝輩之墜家世耳嗚呼不肖所以有今日者其孰使之已矣不可得而報矣卒以成化十年四月乙丑享年七十有四子二人卽仁傑仁貴孫男一人曰某女四人卜是年某月某日葬邑太平山之原合先府君兆蓋狀云然銘曰

閩中氏族林居多維孺人出忠孝家唐諸王孫譜不磨早年委禽仍伐柯有姑孝敬家乃和有夫柔順禮匪頗有丈夫子豋髙科以嚴爲慈日撫摩誨言在耳去則俄榮封未下如哀何千秋同穴山之阿子孫蟄蟄墳峩峩

朱孺人墓志銘

朱故淮南名家也後徙於蘓遂爲吳縣人有曰福賢者生孺人笄年歸於故陳府君仲禮氏陳亦吳之名家也族大而產厚孺人入門能處其上下而未嘗營私卒能使府君兄弟老而歡然府君家濱大河嘗天雨雪見挽官舟者凍餓不能前輒作糜盎中徧食其人鄰有客死者人莫之視爲具棺斂之而歸其喪事多此類府君旣沒生子綸好義益甚綽有父風寛嘗志其墓所謂活產婦水濱者也仍世積徳吳下稱之然裏之人則曰陳氏父子之爲義孺人與有力者孺人爲人仁恕恭勤和其親戚惠其婢僕至如烹調縫紉之事皆可爲女婦師然此不必論獨所以贊其夫導其子者心則厚矣宜若得厚報數年前一月夭其孫男女七人明年而府君沒又四年而亡其長子又四年而仲子死焉孺人連哭數喪悲痛無聊又四年是爲成化十年二月十五日亦卒於疾矣年七十有二子男二長卽綸娶葉氏仲曰紀娶江氏女三長適吳恭次適蔣禮次適翰林修撰吳寛孫男二曰曰瑬女六適袁綸沈綱唐鼎湯璋其二尙防以十二年三月十七日葬於吳縣至徳鄕金山之原袝其夫之兆夫孺人之徳禮肅仁裕類苖夫人惜無婿如韓退之者銘其墓而傳之銘曰

陳氏之徳世繼其厚有贊有導有賢婦母孰惠其廸而逢其咎孰種之勤而獲則否潭潭髙堂防防白首償徳幾何其殆中壽諸女弱孫爰及孀婦哭號於野扶送其柩壺彛旣全天道莫究我尙有待逺在其後

家藏集卷六十七

欽定四庫全書

家藏集卷六十八

明吳寛撰

墓志銘一十首

壙志二首

太宜人董氏墓志銘

太宜人董氏太原人爲故太醫院判錢公伯常之妻今禦醫鈍之母也錢世家江都後徙晉陵以小兒醫名院判少侍其大父晉府良醫宗道居太原而太宜人之父亦爲府中典仗故娶之後良醫卒其子良玉挈院判南還占籍長洲未及立家復以醫薦入太醫院而畱其配於吳當是時太宜人爲冡婦勤苦特甚凡可以奉其姑者必極力致之於是院判益妙於醫病家日迎之去家事悉委太宜人以治又其弟三人漸長凡一門衣服飲食率取給焉亦惟其平日不妄費一物家竟立中歳從院判仕於京師內助之力益多年且髙其子鈍繼仕復從之榮養已至然每教子婦必舉少時勤苦事爲言不能忘也鈍初仕爲院使得以其官贈其父太宜人因亦受封焉命下半載俄以疾卒享年七十有九鈍將歸葬持其友周行人秉臣之狀泣拜請銘予交禦醫父子間知太宜人之賢甚熟蓋其嚴毅端莊而儉朴者皆可稱道是固可銘也子男四曰鉉鈍鑄銘女二適馮釗張經並先卒孫男七女八其生永樂十年九月十二日其卒治三年五月十三日以卒之年某月某日葬於吳縣雅宜山之原合院判兆銘曰遙遙晉墟昔產於是徙家吳中從我夫子家之克立獨任勞事終老京師貴不驕侈子孫繁昌南北嶷嶷厚養髙封尙以醫仕榮則已多亦多壽祉合葬丘原夫子是竢百世之餘其謹以視

彭母劉氏墓志銘

彭氏吳人以貲雄裏中有曰至朴者益以謹敏承家家故久而不替而至朴亦惟有其配劉氏以勤儉助之耳劉氏諱素能爲仲顯之女母曰項氏爲人凝重渉知古女婦事旣歸至朴其舅姑春秋已髙左右奉養得其歡心舅姑以得賢婦私相慶幸乃悉以家政委之治劉氏恆謙抑不敢先諸婦久之然亦無出怨言者教諸子必以禮義仲昉爲吳庠生程其學業更以女工率之使勤下至僮奴輩待之亦多恩意嘗有竊其金首飾者後𨿽知其人卒隠而不言其寛厚如此家嘗值火至朴囊重貲投井中他日使人下取之弗得頗不樂劉氏慰解之曰財固不可以非其道而得至非其道而失亦付之數而已至朴爲之釋然其明逹又如此至朴旣卒又明年爲治庚戌閏九月十四日亦以疾不起以明年某月某日合至朴葬於長洲縣習義鄕先塋子男三曰時娶徐氏曰昉娶胡氏曰暐聘丘氏女一適陳鳯孫男一將葬諸子相向泣曰吾母之賢人孰知之亦惟圖所以銘其墓者耳於是昉請其師鄕貢進士陸君爲狀托吾侄奕以書來索銘予重其孝不忍違也銘曰

婦人之行不出閨門孰謂其家而系其人閨門之傷其人不存書所存者慰其子孫

崔母墓志銘

吳江崔澂以太學生居母喪於家哀而盡禮將葬以願得銘文請於其父其父文友賢士也曰婦人法不得特銘然如爾孝私情何防其邑汝太守行敏上京師授以狀來卽予求予嘗聞崔氏有年少好學喜從士大夫遊者蓋澂也已而其所從遊士大夫多以書至稱澂之母賢而澂甚孝宜有銘以慰之乃按鄕貢進士汝其通狀爲著崔母墓志銘而序之曰崔母姓黃氏其先爲閩人宋祥符間有諱應龍者仕於吳而家焉後徙湖之烏程曰棲梧黃氏者因其裏名也其後曰衍以好文雅著名郡中又後三世曰儼兄弟五人伯俊國初仕爲廣東參政季份嘗入史館出爲嶧縣教諭而儼亦兩被召卻竟以隠終儼生瓛瓛生蘭俱不仕黃旣爲衣冠家而崔之先曰刑部主事齡與俊官同朝及份更占籍吳江適與崔比近故蘭以女歸文友而生澂其諱某少有淑徳誇於族人及爲婦事舅姑孝敬備至每得珍味必先獻於堂上而後食家業素厚數勸文友防所積以周貧乏文友從其言多成義事其教澂必守禮法謹交遊而尢以儉檏爲言見服飾稍華輙令去之澂用其訓亦成賢名故自入崔之門誇之者如其族人及其卒也內外皆曰何賢者之不壽也其卒以治五年九月四日得年四十有九以卒之明年某月某日葬於其邑某鄕子二人長澂次淸先卒孫二人曰俊卿偉卿銘曰

黃在吳江舊稱名門少擇所歸於崔來嬪淑徳何多止於中身旣延生子長孫子也悲傷忍死其親何足慰之托此銘文

顧惟誠妻吳孺人墓志銘

昆山顧惟誠卜葬其妻吳孺人有日矣以其孫潛赴試禮部俾奉兵部郎中虞君元凱之狀來乞銘而大理寺副夏君克聲且爲之請曰此敍州守惟謙女兄也其賢宜知之乃視其狀曰顧與吳皆邑中名家其先禮部主事凱娶安人沈氏實生孺人少處閨闥貞淑端重夫婦並愛之爲字曰馨禮部公蚤喪其父公式方仕京師母太安人陳氏老不能就養畱其配侍奉於家而俾孺人助之乃擇贅壻得惟誠而凡家事亦以屬焉孺人爲人旣孝其母不勞其祖母安且樂不知其子之去家也至奉舅姑時節往省或遣人致甘防不絕其舅姑安且樂亦若其子之家居者禮部公晚得三子孺人保愛以長不以異母弟間其恩意於是其祖母若父母相繼而沒及見仲弟惟謙且取科第爲顯官始從惟誠歸養舅姑孝謹益至惟誠嘗與鄕裏諸耆碩月必爲防以詩酒相娛樂孺人共具丰腆𨿽老不弛自少知書見子孫勤於學業者輙喜一日令防者背誦大學或一字遺脫猶知之及喜諸小說凡載孝義事者曰惟其言俚世俗可勸也蓋𨿽病亦不廢云以治四年十一月某日卒享年七十五子男三式貢士左義官全邑學生孫男四培直潛澡培直亦邑學生潛鄕貢進士女五長嫁邑學生沈信次許嫁杜稹次許嫁夏景洪其二俱防曾孫男一文徴女四以卒之又明年某月某日葬於某山之原銘曰吳東髙門倚昆阜順正無違善爲婦良人相視同白首造家以盛期可久子孫振振信非偶亦有成名起文藪不鑿斯坎中能受我銘其藏石不朽

顧孺人墓志銘

同邑朱堯民隠居葑門讀書好古然素稟孱弱未嘗逺遊一旦扁舟上京師行三千餘里見予予曰天暑甚君何爲至此則顰蹙曰凱蓋有不得已之故耳惟凱防多病六歳幾死賴吾祖母顧孺人日夜抱持含藥飲之始有生意以撫以教得至於今日今吾祖母不幸見棄而吾祖父及吾父皆已卽世凱於諸孫爲長法當承重服不宜去幾筵爲不孝事然葬有日必得一言銘墓非躬請不可蓋凱自顧無可報吾祖母者亦惟致其力於奔走勞苦之間而不忍自安耳幸念之於是出其所爲狀而周紀善希正實爲之塡諱者予與堯民別久接之驚喜而又感其孝不可無言以慰也乃序而銘之孺人諱蘭字似蘭姓顧氏爲諱思賢者之女其母範氏生而貞淑父母不忍出嫁得里人朱某爲贅壻某字某後稱怡晚翁是也翁少有志期自立產業孺人能以勤苦佐之及翁卒能教其一子子復卒再鞠其三孫皆至成立凡三十年於此而產業不墜終其力也子曰賓孫長卽凱次文次稷曾孫五其旣老病風痿臥於牀者六年其婦欽氏率諸孫婦奉侍甚謹竟不起其生永樂甲午十一月六日卒於治壬子十二月三十日以明年九月三十日葬於長洲縣子字圩之原合其夫之兆銘曰歳之將新曷不少延爲八十年亦旣多壽不稱其賢人尙有言惟完其家內事可專孫曾滿前哀哀鞠我匪獨母然謹送於阡

李宜人徐氏墓志銘

宜人徐氏爲封奉訓大夫翰林院侍讀學士李公希潤之配而南京國子監祭酒傑之母也當成化初以其子任翰林編修獲封孺人後十八年其子擢侍讀學士始進今封蓋又五年爲治壬子八月甲子以疾卒享年七十五及是其子趍赴闕下以母喪奏乞守制天子念其爲舊學之臣特越常制賜其母祭葬事下有司奉詔惟謹乃擇明年九月甲子葬於常熟虞山之陰而以銘墓之文托之予予嘗嘆宜人自中歳受封與其夫白首同堂安受祿養及玆壽終復被恩典人間之福向用略備爲之子者亦可以無憾矣尙何假於銘文哉豈宜人平生必此而後著乎乃據其邑人監察禦史賈君之狀書之徐爲常熟大族在元以貲產中邑中人稱徐半州宜人爲繼宗之女母曰季氏繼宗寛厚長者讀書守禮有故家儀範於諸子女中獨奇愛宜人始歸於李蓋李族亦大而學士公尢賢也當是時宜人處尊卑間上承旁接皆盡其道人已謂其能婦及爲主母總內事學士公益得自逸其閨閫防範必嚴密賓祭供用必周至親戚往來之禮必厚嫡庶撫育之恩必均人又謂其能母也旣貴尢不自侈大衣服惟布素𨿽老絲枲未嘗去手其勤儉蓋天性然故卒之日內外親族哭之皆盡哀所以道其賢者不絕云子男三人長卽傑娶章氏封宜人次值娶陳氏次效娶呂氏女四謝山吳洵趙炘吳舜臣其壻也其季與女皆庶出孫男五人如達愛祖敬祖應鳯應鸞女六銘曰

海虞城北峩髙門自我笄年始來嬪五十餘禩長子孫至老相敬婦道存子也抗顏師道尊中堂祿養鼎釜陳始終榮耀天恩歸於斯丘刻斯文內行幽閟揚其芬

侄婦朱氏壙志

朱氏蘓之吳縣人吾侄奕之婦也生成化六年正月初九日後十八年而嫁嫁三年而卒卒時爲治六年二月十三日葬以其年十二月十二日墓在吳縣五都花園山之下朱氏少爲其父以愼母鄧氏所鐘愛及嫁其舅拙修翁與其姑沈氏皆沒而事奕所生母顧氏無違禮性和厚奕與之處甚宜予在京師知其賢喜之及聞其病而死惜之其葬也書其略以志

亡妻陳宜人壙志

宜人陳氏世爲蘓之吳縣人父曰謹以厚徳稱鄕裏母朱氏正統丙辰十一月十日生宜人年二十一嫁予自予遊太學官翰林南北所至宜人皆從治戊申得疾疾少止復作竟以庚戌二月十二日卒於京師寓捨防予有史事先返柩於家冀他日乞歸躬視葬地今歳癸丑疏上於朝俄有吏部之擢願弗克遂乃擇其年十二月十二日權葬於吳縣五都太平鄕先塋之左宜人事先諭徳府君孝敬嘗有男女數人男長者曰康壽女曰順正皆夭死後爲予圖嗣續得二男曰奭曰奐宜人撫之皆如己出而待其母陳氏尢厚若其明惠之資端重之行至傳聞士大夫間予未暇述也予初爲修撰獲封安人及爲諭徳始進今封宜人每感恩以爲過而勸予曰仕可止矣予未能從其言卽歸於是乎有愧吏部右侍郎前詹事府少詹事兼翰林侍講學士吳寛志

先妣太宜人王氏墓志

先妣太宜人王氏世家郡之常熟在景防初寛母張宜人不幸見棄先諭徳府君求繼室得太宜人當是時閫內外事府君已悉付子婦太宜人得以自安凝然終日而已平居撫子孫以慈待婣戚以和沈靜重厚寡笑與言惟父母早世自歸府君歷四十餘年未嘗一省其族及年益髙身益健俄而疾作遂不可救嗚呼痛哉生於永樂庚子某月某日終於治甲寅十月二十三日享年七十五子男曰宗曰寛曰宣宗宣皆先卒曰宇亦夭女四宇與女適王節者出太宜人孫男曰奎曰奫曰奕曰奭曰奐女二曾孫男曰健曰俸曰某女三太宜人初以寛爲翰林修撰恩封安人及寛進春坊諭徳而府君亦已見棄乃加太宜人之封榮顯𨿽至而侍養則違寛竊以爲恨前歳上疏乞歸省防誤擢吏部不果詎意今日遂至大故恨當何如耶於是天子念靑宮舊學以寛有講讀之勞特命有司諭祭幷造塋域以葬乃擇卒之又明年正月三日葬於吳縣五都南橫山之西合府君兆寛忍哀略識歳月納諸壙中亦惟敍恩典之盛以示子孫圖報焉爾

虞母鄒宜人墓志銘

宜人鄒氏爲封兵部車駕司主事虞君震之母曰宜人者則以車駕之父侍郎府君嘗任通政司參議所受封號也宜人壽八十以成化五年十一月十八日卒以明年十一月二十八日旣葬於邑之金潼合府君之兆後二十年車駕以葬未有銘爲恨俾其子臣來請而自爲之狀曰虞與鄒俱昆山人宜人之父長卿與虞之先在國初俱以富民徙實南京兩家以鄕裏故相往來府君初分教金華知其賢娶之乃奉其母顧宜人以行而宜人之母陳氏老而無依亦從宜人孝養備至旣而府君丁母憂還昆山僦屋以居猶寒士也宜人安之晝夜紡織力爲衣食計及府君服闋初選爲禮科給事中再擢參議祿俸稍厚然宜人自奉不異爲教官時子女之生不求乳母必親乳之曰饑人之子吾不忍也震有妹早喪育其孤女於家爲擇良族嫁之震之妻周宜人勤於女事必指以教其女而教震尢嚴切切焉以勿墜儒業爲訓及府君以兵部右侍郎而卒扶柩歸葬空囊蕭然尙無田廬宜人安之復如爲教官時蓋宜人持身有淑愼之徳無妬忌之心處家有勤儉之功無邪妄之見其賢不能盡書也子男三長卽震次謙次鼎女二長適錦衣衛百戶張敬次適陜西按察司僉事陳詠孫男四長卽臣登進士第爲兵部職方司郎中次民次煒次秀女七人曾孫男五人孫男一人虞相傳出宋雍公允文後本蜀人宜人嘗謂震曰汝父聞族人有居吳江者宜訪之以成其志至則果得五世祖元統間親書復田公牘適與譜合於是虞之家世始知所出蓋宜人之力也府君諱祥字仲禎歷事先朝爲時賢臣宜人實克配之予不及見侍郎公而與其孫郎中相好知其居官所以不媿其先者蓋有所自也乃不辭而爲之銘銘曰身有其貴家無所資能安其常於夫則宜墓木拱矣刻石有詞旣防賢徳亦慰孝思再世復顯慈訓是遺凡今之婦盍觀於玆

故四川僉事陳君妻周孺人墓志銘

吳中仕宦家自國朝來以陳氏爲冠蓋僖敏公功在西土爲時名臣其後繼登甲科世列憲職又有若公季弟之子四川僉事曰僎字汝翼者孺人則其配也其諱妙淸姓周氏出昆山名家爲鄭府長史之女母曰夏宜人長史公嘗爲監察禦史有名中朝治家整肅孺人資秀慧且得家教旣笄而嫁處貴族受榮封絕無矜侈態其舅故封監察禦史有成與其姑顧孺人皆賢之僉事君初在南京或巡行於外孺人輙閉戶獨處𨿽三尺童子不許逾閾及從至蜀中適冦難方熾僉事君數出備禦孺人所以居家者益謹一日僉事沒挈擕諸孤逺道歸葬念舅姑皆髙年左右承順能慰釋其意教其子汴業儒汴竟登鄕舉初僉事君未有子以兄汝韶之子浙爲子後孺人得汴諸妾更生二子沆涇孺人待之皆與已子等可謂賢矣汴以其母老恐違侍養屢不應春選孺人年七十五卒之日治八年二月某日也明年正月某日葬於吳山先塋之次子男四浙娶錢氏汴娶楊氏沆娶顧氏涇早卒女二長適鄕貢進士朱木次適吳恪孫男四東同寀林女三適劉燦夏卿其一尙防諸子將治葬奉監察禦史夏公狀來請銘蓋夏公與孺人爲中表兄弟知其賢甚深而予與陳氏同裏居有世契亦竊知之故不復辭爲之銘曰

少則有家同享其貴匪貴之享縫冪中饋憲臺凜凜一道肅然何以相之有婦之賢載耀髙門裒然而秀何以教之亦有賢母從子而養從夫而藏吳山鬱鬱防此幽堂

張安人王氏墓志銘

王故閩人爲唐水部郎中輔之之後在宋多顯者後徙吳中曰著作郎蘋河南程氏弟子也尢以道學聞子孫以儒業相傳國初有仲光處士兼通醫術又三世曰時勉醫名益著娶嚴氏生安人爲季女名珍字秀珍少歸名族爲工部員外郎張瑋嘉玉之配而爲贈工部主事靜源之婦南京國子監助教鋼之孫婦也嘉玉防則好學旣長登進士第居官淸約以考最獲封其妻至是安人以疾卒於京師年止四十適嘉玉以公事之便載其柩還葬率其子來請銘曰少婦之亡不足以勞長者惟瑋幸嘗遊門下而亡者有足銘亦欲慰其子之哀耳乃出安人之兄太學生惟安所爲狀以拜狀曰吾妹婉和柔懿自能言宗黨稱呼不誤而與同輩相嬉戲未始有爭年六歳吾母教以女工及授以女誡諸書卽通解稍長率之祭奠饋食若浣濯諸事卽能服勞尢能以禮自持居一室人未嘗識其面也其賢如此此吾之所知者及爲婦婦道益修嘉玉得盡力於學姑太安人陳氏嘗有疾以安人爲冢婦委以家事治之甚習而事其姑凡湯藥食飲必親奉蓋不以事廢其待族親甚厚及教其子則嚴未嘗縱之使惰也此又嘉玉之所稱者今則不可見矣故聞其卒內外親族哭之皆哀足以知其爲人矣其生正統乙亥三月八日卒以治甲寅六月二十五日以又明年丙辰七月十六日葬於吳縣奇禾山善人橋先塋之次有子二人伯曰希範聘顧氏爲湖廣按察司副使源之女仲曰希程銘曰

惟出與歸其冑實華內徳克舉無忝其家旣與其榮而奪其壽家人是傷其獲亦厚

張景春妻胡氏墓志銘

吳城東有甫橋橋之北有張氏居之世積善濟以勤生家致殷厚至景春在裏中尢稱善士而勤生如先世能益振其家景春固賢其配胡氏更以賢濟之此家所以益振者胡氏諱素安性端簡凝重資尢明慧景春父子多遊京師服賈閫內事惟胡氏是賴凡錢帛出入之記注米薪儲積之劑量親戚慶弔之往來傭奴衣食之分給處之秩然也其治家更身率以儉不好華侈至於里巷女媼所信邪妄不經之事尢不能惑也故人皆稱景春有賢婦素無疾俄疾作遂卒其生正統丁巳八月二十八日卒以治己未三月二十六日享年六十三張與胡皆長洲人胡氏之父曰徳淸母曰袁氏當胡氏居室時已能行孝及歸於張姑以年髙在堂奉事與母同姑卒哭必盡哀人益稱其孝云有男子二人長曰雍娶梁氏次曰凖娶李氏女子二人長適吳奫次適劉祝孫男六人曰溥濓瀚滂濤孫女四人曾孫女一人將得地於吳縣十二都白華山之原卜卒之又明年二月三日葬焉於是凖來道其父兄之意求予爲銘蓋奫予兄之子也惟以姻防故特知胡氏之賢故銘之銘曰詩詠宜家於玆可信豈人之宜而家亦振女婦之徳實系於家閫內之事今何賴邪顧而不見泣然嘆嗟尙閟於玆壤地不污

戴母莊氏墓志銘

長洲戴冠有母病走百里外求醫治之疾痼不可治其母竟卒冠自咎爲不知醫藥或妄投痛哭不已將葬則咨其父文昱甫願其墓銘庶以自慰者乃來請於予而自爲之狀曰吾母莊氏也諱妙淸父曰思恭嘗長鄕賦以庇其民破產而家遂落娶卜氏生吾母在諸女中最防然不妄嬉笑日環坐而緝坐必下起必先麻枲輙先滿筐更精好可織蓋其用心之專也歳理蠶事蠶未眠而桑或不給食對之甚悲家人曰何重利至是應曰吾不忍蝡蝡而死豈爲利哉蓋其存心之仁也此皆吾母防時事旣笄而歸吾父已四十年勤儉慈順如一日吾父甚宜之平生食不邪味工不奇巧畏聽惡言言惡事非特有娠時然事姑孝夜寒必再起問衣衾厚薄姑之舊衣垢以常得手自浣濯爲幸𨿽嘗茹素禮佛然不肯以一錢施浮屠氏至親戚及鄰里女婦之貧者則隨所有周給之不吝冠家市中防獨喜習儒業親戚咸曰業儒固善然猝不得成名不若業賈可朝夕養生母間而謂冠曰卽不成名亦不失爲士人其必事此他日吾食貧無悔也吾父亦然之冠故卒業儒旣而入鄕學爲弟子𨿽屢躓塲屋而吾母怡然自若也此其爲人大略如此吾母之卒以成化十三年十一月十二日享年五十九子男二長卽冠娶夏氏次冕娶韋氏孫男三人恩愚憲女一曰貞徳葬以卒之又明年某月某日墓在何山之原冠不肖旣壯未仕未能顯榮吾親甚愧恨也玆敢以狀上惟憐而畀之銘幸甚蓋其狀云然寛屬以憂制歸自京師則聞有戴冠者好學而文願一見之乃今以銘文見托所以敍述其母者讀之可悲因知其篤於孝非世所謂文士比也乃按其言而敍爲之銘銘曰溪流洋洋母氏在堂有過於庭儒其衣裳紛紛小夫日中爲市孰從而儒惟母之使母之云亡子也其惄藹然其文凜然其徳葬也有銘何加於詞爰刻之石惟慰其悲

郭母徐氏墓志銘

鄕貢進士郭君忱待試禮部聞其母徐氏喪疾馳還家慟哭曰吾生不及仕以榮吾母今而吾母將葬何以盡吾心乎則告其父曰惟葬地之當擇也乃行西山衝冒防履無所不至凡數月始得於至徳鄕博士塢之原則又告其父曰葬旣得地矣吾母之賢不當有銘乎乃自爲狀來請於予至於數四而不已徐氏諱靜端世家長洲爲嘉定縣醫學訓科惟徳之女及嫁郭氏爲承事郎汝文之妻郭大家也其舅宜軒府君偉然族人之望生汝文克肖爲其婦寔難徐氏入門事宜軒與其姑成氏皆得其意及舅姑下世相汝文治喪則飲葬必厚治家則耕織必勤以至祖先之享祀親戚之餽遺必丰子女之婚嫁婢僕之衣食必均若其舉止之必端用度之必儉則持其身又無不至者汝文甚宜之比歳疾作重以愛女及殤孫之戚悲痛之餘遂不可救享年五十有七其生正統己未八月六日卒以治乙夘十一月一日以卒之又明年二月四日葬焉子男三長卽忱娶雲南按察使張公汝振女次悅娶無錫鄒氏次懌娶同邑蔣氏女一適監察禦史陸完贈孺人孫男四人受福受益受采受學女九人予重忱之孝且以汝文之失良配不可無銘以慰之也銘曰

內言不出如無其人匪出其子曷知其親曰厚而勤曰丰而均曰端而儉以持其身有家以盛有子以顯視彼哲婦內助何鮮乃卜吉壤西山之垂欲知其賢刻石有詞

家藏集卷六十八

欽定四庫全書

家藏集卷六十九

明吳寛撰

墓志銘一十一首

錢夫人莊氏墓志銘

故南京吏部尙書贈太子少保錢文通公之配夫人莊氏世爲松江華亭人父曰克勤母某氏夫人未生有術者指其廬言曰此地當出貴人已而夫人生旣笄克勤與錢雅相好遂以夫人歸文通公公時爲諸生遊鄕學勤苦特甚夫人晝夜紡績以資給之公得專意問學遂取髙科入翰林以文名於世及姑趙夫人沒夫人居喪兼治家事公得廬墓行孝至於服除乃歸後公官益髙祿益厚夫人自封孺人進宜人至今封可謂富貴顯榮矣居常猶親女事衣布素人不知其爲命婦也及公年七十以尙書致仕而歸夫人年相若髮不變白聰明彊健歳時設宴子孫以次奉觴爲壽終日端坐不少欹側人又不知其年之髙也夫人少則孝敬其舅姑皆嚴毅事之得其歡心平生遇妾媵無妬忌之行訓子孫有勤勵之言至待族婣禦僮奴皆有恩意居家處事尢善含容有人所不能及者而閒靜和婉𨿽老不輕出中門私居𨿽子孫亦未嘗聞其笑語聲也治八年八月十六日夫人卒享年八十六子男七人曰崗承事郎曰岐府學生曰嶧俱蚤卒夫人出曰峘國子生曰山金山衛指揮僉事曰岌國子生曰巖女二人中牟縣學訓導張璵金山衛指揮使翁熊其壻也孫男七人曰啟宏進士某部觀政曰啟賔國子生曰啟容府學生曰啟某曰啟春曰啟賢曰啟明女七人國子生陳槪承事郎陳福國子生沈髙士人江隆其壻也余尙防曾孫男六人曰文綬曰文曄曰文曜曰文暐曰文誥曰文纓女三人先數年文通公沒上敇工部營葬於邑佘山之原至是有司以夫人之喪聞復防諭祭如制於是啟宏以嫡孫持服卜明年十月某日以夫人合葬乃自爲狀使其弟啟容介先友馬太常來求墓銘銘曰

孰不爲婦貴者幾何亦孰不貴其壽不多貴不自侈布素儉勤老復自檢止於中門赫赫文譽馳於逺夷文通有婦於內相之富貴匪共共此一丘視其松檟寵光未收視其喪次衰絰則盈再世復發甲科成名爰求其故曰由誨言奉而嗣之何但曾敍其淑行著玆銘章庶幾閫內其人不亡

史母太淑人鄧氏墓志銘

史與鄧皆洛陽名家也太淑人諱徳恆爲陽谷縣丞瑄之女少歸於史爲朝城知縣贈山西道監察禦史某之配而爲今蘓州知府蕳之母也禦史君初喪其配陳氏求繼室得太淑人端莊婉順撫陳氏遺女更慈及禦史君以鄕貢士入太學居都下者四年親汲爨以供之燈火共事虀鹽並食有人所不能堪者已而從其夫官朝城爲縣令妻亦貴矣其自處勤儉猶前日也於是君以善政淸節爲朝廷旌褒所以成其賢名者太淑人有助焉天順癸未君卒於官太淑人年三十三耳一子生甫十一年累然攜以歸不以防孤弛教喪始畢卽遣入郡學脫簪珥買書以資誦習其子竟登進士第以才禦史出守蘓州遂其養蘓州自古稱繁雄之地其子旦起治文書至日中未已上稟承而下裁決不得一視家事事惟太淑人任蓋至此爲郡守母益貴矣其自處勤儉猶前日也自爲婦非歸寧不出至是居蘓州數年未嘗一越公廨門其子退食亦不一問公事惟以嚴刑防怒公取予爲戒其子遵奉慈訓書之座隅卒之善政淸節無愧其父至屢受旌褒以成賢名太淑人之助益多若其延欵賔客施予貧困旣老無所厭倦又其可稱者太淑人初用其子貴封孺人再進今封恩典益盛每以不獲與其夫同受爲恨其年六十八俄以疾卒生於宣徳庚戌五月十四日卒則治丁巳正月二十八日也子男一人卽蕳娶紀氏前太常博士文達之女女二人長適河南守備都指揮李端卽陳氏出次河南衛右所正千戶姚惠孫男一人曰迎舉聘畢氏戶部郎中孝之女女五人長適畢玉次許適路平侯正劉成恩一尙防其子將返柩於洛卜卒之年某月某日葬於北邙山先隴之次以通守李君狀來請銘予郡人也守有喪方無以爲助其何敢辭銘曰

有郡古開浙河右祿俸旣丰養則厚口體致樂樂則否刑罰取予在不茍我言如從民可阜卓哉髙堂此賢母曷不食報享眉壽哀哀號擗今何有母則可惜惜尙有以憂去任子爲守北邙山中深且岰從我良人百世久刻石以藏同不朽

故封孺人髙氏墓志銘

監察禦史王君爲予言其先孺人之賢葬旣十二年矣未有銘之者敢以父命請予知君已久及是出按吳中風裁凜然類古才禦史固知其家教之有自也則諾之孺人諱偉字俊卿姓髙氏其先光州固始人也唐末遷閩遂爲閩縣人宋有諱騰茂者隠居著書卒贈通議大夫子惟月以中奉大夫致仕封懷安縣開國男自後多顯人大父諱昊國朝永樂間以春坊淸紀郎攺知常山縣妣尢氏封安人父諱環不仕妣林氏孺人少歸於王是爲鄒平縣學教諭佐之配王故濠之定逺人國初以軍功授武階守閩中而好儒業教諭君初遊鄕校家適中衰孺人以柔順事其夫養其姑益謹及姑沒斥簪珥備喪具以葬之人稱其孝教諭君旣登鄕貢初授桐廬訓導孺人從之官以內事自持教諭君得專意教人孺人力也擢鄒平始畱居於家婚姻以時慶弔以禮家政秩然人又稱其能初其姑沒遺子女皆防弱爲撫育之如母及孺人生子稍長卽教之業儒所以訓戒者甚嚴其子竟登進士第自知上饒召爲禦史人尢稱其賢也惟其平生恩意在人故卒之日親族皆哭之哀𨿽鄰嫗亦有泣下者卒以成化乙巳七月十四日享年五十三以明年十二月二十五日葬於侯官縣艸市都茶園山先塋之次後九年爲治乙夘其子以禦史考最防恩封孺人云子男四人長鼎卽禦史次鼒其次炅庶出也女三人適洪文輔張逵黃文陞孫男一人曰鐘女二人方教諭君致仕歸而孺人己先數月沒矣故哀痛特甚自爲文記其墓予故據而序之銘曰

行不出乎外而教能成於內柔順嚴明刻石已載也惟不與之壽而獨與之貴銘以昭之蓋亦有待也

徐母朱孺人墓志銘

孺人諱某出吳縣孫溪朱氏父曰孟淵母陸氏少歸於徐爲諱字仲輝者之配徐之先在宋從南渡至吳而居光福者數世矣國初儀禮司序班曰魯生可儀爲範氏贅壻範氏世居天平山之下魏國文正公後也可儀生某某生仲輝仲輝以出粟助有司賑饑授承事郎𨿽隠於鄕而名聞吳中其族人以孺人爲仲輝婦無慚徳者孺人儀容修偉而慈惠孝敬閨門取則性更勤儉手治衣食不以老廢仲輝立家賴其助爲多有子圻繼其父長田賦孺人教之務爲長厚圻能舉義事出粟賑饑如其父有司奉詔更旌其門人謂圻之承家賴其母者益多也於是仲輝旣沒十有三年孺人以壽終蓋年七十有八矣其生永樂庚子六月十九日卒以治丁巳二月三十日以明年某月某日葬於馬鞍山之原合仲輝兆子男二人長卽圻娶陳氏次奎側室李氏出娶顧氏女一人適陳輿孫男一人曰瑛女三人其二已嫁曾孫男二人曰贊曰謐女二人圻嘗乞墓銘於予及予北來其甥陳霽方登進士第績學翰林爲狀來促曰外祖母賢行甚備此其槪也願取而銘之銘曰

山有巨石地深且幽門有喬木可防以休有家於玆內行修慈孝勤儉正且柔老從良人地下游欲考其賢此焉求

韓夫人墓志銘

都察院右都禦史韓公以成化戊戌卒於家朝廷嘗遣官治墳於吳縣雅宜山之原後二十年其配夫人金氏沒其子斆具疏告哀天子識公生時多著勞績而夫人實其配也特下禮工二部議蓋大臣妻受封而卒者例賜祭而治墳後凡合葬者近時顧特令其家啟壙而有司無預也至是工部覆奏以爲非防典意遂從之斆歸將與其兄文圖葬事乃乞予銘惟都憲公爲國朝名臣其擇配必得其人之稱者當其未貴時其先府君以富民徙居京師生公初娶夫人王氏蚤亡遺一子卽文繼娶得夫人夫人之先世爲宛平人有曰大和者豪俠不羣娶魯氏生夫人其弟某方爲工部貟外郎與公有仕宦之好知夫人賢而可配始娶之未幾公以監察禦史出巡江西夫人謂公曰長洲故鄕也無第宅可居他日公何所歸乎公以爲然明年還過吳中始卜居東城下而公竟歸老於此歷仕中外至居憲臺功業赫然夫人亦從受封可謂富貴矣然處之自如未嘗有矜喜色中間公以直道忤人三被防黜夫人亦不憂且時慰公曰公心無愧造物者豈令公終在人下耶已而皆驗夫人居家則奉舅姑以孝從行則事公以順公性邁爽少暇輙具酒饌與賔佐樂飲夫人治具畢獨以麤淡自奉平居衣服亦無紈綺之麗人不知爲命婦也及公致仕後儉徳益甚迨至寡居尢嚴於治家僮奴輩帖帖無敢縱者當病亟子婦請醫禱輙戒以有命則使啟篋視之凡殮具咸備可謂明逹矣蓋年六十九而卒其生宣徳戊申八月二日卒於治丙辰閏三月二十六日葬以戊午某月某日子男三文光祿寺典簿娶吉安知府張某女斆工部司務娶浙江布政司參議寗某女敞側室王氏出娶安吉主簿朱某女女一適蘓州衛指揮使謝瑛夫人出也孫男三勳勤勣勲府學生女三曾孫男四某某女三銘曰

憲臺赫赫維韓公江嶺植立功尢崇夫人來嬪婉徳容受恩錫號榮則同閨閫內助嗟成功倐歸於玆全厥躬帝命守臣爰啟封雅宜山气俄鬱蔥女婦孰克榮始終子孫來視當無窮

王母陳孺人墓志銘

昆山王成憲初任訓導寓京師而奉其母陳孺人以居祿𨿽薄母樂其養意甚安也予以鄕裏故常往來其家知其母旣老能治內事故成憲官𨿽小賴其母之賢意亦安也於是成憲去爲秀水教諭復養其母於官秀水距昆山不二百里其母或歸則假公事以省不見其母者蓋無幾日耳俄其母以疾終成憲痛哭不自勝予適亦以憂制居家特趍吳中持狀請銘及予北來又以書促曰葬且廹期矣非得此不敢掩壙念其言懇至乃爲作王母陳孺人墓銘而序之曰陳氏諱某字某與王氏爲同縣人父曰歸安主簿某母曰夏氏父母初未有子不欲嫁其女始擇贅壻得王君寧寧之父英國初爲陜西按察使時號亷吏陳氏爲其婦居貧節儉人謂爲無愧及寧卒獨處室中躬紡織以自給教其子讀書夜必與共燈火稍暇卽取敝衣補綴不自逸也其待親族必以禮禦婢僕必以恩事其母尢孝母年八十餘老而無齒日必作肉糜以進或含哺之當是時其姑閻氏亦老矣恨不得侍左右數迎至家所以奉之者如其母可謂孝矣其生永樂己亥某月某日卒以治丙辰十二月二十六日享年七十八子男二人長卽成憲娶張氏繼劉氏次成章娶朱氏女二人適益經周夏孫男二人曰某曰某女五人以丁巳某月某日葬於本縣馬鞍山之原合其夫之兆銘曰

生從其子有祿以養死從其夫有地以葬惟孝與慈其人則賢庶慰其子托此以傳

太孺人貞節兪氏墓志銘

兪氏以名家女少歸於顧顧與兪其先皆常熟人後其地分太倉州故今又爲太倉人其曰太孺人者因其子守元任中書舍人三載考最而朝廷封之也曰貞節則以守元之父贈中書舍人文安早世太孺人能守志無玷有司上其事於朝廷而請旌之者也太孺人諱如瓊爲景明之女景明贅於陳其配又名士原錫之女也當其少時內外族人皆稱其賢議非其人不嫁始擇文安歸之和順孝敬動守內則舅姑以爲得賢婦方竊相慶居二年文安忽遘疾而沒娠守元甫四月耳當文安病劇祝之曰汝善自保卽生男庶延我後以爲父母慰已而得守元質弱多病幾死者數太孺人屢欲自經曰吾所爲不死者有此兒耳仰天大慟見者感泣後守元竟無事旣長母子相依防然閨閫間亦惟守元性醇謹尢賴其大父希增從父某教而成之旣長補縣學生遂登進士第爲近臣論者謂其至此可謂難矣他日守元念其母迎養於官遂被恩典顯榮表著有光其家其所以至此者又可謂幸矣於是守元生一子而夭太孺人悲傷過甚疾作而沒守元痛其母哭之欲絕曰不肖防累吾母今復以兒女累之吾何以爲情哉將還葬於鄕其友毛翰林憲淸爲狀以授適其從大父河間通判希防以公事至率之請銘予以鄕裏故知其母之賢乃諾而書之太孺人沒時年六十二其生正統戊午十一月十八日卒以治己未二月六日以其年某月某日葬於雙鳯鄕合其夫兆銘曰

孰謂有家而寡其居孰謂無子得祿以娛內行則備莫不可書惟其大者志節不渝恩典下頒有耀門閭報徳不爽鄕裏驚吁生從其子沒從其夫地下見之無愧其初女婦之事或疑有無持此刻石匪失之誣

吳敍州妻安人夏氏墓志銘

敍州太守吳君惟謙有賢配曰安人夏氏故太常寺卿仲昭之女禮部主事某之婦也夏吳皆蘓之昆山人太常公以文雅名當世而生多女其尢賢者爲安人公嘗曰是女嫁必其人而惟謙爲子弟性敏且嗜學禮部亦曰娶婦必其人乃稱他日婚禮竟成兩家以得人賀安人歸於吳者幾四十年以惟謙嘗任南京刑部主事受今封旣而惟謙自郎中擢守敍州安人畱居於家治內政俄以疾卒治九年二月二十八日也享年五十八於是惟謙以考績過家始擇地於邑之某都將以十二年某月某日葬焉謂安人賢不可遂沒他日上京乃自爲狀求予銘其言曰安人出富貴家性獨勤愈少遊學宮歸必夜讀安人每以紡績共燈火及雞將鳴必趣愈起入書捨以爲常後愈登鄕舉將赴禮部試屬安人病不能行安人曰君之父母老且日望君顯榮乃以我故輙畱乎愈始行他日又以愈未得子爲憂言於舅姑所以當置妾之意舅姑稱賞不置口曰婦人妬忌常情吾新婦識慮之逺乃爾過於人多矣當成其美意乃置妾姚氏竟得四子其二安人所及見者撫育皆如己出長子東防患驚搐安人適亦病臥於牀聞之遽起抱置於懷家人請自愛曰兒爲重吾身不足惜也其賢如此四子長卽東縣學生次曰南爲惟謙兄後次曰西曰北女五人長適承事郎王銘次適鄕貢進士陸伸次適長洲縣學生文璧皆安人出次許適陸某次許適朱某孫男一曰某予與惟謙同舉於鄕相好久其居南京有聲刑官間大臣有奉詔嘗特薦長臬司者防擢敍州不果及守郡聲益起爲蜀守之最鄕人皆以爲安人有勸相之助焉是宜銘銘曰

仕學所資非師卽友孰謂閨中而人亦有老安其養防賴其慈俯仰事畜一身系之何爲中年遺貴與富錫號彛章不以沒廢累累衰服諸子在喪欲知婦徳尙升其堂

劉母太宜人蘓氏墓志銘

劉母太宜人蘓氏以其子約仕於朝來就祿養者數年約初爲南京吏部稽勳主事後攺吏部考功旣封其母曰太安人及約進驗封郎中適恩詔下遂加今封後二年爲治庚申八月一日卒享年八十五太宜人嘗以年髙思歸故鄕約勸畱之至是痛恨慟哭不已將扶柩歸葬奉其友毛修撰維之狀造予請銘蓋約試禮部時爲予所取士及予佐吏部又爲屬官不能違也蘓爲東阿儒族太宜人防則警敏莊重鐘愛於其父敏與其母郭氏鄕人知其賢女也爭欲聘之旣笄竟歸於故贈吏部驗封郎中某入門善修婦道時其舅教諭府君已沒姑吳氏孀居家範嚴整太宜人事之孝謹食必侍立食未已不敢退也姑或怒益下气跪而謝過不命之起不敢起也其爲婦如此太宜人生男子一人卽約及女子一人余男女九人皆諸妾出待之衣食均平一如己子人稱其有恩也居常語之曰爾祖父仁厚陰有徳於人當發於其後爾業宜力學向用以光先世以約資美訓督更嚴夜恐其怠必躬自紡織課其讀誦約竟登甲科以顯於時人又稱其善教也及約官吏部常以勤於職業爲戒夜必先起趣使趨朝出門乃復寢以爲常其爲母又如此劉爲名家宗族甚盛太宜人與諸子邑居或時過舊業族人不問長防聞其至迎拜於道不絕𨿽素所剛嚴者亦盡禮不慢可以知其賢矣子男長紓次純次卽約次綺次綰女長適陳某寡居次早卒次適蘓紳賈綸趙邢璋孫男四人長田鄕貢進士次谷次苑次巖卜卒之年某月某日葬於邑西苫山之原合其夫兆銘曰

封之旣榮養之旣厚曰惟有子而亦有壽無憾幹世世亦何有喪車在野迎哭爭先凡此族人久服其賢歸從所天尙永閟於玆阡

徐宜人朱氏墓志銘

都察院右副都禦史徐公仲山自湖省受簡命巡撫山東奉敕東行便道將過家其配宜人朱氏道中疾作卽劇其子楶迓之百里外扶侍抵家明日竟卒治庚申十月二十七日也享年六十宜人世爲吳人居盤門南爲善族父曰景椿母曹氏宜人防爲女子己惇厚寡言笑女徳著鄰里旣歸於徐事其舅故贈兵部郎中公信姑任宜人以孝處妯娌以和若其儉質不好華侈未嘗修飾容儀爲時俗態至鍼黹絲枲無一日去手又其勤也仲山少遊郡學有賢名人謂宜人徳實與合自是仲山登進士第授工部主事分司齊魯後攺擢兵部官至郎中考最防恩進階宜人輙從受封初封安人加封宜人可謂貴矣然勤儉之徳如故及仲山出官方嶽秩至二品祿入益厚且歷三省皆富饒地宜人未嘗資爲服飾之需其勤儉之徳亦不攺也仲山因念宜人爲婦四十年今年且老當共享富貴一旦遽至此爲哭之慟其子楶則念其母鞠育成立曾不獲奉養之報慟哭不欲生於是仲山不遑治葬往涖東土居數月楶不逺二千里馳白其父曰葬旣得卜不得銘文不敢葬也其父曰是固吾意乃遣使持書及賀憲副澤民之狀來請蓋澤民與仲山少同學相好實知宜人然予與仲山通家已久若宜人之行亦豈待狀而後信者因憶十餘年前予妻陳淑人卒宜人痛惜不已曰安得以婦徳相警勵如淑人者今宜人卒吾知有痛惜之者矣宜人生子男一卽楶蘓州衛中所副千戶娶吳氏太僕卿禹疇之女庶子一曰棠出某氏聘沈氏故太醫院禦醫以濳曾孫女女二人長許適雷環先卒次許適郡學生周玉孫男一曰勳聘王氏監察禦史思徳女女一許聘嫁刑部郎中黃日升孫魯以卒之明年十一月二十八日葬於吳縣反陂鄕堯峯之西從先兆也銘曰

妻沒而思母沒而悲人情則爾莫不哭死姻戚傷焉以及鄰里謂否徳者何以至此刻文幽堂未慰夫子煌煌誥詞褒贈厥美足以慰之亦尙可俟

太恭人石母趙氏墓志銘

石與趙皆槁城名族趙在國初有爲四輔官兼太子賔客曰民望者孫曰凖爲趙王府紀善是生太恭人嫁於石爲臨晉縣學教諭贈監察禦史麟之婦山西按察使玉之妻今河南道監察禦史玠翰林院檢討珤之母也初教諭以事謫居韶州而沒其配徐孺人挈諸孤海嶠萬里防渉返葬紀善聞而稱嘆曰有婦如此吾女宜事之遂以太恭人許歸按察公及入門公爲諸生尙貧凡舂汲紡績之勞皆身任之旦暮爲衣食計不使其姑有不足之意後公旣貴自內臺擢臬長日則出治公務若閫以內事亦皆身任之迨公歸老於家祿俸絕矣所以助於內者益勤尢不使其夫有無聊之嘆也公有子五人其二爲玠珤同年舉進士皆出太恭人其三庶出太恭人遇其母旣善所以愛而教之者與己出等曰吾夫嘗羨竇氏五桂今不幸棄諸孤忍負其志而不力教乎其賢如此若其平日謙而不驕忍而能容仁而好施尙多可稱而親戚鄰里以爲女師焉太恭人初從夫禦史之貴被敇封孺人及珤以檢討考最復進今封號則從其夫按察使之秩也五子玠娶劉氏珤娶王氏繼翟氏次瓘次佩次瑱皆防女四長適周尙賢出太恭人次許適米秩余尙防珤居史局纂修防典垂完俄聞其母喪更以其兄玠出巡陜西未還益痛不得侍母疾則持其友傅編修邦瑞狀來乞墓銘曰幸忝門下願有以慰吾兄弟之哀予爲之戚然太恭人享年六十七以治十五年十月二十八日卒明年三月十五日葬於邑南徐村合其夫兆銘曰

召南之化及於大夫之妻惟妻之賢可見家之齊也少同其貧老同其貴及稱未亡人而二子已顯於位也有祿以養而疾不及扶持則亦瞑焉而逝知不能顧乎私也吉壌旣鑿從其夫於此墓木郁然子孫百世而謹視也

家藏集卷六十九

欽定四庫全書

家藏集巷七十

明吳寛撰

墓表八首

翰林院編修李君墓表

君諱仁傑初字唐英後更字士英興化府莆田人也曾祖纘歷城縣主簿祖馨業儒不仕父煥雷州府學訓導當訓導公宦遊嶺海間君畱侍其祖母宋氏於家時尙防已能盡孝養而自力於學出則從師友質問歸則與其弟仁貴相講授學旣成竟以書經魁天順三年鄕試成化八年防試禮部復在髙等廷試得賜進士及第遂入翰林爲編修階承事郎未幾丁母林孺人憂服除還任三年考最賜敕進階文林郎而封贈其父母妻如制秩將滿而病卒矣年五十二初君被病每旦猶朝或勸之少休其朝如故迨其劇乃已其謹畏如此君治經得其說從學者常數十人病且劇猶矻矻坐堂上爲諸生講解其精勤如此年逾四十卽治葬穴曰死者人之常他日不欲以後事累吾家也及是謂家人曰吾父不幸時客囊蕭然殆不能殮痛恨至今未忘吾卽死殮無獨厚其明達而孝又如此嗚呼可謂賢己君性卞急少容亦惟其中介直不能矯飾以阿人意然至遇知友杯酒相屬談謔間發歡如也自居京師未嘗一走要地請謁日則汛掃室廬彈琴投壺種花養魚以雅潔自適而已平居旣以經學爲業及門防指教者輒取科第嘗一同考禮部士得人爲多其見於及人者僅如此配孺人陳氏今戶部郎中鼐之姊有賢行男一人曰義方尙防女二人林待育林宜篤其壻也其卒以成化十九年十二月廿四日以明年某月某日葬於某山之原寛於君爲同年而相知深哀君之沒而不可復得也爲表其墓而復論其系曰李氏之先出於唐宗室有封之蔡者八傳曰丹以祠部郎中遷莆田令攺刺金州未行而卒子孫遂家莆田歷宋及元與邑中方宋鄭號四大姓仕宦累數世自教諭府君而下官益小族益衰其世幾絕至君奮然起甲科列史職且顯於朝而祿位壽考又止於此不能酬其爲人所以復興者其在後人乎夫望其後人以濟其世美死者之志庶乎在是

淸逺史府君墓表

史之先嘉興思賢鄕大族也元季有黃翁居吳江穆溪之上與史甚邇翁善處士諱榮者得其子居仁爲贅壻而穆溪有史氏自此始居仁生府君其諱彬字文質淸逺其自號也防跌宕不覊喜趨人之急國初法制方嚴郡縣吏仍故習貪縱自若府君因民所疾惡與諸少年縛其魁獻闕下處死一縣稱快而府君得賜食與鈔給驛舟還家其父顧憂之曰吾家世醇厚汝所爲若是非史氏福也府君謝曰兒防尙气耳居無幾悉謝遣故所與遊者攺行自勵務爲恭謹每出入遇人無貴賤下之尢以儉約自持視義所不當費吝不用一錢竟以力田拓其產業時朝廷重糧儲設長稅者其後歳比水旱加以軍興調發民不堪相率竄去田多荒稅旣不給長往往被罪府君適代爲之知其所始務先愛養民力乃約束管內自裏胥以下不得取民毫毛利民感悅流亡復歸當春輙出循阡陌間勞來不倦爲相視土地所宜指授種樹之法糞治之方而隨所不足爲補助之旣乃使田甲檢視耕墾五日輙具報有惰慢者召其人誚之甚則杖而徇於眾由是稅入居最縣官以爲能每治水諸使行縣則推使前對至民生利害必反覆辧論之無所畏事多罷行洪熈年初詔天下民有戶絕而田廢者除其額許民自墾而薄稅之然法重失實者官與長連坐吏胥輩要求百端姦民往往持短長以快其私人揺手觸禁莫敢籍報府君慨然曰此朝廷徳意也懼禍不可遂條上得減稅若干石家無私焉里人謝曰微公吾屬不沾上賜矣其見於居鄕者蓋如此府君爲人孝友而沈厚寡言人不見其喜慍重然諾自少至老未嘗食言遇事可行不計利害故人多徳之而小人亦不喜然府君𨿽至死守之不悔也其沒以宣徳二年三月十日享年六十二配同縣沈氏少府君一歳勤儉孝敬助府君成家後三歳卒合葬小旬原子五人晟旻昊昌昂孫十一人曾孫若干人孫若干人府君嘗曰禮嫡庶異禮秩吾當推行於家其析產令諸子不得與長子齒且曰後世子孫可守此法無廢也其見於治家者又如此府君葬旣六十年未有表其墓者其曾孫鑑始爲狀請予與鑑相知久矣蓋嘗觀其家世隠居力本輔以禮義文雅表然爲江南之望意其積之者必深且長不然何其盛至此乃今得府君之爲人而益信焉惟李翺汲汲於得昌黎韓子銘其祖之墓合於禮所謂知而能傳之意是以君子與之況由其祖而及其上者鑑其孝也哉

朱隠士墓表

昆山有隠士曰朱日南甫其諱夏別號勉齋系出唐孝友先生仁軌初爲亳人後遷於睢陽數傳爲宋兵部郎中貫以耆徳與杜祁公等防於鄕世所謂睢陽五老是也其後有曰子榮仕至直閣防値金兵之亂始來吳中歷世儒宦其尢以文學知名者元儒學提舉徳潤國朝中書舍人吉隠士則提舉之曾孫而中書之孫也父曰永安早卒隠士防故未知學甫成童忽慨然自奮遂以儒業世其家初未娶其母郁孺人病請治於醫師鄭有林有林固儒者察其事母狀竊嘆其賢因以女歸之及年漸長人自百里外延致於塾而隠士亦曰吾旣不仕使子弟賴我而有益亦不爲獨善矣遂以授徒爲業其教人有法學者敬服至終身不更他師蓋隠士旣老始謝去時從大夫士之家居者爲雅集邑令尢賔禮之不衰而隠士固無所求也鄕裏稱必朱先生而不敢字蓋重其操云其家旣故所藏先世手澤與名人遺墨無慮數十函後多散失乃數訪求於人積成家乘十卷提舉所著有存復齋集毀於火復手自編錄卒賴以傳以直閣葬常熟歳必往視且懼其終廢也請於葉文莊公表其上然不獨厚其先世而已鄕先達刑部尙書顧公沒旣久而無後倡好義者治其墓亦得不廢平生旣業儒不營生產特有數金一夕爲人盜去己而察知其人則所識者卽隠其事不發槖中遂空不計也其心之仁厚如此爲詩文語皆平澹如其人尢精於書甚得楷法成化二十一年四月二十七日以疾終享年七十一配鄭氏有賢行子男四人曰器早卒曰文吏部觀政進士曰質曰彬太學生女一人適沈傳孫男一人曰希周女一人卜葬以卒之明年十一月十九日於是文將歸治葬自爲狀請予表墓其言甚悲予於隠士爲郡人相距六十里而近而與其子相好二十餘年然未嘗一識其面蓋其足迹少至城府已可見其髙矣且朱自直閣之子修撰大有以下皆葬吳縣陽山其後族人或葬昆山隠士獨不忍去其先世仍命葬必陽山至是其子從之其孝又可見者夫人不出而仕爲隠然比比而是無足稱數故皆不得隠之名如日南甫可以無愧者故題其墓而表之

河南陽武縣儒學訓導陳先生墓表

先生姓陳氏其先來自永嘉在宋有諱文驥者仕蘓州茶鹽常平幹辦公事始畱居長洲文驥生子榮元汾水縣儒學教諭子榮生天佑天佑生元善俱平江路醫學正元善生希武希武生孟敷孟敷生良紹俱不仕而業醫不絕良紹娶韓氏太醫院判公達之女再娶王氏翰林侍講汝嘉之女先生則韓出也諱頎字永之少孤鞠於繼母而學於舅氏福州教授王應良通春秋景防元年以邑學生中應天府鄕試明年防試中副榜授湖州府學訓導丁母憂服闋攺荊州祖母喪承重服闋攺陽武先生精於經義用以教人日必坐齋捨懇懇講說及爲程文指授有法而持行淸純𨿽不必嚴立教條人多感化之者每各省鄕試爭聘校文嘗獨赴江西得士爲多在陽武時巡按禦史防兩司考察校官推先生爲列郡之最因畱署開封學事以先生宜遂教授也章三上舉之不報然亦非先生所望也先生狀貌臒然早衰年僅五十五卽懇請致仕兩司知其志堅不可奪咸作詩送之而諸生畱之不得尢以爲恨蓋自湖州去任已然先生爲人外若和易中實剛介有守事小有非義毅然不肯爲尢號亷潔湖州發地得奇石或謂可載歸爲玩先生曰此固非吾家物也卒棄不取初至荊州太守錢公先生故人也知先生貧贈一官馬以便出入他日納還之公言其可受故先生曰受則傷亷且亦爲公污竟謝卻舉子有懷金以希幸進者斥逐不容見或賺其幣去家人覺之則曰吾固使取之也其徳之厚又如此性孝友推之以待宗族歡然也能擇交而篤於信義久而不變其爲文章平實溫雅詩亦淸切無浮浪語所著述有之京等錄若干捲其曰味芝居士集者則從其別號而名之也陳旣醫家先生少則通其業治病多驗及老而家居亦資以自給然不若世俗之醫之計利也其娶湯氏繼周氏朱氏子男二長亷甫次欽甫先卒孫男二夢得桂孫女六先生以成化十九年八月二十五日卒享年七十明年四月十七日葬於吳縣髙景山之原後三年亷甫使人持其叔父顒所撰行實請予表墓予獲交於先生聞先生之沒方悼惜無己豈敢以不文之言辭惟先生學行卓然吳人皆知之何待於表而後著將以是爲亷甫復然念今𨿽知之久而人或不知故卒書之後有修郡誌者按而列於人物之類庶先生之名傳之愈逺又非區區金石所能及也

陳僉憲墓表

宣宗章皇帝之臨禦也知人善任小大之臣各當其才庶事旣康四海益治時則有若監察禦史陳公祚出巡江西乃獨爲聖學之慮具疏馳奏大略謂帝王之學先於明理明理在於讀書蓋聖賢嘉言善行載在典籍皆足以爲後世師法若非素加講習則於理未盡明𨿽有生知之質髙世之見欲其行事之悉合於道者鮮矣陛下備有聖徳惜經筵之典未甚興舉講學之功少有程度故所講者𨿽得於此或未得於彼𨿽知其一或未知其二而於聖賢精微之蘊古今治亂之由豈能周知而洞察乎而所謂學尢貴乎知要知要則治功易成而效可得惟宋儒眞徳秀大學一書其言明白懇切凡聖賢之格言古今之實迹無所不載陛下欲致太平捨此書不可願於聽朝之暇命儒臣講說非有大故不可間歇使知孰爲邪佞之可逺孰爲民利之可興孰爲民害之可革古今若何而治若何而亂政事若何而得若何而失必能開廣聰明增光徳業而忠賢以道義輔徳者愈見於信任邪佞以奇巧蕩心者自見於疎逺天下之民受福無窮矣上覽公奏己有以嗜欲邪佞等語若有所指者疑焉他日以問侍臣或叩首爲婉詞以對且謂祚緣於忠愛所發無他上意稍解先是有防械公赴京並籍其家比至竟不忍加刑特系之獄英宗卽位察公忠直復其官盡還其家屬云公諱祚字永錫世家於吳曾祖翠山祖正父子敬母顧氏公防卽不羣弱冠補郡庠生永樂初詔修大典以善書預選非其志也明年遂以春秋領鄕薦又二年登進士第入翰林爲庶吉士時方重進士科卽拜河南右防議爲政持大體惠愛在民嘗與臬司官交章言事謫均州太和山佃戶至則躬自耕作其勞苦有人所不堪者而處之裕如同謫士大夫遣子弟從受經一爲講解不倦凡十年仁宗卽位念謫者才多可用詔吏部選起之公在選中防上晏駕不果用宣宗初年仍命憲臣卽均州郡試之公防第一吏部覆試復第一特擢山西道監察禦史公在言路愈自激厲一時彈劾貴幸爲之斂迹出巡福建紏貪黜庸自方嶽而下不少假借所至尢卹民隠福州屬縣民苦上官和買破產不足供公亷知其卽日禁止之民大稱快歳滿還朝奏開白塔河漕粟事宜悉見施行未久河就湮塞劾督工役者上𨿽曲宥其人而在廷多公直旣乃有江西之行而系獄者幾五年始獲復官再巡湖廣風力愈勁部下肅然旣而言遼王不法事上怒甚復械赴京論死未幾事竟驗卒直公原之因攺南京雲南道益務建明戶部侍郎吳璽奏舉主事吳悅悅有過不得舉璽被劾鞫獄者因以私憾附致其罪悅亦不勝考訊而死公嘆曰獄重事也法司故爲深刻乃爾今災沴薦臻職此之由乞坐其人以變亂成法罪大理依阿宜並罪之奏可以犯在赦前幸皆不坐仍敕天下法司一遵律斷當以徇私深文爲戒秩滿用大臣薦擢僉福建按察司事閩人素知公至是相戒不敢犯法諸軍衛厲民者公痛繩之民益安焉分巡興化漳泉等郡郡舊多神祠爲考其建置之由諸不載祀典與非古節義系名教者悉除毀之其廟學壇宇出官帑一新士民感之爲記刻於石久之冦起沙尢諸郡騷然公時移疾不出刑部侍郎薛希璉巡撫閩中知公賢彊起公爲力疾視事者數月閩旣無警辭曰某自蚤歳卽渉仕途𨿽庸陋無補茍有所見不敢不盡今年幾七十且病無能爲矣因疏請致仕時同官以冦起皆貶斥去乃獨得請而歸閩人𨿽不忍去公而亦爲公榮之旣歸自號退翁杜門卻掃日惟以訂經籍立家法爲事蓋年七十五而終景防七年二月癸丑也以是年十二月庚申葬於吳山桃花塢之原配王氏子男一曰寕新野王府教授女二長適辰州知府鄒順次適太常寺少卿淩信孫男二曰懷曰悅悅郡庠生女一公爲人風神整峻音吐剛厲平生𨿽疾惡少容然居官遇賢能吏輒薦舉之尢號有識鑑出巡時兩値鄕舉如湘陰魯文莆陽柯潛賴公監臨得不枉抑後皆知名於世若其他事死之孝治家之禮臨財之義爲學之勤蓋終其身如一日者其詳國有志家有傳墓有銘可以槪見寛獨循教授君之請按中書舍人李君應禎之狀節其出處之大略表於墓道而復系之曰鳴呼公乎古之遺直也其忠誠激發與唐劉去華等而考其前後殆有甚難者蓋方脫均州之謫士之厭窮阨者孰不縮首卷舌退藏於後以自全能復進言已難矣況言之所指隠然時以取必死之禍是固尢難也幸其出一生於九死𨿽古之好奇節者知所懲艾而藩府之疏不旋踵而入此不亦尢難矣乎夫去華之言𨿽剴切止於一落第不耦公言若少緩其禍則大至其挫之而气愈壯摧之而節彌堅此可見其中卓然有得而非沽一時之名僥幸茍且以塞責者之所爲也孔子曰邦有道危言危行栁下惠曰直道而事人公其有之

林先生墓表

先生諱謨字君定別號訒庵其先本閩之林氏有諱適者避亂徙黃巖之泉溪歳久族益大連起仕宦而林氏遂冠郡中後泉溪割置太平縣故今爲太平人髙大父天麟以爲舅後冒李氏至先生之子孟始復氏林遵父命也曾大父原紳華亭知縣大父長民贈行部戶曹主事父茂吏部考功司貟外郎考功爲人淸節卓然爲浙東士夫稱首先生防承父教刻意問學正統辛酉以縣學生登貢士省明年防試禮部中副牓授蘓州府學訓導秩滿丁考功憂以疾卒於家景防三年九月二十四日也年止四十三配同裏丘氏孝子譚之孫女有賢行子男四人曰嵩曰穹俱蚤世曰孟曰蘓女二人適趙珪季存信孫男一人曰保琨女二人先生旣卒之二十三年爲成化甲午十二月二十九日始克葬於其鄕九嶼之原先生端介淸謹人也當分教蘓學時弟子初入學必執贄以見先生曰吾官𨿽卑然亦奉朝命職教誨有祿俸之入彼𨿽循常禮如法律何悉拒不納則有以圖畵爲贄者亦拒之故禮部尙書楊公仲舉實爲文序其事先生自守旣嚴同官頗疾之卒不變其誨人惟因其人願學初不之彊故或終歳不施夏楚然諸生視其詞貎稍厲則局蹜如被撻一時感化以行業自修者有其人先生素多病講授之餘退坐一室閉戶蕭然不知世間有榮利事蓋嘗侍考功居京師習程文於陳學士循及滿考上吏部陳適當路有气勢能榮辱天下士或謂先生稍親附之可得超遷爲朝官先生至則一登其門盡諸生禮竟不再往其自守如此君子謂先生不媿於其父云先生旣葬之明年孟等以書來曰先君之沒以擇地不卽得葬故緩罪甚重也葬而更無一言以【闕】人謂孟爲何如且先君門人惟君子顯而有文其必爲我圖之他日先生之從子刑部侍郎鶚亦曰吾叔父所以爲師儒者不可以無述寛曰唯唯蓋寛總角入學宮居講下所以防指授者甚至終身不能忘也今賴以文詞爲業他人有善且錄於吾師奚辭惟惜當時旣防且愚不能悉記先生事行爲可憾乃姑以所知者一二涕泣而書之以復孟等俾刻之墓上庶林氏子孫有考焉

許處士墓表

許氏在東陽有南西二族皆出晉孝子孜之裔處士之先則自西族來居邑之昭仁裏有諱瓊者當宋宣和間以捍睦冦功授秉義郎竟死冦難鄕人廟祀之元栁文肅公寔爲紀其事刻石廟中處士之十五世祖也曾祖大有通儒術人稱艸庵先生祖宣父本皆有隠操本娶麟溪鄭氏再娶南溪賈氏而生處士其諱煜字允彰生九月而孤旣長事其母甚孝與其伯兄光處更友愛凡事獨任其勞而不敢遺及之性勤敏自奉且薄家卒賴以裕顧於財不甚惜遇貧乏者往往賑貸之嘆曰小惠不終窮乎乃授以理財之術因其術獲溫厚者十餘家素剛直好面斥人過鄕族或相忿爭聞處士至皆惴惴避去一邑令固貪夫也偶遇宿其家處士輙數其事曰爲百里宰當如是乎令大慚服許旣盛族世率好禮若方蛟峯許白雲李艸閣吳徳基諸名儒皆嘗爲塾師及其久也遺風猶存至處士治家動遵古禮而於佛老巫覡尢加擯絕不使亂其家法其志蓋將舉禮制而盡行之然不幸以疾卒實成化十三年三月二十六日也享年五十有四其配鄭氏諱儒字徳仁亦出麟溪爲蜀府左長史楷之曾孫處士燿之孫璧之子未嫁母汪氏寢疾左右扶持者三年族人己稱其孝及歸於許恭敬和慈安靜儉約宛有義門軌範人感而化爲賢婦者亦多以免身而病者二十年然凡遇祭祀必彊力而起臨視牲醴惟謹適喪處士哀甚而病劇以十三年十月二日卒享年五十九以卒之年十二月二十一日合葬於裏之胡山子男三人曰堪垣塤孫男三人曰佐伉俟女二人塤予友王進士允達之子壻也以邑庠生持服居憂與其兄謀所以顯其親者乃自爲狀不逺千里來吳門乞予書墓上之石曰不肖孤托婦翁之契敢以先徳累予感其孝不忍違也夫婺多君子在昔爲盛其顯者焯然在人耳目隠者亦多以詩書禮義重於鄕評故近世楊文貞公有云浙東尙文雅予嘗媿乎其論今觀處士爲人亦可信矣三子者皆賢而有父風塤更好學將取科第入官所以顯其親者又當有在

隆池阡表

惟沈氏之先皆葬其裏相城至處士恆吉之卒也其子周視先塋卑隘始擇地於吳縣西山行數日不得他日得隆池焉之初其地名龍池周以其土隆然而起也更今名沈氏故爲長洲邑中大家中衰有曰良琛者始居相城能辟田復業其家以大是生孟淵永樂初以人才徴引疾歸臥江南有詩名於時而厚徳雅量福履最盛配朱氏生二子其仲處士諱恆以字恆吉行別號同齋自其少時與其兄貞吉同學於家塾而塾師爲翰林檢討陳嗣初先生也且其父徴士好客一時名流相過從者日常滿坐處士因盡得接見前輩而燻其徳漸其藝以成其名人以有子爲徴士賀徴士旣老奉養益厚處士乃日以致樂爲事恆使人走市中求甘防之味供之嘗夜有冦至偶外寢得脫去旣而念父母所在還入其室號呼之冦揮刃及其袂廹逐墮水中水適淺不溺人以爲異蓋孝也其配惟亭張氏有賢行子男三人長曰周次曰召先卒次曰豳女四人皆嫁其一蚤寡守節孫男三人曰云鴻曰應蟾曰應奎女四人處士貎厚而神淸望之溫然美玉也所居窗幾明潔器物古雅而奇石嘉樹掩映庭戺儼如畫中風日淸美每被古冠服登樓眺望神情爽然或時扁舟入城畱止必僧捨焚香瀹茗累夕忘返善繪事妙處逼宋人然自重不茍作亦善爲詩落紙可誦平生好客綽有父風日必具酒肴以須客至則相與劇飲𨿽甚醉不亂特使諸子歌古詩章以爲樂其視市朝榮利事眞有漠然浮雲之意以成化十三年正月晦卒享年六十有九葬以又明年正月三日於是周泣告其友翰林修撰吳寛曰不肖奉先訓獲列於士大夫間自媿無以顯揚之者惟幸得一言表於其阡耳敢以狀請寛惟處士以風韻髙逸爲吳人稱慕豈其江湖之上足以自樂而忘斯人乎聞昔正統間周文襄公以工部尙書巡撫畿內慨然以經理國用爲已任戒郡縣愼選長田賦者處士在選中公知其賢待之不以庶人禮適歳饑發廩賑貸明年春督償亟甚民相視不堪處士首率父老往訴於公乞至秋乃償公不可則爲反復辧其利害公悟從之後用其言爲令又民歳漕粟輸納多不足豪家利以金貸比比破產處士當其往役也輙預貸之而不取其息民至今感其惠若其忘怨釋讎防貧排難爲惠不能盡書蓋沈氏自徴士以髙節自持不樂仕進子孫以爲家法遂使處士之仁心及於一鄕況又掩於文藝之美人不盡知之乎夫發潛闡幽吾黨之事也故因周之請書其事爲隆池阡表俾刻之

家藏集卷七十

欽定四庫全書

家藏集卷七十一

明吳寛撰

墓表九首

嘉議大夫陜西等處提刑按察司按察使王公墓表

元主中國殆將百年其末世政弛法壊天下囂然胥歸於澆薄奢僭大抵與賈生之論秦者無異我太祖髙皇帝起而救之用重典以治頑民由舊政以修廢事一時口給心計號多才能𨿽多舉用輒見翦除其卒在位所以輔世而長民者莫非質直悃愊之人而天下之俗遂還於厚若故按察使王公其一人也公諱英字俊伯蘇之昆山人初從鄕校貢入太學以諸生選授監察禦史久之髙皇帝察公可用特命署都禦史事而大書惇厚王英四字揭於殿柱以勵百官當時朝士以罪去者比比而憲臣尢甚公獨以秩滿陞刑部郎中俄出知寧海縣蓋欲以民事試之也及太宗文皇帝嗣位知公名召還復郎中尋擢陜西按察使丁內艱服除攺山西秩滿仍命治陜已而得代還行至泗州疾作而沒享年六十三公立朝守正不阿旦夕兢兢謹畏每顧其妻子曰吾以身許國其勿以死生爲意但吾獲死於正足矣乃絕不問家事而時具疏有所建白上知其忠直也多嘉納之然疏入輒毀其槁人不得而知也及長臬司務以簡靜爲治獄至而決𨿽不爲彊辯深文而巨姦宿蠧恐懼首服不能隠其罪至待寮友和而正寛而有容凡所設施人皆取以爲法固有千里之外聞公之名而感慕者公平生不立聲譽居官凡四十年得其事行蓋若此然足以見公之爲人矣王之先在宋有左朝請大夫葆以忠純文雅稱於時周益公實爲文志其墓子孫累世以儒素相承至公遭時始復仕公初娶何氏昆山令平之女繼娶閻氏子男三人曰寧曰安曰定女三人其一嫁同裏朱輝孫男三人曰某早卒曰成憲曰成章曽孫男一人女一人公沒於永樂二十年四月十九日以其年十月六日葬子馬鞍山先塋後六十餘年成憲官京師以予有鄕里斯文之好持公墓銘且別爲狀請予文表墓予觀國初多鉅人長者如漢之石建周仁張歐輩豈惟有益於時用能保其身全其家傳其子孫其淳厚之風逺矣公旣其人迨去世已久凡與之處者猶不能忘故靖逺伯王公驥剛毅少容以與公舊寮也追念之不置嘗致手札問訊其妻子所以周防之者甚厚葉文莊公於公爲鄕後輩拜公遺象贊之爲名賢而至於今邑人尙能談其居鄕裏時一二事曰公一日行道傍有負鹺者擠公墮水中怡然攝衣而歸他日復遇於道其人知爲公也棄所負而走公使人追還之嘗微服入吳市門時適有鞾禁門者執公爲庶民宜有罰公笑曰吾官人也門者不信取冠服示之始釋其防公亦不怒邑令盛設酒饌邀公辭之竟赴鄰翁飯或怪之公曰鄰翁貧治具不若邑令之易且官府吾可輕入其門耶蓋公平日未嘗有私謁至人有以私事干者輙遜謝之曰吾不能爾其他事大率類此此益可以見公之爲人也故書以系之

醫師王瞶齋墓表

吳中號多醫家若王氏則出宋儒蘋之裔初不以醫名而名之實從仲光隠士始仲光亦儒者生當國初垢污沈晦不欲以醫聞蓋再世始發於瞶齋其諱敏字時勉初號訥齋後更今號仲光之從孫也父寛早世用母沈氏教居貧力學慨然思追其先世及之顧欲資醫以養母以先友韓伯承醫有所受也遂防其父子間已而再學於盛禦醫啟東數年盡通二家之說卒爲醫師名旣日起延及旁郡抱病就治者不絕於門凡病謂可治治輙愈不治卽無能治之者皆借記爲藥案嵗久積至百餘冊所活人蓋不勝計然其奇不特因病而見也往往觀色察脈能預言其病當作已而皆驗其術旣髙有憲臣行郡至吳中延見之一富人乘是懷千金求以觧罪力拒去故郡縣皆重其爲人不獨以醫也其爲人容止端重衣冠偉然望之知其儒者當其壯時禮部屢移文郡縣欲致之用竟以重聽辭不赴至是爲成化乙巳年七十有二而沒實五月一日也其娶嚴氏繼谷氏亦先卒子男四人曰鼎節泰觀鼎先卒泰縣學生節觀俱太醫院醫士女四人長適練荘次陳亷次李珪次進士張瑋孫男八人曰槐朴橒傑谷杲慶炳女八人曽孫女一人王氏之先閩之福淸人也自宋徙吳四百年於此世葬吳縣橫山至是節等旣袝葬其父而觀以名醫徵爲有司迫遣來京師乃泣請於予曰觀將乞歸守制惟先君墓上未有刻詞敢以是累予嘆曰子之先君吾父兄不幸以疾累之多矣惟無以助子之喪是恨尙復何靳乃據其兄泰狀書而授之若其平日治疾之奇迹則具載於所著藥案者藏於家後有傳方技者可考焉

止庵吳府君墓表

吳氏世居吳江韭溪之上其先有諱秋淵者從虞文靖公遊以文學稱裏中其後族益大且厚蓋六世始得朝用以明經登鄕舉官中書舍人其父母年皆八十餘防恩褒封康彊逸樂而嗣續甚盛壯者克家少者奮志學業競入邑庠爲弟子員又有登鄕舉如朝用者矣其爲族如此予忝與朝用同朝相好間嘗諗其先徳曰璠愚無所知竊聞諸吾父曰凡吳氏所以有今日者汝之大父母止庵府君與翁孺人之徳也汝其識之則又以其事語璠曰壬午之嵗文皇帝旄鉞渡江天下同日響應鄕人爭持鉏犂四出剽掠以殺人爲嬉而吳江尢甚然特乘之以報私怨而已裏有戚吳二氏旣焚死盜手殆盡時吾兄方壯長田賦恐不能自保請備之府君曰吾平生所恃者惟善耳且吾未嘗以怨遺人人奚以怨報我不爲備方出戶偵望而盜已號呼擬之府君不得已避去翁孺人遂急呼家人登舟盜至無所得益怒出兩舟追十里許及之相拒才尋丈人人自分必死翁孺人計無所出惟黙禱於神求救俄而盜所揺槳驀然皆絕因得脫去濳於洞庭山中迨事定始還適有詔撫循郡縣諸被殺傷者得赴有司言狀所獲盜輙論死如法不俟奏報當是時吳江郡盜悉斬之長橋血流涔涔湖口盡赤或謂府君曰公怨可報矣府君曰天幸全活我家彼蠢蠢者固於我無他特一時相從爲亂耳其置之勿言翁孺人亦深然之其人乃得不死至今裏中某氏某氏固在皆其人之子孫也凡府君善行以不幸早棄諸孤不及多見卽有之而吾時甚幼又不克知獨此吾躬嘗其患猶能記憶也予旣得聞其事他日朝用來告曰府君之葬無爲銘者及祔葬翁孺人而故少詹事劉文恭公銘之又逸其事吾父每痛於心玆願得文詞顯刻墓上以自慰解且使我後之人得以考見先徳相率以仁厚爲法而克肖之也予辭不獲則爲具書之而系之以論曰嗚呼爲善獲福此常理也世徒見善與福或參差焉遂謂善不可恃而肆然爲惡無所忌憚觀於吳府君於是知善之眞可爲矣蓋方羣盜追及之際而府君一家皆獲生全固足以驗其平日而事定之後曽不爲憾反含容以生全之視彼睚眥必酬者相去何如至是則種徳益深而食報益厚此吳氏所以有今日也歟後之人果能克肖其先則族之大且厚者安能料其所至也哉府君諱爲字孟才止庵其別號也少爲翁氏贅壻以永樂辛卯十一月十三日卒享年四十三翁孺人之卒則以正統己巳九月二日享年八十七子男四人曰敏致效政政封中書舍人二女長適李琳次適張琳孫男五人曰瓛璲瑾璠璩璠卽朝用也曽孫男若干人女若干人

文林郎融縣知縣周君墓表

融縣知縣周君以天順六年三月二十二日卒於官舍享年六十有三後四年爲成化攺元三月二十五日旣葬於吳縣星灣之先塋又後十七年其配孟氏卒諸孤奎以融縣丞秩滿上吏部聞喪將歸治葬乃泣告予曰先人之葬已久而墓上之石未有文以刻今不幸再遭吾母之喪願附書之敢以狀請按狀周之先汝人後徙營道再徙潯陽在宋有道國元公所謂濂溪先生者君之十一世祖也道國二傳曰興裔仕至和州觀察使領侍衛馬軍都虞候禦金兵於平江以力戰死賜葬常熟虞山子孫遂爲吳人和州四傳爲元松江監稅文英文英生江浙行省照磨南南生長洲縣儒學教諭敏敏生浦隠居教授以髙壽終配錢氏爲吳越武肅王之裔生君其諱綱字文敍號謹齋少從易師防卓然有志家學旣長將由科第出爲世用不果監察禦史成規程富以經明行修交薦授融縣丞融爲栁屬縣民鄙而雜以苗種素稱難治君治能因其俗而以靜厚不撓爲功民安焉初蒞政政事所當行令簿或不從君必委曲開說而以誠意動之旣久皆服事必咨決於君常有業舟者十八人被誣以彊盜歷嵗不能辯栁守檄君辯之一訊而白後其人合錢五十萬來謝卻之而去其防明如此九載民爭挽畱之時河間王忠肅公鎭兩廣疏其政績於朝乞擢君知縣以慰民望從之君在任益修惠政屬嵗屢歉苖冦作民流亡者不可勝數君保障有法境內獨無事民始不知陸耕作詩諭之每春夏間躬行阡陌勸課勞來不倦於是食足冦至可守縣學初在城外倡謀遷之以避冦難更立條約以教諸生遂變士習後多舉於鄕者俗好淫祀溺邪說復力禁之餘事之罷行者其惠利尢多巡撫都禦史葉公特遣人持羊酒以旌其能且將薦知大府而君卒矣卒之日民悲思不已後冦難復作都禦史韓公率兵士往勦而子奎從行有功公曰是故周令之子也其諳融俗已熟特奏授縣丞奎亦有才具民安焉如君爲縣時君性孝友嘗迎養其父於官公退左右承顏無違禮父年旣益髙而君被畱爲令不獲從之還吳也思及輙流涕平生惓惓先世建祠堂置祭器所以祀之者必於古禮是行嘗以道州宗族疏逺狀上禮部得循例復其家配孟氏爲亞聖公五十六代孫宋信安郡王忠厚其逺祖而宗人府經歷宗嚴其父也賢而知書至老而勤從其夫若子居融者久無恙及還吳適以疾卒實成化十五年某月某日也享年八十有九以明年某月某日祔其夫兆男三人長璧庶出次卽奎次參女一人適徐寛孫男四人曰欽曰鉞曰鑰曰某女三人惟周氏爲吳儒族其出而仕者𨿽不甚顯而世繼不絕如君爲縣又能舉其職而與民相安者防二十年蓋儒而吏者其政迹固異於人也昔漢世重久任爲吏者長子孫況君又有子世其官父風綽然皆可書者乎因爲表於其墓使其子孫有以考而繼之則周氏之澤將衍於百世之逺矣

沈教授先生墓表

成化十六年蕭山沈先生以安肅教諭秩滿上吏部一時學職數十人天官考其績居先生第一遂陞南安教授命下不幸疾作以其年三月八日卒於正陽門東寓捨年六十有一先生昔訓導吾蘇寛時爲諸生防學中齋廬相屬謂寛可教也數召與講說文義諄諄懇懇輙移時不休及來京師寛往拜之怪其貌加瘠而言論則如昨可喜方欲請益然不意止此嗚呼惜哉先生諱環字時健自號卑牧子世爲越人宋有諱某者仕甚顯階至銀靑光祿大夫先生其裔孫也曽祖諱某祖諱純一皆不仕父諱寅監察禦史母某氏先生少則勤學業從張翰林士謙防辧難質疑不肯爲鹵莽之習及入鄕校手一卷閉戶終日人罕見其面景泰元年中浙江鄕試明年試禮部中乙牓始授蘇州訓導滿考陞內黃教諭丁禦史公憂服除攺安東丁繼母某氏憂服除攺安肅所至教人不以久倦諸生以所業進必親爲攺削爲文一主於理而措詞精致尢號有法然不顓顓爲舉子業也經指授者去而試於鄕輙取髙第大藩知其名嵗大比三以禮聘校文得士爲多先生爲學堅確而宻切書不泛讀讀必成誦而考古求義必至通而後已寢食之外日惟以筆墨爲事動息記注訖於終身皆可考也平生自奉甚薄凡世俗所尙莫能動其意者尢安靜有守宗伯鄒公少與同門相好嘗欲引薦固辭乃已好論事與人不茍合如論從祀孔子羣賢謂閔損生不願爲費宰沒而以其國封之爲不可又公伯寮之愬子路荀況之言性惡王弼之宗莊老賈逵之忽細行杜預之建短喪馬融之附仇家皆得罪聖門而靦然爼豆之間與羣賢齒殊非朝廷崇儒重道之本意具疏將上之防疾作不果其持論正大率類此先生娶魏氏南京吏部尙書文靖公女也有賢行子男五人曰釡早卒曰鑑曰鎏曰鎣曰金鑑鎣皆縣學生孫男三曰文滂曰文濤曰文淐女二人先生初卒其鄕人汪禮部景昻旣爲經紀其事又四月其子鎏聞訃來迎其喪歸將以明年某月某日葬於某山之原屬其門人翰林庶吉士陳璚志其墓矣更以表墓之文屬之寛義不能辭也惟師道之系於天下也重獨怪無能重之者當先生初得南安時知郡守爲華亭張公汝弼也賢而好文可仗以立教法成人材爲之竊喜旣不克遂志他日則聞汝弼在郡中盡去淫祠欲興學校而求賢師不可得也噫使先生在而往教必歡然相合教法以立人材以成豈非南安士子之幸哉然則先生之沒其可惜者大矣因並識之以著其志云

樂亭知縣蔣君墓表

成化十八年正月二日樂亭知縣蔣君卒於官署其妻徐氏扶柩返葬道經京師凡與君交者行數里逆其喪而殯於城東之佛寺徐氏卽使其僕來告曰吾夫不幸至是幸嘗托交執事願爲文表於墓上他日陳給事玉汝復持其父書若狀道其事甚悲予不忍視尙忍爲之執筆耶君諱廷貴字元用姓蔣氏宋有春官侍郎堂爲蘇守卒葬城西之堯峯子孫遂占籍焉其後曰達卿生叔昻叔昻生宗韶宗韶生惟淸世居吳松江之上爲長洲大族惟淸娶趙氏宋宗室周王元儼之裔孫生君初入鄕校所業已與諸生不類間爲古詩文卒然滿紙略不經意善治易成化辛夘舉於鄕主司楊學士得君文卷奇之遂擢魁其經戊戌登進士第觀政吏部己亥出知樂亭辛丑卒矣年止四十一君嘗失偶故武功伯徐公方擇壻得君遂妻之凡生女三人其二皆許嫁名家其一尙幼君卒後四月始生一男人以爲君幸君爲人和易寛綽與人無校其中汪汪莫能窺其際性甚孝旣卒能致其繼母鄒氏之悲可以觀其爲子也至其處昆弟朋友率過於厚鄕人皆知之不必書惟樂亭去吳中甚逺其政事有知之者乎蓋君初視縣事嵗適歉賦役更繁民殊不堪君具疏奏免者什六七一時民已賴之明年朝廷有建州之役所過郡縣軍興浩穣郡守謂君必能辦此乃委督諸縣調度有法事集而民晏然縣屬永平前令以其地僻治之率鹵莽君知其凡獄訟徵斂必躬勘其案牘校其量衡往往至夜分不休暇則延見耆老詢其人情察其土俗已而民間貧富彊弱戶知之卽有所賦役輙當其人至有爭辧者剖析如見不能欺君持已更防亦常以此律人先時郡遣吏卒至饋遺甚丰至是無所得相與出謗詈語君處之漠然縣治後有門人出入如市得以交通僚吏行私君塞之貪者不便防君以疾作遂撼以堪輿家不利之說君曰吾身可死而門不可開也且門嘗開前令固有死者矣眾旣失計更造爲飛語達於京師卒不爲動病益作而治事益力久之皆服曰此君所以愛我也君旣爲縣有聲吏部俟其考最將召用而君卒矣及卒郡自守佐以下皆惜之其僚吏有哭之哀者而其民尢悲思之不忘其爲縣蓋如此夫今之登甲科者以州縣非淸貴多不樂及君領檄所知者尢以君性度竊有不勝任之憂君獨安於其職至於精敏剛明得乎上下者又如此此所謂其中莫能窺者也因書以示吾鄕裏且以爲其父兄宗族之慰云

姜正術墓表

將仕佐郎嘉興府陰陽學正術姜君諱雍字堯民其先郡之濮川人也後徙漢溪曽大父瓊當元季之亂傾貲產募義兵以保鄕裏眾賴以安大父齊父忠皆不仕君防嗜學務泛覽載籍尢喜爲詩稍長勤儉謹畏才具充然父嘗長鄕賦於官出納勞甚君憂之卽請曰有事服勞子職也兒𨿽疲薾敢以身任比年賦益完以其餘力佐治家事而事亦治也裏之長老皆以能子稱之而尢爲郡守舒公所知正統末盜起於閩朝廷命將往捕浙東西諸郡皆率民壯以從舒謂眾可以議事者莫如君乃挈君同行一時軍中多所贊畫盜平欲酬以一官卽以正術薦然非君所長也君固長於治事於是事輙屬之郡並海築堤捍水功久弗成至君督工卒成之平生更防不以官小自棄郡嘗檄驗鹽貨無敢以利污之者今浙江按察使楊公繼宗方爲郡剛明防潔最愼許可獨知重君則君之爲人亦可見矣久之君致其事杜門以教子孫凡數年而卒享年七十有五卒之日成化十四年五月十一日也以其年十月九日葬於其邑林溪之原君娶張氏子一人曰渭孫三人曰臯曰學防曰龍曽孫五人曰震霖雯霦霽於是學防以明經登進士第謁予告曰學防之有今日皆先大父之教也惟先大父卽世五年於此不明不仁何所逃罪惟是林溪之原宜得銘文表於墓上因據其狀錄其事授之且以慰其後人之孝思云

衛稽勲墓表

奉訓大夫吏部稽勲淸吏司貟外郎衛君諱邦字翰之澤州周村里人而予之同年友也始予與君接卽知其爲醇謹確實人久而接之屢則其所以醇謹確實者益可信予嘗嘆曰使今之人皆如君澆薄之俗可變而予皆得如君者與之處豈不坦然易直而何疑慮之有而君今則已矣醇謹確實之人益衰矣習孰與變而吾孰與處其亦重可嘆矣蓋數年前君嘗中風而愈及是疾再作遂瘖卒之日其二子差長者皆不在側孤寡累然殆不能爲防其同官相與經紀其事始克斂而殯之月餘其子冕至自其鄕將扶柩歸葬詣予涕泣以表墓請因出其所爲狀跽而進其言甚悲予不忍視也衛之先世業醫無仕者曾祖曰文瑞祖曰景昭父曰衝衝娶梁氏生君君娶張氏生男四人長卽冕次晟次顯次昌女二人孫男二人君年九嵗喪父居喪如成人與其兄麟事其母孝敬甚至母孀居亦善教遣君入州學從人借書讀輙不忘竟領天順壬午鄕薦成化壬辰始登進士第觀政刑部丁母憂服除今吏部尙書尹公察君賢畱爲其屬初授稽勳主事三年考最進階以其官封其父母與妻皆爲安人又三年遂陞貟外郎又一年而卒實壬寅嵗十月十四日也年止四十六以明年某月某日葬其鄕某山之原予固知君者表其墓亦宜乃書之曰古之仕者或有言也言則極其所思或有爲也爲則究其所欲後世蓋不能遂矣有如衛君議論不出諸口功業不顯於時羣行獨處匪求人知𨿽然不出諸口其知識則了然而明不顯於時其操履則凜然而貞彼譊譊睢睢志乎進取之徒夷考其平生亦何足稱也哉封承徳郎戶部江西司主事前濵州儒學訓導陳公墓表

成化十五年七月前山東濵州儒學訓導陳公以其子戶部主事瑗三載考最恩封如其官階公時年防九十矣旣拜命以其年閏十月二十七日卒適戶部君有公事於陜右則趨歸治葬已乃來京師援例居憂而以墓表之文委予予與君有同年之好不能辭明日因得閱公手修族譜平生所敍述亦具於後則陳氏之家世與其人皆可考見乃按而書之公諱敏字志學姓陳氏其先居陳蓋漢文範先生仲弓後也自唐宋以來代有顯者公之大父彥良始自陳徙居太康父景文遭元末大亂再徙於汴景文娶韓氏河東防訪司經歷克溫女生三子公其仲也少孤母夫人守節鞠而教之永樂丁酉以開封府學生中鄕試明年試禮部名在乙牓授濵州儒學訓導公爲敎勤而有法士類以興未防有妖婦唐賽兒者以邪術惑眾濵之從者亦百餘人約先焚州城掠馬畜往據靑州爲反計州適乏守倅有宻告於公者公自謂己責顧城無門可守乃夜施絙以防出入忽一人疾馳而來爲絙所縶獲之訊知賊已至使舉火爲內應公急呼州人登城倉猝無兵器乃投瓦石擊退之公謂賊失利而城下有淸河必還而奪舟頃之果然則舟已呼集南岸矣賊知城中有人遂引去不復有窺伺意公益畫守禦策更四月不宿於家然賊自是勢益熾連防數城山東大擾而濵獨完無事州人感之走詣上司請公遂攝州事適駕北巡大興繇役公出令召眾千夫卽集𨿽勞無怨者後朝廷遣中官行視有司倉庫皆以虧折被罪公以能謹出納獨免州守代至仍司學事視廟學頽圯大修葺之又先時丁祭祭器輙假之民家至是始具秩將滿俄而漢府反罪人旣得以濵比近坐不告反者師生數十人悉謫戍甘州甘逺在西北鄰夷地人未知學公至從防者眾教之如在東土時久而察其子弟材多可用諷部使者奏請建儒學已而諸生連起領鄕薦皆公之門人時嶽翰林正忤防謫居更遣其子瑗往從之防而邊人益知所向學矣公素好禮不以患難廢凡冠婚喪祭一遵古制而行武冑化之至治喪不用浮屠者數家故公𨿽名在冊籍自巡撫重臣而下遇之必以賔師禮有詢及邊事者輙能言其利害所以補益於籌畫者尢多也公之才具蓋如此凡居甘五十餘年胸中浩然不戚戚於廢棄獨族屬墳墓之思未嘗一日而忘於懷痛其母以憂患卒於濵葬具簡略不逺數千里至其地攺葬之以族人散處爲之譜圗以示子孫使知其所自出其惇本爲孝又如此則豈特其才具可稱而已因竊論公少居學職若無所施爲於世一旦遇變故遂能完一州之民其徳亦厚矣然卒被罷去使人不能不疑乎報徳之差至其後也身見其子登科第列官於朝而以髙壽榮被封典若天固延其年以待者則報徳之理固在孰謂天道果不可信哉公旣卒以道逺不能反葬於汴乃以卒之某年某月二十一日葬於甘城南原子孫於是世守之而甘之有陳自公始也公娶李氏繼娶黃氏金氏而金氏以生瑗貴贈安人子男五人曰玘曰玹曰珣李所出也曰瑮黃所出也其季卽瑗也玘玹皆卒女二適嚴震劉玘孫男六人玘之子曰宗曰宇瑮之子曰思永思某思敬珣之子曰思恭孫女六人曽孫男一人是爲表

樵隠翁墓表

吳江之東十里有龎山湖湖之東龎氏居之志曰山以龎氏而名爾龎氏之先有曰千二公者自河南從宋南渡至蘇州遂爲吳江人翁諱友諒字彥孚曽大父福一大父壽之俱以髙年終父子安善士也母朱氏翁生旣壯惇孝友之行父歿竭力事其母務適志意佐其兄友直治家家益振及掌鄕稅稅無不給者後其家以富民起實京師卽代其兄以往已而念其母不置具疏陳情遂得歸士大夫作天錫歸養詩以贈之而翰林張公士謙寔序其首歸十年母歿時翁年亦髙矣居喪致哀人以爲難性剛直而慈厚鄕人有忿爭多能分辧其窮乏者亦多周給之不吝治家嚴肅子孫遵行其訓無敢違者縣大夫嵗行鄕飲禮翁必預景泰間吳中大饑朝廷初行勸分之令翁出粟若干石獲受仕者冠服以榮其身旣老曰吾志不在是也乃自號樵隠以見志其年八十有四無疾而終預相地於甘泉里治生壙搆屋於旁守之仍置田百畝以供祀事其明逺又如此至是葬其地焉翁生於永樂己丑正月二十日卒於治壬子三月十一日葬以乙夘十二月二十四日娶鈕氏先卒子男二人曰鑑曰鏞皆義官女二適丁參成讓孫男五人曰瀚曰浤曰濟曰滶曰漢女八適吳森沈濬淩溥顧紳範承憲錢爻吳洵練元良曽孫男四人曰傳宗曰繼祖曰紹宗曰紹裔女三人鑑鏞旣治葬事來謁拜曰惟先大父之葬辱故國子祭酒李忠文公表其墓今不幸有先人之喪敢介友人朱君性甫以請期必得一言以刻墓上予重其意乃據事狀敍之系之以詞曰

湖之水兮漣漣納眾流兮灌良田繄斯人兮衍世澤與湖水兮不涸以息嘅鹿門之旣逺兮出有後人不遺以危兮子孫益振享髙年兮樂吾眞葬必於鄕兮在湖之濆湖有山兮郁數里之在望表幽墟兮庶斯人之不忘

家藏集卷七十一

欽定四庫全書

家藏集卷七十二

明吳寛撰

墓表一十首

杜東原先生墓表

先生諱瓊字用嘉姓杜氏蘇之吳縣人以成化十年十月二十六日卒葬旣十年其裏諸生吳寛始克表其墓曰先生今世之隠君子也學不在於爲文而已行修家庭而倫理藹然以厚教不止於授徒而已化及鄕閭而風防超然以髙色淸而夷凡賢愚不齊之人皆可與語然爲塾師以其僕一言之慢卽日歸家而不可畱其守道也甚介行和而易凡巉絕難繼之事有所不爲然母病醫藥弗愈則刲股作糜以進其爲孝也甚烈姊老而敬事之不衰有類於燎須師沒而哀慕之無替必爲之制服孩提不茍取故囊無不義之物白首猶愼交故坐有必端之友至於地侵於鄰而不爭金盜於僕而不問又其事之瑣瑣者蓋當宣徳正統間天下承平求賢詔下士之有一行一藝者皆得薦於守令先生顧以母老力辭守令問知其所欲也卒用旌其母之節而不敢彊其仕遂以隠終身所謂隠不違親貞不絕俗者先生其近之故東海徐太史以中行之士與之者以此則先生不謂之君子哉惟昔東漢之世仕者固不暇論矣若危言激論以貶人刺世者每不得全其身至深藏逺引而食力養親者亦足以遂其志故郭泰𨿽賢於範滂不免近於俠周爕若亞於黃憲終不失於髙後之論先生者其必有以識之矣先生得宋朱長文樂圃而家其旁自號東原吳人因稱東原先生卒年七十有九三子能世其儒業其登鄕貢者曰啟寛辱先生愛慨先生之沒而不可作也用表其墓且以慰吳人之思云爾

太醫院禦醫劉公墓表

公諱毓字徳美姓劉氏其先金陵人也髙祖季徳遷於蘇州始爲長洲人季徳生翰卿翰卿生公威公威生逺逺生公公生甫一月而孤母徐氏抱公鞠於外家以長初從徐姓徐故居藥爲業凡本艸所載公少已習知迨長母擇業以授獨謂醫可敎也遣之從學盛禦醫啟東盛之醫出王仲光韓復陽而二家又本朱丹溪其醫所從來旣正公學之更勤嵗久涵蓄精贍出以治疾率中其法愼攻擊以培養本原爲主有言其奏功若緩者不爲攺曰吾之得於師者如此然人竟獲生至不可生者他醫見其勢未劇方投藥而公已憂形於色曰此則吾所不能治者也已而果然公性和平謙厚未嘗以危言恐人而規利亦未嘗以奇見自負而邀名故人皆服其徳以爲不可及公自少恬淡不慕仕進一日朝廷下吳中悉起諸名醫公當行適嵗且暮有司趣上道不得已衝冒風雪至京眾不任勞苦鹹嗟嘆時公年已髙亦不戚戚也旣入太醫院爲醫士尋選入禦藥房時稱得人憲宗純皇帝方在位俄命諸醫用藥公蔽於人不得薦用薦用者藥不效始以公名上乃得召見已而聖躬獲安自是上因識其狀貌將官之竟爲人蔽不果後其人以罪去始授禦醫三年考最賜敇進階又六年公自顧年益髙曰布衣終身吾志也今旣得官且老矣可以止足矣況後輩林立尙可與之爭進耶遂上疏乞休致同列知其志不欲仕故尼之疏再上堅臥不起卒得防而歸他日上復思之顧左右問故白須老人安在耶其得乎上者如此又二年以疾卒實治戊申六月二日也享年七十有二公气貌淸雅語音瑯然治家儉而中度論事正而近情接人和而莊詳而無僞平生事母甚孝以母少則守志教之成立作堂奉之表曰慈節至以名其子以示不忘好讀書謂惟此爲有益也因以益齋自號士大夫重其爲人皆以益齋先生稱之嘗買田裏中築室曰景陶杖履往來情興感發往往托之賦詠云配蘇氏子男三人曰慈能傳其業後一月卒曰節府學生曰奉先卒女二人長適張翼次尙幼孫男四人曰祖徵曰某曰某曰某女二人曽孫男一人初公以先世葬吳縣鴈蕩村頗隘取客土築之令僅容其棺曰吾忍去此而他葬乎至是節以卒之年某月某日葬公旣有志其墓者乃復請予表之予與公有斯文之好公之歸吳每懷思之而賢智其人不已蓋自今上攺元大舉黜陟之典凡以醫仕者多見裁抑人始羨公乞身之早莫不髙之夫好進之徒無所不至然其後鮮有不敗者惟公初以守已之堅故進之則遲及旣進矣其中實有不樂者此其終見事之明而退之亦速也老子曰知足不辱知止不殆公旣有焉則以公爲醫師者豈非知之淺者乎夫出處大節世多未善吾是以取而表之

南京太醫院判周君墓表

治二年二月辛亥原已院判卒於南京後二十日訃至士大夫凡識原已者咨嗟之聲相屬至有垂涕者其不識者問知原已爲人亦曰是宜悼惜者之多也當其病甚亟欲歸吳中一見父母竟不及行而卒於是其友李貞伯爲治殮具後五日子壻陳鍵扶柩至家又七月將葬於吳縣沙涇村以宜有文表其墓也陳玉汝則請於予嗚呼予與原已有交親之好非淺其文豈待請耶第有不忍爲者然度原已望我者在此乃卒書之原已初名經更名京後又更名庚號菊田防卽頴異從塾師學書落筆有法而詩則得於舅氏閭丘賔用之教爲多迨長益好學每夜五鼓輙起誦習居諸生中如無能人及見其述作知其所蓄充然也家本業醫不欲以醫名然醫亦無所不通又閭巷之士爭爲舉子業多取科第顧獨向古學殊無羨慕意蓋將隠居養親以終其身知其才者則謂原已當自見於世無可泯焉一日太醫院奏下吳中徵醫士數輩中有原已名非所望也時太守丘公方請修郡誌原已始乞入學就弟子列冀免不可得被迫遣上京人知其爲儒醫也尢敬重之未防選入禁中典禦藥及數以醫驗始獲授禦醫居數年以父母益老無兄弟侍養悲思無已適南京缺掌院事者眾推之乃擢院判以往至則公署久壞醫徒散逸空廨數間而已原已慨然欲復舊規修葺一新藥餌畢具初其下習爲縱弛多怨言旣久見其無私始皆嘆服無敢弗執役者原已爲人愼宻淸雅狀貌臒然視之如懦夫中實剛介不隨其擢居南京官亦美矣一旦意有不樂卽欲引去人力勸之而止平生動作不茍𨿽簡札細事未嘗艸率性喜爲詩與知己者酒間賦詠終夕不倦其摘抉古事敍述人情平實深秀語多絕俗每爲詞林諸公稱賞其自處歉然不以爲能也然與之交者則慕其賢非但以詩況醫乎哉其醫旣爲餘事至視人疾用藥必謹不取奇效故獲生者甚多亦不自以爲能周之先鄢陵人也從宋南遷有爲鈐轄使守嘉定者子孫遂爲吳人自宋歷元代爲醫官髙祖曰繼周國初光澤縣學訓導曽祖輔治春秋能詩不仕祖鼎尢深於醫父南承其業而名益著以原已貴封院判母閭丘氏封安人原已初娶陳某女再娶太常寺丞顧本女贈封並安人一女陳出壻卽陳鍵其卒也年甫四十七嗚呼世未有不死者死而可悲有如原已者乎蓋非特以不壽以無子乏嗣續耳𨿽然古之賢者或天亦或無子若其父母皆老而衰相視防防則生者旣無所托然後知死者之可悲也其可慰者死而無所望於人而致人爭惜之其名彰彰於世身沒而若存家防而若續他人何以及此蓋系乎天者無如之何亦惟求其得乎人者而已百世之下有知原已葬於是者尙相與護其墓也哉

素庵錢府君墓表

浙西有錢氏莫盛於海虞蓋多出吳越國王之裔然其間以詩書孝義藹然聞望久而不衰者則莫盛於昆湖之族也在宋旣多顯人至元有曰希祖仕爲玉山縣學教諭生諱蘇者爲人學博气豪當國初以布衣上疏論星變髙皇帝嘉之因命撰祭元防主文稱防欲畱用竟辭歸以全其身人稱謙齋先生其仲子中得娶趙氏宋宗室後是爲府君考妣也府君諱完字汝周別號素庵少孤能守先業與弟公達恊力治家家益拓以大事母視其意所在卽承順無違其外祖母旣老而舅氏時中更喪明母竊憂之遂迎養於家以終天年而時中有子復爲買田築室居之每念世父迪少卽代父死於法而無後以傳曰凡吾子孫所以有今日者以大父之幸存也特買田百畝俾後人祀之勿忘其器局深濬果毅多籌略郡縣推長田賦事旣克舉民不告勞以地瀕湖數遭水患嘗募民築堤捍之數年皆成腴田坐享其利故自守令而下有事輙謀之府君而名譽益起裏有爭訟者往往就質固有越竟而至者矣好爲義事故都憲思庵吳先生小學集解成謂是書有補於世甚大亟命工刻之蘇守金華朱公方創社學郡中嵗出米三十斛以助子弟之費其餘鄰里親戚之家貧窶患難所以周給之者尢多蓋又嘗輸財助邊得賜仕者冠服以榮其身雲府君娶王氏子男五人曰昌封監察禦史曰曄浙江都司經歷曰昉曰升曰昆鄕貢進士女四人適王震秦樌張汝嘉夏偉孫男十一人曰承徳監察禦史曰承芳曰承恩曰承美曰承源曰承惠曰承憲曰承意曰承緒曰承智曰承顏曽孫男二人曰稑曰秬府君卒以景泰庚午十月二十三日享年五十有九以明年三月三日葬於虞山先塋時旣有銘其墓者矣後三十六年爲成化丙午禦史君奉父命請予表於墓上嗟夫十室之邑必有忠信而況海虞繁雄之地乎如府君之爲人行義足以庇乎裏閭而無不懷才諝足以動乎郡縣而無不信𨿽謂一鄕之善士可也蓋其先世孝義之澤如此獨惜其終於田間不少見用於世而後人科第仕宦方顯於時卓然爲昆湖之族非府君有以遺之乎吾是以表之

耕隠翁墓表

翁姓徐氏其先長洲人也國初徙實南京永樂問從駕再徙久而還鄕故今又爲吳縣人翁初諱某更諱有賢字元僅少值父母俱喪與其伯兄松庵府君其仲天全先生相友愛以天全起甲科爲儒臣曰吾可不求仕也遂以家業自任方還鄕盡力築室以居旣完而隘悉譲其兄乃卽其後隙地別築焉當是時翁衣食尙未足始往來湖湘間服賈久之不復出則買田課耕日與農夫同其勞苦不卹也因自稱耕隠翁及所蓄旣厚然未嘗侈用以攺其初而時出所有以周給人後更應詔輸粟助邊得授承事郎以榮終身翁貌淸臒雙目炯然性多能尢善鑑古器物與人處和易可親晚節益脫略世事頗好散誕居田野間或經月不冠賔客至輙陳尊爼歌古調以樂之翛然物外人也其生永樂庚寅二月二十七日卒於治已酉十一月十九日享年八十曽祖文禎祖子復父孟聲俱以仲兄貴前贈武功伯曽祖妣某氏祖妣某氏妣氏俱贈夫人翁配髙氏有內助功子男二人曰世英娶王氏曰世傑先卒娶張氏女一人適楊黼孫男五人曰美中曰美徳府學生曰美輝曰美恩曰美質女四人適湯傳栁介蔣煒其一未行曽孫男一人曰亨衢女六人初翁預治葬穴於吳城西珍珠塢書來請記予未暇作及是翁卒其子世英復以書來曰不幸先人至此柰今葬有日惟表墓宜有文願述之以終先志予與徐有姻好知翁爲人之賢他事𨿽不書可也獨得其一可書者方天全仕於朝以天順初功至封伯爵貴顯已極一時所與同功者率乘勢引防人𨿽廝役倚以得官翁時侍其兄居京師何所不得顧閉門退縮竊以爲憂而天全竟爲同功者所誣防已而其人事敗而死則天全自謫所賜歸矣彼冒功得官者皆從之被黜而翁則無事也蓋兄弟徜徉鄕裏相聚而樂者數年識者並賢智之此固翁之所爲可表者而事狀之所不及者歟

江西安仁縣知縣致仕謝君墓表

江西安仁縣致仕謝君卒以治元年正月四日已而其配金孺人亦卒則三月十九日也其孤麒等旣擇明年八月二十六日合葬於長洲縣陳公鄕奉字圍之原使人北來奉狀求表其墓蓋以予與君交久故爾君姓謝氏諱縉字朝用別號履庵世爲長洲人曽祖子華祖貴宗父思信思信娶同裏茹氏生君君少從裏師學在諸生中頴異不羣稍長出防江湖間或勸之曰子尙可學也始悟而歸謁見郡守況公遂補郡學弟子貟治易甚勤顧屢舉於鄕不偶始貢入冑監居數年授安仁知縣至則先舉廢政數條而尢以興學校爲事士有文行者輒優禮之更作彌髙亭示人以向道之意先哲李俟庵邑人也取其遺稿板刻以行一時文化流行諸生感慕多所成就君爲政尙忠厚不以聲色立威然民亦不敢違令邑有宿逋召民諭之使輸不施搒掠未防相率擔負而至國賦遂完又嘗嵗旱齋沐禱於神祠翼日大雨沾足邑人以君積誠所感翕然形諸歌詠蓋居官凡四年民方愛之而致仕歸矣君素孝友初之官奉其母行或以母老沮之曰吾所爲欲得祿者正爲養親計耳今旣得之而棄其親何以盡吾心哉卒奉以行所以養之者甚厚待選吏部時適值嵗侵疏足食養民九事上於朝多見施行而客居頗久捨館蕭然略無慍色袁錦衣彬知其賢禮請爲塾師袁𨿽貴傾一時未嘗借其聲勢以取利也平生舉止端正步趨不亂而言詞淸婉如恐傷人作書師歐陽率更楷正有法其運筆安閒𨿽累千字不誤卒時年六十九金孺人爲同裏諱得誠者之女性婉娩以勤愼儉約治內卒年七十二子男三人曰麒曰麟曰黻麟長洲學生黻早卒女四人計鏞王澳滕澤陳觀其壻也孫男四人曰同仁曰同義曰同禮曰同智女三人惟古之長民者不以法制爲急故曰平易近民民必親之又曰愷悌君子民之父母是也如鄭子產所謂猛者竊恐其矯當時縱弛之故爲是言不然猛豈平易愷悌之說乎予聞君之治民姁姁然視之猶子甚得父母之道使久任之其政必有可觀惜乎旣去不盡所施至是不幸且沒矣故因表墓之情乃著君爲政如此以爲暴戻者之愧云

隠士徐靜庵墓表

徐之先爲婺之桐山人後徙吳之洞庭山遂爲邑著姓自其先好延郡中儒者爲塾師以教子弟惟其重文雅凡四方名士遊其門者不絕靜庵自爲童子得於薫染者旣多故其學識廣而甚逺又洞庭在太湖上巖壑奇麗林木茂宻爲天下極勝處靜庵上下登臨殆無虛日平生得於娯玩者旣熟故其思致美而甚淸發而爲詩縟麗鮮新語皆可誦若西蜀晏鐸海昌蘇平輩一時所謂詩人也靜庵與之倡和偃然不相下嵗久積成卷帙故劉文恭公實序之靜庵諱震字徳重靜庵其自號也爲人不獨以詩名其尊重不茍自守介然郡大夫嵗行鄕飲禮𨿽屢請不赴也與人交情誼周至然非其人輙謝絕之篤於教子不令就生業以損其志常曰金帛之丰愈於學問之積耶家故有厚產不喜自奉累斥以周貧乏有鬻田者必過與之直或以屋售後念其露居竟還之其直不復索蓋其徳之厚如此靜庵旣老掃一室左圗右史日靜坐頥神不預世事如是者防二十年以治三年閏九月初三日卒享年七十九配郭氏繼顧氏子男四人曰淮濚濂潮孫男十人曰輅鳳麟防鵾鸞隼余未名女五人曽孫男五人女三人以卒之明年葬於某處淮等旣求王諭徳濟之銘其墓復求予文表之蓋往嵗予嘗訪濟之於湖上登髙以望所謂洞庭者蒼翠深秀宛然在目且聞其中多隠君子以吟詠自樂謂異日往防其地必將訪之如靜庵眞其人已而今何遽卒耶豈其年已髙固不可得而待耶若其詩或傳至京師嘗略讀數篇未暇深究而徒想其風致於湖山之間以表其隠操如此知靜庵者其亦以予言爲然乎

明故奉議大夫順天府治中顧公墓表

順天府治中顧公以天順六年六月十三日卒於官後三十年其配亢宜人卒其子大理寺右少卿佐居憂於家適其子伯謙赴禮部試俾來告曰先宜人之葬旣得今學士長沙李公銘其墓矣顧治中府君𨿽亦有銘之者然無文刻於墓上以表揚先徳佐之不孝也惟吾同年太常董公有狀幸念鄕曲之好卒書之予曰唯唯顧之先爲吳著姓當國初以臨淮兵荒之餘詔徙民實其地而吳產爲多故公之大父彥臯始自吳江徙居其地故今爲臨淮人公諱震字啟元少防邑學治易有聲舉於鄕累詘竟以貢入冑監久之授石屏知州石屏雲南民夷雜居最號難治公治以簡靜又以恩信結之其下化服俄以艱去服除攺湖廣之安陸益以平恕皆樂親附境內患盜掩捕所獲不卽用法必諭遣之已而無復犯者居數年學校以修刑獄以淸至倉廩實而凶荒有備巡撫大臣以公政績上於朝請加旌異遂進階並贈其父時傑奉直大夫安陸州知州母駱氏宜人秩滿將去民攀畱號泣作去思碑其得乎民如此於是吏部知公名特擢順天府治中食四品祿時屬縣永淸隄決耍兒渡役夫至數萬久不能塞工部尙書趙公謂公可用奏委之公調度有法不逾月而功成又官租累嵗爲豪猾侵匿見役裏胥不勝追徵之苦公究其租足而民亦安蓋公居官臨事不避難而尢以忠誠待人故所至皆有政績可頌故王忠肅公方在吏部將超用公而公未老已欲引去未防遂以疾卒矣享年五十七公和易寛厚與物無競而自持不茍凡歷官二十餘年嚢無遺貲卒之日僅足棺斂而已初娶殷氏早卒繼卽亢氏並封宜人方公之官雲南時亢宜人以舅姑老而路逺不能就養請畱侍於家旦暮孝敬備至俾公得盡心官事公性好施所得祿俸屢用以賙宗族宜人略無難色及其子佐嘗自刑部郎中出知河間就養於官僚佐諸妾皆來爲壽宜人正色斥之曰汝爲少婦安得至吾家耶皆愧服而去其卒年八十六子男一卽佐孫男四伯謙鄕貢進士次伯諧次詣次識女一曽孫女一惟古之爲善者恩徳及於一鄕一里其家必興其子孫必盛蓋報施之道當然耳至於循吏所以興且盛者尢甚蓋其恩徳之所及者尢廣不止於鄕裏故耳予於治中公不之識獨觀大理君以淸才雅操起爲法官而伯謙益好學有文行將取甲科而起前人恩徳不於此而驗乎故書以刻之

明故江西廣信府儒學訓導贈奉直大夫南京兵部車駕淸吏司貟外郎孫公墓表

公諱瓛字汝瓚號抑齋姓孫氏其先杞人也元季曽大父伯瑛官江浙錄事司兵亂不歸遂家華亭大父仲恭父士達俱不仕公早孤事母沈氏盡孝稍長入郡學時蕭山魏文靖公分教於松愛公勤苦親以書授宣徳乙卯舉於鄕明年試禮部中副榜例授教職以母老慨然不辭遂授廣信訓導而奉其母以行時學政久廢公至嚴條約勤訓誨士類大興當鄕飲酒有貢士坐不以序斥之使下其人衘之後爲考功郎適公秩滿赴部必欲修怨而公以丁母憂免服除不出人勸之曰向吾所以仕者爲養母計今復何爲乃閉戶教其二子蕃衍鄕人有盡禮延爲塾師者輙亦往赴蓋專以授徒爲事者二十年及衍擢進士第守深州公就養於官數以善政戒飭嘗大書其室曰勤以補拙儉以養防愼以免過惠以得民人以爲得居官之要衍用其教竟稱賢守成化已酉九月二十日公以疾卒享年七十九衍奉柩歸葬於鄕之蟠龍原合其母任氏兆公爲人坦夷簡亮不立城府於利尢無所好平生作書有法晚喜爲詩有可笑集藏於家任氏出儒宦家爲福建參政勉之女母曰姚宜人性貞靜且孝事姑不違其志相夫治家能居貧守約子女婚嫁皆不失時尢通書史數援引以教其子亦善作書卒以成化辛卯十月某日享年六十九子男二人卽蕃衍女二人適張朋焦簡孫男四人雍睦承徳承恩女三衍後以治行著召爲南京兵部貟外郎三年以考績來告予曰先父母之葬衍忍哀自志其墓矣而墓上之文未刻乞書之言已其容甚戚及出其志文以示其詞尢悲予不忍讀也予謝曰子免喪久矣能不忘乎哀如此其將何以慰之於是衍考最恩贈其父奉直大夫南京兵部車駕淸吏司署郎中事貟外郎母爲宜人乃略述其事行而特書其恩典報之曰此可以刻於墓矣子之哀亦可以少釋矣

明故蘭州同知封儒林郎翰林院修撰錢君墓表

君諱和字用之姓錢氏元季髙祖徳以兵亂自桐鄕徙華亭因家焉曽祖實尙義任俠祖復喜讀書而於中庸尢精人稱錢中庸父昌娶同縣範氏生君少入郡學爲諸生所推許作文務雄麗視進士第若不足取成化戊子登鄕舉屢試春闈不偶其後子福亦預試嘆曰吾尙與兒子輩爭得失於塲屋間耶卽赴吏部乞一官始得蘭州同知蘭雲南在萬里外人爲君不堪慨然就行居三年子福春闈廷試皆第一君聞之復嘆曰兒子輩得祿可以養我矣尙復奔馳絕徼以從仕耶卽乞一公幹入京師復赴吏部乞致仕竟歸時年五十二耳蓋又三年受敕封如子官而卒君初貧弱喪其父能極力營葬事母尢孝性剛直少容出見里人爲不義事輙忿形於色及聞母召急趍命其容怡然也方去蘭州人謂夷方當不必拘文法以治有羅知州者與麗江木守以世官結防上下相倚肆爲貪虐君繩之急羅不堪乃啗以利君正色曰天子務綏逺人正念汝俗恬殺人命我參佐州事以鈐制汝顧從汝欲耶羅知計不行欲挾木傷之君以詩投木木感動曰文士也不可君嘗催課自正供外不多取一毫羣夷徳之浸聞於藩臬於是方參政憲林副使俊爭委以他州事及攝縣賦足獄平事率以治鄕人曹僉事時中慮君卒爲州長所防令署黒鹽井提舉司以避逺之曰此亦以利防耶君至諭父老曰可除者幸毋我隠茍以賄及吾門者必罪先是井以潦乏鹽自君蒞事嵗課益盈君之居官蓋如此第不及久任人多惜之自君致仕與鄕裏諸老月一防飲必至醉乃已醉輙歌呼以樂或規其放者笑曰事非若所知他日醉如故蓋君以羣聚或及裏閈官府短長故一托之酒以自全云其處世又如此君娶陸氏封孺人子男二長卽福翰林院修撰次祚鄕貢進士女二人長適徐翺次適太學生胡亨孫男一元女一予與君有斯文之契久矣福於是以表墓之文來屬蓋君居官有治績然在逺州知之者少及其居鄕曠達混於流俗其意之所在人亦知之者乎至其平日能教其子取髙科列淸貫以文學知名於世所以出於君之教者其事甚顯人則無不知者夫惟知之故其事可略其所不知者則不可不詳也若其生卒嵗月與夫葬地見於李學士賔之志者蓋略不著

家藏集卷七十二

欽定四庫全書

家藏集卷七十三

明吳寛撰

墓表一十一首

劉氏新塋表

長洲劉氏世葬邑之武丘鄕嵗久族人益繁其地陿隘殆不能容於是承事君介之與其配汪氏相繼卒距其一里曰袁巷始爲新塋而合葬之葬之日寔治七年八月九日也君諱滸介之其字號澹庵其先蓋汴人有爲黃州統領者從宋徙建康至元茶提領鐘山再徙長洲提領生處士元善處士生國初沛縣儒學教諭徳讓教諭生贈中書舍人仲輿中書生詹事府少詹事贈禮部左侍郎諡文恭鉉文恭四子伯曰澄叔曰泳皆早世仲曰瀚登進士第歷仕大理寺丞以陜西按察司副使致仕其季卽君君以宣徳四年八月二十四日生於京師私第六嵗喪母夫人某氏稍長向學後以父兄俱仕於朝獨任家事已能服勞其出入用度善計量有無人稱有幹蠱才又能以勤儉自守所積旣厚益不妄費其容止俊爽及居鄕裏遇長上尢知禮遜人所以稱之者不徒治家而已平生𨿽事廢舉然教其子必業儒以繼家世竟有登鄕貢者以嘗輸粟助有司賑饑獲授仕服故稱承事君者其官階也卒以治六年四月十四日享年六十四元配王氏繼卽汪氏諱守貞出唐越國公華後爲翰林檢討某之孫光祿署丞晉之女少歸於劉能執婦道以勤儉助其夫慈惠及其下自舅姑以下皆賢之先君一年以九月二十四日卒享年若干嵗子男五人長曰橋早喪次曰梓曰桐曰榮曰栩桐貢士梓栩以輸粟榮以書藝俱授仕服女三人適韓勲黃經顧巖孫男五人庶防黙烋某女六人劉氏在吳中爲衣冠舊族至文恭公以奧學篤行爲天子近臣憲副君復起自甲科爲良法吏族人仕者尙累累有之家門之盛亦鮮及矣他人爲子弟而無過者有防如承事君𨿽不出而仕然能保其家業不墜而益盛他人又有防耶書曰世祿之家鮮克由禮君其免乎此矣於是梓等奉賀憲副澤民之狀請文刻於石乃書以爲劉氏新塋表云

怡隠處士墓表

處士姓華氏世家無錫爲江南望族其先自宋元而上見於前人之紀載者已備曽祖幼武有詩名祖悰韚考仲諄皆有隠徳鄕稱長者仲諄娶顧氏生五丈夫子其三爲處士諱宗壽字思源怡隠其號也家故多田富甲邑中至國初悉散所積以免禍後仲諄再造其家能不自逸率其子若孫躬耕田間家復裕諸子旣應酬於外處士居家更助其父爲義事嵗免私租若干斛不惟水旱而已又數推所入以周貧乏景泰間米價貴里人爭仰食其家顧所蓄不足卽發藏金糴以繼之諸閉糴者感愧遂無乘時以徼利者先時其父誤坐法被系刑曹伯兄思濟偕走闕下陳寃狀適染疫病臥寓捨危甚處士日吁天泣禱思濟竟起而父寃亦雪後父以天年終諸兄弟始異居所以扶持孱弱排解怨爭者惟處士是賴處士身履儉徳服食不求華美中旣愼宻尢有雅量犯者輙能容之其人往往愧服亦以長者稱云配鄒氏子男二人曰守吉守慶皆庶出女五人適惠洪鄒翰徐益錢祚蔡觀孫男六人曰煜煥燦煇炫勲煜燦俱以輸粟授散官女六人曽孫男七人曰謹誥謨余未名孫一人女一人處士以天順六年九月十四日卒享年六十三是年之冬合葬於其鄕椿桂山先塋之次而故張憲副節之爲之銘矣至是守吉復恨未有表墓者托其友夏禦史徳幹具行實來請蓋自處士之卒至今三十餘年矣門閭盛而愈髙產業積而加厚其所從來者𨿽逺然非處士能繼其徳何以致此今守吉兄弟旣似其前人其後可見者又及三世使繼其徳不已華氏之澤其有窮乎夫發揚先徳固孝子之意而垂示後嗣又其意之深者故書以遺之

盛雪溪墓表

治八年六月十二日雪溪盛君卒享年六十七初君嘗觸熱過吳中予視其貌若瘁然謂老者當爾後數日訃至爲之驚悼於是其孤虞等卜葬以是嵗十二月十七日乃來求予文刻於墓上予素善虞而識君亦久知其所以爲子弟及待宗族處鄕黨之事而福建布政使陳公朝用又君之知友也狀其事尢詳乃爲書之君諱頥字時正姓盛氏雪溪自號也世爲常之無錫人當其少時父文珪客防嶺南盡以家事委君君治之甚優人不知其父之逺去也後其兄時望登進士第授監察禦史君卽遣人迎其父歸曰奉養之具幸已麤給可勿勞於外矣數治具速故舊親侍杖履於泉石間以樂之已而其兄以言事忤防出知束鹿君馳書慰之曰兄所爲者古人直道之事當益盡職爲天子牧民仍嵗致米物以爲祿俸之助其兄安之治績卓異以循吏稱於時屢遷至陜西布政使再擢刑部侍郎君益思念不逺數千里兩往省視且畱其子虞旦暮承奉於旁及其兄以都禦史巡撫山東得致仕之請君卽後圃作方塘書院日奉以宴防其間其所以爲子弟者蓋如此平生待子侄輩恩意平均女兄及其弟婦皆孀居周防備至推及他人爲義事不一人有善尢喜稱道其不善而相犯者亦能容忍襟度暢達客至飲噱終日有召之者卽往必盡歡乃已其所以待宗族處鄕黨者蓋如此自君治家田疇益廣室廬益完若與時之人不能忘情於殖產者然其髙情逸韻與邑中文士登臨歌詠不以富貴爲樂則非人所能及也君之祖子實與其父文珪俱以其兄貴贈都察院左副都禦史祖妣吳氏妣馬氏俱贈淑人娶馮氏先卒子男二長卽虞禮部鑄印局冠帶儒士娶張氏次夔國子生娶卞氏女二適過鑑楊干孫男一銓女四許適楊旦陳鸑華泰其一尙幼在成化初邑人饑朝廷行勸分之令君初輸粟授承事郎以榮其身比嵗饑益甚有詔輸粟千石者視軍功授官君慨然發廩得授蘇州衛指揮使其亦可謂榮矣然士大夫稱之必曰盛雪溪而不以官蓋著其隠操也故作盛雪溪墓表以從鄕人之言以順孝子之情云

梅友處士墓表

成化丁未恩詔下凢民年八十以上者鍚以冠帶榮之於是梅友處士新安程彥彬甫年八十二矣卽日拜賜於家鄕裏以處士善人宜受殊典不徒髙年而已也相與稱賀不絕明年攺元治乃六月十日處士無疾而卒則又相與哭之皆曰善人亡矣諸孤穆宗等卜明年十二月十三日葬於休寧縣黃尖嶺之麓旣畢事相向而泣曰吾程氏世有名文以紀載先徳有如先府君之爲人可使沒而不傳乎其季景宗乃自爲狀圗其事俄以疾繼卒後八年景宗之侄慶某與其子慶珫痛其先志之未遂不逺千里趨吳中謁予言之故持狀泣拜哀動坐客予初辭之竟諾之然亦有所未暇也居數月則慶珫再趨而至以請予感其孝卒忍拂其情耶程氏世爲新安人出梁將軍忠壯公後處士之族居富溪在宋有曰卓者爲本州學正曰驤中文武兩科爲中書舍人驤有風節子孫以儒雅相繼鄕裏至今以舍人稱其門其後曰存生僖僖生齊齊娶商山吳文肅公孫女生處士其諱尙質字彥彬自號梅友以純雅曠達重於鄕議而志古好文汲汲如不及然未嘗爲矯俗要譽之事蓋程氏嘗十世同居處士力欲復之經營防計惓惓不忘先世有葬他郡者嵗久已失訪求得之立石以識宗人今太常卿克勤作統宗譜貽範集率其昆仲所以助成之者甚力一日家人不戒於火聞誥牒猶存余無所問其於先世蓋如此嘗匾其齋居曰崇本以自志平居無他嗜好惟以惇行孝友爲事以禮正家其容貌端莊儼如賔祭子孫侍立肅如也故𨿽鄕人無敢慢易者俗多尙气而喜爭每深鄙之曰公門無一字此吾家法也子孫好學者則奬進之旣老猶日課其學業不倦平生手錄古人遺文至三百餘卷所編次有富溪程氏族譜十五卷鄕約一卷流芳集十卷林泉風月亭集一卷泉石齋集三卷諸墓下頃一卷其所自著曰崇本齋稿者又若干捲藏於家配吳氏出同裏故家少處士一嵗孝而克相子男七人振宗早卒播宗熈宗爲伯父後亦卒穆宗匡宗碩宗景宗女四人適汪康吳若鴻範顯護黃智相孫男十三人慶璋慶琪慶璨先卒慶瑰慶珠慶琰慶珫慶璣慶玕慶琇慶瑩慶班女十三人適吳世瑉畢蕓生吳鎣黃怡品孫式孫巖汪太黃瓊余未行曽孫男六人侃侔傑倫儼佳女一狀所載處士事行甚夥蓋景宗之孝惟恐其父之美或遺耳予旣取而書之而未敢必人之吾信也然狀謂處士初從竹野吳君防稱其博雅謹厚有前烈風晚與參議方公鈍齋蘇公相友善方嘆其學行如是不沾一命而老鄕校蘇贊其行髙益謹文老益工有古君子風度三人於處士有交親之契其所許與必當人其有不信也乎故復取以表之以慰其子孫之孝思云

明故中書舍人王君墓表

成化五年寛防南京得友一人焉曰王君允達其諱汶義烏人也王氏自宋以來號爲儒家五世祖炎澤得朱呂道學之傳婺人謂之南稜先生曽祖禕在國初以文學事太祖髙皇帝爲翰林待制使雲南執節死義追贈學士諡忠文祖紳國子監博士考稌隠居授徒門人私諡孝莊先生後贈中書舍人母李氏贈孺人允達生稟特異志向甚端少孤思繼家學極其勤苦家素貧能守道自樂挺然無所降屈好古執禮篤行實踐不欲以文士名然操筆爲詞章丰蔚可誦亦無忝其家旣壯從鄕校貢上禮部卒以春秋登鄕舉遂擢進士第居京師臒然靜退猶寒士也嘗上疏乞就郡教授奉忠文公祀不遂乃授中書舎人遇事持正同官憚之居三載見有非其道進者稱疾而歸今上之初用賢圗治或薦允達可起而用部符下允達初不欲行郡縣與鄕人迫彊之道病甚曰吾決不能仕矣然獲至京師與故舊一見以死無恨未至五十里竟卒年五十七允達純孝人也自忠文公之死博士君痛恨食不忍兼味孝莊如之至允達已三世猶不忍攺以忠文公宜廟食死所遺書巡撫大臣爲奏請於朝始秩於祀典又忠文公有續大事記在蜀藩得板刻行世亦其志也居家作祠堂置祭田凡所行禮參酌其宜其教人有法出其門者輙有可觀至所與交皆一世名賢於情意最篤也其不賢者則疾之往往面斥其過使無所容蓋其爲人若隘而才則通處世若迂而行甚直使其見於用則功必加於人澤必下於世顧僅以行義厲乎一鄕一邑之間知允達者蓋深惜之其娶兪氏有賢行封孺人子男二長俯縣學生次仰女三長適貢士許塤次適龔澂一尙幼允達卒時爲治二年十月四日葬以明年十二月六日今祭酒謝公旣爲之銘寛宜表其墓上以良友之不可復得也蓋久而不能成文抑允達之賢人知之不必書惟其有不可及者則不可以不書也嘗聞謝公言往年自臺州往訪允達鄕人無少長賢不肖聞其名皆惟而立其學者卽其所居皆稱之曰齊山先生至不敢斥其姓又聞其友馬谷曰允達沒門人迎柩於數百里之外將至親友又行數十里迎哭皆盡哀又各爲位而哭於家蓋百數十人及其家長防僮僕皆疏食如喪父母嗚呼允達之得此於人者其必有道矣故書以表之

明故江西上猶縣知縣鄭君墓表

君諱璽字仕信姓鄭氏世爲浦江人自其先衝素處士綺合族而居至君爲十一世曽大父得金華府稅課使大父棟父旭皆不仕鄭氏世稱義門家範甚整然亦久矣君少入縣學爲弟子能不失禮度稱義門子弟累試於鄕不偶循嵗貢例入南京國學祭酒而下知其所出皆優待之而君亦自重凢諸生始入學必相出錢餽遺謂之班錢君獨不受嵗余歷事大理寺又數嵗選授湖廣安化知縣安化山深地瘠民多負稅君勸富家代納而貧民始安未防流移者多復業乃更蠲其役俾務墾辟能辧疑獄他縣有獄未決者上官亦多委君巡撫大臣才之將奏調大縣俄丁母陳氏憂而去民畱之未得數致書問安否服除攺江西上猶俗尙狡猾玩法侮吏君先去其甚惡者而法竟行方欲設施而君病作以沒實成化二十二年九月十日也年五十二以明年十一月二日葬於本裏松林山先塋之次君勇於爲義遇事所當爲者無畏縮態人有患難輙仗之往往傾貲以濟親賢服善情意周悉與人言無所隠飾然逆其意者卽見於言面已而不復計其峭直如此其家自正統間遭火厄堂宇蕩然無以合族君每愧恨自安化歸特出俸金先葺門廡數楹其志他日欲盡復舊規而行之則君沒矣君初娶虞氏繼陳氏子男三人曰鏓曰鏸曰銛銛蚤卒女一人適東陽許儲皆陳出予防南京始與故中書舍人王君允達交允達數言同郡有鄭仕信者甚賢已而君至遂相好而信其賢不誣君之葬允達旣爲之銘其子鏓以予知其父不逺數百里來請文表於墓上於是允達亦卒矣感念疇昔爲之然鏓亦賢如其父鄭氏其將復興乎

永定知縣陳君墓表

治八年福建永定知縣陳君述職於朝道出上杭疾作而卒其年八月二十一日也年五十四柩至卜明年八月某日葬於吳縣桃花塢先塋之北其從兄俊與其弟怡率其子若孫來拜請文表墓其狀則君女弟之夫丘連州鎬所造也予與君有舊好聞君之喪方爲之悼惜不已其能已於言乎君姓陳氏諱悅字宗理別號同軒世家蘇之吳縣自其祖福建僉事祚以直節顯於先朝祠於鄕賢而陳氏遂聞吳下父寧仕終新野王府鎭國將軍教授亦篤行士也母徐氏生君長身修髯偉然如神爲人嚴毅方正是非好惡無所詭隨人謂其有祖父風教授君歷任歙縣及武邑校官君皆從侍家庭薰染所得旣多稍長入鄕學講議精博同輩爭推讓之視科第若不足取竟以嵗貢例補國學生居數年始選授永定知縣永定在萬山中爲閩之窮處自正統末以冦亂增設險阻寡民冦不時發君初至卽有警謂急則延禍故綏之而縣中卒無事先時無城郭可守始經畫材力以築民獲安居善決獄平恕不苛獄無寃滯於是他縣有疑獄憲臣輙委之無不允當者君平生遇事必精審而行至行吉凶諸禮一惟僉憲公所定久而不攺孝於父母事其兄宗徳甚敬撫其幼弟怡尢有恩意嫁女必作戒詞一帙送之曰吾寒儒無以爲裝汝能守此無忝家世卽孝矣其教人有法多所造就而爲文必以理勝惟其困於塲屋不獲用也娶徐氏有賢行子男二人長炯娶徐氏次煥尙防女二人長適龔烯次適查應臣孫男二人長麒次麟女一人惟昔功名之士抱其才猷欲見於世然不得其地與時未有能自見者如君之才猷亦美矣不知者一置之下邑已無所施爲然他日尙有所冀也夫旣仕晚而其壽止於中身則又將何所爲哉昔僉憲公之墓予嘗從君之請爲書其石今君不幸至此予故道其志之所以不獲信者表之

明故工部營繕淸吏司貟外郎致仕胡君墓表

工部營繕淸吏司貟外郎胡君致仕數年以疾卒於家治某年八月二十日也享年六十四以明年某月某日葬於湯溪縣白杜山之原後二年其孤谷來請書其墓上之石其狀則君之友陳憲副粹之所造也予念君生旣相厚則於其旣沒能忘情耶遂曰諾又數月谷復來請乃書以遺之君諱超字彥超自號恥庵姓胡氏初爲衢之龍防人今割其地置湯溪又爲金華之湯溪人族大而盛號浙東名家曽祖徳仁祖希華父宗韶希華隠居能詩宗韶有義俠風以君仕贈承徳郎工部主事母祝氏贈安人君兄弟九人少獨嗜學補縣學弟子貟有賢名每鄕舉皆擬爲舉首顧屢不偶遂貢入南京國學成化戊子試於應天府竟登髙薦壬辰擢進士第觀政工部初授都水主事丁祝安人憂服除攺虞衡主事凡二考始擢營繕貟外郎未防卽乞致仕歸丁未用恩詔例進階一級給米四石人以爲榮君爲進士時藩王及大臣有賜葬者工部委董其事事畢能卻餽遺已有防名及授職分治通州河道並河隙地多爲勢家占據言於尙書卒歸之民京饟分貯通州嵗修廩庾費用甚鉅稽究出入能除故工役畢舉平生見於官政大略如此君爲人朴厚無外好日閉一室以書卷自娯其學精於毛氏詩旣壯猶從經師講議不倦以其學授人後多取科第而宗族子弟賴其啟發出而仕宦者常有其人性喜吟詠持筆運思頃刻滿紙旣老且病不忘舊習前卒數日猶以杜少陵之句爲韻作述懷二十首而時事所感亦寓焉當君居官其年已逾五十仰承俯接重遲詳緩若不與英妙者類然老成練達遇事自辦其職固不曠也惟君自重不求知於當道又不樂與新進少年爭進取於是歸休於家得以全其身樂其志以沒此其可書者也君娶方氏有賢行封安人子男三人曰順蚤卒曰谷曰綬綬縣學生女一人適蘭溪縣學生郭時明孫男五人女五人

明故奉訓大夫定州知州劉君墓表

定州知州劉君初知處之縉雲秩滿吏部以君有政績將擢置憲職或言君長於牧民者遂授定州逾年以父喪去而君亦以疾卒治癸丑八月二十七日也享年五十七君諱竑字以規姓劉氏其先汴人從宋南遷有諱亨者家於常熟因家焉亨生善甫元常熟州判善甫生仲升海道萬戶仲升生伯彰海道百戶伯彰生子謀子謀生宗實皆不仕宗實娶顧氏生君幼頴敏不好嬉戲補縣學生專治毛氏詩刻厲堅忍期必取進士第成化乙酉登鄕貢屢試禮部不偶竟選授縉雲知縣民恃險阻往往以鬭殺爲嬉或訟於官輙逃匿上司捕之急防欲生變君始請緩之犯者卒感悟就獄特罪其首惡而連坐者盡釋人以爲平有婦人殺其夫獄久不決君焚香告於神是夜夢一鬼散髮號泣言死狀明日坐防事忽有旋風揚沙繞案引婦訊之果得其實人又以爲明縣有銀課中貴督取民殊不堪君屢犯其怒所以捍衛乎民者甚力當造戶版民多行賄吏胥爲詭避計君度田多寡分戶三等自是賦役始均而姦息其惠政旣多嵗旱禱雨輙應蝗不爲災人爭歌頌之縣在萬山中故多冦警自君至境內晏然嘗有羣盜聚處山谷間君遣人諭使之去盜曰我輩將往金嚴假道於此劉侯仁人也豈敢犯其境哉卒無事故刑部尙書彭公韶以公事至浙禦史王公暢亨巡按至知君賢交章薦之及君去任民挽畱不得號泣徧野有奔送百里之外者定州土俗勁悍君革政以治先時戍卒毎虐其民君稍以法繩之始皆知畏而民獲安其相訟者顧多質於州及武臣有自降將起者素狎侮州官至是亦皆慴服未久政聲流聞巡撫大臣遣人持羊酒奬勸之君居官以身勤事不求安逸而彊力顓志令必期行尢以淸儉自持所至不挈家累惟二童豎隨侍而已家故殷富而自奉甚薄祿俸有餘別儲以備公費或以遺窮士有勸爲家計者則引鄕裏貪夫喪名者曰此可以爲戒也故事守令旌異者必受恩典君旣擢州守遂格不行蓋非制也君終身所恨惟此耳旣卒之又明年四月八日其孤葬君於雙鳳鄕進賢涇之北原謂宜有文表於墓上踵門稽顙以君之從弟鄕貢進士俶所爲狀請予固知君之爲人者乃按狀書之縉雲之政則郡人潘太守從民之請有文載其事立石縣中可據也獨惜君守定州不久久則可書者尙多其不爲古之循吏乎然卽此亦足以傳矣故表之

故樂防知縣周君墓表

景泰甲戌四月六日廣東樂防知縣周君卒於官得年四十八樂防之人相與奔走悲號曰天何奪吾賢令之速也爭願買地葬君而築室以居其婦子其配樓孺人不可曰此非君之志也且如吾父母舅姑之老於家何於是其民聚土爲冡嵗時祀之以慰其思明年柩歸以十二月一日葬於長洲縣武丘鄕半塘之原後四十年爲治乙卯六月四日樓氏年八十九而終將以明年十二月二十四日祔葬其二子詔訓始來乞文表墓君爲吳中前輩予𨿽不之識然與詔相好久知其父母之賢可書也君諱泰字景通自號訥齋少從邑人樓日宏先生學治尙書甚勤而重遲和敏與諸生異非特能文詞而已日宏察其佳士遂以女歸之旣壯受徒閶門居市廛中謹謹不放時有師儒鄭徳輝者亦厚徳君子也人以君配稱之其業旣精正統戊午以儒士舉於鄕再試禮部不偶授潮陽縣學教諭訓迪勤勵士子多所造就秩滿考最始有樂防之擢人謂其地險逺爲君不樂而君怡然之任至則以其俗陋專務教化民皆從之逾年而君不幸卒矣樓孺人諱嬿字懿端出宋太師楚公異之後六傳爲鄕貢進士可先始自鄞遷長洲至日宏益業儒娶嚴氏生孺人通書史精女工尢有孝行當樂防之歸抱其孤兒防涉嶺海數遇冦難誓不受辱以死自分竟完其家無事歸教二子詔亦舉於鄕爲嘉祥教諭復享其養以老成化末恩詔下孺人年逾八十矣更受肉帛之賜人以爲榮二子長卽詔興王府紀善次訓一女嫁吳佐孫男五璐璧琦璞琮女八曽孫男一女二夫君子之仕也不必考其政惟能得乎民則其政之仁厚可知君在海外未久設施不甚見一旦不祿而民至欲畱葬其地此豈以勢力使之哉必有所以感之者也至於婦人之行不出閨門亦不必究其行惟能成其子則其行之嚴肅可知若樓儒人寡居時二子皆在提抱間使非其母教育之則身且不可保況望以科名祿仕進爲王傅而有光其先人哉是宜書以表之

思耘處士墓表

吳中稱儒家曰陳氏其先在宋忠文公堯叟之從父鄴始自蜀徙南康之都昌七傳至篆登宣和進士累官明州通判再徙星子五傳至洽咸淳鄕貢進士生仝仝生徵受學臨川吳文正公之門元末避兵於吳故今爲吳縣人徵二子汝秩汝言並業儒汝言在國初爲濟南府經歷生繼爲翰林檢討儒行益尊學者稱怡庵先生後祀於郡學四子長曰宗有文而早世娶陸氏三子處士其季也諱佃字世本自號思耘少孤學詩於從父孟賢得唐人法稍長出爲塾師卽善教後念母老居家治生資以爲養故第在城西南有園池甚勝以族人眾作別業於虹橋日涉以樂更買田陽城湖上時往課耕不以爲勞也平生旣業儒不失旁通醫家言至於通達世務量度生業有人所不能及者善談論娓娓不休而衣冠整潔動履肅恭儼乎儒者之風也凡郡中行鄕飲禮及朝廷有纂修事處士必預焉其年七十以治丙辰正月十六卒明年某月某日葬於吳縣薦福山先塋娶滕氏戶部尙書徳懋曽孫有婦行先卒子男三曰謨娶張氏曰訓長洲縣學生娶滕氏繼唐氏曰諫女四長嫁孫仁次許嫁劉文毓而卒次嫁施頴次防孫男五杲昉晢煦暟女七予與處士交久比自京師歸復接其言貌未覺其衰也終月不見則聞處士以病不起爲之悼嘆諸子將治葬奉鄕貢進士都君元敬之狀來請表其墓而處士有知友信陽太守施君煥伯曰處士可表也遂書之

蔗庵翁墓表

翁姓錢氏爲長洲名家出武肅王裔諸兄皆隠於市防不仕其一爲大寧都司幕官仕亦不顯其季卽翁諱遜字叔謙蔗庵其別號也少防江湖間中嵗屏迹里巷至老益喜閒適翛然逸士也翁無子以家事悉付贅壻素與竹堂僧暄公爲方外交卽精舍傍鑿池開圃數擕親友往防烹魚煮筍日醉以樂或避暑竹林下脫帽銜杯有六逸風致平生奉養甚厚市中新味人爭售之翁治以薦客亦不自享也故山西參政祝公與翁相好取顧愷之語特以蔗庵號之翁喜而受予昔爲文以記然翁𨿽好逸樂未嘗從侈靡習至老其徳固無悖其常者里人故敬重之郡縣知其賢嵗舉鄕飲必致翁三賔之列不徒以髙年也翁生永樂戊子三月二十九日卒於治甲寅十一月二十八日享年八十七以戊午三月六日葬於長洲髙景山之原娶沈氏太醫院醫士孟本女先卒女三適李溶朱其一楊瓛卽贅壻瓛有子釗冒錢姓爲翁後於是釗持鄕貢進士陳原防之狀來請表墓之文予與翁同里巷視之丈人行也言何足愛蓋自天下承平偃兵旣久戴白之老所在有之其熈然自得嬉防如孺子宛然有康衢擊壤之意翁非其人也乎孟子曰王者之民皥皥如也然則敍翁之爲人亦可以觀世道也

恥齋魏府君墓表

魏之先出畢萬其後代爲晉卿及分晉爲諸侯以國爲氏而散居南土吳之有魏氏蓋久矣在宋鶴山先生文靖公自蜀來有賜第在吳中府君以同出於萬故宗之曽祖文原祖徳父茂茂娶杜氏生君其諱昌字公美恥齋其自號也長身古貌寡笑與言布袍曳地質朴可重家當市防中辟其屋後種樹鑿池奇石間列宛有佳致作成趣之軒以自樂故武功徐公參政祝公僉憲劉公時卽其居爲雅集屢有題詠沈石田居士寫之圗間亦惟君之雅淡不汲汲以勢趍故士大夫尢愛之也君養親甚力平時食飲必親進又必問味可否母臥病數年侍奉不離左右或出外暮歸則急趍至前喘息未定必問安否初其祖有遺言百餘字皆所以訓戒其子孫者君能遵行之仍作堂名寶訓以示不忘予嘗爲文以記而故李少卿貞伯特爲書之壁間又可見其孝也弟公明任云和訓導而卒君以故居讓諸侄至故物則俾其子謹藏之曰此先世手澤也君素博古凢三代以來至於宋元器物書畫多能辧識曰此出某時某人無差者喜爲詩則得於其舅氏東原先生之所指授爲多其年八十四以治乙卯七月某日卒又明年丁巳某月某日葬於長洲縣九都武丘鄕先塋其內弟南京監察禦史杜君子開旣爲狀而其子芳乃來乞文表於墓上予諾之蓋數年前君遣芳至京師有壽壙銘之托欲執筆不果詎意延至君卒而爲此文𨿽然君好文詞者𨿽不及見亦足以慰於地下也況芳之孝而欲揚其父之美有不可已乎君娶陳氏先卒子男二人長卽芳次女四人其一以疾不嫁孫男六人曰某某女五人曽孫男女四人附書此於後並刻之

家藏集卷七十三

欽定四庫全書

家藏集卷七十四

明吳寛撰

墓表一十三首

明故中議大夫廣西南寧府知府蔡君墓表

惟蔡氏爲吳故族居震澤山中其先在宋有仕爲祕書郎直煥章閣曰世洪者從駕南遷始居於吳數傳至吉甫吉甫生仲簡國初以人材徵稱疾不仕仲簡生桂芳桂芳生景東景東娶於徐爲處士庭栢女生君爲長子其諱字時中別號果育年十一舉爲縣學弟子太守況公視其气兒奇之撫其首曰此子異時名位當如我稍長治春秋學業專勤時臨川聶大年分教常州往從之遊三試於鄕不捷年三十貢入太學傑然諸生中爲兵部尙書馬公昂所知以曹務繁重奏俾專司章疏數月以勞多卽入吏部選選在優等始授溫州府同知溫於浙江爲大府君才優適稱府中有事太守輒咨之以行未久惠義及民甚深而名譽益起成化戊子屬邑泰順山中傳有銀鑛閩括流冦羣聚爭奪殺傷徧野邑裏騷動事聞於朝命中使盧某來督官兵勦禦賊聞兵且至焚橋塞路其勢愈盛吏馳報時夜漏下二皷君驚起遽帥健壯五百人往撤石通道伐木爲輿梁官兵旦至乃渡防大雨雪不可進凍死甚眾眾議募民壯補伍搗賊巢穴公曰彼皆烏合之眾茍益兵制其死命其勢蹙只益亂耳無若遣一職往諭以禍福爲便眾然之遂推君行君毅然深入賊窟落反復諭之賊感悟立解散兵休而還公復建長久計取民之彊勇丁眾者立爲銀賦長領坑夫若干事采鑿民始無爭奪之患樂淸有田數千頃爲山潦衝激壊爲沮洳塲而公稅如故破產者甚多君往相地勢浚渠築塍時蓄泄愼防防田遂還爲膏腴而民益有蓄泄之利君治績旣多禦史上於朝獲封其父如其官階奉政大夫母妻皆宜人已而浙東饑大臣奉敕往綏撫之兼陟黜官吏未至君豫儲粟至五萬餘石以備賑貸若僚屬以下悉條其賢否上之大臣以君可信多從焉秩滿將赴吏部而郡方闕守民日擁上司言蔡侯爲宜於是藩臬皆上疏道百姓意未報丁奉政府君憂服除陞湖廣辰州府知府道間丁母徐宜人憂服除攺廣西之南寧下車卽集父老察問民間利民甚安之三年夷俗漸化如中邦宣化縣民競渡誤死被誣入故殺律連七人訟系淹久累政不決始得其情得釋已而大雨彌月洚潦入城居舎蕩沒民漂死以千數君齋戒帥僚屬禱於山川等祠爲文引罪以祝是日水卽退視被災者悉賑防之田州守岑浦自恃土官驕悖不法與其族弄兵相攻殺君以直詞曉諭皆感服釋仇不復敢爭至於興文舉義明獄足食諸事盡瘁不懈以勞致疾乃上章乞歸旣得命卽日行明年今上卽位詔致仕四品以上進一階得中議大夫越七年癸丑八月七日以疾卒春秋六十有八配沈氏生女一人適馬璿側室秦氏生男一人習聘徐氏女二人長贅勞麟次適徐鵠君之沒習始九齡又四年丁巳麟等率習以某月某日奉柩於綺裏谷堆山陽奉政府君之側先期與其侄羽奉狀來請文惟公少居鄕閭爲知名士及入官輒獲乎上政績有聞於時蓋其爲人通而不流和而不泛才足以治繁而濟之以勤量足以容眾而守之以恕此所以綽綽乎能舉其職也君他行可稱者尙多而尢有志於用世惜未究其所至何如耳乃書此表之以慰君於地下云

太醫院醫士盛君墓表

君姓盛氏蘇之吳江人世居吳中爲名族按其譜出宋文肅公度後數傳至寓翁生景華有隠操人稱居宻翁景華生啟東始業醫而精其術仕爲太醫院禦醫受知先朝累被寵渥生數子而儼最長君儼之子也諱暟字用美號閒舟初其父從禦醫公居京師始壯而卒君時生甫七年耳與母許氏畱吳中賴其祖居宻翁撫教之旣長奮志於學授徒養母曰吾其取科第以仕乎則習舉子業顧屢試於鄕不偶復嘆曰仕必有命也乎醫吾家學也吾當繼之君旣業儒而理明於醫輙通又其家多奇方奧防發而究之附以己意治疾輒驗人曰此得盛禦醫祕傳者爭往求之君復不計利遇貧賤者率與之藥於是求之者益眾醫名暴起傳至京師遂徵爲醫士久之當得官然非君所望也方稱疾不出適聞其母喪而歸服除竟不上益以醫行於時旣老得末疾有疾者多就治之治九年十二月二十八日卒享年七十五君初娶沈氏繼潘氏髙氏子男三人曰幹娶張氏曰坤府學生娶栁氏曰艮娶夏氏女一人適某孫男五人曰某女四人長適府學生沈濟次適袁表次適國子生顧綸之一未行君爲人襟度爽闓而言論明暢對客飲酒笑噱傾倒曽無隠情人有過往往面加指斥至人以非禮加者亦能容受不與校也篤於交誼或以急難告輒周給之不吝凡嫁娶防有不能具者多賴其助亦可謂好義矣去嵗予嘗過君家君聞予至使人扶掖而出猶諵諵道說舊事竊嘆其病且痼非復少壯時態然年旣髙子孫森然孝養備至可無憾也至是竟不起干等乃卜明年某月某日君於茅塢之原其父之執徳州同知韓君彥哲率之來求予表墓之文君嘗謂死生常事當病未劇自述志銘其明達如此予故書此表之凡其平生見於自述者不復書也

隠士史明古墓表

吳江穆溪之上有隠士曰史明古其爲人足迹不出百里之外然江浙間人知其名至於郡縣大夫亦皆禮下之而予取以爲友蓋四十年於此矣其志正而直其言確而厲其所爲無弗依於禮者當其壯時患閭裏之人以巫覡惑眾上書縣中欲盡除之曰此皆不容於先王之世者不除則風俗不正禮教何由而行耶與人論事辯說超踔坐客莫能屈至有所感奮詞气益峻𨿽達官貴人衝突不顧見依違徇情者心輒鄙之其治家辧內外定上下嚴若官府然謂長子承家當世守其居而析產特異於眾曰此吾史氏家法不敢不謹也凡吉凶之事悉違世俗而行必仿於古知禮者取之其學於書無所不讀而尢熟於史論千載事歷歷如見而剖斷必公蓋有宋劉道原之精至於時事人言得於聞見往往筆之成編則有洪容齋之博焉若其才如錢谷水利之類皆知其故使得郡縣而治之恢恢乎無難者爲文章紀事有法醇雅如漢人語詩則不屑爲近體興至吟聲咿咿防搜苦索欲追魏晉而及之家居甚勝水竹幽茂亭館相通如入顧辟疆之園客至陳三代秦漢器物及唐宋以來書畫名品相與鑑賞好著古衣冠曵履揮麈望之者以爲列仙之儒也間與親友吳鐵峯數人扁舟往來月爲雅集以觴詠相娛樂又嘗與劉僉憲沈石田諸公遊武林經月忘返所至爲文記之曰此未愜吾志也防當絕大江北遊中原覽岱華渉河濟循王屋廬阜諸山其思致之髙如此晚嵗益務淸曠室無姬侍築小雅之堂方牀曲幾宴坐其中或累月不至城郭至卽止宿僧捨而已前二年予家居一日忽冒暑見過飲冰數椀而去又二旬而疾作家人進藥俾持去曰吾治棺待盡久矣且吾年六十三又天耶竟卒治丙辰六月甲子也明古狀貌奇偉須髯奮張平生喜交遊惟其持信義四方之士過其門者不絕於所厚者有過尢好面折故人尢以直諒稱之少謁武功徐公公與談史卽許其有識遂數從議論而識益進今致仕三原王公巡撫江南時聞其名延見之詢以政務尢許其才然未嘗言及私事公益重之且恨其老而不用於世也其諱鑑初字未定後始字明古自號西村人稱西村先生曽祖彬祖晟父珩母某氏繼母某氏娶張氏子男二人曰永齡太學生曰永錫縣學生女一人適鄕貢進士吳鎣孫男三人曰曽同曰某某女一人當明古卒之明年予與文溫州宗儒往哭之其二子哭拜卽以墓文請予念失此良友方竊悲傷而何文之能爲耶顧有終不得而已者乃卒之又明年戊午某月甲子於穆溪小旬原之上爲表之曰嗚呼世有信古執禮如斯人者乎世有博洽好學如斯人者乎有才之達論之正如斯人者乎亦有剛直好義髙曠絕俗如斯人者乎有如斯人當觀其終達生順命能保其躬嗚呼明古庶無愧乎其中

明故四川等處承宣布政使司右防議周公墓表

公諱賢字用希姓周氏世爲蘇之長洲人少遊郡學業舉子甚勤正統戊午應天府鄕試中式明年己未遂登進士第觀政禮部辛酉授南京工部主事三載考最封其父徳如其官階承徳郎母某氏封安人妻陳氏封如其姑丁夘丁父憂服除復任景泰壬申擢浙江布政司右防議未幾復丁母憂服除攺四川出巡烏撒道中得疾還至公廨竟卒實天順己夘五月十六日也享年五十三於是其配陳安人挈其孤子女沿峽江數千里扶柩歸吳以明年庚辰正月二十八日於本縣武丘鄕金字墩先塋之次其同官左防政前刑部侍郎劉公淸旣爲之銘俾刻而埋之矣後四十年其子同人奉銘文拜授予曰先人墓木已拱而石表未立是同人之不能子也願矜而書之且自先人棄諸孤非吾母陳安人與吾生母楊氏鞠育教誨無以至今日不幸三嵗間相繼下世今幾二十年同人之哀痛未能釋也幸附書之以慰惟參議公爲吳中前輩予少猶及見之偉然其貌藹然其言蓋厚徳君子也當其爲工部屬已有才名及兩佐大藩才名益重其忠厚嚴明尢爲僚吏所服然皆不得久於其位平生所施略見端緒而已沒之後人故惜之陳安人亦長洲人年二十歸公甚得婦道以成化庚子五月六日卒年七十四生一女適濱州同知仰璿爲大理寺丞宗泰孫楊氏吳縣人事公及陳安人有禮後安人二年卒爲壬寅閏八月二日年五十二生三男長卽同人次大有早世次中孚一女適姚鉉韶州府同知叔謙孫也同人今爲泰安州儒學訓導親沒久而汲汲求文揚其美不謂之孝乎於是乎書

蜀府教授管先生墓表

先生諱潾字以澄自號淸軒姓管氏世爲蘇之長洲人其先皆不仕曰文通生仲安仲安娶陳氏生先生爲仲子少入府學資特靜厚同輩皆敬之不敢狎坐一室晝夜誦習不倦爲文喜簡澹而以浮艶爲恥時提學禦史爲廬陵孫公每首第其文然公重行檢亦惟取其爲人耳一時從學者滿門往往去取科第先生顧數不偶處之自如亦無尢主司語年逾四十始貢入太學初授寶慶府學訓導寶慶在萬山中俗不尙文自先生至嚴教條諸生被磨礲始有取科第者秩滿擢蜀王府教授王見其端雅嵗余益重之累被寵賜或以詩篇相倡和每稱以先生而不名居數年先生數以老請王輒畱之而禮遇愈至其後年益髙請不已王知不可畱使畫工繪其象藏府中復命府寮賦詩送之臨行寵賜甚厚及歸又數遺書物致問蓋先生之賢致之先生世居葑門至是依外氏卜築甫裏以治己酉八月二十五日卒享年八十四配徐氏有賢行先卒子男五人曰宗娶謝氏曰實娶董氏曰宣娶陸氏曰寛娶徐氏繼陳氏曰完先卒女二人歸儲積周宗茂孫男四人曰縉曰紳曰慶瑞曰慶齡女二人歸王恕陸棠曽孫男一人曰積慶女二人先生卒後八年丁巳始卜本縣二十都莊字圍西江擇地以其年某月某日焉諸子以予適還吳持里人嚴翁狀來求文表墓又三年始克書之蓋予少先生三十年而同遊學宮尙憶一時多豪士獨先生居眾中不出聲气退然如無能後其人得入仕者無幾而先生仕𨿽不甚顯然爲師儒者數十年渉峽江萬里全身而歸子孫滿前孝養不缺竟以髙壽終此豈偶然也哉必有所以致之者矣乃爲書以表

山西提刑按察司副使致仕朱公墓表

治十一年十月二十四日山西提刑按察司副使致仕朱公年八十三而終公有子恩仕於朝爲刑部郎中持制服將歸欲得墓文以其寮友顧君大寧輩偕來以請予與恩以同鄕故相過從久不能違也恩旣歸始以江西布政使葉公所爲狀托其友太僕少卿劉君來致其意曰公期迫矣待此以刻乃視其狀敍之朱故通許人也當宋中世之亂從駕南渡以松江地僻可避兵難始擇華亭之七寶鎭家焉曽祖道華祖士淸父愼恆愼恆取陸氏生公諱某字某別號鈍庵幼有髙資總角能賦詩有奇句稍長益善記覽入府學爲弟子時廬陵孫先生掌教事適周文襄公以巡撫至而提學禦史爲彭公二公問弟子之頴敏者孫先生首以公對試之果然公初習春秋孫先生深於詩者更授以詩甫三月卽通其義正統三年遂登應天府鄕舉及還其父適自盧龍戍所歸父子相見甚歡未幾公當赴禮部試曰吾常以親寓逺方不得日侍左右爲恨今復忍違逺乎竟不赴又十年始登進士第明年授陜西道監察禦史時有北邊之警京師戒嚴朝廷命諸將悉兵往禦公以禦史入軍中紀功臨行語其妻王氏曰吾今不能顧家矣汝亟歸奉吾親吾惟知有王事而已卽日戎服就道諭諸將士以當奮勇死難之義眾皆感激三日敵知有備而遁有詔班師宴賚甚厚京師旣無事公奉防出巡應天等六郡有知太平縣白玉者連姻中貴怙勢爲害公亷得其事卽按以法一時姦貪斂迹屬吏肅然於是周文襄公與公猶同行郡稱嘆不已嵗滿代還都禦史陳公鎰知其才俾掌三法司事俄丁內艱服除擢山西僉事屬吏有不法者聞風而去尢累平反寃獄再淸軍伍明恕不苛無隠沒誣枉之才名益起凡分巡官缺公輒兼領其事一日至大同有中貴親幸者入其境上下驚駭莫知所爲公出郊迎之與語其人竟斂威而去值大雪欲射獵爲樂公曰軍士凍餒不堪必有死者況道滑不便馳逐獨不自愛乎遂止一時邊人不至驚擾者公之力也再丁外艱服除復任山西人多爲公不樂而公處之自如成化五年始擢副使又二年慨然上章請老年五十五耳人勸之不顧歸與親友徜徉園池間賦詩飲酒相娛樂每以善言訓戒子孫宗族所以力學治家之道延師儒於塾鄰里子弟有願學者皆來受業後多有成材者自少無兄弟惟一姊與其夫俱蚤世遺孤子女四人悉爲嫁娶且與治田宅不使失所他所周防人者尢多公自登甲科受官幾五十年而致仕家居者幾三十年中間用其子郎中秩滿進階中議大夫贊治尹其配王氏初以公貴封孺人後進封恭人長公一嵗與公相處幾六十年今尙無恙有六男子長卽恩次慈先卒次憲府學生次恕次忞丰城侯府教讀次愈二女子長適義官姜佑次適士人梅亨孫男十二言詔誥謨諌訓訪諮警諤詠諷女九予觀公之生世旣躋髙壽可謂少矣若夫婦偕老尢少者至於子孫之多多而又貴以繼其世此又不少乎故朱氏之盛特爲鄕人之所稱慕抑非公之徳曷足以致之是豈偶然也哉然予又有聞焉當國初其祖士淸爲邑烏溪大姓趙惠卿贅壻趙以富豪於一方士淸逆知其家必罹法禁出居於外以避之後竟保其家人莫不賢智之噫此朱氏之所以有公而公所以有今日也歟因系之以告其後人公之在邑錦澳西先塋之次之日則卒之明年九月十三日也

周月窗墓表

無錫周月窗以老病而卒又明年將於邑之上福鄕九里之原其子敷等遣人奉先友李舜明之狀以表墓之文請且以書告治命月窗博學多通而於醫尢精予嘗徳其治疾況其臨終有所托耶成化末月窗以醫徵入大醫院爲醫士一時醫名起都下貴戚大臣求治疾者常數騎集於門以其用藥多本師說而間出奇以取驗曰此可用某藥矣其人卽生否則不予藥亦無能生之者諸醫名爲之掩當是時諸醫藝出其下往往得官職意气揚揚月窗方巾布袍出入翛然視之如無人已而諸醫多遭降黜而月窗如故人皆賢之一日嘆曰吾卜居邑之梅裏久矣誓以農隠幸有田廬衣食自足復僕僕走塵土中耶卽稱疾南還鄕人見月窗至皆曰我輩不誤死矣其醫爲人倚重如此月窗嘗爲予言醫非吾家傳吾見前輩非由家傳卽師傳以其術不可輕用也故吾平日𨿽究習素難諸書與諸家言亦未嘗無師居鄕孤陋屢訪於外遇諸科有專攻者輒師之自少至老用心亦至矣然吾非借此以求利特欲濟人焉耳予聞其言竊嘆曰醫家如月窗之專勤其術無弗成者使凡學道者皆如月窗之專勤有弗成者乎月窗爲人簡直惇厚言無矯飾議論持正不阿徇人少時慕古義士以气自負數爲人排難解紛往時閩冦發王師往徵小民困於供餉月窗徑造主帥白事曰兵出勦冦爲安民也今冦未滅而民先被害朝廷出師之意固如是乎帥聞之悚然卽下令戒戢士卒一縣晏然至於孝友之行信義之心治家以儉朴接人以眞誠平生可稱者尙多或以醫師目之非盡知月窗者也周氏自宋以來爲邑中故族𨿽世不顯然多爲鄕裏奇偉士至月窗始以醫名而傳其子敷遂爲世業凡其族出子孫與生卒若嵗月有戶部郎中邵君志銘在予特書此月窗諱紘字濟廣鄕人識與不識者皆稱周月窗因其號也故題曰周月窗墓表俾刻之

明故中順大夫陜西漢中府知府李公墓表

治庚申三月二十一日中順大夫陜西漢中府知府李公卒享年七十一卜以其年六月十五日於靑縣城北原其孤璧以初喪不敢離次遣人奉教諭兪君勁制事狀來乞文表墓予不識公顧嘗知其平生一二不獲終辭乃爲之書公姓李氏諱佐字廷相自號梅屋其先滁人也曽祖曰文祖曰玉父曰庸累世晦迹後從冊籍占彭城衛居通州宣徳中始徙靑縣庸娶沈氏生子二人長曰偉次卽公公幼則頴敏年十三補邑庠弟子員日從師問學幸其兄偉亦好儒術晝夜程督公不少縱期必取科第公感奮稍長才气頓發下筆輒數千言同輩讓之景泰癸酉舉順天府鄕試試畢俄聞父喪卽日奔還已而中式公痛恨其父不及見哀毀益甚服闋爲天順丁丑再中禮部試廷試賜進士出身觀政都察院庚辰授知徽州時年尙少決事剛明人莫敢欺以其地近邊徼能因其俗以治未幾吏畏民懷賢名籍甚巡撫都禦史項公忠察公可大用奏薦於朝卽擢漢中府知府公感驟進益務勤政廢事畢舉其治績大率如徽州而過之素持正人不敢幹以私乃有搆誣以陷之者防述職吏部遂求退年方三十八耳旣歸母老尙無恙以獲侍養爲喜曰吾不愈於居官耶且曰吾學業所以成者實惟吾兄程督之力朝夕恭謹事之如父孝友之行久而不衰後母以天年終哀毀如喪父時明年其兄亦下世痛哭不勝兄有一子曰埜撫愛如己出及防其諸孫使皆得所邑人稱之家𨿽厚積而輕財好施念貧乏者輒周防之不計或假貸亦不多責其償待人爽闓而人皆樂與親數從鄕裏故舊野服遊行放情田野酒酣樂府落筆成詠至老其气猶豪也其年七十客皆趨賀明年疾作遂不可起配趙氏彭城百戶禮之女子男二人長堅早卒次卽璧邑庠生娶孫氏繼張氏女一人適朱鑄大同經歷傑之子孫男四人曰潛曰濡曰衝曰某女一人嗟夫士大夫出而仕者固義也然往往難於退則其始之所以進者亦未必知義不過爲利祿之謀耳故有髙年而進取彌鋭如昔唐休璟者考公之出殆不過數年意有不樂卽引身而歸歸且三十年始及致仕之期亦可謂恬靜者矣公之進退亦未暇論獨其年七十時有傳其自壽之詩二首至京師者予嘗讀之竊嘆其樂天知命視世事若無足計者則其心之明達又豈不可見哉故因璧之請書此表之

明故太醫院判陳君公尙墓表

太醫之職自前代已設至國朝尢重其選蓋旣置院署以處眾醫又特置禦藥房於禁中惟其人術業之精行檢之謹者得預於玆其亦可謂難矣而吾蘇獨未嘗乏人蓋今世言醫之盛者必及吾蘇宜其有人而皆表然以見於時也世逺者不及知而未仕者不暇論自永樂以來若韓氏曰公達公茂盛氏曰叔大啟東劉氏曰原博宗序至沈以潛張致和錢伯常劉徳美周原已相繼而出多以儒醫稱非尋常俗工可比信乎其爲盛也及公尙院判又以小兒醫起於其後其術業之精行檢之謹得預其選人謂其無愧於諸公者公尙姓陳氏初諱慶字公賢後以字行別字公尙自號存仁翁先世臨淮人也從宋南遷居吳中有諱良炳者仕元知太醫院事其後又有號新齋者爲平江醫學正生本道爲郡人孟景暘贅壻景暘攻小兒醫本道兼通其說生彥斌彥斌生仲和遂以小兒醫相傳仲和生二子伯曰公學仲則公尙也公尙生七嵗而孤母陸孺人寡居以教甫成童卓然自立日夜矻矻讀醫家言務繼其世出治疾多驗名揚吳中迎治者塡門或抱攜而至有至自百里外者公尙自喜其術之濟人初無仕進意一日朝廷召天下名醫郡縣遂以公尙薦當是時陸孺人年近八十矣公尙因乞終養不獲被迫遣至京至則念母不已竟乞歸侍養依依母側母或有疾輒憂懼食不下咽他日母以天年終哀毀不欲生見者感動旣免喪言及必流涕其孝如此後再召起未幾卽選入禦藥房恭謹不怠及用藥屢奏奇效成化乙已遂授禦醫明年進院判丁未以例仍初官治壬子三載考最賜敕命階迪功郎明年復以功加俸一級又二載公尙自以衰病不任勞苦求去院長以下皆畱之而其意堅不可遏乃上章懇請上準其去特擢院判以榮之歸且三載俄得疾不起庚申五月十三日也享年六十八於是其子寵以冠帶醫士繼典禦藥聞訃痛哭將歸守制以其父當被防典如例具疏告哀上卽命守臣諭祭蓋酬其功績出特恩云當公尙無恙時躬擇地於吳縣橫山之原至是憲等卜卒之明年某月某日將啟殯以寵復以其父爲人當表於墓道謂予久相好泣請甚至予何忍違之惟公尙性質直無僞與人處不喜謔浪口未嘗侮人或人侮之亦不與校嘗曰吾惟受損得有今日因爲詩以示其子而名公取其言至爲書石以刻之若其爲醫又嘗曰父母愛子當體其情嬰孺難言必察其狀故人有求治者不論旦暮寒暑僕僕走視用藥精審常求全功至於富貴貧賤之家不計酬報槪盡其心其甚貧者反以米粟濟之以助調治其徳可謂厚矣是以公卿大夫重之皆曰陳先生醫中君子也蓋不特取其術耳以是表之庶亦見其爲人矣其娶仰氏大理寺丞瞻之孫女早卒無子繼史氏蘇州衛百戶浩之女有賢行子男三長卽憲次卽寵次宥並傳醫業女一適查恂孫男五曰表余尙幼敢系於後俾並刻之

王葦庵處士墓表

長洲之野有隠居讀書曰王葦庵處士其諱錡字元禹葦庵其自號也家世力農吳人因其所居稱荻扁王氏處士自少軒然出羣從中長益好學自經傳百氏務徧覽尢熟於史凡先代事非特善記憶而已考其得失善惡以求其興衰之故自謂不易其言對客談辧輒觸忤人惟其性剛直以爲言衝於口不能茹𨿽致人怒亦不暇防平生有所見聞卽筆之不顧忌諱號寓圃雜記蓋處士好從先生長者遊又婦翁爲劉艸窗艸窗一代詩人也居京師博學多識故處士得其議論尢多宅臨湖畔彌望皆田園而堂宇靜深間以嘉樹窈如也性不飲酒客至必欵曲時出謔語以爲樂或放扁舟出沒汀煙渚月間往往賦詩寄興一日詣毘陵訪親友顧上錫麓入荊溪遇山水佳處輙盤桓逾時已而徑歸忘其所訪者其髙致如此處士生六嵗喪其父廷用賴母滕氏守節以教滕氏固賢母處士事之四十年未嘗一日去左右其孝足稱也友其弟鉦鉦卒撫其諸子家屢遭火厄故居蕩然卒盡力營置以復王氏所以不墜者處士力也治十二年十月晦處士以疾卒享年六十八有日其二子淶汶遣人乞表墓之辭而以事行一編同至予少識王氏昆仲後皆物故數年前獨見處士與其從弟陳畱令抑夫巋然存耳淶復與予從子奕相好因以此見委夫惟有世契則處士爲人豈待此一編而後知耶噫望蘇臺之白雲瞻茂苑之喬木故家舊族猶有存者獨淸逸之士所謂巋然者今復不得見矣因爲慨然傷嘆書此旣以著處士之隠節且以識予之感云爾

處庵徐府君墓表

吳縣有徐氏族大且故在宋曰三奇自婺徙吳始擇洞庭之勝家焉歷十餘世四分其族曰庭蘭居南偏人稱南徐以別之庭蘭好文禮士爲山中鉅人生某某生徳重有祖風四子府君其季也母曰某氏而府君爲顧氏出諱潮字以同號處庵徐氏宗族旣盛府君處其間偉然不羣稍長莊重自持不茍言笑於是諸兄皆成立父使析產治生府君不忍去獨依其父以居事不專主必稟而後行旦暮侍奉內敬外愉甚得子道及居防執禮毀瘠寢苫喪次未嘗內處有古孝子行至待其兄曲盡其道有人所難處者兄卒撫其侄恩意藹如若其嗜學以讀書爲第一義自少矻矻研求不倦攻詩學書具有法度生子縉甫垂髫教之卽嚴曰無蹈他日失學之悔也縉締姻於今吏部侍郎王公資遣入京戒諭就學縉竟登鄕舉貽書訓之勿遽自滿當以古人學業自期縉將取甲科以榮其親而府君之訃至矣府君娶沈氏子男三人長卽縉次紳次纓女三人長適蔣龍次許適朱某次許適馬叔雍其年五十二以治十四年六月廿四日卒卜某年某月某日於洞庭某地縉旣請吏部公爲銘復欲予表於墓上予知徐氏已久而與其父子且善乃敍其事行遺之蓋隠處之士不得施爲於世則所見者止此然有可推而知之者觀其孝友之行孚於家可以知其治國之道觀其勤勵之學積於己可以知其居官之法古以徳行文藝賓興乎人者知其可移而用也故書以表之

明故迪功郎海鹽縣丞鄺府君墓表

迪功郎海鹽丞鄺府君請老於家數年年八十今治十六年六月七日卒其子徽州同知璠聞訃而歸卜明年二月二十八日於任丘城東北二里使其弟琚來曰不幸先人棄諸孤勉襄大事已礱石將樹墓上願得一言而刻之以揚先徳且以爲諸孤之慰耳謹以房郎中瑄所爲狀請蓋徽州君昔爲吳縣有舊契乃諾之府君諱觀政字從仕其先爲嶺南髙要著姓永樂初以畿內兵荒多隙地詔徙四方民實之府君之父福亦在焉故爲河間任丘人福配陳氏生四子府君其季也少入邑庠頴敏好學顧屢舉不偶成化戊戌由太學授浙之海鹽丞海鹽素繁劇府君以簡易佐治民多徳之嘗督軍儲有餽金百鎰者欲飛售爲姦利乃舉手加額曰吾不能爲欺天事甫三載引疾告歸遣諸子從經師遊日必自課其二遂連起登進士第名能官余亦將起而繼之鄺氏之盛遂著聞焉府君配尹氏子男六人曰珣先卒曰瑀曰璠自吳縣擢徽州同知曰珩登封知縣曰琚曰琮俱縣學生孫男十一人曰深曰濤曰溶曰淳曰沂曰潛曰灝曰澡曰沱曰汴曰津女九人長適舉人張綸次周淮次張紹紹爲縣學生次張芝余俱幼曽孫男一府君有厚徳嘗遇同舟者遘疾諸恐相染欲內諸水府君哀懇止之復飲湯藥竟得生至家脫妻子簪珥爲謝曰活我者此公也府君笑而卻之此特其一二事也噫鄺氏之盛豈獨府君之善教哉必陰有徳以黙相於其間者今夫居室但見其棟宇之美榱題之髙是直外觀耳安知基之堅厚築之者之有人乎是宜表之以示其後人

承事郎錢伯寛甫墓表

承事郎錢伯寛甫以成化十四年六月十二日卒年五十六其年十二月二十六日旣於吳縣薦福山之感慈塢其友今都禦史陳君玉汝時在翰林爲銘其墓矣後二十年其孫同愛兄弟復求予文爲墓表予以史事未暇又七年始書之伯寛甫諱愃姓錢氏自號杏園其先揚之江都人世業小兒醫在元有爲醫學教諭曰益者始以兵亂徙居吳中遂占籍長洲益生元善國初太醫院醫士元善生宗道晉府良醫正宗道生良玉仍醫士良玉娶髙氏生子四人伯寛甫其季也少侍其父居京師習進士業徧從經師問學累舉於鄕不利嘆曰仕宦當有命家世業醫濟人豈必仕耶取其家藏書習之遇疑難質於諸兄遂通其說他日歸吳幼稚病爭請視之或抱攜來就視用藥輒有驗且不計利人以是稱之初良玉有恩於邑人沈以宏氏以宏爲尹山名家無子遂求其子爲贅壻卽伯寛甫及以宏卒伯寛甫以故廬爲沈氏物悉歸其弟侄別築室以居中嵗更遷居城東前臨長溪後帶廣圃圃中竹樹甚茂而杏爲多因以爲號性喜客客至欵飲爲樂尢善談或笑謔間發意甚適也俄一日目失明其談笑如故子男三人長金次錫次鐸女二人適唐祝劉傳孫男二人同仁同愛女若干人曽孫男若干人女若干人予憶與玉汝昔者屢遊城東時伯寛甫尙無恙導遊後圃常愛其地甚勝今四十年矣歷歷不忘而主人眉目猶宛然也然伯寛甫享年𨿽少其子孫則盛而又有若同愛者惓惓欲揚先美可謂知而能傳者豈特好學有文將取科第以繼其志而已故爲表之

承事郎王應祥墓表

應祥諱鳳姓王氏其先以爲自河北從宋南遷籍於長洲者累世矣嵗久族人滿閭巷應祥處其間勤生勞力竟拓其家吳人皆知其名然人所以知之者不惟以其產業之盛亦以其爲人之賢耳蓋應祥事其父至善甫與其母許氏承順無違兄麟爲縣學生復資給不乏及麟仕漢陽府幕未幾乞歸與之處雍雍如也其待宗族鄕黨禮意周悉家有傭奴幹指或有過不忍笞詈其厚而有容如此性好施予貧困者多獲濟至乞人往往食於門嵗饑郡縣勸分嘗出貲以應例受散官應祥自陳不願彊之始受於是郡縣有工役輒委之又嘗遣之京師督賦事皆克濟更以才諝稱云應祥娶髙氏子男二人曰鼎娶陸氏曰鉞娶楊氏孫男三人曰楠曰松曰模女三其生宣徳十年二月丁夘沒於治七年八月辛巳乃卜以又明年三月甲申於吳縣馬鞍山之原前時鼎與予侄有連姻之好來求文表於墓上惟鼎少能承家綽有父風及是居喪盡禮人尢稱之乃圗其父旣得吉壤以弟幼能身任營築之勞其爲人亦可謂賢矣應祥可謂有子矣𨿽然亦應祥之徳厚所致也故予書其平生而必及此者以爲其徳之驗耳爲王氏子孫者其尙考於斯而謹嗣之

承事郎蘇君墓表

蘇君克成未冠時遊郡學爲弟子與予有世契特相厚稍長以其父兄當行役京師卽棄儒業毅然代行數往返不倦然因事賈爲養親計家更裕也中嵗頗厭事家居數年以其子鼎爲太學生習譯書四夷館將有官秩念其少不更事曰吾當面諭以居官之法復上京師予以君故人也宜於我乎館時寒月病足瘡不能行醫以爲皸也易之逾三月南還行至直沽俄卒於舟中時鼎見其父病竊以爲憂不忍舎去尙隨侍又賴其姻友今都禦史徐公以方伯述職還而防行爲治斂具竟返其柩其長子泰聞訃率婦子號哭迎其喪殯於家卜日將遣人持狀來乞一言刻石予不能忘情也蘇世爲長洲人國初有諱禮者以人材授玉田典史禮生彥衡彥衡生伯讓伯讓生孟淵孟淵娶張氏生二子君其仲也諱鋼字克成克成亦娶張氏亦生二子長卽泰婦曰唐氏沙氏次卽鼎婦曰薛氏女四適錢釗兪祥王觀錢應防孫男一曰奎女四君年六十五而卒卒之嵗爲治己未二月癸巳也以又明年庚申十二月壬寅於本縣彭華鄕覺海山之原惟蘇自孟淵拓其家以大有名於郡中孟淵喜交遊克成繼之交道益廣縉紳大夫多過其門克成見人恭謹盡禮性𨿽不飲酒而相對歡然也若其治生勤敏善防計劑量所以裕其家者他人或不能及當其厭事之日顧習稼穡結屋西山中命家僮刺舟出城郭或數日忘返及北來已不良於行時使人扶掖出巷一觀車馬市防之盛嘆曰吾老矣豈意衣袂復染京塵耶吾當亟歸敝廬以守先人之業然不意遂卒於道路亦可哀也君嘗輸粟助有司賑饑授散官如詔防故題曰承事郎蘇君墓以表之

吳醫沈宗常甫墓表

吳中醫家之盛有沈氏沈氏醫術之良有宗常甫宗常諱防其字宗常自號怡晚少讀儒書用以資於醫且家故多良方又庭闈中父兄相處言必及醫事宗常得於見聞者尢多出而治病遂數著奇效舉其尢者鄕人金汝聲患鼻衂血湧出神思昏亂飲涼劑不止請宗常治投人參附子人曰血熱則行附子大熱柰何宗常曰脈細弱非此藥不可飲之果愈孔侍郎患體熱如燔喘而聲重飲食且絕時夏月人謂中熱宗常曰公髙官常居大廈丹溪有說乃中暑也以暑藥進而愈劉太守小便閉不可忍用通利藥其閉如故宗常診其脈滑曰此痰結滯胸膈間也以吐藥投之亦愈昆山黃遜之年五十餘飲食如常神思忽異每日晚歌笑不止人莫知爲何疾曰此陰火助痰火也動則痰升晚屬陰歌笑由之宜用二陳湯及降火之劑如其言亦愈長洲吳丞妻產後受驚他醫飲淸心安神諸藥寢息益不安曰驚從外入蓋膽傷所致俾服抱膽九亦愈許市人李淸之忽腰膝痛甚不良於行皆以血衰治診其脈洪大曰此火證非虛疾也後當疽發果然又廬陵商人小腹脹痛喘而不食過三日矣視其脈如常詢其平日飲食曰近食羊脂曰得之矣小腸爲受盛之府羊脂凝結能無阻乎宜以重湯溫之水行痛止從其言不藥而愈又一婦夏月患吐利甚危診其脈沈伏以參附合煎而飲婦家云曽以是進苦不能下咽耳曰此寒疾固宜熱劑之弗納也當熱因寒用如其法飲之卽愈其事載藥案者尙多不能書蓋宗常之醫𨿽得於家學然能察標本適權宜往往出已見而不泥古方其著效蓋如此宗常尢善治生家致優裕故其治疾不望報曰吾衣食自有餘醫特寓吾濟人之心耳且因有餘每斥以周防貧困又不止於醫之濟人也沈之先爲汴人從宋南遷家吳中今爲長洲人自宋以醫仕其先不可考家有思陵禦書良惠堂匾至今人稱良惠沈氏八世祖瑛元官醫提領瑛生彥才平江路醫學錄彥才生徳輝江浙行省官醫提舉徳輝生防業醫不仕防生以潛國朝太醫院禦醫以潛生寅寅生熈熈娶浦氏生四子其仲爲宗常娶張氏保定太守柷之女繼陳氏蘇州衛鎭撫熊之女皆賢而無子以季弟圭之子鍔爲後鍔初娶顏氏工部員外郎涇之女繼周氏女二人許嫁吳繼美徐棠並宦族孫女一人宗常享年六十五其生正統丁巳十二月三日卒於治辛酉七月十日卜又明年十二月三日吳縣隆池新阡鍔請其內兄鄕貢進士張君文臣爲狀其從大父翰林編修良徳廼來道鍔意請文表於墓上曰鍔有孝行欲顯揚其父甚切也惟曲狥其情幸甚固辭不獲乃按狀書之惟沈氏自禦醫公醫益良尢好儒業有詩名於是子孫業儒者繼繼不絕至寅之弟宙是生衢州知府良臣及編修君皆登進士第以顯於時而遊鄕校頴異好學可望以取科名者尙有之人謂其家不特以醫名而已故予表宗常之墓而沈氏之盛亦因以見之

家藏集卷七十四

欽定四庫全書

家藏集卷七十五

明吳寛撰

墓表一十三首

封承徳郎工部都水淸吏司主事徐公墓表

公諱諒字公信蘇之長洲人其先爲嬴姓後封於徐因以國氏在周有偃王避難投防稽再傳章禹爲吳所執公族子弟散之徐揚二州間事載韓文公偃王廟碑蘇於禹貢屬揚於漢屬防稽故多徐氏代有聞人不絕然自公近世皆隠於農無顯者其所居在邑東南當震澤吳淞二水匯爲涇而田其上相傳以爲業公幼而端重如成人資更頴敏父曰文質善士也初教以學書旣通其意再以九數之法授之凡所謂方田粟布之類人所未易通者習之輒精遂以其藝爲閭裏所知宣徳末朝廷遣中貴人浮海入島夷取奇物凡一藝之良者皆選以從公在選中竊以母老憂幸而事寢則時方以足食爲事故工部尙書周文襄公初至吳中巡撫求能濟其事者訪於郡縣得公厚遇之一時徵斂轉輸之法詢及田野而取於公者爲多公感激亦竭所能事之世謂文襄善理財賦如唐劉晏公之贊助有焉大臣繼是號能稱任必守其法者以公嘗事文襄率訪之比嵗公益老不任事而亦辭矣公年十三喪父事其母陳撫其弟瑄孝友兩盡平生質實無矯飾尢以信義自持至老好聞善有所得必謹錄之三子曰淵源澄教之有法嘗恨少孤廢學俾務其大者無以一藝成名其後源以明經竟登進士第爲兵部屬澄遊鄕校且有聲而公亦從受封曰承徳郎工部都水淸吏司主事用源初官也當命下公與其配任安人同拜於庭下命服煌煌鄕人方羨之未幾而公以疾卒矣其卒爲成化十八年三月丁亥享年七十有四訃至兵部君將歸卜其年十一月壬寅於吳縣阪陂鄕堯峯之原乃來請其友吳寛文其墓上之石而泣告曰自吾官於朝吾父數遺書教以忠謹淸愼其說不一今手迹宛然皆未能行也而吾父溘焉棄世非子誰慰吾之悲者寛敬諾蓋公則沒矣至其老而貴吳人皆曰公嘗有力於文襄文襄嘗欲薦以一官不果宜其終得之也噫此殆知其淺者夫吳中財賦甲天下𨿽尋常之地圭撮之粟悉籍於官參錯塡委之間而所由起者倚是而營其身家之私其人可數公豈特惡此不爲其助文襄立法而陰有徳於人蓋多矣不然彼之營私者身且不保尙何貴之云而況澤及其後人矣乎此可以爲驗者則予表於其墓豈徒順其子孫之情哉所以勸乎人者意亦有在

贈承徳郎刑部江西淸吏司主事陳公墓表

華亭陳一防與予同官於朝相好甚公暇過予談詩輒欣然忘歸他日與其友趙栗夫至則其容戚然言欲發且止已而栗夫爲言曰一防之父母不幸俱沒而久矣未有表其墓者今者自咎不早爲圖使先徳泯焉不顯敢介僕以請於是一防乃起而拜予固重一防者而一防乃復不忘其父母如此不又可重乎其何忍拂之狀曰陳氏世爲華亭人其先曰慶四者居郡城之南胥顧泖之陰生鼎亨生文徳生守仁爲同裏張氏贅壻生以言卽一防之父也其諱綸字以言別號怡筠少侍外舅伯玉宦遊防稽及長而歸適父當就逮京師徒步從之時永樂間朝廷營建未已被罪者例發工作卽以身代備歷艱苦人不能堪而處之自如鄕裏稱其孝後父母繼亡居喪盡禮以陳氏舊業不可廢也始還自舅家葺而居之有以弟縉旣沒無子而多貲又其居城西市中或謂可據而有也不聽曰吾豈利其死者鄕鄰或乏用度嘗貸其米不償則曰嵗方歉非索逋時也後竟焚其券初代父工作時每露臥因得喘疾後非春秋時卽深居不出日惟焚香賦詩以自適其詩幼學於裏儒沈師聖已有妙句及壯猶以舊習未忘時寫其興致而已其讀書能通大義至諸史所載事實則多所記憶云生於洪武乙亥某月某日卒於天順壬午某月某日以明年某月某日兪塘北原配江氏早卒繼陶氏能相其夫成家每夜紡織達旦不休平生見寸帛亦拾而藏之不忍棄以其子向學往往節縮日用以供其師友之費其勤儉如此生於永樂某年某月某日卒於成化己亥某月某日合兪塘則卒之年某月某日也子二人長圭善書藝不仕次章卽一防以進士歷官刑部郎中嘗以先任考最獲賜勑贈其父官而陶氏爲安人恩典盛矣而復圖此陳氏子孫其尙有考於斯以嗣其徳也哉

文林郎大庾縣知縣夏府君墓表

府君諱俊字人傑姓夏氏世爲昆山人而居吳閶門西久矣家當市防中裏鄰之人爭習爲賈公視其子璿璣有妙質獨教之業儒擇經師徧令從學而資給之甚厚曰吾固不賢於世俗之厚於嫁女者耶他日璣登進士第歷知應城新淦大庾三縣遂擢監察禦史而璿以太學生亦授州判皆府君之教也禦史君初爲縣有循吏稱天子褒及其親於是府君獲封文林郎大庾縣知縣當是時禦史君方仕於朝府君自吳中迎來適遇恩命偕其子拜受闕下人莫不羨之其禦史君引疾家居極侍養之樂者幾二十年而府君年九十四而終實治六年二月十二日也府君質莊重言笑有時事父母孝母榮氏性嚴率其妻承順無違母常病危禱於神願同茹素三年以延其生母病果愈尢有厚徳女兄之夫仕於外以百金托之嵗久持還封識如故嘗買一商物旣而酬其直商誤以爲酬矣不納府君曰若何善忘耶卒彊納之其年旣髙節序賓客滿門子孫侍側宴飲終日歡然無倦容至語及其親然輒流涕不樂耳𨿽重聽入夜猶能燈下觀書而步履更健人所以羨之者不獨以貴也府君之先俱不仕曽大父貴一大父文達父季益世有積徳其配沈氏柔慈儉勤稱賢裏中先三十九年卒贈孺人子男四長卽璿娶李氏次卽璣娶周氏封孺人次玉娶吳氏次衡娶陳氏繼吳氏璿衡俱先卒孫男四曰節曰武曰學曰道女六曽孫女二以卒之明年九月十二日於吳縣橫山陳灣村先塋之次禦史君使人持狀來請文表於墓上噫其何以表之惟禦史君自入官以來以淸徳見推於人固其有以自立亦府君有以成之也乎聞之府君就養新淦時邑多富室無一人敢造其門請謁者其子因得盡施其公平之政而亦以此不悅於人遂調任而去然其名則益以起矣向使府君有幾諌之失且遺辱其子能成其賢完然一節至於久而不渝耶此人所以羨之者徒得其外之可見者耳夫發其潛著其幽使其徳昭然於人此表墓之文所當作也

封文林郎廣東道監察禦史林公墓表

惟林氏之先爲魯人後避晉永嘉之亂散居南土有諱遹者仕爲福淸尉始家於閩遹生仲雅仲雅六子長曰髙宋屯田員外郎再徙吳中譜稱平江房其季尙有子建任大理寺丞大理之子升兵部侍郎兵部之子眞卿江陰司法八傳至誠山公之曽大父也大父曰淸隠父曰貴和貴和通易善卜筮之說國朝永樂間五從中貴人泛西海入諸夷邦往返輒數年竟無恙考終於家自誠山以來皆不仕至公生二子曰符登進士第仕至廣西按察使而林氏復顯公以符貴被勑封監察禦史者幾三十年壽八十三以治九年六月十七日卒公諱昌字士隆號守軒生未期其父行役於外祖母範氏出魏國文正公之後知書善教公遵奉不懈旣冠謀以養親卽出授徒故工部侍郎吳公復時知吳縣重其名延教諸子後永嘉葉錫以庶吉士來繼其任亷潔無私初建義學禮請居師席待之甚厚而公亦自重未嘗輕造縣門諸生誠服皆自以爲得師公學不爲浮靡之習朝廷有纂修事遣官下吳中郡守輒請公預焉及公年益髙凡行鄕飲禮輒居賓僎之位起居拜揖不失禮度其與人處不好謔浪飲酒𨿽至醉其貌愈謹與弟士明相友愛見宣聖裔孫鏞孤貧好學察其器識非終困者以女弟妻之後鏞仕至都禦史有賢名轉工部侍郎而沒教其子必業儒符自禦史再擢至按察使官亦尊矣公不自侈大及符以公事降知南雄公亦無慍色終日怡然賦詩飲酒如故人無不嘆服者娶長洲夏氏封孺人賢行克配以治八年正月二十四日卒享年八十一子男長卽符娶範氏亦出文正公後次節承事郎娶王氏女一嫁儒士劉潮孫男六原震原復原益原升原泰原鼎女四曽孫男一女一公前卒二年自爲銘及是以卒之年十二月十一日於髙景山之原合夏孺人兆二子以予有交親之好復請表於墓上予讀公銘文竊見其敍世系述事行詞質而核乃據而書之嗚呼裏中耆老淳實如公者不可得而復見矣然受榮封享髙壽子孫蕃盛如公者亦豈易得哉是宜書之以示永久

施孝先墓表

施氏長洲舊族也家尹山之傍在國初科舉法未定詔選富民入官有初命爲方嶽牧守者號曰人材施之先曰景仁時在選中遂知閩之建寧孝先之曽祖也祖尙義繼被薦用從事戶部未仕而沒父思繼娶薛氏生孝先其諱述孝先字也少遊郡學勤勵謹飭力欲取科名以素嬰俯疾乞歸田間而命其仲子悌代之俾從師問學入則誨之甚嚴期無沗家世悌竟登鄕舉中嵗復以家事付長子愷愷尢能服勞家再裕而孝先益晦迹林下自號遁庵坐臥一室藥茗左右日以調攝爲事𨿽親友亦不多接見也治甲寅年七十以十二月二十一日終於正寢配陳氏先十六年卒子男三人長卽愷娶張氏次卽悌娶吾氏次曰忱娶顏氏女一人先卒孫男十一人元吉元祥元祐元祚元振元善元享元慶元亮元貞元福女六人將以卒之又明年丙辰十二月十七日於其裏之先塋悌以予與其先人舊識持狀乞表於墓狀稱其父重厚端慤不好爲智巧與人交言則必信凡聲利紛華一切屏去至於誠恪見於追逺孝謹竭於事生尢可道者噫是足以表矣乃循孝子之意書之夫自科舉法行士之遊於學校者孰無干祿之志及其出而仕也然能保其名全其身者亦不槪見也以孝先之隠處較之其得失何如哉因並書之

明故封南京太醫院判周公墓表

公諱南字尙正姓周氏自號菊處其先鄢陵人也有爲兵馬鈐轄使者從宋南渡始家於吳子孫累世皆以醫仕曽祖曰光澤縣訓導瑾祖曰太醫院醫士黼考曰處士鼎娶某氏生公初其先専攻帶下醫至公兼通諸家言吳中論名醫公必居其列其用藥不取奇效然人賴以活者爲多有疾者𨿽百里之外亦來迎治亦惟其不計利人尢感之公爲人和厚衣冠隨俗不爲詭異杯酒對客酣笑藹然平生不好爭競以忍自喜人卒服其徳少有孝行母病瞽旦暮躬自扶持所以承順之者無所不至有異母弟撫愛不衰子庚喜業儒不彊以醫業庚顧以醫被召典禦藥禁中竟以其官封公爲南京太醫院判初庚無子欲以從弟良之子繹爲子及庚卒公遣人入京師抱繹歸家而庚始有後公年八十二以治丙辰五月十六日卒當疾甚召家人處後事井井不亂且言吾當以某日逝矣己而果然其明爽如此配閭丘氏封安人生庚庚娶陳氏繼娶顧氏贈封並安人三女嫁馮宇髙直湯璠孫男一卽繹女一贅陳鍵於是卜卒之明年某月某日公於吳縣沙涇村之先塋鍵率繹來乞表墓道予以公之卒非特生者之悲而己庚有文而孝死必不瞑不能無望於此獨無以慰之乎且公已衰病嘗肩輿過予以生壙之記爲托予旣許之又二月而公遂不起又無以慰之乎故書此於石俾刻之

仰府君墓表

長洲仰氏吳中名家也曰大理寺丞諱瞻者仕於中朝爲良法吏府君則大理公之長子也其諱嵩字惟髙別號遜庵幼好學稍長侍其父居京師將以書藝薦用以疾弗遂則歸治家事益樹產業教諸弟絕無仕進意當是時河東薛文淸公爲大理卿得罪中要其父亦被誣同下獄遂謫戍雲中幾六年府君不憚勞苦數往省之道過京師輒訴寃於當道者當道者固知其父寃也相與言於上得召還遂復其官居三年其父竟請休致府君力奉養以娛其老且遣其子璿入府學圖嗣宦業璿後得濱州同知復分祿奉養之作居第於葑門外日享其樂於是府君年益髙以書遺其子曰吾旦暮人耳汝其歸哉璿卽日告歸蓋明年府君以壽終實治九年十月二十二日也春秋九十以明年某月某日於某處娶卓氏思南府同知某之女先十二年卒子男二長琮義官娶崇明縣醫學訓科劉季成女次卽璿娶四川參議周賢女女二長適太醫院判陳公賢次適夏永孫男四曰瀚曰溥曰灝曰濱女二適沈麟王云云縣學生曽孫男二女一府君平生讀書喜吟詠旣老康彊不衰凡郡中行鄕飲禮必預賔席及年八十以恩詔有冠帶之榮有司復奉酒肉養老於家況有子仕而能致其養歸而能送其終可謂難得者矣銘曰

葑溪之陽曰有一老壽樂而康惟其行孝逮其終身亦獲其報生際其時死得其所向用之福尙逾其數嗟何憾哉全歸玆土

贈徵仕郎戶科給事中楊公墓表

公諱信字仲實別號樗老姓楊氏蘇之吳縣人其先累世家昆山自公爲常熟周氏贅壻再徙吳城西當濠上居貨執藝比屋而是四方商人輻輳其地而蜀艫越舵晝夜上下於門其地旣爲賈區業貨殖者必精悍少年始善籌算取息而公處其間謹願無能人也惟服勤持儉如在田畝時與人貿易人亦無忍欺之者久之衣食自足而裏中所謂善籌算者顧多不及初公孤且弱依姻家謝氏稍長卽思報之代謝氏行役旣壯去其家益念舊恩所以周防其後人不絕人稱其徳厚當其年老郡縣延與鄕飲酒公曰吾何徳以堪惟一赴而已人又稱其徳靜也於是公生二子伯曰昂仲曰升以仲生有異徵資更秀頴教之讀書竟登進士第給事禁中升數上章言獘政人或告公有子爲美官當顯榮柰何蹈危機以爲家門憂公謝曰子爲楊氏計誠厚第吾兒有言責使徒食君之祿而無所建明得罪於公議尢多矣乃以書勉升曰吾老不必念當盡爾職以圖報稱可也人又謂公賢彼以謹願無能稱之者特其外貌耳公配卽周氏性嚴謹治家以正家人不敢違其意然其心實慈饑寒勞苦未嘗不防也少時見故里多豪猾害人者度必不爲所容謀於公爲自全計公所爲徙居於吳凡其家之立子孫之成其力爲多治丁巳六月九日公年八十而卒以又明年九月十五日旣於楞伽山紫薇村又四年其配以辛酉七月十五日卒年七十六升方以公事奉敕往遼左還聞其母喪哀慟不勝他日泣告予曰吾父棄諸孤嵗月幾何而吾母不幸復至此何痛如之將以今年某月某日合惟先君後墓上無文以刻遂乞書之予曰何用此爲也君之所以至此者父母之教也天子方推君欲報之徳之意敕詞褒嘉頒以恩典贈君之父徵仕郎戶科給事中母封太孺人此眞足以爲楊氏光矣不腆之言何足以暴先徳其以是表之

太安人張氏墓表

太安人張氏世爲灃州人有以軍功授九溪衛百戶者其大父也父娶於孟生太安人少端重精勤女事父母愛之爲擇配州判楊公景有妻劉氏適喪求得爲繼室當是時劉氏遺一女甫周嵗啼饑而病太安人入門卽抱置於懷爲索乳媼活之公自以爲得賢配及公擢化州同知州逼蠻峒蠻聚黨攻城公善捍禦城幸不陷當其勢危僚屬妻孥爭謀出避太安人獨謂不可泰然治家事眾倚之而安州旣無事公始休致有子曰一淸生有異質欲教之顧家甚貧太安人乃脫簮珥資給之而躬督勸之學一淸竟以奇童被薦公與太安人攜入京師時年十二耳京師人競觀之嘆曰𨿽其子之異亦惟有賢父母之教之也後用詔防績學翰林益督勸之遂登甲科號名進士嵗余公沒太安人獨從已而食其子中書舎人祿奉養且厚更被封典人復嘆羨之太安人爲人寡言笑至老不見喜怒深居閫內能以禮自持性更仁厚奴僕有過容不忍責然教其子獨嚴當其子仕於朝所交多知名士太安人喜客過從輒治具相欵及聞其與客談笑失度退卽戒之旣其子出僉按察司事提學山西慨然欲振舉學政適有無賴子侮諸生杖之幾死復戒曰爲刑官當如是耶獨不憶而父之訓乎蓋教之如此以治戊申五月十五日卒於太原官舎享年六十有二且數月提學君以予同年相好也使其門人閻價華巒兩吉士來求表墓之文夫太安人之行固當顯書於石若其爲楊氏立家之難百世之下子孫宜亦有所考也乃系之曰楊氏本雲南安寧州人中占籍巴陵太安人以劉氏女嫁鎭江胡宗始依之居而化州於詐輸岡大山支之原太安人實祔提學君壯未有子嘗奉母命奏請於朝訪族雲南而擇從子紹芳歸嗣其後而楊氏爲鎭江人自此始

王節婦墓表

長洲有名家曰王氏於荻扁益地鄕者累世矣距其北六百步作新阡以者則節婦滕氏也滕氏常州無錫人出宋龍圗閣待制元發之後父曰季常節婦年二十三歸王氏爲廷用者之配又六年而廷用卒生二子長六嵗次始晬日夜抱而痛哭誓不再嫁宗族見其志堅亦無敢勸之者二子漸長教之更嚴其姑以兒無父稍惜之曰惟無父所以教也姑悟二子竟立節婦居處能以禮自防不輕越中門𨿽婚姻家不一至聞父季常喪惟向其家哀號而已其嚴如此家人化之凡寡居輒不嫁爭以守節爲賢然性好佛臨終益精明側臥而逝人以爲有所得也其卒以治甲寅九月丙申享年八十七曰錡曰鉦卽其二子鉦先卒女二人適周嶽張某孫男六人曰淶曰漳曰涇曰汶曰潛曰澐女五人曽孫男六人曰室曰典曰圖曰籍曰文虎曰晉馬女九人予與節婦從侄陳畱令鋭交久與錡及淶汶皆相好於是將以丁巳二月甲申錡持塾師邢參之狀來求文表墓惟婦人自少守節迨年逾五十有司例奏於朝旌表其門如節婦事裏父老亦上於縣矣節婦以爲近名力止之乃已君子以節婦爲益賢也其後恩詔下凡髙年者有肉帛之賜則曰此朝廷養老盛典也敬受之節婦賢行甚夥他皆不必書書其大者以慰其子孫之思云

張淑人墓表

故山西按察使趙公之配淑人張氏以治九年七月十五日卒二子昌齡遐齡將治以予亦居憂於家特趨吳中請銘其墓予感其孝旣諾之然未暇作也又明年予還任吏部而遐齡亦免喪以鄕貢進士來試禮部他日謁予言曰先淑人二年矣已有銘刻而埋諸壙中痛惟懿徳後世子孫孰得而知之願書其大略顯刻墓上幸甚惟趙公爲鄕先達予𨿽未嘗與之接然聞其居官風采卓然意必有賢配以助之況有狀之可據乎蓋趙張俱武進右族淑人之父彞嘗爲掾嵗滿謁選京師將得官而卒淑人與其母唐氏不能歸適公喪元配朱淑人求繼室未得鄕人有知淑人之賢者曰公欲得賢配無逾張氏女者察之果然遂禮聘而娶之其年甫十七耳入門事公已能修婦道而前室之子昌齡方九嵗撫之尢至以舅姑皆不逮事念其母獨居無子請於公迎養於家其母安焉當是時公數奉命出巡諸道無一嵗寧居以淑人善治家不復內顧及公超擢山西淑人居內贊相夙夜無違公益得盡心公事久之公致仕還家一時賓客塡門治具延欵各適其宜少暇公謂淑人曰亦可休矣顧方督諸婢僕樹藝紡績不已凡日用衣食之費不至缺乏者皆其力也淑人用公恩初封孺人再進今封卒之時年五十三子二人長卽昌齡娶楊氏次卽遐齡娶陳氏女三人長適鄕貢進士張廷瓛次適承事郎孫統次適生員薛幹遐齡與薛氏女爲淑人出孫男四人女五人淑人合其夫邑張墅之原之期爲卒之明年某月某日後又明年三月晦表

林母葉宜人墓表

宜人爲封奉直大夫戶部員外郎汝談之配汝談沒從其子且享其祿故母稱之其姓葉氏與林同出於閩皆稱大族宜人當爲婦時事其舅樂稼翁姑宋氏孝敬不怠能得其心尢善處妯娌俾皆雍如也奉直公性剛直少容能以柔順濟之公雅好賓客至必宴飲每宿共具以待品物必備若非逺城市而居者佐公理家政凡錢谷出入稽數必精家人數百指衣食有餘輒勸公賑施貧乏至稱貸而去或不責其償憫人疾病及猝患湯火之厄常貯良藥給之其心之慈𨿽僮奴有過不忍笞辱而尢卹其饑寒勞苦若兒女然故鄰里以佛稱之至於教子則嚴不少恕子生稍長卽不使習里巷鄙語詈言尢以揀擇飲食爲戒迨長遣從良師遊學業少懈輒白其父責之曰吾不能掩其過使爲不肖子也諸子竟爭取科第成名人謂其善教之力宜人有四子其叔出側室王氏所以待其子母者恩意無間先是伯任戶部郎中仲工部員外郎並以公事歸爲親壽適其季復登鄕舉二老人時已恩加封命服煌煌同坐堂上子婦率諸孫進觴酒拜舞堂下家慶之盛鮮有及者閩人羨之治己未宜人春秋八十有四以其年四月五日卒子男四伯曰防廣西布政使仲曰壂貴州左參議叔曰址不仕季曰垐舉人壂先卒女二人長嫁黃陽次嫁福州學生陳舜鏗俱先卒孫男七曰鑛曰鈛曰鐧曰鎭曰鍇曰錭曰鋗女六長適葉顯余未行將以明年某月某日於閩縣淸亷裏輔翼山之原合奉直公兆防具書狀遣使上京師請於同年友吳寛曰防兄弟所以得至此者吾母之力爲多惟吾母內行甚備宜有詞刻墓上幸矜而畀之寛念契義之重且聞宜人之賢已久乃敍而書之然宜人則賢矣吾聞其子之孝又可書者方其子之擢廣西也自嶺南而來念其母老使卽之任則例不得歸省顧閩中迂逺遂兼程以行竟達其家而宜人臥病適數日矣亦念其子欲一見不可得家人慰解之紿曰子將至矣已而果然母子相見甚歡蓋又數日而宜人始不起鄕人傳以爲異噫古稱孝感今復見之敢附書於後以爲慈孝之勸云

何母太淑人呂氏墓表

治壬戌刑部左侍郎何公奉命賑饑東方民旣獲濟公念其母太淑人居家年髙急馳至越中省之居數日太淑人趣公還朝恐公不忍舎去躬送之門故示彊力曰汝惟夙夜盡臣節以報朝廷無以我老爲念也公至京閱月則聞太淑人訃音慟哭痛恨不勝將還治來告曰吾母有賢行非表於墓上無以示久逺敢奉寮友屠公之狀以請惟昔公以都禦史巡撫南畿一時徳政被於吳中者甚多蓋慈教所致不可誣也今公有請敢不諾太淑人諱姓呂氏世爲新昌人宋有司農卿曰秉南者子孫數傳益盛遂爲邑中右族太淑人爲處士文度之女始笄嫁於何爲故贈通議大夫都察院右副都禦史崇美之配是生子爲侍郎鑑太淑人未嫁時已稱賢女蓋年十二失母楊氏居喪哀毀有禮見叔母吳氏有淑徳卽母事之事繼母曲盡孝敬有人所難及者及爲婦愈遵婦道通議君甚宜之時祖姑呂氏在堂察其賢明遇家事之大者必與議而後行數稱之曰吾家得新婦將由此而振乎其舅素庵翁與姑兪氏尢以家事倚治於內太淑人不自爲功所以事之者益謹日必躬具飲膳見食則喜或食不甘則踧踖不自安必再具而進呂夫人晚年患風疾起居飲食左右扶持至躬滌污穢不煩侍婢歷數年不倦嘗夜妾王氏生子欲棄之太淑人坐守至旦竟撫育成立平生性更不悋嫁時有私田若干畝嵗悉以所入公用至夫族有婚嫁事往往斥簪珥衣服以助之若鄕人貧乏通議君欲加周防所以贊成之者尢多故稱其賢者內外無間子鑑始學已善教及登進士第自爲邑令至顯官所以教之者尢以節儉爲言蓋其自奉竟以布素終身凡狀所述事行尙多在他婦女爲難得然在太淑人自謂當然以爲此特常事耳若其出於變故得其二事之非常者當特書之在正統己巳閩處冦難連起流刼郡縣通議君適旅寓南京一夕裏中驚呼冦且至矣相率奔竄山谷間太淑人以二男女托其舅氏曰吾從舅姑生死以之不暇顧此也已而知爲譌言乃已他日鄰家失火延及其居家人爭取財帛避去太淑人獨入祠堂收先世神主及畫像抱持而坐余無所顧此固事之猝起者而能處之如此其識見過男子多矣是宜書而表之太孺人卒年八十八初以其子爲監察禦史封孺人後加今封又通議君卒恩令有司治塋域至是復遣官啟壙合及賜祭皆如制鄕邦榮之子男三長卽鑑次曰銶承事郎次曰某庶出女一適劉兗孫男四長曰宇國子生次曰寰縣學生次曰寯曰防女五適呂經賢王誼兪極兪嘉言一尙幼曽孫男二曰紹曰繼女一夫太淑人能以慈教成其子爲時賢臣且孫曽詵詵其盛未巳所謂由此以振其家者呂夫人之言不尢驗乎因附書之

家藏集卷七十五

欽定四庫全書

家藏卷七十六

明吳寛撰

墓碑銘九首墓碣銘二首

贈昭勇將軍都指揮僉事江公墓碑銘

英宗睿皇帝在位方十四年海內富庶號稱極治獨北人屢犯邊爲鼠竊之計上思所以攘卻之者乃下詔躬率六師往徵師行以失地利而潛一時將校奮勇爭防乘輿而山西等處署都指揮僉事江公與其弟子四人同日死之時正統己巳八月十六日也公諱洪字朝宗其先廬之合肥人祖浩從太祖髙皇帝起兵取天下累功官至明威將軍太原左衛指揮僉事子孫世襲並得贈其父大海如其官旣沒子澐嗣而公則澐之子也公在太原旣以才勇知名宣徳末選總京營左翼久之陞署都指揮僉事仍守山西旣而從駕北巡遂死於難矣年甫若干公旣死朝廷卽命其子湧嗣職所以慰公於身後者甚至公爲人偉軀幹沈毅有謀禦下紀律嚴整而推心任人能與士卒同甘苦蓋有古名將之風尢善騎射射輒命中流輩莫與比者性素儉約食饌稍盛卽撤去而奉母劉氏必極其滋味母疾更割股肉作糜進之疾獲愈人以爲難其配陳氏贈都指揮僉事寶之女寡居能以禮自守教子湧有法湧亦有將才嘗從徵老軍營功多實授都指揮僉事署都指揮使事以其官復贈其父若祖而贈祖母淑人封母太淑人次子渙出側室尹氏女二長適太原前衞指揮僉事王賓次適太原左衞指揮同知陳良孫男四人曰桓先卒曰朴曰楫曰楠於是湧痛念其父嘗憤然有滅敵之志旣奉公遺衣冠於先塋他日托武陟令陳君瑞卿狀其父死事求表於墓嗚呼睿皇帝之神武所以爲宗廟社稷之慮至矣蓋有周張皇六師之遺意而非後世之爲遊田者故當時死於難者多公之事若同於人不足書獨惜平日號士大夫者棄君父生還以取富貴有媿於王孫賈之母者亦多則公之事固異不書可乎夫死者眾所難生者眾所易能爲其所難而不爲其所易公之所以可取者在是而予爲之表者豈惟慰湧之孝思哉亦惟媿乎人焉爾

明故中順大夫南京大僕寺少卿致仕李公墓碑銘

南京太僕寺少卿李公致仕之二年爲治癸丑七月九日以疾卒於吳城通闤坊第素與公厚者若陳大理璚文太僕林輩爭走弔涕泣又有至自百里之外如吳僉憲淑者以其子幼相與圖其後事而蘓守史公特斥俸金助之且謂公官四品例移禮部以聞於是天子命之諭祭其文有學優才贍性直行方之語所以褒奬乎公者甚至少傅徐公與公最故旣厚賻其家沈啟南史明古諸君爲議喪禮且求地得於吳縣九龍塢乃以甲寅十月六日而文君已爲之銘矣其弟應祥謂寛宜銘其墓上之碑以書及儲考功瓘狀至初公病甚亟欲與寛一見訣別及是悲恨執筆輒止蓋久而不能成文嗚呼吾忍終不暴吾友之爲人耶公李氏諱甡一諱維熊字應禎以字行晚更字貞伯其先從宋南遷至吳中遂占籍長洲世醫家曽祖仲純不仕祖士文有文行以醫士始居南京考諱敞贈南京兵部武選司員外郎母賀氏繼母陳氏俱贈宜人宣徳辛亥八月某日公與其弟應祥同生少警朗力學好古博雅尢尙气節景泰癸酉登鄕舉舉進士不偶入太學中貴人方用事言於祭酒欲致爲塾師公避匿不赴成化乙酉選授中書舎人見同官或由他途以進恥與爲伍乞攺教官補外以非例不許他日又有謀直文華殿者故扳公同事以掩淸議公益不樂適有防冩佛經上疏言聞爲天下國家有九經不聞所謂佛經也言甚剴切人皆危之賴上仁明特笞而不問已而乞省繼母還竟罷殿直秩滿擢南京武選司員外郎未赴丁繼母憂服除攺車駕司進職方司郎中尋擢南京尙寶司卿又三年始有太僕之命甫兩月以公事詣闕下遂請休致曰卽上不許已再具疏矣竟歸素少容至是性益卞急醫以爲病徵果不起享年六十三娶王氏永樂初學士景之孫教諭貫之女也封宜人生男曰系先卒側室某氏生紹才五嵗女二人嫁貢士祝允明張廷瓛自公入官數有建白爲中書時當郊祀畢有宴公奏近時中書舎人坐給事中禦史後非制禮官重復舊不從知典故者則是之荊襄流民相聚朝議恐爲亂欲逐散之公言民旣墾田築室爲定居計逐之只益亂耳不若因而撫之便後卒增置郡縣如公言平時企仰先哲見遺象並石刻必臨摹以藏尢慕範文正公題其居室曰範齋因以爲號嘗使湖湘念吳尙書云死節國初於江夏特訪求其子孫及其事迹以傳其气貌嚴峻若不可親然喜交遊及汲引後進朋友死往往經紀其喪卹其妻子於故舊之情最重也季弟早世嵗分祿養其孤好客不倦家坐以空乏故卒之日囊無餘資惟遺書千卷而已平生書迹淸古文詞簡雅有法爲世所重公生長南京多遊寓宜興中嵗則以吳中故鄕始購屋以居後宜興故人吳大本治田廬招之公時一往然曰吾固吳人也不可他徙故終於吳而卒於是以從公之志云銘曰

有美一人宛其精悍自我失之中夜永嘆其人如何有徳有言有才有藝抑其末焉昔仕於朝翩如孤隼與鳳共翔其髙千仭眾目仰覩在彼靑防南飛不見遽匿其形暫息荊溪終止吳苑菟裘旣營逝矣何逺朋遊涕泣有喪共治九龍蜿蜒卜於斯茫茫下土賢者不作我有哀誄石表是托遺書滿篋然嗣人天報其徳不惟其身

明故大中大夫浙江等處承宣布政使司右參政陸公墓碑銘

治七年七月戊申浙江右參政致仕陸公以疾卒於家明年十二月庚申於太倉陳門塘先塋初公疾革已不能言若有所屬其子者於是其子伸以治命泣請銘其墓上之碑惟予與公同朝二十年相知實深每重公才操當大用於時一旦顧以浮議而去則公不平之气亦宜假此而發然此亦何足爲公重輕哉是宜置之不足道也公諱容字丈量姓陸氏先世冒徐氏至公始復未生其母夢紫衣人以笏擊其首曰當生貴子已而得公弱嵗頴敏篤學遊鄕校不専治舉子業日取諸經子史程誦不輟同輩謂非所急曰聊以抵諸君戲耳獨與故翰林修撰張亨父太常少卿陸鼎儀友善三人俱以文行聞於鄕而公尢爲葉文莊公所知天順三年中應天府鄕試成化二年登進士第授南京吏部驗封司主事丁外艱服除攺兵部職方司擢武庫司員外郎再擢職方郎中丁內艱服除攺武選司遂陞右參政致仕卒年五十九公在兵部勤於公事邊報或急奏疏日三四上動輒數千言皆出公手而慮逺持正士論歸之西域賈胡進獅子至陜西嘉峪關奏乞大臣率軍士往迎公言於尙書外夷以奇獸進朝廷旣不能卻若復往迎之寧不貽笑天下後世耶議上遂已又安南累嵗侵擾鄰邦有欲加兵者公言安南臣服中國已久今事大之禮不虧叛逆之形未見一旦以兵加之恐遺禍不細其事亦已錦衣百戶韋瑛凶悍附勢得罪調宣府謀再用指良民妖言爲功公言於尙書具疏請下法司鞠之瑛竟坐誅而被誣者十餘人皆獲釋京師稱快先時捕妖言者多陞官例得世襲愚民被誣死者無數公請除其例獄遂衰都指揮昌佐求爲金齒騰衝參將公執不可俄中貴人召公至內諭防公言西南夷要地必得堪爲將者守禦佐非其人若順成之異日壊事咎將誰執佐計竟沮他日復有中貴人舉都指揮二人爲都督僉事者命已下公益不可言都督大官必積功始得彼何人而欲亂法耶舉者市恩専擅尢宜置之於法以爲後戒疏凡再上言甚切直上從之一時𨿽曲宥其人而自後犯者必罪著爲令他所建白若論馬政四事論儲養臺輔教導勲戚愛惜人才久任巡撫經理京衛選練禁兵均平鈔法愼重防議又八事及在浙江益究察民隠振作士風行縣至桐廬且嘗發漁家兄弟殺於潛丐者夫婦事人傳以爲神明之政焉旣乃條列浙中便宜十事悉見施行間因公務入京又論漕渠利病語斥權貴沮事有人所不敢言者蓋公少卽有志天下如兵刑水利之類有所得輒手書之冊後多見於用云公事父母甚孝父病躬奉湯藥不離左右者累月嘗夜醉歸母不樂自是飲必半杯不敢至醉其居喪盡禮三年不入私室人未嘗見其嘻笑治家嚴肅動容凝重若不可親狎至與人處歡然也性喜聚書政事之餘手不釋卷見於著述率明切平實爲詩文凡若干捲外記錄諸書又若干捲陸氏世爲蘓之昆山人公之曽祖諱福祖諱繼宗皆不仕父諱裕以公貴累贈奉直大夫兵部武庫司員外郎妣陳氏累封太宜人配張氏河間府通判瑮之女弟封宜人子男一人卽伸鄕貢進士女二人長適太倉衛指揮使張漢次適鎭海衛指揮使武勲皆封淑人孫男二人復陽洊陽女一人銘曰

瞻彼昆山韞玆良玉玉匪可貴人秀而毓有美陸公白晳而丰少則有志誓終其躬統師籌邊惟大司馬我佐有勞操縱用舎朝有成憲憸人妄干以身障之我力桓桓力所可爲夷險一視何以爲之國有事手削章疏觀者駭焉我職在是位卑亦言彼愚不知指爲沽直知者與之則爲盡職爲上爲徳不寕惟斯出防政事惠澤益施未究厥才歸歟則速逍遙海濱進退不谷白日自顧吾身獨全全而歸之瞑於九泉

明故江西贑州府知府致仕進階中憲大夫顧公墓碑銘【並序】

公諱字徳明世居吳中爲著姓自孫吳以來代有顯者曽祖祐祖榮皆不仕父巽登永樂甲辰進士第稱疾不仕教授鄕裏以易師終身後以公貴贈監察禦史母余氏贈孺人公少孤而貧篤志問學刻苦特甚宣徳壬子中應天府鄕試正統丙辰登進士第選爲翰林庶吉士凡四年授行人秩將滿用大臣薦擢福建道監察禦史久之陞福建提刑按察司副使俄爲姦民誣奏事旣白猶調知贑州居官五年以老乞歸年八十五而終實治乙夘【闕】月一日也公爲禦史最有才名嘗理山東長蘆兩運司鹽法宿頓革商人便之逾年再出巡山東適值饑嵗或建議犯徒罪以下者贖米宜加於舊公言今米價騰踴民方不堪使乘急多取是益困之也當如舊便饑民奪富家粟吏擬以彊盜律公言荒政緩刑殺人者宜以減死論一時全活甚眾至於吏或不職則自布政使以下輒劾退之不少假借時太保王公文掌都察院事以公得憲體移於禦史凡出巡者皆當以公爲法嵗滿吏民奏畱一年天子特從之及自閩臬調贑人頗爲公不平而公至則方博詢民隠専以安輯爲事屬縣有長河洞洞氓彊悍不時出沒刼掠屢招諭之而勢益熾公以爲是不示之以威吾民終爲魚肉而已偕守臣上疏言所以絕事宜朝廷用其防兵至則芻糧已具士卒用命捷奏賜金織文衣一襲寶鈔二千貫以旌其勞公有治才遇事裁決從容不動聲气事無難易無弗辦者贑故多訟民莫能欺若豪猾吏胥皆斂手以服人至於今稱之旣致仕躬治家政益有條理而節儉簡靜人莫能及𨿽老猶善談論每舉一事纚纚然始末不遺往往以居官之法爲後生輩道之皆可持而行也蓋公自入官以來凡六十年而家居半之康彊自適福履加厚有子餘慶再登甲科以司空屬考最復恩進階人以爲公榮於是餘慶卜公卒之明年十二月三日於武丘鄕梅林先塋以予爲同年俾書墓上之石予念平生數拜公堂上辱誨言爲多則於公之固不能已於言也乃不辭而書之公娶鄒氏故贈監察禦史某之女有賢行封恭人先公數年卒有子二人長卽餘慶以河南布政司參議致仕娶劉氏次余祥長洲縣學生娶兪氏女三人長適南京都察院理刑知縣杜啟次適劉奉次適劉嘉防余祥與劉氏女皆妾段氏出孫男一人永齡女五爲之銘曰

侃侃顧公蚤以文顯英皇之初甲科則踐詞林宿畱才蓄不施専對之美惟小試之乃陟憲臺以繩以紏直指一方吏民奔走民有失所我其舉之吏有不職我其沮之赫赫之名聞於朝著予之臬司何奪之遽章貢之間郡事爲繁公往治之不見其艱引身而歸年未耆艾有子繼之我事已代考公入仕五紀於玆孰不入祿如公者誰嗟哉吳中實多壽耉自公云亡今復何有梅林之墟築此幽堂有厚徳者百世無傷

明故朝列大夫湖廣承宣布政使司左參議徐君墓碑銘

君姓徐氏蘓之嘉定人也曽祖公行祖茂宗皆不仕父瑄以髙科仕至都察院左僉都禦史以其官贈茂宗其娶恭人王氏生君諱字以質少入縣學與諸生處能除去富貴家气習謹飭如寒士數舉於鄕不偶從貢例入京天順壬午竟登順天府鄕試成化已丑擢進士第觀政都察院初授南京刑部某司主事累陞本司郎中丁母李恭人憂服除擢湖廣布政司左參議君在刑部最愼獄事不肯以深文入人罪寃抑者時有平反尙書太原周公特稱許之及在湖廣益以簡靜自守所至事有便於民者輒行之嘗督運邊餉出納之際能除宿獘而事無後期人方望君再進而君述職於朝事有不樂遂陳於吏部求去矣人皆惜之旣歸日與賓友相娛樂諸子更孝極甘防之奉與其弟以徳尢相友愛良辰勝日燕遊歌詠不復知有市朝事其樂可謂至矣然嘗曰吾借君親之恩得至今日使不知足其犯老子之戒乎因自號足庵以見志治丙辰五月二十七日俄以疾不起春秋六十七以明年某月某日於邑西先塋之次君娶封氏封宜人子男四湞太學生漳縣學生沛儒士灌尙幼女二長適太學生楊楨次在室孫男五倬僑侃某某前湞等縗服持邑儒浦東白之狀泣拜於門曰先人仕亦顯然未能展其志願得銘於墓碑以彰之予辭不獲則諾而銘之銘曰

距吳之東曰有壯縣萬室聚居有族惟衍越自偃王開國於徐支分派別疁城是居惟都憲公起於邑內厥美濟之再世克類問其邑人克類如何發自鄕校爰登甲科乃啟刑書爲司冦屬詳審求生不易其獄乃擢藩佐以牧楚邦疾苦在民我其與攘公事未終獲我私願故第大開樂我賓宴飲斯歌斯子弟在斯大君之賜先人之遺先人之遺亦有身體全而歸之手足可啟松柏鬱鬱髙墳巍然從我先人於玆阡春雨秋霜益樹益築子孫方來顯仕宜續乃琢貞石勒此銘文以順孝思告於幽窀

明故嘉議大夫應天府尹髙君墓碑銘

治戊午十一月八日應天府尹髙君以暴疾卒年五十七上聞訃命官諭祭營悉如制於是其子節上京以當樹碑墓道謂予與其父同郡又同年持狀蹐門泣請造文以刻予以無暇固辭不獲則諾之君諱敞字徳廣姓髙氏蘓之昆山人累世晦迹無顯者惟積徳久始發於君初其祖父見君資美謂必振其家擇經師遣從之遊弱冠學且成充縣學生成化辛夘鄕試中式明年防試復中廷試賜進士出身乙未授禮部主客司主事戊戌陞精膳司署員外郎辛丑陞本司署郎中數月實授丙午擢順天府丞治辛亥丁外艱服闋攺應天府丞丙辰再擢府尹君在禮部時數奉使於外當今上初立爲儲副命頒賞賚南京承接上下儀度雅飭文武大臣咸器重之再遣遼府行冊封禮還復賫銀幣賞大同將士之有軍功者南北跋履未嘗寧居防有府丞之缺吏部以君有年勞推擢陞任時府事方殷佐治不倦及今上卽位耕籍田君執事恭謹禮成賜宴人以爲榮畿內饑具疏言民流亡狀乞發內帑白金五萬兩賑濟詔如其請民賴以蘇者甚眾鄕試爲提調官已而行考察法黜陟屬吏惟公及爲府尹政務塡委以次裁決畢卽欲以簡靜治之或勸以都下非外郡比自古尹京者必嚴厲明察始稱其官君笑曰任吾性而已公退輒與賓客防飲如平時久之吏樂其簡民安其易府中殆無事君美儀觀襟度疎濶不立厓岸與人處杯酒談笑歡如也篤於孝友母弟爲人贅壻而卒養其孤寡於家至宗防貧乏輒有所濟嘗以彊恕自號足以見其志矣曽祖貴祖達以髙年授冠帶父霄以君三載考最移封順天府丞母蔡氏封恭人君娶王氏封宜人生一男卽節娶周氏一女適楊瑗側室鄭氏劉氏生二男某某三女適嚴厚戴徳歸漢女孫二長適盛有循次尙幼君之卒諸子奉母於家於是鄕友今管參議琪時爲禮部郎中及王禦史倬與其弟主事秩相與治喪發其篋無以爲斂其僚友呂府丞獻等咸賻之始克歸其喪以明年某月某日於本縣某山之原旣節以被防典詣闕謝已來申前請其狀則管君之所造也乃按而序之爲之銘曰

偉矣髙君白晢而丰匪丰其貌惟量之容凡人可親亦惟樂易持以治人人亦以治赫赫南甸實古鎬京官府參錯民庶丰盈文移旁午曰多畱務京尹居中仰承俯顧爰以簡靜馭其繁雄治道所貴吾師蓋公曹參治齊曽不事事有言事者直以酒醉後世取法庶事必隳吏樂民安齊國庶幾古亦有人發姦摘伏身其遭凶民不荷福奄然逝矣都人之傷京尹何在客來治喪篋無遺財幾不能斂生不茍取死亦可驗有賻有贈喪舟克還朝廷念之防典斯頒昆山之墟乃鑿乃築鬱鬱松楸恩光下燭學已行志仕不近名獨不終養其目未瞑作此銘詩刻石墓道後有過者托此以告

明故中順大夫浙江溫州府知府文君墓碑銘

溫州知府文君以治十二年六月己未卒於官其年十二月丙申歸於吳縣梅灣之原君所自卜地也將其二子奎壁具書並事狀來請墓道之文予發書嘆曰君與予相好久嘗約晚嵗歸老吳中當尋山水之樂以償平生之勞今吾歸其時矣而君先我以逝則所與同樂者何人哉且君與人處𨿽笑謔中多直言而無隠情則所以資益我者又何人哉以是久不能執筆而其弟監察禦史森來告曰吾兄之所望在此嗚呼豈吾忘情於良友者終無以慰於地下哉君諱林字宗儒文氏其先蜀人五季自成都徙廬陵宋有諱寶者爲衡州教授始家衡山於信國公天祥爲叔父與通譜後兵亂譜亡莫能知其世次在元曰俊卿以武官起爲鎭逺大將軍管軍都元帥佩金虎符鎭武昌生五子長定開國初從髙皇帝平僞漢終荊州左防衛千戶次子定聰選充散騎舎人後爲湖廣都指揮蔡本贅壻從本守蘓州未歸而蘓之有文氏自此始定聰生惠惠生洪淶水縣學教諭洪生君幼傳家學成化戊子舉於鄕壬辰登進士第初知永嘉丁父憂服除攺知博平召爲南京太僕寺丞稱病【缺】民得安居又民苦嵗輸納王府糧言於長史司不聴乃上疏極論其獘仍乞治暴橫者罪或謂宗室不宜論列禍不測笑曰吾爲民寧能顧利害哉後詔令有司自行徵收如所奏地產美梨有持獻中官者中官令民納以充貢曰梨於民何濟使嵗爲例其何以堪俾悉伐其樹中官大怒防吏部以公政績卓異奏召當擢憲軄適防言至竟授太僕寺丞於南京曰寺丞非官乎至則以馬政久弛鋭意舉行抉剔蠧獘姦吏始無所容僚長有狠愎者正色與辯卒亦信服奏按南京將官及有司養馬不遵舊制者數輩於是人始知懼而事集今上登極君奉表入賀陳言聖政十事多見施行間又條陳數事於朝謂江南牧馬艸場數千頃爲勢家所侵而馬無所養南方嵗出馬二萬疋徒勞解納而邊境不獲用皆當究其實繼又上三防極言利獘所當興革者奏下竟從其一又以有司所祀馬神瀆禮不經宜令攺正亦從之嘗以公署在滁陽而每嵗印俵馬駒官吏胥長悉集於此殊爲勞費請以寺丞分詣各府人以爲便故事馬數不得刷捲曰豈有無文書而能稽較者始令州縣治文書必精而其數始莫能隠他所舉行者尙多大臣多韙之然亦有嫉其喜事者遂移疾去及丁內艱家居者七年防溫州守缺知者交薦於吏部以君爲宜命下具疏懇辭不果於是去溫二十年人思之未巳及復至相率走百里外迎拜於前至則首省重役疏滯獄更增修鄕約爲政大率如前時復令各裏立代書辭狀之人以減獄訟設互相覺察之法以免盜賊嚴育女蠲役之條以重人命建軍衛立學之制以廣文風至於迎春鄕飲之禮悉正其失一嵗中凡七上疏皆言便民事民方賴之俄而疾作遂卒闔郡悲思如失父母君居官尙亷潔尢善防閒自爲令事上官執禮必謹至論事侃侃務盡所言或忤其意不顧及臨民惟恐傷之茍有疾苦必爲除去之乃已平居與人言開口輒見底裏或人有過面攻之若故舊家必周防其孤寡曲盡其意而於後輩接納奨勵惟恐不及其心之厚如此更好交遊對友談笑盡歡而於山水登覽不厭爲詩文明暢有新意不蹈襲所著述多成編其學自堪輿卜筮之類其說皆通可謂博矣君之父淶水君以君貴贈南京太僕寺丞母陳氏贈安人繼母顧氏呂氏封太安人娶祁氏贈安人繼娶藍氏封安人子男三人曰奎曰壁俱縣學生曰室尙幼孫男三人女三人銘曰

文以武仕顯於前元虎符煌煌出鎭雄藩終顯以文自淶水君君爲之子家益有聞早登甲科軒然不羣始仕於外或易而侮孰測其中經畫毫縷民有未安以手摩撫南北異宜此家彼戶豈不懷仁皆曰文父誦言百少防言一多太僕南遷意孰與阿益勤厥事馬政無頗使就憲職當如之何終惠於民寄以劇郡文父復來拯我窮困爾痛爾瘠家至爲問昔時於溫恩澤已浚今也溫人罔不沾潤海山之陬有異鳥來我當其凶勿爲民烖民曰公死我寧與偕莫救其身闔郡同哀斂金助喪以授其子稽顙辭之無以爲此吾父生亷顧污其死爰考遺事尙究其志將使勲名流於百祀胡車之行輹折於軌傷哉中道重載是委尙安於玆有佳山水樹碑於墳以播厥美

明故奉政大夫南京兵部武庫淸吏司郎中金府君墓碑銘【並序】

治十二年二月二十八日奉政大夫南京兵部武庫淸吏司郎中金府君以致仕終於家享年八十二府君浙之鄞人也諱亮字克明自其大父榮以上皆不顯父暹以府君貴累封郎中母曰宜人胡氏府君爲童子時非特以頴敏稱裏有學佛者頗知書府君嘗受業他日讀孟子至墨者夷之章嘆曰吾師其人也吾學孔孟之道顧爲其徒可乎遂舎之去更從儒者遊人已奇之稍長適郡中選弟子充生員時多不願入選者府君自言於郡守守愛其有志特給衣服費遣入學勤苦不舎晝夜習毛氏詩不三年盡通其說正統九年登鄕舉明年擢進士第試政工部奉命湖南爲襄王府營事竣始授南京行人司司副司事簡府君得肆力於學開門授徒日爲諸生說詩言必據理文必合制一時去而取髙科者若陸詹事簡沈憲副庠而下凡數人秩滿擢武庫郎中武庫兼掌諸司人人嵗例出白金若干兩供官員柴薪勢要不問有無輒先索去卑官貧乏所得顧後府君裁之俾皆以時得人無敢議者俄丁外艱去再丁內艱服除遂不起家居無事日與諸耆碩爲防以樂蓋歷三十年以壽終於正寢府君爲人有厚徳在兵部時僚友當入朝行大慶禮屬有瘵疾難於行府君慨然代之其人竟卒臨終嘆曰吾非金君爲道路之鬼矣平生持已嚴而不迫待物直而不絞居官則盡心於公務處家則逺迹於公庭人茍可交𨿽逺必親故賢者薫其徳財茍當用𨿽疎亦予故貧者獲其濟尢好激引後進至於族人之可教者多躬自指授如淮安通判淮某學訓導浩皆其侄也相繼以科貢成名府君娶張氏贈宜人繼陸氏封宜人傅氏以子洪貴封太孺人子男三長卽洪監察禦史次潛次瀾女一適寧波衛指揮僉事魏政封恭人孫男六某某女二長適楊美琚其一尙幼洪奉命出巡聞其父喪入朝領檄將歸守制來告曰洪不幸罹此大故今當治惟吾父官五品謹按令典得樹碑於墓敢以狀上願書其文畀之予嘗主試文場洪爲所取士及洪初知吳江又爲鄰邑知其善政爲多今又以才禦史稱於憲臺人謂其固能自立亦其父之教也乃序其事而銘之府君於鄞之上儒山之日則卒之明年某月某日也銘曰

南有鎬京實多畱務惟夏官卿屬有庫部孰從甲科擢居司副美矣金君當此賢路君在童年其志已奇執捲感悟豈背其師入仕則優學惟其時以我所得弟子是資庫部皆勞獨有餘裕吏退嗒然莫展才具吾食君祿其祿則丰吾居君位其位亦崇弗畏入畏當保其終鄕閭熈熈黃髮諸老相慰以言公歸何早琴奕是娛酒食美好目見佳児繡衣煌煌托以宦業誨言勿忘八十餘年曰考終命彼貪仕者糜滅已罄或哀而誄或挽而歌鄞山有石工則與磨考事載書潛徳斯顯爰塞孝思不廢令典

明故朝議大夫南京國子監祭酒劉公墓碑銘

南京國子監祭酒劉公卒其子翹告哀於朝公官四品於法當得諭祭而已天子知公居官得師道特命工部令有司造墳安蓋異數也翹以予爲先友知公最故且深來告曰上之崇重師儒至矣不有文詞刻於墓上何以表著先徳以副防典之盛乎幸念之在成化壬辰擢進士第者二百五十人賜及第者三人予與公及莆田李士英後數年士英沒獨予與公在然皆老矣又南北相望不得朝夕見今公復至此予將何以爲懷耶公之安敢無一言特念同年凋謝殆盡不獨公與士英感嘆之深不能成文耳𨿽然予旣後死將誰委之公諱震字道亨自號勵齋世爲吉之安福人曽祖迪忠以季子安止貴贈翰林院檢討祖彞鼎隠居不仕博學工詩考徳望以公貴累贈右春坊右諭徳妣曠氏贈宜人公幼卽知好學生六嵗其父遣從叔父徳育受業出就數里外蹮蹮然挾書以往不以逺辭凡其父遺書訓教蔵置惟謹長入縣學爲弟子天順壬午登鄕舉及防試屢不偶人爲公淹滯惜則愈自奮發志不少衰竟擢甲科髙等初授翰林編修秩滿進侍講治戊申爲今上之初防國子缺司業吏部求其人不得乃擢公右諭徳管司業事秩將滿始再擢南京祭酒蓋又五年以病卒公爲人气剛而色毅言直而情眞與人處不詭隨遇事不合於理咈然不從人有善輒稱之不善必斥之不容見朝士好進取者尢薄其爲人故公居官始終自守竟老於監官而無援之者其爲教以身率先諸生不少縱逸日課季試必嚴而公至於嵗遣歷事諸司人無敢紊其序者其居師席望其容貌若不可親然篤於恩義見寒窶者多周濟之南監廬舍嵗久甚敝節縮公用修治殆徧諸生條其學政相與作詩紀之其放恣不率教者則造爲謗言以騰於外及公卒猶有作詩以辧誣者則公是有在而君子始益信其爲人之賢矣公在翰林當防試兩爲同考官廷試掌捲經筵展書皆爲盛事及初擢監官適今上視學與祭酒賜坐堂上公次當講易詞義明暢上爲聳聴翌日被賜襲衣仍敕宴於禮部人以爲榮遇平生文思敏贍下筆數百字不蹈襲陳言所著有稿蔵於家娶歐陽氏有賢行封宜人子男四曰翹楚軒騰翹縣學生軒先卒女三人長適千戶彭勉次適學生王褒彭玘孫男八人曰恩憙愈惠願感防慜女三人公卒以治辛酉三月二十四日享年六十八以卒之明年某月某日於某山之原銘曰

侃侃劉公抗顏爲師國學設官淑匪人私昔自翰林往佐以教勤勵率人諸生是效南雍再擢師道益嚴朝暮鼓鐘步履相禦建此良規有國之始旣歷十紀舉而不弛人材振作匪徒效焉心誠服之樂公教焉六館防防方竊相慶相向以哭吾道有命人與道亡命如之何惟其名存所得已多帝念師儒畀以防典寵異於常得之亦鮮安成之野築此幽堂必有鬼神呵防不祥以賁其先以裕其後載述平生刻詞不朽

明故奉政大夫貴州等處提刑按察司僉事蕭公墓碣銘

成化辛丑工部員外郎常熟蕭公擢提刑按察司僉事提學雲貴將受璽書以行有日矣適中人以私憾故讒公於上者賴聖明保全卒與僉事貴州特罷提學當是時公已遘疾便道行至家僅數日而卒是嵗十月二十八日也年五十三公諱奎字漢文姓蕭氏其先有諱某者從宋南渡來常熟家焉三傳曰順之爲公之曽祖祖曰安道業儒尢精於地理家之說父鳳儀頴敏有文早世公生三嵗而孤母周氏守節鞠之而卒成立之者仲父鳳鳴也少入邑學後以太學生中成化壬午順天府鄕試壬辰登進士第初授工部都水司主事督造運艦淮南三年考最獲贈父如其官母號安人迨還京復督修太倉尋陞員外郎公少喜問學晝夜刻勵人不能堪而愈久不懈竟以成名及居官尢稱勤敏工役紛紛未嘗以勞自弛於是吏部以公困於俗務非宜薦居外臺委以文學之任人方以爲稱而公以剛直取怨幾陷於罪矣公平生事母甚孝仲父嘗患癰親爲拭膿進藥左右扶持不踐寢室者逾月教其弟塾及其諸子嚴而有恩與人交重信義或其人𨿽死猶爲致力以保防其家不已妻龎氏封安人和柔貞惠與公處甚宜而撫其庶子綬緗維三人更慈安人生女一嫁趙金後公七年以某月某日卒年五十合公兆初公將卒語其弟若子宜求吾銘墓塾乃使人來請及是綬等復以書來曰吾母不幸又沒將矣惟憐而畀之予瞿然曰漢文吾知友也忍負其言終無銘以慰於地下乎銘曰

學優而仕仕尼而止孰爲之尼我惟剛直𨿽晦其才實彰其徳驅車何遄我疾則纒欲知其然命也在天從我之先歸全斯阡

朝請大夫贊治少尹河東陜西都轉運鹽使司同知侯君墓碣銘

成化戊戌河東陜西都轉運鹽使司同知華亭侯君得致仕之請時年五十九後十年防朝廷上皇太后徽號推恩臣庶以其子直仕於朝當受封典獲進階朝請大夫贊治少尹已而直復用詔防歸省而君先以疾卒實辛未七月三十日也享年六十有八君諱藎字進忠姓侯氏其先汴人也從宋南遷始居松江故今爲華亭人髙祖道元當元季兵荒好爲義事曽祖彥才祖世隆考圭並以隠徳稱母盛氏君少遊郡學廬陵孫先生時爲教授命作無極太極論文成理致粲然甚見稱許正統辛酉中應天府鄕試屢試禮部不中景泰乙亥竟從吏部選尙書泰和王公見其文嘆曰子何乃不得第進士耶擢寘第一授襄陽府同知君至以屬吏不知爲政取前元張文忠公三事忠告刻木傳之痛抑豪民爲襄王所知厚加禮待三年俄丁父憂服除攺處州州號難治屬邑龍泉慶元居民盜鑿銀鑛恃險爲亂鎭守中貴人欲請於朝盡絕之君言此州民常態願往諭之用其言民皆散去竟無事秩滿乃擢都轉運鹽使司同知鹽池無垣諸無賴相率持兵械入池恣取往往爭奪殺傷有司莫能禁君上疏陳其獘朝廷命禦史一人巡視而人乃知懼仍用其說築垣以闌人迹垣廣袤百二十餘里外鑿濠濠外復築堰以防水患周垣建鋪捨二十四以居邏卒復創分司二於池之東西功畢而鹽獘頓革先時池旁居民每藏私鹽窖中以牟大利君諭以利害民爭自首悉歸所藏於官自是鹽法大通商賈益至邊徼多儲蓄嵗省轉輸之勞又嵗嘗大雨池水泛溢鹽無所出君率寮屬致齋七日禱於池神明日天霽而其旁數里雨如故人以爲誠感蓋君居官二十餘年盡心職業未嘗有過年未六十卽自引退又可謂難得也已君事父母盡孝遊太學時值正統末京師有警知其親之念已欲得歸省請於祭酒蕭公公不可君力請而歸及旣貴恆以祿不逮養爲恨友其弟蒓能讓遺產與之教諸子誨諭諄切鉅細不遺至與人交坦易不變尢好面斥人過人多敬服之其爲學務博覽亦多著述配沈氏有賢行先卒初以子方貴封安人後從君贈恭人子男五長正次方湖廣提刑按察司僉事次平郡學生次卽直刑部主事次朋孫男九僎儀儼倬份偉僖佾某女四長適戴恩余在室君與山西副使朱公瑄江西參政盛公綸爲中表兄弟友恭甚至盛公沒君哭之慟及是君沒朱公尢哀痛之乃爲狀授其子正等於是直來給部符將歸守制以予有斯文之雅泣告曰不幸先君棄諸孤卜有日矣敢以墓上之文請幸憐而畀之予曰唯唯乃據其狀序而爲銘銘曰

維侯之先從宋而遷松水卜居殆數百年烏泥之涇來自唐鎭世濟隠徳發於後維朝請公仕以學優惠政及人兩佐大州國計所資民不煮海相奪且傷孰爲之宰乃擢運司有疏具陳朝議韙之直指出巡隠然髙垣並手以築商賈集焉邊餉斯足曷不久任遽引其身俯視無憂家有朝紳昔時甲科今遺其子俄陟崇階曰有詔防孰不富貴考終則難孰不壽考嗣後則單蔵玆維深刻石以表百代之餘識其宅兆

明故兵部武庫淸吏司郎中吳君墓碣銘

兵部武庫淸吏司郎中吳君以疾乞歸歸至徳州南四十里卒於舟中適其弟鄕貢進士鎣防行爲治斂具其配汝宜人方來視疾顧遇其喪痛恨不及見挈其遺孤同還白於其舅卜日以謂當刻石墓上於是其仲弟訓術鈭托公事上京持鄕貢君之狀來請蓋自君之訃至朋舊有不忍聞者而予尢悼惜不已其父且老一旦失此佳子又何以爲懷耶吾知君目不瞑不以遺親之憂之故耶而況藐焉一子所以系其心者又何如耶俯仰上下有不可死者君何以至此耶君之爲人不宜至此而卒至此者又何耶君性坦易與人言卽吐肝肺無隠藏凡矯飾欺世之事不能爲也自爲諸生已有才名遊太學故祭酒晉陵王公素待下嚴獨愛君他日尙書三原王公巡撫江南問士於晉陵公卽舉君以對試與論議民事喜曰吾友奇才也及在兵部尢爲今少傅鈞陽馬公所知以君敏而能守常有推薦意而君不幸病矣君諱鋆字汝礪出吳江名族幼則好學父母憂其質弱不能止稍長徧從良師受經與其弟鎣並以文名於時同軰推讓以爲不可及竟以縣學生舉於鄕成化丁未登進士第觀政工部遣爲大臣營俄聞母喪服除初授兵部主事分掌武選陞員外郎再陞郎中始專掌武庫治事如家竟以勞得疾蓋居官僅八九年年止四十八卒之日爲治己未某月某日也以明年某月某日於祖塋之側曽祖曰爲祖曰效皆不仕父曰璩有文行累封武庫司郎中母李氏累贈宜人君娶汝氏南安知府訥之女累封宜人子男一妾顧氏出三嵗竟夭汝宜人奉其舅命以鈭之子某爲後女一人贅陶煒君爲予所取士念其止此宜爲銘以慰之銘曰

身不自愛而愛其官嗟有守之必盡求此心之所安惟心之安惟名之完君子之終尙尋其端凡生者之臨穴其拭淚於斯言

家藏集卷七十六

欽定四庫全書

家藏集卷七十七

明吳寛撰

神道碑銘七首

通議大夫刑部右侍郎林公神道碑銘

天順丁丑英宗皇帝旣復位庶政更新尢重守令之選有詔吏部卽廷臣中推擇其人於是刑部右侍郎林公以監察禦史得知鎭江及行特命陛辭如方嶽官禮更召至文華殿親加奬諭復賜宴闕下且給楮幣爲道裏費皆異數也公感激奮勵至則數舉善政専以安民爲事故吏部尙書崔公方巡撫其地欲別鑿運河以避江行之險公不可曰古運河固在可卽此浚之非特省民力而已用其言時皆稱便公旣不以簿書自懈而尢謹於禮法事上甚恭不爲時俗趨諂態文移偶誤或令自劾免罪卒不從其自持如此在郡五年民晏然以樂巡撫都禦史劉公以鎭江不足勞公治奏更蘓州去之日父老送之爭願畱公履懸於府門公謝以非禮乃已蘓事劇公精勤益甚訟牒滿前剖斷緩急各有次第有好訟者故淹之獄中以困苦之旣而事簡以其暇日入學宮進文士講業若無事者公旣望重於時久之人皆信服曰公非俗吏也憲宗皇帝之初以政績暴著特擢江西按察使江西訟益多治之悉得其情嘗有犯大辟賂達官求生者公不爲動執之愈堅俄有廣冦逾嶺行刼贑之龍南信丰二縣勢熾甚同官方欲爲避難計公慨然約武臣調兵勦之冦聞而遁廣信人妄傳妖神誣惑鄕裏公寘其魁於法仍牓諭其眾傳者遂息進右布政使逾年轉左布政使政令所及人益頌其賢朝廷知公可大用召爲南京刑部右侍郎屬吏素知公名爭自修飭𨿽寮長亦嚴憚之丁內艱去任吏部計公服闕數擬進用竟攺刑部右侍郎持法平正屢與同列忤至權要請托不行積怨已甚亦不卹也偶被疾少間猶夙興而朝退而治公事如常時其勞瘁已甚竟以成化十二年十二月八日卒享年五十四公貌莊重眉目秀偉望之聳然平居對妻子無惰容見小吏必束帶性更孝母夫人嚴厲聲色稍不和輒跪以請罪延接士大夫禮度雍容見後輩可教必加奬進後多顯於世自少嗜學公暇輒手一卷不釋凡古人議論往往成誦作字𨿽率爾亦楷正不茍爲郡多正繆俗鎭江祀漢隠士焦先爲冕服象及左右侍衛如王者公以爲非法始易去至蘓且易從祀孔子諸賢塑像爲木主及秩鄕賢祀典次第先時嵗迎春於東郊百戲前導觀者塞途公悉屏不用識者以爲合禮公諱鶚字一鶚其先爲莆陽林氏出唐金州刺史嵩之後五季徙臺之黃巖今黃巖析爲大平縣故爲太平人自宋歷元業儒不顯入國朝子孫始出取科第多爲名宦公之曽祖諱養民不仕祖諱廷瓉父諱純江西湖口縣學訓導祖父並贈通議大夫刑部右侍郎祖妣章氏妣趙氏並贈淑人生母程氏封太淑人配王氏封淑人子男二人長萊先卒次薇女二人長適鄕貢士趙崇賢次適葉聰公之卒朝廷旣遣官諭祭治如制後十六年復命其子薇爲國子生於是薇來告曰先人墓道未有銘文敢請寛自爲諸生公知愛公之平生實知之謹述其大略而爲之銘銘曰

惟林之先世家於閩曰刺史嵩實爲唐臣迨遷黃巖隠久而發乃多聞人顯庸不乏以至於公力學自許有光其先甲科繼取公在家廷爲賢父兄舉動有則昆季是程公在朝廷爲才禦史忠言屢陳不舉細事公在州郡爲賢牧守自潤及蘓譽者一口乃長藩臬乃佐秋臺天子曰噫曷遲其來來則遲矣其逝何速孰讞而明國有刑獄人亦有言公非法吏儒雅有文恭謹有禮公則已逝不逝者存嵗月愈邁賢名在人美諡不加有司之失何以發潛史氏有述

明故資善大夫南京工部尙書蕭公神道碑銘

治庚申南京工部尙書蕭公以老疾上疏乞致仕上知公賢不允所以慰畱者甚至閱二月疏再上其詞加切始允之特命乘傳還鄕仍令有司供食役之用從厚亦異數也公望闕感激曰老臣死且至矣恩典若此將何以報之抵家之明年疾復作竟卒實辛酉三月十六日也享年七十公諱禎字彥祥姓蕭氏世家吉安之泰和爲著姓邑中稱仕族入國朝仕者不絕然無甚顯者公幼失怙生有髙資能自奮於學期必取科第遊學於外族人有冊籍於蜀中者往依之學成弟子多從受業然益困無所遇翛然西歸舟行峽江偶墮深淵中自分必死矣忽若有物扶其足而起適得漂櫓負而登岸人異其事謂公後當顯竟以儒士舉於鄕天順甲申遂登進士第成化乙酉授南京刑部貴州司主事己丑陞湖廣司員外郎治獄明決爭訟者一訊輒得其情據律剖斷庭無畱獄人皆稱之壬辰擢湖廣按察司僉事分巡一道明決如在刑部時所至郡縣興舉廢墜尢好奬進人才惇勸民俗不専以簿書爲事俄苖冦竊發詔出兵之文武大臣或不相能公適以事在軍中曰自古未有大臣不和而能成事者況用兵又事之大者乎爲反覆開解大臣感悟冦卒平公當紀功則有以婦女首級徼功者辧其僞斥之及奏捷加四品俸吉王建國長沙公復督工役一時夫匠被人擾害者賴公以安巡按禦史累奏公治績辛丑擢本司副使丙午再擢按察使於是蒞湖廣者嵗久治績愈著名益起明年遂遷河南左布政使至則宣上徳究民隠尢不肯以公錢曲奉權貴人人以爲難戊申爲今上初年防陜西缺大臣巡撫朝廷卽以公爲都察院右副都禦史賜敕得以便宜行事陜西當凶荒之餘民初復業公加意安輯流移者益至乃內務蓄積外爲備禦兵民晏然西方殆無事嵗當慮囚得可矜疑者悉置輕典奏上囚多免枉死公作全命錄以著朝廷欽卹之意然是時一禆帥犯法素有聲勢爲請托者多卒論如律復以平冦功恩有文綺寶鈔之賜辛亥遷南京工部右侍郎甲寅攺刑部丁巳始有工部尙書之命南京爲舊都凡壇廟宮闕城垣橋道嵗久漸圯修治無虛嵗公計夫匠量材物役用必當未嘗妄勞費權貴人有乘時求利者往往無所得每土功告成輒恩賜以酬其勞上將久任公甫三年則公以老疾去而卒矣曽祖廷翁不仕祖維翰考楚紳皆以公貴累贈資善大夫南京工部尙書祖母袁氏母羅氏皆累贈夫人公有兄二人曰彥亨彥淸俱出前母歐陽氏及羅夫人生公憐其幼弱析與田產特厚後夫人卒公尙少悉讓還二兄取舊券焚之親黨若故刑部尙書劉公廣衡而下率譽公以爲不可及公壯且貴痛念父母不及祿養過塋域輒慟哭如初喪念叔祖志翁無後塋域蕪廢爲修飾而嵗祀之居家作惇本之堂及置祭田以供合祀祖先之費至於處宗族待故舊其心必歸於厚也若其歷官四十年田廬僅足服食不侈於物無所玩好公稍暇惟讀書賦詩而已其徳之儉又如此娶同邑太原周氏累封夫人有賢行爲公屢納妾無子公乃以兄彥淸之子弼爲後弼以公蔭爲國子生孫男二曰益曰善女一許嫁曽某公卒後弼來告哀上復念公諭祭治皆如防典將以壬戌某月某日於裏中杷塘其地公所自擇也今都察院左都禦史戴公工部右侍郎張公皆爲公同年知友弼往告曰先人於法得樹碑神道敢圖所以刻於石者張公乃爲狀授之而戴公則率之來請予謝無暇而請之益力爲序而銘之銘曰吉有蕭氏著稱於時昔自瀘源徙家龍陂延歷數世如木分支載培以漑始大發之惟大司空爲時偉器孤童業儒志向已異宦學有成豈假人致登名賢科起家卽吏法家者流刻而少恩哀矜勿誤如切吾身敭歷所至濟以愼勤凡吾所馭莫匪斯民名與祿崇徳及位顯畱務則多志克大展疇咨若采古難其才工役屢成山有餘材西望大江浩然去志公身可扶何隔斯世帝念老臣恩典嘗頒不終享之已蓋其棺陳其牲醴治其塋域邦國之典郡邑之職嗣續有人喪服累然以弔以哭賓客漣漣國無耆俊鄕乏名賢何以考之刻石於阡明故大中大夫資治少尹山西等處承宣布政使司右參政致仕祝公神道碑銘

祝之先蓋以太祝之官爲氏或曰出黃帝之後以國氏春秋時稍見於鄭衛漢有九江祝生宋多名士而江閩最著逮元有曰碧山者自松江來爲海道都漕運萬戶府經歷陞平江路總管英邁有文卒吳中子九鼎遂著籍長洲九鼎生子潛子潛生景章皆不仕景章生煥文材敏行修在國初以瞶疾不在察舉惟務樹徳是生公公諱顥字惟淸少有大志以治易名郡學中爲諸生師然不喜躁進有司屢勸駕輒不行宣徳乙夘領鄕薦猶不赴省試正統己未乃登進士髙等時詔大璫察進士中有聲者四人教內書堂小豎奄邀公入閣下公初未知其故比至乃將試以詩而去畱之公不應而出旣而選授行在刑科給事中務持大體𨿽多彈劾不肯訐人閨門曖昧嘗受防宻察在京寺觀無賜額者有靑龍寺極麗僧言某巨璫以密防所建詞色倨慢公不聽立請毀之丁夘副駙馬都尉石公璟封荊世子及都昌王二妃無幾丁內艱歸適有土木之變景皇帝詔奪情以都禦史起復不奉詔服除乃復前職尋陞山西布政司左參議専督糧儲時大冦之後倉府空竭饑民流散而兵輸方殷公晝夜規畫招亡拊存因時立制凡徵斂出內條法委曲不加賦而公私皆給由是廩庫充實朝廷【闕】久不他遷賜誥進階朝請大夫贊治少尹【闕】本司右參政仍專糧事如故公以晉俗少文思振以

儒風舉禮義興學校無所不至臨汾陽曲二文廟聖賢遺像與文翁禮殿圖異乃更正之爲文釋奠以謝不防臯陶祠墓在洪洞其傍近地裏傳舎舊皆以神名名之乃葺墓建祠題曰有虞士師祠而禁止觸犯又作二賢祠於聞喜以祠裴晉公度趙忠簡公鼎新明道先生祠於澤州以伊川先生及郝左丞經配廣選俊秀以充生徒下教周宻大意謂教人與治人不同貴在隨材成就必令條品資質以爲程課庸下者毋彊以文辭第使學書讀律異時不失使任正冠服飭威儀勤察試親爲講授諸生呼爲祝夫子而不官後多成名爲顯輔者公吏學精甚律令條例通練如指掌疑情滯獄立能剖決而又明愼矜卹毎多平反天順丁丑汾州妖人作亂僭稱李天王年號天福公聞變飛檄戒守禦嚴備毋輕動自戎服馳赴之旣至賊就禽才十六人餘皆脇從而所攀援逮千餘人三司皆不敢簡別公曰千人同謀胡不待聚而遽發且吾等旣不能戢惡而顧又戕善邪不可眾曰然則秪應以盜聞耳公曰盜何事以年號爲哉罔上規免尢不可也乃以十六人爲謀反已行上奏得防一如公議嘗監決崞縣囚七人令先詣禦史錄之謂已允當至公導諭諄復中二人因嘆泣更鞠得其寃以語禦史禦史不從更言公導囚脫死公移疾以緩之禦史來問疾公曰某不忍殺平人病心耳因陳其狀禦史悟乃論囚減死襄陵某甲贅壻後生子已而甲與妻子悉死遺孫鞠於壻迨長爭財交訟二人皆嚚悍多歷年所不決公至不施鞭撻令各盡其辭公曰吾知之矣壻之專制足以當撫孤之義然由孫之鎡基乃始成善賈之功若必欲直於官徒廢業耳吾今爲若翁定之因令籍其產將程其事力而分歸之先焚香呼甲名述壻孫曲直壻遽前拜曰公言是某則非矣孫聞之亦躍謂壻曰丈果非邪壻曰非也孫曰丈數年對官司未嘗自謂其非今旣得明公而云然然某惟欲得此一言耳丈知其非某獨不知邪因相顧乞罷訟終身不校公爲立帖籍畀之皆感泣而去絳有武斷於鄕者誣一人數不勝公亷得之防巡至惡子又誣以死公召屬吏父老謂曰斯人之寃不難雪吾恐其雪寃之後更受陰害耳吾今爲處之因論徙民於他地而置惡子於邊徼莫不稱善其他政類此不可殫紀凡周巡道裏之間往往駐車延問民瘼封部多名山大川及古聖賢宅裏祠墓遇輒登臨謁眺賞弔吟賦風流粲然居大參又七年年甫六十遂疏請歸田一時耆俊勝集若徐武功有貞劉僉憲玨杜東原瓊輩日相過從遊衍髙風雅韻輝暎鄕邦歷二十年而公最後乃卒時爲成化癸夘十二月戊子享年七十有九公在給舎藩省皆得推恩其親父累贈朝請大夫贊治少尹山西布政司左參議母王氏後軍都督府都事士達之女贈恭人配錢氏靖安州同知鑑之女鄞縣儒學教諭紳之侄女封恭人子男一人曰瓛卽武功之子壻也女三人皆嫁宦室孫男一人曰允明曽孫男一曰續縣學生女一人公平生篤於人倫兄沒嫂寡買田養之錢氏無嗣命室祀之閨無妾媵庭無嘩言作爲詩文體尙丰雅而理致典厚所著有藏修登庸旬宣歸田諸槁別號侗軒通爲侗軒集若干捲尢善談論援經據史貫串今古聽者竦服與幼賤鄕人語則莫非孝弟忠信檢身利物之事平居動止有常所禦器物𨿽微不茍廢瀕卒遺念不忘朝廷髙朗令終信邦國之大老也旣卒允明奉於吳縣之橫山後十年而允明舉於鄕屬者防試京師謁寛請銘公墓道之碑惟士百行公多具之而其所長尢在知人奬掖後進素志亦以此自負寛之在家食也荷公之知特深每過爲期待比竊祿於朝別公者逾十年中間僅一歸侍公教者不過三四見其體履康勝耳目不衰揮毫談飲不殊曩日而子孝孫秀承侍左右咸爲公慶之以爲其情適气和宜享上壽迨別去毎詢鄕人無異語者而今不可作矣嗚呼傷哉允明且示侍禦杜君子之狀少卿李君貞伯之志書旣詳矣緬懷今昔不能自黙勉復書以歸之俾刻諸石嗟夫天之報施毎信而贏公之立心行已輔世澤物徳學功名則旣盛矣享有諸福亦不薄矣稽之人質之天無所弗合以是論公亦有以達幽明而信久逺矣至於餘慶所鐘實在嗣續今允明文名甚盛他時有所建立則公又有不待斯文而永者矣銘曰

有偉祝公瑚璉之資昔在先朝奮起乘時給事廷陛分牧藩維內宣耳目外拊瘡痍旣庶旣富而復教之廩有谷芻家有詩書禮典興行義澤施鬱鬱文風鄒魯同歸學旣士先材亦吏師明刑愼獄民不能欺活爾垂死殱厥渠魁胡汝晉人受賜維私解組歸田吳山與巍遐壽令終諸福無遺人之云亡繄我之思匪獨我思後進之懷公玉汝成心若調饑有施而報在此孫枝載掖其立世美永貽令聞不已式視丰碑

明故亞中大夫太僕寺卿吳公神道碑銘

亞中大夫太僕寺卿吳公以疾卒於官上聞訃遣官諭祭命有司造墳安如制兵部給舟載其柩還其鄕友大理寺丞吳君道夫以其子斯可等尙幼爲經紀其喪且謂公官三品旣荷朝廷防典之厚於制亦得樹碑神道刻文以示久逺他日斯可乃奉禮科右給事中王君文哲之狀從以兩僕來請予曰公吾之同年也昔者往臨其喪念其孤寡累然涉江湖數千里而還方恨無以相其喪況以是爲托乎卽諾之旣數月予以病在告又念公當有日乃發狀而敍之公諱裕字敬昆潮之掲陽人曽祖大訓祖瑤皆不仕考冑以鄕貢士授廣西武緣縣學訓導後以公恩累贈至通政司右通政妣袁氏封太恭人公幼頴悟彊學善記十嵗能屬文稍長入縣學有名諸生中成化戊子舉廣東鄕貢明年試禮部不偶入太學時吏部尙書耿公爲司業每試輒見稱許名益起四方舉子多錄其文以藏壬辰登進士第甲午授南京戶部貴州淸吏司主事旬餘丁武緣君憂服闋攺戶部廣西司監督京倉通州倉糧逾年再差徐州皆敏而勤愼出納無滯丙午陞本部山東司員外郎於是耿公在吏部素知公防文選司缺員外郎卽以公調補明年陞稽勲司署郎中未幾遇例實授耿公旣去任當治戊申今上禦極召三原王公代之益加器重復調公文選司時王公負天下重望力欲淸選法異時僥幸以進取者一切罷去公夙夜盡職能承其意凡擢用人才務合公議而小人多不悅者公亦思避怨謗求去庚戌擢右通政専督武官誥命事旣淸簡不勞而治因念其母太恭人老於家奏乞歸省旣至侍養方樂而太恭人俄下世執喪盡哀復入京以例領檄守制服闋還任己未始有太僕寺卿之擢公居官方以安靜自守適北敵數入雲中冦掠邊將議出師顧馬多病死奏乞甚急公日坐堂上選閱至發數千匹不足更出庫銀數萬兩往市當是時公已嬰疾復治馬政過勞疾益作凡再上疏乞休致朝廷率勉畱之已而疾劇竟卒辛酉四月十六日也享年五十九以卒之明年某月某日邑之某處公娶同邑許氏贈恭人繼娶東安許氏贈刑部員外郎瑛之女封恭人男子四長卽斯可次行可際可學可女子五長適謝天經次適林嵩俱縣學生次許適姚明淸余尙幼公性度寛綽與人處更和易杯酒相對醉輒防形素不尙奇詭之行然兩冡宰皆一世名臣公爲其屬受知信任亦足以知其爲人矣蓋狀云然爲之銘曰太僕古官見周冏命後聖攸資曰僕臣正厥後失職惟以馬政漢興設官修馬復令循至於唐閒廏益盛惟公早嵗出由甲科南北郎署嵗月久磨論其勤勞銓曹爲多和而不隨平而不阿冡宰倚之黜陟無頗翔集銀臺起領太僕北檄戒嚴烖及馬畜選閱日勞罄彼監牧師出雲中萬騎馳逐邊功則成公病不祿惟帝至仁軫念僕臣錫以防典賁其塋墳公則亡矣厚徳未淪衰服在喪幼稚詵詵祿位有餘尙遺後人

明故資徳大夫都察院右都禦史李公神道碑銘

都察院右都禦史李公受勅總督漕運兼巡撫淮揚廬鳳四府任甚重也治戊午漕事旣成乞歸展墓明年至家疾作遂不可起時二月廿五日也享年六十二守臣訃奏上悼念命官祭皆如制他日其子琪遣其弟玨走京師奉公同年南京工部尙書董公狀來乞墓文惟公才力精彊朝廷方倚以重任一旦遽失之知公者方相與痛惜予交公且久又以文字爲職忍無一言以述其平生乎乃諾而敍之公諱蕙字徳馨姓李氏世家當塗祖順爲刑部主事以事出爲南雄府經歷得孫於公廨卽公公生再期歸家幼則頴異知詩律人號佳子長入郡學受經天順壬午登鄕舉成化己丑防試列髙等廷試賜進士出身觀政大理寺明年防給事中缺吏部愼選其人以充公得刑科居數月適京師米貴詔發倉儲五十萬石分官監糶以平其價民擁道不時得米公蒞通州倉設法以給糶者人皆稱便才名始起後再偕中官給賞軍士衣布等物皆革宿獘仍條陳給賞新格以上詔行其言戊戌丁母憂服除還任壬寅擢江西布政司右防議時有中貴怙勢挾憸人徧歷南方索寶玩行至江西公抵任適三日方分守南昌道以公偕行列郡公言民窮困激之恐生變中貴聞之斂威一時民不大擾者公之力也嵗滿分守嶺北更守湖東斷事皆如神民益稱頌在湖東時上饒饑民數人乞米於富家不得遂彊取之郡捕其人以彊盜論公曰此輩迫於饑出於不得已耳然悉薄其罪恐長亂不可特罪其爲首者余從末減獄始平後四年南贛盜發巡撫大臣議發兵除以公舊有善政服其民且熟知地形險易檄公行公至令駐兵旁縣白於大臣曰前許諸盜自新此舉非詔意今宜招撫之使不從用兵未晚也用其言賊黨相率散去惟獲渠魁數人戮以示戒而已事聞厚賚治戊申擢本司左防政有薦公才可大用者遂擢山西右布政使逾年轉左布政使初司中公文出入吏緣爲姦莫能窮其故至則痛治之而姦獘始息旣乃因俗爲治惠澤多及於民有畫像以奉之者癸丑陞都察院右副都禦史總督南京糧儲明年朝廷以漕運事弛當易其人僉以公可用遂轉左副都禦史兼巡撫四府故事天下巡撫官凡有利獘具疏奏上嵗八月畢至京防議後其地或有水旱盜賊等事多不至惟總督漕運者至如常公前後所上二十餘疏得與部院諸大臣面定可否事多施行軍士困於運輸者方幸稍蘇上知公果可大用特拜右都禦史以褒嘉之而俾總督巡撫如故公具疏辭不允更遣中使賜以寶鈔羊酒以勞之人以爲榮遇蓋又二年不意卒矣公爲人疏達明敏遇事能變通用法能平恕入仕三十年尢以亷謹自持人無可議者居家事母孝母病必躬扶持久而不倦待二弟有恩季父異爨已久後公稍貴復請同居養之至人有徳於已𨿽在幼時終身不防其心之厚如此平生喜交遊好吟詠與士大夫文翰往來動盈卷帙有粹英集藏於家公之祖順父翔並累贈通議大夫都察院左副都禦史祖母某氏母蔣氏妻陳氏並累贈淑人繼配姚氏封淑人子男二人長琪郡學生次玨太學生女二長許嫁黃某次許嫁劉某皆武臣子孫男二人以卒之明年某月某日於采石之馬鞍山下今翰林學士南昌張公知公尢深者旣爲銘納於墓中矣此復撮其事行爲神道碑銘銘曰

古燕建國旣越百年國之供億實浩且繁河渠再鑿以浮以沿漕舟畢集府督焉有美李公召自方嶽入總畱務京儲是度帝知其才漕事有托兼付列郡俾究民瘼勤勞於外公曰何功行視太倉粟陳而丰撫循其眾公曰何徳行視萬夫人偃而息奏疏屢上匪爲其私食足人安臣志在斯帝察其衷益增其秩公曰何能惟下之力恩茍徧施臣則以懌采石有墓墓木已拱乞歸燎黃二世沾寵孰知九原公卽繼踵才不盡施而志亦賫士夫之論小人之思思公之惠曷止萬口自江之西及山之右昔在韓滉有聲於唐公盡其才亦尙可方惟其不亡托此以揚

明故通議大夫都察院右副都禦史陳公神道碑銘

公諱瑗字大玉姓陳氏其先陳州人也後徙太康元季兵亂再徙祥符至公之父官濱州以漢藩詿誤發戍甘州左衛生公公幼以奇童稱年十二弄筆爲舉子文已可觀天順己夘年十八遂登鄕舉成化壬辰擢進士第丙申授戶部江西司主事丁父憂服除復授本司丁未陞廣西司員外郎治戊申署山東司郎中庚戌實授辛亥擢江西布政司左防政丙辰再陞福建右布政使丁巳轉江西左布政使戊午始擢都察院右副都禦史總督南京糧儲適遇恩詔得賜誥進階通議大夫其履歷可考者如此公始居戶部已稱淸愼方廷議以鹽法壊部中舉公往治其事搜摘獘端一時權貴侵奪民利者始皆知畏畿內大水奉詔行賑防令饑民獲濟已而上疏陳十事其間言權貴役民之獘尢力名始起部中防政江西不以其俗難治施威於下適建親藩尢善規畫工完省財力鉅萬官民感其惠者至今猶能言之在福建時事有利獘與同官以漸興除不肯専主嘗以文移有亂眞者猝不能辧他日亷得僞印十餘皆出老軍吏手擒其人悉寘於法閩城中故有渠通潮汐縱橫如井形湮塞六十餘年有司樂於因循公始役民浚之仍伐石甃隄凡十餘里舟楫通行物貨易致民以爲便及轉江西民識公者皆喜曰是故陳防政耶始至卽除民疾苦數事先時有橫取於民者爲委曲裁處上下無怨且謂比嵗盜賊不息實緣民困於徵輸所致爲力均其租稅民方感化而公已召爲都禦史矣蓋南京百司諸衛糧儲出納月以數萬計江浙湖廣例有方面官總督嵗或不時至公必移文促之務使事集自京衛烏龍潭至江北鳳頴諸倉創置嵗久朝廷特設工部主事一人專理修葺然功不大施仍就朽壊公至視如家事旦夕防畫凡重建若干間皆堅固可久其功績可紀者又如此公居官不以威嚴臨下至於待人和厚可親故所至事不勞而治自其父謫居後懷念汴爲故里公嗣其志竟還居之少承家訓及故興化太守嶽公在天順初從內閣謫居於甘公嘗受學指教爲多於宦學之道固有得也曽祖曰彥良不仕祖曰景文父曰敏濱州學訓導並贈通議大夫都察院右副都禦史祖妣韓氏妣金氏並贈淑人配巫氏贈淑人公無子以其侄宋爲後以治庚申八月二日卒於南京公館享年五十九側室孫氏與宋旣扶柩還汴宋來告哀於朝恩命有司諭祭營乃擇卒之又明年某月某日合巫淑人於祥符縣某鄕某里而故祭酒劉道亨先生旣志其墓矣宋復持狀來請銘於神道之碑蓋道亨與予皆爲公同年義皆不得而辭者銘曰

漢有徳門文範其人公出後裔始家於陳后再徙家去陳不逺迨寓西陲家益不顯公生數嵗迥異羣兒覽書成誦以文爲嬉內訓外授飫於宦學抱藝入京遂與眾角旣登甲榜乃列戶曹簿書錢谷身任其勞公有美才其緒已見及擢大藩而事益練江右民俗治之尢難以靜治劇以簡治繁工役大興維時建國我勞其心民省其力謂民頑梗父之母之居則易使去則有思去之一方稱者一口名徹於朝三任莫久內臺之副爲古中丞畀以畱務置之舊京倉廩丰盈不爽升龠韓滉在唐國計有托計工儲物幹斯一新素餐無補公猶有云生居邊方習見軍伍尙誓捐軀欲得死所推公之志論公之才俄止於此知者則哀朝廷念勞防典不薄有祭有有司奉若爰念故里竟還中州居斯斯不忘首丘忠信可交亷愼不取旣見其人亦聞其語今則已矣不見其人可見者此掲於髙墳

明故資徳大夫都察院左都禦史贈太子少保諡襄敏鄧公神道碑銘

國家有碩徳偉度勤勞於外大臣一人曰都察院左都禦史鄧公其諱廷瓉字宗器嶽之巴陵人也公生有美質頴異過人稍長遊縣學居諸生中落落不喜爲齷齪行人已奇之景泰丁夘年甫十八登湖廣鄕舉甲戌擢進士第明年授知浙江淳安縣抵任訪民疾苦專施惠政不求赫赫名終九載人無知之者故兵部尙書張公鵬時以都禦史巡撫廣西獨知公薦知梧州疏且上防公丁嫡母楚氏憂不果服闋爲成化己丑遷太僕寺丞貴州新設程藩府府在萬山中百具未舉加以夷獠雜聚猝難撫治吏部求其人得公曰是前薦知梧州者公至悉心規畫凡城郭街衢及廟宇廨捨以次興造榜諭諸夷使受約束政令公平莫不感化墾田不逾入市不擾四境晏然蔚如中州上司以公治績異等交章舉薦吏部以民夷方安公治宜久任以慰之九載始擢山東布政司左防政提督農務兼管水利治戊申再擢本司左布政使特逾年耳明年貴州缺大臣巡撫朝議以公諳其土俗爲宜奏上允之卽拜右副都禦史奉勅行俄丁母戴氏憂服闋適貴州黒苗久叛益肆守臣告急上仍勅公往視兼提督軍務尋攺巡撫提督如故公初至遣人百計招撫不從始合眾謀儲糧調兵決防徵兵至其地號令嚴明將校用命斬首幾六千級生獲二千餘口械首惡數輩赴京悉斬於市冦旣蕩平公上奏都勻淸平舊設二衛所屬合九長官司其人世祿驕縱稔惡釀患致夷人侵田奪貨逞欲無厭已四十餘年於此軍疲於戍守民困於轉輸其害不可勝言今幸黨惡削除非大更張不能爲保境安邊之計凡所條陳十一事下兵部防議悉見施行始設都勻府一獨山麻哈州二淸平縣一更擇流官土官兼治皆公所建白也初公遣養子防之子幹馳入京報捷朝廷旣授幹以錦衣衛所鎭撫卽下詔褒公有首決用兵之謀共成平賊之功之語遂進右都禦史貴州旣無事召公還掌南京都察院事兩廣自成化初故都禦史韓公雍平冦之後府梧州率以憲臣有才望及官髙者總督軍務兼巡撫之寄公掌院事數月復輟之往公性不瑣瑣細故至是益思以安靜爲治屬吏有賢勞者輒舉薦以勵其餘或不職特去其一二太甚者若諸司濫設悉奏除之曰祿俸出於民毋徒費也顧羣蠻以刼掠爲常往往出沒閩楚諸郡公以都禦史金公澤巡撫偏方非宜宜以江西一省全付之使二司並聴節制庶軍馬錢糧可以調度其湖廣衡州設兵備憲臣合遷治所於郴州爲便又以廣東瀧水爲賊巢宜卽其地設千戶所調遣新軍守禦仍宜給與隙地屯種以爲久計奏上悉從之公於羣蠻結以恩信兵不輕出出則成功若欝林川云壚大桂諸種作亂以次平之其後四防等處乘饑竊發其勢尢熾未幾首惡李景光覃傑及其黨二百餘人悉被斬獲兩廣竟亦無事而公出入溪谷衝冒瘴霧則亦病矣乃上章乞歸甚懇賜詔勉畱特遣醫往視仍進左都禦史以酬其功又三年上知公久勞邊務召還復掌南京都察院事未行以疾卒實庚申六月某日也享年七十一公少孤事二母盡孝待其弟廷璋廷瑞友愛備至自爲州縣至大官處事求濟待人不疑雅量廓如莫窺其際至所施設動中機宜其中明炳人亦莫能及也曽祖諱成祖諱華皆不仕父諱鼎華亭縣丞祖父俱贈資政大夫右都禦史祖母謝氏母楚氏戴氏俱贈夫人配潘氏崇仁知縣公源女繼龍氏平涼主簿添麟女俱贈夫人子男三人俱早亡於是公訃至上悼惜贈太子少保諡襄敏仍命有司祭乃以壬戌某月某日於縣東南新城之岡今兵部尙書劉公時雍鄕人也念公之沒無後具狀率防來請銘於神道之碑惟公爲一代偉人嘗竊敬慕而公亦不鄙數致書問予愧不能當也旣感公徳而劉公之義尢足重者乃不辭而書之銘曰

岷山導江匯爲洞庭傑出鄧公壯此巴陵公起甲科少展其志爲令若守政亦無異去任無幾民知有公呼父與母棄我孺童擢居東藩席尙未暖來旣不速去則不緩我力惟弱我才豈優加以顯秩托以遐陬公曰荒服莫非王土不有威徳以禦以撫撫其柔善禦其彊梁漢有其人馬援祝良瘴嶺霧江移此以治帝有深仁仗公再施佚此一老切於宸衷欲安逺人無逾於公南有畱臺終老有命邊事久勞而公則病公卿比肩林立於朝上不識公黃髮已凋治裝在門考終於位訃至興嗟上下莫慰碩徳偉度其人豈多世乏長者孰障頽波身之有傳不惟有後功在邊方是謂不朽

家藏集卷七十七

欽定四庫全書

家藏集補遺

明吳寛撰

重修防通河記

水之利於天下國家也甚博且久蓋自禹治水功成任土作貢則壤成賦而其書每謹於貢賦所自入如於兗曰浮於濟漯於揚曰沿於江海之類可見然每州皆曰達於河者以當時都冀而冀三面距河也夫曰浮曰沿皆指舟行水而言若夫車轉之法未著至漢都關中始穿渠引渭以漕關東之粟其後又引汾引河以漕又其後通褒斜道其道自沔入褒褒絕水至斜間百餘里以車轉從斜下渭司馬遷作河渠書實載其說然車之任載少而其費倍蓰於舟所不必計者邊徼陿院之地當用兵戰守人固負擔餽糧豈特車轉而已而國都供億不可勝計建萬世無窮之利者𨿽穿渠引水歷嵗不休亦佚道使民所當然者況因前人之功以成事者乎蓋今東南嵗漕粟四百萬石達於通州以其什四貯京城而浙西數郡別漕入禦府以及供百司庶官所給者更數十萬石城下古有運河元太史郭守敬精水利建請宜棄一畝泉舊源別引北山白浮泉經甕山泊入城環匯於積水潭合入古運河時用其說就河置牐七距牐里許上重置斗門互爲提閼以過舟行水人以爲便嵗省車費若干萬迨其季世江南貢賦旣絕國朝且屋其社無事於漕者更四十餘年河廢不治益久永樂間太宗文皇帝仍都於此已而命平江伯陳瑄主漕事瑄以海運道險初創淺舟爲河運舟至通州所謂其粟什四與別漕數十萬石者率用車轉運卒旣困及是或值霖雨車直更踴往往稱貸出息以完餉役而困愈甚於是瑄之曽孫鋭襲爵世漕事疏請浚河以漕如前元故事上從之乃增修廢牐益爲積水計功成而舟至城下矣士女聚觀夫役咸喜其事若可久行者未幾雜然相傳以爲不便猝莫能考其故竟廢不行至是或具河所便狀言於朝請勿廢上以爲然詔加修治仍命鋭董其役歷數月而畢竊嘗觀之元之漕由海道而來海舟鉅甚至直沽易以小舟始達城下今舟制差大而河益堙其旋轉往來勢必不利且河之上流多稻田耕者堰之其流始防水故難積眞若不便者使比嵗丰稔國家閒暇置其所不急之務專事此役而復導其流無若田蚡爲私計而委其數於天實萬世無窮之利也河初名通惠後世更名大通今又名防通云作重修防通河記

重修京都城壕記

惟太宗文皇帝入繼大統之七年肇建京都於朔方所以臨禦中國控制四夷其形勢雄其規模大其謀慮深實與商之遷殷周之作洛匹休於無窮者都城周四十里鑿壕回環廣若干尺深若干尺水自城【闕】玉泉山而來道出大內穴城爲門於壕委之或時夏秋雨涼溝渠漲溢又爲水口於壕泄之其流皆注大通河東南入於海旣歷嵗月堙輒加修於是不修者久矣皇上有詔發軍夫四萬人命襄城侯臣瑾工部尙書臣復領其事而以中侍之貴者監督之以成化九年四月十六日功自西北隅始壩堰旣築畚鍤並至人爲之伍伍分之地旁廣下深一皆如制緣壕之堤有缺壊者則取客土築之惟堅旣又築垣堤上以防人畜之越入者凡爲丈八千三百有奇至於楗牐橋梁之類廢則修治不計財用初皇上重勞工役間休息之越明年九月二日功始告完流泉淸漣曲堤整潔樓櫓不飾城郭若增而髙輪蹄交馳道路若辟而廣京師壯麗不替有加事聞自督工之臣下逮役夫賞賚有差蓋當功役之初興也有議之者曰壕之爲制凡以設險是舉也其守國之良防歟臣聞之竊以斯言是矣而未必盡然何也今天下無虞號稱極治𨿽在要荒之外皆吾衽席之上方將舉四海以爲限何事一壕哉然而復爲是者則以京都文皇帝建爲萬世不拔之丕基也厥初經營亦惟甚難文孫繼世時加修之惟知其難故也知其難則推而及於舊章成憲無不由之監之者何止一壕哉且姑卽一壕以窺皇上之大徳於污濁之滌而去也則凡宵人惡類必知所惡而屏之不畱矣於壅滯之決而行也則凡諍臣拂士必知所好而宣之使言矣於堤之築而能捍也則紀綱必張而廢弛之患無矣於垣之築而能防也則禮度必嚴而縱欲之事無矣於財之有用則不至妄費以傷其財於力之可使則不至輕役以損其力土宇於是而恢拓人民於是而保障此豈非無形之險也乎若夫漢水以爲池長江以爲塹視一壕之險大矣然人終得而渡之惡在其爲險者臣故知神謀之不出此也臣備員詞林職在紀載覩功之旣完也敢執筆以記

曲阜重修夫子廟碑

上在位之十二年今禮部尙書周洪謨爲國子祭酒言夫子集羣聖之大成前代率有尊崇之制顧國朝未遑舉行非甚闕典詔下廷臣議特增籩豆佾舞之數行之太學以及郡縣凡嵗時有事於夫子廟者其禮樂如制又專遣儒臣詣曲阜祭告朝野稱嘆以爲盛事惟夫子廟自唐以來建於天下而曲阜之西有曰闕裏夫子之故宅在焉其廟則自漢已有歷代修建子孫世守罔俾廢壊至國朝洪武永樂間兩嘗修之然特因金源氏所舊建弗稱今日所以尊崇之者衍聖公孔泰因請於上從之於是山東藩臬二司曁兗州守臣只承徳意相與計財用召工役董治惟謹以某年月日興功某年月日功畢易腐補漏拓隘增卑防制煥然殊異舊觀疏聞爰命臣某記其事於碑臣竊聞道之大原出於天而備於人其大要不外乎三綱五常而已是道也孰傳之惟吾夫子傳之其見於六經之所刪定贊修者是已後世人主得其說而行者皆足以維持世教而成允升大猷之治此報本之禮所由舉也肆我太祖髙皇帝初定天下武功旣成人紀以復知道所由傳而本所當報也蓋嘗正嶽鎭海瀆之號於夫子則謂其明先王之要道爲天下師以濟後世非有功於一方一時者可比大哉王言非聰明聖知者其孰能知之是以封爵仍舊而一嵗再祀秩於典禮甚盛若夫闕裏則又三嵗一遣人祀之尢所加禮至於今上益加崇重禮樂之制行之未幾卽繼以此舉其心惓惓爲者豈獨私於孔氏耶昔漢章帝躬詣魯致祠作六代之樂大防其子孫自以爲孔氏榮善乎孔僖之對曰此乃崇禮先師增輝聖徳非臣家之私榮也帝甚嘉之臣不佞於廟之成謹紀其事俾天下萬世欲觀聖徳者於此有考焉系之以詩曰海岱曰南維魯賜履曰有尼丘在魯之鄙尼丘降神屹然獨峙百聖後先道則一揆若堯與舜其尢盛矣人亦有言莫盛夫子夫子之道至髙且美流澤汪洋萬世攸被世主報功益逺而侈褒以鴻名秩以丰祀衮冕巍巍羣賢列侍維魯有宅共王莫毀奕奕廟堂於漢經始歷魏唐宋迨金源氏式大其規久殆有俟於赫皇明建國十紀文教誕敷及逺自邇明聖得師維道顧諟尊之崇之有樂有禮紛其羽籥錯其簠簋謂此器數罔愜仰企乃詔有司乃鳩役使乃伐堅石乃削文梓並手偕作咸獻厥技長廡重門崇檐厚阯剝落以完漫漶以玭革故爲新眾目攺視曲阜逶迆帶以泗水鄒嶧岱宗前後峛崺輪奐相望終古莫阤匪廟獨存維道乃爾聖徳煌煌長賁闕裏作此銘詩以列國史

重修都城隍廟之碑

凡天下郡邑皆有城隍有則皆祀其神𨿽蕞爾小邑無所謂城隍者官亦未敢廢祀蓋以人民所止必有神以司之也而況京師爲天子所居有宗廟朝廷有府庫廩庾有百司庶職有六軍萬姓其神當益尊其祀當益丰其廟不當益盛哉廟在太宗文皇帝之初號都城隍廟正統戊辰嘗修之今上之十年時和嵗丰災沴不作上推神之黙助而思所以報者若曰朕惜財力非有益民之事弗用弗使惟是都城隍神保衛我國家厥功甚大廟久弗修何以報答神貺於是工官奉詔惟謹爰擇吉日命良工木石並用丹堊錯施凡堂殿寢室廊廡門階缺折者易完朽腐者易堅漫漶者易鮮功旣告訖神靈洋洋如降如陟都人奔走有禱益應臣嘗觀前代當海內晏安國家無事君心漸侈罔知儆戒則土木禱祠之事從之而起若秦漢之君泰山之封梁父之禪泰一五帝之祠金馬碧雞之祭杳防茫昧求非其神以徼福於一身爲後世笑肆我太祖髙皇帝受天明命肇定天下卽正嶽鎭海瀆之號以一洗前古繆妄不經之獘皇上嗣統監於成憲非其神不祀於其祀必敬而城隍之神𨿽古經傳不著然書曰徧於羣神神非郡神乎又曰咸秩無文神非當秩者乎又祭法曰山林川谷丘陵民所取財用也非此族也不在祀典神之功豈獨山林川谷丘陵而已乎所謂保衛我國家誠有如詔防者祀之實宜夫旣宜祀則廟者神之所依也修之亦宜乃著其說於麗牲之碑系之以詩曰赫赫皇明興於南服鼎遷幽燕如古郟鄏董官綏眾正位辧方包而絡之有城有隍其城維何廣矣百雉其隍維何泚矣一水維此都防民止於斯相其髙深有神是司神之爲徳聰明正直以保以衛以殫神職維神有廟爰止爰依維皇有詔爰修爰治燦然煌煌美哉輪奐工巧材良頓還舊觀廟之奕奕妥靈揭防神之來格有風肅然黍稷馨香犧牲肥腯神享惟誠不享惟物六沴不生百谷用成於千萬年福我皇明

南京朝天宮重修碑

記曰萬物本乎天夫人靈於萬物者也物之欲報本者或見於豺獺之微而況於人乎然古之制自諸侯以下皆不得祀天而獨人君得祀之者以人君爲天之宗子而萬物之主也後世道家者流乃獨創爲宮觀以極其尊崇之意往往土木以肖其形衮冕以制其服櫝主以侈其號表疏以達其詞至於俯伏跪起祝贊陳設其科儀之繁物品之富不可勝紀也爲其教者多據名山臨福地而其蔓延之盛𨿽壤地遐僻莫不有所謂道流者居之國朝太祖髙皇帝定鼎金陵實有龍蟠虎踞之勝所以奠四海之民垂萬世之統者端在於是有非前代區區割據之國所得而擬者方髙皇帝之始創天下也城郭以拓宮室以造祖社以建民居以定官舎以繕倉廩府庫以完衢路橋梁以修數年之間遂成大業至如浮屠老子之宮則吝不出一毫爲之書所謂不作無益以害有益者是也然聖心惓惓固未嘗一事不勤乎民亦未嘗一念不敬乎天故每嵗首有事於南郊其精誠所感風雨時若民物繁阜得以享其至治焉一日上意若曰朕惟敬天今民事方殷日不暇給不得朝夕對越在廟以答大貺顧京城有故元之永壽宮在規模鉅麗鮮與爲比其攺名朝天宮俾司道教者體朕至意率其徒屬而防奉之旣賜名樹綽楔通衢大書三字以掲之而宮益爲偉觀矣凡四十餘年而太宗文皇帝遷都於北仍建朝天宮而號舊都爲南京云乃成化某年南京朝天宮一夕燬於火其不爲煨燼者無幾守臣以聞且有以修復言者上初置之旣而慨舊物之就廢念先志之當承爰詔道錄司某官臣某往董其役然復重勞民也特使勸募爲之一時命下民庶欣然咸願相助富者施財巧者效技遂以某年某月某日起功越幾年而功完穹門洞達曲路迂繞殿廡樓閣埶若增髙鉅麗之制一還舊日遊其地者以爲蓬萊方丈當不是過帝王之都是宮維稱宮在京城之西全節坊傍附晉成陽公卞壼之廟而其後林木茂密岡阜隠然有故所謂冶亭此皆得不燬者也功完復以聞有詔臣某宜記之碑臣觀前代之君致力神天以爲禱祀之舉者比比而是其於民事之所當爲者則略之惟是朝天宮髙皇帝仍勝國之舊而不攺作者固本於防民今皇帝繼皇祖之志而復修治者亦在於防民民者天予之君以治焉者而防之非敬天之大者乎是宜書之以示來世系之以詩曰金陵佳麗秀所鐘原城踞虎山蟠龍眞人渡江萬馬從白旄黃鉞開鴻驅逐元惡掃羣凶厥旣得卜勝土中天人俯仰精神通物繁民阜嵗屢丰報答曷以昭天工睠玆城西有僊宮錫之洪名致尊崇廢興相循理則同畢方南飛一夕空帝念舊物思成功修廢舉墜當朕躬羽衣使者下江東有役不煩大司農防蹄鵝眼泉流潨北山剪伐南山礱摶埴設色並手攻玉樓翠殿髙巃嵸亦有門廡塗靑紅美哉輪奐气象雄僊宮祝釐禮數恭劍列星斗冠芙蓉或持瑯璈奏金鏞鸞笙雙吹白玉童帷中颯爽來泠風奚待西祀兼東封聖皇無爲抱淵衝萬壽髙躡三皇蹤斂福錫民慶奇逢東瞻員嶠西崆峒玆宮相望無終窮

南京兵部尙書前廣平府知府秦公去思碑文

廣平爲畿內大府直京師非外省屬府比惟其地重勢尊知府朝廷率愼選其人成化十年舒城秦公以工部員外郎奉命而至以淸約自持濟以勤愼每日未出坐堂上吏抱文書以公事咨稟必詳審可否而行之吏畏其嚴莫得容其私凡爭訟者立庭下閱其情輕與誣者諭使之去余則召其所被告之人爲剖其是非辧其曲直防以情律而斷之皆俯首心服無一人稱寃者若死刑尢緩其期往往平反或從末減者尢多民有賦稅以時徵收或遭水旱螟蝗之災卽具實以奏貧民旣得蠲除亦不使姦民乘時作僞以虧國用民有徭役則視戶口多寡貧富預定其等第載於冊籍及期而分派之無弗均者先時屢荒民流移者眾各縣多棄地爲裏胥隠占所遺賦稅派人輸納究知其獘遣人四出相視得地二千四百八十餘頃悉給貧民耕種由是賦稅皆足其流移者加意招撫至者五千八百餘人仍給與舊地耕種免其雜役三年民皆樂業益自逺而至先時屬縣孤貧者無所養始各令立養濟院人月給米四斗其死者又立漏澤院給棺之至於倉廩空虛積粟有措置之法驛傳疲敝市馬免侵刻之害施藥餌而疾病者得生勸資助而婚喪者有濟尢重文教學校必葺而完生徒學業躬自考校別其勤惰莫不奮勵人材遂興科第始盛自春秋以來郡中多聖賢墓悉加封防使人守視惟謹公之善政大略如此公在任憲臣行部至輒錄其政績奏於朝及公秩滿將去民攀畱者塞道至不得行公旣擢江西布政司防政累遷至南京兵部尙書防贊機務蓋三十餘年於此父老論前守必首及公曰安得有如公者耶治十四年又得陳侯以刑部郎中至其爲政大率如公民愛之曰何我侯一似秦公耶侯因詢公舊政如何父老猶能一一道之其色慘然有泣下者侯曰吾其求文刻石以慰爾之思可乎皆曰幸甚於是侯述其事來請予昔佐吏部獲與公爲寮友見公之謹厚端重心竊敬之然公未嘗一談及爲郡時事至是始得其大略敢不書噫公則賢矣惟世之仕者多矜已之長而惡稱前人之善者比比有如侯之有容者乎書曰有容徳乃大他日侯之善政又當有紀之者矣公名民悅字崇化舒城人天順丁丑進士侯名欽字亮之防稽人成化丁未進士爲予所取士云系之詩曰惟昔任人莫善於漢循吏屢書見於史傳其人何如其政何書赫赫無求黙黙自居不使斯民一朝驩虞史亦有言不失之誣月計不足嵗計有餘如龔如黃世豈終少古訓不防子民有道民親平易政尙體要率是而行漢人克紹曰我父母曰我師保去之遙遙傳之父老燕山北峙壯哉神京分畫甸服曰有廣平天子擇守惠此黎氓秦公昔來父老前迎公戒僕夫六轡緩行吾官𨿽尊斯民勿驚惟此大郡吾治何能不撓獄市惟靜惟淸治之逾年政績何有獄無赭衣家有南畝豈不徭役赴者恐後豈不徵科輸者恐負孰褫衣冠孰靳箕帚裏俗自淳士風自厚問何能爲曰有賢守古之遺愛民不忍忘陳侯避舍秦公在堂勒石示逺同垂耿光

家蔵集補遺

家蔵集後序

詩以詠性情文以貫道徳立言之純疵世道隆污之所系也古詩三百篇風雅頌具載國政民風之異唐虞三代典謨訓誥則直言帝王治天下大經大法故誦其詩讀其書而其時其人槪可想見也降自漢唐其文其詩𨿽各有表見回視風雅典謨之制迥然不倫何怪乎風頽俗降气化之機使然也五季不足道有宋眞儒軰出則曰詩曰文一以闡明義理而視古作自辟一途矣於乎時之變遷文之造詣而其人之品格殆與世相須而莫之能違也如是哉吾故友吳文定公幼遊學校稟賦淸純志趣超卓涵養端正筆力雄健賦詩屬文卽能鄙逺塵俗追蹤古人予也叨陪研席同舎橋門出入相友每見一詩一文心竊嘆異館閣之具也已而禮闈廷對果皆首冠自是入官翰林登樞內相日惟文字啟沃爲職位望日益髙制作日益盛凡友朋宴防離合之私君臣吁咈治化之大形之諷詠著之紀述若雅音畢敔山泉宿潭必底其極者不止千篇而已也方將憤樂忘老而無妄疾作遂殞矣旣之又明年其子中書舍人奭與其從兄奎奫奕搜閱笥稿得公手筆存錄諸體詩凡三十卷序記志說之類凡四十七卷自題曰家藏集蓋將以遺其後人知精力之有在也奭懼或散失旣壽之於梓以公平生知厚莫予先也請序於帙於乎公之名編蓋亦示謙耳若其詩其文予旣知之上而朝廷政治下而父子兄弟朋友載之金石碑板散見於四方者其去孝經小學人知傳讀者爲不逺是皆發乎人情止乎理義渾然治世之音也非我國家當天運之隆臻治化之美安得有是人而有是言耶是集也固藏之天下藏之人人者也豈特家藏乎哉異時史官采輯當代文章求之珠淵玉海以鳴聖世之盛獲見三代之人有不在於是集也耶予不能辭僭爲之序正徳三年嵗次戊辰二月朔旦賜進士出身通議大夫都察院右副都禦史致仕友人涇徐源書

家藏集後序

