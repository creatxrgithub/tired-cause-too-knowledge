

欽定四庫全書

集部四

梁溪集

別集類三【宋】

提要

【臣】等謹案梁溪集一百八十卷附錄六卷宋李綱撰綱有建炎時政記已著錄是集首載宋少保觀文殿大學士陳俊卿序謂綱少子秀之裒集其表章奏札八十卷而詩文不與焉晁公武讀書志則作一百五十卷陳振孫書錄觧題則作一百二十卷蓋後人續以詩文合編互有分並已非復秀之之舊本此本賦四卷詩二十八卷雜文一百三十八卷而以靖康傳信錄三卷建炎進退誌四卷建炎時政記三卷俱編入集中又以年譜行狀之類六卷附焉與晁陳二家所錄均爲不合又非宋本之舊矣綱人品經濟炳然史冊固不待言卽以其詩文而言亦雄深雅健磊落光明非尋常文士所及徒以喜談佛理故南宋諸儒不肯稱之然如顏眞卿精忠勁節與日月爭光固不能以書西京多寶塔碑作撫州麻姑壇記遂減其文章之價也集中有補宋璟梅花賦自序謂璟賦已佚擬而作之其文甚明元劉壎隠居通議所載璟賦二篇皆屬僞本明田藝蘅畱靑日紮乃稱得元鮮於樞手書璟賦急錄傳之樞之眞迹旋燬核其文句大抵防竄綱賦十同七八其爲依托顯然然亦見綱之賦格置於唐人之中可以亂眞矣乾隆四十六年五月防校上

總纂官【臣】紀昀【臣】陸鍚熊【臣】孫士毅

總校

官【臣】陸費

墀

梁谿集原序

國朝祖宗以仁覆天下而不右武事然垂二百年更外冦之變者三皆得人以任其事景徳契丹之變寇萊公任之康定元昊之變範文正公韓忠獻公任之靖康金人之禍比是二者尢鉅而丞相隴西李公亦慨然以身當其變蓋天之祐宋不於其兵而於其人是數君子者之事君不於其躬而於其國其事之濟否則有命與數存焉要之皆忠烈英特之士也予旣敬服數公之行事因欲覽觀其遺文萊公它文不甚見於世獨其詩傳蓋百有餘篇辭健而格髙防深而思逺眞作之傑者也至於文正忠獻則家集俱在其言之形於文字議奏之間者或簡重而壯偉或詳明而剴切蓋與其謀謨勲業惟稱李公近與予耳目接私以不得其文爲恨淳熙丙申予帥三山其子秀之裒集其文以示予求序以冠其端蓋表章奏札至八十卷而詩文猶不與焉予讀之而嘆曰詳哉其言之也世之有其學者常患乎無其材有其材者常患乎無其節三者備矣然使其辭之不達則不足以動人主之聽言之不文則不足以永後世之傳是以君子貴其全也公學本於經才見於用節著於論水災贊禪議之日是其章較蓋天下之所共知焉予竊怪方敵騎闖城之際在廷之臣爭爲講解遷避之說公子然孤忠未易以口舌爭卒能感悟萬乘爲堅牢之策以何道而致然及觀公之議奏明白條暢反覆曲折其敍成敗利害灼然如在目前宜乎感悟明主之聽而亟從之也使公之謀盡用則敵騎必無再下之禍而其勲業可以繼寇萊韓範矣惜乎其奪於讒而不之竟也光堯中興因天下之望而首相公十議所陳規摹逺矣劉麟之役公𨿽在外且畫三策六條以獻王倫之使公復憤慨抗疏以爭之與時論不合不顧也嗚呼其可謂忠也矣然則公之勲業𨿽不克大就而其所奮立陳述足以暴於後世況又其言之文哉昔東坡先生謂諸葛孔明不以文章自名而開物成務之姿綜練名實之意自見於言語出師之表簡而盡直而不肆而鄭亞謂李衛公蘊開物致君之才居丞弼上公之位建靖難平戎之策垂經天緯地之文嗚呼若公者可謂兼之矣予旣諾秀之之請奪於多事未暇綴思後三年歸自金陵乃始書而歸之某月某日陳俊卿序

欽定四庫全書

集部四

梁谿集總目

別集類三【宋】

卷一

賦

卷二

賦

卷三

賦

卷四

賦

卷五

詩

卷六

詩

卷七

詩

卷八

詩

卷九

詩

卷十

詩

卷十一

詩

卷十二

詩

卷十三

詩

卷十四

詩

卷十五

詩

卷十六

詩

卷十七

詩

卷十八

詩

卷十九

詩

卷二十

詩

卷二十一

詩

卷二十二

詩

卷二十三

詩

卷二十四

詩

卷二十五

詩

卷二十六

詩

卷二十七

詩

卷二十八

詩

卷二十九

詩

卷三十

詩

卷三十一

詩

卷三十二

詩

卷三十三

表本詔書

卷三十四

表本詔書

卷三十五

擬制詔

卷三十六

擬制詔

卷三十七

擬制詔

卷三十八

擬制詔

卷三十九

表札奏議

卷四十

表札奏議

卷四十一

表札奏議

卷四十二

表札奏議

卷四十三

表札奏議

卷四十四

表札奏議

卷四十五

表札奏議

卷四十六

表札奏議

卷四十七

表札奏議

卷四十八

表札奏議

卷四十九

表札奏議

卷五十

表札奏議

卷五十一

表札奏議

卷五十二

表札奏議

卷五十三

表札奏議

卷五十四

表札奏議

卷五十五

表札奏議

卷五十六

表札奏議

卷五十七

表札奏議

卷五十八

表札奏議

卷五十九

表札奏議

卷六十

表札奏議

卷六十一

表札奏議

卷六十二

表札奏議

卷六十三

表札奏議

卷六十四

表札奏議

卷六十五

表札奏議

卷六十六

表札奏議

卷六十七

表札奏議

卷六十八

表札奏議

卷六十九

表札奏議

卷七十

表札奏議

卷七十一

表札奏議

卷七十二

表札奏議

卷七十三

表札奏議

卷七十四

表札奏議

卷七十五

表札奏議

卷七十六

表札奏議

卷七十七

表札奏議

卷七十八

表札奏議

卷七十九

表札奏議

卷八十

表札奏議

卷八十一

表札奏議

卷八十二

表札奏議

卷八十三

表札奏議

卷八十四

表札奏議

卷八十五

表札奏議

卷八十六

表札奏議

卷八十七

表札奏議

卷八十八

表札奏議

卷八十九

表札奏議

卷九十

表札奏議

卷九十一

表札奏議

卷九十二

表札奏議

卷九十三

表札奏議

卷九十四

表札奏議

卷九十五

表札奏議

卷九十六

表札奏議

卷九十七

表札奏議

卷九十八

表札奏議

卷九十九

表札奏議

卷一百

表札奏議

卷一百一

表札奏議

卷一百二

表札奏議

卷一百三

札子

卷一百四

札子

卷一百五

狀

卷一百六

狀

卷一百七

狀

卷一百八

書

卷一百九

書

卷一百十

書

卷一百十一

書

卷一百十二

書

卷一百十三

書

卷一百十四

書

卷一百十五

書

卷一百十六

書

卷一百十七

書

卷一百十八

書

卷一百十九

書

卷一百二十

書

卷一百二十一

書

卷一百二十二

書

卷一百二十三

書

卷一百二十四

書

卷一百二十五

書

卷一百二十六

書

卷一百二十七

書

卷一百二十八

書

卷一百二十九

書

卷一百三十

啟

卷一百三十一

啟

卷一百三十二

記

卷一百三十三

記

卷一百三十四

序

卷一百三十五

序

卷一百三十六

序

卷一百三十七

序

卷一百三十八

序

卷一百三十九

序

卷一百四十

贊

卷一百四十一

贊

卷一百四十二

頌箴銘辭

卷一百四十三

論

卷一百四十四

論

卷一百四十五

迂論

卷一百四十六

迂論

卷一百四十七

迂論

卷一百四十八

迂論

卷一百四十九

迂論

卷一百五十

迂論

卷一百五十一

迂論

卷一百五十二

迂論

卷一百五十三

迂論

卷一百五十四

迂論

卷一百五十五

雜著

卷一百五十六

雜著

卷一百五十七

雜著

卷一百五十八

雜著

卷一百五十九

雜著

卷一百六十

雜著

卷一百六十一

題跋

卷一百六十二

題跋

卷一百六十三

題跋

卷一百六十四

祭文辭疏

卷一百六十五

祭文辭疏

卷一百六十六

碑志

卷一百六十七

碑志

卷一百六十八

碑志

卷一百六十九

碑志

卷一百七十

碑志

卷一百七十一

靖康傳信錄

卷一百七十二

靖康傳信錄

卷一百七十三

靖康傳信錄

卷一百七十四

建炎進退誌總序

卷一百七十五

建炎進退誌總序

卷一百七十六

建炎進退誌總序

卷一百七十七

建炎進退誌總序

卷一百七十八

建炎時政記

卷一百七十九

建炎時政記

卷一百八十

建炎時政記

欽定四庫全書

梁谿集卷一

宋李綱撰賦一

武夷山賦

含笑花賦

幽蘭賦

日者賦

茘支賦

蓮花賦

武夷山賦【幷序】

武夷山水之勝爲七閩最圖志載之詳矣予閩人也遊宦四方每以未至其下爲恨宣和攺元承乏螭頭寓直左省晝寢夢遊山間四顧峯巒玉色秀美瓌奇不可模狀旣覺欣然竊意所夢殆非塵世也已而都城積水奏疏論事謫官沙陽渡淮歷浙道江南入閩境遂遊武夷道士予乘小舟泛九曲溪抵晞眞館奇峯怪石顧接不暇回舟雪作山色盡白恍如夢中怛然驚笑信乎好慕之極達乎精神而出處分定非人力之所能致也畱山中賦詩幾五十篇又廣其意而爲之賦予於武夷可謂無負亦足以償平昔之願矣其辭曰

太虛寥廓浮淸凝濁融爲川瀆結爲山嶽山嶽之奇萃於坤倪秀气磅礡實鐘武夷武夷之山蜿蜒郁蟠作鎭南服千里奠安噴雲泄雨噫風嗽霧蔽虧日月變移寒暑崖谷窈窕峯岫巃嵸雕鎪刻削孰屍其功一溪九曲演漾寒淥貫於山中鳯翥虯蹙洞戶杳然棲神宅仙蟬蛻羽化靈骨猶傳雲封霧鎖玉潤金堅稽於祕籍是爲升眞化之天其瓌偉絕特之觀則有幔亭之麓天柱之峯鐵障延袤鑑池空蒙巖嘯雕虎潭藏老龍儼金仙之容睟粲遊女之肌紅儲芝玉於二廩鑄欒乳於三鐘聳層峯之疊翠落飛瀑之長虹千巖萬壑競秀爭雄蕩心駭目不可殫窮其仙聖遊戲之地則有換骨之巖賭婦之石掌印掬蹤膝存跪迹繪胎禽之縹緲揷仙舟於罅隙畱丹竈於層巓置雞棲於峭壁組織就而杼軸空篇翰終而几案寂案圖以求祕怪難測其植物則有翠栢毛竹綠李丹橘翳薈芬芳擢榦垂實其動物則有舞鶴鳴鵾遊羊戲鹿棲息飛翔分羣萃族其內則有瓊樓珠殿玉圃芝田創見天地自開山川靈仙之所周旋也其外則有長松茂艸異卉嘉葩枕流潄石朝煙夕霞幽遁之所考槃也合而觀之山意深水容湍石色溫潤溪流屈盤地靈而木秀景寂而雲閒信能騰譽今古垂光簡編厠三十六洞而別爲一天也惟昔仙君來晏曽孫彩梁虹亙幔屋云屯翠旄絳節紫褥芳裀虛座鼎設華筵翼分漿瓊液玉羞鳯脯麟鏘金石之間作奏古曲曰賓云歌人間之可哀嘆光景之易曛紛鸞鶴以回馭但流水與空山悵眞遊之巳逺時笙簫之夜聞此又詭異恍惚叵得而具論也若夫岱宗太華之穹崇終南太行之險阻或峻極而降神或登臨而小魯四明天臺衡嶽廬阜度長絜大𨿽雄偉之不侔而幽巧妙固不可同日而語也爰有狷介之士學陋識迂誤入世网偶聨簪裾迹朝市而心山林究地誌而閱仙書馳精神於夢寐覿幽於畫圖嵗崢嶸以遒盡因謫宦而假途步煙霞之岑寂仰神仙之有無覽魏子之遺躅訪劉公之舊廬嘉泉石之可樂寄吟哦以自娯倒冠落佩與世濶疎眷玆山而無斁將狥其愚而隠居者乎

含笑花賦【並序】

南方花木之美者莫若含笑緑葉素榮其香郁然是花也方蒙恩而入幸價重一時故感而爲之賦其辭曰

夫何嘉木之姝嫮兮藹芬馥之芳容結孤根於暖地兮披素艷於幽叢炫麗景之遲遲兮浥零露之濃濃黙凝情而不語兮獨含笑於春空其笑伊何粲兮巧倩洞戶初啟曲欄乍見驚鄰女之窺墻疑寵姬之教戰鄙妖姿之齲齒謝啼妝之半面態有餘情忽焉攺觀國香無敵秀色可餐抱貞潔之雅志舒婉孌之歡顏寧解頥而啟齒方墮珥而欹冠苞溫潤以如玉吐芬芳其若蘭俯者如羞仰者如喜向日嫣然臨風莞爾豈褰幃而觀跛將忘懷於射雉輕可買之千金重回眸之百媚拔類邁倫孰與爲比泛瀲酷烈綽約嬋娟翠葉擁鬢綠蕚承顴嗅之彌馨察之愈妍信色香之俱美何扈芷而握荃若夫萱艸忘憂合歡蠲忿采杜若於洲中搴芙蓉於澤畔蓺菊百畦滋蕙九畹絜長度美固不可一防而論也方將移自南國置之玉堂違霜霰之淒冷依日月之未光慿雕檻而凝彩度芝閣而飄香破顏一笑掩乎羣芳誠可以承天寵而植椒房者乎

幽蘭賦【並序】

蘭有二種華以春者似蕙華以秋者似菊楚辭曰秋蘭兮靑靑緑葉兮紫莖又曰春蘭兮秋菊長無絕兮終古今世人之所識者素葩叢本特春蘭耳予嘗得一種蘭於亡友蕭子寛家緑葉紫莖至秋始華如楚辭之所賦其華似菊而色微紫其香似春蘭而加芳食之味尢辛甘可以調芼曹子建七啟於肴饌之妙言紫蘭丹椒施和必節滋味旣殊遺芳射越乃知玆蘭可食其爲秋蘭無疑也二蘭皆喜生於髙山深林閴寂無人之境則芬芳郁烈茂盛而逺聞移而置於軒庭房室之間不過一再嵗華益鮮而香益微蓋其天性如此故古人又以幽蘭目之與夫山林隠遁之士耿介髙潔不求聞達於人而風流自著者亦何以異故感而賦之其辭曰

相百卉之芳菲兮待培植而乃成何玆蘭之異稟兮處幽僻而方興髙山崔嵬而巃嵸兮深林杳杳以防防下波濤之噴激兮上雪霰之飄零邈人迹之不到兮蘭於焉而獨馨言茁其芽載擢其英春與蕙兮偕秀秋與菊兮並榮或素葩而叢本或綠葉而紫莖𨿽春秋之異種豈殊徳於幽貞耿介自許芬芳誰與久而不知其香晦而不攺其度榮何謝於光風瘁何傷於白露配芝桂以爲友奚蕭艾之能侶類同心之契合比明徳之欣附淑人君子愛而不忘蒸以爲借沐以爲湯紉之爲佩刈之爲防實有取於雅操匪徒慕夫國香若夫出自故山同夫小艸資耳目之嘉玩供園林之幽討𨿽得托於孤根蓋巳違其所好譬猶髙潔之士隠遁之人蹈山林而長往友麋鹿而同羣付功名於脫屣等富貴於浮雲室𨿽邇而人則逺可得聞而不可見有泉石之枕潄無猿鶴之驚怨晦其迹而彌芳懷其道而愈顯子眞谷口徳公鹿門二子食薇於首陽四皓采芝於商山名與實兮兼茂心與迹兮俱閒播淸芬於今古亦何以異於幽蘭

日者賦【幷序】

世之術士托五行以售其說冒利貪進之徒爭往問焉予疾之作日者賦以見意其辭曰

李子旣抵沙陽有日者踵門而告之曰人所稟命不離五行更相更王相殺相生一僨一起代廢代興吾術以人之始生歳月日辰之支幹推步斟酌而知其貴賤壽夭於未萌百不失一粲然著明今子奮身寒微早防識擢徊翔省寺緩步臺閣載筆螭蚴方得所托朝遊於淸都鈞天帝居之所夕貶於閩粵磎山僻逺之郭翩若云鴻之鎩翮脫若霜林之隕籜捨彼寵榮甘此落寞豈人力之能致蓋亦命有所縛而已然而方泰而窮已否則通時有利鈍各系其逢昔退之於潮陽遇逆旅之毛翁期以秩位後悉符同今我欲語子以未來子豈有意於相從乎李子笑而應之曰子來前萬物林生盈乎載燾大化居中猶輪是蹈羽鱗毛介灌莽叢艸一气甄陶眾形醜好茫乎天運窈爾神造忽焉爲人賦情肖貌自少得壯自壯得老動靜作止飲啄夢覺或當時而榮華或失勢而枯槁有制之者幽深奧今子乃欲以生辰之支幹區區寸計而銖較摘抉杳微期以執效譬猶海以蠡測鐘以莛考𨿽或億中竈焉知夫天道且夫人之所同者歳月我之所獨者日辰四海之廣生齒之繁一日一辰之間其孕育者幾人或孿生而吉凶異或殊稟而禍福均謂宜盛而更衰謂方屈而還伸瞀亂厖雜顚倒紛綸汪洋漫千緒萬端參錯重出不可究陳稽之於古蓋所未聞肇自隋唐是爲貪位慕祿嗜進之本根吾方辟此何以語云昔者聖賢馳騖望道莫見墨突不黔孔席不暖或版築而弼傅或束縛而相管呂八十而始遇甘十三而已顯或奮身於奴僕或拔迹於畆畎或疏封而葅醢或徒步而鼎鉉禍福倚伏吉凶展轉消息盈虛晦明舒捲俄而可度天道亦淺且夫洛陽帝都多近臣南陽帝鄊多近親方𦇤褓而垂紫紱𨿽葭莩而擁朱輪冠蓋車馬爛其盈門蓋亦幸耳豈咸值乎貴神長平之戰士卒疊迹而阬覆甘露之事卿相駢頸而戮屠洗之寃不遺於噍類誅夷之慘連逮於三族或嬰黨錮之禍或罹羅織之獄亦云不幸豈盡臨於殺局幸與不幸似夫偶然偶然之中有數存焉斡流而遷或推而還震蕩回薄胡可勝言主張翕辟孰司其權命實制之必原於天未形有分且然無間何有夫歳月日辰之支幹是以君子樂天而知居易以俟不戚戚於貧賤不汲汲於富貴靜則安土而惇乎仁動則見險而止乎智不立巖墻以蹈危不爲軒冕而肆志一晦一顯與道宛轉一止一行與道翺翔或出或處惟道是與或語或黙惟道是適安時處順知其不可柰何故無入而不自得也且夫取捨在人可否在時時或未然彊進何爲寧出入若無心之云將炫燿若干陽之霓乎寧昻昻如野鶴將逐逐如家雞乎寧曵尾如塗中之將捐生如太廟之犧乎寧退而有考槃之樂將進而有履虎之危乎寧汨汨守抱甕之拙將俯仰隨桔橰之機乎寧執志以固守將逐物以轉移乎昔者屈原放三湘而卜居禹錫謫九年而何卜予𨿽不才自信甚篤守此拙愚忘彼寵祿達非我榮窮非我辱從吾所好何有吉凶之於禍福日者俯而慙仰而嘆不得所對逡巡而辭退

茘支賦【幷序】

張曲江嘗賦茘支美則美矣然未盡善也予來閩中始得食其生者因感而賦之其辭曰

伊天地之大美鐘火徳於炎方結茘支之嘉實稟純气於至陽含滋潤於雨露違嚴凝於雪霜碧葉素榮縹蒂丹房膚如龍鱗顆如裹囊絳綃爲殻白玉爲瓤液貯甘露核藏丁香醖難言之妙味吐自然之淸香此茘支之大略也全而觀之丸如丹鳯之方卯而未雛破而窺之瑩如老蚌之旣剖而見珠掇而出之粲如姣姬褪紅裳而露玉膚咀而嚼之防如瓊醴吸沆瀣而羞醍醐談辧莫及丹靑難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推髙矧夫剝棗浮來禽靑李張公大谷之梨梁侯烏椑之柿曽何足以比萬分之一二哉秋夏之交蒸暑歊然畏景馳至薰風入弦著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢甘芳於齒頰實元气於丹田宿酲可解沈屙可痊若夫色味與香變於三日曝之爲幹漬之以蜜泛鯨海之巨航入金張之要室譬如神藥致佳人之屍千金市駿馬之骨气格精神初不得其髣髴也昔者曲江嘗爲之賦寓意卒章惜其不遇殊不知艸木之性各安其土玩物防志亦所不取開元之末妃子最憐萬里驛致來自蜀川死百馬於山谷望一騎而嫣然茘支則遇而天下病焉爰有狷介之士負罪逺謫適丁其時偶得而食不煩傳送之勞以資口腹之適快平生之素願飽珍味而無斁正猶衛懿不可以好鶴而幽人得之適所以增其逸阮籍之徒得全於酒而羲和湎淫乃廢時而亂日且食茘支此非我力

蓮花賦【並序】

釋氏以蓮花諭性蓋以其植根淤泥而能不染髮生淸淨殊妙香色非他艸木之華可比故以爲諭宋之問歐陽永叔皆嘗賦之淸便富艷然未嘗及此予暇日訪羅疇老修撰見其園池蓮華盛開因感而爲賦極其美而卒歸之於正云其辭曰

偉哉造物之播气也天地絪緼陰陽蕩摩植物得之發爲奇葩葩之甚奇莫如蓮華擢修榦於波瀾結芳根於泥沙气馥芝蘭彩艷雲霞相艸木之芳菲孰色香之可加緑水如鏡紅裳影斜乍疑西子臨谿浣紗菡蓞初開朱顏半又如南威夜飲朝歌亭亭煙外凝立逶迆又如洛神羅襪淩波天風徐來妙響相磨又如湘妃瑟鼔云和嬌困無力揺揺纎柯又如戚姬楚舞婆娑風雨摧殘飄零紅多又如蔡女蕩舟抵訶爾乃藕埋玉骨花炫新妝綠荷倚蓋翠的連房修莖聳碧嫩蘂揺黃貯盈盈之眞色泛苒苒之天香斂若凝羞婉若含笑仰若吟風俯若窺沼波靜露寒風淸月曉動嬉戲之遊魚來翩翻之白鳥藹江湖之秋思增園亭之幽則有髙世之士味道之人悟色香之妙覺獲圓通於見聞深契無生不離根塵豈止玩其英華攬其芳芬而巳哉言觀其本生於淤泥言觀其末出於淸漪處污穢而不染體淸淨而不移至理圓成孰能知之西方之人彊名爲佛以玆取諭其誰曰不是以毗盧之坐千葉齊敷華藏之海十方咸出惟植根之得地爰開華而結實功用旣圓退藏於密返觀自性之蓮華又何資於造物

梁谿集卷一

欽定四庫全書

梁谿集卷二

宋李綱撰賦二

擬騷

秋色賦

續逺遊賦

迷樓賦

江上愁心賦

梅花賦

擬騷【並序】

昔屈原放逐作離騷經正潔耿介情見乎辭然而托物諭意未免有譎怪怨懟之言故識者謂體慢於三代而風雅於戰國乃雅頌之博徒而詞賦之英傑不其然歟予旣以愚觸罪久寓謫所因效其體攄思屬文以達區區之志取其正潔耿介之義去其譎怪怨懟之言庶幾不詭於聖人目之曰擬騷其辭曰

帝混元之苗裔兮歷漢唐而揚英散枝葉於天壤兮遭五季而遁族於甌閩皇祖隱徳而弗耀兮逮吾親而振名歲昭陽之淵獻兮閏夏甲申吾以降幼倥侗而顓防兮非岐嶷之夙成長遊學於四方兮爰觀光於國賓服詩禮之嚴訓兮傳忠孝之家聲攬百氏之所長兮味六經之純精常恐不徳以怨及朋友兮慕節義於古人豈富貴之足志兮冀斯文之可鳴帶長鋏而峩冠兮鏘佩玉而琚瓊紉蘭蓀之香潔兮服蕙茝之芳馨紛吾旣襲此眾美兮胡敢自謂之修能誤姓名之上達兮珥史筆於彤庭侍穆穆之淸光兮聞玉音之丁寧入則陪國論於靑瑣兮出則扈屬車之淸塵惟丘山之恩厚兮何涓埃之報輕悼姦邪之亂政兮汨正理而不明竊懷憤而鬱結兮每欲叩龍墀而力爭惟本朝之寛大兮非有鼎鑊斧鉞之刑何羣公之噤嘿兮咸捲舌而吞聲因積水之告災兮爰奏疏而上陳庶一言之悟主兮回天照之明明朝抗章而夕貶兮白日不諒予之精誠徒孤忠之耿耿兮任萍梗之飄零絕江淮而歷浙兮割深愛於親庭陟閩山之險阻兮予隻影之伶俜泛吾舟兮建溪弭吾節兮劍浦防計當兮委吏偸燕閒兮筦庫蓺蘭蕙兮九畹植松竹兮百畆餐秋菊兮落英飲木蘭兮墜露朝吾遊兮翰墨之林夕吾戲兮圖書之府道旣不可以行於今兮質聖賢於往古嘉溪山之秀絕兮聊逍遙以容與眺翠嶺兮泛淸流桂爲檝兮蘭爲舟有觴詠兮自適樂天命兮何憂悼屈原之沈汨兮悲賈誼之不修笑退之之戚嗟兮憫徳裕之窮愁惟君子之出處兮貴體道以周流自任以天下之重兮何一巳之爲謀用則行而捨則藏兮又何必殺身而怨尢惟蓋棺兮事始定聊康彊兮保天性歳寒不失其靑靑兮惟松栢之獨正信吾道以優遊兮始居易以俟命亂曰巳矣乎莫我知也浮雲蔽日兮虹蜺晝明霜露降此芳艸兮百鳥寂而無聲恐美人之遲暮兮歳遒盡而崢嶸側身西望而嘆息兮心鬱結而不平心鬱結兮何爲道旣不可以散兮斂而歸之惟靜惟正兮其殆庶幾吾方將與造物者爲人兮又安能蹠咸彭之所遺

秋色賦【並序】

潘嶽賦秋興劉禹錫歐陽永叔賦秋聲玉局賦秋陽予來閩中七八月之交霖雨乍晴始見秋色因援毫以賦之以秋色名篇其辭曰

宿雨初霽大火西流涼生暑退物華始秋李子與客登凝翠之閣遊泛碧之齋覽谿山之勝槪嗟艸木之變衰天髙气淸迥無纎埃月出夜涼孤光滿懷李子慨然顧謂客曰此古之所謂秋色也客曰願先生賦之李子曰唯唯少陰用事金王火囚天地始肅萬物以收故其見於气者寂寞憭慓泬寥蕭瑟薄寒中人愴怳淒惻托物賦象是爲秋色悲哉秋之爲色也漠兮無形肅兮無聲非赤非白非黃非靑爽气無朕潛來滿盈窅窅悠悠奪人目精爾乃桂影扶疎冰輪皎潔澹然如水皓然如雪風露淒涼星河明滅冷浸空庭蛩螿韻咽此秋色之在月也夜气旣除淸晴晝宣掃去氛祲靜無雲煙萬里凝碧穹隆虛圓蒼茫杳靄不可殫言此秋色之在天也蒲栁先衰梧桐早脫飄零委落色瘁香歇惟蘭菊之芬芳與松筠之茂密露冷風髙不攺其節此秋色之在艸木也水落石出境寂雲閒淸波如席逺峯如鬟煙林映帶浦嶼廻環優哉遊哉吾方自適於其間此秋色之在溪山也客曰美則美矣願先生少進之李子曰陰陽相摩日星爭騖孰主張是春與秋兮代序彼春之色一气藏兮下騰上降品物昌兮韶光駘蕩百卉芳兮譬猶美女耀新妝兮被服纎麗繡襦裳兮溫然可親象姬姜兮彼秋之色一气淸兮天地揫斂萬寶成兮風霜髙潔兆嚴凝兮譬猶烈女懷幽貞兮鈆華不禦體端誠兮肅然可敬有典刑兮春之色近乎令而秋之色近乎介是以君子惟秋是貴或感其聲或悲其气鋪張比興曲盡其態從而賦之於是乎在客曰美則美矣願先生少進之李子曰秋金气也天地之所以肅殺也其猶介冑之士凜然有不可犯之色者耶秋義气也天地之所以閉固也其猶節槪之士毅然有不可奪之色者耶秋日烈烈其朝廷之士骨骾之臣正色以率下者耶秋霜言言其忠義之士社稷之臣厲色以赴難者耶灑然蕭然猶山林髙蹈之士恬澹寂寞有無求之色也睟然儼然猶盛徳之士正容悟物有不可親疎之色也若夫廣大淸明不言而令行無爲而物成則若黼座當陽顒顒昻昻朝廷正而天下治刑政修而中國彊所謂天子穆穆而淒然似秋者其幾是歟客曰至矣盡矣不可以有加矣請辭而退

續逺遊賦【並序】

屈原作逺遊章句文采瓌麗於騷辭中最爲有理致者予方以金仙氏之書灑濯其心慨然思往見之作續逺遊賦以寓意焉其辭曰

悲塵寰之喧卑兮願逺遊以自適恍形止而心馳兮托夢魂而有得漠虛靜以無爲兮絕氛埃而奔逸登泰山以小天下兮望滄溟而笑河伯走蒼梧於南荒兮過崆峒於西極忽神馬而尻輿兮歷萬里而一息曽不足以慊吾之志兮將往遊於廣漠之國防萬期於須臾兮步八紘於咫尺觀天地之所以浮沈兮究日月之所以出入爰整吾禦兮駕言西之左王良而右伯樂兮服山子而驂盜驪陟閬苑於昆侖兮見王母於瑤池聽白雲黃竹之歌兮不勝其悲回車朅來兮巡海之涯聞海中之神山兮有方丈與蓬萊六鼇舉首以疊戴兮仙聖飛騰而往來泛陵波之巨航兮操五種以自隨風輒引舟而不可到兮怊惝怳而傷懷乘風禦气兮造夫天關抵營室歷閣道兮是爲紫微之垣執招揺步瑤光兮瞻太一肅鉤陳乎帝傍玉女投壺而笑兮雷電砉以騰奔虎豹守關而不可入兮𨿽欲自達而亡因悵吾將誰適從兮其惟西方之聖人嚴淸淨之佛土兮辟廣大之法門目淨修廣如靑蓮兮舌相廣長而無不聞以一音而演說兮普滋發於諸根寶樹森以行列兮天華散而繽紛菩薩聲聞環以圍繞兮天龍八部儼以威神倐一念而往詣兮稽首禮足而欽承俾化人以導予兮遊華藏於無垠從一佛國至一佛國兮若河沙與微塵咸廣博而嚴淨兮羌難得而備云回視五濁惡世之眾生兮若一器之聚蚊怳驚悟而永嘆兮何所夢之明明覽六合而遊十方兮曽弗離乎一身惟玆方寸兮廓然無際含容大千兮山河大地用之以小兮始有分齊如以大海納於蹄涔兮如以毒藥置於寶器捨無價之寶珠兮競錐刀之末利棄瀛渤之全潮兮認浮漚之微體蠻觸國於蝸角兮時相與戰而流血千里南柯夢於蟻穴兮黃粱未熟而榮華一世彼區區之利害兮亦與此而何異惟返觀而照寂兮廓靈府於無外泯六鑿於天遊兮其孰能以芥蔕由發心以證道兮可一超而已至吾方從事於斯兮等浮生於一戲

迷樓賦【並序】

煬帝作迷樓於江都鐘鼓嬪嬙不移而具迄今舊址存焉因讀杜牧之阿房宮賦感其事作賦以弔之其辭曰

隋室方隆削平萬國侈心一開弗安厥宅鑿爲汴渠導河之流曲折千里放於淮陬鳯蓋霓旌錦帆龍舟決意東幸江都是遊窮奢肆欲乃建迷樓維樓之制眾巧所聚淩煙摘星飛雲宿霧玉柱金楹千門萬戶復道連綿洞房回互翠華戾止杳不知其何所於是選夫燕趙之女吳越之姬明眸皓齒丰頰秀眉娥媌曼睩窈窕融怡被阿錫曵齊紈粉白黛綠鳴佩鏘環者充牣乎其間列筍簴羅鐘鼓吐淸歌呈妙舞以樂之桃李妍芳耀新妝也蕙蘭芬馥泛天香也云舒霞捲繡袿裳也燕語鶯啼舌笙簧也振木飛塵歌聲揚也回風流雪舞袖翔也雷霆間作金奏鏘也日日薦玉食旦旦獻玉衣隨意所往恩幸則移晝夜寒暑髙下東西漠然不分茫然不知矧羣臣之賢否庶政之是非生民之利病天下之安危盜賊斥乎寰宇鋒鏑及乎宮闈身死人手𨿽悔可追嗚呼噫嘻方其虜陳後主戮張麗華誅三佞人以謝天下一何壯也及其師防遼東禍肇感荒淫不返卒以弒殞又何憊也蕪城之側故址猶存狐兔之所窟穴鼪鼯之所吟呻霜露梗莽風淒日曛過而覽者莫不躊躇而悲辛與夫瓊室防夏鹿臺亡商吳之姑蘇秦之阿房足以致亂於當年而垂戒於萬世者蓋同出於一轍也我作斯賦以弔千古之非而爲後來者說也

江上愁心賦

我歸自南兮涉千里之長江蘭舟桂檝兮泛煙水之湯湯波平風軟兮若枕席之徜徉忽長飈之暴作兮巨浪駭以騰驤聲殷殷以雷動兮濤以云翔天地馺以回薄兮峯巒岌以低昻舟人惴栗而不敢進兮依浦漵而深藏紛雨雪之交集兮知極陰之變陽俄雲霧之廓淸兮升杲日於東方望列岫之參差兮辧逺樹之微茫橫中流而弔古兮慿此江以爲阻不修徳而恃險兮咸奔亡而系虜彼六朝之三百年兮竟江山之誰主歷隋唐而混一兮迄五季而割據惟眞人之龍翔兮削僭亂而奠區宇漠然但見山髙而水淸兮垂二百年不復識旗幟而聞金鼓巨盜乘間以竊發兮意欲窺東南而負固煩王師之出徵兮戈甲照於江渚舉太山以壓卵兮何孤雛與腐鼠顧生靈之不幸兮一時困於豺虎吾家亦避寇而逺適兮方旅泊於異土念親年之已髙兮嗟防稚之誰撫幸歸程之不逺兮悵風濤之齟齬方弔往而傷今兮獨抑鬱其誰語惟江上之愁心兮結長悲於萬古

梅花賦【並序】

皮日休稱宋廣平之爲人疑其鐵心石腸及觀所著梅花賦淸便富艷得南朝徐庾體然廣平之賦今闕不傳予謂梅花非特占百卉之先其標格淸髙殆非餘花所及辭語形容尢難爲工因極思以爲之賦補廣平之闕云其辭曰

固陰沍寒艸木凍枯惟玆梅之異品得和气而早蘇爾乃結根蟠據擢幹橫斜發靑枝於宿枿未緑葉而先葩素英剪玉輕蘂捶金絳蠟爲蕚紫檀爲心藟方苞而露重梢半裊而云深淩霜霰於殘臘帶煙雨於疎林漏江南之春信折贈逺於知音此梅花之大略也若夫含芳雪徑擢秀煙邨亞竹籬而絢彩映柴扉而斷魂暗香浮動𨿽逺猶聞正如梅仙隠居吳門丰肌瑩白嬌額塗黃俯淸谿而弄影耿寒月而飄香嬌困無力嫣然欲狂又如梅妃臨鏡嚴妝吸風飲露綽約嬋娟肌膚冰雪秀色可憐姑射神人禦气登仙絳襦素裳步揺之冠璀璨的皪光彩爗然瑤臺玉姬謫墮人間半開半合非黙非言溫伯雪子目擊道存或俯或仰匪笑匪怒東郭順子正容物悟惟標格之獨髙故眾美之咸具下視羣芳不足比數桃李遜嫮梨杏推妍玫瑰包羞芍藥厚顏相彼百花孰敢爭先鶯語方蟄蜂蝶未喧獨步早春自全其天至於功用已周斂華就質落英飄零結成靑實鐘曲直之眞味得東方之正色傅說資之以和羮曹公望之以止渇用其材可以爲棟梁采爲藥可以蠲煩熱又非眾果之所能髣髴也爰有幽人卜居梁谿蓺松菊於三徑樹蘭蕙之百畦丹桂團團綠竹猗猗植玆梅於其間庶歳寒之相依嗅花嚼實侑此一巵頹然而醉不知天地之髙卑豈特泉石膏肓煙霞痼疾殆所謂未能忘情如艸木聊托物以娯嬉者乎

梁谿集卷二

欽定四庫全書

梁谿集卷三

宋李綱撰賦三

後乳泉賦

南徵賦

椰子酒賦

藥杵臼後賦

茘支後賦

榕木賦

後乳泉賦【並序】

玉局翁作乳泉賦妙語雄辯不可跂及然理有未安者梁谿翁作後賦以訂之其辭曰

客謂李子曰蘇子之賦乳泉也其言曰爲气者水之生而有形者水之死也死者咸而生者甘甘者能往能來而咸者一出而不復反也其果是也耶其果非也耶李子曰蘇子騁其辯說之雄詞語之工而有是言也揆之以理蓋似是而實不然也客曰願先生賦之李子曰唯唯盈天地之間爲萬物五行最鉅而水其先也散而爲气者水之化聚而有形者水之體也其源必甘者水之本其委必咸者水之末也凝爲霜雪噓爲雲霧結爲霰雹融爲雨露凡水之气升於天者玆非其化耶發爲井泉滙爲沼沚流爲川瀆鐘爲湖海凡水之形比於地者玆非其體耶江河淮濟井谷之泉凡水之源未嘗不甘者玆非其本耶滄溟之波斥鹵之地凡水之委未嘗不咸者玆非其末耶箕子之陳洪範論水之性水曰潤下自其體言之也論水之味潤下作鹹自其末言之也因體兆化則形可以變而爲气故水之升則爲云而云之降則爲雨是气形之初無二理也由末歸本則咸可以復而爲甘故海洲之泉必甘而海雲之雨不咸是甘鹹之初無二味也請觀諸身水之在人爲血血有形也流於榮觀則爲气血至鹹也發於湩乳則爲甘至於涕唾涎沫亦然漱而鏈之气灌五臟甘而不咸由是言之蘇子以有形爲水之死而以咸爲死之味一出而不復反也豈不過歟夫木無味也其末爲實味斯酸矣火無味也其末爲焦味斯苦矣土無味也末爲稼穡味斯甘矣物成然後有味而末者其所以成也五行之理莫不皆然何獨於水而疑之也客曰咸者水之末而非其死則吾旣得聞命矣敢問泉源若一而味有獨甘者何哉李子曰五行相生以金生水物得所生其出乃美故甚甘之泉洞穴之下必有金錫以養之腐敗之井欲變其味必資金錫以鎭之物理之自然也我卜我居梁谿之濱陸子之泉天下所珍甘若牛乳錫山是鄰烹茶則芳釀酒則醇可以佚老可以娯賓挈榼操杯酌冷嘗新繞齒頰之淸甘滌肺腹之埃塵析酲愈病益壽延年爰撫松而嘯月遂拂石而眠云優哉遊哉飲水曲肱而枕之可以養愚拙而全吾眞

仲輔賦西郊見寄次韻作南徵賦報之

承嘉惠以南徵兮動去國之離愁逺故園而回首兮驚歳華之再秋覽廬阜之環秀兮俯大江之東流登黃鶴而遐曯兮發孤照之寸眸吞云夢於胸中兮懷浙河於醉裏悵離羣而索居兮寄相思於一水佩蘭芷之芬芳兮狎樵漁於汝爾終系羈而未釋兮類蹩者之念起荷天恩之寛大兮猶坐靡於廩食馳精爽於淮濆兮飛夢魂於漠北悵曷日而歸休兮遂東山之釣弋老苒苒而將至兮豈佳時之再得嘗承教於君子兮竊希風於古人慨撫捲而擊節兮如意气之相親每終篇而自喜兮覺詩成之有神惟深藏而密寄兮懼夫妬者之瞠顧戎馬之崩騰兮方四郊之多事臨洞庭而傷懷兮望九疑而增思亂湘流而適澧兮靈均豈其前身續離騷而賦逺遊兮願承芳於後塵與日月而爭光兮庶此道之彌新

椰子酒賦

伊南方之碩果稟炎輝之正气實石致而睟文膚脂凝而膩理厥中枵然自含天醴釀陰陽之絪緼蓄雨露之淸泚不假麯蘗作成芳美流糟粕之精英雜羔防之乳髓何煩九醖宛同五齊資達人之嗽吮有君子之多防穆生對而欣然杜康嘗而愕爾謝涼州之蒲萄笑淵明之秫米气盎盎而春和色溫溫而玉粹當炎荒之九秋寄美人於千里不費缾罍以介壽祉破紫殻之堅圓剖冰肌之柔脆酌彼窪樽薦玆妙味吸沆瀣而咀瓊瑤可忘懷而一醉

藥杵臼後賦【並序】

客有賦藥杵臼以示梁谿翁者翁方餌藥扶衰朝夕從事於其間欣然喜之拾遺意作後賦其辭曰

梁谿先生年甫始衰憂患之所薰蒸病疾之所摧頽蒼顏華發百念已灰乃從方士之流考神農之書擷艸木之精英采金石之神奇究心服餌以自扶持爰命小童置杵臼於齋房防室之隈方牀曲幾之側搗和眾劑服之無斁俄而聲出於兩者之間合散作止自相撞擊其始也投杵於中如谷之舂其聲東瓏其卒也揺杵於傍如翼之翔其聲登當倐方鳴而乍輟歘已息而還鏘韻和夢枕響落塵梁先生大歡樂之顧謂客曰此吾之無盡樂也客曰願先生賦之先生曰唯唯厥初生民百谷是播斷木掘地取諸小過鑄金象物藥石是資上動下止斯焉取斯如鼎多趾如壺闕耳匪貫之鉉載中之矢兩金相薄鏘然有聲蕩心駭耳鐵中錚錚作非柷敔設非筍簴疾徐應節疎數合度異鐘磬之四懸謝鼔吹之兩部含太和之宮徵信難言而有數蜺投霞舉爵躍鯢旋指無私於上下聲不系於中邊得之心而應於手殆有合於天然吾方靜考幽經博極仙方鏈九轉之靈丹搗千粒之霜借蟾兔於月窟屏雞犬於芝房戒喧言而黙黙發妙響之瑯瑯耳根靈圓心地淸涼資一物而兩得殆將乘泠風籋浮雲而翺翔者耶

茘支後賦【並序】

宣和已亥嵗余謫官沙陽次年夏始食茘支嘗爲之賦後十二年歲在辛亥寓居長樂於今又四夏矣備甞佳品究見茘支本末作後賦以訂之其辭曰

客謂梁谿病叟曰玉局翁以茘支比江瑤柱與河豚豈其然乎病叟曰否擬人必於其倫惟物亦爾彼河豚與瑤柱在海物而推美厥臭惟腥厥狀惟詭借姜桂之餘滋薦樽罍之芳防快一嚼而稱珍非鼎爼之正味何足以得茘支之髣髴也惟此茘支產於炎方綠樹團圑丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳囊煥彩外耀皓質內光其品則有陳紫方紅江綠宋香細若雞舌赩如硫黃虎皮斕斑龍牙銳長蚶殻匾仄玳瑁文章皺玉丰膚星毬照江千類萬族不可殫詳夫豈瑤柱河豚之所能比方也客曰然則何物可以擬之病叟曰建溪臘茗仙艸之英采掇以時制作惟精蒼璧忽破素塵乍驚甌泛霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黃嫣然國色郁乎天香艷玉欄之流霞列錦幄之明釭價重千金冠乎椒房此亦天下之至色也相彼二物標格髙奇名𨿽一槪種有多岐絜長度美可並茘支永叔君謨序而譜之如三國之鼎峙各擅據於一陲角力爭勝未可以決其雄雌也客曰臘茗牡丹則吾旣得聞命矣敢問百果之中孰與爲比魏帝方之蒲萄唐人推於緑李亦有謂乎病叟曰茘支之生厥土惟三西則巴蜀連亙嶠南肉薄漿多酸而不甘與閩粵之所產殆不可同日而談也漢貢南海唐驛西川皆茘支之下駟乃並騖於中原當時所見得其麤焉宜乎品藻之失而議論之偏試使閩粵者進則二果慙恧將遜美以推先而況其凡乎若夫洞庭之柑瓤凝玉雪淸香潠手累日不歇苕霅之芡實侔珠璣咀嚼不倦玉池生肥思其次焉亦皆茘支之亞匹也然柑可食而不可多芡療饑而不療渴惟食多之益辦與饑渴之兼解微茘支吾誰與歸方將休影息迹遺物離人倒冠落佩買山灌園植千種之陸離擇萬顆之勻圓上滋絳宮下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退

榕木賦【幷序】

閩廣之間多榕木其材大而無用然枝葉扶疎芘防數畆淸陰人實賴之故得不爲斧斤之所翦伐蓋所謂無用之用也感而爲之賦其辭曰

南有巨木其名曰榕下蟠據於厚地上蕩摩於髙穹雨露之所潤雷霆之所震聳日月之所照燭乾坤之所含容與眾木均夫何賦形稟气之獨不同也爾其擢榦敷條輪囷離奇結根植本拳曲擁腫口鼻百圍之竅穴龍蛇千尺而飛動仰視俯察何規矩繩墨之不中也髙明之麗非棟梁之資斵削之工非爼豆之奉以爲舟檝則速沈以爲棺槨則速腐以爲門戶則液以爲楹柱則蠧薪之弗焰無爨鼎之功燎之弗明無爝火之用蓋枵然之散木徒萬牛之嗟重宜匠石之不顧同櫟社而見夢然而修枝翼布密葉云濃芘結駟之千乘象靑蓋之童童夏日方永畏景馳空垂一方之美防來萬里之淸風靚如帷幄肅如房櫳爲行人之所依歸咸休影乎其中故能不夭斧斤棓擊是免𨿽不材而無用乃用大而效顯異文木之必折類甘棠之勿翦立乎無何有之鄕配靈椿而獨逺不然則雁以不鳴而烹漆以有用而割犀象以齒角而斃樗櫟以惡木而伐處夫材與不材之間殆未易議其優劣也

梁谿集卷三

欽定四庫全書

梁谿集卷四

宋李綱撰賦四

乘桴浮於海賦

濁醪有妙理賦

三黜賦

折檻旌直臣賦

有文事必有武備賦

乘桴浮於海賦【鳳也有時乘桴浮海】

鳯鳥不至島夷是圖顧卒老於環轍遂決意而乘桴悼道不行已焉哉吾往矣好勇而義從我者其由乎蓋以道大不容材髙難送歷聘而無所鉤說立言而徒焉折衷長沮問而知津接輿過而歌鳯用於鄒魯猶舟車易地而行窮於商周踐芻狗已陳之夢曷若脫此世网適乎海涯進退去就之在我損益盈虛之有時淩重溟之浩蕩閱萬象之瓌奇廓爾無垠乍心凝而形釋泛然不系乃神動而天隨挹不可窮遊無何有晝所適兮憑萬里之長風夜何方兮瞻七星之維斗井蛙聞風而跱坎所以震驚河伯順流而望洋宜其知醜豈不以𨿽險利涉惟虛可乘樂天命而無適非土仗忠信而其安如陵六合軒呈知乾坤之髙厚八紘開露觀日月之沈升實由停蓄無私含容善下無涯涘𨿽七旱而何傷來有淵源沛百川而皆防夫子遊焉吾道窮也蓋抱徳以行藏豈畱情於用捨去聖旣逺余風未休魯連感時而髙蹈管寧避世而長浮風浪喧豗未若讒波之險魚龍出沒尙寛冦盜之憂爰有羇臣逺投瘴海短髮白而早衰寸心丹而不攺荷三朝之眷知𨿽萬死而何悔仰聖哲之風流庻玆誠之有在

濁醪有妙理賦【神聖功用無捷於酒】

次東坡韻

盡棄糟粕獨畱精醇導性理以通妙知麯糵之有神融方寸於混茫處心合道齊天地於毫末遇境皆眞厥初生民時維司命天有星以垂象周建官而設正泉香器潔旣曲盡於人爲气烈味甘乃資陶於天性蓋百禮之所須寧五漿之可並荒耽失職當戒羲和之湎淫溫克自將宜法文武之齊聖良辰美景明月淸風沸新篘之蟻白滴小槽之珠紅味流霞而細酌掃浮雲之一空醇徳可嘉頌觚瓢於劉子醉鄕不逺記風土於無功恍爾神遊窈然心縱天光泰定而遺萬物根塵解脫而忘六用借之飲藥能資疾疢之痊或使墜車豈覺死生之重嗟夫此異隨珠寒可當襦此異和璧饑可代餔療饑寒以飽暖化憂忿爲懽娯信麯生之風味豈侍坐之可無霞散冰肌謝仙人之石髓紅潮玉頰殊北苑之云腴又曷貴盜醉甕下見鄙州閭得飲墦間歸驕妻妾三升起待詔之戀千首矜翰林之捷分田種秫未訝淵明之迂看劍引杯更覺少陵之俠治則醒而亂則醉其智足稱飲愈多而貌愈恭其賢可接是知察行觀徳莫酒之如自昔達者必取之歟飲而粹者元魯山之徳也飲而拙者陽道州之政歟袒裼相從笑竹林之七逸供帳出餞賢都門之二疏故我取足於心得全於酒內以此而怡弟昆外以此而燕賓友𨿽一杯與一石同酣適之功又何必吸百川以長鯨之口

三黜賦【直道事人宜乎三黜】

賢若下惠官爲士師以直道而從事乃屢黜之爲宜忘已爲人何爵祿之足惜捨生取義豈威武之能移法古守官屈身徇道位𨿽卑而道何所辱義或失則位焉敢保寧屍祿以素餐將啜菽以忘老君違必諫𨿽犯顏而何傷天聽孔昭恐獲罪之難禱何則忠以得罪分焉所甘以所守之惟一故遭黜而至三用則行而捨則藏顧有進則有退仰不愧而俯不怍夫何懼而何慙枉道事人奚必去父母之國直心行道焉往無譖愬之談惟君與臣代天理事各盡其職非相爲賜諫行言聽固同享於安榮道廢身藏亦何心於怨懟惟知則止之節乃盡事君之義相彼君子異乎小夫以容悅得君爲至計以緘黙固位爲良圖蓋亦陋矣何足算乎老栢千年凡幾經於凝沍精金百鏈乃可試於洪鑪惟此展禽雅安降逸𨿽不辭於小官亦弗免於三黜蓋以和制行者所以與人爲徒以直事人者所以本天之質類夫子文之稱忠喜怒不形於仕已有若孟軻之不動榮辱豈存乎得失矧乃作士利用刑人上下其手而楚國以獘輕重其心而漢法以淪徐有功之任司刑守法而代人以死張釋之之爲廷尉讞獄而舉世推仁蓋聞風而有立𨿽愈久而彌新爰有畸人號爲拙直荷三朝之眷遇辜負明恩𨿽九謫而終歸敢忘大徳惟內省不疚於聖言顧用捨豈系於人力味前哲之遺風每撫篇而太息

折檻旌直臣賦【修述折檻深旌直臣】

士有敢諫君當體仁爰修飾於折檻以表旌於直臣收電回霜已寛斧鉞之戮葺隳因闕更瞻軒陛之新惟漢朱云希風汲黯偶賜楓宸之對因致龍鱗之犯指陳姦佞願借尙方之刀退就誅夷遂折便朝之檻辱師傅之貴𨿽曰敢言乾雷霆之威自應可斬而天子能恕將軍敢爭因免冠而致悟乃飾檻以爲旌寛以納忠豈獨垂萬世之訓闕而當寧更以致三墀之榮易令名以愧賢詎能比迹藏斷罟以志諗庶可同聲原此狂生素稱義烈雅有意於漢室故屢陳於主闕命駕徑去不爲薛宣而少畱趣和藥來更助蕭公之引決惟直情而徑行故太剛而必折成帝淵黙臨朝靚深謂陳善閉邪者小臣之難事而尊賢從義者大君之用心難甘切直之言𨿽加譴怒終懋矜容之徳曲示承欽然而所求者名不務其實文𨿽足觀質焉可述寵昭儀而絕皇嗣大斁天倫恩元舅而殺王章遂傾帝室𨿽存折檻足爲後世之規實廢嘉言詎救當時之失豈不以簒漢室者必王氏佞王氏者惟張侯以師臣而取信乃保身而自謀隄防禍機實爲國之至要拔去姦本期厥徳之允修能充葺檻之心何施不可深味借刀之防豈謂無由凡曰司聰皆有言職欲致國家之治必盡箴規之益魏公獻疏乃切論而危言賈生上書亦流涕而太息遇文帝太宗之君必能褒崇於正直

有文事必有武備賦【文事武備全才必兼】

刑作教弼文資武全惟兩器之兼用乃一道之當然欲柔順之可行必須剛克致徳禮之不易允賴威權原夫夾谷之盟眞儒相事謂敵國素稱於多詐而上策莫如於自治兩君爲好𨿽事多獻酬交錯之文具官以從必武有豫備不虞之志豈不以文待燮友武懲姦回惟無忘於經略乃克致於懷來勇不懼而仁不憂固並推於達徳文足昭而武足畏蓋有俟於全才徳以服人義存禦侮有所濟者以威之克愛無能達者以仁而不武雅歌吉甫宜爲憲於萬邦頌美僖公能昭格於烈祖下焉爲臣上焉爲君不能全文武之道何以致久大之勲冠履圓方載施佩玦之斷黼黻辯義式彰火藻之文有國有家惟仁惟義𨿽誕敷於文徳宜克修於武備所以六卿率屬出分鄕遂之兵三時務農隙講搜狩之利蓋以治安之本在於文武之兼其相濟若火之於水其相待若梅之與鹽勸賞畏刑以陽舒而陰慘揆教奮衛遂西被而東漸大哉武之於文𨿽二而一藏於無用之用蓋以不必而必方今外患侵而中國微安得文武全才以股肱於帝室

梁谿集卷四

欽定四庫全書

梁谿集卷五

宋李綱撰古律詩一【宣和已亥已前四首已後作六十九首】

士特下第之衡湘

子房

讀楚元王傳

謁告迎奉聞親闈有醴泉之除作詩寄二弟奉酬胡俊明見寄

用前韻畱別諸弟同叔易季言遊虎丘寺邂逅何得之

吳江五首

阻風遊寧境寺

松江第四橋

操舟

雜興四首

韓賈

田家四首

嘉禾道中遇夏侯子陽臨平見山二首

小雨

將次錢塘

靈隱宮

望潮

自哂

北望

張南仲置酒心淵堂值雨

長至

渡浙江

桐江行贈江致一

覺度寺

嚴陵灘下作二首

蘭陵訪吳聖與不遇

陸行

水磑

戲爲吳語

絕句

次退之藍闗韻

三衢道中

雜興三首

戲成絕句三首

偶題

玉山道中五首

望峯

述懷

短歌

遣興三首

江南六詠

宿禪月堂

巖石村店有石泉梅橘幽雅可愛

送士特兄下第之衡湘

都城三月春暮時通津兩岸楊花飛送君結束適南楚使我嘆息生長悲男兒功名致須早夫子聲譽久已馳文章黼黻𨿽自許時運齟齬將安施霜蹄蹔蹶未爲失云翮髙舉終非遲人生且求適意處天命防有不否期瀟湘千里煙浪浮家早逐秋鴻歸娥英事實素難考來時爲讀黃陵碑

子房

漢楚存亡談笑中子房初不有其功閉門辟穀思輕舉肯嘆淮陰犬與弓

讀楚元王傳

設醴當年爲穆生偶忘防禮便辭榮固知申白無先見衣赭髠鉗始自驚

謁告迎奉聞親闈有醴泉之除不勝慶抃作詩寄叔易季言二弟

薄宦便甘防兩載官南徐江山富佳致足以爲親娯昆弟盡在傍承顏懽有餘寜知驛書召結束趨徵途旅食寓京華夢想懷庭除宸恩賜淸燕天語聞都兪蘭省幸備員匪才慙冒居思親動歸興謁告之東吳曉出通津門輕舠泛汴渠鶯花巳爛熳楡栁正扶防去去指苕霅行行逺神都中途聞吉語動色觀除書天子隆孝治朝廷優老儒犬馬志欲養獲此伸區區丘山恩施重螻蟻輕捐軀寓書東飛鴻早早達吾廬季也在親側援琴方舞雩聆音想慰懌具駕無踟躕防言亦近止期以薫風初

奉酬胡俊明博士見寄

載筆螭坳侍九天謫來山澤作臞仙鳴岡敢並喈喈鳯感气聊同嘒嘒蟬引義每慙爰叔直著鞭常恐祖生先庭闈一去三千里自嘆飄零曷日還

用前韻畱別諸弟

久陪鴛鷺日朝天卻愛江湖作散仙但有園林種松菊便勝冠冕著貂蟬棣華春早相輝映鴈序風髙自後先蹔此睽離休悵望爲荒三徑徯予還

同叔易季言逰虎丘寺邂逅何得之

理櫂適閩粵虎丘聊艤航霜林正揺落翠栢森成行入門躡磴道喬木間疏篁秦帝試劍石破分路傍生公雨花臺說法今不亡蒼蘚衣峭壁枯荷響廻塘遂逰劍池上毛髮森以張沈沈下無底疑有虯龍藏鐫削露天巧胚胎勞混茫淸奇儼圗畫祕怪叵測量薜茘疊秀色枇杷吐幽香行行造梵宇金碧相熒煌危脊聳古殿長腰曼修廊憑虛架云閣鑿險通禪房開軒俯吳防蜂窠繚池隍風煙寄逺目心逐徵鴻翔列岫靄遙碧平湖湛孤光追尋殊未倦防杖登崇岡幽獨詩句苦闔廬丘冢荒五聖瞻象設羽泉酌甘芳西庵何閴寂修竹自蒼蒼脫履足生繭解衣汗如漿卻攜二三子置酒白雲堂念舊巳淒惻感時增慨慷況我方逺涉狷介懷剛腸一杯且相屬世事都茫茫冠冕志巳冷山林興偏長逝將脫羈束超然傲羲皇斯逰信淸絕去去何時忘

吳江五首

重過松江憶舊遊依然風景照行舟危橋跨水虹垂影髙閣憑虛蜃吐樓衡煙歸釣艇輕輕防浪舞沙鷗暮天橫笛江村起激烈能令逐客愁

木落水寒天气淸江湖合處一橋橫波濤萬頃琉璃滑欄檻千尋防蝀明茶竈筆牀隨陸子蒓羮鱸鱠憶張生他時若我歸來後定向江頭事釣耕

返照澄波徹底明江邊弭櫂若爲情風煙漠漠無今古舟檝紛紛盡利名潮落片防歸浦嶼云寒一鴈過江城孤臣放逐三千里此去龍津尙幾程

系防江頭日腳沈鱸肥酒羙只孤斟長橋千步風濤穩橫笛一聲煙水深契濶離親寜素願迂愚報國祗丹心逺遊自是男兒事更把離騷細細尋

鱸鄕宜曠望煙靄起層陰謳軋艣聲急蒼茫江色深歸潮寒入浦宿鳥暝投林誰識登臨意愁來遽不禁

過吳江阻風遊寜境寺

扁舟渡松江慘淡天色惡勝遊得禪房曠望倚虛閣軒楹俯巨浸雲水互參錯長風駕驚浪飛雪相噴薄未應神龍怒端有蛟鼉作片防天際來飄忽如隕籜波濤浩無涯撐突殊不愕柰何操我舟惴栗纜添索蜚廉也世情逐客正落寞深夜始歸眠蓬牕聽鳴鐸

松江第四橋【舟人云橋下有老蛟】

松江第四橋風雨不可過下有百尺蛟蜿蜒枕橋臥窟宅據要津口腹長饑餓毎憑波濤勢能作舟檝禍安得佽飛手坐使神姦破往來水無虞時鼓淸江柂

操舟

吳兒便操舟衣服皆楚制出沒波濤中端如履平地江湖千里鼔柂等遊戲臨深詎保身涉險惟射利天風難與期飄驟出非意傾覆瞬息間永爲魚鼈餌願言戒畏塗巧手不可恃

雜興四首

邑犬驚行客林烏啼曉霜山村云冉冉澤國水茫茫移櫂輕舟穩鉤簾野興長誰知因謫宦得到雲水鄕肅肅歳華暮霏霏煙靄深輕冰依淺渚寒日映防林故邑懷親日扁舟去國心凝眸無限景愁絕不成吟片帆隨鳥翼離恨滿江鄕風細云衣薄日斜波影光牧童寒哨笛漁艇靜鳴榔景物正淸絕桑楡還夕陽暮天來逺色行容尙貪行櫂急浪花碎月髙云縷輕巢烏棲更起漁火暗還明獨寢不成夢夜寒聞鴈聲

韓賈

退之守潮陽戚嗟見章表賈生傅長沙自廣托鵩鳥拘達言𨿽殊均爲未能了今我謫龍津筦庫素所曉粗令職事辦便覺溪山好燕坐一室間妄念悉除掃豈復計窮通端亦防壽夭回觀古人心頗嘆二子小

田家四首

江村煙水逺茅屋兩三家斷岸垂衰栁防篁隱細沙田疇賸秔稻网罟足魚蝦不識宦逰味見人還嘆嗟圃事方畢稻粱成巳勤兒童自逐逐雞犬亦欣欣啼鳥霜林暮臥牛煙艸昏田夫樂歳稔鬥酒共醺醺柴門臨小浦竹徑繞幽荘雨剪葵韮滑夜舂秔稻香年丰飽妻子日夕下牛羊誰識田家樂拂衣歸興長誰謂田家苦田家樂甚眞雞豚燕同社簫鼓祭瘟神髙廩方有歲西疇行復春但令租賦足終老得相親

嘉禾道中遇夏侯子陽

京華契闊已再冬扁舟野岸欣相逢天寒水逺飛霜風談笑坐覺廻春容年逾七十兩頰紅眞气上溯泥丸宮剖符南海窺祝融欲求丹砂訪葛洪問予執筆侍九重胡爲謫墮溪山中迂愚久合親耕農君恩未報徒忡忡飄零孤迹隨斷蓬他日相憶看云鴻

初到臨平見山二首

我見靑山若故人峯巒照眼自相親只應今日愛山意便是他時傲世因防綴白雲春縹縈廻緑水晚奫淪君恩若許歸田裏定卜山間老此身

孤舟兩山間終日鉤簾只看山落日半銜霞未散防林逺暝烏初還淒涼離恨誰能寄浩蕩詩愁自莫刪賴有靑山可人意與君相對且開顏

小雨

小雨晚初急暝云深不收霏霏暗煙樹索索響篷舟山色增逺翠漁蓑生暮愁淒涼蘇季子寒覓敝貂裘

將次錢塘

歲晚飄零日舟行杳靄間江鄕多霧雨風物近湖山獨鶴徊翔久飛雲自在閒逺逰殊未巳蕭颯鬢毛斑

靈隱宮

我昔曽逰飛來峯白猿晝掛峯上松曄然靈光如彩虹鐘磬自響金仙宮宦逰漂泊西復東𨿽欲再到無由從帝居鈞天陋瀛蓬螭坳載筆侍重瞳逆鱗聊試摩神龍謫墮劍浦山重重徵鞍來此尋舊蹤恍如夢落煙霞中朱樓寶殿飛玲瓏寒泉幽石欣相逢門前池館虛含風一洗塵慮淸心胸明朝南去隨徵鴻惆悵勝逰回首空

望潮

樟亭一望浙江潮震地淩空气象驕十萬軍聲來海嶠三千銀界混煙霄素車白馬縱橫騖翔鷺飛鷗散漫飄好是波平風穩後一防千里不崇朝

自哂

自哂何爲者南逰亦偶然未登離垢地端有散花天遇境聊爲戲安心不離禪幽懷誰與共深炷一鑪煙

張南仲置酒心淵堂值雨

自別西湖日置懷卻因謫宦得重來云深不見孤山寺風急難乘揺碧齋未放幽情窮水石且將離恨泥樽罍勝遊須徧山南北何日晴天爲一開

北望

迢迢休北望汨汨正南遷出處豈無意阨窮那問天銷愁憑酒醆遣興賴詩篇詩酒吾家事從今號謫仙

長至

黃鐘之宮萌一陽萬彚滋發猶潛藏書云詎復別祥異揆景漸可知舒長閉闗不行著易象客子倦遊悲故鄕周南太史長太息禋祀無因陪祼將

渡浙江

理櫂適桐江隨潮過魚浦山寒雪猶積江迥月初吐禦气淩煙霄乘槎渡星渚空蒙老龍吟髣髴翠蛟舞境淸人自愁夜靜气尢古獨坐不成眠霜晴聽津皷

桐江行贈江致一少府

放浪江湖乃吾樂羈束軒冕非所榮謫官去爲劍浦吏鼓柂遂作桐江行艤舟浙岸候潮至百越防茫煙水外波橫天際海倒流噴雪驚雷聲震地須臾風軟潮巳平片防去逐飛鴻輕櫂謳四起日西落暮天杳杳惟參橫江山蒼蒼負殘雪江水茫茫浸寒月誰云逐客苦淒涼今我斯遊最奇絕淸晨弭櫂桐君廬溪光山色世所無故人見我一笑粲殺雞爲黍聊相娯嗟予仕宦等遊戲斷梗飄蓬本無蔕但令景物供吟哦出處窮通何足計此行幽討殊未防滿目疊疊皆雲山鷺飛魚躍石齒齒今夜且宿嚴陵灘

覺度寺

夕發富春渚朝次桐君廬桐君采藥地今作僧家居石磴上窈窕林芿下扶防山根二江合淸波見遊魚霜晴響鐘磬日落歸樵漁客從何方來弭櫂聊踟躕淸景難久駐悵然還問途

嚴陵灘下作二首

世祖龍飛萬國朝故人依舊隱蓬蒿羊裘肯換貂冠貴釣石終齊鳯闕髙共宿客星親帝座貽書直气壓時豪東京臣子多名節皆自先生鑄此曹

帝座髙懸漢客星樵漁今亦想英聲釣臺直下三千尺誰謂先生只釣名

蘭溪訪吳聖與不遇

夕次蘭溪縣溪山照眼明云端雙塔聳煙際一橋橫久旅易淒感舊遊如隔生故人尋不值飄泊若爲情

陸行

水落石出溪難行舍舟束裝趨路程徒禦諠呶烏雀噪衣冠瓌偉兒童驚天寒野迥怯霜露日暮途逺傷蓬萍我生胡爲浪自苦濁酒且向燈前傾

水磑

鑿木爲機運不休溪邊疊石駃溪流但知隨水能旋轉肯道舂糧不自由輪輻詎爲君子器機闗端與小人謀方知抱甕漢陰老混沌何須是假修

戲爲吳語

莫問儂家作底愁細思今古事悠悠只因讀得數行字便覺分爲一世憂問捨求田須更以濟時澤物且能休梁谿幸有閒泉石正好歸來作故侯

絕句

殷侯左降惟書字陸相南遷不著書今我新詩三百首坐令二子覺區區

次退之藍闗韻

奏疏螭坳上九天謫官劍浦路三千披陳肝膽成微志防涉山川賴壯年緬邈寄書黃犬後淒涼陟岵白雲前君恩欲報知無所淸夢時時到日邊

三衢道中

行色虛無里人聲煙靄間浪紋來縠水地勢逼柯山淺瀬通舟澁飛橋跨石彎風髙云冉冉灘急水潺潺野迥松篁秀境幽雞犬閒輕裝因路險隱耳覺言蠻村釀酤來薄溪鱗買得慳浦晴鳴鴈浴林暝舞鵶還寺僻殿閣古堂虛苔蘚斑僧房淸夜宿幽夢到鄕闗

雜興三首

日出霜晴鳥雀呼束裝還復戒徵途黃牛傍岸將孤犢花鴨浮溪引眾雛橋斷水寒尋野艇路迷山曲問田夫逺遊看盡溪山景待向龍津書作圗

歲晚南遷殊未央曉寒霜霰濕徵裳煙籠山彩逺增翠風皺溪瀾細漾光嶺雪未銷宮頞粉野梅初發禦鑪香誰憐飄泊螭坳史曽向鈞天侍紫皇

盡日籃輿山水中毎逢佳處慰飄蓬拂云古木陰陰日夾岸修篁細細風逺岫長溪千里碧斷霞殘照半天紅殊方景物隨時好卻恨登臨無與同

戱成絕句三首

山色黛眉逺溪聲玉佩珊溪山憐逐客故爲結淸歡粼粼溪底石五色粲堅圓安得女媧手錬之將補天小艇渡行旅往來終日操但令人利涉寜復計劬勞

偶題

日照溪光碧起鱗溪頭鴈鶩自成羣可憐獨鶴歸何處萬里相隨一片雲

玉山道中五首

悠悠徵騎渡溪巖防涉艱難分所甘泉石幾時歸水北風煙今夕過江南日輪杳杳銜靑嶂天影茫茫浸碧潭猿鳥不知遷客恨雲間啼叫滿松枏

石路凝霜白山村落月纎溪頭一橋小煙外數峯尖髙畝層成級寒沙軟勝鹽江南風景好無那旅愁添乍入江南境登臨慰所懷山林自平逺水石巧縈廻風暖鳥聲媚日斜云影開故人千里別欲寄一枝梅石蘚紅依日巖松翠耐霜入溪看岫色和月認梅香歲暮旅情惡夜寒燈影光勞生眞一夢回首意茫茫行李逺縠水禪扉依玉山煙嵐數峯秀雲水一溪彎小市晚猶合疏鐘寒自還舊遊如昨日屈指十年間

望峯

何日淸江使來爲碧落趺凝眸望霄漢曵尾謝泥塗霜曉疑曝甲雲橫如負圖前知儻可防吾欲問夫

述懷

早遊文翰圃誤齒縉紳塗蘭省爲郎久霜臺奮舌孤荷知誠特達勵志敢躊躇屢賜楓宸對親防禦筆除月卿論鉅禮柱史進寒儒黼座當陽日螭坳載筆初明堂頒政事路寢集簮裾繡案橫雕檻天香夾禦鑪翠華來寶輦淸蹕警嵩呼法駕臨眞館芳塵從屬車重瞳瞻日月粹色仰瓊瑜侍立親龍衮書言粲帝謨視朝崇政罷勸講邇英余麗日明金殿輕風響佩琚漏聲寒淅瀝槐影緑扶疏紫槖陪時彥黃扉寓直廬仙逰疑閬苑淸夢豈華胥遇事肯懷祿銜恩寜惜軀惟慙涉道淺豈恨與時迂犬馬知愛主蛇思報珠未終靑史誌一奏皂囊書誰謂爰絲直端同汲黯愚謫官來劍浦襆被出神都感激心獨苦飄零歲巳䢐淒淒念終養冉冉嘆徵途四海盡防澤孤臣方向隅願廻天上照一起轍中枯

短歌

周家柱史本吾祖唐室謫仙尢所許垂世空餘道徳經傲時且以詩酒名我今去作龍津客學道吟詩眞自適也勝騎馬聽朝雞晴壓塵埃雨壓泥

遣興

逰戲淸都不記年謫來猶作地行仙龍墀叩額眞率爾石馬系門非偶然野寺山莊隨意宿溪魚村釀不論錢男兒本有四方誌出處安時休問天

衝涉修途僕已疲今宵聊復宿沙溪心懷浙右家無耗身在江南路欲迷孤鶩斷霞晴杳杳暝煙荒艸晚淒淒登臨誰會悠然意寒日無言又向西

風景正髙潔歲律忽崢嶸岸竹森如束山田漫巳耕溪寒幽石出岫逺暮雲橫試問螭頭吏誰令向此行

江南六詠

江南山秀色晴光杳靄間一帯平凝愁翠黛數峯孤絕聳煙鬟

江南云片片飛來湘水濵愁絕蒼梧鼓瑟女悵望陽臺行雨神

江南月依然照我傷離別故人千里共淸光玉臂雲鬟香未歇

江南竹霜霰歲寒依舊緑誰向溪邊飬籜龍滴露揺風一林玉

江南梅昨夜溪頭玉雪開贈逺欲傳千里恨和煙爲折一枝來

江南客鬢髮蒼浪不堪摘明時遷逐念前非一夜愁吟霜月白

宿信州景徳寺禪月堂

野寺虛堂倚翠防雲山極目望中疑溪寒連艦欄幹直日暮髙樓皷角悲倒景星河光破碎亂螢燈火影參差貫休髣髴英靈在應笑登臨彊賦詩

巖石邨店有石泉梅橘幽雅可愛

巖下鳴泉淅瀝飛誰知山店亦幽奇巳過野橘分金日未見寒梅噴雪時旋洗云秔炊白玉自挑霜菔縷靑絲慇懃賦詠畱巖石他日重來覓舊詩

梁谿集卷五

欽定四庫全書

梁谿集卷六

宋李綱撰古律詩二【上饒道中已後及逰武夷作六十九首】

上饒道中雜詠三首

過鵝湖畱贈昌長老二首

昌老詢予來歷以詩答之

題石井慈濟泉二首鉛山道中

小溪

過紫溪值雪

雪中過分水嶺六首次大安驛雪霽

山家

將次武夷

崇安宰見示武夷山圖記

自入閩境值雪黙禱武夷君逰山日雪霽有感

趨眞亭

逰仙溪

武夷山

幔亭峯

天柱峯

洞天穴

三姑石

換骨巖

龍潭

獅子峯

觀音巖

兜擔石

三女石

學堂巖

船巖

雞窠巖

大小藏巖

仙迹石

大小二廩石

鐘模石

皷樓石

丹竈

仙掌

三層峯

畫鶴

大隱屛

禪庵巖

仙機巖

魏王峯

虎嘯巖

釣臺石

試劍石

折筍巖

仙接石

柴嶺

車錢峯

毛竹洞

睎眞館

仙橘

仙竹

泛舟至睎眞館遇雪二首

訪李道士二首

紀舊夢

宿棲眞館夜雪大作詰旦遂行

題棲眞館三十六韻

上饒道中雜詠三首

半世區區何所求南來豈爲稻粱謀煙嵐逺近濃還淡石瀬縈廻咽更流云外鉤輈聽處好溪頭略彴渡時幽何須更論他年事且把風光慰旅愁

鬢毛蕭颯寸餘冠防犯風霜卻歲寒但使孤忠能感激豈辭逺謫備艱難蒼蒼云木畱深景深溪防暮湍獨坐苦吟山寺冷照人孤月正團欒

漠漠煙村一笛風溪山都在夕陽中遙看天色暮云碧漸見山頭野燒紅閩嶺風煙知已近浙江書問恨難通暝投山寺憑虛閣隱耳猶聽響暮鐘

過鵝湖畱贈昌長老二首

雲山深處到鵝湖萬木森森一徑紆日落風髙鐘倍響煙寒林暝鳥相呼宗風振起人能繼祖道流傳徳不孤須信山林眞隱地紛紛朝市更何如

謫宦去爲劍浦吏稅駕且作鵝湖逰沈沈梵宇殿閣古寂寂勝地林泉幽祖師道誰繼嗣妙峯徳云眞比丘夜寒燈下接軟語卻恨行客難淹畱

昌老詢予來歷以詩答之

休問西來意吾行日向南淒淒達摩懴歷歷善財參舊事巳不憶新交寜易談維摩本無語非是學三緘

題石井慈濟泉二首

誰將石洞當泉池余澑濺濺落水陂山骨鑿開蒼瑪瑙云腴凝貯碧琉璃浮水面寒光動竹舞巖端翠影垂泉石幽奇天下少祕藏休使北人知

巖石嵌空湛碧泉酌甘鑑靜意蕭然幽深端有神龍穴虛迥疑藏古洞天云影漾波光璀璀石渠飛澑響涓防防須掬取巖中水灑作膏霖徧八埏

鉛山道中

行李逾江嶠風煙接武夷地靈嘉木秀天闊暝云垂泉石日相樂雪霜寒自遲寄聲山下士掃壁待題詩

小溪

脈脈寒溪徹底明臨流聊復濯吾纓風防靜愛琉璃色竹密遙聞環佩聲漾月下揺金防灩涵虛不動鏡澄自憐逐客難淹泊不爲溪山景太淸

過紫溪值雪

明時報國敢懷安逺謫方知行路難云隔江鄕來鴈寂雪飛閩嶺敝貂寒韓詩解道藍闗恨賈賦聊憑鵩鳥寛誰念紫皇香案吏飄零巳覺鬢毛幹

雪中過分水嶺六首

寒云漠漠雪霏霏正是行人度嶺時密灑峯巒開玉府亂妝林木發瓊枝步髙漸入煙霄路望逺都迷澗壑姿回首江鄕何處是斷蓬飄梗不勝悲

閩山髙處卻無風密雪飛雲墮曉空去路似從銀色界此身疑到廣寒宮落梅飄絮來瓊樹湧浪崩云疊玉峯景色幽奇無似雪平生觀雪此爲雄

藹藹層陰送雪來亂山深處白皚皚積巖錯認藍田玉著樹全疑庾嶺梅光射九霄來夜月冷凝千嶂蟄春雷武夷路近須晴霽爲捲風雲一餉開

一夜同云凝不開曉寒整轡馬虺尵千巖萬壑縈紆處密雪廻風散漫來愁裏溪聲琴的歷望中山色玉崔嵬溪山得雪尢奇絕模寫無工恨不才

瑤妃逰戲水晶房故剪冰花試曉妝坐見初平巖畔石化爲元放隴頭羊培堆積玉寒光瑩頃刻開梅冷艶香好是碧天雲散後野蟾來助一輪光

玉龍耕種素芝田誤入飛瓊小洞天璧月珠星爭璀璨瑤環瑜珥鬭嬋姢水晶宮闕云腴滑白玉樓臺霧彩鮮骨冷魂淸難久駐恍然昆閬夢逰仙

次大安驛雪霽

雪霽煙村風滿林暮天垂影碧沈沈一輪明月光相射千里白雲寒更深寂寞樽盈陶令酒飄零淚滿仲宣襟燈殘夜永不成寐莊舄淒然自越吟

山家

靑山掩映野人家翠竹蒼松一徑斜夜對月鉤沈淺浦曉看鳥篆印平沙溪頭馴畜多宜鶩園裏靈苖可種茶占盡溪山幽勝處自將風物向人誇

將次武夷

行行路近武夷山秀气蜿蜒百里間蒼石揷天云縹緲碧溪通壑水彎環神仙恍惚誰能識洞府深沈自不闗我向湖中如得路便應脫屣謝塵寰

崇安宰見示武夷山圗記

徵軒欲作武夷逰先借圖經次第求須信神仙眞窟宅故令峯岫巧雕鎪四時花木千巖秀一水波瀾九曲流明日泛舟山下去按圖細細問蹤由

自入閩境值雪黙禱武夷君逰山日雪霽有感

鄙陋安能到古人寸心潛格武夷君誓辭叱散蠻溪霧詩句驅開衡嶽雲忠讜自應慙吏部精誠何敢並將軍氛霾捲盡畱殘雪妝防峯巒意更勤

趨眞亭

煙霞深處一亭閒石磴縈紆紫翠間但覺峯巒勞顧揖不知身到武夷山

逰仙溪

一溪九曲貫羣峯演漾輕舠淺碧中杳如誤入武陵去落花流水山重重

武夷山

百里雲山碧玉林雕鎪融結見天心幔亭防散笙簫逺天柱風髙煙霧深畫鶴獨畱靑嶂表林花常發紫巖陰夢魂淸切先曽到故使飄零特特臨

幔亭峯

燕罷虹橋絕世氛曽孫誰見武夷君更無裀幕空中舉時有笙竽靜處聞猿鳥夜啼千嶂月松篁寒鏁一溪云洞天杳杳知何處翠石蒼崖日欲曛

天柱峯

巉巉千丈揷煙空始見天南一柱峯絕頂霧開擎日月半巖云暝噫雷風俯臨萬壑林芿秀髙壓羣山气象雄誰道共工曽觸折斷鼇端是女媧功

洞天穴

沈沈幽穴閟雲煙玉宇瓊樓鏁洞天自向壺中飛日月更於物外起山川劉公隱後今誰繼張湛仙來不記年紫府若容幽客到誅茅欲卜隱屏前

三姑石

風舞芳林鬢腳垂朝雲行雨濕仙衣不知當日緣何事化石山頭更不歸

換骨巖

化升眞十六天靈仙蟬脫翠巖前金堅玉潤畱余骨宻鏁煙霞幾百年

龍潭

百丈淸潭合兩溪澄波瑩滑碧琉璃神龍端向潭中睡何事能容网罟垂

獅子峯

奇石騰拏竹樹蒼奮髯矯首據崇岡山深怪底無豺虎端畏溪頭百獸王

觀音巖

銖衣珠珞寶花冠宴坐翛然山水間應爲武夷泉石好不殊海岸補陁山

兜擔石

仙人戲睹翠蛾眉空有花餘照夕暉雲月姢娟風嫋嫋尙疑玉質在簾幃

三女石

粲粲三英傍碧溪玉肌雲鬢曉參差想因巫峽行雲日記得湘江解佩時

學堂巖

仙官讀徹蕋珠篇几案巖中自寂然昆閬圖書藏策府誰言孤陋解成仙

船巖

仙艇何年揷翠防云篷煙櫂尙依依淩虛欲鼓天邊柂喚取雙龍背負飛

雞窠巖

磔磔天雞啼曉煙仙家風景鎭芳妍自從彩翼飛仙後只有遺棲寄嶺巓

大小藏巖

玉棺揷徧兩巖傍石罅開如小洞房鏈就陽魂歸紫府空餘靈骨此中藏

仙迹石

當年天姥戲溪邊二石遺蹤膝宛然卻笑茂陵緱氏迹只憑方士口中傳

大小二廩石

仙家何事亦贏糧廩石團團峙道傍應駕斑龍耕紫石深儲芝玉廩中藏

鐘模石

誰鑄三鐘灓乳形不須筍簴自能鳴仙君欲奏賔云曲只感淸霜便發聲

鼓樓巖

洞天擊鼓集羣仙石作髙樓鏁翠煙萬籟不鳴霜月曉咚咚猶聽鼓聲傳

丹竈

金鼎丹成透碧天尙畱丹竈在層巓一丸五色光騰夜乞取從教作散仙

仙掌

玉指纎纎煙靄中揮云映日掌防紅只疑華嶽畱蹤後更向閩山映碧峯

三層峯

三層靈峯气象豪噴雲泄雨不崇朝懸崖峭壁無人到只恐峯頭是碧霄

畫鶴

誰畫千年老令威丹靑今古照淸輝裳朱頂蒼崖畔豈憶衝天萬里飛

大隱屏

髙峯崛起翠微屏何事呼爲大隱名自是市朝人不到非闗洞戶鏁崢嶸

禪庵巖

虎嘯猿啼月滿天山僧宴坐正安禪不知只履歸何處尙有庵巖名字傳

仙機巖

云去仙機杼軸空報章何日已成功天孫織就煙霞錦吹落溪山夕照中

魏王峯

危峯孤峭與天通猶有當時羽化蹤仙馭自隨鸞鶴逺玉樓金鏁白雲封

虎嘯巖

昔年雕虎嘯幽巖千里淸風皺碧潭虎去巖空風自逺一林花雨落毶

釣臺石

釣石峩峩枕碧溪仙人於此亦垂絲想當月白風淸夜正是寒魚食餌時

試劍石

鏈气爲金鑄劍成且將頑石試靑萍光鋩鬱鬱衝牛斗斬盡妖魔若發鉶

折筍巖

玉府鏘鏘玉筍林誰將移種翠巖陰斕斑猶帯當時籜照水籠煙幾百尋

仙接石

天風吹折碧瑯玕神化茫茫接豈難鳯髓鸞膠天上有世人休作等閒看

柴嶺

林花不逐歲寒凋半嶺煙光媚逺霄須信仙家風景好四時峯岫紫岧嶤

車錢峯

塵緣洗盡便神仙泉石幽奇卽洞天我欲云崖結茅屋侍從天姥借車錢

毛竹洞

洞生毛竹綠猗猗枝榦扶疏滿洞垂傳是羣仙遊息地蔽藏不許世人知

睎眞館

小溪詰屈巧縈廻行到睎眞景更奇路轉山回疑不見此中凝望卻參差

仙橘

巖畔陰森橘樹垂靑靑亦有歳寒姿我來恨在秋風後不見霜包結實時

仙竹

陰崖翠竹自檀欒痩節疏枝特地寒𨿽未化龍歸洞府正宜和月掃天壇

泛舟至睎眞館遇雪

雲散天開一餉中依前飛雪落層空瓊花巧綴巖端樹玉屑飄隨洞裏風溪淺且逰仙掌石云深不見幔亭峯斯逰淸絕平生少圖畫方知未是工

行到淸溪六曲頭森然峯岫照人幽雪花拂水輕輕舞石瀬依巖淺淺流不盡淸光常在目未窮幽興且回舟追尋欲徧神仙窟須向他時卜再逰

訪李道士

靑山中有一道士獨臥煙霞晝掩扉踏雪叩闗知意重擁鑪相與話眞機

誅茅獨占溪一曲時有白雲來伴宿自言身在此山中暮暮朝朝看不足

紀舊夢

余今夏夢乘舟行亂石間四顧峯巒奇秀有如玉色者覺頗異之及謫官劍浦道武夷山小舟溯流水落石出徧覽勝槪至晞眞館雪作巖石皆白恍如舊逰然後信出處之分定而斯逰淸絕已先兆於夢寐𨿽欲不到不可得也作小詩以紀其事

淸夢先曽到武夷玉峯積雪倍幽奇小舟逰罷尋歸路恰似翛然夢覺時

宿棲眞館夜雪大作詰旦遂行

一夜武夷三尺雪巖壑無聲聞竹折雲峯煙岫望都迷玉樹瑤林寒更發山中道士毛骨奇勸我畱宿山前齋輕裝冒雪非得已仙賞更待他年來

題棲眞館三十六韻

武夷古洞天奇峯三十六一溪貫羣山淸淺縈九曲溪邊列巖岫倒影浸寒綠翩如鸞鳯翔矯若虯龍蹙樓觀聳岧嶤屏幃互重復蛻仙骨遺金逰女肌削玉雞棲層巖巓船揷斷崖腹學館存兒案仙機余杼軸藍光瑩澄潭虹影掛飛瀑翠竹防天池蒼苔封石屋繪禽頂長丹遺迹指如掬峨峨天柱峯幔亭連翠麓傳聞武夷君嘗此防仙俗飛橋幾千丈絕頂亙山足障以翠云屏借以紫霞褥瑤樽傾沆瀣玉豆脯麟鹿仙妃奏賔云金皷間絲竹酒酣歌夕暉嘆息光景促曽孫誰復在往事空遺躅至今風月夜笙簫響虛谷地靈饒泉石山潤秀艸木坐使七閩人防此仙靈福嗟予眞散材性愛山水酷仙經與地誌名字久已熟薄宦方區區仙賞宜碌碌神遊仙夢寐幽覿寄圗錄寜知因謫宦乃得厭所欲沿溯窮幽深應接勞耳目開襟豁懷抱壯觀慰幽獨卻邀白雲歸伴此巖下宿夜寒夢魂淸曉寒輕裝速仙逰須再來何當謝羇束

梁谿集卷六

欽定四庫全書

梁谿集卷七

宋李綱撰古律詩三【自入建陽及抵沙陽庚子嵗已後作七十首】

贈舅氏吳子和

自建陽泛舟至建安建溪再得雪鄕人以爲宜茶

天寧老齊玨錄慶余師開堂防見示

梅花二首

劍浦道中二首

自建安陸行至劍浦劍潭

雙溪閣

沙陽

平津晚望

抵沙陽之夕民居延火

除夜

元日

立春日

春詞二十首

用韻賦梅花三首

再賦一首

吳鄧同遊陳氏園

鄧純彥家蘭盛開見借一本四首

次韻陳介然幽蘭翠栢之作幽蘭二首翠栢二

首

次韻鄧志宏梅花

上元日二首

墨戲六首

偃風頂雨絕句

再用陳園韻示鄧志宏惜花

乘興逰鄧季明園池邀志宏同防再賦陳園韻招陳幾叟小飲

志宏以墨戲見遺並貺古風次韻答之且歸其

畫

再用奴字韻呈幾叟

以墨戲歸志宏復有詩來次韻

再次韻

志宏復有詩來再賦兩篇爲報

贈舅氏吳子和

契濶從來嘆歳陰幸因謫宦欵淸襟犯顏逆耳事已往問捨求田意轉深豈有聲名驚海防且忻山水共登臨渭陽情重知何贈玉佩瓊琚稱我心

自建陽泛舟至建安

一葉輕舠漾碧流卻憐舟子觧操舟急灘亂石疑難渡短檝輕橈反自由去國飄零同泛梗淩波超忽逐飛鷗建溪百里才終日過盡千巖萬壑幽

建溪再得雪鄕人以爲宜茶

閩嶺今冬雪再華淸寒芳潤最宜茶泛甌欲鬭千金價著樹先開六出花圭璧自須呈瑞質旗槍未肯放靈芽傳聞龍餅先春貢已到鈞天玉帝家

天寧老齊玨錄慶余師開堂疏見示

一別閩山三十年重來相見兩依然煩師錄示當時語猶喜曹溪一傳

梅花二首

寒梅昨夜泄春光標格依然壓眾芳褭褭露枝團玉白輕輕煙蕋簇金黃瑤妃謫墮溪村寂雪片飄殘月徑香卻笑漢宮爭寵女競將嬌額學新妝

數枝玉雪小溪濵先得陽和一防春冷艷幽姿難與並暗香防影孰爲鄰廣平不害心如鐵和靖須知句有神亦對寒芳動詩興卻嫌標格太凊眞

劍浦道中二首

宿霧霏霏隱翠嵐傍溪幽石自巉巖樵歌遞響來危徑漁网連舟集小潭野渡無人閒寂寂林花著雨落誰知逐客淒涼意歳宴南遷劍浦南

此去平津路匪遙嶺雲溪雨自蕭蕭山深防澗泉長響地暖淩寒艸不凋放逐卻教窮水石登臨因得狎漁樵誰憐澤畔人憔悴更把騷辭賦大招

自建安陸行至劍浦

聞道延平黯淡灘舟行至此慘愁顏千金素佩垂堂戒九折寧辭去路艱渉險𨿽知憑信義藏幽須信足神姦勞生自取那惆恨只羨飛雲自在閒

劍潭

當時神劍埋丰城鬱鬱光气沖斗星千年古獄斸幽扄下得至寶雙靑萍雌雄不知誰與名拭以異土聊發鉶龍文星彩愈晶熒正晝無影魑魅驚雄飛霄漢隨雷霆雌躍淵水歸延平沒人下瞰風濤生天矯化作虯龍形茂先博識非無憑神物終合信有徵沈沈潭影含虛明寶气久祕必復呈防當探取搜元精佩服坐能驅百靈姦諛膏血紛羶腥與爾相攜逰太淸

雙溪閣

淩虛髙閣枕雙溪四出飛檐鳥翼齊山鏁煙光靑合匝水分丁字碧淒迷蟠虯舊化張公劍翥鳯今畱魯國題放逐因能窮勝賞登臨那惜醉如泥

沙陽

沙陽𨿽僻左風土冠閩城誰知亂山裏有此膏壤平邑屋號華麗谿山倍澄明七峯轉月色十里無灘聲民俗素康阜士夫多俊英食饒魚稻美防有松竹淸筦庫職易辦塵勞念尢輕蕭然飄泊迹忘此羇旅情忽忽歳攺律欣欣木向榮何當脫拘防春畆得躬耕

平津晚望

春入沙陽花滿林七峯倒影碧沈沈饑鳶掠水盤旋久戲鴨浮溪演漾深風景只添流落恨煙光遙鏁別離心浙西三月無消息始信家書抵萬金

余扺沙陽之夕民居延火幾爇官局因念以論水得罪復以火驚殊可笑嘆戲成此詩【餘生辰已未火甲申水】

囊封論水謫天涯才到沙陽火復隨本爲冥遭放逐卻因回祿更驚疑生辰端是窮申未學易何曽悟坎離爛額焦頭那足惜只愁蓬迹久飄移

除夜

年來三百六十日忽忽過盡惟今宵天涯逺謫罪未解家問久缺心無聊彊傾濁酒慰愁獨坐對寒燈尢寂寥鐘鳴漏盡不成寐世事又屬明年朝

元日

去年元日朝明堂對立玉皇香案傍今年元日謫沙陽獨在天涯家一方君恩未報已飄泊親老欲養徒徬徨東風回首帝鄕逺白雲望斷吳天長

立春日

春風吹到海南邊气渾如二月天幡勝戴來聊應節皷簫鳴處已祈田花梢柳眼爭明媚溪色山光愈翠鮮生菜春盤誰與送玉人纎手自嬋娟

春詞二十首

余謫沙陽寓居興國佛祠寢西小軒春至梨花盛開玉雪可憐修篁嘉木幽禽百囀毎晨坐讀書午睡初醒把酒寓目慨然感懷因成春詞二十篇以紀景物可以興可以怨庶幾乎詩人之防覽者無誚焉

一樹梨花傍小軒結根幽寂更芳妍東君有意憐流落故遣瑤姿墮目前

晚來急雨作輕寒只恐梨花落防殘喚起小童窓外看玉妃何事淚欄幹

花開好鳥曉關關驚覺幽牕小夢殘宿酒未醒人早起透簾紅日上三竿

蕭蕭檻外翠瑯玕瘦節防枝特地寒誰謂幽居太寥閴此君長此結淸歡

春光澹蕩一畨新花气氛氳惱殺人只恐花飛春又老須將酩酊對芳辰

淸晨開卷坐幽牕深注鑪煙一縷香汲水養花顏色好向人端似炫新妝

春日遲遲午睡濃夢魂飛過浙江東無端花底間關舌喚起搔頭兩鬢蓬

寂寂春林杜宇啼勸人只道不如歸我今歸思何須勸借爾翩翻兩翅飛

春色困人渾似酒花枝照眼恰如人東君若解憐愁客莫使花飛減卻春

漠漠輕煙度短墻春寒料峭怯羅裳惜春只怕多風雨雲影披離漏日光

幽禽百囀舌如簧院宇深深花木香飄泊傷春惟泥酒不知林外已斜陽

誰使鳴禽自在啼感春端似惜芳時一枝暫寄休饒舌靜處須防挾彈兒

春來南國藹韶光百卉嫣然競早芳語燕啼鶯將婉孌遊蜂舞蝶已顚狂

靑鳥飛來動檻花翠衿紺趾哢交加向人自解傳消息疑是來從阿母家

防月籠云黯淡明忽聞索索雨來聲可憐窓外梨花老一夜飄殘雪片輕

聒聒鳴鳩喚雨來蕭蕭寒響滴空堦不知逐客傷春恨多少殘英防翠苔

飄風驟雨餉時間墮蕋飛花滿地殷自是羣芳將結實非關風雨故摧殘

桃花零落逐風飛地上紅多枝上稀春色陡然歸艷杏梢頭還欲衒芳菲

南方春早花亦早爛熳開盡枝頭紅記得上林當此際遊人殊未探芳叢

一年春事遽如許千里旅愁何似生濁酒飲余惟五合殘書讀盡忽三更

用韻賦梅花三首

寒梅幾樹開前村靚妝綽約歸仙魂橫斜影落石溪淺皓潔色洗煙嵐昏幽香暗動松竹徑淸格自羞桃李園窮冬萬里霜雪積獨得一防陽和溫冰姿最宜夜月白玉彩更炫朝霞暾明妃失意去朔漠阿嬌無寵扃長門芳容寂寂誰復顧雅意耿耿今何言天涯相對且相樂爲爾吸盡黃金樽

艸木凍死山中村惟有梅花能返魂孤根不怕雪霜苦冷艷似笑風雲昏披芳獨占歳寒地擢秀肯待春風園溪邊寒影自的的月裏皓色還溫溫飄零防雨夕煙瞑厭浥淸露晨光玉妃遊戲隘昆閬縞衣飛出瑤臺門幽姿耿介不可狎欲問所以難爲言嗅花嚼蕋更奇絕侑我一醉玻璃罇

雲山縹緲煙水村嫣然顧我驚離魂凝情不語自脈脈旅愁易感方昏昏我家梁谿富泉石雪里數株開北園天涯相見一笑粲玉色不減當時溫爲君淸夜不成寐月落已見東方暾防栽千樹徧緑野豈羨五柳垂衡門臨風三嗅長太息欲辯此意還忘言何當歸去老三徑攜防入室酒盈樽

再賦一首

十年不踏江南村想象梅花勞夢魂豈惟捧心笑西子只恐舉步迷東昏繁英恍訝羣玉府墮蕋悄愁金穀園冰肌自飲晨露白粉質不浴驪湯溫我行閩嶺喜入眼皓彩照耀咸池暾煙凝雲慘更愁絕積雪欲堆袁安門天香國艷世無匹何用苦死教能言吹殘樓角眞可惜莫厭秉燭臨芳樽

吳愼防鄧志宏同遊陳氏園

我本惜春人常恐春色老沙陽渺天南春到一何早羣芳忽爛漫自覺被春惱招邀適名園景物得幽討燦燦桃李妍娟娟松竹好虛室自含風廽塘已生艸酌酒對芳菲論文慰懷抱瓌奇窺李杜寒色笑郊島軟語旣溫溫髙談方浩浩二子若驊驑輕車駕長道而我正飄蓬摧殘已枯槁家在天一涯情若風中翿幸然得相從豁我憂心搗靑春能幾時落花看又掃寧辭金罍空坐使玉山倒世事可兩忘悠悠信蒼昊

鄧純彥家蘭盛開見借一本

誰道幽蘭是國香山林僻處更芬芳從今借得佳人佩伴我春堂晝夢長

特地聞時卻不香暗中芬馥度防芳寂然鼻觀圓通處深院無人春晝長

噴了淸香開了花卻歸盆檻付公家來春花發香尢好預借幽根茁露芽

纎纎碧葉淺黃花暗淡香飄物外家培壅莫教摧露下春風嵗嵗長靈芽

次韻陳介然幽蘭翠栢之作

幽蘭出深林得上君子堂置之顧盼地藹藹振餘光春風茁其芽暗淡飄天香刈防豈無用授夢方薦祥紉佩美屈子披風快襄王秋髙白露下摧折增感傷願與菊同瘁羞隨蕕並長収根歸舊林肯攺無人芳

溫風茁幽蘭采掇置中堂孤根亦何有借此軒墀光耿耿不自惜淒微泛餘香蕭然山林姿詎是邦家祥譬猶美芹子乃以薦君王棄置固其宜零落誰復傷賦詩慰寂寞念子故意長願言同心人去去揚淸芳

右幽蘭

翠栢方嵗寒獨立羣木外不爲眾所知此理實難會惜哉結根淺未使極髙大天風動虯枝蕭瑟起淸籟儻無斤斧殘防拂千丈黛空餘霄漢志不逐雪霜攺委棄老空山浩蕩付宰

崇岡有翠栢擢榦煙靄外托非不得地據此羣山防靑靑歳寒姿自許百圍大舞月散淸影號風振虛籟誰云根如石已見色參黛幽人挺髙懷顧我顏不攺知音自昔難多財爲爾宰

右翠栢

次韻鄧志宏梅花

空山極望皆黃葦欲挽天河聊一洗溪邊的皪見梅花冷蘂防枝澹煙水安得健步移我堂淸夜桂魄來孤光人寰塵土飛不到鼻觀寂寂聞天香吾衰文思久不起見子新詩端可喜落英坐使笑天桃結實定知非苦李年來蹤迹墮空蒙與子追隨邈未窮琢磨妙句覷天巧爲我一振詩家風

上元日二首

去年玉輦侍端門燈滿鼇山訝曉暾寂寞沙陽山水裏也將膏火照黃昏

應爲飄零有故侯競將燈火簇谿樓田夫野婦盈衢巷怪我還能與共逰

墨戲六首

鄧志宏所蓄墨戲凡六曲盡其妙求予題防各爲賦小詩以見意

拳蠧

屈折金石瘦偃蹙虯龍怒蕭然少生意端爲根中蠧

枯折

歳晚風號寒瑯玕半吹折𨿽殘棲鳯枝終抱淩霄節

宿枝

防筠輕帯粉老葉飽經霜試問枝頭實何年集鳯凰

新葉

解籜能幾日成陰不待春天然爲誰笑風露一枝新

引根

土潤引新萌虯鞭獨處行此君人不厭何惜滿林生

迸筍

養就籜龍兒斕斑角未齊斧斤休縱手防看拂云霓六竹外尙有偃風頂雨二本畱故家志宏欲之而未得戲作絕句附卷末庶幾異日悉歸志宏也

六樣根莖妙入神兩枝風雨更淸新此君族類須収拾莫使飄零嘆失身

再用陳園韻示鄧志宏

靑松更雪霜始見枝榦老挺然節操士安用致身早吾衰習禪觀頗覺得無惱每於文字間未免尙窮討遇物空吟哦愧乏句語好有時肆狂言自哂太艸艸儒生捨翰墨無與寄幽抱富貴非所願神仙渺云島寧知萬卷中養此一气浩子若汗血駒振轡千里道我如鎩翮鴻毛羽半摧槁適然相值遇豈異宛丘翿新詩疊唱酬險韻類虛搗文章𨿽末技塵語貴除掃勉哉扛鼎力廽此狂瀾倒此外復何爲窮通付旻昊

惜花

缾水養花花已老零落春風寒不掃從教几案積殘紅尙有餘香慰衰槁

乘興遊鄧季明園池邀志宏同防再賦陳園韻

幽人築小圃自樂不知老聞名𨿽已熟相見苦不早忘懷傾蓋間什我羈旅惱春風入芳林乘興聊一討嘉葩寒未開美木晴更好飄零桃與杏殘紅委煙艸急令招小阮談笑欵淸抱披襟步方池散策窮逺島翛然適我情忘此歸志浩人生蹔寄身寵辱何足道防痔得車多未可驕黃槁一杯且相屬起舞不須翿文楸響玉子更試兵家搗羸形乍泉漲猛勢驚電掃應憐客素癡屢勸罰觥倒掃待月華生淸光滿春昊

招陳幾叟小飲

開樽欲約玉川子致鯉先遣長須奴春時海燕光涎涎風暖城烏尾畢逋幸有異書並古字可無白飯與靑芻虛堂隱兒共談笑應信今吾非故吾

志宏以墨戲見遺並貺古風次韻答之且歸其畫

老坡墨戲吾最許雨葉風枝無防上幽懷寄此管城頴妙質森然防稽楮要須胸次竹先成故使落筆前無古披圖但愛淩雲姿作贊愧乏驚人語嗟予迂濶與世防酷嗜栽培如老圃築園防與種千竿開國便勝封萬戶遺予此畫意已勤奪人之好道所禦封題依舊送書房得畫何如得竹愈

再用奴字韻呈幾叟

平生志尙在丘壑肯學衛霍追匈奴緜上之田方欲隱艸堂之靈休謝逋富貴於人何翅夢理義悅我眞如芻脫交夫子談道【闕】應笑連叔驚肩吾

以墨戲歸志宏復有詩來次韻答之

玉局老仙人共許秀骨於今已黃土人間無復見文章空餘戲墨歸囊楮子能藏蓄眞好事便可祕惜傳千古試將短句贊幽姿卻對此君難下語年來懶惰百事廢欲把鋤犂逐農圃防栽修竹滿園池爲引淸風到庭戶子詩往復句益奇發我狂吟那可禦超然對竹更吟詩此病未知誰得愈

再次韻

落筆蕭森遽如許墨爲根莖紙爲土眉山作此共言好譬猶字法稱虞褚世人畫竹不畫意謾捨丹靑欲侔古胸中榦葉本天成心手應時那可語此君於我定有緣每念移根栽小圃開圖忽見數株新卻怪龍孫入吾戶年來幾欲斷吟哦照眼還成自難禦發緘又復讀佳篇詩癖遙知猶未愈

志宏復有詩來再賦兩篇爲報念其往復之無已也故寓意卒章以止之

平生愛竹端自許欲種千竿滿吾土豈知好物不須多隻費東坡數畨楮酒酣弄筆冩寒姿一洗丹靑空萬古我今觀畫已蕭然矧對吟風如共語淵明荒徑便拋官仲子辭官歸灌圃終年端坐飽太倉更欲此君長傍戶亦知兩者固難兼無那幽懷終不禦縱教富貴欲何爲不若歸來栽竹愈

數君妙質來何許生气森森如得土依然對此未忘情亦欲懷之恨無楮宿枝新葉自淸妍蠧拳枯折尢奇古已將金玉照雙眸更得珠璣編好語男兒學古貴根源餘力遊玆文翰圃沈思六藝見同歸縱覽百家知異戶浩然養气塞天淵沛若江河知孰禦卻憐雕斵愁肺肝但莫苦吟當自愈

梁谿集卷七

欽定四庫全書

梁谿集卷八

宋李綱撰古律詩四【在沙陽作四十五首】

讀李白集戲用奴字韻

春雨

春意

平津閤晚雨

春晝書懷

春雪

食筍蕨

學艸書

次韻志宏見示春雪長句

雪霽

次韻陸惇禮畱題皇華驛二首

溪漲

牡丹

酴醿

再次前韻二首

次韻招志宏見過

再賦酴醿贈志宏題陳氏隱圃佚老堂二十韻

再賦佚老堂

寒食五首

淸明日

上己日

晏起

戒酒

巖桂

志宏送巖桂並詩次韻春暮平津晚望

寄諸弟

寄內

夜坐三絕句

夜坐觀斗

季明之子登第戲成小詩

志宏送千葉鶯粟走筆代簡

再賦

羅疇老同逰棲雲院瞻禮新藏

讀李白集用奴字韻

謫仙英豪蓋一世醉使力士如使奴當時左右悉諛佞驚怪恇怯應逃逋我生端在千載後祭公只用一束芻遺編凜凜有生气玩味無斁誰如吾

春雨

春晚雨聲碎天深云影低蕭蕭度逺岫脈脈漲前溪芳潤歸花蕾淸寒作燕泥池塘夢生艸碧色已淒迷

春意

春鳥窺緑窻踏落庭前花美人爲之笑鬢腳風中斜不惜花踏殘只愁鳥驚去奼婭背人飛林深無覓處

平津閤晚雨

暮雨帯風急春云亂眼低淒涼倚虛閤湍激瞰回溪煙逺桃花浪山寒錦障泥江鄕何處是天濶望中迷

春晝書懷

春院沈沈晝掩關坐看雲起面前山靜中圖史尢多味身外功名已厚顏匣硯細磨鴝鵒眼茶甌深泛鷓鴣斑簿書粗了無餘事更有何人似我閒

春雪

怪底春來暖太深忽驚雪片墮層陰廉纎帯雨初猶薄散漫隨風遽不禁光炫峯巒皆玉色寒侵花木欲灰心沙陽逐客家何在擁鼻淒涼但越吟

東君也解惜芳容故把冰花宻宻封索索響寒窻外竹亭亭戴白嶺頭松只驚滿眼飄風絮不覺瀕谿臥玉龍身在天涯歸未得澆愁直欲倒千鐘

食筍蕨

太官飽食厭羶腥卻喜沙陽有竹萌山蕨邇來尢脆美一杯聊試煮坡羮

學艸書

平生行事見眞書艸聖空慙防畫疎今日試臨寒食帖卻疑羲獻不難如

次韻志宏見示春雪長句

百花爛漫如冶容頗訝陡然春色濃那知忽作三尺雪艸木洗盡羣芳空六英飄舞片片好誰與刻削嗟神工谿山恍在玉壺裏樓觀飛出瑤臺中卻憐極目皆皓素不復零落傷殘紅幽人栩栩應夢蝶落絮漠漠方黏蜂虛堂兀坐淸入骨欲期汗漫遊鴻蒙剡谿訪戴久寂寞安得一禦泠然風年來端恐詩道窮幸予佳句時爭鋒客愁已劇更賦雪半夜吟苦天地白

雪霽

夢殘鐘皷報新晴虛幌遙看曉日升云外崔嵬猶負雪石間淸淺欲銷冰春歸花艸蜂尋侶巢寄檐楹燕語朋貂敝不禁寒料峭客愁惟借酒憑陵

次韻陸惇禮畱題皇華驛二首

貂裘端恐敝緇塵勇向明時乞得身卻擁紫荷來握節遙知白鹿已隨輪棣華輝映蕃宣地篇什流傳放逐人只恐晉江難久駐爲將直道福生民

宮漏初殘唱曉雞周廬同守禁城扉龍墀宻簉鵷鸞羽玉殿先瞻日月衣靑笑談情已厚皂囊章奏意何稀擁旄晝繡方如意也念飄零未得歸

溪漲

中宵驟雨駕驚雷逗曉盤渦轂浪來端恐谿神似河伯望洋向若始知咍

雨過渾流漲曉溪茫茫煙水拍春堤淒涼柱史憑虛閣猶憶都城水自西

志宏以牡丹酴醿見遺戲呼牡丹爲道州長且許時餉酴醿作二詩以報之

我昔驅車逰洛陽正值名圃開花王嫣然萬本鬭妍媚雕檻綽約羅紅妝風枝似響湘浦佩露苞如浴驪山湯乍驚照眼國色好更覺撲鼻春風香鞓紅檀防玉版白細葉次第舒幽房玉奴纎指尙餘撚鶴翎坐恐隨風翔就中品格最奇特共許魏紫並姚黃千金不惜買一醉少年渾欲花底狂歸來試作牡丹譜未服秉筆惟歐陽自從遊宦多感傷況此逺謫閩山傍諦觀世味如嚼蠟惜花未免猶膏肓亦知春色到庭戶不見此花如未嘗子於何處得一本贈我意厚誠難忘戲言劍浦此爲最聊試呼作道州長化工雕刻無厚薄地气培植非其鄕𨿽云單葉不入品無那富艷逾羣芳願言愛惜勿嘲誚且醉玉斚酬韶光

右牡丹

殘陰未許春光泄噴作沙陽三尺雪摧傷花卉盡枯槎惟有酴醿寒更茁幽人早起傍園林獨喜枝頭瓊蘂綴應憐逐客正淒涼折贈殷勤慰愁絕淸香馥鬱坐中飄汲水養之殊未歇和煙帯露愈芬芳更許幽叢時爲擷愁霖連日作輕寒寂寂禪扉方晝閉春風駘蕩好幽尋安得連拳掛雌霓

右酴醿

志宏見和再次前韻

半夜防鐘來景陽美人梳洗隨君王天然意態已傾國何用苦死催嚴妝朱顏半酡寧著酒玉膚自滑非臨湯鉛華固美豈眞色蘭麝𨿽馥非天香我觀牡丹正如此勾欄橫檻爲雕房乍驚神女峽中見只恐弄玉雲間翔檀心防防暈深紫金蘂簇簇揺金黃坐令雜花爲婢妾解使蜂蝶成顚狂臨風嫋嫋更妍好渾如舞袖踏春陽芳根最是洛中盛安得千本栽砌傍惜花惟怕春色老此癖誰與鍼其肓沙陽春晚始一見如有異味爭先嘗蠟封剪處持送我念子此意何時忘禪關兀坐無與語遲遲晝景方舒長對花把酒不知醉醒後還復悲殊鄕佳篇酬和慰落寞淸麗欲與花爭芳吟哦愈苦詩愈好去去惜此牕前光

右牡丹

寒過春光還漏泄酴醿架上花如雪輕盈皓色訝梅開芬馥淸香勝蘭茁龍須初引翠蔓長玉質全看素英綴結成幽洞自深沈防此芳醪更奇絕銅缾只浸兩三枝香在根塵都不歇幽人贈我意已勤卻愧終朝煩采擷子美惟愁花欲飛淵明自愛門常閉尋芳湏趂春未殘更喜晴天垂彩霓

右酴醿

次韻招志宏見過

旰起禪房只杜門忽思嘉客共論文連山霧雨宻難解隱耳雷霆驚乍聞我向圖書端作蠧子今胸抱欲吞云春堂談笑能相就爲把沈煙細細焚

再賦酴醿贈志宏

春入酴醿如憤泄翻空萬防枝頭雪濃花嫩蘂滿柔柯應笑蓬葭春亦茁東君端的衒工夫故把瓊酥巧妝綴含風觸處便氛氳帯月看時更淸絕幽香移入小齋中獨比餘花最難歇子應憐我惜春光刺手鉤衣幾畨擷卻嗟艸木本無情亦解隨時自開閉對花一醉更繙書醉裏猶能讀爲霓

題陳氏隱圃佚老堂二十韻

處世如大夢悟者能有幾鐘鳴漏已盡耽著不知止賢哉潁川公才老卽謝事懸車築園池歸作隱君子大塊方逸我順之聊復爾燕居二十年坐進端爲此委形𨿽物化妙湛本無死我來恨不及猶喜識其嗣鬢眉皓已霜眸子炯如水頭著白綸巾蕭散眞晉士傳家有髙風何必拾靑紫衡門久不開荒徑爲我洗相攜步方塘春淥漲淸泚修篁間蒼松新槐雜嘉卉斷橋堆露籜危架引煙蘂防庭桂團團疊澗石齒齒蕭森無俗姿曠逺含古意慰我放逐情翛然百憂弭緬懷前人風安得九原起相過不厭頻追隨從此始

余賦佚老堂志宏見和復用前韻成一篇呈興宗

人生期百年得老亦無幾超然髙世士急流貴勇止掛冠神武門不與王侯事驅車返田廬出關隨父子寧知千載後夫子亦云爾虛堂號佚老遊息長在此心閒齊物我漏盡謝生死遺徳藹淸芬承家有賢嗣行年逾六十遇物如止水豈惟詩家流端是林下士閉關園日渉不種紅與紫滿庭松桂香月露浩如洗風篁自蕭蕭池澑方泚泚知我卻叩門鋤榛出芳卉杞菊初長苖棠梨半含蘂淸談欵襟抱忘此徳與齒境幽人復佳發我斐然意作詩掛楹間拙惡何時弭鄧侯亦可人佳句實予起抱膝更長吟蕪音慙四始

寒食五首

余謫沙陽地僻家逺遇寒食如不知蓋閩人亦不甚重其節也感而賦詩五首以杜子美無家對寒食五字爲韻

往歳遇寒食親賔相與娛飄零客異土對之渾若無豈不念佳節寸心愁欲枯花間有好烏勸我提葫蘆一醉聊自適醉夢歸東吳

異縣遇寒食悵然懷我家千里遙相望各在天一涯佳節無與同冉冉悲年華鳴禽花底聒舞燕風中斜物情各自遂羈束誠可嗟

天涯遇寒食嘉節無與對獨酌一杯酒慷慨使心痗來者復可追旣往那復悔翛然畎畆心敢忘犬馬愛之推自欲隱去去何所懟

嘉節遇寒食春陰猶作寒閩人不知重渾作等閒看餳粥不復煮靑楓誰與鑽開牕延霽景修竹正團欒翠眉雙侍女對此一樽殘

逐客已淒涼矧復值寒食花深日遲遲院靜春寂寂雨餘山吐靑日落霞掃赤浙江何在三月無消息棄置勿復陳吾心乃如石

淸明日

憶昔叨塵寓帝京春光澹蕩值淸明賜來新火傳紅蠟煮就香糜和白餳逰女踏靑尋苑艸戲童引綫送風箏沙陽寂寞都無此臥看山雲聽水聲

上巳日

暮春祓禊集簮裾錫燕昆明詠樂胥寶馬驍騰隨鼓吹防舟曼衍戲龍魚閩山放逐家何在帝裏風光樂自如嘉節只添遷客恨寛恩何日賦歸歟

晏起

淸明已過初短宵春气困人如濁醪院深人靜不知曉虛堂一枕方陶陶覺來紅日髙三丈竹影扶疏風葉響披衣散發久逍遙髣髴枕防猶頰上卻思昔簉鵷鷺班每聽朝雞長慘顏戴星侵月未爲苦衝風冒雨長艱難何如謫墮溪山裏鐘皷不聞春睡美先生夢覺本來齊更與睡鄕重作紀

戒酒

吾初不解飲涓滴莫下咽自從遊宦來稍稍頗稱善譬猶怯懦士習慣亦能戰作气欲吞敵賈勇乃求殿迂愚攖重釁飄泊旅異縣懷家路迢迢惜春花片片澆愁欲千鐘燕客卑九獻浩如鯨吸川無那壺浮箭歡然偶過量淺狹誠易見噎嘔九藏翻昏瞀兩目宿酲味尢惡累日不欲膳吾生如浮漚急景若奔電學道貴淸虛爲文欲精錬胡爲事杯杓無乃廢筆硯先生一石醉待詔三升戀枕麯與借糟自污何足羨從今梁谿翁無復醉鄕願

巖桂

閩山气眞不常浪蘂浮花渾欲狂團團巖桂著春雨擢秀不待秋風涼微舒嫩葉玉剪碧巧綴碎顆金排黃木如犀理自堅致噴作十里旃檀香沙陽滿眼皆此樹安得白露零淸商芳根端可伴眞隱他日移植梁谿傍志宏送巖桂並惠長篇求予賦詩次韻答之

我來閩嶺值春月坐見園林花競茁殷紅枝上破燕脂嫩白稍頭開玉雪平生苦吟緣愛奇對花豈忍都無詩愧將拙句冩天巧但把濁酒酬春暉適來巖桂花尢好亂綴黃英向靑昊非時似欲鬭羣芳艸木無情亦相惱栟櫚送花來覓句端恐梁谿得歸去謫官且作九年期家在天涯那復顧何時萬里吹秋風淸香伴此金芙蓉臨風一醉百憂散看子揮毫如彩虹

春暮平津晚望

風廻雨霽已春殘景色蒼茫杳靄間芳艸渡頭看緑樹白雲飛處見靑山鶯啼燕語愁腸斷親老家遙淚防斑卻笑腐儒何所用徵商偸得半時閒

寄諸弟

自取飄零不復云索居終日念離羣送書未見來黃耳陟岵惟知望白雲素髮偏親烏鳥急靑春諸季棣華分天涯只有思家切須使音聲不輟聞

寄內

南遷道逺不相攜錦字還嗟雁到遲玉臂雲鬟同夜月繡屏金鴨獨香帷諸兒應解勤修習稚女遙憐弄喔咿何日得歸同隱志孟光舉案定齊眉

夜坐三絕句

春夜沈沈气倍淸殘編讀徹忽三更金釭挑盡空搔首又聽檐間雨滴聲

平生最喜夜看書人靜心閒樂有餘識盡古人興廢事何如一枕夢華胥

中宵風雨透窻紗獨坐無聊卻念家三月浙江無信息寒燈何事結成花

夜坐觀斗

帝車運轉天沈沈杓攜龍角魁枕參斡旋造化豈終極斟酌元气分陽陰物隨南北自生死時系俯仰成古今攝提大角順所指其餘萬象徒森森舜觀璣衡齊七政致治不獨薫風琴後來方士誠幻怪罡步禬禳難究尋閩山春月多霧雨夜霽天影髙而深七星錯落掛北戶芒寒色正方照臨我來瞻仰但再拜頗見天地照回心酒漿不挹西柄揭詎敢更作詩人箴

志宏送千葉鶯粟走筆代簡【先是右文羅公示雙林錄予方閱經飲茶而花至故卒章及之】

世傳鶯粟如紙花品目不爲人所嘉那知亦解吐繁艷深紅淺白淩朝霞一窠千葉類芍藥傳種本自何人家栟櫚乞得不敢惜長須走送聲呀呀杜門宴坐觀內典方丈寂寂如毗耶散花侍女一笑粲居士黙然惟啜茶季明之子登第戲成小詩並紀巖桂之異

怪底春山桂開早仙籍浮香逺相告固知鐘愛在賢郎誰謂筆根無顯報親賔來賀如雲奔車馬煌煌於氏門七杯燕客吾未與應欲特開東閣樽

再賦志宏千葉鶯粟

春深百艸爭開花天香國色世共嘉誰令鶯粟亦妍好濯濯似舉風中霞一畦同種偶千葉巧思端屬東君家年來居士已忘物對花聊復一笑呀色空本是不二法何用自生分別耶更思崖蜜煮牛乳甘滑滿甌全盛茶

羅疇老同逰棲雲院瞻禮新藏

寶峯古叢林深寂云所棲中有大寶藏湧海蟠蛟螭莊嚴極精麗金碧光陸離諸天宮殿地軸森鐵圍雷音出妙響震破羣生疑天人所瞻仰神物應防持吾聞金仙氏變化難思惟毫端見寶剎芥子藏須彌能於一塵裏法輪常轉移誰將創物智設此妙圓機佛語菩薩語収拾靡有遺八萬四千偈轉一彈指時功多用力少權實相因依偉哉象教力天造非人爲無量大居士精進心不疲夙植眾徳本爰得眞依歸咄嗟檀施開成此一段奇相攜結勝緣洗我旣往非獲聞第一義刮眼資金箆超然脫塵垢淸淨眞摩尼

梁谿集卷八

欽定四庫全書

梁谿集卷九

宋李綱撰詩五【在沙陽作五十一首】

聞七弟叔易登科

戲成短歌從志宏求芍藥

志宏供芍藥再賦前韻

次韻羅丈畱寶峯長老之作

羅疇老所蔵李伯時畫馬圖二首

從志宏求芭蕉

松架

再賦芭蕉

次韻志宏贈丹霞師葺西軒畢工

次韻羅修撰贈丹霞三首

移花

菖陽

興宗許借盆荷以詩索之

再賦西軒

次符讀書城南韻志宏供筍以詩報之早起

黃道夫恵紙

吳親寄甆枕香鑪二首

鄧成彥供茉莉以詩答之

平津閣望雨

次韻題樂全庵贈鄧季明

次韻題棣華堂

陳興宗供茉莉

季明惠含笑花

螢火

泛碧齋【並序】

次韻志宏見贈拙軒

題吏隠軒

寄陸惇禮二首

聞仲輔弟自陳便親得南康軍逍遙觀

重午

志宏遺枯梅產芝讀四家詩選四首【並序】夜坐觀書

讀李長吉詩

讀孟郊詩

足成夢中作

紙筆墨盡戲成

梅雨

初見荷花

志宏以家所生新芝遺予並以詩來次韻報之

聞七弟叔易登科

吾家世儒業教子惟一經邇來四十載父子三成名【親老元丰中登科後三十餘年予塵忝今又舎弟了當】憶昔塵忝初非才厠羣英臚傳被殊渥姓氏落寰瀛【予塵忝時蒙特防政官與學官差遣皆優恩也】天子親識擢屢對雲龍庭玉音每褒諭必及吾親寧同朝大明宮搢紳以爲榮【予蒙擢用每賜對上必詢及親老其後備員憲臺以職事進對時親蒙恩提舉醴泉觀亦以是日朝見上顧予曰卿父子同日造朝搢紳榮事】君恩太山重欲報鴻毛輕迂愚得放逐不復嘆飄零爾今又登第相去才九齡勤勞酬素志烜赫振家聲箕裘端不墜義方益芬馨季弟亦鄕選來年試春卿云鴻繼髙舉桂苑同飛鳴子壯可起家予衰欲歸耕勉哉修逺業正值時休明

戲成短歌從志宏求芍藥

東風不隔沙陽僻嫩蘂濃花自春色栟櫚也是可憐人每送梁谿慰愁寂邇來芍藥已盛開供花未到吾須覓賦梅豈害廣平剛乞醯更覺防生直爲將爛熳數枝紅伴我淋漓一丸墨

志宏供芍藥且以詩來再賦前韻

誰道心閒緣地僻夢裏何嘗有空色小牕一枕覺來時燕語鶯啼春寂寂忽思春盡芍藥開賦詩試與幽人覓短篇才去花已來卻愧詩詞太狂直嫣然數朶玉樓春何似江南穪落墨

次韻羅丈畱寶峯長老之作

至行孤髙金不堅犀顱鶴骨自巉然寶峯卽是如如體何用歸休更覓禪

羅疇老所藏李伯時畫馬圖二首

邊人牧馬如牧羊羣族散置初無傷妙哉龍眠筆有眼作此冀北才而臧素紈盈尺十二匹骨相毛物皆非常靑驄紫燕五色滿騂騏驑駱駰驪黃旁行側睨復回顧矯首奮鬛嘶風霜背馳正立盡變態意气磊落如騰驤想當盤礡初運思工與造物爭毫芒此中念慮詎可熟至言發藥誠難忘從此絕筆不畫馬但寫妙相依圎光斯人於今又黃土斯畫可寶宜珍藏【伯時畱意畫馬毎欲畫必觀羣馬以盡變態有僧勸其不如畫佛後遂絕筆】

右蕃馬

房星之精下天駟產此騏驎奉天子龍媒徠自大宛城汗血生從渥窪水那知妙手居合淝筆端能出神俊姿顧視淸髙气深穏志意俶儻精權奇蘭筋秀骨連錢直細毛蕭捎丰頰臆金鞿絡首牽奚官自中伏波銅馬式一疋駐立一疋行坐看千載風雲生鸞旗在前屬車後𨿽有絕足何由呈

右禦馬

從志宏求芭蕉

小圃初宜夏靈蕉日日新輕風搖鳯尾疎雨濕靑巾結蔭畱嘉客移根許散人軒中拙居士黙對欲觀身

松架

予葺興國西軒爲閱藏教之所搆松架以禦西照感而賦詩

羇旅隨緣卽道采松結架障斜陽摧殘自帶靑靑色森爽猶傳細細香佛氏解將華作界騷人愛把藥爲房我逰法藏酬初志宜得蒼官助防涼

再賦芭蕉

帶雨移根潤驚雷展捲新淸陰浸白防碧色照烏巾戒酒杯翻葉揮風扇傍人幽姿隨處好休問不堅身

次韻志宏贈丹霞師

傾蓋相逢亦有緣那堪心契更同年六根淨處三生現一防通時萬法全蓮社子能知舊侶香山我亦學臒仙丹霞妙悟思良覿千偈瀾翻看湧泉

葺西軒已畢工奉呈志宏成彥

華藏千函得縱觀莊嚴聊使道安巧遮斜日靑松架旋植新花紅藥欄彈指寶樓開處逰心法界到時寛含容萬象猶餘地須作毘盧丈室看

次韻疇老贈丹霞三篇並寄丹霞以代簡書

太虛元湛寂妙用起雲雷若解明如鏡何須冷似灰不能汲水機圓自笑翻羮手捩願從明眼髙人爲看三生寶地

右送次丹霞歸瑞光巖韻

佛法如滄溟深廣初無底欲以蠡測之望洋顙已泚我生乃虛幻瀛渤一漚起安得具眼人爲發無生理丹霞古禪伯一派曹溪水出岫或云行遇坎亦淵止諦觀古文詩相識佳句裏聞風欲見之踴躍不能已丰巖距平津飛錫片時耳願將雪澡心試聽風生齒

右次自警示丹霞韻

移花

幽人憐我葺幽軒爲植名花滿檻前須信人窮天未厭炎暉變作養花天

志宏送石菖蒲乃菖陽也作此詩以戲之

石上菖蒲何所擬虯然連絡龍蛇尾寸餘九節痩根莖能輔五臓堅髮齒淸泉白石養案間璀璨芬芳誠可喜子於何處得此本葉大根麤恐非是乞鄰豈誤進菖陽遺我還將比芹子物𨿽非是意已勤且置盆中浸寒水

興宗許借盆荷以詩索之

隠圃淸和夏景初小盆荷芰已扶疎借公瓦沼開花種伴我松軒晏坐余斷取當如妙喜國莊嚴且作化人居秋風幻出芙蕖後來去須觀本一如

志宏見和西軒詩再賦前韻

休將內外別逰觀【列子務外逰不如務內觀】一處安時在處安畫虎若成那類狗牧羊已熟不須欄芥瓶歷歷光明現華藏重重境界寛笑指庭前花樹子爲言欲作麼生看

次符讀書城南韻

伏承宮使修撰丈頒示次退之符讀書城南韻佳篇仰見義方之訓不勝嘆服特令屬和尢難爲言牽彊吟成以塞嚴命幸望笑覧

騄驥有駿足調禦始服輿天資已髙邁淬礪資羣書敏學復好問端由方寸虛超然適正道克愼在厥初百家見異戶六藝知同閭愽觀而妙柬奧義將燦如纎繳下云鵠沈鉤出淵魚精思理難遁篤志道匪疎漑根食其實浚源導成渠反已類學射求心猶放豬精英謝糟粕光景走蟾蜍寸陰寶尺璧防味勝浮蛆是中苟得趣何適不可居問言何以然得之在學歟譬猶大農家丰年多蓄儲人皆升斗窘已獨倉箱余自飽以及眾愽施誠樂且文章乃餘事筆墨爲耕鋤當爲丹山鳯勿作黔中驢本末固有序未菑那得畬致身霄漢上登降白玉除朱云旣折檻辛毘亦牽裾愛君當以誠危言豈邀譽自古富貴者磨滅同丘墟何如任直道用捨隨捲舒不能乃自棄君子其疾諸願言力學人去去無躊躇

志宏供筍以詩報之

瑯玕爲竹鐡爲鞭長就新萌本類拳味防不須甜說蜜膚腴更覺軟勝綿錦防與脫重重縛玉版來參的的禪知子供予端有意欲教蔬食學神仙

早起

平時懶惰只隨緣日照堂東尙栩然華藏欲逰須勇猛繐帷𨿽好莫畱連收將枕上黃粱夢印取心中大覺仙從此寓軒須早作魔軍未破可安眠

黃道夫恵紙

文房嘉楮制敲冰遺我千畨得未曽敢比蠻牋修五鳯願將綺語贊三乘金花乍覺毫端滑玉版尢宜墨防凝只恐多言空費紙更將文弔剡谿藤

吳親寄甆枕香罏頗佳以詩答之

逺投瓦枕比瓊瑜方暑淸涼愜慢膚瑩滑色侵蘄竹簟玲瓏光照愽山罏便便何必書爲笥栩栩方將蝶夢吾枕上片時聊適志黃粱未熟到東吳

右甆枕

華藏初逰願力堅寶罏已現佛陀前神通何似維摩詰燻習聊同白樂天沈水香焚煙縷細捲云花透月輪圓愧煩逺示將何用聊伴虛堂晏坐禪

右甆罏

鄧成彥供茉莉以詩答之

芳花遺我比瓊瑰慙愧幽人自防培名字曽於佛書見色香今入寓軒來旋妝雕檻修淸供更促繁英使早開須信莊嚴資眾力道化作雨華臺

平津閣望雨

平津景物晚依依正是梅黃麥秀時雲气遮山來驟雨水痕侵石漲湍谿蒹葭帶渚披離葉松栢連山鼓舞枝遷客不堪流落恨慿髙北望意淒洏

次韻題樂全庵贈鄧季明

寓形天壌間自適乃其至放懷得山林肯逐市朝醉舉世競紛華誰識靜中意澄淸謝泥滓淘汰見精粹逰心無何鄕養此浩然气猗歟樂全翁於世寡所嗜築庵以自居方丈含大地請問庵中人其樂何由全萬物備我身不以人滅天南畆丰可飽北牕涼可眠尙友古之人聖賢存簡編有時自種植百卉爭芳妍賔來聊一醉醉中亦逃禪雞鶩自擾擾獨鶴方云騫嗟予幸相見一見卽忘年但愧聞道晚敢懷著鞭先何當歸梁谿耒耜買一卜居學夫子相望兩蕭然

次韻題棣華堂

沙陽地僻有幽人三樂髙懷自壯辰雛鳯已聞棲郤桂棣華更祝壽莊椿家余美醸時觴客手植名花日賞春借問市朝耽戀者何如雲水自由身

陳興宗供茉莉

幽人蕭散省諸緣也解栽花滿檻前羞把天姿爭媚景故將淸格占炎天毗耶遣化來香積隠圃移根入寓軒多謝莊嚴修妙供願燻芬馥散無邊

季明恵含笑花其香滿室以詩報之

奇葩爲我摘芳條一笑嫣然特地嬌花露玉顏誠巧倩葉堆雲鬢愈妖嬈韜蔵妙質逾三月噴泄淸香在一朝更把防絲纒綠萼肯教芳馥片時銷

螢火

雨過禪房夜气淸濕螢無數自宵行光穿竹樹來還去影照池塘滅復明飛學流星疑有意岀因腐艸本無情蹔時熠燿休慿夜敢傍長空曉日徵

泛碧齋詩序

閩谿類多湍瀨小舟詰屈行亂石間稍大則膠獨沙陽不然谿平緩無灘聲者幾十餘里縣故有舫焚於雷火因不復置迨今八年淸流如席可泛可濯坐視莫爲非闕典耶予謫官來此暇日爲邑中同僚道其故不旬月而舫具華麗宏壯有浙舸之風名之曰泛碧齋相與置酒以落成移舟中流沿溯輕駛四顧溪山邑屋之美欣然忘歸而去國流落之感得暫釋焉因賦詩四韻以紀其實序而刻之使後人知是舟之設自吾徒始尙勿毀云時宣和二年孟夏武陽李某序

詩

畫齋初泛碧谿潯十里津平疊翠岑拍岸煙波梅雨細連天芳艸嶺雲深愧煩斷取西湖景蹔慰傾思北闕心好是淸霄山吐月水光天影共沈沈

次韻志宏見贈拙軒

梁谿之拙天下絕六年出入黃金闕太官珍膳厭羶肥謫墮沙陽甘筍蕨胸中空洞何所有羞逐緇塵事奔走鷦鷯本是棲一枝鮒魚何用求升斗翻羮觸諱拙誰如悻悻還慙淺丈夫小軒燕處聊自榜方丈迥覺含空虛簿書麤了多暇日坐看日光搖霽隙百年銷沒向此中金玉滿堂何所益不如便作逍遙人富貴於我如浮雲欲知內外孰輕重何翅鴻毛與萬鈞平生習气未能已更續春秋修舊史馬遷忍恥托空文欲洗前非徒費水虞卿歸隠亦著書筆墨自可爲歡娛心閒意到時一掃何用寸寸參釐銖擴然無事還面壁禪悅爲牀法爲食月光照破客塵空那有絲毫掛欣戚栟櫚好學今所無返從拙者來問途拙翁已拙更何說萬里淸風一輪月

題吏隠軒

紛紛吏事何時已隨掃隨生畏首尾那知動靜不相關安用杜門並洗耳曽侯作軒治丞事鴈鶩成行亦衣紫偸閒掃漑哦其間壁記當須倩韓子榜之吏隠名者誰梁谿拙翁前柱史蕭然一室自可人況有明牕兼淨幾隠中涵養得佳趣致逺自應從兄起王良伯樂世豈無騕褭驊驑日千里

寄陸惇禮二首

晉河太守況如何日對溪山醉綺羅肯念舊僚今逐客彊傾濁酒只悲歌

聞說長橋跨海涯碧天影浸白虹垂自嗟羈束無因到乞取君謨大字碑

聞仲輔弟自陳便親得南康軍逍遙觀

宦逰方壯已抽身始驗從來嬾是眞未看昻霄摩逺翮且將戲防慰偏親我當放逐離羣日爾作逍遙自在人恩貸何時聽從便廬山同作逺公賔

重午

誰將佳節號天中陽極陰生五自重角黍但能娛幼稚防絲那得制蛟龍千年沈汨英靈在萬里浮菖習俗同逐客有家歸未得滿懷離恨寄南風

志宏遺枯梅產芝

鄧志宏家枯梅產芝大小凢六予爲名軒作贊志宏因分其三以遺予賦詩以答其意

子家積慶芝自生紫雲爲葉金爲莖世間美瑞子不有分以遺我鴻毛輕煌煌秀色照軒檻猶帶雨露淒芳馨當畱几案永爲好他日煮食驅三彭

讀四家詩選四首【並序】

介甫選四家之詩第其質文以爲先後之序予謂子美詩閎深典麗集諸家之大成永叔詩溫潤藻艷有廊廟富貴之气退之詩雄厚雅健毅然不可屈太白詩豪邁淸逸飄然有淩雲之志皆詩傑也其先後固自有次第誦其詩者可以想見其爲人乃知心聲之發言志詠情得於自然不可勉彊到也因各賦詩一篇以見意云

子美

杜陵老布衣饑走半天下作詩千萬篇一一干教化是時唐室卑四海事戎馬愛君憂國心憤發幾悲吒孤忠無與施但以佳句寫風騷到屈宋麗則淩鮑謝筆端籠萬物天地入陶冶豈徒號詩史誠足繼風雅使居孔氏門寧復稱賜也殘膏與賸馥霑足沽丐者嗚呼詩人師萬世誰爲亞

永叔

廬陵間世才妙手歸大匠文章振古風獨立無與兩詩篇尢藻麗句法含萬象平夷謝雕鐫醇厚如醖醸溫溫廊廟姿不作窮愁相平生蹈難危利口困讒謗終焉自光明學者共師仰每詩必言歸耕釣箕潁上但欲風波息豈是事髙尙收身及未老六一聊隠放九原如可作非公復誰向

退之

昌黎文章伯乃是聖人耦傳道自孟軻淵源極師友雄詞障百川偉論掛眾口餘事付詩篇雅健古無有尢工用險韻妥貼等妍醜毅然倔彊姿揮此摩天手立朝著大節去作潮陽守驅掃雲霧開約束鮫鱷走位𨿽不稱徳妙譽垂不朽譬獨觀泰山羣嶺皆培塿又如眾星中錯落仰北斗籍湜何足云齊名豈其栁

太白

謫仙乃天人薄逰人間世詞章號俊逸邁往有英气明皇重其名召見如綺季萬乘尙僚友公卿何介蔕脫靴使將軍故自非因醉乞身歸舊隠來去同一戲沈吟紫芝歌緬邈靑霞志笑著宮錦袍江山聊傲睨肯從永王璘此事不須洗垂天賦大鵬端爲眞隠子神逰八極表捉月初不死

夜坐觀書

銅漏丁丁雜雨聲夜涼兀坐已三更十年奔走成何事依舊韋編對短檠

讀李長吉詩

長吉工樂府字字皆雕鎪騎驢適野外五藏應爲愁得句乃足成還有理致不嘔心古錦囊絕筆白玉樓遺篇止如此嘆息空搔頭

讀孟郊詩

我讀東野詩因知東野心窮愁不出門戚戚較古今腸饑復號寒凍折西牀琴寒苦吟亦苦天光爲沈陰退之乃詩豪法度嚴已森雄健日千里光鋩長萬尋乃獨喜東野譬猶冠待簪韓豪如春風百卉開芳林郊窮如秋露候虫寒自吟韓如鏘金石中作韶濩音郊如擊土鼔淡薄意亦深學韓如可樂學郊愁日侵因歌遂成謠聊以爲詩箴

足成夢中

五月十六日夜夢中得兩句云誰信曹谿一滴水流歸法海作全潮旣覺因足成一絕

本來佛法無多子正覺菩提彈指超誰信曹谿一滴水流歸法海作全潮

紙筆墨盡戲成

沙陽地僻紙筆墨皆不佳予逺來不能多攜至是皆盡獨一硯如故因戲成此詩

我生飄泊苦西東四子相逐半世中越楮如雲隨散滅絳終日困磨礲禿憐毛頴頻遭斥靜愛陶解困窮一笑寓軒無所有本來文字相皆空

梅雨

小麥靑靑梅正黃連山霧雨濕溪鄕輕絲嫋嫋搖空界重滴涓涓響暮廊結集鬱蒸來海嶠驅排愁恨到禪房寓軒居士心如鐡黙坐惟聞茉莉香

初見荷花

雨過芙蕖滿曲塘端疑翠蓋擁新妝風翻圓碧田田葉露浥深紅苒苒香根出淤泥成妙淨气侵虛閣愈淸涼開花不待秋風起景物依然類浙鄕

志宏以家所生新芝遺予並以詩來次韻報之

紫芝多產白玉峯服食益壽增明聰人間采茹未易得悵望古曲來悲風卻知逺謫見奇物子家端是慶所鐘煌煌三秀豈難並玉干云葉方成叢嘉祥美瑞不自惜掇以遺我誠由中甘芳勝菌滑勝乳能殺三尸驅九虫童顏了視駐可久墮髮落齒生應重嗟予迂疎與世濶得食此物誰之功商山儻可追四皓淮南安用尋八公驂鸞控鶴吾未暇千里白雲聊與同【梁肅四皓贊云商山紫芝白雲千里】

梁谿集卷九

欽定四庫全書

梁谿集卷十

宋李綱撰詩六【在沙陽作五十五首】

華嶽圖

衡嶽圖

與邑官防凝翠閣

偶題二首

寄吳元中給事

寄顧子美提舉

絕句

次韻羅修撰古風羅修撰寵示龍興老碑刻

五月三日夜坐達旦謾成

季明送南中花木

苦熱行

次韻志宏戲興宗耳疾之作

夜坐聞笛

燕凝翠閣

防凝翠閣逰泛碧齋十六日泛舟

七峯七首【並序】

太史溪

次韻志宏泛碧齋會連飲三罸爵

次韻志宏見示二首次韻湖陰曲【溫庭筠詞附】次韻東坡四時詞四首

將遊栟櫚二首

荔枝詞集句

疇老見示荔枝絕句次韻

再次耳聾詩

嘗新橄防二絕句種荔枝核有感

松架敝以新枝易之

偶作

晚虹

白鷺

以蜜漬荔枝寄逺

石輪魚

次韻丹霞見寄古風次韻丹霞錄示羅疇老唱和詩四首

寄題丹霞宴坐軒

次韻江滋秀才見寄

疇老修撰所藏華嶽圖

往年跨馬觀羌戌道歷太華西臨雍偉哉造化巧凝結元气孕此金芙蓉平原陡起三萬仞峻屏卻略羅秋空巍然雄尊鎭西極眾山班列如朝宗天池防灩噴山頂防作瀑布飛長虹亭亭僊掌摩碧落曉日照耀五指紅巨靈贔屓運神力導河擘華畱其蹤煙寒風逺張超谷【音欲】霞駮霧開毛女峯希夷故隠今尙在白雲依舊時東封回頭一別二十載不意見之圖畫中生綃六幅掛淸晝隠耳防防聞松風山中艸木舊相識恍如夢到雲臺宮神逰絕巘窺玉井欲取蓮藕根株通好奇何必似韓子懸崖側足悲途窮從公傳此嶽眞相永結淸好無時終

右華嶽

五嶽分奠如循環作鎭南服惟衡山炎方荒絕亙滄海天付雄柄司神姦祝融騰擲倚霄漢羣峯邐迆猶堂壇贊防一气泄雲雨蟠防千里來荊蠻屹然天地物最鉅造化凝結良艱難恭聞玆嶽魏夫人羽駕白日逰山樊翛翛雲气變異色笙竽聲雜環佩神仙恍惚未易測落花流水空潺潺退之倔彊古亦少故取竄謫窺孱顏精神黙禱若有應驅掃氛翳開煙鬟乃知正直神所與露奇呈巧初不慳嗟予平生好山水欲以兩足窮躋攀恨玆覊束未能往幽覿眇然圖畫間何當身逐鴈同到已覺心與云俱閒軒轅彌明儻未死相與逰戲超塵寰

右衡嶽

與邑官防凝翠閣

屹然髙閣虛且通溪山增秀來薫風皆云閩境似此少豈但爲最沙陽中棟楹顯敞制度巧飾以黝白非靑紅七峯倒景蘸層碧十里平津流向東連山松檜鬱蔥蒨一溪煙雨寒冥蒙沈沈月彩照淸夜漠漠云影搖蒼穹眼光到處色皆翠凝結至今勞化工幾年落寞顧眄地拈出始知觀覧雄開筵置酒共臨賞正暑景物生秋容畫船笳吹助淸咽津岸擊鼓聲逢逢世間萬事非偶爾成此一叚傳無窮我歸三子子歸我畢竟假合誰之功人生防合自可樂且須吸盡玻瓈鐘他時追憶如夢寐一笑勝防回首空

偶題二首

金僊實語教觀空老氏防言戒知足生前能著幾兩屐安用胡椒八百斛此身猶自是蘧廬身外何須寶金玉一衣一食便有餘從此梁谿須窒欲

又

退之呵佛乃知佛王莽崇儒豈信儒救獘自須煩詆毀卽眞安用假詩書

寄吳元中給事

千里同風一念間琳宮筦庫等爲閒髙懷自遂全三樂懵學於今見一斑顧我望云惟陟岵羨公戲彩日承顏何時恩許歸終飬因得扁舟事往還

寄顧子美提舉

聞說年來亦失官髙懷應作等閒看儻來本自非吾有旣往何須更返觀問舎梁谿欣共裏寄聲閩嶺慰南冠請公學取安心法一防安時在處安

絕句

斷雲飛雨過溪來檐澑蕭蕭防暮堦一餉淸涼驅熱惱可憐襟抱向誰開

次韻羅修撰古風

某比以衡華二嶽圖歸之書府因賦詩二篇以見意伏承宮使修撰寵示古風一首調髙防深諷味之餘不勝嘆服謹次嚴韻拜呈伏幸笑覧

衡嶽臨淸湘欲往吾無航側身長太息心逐鴈南翔洪河擘太華欲往吾無馬何當禦風遊揮手與世謝公家藏二圖尢物伴閒暇那知造化工寓此粉墨假一見慰我心試使畫工寫崢嶸峻極姿慘澹生筆下舊逰得窺尋眞賞寄持把輕雲出層峯飛瀑落髙罅川原藹林芿山崦露臺榭幽討窮雙眸駐立勞兩骻圖成掛虛堂秋色忽攺夏淸風掃涼朝明月炚深夜恍然疑斷取無乃資幻化作詩聊謝公更辱報章灑淸新鄙元白風流追屈賈气象嶽爭雄諷玩手忘捨觀圖更得詩端如飽膾炙什襲藏篋中光鋩照林野

羅修撰寵示龍興老碑刻

聞龍興老道價舊矣宮使修撰寵示碑刻且示龍興以未曽相見故托送來殊不知已相見了也因成一頌拜呈幸因便人達之

龍興道與右文親眼照沙陽肯許人師唱宗風非皷公談實相托冠巾已曽見了何須再特地拈來卻未眞公案分明在碑刻不煩師子更頻呻【碑有公所作寄龍興冠笏頌二首】

五月三日夜坐達旦謾成

涼風振野星河翻煌煌啟明夜將闌孤燈照我不成寢兀坐更將圖史繙蠧穿編簡眼昏瞀雕琢肺腎聲嘶酸胡爲疲極浪自苦中有至樂難爲言窺尋古意偶有得何翅九奏聞鈞天撥書就枕還自笑聊此逰戲終吾年

季明送南中花木

悟道方知色卽空樂全深得種花功願從眞隠師爲圃敢意芳根與樂叢陶令欲歸三徑老海神更借一防風梁谿異日慿欄處把酒看花定憶公

苦熱行

南方苦暑殊中州金遇火伏相拘囚飛鳶跕跕艸木愁疑在鑪冶遭蒸烰六龍中天停厥輈火雲突兀燒髙丘炎風如焚汗翻油祝融噓呵不肯休赤腳踏冰邈難求返視絺綌猶狐裘行人病暍喘車牛𨿽處廣廈非所庥我欲登彼白玉樓側身西望心悠悠何當萬里來淸秋其帝少昊神蓐收颯然風露洗我憂涼生暑退火西流四時代謝如環周及玆又作䢐年謀人生寒暑爲冦讎何異瘧癘脂髓摉有力負走藏壑舟朱顏綠髮安可畱以靜勝躁聊優防何必逺期汗漫逰

次韻志宏戲興宗耳疾之作

有病自當醫無垢何須洗六解一亦亡動容皆中禮諦觀新捲葉成此淸淨耳悟道得圓通教體眞在此虛含十方界遐邇初無裏鏗然助發機妙響非外宄天人種種聲和防歸一已柰何物蔽之問藥安可止通以智慧刀濯以功徳水是病速須除愼勿聽鄧子

夜坐聞

櫛櫛銀云防太淸一天風露月華明數聲何處吹橫引起離家去國情

同羅疇老鄧季明燕凝翠閣泛碧齋

法界惟心在處安勝逰須信得時難雲峯逺並山峯碧天影深搖溪影寒去國不知流落恨親仁且盡笑談歡夜涼風露生舟楫皓月遙升白玉盤

六月十八日同陳興宗鄧成彥志宏早防凝翠閣晚逰泛碧齋

髙閣凝虛翠虛齋泛碧川七峯連秀色萬戶鎖晴煙風物悲逰子登臨集眾賢伊蒲修淨供香物繚芳筵嗜酒陶元亮狂吟白樂天嫩菱披紫角新荔擘紅圓文字眞淸飲溪山結勝緣畫橋橫防蝀繡嶺臥蜿蜒落日生气靄移舟信溯防星河光耿耿風露气防防山吐三更月人遊半夜船亂螢行熠燿宿鷺立聨拳盡興忘歸櫂銜杯約倒蓮乘槎疑犯漢禦气欲登僊但有詩千首何妨謫九年深慙二三子陪我亦蕭然

十六日泛舟

小雨破殘署移舟佳致多煙嵐逺增翠雲水暮相和散綺霞依日搖金月委波勝逰非易得不飲欲如何

七峯詩序

昔年叔子愛峴山李太白目郎官湖而湖山之名垂於無窮防二子則峻峯淸流湮滅而無聞矣七閩於天下爲逺地而沙陽尢僻𨿽佳山水人罕知之予來此愛其溪流平緩淸徹而瀕溪七峯崒聨絡竹樹郁然如屏障間前此未嘗有名之者予嘗蒞職太史氏而竊愛是溪也表兄翁挺適有詩來云夢隨太史泛閩溪因目之曰太史溪其最東一峯曰朝陽峯其最西一峯曰碧雲峯朝陽之西一峯最髙曰妙髙峯妙髙之西一峯之下有道士隠居曰眞隠峯碧雲之東一峯上有巖桂秋至開花香滿城中曰桂華峯桂華之東兩峯相屬與閣相對曰凝翠東峯凝翠西峯各賦詩以識之予𨿽不足以望叔子太白而溪山之勝庶幾不愧峴山郎官湖云時宣和二年六月十九日序

朝陽峯

先得朝陽一段紅何年鳴鳯集梧桐歸舟行到灣環處知是沙溪第一峯

碧雲峯

落日銜山隱半輪桑楡殘照起逰氛佳人悵望何時見萬里平凝合碧雲

妙髙峯

疊嶪層巒枕碧流七峯此地最奇幽登臨若防妙髙意便識徳云眞比丘

眞隠峯

杳靄靑松映白雲地靈境寂好棲神結廬占盡溪山景安得超然眞隠人

桂華峯

桂華嵗嵗吐秋風香滿溪城十里中怪底士夫多折得移根初自廣寒宮

凝翠東峯

兩峯凝翠對飛檐缺處靑岑出逺尖暮雨朝雲時防綴何須畫棟與珠簾

凝翠西峯

翠峯髙閣兩相宜獨倚闌干注目時休問江山非故國且將爽气慰梁谿

太史溪

平溪淥靜見逰魚十里無聲若畫圖但道曾經太史愛不須污染目爲愚

次韻志宏泛碧齋防連飲三罸爵

占得溪山作散僊更欣佳客許邀延醉紅豈解勝文字舉白還能樂聖賢序飲我方追栁子賦詩子已過劉顚亂雲細細無情致不放銀蟾上碧天

次韻志宏見示

胡馬依風亦北嘶云鴻隨且南飛奏刀久愛庖丁善鼔瑟聊同曽防希舉世渾如蟻穴夢何人解契箭鋒機我觀法界皆眞宅不必吾家始是歸

謫從天上墮人寰惟有淸風夜欵闗皓月一輪窺筆硯白雲千里映溪山我因拙誤無方治子以才鳴有意攀須信全齊千駟景未如陋巷一瓢顏

次韻湖陰曲

王惇舉兵明帝防行視其營壘由是樂府有湖陰曲而亡其辭溫庭筠制詞以附之東坡書以遺秦少防客有出以示予者因效其體次韻和之

祖龍黃須瑚鞭鐡驄金面靑連錢虎髯防劍欲成夢日壓賊營如血鮮海旗風急驚眠起甲重光搖照湖水蒼黃追騎從外歸參索妖星陣前死五陵愁碧春淒淒防川玉馬空中嘶羽書如電入靑鎖雪腕如槌摧畫鞞白裘天子金煌鋩髙臨帝座回龍章吳波不動楚山晚花壓闌干春晝長

右溫庭筠調

繡鞍玉勒黃金鞭躍馬直入無玉錢繞營三匝人不識天風翻動旌旗鮮賊臣晝寢蒼黃起夢裏陽烏光照水追風鐡騎去非遲眞主那從賊中死寶鞭傳玩日淒淒行逺不聞天馬嘶千金安用試虎口將帥何如思皷鞞西南大星寒有鋩畫衣繡衮垂平章九重宮殿鎖春色豈如萬里秦城長

右和詞

次韻東坡四時詞四首

玉欄花發惟愁落風捲栁綿穿繡幕繞池煙艸碧成茵夾竹露桃紅破萼美人半醉軟香肌不語慿欄知恨誰莫把春愁自銷損且唱樽前金縷衣

深院沈沈淸晝永畫屏玉枕冰肌冷轆轤驚起寶釵橫香篆浮煙簾幕靜翠眉不爲捧心顰鬢亂妝殘約略勻情似楊花無定處可憐金穀墮樓人

梧桐葉脫苔滋綠綺窓寂寂風敲竹笑將紅扇撲流螢戲剪碧荷裝寶屋深沈玉宇夜長扄風露淒涼可一庭步月淸霄攜手處誰家笛作斷腸聲

參橫葉落闌干角夜气侵人覺衣薄香醪只怕玉樽空殘燈旋剔金釭落夢回酒醒聽啼鵶起看霜晴日襯霞笑道紅梅夜來發臨堦自摘一枝花

將逰栟櫚二首

去沙陽百里有山曰栟櫚峻峯淸流頗與武夷相似地尢僻逺人罕知者予將逰焉作是詩以識之

栟櫚百里逺沙溪水石稱爲小武夷千古碧潭涵夜月兩涯翠巘拂朝霓猿猱飲澗聫修臂椶木連云擢老枝天下幽奇多僻逺只疑造物惡人知

栟櫚聞說自栟櫚【鄧志宏自號栟櫚子】且往觀之盍問途我向煙霞已成癖子於水石更能娛古來勝地因人重他日淸逰載酒俱防把丹靑傳畫取歸來與對武夷圖

荔枝詞集句

開元天子萬事足惟惜當年光景促昭陽殿裏第一人十幅紅綃圍夜玉夢中同躡鳯凰翎歸作霓裳羽衣曲沈香亭北倚闌干緩歌慢舞凝絲竹回眸一笑百媚生盡日君王看不足崩騰獻荔枝百馬死山谷一騎紅塵妃子笑婕妤傳詔才人索綘紗嚢裏水精丸不是人間香味色漁陽皷動地來血污逰防歸不得明眸皓齒今何在金盤玉筯無消息漢主山河錦繡中三十六宮土花碧不見玉顏空死處淚痕血防垂胸臆片段荔枝筐此心烱烱君應識

疇老見示荔枝絕句次韻

炎月南閩丹荔子絳綃防皺裹明珠金盤數顆已堪賞何況莆陽十萬株

陳興宗和示耳聾詩頗佳再次其韻

天公有眸子猶把明河洗況我聰與明聽樂而視禮是心有天逰神用寄雙耳良哉觀世音圓通端自此世人竭耳力所聽不逾裏聞性含虛空物蔽乃爲宄區區假藥醫不若求諸巳虛室旣生白吉祥自止止瀟灑隠圃翁靈臺湛如水須識本來人莫認賊爲子

嘗新橄防二絕句

豈無崖蜜十分甜競愛淸嚴解變甘堪笑區區棄捐者半途回味始知慙

蠲屙毒藥寧便舌逆耳忠言卻利行世上但能珍橄防那知言藥更甘淸

種荔枝核有感

荔子欲傳種他年養老饕試將千顆植已喜寸萌髙豈耐雪霜苦空慙澆灌勞何殊茂陵客藏核種蟠桃

松架敝以新枝易之

日曛雨濯半飄零旋采虯枝蔭廣庭風動細香還泛泛露滋新葉更靑靑𨿽慙剪伐勞斤斧猶勝燒燃競爝螢涼夜蒼龍尙吟嘯坐看明月入重扄

偶作

休問梁谿何所爲應緣日用且隨時朝看藏典聊遮眼夜閱韋編未覺疲獨酌飄零一杯酒狂吟敏捷百篇詩困來打睡饑來飯逰戲神通誰得知

晚虹

小雨初收杳靄中日華照作美人虹五重絢彩縈層漢數幅輕綃颺逺風飲澗未應占美惡幹陽何必問雌雄桑楡暮色蒼然至隠隠猶拖半段紅

白鷺

白鷺孤飛映碧峯皎如片雪落輕風徊翔意態𨿽容與心在淸波寸鬛中

以蜜漬荔枝寄逺

逺謫南閩食荔枝始知圖記不予欺欲將千顆封題去無那三朝色味移蜜漬僅能存典則日幹愈更失珍奇欲知妙質爲何似甘露明珠絳縠皮

石輪魚【形如蝦蟆生閩溪谷中味尢美】

廣寒宮闕夜不鎖蟾蜍飛下淸溪涯沙厥狀𨿽可怪脆美一臠亦莫加頗笑退之嘲蛤蚧還同子厚甘蝦蟇晚涼雨霽小池滿兩部鼓吹空哇哇

次韻丹霞宗本長老見寄古風

帝居郁沈沈梧桐植朝陽愧將鷰雀翼參彼鵷鸞行含香待黼座秉筆立明光誰知汲黯戅忽作朱云狂襆被出都門濯纓走滄浪飽聞瑞光巖道席久振芳識髙行復苦皎月照嚴霜醍醐有妙味薝卜無餘香願聞第一義洗我浩刼茫閉關不肯出未許窺髙墻徒將非舌語逺寄煩宣揚秋風動樵水何日思褰裳

次韻丹霞錄示羅疇老唱和詩四首

快哉善知識能以種種諭我今亦樂說漸修與頓悟頓如艸木芽荄核已完具又如大明鏡色像悉陳露漸如雞哺雛羽翼勞覆防又如苗成實非一朝夕故邈然孤峯頂邂逅適相遇歷歷親見之非是夢而寤卻來共談說妙契那復遻精勤假修習卽得無生趣淸淨摩尼珠初無塵垢污圓成一滴水豈殊千里霔妙藥須對治【音持】能起膏肓痼欲觀皎日輪當去漫天霧鐡輪頂上旋不復有驚怖卻火洞燃時自有安身處了玆一大事餘外復何顧庭前栢樹子古廟香鑪去孤云與獨鶴何往不可寓返觀生死海便是湼槃路普化示全身達摩攜只屨證道坐菩提降魔成露布乃知費千談不若行一步丹霞眞道人願力極堅固眼從慧中得法乃佛親付疋馬與單槍縱橫自馳騖願見緣未合臨風增景慕何以冩予懷繼此龍津句

右和古風

嘉卉多生佛氏宮一經鼻觀便圓通妙香來處非和合豈在根塵吸染中

右和太華庵聞牡丹芍藥花香

鱗鬛從容戲碧漪拈槌擊拂更無疑聞經聽法都休說自是魚中有導師

右和舫齋觀魚

一縷銅鑪沈水煙庵中晏坐孰爲禪靈山法防何曽散蓮社髙風尙宛然

右和小庵晏坐

題丹霞晏坐軒

白雲深處開虛室晏坐非禪亦非律須觀任四威儀中皆悉具六波羅宻超然處處坐道善哉步步能踏實我今此義亦妄言請師往問維摩詰

次韻江滋秀才見寄

拙直從知慕古風吾衰不復夢周公心如葵葉𨿽終日身逐溪流且向東華藏千函防佛界黃粱一枕悟仙翁何當放浪塵埃外回首滄洲興未窮

梁谿集卷十

欽定四庫全書

梁谿集卷十一

宋李綱撰詩七【在沙陽作四十四首】

羅疇老錄示和丹霞絕句五首次韻

次韻種果絕句

寄題丹霞雨花軒次韻志宏見示山居二首

七夕

又

戲次志宏獲小偸韻讀項羽至垓下事

秋日

次韻李太白感秋

秋暑戲題

七月二十四日泛舟次韻志宏秋曉古風二首

秋雨

讀韓偓詩並記有感【韓偓詩附】

又

志宏復示秋意五篇次韻

題寓軒

江月五首

戲次韻玉局眉子硯次韻虢國夫人夜逰圖次韻兪祖仁寒翠亭翠字韻

次韻志宏寒翠亭

題陳公敍舫齋

鄧成彥以寒字韻長句來次韻答之

和志宏見示亭字韻秋虫

中秋望月次玉局翁韻二首

又次韻中秋長句

羅疇老錄示和丹霞絕句五首次韻

丹霞只在笑談中明月淸風萬里同欲識徳云眞面目卻須行到妙髙峯

非佛非心須在我卽心卽佛亦從渠本來心佛都無有幻化聊將示四衢

揚眉下喝亦皆空此性初無瞽與聾若信見聞非耳目瞽聾卻解振宗風

晃耀靈光眞有體從橫妙用本無蹤須彌芥子非虛語事理從來本自融

片雲出岫當何在獨鶴摩空自識回若防去來無二相丹霞應肯下巖來

次韻種果絕句

分枝擢幹倐花開長養初從寸許栽欲識菩提能結果靈根端自个中來

寄題丹霞雨花軒

小軒幽防敞巖巒宻雨飛來更可觀瀑布千尋落峯頂噴珠萬防散檐端休言幻化成空果且喜炎蒸作晝寒軒內生公常說法天花亂墜響

次韻志宏見示山居二首

千仞靑山一艸堂蕭然逺去利名夜涼愈覺風月好雨過惟聞松桂香野寺春朝喧鳥雀田家日夕下牛羊因公錄示山居作使我歸休意轉忙

知章本是四明狂珥筆聊依日月光謫宦未從南畆樂傲時自愛北窓涼溪山勝處陪詩社文字空中見法王何必更求難老術得閒身世自舒長

七夕

銀河淸淺界煙霄欲渡何須烏鵲橋今我去家千里逺卻憐牛女會今宵

又

云潢斜界耿秋空靈匹相過此夕中璀璨珠星連璧月淒涼玉露墜金風三秋景物隨時好萬里花習俗同乞巧未能從栁子送窮聊欲效韓公

十三夜有小偸迨曉而獲志宏戲以詩來次其韻

夜半偸兒亦可憐乘虛欲負壑中船銀杯羽化方搜篋繡被風飄遽返氈妄意室中眞有道奪從虎口豈徒然貪夫一笑心爲咎舉體空能發愛涎

垓下

讀項羽傳垓下事三復而悲之作歌以附樂府

鴻溝已畫天下分漢王未肯空回軍諸侯大會壁垓下戈甲耀日如屯云夜聞四面楚歌起天命人心知去已防山蓋世霸圖空卻嘆當時騅不逝帳中美人身姓虞悲歌起飲聊踟躕數行淚下竟別去倉皇不得同馳驅明眸皓齒爲黃土艸木含愁照今古依然聽曲自低昻豈憶平生離別苦

秋日

人言一葉已知秋萬葉凋零愈更愁蟬噪風林朝嘒嘒虫吟露艸夜啾啾溪山信美非吾土詩酒多情解客憂極目江鄕何處是月華依舊照西樓

次韻和李太白感秋

秋風從西來敲我庭下竹夜涼月窺樽淸光如可掬風月豈故人萬里慰愁獨披衣從之逰更欲邀共宿泠然洗我心耿耿安用卜三十八年非庶以不逺復俯仰天地間平生皆可覆一醉夢還家黃粱猶未熟

秋暑戲題

少昊行秋尙熾然祝融何事苦侵權欲呼屏翳來淸道卻恨羲和懶著鞭鹽米相仍無日了圖書撥置且閒眠个中自有淸涼地不在中間及兩邊

七月二十四日泛舟

秋暑殊未已泛舟成勝逰日斜云影亂風迥水光浮鷺起暮山碧蟬吟髙木幽銷愁圖一醉醉眼更多愁

次韻志宏秋曉見示古風二首

庭戶曉蕭騷寒聲起疎葦淒然驚客夢秋色浩如水南方苦炎熱羇旅困泥滓及玆風露涼又復悲宋子散策東籬下佳菊有新蘂美人何在明月共千里緇塵敝紫貂錦字寄黃耳欲賦秋風辭煙雲愁落紙

苦熱喜新涼蕭蕭響黃葦雨餘山吐輝沙沒溪漲水天髙气澄明太淸無穢滓泠然欲禦風一訪赤城子笑讀香霞篇時餐金蛾蘂逝將逰蓬瀛弱水三萬里咄嗟無羽翰相望徒勞耳不如且賦詩虵蚓動盈紙

秋雨

颯然風雨作新涼臥聽檐聲气韻長驅掃炎蒸逐流火招邀秋月到虛堂日邊夢斷甘飄泊澤國音稀墮茫猶喜北牕燈可近簡編爲釋九回腸

讀韓偓詩並記有感

韓偓唐昭宗時爲翰林學士承防頗與國論爲崔朱全忠所不容謫濮州司馬其後復官不敢入朝挈其族依閩中王審知嘗道沙陽寓居天王院者嵗余與老僧蘊明相善以詩贈之至後唐時邑令章僚爲之記敍偓始末甚詳且述唐末亂離之事頗與唐史合予來沙陽聞之竊願一觀而其碑因寺中廢爲有力者取去祕不示人久之始得見其副本感而賦之且錄偓詩卷中傳諸好事者云

偶訪明公大徳贈長句四韻

前翰林學士承防戶部侍郎知制誥韓偓

寸髮如霜袒右肩倚肩笻竹貌怡然懸燈深屋夜深坐移榻向陽齋後眠刮膜且揚三毒諭攝心徐指二宗禪淸涼藥分能知味各自胸中有醴泉

詩

唐室昔不競天网遂陵遲閹豎擅朝政姦雄肆覦窺天子遭迫脇翠蓋蒙塵飛矢石集黃屋四郊皆皷羣凶𨿽殄滅國命亦已移韓子司翰苑實被昭宗知忠言𨿽屢貢顚廈誠難支謫官旅南土召復不敢歸當時白馬驛從橫卿相屍投之濁流中至今耆舊悲夫子乃幸免禍福良難期假道寓沙陽空門知所依𨿽逾二百載猶傳贈僧詩邑令眞好事作記刋丰碑文辭𨿽淺陋事實頗可追讀之三嘆息弔古情淒洏寄聲藏去者擅有將奚爲

又

詞臣謫去墮天南詩墨從來榜寺檐好事不須收拾去世間遺集有香匳

志宏復示秋意五篇次韻和之

秋風到枕前策策鳴窓葦起看山吐月殘夜樓明水皎月與我心淸淨兩無滓玉露滴煙霄飄然雜桂子姮娥應笑人仳離放紅蘂乘風逰廣寒三十億萬里宮闕不勝寒九奏感人耳不如且世間浩歌書著紙

秋色一夜攺白露漙蒼葦冠屨變淒淸如濯滄浪水慢膚素多汗執熱結成滓振衣得新涼儼若侍君子起觀庭中花露葉耿煙蘂景物但可人溪山卽吾裏浮生駒過隙百年一瞬耳惟有古聖賢髙名在毫紙

秋風振回溪宿鷺起汀葦孤飛一片雪寒影落煙水羽毛可爲儀皓潔絕埃滓心迹兩翛然邈若佳公子卻棲碧山岑瑤樹發瓊蘂豈知黃鵠心一舉眇千里翔集太液池彼此皆戲耳丹靑𨿽善畫爲我拂水紙

秋風入虛堂淒防帯煙葦堂中拙居士湛然如止水黙坐觀是心自覺無纎滓不知讀何經但說舎利子心淸聞妙香天花散芳蘂含容河沙界方寸知幾里神光常在目妙響不離耳處處獲圓通誰云鉆故紙

秋興殊未極秋溪可杭葦順流欲東行一觀滄溟水洗我萬古愁胸中瑩無滓又欲歸梁谿門有稚子攜幼酒盈樽泛此東籬蘂躬耕復著書茗飲追甫裏聽子屋聲入我山林耳文字驚世人一日傳萬紙

題寓軒

秋到寓軒殊不惡滿庭爽气有餘淸架松著雨須髯奮盆沼因風鱗甲生葵向日光金盞側荷翻露顆玉盤傾焚香黙坐無人防自覺諸緣次第輕

江月五首

玉局稱杜子美四更山吐月殘夜水明樓之句爲古今絕唱乃以爲韻賦江月五首詞防淸麗殆不可及予嘗秋夜登凝翠閣以望七峯乘泛碧齋順流而東十餘里山秀溪寒風淸月白恍如塵外意欣樂之因次其韻𨿽不足以繼前作姑盡一時谿山風物之勝云

一更山吐月金篆繚輕瀾淸光滿四海獨向沙陽看桂魄緣空迥雲峯醮影寒姮娥謾愁思相對漏聲殘二更山吐月風露靄淸夜待月泛蘭舟停橈碧峯下樽罍興未窮枕簟涼可借言攜二三子弔古相與話三更山吐月羇客方獨起起防溪上閣勝景乃如此露滿七峯松煙籠一川水奔走塵埃間顧未之知耳四更山吐月夜靜月尢明玉梳掛碧落銀漢自從橫寥泬羣動息溪中有舟行吾家渺何在極目望江城五更山吐月禪室正淸幽星河光破碎鐘皷起髙樓展轉不成夢冷落還悲秋五詠繼蘓子誰爲商聲謳玉局有眉子石硯歌予來沙陽獨攜一圓硯乃眉子石也戲次其韻

美人多恨顰雙眉眼波秋水增淸奇天然此石巧相似儒生作硯聲酸嘶橫云慘淡逺山碧猶帶深閨畫時色金堅玉潤月輪圓笑殺世間銅雀渴十年提挈隨拙翁相攜謫墮溪山中牕明幾淨日相對風露夜永燈光紅毛頴陳用功處髮禿肌銷畱不住與君長此結幽歡我自多言子無語

次韻虢國夫人夜逰圖

金鞍玉勒連錢驄車如流水馬如龍遺簪墮珥碎珠翠蜜炬夜入蓬萊宮曲江宮殿春蒲栁玉盤犀筯傳纎手坐中綽約盡天人錦茵云幕淸無塵賜名大國動光彩馬嵬回首空啼痕我欲題詩弔千古防國亡家皆此路嫣然一笑傾人城皓齒明眸眞女虎

次韻兪祖仁寒翠亭翠字韻

棲雲道中有屋數椽跨澗水松竹森然景物幽甚而蕪廢不治予命寺僧辟之目曰寒翠亭爲作大字榜楹間遂爲勝地兪祖仁鄧成彥志宏往逰以亭名探韻賦詩兪得翠字先以詩來因次其韻

愛奇走山林蠟屐窮幽閟蕭然巖壑趣乃在經行內緬懷謫仙人名湖自張謂至今郎官湖邈與峴山對我逰古蘭若殿閣煙霞外眷玆道傍亭勝境久翳昩洗開松竹林寒色靄蒼翠戲題榜間名筆墨聊自恣時方春雨餘澗水正橫潰泉聲落亭前散作珠防碎景物豈殊昔因之不遐棄佳哉二三子詩酒作文防畱連不忍去吟哦薄昏晦我詠詩中言端有亭上味

次韻志宏見示寒翠亭之作

虛亭枕山麓萬籟如笙簫佳哉松竹林颯然風露秋我題亭上名過客爲少畱所嗟結搆小未稱山光浮緬懷瑯琊亭醉翁昔曽逰今我聊復爾一洗胸中愁數子眞好事佳句相與捜防當同勝防及此月如鉤

題陳公敍舫齋

一心寓百骸是身已虛舟寄形天壌間大塊日夜浮矧玆數椽屋結搆谿山幽假以舫爲名諦觀有異不行藏本一體淵止同川流蕭然齋中人悟此復何求但聞泉石美景物方淸秋安得造其上一與魚防

鄧成彥以寒字韻長句來次韻答之

蓬萊東隔滄溟寛我欲逰之恨無翰崆峒西峙冰雪積崛起萬仞良難攀不如隨寓忻所愜放逐愛此沙陽山蒼松拂雲雨澑澑古澗鑿石泉潺潺逺峯三疊碧瑪瑙修竹个个靑瑯玕煙霞縹緲巧妝綴極目秀色如可餐就中此亭更幽絕泠然爽气洗我肝命名題字聊一戲坐覺景物增淸寒子爲勝逰眞得侶纎月正掛靑雲端詩篇雕琢愁肺腎筆力漸濶生波瀾當觀佳致本來有拈出便作一倍看百壺何必事狂飲一防自足資幽歡夜乘小艇鼓歸櫂平溪十里初不關更須風露稍淒冷相約同自亭中還

和志宏見示亭字韻

今日苦不樂駕言適林坰散策尋逺寺披襟坐虛亭云木上窈窕澗泉泄淸泠千山自岑寂一目皆蔥靑嗟我得數子不復嘆飄零掃慮味禪悅茹蔬謝暈腥時爲亭上逰散髮緩我形騄驥行振足倦鳥思歸翎何當返梁谿教子名添丁林泉益自得華髮從星星

秋虫

白霜降百艸虫寒自吟不知抱何恨喞喞無停音歘爾驚客夢淒然感離心覉臣腸欲斷豈事雍門琴

中秋望月次玉局翁韻二首

明月如玉盤飛上靑霄東徘徊鬥牛間照我禪室中爽气靄亭戶淸光透簾櫳我𨿽不解飲敢辭玉樽空舉酒對明月起舞聊相從身世兩翛然如逰廣寒宮夜久風露冷艸根吟虫咽咽不能已豈自鳴其窮天涯多霧雨好景誠難逢哦詩不成寢頗類魚噞喁

皎皎月華白寥寥秋气淸念我方逺客步月亭中行風露感我心淒然入重扄誰家弄橫笛巧作斷腸聲獨酌一壺酒對此千里明人生但自適何必四者並醉眼視萬物擾擾如浮萍得防何須道譬猶陰與晴節義太山重富貴鴻毛輕我心與明月照見萬古情

又次韻中秋長句

涼風吹空明月髙淸光萬里見秋毫銀云櫛櫛方解駮河漢掩映如波濤須防掃盡無多子天影悠悠碧於水冰輪正午久停鞭羣動寂然聲不起諦觀此月眞跳丸山河倒影猶蛇蟠桂華耿耿巳澄潔秋气凜凜增淸寒前年望月都城汴只恐中霄風雨變一杯相屬有情親側耳歌樓聞鼔板今年望月沙陽山照我心如鐡石堅美人千里共明月遙想閨中只獨看空庭步月更幽好白露漙漙濕煙艸開編況對古聖賢發憤忘憂不知老男兒本是甘賤貧富貴名傳能幾人題詩對月到日出錦嚢何似龎眉客

梁谿集卷十一

欽定四庫全書

梁谿集卷十二

宋李綱撰詩八【在沙陽作六十六首】

和陶淵明歸田園六首【並序】

和淵明飲酒詩二十首【並序】

桃源行【並序】

巖桂長篇

四花四首

從鄧季明求菊花

燈花

秋日有感

秋思十首

答鄧成彥治病詩再賦巖桂長篇

九日

菊花開日卽重陽二首

和杜子羙九日藍田崔氏莊

和淵明采菊東籬下二首

竹牕隔

傳畫美人戲成

傳畫忠義圖

四皓

髙祖

淮南飛蝗渡江入浙九月十四夜月蝕

讀劉向傳

題李伯時老子出關圖

題入定僧持法師畫像二首

題富鄭公畫像

明妃曲

和陶淵明歸田園六首【並序】

予家梁谿麤有田園可歸方謀築室恵山下娛意泉石忘懷世味謫官羈束未獲遂心因讀陶淵明歸田園詩嘉其辭防平淡髙逺次韻和之以寓意焉

我家梁谿傍門對九龍山【恵山一名九龍山】山中有幽趣逰息可忘年陸子泉最甘次之卽龍淵【恵山有陸子及龍淵二泉】餘波作梁谿可漑萬頃田公埀讀書堂古屋尙數間【恵山有李紳讀書堂】我欲隠山下誅茅占其前疏泉鑿池沼植竹來雲煙縱目望震澤策杖登山巓神逰八極表心迹兩超然更結蓮社侶逺追竹林賢

秋風動梁谿何日理歸鞅放逐正拘囚寤寐勞夢想新詩聊慰今舊事那追往緬懷故山居杞菊苗應長掛冠神武門便欲學疏廣躬耕南畆雲實報無鹵莽

落葉不可數枝間綠將稀節物一如此感嘆何時歸庭闈眇千里篋藏老萊衣從玆就閒曠勿使吾心違寂滅乃可樂紛華何足娛百年防有盡富貴同邱墟不如早抽身卜此山林居手植松與桂靑靑三萬株幅巾坐其下蕭散誰如吾衣食麤飽暖身在卽有餘歸依金仙氏妙契端不虛借問名利者還有此樂無

膝橫五琴試鼓南風曲寄傲北牕下便覺此生足開懷酒一壺寓意棊一局旣使風掃門還將月爲燭貧者無置錐富者連阡陌嗟予亦何幸伏臘麤能適但使嵗事丰便足給朝夕人生幾何時倐如駒過隙惟當適我心安能供物役著書聊寄懷底之或可績吾身𨿽不遇吾言期有益

次韻和淵明飲酒詩二十首【並序】

予少時絕不能飲旣壯從宦四方稍稍習之謫官沙陽郡守間以酒餉予以燕賔客或悠然獨酌數杯徑醉頗得古人遊醉鄕意因和淵明飲酒詩二十篇千古相望庶無愧云

是心本純白利害俶擾之陶然到醉鄕還此未擾時古人重酒徳妙意端在玆嗟予數杯量徑醉不復疑旣得醉中趣安用杯常持

醉中忘萬物一視淵與山墜車神不驚莊周非寓言是鄕豈華胥逸樂不記年誰能造其域勿爲薄俗傳世俗愈澆薄惟酒陶眞情如何遁世士更以酒自名嗟我方逺謫慷慨念平生酌此一壺酒寵辱那復驚醉中露天機往往以詩鳴

駿足有逺步逸翮無卑飛羈縶因羅网慘澹終年悲得酒且歡喜醉鄕眞所依路穩良易到時和可忘歸不復夢周公甚矣吾其衰惟當飲醇酎此志愼勿違

獨酌有眞趣何須歌管喧旣醉謝羈束不知冠屨偏扶挾煩侍女頽然傾玉山方遊無何鄕命駕殊未還醒來念前樂欲辯誠難言

異論相矛盾儒墨竟誰是仲尼𨿽大聖寧免叔孫毀得酒當痛飲忘形相汝爾采芝白雲中願學園與綺風露颯秋色東籬菊有英泛此忘憂物寛我羈旅情故人餉佳醖樽空還自傾云外鴻雁度堂中蟋蟀鳴忽忽嵗將暮聊復樂此生

我本田野人蕭然巖壑姿麋鹿喜丰艸鷦鷯安一枝誤學霸王略肯吐陳平奇世故乃如此拙謀何所爲賔至且飲酒吾身豈長羈

嘉葩含團香气至輒自開置之白玉堂可慰君子懷少有髙世心壯年此志乖君門植梧桐參彼鸞鳯棲謀身一何拙墮此百尺泥卻笑東方生取容事詼諧

四方有定位醉中初不迷立志旣爾爾豈復中道回珥筆螭殿坳謫官鯨海隅庭闈在千里山川阻修途夢中欣得還亦復勞馳驅覺後謀一醉三杯卽有餘何當聽從便返我梁谿居

三徑淵明居一區子云宅吾生誠易足處靜期息迹負郭千畆田種秫當八百釀爲甕盎春悠然舉大白於世復何求安用長太息

飲酒資紅裠其樂未爲至歡然文字飲興逸不知醉放懷谿山間雅飲亦其次裸裎豈是達溫克乃足貴醉鄕誰不到未必能知味

樽俎爲舟車遊此醉鄕境但願未死前常醉不用醒醒來寓翰墨萬事勞總領譬猶錐處囊脫出終露頴虎豹豈犬羊文章自彪炳

吾年行四十意气非少時世故茫不識惟好古人詞篇章自娛恱適意良在玆此外付之拙直道不復疑黃卷千萬言聖賢豈吾欺世事皆分定飲酒姑安之

萌心皆拙謀遊世用直道樂天吾何憂發憤不知老惟有杯中物可以慰枯槁三杯頰生紅便覺顏色好麯生端可友金玉非吾寶醉中亦慨然志節還表表

少年學神仙日誦瓊笈經交梨與火棗丹鼎期必成呼吸存夜气宴坐至五更豈知糟麯中醉鄕卽黃庭玉池灩生肥天鼔常自鳴酩酊欲仙去超然離世情

霜林隕寒葉淅淅隨西風拙翁感節物頹然坐軒中獨酌一樽酒不知窮與通棲鳥忽驚去子豈曽傷弓人以謫而窮我因謫而得博考聖賢書獨立愈不惑世道疊污隆時命有通塞駕言遊醉鄕疑是華胥國漠然無是非於此可以黙

結髮觀國光壯年躋膴仕懷恩重泰山欲報輕小巳幸立不諱朝緘黙誠可恥晨趨玉陛前暮謫閩山裏飄零若萍梗此志誰復紀行藏豈異途川流與淵止不如飲美酒世態何足恃

舉世人事僞惟酒存天眞飲多不如少飲醨不如醇借問何以然每醉意每新笑指黃金罍是中可逃秦糠粃鑄堯舜萬世同埃塵二豪侍坐側議論徒慇懃我讀古人書獨與淵明親北牕傲羲皇桃源將問津膝橫無琴頭著漉酒巾我醉君且去爲已非爲人

桃源行【並序】

桃源之事世傳以爲神仙非也以淵明之記考之特秦人避世者子孫相傳自成一區遂與世絕耳今閩中深山窮谷人迹所不到往往有民居田園水竹雞犬之音相聞禮俗淳古𨿽斑白未嘗識官府者此與桃源何以異感其事作詩以見其意

武陵溪水流潺潺漁舟鼓枻迷溯防谿窮路盡恍何處桃花爛漫蒸川原花間邑屋自連接云外雞犬聲相喧衣裳不同俎豆古見客驚怪爭來前殺雞爲黍持勸客借問世上今何年自從秦亂避徭役子孫居此因蟬聨不知漢祖以劍起況復魏晉稱戈鋋慇懃畱客不肯住落花流水空依然淵明作記眞好事詩人粉飾言神仙我觀閩境多如此峻谿絕嶺難攀緣其間往往有居者自富水竹饒田園耄倪不復識官府豈憚黠吏催租錢養生送死良自得終嵗飽食仍安眠何須更論神仙事只此便是桃花源

隠圃巖桂盛開興宗屢以爲貢賦長篇以謝其意並簡志宏

沙陽巖桂𨿽云多不若隠圃爲駢羅結根盤據極髙大蔭庭一畆才數科靑蔥翠蓋俯軒檻夭矯蒼虯交枝柯森森密葉碧如玉撲撲細蘂黃於鵝風傳賸馥尙酷烈月散淸影長婆娑幽香豈止到十里妙質端恐移金波不隨春景鬭姸媚直與秋色爭淸和芳鮮似欲伴佳菊冷落更覺憐衰荷幽人愛此自培植林下不知雙鬢皤爲予折贈誠有意欲遣鼻觀通禪那吾衰萬事付之懶不飲柰此秋光何徑須造詣謀一醉莫待花落霑庭莎妙香吸引入肺腑吐作佳句同吟哦

四花四首

【寓軒秋深芙蓉金燈紅蕉雞冠四種花開有足觀者各成一絕紀之】

芙蓉

浥露披風浩莫收嫣然秀色照淸秋佳人日暮來何處翠袖紅妝相對愁

金燈

葉捲須虯朶朶圓化工如解刻雕然金燈玉柱歸天上何事生來小檻前【浙中近嵗多貢玉柱金燈】

紅蕉

但見風來搖翠尾那知露下濯紅英色空須信元同體誰把丹靑與染成

雞冠

花蘂成冠巧學雞刻雕誰謂染胭脂曉來得雨猶鮮好卻似昻然欲鬭時

從鄧季明求菊花

樂全治幽圃種花如種田秋來菊有花亦復爭芳姸璀璨碧玉蕾散作黃金錢風靜香自逺露寒色爭鮮乃知萬物性皆欲全其天九日忽已近淵明思悠然願移東籬下植此西軒前我有一壺酒泛之可延年不嫌盤筯薄同作飲中仙

燈花

禪室方淸夜寒燈自結花那知人有喜且慰客思家瑣碎星鋩密紅圓玉粒斜爲傳千里信安穏到天涯

秋日有感

秋水澹澄澈秋山郁嵳峩我遊谿山亭山空水增波感此物華暮風林搖落多惟有靑靑松獨立不攺柯喬然傲霜霰嵗晏將如何

秋思十首

朝來秋色髙西山有爽气開軒逺相望自得靜中意那知宋玉悲肯灑楊朱淚逍遙天地間俯仰可無愧夜永秋气涼泠然入牕牖照眼一編書開懷一壺酒念身幸何恨齒髮猶未朽富貴如浮雲於我亦何有南方秋節晚九月始淒淸艸木忽搖落坐使客心驚橐籥無暫息機緘殊不停未能超物外慷慨念平生露下秋艸衰蒹葭亦蒼蒼森然巖中桂十里飄天香深林靜杳冥無人自芬芳采掇滿禪室閒中气味長秋云澹無依皛皛映寒日捲舒誰使之聚散在倐忽出岫本無心行空寧有質功成歸何方妙用藏於宻秋風晚蕭索淒然遂成林百谷欲成實見此造物心淸涼入戶牖天光爲沈陰禪房有羇客抱膝正長吟秋風動禾黍泛泛淒芳馨散策步田野欣此百谷成林下父老醉雲間雞犬聲丰年誠可樂安得遂吾生秋月照我心淸光柰愁何回薄萬古恨月愁應夏多獨飲不成醉遡月空長歌安得一丸藥髙奔伴姮娥古後有明訓霜降休百工艸木日搖落蟋蟀鳴堂中豈不感時節念此嵗復窮勞生眞一夢飄泊隨西東百卉秋具腓先隕惟梧桐豈無貞潔者獨立靑霜中艷艷籬下菊靑靑嶺頭松與君爲徳友相好永無窮鄧成彥病以詩來問所以治病者作詩答之

四大假合初不眞筋脈纒絡相依因【闕】

類芭蕉須叟變滅如浮雲風寒暑濕起眾疾痛楚展轉勞吟呻醫工對治巧用藥分別佐使甘酸辛須知病者誰受病其中必有不病人於斯薦取自調伏沈屙消散如埃塵本來面目只一體安用更分精與神【來詩有精之又精神之又神之語】欲識其中不病者卽是毗盧淸淨身

興宗志宏見和巖桂長篇再賦前韻奉呈

月中有桂光更多扶疎一輪枝榦羅天風飄下廣寒子豈與凡種同其科四時不攺碧玉葉滿庭自擢靑銅柯森然眾木共培植無異野鶴羣雞鵝秋來隠圃風露冷噴花看蘂尢婆娑圃中自有隠君子心與世逺恬無波對花度此九秋色不以物外傷天和西鄰栟櫚更好古妙年欲制芰與荷連墻請謁不知倦宜爾鬢髮忘其皤天生逸才當有用委棄寂寞理則那吾衰尙有惜花意零落柰此馨香何卻思梁谿有小圃只恐松竹荒寒莎未能歸去老三徑且把詩句從公哦

九日

常年九日必題詩況此飄零海一涯黃菊未開靑蓓蕾白醪聊吸碧玻瓈登山但極孤云目整防還羞短髮箆弟妺奉親傾壽斚茱萸徧插定吾思

菊花開日卽重陽二首

玉局有雲南方气不常菊花開時卽重陽涼天佳月卽中秋不須以日月斷也予來沙陽中秋前數夕月色皎然旣望乃雨九日旣近菊蘂如珠殊無開意乃知玉局之言誠有理也用其語賦詩二首

南方气候殊佳月卽中秋昨者月旣望蕭蕭風雨愁安得一輪玉淸光滿溪樓酌酒自起舞與之相獻酬南方气殊有菊卽重陽九日今巳近靑蘂未可嘗安得黃金花泛此白玉觴防當爛漫開爲插滿頭香

次韻杜子美九日藍田崔氏莊

逺謫須知懷抱寛節逢九日亦追歡手挼靑蘂看浮醆蠟剪黃花戲挿冠淅淅斜風飛敗葉蕭蕭細雨作輕寒天涯只是思親切更把家書再四防

和陶淵明采菊東籬下二首

九日但孤坐悄然無世喧菊花殊未開始知气偏開軒寓逺目相對惟靑山昏鵶已接翅獨鶴何時還且盡杯中物此外無足言

小雨濕叢菊何當噴金英嚼蘂亦可人蕭然慰我情羈旅念家逺濁酒還獨傾云表雁初過艸根虫自鳴嵗晏將如何一醉豁平生

寓軒用竹爲牕隔以禦西風戲成小詩紀其事示志宏

昔我自帝所逺謫來沙陽由春以涉夏及此秋气涼節物日淒白露結爲霜行當入室處聊復葺我堂伐竹制牕牖朴素無靑黃西風屏寒色短日來孤光艸木巳零落但聞菊蘂香超然適燕處便足傲羲皇釋氏戒戀著一宿寄枯桑今我日必葺於道無乃荒彼以著故戒無著何所妨譬猶夢中境離著可兩忘儻能達此理隨寓皆道場

傳畫美人戲成

美人顏色嬌如花鬒髮光翳朝陽鵶玉釵斜挿翠眉蹙豈亦有恨來天涯畫工善畫無窮意故把雙眸翦秋水丹靑幻出亦動人況復嫣然能啟齒年來居士心如灰艸戶金錘擊不開縱教天女來相試虛煩雲雨下陽臺

傳畫忠義圖

君臣以道合言出心莫逆膏澤下於民美化施無極中世此道衰言如水投石義士以死爭直諫或有益折檻制畱今斷鞅事存昔當車血污輪伏蒲涕霑席昭然貫日誠屹爾回天力誰將丹靑手圖此忠義迹傳之置坐隅能使懦夫激斯人不復見壯哉古遺直

四皓

皓髮龎眉四老翁商山采盡紫芝叢安劉畢竟成何事空墮畱侯巧計中

髙祖

落魄劉郎仗眾謀無心將將卻成優誰言大度能容物舊怨還封羮頡侯

得家信報淮南飛蝗渡江入浙嵗事殊可憂感而賦詩

聞說飛蝗起自淮勢如風雨渡江來我家嵗事何須慮只恐人言不是災

九月十四夜月蝕

碧落遙升白玉盆云何中夜黯然昏初疑半被防云掩浸恐全無巨吻吞慘淡乍看蟾魄出扶疎更喜桂華存妖蟇磔死猶餘罪此外羣星盡可原

讀劉向傳

書觀書傳夜觀星感憤陳辭出至誠梓柱指明王氏切優柔不斷豈能行

題李伯時畫老子岀關圖

請說常無眾妙門當時關尹意何勤靑牛西去連沙漠紫气東來見瑞氛妙法不離三十輻至言都在五千文世人不解宗慈儉只欲長生躡白雲

題入定僧持法師畫像

崇寧初蜀中得入定僧自云恵持法師廬山記恵逺法師弟恵持遊蜀而終蓋不知其乃入定也予見其像於羅疇老修撰家因傳之且爲賦詩

形若龍蛇千嵗蟄神如日月四時新豈知雞足山中客【迦葉入定於雞足山以待彌勒下生】元屬蓮華社里人嶺上祖師提只履煙中普化露全身拘拘守定幹皮袋畢竟如何始是眞

題富鄭公畫像

天驕自昔難羈縻慿陵中夏侵北垂秦城萬里塹山谷漢女逺嫁爲閼氏赫然武帝事徵伐天下騷動士馬疲古來制禦無上策本朝鎭撫誠得宜祖宗守邊有良將胡騎逺遁不敢窺澶淵之役起倉卒當時眾議何其危萊公庭爭乃親討貔虎百萬從六飛弩機暗發虜酋殞震怖屈膝祈完歸歡盟從此到今日生靈休息誠賴之中間桀驁邀嵗賜懸河之辯亦莫支篤生鄭公爲民社一言剖決遂不疑萊鄭之功實終始配入太廟銘鼎彞我生後公不及識再拜圖像涕泗洟安得如公之人在廊廟坐使徳澤漸烝黎

明妃曲

昭君自恃顏如花肯賂畫史丹靑加十年望幸不得見一日逺嫁來天涯辭宮脈脈灑紅淚出塞漠漠驚黃沙寧辭玉質配夷虜但恨拙謀羞漢家穹廬鮏羴厭酥酪曲調幽怨傳琵琶漢宮美女不知數骨委黃土紛如麻當時失意𨿽可恨猶得千古詩人誇

梁谿集卷十二

欽定四庫全書

梁谿集卷十三

宋李綱撰詩九【在沙陽及還至崇安作四十八首】

登凝翠閣觀月

乘泛碧齋分韻得泛字

志宏得碧字以詩來次其韻

興宗得齋字以詩來次其韻

凝翠晚望五絕

秋意二首

和唐人張爲秋醉歌讀陸龜防散人歌

巖桂墮蘂

遊棲雲寺

自西津乘泛碧齋歸邑小雨

禦筆許牽復有感

畫荔枝圖

叢菊數日來頗有開意戲題

得了翁書寄石芝

和歸去來集字十首【幷序】

送羅惇詩赴舉

從人於柳木得芝

將去沙陽畱別鄧季明諸公

敍別疇老

自沙陽乘泛碧齋至洛陽口

畱題雙溪閣書呈南劍守謝少卿

黃道夫約遊無名庵奉酬陳之元教授見贈謝徳夫約遊開平寺

謝守送別至黯淡寺

長灘驛次韻陸惇禮畱題二絕

題黃亭驛

武夷行【並序】

泛遊仙溪

別武夷途中偶成

寄題觀云軒

崇安令送示武夷圖

九月十五日夜同陳興宗鄧志宏登凝翠閣觀月

溪閣臨虛面勢寛涼天佳月共追歡漁舟忽動水光碎桂魄未髙山影寒色染林巒煙漠漠气侵笑語露漫漫湏知此景人間少更泛蘭槳逺處看

是夜復乘泛碧齋至北溪口觀新橋與興宗志宏分題予得泛字

秋髙气倍淸夜靜舟初泛露華浩如洗月色寒可鑑林巒與邑屋左右入軒檻晶熒星影揺崒山光蘸風微煙羃羃溪逺波湛湛端疑客乘槎坐使云河犯觀梁且停橈戀月愁系纜景幽費摹寫思妙造古淡吾方久於此勝賞豈云蹔願同二三子險韻時得探

志宏得碧字以詩來次其韻

明月照淸溪影落千尋碧輕風皺微瀾蕩漾揺金色相攜理桂檝及此萬籟寂天空露气寒棲鳥正縮瑟何人起秋思數弄月中笛坐使遷客情淒然感去國淸遊得英俊勝賞飽泉石豈殊在吾家親戚欬於側賦詩各言懷險韻對勍敵歸來气未衰開匣看三尺

興宗得齋字以詩來次其韻

佳月靄秋色翛然感予懷言攜二三友泛此溪中齋風露生萬里屋木慿兩涯淒微煙霧合芬馥天香來恍若度云漢奔月遊瑤臺灝气集肺腑灑濯無纎埃沈沈夜寥閴廻舟興悠哉澄波靜如練何異浮江淮但恨景物美實難賦詠才斯文當共勉天意屬吾儕

凝翠晚望五絕句

白蘋紅蓼滿汀洲淅淅西風古渡頭寒日無情又西下淸溪不語水東流

桂香泛泛滿秋風十里沙溪一望中景物隨時慰牢落羈臣那解感飄蓬

日輪隠隠落西山尙有殘陽木杪間暮暮朝朝成底事可憐飛鳥自知還

林中輕素起寒煙兩兩飛鷗傍釣船心在江湖歸未得晚來幽獨更淒然

白雲防破亂山靑影落寒谿晚更明誰謂天涯無鴈到雝雝初聴兩三聲

秋意二首

蕭蕭南浦白雲秋楓葉蘆花相對愁何必更窮千里目亂山凝碧滿溪樓

淸霜夜落梧楸樹脫葉驚風隕如雨一畨掃盡一畨新策杖閒將黃葉數

和唐人張爲秋醉歌

秋色愈淒感此梁谿翁煙水出砂石風霜脫梧桐嵗晏無與歡步屧攜蒼笻俯視檻中菊仰瞻峯頂松有酒聊自適旋滴眞珠紅長鯨吸百川坐使玉樽空念古壯气激懷家歸興濃陶然不知醉如墮煙霧中醉魂眇安往夢渡江水東髣髴生六翮飄忽騰雙龍醒來無所見溪冷山重重紗牕透殘月瓦枕來疎鐘起視夜將闌星河粲玲瓏乘風欲輕舉骨肉疑都融卻思向來醉豈離方寸地長醉不用醒蕭然謝名利

讀陸龜防散人歌三復而悲之賦詩以卒其志

江湖散人气節奇布衣韋帶霜鬢垂有田甫裏多水潦闔門百指長號饑躬耕粗足輸賦稅時赴嘉客同襟期西風笠澤起秋色菇蒲初熟鱸鱖肥扁舟乘興不知晚筆牀茶竈常相隨著書叢雜自編錄巧怪不擇文與詩那能枉道竊爵祿但欲亂世全妻兒胸中豈無佐時略卻笑諸郎殊不知當年富貴盡磨滅惟有夫子傳於斯三髙名配範與李散人𨿽散元非癡

巖桂再開尢盛汲水飬之其香滿室墮蘂兒案間燦然可愛嗅玩因爲賦小詩

桂華十里淩霜空再開愈覺秋光濃幽人贈我不知數芬馥飄滿禪房中防防風枝墮煙蘂璀燦金英霑案几不須掃去任飄零從使淸香在毫紙

遊棲雲寺

淸曉戒徒禦出郊爲勝遊霜林半揺落肅穆天地秋散策陟峻嶺慿髙瞰淸流禪居得蘭若迥覺林泉優露艸淒更碧風松郁相繆山空鐘磬響地勝池臺幽竹色森不攺桂香泱浮經行豈蓮社景物如虎流水人寂寂歸云晚悠悠惜哉光景促妙賞難淹畱卻步出山徑猶廻戀山眸登臨興未盡更理溪中舟

自西津乘泛碧齋歸邑小雨

亂山深處翠光浮山寺歸來泛彩舟十里峯巒凝翠靄一溪煙雨灑淸秋漁燈照水明還暗野桂飄香散不收只向畫中求好景不知身在畫中遊

是日聞報禦筆許牽復有感

聞有佳音自日邊羈臣感極卻淒然矜愚本自加三宥作賦休云謫九年戱膝但能紆彩服侍香那復望靑氈恩隆天地當何報擊壤爲甿老一

畫荔枝圖

南閩荔枝名四方非因謫官那得嘗丁香爲核玉爲葉絳綃爲殻冰爲瓤烱如明珠出老蚌燦如艷女披紅裳膜凝雲母本來薄液貯甘露初不漿剖擎頗訝水晶滑咀嚼但覺瓊瑤香貢余𨿽幸得一飽無那品目多難詳丹靑巧爲拂絹素數種磊落皆其良牛心最大蚶殻褊虎皮斑駮龍牙長火山早依炎气熟中元晚待秋風涼色奇更變江家緑味防尢稱十八娘葡萄結實極繁盛硫黃著子何芬芳若將牡丹與比並好把陳紫同姚黃𨿽云香味不可畫悅目自足垂虛堂飫餐更得畫歸去須信逺謫元非狂

叢菊數日來頗有開意戲題

愛菊如淵明慿欄惜花晏朝來有開意嫩蘂肥欲綻願承玉露漙一吐金英粲臨風嗅馨香爲爾發三嘆得了翁書並寄石芝云其味初淡中苦已而發甘鮮有此味者感而賦詩

海日气射蒼崖根石上生枝榦蘚文構梯采掇資好事中有至味難爲言豈惟食淡兼攻苦嚼蠟茹荼多欲吐淸甘徐髮齒頰間潄以寒泉如飲乳幽人贈我意已深一掬可比千黃金世間此味知者鮮往往旣吐還追尋我欲持之獻君子自古至言多逆耳願於苦處辧忠良若待防甘眞晚矣

次韻和歸去來集字十首【並序】

予初抵沙陽常和陶淵明歸去來辭然竊意歸期未可以嵗月計也近聞例許牽復眞得歸矣偶讀玉局翁歸去來集字因次其韻簡諸弟

少負丘壑志誤嬰軒冕榮剛腸難隠忍懶性倦將迎學佛欣自得謫官知物輕悠悠勢利子千古見交情壯志已衰落頺然成懦夫編須休虎穴曵尾且龜塗松菊猶可理田園將欲蕪親朋悅情話濁酒在觴壺軒冕豈足戀田園誠可歡村村自花柳物物寄遊觀舊事不復憶吾生良易安南牕審容膝歸去學鯢桓聞說詔初下預知歸有期趣裝行去矣俟命且安之出處宛如夢去來惟有詩爲傳千里信先報棣華知曠蕩推新澤迂疎念昔非休爲賈生賦且治老萊衣報國撫長劍懷親歌式微慿髙望吳越千里白雲飛寤寐在親所得歸欣載奔防衣猶在笥素髮已垂門遣興詩千首忘憂酒一罇歸歟理三徑松菊故應存歸去復歸去溪山滿眼前公垂余舊館鴻漸有甘泉結宇依靑嶂開池浸碧天餘波到山下更漑萬家田薄責思已厚聴歸初不畱昔來聊坎止今去亦川流圖史自可樂親朋相與遊罇中常有酒此外復何求舊隠北山北結廬猶可尋曾傳種松法當遂采芝心有酒且觴客無弦何用琴一生幾量屐愼勿廢登臨處世若大夢吾生感行休何須防軒冕且復傲林丘云木千巖秀煙波萬壑流忘機齊物我魚鳥與君遊

送羅惇詩赴舉

計偕西去不容遲蹔聚還分與願違丹桂一枝應俯拾靑雲萬里看橫飛我方謫宦陪鳩杖子欲成名戱防衣努力爭先龍虎榜發揮家學慰庭闈

從人於柳木得芝一本面徑尺餘體圓而欹正類荷葉惜其生於僻逺不得與奏牘爲賦此詩

艸木何爲亦發祥靈芝三秀向沙陽成叢已茁枯梅上盈尺還生臥柳傍葉若圓荷方瀉露色如紫椹更飄香惜哉地去長安逺不使公卿艸賀章

將去沙陽畱別鄧季明諸公

一載沙陽信有緣寛恩許去卻依然碧齋翠閣已如夢明月淸風長自妍溪上客舟橫一葉篋中詩卷賸千篇諸公別後應思我茗飲時時到寓軒

疇老修撰見示七峯吟因成七言十韻律詩以敍別

謫墮閩山欵棟閎日親髙義慰平生忘年許結看經社乘興時參在野旌三徑髙懷窮水石七峯佳气入軒楹舫齋談笑龜魚慣翠閣吟哦卷軸成方幸遊從陪杖屨敢將蹤迹嘆蓬萍寛恩宥罪千鈞重小艇浮溪一葉輕北闕未應容接武東臯從此遂躬耕寜親幸愜區區志去徳還深戀戀情般若光中無聚散毗盧海裏任從橫願公更展垂天翼拭目鵬摶九萬程

自沙陽乘泛碧齋至洛陽口

罪大昔來謫恩寛今許歸碧齋還泛泛翠閣已依依簫皷轉山曲旌旗揺夕暉餘霞方散亂倦鳥亦歸飛頗悟邯鄲夢還尋萊子衣耄倪嗟得去朋友惜相違詎有甘棠愛徒知蘧玉非勞生成底事歸老釣魚磯

畱題雙溪閣書呈南劍守謝少卿

華構何年玉斧修規摹宏麗屬賢侯治成不廢登臨樂望逺宜窮水石幽千里煙雲瞻北闕四時風景冠南州山如蟠踞成龍虎劍有雌雄射鬥牛天倚筆峯排玉筍仙畱篆石浸銀鉤二川俯瞰丁爲字萬室傍連盛結樓罇爼幸容陪勝賞笙歌更覺助淸遊朝雲暮雨滕王閣明月淸風白鷺洲夢艸惠連畱句法遊山安石繼風流尙能執筆從公賦卻恨歸鞍不可畱

黃道夫約遊南山無名庵謁包法師

碧山盤屈白雲凝竹徑通幽水石淸門對演仙千古在道人何事學無名

奉酬陳之元教授見贈次韻

謫官因得窮林泉陶寫聊復資詩篇靑岑疊疊山滿眼碧波湛湛溪防天南連海嶠饒霧雨北望吳越淒風煙感懷觸目還得句但可娛戱那敢傳譬猶虫與時鳥自鳴自已眞偶然豈知飄落廣文耳飾以妙語煩雕鐫與公平生未相識一見傾心誰與易沙陽百里阻遊從注目寒空暮云碧朅來邂逅慰所思況得新詩飛霹靂我今歸去隠梁谿逺迹江湖飬愚直看公白日上靑霄九萬扶揺不勞力

謝徳夫約遊開平寺

出郭山村僻尋眞殿閣幽雙溪余賞興五馬故來遊鐘梵含古思林泉銷客愁歸歟碧雲合羅綺滿蘭舟

謝守送別至黯淡寺

送逺勞爲黯淡行西風斜日嫋雙旌舟如一葉波濤舞灘作半天風雨聲修竹拂云靑蓊郁圓峯對閣翠崢嶸如公髙義今人少行客空餘戀徳情

長灘驛次韻陸惇禮畱題二絕句

文彩飄颻靑郎朝班同望赭袍光嶺雲深處觀題句使我幡然念帝鄕

當年狂直叩龍墀謫墮閩山省舊非須信寛恩若天地才周嵗律已容歸

題黃亭驛

雲山一帶碧崔嵬迎我南遷又北廻嵗籥才周兩經歷此行端爲武夷來

武夷行【並序】

宣和攺元之夏予備員左史寓直東省晝寢夢遊武夷山未幾謫官閩中取道山下果符所夢因作賦一篇古律詩近五十首今冬防恩北歸復尋舊遊泛遊仙谿登換骨巖致祀十三眞君防食觀妙堂因盡錄前所作遺觀妙法師且別賦一篇以述再遊之意目之曰武夷行

憶昨退朝門下省槐影扶疎淸晝永牕一枕夢仙山覺來毛骨猶淸冷謫官道出武夷山風景翛然似夢間碧溪九曲山萬疊況值密雪妝煙鬟寛恩今日容歸去笑指洞天尋舊路霜晴日暖白雲深遙望幔亭天一柱羽人導我遊仙谿翠壁蒼崖晚更奇浩歌快飲縱廻櫂星月耿耿風淒淒曉來換骨巖中看玉潤金堅余片片三姝駢立映彤霞二水交流縈素練徵鞍欲去更從容仙境靈迹豈易逢他日追思不可到夢魂還過七閩中

泛遊仙溪

到閩中而不遊武夷山到武夷山而不泛遊仙溪皆與不到同予去冬乘小舟抵睎眞館值雪今冬復遊乘月而歸景物淸絕不可名狀因賦詩以紀其實書遺觀妙法師

去年遊仙滿溪雪今年遊仙一船月武夷已擅天下奇雪月相輝更幽絕前生定在此山中緣熟重遊六六峯慚愧眞仙借光景恨無道骨與仙風

別武夷途中偶成寄觀妙法師

道妙觀來物物通武夷仙境幸相逢溪流玉雪三三曲山鏁雲霞六六峯去路歸鞍方眷戀淡煙疎雨正防茸羨師日在神仙窟防首巖巒紫翠重

寄題觀妙師閣皂山舊隠觀云軒

獨搆幽軒福地陰飛雲對面起靑岑但知映日能成色誰信崇朝解作霖苒苒行雲寧有迹霏霏出岫本無心道人黙坐觀舒捲至理應符妙意深

崇安令朱邈公達送示武夷圖因成絕句

秀气蜿蜒作武夷巖巒窈窕白雲飛再遊未盡平生興六幅生綃畫得歸

梁谿集卷十三

欽定四庫全書

梁谿集卷十四

宋李綱撰詩十【自分水嶺過江南及辛丑嵗作七十五首】

自分水嶺過江南

鉛山約髙無咎同遊石井

自鉛山迂路至吳園吳園

畱題月巖

宿黃藤驛

弋陽道中

望龜峯

鳴山驛次韻蔡君謨續夢作

宿安仁云錦堂

余幹

晚行

題安仁寺翠玉亭題仁義驛範文正公所植六松

迂路由江南歸二首童子驛見梅花

偶題

又

題建徳縣開化寺

題紫巖驛

贈池守張閎道

同天寧聰老遊齊山次杜牧之韻

題弄水亭

自池口登舟

江行十首

遊五松山觀李太白祠堂舟中讀書有感

銅陵阻風

題防法寺瑛老黙堂

次韻瑛老頌

舟泊散潭三首

春睡二首

夜泊繁昌

試九華朱覲墨

未至蕪湖四十里阻風艸宰執書論方冦事戲成

上元舟中有感

夜坐二首

至蕪湖聞賊陷錢塘復爲官軍所得有感自蕪湖江行至采石

乘月泛禁江一夕至金陵

同李似之遊蔣山

頌示勤老

次韻奉酬李似之見贈

金陵懷古四首

登鐘山謁寶公塔題定林院

題八功徳水

題偃秀軒

得家信報避冦海陵

自金陵江行未至長蘆阻風

又

過長蘆

遊長蘆寺見眾僧已披剃

自分水嶺過江南

行盡閩山萬屈盤江南形勢陡然寛山平水逺望不盡木落艸枯霜始寒醉裏謳吟聊自適夢中往復本非難誰言春信年年早笑指江梅試折看

鉛山約髙無咎同遊石井

巖洞嵌空鑿翠崖一雲液貯瓊瑰幽人須信耽泉石茗飲相招特特來

自鉛山迂路至吳園

迂路入江南寒煙鏁翠嵐淸晨遊石井薄暮宿了巖月冷不成夢雞號還整驂吳園才數捨去去指龍潭

吳園

當時親迎到吳園屈指重來十七年身世恍然如一夢從今歸去老林泉

畱題月巖【信州道中】

廣寒宮殿寄幽巖忌滿非緣玉斧戡皓魄半輪橫道左淸光千古照江南陰精凝結元無質神化肧胎豈易探好是月華生碧落扶疎桂影逺相參

宿黃藤驛【時聞浙東方冦大作】

古驛號黃藤休鞍夜已燈溪寒水淸淺山瘦石稜層豪客路方阻嵗寒陰始凝開懷惟仗酒獨酌醉瞢騰

弋陽道中

南去北來皆嵗暮流年苒苒過光陰江南須信風煙好浙右方虞冦盜深云外山深橫筆格月中灘響疊琴心臥龍三顧今寥落抱膝空爲梁甫吟

望龜峯

饒陽景物猶武夷巖石崛起多瓌奇此峯厥狀更詭異舉首曵尾如靈龜穹隆曝甲正霜曉蹣跚引气當晴暉故知造化巧凝結欲問所以良難推我疑龍伯釣溟渤六鼇連引背負歸中途遺一尙贔負直欲赴海冠峩巍又疑淸江使河伯波濤相失畱於斯化爲巨石峙千古𨿽欲鉆灼無由施茫茫神怪不可詰但使風景增淸輝我來閩嶺厭山水見此還復伸雙眉頗嗟行役不果到側身西望生長悲

鳴山驛次韻蔡君謨續夢作

一夢神遊紫府天覺來身寄驛亭眠何須悵望吹簫女獨跨靑鸞入翠煙【君謨詩云白玉樓防第一天琪花風靜防鸞眠誰人得似秦王女吹徹瓊簫上紫煙】

宿安仁云錦堂

一宿溪邊云錦堂煙村浮動野梅香沙平水澹近江浦天濶山遙多夕陽北陸寒凝風眇眇東吳音斷意茫茫片言無補空來往贏得蕭條兩鬢霜

余幹

嵗寒迂路過江鄕嘆息飛蓬墮渺茫云錦洞深煙水逺琵琶洲轉暮灘長田園歸去荒三徑金皷傳聞震一方極目東吳何處是斷霞輕靄落殘陽

晚行

嵗杪旅懷惡驅車殘照中暮云千里碧落日半輪紅掠水起行鴈隔林聞逺鐘休鞍僧捨閴皓月又東生

題安國寺翠玉亭呈平老【鄱陽】

蘭若何年種碧瑜淩霄髙節笑楸梧渭川謾說三千畝杜牧宜誇十萬夫月舞淸陰金影碎風敲幽韻玉音敷煩師長飬休斤斧試問江南有此無

題仁義驛嵗寒堂範文正公所植六松

江驛森森六本松蜿蜒枝榦走虯龍煙滋鱗甲蒼顏老云惹須髯美防濃獨立雪霜君子操曾因風雨大夫封不栽桃李追時好嘆息前賢意可宗

聞浙東方冦大作道路不通迂路由江南以歸有感二首

理裝適吳防避冦由江濵寜知治安世乃作途窮人風濤豈不險舟檝尙可因失身入畏塗難以理義陳平生笑子美逃亂走踆踆如今翻自笑亦須謀此身此身何足惜上有髙年親骨肉幾百口干戈已相鄰以我此日心知彼無辜倫安得濟川舟載之適通津徙置安樂土不知戰鬭塵已矣可柰何願爲太平民

東南久無備盜賊起不虞掲竿與荷鋤皆是耕田夫誰爲捕逐者得官緣苞苴不讀一行字況復知孫吳厥初旣輕敵屢北輙睢旴屯兵非不多一掃不復余虎兕出於柙是誰之過歟凶熖陵郡縣良民遭戮屠坐令腹心地化爲豺豕區除惡當務早滋蔓良難圖王師何日出努力觀廟謨

童子驛見梅花

天滑云腴凝不流嵗寒迂騎過南洲黃昏孤館沈吟處賴有江梅慰客愁

江南爲客見江梅似爲行人特特開數防枝頭凝玉雪隔牕和月送香來

偶題

霜風響枯林曠野慘寒色川路阻且長客子方逺適東吳眇何在仰羨歸飛翼惟有溪邊梅猶能慰愁寂

又

水落潮幹人取途西風索索響黃蘆沙頭驚起數行鴈恰似舊藏蘆鴈圖

題建徳縣開化寺

路繞江南煙水村梅花的皪正銷魂峯巒影裏過山邑鼙鼔聲中念故園殘臘未曾看雪舞勁風何事掃云屯拙翁自笑平生拙欲叩天閽更一言

題紫巖驛

稚年曾向此途行半世重來若泛萍山徑車聲欣路坦江村市合厭魚鮏連天霜艸蕭蕭白蟠嶺雲松鬱鬱靑久旅懷家歸尙逺暮煙殘照宿郵亭

贈池守張閎道

繡衣執法出霜臺邂逅還如特特來華省舊曾陪笑語淸溪今復接罇罍喜公筆有江山气顧我心如世味灰天下蒼生待經濟坐看蟠蟄起春雷

同天寧聰老遊齊山次杜牧之韻

東風初起白雲飛禪客相邀步翠微童稚舊遊如夢到江山今幸假途歸巖巒窈窕籠輕靄鷗鷺翩翻舞夕暉歸覲庭闈詢往事篋中先整老萊衣【余童稚時侍親池幕迨今幾三十年矣齊山頂有紫微亭】

題弄水亭

蕭條秋浦景如秋誰信猿聲使客愁煙樹森森連逺嶠水田漠漠集飛鷗髙樓吹角增離恨古驛停驂憶舊遊亦欲題詩江祖石謫仙遺迹冣風流

自池口登舟

水落溪幹不可舟春潮理櫂淺沙頭多風煙浪鱗鱗起欲雪江云苒苒浮涉險物情終共畏臨流歸興浩難收波神借我風帆便鼔柂淸江汗漫遊

江行十首【自池陽至銅陵】

理櫂適江幹初欣眼界寛日蒸江气白風約艣聲寒蔣詡謀新徑鐘儀只舊冠浮雲休蔽日直北是長安春江徹底淸沙尾見潮生朝气噓成霧南風戰作晴岸移看樹逺船穩信波平覽盡江山勝還悲萬古情渺渺春江穩融融午睡腴夢回雙艣急望極片帆孤皺水風還逆維舟日欲晡雲中有行鴈苒苒下平蕪春光揺畫鷁江影浸長天浪勢隨潮急渦痕逐艣圓避風依島嶼防冦問人煙深念還愁絕髙歌且醉眠江濶水雲暮風髙舟檝停落帆歸別浦宿鴈集廻汀霜葦蕭蕭白煙嵐朶朶靑夜來江色靜寒浴一天星朝來問風信五兩向南飛旅泊添春恨舟行與願違缾梅空的的岸柳已依依寂寞江南路那知自此歸春江望不極慘淡起層陰煙雨蒙蒙濕雲濤渺渺深懷家千里意報國一生心嘆息知音少空爲梁甫吟晚泊銅陵口煙村八九家岸沙崩浪響江雨帶風斜泛泛浮波鴈捎捎接翅鵶無情東注水對爾嘆年華杳杳楚天濶悠悠江浦淸便風帆腹滿順水艣腰輕煙澹山逾碧雲髙雨易晴無心問漁父濁酒慰平生春到江波緑潮來浦漵深曉風看五兩家信抵千金笑讀謫仙句病爲莊舄吟世途遊歷徧歸去老山林

遊五松山觀李太白祠堂

大江東南流鼓柂江水上薄遊五松山獲見謫仙像嗚呼天寶間治亂如反掌兵戈暗中原豪傑多長往謫仙當此時逸气隘天壤脫身來江東縹渺靑霞賞作詩幾千篇醉筆籠萬象迄今有遺祠識者共瞻仰嗟予豈後裔愚拙誰復尙珥筆玉殿螭謫官閩嶺瘴荷恩許生還冒險理歸槳於焉覿仙風足以慰遐想願言繼淸芬何由揖英爽

舟中讀書有感

渺渺波濤淅淅風此身忽在大江東浮家泛宅雲煙裏思古傷今圖史中盜賊從來能伺釁治安自昔戒除戎我今惟願兵戈息歸作梁谿老釣翁

銅陵阻風

春色到江渚梅花正斷魂風波畱逺櫂煙雨濕寒村鴈過傳遺響潮來沒舊痕淒涼一樽酒愁絕與誰論

題護法寺瑛老黙堂

維摩丈室何年設滿目江山自風月道中試露黙中機千偈瀾翻本無說

次韻和瑛老頌

黙堂前對五松山敵面機鋒一瞬間禪客相逢休擬議艸鞋價直欲誰還

自銅陵行四十里風復作泊江北岸地名散潭屬淮南

襟帶江淮一望間夕陽艤櫂散潭灣波濤洶湧暮天濶鷗鷺飄颻漁艇閒風壯又還依北渚云深不復見南山淛河千里何時到過去飛鴻不可攀

鏡中漸覺鬢絲多半世勞生可柰何極望不來靑足鳥滿江更起白頭波揚帆賈客風前笛撒网漁人月下歌自斷此生甘寂寞毗耶歸作老維摩

平生性酷愛江山今日江山滿目前明月淸風人寂寂淡煙輕靄露防防波聲撼岸連淮壤鴈陣驚寒入楚天慨念往來成底事一杯濁酒且安眠

春睡

半生遊宦鬢毛霜依舊圖書對曉牕卯酒一杯春日暖臥聴鳴艣下淸江

居士終朝只念歸日行百里尙嫌遲小牕春夢分明到嘆息啼烏喚覺時

夜泊繁昌

系防繁昌口淸江夜渺然寒星隨浪閃孤月向人圓漢渚乘槎客云川控鯉仙何須論往事且泛碧波船

試九華朱覲墨

九華山頂老松煙名重初因玉局仙樣古法精珪並制膠淸煤馥玉同堅試將毛頴輕輕染須遣陶細細研居士年來無戀著惟於三子欲逃禪

未至蕪湖四十里阻風

一夜寒云凝不開北風吹雨帶潮來濤翻天末銀山湧浪打沙頭霹靂摧心在浙西音斷絕身畱江左意徘徊無聊獨酌開懷抱賴有牕間數防梅

艸宰執書論方冦事戱成

江浙巨盜起東南皆震驚王師殊未出赤子若爲情試贈繞朝策願飛燕將城非因肉食鄙只欲廟謨成汲黯復妄發終軍思請行懷親寸心急報國一身輕曹劌亦問戰申胥還乞兵羣公佐天子努力剪鯢鯨

上元舟中有感

前年扈淸蹕玉輦臨端門鼇山防構聳露臺歌吹喧去年謫沙陽旅泊亦遊觀士女隘衢巷燈火滿溪山今年過江南艤舟煙水灣風髙不可進極目雲濤翻蜜炬照獨酌紅鑪淩夜寒感事心欲折彊歌聲無歡坐看江邊月飛上靑雲端淸光不攺舊對我還團欒

夜坐

春夜沈沈燈影明卷書兀坐忽三更不知船外風多少但聴滿江波浪聲

波濤漠漠雨紛紛夜泊江南煙水村慨念平生都不寢可憐心事向誰論

至蕪湖聞賊陷錢塘復爲官軍所得有感

督府繁華一掃空須知狂冦計非庸廟堂若爲蒼生計早築髙壇拜臥龍

巨盜乘虛起浙東猖狂如在笑談中錢塘猶喜官軍復破賊須從此立功

自蕪湖江行至采石

萬頃春江徹底淸天風不動鏡澄畫船安穩揺空翠疑在琉璃地上行

江水春來緑似藍臨流髙石翠巉巖波恬舟穩已堪喜況是淸風借一帆

阻風泊慈湖夾焚香黙禱有長魚躍波而江豚出沒舟人大驚抵暮風便因命解舟乘月泛禁江一夕至金陵蓋數百里作二絕以紀其事【江險而不可行者爲禁江時夾江水落行禁江】

江豚出沒白波中十丈神魚躍晚空知是陽侯憐我拙故教來助一帆風

露气漫漫欲結霜扁舟夜下秣陵江煙波如席月如畫快意倒盡黃金缸

同李似之遊蔣山

北風阻行舟駕言遊蔣山相攜得良友談笑窮躋攀松林靜杳冥殿閣羅煙鬟寶公骨已冷白塔孤雲間乘髙望長空極目波濤翻東南正戎馬戈甲照江幹與子適相遇偸此半日閒懷古六朝逺道舊一笑歡憶昨賜對初接武玉殿班螭坳珥史筆毎慚追繼難迂疎與世違謫官墮甌蠻寛恩幸脫去假道來江關邂逅兩萍梗飄泊驚風旛防首顧淛河不知涕泗澘著鞭願努力世路方多艱

頌示勤老

平生聞說蔣山勤今日相逢過所聞還似泉公喚居士一聲吹散滿天云

次韻奉酬李似之見贈

吾宗才气世無雙用與時行舍亦藏殿陛同瞻龍衮繡螭坳繼染禦鑪香紫荷持槖將淸禁貝葉繙經見寶坊仄席正思經濟手佇觀趣召侍顒昻

金陵懷古四首

六代兵戈王气銷山圍故國自周遭豪華散滅城池古人物摧殘丘塜髙阜轉蟠龍翔寶塔洲分白鷺湧雲濤悠悠世事都如夢且對金樽把蟹螯

六代繁華三百年我來弔古一淒然景陽鐘斷雞空唱玉樹歌沈月自圓潮沒舊痕生晚浦柳揺新色媚晴天髙樓上盡窮雙目千里江山繞檻前

六代興亡江上城倦遊還向此中行龍蟠虎踞空形勢並廢臺荒爲戰爭雲气霏霏春雨急煙波渺暮潮平商人不識前朝恨短笛還爲激烈聲

六代當年恨冣長兵戈陵滅故城荒非關霸气多消歇自是人謀未允臧王謝風流今寂寞江山形勝亦淒涼我來正值興戎馬慨念東南更慘傷

登鐘山謁寶公塔

寶公眞至人鳥爪金色身杖攜刀尺拂語隠齊梁陳我登鐘山頂白塔髙嶙峋再拜禮雙足聊結香火因

題定林院

行過鐘山到定林靑松一徑白雲深三間古屋昭文館那有沈迷富貴心

題八功徳水

石作方池紫翠崖湛然定水貯瓊瑰何須功徳標爲八萬行圓成自此來

題偃秀軒

靑蔥秀色一軒中俯瞰梁朝萬本松頂蹙風雲疑偃蓋枝蟉雨露若蟠龍四時鬱鬱寧雕葉千載亭亭不攺容卻笑宗人生岱嶽佞秦先得大夫封

得家信報避冦海陵

怪底燈花夜夜紅朝來家問始相通田園已在危疑際骨肉幸安飄泊中子美無家尋弟妹淵明有酒引兒童我今已勝少陵老稚子候門淮水東

自金陵江行未至長蘆阻風

倐忽風雲接地陰扁舟系防暮江潯波濤何必深爲阻萬里歸來一寸心

又

七日風不止歸心何似生煙添暮山色風撼滿江聲淮楚已非逺波濤殊未平坐看云解駮猶喜晚來晴

過長蘆

達摩當時一葦杭棲棲暗度白沙江不知雙履歸何處吸盡西江屬老龐

遊長蘆見眾僧已披剃

圓頂方袍復舊儀欣欣便覺眾情熈可憐盡墮狙翁術暮四朝三元不知

梁谿集卷十四

欽定四庫全書

梁谿集卷十五

宋李綱撰詩十一【江南道中及歸抵海陵作四十七首】

陶淵明嘗設形影神問答賦詩三首讀之有感因次其韻

次韻李似之秋居雜詠十首

阻風舟中有感

喜雨

雙鳬

雪

江上值雪戲成短句舟次儀眞

次韻王堯明遊北寺次韻王堯明三絕次韻茂載海陵寓居有感三首

次韻王堯明喜雨古風

送虞季然赴八寶丞

次韻曾徽言登北禪寺塔

次韻徽言招飲絕句讀陳子直短歌次韻次韻和王堯明四旱詩四首

次韻虞公明察院賦所藏李成山水

再次前韻

次韻曾徽言桂漿讀王堯明贈諸弟和陶詩次韻爲別

虞公明出示序觀音詩事並頌次韻

贈虞公明察院

讀錢申伯與仲弟唱和次韻見意

往復詩多用佛語再次韻示仲輔

題李茂舉擁書堂

次韻徽言見贈

堯明以五詩賮行次韻第五首爲報

自海陵泛江歸梁谿作

次韻和淵明形影神三首

形贈影

大塊已載我何如未生時气變芒芴間七竅誰鑿之百骸與九藏假合以成玆與子非故交從我如相期屈伸及動止契合初不思常恐隨物化念此情淒洏我生夢幻中變滅不復疑安得永相保聴我悲來辭

影答

紆余非我妍濩落非我拙與子兩相依生來無間絕俯仰隨顧指豈是事容恱因光長周旋處陰蹔暌別況復同物化子壞我亦滅冥冥長夜臺念之五情熱願子衞生經無使精腦竭千載永相從彭殤孰優劣

神釋

人生若大夢積微以成著少壯得老死一念卽非故二子異金石松蘿蹔依附胡爲羨久生切切兒女語有形防當滅是影無實處惟我謝客塵妙湛乃常住不入造化機豈墮陰陽數廻光試反照凡聖悉皆具不滅亦不增誰毀復誰譽超然外死生卓爾無來去周行萬物表獨立初不懼二子非吾徒安用多憂慮

次韻李似之秋居雜詠十首【並引】

予素有髙世之志家梁谿上田園足以結伏臘泉石足以供吟哦歸自謫所借此就閒而巨冦方起干戈相鄰聞諸弟奉親挈族旅泊淮甸田園泉石皆未可保慨然感懷過金陵邂逅李似之出秋居雜詠十篇因次韻和之攄情言志不必以秋爲興也

逹人有大觀曲士多自束忘眞供物役終嵗惟僕僕所以梁谿翁歸來蓺松菊寒泉友龜魚丰艸侶麋鹿淸風爲掃門明月相照燭世故悉棄捐吾方樂於獨

亭亭南山松下防千里道結根旣得地秀色亦何好嵗寒霜霰苦獨立君子操如何慷慨士百慮繞中抱寸心多感傷揺揺若旌纛逝將歸江湖更拜散人號

烏鵲故巢心鴻鴈稻梁謀梁谿十畝園嵗晚營菟裘自我去泉石嵗律才一周安知巨盜起千里來蜂蟊老稚適淮東旅泊如寄郵已矣復何言吾生感行休

鼓鼙思將帥戡亂屬豪傑吾儒貴全才冠履仍佩玦憬彼乘間盜萌蘗傲霜雪鋤惡當務本使眾宜以恱一掃巢穴空毋俾蟻蝟結安得李臨淮念此五情熱

禪恱知道腴寂樂忘世喧自從遊宦來常恐嵗月捐願從善知識超然同晤言心淸聞妙香不必鑪中煙竹實自鸞鳯腐鼠從烏鳶典籍亦可棄魚非蹄筌

取飯遣化人散花有天女維摩一方丈安用室百堵況我麋鹿姿本非冠冕伍脫身歸梁谿蓑笠釣煙雨結交有風月掃念無寒暑巨盜儻削平此志良自許

兩曜眞跳丸百年如轉軸富貴能幾何飄若云過目惟有金仙書可以靜中讀冷暖初自知運用要當熟仲尼貴毋我老氏欲爲腹悟眞奚必多半偈亦云足

我行大江濵舉頭見鐘山淸風自南來長嘯宇宙寛邂逅適相遇取友平生端戀戀故人意憐此範叔寒世路方多虞期子愼所安他時來訪我陋巷一瓢顏

朝市不可畱山林有佳趣結廬無人境散策時逺步手攜葛翁杖足躡祖師屨一笑浮世空欻若艸頭露幻身粗飽暖此外復何慮休問東陵且種梁谿芋

浮雲不成雨晶晶行晴晝朝蔽扶桑暾夜掩長河宿廻颷一掃除戢戢見逺岫靑天與白日四顧喜瞻搆願乘六气辯撫手磨宇宙冷然禦風行平昔笑禦冦

阻風舟中有感

扁舟泊枉渚邈在大江南風雲鬭未息波濤戰方酣閉關坐明牕開卷窮幽探气寒覺火冷志苦思蘗甘深炷一鑪香黙黙聊自參半世徒擾擾忙如未繭蠶又若伏櫪馬未脫轡與銜逝將歸山林缾錫寄一巖願從祖師六不學黃庭三得此無所得超然離聖凡

喜雨

北風吹云云不開蒙蒙細雨和煙來舟行𨿽阻亦可喜潤澤及物誠佳哉我辭閩嶺遵江渚百日皆晴未嘗雨江淮旱暵已逾年牟麥焦枯但黃土漕渠千里不復通況復巨冦興兵戎從玆一雨百事散願化災疹爲康丰

雙鳬

雲濤萬頃連天雨波上雙鳬自容與風髙江濶煙水寒日暮相將何處去

雪

小雨晚成雪凍雲凝不開響牕初索索積岸漸皚皚色與濤頭並寒資酒力排平生看圖畫今日畫中來

江上值雪戲成短歌

我來自南今幾月萬里不曾看防雪艤舟江南煙水灣雪作春風更奇絕凍雲漠漠愁鏁空初聞冰霰響牕蓬鮫人泣下玉盤碎珠璣亂落層霄中湏臾雪片大如指密灑江幹浩無際白帝從以萬玉妃婀娜旂常墮雪水廻風飄舞轉交加坐看汀洲鋪玉沙已驚緑柳早飛絮更訝黃蘆還帶花沙頭鳬鴈自儔侶天暝云寒去何處漁翁獨立釣淸江披得一蓑非好句梁谿居士初歸來對此超然慰所懷家在淮東阻行色晴天且爲片時開

舟次儀眞

昔年試吏得江城一紀重來若隔生惆悵舊遊誰可語南園春色卻多情

次韻王堯明遊北寺

小雨濕殘花廻風振芳艸勝遊宜及時嘉此春物好蕭然二三子散策窮杳眇招提枕郊頭殿閣出林表中有王屋泉一酌百慮澡踟躕古城隅幽徑通翠篠嗟予阻追陪正坐塵事繞衣冠方北渡親故幸非少客情終念歸回首云縹緲遙憐松菊荒仰羨鸛鶴矯園田誠可樂鼙鼓尙驚擾何當終素心永嘆憂用老

次韻王堯明三絕句

春風初入牡丹枝國色天香艷姣姬堪笑謫仙猶半醉淸泉沃面與題詩

康時致主接英遊姚宋開元第一流憔悴三閭空澤畔離騷終日念靈修

鄭衞曲終才雅奏詞人賦詠本多誇未能句語全無纇猶貴瓊瑜不掩瑕

次韻茂載海陵寓居有感三首

羣盜休慿險天弧正指狼犬羊徒跋扈貔虎極精彊寓目江山異傷心花艸香淛河那得此回首一彷徨江城飄泊久幽徑緑寒莎嘆息靑春暮悲傷白髮多蒼生端若此狂冦竟如何更起乘桴興滄洲萬里波不謂繁華地還飛戰鬭塵澆愁空泥酒極目更傷春懷古繙書帙論情托友人誰深醫國術吾欲問甘辛

次韻王堯明喜雨古風

神化茫茫端莫測不雨逾時忽盈尺誰云幽黙志難通一念周圓誠已格井枯河竭欲飛塵麥秀漸漸實半娠翠虯潛伏杳無處遺蝗出地方鱗鱗觀音妙智悲慈主爲灑楊枝作甘雨應憐禱禬罄勤渠致遣神人夢中語雨暘之數𨿽有時遲速亦可精神移世間萬法盡心造報若影響寧難期不知今夕復何夕千里風雲來陣墨驅雷掣電雨建瓴似赴前期初不忒威神自在誰復如噀酒投髗術已疎有秋頗足慰民望可喜更須煩史書衣冠北渡連墻堵旅食經時念終窶已欣霖雨起蟠龍更慶天兵擒猛虎邇來世事不掛心惟有憂國思猶深安得年丰羣盜息歸助擊壤堯民音

送虞季然赴八寶丞

流落歸來旅海涯相從幾集鳯凰池蹔欣捉麈共談笑還惜整驂言別離爲祿未能忘斂板掃防應不廢哦詩如公豈是徒勞者勉繼前修結主知

次韻和曾徽言登北禪寺塔

佛教入中土貝多凡幾翻摩騰導其流僧伽鼔其瀾乃建窣堵波髙標屹參天劃如五彩虹上與靑霄幹玆塔更奇古層檐俯通川江山遞隠見萬象森廻環公子抱逺韻登臨眇風煙仰穿龍蛇穴旁瞰日月懸茫茫悉細碎寓目疑無全歸來吐妙句字字勞精甄嗟我方屛處勝遊阻淸緣幸窺慈恩作如見眾寶山宗風久寂寞紵絮何其寒安得師子吼震此龍象筵關弓挾白羽櫜鞬相周旋當分寶塔坐一瞬三萬年

次韻徽言招飲絕句

壓架酴醿翠蔓柔經春芬馥未全收主人邀客醉花下共喜王師破蔡州【時間淮東防報】

讀陳子直短歌三復而悲之次其韻

君不見韓昌黎文章二百年又不見杜陵老風月三千首號寒啼饑四壁空謾有篇章在人口書生生事良易足深林一枝河滿腹但令藜莧可充膓便把離騷靜中讀儒冠誤身誠可憐陳侯半世身猶邅鬥酒初乏靑銅錢忍饑哦詩空可傳富兒菽粟泥沙擲不必登朝家萬石水陸畢陳方丈食錦繡還將被墻壁但資口腹爲身謀問以詩書初不識天公賦予眞相百彼富吾仁如黒白鄕黨寧無急義人誰哀王孫與進食嘗思漂母飯淮陰何用區區論報徳

次韻王堯明四旱詩

河運

漕渠如坦途泛此往來宅疏川誰之功乘木本諸益常疑侔滄溟巨釣可龍伯那知旱暵甚有此困涸阨豈無車班班莫勝倉箱積譬猶一鶚飛孰與鷙累百汲江勞甕盎禱雨費珪璧端爲魚鼈憂無乃云雷斁安得千里波篙師發櫂歌願借壯士手爲乃挽天河

井汲

我居梁谿傍密邇陸子泉漂流旅海陵又欲買一廛願言酌甘芳爲滌腥與羶居然值嵗旱此志無由全百井盡枯涸簡編匪虛傳夜汲費燭炬曉趨駢足肩一壺信千金一飲或萬錢逝將向井拜飛泉爲濺濺澄古鏡色吸引星光圓洋洋療眾渇不竭如巨川井收遂勿幕瓶盆送廻旋飲水自可樂安用井底眠

酺祭

閔旱意不樂駕言遊近坰田父紛在野祭酺方乞靈借問何以然東臯產蝗螟主張有神物薄禮羞微馨神歆庶災熄敢愛酒滿瓴導我試往觀戢戢初挿翎剪穗齊若刀抱稈牢如釘異哉天壤間孕此妖孽形羣族旣蕃衍气類屯臊腥仲尼所不堪紀異垂麟經畀火見周雅捕瘞聞唐庭人力自足勝何須詰冥冥聰明實依人正直神所聴區區觴豆間厥徳安足銘誰能起雲師霈雨驅疾霆一洗羽孽息寥落如晨星

雩禱

雩祭法已古東方見蒼龍厥後玆禮廢但禱釋梵宮淮堧值嵗旱川涸山欲童【已下闕】

次韻和虞公明察院賦所藏李成山水

畫史古多有李生獨寶傳譬猶古人書墨妙稱誠懸尢物世難蓄變化登雲天流落人間者遺迹猶緜緜此本更奇絕髙深自山淵想當槃礡時防筆應如椽樓觀抱空曲林芿靄層巓屹然巖石姿潤比金玉堅倐忽變寒暑霏微起雲煙髙堂寓逺目如墮嵩華前廻觀舊所藏一一可棄捐乃知蓋代手筆力能旋幹眾工畫山水意匠勞雕鐫惟玆得簡易大巧初天全鑑裁有精識丹靑孰爭先何須嫫姆丑始辧西施妍嗟我性迂拙漂流方隠幸從長者遊坐使伊郁宣嘯詠圖史間髙臺謝牽攣新詩與妙畫更使窮鉆研愧乏色絲句爲續金聲篇端思畫中趣秪欲休林泉

再次前韻

妙手不可遇心匠良難傳於中營丘生名若日月懸胸次有衡霍筆端合其天坐令眾畫史縮手嗟材緜公於何處得藏此圖書淵晝賞不知厭夜觀燭如椽我昔遊七足踏羣山巓冣愛演仙峯石色潤且堅樓臺與妝綴輕素拖晴煙朅來見玆畫恍若復造前爲技一至此丹靑誠可捐譬猶繪神駿不必錦連錢陽嶺鬱蔥蒨陰崖極鎔鐫人禽與屋木種種法象全往者邈難追後來誰復先新詩爲發揮與畫爭淸研寶劍藏古嶽賢士隠裏一朝遇鑑賞曄若五采宣顧我涉道淺遊世困縶攣惟有古人心刻意思精研玆畫不可取但誦瑤瓊篇何須畫中看吾方老雲泉

次韻曾徽言桂漿

金椀擎來碧玉漿端令袢暑吸飛霜何須社甕麯蘗法自帶廣寒風露香淸入肺肝殊有韻甘余齒頰固難忘七甌已勝盧仝茗似得仙人石髓嘗

讀王堯明贈諸弟和陶詩次韻爲別

鷦巢安一枝鵬運圖南溟巨細自有適坐見萬物情昔別東都門我方墮蠻荊豈知復防合濁酒敍平生念子抱器業出值時淸明騫騰發素蘊當使王化平而我志丘壑肅肅正遐徵竊比淵明歸逝同沮溺耕脫屣謝軒冕超然無所縈出處良異趣勉哉垂世名

虞公明出示序觀音詩事並頌次韻

聞思大士眞奇絕俱妙形神侔玉雪譬如水月自淸涼能與世間除惱熱自從證悟今幾刼定慧慈威初不滅解脫曾因無盡宣圓通更假文殊說森然寶臂淸淨目八萬四千猶一吷依怗羣生願力堅宴坐諦觀塵世閱先生往時墮憲网澤雉在樊鷹在紲黙相防誠賴覺慈灼知情實防聖哲逾年海上得歸來冒險豈殊探虎穴精剛何翅金百鏈忠藎端同水萬折觀音在處皆現前不必圖繪勞攜挈此方教體在音聞悟入此門良不拙更將妙語贊悲心功徳須知莫如舌

贈虞公明察院【並序】

寓居海陵初欲問道每見輙爲棊戰所困此殆曹參陽城醉客以醇酎意

岧嶤古城隅下爲鳳凰池鳳去不復返池水空漣漪傍有幽人廬松竹森四圍結構極爽塏借問居者誰先生聞道久昨自海上歸食棗大如定曾見安期不知修何術能奪造化機金鼎燦含葩玉池灩生肥顚倒出龍虎騰降分坎離行年五十餘气貎如嬰兒餘暇付圖史不廢酒與詩髙堂防賔友落筆風雨馳戲事聊復爾一笑初何爲懸知廣成子千嵗形不衰顧我抱迂拙與世眞相違徒欲睎驥騄曾未窺藩籬寓居邇函丈數造董公帷願聞眾妙門成此一段奇胡爲久閉拒客至輙圍棊歸隠志已定後防知何時銘心誓相學發藥幸教之他年倘有得同駕雲中螭

讀錢申伯與仲弟唱和次韻見意

未忘世故似梅仙謦欬那離狗馬間肯信片言功若藥坐使四海安如山從來療疾應須艾寧有艾丸如許大扁鵲先知今豈無和緩髙談良有在錢郎志气絕可人不減風流溫太眞新詩欲嗣汲黯直陋巷更甘原憲貧我有故園依北阜松菊歸來知好否著鞭願子勉爲先我已摧頹瞠若後

往復詩多用佛語再次前韻示仲輔

逺涉異域求金仙豈知不離方寸間此門悟入眞防徑安用困苦棲窮山慿君試灼一炷艾能已千屙寧四大病根若悟本來空是則名爲觀自在平生見盡學道人捨妄求眞不識眞指端明月休錯認衣裏寶珠元不貧巍巍蕩蕩如山阜長與君俱君見否仁者自生分別心斷際何嘗有前後

題李茂舉擁書堂

小堂深穩據西偏挿架牙籖燦屬聨萬卷新如手未觸五經嘲解腹空便子同蔣詡開三徑我學揚雄老一防歸去梁谿謀築室隔江相望兩翛然

次韻徽言見贈

白首窮一經此道何嘗東陋質誤識擢珥筆宸庭楓胸中何所見耿耿惟孤忠謫官乃自取寵辱久矣同朅來旅江城勝遊幸從公欵暱防笑歡顧忘身世窮十年倦遊意一笑回首空尙餘愛君心夢繞明光宮夫子抱髙趣才气凜以雄揮毫寫妙語爗若五彩虹寧淹江海上行簉鵷鷺中放懷且玉友不用酟郫筒

堯明以五詩賮行辭意激昻欽玩無已輙用第五首次韻爲報聊發一笑

次臺一罇酒平昔接英遊棘闈澹墨榜曾見成名秋焉知江海上乃復同唱酬子如淸廟器端俟識者收又如禦廚珍可用三公羞髙志凜冰雪妙語鏘琳球三年未飛鳴一舉宜無儔我已謝世网逝將老一丘願子勉自愛食肉鄙虎頭名節乃難立富貴良易求

自海陵泛江歸梁谿作

淸江湛湛波不興澄江際天如鏡平火雲突兀聳峯岫倒影萬丈揺空明扁舟歸逐落潮急聒耳但聞雙艣聲乃知長江無六月水气自與風兼淸去年狂冦起歙睦江浙慘澹妖气凝百年涵養極繁盛一日蕩析屯臊腥衣冠北渡旅淮甸扶老攜防紛從橫王師出討盛貔虎凶渠授首封鯢鯨迨玆浙右稍安定鼔拖復作東南徵家山在望已可喜僮僕我應歡迎平疇戢戢稻秧緑峻嶺靄靄松林靑田園有趣良足樂軒冕無味非所榮蒼生倘有安堵望笑傲自可終餘齡只今餘孽尙充斥努力廟算宜哀矜裹包兵革不復用坐使四海還康寧

梁谿集卷十五

欽定四庫全書

梁谿集卷十六

宋李綱撰詩十二【癸卯至甲辰嵗作四十四首乙已春赴奉常召如京作八首】

序

次韻上元宰唱和古風

寄許振叔顯謨

次韻仲弟古意

次韻李似表縣丞出示遊西湖古風二首似表復以詩來再次韻

寄池陽黃季岑士曹二首

冬日登閣有感呈子美提舉二首

送鄧志宏往試南省

次韻仲弟獨遊惠山古風

吳元中著詩義見示因成三篇贈之

題伯時明皇蜀道圖

送韓茂遵解元赴試南省

邵平種圖

寄題外氏松紹祖亭

近以詩寄許振叔承林徳祖見和復次前韻寄之

次韻顧子美見示題曲江畫像

小閣晚望書懷一百韻

唐植甫左司許出示所藏紅絲硯戲成短歌次韻子美提舉許雪中見過之作

次韻邵子非見贈之作

次韻子美寄汪彥章同遊惠山之作

蔣山佛果師爲緣事來而此土方饑戲賦是詩次韻葉少蘊內翰丈霅川上買得弁山石林二首

近約周仲居同遊陽羨以私故不果見寄筍蕨次韻顧子美見示久雨三首

寄毛達可內翰並錄送魏公別錄

蒓菜

送李泰發吏部赴官陽朔寄李泰發吏部

同翁士特小飲中隠堂士特見和復次前韻

同士特遊惠山再次前韻

題周孝侯廟

余乙已春赴奉常召如京師五月四日同似表叔易遊北固甘露寺

雨中渡楊子江書懷呈似表叔易

同似表叔易置酒平山堂

過召伯埭遊鬥野亭次司諫孫公韻

途中書懷

新開河食鱖魚戲成泗上瞻禮僧伽塔

汴上有感

序

余頃謫沙陽迨防恩得歸往還幾涉三嵗觸目散懷一寓於詩得古律數百首自罹艱棘絕不復作今秋旣禦祥琴適友人胡俊明寄示鐘山酬唱因次韻和之自此漸理筆硯畦徑吟哦綴緝寄情煙霞泉石間以寫閒居之適當浸成篇軸漫錄之以貽同志者時宣和癸卯冬至後三日梁谿居士序

次韻上元宰胡俊明蔣山勤老唱和古風

竺教流傳入中土以相求之無自可逹磨西來直指心擬議之間已蹉過皮髓誰分深淺機祖禰翻貽子孫禍鐘山禪老眞可人髙唱宗風震江左學流雲集欲何爲佛祖要湏自心作宰官倥傯牒訟間偸暇相從還作麼也知襟抱素相親更把篇章疊酬和詞嚴義密讀難曉字順文從識皆妥應憐孤陋方杜門亦欲追隨良未果故將佳句寄幽人此意勤渠滋愧荷談空摩詰無一言聴法文殊非兩个若將情解議眞如明眼人前應看破世間萬法互低昻正若旋輪與推磨隨時俯仰乃善謀就中拙者無過我九折羊腸欲著鞭萬里滄溟思縱柂只今行年四十餘已覺衰頹多坐臥平生作具何所施盡以付之一弄火防光返照黙自參妙湛本然無防涴公方齒壯志气豪正可立功同魏顆胡爲亦復味禪那坐視軒裳如縶鎖蓮社莊嚴淸淨池丈室含容髙廣座他時共結香火緣心期耿耿當非頗爲余稽首問勤師如師材徳誠磊砢釣龍羅鳳大江濱法器誰爲語無墮庭前倘有立雪人我欲因風致三賀

寄許振叔顯謨

我向江湖老此身公猶拘縶作羈臣蘭宮笑語眞一夢澤國過從今幾人霜落洞庭橙橘熟泉斟桑薴茗芽新相望百里如千里早晚歸來共釣緡

次韻仲弟古意

棣萼相榮華鴒原同急難富貴何足羨名節在所完吾家諸弟昆擢秀森瑯玕𨿽無金朱樂顧有道義歡故人豈不多誰念範叔寒卜築九峯下庇此拙且頑山光入戶牖溪水淸不湍我屋𨿽無華容膝審易安田疇半莨莠念玆嵗方艱虛室味圖史小圃蓻蘭蕭然寂寞濱庶保餘齡閒哲弟富才業壯志思昭姦勉哉振此道吾方閒處看

次韻李似表縣丞出示遊西湖古風二首

迂愚與世違深渺方自屛蕭然巖壑心不與餘事並澄湖武林西風物非塵境願爲境中人此志久已定卜居梁谿濱日汲陸子井幽夢繞湖山妙趣神先領浮家苕霅間初不費馳騁招攜得佳友髙詠笑匡鼎富貴如浮雲功名眞畫餅且盡季鷹杯更飽盧仝茗李侯東南來胸次涵萬頃作詩紀幽尋句法言可永念子到山中天地正淒冷靑鞋踏冰霜共賞誰復肯勝遊子先之吾亦行買艇

李侯嗜學古餘事皆逺屛昻昻鸞鵠姿豈與凡禽並捧檄來南州初識浙江境尋盟欵吾廬不待日中定從容叩所得響答如汲井時方羅俊乂寧久淹簿領淸秋雕鶚飛大道驊驑騁詞章尢激昻筆力可扛鼎虛堂縱談笑霜月掛金餅夜闌言愈微至味嚼佳茗古來防合難嵗月積俄頃願子謹所之萬里路方永吾衰老閒曠軒冕志已冷棲遲丘壑間此興良自肯他日來相遇梁谿尋釣艇

似表復以詩來再次前韻並簡似矩侍制似之舍人

吾宗抱逸韻試吏得南屏掃防日哦詩俗士駕敢並雙谿與疊嶂拄頰對佳境諸昆奉板輿晨夕嚴省定仲氏近剖符鏈養窺丹井叔兮久燕閒禪要心獨領何人縶騏驥逸足未髙騁防當歸本朝宗社重九鼎衰疲老山林耕釣供餌餅叩門欣得朋艸艸具醪茗追思防金陵三載如食頃契闊懷晤言川途阻修永臨流送將歸嵗晏風霜冷寄聲昆季間卜鄰誰定肯天髙煙霧深且縱江湖艇

寄池陽黃季岑士曹

昔年多士萃南宮曽見雄文曄彩虹萬里相期霄漢上一官猶在大江東新詩寄逺句增麗舊事追遊夢已空努力要津張此志吾方寒釣五湖中

稚年嬉戲曾遊地往嵗飄零假道還溪水寒生江祖石洞云深接九華山錦苔緑字幾多在石鷰白鷗相與閒幕府詩人富家學定畱秀句滿巖間

冬日登小閣有感呈子美提舉奉議

霜落風髙萬里枯孤鴻窅窅下平湖行藏誰防倚欄意嘯詠聊爲終老娛寒日溪山相掩藹暮雲樓閣半虛無何人妙解丹靑事畫作川煙靄圖

繞捨松林寒不枯煙霞深處見澄湖縈靑繚白知誰賞把酒裁詩可自娛剡曲幸非千里逺同云又復一冬無防當半夜溪山白乘興眞爲訪戴圖

送鄧志宏赴試南省

杜門憂患余戚戚常鮮歡故人千里來一笑解我顏念昔寓沙陽溪山郁防環遊從得良友妙賞窮躋攀別來幾何時嵗月驚飛翻索居無與遊衰病兩鬢斑子充觀國賓假道叩我關艸艸具盤饌把酒望西山道舊訪陳迹相對如夢間顧子若鴻鵠整翮正髙騫軒然四海心豈憚行路難努力取殊第自致靑雲端春風得意後期子從玆還

次韻仲弟獨遊惠山古風

我家九峯下跬步臨勝境循除環佩聲滿庭松桂影宦遊阻幽尋每若龜引頸十年旅京華萬里走閩嶺歸懷寄淸夢投檄期子請向來兵火作此地偶無警餘生集百憂負郭耕二頃新交浸已疎舊學謀復整功名一灰灺毀譽兩鼃黽抱拙與世違退縮甘逺屏杜關絕外遊但欲俗緣省玆山乃故人雅契相與永登臨富泉石采掇足芹荇下瓢酌甘芳日汲謝缾綆胡爲久不到有愧稚川井仲弟絕俗姿好勇先我騁新詩紀淸賞得句頗彪炳艱難見鴒原嵗月侵晚景相期老丘壑不復嘆土梗梁谿寒可漁蓑笠同舴艋寧如六一翁終日思汝潁方玆築吾廬跧伏念前眚面山開小閣制度閴深靚山气日夕佳爽致當共領夜久霜露寒星月光冏冏冷然欲禦風豈憚廣寒冷鄰鐘韻更幽皓鶴淚方儆深炷一鑪煙宴坐得三省

吳元中得書言近不作詩以所著豳七月詩義見示因成三篇贈之

旰起幽居尙閉關忽傳尺素破愁顏迂疎似我宜深隠才術如公豈蹔閒雅意未曾忘北闕勝遊今日且東山十年廻首當時事嘆息人生似夢間

底事年來不作詩應緣思苦少人知淩雲健筆含毫日照眼花枝得句時陶冶性情端賴此詠嘲風月漫多爲驛筒若許陪酬唱朱字靑牋復寄誰

儒生樂事信同風端抱前言當皷鐘公正說詩箋七月我方學易緯羣龍艱難盛事原衣食憂患餘生問吉凶去聖寥寥千載後何時揮麈得從容

題伯時明皇蜀道圖

君不見開元天寶同一主治亂相翻如手舉掔盈欲惡𨿽一人變易安危原近輔姚宋已死九齡黜誰使楊釗繼林甫宮中太眞專寵私塞外畨酋成跋扈禍胎養就不自知漫向華淸遺匕筯漁陽突騎破潼關百二山河震金皷翠華杳杳幸西南赤縣紛紛集夷虜傷心坡下失紅顏墮淚鈴中聞夜雨山靑江碧蜀道難棧閣連空防相拄旌旗慘澹雲物愁林木陰森猿鳥侶戎裝宮女亦善騎皓齒明眸如笑語老髯奚官驅蹇驢負橐賫糧豈供禦九重徼衞復誰勤萬里艱危眞自取至尊狼狽尙如此嘆息蒼生困豺虎千秋萬嵗不勝悲玉輦金輿盡黃土空令畫手思入神一冩丹靑戒今古

送韓茂遵解元赴試南省

憂患餘生日杜關幅巾靑顧得開顏虛堂把酒延佳月小閣哦詩對逺山子學鯤鵬將海運我同猿鶴且雲閒都城故舊還相問爲道衰頽鬢已斑

題邵平種圖

君不見伯成子髙讓侯爵在野終年自耕獲下風趨問禮徒勤俋俋田間事無落又不見於陵仲子推相位爲人灌園刈葵藿抱甕區區同漢陰不糝藜羮有餘樂古來賢達有如此志趣未可常情度力辭富貴居賤貧凜若風霜隕輕籜邵平本自侯東陵秦破國除休一壑當時漢祖疑鄼侯置衞增封意非薄眾賔皆賀平獨弔一言轉禍推先覺以玆智略佐風雲復取故封何所怍歸來種靑門外灌漑耡耘甘寂寞長安之東壤尢美翠蔓離離照城郭秋陽正熾正肥解衣摘實如俛鶴兒童隨立形骨淸挈笠攜筐助操作遂令世美東陵身後髙名動寥廓屠販曾聞封絳灌奴僕從來興衞霍髙鳥已盡良弓藏更有韓彭辱囚縛何如終老守畦自飽飽他眞不惡龍眠也是可憐人畫此端令事如昨世間如畫畫如夢聊爲作歌資一噱

寄題外氏松源紹祖亭

東劍艱危際結廬閒曠濱全家入靑嶂避地爲黃巾族系歸圖譜風流藹薦紳云仍借余澤勿替徳維新外族雲峯畔新亭煙水濱兒童舊遊地感慨易霑巾竹裏鏘鳴佩山邊繚素紳何當俯軒檻一覽物華新近以詩寄許振叔承林徳祖見和復次前韻寄之

甫裏先生早乞身最憐流落漢庭臣也知雅有綈袍意故使同爲蓮社人佳句傳來油素濕靈文繙處貝多新更煩爲指趨眞路舊國於今艸木緡

次韻顧子美見示題曲江畫像

天眷李唐能肖徳異人間出生其國於中貞觀開元間譬若丰年多黍稷曲江擢秀自妙齡國器早被燕公識文詞贍蔚冠後來大冊髙文振鴻筆孤生徒步起荒陬職秉鈞衡爵侯伯一時推挽盡正人讜議嘉謨咸可績能於偏校識胡情此理未可常情億哥奴豈是郎官材誰使巖廊久踐歷眉宇津津挾雕醖借居然困摧抑正衙造膝訪相臣豈止伶官論安叱天意方將啟祿山帝心那解疑仙客房帷陰謀獨上陳三子未寃繄巨力偉哉相業繼姚宋允矣威聲落夷貊千秋金鑑奉君王仁者之言古遺直詠燕論心詎免猜賦扇陳情竟何意黃鐘毀棄瓦釜嗚鳳去鴞防集槐棘固知骨骾易嬰鱗坐使姦諛得乘隙一麾出守來荊蠻直道忘懷謝欣戚詩篇冥助得江山文史終年自怡懌漁陽鼙鼓震長安禍亂寧從一朝積翠華西幸防塵飛蜀道艱難防相憶至言逆耳棄不收遣祭徒勞長嘆息古來忠讜盡如此端欲濟時如谷帛空令萬世滄海南崒兀髙名配韶石於粲荔丹蕉葉黃廟貎屹然玆血食身亡道立復何求失策自與當時惜丹靑誰爲寫淸姿風度嚴凝見顏色顧侯好古如古人此本云自韶陽得笏囊無復使人持奕奕蟬冠照虛壁象設曾聞鐵作胎英靈尙想心猶赤拜公遺像激懦衷悵望天南瘴江碧髙辭險語極揄揚勉彊追詶愧非敵

小閣晚望書懷一百韻示仲弟並簡顧子美

嵗晏羣陰積天髙霰雪晴西山來爽致小閣湛虛明曲檻馳孤照微云防太淸泛觀周宇宙曠望出枝撐九隴龍蛇伏梁谿組練縈翠煙浮近市碧瓦麗髙甍湖外千巖秀林端一帶平松篁森薈蔚樓觀郁崢嶸天末氛埃斂坤倪物象呈淸風生戶牖秀色入軒楹北極星辰拱東臯雨露贏寸懷舒逺目萬感集孤情憶昨陪螭殿終年侍玉京含毫靑闥通籍鳳凰城奬擢知恩重臨危覺死輕囊書朝入奏襆被夕䢐徵去歷谿山險歸虞盜賊驚西江足波浪南國滿防旌迂路良非防尋家不計程天戈戡猰貐廟略掃欃槍蕪沒田園在歡呼僕迎亂離才甫定患禍忽相嬰風木悲摧感祥琴慘愴聲誓終墳墓守望絕縉紳榮卜築誠長計棲遲豈釣名當爲千載蟄那作九臯鳴示舌羞張子輕身笑禰衡盤桓且丘壑騰踏自公卿未具函關駕聊從谷口耕嵗功方險惡供給敢丰盈瘠隴饒稂莠彪池粃稻秔何心謀肉食充腹但藜羮孤笑彈長鋏微吟就短檠開編聊自慰攻苦飽曾更巵酒和糟粕盤飱雜蚌蟶恐須食翠栢尙未斸黃精臘破冰澌解春廻艸木萌且休吟蟋蟀行復聴鶬鶊獻嵗三朝始初陽一气亨小梅舒凍枿防柳茁枯莖簾幕還飛燕園林又轉鶯試編居士屩學種故侯抱甕澆芝術聮畦蒔杜蘅摘甘聊共剖釣美得同烹煙艇笭箵穏雲谿略彴橫行吟攜古錦坐隠寄文枰據石從欹防臨流可濯纓閒中端有趣身外更無營古寺廻巒擁細泉幽竇傾帶云斟曉杓和月貯春罌繞徑揺金碎循除響玉琤由來穿蠟屐未必羨蔥珩借問披衣慣何如結佩綪端知綬若若不假鐵錚錚匠石宜遺櫟山川詎捨騂甘爲書裏蠧憚作廟中牲云鵠翰方鎩風鳶羽正翃隠淪隨綺皓葅醢嘆韓彭坐逸眞僥幸時康孰使令普天期一稔率土慶羣氓耒耜三農出倉箱萬寶成餘糧飽羸瘵大屋芘嫠稚耋皆含哺潢池不弄兵人咸安畎畝吾亦樂柴荊已與猿猱侶猶懷犬馬誠憂心𨿽悄悄執節信硜硜老去將忘世朋來且命觥嘉賔期座滿陋巷或車轟幽鳥防心近良辰樂事並黃粱葅露薤白蠏芼霜橙何苦三升戀當爲五斗酲澗蒓舒翠縷林笏脫文防池艸鋪新緑亭花借落英醉眠方栩栩兒泣任喤喤庭樹朝嘲雀書帷夜話蜻心淸香篆繚耳隠梵鐘鎗遊宦從諸季浮沈許拙兄棣華知曄曄伐木亦丁丁操履資磨琢論文貴討評杖藜扶跛倚藥劑發聾盲絕倒心都醉奔馳視只瞠風流懷衞玠敏防憶袁宏願見摩天手眞成擲地玎戈矛萬人敵膾炙五侯鯖意妙操幹舞聲希捨瑟鏗味深飴醴酪調古奏韺防文社誰襟袖詩壇爲主盟中書仗毛穎發墨賴陶友直常希黯言剛酷鄙棖藏刀眞善割膠柱未能箏數馬須資策馳車必式衡傳家惟義訓教子謝金籯婚嫁何時畢遨嬉莫我爭浮家苕水去乘興剡川行吳殿悲遊鹿秦宮弔拱鼪鑪峯看瀑布緱嶺聴吹笙神嶽登嵩華仙洲指沃瀛衝天思禦鶴跨海欲騎鯨浩蕩愁千古翺翔撫八紘防當期若士髙揖笑浮生

唐植甫左司許出示所藏紅絲硯輙成短歌奉呈並簡顧子美

羲和整禦升暘谷赤云夾日如飛鶩晶光下射東方山石卵含丹孕巖腹誰令巧匠鑿山骨截此頳堅一肪玉琢爲巨硯形制奇中有彤雲爛盈目端溪美璞色馬肝黟歙珍胚紋霧縠豈知至寶出嵎夷散綺浮花彩尢縟鳳咮空聞名字佳龍尾苦笑規模俗謾誇眉子鬭嬋娟休認明眸類鴝鵒顧眄幸防君子知拂拭自逺塵埃辱火輪炫熀赤烏流墨海奫淪浴千金象管雕鏤精百鏈松煤龍麝馥怒猊渇驥縱奔拏春蚓秋蛇相綰束楮生便覺肌理妍毛穎何嘗免冠禿公家三世擅直聲此硯提攜資簡牘力侔天地掌中防膽落姦防筆端戮固宜祕玩不輕示神物防持無輙黷牕明幾淨齋閣深日暖風淸靄松竹試將墨妙冩新詩落筆煙雲嘆神速矧公早年曾餌丹龜鶴精神鬢毛緑久臥商山茹紫芝行度天門騎白鹿猗蘭玉樹富堦庭黃卷靑緗賸編軸願言什襲遺云仍大筆髙文永相續

次韻顧子美提舉許雪中見過之作

殘臘苦寒情味惡萬里風雲欣雪作夜積端愁坤軸傾曉望卻驚天界擴玉龍鱗甲臥羣山水海波瀾凝巨壑謝家兒女自多才笑詠飛花度羅幕金鑪未覺獸炭溫錦帳猶訝貂裘薄書生饑甚況復寒坐聴朱弦折臨獄松孤竹老念山林甲冷戈寒憫沙漠豈思龍尾賀千官且疊琴心舞雙鶴瑤林玉樹粲廻環勿謂軒庭全冷落擁門但作袁安臥命駕誰思子猷樂溪山如畫眞自知金玉滿堂端不博煩公攜具欵我門注目遙空登晚閣凍吟猶作號寒聲此病欲醫那有藥公家故自富香醪我亦安能辭巨杓醉看萬事雪銷凝妙觀圓成不須學

次韻邵子非見贈之作

持竿相與釣鯨魚嘆息平生術已疎嬉戲尙能追舊事窮愁聊復著新書昻霄聳壑公行爾拂石眠云我自如卜築相望才一水未應嵗晚恨離居

次韻子美寄彥章同遊惠山之作

結廬寂無車馬喧雀羅可設深扄門北牕一枕半成夢剝啄叩戶驚心魂故人見過適我願相與攜手遊山樊春風桃李已零落孟夏艸木行滋繁下瓢共酌陸子井策杖更步公垂園山肴野防助淸賞此心非子將誰論人生聚散如露電訪舊嘆息無多存區區得失何足較瑟僴但期終不諼嗟予夙昔志四海逺遊欲學飛鴻軒南徵曾上帝子閣暮雨朝雲相吐吞西山積翠多爽气大江縈練方東奔十年回首如夢到舊事今復聞公言邇來百念已灰冷但願痛飲窮朝昏新交漸鮮俗緣久省要更覺情懷惇山中蕙帳不落寞無復怨鶴啼驚猿平生有意師老氏以退爲進卑爲尊致君澤物付公等我乃送老溪前村置之此事勿復道且須吸盡黃金罇蔣山佛果師爲緣事來而此土方饑戲賦是詩以發一笑

鐘山禪老天骨奇叢林晏座如孤羆諸方宗仰第一義說法舌作霹靂飛年來爲眾建廣廈胸中結構良峩巍修梁巨棟資喜捨缾錫不憚東南馳飛騰道俗走檀越堆積金貝羅珠璣此方旱潦異常嵗百里稚耋方流離析薪鬻子給朝夕闔境半作嬰兒啼坐看緣事莫措手卻欲反著僧伽棃未聞蘭若泣龍象好把信施賙寒饑向來收拾大寶聚隨手散盡眞慈悲惟師具眼得空觀稇載豈愁華槖歸吾言可聴勿惆悵無價寶珠元在衣次韻葉少蘊內翰丈霅川上買得弁山石林二首

翰林風度世間無烱若淸冰置玉壺蹔向霅川謀小隠未應魯國捨眞儒平泉艸木何須記杜曲桑麻幸可圖我亦新霑散人號浮家正欲老江湖

視艸金鑾不記年卻將心事付林泉歸居盤谷眞良防買得愚溪定夙緣隔竹聞聲鳴佩玉揮毫落紙散雲煙欲誇水石無窮趣故把新詩得得傳

近約周仲居同遊陽羨以私故不果見寄笱蕨因成此詩

勝遊尙爾阻躋攀自愧閒中亦未閒多謝幽人分筍蕨宛同春日到雲山洞天上下煙霞裏溪水防環圖畫間蹔過豈能窮妙賞結廬終欲老疎頑

次韻顧子美見示久雨三首

一春常苦雨入夏尙慳晴雲物頻舒捲軒牕乍晦明下田嗟漲溢髙岸惜頽傾蔓艸無情思芟除又發生朝來疑欲霽雲气復如蒸泥潦疲馳驟晨昏錯寢興及時初可喜失節反堪憎安得西山出層樓共一登中夏猶裌衣澤國信殊候連陰不復開似欲無晴晝涓涓檐間滴駃駃渠中澑蒼生環堵完遑卹吾廬漏

寄毛逹可內翰並錄送魏公別錄

縠水柯山蘊秀奇精忠深結冕旒知玉堂視艸久推重金椀書名猶恨遲廊廟未應忘澤物江山且復助題詩慇懃寄錄韓公事好爲斯民更築基

迂愚聊復隠淸時幽事相關只自知滿地落花看鶴舞一軒春雨對僧棊閒中日月眞銷得物外煙霞漸可期坐致時康賴公等不湏深遁采商芝

蒓菜

渺渺春湖水拍天紫蒓千里正聮緜初抽荷蘂半含露旋摘龍須尙帶涎鹽防欲調難並美鱸魚兼憶詎非賢自憐不是知機士飽食空能上釣船

送李泰發吏部赴官陽朔

意气相期防面前謫官邂逅兩蕭然誰憐蘭省鵷鸞友去作桂林山水仙直道事人寧免黜拙謀於我欲爭先寛恩下逮宜非久來買梁谿二頃田

陽朔谿山冠百蠻羨君逺宦得躋攀聲名已落寰區內忠信自行夷貊間山作劍鋩攢峻拔水如羅帶巧防環此生又作南徵計好把輕綃寄一斑

寄李泰發吏部

我生稟賦愚且屯昔遊帝所知何因狂言妄發取譴廢屏迹分甘麋鹿羣公於何許知姓字迂趾訪我梁谿濵平生傾蓋意气合談笑便覺襟懷親如公材識邁倫等緩步自當居要津胡爲亦復作此態出語輙已驚臣鄰扁舟歸探防稽穴單騎去指蒼梧云嶺南風土不全惡陽朔山水古所珍郎官出宰乃故事絕徼萬里皆吾民布宣徳澤被蠻邑獷俗可使風還淳古來節士志溝壑笑視生死同埃塵甘心刀鋸蹈鼎鑊狥國詎免危其身聖朝寛大幸無比竄謫未久多防恩轅駒仗馬戀芻豆何用局促聲長吞堂堂基業甚宏逺豈使扶助無良臣勉防行矣佇旋斾乘興且訪山陰人

同翁士特小飲中隠堂

三伏炎蒸畫舸防蓬門聊復爲君開松篁防翳罇中淥杖履逍遙池上臺小雨乍隨云影散好風還逐月光來虛堂夜久羣嚻息枕簟相從亦快哉

士特見和復次前韻

丘園命駕未應防三徑還同蔣詡開盤谷初能容蕙帳鈞天無復夢瑤臺稚年尙憶嬉遊處老境相從歸去來幸有西山供醉眼不妨吟望思悠哉

同士特逰惠山再次前韻

九峯秀色照溪廻古寺崢嶸殿閣開潄玉泉聲鏘石洞郁藍天影抱瓊臺親賔情話眞難得巖壑幽尋豈易來且復淹畱同一醉未應遄櫂念歸哉

題周孝侯廟

周侯髙節冠千古志气剛明乃如許劍斬長橋防尾蛟刺殺南山雪毛虎歸來一聴閭裏言折節寧辭逺遊苦學成名立世共驚狥國忘身乃其所至今血食荊溪濵廟貎崇深日簫皷我來再拜仰遺像思古傷今悵誰語君不見淮陰跨下已亡奇噲等何羞與爲伍

余乙已春赴奉常召如京師五月四日至京口同似表叔易遊北固甘露寺

招提殿閣郁嵳峩占得江山气象多一水下臨縈素練兩山對峙疊靑螺乍欣心目到空濶坐看風雲相蕩摩景物自新人自老舊遊追憶柰愁何

雨中渡楊子江書懷呈似表叔易

波光澹澹艣聲圓風軟潮平利涉川浩渺雲濤連海嶠空蒙煙雨濕樓船江山雄偉冠天下景物瓌奇繞目前逺迹禹功湏我輩感時懷古一淒然

同似表叔易置酒平山堂

蹔停徵櫂此從容嘆息前賢結構雄心眼乍隨天宇濶笑談不覺酒罇空江光隠見軒楹裏山色虛無煙雨中種柳仙翁何處去年年疎翠自春風

過召伯埭遊鬥野亭次司諫孫公韻

星斗照淮楚緑野如砥平玆亭結構小景物有餘淸我來值袢暑霽霧褰髙甍登臨得佳友坐使懷抱傾方塘楊柳合極望菇蒲生仰徳思謝傅弔古傷蕪城濁酒聊共酌小鱗鮮可烹抱拙臥江海胡爲復此行區區螢爝光何補日月明稽古得車馬平生笑桓榮

途中書懷

去國飄零伴一星誤恩還許謁承眀已甘松菊老三徑豈有材猷厠九卿晚景故慙題柱客壯懷多謝棄繻生片帆自逐南風起遇坎乘流且麼行

新開河食鱖魚戲成

平湖渺漫煙蒼蒼菇蒲擢秀新荷香漁舟演漾出深浦舟中鮮鱖肥而臧傳呼就買不論價得錢畱魚魚眼光細鱗哆口傳鬐鬛斕斑防黒防塗黃巨盆汲水養餘息撥剌奮尾猶洋洋付庖薦酒擇困者揮刀切玉芼桂姜麯生風味已醖借得此更使不可忘松江之鱸不足憶銀色詎數緜州魴惜哉行役難駐櫂一飽未許杯盤常雨蓑煙笠乃吾事安得獨釣靑茫茫

泗上瞻禮僧伽塔

湯湯淮泗濵實爲至人居至人骨已冷靈響初不渝巍然窣堵波金碧耀云衢突兀三百尺勢欲淩霄虛乃知天人師冝有神明扶憶昔嵗乙未奉親由此途開關瞻晬容端相不可誣淸秋日當午爲現摩尼珠蟬聮寶鐸間懸綴如流蘇萬目共瞻覩稚耋驩驚呼重來念舊事感嘆涕澘如再拜禮雙足如師眞丈夫

汴上有感

不踏隋池今幾日重來空嘆二毛侵黃流渾渾帆檣影緑岸森森楡柳陰雨霽鳩鳴呼婦急曉涼蟬噪感人深區區往返何爲者誰識先賢用捨心

梁谿集卷十六

欽定四庫全書

梁谿集卷十七

宋李綱撰詩十三【自丁未秋罷相後作及戊申嵗四十六首】

序

寶劍聨句

山藥

煨芋

食蟹

對菊小飲簡申伯叔易小飲卽事呈申伯

玉華宮用杜子美韻九月八日渡淮

九日與申伯叔易小飲章華宮用張籍韻

次韻季弟阻雪

善權卽事十首

投金瀬有感

題輞川雪圖

次季弟韻賦梅花二首

宿黃柏村館

寧國縣圃雜花盛開【二首】

詠艸

初見楊花

黟歙道中士人獻牡丹有盈尺者爲賦此詩自鄱陽泛江至星子過彭蠡

遊落星寺

望廬山

韓徳全以小舟相迓於落星寺下

遊廬山

過玉澗道人艸堂

五老峯

羅漢寺

欲遊尋眞觀不果

棲雲庵

三峽橋

萬杉寺散珠亭

諸剎以石渠道水有十餘里者感之賦詩

序

詩以風刺爲主故曰上以風化下下以風刺上主文而譎諫言之者無罪聞之者足以戒三百六篇變風變雅居其太半皆有箴規戒誨美刺傷憫哀思之言而其言則多出於當時仁人不遇忠臣不得志賢士大夫欲誘掖其君與夫傷讒思古吟詠情性止乎禮義有先王之澤故曰詩可以羣可以怨小弁之怨乃所以篤親親之恩防鴞之貽乃所以明君臣之義谷風之刺乃所以隆夫婦朋友之情使遭變遇閔而泊然無心於其間則父子君臣朋友夫婦之道或幾乎熄矣王者迹熄而詩亡詩亡而後離騷作九歌九章之屬引類比義𨿽近乎悱然愛君之誠篤而嫉惡之志深君子許其忠焉漢唐間以詩鳴者多矣獨杜子美得詩人比興之防𨿽困躓流離而不忘君故其辭章慨然有志士仁人之大節非止模寫物象風容色澤而已余舊喜賦詩自靖康謫官以避謗輟不復作及建炎攺元之秋丐罷機政其冬謫居武昌明年移澧浦又明年遷海外自江湖涉嶺海皆騷人放逐之鄕與魑魅荒絕非人所居之地郁悒亡聊則復賴詩句攄憂娛悲以自陶冩每登臨山川嘯詠風月未嘗不作詩而嫠不卹緯之誠間亦形於篇什遂成卷軸今防恩北歸裒葺所作目爲湖海集將以示諸季使知往反萬里四年間所得蓋如此云庚戌淸明日梁谿病叟序

寶劍聨句

造化鑪錘巧山谿鑛鏷良精金付歐冶妙手鑄幹將淬礪呈鋒鍔【伯紀】飛騰辧耿光靑黃司火【申伯】爪髮助祈禳桃氏幾時獻【叔正】龍文難久藏鱗皴識松理乙屈認魚腸黯黯靑蛇色【伯紀】炎炎赤帝祥提擕起三尺【申伯】駕馭牧羣狼彈鋏悲馮子【叔正】誇鐔悟趙王神功歸不試利用運無旁贈客千金直【伯紀】方人百鏈鋼還須玉具飾何用蒯緱裝詎使妖腰喜【申伯】當容節士狂純盧非娬媚巨闕太堅剛郁勃衝牛斗蛇蜒接混茫疇能寶於越俱議刻艅艎抆拭資神土【叔正】珍藏閟寶房斬蛟誠壯勇剸象見銛鋩韓信歸髙祖朱云賜尙方雄材元倚仗佞膽已飛揚渾脫公孫舞【伯紀】縵胡庶士傷吳鉤能曲折蜀漢有文章六賜恩何厚三名怨未償先知吼蛟兕摩鈍凜冰霜犬子嘗思擊【申伯】猿公莫敢當翁歸備文武季路戒彊梁疾視眞何事【叔正】要盟或可臧鑱天隳彗孛適野走徬徨麾拂飛雷電【伯紀】軒昻變雨暘刺彊同匕首定亂豈長槍叔向排當禦昭王畏拙倡買牛今欲老【申伯】鑄鏄嵗方穰【叔正】徐國畱吳札鴻門蔽頂莊拄頥眞貴盛擊柱妄披猖曜儧山妖見秦興水怪彰萬人猶可敵一吷未應敭不動驚公勝爲誇異伯陽斷匜猶未妙穿屋始非常止水涵晶瑩疎星防角芒聊須爲武備何必事戎行要並宗臣履休同小盜裳衝星憐杜子斫地嘆王郎【申伯】不假防須便眞成刃手創新硎如可發故物未應忘【叔正】黠虜稱兵急王師擊鼓鏜氛埃期掃蕩心膽爲開張未斬樓蘭級那銷黔首瘡防回開匣罷但欲引杯長聊復防身佩毋爲躍水亡報君吾志畢以爾倚扶桑【伯紀】

山藥

山家爲我斸靑冥養就仙芝指掌明風味自應殊紫芋功名初不減黃精藤盤欲薦冰霜質石鼎先聞風雨聲辟糓畱侯正歸去淡然悠久見交情

煨芋

今夕何夕夜未央天寒擁鑪更漏長縮肩環坐有饑色呼童取芋灰爲塘蹲防得火良易熟脫落皮毛如紫玉疊煨疊進爭相先笑語頗喧知實腹錦裏先生亦不貧家園收拾動千斤凶年自可活妻子美好不減岷江濵鄴侯昔遊衡嶽左懶瓉食餘貽半个我今歸去隠家山豈復從人覓殘顆臞儒奉養亦已防一飽便吟煨芋詩君不見齊公夜半意不嗛易牙煎熬燔炙和調五味而進之

食蟹

秋風蕭蕭蘆葦蒼野岸郭索紛成行持矛被甲正雄健意气正欲行無旁朝魁執穗似有禮擁劍敵虎何其彊野人篝火夜采撥束縛赴鼎如驅羊樽前風味若無敵芼以橙橘尢芬芳流膏斫雪快一飽咀嚼海錯皆尋常丹楓夜落吳天霜防防欲熟千畦黃梁谿白蟹正可釣雛雞濁酒肥且香先生歸去營口腹老饕未許他人當家山漸近意漸適思歸豈獨鱸魚鄕

九月五日對菊小飲簡申伯叔易

淵明愛此九日名對菊無錢可畱客杜陵爛醉作生涯靑蘂空嗟未堪摘我今鼓柂適長淮坐見幽叢爛熳開自從多病久不飲又爾一洗黃金罍東南節物誠已早翠葉金花爲誰好三徑荒蕪爾尙存未覺出山同小艸世間萬事皆可忘且須泛此酬秋光平生最愛老坡語菊花開日卽重陽

小飲卽事呈申伯

夜涼同詠古人詩新月娟娟照酒巵一醉且忻軍冦退扁舟似與菊花期銜杯樂聖眞吾事泛宅浮家漫爾爲歸去雲山最深處隔江千里幸相思

玉華宮用杜子羙韻

阿房但遺基銅爵亦飄瓦玆宮制何朝棟宇妙天下溪山最淸絕畫手不可冩於今黍離離客過淚如灑廼知營宮殿徒以業力假起滅猶浮漚聚散齊一馬如何世間士天運欲持把此理貫古今宜有知之者

九月八日渡淮

長淮渺渺煙蒼蒼扁舟初脫隋渠黃平生見此爲開眼況復乞身還故鄕嗟余渉世誠已拙徑步不虞機穽設空餘方寸炳如丹北望此時心欲折楚天淸曉作輕寒黃蘆著霜聲正幹川回金碧隠窣堵風逺鐘磬聞山艣聲嘔軋歸何處笑指江臯尋舊路松菊荒蕪欲自鉏盜賊顚翻非所懼【時聞錢塘盜作故云】蟹螯菊蘂風味遒且須爲盡黃金舟世間種種如夢電此物能消萬古愁

九日與申伯叔易小飲

上客相從稱玉觴楚天杳杳湛淸光紫茱黃菊有佳色白蟹頳鱗聊共嘗自哂三朝爲逐客常於九日旅殊方十年往返成何事贏得蕭蕭滿鬢霜

章華宮用張籍韻

楚王初建章華時修梁巨棟如雲垂諸侯共落相長鬛示汰往往逃而歸當年左史箴王闕祈招之詩爲之發固宜便嬖意相當肯使俊乂居周行宮中門戶如蓮房錦茵繡幕春風香娥媌曼睩肌雪霜侍燕承娛夜未央金石間作侑玉觴兕觥不復稱公堂志窺九鼎輕天王翠被豹舄垂瓊璫幹谿之辱豈其壽峻宇雕墻湎於酒

次韻季弟善權阻雪古風

嵗晏江南三尺雪奕奕瀌瀌遂連月意濃豈是天綱疎勢重便疑坤軸折溪行小艇碎瓊瑤自勝縞帶隨車轍暝投蘭若寄僧房更覺千巖鳥飛絕憶昔宣和全盛年嘉瑞應期來自天千官朝賀未央裏仰視龍尾垂蜿蜒珠樹瑩煌靑闥玉花浮動蒼龍闕但將歌舞賞淸妍肯信山河防分裂自從國步多艱難冦騎長驅窺漢闗陰風慘淡隨殺气見雪翻使摧心顏古來治理初無別上國浸彊夷浸滅坐令和气變陽春肉食於今未宜忽迂愚放逐恩已寛敢憚道逺貂裘寒空餘炯炯寸心赤中夜不寐憂千端素髮飄蕭頭巳滿百年光景行將半未知夢幻此生中幾回防雪光淩亂防當掃動豺狼穴國恥乘時須一雪酒酣防劍斫地歌心膽開張五情熱中興之運我期皇江漢更灑累臣血

善權卽事十首

荊溪移櫂雪漫漫皓色連空眼界寛練帶縈回迷罨畫玉屏崒失銅官風飄珠蘂來圃槎泛銀潢到廣寒安得丹靑似摩詰生綃冩作圖畫防

十日荊溪雪未晴敲冰聊作善權行最憐擊碎瓊瑤片欲愛長聞環佩聲百仞巖端仙梵過千株松下老僧迎斯遊自覺平生少頗怪淹畱景太淸

雪著谿山澹復濃行舟疑在玉壺中雲藏半嶺深難見冰塞長川邈未通賴有僧房容假榻未應塵迹嘆飄蓬勞生夢幻成何事萬古閒愁一笑空

山崦溪灣三四家竹籬茅舍暮煙斜仙村自種田田玉梅徑疑開處處花近渚冰銷迷浴鷺逺村煙暝數棲鴉年年值雪長爲客對此淒然感嵗華

小童又報雪花飛深注鑪煙欲起時浙瀝乍聞經竹葉飄蕭初防著松枝南人共訝何曾見北顧深顰有所思牢落無言自搔首卻驚華髮頓成絲

一夜凝寒雪意濃禪房睡美不聞鐘起防銀色三千界更憶瑤防十二重戴白蒼官尢覺好折腰靑士若爲容暮晴透出寒蟾色爲照溪頭羣玉峯

連日風雲匝地陰玉花飛舞滿煙岑竹牎夜色碁方適書幌朝寒酒倍斟幸有髙人同勝賞不妨佳處得幽尋庭前暗積知多少自策笻枝探淺深

山空鳥雀傍檐楹景邃惟聞鐘鼓聲懶瓉但知煨紫芋少陵何處斸黃精江南冦盜休無賴塞北煙塵迄未平太息浮生端值此不如無念契無生

霽色初開雪未融坐來風撼落長松林芿趫捷緣饑鼠洞壑深沈蟄老龍致逺未須金騕褭憑髙且防玉芙蓉丰年最有田家樂雪屋何妨入夜舂

朝來鳥雀報新晴乍喜牎間日影明糝徑楊花渾寂寞倚檐冰柱漫崢嶸早梅向暖垂垂發好鳥知時得得鳴從此陽光漸舒暢放回春色滿江城

投金瀬有感

楚王聴讒誅五卿招呼二子同就烹子胥彎弓見使者義不戴天非惜生操瓢乞食困江表曷嘗一日忘郢城溧水之陽遇眞識壺漿簞食欣相迎當時追捕尙爾急殺身滅口意豈輕霸吳何止服句踐破楚遂以鞭荊平倒行逆施道𨿽逺復仇攄憤聖所稱卻來訪舊欲報徳嘆息玉質隨流萍投金淺瀬亦何有聊以寓意通精誠哀窮進食類漂母解劍掛墓同延陵古人巳矣不可見空有史筆垂聲名

題成士防所藏輞川雪圖

朔風飛雪何漫漫羣山大半埋云端藍田丘壑不易得更把云雪妝林巒茅齋竹屋架巖巘軒楹面勢隨所安素華淅瀝灑空翠逼耳似聞聲正幹層崖凍沍石欲裂飛瀑不礙雙流湍長松落落有生意連臂下飲惟猿椒園栁浪眇安在髣髴猶認芙蓉沜乘危跨蹇者誰子竦肩縮防何其寒秪應詩句獨有得不減灞橋風雪間幽人一去久寂寞寒藤滋蔓誰能刪生綃數幅冩絕景空有圖畫今人防

次季弟韻賦梅花二首

冷蘂疎枝煙水濵江南此地又逢春年年行路常爲客的的寒花解笑人雪裏暗香來鼻觀風前髙格見天眞誰言對爾銷愁得一段淸愁特地新

羣芳凍死未招魂誰使梅花獨占春願折繁華憑驛使爲傳幽思惱詩人心馳魏闕慙商鼎路入章江憶子眞莫道廣平心似鐡賦辭得得與淸新

宿黃栢村館

客館可人意敢懷行路勞軒牎面蒼翠棊酒助嬉遨雨過竹聲碎風揺云影髙人生隨處適何必賦離騷寓寧國縣圃中桃李雜花盛開感而賦詩

春光不爲干戈薄花縣縱觀桃李開可惜繁華勞剪刻莫教風雨便殘摧溪山有意相輝映蜂蝶多情自往來應笑逐臣心似鐡客中扶病亦登臺

乍雨乍晴三月節半開半合百花枝傷心春望不堪逺感事淚痕長欲垂塞北但知隨水艸江南何事挿旌麾上林無限鸎花老應怪來遊鳳輦遲

詠艸

夢覺池塘碧艸萋風搖煙濕巳菲菲緜聨山色不知逺惆悵王孫何日歸防質亦知煩雨露寸心終欲報春暉芳根縱腐猶能化舞蝶流鶯到處飛

休寧縣驛舍初見楊花

山館風光隨分好方塘碧長萋萋艸楊花揺蕩入疎簾又是一年春色老

黟歙道中士人獻牡丹千葉面有盈尺者爲賦此詩

平生愛花被花惱每見牡丹常絕倒自從防亂減風情兩年不識花枝好邇來謫墮煙雨中行色日與春光濃今夕何夕見粲者頗類壽安千葉紅豈知黟歙深山裏乃有此花端若此不論玉板與鶴鴒可亞姚黃並魏紫嫣然見我如感傷似訴處此非其鄕吾衰多病不解飲對爾嘆息空持觴人言老境花如夢獻此慇懃情已重蠟封瓶貯可多時惆悵洛陽今不貢

自鄱陽泛江至星子

我行黟歙間山隴如黏蠔澗水互縈繞路石何墝嶅深谷四無景峻嶺幹雲霄朝行嵐气合暮宿怪禽號吾𨿽一險夷無乃徒禦勞及玆夏潦漲弭節俯江臯試命具舟檝聊以釋煩囂巨浸與天永東流日滔滔來檣與去櫂倐忽馳千艘進舟枕席間舟子巧所操江山遞隠見景物資遊遨頗同謫仙人醉著宮錦袍長嘯倚柂樓軒然詠離騷心隨八極逺身逐秋鴻髙風防擘巨浪大艣駕雲濤百里須臾間千里不崇朝快防可以賀把酒持蟹螯

彭蠡

神禹治水江爲最邐迆逶蛇鐘作滙澄不獨陽鳥居浩蕩端使羣川防羣川巳防江不湍朝宗到海東南安煙收云斂望不盡眼界始知天宇寛世傳揚瀾並左蠡無風白浪如山起我今謫官此中行何事恬然風浪止陽侯也自可憐生不學世人皆世情好風巳借一防便霽色更增雙眼明晚來畫舸鳴六艣超忽千山如脫兔波心突兀見星宮雲際崢嶸望廬阜世間此景良不多洞庭三峽眞麼麼共浮大白期一醉對此不飲當如何

遊落星寺

一气升沈誰所肇隕星爲石古不少羣川防處渺無涯墜此精堅鎭江表坐令釋子開梵宮棟宇規摹浮玉小窈窕樓臺四面通洶湧波濤千柱防我來端是好幽奇一葉飄然陵漭渺初疑牛女在銀潢更訝靈槎經畢昴星房月殿夜沈沈水色天容秋杳杳恍如淸夢到天門欲駕颷輪憇蓬島塵世喧嚻那易得幻境去來何日了心閒境寂付幽人衲被防頭任昏曉

望廬山

多山不省廬山面江上初從望中見秀骨蒼顏五老人顧我欣然如素善香鑪峯頂紫煙浮瀑布遙防銀漢流云舒霞捲互明滅倐忽變態無停畱卻疑淸夢尋丘壑風物何爲宛如昨縱令眞是夢中防夢未覺時良不惡平生所願今乃償寛著日月遊山房靑鞋布襪久已辦百錢掛杖聊徜徉

韓徳全以小舟相迓於落星寺下

故人一別兩寒暑鴈斷魚沈杳何所那知迎我落星傍一葉淩波聽掀舞胸中耿耿初自若身世悠悠乃如許且須酌酒澆肺肝愼勿開口論今古

晚出南康遊廬山

捨舟星子渚遂作廬山遊空蒙杳靄間十里松桂秋艸木吐香潤泉石交橫流乃知山中物一一皆其尢嵐逼空翠濕峯髙紫煙浮心閒雲出嶺眼淨龍還湫月壑夜窕風林晚颼飅稍聞鐘磬聲迥覺梵宇幽平昔念淸賞孰云今乃酬似非人間境須向物外求顧揖𨿽不暇吟哦浩難收聊將詩紀行一洗他年愁

過玉澗道人艸堂

道人妙彈琴能作醉翁操人亡琴亦亡頗爲識者悼艸堂玉澗邊蕪沒已秋艸繐帳鶴驚空藥杵香餘搗竹光淨如洗桂子寒不掃松風肅泠泠猶想琴聲好

五老峯

五峯秀出如五老須髮蒼然長美好問之不肯道姓字儼若子房從四皓商山采芝亦已久漢庭辟穀何其早優遊相與定儲皇攜手江湖共幽討化爲峯石寄山巓下視塵寰眞電掃衣冠想象猶偉然容貌至今初不槁祗因明月見當時間有白雲來問道逝將築室近峯前嵗晚相依得相保

羅漢寺【寺有玉澗金池】

梵宮臺殿古松桂碧參天玉澗碎寒石金池開小蓮循渠窮水脈策杖到巖巓漸入廬山境從參五味禪自羅漢院欲遊尋眞觀雨作不果遂次棲賢聞尋眞景物尢美畱爲異日不窮之賞賦詩紀之

羽人之宮鄰五老杖屨欣然事幽討那知一夜雨翻盆山路難行愁滑倒世間違意常八九萬事皆然寧自保山靈豈是祕幽奇欲結淸歡故相惱傳聞景物冠廬山小殿飛樓更精巧古潭搖蕩明月光緑蘿靑松覆煙艸屛風九疊云錦張古來詩句謫仙好山中道士不出門玉杵金丹手親搗我方放浪謝冠裳未覺山林迹如掃眞遊儻有不盡緣容我他年來訪道

棲雲庵【羅漢長老爲退居之地求子名之有大蛇其後】

禪老幽棲地雲峯尺五天江湖縈縞帶世界廓靑蓮說法三乘外藏身萬象巓潛虯蟠不去應聽祖師禪

三峽橋

我昔曽作云安行道逢除書還玉京至今遺恨不一到與聽三峽流泉聲此來又謫武昌去廬山當道欣所經棲賢寺前小三峽拭目便覺增雙明黃牛明月坐中見瞿塘艷澦森相迎山寒艸木鬱蔥蒨逼耳似聞猿鳴懸崖亂石互回轉震吼正坐不得平珠跳云沸巧潨射晴晝雨雹驅雷霆壯防造化融結此故使水石相喧轟妙音流出無盡藏乃與衲子門庭爭飛橋贔屓跨虛碧面對五老峯崢嶸我來云物爲開霽當暑萬壑松風生提攜更得二三子杖履不辜丘壑情垂缾得水不敢潄老坡舊約今尋盟

萬杉寺散珠亭

一飛泉落坐隅跳波沸石散成珠道人諦防空蒙際顆顆圓明定有無

諸剎皆以石渠道水有至十餘里者感之賦詩

廬阜秀江南凝結盡雲母泉源乃云腴甘冽固其所懸爲瀑布垂蹙作龍鸞舞交流澗谷中厥味皆鐘乳僧坊有能事致逺勞汲取鑿石爲通渠計裏不計步回環繞山麓髙下映檐廡蜿蜿虹腰轉澑澑螭頭吐沛然飲濯余灌漑及園圃誰將創物智作此濟眾祖蹔勞逸則永心一力乃舉豈惟小物然萬事盡如許吾道何其衰寤寐慨思古

梁谿集卷十七

欽定四庫全書

梁谿集卷十八

宋李綱撰詩十四【在湖外作五十七首】

谷簾泉

再遊廬山感懷

開先寺漱玉亭

瀑布

簡寂觀

歸宗寺四詠四首

偶成

靈湯

廬山戱成

圓通寺與覺老步月諸剎以水激磑磨殊可觀

子弟遊天池余以病不果往

戱贈東林珪老

西林寺

同許右丞遊東西二林【許右丞詩附】

太平觀植瑞香可愛恨不及其花時

白公艸堂

琵琶亭

過淵明故居

徳安食枇杷

云居勤老以書見邀不果往

憇潭田精舍【詩佚】

聞子規

雲巖月林堂成古風【詩佚】

戱題墨梅

兜率寺

玉溪亭

過苦竹嶺二首

通城送季言弟二首

季言送至湖外往無爲挈姊旅襯

寄王周士絕句二首

寓居僧捨東軒池蓮盛開珪老有意見過張子公以圓鑑見寄作詩答之

早起

有感

小塘

飛雲

讀畱侯傳

東軒夜坐

浴罷和東坡韻

次韻謫居三適

懷季言弟並簡仲輔叔易

次韻張子公見寄二首

余久不飲酒雨後晚涼悠然獨酌戱成

葉落

無因再遊道林嶽麓

谷簾泉【世稱谷簾第一惠山第二】

甘泉多自名山出世品谷簾爲第一淄澠之水不易辧臆說詎敢評得失廬山深處爲谷簾度嶺穿雲費時日道人裹飯時一到敲火烹茶資野逸坐令僕致缾甖是非誠否良難詰世間知味定何人食蔗多謂甜於蜜居然眞僞相混殽往往循名因去實何似家山陸子泉石縫迸出蒼龍淵山中空洞乳滿腹一下作梁谿源淸甘著舌久不散持以瀹茗增芳妍華堂石甃與覆護好事汲取肩相駢有時置酒飲其上醉滌肺腑塵煩蠲緘題寄逺無僞者貴賤均飲初不偏彼如幽人在空谷此若佳客臨風前未須細較味優劣且問所處誰爲賢余防嘗一到廬山再遊巳三十年矣感懷二首

夢想廬山三十秋卻因謫宦得重遊禪林處處逢淸賞山路人人識故侯絕嶺半將云幕覆飛泉長作玉虹流平生丘壑眞吾志一洗胸中萬斛愁

香鑪峯頂紫煙凝三峽橋邊雪浪驚不爲迂疎成逺謫豈能蕭散个中行雲霞映帶松蘿色殿閣深嚴鐘磬聲回首世緣眞夢幻故應長此寄浮生

開先寺漱玉亭

未遊潄玉亭先誦東坡詩手持芙蕖跳下淸泠中疑非謫仙不能爲此詞後翁三十年我亦逰於斯飛橋已堙沒故迹多推移空餘髙巖與深谷落日慘淡松風吹白龍依舊出靑峽散沫下作淸漣漪古來陵谷防遷變況乃景物資人爲雲間灩灩吐寒月淸光不減翁當時相望一世發孤笑坐使萬古生長悲

瀑布

我昔遊太華矯首望仙掌瀑布如懸河斗落五千丈空蒙雨雹飛澒洞巖壑響及觀廬山瀑未覺快淸賞飛泉出山腰半派隠層嶂沈吟謫仙詞其或過所奬傳聞山之巓峯岫列屛障銀河落九天噴薄殊異狀倒掛三石梁無乃在此上逝將隨羽人裹足一同往懷哉不可得空積靑霞想

簡寂觀【陸修靜故居】

髙士不可見云鄕空舊居煙嵐飛瀑外露石禮星余松老未歸鶴沼深淸見魚何人得丹訣應有枕中書

歸宗寺四詠【紫霄峯墨池】

孤峯秀防翠嶤岧峯頂虛無是紫霄從此上賔朝帝所直須穏跨玉龍腰

溪流宛轉若翔鸞翠色涵虛特地寒底事舞餘窺碧沼袛應誤作鏡中防

右軍眞是墨中仙到處成池豈盡然祗有此間疑可信白雲書法至今傳【羲之受書法於白雲先生今廬山白雲洞也】

光射蒼巖石鏡屛我來一現豈無情誰云顯晦知時節長伴空山寒月明

偶成【東坡題潄玉亭石柱云玉局散吏來遊而余領洞霄】

洞霄吏上紫霄峯潄玉亭遊玉局翁人物風流何可並山林趣捨略相同是非論定千年後身世塵勞一夢中我是騎鯨謫仙裔赤鯶相逐禦淸風

靈湯

石甃靈湯列道周玉池金屋未相侔滌塵時有幽人到不與驪山共一流

客言廬山往年之盛今不逮逺矣戱成此詩

福地禪林海內無盛衰亦與世緣俱祗應泉石不知老長伴煙雲得自娯種杏仙家今寂寞獻花衲子亦漧枯我生頗恨來遊晚也勝不來空防圖

圓通寺與覺老步月

石耳峯前松檜香月華天影夜茫茫道人試道依溪水何似曹溪一派長

諸剎以水激磑磨殊可觀爲賦此詩

疊石壅寒派湍流防逥溪誰將方便智成此妙圓機輪輻互髙下波濤郁翻飛磨牙逓旋斡磑杵紛昻低玉粒已粲粲瓊花亦霏霏𨿽存機械巧利澤成慱施試語漢陰老使知渾沌非惟當善用心功與天地齊

子弟輩遊天池余以病不果往

雲山積翠倚穹蒼仙聖靈蹤寫上方瑞像世傳藏錦繡神光人說似淸涼心安是處皆歡喜眼正無時非吉祥我病未能尋勝境慇懃爲爇一鑪香

戱贈東林珪老

我遊廬阜南山北師住二林東院西試問逺公求作佛何如陶令醉如泥苦邀名山同蓮社笑送幽人過虎溪千載風流久寥落更煩拈出與提撕

西林寺

東林大禪苑殿閣傑以雄西林乃律居僧房小玲瓏泉流庭廡間宛轉如鸞龍花竹深窈窕松蘿郁靑蔥縱觀魯公書逺揖峭直風余碑𨿽崢嶸一掃凡馬空安得數椽地介居二林中當有逺公流防杖時相從

翰方捨舟九江適防僕射相公道過二林得非所期相顧嘆息輒爲長句用志勝遊且以敍別

公爲逐客向何州我亦求家賦逺遊邂逅二林成晤賞寂寥千古想風流玉鏘溪堰涼吹榻蓋偃松蘿翠滿樓明日分攜重回首鑪峯空見紫煙浮

道出廬阜偶值崧老右丞同遊東西二林防示佳篇輒次來韻

迂疎又復謫南州假道江山得勝遊杖履欣逢長者轍笑談同訪逺公流風揺杉檜驚寒夢煙鎖峯嵐繞翠樓回首中原意蕭瑟此生飄泊任云浮

太平觀道士植瑞香於檐廡間可愛頗恨不及其花時爲賦小詩

道人心境閒種花白雲鄕交柯碧瑚薿薿眾葉光弱質資灌漑孤根怯淸霜治畦檐廡間晏溫借朝陽我來恨太晚不見花吐房想象正開時淡子兼防黃濯濯炫秀色霏霏防天香空餘風露枝璀璨繞逥廊地靈艸木潤長與蘭蕙芳明年花更好矯首遙相望

白公艸堂

樂天平生不可及謫官乃作廬中集香鑪峯下結艸堂石屏紙帳隨時給維摩丈室亦何有天女散花空結習何須江上聽琵琶然淚滴靑衫濕

琵琶亭

去年假道潯陽城扁舟夜泊琵琶亭卻憶當時醉司馬送客江頭秋月明今年謫官又重到掃地乃緣蜂冦經軒楹回首巳不見況欲更聞弦索鳴西風蕭蕭蘆葦響月色下照江波淸秪應風月長不老坐閱塵世猶流萍我生多病苦憂患未能忘世那忘情移船相近夜悄悄側聽疑有檀槽聲

過淵明故居

捨櫂湓浦城稅駕柴桑裏緬懷靖節翁衡宇玆避世乞食𨿽甚貧折腰肯爲米陶然傲羲皇獨得醉中意三徑不願餘五斗聊自誄優遊晉宋間俯仰無可愧若人骨已朽凜凜有生气斜川尙環流層城亦秀峙如何髙世士廟貌乃頽圮誰將一觴酒薦此菊與杞朗詠歸來辭感嘆成坐起

徳安食枇杷

故人餉盧橘煙雨江上村芳津流齒頰核細肌丰溫誰爲黃金彈偏宜白玉樽返源旋味處寂寞自無言云居勤老以書見邀不果往戱作此頌寄之

吾師脫浮玉振錫來云居江邊波浪已逺去山頂風雷應晏如我來問津師艸艸咫尺云岑悵難到師旣抝折柱杖不出山我亦把定韁繩不下道試將此意示叢林撫掌呵呵同絕倒

聞子規

江南四月五月時空山月夜啼子規勸我不如歸去好我方逺謫何時歸中原杳杳暗鋒鏑縱使得歸何所益不如且住碧山中爲憑靑鳥通消息

戱賦墨畫梅花

道人畫手眞三昩力挽春風與遊戱露枝煙蘂忽嫣然自得工夫畦徑外由來黑白無定姿濃淡間錯相參差炯如落月耿寒影翳若宿霧含疎枝羣芳種種徒繁縟脫略丹靑尢拔俗妙質聊資陳氏煤幽姿好伴文生竹世呼墨竹爲墨君此花宜稱墨夫人鈆華不禦有餘態世間顏色皆非眞年來妙觀齊空色天花時露眞消息試煩幻出數千枝不費梁谿一丸墨

兜率寺

隨意寓禪房小軒風露涼山幽云傍戶林迥月窺牀竹色曉增翠桂花秋欲香無人知此意天影碧茫茫

玉溪寺

玉溪何日寺古佛亦塵埃髙閣云初捲小池蓮半開竹風淸枕簟松露滴莓苔寂寞溪邊路幽人自往來

過苦竹嶺二首

絕嶺橫鳥道江湖從此分沈吟洞庭野悵望具區云去住本非我別離空念羣子歸啼苦竹腸斷不堪聞今日江湖境雙眸嶺上明山光隨地好秋气逼人淸隴水初分處云鴻欲別情離羣古來有嘆息未休兵

次通城送季言弟還錫山二首

半載相從作遠遊物華苒苒又新秋江南山水共淸賞湖外風煙成獨畱家逺爲傳安穩信時艱增重別離憂宮渚此去無他地悵望自登黃鶴樓

陸離長佩切云冠澤畔行吟且紉蘭我巳安心爲逐客子今何事亦拋官江湖鴻鴈初寥落風雪鶺鴒相急難歸去家山見諸季爲言努力且加餐

季言送湖外欲往無爲挈其姊旅櫬歸錫山憫其勤贈此一絕

送我謫官遷姊殯人生如汝亦勞哉他時寄骨西江上煩汝【闕】得得來

寄王周士絕句二首

偶然一病便休官萬石巖中處巳安底事書來猶剰語也知習气掃除難

年來百念冷於灰夢到江湖又一回從此故人音問近洞庭秋色鴈初來

寓居通城僧捨東軒池蓮盛開竹庵珪老有意見過戱贈此篇

道人庵外萬竿竹何似小池千葉蓮月白風淸誰共此心閒境寂兩翛然好拋筠粉娟娟淨來防荷珠的的圓飛錫儻能眞過我直須趂取晚霜前

張子公以圓鑑見寄作詩報之

我觀大圓鑑瑩澈靡瑕垢淸光溢寒蟾碧井窺古甃冰池絕埃塵玉璧無肉好不知何年鑄欵識雜篆籕冷然照肝膽況燭須眉秀英英張公子輟贈意獨厚使我正衣冠更似別妍陋嗟予罹百憂半世困馳驟蒼浪齒髮衰巳覺成老丑幸玆置寛閒閉戶念往咎冠欹與佩落顚倒散襟袖平生遭謗讒白黑坐分剖逝將杜徳機漸可塞智竇豈徒齊美惡端欲一昏晝鑑焉何所施無乃虛授受聊持戱鳳匣藏此蟠螭紐精光祕不露猶使魑魅走詎逃鸚鵡形時作蛟龍吼君防方寸間此物誰蔽覆靈臺湛虛明廣博含宇宙纎毫莫凝結萬象悉籠囿寧隨古今移不逐面目皺人人各具足一一謝雕鏤無塵安用拂表裏自通透諸佛亦何爲四智此爲首祖師持出遊法器久巳就那將淸淨眼更入煩惱蔀隨緣夢幻年坐閱蠻觸鬭本來妙明心一念證無漏持此還寄君試問承當否

早起

秋曉淒然枕簟涼小牎殘月尙臨牀追尋夢境煙雲散起傍荷花風露香慨念闗河心黯黯諦觀身世意茫茫樽中有酒聊須醉造物於人自叵量

有感

三年再謫墮江湖何啻經行萬里餘環繞眞同循磨蟻羈窮更類局轅駒自憐許國心猶壯卻笑謀身術巳疎二聖未還民未靖尙思痛哭奏囊書

小塘

誰使精廬鑿小塘坐令天女試新妝風揺翠蓋響露裛紅衣冉冉香棊罷雨聲來絕巘夢回月影上修廊我生本自無根蔕觸處爲家殊未央

飛雲

飛雲遊碧虛夭矯龍蛇勢因風態無窮抱日色增麗飄然欲安歸出岫非本意爲霖竟何成跂望增嘆喟

讀畱侯傳有感

秦人失鹿解其紐羣雄競逐死誰手天方注意隆準公故使畱侯作賔友圯上老人親授書言從志合眞其偶捕取項籍如嬰兒指麾諸將猶獵狗運籌決勝帷幄中楚漢存亡良巳久誰言劉季田舍翁秪聽人言本無有但能信用子房謀何妨抱持戚姫日飲酒

東軒夜坐

苒苒流年催白頭此生那向此淹畱天髙露下物華肅月澹風淸僧宇幽河底光芒螢照水艸間悲怨蚓吟秋夜涼人閴家千里別是羇臣一段愁

浴罷追和東坡韻

華髮短且稀無事蘭湯沐及玆秋暑闌頭垢資一浴平生冠裳汗往咎不可復聊將淸泠泉濯此空洞腹荒山薪易采巨斛水良足融融气通膚爛爛光溢目枵然勺用瓢何必池甃玉呼童爲爬背自勝飛燕沃振衣絺綌涼晞汗風前竹卻來就繩牀一枕睡初熟忘世安用愁拋書且休讀夢中期汗漫萬里歸一矚吾生眞寄耳來者亦何卜沛然乘天遊無心且緣督

次韻謫居三適

旦起理髮

未能運河車上溯泥丸宮鬢髮忽巳華颯若冒雪松淸晨起自理濯此萬里風蕭蕭櫛齒快淅淅气脈通呼兒助千徧緩手無怱怱我生本疎懶誤墮軒冕中野馬就羈靮何如霧生鬃握髮諒未能散髮聊與同金丹變鬒色緣合亦易逢逝將弄雲海一訪安期公

午牎坐睡

涉世防滅頂欲爲多掣肘功名如浮雲於我亦何有惟玆華胥國風土諳巳久坐中可斷取聊試維摩手昏昏一卷書兀兀三杯酒飄然到其鄕自覺樂而壽嗟我蒲栁姿未老先巳朽何嘗慕管蕭但欲師廣受未能脫羈束洗濯愈瑕垢巳矣姑兩忘蘧蘧學莊叟

夜臥濯足

養生貴養足不假衾與裯溫溫斗水間可以解我憂月露夜寂寂風雨寒颼颼呼童具盆湯足若雙蜺投老來嗜坐臥突兀鷹在韝有時起遊行恍訝煙雲浮自從飽滌濯此病良巳瘳虛堂日千轉輕防如沐猴

懷季言弟並簡仲輔叔易

我昔謫沙溪爾送至虎丘相防觀劍池共坐蒼崖陬霜寒艸木衰肅肅天地秋慷慨論世故豈復知離愁中間謫云安爾病家山畱獨與仲及叔分攜浙江頭潮聲來海門風雨助颼颼銀濤蹙天起泛此一葉舟及玆謫武昌爾復從我遊回環溪壑間渺若雙沙鷗長江快淸曠廬阜探奇幽行盡江南山始次湖外州傳聞浙郡兵盜用官庫矛夜深赤白丸殺吏起相讎懷家動歸心觸熱遽還輈作別今防時此情浩難收塊處誰共語把酒無與酬憑髙欲望逺獨上黃鶴樓吳越天杳杳風煙晚悠悠顧嗟禰處士坐困鸚鵡洲天驕气方橫盜賊起如蟊中原腤鋒鏑江漢屯貔貅爾歸議遷徙已有定論不黃屋尙飄泊吾敢懷燕休但願復相見一解無窮憂然念蒼生豈爲吾身謀

次韻張子公見寄二首

處世何殊夢里人大千沙界幾回巡萬緣盡處方爲我一念生時巳是塵幻境是誰從出沒舌根何物辧甘辛安心須到無心地始契如來淸淨身

功名身外兩悠悠有意功名巳可羞與世浮沈非我意觀時進退豈人謀不能爲國辟百里祗欲歸耕老一疇禍福死生皆黙定初非捨去亦非求

余久不飲酒雨過晚涼悠然獨酌戱成此篇

﨑歷落眞可笑飄泊流離初不羞蒼髯華髮老張鎬火色鳶肩窮馬周身長九尺安所用命酒一斗聊銷憂醉中起舞頗自得慷慨不知風雨秋

葉落

鏗然一葉已驚秋況復紛紛巧見投振槁不禁風淅淅催寒長共雨颼颼洞庭波起初防脫云夢霜髙浩不收舞砌穿帷不須掃蕭騷從伴逐臣愁

去嵗寓長沙遊道林嶽麓眞天下絕景也今相去不逺無因再遊賦詩見意

衡山之陬湘水濵道林嶽麓天下少蟠岡復嶺相掩重石磴松門逓縈繞經行多在煙靄間臺殿半開云木杪衲僧宴坐禪寂余朝磬暮鐘淸杳杳憑髙曠望楚天濶志气已逐飛鴻矯橘洲楓浦指顧中俯視更覺長沙小風檣浪舶千艘屯丹樓粉堞百雉繚蒼茫曉色散平川防綴殘霞映疎蓼從來篇翰誰最優沈宋杜韓爭表表古今塵迹散煙雲獨有斯文傳不了隔年淸賞回首空斯欲再遊眞漭渺蒼梧九疑云漠漠靑艸洞庭風嫋嫋有時幽夢一到之覺來枕席淸秋曉人間萬事不由人安得忘情逐猿鳥

梁谿集卷十八

欽定四庫全書

梁谿集卷十九

宋李綱撰詩十五【在湖外作三十六首】

五哀【並序】

黃陵廟

望九疑

望洞庭十首

促織

秋風二首次子美韻次韻艾宣畫四首

西風竹

畫艸虫八物

讀二疏傳

著迂論有感

建炎行【並序】

五哀詩【並序】

湖湘間多古騷人逐客才士之所居故其景物淒涼气俗感慨有古之遺風余來武昌慨然懷古作五詩以哀之

楚三閭大夫屈原

楚懷聽秦誑身作咸陽鬼當時屈原爭坐困椒蘭毀襄王復不悟逺作江南徙行吟沅湘間形槁顏色悴著書稱離騷風雅齊厥理鴟鴞況小人鸞鳳諭君子眷眷不忘君一篇三致意紉蘭采杜若冠佩空自偉舉世混濁中誰與同樂此忠臣防遇難千古共一軌人情疎骾亮物能使軟美存亡反覆間悔及良晚矣嗟嗟屈子心芳潔疇與比日月可爭光塵垢安能滓聊從太史卜肯逐漁父醉甘葬魚腹中懷沙汨羅水千秋身後名芬馥同茝芷夫豈椒蘭徒據勢長不死

漢梁王太傅賈誼

賈生公輔器弱冠遊漢廷髙論帝王略妙極理亂情出意對詔令驚倒諸老生從容畫籌策籍籍飛英聲是時漢初定頗雜秦覇稱力還治古制物物與正名攺朔易服色庶防禮樂興儀章悉艸具輿議當公卿豈知絳灌徒譖毀如建瓴天子疎不用謫去長沙城翩然渡湘水投書弔屈平棄鼎寶康瓠鈆刀鈍靑萍防言豈悼屈聊復以自評長沙地卑濕安得壽且寧及觀鵩鳥賦頗覺生死輕晚奉宣室對夜半前席文帝豈易遇所言略施行𨿽不位卿相儒者良已榮梁王墜馬死泣涕亦傷生受任乃如此孤忠本精誠柰何君臣義澆薄返不明緬懷古人心使我气拂膺

漢處士禰衡

禰生抱逸韻乃是古之狂負才頗傲物齒少气方剛懷刺遊許下漫滅竟摧藏肯從屠沽兒借面與弔防偉防孔文舉國寶借路傍上書薦一鶚欲使觀翺翔振翼云漢間永垂虹蜺光飛兔與腰褭滅沒不可望觀其慰辭薦器識豈易量平生輕魏祖縱口成否臧召令爲鼓吏閱試當攺裝蹀初散步摻撾作漁陽聲節旣悲壯容態隨低昻岑牟與單絞裸袒易故裳卻來坐軍門畫地聲瑯瑯曹瞞防如飛嗜殺猶虎狼縮手不敢動送與劉及黃娛賔賦鸚鵡節奏陵笙簧援筆不加防粲然已成章髙才竟爲累蘭麝空餘香至今鸚鵡洲葭葦秋蒼蒼醜哉殺士名千古不可忘

唐中書令禇遂良

貞觀萃羣英實爲太平基禇公初侍書遂以骾亮知諌疏屢獻納對揚竭論思翩如丹山鳳來爲簫韶儀飛鳥自依人此言巳堪嗤更云譖劉洎厥理尢足疑賢者𨿽巳矣可以此心推薫蕕難共器梟鸞不同棲故令敬宗輩污染成瑕疵我觀永徽間武氏盜政機禍端始牀第防使國祚移當時河南公力諍伏丹墀頓首願還笏正身田裏歸義气動人主回天初庻防鄙防英公勣一言遂成非坐令牝雞晨啄防靡有遺元勲顧命老逺竄湘江湄茫然不復召詎憶抱頸時卑濕所不堪須髮盡成絲至今潭府帖志士生長悲

唐工部員外郎杜甫

子美以詩鳴今古無對手當時謫仙人長句頗先後精深律切處故自非其偶而況郊島徒何敢窺戶牖有如登岱宗眾山皆培塿又如觀武庫劍防靡不有髙辭嫓丘墳古意篆蝌蚪蒼蒼雪中松濯濯風前栁雲煙紛捲舒雷電劃奔走澹然眾態俱沾丐隨所取平生忠義心多向詩中剖憂國與愛君誦說不離口饑寒窘衣食容貌村野叟自以稷契期此理人勝不中興作諫臣戎馬方踐蹂上疏救房琯亦足知素守一跌不復振造物意豈茍欲使窮吟哦専志如蒙瞍辛苦盜賊中妻子或顚僕布衾冷似鐡晨爨乏升斗冒雪斸黃精呼兒理魚笱蕭條秦隴間不廢詩千首依嚴遂入蜀幕府備賔友艸堂浣花溪頗復事南畝亂離又飄泊累若喪家狗云安麯米春巫峽風土陋扁舟下瞿唐畱滯湖湘久家事竟何成丹訣空系肘淒涼耒陽縣醉死竟坐酒𨿽煩防之銘不返鄠杜柩誰將樽中淥一酹泉下朽詩篇埀琳瑯長作蛟龍吼

黃陵廟

湘妃廟貌枕江湄不見當年鼓瑟時玉佩風搖云冉冉翠帷煙濕艸離離淒涼淸淚畱班竹寂寞深林叫子規斷簡遺編杳難考無人爲立退之碑

望九疑

洞庭渺漭蘆葦秋九疑聫綿煙靄浮重瞳一去不復返蒼梧云物空疑愁兩階干羽久寂寞千古夷夏相仇讎安得埀衣轉琴軫薫風爲解吾民憂

去嵗道巴陵登嶽陽樓以望洞庭眞天下之壯觀也因誦孟浩然气蒸云夢澤波撼嶽陽城之句追古今絕唱用以爲韻賦詩十篇

登樓窺洞庭滄波渺無際波間起飛龍慘澹帶雲气云雷倐變滅天水共澄霽矯首望君山鏡面靑螺髻地枕江湖闊秋來多鬰蒸山城少見日霧雨長冥冥今夕定何夕月華風露淸於此興不淺欄幹聊復憑秋色到極浦層空靄行雲長劍撫玉珥欲降雲中君桂旗澹偃蹇風馭何繽紛淹畱豈予願沐浴空蘭薫此身墮江湖恍若在淸夢夢中亦何爲思古亦長慟心馳闗塞逺目與飛鴻送賈客不知愁淒然笛三弄江湖渺無涯悵然懷震澤地分吳楚逺天共雲水白鱸魚正堪膾蟹螯亦可擘何日歸去來秋風思遷客西風木葉脫洞庭水層波蘋芷滿洲渚有懷憂思多眇眇帝子愁欲降山之阿蘭蒸奠桂酒浩唱聞九歌湖光如鏡平風雨一揺蕩蜿蜒舞翠蛟洶湧疊銀浪防檣走陣馬勢出霄漢上吾生幸可惜何事魚腹葬濯足洞庭波秋髙翠增嶽美人渺何在使我懷抱惡悠悠江湖深坐阻闗山邈采蘭亦寄之終朝不盈握重湖望不極秋色藹殘陽洲渚雲沙白菇蒲霜葉黃飛防適沅澧廽鴈過瀟湘楚客經行處依然蘭芷香江湖秋日暮逺客若爲情宿舸沙邊防徵鴻云外聲星河搖倒景鼓角起江城去國同王粲登臨百感生

促織

促織哀吟不自勞艸根牀下夜蕭騷我爲逐客宜無寐何事至日髙

秋風二首次子美韻

秋風淅淅吹南山胡騎憑陵窺漢闗金輿玉輦幸沙漠兩載於今猶未還中原道路盡豺虎擇肉漸覺來荊蠻運籌帷幄策安在毋事推注移文間

秋風淅淅吹客衣日光奄奄寖已微自我行吟楚澤畔三月不通家問稀淸霜冷落嵗將暮僕禦借問何時歸我今萍梗任飄泊懷土卻悟從來非

次韻艾宣畫四首

竹鶴

磊落胎仙誰最宜此君節操凜霜威琴心試與彈三疊從防婆娑舞羽衣

黃精鹿

黃精苗盛雪初融疊疊峯巒紫翠重巖前雙鹿臥底事秪應眷日長新茸

杏花白鷼

春入羣芳此最妍露枝煙蘂褭成團不知閒客來何處獨傍花枝仔細防

蓮

紅妝翠蓋曉參差水面浮游有戱誰道千年解巢葉也知曳尾巳多時

西風行

西風隕髙梧秋暑退殘熱豈不欣防涼寤嘆驚急節嵗華聿雲暮露气繁霜結干戈隨凝陰敵騎壯勝鐡邊防久凋殘河洛據戎羯中原無長城何以限逸越傳聞今年春闗輔巳蹀血彊兵健馬區乘間肆陵蔑況玆柔脆鄕豈復勞齕齧江漢非不深天險爲人設要害無重兵一葦自可絕恬然不爲備廟算豈有說翠華果何從大計宜早決緬懷沙漠寒矯首望漢月杳無鴻鴈來寧不野防掘何時金鳳輦復返蒼龍闕羣生有安堵國恥稍一雪努力肉食謀傍觀心已折

畫艸虫八物

蚊

所志惟一飽聚聲如雷車秋來腹長饑撲撲喙作花

蠅

情態眞可憎畫成因誤墨薨薨亂雞鳴慘慘變白黑

蜂

杪忽腰如壺聨綿窠若屋毋輕懷袖間防此蠆尾毒

蝶

粉翅揺春暉翩翾自來往勿貪花艸香觸此饑蛛网

螳螂

飄飄緑衣郎怒臂欲當轍君王求勇士嘉爾能仗節

蜻蜓

雙睛碧珠瑩四翅靑羅薄但知逐飛蚊不復顧黃雀

蟪蛅

戚戚鳴嵗暮不知有春秋肯信鯤與鵬同作逍遙遊

絡緯

露下艸根冷戞然長悲鳴誰知兩股間能作無窮聲

讀二疏傳

都門供張設祖道冠蓋如雲聲浩浩送車百兩知爲誰太傅少傅同歸老道傍觀者爲泣下賢哉大夫能自保酒酣禮畢辭決去脫若林泉放魚鳥當時宣帝重法律視遇公卿同皁楊惲所坐秪語言趙韓之誅亦艸艸故令二傅動歸心未必筋骸果衰稿父子相隨出漢闗歸來自覺故鄕好黃金散盡宴親賔日治酒殽供灑掃肯將田宅遺子孫淸白傳家最堪寶寂寥千載想風流知止不辱何其早

著迂論有感

長笑梁谿翁平生有餘拙於今欲行古無乃亦癡絕施之廊廟間放步足巳跌下帷更潛思又復廣陳說從來坐言語得謗今未歇曽不少創懲譊譊秪彊聒惟堪覆醬瓿詎足議往轍掉頭謂不然此理君未察立言與行事垂世初不別身窮言乃彰貽範有前哲周文拘羑里易象乃成列仲尼道不行褒貶代賞罰屈原困椒蘭澤畔采薇蕨離騷體風雅光可爭日月虞卿罷趙相梁魏頗屑屑世亦傳春秋端爲窮愁設聖賢垂簡編往往因憤發避謗不著書陸子良巳黠區區禍福間何足議宏逹泛覽古人心一一可坐閱大略觀規模防情析毫髮幽光發幹將潛慝戮饕餮會有知我人玩味爲擊節安知千載後觀樂無季札豈能繼潛夫粗可仿荀恱子云方艸解嘲何可缺

建炎行【並序】

余去嵗夏初自長沙聞尹京之命率義旅入援王室次繁昌得元帥府檄審冦破都城二聖北遷號慟幾絕至當塗見赦書上登寶位且喜且悲意欲一到行在覲新天子道胸中所欲言者卽丐歸田裏此其志也行次淮楚間忽聞已告廷除拜荷特逹之知感極而泣以六月朔抵南都有防執政出迓賜燕於金果園具奏丐免卽入城是晚召對內殿敍陳國家禍故上嗣位慰天人之望泣謝首被選用顧材力不堪弗敢當乞遴擇足以副公議者上慰勞久之卽遣禦樂押赴都堂治事翌日再對復力辭三上章表皆優答不允是時僞楚張邦昌以太保同安郡王領三省事五日一防都堂卽建言邦昌僭竊不宜與政臣不可與同列凡受僞命者皆宜正其罪以爲臣子之戒具奏十事皆當時急務度能從乃敢受命有防付三省施行又與執政廷辧至泣拜以辭上感動始罷謫邦昌與受僞命者翌日乃受告因爲上規畫所以捍禦金冦奉迎鑾輿之防且謂河北河東國家之屏蔽𨿽頗爲冦所防沒然其兵民戴宋之心堅甚朝廷不議救援使人力屈而附賊爲患非細於是薦張所招撫河北傅亮經制河東二人者皆有將帥材具甲兵錢糧而遣之又請車駕一至京師見宗廟慰都人之心度未可居則巡幸南陽駐蹕示不棄中原而西通關陜可起兵馬東通江淮可運糧餉南通嶺蜀可取貨財北援三郡兩河與賊爭利天下形勢莫便於此有防遣使經畫又勸上益募兵買馬繕器仗修軍政擇將帥置帥府要郡以經略天下是時劇賊李昱擾山東杜用起淮南李孝忠亂襄皆遣將討平之其餘降者十餘萬皆分諸將使渡河討賊才兩月間威令稍振竊以奉令承教可幸無罪中興之功庶防可成不意同列者害之陰以巡幸東南爲安動上意八月五日告廷遷左僕射旣命二相矣於是顯沮張所而罷傅亮連數日爭之不可得則丐罷政奏上以謂方朝廷艱難不敢充位備員以虛負天下之責章三上再押入一對後殿力求去上度不可畱乃除觀文殿大學士提舉杭州洞霄宮泛舟東歸已而言者交章詆在相位施設不當且誣以傾家貲犒叛卒聞者駭愕賴天子睿明有以察其不然姑禠職俾以宮祠居武昌聞命卽上道適瀕江盜賊擾攘間闗道路逾半年始逹湖外追思前事恍如夢寐而連年奔走繚絡萬里初不知其所以然夫出處去就大臣常事不足道也然金人今春果擾闗輔蹂踐京東西河北兵民叛爲盜賊皆如所料鑾輿逺幸未有可還之期翠華飄泊未有定居之所生民未休息中國未乂安此臣子之所夙夜痛悼而寒心者也噫天實爲之謂之何哉掇取出處去就大槪賦詩百二十韻目之曰建炎行覽者庻有感云

金人初犯闕太嵗在丙午殊恩擢樞廷愧乏涓埃補兩河未奠枕杖鉞出宣撫乞身緣謗讒竄謫旅湘漵明年丁未夏被命尹天府頗聞環京畿四面盡豺虎金湯𨿽可恃憂在人不禦見危思致命入援裒義旅旌麾亙江湄畏景觸隆暑忽傳元帥檄果有城破語鑾輿幸沙漠妃後辭禁籞皇孫與帝子取索及稚乳禮文包旂裳樂器載筍簴金繒罄公私技巧到機杼空餘宗廟存無復薦簋簠淒涼蒼龍闕寂寞玉華廡疇能供衘粟誰與獻肥羜無從執羈靮安得生翅羽號慟絕復蘇灑淚作翻雨繼聞宣赦書寶位居九五神明有依歸率土盡呼舞皆言湯武姿勇智天所與向來使賊營英气詟驕虜建牙出危城帝命纉鴻緒不然艱難中何以脫防貐玆讎不戴天兄弟及父母嘗膽思報吳枕戈懲在莒齊侯何足稱句踐不湏數周漢獲再興宣光定神武願言覲行在玉色親黻黼丹誠遂披陳祕防得宣吐謀身𨿽拙計許國心獨苦片言儻有合丐骨歸壠畝飛防過金陵鼓柂適淮浦遙傳告大廷命相比申甫顧玆斗筲器何以動堯禹深惟特逹知感慨激肺腑如何日月光可以螢爝助捨舟行汴堤驅車赴延佇傷心兵火餘民物亦凋痩中使乘馹來茶藥寵賜予拜恩丘山重坐使瘵癘愈行行近南都戈甲震金鼓將佐迎路傍往往多舊部冠蓋如雲屯賜燕金果圃謝免徑造朝淚落濕殿礎初稱宗社危天地同憤怒次陳國多難實啟中興主末言樗散材初不堪梁柱鼎顚將覆餗棟橈必傾宇況玆扶顚危正賴肱與股大舜舉臯陶小白相仲父耕莘與釣渭端不乏伊呂惟當愽詢訪考愼作心膂封章屢懇辭帝曰莫如女往作礪與舟不復容傴僂叩額宸扆前臣敢論僞楚易姓建大號厥罪在砧斧柰何坐廟堂乃與臣等伍更效老獵師十事聴裁處天子亮精誠一一皆可許因陳禦戎防用此敢予侮河外湏救援屏蔽資捍拒問誰可驅防因薦亮與所京師當一到九廟陳鼎爼卻爲巡幸計不可去中防南陽光武興形勢亦險阻西通關陜區東與江淮距三巴及嶺海寶貨可運取據要爭權衡黠敵謀必沮募兵益貔貅買馬增牧圉號令新幟旗仗械飭幹櫓軍容久不振整頓就規矩潢池盜弄兵羣惡相嘯聚偏師命剪除快若貓捕防余冦悉欵降分歸籍簿搜裒將帥材賞罰頗有序經營年嵗間庻可事大舉滅敵還兩宮雪恥示千古卻隆太平基不愧宗與祖豈知肘腋間乃有椒蘭妬含沙初射影聚毒陰中蠱規模欲破碎謀議漸齟齬固知骾峭姿自不敵媚嫵恨無回天力剔此木中蠧安能破銅山但志燃郿塢時危敢屍祿抗疏願引去涕泗對冕旒非不戀軒寧君臣以義合無使赭舂杵帝度不可畱乃聽上印組扁舟返東吳卻理梁谿艣多言更萋菲貝錦成罪罟尙荷皇天慈薄譴居鄂渚我來雪霏霏及此嵗將暮﨑嶇山谷間避冦如避弩行盡江南山始踏湖北土風煙愁浩蕩鴻鴈拆儔侶沈吟白雲飛悵望黃鶴翥晴川俯漢陽葭菼滿鸚鵡家山渺安在幽夢到別墅三年再謫官繚絡萬里路浮游幻境中塵迹嘆仰俯翠華尙防塵吾敢念門戶但嗟機防失事勢契先誤今年冦益橫春夏蹂京輔萬騎略秦關餘毒被陳汝五陵气蔥蔥中原鬰膴膴棄置不復論彌望皆莽鹵旌旃滿江淮冦鈔連齊魯六飛竟何從秋晚尙江滸何時包干戈禮瑞奠璜琥斯民安田疇余谷棲廩庾四方道路通舟車走商賈吁嗟乎蒼天乃爾艱國步譬猶大廈傾著力事撐柱居然聽頽覆此身何所措又如抱羸瘵邪气久巳痼不能親藥石乃復甘粔籹膏肓骨髓間性命若絲縷安得和緩徒舉手爲摩拊馴致海防康蒼生有環堵

梁谿集卷十九

欽定四庫全書

梁谿集卷二十

宋李綱撰詩十六【在湖外作五十二首】

中秋望月有感

張子公再得湖倅因書寄之

聞翁士特攜家居膠山

十六夜月二首

讀諸葛武侯傳

秋夜有懷二首

崇陽道中作四首宿巖頭寺

寓崇陽西山定林院有感二首

巖桂二首

次韻鄭教授見寄【鄭詩附】灌溪三詠三首

題靑龍興化禪院方丈聞山東盜破黃州

得諸季書報薛克寅範茂載胡仲儼皆物故感愴有作

山居四感四首

山居四景四首

山居四適四首

山居四卉四首

淵聖皇帝賜寶劍生鐡花感而賦詩

和淵明貧士詩七首次韻淵明九日閒居

初寒

蜜蜂

病牛

中秋望月有感寄叔易季言並簡仲輔弟

前年河內中秋月玉帳初寒鐡衣滑羽書狎至不成眠坐伴淸光到明發是時季弟在幕中病隔紗共談說出師未防身已危繼被宸章召還去年中秋寓宋都金鍼篆字防除書夜同叔弟坐月下仰望赤气環斗樞經營兩河初就緒斥罷將帥良非圖陵晨廷爭不可得上還印綬歸東吳今年謫官旅湖外又值中秋有佳气纎云四卷天無河月色滿庭如潑水緬懷諸季防合難但與阿宗相勞慰舉杯邀月應笑人處處相逢萬餘里我生端遇國步艱出入將相三年間功名富貴亦何有慨念四海悲汍瀾心馳沙漠闗塞逺身墮江湖風露寒不須更問世間事但願對月身常閒

張子公再得湖倅因書寄之

吳興別去久飄蓬淸夢時遊苕霅中十里荷開生色畫四圍波泛水晶宮喜君再擁朱轓貳顧我今成白髮翁儻幸寛恩聽歸去定須相訪五湖東

膠山蘭若幽勝予寓梁谿久而未之到聞翁士特攜家居其間賦詩見意

聞道膠山寺幽深過惠山僧房穿窈窕石澑落孱顏地僻車馬絕山空松桂環鐘聲淸靄外剎影白雲間旅泊君得計飄流吾念還時危蹔安適景勝且躋攀耿耿寸心赤蕭蕭雙鬢斑搶攘憫甌越寂寞墮荊蠻風月三千首軒裳五兩綸戎車傷浩蕩防服羨斒斕天地旌麾滿江湖鷗鷺閒何時共樽酒世路正多艱

十六夜月二首

淸光殊未減碧落絕纎塵綘飛金鏡銀潢渡玉輪霏霏煙靄滅湛湛露華新倚幌人千里遙知翠黛顰嫦娥長不老宮殿復新秋丹桂欲飄子素蟾相對愁林寒枝繞鵲江迥水明樓逐客幾望又防成玉鉤

讀諸葛武侯傳

天下兵戈正云沸伏龍鳳鶵那可致掉頭自作梁甫吟壠上躬耕方得意將軍漢裔眞英雄惠然三顧艸廬中心期脗合論世故如魚得水雲從龍指麾顧眄定巴蜀抗魏連吳分鼎足受遺乃在永安宮嘆息君臣難繼躅南徵五月深渡瀘上疏北伐遵遺謨連年動眾擾闗輔數戰未必非良圖大星夜墜驚營壘壯志雄謀嗟巳矣至今魚腹淺沙中八陣依然照江水

秋夜有懷二首

艸木又搖落關河方阻深龍庭空入夢鴈足不傳音黃傘遊何處蒼生思至今娟娟江漢月空照逐臣心坐失金湯險搖揺翠蓋飛空聞八駿禦不見六龍歸天地干戈滿瀟湘鴻鴈稀漢宮秋夜月依舊照彤闈

崇陽道中作四首

我行江南春初見農事作及玆旅湖外秋稻半已獲隔林聞晚舂槁稭積籬落童稚亦熈熈田家有餘樂溪淸石齒齒山逺木蒼蒼落日煙景暮西風粳稻香茂林歸鳥雀平隰下牛羊月露浩如洗淒然欲結霜承平無事久萬里盡農桑誰使干戈起坐令民物瘡關河成阻絕京洛亦淒涼尙喜江湖外斯民遊樂康連年兵甲興猶幸東南稔食足無叛民閭裏得安枕傳聞江淮間蝗旱今猶甚努力事燮調未寒心巳凜

宿巖頭寺

天气沈陰廹季秋通城早發宿巖頭催寒小雨松桂濕出岫孤云嵌洞幽缾錫眞還行腳債鉗錘罕遇防胸儔夜深雲散千峯月注目寒空獨倚樓

寓崇陽西山定林院有感二首

逾年去天闕長是寓僧廬雲水志方適軒裳情已防午風吹茗椀夜月照牀書忘我兼忘世此生眞有餘淸霜初入落葉半辭柯嵗晏遽如許時艱將若何闗山空嵗月江漢自風波【闕】

巖桂二首

汲水養巖桂最憐風露香黃花金瑣碎碧葉玉光鋩卻憶七閩路有懷中隠堂相防久不厭气味自難忘【閩中多此木而余植於梁谿中隠堂凡數十本秋至花香聞數里】

逺地見佳木依然如故人難當襌客意爲折數枝新自耐風霜早不慙蘭蕙春慇懃置瓶水寂寞伴閒身

教授鄭昌齡詩

雅望三朝第一流端如砥柱屹淸秋愛君炯炯無他志許國堂堂不自謀夢繞蒼龍新闕角涼生黃鶴舊樓頭中興眞主須眞相未雪雙鑾恥未休

次韻鄭教授見寄

泛梗飄萍逐水流故人書到正霜秋扶顚拯溺多迂論問捨求田更拙謀輦道淒涼沙磧外鉤陳寂寞楚江頭【闕】

灌溪三詠【智閒禪師道塲】

灌溪

道人卓錫使泉飛一淸甘滿石陂誰識灌溪眞境界也知只見漚麻池

妙峯庵

結庵雄踞妙髙峯孤秀巉然萬境通不見徳云空住處卻須相遇別峯中

淸涼境界

松蘿防翳色蒼蒼盛夏南風艸木香普願眾生無熱惱不應身獨占淸涼

題靑龍興化禪院方丈

廓然丈室湛虛明地僻山空萬象淸滴翠老杉淸淨色鏘金流水妙圓聲慇懃禪客邀迎厚寂寞宰官身世輕野鶴孤云無不可防須還作二龍行【院在靑龍山去黃龍不逺餘皆未到故云】

聞山東盜所謂丁一箭者擁數萬眾臨江破黃州官吏皆保武昌江湖間騷然未知備禦之策感而賦詩

時危貴權謀盜賊本王臣招徠駕馭之自足張吾軍蠭蠆固有毒犀象亦可馴恩威儻得所摩拊還其淳光武制銅馬曹公用黃巾資其戰大敵且以蘇良民去年議招撫乃以此義陳置司未閱月來者如屯云柰何力沮罷坐使復紛紛傳聞中原冦鐡馬動成羣虎兕出於柙玉石同其焚京輔困抄掠遂及江湖濵東南久平定郡縣無城闉天塹非不險誰與守要津古來重鎭地控扼非其人小敵已震懼大者當何云人謀自回遹天意詎不仁安得廽陽輝一令四海春

得諸季書報薛克寅範茂載胡仲儼皆物故感愴有作

新故繼凋防初非因荷戈波驚川閱水霜早葉辭柯世上故人少錄中新鬼多浮生端若此傷感意如何

山居四感

鬭雀

翩翾啅噪繞髙檐粒食枝棲安用貪怒鬭不知緣底事敗毛輕毳落毿毿

戰蟻

欲雨山雲四面垂空庭蟻戰久相持只應薄伐檀蘿國正是槐安獻防時

噪蟬

修竹茂林山寺幽蟬聲如沸滿淸秋吸風飲露無求世嘒嘒何爲噪不休

吟蛩

月露淒淸濕艸根寒蛩偏向夜深聞隨時感气成悲怨不是來銷逐客魂

山居四景

松風

嵗晚蒼官鬢髮靑回風披拂自悲鳴不容逐客多歸夢故作江湖波浪聲

竹露

森然繞檻翠瑯玕瘦節疎枝特地寒底事葉垂渾不舞金風零露夜漙漙

嶺雲

玉潔煙輕一片深飄然出岫本無心孤飛逺映碧天去也解重來爲作霖

牎月

月出松林已半廊故開牎牖納淸光嫦娥應訝年來瘦千首新詩書滿牀

山居四適

酌酒

山禽喚覺不成眠興若長鯨吸百川滿酌甆甌當金盞陶然便作酒中仙

烹茶

安眠飽食更何求只欠云腴茗一甌龍鳳不須誇北苑槍旗且與試中州

讀書

平生長作蠧書蟫老去猶資慰我心毎到古人名節處慨然掩卷一沈吟

焚香

假榻禪房夜寂然瓦鑪石餅爇龍涎霏防縹緲根塵際吸引方知鼻觀圓

山居四卉

拒霜

道人多種木芙蓉曉著淸霜分外紅萬葉千花本何有因空成色色成空

雞冠

昻然璀璨繞堦除端似羣雄領眾雛只有一冠無別徳誰云魯國固多儒

菊

重陽旋覓菊花栽靑蘂蕭疎殊未開我似陶潛正無酒休將冷艷笑空罍

槿

步屧秋風見蕣華疏籬灼灼繞田家朝開暮落君休笑縱使多時終委沙

淵聖皇帝賜寶劍生鐡花感而賦詩

靖康冦騎窺帝闉中原慘澹生煙塵帝謂細柳眞將軍緫兵欲使揮浮雲解賜寶劍禦府珍魚腸盤屈松檜紋縷金錯翠舟瑤琨剸截犀象如羔豚驅逐狂冦出邊垠妖腰亂領徒紛紛龍吟蛟吼淸夜聞乃知此物能通神邇來杜門空念恩舊事誰復可共論今晨開匣觀龍文鐡花繡澁蒼蘚防東南卑濕相蒸燻坐使三尺光鋩昏安得礪砥來峨岷淬鋒斂鍔硎發新霜寒冰滑無皵皸指麾尙可淸妖氛願提此劍平戎獯犬羊𨿽眾气可吞手斬可汗羈可惇天旋日轉還兩君書銘卻勒燕然勲攄憤刷恥志乃伸壯懷聊可埀乾坤緹繡什襲傳仍昆衛綰之賜何足云

讀東坡和淵明貧士詩寄諸子侄云重九俯邇樽爼蕭然今余亦有此嘆因次其韻將錄寄梁谿諸弟以發數千里一笑

迂防得逺謫漂泊將何依區區一寸心未報三春暉歲月不我與急景驚翻飛方防社鷰來又見霜鴻歸寛恩尙廩祿未廹寒與饑荒山俯佳節九月誠可悲

淒涼寓僧捨寂寞坐松軒𨿽辭萬鐘祿尙未自灌園仲尼猶在陳我廚晨有煙藜羮得一飽滴露味自研寒寫周易更詠五千言儒生眞可笑餓隠稱其賢

何以寫我意寄之朱絲琴鐘期久已死千古無知音棄置不復彈調家難繹尋東籬采靑蘂濁酒聊孤斟千駟所不顧一斗誠可欽陶然又復醉誰識淵明心

骯髒老張鎬寂寞窮黔婁古人日已逺此意誰復酬墨翟突不黔仲尼轍環周豈爲一身計實懷四海憂沮溺但躬耕吾豈斯人儔有酒且徑歸無酒不必求

佳晨廹九日旅食寓江幹頗同謫僊人漂泊來銅官樽爼可蕭條菊蘂漸可餐回風吹靑松慘慘歲將寒但有杯中物不愧簞瓢顏一觴復一詠明月窺禪關

自我去廊廟逺舉如飛蓬徇道敢懷祿謀身殊未工空餘耿耿心不慚楚兩龔幸然諸季賢意气與我同何當恩聽歸兵息道路通卻尋惠山路杖防得相從

我家梁谿上夢墮江湖州塊處無與語誰復爲朋儔逺懷作重陽置酒臨淸流揷花獨我少感物增離憂我亦事杯杓阿宗相獻酬欲寄一枝菊川途方阻修

次韻淵明九日閒居

天地一逆旅於焉寓此生羣陰慘將暮共愛九日名气淸霜露肅天朗山川明月戶藹夜色風林颯秋聲東籬菊有華可以延我齡采采金瑣碎泛此玉觴傾一醉遺萬物況復軒裳榮淵明骨已朽千載同玆情時危丹砂逺歲晏將何成

初寒

霜早風髙寒气萌可堪獨傍楚江行貂裘已敝蘇季子葛屨更穿東郭生卯酒暈紅朝玉頰夜鑪燃鼎沸松聲妻孥千里應思我悵望牛衣此日情

蜜蜂

秋風淅淅桂花香花底山蜂采掇忙但得蜜成功用足不辭辛苦與君嘗

病牛

耕犂千畝實千箱力盡筋疲誰復傷但願眾生皆得飽不辭羸病臥殘陽

梁谿集卷二十

欽定四庫全書

梁谿集卷二十一

宋李綱撰詩十七【在湖外作五十五首】

胡笳十八拍

重陽日醉中戱集子美句二首

夜寢夢遊泗上觀重建僧伽防

次韻淵明讀山海經

和淵明時運詩念梁谿故居

梁谿八詠八首

和淵明歸田園居六篇

小雨

客餉新橙有感

偶得雙鯉付廚作鱠以薦一觴

和淵明擬古九首

和淵明停雲篇

和淵明榮木篇

和歸鳥篇

和勸農篇

和淵明遊斜川

和淵明巳酉嵗九月九日之作

胡笳十八拍

昔蔡琰作胡笳十八拍後多仿之者至王介甫集古人詩句爲之辭尢麗縟淒婉能道其情致過於創作然此特一女子之故耳靖康之事可爲萬世悲暇日效其體集句聊以冩無窮之哀云

第一拍

四海十年不解兵朝降夕叛幽薊城殺气南行動天軸犬戎也復臨咸京鐡馬長鳴不知數冦騎憑陵雜風雨自是君王未備知一生長恨柰何許

第二拍

黒云壓城城欲摧赤日照耀從西來彊箭如沙射金甲甲光向日金鱗開昏昏閶闔閉氛祲六龍寒急光徘徊黃昏冦騎塵滿城百年興廢吁可哀

第三拍

千乘萬騎出咸陽百官跣足隨天王翠華搖搖行復止黃塵暗天道路長金盤玉筯無消息色難腥腐飡風香晚將末契托年少遂令再往之計墮渺茫

第四拍

筋簳精堅更馬驕猛蛟突獸紛騰逃春寒野陰風景暮塵埃不見咸陽橋中原格鬭且未歸隴山蕭瑟秋云髙安得壯士兮守四方一豁明主正郁陶

第五拍

漢家離宮三十六緩歌慢舞凝絲竹鐡騎突出刀鎗鳴驚破霓裳羽衣曲明眸皓齒今何在細柳靑蒲爲誰緑桃花依舊笑春風風動落花紅蔌蔌

第六拍

憶昔霓旌下南苑攀條弄芳畏晼晚只今飄泊干戈際寒盡春生洛陽殿棃園弟子散如煙白馬將軍若雷電城上春云覆苑墻回首何時復來見

第七拍

星宮之君醉瓊漿矯如羣帝驂龍翔龍池十日飛霹靂齊言此夕樂未央圃滄州莽空濶羽人稀少不在傍深山窮谷不可處托身白雲歸故鄕

第八拍

黃塵散漫風蕭索殺气森森到幽朔五十年間似反掌瑤池侍臣巳冥寞千崖無人萬壑靜旌旗無光日色薄萬事反覆何所無注目寒江倚山閣

第九拍

五陵佳气無時無龍種自與常人殊一去紫臺連朔漠骨肉滿眼身羈孤金鞭斷折九馬死邂逅豈卽非良圖人間俯仰成今古豈憶當殿羣臣趨

第十拍

人生失意無南北去住彼此無消息黃蒿古城云不開時復防云淚橫臆猛將腰間大羽箭一箭正墜雙飛翮汝休枉殺南飛鴻道路只今多擁隔

第十一拍

天子不在咸陽宮翠華拂天來向東江間波浪兼天湧中有雲气隨飛龍干戈兵革鬭未止無復射蛟江水中江邊老人錯料事時危慘澹來悲風

第十二拍

漁陽突騎獵靑丘天馬防足隨犛牛幕前生致九靑兕苦寒贈我靑羔裘萬里飛蓬映天過嵗雲暮矣增離憂如今正南防北斗長安不見使人愁

第十三拍

聖朝尙飛戰鬭塵椎鼔鳴鐘天下聞岸上荒村盡豺虎衣冠南渡多崩犇何時鑄防作農器欲傾東海洗乾坤干戈未定失壯士舊事無人可共論

第十四拍

大麥漧枯小麥黃問誰腰鎌狄與羌漢家戰士三十萬此豈有意仍騰驤安得突騎只五千長驅敵人盡走藏近靜潼闗掃螻蟻爲畱猛士守未央

第十五拍

我生之後漢祀衰經濟實借英雄姿遙拱北辰纒防盜杳杳南國多旌旗傷心不忍問耆舊垂老惡聞戰鼓悲中夜起坐萬感集誰家搗練風淒淒

第十六拍

雨聲颼颼催早寒嵗暮窮陰耿未巳燕山雪花大如席寒刮肌膚北風利戰罷歸來血洗箭陣前部曲終日死漫漫天叫不聞日夜更望官軍至

第十七拍

時危始識不世材成王功大心轉小豺狼塞路人斷絕一門骨肉散百艸江頭宮殿鎖千門不知明月爲誰好何時眼前突兀見此屋雞鳴問寢龍樓曉

第十入拍

風塵澒洞昏王室咫尺波濤永相失漂然時危一老翁灑血江漢長衰疾笳一防兮琴一拍靑山落日江湖白身欲奮飛病在牀此心炯炯君應識

重陽日醉中戱集子美句遣興

靑山落日江湖白飄零巳是滄浪客老去悲秋彊自寛靑蘂重陽不堪摘東流江水西飛鷰傳語風光共流轉急觴爲緩憂心搗休語艱難尙酣戰聖朝尙飛戰鬭塵何用浮名絆此身時復防云淚橫臆晚來幽獨恐傷神籬邊老卻陶潛菊開花無數黃金錢且防欲盡花經眼飲如長鯨吸百川只今漂泊干戈際方外酒徒稀醉眠腐儒衰晚謬通籍杜曲幸有桑麻田故畦遺穗巳蕩盡中原君臣豺虎邊安得務農息戰鬭武陵欲問桃花源夜寢夢遊泗上觀重建僧伽塔才兩層塔以今春同普照王寺焚蕩殆盡豈大士有意再來此土乎覺而賦詩以紀之

至人於世何所求隨緣應物初不畱緣合則應散則休起滅幻境如浮漚僧伽塔踞淮泗流火焚水轉嵗防周國家崇奉徳更優雍熈所建無與儔層層金碧巧雕鑿石作址蟠龍虯檐間寶鈴韻琳璆勢挿霄漢神爲謀瑞光煥發垂珠旒靑天白日爛不收崔巍髙殿聳飛樓千楹萬柱煙雲浮誰知興廢相綢繆鐡馬馳突橫戈矛四方羣盜起如蟊付以一炬成荒丘慈航濟物眾所庥捨我去矣眞可憂昨宵夢到淮上洲窣堵再造工方鳩千章巨木回萬牛此豈有意重來不塔成大士還舊遊更扶休運三千秋

次韻淵明讀山海經

淸霜落喬木翠色颯以防而我正臥病蕭然寓精廬起坐無與歡散帙聊觀書心遊千載間超詣非舟車更酌一杯酒薦此果與蔬緬懷陶淵明雅志與我俱還防枕間屛乃是歸來圖古人不予欺嵗暮將何如

余築室梁谿之上三年而後成手植花木甚眾遭值世故未嘗得安居其間嵗暮羈旅慨然念之因和淵明時運詩以見意

卜宅梁谿成非一朝面山枕岡逺市近郊修竹茂林翠連煙霄松桂吐香杞菊長苗旁臨淸流塵纓可濯小閣然九峯逺矚豈無華宇於我自足兄弟塤箎於焉相樂春服旣成如浴乎沂風乎舞雩詠嘯而歸自我離羣潛然涕揮拊心念咎電往莫追今夕何夕夢還我廬稚子候門兩髮髧如攜防入室濁酒傾壺慨我寤嘆誰復如余

梁谿八詠

中隠堂

不在山林不市朝且將圖史當漁樵桂花想見秋來盛香滿西風取次飄

棣華堂

兄弟塤箎人所推棣華堂裏逺相思艱難世路風霜急正是鶺鴒原上時

文防堂

親賔情話欵衡門把酒揮毫气吐云何日寛思返三徑一樽重與細論文

九峯閣

小閣崢嶸面九峯暮天秀出碧芙蓉孔明夲有躬耕志卻合歸來防臥龍

舫齋

畫舫臨流四面通綠面面有淸風年來始防虛舟意正在江湖波浪中

怡亭

縹緲危亭枕曲池紅妝翠羽自參差晚涼小飲誰同醉定把圓荷當屈巵

心逺亭

境寂心閒物物宜倚欄更防嶺雲飛曉猿夜鶴應思我正好歸時猶未歸

濯纓亭

畫棟飛檐俯碧流何時歸去艤扁舟不須更把塵纓濯直取冠裳裂卽休

余旣居梁谿有田園可樂又平生愛錢塘湖山之勝常欲治書室湖上買小舟浮家泛宅往來苕霅間以終其餘年此素志也自乙巳嵗爲世网所嬰此事便廢而浙郡相繼兵叛盜起景物佳處鞠爲灰燼今余又羈旅湖外邈無歸期乃知世間不如人意者十常八九豈不信然因和陶淵明歸田園居六篇以自慰云

東吳信佳地碧溪繞靑山我居枕溪傍卜築亦有年山空乳滿腹迸出蒼龍淵餘波滑無聲下灌負郭田秋風粳稻香落照孤鴻間黃雞與紫蟹日滿樽爼前酌酒燕賔友揮毫散雲煙常謂享此樂可以終華顚豈知縈世故擾擾不得閒側身念吾廬悵望情依然

一爲世网嬰未遂稅塵鞅驅馳途路間空積溪山想我居今若何嵗月忽巳往三徑將荒蕪松菊日應長泛舟苕霅間吾意誠已廣時危方艱難長恐墮渺莽

人生不滿百七十亦云稀吾年甫知命飄泊猶未歸江湖嵗將晏霜露霑人衣滄洲惠詢約坐恐此志違平生愛武林湖山良可娯連年兵火作景物成丘墟常願買一築室湖上居開軒蒼翠間手植松千株浮家同志和來往得自如樽中酒不空樂死不願余那知今乃爾此懷坐成虛巳矣何所道萬法皆本無

毎愛賀知章勑賜鑑湖曲而我不須多數頃亦巳足世故俛仰間反覆若棊局良辰逝莫畱勝遊當秉燭明月照芳樽坐待東方旭

我昔居梁谿夢斷長安陌倒冠與落佩志气良自適花前飲春朝月下舞秋夕自從喪亂來光景駒過隙無復舊情懷擾擾爲物役寤寐憂他人自麻初不績長嘯休去來勞生亦何益

小雨

小雨廉纎作曉寒繞檐防竹正檀欒窮愁著論墨長濕磊塊澆胸杯未幹莊舄顯時猶越語鐘儀縶處亦南冠百憂萬感無時了更賦新詩彊自寛

客餉新橙有感

湖外新橙也自黃故人相贈解包香搗虀正鱠雙魚美薦酒聊持一瓣嘗湛峴舊栽千樹橘洞庭初落滿林霜木奴供給何須道悵望東吳雲水鄕

偶得雙鯉付廚作鱠以薦一觴

雙鯉從來丙穴東霜刀縷切膾花紅銀絲藿葉自爭巧玉筋金盤未覺空徳飽姜侯情已重詩成杜老志應同秋風笠澤鱸尢美何日扁舟入手中

和淵眀擬古九首

風霜巳搖落天气猶淸和聊持一樽酒自飲還自歌朝心愁不開暮髮白已多朱顏與緑鬂颯若霜萎荷流年不我與不飲如老何

驚心如傷禽衰質若凋柳百年能幾時處世安得久寤寐若有失哀我泉下友平生不識面況復衘杯酒知心乃如斯此意豈可負管鮑貧時交於古亦云厚範張久已亡今人那復有

階禍初甚微智者能要終被髮祭於野辛有知其戎時平足諛佞世亂多姦防坐令夷亂華誕謾本晉風重華不再作吾道何其窮巳矣可柰何此生如夢中

棄置帝王宅乃欲保一隅一隅豈易保巨盜連荊舒眷言浙江西有我先人廬兵火偶不到聚族於焉居羈束未得歸田園日將蕪江邊畏羣盜嵗暮當何如

立國有常理恩威撫要荒胡爲決藩籬坐使防及堂憑髙寓逺目中原气蒼茫昔時冠蓋地今日爭戰塲玉輦幸朔漠金椀出北邙腐儒獻奇策碧衣坐稱昻儻無濟時略何以綏四方蒼生未蘇息慨嘆情內傷

吾憐靖節翁食少衣不完棄祿緣束帶貴身遂拋冠簞瓢有餘樂不慙陋巷顏成趣園日涉息交戶常闗返觀富與貴一塵集毫端素琴久無弦適意自可彈處心慕黔婁抗志同伯鸞斯人骨已朽霜霰時方寒【一作雲松枝榦老不懼風霜寒】

古今紛變態玆道長若玆處世或窮逹否泰各有時豈無磨與涅貴在不燐淄逹人乃大觀曲士多致疑所以古聖賢立此埀世辭慇懃論出處欲使學者思周公尙居東仲尼豈余欺愈鈍久乃利臲卼當安之我亦道窮者欲賦鴟鴞詩

結髮慕古人絕俗期逺逰如登太山頂志气小九州古今防遷變萬壑無停流向來富貴者累累但荒丘漢唐巳磨滅況復秦與周惟餘節義士可向編簡求

靑松生髙岡無意斧斤采嵗寒霜霰深未覺柯葉攺梁鴻旣適吳管寧亦浮海二子得我心髙舉不相待士生不逢時命矣何所悔

余來湖外家問不通者累月因和淵明停雲篇以遣懷

上天停雲以陰以雨我之懷矣川路修阻田園將蕪幼稚誰撫鴈信來遲鶴立以佇淒其以風零雨其蒙自去梁谿爰止西江一室蕭然臥於北牎塊獨處此人誰我從豈無軒裳誰適爲榮人之爲人亦以有情亂離瘼矣棄家遐徵知我如此不如無生今夕何夕鵲嫋庭柯載植其尾疊相鳴和發書占之逺問爲多兆而未至懷防若何

霜降木落獨松柏蒼然顏色愈好因和淵明榮木篇以見意

采采榮木春華於玆及爾素秋風霜瘁之寒暑代謝榮枯有時攺柯易葉翩其隕而蒼蒼松柏擢榦蟠根風霜𨿽厲秀色長存君子進徳以道爲門嵗寒時艱節義彌惇惟天於余賦此拙陋材不趨新學惟求舊黽勉夙夜其何能富屢冒艱危內省不疚先公有訓豈敢失墜敬愼威儀聖言是畏鈆刀𨿽鈍駑馬希驥一割之功十駕而至

和歸鳥篇

翼翼歸鳥爰集於林近萃芳郊逺依煙岑眷言顧之實獲我心叢木茂止憇此繁陰翼翼歸鳥翩然翻飛風髙天闊去將疇依雲路翺翔倦翮思歸矰繳孔多無使患遺翼翼歸鳥撫翼徘徊江湖緲茫有懷故棲顧儔嘯侶鳴聲和諧願言不獲悵然傷懷翼翼歸鳥集於舊條一枝巳多豈俟髙標斂翰息影好音交交願言終此以休永勞

和勸農篇

天臨下土是生烝民耕食鑿飲乃含其眞淳澆朴散巧僞相因誰其還之時惟聖人聖人立政爰重黍稷設命官司職是播植春勤於耕秋乃有穡儲其嬴余荒嵗足食瞻彼中原祁邳平陸春日載陽和風肅穆夫耕婦饁儔類相逐少壯竭力逸此耆宿豈無他圖惟玆永久利其耒耜十千維耦帶月荷鋤侵星耘畝崇本抑末孰敢遊手終年厭飱報則不貴千箱萬倉以副汝冀爲酒爲醴樂此分至仰奉俯畜夫復何愧四體不勤丈人所鄙帯經而耕豈廢冠履我思古人希風往軌躬耕南陽無使專美

秋雨初霽天髙气淸獨遊山間意欣然樂之因和淵明遊斜川詩以紀其事

嵗律忽晼晚我生感行休雨餘秋气淸策杖成獨遊蒼蒼松桂合中有淸淺流放懷佀樵者忘機狎飛鷗顧我防散姿自合在一丘但恨尙羈束塊處無朋儔獨酌誰與共獨歌誰與酬此獨有至樂當有知者不盜賊紛滿眼世故端百憂置之且勿道獨樂未易收

後重九半月菊始開因思東坡言菊花開日卽重陽取酒爲之一醉遂和淵明已酉嵗九月九日之作

地偏菊開晚乃在秋冬交霜中色艷艷肯逐蓬艾凋感此節物殊爲爾再登髙玉觴泛金英舉酒望層霄雲气有佳色此豈瞪發勞世態互陵滅冰炭方凝焦不如醉後眠意味眞陶陶何論飲而壽且以樂此朝

梁谿集卷二十一

欽定四庫全書

梁谿集卷二十二

宋李綱撰詩十八【在湖外作五十七首】

和淵明答龐參軍

叔易得水晶筆格賦詩見意【叔易詩附】

次韻叔易四絕

山居四詠四首

山居遣興四首

禦畫二軸一馬一兔各一首

仲輔和寄送季弟詩復次韻寄之

王周士以幅素圖萬石巖見示

煨芋

蒸栗

摘鬢間白髮有感

初食金橘

燈花

銅鑪

客有饋玉面貍者

冬日閒居遣興十首

食蟹

食橘

秀容菊

許崧老見和月林堂夜坐詩復次前韻

周元中賦禦晝驄馬次其韻

送周元中逰黃龍山

題峽江蕭氏遊思賢堂

黃雀

黙堂四絕

自鄂渚移居澧陽

翁士特見和山字韻詩兩篇復次前韻寄之次韻翁士特試谷廉泉見懷之作

戊申冬至日有懷諸弟時赴澧陽

張氏二甥賦詩可喜

得梁谿家書報黃氏女生外孫

得梁谿家問足慰遠懷因和淵明答龐參軍之作

剝啄叩門梁谿有書發函讀之遠懷以娛長少童稚咸安其居森然滿前如返我廬一書可寶萬金非珍契闊寤嘆乃玆相親鵲不吾欺鳴以告人載詢僕夫以及其鄰嗟我諸季雞鳴孜孜左圖右書中心好之山川修阻貽我以詩三復佳句實慰所思翩翩鴻鴈暫聚亟分豈無他人非我所欣淸宵步月白日防云無遐邇心好音數聞昔我之來鶗鴂將鳴今也嵗晏霜露載零言念沙漠有懷玉京終夕不寐羣生未寧悵望東吳慨臨西風願化獨鶴煙霄可衝敬愼威儀惟以令終黃髮爲期其愛爾躬

叔易得水晶筆格賦詩見寄因次其韻頃與叔易奕而勝得其銅獸鑪制度甚古攜行常置几案間今此格宜以贈遠與鑪爲伴故卒章及之

武夫惡文士每見輒不喜排紛湏大劍安用毛錐子豈知管城翁功閥著靑史羲之筆陣圖善戰固其理賢哉小謫仙好古良有以獨憐中書君飄泊無定止誰將素瑯玕實此錦綉篚瑤山列羣峯玉筍連厥趾置君丘壑間未覺形神滓光聨玉蟾蜍含凍共棐幾玲瓏小九華一一名可指作詩寄遠人爲洗塵埃耳秀句與珍玩淸絕那可擬燦然珠玉間尙許蒹葭倚我生墮江湖放浪謝簮縰塵久寂寞禿頴亦頽委當爲千里贈勿念一枰恥配此古獸鑪縹緲孤煙起【一作香雲起】

叔易詩

我居豈無朋席上多可喜頎然秀而莊尙友管城子若人東廓裔策勲在圖史勤勞則云多未省相料理提攜間遊息棄置或未以坐令大雅士反側靡所止公乎獨何爲璆琳璨箱篚贈我羣玉峯聫緜蓋同趾淸冰出逺壑炯不受纎滓佳哉中書君隠此冰玉几銅山豈不好嚴道或遭指枕石今枕流便可當洗耳我防思公癖玩物詎應擬所欣賢友生相與時徙倚煌煌明光宮簮珥逮冠縰何如山中人髙臥防云委勿嗟秦少恩當念黙泄恥盡心竟奚爲置此一笑起

次韻叔易四絕句

落日西風粳稻香畦間散策月荒涼誰知萬頃黃雲熟行客初防挿緑秧

笑續離騷賦逺遊霜寒云夢杳然秋何時把釣梁谿上醉嚼蟹螯余罷休

身閒且作地行仙謫墮江湖豈偶然幸有惠連詩句好不妨靑紙寄新篇

初寒一醉萬家春尙有陶翁漉酒巾五牧潘葑新釀熟開樽應憶未歸人

山居四詠

紙帳

潔如白疊軟於氊縠浪紋細結聨雅稱獨欹班竹枕最宜深炷紫沈煙斜風細雨吳綾暖萬艸千花蜀錦鮮何似禪房褚夫子日髙覆幬擁衾眠

竹枕

此君勁節傲風霜髙臥尢宜逐客牀雅制頗同琴可薦瑩膚端與玉爭涼欲憑幻境成佳夢故使通中貯祕方富貴功名本何有覺來猶未熟黃粱

地鑪

小寒聊試地爲鑪端爲先生病更臒炙背願馳金騕褭借牀初展錦氍毹聳肩傍壁詩千字爆栗燒氈酒一壺便擬慇懃事丹竈朝晡稱火較錙銖【一作錙銖稱火朝晡】

石銚

誰刳蒼玉事煎烹形制深寛潔且輕觱沸未防浮蟹眼颼飅先聽起松聲龍頭豕腹徒謿誚鐡澁銅腥費挈擎多病文園苦消渇煮泉瀹茗正須卿

山居遣興四首

偶向忙時乞得身山居岑寂絕比鄰雀羅可設門無客酒盞頻傾句有神隠背時煩木童子伴眠猶有竹夫人蒼生未定郊多壘敢向長沮與問津

三黜先生髮半華但將筆墨作生涯已知晏食能勝肉更覺安行可當車月好只愁無竹葉風來自與掃巖花江邊盜賊休窺伺不是宣和宰相家【宣和以前宰執恩賜厚甚兩年來鮮有不罹盜賊者平日所蓄皆爲巨盜積余靖康初在樞庭半年建炎初在相府兩月旣無泛恩俸祿亦減又多不請而再經逺謫行槖窶甚然亦未嘗遇盜而家獨全故云】

秋杪幽居分外淸傍檐鳥雀自和鳴過時黃菊渾無賴入眼靑山獨有情酒後暈紅潮玉頰吟余兒杖殷金聲前村野老能棊戰時與呼來對一枰

沈陰天色半含情小院重門晝掩扄一枕睡餘香未散三甌茶後酒初醒山云舒捲閒中防竹雨蕭防靜處聽愁寂最憐霜後菊案頭亁死有防馨

趙叔運判見示宣和禦畫二軸其一馬舉足奮迅將起其一兔正面踞地齧艸皆絕去筆墨畦徑間意態如生精妙入神伏觀嘆息感慨因賦詩二篇以贊揚宸翰且敍小臣淒憤之情云

宣和天廐多淸新肉鬃汗血皆翔麟圉人牽來赤墀下宸筆落紙親傳神非行非立非馳逐獨冩騰身前舉足展沙奮迅欲嘶風驤首驂驔初噴玉流雲飛電五花驄庭前榻上防眞龍始知韓幹畫多肉坐使冀北羣皆空鑾輿逺狩龍荒外八駿瑤池杳何詣空畱此馬落人間感憤暗灑累臣涕

右馬

艸枯霜落秋風髙中山之兔初長毫天姿狡健雅善走韓盧宋鵲紛騰逃帝居深沈九重裏何自得此山林意枯荄咀嚼如有聲缺口長須聳防耳宣和天子儲聰明天縱將聖尢多能萬機閒暇戱染翰作此東郭髦鬅鬙黃塵漠漠暗沙磧屬車一去無消息安得壯士東擒胡雞鳴問寢還龍徳

右兔

仲輔和寄送季弟詩復次韻寄之

塊處江城無與遊蘆花楓葉楚天秋蕭然霜鬢傷遲暮久矣灰心任去畱道阻每懷千里念時危豈爲一身憂何年棣蕚還相映醉臥元龍百尺樓

新詩寄逺慰南冠墜露遙知飲木蘭素愛少遊乘下澤尙憐子羙防防官遭罹貝錦如吾少漂泊兵戈見汝難華髮比年老兄弟相思對案不能餐

王周士以幅素圖萬石巖見示

不須避世向桃源自有巖中小洞天漱石枕流塵境外巢云臥月玉峯前髙懷肯顧三千石福地眞同十九泉小隠羨君誠得計我方憂惴老江邊

煨芋

禪房夜坐腹半饑寒鑪撥火煨蹲鴟凍膚傍暖漸舒暢展轉更覺鳴聲悲毳衣脫落丰肌滑玉軟酥香不勞齧芳甘著頰自生津多病文園正消渇吾生老矣來荊蠻得汝聊助臒儒餐不學當年鬼穀子糞土堆頭拜懶殘

蒸栗

風霜開栗皺孕此頳虯卵嘉哉古所贄飣餖入籩匴累累紫腰菱爛爛火蠶繭甘腴能療病炎帝所編纂幽人夜讀書坐對銅檠短颼颼石鼎沸焰焰地鑪暖式將瓦甑炊剖殻黃玉軟乘饑進五六腹巳果然滿吾嘗位將相日食萬錢饌荒山啖芋栗自勝太官臠乃知一飽餘萬品徒過眼聊持薦杯酒不假玻瓈盌憂慨不成眠夜寒空展轉

摘鬢間白髮有感

吾生足憂患未老頭巳白鬢間垂素絲攬鏡聊一星星去𨿽欣種種鮮還慼頗愁日增多盡拔復何益追思少年時緑髮光且澤森然茂雲松豈謂少堪惜自從多病後脫落露廣額蒲柳姿易衰日與風霜迫蕭蕭不勝梳擾擾僅盈搦安能上指冠常恐吹墮幘年來涉艱虞更復非夙昔奔馳動萬里漂泊繼三謫從橫蹈危機侈哆困煩嘖交遊莫援手仇怨惟下石素標宜滿頭斑鬢未爲逼何年運河車溯補泥丸宅華顚復變鬒去作煙霞客憔悴楚江濵嵗晚將何獲

初食金橘

江湖種橘侔洞庭於中小者如龍睛珊瑚枝榦碧玉葉結實璀璨羅繁星客持贈我意已重貯以翠籠尢晶熒气含風露更髙潔色著霜日防紅靑勻圓入手訝磊砢甘酸流頰淒芳馨金丸玉齒乍破碎中有沆瀣凝淸冰厥包憶昔貢宮闕瀟湘逺物來天扃爭新效羙不論直萬顆坐覺千金輕羙人轉賜入懷袖歸來分餉同瑤瓊只今八駿杳安在此物亦爾無光精天涯相見兩寂寞敢以陋質傷飄零舉觴爲爾成一醉醉中不省居蠻荊

燈花

獨坐對黃卷夜寒燈自花紅深誰種蒔枝嫋忽萌芽酒淥正盈爵客愁方念家慇懃報逺信賴爾慰年華光鋩長吐焰頃刻遽開花玉粒乍排粟金英初擢芽謫官那有喜旅食未還家對爾翻惆悵飄蕭雙鬢華餘來湖外臨行與叔易奕而勝得銅鑪制作精古愛之常置几案間感物懷人爲賦此詩

古制精巧後莫擬何年著此形模偉狀爲神獸踐修虺蜿蜒脊脇奠厥趾犀兕一角昻其鼻胸腹空洞口哆侈關機開闔如投匭葭灰養火焚沈水霏防牙吻煙雲起提攜愛玩置燕幾慱山篆鼎詎可比一枰何日刷前恥滿軒風月人千里淸香一炷愁如洗

客有饋玉面貍者戱賦此詩

山林冬暖艸未衰深巖穴處貍正肥丰茸斑毳面妝玉揺曵修尾髦如犛夜行晝伏彼何罪失身終墮网與機庖廚須爾充口腹防欲斷尾同犧雞蒸炊包裹付糟滓酥香玉軟丰膚肌霜刀縷切膩且滑犀筯厭飫良珎奇猩唇熊白不足數披絮黃雀空多脂樽前風味乃如許爲爾倒盡黃金巵

冬日閒居遣興十首

嵗暮碧山中淸霜日自濃隠牀吟蟋蟀拂檻老芙蓉風月成三友家山夢九龍道人知睡美將曉小鳴鐘飄泊向江城山居境過淸霜深猶竹色風勁更松聲且盡杯中物何須身後名擁鑪孤笑處寒夜又三更蘭若富雲松吾生寄此中無心復彈劍有恨但書空白菊因霜紫靑楓向日紅晚來幽獨甚臥聼竹間風蕭颯鬢絲垂此懷誰與知驚心傷网繳老眼厭旌旗未遂龐公隠空餘宋玉悲故園何處是搔首望天涯宿雨乍晴天初寒气蹔暄梳頭風滿櫛曝背日臨軒小酌無所釀閒眠只�氈忘心亦忘法作个是安禪深炷一鑪香孤吟夜正長山虛風落木云破月窺房老驥志千里越禽思故鄕羈棲兩寂寞坐嘆鬂毛霜投老見多難干戈日正深飲河胡馬健破壘漢疆侵大將未燕首小臣空越吟龍荒兩宮逺感憤淚盈襟澤國杳何許鴈書初報安枝間鳥鵲喜原上鶺鴒難松菊荒三徑軒裳厭一官黃粱何日熟客夢正邯鄲衰病寓僧房閒中气味長盤深饒芋栗地僻懶冠裳坐隠烏皮幾行攜古錦囊接籬顚倒著不是醉髙陽僻處掩松門知非更念恩庭空從雀啅山暖覺蜂喧木葉靜如掃茶花開正繁蕭條嵗雲暮倚杖自忘言

食蟹

平生最愛梁谿居溪頭紫蟹防尺餘持矛被甲意頗橫霜後直欲陵於菟端然秉炬可攻取束防健者歸庖廚雙螯如臂自可飽滿腹膏液凝紅酥每傾新釀爲一醉風味竊疑他所無那知謪墮荒山裏乃有此物供臞儒客云來自九江郡分以餉我良勤渠輪囷初喜入盤饌郭索想見行泥塗西風江岸蘆葦枯下田粳稻香且腴朝魁把穟屢蛻殻冝爾怪偉胸中都內黃疏封何足道左手相持眞可娛流膏斫雪快一嚼不復悵望思東吳

食橘

洞庭一夜天雨霜橘林緑苞朝巳黃逺題書後三百顆入手便覺秋風香黃金爲膚白玉瓤沆瀣深貯甘且芳雕盤初擘噀淸霧冰齒乍嚼流瓊漿色香气味紛可喜下視眾果皆茫茫余平生愛種此木闕梁谿傍只今蒿艾巳埋沒豈敢向日爭熒煌蓬萊雲气久寂寞漢殿無復羅瀟湘厥包縱有盡酸澁剖之蠧朽安足嘗乃知汝病是天意坐使玉食無輝光荒山乃爾飫佳品安得騕褭置錦堂君不見杜陵野老歌病橘蕭蕭半死誠可傷

秀容菊

黃菊巳槁余防馥白菊初開疊羅縠秀容丰淡卻嫣然故伴幽人慰愁獨吾聞此種南陽多千花萬蘂爭駢羅鬱蔥佳气久蕭瑟悵望菊潭今若何

許崧老見和月林堂夜坐詩復次前韻寄之

宇宙一逆旅安用歸我廬解裝寓僧房袤丈卽有餘三年走萬里華髮照川途頗思少壯樂談笑輕簮裾醉揮鐡如意擊碎紅瑚垂老見兵革濟時愧才防及玆再飄零斂若霜中梧幸從山林遊時與釋子俱超然意有會不必窺其書臞仙靜退者久要不渝初和我月林篇此作久所無徴言思防面嵗晚苦離居

周中元賦禦畫騘馬次其韻

蓬萊宮殿日月長廣廷泛灑如無帚臨軒親貌玉花騘天驥自出天人手驚鴻欲起無羈皂如聞朔風動秋艸奮身驤首舉雙蹄意態天然始知巧時危反掌同永嘉邊騎颯防陵中華當時宸筆散煙霧往往流落羣臣家防姿倜儻精權奇此畫惟應識者知悵望崆峒轉仙仗忍傳耆舊把天衣

送周元中遊黃龍山

此身飄泊墮荊蠻幸有幽人訪我閒得句多從丘壑裏知音端在笑談間靑鞋布韈平生事野鶴孤云到處山好去黃龍露消息直湏一箭透三闗

題峽江蕭氏思賢堂【堂爲李先之設】

玉笥峯邊蕭史居拂雲松竹散扶防妙年气節慕前軰故老風流空結廬幸有江山供一覧自應圖史足三餘何時海內干戈息借我茅齋與著書

黃雀

秋杪江天小雨餘畢飛端爲网羅湏秪應俛啄一粒粟故使常行萬里途愛酒情懷多骨醉披綿風度更膚腴苞苴宜入金張室分餉何爲及老夫

陳防叟以了翁所作黙堂箴見示且求餘言拾其遺意作四絕句

維摩不二門中法周廟三緘膺上銘莫道寂然無所說湏知淵黙有雷霆

言黙當時俱是智可言而黙亦非眞君防王導𨿽賢者不語猶能殺伯仁

言以多窮黙取容不如體道守其中道非言黙所能載畢竟兩端皆是空

鐘鳴谷響孰爲然因擊緣聲故有言若防𨿽言本無說從教千偈口瀾翻

得報以謫降官不許同處一州自鄂渚移居澧陽有感

萍漂梗泛又遷居嘆息謀身術巳防願訪湘妃遺佩浦試追漢傳弔累書干戈滿眼傷羣盜松梓連云念故廬澤畔行吟覺憔悴前身疑是楚三閭

翁士特見示山字韻詩兩篇復次前韻寄之

未展垂天翼聊尋避地山寶坊資小隠防服奉慈顏鄕邑兵戈滿軒牎紫翠環遙知排遣處祗在倡酬間離索嗟時久詩篇喜使還故情尢覺重佳句不容攀灑落吳牋濕韜藏古錦斑開緘驚璀璨逼耳聴緜蠻陋質塵黃閤髙材困緑綸靑衿同婉孌華髮悵斒斕顧我方遐棄如公豈久閒何須嘆飄泊吾道屬多艱

踏徧江南土來遊湖外山地卑驚鵩鳥天逺憶龍顏淮海屯貔虎戈矛雜佩環馳心萬里外回首五雲間颯防方多故飄零且未還桃源期可問鐡鏁悵難攀霜重丹楓落江淸錦石斑夢餘驚蟻垤爭極嘆蝸蠻且隠重重幾深藏若若綸江籬紛掩苒湘竹暈斒斕水國黿鼉橫琳宮日月閒親朋未相棄莫使鴈書艱

次韻士特試谷簾泉見懷之作

桑薴甞來第二泉翠松偃蓋色相鮮谷簾竇乳爭多少西子南威各自妍

片雲揺曳不勝閒行盡江南處處山豈解爲霖澤枯槁只思歸隠碧巖間

戊申冬至日有懷諸弟時赴澧陽

緹室初回律管陽貂裘還是旅殊鄕可堪身向三湘逺更覺愁隨一綫長棣蕚相思勞夢寐郊禋成禮想旂裳羇臣與國同休戚老眼猶期見治康

張氏二甥寄詩可喜賦此篇以贈之

每見吾甥學不休信知積善有源流驊驑汗血爲駒日松柏淩霜出地秋努力年華成宅相著鞭髙躍破煙樓渭陽正續離騷賦頻寄詩來慰客愁

得梁谿家書報黃氏女生外孫

怪底朝來鵲噪門家書逺報女生孫須知鐘慶由先徳故使遺芳衍後昆肌骨遙憐凝玉雪風光自與茁蘭蓀何時歸去親懷抱華髮襃衣更覺尊

梁谿集卷二十二

欽定四庫全書卷

梁谿集卷二十三

宋李綱撰詩十九【赴澧陽二十三首赴南海道中及已酉嵗作五十七首】

自蒲圻臨湘趨嶽陽道中作十首

再次韻崧老見和之作【許詩附】

嶽陽樓三首

鼠須筆二首

渡江

章華臺二首

次韻唐李華序雲母泉

至澧陽寓天寧僧捨二首

深省軒

謫居海南五首

別夾山能老

藥山三詠三首

梁山觀音寺

自武陵舟行至徳山

益陽白鹿寺

淸修寺二絕

自湘鄕趨邵陽以避謗不敢取道衡嶽有感五

絕

邵陽道中雲巖寺

淸湘西山寺無量壽塔

桂林道中二首

山月驛聞子規次韻道陽朔山水尢奇絕獻花鋪次壁間韻象州道中二首

飲修仁茶

自去冬不雨至今道傍井泉竭

次貴州

伏讀三月六日內禪詔暮春雨中有感

含笑花五首

荔支五首

茉莉二首

得梁谿書寄諸弟

卽事三首

移居南山寺寺有巖洞甚幽並葛稚川丹竈

自蒲圻臨湘趨嶽陽道中作十首

鄂渚何嘗一日安澧陽猶喜逺江幹帝妃降矣空遺佩公子思兮欲采蘭水帶瀟湘疑有鴈地連嶺蜀苦無寒迂疎自笑謀身拙卻荷朝廷徳意寛

屈伸任道復何求去國翻成汗漫遊處世久師齊物論攄懷聊賦畔牢愁霜淸日薄寒光急云慘天髙陰气浮嫋嫋西風洞庭濶可堪更上嶽陽樓

嵗寒又復事南徵旌檝蘭舟過洞庭水入重湖千里白山連平楚數峯靑雲鴻杳杳飛何逺汀芷微微气自馨千古靈均英爽在固應笑我學余醒

三年奔走未容歸敝盡東周季子衣斷壠連岡平野濶扁舟短櫂寸心違淩晨白霧霑裳濕薄暮彤雲夾日飛回首梁谿杳何處翠煙空鎖釣魚磯

還驅徵騎向三湘行盡騷人放逐鄕緑葉素榮歌橘頌采衣姣服浴蘭湯雲中帝子旍旗降物外桃源日月長便欲翛然與髙蹈故應脫屣謝軒裳

不解揚波與餔醨又還來放楚江湄椒蘭气味何其烈蘅藥芬芳空爾爲寧赴湘流非我事托懷鵬鳥乃吾師醉醒淸濁初難共漁父從來自不知

逺謫三湘欲卜居試從詹尹拂占書昻昻願作雲間鶴泛泛寧爲波底魚咿喔突梯眞得計潔亷正直卻成疎益堅節操行吾志龜策從來自不如

更欲投書弔汨羅西風嫋嫋水增波江分夢澤於菟逺地近芳洲杜若多野鳥終年從萃止木奴千樹正婆娑卜居更作終焉計華髮蕭蕭柰老何

爼豆其如軍旅何誰令瀚海起干戈休將直道論三黜且把微辭續九歌山鬼含顰乘赤豹湘靈解佩鼔云和蠻邦𨿽陋吾何恨厭見旌蕤相蕩摩

龍駕翩翩帝子遊我因謫宦亦淹畱瀟湘且傍黿鼉窟葭菼空懷鸚鵡洲專气願師周柱史著書更笑陸忠州變心從俗吾何敢千古騷人共此愁

翰奉和大觀文相公見寄古風

旃裘亂衣裳風雨飄屋廬南奔萬里空脫死鋒鏑餘翠華狩絕域黃塵翳修塗朝無嵇侍中濺血霑誰裾夷兒金束袍漉蔌懸瑚驕气吞九州投餌術已疎公捐繞朝策觀化聊據梧鳯凰渺鴻乙紫氛誰與俱丘壑嵗已晚鐘鼎功未書棄置委時運超揺遊物初此憂自古有此樂絕世無邂逅拯橫流功成吾不居

再次韻崧老見和之作時傳春秋集傳又欲借易說故篇中及之

黃塵暗中原河洛皆穹廬衣冠競南渡故國靡復余襄陵大嶽裔亦爾困徵塗顚沛不忘道呻吟曵長裾如公巨川舟豈止淸廟瑚愧我正羈束未能踵漢疎幸然聲气同鳴鳯棲必梧褰裳思琢磨道阻不得俱已從借麟經更欲窺羲書庶或晚聞道洗心復其初湘沅騷人鄕蘭芷今豈無回風揺蕙艸嘆息空幽居

嶽陽樓三首

縹緲層樓俯洞庭湖光霽色兩澄明气蒸云夢浮天白水合瀟湘到底淸去櫂來檣云共影斷鴻孤鶩笛連聲望中更覺君山小一防靑螺鏡面平

翛然多難偶存身又到蒼茫楚澤濵鼔舞魚龍張樂地佩紉蘭茝獨醒人涉江哀郢空回首極目傷心欲向春鼔枻寅緣傍枯葦故應漁父尙垂綸

常誦飛龍邅洞庭登樓況復把騷經璢璃萬頃天同碧翠黛一螺山更靑白鳥風髙方倦翮蒼鷹冬暖正舒翎客愁欲作長鯨吸卻笑三閭只獨醒

鼠須筆

鼠能爲虎亦何功用捨之間系所逢誰謂有皮爲有禮翦須猶得管城封

中山毛頴久中書鼠輩胡爲亦可俱寢廟宂居眞得計畏人端恐擢其須

渡江

桂枻蘭旌楚澤東碧空如水水如空江湖落日浮秋橘島嶼殘霞拂斷虹世事茫然煙靄裏客愁都在艣聲中沙頭鳬鴈相儔侶笑我年年逐轉蓬

章華臺【華容縣西三里】

斷壠連岡云夢西楚王宮殿尙遺基桂花半落垂黃橘想見章華九月時

華容西二十許裏有墨山卽離騷所謂石也山有大云寺寺有雲母泉甘芳潔淸大旱不竭唐李華有詩序之甚詳其末雲華貶杭州司公恩復左補闕次於嶽陽江山延望思與髙賢共飲雲母之泉躬耕墨山之下敢違朝命以詢私欲秋風露寒洞庭微波一聞猿聲不覺涕下況支離多病年甫始衰願餌藥扶壽以防無生之學事乖志負火爇余心三復其言而悲之因次其韻

霜風振古林肅肅有異聲我登石山適此氛祲淸散策步山巓僧廬窈而精石磴盡雲母晶熒璨瑤英防防幽谷泉玉色淒芳馨飲者得難老沈屙體皆平乃知泉源美本自山川靈沈吟遐叔詩此其浪得名肺腑久塵埃於焉吸淸泠玉池艷生肥潄濯歸黃庭卻思陸子泉厥味可弟兄白首困飄泊丹心竟何成鼓枻渡瀟湘曵裾拂荊衡回頭故山遠愴怳若爲情區區金石堅正賴日月明捲舒隨用捨未覺殊虧盈風髙洞庭波云瞑蘭芷城餌藥扶始衰防心學無生庶幾甫知命寸田不廢耕

至澧陽寓天寧僧捨有感

常誦離騷澧有蘭那知謫宦憇其間片雲只鶴風方急只恐飄零過別山

此身又復寓精廬丈室蕭然一物無每見招提心卽喜前生眞是老浮屠

深省軒在丈室之西余爲名之

軒檻虛明丈室西叢筠佳木翠陰垂遊觀物物皆深省豈在聞鐘欲覺時

見報以言者論六事其五皆靖康往故其一謂資囊士人上書以兾復用謫居海南震懼之餘斐然有作

力小安能勝萬鈞退藏深渺欲全身大恩不報有餘責何必煩言浪指陳

非才自丏罷鈞衡百念灰寒豈復萌剛道資嚢上書者不知誰繼潁川生

尼父乘桴居九夷管寧浮海亦多時古來聖賢猶如此我泛鯨波豈足悲

功似贊皇猶逺涉智如鶴相亦來遊世間萬事非人力只有安心百不憂

蘇子曾爲海上仙羣龍三復絕韋編我今日對羲文語卻恨公書取次傳

別夾山能老

相逢千偈口瀾翻已是親曾到夾山猿鳥可能知祖意飛騰靑嶂碧巖間

藥山三詠

問道室

骨相嶄巖心已安松林談道不勝寒習之不防髙人意便作天雲缾水看

伏牛庵

侍者何湏召二空一元調伏自知風軒然棟宇翚飛處何似當年茅竹中

雷滿地

英雄割據老漁師習气難忘鑿此池尙想興酣髙防處投身下取酒杯時

梁山觀音寺【東漢梁松駐軍之地有廟】

大士當年白鹿馴寶坊千古閟松筠風流帝壻膏粱客也解來爲防法神

自武陵舟行至徳山

捨車泛蘭舟揺蕩武陵水憇裝古叢林幽勝冠南紀當時霹靂手掣電機在捶鈐錘今得人宗防振頽委何須大雄殿突兀踞巍址龍蛇相混雜衲子聚千指齊竽一一吹眞贗見鑪錘靑蔥松竹陰積翠紛可喜春風一動揺蕭瑟鳴不已卻遊徳峴亭枉渚抱中沚襄陽今何如風物略如此空懷墮淚碑愧嘆羊叔子坐令鄒湛輩名字隨驥尾夷人窺漢疆戰哭多新鬼王室如綴旒冦盜結蜂蟻而我荷寛恩抱釁適萬里回頭望中原灑涕濕巾幾海山渺安在澒洞鯨波裏飛仙時往來當學長不死

益陽白鹿寺

寺枕淸江防碧梧蕭然景物類東吳登臨忽動思歸興不待秋風可鱠鱸

淸修寺在益陽數十里間惠逺之弟居之世謂之小廬山二首

盤紆石磴白雲間風落巖花滿路斑峯嶺橫斜自重掩个中眞是小廬山

傍山修竹翠檀欒竦節疎枝碧玉寒安得誅茅此君側世間渾作夢中看

自湘鄕趨邵陽以避謗不敢取道衡嶽有感五首

平生性僻愛溪山偶得經行秪爲閒嘆息迂程避煩嘖坐令南嶽阻躋攀

石廩巉天堆祝融遙看山色有無中寛恩異日容歸老先到衡陽回鴈峯

恭聞南嶽魏夫人絳節霓旌擁玉輪我欲他年受眞訣先從碧海滌埃塵

鄴侯奇譎世難知放浪衡湘亦避時懶瓉不知今在否無心更與覓蹲防

退之昔謫惡溪濵精意能開衡嶽雲我匪天窮坐人阨試從山外望氛氳

邵陽道中雲巖寺

山空小寺依嵌竇日暖幽禽轉好聲萬个瑯玕一茅屋何當此處寄浮生

淸湘西山寺無量壽塔

黃花翠竹眞如性大地山河淸淨身欲識今時無量壽不知瞻禮是何人

桂林道中二首

桂林山水久聞風身世茫然墮此中日暮碧雲濃作朶春深稚筍翠成叢仙家多住朱明洞客夢來遊羣玉峯鴈蕩武夷何足道千巖元是小玲瓏

時危逺謫墮南巒猶在乾坤覆載間瘴雨嵐煙殊气玉簪羅帯巧溪山桄榔葉暗傷心碧躑躅花開滿目斑惟有月華依舊好淸輝應與照雲鬟

山月驛聞子規次韻

春枕夢回孤館悄世故縈心愁不了山深夜閴子規啼殘月滿牕天未曉

道陽朔山水尢奇絕舊傳爲天下第一非虛語也賦二絕句

溪山此地藹佳名雨洗煙嵐分外靑卻恨徵鞍太匆遽無因一上萬云亭

賦詩曾送謫仙人垂老翻遊到海濵夢幻去來何日了且將病眼看嶙峋【李泰發謫陽朔令嘗以詩送其行】

獻花鋪唐相李徳裕謫海南道此有山女獻花因以名之次壁間韻

我亦乘桴向海涯無人復獻雨中花卻愁春夢歸吳越茗飲濃斟薄荷芽

象州道中二首

路入春山春日長穿林渡水意徜徉溪環石筍橫舟小風落林花撲面香山鳥不知興廢恨嶺雲自覺去來忙炎荒景物隨時好何必深悲瘴癘鄕

竹屋茅檐三四家土風漸覺異中華碧榕枝弱還生柱紅荔春深已著花社鷰不巢南別塞鴻無信北音賒海山此去猶千里防見安期棗似

飲修仁茶

北苑龍團久不嘗修仁茗飲亦甘芳誇研鬭白工夫拙辟瘴消煩气味長江表露芽空絕品蜀中仙掌可同行從容飯罷何爲者一椀還兼一炷香

自去冬不雨至今道傍井竭田多不耕有感

匝地風雷空震蕩終宵雲雨竟虛無媮閒農具田皆廢暍死行人井半枯東海愆陽緣孝婦桑林謁禱本讒夫忠魂昭雪姦邪逐坐見爲霖萬物蘇

次貴州二首

靑楓夾道鷓鴣啼古郡荒涼接島夷陸績故城依石巘葛洪遺竈俯江湄光風苒苒吹香艸煙雨蒙蒙濕荔枝欲作終焉卜居計自應痀僂不吾欺

懷澤爲邦古郁林江邊邑屋樹森森山連八桂峯巒秀地近重溟霧雨淫嵗久承平消瘴癘時危爭戰覺幽深試謀十畝膏腴地丹荔靑蕉獲我心

伏讀三月六日內禪詔書及傳將士牓檄慨王室之艱危憫生靈之塗炭悼前防之不從恨姦回之誤國感憤有作聊以述懷四首

憶昔廷諍駐蹕時孤忠欲挽六龍飛萊公謾有親徵防亞父空求骸骨歸靈武中興形勢便江都巡幸士心違累臣獨荷三朝眷瘴海徒將血涕揮

鐵騎長驅擾漢疆廟堂髙枕失提防關河自昔稱天府淮海於今作戰塲退避固知非得計威靈何以鎭殊方中原夷狄相衰盛聖哲從來只自彊

嘆息姦臣術已疎謀身誤國竟何如馬嵬不進楊釗死關陜初臨元振除王室威靈嗟索寞蒼生環堵未安居荒陬不見中原事望斷東吳一紙書

建炎虛席待經綸恩賜宸章寶墨新學際天人何敢爾忠開金石庶當仁孔明得主規模壯陸贄離朝謗讟頻今日追思慙至意禦書重執淚盈巾【學窮天人忠貫金石所賜禦書語】

暮春雨中有感二首

雨細梅黃荔子丹殊方風物異江山客愁望極傷心處更聴鉤輈云木間

萬物焦枯誰作霖片雲成雨慰民心姦邪逐去精忠雪天意方知感格深

含笑花五首

一去閩山逺玉顏故人相遇有餘歡臨風莞爾緣何事應笑先生又失官

玉質猶披翡翠裳溫泉浴罷藹天香回眸百媚嫣然處羞死三千紅粉妝

竄逐流離老病身天涯相見意相親粲然不用幹金買應記當年作賦人【予在沙陽曾作含笑花賦】

素淡丰容不自持飬成妙質亦多時不知巧倩東風裏含蓄淸香欲待誰

謂之曾詰笑何因只笑明時竄海濵晉以志窮萊以直定兼我拙作三人

茘枝五首

海山僊子絳羅襦霧縠中單白玉膚知我遠來相勞苦故馳先使迓中途

絳紗囊裏水晶丸偏得楊妃帯笑看休道馬嵬當日事只今何處是長安

玉人纎指擘輕紅猶憶恩頒自漢宮翠籠藤盤異當日蠻煙瘴雨正蒙蒙

荔子蠻方也自丹不如閩嶺爲防酸玉盤磊珂三千顆猶憶甘芳繞齒寒

百馬崩騰耆舊悲只今戈防暗江湄自知疎拙防恩重猶得南來食荔枝

茉莉花二首

泠艷幽芳雪不如佳名初見貝多書南人渾作尋常看曾侍君王白玉除

風露扶疎蔓翠藤玉花剪刻見層層淸香夜久偏聞處寂寞書生對一燈

得梁谿書寄諸弟二首

一紙書來抵萬金天涯慰我念家心只今王室猶如此回首東吳涕作霖

荔子初丹色半靑玉膚未滿已芳馨欲題書後三千顆湏待煙林燦若星

卽事三首

賔江兩岸水綿飛負郭家家熟荔枝瘴雨蠻煙已蕭瑟可堪梅子欲黃時

荔枝紅紫已交加龍眼新來又著花便欲謀君不須去咀冰嚼雪過年華

森森榕木碧參天夏日初聞第一蟬美防羨君誠得計何須淒怨嘒風前

移居南山寺寺有巖洞甚幽並葛稚川丹竈

倚山髙閣仰觚稜洞穴嵌空屐可登丹竈舊傳畱袐藥仙巖今已屬閒僧數峯削玉靑如髻羣木參天翠作層小駐未妨幽興發野禽嘲弄醉瞢騰

梁谿集卷二十三

欽定四庫全書

梁谿集卷二十四

宋李綱撰詩二十【海南及歸自瓊管七十二首】

伏覩四月五日赦書鑾輿反正二首

端午日次郁林州

恭聞詔書襃悼陳少陽四首

寓郁林著易傳有感次雷州

中秋月色佳甚與宗之對酌天寧寺寶華堂闍提花盛開三絕

得家書報長子儀之房下得孫男

九日懷梁谿諸季二首

贈嶠南琮師

冬至

聞官軍破黎賊作兩絕

次地角塲俾宗之設祭伏波廟

次東坡韻二首

次瓊管二首

檳榔

次瓊管後三日奉徳音自便二首

郡城北日語海余易之日雲海二首

北歸晝渡風便波平尢覺奇絕成五絕句歸次海康登平仙亭次萊公韻

雷廟讀丁晉公所作碑

謁冦忠湣祠堂六首初發雷陽二首

琮師追送至城月驛戲成兩絕句以答其意立春日龍化道中得家問三首

和東坡醉題四首

假道容恵當遊勾漏等洞天

海上得孔雀六鸚鵡十餘攜歸遺童稚輩戱成立春後一日風雨殊有寒色

容南道中二首

再賦孔雀鸚鵡二首陸川道中偶成

古律兩篇答郁林王守

過北流縣八里遊勾漏觀畱五絕

伏覩四月五日赦書鑾輿反正中外大慶小臣有感斐然成章二首

天眷吾皇築舊基未應炎徳遂中防共欣宸極還天步賴有羣龍夾日飛霈澤及民寰海慶孤忠許國寸心違建炎首被鈞衡選孤負明恩淚濕衣

誤國姦邪已竄誅天扶黼座正宸居少康一旅時猶在髙祖三章術未防必順人心收俊傑自應天意助耘鋤累臣海上空回首願浥滄溟洗謗書

端午日次郁林州

久謫沅湘習楚風靈均千載此心同豈知角黍縈絲日卻墮蠻煙瘴雨中榕樹間闗鸚鵡語藤盤磊珂荔枝紅殊方令節多淒感家在東吳東復東

恭聞詔書襃悼陳少陽贈官與一子恩澤賜緍錢五十萬感涕四首

哀痛綸言灑帝章賜金贈秩事非常無心聖主如天地著意姦臣極虎狼忠血他年應化碧英魂今日已生光先生憤懣誠昭雪九死南遷豈自傷

祖宗徳澤在斯民韋帶精忠不乏人魏闕獻言開帝聽匭函爭事觸龍鱗血霑斧越𨿽因我心在宗祊豈計身宿艸已深難一慟臨風空有涕霑巾

屢將骾議叩楓宸不爲承恩始愛君誰使崔寧論盧杞恨無慶忌救朱云死生一吷心應了忠義千年筆有芬一介艸茅言世務從今不復數劉蕡

平昔初無半靣交危言防辧蓋寛饒幽我已慙良友忠憤君應念本朝故國遙看云杳杳新阡何處艸蕭蕭撫孤未遂山濤志誰繼騷人賦大招

寓郁林著易傳有感

謫來海嶠逺兵戈精義微言得切瑳地入郁林懷陸績桴浮滄海學東坡聖經廣大隨人取眾說紛綸柰若何從此梁谿作詩少用心已向六龍多

羲文作易仲尼傳究極陰陽本自然妙理欲求須得象至言已契可忘筌絕編何啻須三過知命從今加數年嘆息時無邵康節數該今古與誰研

次雷州

華夷圖上看雷州萬里孤城防海陬萍迹飄流遽如許騷辭擬賦畔牢愁滄溟浩蕩煙雲曉鼓角淒悲風露秋莫笑炎荒地遐僻萬安更在海南頭

中秋月色佳甚與宗之對酌天寧寺寶華堂

去年今夕寓通城猶有新詩寄弟兄一自褁囊來海上更無系帛付鴻徵禪房酌酒夜方閴海月窺人光更淸起舞月中心尙壯乘槎便欲造蓬瀛

所寓天寧方丈後有闍提花數株連月盛開玉雪可愛悵然有懷成三絕句寄吳元中

未渡鯨波冦盜深中原回首涕成霖淸愁萬斛無消處賴有幽花慰客心

深院無人簾幕垂玉英翠羽燦芳枝世間顏色難相似晴雪初殘未墮時

冰玉風姿照坐寒炎荒相遇且相寛縞衣紵帶平生志正念幽人尙素冠

得家書報長子儀之房下得孫男殊慰老懷時在雷州著易傳適至震卦因名之曰震孫以詩寄儀之

天涯逺報茁瓊枝共說鵷雛骨相奇鼻祖從來種桃李耳孫自合產蘭芝洊雷名震因觀易他日趨庭使學詩無復區區如爾父定須了了勝吾兒書來可想開懷抱老去何因與弄持素有龎翁攜隠志未應孤負鹿門期九日與宗之對酌懷梁谿諸季時菊花猶未結蘂於藥菓中得茱萸泛酒有饋山果海鮮者多素所不識賦詩見意二首

此身飄泊旅天涯九日淒然客念家且把紅醪甞紫蟹何須白髮對黃花藥囊賴有茱萸實茶銚頻煩薄荷芽山果海鮮多不識卻須傳與北人誇

父子相隨萬里餘途窮端欲哭楊朱三年客裏逢佳節九日罇前念友於海上及秋吟蟋蟀鬢邊何日插茱萸吾生老矣謀身拙嘆息乾坤一腐儒

嶠南僧罕遵戒律況向上事獨琮師隠居湖巖絕不至城市超然防俗聞余來策杖見過與語可人知爲飽參衲子也詢其所見蓋嘗從長蘆了遊了居長蘆聚徒至千五百眾道價籍甚江淮間余𨿽不之識然聲气相合心期自親嘗辱貽問今見琮益知了之門風孤峻眞楷老兒孫也退處天臺琮將浮海訪之因賦詩贈琮且簡了公異時得歸決須相隨於石橋側可以握手一笑梁谿居士云

萬里謫官來海嶠眼中衲子見絕少方袍圎頂動成羣與俗不同秪其表琮師乃是雷陽人徧歷叢林參學飽歸來卜築瘴海濱十里湖光巖洞小深居不復踏城市宴坐惟知侶猿鳥恵然過我意良勤野鶴孤云自輕矯風姿已含蔬筍气語論更將藤葛繞黃茅深處見松筠使我囷箱欲傾倒爲親聊復戀幽棲訪舊終須乘漭渺煩師飛錫過天臺爲問了公何法了

冬至

殊方又復一陽芽荏苒流年嘆物華土薄葭灰難測气溫桃樹已開花云鴻不到音書斷鯨海無程道裏賖賴有淸心爲活計不須爛醉作生涯

海南黎人作過據臨臯縣驚刼傍近因小畱海康十一月望聞官軍破賊二十日戒行戲作兩絕句

海上羣黎亦弄兵徵車數月旅山城稽畱謫命兢惶甚正坐緋巾懲沸羮

沈沈碧海絕津涯一葉淩波亦快哉假使黑風漂蕩去不妨乘興訪蓬萊

次地角以瘡不果謁伏波廟俾宗之攝祭期以二十五日渡海一卜卽吉夜半乘潮解桴星月燦然風便波平詰旦已達瓊管東坡謂斯遊奇絕冠平生非虛語也作二詩紀之

威信昭然漢兩公舊於靑史揖英風戈船下瀨勲猷壯馬革裹屍心膽雄顧我迂防成逺謫賴神正直鑑孤忠病軀阻造祠庭下幽顯𨿽殊此意同

夜半乘潮雲海中伏波肯借一帆風滿天星月光鋩碎匝海波濤气象雄大舶憑陵眞漭渺寸心感格在精忠老坡去後何人繼奇絕斯遊只我同

次東坡韻二首

地角潮來未五更陰雲解駮作霜晴星河明潤天容睟風浪喧豗海气淸粗見鯤鵬潛化理豈無犬馬戀軒聲逺遊不作乘桴計虛號男兒過此生

海上傳呼夜報更舟師歡喜得新晴風帆擘浪去時急海月籠云分外淸天影合中觀妙色潮波廻處悟圎聲從來渤海爲全體試問一漚何處生

南渡次瓊管江山風物與海北不殊民居皆在檳榔木間黎人出市交易蠻衣椎髻語音兜離不可曉也因詢萬安相去猶五百里僻陋尢甚黃茅中艸屋二百餘家資生之具一切無有道由生黎峒山往往剽刼行者必自文昌縣泛海得便風三日可達艱難至此不勝慨然賦詩二首紀土風志懷抱也

巨舶浮於海長飈送短蓬夜潮和月白曉日跳波紅雲影揺修浪瀾光接逺空喜過三河流愁逺冠頭峯雷化迷天際瓊儋入望中地遙橫一綫山露防羣鴻偶脫鯨鯢患尢欣气俗同川原驚老眼稚耋看衰翁蠻市蝦魚合賓居棟宇雄人煙未寥落竹樹自蔥蘢碧暗檳榔葉香移薄荷叢金花翔孔翠防幕問黎童南極冬猶暖中原信不通管寧𨿽迹逺阮籍已途窮澒洞滄波裏蒼茫返照東客愁渾不寢鼓角五更風

又

四郡環黎母窮愁最萬安峒氓能憫冦瀧吏豈欺韓艸屋叢篁裏孤城瘴海端民居才百數道裏尙艱難徑陸憂生蜑乘桴畏怒瀾風能破膽癘气必摧肝去死垂垂近資生物物殫舶來方得米牢罄或無餐樹芋充嘉饌蠯蠃薦淺盤蔞藤茶更苦淡水酒仍酸黎戶花縵服儒生椰子冠檳榔資一醉吉貝不知寒何必從詹尹無因詠考槃失圖嗟罪大得此荷恩寛顧影同三友談空不二觀中州杳何在猶共月團圞

檳榔

疏林蒼海上結實已累累煙濕頳虯卵風揺翠羽旗飛翔金鸑鷟掩映籜龍兒濩落咍椰子勻圎訝荔支當茶鎖瘴速如酒醉人遲蔞葉偏相稱蠃灰亦謾爲乍餐顏愧渥頻嚼齒愁疲飲啄隨風土端憂化島夷

次瓊管後三日忽奉徳音恩許自便感涕之餘賦詩見志

此身飄墮到滄溟誰謂君王念賈生黃帋再防題姓字丹書特爲削刑名山林老去何其幸萍梗追思卻自驚天地恩寛難報徳試從今日數歸程

行年舊說似東坡鯨海於今亦再過儋耳三年時已久瓊山十日幸尢多卻收老眼來觀國尙冀中原早戢戈病廢不堪當世用感恩惟有涕霶

郡城南曰瓊臺北曰語海余易之曰雲海登眺有感

孤城南面敞瓊臺千里川原指顧開試向緑云深防望海山浮動見蓬萊

古來雲海浩茫茫北望淒然欲斷膓不得中州近消息六龍何處駐東皇

北歸晝渡海風便波平尢覺奇絕成五絕句

澄波不動琉璃滑一望應須萬里餘舟行衝激浪花碎如馭白雲遊碧虛

去得南風來北風神靈只在指呼中老坡有語舊曾記信我人阨非天窮

來時風浪夜喧驚歸去潮波枕席平非是波神有分別故教淸晝看寰瀛

纖雲肆捲日方中海色天光上下同身在琉璃光合裏碧空涵水水涵空

平生奔走畏江湖暮齒來乘海上桴自哂井蛙眞見小望洋向若一盧胡

歸次海康登平仙亭次萊公韻

碧海瞰危亭波光混大淸曠懷知樂此夷險本來平

雷廟讀丁晉公所作碑

巨卵曾因霹靂開海邦從此得名雷只知冦老曾遷此作記何緣丁令來

謁冦忠湣祠堂六首

親徵決策幸澶淵南北觀盟有本原丞相萊公功第一猶將孤注作讒言

一幸江南一蜀中奮然廷議叱羣公攙回天步𨿽良策元是眞皇聽納功

南陽廟坐致云云賴有嘉言爲解紛嘆息今人不如古久無慶忌救朱云

平生愛看柘枝舞賓燕多餘宻炬堆富貴在公眞末事誰云緣此故南來

海邦去海只十里山路過山應萬重詩防告人元已久未應馬援坐梁松

鑿井得泉今尙美掛錢插竹後成林精忠感動無情物不解潛銷讒妬心

初發雷陽有感二首

夢中曾過鬼門闗敢冀君恩聽北還父子相隨幸良厚僕奴半死涕空澘風煙蕭瑟黃茅瘴山路﨑嶇赤腳蠻歸去梁谿見桑梓定拋冠佩老巖間

餘生幸爾脫垂涎雞肋安能拒老拳萬里得歸辭瘴海三年奔命厭徵軒采薇散髮嵇中散開竈燒丹葛稚川此去山林如脫兔這回且結好因緣

琮師送至城月驛戲成兩絕句以答其意

衲子來參去不辭何勞飛錫逺相追贈師銀布牢收取便是金襴付囑時

好住湖巖攝此心有緣終會有知音梁谿老去孤峯頂月白風淸難更尋

立春日龍化道中得家問諸季已挈家渡浙江如劍川又聞江西頗有羣盜嘯聚遂決意由五羊趨循恵潮陽假道閩中以歸偶成三篇時十二月十九日

東君又換一年春迎我來從瘴海濱已覺山川有佳气更詢道路得通津欲尋勾漏丹砂令與訪羅浮紫府人淸夢相符緣契合便須脫屣謝埃塵

逺信來時嶺嶠春浮家已在浙江濱更傳贑水方虞冦須向閩山與問津萬里歸來尋樂土千巖好去作閒人干戈未息中原暗悵望闗河戎馬塵

川途奔走四回春海上經年與死濱子美自憐常作客長沮應笑是知津艱危至死無千古憂患如吾豈兩人往返循環眞磨蟻已將大地等防塵

久不飲酒春日得家問喜甚與宗之對酌調馬驛中速飲數觥徑醉醉中和東坡醉題四首

海嶠無佳釀經時不入唇巨觥今一醉逺問到初春偶脫長鯨口來尋仲子鄰醉中輕萬里始信濁醪神畏病不舉杯延客秖烹茗浩然雲海間不醉亦不醒偶防雨露恩漸脫瘴癘境麯生粗可人相對聊酩酊久客殊念家歸途渺江漢是身如浮雲罹此無窮患今夕定何夕一酌千憂散從玆日曛酣此意君莫間飲少輙大醉醉中識其眞天地一秋毫況此渺然身歸休巖穴間坐閱萬態新去去勿復道時淸爲幸民寓瓊山逺華館一夕夢遊山間小堂松竹環合有道士坐堂上誦李太白送人遊桃源序中有良田名池竹果森然三十六洞別爲一天之語覺而異之今假道容恵當逰勾漏都嶠白石羅浮皆洞天也豈神者先告將有所遇耶賦詩以紀之

神淸遂仙逰境寂恣遐躅羽人入我夢軒戶靄松竹髙吟謫仙文逸韻響金玉覺來殘燈熒倘怳猶在目歸途歷容恵問津非素卜將逰四洞天就彼白雲宿豈無葛稚川妙論資灌沃試求龍虎丹一使鬢毛緑斯言儻可珍長揖謝浮俗卻笑昌黎翁彊項寧詰曲

海上得孔雀六鸚鵡十餘攜歸遺童稚輩戲成二絕句

鳳友鸞朋出海邦金花翠尾爛文章梁谿臺紹今何似歸伴胎僊取次翔

緑衣紺趾已能飛學語交交末轉時不是蓬萊花鳥使攜歸聊與調羣兒

立春後一日風雨殊有寒色偶成

竟夕北風號春回雨已膏歸程離海嶠舊服理綈袍宿瘴須寒壓淸愁欲醉逃何當入江浙雪片灑鵞毛

容南道中二首

路入容南境風煙自一方山空云苒苒春動水茫茫紫府丹砂祕幽村碧樹芳肅然有佳致作个是炎荒聞說容南久安知客路經沈沈洞天近湛湛古湫渟日落峯巒翠春回艸木靑丹砂如可問當卜老巖扃

再賦孔雀鸚鵡二首

孔雀來從海上村參差修尾燦金文素知肅穆鸞凰侶不是喧卑雞鶩羣圃赤霄𨿽有志碧梧翠竹正須君攜持萬里歸吳越悵望海山深處云

學語鸚鶵羽漸成掌中取食絕猜驚籠寛得遂朋從志春曉初聞客到聲賦就襧衡文不防杓隨李白飲如鯨逺攜休嘆殊方去我亦隨緣得此生

陸川道中偶成

嶠南江北本來同往返紛紛一夢中舊事銷磨那復有新愁繚繞亦成空天邊山色浮濃翠溪上雲光拂淡紅我把浮生如夢看雲山元是小屛風

南遷道郁林郡守王君示古律詩一篇北歸輙成兩篇以答其意

山圍古郡碧周遭陸績衣冠雅自襃海上來歸懷麈尾鬢間空嘆長霜毛易書顧我耽成癖詩筆憐君老更豪此去龍城幸非逺不須巨石壓雲濤

垂老相逢海嶠間盈編珠玉破愁顏淸名豈籍郁林石雅志常存仙奕山丘壑采薇嗟我病弦歌爲政羨君閒中原杳杳旌旗暗廻首春風涕一澘

過北流縣八里遊勾漏觀畱五絕句

百里仙山气象雄參差峯岫翠成叢云駢鶴馭今何處丹竈依然洞穴中

葛翁求令爲丹砂今我來從海上槎秪恐山靈嫌俗駕未容歸客臥煙霞

羽人相導把霓旌窈窕松林露气淸不用逢迎同貴客蹔來花院聽棊聲

避謗多時不到山忽驚身在洞天間北歸更覺君恩重得遂淸遊一解顏

洞戶沈沈別有天玉樓珠殿鏁霏煙如何祠館人間世破屋荒涼紫府前

梁谿集卷二十四

欽定四庫全書

梁谿集卷二十五

宋李綱撰詩二十一【歸途庚戌嵗作五十七首】

道勾漏山靈寶觀竊覩兩朝禦書謹成古風次山堂

聞長沙軍變向伯恭能彈治

蕭茂徳自臨江遣人致書

虞祖道相從湖海

除夜與宗之對酌懷家

庚戌正月一日遊都嶠畱五絕

宿都嶠山靈景寺

容南鼎新郡庠所建講堂名之曰育材

潯守李侯以所蓄法書十軸相示題卷末淸明日得家書四首

容南初食荔枝

恭聞駐蹕浙東王師屢捷

趨藤山古風

藤山路古松爲取松明者所刳剔

鐔津江閣

同曹使君登浮金堂月夜江閣次東坡韻

晚泊蒼梧有感

封川贈李致逺郎中泊晉康橫翠亭二首

同陳使君登香寺豁亭

客有出示禦制登中和堂詩小臣斐然仰次宸韻二首

江行卽事八首

玉乳巖

五龍廟五絕

江上晚景二首

遣興二首

次肇慶府有感

端石硯

蚊

出峽

靈洲寺次東坡韻次韻鑑空閣

道勾漏山靈寶觀竊覩兩朝禦書謹成古風

抱屙臥雲海夙夕負深恐寛恩聽旋歸何啻丘嶽重問津勾漏山散策寶圭洞羣峯羅翠屛環合無缺空遊仙契初心幽賞恊淸夢卻來觀宸章寶气騰防蝀眞行雜艸筆勢極翔動大小飛白書飄灑縈舞鳳恭惟睿智姿多能本天縱妙迹藏名山俾與萬世共林巒增炳煥神物勞防擁惜無深巖屋防覆示崇奉何當鳩良材爲葺傾壓棟天弧不指狼中原戎馬閧九廟未奠居臣子衘憤痛豈知炎荒中奎畫得瞻諷至哉慱大言粟麥因異種天常及諸佛一一資妙供【飛白有有罪有福種麥無粟聞善但行砂中有玉及供養諸天帝十方佛之語】竊於翰藻間窺見神心用源流此中來基本中興宋稽首歸瑯函斐然成善頌

元結甞經略容管王守作次山堂以思其人爲賦此詩

華堂髙敞爲思元善政相望數百年冊府聲名秀羣玉海邦巖洞有叄天漫郎去久風流在病客來臨道裏邅聖主中興誰作頌願觀老手筆如椽

客有言長沙軍變向伯恭能彈治規畫甚偉適得伯恭書亦道其事作韻語以寄之

長沙舞袖僅可旋今作巨鎭湖湘邊驕兵夜探赤白丸乘間竊發將嘯翾不知向子有老拳縛束健卒秖數言翩如鳥雀擒鷹鸇姦凶領污龍泉彈壓一境敢復喧稚耋皷舞喜欲顚歸哺其飴甘晏眠眾服壯略稱無前我歸自南得之傳頗欣祖生先著鞭何不付與大將權旍旗繽紛指云燕一皷士气如突煙防羣破膽心少悛灑掃海內淸戈鋋使我衰病安廬田

蕭懋徳秀才自臨江遣人致書海上遇於歸途賦詩寄之二首

三黜先生今得歸更攜稚子訪慈幃病牛臥壠心衰矣脫兔投林天憫之萬里往來環轉蟻一生謗譽舌揚箕著書欲赴當時約湏待江南事定時

逾年海上久安居多謝蕭郎逺寄書不向去來生一念已將天地作吾廬中洲杳杳旌旗暗暮景駸駸齒髮防凖擬峽江成小隠茅齋借我定何如

罪謫海上中州親故罕通問獨虞君祖道相從湖海逾年北歸同途次容南賦詩識別

飽經憂患莫如吾暮景餘生寄一桴獨子相從來瘴海豈知還得共歸途應觀天下奇男子解笑人間淺丈夫老去山林養衰疾好音時與系飛鳬【計崧老聞虞君同泛海以書語人曰此天下奇男子也因全用其語淺丈夫聊取的對耳】

除夜與宗之對酌懷家

四年除夕旅殊方海上歸來路更長暮景飛騰催老病餘生畱滯且炎荒傳聞冦盜紛驚擾嘆息江湖墮渺茫杳杳東吳家萬里椒盤誰與頌馨香

庚戌正月一日逰都嶠山畱五絕句棲眞觀中

元日尋眞到洞天溪邊春色已嫣然落花流水人間去誰道桃源不是仙

松嶺雲峯步步佳芒鞋竹杖極幽遐使君不得同淸賞正恐山將翠幕遮

逺目增明都嶠山丹梯況得遂躋攀乃知猿鶴眞心在乘服軒裳秪彊顏

疊嶪髙巖聳八峯雲間紫翠郁相重故應洞穴通勾漏更愛林巒接大容

石磴盤紆木蒨蔥捫羅獨上最髙峯白雲深處時回首千里江山指顧中

宿都嶠山靈景寺

淸晨遊棲眞薄暮宿靈景山空松桂香雲細泉石冷髙崖敞飛檐象緯逼參井惜無娟娟月散此林下影夜闌風露寒巖曲燈耿耿防鐘響嵌竇客枕發深省卻隨猿鳥起再上翠防頂道人山後來眸子頗淸炯試詢龍虎訣妙意黙已領我生憂患余半世泛萍梗脫身鯨海中掃迹方自屛願從稚川逰薪水事丹鼎庶資刀圭力少使桑楡永黃塵暗中原靜謐惟五嶺渺然炎荒地自絕羽書警結茅定前緣幽夢先異境上下三洞間安得田二頃攜家學龎公捫虱笑王猛采薇與散髮此志久已肯嵇生非吾徒幽憤醉方醒

自學校之制廢而戎馬之患興州縣長民者不復以教育爲意獨容南鼎新郡庠招徠生徒弦誦之聲不輟誠可嘉嘆所建講堂爲名之曰育材輙成五言十韻

治世崇儒術膠庠屬臨自從馳羽檄誰復念靑衿賢守來南紀宏規肇泮林飛翚開講廡皷篋拂書蟫采藻繡江水仰髙都嶠岑潛消戎馬气初習雅歌音洙泗道非逺張姜賢至今【張九齡姜公輔賢相皆嶺表人】栽培成楚梓追琢見南金常衮閩風變文翁蜀化深願言逰學者勉副育材心

潯守李侯以所蓄法書十軸相示題卷末

承平文物何富哉寶章萬笈藏蓬萊余篇散落士夫手名筆往往牙籖排連年戎馬擾河洛錦標玉軸隨飛埃李侯好事不忍棄萬里艱棘攜南來炎荒相遇一笑粲出以示我逾瓊瑰歐虞顏栁邈已逺蘭亭況復昭陵埋空遺妙迹刻琬琰不若古楮存煙煤君謨近世稱第一筆力與古肩相挨醉翁工夫不在字名望自足尊輿臺芙蓉僊人有典則滄浪逐客气不衰胸中磊落難屈折故使心畫奇而巍東坡行書騁姿媚山谷艸聖窮縈廽二公文翰照千古俯視凡馬皆駑駘米顚碌碌不足數運筆尙有從橫才邇來非是無防畫追時取好如俳諧陸書楷法𨿽小學古人用意何其能君看篆籀寫韻語精巧豈易容追陪今人萬事不如古矧以毫墨爭雄魁嗟余病廢臥都嶠何上我馬云虺尵感時撫事百憂集對案不復能持杯明牕展捲慰岑寂坐遷舊觀雙眸開梁谿書室插架防念逺更覺增馳懷世間雅好無出此絕勝寶玩琴藏雷於今此物未易得願言什襲傳云來

淸明日得家書四首

去國三年久離家萬里餘豈知戎馬際仍得棣華書金皷震南國松筠懷故廬寰區端若此天意竟何如南荒炎瘴地槐火又淸明海嶠無春色江湖有戰聲繋書來鴈足歸思羨鵬程欲挽天河水滂沱洗甲兵欲歸歸未得畱滯綉江濵感慨傷春望僑居多北人蒼生未蘇息黃屋尙防塵王室艱危極澘然泣老臣煙嵐飛翠蓋鯨海泛龍舟退避亦已逺憑陵殊未休包胥思慟哭曹劌願深謀嘆息繞朝策何人知故侯

容南初食荔枝二首

海山荔子冠炎荒頗恨遄歸不得甞猶喜容南三月裏輕紅初擘一枝香

買地城南種荔枝毎畱核付守園兒但祈四海兵戈息會見開花著子時

三月二十三日徳音至容南恭聞駐蹕浙東王師屢防冦騎逺遁是日得諸季書挈家寓饒之徳興幸免驚擾忻忭之餘輙成口號

紫泥黃耳到同時家國無虞慰所思飲馬天驕歸朔漠安巢越鳥返南枝休祥允恊靈棊卜喜事何因幹鵲知便可理裝尋去路攜家深赴鹿門期

三月朔旦卜靈棊占國得惡銷卦辭曰日出東隅炎炎赫赫𨿽有妖气反見燻炙羣賢破陰禍難解釋占家得克彊卦其辭曰去我寶珠乃在天衢不意盜者隠匿所居賴得鳥爲我逐驅風靜波息還復我廬至是而驗將得家書鵲聲甚厲故云

四月六日離容南陸行趨藤山路﨑嶇然夾道皆松陰山俺田家景物類閩中殊可喜也賦古風一篇

孟夏艸木長淸陰散扶疏蔥籠竹樹間石磴蟠縈紆嗟我事行役彌年困徵途及玆理歸鞍敢復論﨑嶇深谷四無景髙巖倚天衢稍從平川行遂得田家居籬落靜窈窕桑麻郁紛敷新秧緑映水雞犬鳴相呼中原暗鋒鏑邊騎方長驅此豈桃花源幽深了如無逝將適閩嶺買田自耕鋤結廬亂山中聊以全妻孥

自容趨藤山路古松皆合抱百餘尺枝葉扶防行人庇賴爲取松明者所刳剔因而摧傾十已六七良可惜也

松林繚峻嶺百尺森怱靑不知何年種天矯亂龍形濃陰翳修途當暑有餘淸長風一披拂時作波濤聲如何錐刀徒使爭爝火明傷膚及肌骨風雨因摧傾顚倒委榛棘气象猶崢嶸行人失庇賴佇立空凝情緬想栽培初愛防如目睛合抱始毫末防經霜露零一日毀有餘百年養不成忍使易凋防此理眞難評憶昔陶士行爲政有善經擢禾與移栁一一糾以刑旣往不及追將來猶可懲感動遂成章庶防知者聽

鐔津江閣气象淸曠有閩浙之風偶成長句

斷雲飛雨晚蒼茫靈閣臨流分外涼散髮披襟嘗荔子防簾淸簟看魚航三年奔走環循蟻萬里歸來鬢滿霜未到江湖先到此風流誰道在炎荒

同曹使君登浮金堂

繞堂松竹散扶防枕帶江山羙有餘神物化龍同劍浦雙溪成字類桐廬朝云夜月隨時好棲鷺飛鷗迥自如茗飲相從得淸賞坐令勝事踵蘇徐

月夜江閣次東坡韻

江水如練帶江石如馬肝雙流會合防蹙作蛟龍蟠我來暑气初驟雨成驚湍云收暮山出秀色屏中看缺月掛木末光輝溢淸寒冷然適我心遇境隨所安夜久轉寥閴髙松露華漙獨坐念平生行路眞漫漫危腸易感激不待聞哀彈猶欣碧川漲沒盡風雷灘

晚泊蒼梧有感

常誦蒼梧云正愁豈知理櫂此間逰火山冰井舊傳有桂水藤江相合流念逺心如嘶北馬逾年行徧嶠南州重華一去不復返悵望九疑空白頭

封川贈李致逺郎中

一別都門十載余相逢應笑尙迂愚綈袍戀戀故人意風雨瀟瀟君子儒顧我憂危宜白髮如公暇豫亦淸臒年來頗得羲書防試讀一篇還是無

泊晉康橫翠亭愛其山水秀麗斐然有作二首

上主防封地中興啟帝圗江山連肇慶雲物接蒼梧秀气蟠南極神功本禹謨邦人榮望意開府映畨禺環抱大江流層巒翠靄浮神明扶王气文物冠南州來值炎蒸日去翻風雨秋登髙望不極暮角起城樓

同陳使君登香山寺豁亭

渺渺煙波疊疊山玉簪羅帶自廻還雨餘嵐翠濃如滴地險江流巧轉灣蟠磴過臨飛鳥上岸巾聊與白雲閒嶠南有此佳山水盡在賢侯几案間

客有出示禦制登中和堂詩小臣斐然仰次宸韻二首

黃屋狩吳越勾陳俯江津迢遙八駿禦時邁慰斯民漢祚歘再興周邦命惟新誰令玁狁熾坐使宵旰勤宅洛旣得卜去豳亦惟仁宸章迹禹功道繼胼胝身期運有泰否鈍蟠利則伸君王自神武安得熊羆臣

賤子志丘壑敢懷要路津偶乘風雲會冀拯凋瘵民誤被聖主知坐期功業新飄零繼三黜奔走亦已勤生還鯨海中仰荷皇天仁不然鑠金口何有鴻毛身當從豹隠無復尺蠖伸感嘆魏公言願使爲良臣

江行卽事八首

千里江山圗畫中嶠南浙右豈殊風煙浮嵐彩重重碧日染波光灑灑紅蟻釀蟹螯情不淺筆牀茶竈興相同扁舟入手吾何事歸去梁谿作釣翁

五月炎方气鬱蒸安流皷櫂水風淸江魚入饌有餘美山果滿盤難彊名醉裏謳吟聊自適夢中來往本無驚廟堂早定安邊策遂我山林幽遁情

置散徒懷報國心還家欣得故園音鉤輈曉岸雲林宻欵乃暮江煙水深壯志已同灰灺冷班毛從使雪霜侵臥龍只合耕南畝抱膝空爲梁甫吟

蒼梧云物曉淒涼錦石江山一帶長雨浥峯巒添黛翠風吹艸木送天香魚樵閒話無千古金皷喧聲震萬方我欲誅茅寄幽僻卻愁煙水日茫茫

數郡﨑嶇山海間只今多事覺寛閒衣冠避地成僑寓風月畱人長往還蘸水藤花方爛熳生云錦石自斕斒平生有意五湖去誰謂扁舟行百蠻

合踏靑山轉碧川雨餘風月更嬋姢光鋩影渡星河碎片叚气蒸云物鮮心系鴒原千里外夢回皷角五更前翠華杳杳今何防悵望東吳空惘然

峽束滄江暮靄昏孤猿吟嘯不堪聞寥寥夜閴波沈月漠漠曉晴山出云釣艇得魚猶撥刺綸巾漉酒任酣醺年來與物忘機甚自覺沙鷗不亂羣

自晉康順流六十里有山巉然臨江下有巖洞可容千人軒豁平坦景幽防石罅間滴泉厥味甘冽因之目曰玉乳巖賦詩以紀其事

鼓柂下端溪停橈登嶻嶭呀然巖洞開儼若棟宇設千夫可還揖放步靡凹凸玲瓏四壁間一一幢斾列誰令胚渾初凝結有罅缺當年補天手不顧山石裂鐫鑱余舊防碎委環玦五峯近龍淵無乃通貝闕試求玉函書何異探禹穴涓涓乳泉滴燦燦冰玉潔淸聲落防竇自中琴築節甞之味甘芳滌我肺腑熱瓊漿笑裴航石髄謝王烈嶠南瘴癘鄕有此云腴冽靑蔥松桂陰景物助幽絕豈無會心人來逰共旌別題詩制佳名聊以紀嵗月碧落遙相望千里未磨滅

端康之間地名越城五山秀峙有蜿蜒飛躍之狀山有五龍廟當秦時神媼臨江五龍從之逰沒山上廟祀至今靈響甚著鄕人以風雨龍之歸因作送迎辭五絕句以遺之

風雨瀟瀟雲气浮五龍歸覲到靈湫星霜換易江山在尙憶當年水際逰

五山秀峙若飛騰下有澄潭百丈淸不用燃犀窺祕怪從來神理惡分明

萬霰幹霆霹靂飛潛藏神用濟烝黎何須簫皷祈膏澤肯爲鄕人有所私

貝闕珠宮不可尋時因風雨聽淸吟葉公好畫眞龍出卻恨今無好畫心

日染波光紅灑灑風揺影裏碧鱗鱗神靈來去初無迹多少江頭求福人

江上晚景二首

淸江一曲深翠岫千峯峙江村八九家茅舎修竹裏沙頭漁网懸林表煙素起焉得恵崇師寫此眞山水風雨逐雲急斷霓明飲川江頭日欲暮返照靑林顚鷗鷺自儔侶蒹葭相接連平生江海志對此卻茫然

遣興二首

繚絡奔馳不記年脫身瘴海豈徒然昻藏鶴髮老道士爛熳醉吟狂謫仙剰把詩篇收景物何須鑪鼎煮山川平生出處吾無愧禍福死生皆付天

海上歸來心緒多鬢邊無那白標何詩情粗得江山助酒量自因風月多黃卷中間籠聖哲白雲深處避干戈弟兄念我心應切故向梅花嶺上過

次肇慶府有感

仁徳如天覆萬方誰知變故起非常秪因燕地開邊隙故使中原作戰塲侯景南侵幽武帝祿山西犯走明皇運遭九六人徒爾險失山河事巨量一自鑾輿逰朔漠空餘藩邸在炎荒防臣弭擢增悲感雪涕無因問彼蒼

端石硯

端溪出硯材最貴下巖石珍物乃卵生孕此馬肝色世傳鴝鵒眼通透蓋其脈頗同阮步兵見客作靑白我來巖中逰幽探偶有獲溫然一片玉秀潤滿書宅斷成蛟龍池澁滑宜筆墨當觀管城翁沐髮散簡策嗟余好陶紅收拾積珪璧得此余可忘一生能防屐

蚊

江風蕭蕭江水淸飛蚊撲撲何處生駝肩豹腳嘴如鐵天使咂食同蠅蝱先生暑困汗翻雨僮僕揺扇疲屢更乘虛投隙肆毒吻皷翅皷足何其輕須臾含桃變栁絮坐使饑腹成膨脝捨身施汝豈吾惜逼耳是惡聲嬌獰有時緣【闕】拊吾指罪𨿽應爾心則矜露華淸泚自可飲戒汝愼勿貪芳腥

出峽

出峽日將暮綺霞連水明山遙欣野濶海近覺江平稍稍洲渚轉霏霏煙靄生舟人喜風便時發櫂謳聲

靈洲寺次東坡韻

廻廊小殿枕崔嵬接武東坡我復來江色蒼茫山聳秀蔚藍天影抱瓊臺

次韻鑿空閣

東坡謫仙人逰此江海境賦詩鑿空閣如以鏡寫影我來遙相望荏苒嵗月永讀翁閣上詩宛若相像鏡平生憂患余胸次徒耿耿脫身鯨波間逺迹方自屛泊舟值炎蒸風雨變淸冷佳哉幽深地自絕鋒鏑警願爲劍藏神不作錐露頴攜家隠山林屬意在閩嶺

梁谿集卷二十五

欽定四庫全書

梁谿集卷二十六

宋李綱撰詩二十二【道中作三十九首】

謁南海神廟

羅浮山寶積延祥寺古風

沖虛觀

乘月泛小舟歸泊頭家問自閩中轉來走筆寄諸弟

次韻士特見懷古風

再賦一章寄諸季約同隠羅浮

恵州訪東坡舊隠

白水山佛迹巖行速不果到次東坡韻

次東坡月夜理髮

望白水山次合江樓韻

六如亭

遵海歸五絕

泛舟循恵間山水淸絕謾成口號

東坡謫英州以書語所善衲子曰戒和尙又防脫矣讀之有感

自鵞城乘舟至河源風雨日作江流湍激以寸步進感嘆有作

五月晦寓河源館舎雨涼新沐偶成一絕夜霽天象明潤成百韻

自河源陸行如循梅

循州道中作

絕句二首

剪剔懸瀑翳薈二絕

聞蟬

新月二首

早行二首

通衢夜坐有感二首

謁南海神廟

黃木灣頭潮欲平叢林深處欵祠庭豈知休咎能傳戒但愛昌黎解勒銘海上波濤呈祕怪壁間圗畫雜紅靑應憐歸客稽畱久風破寒江集百靈【唐休咎禪師爲神受戒】艤舟泊頭鎭風雨中乘小舟行十餘里遵陸逰羅浮山寶積延祥寺

神山失憑依漂泊西南州連峯蟠秀气作鎭蒼溟陬世傳朱明洞深祕未易求夜半見赤日光若金鼇浮我來夏正中川漲通行舟弭櫂泊頭渚遂作羅浮逰山靈憫病暑風雨爲變秋雲開逺岫出黛色散不收籃輿陟翠微頗得精廬幽雅志愜丘壑斯行豈人謀愧煩五色雀顧我鳴啁啾寓目天水永微茫見瀛洲中原正云擾盜賊屯蠭蟊而我臥雲海歸途亦淹畱逝將憇眞境祕訣追前修稚川不可見得見野人不

自延祥寺行五里至沖虛觀月出林巒之表景物幽勝坐遺履軒望麻姑峯秉燭觀稚川丹竈

葛翁令勾漏晚入羅浮山丹成尸解去遺迹猶班班當年薪水人亦得刀圭殘至今有遇者緑髮長童顏嗟我慕遐躅冒暑窮躋攀叩門日已落月出靑雲間深院人寂寂飛泉澗潺潺松風入琴軫桂露零星壇坐觀麻姑峯聳翠凝煙鬟更呼老道士月夜談闗淸景難久駐忽忽恨言還卻迷桃源路嘆息空塵寰兵革未休息世故方艱難脫身事幽討此志不可刪未能騎長鯨聊復乘兩班來尋巖間竈更鏈飛霞丹

乘月泛小舟歸泊頭二首

來時風雨作新涼歸去還乘皎月光多謝山靈巧畱意未窮仙賞意茫茫

纎云四卷列星稀重露如珠濕客衣竟日羅浮何所得滿船空載月明歸

家問自閩中轉來走筆寄諸弟

江海相望萬里餘干戈阻絕久離居沈魚斷鴈杳何所一紙千金初得書身脫鯨波眞偶爾家鄰兵火幸恬如弟兄老矣何爲者相約羅浮同結廬

次韻士特見懷古風

遭遇登黃閤平生志寢丘燋頭無寸效失腳落遐陬一去蒼龍闕三驚白露秋賈生時欲慟平子不勝愁鄂渚何曾到蘭江未許畱孤城逾地角絕島在鼇頭父子同雙影簞瓢付一舟飄零巳知幸奇絕敢言逰望斷歸來鶴情孚不下鷗波濤從洶湧皷角助淸幽忽奉日邊令容還嶠北州天恩方肉骨厲鬼漫持矛力拯中興業深防不戴讐當車𨿽怒臂見險莫扶輈往事追何及來功勉或收舎垣宜葺補風雨正颼飅離索何其久吟哦誰與詶管寧終著帽王粲且登樓阻絕江南信淹畱海上洲歸心良耿耿去路尙悠悠見說鯨奔网仍傳盜聚蟊不知供羽衛今有防貔貅甌越亦逺矣江淮巳定不視天眞懵懵知命罷休休水有朝東性嫠非卹緯憂吾徒彊餐飯肉食自深謀

再賦一章寄諸季約同隠羅浮

枕海仙山舞翠蛟葛洪丹竈尙餘凹兵戈滿眼歸何地云木連天思結巢豈有聲名同八士當令蹤迹繼三茅攜家早作來逰計玉戶金闗幸可敲

恵州訪東坡舊隠

海上歸來訪老坡依然遺迹未銷磨松風亭下梅花老鶴觀峯頭喬木多垂世文章燦星斗平生憂患足風波華堂滿龕題詩筆人事其如天定何

白水山佛迹巖行速不果到次東坡韻

羅山與浮山對峙蹲兩股有如垂天鵬決起初振羽玆山乃東麓秀若芙蓉吐谽谺巖洞開地裂媧不補何人履石上修趾映乳當時巨靈氏擘華不用斧蹈躟意未巳遺拇到南土連山乃浮來海若助掀舞彊稱金僊人誰見來接武坳窪逾鐫鎞縷脈分踵拇何嘗借靑蓮長此濯白雨頗疑秦漢間方士恣飄鼓鑿成巨人迹聊示神仙府祖龍茂林翁雄毅猶猛虎一爲異端惑種種受欺侮我爲江海行風雨齊萬弩餘生屢涉險何異孤注賭已從羅浮逰勝境敢多取天公本無私尢物隨意主濶視天壤中滄洲乃吾圃

次東坡月夜理髮

月明星稀烏鵲翻先生夜起臨幽軒呼童具櫛不停手一气溯流天地根自經憂患髮如葆欲論此心無與言不如緘黙度餘日悵望吳越空銷魂

望白水山次合江樓韻

羅浮之麓何壯哉山靈爲我煙雲開怱怱行役不一到翠光百里隨人來嶠南鐘此山川羙中有幽人呼不起月圎月缺豈人爲潮落潮生自江水非人流水水流人世故人情日月新撥置千憂幷百慮且醉一斛松醪春

六如亭

松林玉近禪扃便把伽陀當勒銘居士已亡三昧手侍人空有六如亭玉環約指無消息巫峽行雲更杳萬法本來皆夢幻春風又見艸靑靑

北歸將自英韶趨江表因逰淸逺峽碧落洞謁六祖於曹溪望韶石渡庾嶺皆嶠南絕景也適江西道梗遵海而歸此志不遂賦五絕見意

淸逺峽

凝碧灣頭碧玉山林松古寺寄孱顏佳人得侶已長嘯空使山僧藏白環

碧落洞

碧落嵌空羣玉峯煙霞深鎖翠防重乳羊不作黃羊色放筯能廻冰雪容

南華寺

久矣曹溪法雨流秪傳一滴滿中州南來不見祖師面長與祖師同此逰

韶石

重華南狩到炎荒髙會羣神廣樂張豈獨有情能率舞至今峯石亦低昻

庾嶺

誰言庾嶺極荒遐夾道靑松釋梵家暍暑北歸遵海上無因一爲折梅花

泛舟循恵間山水淸絕口號四首

雨過溪流沒舊灘舟行竟日畫圗間重重翠緑相環揖臥看王維著色山

煙雨霏霏溪上村白沙翠竹對柴門江湖戰鬭波成血耕鑿樵漁如不聞

靑山碧水白鷗飛野岸臨流有釣磯便欲誅茅老滄海於今江浙可忘歸

山下淸江匹練橫山頭紅日半輪明漁人晚集知多少靜聽鳴榔撒网聲

東坡謫英州以書語所善衲子曰戒和尙又防脫矣讀之有感

東坡夙世乃戒老次律前身爲永師一念參差成此錯百憂鐘萃使知非我生已約渡南海今日豈知還北歸從今莫打這皷笛必竟是事終由誰

先公太師尉秀州華亭日與僧靈照師相善嘗下村視澇夢照師曰本欲渡南海與君有緣故來托化是夕衛國太夫人亦夢有僧開帳而寤歸旣相與語異之遣人靈照則以見夢之夕入滅矣已而餘生人皆以爲靈照後身也故云

自鵞城乘舟至河源風雨日作江流湍激以寸步進感嘆有作

榜舟溯廻溪夏潦適川漲驚湍激怒瀾怪石立異狀嵩師巧爲計巨細施石上噪呼集眾力進寸退尋丈崢嶸三數峯竟日不離望乃知勢不便智力未足仗我行極江海幸免魚腹書生妙言辭過謂神所相及玆困溝瀆更覺水石壯翻思泛滄溟千里才一餉豈惟小中州端欲簉昆閬斯逰不可忘臨風黙惆悵

五月晦寓河源館舎雨涼新沐偶成一絕

風雨蕭蕭作晚涼山城松桂發天香蘭湯沐罷尢淸快一枕江南歸夢長

夜霽天象明潤仰觀有感成一百韻時嵗在斗熒惑在氐微甚辰鎭陵犯於翼軫間夜半斗杓轉占帝座未明臺星尙拆云

昊穹運宸極示人文燦然萬象森布列七曜紛廻還體物具六擾靣朝別三垣徳隆乃循軌政錯因失躔日月有薄蝕星辰或相挻暈適與佩玦精祲光屬聮災祥本人致銷弭術在焉譬猶五藏病察色推其原詎有使之者一气兆所先應病投藥石厥疾尙可痊恬不加料理瞑知何緣愈病當以藥弭災當以言苦言逆人耳防窮根源甘言恱人意無乃有後艱虛心行正說天道咫尺間太戊正厥事桑谷反爲妍宋景知愛民法星退亦遄精誠所感格應效猶衡權堯舜曰欽若七政齊璣璿周公戒成王敬徳享歷年柰何后世士使不畏天爲子傲厥考獲罪安禱旃論議肈熈丰猷爲終政宣皇天豈無意儆戒良拳拳長星逾萬丈赤气夜繽紛是爲兵革祥厥異古未聞臺諫旣鉗舌太史亦諱論事始初破睦釁成繼開燕至今爲厲階禍難相連延迨於靖康初儲皇禦乾坤金兵遽犯順鐡騎淩天閽𨿽含恭儉姿顧乏英偉臣邪正相雜揉盈庭事紛紜機會一朝失安危自玆分愚儒不逺慮賊退已安眠豈無繞朝策誰著祖生鞭彗孛掃紫微急怒如戈鋋諛臣祕其事猶欲飾以文逾月始避殿何以應乎幹金人再稱兵東都滿旌旜金湯失險固豺虎肆噬吞八駿狩沙漠神州遂崩奔坐令鴟梟徒盜據黃屋尊上帝眷明徳中興屬吾君建炎繼大統威令赫以新四海望膏澤攘戎拯斯民光明日初出照燭窮天淵陰雲忽蔽塞寰宇陡防昏迄今四寒暑天變何其繁日中有黑子翩若鷰雀翻赤氛環斗樞黑祲如突煙三臺日離拆帝座亦屢遷連年盛夏寒雨霖日聮緜昨宵偶晴霽仰視靑霄端五緯失躔次熒惑僅如錢太白揚其輝入鎭光相聨災變不虛發天心尙周旋岌然國勢蹙人謀益廻邅飄騰冦驕橫搏逐逾鷹鸇前年蹂關陜殺气摩東川去年破山東輕騎犯淮壖今年擾江湖深冦臺與溫東南防藩府接境遭劉防將帥望風遁巨賊摩其肩屠戮到稚乳焚燒無尺椽翠華亦飄蕩泛海禦樓船士卒頗攜貮誰與守四邊內變不能弭何以禦外患哀哉烝黎心戴宋何其堅肝腦塗艸野不忍負國恩乃知祖宗徳滲漉深淵泉如何廊廟謀略不加矜憐堂堂藝祖業揮斥極八埏誰陳退避策一一欲棄捐兒戱失兩河甘心防中原𨿽爲東南行初不治籬藩東晉有江左保守百餘年問誰居腹心王與謝安彊藩揔重兵控扼摧凶姦坐待天下定此理恐太漫胡不法光武奮起由空拳勞身馬上治介冑被霑汗履危救民死國祚乃復傳正如大廈傾扶持極艱難一日葺一日舊業儻可全略不事撐拄摧壓何由完厥今誰股肱前轍或未悛尙容狐鼠輩寢廟恣宂穿但爲一身謀眞若蟻慕羶風雨正淩暴不顧棟宇顚宵人用必危範子何其賢嗟我素愚拙三朝荷陶甄愧無徙薪策徒有燋頭愆罪大幸不死歸途極洄防廢食念宗社傷心痛元元不知狂言發感憤成此篇何當采詩人爲致冕旒前𨿽膺斧鉞誅暝目無所寃史防以屍諫一語不敢煩君臣同修徳庶可廻蒼圎

自河源陸行如循梅雨齊天气頗佳偶成古風

宿雨乍開霽新暘倐飛升嶠南瘴毒地乃爾气淸束裝遵陸途夾道松林靑我家大江南及此歸有程山禽亦爲喜林間囀新聲況復抵衡宇童稚歡相迎入室酒盈樽聊以慰平生已矣勿復道晚節師淵明

循州道中作

嶺海經行涉兩年籃輿觸熱道龍川只愁靑艸黃茅瘴敢意好風佳月天山頂蒙蒙遮薄霧江心跕跕墮飛鳶勞生往返何爲者歸去躬耕負郭田

絕句二首

深入循梅瘴癘鄕煙雲浮動日蒼涼逾年踏徧嶠南土賴有仙翁肘後方

邪气豈能幹正气妄心自不勝眞心治心養气無多術一防能銷瘴毒深

過黃石驛十許裏嚴石間懸瀑潨射聲隠然眞小三峽也命僕夫剪剔翳薈爲行者淸心駭目之觀戱成兩絕

玉濺珠跳雷雹聲巖端飛瀑蔽林芿呼童取斧開蒙宻一使行人心目淸

終日﨑嶇山谷間雨餘林下水潺潺炎方六月不知暑端爲先生從此還

聞蟬

喬林蔽日沸蟬聲美防超然風露淸嘒嘒不休聊自樂豈因人故乃長鳴

新月二首

碧落銀蟾吐知從何處來雕弓弦未上寶鏡匣初開照水鉤沈影窺人光滿懷微升已西沒露坐興悠哉初月明生小眾星寒吐鋩穿林未驚鵲傍戶已窺牀漸喜山川曉自令風露涼僊人貼片玉爲我賜淸光

早行二首

夙起戒徒禦小村扉未開霧分山逺近溪繞路縈回排遣憑詩句銷除賴酒杯大恩何以報海上得歸來宿雨破袢暑趣裝期早還斷塍泥滑滑幽谷水潺潺半世走長道暮年歸故山防頭有衲被送老白頭間

通衢驛夜坐有感二首

永夜發孤笑起看河漢流羣山湧翠浪纎月掛瓊鉤豈謂艱難日翻成汗漫逰虛舟全不系暮景付滄洲酷暑事行役瘴雲天一方曉登丞相嶺夜宿翰林堂月落星河耿軒開風露香微涼生枕簟歸夢到江鄕地有丞相嶺因常衮謫潮州刺史道此得名翰林堂見圗經羅姓失其名亦唐人也

梁谿集卷二十六

欽定四庫全書

梁谿集卷二十七

宋李綱撰詩二十三【道中作四十六首及抵家已後作三十二首】

循梅道中遣人如江南走筆寄諸季十首

古意四首

宿興寧縣驛二首午暑憇夜明館二首

宿金沙寺

放鮮鯽

自金沙至梅口宿農家

南安巖謁定光圎應禪師二首

錢申伯自海陵避地臨汀聞余北歸相迓於武平賦詩見意二首

次韻申伯見贈

次韻申伯上杭道中見示二首

宿道傍僧舎次蔣頴叔壁間韻

寄沙陽鄧季明二首

錢申伯追送至寧化棲隠寺賦詩識別

申伯見和佛迹巖詩再次前韻

次韻翁士特相招居武夷

靈峯寺

入江西境寄諸季弟二首

逰麻姑山二首

北歸次盱江一覽亭二首

次貴溪僊巖見兵火迹二首

峯長老見訪成三絕句

歸自海外與諸季會飲成長句兼簡鄒徳久昆仲

中秋與諸季及徳久昆仲望月同飲

送季弟還錫山省先壠四首

同諸季及鄒徳久昆仲逰龍潭

九日登山亭會飲

九日示諸季

冬至後四日修供羅漢巖四首

葉夢授同逰丹霞再次前韻

葉夢授送家園梅花且以絕句十五章見示次其韻

循梅道中遣人如江南走筆寄諸季十首

弟有靑雲志兄今白髮翁斷鴻飛嶠北歸鶴自遼東鯨海扁舟過煙嵐一笑空衰顏𨿽已老尙有渥丹紅海外歸來客天涯老病身捲開愁細字冠側倩傍人久矣鴛鸞絕優哉麋鹿親尢堪澆美酒醉裏發天眞人傳吳會破寇向福山歸松梓定安隠池臺今是非傷心懷故老流淚落徵衣目斷滄波上龍舟翠蓋飛契闊三年久驚憂一夢新江鄊漂寓客海嶠得歸人風雨對牀夜詩書開帳晨速宜尋舊約一醉萬家春寂黙維摩病誰參不二門應緣聊遣化問疾欲忘言斷取妙喜國同逰祗樹園甚深須獨悟勿爲眾人論寇騎滋南牧於今大將誰樓船泛溟渤哀詔問瘡痍沙漠深鑾輅江湖震鼔鼙逺方惟嶺嶠耕鑿自熙熙常笑晉南渡區區營一隅近傳邊騎擾未覺古人迂談笑北支勒指麾西破苻淒涼王謝後繼踵豈眞無毎訝杜陵老賦詩多旅愁只今萍梗迹自乏稻梁謀火气巳䢐暑金風將動秋相從攻苦淡一解萬端憂觸熱冒氛癘懷家思弟昆早行靑嶂月夜泊緑林村且喜江南近休將塞北論憑髙望吳越黯黯更銷魂江表難久客沙陽可暫安舊諳魚稻美頗得士民歡騏驥已衰病鶺鴒方急難爲攜雛稚輩早下建溪灘

古意四首

鸞鳳招不來鴟鳶麾不去君看酒肉敗坐使醯雞聚小人爲身謀無復及逺慮國敝身亦危何如木中蠧薰蕕不同器梟鸞不接翼君看冰炭姿燥濕更相息消長本天行否泰非人力須知坦蕩蕩自勝長戚戚嘉木難封植惡木費剪除君看種楡栁橫直皆扶防裊裊不自畏更欲陵天衢不知嵗寒後松栢誰雕枯松栢寒更靑蕙蘭幽自芳君看繞指柔何似百鏈剛逐物成俯仰隨時變炎涼悲哉小人態所得眞毫鋩

宿興寧縣驛二首

淸夜風露冷月華牎半侵懷家千里夢許國一生心倦鳥投林急潛魚泳澤深無人知此意抱膝自長吟六月欲䢐暑又催流火輝竹間螢巳亂檐側鷰將歸豈念棄紈扇永懷勞鐵衣兵戈猶未息老盡故山薇午暑憇夜明館道傍淸流激湍可愛所乏者茂林修竹耳二首

火雲千丈映溪山正是人間行路難賴有道傍飛瀑在噴霜翻雪作淸寒

寶气何年夜發明至今郵舎得佳名我來不暇尋光景但愛鏘金漱玉聲

自梅趣汀行小路墝埇危甚六月十一日宿金沙寺

觸熱過梅川墝嶅鳥道邊林深晴有霧土曠晝稀煙略彴橫溪小籃輿礙石偏亂蟬鳴翳薈疊澗防潺湲閩嶺𨿽近止江鄊猶渺然何曾愁瘴癘秪是怯危顚借問勞行役何如穏晏眠遭時正艱棘賦分自廻邅已幸生還裏寧辭險著鞭夜涼棲野寺相對月嬋娟

客有饋鮮鯽月夜於宗之溪上放之

步月溪頭放小鮮銀梭擲水勢飛翻淸波眞是悠然去不似洋洋秪聽言

自金沙至梅口宿農家

夏夜宿山莊風吹禾稼香兒童窺戶牖雞犬訝冠裳戞戞竹揺翠輝輝螢防光濁醪澆渴肺夢覺月侵牀

南安巖恭謁定光圎應禪師二首

白衣隠去碧巖空塔廟巋然海嶠東分化何殊遽如許贈詩多寫以之中靑山緑水年年好明月淸風處處同好住一方爲庇防不須追逐泗濵翁

嶺嶠經行萬屈盤北歸今始到南安滿山泉石有古意十里松筠生晝寒頗厭病身逰夢境欲將餘日付巖端定光古佛今猶在請問此光何處觀

錢申伯自海陵避地臨汀聞余北歸相迓於武平賦詩見意二首

海嶠經行徧還爲閩嶺逰淸泉滌余瘴小雨報新秋【嶠南多飲溪流至武平始得井泉甘冽故云】多謝故人意來銷羇客愁慇懃問淮楚兵革已寧不

我脫鯨波險君罹冦盜驚暌離四寒暑會遇兩蓬萍訪舊半爲鬼問津多阻兵衣冠漂蕩極風雨自雞鳴

次韻申伯見贈

連年奔走厭艱難痛憤邊騎入漢闗萬里自防鯨海逺一身今伴嶺雲閒孤忠耿耿空餘志華髮蕭蕭已映顏慙愧故人相勞苦去時明月卻同還

次韻申伯上杭道中見示二首

川途荏苒度年華命與時謀敢自嗟但使直方能養浩豈知權勢解悲誇淮舟昔共茱萸酒閩館今同薄荷茶往復紛紛成底事龎公只合訪丹霞

相逢閩嶺得同行秋早淒然風露淸蟬曵殘聲吟翳薈泉飛小瀑落崢嶸濃雲林表千峯立細路山腰一綫橫坎止川流任天運未應萍梗嘆勞生

宿道傍僧舎次蔣頴叔壁間韻

竟日碧山中淸宵憇寶宮客愁無那處一葉已秋風

寄沙陽鄧季明二首

海上歸來近七峯故人猶冀一樽同心憂世故存當日身履時危到此中玉帶金魚非素志碧齋翠閣自淸風十年擾擾成何事依舊梁谿一拙翁

當年曾到碧雲峯惟有溪山與昔同最愛幽人三徑裏盡收春色一壺中千年阨運非人力四海橫流本士風爛額燋頭何所補卻輸花圃樂全翁

錢申伯追送至寧化棲隠寺賦詩識別

連年淮海悵離居十日相從樂有餘心向功名已灰冷老於詩酒未情防頗矜有客乃如許共話無生正是渠惜別不須追路逺定期林下論羲書

申伯見和佛迹巖詩再次前韻

平生嗜讀書毎效錐刺股晚窺羲文心射石遂飲羽子云方艸白鳳夢中吐區區不自量造化欲筆補當其得意時如渇味湩乳誰爲摩天手願借修月斧故人適我願邂逅遇南土試將一隅授笑喜屢作舞嗟予值時危孱懦愧不武援世多掣肘放足已折拇片雲空往來豈解作霖雨逝將歸碧山不復打這皷一气中夜存天光發靈府參同有眞契神鼎轉龍虎丹成赫朝霞魔事敢余侮世間成壞法張弛猶弓弩乾坤如許大方以一枰賭肉食謀自深莧腹何足取旣非公家用且作猿鶴主相期巖穴中蓻此方寸圃

次韻翁士特相招居武夷

武夷山色翠崔嵬應笑梁谿又到來脫网弱鱗初縱逸傷弓倦翮尙驚猜閒中陶寫資詩句愁裏銷除賴酒杯誰道川途廢光景無根樹子不妨栽

靈峯寺

古寺宿靈峯層巒倚碧空巖花開宿雨桂子落秋風地僻溪山險時危戰伐同秪應輸衲子防被白雲中

八江西境先寄諸季二首

閩山行盡碧巉巖稍見川原云木參萬里瘴嵐來海外一溪煙水致江南故人邂逅端如夢世事紛紜未易談鑄印墩頭家漸近秋風歸騎亦驂驔

徵途詰屈避兵戈嘆息勞生可若何卻把蘧廬作安宅毎聞鐃鼔輙悲歌【連年奔走巡尉將迎鐃鼔之音不絕於前故云】門稚子鶴立久浮海先生霜鬢多可惜光陰四寒暑只於來往與銷磨

逰麻姑山二首

魯公辭翰勒山巓骾峭風姿亦喜僊假道來逰非偶爾追尋遺迹更茫然野花幽艸堪成夢老鶴喬松不記年誰謂瑤臺無路到月明風露正涓涓

寶髻雲鬟衣彩霞飈輪曾過蔡君家河濵織女不停織海上花姑長似花防見桑田變滄海猶將菽粟化丹砂此身漂泊干戈際妙指煩於癢處爬

北歸次盰江防山宗瑞長老來迓且言山巓有亭俯視羣山猶培塿也求佳名大書以榜之取少陵句爲目之曰一覽亭成兩絕句

居士新從海上廻勞煩竹杖與芒鞋故人何用將迎逺明月淸風常往來

千里林巒紫翠環孤亭縹緲白雲端登臨一覽眾峯小始見防山境界寛

往返逾萬里首尾渉五年幸無驚憂歸次貴溪仙巖新罹冦盜焚蕩孑然始見兵火之迹感愴有作二首

夢裏幽人獨往來僊巖依舊碧崔嵬傷心二百載涵養極望皆成瓦礫堆

遼海歸來丁令威山川𨿽是事多非衣冠南渡奔崩極始信六朝猶足依

靖康丙午冬道江南宿峯寺建炎庚戌秋北歸再過行遽不果到長老智光見訪成三絕句以遺之

散策曾逰瑞相峯煙霞深處翠成叢淸江使者今安否五換星霜一夢中

去國翻成汗漫逰迢迢雲海六鼇愁歸來又踏江南土都在當年拄杖頭

蘭若松林物外居羨師一柱十年餘奔馳萬里心灰冷借我峯前使結廬

自海外歸間闗萬里經渉五載初抵家與諸季會飲成長句兼簡鄒徳久昆仲

楚氛未靜狼烽起翠華揺揺無定止謀臣猛將如雲屯坐視金人渡江水我歸自南時正艱繚絡間闗萬餘里問津處處皆戰塲訪舊往往成新鬼傷心不忍顧浙河故園已在荊棘底幸然家寓大江東窈窕精廬山谷裏當時百口還滿前況復添丁長童稚衣冠南渡多流離骨肉無虞能有防生還已荷皇天慈見汝更使淸愁洗夜闌秉燭疑夢中破悲爲笑且歡喜在原眞赴鶺鴒難玉樹還許蒹葭倚眷言兄弟同友生風雨雞鳴未云已閩山深處是吾鄊攜幼扶衰又將徙安得廟社固根基一使寰區盡防祉

中秋與諸季及徳久昆仲望月同飲

五年客裏過中秋今夕安知無此愁共喜銀雲開碧落坐看蟾魄過西樓淸光著物殊他夜好景於人散百憂人月皆圎那易得莫辭大白十分浮

送季言弟還錫山省先壠四首

四年謫去逺桑梓萬里歸來紛甲兵卻恨此身方抱病掃墳不與汝同行

北騎南牧浙河空多幸依然馬鬛封勞汝遙傳一掬淚霜前爲灑萬株松

毎憂吳會太繁雄冦騎憑陵掌股中若到新經兵火地莫將有限悼無窮

連年瘴海鬢成絲多荷君恩特放歸邂逅故人相問訊爲言蘧瑗久知非

同諸季及鄒徳久昆仲逰龍潭

避地寓江左精廬極深幽駕言窮勝賞遂作龍潭逰暑气斂以退輕雲藹而浮防林未揺落山色宜淸秋蘿磴穿窈窕松風散颼飅鐵花秀石壁玉韻鏘溪流誰將三峽橋斷取來巖陬會心得佳趣濁酒相獻酬嫩菊靑可摘寒防郁堪羞樂哉山林間乃爾逺世憂豈知江淮濆殺气橫戈矛幽討未云已散策層岡頭天紳施修瀑落此萬丈湫空蒙杳靄中時有飛魚遊神物不可見下隠長黃虯百谷正焦枯胡爲此淹畱會乘風雷便一起澤九州我與二三子於世初無求蕭然巖壑姿正可擅一丘願言假吾居聊作潛珍謀玉函畀思邈貝闕歸靈修何須挾白羽共逐靑綃牛

九日登山亭會飲

淵明避世士酷愛九日名獨酌東籬下悠然得此生我輩正羇旅佳節安可醒相攜陟翠巘置酒松間亭菊蘂弄新黃橘苞破防聲鬢邊插茱萸未覺巾幘傾雲山藹佳色風林動防聲慷慨念平昔醉舞屬羣英國步方綴旒衣冠正漂萍山河舉目異望逺若爲情方期汗漫逰天池濯吾纓何必楚囚泣牛山良可輕

九日示諸季時會飲者八人

海外頻年懷棣蕚江南九日共茱萸莫愁羣盜驚鄰壤且作新詩慰老夫坐上豈無吹帽客飲中況是謫僊徒不將酩酊酬佳節肯信黃花解笑無

冬至後四日修供羅漢巖因訪丹霞木老成四絕句

道人眼靜絕空花巖壑蕭然物外家十載聞名今始到龎公眞是訪丹霞

籃輿淸曉叩禪扉山路云深翠濕衣誰家峯頭雙練瀑空蒙散作玉花飛

碧山深處敞層巖中有幽人黙自參休指天云與缾水煩師試說後三三

巖巒鼎足繚回廊泉石幽奇艸木香幸有峯前方丈地可能爲築讀書堂

葉夢授龍圗同逰丹霞見和四絕句再次前韻

巖竇嵌空南寶花玲瓏樓閣衲僧家興來結客窮幽討衝破晴山防叚霞

渡水捫蘿欵石扉杖藜同著舊緇衣猶嫌林下諠僮僕欲學孤云野鶴飛

煙霞絢彩染幽巖紫翠防蘢云木參幸有幽人共淸賞豈惟風月友成三

夜寒月影照虛廊境寂心淸發妙香藜藿山林有餘樂未應肉食念華堂

葉夢授送家園梅花且以絕句十五章見示次其韻

天欲春光一防回素英先識化工裁惱人不作鉛華態願下當年玉鏡臺

道人宴坐得圎通妙觀年來等色空結習已銷花不染何妨瓖麗伴衰翁

枝頭數防雪初殘折置冰壺分外寒煙蘂輕盈未全拆國香暗淡已欺蘭

慇懃剰作送梅詩撚斷霜髭不爲棊只恐苦吟令太瘦个中風味有誰知

傍雨移梅趂小寒探春防度獨憑欄不知冷淡緣何事偏得幽人帶笑看

坐來寒谷變陽春雪裏開花若有神多作新詩詠尢物知君最是愛花人

超然標格冠羣芳妙質天教徹骨香爛熳開時何足道最憐新蘂半塗黃

防籬煙雨數枝斜行路於今五見花又向閩山和月摘坐令流寓嘆年華

山路相逢若有情折來書幌愈輕明何須更道能調鼎小啄防酸已解醒

天生麗質絕塵埃肯把胭脂漫污腮幸有淸香過於雪對人何止白皚皚

蕭防竹外裊煙梢淸淺溪流映小橋不似僧房靜中看月明風細夜寥寥

小軒幽檻最相宜對酒難禁綽約姿莫訝落英飄萬防待看靑子綴防枝

云裳縞帶步揺冠誰遣瑤姬下廣寒黙侍先生渾不語風枝時聽佩

廣平援筆賦梅花冨艷淸便底死誇況有西湖隠君子句中能道影橫斜

艸木凍死山中村惟有梅花解返魂弱植孤根傲霜霰玉奴終不負東昏

梁谿集卷二十七

欽定四庫全書

梁谿集卷二十八

宋李綱撰詩二十四【辛亥嵗以後作六十四首】

上元日同王丰甫葉夢授防飲

聞建冦逼境擕家將由樂沙縣以如劍浦次沙陽畱題寓軒

畱題凝翠閣二絕過羅疇老故居有感二首

興國璨老浴室新成以伽佗見示戲成三絕句宿開平寺二首

道延平適風雨大作土人謂之劍歸

題王氏志嘉堂二首

追次東坡和郁林王守韻

遊包道士山居

自劍浦乘舟至水口

溫水二絕

次韻周元仲見寄二首許崧老三友篇贈珪老

周元仲來自湖外傳示崧老贈東林珪三友篇讀之慨然因次其韻

遊賢沙鳳池二首

次韻奉酬鄧成材二首次韻陳中玉大卿二首

遊鼓山靈源洞次周元仲韻

六言頌六首贈安國覺老

寄呂相元直

畱題天寧明極堂

松風堂長篇

次韻劉倅寄荔支初秋訪許子大於東山大乘寺

王丰甫待制防宴湖亭

秋日奉陪王丰甫許子大康平仲遊賢沙宿鳳池登升山偶成二首

次王丰甫韻

次韻王丰甫同遊西禪斗車堂

九日諸季散處長樂外邑悵然有懷二首次韻陳中玉大卿見贈二首

送周元仲訪親桐廬

鄭夢錫教授送黃精以詩答其意

初見梅花三絕

奉寄呂丞相元直二首以舊賜戰袍等贈韓少師二首【並序】

奉贈宣撫孟參政二首

題止戈堂二首

上元日同王丰甫葉夢授防飲

當年玉輦侍端門豈意風塵四海奔正恐溪山太寥落也將燈火照黃昏月華淸切人千里曲調淒涼酒一樽多謝故人相暖熱感時撫事祗銷魂

聞建冦逼境擕家將由樂沙縣以如劍浦

我來寓杉江客館未暖席紛然羣盜起環境暗鋒鏑束裝呼僕夫又復事逺適峩峩章源嶺峻峭初未識攀援僅能進十步九傾側風吹霧雨冰艸木盡矛防朝登暮始降落日半天赤兒童饑屢啼徒禦疲已極薄逰玉華洞庶可稍休息東郊遽不開蜂蟻疊吞食避冦如避弩吾敢憚行役驅車適沙陽頗喜田野辟𨿽經兵火余邑屋幸如昔舊遊疑夢中一一有遺迹寓軒存佛宮修竹自春色崢嶸凝翠閣尙對七峯碧故人皆避地誰與道胸臆理舟劍浦行稍就寛曠域溪流正湍暴惡子亦充斥脫身險阻中恊濟借眾力吟哦杜陵詩妙語皆中的喪亂古今同臨風意如織

次沙陽畱題寓軒

一紀重來一夢中寓軒修竹自春風故人散去因羣盜舊意相親惟七峯溪上偶存凝翠閣圃中安往樂全翁感時不用頻惆悵萬法從來本是空

畱題凝翠閣二絕

重到沙陽十二春新罹兵火爲傷神欲論舊事無知者只有靑山是故人

山秀波平望不窮此身渾墮翠光中兵戈滿眼棲何地注目溪頭羣玉峯

過羅疇老故居有感二首

鳳去梁摧忽十年空餘文翰世間傳池臺春色仍依舊幾杖遺音猶隠然把酒屢陪髙閣醉揮毫防和白雲篇追尋舊事如疇昔淚濕幽花曲檻前

一別那知生死分亂離重到徳公門雷張蓮社舊同約詢惠滄洲徒有言江海淒涼人巳逺園林蕭瑟劍空存我來痛恨怱怱去宿艸無因奠一樽

興國璨老浴堂新成以伽佗見示戲成三絕句

湛然定水滿新池試浴金毛獅子兒普願眾生盡無垢此身何惜汗成泥

湯泉海湧气云蒸垢去心安身倍輕誰道圓通非外防卻因妙觸得宣明

池中巳具八功徳浴處還敷七淨華妙體本來塵不染何妨癢處與抓爬

宿開平寺去劍浦二十里有泉石之勝曩與郡守謝徳夫同遊今一紀矣溪山艸木依然住持猶舊人也感嘆有作二首

舊遊渾似夢佳處每難忘地僻溪山秀春深艸木香世途方梗棘老景自淒涼衲子那知此閒中气味長往年同謝老勝賞到開平步屧山云細回舟溪月淸光陰雙轉轂身世兩浮萍願卜幽棲地翛然得此生道延平適風雨雷電大作土人謂之劍歸有感

幹將未發埋酆城光气上騰幹列星張雷博識各有得神物終合歸延平沒人下視不可取天矯巳作虯龍形至今千載有蠁往往出入驅雷霆我來弭櫂雙溪上正晝雲霧忽晦暝金蛇掣電起潭底霹靂洊作聲轟轟土人謂是劍歸候連日風雨資芽萌嗟嗟爾劍誠有靈胡不奮飛輔助討不庭羣凶塞路盜賊橫夷狄外侮方驕獰佩之其人得所托蠧國害民姦腰佞領邐迆皆削平何爲終日但長嘯時出光怪驚動無知氓

題王氏志嘉堂二首

秀嶺雲屏擁湍流玉佩鏘竹光深鎖翠蘭气暗騰芳豈謂兵戈日來登君子堂美才方世用嘉遁自難忘茗飲過溪閣蕭然泉石幽雨餘空翠濕春老碧鮮浮行止隨時運笑談銷客愁遁亨眞我事暮景付滄洲

追次東坡和郁林王守韻

蓋世文章妙語言誰令骨相似虞翻玉堂大手空遺迹海島幽棲有斷垣仙去公寧懷此土生還我亦荷寛恩龍虯滿紙疑飛動尙想揮毫气象軒

遊包道士山居

何日養鉛丹幽居紫翠間架巖開戶牖隠幾俯溪山昔到渾如夢今遊更覺閒兵戈知滿地佳處且躋攀自劍浦乘舟至水口溪流方漲備見湍激奔猛之狀賦詩以紀其事

避地適南土捨車登葉舟春溪渾帶雨霽石出如牛詰曲知操妙飄騰覺去遒煙籠嵐翠滴灘激浪花浮亷利森排防盤回巧轉輈輕生眞可戒快意且銷憂灩澦過三峽蓬壺訪十洲平生志江海暮景侶巢由易象觀嘉遁騷經賦遠遊扁舟入吾手此外更何求

溫泉二絕

溫冷泉源各自流天教施浴雪峯陬眾生塵垢何時盡汨汨人間幾度秋

玉池金屋浴蘭芳千古華淸第一湯何似此泉澆疾病不妨更入荔枝鄕

次韻周元仲見寄二首

淩雲健筆有神鋒抵掌髙談久不同江上過從猶宿昔嶠南遊歷徧西東山川多助新詩裏花鳥愁添老眼中萬里歸來好同隠竹林今祗欠王戎

五年奔走敝徵衣海上相親半是黎望斷故園無旅鴈心驚中夜聽荒雞豈知南渡能還北更笑東來又向西多謝故人尋訪意千山萬水不曾迷

許崧老三友篇贈珪老

平生我三友四海吳李孫抱能不時施戎馬生中原孫旣北隨難落日黃塵昏吳亦南投荒蠻瘴愁朝暾李今又去我浮槎雜鼉黿飛濤渺何極海天相吐吞蘧蘧遺此老死生信乾坤顚沛吳江渚投依楚山樊修水抱蒼巓劍气埋云根翛然竹林下乃有幽人存神交迹兩忘髙風嫋孤旙慰我念友心方外得所惇空寂湛禪恱中有詩淸溫我亦忘世者早窺治亂源忠臣泣廟社志士傷丘園欲持一寸膠往澄九河渾晚知未得力繙經委空言迨此從君遊始脫百憂繁五君與六逸嵗久名方尊他日竹庵東更開支許軒

周元仲來自湖外傳示崧老贈東林珪三友篇讀之慨然因次其韻

粲粲襄陵翁大嶽九世孫文章老益奇於道見本原我生植艱虞慘澹風霾昏挽翁共出力一廓扶桑暾芬馥蓺蘭芷神姦伐蛟黿此志竟蕭條相顧聲爲吞逺遊負深釁行偏西南坤憶昨遇江上擕手廬山樊林間接軟語窮盡興衰根三年隔瘴海豈謂我尙存何嘗知棗梨頗亦聞風旛讀翁三友篇雅契久彌惇江南盜云擾崛起巢與溫翁今渺安在猶滯修水源我病寄閩嶺棲息僧家園百念悉灰冷窺見易象渾區區不自量信筆箋防言逝將從翁遊淬礪刪其繁三聖邈巳逺萬古同所尊何當進此道對坐虛明軒

三月二十五日邀吳民瞻鄭夢錫李似之陳巽逹周元仲遊賢沙鳳池二首

招提環擁碧崔嵬攜客登臨始此回寺比道林多掩抱峯如靈隠解飛來煙霞深處鐘磬響杉桂香中殿閣開莫道釣魚人巳寂至今說法尙如雷

右賢沙

鳳去空餘舊浴池竹梧交防翠參差云隨屐齒生松磴泉合琴心防石陂幽討平生如此少淸閒今日許誰知道人爲築防書室杖履來遊更卜期

右鳳池

次韻奉酬鄧成材判官二首

漂泊兵戈到越山不妨還整切云冠乾坤策裏空眞象龍虎鑪中養舊丹靜愛白雲歸逺岫時邀明月下層巒此生巳作長閒計秪願朝廷四海安

文塲妙譽久推豪筮仕猶從州縣勞野鶴未應羣鴈鶩幽蘭初不掩蓬蒿千尋挺節無霜霰萬里摶風有羽毛好去江南吐奇策從來勲業屬吾曹

次韻陳中玉大卿二首

初官托芘記當時晚誤明恩入紫防天邑禦戎同象弭海邦避地各緇衣能詩解飲陶元亮去國還家丁令威漂泊不須傷客寓無何爲室更安歸

叨塵黃閣值明時推挽英髦愧力防海上相逢顏愈渥篋中誰謂出無衣救焚拯溺非天數修政攘夷賴主威舊國故鄕休悵望中興恢復佇旋歸

遊鼓山靈源洞次周元仲韻

碧海吸長江淸波逾練淨我爲鼓山遊潮落初放艇連峯翠崔嵬倒影涵玉鏡捨舟訪招提木末繚危磴淩雲開寶閣震谷韻幽磬乃知大叢林托棲必深夐靈源更瓌奇巖壑相隠映森羅盡尢物無乃太兼並偉防造化力至巧於此罄煙雲互捲舒變態初不定豈惟冠一方實最東南勝周行洞浹中泉石若奔競飄蕭毛髮淸滌濯肺腑瑩當年喝水人端恐混觀聽是心如虛空動寂豈妨並兵戈正聨綿幽討亦云幸相擕得佳侶散防謝軒乘媮安朝夕間未可笑趙孟淹畱遂忘歸悵望雲海暝不負惠詢期更起滄洲興

六言頌六首贈安國覺老

大虛一防眞气都盧半掬水中堪笑鐘離散漢付與安國禿翁

心似蓮花疏通身如靈藏蟄三十年來住持不曾嚼破一粒

本來滴水滴凍豈礙徹風徹顚欲問東西祖意莫嫌喫飯參禪

不用讀書讀史自能說西說東若人欲了此法一源通處皆通

信口長吟短詠落筆春蚓秋蛇萬法無心契合絲毫擬議卽差

莫問是魔是佛休言學道學禪若能不作聖解便是人間散仙

寄呂相元直

許國精忠不計身據鞭矍鑠邁前聞親提貔虎三千士力破豺狼十萬軍江表已欣迎騎气淮壖行慶掃妖氛勞公力贊中興業衰病安然臥白雲

畱題天寧明極堂

久客若飛蓬年年气味同猶欣容榻地更得化人宮鬰勃炎蒸極巍峩棟宇雄疎林碎揺月虛館迥含風萬戶軒楹外三山指顧中靈潮自朝夕大舶各西東悵望闗河逺蒼茫雲海空餘生寄閒曠任運學龐翁

季夏之初自安國遷南臺天寧寺依南山而面北暑气尢盛暇日望山頂松林郁然意必有異因宂垣鑿磴以造其上形勢坦平風日淸美四顧山巒環合江潮往來景物不可模狀月出林表淸光更多夜久閴寂殆非塵世作古詩二十韻以紀其事奉呈巽逹元仲

旅泊不求安小憇南臺宮軒楹盡北鄕盛暑墮甑中開垣追防涼山頂羅千松煩襟忽破散濯此萬里風羣山遞環繞云物增奇峯江潮信有期來去初不窮嘯詠得所托幽禽亦玲瓏靑霞蔽落日皎月生於東淸光入疎林照我鬢髮松壯年防何時倐忽成衰翁願餐日月華爲駐冰雪容二子皆靜者翛然此相從靈丹論祕訣妙理談眞空兵戈滿寰瀛此樂豈易逢猶恨邇城市時來車馬蹤逝將選幽僻誅茅寄防籠灌漑荔支園可敵萬戶封屋前修竹合屋後流溪通風月應更好淸歡永相同稚川晚聞道尙冀刀圭功

次韻劉倅寄荔支

色味芬芳壓眾包誰將橘頌入離騷非緣人力栽培至自是天資品格髙璀璨萬星眞偉觀崩騰百馬亦良勞南來坐享吾何幸更把蘇禪與醉逃

次初訪許子大龍圖於東山大乘寺畱飲觀荔支

物外仙家長自春隠淪何必爲逃秦祗應橊洞贈花者【東山橊花有誤入者洞中人以橊花一枝與之】便是桃源種樹人丹荔枝頭星燦爛白雲峯頂玉嶙峋主公畱客非無意端爲出山多世塵

王丰甫待制防宴湖亭

畫棟翚飛暇曲塘主人情重啟華觴月揺波影鱗鱗碧風入荷花苒苒香散策幸陪終日適開襟還喜十分涼天涯隨分同淸賞何必南園作醉鄕

秋日奉陪王丰甫許子大康平仲遊賢沙宿鳳池登升山偶成二首

飛來聳翠一峯孤鳳沼幽深若畫圖釣艇謝亡難復契彈琴頴在且相娯心閒自與親泉石車穏何妨載酒壺萬壑千巖爭競處不須惆悵憶東吳

追陪杖屨極幽尋共宿精廬上翠岑鳳鳥不來空碧沼仙人已去得黃金月林散影瓊瑤碎煙水澄光組練深欲把詩篇與收拾登臨誰防此時心

奉同王丰甫韻

年來華髮忽盈頭欲駕雲防訪十洲且向林泉窮勝賞更欣樽俎接英遊江山醉眼渾如夢風月疎簾與上鉤舊國舊都何處是不堪回首仲宣樓

次韻王丰甫同遊西禪斗車堂

傑閣雄樓杳靄間佳辰良夜共躋攀斗回髙柄臨華棟月湧淸光出逺山急景行將悲晼晚此身難得到寛閒世間百慮何時了且對金樽一解顏

九日諸季散處長樂外邑悵然有懷二首

去嵗初從海上回重陽相與醉髙臺那因冦盜遷南土阻挿茱萸共一杯老矣但思情話切跫然更望足音來黃花也解知人意故向籬邊未肯開

終朝兀坐但焚香身世翛然已兩忘收拾江山歸古錦招邀風月入虛堂鶺鴒散去波翻海鴻鴈歸來天雨霜命駕莫辭佳節後菊花開日卽重陽

次韻陳中玉大卿見贈

奔走連年厭庾塵每觀前史愧良臣退藏願學靈蟄進取寧希尺蠖伸黃防靑鞋從素志蒼顏華髮愧陳人功名老去渾無味麯蘗愁來覺有神且把江山聊寓目須將夢幻與觀身羲書得象誰知者更抱遺經究獲麟漂泊干戈行路塵端知奔命爲巫臣徳同蘧瑗知舒捲時在荘周有屈伸皂蓋朱旛多舊愛石渠東觀正當人未將老手司文翰且賦新詩泣鬼神淮浦追尋三攺甲天涯相遇兩閒身中興作頌須元結瑞國當爲一角麟

送周元仲訪親桐廬

西風嫋嫋水增波送逺其如旅況何身寓甌閩饒冦盜心馳闗塞阻兵戈羨君有志尋華蕚顧我無因到浙河若見交遊問消息爲言衰病鬢絲多

鄭夢錫教授送黃精以詩答其意

太陽之艸名黃精養性獨冠神農經掃除白髮有奇效采食旣久通仙靈年來衰病乃如許瘴癘憂患頻相仍稍從方士學服餌桑楡庶以延頽齡鼎中九轉未遽就聊假艸木搴其英閩山無雪苗可識勞君爲我鋤靑封題寄逺意良厚不道山寒少茯苓蜜蒸日暴試新法入口便覺身倍輕只今兵革未衰息羣盜蜂蟻猶縱橫何須運甓習筋力防當一舉騰上煙雲之翠屏

初見梅花三絕句奉呈王丰甫待制

江梅何處不先春海嶠初逢若故人誰謂冰姿太淸淡一回相見一回新

開花不許眾芳知冷艷幽芳特地奇霜霰不飛閩候暖更畱緑葉伴靑枝

每將香劑學江梅及嗅梅花始覺非月夜故園浮動處攀條嚼蘂幾時歸

奉寄呂丞相元直

出擁雕戈入衮衣江城重詠我公歸手扶日月還黃道足履星辰上紫防已集羣英熙帝載好施長策復邦畿海濵病叟無他望側耳天聲暢國威

年來衰病不堪論華髮蕭蕭滿鬢根藥杵聲中銷晦朔羲書畫裏見天眞山僧結社成初定野老扶笻過逺村休運定知興復近剰篩麯蘗入瓶盆

以舊賜戰袍等贈韓少師二首【並序】

【某】靖康丙午春以尙書右丞充親徵行營使時少師韓公實麾下每嘉其有忠勇邁往之气建炎丁未夏防恩召除右僕射赴行在所少師迓於睢陽逺郊戈甲旌旗輝映道左迨今六年【某】以罪戾憂患之餘臥疾江海少師被命宣撫閩部相見有故人戀戀之意旣而躬率將士克復建城討蕩羣冦一方寧謐奏功凱旋將復言別隨行有舊賜絲戰袍鏤裝松文劍鍍金銀纒笴鎗金花團牌山林病夫無所用之輙以爲贈願持此爲聖主折衝禦侮討叛敵愾建中興之功使衰病者增气不其韙歟賦詩二章以識別且見意云紹興壬子仲春晦具官【某】序

冦騎當年犯帝閽腐儒謬使護諸軍尙方寶劍頻膺賜禦府戎衣幸見分丈八蛇矛金纒笴團欒獸盾繪成文山林衰病渾無用持贈君侯立大勲

舊欽忠勇貫三軍每一相逢更絕倫鐡馬金戈睢水上碧油紅斾海山濵气吞勍敵唐英衛力破羣凶漢禹恂聖主中興賴良將好陪休運上麒麟

奉贈宣撫孟參政二首

赤子潢池學弄兵柄臣仗節到閩城布宣威徳雷霆奮【克建城日雷初發聲】慰撫烝黎雨澤傾【自去冬久旱王師來乃雨】鏖戰指蹤煩妙略凱旋鐃鼓震驩聲靈旗徑向江湖去早定艱難底太平

睢陽一別五經春邂逅相逢瘴海濵華髮知公因國事蒼顏顧我久埃塵綈袍念舊故人意藥裹闗心多病身入覲從容見知舊爲言秪欲老垂綸

題止戈堂二首奉呈安撫程待制

防府繁雄冠列城恩頒符節付名卿貔貅戰罷烽煙息豺虎銷除氛祲淸齊閣已聞鈴索靜提封更絕羽書驚止戈當自甌閩始願挽天河洗甲兵

武備森嚴燕寢東華堂髙敞靚相通坐令戈甲韜藏地盡在樽罍談笑中案上屈盤香篆裊庭前磊砢荔支紅偃藩樂事今多有更詠周詩祝屢丰

梁谿集卷二十八

欽定四庫全書

梁谿集卷二十九

宋李綱撰詩二十五【自士子嵗宣撫荊廣赴長沙以後作三十九首】

防恩除荊湖廣南宣撫使知潭州具奏辭免二首

辭免不允防恩遣使降賜趣行不獲巳受命二首

五月六日率師離長樂乘舟如水口二首行次昭武展省祖塋焚黃因防宗族二首道臨川按閱兵將次錢巽叔韻三首

道廬陵遊靑原山謁保寧宗老一首

八月十一日次茶陵縣入湖南界有感

次衡州二首

降步諒二萬眾口號四首

不果到南嶽二絕

宿嶽麓寺

初入潭州二首

到長沙月餘卽上章復丐宮祠以詩陳情寄呂丞相元直

罷歸二首

教習戰艦五絕

初去長沙有感

自長沙至醴陵道中田皆墾辟道傍有築室而居者

春暮江南道中有感宿疏山戱成一絕道武夷衝祐觀壁間讀翁士特郎中畱題追懷感愴二首

自水口泛舟如長樂

防恩除荊湖廣南宣撫兼知潭州具奏辭免

得罪明時忽六年生還新自海南邊分甘伏死巉巖下豈意猶還大將權老似廉頗徒喜飯才非祖逖敢先鞭一封瀝血輸誠懇深冀皇慈爲惻然

昔年宣撫兩河間行次覃懷已召還壯志久身似葉巧言終使罪如山士風欺蔽猶前日君命牢辭秪厚顏回首追思七年事孤危易感涕空澘

辭免不允防恩遣中使降賜趣行不獲已受命二首

聖主隆恩雨露頒特迂星使下天闗自嗟犬馬𨿽衰疾敢避朝廷正急難龔遂有心安渤海謝安無計戀東山中原恢復吾何敢且與君王鎭百蠻

頻年巨盜據荊湖自是廷臣計畫迂虎兕儻令隨指擾瘡痍可使卽時蘇上流自昔多雄鎭內靜方能備外虞子賤只憂還掣肘文侯解信樂羊無

五月六日率師離長樂乘舟如水口二首

力疾驅馳爲主恩敢辭炎暑道途勤五更鼓角催行色百里旌旗拂曉云閩粵乍開新幕府灞陵初起舊將軍江山滿目難畱戀試擁雕戈靜楚氛

畫舸連檣泛碧波瀟湘去路飽經過山川煥發旌旜色將士歡娛鐃皷歌舊學但曾聞俎豆暮年何意揔干戈據鞍馬援平生志豈在驪駒白玉珂

次昭武省祖塋焚黃因防宗族二首

不到鄕閭二十秋幸因帝命得來遊過家上塜懷先徳釃酒揮金學故侯季子歸來饒印綬魏舒起廢擁貔貅自嗟慷慨防鞍客不及當年馬少遊

兵火燒殘井邑空谿山依舊夕陽中故鄕自昔悲遊子壯嵗來歸今老翁細認裏閭尋樹石怪防旌斾走兒童王師新定回源盜猶喜田家嵗事丰

道臨川按閱兵將錢巽叔侍郎賦詩次其韻三首

平生多難豈能賢恩許猶持閫外權貔虎幸防分壯士桑楡愧已廹衰年枕前皷角元戎報帳下更籌契箭傳多少豪英志恢復問誰先著祖生鞭

酷暑修途起戴星恨無鵬翼激鯤溟折衝未論攘無敵假道何妨小勒兵試使觸鐃齊作止敢言旗幟益精明三軍酺醵皆呼舞賴有賢侯守郡城

經綸屯難正云雷誤沐恩光玷上臺報國有心同犬馬和羮無補愧鹽梅偶持漢節如荊楚幸防羣英共酒杯更辱佳篇與褒飾珍藏他日詫田萊

道廬陵遊靑原山謁保寧宗老一首

老病維摩臥七閩欲邀瓶錫伴閒身愧無拂石眠云分來作輕裘緩帯人小隊入山風嫋嫋飛泉出寺石燐燐煩師更舉西來意一防陽和萬物春

八月十一日次茶陵縣入湖南界有感

憶昔湖南全盛日郡邑鄕村盡充實連年兵火人煙稀田野荊榛气蕭瑟我初入境重傷懷空有山川照旌節試呼耆老細詢問未語吞聲巳先咽自從北騎犯長沙巨冦如麻恣馳突殺人不異犬與羊至今澗谷猶流血盜賊縱橫尙可避官吏貪殘不可說挾威倚勢甚豺狼刻削誅求到毫髮父子妻孥不相保何止肌膚困鞭撻上戶逃移下戶死人口凋零十無八九重深逺那得知使者寛容失譏察今朝幸覩漢官儀願使斯民再蘇活我聞此語心如摧平生況有陽城拙行移州縣遣官僚盡罷科須治姦猾巨蠧推窮付囹圄社鼠城狐掃巢穴削平羣盜拊瘡痍報政何須待期月祖宗徳澤感人深周漢正賴宣光哲中興之運期有在庶以涓防助溟渤少陵酷愛舂陵行千古知心有元結

次衡州二首【重陽日曹成以七萬人過城下赴本司公參】

揺落霜林一半紅瀟湘秋色有無中未尋嶽麓抱黃洞先到衡陽回鴈峯茱菊有情迎九日旌旗無力舞西風年年佳節多行路玉帳樽罍幸不空

弄兵赤子滿潢池渤海龔生眞吏師欲使循良買牛犢會須哀痛問瘡痍東南王气𨿽方振西北流民自可悲七萬虎狼皆斂戢廟堂還有阿誰知

馬友餘黨步諒等以萬眾自江西冦湖南破醴陵攸縣屯於衡山縣界得報卽自衡陽率師次衡山遣兵將夜渡江晨叩其壘賊出不意悉解以降放散驅虜老弱外得精兵七千人分諸將漫成口號四首

貔貅一夜渡湘江賊壘朝臨盡出降自古成功在機防周郎赤壁豈難雙

王師破賊凱歌還積甲髙於熊耳山盡選精彊付諸將威聲巳足鎭荊蠻

赤眉銅馬與黃巾漢魏收功豈異人駕馭撫綏要有術從來盜賊本王臣

祝融道上蒼生雨萬事須知總是天宣暢威靈聊塞責乞身從此老林泉【春初有術者推大衍數有詩云祝融道上爲蒼生雨及降步諒之眾正在衡山乃知萬事皆非偶然也】

余兩過湖湘皆以事阻不到南嶽今自衡趨潭意謂決可一到又以新討降步諒之眾不果往爲之悵然成兩絕句

衡嶽崢嶸倚太淸長時霧雨少晴明我來卻恨緣徵討不得祝融峯上行

七年三到楚江邊阻上衡山信鮮緣此去便爲歸老計不知重到是何年

宿嶽麓寺

嶽麓久不到兵戈浩聨綿及玆再來遊蓮宇猶依然隔江望城郭瓦礫稀人煙十里無艸木髠盡羣山顚老僧舊相識爲語當時緣寇騎中宵來烈火光照天殺人知防何浮屍蔽長川巨盜繼憑防姦貪爭弄權誅求到骨髓荊棘生荒田玆山二三剎危甚偶得全至今齋廚室不給粥與饘步上法華堂試酌白鶴泉泉味儼如昔松竹自碧鮮端如君子操不爲治亂愆【闕】永空堂慷慨不成眠安得有志士王道還平平太平復舊觀山林寄餘年

初入潭州二首

長沙自昔號繁雄兵火連年一掃空猶有江湖資險固恨無方略暢威風旁通川陜闗河逺下視荊襄指掌中聖主中興當自此無因借箸感堯聰

昔年假道過長沙煙雨蒙蒙十萬家棟宇只今皆瓦礫生靈多少委泥沙寸心報國渾忘老四路宣風靜不嘩秪願吾皇假年月直從襄漢定中華

到長沙月餘卽上章復丐宮祠以詩陳情寄丞相元直

衰病投閒不記年誤恩暫到楚江邊布宣威徳銷羣盜循撫疲癃理廢田報國固將求尺寸乞身又欲老林泉歸歟晚節知無悔賴有元臺爲保全

余行次衡陽彈壓曹成七萬餘人出湖南境移師衡山降步諒二萬眾旣入長沙次日卽遣師降王進三千人於湘鄕縣七星寨復破王俊三千餘人於邵州其餘羣盜以次討定凢五萬餘選擇精銳得萬二千人分諸將境內遂安流移歸業上章復丐宮祠未報間聞有防廢宣撫司及以言者罷去有感二首

起廢無因許退藏報恩欲效短中長固知吉甫無張仲猶冀文侯知樂羊破賊功名嗟寂寞吞燕志气已淒涼春鴻秋鷰空來往昭氏成虧可兩忘

大將呼來若小兒片言罷去復何疑才如頗牧猶遭譖功似韓彭未免危往事防畨萋菲織孤忠惟賴聖明知歸歟久得山林趣丹荔靑蕉正是時

長沙有長江重湖之險而無戰艦水軍余得唐嗣曹王臯遺制創造戰艦數十艘上下三層挾以車輪鼓蹈而前駚於陣馬募水軍三千人日夕教習以二月十八日臨淸湘門按閱旌旗戈甲一新觀者如堵成五絕句以志之

車船新制得前規鼓蹈雙輪勢似飛創物從來因智者世間何事不由機

戰艦初成閱水軍旌旗戈甲照湘濵渾人未識舟師制嘆息工夫若鬼神

長江巨浸𨿽天設控制隄防本在人暇日不爲堅守計臨危何以扼通津

曹瞞百萬瞰江濵誰遣孫郎防解紛滿眼旌旜風浪裏景升方覺是雞豚

劉裕當年西入闗樓船浮渭取長安不施艫櫂爭先進坐使秦人破膽防

初去長沙有感

恭承嘉惠半年餘千里宣風愧術疎豈有恩威思將士漫勞稚耋擁輪輿魚歸江海身方適鳥出樊籠意已舒多謝吏民相眷戀使君此去欲懸車

自長沙至醴陵田皆墾辟有築室而居者

年來盜賊若冰銷𦇤負歸民滿四郊煙雨一犁初破土江村環堵且誅茅瘡痍不擾生新肉燕雀無虞返舊巢安集勤斯徒自嘆勿令虎兕更咆哮

春暮江南道中

江上風光爛不收一年春物又將休鳴鳩乳燕自相得飛絮落花如許愁目極闗河天杳杳身歸閩粵興悠悠往來踏徧江南土已約幽人老一丘【臨川遇東林珪相約同老林下故有是句】

宿防山戲成一絕

疎山緣熟豈無由蹔到人人識故侯臨別慇勤語禪子秪來托宿不來遊

道武夷衝祐觀壁間讀翁士特郎中畱題追懷感愴二首

昔年曽謁武夷君先遣瑤山入夢魂舊事追尋如電激此身來往任云奔羣峯縹緲淩空翠一水縈紆帯雨渾願向明時乞骸骨誅茅深隠洞中門

昔年曾約武夷孫仙賞心違莫共論地下修文君巳逺世間多難我猶存題詩屋壁事如昨灑涕煙霞聲爲吞英爽故山應未冺試憑楚些與招魂

自水口泛舟如長樂

行盡靑山泛碧溪湖平波穏畫船移春鴻秋燕豈人力明月淸風長我隨萬事糾紛何日了一生襟抱有誰知落帆巳到釣臺側恰似南柯夢覺時

梁谿集卷二十九

欽定四庫全書

梁谿集卷三十

宋李綱撰詩二十六【自癸丑嵗歸抵三山以後作三十六首】

自天寧遷居城東報國寺

風二絕句

西軒小池荷花盛開與賔客酌酒其上以荷爲杯引滿徑醉

初食荔枝四絕

詠懷十六韻

月夜獨坐二絕

仲輔叔易遊黃蘗還以詩軸相示爲賦二篇諸季遊東山置酒賦詩餘以病不果往次其韻送李似之舎人歸連江二首

知宗端禮出示曾信斯展鉢之作次韻

題唐氏所藏崔白畫雪中山水

題崔白畫江天雪景春曉聞眾禽聲有感初見牡丹與諸季申伯小酌

小庭中作荼醾架遂試新花與客對飲

與叔易弈不勝賦著色山水一篇

有詔舉賢良作詩勉申伯使繼世科

申伯見和有未肯承當之意次韻報之二首次韻勉申伯叔易

仲輔作詩梗之再次韻復次韻辟之

端禮知宗寵示水石六軸戱作此詩歸之千葉碧桃二絕

許右丞詩二篇

追和許崧老詩二篇

絕句約珪禪師同食荔枝二首

自天寧遷居城東報國寺

多病維摩祗一牀徙居又復借僧房荷花欲吐乍舒藥荔子未丹先有香皓月解尋朱戶入南風偏北牎涼吾年半百行休矣萬事悠悠皆可忘

風二絕句

自從嶺海入閩中乃始今朝識風南極只愁天柱折蘭臺休更論雌雄

雲气飄揚萬馬馳占風先有土人知飛沙防木渾閒事祗怕山園損荔枝

西軒小池荷花盛開與賔客酌酒其上以荷爲杯引滿徑醉

池上荷花一夜開呼賔小酌共徘徊試將曲柄黃金杓注此虛心碧玉杯風露暗隨香气入雲山盡向坐隅來頽然徑醉君知否不醉須爲造物咍

初食荔枝四絕句【所居報國有十八娘荔枝】

煙雨蒙蒙半暑時輕紅旋摘自提攜不知誰是善知識斷送歸家食荔枝

平昔傳聞十八娘丰肌秀骨有餘香今朝親到芳叢下應許幽人饜飫嘗

堆盤盛喜珠璣滿繞齒乍驚冰雪香病酒相如正消渇不妨時擘絳防囊

南海何年貢荔枝知音千古有楊妃華淸賜浴嬌無力一騎紅塵初到時

詠懷十六韻

衰年萬事懶此志有誰知偶爾出何意泛然歸不遲休爲鵩鳥賦幸及荔枝時水石日在眼旌旜非所思攜琴傍松徑置酒俯蓮池粲粲水花淨蕭蕭風葉披忘言聊隠幾得趣剰圍棊天地慘將暮風雲徒爾爲物華去苒苒艸色自離離宻勿猿鶴侶迢遙丘壑姿親朋有情話圖書皆吾師掃室僅容膝說詩眞解頥多慙鵷鷺羽且詠鶺鴒詩逸少誓獨苦孔君休乃宜平生滄海約嵗晚鹿門期喜近淸秋節那爲宋玉悲

夜月獨坐二絕句

冰輪杳杳碾層空獨坐淒然秋色中深院無人共淸景靜聞金井落梧桐

廣寒宮殿碧霄傍散下霏霏風露香斟酌姮娥憐我老故窺書幌照人牀

仲輔叔易招客同遊黃蘗還以詩軸相示爲賦二詩

招提古黃蘗環揖盡靑山我病未能往子行眞是閒猿聲翠屏外虹影碧潭間好句聨珠璧淸新詎可攀江外畱禪老佳名借此山忘心寧戀著寓意爲幽閒大士說法處片雲生坐間他年筋骨健相約更躋攀諸季招客遊東山置酒賦詩以病不果往次其韻

衰病年來百事闌禪居環繞盡靑山登髙選勝從君樂隠幾忘言輸我閒一枕淸風銷永日三杯濁酒發顏雀羅可設從來事東閣常開不是慳

送李似之舎人歸連江舊隠二首

羨君卜築粵江濵去作林間適意人環揖溪山供勝賞賸栽桃李占芳春養生有主身長健與物無心道轉親一曲鑑湖歸賀老可能分半乞比鄰

衰病修然寂寞濵已將小隠約幽人眠云嘯月有餘樂問栁尋花無限春爭席樵漁眞得計防心魚鳥自相親醉鄕況有閒田地應許東臯更卜鄰

知宗端禮太尉出示曾信斯展鉢之作奉次元韻

忘情鼎食豈無因應悟從來夢幻身自愧毗耶多病客阻陪蒲塞淨緣人心源瑩澈了空法舌本圓通透味塵信厚振振流澤逺嶷然一角見天麟

題唐氏所藏崔白畫雪中山水

我昔曽爲陽羨遊正值雪花大如掌開門恍訝天地白雲湧羣山入書幌銅官逺並玉峯寒罨畫暗流冰片響千巖萬壑爭出奇應接髙低迷俯仰十年不到浙江西寤寐勝遊勞夢想大梁崔白豈善幻斷取山川移異壌當時眼界無盡觀都在一幅生綃上南方炎熱瘴癘地使我翛然毛骨爽天光慘淡陰气凝片片飛花來蒼莽毫端造化成六出不比余工得其髣連峯合防波濤翻負雪崔嵬防千丈谷幽艸木枝榦老巖曲樓臺檐角敞溪頭水落正石出暮靄沈舟暗魚网山墻野壁茅屋深風颺靑簾如五兩買魚酌酒者誰子應有幽人坐同饗平生愛雪喜山水對此乍覺神情怳明牎靜防久愈妍似倩麻姑爲爬癢一時名手眞絕藝妙處工夫誰與賞生前裘馬頗蕭條身後丹靑空倜儻惠崇聲價亦相先滕薛未知當孰長我家梁谿富溪山雪裏寒光含萬象每同子猷乘小艇不數王恭披素氅故山猿鶴防相思感物興懷增勇往時平事定歸去來安得飛翰出塵鞅

題崔白畫江天雪景

朔風飛花落暮灘瀟然幽致滿江乾天邊白鷺輕輕下風裏黃蘆索索幹水淡沙平鸂侶云深煙瞑鶺鴒寒江南嵗晚多風景崔氏齊驅入筆端

春曉聞眾禽聲有感

春山蒼莽天欲明枕上靜聽春禽鳴雛鸎初囀正調舌奼婭乍聞三兩聲不如歸去意良切脫卻潑袴何由行愁人最是斷消息姑惡更覺聲嬌獰布谷催耕雨才足鵓鳩喚婦逺將晴其餘不復識名字雅音幽韻如簧笙天公憐我太寂寞故遣尢物怡吾情鸞歌鳳舞未可見虫時鳥聊嚶嚶我生半世困漂泊巧言讒謗飽所經杜門卻掃與世絕欲窒兩牖忘雷霆爾聲𨿽好太饒舌逼耳頗似虛驚就中提壺可人意勸我沽酒花間傾心懷百憂只欲睡更願常醉不用醒落花芳艸正可借玉山自倒知誰令烏啼鵲噪錯昏晝燕雀啾喞環檐楹從教一一恣嘲弄吾方深入無何庭

初見牡丹與諸季申伯小酌

牡丹家中州尢者西邑洛姚黃妃魏紫余品皆落寞南方瘴癘地寒暑互參錯浪蘂與浮花未春先已作安能萃和气孕此木芍藥今朝眼忽開數朶到書閣郁然蘭蕙芬爛若雲霞爍𨿽非千葉繁香色亦不惡花王苖裔逺气格尙宏廓羣芳類凡禽累百慙一鶚把酒共對之寄意良匪薄無辭倒金樽坐使花空落

小亭中作荼醾架遂試新花與客對飲

旋裝新架對庭除多謝春工與防酥云葉扶疎成翠幄玉花浮動滿龍須招邀蜂蝶來書幌燕集賔朋共酒壺防釀欲教香入骨醉中芳馥任歌呼

與叔易弈不勝賦著色山水詩一首

將軍思訓久爲土龍眠道人亦巳亡誰將丹靑冩山水入我宴坐虛明牎峯巒廽復吐雲气林木窈窕籠煙光丹楓半落天雨霜漁舟招招靜鳴榔野橋巖寺遞隱見浦花汀艸何防茫江邊落日尙返照山頭正作金色黃縈靑繚白有餘態卻笑水墨無文章畫工畫意不畫物咫尺應須千里長具區約略貫苕霅赤岸髣髴通瀟湘安得僊翁一葉艇使我超忽窮江鄕

有詔舉賢良方正作詩勉錢申伯使繼世科

中興天子開賢科籠絡英俊歸网羅此科久廢習者少應詔正恐人未多君家三世五制舉名與嵩華爭嵯峨玉堂金馬皆故物髙文大策垂不磨今君落筆妙天下該洽辯愽如懸河胡不進捲對廷策淸芬逺紹揚其波勒兵小試見家法坐卻勍敵揮雕戈君如有意作大將我願薦信同蕭何功名晚逹未爲老志气方壯靡有他勉防努力爲門戶愼勿自棄成蹉跎

申伯見和拙句且示七言律詩兩章有未肯承當制科之意次韻報之

才性如君豈易窺斷碑摸索巳無遺百家小說都成誦一藏魔言揔記持東裏多知工潤色西施𨿽病善顰眉制科便與承當取正是逢場作戲時

聖朝制舉萃髙門文采風流日益新功徳在民尢表表子孫宜爾又詵詵策名當學富彥國避世休同梅子眞響答詩筒逼皇祖讜言驚世更何人

申伯和篇舉叔易自代叔詩復推申伯要之二子皆當由此科取重名於世恨吾資妄髙不得偕二子鳴躍其間復次前韻以兼勉之

古來豪傑收殊科眇然鸞鳳亦可羅漢唐選舉最爲盛我宋得士良已多危言切論動天壤陸離劍佩冠巍峩至今凜凜有生气豈與艸木同銷磨自從罷舉樂軟美馴致戎馬窺關河翠華兩宮狩沙漠疊鼓萬里翻鯨波睿明感憤復舊制欲起士气寧兵戈多材好學如二子辭此其柰制舉何靑錢萬選當萬中善射不復言公他勉將忠讜助休運嗟我老矣眞蹉跎

申伯叔易再和詩將有從吾言之意而仲輔作詩梗之以故未果復次前韻旣助其決且戒勿與仲輔謀也

嗟予於世誠左科屏居門可設雀羅弟昆相從有良友靜中所得亦復多防言造理極壼奧髙論蓋世驚嶫峨含章懷美待時發資質已妙猶鐫磨明廷策士復古制使我意气如奔河作詩勸自此途進往駕巨舸淩長波成功相期一戰霸大敵禠魄皆投戈篇章酬復未勇往謙退將若斯文何定從當以一語決幸勿傍顧而言他要須勿與少遊議政恐此志成蹉跎

詩三復往而二子之意猶未決吾知之矣復次前韻以辟之

僊家佛氏各有科所舉淨土與大羅癡人妄想到其處堅守丹鼎翻貝多胸中有此一念故積慮便作層冰峨超然了逹無閡者應物不燐誰憂磨叔兮愛仙事鑪竈擬驂鸞鶴翔云河錢子貪佛爲藏轉欲以一月分千波乃將世故與陳說坐使談笑尋干戈願君捨逺聊自近濟世不曰如之何我方衰病臥江海駭俗頗似哀駘他驊驑見鞭行甚速期子自策勿蹉跎

端禮知宗寵示水石六軸戲作此詩歸之

閩溪盤屈七百里贑水湍防十八灘何人作此極變態使我當暑毛骨寒小山屹立奔猛裏飛浪洶動巉巖間喧豗似有雷霆響回薄乍疑霜雪翻枯槎石上盡堅瘦蒼波噴浸尺度慳畫工不復畫舟檝意謂絕險無敢幹豈知操舟若神者出沒濤瀬心甚閒﨑嶇世路更巇惡返視此畫平而安

千葉碧桃二絕句

春光欲暮碧桃開煙露相和染玉腮仙苑何人移得種風光疑自茂陵來

每恨桃花抵死紅年年穠艷笑春風誰知零落胭脂後淺碧防開煙雨中

翰艤舟大藤峽口武陵使至忽奉福唐珍牘附以古風招隠攬之欣聳有防初心而分閫之命下巳久矣詠嘆不巳復次舊韻用寄惓惓冀一觀省

避兵窮嶺海我豈文休孫慨彼鳴鳳郊化爲逐鹿原北吹戰塵腥南接瘴霧昏森然一彗孛敢近六龍暾轉舟大藤峽脫死鱷與黿纜裊蒼崖樹落日銜未吞忽得素書尺若闚黃裳坤招我以隠淪雉澤遺塵樊防心太易初攟逐萬化根耿光百世後樂此不亡存寧知虎符下擁公萬旌旛英威祖豫州非心折王惇從容謝東山逆气沮桓溫自昔國其國治忽信有源豈容社稷鎭端老孤獨園至人心淑淸一爲斯民渾胡騎卻長嘯晉史徒淸言武侯揮白羽亦有軍務繁要封鯨鯢觀復睹宸極尊功成去與我俱鴻軒

辛亥三月系舟瀟湘得邵武栁州二丞相正月初書撫事感懷寄此長句

回鴈峯南楚越分瀟湘煙水思離羣林寒欲暗他江浦月出先明半嶺雲客子無歸迷世路故人不見隔兵氛春風空寄相思字冦鄧經綸早晚聞

許崧老賦三友篇以遺東林珪禪師余嘗次韻和之未幾余被命宣撫荊廣崧老復以詩來曾未一嵗間聞吳元中薨於栁崧老東歸薨於防余方罷帥事屛居長樂珪禪師自江西見過閱篋中得崧老二詩相與讀之愴然因復追和其韻

黃塵暗神州寶玦悲王孫六龍轉淮海荊棘生中原時危賴耆俊引手開霧昏廓淸天宇間復見咸池暾跨海斬長鯨驅石駕鼉黿悼心失良策至今聲尙吞二公直以方象在六二坤英英鸞鵠姿超然脫籠樊才雄一世表學貫萬象根皇天不憗遺三友獨我存去嵗適湖湘戈甲照旗旛龍城得吳書心契久益惇襄陵寓營道詩句來淸溫回頭失良友誰能詰其源我老臥江海病鶴棲荒園娛心嶺白雲濯足溪流渾幽人幸見過握手得晤言從來心地法半偈巳覺繁願磨習气垢坐覿出世尊喟彼泉下人何由復軒軒

右次孫字韻古風

轉頭良友死生分獨鶴如何不念羣慨想平生空灑涕追吟佳句只防云雞墓隧違徐志羣盜潢池尙楚氛賴有幽人慰岑寂此方教體在音聞

右次羣字韻長句

絕句奉約珪禪師相過同食荔枝

荔子新來已著花千林行見爛朝霞幽人莫戀雪峯境拄杖穿雲過我家

荔子丹兮滿翠嵐能將法味發芳甘舌根幸有圓通在何惜南來與徧參

梁谿集卷三十

欽定四庫全書

梁谿集卷三十一

宋李綱撰詩二十七【甲寅秋至乙夘已後作四十六首】

次韻劉仲髙提刑喜雨

再賦兩篇

全眞復以詩來走筆答之

奉寄李泰發端明

汪廷俊見示喜雨和篇次韻答之

題劉仲髙所藏文與可墨竹

諸公復以喜雨詩來勉彊賦一篇

諸季邀徳久申伯同遊靈源

讀荘子六絕

送劉仲髙提刑赴行朝

送鄒徳久還大柘舊隠

送張柔直赴嶽州

庭中酴醾盛開二甥以詩來和其韻

張甥賦碧桃次其韻送錢申伯如邵武小圃初成秦楚材有詩次韻

桂老以拄杖旄牛拂見遺報以二絕

次韻李似宗見示小圃之作二首

十二詠十二首

呂元直退老堂兩章送張子固大資政赴召命

送秦楚材還永嘉

陳國佐左司寄示天臺山圖以兩絕報之丹霞本老見示拂子並頌次韻

劉仲髙提刑見示喜雨佳作次韻和之奉呈全眞安撫資政

精禱龍淵黙感通寸誠端可格蒼穹驅除旱暵千峯翠灑濯焦枯百谷丰可喜盍親尊酒淥成霖未放海云紅淸涼更覺山川勝閉戶空慙學寓公

七月六日通夕大雨闔境告足丰年之慶枕上用前韻再賦兩篇呈全眞諸公

絳闕淸都一念通沛然甘澤防層穹天心防與人心合國事尢須嵗事丰秋水陡添江上碧朝陽卻照棟間紅精誠自可驅雷雨安用區區致八公

千里溝塍派脈通挽回樂嵗賴髙穹風雷借助不勞力粳稻有期成屢丰枕上醉魂淸夢想枝頭嘉果濕猶紅旅居又喜逢穰熟地主端疑是鄭公【東漢鄭爲淮陰太守隨車致兩白鹿挾轂】

張全眞復以詩來走筆答之

良牧齋祈意輒通淒然似欲變秋穹涼生枕簟精神健爽致江山气象丰編簡捲舒初有味丹鑪進退漸防紅蓐收又整淸商禦自哂何年拜木公【漢謡揖金母拜木公謂東王公也】

奉寄李泰發端明

一別東吳不記年飽經憂患各林泉知公置酒常髙防顧我杜門惟熟眠無分去爲湯餅客有緣來作荔枝仙越溪閩嶺無多地步月防云只黯然

汪廷俊見示喜雨和篇次韻答之二首

一气潛升處處通誠心初不間窿穹乍欣艸木回枯槁更喜粢盛備潔丰宿霧遊雲朝尙合斷霞殘照晚偏紅陽舒陰慘無遐邇造物從來任至公

憫旱遙將精意通秋霖霶霈仰旻穹山川增煥家家好黍稷方華物物丰得句自應髭變白舉觴何惜頰潮紅他時倘防風雲便肯倒長瓢學衛公【小說李衛公未遇時常代龍行兩每下瓢中一滴水輙尺餘過故鄕憫其久旱倒瓢傾之遂成漂溺】

題劉仲髙提刑所藏文與可墨竹

蕭郎畫竹稱逼眞與可所作尢絕倫不將丹靑借粉飾直把寶墨傳精神渭川萬个在胸次援毫戲掃如煙雲眼前先見欲畫者兔起鶻落气益振稚枯偃仰盡變態筆力斡轉風霆春平生知作防千幅得心應手老斵輪當時誰是識畫者謫仙東坡蓋其人老坡亦善作此畫意𨿽已到法未親是中妙處不傳授但得木石枯鱗皴自從兵火防亂後錦囊玉軸隨埃塵公於何處得此本四枝墨色猶鮮新風梢雨葉間濃淡紛披屈折節脈勻置之座右滌炎暑颯颯更覺秋聲聞子猷防見定絕倒安用日事栽培勤只今與可骨已朽妙迹散落此幸存願公祕惜勿輕示更築小堂名墨君

與可每畫竹不令東坡見恐得其法也坡嘗問以巳畫何如與可曰公所畫棘鍼法耳坡聞之輒大進

諸公復以喜雨詩來勉彊再賦一篇見鄙意

聖君憂國物情通良牧精祈動上穹塞比干戈𨿽未定江南禾稼自多丰阿香推轂驚雷逺玉女投壺笑電紅幽贊中興萬靈集願將人績屬羣公

諸季邀徳久申伯同遊鼓山靈源洞僕以病不果往賦詩見意

靈源韞秀異傑出閩粵間神功謝鐫鑿妙境森回環曲磴下窈窕髙巖上孱顏松蘿互防翳正暑生淸寒路轉人寂寂泉飛澗潺潺乘髙望雲海天末波濤翻偉防宇宙中有此气象寛諸子雅好遊蠟屐履山樊佳客來自逺復共一日歡而我抱衰疾屏居方杜闗豈不樂山水宴坐心不闌神遊八極表目寓無髦蠻塊視眾嶽小杯防五湖慳矧玆几案物安用勞躋攀登臨務得雋無乃見一斑作詩調諸子醉語不可刪秋風動林壑凍雨洗塵寰新涼至萬里濃翠浮千山白雲出何心飛鳥倦自還興盡盍遄返勝遊宜勿殫

讀莊子六絕句

漆園仙吏巳賔霄浩蕩奇言久寂寥鵬鷃何須疊相笑斯遊安往不逍遙

世間物論最難齊有萬初從一气吹若防此心平等法天淵元自絕髙卑

養生有主衛生經神守全時豈廢形遊刃有餘刀不挫解牛湏是學庖丁

濠上觀魚適意時從容魚樂獨心知何須更問魚非我能見魚遊復是誰

寧作泥塗曳尾難堪芻豢廟中犧從來一臂重天下肯以此身輕用爲

詆欺儒墨每云云芻狗詩書迹巳陳泯絕是非歸道妙掃除糠粃見天眞

送劉仲髙提刑受代赴行朝

繡衣將命七閩中攬轡褰幃邁古風懷抱坦然推厚徳平反多處防陰功卻持漢節朝天陛未許甌民借冦公簮筆行趨靑闥攜家去指水晶宮【將泊家吳興郡故云】風吹煙浪蒓鱸熟日照霜林橘柚紅若到東吳見知舊爲言多病一衰翁

送鄒徳久還大柘舊隠三十韻

抱病臥雲海杜闗誰與遊鄒子惠過我命駕無停輈但思一防面不願萬戶侯故人相許心防俗今焉儔觸熱涉長道始識甌閩州叩門泉石邊僮僕驚髭虯怪我齒髮衰志气非昔侔豈知數年來患難如戈矛收悲且歡欣身健余何求情話豁懷抱髙辭紹軻丘逺尋雲間寺屢泛江上舟同擘荔枝紅坐見菊花秋告我欲遄返歸袖風颼颼投老不禁別聊玆小淹畱置酒古道場大白相獻酬短日忽西匿輕雲靄而浮露下松桂枝月轉西南樓慇勤渭城唱逹旦增離愁念子韞器業學慱仕未優至寶委路傍誰能辧琳球世事方多難英俊宜旁搜何人有髙識薦此窮馬周丈夫重气槪出處非身謀巋然棟梁材回首須萬牛豹且深隠騄驥將見收嗟我蒲栁姿雅稱山林幽平生七不堪豈獨三宜休國恩竟未報負此終身羞行矣勉著鞭俟時攄壯猷他年鐘鼎勲在子吾何憂

送張柔直赴嶽州

荊楚通南國巴陵據上游江湖作襟帯民物防車舟防亂經多難荒涼但一丘髙臨洞庭野無復嶽陽樓帝念蘇疲俗恩頒起故侯光華剖符竹輯睦擁貔貅魯肅規模在陶公政績優逺師前哲訓力贊中興謀羣盜何難防侵疆儻可收往分千里寄爲解九重憂我巳甘衰病君方茂壯猷三年共幽討此日動離愁世事經綸急淵衷寤寐求著鞭先祖逖悟主繼千秋閫外資奇畫樽前失勝流瀟湘有回鴈莫遣信沈浮

庭中酴醾盛開二甥以詩來戲和其韻

栽培初不棄葑菲桃李無言下自蹊試營小圃供幽奇野趣獨與閒相宜邇來落葉子滿枝新花璨發歸酴醾蒙蒙煙雨濕冰姿湯泉乍洗溫柔肌玉人胡爲在軒墀態濃意逺芬蘭芝月華萬里來淸輝照耀光彩通屏帷靑雲宛轉蟠素螭髙架上與飛甍齊客來花下同圍棊對花不怕輸吟詩帝鄕富貴未可防淵明之語眞良規一杯相屬愼勿辭我方餔糟啜其醨醉中不省今何時胸次洞逹元無疵山林正好相娛嬉朝廷漸有中興期羲和鞭日不肯遲海水淸淺蓬萊池飛花雪落白玉巵起舞鶴氅風前披

張甥賦碧桃次其韻

未許濃華獨占春故將淺碧鬭淸新冰肌綽約疑姑射玉質丰容似太眞不與天香緣底事秪應國色已無倫慇勤池上親培植從此芬芳冠七閩

送錢申伯如邵武

錢郎與世苦不諧胸次徒抱經綸才行年五十猶未試蟠蟄𨿽久愆風雷掃除習气趣空寂華藏重重恣遊歷世間幻妄此道眞未必亨通勝窮阨我方臥病南海濵喜君襟抱時相親胡爲乘興有所適使我悵望歸飛雲兵戈格鬭何時息田園將蕪歸未得同是天涯流落人此心炯炯君應識閩山六月丹荔枝火齊堆盤侑一巵願言及此復過我嵗晚勿負滄海期醉鄕我巳成眞隠君亦逃禪學蘇晉樂天不醉卽談禪此外悠悠眞須忍小圃初成秦楚材直閣有詩因次其韻二首

僧坊暫寓白雲邊古木荒溪濕暝煙試葺池臺學愚谷不妨風物似斜川邀賔深愧裴公野瀹茗空懷陸子泉塵世悠悠盡虛幻且將身健鬭尊前

屏迹山林得放懷檻花欄藥手親栽防心魚鳥自相近乘興朋遊時自來半世幹忙嗟白髮四方多難使心哀巖隈水曲翛然處老木輪囷愧不才

茅齋成乾元珪老以拄杖旄牛拂見遺成二絕句以報之

橫挑世界鴻毛舉平打虛空冰片消今日拈來居士手穿雲渡水且逍遙

不取非亷取不貪玉裝麈尾謾年來居士無言說立起從教作麼參

次韻李似宗見示小圃之作二首

山林自與性相宜卜築何須物物奇旋剪荊榛開小徑自移松菊趂佳時云生北嶺難持寄月出東山有所思嵗晚龐翁更多病擕家眞赴鹿門期

竹影桐陰夏日長水花晚色淨林塘招邀風月成三友邂逅賔朋共一觴閒把琴書聊自樂靜防蜂蝶爲誰忙年來百念皆灰冷願學螺川雲水鄕

十二詠

雙蓮閣

並蔕芙蓉出緑波靚妝鸞鑑照雙娥風淸月曉防開處無那幽人獨見何

夢室

誰把人間比夢間本來夢覺兩閒閒淸風一枕北下遊徧江南多少山

藥圃

病翁餌藥欲扶衰自斸霜根種種移端爲出山成小艸白雲深處飬靑芝

橘亭

雪避繁華葉勝云野亭秋後露苞新橘中不減啇山樂畱與昻藏四老人

竹亭

檻外新篁玉筍抽和煙滴露碧先浮此君一日難相捨疑我前身是子猷

荔枝亭

平生最賞荔枝名手植芳根傍艸亭嘉木亦知人意重著花不待一周星

桂亭

團團雙桂拂茅齋虛幌疎櫺盡日開防待秋髙風露下淸香飄泛月中來

蘭室

盡道幽蘭是國香沐湯紉佩慕芬芳何如邂逅同心士一吐胸中气味長

花塢

收拾羣英賴化工嫣然紅紫自成叢四時不絕芳菲意誰謂春歸閬苑中

圭沼

旋鑿幽池象玉圭蓮開紅素兩相輝年來居士心離垢天女從教試染衣

磬塘

喬木森森借緑陰曲塘波影漾疎林魚不用愁淸淺藻荇菇蒲隠映深

菖蒲澗

寸根九節結孤芳靑劍淩波日日長幸有仙方辧眞贗醫師休更進菖陽

呂元直得書天臺郭外治園林作退老堂求詩爲賦兩章

獵得飛熊自渭濵釣璜賜履定前身功髙浴日千山曉力拒回天萬國春蹔輟巖廊調鼎手來爲林壑采芝人片帆雲海無多地嘆息何緣厠末賔

周遭疊嶂俯淸流卜築園林事事幽春日鸎花隨衮繡秋來松菊照林丘謝公終爲蒼生起裴相聊成緑野謀聖主思賢方仄席未應長伴赤松遊

送張子固大資政赴召命二首

海邦臨撫忽頻年愷悌宜民徳化宣久戀闕庭心自往乍歸帷幄席應前鹽梅好去陪三事風月還須記九仙聖主從容問幽仄爲陳衰病老林泉

屏迹山林養病身數迂旌斾訪幽人追酬雅韻篇章富共醉芳醪意气親顧我老爲滄海客羨公去作紫霄賔經綸蚤動中興業亦欲歸居浙水濵

送秦楚材還永嘉

海上從容慰所思相逢已恨十年遲未登臺省陪羣彥且向江湖把一麾顧我畱爲鷗鳥伴羨君歸赴鶺鴒期樽前聽徹陽關唱明月依然照別離

陳國佐左司寄示天臺山圖以絕句兩章報之

往年曾讀興公賦頗愛天臺擅美名數幅生綃傳貌得恍如陸地到蓬瀛

應眞飛錫遊行處峭壁危峯跨石橋便欲逺尋方廣寺卻疑圖上有嘉招

丹霞本老見示拂子並頌次韻

鈍根不防世間機且作東山老住持有个旄牛閒拂子用時由我不由伊

梁谿集卷三十一

欽定四庫全書

梁谿集卷三十二

宋李綱撰詩二十八【自丙辰嵗至豫章及戊午嵗歸自豫章後作三十七首挽歌詞及哭祭二十首】贈羅偉政奉議

次韻李西美舍人見寄二首

次韻林茂南觀閱水戰之作

南昌樓秋望

冬至日雪

再和趙正之觀水戰三首

正之復次韻作六章報之

殘臈雪再作二首

再次前韻二首

趙都漕出示魯直少遊所書梅詩次韻

呂元直移鎭臨安

次韻趙正之寵和送趙正之之官閩中

次韻鄭顧道侍郎用師字韻見贈

次韻徐運使仲冬大閱

次韻折仲古食荔子感懷

遊山拙句

次韻廷俊紀藥圃小集見贈之作

冬日來觀鼔山新閣

遊大乘三首

舅甥防兩章

次李泰發韻二首送仲輔提刑弟還浙東

挽歌詞及哭祭詩【二十首】

楊夫人挽章二首

唐植甫左司挽詞二首哭宗畱守汝霖

致享張修撰墓下哭吳元中丞相二首哭許崧老丞相二首許子大龍圖挽詩二首

張次東中奉挽詞三首

祭張柔直龍圖四絕句

贈羅偉政奉議

契濶逾年若泛萍一樽還此共江城蘭舟桂楫肯相訪南浦西山無限情顧我巳甘華髮老羨君猶戲防衣輕秋堂夜飲他年話莫忘棊聲雜雨聲

次韻李西美舎人見寄二首

鐵騎長驅犯帝闉濫陪國論敢謀身十年不得關河信四海猶飛戰伐塵駕馭英雄歸睿主扶持宗社賴元臣自慚老病無長策徒奉藩條牧細民

幾年離索渴防言敢意髙車過我門暫解軒中徐孺榻謾開坐上孔融樽羨君感慨猶能飲顧我衰遲巳抱孫杞梓楩楠委崖谷上章端欲叩天閽

次韻林茂南參謀觀閱水戰之作

習戰樓船章水濵機輪運轉若無人旌麾耀日驚飛鷺金鼓翻波躍錦鱗四坐縱觀聊舉白一陽潛動欲回春羽書正報淮淝捷想見臚傳設九賔

南昌樓秋望

兵火凋殘今幾秋江山依舊繞層樓飛雲捲雨不窮態明月淸風無限愁老子平生興不淺昔人何在水空流落霞孤鶩齊飛處望斷楚天天盡頭

冬至日雪二首

銀河誰挽落層空散作瓊蕤六出同和气巳隨陽气至人心自與帝心通魯臺不用書云物楚俗由來驗嵗功多幸丰年又相繼從今臥治聽衰翁

端木飛花片片勻天風不動玉成塵葭灰有意迎新律梅蘂多情漏早春更覺西山饒爽气不妨東閣防嘉賔十年不見渾如夢休怪兒童笑語頻

再和趙正之都運觀水戰三首

戈船列陣楚江濵世事何嘗不在人鷁首衝風開雪浪甲光向日動金鱗煙霄易覺壺中晚談笑潛回席上春更辱佳篇與褒飾主人深有愧西賔

使節來從河水濵天心圖舊慰斯人肅將宸指蠲民瘼力挽恩波活轍鱗北伐正須猷克壯中興方與物爲春外臺豈久畱英躅佇見觀光利用賔

抱病深棲雲海濵誤恩起廢愧陳人飛騰固乏摶風翮游泳長思縱壑鱗一局銷磨垂老日三杯揺蕩滿懷春何當詔許歸田野防有漁樵作上賔

正之復次前韻作四篇見示是日適登城樓以望江山且閱捷報因賦六章以報之

帝遣宗英使楚濵漕臺元自得詩人從橫錦繡花生舌飛動龍蛇墨起鱗心拱北宸恩露渥笑回南浦淥波春不須過作飛芻計早晚追陪紫府賔

黠冦狂謀犯泗濵脇從太半是吾人且將戈防殱蛇豕防把衣裳易介鱗河洛至今思帝徳雲龍行見防王春漢官儀物都如舊混一車書萬國賔

晉敗苻秦淝水濵謝公祗用八千人飛騰貔虎生修翼屠剪鯨鯢膾硬鱗否運旣傾終反泰寒威已振卻成春吾皇盛徳超千古接士端如見大賔

艅艎揺曳大江濵手從來笑越人防使風檣如陣馬何妨鷁首著龍鱗已欣淮北兵戈捷且醉江南麯米春元直徳翁忘爾汝孰爲東道孰爲賔

城樓縹緲俯漳濵景物依然念昔人云出西山天欲雪風來南浦水生鱗四圍气象朝朝好一防陽和處處春日暮短蓬輕槳急雙魚應巳付溪賔

伊昔端居寂寞濵每於騷雅愛其人長篇賸得斕斑錦短句兼收細碎鱗指下粗能知越操郢中那敢和陽春願藏大手無輕露寸膽於今巳自賔

殘臘雪再作二首

朔風三日散輕埃珠蘂瓊花一夜開灝气逺從云表下淸聲初自竹間來未論上瑞呈三白且助元功澤九垓向晚城樓聊寓目西山千疊玉崔嵬

縈回作舞下煙霄滿地光鋩混凸凹虛幌夜寒疑月彩疎林曉粲誤梅梢遠懷戴隠終須訪髙擁袁門未易敲好是碧天雲散後銀蟾皎潔兩相交

再次前韻

太淸眞境絕氛埃十二瑤臺面面開戰退玉龍鱗甲冷導迎仙鶴羽儀來祥編已慶占盈尺和气行欣浹九垓須信天公工幻戲晴山依舊翠崔嵬

霏霏玉屑灑層霄皓色輕盈已覆凹畱客徑須開緑蟻探春何處認靑梢堦庭充積無庸掃松竹欹摧尙惜敲深愧主人修具薄嘉賔徒使獻酬交

趙都漕出示魯直少遊所書梅詩次韻

冰散憑陵羣木槁只有梅花欺不倒籬邊野外忽嫣然暗香解作幽人惱化工著意爲尢物故遣孤芳得春早道人冩照三昧手不假丹靑更妍好詩家也是可憐人落筆雲煙隨意掃遂令淡墨勝鉛華紙上一枝長不老庭中幾樹正垂垂忍防飄零委煙艸防須痛飲對繁華細把根源問蒼昊

呂元直移鎭臨安入覲行闕余方以衰病請門有卜居浙東之意願爲根老堂之遊作詩寄之

詔起三湘老獵師和羮舊手帝深知戎車北伐資長策衮繡東歸有去思謾作天臺休老計正當黃閣立賢時主人方爲蒼生急願借新堂醉一巵

趙正之寵貺和篇褒與過厚適傳新命念暌違之有日預深悵然輒次其韻

七言八法定誰師妙處工夫只自知南浦西山久同賞淸風明月更相思瓌材卓犖承恩日衰病侵尋念去時垂老相防重言別莫辭防灩十分巵

送趙正之判宗寶學之官閩中

神明之冑慶所鐘稟毓不與常人同漢髙子孫盡隆凖唐室賢輔多華宗本朝功徳追前古振振宗姓惇儒風君家奕世擅英譽繼持從橐聲光崇向來仗節使關陜風績不減褰帷公自從國步蹔艱危低眉信命隨飄蓬十年流落困覉旅一日賜對明光宮禦前奉命作大字揮毫落紙蟠虯龍豈惟筆扛百斛鼎固巳气吐千丈虹上流重地方用武貔貅十萬屯元戎輟從禁近付飛挽木牛流馬慙無功國家惇睦急先務攺授欲使歸磨礲捨煩就簡愜雅志祗恐漕運難追蹤閩山中夏荔枝熟火齊磊落堆盤紅憑空跨壑千佛寺金碧照耀煙霞中登臨多暇飫珍品豈比朱墨相塡叢帝心簡在方仄席鋒車迅召行登庸嗟予憂志苦多病齒揺髮脫眞衰翁誤恩分閫愧無補豈有惠澤漸兵農乞身屢矣未防可坐使澤雉愁樊籠送君南浦慘長別此心已逐歸飛鴻防當柴車返故隠幅巾杖屨長相從

次韻鄭顧道侍郎用師字韻見贈

昔年班列防京師邂逅相逢只舊知一紀此身渾似夢中原回首不堪思乍欣旌斾來臨日共喜江山適意時感慨不須諭舊事且將彊健對芳巵

中冬教閱兵將運使徐顯謨貺惠佳什降嘆之餘因次其韻以答厚意且簡同防諸公

伐鼓樅金閱五兵霜天淸曉正崢嶸輕裘自愧叨儒帥一令安能探舊營獵獵旌麾搖有浪駪駪徒禦肅無聲滿堂賔客皆英俊莫怪陳蕃倒屣迎

次韻折仲古安撫端明食荔子感懷書事之作

臥病閩山彊自支嘗珍似與故人期卻嗟老眼傷心日又見輕紅著子時萬事從來皆黙定一樽聊復賦新詩使君不作楞梨防他日逢人舉似爲

遊山拙句奉呈珪老並簡諸公

嘉客同遊海上宮髙僧問道得從容乍驚暑退靈源洞最愛庭開大頂峯【峯舊爲閣所遮師徙閣而峯見气象雄偉】傑閣初成切星斗飛雲時到繞杉松我來未盡登臨興更待秋髙灝气濃

次韻廷俊紀藥圃小集見贈之作

逺邀車馬出郊東髙閣登臨四顧雄雨飽共欣秧稻緑酒酣尢愛荔枝紅漫同小隠開三徑頗效前賢時一中坐上眾賢皆防嘆滿浮大白莫如公

冬日來觀鼓山新閣偶成古風三十韻

尋盟訪鼓山風物宛如昨山中有開士彈指成傑閣應眞飛錫來一一得所托翚飛騫棟甍絢爛麗丹雘峩峩大頂峯孤影入檐角乃知象教力建立必卓犖卻爲靈源遊雲木互參錯巖深松桂香石古苔蘚剝冬溫日淸美景短气蕭索天然資野逸安用遮翠幕快防緬登臨及此小揺落乘髙望瀛海南極露垠堮蓬壺在跬步誰謂仙山蒼茫杳靄中萬象恣磅礡廽頭睇中原郡國半沙漠犬羊污宮殿蛇豕宂城郭疇能挽天河一洗氛祲惡我生多艱虞久矣衰病作君恩聽言歸養拙侶猿鶴忽忽嵗遒盡平子殊不樂幸同二三子杖履徧丘壑躋攀力尙彊談笑心無怍野鹿飽丰甘冥鴻在寥廓翻思軒冕間何異遭束防斯遊信淸絕妙賞寄寂寞晚來淒以風逺色秀增嶽泠泠鐘磬聲隨月度林薄惄焉感時心未免如隕籜倘能駕雲螭豈復憂世瘼防當期若士相與踞殻

還自鼓山過鱓溪遊大乘橊花洞瞻禮文殊聖像漫成三首

一派寒流作小溪松篁深處有叢祠千年鱓骨專車在百丈靈湫瀑布垂粳稻丰穰欣嵗樂笳簫淸咽報神私更將小雨爲滂潤正是農夫播麥時

乞得明時多病身歸來林下養天眞芒鞋竹杖未全老藥竈酒壺隨分春山寺遞傳鐘磬晚田家收拾稻粱新試窮溪上橊花洞恐有桃源避世人

布地金沙片片勻深沈院宇閟祗園淸涼路半前三語摩詰城中不二門千種光明瞻瑞相六根淸淨爲還源狻猊坐上法王子稽首皈依眾所尊

冬至前六日奉陪舅氏燕集於張甥東齋泰孫侍坐舅甥四世同防豈易得也舅氏以詩見貺謹次韻成兩章拜呈並簡季弟二甥同賦

舅甥髙防共稱觴四世於今在一堂眉壽康寧由徳厚慶流深逺本源長但將直道師周孔豈有嘉猷助禹湯提誨勤勤何以報願言殊祉集新陽

人間此防信非常和气薫然自滿堂競酌芳樽同勸壽正當愛日欲迎長防衣誦古如流水【是日泰孫誦詩書萬餘言無一誤者】華髮銜杯若沃湯【坐間舅氏與僕皆爲酒所困】乘馬路車何以贈渭陽元自是王陽

次李泰發韻二首送仲輔提刑弟還浙東

朝路紛紛厭送迎乞歸恩予繡衣榮稍知物外煙霞好便覺塵中富貴輕飛舄已能同葉令叱羊何必效初平坐忘我欲師前躅爲過天臺訪赤城

謁告來歸若駿奔友於眞可裕礽晜共傷庭玉先埋土悵望鴒原增斷魂白髮自嗟臨藥竈一缾端欲寄空門浙東耆舊如相問爲道衰遲愧主恩

挽歌詞及哭祭詩

楊夫人挽章二首

來嬪初卜鳳和鳴誰謂今聞薤露聲婦道宜傳靑史筆壼儀猶在錦官城承家早慶芝蘭秀主饋空餘蘋藻誠念舊二卿情意厚可堪孤坐想平生

悼亡何事覺神傷端爲音容不可忘舉案素聞惇節操題橋今見共龍光錦囊屢慶宸恩重丹旐俄嗟蜀道長髣髴靈遊元未逺無人解致返魂香

唐植甫左司挽詞二首

踐歷髙華久巍然譽望崇典章諳故熟翰墨老彌工骾亮傳家法淸忠邁古風溫溫江玉硯同閟九原中夙昔欽賢業何知共裏閭忘年遇我厚謫宦識公初小嶺親髙論靈齋見異書淒涼眞一夢追想涕漣洳

哭宗畱守汝霖

宗澤字汝霖浙東人自爲小官卓犖不羣能自立以故屢被罪靖康冬用爲磁守值金冦再犯闕上以康邸奉使道磁澤力挽畱不得行再造之功澤爲多同列者忌之譖毀百端斥外不用余去夏抵行在澤得守襄陽未行與欵語忠義慷慨憤發至流涕力薦於上使進職畱守京師誅姦惡拊善良大得都人之心繕治城塹樓櫓復完壯屢出兵以挫賊鋒以故能守數表請車駕宜還闕媢嫉者愈切齒難其代者故得不罷今聞其疽發背而死殆憂憤使然殊可爲天下惜也詩云人之云亡邦國殄瘁方時危而失此一人其可哀也矣賦詩以哭之

時危念人傑濟物湏材雄尋常齷齪姿詎可收奇功英英宗夫子邈與古人同抱器實磊落秉心郁精忠彯纓仕州縣山立不妄從靑松𨿽未髙巳足淩蒿蓬涉世多齟齬失官久龍鐘擢居河朔郡煙塵正昬防今上在藩邸持節使敵中力爭不可往髙牙建元戎王室遂再造廊廟當疇庸同朝共排媢一麾江漢東見我論世故慷慨淚沾胸薦之守畱鑰付以節制隆惠政附疲瘵威聲懾姦凶金湯治城塹樓櫓欻以崇出師京洛間屢挫巨冦鋒邦畿千里寧誇說百嵗翁抗疏請還闕北伐歸兩宮辭直志鯁亮天子爲動容姦諛更切齒恨未能關弓乃同歸鄛人感憤殞厥躬皇天不憗遺吾道何其窮驊驑竟委離冀北羣遂空梁摧大廈傾誰與扶穹窿安能百身贖坐爲四海恫人亡國殄瘁天意眞懵懵中原气蕭瑟灑涕臨西風

致享張丈修撰墓下追惟平生不勝愴然輒成兩章以敍懷感之意

秋原鬱鬱見佳城尙想音容涕泗橫痛惜山頽與梁壞愧無玉潤繼冰淸防賢初值龍蛇嵗憂國空餘金石誠賴有堦庭蘭玉在芬芳端不墜家聲

勇退風流靄士林對揚丹扆極規箴髙名雅出漢庭右遺愛空存南國深身後淒涼報恩子生前軒豁濟時心九原可作如公少獨立西風淚滿襟

哭吳丞相元中二首

妙年聲譽靄文塲壯嵗飛騰靑瑣郎獻納承平欲堯舜扶持危難冀宣光賈生曠逹仍傷鵩平仲精忠亦殞荒自古靑蠅能黑白玉華舊事巳淒涼

宣和之季靖康初同力同心衛帝居扶轂共升新日月謫官難守舊田廬孔光溫室不言樹陸贄忠州戒著書嘆息端荘士君子豈隨艸木腐丘墟

哭許崧老右丞二首

夫子相知一紀前定交握手自忘年長松老鶴骨格古粹玉精金操守堅出入三朝昭大節漂流萬里正華顚皇天不愸遺元老空使蒼生共黯然

多聞直諒復疏通近世交遊少似公蓋代才名同賈誼平生述作類揚雄筆蹤髙古今那有詩調淸新老更工知識年來凋防盡不堪衰淚落秋風

許子大龍圖挽詞二首

芬芳登桂籍烜赫紹家聲持槖恩輝渥分符政術明優優方膴仕鬱鬱遽佳城庭戶多蘭玉應無可恨情接武鴛鸞列交承淮海州平生欽徳望避地欵風流樽爼開幽抱江山共勝遊那知生死隔衰淚浩難收

張次東中奉挽詞三首

賈父褰帷日於公駟馬門十年持使節兩郡擁朱轓無復功名防空餘气槪存淒涼九原路楚些與招魂寓意樽中淥陶然得此生孔融眞好客阮籍自忘形議論千夫屈風流一坐傾傷心將玉樹寂寞閟佳城南國多奇士如公豈易求才髙𨿽擅譽命阨未封侯故宅風煙慘新阡松桂幽遙傳一掬淚爲灑暮江頭致奠張柔直知郡龍圖以詩四章哭之書置靈幾以代祭文

一枰兩淺【頃嵗寓長樂與君過從必圍棋酌酒薦以荔枝兩淺盤君嘗云此生但得奕一枰荔枝兩淺足矣】舊相期嘆息君今願已違卻把荔枝三奠酒數行衰淚濕深衣

只雞鬥酒祭夫君尙想平生意气親痛惜中原未恢復如何天乃防斯人

去嵗如今防豫章從容談笑共銜觴豈期便作終天訣尺素開時神內傷

連夕頻頻夢見君依然野鶴【闕】

淺世事渾如空際云

梁谿集卷三十二

欽定四庫全書

梁谿集卷三十三

宋李綱撰表本詔書上

擬撰表本

起居道君太上皇帝表本

起居孝慈淵聖皇帝表本

靖康擬詔書

撫諭河北詔

奬諭徐處仁詔書起防秋兵詔

募兵出財詔

戒諭姚古詔書

賜夏國主詔書

與大金國書

與髙麗王詔書

擬撰表本【建炎元年七月得防擬撰】

起居道君太上皇帝表本

臣某言神京不守坐失金湯天斾啟行越在艸莽凡爲臣子之列均深痛憤之情臣某誠悲誠感頓首頓首防惟道君太上皇帝陛下逰神穆淸宅心昭曠法堯舜之遜禪濟家國之艱難方交兩宮之歡永享四海之養鄰邦犯順戈防暗於中原帝座移居鑾輿幸於朔野神人感憤華夏悲摧而臣濫總帥權莫陪執馭廹羣臣再三之懇請謂大寶不可以久虛勉狥輿情嗣守神噐瞻行宮而靡及慕慈訓以增懷輯睦師徒冀宗祊之可保撫寧方夏佇車駕之言歸謹遣通直郎試太常少卿臣周望奉表起居以聞臣無任

起居孝慈淵聖皇帝表本

臣某言戎馬薦興環日畿而布列帝都不守致天步之艱難萬國悼心三靈失色臣某誠悲誠感頓首頓首防惟孝慈淵聖皇帝陛下法禹湯之防儉體堯舜之聰明十載東宮令徳聞於海防逾年南靣仁政浹於寰區適當嗣位之初兩致鄰邦之冦割地增幣以生靈屈己而講和擐甲登埤爲廟社忘身而固守金湯失險羽衞啟行致翠華之防塵瞻紫防而移座華夏失庇神人疇依而臣叨總師徒莫陪羈靮迫羣臣之懇請嗣大寶以撫臨仰遵勤儉之風庻格中和之治傷心北望緬懷異域而增悲整駕南還尙冀敵人之悔禍謹遣通直郎試太常少卿臣傅雱奉表起居以聞臣無任

靖康擬詔書

撫諭河北詔【闕】

奬諭徐處仁詔書【闕有進呈札子並禦批見第五十一卷

】

起防秋兵詔【時敵騎出境朝廷恬然以爲無事防邊禦冦之策置而不問公竊憂之與同知樞宻院事許翰議於上前謂今秋敵必再至宜預詔天下起兵防秋爲捍禦之計上命艸詔以諭諸路安撫總管鈐轄司】

朕初嗣歷服遭時艱難虎狼之羣敢肆陵侮侵犯邊境達於都畿賴宗廟社稷之靈賢士大夫勤王將士之力以克捍禦而倉卒之間輔臣失計割三鎭以賂之天啟朕心斥去姦回決策堅守今者重兵尾襲賊騎遁逃朔部無虞與天下同慶然而敵情狡獪未有所懲秋髙馬肥慮復侵軼非以虎符起天下兵控扼邊陲蕩攘羣冦則何以震慴狂敵奮張國威以定中興之業詔到仰諸路安撫總管鈐轄司各下所管州軍遴選將佐訓練正兵招塡闕額繕治器甲儲蓄芻糧預偹軍須以聽朕命夫一嵗之間而再勤師旅良非獲已共攄大憤玆惟其時故玆詔示想宜知悉

募民出財詔【時降詔誡諭諸路起防秋兵或者慮財不足公議於上前乞募民出財朝廷等第推恩以激勸之庶幾可濟上命艸詔以諭中外】

朕嗣承丕緒夙夜兢惕思所以綏撫四海惠養元元以爲無窮之計而冦戎弗靖未能偃兵故將起天下之師以振國威然而興師十萬日費千金方今積之後𨿽朕痛自刻勵罔敢汰侈罷斥浮冗粗給經費其於師旅之用誠未有以贍之也昔漢帝募民入粟塞下而師賴以濟今朕上爲宗廟社稷之重將以定中興之業下爲億兆蒼生之眾將以圗休息之期此忠臣義士協濟艱難之秋也應天下士民上戶有能推其財谷贏餘以佐軍興者州縣聼其自願不得抑勒不以多寡別項儲蓄專以爲募兵養士之費具數申樞宻院各以名聞朕將等第推恩以爲忠義之勸故玆詔示想宜知悉

戒諭姚古詔書【姚古爲河東路制置使久駐師威勝軍不進上令艸詔戒諭之】

勑姚古太原爲河東根本右控關陜左通朔部在三鎭尢爲重地金人攻圍殆百餘日兵疲糧乏勢危力殫羽書日聞夙夜憂念以卿素著忠勇爲時名臣故命統帥諸將進兵應援近𨿽已復隆徳威勝前扼南北關尙未聞逾團栢越徐溝以造太原之下致使賊馬猖獗侵掠汾晉其何以觧朕西顧之憂詔到其率勵士卒戮力用命破堅卻敵觧圍太原以復忻代髙爵厚祿朕何愛焉故玆親筆詔示想宜知悉夏熱卿比平安好遣書指不多及

賜夏國主詔書【時金人犯闕夏人亦起兵以擾西埀鄜延路繳進夏人檄書上命艸詔賜夏國主解其意以撫慰之】

詔夏國主朕居春宮十有餘載弗敢怠逸四方所聞道君太上皇帝享國日久厭萬機之繁爰議內禪朕辭不獲命遂登大寶深惟祖宗建構之隆上皇付托之重夙夜兢惕懼不克任而金人不道乘郭藥師背叛之故防沒燕山俶擾邊境達於都畿肆爲貪殘劫質以往永念卿屛翰之舊信誓皎然義當戮力同濟艱難以敵王愾而陜西奏報乃言卿國防集重兵五路深入攻防城堡殺傷兵民朕惟卿明允篤誠世濟忠孝主於西陲藩屏帝室多歷年所英聲流聞今至於玆殆朕徳弗類嗣政之初未能綏撫之所致也西顧悵然良自傷悼及得鄜延路帥臣章防繳到卿國檄書公牒省覽再三乃知搆兵起於誤聼檄書初言中國失徳數事皆曩時大臣誤國上皇已降詔書深自悔悼今朕克已求治以儉先天下凡滛巧奢麗之具一切屏去蠧國害民之臣咸已竄誅前日之事所不復論中言賀正人使之歸所見京城整齪兵甲修治樓櫓疑有姦臣變亂此乃隄防金人之故豈有他哉終言與本朝信誓之久義須救援以此知卿忠義有素誤聼致此初無他心至於過差之辭朕初不之罪也公牒言國書之寶與舊不同此乃有司用寶差誤已重竄責凡玆細故朕旣釋然卿亦宜亮夫金人以蕞爾海隅之國背天逆神滅絕契丹遂陵中國滛暴滋甚使其得志河有於卿哉孤軍深入理當勦殄朕以皇弟肅王在其軍中第命將士驅逐出境邊城晏然前遣康隨鄭惟康道意必亮此誠詔到卿宜釋去疑慮撫諭將士抽廽甲兵修好如故髙爵厚賜朕何愛焉今遣武功大夫王佑武功郎馬持告諭故玆詔示想宜知悉夏熱卿比平安好否遣書指不多及

與大金國書【乾離不邀割三鎭旣退兵三鎭之民爲朝廷堅守誓不從敵上命艸書與敵主道意】

靖康元年五月侄大宋皇帝致書於伯大金皇帝闕下菲徳之居東宮十有餘年矣邇者道君太上皇帝厭萬幾之煩遂議內禪肆及眇躬膺受大寶惟懷永圗願修鄰好而兵革擾攘未遑致問其爲懷企何可勝陳言念往日遣使海上通兩國之歡信誓昭然金帛之輸未嘗有闕誠謂世守玆盟無有攜貳而皇子郎君乃捃拾細故敗棄舊約因叛將藥師以兵內向防劉邊陲深入畿甸乘中國之不備遂肆慿陵誠非所望於善鄰也城下之盟蓋緣輔臣怯懦失計重鎭寶貨一切惟命皆出要盟神所不臨豈復可用而況還師渡河劫質肅王巳復渝約勤王之師百萬集於城下將士憤怒咸欲邀撃徒以肅王在軍之故深戒用兵使得全師以歸而皇子郎君肆爲滛暴屠戮良民系累婦女焚蕩室廬不可勝計緣是之故三鎭之民皆出死力爲國堅守𨿽朝廷號令有所不從此乃軍前失信之所致也重念頃者道君太上皇帝與大金皇帝歡盟相得之厚旣滅大遼分燕山之故境以歸中國累年於玆中國未嘗得粒粟尺帛之助而漕運之勞金幣之費不可勝計今燕山防沒旣渝前約又欲並取三鎭之地使敝邑無以爲屏翰是豈大金皇帝之防哉且皇子郎君𨿽貴人臣也坐受本朝宰臣親王之拜敗盟爽約妄起兵端黷貨無厭求取不已有一於此豈人臣之所當爲哉敝邑無辜橫遭屈辱以大金皇帝之聰睿仁慈寕不諒此逺恃英明敢以實告前日皇子郎君割地求賂廣有要索敝邑不校悉皆聼從彼此非誠人情不逺誰不知之欲尋往日之盟以結兩國之好使兵革不用生靈休息莫如度其所可行者重結盟誓以信守之昔我烈祖眞宗皇帝與大遼盟於澶淵百有餘年未嘗少有變故天祚失徳不可振起乃至於玆大金皇帝倘垂英察使燕山歸於大邦三鎭安於敝邑各得其所保玆舊疆信使交通嵗幣修好傳之永世爲子孫無疆之休顧不韙與謹遣使人往布誠悃儻或見允願示佳音所有黏罕國相軍馬見在河東亦冀召還以篤和好有少禮物具如別錄中夏炎蒸逺祈保毓

與髙麗王詔書【金人退師朝廷遣使臣侯章等至髙麗國上命艸詔與之】

詔髙麗國王朕居春宮十有餘載𨿽徳不類罔敢怠逸亦惟四方所聞道君太上皇帝享國日久厭於萬幾之煩爰議內禪朕辭不獲命遂登大寶深惟祖宗基構之隆上皇付托之重夙夜警惕懼不克任而金人不道乘郭藥師背叛之故陷沒燕山俶擾邊境達於都畿方朕卽政之初遭此震驚以故未及與王相聞朕惟王世濟忠孝膺受顯冊奄有三韓之地屛翰之舊久受國恩肆我烈祖神宗皇帝遣使修聘禮意備至情同骨肉義則君臣以至於我道君太上皇帝頻年遣使錫賚不貲待遇加等朕惟中國與王逺隔遼海壤斷土絕而恩禮如此豈有他哉亦惟藩衛中國庶幾艱難有以敵愾玆者金人乘我不備與叛人階來深入內地王國與之爲鄰相望無數百里之逺而不能蕩其巢穴以報中國豈累朝待遇殊絕之意邪彼金人者固嘗臣屬於王以蕞爾海隅之醜背天逆神絕滅契丹遂陵中國滛暴滋甚使其得志何有於王哉孤軍深入理當勦殄朕以其劫質肅王而去第命將士驅逐出境邊城晏然方將起天下之兵問罪小醜王其率勵師眾相爲表裏以行天誅夫糾逖王慝獻俘本朝以報中國數世之恩大忠也取亂侮亡誅討滛暴以伸威沙漠之外大義也拓地開境覆其巢穴以報驟驕不臣之罪大威也一舉而三者皆得王何憚而不爲哉髙爵厚賜朕於王無所愛惜王其勉之今遣侯章等往諭至意夏熱比平安好遣書指不多及

梁谿集卷三十三

欽定四庫全書

梁谿集卷三十四

宋李綱撰表本詔書下

建炎擬詔

勑牓詔

戒諭武臣詔

撫諭河北河東路詔

勑牓獨畱中原詔

戒勵士風詔

勑牓詔

朕以菲徳獲承宗祧以臨士民之上屬時多艱未知攸濟栗栗危懼若將隕於深淵洪惟祖宗膺受天命覆育函夏百有七十餘載徳隆恩普振古所無道君太上皇帝以憂勤而內禪孝慈淵聖皇帝以防儉而纂圗海內乂安蒼生防福適金人之入寇挾詐謀以欵師待以不疑墮其姦計神都失金湯之險翠華有沙漠之行二聖旣遷六宮皆從迨朕叔父弟昆宗室戚屬悉被驅逼禍故之臻亦古未有是用夙夜震悼於朕心念父兄幽辱於敵廷憫生靈重罹於兵革飲泣嘗膽不遑寕居惟爾四方士民抱負忠義其伊卹朕躬以共濟於艱難以致安於宗社載念行在將士適當隆暑暴露之久尢軫朕懷當時加犒設州縣民戶募師勤王調發之煩誠可嘉憫當厚與撫循賦斂之厚當議蠲減法令之當議攺更潰兵爲盜因間虜掠殘破郡邑𨿽已降赦令當遣使招集許令自新贓吏爲姦乘時掊克重困吾民罪不可貸當遣使按治寘於典憲靖康之間忠義敢言之士或至竄逐當悉召還今日以往智謀奇畫之人如能獻陳當悉擢用旁招俊乂竄黜姦回協成治功以篤中興之烈於虖天下之士大夫未忘我之祖宗當同心以相扶天下之軍民不顯淪於異域當協力以保守國勢旣昌天命益固庶幾鄰敵悔禍奉還鑾輿則予一人以寜爾亦有無窮之聞不其韙歟故玆詔示想宜知悉

戒諭武臣詔

朕惟祖宗創業守成埀二百年涵飬士大夫至矣靖康變故仕於中都者曽無伏節死難之士而偸生取容何其眾也甚者乘時爲姦靡所不至實爲中國羞公議弗容姑取迹狀尢顯著者量加竄黜以爲臣子之戒夫節義正所以責學士大夫也至於武臣卒伍理當濶略以責後效惟王宗濋首引衛兵逃遁致都城失守不可不責其餘姑務含容一切不問咨爾有眾其體至懷故玆詔諭各宜知悉

撫諭河北河東詔

勑河北河東諸路州縣守臣將帥忠義軍民等朕惟祖宗徳澤在民垂二百年天下乂安靡有變故而宣和靖康以來國家多難金人內侮道君太上皇帝下哀痛之詔講揖遜之禮比徳堯舜古今鮮倫孝慈淵聖皇帝以恭儉之徳爰受內禪海內欣戴日徯治康而期嵗之間戎馬再侵墮敵姦計但以講和一事終至宗社阽危旣盡取玉帛子女公私財力爲之耗竭乃始劫遷二聖中宮洎皇族尊幼中外婣戚以行侵陵之禍振古未有朕以介弟受命總師臣民推戴廹以大義入繼大統重念父兄之辱飲泣嘗膽疾首痛心願與天下忠臣義士共濟艱難而近者使臣來自朔郡審聞兩路守臣義不愛生誓以死守彼𨿽憑恃甲兵之眾敢肆攻圍而能率勵士民屢摧其勢其忠義軍民等倡義結集動以萬計邀擊其後功績茂著朕甚嘉之夫河北河東國之屛蔽也朝廷豈忍輕棄靖康之間特以金人憑陵不得已割地賂之將以保全宗社止兵息民而金人不道攻破都城易姓攺號劫鑾輿以北遷則河北河東之地又何割哉已命遣師以爲應援爾兩路州縣守臣及忠義之士如能竭力捍禦保有一方及糾集師徒力戰破賊者至建炎二年當議疇其勲庸授以節鉞其餘官吏軍兵第加優賞應稅賦貨財悉許移用官吏將佐悉許辟置朝廷更行量力應副爲國藩屏以昭茂功庶幾中原弭寜生靈休息天而悔禍二聖有可還之期則予一人膺受多福爾亦有無窮之聞不其韙與故玆詔示想宜知悉

勑牓獨畱中原詔

朕惟祖宗都汴垂二百年天下乂安重熈累洽未嘗少有變故承平之久超軼漢唐比年以來圖慮弗臧禍生所忽金人一嵗之間再犯都城信其詐謀終墮詭計盡取金帛子女遂邀二聖鑾輿六宮戚屬悉擁以行非常之禍振古未有四海臣子孰不痛心肆朕纂承永念先烈眷懷舊京澘然出涕思欲整駕還京謁欵宗廟以慰士大夫軍民之心而兵火之餘民物如故朕之父母兄弟宗族靡有畱者顧瞻宮室何以爲懷是用權時之宜法古巡狩駐蹕近甸號召軍馬以防金人秋髙气寒再來入冦朕將親督六師以援京師及河北河東諸路與之決戰已詔迎元祐太后逮遣六宮及衛士家屬置之東南朕與羣臣將畱中原以爲爾京城及萬民百姓請命於皇天庶幾天意昭答中國之勢浸彊歸宅故都迎還二聖以稱朕夙夜憂勤之意應在京屯兵聚糧修治樓櫓器具並令畱守司京城所戶部疾速措置施行咨爾士大夫軍民體朕至懷無有疑慮故玆詔示想宜知悉

戒勵士風詔

朕觀古之爲士者何其分義之明而忠厚之至也承平之時靡好爵享丰祿相與同安榮多事之際不擇地不茍免相與同患難故人之好我至於示我周行王事靡盬至於不遑啟處而鹿鳴四牡之詩作先王之澤可謂盛矣祖宗涵飬士類垂二百年教以禮樂風以詩書班爵以貴之制祿以富之於士無負而士之所以圗報國家者不能無愧於古人日者二聖播遷宗社幾至於顚覆而伏節死難者罕有所聞其故何哉肆朕纂承慨然思任羣材相與協濟修政事繕兵甲以奉迎鑾輿而士大夫奉公者少營私者多狥國者稀謀身者眾乞去則必以疾病爲辭防檄以自便者相望於道途避寇而去官者日形於奏牘甚者至假托親疾不俟報而東下挈家而逺遁夫禮義防恥正所以責士大夫也所守如此朕何望焉豈朕初嗣大位所以訓告者未至歟將士大夫狃於故習而未能遽革歟已詔甚失節者寘之極典其次投之逺方爲多士萬世之戒矣其自今已往各防乃職一乃心助予一人克復大業底綏四方以匹休於隆古敢有弗率弗廸尙蹈前愆在內委禦史臺在外委監司彈劾以聞邦有常刑朕不敢赦故玆詔示想宜知悉

梁谿集卷三十四

欽定四庫全書

梁谿集卷三十五

宋李綱撰擬制詔一

制二十一首

宰相除三少

極處中曰紫防之垣莫親於輔相鬥戴六曰文昌之府實本於政機眷予忠藎之臣茂膺考詢之典誕宣顯冊敷告明庭具官某直諒而粹夷溫防而博達學足以謀王體而斷國論材足以亮邦采而熈天功頃被眷知擢陪機務履一徳而不爽告辰猷而允臧民具爾瞻宜輔臺徳屬玆衮職之闕延登揆路之華進秉鈞衡正位槐鼎朕方憲天以臨八極體道以照百官仰贊三光之明俯遂萬物之理資爾燮調之助成予化育之功希冕篆車陟崇資於亞保金印紫綬膺峻任於元臺申衍爰田倍惇眞食式昭物采並示龍光於戱帝舜選於眾而舉臯陶實惟股肱元首之一體商宗審厥象而得傅說有若酒醴和羮之相須立非常之事必賴非常之才建無窮之基則有無窮之聞往佑乃辟永孚於休可特授少保太宰

宰相除三公

代天理物夙隆揆路之勲論道經邦宜補衮職之闕眷予碩輔爲國藎臣泰山巖巖久副萬邦之望赤舄幾幾往登三事之崇播告路朝誕敷顯冊具官某裕和而肅乂惇厚而髙明智周萬務之防學洞六經之蘊蚤以令聞揚於禁塗臣作朕股肱擢預經綸之政帝賚予良弼遂膺考詢之求勱相國家敉寕方夏燮諧四气之序參聼百官之成當軸處中材足以運動樞極贊元經體道足以和同天人禮樂興於百年聲教訖於四海俾予從欲以治時乃佐王之休疇其勲庸宜有褒寵備三公之典冊爰隆帝傅之聨秉上帝之鈞衡遂正眞相之任衍戶租而倍食錫國邑以防封並昭物采之多用侈臺符之峻於戱塩梅正味久調制於鼎司衮繡命章往參華於槐位式是百辟毗予一人益惇燮理之功期底盈成之業無替朕命永孚於休可特授太傅

觀文殿大學士中太一宮使除少保太宰

論相宅百揆以亮采而惠疇建官曰三孤俾二公而化眷予舊弼爲時宗臣宜還官於臺司以大熈於邦政式涓糓旦播告路朝具官某惇大而直方醇深而簡重學博而守之以約該經術之淵源智周而用無不宜適事功之機防蚤膺眷遇緜歷淸華擢陪國鈞實輔臺徳贊元經體道足以和同天人當軸處中材足以運動樞極中辭幾務之要退卽燕休之安佩玉長裾聨淸班於祕殿珍臺間館領膚使於殊庭遽閱嵗時休有譽處盍來歸於揆路以寅亮於天功參華亞保之聨進任中臺之長倍惇井賦申衍戶租式昭體貌之隆庸示寵光之茂於戱丞相之於漢蓋將附百姓而撫四夷冢宰之於周所以統百官而均四海仰穆上天之縡下厚蒸民之生朕方圗任於舊人爾其永弼於彛憲式是百辟撫此萬邦往旣厥心同底於道可

觀文殿大學士中太一宮使除少保左輔

朕駿惠先猷肇修官制允釐輔弼之任是正公孤之稱祗若新書以大熈於邦采登延舊徳宜還總於臺司涓選剛辰誕楊休命具官某器涵莊重徳稟粹和學通今古之淵源識際天人之精祲蚤持從橐有獻納論思之忠擢預政機得贊襄勵翼之體遂膺夢卜之舉進秉鈞衡之權相業維優師論參穆中辭幾務之要退卽燕休之安兼祕殿之隆名領殊庭之膚使年徳彌劭聞望益休盍還揆道之官茂底格天之業篆車希冕秩陞亞保之崇靑黃扉職峻東臺之長倍惇井賦申衍戶租式昭體貌之隆庸示寵光之渥於戱用人惟已朕方圗任於元勲以道事君爾其承弼於厥辟渙號聿資於審覈非彜允賴於糾繩毗予一人式是百辟無替朕命往其欽哉

觀文殿大學士中太一宮除節度使

曳裾鳴玉入聨舊弼之班推轂授師出總元戎之政列職𨿽異倚任惟均眷予心膂之臣克備爪牙之寄誕揚渙號播告大廷具官某莊肅而裕和體大而明允學際天人之蘊材兼文武之資自結眷知寖階華近雍容從橐有獻納論思之忠宻勿政機得贊襄勵翼之體中辭鈞軸之要退卽祠宮之安裴度在朝卓爾股肱之舊方叔克壯凜然將帥之風輟祕殿之華資付齋旄之重柄蔽自朕志穆於師言淑旂綏章備多儀於大將珍臺間館仍膚使於殊庭衍食戶租倍惇井賦式昭物采庸示寵光於戱吉甫之憲萬邦實兼該於文武仲山之式百辟不吐茹於剛柔朕方宣明道徳仁義之威爾其鞏固藩垣屛翰之勢對揚休命益茂壯猷

彰信軍承宣使除武寧軍節度使

推轂授師總將權於閫外出奇應變制敵命於彀中參稽勲烈之崇宜懋褒嘉之典我有明命揚於大廷具官某沈鷙好謀直剛不撓少有四方之志出逢千載之辰暢漠北之威名厲山西之勁气惇詩說禮有古將帥之風懷徳畏威得吾士卒之用入宣勞於宿衛出著效於幹城疇咨鎭撫之材爰付邊陲之寄賴爾經略紓予顧憂而能因勢乘機運籌制勝披堅執鋭親居矢石之間斬將搴旗躬致馘俘之獻日百里以辟國月三防而奏功大震天聲一淸夷落是用旌其功伐畀以節旄領鎭雄藩盡防諸將神旗豹尾備大將之威儀祕略龍韜新元戎之紀律惇陪井賦申衍戶租並示恩榮式昭眷奬於戱髙爵厚祿朕不吝於報功禦侮折衝爾毋忘於敵愾勉罄爪牙之力益隆屏翰之彊祗服訓辭茂對光寵節度使中太一宮使兼侍講移鎭除檢校三少開府儀同三司

侍幄帷而處朝廷蓋宻資於獻納易節旄而兼將相式寵報於勲勞眷予忠藎之臣茂舉褒嘉之典誕敷渙號播告明庭具官某溫厚而剛明粹夷而莊重擅儒宗之碩學躬王佐之宏材頃被明揚擢司幾務謀王體而斷國論備著猷爲亮邦采而熈天工展盡底蘊中辭政柄之劇退卽燕私之安大纛髙牙備多儀於上將眞祠間館領膚使於殊庭日造治朝參陪講席閱時滋久登聞彌休惟尊道樂義之無窮豈崇徳報功之敢後陞華亞傅易鎭雄藩鼎鉉公槐峻視巖廊之秩路車齋鉞益隆方靣之權衍食戶租惇加井賦並昭物采式示寵光於戲文武兼資吉甫作周邦之憲將相並任裴度爲唐臣之宗顯膺體貌之崇茂著股肱之美往綏福履毋煩訓辭

知樞宻院除節度使醴泉觀使

右府本兵久策勲於宥宻齋壇授鉞宜錫命於蕃宣眷惟心膂之良克任爪牙之寄誕揚綸綍敷告縉綎具官某惇厚而直方裕和而肅毅學貫古今之蘊才兼文武之資夙茂聲華踐揚要近擢由政轄進揔樞庭告辰猷而具臧秉一徳而不爽運籌帷幄折衝樽爼之間制勝邊陲行師枕席之上日百里以辟國月三防而奏功獨任指蹤坐收成效方倚壯猷之略遽陳均逸之辭章屢卻而復來誠有加而無已疇其勲烈付以節旄大纛髙牙備多儀於上將眞祠間館領膚使於殊庭𨿽蹔卽於燕私初不離於王室惇陪井賦並示寵光於戱勱相我家朕敢忘於舊徳承弼厥辟爾無遂於遐心往綏壽祉之多式副眷懷之渥

殿帥

漢置期門羽林之軍以夾輔宮省唐開折衝果毅之府以鎭衛京師惟我本朝若稽前代宿重兵於輦轂列屯戍於邦畿所以敉寕寰區拱翊宸極俾統貔貅之旅必資心膂之良爰擇剛辰誕敷顯命具官某直方而不撓勇鷙而好謀擅玉帳之威名稟金行之勁气惇詩說禮有古賢將之遺風懷徳畏威得吾士卒之樂用自共武服屢奏膚功折馘執俘敵愾禦侮執干戈以嚴社稷之衞爾克著於勤勞聞鼓鼙則思將帥之臣朕敢忘於錄用召自邊圉付以節旄典司宿衛之兵總領營屯之政入則侍內朝之文陛出則扈屬車之淸塵淑旂綏章壯元戎之體貌路車齋鉞備上將之威儀申衍戶租惇陪井賦式昭物采並示寵光於戱予王爪牙詩刺圻父之失職克用常吉書美虎賁之得人爾其明紀律以訓齊師徒辧次捨以肅淸徼道式遏姦宄作固蕃垣得盡其心俾士气之增厲乃安斯寢致王心之載寕則予一人無疆惟休而爾亦有無窮之聞

觀文殿學士諸路經略安撫使除節度使

學以卽戎籌略必資於儒將齋而授鉞節制以寵於元勲式隆方面之權克重藩垣之體我有渙號敷於大廷具官某惇大而直方剛明而肅義識洞幾防之表材兼文武之全蚤踐要途遂參機務謀王體而斷國論肩輔弼之一心有常徳以立武功蘊將帥之逺略輟從廊廟坐鎭邊陲緩帶輕裘蓋折衝於樽爼惇詩說禮豈專意於韜鈐訓齊貔虎之師建築金湯之險日百里以辟國月三防以奏功奮揚天聲震疊夷落疇其勲績宜有褒陞是用解祕殿之華資付齋旄之重寄髙牙大纛備上將之多儀渠門赤旂壯元戎之異數惇陪井賦衍食戶租以隆閫外之威以廸師中之吉於戲有奔走禦侮朕方極於倚毗無智名勇功爾宜務於持勝益勵猷爲之壯以綏福履之崇祗服茂恩無忘明訓

吏部尙書除節度使

入踐中臺之職實首六卿出分外閫之權盡防諸將惟倚任之不異豈恩禮之或殊眷予心膂之臣克備爪牙之寄誕敷顯命播告治朝具官某挺髙明之資蘊渾厚之量文章典雅久居言語侍從之班問學深醇雅有獻納論思之益頃由人望擢長天官銓衡有方風績彌劭維藩垣之重任資文武之全材輟自近臣委以方靣顧邊圉之方棘豈頗牧之可畱推轂授師克壯元戎之勢擁麾乘塞式寛西顧之憂宣國威靈賴爾經略卽佇膚公之奏以嚴武服之共申衍戶租惇陪井賦式昭物采並示寵光於戱郤縠之將中軍是爲說禮惇詩之帥亞夫之屯細栁詎同棘門覇上之師惟恩信足以得士卒之心惟威懷足以制羌戎之命往服朕訓永觀厥成彰化軍節度使熈河路經略安撫使除檢校少保雄威軍節度使

擁齋旄而乘塞克隆元帥之勲易邊鎭以旌能仍峻貳公之秩眷時宿將茂舉徽章播告路朝亶孚師聼具官某剛毅不撓沈鷙有謀擅虎帳之威名稟金行之勁气夙備爪牙之任出宣屏翰之風建安定之節旄盡防諸將當臨洮之方靣統禦列城賴爾撫綏紓予憂顧而能料敵制勝禦侮折衝運籌帷幄之中玩冦掌股之上宣明威信叛則討而服則懷訓齊甲兵戰必勝而攻必取屢致馘俘之獻日增壘堞之修聲名隠然勲績茂矣宜換秦川之節俾參亞保之聨豹尾鸞旂備威儀於大將篆車希冕視服命於三孤申錫爰田惇陪眞食並示龍光之寵益崇帥閫之權於戱聼鼔鼙則思將帥之臣朕敢忘於丕績執干戈以嚴社稷之衛爾無替於前勞益勵壯猷以永終譽

節度使殿前都指揮使除檢校少保移鎭充鄜延路經略安撫使

提七萃之旅入則拱衞於巖除建六纛之威出則撫臨於邊徼克備爪牙之寄聿資心膂之臣視秩臺司增嚴帥閫我有明命揚於大庭具官某偉量沈雄英資果毅蚤膺勇爵備歷戎行懷幹城禦侮之材著斬將搴旗之績疇其勲烈付以節旄擢帥殿廬肅軍容於壁壘摠監虎士嚴禁衛於鉤陳忠義自將謹宻不出得吾士卒之樂用有古將帥之遺風蠢彼夏戎幹我王略顧邊圉之方棘豈頗牧之可畱勉爲朕行用錫爾祉鎭髙奴之重地坐制黠羌易安定之雄藩盡護諸將篆車希冕視服命於三孤齋鉞雕戈備威儀於元帥惇陪井賦申衍戶租並隆體貌之私益壯藩垣之勢於戲中西域而立幕府定逺振玉闗之名整六師以討先零營平上金城之略顧王者之師有徵而無戰惟良將之策不戰而屈人往益勵於壯猷庶永觀於成績

觀文殿學士除節度使知大名府兼北京畱守

擁齋旄於外閫式隆將帥之權分符竹於畱都克壯藩垣之勢眷予舊徳爲世宗臣方資保釐之功宜茂褒崇之典誕敷渙號播告治朝具官某惇靜而剛方溫防而博達富淵源之碩學蘊經綸之偉材屢陪國鈞實亮邦采履一徳而不爽告辰猷而具臧中辭防務之繁祈卽燕休之逸冠隆名於祕殿領膚使於殊庭遽閱嵗時休有譽處顧陪京之闕守非元老而奚居勉爲朕行用錫爾祉元戎峻秩建南國之節旄全魏雄藩付北門之筦鑰宣威稜於六纛摠節制於列城阜成兆民盡護諸將賴爾鎭撫紓予顧憂惇陪邑戶之多並示寵光之渥於戱申伯之聞四國實總藩宣吉甫之憲萬邦兼資文武固封圻以衛王室守典常以承天休往旣厥心無替朕命

戚裏承宣使除節度使

爵祿以馭富貴實爲八柄之先藩屏以建親賢蓋本九經之重眷惟戚畹之懿茂舉防封之章播告大庭亶孚羣聼具官某秉心淵塞毓徳粹和承世冑之華而無貴驕之習服詩禮之訓而有儒雅之風蚤被眷知寖階華近屬橐鞬以奉禦鳴佩玉以造朝夙夜惟寅靖共自好宜付節旄之寵益隆肺腑之親鈇鉞車旗備威儀於上將帶裳幅舄昭命數於元侯申衍戶租惇陪井賦式昭物采並示寵光於戱建官惟賢私恩豈廢於公議保身以哲居寵必思於履危惟恭儉足以作徳而日休惟忠孝足以致身而衛主往綏福履無煩訓辭

皇弟除太傅山南東道節度使開府儀同三司進封越王

朕因心以友於天倫建侯以蕃於王室防爵以貴韡如棠棣之華裂土而封屹若磐石之固誕敷渙號播告明庭具官某英粹凝姿溫恭秉徳允出神明之冑居多致思之文大雅不羣邁河間之偉量爲善最樂有東平之格言曩稽立愛之經茂著維城之義防封滋久譽望彌休疇其徳業之崇宜舉彛章之峻是用契龜而協吉按圗而定名表爲眞王奄授樂國髙牙大纛建一道之節旄赤舄桓圭備三公之典冊胙山川於南土賜徒禦於中軍陪食爰田衍封眞賦以固本根之重以隆屛翰之彊於戱篤親愛之恩朕敢私於爵祿長富貴之守爾其戒於侈驕惟明哲可以保身惟忠孝可以衛上往圗慶譽益稱龍光

皇伯節度使開府儀同三司除郡王

周家之建同姓以廣親親之恩漢室之王諸侯以隆貴貴之義若古有訓越予不忘載惟伯父之賢宜舉彛章之峻式涓谷旦敷告明庭具官某資識純明器量宏逺允出神明之冑爲時宗室之英東平好賢雅著忠孝之譽河間博古雍容禮樂之文曩稽立愛之經茂舉建侯之典髙牙大纛式彰帥閫之雄華衮命圭兼視臺衡之貴嵗時滋久聞望彌休夙夜惟寅以日趍於朝請溫恭有恪克顯相於烝嘗疇其賢勞宜有褒陟是用契龜而協吉按圗以定名表以王爵之崇胙以茅土之重大啟爾宇錫之山川時庸展親分厥寶玉以益本支之固以增屏翰之彊於戱篤親愛之恩朕豈私於好爵持髙滿之戒爾宜保於令名茂對龍光往綏壽祉

皇子封節度使國公

朕握符禦極仰承列聖之休荷天降康申錫多男之慶眷嗣賢之挺秀稽彛憲以疏封爰擇剛辰誕敷渙號皇弟幾子天材毓粹帝武發祥函岐嶷之英姿稟中和之淑气溫文日就聰智夙成甫臨剪髮之期茂舉建侯之典胙以樂土錫南國之山川授以全師俾中軍之徒禦封建厥福耆定乃家赤舄桓圭備上公之典冊路車齋鉞兼大將之威儀衍食戶租惇陪井賦以崇廟社之祉以篤邦家之光於戱周建親賢式固維城之義漢封子弟益隆磐石之宗惟作徳罔不在初肆享國多歷年所往綏壽嘏茂對龍光

皇子除檢校少保節度使郡王

朝廷尊爵式昭貴貴之儀父子主恩必厚親親之典眷時賢嗣夙挺天材其疏茅土之封以篤邦家之慶飭宣典冊敷告縉綎皇子具官某雅量淵澄英姿玉粹鐘五行之秀气備四序之純和聰智夙成溫文自得曩稽立愛之義茂舉建侯之章擁元戎之節旄備上公之衮舄尊徳樂道克循就傅之規立禮興詩日懋通經之訓載遵彜制宜有褒崇是用按圗以定名拂龜而協吉奄授樂國易鎭雄藩言觀其旂錫中軍之徒禦大啟爾宇胙南土之山川越陪邑戶之多兼畀國租之實倂彰異數式慰慈懷於戱保佑自天並貺本支之茂封建厥福聿崇廟社之休惟忠孝可以報君親之恩惟恭儉可以長富貴之守往服朕命益介壽康

皇子除太傅兩鎭節度使封韓王

朕荷天保佑錫慶蕃昌眷時次嗣之賢夙挺天材之秀異宮築室將行就邸之儀胙土苴茅宜錫疏封之典誕敷渙號播告明庭皇子具官某徳度粹溫性姿莊重气稟中和之淑體函岐嶷之英流慶宗藩發祥帝室稽立愛之前訓率建侯之舊章有鸞其旂任總元戎之貴載黼斯服秩視三公之崇尊徳樂義而循就傅之規說禮惇詩而懋通經之訓連紫宮而開第歷告日以爰居考於典常宜有褒寵是用契龜而協卜按圗而定名表爲眞王奄授樂國車旗齋鉞兼兩鎭之節旄山川附庸撫十圻之民社惇陪井賦申衍戶租以隆宗廟之休以壯藩垣之勢於戲朝廷尊爵式昭貴貴之文父子主恩克篤親親之義惟恭儉可以長富貴之守惟忠孝可以盡臣子之心茂對龍光益綏壽嘏

皇侄節度使除郡王

爵祿以馭富貴允爲八柄之先藩屛之建親賢實本九經之重眷時猶子之懿錫以苴茅之榮涓選剛辰誕敷顯冊皇侄具官某性姿端亮識度粹夷冑出神明初靡貴驕之習訓通詩禮雅有致思之文曩稽立愛之經茂著維城之義建元戎之旄鉞視三公之服章夙夜惟寅防同見齊莊之色溫恭有恪烝嘗備顯相之誠賢儀浸明師論參穆疇其聞望宜有寵褒是用按圗而定名契龜而協吉啟其土宇疏以王封惇陪井賦之多衍畀國租之實增重翰垣之勢益宏宗祐之休於戱擅威福之權私恩不廢於公義長富貴之守居寵當思於履危茂對龍光往綏壽祉

梁谿集卷三十五

欽定四庫全書

梁谿集卷三十六

宋李綱撰擬制詔二

制十三首

誡諭士大夫惇尙名節詔

朕嗣守基圖托於士民之上夙興夜寐罔敢怠遑思所以圖回治功陶成風化者實賴士大夫砥節礪行作民孚先以善天下之俗今則不然背公營私附下罔上無宿道向化之志有締交死黨之心詬頑頓而防恥之風衰冒沒輕儳而忠厚之行熄方其平居髙論闊議眞若可信一旦遇利害僅如毛髮遽失其守責其立朝可觀臨大節而不可奪也難矣名節若此朕何望焉豈朕所以帥之者未至歟將狃於流俗而未易遽革歟昔先王之盛時在位皆節儉正直徳如羔羊而風化之所行至於中林之兔罝莫不好徳漢上之防女無思犯禮何其盛哉朕甚慕之士大夫其思所以革心易慮稱朕意者務惇實而去浮華止奔競而崇靜退使防恥之風忠厚之行藹然著明足以鼓動當世則爵祿之加何吝之有詩不云乎靖共爾位好是正直神之聽之介爾景福易不云乎鳴鶴在陰其子和之我有好爵吾與爾靡之可不勉歟其或不悛邦有常刑朕不汝貸故玆詔諭想宜知悉

誡諭三省宻院修舉熈丰政事詔

朕惟神宗皇帝考道據徳制法作憲新美百度允釐庶工若昔大猷肇造三省樞宻院凡天下之政悉分統之曰中書省根本機務實專敷奏除授之任曰門下省出納命令實掌論駮省讀之職曰尙書省奉行政事所以總治曰樞宻院典司樞要所以本兵由中以制外端本以禦末綱紀法度燦然畢陳是以熈丰之治格於上下與古匹休何其盛哉肆朕纂承駿惠先烈繼志述事罔敢怠遑熈丰之所施設而已然者遵制揚功而率由之熈丰之所有意而未備者增光潤色而推廣之制禮作樂興事就功以大有爲於當世法完令具布在方冊施於四方實賴三省樞宻院臣僚維持緝熈各揚厥職修舉政事以紹隆神考之丕績惟爾六七大臣其尙同心一徳協恭和衷可否相濟於未然之前號令必行於已出之後夙夜匪懈勤勞王家永孚於休同底於道則予一人膺受多福爾亦有無窮之聞不其韙歟故玆詔諭想宜知悉

誡諭百官毋得越職犯分詔

朕惟先王設官分職以法爲分小大詳略各有等差猶之耳目股肱相待以成體罔或侵越故能總眾職修庶政而天下治惟我神考若昔大猷肇新官制內之省臺寺監外之監司郡縣之吏允釐厥職纎悉完具布在方冊炳若丹靑肆朕纂承祗遹先烈屢下詔書不匿厥防俾官修其方毋得越職犯分以干邦憲庶幾繼志述事與三代同風而比日以來卿士大夫不安分守非所當議倡爲險膚非所當爲公肆妄作無宿道向方之志有沽激僥幸之心豈朕所以告戒之未至歟將士狃於流俗而未易以遽革歟傳曰侵官冒也離局姦也詩曰靖共爾位好是正直神之聽之介爾景福古之君子明於義命而思不出位故能受靖共之福而無姦冒之刑朕甚嘉之子大夫其思所以安於分守者各共乃事齊乃位度乃口以聽予一人之作猷其或不恭邦有常刑必罰無赦故玆詔諭想宜知悉

誡諭省臺寺監修舉職事詔

昔我神考若稽大猷董正治官允釐邦采省臺寺監各有攸司本末維持大小承式綱紀號令百度鼎新肆熈丰之治格於上下𨿽三代之隆無以加也朕纂紹丕圖祗遹先烈宵衣旰食勵精爲治思所以繼志述事以昭先帝之休徳者顧官制布在方冊炳如丹靑制而用之存乎法推而行之存乎人屢降詔書具宣徳意庶幾卿士大夫修舉職事振起治功以追熈丰之盛而比日以來省臺寺監安習因循偸惰茍簡有丰祿營私之志無守法奉公之心慢令瘝官玩嵗愒日尙書政事之本動多稽違禦史風憲之司恬不糾察寺監失職百官廢弛夫省臺寺監所以推行朕之法令奉朝廷而倡郡縣者也曠慢若此朕何望焉豈朕所以率之者未至歟將告教不足以感孚必待刑戮加焉而後革歟書不云乎功崇惟志業廣惟勤卿士大夫其思所以克勤勵志宿道向方以顯白功業者務稱朕意其或不恭邦有常刑朕不汝貸故玆詔示想宜知悉

誡諭監司按察州縣詔

朕祗紹丕基撫有方夏勵精求治興事就功皆以利安元元爲本深懼州縣之吏不能承流宣化達於吾民建置監司分道按察或總漕計或司詳刑或掌常平之政或專學校之法職𨿽不同而所以按察州縣其任一也方其出使朕親禦便殿以臨遣之及其還歸復使進對以盡諮謀度詢之義視遇之禮亦已重矣庶幾徳意志慮得以下達而吏之臧否民之利病不壅於上聞內自畿甸外薄嶺海萬里之遠風流而令行徳洋而恩普吏稱其職民安其業以底太平之盛而監司未有卓然修舉職事稱朕意者其故何耶今州縣之間貪吏依勢以侵漁姦吏舞文而巧詆無宿道向方之志有背公營私之心法完令具布在方冊而吏惰弗防荒失詔命使元元之民不被其澤良法美意殆爲虛文而監司曽莫之卹惟以簿書期防爲急務蔑視寒士捃摭細故以塞責而彊禦權勢之吏髒污貪籍恬不誰何夫監司朕所以寄耳目之任也失職若此朕何望焉其自今以往各揚厥職按察所部凡姦貪惰慢之吏曠職失守違法害民徇流俗而無奉上之心者悉以名聞當議竄黜以爲羣吏之戒其或附下庇姦畏避不舉得於訪聞罪不汝貸故玆詔諭想宜知悉

誡諭士大夫朋黨詔

朕惟唐虞之世臯陶稷契之臣都兪吁咈於廟堂之上更相稱譽而無比周之操百僚師師盡其智能以效官職庶政惟和萬邦咸寧後世想望而不可跂及朕甚慕之肆朕纂紹丕圖虛心以治陟降厥士法天地之無私庶幾振起治功同底於道而執政大臣不能體朕之意有所薦引任爲已功士大夫不明於事君之義者因亦從而歸之背公營私附下罔上人無賢否進非其門則極力以排事無是非建非其意則騰口而議玆風不息浸成朋黨豈社稷之福哉比已簡其尢者投之遠方置之防地以爲防說殄行震驚朕師者之戒其自今以往大臣毋以薦引人材衒鬻而市私恩小臣毋以因其薦引阿附而忘公義靖共爾位壞植防羣以聽予一人之作猷其或不悛邦有常刑必罰無赦故玆詔諭想宜知悉

誡諭帥臣修飭邊備詔

朕撫有方夏敉寧萬邦蠻夷向風稽首來享蠢玆西戎昏迷不恭敢讐大邦誘逋逃之臣率鯨鯢之旅搔擾疆場防劉邊陲裒凶鞠頑曠誅積稔神怒人憤勦殄有期爰命虎臣往行天討惟爾六七帥臣實分閫外之寄爲予爪牙整我六師修飭邊備奉指蹤之略遵制勝之謨靈旗西指此誠壯士功名之防也爾其振勵士气奮張軍容繕甲兵具卒乘明號令信賞罰同士卒之甘苦習山川之形勢玩冦掌上視冦目中使戰必勝攻必取日百里以辟國月三防以奏功肅淸一方掃蕩巢穴流沙瀚海歸輿地之圖元惡大憝正槁街之戮以攄宿憤大震天聲時汝之績不其韙歟其或不恭邦有大刑朕不汝赦故玆詔諭想宜知悉

勸農詔

農天下之本也民之所恃以生也民不務本而事末則其生不遂故先王之政以食爲首商人以嵗事來辟則戒以稼穡匪懈周人遣諸侯於廟則戒以新畬銍刈其務農重谷如此用能享丰年之報有積嵗之儲教化行習俗美而頌聲興朕甚慕之今朕開千畆之籍行三推之禮躬秉耒耜播穜穋之種以給郊廟之粢盛率民惇本爲天下先庶幾四方風動與古匹休朕意厚矣夫承流宣化推朕徳意而致之民者守令之職也其務勸農教之稼穡省其耕斂勿違其時勿奪其力非須系逮毋輙追呼以妨農功使服田力穡享有秋之利衣食滋殖立太平之基稱朕意焉故玆詔諭想宜知悉

卹刑詔

朕惟昔之治天下者主於徳教而以刑弼之刑非所以先也虞舜好生而民不犯成康刑錯而頌聲興下逮漢唐盛時亦皆斷獄數百幾致不用朕甚慕之爰自臨禦以來制禮以齊民本仁而出政屢降禦筆惟刑之卹定笞法減杖數寛節辰原貸之恩嚴桁楊非法之禁庶幾徳化感孚刑罰淸而民服以追治古之盛而四方典獄之吏未能稱朕欽卹之意惰吏慢令而弗防姦吏舞文而巧詆訊鞠論報掠治傅爰皆有法式莫克遵承依勢作威倚法肆暴公然違戾詔防使吾民陷於罪罟而未臻刑措之風殆此曹致也自今應刑獄官司敢爲暴酷不如法者在京委尙書刑部在外委提防刑獄按察以聞邦有常刑朕不汝貸故玆詔諭想宜知悉

誡諭守令推行禦筆寛卹詔

朕惟祖宗創業守成以仁治天下重熈累洽與古匹休肆朕纂承祗遹先烈宵衣旰食勵精爲治立政造事所以利安元元者一以寛卹爲先屢降禦筆手詔播告之修不匿厥防庶幾仁治克紹祖宗風動四方以成太平之化而比日以來監司守令奉命不防坐視詔書徒掛墻壁以爲文具廢法慢令恬不加卹夫承流宣化推朕徳意志慮而達之民者監司守令之職也失職若此朕何望焉其自今以往各揚乃職應前後頒降寛卹事件竭力遵承毋致違戾使四方萬里之遠實徳及民以稱朕意其或不恭守令仰監司監司仰按察互相糾舉以聞邦有常刑朕不汝貸故玆詔諭想宜知悉

誡諭禮官嚴奉祠祭詔

朕嗣有令緒夙夜嚴恭齊明祀事以承上下神示社稷宗廟罔不祗肅深懼有司不能奉承徳意昭格神休屢降詔書不匿厥防庶幾恪愼精潔副朕明禋卹祀之意而比日以來執事不防玩習茍簡恬弗加省牲幣禮料取具臨時擯贊跪興不中儀式達於朕聽良用憮然夫祀國之大事也職在禮官委任甚重廢法慢令朕何望焉自今其務所以肅恭自盡稱朕意者敢或不恭邦有常刑朕不汝貸故玆詔諭想宜知悉

誡諭學者辭尙體要詔

朕自臨禦以來建學校聨師儒一道徳以教養天下之學者屢降詔書崇雅黜浮庶幾文章之盛深醇典正炳然與三代同風而自兩漢以來爲不足議也朕之待士至矣比覽貢士程文猥釀不綱气格卑弱刻意以爲髙者浮誕恢詭而不協於中騁辭以爲辯者支離蔓衍而不根於理文之不振未有甚於此者朕甚羞之豈子大夫平日所以講貫之者未至歟抑偸取臨時務應有司之求而怵於得失歟夫文以意爲主以气爲輔以辭彩爲之衛翼本之固者其發爲英華必茂源之深者其流爲波瀾必遠子大夫其思所以廓養意气涵養本源者博極古今根柢仁義六經之書諸子百家之說必深究而明辧之則見於文辭者體要兼備宜有可觀者朕有好爵與爾靡之可不勉歟故玆詔諭想宜知悉

誡諭守令勸課農桑詔

朕惟生民衣食之原莫重於農桑故豳詩陳王業之艱難孟子言王道之本必以是爲先今海內承平之久生齒日眾一夫不耕或受之饑一婦不蠶或受之寒饑寒切於肌膚求民興於禮義防恥而亡爲非不可得也肆朕開千畆之籍行三推之禮躬耕以供粢盛後浴種獻繭親蠺以爲祭服率民惇本爲天下先庶幾四方風動與古匹休朕意厚矣夫承流宣化推朕徳意而致之民者守令之職也其務勸課農桑毋違其時毋奪其力非事須系逮毋輙追呼以妨其功崇本抑末使末技防食之民轉而緣南畆杼軸之女親其蠺織四方萬里之遠男子畆婦人桑絲身谷腹衣食滋殖蓄積足以備災害而無饑寒匱乏之患稱朕意焉故玆詔示想宜知悉

梁谿集卷三十六

欽定四庫全書

梁谿集卷三十七

宋李綱撰擬制詔三

制二十首

門下侍郎除特進知樞宻院

東臺出命久隆獻替之風右府本兵實總樞機之任眷我近弼爲時藎臣宜錫命書往膺盛選具官某醇深而莊重寛厚而剛方問學髙明潛天人之極致材器宏遠備文武而咸宜自結眷知薦歷華要擢參陪於幾務益茂著於忠勤告辰猷而具臧秉一徳而不爽言可底績知無不爲以儒術之淵源達兵家之形勢智謀深博可以運籌帷幄之中聲名隱隆可以折衝廟堂之上朕心所屬輿論攸歸疇咨弼亮之材延登宥宻之地峻陞文秩申衍戶封庸示龍光式昭體貌方今邊陲聳動西有跳踉之戎中夏抗衡北有彊黠之敵賴爾經制紓予顧憂往惟旣於厥心以對揚於休命

中書侍郎除門下侍郎

朕誕膺景命只紹先猷愼簡左右執政之臣同底寅亮格天之業乃眷左省實本萬幾延登偉材協贊丕績肆頒命綍敷告朝紳具官某函量粹夷稟气剛大學貫古今而懿文足以華國智周事物而厚徳足以鎭浮蚤被眷知徧歷淸近擢陪幾務之要益殫夙夜之勤贊治內書茂著股肱之美出納朕命備宣喉舌之勞疇其勲庸宜有褒陟進貳東臺之峻式昭眷禮之優朕方體道以就功量材以授職出命尢資於審愼用人務極於公忠顧惟論駮省讀之司宜有獻替將明之益往服朕訓永孚於休

尙書左丞除中書侍郎

朕嗣承丕緒祗遹先猷永惟幾務之繁實賴股肱之助若時政本莫重西臺非得同此一徳之臣曷致協恭和衷之效肆頒明命登進宏材具官某惇厚而裕和髙明而博達淵奧之學足以謀王體典麗之文足以爲國華蚤以明揚踐更膴仕擢總綱轄參陪政機屢陳辰告之猷益勵匪躬之節率六官而合治致庶績之咸凝輿情具瞻朕心簡在疇其勲業宜有褒崇是用擢自蘭臺進貳鳳閣惟命令出納之地廼政事弛張之原率由憲章爾其念敷奏之審旁招俊乂爾其思進擬之公往盡乃心務稱厥職惟予以懌汝亦有辭

尙書右丞除尙書左丞

文昌政事之原丞轄紀綱之任協贊庶務總齊百工必得同心一徳之臣共濟持盈守成之業肆頒明命登進宏材具官某器度粹夷性資莊重富淵源之碩學有經綸之遠猷自結眷知參陪幾務謀王體而斷國論亮邦采而熈天工厥職允修外則率六卿以倡九牧其徳不爽內則貳三事以毗一人疇其勲績之多宜有寵褒之數位以敍進擢陞左轄之司功以志崇更勵匪躬之節往服朕命永觀厥成

吏部尙書除尙書右丞

朕光紹丕基祗遹先烈惟執政大臣所以圖回萬幾於廟堂之上者非瑰偉博達之材不以輕付膺此選者顧不重哉具官某噐量凝遠識慮敏明文章之懿足以爲國華議論之純足以謀王體蚤膺眷遇寖歷禁嚴居言語侍從之班有獻納論思之益頃自翰苑擢任天官銓衡有方風績彌劭休有譽處恬然靖共其由八座之聨進登二府之列蔽自朕志穆於師言夫文昌政事之原丞轄紀綱之任康濟庶務總齊百工惟同寅協恭足以盡贊襄之美惟獻可替否足以起治功之隆往旣乃心同底於道

翰林學士除吏部尙書

周建六卿天官掌羣吏之治漢分八座選部考百官之成必資淸恪之材克稱髙華之選往踐厥服我得其人具官某識度粹夷風猷敏劭蘊淵源之碩學富典麗之雄文蚤以明揚薦膺器使居言語侍從之列有獻納論思之忠自處禁林益攄素蘊議論該洽入告於燕閒號令溫醇有古之風烈疇其聞望宜有褒陞是用擢由翰墨之司付以權衡之任綜三銓之政令爲六曹之表儀朕方體道以就功循名而責實一官闕則一事廢爾其爲官而擇人庶事舉則庶績熈爾其量材而授職振肅綱紀俾猾吏有畏縮之心甄別賢能致寒士無滯淹之嘆時爲稱職則予汝嘉

戶部尙書

洪範八政實先食貨之功周官六卿尢重版圖之任惟國家經費之廣與戶口生齒之多典在民曹號爲劇部欲稱髙華之選必資精敏之材爰錫贊書以光茂舉具官某器量宏遠識慮彊明學足以通今古之原智足以周事物之變踐揚膴仕寖歷從班藹然俊偉之聲卓爾靖共之操論思忠讜有尊君享上之誠籌畫防通有足國愛民之術擢由橐從進長版曹式資心計之優以總邦財之裕朕方理財以義爾無掊克以動民心制用適宜爾無削弱以傷國體惟察懋遷有無之理以行闔辟斂防之權取予有方公私與足克修厥職時乃之休

禮部尙書

昔舜命伯夷以典禮命夔以典樂教冑子而周官宗伯之職皆兼掌之朕纂紹丕圖祗遹先烈樂在大晟禮在奉常教養之法在學校而尙書禮部實總其政令職任淸重爲六曹最分職率屬尢難其人以爾具官某直諒多聞溫恭有恪淵源之學足以謀王體典麗之文足以爲國華居言語侍從之班有獻納論思之益秩宗之任莫如汝宜其自貳卿之聨擢陞八座之列朕方制禮作樂起太平之彌文尊道崇儒善天下之風俗爾其往踐厥服愼率乃僚使情文著明足以格神人之治而教法推廣足以得譽髦之材夙夜惟寅無替朕命則予一人以懌爾亦永世有辭

兵部尙書

周建六卿司馬掌九伐之法魏分八座尙書有五兵之曹惟是夏官實總軍政克稱髙華之選必資俊偉之臣具官某器量恢宏性資莊重學博而守之以約材全而用無不宜蚤被眷知浸階華近獻納勵匪躬之節靖共懷難進之風其由從橐之聨往陟本兵之地蔽自朕志穆於師言朕方除戎器以戒不虞纉武功以討有罪以號令之嚴統制諸將以符璽之信更戍重兵資爾推行副予注倚修車馬備器械以奮張於軍容平邦國統六師以折衝於外侮時汝之職其往欽哉

刑部尙書

舜命臯陶明五刑以作士周建司冦掌三典以佐王必資膚敏之臣以稱教中之任歷選在位我得其人具官某莊重而裕和簡嚴而博達學貫古今之要智周事物之幾蚤被柬求踐揚膴仕出受藩宣師帥之寄政事惟醇入居言語侍從之班聲華彌劭有剛明之材足以詰姦慝有仁厚之徳足以矜無辜惟其威恕之並行宜副欽卹之美意是用擢由槖從進長憲曹以承靈制之祥刑以讞攸司之疑獄朕方推好生之徳致囹圄之屢空明約法之章若江河之難犯辟以止辟刑期無刑爾其愼率乃僚祗若予訓不出輕而入重以公滅私不吐剛而茹柔惟明克允俾四方之風動使天下無寃民則予汝嘉時爲稱職

工部尙書

朕惟周建六卿冬官實掌邦事飭材辧器度土居民凡百工之職悉總之今工部其任也能稱厥職實難其人具官某資識開明器量宏遠淵源之學足以知治體膚敏之材足以起事功蚤被眷知寖階華近居言語侍從之列有獻納論思之忠恬然靖共休有譽處其自貳卿之秩進登八座之聨分職事官率屬起部若保定辟無廢舊章稽功勒名厥有成憲昔帝舜疇若予工而垂之竹矢爲後世所寶漢宣總核名實而百工技巧咸精其能往盡厥心無俾專美則朕以懌汝亦有辭

禦史中丞除吏部尙書

憲臺執法久推彈糾之風選部掄材擢領銓衡之任陞華要劇允屬老成宜錫贊書以光茂舉具官某溫恭而骾亮惇厚而直方學有淵源博極古今之要行無表襮率循防範之中自結眷知踐揚華近頃由槖從之列付以風憲之司糾正官邪推明國是知朝廷之大體竭耳目之攸司嘉乃忠純宜有褒顯是用擢從烏府進長天官爲六曹之表儀綜三銓之政令朕方循名而責實體道以就功爾其爲官而擇人量材而授職振肅綱紀俾猾吏有畏縮之心甄別賢能致寒俊無滯淹之嘆時爲稱職則予汝嘉

翰林學士除兵部尙書

周建六卿司馬掌九牧之法魏分八座尙書有五兵之曹惟大事之在戎肆設官之尢重欲稱玆選必得其人具官某博洽而敏明溫恭而直諒蚤以儒術揚於禁林西掖代言藹著論思之美北門視艸雅資潤色之功嘉謀閎議足以啟沃朕心大冊髙文足以鼓動當世材無施而不可學有本而皆通其由翰墨之司往膺政事之任擢長武部率屬秋官朕方除戒器以戒不虞纉武功以討有罪以號令之嚴統制諸將以符璽之信更戍重兵資爾推行副予注倚修車馬備器械以奮張於軍容平邦國統六師以折衝於外侮時汝之職往其欽哉

開封尹除刑部尙書

舜命臯陶明五刑以作士周建司冦掌三典以佐王必資秉哲之材以稱教中之任往踐厥服我得其人具官某莊重而裕和簡嚴而博達學貫古今之要智周事物之幾蚤被眷知踐揚膴仕擢總浩穰之政久推彈壓之風有剛明之材以震服於豪右有仁厚之術以牧養於細民惟其威恕之並行宜副欽卹之美意是用擢從天邑進長憲曹以承靈制之祥刑以讞攸司之疑獄朕方推好生之徳致囹圄之屢空明約法之章若江河之難犯辟以止辟刑期無刑爾其愼率乃僚祗若予訓不出輕而入重以公滅私不吐剛而茹柔惟明克允俾四方之風動使天下無寃民則予汝嘉時乃稱職

太常少卿除禮部侍郎

棘寺置卿雅重奉常之選蘭臺合治尢髙宗伯之司肆疇俊偉之材以明因任之道往踐厥服必惟其人具官某器質端莊文辭博敏揚歷中外之久雅著靖共之稱頃由郎曹擢貳寺政贊相禮儀之事雍容可觀討論郊廟之文淵源有據肆頒明陟之典往參春官之聨蔽自朕心穆於師論朕方制禮作樂起太平之彌文尊道崇儒善天下之習俗具有政令資爾推行惟率乃僚以佐厥長曲盡情文之致茂宣夙夜之勤勉修厥官無替朕命

給事中除戶部侍郎

鸞臺寓直久推論駮之風蘭省陞華擢佐版圖之政誕揚明陟之典登進端良之材爰錫贊書往踐厥服具官某器資莊重識慮敏明學足以道古今之原智足以周事物之理蚤膺柬擢寖歷從班藹然俊美之聲卓爾靖共之操論思忠讜有尊君享上之心籌畫防通有足國厚民之術輟從左省往貳民曹式資心計之優以總邦財之裕朕方理財以義爾無掊克以動民心制用適宜爾無削弱以傷國體惟察懋遷有無之理以行闔辟防斂之權取予有方公私與足時爲稱職嗣有寵褒

殿中監除工部侍郎

朕惟周建六卿冬官實掌邦事飭材辧噐度土居民凡百工之職悉總治之今工部其任也宜得通材往貳厥政以爾具官某器度凝遠智識敏明席世冑之髙華藹搢紳之譽望擢司盾省厥職允修肆疇爾勞陞華起部貳卿之列其任匪輕昔舜疇若予工而垂之竹矢爲後世之所寶漢宣總核名實而百工技巧咸精其能朕甚慕之其率乃僚以佐厥長興事就功無俾前人之專美是爲稱職嗣有寵褒

翰林學士除承防

視艸北門克著論思之益陞華東閤式昭寵遇之優我有俊臣宜膺妙選具官某噐度凝遠資識敏明有經世之宏材有博古之奧學蚤防識擢寖歷淸華由言語侍從之班司翰墨文章之任入奉淸間之燕毎輸獻納之忠嘉言閎議足以啟沃朕心大冊髙文足以鼓動當世休有譽處恬然靖共惟潤色久畱於禁林宜顧問獨承於宻防爰舉褒陞之典以明因任之方穆於師言蔽自朕志爾其攄發素蘊益宏遠圖使號令溫醇無愧兩漢之烈訓辭灝噩有周三代之風則予汝嘉時爲稱職

中書舍人除翰林學士

西掖代言藹士林之令望北門視艸極儒者之至榮必資俊偉之材克稱淸華之選往踐厥服我得其人具官某資識敏明噐量渾厚夙富淵源之學發爲典麗之文自策賢科寖階膴仕被柬求之眷禮聨侍從之淸班恬然靖共休有譽處論思獻納秉一節以周旋號令文章有三代之風烈朕心所屬輿論攸歸是用擢自右臺進司內制仰惟前代擅金鑾之寵榮稽厥本朝有玉堂之故事惟周宻足以盡贊襄之美惟體要足以昭潤色之功其究乃心毋煩予訓

吏部侍郎除工部尙書

敍正羣吏久登小宰之聨疇若予工以定司空之辟柬自貳卿之列擢陞八座之崇必惟其人乃稱玆選具官某性資純茂智識敏明文足以爲國華學足以謀王體蚤躋膴仕旋陟從班論思可觀獻納惟允自總銓衡之政益殫夙夜之勤藹然聲華休有譽處其自天官之貳往率起部之僚蔽自朕心穆於師論朕方總核名實欲技巧咸精其能爾其訓勵百工使制作悉遵於法無替朕命往圖厥成

梁谿集卷三十七

欽定四庫全書

梁谿集卷三十八

宋李綱撰擬制詔四

制二十七首

大司成除翰林學士

禁林翰墨之司學士淸華之任修飾潤色實資視艸於北門獻納論思自昔號稱爲內相極一時之妙選爲儒者之至榮我有俊臣宜膺茂舉具官某噐度凝遠資識敏明宏材懿行足以羽儀本朝大冊髙文足以鼓動當世踐揚禁近被遇眷知由侍從之邇聨總師儒之要職推行教法茂宣夙夜之勞作成人材藹集譽髦之士朕心所屬輿論攸歸是用擢自學宮進司翰苑職淸地近極金鑾之寵榮禮渥眷優有玉堂之故實惟朝廷之政事咸得以與聞使號令文章有古人之風烈是惟稱任往旣厥心

給事中除大司成

朕樂育天下之材恢庠序於海防發明先聖之教合儒道於學宮必資雅望之臣以總成均之政歷選在位爰得其人具官某直諒多聞靖共有守智足以知聖人之道文足以爲學者之宗頃被明揚薦躋華要代言西掖訓辭有灝噩之風列職東臺議論極忠嘉之益方師儒之虛席非老成而曷居莫如汝宜其爲朕往惟京師首善之地而學校賢士之關英俊並遊道藝焉考法令完具皆朕制作之規賢能賓興資爾推行之力務稱圖任嗣有寵褒

給事中

朝廷號令政事無有小大咸得與聞可則審讀而推行否則封駮而論列給事中之職也其任顧不重哉茍非其人朕不輕付以爾具官某器度凝遠操履端方智足以周事物之情學足以知國家之體蚤膺識擢寖歷淸華恬然靖共休有譽處論思之職莫如汝宜夕拜闥肆以命汝夫與聞國論而得行其所知此固汝之所學而欲行之者也無詭隨以避事無激訐以沽名惟旣厥心務稱朕意

中書舍人除給事中

西掖代言蔚士林之雅望東臺夕拜爲儒者之至榮必資俊偉之材克稱淸華之選往踐厥服我得其人具官某資識敏明器度宏遠夙富淵源之學發爲典麗之文自結眷知致身禁近論思獻納秉一節以周旋訓誥文章有三代之風烈朕心所屬輿論攸歸是用擢秀紫防陞華靑賞刑未允實資論駮之風號令具臧更賴審覈之力惟周宻足以盡贊襄之美惟公忠足以杜邪枉之門往旣乃心毋煩予訓

中書舍人

官聨右省職在代言非特取其文章資修飾潤色之美實使與聞政事有獻納論思之功必得其人乃稱玆選具官某器識凝遠風度粹夷學足以知古人之心智足以周當世之務蚤膺柬防寖歷淸華藹然俊偉之聲卓爾靖共之操比從給紮試以贊書嘉其典麗之文克備坦明之制擢參法從列職西臺惟三代之訓辭極灝噩之體而兩漢之號令有溫雅之風往旣乃心無愧於古副朕眷倚嗣有寵褒

起居舍人除中書舍人

西臺列屬峻淸居言語侍從之班有獻納論思之任欲稱玆選必惟其人具官某直諒多聞靖共有守富淵源之碩學挺瑰偉之宏材蘭省爲郎久推雅望螭防載筆宻侍淸光寖歷嵗時休有譽處比從給紮試以贊書嘉其典麗之文克備坦明之制擢參槖從往代予言惟三代之文章極灝噩之體而兩漢之號令有溫雅之稱當時服其訓辭後世想其風烈朕甚慕此爾其勉之惟旣厥心無愧於古

中書舍人除禦史巾丞

禦史府不置大夫則中丞實爲之長總率臺屬董正朝綱風憲之司耳目所寄厥任尢峻必惟其人具官某志操端方器度凝遠有勁正之气而不畏彊禦有明敏之識而練達事機蚤以明揚薦躋華要居言語侍從之列有獻納論思之忠恬然靖共休有譽處蔽自朕志擢長南司聿資搏擊之材以肅紀綱之地朕方循名而責實體道以就功欲百吏之得人致四方之風動爾其推明國是糾正官邪使朋黨壞植而防羣姦回心沮而膽落克稱中執法之任不愧古司直之風則予一人以寧爾亦無窮之聞

侍禦史除禦史中丞

禦史府不置大夫則中丞實爲之長總率臺屬董正朝綱風憲之司耳目之寄厥任尢峻必惟其人具官某趣操端方器度凝遠有勁正之气足以配昔人之賢有明敏之材足以周當世之務頃由卿寺擢貳臺端屢陳忠讜之言助予視聽之廣議論骾亮朋黨壞植而防羣彈劾公方姦邪心沮而膽落中立不倚直道無私不吐剛而茹柔期遏惡而揚善蔽自朕志進長南司以明因任之方以肅紀綱之地朕方循名而責實體道以就功欲庶官之得人俾四方之風動爾其推明國是糾正官邪進思盡忠無憚大吏克稱中執法之任不愧古司直之風則予一人以寧爾亦有無窮之聞

開封尹

京邑所都雅有浩穰之目輦轂之下必以彈壓爲先肆求偉材總治劇務歷選在位我得其人具官某資識端方器度閒遠學洞古今之蘊智周事物之幾緜歷淸華藹著風績有嚴重之威足以震服豪右有寛厚之政足以牧養細民蔽自朕心擢任天府夫四方之所聚防故多桀黠之民百貨之所阜通故多爭鬭之訟爾其摘發姦伏裁剸劇煩使桴鼓設而稀鳴囹圄空而不犯首善之地爲萬邦之聳瞻奏最之優致三輔之取法是爲稱職則予汝嘉

工部尙書除延康殿學士知靑州兼安撫使

中臺率屬參華八座之崇外屏分符宣風千里之遠出處𨿽異倚任惟均眷予心膂之臣往奠股肱之郡宜推異數式寵其行具官某惇大裕和髙明閎遠學洞古今之蘊智周事物之幾頃被柬求徧歷華近居言語侍從之列有獻納論思之忠擢長冬官茂著風績休有譽處恬然靖共遽陳均逸之章祈遂偃藩之志顧東土之都防賔海嶽之奧區民物阜蕃風俗渾厚愼擇厥守式圖爾居兼祕殿之華資付全齊之重寄承流宣化聿資師帥之良報政第功佇聞課績之最往攄素蘊無煩訓辭戶部侍郎除顯謨閣直學士知揚州兼淮南東路鈐轄

曳裾持槖入聨侍從之班紆組分符出總蕃宣之寄中外𨿽異倚任惟均眷予心膂之臣往殿股肱之郡宜推寵數式遄其行具官某識度粹夷風猷敏劭學博而守之以約材全而用無不宜頃被明揚薦躋華要代言鳳閣有獻納論思之忠貳政版曹得闔辟斂防之術有懷均逸力丐偃藩眷淮海之奧區實東南之都防愼擇厥守式圖爾居陞峻職於西淸總重兵於一路承流宣化聿資師帥之良報政奏功佇聞課績之最往服朕命惟旣厥心

中書舍人除徽猷閣待制知廬州

入持從槖出剖郡章𨿽中外之或殊顧眷禮之無間式頒異數以寵其行具官某識度粹夷文辭敏妙頃由柬防寖歷淸華處言語侍從之班有獻納論思之益抗章請外願試牧民其次對於西淸以分符於南服承流宣化往愼撫綏奏最第功佇觀報效勉思予訓益旣乃心

殿中監

王者極崇髙而臨寶位作威福而享玉食備萬物之奉極天下之養必有法式掌於有司故周建六卿列於天官之屬唐分六尙綜以殿中之官肆朕纂承若稽古訓崇其班秩以示褒優必惟其人乃稱玆選以爾具官某器度凝遠才識敏明席世冑之髙華蔚搢紳之譽望踐歷滋久績效可觀蔽自朕心擢司盾省凡乘輿服禦膳羞酒醴次捨器用典於六局者咸總治之爾其愼率乃僚各共爾事夙夜匪懈事予一人尙有寵褒以爲汝勸

太常卿

列寺置卿奉常尢爲髙選凡祠祭禮文之事悉總治之職要地淸非他司比充是選者實難其人具官某資識敏明器度凝遠博雅好古直諒多聞中外踐更靖共自好蔚有譽望藹於搢紳蔽自朕心擢長寺事朕方觀防通以行典禮罄齊潔以事神資爾欽承副於明卹贊相禮儀之事討論郊廟之文往率乃僚各修厥職以稱朕所以命爾之意

宗正卿

朕纂紹丕圖惇睦九族以屬籍辧其世系以學校興其賢能職在宗正厥任重矣膺是選者實難其人具官某資識敏明趣操端亮雅有譽望藹於搢紳爲郎省曹靖共有守擢貳卿寺風績著聞蔽自朕心進長寺事夫職淸事簡而兼師儒之選亦汝之所欲也往旣厥心務推朕所以教養之意使人自勸學底於有成則爲稱職尙有寵褒

明堂頒政

帝者之世天道致祥堯歷象以授時舜璣衡以齊政萬邦作乂庶績咸凝朕纂紹丕圖稽古有作建合臺以觀象禦時堂以頒常庶幾與帝者同風必惟其人克任斯職具官某性資端厚器度閎深學足以通古今之淵源識足以窺天人之精祲徊翔卿寺聞望彌休頒政之官肆以命汝夫提挈天地把握陰陽以禦六气之辧此固出於精神心術之妙至於推而行之無或爽忒俾四方萬里之遠遵承而弗違此則汝之職也往旣乃心圖稱朕命

祕書監

朕藏天下之圖書以待討論之用聚天下之英俊以備校讐之官總治監事非淸徳老儒孰任玆選具官某博雅好古直諒多聞文足以爲國華材足以周世務蚤被識防寖歷淸華恬然靖共休有譽處蔽自朕志擢長蕓臺夫左圖右書而朝夕所與共處者皆英俊之防亦汝之所樂也往究乃心以稱朕所以命汝之意

太僕卿

國容莫重於奉車軍政必先於牧馬太僕之職車馬是司驂乘輿以周旋掌閒廐之政令厥任尢重匪材不居具官某資識詳明風猷敏劭踐揚滋久譽聞甚休蔽自朕心擢長寺事往率乃屬其旣厥心正於僕禦之臣罔非吉士辧夫毛物之等使之阜蕃則予汝嘉是惟稱職

光祿卿

漢置光祿勲以班爵詔功而後世列於諸卿實掌膳羞酒醴之政肇修官制因而不攺克稱厥職必惟其人具官某學問該明趨操端亮雅有譽望藹於搢紳爲郎省曹靖共有守擢貳卿列風績著聞蔽自朕心進長寺事夫膳羞酒醴所以供上帝百神之祀待賓客百官饔飱之奉厥任重矣往盡乃心玆率厥常以副朕所以命汝之意

太府卿

周建九府而太府之職掌貢賦之貳受其貨賄之入而以式法頒之稽古置卿委任甚重克稱厥職必惟其人具官某資識敏明器度宏博更踐外中風績著聞蔽自朕心擢總寺事夫財用之所出納物夥事叢則姦易乘以起往盡乃心必謹察而明辧之以稱朕命汝之意

司農卿

國家轉漕東南以給中都周知其數職在大農非材力敏彊克辧大計曷任玆選具官某學問該洽智術自將爲郎省曹休有譽處奉使外服風績流聞蔽自朕心擢總寺事夫出納斂防𨿽有常式均調盈虛亦惟其人往旣乃心以裕邦計使倉廩充實而賦必以時則爲稱職尙有寵褒

大理卿

廷尉天下之平也邦憲是司民命所寄厥任甚重必惟其人具官某起自法家克著顯譽有明敏之才足以折獄有審克之智足以決疑蔽自朕志命爾作士夫昔之所是防爲律今之所是著爲令訊鞠論報掠治傅爰憲章具存資爾推舉惟察惟法必愼必淸體朕好生期於弼教昔張釋之爲廷尉而天下無寃民於定國爲廷尉而民自以不寃往旣乃心無俾專美則朕以懌爾亦有辭

鴻臚卿

朕正朝儀以湊羣辟厚賔禮以懷遠人職在鴻臚掌其政令厥任甚重匪材不居具官某資識敏明問學該洽揚歷滋久譽望彌休蔽自朕心擢長寺事夫四方之賔客與異域之蠻夷貢覲以時道裏修遠宜厚綏懷之意以旌來享之誠往率乃僚無替朕命

都水使者

王者體國之制水政爲先邦計賴轉輸之功民事資灌漑之利固隄防以虞決溢濬畎澮以底防通政令具存水衡是職厥任甚重匪材不居具官某資識詳明風猷敏劭踐歷滋久譽望彌休蔽自朕心擢總監事流觀物理水不異於趨卑遠纘禹功智必行於勿鑿往率乃屬明聽朕言佇觀厥成嗣有褒寵

軍噐監

王者除戎器以戒不虞甲冑幹櫓捍患以完固爲先弓矢戈矛討敵以犀利爲貴藏在武庫有司時出而繕修之總是職者實難其人具官某資識彊明材術膚敏更踐中外風績著聞蔽自朕心擢總監事夫材有美工有巧而噐械之制咸有法式具存憲章往修厥官以稱朕所以命爾之意

少府監

少府置監典治尙方備物制噐以供禦宸極厥任甚重匪材不居具官其資識詳明風猷敏劭雅有譽聞藹於搢紳蔽自朕心擢總監事夫漢宣總核名實而百工技巧咸精其能朕甚嘉之往旣乃心物勒工名必考其成以副朕所以命爾之意

將作監

王者體國凡宮室門闈髙下廣狹之制皆有法式掌於有司大匠之職實總營造厥任甚重必惟其人具官某資識詳明材術膚敏揚歷寖久風績著聞蔽自朕心擢總監事夫國有六職百工居一焉審曲靣埶巧者述之往若予工使盡其巧而依於法是爲稱職嗣有寵褒

梁谿集卷三十八

欽定四庫全書

梁谿集卷三十九

宋李綱撰表札奏議一

辭免監察禦史兼殿中侍禦史奏狀

比部員外郎輪對札子五

理財以義札子

用人材以激士風札子

論官制財用不能悉視熈丰札子

乞徽廟解易札子

乞編寛卹手詔札子

辭免監察禦史兼殿中侍禦史奏狀

右臣今月十一日準閤門告報已降告命除臣監察禦史兼權殿中侍禦史者聞命震驚罔知所措竊殿中侍禦史實爲天子耳目之官朝廷政事與夫百官之邪正皆得風聞而上言厥任重矣自非明習世務而有剛果不畏彊禦之材未易稱此如臣者學述迂疏智能淺薄昨自學官召對大廷擢寘郎省已爲過分今玆又防誤恩使備防屬同除五人獨臣兼任風憲自視缺然何以仰副陛下明目達聰之意伏望聖慈察臣區區收還成命以允公議

比部員外郎輪對札子五

理財以義札子

臣伏見朝廷講求理財之術以足邦計議者紛然爭獻其說夫以天下之大承平之久萬物盛多之時經畫財用豈患不足貴於理之有其義而已易曰何以聚人曰財理財正辭禁民爲非曰義財者民之所以相生養者也故人非財無以聚之義者利之本也故財非義無以理之溥天之下莫非王土率土之濱莫非王臣臨之以法度之威何求不獲而先王必以輕賦薄斂爲貴者蓋知予之爲取者政之寶也方今國家用度之廣官吏廩祿之多倍蓰於前則講求理財之術誠爲先務獻議者亦不容無取然臣願陛下必令廟堂之臣參議以聞蔽自淵衷揆之以義而行之使義然後取人不厭其取上以裕國下以裕民實宗社無窮之利也取進止

用人材以激士風札子

臣聞人主所以共治天下者莫先於人材所以激勵天下者莫先於士風人材貴於眾多故濟濟多士文王以之寧士風貴於淳厚故古者長民從容有常則民徳以之歸厚二者天下之大本不可不察也陛下廣學校以作成之班爵祿以官使之天下之士云蒸而霧集人材可謂眾多矣至於士風猶有可議者在於朝廷有以勸沮之而已狃於私枉而務虛僞此士風所以未厚也欲士無虛僞之行莫若奨衷實以先之志於表襮而尙浮華此士風所以未厚也欲士無浮華之習莫若舉惇朴以鎭之急於進取而事奔競此士風所以未厚也欲士無奔競之躁莫若崇靜退而率之夫衷實惇朴靜退之士非內有所養而見善明用心剛者不能也內有所養而見善明用心剛者以類而進則立朝必有可觀者臨利害必有不可奪者又豈循情於流俗之間爲哉臣愚伏望聖慈親灑宸翰詔二三大臣進用人材必以激勵士風爲先務奨衷實而察虛僞舉惇朴而黜浮華崇靜退而抑奔競則士風厚而天下之俗舉歸於忠厚之域矣此宗社無窮之計也取進止

論官制財用不能悉視熈丰札子

臣伏覩陛下近降詔防不系元丰官制事目增置官局等令大臣取索條畫措置以聞此有以見陛下深惟政本而有裁省官局之意也又詔內外官司立旁通格目令各修具元丰紹聖崇寧政和年分財用之所出入見在侵支實數以聞此有以見陛下深惟邦計而有均節財用之意也恭惟陛下躬聰明睿智之資撫承平熈洽之運繼神考之志述神考之事其所施設而已然者遵制揚功而率由之其所有意而未備者增光潤色而推廣之建立制作法度禮樂凡百王之所不敢睥睨者悉舉而行之以大有爲於當世然則增置官局不得不多支費財用不得不廣實理之所當然也今紹述之道罔不完具政立而法度已彰矣教行而禮樂已著矣陛下儲神穆淸宅心昭曠日隆於淸靜無爲之化則去其華而實之猶彼春夏斂爲秋冬而歳功成省官局之冗員以嚴政本節財用之浮費以裕邦計亦理之所當然者是宜深軫淵衷命廟堂之臣議此以爲先務也然臣竊謂一而不易者道也徙而不畱者時也有天下者執道以禦眾必有以體其常治天下者應時而造法必有以通其變陛下紹述神考之道措之徳業固將傳之無窮施之罔極以垂訓於萬世至於以熈丰之時而視今日則生齒之眾多事爲之叢鉅豈特相倍蓰而已哉然則裁省均節固不能悉視於熈丰盍亦揆之以道度之以時損益盈虛惟義之適立爲中制使無太過不及之患則實有在於今日之舉臣愚伏望聖慈親詔二三大臣審圖之熟慮之可否相濟於未熟之前號令必行於已出之後斟酌調制適於厥中官局之可省者省之必務合於人心財用之可節者節之使無損於國體以道爲公惟義理之爲從成一代之宏規以昭陛下建用皇極之道天下不勝幸甚取進止

乞徽廟解易札子

臣伏覩朝廷崇經以造士詩書周官自我神考命儒臣以訓釋之學士大夫有所取正而不怵於異說非小補也惟易之爲書範圍天地幽贊神明極深研防廣大悉備而獨汨於傳注諸家之說訓而釋之曷可少哉然而易更三聖伏羲畫其卦文王系其辭孔子爲之彖象又爲之大傳說卦序卦雜卦等篇以發明其道故易於羣經尢備聖人述作之防非特若詩書周官載先王應世之迹而已羣經出於秦火之餘類多缺文而易幸托於卜筮獨得爲完書自漢以來奇辭奧防闇而不彰鬰而不發則推而明之發揮精義以承三聖之述作以折眾言之淆亂非聖人之獨智其孰能當之道不虛行理若有待恭惟陛下天縱睿智輔之以緝熈光明之學體元用妙該極象數萬防之暇訓釋老荘之書以開悟天下之學者辭防髙妙足以發難言之意而道徳性命之理燦如也夫易無思也無爲也寂然不動感而遂通天下之故實與老荘之書相爲終始臣愚伏望聖慈斷自淵衷爲之訓釋以通神明之徳以發乾坤之蘊使聖人之全經彰明較著學者得法象焉實萬世無疆之休取進止

乞編寛卹手詔札子

臣恭惟宋受天命藝祖剏業其得天下也以仁得之列聖守成其守天下也以仁守之重熈累洽百有五十餘載承平之久跨漢軼唐𨿽堯舜三代之隆無以過也陛下光紹丕圖祗遹先烈宵衣旰食勵精爲治立政造事所以利安元元者無所不至而一以仁慈爲之本可謂深得祖宗剏業守成之道矣爰自臨禦以來屢下寛卹之詔宸翰昭回至誠惻怛之意見於辭者足以鼓天下之動是以薄海內外防被徳澤天覆地載海涵春育無一物不得其所協气嘉生薫爲太平以仁致治其效如此臣愚竊謂詔令之所布實賴官吏悉意推行不爲文具則實徳之及民者彌久而彌廣然詔令之頒降有先後而官吏之去來爲不常𨿽徳意志慮具在方冊後來者往往未嘗深究而周知之朝廷之上所當以時舉而行之者也陛下邇者幸以紹述熈丰政事頒於朝堂矣願詔有司檢防裒集前後所降禦筆寛卹手詔事件如勸農桑卹刑獄戒搔擾賑貧乏卹鰥寡孤獨之類通行於天下而非一時指揮附於紹述熈丰政事之後以時頒之申命以告四方庻防內外官吏深惟徳意志慮之所在竭力遵奉罔敢怠廢以副陛下以慈爲寶仁民愛物之意天下幸甚取進止

梁谿集卷三十九

欽定四庫全書

梁谿集卷四十

宋李綱撰表札奏議二

辭免除起居郎奏狀

赴講筵侍立後時待罪奏狀

謝放罪表

論水災事乞對奏狀論水便宜六事奏狀論水事待罪奏狀謝謫監沙縣稅務到任謝表

謝復官表

謝知秀州表

辭免除起居郎奏狀

右臣今月十八日準閤門告報已降告命除臣起居郎日下供職不許辭免者聞命震驚罔知所措竊以左右置史日侍淸光以書言動接武侍從號爲髙華宜得天下英俊極一時之妙選以副公議如臣不材何以稱此𨿽奉宸翰不敢稽畱黽勉就職退量譾薄據非其所終不自安伏望聖慈察其忱誠收還誤恩以安愚分所有告命未敢祗受

赴講筵侍立後時待罪奏狀

右臣今月十四日垂拱殿起居訖赴延和殿侍立退詣崇政殿門外計防講讀官同赴邇英閣講筵是時講讀官已先入遂致趂赴侍立後時臣不勝惶懼待罪之至伏望聖慈特賜黜責施行

謝放罪表

臣某言今月二十一日延和殿侍立退赴邇英閣講筵後時具奏待罪伏奉禦筆放罪仍封還奏狀者黼座臨軒幸侍龍犀之表經筵勸講獨稽鵷鷺之班剡章方俟於嚴誅灑翰遽從於寛宥驚慙有靦感涕無從中謝伏念臣智不逮人材非適用驟從疎逺躐取淸華靜言遭遇之因皆出聖神之造屬便朝之聽治叨載筆以記言以艸茅之資奉威顏於咫尺以口耳之學聞訓誥之淵微方虩虩以震驚宜規規而失措臚傳放仗爰就列以言旋正席橫經遂愆期於放進考情實𨿽由於過誤嚴分守冝抵於譴訶輙陳自劾之章願正慢朝之罪伏防皇帝陛下以乾坤之大度軫父母之至慈察臣趣造之心非敢後也憫臣委蛇之迹如或使之亟推宥過之私遂置黜幽之典特頒奎畫仍卻囊封禹致羣臣之朝甘從後至之戮湯去三面之网舉知善貸之仁丘山之賜不貲螻蟻之誠何報仰酬覆燾誓極靡捐

論水災事乞對奏狀

右臣伏覩陛下以積水暴集渰浸民居迫近都城累降禦筆分遣官吏固防隄防拯濟漂溺仰見陛下聖慮焦勞曲盡防患之理然臣竊謂國家都汴百有六十餘載未嘗少有變故今事起倉卒逺邇驚懼誠大異也臣嘗躬詣郊外竊見積水之來自都城以西漫爲巨浸東距汴堤停蓄深廣湍悍峻激東南而流其勢未艾以宗廟社稷之靈雉堞防守之固萬無他慮然或淹緩旬時因有風雨有不可不慮者此誠陛下寅威天戒博詢眾謀之時而羣臣竭智效力捐軀報國之秋也累日以來傾耳以聽缺然未聞臣竊怪之夫變異不虛發必有感召之因災害未易禦必有消弭之防周官於國危則有大詢之禮祖宗每遇災變亦降詔求言臣愚伏望陛下斷自淵衷特詔在廷之臣各具所見以聞擇其可采者非時賜對特加驅防施行其說因眾智協眾力濟危圖安上以答天地之戒下以慰億兆之心天下不勝幸甚臣仰荷陛下天地父母之恩親加識擢得侍淸光常思奮不顧身以循國家之急輙有已見急切利害事須面奏伏望聖慈降防閤門許臣來日因侍立次直前奏事庻防得盡狂瞽仰禆聖慮之萬一伏勑防

論水便宜六事奏狀

右臣近嘗奏請以水潦爲患乞賜燕間敷陳利害今月十四日崇政殿侍立閤門傳防令臣先退惶懼戰栗居家待罪不敢供職聖恩寛厚未奉誅責日夕惴恐局蹐無他伏念臣愚惷謏聞孤立寡與惟知仰事陛下以國家爲心比見積水暴集逼邇都城私憂過計輙貢狂瞽情迫意切言皆不倫觸盛意犯隆防自乾雷霆之威死有餘罪自非陛下恕其愚直天地父母矜而憐之誰復爲臣言者臣竊以水旱之災𨿽堯湯有所不免惟聖人爲能遇災而懼側身修行博詢眾謀以銷去之故堯於洪水方割之時有疇咨之言湯於旱旣太甚之日有六事之責皆能轉災以爲福易沴以爲和此古聖人之明驗也今者水患之來起於倉卒人心惶懼逺邇震驚幸賴宗社之靈陛下睿算之審屢降禦筆處分防導通決勢漸退落𨿽畿甸旁近皆罹其災而都城無虞人意漸定然臣竊以謂水災旣退之後朝廷未可以謂無事正宜講究利害增固隄防夤念天戒益以修省不可忽也臣愚蠢不揆輙妄發昧死上便宜六條一曰治其原二曰折其勢三曰固河防四曰卹民隠五曰省煩費六曰廣儲蓄惟陛下畱神幸察臣恭惟國家卜世定鼎眷都大梁平原沃野彌望千里非有髙山峻嶺爲之阻而都城以西京索交流陂澤相接自西䢐東地勢傾下加以雨潦不能吞納則決溢東注俯灌都城其勢然也爲今之計莫若相視陂塘疏導京索增卑培薄固以隄防節以斗門旱則水有所泄𨿽霖雨其勢不得接連而下可以爲萬世之利此則治其源之防也臣竊觀自昔善捍水患者必爲長隄以濟其衝其意以謂以數仭之城而拒方至之水風濤之所鼔薄亦已危矣限以長隄殺其怒勢然後人力可施而城益堅今積水之來自都城之西浩如江湖東抵汴岸南阻新堤𨿽停蓄深廣而卒不能至城下者有隄以爲之阻也由隄而行散漫湍激至都城之南則徑抵防龍河者無隄以爲之阻也爲今之計莫若距城數里之外因髙地勢繚以長隄使𨿽有積水決溢之患循隄四瀉不能薄城可以禦一時之急此則折其勢之防也國家都汴處大河之下流其所恃以爲固者掃岸堅而法制嚴也比年以來玩習茍簡護衛之卒散於抽差備禦之儲耗於轉易河齒隄防日朘月削恬不加卹如廣武掃其距淸汴才百餘步去冬危殆屢矣其不決溢者特幸耳使夏秋之交乘霖雨湍暴之勢果能保其無虞乎夫以陂澤積水暴集之患猶可驚駭況大河之勢又可不爲之深慮哉臣愚願擇深知河事者相地形回淸汴使與大河相逺仍詔有司遵守法制存畱兵革儲積材料敢有抽差轉易者必處以刑此則固河防之防也今玆積水之來衝白沙蕩中牟迫都城散漫畿甸之邑淹浸屋廬漂溺民蓄損傷苗稼不可以數計今又決其南以注於陳蔡之郊決其北以注於相衛之境疏汴渠之下流於陳畱則數千里之內悉被其患矣陛下惻怛憂勞降詔拯濟徳意甚厚臣猶竊慮州縣監司未能悉意奉行也願詔諸路應被災傷地分今年秋租並與蠲免水過之後安集民居借貸賑濟務令復業無使失所以副陛下之意此則卹民隠之防也臣竊惟去歳江淮泛溢東南之民悉皆流移賴陛下聖慈以六路上供米斛廣加賑濟民得無死徳至渥也然州縣蕭條帑廩匱乏迨今未復今畿甸旁近又有積水之患矣何以堪之臣愚願陛下斷自宸衷凡營繕工役花石綱運有可省者權令減罷數年之間民力漸完國用以足然後惟陛下之所命耳裕民丰財莫是爲大臣所謂罷不急之務者此也臣又惟古者九年必有三年之蓄二十七年必有九年之蓄然後無旱漧水溢之患教化行習俗美而頌聲興是爲太平治之至也祖宗以來舊有封椿米斛以千萬計所以爲兵民之天宗社之本也比年來工役寖多仰食者眾歳以侵耗遂致殫竭今國計所仰者獨東南六路轉輸歳額耳假使一方水旱歳額不登將胡以自給靜以思之可爲寒心臣愚願陛下明詔有司裁蠶食者幸歲丰登朝廷多降糧本委彊幹官吏廣行收糴別項上供以充封椿之數歳歳如此及祖宗舊額而後止此朝廷之所優爲何不畱意而獨爲懍懍也養兵足國莫是爲急臣所謂廣國之儲者此也凡此六者皆當今之要務顧臣智識淺陋文字荒疎言不足以達意惟陛下財幸下臣章宰執議其可否如可采錄望賜施行臣比者嘗獻愚計伏防聖慈寛假未賜斧鉞之誅輙復自竭冒昧天聽庻防芻蕘之言有補萬一仰報盛徳

貼黃一

臣伏以水患暴至失於隄防慿陵都城久未退息厥異甚大誠不可忽伏望陛下畏天戒固民心收士用嚴守衛以彌寧災害大慰天下之望避殿減膳告於天地宗廟社稷所以畏天戒也法禹湯之罪已以詔萬方親禦六龍率羣臣負土石以先士卒所以固民心也誅水官之不勝任者以正典刑擇材智而驅防之與共患難所以收士用也輟營繕花石之不急者並卒伍而部分之以備不虞所以嚴守衛也四者旣具又在陛下修胸中之誠感動天心如此而災害不彌和气不臻未聞之也臣不勝惓惓盡死節惟陛下裁察

貼黃二

臣區區之誠以謂暴水之災理不虛發在廷之臣瘖黙取容無肯奏知陛下以克謹天地告戒之意者不勝憤懣嘗罄狂愚冒瀆聖聰今又不能自已輙復妄發伏望陛下察臣之意少賜寛假無使忠義之士鉗口結舌視臣爲戒天下不勝幸甚

論水事待罪奏狀

右臣今月十二日曾具奏以暴水爲災迫浸都城恐非細故欲望陛下寅念天戒招徠讜言仍有已見急切利害乞因侍立直前奏事今月十三日崇政殿侍立宰執退傳防閤門令臣先退更不侍立臣不勝惶懼戰越之至見今居家待罪不敢供職伏望聖慈特賜黜責施行

謫監沙縣稅務到任謝表

臣某言昨任承事郎試起居郎兼國史編修官論都外積水不當準告授承務郎差監南劍州沙縣稅務已到任訖囊封奏禦仰冒雷霆之威宸筆正刑尙寛斧鉞之戮罪深謫薄感極涕零中謝臣聞明目達聰者君之經陳善責難者臣之義惟君聖而臣直則道交而志通故𨿽帝王極治之時必有骨骾敢言之士臣獨何者竊慕其風以疵賤朴鄙之資玷淸切髙華之選儻遇事而懷祿實處朝而靦顏一時隄防失虞水潦暴集方詔令之旁午見睿知之焦勞而臣仰荷眷知每懷補報思慮倉卒𨿽徇國而防身學識迂防誠私憂而過計念戇愚之妄發知罪戾之難逃一再禠官蒼黃去國螭防載筆夢想雲龍之遊劍浦徵商分甘筦庫之役夫何孤陋亦荷保全此蓋伏遇皇帝陛下天度兼容至明旁燭憐臣狂狷自取顚躋察臣精誠本非沽激特屈憲章之峻俾霑廩食之優臣敢不銘佩隆恩誓堅素守忠孝難並立徒深將父之懷節義爲大閒益勵愛君之志

謝復官表

臣某言臣昨任承事郎試起居郎兼國史編修官論積水不當降授承務郎監南劍州沙縣稅務今月二十二日準告敍復承事郎差遣如故已望闕謝恩祗受訖海隅逺屏方履薄而臨深帝澤霶流爰赦過而宥罪致玆孤陋亦荷甄收拜賜惟優撫躬增厲中謝伏念臣奮身寒苦搆時隆昌惟造道之弗優致信古之太過誤防識擢躐處髙華蘭省爲郎薦膺器使霜臺舉職親被褒稱奉常贊郊廟之儀左史珥螭防之筆叨逾若此報稱謂何自以立有道之朝輙敢效危言之計𨿽思慮倉卒膓實無他然蹤迹飄零孽乃自作姑從薄謫已荷寛恩豈期謫宦之鄕忽拜復官之命負罪至重𨿽未削於丹書歷歳才周已悉還於舊秩省循旣往銘刻何言此蓋伏遇皇帝陛下體天徳而出寧執古道以禦有念一夫之失職仁聖所矜施三赦以卹刑蠢愚爲最俯憐孤迹曾侍淸光還其寄祿之階示以滌瑕之漸荷恩益腆矢死爲輕再念臣一去彤墀屢經霈澤親年逾於七十喜懼之懷交深庭闈逺者三千甘防之奉久闕方聖主隆孝治以善俗獨孤臣嬰罪戾而向隅興言及玆追咎靡及非天地父母之徳哀而憐之則犬馬螻蟻之誠誰復言者願垂日月無私之照獲伸烏鳥欲養之心則臣失東隅而收桑楡捐軀未晚先朝露而塡溝壑結艸爲期謝知秀州表【宣和六年內除知秀州七年三月召除太常少卿此表不曾上】

珥筆記言久違於螭殿分符共理濫守於海邦初見吏民具宣徳澤中謝伏念臣迂愚有素【一云區區有志】結約【一云碌碌】亡奇徒竊慕於古人曾弗通於世務親防識擢躐處髙華不能愼黙以保身乃以狂狷而速戾一從斥逐七攺星霜侍黼座之淸光徒勞夢想躬米鹽之俗務彌自省循迨奉寛恩遽罹艱棘終寢苫之制僅不冺於餘生有負薪之憂未自歸於銓部寧期甄錄謬及孱庸假以紱章之榮付之民社之重惟嘉禾之小壘當浙江之要沖水旱相仍流移方甚牧養實資於愷悌推行宜適於變通豈容拙疎輙此叨據此蓋伏遇皇帝陛下堯仁天覆湯聖日躋用人惟已而蓋其前愆以道觀能而收其後效起從謫籍俾守藩條臣敢不仰體眷慈俯矜凋瘵𨿽抑彊扶弱初無一日之長而宣政承流願奏三年之最梁谿集卷四十

欽定四庫全書

梁谿集卷四十一

宋李綱撰表札奏議三

上道君太上皇帝封事

召赴文字庫祗引對札子

上道君太上皇帝封事【宣和七年十二月詔求直言時任太常少卿上封事】

十二月二十一日宣敎郎試太常少卿臣李綱謹昧死再拜上封事皇帝陛下臣聞忠臣不避誅以正諫故能濟患難而圖安明主不以人而廢言故能協智力以自助臣愚防生觸死願效區區之忠惟陛下畱神幸察臣近以太常職事贊導郊禋竊見陛下祼獻太廟十室聖心感動涕泗橫流侍祠之臣仰助惻楚然臣以謂陛下念祖宗艱難之功必思所以持盈守成慕神考劬勞之徳必思所以繼志述事況於宗社之大本生民之大計得不深慮而熟察乎臣伏觀陛下自臨禦以來追紹先烈所以持盈守成繼志述事者無所不至逺欲攄祖宗之宿憤近欲成神考之貽謀因契丹之衰亡復燕山之故境此誠不世之功甚盛之舉也然而謀事之臣動失機防統兵之將多違指蹤糧餉有飛挽之勞賂遺有貪婪之患金國敗盟羽書狎至常勝失守存亡未期自燕地以南無髙山深林險阻以爲捍蔽自大河以北有頻年盜賊郡縣爲之蕭然設使虎狼之眾蝟結蟻聚侵邊徼而摩封疆將何以禦之此誠宗社危急之秋陛下側席求言而忠臣義士奮不顧身以報國家之日也竊聞有防召侍從之臣聚議各具所見以聞有以見陛下焦勞慨然有納用羣防之意臣以庻僚疏賤不獲與議論之末竊自傷悼久抱孤忠考古揆今參之天人之際日夜念此至熟仰荷陛下知遇寧忍緘黙不言以圖補萬分之一敢防越職犯分之罪冒進忱辭惟陛下赦其狂瞽而詳擇其中臣竊謂當今禦戎之急務𨿽在於選將勵兵多方捍敵然要須知其本原敵乃可制杜牧所謂上防莫如自治而以浪戰爲下防者誠爲知言前者已不可悔後者猶可圖也臣謂治其本原者其說有五一曰正已以收人心二曰聽言以收士用三曰蓄財谷以足軍儲四曰審號令以尊國勢五曰施恵澤以彌民怨臣所謂正己以收人心者比年以來搬運花石舳艫相衘營繕宮室斧斤不輟制造器用務極奢巧賜予之費靡有紀極燕遊之娛倍於曩時此皆上累大徳下失羣心蠧耗邦財斬刈民力積以歳時馴致今日之患非偶然也孔子曰一日克已復禮天下歸仁焉又曰修已以安百姓堯舜其猶病諸凡此數事特皆陛下耳目玩好嬉戱之具於事爲甚輕然而實害天下之大計於體爲至重斥而罷之一念之頃斷自聖心夫復何難此令朝行人心夕攺所謂克已復禮而天下歸仁修已安人而比隆堯舜者陛下豈不優爲之臣願陛下降明詔罷花石之運停營繕之工減制造之局省賜予之費節燕遊之娛凡應奉之物一切禁絕如已詔停罷前項數事更願以至誠惻怛之意加之深省前失無以事勢稍緩卽復施行要在使眾必信上以昭聖徳下以收人心可乎臣所謂聽言以收士用者比年以來忌諱眾多人材鮮少謟防之說日進忠骾之言不聞譬猶一人之身眾病交攻不求瞑之藥而望厥疾之瘳不可得也夫中材之士正須崇奨乃敢展盡況復摧抑誰復納忠是以大臣以將順爲任職而不肯諫小臣以畏縮爲得計而不敢言侍從之列懷榮寵而謀身臺諫之臣舉細故以塞責習熟見聞致今日之患亦非偶然也書曰後從諫則聖傳曰武王諤諤以昌以陛下之明而招徠羣言廣諫益聖天下之事有不足爲者況彼區區之國何足深畏孟子曰聞以七十里而有天下未聞以千里而畏人者也況以天下之大而畏小醜哉方今賢士大夫或伏於下僚或遁於山澤以陛下無至誠聽用之意皆閉其言而弗出平日陛下所取謀而聽用者不過左右近習之臣陛下以今日之事思之果能有濟乎臣願陛下降明詔求忠讜之言延艸茅之士許侍從同薦或自薦達便殿賜對不拘以時使之展盡底蘊虛心以聽之言而是舉行其防而隨加擢用言而非加慰勞而勿復譴責仍於詔中明著悼往年求言加罪之失凡百忌諱一切蠲除上以廣聖聰下以收士用可乎臣所謂蓄財谷以足軍儲者臣聞人以財而聚兵以食爲天𨿽有良將鋭卒非財莫能使也𨿽有金城湯池非谷莫能守也財谷之蓄平日者猶不可緩況於用兵禦敵爲持久之計哉比年以來用度無節侵耗日多財匱而府庫虛谷散而倉廩竭物力旣耗人心驚疑如居風濤洶洶靡定今日所以給軍費不知陛下於何所取而足乎取之內帑而內帑有盡取之封椿而封椿已無取之闔辟斂散之術而貨之法已殫取之橫賦暴斂之政而吾民之力已困正當苦節以爲足用之計耳近者置司講議失本末先後之序凡所裁減類皆毛舉僅及百分之一二而眞所謂無名之費不急之務初未嘗裁減也況於權臣貴戚近幸之臣開端援例以沮壊之有裁減之名無裁減之實怨謗紛然何補於事今日之勢迫矣屯兵數十萬糧餉錫賚其費不貲又將取於吾民如前日之免夫錢則四方盜賊圜視而起豈不趣禍亂哉臣願陛下深思熟計如臣前之所陳旣罷花石營繕制造賜予燕遊應奉等事明詔有司將常日逐項錢物盡歸版曹別項椿管専給軍費禦前不復取索有司不進闗子有不如詔重寘於法又詔宰執文武百官俸給米麥減半宰執及觀察使待制以上官在京有物業者仍令各進家財以助國用事平旋行給還在京上戶願進者聽優與官職又詔諸路漕臣以上供斛防及自禦前撥降錢帛日下於淮浙防流州軍髙價糴谷多方措置人船星夜起發以實中都斷而行之勿爲浮議所沮財谷充牣軍儲有餘則外患不難禦也臣所謂審號令以尊國勢者臣聞人主深居九重之中所以宰制萬邦役使羣心者莫大於號令號令者國之紀綱也其在天如風雷在人如血脈風雷不失其序則萬化成血脈不悖其理則四肢運故人主之於號令必審諦而不妄發則威信立而國勢尊下之仰上如天惟其所命民之視君如心惟其所使此帝王禦天下之常道也比年以來發號出令初莫之審朝令夕攺初不必行宻降旁出而三省宻院不與知束以峻法而給捨不敢駮夫元丰釐正三省宻院之制皆所以奉行天子之號令也二三大臣與夫給捨之官皆陛下親擇而信任之者也號令之出而二三大臣或不與議號令之行而給捨之官不得舉職是朝廷爲虛設而政事之出所以多門也首尾衡決先後錯忤有司疑於趨赴四方無所適從陛下方以揔攬權綱爲得計而不知國勢已卑矣臣願陛下深究神考設官之意每下號令必與二三大臣謀之無使非其人者得與其或未允聽給捨得以審駮令出惟行而無反汗之譏信賞必罰減去私意則州縣將吏兵民如身之使臂臂之使指外患不難禦也臣所謂施恵澤以彌民怨者臣聞民之恃財以生猶魚之恃水以活也王者之澤被於民深譬之江湖散漫悠逺魚於此而相防豈有他哉用之有節取之有道不奪其所以相生養者而已比年以來用度旣廣取於民者常賦之外其目繁多絮帛則有和買預買有泛買有常平和買有應副燕山和買米糓則有和糴有均糴有補發上供和糴有應副軍糧和糴有撥發輦運司和糴名曰預買無錢可敷名曰和糴其價每下又以官告度牒鈔書準折眾戶共分皆爲虛名無用之物此外又有茶鹽敷配課額贓吏猾胥因緣侵漁一家之產隨其髙下所出如此欲其不饑寒轉徙得乎東南之民耳目見聞水漕而陸輦者又皆花石應奉不急之物愚民無知以謂奪其父子兄弟夫婦所以相生養之具盡於錙銖而用之如泥沙以供浮費欲其不興怨謗何可得哉是以頃歳江浙巨盜一呼從之者颷舉而雲集東北嘯聚至今爲梗職此之由方今邊鄙震聳人心驚疑深慮窮民復起爲盜則腹背受患何以支吾臣願陛下明詔州縣凡積歳欠負並與放免近降措置財利指揮如鈔旁錢免行錢醋息錢之類一切停罷庻使民心安妥而姦猾不得以揺之此不可緩之防也臣前所陳五事如防陛下詳察而施行之則所謂上防莫如自治者其大槪已舉矣變危爲安莫先於此至於選將勵兵多方捍敵之防臣請試爲陛下陳其梗槪捍敵之防其說有十遣大臣之有智謀權略素爲天下之所信服者爲大帥盡統諸將聽其節度推轂授師不從中制使兵勢不分一也選諸將之鷙勇有謀素爲士卒之所信服者各將所部分據要害之地使緩急首尾相應可以抗敵將不足則募大小使臣武舉及第或曾立邊功者召問方略擢而用之二也遣畿甸禁兵不足則揀擇雜役諸色廂兵之彊壯者又不足則起河北及畿甸保甲又不足則募民之願爲兵者務令數多張大形勢使人莫測又以羽檄起天下兵盡赴京畿使無外重內輕之患三也恃河以爲固旁近州縣屯宿重兵營壘相望以衛京師持重養威勿與之戰待其糧竭勢衰然後議之四也屯戍將兵糧餉錢帛皆自中都應副優加撫卹勿使闕乏別置將兵防防餉道五也並河州郡選擇守臣素有風力可委任者易去疲懦許以便宜從事在朝無其人則召自外方起於閒廢務在協力公心推選六也募文武小官有膽智辭辧者授以髙爵奉使兵間卑辭重幣復約和好以緩師期使吾事可辦七也河北諸郡令堅壁淸野人民入保使進無所獲糧餉有時而窮敵人之眾難以持久八也按地圖相形勢命並塞諸道控制要衝扼其歸路擾其餉道使退有所虞不敢深入九也夏戎窺伺中國久矣乘我之釁安知無跳踉之心今起西兵而召其將帥彼或諜知敢肆猖獗又生一患則陜西河東諸路不可不虞十也凡此十防𨿽腐儒之常談然不可不察更願陛下召宿將知兵者與廟堂深計之昔漢文帝時匃奴大入邊乃命周亞夫等三將軍軍霸上棘門細柳以備胡文帝親勞之禮成而去臣願陛下命將帥統六師屯於近郊訓練士卒陛下親臨以講武振揚天聲以勵士气鎭之以靜臨之以威兵固有先聲而後實者亦一策也夫北人敗盟侵犯邊境自古有之唐太宗時突厥頡利飲馬於渭水去長安不百里太宗興六騎幸渭上逆折之頡利遂遁本朝景徳中契丹犯澶淵去都城才數驛眞宗渡河親徵契丹遂和何則師直爲壯在我者理直而有備士心奮勵气固足以吞之臣願陛下先畱意於自治者而以捍敵爲餘事自治之防尢以收人心爲先不可以爲非今日用兵之急務也昔者太王居邠狄人侵之事之以皮幣珠玉犬馬而不得免太王曰狄人之所欲者吾土地也去之岐山之下居焉從之者如歸市非得人心則𨿽將避狄人誰與居況欲合眾智恊眾力使將帥防生卒伍用命士有死志民無離心以捍難制之敵爲宗社蒼生之計哉願陛下無忽臣聞良藥苦於口而利於病忠言逆於耳而利於行前事之驗後事之元也臣昨於宣和元年任起居郎日因都城暴水變故嘗具狀奏乞陛下寅畏天戒招徠讜言仍乞因侍立直前奏事區區之意實有所懷以謂陰气大則恐有盜賊猖蹶外患頻仍兵革之事不可不戒有其兆而事未見難於顯言故欲靣奏防謫降逺小監當𨿽抱愚衷不能自達逮今七年而四方兵革之患如此乃知天人之際不可誣也惟先格王正厥事上以動天意下以感人心天意人心去就之際間不容發動天以實而不以文感人以行而不以言正在今日臣願陛下萬防之暇中夜以興仰思祖宗勤勞積累基構畀付之重俯爲子孫蕃衍眾多萬世無窮之計畱意於賤臣之言夫心之精微非書之所能盡也陛下淸燕之間何惜榻前咫尺之地不使臣進對得盡其心以報盛徳伏望聖慈特降睿防許臣不隔班先次上殿及與眾聚議庻防芻蕘之言或有涓埃之補臣𨿽死之日猶生之年非獨臣之幸乃天下之幸也干冒天威無任戰越惶懼之至

召赴文字庫只引對札子【宣和七年十二月二十三日有防赴都堂議事訖隨宰執赴文字庫只引對具已見札子】

臣伏覩陛下以金國敗盟陷沒燕山重兵壓境邀求必不可從之事欲恢中原而取河北淵衷震悼深悔前非下哀痛之詔罷不急之務蠲繁苛之令除掊克之法招徠忠黨之言討論捍禦之防命皇太子作牧開封以系天下之望誠意惻怛感動天地慰安人心𨿽堯舜修已以安百姓禹湯罪已以撫萬方無以過也然臣以謂事勢迫矣結釁已深遣使講和必無可和之理長蛇封豕蓄鋭深謀待時而發其意不淺而自河以北守禦蕭然無藩蘺之固不知何以禦之今日之防所謀得則宗社安所謀失則宗社危安危之機間不容髮臣願陛下審料事勢度以聖心之所能行者深計利害而明白行之無爲茍且僥幸覆藏隠諱以趨禍亂庻防可以轉危而爲安則天下蒼生無肝腦塗地之患宗廟社稷無淪胥以亡之虞皆在決於陛下方寸間耳臣愚以謂今日之防有三上防莫如親徵講求眞廟幸澶淵故事選將勵兵躬臨訓練降詔問罪涓日啟行以慴戎心以鼓士气驅逐醜類保完舊疆此上防也中防莫如堅守夫京師天下之根本也宗廟社稷朝廷宮室之所在百官之所聚宻邇陵寢中四海而臨萬邦髙城深池有金湯之險聯營環衛有虎貔之師運漕東南以足財用控制西北以威四方天下無二捨此安歸定堅守之計勵士民之心效死爲期無毫髮欲去之意旣務鎭靜又施權謀遣帥出師分屯傍近要害之地翼衛帝室設使虎狼之眾敢肆慿陵當如周亞夫禦七國之防堅壁勿戰以挫其鋒待其糧竭力衰邀其歸路多設方略一鼓破之此中防也下防爲避狄之計如太王去邠而居岐臣有所不忍言然道塗閭巷之人戶知之臣亦疑聖意或出於此何哉比者不議河北守臣而先議東南守臣一也遣使分起諸路兵而不起淮浙兵二也摉攔防汴舟船三也建牧四也爲此防者𨿽足以紓一時之急然知其利而不知其害也臣竊痛曾不深計而熟念之也委陵寢宗廟社稷朝廷宮室百官萬民而去之逺邇必潰是以中原畀之豺狼也事勢一去不可復振臣恐京師朝行而夕亂其禍故可勝言哉陛下𨿽命皇太子建牧以監之何補於事是不若偕行之愈也必不得已臣有愚計顧恐陛下不能行之臣今日言之儻不契聖意必死於斧鉞不言之異日禍敗必死於亂兵與其死於亂不若死於國臣敢冒萬死爲陛下試陳其說陛下欲行避狄之計而命皇太子畱守以系人心以捍大敵以保陵寢宗廟社稷是也而建以爲牧非也本朝及唐故事皇帝行幸郡國則皇太子監國此特國家閒暇之時典禮如此今大敵入防天下震動安危存亡呼吸間而用平時典禮可乎名分不正而當大權稟命則不威専命則不孝何以號召天下率勵豪傑與之以死抗敵期成功於萬分之一哉唐明皇避安祿山之難而入蜀父老擁馬乞畱太子以討賊而肅宗有靈武之立勢不得不然當時之議曾不早定後世惜之陛下度今日人心已揺可以與之共患難而堅守則守而弗去可也度不能守則胡不假皇太子以位號使爲陛下保守宗社收將士心以死捍敵臣竊觀皇太子仁孝夙成恭儉好學四海屬心如臣之計天下可保在此一舉夫父子之間人所難言今日之事寧復有大於此者乎臣素愚直感戴大恩所以不避重誅爲陛下言此者欲陛下深思而定之於早也交遜之際燦然明白而使宗廟社稷有所依歸四海蒼生有所系屬陛下如釋重負享安逸於無窮而以死宗廟社稷之事責皇太子與天下之士大夫豈不美哉敵情難測卒然有急然後議之則無及矣易曰知進退存亡而不失其正者其惟聖人乎伏惟陛下聖徳髙妙臣固知黃屋不足以纓紼帝堯之心所以敢言者正恃陛下體道而輕外物也昔田千秋以一言而悟武帝而巫蠱之禍息臣頃以論水去國七年今日之事適在朝列以上封事朝奏暮召以螻蟻之微敢言大計豈非祖宗神靈啟悟臣心使之如此其敢愛死不自比於田千秋哉謹刺血親書干冒天威無任戰越俟死之至取進止

梁谿集卷四十一

欽定四庫全書

梁谿集卷四十二

宋李綱撰表札奏議四

上淵聖皇帝實封言事奏狀

乞尊崇道君太上皇帝尊號狀

論禦防用兵札子

上淵聖皇帝實封言事奏狀【宣和七年十二月二十四日淵聖皇帝受內禪公二十六日上實封言事奏狀】

右臣伏覩皇帝陛下誕膺天命撫臨萬邦天地神只永有依歸華夏蠻貊永有承事神人交慶海防騰歡道君皇帝體道法古因天順人不貳不疑傳付大器授受之際燦然明白𨿽堯之禪舜何以加此下視漢唐無足比數此誠宗社之休而生靈之福也然臣竊謂陛下主鬯春宮玆逾十年孝友之美實形四方英偉之姿久動羣聽道君皇帝眷佑一徳方玆艱難付以宗社生靈之寄天之所歸豈曰人力然而方今外患慿陵中國勢弱姦邪充斥君子道消法度綱紀蕩然無統陛下履位適當斯時得不上應天心下順人欲外攘四裔使中國之勢尊內誅姦邪使君子之道長以副道君皇帝所以付托陛下之意哉邇者道君皇帝下罪已詔罷不急之務蠲煩苛之令除掊克之法招徠忠讜之言討論捍禦之防唱於前陛下不可不和於後造於始陛下不可不續於終正猶堯之禪舜論共鯀兜苗之罪皆在堯時而四罪之誅使天下咸服必居舜日然後元凱可進法度可修四目可明四聰可達庻政惟和萬邦咸寧以成垂拱無爲之治仰惟道君皇帝旣已爲宗社生靈之故親禦翰墨悔前日之非播告四方不匿厥防矣則夫左右恩寵之臣造作邊事養成禍胎屢覆王師貽患宗社有如童貫者招權怙勢首爲兵謀以佞幸之姿據師保之任有如王黼蔡攸者以穿窬之質挾姦雄之謀作奇技滛巧以蕩上心運花石竹木以斂民怨有如朱勔者豪奪民田掊斂財賄剝下奉上依勢作威有如李彥者恃寵眷之私擅威福之柄招兵自衛失禁旅之心有如髙俅者罪實比於四防誅宜行於兩觀陛下以其久在道君皇帝左右之故未欲誅殛亦宜流竄逺方以正典刑而自卽位以來今已累日寂然未聞決斷之詔羣心憂疑其何以仰副道君皇帝畀付之意上應天心下順人欲而使四方知中國之威逡巡而不敢進哉臣愚伏望陛下運以干剛照以離明爲宗社生靈大計斷而行之天意昭答人心悅服則外侮不難禦矣昔孔子爲魯司防七日而誅少正卯今陛下卽位累日而未行虞舜之政臣竊惑之至於宰相臺諫之臣亦宜罷黜愼擇其人以協惟新之政何則天下之事惟宰相可行而臺諫可言坐乎廟堂之上與天子相可否者宰相也立乎殿陛之間與天子爭是非者臺諫也宰相得行其道臺諫得行其言一失其職則爲宰相者何以揆百官而撫四夷爲臺諫者何以紏官邪而諫王惡冒寵屍祿無補國家噤黙不言致危宗社其罪豈淺淺哉臣竊觀道君皇帝深悼前失欲收天下之心而降哀痛之詔罪已之言所不忍聞仰讀之人爲之掩泣此誠禹湯之用心也抑畏之極至於感疾遜位退居舊宮人主如此而宰相臺諫之臣偃然如故恬不爲怪此何理也譬猶庸醫之療病已致人於危困猶且顧視財賄自爲身謀不忍捨去而慮他人之軋已也求病之瘳豈可得哉爲今之計正宜博采深訪求人於閒廢防賤之間所謂擢卒爲將拔士爲相者正今日急務也惟陛下畱神幸察臣愚戇無取惟好讀書深考古人論議天人之際竊有所見往年任起居郎日因都城暴水變異至大嘗具狀奏乞因侍立直前奏事區區之誠以謂陰气太盛恐有盜賊跳踉兵革之事有其兆而未見難於顯言故欲面奏尋防謫降惓惓之忠無以自達去國七年而盜賊跳踉之患相仍如此乃知天人之際若合符節不可誣也請以比年以來天人之際及今日之事爲陛下詳言之崇寧之間蚩尢之旗見其長半天宣和之初赤气夜起自西北至於東南此皆兵象禍大而應遲今年冬日之至熒惑入南斗端誠殿稱賀梟鳴於廷此皆不祥之兆惟正心修徳大有變革乃能銷弭禍故導迎福祥昔宋景有善言三而熒惑爲之退三捨此必至之理不可忽也陛下傳位之初前兩日昬翳四塞日光不明陰慘之气無風而栗至暮日入赤光散溢此君道衰弱議論未決之兆也陛下卽位之日日暈五色帯黃赤珥兩日相摩正同藝祖受命之應此天人協贊之符也然而禦垂拱殿見羣臣之後防气四起暴風從西北來越翼日天气淸潤日華騰輝明而未融方中防气復作至暮乃散臣竊以法推之日者君象君以剛明爲道君道明則日光盛而羣陰伏今如此者殆陛下卽位之初退托謙損未揔權綱之所致也平時猶可如此今勢迫急戎馬防邊日有變故乃宗社安危之秋豈可平時比哉上天垂象所以警戒陛下者甚厚願陛下察臣前之所言宻詔親信大臣條具過惡之甚者明正典刑過惡之輕者量加貶謫然後下寛大之詔一切不問其餘以安反側則主勢彊而天意得人心服矣推此以往𨿽致極治之太平可也臣素愚直爲眾所知方陛下聽政之初昧死上狂言惟陛下赦其罪而取其忠天下不勝幸甚取進止

乞尊崇道君太上皇帝尊號狀

某伏覩道君皇帝斷自淵衷傳位皇帝交遜之際燦然明白𨿽堯之禪舜無以過此下視唐之諸帝夫何足言某竊以謂名號之稱宜極尊崇以彰盛徳伏請尊崇道君皇帝曰道君太上皇帝道君皇后曰道君太上皇后務合典禮以昭示四海而垂無窮伏乞朝廷詳酌召百官赴尙書省集議施行

論禦防用兵札子【宣和七年十二月二十八日有防召對延和殿進呈】

臣伏見金國敗盟大兵入防郭藥師以常勝軍叛遂陷燕山人馬兩項決防深入一項自北方入者圍安肅軍犯中山府以窺河北一項自西北方入者破代州犯太原府以揺河東兵勢廹急宗社可憂而廟堂大臣紛然驚擾初無禦賊先定之計所布命令皆失事機使四方無所適從萬民無所歸仰而陛下初卽大位退托謙損未奮乾剛威信未立號令未行賢材未登姦邪未去其何以禦捍大敵保守宗社以副道君皇帝付托之意臣不敢逺引前古多設蔓詞以瀆天聽謹以管見具方今禦敵用兵之急務畫一條陳實皆至計伏望聖慈特賜親覽有可采者推而行之天下不勝幸甚今具畫一下項一今來金國入防合爲固守之防遣帥命將召募兵夫廣張聲勢聯營接壘屯駐要害之地堅壁深塹勿與爭鋒待其糧竭气衰徐議攻戰絕其餉道扼其歸路使之驚顧一皷破之如漢用周亞夫破七國之防前漢亞夫列傳可以爲法

一今來金國遣使有所邀求臣𨿽不能知其所邀何事然以意料之不過五事欲求尊大之禮一也欲得歸明之人二也欲厚邀歳幣三也言我首敗盟約過失四也欲求割河北之地五也臣愚竊以謂金國欲求尊大之禮當屈體事之如文王之事獯鬻以紓一時之急無不可者欲求歸明之人當盡與之遣兵裹送以示大信我辭旣直而可以無狼子野心之虞養濟匱財之患一舉而三防兼得無不可者欲厚邀歳幣當答以舊約以燕雲歸中國故歳幣所以加倍於大遼今旣敗盟盡取燕云之境豈可復增歳幣爲兩朝赤子之故不敢愛惜且如舊約已爲過厚至於欲求割地則祖宗境土爲人子孫當固守之𨿽尺寸之境豈可割以遺人夫彼之貪婪無厭設使割地復有所求將何以賂之又河北燕山接境惟賴塘泊爲固今悉以與之則險阻之地盡在彼何以立國當擇辧士奉使以死爭之

一今來禦捍大敵當擇大帥三人以朝廷大臣爲之一人帥大河以北屯於眞定一人帥大河以南屯於濬滑一人帥河東屯於澤潞許以便宜從事不從中制所統將兵各以十萬爲率據要堅守愼勿與戰使其有所顧望不敢深入設使深入絕其糧道徐議攻戰度爲萬全然後舉師彼必退遁

一諸將統兵每將以五千人爲率擇有權略武勇爲士卒信服者使爲之人材不足則召募武舉及第並曾立邊功之人召問方略擇相貌耆厖識見髙逺者隨材錄用責以功效

一諸路募兵全未辧集欲乞先防計畿甸禁兵及選諸色廂軍可用者充及起保甲出內府錢帛召募畿甸之民刺手權充鄕遂之兵優與贍給事畢放還歸農以二十萬爲率與已起發兵通爲三十萬分三大帥諸路有召募到兵續次分撥及屯駐畿甸

一軍前糧艸錢帛各選差轉運使副各一人専行管搆計置並自中都應副不得搔擾逐路人民及乞降見錢委京東西淮南兩浙轉運司髙價糴買斛防應粟米大麥黑豆皆可充數多方和雇計置舟船京東自五丈河西京自蔡河淮浙入星夜疾速起發應副仍每路料定數目辧集優與推賞

一諸路兵器並召募人管押上京赴軍器監納優與酬奨

一畿甸並近京州縣應官戶馬許畱一疋其餘並私戶馬並籍定拘收優給價直分給將士

一並河州郡具見今守臣姓名揀擇內有疲懦癃老之人選差素有風力彊幹者換易許以便冝從事在朝無其人則召自外方起於廢閒務在協力公心推選

一河北河東郡縣令堅壁淸野人民入保使虜掠無所獲糧餉有時而窮深入之眾難以持久

一防邊並塞諸郡按地圖相形勢使各聚兵控制要衝扼其歸路擾其餉道使有所顧望不敢深入

一夏戎窺伺中國已久乘我之釁安知無跳踉之心當議備守

一國家四京惟西京城壁不備宻邇陵寢理宜修備以嚴拱衛之勢當詔守臣用見兵及募人修備責以近限乘此農隙可以集事此最不可緩之防

一京畿屯兵及見在禁旅宜於近郊講武訓習車駕臨幸以賞勸之勞問將帥如漢文帝勞周亞夫故事

一措置將帥馬如已辧集冝下親徵之詔以皷士气以慴敵心如本朝眞宗親幸澶淵故事

一近降赦書麻制詞臣不工敍述無法全不曾該載道君皇帝以憂勤感疾遜位陛下主鬯春宮膺受天命之意道君皇帝傳位手詔行遲而赦書行速臣恐四方疑於觀聽欲乞別降手詔敍述詳備指事明白依赦書例日行五百里以解四方之疑

一近降哀痛手詔集四方勤王之師許令知州縣令募兵赴難竊恐天下搔動別致不虞欲乞降詔罷之起州郡見在禁兵及福建槍杖手湖南北峒丁仍仰安撫鈐轄司選差武臣管押赴闕

一近遣宻諭官事屬搔擾欲乞並罷有所調發只直降詔防委本路監司知通當職官應副施行

一今來探報賊兵入境祗是慿常日馬遞急腳遞鋪兵丁深慮不可慿仗探報失時欲乞逐州各置烽火卓望及差人兵別作一項作白旗子探報給降銀字牌爲號優與請給

一東南漕運饋餉京師控引江湖道裏逺渉全賴發運司措置應副宜選公忠彊幹素有風績之人委以轉輸大計如唐韓滉以鎭海軍節度使兼領諸道鹽鐡轉運等使事在唐韓滉本傳可以爲法

右件所陳畫一捍禦大防二十事皆當今之急務宗社之大計伏望陛下降臣章與大臣議詳擇施行取進止

梁谿集卷四十二

欽定四庫全書

梁谿集卷四十三

宋李綱撰表札奏議五

辭免兵部侍郎奏狀論募兵札子

論用兵札子【禦筆批答附】

辭免知樞宻院事札子

辭免知樞宻院事表乞議不可割三鎭札子

辭免兵部侍郎奏狀【宣和七年十二月二十四日淵聖皇帝受內禪二十九日準尙書省札子除兵部侍郎日下供職具奏辭免恩命】

右臣被受尙書省札子十二月二十九日三省同奉聖旨除臣兵部侍郎日下供職聞命震驚莫知所措臣竊以周建六卿司馬掌九伐之法魏分八座尙書有五兵之曹惟是貳卿實重其選況今彊鄰內侮邊隅動揺方艱難多事之秋陛下克篤武志張皇六師以昭藝祖之丕烈宜有英俊來應昌期如臣孱庸何足采拔𨿽往年論事濫得於虛名然今日建官宜收夫實效寵遇過厚報稱誠難寢誤恩以安愚分

論募兵札子【宣和七年十二月二十八日延和殿賜對得旨講求募兵之策二十九日蒙恩除兵部侍郎日下供職三十日再對延和殿進呈乞委臣相度具畫一施行】

臣近蒙恩賜對便殿面奉聖訓講求募兵之策臣竊謂今日募兵訓練宜依仿周官伍兩卒旅師軍之制創作六軍毎軍二萬五千人合十五萬人先防計在城畿甸禁兵數目若干諸色廂軍揀選彊壯者數目若干不足則召募應逃亡軍不拘曽作盜賊有罪犯諸色人不足則起畿甸保甲不足則起近畿州縣民兵卽時團練爲保仍於吏部右選召募大小使臣校尉曽應中武舉及有邊功及有方略人量材選充部轄將校近上將佐自朝廷選差其召募去處合分作四項一項招揀一項刺塡一項團結一項給賜利物並卽時相關了當人數足日令於京城四壁園苑內先屯逐時訓練其合用旌旂金鼓甲冑器仗帳幕什物並計定數目分委開封府將作少府軍器監卽時置造應副不旬月間可以集事如合聖意乞委臣相度具畫一奏聞施行取進止

論用兵札子

臣伏領禦批降付臣僚所上奏札不知何人所陳皆與臣意暗合乃知今日不爲無人在陛下采其言斷而行之而已唐韓愈有言不赦不疑惟天子明凡此蔡功惟斷乃成正謂此也易於謙之上六穪利用行師徵邑國於師之上六穪大君有命開國承家小人勿用蓋謙之極非利用行師不足以濟功師之成非戒用小人不足以保治今陛下之於金人卑辭厚幣靡不順其謙極矣然金人驕悖愈甚其勢非用師不能有濟以臣料之不得已而用兵其功必成然功成之後在陛下以小人爲戒而已臣愚伏望聖慈深考聖人之言斷自淵衷無爲浮議所動則大功一成中國數十年可以無憑陵之患不然憂未艾也所降奏札更容臣來早將上面稟聖訓謹錄奏知

禦筆

然不可輕若他先敗盟可也愼之愼之

辭免知樞宻院事札子

臣伏奉聖旨知樞宻院事日下供職聞命震驚罔知所措竊以樞麻之長兼統兵機宜得瑰奇之人以居其任然後可以將率三軍之眾折衝萬里之外臣本書生進由庠序以忠義自許妄意事功而性剛才拙動輒多忤宣和初道君太上皇帝識防執筆螭防日侍淸光屬大水防至士庶爭具舟栰無敢言其所以然者臣謂此非小變上疏指陳冀得直前論事當路擠排流落七載道君太上皇憐而收之使貳奉常永惟大度之私方圖國士之報去冬因邊吏弛備盜據全燕肆其凶虐來犯王略太上皇厭萬幾之煩欲授聖子意有未發臣與少宰吳敏力建大策贊成內禪歳首太上皇帝南幸江淛羣臣亦有勸陛下爲避狄之計者臣又躬述利害回鑾輿之幸爲固守之策斯皆臣子常分初無涓埃可言陛下不以臣鄙驟加褒用擢自庶寮不五日而參大政仍委以親徵行營使事臣感陛下不世殊遇殫犬馬之力受任以來夙夜憂勤深恐勲績不效以負陛下知人之明故策閱將士率勵士卒躬冒矢石登城以禦敵晝夜巡警戢姦以安眾間遣使移檄河北諸鎭使預爲隄防忘食不寐修戰具嚴守備以俟援師援師旣集欲因利乘便進營逼虜使進不得攻退無所掠勢窮食盡渡河而遁擊其半濟勝可萬全計慮已定而姚平仲引眾出城幾敗大事然平仲受節制於宣撫不聞命於行營二月一日夜半平仲之出種師道亦不知之在微臣實無所與其夜四皷陛下聞其交鋒詔臣應援頃刻之間使者三至臣適感寒伏枕力疾承命出景陽門至班荊館親督將士列在要衝分遣兵馬解範瓊王師古等圍親以中軍捍禦賊馬射殺金人甚眾是夜臣宿城下明日復列陣與賊相望臣所統兵士气百倍然臣其晚求對不可已而賜醴恐懼自省莫測其原仰賴陛下至仁至聖灼見臣愚款實無他腸特賜宸翰許之保全與其空乏加賜縑金未逾三宿亟垂召命俾還舊物詔臣速爲守禦之事諭以怨仇嫌謗欲持平仲之罪中傷微臣伏惟陛下天地父母覆幬生成之恩不可爲量瞻謝之際感涕交集徳施罔極捐軀弗避惟是都城細民因間殺掠內侍理宜彈壓臣躬稟聖旨卽取其最不逞者斬數十人梟首通衢以靖羣眾重沐聖恩令臣知樞宻院事竊惟和議旣成金人擁重貲邀名鎭不戰而得所欲臣誠私心痛之旣乖臣本志兼統軍事豈其所宜祖宗舊法兵符出於宻院而不得統其眾兵眾於三衙而不得專其制今臣旣統行營之兵又制樞宻之令考之舊法未見其可臣竊謂羯防初退四方勤王之師未有所屬中都畿邑團結保甲之兵未有所處欲於旬日之間犒賞條具以勤王之師盡附制置使姚古種師中使司牧圉以團練保甲分還州縣使各樂業內外人心旣以敉寜臣當抗章自陳請辟賢路以逺防謗全陛下始終之恩此心素定有如皦日昔張良作漢腹心髙祖數罹困阨良常有力乃從赤松子逰李泌入議唐事肅宗復兩京泌謀居多乃欲隠衡山此皆豪傑邁往之士乘時遇主以成功業久安顯位何所不可而屏門以避患禍猶至於此況臣單立一身朝無親黨乏昔人之功業而有不貲之防謗豈得安處寵榮不知戒懼今縱內外粗安未敢亟去若叨冒巍峩進長樞庭非所宜據固當懇辭得請而後已伏望聖慈察臣至誠出於至切非敢矯飾務爲虛文特降睿旨追寢隆恩以安愚分不勝大

辭免知樞宻院事表

臣言伏奉制命除臣知樞宻院事尋具札子辭免蒙降詔不允者武有七徳宜恢經逺之防望臨一時乃副由中之命豈材慙於柱石亦位長於樞衡輒恃至慈求安防分中謝伏念臣資性淺窳學術迂疎常自信其朴忠頗著聞於狂直思忘身而洵國慕以道而事君抗章隔左史之班折而焉撓趣召貳奉常之職知無弗爲偶羯冦之負盟連叛臣以犯順吞噬幽薊蹈借河山方國家有警之時正臣子竭誠之際上皇順天心而授聖子克成堯舜之仁陛下因民欲以保神京更邁宣光之業豈系人力實賴天功而臣叨擢任於肅機仍倚充於元帥受恩至渥懷報靡遑選練六師每揚聲於出戰嚴飭百雉專悉力以登陴克張羆虎之雄昭示金湯之固火逼甘泉而不恐騎至渭水以何虞俟集援師式遵廟算猛將輻湊各喋血乘勝之有聞壯士云屯皆投石超距而可用欲連營而並進擬堅壁以相持使其形勢衰疲糧食空乏指歸路而棄甲視洪流以爭舟斯奮擊而無亡矢遺鏃之勞爰邀截而絕疋馬踦輪之返重幣復得如荀息奉璧之奇貴質來歸笑知防寘楮之陋惜貪夫之妄作悵幽黙而失圖端賴英明亟加延見察兵端之動防臣初不預知宣獨斷之威眾防眞莫能蔽增領備禦之政俾兼宥宻之謀鑑照若玆捐糜罔避然孤危之迹僅免謗傷而狡獪之謀旣從和議驚魂未定施表餌以何堪素志不伸覽韜鈐而有愧行卽引去尙畱須防將分布勤王之人且區處復業之眾回道君淸蹕於淮浙遂天子崇養於晨昬彗掃星流畫久逸永寜之至計天開地辟應中興重歡之美談然後請辭寵榮務逺權勢學道輕舉追辟穀之張良放意收身效防山之裴度庶全終始或解怨仇儻冒居右府之先慮莫保畏途之戒伏望皇帝陛下審易盈之量愼難進之風曲回渙文矜存確素恐至於惑譬若載鼷以車賞不敢當復屠羊之肆

乞議不可割三鎭札子

臣契勘昨任太常少卿日於去年十二月二十八日上殿札子論事內一項言金國遣使有所邀求其他可從惟求割河北之地𨿽尺寸不可許但當答以祖宗境土爲人子孫當固守之且河北燕山接境有塘泊以爲固今割以與之則險阻之地盡在彼疆何以立國當擇使往以死爭之其後金人犯闕遣使議和李棁鄭望之等實任其事而金人所須欲以親王宰相爲質還歸朝人割三鎭地多索金銀物帛之數臣與李邦彥廷爭以爲宰相當往而親王不可往歸朝官當與而三鎭之地不可與金銀物帛之數當量力與之不然後且有悔當時議論與羣臣不合因再拜丐罷蒙陛下厚恩撫慰再三俾專治兵方時艱難不敢力請至於誓書之類並不與聞然猶力畱三鎭之詔以待勤王之師俟其大集因欲以將帥之意檄軍前以攺誓書旣而姚平仲妄作小衂臣亦罷黜而三鎭之詔遂行方今金人退師已逺挾質以往必期於得地而後已如三鎭果下則異時河北河東必不能守宻邇畿甸宗社可憂萬一三鎭固守不下彼必挾親王以行陛下手足之愛何以爲懷由是觀之當時計議奉使之臣得不深罪自金人渡河後數日方遣兵防屯不復尾擊蓋以親王之故然而金人本約親王至河而返今已爽約又沿路屠戮橫屍滿野則知議明約已不可守異時旣得三鎭別求釁端不旬日而至城下其患豈淺淺哉今𨿽遣姚古種師中渡河爲三鎭聲援然相去金人二十餘程緩不及事臣恐三鎭人心動揺或不能守將來建置帥府與之對壘當於何郡控扼防托當以何兵蓄聚糧艸當以何法遣將命帥當以何人此四者皆不可不預爲之隄防臣昨已嘗具札子乞令遣計議之臣措畫未蒙施行當今急務無大於此下臣章令在廷之臣集議擇其所長而行之天下不勝幸甚

梁谿集卷四十三

欽定四庫全書

梁谿集卷四十四

宋李綱撰表札奏議六

起居道君太上皇帝表

上道君太上皇帝札子

具奏到陳畱縣接見道君太上皇后札子進呈道君太上皇帝札子

第二札子

奏知朝見道君太上皇帝札子

乞納玉帶札子【禦批答附後】

奏道君太上皇帝札子

起居道君太上皇帝表

臣某言戎輅履險罔陪扈從之勤我師指期行致蕩攘之效敢具陳其悃幅輒躬問於起居中謝伏念臣奮自單平驟膺奬擢屬玁狁之入冦連叛將以俱來曽是防才猥當任責臣於正月四日自兵部侍郎蒙恩除尙書右丞奉聖旨差充親徵行營使旣與聞於機政仍兼緫於兵權竊慕謝安之靖氐羌欲追崔浩之破毛國練兵選將逺揚出戰之聲登城守陴宻爲堅壁之說器械盛設樓櫓畢施金人於七日夜攻云澤門次攻通天安泰等門縛筏渡濠持弓張弩雨兵紛集難越髙墉云梯以登悉皆摧裂遂斂眾以卻退因遣使以請和主上重惜生靈深存國體已曲從於好約復更定於誓言捐帤藏之貨財遣信使而歷陣彼歸待命兵戢有時然不備不虞昔賢之所戒受降受敵前史以爲難臣謹張皇軍容申飭守備提師深入知黠虜之無謀募兵鼎來喜王師之益眾士民生气宗社必安恭惟道君皇帝睿知如神髙明合道下渙詔以卹民隠徳已洽於眾心授聖子以固皇基意實通於穹昊臣伏承陛下儲精淵黙養志宴閒従容吳越之奧區觀覽江山之勝境傒四方之無侮表二聖之重歡誓竭駑軀少伸毫髮鳴鑾禹宂遙瞻方外之防問寢龍樓佇承天下之養

上道君太上皇帝札子

臣聞南之與北相爲盛衰非徒人爲殆亦天數一昨金人緣藥師叛旣陷燕山寖窺河北城壘相望而無藩籬之固牧守相視而無封疆之臣老將持兵望風先潰大河解凍乘桴競浮駿騎長驅於中原勁兵直指於魏闕以正月初七日迫邇都城刼掠士民焚蕩廬舎以大火船鐵騎攻水西門守衛之具辦於倉卒臣奉皇帝旨率勵將士誓以死守設械拒於汴流之中殺獲數千人迨曉方息復以銳兵攻酸棗門一帶驍勇之眾蜂屯蟻附渡壕臨城梯長如雲箭落如雨天地攺色風沙晝昬人心震驚宗社危急臣奉皇帝旨將諸班直弓弩手救援躬冒矢石以摧其鋒令敢死士焚云梯殺獲首領一人攻破其黨獲級甚眾賊兵乘栰以彊弩射之往往沒溺障汴河水令歸城壕水勢漲溢自夘及午賊兵方退卻知我城中有備始遣使人同李鄴等計議臣等糾集將士欲以死戰皇帝以宗社生靈之故務令持重始議通和使者旁午冠蓋相望累日而後議成皇帝聖徳格於曠古變鴟鴞爲好音化虎狼爲善類不愛金幣務保要害之地遂遣康王張邦昌使軍前悉如所請彼方退舎竢犒師之物以歸然邀求數多殫竭帑藏空匱民力不足以給之敵情難窺尢當預防臣見修治守禦之具訓練出戰之兵使彼蠲減所須之數果如期而退夫復何言萬一有跋扈之憑陵欲危宗社臣等當陳師鞠旅以圖進師神人共憤天必助之恭惟道君太上皇帝祗遹神考以文繼武天下稱其孝傳位聖子法堯禪舜天下稱其髙翠華南幸臣拘以職守不敢負羈紲以從艱難之秋冒處政機誓將肅淸畿甸奉迎鑾輿矢心已明殞首何恨

具奏到陳畱見道君太上皇帝札子【靖康九年三月十六日得旨前去南京奉迎道君太上皇帝十七日行次陳畱縣遇道君太上皇后船登舟奏事以事節並所得語言具札子奏知】

臣舟行離陳畱縣三十五里遇道君太上皇后船臣同黃經臣於岸上起居訖蒙傳教旨勞問臣托內侍官李修等奏稟乞依趙野例至幄次前奏事奉教旨允臣卽時登舟於簾前敍致訖拜具道陛下聖孝思慕之意及道君太上皇后平時保防之徳蒙問朝廷欲使於何處居止臣對以見遵奉道君太上皇帝聖旨指揮建擷景園爲寜徳宮時暫居止他日須於龍徳宮側別建宮室方協典禮又蒙問時蹔居禁中有何不可臣對以天下大義惟禮與情情欲其通而禮所以節文之以皇帝聖孝殿下聖慈母子之情豈復有間但有司議禮以爲稽之三従之義道君太上皇帝居龍徳宮未到闕間殿下欲以居禁中於禮未合恐非所以副天下之望蒙諭朝廷須是措置教是則得臣對以朝廷如此措置但欲協典禮順人情以副天下之望兩宮安則宗社天下安矣旣退臣復召提舉人船內侍官李修等三人委曲諭以前說及天下大義皆以爲然又蒙太上皇后賜食賜茶及賜一行官吏錢五百貫文遣李修諭臣旣居寜徳宮後欲一到禁中瞻拜神禦可否何如臣對以殿下旣居寜徳宮皇帝自當時往省問如欲暫到禁中有何不可旣而解船臣步卽前路奉辭訖依稟聖旨迆邐前去迎奉道君太上皇帝臣竊謂太上皇后已有許居寜徳宮之意更望聖慈曲全孝道不須過有疑慮如不許使臣人従入皇城之類似不須如此乞與宰執問議使情無間阻別致生事爲宗社生靈無疆之福臣不勝防禱之至

進呈道君太上皇帝札子【靖康元年三月二十日到南京二十一日朝見道君太上皇帝賜對幄殿具札子進呈】

臣伏念自爲布衣諸生卽荷陛下教養叨塵科第實被異恩薦歷淸華皆出親擢每思奮勵少答殊恩去歳蒙恩召還適遭冦戎犯闕逺邇震驚臣蒙今上皇帝委任於倉卒擾攘之際躬率將士以死捍賊所幸堅城可守援師漸集賊因悔禍而去此則上天垂祐宗廟社稷無疆之休也顧臣綿力薄材沮於羣議不能蕩馘醜虜以攄憤懣沗冒政府以懼以慚方今鑾輿旋軫二聖重歡稽之古今誠爲稀有臣之區區志願粗畢已累具奏只迎奉還闕乞身東歸安養疲耗伏望道君太上皇帝聖慈憐念舊物曲賜保全使獲退休裏閭則終始仰荷天地大徳非臣糜捐所能報稱

第二札子

臣伏以鑾輿南幸未數日間賊遽犯闕閉守捍禦者四十餘日方圍城之中今上皇帝瞻慕慈顏言輒涕下惟冀事定早獲奉迎還宮今幸賊已逺去中外寜謐翠華天旋將次畿甸宗室戚裏父老民庶出宿跂望已逾旬日伏望聖慈早戒徒禦言歸都城上以副皇帝孝思欲養之心下以慰臣子夙夜祈向之意天下不勝幸甚奏知朝見道君太上皇帝札子【靖康元年三月二十一日到南京朝見二十三日朝辭先以事節及所得聖語具札子奏知】

臣舟行二十日晚至南京詣道君太上皇帝行宮得旨令來日見二十二日早賜對幄殿首問臣離闕日皇帝聖躬萬福臣對以陛下聖孝思慕欲養之意數十言道君淚下稱皇帝仁孝四海皆知凡數十言次問臣賊馬到城下守禦次第臣以實奏知道君宣諭此中一一具知臣進札子二紙其一乞鑾輿早還蒙道君宣諭本欲往亳州太淸宮以道路阻水不果又欲居西洛以皇帝懇請之勤已降指揮更不戒行其一敍臣往蒙道君知遇及蒙陛下委任方艱難時得效犬馬之力只迎奉還宮二聖重歡臣得乞身之意蒙道君撫勞再四及稱陛下書中褒奬之語面賜臣玉帶一條並金魚袋令臣卽時系服又言行宮人皆喜公來且以此安慰其心臣拜謝訖退蒙遣使臣賜臣酒菓香藥等是日本欲詣天慶觀鴻慶宮神霄宮燒香聞臣催促奉迎禁衛儀物等將到遂展一日仍有旨令臣扈從二十二日早道君令蔡攸鄭詳凡三次諭及稱七寶輦皇帝未曽禦禮數太過欲只乘簥子如何臣對以陛下出自聖意專以此奉迎道君願乘禦使南都士民聳觀盛事是日臣同趙野宇文粹中蔡攸等扈從三處燒香觀者如堵莫不感悅旣歸行宮召臣對便殿具道所以內禪之意並出親書靑詞艸令臣賫示宰執等及言前日措置未當數事臣逐一解釋道君宣諭此等皆末事但勿爲形迹使四海觀防不好卽得臣對以陛下聖孝欲極四海之奉以養道君皇帝倉卒擾攘之中朝廷有司措置施行或有未至願以保全宗社大計爲念細故不足深責陛下惟恐少有不當道君意者日夕憂慮至於全不進膳願有以慰安之以副天下之望道君諭臣言尋常只爲性快有些小事只欲說破便無事公盡見此中底裏來早辭畢先歸逹此意慰安皇帝因袖中出書付臣仍謂臣曰公輔助皇帝捍賊守宗社有大功若能調和父子間使無疑阻當書名靑史垂之萬世臣感泣再拜受命又出小字書數事令臣奏知皆微末易從之事容臣到闕日面奏今具合奏知事如右

乞納玉帶札子

臣比者奉迎蒙道君太上皇帝以陛下過有褒奬之語形於書問特賜臣玉帶古簡恩禮隆厚實非防臣所可克當但以上皇宣諭再三而臣之此行正欲調和兩宮使無疑阻不敢不受昨日奏對已嘗具札子乞行繳進並賜銀絹等不曽請受乞納左藏庫以助軍費伏蒙聖恩不允所請臣𨿽巳拜命退竊維念以無功而享厚賜實所難當伏望聖慈許依前札所請特令繳納以安愚分取進止

禦筆

所乞不允可便收邊事方急來日畱身面奏

奏道君太上皇帝札子【道君行至拱州降賜禦筆令奏稟欲畱內侍馮彥等事具札子奏知】

臣伏奉道君太上皇帝特賜禦筆恭審鑾輿已次拱輔卽日季春極暄聖躬萬福臣子之情不勝感抃但恩禮過當非所敢承豈任惶懼伏奉處分令具奏使臣馮彥等事臣今早入對已卽時奏聞得旨專遣中使致書問聖意所欲畱者當稟聖訓然臣見以憂虞之餘心力凋耗已入札子乞罷知樞宻事外任宮祠恐不獲前路迎無任瞻天仰聖激切屏營之至

梁谿集卷四十四

欽定四庫全書

梁谿集卷四十五

宋李綱撰表札奏議五

附禦筆批答

乞罷知樞宻院事除外任宮觀札子

第二札子

第三札子

乞免赴祥曦殿從駕札子

第四札子

第五札子

繳進第五次乞罷文字札子

親筆宣諭赴院供職

親筆手詔

謝乞出不允降

親筆手詔表

乞罷知樞宻院事除外任宮觀札子【靖康元年三月道君太上皇帝將還京師上禦延和殿議奉迎之禮耿南仲出札子乞盡屏道君左右內侍等不許至奉迎行宮輙入者斬公謂不必如此但遵常法足矣語頗侵之及再對睿思殿南仲遂訐伏闕事乞付禦史臺根治公上札乞罷】

臣聞見危致命臣子之常分陳力就列古人之格言方艱難之時固當徇國忘軀而至於揣分量才又有不能則止之義輙申愚懇上凟天聽伏念臣賦性憃愚問學荒淺比由庶僚荷陛下異恩擢在政府自防委任夙夜究心外捍彊敵內安眾志上賴宗廟社稷之靈陛下仁聖所格醜類退師京邑寧謐傳檄而三鎭堅守奏使而兩宮協和區區之忠志願粗畢而臣自事變以來夜以繼日無時蹔休智術殫於思慮意气索於憂虞內揆涼薄實難勉彊況今朝登老成賢智並用正論得伸於廟堂徳意下洽於海防自此天下豪傑忠智之士當茹連而進內修政事外復境土以副陛下嘗膽願治之意顧如臣者材術旣疏心慮憒耗深恐有誤使令以速罪戾伏望聖慈許罷臣知樞宻院事特除一在外宮觀任便居住則仰荷陛下始終保全之恩捐軀報國期於異日干冒天威無任戰汗之至取進止

禦筆

今封還卿奏豈可如此朕委付之意至矣更勿少疑不得再請𨿽累百章亦當封還付李綱

第二札子

臣適具奏以備經憂虞心慮憒耗乞罷知樞宻院事除一在外宮觀差遣伏蒙聖慈特降中使封回所奏章禦批訓諭令不得再請聖意隆厚感戴天恩非臣糜捐所能上報竊念臣奮自寒苦初無所長遭遇陛下龍飛之初適丁艱難國家多事防被奬擢得以見危致命少效臣節都邑底寧昆夷息喙斯皆陛下盛徳所致如臣何力之有然而孤危之迹疏拙寡助力小任大夙夜憂恐自非陛下深察而保全之寧有今日常願戎馬旣退三鎭保全上皇鑾輿還闕二聖重歡目覩盛事乞身歸休安於田畆乃其素志適今早進對與大臣議論不合遂詆臣以士庶伏闕之事是臣結構至欲送禦史臺根治伏念臣備位樞筦橫遭誣蔑有玷國體寧不痛心所以遽上封章實非獲已𨿽防聖恩委曲宣諭終不自安伏冀哀憐使遂所請未塡溝壑誓當捐軀以圖仰報臣更不敢供職見般出啟聖院安泊聽指揮取進止禦筆

依已降防不許般出啟聖院依舊赴院供職第三札子

臣伏防陛下以臣上第二札子乞在外宮祠特降禦批令臣依已降防赴院供職仰荷聖恩彌深感戴臣聞難進易退者君子之風貪位慕祿者人臣之戒臣自庶僚荷陛下特達之知擢參大政遂長樞庭所以輙受而不敢固辭者蓋以方時艱難義當自竭𨿽叨冒非據不自知其不可然於君子難進之義已不能無愧今日戎馬旣還國勢粗定庶幾易退以補前愆至於貪位慕祿則非臣之素志也況因廷對同列議論偶有不合遂遭詆誣包羞忍恥彊顏取容不惟有玷國體亦將取輕於陛下其何以恊贊帷幄之謀折衝萬里故敢仰恃天恩乞身而退庶幾去就之節尙無愧於古人伏望聖慈憐臣區區非敢沽激特從所請勿使顚隮荷恩無窮沒齒難報見今已在啟聖院聽候指揮取進止

禦筆

可赴院供職不得再有陳請今封還卿奏

乞免赴祥曦殿從駕札子

臣伏防陛下特遣中使宣押赴祥曦殿起居從駕臣已具札子乞在外宮祠及夜來傷風頭目昬今來駕詣寧徳宮所有隨班起居從駕難以趂赴伏望聖慈特賜蠲免謹具奏知

禦筆

體前後累降防揮速出供職𨿽上百章亦當封還第四札子

臣累具札子乞一外任宮祠未防兪允今早禦藥梁方平等宣押赴祥曦殿起居從駕至寧徳宮臣不敢不遵稟聖訓然而臣於進退之義有不得已者方欲再具札子上冒天聽伏防聖慈特降禦批促令供職仰荷厚恩非臣殞首所能報稱臣聞匹夫不可奪志也臣區區之志本欲只俟邊境稍寧國勢安定上皇還宮卽丐補外已嘗具奏知非緣昨日與大臣議論不恊之故因事輙發伏望睿慈察臣忱誠特從所乞𨿽在田裏敢忘大恩臣不勝祈懇之至謹四具札子奏知取進止

禦筆

不允仍依累降防揮勿更有請

第五札子

臣已四具札子乞在外宮祠伏防聖慈批答不允仍降防揮諸處不得收接文字仰防知遇之意所當上稟聖訓不復有所陳然事有不得不自明者敢冒斧鉞之威仰祈天鑑臣前日延和殿奏對因與耿南仲辧論臣以謂天下之理明則誠誠則明自明與誠推之可以至堯舜闇則疑疑則闇自闇與疑推之其禍有不可勝言者南仲當以堯舜之道輔陛下而其人闇而多疑其言有不足深采臣當時止緣國事出語激切實無他腸不謂南仲銜臣當語及再對睿思殿忽言臣與姚平仲結連二月一日刼塞並言初五日士庶伏闕系陳公輔首先率眾並有使臣數人在其中鼓唱作亂今公輔不可爲司諫乞付禦史臺根治其意專以詆臣防陛下委曲宣諭南仲奏陳不已稱若不付禦史臺則罷陳公輔不然則臣當乞去無可畱之理臣契勘昨來西師旣到臣與將帥實謀用兵嘗於榻前議論八事謂如扼河津禁抄掠以困金人以將帥之意移檄軍前復歸三鎭當時吳敏種師道等同對實聞其事至初一日姚平仲妄舉臣未嘗與知是夕止緣三奉禦札力疾出封丘門前去策應而外庭至今猶以爲平仲之舉臣實使之且平仲系受宣撫司節制𨿽種師道猶不與聞在臣行營司初無統攝安得而與縱使與聞止緣國事豈有它故而南仲舉以爲罪何也臣旣罷之後般出浴室院謝絕賓客皇懼待罪間忽防陛下遣中使宣召始知有士庶伏闕之事方擾攘中防陛下委任撫諭彈壓辭不獲命至斬決數十人數日而後定臣之區區諒防聖察而南仲指陳公輔專以詆臣何也且陳公輔與臣初昧平生當日在與不在伏闕之中臣不得而知也若南仲果識公輔知其首謀當時誠以爲非自合卽時奏劾豈容今日乃始因事上陳兼公輔之爲諌臣非臣薦引亦初不與南仲而南仲欲以爲去就何也臣以謂今日朝廷方禍亂敉寧之初正當以別白是非爲先廟堂之上是非不明何況天下若以南仲之言爲是朝廷自當付之有司根治黨與誠果有之臣首當在誅夷之列若以南仲之言爲非則當明告中外洞然曉知使臣不受黯闇之謗臣之於此豈得不辧必若朝廷重惜大體欲兩全之莫如與臣一宮祠使歸田裏則仰荷陛下生成覆載之恩終始待遇之賜異時圗報捐軀有日伏望聖慈特允所請取進止

禦筆

不允所乞今封還卿奏勿復有請

繳進第五次乞罷文字札子

臣前者累具札子乞在外宮祠初二日防遣中使宣押赴福寧殿賜對臣嘗面奏第五札子伏防陛下再三宣諭還所上章仍命中使押赴樞宻院供職臣不敢不遵稟聖訓卽曽具奏俟奉迎畢日當伸前請今上皇還宮旣已累日聖孝所格中外鼓舞今早又獲扈從問安龍徳宮目覩盛事可謂幸防而臣以憂虞憒耗之餘被巧詆難明之謗尙冀聖度保全得請骸骨伏望天慈許臣所乞所有前日進呈札子謹再具繳進冒凟天威無任惶懼待罪之至

禦筆

依累降防不允所乞

親筆宣諭赴院供職

卿忠義之志朕所素知方國家多艱實賴共濟更不得有請便赴院供職付李綱

親筆手詔

卿累貢封章懇求去位自陳危懇甚駭予聞廼者防在近郊士庶伏闕一朝倉猝眾數十萬忠憤所激不謀同辭此豈人力也哉不恱者造言何所不可故卿不自安殊不知朕深諒卿之不預知也前日宰執臺諌沮師敗謀格塞公議已悉罷逐方今四海所願以爲輔佐多聚廟堂朕於任賢勿貮去邪勿疑自以爲庶幾焉卿其深體朕心亟安厥位以濟國事付李綱

謝乞出不允降親筆手詔表

臣綱知伏蒙聖慈以臣累具札子乞外任宮祠特降親筆手詔曲加撫諭令安厥位以濟國事者冒貢忱辭方懼雷霆之震特頒溫詔遽窺云漢之章旣辧明其謗言又勉勵以國事恩隆命薄感極涕零【中謝】伏念臣結約亡奇迂愚有素幸遘雲龍之防獲施犬馬之勞受知旣越於常倫得謗遂生於意外儻非上智曷諒微忠伏防皇帝陛下燭以天光形於奎畫安危疑之孤蹤洗黯闇之厚誣遂中山之功豈曰樂羊之力辧博陸之譖實由漢帝之明臣敢不仰體眷懷勉安職守修政事而恢境土方只奉於睿謨捐軀命以徇國家誓力酬於大造

梁谿集卷四十五

欽定四庫全書

梁谿集卷四十六

宋李綱撰表札奏議八

論守禦札子

進備邊禦敵八事

乞修塘濼札子

乞修邊備添置參謀編修官札子

乞措置三鎭札子【禦筆批答附】

辭免轉太中大夫表

再乞罷知樞密院事守本官致仕札子

第二札子【禦筆批答附】

第三札子【禦筆批答附】

三乞罷知樞密院事札子【禦筆批答附】

第二札子【禦筆批答附】

論守禦札子【敵騎出境乞用富弼守禦一策分兵控扼要害之地具札子進呈】

臣竊觀自秦漢以來制禦戎狄未有得上防者惟本朝與契丹爲澶淵之盟守之以信結之以恩百有餘年邊境晏安兵革不用和好之篤古所未有然而所以制禦之術曷嘗一日弛備耶財用充足糧儲有餘士馬精研將帥用命則彼𨿽欲窺邊徼而封疆無隙可投欲不守盟何可得也臣伏見仁祖時富弼所上守禦二防審地形觀事機分兵控扼要害之地左右出入縱橫應援曲盡其妙然以謂非三十萬眾不可則知制勝之術在於足兵與王剪之伐荊必六十萬而後行其理一也臣愚以謂今日防秋正宜用弼之說度時之宜良將勁卒外布邊境重兵大帥雄扼諸鎭使賊不敢有覬覦之心萬一奔衝可以制其死命誠奇防也所有富弼守禦防二篇謹具繳進伏望聖慈特賜省鑑采其說而用之取進止

備邊禦敵八事【三鎭官吏軍民爲朝廷堅守公奏宜飭武備修邊防條具八事以進】

一唐之藩鎭所以拱衛京師故𨿽屢有變故卒賴其力而及其獘也有尾大不掉之患祖宗監之銷藩鎭之權罷世襲之制施於承平邊備無事之世越在今日則手足不足以爲捍頭目爲今之計莫若以太原眞定中山河間建爲藩鎭擇帥付之許之世襲收租賦以養將士習戰陣相爲唇齒以捍金人可無深入之患又滄州與營平相直隔黃河下流及小海其勢易以侵犯宜分濱棣徳博建橫海軍一道如諸鎭之制則帝都有藩籬之固矣

一自熙丰以來籍河北保甲凡五十餘萬河東保甲凡二十餘萬比年以來不復閱習又經燕山雲中之役調發科率逃亡流移散爲盜賊今所存者猶及其半宜專遣使團結訓練令各置器甲官爲收掌用印給之蠲免租賦以償其直武藝精者次第遷補或命之官以激勸之彼旣自保鄕裏親戚墳墓必無逃逸又平時無養兵之費有事無調發之勞此最防之得者

一自祖宗以來養馬於監擇陜西河東河北美水艸髙涼之地處之凡三十六所比年廢罷殆盡而更爲給地牧馬民間雜養以充數官吏便文以塞責而馬無復有善者又驅之燕山悉爲敵人所得今諸軍闕馬者大半宜復祖宗監牧之制權時之宜括天下馬量給其直則不旬月間數萬之馬可具也

一河北塘濼東距海西抵廣信安肅深不可渉淺不可以行舟所以限隔胡騎爲險固之地而比年以來淤澱漧涸不復開浚官司利於稻田往往泄去積水隄防弛壊又自安肅廣信以抵西山地形低下處可益增廣其髙仰處卽開幹壕及防馬坑之類宜專遣使以督治之

一河北河東州縣城池類多隤圮堙塞宜徧行修治而近京四輔郡諸畿邑皆當築城創置樓櫓之屬使官吏兵民有所恃而安萬一有賊騎深入虜掠無所得可以坐困

一河北河東州縣經賊馬殘破蹂踐去處宜優免租賦以賑卹之往年方臘擾浙東猶免三年今三鎭之民爲朝廷固守安可不議所以大慰其心者

一河北河東諸州最以儲峙糴買糧艸爲急務宜復祖宗加擡糧艸鈔法一切以見緡走商賈而實塞下使沿邊諸郡積蓄丰衍則冦不敢動矣

一陜西解鹽無煮海之勞而給邊費足民食其利不貲自行東南鹽法而解鹽地分益狹西邊益貧願復祖宗舊制以慰闗陜兵民之心

乞修塘濼札子【敵騎旣退乞同李邈措置塘濼城堡水櫃等事具札子進呈】

臣伏覩種師道詹度等奏金人人馬已出塞垣朔方保全宗社大慶然彼但以河間中山兩路州軍堅守之故且懼王師之襲不得不遁其意豈嘗一日忘割地之約耶深慮秋冬之交弓勁馬肥復犯邊徼捍禦之防所當預修契勘安肅廣信平等軍東有塘濼西抵太行中間坦塗不過三百餘里塘濼旣可增廣其他地勢𨿽頗髙仰亦因髙就下限以長堤瀦蓄水櫃以爲阻固如水櫃不及之處自宜修築城堡屯兵控扼或設塹穽以虞奔衝玆事體大非借能臣未易辦集竊見樞密副都承旨李邈累任河北邊郡風績素著深究邊防利害欲乞特建一司以邈充使專切措置塘濼城堡水櫃等仍乞朝廷多方應副庶幾克成大功以爲永逺之利

乞修邊備添置防謀編修官札子

臣竊惟軍政之不修二十餘年於此矣將驕卒惰賞罰無章每戰輒北兵旣寡弱民又凋獘敵人由此敢肆憑陵中國之不振未有勝於此時者也今賊𨿽退師尙未出塞所至剽掠無復顧憚蓋由初未嘗有所懲創時方向暑須暫逺去秋涼馬健何憚而不來此其可慮又非前日可比謂宜及今速爲之備一曰選將二曰募兵三曰訓練四曰保甲五曰馬政六曰繕器甲七曰峙糧艸八曰修城壁九曰增塘濼十曰置堡塞凡此皆軍政之大者當今之急務也而其財用調度之費不與焉前此賊未退師支梧目前固有未暇今度其勢出塞決在旬日而此去防秋近在三數月間要當自玆講求施行不可復緩又況西戎跳梁五路並入四夷交侵誠可深慮臣以書生備位樞筦方艱難乏使之時乞避賢路不蒙賜許夙夜思之國之大事無過於此誠非一介孤陋所能獨任要當合眾志恊眾力上稽祖宗之舊下考當今之宜庶幾有濟欲望聖慈許臣辟置防謀官四員於職事官中不拘官資髙下兼充仍添置編修官二員同共措畫條具以時推行如蒙允許容臣續具姓名以聞禦筆

依奏參謀編修添置四員

乞措置三鎭札子

臣朴野無所取材自蒙陛下委任力守三鎭不可割之議區區赤心始終一節不顧謗尢者誠謂祖宗土地𨿽尺寸難以與人儻必割之無以立國冒凟聖聰者熟矣臣累次面奉聖訓金人過河別行遣使計議三鎭之地今來計程已是渡河之日所有三鎭合行計議乞降禦前文字付臣因控扼河津兵行選使同共前去取進止

禦筆

三省密院同共詳議莫更卑辭遣使求之見親王隨行不可輕易系國安危

辭免轉太中大夫表

臣某言近具札子辭免覃恩轉官伏蒙聖慈降詔不允者出震膺圖咸慶風雲之防乘龍施澤敢懷雨露之私洊貢忱辭冀回淵聼竊以歷數蓋歸於天命謳歌允恊於民心大寶旣臨羣工受祉如臣者以身許國初何意於陞遷叨位本兵顧已逾於涯分更容貪冒徒速顚隮伏望皇帝陛下俯徇至公曲從素願惜名器之重爵尊朝廷行貴近之先化成海防俾能無愧實預有榮所有告命未敢只受

再乞罷知樞密院守本官致仕札子【靖康元年五月守禦使司補進武副尉二人以賫禦前蠟書間道至太原賞之補訖奏知上批有大臣專權浸不可長之語上札子乞罷】

臣前日伏覩宸翰守禦使司轉資奏行批知大臣專權浸不可長聖恩隆厚未賜誅殛伏讀以還不勝皇懼臣伏念昨者金人乘虛直犯城闕臣以菲材猥當任重伏蒙聖恩許以便宜從事有功則賞有罪則誅訖以上聞蓋稟睿旨旬月以來國勢粗定屢曾面奏乞罷守禦使司未奉兪允而邊陲之間賊馬屯泊間道通信欲及機防非假賞典不能使人故如奏行轉資之事往往尙仍前日此乃以守禦使司未罷之故非臣敢創爲此也兼臣契勘置司之日蒙陛下頒降空名官告綾紙凡三千道若以委任之專凡此所降告身皆可盡用而置司以來前後書塡只用三十一道而已自非灼然委有績效之人不敢妄與今宸翰以爲專權竊恐聖意有所未亮也臣聞眾噓漂山聚蚊成雷臣之孤忠困於無助爰自遭遇未逾歲月而幾於危殆者屢矣仰賴聖明洞照愚悃故敢尙此黽勉以圖報效而浸潤日聞聖聽已惑臣之微軀寧復自保夫專權者臣子之大戒而人主之所甚惡也臣𨿽至愚何敢當此重念臣竭忠報國非敢愛身然竊以謂任則當勿疑疑則當勿任惟疑與任不可並行今陛下旣已疑之矣豈可復處臣以樞機之任況臣自比日以來憂悸成疾心力耗盡動輒遺防深恐有誤國事伏望聖慈許臣守本官致仕得避賢路乞此骸骨歸安田廬伏惟陛下天地父母哀而憐之始終保全勿使顚沛則臣感戴天恩期於結艸臣無任

禦筆

前日所批止系要依祖宗故事無纎芥之疑卿但安職所乞不允仍不得再有章奏

第二札子

臣伏蒙聖慈特降中使宣押臣赴樞密院供職及家屬歸府第仰荷天恩第深感戴竊念臣偶以冗材濫膺重任初乏涓埃之補自貽專輒之愆大度兼容未加譴責何施面目復冒寵榮伏望陛下終始哀憐曲垂保庇特依所乞許臣守本官致仕使與田夫野老共祝堯年非徒危疑之迹可以少安亦使進退之間不累國體臣已見出門外聼指揮所有不奏知出門之罪伏重賜黜責施行

禦筆

所乞不允已差禦藥宣押可赴院供職

第三札子

臣伏蒙聖慈以臣上第二札子乞守本官致仕特降禦批令臣赴院供職不得更有辭免仰荷徳恩彌增感懼臣竊以樞筦之任號爲本兵況當艱難之秋可見委寄之重自非信臣曷可冒處而臣稟性惷愚濫被眷奬無涓埃之小補有防謗之並興至煩宸章宣示三省怨怒傳播喧於外廷臣獨何顏復居密宥之地伏望陛下哀而憐之特賜保全使得乞身而去不勝幸甚此志已決仰冀聽從臣無任祈懇之至

禦筆

不可自疑有駭眾聽已令宣押當體朕懷

三乞罷知樞密院事札子

臣猥以凡材誤蒙異恩擢用樞筦籌畫無取料敵不明致令種師中姚古之師爲金人潰敗太原圍急未知所以解救之方又臣嘗遣張師正統領勝防人兵前去防應不謂師中卽以師正充選鋒賊馬邀截先次奔北旣乏知人之明又無捍患之略豈可貪冒寵榮尙居宥密之地以塞賢路祖宗舊制邊事失律必罷樞臣伏望聖慈重賜黜責以允公議臣不勝皇懼待罪之至

禦筆

早來已與卿面論不須如此令封還所奏勿復再請

第二札子

臣伏蒙聖慈以臣上章緣種師中軍行失利乞賜罷黜特降禦批開諭不允仰戴天恩第深感懼竊以樞筦本兵之地專任邊事與他宰執責任不同敗師蹶將咎將誰執況有祖宗之成憲所當遵依伏望矜憐特賜斥免以副公議兼臣才術空疏志气凋落誠不足以上副委寄不勝皇恐待罪激切之至

禦筆

依已降指揮不允仍止來奏

梁谿集卷四十六

欽定四庫全書

梁谿集卷四十七

宋李綱撰表札奏議九

附禦筆批答

辭免河北河東路宣撫使札子

第二札子

親筆宣諭請行

第三札子

第四札子

第五札子

第六札子

第七札子

第八札子

親筆宣諭節賜裴度傳

謝賜裴度傳札子

第二札子

乞罷宣撫使待罪札子

第二札子

第三札子

第四札子

第五札子

親筆宣諭三首

辭免河北河東路宣撫使札子【靖康元年五月種師道以疾乞罷宣撫使有防以公代師道宣撫使河北河東上札辭免】

臣伏蒙聖慈特降宸翰河北河東國家根本之地委令宣撫臣以孤生誤蒙天恩自庶僚中擢任樞筦以死報國此志已定況當危難之秋主辱臣死乃分之宜但今日此舉系國安危種師中以宿將統重兵以援太原不旋踵而潰散臣獨何人敢任此責又種師道威望素隆見爲宣撫若罷師道而授臣恐外議不以爲當區區微軀誠不足惜懼誤國事儻陛下必欲使之亦何敢辭調兵選將應副錢糧須旬月始辦太原圍久王師旣衂深可寒心臣慮此數日間已難守矣適見布衣髙世兼奏狀謹繳進更容來早稟受聖訓謹具奏知

禦筆

如師道不罷亦不妨事便可治行

此任無易卿者爲朕建功切在審而後行不可輕接戰

第二札子

臣伏奉禦批以臣辭免宣撫使除命特加訓諭此任無以易卿者竊念臣自遭遇以來惟知竭忠盡力以圖報效而橫罹謗議皆出意外累嘗乞身未蒙兪允且使待罪樞筦仰承睿算尙可黽勉若令宣撫兩路將兵於外豈臣孤危乃敢出此伏望賜照察余俟面奏

禦筆

朕志已定須當卿去不允所乞

親筆宣諭請行

卿素忠義何故不欲去適覽章奏太原府出人五百斫賊數十級以此見之尙可爲卿何不奮然請行以成功名可體玆意

第三札子

臣伏奉宸翰令具有名望武臣契勘方今有名望武臣無如種師道者𨿽老其智謀猶足用旦夕入覲以優禮待之必肯爲陛下用以李彌大副之朝廷已爲得人所有臣今來除命伏望聖慈特賜寢罷

禦筆

不允所乞國方多難不可辭

第四札子

臣適方具札子辭免恩命復蒙聖慈特降親筆手詔令與師道同行勿復有辭者臣之區區已具此奏伏望睿察追寢成命無任祈懇之至

禦筆

不允所奏

第五札子

臣伏奉聖慈以臣累具札子乞免宣撫使除命復降禦批朕志已定須當卿去不允所乞國方多難不可辭者竊念臣爰自變故以來奮不顧身以徇國家未嘗輒敢辭難蓋荷陛下知遇得以少效孤忠今日師中挫衂內外惴恐此誠多難之時捐軀報國實臣素志豈復當辭但陳力就列不能者止臣內揆緜薄實難勉彊而況遭罹防謗動輒得咎積憂成疾心力殫耗豈敢以孤危之蹤乃輒當統帥之任伏望特加睿察寢罷此除更俟來日面奏

禦筆

成命已行必無攺易卿當爲國立功不得辭免

第六札子

臣伏蒙聖慈特降親筆除臣宣撫兩路應大小事一委便宜施行不從中制但責成功亦不求速者仰荷委寄之重敢不奉承睿旨然臣適見河間帥臣奏報賊馬侵犯雄州安肅軍一帶乞差兵三五萬人前來防把又見姚古奏報陳迪郝懷下把南北闗人兵並皆潰散乞添差兵把截事勢已急與其令臣作宣撫使統兵二萬前往滑州所費不貲曷若各分萬人犒設訖往河北防邊及河東把截以濟一時之急所有河北制置使只就委劉韐於事爲便其種師道乞加優禮或畱京師或歸屯所乞自聖裁臣非爲身謀但欲措置常理以濟國事伏望聰察謹具奏知

禦筆

卿宣撫兩路此等事可一面施行劉韐事令三省降防師道已畱京師

第七札子

臣伏蒙聖慈以臣辭免宣撫使新命並乞罷樞密院職事守本官致仕符降中使封回札子賜禦批不允臣仰荷天恩第深感涕實以宣撫樞密之職於今尢爲重任而臣材術淺薄中遭防謗難以冒居非爲身謀蓋恐誤國伏望察臣忱誠特從所請遴擇信臣付以重任天下幸甚臣見以眼疾在假俟稍痊安當求對次干冒天威無任戰汗之至

禦筆

卿昨日已受命豈得再辭河北河東實系宗社卿宥密信臣朕所委寄便當來日受勅此志決定卿切體之

第八札子

臣昨晚對睿思殿竊見陛下緣邊事焦勞至於感慟臣子之情不遑寧處是以未敢固辭令來除命退伏惟念任重力薄恐辜委寄誠難勉彊臣本書生素不知兵昨於艱難之初蒙陛下任使輒當兵事蓋緣圍城之中事出倉卒無緣號召天下賢才故徒以區區之忠遂應誤選賊騎旣退又蒙擢置樞筦求去不遂旣已負非才之責矣然因天下獻言而用其智謀上稟睿訓旁資同列議論得暫承乏於此今者忽蒙擢爲大帥使之出將於外非所克堪中夜驚惕此必有建議不容臣於朝者況自頃以來橫罹謗議或以爲狂率或指爲姦佞其甚者至以爲收人心而又上煩宸翰有威福專權之語今咫尺天威日在左右得謗尙如此而況使將重兵逺去闕廷乎臣區區一身誠不足惜深恐上誤國事𨿽陛下復欲保全勢不可得伏望聖慈更賜詳察特與寢罷成命仍許臣解樞密院職事守本官致仕退歸田廬無任皇懼待罪之至

禦筆

朕面諭已至誠意切當體國受命必無回命之理親筆宣諭節賜裴度傳

節出裴度傳一段令直筆錄賜卿忠義徇國何愧前人竚觀成效以寛朕憂

謝賜裴度傳札子【上令直筆錄裴度傳降賜具札子稱謝且錄裴度論元稹魏洪簡章疏上進】

臣伏蒙聖慈除臣河北河東路宣撫使累具札子辭免未蒙兪允又被宸翰過有褒語並賜臣裴度傳仰荷委任之重顧臣何人可以當此竊以祖宗積累垂二百年河北河東最爲根本之地金人乘虛兩路並入自河北入者旣已侵犯都畿厚載而歸矣而近者雄州奏報不待涼秋已復犯塞自河東入者破忻代以圍太原行將半年未有解圍之意宿將重兵數路應援悉皆潰散校之吳元濟區區以蔡州數城之地爲唐室患固不相侔而環蔡諸節度之兵與今日士馬其彊弱又不可同日而語而臣徒抱孤忠才術疎短曾不足以望裴度萬分之一陛下以艱難乏才之故誤有使令以度況臣實謂非倫非特未允公議且恐有誤國事伏望睿明於在廷之臣精加選擇付之重寄庶幾成功仰副陛下北顧焦勞之意天下幸甚

禦筆

已除卿宣撫便當受命

第二札子

臣竊見諸葛亮出師表其言明於治體以謂親賢臣逺小人此先漢所以興隆也親小人逺賢臣此後漢所以傾頽也夫君子小人於用兵之際似不相及而亮深以爲言者誠以冦攘外患有可以掃除之理而小人在朝蠧害本根浸長難去其患有不可勝言者是以吉甫贊周王以北伐必有孝友之張仲裴度相唐宗以東討必去姦邪之元稹用能成功焜燿圖史君子小人之不兩立從古已然臣竊觀陛下嗣位之初適遭金人入寇宵旰憂勤勵精圖治思刷前恥𨿽古帝王勤儉之極無以逺過然君子小人尙猶混淆於朝翕訿成風殊未退聽謂宜畱神照察在於攘逐戎狄之先朝廷旣正君子道長則所以捍禦外患者有不難也今取裴度論元稹魏洪簡章疏節其要語輒塵天聽不勝戰汗之至

禦筆

覽卿所奏銘記於懷但爲國了事與卿共太平之樂乞罷宣撫使待罪札子【旣受宣撫使命以軍馬未辦量展行日禦批遷延不去豈非拒命上札子待罪及繳納告敕】

臣伏奉宸翰謂臣受命月餘遷延不去豈非拒命者伏讀震栗不知所措契勘臣於前月二十三日受敕至今才二十日當時蒙禦批用太史局擇定今月二十二日啟行臣以庶事未辦嘗具回奏乞展三日此乃恐事有未備上累國體非敢遷延今蒙聖訓以爲拒命臣無任惶懼待罪之至伏望聖慈特賜竄責

禦筆

封還卿奏不須如此依定日二十五日內起發

第二札子

臣嘗具札子以奉禦批謂臣遷延不行豈非拒命伏讀殞涕惶懼待罪乞賜竄責未奉指揮伏念臣本以書生遭遇盛際常願奮身效命以報聖知自受宣撫職任以來夙夜憂惕懼不克任辟置官吏選用將佐團結隊伍闗請器甲措置錢糧雇買車馬種種軍需率皆創建非若童貫譚稹諸事熟成上下應副咄嗟可辦而陛下督責之峻猶未及元選定出師之日便謂臣遷延拒命不行竊恐聖慮有所未亮也臣前備員守禦使司激賞探報使臣已蒙宸翰謂其專權今承乏宣撫使司治行量展日限又蒙禦批謂其拒命專權拒命者臣子之大惡有一於此罪不容誅陛下方臨遣大帥震揚國威捍彊敵解重圍而以專權拒命之人充其選無乃不可乎臣聞軍旅之事非任之專信之篤者不可以成功臣日在陛下左右咫尺陛下猶且聖訓如此況行師於千里之外謗黷交興上惑睿聽陛下果能諒其區區之忠乎與其進無所成有誤國事不若知難而退甘受竄誅伏望聖慈罷臣知樞密院事河北河東路宣撫使重賜黜責以正典刑選命信臣委以重任臣見居家待罪無任祈天俟命惶懼戰越之至

禦筆

豈須如此止欲卿速行今封還卿奏

第三札子

臣伏蒙聖慈以臣累具札子待罪乞罷知樞密院事並宣撫使職事特降親筆封還所上章感戴恩徳彌深震恐竊念臣智識淺短學術迂疎獨於義命之際素知自信曩者遷謫七年退伏田裏不知貧賤之可羞朅來中都適遭陛下龍飛特被眷奬致身樞輔不知富貴之可樂徒以上荷天恩未能報稱故𨿽屢求去位終亦未果今孤危之迹防毀交興罪狀日聞致煩宸翰屢有訓勅今復有拒命之語退自循省莫知所以良自傷悼夫欲效區區之忠者臣之志也至於成功則有非人之所能爲者豈可必哉宣撫兩路人臣重任事有至難自非陛下不致毫髮之疑於胸中安能有濟臣竊觀聖聽不能無惑於羣言日侍淸光尙難自處而況可使之統重兵於千里之外哉此臣所以日夜憂懼而不得不辭也伏望聖慈憐臣於艱難之秋嘗效犬馬之力特賜保全解其職任使遂退休則圖報大恩當期異日所有臣昨蒙除尙書右丞知樞密院事宣撫使等告勅謹具繳進乞此骸骨歸於山林臣無任干冒天威惶懼戰越俟死之至

禦筆

何故如此方朕委付兩邊事俟卿前去措置所有告敕封還不得更有陳請並無毫髮之疑止要促卿速行

第四札子

臣伏蒙聖慈以臣待罪乞罷知樞密院事河北河東路宣撫使重賜黜責特賜禦批封還札子仰荷天恩尢增感懼重念臣小才無取罪狀已多與其他日受誤國之誅不若自歸於司寇伏望睿斷特正典刑所有宣撫使職事乞早差官交割管構臣無任惶懼戰灼之至禦筆

封還所奏

第五札子

臣契勘宣撫司已漸就緒錢物之類並未曾支動伏望聖慈選差宰執代臣使事竊見徐處仁唐恪朝之老成累任帥臣諳練兵事可以充使如陛下不欲遣之於外但以使事委之且畱京師令統制官等分領將卒前去劉韐解潛處使喚以宣撫司錢物應副自足辦事更乞聖裁臣未敢搬出見在府第待罪聽指揮

親筆宣諭三首

宣諭累百章不允辭免

卿所請𨿽累百章不允可疾速辦行起發

宣諭疾速辦行

朕無纎芥所懷止欲激卿速行不須如此決不允從疾速辦行夜來所批督卿速行今推托如此何望焉

宣諭陳奏請行

河東兵民日望宣撫到彼朕批語激卿欲行【所有元批防封】實不期卿誤聽累乞退閒朕昨日進退疑惑甚難出手欲全君臣之義垂之萬世今日見卿陳奏慨然請行釋去疑念足見忠義之誠久而益堅朕甚嘉之

梁谿集卷四十七

欽定四庫全書

梁谿集卷四十八

宋李綱撰表札奏議十

親筆宣諭不須與三省議

論宣撫職事札子

第二札子

第三札子

第四札子

親筆宣諭三省

謝賜禦筵表

謝降賜玉束帶等表謝賜鞍馬表

謝瓊林苑賜禦筵表親筆宣諭途中將防親筆手詔

謝宣撫河北河東降親筆手詔表

乞深考祖宗之法札子

親筆宣諭覽所上章陳祖宗之法

論不可遣罷防秋人兵札子

第二札子

親筆宣諭不須與三省議

路允迪等卹其家甚善益見徇國勤勞之意卿行不須與三省議此事已決何必如此凡事斷而可成再三反復愈亂人意卿可一心措置備辦成功之後與卿共享太平之樂

論宣撫職事札子【累具辭免不獲將以六月二十五日出師上札】

臣伏防睿訓卿行不須與三省議此事已決再三反復愈亂人意者仰荷委寄之重第深感涕臣旣巳拜命受兵促裝整駕豈復有可回之理見危致命臣子常分亦無足道但國家之事中外一體同心一徳乃克有濟今陛下遣臣獨出聖斷臣不量才而受任二三大臣不以爲然使他日果能支梧則已稍有疎虞仰累陛下知人之明此臣所以夙夜震懼而不自安也更望聖慈博盡大臣之謀使臣旣行之後無沮難無謗防無錢糧不足之患則進而死敵以報天恩實臣區區素願死且不朽冒昧自列無任戰汗之至

第二札子

臣伏防宸翰卿出師今論已定者仰荷委任之重第深感懼然玆事體大系國安危非臣一人所可獨任其責宰執間議論尙有不同者徒迫天威罷師道而遣臣觀昨日之所評議與今日之所施行其意可見伏望聖慈更盡大臣之謀使人無異辭同任成敗他日或少有差跌不獨臣受誤國之誅豈勝幸甚至於以身徇國進而死敵則臣之素志也夫復何說以辭

第三札子

臣契勘童貫以樞臣爲宣撫使逾二十年所握者皆闗陜之精兵西討夏賊南殄方寇北攻燕云喪失師徒無慮數十萬遂使國家兵勢削弱以至今日有敵國憑陵之禍然貫一將蒙上皇信任之專武臣將帥皆出其門內帑供給不可勝計置平貨等以斡萬貨之低昻丰財足以養士厚賂足以弭敵故𨿽行師用軍無有紀律久而後敗今臣受任於國家艱危之秋姚種二帥軍馬潰散之後裒疲劣久不訓練之兵以抗彊敵率烏合素不拊循之將士以邀成功甚矣其責重而且難也惟有一防不愛金幣以養士而作其气庶幾可爲而今之宣撫使司悉仰給於朝廷府庫空虛無以給予前日乞一百萬才實得二十萬已有難辦之論不知何以使臣率勵將士支梧兩路而寛陛下北顧之憂也陛下謂臣忠義感激奮不顧身則可謂臣諳練兵事果能成功則不可夫以兵弱財匱之時而欲徇國家之急以捍屢勝驕暴之敵𨿽三尺之童亦知其難更望陛下與二三大臣深計而熟慮之異時無謂臣輕率敢往而不顧國家之大計也議者又謂臣建守三鎭之防今日之事臣當任其責是大不然三鎭者祖宗陛下之三鎭果能守則當與天下共守之如必使建議者任其責則後誰敢爲陛下納忠者更望聖慈與宰執商議審處令各爲奏明言遣臣之利害是非如何激勵士卒如何應副錢糧屯泊當於何處戰守當用何防斷自睿意使臣得遵稟而行不致誤事非獨臣之幸也實天下之幸也

第四札子

臣昨自陛下龍飛臨禦海防臣以非材特蒙奬擢自庶僚不旬日而防大政遂獲待罪樞府深惟遭遇之異竊自感勵思欲罄竭以圖報效而材疎智短終未能少收尺寸之功內負慙惕夙夜靡遑玆者伏蒙陛下委以河北河東兩路重寄臣自視闕然恐不足以仰承委付之意至於不避煩黷力祈罷免而眷屬之厚不容退避見危致命豈敢固辭深惟國事之大非小已私智所能獨辦今其將行願受睿算與廟堂之成謀使臣得以遵稟奉行庶幾有濟夫用兵之道𨿽臨機制變不可預計然規摹大略當須先定今日之事莫大於防秋莫急於解太原之圍士大夫之獻說者不過和與戰二防而已金人畱吾親王宰相以爲質屯重兵於太原已半年矣使者旁午冠蓋相望而欲得三鎭之意愈堅和果可恃乎種師中姚古以十萬之師相繼潰散戰果可必勝乎和不可恃則秋髙馬肥賊騎侵軟議者必以臣今日出師爲致寇之端戰不可必勝則萬一將士或復有小衂必又以臣爲輕舉誤國不知陛下睿算與夫廟堂之謀所以授臣使防秋而解太原之圍者當決以何防而可也前日和議割三鎭之失至今爲梗今日之謀倘或更有差誤則天下之勢有不可勝慮者矣願陛下及臣之在廷與五六大臣熟議決防特降親筆俾臣遵行臣非敢愛死誠恐有誤國家大計故敢冒昧言之仰黷天威伏深戰栗

親筆宣諭三首

宣諭不責速進

應河北河東並便宜施行不可深進或少衂亦不罪捷到亦不爲喜但堅固期於全三鎭是朕之意卿宜體此不責速進但欵曲圖之庶保萬全

宣諭一切便宜行事

朕信任卿堅如金石應一行事朝廷豈能預先定得卿可一切便宜施行

宣諭所到如親行

李綱所到如朕親行

謝賜禦筵表

臣某言伏蒙聖慈以臣差充河北河東路宣撫使啟行有日特賜臣禦筵者授鉞將壇謬總六師之寄肆筵宸禁猥煩八簋之陳詔語春溫威顏天邇【中謝】伏念臣奮身寒苦逢世亨嘉祿仰斗升粗識素餐之恥腹諳藜藿初無肉食之謀自筦樞機空糜廩庾適犬戎之犯順騎繞並門驅虎士以遄徵軍連代北憫其行役錫以宴娛仍詔佩槖之臣以示加籩之寵釘繁列宿粲鏐帶之內朌光奪流霞灩玉舟而親勸驩騰剖曲榮絕典彛此蓋伏遇皇帝陛下俎豆豪英帡幪輔弼大亨以養躬節儉以旁招小雅之詩政修攘而不廢已侈百朋之錫詎言三爵之過臣敢不仰懷推食之仁力刷飲河之恥取羊豕執俘而獻防期熊羆飲至以防勲守祖宗之故疆誓不輕於赤壤上君王之萬壽行入賀於紫宸

謝降賜玉束帶等表

臣某言伏蒙聖慈以臣差充河北河東路宣撫使啟行有日特降中使賜臣玉束帶一條撚金綫小花紫戰袍一領金笏頭帶一條魚袋全牙簡一面緑袋金銀五百兩絹五百匹細物一百匹揀芽小龍茶三千銙椽燭五十條刀劍六口人馬甲一副金鍍銀�槍一條花角弓一張箭三十隻烏銀犀皮鞘劍一口者總戎兩部曾未鬯於國威申錫百朋已繆承於天寵轅門攺觀帥幄生輝荷優睠之有加揣虛庸而失措【中謝】竊以先王盟府之法賞必示功大臣服輿之宜徳惟稱物凡此焜煌之數當酬瑰偉之勲慨念臣愚早逢主聖蔑著銖分之效敢懷錫予之貪屬小醜之未平曾大邦之敢拒猥膺推轂獲與登壇才乏西平幣仍丰於異錦徳非裴度帶有過於通犀衣以珍袍副之古簡雕戈寶劍俾執銳以輸忠鳳荈蘭槀期通宵而盡瘁丁寧示眷傴僂銜恩此蓋伏遇皇帝陛下躬上聖之資濟中興之業力排羣議獨奮睿謀脫三鎭於虎狼拯兆民於塗炭天聲震疊國勢敉寧察臣早與於邊機故此俾宣於廟算憫其行役被以寵靈臣敢不肅整勝兵大摧驕寇期無南下之牧仰寛北顧之憂

謝賜鞍馬表

臣某言伏蒙聖恩特降中使賜臣馬二疋金鍍銀閙裝紫繡鞍轡一副烏銀裝蕃鞍一副者使命來臨天威在望申遣左璫之重載頒內廐之良佩服恩榮祗深慚懼【中謝】恭惟皇帝陛下端一心而觀萬化操八柄以馭羣臣念其驅馳之勞錫以便蕃之寵壯元戎之十乘解左服之兩驂偉然神駿之姿被以連錢之飾臣敢不仰承睿眷俯罄愚忠誓不與賊以偕存顧𨿽捐軀而何惜餘齡尙壯𨿽無據鞍矍鑠之姿將命不愆或遂攬轡澄淸之志

謝瓊林苑賜禦筵表

臣某言伏蒙聖恩以臣今月二十五日總師出門特差翰林學士吳幵就瓊林苑押賜禦筵者寵靈下逮已霑零露之恩宴衎俯臨再被需云之渥載惟僥冒第劇戰兢【中謝】伏念臣社櫟散材康瓠小器力學粗知於忠義逢時竊意於功名適丁艱難猥叨任使超居丞轄曾防著於休功繼掌樞衡迄蔑聞於善狀自惟迂拙每丐退藏未容乞身而歸更與登壇之選𨿽忠誠之備寫終天意之莫回禮遇彌加褒榮浸侈初賜宴於中禁復申犒於上林天廚具絡繹之珍樂府備鏗鏘之奏雍容和气感激懦衷下及羣僚亦與榮觀顧寵嘉之莫擬撫羇賤以何堪此蓋伏遇皇帝陛下以道觀能使臣以禮推食慕漢髙之烈脫袍有藝祖之風致此鯫生亦膺異數臣敢不力修軍政大振國威獻北闕之俘願希蹤於前世卻南牧之騎期無媿於古人

親筆宣諭途中將防

數日不見卿良深引望途中勞神不易太原重事委任於卿更宜將愼用副朕懷

親筆手詔

敕李綱卿以鴻樞之柄總元帥之權方庚伏之屆時眷匽薄之勤止載惟忠藎深所嘆嘉顧邊警之未寧繄壯猷之是賴以卿舉措爲國安危欲見威而銷萌宜持重以制勝往思毖愼務決萬全卿其勉圖朕所傾竚夏熱卿比平安好遣書指不多及

謝宣撫河北河東降親筆手詔表

臣某言今月二十八日伏蒙親筆手詔一道以臣宣撫河北河東兩路特賜撫諭者跪辭丹陛方違咫尺之威捧誦紫泥遽奉丁寧之訓洪惟徳意仰見天心【中謝】伏念臣學淺而術迂徳輕而援寡驟蒙睿奬超執事機方彊敵蕃銳於晉疆而宴寇拏兵於朔部長蛇封豕肆毒吾民鋒蝟斧螗扞我天討屬聖神之在念宜俊彥之旁求猥及非才俾專大計實安危之所系顧舉措之敢輕負責良深撫躬知畏伏惟皇帝陛下廓至明而在位攬長轡以馭臣任用者必責其有成訓迪者必規其所獘慮臣輕於料敵故申持重之言以臣勇於赴功故有毖愼之誡乃形一札以取萬全臣敢不上體淵衷仰循聖詔遵仁聖之祕略參以並行體魏武之新書動以從事乞深考祖宗之法札子【靖康元年七月初總師道出鞏洛望拜陵寢上札子乞深考祖宗之法進君子退小人】

臣總師道出鞏洛望拜陵寢澘然涕流恭惟祖宗創業守成垂二百年聖聖傳受以至陛下適丁艱難之秋戎狄內侵中國勢弱此誠陛下嘗膽思報勵精求治之日伏望聖慈深考祖宗之法一一推行之進君子退小人無以利口善諞言爲足使益固邦本以圖中興上以慰安九廟之靈下以爲億兆蒼生之所依賴天下不勝幸甚臣忘生觸死冒進狂言不勝戰越待罪之至

親筆宣諭覽所上章陳祖宗之法

覽所上章陳深考祖宗之等事足見忠義愛君之心當一一銘記於懷

論不可遣罷防秋人兵札子【靖康元年四月公在密院乃與許翰條具調發防秋之兵至七月公已出宣撫朝廷降旨詔書所起之兵罷去大半公上疏力爭】

臣昨待罪樞府伏蒙陛下委令措置防秋人兵臣意以謂中國軍政不修幾三十年矣闕額不補者過半其見存者皆潰散之餘不習戰陳故令金人得以窺伺旣防燕山長驅中原遂犯畿甸來無藩籬之固去無邀擊之威廟堂失防使之割三鎭質親王刼取金帛以億萬計驅掠士女屠戮良民不可勝數誓書之言所不忍聞此誠宗社之羞而陛下嘗膽而思報者也今河北之寇𨿽退而中山河間之地不割賊馬出沒並邊諸郡寨柵相連及不少休太原之圍未解而河東之勢危甚旁近縣鎭皆爲賊之所占據秋髙馬肥敵騎憑陵決須深入以責三鎭之約及金帛之餘數儻非起天下之兵聚天下之力解圍太原防托河北則必復有今春之警宗社安危殆未可知故臣輒不自揆爲陛下措畫降詔書以團結諸路防秋之兵大約不過十餘萬人而欲分布河北沿邊雄霸等二十餘郡中山河間眞定大名橫海五帥府腹裏十餘州軍沿河一帶控扼地方翊衞王室隄防海道其甚急者解圍太原收復忻代以捍金人夏人連兵入寇不知此十數萬之眾一一皆到果能足用而無賊馬渡河之警乎今臣被命出使去淸光之日未幾朝廷已盡攺前日詔書調兵防秋之計旣罷峒丁又罷刀弩手又罷土兵又罷四川福建廣南東路將兵又罷荊湖南北路系將不系將兵而京西州郡又皆特免起發是前日詔書所團結之兵罷去大半不知金人聚兵兩路入寇將何以支梧而朝廷何恃不畱意於此也臣竊思之以兵爲不須起者大槪有五川廣福建荊湖之地逺一也錢糧犒賞之費多二也河北寇退天下已無事三也太原之圍賊馬不多不攻自解四也探報有林牙髙麗之師金人牽制未必深入五也若以川廣福建荊湖之地逺則詔書之下以四月期天下兵以七月當時闗報三省何不卽止今已七月逺方之兵皆已在道始復約回是復蹈今春勤王之師約回之也一歲兩起天下之兵中道而兩止之天下謂何臣恐朝廷自此不復能取信四海而將士解體矣國之大事在戎宗社安危所系而且行且止有同兒戲臣竊痛之若以謂錢糧犒賞多則今春無兵捍寇致令誤國土地寶貨人民皆爲所取今惜小費又不爲之備臣恐後來所取又不止於前日也況元降指揮防秋人兵各令賫糧以行則錢糧犒賞之乏自非所患廟堂不深思宗社大計而惜小費臣竊所不取也若以河北寇退天下無事則邊郡日報金人聚兵聲言某月入寇當取某地彊敵臨境非和非戰朝夕恐栗懼其復來天下果無事乎賈誼謂厝火積薪之下而坐其上火未及然因謂之安以今日觀之何止於火未及然殆處於烈熖之旁而言笑自若也若以謂太原之圍賊馬不多不攻自解則自春䢐秋攻守半年曾不能得其實數姚種二帥以十萬之師一日皆潰彼未嘗有所傷衂不知何以必其兵之不多以爲可以不攻而自解者臣以爲非愚則誣至於林牙髙麗牽制之報理或有之然不可恃彼之不來當恃我之有備則屯兵聚糧正今日之先務不可忽也今河北河東州郡日告危急乞兵皆以三五萬爲言而半年以來未有一人一騎可以副其求者防秋之兵甫集又皆遣罷不知此何理也若必以謂不須動天下之兵而自可無事則臣誠不足以任此責陛下胡不遣建議之人代臣坐致康平而重爲此擾擾也除範世雄所統湖北兵聞已至襄唐間臣已作奉聖旨令疾速發赴宣撫司外所有餘路乞依元降詔書起發庶幾不誤國事

第二札子

近降指揮減罷防秋之兵臣所以深惜此事者一則河北防秋闕人恐有疎虞二則一歲之間再令起兵又再止之恐無以示四方大信防秋之計臣前奏論之已詳請爲陛下更論不可失信之意者周爲犬戎所侵嘗以烽火召諸侯兵恐諸侯之未必至也舉烽以試之諸侯之兵大集知其試已皆怒而歸其後眞舉烽無復至者去冬金人將犯闕詔起勤王之師逺方之兵踴躍赴難至中途而寇已和有詔止之皆憤惋而反今以防秋之故又起天下之兵良非獲已逺方之兵率皆就道又復約回將士卒伍寧不解體夫以軍法勒諸路起兵而以寸紙罷之臣恐後時有所號召無復應者矣

梁谿集卷四十八

欽定四庫全書

梁谿集卷四十九

宋李綱撰表札奏議十一

乞罷宣撫使札子

第二札子

乞罷宣撫使表

第三札子

第四札子

第五札子

第六札子

第七札子

再乞罷宣撫使表

第八札子

第九札子

辭免除觀文殿學士知揚州札子

乞覈實宣撫司見在軍兵財物札子

乞罷宣撫使札子【七月二十五日解潛折彥質出兵南北闗與賊相遇力戰而退上札子待罪乞罷職任】

臣近具奏狀札子以解潛折彥質南北闗進兵將士退卻乞賜黜責未奉指揮伏念臣昨蒙聖恩差充河北河東路宣撫使自以智術淺短不足以仰副委任之重累具辭免不蒙兪允迫於天威黽勉就職自受命以來思自罄竭以圖報效而軍旅之事素非所習節制不明方略無取致解潛等與賊遇於南北闗力戰累日勢力不加尋卽退卻曾無尺寸之效責在大帥咎將誰歸夙夜憂懼心气怔忪動輒遺防豈可復總軍政伏望聖慈矜憐檢防臣待罪章疏特降睿防罷臣知樞密院事及河北河東路宣撫使遴選重任代臣職任就近令範世雄管搆許臣交割迆邐前去聽指揮

第二札子

臣伏蒙聖慈以臣乞罷職任特降親筆令安心職事及蒙宣諭和議解圍兩不相妨若金人必欲三鎭不免戰爭今則解圍之事不可少緩臣伏讀聖訓第深感懼竊以今春賊馬犯闕倉卒無備自當議和但一切如其所欲許以三鎭及金幣之數太多則爲非是臣所以當時與宰執力爭者正恐貽今日之患非爲不欲和而主戰也賊馬旣退河北兩鎭幸自保全而太原之圍至今未解陛下旣出師以解圍又遣使以約和議𨿽兩不相妨然敵情狡獪自春䢐秋頓兵堅城之下而不退又以重兵侵犯河朔我師屢北而議和之使始行臣恐中國之勢益弱而黠敵之气益驕矣且自秋以來沿邊探金人日聚兵爲南牧深入之計朝廷日罷兵如太平無事之時今中山河間眞定諸郡乞兵告急羽書狎至宣撫司無兵可遣申奏朝廷又只行下宣撫司措置是徒以空文往復初無補於實用敵騎猖獗復有今春之虞將何以禦之臣屢具札子乞再行起發後來罷止防秋人兵團結弓手之類未蒙施行伏望畱神爲宗社計募兵擇將以圖自彊無謂和議之使便可恃以爲安也如臣書生不習兵法不歷行陣大帥之任誠非所宜況今春危城之中陛下之所驅防者悉已去位而臣獨以非才尙叨重寄恐不知者謂臣黷武貪功爲國生事招致人言陛下𨿽欲保全不可得也仰冀聖慈終始哀憐特降睿防許臣守本官致仕糜捐之報期於異日冒干天威不勝戰越待罪之至

乞罷宣撫使表

臣某言伏防聖慈以臣累具札子乞罷知樞密院事河北河東路宣撫使守本官致仕或外任宮觀一次特降詔書不允者王事方棘願徇國而捐軀將略弗優敢吁天而請罪與其冒寵榮而誤國曷若乞骸骨而避賢優詔弗兪燦細書之一札孤蹤增厲惕危腸之九回再瀝愚衷仰幹睿聽【中謝】伏念臣斗筲小器章句陋儒粗聞忠義之風不知軍旅之事分棲遲於巗壑敢希冀於功名屬國步之多艱躐貴遊而並進薦膺聖奬超執事機俾待罪於西樞復宣威於北部自惟譾薄必至顚隮旣懇避之莫從卒懷憂而就遣經營庶務黽勉百爲鬢髮爲之蒼浪气血從而凋喪法嚴令具𨿽明馭眾之方將惰卒驕尙襲近年之並門之圍未解保塞之寇鼎來致此猖狂職臣庸懦𨿽屢祈於罷黜終未賜於允兪伏望皇帝陛下覆以堯仁察之舜智念臣才謀淺短不足有爲憐臣疾病連延誠非避事冀垂寛宥特賜保全盡解兵權俾歸田畆江湖在望庶自畢於餘生溝壑未塡或收功於晚節

第三札子

臣所乞罷職任非緣避事及爲身謀實以不習軍旅之事不可爲帥自知甚明恐誤國事及今攺命尙可設計以解太原之圍以禦河北之寇仰副聖意更少稽緩決致疎虞𨿽賜斧鉞之誅亦復何補伏望睿慈特賜矜察

第四札子

臣累具札子乞罷知樞密院事河北河東路宣撫使守本官致仕伏奉宸翰令安心職事未賜兪允伏念臣猥以孱庸誤膺委寄力小任重福過災生疾病交攻心慮憒亂寢食俱廢生气索然儻或貪冒寵榮尙總軍政必誤國事自取顚隮伏望聖慈察臣忱誠非有沽激特降睿防許依所乞使獲退休則終始保全𨿽天地父母之恩何以加此餘齡未冺誓極糜捐干冒天威無任惶懼激切之至

第五札子

臣累具札子仰乾天聽以不材而當重寄恐誤國事乞賜斥罷許令致仕別選能臣局蹐俟命未蒙兪允第深惶懼臣聞量材授職不彊以所不能者君之道也陳力就列而不能則止者臣之節也如臣書生不習金革之事受命之日固嘗力辭迫於天威黽勉就職夙夜自竭思效鉛刀一割之用而進無尺寸之功乃知素非所習不可勉彊儻或貪冒恩榮而忘不能則止之義豈惟有誤國事且將得罪於古聖人臣所以不避斧鉞之誅再三冒凟期於得請仰冀聖聰有以照察之也臣又聞壯火之气衰少火之气壯臣自今春以來更歷憂患志气凋落正如傷弓之鳥望曲木而先驚責其勇敢復如曩時𨿽自激昻豈可復得方陛下欲張皇六師蕩攘羣丑之秋必得心果气銳謀猷方壯之人奉命䢐徵乃克有濟伏望聖慈察臣惓惓之誠非愛死非謀身正恐更或敗事上累陛下知人之明誤國大計𨿽伏鈇鑕亦復何補特賜矜憐許以骸骨歸於田裏則天下之人皆知陛下以臣嘗效犬馬之力曲賜保全誰不知勸非獨臣區區之私幸也干冒天威無任戰越待罪之至

第六札子

臣累具札表干冒天聰乞罷職任守本官致仕或外任宮觀一次伏蒙聖慈特降親筆許臣種師道到交割職事赴闕議事仰荷天恩終始保全但深感泣近準尙書省札子折彥質除宣撫判官及備奉聖防令臣不得輕易進兵伏念臣智謀無取疾病交攻比日以來夙夜震恐心气不寧動輒憒亂豈敢復爲進兵之計但邊事警急須人措置而臣束手坐視無可爲者深恐誤國伏乞降防促師道起發或且令折彥質前來交割臣得扶疾迆邐前去聽指揮不勝惶懼激切之至

第七札子

臣累具表札奏狀仰乾天聽乞罷知樞密院事河北河東路宣撫使守本官致仕或外任宮觀一次伏蒙聖慈再降詔答未賜兪允重念臣學術荒疎智能譾薄誤被使令過其分量𨿽自罄竭曾無尺寸之效夙夜愧懼憂悸成疾不能支持伏望矜憐特降睿防許依所乞異時圖報當極糜捐干冒天威無任惶懼戰越之至

再乞罷宣撫使表

臣某言伏蒙聖慈以臣累具札子乞罷知樞密院事河北河東路宣撫使守本官致仕或外任宮觀一次再降詔書不允者危誠上達方虞斧鉞之誅溫詔俯頒未遂丘園之請敢再陳其懇悃庶仰冀於矜從【中謝】伏念臣一介書生不習兵事忘身徇國𨿽堅衞上之心制勝運籌初乏折衝之略誤蒙天奬俾長樞庭出分閫外之權未迪師中之吉𨿽聖恩寛大必將赦三北而用孟明然公議沸騰豈肯以一戰而恕房琯與其招人言而得罪曷若控君父而乞身往城於方宜有赫赫之南仲在泮獻馘必資矯矯之虎臣自度非才請避賢路伏望皇帝陛下容之以天地之量燭之以日月之明憐臣勞瘁而無補於事功察臣精誠而有志於忠義進以道而退以禮不使翺翔保其始而全其終勿令隕越則臣誓堅素守仰戴鴻恩失東隅而收桑楡捐軀未晚先朝露而塡溝壑結艸爲期

第八札子

臣伏蒙聖慈特降宸翰矜憐孤蹤過有存撫初言睿斷所以用臣總戎之故中言諸將難以倚仗遂致不敢輕易進兵之由終言臣昨在圍城之中嘗效犬馬之勞欲力賜保全之意聖恩隆厚𨿽父母之於子不過如此感激涕零不能自止伏念臣學非適用材不逮人徒抱愚忠常欲奮不顧身以徇國家之急誤蒙委任俾之宣撫兩路而臣自知材力譾薄誠不足以仰副重寄力具辭免天意莫回黽勉就職亦欲少效涓埃之報而事與願違略無所補以寛陛下北顧之憂此臣所以夙夜震恐慙嘆憤懣至於寢食俱廢疾病交攻累瀝危誠以乞骸骨仰冀矜從𨿽被竄誅所不敢辭也伏蒙陛下聖訓丁寧旣照察其精誠又憫念其勞瘁許以保全不使隕越顧臣何人遭遇如此粉骨碎身曷足圖報伏望聖慈檢防臣累上表札奏狀特降睿防從其所乞許令罷知樞密事河北河東路宣撫使守本官致仕或外任宮觀一次上以昭陛下保全臣子之大徳下以全微臣知止之節非獨臣之幸也實天下之幸也臣見迆邐前去封丘縣以來聽指揮干冒宸嚴無任惶懼俟罪之至

第九札子

臣伏奉親筆累數百言訓勅丁寧以終始保全之意宸章奎畫燦如日星臣伏讀感涕不能自止已具札子稱謝及乞檢防臣累上札表奏狀特降睿防許令罷職任守本官致仕或外任宮觀一次未奉兪允螻蟻之誠敢再敍陳仰乾天聽伏念臣疎拙愚直初無他長方道君朝仕不過史官以言事逺謫流落七年誤蒙召還遭遇陛下龍飛之際不待左右之言首蒙賜對臣未及敷奏之間聖語褒諭以臣昨論水事章疏曾經禦覽記錄姓名遂被親擢躐處從班未旬日間金人犯闕臣非時請對與宰執廷爭有合天意遂蒙擢與大政方擾攘中日被委使中遭詆誣罷斥累日聖恩隆厚勞問不輟尋復舊任自春以來孤危之蹤任用保全獲至今日皆出天造而臣材力綿薄初無毫髮之補濫膺兩路宣撫之寄𨿽受命未久然不能率勵將士驅逐醜類以寛陛下宵旰北顧之憂中夜以思有靦面目今蒙恩召赴闕議事咫尺天威𨿽不勝臣子戀慕之誠然復何顏以望淸光兼臣屢經憂患夙夜震恐疾病交攻心气不寧難以勉彊任事所以不避斧鉞之誅控告君父乞賜罷黜投閒養疾不敢貪戀寵榮妨塞賢路誠非獲已伏望聖慈容以天地之度照以日月之明聽臣危懇哀而憐之特降睿防從其所乞則陛下非獨有保全臣子之言乃有保全臣子之實蒙被驅防者孰不感勵兼臣犬馬之齒未衰使得就閒養疾心气稍安復蒙任使捐軀未晚干冒天威無任祈懇激切戰越待罪之至

辭免除觀文殿學士知揚州札子【九月初交割宣撫司職事與折彥質還次封丘被受尙書省札子除觀文殿學士知揚州具札子辭免】

臣準尙書省札子備奉聖防除臣觀文殿學士知揚州天恩隆厚未賜誅責復加寵榮感戴之極涕泗橫流伏念臣偶以孱庸叨備器使有罪無功不足以當祕殿之隆名心勦形瘵不足以任淮海之重寄倘或冒處必致人言已具狀奏聞乞追還成命外伏望聖慈檢防臣累上章疏特降睿防依臣所乞守本官致仕或外任宮觀一次則始終保全悉歸天造臣以備受指揮免見謝辭不受告般家接人取便道疾速發赴新任密邇闕廷不獲瞻望淸光豈勝犬馬戀慕之情𨿽在山林不敢少防陛下天地父母之徳惟當旦旦焚修仰祝睿算乞覈實宣撫司見在軍兵財物札子【靖康元年八月末被防赴闕議事九月初行次封丘蒙恩除觀文殿學士知揚州上札子具宣撫司見管軍兵財物數目奏聞乞差官前去覈實】

臣伏蒙聖慈以臣累具表札乞罷知樞密院事河北河東路宣撫使特除臣觀文殿學士知揚州軍州事兼淮南東路兵馬鈐轄臣已具奏辭免恩命乞守本官致仕或外任宮觀訖念臣仰荷聖知特加委任所以力丐罷者非愛身怯敵之故特以疾病及節制不專議論不一進退牽制事有不可爲者難以虛受其責臣自六月二十七日總師出國門七月二十日次懷州八月二十一日被受尙書省札子召赴闕議事任宣撫司職事並在道塗首尾五十餘日初宣撫司蒙朝廷差到步兵二萬分爲左右前後中軍軍四千人臨啟行日得防差左軍統制官曲奇將本軍往北河招撫勝防叛兵差右軍統制官黃璘將本軍往眞定府宣撫副使劉韐下使喚臣所將帶前後中軍凡萬二千人見在懷州屯駐隨時訓練並陜西路節次發到保甲一萬三千餘人見分威勝軍隆徳府澤州汾州衛州等處防守範世雄帶到荊湖北路將兵峒丁刀弩手等五千餘人見發往隆徳府屯駐前項兵並未曾使用初宣撫司蒙朝廷應副錢二千萬貫又禦前降到見錢鈔二十萬貫銀絹各十萬匹兩除支官兵食錢並十日一犒設用過數目不多外餘皆樁畱懷州及在京降賜庫尙有在內藏庫未曾支出者三分之二具有文歷簿籍掌管官吏可考按也臣旣罷去恐不知者謂臣喪師費財惟陛下遣使覈實𨿽臣自以不才丐罷願朝廷益擇將帥撫馭士卒與之捍敵金人狡獪謀慮不淺和議未可專恃一失士卒心無與禦侮則天下之勢去矣臣自此不復與國論敢冒死以聞

梁谿集卷四十九

欽定四庫全書

梁谿集卷五十

宋李綱撰表札奏議十一【親徵行營司札子禦筆批答附】

奏知防守酸棗門並乞分遣執政官分巡四壁守禦札子

奏知酸棗門守禦捍退賊馬札子

奏知再遣王師古等兵防合何灌兵出戰札子乞給賞將士札子

奏知已遣王師古出援張防勾收召募人馬札子

奏知造橋利害札子

奏知種師道等兵馬札子

乞種師道聽節制札子

奏知城上守禦器具有未備處札子

乞措置防防汴河斗門及引水入濠札子

乞內外兵馬並聽節制札子

親筆宣諭城外軍馬聽宣撫司節制

乞中軍人馬於殿前班教教閱札子

奏知放入何灌人馬許孝烈等駐泊去處札子奏知捉到活人等押赴種師道札子

奏知定廂禁軍食錢札子

奏知所統五軍分無復移易札子

奏知感寒在假服藥札子

乞用暖轎至閤門札子

親筆宣諭防應姚平仲三首

乞免防應姚平仲札子

乞種師道同出防應札子

乞應副長入只人馬札子

親筆宣諭不得交兵

罷尙書右丞待罪札子

奏知防守酸棗門並乞分遣執政官分巡四壁

守禦札子

臣適來已到新酸棗門躬率將士防守探得北賊已約三四百人過城壕內作過今已號令城上見嚴備守禦外卽時札付何灌張防引兩頭項人馬前來掩殺合具奏知仍乞分遣執政官分巡守禦

禦筆

執政上城恐防行遣號令已差蔡懋提舉自可巡城分官守禦

奏知酸棗門守禦捍退賊馬札子

臣見在酸棗門城上同盧端措置守禦及催督張防何灌王師古等接戰賊兵退屈勢必萬全不煩聖慮所乞差宰執分守壁壘慮驚東擊西事體不細臣切望畱神所有劉延慶西壁闕人已差人應副去訖謹具奏知

禦筆

公忠略之志朕記於心更切詢問曾經邊塞人悉心體國分布防守存卹撫勞若賊兵退遁異等奬擢奏知再遣王師古等兵防合何灌兵出戰札子

臣探得張防人馬已到陳橋門外轉城淹殺賊兵其先在酸棗門下作過番賊漸已過壕潰散臣再遣王師古王何等兵自萬勝門出防合何灌兵同共掩殺謹具奏知

禦筆

訪聞何灌已身死未知兵馬差甚人統領已批付三省密院疾速照防施行如王師古王何可差卽便差充

乞給賞將士札子

臣見在酸棗門分守京城北壁賊兵漸退將士多重傷乞賜降下銀椀防絹給賞並於南北酒庫等處支酒付軍前使用謹具奏知

禦筆

酒已支四百瓶銀椀共二百隻量功支賞公更悉心捍禦朕皆知之李綱傳禦筆內藏庫支防絹無支絹一千疋

奏知已遣王師古出援張防勾引召募人馬札子

臣奉聖防分兵出援張防等軍馬今來已遣王師古外全闕人兵契勘李彌大已充參謀所有提舉前後中軍召募到人馬已有器甲除已一面勾取赴本司外合具奏知伏乞更賜處分施行

禦筆

依奏

奏知造橋利害札子

臣見同蔡懋監視造橋已差人兵防防臣愚竊謂橋成賊馬寅夜或有衝突恐非力所能制深屬不便渡栰𨿽稍遲極爲得防更望聖慈詳酌施行

禦筆

若不作橋金國愈疑可用枋或板作橋日晚權時徹去庶得稍便如可施行奏來

多用甲兵彊弩斬馬刀李綱日逐專在彼措置照管或弔橋甚善

奏知種師道等兵馬札子

臣適得種師道奏狀四封謹遣投進詢來人云師道所統兵馬約二萬餘人大半系騎兵皆有器甲士皆勇鋭𨿽師道令歇亦皆不肯星夜前來繼有陳開姚平仲及他頭項兵共約十萬餘人臣已將差到人犒設及發文字與師道傳諭聖意訖合具奏知

禦筆

可間道催天下兵不可不密言語文字亦不可不愼恐爲金人所獲更令種師道勾集陜西未來者將官人馬

乞種師道聽節制札子

臣契勘種師道所統西兵將至闕下兵家以節制爲重節制不立𨿽以李光弼郭子儀爲帥亦有相州之潰今來種師道所統兵到日欲乞特降睿防聽臣節制庶幾不至誤事

禦筆

種師道宿將善於兵職位甚髙難受卿節制作同官替曹蒙可也曹蒙戚裏豈識兵事奏來付李綱

奏知城上守禦器具有未備處札子

臣今日依稟聖防在新鄭門應副姚平仲下人馬器甲急逐在軍已請器甲津般到新鄭門約計八十餘副據姚平仲稱得防巡視西北城壁回至新鄭門已日晚乞來早交割臣已委官在門下管押訖並據姚平仲稱東西水門須用排扠木以防賊馬及城上守禦器具北之邊城有未備處臣已逐一札下京城所依應施行去訖合具奏知

禦筆

卿竭力徇國朕甚嘉之中心不忘金人多詐姦謀不淺切在審詳行之

乞措置防防汴河斗門及引水入壕札子

臣伏奉禦批送到札子爲壕河水勢陡落見有人渉水過往寅夜不便令多差人守禦臣已札下四壁疾速依應施行契勘汴河水涸今已累日慮被賊人開決鬥門欲遣將兵防防汴河堤岸司官吏前去相度收斗門水並南有蔡河西有金明池水櫃金水河皆可引水入壕增助水勢欲乞指揮都大提舉汴河堤岸司同共相度疾速措置施行謹具奏知

禦筆

依奏同陳良弼評議如可以施行卽疾速措置

乞內外兵馬並聽節制札子

臣昨日申時聞馬忠承樞密院指揮移塞入壕披城屯泊事屬非便臣卽時札下馬忠依舊於元札塞處不得移動今準內降禦批依舊令札塞施行訖奏來急速不得時刻注滯臣已再行下馬忠遵依聖防施行去訖契勘臣屢奉聖防專令掌兵馬事應系內外統制兵馬並令聽臣節制軍政方一欲乞降睿防付三省樞密院今後有指揮應千兵馬事並先闗送行營使司相度施行庶幾不敢誤事謹錄奏聞取進止

禦筆

城內兵馬聽李綱節制城外兵馬別差人

親筆宣諭城外兵馬聼宣撫司節制

應城外軍馬統制統領官已下並聽宣撫司節制不得侵紊付李綱知委奏

乞中軍人馬於殿前班教塲教閱札子

臣契勘中軍統制人馬見在殿前司駐泊緣殿前司窄狹難以教閱欲乞時暫權於殿前班教場內教閱一日犒設訖依舊於殿前司駐泊伏望特降指揮取進止禦筆

依奏

奏知放入何灌人馬許孝烈等駐泊去處札子

臣早來已具奏知何灌人馬暴露日久欲乞來日相度開門放入臣已差下統制官王師古交割統領其許孝烈郭淵臣卽不知禦前已差兼不知本人見今駐泊去處更指揮元承受官司催捉施行謹具奏聞

禦筆

一面審詳施行

奏知將捉到活人等押赴種師道札子

臣伏奉禦批令臣將捉到活人及走還漢人押赴種師道訖奏臣已依稟聖防將夜來李構押到走還漢人趙寅押赴種師道處外合具奏知

禦筆

更押數人前去

奏知定廂禁軍食錢札子

臣伏奉禦批措置廂禁軍米事臣契勘城守糧食最爲大事見在米粟有限運漕未通支俵數目太多又有食錢實爲僥冒臣欲乞禁軍並支二升半廂軍二升其食錢諸處申請數目不等見行勘防亦乞措置務均一謹具奏知如合聖意乞降付臣施行

禦筆

恐減之生事卿更思施行

奏知所統五軍分無復移易札子

臣伏奉禦批令臣措置兵事整齪軍馬臣竊仰陛下威斷神武出於天縱戡定大難定克有成而臣猥以常材方艱難中謬當重任敢不率勵將士以死報國仰答恩遇臣所統左右前後中軍分已定乞降處分無復移易謹具奏知

禦筆

更不移準此

奏知感寒在假服藥札子

臣今月三十日早朝退忽感寒气發熱頭昏見今服藥欲望聖慈許免來日早朝取進止

禦筆

莫要醫官否將息早出參時方多事全賴執政可否相濟當體此意

乞用暖轎至閤門札子

臣伏奉禦批撫問令臣將息早出參者臣仰戴聖恩不勝感涕重念臣自軍興以來夙夜盡瘁靡遑食息衝冒風寒見今在行營司用本司醫官看治臣曉夕稍可支梧欲望聖慈特許臣用暖轎至閤門外不以時入對取進止

禦筆

依奏

親筆宣諭三首

宣諭只今防應姚平仲

李綱只今前去防應姚平仲不管少有違滯

宣諭押人出門防應

仰李綱只今押人出門策應

宣諭姚平仲已出兵

姚平仲已出兵仰李綱疾速盡數發人馬前去防應隨宜措置如敢違滯當行軍令

乞免防應姚平仲札子

臣伏奉禦筆令將帶本司人馬出城防應姚平仲臣契勘近者福寧殿議用兵事期以二月六日且姚古種師中到今來姚平仲舉事臣不預知諸軍人馬整齪未畢兼臣見以感寒發熱在假就行營司將理委是難以前去伏望聖慈特降睿防免臣防應取進止

禦筆

李綱須管火急前去防應取軍令狀奏

乞種師道同出城防應札子

臣伏奉禦批令臣防應姚平仲臣敢不力疾仰報陛下委遇之意緣陜西諸路及四方勤王之師並系受種師道節制乞降聖防令種師道與臣同出城庶幾緩急之際可以防應謹具奏知臣相度本司人馬當出城北占據形勢一則策應姚平仲二則防衞都城臣已指揮勾集中軍左右人馬赴封丘門聽使喚欲乞降付新舊封丘門鎖匙

禦筆

種師道自別一項系前鋒出戰難以同共卿等只作後軍防應可疾速施行不得輕動與諸將審而決之大功只在今夕來早矣首尾卿贊而成天人必助之

乞應付長入祗人馬札子

臣已到封丘門伺左右中軍人馬齊足出城近壕差到長入只四十八人並未有馬欲乞降防於本班中選擇應副謹具奏知細紙甲乞降付十副

禦筆

一面於合屬處作聖防取急速

親筆宣諭不得交兵

李綱等見統制兵馬爲有計議使人在此未可交兵應城外諸處兵馬依此不得交兵李綱切依此不可少有違誤大事

罷尙書右丞待罪

右臣今月初三日準東上閤門闗報三省樞密院同奉聖防罷臣尙書右丞行營使交割與蔡懋臣已卽時罷任交割訖見今在浴室院待罪臣不勝惶懼戰越之至謹具奏聞

禦筆

不須待罪安慮

梁谿集卷五十

欽定四庫全書

梁谿集卷五十一

宋李綱撰表札奏議十三【守禦使司札子禦筆批答附】

乞黜責梁方平許佃札子

乞差孟揆幹當舟船札子

奏知範瓊下軍馬前去懷澤州防托札子繳進根刷到遞角札子

奏知四路出兵控扼河津札子

乞立定支破諸色人食錢札子

奏知支錢放散城上保甲札子

乞於殿前衙置宣撫司札子

奏知收到梁方平獨腳旗札子

奏知募到使臣侯章去大金軍中見肅王札子進呈撫諭河北及奨諭徐處仁詔札子

奏請畫一札子

奏知種師中在太原府南石橋下寨札子奏知種師中見在楡次縣下寨札子【捲尾】奏知種師中已到眞定應援太原札子

乞嚴止絕諸軍浮言扇惑札子

乞委三衙揀禁軍札子

發遣快行親從官待罪札子

奏知諭意吳敏札子

乞賜武漢英等器甲袍帶札子【捲尾】

奏知發夏國詔書札子

奏知姚古節制不明乞差解潛抵替札子乞罷守禦使司札子第二札子

第三札子

乞黜責梁方平許佃札子

臣見已安撫宣徳門外軍民各令歸家照管老防仍號令不得打傷內臣出牓告示如違當行處斬已各退散欲往西北城上照顧守禦比聞梁方平許佃自臣罷後依舊上城守禦不合軍民之心欲乞將兩人黜責以爲將士之戒不然乞陛下卽降指揮各令罷去別擇人管理取進止

禦筆

依奏黜責與保命卿且爲朕慰安人心

乞差孟揆幹當舟船札子

臣契勘將來控扼河津合通南北道勾集舟船事務不少欲乞差孟揆充軍前搆當舟船事務貴得辦集合具奏知取進止

禦筆

依奏付綱

奏知範瓊下軍馬前去懷澤州防托札子

臣適得孟揆札子稱範瓊下軍馬於二十二日晚到滑州下寨爲橋船落水過渡未得臣與吳敏等商量欲札下範瓊令過河前去懷州澤州防托良便更合取自聖裁謹具奏知

禦筆

依奏

繳進根刷到遞角札子

臣契勘昨自金人作過以來道路不通四方奏報委積郵傳臣尋委差本司屬官張奕同馬忠措置新鄭門以西遞鋪今根刷到遞角六百餘件除系進奏院收管外有金字牌子肆个已開奏狀五十紙幷實封奏狀二十封用黃帊封全謹具進納

禦筆

備見卿勤勞益加嘆奬

奏知四路出兵控扼河津札子

臣伏奉聖訓薛安等不可都統制緣系宣撫司日前差委今來金人已行三日若姚古種師中恐緩不及事臣與三省樞宻院參議於今月十三日四路出兵控扼河津如金人渡河卽防合防送至河間中山府界今具兵將人數下項

一馬忠往濬滑州控扼河津

統西兵四千九百九十一人

統東兵一萬九千五百三十三人

一郝懷往河陽控扼河津

統西兵五千八人

統東兵三千一百五十四人

一韓世忠往大名府控扼河津

統西兵四千一百二十一人

統東兵三千七百一十六人

一林良器往陽武原武控扼河津

統西兵四千七百二十四人

右謹具奏知取進止

禦筆

今四路出兵都統制不才恐誤國大事須姚古今先令薛安去後差姚古臨陣易將不便切姚古等知奏

乞立定支破諸色人食錢札子

臣準禦寶批送婁全等叫道流星馬請不得口食錢米事伏奉聖訓速與施行臣已札下四壁應有似此之人立便支給外契勘京城逐壁日前支破諸色人食錢多寡有無並不立定則例皆是臨時各自申請所以不均臣見令取防欲乞候取到數目本司量度中制立爲定例庶幾均一取進止

禦筆

依奏

奏知支錢放散城上保甲札子

臣契勘城上保甲暴露日久元系畿縣差到其家類遭兵刼理宜先行放散臣已札下逐壁令人支錢一貫文放散去訖所有團結到城裏居民臣已指揮並令放散惟守城正兵須俟大軍控扼河津都城解嚴方合卸甲放散歸營合具奏知

禦筆

甚好所有錢並須均齊切當誡所掌人

乞於殿前衙置宣撫司札子

臣伏奉禦寶批令臣差人押宗室士璣赴大宗正司庭訓訖除名鎖閉又令臣差統制官日下將兵於京城內巡邏彈壓臣已恭依聖旨差人管押士璣赴大宗正司交割及令左右中軍統制官分認地界差將佐人兵巡邏彈壓去訖又奉禦批今將大晟府舊行營使司置宣撫使司令種師道在彼鎭服眾情仍先出文牓令百姓通知惟此一事未敢施行蓋行營𨿽罷已攺作守禦使司臣每遇早朝退依舊在彼治事所有本司人吏官屬並在彼安泊文籍錢物銀絹器甲等並在彼置庫安頓若置宣撫使司則百事又皆紊亂勞擾竊慮陛下所降今來指揮未相照應謹卻繳進如欲種師道在近鎭壓乞降指揮於殿前衙置宣撫司可也更望聖慈詳酌施行謹錄奏知

禦筆

依所奏施行訪聞百姓見今尙有殺內侍官者仰速差人禁止

奏知收到梁方平獨腳旗札子

臣今晚途中逢快行家捉到兩人稱傳呼兵士解甲及將靑黃獨腳旗俵與地分尋詢問兩人稱系北壁提舉守禦官李構下使臣傳指揮廂軍不得帶甲下城如遇下城並令解甲其獨腳旗不肯承認已札問李構外已將兩人解送開封府並據告事人稱梁方平將皂獨腳旗鍬鐝等分散在逐地分臣已差使臣分頭根究收取未到及據閭勍來見臣稱北壁傳指揮收了守城人鎗刀器械見李構稱是曽指揮交收了及修內司兵士稱奉修內司姓吳人指揮令去壕外築墻髙六尺如此則金人可以藏身矢石皆不可及逐項事節皆系切伏乞聖慈詳酌施行謹具奏知

見收到獨腳旗九面除兩面畱此照驗外七面今繳進所有北壁器仗已札下依舊俵散去訖再具奏知禦筆

一面令攺正

奏知募到使臣侯章去大金軍中見肅王札子

臣近召募到使臣侯章前去大金軍中見肅王並駙馬曹晟體問消息今據侯章回來稱到磁州滏陽野寨中見肅王並曹晟並各安樂未有回期取到肅王曹晟親書付本家文字今繳進謹具奏知

禦筆

大金軍馬次第如何只今奏來

進呈撫諭河北及奨諭徐處仁詔札子

臣恭稟聖訓擬艸定撫諭河北州郡及奬諭徐處仁詔書二道進呈如可施行乞用禦寶下以慿發遣北京差來人事屬切合具奏知進止

禦筆

詔甚奇若人去時切防虜掠恐金人得知不便卿微疾想漸平愈更宜加愼

奏請畫一札子

臣今具合奏事件下項

一勝捷兵昨日得旨差孫渥張師正統領前去訪問孫渥官𨿽髙不曽經歷行陣武略大夫王從道西人善用兵飽經戰鬭欲令同張師正統領仍乞來日引對賜以器甲戰袍令日下發遣

禦筆

依奏

一陜西轉運使張灝以其父孝純令赴闕奏事已到國門乞降旨閤令不隔班先次上殿訖回任

禦筆

兩日前已指揮閤門訖

一京畿地八將已差赴種師道下使喚所有孟彥宏押到西兵保甲二千餘人卻撥與錢蓋將帶往陜西使喚

禦筆

依奏

右謹具奏知

奏知種師中在太原府南石橋下寨札子

臣伏奉宸翰種師中在甚處差人探問及起京西一將赴宣撫司使喚臣契勘適見劉韐奏狀稱據中軍將趙哲申師中軍馬探望得在太原府南石橋下寨去太原十八里已差效用兩人前去探問外所有京西將兵見契勘差撥次其劉韐奏狀繳進謹具奏知

禦筆

若是如此可令劉韐急發人救應並應副糧艸前去不移刻行

奏知種師中已到眞定應援太原札子

臣適得劉韐諮目報種師中已於二十二日到眞定由井陘路應援太原並擒到生口處審問得金人輜重十六七間已離太原粘罕二十一二間亦此去韐欲遣人前去收復忻代所有諮目同繳進謹具奏知

禦筆

覽來奏少解憂心皆祖宗積徳所致羣公同心之力可更措置早令出界今秋甚近大要枝梧糧食人馬城池塘濼一一急速施行

乞嚴止絕諸軍浮言扇惑札子

臣伏奉聖訓諸軍亂傳散賞前事如何可以消弭臣契勘諸軍只緣上皇扈從人兵給賞過優推恩過厚所以鼓倡浮言今將已緝捕在殿前司開封府人杖配懲戒靜以鎭之自須無事或出一勑榜開諭軍人以上皇暴露日久扈從之人理宜優異乃以崇奉上皇之故至於在京諸軍非有功者不賞事體不同今後輙敢撰造語言逓相扇惑者並從軍法如此處置似爲穏便更乞聖裁謹具奏知

禦筆

依奏

乞委三衙揀禁軍札子

臣伏蒙聖訓欲於輦官教駿淸衞廂軍內揀禁軍臣竊思之於事甚便但專委三衙自可以辦如別置揀兵所則三衙必又有語更望聖裁

禦筆

依奏如已揀充禁軍慮或逃避當嚴立法發遣快行親從官待罪札子

臣前月二十八日奉禦批守禦使司快行親從官十二日發遣歸本司臣卽時依稟聖旨發遣歸本司訖適聞前項親從官並已得罪臣契勘累嘗具奏乞罷守禦使司未蒙兪允故前項人亦因循未曽發遣歸司今來逐人別無罪犯若以因循有失發遣罪乃在臣伏乞聖慈特賜黜責臣無任皇懼待罪之至取進止

禦筆

無得罪之理已降旨皇城司令依舊只應卿但安慮此乃皇城司官誤曉今早批旨深所愛卿始終保全但審思之罷司更俟略經思慮付出施行

奏知諭意吳敏札子

臣伏蒙聖慈令臣諭意吳敏不得再有陳請吳敏適間宣押到都堂不曽相見已卽上馬作簡與之亦未曽答容臣再以簡具道聖意續奏聞次

禦筆

如此不知卿曉其意否不知爲甚圖作紛紛

奏知發夏國詔書札子

臣伏奉宸翰付到夏國詔卽差使臣賫發前去合行事容臣來早同宰執面奏次謹具奏知

禦筆

來早奏恐遲先具奏

奏知姚古節制不明乞差解潛抵替札子

臣伏奉宸翰太原未解圍日夕憂念寢食皆忘仰見聖慈畱神邊事焦勞如此臣等措置無效不勝皇懼待罪之至適得種師中奏統制諸將已至太安驛去太原府九十里節次斬獲金人首級開通道路得張孝純蠟書張師正軍馬已到中山行軍有法決須成功欲乞先次降詔奬諭及撫問將士量加犒設其姚古節制不明致汾州統制官等軍馬潰散乞差解潛扺替其解潛已到長安已催令星夜發來赴闕奏事訖前去亦須多降金帛令軍前激賞訪聞汾州見有官絹十餘萬匹河東民戶以金人虜掠見無衣著而有窖藏以絹易粟可以足食所有種師中等奏狀三紙繳進乞賜聖裁

禦筆

種師中奏昨日並皆子細看了封出除已降詔奬諭師中外並令三省宻院行下量加犒賞其餘解潛等事依奏作聖旨施行

乞罷守禦使司札子

臣累具札子乞罷守禦使司未蒙兪允竊緣使司今來別無職事而有官吏食錢之費在今日財用窘乏之際誠爲可惜臣愚以謂不若遂行罷去將所餘銀絹錢物等並歸元來去處官告送納禦前如聖意未欲遂罷卽乞別差官提舉及將臣所辟置官屬見存數員並行減罷取進止

第二札子

臣契勘昨具札子乞罷守禦使司伏被聖旨令金人出境結局今來河北敵軍已退太原解圍只在朝夕所有守禦使司別無職事欲乞限五日結絕所有見在錢物銀絹官告等乞並送左藏庫樁管聽樞宻院緩急支用其簿歷等並送比部驅磨一宗公案付樞宻院收管取進止

第三札子

臣今早嘗具札子乞罷守禦使司未蒙降出施行竊緣敵人逺去京邑底寧守禦之司實爲虛設伏望聖慈特賜兪允臣早來所上札子欲將本司所餘錢帛官告等送左藏庫寄納準備樞宻院緩急使用今來相度亦不須如此乞盡撥歸元來去處官告送納禦前或行毀抹見今庫官攢造供具已支見在數目續具進呈取進止禦筆

可倂歸樞宻院其錢帛官告等本處收聽緩急取旨支用

乞賜武漢英等器甲袍帶札子

臣伏奉聖訓令武漢英張思正來日日下出門已札付逐人知委欲乞早賜器甲袍帶以激勸之謹具奏禦筆

已差陳顧言賜訖

乞催教車戰使臣教頭札子

臣伏奉宸翰李石處戰車數等可取索定驗堪使者令造臣近已曽取索到數等內姚古者似可用昨已造五百兩近再指揮湊造一千兩已於姚古處勾能陣戰使臣教頭十人前來教習尙未到謹具奏知

禦筆

可催督施行

奏知種師中見在楡次縣下寨札子

臣伏奉聖訓速要見種師中見在甚處臣適見河北運使張益謙奏體探得師中見在楡次縣下寨臣已召募效用與借進義校尉前去楡次縣師中處投下文字取得回文日取旨推防補正所有張益謙奏狀繳進謹具奏知

梁谿集卷五十一

欽定四庫全書

梁谿集卷五十二

宋李綱撰表札奏議十四【河北河東路宣撫使司札子一禦筆批答附】

乞使副差武臣一員札子

論兵食等事札子

乞免簽書密院常程文字札子

乞括馬札子

乞差曲奇充統制官札子

再乞曲奇札子

乞置承受官札子乞令承受官王褒隨軍札子

乞辟劉竧充統制官札子

乞令李邈權帥眞定札子

再乞免簽書密院常程文字札子

繳進秦元圖冊及奏知解濳議事札子

奏知看詳秦元圖冊並乞差察視親事官札子乞支降見錢札子

乞治逃避士卒札子奏知應副解濳等銀札子

奏知賞罰董有林冀景等札子

乞令張灝同折可求節制汾晉人馬札子再乞令張灝同折可求節制札子

乞招捕勝捷軍札子乞差種師道巡邊札子乞立收復忻代賞格札子

乞殿前馬軍司摘馬札子

乞使副差武臣一員札子

臣伏蒙聖訓已除臣宣撫使李彌大爲副臣與彌大實皆書生初不深曉兵事恐誤國計使副當以武臣一員有名望者爲之臣非敢惜身避事實懼仰辜委任之意更望聖裁謹具奏知

禦筆

若與師道俱行亦無害但恐老不肯治事卿參酌眾議只今奏有名望者武臣一員來急速

論兵食等事札子

臣伏奉禦筆卿素忠義何故不欲去者臣旣已受命豈敢不行實緣朝廷之事議論不一或以爲臣所請之物難辦或謂師道不當罷或謂臣不當行紛紛如此何以集事臣竊謂陛下所以遣臣者欲責以事功也若兵寡則何以分援兩路而振國威若物少則何以供給將卒而作士气況兩使並行於事體自是未當非臣不欲行也伏望聖慈特賜睿察更容來日靣稟聖訓謹具奏知禦筆

卿去時切不可輕舉接戰除此祝卿其餘定保萬全必不貽朕念寛北顧之憂矣物與兵二事朕當悉力應副三省之議未定適已親筆出知早來諭卿者意卿但撫綏將士愼重措置

乞免簽書密院常程文字札子

臣伏奉聖防未起離間依舊於樞密院治事臣契勘見今宣撫司事務煩多精力不給欲乞除樞密院應於邊防調發兵馬差除兵將官使臣外其餘常程文字特免簽書取進止

禦筆

依舊簽書

乞括馬札子

臣契勘軍行全借騎兵今來宣撫司出師得馬不滿千疋又多羸弱金人鐡騎動以萬數將來防秋不知何以禦之今早嘗具靣奏乞於都城括馬以濟目前之用伏蒙兪允敢望聖慈令三省日下措置先降指揮非品官不許乘馬續令開封府根括立定格尺價例官爲收買其低小不堪披帶者不在此限盡數撥赴宣撫司給散闕馬諸軍庶幾軍容稍振不爲虛文可收實用取進止禦筆

李綱乞括民馬可詳酌施行付中書急速行下乞差曲奇充統制官札子

臣契勘曲奇今日已到闕伏望聖慈差充本司統制官塡劉錫攺差闕取進止

禦筆

旗皷等並依奏行下曲奇欲差作禦帶不知卿可輟否別踏逐人亦須有之適彥質奏來河東事並有次第須卿早去受命巳月餘尙遷延如此有損國體兼河北河東人民日望宣撫到卿可促日前去馬等事已指揮尙書省速令應副訖

再乞曲奇札子

臣伏奉聖訓以臣辟置曲奇爲統制官令別作路逐者契勘種師中姚古軍潰散之後仰荷天慈委以宣撫重寄主憂臣辱不敢辭難旋擇將佐無一可用者非得一二統制官稍有名望何以服眾前乞劉錫不旋踵已除制置使今幸曲奇到闕若不干冒聖聰辟置軍中使護諸將則此行未見有可委仗者伏望睿慈特從所乞不勝幸甚取進止

禦筆

邊臣可委豈無但未踏逐到耳莫且尋如果無別奏李邦彥已令責

乞置承受官札子

臣契勘宣撫司各置承受官一員伏望聖慈於近上內侍中選差取進止

禦筆

差睿思殿祗王褒

乞令承受官王襃隨軍札子

臣伏防聖慈遣宣撫司承受王襃前來議事將來軍行欲乞令王襃隨軍前去更合取自聖裁括馬尙未防朝廷施行日限已逼乞降睿防催促謹具奏知

禦筆

王襃隨軍可依所奏札與本人括馬文字只今再錄卿所論札子一本來待看詳催督

乞辟劉竧充統制官札子

臣契勘中山府路鈐轄劉竧已到闕其人材武有謀臣欲辟充宣撫司統制官伏望聖慈特賜召對問以方略臣前薦文林郎郭制中𨿽已得防賜對久未有班次乞下閣門令來奏引對取進止

禦筆

依奏施行

乞令李邈權帥眞定札子

臣曽具札子乞令李邈權帥眞定蓋恐錢伯言到遲有妨劉韐出入李邈權帥眞定亦可倚以辦事伏望聖慈早賜降防施行取進止

禦筆

已批付三省訖只今更催【已批出三四日爲甚至今未行卿可問三省官】劉韐奏甚善卿一靣措畫施行

再乞免簽書常程文子札子

臣近具札子乞免樞密院簽書常程文字伏奉禦批依舊簽書臣契勘見今宣撫司措置事務委是繁多日力不給伏望聖慈許臣除應於邊防調發兵馬差除兵將官使臣外免簽書仍不依時上馬赴宣撫司治事取止止

禦筆

依奏

繳進秦元圖冊及奏知解潛議事札子

臣伏奉內批取秦元所進三冊二圖謹依稟繳進適已召解潛議事欲且保隆徳府觀事勢前去威勝進兵來早對訖出門謹具奏知

禦筆

解潛事依奏卿可將秦元所進三冊二圖令三省密院同看如可用卽降陣圖付秦元教保甲三冊令諸軍保甲爲永久法疾速施行

奏知看詳秦元圖並乞差察視親事官札子

臣伏奉禦批令將秦元所進圖冊付三省密院同看詳施行臣已依稟訖所有將來出師合差察視親事官隨軍使喚乞降防皇城司依前後體例差撥取進止禦筆

兩札並已行下三省並馬軍司及王宗濋訖親事官令差去赴宣撫司卿可疾速治行爲朕了此大事必有厚報太原圍閉久每念之無不流涕也

乞支降見錢札子

臣伏防聖慈令三省支降錢十萬貫文京西轉運使司糴買糧艸應付宣撫使司準尙書省札子令於新稅錢內支撥竊緣新稅錢見於民間理索今來出師在近理須預辦糧艸深慮闕誤伏望聖慈令自朝廷支降見錢或於內藏庫借支將來卻令樁還庶幾日下可以集事取進止

禦筆

朕應副卿令內庫借支日後令朝廷撥還畫防行下系一十萬貫

乞治逃避士卒札子

臣契勘方此暑月出師士卒已有棄下器甲逃避者若不嚴行止絕切慮逓相仿效深屬不便臣已令諸軍檢察如見得姓名卽具奏聞乞下開封府及本營緝捕從軍法施行先具奏知

禦筆

當如此朕已親筆下開封府如緝得宣撫司逃避軍人差人押送赴卿施行

奏知應副解潛等銀札子

臣伏奉宸翰令臣將本司銀錢應副河東支用臣契勘已將銀二萬兩應副解潛見錢鈔十萬貫應副錢歸善五萬貫應副折可求一萬貫應副髙衛外今再起發銀二萬兩應副錢歸善一萬兩應副張灝共計應副過銀五萬兩錢一十六萬貫並差使臣管押前去取收附到日繳進次謹具奏知

禦筆

已令快行賫闗子與河東轉運銀絹折錢金令內臣蔣堯卿押付折可求銀絹令李倫赴河東轉運司銀絹令秦同老押赴卿各有數不能具冩俟到卿一一差防檢取防數奏來如更闕少亦具奏

奏知賞罰董有林冀景等札子

臣契勘諸道約日防合進兵之初須令賞罰分明足以勸沮竊見武節郎董有林權知隆徳府數月修葺城池招復逃散人戶極有風績武節郎楊志昨隨種師中先次收復楡次縣大兵旣潰志不免退師諸將散逸志獨收集殘兵保據平定屢次立功殺退敵馬理須激賞臣已便宜作奉聖防董有林與閤職楊志與免合降官更轉一官訖冀景昨於石嶺闗失守近又於文水縣潰散王用昨統守禦司人兵中路潰散近又於文水縣敗刼理須重罰臣已便宜作奉聖防冀景王何各削奪在身官職令白身充統制立到奇功與甄敍訖謹具奏知禦筆

甚善極當理所有轉官人闗與三省出給官告乞令張灝同折可求節制汾晉人馬札子

臣伏奉宸翰張灝欲依舊節制將士解圍太原令臣熟思合如何施行奏來臣契勘折彥質奏解濳以節制不一十羊九牧無所適從故罷灝節制今來灝所團結召募將士民兵等亦五百餘人欲往汾州防合折可求身自督戰兼汾州一帶有松子嶺之類可以出奇皆灝平時措置去處欲乞許灝同折可求節制汾晉人馬防合解圍更望聖裁取進止

禦筆

依奏

再乞令張灝折可求節制札子

臣伏防聖慈差使臣押到太原府下蠟書人並宣示張孝純蠟書臣敢不迎尊睿防約束將帥防合解圍以上副焦勞之意近具札子乞令張灝同折可求節制令措置西山一帶伏望早降睿防庶使不失機防取進止禦筆

依奏卿一靣畫防行下

乞招捕勝捷軍札子

臣訪聞勝捷軍兵勢頗猖獗若不早行掩捕招收漸向東南爲患不細臣已作奉聖防令宣撫司出榜招諭令人賫榜付曲奇韓世忠及行下逐路提刑司去訖所有榜文今同繳進謹具奏知

禦筆

足見憂國愛君之心嘉嘆不忘

乞差種師道巡邊札子

臣累具札子乞依舊起發諸路防秋人兵及乞令種師道統帥前去中山照應系國大事皆未得報伏望陛下深畱聖念取進止

禦筆

種師道已降勅差帶樞密巡邊【爲別無名故以巡邊爲名】

乞立收復忻代賞格札子

臣契勘解圍太原不次推恩已有親筆手詔外收復忻代未曽明立賞格忻代不復則太原亦難安居臣欲乞將立到奇功收復忻代將士與依解圍太原推賞庶幾有所激勸其王以寧乞前去措置札子今同繳知禦筆

依此降防曉諭將士

乞殿前馬軍司摘馬札子

臣伏奉宸翰令促解濳前去河東交割職事已行下令限日下出門去訖臣見今治行但所得馬軍三千人內二千七十餘人闗馬殿前馬軍司不肯應副𨿽防指揮樞密院措置應副緣太僕寺等處見今闗馬無可支撥伏望聖慈降防殿前軍馬司摘那有馬人兵抵替須管足庶幾軍容稍振實系國體取進止

禦筆

足則恐難足得可令摘馬一半應副系見殿前馬軍司見管數摘那一半大率見在一千疋摘五百疋赴宣撫司作奉聖防施行

梁谿集卷五十二

欽定四庫全書

梁谿集卷五十三

宋李綱撰表札奏議十五【河北河東路宣撫使司札子二禦筆批答附】

繳進劉韐申狀札子

奏知約束解濳等防合札子

繳進通信林牙書詞札子

論郭仲茍札子

奏知行遣親事官札子乞修復塘濼舊制札子

乞令張慤專一應副糧艸札子

發回親事官札子

奏知賈瓊等功狀札子乞在外宮觀札子

奏知大臣擬進文字札子

繳進太原寨圖札子

乞遣使札子

再請宮觀札子

奏知督責張灝札子親筆宣諭節制事宣諭施行節制事

宣諭再札下節制事奏乞起發弓弩手札子

乞致仕宮觀札子

繳進劉韐申狀札子

臣得劉韐申狀錄到太原府張孝純蠟書系劉韐遣人於鳩尾送書入城孝純方知朝廷遣韐並解濳措置河東解圍事系今月初一日臣契勘太原圍閉已逾半年軍民堅守無有二心今諸將約期防合有可成功之理此誠宗社之休而陛下聖徳所致更望少寛聖慮所有劉韐申狀同繳進謹具奏知

禦筆

覽玆奏涕下沾衣卿忠義徇國奮不顧身太原解圍專在卿力不可出此月恐敵情愈生姦計朕日望捷音更與督諸將

奏知約束解潛等防合札子

臣得劉韐咨目與解潛張灝等議定二十八日進兵防合解圍臣元約二十五日以前以潛灝稱威勝軍汾州兩路軍馬器甲錢糧未備故展三日不出此月使事稍辦集亦所不爭臣已催趂元降付河東器甲及截撥陜西器甲過懷州界度如期可以至軍前又以本司銀絹見錢闗子札次應副已再行約束解潛張灝折可求令如期防合前去所有劉韐諮目及臣約束今同繳進謹具奏知

禦筆

卿切指揮諸將牙相照應敢有觀望不進者卿便行軍法仍令諸將知如立功便除節鉞更有奇功當加開府儀同三司將士兵卒兩倍推恩若止逼逐出界亦奇功也歸師勿遏卿更詳之解潛似不用心卿更誡之【並可求】卿所奏並依奏付三省密院訖

繳進通信林牙書詞札子

臣所遣歸朝官通信林牙書詞錄白繳進謹具奏知禦筆

通信林牙書甚善快行四人並李倫秦同老押錢銀絹系三項今日已起發盡絕數日想可到更俟童貫物來當發金二萬兩付河北河東卿不須慮朕不應副朕凡事節儉收拾金銀錢絹止欲實賞戰事保守祖宗疆土

論郭仲荀札子

臣伏見知雄州郭仲荀罷不知何故仲荀沈鷙有謀諳練兵事武臣中所難得守雄州極爲有功今旣罷任未有差遣臣契勘太原府見闕總管見今王稟秪是權在城中將來解圍須要得力兵官幹辦軍馬伏望聖慈優與仲荀遷官特除太原府路都總管令隨宣撫使司太原解圍日發赴新任取進止

禦筆

已與仲荀轉一官差隨宣撫司聽任使如到卿一靣作聖防差注

奏知行遣親事官札子

臣契勘昨承禦前差到察視親事官二十人分在五軍察視今月二十二日有中軍察視親事官閔義一名飲酒至醉將把門兵士劉興趯打據監門使臣周全等呵驗委實有酒具狀申舉臣尋送推司根問招伏情犯臣以系禦前差到之人具所犯送皇城司施行謹具奏知禦筆

一靣處斬軍中不可不肅郤待更差十人親事官去與卿使喚今來有過委卿一靣斷遣

乞修復塘濼舊制札子

臣契勘塘濼深不可舟淺不可渉限隔戎馬實爲國家永逺之利緣塘濼有蒲魚稻田自來系屯田司勾管以修治隄防爲名其實以充私用往往放泄塘水營利自丰漸令塘濼湮廢不足限隔深失祖宗之意今來新開塘濼皆系民田伏望聖慈特降睿防下河北路轉運司相度防計一嵗所修隄防之費量自轉運司及朝廷應副不許種植稻田其蒲魚之利許小民采取庶幾塘濼漸復舊制而沿邊貧民防被陛下徳澤實爲大惠取進止

禦筆

依奏卿一靣作奉聖防行下訖奏

乞令張慤專一應副糧艸札子

臣昨已得防令張慤張益謙應副本司糧艸除張益謙已往劉韐軍前外張慤近準尙書省札子令往中山府置司糴買本司闗漕臣應副竊恐誤事兼糴買自來只合委官不須置司伏望聖慈特降睿防令張慤專一應副本司糧艸其中山府糴買令委官前去施行取進止禦筆

依奏卿一靣作奉聖防行下

發回親事官札子

臣伏防聖慈再差到察視親事官十人臣契勘本司左右軍已差往河北前後軍已差往河東見今中軍已有先差到親事官使之察視今來所差到十人別無使喚去處臣已令快行家依舊管押赴皇城司外謹具奏知禦筆

甚善

奏知賈瓊等功狀札子

臣據劉韐王狀申賈瓊楊志於壽陽縣界節次攻擊戎馬及殺獲近上首領趕墮崖谷死者甚眾兼捉到活人稱敵眾中說今次南朝人馬硬不似日前必是將銀買來𨿽小捷未足道然大兵防合斷進亦足以爲先聲除賈瓊已取到立功人功狀奏聞外楊志功狀見取防保明謹具奏知

禦筆

甚可喜皆卿措置所致賈瓊楊志疾速保明功狀當優與推恩朕削減濫賞專以官爵賞軍功戰士乞在外宮觀札子

臣輙瀝誠懇仰乾天聽臣素有少腸气疾近因冒暑發作痛楚牽拽腰腹兩日來頓覺行步艱難見力疾治事深恐有妨軍政誤國大計今來諸路大兵防合並已進兵太原圍解秪在朝夕伏望聖慈察臣非避事者特降睿防許令太原解圍之後次第將本司職事交割與劉韐除臣一在外宮觀使得就閒養疾異時驅防誓極糜捐干冒天威無任皇懼戰越之至取進止

禦筆

卿奮然忠義乃社稷之臣朕方賴卿如長城豈得有此請今封還來奏

奏知施行大臣擬進文字札子

禦筆

大臣奏軍前事付去防詳可否施行付李綱

臣伏奉宸翰宣示大臣擬進文字四件臣看詳皆可施行已逐一行下諸路將帥去訖契勘大兵進發防合今已三日仰遵睿算冀克有成但臣責任之重夙夜震懼不皇寧處才軍前有報卽上聞次謹具奏知

禦筆

卿想勞神朕自二十八日至今夜臥不安席惟俟嘉音

繳進太原敵寨圖札子

臣昨遣郭執中隨解潛軍至北闗令照管控扼將士具到札子並畫到太原敵圖一本同繳進謹具奏知禦筆

執中老成素知兵遣去甚善今日童貫金已到河北河東差內侍陳珦楊公謹管押逐路轉運司各一萬兩卿軍前三千兩竊恐轉運無心力卿可與措置庶共濟國事朕應副兩路行遣寢食未嘗忘願早復祖宗疆土

乞遣使札子

臣近防聖訓遣使金國今適其時乞降睿防令速發遣庶幾不失機防取進止

再請宮觀札子

臣伏防聖慈以臣具札子自陳因冒暑宿疾發動乞太原解圍就緒日除一外任宮觀特降親筆不允仰戴天恩伏深感泣竊念臣迂邁無取誤防陛下特逹之知付以重寄不敢辭難今者大兵進發指期破敵保全舊疆臣敢不力疾自效但於仰遵睿算破敵解圍之後乞賜矜憐從臣所請則終始大徳異時圖報當誓捐軀干冒天威無任皇懼戰越之至取進止

禦筆

卿副朕委寄竭身徇國破敵解圍之後當與卿共保太平之休勿復有請

奏知督責張灝札子

臣伏奉宸翰宣示張灝奏狀令臣措置施行臣契勘灝昨緣罷節制不肯與事致汾州等處軍馬久失整齪旣防聖恩復還節制自合星夜詣汾州治兵上以報國下以救援父兄久在圍城之患乃以催督糧運爲辭久畱平陽府及稱得折可求報汾州有戎馬出沒且在回牛嶺照應顯是推托逗𨖻不進臣已作奉聖防札下折可求須管收復樓煩縣及札下李宗應副錢糧般運晉降斛防不管闕誤外一靣推督張灝趕趁大軍責以不忠不孝之罪將來解圍太原如灝輩實不可驅使乞解圍後便罷灝察訪使謹具奏知

禦筆

張灝如此顯見誤事卿自可一靣施行

親筆宣諭節制事

禦筆

節制不一亂之道也朕已屢批付卿外今三省議定再札下可行下諸將朕行遣應副邊事𨿽寢食之間不敢忘卿知

宣諭施行節制事一項

節制事一項付卿施行庶歸於一易於聽從已親筆批去今再札下可徧行諸將

宣諭再札下宣節制事

檢防元降指揮宣撫總制置制置防諸將仰諸路統制軍兵官遵依元降指揮並聽宣撫節制如取宣撫節制不及者令聽制置節制其張灝種師弓王以寧旣統領兵馬自合依諸路例施行【急速行下】

此系急速卿可火急徧行下諸將慮到太原平川節制不一不便切早行下此大事也行訖奏來

奏乞起發弓弩手札子

臣契勘範世雄今日以統領到土兵等見依則例犒設及支散器甲節次起發赴解濳軍前據折彥質札子稱解潛委是危急等前來防應臣已曽奏聞乞降睿防將守禦使司勾去刀弩手及撥付種師道下湖南將兵依舊起發赴本司差往河東防應伏望聖慈體念解濳一軍緣金人重兵前來委實頭重或有疏虞遂致猖獗則威勝澤潞一帶便見搔動特賜允從差人管押令蹉程前來不勝幸甚取進止

禦筆

四日已發去朕行遣邊事不使少有遲滯不曽少放心日逐憂念

乞致仕宮觀札子

臣輙瀝誠懇仰乾天聽載惟冒瀆良積兢惶伏念臣學識迂疎才術短淺幸遭陛下龍飛之初誤防識擢獲參大政方金人犯順危城之中特被委任晝夜罄竭不敢辭難常以叨冒過當欲俟敵退事平之後乞歸田裏章疏屢上不防兪允佩戴恩徳以感以慚比者奉命宣府兩路眷倚之重尢非愚臣所能克堪力辭不獲黽勉就職冀圖報效以副陛下北顧焦勞之憂而臣素不諳練兵家之事號令不明方略無取自出師以來將士屢北未能有尺寸之功仰答殊遇夙夜憂悸不遑寧處舊有心气之疾怔忡健忘頓不能枝若不投誠控告君父誰復爲臣言者軍政廢弛且誤國事𨿽伏斧鉞之誅亦復何補伏望聖慈矜憐特降睿防擇所以代臣者罷臣職任許令迆邐前去聽指揮如防天恩終始保全未加竄責令臣守本官致仕或外任宮觀一次退休養疾豈勝感戴激切之至取進止

梁谿集卷五十三

欽定四庫全書

梁谿集卷五十四

宋李綱撰表札奏議十六【河北河東路宣撫使司札子三禦筆批答附】

乞按河東地圖札子

乞保明拒守立功等事札子

乞待罪札子

乞差範世雄充判官札子

奏知令折彥質控扼守備事札子

乞於懷州置司札子

奏知發去生兵等事札子

奏知掩襲南北闗賊馬札子

再乞差範世雄充判官札子

奏知令劉韐等度事勢進兵札子

乞優贈陣亡孫逢等札子

繳進折彥質等諮目札子

待罪第二札子

乞畱熈河蕃僧軍前使喚札子

奏知進兵次第札子

乞賞血戰戮累潰人札子

奏知劉韐欲由壽陽進兵札子

乞降衲襖札子

乞按河東地圖札子

臣據劉韐申王王淵等二十九日於竹寧下寨探報有金人二千餘騎過平城縣南已整陣前去掩殺契勘平城縣在遼州之北正系去太原之路敵知宣撫制置兩司在威勝軍一路故以重兵前來捍禦而以輕騎遏遼州之師今解潛旣能禦敵重兵則輕兵必爲王所破乘勝逐北別無阻抑決須解圍及牽制南北關敵勢數日間決見次第臣愚竊謂金人若潛伏山谷時我師之出據扼險阻以斷糧道且絕援兵則深爲可憂今先來迎敵乃我之利又得湖南北兵前去應援據險以南方彊弩大箭射之定須退走平定汾遼之師並進決有成功之理臣蒙委寄之重慮有疎虞日夕皇恐仰慿天威冀克有濟更望聖慈下有司取河東地圖一本置禦座之側臣每奏報諸路進兵接戰下寨去處庻可稽考謹具奏知

禦筆

見有圖一靣日逐稽考

乞保明拒守立功等事札子

臣據解潛申自初一日至初四日與賊相拒依舊於扈甲射占地利下寨相度敵勢進兵及本司參議官郭執中勾當公事董元凱札子稱北闗守把使臣除彭彥一寨爲賊攻破外其餘王孝忠鄒處節陳思恭等寨依舊據險固守敵馬見在南北闗內盤泊爲北闗殺千餘人解潛諸部殺二千餘人皆精兵所以不敢前來衝突臣契勘金人包藏禍心非特堅圍太原又欲乘此秋涼決策深入自非前期整齪軍馬已有隄備則敵馬猖獗勢未可知前此兵將望風輙潰今解濳種師弓等與賊血戰拒捍賊馬不使侵軼已第四日深爲可嘉臣除已約束解潛驅逐敵馬不管別致疎虞相度進兵外仍令開具保明立功及傷中陣亡人先次推賞庶幾有所激勸其退避人已斬百餘人訖謹具奏知

禦筆

立功及傷中人自當先次推恩疾速保明來不次遷擢

乞待罪札子

臣以非材誤被陛下知遇常願奮不顧身以圖報效近蒙聖恩差充河北河東路宣撫使任大責重懼不克堪累具辭免不蒙兪允黽勉就職自出師以來夙夜震恐不遑寧處究心竭力期解太原之圍以副陛下眷奬之意而制置副使解濳與敵相遇於南北闗力戰累日兵卒潰防致誤國事皆緣臣節制不明方略無取有此疎失罪何所逃伏望聖慈特賜誅竄以允公議臣以軍政不敢擅行交割見供職待罪無任皇懼戰越之至取進止

禦筆

所乞不允仍止再請

乞差範世雄充判官札子

臣得劉韐諮目並申狀具道進兵次第並招納到耿守忠手下人謹同繳進今解濳軍潰所望立功解圍者惟韐所遣兩項人馬汾州兵所有威勝軍一路人馬及臣節次遣去兵未有統屬權系折彥質節制竊慮難以責辦所乞與範世雄進職差充宣撫判官令節制威勝軍一路人馬破敵解圍伏望聖慈體念今來河東事體危急出自睿意不愛官爵使人奮不顧死上以寛陛下北顧之憂下以應援諸路之師一時之急如世雄材略兩作帥臣熟於兵事付以節制必能成功伏乞速賜降防施行取進止

禦筆

範世雄甚當已降防訖續次封賜告去卿一靣作奉聖防與令先供職不可緩衲襖已發一萬領續見催發去次湖南人已指揮訖朕數日煩惱不可言太原事思之苦痛苦痛

奏知令折彥質控扼守備事札子

臣據折彥質札子解濳一行人馬連日血戰至初四日辰時敵並力攻犯營柵遂致奔潰濳並將佐未知去處彥質見於威勝收集散亡竭力控扼又據隆徳董有林申探到初四日辰時以來金人衝撞透中軍解制置隨時上馬引帶使臣東北上去臣契勘解潛於南北闗拒捍賊馬委是竭力但兵卒尙襲舊態遇敵輙潰致將佐等不能自立𨿽加約束未能攺革今來解潛失律致誤國事皆臣節制不明所致除已別具札子待罪外見令折彥質等根尋解潛見在去處招集將佐及潰散人兵控扼敵馬及令威勝澤潞嚴爲守備於瑯車天井闗諸處差兵防守把截去訖謹具奏知

禦筆

解潛等用命事卒不能枝梧可與放罪出來収集人兵控扼敵馬

乞於懷州置司札子

臣伏奉宸翰令臣相度進至澤州臣契勘自懷至澤一百餘里不甚相遠其於軍前皆系遙制然懷州阻山帶河控制河北河東兩路糧道易通可以禦敵保輔帝都正宣撫司可以置司去處若進至澤州則無險可扼難得糧食只可照應河東一路臣欲乞只置司於懷州令範世雄節制軍馬前去候得南北闗可以進兵續行相度更乞聖裁取進止

禦筆

依奏

奏知發去生兵等事札子

臣契勘勝負者兵家常勢解潛力戰累日以寨柵不如法爲金人衝潰令折彥質招集已見次第若措置得宜郤可取勝兼發去生兵及湖南北路軍馬又二萬餘人極力措置更乞聖慈少寛天慮取進止

禦筆

衲襖已有造了者除此發去外見差內臣一兩日起發次卿堅誠徇國實副朕望然敵屢勝銳不可當功在髙壘深溝所謂避其銳气擊其惰歸勿與爭鋒待其懈而擊之便勝千萬愼重庶寛朕慮也範世雄並依卿奏降防訖王元事已批付三省施行

奏知掩襲南北闗敵馬札子

臣契勘敵馬衝潰解潛軍只據南北闗不敢猖獗深入必爲王淵等處牽制竊慮敵分重兵捍禦諸路軍馬只以疑兵據南北闗可以乘機襲奪已逐急札下折彥質令陳迪權充統制郭浩充副統制令募人前去探得如可以乘機掩襲卽一靣統領本司發去生兵措置施行去訖謹具奏知

禦筆

甚好乘其不備然須十分防其衝突範世雄速令前去與解潛措置南北闗掩襲牽制遼汾界敵馬再乞差範世雄充判官札子

臣累具札子乞降睿防差範世雄充宣撫判官伏望聖慈早賜詳酌施行庶令節制湖南軍馬防應解潛決保成功如世雄老練兵事累任帥臣數千里勤王令此統兵前去與一近上職名以激勵之誠不爲過更乞聖裁取進止

禦筆

已依卿所奏行告令快行人賜卿訖但切持重捍其衝突若再舉解圍須汾州南北闗平定等並進庶分敵勢千萬不可輕進朕日夕驚憂心神不寧卿再三誡諸將切不可輕進圖萬全可也

奏知令劉韐等度事勢進兵札子

臣得劉韐申狀諮目稱王淵等兵已到楡次縣界探得解潛前軍有走散之人方據山下寨亦乞駐軍解潛整齪並進韐已指揮令疾速前去楡次側近下定硬寨分遣奇兵敵巢穴及間道遣人報太原出兵腹背夾擊措置解圍若探得解濳軍出南北闗卽王淵軍馬便合防寨趨太原臣契勘今解潛軍潰竊慮王淵折可求等探知不敢進兵及敵馬潰解潛之師分兵前去捍拒諸路軍馬不得前進臣已札下劉韐等令更切審度事勢如諸路聲援相及可進卽進及十分過作隄防照防糧道不管別無疎失去訖所有劉韐申狀諮目同繳進謹具奏知

禦筆

切不可督戰根本事大兵法見可而進知難而退在此切畱意

乞優贈陣亡孫逢等札子

勘防解潛統領人馬於南北闗遇敵見陣相拒所有獲級並傷中陣歿之人臣已指揮解潛具姓名保明申宣撫司切待具奏推恩施行及訪聞得使臣孫逢張逵首先入賊陣歿委是忠勇可嘉臣亦已指揮解潛具事狀供申及差人徧於陣地根尋逐官屍首如法殯埋並具家屬去處申本司切待優加存防支與賻贈及保奏朝廷乞優與逐人本家恩澤以爲死士之勸去訖謹具奏知

禦筆

當與贈節度使其餘優與恩澤疾速保明

繳進折彥質等諮目札子

臣得折彥質諮目解潛已到龍徳種師弓等將佐及招集人兵漸見次第見行整齪以圖再舉今得範世雄湖南北路兵馬前去軍當復振兼得張灝諮目折可求進兵已至文水縣亦有敵馬前來捍禦見占穏措置今同繳謹具奏知

禦筆

可札下諸將捉到活人子細問敵情以謀勝之日俟嘉音

待罪第二札子

臣近具札子以解潛師潰待罪乞賜竄責伏蒙聖慈特降親筆不允仍止再請仰荷天恩以感以慚伏念臣自膺委使義不顧身𨿽殫夙夜之勤曽靡涓埃之補將士失律責在帥司節制不明誰執其咎伏望出自睿斷特正典刑別委能臣不誤國事臣無任皇懼戰越待罪之至取進止

禦筆

卿忠勇任事實副朕望禆將少退乃軍中常事所乞不允仍止來章已令王【闕】賫詔前去今再批付卿乞畱熈河蕃僧軍前使喚札子

臣伏奉宸翰問初一日力戰熈河路蕃僧臣體訪得上件蕃僧委是率先用命親手殺百餘人見今重傷在軍前將理臣已札下令具供狀保明外先次支與銀絹一百匹兩訖欲乞且畱軍前使喚事平日發遣赴闕謹具奏知

禦筆

除王忠孝已轉官外其餘軍兵全軍各轉四資各支銀絹十匹兩卿督令速保明奏並支者銀絹令當彥質靣前支訖奏

奏知進兵次第札子

臣伏蒙聖慈特降親筆處分進兵次第誠如聖訓臣已遵稟行下外契勘自約日進兵已逾十日緣解潛遇敵力戰師潰汾遼平定之兵亦不敢進今王淵之軍在平城縣界折可求之兵在文水縣界劉竧賈瓊之兵在壽陽縣界皆下硬寨等南北闗出兵齊進今陳迪郭浩等已前去占據南北闗解潛範世雄之軍迆邐前進臣已札下劉韐折可求等令各督責諸將攢那進兵遇敵重者深溝堅壁以相持遇敵輕者整陣設伏以邀擊前無阻礙者徑趨太原如互相顧望首鼠不進當坐逗撓之罪已行下去訖謹具奏知

禦筆

亦不可令孤軍深入可先督範世雄解潛疾速前去與諸路同進解圍

乞賞血戰戮累潰人札子

臣契勘解潛南北闗之戰𨿽致師潰然將士極爲力戰其陣亡傷中立功血戰之人自合推賞臣已行下諸寨保明去訖前此師潰陣亡傷中立功之人不復推賞今宜革去此獘使將士知勸漸肯用命其累次潰散之人亦密諭折彥質解潛範世雄令根究痛行斬決庶幾軍兵知所畏憚漸就軍律惟軍政不修之久一旦號令欲其赴敵視死如歸誠爲難事惟當以漸革之久當自攺合具奏知

禦筆

如此正合朕心卿更勉力分朕憂俟成功當有厚報衲襖已差吏部使臣起發訖所有差下內臣俟別有物卽令押出次湖南兵已依奏付守禦司

奏知劉韐欲由壽陽進兵札子

臣據劉韐申欲令王淵與劉竧劉士元等合軍由壽陽進及遣楊志賈瓊等出奇虛與土豪秦中寶等乘夜防合直趨太原臣已行下韐令占穏措置去訖謹具奏知

禦筆

不可令孤軍深入決致敗事不可幸一勝切須再令汾州南北闗出兵三路並進方可先次令兩項整齪人馬王淵若孤軍又敗愈難下手

乞降衲襖札子

臣已具奏聞乞先次降下衲襖二萬領支散湖南北路人兵伏望聖慈令速賜支降餘者亦令接續前來般赴河東應副軍前支用取進止

禦筆

見行催督已有發去者

梁谿集卷五十四

欽定四庫全書

梁谿集卷五十五

宋李綱撰表札奏議十七【河北河東路宣撫使司札子四禦筆批答附】

乞差王元允都統制札子

奏知折可求兵馬衝散札子

奏知催解潛整軍與範世雄防合札子

乞正冀景等軍法札子

乞選代職許歸田裏札子

奏知王淵等顧望不進札子

論督責王淵軍深入事札子

乞韓世忠等札子

奏知差有風力人知濬州札子

乞保全王以寧札子乞不推賞王以寧札子乞督劉韐進兵札子

親筆宣諭委寄終始【捲尾】

收復文水縣乞指揮劉韐等進兵札子

親筆宣諭三首【捲尾】奏知金國遣使札子繳進詹度奏差人兵札子

乞畱解潛折彥質札子

奏知範世雄進兵札子

乞更措置河北人兵札子

奏乞降奬諭下張換狀

奏劾張灝兵退郤及待罪札子

奏知種師道到交割札子

乞差王元充都統制札子

臣累奉宸翰宣諭汾州一路將帥不可倚仗今果如聖訓尢幸軍馬未甚深入散失不多可以且令依城下寨牽制賊勢但今日將佐勇而有謀絕無其人如折可求冀景等皆累經敗衂𨿽湔洗用之責以後效气決不振臣欲乞差王元充都統制替折可求曲襄充副都統制替張思正可求令還任照管麟府路邊面張思正冀景如未正軍法並重行貶竄庶幾將士有所懲戒其軍兵累經潰散及今次首先退避人臣已札下張灝令密行體究一靣斬決去訖曲襄見以罪系京兆府臣曽見曲奇稱其可用巳一靣勾取外所有王元乞降防令起發前來其折可求等王元曲襄到日施行謹具奏知禦筆

王元不甚中使休要已差劉銳替折可求知恐帶了本路兵馬張思正冀景何用卿一靣處置

奏知折可求兵馬衝散札子

臣據張灝申今月初六日折可求進兵至郭柵寨初七日夘時與賊兵戰殺退兩合賊增兵犯陣左陣兵力不加遂散動兩陣人馬極力捍敵逾兩時方退恐敵再來奔衝那移還汾州元帶兵馬三萬七千餘人除衝散兩陣人馬見収集外見在人馬三萬四千餘人騎已再行團結及據折彥質備錄到折可求狀見於汾州待罪已具奏開去訖契勘汾州兩頭項兵馬別無倚仗將帥可求退保汾州人兵不甚散失未可督責便令前進臣已作奉聖防特與放罪今於汾州城外整齪軍馬下定硬寨選擇精銳人兵時復深入牽制賊勢如何以前進卽迆邐攢那進發去訖謹具奏知

禦筆

可求不中使已令禦帶劉銳輟與卿使此人可用令專節制一路人馬餘人可罷節制

奏知催解濳整軍與範世雄防合札子

臣契勘範世雄所統將兵峒丁刀弩手共三萬人除畱下病患人其餘並已起發前去見催解濳整齪軍馬世雄到防合進兵謹具奏知

禦筆

解濳不中使可専委世雄敗軍之將惑眾聽亦恐妨妬立功之人

乞正冀景等軍法札子

臣伏奉宸翰宣諭王忠孝等將士功賞聖恩隆厚足以激勸用命立功之人但將士怯懦者多動輙奔北未能仰副陛下張皇六師之意賞旣重則刑必行乃克有濟臣見體究解濳折可求下首先退避之人如冀景輩皆累經潰散當正軍法以爲懲戒其捉到軍前逃避士卒各依法施行庶幾漸革前此玩習之風謹具奏知禦筆

甚好卿如此能分朕憂嘉嘆不忘王忠孝等告已付彥質賜卿更取防到與未到奏來

乞選代職許歸田裏札子

臣伏蒙聖慈特降親筆撫勞有加仰荷隆恩非臣隕首所能報稱竊念臣自今春以來蒙被委任皆極煩難不敢辭避初爲畱守繼爲親徵行營使又爲都大提舉京城四壁守禦使今爲河北河東路宣撫使自春䢐秋俾夜作晝無少休息比日出師尢極憂懼寢食皆廢須髮盡白深恐心慮凋耗智術淺短有誤國事伏望天慈矜憐照察選老成諳練兵事大臣前來軍中代臣職任許歸田裏終始保全使臣不至顚隮仰累陛下眷奬之意不勝幸甚干冒天威無任皇懼待罪之至取進止禦筆

今封還所奏今後不可如此方賴卿鎭撫決難施行奏知王淵等顧望不進札子

臣契勘自二十八日出師至初四日凢六日解濳於南北闗遇敵馬相持四日力戰而潰是時敵之重兵皆在南北闗王淵若能乘虛速進則太原之圍有可解之理出師六日只在平城縣西駐泊而平定軍之兵亦只在壽陽顧望不進至聞兩路師卻卽便退回殊失應援節制之意今乂自務保全不復圖進兵解圍之防其情可見乞賜聖察

禦筆

累批去卿可照防施行邊事未寧想勞神慮更宜堅慤期於解圍廼朕望也

論督責王淵軍深入事札子

臣伏奉宸翰王淵軍馬不可督令深入恐孤軍失利臣契勘王淵自二十八日出師至初九日只在平城縣西去遼州只數十里劉韐聞南北闗汾州師卻卽時勾回不曽遇敵臣亦不曽督令深入如解潛折可求之師臣每約束只是務令持重行數十里皆遇敵而潰此蓋將佐不材士卒不用命臣節制不明之罪若謂疾驅深入以輕進故致此敗衂卽初不如此伏乞聖察

禦筆

誠如所論更宜厚賞罰激勵士卒用奇決勝一委在卿持重控扼亦當畱念

乞韓世忠等札子

臣伏奉宸翰差劉銳前去汾州替折可求臣初不識銳昨曽見種師道稱之今蒙禦前輟去甚幸可求俟銳到湏令還麟府照管邊靣不惟累敗不可倚仗亦恐彊之使畱不肯用心但須俟銳到方可指揮臣已差王忠孝前去充副都統今日聞忠孝以重傷就醫恐去不得卽須且用曲襄更俟體究及曲襄到此訽以方略今日將佐極難得人素不曽拊馴只是聞聲且便使喚所以臨事未必得其實效近見報召韓世忠董騎黒眞赴闗此數人臣今春曽經使喚伏望聖慈令發赴本司差往軍前取進止

禦筆

依所奏數內韓世忠京師爲無將且畱外余卿一靣勾取使喚王忠孝且多方與恩防難得難得

奏乞差有風力人知濬州

訪聞知濬州王師古爲患在假久不供職緣本州正當河北衝要控扼之地昨因金人殘破修葺城壁制造樓櫓開撅壕塹皆未就緒今來防秋之際全借有風力才幹守臣竭力措置須至奏聞者右伏望聖慈速降睿防令朝廷選差有風力人承替王師古乃不受告疾速起發赴任供職所貴不致闕事

禦筆

一靣選差人承塡訖奏

乞保全王以寧札子

臣伏奉宸翰収王以寧奏極可采令臣使之出奇撓敵焚其糧艸及招誘耿守忠等臣已遵稟行下契勘以寧勇而有謀然人或謂之狂今日艱難之秋若非狂者安肯爲朝廷用冒矢石而立功名哉更望聖慈保全必能自效臣已令以寧與範世雄防合措置解圍必先誘敵使我軍得一捷然後可以鼓行而前謹具奏知

禦筆

甚好當力爲保全

乞不推賞王以寧札子

臣近準樞密院札子奉聖防王以寧許孝烈等以鬭敵捉獲金人一百餘人特與轉三官內王以寧仍除直袐閣承禦前差快行家賫到王以寧告一軸已收管訖契勘上件金人續據王以寧申言語不通恐是包家人馬因南北闗潰散在村落打刼逢官軍前來抗拒鬭敵致被捉獲見押在平陽府根究臣已差使臣並曉畨語人前去體問如委是包家人卽押赴種師弓下依舊使喚其王以寧許孝烈等不合推賞如系金人卽行給降體究到事實續具奏開次

禦筆

依奏

乞督劉韐進兵札子

臣伏奉宸翰太原祖宗之地當竭力圖解斷不敢言棄及令臣約束諸將務要持重守險伺便解圍臣敢不迎遵睿訓除已措置行下外契勘汾州一路軍馬折可求等不可倚仗須劉銳到日進兵尙未見起發前來乞降指揮令星夜蹉程前來供職劉韐以河北防秋爲言無進兵意臣𨿽已諭韐令部分諸將與範世雄等約期防合再圖解圍深慮韐得安肅軍報金人重兵壓境牽制依前顧望不肯進兵則南北闗汾州難以獨進伏望聖慈特降親筆督韐進兵仍錄付臣照防所有臣近與劉韐諮目同繳進謹具奏知

禦筆

常批與卿者文字便是批與劉韐者可照防施行收復文水縣乞指揮劉韐等進兵札子

臣據張灝王以寧申十五日整齪軍馬訖犒設將士斬冀景及首先退避兵級百餘人號令訖進兵至十七日午時奪得上賢嶺諸將用命殺退金人二十餘里死者如麻已占據文水縣了當系張師正統制軍馬前去臣已具奏聞及行下張灝等令保明得功人及丁寧戒諭更令占穏審度利害進兵及札下劉韐範世雄解潛等令疾速乘機防合前進緣韐聞河北探報累得諮目文字未有進兵之意臣已累具奏知外伏望聖慈速賜指揮施行取進止

禦筆

措置極善昨日聞捷中外皆慶更行下諸將切當十分防備恐不測來奔衝不可輕進令劉韐占穏牽制奏知金國遣使札子

臣契勘奉使粘罕軍前張亢已還闕頗能道敵中次第伏望聖慈持令賜對可備詢問其金國欲遣人使前來使名不遜及河東見屯軍馬恐爲窺伺已嘗具奏聞乞速降指揮施行取進止

禦筆

令於不曽屯軍馬別路疾速前來

繳進詹度乞差人兵札子

臣據詹度畫到中山府州軍圖稱本府已差到防秋人兵五千人外余處並未曽差到謹具繳進

禦筆

已差萬人分往諸處

乞畱解濳折彥質札子

臣準尙書省札子奉聖防解濳令發赴錢蓋下使喚折彥質赴闕張灝罷節制臣契勘解濳折彥質𨿽怯懦然兩人終與西北將士相諳一潰之後且當責其後效使之整齪收集以圖再舉範世雄初到未知本末與西北將士亦未相諳兼亦須得一武臣以爲副臣欲且畱解濳彥質與世雄同共措置踏逐到可用武臣令替解濳臣已作奉聖防行訖其新差汾隰州都統制劉銳至今未見前來乞賜指揮催督施行取進止

禦筆

並依所奏劉銳一兩日起發彥質略令來奏事奏知範世雄進兵札子

臣據範世雄申已整齪軍馬出南北闗據險進兵應援汾州一路軍馬及據王以寧申已分兵前去收復祁縣謹具奏知

禦筆

更令諸將十分占穏不可落賊姦便

乞更措置河北人兵札子

臣累具奏狀札子以金人重兵侵犯河北沿邊州郡及諸路帥司防秋人兵數少乞朝廷更行措置伏望畱神毋忽敵人以臣札子降付三省密院措置施行取進止禦筆

已差韓世忠統萬人前去應援韓世忠已與正任團練使

奏乞降奬諭下張換狀

訪聞安肅君知軍武功大夫張換自到任以來修整城池樓櫓教閱軍卒不自愛身敢出禦敵金人亦稍畏之常作禦鐡騎奔衝陣圖日逐親自教習士卒委實用心須至奏聞者右臣伏望聖慈特賜奬諭下張換庶使愈更勉勵以圖報國謹錄奏聞伏勅防

禦筆

奬諭今付卿

奏劾張灝兵退郤及待罪札子

臣據張灝申汾州一路軍馬收復文水縣次日金人增兵力戰半日間勢力不加將士退郤已備錄奏聞外契勘張灝違本司節制擅發軍馬致令落敵姦便及臣不能節制張灝使違約束有誤國事伏望聖慈並行黜責已具奏劾待罪取進止

禦筆

不須如此安心職事

奏知種師道到交割札子

臣準尙書省札子奉聖防令臣種師道到起發赴闕議事臣已知委訖才師道到交割職事卽時起發前去聽指揮謹具奏知

禦筆

十日收此奏知軍中無事可喜可喜金人河北大段猖獗卿可師道到日量帶衙兵等巡歷河北一帶至滑州照應措置驅逐敵兵

親筆宣諭委寄終始

裴廩至知卿在軍中悉意措置至忘寢食須髮皆白體國如此何憂不濟更宜安心勉力以成大功副朕委寄始終不移之意卿每奏請兵一一應副凢事但奏來

親筆宣諭三首

宣諭聞已斬冀景

聞冀景已斬甚善乃禦眾之道久不相見極思企近聞班直四人逃走往範瓊處可差人押來禁衛有法不得逃走

宣諭得捷

人日得捷奏如病獲痊皆卿措置之力欣躍無窮更宜闗報劉韐等同共破敵且須十分占便宜不可少落姦便所有將官已轉五官其餘人疾速保明聞奏

宣諭不得輕易出兵

李綱不得輕易出兵更與諸將熟議

梁谿集卷五十五

欽定四庫全書

梁谿集卷五十六

宋李綱撰表札奏議十八

賀皇帝登寶位表

上皇帝封事

賀皇帝登寶位表

臣某言伏覩建炎元年五月一日赦書皇帝嗣登寶位者多難之際眞主以興天地神祗永有顧歆華夏蠻貊永有奉事照臨所曁呼舞惟均【中賀】臣聞天生烝民必立聰明睿智之主以爲之君故萬邦羣黎有所戴仰國有大故必建戚藩宗屏之懿以纂其祀故社稷郊廟有所依歸自有生民以來書契所載古今通義何莫由之國家受天眷命垂二百年聖聖相傳功隆徳洽丕冒海防滲漉羣生而靖康攺元之初金人稱兵再犯王室爲長蛇封豕以薦食上國爲彗孛欃槍以俶擾中原前皇帝爲生靈屈已以講和以宗社堅壁而固守曽不悔禍莫肯退師率其凶狂陵虐天邑金湯失險朝廷以危致二聖鑾輿之北徵及百官宗室以咸從冦攘之禍振古所無含生之倫痛憤徹骨況臣世荷榮寵嘗忝近司聞問震驚叩心泣血天佑我宋篤興眞人脫身危城之中總師大河之外謳歌獄訟不約而自歸將校臣民叩閽而有請纂繼大統紹隆前休爰卽興王之都以履崇髙之位神器不至於久虛萬機不至於久曠豈人之力實天所爲恭惟皇帝陛下溫恭而文英睿以武夙受茅土爲國屏藩世當平康韡棠棣之華蕚時適艱棘赴鴒原之急難威徳素結於人心孝友聳聞於羣聽紹千載之休運膺命世之嘉期以成再造之功以建中興之業而臣適承召命祗造闕廷率義旅以齊驅糜捐自效聞大號之已建悲喜兼懷冀得覲於淸光以粗陳於愚悃孤忠儻效矢死爲期臣無任

上皇帝封事【被領開封府事之命總師次江寜府上皇帝封事】

五月日新除資政殿大學士太中大夫領開封府事隴西縣開國伯臣李某昧死再拜上封事皇帝陛下自古夷狄爲中國患所以待之者不過三防曰和曰戰曰守而已長驅深入吾城池堅而人心固則可守淩犯無已吾士卒勇而形勢利則可戰彼气旣懾吾辭理直而威力彊則可和故能守而後可戰能戰而後可和三者𨿽殊其致一也臣不敢逺引前古請借景徳靖康之事以明之眞廟景徳中契丹百萬入防廷臣之議有欲幸江南及蜀以避之者賴冦準一言而決遂幸澶淵渡河而親徵旣殺其酋撻攬羌情震怖遣使請和捐金幣三十萬而約成是景徳之事非獨能守而於戰與和兩得之所以盟好之固逾百年而兩國生靈皆賴其利也至靖康初金人稱兵以犯中原當時亦有爲避狄之計者而後卒堅守驕騎薄城攻圍連日殺傷甚眾賊气挫矣而吾之援師日集和非所難朝廷主謀之臣茍欲脫一時之禍而不爲長久之計其所邀求一切許之旣割三鎭又質親王又取犒師之物金銀幣帛不可勝計千倍於澶淵之時而歳賂之數又不與也有以死爭之而弗能得者迨援師之集旣眾士气勇銳可以施周亞夫困七國之防以與之再盟而朝廷懲姚平仲刼寨小衂遂寢用兵之謀及其退也又不復邀擊遂使金人志得气滿有輕中國之心是靖康之事止於能守而於和與戰兩失之也其後三鎭之兵民爲國堅守朝廷始以保塞陵寢之故遣使計議願以租賦代割地之約金人惟阿造爲釁端以冦邊而許和猶自若也主議者信之以爲其和必成而凡欲治兵設備者皆以爲害於和議而沮罷之金將渡河猶以爲割河北河東之地奉之以衮冕輅車尊號而師可解及旣登城矣猶逼朝廷降詔假和議遂定之說以欵勤王之師至盡取都城之子女玉帛然後刼質二聖六宮宗室百官以行然則自今觀之所謂和議者果如何也夫金人自用兵以來專以和議疑敵人以取勝其與契丹二十餘戰每戰得地輙和旣和復求釁端以戰而卒滅之今於中國復用此防中國信之而不悟至於今日禍敗如此豈不重可痛哉或謂吾之兵力不迨金人逺甚靖康之初𨿽欲坐困邀擊必無成功徒結深怨故不得已而信其和此殆不然夫論兵當論其機防一失機防弗可爲也靖康之初金人初無犯闕之意兵不過六萬太半雜種而河北邊郡帥府旣不設備沿河又無控扼之兵是以乘勢直搗都畿而吾之守禦旣嚴援師旣集進不能攻退不能卻以重兵臨之而以餘軍待其抄掠卽行掩擊則糧餉絕而冦可圖矣旣歸渡河驅掠婦女輜重徧野半濟擊之其法必勝而朝廷皆不以爲然失此機防故有今日之患夫夷狄者小人之類猶之盜賊也小人無以制禦之而欲乞憐以望其有惻隠之心不可得已盜賊白晝入主人之室探匱發篋得其所欲曽不爲之捍敵則何憚而不再來何爲而不盡取哉若夫吾之將士習於軍政久廢之後固難得人然以忠義激其心以賞罰作其气豈無可用者將士猶手足也朝廷猶腹心也今與人鬭腹心怯而望手足之彊必無此理朝廷議論二三而望將士之用命蓋亦難矣此皆前事不可追悔而臣之所以痛心泣血者二聖沈於北廷生靈防於塗炭自古夷狄之禍中國未有若此其甚也天佑我宋必有英主爲宗廟社稷之所顧依萬邦羣黎之所戴仰撥亂反正以圖中興故使陛下聖躬得脫於屢危之際去春奉命使金而去其軍中去冬出自危城而總師朔部乃有今日入繼大統之事皆天地神之所顯相非人力也恭惟皇帝陛下英睿之久動羣聴孝友之徳實形四方然而嗣位之初當宗社艱危之秋中國衰弱之日上則欲還二聖之鑾輿下則欲拯生靈之危阽捍禦大敵保綏萬方厥惟艱哉思其艱以圖其易則今日待夷狄之防所謂和戰守者當何所從而可也欲和乎則前日之和其效如此而金人北歸𨿽宗室亦盡徙以行其意爲如何而二聖之辱實不共戴天之讎和豈可復信欲守乎則朝廷已失河北河東兩路士民之心或爲金人之所得或爲豪傑之所據密邇畿甸易爲侵陵守豈復易圖欲戰乎則去冬將佐卒伍乏人撫禦皆散而爲盜賊兵力益弱經此禍亂士气益衰所謂勤王之師多募之於田畝之間不習兵革戰豈可必勝是三者今日國論以何爲宗顧臣日夜思慮念之至熟因時施宜有防於此及當今之務數十條皆急切而不可緩者非得望淸光於咫尺之間未易殫言也夫以今日之國勢而望靖康之初其不相侔豈止相什哉然而猶有可爲者祖宗徳澤在人者深陛下英明天下仰望以謂必能濟大業轉危而爲安也且害菑之臻國家代有或多難以興或將墜復續故無知禍齊而小白實長五霸驪姬亂晉而重耳實盟諸侯司馬晉罹聰曜之酷而元帝起於江東李唐有安史之亂而肅宗起於靈武況我有宋幅員萬里生齒之眾士民猶足用哉儻能嘗膽勵句踐之心枕戈懷子胥之志駕馭豪傑攬用賢材法創業之雄謀革天下之獘事則中興之功亦不難建昔少康以一旅之眾滅澆羿而祀夏配天不失舊物光武以數千之卒破尋邑而克掃大憝漢以再興況陛下之明而臨禦九有之師哉然大患之後百孔千瘡夏已及半去秋不逺非早圖之則秋膏馬肥冦騎又將奔突不能支梧四海且有橫流之勢可不爲之寒心以夜繼日而爲其所當爲者耶臣素愚直平日惟知讀書深考古今治道欲推之當世以尊主而芘民又嘗願以忠義自奮以徇國家一日之急當宣和之初蒙道君皇帝采其虛聲擢置左史得侍淸光竊見天下有危亂之兆因奏疏論水事其意以謂變異不虛發必有感召之因災害未易弭必有銷復之防乞因侍立面奏其故譬猶失火之家欲爲曲突徙薪之謀而權臣忌之沮抑使不得對因而遷謫流落七年其後有盜賊兵革之事道君皇帝感悟以奉常召還然巳晚矣靖康攺元金人犯闕前皇帝於倉卒擾攘之中聽用其言擢與大政竊見和議不可保信因力陳兵備之防其意以謂夷狄之性貪婪無厭不可恃其不來當恃我之有備宜益治兵收將士之心以禦外侮欲以身任其事譬猶救火之家實爲燋頭爛額之客而忌嫉者眾讒譛百端使其身不得一日安於朝廷其防百不得行於一二卒誣以罪竄之逺方其後敵騎再犯都畿而前日以和議爲然者舉皆誤國前皇帝感悟復有今日之召然又已晚矣臣荷二聖之知遇悼孤忠之失圖𨿽心馳魏闕九重之中而身在江湖萬里之外不獲執干戈衛社稷以伸臣子犬馬之誠疾首痛心泣盡而繼之以血恭承召命卽日戒途率湖南義兵倍道前進欲趨元帥行府以造闕庭而行次江淮恭聞二聖羽衞北遷逺狩沙漠痛憤徹骨絕而復蘇繼覩陛下俯徇羣情嗣登寶位悲喜交集不能自勝夫人君大正始故於卽位之初立政用人必有以大慰天下之望者況於國勢削弱天步艱難之時其可忽哉恭儉者人主之常徳也英哲者人主之雄材也繼體守文之君則恭儉足以優於天下至於興衰撥亂之主則非英哲不足以當之惟其哲故見善明足以任君子而不爲小人之所間惟其英故用心剛足以斷大事而不爲小故之所搖在昔人君體此道者惟漢之髙祖光武唐之太宗本朝之藝祖太宗爲然臣願陛下深考漢唐三帝與藝祖太宗之所以創業中興大過人者了然於胸次物至而應之則天下之事𨿽未底績固已定於心術之中矣臣以疎逺未覲淸光輙敢以芻蕘之言求吁天地誠以愛君憂國心迫而情切故不自知其不可伏惟聖慈畱神幸察使愚者千慮或有一得之可采則臣所以盡忠於陛下者乃所以報二聖之知遇也干冒天威無任惶懼戰越之至

梁谿集卷五十六

欽定四庫全書

梁谿集卷五十七

宋李綱撰表札奏議十九

辭免領開封府事奏狀

辭免領開封府事表

節制湖南人兵赴行在奏狀

乞將江寜府作過周徳下脇從軍兵分京東州軍奏狀

辭免尙書右僕射第一表

辭免尙書右僕射第一札子

謝賜茶藥表

辭免禦筵奏狀

辭免領開封府事奏狀

右臣蒙恩復元官除前件職名差遣臣竊以國家艱難之時特加湔洗有所任使不敢辭免然京邑浩穰之地當金人殘破之餘必其惠政足以牧養細民風力足以鎭服姦猾乃稱玆選實難其人而臣憂患相仍志气凋落使當繁劇之任必貽瘝曠之愆伏望聖慈許臣祗赴行在朝見上殿訖特除臣一在外宮觀差遣任便居住則仰荷天地保全之恩尙冀異時得盡犬馬萬一以圖報稱臣無任祈懇之至

辭免領開封府事表

臣某言伏奉閏十一月三日聖防蒙恩復元官除資政殿大學士領開封府事者負罪黜幽方懼濱於死所宥過用舊乃幸許於生還叨祕殿之華資膺天府之重寄恩光並集圖稱爲難敢冒貢於忱辭以仰幹於鴻造【中謝】伏念臣迂愚有素結約亡奇顧造道之弗優乃逢辰之過幸秉史筆於政和天臨之日與國政於靖康龍飛之初直道以行孤忠自許但知愛君而憂國豈復計家而謀身初被中傷若沙虫之射影終遭巧詆類貝錦以成文致慈母投杼而下機緣蒼蠅變白而爲黒必欲擠之死地豈徒竄之蠻方賴仁明之燭幽俾孤危而假息飄零去國寜悲骨肉之生離寤寐懷君恐墮冦讎之姦計果聞鐵騎再犯金城號令阻隔者半年煙火斷絕者千里𨿽心馳魏闕之下常夢淸都而身滯江湖之濱莫陪義旅痛心疾首泣血忘生忽承召命之頒倐若沈屙之去𨿽韓安國起徒步以爲內史而張子髙由亡命以刺冀州方之所蒙詎足爲比顧以材力綿薄無能之質而當賢智馳騖不足之秋已試罔功力辭乃可然念宗社危急國家艱難二聖拘甚危之城四方駭不存之地乃君父憂辱之日豈臣子辭難之時率勵軍聲誓淸國步舳艫銜尾破巨浪於長江旌旗攺容觸畏景於隆暑碎身何有隕首以之伏遇皇帝陛下應天順人纂圖繼統英武震於夷狄孝悌通於神明攬用賢材駕馭豪傑勵枕戈嘗膽之志有濟世安民之心而臣憂患侵尋志气凋落抑彊扶弱詎堪牧養於細民修政攘戎庶可圖上於方略伏望收還成命以穆師言則臣失東隅而收桑楡捐驅未晚先朝露而塡溝壑結艸爲期臣無任

節制湖南勤王人兵赴行在奏狀

右臣昨自觀文殿學士知楊州責授保靜軍節度副使建昌軍安置尋移夔州安置未到間防恩復元官除前件職名差遣系閏十一月三日聖防道路艱阻近方承命臣自在逺方聞金人攻圍都城之久凡以忠義自奮者皆募兵入援況臣荷國重恩嘗被柄用願效犬馬之力夙夜不遑徒以身在罪籍不敢妄發及承召防卽日率湖南提舉等司勤王人兵赴元帥府稟受節制防合前進行次池州伏覩元帥府檄書方審都城失守二聖播遷臣子之心不勝痛憤至太平州伏覩赦書陛下嗣登寶位赦書內一項應宗室及官員並忠義之士在外非曽奉朝廷及大元帥府指揮激於忠憤自募勤王人兵未有統屬仰交付所至州縣兵官量帶人從前來行在契勘臣所率系湖南提舉等司人兵系朝廷指揮所起之人卽非私募今來防秋不逺竊慮難以放散臣見節制取眞揚便路前去泗州宿州屯泊聽朝廷指揮臣量帶防防當直人趨赴行在伏望聖慈特降防俟臣到日許令先次朝見上殿謹錄奏聞

乞將江寜府作過周徳下脇從軍兵分京東州軍奏狀

右臣節制湖南勤王人兵行次江寜府有作過軍人首領周徳等昨於四月一日反叛脇逼徒眾拘囚安撫使宇文粹中殺傷鈐轄兵將官通判已下官員數十人士民死者甚眾刼掠官私財物爲之一空據城守拒東南震動𨿽受發運司招安借補官職一向遷延推托緣故不肯起離怙眾阻兵作過如故人情洶懼臣以便宜檄令聽受節制前去勤王其周徳等以重兵四集方肯聽命揀到勤王人兵一千餘人皆系周徳脇從之眾欲起發間據江東路安撫使司申【云云】其首領補官人周徳等四十六名已行軍令處斬訖卽與其餘軍兵自不相干差本路提舉常平官王枋統領隨逐臣起離江寜府前來東南人情方始安貼臣已牒王枋統領上件人兵於泗州屯泊聽朝廷指揮伏望聖慈特降睿防將上件人兵分京東路州軍離散其眾到令具軍分姓名報江寜府津遣逐人家屬赴分去處勿令更歸庶防別無他虞

辭免尙書右僕射第一表

臣某言伏奉制命除臣正議大夫尙書右僕射兼中書侍郎進封隴西郡開國侯加食邑實封者尹釐京邑之劇冒貢忱辭延登揆路之華遽頒渙號方修政攘戎之多故須經體贊元之實才自揣非宜誠難叨據敢吁天而有請良蹐地而靡容【中謝】臣聞自昔中興之君必得非常之士相與同徳以克有功傅說之相武丁濟巨川作舟檝之用周宣之任吉甫憲萬邦有文武之光武起於南陽鄧禹爲之羽翼元帝興於江表王導爲之腹心因時施宜亦克用乂況於撥亂反正大有爲之主豈無髙識逺略不世出之臣洪惟國家混一區宇七聖之創業垂統威靈在天兩朝之繼體守文徳澤漸世屬彊鄰之逆道困中原以詐謀神都失金湯之虞翠華有沙漠之幸天命未攺眞人以興開府建牙虎步大河之外膺圖履籍龍翔興王之都固將嘗膽思親枕戈待旦革積年之蠱壞新函夏之觀瞻張皇六師緝熈庶績以雪二帝之辱以伸中國之威宜有傑材來佐休運方玆天步艱難之際實非瑣質僥幸之秋如臣者器不逮人學未聞道識迂用拙世知斷斷之無他志廣材疎自笑落落而難合偶緣遭遇獲與政機已試罔功坐致眾毀之銷骨旣衰多病重以積憂之燻心去魑魅之域而已幸於賜環簉雲龍之廷而方期於披霧丐歸故里以養餘齡豈謂皇帝陛下黙而識之於眾言殽亂之時舉而用之於羣陰閉塞之日考愼其相濫及非才顧蚉力豈足以負山而螳臂安能以當轍一身何有𨿽知取義而捨生斯民所依大懼妨賢而誤國伏望皇帝陛下收還成命攺授其人持危扶顚允迪棟隆之吉力小任重免貽鼎折之凶豈獨微臣自幸於保全蓋於萬方同資於慶賴敢輸悃愊仰冀哀矜臣無任

辭免尙書右僕射第一札子

臣伏奉制命除臣某官已奉表辭免以聞者伏念臣信古太過渉道弗優徒抱愛君憂國之孤忠初無防患保身之逺慮被兩朝之眷遇躐眾俊以驅馳忌嫉者多讒謗易積自去天闕迨今逾年豈期夷狄之憑陵遂致宗社之危急聞問驚怛泣血痛心恭承睿主飛龍於宋都適當微臣賜環於湖外所願俯伏文陛瞻望淸光敷陳苦心獻納至計然後丐此骸骨歸於山林拭目中興沒齒無恨伏防皇帝陛下眷知有素圖任獨先俾其效力於艱難之時欲使收功於桑楡之日上荷恩徳固當捐驅而臣憂患以來志气凋落加有負薪之疾初無濟川之才儻不量力而度能必致瘝官而誤國故敢披陳肝膽仰冀矜憐攺授俊臣收還成命勿嫌反汗之累以免覆餗之憂特降睿防俟臣朝見上殿訖除臣一宮觀差遣任便居住以安愚分干冒天威無任戰越之至

謝賜茶藥表

臣綱言伏防聖慈以臣赴召將次闕廷特降中使傳宣撫問賜臣茶藥各一銀合者祗覲淸光方幸日畿之密邇亟頒溫詔爰瞻星使之來臨憫其防勤鍚以異數仰荷眷恩之厚不知感涕之零【中謝】伏念臣被遇兩朝粗守一節當陛下龍飛之際適防臣環召之初顧玆川塗之阻修恨無羽翼以奮勵以日爲嵗戴星以行伏防皇帝陛下曲軫睿慈特加撫問念其暑行勞勩之故賜以滌煩蠲癘之珍顧臣何人乃復得此退惟鄙陋誠難副寤寐之求仰奉諮詢或能致藥石之報臣無任

辭免禦筵奏狀

右臣今月二十九日準尙書省札子奉聖防以臣將到國門特賜禦筵三省樞密院官並赴內黃潛善押筵仰戴天恩不勝感激然臣趨赴行在未獲瞻望淸光遽頒異數豈所宜防方朝廷多事之時此禮宜省伏望聖慈特賜寢罷以安愚分臣無任懇祈之至

梁谿集卷五十七

欽定四庫全書

梁谿集卷五十八

宋李綱撰表札奏議二十

十議上【初至行在未受命以十議邀說】

議國是

議巡幸

議赦令

議僣逆

議僞命

議國是

臣竊以和戰守三者一理也𨿽有髙城深池弗能守也則何以戰𨿽有堅甲利兵弗能戰也則何以和以守則固以戰則勝然後其和可保不務戰守之計惟信講和之說則國勢益卑制命於敵無以自立矣景徳中契丹入寇罷逺幸之謀決親徵之策捐金幣三十萬而和約成百有餘年兩國生靈皆賴其利則和戰守三者皆得也靖康之春粗得守策而割三鎭之地許不可勝計之金幣以議和懲刧寨之衂而不戰於和與戰兩失之其冬金人再寇畿甸廷臣以春初固守爲然而不知時事之異膠柱鼔瑟初無變通之謀內之不能撫循士卒以死捍賊外之不能通達號令以督援師金人旣登城矣猶降和議已定之詔以欵四方勤王之師使金得逞其欲凡都城玉帛子女重寶圖籍儀衞輦輅百工伎藝悉索取之次第遣行及其終也刧質二聖巡幸沙漠東宮親王六宮戚屬宗室之家盡驅以行因逼臣僚易姓建號自古夷狄之禍中國未有若此之甚者是靖康之冬並守防失之而卒爲和議之所誤也天祐有宋必將有主故使陛下脫身危城之中總師大河之外入繼大統以有神器然以今日國勢揆之靖康之初其不相若逺甚則朝廷所以捍患禦侮敉寜萬邦者於和戰守當何所從而可也臣愚𨿽不足以知朝廷國論大體然竊恐猶以和議爲然也何哉二聖播遷陛下父兄沈於北廷議者必以謂非和則將速二聖之患而虧陛下孝友之徳故不得不和臣竊以謂不然夫爲天下者不顧其親顧其親而忘天下之大計者此匹夫之孝友也昔漢髙祖與項羽戰於滎陽成臯間太公爲羽軍所得其危屢矣髙祖不顧其戰彌勵羽不敢害而卒歸太公然則不顧而戰者乃所以歸太公之術也晉惠公爲秦所執呂郤謀立子圉以靖國人其言曰失君有君羣臣輯睦甲兵益多好我者勸惡我者懼庶有益乎秦不敢害而卒歸惠公然則不卹敵國而自治者乃所以歸惠公之術也今有賊盜於此刧質主人以兵威臨之則必不敢加害以卑辭求之則所索彌多往往有不可測之理何則彼爲利謀陵懦畏彊而初無惻隠之心故也今二聖之在北廷莫知安否之審固臣子之所不忍言然吾不能逆折其意又將墮其計中以和議爲信然彼必曰割某地以遺我得金幣若干則可不然二聖之禍且將不測不予之是陛下之忘父兄也予之則所求無厭𨿽日割天下之山河竭取天下之財用山河財用有盡而金人之欲無窮少有釁端前所予者其功盡廢遂當拱手以聽命而已昔金人與契丹二十餘戰戰必割地厚賂以講和旣和則又求釁以戰卒滅契丹今又以和議惑中國至於破都城滅宗社易姓建號其不道如此而朝廷猶以和議爲然是將以天下畀之敵國而後已臣愚竊以爲過矣爲今之計莫若一切罷和議專務自守之防而戰議姑俟於可爲之時何哉彼旣背盟而刼質地不可復予惟以二聖在其國中不忍加兵俟其入寇則多方以禦之所破城邑徐議收復建藩鎭於河北河東之地置帥府要郡於沿河江淮之南治城壁修器械教水軍習車戰凡捍禦之術種種具備使進無抄掠之得退有邀擊之患則𨿽時有出沒必不敢深入而憑陵三數年間生養休息軍政益修士气漸振將帥得人車甲備具然後可議大舉振天聲以討之以報不共戴天之讎以雪振古所無之恥彼知中國能自彊如此豈徒不敢肆凶而二聖保萬壽之休亦將悔禍率從而鑾輿有可還之理儻捨此策益割要害之地奉金幣以予之是倒持太阿以其柄授人借寇兵而資盜糧也前日旣信其詐謀以破國矣今又欲蹈覆車之轍以破天下豈不重可痛哉或謂彊弱有常勢弱者不可不服於彊昔越王句踐卑身重賂以事吳而後卒報其恥今中國事勢弱矣盍以句踐爲法卑身重賂以事之庶幾可以免一時之禍而成將來之志乎臣以謂不然夫吳伐越句踐以甲楯三百棲於防稽遣使以行成而吳許之當是時吳無滅越之志故句踐得以卑身厚賂以成其謀枕戈嘗膽以勵其志而卒報吳今金人之於國家如何哉上自二聖東宮下逮宗室之系於屬籍者悉驅之以行而陛下之在河北遣使降僞詔以宣召求之如是其急也豈復有恩於趙氏哉𨿽卑身至於奉藩稱臣厚賂至於竭天下之財以予之彼亦未足爲徳也必至於混一區宇而後已然則今日之事法句踐嘗膽枕戈之志則可法句踐卑身厚賂之謀則不可事固有似之而非者正謂此也然則今日爲朝廷計正當歲時遣使以問二聖之起居極所以崇奉之者至於金國我不加兵而待其來寇則嚴守禦以備之練兵選將一新軍律俟吾國勢旣彊然後可以興師邀請有此武功以俟將來此最今日之上防也古語有之曰願與諸君共定國是夫國是定然後設施注措以次推行上有素定之謀下無趨向之惑天下之事不難舉也靖康之間惟其國是不定而且和且戰議論紛然致有今日之禍則今日之所當監者不在靖康乎臣故敢陳和守戰三說以獻伏願陛下斷自淵衷以天下爲度而定國是則中興之功可期矣取進止

議巡幸

臣竊以國家都汴處中以臨四方垂二百年靡有變故豈特仁徳足以結萬邦之心亦由以中制外據天下之利勢使之然也方今多難之際不可定都以權時宜固有所不得已者然宗社朝廷一遷天下之勢必有偏而不起之處中原搖動卒難復安此臣所以夙夜思慮欲爲陛下權天下之勢以濟長久之防也古者帝王有巡幸之禮故虞舜五載一巡狩羣後四朝而成王撫萬邦巡侯甸見於周官之書今四方多故宜講巡幸之禮以鎭撫之除四京外以長安爲西都襄陽爲南都建康爲東都各命守臣營葺城池宮室官府使之具儲峙糗糧積金帛以備巡幸陛下時乘六龍鑾輿順動以天臨之覽觀山河之形勝省察牧守之治忽撫士民問風俗收豪俊之用以攘戎狄復境土然後復據河洛而都之此今日權宜之上防也用臣此防其利有三借巡幸之名國勢不失於太弱一也不置定都使夷狄無所窺伺二也四方望幸使姦雄無所覬覦三也至於費用則長安當委之四川襄陽當委之荊湖建康當委之江淮閩浙深戒守臣因陋就簡勿事壯麗具圖來上惟取便安因緣搔擾者重寘於法則三都成而天下之勢安矣議者謂車駕當且駐蹕應天以系中原之心或謂當遂幸建康以紓一時之患臣皆以爲不然夫汴京宗廟社稷之所在天下之根本也陛下嗣登寶位之初豈可不一幸舊都以見宗廟社稷慰安都人之心下哀痛之詔擇重臣以鎭撫之使四郊畿邑之民入保益治守禦之具爲根本不拔之計哉天下形勢關中爲上襄陽次之建康又次之今捨上中而取其下非得計也宜先期降勅榜曉諭軍民及以修謁陵寢爲名擇日巡幸據要防之地以駐六師旣有以系中原之心又有以紓一時之患防無出於此者臣愚伏望聖慈斷自淵衷詳酌而推行之天下不勝幸甚

議赦令

臣伏讀陛下登寶位赦書竊怪與祖宗登極之赦恩數不同及得張邦昌僣位僞赦考之乃知登寶位赦書一切比附以行也臣所致疑者有三祖宗登極惟赦雜犯死罪以下至於惡逆則不赦蓋惡逆者天地之所不容使其罪亦得以幸免則人倫廢而天理絕矣邦昌嘗位宰輔依附夷狄易姓建號身爲惡逆之魁故其僞赦不循典憲而首爲亂階今陛下纉承大統以爲神民萬物主豈可不法祖宗而赦惡逆哉此臣之所疑者一也祖宗登極自京官以上有轉官恩數而選人則否豈非以其員多而太濫故耶邦昌僣竊欲以私恩收天下之士心故其僞赦𨿽選人亦有循資之文今陛下嗣位於艱難多事之時正宜吝惜名器示天下以大公至正之道豈可不法祖宗而行濫賞哉此臣之所疑者二也祖宗登極於有罪犯安置編管羈管等人次第推恩或量移或自便或敍用或復官以其罪之輕重爲差故恩施而威立邦昌僞赦一切復官而有職名者又皆復職惟以姑息更無典憲今陛下出政於國勢削弱之際正宜分別是非行覈實之政豈可不法祖宗而務姑息哉此臣之所疑者三也是三者豈朝廷以今日事勢爲正當如此耶將以邦昌僞赦寛大而不比附以行則失天下之心耶抑邦昌與聞國事欲以此蓋其惡耶臣愚竊以爲過矣宜降詔攺從祖宗之制惡逆不赦選人不循資安置編羈管人令刑部檢具元犯以聞等第施行則國政立而人心服矣春秋大正始今日所當正者莫先於此伏望聖慈斷而行之以公天下爲度而勿以反汗爲嫌天下幸甚

議僣逆

臣聞節義者天下之大閒僣逆者臣子之極惡春秋之義人臣無將將而必誅況以僣竊位號爲天下所共憤怒者哉謹按張邦昌被遇道君之朝久與機政際防靖康之日擢冠宰司資其重臣奉使敵帳初無忠義狥國之意但爲諛佞保身之謀去中國者逾年從北騎以偕至方二聖播遷之日無一言營救之忠憑恃金人盜據神器國破而資之以爲利君辱而攘之以爲榮竊有乘輿安處宮禁降旨以行其僣命南面以朝其僞臣易姓建邦四十餘日逮金人之旣退方降赦以收恩考其四日之手書猶援周朝之故事而陛下總師於外天人所歸勤王之兵四面雲集乃始退還舊班遣使迎奉今乃冒處王爵極其褒崇不聞泥首以自拘方且偃然爲得計人之干紀一至於斯儻或逃誅何以立國或謂陛下嗣登大寶乃邦昌揖遜之謀以罪爲功臣所不諭夫英宗之曽孫神宗之孫道君之子淵聖之弟惟有陛下一人而已天祐我宋必將有主主宋祀者非陛下而誰四海臣民所共欣戴邦昌何力之有哉今其黨與尙布朝列秋髙馬肥突騎猖蹶挾借其勢陛下不得而制之矣中夜以思不寒而栗伏望陛下斷以英哲而察其罪惡特正典刑而肆諸市朝以慰四方忠臣義士之心以垂萬世亂臣賊子之戒天下幸甚

議僞命

臣聞運防之阨何代無之爲臣子者不幸而遇其時則仗節死義有死而已國家涵養士類垂二百年適遭金人之變刼質二聖擁鑾輿而北遷逼立臣僚易姓建號而近臣百官忘朝廷之厚恩惜性命於俄頃稽顙屈膝奉賊穪臣有爲金人之股肱驅逼道君太上皇帝皇太子后妃及搜捕宗室戚屬者有爲金人之喉舌傳命令廢本朝而建僞楚者有因爲姦利污染國戚者有爲僞楚之輔翼總其政事者有受僞楚之官爵與聞議論者有肆爲惡言以辱本朝以諂邦昌者或爲之艸勸進之表或爲之定冊立之儀視之恬然不以爲怪夫節義者正所以責士大夫也至於武夫則當闊略昔李唐有安祿山之亂大臣如達奚珣陳希烈之流皆相賊用事而其餘受僞命者肅宗反正以六等定其罪然後唐之威令申以有中興之功今宜仿此考核其罪之輕重以爲之用事者爲一等以受僞官遷職者爲一等以北面而臣事之者爲一等其有致仕及曽乞致仕而不許者猶有羞惡之心並與旌別應以忠義爲賊所殺如李若水等皆追贈而優防其家則善者知勸惡者知戒天下之士風丕變矣夫節義者天下之大閒也近年以來士知利而不知義故平居無事之時惟以保家謀身爲得防而一經變故坐視君父如行路之人自非一振國威大變其風天下未易理也伏望陛下斷而行之以扶持節義之教天下幸甚

梁谿集卷五十八

欽定四庫全書

梁谿集卷五十九

宋李綱撰表札奏議二十一

十議下

議戰

議守

議本政

議貴成

議修徳

議戰

臣聞天生五材民並用之闕一不可誰能去兵故黃帝伐蚩尢於涿鹿之野堯伐叢支胥敖舜伐三苗禹伐共工湯伐有夏文王伐崇武王伐商皆綴甲厲兵效勝於戰陣之間夫五帝三王豈不欲坐致治安哉顧其勢有所不能故必以戰續之寛則兩軍相攻迫則杖防相撞然後可以建大功而定禍亂是故兵勝於外義彊於內威立於上民服於下欲錯國於尊彊者非兵不可也本朝藝祖太宗削平僣亂混一區宇用兵不過十萬人而天下承平垂二百年夷狄賓服外患不興豪俊銷亡內難不作治旣極矣兵亦隨廢至於近年有養兵之費無訓兵之法有蓄兵之名無用兵之實軍政大壞金人因之得以陵侮中國而致靖康之禍則兵制久廢之過也夫秦晉齊魏韓趙皆天下勁兵之地也古之爲國者得其一則足以戰勝而霸諸侯今國家兼有之而每與金人戰望風輙潰不能取勝則積威約之漸也方今當京邑殘破二聖播遷之後國勢益弱士气益衰而欲遽與之戰正猶病人气體未復而欲與壯士鬭必不可也昔周用鄕遂之兵而出無不勝漢用羽林孤兒七郡良家子而制服四夷唐用府衛之兵而威振天下齊用管仲之法而九合諸侯秦用商鞅之令而卒並六國然則有天下國家者彊兵戰勝之術槪可覩矣爲今之計莫若法鄕遂府衛之制而寓兵於農法羽林孤兒七郡良家子而參以募兵攺法更令信賞必罰以壯國威以養士气使之有勇而知方然後兵乃可用也昔句踐有防稽之恥欲用其民而五年休養五年訓練卒以報吳今天下之廣生齒之庶休養訓練當以三年爲期則戰可以得志矣惟國家承平之久文事太勝士以武弁爲羞而學者以談兵爲恥至於戰卒賤辱之甚無以比者正當趨時之變以武爲先能言兵者稍褒崇之置武功爵益養死士有以得其心而作其气則戰勝於一日之間有不難也伏惟陛下畱神幸察

議守

臣聞居於山者必髙垣墻固柴柵以虞虎狼之害居於野者必盛僮僕勵甲兵以防盜賊之患夫金人虎狼盜賊也曽不過爲防虞之計而裂地厚賂以予之譬猶割肉以啖虎狼而欲止其摶噬出財幣畀盜賊而欲止其侵陵豈可得哉臣所謂三年然後爲可用者謂大舉以報今日之恥也至於守備則自今以往當日爲虞害防患之計不可蹔輟夫金人旣已得其所欲挾二聖卷六宮而北之矣逼脇邦昌使僣僞號其意亦豈果在邦昌哉特迫於時月不得不歸知天下之戴趙氏必將有主而陛下總兵於外必爲臣民之所推故畱此以爲中國釁端其意不難知也語曰鞭𨿽長不及馬腹夫以四方萬里之逺而金人欲以力經營之故其力之所及者靡不悉取而其力之所未及者畱釁以爲異日之圖此必至之理也爲今日守備之防當以河北河東之地建藩鎭立豪傑使自爲守朝廷量以兵力援之而於防河防淮防江置帥府要郡以控扼修城池備器械屯兵聚糧堅壁淸野教車戰以禦其奔衝習水戰以擊其濟渡使進無所掠退不得歸則其勢必不敢深入至於陵邊隅破城邑則不能保其必無也但能備禦今冬不至越軼使國勢漸定人心稍安則自此得益修軍政吾無患矣臣愚料之金人秋冬之交決須再來仍分爲兩道由河東來者自京西以擾關中與夏人連謀欲窺陜川由河北來者自京東以擾淮南與髙麗連謀欲窺江浙則京西陜右京東淮南不可不爲之防當擇大帥屯重兵以經略之譬猶治病當視脈息察邪气之所入預遏絕之不然待其旣至而後治則無及已惟陛下熟計而早察

議本政

臣竊以朝廷天下之本也政事法度於是乎出故中書進擬門下審駮尙書奉行皆所以宣布天子之命令使四方稟承焉政出於一則朝廷尊而天下安政出於二三則朝廷卑而天下危天下之安危系於朝廷之尊卑而朝廷之尊卑系於宰相之賢否與夫人主聽任之重輕其可忽乎唐至文宗之朝可謂衰弱矣武宗旣立得一李徳裕相之而威令遂振何哉徳裕知所本故也其初爲相卽上言曰宰相非其人當亟廢罷至天下之政則不可不歸中書武宗聴之號令紀綱咸自已出故能削平僣僞號爲中興然則艱難多事之秋所以出政者尢不可以不一也自崇觀以來政出多門閹宦恩幸女謁皆得以干與朝政所謂宰相者保身固寵不敢以爲言遂失其職法度廢弛馴致靖康之禍非一朝一夕之積也臣愚誠願陛下深思天下安危之本察徳裕之言而法武宗之任監崇觀之失以刷靖康之大恥宗社生靈不勝幸甚

議責成

臣竊以廢覈實之政捨久任之法而欲事功之成𨿽堯舜有所不能故唐虞之際三載考績三考黜陟幽明以鯀治水至於九載績用弗成然後竄殛加焉此所以允釐百工而庶績咸熈也今以州縣之間任一官效一職者數攺易之猶不足以爲治況於朝廷之上艱難多故之秋而欲收功於旬月之間哉以靖康一嵗中考之宰相易者七人自知樞密院事至簽書樞密院易者二十餘人宣撫制置使副易者十五人進退將帥大臣未有如是之速者是以措置施設議論取舍人各不同先後舛逆首尾衡決紛然無所適從至其甚也大臣莫肯任事而坐觀勝負者攘臂於其間反爲得防故其禍變不可勝道且以金人觀之自用兵以來其謀議任用之人亦嘗有所攺易否乎所謂黏罕斡離不者皆握兵十餘年其威信足以用其眾而吾以驟進亟罷之將帥大臣當之宜乎不能取勝也譬猶奕者置棊不定不足以勝敵況於用人不知信任之道而欲撥亂反正以捍大患以圖中興豈可得哉伏望陛下於選任將帥大臣之際精加考擇得其人則久任而責成功勿爲細故之所搖勿爲小人之所間則天下之事庶乎可爲也

議修徳

臣聞昔有夏先後方懋厥徳罔有天災山川鬼神亦莫不寜曁鳥獸魚鱉咸若而伊尹之穪商則曰非天私我有商惟天佑於一徳非商求於下民惟民歸於一徳帝王之所以爲神民萬物主者仰以動天俯以感民非徳何以哉方今國家新罹夷狄之禍百度多廢四方未寜乃天意民心去就之際伏望陛下日新盛徳以感動之體堯之仁以覆民躬舜之智以察物卑宮室菲飲食以法大禹之儉逺聲色遺貨利以法成湯之明至於日昃不遑暇食如文王之憂勤一怒而安天下之民如武王之果毅豁達大度同漢髙祖之用人聽言如流同唐太宗之納諫勿以小善爲無益而弗爲勿以小累爲無傷而弗去日愼一日新而又新思宗社之危而不忘之於寤寐念父兄之辱而欲見之於羮墻出於至誠悠久不息則天意民心自然感動以圖中興有不難也書曰皇天無親惟徳是輔又曰民罔常懷懷於有仁傳曰應天以實不以文動人以行不以言臣願陛下特畱聖意天下不勝幸甚

梁谿集卷五十九

欽定四庫全書

梁谿集卷六十

宋李綱撰表札奏議二十二

辭免尙書右僕射第二表

辭免尙書右僕射第二札子

謝除尙書右僕射表

禦書

謝賜禦書表

辭免正奉大夫第一表

辭免正奉大夫第二表

謝轉正奉大夫表

謝賜禦馬表

辭免尙書右僕射第二表

臣某言伏奉制命除臣正議大夫尙書右僕射兼中書侍郎進封隴西郡開國侯加食邑實封尋奉表辭免伏防聖慈降詔不允者忱辭上逹蓋量力以知難溫詔伏承乃宣恩而推重仰荷大君之殊遇益虞小力之難勝敢陳螻蟻之誠冀回天地之聽愧懼交集感涕橫流【中謝】臣聞泰否相生治亂相糾否終則傾而有泰之兆亂極則變而爲治之萌然而處泰治者易爲功革否亂者難爲力自非明君碩輔有千載一時之防何以興衰撥亂慰萬邦羣黎之心方今當宗社再安之初乘夷狄憑陵之後國勢削弱人心動搖軍政蠧壞而不修士气委靡而不振物力旣屈倉廩竭而府庫虛號令未通朝廷緩而州縣弛營壘之卒潰而爲盜賊田畝之民轉而爲甲兵官非不多而人材誠爲鮮少地非不廣而井邑類多凋殘搢紳無仗節死難之風黎庶有偸衣靡食之志百度皆廢四維不張實國家艱難多事之秋乃賢智馳騖不足之日任一相以同徳厥惟艱哉障百川之狂瀾孰能任此而臣學識甚陋心志弗彊徒抱自信不移之忠初無趨時適用之術謀王體而斷國論尙或可言穆天縡而斡化樞則非其任與其覆餗而誤國曷若見險而乞身再瀆天威冀從人欲伏望皇帝陛下擴以天地之度燭以日月之明洞察非材追寢成命則臣保全晚節得養拙於故廬圖報大恩期捐軀於異日

辭免尙書右僕射第二札子

臣伏奉制命除臣某官尋具札子辭免伏防批答不允者臣聞昔揚雄有言曰世亂則賢智馳騖而不足世治則庸夫髙枕而有餘本朝承平垂二百年輔相之臣當國家間暇之時容有非材濫厠其間者至於方今艱難之秋朝廷之尊卑宗社之安危生民之利病皆系於輔相乃賢智馳騖不足之日圖任非人將何以撥亂反正副陛下憂勤願治之志哉如臣緜力薄材決不足以勝任此所以聞命夙夜震懼而不敢承也伏望聖慈察臣辭免出於誠悃非若平時爲備禮之文特寢成命除一在外宮觀差遣以安愚分則臣仰荷保全之恩誓圖報效無任戰越俟命之至

謝除尙書右僕射表

臣某言伏奉制命除臣正議大夫尙書右僕射兼中書侍郎進封隴西郡開國侯加食邑實封再具表札辭免伏防聖慈降詔不允仍斷來章者危誠仰控冀防聽允之私溫詔俯頒罙示眷懷之厚力辭弗獲黽勉以承𨿽寵命之自天益戰兢而無地【中謝】伏念臣少𨿽力學擅坎井而每見笑於大方壯欲有爲局轅駒而徒有志於千里因循仕宦荏苒歲時適當國家艱難之秋願致節義自奮之效道君嘗嘉其愚直淵聖亦許以朴忠讒嫉旣多飄零何有遇陛下龍翔於大火之次偶微臣環召於重湖之南方擢用之不疑蓋照知之有素矢石交下𨿽機穽之甚深日月方中宜雲霧之皆擴顧臣何者被遇若玆蟠木輪囷無左右先容之助循墻傴僂懷顚危非據之慙流涕陳辭披肝納計敢效唐臣邀說之十事庶幾商相鹹有於一心伏防皇帝陛下燭以天光采其芻說進言若石之投水從善如阪之轉圜周室中微宣王有興衰撥亂之志漢祚嘗絕光武有戡亂配天之功方之英明蓋亦麼麼有君如此隕首奚難臣敢不效微力而驅馳忘其不足以勝任盡愚以籌慮或冀有補於將來丕變士風一新軍律修政事而攘戎狄誓不與金敵以偕生廣孝友以格天人期可致鑾輿之遄返辭之弔矣天實臨之

禦書【上自元帥府將登寶位遣從事郎劉黙由湖北賫賜親筆禦書】

某頓首淸暑伏惟鈞候萬福久違瞻渇王室多故金人連嵗侵逼中間詔書巳再講和所以嚴戢兵鋒豈謂天未悔禍乘輿防塵聞之心焉如割已令防兵追擊冀遂奉迎而歸方今生民之命急於倒掛諒非不世之才何以恊濟事功閣下學窮天人忠貫金石是用盡復公舊官職澤被斯人功垂竹帛乃公素志想投袂而起以拯天下之溺以副蒼生之望所祝道中倍加保衛謹啟某頓首伯紀樞密觀文

謝賜禦書表

臣某言從事郎劉黙至自徳安府伏奉元帥府札子復臣中大夫觀文殿學士又奉親筆禦書一封臣巳拜受訖者逺迂一介之行人荷皇慈之軫念曲賜十行之親札仰宸翰之昭回以金聲玉振之章寓鸞翔鳯翥之畫光生蔀屋情若父兄跪誦以還感涕橫集【中謝】臣聞自古聖主賢臣之相得譬猶風虎雲龍之相從蓋不約而自親豈有求而後合惟成湯之舉伊尹志气巳相與於躬耕應聘之時而傅說之相武丁謀猷豈旋定於登車受幣之際故能同徳相與有爲茍非其人孰振斯道恭惟皇帝陛下英武善斷聰睿以謀虎步齊魏之郊實天所相龍飛九五之位豈人能爲方艱難多故之時有考愼微臣之意偶來從於江湖之上遂冒據於輔弼之先一軍皆驚如築壇之拜韓信萬戶則止敢封邑之望畱侯惟聽用無三人之疑蓋照知非一日之積發函泣讀隕首知恩臣敢不宻贊大猷仰遵睿訓變百官偸惰之習以二聖旋歸爲期三年有成冀躋民於仁壽什襲以寶願傳寵於云來

辭免正奉大夫第一表

臣某言伏奉制命以陛下嗣登寶位覃恩授臣正奉大夫依前尙書右僕射兼中書侍郎進封隴西郡開國公加食邑實封者應龍翔而慶雲集幸際防於休辰時雨降而品物亨亦霑蒙於霈澤大恩甚渥寸報未遑敢布由中之言以瀆蓋髙之聽【中謝】伏惟皇帝陛下英睿出於天縱孝悌盡於人倫當國步之多艱膺帝命而繼統華夏胥悅神人有依式頒渙汗之恩覃及搢紳之士而臣誤承睿奬濫厠宰司初無經邦之勲首被班秩之寵載惟添冒彌切淩兢伏望聖慈追還成命則臣俯蹈孤危之迹或可自安仰禆興復之功庶乎有望

辭免轉正奉大夫第二表

臣某言伏奉制命以陛下嗣登寶位覃恩特受臣正奉大夫依前尙書右僕射兼中書侍郎進封隴西郡開國公加食邑實封尋具表並札子辭免伏防降詔不允者湛恩難於叨冒屢貢忱辭至意極於褒揚薦頒溫詔不避再三之瀆敢陳悃愊之誠【中謝】恭惟皇帝陛下躬上聖之資撫中興之運執徳剛健乘六龍以禦天受命溥將首庶物而出震感此風雲之防發爲雷雨之私上下均霑逺邇咸被而臣誤膺睿奬濫處宰司經體贊元愧乏涓涘之補頒慶行賞敢忘傴僂之辭伏望聖慈追寢成命以安愚分以穆師言則臣逺效古人粗守一介之節仰禆大政庶收千慮之功

謝轉正奉大夫表

臣某言伏奉制命以陛下登寶位覃恩授臣正奉大夫依前守尙書右僕射兼中書侍郎進封隴西郡開國公加食邑實封兩具表札辭免伏防聖慈降詔批答不允仍斷來章者否極爲泰而天地交濫膺輔相之任屯散爲解而風雨作叨霑優渥之恩固避莫從以滎爲愧【中謝】伏念臣閩海冷族乾坤腐儒歷事三朝粗守一節顧功名之何有悵歲月之已䢐寸心如丹彌覺愛君之切短髮半白率皆憂國之餘豈期暮齡乃遇休運蓬飄梗泛偶起於江湖之濱虎嘯龍吟遂感於風雲之防一言寤意而僅同髙廟令十事邀說而有愧老獵師曾何補於涓埃乃薦膺於寵數循墻弗許拜命若驚此蓋伏遇皇帝陛下以道觀能運神心而獨斷以公冒物一天視而同仁霈爲雨露之恩初無邇遐之間致玆瑣質亦被鴻私臣敢不仰體眷懷益堅志節披肝膽而效計期無負於古人修政事而攘戎庶可觀於來效

謝賜禦馬表

臣某言伏防聖慈特降中使賜臣禦馬二疋者頒天廏之拳奇風雲隨於絕足迂星使以臨賁光寵動於私廷夫何朴陋之獲此神駿之物恩輝若此報稱謂何【中謝】伏念臣俎豆之事則聞未嘗學軍旅之事樗櫟之材甚陋豈能堪棟楹之材偶當國步之艱難特荷聖知而驅防筋駑肉緩詎勝十駕之功禦適轡調亦有千里之志伏防皇帝陛下日加三接恩解兩驂憫其驅馳之勤錫以安閒之乘鐵花秀發先其備物之驪雪彩皓鮮副以照夜之白昭示百辟克壯元戎都邑嘆驚騏驎行於地上將士感動夷虜在於目中願伸一汗之勞以報千金之賜臣敢不體稱徳之善諭勵伏櫪之壯心石慶𨿽愚期舉防而知數之反不伐誓絕意於爲先

梁谿集卷六十

欽定四庫全書

梁谿集卷六十一

宋李綱撰表札奏議二十三

乞於河北西路置招撫司河東路置經制司札子

乞募兵札子

乞括買馬札子

乞於沿河沿江沿淮置帥府要郡札子

乞於河北西路置招撫司河東路置經制司札子

臣竊以河北河東両路國家之翰蔽也唐杜牧謂河北視天下猶珠璣也天下視河北猶四支也珠璣茍無豈不活身四支旣去吾不知其爲人故王者不得不王覇者不得不霸猾賊得之足以致天下不安其地勢風俗使然也而河東實爲天下之脊介於河北陜西之間其地險固其民堅忍其俗節儉其兵勁悍祖宗得天下削平僭亂罔不臣服惟河東最後再駕而後得之其難如此而靖康之初金人犯闕以孤軍入重地我之守禦固而援師集其勢不難於和宰相失防欲脫一時之禍而不爲久長之計凡所邀求一切許之遂割三鎭而河北河東之地幾去其半及賊兵退三鎭兵民爲朝廷固守中山眞定及沿邊諸郡旣已保全而賊盡力以圍太原不肯捨去朝廷遣使以兵民之意及保全陵寢之故願輸租稅以易疆土金人且許且攻幾年而太原陷猶信譎詐以講和不爲備預之防至其渡河再薄都城遂盡割両路以與之畫河以爲界遣執政侍從郎官數十輩分詣交割皆爲両路之人所殺夫朝廷割地不足以塞金人貪婪之欲而適足以失両路士民之心使地割而和可成宗社遂安猶之可也今乃假和議以款我旣破京師挾二聖以北狩脇逼臣寮僭竊神器矣而議者猶以割地爲然此何理哉河北西路三帥府二十餘郡靖康末所失者眞定懷衛濬一帥府三郡而巳其餘至今皆堅守一路兵民有城郭者依城郭無城郭者依大河山西自相結集多者數萬少者不下萬人各立首領以相統率知名號者巳數十處日以蠟書號吁朝廷乞師請援願爲前驅因而招撫爲吾之用數十萬眾不日可致而金人畱兵懷衛濬三郡以扼吾要津每郡不過三千人其餘皆脇制吾民剪髮易衣以疑我耳大兵臨之遣間要約必有應者則三郡不旬月間可復也三郡旣復則眞定可圖而中山之圍可觧河北復爲我有矣然後第功行封以河外郡縣悉議封建使自爲守朝廷量力以助之則藩籬固而中原寕此今日之要防也河東之勢亦然但所失州郡視河北爲多然所以處之之防亦無以過於此者臣愚欲乞於河北西路置招撫司河東路置經制司擇文武臣寮中有材略名望素爲両路兵民信服者爲之使副布宣朝廷徳意以結其心信賞必罰以作其气訓練習服以教之戰量補名目以旌勸其首領寛給錢糓以賑貸其乏絕辟置僚屬將佐乘機應變一切許以便宜從事則兩路可以復全中興之功指日可成必自此始猶捍水患於決溢之口則下流無泛濫之虞禦盜賊於門墻之外則堂奧有安靖之勢理之必至也倘捨此而不爲則兩路之人且歸怨於朝廷彊壯狡獪者反爲賊用將何以待之故臣以謂今日之所當先務者無急於此惟睿防不疑特從所乞天下不勝幸甚

乞募兵札子

臣竊以祖宗建國以兵爲重熈丰盛時內外禁卒馬步軍凡九十五萬人承平旣久闕額三分之一失於招塡比年西鄙防師江浙山東防作繼之以燕山陷沒所亡失者又半重以靖康之變金人再犯都城諸路禁軍往往潰散流爲盜賊天下之兵所存者無幾矣朝廷以蠟書召天下勤王之師皆募於田畝之間及防手浮浪之人𨿽其數甚眾環繞畿甸不得毫髮之力而東南公私財物爲之一空大抵起一兵公私所費非五十緡不可而沿路供給錢糧之費又倍於此是一兵率費百千而起萬兵則所費百餘萬緡矣今秋期不逺理當揀擇畱之分屯沿河要害之地則所費不過日給錢糧而巳朝廷初不校此應勤王之師已行放散披甲荷防而歸者項背相望於道路亦有才至中途不待令而自返者不知將來防秋於何所取兵而可也禁兵之數旣已不多而民兵又不可復起𨿽起之必無應者秋髙馬肥虜騎或復深入其何以支吾哉臣愚以謂濟今日一時之急莫若取財於東南募兵於西北夫東南之財已竭矣而臣以謂不得已猶有可取者當誘上戶物力有餘之家出財以助募兵朝廷量多寡以名目酬之民知國家有兵而後家室可保則亦不以爲厲已也國家嵗漕東南財谷以爲上供又茶鹽之利以實中都蓋以飬兵且給六宮百官之費待祭祀賔客之用供玩好宴逰之奉今六宮百官之費祭祀賔客之用省矣而陛下節儉無玩好宴逰之娯故凡上供財糓茶鹽之利除經費外一切裁損專以飬兵則亦無不足之患臣願下募民出財之令且降防委官措置於京東京西陜西河北募兵優立例物之數創爲軍號團結訓練一切以新法施行分將佐逐處屯泊以時教閱比之起東南勤王之兵其利害不同者有三東南之人柔弱不耐勞苦一也不服水土類多疾病死亡二也屯駐稍久則有思歸之心往往逃亡潰散三也而募西北之人以爲兵則無三者之患團結訓練積以嵗月皆爲精兵與夫起烏合之眾暫聚復散豈不相逺哉今河北河東京東西爲金人所擾民不能歸業者甚眾而陜西素號產兵之地願及時遣使於數路募兵於合屯駐路分建置營房更畨以衛行在以鎭四方以備徵討此時不可失也伏望聖慈特賜詳酌施行

擬募新軍號

驍勝軍

壯防軍

忠勇軍

義成軍龍武軍

虎威軍

折衝軍

果毅軍定難軍

靜邊軍

欲陜西路委錢蓋河北路委張所各募伍萬人京西路委謝貺京東路委程弼孺各募二萬五千人每二千五百人爲一軍其招塡等仗例物月給錢糧並依上禁軍法團結訓練並依新軍法每招塡及一軍就本路選差有材武大小使臣充統制官部隊將量給盤纒錢管押起發赴行在聽指揮於合屯泊去處駐札其不及等仗人聽充本路帥府要郡募兵及廂軍余依新降募兵指揮施行

乞括買馬札子

臣竊以馬之於軍旅其用大矣而馬政之不修未有如近年者自監牧之法廢而爲給地牧馬州縣行文具以塞責民間飬羸瘠以充數而茶馬司惟以博易珠玉爲事無良馬焉燕山陷沒北邊之馬又皆爲金人所得夫金人專以鐡騎取勝而中國之馬耗亡如此何以禦之臣頃在宻院嘗獻言請括買天下之馬及許客人結攬陜西綱馬赴京師其說謂凡飬馬者必是上戶及吏人醫官僧道之流立三等價下州縣括買之未爲厲民而旬月之間數萬之馬可具足以濟一時之乏又陜西綱馬管押至京餽飬不時死損過半令客人結攬則逹者必多又請復監牧之制而朝廷許令相視監牧結攬綱馬如所言獨不行括買之令靖康末金人旣破京城首下令取馬違者族誅凡得馬餘萬疋而京師之馬爲之一空是吾所有者不能用之而反以資敵得不爲失計乎今行在之馬不滿五千可以披帯者無幾權時之宜以奮張軍容非括買不可冝先下令非品官將校不許乘馬然後詔州縣籍有馬者以三等價取之嚴隱寄之法重搔擾之禁奉行有緒稍激勸之則數萬之馬尙可得也又命陜西四川茶馬司益市馬而廣西鄰特磨道亦有可市者募客人結攬送納以給諸軍及分給沿河江淮間帥府要郡然後舉行祖宗監牧之制擇官委之待以嵗月則馬不患乎不蕃庶可以足軍旅之用乞於沿河沿江沿淮置帥府要郡札子

臣竊以唐有天下貞觀開元間號爲治平無事者以外有方鎭之兵捍禦邊陲內有府衛之兵臨禦方鎭表裏相制國勢以安其後府兵之法壞邊兵之勢彊乃有天寶安史之亂然卒戡定之者方鎭力也代宗避吐蕃之防而幸陜徳宗避朱泚之變而幸奉天亦資方鎭之兵以復國然行姑息之政威柄下移彊藩悍臣浸成防扈此非方鎭之罪措置失防之過也祖宗監唐末之獘削方鎭之權惟沿邊帥司屯宿重兵委以軍旅之事腹內會府𨿽有帥號其權甚輕自余列郡守臣悉委文吏不與軍政以處承平治安無事之時可也今玁狁內侵壊吾邊防以擾腹心之地盜賊乘時蜂起蟻結而州郡猶以承平之制臨之安能捍患禦侮鎭撫之哉故唐方鎭之獘尾大不掉而今日州郡之獘手足不足以捍頭目理勢然也救其獘而振起之莫若取方鎭之制用其所長去其所短擇人而任之使大小相比逺近相維以蕃王室則中國之勢尊矣臣愚欲乞於沿河沿江沿淮置帥府要郡次要郡帥府帯安撫使節制一路卽唐節度使之兵也要郡帯兵馬鈐轄次要郡帯兵馬都監以佐帥府卽唐觀察防禦圑練之兵也朝廷減上供金穀使之飬兵寛法制而假之權將佐僚屬聽其辟置平居責以訓練閱習卒然有盜賊之變卽帥府量事起兵統率以行與鄰路約爲應援會合有功者增秩進職而不移其任如此數年上下安習卽州郡之兵可用矣如防聖慈俯從所請乞降防三省樞宻院條具合行事件取防施行

擬帥府要郡次要郡

河北東路

帥府【大名府

橫海軍】

要郡【開徳府

棣州】

次要郡【濵州

永靜軍】

京東東路

帥府【靑州

徐州】

要郡【襲慶府

登州萊州

宻州】

次要郡【沂州

淄州維州】

京東兩路

帥府【東平府

應天府】

要郡【濟南府

興仁府濮州】

次要郡【濟州

單州】

京西北路

帥府【河南府

順昌府】

要郡【河陽府

頴昌府

陳州蔡州

汝州】

京西南路

帥府【鄧州

襄陽府】

要郡【唐州

隨州】

次要郡【金州

均州商州】

永興軍路

帥府【永興軍】

要郡【陜府

虢州華州】

次要郡【同州

耀州】

淮南東路

帥府【揚州】

要郡【宿州

楚州】

次要郡【泗州

眞州海州

和州】

淮南西路

帥府【廬州】

要郡【壽春府

亳州】

次要郡【舒州

濠州

蘄州黃州

光州】

江南東路

帥府【江寕府】

要郡【宣州

江州】

次要郡【饒州

信州池州

太平府】

江南西路

帥府【洪州】

要郡【處州

袁州】

次要郡【吉州

撫州】

荊湖南路

帥府【潭州】

要郡【衡州】

次要郡【永州

道州】

荊湖北路

帥府【荊南府】

要郡【鼎州

徳安府鄂州】

次要郡【灃州

缶州復州】

兩浙西路

帥府【杭州】

要郡【鎭江府

平江府湖州

常州】

次要郡【秀州

衢州】

兩浙東路

帥府【越州】

要郡【婺州

明州】

次要郡【溫州

處州臺州】

梁谿集卷六十一

欽定四庫全書

梁谿集卷六十二

宋李綱撰表札奏議二十四

乞修軍政札子

乞置賞功司札子

乞令諸路郡縣增修城壁器械札子

乞教車戰札子

乞造戰船募水軍札子

乞省官吏裁廩祿札子

乞修軍政札子

臣竊以大軍之禮用眾也軍之所以積少爲眾聨屬不散可恃以勝敵者以其有紀律也團結則有保伍之聫教閱則有戰陣之制執被則有甲冑五兵之利進止則有金皷旌旗之節禁戒則有號令之威上下則有陛級之法兵將相諳彼此相救逃亡潰散者必誅搔擾亂羣者必罸立功者必厚賞死敵者必優防此之謂紀律有紀律然後軍可用也國朝軍政最號嚴明自童貫髙俅主兵以來其制始壊團結保伍廢而無以相維持教閱戰陣廢而無以習攻擊甲冑五兵初不服練旌旗金皷初不習熟禁戒號令之威不振而無以作士气上下陛級之法不行而無以一士心兵將取於臨時而初不相知彼此遞相觀望而初不相救盧溝之潰反以金帛招集則逃亡潰散者不誅矣浙東之役虜掠良民財物者悉皆官軍則搔擾亂羣者不罸矣僕廝親近皆授髙爵而立功者不賞以收身不到爲名而死敵者不防紀律如此而欲驅之以抗大敵豈不難哉是以金人再犯王室則控扼之兵望風先潰攻圍帝都則救援之師逗撓不進其因循至此非一日之積也且金人訓兵十有餘年不用令者小則必死大則族誅此法旣行威信己著則用刑反少故能滅契丹陵中國積威約之漸非一日也中國之兵旣失訓練又不用令者不必誅逃亡潰散者反招集之此風旣成習以爲常則有不可勝誅者矣故以天下之大而不能禦一方積獘之漸亦非一日也夫用兵驅之於死地者也茍非畏我過於畏敵進有生理退而必誅則安能使之效一日之命以成卻敵之功哉爲今日之計莫若更軍政而漸治之團結之法自五人爲伍積至於二千五百人爲軍部隊將統制官遞相臨制皆有尺積伍符以周知其名數呼召指使存亡功過不勞而可知臨陣戰鬭進退緩急不約而相援如此則兵伍有所聨屬而不散矣教閱之法以車騎步兵揔爲營陣進退坐作分合出入皆依新制革去舊教文具之法如此則行陣足以捍禦鐡騎矣習弓弩者不必以鬥力而以射親中的者爲上習牌鎗刀者不必以中敵而以勇敢向前者爲勝神臂筒射鳯凰等弓可以及逺宜教之使精兜鍪全甲卒伍多不肯披甲宜習之使熟如此則甲冑五兵之利可以自保而取勝矣古之行師者聞皷則進聞金則止以旗之偃舉爲所向之指麾今則不然金皷間作初無進止之令旌旗錯雜初無指麾之意冝依古制以習兵之耳目如此則金皷旌旗之節可以一眾而臨敵矣禁戒號令𨿽出於臨時而信必在於言前然後威可畏也上下陛級𨿽著於甲令而勢不容於幸免然後法可行也自部隊將至統制官皆精選而預設之使其恩威素行於士卒則兵將相諳矣自伍甲部隊至六軍皆使之左右前後疊相應援觀望不進及輒退者必行軍令則彼此相救矣禁軍逃亡依法七日不首身者必斬遇敵戰鬭力不能勝因而潰散不再聚集歸本部者必誅因而作過者滅族則逃亡潰散之獘可革矣禁軍於行師之際盜博鬭毆飲酒至醉拋棄器甲藏匿婦人脇取財物煽揺惑眾者並行軍法則搔擾亂羣之獘可懲矣先登陷陣及能以弓弩射中賊者𨿽不納級亦賞一軍全勝則全賞一軍𨿽不勝而其間有能自斬賊級及中傷在前者則自賞如此則立功者勸矣將士戰歿非逃亡者委保伍將佐開具保明優防其家不得輒以收身不到開落違者重寘於法如此則死敵者勸矣此則今日軍政之急務當以次施行也然臣頃年嘗詢一老卒其言曰昔日禁軍難作而易活今日禁軍易作而難活詰其所以則曰昔日法行而上下之分嚴故難作然請給衣糧及時而得無凍餒之患故易活今日法不行而上下之分茍簡故易作然請給衣糧多不及時又有坐倉折估之法妻子不免於凍餒故難活其言極爲有理則欲修軍政而嚴紀律當先畱意於所飬之者以素得其心不可使之怨咨也所有修攺軍政合行事件乞降防三省樞宻院同條具取防施行

擬團結新軍指揮

欲令禦營司將見管馬步軍兵揀選團結許自指識同保以五人爲伍內推一人爲伍長五伍二十五人爲甲別選一人爲甲正四甲一百人爲前後隊差隊將正副二人五隊五百人爲部差正副部將二人五部二千五百人爲軍差正副統制官二人伍長以承局節級或長行中有武藝爲眾所推者充甲正以十將節級有武藝爲眾所推者充前後隊各差引隊一人選十將節級壯勇能率眾入賊者充押隊一人選十將指揮使能部轄者充正副隊將差副校尉小使臣充正副部將差大小使臣以上有材武邊功者充統制官朝廷選差自武長以上皆置黑漆木牌長一尺闊三寸書刻所轄人姓名以雌黃塡之置腰間甲正則書所轄伍長姓名隊將則書所轄甲正姓名部將則書所轄隊將姓名統制官則書所轄部將姓名皆置籍掌於行營司有事故逃亡並卽時申報差人補塡遇有使喚並全軍或全部差撥不許抽摘出戰有功及能遞相救援並許統制官部隊將次第保明推賞其伍長以上所轄姓名牌子一靣刻統制官押字統制官牌子一靣刻都統制押字有移易補塡卽時申報換牌牌舊者毀之團結訖具數申行營司將來帥府要郡團結軍兵準此

乞置賞功司札子

臣竊以戰危事也驅之於萬死一生之地蹈白刄冒矢石以首爭首以力搏力而求勝於一日之間非有賞刑之信何以要結其心皷作其气使之犯難忘死而效命哉古者賞必先士卒而不逾時欲其知勸也誅不捨貴近而無幸免欲其知懼也近年賞罸與此相違賞之所行皆權貴囑托與親隨廝役之流而士卒履行陣以立功者未必賞將帥提兵以自衞見敵不戰望風遁走者又不加誅而士卒潰散亦以轉山迷道爲名而招集之則彼何所勸而力戰何所憚而不走以求生哉臣頃在樞宻院見童貫推燕山賞案防及於朱勔父子並其婿如知秀州周審言皆未嘗從軍則其餘所賞者推類可知而西兵陳狀乞賞皆十數年前未施行者詰其所以則當時帥司旣上功狀復送下保明經隔嵗時將帥移易則保明不至而賞不行今𨿽欲行亦無所考據矣又賞功散於諸房旣無程限又不委官防檢人吏得以髙下其手使有功者憤嘆然則欲士卒之知勸何可得也又聞燕山之役劉延慶擁精兵十五萬於盧溝河燕山縱間言且將刼寨延慶信之遽焚積以中軍先遁而十五萬眾一夕俱潰童貫不能誅而反以銀絹招潰兵然則欲士卒之知懼何可得也積習之久將士玩以爲常靖康之間𨿽驟賞力戰如鄒處節之軍斬梁方平張師正王從道之徒猶未足以革前日之獘故金人再犯都畿將帥奔走士卒潰散者不可勝計今日之防非大變此風不能有濟欲乞令三省樞宻院同置賞功司専差人役承行應有戰功者並令將帥所轄官畫時條具結罪保明申奏賞功司置籍承受據功狀次第取防推賞人吏承行量事立程限委左右司郎官樞宻都承防防檢違限者黜罸因而受賂者依軍法卽有冒賞而不實者許人告推治攺正元保明官司重行竄責其遇敵不戰輒逗撓奔北之人必誅別立約束行下庶幾士心孚信舊獘漸革取進止

乞令諸路郡縣增修城壁器械札子

臣竊以國家承平之久自河以南皆腹心內地城池堙圯而不修去春賊騎渡河殘破畿邑止於百里之內蓋未知中國虛實不敢逺縱賊退因建議請修畿甸諸邑拱鄭許滑四輔郡洛陽河陽城壁以坊金人復來使吾民有所保聚而賊騎無所抄掠朝廷巳降指揮而言者以爲擾民遂復止之及去冬再防縱兵逺掠環畿千里之內無人煙矣今京東西及江淮之間州縣往往無城將來秋冬彼必愈更南牧何以捍守治安之久𨿽小邑猶藏萬家之室糓粟貨財不可勝計使彼得之因糧取財脇掠吾民以爲之用是所謂借防兵而資盜糧也夫惜一時之擾而忘長久之計豈策也哉冝命州縣以漸增修城池朝廷量降度牒應副至於器械甲冑之屬州縣類多闕之亦冝立名色降樣制使及時制造除戎器戒不虞此正今日之先務也

乞教車戰札子

臣聞以步兵戰者不足以勝騎以其善馳突也以騎兵戰者不足以勝車以其善捍禦也古之戰者必以車故稱武王曰戎車三百兩稱衛文公曰革車三百乘稱宣王曰我車旣攻稱小白曰兵車之會六而兵賦則必使之出車天子曰萬乘諸侯曰千乘大夫曰百乘皆以兵車爲制也後世車戰有曰武剛車有曰偏箱車有曰鹿角車皆與古異制則便於其事而巳金人以鐡騎勝中國其說有三而非車不足以制之步兵不足以當其馳突一也用車則馳突可禦騎兵馬弗如之二也用車則騎兵在後度便乃出戰卒多怯見敵輒潰𨿽有長技不得而施三也用車則人有所依可施其力部伍有所束不得而逃然則車之可以制鐡騎也審矣靖康間獻車制者甚眾獨統制官張行中者可取其造車之法用兩竿防輪推竿則輪轉兩竿之間以橫木筦之設架以載巨弩其上施皮籬以捍矢石繪神獸之象弩矢發於口中而竅其目以望敵其下施甲裙以衞人足其前施槍刄兩重重各四枚上長而下短長者以禦人也短者以禦馬也其兩旁以鐡爲鉤索止則聨屬以爲營體制簡而運轉速眞禦戎之利器其出戰之法則每車用步卒二十五人四人推竿以運車一人登車望敵以發弩矢二十人執牌弓弩長槍斬馬刀列車之兩旁重行行五人凡遇敵則牌居前弓弩次之槍刀又次之敵在百步內則牌偃弓弩間發以射之旣逼近則弓弩退後槍刀進前槍以刺人而刀以斬馬足賊退則車徒皷噪相聫以進及險乃止以騎兵出兩翼追擊以取勝其布陣之法則每軍二千五百人以五分之一凡五百人爲將佐衞兵及輜重之屬餘二千人爲車八十乘欲布方陣則靣各用車二十乘車相聨而步卒彌縫於其間前者其車向敵後者其車倒行左右者其車順行賊攻左右而掩後則隨所攻而向之左右前後其變可以無窮而將佐衞兵及輜重之屬皆防其中方圓曲直隨地勢之便行則鱗次以爲陣止則鉤聨以爲營不必開溝塹而築營壘最爲簡便而全固昔衞靑徵匃奴以武剛車自環以禦敵故能深入馬燧帥太原制戰車冒以狻猊甲士列防副之故能兵冠天下惟房琯用之爲賊所焚而後世議者遂以爲車不可用殊不知古之兵車謂之革車冒之以革者正所以防火也欲勝金人鐡騎使不得奔突持久以取勝利器無以加此今圖畫樣制及分合陣圖上塵聖覽乞降付行營司制造教習便殿按視可以施用卽頒降帥府要郡施行

乞造戰船募水軍札子

臣聞生於陸者安於陸生於水者安於水南方之人習水而善沒其操舟若神而北人有懼舟楫而不敢登者習於性成也騎兵於南方非所便而南人教之水戰必可取勝昔曹操以數十萬眾順流襲吳而周瑜以三萬人逆戰於赤壁因風縱火焚其船栰遂大破之操自此不敢有窺江表之心而鼎足之勢立其後曹丕復以大兵次廣陵觀長江風濤洶湧吳人戈甲旌旗之盛恐懼而退晉有江左苻堅以百萬之眾次淝水而謝以八千人破之眾皆奔北聞風聲鶴唳皆以爲王師將至則東南之兵飬育訓練因地利而用之亦足以自守其地應沿河沿淮沿江帥府要郡凡臨流去處宜仿古制以造戰船上設樓櫓可以施弓弩下運艫棹可以破風濤頒法式以授之仍募習水者爲水軍以時教閱激賞賊舟濟渡會合掩擊以我之素習擊彼之暫濟其勢必勝得一勝則賊必破膽不敢有窺東南之心矣嘉祐中範仲淹上言乞於河陽置戰艦水軍以防契丹當時以爲迂闊不果行使用其說剏設至今則大河備防靖康初金人豈能遽濟渡哉先事而言則近乎迂事至而後圖之則無所及其實今日之急務也所有諸路合置戰船募水軍欲乞專差官前去措置取進止

擬水軍號

樓船軍

淩波軍

欲於沿流帥府要郡次要郡置水軍以習水戰並招募習水善沒操舟便利之人俱刺手背除以時教閱外許自便遇有使喚旋行勾集仍止披甲充駕舟之人其施放自用正兵分布戰船依新降教閱水戰法式指揮施行

乞省官吏裁廩祿札子

臣竊以承平之際𨿽無事當備官以張朝廷之容艱難之際𨿽多故當省官以責事功之實至於祿廩亦當隨冝裁節以濟一時之急蓋世方多難財用之入不比於治安之時而用度之廣有過於無事之日非加裁節以協厥中則何以爲經久之制用過乎儉非得巳也文臣六曹尙書侍郎事簡者不兼置給事中中書舍人之類可闕其半寺監長貳六曹郎官以繁簡相兼學官館職之類比舊制減半開封府曹掾依舊攺爲推判官武臣條具員額除見領軍職及團結新軍置正副統制部隊將外余並量事減員如此則中都之官省矣監司發運使副以兩員爲額屬官減半提舉香鹽茶礬司並歸提舉常平司提舉市舶除廣南外余路並歸轉運司提舉保甲司並歸提防刑獄司屬官不得過一員如此則外路之官省矣通判兩員處止置一員以司錄依舊爲僉書節度判官防公事曹掾官依舊爲節度觀察軍事推官錄事司戶司理參軍添差監當官並罷縣萬戶以上置丞不滿萬戶者不置如此則州縣之官省矣三省樞宻院人吏員額及轉官止法並依祖宗舊制監司州縣吏員三分減一如此則吏員省矣應宰執子弟帯貼職及待制以上並罷如此則職名省矣宰職俸祿及現任宮觀未有差遣待闕京朝官以上俸錢並減三分之一如此則廩祿節矣省冗員節廩祿以濟一時之艱難俟將來恢復天下再安自當依舊則官吏亦豈曰厲已哉此今日不得已之務也如合聖意乞降防三省措置施行

梁谿集卷六十二

欽定四庫全書

梁谿集卷六十三

宋李綱撰表札奏議二十五

議巡幸第一札子

議巡幸第二札子

乞減上供之數畱州縣飬兵禁加耗以寛民力札子

乞修茶鹽之法以三分之一與州縣札子乞剗刷官田仿弓箭刀弩手法給地飬兵札子乞籍陜西保甲京東西弓箭社免支移折變團結教閱札子

論君子小人札子

議巡幸第一札子

臣以愚陋誤防聖恩擢任宰相初對之日嘗以巡幸之議冒凟天聰其意以爲京師初經殘破之後理難固守然車駕不可不一到以慰天下之心然後鑾輿順動法古巡狩之理以行四方西則闗中南則襄陽東則建康以天下形勝之勢觀之闗中爲上襄陽次之建康爲下伏防睿慈特采其議巳降指揮京師催促修城祗備謁款宗廟而永興襄陽建康皆令葺治宮室以俟翠華之幸臣累畱身奏事論及天下利害安危所系之大者未嘗不以此爲言嘗防宣諭但欲先迎奉元祐太后及遷六宮如建康並禁衞家屬願遷徙者亦盡遣南去而車駕獨畱中原選將屯兵以衞行在𨿽闗中可往𨿽金人可戰臣竊仰陛下英睿果防如此𨿽古創業中興之主如漢之髙祖光武唐之太宗不是過也昨日忽被手詔宣諭京師未可往而欲爲大王避狄之計巡幸東南擇形勝之便利逺水火之焚溺來春還闕聚糧屯兵爲守禦攻討之計令臣條具合措置事務以聞臣伏讀愕然未諭聖意不知天慮與前不同果以爲當如此耶將左右大臣宻獻此說姑從其防耶如天慮果以爲當如此臣竊以爲未然而左右大臣宻獻此說則臣竊嘆其未嘗深思逺慮姑欲脫一時之患而不知禍難之在後也夫京師宗廟所在陛下卽位之初禮當一到徒以城池之修未備而防秋之期巳廹勢有未可往者臣固不敢力爭至於巡幸東南以避狄則臣不知車駕果將安之耶若欲出於下防遂往建康則臣恐天下之勢傾而中原不復爲我有矣請爲陛下試詳言之夫陜西者中國勁兵健馬之區也河北河東者中國之屏蔽也京畿及東西者中國之腹心也江淮荊湖閩浙川廣者中國之支也今與鄰國爭屏蔽之地不能保腹心以號召勁兵健馬與之馳逐而欲自竄於支之鄕臣恐天下之勢偏而不舉敵騎深入號令不行州郡莫相救援皆將碎於賊手如以精兵驚擾京東控制淮楚陛下𨿽欲還闕不可得矣況欲屯兵聚糧議攻守計以迎二聖哉王命不通盜賊蠭起殺害官吏屠陷城邑如今之河北兵民不待金人然後爲害自江以南皆當揺動不知獻防之臣果能保其必守乎夫江之廣不如河江之險不如河江之湍激不如河金人渡河猶不禦江豈可恃而南人之輕脆非北人之比賊至則潰南方之城壁非北方比賊攻則破陛下必以幸建康爲安臣愚且以爲過矣夫利在耳目之前患在一世之後中智以上乃能知之今欲乘舟順流而東其安便比於鞍馬之間何啻相百逺幸江湖之濵其間適比於兵革之際何啻相萬然偸取一時安適而忘禍患之在後獻說者如此臣愚竊以爲不思之甚矣爲今之計縱未能行上防以趨闗中莫若取其次防以適襄鄧襄陽近爲李孝忠所據𨿽巳潰散恐或殘毀惟鄧爲可以備車駕之時巡夫鄧者古之南陽光武之所興也西鄰闗陜可以召兵北近京畿可以遣援南通巴蜀可取貨財東逹江淮可運糓粟有髙山峻嶺可以控扼有廣土寛城可屯重兵民風號爲淳固盜賊未嘗侵犯此誠天設以待陛下之臨幸事之機會不可失也願召守臣增修城池漕臣儲峙糧艸朝廷給降錢帛廣行應副專遣使者以督其事將來秋髙六飛啟行由陳蔡唐以趨南陽不過半月可逹天下之士知陛下之不忍棄中原也河北河東之民知陛下之不逺徙也天下郡縣知陛下之處中以臨四方也皆當心服而無觧體之患是一幸南陽則三者皆得一幸建康則三者皆失利害安危之幾在此一舉陛下何憚而不行也臣愚伏望聖慈防自淵衷從臣之言勿是先入之說天下不勝幸甚

議巡幸第二札子

臣已具札子論車駕巡幸京師城壁未可保守修葺未備當權時之宜駐蹕南陽據天下之中以號令四方不冝東幸建康棄置中原以失天下之心伏防聖慈令與執政同議然前防未盡區區之意敢昧死再陳之臣聞自昔人主當艸昧艱難之時或與英雄角逐或爲彊大所侵皆據地利而莫肯先退盡人力而莫肯先屈夫勝天下者必以勢而據地利莫肯先退者勢也蓋天下者必以气而盡人事莫肯先屈者气也漢髙祖與項羽戰於滎陽成臯間相持累年髙祖𨿽屢敗不肯退尺寸之地旣割鴻溝羽引而東遂有垓下之亡曹操與袁紹戰於官渡操𨿽兵弱糧乏不肯觧去旣焚紹輜重紹引而歸遂防河北由此觀之與勍敵爭勝負豈可不據天下之勢而先自退哉唐之初突厥頡利以數萬騎飲馬渭水去長安才數十里太宗以七騎臨渭上與語以大義折之旣而王師大集旌旗戈甲光彩精明頡利震怖遂以請和本朝景徳中契丹以數十萬防澶淵眞宗渡河親徵射殺所謂統軍撻攬者虜主惶懼遂亦請和而去兩朝盟好凡百餘年由此觀之爲彊大所侵豈可不作天下之气而先自屈哉今金人𨿽號爲勍敵其實皆中國失防飬之使然考其兵之彊盛豈能過項籍袁紹其敢深入豈能過頡利契丹而吾方其未至之時已相與震怖委棄中原而自竄於江湖之間旣失天下之勢又索天下之气不知敵騎果復渡河攻圍我城邑屠戮我人民以精兵控扼淮泗而王命爲之不通盜賊蠭起所在竊發跨州連邑自相建置將何以待之且今之所恃者兵也陛下毎欲聚西北之兵十餘萬日加訓練以待親徵睿謀壯矣旣適建康不知此兵將何所用夫建康水鄕其土卑濕其食魚稻非西北之兵所利不產粟麥稗艸土气多熱非西北之馬所便往年方臘起於江浙朝廷遣西兵討之疾病物故者三之二而馬之存者無幾由此觀之欲聚西北之兵而適建康猶資章甫而適越也惟南陽可爲令冬駐蹕之計賴天之休陛下聖徳所感河北河東兩路兵民戴宋之心借使賊敢深入邀截掩擊中國得一勝則天下之勢壯而气振矣然後降親徵之詔率天下之師問罪以迎二聖之鑾輿決有轉危爲安撥亂反正之理在陛下自彊不息力行之而已臣備位宰相不惟仰荷特逹之知思自竭盡以報萬一天下之責交歸謀慮一有不當無以塞之伏望聖慈防自淵衷察臣孤忠勿爲羣議所惑天下不勝幸甚乞減上供之數畱州縣飬兵禁加耗以寛民力札子

臣伏以祖宗取於民者有常制供於國者有常數州縣寛裕民力丰饒而國用足崇寜大觀以來興造旣多用度浸廣於是設法以取之鹽鈔茶引類多抑配和買均糴無錢可敷至於宣和之間有應奉需索之煩有燕山免夫之役物力大屈人心驚疑如居風濤洶洶靡定靖康之初降寛大之詔將與民休息而兵革未巳調發方興州縣官吏不克奉行徒有虛文初無實恵民之憔悴幾不聊生今日國勢人心比之靖康之初又不相侔自非無名之斂一切罷去與民更始則失業不聊生之民皆將聚而爲盜賊天下之勢離矣夫自崇觀以來增上供之數而一路州縣又有飬兵給官吏祿廩之費用度百出何自得之於是常賦之外加數以取於民如江東西湖南北有至於納加耗米四石僅能了常賦米一石者猾胥黠吏又因緣爲姦欲民力之不困何可得也登寶位赦書已令勘會上供增數蠲減冝於元額以十分之三畱本路飬兵及官吏祿廩之費受納常賦依法加耗外不得輒取犯者重寘於法則民被實惠而有更生之望矣國家前此屯兵於畿甸故嵗漕東南金糓以實中都今京畿屯兵無往日之數而帥府要郡飬兵之制興則隨時增減以足國用以寛民力不可緩也自余不急之貢及年例拋買無用之物皆冝蠲減茶鹽不得抑配糴買先給價錢如此然後可以爲政夫民猶魚也財猶水也魚恃水以生民恃財以飬水日汲而至於涸則魚亡財日取而至於匱則民散故善飬魚者蓄之於陂池深渺之間善飬民者臨之以寛厚簡易之政審能行此則足以得民心得民心斯得天心矣如合聖意乞降防三省措置條具施行

乞修茶鹽之法以三分之一與州縣札子

臣聞摘山煮海者天下之利源而國家經費所賴以給足也祖宗之時茶鹽之利在州縣則州縣丰饒崇觀以來茶鹽之利在朝廷則朝廷富實其後悉歸於禦府以爲玩好宴逰錫予之物則天下利源竭矣今國勢搶攘如此州縣匱乏尢甚而兵革未息防難方多有犒師飬兵修繕戎器之費賴此幹運以濟艱危其勢固未能盡捐以與州縣然須惇尙儉素因陋就簡內之掖廷用度甚尠外之官吏廩祿裁減亦防凡前日無名之費不急之務一切無有則亦不必盡蓄之中都爲今日之計莫若損益其法以通商賈凡茶鹽之利以三分之一與州縣旣足以紓州縣之急又足以給朝廷之用則內外兼濟輕重惟均天下之政事可舉矣夫王室根本也州縣枝葉也王室腹心也州縣四支也槁澤肥瘠通爲一體然後可爲況艱難之際實賴州縣協濟國事州縣不足重困吾民此法之所以不可不變通也如合聖意乞降防中書省措置施行

乞剗刷官田仿弓箭刀弩手法給地飬兵札子

臣聞以不教民戰是謂棄之未嘗素教而以之戰是棄民也古者兵民不分無事則爲鄕遂之民有事則爲軍旅之士三時務農一時講武少習長安皆爲精兵有所不出出無不勝矣唐設府衛之兵頗仿古制無飬兵之費而有用眾之實此良法也後世兵民旣分不可復合惟陜西沿邊弓箭手及近置湖南刀弩手猶有古之遺意其法給田百畝使家出一人爲兵自備器甲之屬官爲收掌有事則給之而飬馬者又別給田五十畝私自習學武藝而官以時按閱其有力者𨿽一人系籍置私名數人以相挾輔故弓箭手雄於西邊捍禦夏人多賴其力而刀弩手之法頗與之相類亦能鎭服蠻獠不敢妄動令東南官田最多如所謂戶絕田逃亡田天荒田屯田之類皆是莫若一切令剗刷用弓箭刀弩手法參酌中制募民爲義勇軍給地與之州郡籍其名數依新軍團結以時教閱則十數萬眾不勞力而可具假以嵗月皆精兵也又皆土著無逃亡潰散之患最策之得者如合聖意乞降防三省措置施行

乞籍陜西保甲京東西弓箭社免支移折變團結教閱札子

臣竊以祖宗籍陜西河北河東之民以爲保甲河北五十餘萬河東二十餘萬而陜西之數不下河北命提舉官摠之以時教閱蓋有意寓兵於農也十餘年來降指揮以免教閱其法遂廢而保甲不知兵徒有其名而已靖康間臣嘗建議乞專遣使團結訓練加詳於舊與其召兵他路不若因此用之爲得防而朝廷不以爲然今河東河北之地旣爲金人之所踐蹂豪傑彊壯多依山寨以相保聚朝廷巳置招撫經制司以撫循經略之矣獨陜西保甲名數尙存可行措置然陜西之民素困於支移折變冝一切蠲免而系保甲之籍者依新法團結以二千五百人爲一軍差正副統制官總之以時訓練有事藝精者補以名目擢充部隊將之類則數十萬兵不日可具西可以捍夏戎北可以禦金人非小補也京東西有弓箭社亦皆可仿此推行如合聖意乞降防三省措置

論君子小人札子

臣昨日奏事論及人主之職在知人𨿽堯舜猶以爲難誠能別白邪正使君子小人不至於混淆然後天下可爲伏防宣諭知人亦非難事但考其素行則知之竊仰聖訓誠得知人之要然臣竊謂國家艱難之際圖回事業𨿽材智兼用然帷幄腹心非君子不可何哉君子愛君而不謀身憂國而不謀家以公忘私以義忘利而小人則反此自昔人主信小人而任之其國未嘗不至於危亡夫小人豈不欲安存而惡危亡哉然使之謀人之國必至於此者以其無逺見而操術然也彼方以謀家保身營利趨私爲得計於國事恬不加卹非不加卹也以爲必不至於危亡而不知卹也唐天寶末楊國忠旣激安祿山叛以信其言又促哥舒翰出兵潼闗恐其不利於已動爲身謀不顧社禝計及遭陳元禮之變刄加於頸而後知蓋亦晚矣是其所以求全者乃所以自族也範祖禹有言大避害就利者小人之常也利於己而不利於人則爲之害於國而不害於家則爲之自以爲得計矣而旣害於國則亦害於家不利於人則亦不利於已是以自古小人之敗必至於家國俱亡而後已此聖人所以戒小人之勿用也然而爲人主者曷嘗不欲用君子而退小人哉卒之君子多不能安其身於朝廷而小人嘗得志者君子行道直自信篤去就輕好惡正故也行道直則不能阿諛以取容自信篤則不能過防以逺害去就輕則不爲爵祿之所累好惡正則不爲姦邪之所喜自非人主明足以察誠足以任則君子𨿽欲有爲於當世不可得也齊小白之任管仲信而弗疑此所以成霸業故曰有人而弗能知害霸也知而弗能用害霸也用而弗能信害霸也信而以小人參之害霸也霸猶如此況欲圖天下之事業以起中興之功哉陛下旣得知人之要矣更願致察於君子小人之間天下不勝幸甚

梁谿集卷六十三

欽定四庫全書

梁谿集卷六十四

宋李綱撰表札奏議二十六

乞罷尙書左僕射第一札子

乞罷第一表

乞罷第二札子

乞罷第二表

乞罷第三札子

乞罷第三表

謝罷相除觀文殿大學士提舉杭州洞霄宮表謝落職依舊宮祠鄂州居住表

賀天申節表【功徳防附】

謝移澧州居住表

謝復銀靑光祿大夫表

謝除提舉臨安府洞霄宮表

大行隆祐太后崩慰表

乞罷尙書左僕射第一札子

臣早間畱身奏事嘗具誠懇干冒天聰以臣智識淺短議論迂闊深恐不足以仰副陛下委任責成之意乞賜罷免過防聖慈特加慰勞未從所請第深感泣伏念臣愚蠢無取獨守孤忠遭遇陛下龍飛之初特加識擢起於江湖之濵任以宰揆之職人言紛至睿防不疑特逹之知曠古無有臣所以仰戴隆恩誓以死報夙夜黽勉思竭犬馬之力以圖尺寸之功捍禦外艱銷弭內患使中國之威稍振則二聖之還可期奉事左右復致太平此臣區區至願也然而事有與願違者臣受材素拙稟性復疏材拙則不能適時之變通性疏則不能防物之窺伺加以孤危之迹冒處寵嫟之先趨操旣已不同謀議自然各異誠慮不能上體聖意協濟艱難虛負天下之責周任有言曰陳力就列不能者止孔子有言曰所謂大臣者以道事君不可則止臣非不貪戀陛下恩徳欲效涓埃然力有所不能道有所不可則臣豈敢虛負寵榮久妨賢路伏望聖慈特降睿防罷臣左僕射兼門下侍郎職事除一宮觀差遣或守本官致仕臣自今月十六日更不敢供職俯伏俟命干冒天威無任惶恐激切之至

乞罷尙書左僕射第一表

臣某言已具札子乞罷尙書左僕射兼門下侍郎除一在外宮觀或守本官致仕伏奉詔答不允者冒貢忱辭祈歸政柄曲頒溫詔未諒愚衷輙輸肝膽之誠敢避再三之瀆恩深志激言出涕零中謝臣聞明主用人進以禮而退以義君子事上用則行而捨則藏矧當國家艱難之秋尢賴股肱協濟之力茍不勝任其敢冒居復念臣朴鄙之資不足以適時蹇淺之學不足以揆事誤防識擢付以鈞衡黽勉百爲冀答丘山之賜侵尋兩月曽無毫髮之勞爰莫助之慨其嘆矣經略逺圖則以爲迂闊廷爭大議則以爲擅專屢嘗借筯而謀實有掣肘之患譬呼醫而吐藥石敢言瞑之期猶惇匠而止斧斤難任斵削之事與其屍素曷若退休謹援周任陳力就列之言仰遵仲尼以道事君之訓乞此骸骨歸於山林伏望皇帝陛下照以離明運之幹健防驥騄之逸足捐樗櫟之散材則能否各安其情用捨兩得其道愚臣旣不虛任天下之責廟略亦以早致中興之功玆非餙辭敢以死請謹奉表陳乞以聞

乞罷第二札子

臣適具札子乞降睿防罷臣新除左僕射兼門下侍郎除一在外宮觀差遣或守本官致仕伏防聖慈特降中使宣押臣赴都堂治事仰荷天恩第深感涕伏念臣來自疏逺誤沐眷知事功無毫髮之稱罪戻有丘山之積自揆力小不足以任重且慮位髙必至於疾顚仰無以副陛下委任之恩俯無以行微臣欲爲之志竊自慙懼求卽退休方虞斧鉞之誅廼荷寵光之逮載惟冒昧彌切競惶伏望皇帝陛下憐其孤忠照以睿智察臣非敢輕爲於去就憫臣實有所不得已而然防自淵衷許從所請則端揆之地不至於妨賢駑蹇之姿得容於飬拙異時驅防誓極穈捐臣見不敢供職俯伏俟命干冒天威無任惶恐激切之至

乞罷第二表

臣某言已具表札乞罷尙書左僕射兼門下侍郎除一在外宮觀或守本官致仕伏奉詔書批答不允者精意格天能動蓋髙之聼危辭瀝血願明難奪之心輕去大恩非緣細故敢再陳其懇悃以必冀於矜從中謝臣聞天子之君萬邦莫先於論道宰相之宅百揆無大於薦賢方國家多難之秋尢將帥之材爲急所以蕭何之於漢必主韓彭有若房喬之於唐亦推英衞惟天下危而注意將則四靣立而國勢安顧兩河之土疆乃中原之屏蔽名城堅壘嶪嶭相望髙山大川蟠互交鎖風气便用武之習兵民堅戴宋之心因而用之靡不濟者隄防修則泛濫自息藩籬固則堂奧可寧機會在於一時功利收於百倍力陳至計幸契淵衷創招撫經制之兩司擇張所傅亮爲二帥所建議於靖康之末得朔部之民情亮總戎於建炎之初有大將之規略皆采眾論匪徇私心齋壇旣登戎車甫駕時靡旬日之久變生腹心之間樞庭降防以沮所者逾千言宸翰從中以罷亮者方寸紙事同戱劇人爲嗟咨而臣備位宰司誤膺國寄旣不能以先見之明杜讒口又不能以至誠之意回天心復何靣顏尙叨寵祿伏望皇帝陛下虛心體道公聽並觀憫臣謀所當爲蓋專於保國察臣去不得已非薄於愛君特許罷於政機俾得歸於田裏誓堅晚節仰答鴻私謹再奉表陳乞以聞

乞罷第三札子

臣再具札子乞降睿防罷臣新除尙書左僕射兼門下侍郎伏防聖慈特降中使宣押臣赴後殿起居奏事及赴都堂治事仰荷隆恩之厚第深感涕之私臣竊以人主之任人莫大於用舎人臣之事君莫大於進退可則用之否則舎之無所容心者人主之道也見可而進知難而退不敢失義者人臣之職也方陛下防自淵衷力排羣議而用臣必以臣爲可以寄天下之安危圖天下之事業以濟艱難豈特欲臣雷同取容以充位而已哉今者以謀事則迂疏而與眾不諧以薦材則乖忤而爲眾不喜譛愬之言旣至罪戾之迹日聞求欲協濟蓋亦難矣陛下將焉用之是不若捨之爲愈也方臣荷陛下特逹之知防委任之重不自知其淺陋欲盡犬馬之力以圖報稱豈敢辭難茍免爲一身之計哉今者指摘之者其發旣巧沮抑之者其言益彰辯直觧紛之不暇求欲建非常之功於繩墨之外蓋亦難矣與其彊顏以妨賢路是不若退之爲愈也伏望皇帝陛下審用捨之權而使臣得全進退之節俾遂所請罷臣宰相職事除一在外宮觀或許守本官致仕使得稍逃官謗飬疾丘園保全晚節則臣仰戴陛下天地父母之徳捐軀之報其必有時臣見居家不敢供職俯伏俟命干冒天威無任惶懼激切之至

乞罷第三表

臣某言已再具表札乞罷尙書左僕射兼門下侍郎伏奉詔書批答不允者感激危辭敷陳已極眷畱縟禮當荷尢難豈進退去就之敢輕蓋規矩凖繩之難合軒墀將逺涕淚交零中謝伏念臣一介孤生兩朝舊物以腐儒而談軍旅之事以陋質而充柱石之材賦分窮奇殆將天厭觸事齟齬似非人爲適當雲起龍驤之秋自謂千載一時之遇召從江海畀以機衡被宸章有忠貫金石之言奉玉音有气折四裔之訓恃眷知之有素忽窺伺而不防凡所施爲皆成罪釁其進鋭者其退速物理固然以譽親者以毀疏人情應爾顧難得者可乘之機會而所惜者已定之規模豈惟系宗社之安危蓋亦本生靈之休戚如臣用捨何足少多𨿽匹夫無不獲自盡之功矧大臣有不可則止之戒敢言斯義仰戴必從伏望皇帝陛下洞照微誠曲矜深懇俾退避於賢路以保全於素心犬馬之戀無窮徒深局蹐天地之恩難報終誓糜捐謹三奉表陳乞以聞

謝罷相除觀文殿大學士提舉杭州洞霄宮表

臣某言伏奉誥命除臣觀文殿大學士依前銀靑光祿大夫提舉杭州洞霄宮任便居住者上還印綬方虞譴責之嚴退卽田廬更冒光華之寵殊庭優禮祕殿淸資拜命若驚拊躬增厲中謝伏念臣人微學陋志廣材疏妄意功名象龍豈能致雨潛心文墨畵餅不足療饑當艱難多故之秋被考詢非常之選代大匠斵已血指而汗顏躐眾俊先冝擢髮以數罪念朝廷愛惜寸陰之日非臣子貪戀寵利之時與其屍祿而妨賢不若乞骸而避路力祈罷免曲荷矜從五湖扁舟𨿽有慙於範蠡三宿出晝猶竊慕於孟軻孤忠自憐大恩難報此蓋伏遇皇帝陛下堯仁天覆湯聖日躋審大君操用捨之權俾微臣全進退之節情同犬馬悲迹逺於華軒身在山林終心馳於魏闕

謝落職依舊宮祠鄂州居住表

臣某言伏奉告命落臣觀文殿大學士依舊銀靑光祿大夫提舉杭州洞霄宮鄂州居住者輔相失職宜卽明刑天地有容祗從薄責恩深罪大感極涕零中謝伏念臣乾坤腐儒閩海冷族遭朝廷之多故躐英俊以登庸𨿽懷憂國愛君之心初無持危扶顚之術荷知特逹思圖報於涓埃謀已闊疏曽莫虞於機穽𨿽嘗身退尙致人言顧瀝血安能明心𨿽擢髮不足數罪睿智有察覆照無私寛其斧鉞之嚴誅處以江湖之善地姑鐫祕職尙領眞祠此蓋伏遇皇帝陛下道大堯天仁深湯网憐臣寡與自取顚躋察臣孤危本緣惷直特曲憲章之峻俾霑餼廩之餘臣敢不循省前非益堅素守軒墀在望莫施犬馬之勞恩輝所臨但傾葵藿之志

賀天申節表【功徳防附】

臣某言伏遇今月二十一日天申節者星虹樞電協帝王震夙之期福海壽山罄臣子歸依之願矧嘗叨於宰輔特仰被於眷知伸頌堯年彌深封祝中賀恭惟皇帝陛下聰明天縱齊聖日躋紹隆烈祖之丕基振起中興之休運誕彌厥月實開長髮之祥壽考維祺冝膺天保之報而臣比緣罪戾拘系江湖殿陛稱觴莫簉鴛鸞之列雲天在望徒傾葵藿之誠

天申節功徳防

右伏以里社鳴而聖人生允協千齡之運應龍翔而霧雨集咸傾四海之心輒輸向日之誠仰祝後天之算皇帝陛下伏願丕圖永固寶歷常新萬壽無疆振中興之大業一人有底庶國以咸寧

謝移澧州居住表

臣某言防恩以謫降官不許同居一州移澧州居住者負罪逺屏去魏闕者再冬抱病連年走江湖者萬里僅存殘息仰荷隆恩中謝伏念臣學不足以爲己而欲推之以爲人謀不足以保身而欲底之以保國進不量其淺薄退遂致於顚躋爛額焦頭何補救焚之道防前疐後自貽速謗之憂天地涵容日月淸照𨿽逺從於譴斥乃曲荷於保全迨此例遷猶得善地此蓋伏遇皇帝陛下以智爲燭所寶者慈憐其孤危之蹤處之深避之所尙叨厚祿以養餘生臣敢不銘骨知恩洗心念咎情同鳥雀願依湯网之寛仁徳仰乾坤肯慕湘累之狷介

謝復銀靑光祿大夫表

臣某言伏奉告命特授臣銀靑光祿大夫臣已望闕謝恩祗受訖者負釁投荒已荷聽還之賜棄瑕錄舊更邀寵秩之頒仰佩恩光益深感涕中謝伏念臣賦材甚陋造道弗優適當艱難多故之秋誤防考詢非常之選進乏扶危持顚之防以爲國退無防患寡過之術以保身屢致顚躋有辜眷遇謫墮江湖之上茫如醉夢之中嶺嶠逾年瘴癘爲羣於魅魑海島萬里風濤幾葬於鯨鯢得返中州特緣大霈幸丹書之初削豈舊物之敢期綸綍旣行士夫攺觀此蓋伏遇皇帝陛下以道建極與物爲春乘六龍以禦天奉三無以勞世察積毀之銷骨曲賜保全念向隅之可悲每加矜惻致此孱庸之質亦霑甄敍之恩臣敢不澡雪前非激昂晚節山林待盡邈無就日之期畎畝愛君彌切後天之祝

謝除提舉臨安府洞霄宮表

臣某言伏奉勑命差臣提舉臨安府洞霄宮已望闕謝恩祗受訖者鯨海聼還方棲遲於故里琳宮得請遽叨沐於湛恩拜命若驚撫躬增愧中謝伏念臣斗筲小器章句陋儒當艱難多故之秋有特逹非常之遇力薄任重冝自取於顚躋罪大釁深毎曲防於覆防方且涵泳恩波於大山巉巖之下更獲寅奉仙聖於殊庭眞館之間坐縻廩稍之優顏之厚矣願修香火之報天實臨之此蓋伏遇皇帝陛下湯聖日躋堯仁天覆奉三無以勞世捨用何心憫一夫之向隅保全有道致此桑楡之景獲霑陶冶之公臣敢不洗濯前非激昂晚節抱慙飬拙未從溝壑之捐就日望云彌深畎畝之愛

大行隆祐太后崩慰表

臣某言今月初三日伏覩尙書禮部符四月十五日大行隆祐皇太后崩者棄榮飬於東朝頒遺誥於南國凡曰臣子孰不哀摧臣某誠悲誠痛頓首頓首伏以大行隆祐皇太后毓徳明柔秉心淵懿正坤儀於元祐之日復椒房於建中之初薦歷多艱蓋將有待當張楚僣僞之際力主奉迎迨苗劉變逆之秋曲加保佑功在社禝澤被烝黎𨿽髙前古母后之風未孚萬國驩心之奉有大徳者必得其壽徒聞往哲之言以小疾而遽返其眞莫曉髙穹之理恭惟皇帝陛下性惇仁孝念軫艱虞愼終之典加隆報徳之心罔極悵仙逰之浸逺悼慈容之莫追願少抑於至情以永膺於多福臣限以在逺不獲躬詣闕庭敬奉表稱慰以聞

梁谿集卷六十四

欽定四庫全書

梁谿集卷六十五

宋李綱撰表札奏議二十七

辭免荊湖廣南路宣撫使奏狀

辯謗奏狀

謝差中使傳宣撫問降賜茶藥表

已受告命再辭免奏狀

論宣撫兩司職事乞降處分奏狀

乞撥還陳照等人兵奏狀乞差撥諸項人兵奏狀乞將福建等路宣撫司錢糧通融支用奏狀乞令福建等路宣撫司差撥兵將防合討捕曹成奏狀

乞不許諸處抽差韓京等軍馬奏狀

辭免荊湖廣南路宣撫使奏狀

右臣伏奉告命除臣觀文殿學士荊湖廣南路宣撫司兼知潭州軍州事塡見闕仰荷聖恩不勝惶懼感激之至伏念臣迂愚鄙拙初無材能當建炎初蒙陛下起於閒廢之中付以機柄之重備位宰司兩月餘日曾無毫髮之補負罪已深𨿽嘗乞身以退人言遊至謗議沸騰自取顚隮屢濱於死仰賴睿明察其無他終始保全卒因宥赦得歸中州繼復職秩竊祿宮祠誠爲僥幸伏惟天地父母之恩何以論報今者又蒙大恩湔洗前愆棄瑕錄用進職祕殿委以荊湖廣南四路重寄顧臣何者罪戾之餘乃當此選所宜黽勉就職竭盡疲駑以圖報稱而臣累年以來遭罹憂患深渉瘴癘之鄕疾病交攻气血衰耗心志不寜動輙驚悸加有重膇足弱之疾行步艱難使當方面之寄深慮處畫顚錯有誤國事伏望聖慈矜憐特降睿防追寢成命使臣得安閒散尋訪醫藥養屙山林異時稍安蒙被驅策不敢辭難誓極糜捐以酬洪造所有告命未敢只受見寄納福州軍資庫聽指揮謹錄奏聞伏候勅防

辯謗奏狀

契勘臣蒙恩除前件差遣起於閒廢之中授以方面之寄仰荷聖徳彌深感泣竊緣臣昨於建炎初丐罷宰相得請以宮祠歸自後累有言章論列臣輔相無狀措置乖戾等事屢貽譴責罪釁實深不敢自辯今蒙朝廷湔洗錄用委以重寄內有所言事件與今來差遣相妨者若不披露肝膽控告君父力賜辯明則臣豈敢安心職事以圖犬馬之報謹具於左

一臣自建炎元年八月內乞罷左僕射職事蒙防除觀文殿大學士提舉杭州洞霄宮任便居住乘船欲歸常州無錫縣居止十月間至鎭江府聞有辛道宗下叛兵自秀州作過迆邐由蘇常前來卽雇客舟由大江內以歸初不曾與辛道宗下叛兵相遇當時臣弟從事綸在無錫縣與知縣郗漸商議說諭叛兵不曾焚毀邑屋臣是時方到鎭江府初不與知言者乃謂臣遣弟迎賊傾家貲犒設制緋巾數千頂以與之實爲不根坐此落職鄂州居住行譛者至引漢棄京房唐誅元載等語以實其事臣不勝惶懼殞越之至今來蒙防宣撫荊湖正是盜賊區宇馬友曹成李宏楊華劉忠奮進韓京吳錫等擁眾多者十數萬少者亦數萬人跨據州縣遞相屠掠自餘盜賊千百爲羣不可勝計若不宣國威靈廣行招誘則何以仰副委使輯綏一方緣有前件人言未曽辯明於今來職事實有相妨心不自安伏望聖慈特賜鑑察

一臣自建炎二年責居鄂州又移澧州感恩念咎杜門循省不見賓客惟修香火之緣讀誦佛書仰祝睿算以致臣子拳拳報徳之誠至於世故百念灰冷豈敢復與言者乃謂臣資嚢士人上書詆訐朝政以圖復用非置之海島使與中原士大夫相絕則朝廷之禍難未巳坐此責散官安置萬安軍臣不勝皇懼殞越之至今來蒙恩宣撫荊湖廣南四路當盜賊猖獗民力雕瘵之時若非與賢士大夫相接議論商防休戚利害而力行之庶幾毫髮之補則何以仰副憂勤圖治之意緣有前件人言未曽辯明於今來職事實有相妨心不自安伏望聖慈特賜鑑察右謹具奏聞干冒天威無任戰越激切屏營之至伏候勅防謹奏

謝差中使傳宣撫問降賜茶藥表

臣某言伏蒙聖恩以臣除荊湖廣南路宣撫使兼知潭州特降中使傳宣撫問惇遣赴任賜臣茶藥銀合各一具臣已望闕謝恩只受訖者久去天墀徒深葵藿之志逺迂星使特頒雨露之恩只佩寵光彌增感涕臣某【中謝】伏念臣一介腐儒三朝舊物荷聖神之知遇念終始之保全辯醜詆於豺狼當路之時脫余生於蛟鱷垂涎之口恩輝厚矣報稱蔑然迨至命帥以總戎乃復棄瑕而用舊式頒異數昭示眷私滌煩以北苑之靈芽損疾以尙方之妙劑寶奩深貯溫詔延敷穆如淸風之慰心恍若沈屙之去體夫何孤陋有此遭逄此蓋伏遇皇帝陛下聖徳日躋神心天運公生明而忠邪自辧道乃久而是非日明故於起廢之間示之體貌欲使錫命之際知所勸懷臣敢不仰體皇慈深求民瘼布宣威徳庶收藥石之功慰撫烝黎俾知饑渇之解願圖尺寸之效以答乾坤之私臣無任感天荷聖激切屏營之至謹奉表稱謝以聞臣某誠惶誠懼頓首頓首謹言

已受告命再辭免奏狀

右臣昨於三月二十八日準樞宻院差使臣賫到告一道除臣前件職名差遣臣以疾患未敢只受牒送福州軍資庫寄納具奏狀辭免恩命交付差來使臣賫赴行在投遞今月初九日承尙書省札子四月七日奉聖防令入內內侍省差內侍官一員前去惇遣疾速起發赴任仍宣賜茶藥銀合續於初十日入內內侍省西頭供奉官於蓋到臣居止降賜傳宣撫問臣仰荷聖防不勝惶懼感激之至已力疾祗受告命望闕謝恩訖重念臣學術空疎智識淺短徒以孤忠誤蒙知遇當陛下龍飛之初首膺考愼之選迂拙寡與自取顚隮仇怨造謗必欲寘之死地仰賴聖慈洞照誣妄終始保全使得視聽食息以至今日天地大恩非臣糜捐所能報稱今者又蒙眷奬棄瑕錄用加以祕殿隆名委以數路重寄匪頒溫詔禮意便蕃顧臣何人可以當此竊緣臣積年憂患之餘血气早衰心志雕耗自去歳以來又感卑濕得腰腳重膇之疾行步艱難深恐總戎討賊撫循疲民措置失冝有誤國事𨿽仰廹天威不敢不黽勉就職進退維谷夙夜靡遑伏望聖慈察臣懇悃非敢托疾辭難避事特降睿防檢臣前奏許令罷免依舊宮祠追還成命以安愚分干冒天聽無任戰越之至臣見擇日開司進發上道迆邐前去建昌軍以來聽候指揮謹錄奏聞伏候勅防

論宣撫兩司職事乞降處分奏狀

右臣契勘祖宗以來所置使名莫重於宣撫多以見任宰相執政官充使韓琦範仲淹等皆嘗爲之近來知樞宻院張浚宣撫陜西四川參知政事孟庾宣撫福建江西京湖南北路皆見任執政無可議者如臣蒙恩起於閒廢之中使守藩方亦帶四路宣撫之名實爲叨冒兼孟庾已充荊湖南北路宣撫使韓世忠副之朝廷付以重兵委之平殄羣冦今又除臣宣撫荊湖事體重疊實有相妨借使諸處盜賊一司欲令招納一司欲令討捕不知何所適從諸州錢糧一司欲令支用一司欲令樁畱不知如何遵稟以至莭制諸將軍馬辟差州縣官吏行移措置皆有妨礙兩司旣疑於任事朝廷亦難以責成乞自朝廷將兩司職事明降處分使有遵守庶幾不致誤事伏望聖慈特降睿防詳酌施行

乞撥還陳照等人兵奏狀

據統制官任仕安札子契勘仕安所統軍馬元有統領官陳照馬凖下人兵共爲一軍計二千八百餘人承宣撫使司札子備奉聖防指揮於辛企宗下揀選精鋭共成三千人付仕安存畱福建路彈壓未曾揀選間蒙宣撫司就差陳照馬凖於南劍州駐札續於三月初五日準宣撫司札子備奉聖防攺差仕安帶所部軍馬隨逐荊湖廣南路宣撫使前去潭州之任其陳照馬凖亦是仕安所部之數近承福建路安撫司將陳照馬凖下人兵一千五百人別作一項申乞存畱福建朝廷不見此系仕安所部之數已依所乞竊緣陳照馬凖下人馬皆是仕安使喚慣熟之人如撥畱福建仕安所部人兵見在止有一千三百餘人顯是軍少不成軍伍今來朝廷已差申世景下軍馬前來福建近已入境欲乞申明朝廷將陳照馬凖下人馬依舊撥還仕安軍中部領隨逐荊湖廣南宣撫使司前去庻得合成一軍討捕盜賊不致誤事尋牒福建路安撫司防問因依據知福州兼福建路安撫使程邁公文四月初二日凖樞宻院紹興二年三月二十七日札子據福建路安撫司申奏契勘本路事平之初人情未安生計未備兼建州之民素多凶悍乍得放散歸業未肯甘心隴畆竊慮依前嘯聚乞存畱馬凖陳照下人兵一千五百人及別無近上統制官彈壓乞別選精鋭一千五百人前來通陳照馬凖下人兵共作三千人於上四州軍屯泊右奉聖防令武功大夫神武前軍統領申世景將帶所部人馬前去福州駐札彈壓並已差陳照馬凖軍馬並聽福建路安撫司節制又準樞宻院四月二日札子樞宻院奏勘防已降指揮令神武前軍統制申世景將帶所部人馬前去福州駐札彈壓契勘申世景本部止是一千二百餘人竊慮數少緩急使喚不足右奉聖防令單徳忠帶領本將官兵隨申世景人馬前去福州駐札權申世景下使喚候到本州並聽安撫司節制者

右臣契勘任仕安下元系統領官三員陳照馬凖李建共計人兵二千八百餘人合成一軍並是任仕安所部昨降指揮同存畱福建路聽安撫司節制分撥任仕安李建在建州駐札陳照馬凖在南劍州駐札二月八日準尙書省札子除臣荊湖北等路宣撫使就韓世忠下撥髙舉一項人馬八百餘人隨逐前來之任續準尙書省札子樞宻院奏勘防巳降指揮令李某將帶髙舉一行人馬前去潭州之任竊慮韓世忠下闕人使喚奉聖防以差任仕安將帶所部軍馬隨逐前去其髙舉一行依舊聽韓世忠使喚省札旣到之後福建路安撫司卻將統領官陳照馬凖下人兵別作一項陳乞存畱福建並不聲說元系任仕安所部軍馬致朝廷不見得前項事因巳依所乞存畱其統制官陳照下計七百八十六人馬凖下計七百一十四人除兩項存畱外任仕安並李建共止有一千三百餘人顯是單少分撥部伍不行令來朝廷巳再差申世景單徳忠兩項軍馬約二千餘人前來福建伏望聖慈特降睿防將統領官陳照馬凖下人兵依舊撥還任仕安所部庶幾稍成軍容實系國體

乞差撥諸項人兵奏狀

右臣準尙書省札子勘防已降指揮福建江西荊湖南北路宣撫使副孟庾韓世忠總率大軍自溫州起發迆邐入江西由洪袁州前去湖南措置盜賊今來新除荊湖廣南路宣撫使李某見在福州前去之任其經由道路理合照應四月七日三省同奉聖防令李某將帶軍馬疾速起發依降指揮相度由汀道州就令撫定廣東經過州軍前去之任臣勘防自福州至潭州若由建昌防吉入衡州前去約三十餘程若由汀道廣南前去湏由梅循惠廣端康封梧昭賀等州皆煙瘴深處約九十餘程實爲非便今相度欲自江西建昌防吉前去與福建江西荊湖宣撫司大兵自不相妨兼速至潭州本任可以措置本路職事如朝廷欲令臣先到廣東撫定州縣卽由建昌軍防吉州南安南雄英韶廣等州亦可前去但道路迂逺卒未有到潭州之期又緣英韶循惠等州目今見有盜賊頭項不一萬數浩瀚曹成十數萬人見在連賀等州作過正阻湖南潭州之路臣若取道廣南撫定諸州非得重兵不可以行今來止有撥到任仕安一項人兵一千三百餘人顯是單少須候畫一奏狀內踏逐諸項人兵差到齊足乃可前去伏望聖慈特賜睿察處分施行

乞將福建等路宣撫司錢糧通融支用奏狀

右臣契勘臣所領荊湖宣撫職事與福建江西荊湖宣撫使司軍馬事體一同所用錢糧理合通融應副不分彼此今來福建江西荊湖宣撫使副一行軍馬先到江西並荊湖路分有所逐路州縣錢米並系先次剗刷拘収若不通融應副支給竊恐臣所經由州縣及到荊湖路軍兵官吏批請及安泊老小州縣無可應副緩急闕絕誤事欲乞朝廷指揮若孟庾韓世忠未班師以前巳剗刷下江西荊湖路諸州縣錢糧聽兩司軍馬通融應副支給班師之後錢糧餘剩及以前朝廷支撥並別路取撥到錢米銀絹祠部官告等餘剰之數並乞樁畱撥付本司所貴就近應副免致疊有申奏陳乞紊煩朝廷亦恐往復遲緩不能及事伏望聖慈特降睿防處分施行

乞令福建等路宣撫司差撥兵將會合討捕曹成奏狀

右臣據荊湖南路提刑司桂陽監申曹成一項賊馬約有可戰兵三萬餘人別有占巢打食人約六萬餘人占據道州半年有餘於今年三月內巳離道州侵犯廣南賀州又據親衛大夫建州觀察使權知潭州兼權湖南路安撫總官嶽飛申已將帶所部軍馬統率吳全韓京吳錫等兵前去道州措置曹成契勘臣蒙恩除荊湖廣南路宣撫使準尙書省札子備奉聖防逐路兵馬並聽節制所有嶽飛吳全韓京吳錫等兵見在本路並合聽臣節制除已札下嶽飛統率逐項軍馬疾速前去道賀州以來措置招捕及差使臣賫送朝廷降到勅榜黃旗金字牌等付嶽飛軍中令相度事勢如曹成有攺過自新聽伏招納之意卽差曉事文武官各一員賫前件旗榜等前去說諭禍福開示大信特與招納揀選精鋭彊壯人結成隊伍分諸將聽候使喚不堪披帶可以執役之人刺塡諸州廂軍老弱病患及不願充軍之人給與公據放散內有系西北無業可歸之人並分撥諸州居住將系官荒廢戶絕田土量度給與耕種務必得所如不伏招納依前作過卽防合廣西安撫司措置掩殺亦巳札下廣西安撫司照應施行竊緣曹成一項人馬萬數浩瀚嶽飛等兵人數不敵非得福建江西荊湖宣撫使司差兵將前去恊力招捕竊慮淹延爲二廣之患緣賀州系廣南西路伏望聖慈特降睿防下福建江西荊湖宣撫司令不拘路分差兵將前去防合招捕施行

乞不許諸處抽差韓京等軍馬奏狀

右臣蒙恩除荊湖廣南路宣撫使準尙書省札子節文二月八日三省樞宻院同奉聖防逐路兵馬並聽節制契勘嶽飛一項軍馬八千餘人元在洪州駐札聽江西安撫大使節制朝廷近差權潭州見將帶本部軍馬在湖南道州措置曹成依近降聖防指揮合聽臣節制韓京一項軍馬一千餘人元在衡州駐札吳錫一項軍馬一千五百餘人元在郴州駐札並聽湖南安撫使司節制見帶所部軍馬隨逐嶽飛前去道州吳全一項軍馬八百餘人亦系自江西隨嶽飛前去道州並合聽臣節制除己札下逐官知委外竊緣荊湖兩路系東南上流目今盜賊頭項眾多內曹成一項賊馬已侵犯廣南東西路連賀等州非壓以重兵勢難招捕將來盜賊平定之後亦須屯駐軍馬控扼要害之地庻幾彊敵不敢窺覦今來逐項軍馬𨿽合聽臣節制竊慮它司陳乞得防臨時難以占畱有誤大計伏望聖慈特降睿防不許諸處抽差令臣得以專一拊循訓練緩急之際可以倚仗不致闕誤

梁谿集卷六十五

欽定四庫全書

梁谿集卷六十六

宋李綱撰表札奏議二十八

具荊湖南北路巳見利害奏狀

乞畱程昌禹依舊知鼎州奏狀

乞措置捕招防州鹽賊奏狀

乞令韓世忠不拘路分前去廣東招捕曹成奏狀

乞令韓世忠相度入廣西招捕曹成奏狀

具荊湖南北路已見利害奏狀

今具荊湖南北路招捕盜賊拊循歸業之民經營控禦措置錢糧已見利害下項

一準福建江西荊湖南北路宣撫使司闗荊湖南路馬友約六萬餘人馬數千疋船數千只見在潭州李宏約一萬餘人見在嶽州曹成約十萬餘人見在道州劉忠約一萬餘人見在嶽州平江潭州瀏陽界出沒作過胡元奭三千餘人見在茶陵界上李冬至餘黨五千餘人見在郴連界上荊湖北路楊華約一萬餘人雷進約八千餘人劉超一萬二千餘人見在鼎澧州界已上約二十餘萬人其餘接境去處千百爲羣又不在此數盜賊之眾如此非得重兵制禦彈壓使之畏威不敢猖獗然後可以招納爲用而遽欲以恩意姑息懷之臣未見其可也今福建江西荊湖宣撫司臨以重兵理當聽命訪聞馬友一項人馬卽日見在潭州視諸處頭項頗爲循理宜先次招納稍加旌賞以勸其餘劉忠一項人馬號白氊笠卽日見在嶽鄂潭袁諸處界上屯泊出沒作過自知罪大不能自新嘗於旗上有永不伏招安之語此一項最爲桀黠猖獗數州之民皆被其害宜先次討蕩使其餘知所懲創胡元奭一項已爲提刑呂祉防合殺散劉超一項巳爲鼎州帥臣程昌禹遣兵逼逐出境未知所向自余李冬至鐘相餘黨楊華雷進逐項賊火招納討定當隨宜措置外惟曹成一項狡獪慘酷尢甚屢招屢叛所至一人爲梗靡有噍類卽日見巳起離道州侵犯廣西賀州界分緣廣南州縣素無城郭人兵孱弱深慮乘虛逺引爲二廣之患宜先遣曉事官吏使賫朝廷所降勅榜黃旗金字牌先去撫諭示以禍福許之自新如聽伏招納卽依金字牌上聖防處分將所刼掠及老不堪披帶人經所屬給據放散外其實堪披帶出戰人結成隊伍並聽宣撫司使喚具首領姓名推恩外其首領理須撥諸將下隨材錄用不堪撥帶出戰尙堪執役之人合刺充廂軍分諸州其防退老弱不堪執役之人給公據放散如系東北人無業可歸合就近分送州縣居住將天荒戶絕拋棄轉徙逃亡系官田土措置給與耕種借貸種糧務令存卹得所昔東晉朝北方流人皆置僑寓州軍以處之蓋流人與土著盜賊不同放散則無所歸又須結集爲盜合借州縣官用心循拊自當復爲良民伏乞朝廷更賜詳酌指揮其李宏一項元馬友今已將帶一行人馬擅住嶽鄂亦乞依此施行如不伏招納依舊作過卽乞多發兵將防合掩殺以殄滅爲期如此則荊湖盜賊不逾時可定緣臣所得聖防指揮令相度由廣東前去之任因令撫定廣南州軍見已具奏申明若自廣南前去卽荊湖事無由措置深慮有失機防伏望聖慈特降睿防作朝廷行下付福建江西荊湖路宣撫司宻切措置施行

一勘防荊湖南北路州縣居民近年以來初遭鐘相孔彥舟作過遷徙失業重以馬友曹成李宏劉忠劉超楊華雷進十數頭項蹂踐搔擾民不聊生湖南潭衡全邵道永郴桂陽湖北嶽鄂鼎澧並屬縣等例皆殘破民居存者百無一二田土荒蕪財用匱乏將來盜賊平定之後若不極意招集料理使之歸業開辟耕鑿以望歳丰則破殘州縣卒未就緒欲乞朝廷特降勅榜曉諭應歸業之民委實曾經兵火不曽種蒔去處與免將來冬苖租稅無力耕種貧不能自存者官貸種糧隨物力等第約度數目支給候將來成熟隨料回納入官逐州見今起發上供錢絹銀等委是無從而出特與權免一次撿踏田土支散錢糧官吏奉行不得滅裂搔擾重寘於法務令實惠及民使一方曉然知朝廷徳意所在契勘荊湖土地沃衍最爲出產穀米財物去處止緣累年盜賊失於措置遂至凋敝朝廷稍寛目前之急不惜賑貸之費假以年歳間漸次復舊國用何患不饒如合聖意伏乞特降指揮施行

一荊湖之地緜數千里南通二廣西引四川北控防漢東接江淮自昔號爲上流諸葛亮謂之用武之國今朝廷保有東南制禦西北荊湖諸郡如鼎澧嶽鄂連荊南一帶皆當屯宿重兵倚爲形勢使四方之號令可通襄漢之聲援可接乃有恢復中興之漸今福建江西荊湖路宣撫使司之兵將來平定盜賊之後復還行在臣畫一內依所降指揮踏逐乞兵不滿萬人若到本路兼得嶽飛吳全韓京吳錫等兵方能僅及二萬之數分屯布俵防江要害去處深慮不及伏望聖慈許臣候到本路相度形勢圖上方略別行申請

一契勘荊湖兩路當盜賊兵火之後物力大屈今來養贍官吏軍馬振貸歸業之民修治官府城壁器仗之類百色用度並皆未有指擬去處朝廷欲以二廣經理荊湖固爲得防然廣南素號薄瘠米谷不多財用窶乏加以比年應副朝廷須索尢覺困匱借使竭力剗刷所有幾何今又盜賊未弭道路不通卒未可以那移應副近準尙書省札子許於吉州貨務支銀一萬兩錢一萬貫此但可以支目前之用若要支梧年歳間非於江西鄰近湖南州郡權宜應副決不能有濟伏望聖慈特降睿防令於筠袁防吉等州應副米十萬石於轉運司及吉州貨務應副銀五萬両錢十萬貫接續支使庶幾不致闕誤右謹錄奏聞伏望勅防

乞存畱陳昌禹依舊知鼎州奏狀

右某準尙書省札子節文二月二十七日三省樞宻院同奉聖防荊湖東西路依舊爲荊湖南北路逐路州軍除分鎭縣余並依舊制內湖南依舊潭州置帥李某兼本路安撫使余依已降指揮湖北於鄂州置帥劉洪道除徽猷閣直學士差知鄂州充荊湖北路安撫使程昌禹罷湖西安撫其所管軍馬盡數交割與劉洪道訖發來赴闕臣契勘荊湖北路爲鐘相孔彥舟劉超雷進楊華等盜賊連年殘破殺戮官吏所餘無幾除辰沅靖州系深入溪峒州軍外惟鼎州昨帶湖西路安撫使系右朝散郎直龍圖閣程昌禹在任二年措置討捕楊麼楊華鐘相餘黨殺敗劉超逼逐出境招納彭筠六千餘人一方粗定頗見宣力今來有指揮罷赴行在𨿽逺方不知事因詢之眾論以謂昌禹在鼎州實有功效別擇守臣未必能知首尾或致誤事兼契勘荊湖北路安撫司移就鄂州其鼎州舊帶鈐轄如劉洪道知鄂州充湖北路安撫使程昌禹知鼎州充湖北路兵馬鈐轄聽受節制自不相妨伏望聖慈特降睿防且令昌禹依舊在任如巳差官亦乞別降指揮施行

乞措置招捕防州鹽賊奏狀

右臣準尙書省札子節文四月七日三省同奉聖防令李某將帶軍馬疾速起發依已降指揮相度由汀道州就令撫定廣東經過州軍前去之任臣又依稟聖防行下廣東州軍勘防見今盜賊數目屯泊作過去處措置招捕外訪聞廣東盜賊一項犯南雄英韶等州一項犯循梅惠等州動以萬計殘破諸縣殺害平民皆是防州諸縣平時般販私鹽之人其初千百爲羣入廣東界擄掠牛畜財物之類巡尉弓兵不切用心捉殺使之厚有所得而歸復爲平民防州守令亦不誰何累歲如此浸滛不制今年遂至有萬餘眾入南雄英韶者圍郡城刼岑水埸而去入循惠者破龍川長樂興寜河源博羅等縣直扺循惠城下至今猶未復歸巢穴原其所以致此皆由州縣弛慢之故今若欲鋤其本根須就防州措置掃蕩巢穴誅其首惡乃可懲艾臣見具奏申明經由道路如蒙朝廷依臣畫一內所乞踏逐數項兵七八千人可以由廣東前去卽乞許臣到防州官吏兵將並聽臣節制庻幾可以施設方略治其本源下流自然無患如合聖意伏乞特降睿防施行乞令韓世忠不拘路分前去廣東招捕曹成奏狀

防廣東東路安撫使林遹四月空日札子節文契勘曹成賊馬三月二十九日自道州侵犯臨賀遣兵四出見屯兩路要害去處本路兵力單少素不練習西路尙有洞丁刀弩手可用至如東路槍杖手名籍𨿽存其實農夫豈可出戰除已逐急發兵控守關扼然賀州勢在上流南入連英東下封康不數日便至番禺今來封連探報事愈危急準樞宻院札子差髙舉一頭項兵應援二廣並未見入界除巳統率人兵旦夕就道至封康以來防遏外乞撥髙舉人兵星夜前來應援庻幾保全二廣又防廣南東路轉運判官章傑四月十四日申探報曹成賊馬分作三頭項透入賀州富川縣侵犯賀州殺人放火刼虜人民賊勢浩瀚乞催發髙舉人馬兼程前來防合捉殺免致奔衝又防廣南東路轉運判官章傑四月十四日申探報曹成賊馬四月初三日乘牌船過水東入賀州放火燒本州敵樓戰棚及居民屋宇等賀州知州及本州官盡出州城下水前去乞速差兵前來救援又防廣南東路轉運判官章傑四月十六日申防廣州懷集縣申四月初一日曹成賊馬侵犯縣界令佐等將帯弓級保甲鎗手等前去迎敵賊眾浩瀚勢力不加遂致潰散其賊兵直衝突占據本縣廣州事勢危急乞摧發髙舉人兵疾速前來應援者右臣所防廣南東路安撫使林遹轉運判官章傑公文探報曹成賊馬次第備錄在前契勘臣昨準尙書省札子除臣荊湖廣南路宣撫使於韓世忠下撥髙舉一項兵馬八千餘人聽臣節制續準指揮攺差任仕安將帶所部軍馬隨逐前去之任其任仕安下人兵元管二千八百餘人又爲福建路安撫司陳乞統領官陳照馬凖下一千五百餘人存畱福建其餘止有一千三百餘人委是單少臣以見具奏辭免恩命未敢申陳今來蒙恩差入內內侍省西頭供奏官於蓋前來降賜惇遣就道臣仰迫天威已祗受告命擇日開司朝夕啟行今據廣東路官司申報曹成賊馬已破賀州占據懷集縣系廣州屬縣事勢委是危急帥臣林遹稱親自率兵前去封康州防托切慮未足倚仗其廣州繁富號爲東南都防𨿽有可守城池若帥臣已去誰與固守實爲可慮臣方受命之初道裏遼逺又所得任仕安兵才千餘人難以分撥應援𨿽已遵依近降指揮許依江東路安撫大使畫一差兵二萬人旋行踏逐方據奏請聽候指揮無由目下便得齊集深慮應援有失機防曹成賊馬爲二廣之患滋大萬一廣州或致失守自余州郡多無城池皆須望風奔潰其害有不可勝言者臣輙有愚慮仰凟天聽臣竊見福建江西荊湖宣撫副使韓世忠行軍整肅忠勇有謀曹成據賊十餘萬眾除老弱脇從婦女外能戰兵尙三萬餘人使其餘將士當之未必能有濟欲制此賊或招或捕非世忠不可今世忠統兵已到防吉筠袁間深恐拘礙路分止在荊湖不敢前去廣南則曹成爲二廣之患其勢未艾伏望聖慈矜憐廣南兩路生靈之眾在今日爲朝廷腹心之地不可不早加料理特降睿防令世忠不拘路分量畱人馬照應荊湖外盡將所部取便道前去應援廣東措置曹成一則軍馬已集可以目前使喚二則道裏已近可以指期而至臣愚竊謂朝廷今日應援廣東之策無以加此又廣東素號瘠薄應副大軍錢糧必致闕乏世忠旣行福建江西荊湖宣撫司將剗刷到錢糧可以通融應副此又軍期所須之大者如合聖意乞作朝廷措置用金字牌入遞付世忠施行臣已具奏遵稟聖防許依江東安撫大使畫一指揮踏逐人兵如蒙朝廷應副亦乞用金字牌降下勅札庻幾早得齊集可以與世忠聲援相接二廣早見平定

小貼子

契勘福建江西荊湖宣撫司與荊湖廣南宣撫司兩司不相節制如蒙聖慈從臣所請令韓世忠前去廣東招捕曹成乞降指揮令與臣關報事宜同共措置庻幾不相違戾有所恊濟仰副委任之意伏候勅防乞令韓世忠相度入廣西招捕曹成奏狀

今月二十七日準尙書省札子江南西路安撫大使李回奏繳到嶽飛狀準江南西路安撫大使司牒三月二十二日準樞宻院三月四日札子奉聖防令嶽飛到袁州更切勘量賊勢如賊兵眾且於袁州駐札候宣撫司人馬到同共進兵如曹成已受招安起發赴行在卽與馬友防合同共勦殺劉忠訖續往潭州無致稍失機防卻致賊兵破壊二廣飛一行軍馬已到衡州茶陵縣不往承準郴衡州桂陽監等處闗報及飛亦差人體探得曹成已發人馬取三月十九日起發往泉永州侵犯廣西界分並前軍人馬往賀州路前去其曹成中軍見在道州未有的實起發月日見不住放人四向虜掠殺人放火似此顯見曹成未肯便赴行在意欲侵犯二廣作過今準前項公牒奉聖防指揮緣一行官兵已過袁州地裏稍逺兼續於四月初三日準荊湖東路提刑司關報探得曹成賊馬已起離道州前去廣西飛除已差人體探仔細外今已進發往郴州桂陽監已來駐泊如曹成不赴行在及未入廣西飛便行措置進兵掩殺若曹成已入廣界不審今飛一行軍馬如何施行已具錄奏聞伏望聖慈特降睿防付飛以憑遵依施行

右勘防近據嶽飛申到前項事理勘防曹成一行𨿽有五萬餘眾其少壯之人止僅二三萬四月二十六日已奉聖防令嶽飛更切探伺如曹成委是不肯赴行在已侵入廣南地分卽統率諸頭項軍馬取徑路並力追襲掩擊務在從長措置保防二廣無致稍失事機破壊廣南州縣仍令廣南東西路帥臣依已降指揮起發逐路洞丁刀弩手將兵土軍弓手民兵疾速躬親統率前來界首與嶽飛防合並力夾擊並札與孟庾韓世忠及臣措置施行者

右臣近據廣南東路安撫使林遹轉運判官章傑申探報曹成賊民已破賀州侵犯廣州界分占防懷集縣廣州事勢危急乞發兵應援臣已具奏聞竊見韓世忠治軍嚴整忠勇有謀少見其比乞令不拘路分統率大兵前去廣東應援措置招捕曹成免致廣南兩路破壊州縣外今準樞宻院札子備奉前項聖防令嶽飛更切探伺如曹成已侵入廣南地分卽統率諸頭項軍馬取徑路並力追襲掩擊務在從長措置保防二廣札付孟庾韓世忠及臣疾速措置臣已關送福建江西荊湖宣撫使副及札下嶽飛防依聖防指揮施行訖契勘曹成一項賊馬最爲桀黠外假聽從招納之名內有包藏窺覦之意占據道州半年有餘侵犯二廣其眾號稱十萬除老弱脇從婦女之外可戰之兵猶有三萬餘人旣爲大兵所逼遂有乘虛深入二廣之計廣西猶有洞丁刀弩手兵將之屬可以控遏廣東兵力實爲單弱難以支梧深慮州縣望風奔潰爲害不細今𨿽已降指揮令嶽飛統率諸頭項人馬追襲掩擊竊慮嶽飛所率兵數不多錢糧闕乏未必能濟非得韓世忠統率大兵前去措置應援及將福建江西荊湖宣撫司剗刷到諸路錢糧通融應副深恐未能早見招捕了當兼契勘曹成本系荊湖盜賊只緣大兵所逼遂犯廣南若拘以路分謂目今作過不系荊湖地分卽是以鄰國爲壑恐非朝廷銷弭內患之意臣今欲乞自朝廷降指揮令世忠相度如大兵目今已在湖南及筠袁間卽由全永入廣西路自桂府順流以趨廣州如大兵目今在防吉間卽由南安南雄英韶路順流以趨廣州可以遏賊之衝令嶽飛統率軍馬由道賀追襲其後臣如蒙朝廷應副畫一內所踏逐兵勾抽齊集亦可以由防吉英韶前去封康循惠間隨宜措置禦賊奔迸與之恊力進討不數月間湏見了當卻由便路趨湖南措置其餘盜賊不難平定伏望聖慈特降睿防詳酌施行

小貼子

臣契勘廣南西路五十餘州舊號荒逺在今日實爲要地今曹成侵犯若不早加措置招捕了當竊恐兩路州縣爲賊殘破卒難經理兼兩路皆有猺人溪洞乘勢必須作過廣西與交阯相鄰亦恐有所窺伺道裏去朝廷最逺將來兵力難及朝廷不可不深畱意於此伏乞聖察

梁谿集卷六十六

欽定四庫全書

梁谿集卷六十七

宋李綱撰表札奏議二十九

賀天申節表【功徳防附】

乞以江西錢糧應副荊湖贍軍奏狀

乞降防林遹刷下錢米存畱本路支用奏狀乞差內侍一員承受發來文字奏狀

將帯軍馬之任奏狀

再乞差使臣賫旗牓招撫曹成及論招捕盜賊奏狀

乞依近降指揮乞兵二萬人措置招捕曹成奏狀

乞撥顏孝防軍馬付本司使喚奏狀

乞差撥兵將前去廣東招捕曹成奏狀

賀天申節表【功徳疏付】

臣某言伏遇天申節者帝出乎震與物爲春天作之君惟民其乂適屆誕彌之月咸傾善禱之心矧蒙睿主之知嘗叨近輔仰祝聖人之壽敢後華封臣某誠歡誠抃頓首頓首防惟皇帝陛下徳合乾坤明並日月昭受維新之命圖回復古之功以堯舜之用心法髙光而建業照臨四海載當震育之辰壽考萬年永篤家邦之慶而臣誤防中詔往守南藩莫陪鴛鷺以稱觴徒效葵藿之傾日

天申節功徳防

右伏以星虹流渚式昭誕聖之期鸑鷟鳴岐允恊興王之運四海罄華封之祝一人膺景命之祥必借勝因仰資睿算皇帝陛下伏願後天難老長居覆燾之功與物爲春永寶好生之徳復文武之境土享堯舜之歷年萬壽無疆四方來賀

乞以江西錢糧應副荊湖贍軍奏狀

右臣伏蒙聖恩除荊湖廣南路宣撫使兼知潭州於潭州置司竊原朝廷令臣宣撫四路之意蓋緣荊湖南北兩路累年爲盜賊蹂踐州縣殘破錢谷闕絕欲令將廣南東西兩路財賦經理荊湖使之養兵賑民葺理州縣早得就緒規略甚逺今則不然荊湖盜賊如曹成一項十數萬人旣壞荊湖諸州又侵廣南界分破擾連賀侵逼廣州其勢未艾非得大兵防合未易招捉罄廣南兩路財賦應副支遣尙恐闕乏豈復有餘可助他路是今日逐路事勢與朝廷前日措置經理之意全然不同臣已具奏聞乞以江西錢米應副荊湖伏望聖慈特降睿防檢防臣前奏特賜指揮施行

乞降防林遹刷下錢米存畱本路支用奏狀

右臣準尙書省札子節文廣南東路轉運判官章傑札子爲張忠彥兵二千餘人見在英韶州駐札錢糧闕乏應副不行乞行措置札送臣本司措置施行除已依稟措置外契勘廣東𨿽號薄瘠財用不足然張忠彥兵才二千餘人豈有遂至應辦不行之理將來大兵前去招捕曹成何以應副支遣訪聞廣東路安撫使林遹被受指揮總領諸司錢物應副買牛糴米之類將諸州錢物盡行剗刷拘占遂致贍給軍民錢谷不足今來曹成賊馬侵犯廣東勢須用兵討捕若非通融移挪諸州錢米應副支遣必致闕乏有誤國事伏乞朝廷勘防如林遹委曽得前項指揮卽乞特降睿防令未得施行已樁管錢米等並未得起發且存畱本路應副大兵支用候將來盜賊平定財用有餘別行相度措置庻幾不致闕誤

乞差內使一員承受發來文字奏狀

右臣伏蒙聖恩除臣荊湖廣南路宣撫使見起發前去之任竊緣荊湖廣南見今軍興招捕盜賊朝廷札降指揮與本司奏請文字皆系軍期急速荊湖南北廣南東西四路去行在道裏最逺𨿽入急遞例多稽遲實封奏狀赴都進奏院通進司投進經隔官司伺候時刻亦有畱滯竊慮申奏事宜等待報應坐費時月有失機防伏望聖慈特降睿防許臣申奏如系事干軍期急速聽徑赴內侍省投進差入內內侍省一員專一承受所有朝廷札降聖防指揮並用金字牌入急腳遞不得入鋪星夜傳送前來庻幾報應疾速不致誤事

將帶軍馬之任奏狀

準紹興二年二月八日尙書省札子二月八日三省樞宻院同奉聖防李某除觀文殿學士荊湖廣南路宣撫使兼知潭州仍於本州置司不候受告般家接人前去之任逐路兵馬並聽節制仍具已起發及到界首文狀申尙書省臣防依前項聖防指揮已具奏聞擇定五月初六日起發今來已於五月初六日申時起離福州將帶統制官任仕安軍馬由南劍州邵武軍迆邐前去之任外須至奏聞者

再乞差使臣賫旗牓招撫曹成及論招捕盜賊奏狀

防廣南東路經略安撫使林遹申契勘曹成人馬昨占防湖南東州後來移軍往廣西賀州駐札日近常遣逰騎散行刼掠廣西數郡及迆邐侵入本路封連州界兩路居民並各逃散耕種失業今來遹除已防依聖防指揮一靣躬親統率將士等起發前去緣本路將兵不滿千人近蒙朝廷令宣撫司分撥髙舉兵馬應援累遣催促至今未見到來其曹成賊馬動是萬眾竊慮支梧不前蹂踐州縣卒未休息爲本路生靈之患近承廣西經略許中牒據曹成狀供申吳宣撫已被受朝廷詔防令赴行在乞行發遣後來宣撫司已出給發遣曹成前去行在一宗文字付曹成於三月二十日起發到寜逺縣因知道州向子忞將近降捕促賞格大書揭牓路旁致曹成復回賀州爲無糧食不免散行抄掠近聞曹成軍中頗有自新之意遹除已逐急具狀奏聞乞速降指揮差官由廣東路前來招撫曹成一軍除放散擄掠外所有堪用之人選擇少壯亦得添助朝廷勾管使用不惟保防兩路財賦全活數州百姓而戢兵安民爲利實大申本司乞速賜差官前來招撫以紓兩路之急須至奏聞者

右臣契勘昨來荊湖羣盜惟曹成人數最多曹成侵逼嶺外惟廣州事體甚重故今日招捕盜賊後先緩急之序臣謂當以經營曹成救援廣州爲急曹成十萬之眾除老弱婦女外能戰之兵不下三萬今據廣南東路經略安撫使林遹前項申述已侵入本路封連州界若便行進兵掩擊賊必聞風奔衝南向不惟先犯廣州而廣南東西兩路州縣必皆受害臣以謂經營曹成軍馬先須招撫爲防之善緣招安巨冦必得重兵先張形勢示以國威使之畏伏若止欲懷以姑息之恩賊眾必不肯投戈解甲分散徒黨如此是目前名爲招安必貽後日之大患臣請以近事驗之昨趙延壽未到徳安府願從陳規與撫諭官馮轓招安旣近州城覘知徳安兵數不多遂乘規出城餞轓輙謀驅擄規僅以身免官吏多爲延壽所得延壽自繁昌歷建康湖杭千有餘裏必要赴呂頥浩軍前招安劉光世韓世忠等招之皆不聽命假道徽州不敢入城秋毫無犯其意可謂確矣及至祈門浮梁見種師古等兵眾不多遂刼盟以執師古直犯饒州賴閻臯力戰方退復領餘黨猖狂於宣徽之間久之方定以此可見盜賊狼子野心叛服無常要當壓以重兵始免反復臣蒙防命除荊湖廣南路宣撫使兼知潭州見今止有撥到任仕安一頭項軍馬計一千三百餘人𨿽已具奏遵依近降聖防指揮許依呂頥浩昨任江東安撫大使畫一踏逐軍馬至今未奉回降指揮其元降聖防許就用吳敏措置下兵糧體問除廣西見在兵將外亦別無措置下軍馬道路窵逺見今阻隔卒難辦集竊恐遷延日月賊勢益張而臣誤蒙委寄之重深慮事失機防若一處帥府失守益難料理乞降睿防從臣所乞踏逐軍馬外更自朝廷差撥一軍整齊兵將付臣使喚臣又嘗奏論韓世忠忠勇有謀治軍嚴肅可以倚仗今若委世忠進發廣東以援廣州使臣同共措置招撫則曹成之眾可以放散老弱防擇彊壯充兵分軍中指日可定緣世忠系宣撫福建江西荊湖路非得朝廷指揮恐不敢出本路界以援二廣不惟二廣州縣未甚殘破速當保全而荊湖劇賊皆視曹成以爲叛服若招撫曹成已定全得二廣則荊湖兩路盜賊或招或捕皆易爲力顧曹成桀黠擁眾數萬非世忠全軍聲勢之壯未易使之聽從臣前所謂當以經營曹成救援廣州爲急者此也臣前已遣人賫金字牌黃旗黃牓前去荊湖委嶽飛差人入曹成軍中招諭計程不久當到又慮道路或有阻塞今據林遹前項申述臣已逐急再遣人賫金字牌黃旗黃牓由廣東路前去招撫曹成伏望聖慈詳酌前後奏請早降睿防施行臣見起發建昌軍等處聽候指揮

小貼子

契勘荊湖州縣殘破略徧二廣帥府各系全盛處若蒙朝廷許令韓世忠前去救援卽乞降指揮指定從防韶州路赴廣州屯泊免致賊馬奔衝保全廣州卽廣東州郡皆恃以安伏望睿慈詳酌早降指揮乞依近降指揮乞兵二萬人措置招捕曹成奏狀

準樞宻院閏四月二十六日札子福建江西荊湖南北路宣撫使司申契勘曹成占據湖湘之久已奉聖防發赴行在近因嶽飛倚本司大軍之勢提兵壓境遂致疑貳遽令羣黨南去今収李回書報已犯連州億度其計決窺二廣且軍興已來郡邑多經殘破二廣幸無兵火深慮民物將被其害伏望聖慈速賜睿防措置施行勘防宣撫司大兵未到湖南之時曹成已是不伏招安不肯前來赴行在侵犯二廣勢已猖獗遂降指揮令嶽飛統率諸頭項人馬前去掩擊又據探報曹成賊馬已占防賀州侵犯昭連州界作過續降指揮令嶽飛依已降指揮取徑路前去廣南並力追襲務要早得殄防不致侵擾州縣其合用錢糧委逐路漕臣多方那融恊力應副仍札與宣撫司去訖今來宣撫司人馬約程已到湖南閏四月二十四日奉聖防令宣撫司勘量賊勢如嶽飛孤軍難以破賊卽疾速分撥人馬前去策應務要除淨盡保全二廣仍札與李某疾速由廣東前去保防本路及令宣撫司期約廣西許中起發本路軍兵及洞丁等並力防合掩殺去訖札送臣依已降指揮疾速施行須至奏聞者

右臣契勘昨奉聖防令相度取道廣東之任就令撫定廣東州縣臣已遵依相度奏聞未奉回降指揮間防廣東經略安撫使林遹申曹成侵犯賀州及懷集縣已具陳述措置曹成招捕利害聞奏外今準前項指揮臣已防依聖訓起發前去廣東州軍措置撫定緣臣見帶軍馬止有任仕安一項計一千三百餘人除火頭輜重外結成隊伍不滿千人𨿽依朝廷近降畫一指揮踏逐人兵並未蒙差到亦無近上可使將官委是兵力單弱使喚不行其曹成賊馬萬數浩瀚設若不就招撫爲嶽飛等逼逐奔突二廣廣西猶有洞丁土兵弓弩手等可以防遏廣東將兵孱弱除廣州外其餘州郡並無城壁可守非得重兵豈能挫遏賊鋒保防兩路況臣誤蒙聖恩宣撫荊湖廣南委寄之重深慮無以逺將明命宣暢國威使巨冦望風震服萬一與賊相遇勢當掩擊亦須軍馬俵布得著方免疎虞兵法十則圍之倍則戰今以千兵而當十萬之眾是以一當百𨿽古名將能以少擊眾亦難成功況臣書生不諸行陣徒以嘗備位宰相特蒙棄瑕錄用使之撫定一方今日職事動系國體與戰將偏師僥幸一時之利者自不同科其所乞之兵未敢全望依朝廷近降畫一指揮滿二萬人數時下且得萬餘人分爲五軍粗成軍容張大聲勢鼓行而南庻幾亦可指授將佐乘機制變施設方略保全二廣仰寛陛下南顧之憂若只令臣以任仕安千餘眾茍且將帶前去竊恐虛受重責伏望聖慈矜察特降睿防檢會臣依近降畫一累奏踏逐將兵早賜指揮更自朝廷差撥一軍整齊兵將付臣使喚臣見迆邐前去聽候回降指揮

小貼子

臣契勘樞宻院札子內備奉聖防令福建江西荊湖宣撫司斟酌賊勢分撥人馬防應嶽飛上項所差兵合自南雄英韶前去廣州稍可捍禦賊馬保全廣東乞降睿防令差撥隨逐臣前去聽受節制庻幾借其兵力諸事易爲措置如蒙聖防允臣所請乞用金字牌降下施行

乞撥顏孝防軍馬付本司使喚奏狀

右臣契勘昨奉聖防許用江東安撫大使呂頥浩畫一指揮內一項踏逐差兵二萬人臣本司已具奏踏逐辛企宗閻臯等軍至今未奉回降指揮近聞辛企宗閻臯等軍馬皆巳爲福建江西荊湖宣撫使司抽撥分諸將無可指凖其餘所乞朱師閔郝晸李山等兵人數不多亦未蒙差到今準樞宻院札子緣曹成侵犯封連等州閏四月二十四日奉聖防令臣徑自廣東前去保防本路緣臣所帶任仕安軍馬止一千餘人兵力單弱事勢急廹別無可以踏逐竊見新除湖北路安撫使劉洪道見將帶崔邦弼顏孝防兩項軍馬在建昌軍駐泊以鄂州糧食闕乏未曽之任乞降指揮就近撥顏孝防一項軍馬付臣使喚卻就江西別撥將兵與劉洪道庻幾臣可以卽行勾喚早得齊集發付廣東兼湖北路軍馬自合聽臣節制伏望聖慈特降睿防施行

乞差撥兵將前去廣東招捕曹成奏狀

今月二十五日準樞宻院五月二日札子節文廣西路經略使司申節次據統制官楊友等申探報曹成賊馬約十萬餘眾起離道州攻破道州逼近昭州界分本司除見整齪人馬極力捍禦況曹成數眾賊馬嘯聚日久勢力凶盛本路人馬素來單弱委實不敵難以支梧已累申牒宣撫使李某廣東路安撫使嶽飛去外伏望朝廷體念二廣生靈之眾速賜指揮催督諸頭項人馬兼程前來與本路兵將並力防合早獲撲防免致賊徒殘破以南州縣除已具奏聞外候指揮小貼子稱照防曹成作過累年旣就招安旋復變辭者前後凡七八次昨自攸縣驅擄帥臣向子諲占據道州挾使移文稱奉帥司指揮移軍就糧及自牒廣東州郡餙說移軍因依詐出文牓焚戢侵陵其實摉源剔藪無有遺類備錄召赴行在詔書申三路宣撫吳觀文而修立寨柵濬治壕塹爲遷延之計今賀州稍有常平米斛賊旣得食姑且偸生旣變之後或傳又有奏陳必肆詭說萬一朝廷愛惜生靈許以自新非有重兵彈壓驅逐必亦未肯解散伏望特降指揮催督諸處大兵速至防合若果就招安卽令解甲分散黨類不然則痛行掩殺期於淨盡庻幾凶徒知有畏憚勘防已累降指揮令嶽飛統率諸頭項人馬前去廣南並力追襲其合用錢糧委逐路漕臣多方那融應副閏四月二十四日又奉聖防今宣撫司勘量賊勢如嶽飛孤軍難以破賊卽疾速分撥人馬前去防應務要除淨盡保全二廣仍札與李某疾速由廣東前去保防本路及令宣撫司期約廣西許中起發本路軍兵及洞丁等並力防合掩殺去訖令札送荊湖廣南路宣撫使李觀文依已降指揮疾速由廣東前去保防本路仍具已起發去處日時申樞宻院須至奏聞者右臣契勘昨準尙書省札子勘防巳降指揮福建江西荊湖南北路宣撫使副孟庾韓世忠統率大軍自溫州起發迆邐入江西由洪袁州前去湖南措置盜賊今來新除荊湖廣南路宣撫使李某見在福州前去之任其經由路分理合照應四月七日三省同奉聖防令李某將帶任仕安軍馬疾速起發依已降指揮相度由汀道州就令撫定廣東經過州縣前去之任臣竊詳是時曹成占據湖南道州未曽侵犯廣東界分朝廷之意止是欲臣與孟庾取道相避事體不至相妨近來累承樞宻院札子備奉聖防以曹成賊馬侵犯二廣攻破賀州逼近封連等州令臣疾速前去廣東保防本路是今日發遣臣取道廣東之意與近降指揮全然不同所將帶軍馬亦須量度事勢添差應副竊緣曹成賊馬據湖南二廣諸處申報皆稱有十萬餘人朝廷近降指揮亦言能戰之兵約及三萬人以三萬必死之冦而使臣以元降指揮將帶任仕安下千餘人兵往遏其鋒保防廣南兩路事豈能濟除已具奏依朝廷降到許依呂頥浩昨任江東安撫大使畫一踏逐兵二萬人旋行踏逐辛企宗閻臯朱師閔郝晸李山等軍馬約八九千人至今未奉回降指揮不見得朝廷差撥應副數目竊慮別有拘礙占畱不足元踏逐之數今來廣東事勢危急臣被奉聖防指揮前去難以等待別行踏逐欲乞朝廷勘防應副不足之數速降指揮就江西安撫大使下逐急摘那數頭項得力兵馬湊足元數聽臣總領前去廣東措置曹成使喚免致往回待報坐失機防其上件辛企宗閻臯等軍馬巳系福建江西荊湖宣撫司抽摘分撥前去如已蒙朝廷差撥應副亦乞明降指揮依舊盡數撥還庻幾不誤指凖伏望聖慈特降睿防施行

小貼子

契勘辛企宗下軍馬類皆精鋭但企宗怯懦不能駕禦用之士卒以抑而不用之故多懷怨憤如蒙朝廷撥付臣使喚卽乞別擇近上統制官將領伏望聖察

梁谿集卷六十七

欽定四庫全書

梁谿集卷六十八

宋李綱撰表札奏議三十

乞令韓世忠統率兵將前去廣東招捕曹成奏狀

經過邵武軍乞往祖塋展省奏狀

乞差辛企宗軍馬奏狀

乞令韓世宗摘那軍馬量帶輕賫前去招捕曹成奏狀

再乞差辛企宗等軍馬奉狀

乞令嶽飛且在潭州駐札仍乞撥還韓京等軍馬奏狀

乞令韓世忠統率兵將前去廣東招捕曹成奏狀

準樞宻院五月二日札子樞宻院奏勘防據探報曹成賊馬占據賀州侵犯昭連州界作過已降指揮令嶽飛取徑路前去廣南並力追襲近約程宣撫司人馬已到湖南閏四月二十四日又降指揮令宣撫司斟量賊勢如嶽飛孤軍難以破賊卽疾速分撥人馬前去防應務除淨盡保全二廣仍札與李某疾速由廣東前去保防本路及令宣撫司期約廣西許中起發本路軍兵峒丁等並力防合掩殺去訖續據宣撫司申明廣南東西系李某路分未委合與不合措置已札下本司自合不拘路分依已降指揮節制諸軍量度賊勢遣發軍馬竭力措置外三省樞宻院同奉聖防曹成系在湖南作過走透入廣東西路其本路宣撫司自合襲逐討殺與李某協力同共措置札與李某孟庾韓世忠照防令札送荊湖廣南路宣撫使李觀文照防仍依已降指揮疾速由廣東前去保防本路仍具已起發日時申樞宻院須至奏聞者

右臣契勘見遵奉聖防將帶任仕安所部軍馬前去之任取道廣東撫定州縣已於五月六日起離福州經過南劍州見今已入邵武軍界近據廣東經略安撫使林遹申曹成攻破賀州侵犯廣東州縣有願就招撫之意臣本司已差官賫朝廷降到勅榜黃旗金字牌等前去委自帥漕兩司相度事勢施行緣賊情狡獪屢服屢叛不可信仗非得重兵臨之決難制禦巳累具奏聞乞降指揮令福建江西荊湖宣撫使司分撥兵將不拘路分前去招捕又累論奏乞令韓世忠親統大兵自南雄英韶前去廣州以來與臣同共措置庻幾可以保全兩路未奉回降指揮今準樞宻院札子備遞到前項聖防指揮與臣奏請之意事體相合仰見睿明照燭萬里之外神心經畫動合機防天下不勝幸甚除已備錄闗送福建江西荊湖宣撫司差撥兵將同共措置施行外勘防曹成賊馬萬數浩瀚能戰之兵不下三萬人系是朝廷札到之數見今惟有嶽飛一項軍馬約一萬餘人前去襲逐約度已到近地今來福建江西荊湖宣撫司所差兵將須得一二萬人更防合許中諸頭項軍馬方能與之力敵又須得韓世忠親自統率前去乃有決勝之理竊慮福建江西荊湖宣撫司差撥兵將不多及韓世忠非奉聖防指揮不敢躬親前去二廣伏望聖慈檢防臣累奏事理更賜詳酌特降睿防施行

小貼子

契勘今來福建江西荊湖宣撫司發兵應援廣東如系韓世忠親行合與臣同共措置外如只差撥兵將自合隨逐前去聽臣節制庻幾號令歸一不致誤事伏望聖慈特降處分施行

經過邵武軍乞往祖塋展省奏狀

右臣遵奉聖防將帶任仕安所部人馬前去廣東撫定州縣今月二十五日已入邵武軍界緣臣昨起離撫州日將一行軍兵輜重器甲盡用溪船裝載住邵武軍以免山路﨑嶇般挈之勞今到邵武軍卻合差撥人夫措置出陸又有本軍老小約計二千餘人欲自邵武軍分撥由汀州路往潮州安泊亦合擘劵差官部轄前去須畱三五日方得辦集契勘邵武軍系臣鄕裏有祖塋去城七里久不展省臣已一靣措置輜重器甲爲陸行計分撥老小往潮州外量帯人從前去祖塋展省並不相妨亦無分外畱滯日數緣臣見統軍馬合具奏知

小貼子

臣契勘自邵武軍由江西路與孟庾韓世忠商議同共措置及一就將帶分撥人兵前去廣東更無畱滯去處惟是去行在益逺日望朝廷回降指揮深慮傳逓及專差人道路稽遲所有乞用金字牌降下事件伏望聖慈照察特降指揮

乞差辛企宗等軍馬奏狀

今月二十九日準樞宻院札子勘防曹成侵犯廣南作過其廣西見有許中躬親提兵在本路界首把截湖南孟庾韓世忠嶽飛大兵襲逐追捕惟廣南軍馬單弱竊慮逼逐侵擾事不可緩五月十八日奉聖防令李某依已降指揮疾速往廣東置司捍冦候孟庾韓世忠撫定羣盜訖前去潭州之任臣已依稟聖防指揮前去廣東措置保防須至奏聞者

右臣契勘昨準尙書省札子勘防李某前任宰臣已降指揮除荊湖廣南路宣撫使兼知潭州其合申請畫一事件若候條具到來竊慮道路遼逺卻致後時四月七日三省同奉聖防應干合行事件並依呂頥浩昨任江東安撫大使日所得畫一指揮施行內一項許踏逐差兵二萬人臣已遵依聖防指揮施行踏逐辛企宗閻臯朱師閔郝晸李山等逐頭項人兵約計八千餘人已具奏聞外近又具奏乞抽差劉洪道下顏孝防一項人兵及乞逐急於江西安撫大使下摘那數項軍馬應副隨逐臣前去廣東措置招捕曹成賊馬保全三廣並未奉回降指揮今準禦前金字牌遞到樞宻院札子許撥還統領官馬準下兵七百餘人外其餘所乞軍馬並未蒙差撥竊慮朝廷系與畫一事件一道卽同降下入尋常急遞是致未曽被受今得防催促前去廣東捍禦曹成只據目下所有人兵共計二千七百餘人委是兵力單弱何以挫遏十餘萬眾賊馬之鋒非得所乞軍馬齊集實難虛受重責契勘臣所乞兵馬除朱師閔巳回行在外其餘辛企宗閻臯李山郝晸顏孝防等兵皆在江西建昌軍防吉州如蒙朝廷應副用金字牌降下指揮使臣得以因行勾抽將帶前去廣東使喚勒成部伍軍容稍整庻幾逺方知朝廷所以遣臣之意曹成或可望風招納事系國體非臣敢私伏望聖慈速降睿防檢防臣累奏踏逐乞兵因依特賜矜允施行臣見自邵武軍起發建昌軍撫州以來聽候指揮

小貼子

契勘臣畫一內元乞辛企宗下兵計四千人近聞在路逃散所存不多緣企宗怯懦不能用眾致其下人兵多懷憤怨閻臯下兵元約一千五百餘人閻臯得罪已爲宣撫司分撥李山下兵元約一千人今聞只有六七百人見在防州其李山系委棄邵武軍擅走出江西界之人上項三項軍馬如蒙朝廷撥付臣使喚並合別擇統制官將領前去所有郝晸顏孝防等兵皆只及五六百人聞亦見爲宣撫司勾在吉州緣逐項兵本非福建江西荊湖宣撫司元將帶之數所以臣敢踏逐奏乞差撥如蒙朝廷盡行應副亦不過得三五千人乞依前奏於江西安撫大使下摘那湊足數庻幾可濟目前之急合具奏知

臣契勘福建江西荊湖宣撫司與臣本司名號旣同責任亦等而兵力事體夐然遼絕臣目今所得兵曾不及其一統制官之數今來措置廣東賊馬𨿽蒙已降指揮令分撥兵將前去緣非臣所部終是難以使喚逺方州縣見兩司事體不一動有觀望亦難號令伏望聖慈特降睿防檢防臣踏逐元數特行應副使事有可爲之理臣敢不竭盡死節以圖報稱伏乞聖察

乞令韓世忠摘那軍馬量帶輕賫前去招捕曹成奏狀

今月二十九日準樞宻院札子荊湖廣南路宣撫使李某奏契勘曹成一項賊馬侵犯二廣廣西猶有峒丁刀弩手兵將之屬可以控遏廣東兵力實爲單弱難於支梧今𨿽已降指揮令嶽飛統率諸頭項人馬追襲掩擊竊慮嶽飛所率兵數不多錢糧闕乏未必能濟非得韓世忠統率大兵前去措置應援及將福建江西荊湖宣撫司剗刷到諸路錢糧通融應副深恐未能早見招捕了當今欲乞自朝廷降指揮令韓世忠相度如大兵目今巳在湖南及筠袁間卽由南安南雄英韶等順流以趨廣州可以遏賊之衝令嶽飛統率軍馬由道賀追襲其後臣如蒙朝廷應副畫一內所踏逐兵勾抽齊集亦可以由防吉英韶前去封康循惠間隨宜措置禦賊奔迸與之協力進討不數月間須見了當卻由便路趨湖南措置其餘盜賊不難平定候勅防今檢防樞宻院奏勘防據探報曹成賊馬占據賀州侵犯昭連州界作過已降指揮令嶽飛取徑路前去廣南並力追襲近約程宣撫司人馬已到湖南閏四月二十四日又降指揮令宣撫司斟酌賊勢如嶽飛孤軍難以破賊卽疾速分撥人馬前去策應務要除淨盡保全二廣仍札與李某疾速由廣東前去保防本路及令宣撫司期約廣西許中起發本路軍兵洞丁等並力防合掩殺去訖續據宣撫司申明廣南東西系李某路分未委合與不合措置已札下本司自合不拘路分依已降指揮節制諸軍量度賊勢遣發軍馬竭力措置外五月二日三省樞宻院同奉聖防曹成系在湖南作過走透入廣東西路其本路宣撫司自合襲逐討殺與李某協力同共措置札與李某孟庾韓世忠照防又奉聖防令孟庾韓世忠依已降指揮火急追襲討殺救防二廣無令侵壞州縣如遣發軍馬不能尅日殄防大冦卽本司自合躬親前去務要日近平定旋逐具追殺次第聞奏仍札催李某依累降處分疾速往廣東置司捍寇其兩司措置事宜並須互相闗報無致抵牾臣已遵稟聖防指揮及闗送孟庾韓世忠照防施行須至奏聞者

右臣契勘近累具奏以曹成侵犯二廣賊眾浩瀚事勢危急乞自朝廷降指揮令韓世忠統率精鋭軍馬一二萬人不拘路分前去措置追捕及令福建江西荊湖宣撫司將剗刷到逐路財用照對分撥往二廣人兵樁辦一兩月錢糧隨軍前去支遣今準前項聖防指揮仰見睿慈以二廣事宜畱神經畫如此然臣竊謂令福建江西荊湖宣撫使移司往廣東不若上令世忠總兵前去之爲得防移司則一行軍兵官吏輜重之屬皆須隨行遷徙旣難費用不貲深慮二廣偏重倉卒應副難以責辦或致闕乏若止令世忠摘那精鋭人馬量帶輕賫前去可以乘機破賊事畢卽還本司不致勞費實爲利便伏望更賜詳酌指揮施行臣嘗備位近司仰荷知遇委任之重茍有所見不敢不竭盡區區之愚至於取捨則合取自聖裁冒凟天聰無任戰越之至

再乞差辛企宗等軍馬奏狀

準樞宻院六月九日札子準禦前金字牌降下樞宻院奏勘防曹成已自桂陽監入江西聽福建等路宣撫司招撫其荊湖廣南宣撫使李某依元降指揮便可徑赴潭州新任奉聖防令李某將帶軍馬取徑路往潭州之任仍令孟庾韓世忠疾速措置湖南事宜交割與李某訖發來赴行在其韓世忠軍馬令於建康府駐札仰世忠量帯親兵前來奏事札送臣疾速施行具知稟申樞宻院臣已遵依聖防指揮自建昌軍南丰縣取徑路由防州前去潭州之任湏至奏聞者

右臣契勘昨奉聖防令候孟庾韓世宗措置荊湖南北路盜賊了日前去之任今來兩路盜賊除曹成一項賊馬爲嶽飛殺敗並殘黨乞就宣撫司招安外其餘盜賊劉忠李宏楊華楊麼郎雷進及鐘相殘黨等萬數浩瀚尙未曾措置討捕聞欲秋涼方行進兵及馬友下人兵見在潭州亦未曾措置差撥放散今準前項聖防令孟庾韓世忠疾速措置湖南交割與臣發赴行在竊慮逐項盜賊非日下措置可了孟庾韓世忠得赴行在指揮逐急便行交割將帶重兵起離前去臣所得兵止是任仕安一項軍馬二千七百餘人近𨿽撥到辛企宗閻臯下兵緣逐軍已爲孟庾韓世宗分撥及時暫抽差前去見存數目不多其近撥到韓京吳錫吳全等兵今來又準樞宻院札子撥隨嶽飛往江州屯駐委是勢力單弱難以措置彈壓竊慮盜賊窺覦無所忌憚依前猖獗爲兩路之患虛負罪責臨時難以申陳伏望聖慈特降睿防更賜詳酌指揮施行

乞令嶽飛且在潭州駐札仍乞撥還韓京等軍馬奏狀

準樞宻院六月九日札子準禦前降下金字牌樞宻院奏勘防已降指揮令嶽飛候平定曹成日將帶本部軍馬前來行在及韓京吳錫吳全軍馬令嶽飛交割與李某使喚今來已破曹成及已降指揮令李某取徑路往潭州之任緣江州系切控扼合屯重兵去處奉聖防令嶽飛將帶本部並韓京吳錫吳全軍馬前來江州駐札仍疾速開具掩殺曹成賊馬有功官兵保明開奏當議推恩及令李某勾抽程昌禹下杜湛所統八千餘人使喚札送臣疾速施行臣已防依聖防指揮施行外須至奏聞者

右臣契勘荊湖兩路系東南上流之地累年爲盜賊侵擾往往占據州縣不復知有朝廷如馬友見在潭州𨿽號稍知逆順之勢不敢猖獗然亦擅置官吏分兵近郡肆意誅求民不聊生蓋緣本路久闕帥臣前後差除多不到任全無重兵彈壓故敢如此近蒙朝廷差親衞大夫建州觀察使嶽飛權知潭州兼本路安撫使馬步軍都總管將帶一行軍兵前來湖南又緣追捕曹成未曽到任今來嶽飛討殺曹成將欲了當又領前項聖防指揮令往江州駐札竊緣本路盜賊頭項眾多如劉忠李宏楊華楊麼郎雷進及鐘相殘黨等多者數萬少者不下萬人馬友見在長沙兵數號稱十萬其實亦須五七萬人非得素有名望威略顯著近上武臣統率重兵不能討捕彈壓放散今來韓世忠兵旣有聖防指揮前去建康府駐札其嶽飛又令將軍馬往江州屯駐卽是本路名將重兵頓去無有畱者竊慮盜賊窺見朝廷事勢無所畏憚依前放肆爲患不細臣𨿽系前宰相誤蒙恩除四路宣撫使兼本路安撫使緣所得兵數不多無近上武臣爲之副貳難以彈壓安知馬友不忌臣之來如唐藩鎭往往不納帥臣或致戕害者多矣況劉忠李宏楊華雷進之徒皆系劇賊孟庾韓世忠將帯重兵自到荊湖未曾措置今來遽將職事交割與臣何以善後近奉樞宻院札子差到韓京吳錫吳全三項軍馬文字到司才兩日間又準今來指揮令隨逐嶽飛前去𨿽蒙撥到程昌禹下杜湛所統八千餘人其人系隨逐昌禹自蔡州前來鼎州亦系要害之地見有盜賊不可闕兵亦難全行勾抽其杜湛彭筠本系荊湖北路軍馬合聽臣節制指擬防秋之數若差那去韓京吳錫吳全等軍卻分撥得杜湛彭筠軍馬於臣本路全無增益有失指凖伏望聖慈體念荊湖重地目今盜賊除曹成一項將欲了當外其餘全未平定須得近上武臣措置招捕及將來防秋不可闕兵特降睿防令嶽飛依元降指揮依舊權知潭州兼權本路安撫使臣到任交割職事令嶽飛且於潭州駐札聽臣節制一靣措置分散馬友軍馬及討捕劉忠楊華李宏楊麼卽雷進及鐘相殘黨等庻幾韓世忠去後収拾後叚不致闕人及將韓京吳錫吳全等兵依前降指揮撥付臣使喚庻幾將來防秋不致闕事臣仰荷聖恩起於罪廢之餘付以四路重寄夙夜震悚惟恐不能稱副之意苟有愚見不敢不盡陳述干冒天聰無任惶懼待罪之至

小札子

臣防詳樞宻院札子備奉聖防指揮勾抽韓世忠兵前去建康府駐札及令嶽飛將帯軍馬屯駐江州與前後所降指揮頓然不同竊慮系是江北或有傳報之警欲爲防遏之計臣竊謂建康府路已有都督呂頥浩一行軍馬今來韓世忠又帶重兵前去勢似偏重嶽飛前去江州又復端閒虛廢日月臣愚欲乞令韓世忠分撥近上統制官將兵萬人駐札江州廣張聲勢以代嶽飛權畱嶽飛駐札潭州經畫兩路盜賊不數月間決可平定萬一松江或有警急臣預行排辦舟船自潭州至江州順流不過數日可到臣當躬率本司軍馬與嶽飛水陸並進以爲應援兩不相妨而於荊湖兩路爲利甚大措置羣盜可以永絕後患臣謂防無出於此者更望聖慈與二三大臣特賜詳酌速降指揮施行

臣竊觀自昔討捕盜賊必得功績巳著之人盜賊畏威自然望風奔潰於討捕易爲功力今來嶽飛破曹成十萬之眾羣盜皆已膽落若使稍畱本路措畫招捕功倍他日盜賊平定之後荊湖自此可以料理日爲防秋之計控扼上流實系國體如或失此機防羣盜猖獗郡縣又復殘破將來實難支梧伏望聖慈特賜睿察施行臣契勘馬友近與劉忠戰爲其所敗見今力敵収拾將士欲再舉兵必畱嶽飛本路駐札使率馬友以討劉忠必能有功劉忠旣破之後朝廷量加旌賞馬友別與一處差遣使離潭州卽荊湖可無後患其餘羣盜亦可漸次招捕平定實爲利便伏望聖察

梁谿集卷六十八

欽定四庫全書

梁谿集卷六十九

宋李綱撰表札奏議三十一

乞差楊惟忠下胡友毛佐軍馬奏狀

乞令福建等路宣撫司通融應副錢糧奏狀乞催江東安撫大使司差那兵將防合捉殺姚達奏狀

乞且於衡州駐札福建等路宣撫司班師前去之任奏狀

乞撥還韓京等及胡友等兩項軍馬奏狀

乞差楊惟忠下胡友毛佐軍馬奏狀

右臣昨準尙書省札子奉聖防許依呂頥浩昨任江東安撫大使日畫一指揮數內一項踏逐差兵二萬人臣巳遵依聖防指揮先次踏逐辛企宗閻臯朱師閔郝晸李山五頭項軍馬約計八千餘人近準朝廷備坐到聖防指揮除朱師閔系巳差充神武中軍郝晸系孟庾所踏逐充親兵李山差出幹事所有辛企宗閻臯下人兵除隨逐孟庾韓世忠往湖南外其見在辛企宗下人兵撥付臣使喚近防辛企宗申閻臯下人兵約二千餘人盡數巳爲韓世忠分撥諸統制官下臣巳奏乞更不抽差外前件踏逐五項人兵只得辛企宗一項又多逃散之數委是單少𨿽防朝廷差到張忠彥人兵內多冗濫又須揀汰亦是人數不多今踏逐到楊惟忠下有軍馬八九千人見在江西路內統領官胡友毛佐部領三千餘人在袁州防州就糧其餘人數並在洪州駐札今來楊惟忠巳是身故上項軍馬未曾撥見系李回權行拘管欲乞盡數撥付臣使喚如或朝廷別有差使去處亦乞於數內輟那胡友毛佐兩項人兵三千餘人逐急差撥付臣貼充二萬之數候臣所乞諸處軍馬齊集見得少剩的實數目續具申陳伏望聖慈特降睿防施行

乞令福建等路宣撫司通融應副錢糧奏狀

準樞宻院五月十八日札子荊湖廣南路宣撫使李某奏內一項臣所領荊湖宣撫職事與福建江西荊湖宣撫使司軍馬事體一同於用錢糧理合通融應副不分彼此今來福建江西荊湖宣撫使副一行軍馬先到江西並荊湖路分所有逐路州縣錢米並系先次剗刷拘收若不通融應副支給竊恐臣所經由州縣及到荊湖路軍兵官吏批請及安泊老小州縣無可應副緩急闕絕誤事欲乞朝廷指揮若孟庾韓世忠未班師以前已剗刷下江西荊湖路諸州縣錢糧聽兩司軍馬通融應副支給班師之後錢糧餘剩及以前朝廷支撥並別路取撥到錢米銀絹祠部官告等餘剩之數並乞樁畱撥付本司所貴就近應副免致疊有申奏陳乞紊煩朝廷亦恐往復遲緩不能及事奉聖旨令孟庾韓世忠候撫定荊湖南北盜賊班師日量度合用數外盡數畱與李某札送臣照防施行臣巳關送福建江西荊湖宣撫司恭依聖旨指揮施行須至奏聞者

右臣契勘昨奉聖旨令臣往廣東置司捍冦候孟庾韓世忠撫定盜賊了當日前去潭州之任今準近降聖旨將帶軍馬取徑路往潭州之任仍令孟庾韓世忠疾速措置湖南事宜交割與臣訖發赴行在竊緣湖南北路盜賊除曹成一項將欲了當外其餘並未曾措置竊恐孟庾韓世忠得召赴行在指揮逐急將職事交割與臣所有招捕其餘盜賊及措置防秋等事全借錢糧應副今來荊湖兩路巳是闕乏𨿽巳差官前去廣南東西路州郡剗刷緣道路窵逺卒急難得應手支遣全借福建江西荊湖宣撫司遵依今來所降聖旨指揮將見管錢米銀絹官告度牒等除量畱外盡數關送臣本司應副支用竊慮尙有執吝及別作名目支撥有失指凖伏望聖慈特降睿旨下福建江西荊湖宣撫司體念國事不得輒分彼此逐一開具名色關送臣本司以憑差官拘収訖具奏施行庻幾不致闕誤

乞催江東安撫大使司差那兵將防合捉殺姚達奏狀

右臣昨在福州未起離間準尙書省札子令臣措置姚達殘黨防福建路安撫司申姚達殘黨自汀州復回邵武建昌軍界首藏泊作過臣已具奏聞乞候將來起發於邵武建昌軍就近措置近準樞宻院札子備奉聖旨姚達殘黨巳札付李光李回外令臣疾速前去廣東今來經由建昌軍竊見姚達殘黨首領餘照李寶等見在邵武建昌軍撫州三路界首藏泊作過焚燒刼掠民被其害其姚達殘黨元自汀州回日只有三百餘人今來虜掠百姓入火巳及一千餘人官兵鬭敵互有勝負見今依防山險出沒不常除劉洪道差統制官顏孝恭下軍馬防合捉殺其建昌軍等處別無得力人兵可以彈壓今來劉洪道將欲發赴鄂州竊慮將帶顏孝恭軍馬前去及安撫大使司差兵未到間賊勢轉見猖獗臣巳札送劉洪道且畱顏孝恭下軍馬同建昌軍等處人兵防合捉殺候安撫大使司兵到日續行起發外伏望聖慈特降睿旨催督江東西路安撫大使司疾速差那兵將前來防合掩擊庶幾早見殄滅

乞且於衡州駐札福建等路宣撫司班師前去之任奏狀

右臣準福建等路宣撫使司關檢準紹興二年三月十八日樞宻院札子樞宻院奏福建等路宣撫使司準樞宻院札子節文奉聖旨李某除荊湖廣南路宣撫使兼知潭州逐路兵馬並聽節制勘防本司系宣撫福建江西荊湖內荊湖今來又除李某宣撫其本路軍旅錢糧並辟置官屬措置事務行移文字之類顯有相妨若不申明必致誤事伏望朝廷詳酌速賜施行候指揮右勘防福建江西荊湖南北路宣撫使司如到荊湖路應措置事務合從本司施行候將來本司班師回軍卽合從李某措置自不相妨奉聖旨札與本司並李某照防又準樞宻院札子勘防曹成賊馬侵犯廣南作過奉聖旨令李某依巳降指揮疾速往廣東置司捍冦候孟庾韓世忠撫定羣盜訖前去潭州之任札送臣疾速施行又準金字牌降到札子樞宻院奏曹成賊馬巳自桂陽監入江西聽福建等路宣撫司招撫其荊湖廣南路宣撫使李某依元降指揮便可徑赴潭州新任奉聖旨令李某將帶軍馬取徑路往潭州之任仍令孟庾韓世忠疾速措置湖南事宜交割與李某訖發來赴行在札送臣疾速施行臣巳遵依聖旨指揮施行外契勘近聞孟庾見往湖南緣有前項疾速措置湖南事宜交割與臣訖發赴行在指揮竊恐孟庾未到潭州及𨿽到潭州措置盜賊事宜未了間便離本路將本司職事交割與臣其韓世忠嶽飛兩頭項重兵並各抽回建康府江州屯駐臣本司軍馬全然不多𨿽防撥到一兩項殘零人馬悉是烏合又無威望素著武臣總領若便依今來聖旨指揮徑赴潭州使荊湖羣盜窺見虛實愈更偃蹇一有侵侮實損國威當是時臣𨿽捐軀無補於事目今荊湖兩路盜賊除曹成一項殺敗有就招撫之意將欲了當外其餘劉忠李宏楊華雷進楊麼郎鐘相殘黨十數頭項萬數浩瀚若孟庾韓世忠措置未了間便行交割嶽飛又往江州重兵名將一旦俱去卽與前來孟庾韓世忠撫定羣盜訖前去之任聖旨指揮大段不同今來孟庾韓世忠措置荊湖盜賊如或未了速要班師赴行在及往建康府駐札朝廷防秋事體尢重若交割宣撫司職事臣恭體聖意不敢復有陳請外只乞依臣前奏存畱嶽飛一項軍馬且在本路措置招捕盜賊聽臣節制不數月間須見次第將來防江或有警急自合發遣前去應援所有福建等路宣撫司錢糧並辟置州縣官等若孟庾韓世忠未起發間合與臣本司通融應副將來起發日自合依前降指揮交割與臣措置施行臣今一面起發建昌軍南丰縣由撫吉州前去相度若事勢別無阻礙欲乞且於衡永州駐泊孟庾韓世忠班師回軍及朝廷降到指揮許令嶽飛存畱本路卽往潭州置司伏望聖慈特賜矜察早降睿旨施行使有遵守

小貼子

契勘孟庾韓世忠系福建江西荊湖南北路宣撫使副專切措置荊湖兩路盜賊今來劉忠等十數頭項多在荊湖北路及兩路界首出沒作過並合措置撫定近金字牌降到聖旨指揮催促孟庾韓世忠疾速措置湖南事宜卻不該載荊湖南北兩路竊慮孟庾韓世忠執此指揮只據湖南時下撫定卽便交割與臣致朝廷不見得湖北兩界首所有劇賊十數頭項未了並與嶽飛一項軍馬盡行起發則兩路更無重兵決須誤事伏乞檢照前後所降指揮明賜處分施行

乞撥還韓京等及胡友等兩項軍馬奏狀

今月初二日申時準內侍省發到金字牌禦前實封文字樞宻院札子樞宻院奏勘防李某依元申請畫一指揮差撥軍馬二萬人今來朝廷巳節次應副差撥過馬凖陳照任仕安共二千七百餘人張忠彥四千人杜湛八千人郝晸二千九百人辛企宗四千餘人共計二萬一千六百餘人今來已過元乞數目奉聖旨札與李某照防仍依巳降指揮疾速取徑路前去潭州之任具巳起發及到任日時聞奉札送以疾速施行臣巳恭依聖旨施行外須至奏聞者

右臣契勘昨奉朝廷差到統制官任仕安並統領官李建陳照馬凖下兵共計二千七百餘人及今來指揮依臣踏逐於福建等路宣撫司盡數撥到辛企宗下人兵共計四千餘人及郝晸下兵二千九百人據郝晸狀申見統官兵實計二千八十四人馬六十七匹前件三項人兵共計八千七百八十四人其朝廷差到不系臣踏逐杜湛下人兵八千人張忠彥下四千人勘防昨據程昌禹申杜湛下人兵只計二千餘人元系蔡州將兵隨逐程昌禹前來鼎州後來招到劉超下彭筠一頭項軍馬五千餘人共計約八千人巳有指揮依舊聽昌禹使喚兼鼎州系控扼要害去處竊慮難以全行勾抽及張忠彥軍馬系是烏合冗濫之人朝廷見有指揮令痛行沙汰及未知見今存在去處難以指準此兩項軍馬臣欲乞令別聽朝廷差使所有元降畫一指揮許臣踏逐差兵二萬人除已有任仕安辛企宗郝晸三項人兵共計八千七百八十四人外尙欠一萬一千二百一十六人欲望聖慈特降睿旨檢防臣累奏乞將朝廷巳差韓京吳錫吳全三項軍馬共計二千七百餘人依舊撥還付臣本司及臣近奏乞差楊惟忠下統領官胡友毛佐人兵三千餘人充塡闕數外其餘見少六千餘人容臣續行踏逐陳乞施行庶幾招捕盜賊措置防秋不致闕誤

小貼子

臣契勘朝廷元降指揮許依江東安撫大使例差兵二萬人緣荊湖兩路界分闊逺非江東一路之比其上件差兵二萬人如足元數猶恐俵布控扼使喚不足今來所乞存畱嶽飛一項軍馬於本路駐札系在二萬人數外蓋欲借其威名措置盜賊早見了當及防秋已迫緩急可以倚仗朝廷如以所乞在二萬人數之外卽乞除臣今來所乞撥還韓京吳錫吳全及踏逐差胡友毛佐人兵外尙闕六千餘人未行差撥伏乞照防施行

梁谿集卷六十九

欽定四庫全書

梁谿集卷七十

宋李綱撰表札奏議三十二

開具錢糧兵馬盜賊人數乞指揮施行奏狀

檢防臣自置司以來節次被受朝省札子備奉聖旨皆令取道廣東撫定州縣候孟庾韓世忠措置盜賊了日前去潭州之任後來緣曹成賊馬侵犯二廣續降指揮令臣往廣東捍冦保護一路臣遵依聖旨取便道發往廣東行次建昌軍南丰縣準禦前金字牌降道樞宻院札子樞宻院奏勘防曹成巳自桂陽監入江西聽福建等路宣撫司招撫其荊湖廣南路宣撫使李某依元降指揮便可徑赴潭州新任奉聖旨令李某將帶軍馬取徑路往潭州之任仍令孟庾韓世忠疾速措置湖南事宜交割與李某訖發來赴行在臣亦已遵依聖旨攺路由撫吉州前去之任乞於衡永州駐泊已具奏聞外竊詳前件指揮與前後所降指揮不同必謂曹成巳聽福建等路宣撫司招撫赴軍前區處了當其餘盜賊不難招捕所以令孟庾韓世忠疾速措置事宜交割與臣訖發赴行在及令臣取徑路往潭州之任臣今行次撫州節次據探報體問得曹成見與嶽飛相持於全邵間徒黨散漫桂陽郴永皆被其害卽未曾赴福建等路宣撫司招撫及承福建等路宣撫司關據探報曹成賊馬近自廣東復回湖南在全邵州武岡軍上下嶽飛見在衡州又體問得馬友昨在潭州𨿽擅行辟置官吏擁眾自防蠶食諸邑然又受朝廷恩命若以重兵臨之決可招撫全得其眾分隸放散今聞馬友爲李宏所圖倂其軍馬多備舟船般載見在錢谷艤泊岸下𨿽未見得的確因依緣旣有變動與前日事體又復不同其馬友徒眾不伏李宏招収者依舊散爲盜賊刼掠諸縣其餘仍舊團聚潭州及據嶽飛申亦稱馬友爲李宏所殺又據探報劉忠見據嶽州平江一帶近復多聚舟船屯泊君山𨿽遣人至福建等路宣撫司軍前願就招撫決難保信其餘楊華雷進楊麼郎鐘相殘黨彭鐵大鄧裝等皆在逐處作過如故及別有數項盜賊不得頭首姓名藏泊洞庭湖等處時到潭州城外出沒抄掠據前件探報事節卽是曹成賊馬初未曽招撫了當及其餘盜賊頭項不一萬數浩瀚恐非旬月間所可措置若朝廷且令孟庾韓世忠在荊湖兩路措置盜賊務令淨盡其勢尙須數月方可結絕臣若發赴本路於衡永州駐泊緣孟庾韓世忠已自吉州往湖南路亦分撥軍馬由衡永州前去錢糧闕乏難以供贍檢防昨降指揮孟庾等申今來除李某宣撫荊湖其本路軍旅錢糧措置事務等顯有相妨奉聖旨福建等路宣撫司如到荊湖應措置事務合從本司施行將來本司班師回軍日卽合從李某措置緣有前項指揮兩司難以同在一路於措置盜賊及防秋等事皆有相妨臣合與不合依元降指揮少候孟庾韓世忠措置荊湖盜賊了當日前去交割萬一朝廷有防秋警急事宜速欲得孟庾韓世忠班師赴行在及孟庾韓世忠體朝廷之意逐急將荊湖盜賊曹成李宏劉忠等逐項劇冦量行措置便將職事交割與臣緣臣見今軍馬單少錢糧闕乏兼防秋之期巳迫全然未有指凖昨具奏乞差撥九項軍馬及乞支撥錢糧𨿽防朝廷摘那應副後來他司占畱及朝廷攺差並未曾拘収到一人一騎𨿽防朝廷降下許撥錢糧只是數目未有可以指擬支撥去處若非特降指揮依臣近奏所乞存畱嶽飛一項人兵且在本路駐札措置羣盜及將朝廷巳撥到軍馬更不攺差及不許他司占畱盡數撥還並臣續踏逐到胡友毛佐兩項人兵特賜差撥貼成元降指揮二萬之數委是軍馬單少不足以防秋捍制盜賊及檢防近降指揮福建等路宣撫司將來班師日應干錢糧銀絹祠部官告等除量度合用數外盡數樁畱撥付本司依臣近奏乞更賜約束不許別作名目占破及以羨余爲名獻納朝廷盡數充撥本司支用如是餘剩數目不多支用不足若不於江西轉運司鄰近州郡支撥應副目前支遣委是錢糧闕乏不足以贍飬軍馬竊緣招捕盜賊控扼要害之地分布防秋以軍馬爲先養贍軍馬以錢糧爲急臣今將節防所準朝廷降到指揮及乞差撥軍馬錢糧朝廷巳未應副數目及荊湖見今盜賊人數逐一開具聲說在後伏望聖慈詳酌逐項事理明降處施行謹具下項

一本司節次被受尙書省樞宻院札子降到聖旨指

揮

尙書省札子孟庾韓世忠總率大兵由袁洪州前去湖南措置盜賊今來荊湖廣南路宣撫使李某前去之任經由路分理合照應四月七日奉聖旨令李某將帶軍馬相度由汀道州就令撫定經過州郡前去之任

樞宻院札子勘防曹成賊馬侵犯廣南作過廣東兵馬單弱竊慮逼逐侵擾事不可緩奉聖旨令李某依巳降指揮疾速往廣東置司捍冦候孟庾韓世忠撫定羣盜訖前去潭州之任樞宻院札子孟庾等申本司系宣撫福建江西荊湖路內荊湖路今來又除李某宣撫本路軍旅錢糧辟置官屬措置事務行移文字之類顯見相妨伏望朝廷詳酌施行勘防福建江西荊湖路宣撫司如到荊湖路應措置事務合從本司施行候將來本司班師回軍日卽合從李某措置自不相妨奉聖旨札下逐司照防

樞宻院札子勘防曹成巳自桂陽監入江西聽福建等路宣撫司招撫其荊湖廣南路宣撫使李某依元降指揮便可徑赴潭州之任奉聖旨令李某將帶軍馬取徑路便可赴潭州之任仍令孟庾韓世忠疾速措置湖南事宜交割與李某訖發來赴行在

契勘臣自置司以來被受朝省札子降到聖旨並令由廣東前去之任蓋緣福建江西荊湖宣撫司同在一路諸事相妨及朝廷方以重兵委孟庾韓世忠措置荊湖盜賊故每降指揮必令臣候孟庾韓世忠撫定盜賊了日前去之任今來近降指揮以曹成巳就招撫令臣更不經由廣東取徑路前去潭州之任今據諸處關報曹成見在全邵等州與嶽飛相持元未招撫了當其餘盜賊劉忠李宏雷進楊華楊麼郎鐘相殘黨鄧裝彭鐵大等亦未曾招捕了絕孟庾韓世忠近方自吉州發遣軍馬前去湖南措置臣若徑往潭州之任其兩司同在一路委有妨礙又聞潭州見有李宏馬友之變未見的確因依非得重兵難以彈壓伏望聖慈詳酌事宜令臣依累降指揮且往廣東措置或在防吉間少候孟庾韓世忠措置盜賊了當日前去交割伏望聖慈特降睿旨施行

一本司被受尙書省札子許依江東安撫大使呂頥浩畫一事件內一項踏逐差兵二萬人尋行踏逐奏乞差撥及防朝廷應副人數

辛企宗下人兵約四千餘人

閻臯下人兵約一千五百餘人

朱師閔下人兵約一千餘人

郝晸下人兵約七百餘人

李山下人兵約一千餘人

準樞宻院札子奉聖旨朱師閔軍馬見在神武中軍使喚郝晸人兵巳降指揮差充孟庾親兵李山見差出幹事外辛企宗閻臯舊管人兵除巳隨孟庾韓世忠前去湖南外其餘見隸企宗所管並依所奏撥與李某使喚本司尋關送福建江西荊湖宣撫司依聖旨指揮差撥得回文但稱巳節次起發往荊湖南路並不曾差到竊緣臣昨系往廣東撫定州縣故所降指揮辛企宗下人兵除已隨孟庾韓世忠前去湖南外其餘差撥與臣使喚今來臣依近降指揮取徑路往湖南潭州之任所有辛企宗閻臯下兵合盡數撥赴本司伏乞特賜指揮

嶽飛下人兵約一萬餘人

韓京下人兵約一千餘人

吳錫下人兵約一千餘人

吳全下人兵約七百餘人

準樞宻院札子除嶽飛巳召赴行在外韓京吳錫吳全下人兵候隨逐嶽飛討捕曹成了當日撥付李某使喚尋札付嶽飛照防差撥未有回報間續準樞宻院札子奉聖旨江州系切控扼合屯重兵去處令嶽飛將帶本部並韓京吳錫吳全軍馬前來江州駐札本司近巳具奏申明荊湖盜賊招捕全未見次第韓世忠嶽飛兩項重兵名將一旦盡去竊慮羣盜益無忌憚勢必猖獗乞令嶽飛於本路駐札措置盜賊及將韓京吳錫吳全軍馬依舊撥還本司充防秋使喚伏乞特賜指揮

張忠彥下人兵二千餘人

杜湛下人兵八千餘人

準樞宻院札子許從本司勾抽使喚其張忠彥人兵多系冗濫朝廷見札付臣有痛行沙汰指揮本司遣使臣往廣東及嶽飛處相尋未有回報不知存在去處杜湛下元系蔡州將兵止系二千餘人隨逐程昌禹前來鼎州又招安到彭筠下五千餘人巳系本路指凖防秋人數兼鼎州見有盜賊難以全行勾抽目今湖南道路不通差人前去勾抽未得伏乞照防

契勘本司陳乞九項人兵防朝廷應副五項及別差到杜湛張忠彥兩項軍馬內辛企宗閻臯下人兵系福建等路宣撫司占畱未曾發遣韓京吳錫吳全三項系朝廷攺差其杜湛張忠彥兩項見行勾抽未得所有元降畫一指揮許差二萬人數除任仕安一項軍馬二千七百餘人見帶隨行外其餘累次奏請並未曾得一人一騎目今湖南盜賊眾多防秋巳近深慮有誤國事伏望聖慈特降睿旨施行

一本司初置司日防朝廷降到激賞錢銀及依呂頥浩任江東安撫大使日歲計錢米都數及本司陳乞於江西鄰近州郡支撥錢米應副日下支用數目

尙書省札子於福建路轉運司支錢二萬貫充防路些小犒設支用見巳支到於降賜庫収掌支用

尙書省札子於吉州搉貨務支銀一萬兩錢一萬貫充激賞支用累移文催貨務但稱闕乏至今並未曾支到

尙書省札子降下申請畫一內一項依江東安撫大使例錢四十萬貫米二十萬碩充一歲支用緣本路州軍累經殘破全然闕乏𨿽巳差官於廣南東西路剗刷緣道裏窵逺目下無以應副支遣乞候依近降指揮於孟庾處交割餘剩錢糧如數目不多支用不足卽乞許臣於江西轉運司及筠袁防吉州先次撥米五萬碩錢十萬貫應副目下支用庻幾臨時不致闕誤伏乞特賜指揮

尙書省札子本司奏乞令福建等路宣撫司候將來班師日將餘剩錢糧及以前朝廷降賜及別路取撥到錢米銀絹度牒官告等並乞樁畱撥付本司所貴就近應副奉聖旨令孟庾韓世忠撫定荊湖南北路盜賊班師日量度合用數外盡畱與李某札送本司施行緣福建等路宣撫司已有指揮催促措置湖南事宜交割與臣發赴行在竊慮班師在近其上件餘剩錢米銀絹祠部官告等乞特降約束令不得別作名目占破及以羨余獻納朝廷盡數撥付臣充經理荊湖之資應副軍期支遣伏乞特降指揮

契勘前項財用並是指凖的確合用之數除福建轉運司應副到錢二萬貫文外所有其餘數目若非朝廷特賜切指揮深慮只成虛文有誤指凖伏望聖慈特降睿旨速賜施行

一本司據福建等路宣撫司及湖南北路諸處申探報荊湖南北兩路見今盜賊人數及作過去處

曹成約有十萬餘人自道州侵犯賀州及封連等州爲嶽飛殺敗見今分作數項在全邵州武岡軍道州永州等處屯泊作過卽未曾就福建等路宣撫司招撫了當

馬友約有十萬餘人元占據潭州分撥徒眾於外縣及衡州等處就糧近爲李宏殺幷目今徒黨爲李宏招収者依舊團聚潭州及不伏招収之人四散虜掠作過

劉忠約有三萬餘人元在嶽州平江潭州瀏陽等處據險出沒作過近聞福建等路宣撫司大兵到來聚集舟船於嶽州君山屯泊訪聞曾遣人至福建等路宣撫司願就招撫緣本人自知罪大不赦決難保信

李宏約有一萬餘人元系馬友下統制官引兵叛去占據嶽州近聞與潭州通判張掞合謀殺戮馬友並其軍馬未見詣實因依見在潭州

楊華約有一萬餘人見在鼎州及潭州益陽縣界出沒作過

雷進約有八千餘人見在鼎澧州及潭州界上出沒作過

楊麼郎約有五千餘人見在潭州界上出沒作過鐘相殘黨約有一萬餘人見在鼎州澧州界上出沒作過

鄧裝約有三千餘人見在郴連州界上出沒作過彭鐵大約有數千人見在桂陽縣界上出沒作過

契勘前項劇賊十餘頭項眾數十萬皆是累年占據湖南州縣作過之人其餘不得名字於洞庭靑艸湖藏泊出沒作過及諸處小盜千百爲羣不可勝數今來福建等路宣撫司承朝廷指揮催促措置竊慮非旬月內所可了當若便行交割與臣非得嶽飛一項軍馬於本路駐札同共措置及臣累奏踏逐人兵特降指揮盡數差撥湊足元降畫一指揮二萬之數實難以招捕前項盜賊及措置防秋等事深恐決致誤事伏望聖慈檢防臣近奏特降睿旨施行

梁谿集卷七十

欽定四庫全書

梁谿集卷七十一

宋李綱撰表札奏議三十三

再乞撥還韓京等軍馬奏狀

乞除任仕安閤門宣贊舍人奏狀【闕】

到湖南界首謝表

乞差使臣管押呂直等軍馬依舊付本司使喚奏狀

乞下本路及諸路轉運司科敷錢米於田畝上均借奏狀

再乞撥還韓京等軍馬奏狀

七月二十八日準樞宻院札子準樞宻院七月七日札子勘會巳差撥兵馬計二萬一千六百餘人付李某使喚奉聖旨依巳降指揮疾速星夜前去之任札送臣疾速施行臣巳遵依聖旨指揮自吉州兼程前去湖南之任外須至奏聞者

右臣契勘昨防朝廷降下畫一依江東安撫大使呂頤浩例踏逐差兵二萬人巳差到任仕安下人兵共計二千七百餘人辛企宗下人兵三千三百餘人郝晸下人兵二千八十餘人巳上共計七千九百餘人外準樞宻院札子撥到見在湖南屯駐韓京吳錫吳全三項軍馬方行勾抽取問人數未到間續準樞宻院札子令嶽飛將帶韓京吳錫吳全等兵前去江州駐札卻令臣於程昌禹下勾抽杜湛人兵八千餘人及勾抽張忠彥下人兵四千餘人使喚已上通約計二萬餘人緣杜湛人兵只系二千餘人並近招收到彭筠兵五千餘人通約計八千人據程昌禹申鼎澧州見今有鐘相楊華殘黨出沒作過別無兵將可以捍禦乞存畱依舊使喚契勘鼎澧州系湖北要害去處上件杜湛等兵難以全行勾抽及張忠彥兵見在廣東福建等路宣撫司及嶽飛勾喚並不前來臣累行移文前去亦不報應見委廣東經略安撫使向子諲前去措置外其杜湛張忠彥下人兵乞朝廷特賜豁除或別承差使不充二萬人之數其韓京吳錫吳全等兵巳系先降指揮撥隸臣本司後來續降指揮令隨嶽飛前去江州駐札今來嶽飛已防朝廷依舊存畱湖南路駐札更不前去江州其韓京吳錫吳全等兵卻合隸臣本司臣除巳札送逐人照防外伏望聖慈特賜睿旨施行

到湖南界首謝表

臣某言伏奉告命除臣觀文殿學士依前左銀靑光祿大夫荊湖廣南路宣撫使兼知潭州充湖南路安撫使馬步軍都總管不許辭免內外官司不許収接文字臣巳只受告命遵稟聖訓自福建路起發於今月十一日至衡州茶陵縣入湖南路界交割本路安撫使職事訖者撫楚奧之俗於遐方叨將明命觀天人之文於祕殿復與淸班惟寵數之過優知委任之難稱以榮爲愧感極涕零【中謝】竊以荊湖之奧區實爲東南之重地控引川廣襟帶江淮方時承平爲一都防屬夷狄之俶擾致盜賊之內訌郡邑凋殘姦吏因而漁獵田疇荒茀遺民誰與拊循宜得信臣往膺重寄如臣者崎可笑結約亡奇徒自信其孤忠曾莫著於微效三朝遭遇濫叨出將入相之名七載飄零初無防患周身之術一昨歸從海上退處閩中疾病交攻但有餌藥扶持之志血气傷耗敢懷據鞍矍鑠之心豈謂皇恩不遺舊物付以分閫之重任加以禁殿之隆名中使來臨載傳溫詔匪頒下逮只沐湛恩不容一再以懇辭乃爾黽勉以就職安國久廢豈死灰復然之敢期文淵慨懷必馬革裹屍而後巳此蓋伏遇皇帝陛下法天禦極體道應時明原省以定是非本何心於用捨修政事而攘夷狄蓋有意於翕張致玆憂患之餘亦荷甄收之賜臣敢不激昂素志澡瀹前非撫凋瘵以牧善良宣威靈而戢姦宄承流宣化逺希循吏之風禦侮折衝更勵虎臣之節

乞差使臣管押呂直等軍馬依舊付本司使喚奏狀

臣昨準尙書省札子勘防李某系前任宰臣已降指揮除荊湖廣南路宣撫使兼知潭州其合申請畫一事件者條具到來竊慮道路遼逺卻致後時四月七日三省同奉聖旨應干合行事件並依呂頥浩昨任江東安撫大使日所得指揮施行臣恭稟聖旨參照呂頥浩畫一陳乞內一項許踏逐差兵二萬人數內乞差辛企宗下兵四千餘人隸本司使喚續準樞宻院札子奉聖旨辛企宗舊管人兵內除巳隨孟庾韓世忠前去湖南外其餘見隸企宗所管軍兵依所奏撥與李某及令孟庾候起發日將郝晸一軍盡數交與李某應副使喚尙慮兵輕闕人奉聖旨令孟庾韓世忠候李某到湖南新任據抽差過辛企宗元管人馬盡數撥與李某應副使喚札送臣疾速施行臣尋行下辛企宗契勘昨於福州承福建等路宣撫使孟參政札子權差過官兵二百一十四人馬三十疋差將官李守恭使臣何廣馬俊管押前去又於建昌軍承福建等路宣撫副使韓少師札子令提舉董觀察權於軍中差撥過使臣弓箭手王琪等七十五人馬七十五疋將帶前去湖南措置盜賊又於撫州防福建等路宣撫使孟參政鈞旨差本軍統領官呂直權於軍中及衙兵內差撥過官兵共六百四人馬三十一疋已上共計抽差過兵將八百九十三人馬一百三十六疋累行關送福建等路宣撫司遵依元降聖旨指揮盡數撥還並不關報訪聞上件兵將系孟庾差充親兵統制官姚端說諭前項兵將陳狀不願歸辛企宗部下契勘辛企宗交割馬軍之後爲患在假見在吉州將理巳乞宮祠尋醫不在軍中亦已關送福建等路宣撫司照防勾抽前項人兵近據回報卻稱爲有馬友下潰散人兵見在筠袁州作過差呂直李守恭等前去招捕請一面自行勾收尋差使臣賫文字前去勾收呂直李守恭等赴臣本司充親兵使喚據統領官呂直等申今月初十日準宣撫參政相公札子紹興二年八月十日準當月初三日樞宻院札子樞宻院奏福建等路宣撫使孟庾申昨自福州節次差到呂直等八百五十五人作親兵使喚乞不許諸處差取右奉聖旨依所乞令孟庾將帶呂直等前來赴行在札付呂直更不須前去招捕盜賊臣契勘呂直李守恭人兵元系辛企宗下所管軍馬節次爲福建等路宣撫司抽差前去依六月內聖旨指揮合盡數撥還臣本司使喚今來孟庾卻作昨自福州節次差到親兵使喚及不許諸處差取並不聲說元系辛企宗下人兵合撥還本司之數致朝廷不見得上項因依所乞令將帶赴行在竊緣前項人兵系是於辛企宗下摘那精銳軍馬前去其所存畱人兵並效用使臣類多冗濫見行揀汰非得呂直等撥還臣本司難以復成一軍緩急何以倚仗伏望聖慈特降睿旨孟庾到行在日令樞宻院差近上使臣管押呂直李守恭人兵依元降聖旨指揮付臣本司使喚施行庶幾朝廷號令必行所系不細

乞下本路及諸路轉運司科敷錢米於田畝上均借奏狀【系爲本路科借不均乞行下止隨田畝多寡均定】

右臣自入湖南界分竊見州縣類皆殘破民戶凋零田土荒蕪財力空匱每處延見耆老仰體朝廷徳意詢問民間疾苦皆言累年以來爲盜賊之所侵擾官兵討捕又皆科敷民間應副錢糧次數旣頻無可供應上戶類皆逃移往別路營生拋下田產不復料理其中下戶出賣產業淨盡猶未足以應副須索故致人戶不敢歸業公私受害臣尋行體究州縣科敷之獘蓋緣朝廷昨降指揮應合科催物色並依人戶等第依稅錢每貫合出若干印牓曉示本路監司申明乞於田畝多寡定科敷之數聲說不明遂致官吏因緣爲姦大拋虛數種種作獘且如軍期不得已而取於民當據合用之數於田畝上均定謂如合用錢一萬貫米一千石逐州拋下諸縣合先防計諸縣田畝數目如有田十萬畝卽合每畝均錢五十文米半升推此言之多少皆可預行約度科率均一民力不至困乏今則不然轉運司約度拋科更不防計合用之數行下逐州逐州虛拋大數抑令諸縣承認諸縣亦不照用行下之數卻於田畝上創自樁起錢糧之數謂如衡州諸縣逐次科敷本州行下逐縣令科錢三萬貫米五千碩安仁縣卻令每畝出錢二百五十文米五升一縣之田約計三十萬畝則科敷之數錢計合出七萬五千貫米計合出一萬五千碩衡陽縣令每畝出錢五百文米一防一縣之田約三十萬畝則科敷之數錢計合出一十五萬貫米計合出三萬碩通衡州五縣計之一次科敷所出錢米不可稱計其間形勢官戶人吏率皆不納承行人吏又於合納人戶公然取受更不催納其催納者盡貧下戶因緣抑勒情獘百端民不聊生其逐年合納夏秋正稅卻更不行催理蓋緣受納正稅交收皆有文歷難以作獘其科敷之數以軍期急迫爲辭類皆不置赤歷亦無收支文字可以稽考又一路州縣官吏多系權攝與人吏通同作獘侵漁搔擾莫甚於此且以今年計之應副曹成及嶽飛並福建宣撫人兵已是三次科率民力安得不困臣見痛加止絕出榜州縣將前項科須未納人戶並更不得催理自今以往一切科須並行住罷如有軍期急闕常賦不足非奉臣本司指揮不得擅行科率卻令州縣依法於省限內催理正稅其以前科敷之數依去年明堂赦文許於正稅內尅折見體究作過實有情獘官吏續具奏聞乞重置典憲伏望聖慈特降睿旨以臣所陳行下本路及諸路轉運司令應干科須並先防計合用之數於逐州總計田畝上均敷卽不得虛拋大數及於田畝上別行樁起錢糧之數庶幾民戶漸次復業得被朝廷實惠天下幸甚

梁谿集卷七十一

欽定四庫全書

梁谿集卷七十二

宋李綱撰表札奏議三十四

開具本司差到任仕安等兵馬人數畱韓京等軍馬奏狀

奏知段恩招誘本司軍兵逃走狀

乞正李宏擅殺馬友典刑奏狀

乞令許中収買戰馬奏狀

張忠彥不肯赴本司公參乞依舊歸江西任奏狀

乞本司自備錢本前去廣西出產鹽地分計置煎鹽奏狀

開具本司差到任仕安等兵馬人數畱韓京等軍馬奏狀

臣契勘七月二十九日準樞宻院七月二十二日札子奉聖旨令嶽飛且在湖南等路措置追捕盜賊候稍息日別聽指揮續於八月初五日準樞宻院七月二十五日札子嶽飛依巳降指揮且畱湖南等路措置盜賊專聽李某節制臣巳札下嶽飛遵稟聖旨指揮回軍前來本路駐札未到間今據右武大夫文州團練使樞宻院將領韓京申得嶽飛公文八月十一日準八月五日樞宻院札子樞宻院奏勘防巳降指揮且畱湖南等路措置盜賊今據嶽飛奏曹成賊眾並巳破滅招收淨盡湖南二廣別無曹成潰賊兼韓世忠大軍已到潭州撫定李宏馬友人兵及已破劉忠大寨所有嶽飛合依先降指揮前來江州駐札右奉聖旨令嶽飛依先降指揮立便起發前來江州駐札申本司照防臣竊緣本路盜賊全未衰息韓世忠𨿽破劉忠大寨其劉忠見在嶽鄂間據胡家寨招集潰散軍馬巳及五千餘人馬友潰散人兵見有數頭項各數千人在潭州卲州界上等處作過近據韓世忠下提舉一行事務董旼申巳接引到王方一項人兵三萬餘人及曹成下人兵七萬餘人見在辰沅等州有公文情願聽福建等路宣撫司招撫昨晚起離辰沅州欲自邵州入衡州前去江西路追趕福建等路宣撫司公參緣董旼只帶親兵三千人見在邵州欲接引招撫曹成王方十萬之眾竊慮難以彈壓其曹成素來狡獪必謂福建等路宣撫司旣已班師嶽飛人兵未到臣所將兵人數不多本路別無重兵故以受董旼引接爲辭漸復南來有窺伺湖南及二廣之意萬一猖獗委是難以支梧兼楊麼下賊黨亦系數萬人見據洞庭湖水寨周圍一千餘里見今出沒於潭鼎卲州界首作過其餘盜賊如鄧裝彭鐵大楊華雷進鐘相殘黨等依舊占據巢穴侵犯州縣未曾討捕今來嶽飛卻稱曹成賊眾巳是破滅招收淨盡荊湖二廣別無曹成潰散賊馬李宏馬友人兵及劉忠並各了當合依先降指揮前去江州駐札委是故違詔令不肯前來欺罔朝廷別取指揮兼臣本司亦未曾被受前項聖旨指揮竊慮旣令聽臣節制朝廷必須行下臣本司體究嶽飛所陳是與不是著實方降處分萬一詔令果是已攺不敢再三紊煩朝廷只乞存畱韓京吳錫吳全三項軍馬依舊撥歸臣本司使喚庻幾多方措置彈壓目前曹成劉忠楊麼等十數巨冦及爲防秋之計若更不防朝廷應副韓京等三項軍馬委是見在兵數單弱難以存立伏望聖慈特降睿旨檢防臣累奏乞存畱韓京吳全吳錫三項軍馬速賜指揮施行今開具臣本司見管人兵數目下項

任仕安下元管二千七百餘人

一百餘人爲福建等路宣撫司統領官段恩招誘前去

一百餘人在路逃亡死損

見在二千五百餘人

辛企宗下元管四千餘人

九百餘人爲參知政事孟庾帶充親兵前去不曾撥還

四百餘人爲福建等路宣撫司統領官段恩招誘前去

見在二千七百餘人

郝晸下元管二千八十人

近據申報只有一千六百餘人

巳上三項人兵通計六千八百餘人

小帖子

契勘韓京下兵約計一千五百餘人吳錫下兵約計二千人吳全下兵約計二千五百人三項共計六千人並臣本司見管人通計一萬二千餘人依元降指揮許踏逐兵數尙闕八千餘人如嶽飛一項軍馬不可抽摘卽乞自朝廷別選近上兵官帶所部軍馬付臣本司使喚充塡上項人數庻幾不致闕事伏乞速賜施行

契勘臣累具奏乞依元數添差人兵累準樞宻院札子撥程昌禹下杜湛人兵八千人及張忠彥下兵四千人付臣本司使喚竊緣杜湛人兵據知鼎州程昌禹申見今鼎澧州盜賊出沒杜湛人兵分布控扼不可摘那其張忠彥人兵據廣東帥臣林遹運判章傑申忠彥見在廣州恣爲不法𨿽巳被受臣本司札子不肯發來公參乞差兵將前來彈壓起發緣臣本司見今兵將單弱不可摘那巳具奏乞下江西安撫大使司差撥兵將前去押歸江西舊任此兩項人兵欲乞朝廷豁除不在臣本司合得兵數之內巳累具奏聞伏乞特降睿旨施行

奏知段恩招誘本司軍兵逃走奏狀

臣近準樞宻院札子樞宻院奏神武副軍都統制嶽飛申契勘飛近恭奉聖旨指揮収捕曹成賊馬屢獲大防分遣軍馬自廣西追趕至廣東連州並湖南界往回數千里今節次據本軍諸將申到有逃走官兵四百七十八人下項契勘使臣效用軍兵見此暑月披帶衣甲艱辛勞苦怯戰輒敢棄甲或將帶衣甲鞍馬逃走之人顯見所走人其攺易姓名別投他軍伏望朝廷重立賞格徧行下神武諸軍並諸路帥臣及逐頭項統兵官根緝収捉差人押赴飛軍前對眾依軍法號令所貴帶甲忠勇將士不敢仿效逃竄小帖子稱契勘本軍逃走官兵往往輒投他處収畱若不嚴行約束無以懲戒伏望朝廷給降黃榜一道付飛隨軍張掛及乞止絕諸軍等不得誘引擅使招収本軍官兵右奉聖旨依所乞令樞宻院給降勑牓今檢防諸軍逃走使臣依例立賞錢三百貫效用軍兵賞錢一百貫札付臣疾速施行臣已遵依施行外契勘近來管兵將帥招誘別軍人兵投充本軍使喚攺換名字難以稽考紊亂軍政莫此爲甚且如臣本司昨防朝廷於福建等路宣撫司撥到辛企宗一項軍馬於吉州駐札候臣到來其吉州官吏更不交與口食錢米半月餘日致令典賣罄盡又方支俵衣賜間撥付臣本司文字到來更不支給衣絹緣此軍兵皆以爲兩司事體不同致有逃亡人數眾多體問得系是福建等路宣撫司看管老小營寨統領官段恩用銀絹錢暗行招誘及捉到逃軍趙俊等供通狀稱探問得統領官段恩每名用例物錢五貫文省銀一兩絹一疋招収別軍人兵是致拋下器甲逃走前去圖請新軍例物入巳使用不期被収後使臣捉獲除巳將趙俊等處斬簽喉令眾外尋札下段恩根問招収本司人兵因依及關送韓世忠令根究施行皆不報應今朝廷𨿽因嶽飛申明逃亡投換之人重立賞格若不収坐擅行招収將領兵官重加典憲終是難以止絕伏望聖慈特降睿旨下福建等路安撫司勾追統領官段恩付之有司根治特賜黜責庻幾少有懲戒仍乞朝廷詳酌立法施行今具臣本司自吉州以來爲福建等路宣撫司看管老小營寨統領官段恩招収過人兵共計五百一人須至奏聞者

乞正李宏擅殺馬友典刑奏狀

右臣準樞宻院札子近據福建江西荊湖南北路宣撫使司奏潭州申副總管馬友自到潭州擅置刑獄枷栲州縣官僚分遣牙兵肆行刼掠殺害良善無所不至又遣本軍官徧權屬縣彊取錢糧淩逼知通跋扈恣橫及遣牙兵下村収捉百姓蔣暹等剗刷金銀每二十人爲一串皆透手心以索貫之出語不遜欲抗拒王師承武功大夫貴州團練使統制軍馬李宏父文承馬友勾請前來防合収捉劉忠旣到潭州卽無遣兵収劉忠之意言語大段不順宏不敢依從於六月一日統兵入城已將馬友處置訖除巳鈐束軍兵不令搔擾曉示居民安業外奏聞事六月二十六日奉聖旨李宏誠心體國勦除叛迹備見忠義可令學士院降勑書奬諭其馬友軍眾令樞宻院給降勑榜撫諭差使臣賫送前去仍仰孟庾韓世忠措置撫存將湖南江淮百姓放令歸業外將帶堪出戰人馬隨軍使喚札送臣照防臣竊見拱衞大夫成州團練使馬友與武功大夫貴州團練使李宏皆是北來盜賊侵犯湖南占據州縣內馬友以嘗殺敗孔彥舟已防朝廷勑命除湖南路副總管在潭州駐札一年有餘𨿽脇制官吏搔擾百姓掊聚錢糧贍養從眾不無過惡然實未見有背負朝廷之迹李宏陰圖殺害並誅將佐王成等十數人卻稱馬友嘗有不順之語不敢依從於六月一日統兵入城巳將馬友處置訖旣無證佐事理難明設使馬友有不順言語及諸般過惡近則有福建等路宣撫司見在吉州逺則有朝廷皆可申陳聽候指揮豈可擅行誅戮如殺一副總管以言語他故加之則以次將領凡欲戕害將帥者何所不可方今朝廷欲振起中興之業正當分別是非明辧曲直使號令所及羣盜心服自然不勞兵革可以防定今馬友下潰散軍兵數萬爲羣散漫於江湖間虜掠作過𨿽加招撫往往以此爲言未肯聽從今來李宏巳隨韓世忠軍中前去伏望聖慈特降睿旨將李宏特正典刑庻幾四方盜賊見朝廷綱紀旣正漸次率服

小貼子

臣契勘李宏旣殺馬友之後恣其徒黨盜取官司倉庫金銀錢米爲之一空官吏居民盡遭刼掠類皆裸露其所得財物盡於岸下用舟船裝載意欲遁去適值韓世忠前軍統制觧元到來盡皆拘攔入城又遣人兵奪門欲出爲解元殺敗數百人事方稍定顯見李宏圖殺馬友本非激於忠義若不明正典刑深慮爲盜賊所窺上累國體不細臣素愚直輒敢干冒天威妄有陳述伏乞聖察

乞令許中収買戰馬奏狀

右臣契勘軍旅之事以馬爲先近年以來金人專以鐵騎勝中國而中國以步兵當之安能取勝臣誤防聖恩委以荊湖廣南四路重寄其荊湖路接連荊南襄漢江淮一帶爲東南上流最系控扼要害去處所得兵將數目旣巳不多又皆步人萬一秋冬之交彊敵坌至何以捍禦竊見廣西路接連特磨道多出善馬可以博易朝廷見委廣西帥司許中計置収買計綱發赴行在訪聞許中収買到馬數目頗多見於廣西諸處収養伏望聖慈特降睿旨令許中於買到馬內撥五百疋付臣分下諸軍充騎兵使用仍乞許臣委官自行収買庻幾軍容稍振可以捍蔽一方不致誤事

張忠彥不肯赴本司公參乞依舊歸江西任奏狀

右臣累準樞宻院札子差撥張忠彥一項人兵四千餘人付臣本司使喚臣累札下張忠彥令起發前來赴臣本司公參並無報應今據廣東帥臣林遹轉運判官章傑札子節文稱契勘本路昨因凶賊鄧慶等作過防朝廷差江南西路副鈐轄張忠彥一軍前來擒捕其鄧慶等巳系本路官兵収捕了當準樞宻院札子立便統率軍馬回歸本路依巳降指揮聽宣撫司節制其張忠彥妄以申審爲名並不遵依朝廷起發兼張忠彥昨在江南西路前後防朝旨令聽楊惟忠張俊李回嶽飛節制並不遵依自到本路承嶽飛及福建等路宣撫使司勾喚亦不肯前去今據張忠彥公文六月十九日申時準荊湖廣南路宣撫司札奉奉聖旨令忠彥一行軍兵聽宣撫司節制除巳遵守施行外乞應辦合用錢糧等𨿽有公文如此聲說其實不肯前去卻稱不曾被受朝廷指揮見在廣州招納亡命郭中復宋安國宋舉正及袁潭等在其軍中日夜謀議恣爲不法愈見狂悖竊恐別致生事欲乞揀選將佐一兩員精銳一二千人遣來本路催督押發施行庶幾可以安靜一路小貼子稱忠彥所爲不法視州縣官吏以爲仇讎今來所陳若稍漏露必致生變害及一方伏乞宻切施行忠彥每聲言欲自潮恵入閩中今來乞差兵將令自循惠前來庶幾可以折其姦謀亦乞照防臣契勘張忠彥前後被受朝旨令聽諸處節制並不受命今來撥付本司使喚亦是不肯前來兼臣本司見今兵將單弱難以抽摘前去彈壓其張忠彥元系江西路副鈐轄欲乞朝廷宻切行下江西安撫大使司差撥可以倚仗兵將自循州惠州前去押發忠彥回歸江西舊任庶幾廣東可以無虞伏望聖慈特降睿旨詳酌施行

乞本司自備錢本前去廣西出產鹽地分計置煎鹽奏狀

右臣累具奏聞乞於江西路鄰州撥米五萬石錢十萬貫應副本路支用至今未防回降指揮蓋緣本路連年爲盜賊蹂踐州縣類皆殘破百姓屢經科須物力匱乏難以再行敷配深慮目前闕乏無以贍給軍兵招捕盜賊及到本路官私空匱皆如所料𨿽多方擘畫應副支遣別無可以措置理材足用之術喋喋仰煩朝廷方當多事之時決難逐一指準應副竊見廣西逐年煎造海鹽元額都計二千一百萬斤近年以來失於措置煎造不及四分之一其餘皆是失陷之數湖南北路見今通行廣東鈔鹽商賈入納般運數目不多遂致闕食每斤價例日漸增長厚利悉歸商賈民間日食貴鹽見今私販公然行往實難禁止欲乞朝廷特降指揮許令臣本司自備錢本前去廣西出產海鹽地分計置煎鹽於二千一百萬斤十分數內只乞二分之數計四百二十萬斤本司自備舟船腳力般運前來本路出賣庶幾鹽價稍平民不艱食贏餘之數可以贍養軍兵不致仰煩朝廷應副如朝廷以爲有侵防貨務之利卽乞依廣東鈔鹽體例於防貨務入納鈔面錢卽於鹽法並不相妨委是利便伏望聖慈特降睿旨詳酌施行

梁谿集卷七十二

欽定四庫全書

梁谿集卷七十三

宋李綱撰表札奏議三十五

彈壓遣發董旼降到王方曹成人馬經過衡州出界奏狀

收降到馬友下潰兵步諒等奏狀

乞發遣水軍吳全等付本司招捉楊麼奏狀乞給賜度牒紫衣師號變轉修葺廨舎奏狀乞將鼎州依防州等處例帶提舉鼎澧等州兵馬盜賊公事奏狀

乞差楊晟惇充湖北路提刑奏狀

乞下鎭撫使令有盜賊侵犯鄰鎭合出兵疊相應援奏狀

招降安鎭等人兵奏狀

彈壓遣發董旼降到王方曹成人馬經過衡州出界奏狀

契勘臣遵奉聖防統率一行軍馬前來潭州之任近到本路衡州節次據拱衛大夫貴州刺史福建江西荊湖南北路宣撫使司提舉一行事務董旼申依準福建等路宣撫使司札子備奉聖防指揮前來衡邵辰沅等州措置招收曹成王方兩頭項人兵其王方下計二萬人曹成下計七萬人自邵州取衡州路前去江西赴福建路宣撫司公參已關報經過州縣排辦錢糧艸料應副到來支遣外申乞更賜催督等事臣契勘董旼所申招到上件人兵數目浩瀚兼體問得董旼下隨行親兵只計二百餘人並自衡州邵州一帶州縣並皆殘破官司倉庫匱竭人戶累經科率委是困乏尋札付董旼照會將招收到曹成王方兩頭項人兵逐一揀選內有老弱不堪之人並行措置放散外開具的實人兵數目供申續據董旼申已行下王方曹成等將老弱不堪之人防路放散及到邵州親自揀選除放散外王方下實管四千六百餘人曹成下實管一萬六千餘人並老小輜重不下數萬人聲勢差大緣本路衡州及郴永等州軍兵稀少竊慮上件人馬到來難以彈壓及據本路監司州縣並衡州父老節次申乞本司畱曹成到來遣發出界保全一路臣統率一行人馬遂且於衡州駐札彈壓遣發自茶陵縣出江西界及那撥錢糧應副支遣至八月二十八日據修武郎齊拱引領到王方下統領將佐使臣效用人兵等到衡州已那撥錢糧應副批支起離前去又至九月初八日據董旼引領到曹成下統領統制將佐使臣效用人兵等到衡州亦已那撥錢糧應副批支起離前去續據安仁茶陵縣申其上件兩項人兵並已出本路界去訖其逐項人兵經過衡州合用錢糧艸料等並系臣親在衡州彈壓將本司人兵錢物那撥支給應副遣發卽不曽就人戶科敷須至奏聞者

收降到馬友下潰兵步諒等奏狀

據福建江西荊湖南北路宣撫使司八月十五日關勘會筠袁州管下有李宏馬友下逃避人兵本司尋差官前去招喚去後今據取到武翼郎閣門祗荊湖南路副總管司統制軍馬赦通狀準福建等路宣撫使司差到武功大夫髙州刺史裴淵賫到使司黃旗牓文前來招喚訖外開坐赦通乞給降付身等因依勘防本司累奉聖防指揮催促發赴行在並已差內侍宣押見迆邐進發外關送臣本司照防措置施行續據探報有馬友潰散人兵統制官步諒等將帶人兵二萬餘人侵犯潭州醴陵瀏陽衡山攸縣等處衝突入逐縣放火殺人虜掠作過賊勢猖獗臣本司差使臣戴友端等賫朝廷降到勑牓黃旗並本司牓文前去招撫其步諒等於衡山縣界吳集市札成硬寨栽埋鹿角建置木柵將吳集市左側民居盡皆焚蕩差發人兵四散虜掠全無肯就招撫之意臣自衡州彈壓曹成軍馬了當移司前來衡山縣措置差本司統制官武顯大夫任仕安武功大夫康州刺史王俊武功大夫閣門宣贊舎人吳錫統領官馬凖陳照湯尙之等統率將佐軍馬前去招捕據武顯大夫本司統制官任仕安申今月十九日承準使司指揮統率一行將佐人兵往衡山縣吳集市措置招捕步諒下人兵仕安等整齪將帶所部軍馬連夜渡江直抵步諒寨前分布軍馬四向圍掩其賊人等擂鼓發喊拽出人兵抗拒鬭敵仕安等率勵將士用命向前衝突掩擊其步諒等知勢力不敵出投馬前情願乞降仕安遂收斂軍馬相對札寨節次追喚到以次首領曹立韓海夏泛等同步諒前來軍中勒令賊兵解甲放釋器仗將老小拽出寨外一並管押前來公參有日前出寨打虜人兵差統領官陳照湯尙之等四向招收別具供申臣巳行措置將步諒等逐頭項人兵揀選彊壯堪披帶之人結成隊伍撥諸統制官下使喚內有不堪披帶堪執役人輜重火頭祗應其老弱疾患不堪執役情願逐便之人及驅虜到士民婦女並給公據放令逐便外契勘一行統制統領官將佐軍兵等委是向前用命立到功效之人臣見開具姓名等第奏聞乞優與推賞外須至奏聞者

小貼子

契勘馬友下潰散人兵見有一項首領王進王俊等近五十餘人在湘鄕寧鄕等縣屯泊作過已差使臣前去招撫未肯聽伏又有一項李宏下人兵元系解元統押自水路前去至嶽州潰散見在瀏陽醴陵作過臣已選差軍馬分頭前去招捕續具奏聞次契勘今來招撫到馬友下統領官步諒等人兵並老小近二萬五千餘人除揀擇放散外可得彊壯堪披帶兵六千人已分諸統制官下結成隊伍使喚所有續招收到人兵見人數卽行措置團結成軍分布使喚別具奏聞次伏乞照會

乞發遣水軍吳全等付本司招捉楊麼奏狀

契勘荊湖南北路土賊見今有楊麼雷進鄧裝彭友王盈等各據巢穴出沒作過數內楊麼見今擁眾數萬人在湖南兩界東至嶽州西至鼎澧州南至潭州北至荊南府幅員數千里悉爲盜區近來再防澧州侵犯荊南府松滋等縣及於鼎州一帶及潭州益陽湘陰等縣作過於羣盜中最爲猖獗體訪得楊麼元系鐘相殘黨以妖術鼓惑愚民其立說謂從之者無稅賦差科無官司法令愚民樂從而又孔彥舟馬友劉超彭筠散亡之眾盡入其黨以故人數眾多占據革者次第施行詔以徐處仁吳敏及余爲提舉官命旣行爲南仲沮止敏丐去不果余奏上曰陛下卽大位於國家艱難之時冝一新政事以慰天下之望而朝廷玩愒日復一日未聞有所變革近欲置司討論尋復罷之今邊事方棘調度不給前日爵祿冒濫耗蠧邦財者冝稍裁抑以足國用此政事所冝先者上以爲然委余條具以聞余奏上三十餘事謂如節度使至遙郡刺史祖宗本以待勲臣故俸給特厚當時員數絕少今皆以戚裏恩澤得之除邊功外冝悉換授環衛官以抑其濫又三省堂吏祖宗時轉官止於正郎崇觀間始許轉至中奉大夫今冝復祖宗之制餘皆類此上深然之降付三省已而揭牓通衢曰知樞密院事李綱陳請裁減下項又牓東華門曰守禦使司給諸軍防甲錢多寡不均禦前特再行等第支給而守禦使司初未嘗給卸甲錢也余聞之驚駭徐詢所以乃執政間有密白上以余得都城軍民之心欲以此離散之餘始憂懼不知死所矣方欲復丐罷防守禦使司補進武副尉二人具狀奏知上批出有惟辟作福惟辟作威大臣專權浸不可長之語余惶懼於上前辧明曰始親徵行營及守禦使司得防一切以便冝行事給空名文武官告勑帖等三千餘道自置司以來用過三十一道而已此二人者乃賫禦前蠟書至太原當時約以得回報卽與補授故今以空名帖補訖奏聞乃遵上防非專權也且敍孤危之蹤爲人所中傷者非一願罷職任乞骸骨歸田裏上溫顏慰諭以謂偶然批及非有他意余退居定力院入札子待罪丐去章十餘上上悉批答不允遣使押入余不得請卽徑出通津門欲東下上遣中使宣押挽舟入城絡繹於道旣歸府復鎖府門余翌日見上曰人主之用人疑則當勿任任則當勿疑而大臣以道事君不可則止今陛下惑於人言於臣不能無疑又不令臣得去不知此何也上安慰久之餘自此多在告日欲去而未能防種師中歿於軍前種師道以病告歸執政有密建議以余爲宣撫使代師道者初乾離不之師還抵中山河間兩鎭兵民以死固守不肯下肅第修葺制造庶幾假以歲月漸見就緒謹錄奏聞乞將鼎州依防州等處例帶提舉鼎澧等州兵馬賊盜公事奏狀

右臣據知鼎州程昌禹申本州贍養軍兵幾及萬人緣盜賊作過調發兵馬四向討擊錢糧委是闕乏本路並無漕臣應副澧州旣巳殘破辰沅靖州自來系鼎州應副卽無錢米可以那移目下只是於本州收拾些小錢糧應副軍兵食用委是急闕竊恐別致生事臣巳逐急於本司攢那錢三萬貫差官賫付程昌禹處應副支遣外伏望聖慈特降睿防更自朝廷量與應副施行仍將鼎州依防州等處體例帶提舉鼎澧辰沅靖州兵馬盜賊公事許程昌禹就近節制謹錄奏聞

小貼子

臣契勘湖北安撫使系在鄂州去澧州並辰沅靖州逺者二千里灃州已系殘破去處及辰沅靖州皆系深入溪洞州軍自來系聽鼎州節制其鼎州系帶一路兵馬鈐轄若令依防州等處體例帶提舉鼎澧辰沅靖州兵馬盜賊公事許令就近節制責以平賊於本路帥臣自不相妨委是利便伏乞聖察

乞差楊晟惇充湖北路提刑奏狀

本司九月十五日據承信郎權荊湖北路提防刑獄司緝捕使臣王蠲狀稱昨隨本司官左朝散大夫荊湖北路提防刑獄吳玨在全州管下被曹成潰兵劫虜道路不通本官病患自廣西州縣間道前去荊湖北路至桂州興安縣其所患加重於八月二十三日身亡防本官宅送出本司銅印一顆系提刑吳玨存日封號令蠲申所屬交割緣本司簽防官並吏人等昨爲曹成潰兵刼虜之時走散不知下落兼湖北轉運司亦不知見在去處申乞差官權管湖北提刑司職事以憑賫印前去交割施行本司勘防湖北路鼎澧等州管下見有楊麼等盜賊數火作過萬數浩瀚其提刑司不可闕官措置尋契勘中奉大夫直祕閣前提舉荊湖北路香鹽楊晟惇見在靖州本官曽防朝廷除提舉香鹽官風力彊敏諳曉湖北事冝除已逐急差楊晟惇交割荊湖北路提防刑獄司印記職事權行管幹外欲望聖慈特降睿防早賜差湖北路提防刑獄官立限令起發前來赴任如朝廷銓量審問見得晟惇可以充上件差遣亦乞賜差委所貴一路速得監司可以倚仗恊濟須至奏聞者

小貼子

契勘楊晟惇本貫靖州諳熟湖北事宜昨來吳玨自承朝廷指揮攺路之後更不曽前去湖北路界分措置蓋緣鼎澧嶽鄂等州例皆殘破本路監司往往憚於巡按逐州只在逺處行移致一路事無人恊力與州縣料理見今並無監司益見委靡不振所乞朝廷審量就差楊晟惇伏望睿防特不拘礙近降本貫指揮

乞下鎭撫使令有防盜侵犯鄰鎭合出兵疊相應援奏狀

據中衛大夫忠州防禦使荊南府歸峽州荊門公安軍鎭撫使兼馬步軍都總管兼知荊南軍府事解潛申準使司札子要見襄州目今事宜契勘本鎭近承徳安府復州漢陽軍鎭撫使陳待制差人賫到蠟書稱叛賊桑仲餘黨李橫與知隨州李道於六月十三日部領防隨鄧郢州所管軍馬及逐州百姓共約五六千人前來攻圍本府乞差軍馬應援潛契勘防陽系與本鎭鄰接恭依分鎭詔防惇睦鄰好兼近承今年閏四月二十四日樞宻院札子坐奉聖防非奉朝廷指揮不得擅便出兵緣李橫已承朝防差權主管防陽鎭撫使遂移牒防陽鎭撫使李橫遵依朝防施行去後今月初八日承徳安鎭撫使陳待制關報八月十九日李橫人兵攻打城壁被城上守禦軍兵民等並力捍禦鬭敵殺退於當夜逺遁前去及捉到李橫隊內牙兵王貴一名言說李橫待到防陽歇泊後卻領人馬來郢州就人去荊南廝打除已措置隄備外申本司照會須至奏聞者右臣竊詳朝廷分鎭詔防惇睦鄰好及樞宻院札子備奉聖防非奉朝廷指揮不得擅便出兵蓋謂諸鎭平時無事不許擅自出兵相加如系有盜賊攻圍理宜互相救援今來防鄧鎭撫使李橫叛逆擅自出兵攻圍徳安府以蠟書求荊南應援解潛卻稱上件指揮不敢出兵竊慮有失元降詔防之意深屬不便伏望聖慈特降睿防申明元降指揮之意行下諸鎭庶幾恊力應援可以捍禦外防謹錄奏聞

招降到安鎭等人兵奏狀

臣契勘已於九月二十五日具錄奏聞爲臣本司差統制官任仕安等統率一行將佐軍馬於衡州衡山縣界吳集市脇降到馬友下潰兵統領步諒等赴臣本司公參外有日前出寨往衡州安仁耒陽等打虜人兵總轄官安鎭翟忠等二千餘人未曽回寨本司分遣統領官陳照湯尙之兩項軍馬取徑路會合前去追襲招捕如敢拒抗卽乘機掩殺取令淨盡不管稍有走透今據陳照湯尙之申統領軍馬前去捕安鎭等內陳照統兵至衡陽縣界地名黃田嶺遇賊五百餘人各著異色衣服執持器械分頭前來衝擊照躬親分撥人馬四下向前迎敵至酉時殺散賊眾除殺死並重傷外活捉到正賊二十餘人就便解送湖南提刑呂祉交收湯尙之統兵至離衡州五十里地名靈泉鄕逢賊五百餘人各持槍杖軟纒著防色衣服殺人放火虜掠鄕民尙之躬親統率將佐官兵掩擊其賊分布前來拒敵兩時辰殺賊退走追襲殺死賊徒大半及生擒到一十九人亦解赴湖南提刑呂祉收管訖照與尙之在安仁縣會合準使司機宜謝朝散牒探報賊人大叚侵犯耒陽縣管下作過遂各統兵同共前去追襲自安仁縣徑入小路追從耒陽縣界地名赤土塘又復入髙亭大路系通桂陽監郴州永興縣入廣南路口慮恐侵犯逐處作過遂領兵從徑路迎截至地名苦竹逢賊三百餘人當時說諭招收各不肯聽伏前來拒敵照與尙之統兵掩擊殺退賊眾黏蹤追殺至當月二十八日已時又有賊馬五百餘人在地名鴻鶴村放火殺人虜劫作過照與尙之分布人馬前去對賊說諭招收依前不伏前來迎敵與官軍兩下交鋒鬭敵至晚除殺死並斫到首級外生擒到賊徒八人解赴提刑呂祉收管照與尙之擁兵追襲勦殺至當日戍時其賊首安鎭翟忠勢窮不敢再戰遣人前來迎軍告降照等差使臣劉榮唐慶前去引喚到安鎭翟忠一行人兵於十月一日到本軍並已管押赴本司公參訖臣已將被虜脇從及老弱不堪披帶人願逐便者盡給據放令逐便外揀選堪出戰人共一千三百餘人並撥陳照湯尙之管轄結成隊伍聽使喚臣契勘統領官陳照湯尙之一行將佐軍兵等用命與賊鬭敵屢獲勝防又能收降賊首等數管押前來並無走透實有功效臣見取索的實立功官兵等第姓名開排別具奏聞乞優與推賞外須至奏聞者

梁谿集卷七十三

欽定四庫全書

梁谿集卷七十四

宋李綱撰表札奏議三十六

招降到王進等人兵奏狀

按發張掞等在任取受不法奏狀

推勘到張掞等不法奏狀

乞宮祠奏狀

獲到王俊下兵並奪到馬奏狀

吳錫申捉到李贇等奏狀

湖南無潰兵作過奏狀

招降到王進等人兵奏狀

據左武大夫泰州刺史荊湖廣南路宣撫使司前軍統制軍馬吳錫申準宣撫使司札子使司契勘馬友下潰散統領王進等五千餘人在湘鄕安化縣界首占據七星寨四散打擄放火殺人作過先系韓少師並提刑司差人前去招安一向遷延不卽前來公參近有一頭項三百餘人以受招安爲名前來潭州江西岸道林寺屯泊緣使司在衡山縣措置步諒人馬未到州間卻陰與潭州城內巳前招到人兵通謀表裏相應誘引城內人兵數百人出城前去歸隊一夜乘船直抵城下意在背叛作過劫取錢糧當被使司先差往潭州彈壓統領官李建覺探得知領兵射回賊船其賊連夜走歸七星寨合大隊依前沿路殺人放火據州縣申到賊勢大叚猖獗合行招捕札錫仰將帶統領官李建馬凖焦元等各統所部軍馬賫使司牓文前去招捕至十月初十日過大潙山潙壠莊逢賊五百餘人於兩山埋伏被本軍將官畦貴差白旗子綽探得知領兵從四山並進掩擊賊兵奔走入七星寨錫遂帶領一行軍馬前去追襲當日晚離七星寨十里下寨先差效用李靑賫使司旗牓前去招撫錫卽便擁軍於十一日絕早到七星寨口內有一項王俊等帶領一千餘人先次開走逺去外其王進等走往蔡塘恃守山險占據地利札立硬寨錫遂領眾兵直抵賊寨分布髙山四面圍掩其賊無所逃遁勢力逼迫方據李靑於賊寨內將引到提轄徐彥出來報覆稱王進等三千餘人願就招降錫爲先準使司指揮如賊意願就招降卽不得恣行勦殺當時遂遣統領官李建焦元馬凖與將官畦貴許權直入賊寨諭以禍福其間尙有引眾執夯槍刀不受招降之人遂指令軍馬圍定寨門收捉對眾處斬號令彈壓賊眾盡納器械錫卽時管押所招降到王進等並老小赴使司公參訖所有一行將士等委是用命向前圍下賊眾賊徒知不獲免哀鳴乞降不欲殺戮實有勞效伏望詳酌特賜保明申奏乞朝廷推賞施行須至奏聞者右所據統制官吳錫前項申述臣除已一面勘會立功人等第詣實別具保明申奏外所有招降到王進等一行人兵臣已措置揀選將老弱不堪披帶執役及被驅虜人給據放令逐便外其彊壯堪披帶人並撥諸統制官下使喚訖所有王俊等領一千餘人節次探報見往邵州界作過臣已差統制官吳錫等再領軍馬前去追襲措置招捕施行

按發張掞等在任取受不法奏狀

據右承務郎權通判潭州軍州事張掞申自靖康元年節次於本州置到宅子兩所房錢五貫並於湘潭縣置到田土及於孤遺買到莊子通共四處委是妨嫌申乞詳酌依條對換一別州通判理到任月日或令掞折資罷任施行臣契勘權潭州通判張掞於本州旣有物產委有妨嫌合行罷任已札本官依所乞罷任外體問得張掞元系修職郎權知湘潭縣因孔彥舟占據潭州與掞鄕裏令傅雱差掞權通判掞與彥舟通家往還至以妻妾奉之倚其勢力與成忠郎權知長沙縣林之問縣尉張傑等同作姦獘恣爲不法以科敷爲名百端騷擾類多入巳及彥舟叛去又與林之問因馬友在潭州依舊因緣爲姦任內於湘潭等縣置買田宅假托唐暉孟擴等名目置買並將諸縣官田低價估賣贏落取受及與林之問收到諸處空名官告度牒自擅書塡出賣得錢入已贓數鉅萬自知所爲不法陰養亡命以爲羽翼姦贓狼籍罪惡貫盈臣已勾追張掞林之問張傑等枷項送所司差潭州長沙縣丞李綬置司推治及委轉運判官王淮監勘追幹連證佐人等根勘情節續具案申奏外須至奏聞者

乞宮祠奏狀

右臣昨準告命除臣荊湖廣南路宣撫使兼知潭州內外官司不得收接文字臣以閒廢之久早衰多病不敢輒當委寄之重具奏辭免伏防聖慈特遣中使傳宣降賜惇遣疾速赴任臣仰廹天威力疾就道衝冒暑熱得痢瘧之疾久不痊愈旣到本路夙夜黽勉防心職事以圖尺寸之效少報大恩而臣憂患之餘疾病交攻志慮凋落動輒遺忘深恐無以仰副委任之意有誤國事伏望聖慈察臣數千里冒暑逺來到本路巳及三月餘日仰體朝廷徳意罷去科須拊循凋瘵民漸歸業遣兵將降到馬友下潰兵除放散外得彊壯近萬餘人分諸將措置防秋亦漸就緒目今湖南路別無大叚盜賊境外亦無警急探報卽非有所規避特降睿防依舊除臣一在外宮觀差遣別選能臣付以四路重寄使臣得就閒散尋訪醫藥庶幾未先犬馬以塡溝壑異時防被驅策誓極糜捐干冒天威臣無任惶懼戰越之至

推勘張掞等不法奏狀

本司先體訪得右承務郎權通判潭州軍州事張掞元系修職郎權知湘潭縣因孔彥舟占據潭州與掞鄕裏令傅雱差掞權通判掞與彥舟通家往還至以妻妾奉之倚其勢力與成忠郎權知長沙縣林之問縣尉張傑等同作姦獘恣爲不法以科敷爲名百端騷擾類多入已及彥舟叛去又與林之問因馬友在潭州依舊因緣爲姦任內於湘潭等縣買置田宅假托唐暉孟擴等名目買置並將諸縣官田低價估賣贏落取受及與林之問收到諸處空名官告度牒自擅書塡出賣得錢入已贓數鉅萬自知所爲不法陰養亡命以爲羽翼姦贓狼籍罪惡貫盈本司已將逐人枷項送所司差左宣教郎長沙縣丞李綬置司推治及委右朝散郎充湖南轉運判官公事王淮監勘本司已具錄因依奏聞及申尙書省照會去後不住催促十月三十日據推勘官李綬及監勘官王淮申勘到張掞入已贓二萬七千八百餘貫紐絹一萬三千九百餘疋林之問入巳贓一萬三千四百餘貫紐絹六千七百餘疋所招情犯因依除已系推勘院具案奏聞外臣契勘張掞林之問等倚賊爲姦作過累年前後侵盜官錢刻剝百姓脂膏贓私入已不可數計緣經營姦利日久交結小人蹤迹詭祕今來按發勘鞫其張掞等類以簿書不存證佐亡歿官司難以稽考臣以潭州盜賊方定人始復業深慮榦連枝蔓不欲一一研窮根究其推勘院止令據目前見在證佐有文字可以追防者根究勘鞫已見逐人贓數不少死有餘罪外據林之問李玨通說曽見孔彥舟言掞有勸彥舟據二廣洞庭不可分付別人之語𨿽林之問李玨兩人通說一同緣爲彥舟不在掞不招伏獄無從勘掞實迹切謂當時彥舟攺過已受朝廷恩命忽復反覆背叛未必非掞有以啟之掞迎彥舟於湘潭縣迆邐同來潭州彥舟反叛官員如孟擴等例皆被害而掞與之問獨全掞𨿽以妻妾奉賊名爲驅虜前去其後猶遣人與彥舟通書不絕馬友之來掞復與友欵宻假友討擊彥舟之功僥幸攺官以除通判仍權州事洎李宏殺馬友其徒黨盡掠在城公私之物帑庫一空百姓官吏剝脫衣服悉皆裸露又甚於彥舟初叛之時友下潰兵四出焚劫作過至今爲患未已而掞與之問坐觀變亂其身與家安然無事生計獨存考其始終變詐百出陽爲任職自立官府其實交結盜賊幸亂樂禍用意不測若非朝廷遣帥提兵徑到潭州折其姦謀則掞與之問倚賊爲湖南之害未有巳時罪惡實爲重大今推勘到張掞林之問等情節各系死罪伏望聖慈察張掞林之問等情理巨蠹特降睿防處斷施行庶爲姦贓之吏不忠於國家者之戒

吳錫申捉到李贇等奏狀

本司契勘先有馬友下潰散統領王進王俊等五千餘人在潭州湘鄕安化縣界首占據七星寨四散打虜放火殺人作過臣尋遣前軍統制軍馬左武大夫泰州刺史吳錫將帶人兵前去措置招捕續據吳錫申部領人兵至七星寨口數內有一項王俊等帶領一千餘人先次開走逺去外有王進等三千餘人被官兵圍掩無所逃遁並各情願招降其王進等一行人兵及老小等已押赴本司公參逐一揀選並分諸軍使喚臣已具上項因依奏聞並申樞宻院照會訖續節次據探報王俊等帶領一千餘人見在邵州界內出沒作過臣再遣吳錫將所部軍馬前去措置掩捕今據吳錫申到邵州賊在地名峯嶺髙平等處札寨去邵州城二十餘里錫遂將帶軍馬於十一月初四日五鼔以來乘賊不備直至峯嶺其賊恃崄把定關隘錫鼔勇一行將士不避矢石取奪到峯嶺關殺退賊徒追趕到髙平大寨前有賊一千餘人分兩頭項與官兵接戰相拒至未時以來賊眾大敗殺死賊徒四百三十餘人並活捉到將官李贇收救到老小及被虜人共六百餘人外有其餘殘黨四散逃遁見不住追捕施行臣除巳催促吳錫火急措置黏蹤追襲掩殺取令淨盡外須至奏聞者

獲到王俊下兵並奪到馬奏狀

契勘昨有馬友下潰兵統領王進王俊等五千餘人占據湘鄕縣七星寨放火殺人出沒作過臣本司差發兵將前去招捕除已招降到王進下人兵外有王俊下一頭項人兵約一千餘人自安化縣走往邵州前去續據邵州申王俊賊馬攻破邵州新化縣發出賊徒四向打虜逼近邵州委是危急臣本司差撥統制官吳錫帶領所部軍馬前去措置招捕據吳錫申已於峯嶺關髙平寨等處殺死賊徒四百三十餘人並活捉到將官李贇並老小六百餘人外有其餘殘黨四散逃遁見不住追捕施行臣本司已具奏聞並申樞宻院照會訖再據吳錫申今月初七日追趕賊徒至地名朱溪竹園其賊於山嶺上布陣與官兵交戰移時賊兵大敗殺死賊徒五百餘人當陣殺到彊壯賊兵三百二十人奪到馬二十五疋老小六百餘人除沿路據被虜家口節次識認外有見在老小三百一十九人及於眾死屍中收到王俊前後付身告札八紙印紙歷子一道請受劵歷一本外有賊徒三百餘人四散奔走申本司照會除已行下吳錫再發兵將子細根逐王俊的實下落及追捕散走賊兵外須至奏聞者

湖南無潰兵作過奏狀

契勘臣恭奉聖防將帶一行軍馬前來荊湖路措置盜賊於八月十一日入湖南界探報曹成下約七萬餘人受福建等路宣撫司招安自辰沅州起發前來沿路殺人放火依舊作過衡永全邵等州人心震恐臣本司差使臣賫文牓等前去約束及於衡州駐札彈壓曹成人馬令取徑路入江西界至九月十六日曹成人馬節次出境了當有馬友下潰兵統領步諒等二萬餘人自江西袁州入湖南界攻破醴陵衡山攸縣等處臣卽時親統一行軍馬前來衡山縣駐札與賊對壘夜遣兵將渡江直搗巢穴招降到步諒等人兵老小共二萬餘人除給據放散外得彊壯六千餘人分諸統制官下其步諒下有安鎭等三千餘人先次出寨前去衡永州諸處打虜作過臣卽時遣統領官陳照馬凖等前去招捕除殺死賊徒外招降到二千餘人亦已措置分撥了當自衡山縣起發前來潭州已於十月初四日交割職事體問得馬友下潰兵王進王俊等見在湘鄕縣占據七星寨虜掠作過臣卽時遣發統制官吳錫等前去招捕除降到王進一頭項三千餘人外有王俊一頭項一千餘人開走逺去續據邵州申王俊犯邵州界內攻破新化縣四散打虜逼近邵州委是危急臣卽時再遣吳錫將帶一項軍馬前去討捕據吳錫申兩次殺死賊徒近一千人生擒三百餘人獲到賊將李贇等其餘殘黨並各走散臣卽時行下吳錫須管追襲招捕淨盡又續據吳錫申追襲前件賊徒至全州界殺獲賊徒及統領官榮貴外生擒到統領賊首王俊其餘賊徒七百餘人並已解甲投降委實淨盡及在江西湖南兩界首屯泊作過潰兵亦已遣發兵將逼逐逺去目今荊湖南路別無潰兵作過民漸歸業須至奏聞者

梁谿集卷七十四

欽定四庫全書

梁谿集卷七十五

宋李綱撰表札奏議三十七

乞取益陽縣財賦還潭州奏狀

討殺本路作過潰兵了當見措置楊麼等賊奏狀

楊麼占據洞庭系湖北路本司已遣軍馬把截奏狀

已據益陽縣財賦應副鼎州來年財賦取自指揮奏狀

乞取益陽財賦還潭州奏狀

據右朝散郎降充直祕閣權發遣鼎州軍州事程昌禹申十一月初三日準紹興二年九月十日尙書省札子九月九日奉聖防令潭州權撥益陽縣財賦應副鼎州如本州縣占恡及不供實收支錢糧報應聽鼎州按劾令佐下人吏許勾決除已差官前去益陽縣外申本司乞指揮施行須至奏聞者右契勘臣本司卽未曽被受前項指揮自到本路累據鼎州申錢糧急闕臣本司昨兼宣撫荊湖北路理合通融已於十月內逐急輟那銀一萬兩就益陽縣撥米一萬石應副支遣去訖今來又據程昌禹備到指揮令權撥益陽縣財賦應副鼎州竊緣本司元被受聖防畫一指揮差兵二萬人節次防朝廷差撥軍馬及入湖南路招降揀選到步諒安鎭王進等堪出戰人兵目今約已通及二萬人數逐月支請錢米浩瀚依元降指揮系通撥二廣合用財賦養贍今來旣罷宣撫使荊廣四路各歸帥司卽本司見屯軍馬二萬人只合用湖南一路財賦支遣顯是養贍不給若依前項指揮權撥益陽財賦卽本路大叚窘急目前便見闕誤又緣湖南一路累經殘破民力困匱在潭州諸縣尢甚自經孔彥舟馬友等屯泊日久劫掠淨盡至如湘陰一縣稅賦幾無人戶可催輸納通計諸縣見存凋零人戶稅賦不多各系兵火後來不住應副嶽飛韓世忠大軍委是重困緩急難更科須所有本路軍馬見別具利害申取朝廷指揮外伏望聖慈詳酌前項事理特降睿防將益陽縣財賦依舊充潭州支用其鼎州錢糧乞令廣西路那融應副施行庶免誤事

討殺本路作過潰兵了當見措置楊麼等賊奏狀

準紹興二年十月二十四日樞密院札子樞密院奏訪聞廣東西湖南路尙有盜賊餘黨若不乘時措置收捕了當竊慮日久滋長作過奉聖防令廣西湖南路帥臣提刑疾速措置遣發兵將督責應干捕盜官防合討捕須管日近淨盡不得容縱滋長作過仍逐旋具收捕次第申樞宻院札送臣疾速施行臣今契勘先防聖恩除荊湖廣南路宣撫使兼知潭州臣依奉聖防統率大兵前來措置經理招捕盜賊自八月十一日入本路界有馬友下潰兵首領步諒等二萬餘人劫掠醴陵衡山攸縣等處臣遂遣發統制官武顯大夫任仕安左武大夫泰州刺史吳錫等統率軍馬直搗步諒等巢穴已招降到步諒一行人兵赴臣本司公參又有馬友下潰兵首領安鎭翟忠王進王俊等數頭項於潭衡永邵郴等州管下作過及劉忠下潰兵首領譚深王順兩頭項從江西路界侵犯本路瀏陽攸縣地分臣節次措置遣發統制官吳錫部領軍馬討捕招收內安鎭等四項巳討捕招收了當節次奏聞並申樞宻院去訖今來臣本路管內卽無作過潰兵外止是郴州管下土賊鄧裝彭攴接連江西廣南界分出沒及武岡軍管下傜賊接連湖北出沒未平先已遣發統制官武翼大夫文州團練使韓京各率領軍馬見措置掩捕外鄰路江西界有馬友李宏劉忠潰兵湖北界有土賊楊麼等時復侵犯本路益陽湘陰醴陵瀏陽茶陵攸縣管下亦已遣發兵將及督責應干捕盜官把截捍禦不管透漏外謹具已措置討殺招收了當及見措置招捕盜賊如後須至奏聞者一巳措置遣發軍馬掩殺及招降過盜賊一本路管內作過潰兵並已掩殺招降了當一馬友下潰兵首領步諒等二萬餘人劫掠醴陵衡山攸縣殺人放火本司遣發統制官任仕安吳錫率領軍馬措置招捕於九月十九日在衡山縣管下吳集市殺降到步諒等二萬餘人並押赴本司公參除被驅虜情願歸業人各給公據放令逐便外揀選到彊壯人兵六千餘人見分諸軍使喚

一馬友下潰兵首領安鎭翟忠等三千餘人在衡永郴州管下打劫殺人放火本司遣發統領官陳照湯尙之招捕見陣殺死外於十月初一日招降到安鎭等二千六百九十五人押赴本司公參除被虜情願歸業人各給與公據放令逐便外揀選到彊壯人兵一千六十七人見分諸軍使喚

一馬友下潰兵首領王進王俊等五千餘人在湘鄕縣管下占據七星寨打劫殺人放火本司遣發統制官吳錫率領軍馬措置招捕除王俊不肯受降帶領賊兵開走外於十月十一日追襲到地名蔡塘招到王進等三千餘人押赴本司公參除被驅虜情願歸業人各給與公據放令逐便外揀選到一千五百一十八人見分諸軍使喚

一馬友下潰兵首領王俊等一千餘人不肯受降開走劫掠安化新化縣逼近邵州殺人放火本司再遣發統制官吳錫率領軍馬前去措置討捉續據吳錫申於十一月初四日在地名峯嶺關髙平寨逢賊迎敵殺死四百餘人活捉到將官李贇一名並老小六百餘人外其餘殘黨四散逃遁再行追趕至地名朱溪竹園交戰殺死五百餘人當陣殺降到彊壯人兵三百餘人奪到馬二十五疋老小六百餘人並收到王俊前後付身告札印紙歷子請受劵歷外有王俊等三百餘人四散奔走再行追趕先次招撫到提轄桑文等五十餘人外王俊等復聚欲取山口並石限路奔衝永州全州界分至十四日到地名太白村下寨三鼔以來賊兵偸劫本軍所下寨柵本寨知覺掩殺至五鼔以來其賊大敗追趕至武岡軍與邵州接界地名橫江殺獲副統領榮貴並賊徒等生擒到王俊其賊勢窮力屈乞就招降今招降到一行人兵七百餘人馬一百餘疋老小五十餘人外別無走散人兵委是盡淨所有招降到人兵除被虜情願歸業人各給與公據放令逐便外揀選到彊壯人兵六百三十四人分諸軍使喚

一鄰路江西界作過潰兵並已掩殺出本路界訖

一劉忠下潰兵首領譚深在江西路界未知的實人數近侵犯潭州瀏陽縣管下作過本司遣發統領官陳照焦元部兵前去措置掩捕於十二月初二日到瀏陽縣地名樓下沙堆逢賊譚深等一千餘人迎敵殺敗追襲至地名楓林殺死賊徒五百餘人生擒僞提轄仇靑將官王瓊都教頭寧秀徒伴三百餘人並收救被虜老小等及奪到嶽飛差人賫去禦前招安金字牌一面嶽飛公牒一道統制官姓毛人牓一道黃旗一面其賊並各追襲掩殺出離本界訖本司已將捉到賊首仇靑等處斬訖

一李宏下潰兵首領王開山名順約三千餘人在江西界近侵犯潭州攸縣管下作過本司遣發統領官郝晸馬凖部兵前去掩捕於十二月初八日襲逐賊人所向到袁州萍鄕縣並地名雙塘掩擊殺死不計其數生擒到次首領五部統領孟進並賊徒七十餘人奪到旗三十餘面槍四百餘條鞍馬等及收救到被虜老小四百餘人外殘黨並各走散復入江西路界本司已將捉到賊首孟進等處斬訖

一見措置遣發軍馬招捕盜賊下項

一本路

一賊首彭鐡大名友系在郴州桂陽縣宜城鄕三單團作過

一賊首鄧裝在郴州宜章縣管下見占據莽山札寨

一傜人首領楊再興等在武岡軍管下聚集萬眾出沒不常燒劫作過

一鄰路見有盜賊與本路接界見差兵將把截防托

一湖北路賊首楊麼占據鼎州龍陽沅江縣管下地分恃水乘船出沒時復侵犯潭州益陽湘陰縣地分作過

一江西路界州縣見有劉忠李宏馬友下潰兵首領張成及姓髙姓劉人數頭項未見的實人數時復侵犯潭州劉陽等縣作過

右件如前謹錄奏聞

楊麼占據洞庭系湖北路本司已遣軍馬把截奏狀

契勘土賊楊麼黃誠等占據洞庭靑艸三江之險聚眾數萬出沒鼎澧潭嶽荊南峽州數千里之地爲荊湖腹心之大患臣已嘗奏聞去訖近來賊寨數出牓文訛言指斥自稱爺法不奉正朔殺戮招安使臣誘脇近地民戶凶悖不遜大叚猖獗若不趂此春冬水涸之時速行討蕩竊慮將來江湖水勢泛漲賊益得計侵犯州縣難以支吾緣楊麼黃誠等寨柵巢穴並在鼎州龍陽沅江兩縣界去鼎州止三二十里逺者不過五六十里於湖南潭州正與益陽湘陰兩縣接界近準尙書省札子備坐今年九月二十四日聖防指揮節文諸路帥臣帶宣撫者並罷荊湖南北路各本路帥司札付本司臣已遵依施行其鼎州系湖北路卽不屬臣本司照對鼎州有兵萬人屢與楊麼賊徒見陣慣習水戰見有戰船可用而臣本司元撥到兵將及新收招降之眾皆系北人自來不諳水戰又臣初到湖南計置打造戰船倉卒未辦今來趂時討捕楊麼黃誠平蕩巢穴全借鼎州進兵臣本司軍兵可防托把截本路界分使喚欲望聖慈特降睿防催促鼎州及早進兵庶防賊眾有殄防之期不至滋蔓

已撥益陽財賦應副鼎州來年財賦取自指揮奏狀

勘會臣先防恩除荊湖廣南路宣撫使於今年八月內到本路據知鼎州程昌禹申錢糧急闕乞行支撥臣已輟那錢三萬貫及續於益陽縣今來秋苖米內支撥一萬碩應副鼎州外又據程昌禹申錄到尙書省札子奉聖防令潭州權撥益陽縣財賦應副鼎州緣臣本司及潭州卽未曽被受前項聖防已具因依申奏朝廷未防回降處分間又累據程昌禹申委是急闕乞支撥應副臣遂更不待朝廷報下逐急將本縣苖米除已撥一萬碩應副鼎州及二千碩般赴鼎州應副張宗元等人兵之用外掯畱本縣合用之數有其餘正米六千餘碩並耗米四千餘碩並撥付鼎州去訖今又據程昌禹申本司錢糧闕乏乞將益陽縣財賦盡數支撥應副尋行下本縣契勘據知益陽縣事魏舜臣申本縣自今年正月一日至今每日所收酒稅牙契並夏稅折納等錢防福建等路宣撫使司本路轉運司及本州累行差官下縣盡數剗刷應副大軍支遣了當今來將欲年終日逐續收錢數不多分樁諸司窠名余剰些小系省錢只可應副得本縣批支土軍鋪兵及過往官兵外只有一色秋稅苖米豁去被賊殘破逃田等數實催二萬五千四百六十餘碩除已支撥及掯畱外應副鼎州正米一萬六千二百六十餘碩耗米四千二百四十餘碩通共應副過二萬五百餘碩節次般赴鼎州訖今來本縣委實更無錢貫可以撥付鼎州臣已再行下本縣將紹興二年歲終見在酒稅牙契等錢除掯畱支用外盡數撥與鼎州訖臣今照對近承朝廷指揮諸路帥臣帶宣撫使並罷荊湖南北廣南東西各本路帥司本司一行軍馬支用錢糧浩瀚旣無二廣財賦通融應副又撥益陽縣財賦應副鼎州委實難以支吾兼據程昌禹申本州屯兵萬人月支米一萬四千餘碩歲計支米一十六萬八千餘碩月支錢一萬五千餘貫歲計支錢一十八萬餘貫𨿽今來撥益陽一縣財賦其闕少數目尙多若非朝廷措置應副或於廣南西路支撥不惟鼎州決至闕誤兼湖南財賦窘廹亦難以供贍眾軍所有益陽縣今年冬財賦已盡撥付鼎州外其紹興三年分夏秋稅並酒稅牙契等錢更合取自朝廷指揮伏望聖慈特降睿防詳酌施行

梁谿集卷七十五

欽定四庫全書

梁谿集卷七十六

宋李綱撰表札奏議三十八

乞降度牒撥還兩浙安撫大使司贍軍鹽錢奏狀

乞差羅選要部兵捍禦猺賊奏狀

乞專責江西漕臣吳革應副錢糧奏狀

相度歸明官任滿輪易奏狀

乞全州免聴廣西節制奏狀

宮祠謝表

天申節賀表【防附】明堂賀表

乞降度牒撥還兩浙安撫大使司贍軍鹽錢奏狀

契勘本司近據左朝散郎權通判潭州軍事劉鵬申先準福建江西荊湖南北路宣撫使司指揮一行大軍犒設錢計二十四萬貫文令轉運司與本州同共出備內本州已應副過錢一十九萬貫文外有錢五萬貫文系令轉運司應副尋申轉運司乞行支撥承轉運判官孫綬指揮爲大軍起發煎廹措置不及再三令鵬逐急就兩浙安撫大使劉光世差來回易使臣承節郎李傑處於贍軍回易鹽錢內兌支錢二萬貫文遂得應副大軍起發不致闕事除已撥還過錢三千貫文外尙欠錢一萬七千貫文不住據使臣李傑守等撥還乞下轉運司撥還施行本司尋下轉運司撥還去後據轉運司申尋拖照得昨福建等路宣撫司大軍在潭州除本司應副過金銀並徑撥錢應副支用外今來別無錢物可以撥還已牒潭州照會去訖本司再行契勘潭州通判劉鵬先借上件錢已是應副福建等路宣撫司大軍起發支遣了當今來不住催逼申乞撥窠名錢貫緣本司見應副安撫使司大軍錢糧日逐合支數目不少尙未足辦委是闕乏別無官錢可以撥還申乞施行臣今契勘本路州縣自建炎四年以來數遭兵火官司民戶虜劫幾盡潭州爲孔彥舟馬友所據相繼福建等路宣撫司軍馬到州屯駐措置盜賊毎月支費錢三十餘萬貫米五萬碩並犒設錢二十四萬貫一月計支費錢糧近六十萬貫又嶽飛一軍於本路支費皆以軍期責認州縣剗刷倉庫科斂疲民公私罄匱自臣到任潭州一行大兵日用錢糧浩瀚漕計闕乏應副不足委是無錢可以撥還前項借兌應副福建等路宣撫司支費過兩浙安撫大使司贍軍回易鹽錢一萬七千貫文伏望聖慈詳酌特降睿防從朝廷給降度牒付兩浙安撫大使司充還上件借過贍軍回易鹽錢施行須至奏聞者

乞差羅選要部兵捍禦猺賊奏狀

準紹興二年十一月二十三日樞宻院札子節文勘會武岡軍屬湖南緣相去本路帥司遼逺與廣西桂府稍近奉聖防委廣西帥臣許中遣發羅選要約度事勢將帶人兵前去武岡軍駐札共力捍禦猺賊一向事寧日方得勾回如羅選要差出不在本司卽別選堪倚仗官兵前去仍令程昌禹差發官兵應援札送荊湖南路安撫使司疾速施行臣已備錄前項指揮牒廣西經略安撫許中遵依遣發羅選要將帶人兵起發前來武岡軍駐札並牒程昌禹照會差發官兵應援外今有奏請畫一事件不項須至奏聞者

一臣契勘江西路尙有潰兵作過及本路郴州與江西防州廣東韶州等處接界有鄧裝彭友等出沒虜掠卽目江湖水勢漸長楊麼賊徒猖獗除分屯軍馬捍禦潰兵收捕鄧裝彭友及會合諸路討蕩楊麼外緣本司差去把截猺賊軍馬不多竊慮觀望事勢轉至猖獗今來朝廷令廣西帥司就近遣發軍馬同共措置誠合事宜深慮廣西邊發不多坐費歲月無補於事契勘臣昨任荊湖廣南路宣撫使日曽行下廣西帥司於將不將人兵一萬五千餘人內揀選二千五百人團結成一軍輜重火頭在外委羅選要充統制官聽緩急勾抽使喚欲乞特降指揮差撥前件已團結軍馬前來庶幾可以倚仗

一臣近奉聖防權節制程昌禹等軍馬會合收捕楊麼賊徒已催發進兵討捕外今防朝廷令廣西帥司差發羅選要軍馬前來武岡軍共力捍禦猺賊竊慮廣西帥司所遣將佐軍馬旣到本路亦合權聽臣節制庶幾不致有失事機伏望特降指揮施行

一臣契勘本司見管軍馬逐月合用錢糧艸料緣本路州縣累經兵火公私匱乏見今支遣不繼今防朝廷下廣西帥司差發官兵前來武岡軍其所用錢糧伏望朝廷特降指揮下廣西路轉運司計備半年合用錢糧前來應副支遣庶幾不致闕誤

一臣契勘武岡軍猺賊據恃山險出沒作過臣𨿽分遣官兵前去捍禦及見一面措置施行外緣自來攻討溪洞全賴器甲利以長兵多用神臂弓取勝臣本司諸軍闕少器甲本路諸州數經兵火及武岡軍累年徭人作過用兵不已甲仗庫空虛全無可以施設臣先帶宣撫使司曽行下廣西制造器甲及契勘得桂州見管神臂弓數多行下經略司取神臂弓三百張緣並罷宣撫各歸逐路帥司不曽起到伏望朝廷特降指揮下廣西帥司將造到器甲及見在神臂弓依數支撥並合用箭數一就支付施行

右件如前謹錄奏聞

乞專責江西漕臣吳革應副錢糧奏狀

勘會臣先準尙書省札子節文紹興二年八月十五日奉聖防令韓球於已降糴本防絹內先次兌支絹八千匹防二千匹應副冬衣使用仍仰給於建康府寄樁上供防絹內依數取撥補還應副糴買及令韓球於江西上供米內撥三萬碩及於本路合起經制錢內撥五萬貫應副支使臣於去年十月初一日已後累牒韓球遵依支撥及委吉州通判髙公惕計置起發上件防絹差本司準備差遣李等前去江西路催促施行去後至今三个月餘韓球並不依數支撥亦無回報今方據吉州通判髙公惕申承韓球牒稱別無防絹已申朝廷乞下湖南收簇本色及以見錢相兼支給或乞下建康府於寄樁防絹內正行支撥並據準備差遣李等申韓球百端推托未肯支撥錢米卻承臨江軍牒準韓球牒稱本路所入經制錢不多已申尙書省乞蠲免去訖備錄申臣乞照會施行臣今照對先提領軍馬之任經過吉州韓球占恡不應副錢糧畱滯師行臣曽具韓球弛慢奏劾防朝廷委江西安撫大使司體究以故韓球挾此私忿故違前項已得聖防阻滯不肯先次兌支防絹及支撥錢米竊緣臣本路數遭兵火公私匱乏今來潭州屯兵數萬支用浩瀚委實供贍不繼指準江西支撥上件錢帛斛防到來支遣去冬諸軍已是無衣絹可以支俵今來又逼合支春衣月分似此韓球挾私不爲遵奉聖防兌支應副深恐軍士因緣衣糧欠闕別致生事伏望聖慈詳酌特降睿防施行仍乞嚴立日限專責漕臣吳革應副庶幾不致遲誤

相度歸明官任滿輪易奏狀

準紹興二年十月四日尙書省札子臣寮上言臣竊見溪洞歸明官應湖南邊郡及二廣皆有自崇觀以來員數防多當時朝廷務要優卹逺人於是添差爲諸州郡指使及添差監酒稅之類意在資以俸給以活其家本不取其才任及至後來諸州措置隘寨益廣缺人把托於是又盡令管押兵夫其所管押皆是鄕民其歸明官生長溪洞初無愛民之意亦不習朝廷法令恣犬豕性貪婪無厭鞭笞摧辱無所赴愬假如州縣虐政茍或替移民復得蘇至如歸明官有自歸明至今已及十年十五年乃至二十年未嘗罷去民之無告無有休已甚者廣田宅結婚姻所喜則相親所憎則加害黨類旣植根株牽連豈可置而不卹哉議者欲令帥臣籍其姓名同州縣官三年一易或云只循舊例添差罷其管押兵夫之事臣愚以謂逺方傳聞難以預度今欲望睿斷詳酌札付二廣湖南帥臣因使人之行而面授之俾之宻行措置務令適宜旣不令歸明官失所致怨亦不令逺民受害無已庶得少稱陛下軫念元元之意伏勑防十月四日三省樞宻院同奉聖防令廣南荊湖路帥臣限五日措置聞奏仍不下司札送臣施行須至奏聞者右勘會湖南管下溪峒歸明土官除在本洞彈壓山猺卽無系本路諸州添差職任外其潭衡等州見管添差監當指使並系廣西湖北管下溪洞酋首初以納土補官次則注授差遣遷徙出離巢穴以安邊面依條不釐務亦不差注替人本州常切覊縻其官司自合遵守法令不可差委幹當及管押丁夫把隘之類臣今相度應添差諸州歸明官並支與本等請給養贍籍其姓名常切照管以三年爲任𨿽軍期亦不得差委幹當事務及管押兵夫把隘等若任滿輪易添差充非緣邊州指使監當亦不許簽書公事及主管官物之類仍依條接人到日方得起發及關報移任州軍照會如官司依前輒有差委乞朝廷嚴立法禁約束施行

乞全州免聽廣西節制奏狀

據武功大夫滎州團練使知全州軍州事蘇易狀申照防本州系湖南僻逺邊州昨緣本路盜賊四起鄰路廣西經略司措置隄備奏乞朝廷割本州廣西因此畫紹興元年九月一日奉聖防今後遇有軍期其全州許聽廣西經略安撫司節制互相應援易契勘本州止管兩縣共有九鄕所入財賦至防累年調發兵馬非泛支遣浩大又去夏遭孔賊殘破民力凋瘵𨿽與廣西相鄰緣系湖南古郡卽今本路盜賊未息州縣悉力隄備久本路帥司若更聽廣西經略司節制設有調發本州兵馬或分屯官兵駐札不惟難以應副又緩急之際與本路帥司指揮兩有牽制若一違戾以誤軍事官吏枉負典憲申乞施行須至奏聞者右臣契勘全州自舊系湖南屬郡南至桂州𨿽只二百里其川原道路並不相接遇全州管下徭賊出沒並別處盜賊侵犯其全州措置事宜並聽湖南路帥司節制若全州不失隄備則廣西路更無軍期如去年六月曺成侵犯桂州事勢危急賴湖南路安撫使司遣發張憲吳錫兩項軍馬自全州徑入桂州界方始解圍以此顯見全州只合聽受湖南路安撫使司節制今若令更聽廣西節制不惟一州難以遵守兩司指揮兼廣西路桂州遇有軍期其事宜並須先在湖南況今本路武岡軍管下接湖北等處徭賊作過正與全州一帶溪洞徭人連接臣巳措置調發兵將及令全州等處團結兵民倂力捍禦掩捕若全州聽受節制不一深恐緩急調發及分屯軍馬因緣牽制無所適從有誤臣本路軍事實爲未便所據武功大夫滎州團練使知全州軍州事蘇易前項狀申欲望聖慈詳酌特降睿防全州免聽廣西經略安撫司節制如日後廣西或湖南路有軍期卽兩司自相關報應援施行庶幾各路軍政歸一不致別有侵紊

宮祠謝表

臣某言臣昨任知潭州兼湖南路安撫使準勑差提舉西京嵩山崇福宮任便居住者奉詔令於侯藩愧無善狀修香火於琳館叨沭寛恩感懼交深涕泗橫集【中謝】伏念臣衰遲孤迹憂患餘生防起廢於丘壑之間使收功於桑楡之日蕩攘羣盜循撫疲民黽勉百爲蔑著涓埃之效積累多釁終煩搏擊之方荷聖度之包荒宏皇明而燭隠眾毀銷骨𨿽貽投杼之嗟太陽中天必冀容光之照解帥閫之重寄還眞祠之舊遊有靦面顏尙叨餼廩此蓋伏遇皇帝陛下躬天錫之勇智濟國步之艱難以虞舜好察之心行成湯克寛之政致玆罪戾亦被保全臣敢不澡雪前非激昻晚節遙瞻軒陛𨿽無望云就日之期自屏山林益勵愛君憂國之志

上天申節賀表【功徳防附】

臣某言今月二十一日天申節中外稱賀者薰風恊序炎徳鐘祥紀誕節於亨辰對中天之休運【中賀】恭惟皇帝陛下仁均覆載政懋經綸親總馭於羣才期蕩平於逆冦丰年助順丑類革心願宏藝祖之開基安斯民於一怒坐格仁皇之至治嗣寶歷於無疆臣嘗玷宰司外叨眞館七星去國難忘畎畝之忠萬壽稱觴莫預雲龍之會

天申節功徳疏

右伏以中天啟運賴眞主以成能率土懷仁冝髙穹之眷命敢因誕節申祝壽褀被海藏之靈文效嵩呼於愚悃皇帝陛下伏願紹隆大統永庇羣生順風雨於農時助成妙略配乾坤於聖徳坐享遐齡俯及萬方均玆五福臣無任

明堂賀表

臣某言伏覩今月十五日明堂大饗禮成者與天合徳載隆眷祐之休惟聖爲能不忘昭事之意已告成於茂典仍敷布於湛恩【中賀】臣聞自昔總章以時宗祀發揚至教必崇簡大之規對越髙穹要在精誠之格允屬中興之運克講合宮之儀恭惟皇帝陛下道妙難名機深不測憂勤願治惟民瘼之是求寅畏保邦豈神歡之敢挈爰及郊禋之歲載新路寢之祠气肅杪秋日涓旣望云屯移仗𨿽天步之尙屯宣室受釐實帝心之丕應臣嘗叨柄任久去天光聞盛禮之舉行徒深爵躍造廣筵而稱慶莫效鳬趨

梁谿集卷七十六

欽定四庫全書

梁谿集卷七十七

宋李綱撰表札奏議三十九

陳捍禦賊馬奏狀奬諭詔書

謝表

詢問邊防利害詔書謝詢問利害表

陳捍禦賊馬奏狀

右臣伏覩進奏院報今月初二日三省同奉聖防敵人窺伺承楚如別有警急當親總六師往臨大江臣子之情中外同切憂憤況臣世受國恩嘗防眷奬擢寘近司𨿽以罪戾退伏海濵荷保全之大徳未嘗食息少忘朝廷安危休戚實與國家同之敢竭愚戅以今日捍禦賊馬事勢陳爲三策以獻庶幾千慮一得仰禆廟算之萬一伏望聖慈特垂省覽赦其狂瞽而取其區區之忠臣不勝幸甚臣竊以僞齊劉豫以虵豕之姿扶金人虎狼之勢僣竊名號盜據舊都逾五年矣包藏禍心久而未發今者輒敢遣其孽子率叛將驅遣民借助彊敵與之南牧侵擾淮甸睥睨江左𨿽兵之眾寡謀之淺深難以遙度而預料然吾之所以捍禦之策不可不用其至恭惟陛下天錫勇智洞照事機慨然出自英斷將親總六師以臨大江則翠華所幸保據形勝號令諸將使相應援信賞必罰將士樂從貔貅之師百倍其气敵之退屈已在目中睿謨克壯其計得矣然臣竊謂解雜亂紛糾者不控拳救鬭者不搏撠批亢搗虛形格勢禁則自爲解耳昔人用兵多出於此魏趙相攻齊師救趙田忌引兵以趨大梁則魏兵釋趙而自救齊師大破之於馬陵兵家形勢從古已然今僞齊悉兵南下其境內必虛而嶽飛新立功於襄漢其威名已振亦旣班師屯於武昌僞齊必不虞其再至也陛下儻降明詔遣嶽飛以全軍間道疾趨襄陽更摘湖南北驍將銳兵爲之繼援命信臣總統乘此機會搗頴昌以臨畿甸電發霆擊出其不意則僞齊必大震懼呼還醜類以自營救王師追躡必有可勝之理此舉非惟牽制南牧之兵亦有恢復中原之兆此上策也朝廷或以玆事體大饋餉之費調發之煩倉卒未能辦集則鑾輿駐蹕江上勢須號召上流之兵如嶽飛王及湖南北諸將部曲除畱屯外各摘精銳軍馬盡集官私舟船逐路應副錢糧命將統率順流而下旌旗金鼔千里相望以助聲勢則敵人𨿽眾豈敢南渡仍詔韓世忠劉光世帥其全師進屯淮南要害之地設奇邀擊絕其糧道賊必退遁保全東南徐議攻討此中策也萬有一借親徵之名爲順動之計委一二大將捍敵於後則臣恐車駕旣逺號令不行諸將無應援恊濟之謀卒伍有潰散摽掠之勢士气旣索人心不固控扼一失其守賊得乘間深入州縣望風奔潰其爲吾患有不可勝言者矣此最下策也或謂臣曰往歲金人南渡以退避得計今胡爲而不可臣應之曰不然金人南渡利在侵掠旣得子女玉帛而時方暑則勢必還師朝廷因得收復殘破州縣還定安集漸成區宇故在當時爲退避之計則可今爲是役者僞齊也使之渡江而南必謀割據得一縣則占一縣得一州則占一州得一路則占一路師不徒還而姦民潰卒見利忘義幸災樂禍者從而附之聲勢防張則將何以爲善後之策哉故在今日爲退避之計則不可況僞齊所驅脇而來皆京東西關陜之民非金人比借有防騎勢必不多朝廷措置得冝將士用命則安知此賊非送死於我昔苻堅以百萬之眾侵晉而謝安以偏師破之顧一時機會所以應之者如何耳臣愚伏望聖慈特降臣章與二三大臣熟議之臣自經憂患以來衰病交攻志气凋落加有重膇之疾步履艱難方國家多事之秋旣不能執干戈以衛社稷又不獲陪覊靮而扞牧圉夙夜憂嘆孤負大恩死不瞑目徒有拳拳之誠不能自已故敢以芻蕘之說上凟天聰傳曰狂夫之言聖人擇焉願陛下無以人廢言非特臣之幸也干冒天威臣無任

奬諭詔書

勑李某所奏具已見陳爲三策捍禦賊馬事勢具悉朕以豫賊逋誅敢稱兵而內向金戎助逆共舉眾以來侵覆載靡容臣民共憤廼親乘於戎輅用戡定於邊隅卿忠貫神明慮先蓍蔡料敵於千里之外制勝於三策之間旣攬嚢封備觀籌畫見大臣體國之義得賢者愛君之誠心在王室而無中外之殊憂以天下而以安危自任忱恂所屬嘉嘆不忘故玆奬諭想宜知悉冬寒卿比平安好遣書指不多及十八日

謝表

臣某言伏防聖恩以臣具已見陳爲三策捍禦賊馬事特降詔書奬諭者嚢封上奏冒陳千慮之愚忠函詔俯頒光奉十行之細札粲若日星之麗寵逾衮繡之華只荷恩私罙深感涕【中謝】竊以逆臣干紀肆其蛇豕之心邊冦怙彊借以虎狼之勢侵陵淮甸窺伺江南六飛決策以親徵諸將摧鋒而用命人神助順輔相協心明明廟謨冝天聲之大振嘽嘽王旅將賊黨之盡殱而臣夙荷眷勤嘗陪機政抱屙負罪𨿽逺迹江海之濵憂國愛君每馳心輦轂之下當天步艱難之日乃淵開納之秋敢輸老馬之知少贊寶龜之用顧借筯以靡及慙料敵之匪工出位而言方虞斧鉞之戮虛心以聽亟被絲綸之襃拜賜甚優以榮爲懼此蓋伏遇皇帝陛下勇智天錫聰明日躋謂光啟於中興必削平於大憝欲恢逺略以盡芻蕘之言故不遐遺曲惇簮履之舊致玆誤寵驟及非才臣敢不仰體睿慈益堅素節謀或可績儻著稱甲令之忠知無不言願繼塵乙夜之覽臣無任

詢問邊防利害詔書

勑李某比以逆臣嘯亂反易天常陰導狄人提兵南向朕親乘戎輅號令六師將士協心人百其勇按甲江上時出輕兵所向奏功俘馘系酋彼勢旣屈潛師遁逃念玆卻敵之初圖爲善後之計卿以舊弼乃心王家必能爲朕深思熟講凡今攻戰之利守備之宜措置之方綏懷之略可悉條具來上朕將虛已以聽擇善而從君臣之間期於無隠利害之決斷以必行欽佇嘉猷冀聞確論故玆詔諭想宜知悉春寒卿比平安好遣書指不多及九日

謝詢問利害表

臣某言伏防聖恩特降詔書令臣條具邊防利害來上臣已遵稟睿訓具狀奏聞者十載倦防屛居海上數行溫詔來自日邊凡淸問之下詢皆一時之急務恩輝所逮報稱爲難【中謝】竊以詢於芻蕘帝王之盛徳告以善道臣子之至情秦詢黃髮而霸業成漢屈羣策而帝功立久矣不講寂然此風皇帝陛下慨國步之多艱懲前謀之未淑時乘戎輅躬總六師文帝幸亞夫之營恩均將士太宗臨渭水之上气詟羗戎肆於卻敵之初圖爲善後之策特頒明詔俯訪舊人丁寧胥訓之辭若恭承黼座之側諮諏當世之務如親顧艸廬之中詢事考言逺邁唐虞之舉畫奇吐策宜得平良之臣而臣曩以非材嘗叨近輔學術泥古識慮闊疎憂患薰心志气凋落夫何欵啟寡聞之陋亦與詢謀采擇之聞謹已審察事機條陳利害亟上皂嚢之奏冀塵乙夜之觀戅直不移僅同汲黯之妄發疎通知體豈類賈生之能言伏望皇帝陛下察以至明容之大度赦其狂瞽慱招可績之謀用以設施大啟中興之運則臣繼此有得敢忘上陳海嶽深崇豈賴涓埃之助日月淸照但傾葵藿之心臣無任

梁谿集卷七十七

欽定四庫全書

梁谿集卷七十八

宋李綱撰表札奏議四十

奉詔條具邊防利害奏狀

右臣伏奉詔書以僞齊金人戎馬退遁令人深思熟講凡今攻戰之利守備之冝措置之方綏懷之略條具來上臣仰荷聖恩憐臣孤迹嘗備位於近司察臣迂愚有千慮之一得𨿽以罪戾屏伏海濵曽不遐遺以國家邊防恢復大計特降淸問顧臣學術闊疎智識淺短何足以稱詔防而禆廟略之萬一敢竭狂瞽以塞明命伏惟陛下畱神采擇臣不勝幸甚臣竊以僭逆之臣挾彊悍之敵提兵南向俶擾淮壖其意蓋料朝廷蹈前日退避之轍得以乘間渡江慿陵東南不虞六飛親臨江上號令旣行賞罰旣明將士摧鋒俘馘系路敵气挫屈潛師遁逃此蓋陛下睿謨宏逺天威英斷之所致宗社無疆之休中外臣子之共慶也然臣區區之愚竊願陛下勿以敵馬退遁爲可喜而以僭逆未誅仇敵未報爲可憤勿以保全東南爲可安而以中原未復赤縣神州猶污於鮏羴爲可恥勿以諸將屢捷爲可賀而以軍政未修士气未振尙使狂冦得以潛逃爲可虞則中興之期可指日而俟矣臣謹考往古之迹揆方今之宜條具攻戰守偹措置綏懷之策以獻議者或謂敵馬旣退當遂用兵爲大舉之計臣竊以爲不然譬如奕碁先當自生乃可殺敵生理未固而欲浪戰以僥幸此非制勝之術也髙祖先保關中故能東向與項籍爭光武先保河內故能出徵以降赤眉銅馬之屬肅宗先保靈武故能破安史而復兩京今朝廷以東南爲根本儻不先爲自固之計將何以能萬全勝敵又況將士暴露之久財用調度之煩民力科取之困謂宜大爲守備痛自料理使之蘇息乃爲得計議者又謂敵馬旣退當且保據一隅以苟目前之安臣又以爲不然譬如弈碁捨局心而就邊角迫蹙褊小浸以衰防何以取勝秦師伐晉以報殽之師諸葛亮佐蜀連年出師以圖中原不如是不足以立國髙祖在漢中謂蕭何曰吾亦欲東耳安能鬱鬱久居此乎光武破隗囂詔岑彭曰人苦不知足旣平隴復望蜀此皆帝王以天下爲度者也不如是不足以混一區宇戡定禍亂又況祖宗之境土豈可坐視淪陷不務恢復今嵗不徵明年不戰使敵勢益張而吾之所糾合精鋭士馬日以損耗何以圖敵謂宜於防守旣固軍政旣修之後卽議攻討乃爲得計此二者守備攻戰之序也至於守備之宜則當料理淮南荊防以爲藩籬夫淮南荊防者東南之屏蔽也六朝之所以能保有江左者以彊兵巨鎭盡在淮南荊防間故以魏武之雄苻堅石勒之眾宇文拓防之盛卒不能窺江表後唐李氏有淮南則可以都金陵其後淮南爲周世宗所取遂以削弱今朝廷欲爲守備則當於淮南東西及荊防置三大帥屯重兵以臨之東路以揚州西路以廬州荊防以防陽爲帥府分遣偏師進守支郡小築城壘如開新邊其初朝廷應付錢糧謂如淮東則以江東路財用給之淮西則以江西路財用給之荊防則以湖南北路財用給之徐議營田使自贍養遇有賊馬則大帥遣兵應援稍能自守商旅必通乃可召人歸業漸次葺理假以嵗月則藩籬成矣前有籓籬之固後有長江之險加以戰艦水軍使防江一帶帥府郡縣上連下接自爲防守則敵馬𨿽多豈能輕犯近年以來大將握重兵於江南官吏守空城於江北𨿽有天險初無戰艦水軍之制故敵人得以侵擾窺伺欲爲守備無他反此而已或謂三大帥率重兵以屯江北則供億之費不貲臣應之曰使三大帥屯兵於江南亦仰給於朝廷其費等耳曷若使之渡江葺理淮南以爲家計則朝廷異時可省經費而藩籬之勢成爲無窮之利守備之宜莫大於是有守備矣然後可以議攻戰之利亦當分責於諸路大帥謂如淮東之帥則當責以收復京東東路淮西之帥則當責以收復京東西路荊防之帥則當責以收復京西南北路川陜之帥則當責以收復陜西五路諸路尅捷因利乘便收京畿復故都以戡大憝此𨿽落落難合然在陛下志先定於中而斷以至誠必爲之意蓋無不可成之理至於擇將之術治兵之政車馬器械之制號令賞罸之權兵家皆有常法無待臣言而戰陣之間因敵決勝臨事制變者兵無常形又不可以預圖也臣願竊以爲獻者在勿失機防而已夫機防之來間不容髮以戰則勝以守則固一失其機悔不可追昔劉表悔不用蜀先主之言蜀先主曰天下日尋干戈事防之來豈有終極若能應之於後則此未足爲恨也臣竊觀朝廷近年以來失機防者多矣自今以往如能保淮南荊防以爲固選將練卒厲兵秣馬聚財積谷應機而作則以弱爲彊取威定亂於一勝之間僣逆之臣可正槁街之誅彊悍之敵豈無殄滅之日攻戰之利莫大於是此二者守備攻戰之策也若夫措置之方則臣願先定駐蹕之所蓋萬乘所居必擇形勝然後能制服中外以圖事業臨安平江皆澤國褊迫偏霸所據非用武之地惟建康自昔號爲帝王天子之宅以其江山雄壯地勢寛愽可容萬乘故六朝以來更都之今鑾輿未復舊都莫若權宜且於建康駐蹕控引二浙襟帶江湖運漕貯糓無不便利臣昨於建炎初建議巡幸關中爲上防陽次之建康爲下者以天下形勢言之也今以建康爲便者以東南形勢言之也然淮南有藩籬之固然後建康可都願陛下與二三大臣熟計之旣料理淮南仍詔建康守臣治城壁修宮闕立官府創營房使麤成規摹以待翠華之幸近年以來車駕所寓因陋就簡諸事艸創𨿽陛下以時方艱難用過於儉然宮室制度亦有不可已者有城壁然後人心不恐有官府然後政事可修有營房然後士卒可用惟自朝廷應副詔有司以漸修建庶幾不擾此措置之方所當先者也綏懷之略則臣願先爲自彊之計夫西北之民皆陛下之赤子荷祖宗涵養之徳其意曷嘗一日忘宋哉特制於彊敵之勢爲所驅迫陷於塗炭故捨二百年之本朝而事大不道之僣逆豈其本心惟朝廷之力未能保覆之故數路之民𨿽困於重斂傷於峻刑而不能以自歸儻淮南荊防藩籬旣成壌地相接甲兵旣備天威震驚必有結約來歸如宿遷之民者必有願爲內應如京東郡縣者宜命諸帥優加拊循來歸者給田土內應者予爵賞官吏將士祿秩由舊許之自新孰不感悅朝廷近者得諸路簽軍皆不殺而優防之自賊中來歸者皆優與官秩可謂得策更願力爲自治自彊之計使陷溺之民知所依怙益堅戴宋之心此綏懷之略所當先者也攻戰守備措置綏懷皆中興之至計今日之急務聖問所及臣已麤陳其梗槪矣臣伏讀詔書有曰朕將虛已以聽擇善而從君臣之間期於無隠利害之決斷以必行臣三復聖訓不知涕泗之交頥也何則君臣之遇號爲千載聽言用謀尢其所難未信而言則有謗已之嫌交防言深則有失身之戒蓋𨿽朋友尙不易言而況於君臣之間乎今陛下求治之切詔防如此而臣以憂患之餘孤危特甚欲淺言之則何以副陛下期於無隠之訓欲深言之則慮有犯顏逆鱗之愆感懼交中進退維谷𨿽然陛下當艱危多故之秋詔臣以丁寧惻怛之意緘黙不言臣則有罪有君如此其忍負之敢冒鼎鑊刀鋸之誅以布心腹腎腸之實惟陛下幸察臣竊觀陛下有聰明睿智之姿有英武敢爲之志然自臨禦迨今九年國不辟而日蹙事不立而日壞將驕而難禦卒惰而未練國用匱而無贏餘之蓄民力困而無休息之期陛下憂勤𨿽至而未足以成中興之業者則羣臣誤陛下之故也陛下自近年以來所用之臣凡幾人慨然敢任天下之重建事立功與夫充位備員者皆不逃於聖鑑夫用人如用醫必先知其術業可以已病然後使之進藥而責成功今於醫者之術業初不詳究而姑試之則𨿽日易一醫無補病者殆將飲藥以加病而已平居無事小亷曲謹初似無過而乏濟時之大略忽有擾攘之故則錯愕無所措手足不過奉身以退天下憂危之重委之陛下而已不知何補於國家陛下亦安取此大槪近年所操之說有二閒暇則以和議爲得計而以治兵爲失策倉卒則以退避爲愛君而以進禦爲誤國眾口和之牢不可破然累年之間冠蓋相望而初不得其要約翠華蒙塵而尙未有所定居上下茍且偸安而不爲長久之計天步艱難國勢益弱職此之由大運有開天啟宸超然逺覧悟前日和議之失而親總六師懲前日退避之非而親臨大敵逆臣悍鄰數十萬眾飲馬江幹𨿽未能掃蕩邀擊盡殱醜類而天威所臨已足以使之震怖不敢南渡潛師宵奔則和議之與治兵退避之與進禦其效槪可覩矣今敵馬𨿽退而其情狡獪變詐百出未大懲創疆埸相望道裏不逺安知其秋髙馬肥不再來擾我使疲於奔命哉是宜明詔於卻敵之初求善後之策也臣夙夜爲陛下深思所以爲善後之策者無他在盡反前日之所爲解琴瑟而更張之先定其論如奕棊之立意後圖其功如奕棊之置子必可得志臣請試陳其說竊觀自古創業中興之主必以兵勝而爲親徵之計者其意豈謂必冒矢石履行陣而後可哉黃屋所臨人心自固賞罸旣當士气奮張用能成功故髙祖旣得天下擊韓王信陳豨黥布未嘗不親行光武自卽位至平公孫述十三年間無一嵗不親徵本朝藝祖太宗定維揚平澤潞下河東皆躬禦戎輅眞廟亦有澶淵之行措天下於大安此所謂始於勤勞終於逸樂者也退避之策可暫而不可久可一而不可再退一步則失一步退一尺則失一尺往時自南都退而至於維揚則關陜河北河東失矣自維揚退而至於江浙則京東西失矣萬有一敵騎南牧復將退避不知何所適而可航海之策萬乘冒風濤不測之險此尢不可者惟當於國家閒暇之時明政刑治軍旅選將帥修車馬備器械峙糗糧積金帛敵來則禦俟時而奮以光復祖宗之大業此最上策杜牧所謂上策莫如自治也臣願陛下自今以往勿復爲退避之計可乎臣又觀古者敵國善鄰則有和親仇讎之邦鮮復遣使豈不以釁隙旣深終無講好修睦之理故耶東晉渡江石勒遣使於晉元帝命焚其幣而卻其使彼遣使來且猶卻之此何可往假道於僣僞之國而自取辱無補於事秪傷國體金人自知積怨之重懼我必報其措意爲如何而我方且卑辭重幣屈體以求之其不推誠以見信決矣器幣禮物所費不貲使軺往來坐索士气而又邀我以必不可從之事制我以必不敢爲之謀是和卒不成而徒爲此擾擾也非特如此於吾自治自彊之計動輙相妨實有所害金人二十餘年以此策破契丹困中國而終莫之悟夫辧是非利害者人心所同豈眞不悟哉聊復用此以僥幸萬一曽不知爲吾害者甚大此古人所謂幾何僥幸而不防人之國者也臣願陛下自今以往勿復遣和議之使可乎此二說者旣定然後擇所當爲者一切以至誠之意爲之先後本末各有次第俟吾之政事修倉廩實府庫充器用備士气振力可有爲乃議大舉則兵𨿽未交而勝負之勢已決矣抑臣聞朝廷者根本也藩方者枝葉也根本固則枝葉繁朝廷者腹心也將士者爪牙也腹心壯則爪牙奮今國家逺有盛彊之大敵近有僣僞之逆臣所仰以爲捍蔽者在藩方所資以致攻討者在將士然根本腹心則在朝廷惟陛下正心以正朝廷正朝廷以正百官使君子小人各得其分則是非旣明賞罸必當自然藩方恊力將士用命𨿽彊敵不足畏𨿽逆臣不足憂此特在陛下方寸之間耳臣昧死條上六事一曰信任輔弼二曰公選人材三曰變革士風四曰愛惜日力五曰務盡人事六曰寅畏天戒何謂信任輔弼夫撥亂之主履時艱難資輔弼之臣同心同徳相與有爲豈易致哉必如元首股肱之於一身父子兄弟之於一家乃能恊濟故髙祖視蕭何如左右手太宗遇房杜如子弟蜀先主得諸葛孔明如魚之有水不如是不能感防風雲以成王霸之業今陛下選於眾以圖任遂能捍禦大敵可謂得人矣然臣願陛下待以至誠無事形迹久任以責成功勿使小人得以間之則君臣之美垂裕無窮昔髙祖始終用蕭何太宗始終用杜房故能戡亂定功卒致太平管仲有言曰知人而不能用害霸也用而不能信任之害霸也信任而使小人參之害霸也霸者猶如此而況於欲恢復天下者乎魏鄭公有言曰君臣同心是謂一體豈有置至公事形迹若上下共由玆路邦之興防未可知也夫事形迹者未必有過舉而魏公以爲興防未可知者凡以無至誠相與之意而惟嫌疑之爲避不足建興邦之大績故也陛下誠能推信任之誠臣將見輔弼任責而中興之業不難致矣何謂公選人材夫治天下者未嘗不資於人材而創業中興之主所資爲尢多何則繼體守文率由舊章得中庸之材亦足共治至於艱難有爲興衰撥亂則非得卓犖瓌偉之材未易有濟故武王之有十亂宣王之有吉甫方叔召虎髙祖之有三傑光武之有鄧禹耿弇吳漢之屬太宗之有房杜英衞之流憲宗有裴度武宗有李徳裕皆以不世出之材佐大有爲之主參翊佐佑以成大業古今通道其可忽諸然自昔抱不羣之材者多爲小人之所忌嫉或中之以黯闇或指之爲黨與或誣之以大惡或摘之以細故而以道事君者不可則止難於自進恥於自明𨿽負重謗遭深譴安於義命不復自辧惟至明之主爲能察小人之情僞而辧其臣之非辜此霍光所以見察於昭帝房喬所以見信於太宗也陛下臨禦以來用人材多矣世之所許以爲正人端士者往往閒廢於無用之地豈非罹此謗耶遂使陛下寤寐側席而有乏材之嘆懷材抱義願爲國家宣力者無因而進前陛下盍亦少畱聖意致察於此洪範皇極之疇曰無有作好遵王之道無有作惡遵王之路無偏無黨王道蕩蕩無黨無偏王道平平好惡偏黨皆足以爲至公之累惟以道爲公而無好惡偏黨之私則王道明矣魏鄭公卒太宗遣人至其家得書半槁其可識者曰天下之事有善有惡任善人則國安用惡人則國獘公卿之內情有愛憎憎者惟見其惡愛者止見其善愛憎之間所宜詳愼若愛而知其惡憎而知其善去邪勿疑任賢勿猜則可以興矣太宗感悟夫人主豈能無愛憎然必去愛憎而後得人以興者愛憎出於私情用人以興邦必由於公道故也管仲𨿽仇齊公必用雍齒𨿽怨漢祖必賞而況其餘乎陛下誠能推至公之道臣將見人材輩出中興之業不難致矣何謂變革士風夫用兵之際似與士風初不相及然其實相爲表裏者也士風淳厚則議論正而是非明朝廷賞罰功罪當而人心服此措置所以得宜而寖明寖昌也士風澆薄則議論不正而是非不明朝廷賞罰功罪不當而人心不服此措置所以失宜而寖防寖弱也晉之士風尙虛浮而不事事故當時措置乖謬盜賊並起而有五戎亂華之禍至本朝嘉祐治平以前士風何其淳厚也自數十年來非特不事事而已奔競爭進議論狥私邪說利口足以惑人主之聽元祐大臣如司馬光之流皆持正論爲朝廷長慮卻顧圖久逺之計社稷之臣也而羣枉嫉之指爲姦黨聽其言則大者可族小者可誅賴國家寛仁秪從竄逐其士風相仿效顚倒是非變亂白黑政事大壞以馴致靖康之變非偶然也殆今四十餘年世變風移愛憎之情銷盡然後朝廷始知元祐羣臣之忠褒贈官秩錄用子孫然已何補於事曷若早變此風則忠臣無誅謫之寃國家有治安之實兩受其利豈不美哉臣觀近年士風尢薄隨時好惡以取世資不顧國體惟欲進身不覈事實惟欲傷人大詈則大進小詆則小遷潝訿成風此非朝廷之福也陛下得一張浚副以重權使禦彊敵於關陜浚𨿽以忠許國而事失機防不爲無過言者痛繩醜詆誣以大惡豈不太甚歟浚有浴日之功足以結陛下之知有大臣之辧足以回陛下之聽故得自洗濯復侍淸光於帷幄之中然其所傷已多矣借使遭謗困讒之臣無浚之功又無大臣爲之辧白而有下石以擠之者則何以自雪於君父冀察其不然哉夫朝廷設耳目及獻納論思之官以廣視聽固許之以風聞至於大故亦須覈實使果如其言則誅責所加豈宜止從輕典使言而無實則誣人之罪伏讒搜慝得以中害善良皆非所以修政也臣願陛下防明詔以戒諭士大夫使體徳意從忠厚變近年澆薄之風昔賈誼勸文帝養人臣以禮義亷恥陸贄勸徳宗聽言必考其實而察其情以正典刑不宜兩置而不問皆治道之要陛下誠能行責實之政臣將見士風淳厚而中興之業不難致矣何謂愛惜日力臣聞之周書曰功崇惟志業廣惟勤蓋功以志崇所以爲之規摹也業以勤廣所以爲之積累也猶建大廈堂室奧序其規摹可一日而成至於鳩工聚材則積累非一日所致創業中興何以異此髙祖得韓信與之論亡楚之策光武得鄧禹與之論興漢之謀蜀先主得諸葛亮與論鼎立之計皆定於談笑之間而髙祖以五年成帝業光武以十三年混區宇先主得蜀亦在數年之後蓋積累而致者如此今陛下臨禦九年於玆境土未復僣逆未誅仇敵未報尙稽中興之業則其始不爲之規摹其後不爲之積累故也邊事麤定之時朝廷所推行者皆簿書期防不急之細務至於攻討防守之策國之大計皆未嘗畱意安得不爲僣逆之臣彊悍之敵之所窺伺然則自今以往其可不惜日力哉昔禹不貴尺璧而惜寸陰今日朝廷艱難乃惜分陰之時臣願陛下詔二三大臣熟議所以規摹者凡所施爲畫一條具如立課程以次施行又詔州縣使體陛下徳意而奉承之所立期限勿太遽以致搔擾勿太緩以失機會使事得其序不擾而辦乃爲得策夫天下無不可爲之事亦無不可爲之時惟失其時則患之小者日益大事之易者日益難正如醫者之治病其在皮膚鍼烙及之其在五臓湯劑及之至於骨髓則𨿽有扁鵲兪跗蔑以爲矣此時之所以不可失也詩曰迨天之未陰雨徹彼桑土綢繆牖戶今此下民防敢侮予孟子曰國家閒暇及是時明其政刑𨿽大國必畏之矣夫用智者當於未奔沈之前千日聚之以待一日之用渴而穿井鬭而鑄錐其能及乎陛下誠能存愛日之心將見爲無不成中興之業不難致矣何謂務盡人事臣竊觀天人之道其實一致人之所爲卽天之所爲也國之將興百度皆舉天實祐之猶之農夫盡其穮蓘之力乃亦有秋使未嘗致耕耨之勤而欲望稼穡之利其可得耶天不人不因人不天不成人事盡於前則天理應於後自然之符也光武以兵三千攻尋邑百萬者人也適雷電風雨遂有昆陽之勝而中興之運啟者天也孫權以兵三萬拒曹操數十萬者人也適風順可以縱火遂有赤壁之捷而鼎足之勢成者天也謝安以兵八千擊苻堅百萬者人也適秦師小卻遂有淝水之功而東晉之祚延者天也創業中興之主莫不皆然盡其在我者而以其成功歸之於天孟子曰君子創業垂統爲可繼也若夫成功則天也今未嘗盡人事敵至則先自退屈而欲責功於天其可乎臣願陛下詔二三大臣恊心同力務盡人事以聽天命則恢復土宇翦屠鯨鯢迎還兩宮必有日矣夫人心卽天心也下得人心上合天心則無不成之功陛下誠能和同天人之際臣將見中興之業不難致矣何謂寅畏天戒夫天之於王者如父母之於子愛之至則所以爲之戒者亦至是以孔子作春秋於災異必書以謹天戒臣觀商之盛如武丁周之盛如成王漢唐之盛如文景太宗之時未嘗無天變而不爲災者以能寅畏其戒而仰合其心也是知人主之於天戒必恐懼修省以致其寅畏之誠則能變災以爲祥天人之際何其昭昭然也比年以來熒惑失次太白晝見地震水溢或久陰不雨防久雨不霽或當暑而反寒乃正月之朔日有食之此皆天意眷佑陛下丁寧反覆以致告戒陛下𨿽嘗降詔俾士大夫各修厥職以答天譴然臣竊謂應天以實不以文此在陛下以至誠之意正厥事以應之昔宋公一言而妖星退舎大戊桑糓共生於朝而反以爲祥陛下誠能行應天之實臣將見百祥來止中興之業不難致矣此六者皆陛下所當先務正心以正朝廷者故糞土愚臣忘生觸死爲陛下詳言之抑臣又聞聖人不畏多難而畏無難或多難以固其國啟其疆土防無難以防其國失其土宇昔少康以一旅之眾而祀夏配天不失舊物光武太宗皆躬擐甲冑履危險而身致太平享國長久今朝廷人材不乏將士足用江淮荊浙閩廣川陜財用可理足以爲中興之資陛下勇智天錫春秋鼎盛欲大有爲何施不可要在攺前日之轍斷而行之耳昔仲虺之稱湯不稱其無過而稱其攺過不吝蓋帝王之度如天地之無心是則行非則攺何憚之有酈食其勸髙祖鑄印以封六國之後子房一言則趣銷之封徳彛勸太宗用刑法以威天下魏鄭公一言則行仁義遂致貞觀之治無損盛徳而大功可成豈竊竊然畏人之議已哉陛下視建炎以來其所措置是耶非耶以爲是則何以不見其效以爲非則安可復蹈其轍臣前所陳皆攺轍之道非循舊迹所能爲也擇善而從斟酌而行則在陛下夫以祖宗二百年之基四海億兆之生靈皆系於陛下淸燕之間聖慮及此得不栗栗危懼勉勉自彊上以慰祖宗在天之靈下以副四海生靈之望哉昔周宣中興南徵北伐之威復古接下之美詠於小雅蓋有文武之吉甫顯允之方叔以爲之將帥有孝友張仲以在其左右故能內修政事外攘夷狄復文武之境土然則陛下所當法者深考周宣之詩則得之矣所謂善後之策何以加此臣以至愚極陋之質荷陛下非常特達之知龍飛之初虛席以待眷遇之禮邁以等倫特以志廣材疎自度不足以任天下之責力丐罷政無補國事每自愧惕違去闕庭九更寒暑犬馬之心何嘗一日不在赤墀之下自以罪戾逺屏不敢復與世故蒭蕘之言久不上達近者邊報警急戎輅親臨臣子之情不勝憤故敢冒昧以三策爲獻伏蒙聖慈特降詔書奨諭今者又奉詔防咨以當世之務而臣不量荒淺冒進狂瞽之說以凟天聰昔太宗謂魏鄭公爲敢言謝曰陛下導臣使言不然其敢數批逆鱗哉今陛下盛徳過於太宗臣𨿽無魏公之敢言然展盡底蘊亦思慮之極也良藥苦口而利於病忠言逆耳而利於行在陛下察之而已況臣自經憂患衰病交攻气息奄奄日與死迫常懼先犬馬塡溝壑無以報盛徳之萬一今得奉明問攄至情臣願足矣𨿽死之日猶生之年也伏望陛下哀憐赦其愚直而取其拳拳之忠實天下之幸干冒天威臣無任

梁谿集卷七十八

欽定四庫全書

梁谿集卷七十九

宋李綱撰表札奏議四十一

謝復觀文殿大學士表

謝再任宮祠表

親筆詔書

謝親筆表

謝親筆札子

辭免江西安撫制置大使兼知洪州奏狀辭免第二奏狀

謝復觀文殿大學士表

臣某言伏奉告命復臣觀文殿大學士依前左銀靑光祿大夫提舉西京嵩山崇福宮臣已望闕謝恩祗受者禋祀合宮精意格於上下錫福寰海湛恩浹於臣民致玆罪戾之餘亦預甄收之列以榮爲懼旣感且慙中謝伏念臣造道弗優賦材甚陋值國家之艱棘躐英俊以驅馳當聖主龍飛之初誤蒙首舉任大臣棟隆之責其敢雷同惟信古太過而欲爲曲突徙薪之謀故與物多牾而每致防胡防尾之患奉身以退何補朝廷任運而行有同醉夢念一違於軒陛忽九換於星霜適魑魅喜過之鄕自貽伊戚免蛟鱷垂涎之口難報此恩恍然若脫兔之投林老矣嗟病牛之臥壠竊眞祠之厚祿已負素餐極祕殿之華資更慙非據叨膺寵渥罙積淩兢此蓋伏遇皇帝陛下體道之公以慈爲寶陟降無私於好惡體貌不替於初終釐事告成欲均敷於有眾皇恩廣被遂濫及於陳人臣敢不益堅葵藿之心期保桑楡之節望鴛鷺之淸切莫陪北闕之班奉香火之精懃願祝南山之壽臣無任

謝再任宮祠表

臣某言伏奉勅命令臣候提舉西京嵩山崇福宮今任滿日特令再任臣已望闕謝恩祗受者先期而有請方懼譴訶拜天命之來臨曲垂矜允冗食坐靡於公廩素餐愧益於私心中謝伏念臣壯年妄意於功名叨膺識擢晚景備嘗於艱險惟欲退藏流寓海邦未遂掛冠之志仰資祿養久陪奉祀之官更沐隆恩許令繼任自顧不材之木宜在無何之鄕終日安閒旣無憂責闔門溫飽皆荷仁慈此蓋伏遇皇帝陛下以道觀能法天覆物知樗櫟不勞於斵削蜩鷽亦遂於逍遙致此孱庸獲霑恩渥臣敢不勉堅素守期保嵗寒緝舊學於簡編益求此道勵精誠於香火少答鴻私

親筆詔書

朕昨總戎車前臨敵壘洎潛師之引遁勞戍役以言旋惕若眇躬懼玆多難聿求善後之計敢蹈防前之非博訪舊臣屢形深詔卿首陳三策適投卻敵之機繼上六條大闡興邦之略意拳拳而曲折言凜凜而髙明有發予如對卿言此乃卿精忠許國誠節表時𨿽在燕閒之中不忘開濟之事肆披夙蘊因致良規省閱再三嘉嘆不已至若議和避地之失練兵積粟之方將議攺圖共期底績臨朝願治顧策慮之是資當饋思賢念話言之可想宜從疾置時告嘉猷終借經綸之才助成戡定之烈故玆親筆以示至懷賜李綱

謝親筆表

臣某言今月十七日承禦前金字牌降到親筆詔書一道臣已望闕謝恩祗受訖者蕪辭冒貢方虞蕭斧之誅宸翰載頒乃膺華衮之寵燦爛奎壁之畫昭回云漢之章蔀屋生輝臣鄰攺觀中謝竊以人臣之言不激切不足以動人主之聽而激切則有逆鱗之愆人主之聽不廣大不足以盡人臣之言而廣大則有盈庭之咎辭順理直而匪訐者言之善博詢精攷而不惑者聽之公自古所難於今乃見皇帝陛下悼戎壘之弗靖慨國步之多艱欲成捍禦彊敵之圖故有諮諏舊臣之令而臣夙叨殊奬嘗忝近司淸問下詢𨿽頗殫於千慮空言上達曽何補於萬分誤蒙睿慈親灑宸筆褒以精忠之目許之時告以言鳯翥鸞翔筆勢妙追於古迹風飛雷厲訓辭感動於人心顧臣何人當此異數鄧禹披光武之親詔李靖奉太宗之手書如臣所蒙視古無愧刻之琬琰著聖君與善之誠傳之云來見愚臣許國之志此蓋伏遇皇帝陛下成能天縱盛徳日躋招來俊傑之謀恊濟興王之運禮從防始濫居辛毅之先仁不遐遺曲惇簪履之舊致玆榮耀驟及凡庸臣敢不仰體眷懷益堅素守衰慙定逺難致玉關之功老比營平願上金城之略報恩有路矢死爲期

謝親筆札子

臣某今月十七日承禦前金字牌降到親筆詔書一道臣已望闕謝恩祗受訖跪讀聖訓仰戴天恩涕泗橫流精爽飛越竊念臣賦性朴鄙初無寸長誤被特達之知首膺考愼之選待遇之禮超軼等倫犬馬防誠敢忘自效而臣許國之忠𨿽切防患之術實疎拙於謀身與物多牾乞骸罷政誣謗並興流言飛文污浼天聽負憂抱釁不敢自明陛下察其心於羣口鑠金之際薄其罪於眾人欲殺之時始終保全使得視聽食息以至今日肉骨之恩盡出鴻造永惟天地父母之徳非臣殞首捐軀所能報稱昨自去冬狂敵犯順戎輅親徵海防之情同深憤激而臣不量淺短輙以己見陳防捍敵馬便宜利害以聞伏蒙詔書特加奬諭迨至今春敵騎旣遁又奉詔防令臣條具攻戰守備措置綏懷所以爲善後之策者來上臣感荷大恩殫竭愚慮敢以區區管見冒凟天聰議論迂疎文辭拙直大懼不足以禆廟算之萬一今者乃蒙聖慈親灑宸翰曲賜褒稱旣目之以精忠又許之以時告不遺簪履之意溢於訓辭顧臣何人可以當此銘鏤肌骨矢死不忘昔唐權徳輿嘗讀太宗賜李靖手詔至流涕曰君臣之際乃爾耶如臣所蒙於靖何愧顧臣苶然衰病未知圖報之所惟當什襲祕藏刻之金石傳示云來使天下後世知聖君不忘舊臣樂取諸人以爲善者如此非獨臣之幸也實天下之幸也臣已奉表稱謝外謹齋沐親書札子冒塵聴覧臣不勝感恩惶懼戰越之至

辭免江西安撫制置大使兼知洪州奏狀

右臣今月二十六日準禦前金字牌降到尙書省札子十月十六日三省同奉聖防除臣江南西路安撫制置大使兼知洪州不許辭免不候受告限三日前去之任臣上荷聖慈不以罪戾終棄特加拭錄用仰戴天恩但深感涕伏念臣迂陋無取誤被聖知終始保全以今日更蒙起廢付以方面之重在臣愚分義當黽勉遵依嚴限卽日就道以副睿奬少圖尺寸之報重念臣自經憂患以來衰病交攻志慮凋落自荊湖得腰足之疾艱於步履杜門不出三年於玆眾所共知近年復感寒熱瞀並作使當一路兵民之寄必致誤事上累聖主知人之明𨿽死不足以塞責敢望聖慈洞照防懇追寢成命使臣得安閒散尋訪醫藥庶幾疾疢可安異日蒙被驅策誓極糜捐以圖報效干冒天聰臣無任惶懼戰越之至

辭免第二奏狀

右臣今月十九日準禦前金字牌降到尙書省札子以臣具奏辭免江南西路安撫制置大使兼知洪州恩命十一月初十日三省同奉聖防不允令學士院降詔不得再有陳請疾速前去赴任臣感戴天恩涕泗橫集伏念臣自國家多故以來誤蒙驅策未嘗辭難然臣學識迂疎賦分淺薄觸事齟齬自招悔尢一昨被命宣撫荊廣時以巨寇擾攘不敢力請扶疾就道旣至本路招捕盜賊循拊流移整緝軍馬經理財用策駑礪鈍庶以少副委任之意惟知竭力以向前不慮煩言之在後凡造不根之謗率皆可駭之辭自非上賴睿明洞照誣枉姑使罷免以歸則臣𨿽欲自便於江海寂寞之濵不可得也今者蒙恩起廢付以江西一路兵民之重邊徼寧謐無警急之虞而宸鑑臨有近降親筆褒諭之詔在臣愚分豈不願行以圖報萬一實以疾病交攻精力頓衰憂患燻心動多遺忘深恐臨事乖錯復致人言有辜聖主終始保全之徳所以夙夜憂懼而不敢承臣聞行百里者半於九十此言晚節末路之難也重念臣以蒲栁早凋之質迫桑楡將暮之年弱植易搖驚魂未定幸安閒散庶或保全豈可復冒寵榮重爲小人者之所指議哉不避再三之凟敢瀝血誠控告君父伏念聖慈深察危懇曲賜矜從追寢成命許臣依舊外任宮祠使得養屙蔵拙待盡山林則臣仰戴大恩死當結艸干冒天威無任惶懼待罪之至

梁谿集卷七十九

欽定四庫全書

梁谿集卷八十

宋李綱撰表札奏議四十二

親筆詔諭

辭免第三奏狀

辭免札子

謝親筆詔諭表

繳進十議札子

受告命乞赴行在奏事奏狀

乞降防閤門到日先次引見上殿奏狀

到國門奏狀

再乞上殿札子

謝遣中使賜銀合茶藥表

親筆詔諭

朕以大江之西俗輕而悍弄兵之寇無嵗無之師旅薦興民益凋瘵肆圖舊弼往鎭臨之卿威名徳望聳動一時風采想聞人自慴服起於閒館作我價藩匪惟指顧之間一變潢池之習先聲所曁諒折遐衝朕之用卿審矣卿冝以安社稷爲已任勿間中外勉爲朕行不必數有請也故玆親筆詔諭卿其悉之

辭免第三奏狀

右臣近準尙書省札子備奉聖防以臣辭免新除江南西路安撫制置大使兼知洪州不允所乞臣已再具奏辭免未奉回降指揮今月二十二日承禦前金字牌降到親筆詔諭勉臣使行不必數有所請臣不勝感恩荷徳惶懼激切之至伏念臣學術空疎才能迂拙嘗誤蒙於器使初不閱於嵗時建炎承乏宰司者僅七旬紹興將命荊廣者才數月迄無善狀仰報明恩豈徒一譽而一非固巳再奮而再躓自知淺薄姑務退蔵迹異羲之𨿽防誓墓志同仲子但欲灌園豈謂皇帝陛下曲軫深慈眷憐舊物起自閒廢之地付以方面之權親灑宸章臨賁丘壑隆恩厚徳超度等倫質庸材益難報稱而臣眾毀所集憂患異於他人多病交攻精力愆於往日經霜之葉望風而先零傷弓之禽聞而亟隕畏首尾而身之餘者有幾懼萋斐而心之慮者益深惟險阻艱難之備嘗宜恐惕驚危之獨至使膺委任必致顚隮與其異時蒙曠職之誅曷若今日被固辭之責力祈矜允不避再三伏望皇帝陛下洞照忱辭無嫌反汗使安閒散深芘孤蹤至於在畎畆而愛君伏嵁巗而憂世此則防臣之素志豈以進退而異心閒寂之中思慮有得自當獻進於君父庶幾圖報於涓埃干冒天威俯伏俟罪

辭免札子

臣某伏蒙聖慈付臣以江西一路重寄臣以憂患之餘早衰多病再具奏辭免乞寢成命未奉兪允今月二十二日承禦前金字牌降到親筆詔諭賜臣徳意之隆訓辭之渥非臣愚陋之所冝蒙臣不勝感激惶懼之至伏念臣久荷國恩誤被驅策備嘗艱險屢蹈危機仇怨滿前得謗特甚皆緣國事豈有他哉一昨靖康間金人犯闕臣竊謂朝廷軍政不修故使彼敢肆陵侮當治兵爲自彊之計然後和約可成而主和議者一切茍且目前不爲宗社生靈長久之策謂臣異議遂成怨仇至建炎初遭遇陛下龍飛首蒙擢用寘之宰司是時僞楚張邦昌以太保同安郡王領尙書省臣竊謂邦昌已嘗僭竊位號豈可參與朝政使四方解體上疏乞正其罪聖意開納邦昌謫授散官安置僞命臣寮等第行遣而受僞命者復成怨仇二怨合力致死於臣巧詆厚誣靡所不至加以危蹤寡與忌嫉者多徒抱孤忠不能自達今者陛下察臣於積毀顚沛之中起臣於逺屏閒廢之地宸章奎畫光賁山林聖徳厚矣而臣久冒風波之險實懷憂畏之心啟處不遑進退維谷借使臣力疾承命黽勉效官遇事蓄縮無以自見豈不仰負陛下委任之意哉所以不避斧鉞之誅累奏力辭者非獨以犬馬之齒已衰負薪之疾方甚之故也伏望聖慈哀憐更加睿察許臣少安閒散保全晚節使仇怨者無以中傷則臣感戴天地父母之恩隕首捐軀何足論報臣已三具奏辭免外謹齋沐親書札子干冒天聰伏俟嚴譴

謝親筆詔諭表

臣某言伏蒙聖慈以臣具奏辭免江南西路安撫制置大使兼知洪州恩命特降親筆詔諭臣已望闕謝恩祗受告命訖者忱辭冒貢仰祈從欲之仁宸筆載頒誤被非常之寵天語丁寧而溫厚云章燦爛而昭回久抱負薪之憂有稽嚴命莫遂循墻之請徒切靦顏中謝伏念臣奮自書生幸遭休運當聖主龍飛之日寔中興艸昧之初愽選時髦首冠臺輔外拒慿陵之彊敵麤定規摹內排僭僞之邪朋稍伸典憲荷知甚腆圖報未能責重憂深果自貽於顚覆才疎意廣終何補於涓埃賴皇明之燭幽脫讒波於濵死美名峻秩盡復靑氊三徑一廛已甘白首敢意睿明之求舊加憐孤陋之投閒起自山林付以方面親禦翰墨發爲奎壁之文光賁臣鄰增重藩屏之勢恩輝若此報稱謂何此蓋伏遇皇帝陛下淸明在躬憂勤圖治念股肱之郡聿求共治之良采葑菲之材不以下體而棄誕敷大訓式遄其行用人無中外之殊實繄鴻造自任以社稷之重其可易當臣敢不佩服深慈激昻晚節謹奉法而循令庶宣化而承流成像可觀幸仰窺於羲畫上章請覲願親奉於堯言臣無任

繳進十議札子

臣契勘昨於建炎元年六月初一日到行在所次日再蒙賜對便殿嘗以十議奏陳其一曰議國是大略謂和戰守其本一事能守而後可戰能戰而後可和不務戰守而惟和是務必致誤國聖意開納得防降付中書省遵守其後用事者復以和爲然卒無顯效而所失則多今者天啟宸悟和議退避之非治兵飭備欲爲自治自彊之計玆誠宗廟之靈社稷之福而天下烝黎之幸也臣流落九年顚沛於風波之中幸存餘息得見朝廷開至正大公之道爲中興恢復之謀竊自欣慶死且不朽玆蒙聖恩起於閒廢付以江西帥守之任而臣實以衰病不敢復當一路委寄之重已三具奏辭免外所有前件十議𨿽嘗稟聖防修錄建炎初時政記己具事目奏聞緣文多不曽該載全文竊慮朝廷自渡江後文籍散失元本不存謹繕寫備錄投進繳連在前仰塵睿鑑𨿽時運不畱事多旣往其間議論偶有合於今日朝廷所施行者庶幾或可以禆補廟算之萬一干冒天威臣不勝惶懼戰越之至

受告命乞赴行在奏事奏狀

右臣今月二十日準都進奏院遞到詔書一道以臣三具奏札辭免江南西路安撫制置大使恩命詔降不允不許再有陳請臣無任感天荷聖惶懼激切之至已望闕謝恩祗受告命訖伏念臣違去闕庭十更寒暑葵藿傾於日月犬馬戀於軒墀不勝臣子瞻慕君父拳拳之情兼有本路職事合稟聖訓而臣赴任取道江東去朝廷不逺伏望聖慈特降睿防許臣經由信州日量帶人從趨赴行在令閤門不隔班先次引對奏事畢免謝辭取便道星夜之官如蒙矜允使孤逺之迹獲望淸光臣顚僕道路退卽溝壑所欣願也臣起發迆邐前路聴指揮干冒天威伏深戰越

乞降防閤門到日先次引見上殿奏狀

右臣近準禦前金字牌降到尙書省札子以臣乞赴行在奏事正月十九日三省同奉聖防依所乞又準尙書省札子奉聖防令臣疾速起發前來臣已於今月初十日到信州見遵依聖防指揮星夜蹉程趨赴行在伏望聖慈降防閤門臣到日依元降指揮不隔班先次引見上殿奏事

到國門奏狀

右臣近準尙書省札子奉聖防已降指揮李某召赴行在令臣疾速前來臣已於今月二十日到國門訖伏望聖慈降防閤門依元降指揮令臣不隔班先次上殿奏事

再乞上殿札子

臣契勘昨具奏乞赴行在奏事今來已蒙聖恩於假日特坐引對緣寒食節假未開有妨謝辭臣今有已見急切利害並本路職事合具奏稟伏望聖慈特降睿防取進止

謝遣中使賜銀合茶藥表

臣某言伏蒙聖慈以臣被防赴行在奏事特降中使賜臣茶藥銀合各一具臣已望闕謝恩祗受訖者十年去國幸入覲於軒墀千里贏糧敢憚煩於川陸過蒙天寵特遣王人閔其載驅之勞錫以匪頒之數恩輝甚渥報稱爲難中謝伏念臣懵學無長孤忠自許惴惴淵冰之上荷聖度之保全營營榛棘之間賴睿明之昭鑑迨玆起廢曲軫深慈付重寄於上流許來朝於行闕威顏咫尺方將披雲霧而覩靑天溫詔丁寧固已禦風霜而挾純纊更頒妙品副以寶匳北苑靈芽滌煩消渴尙方珍劑愈病析酲大君異數以禮賢防臣何功而拜賜恩深徳厚感極涕零此蓋伏遇皇帝陛下盛徳日躋至仁天覆察臣斷斷無他技嘗備使令憐臣拳拳知愛君來自遐逺式昭恩禮庸示龍光臣敢不益勵此心少圖防效入而告後願陳藥石之言出而撫民試求芻牧之地臣無任

梁谿集卷八十

欽定四庫全書

梁谿集卷八十一

宋李綱撰表札奏議四十三

論中興札子

論金人失信札子論防陽形勝札子

論和戰札子

論朋黨札子

論財用札子

論營田札子

論中興札子

臣竊觀自古中興之主未有不由祖宗積功累徳結於民心者故周宣本於文武漢光武本於髙祖文景唐肅憲武本於神堯太宗其植根固其流波逺𨿽或中微一旦憤起則天戈所揮靡不如志興衰撥亂光復舊物非偶然也恭惟國家膺受天命祖功宗徳聖聖相承重熈累洽幾二百載深仁厚澤滲漉萬物民之戴宋於億萬年何有窮已運遭陽九金人作慝宗社顚危不絕如綫陛下應天順人纘承大統十年於今勵精圖治枕戈嘗膽欲戡大憝迎還兩宮綏安區宇則夫克致中興如周漢唐有不難也臣聞勢有彊弱事有成敗𨿽弱而有可成之機𨿽彊而有必敗之兆顧其理之如何耳譬如醫者之療病不問形之壯羸惟察脈之治否興亡之理何以異此昔髙祖與項籍相持當是時項籍彊髙祖弱然天下知髙祖之必興者以其所施爲當於人心也是以隨何援此以說諸侯多仗劍以歸髙祖遂成帝業光武起兵以攻王莽當時王莽彊光武弱然天下知光武之必興者亦以其所施爲當於人心也是以王常吳漢耿弇之流一時英俊皆合謀以歸光武遂致中興然則彊弱成敗之理槪可覩矣金人不道爲封豕長蛇以薦食中國可謂彊也然恃其詐力慘毒無恩神怒人憤其亡必暴此𨿽彊而有必敗之兆者也陛下時乘六龍保據江左遵養時晦可謂弱矣孝悌通於神明仁心結於海防應機而發蓄銳而奮其勢必有起而應之者此𨿽弱而有可成之機者也夫普天之下皆吾土地食土之毛皆吾民也被堅執銳爲敵人之所驅役者皆吾將士也垂紳搢笏爲敵人之所官使者皆吾士夫也彼其心曷嘗一日忘宋哉顧國家之力未能覆防之偸生於僭僞之邦茍免於虎狼之口而已陛下誠能以天下爲度拯之於塗炭之中則一人之心千萬人之心是也豈無感動願復見漢官威儀爲中國禮義之人者哉臣願陛下與二三大臣熟計凡所施設務推至誠以當人情親信仁贒以爲腹心駕禦英傑以爲爪牙謹號令使毋數攺明賞刑使當功罪訓練士卒修除戎器理財以義使斂不及民而用度足積谷以時使𨿽遇凶嵗而饋餉丰知彼知已因利乘便大振天聲以臨之臣將見四方響應飈舉雲集沛然有不可禦者中興之期已在指掌之中矣伏惟陛下畱神幸察

論金人失信札子

臣竊觀金人自宣和靖康以來慿陵中國其所以爲起兵之辭者不過以失信二字加於中國而已文檄之中動輙及此而中國之士大夫與夫兵民將士不察其故亦自以爲失信於彊鄰而致此擾攘也語之則愧恥而扼腕用之則望風而奔濆職此之由殊不知失信在金人而不在中國彼方恃虎狼之威假信義之說以責我吾之人謀回遹方震怖之不暇豈敢與之爭是非曲直哉徒受失信之名使士大夫與夫將士兵民茫然不知所仗此不可以不辯也臣請爲陛下詳言之方宣和間遣使與金人結約海上同謀契丹厚與之賂而得燕云之地以爲失信於契丹則可以爲失信於金人則不可其後金人敗盟以陷燕山遂犯京城此則金人之失信一也敵騎犯闕勤王之師未集人情震駭主和議者不爲久長之計一切以不可許者許之結成禍根至今爲梗然當時所許乃城下之盟神所弗聴元約肅王至河而反不肆侵掠而金人挾肅王以渡河虜掠子女玉帛殺戮尢甚黏罕復陷威勝隆徳等州淵聖嘗降詔書謂金人渝盟必不可守此則金人失信者二也朝廷遣使交割三鎭而三鎭之民守死不從此特中國之人不願淪於異域耳淵聖奉書請增嵗幣以代三鎭租賦金人挾此遂有再入之舉朝廷遣執政郎官分行割地奉使北方往往爲兩河之民所殺如聶山王云之流是也由是觀之三鎭之民朝廷豈能令之哉敵騎旣破汴都登城不下猶假和約已成之說以欵勤王之師遂遷二聖卷六宮而北之策立逆臣易姓建號此則金人失信者三也金人負大失信者三反以此名加於中國以爲起兵之辭正猶盜賊刼掠主人恃其凶威靡所不至而猶自以爲已之直而主人之曲也小人橫逆君子猶以禽獸畜之況夫外鄰彊暴中國豈可以信義與之較曲直哉然臣聞師直爲壯曲爲老興師動眾奉辭伐罪以直爲先願陛下降臣此章與大臣熟議發徳音下明詔詳述自宣和靖康以來失信在彼而不在此使中外士大夫與夫將士兵民周知其故曉然不疑庶幾在我有辭人百其勇士气日振戡亂定功莫此爲先伏惟陛下畱神幸察

論防陽形勝札子

臣竊以當今天下形勝在防陽何以言之四方地勢正猶棊局今車駕駐蹕於吳越是置子於東南隅也宣撫處置司聚兵於川陜是置子於西北隅也湖湘屯重兵以控制是置子於西南隅也吳越由湖湘以趨川陜如行曲尺之上相去萬有餘裏號令未易達首尾不相應一有緩急何以爲援惟防陽地接中原西通川陜東引吳越如行於弓之上地裏省半而又前臨京畿宻邇故都後負歸峽蔽障上流遣大帥率師以鎭之如置子於局心眞所謂欲近四旁莫如中央者也旣逼僭僞巢穴賊有忌憚必不敢窺伺東南將來王師大舉收京東西及陜西五路又不敢出兵應援則是以一路之兵禁其四出因利乘便進取京師乃扼其喉拊其背制其死命之策也朝廷近拜嶽飛爲荊防招討使其計得矣然駐軍嶽鄂未聞前進豈不以自兵火以來防陽焚毀尢甚野無耕農市無販商城郭隳廢邑屋蕩盡而糧餉難於運漕故耶臣觀自古有意於爲國家立功名之人如劉琨祖逖之徒未嘗不據形勝廣招納披荊榛立官府履艱險攻苦淡積日累月葺理家計然後能成功者若欲坐待其自成必無此理願詔嶽飛先遣將佐軍馬及幕府官徑取防陽隨冝料理修城壁建邑屋招納西北之民措置營田勸誘商賈之伍懋通貨賄稍稍就緒然後徙大兵以居之旁近諸郡如金房隨郢見屬我者可以撫綏如陳蔡許潁見從彼者可以攻取不過年嵗間必有顯效如謂屯兵聚糧運漕爲難則漢江出防陽城下通於沔鄂漕運之利未有如此之便者當以兵防糧船使彼不得抄掠則吾事濟矣今日天下形勝臣愚以謂無出防陽之右者伏望聖慈特加睿察早降指揮無使緩不及事天下幸甚

論和戰札子

臣聞戰國之際合從連橫皆其國安危存亡之所系而當時六國之君不能深計利害以聴其說從人慿軾結駟說以合從之謀則曰謹奉社稷以從橫人慿軾結駟說以連橫之說則又曰謹奉社稷以從是其胸次初無一定之計而有羣言之所惑宜其無成功而卒至於敗亡也夫合燕趙韓魏齊楚之師恊謀並力以拒秦此六國之利故從約旣成投書函谷關而秦師不敢出關者十有餘年豈非計之得耶其後秦遣橫人防說以欺六國之君於是從散約解爭割地以賂秦秦有餘力以蠶食天下而六國遂以不振由是言之爲六國計從說是也橫說非也今之所謂和戰者何以異此古者鄰國交好則有和親聘問往來休息兵革災患相防慶賀相從夫是謂和金人則不然假和議以行其詐謀割地取賂旣以約和則又求釁以戰以此亡契丹而困中國中國爲和所誤者多矣十餘年來持和議之說一切茍且希冀萬一者何其紛紛也夫靖康之間彼以敵國待我尙可言和至建炎以來見於文檄彼其待我者爲如何乃欲恃和議以爲自安之計其可乎況仇讎之邦不共戴天卑辭重幣秪自取辱何益於事惟當修政刑明賞罰選將帥治軍旅備器械利甲兵峙糗糧積財用士气旣振乘機大舉以恢復中原是戰之可成中興之業猶合從以拒秦不可易之理也然兵凶器戰危事𨿽孔子未嘗不致其愼故曰臨事而懼好謀而成其可易言哉知彼知已乃可以戰我實而彼虛我堅而彼危我治而彼亂在我者有一定之規摹有應變之方略有輯睦之將帥有精練之士馬有蓄積之財用谷粟而又敵人有間隙可乘之機防然後可以決勝於千里之外宗社安危所系不可忽也今日爲吾患者不在劉豫而在金人軍政旣修欲議恢復正當慮始慮卒預圖善後之策得某地當屯某兵用某人可守某地新附之眾如何撫綏將來之事如何措畫使金人來援劉豫當如何以待之此數事者皆有定議則中興之功已在吾掌握中矣夫勝負兵家常勢大計巳定願無以細故動搖益務自治自彊如漢髙祖之堅忍乃可得志儻或且戰且和如六國之朝從而暮橫臣愚未見其可也伏望聖慈畱神幸察

論朋黨札子

臣觀自昔論朋黨者無如歐陽修之爲詳盡其言曰夫欲空人之國而去其君子者必進朋黨之說欲孤人主之勢而蔽其耳目者必進朋黨之說欲奪國而與人者必進朋黨之說夫爲君子者固當寡過小人欲加之罪則有可誣者有不可誣者不能徧及也至欲舉天下之善求其類而盡去之惟指以爲朋黨耳故其親戚故舊謂之朋黨可也交遊執友謂之朋黨可也宦學相同謂之朋黨可也門生故吏謂之朋黨可也是數者皆其類也皆善人也故曰欲空人之國而去其君子者惟以朋黨罪之則無免者矣夫善善之相樂以其類同此自然之理也故聞善者必相稱譽則謂之朋黨得善者必相薦引則謂之朋黨使人聞善不敢稱則人主之耳不聞有善於下矣見善不敢薦則人主之目不得見善人矣善人日逺而小人日進則爲人主者倀倀然誰與之圖治安之計哉故曰欲孤人主之勢而蔽其耳目者必用朋黨之說也一君子存羣小人𨿽眾必有所忌而有所不敢爲惟空國而無君子然後小人得肆志於無所不爲則漢魏唐梁之際是也故曰可奪國而予人者由其國無君子由以朋黨而去之也嗚呼朋黨之說人主可不察哉修之言如此誠爲切當臣以謂人主之所至惡者朋黨也小人之所以陷害善良者朋黨也爲國家患有不可勝言者朋黨也人主操天下之利勢端居九重之中惟恐人之相與朋比以爲欺罔故曰其所至惡者朋黨也君子汲引善類以其彚徵而小人指爲朋黨可使盡去不爲巳害故曰所以陷害善良者朋黨也黨錮之禍起而漢室以傾牛李之黨熾而唐室以微故曰其爲患有不可勝言者朋黨也嘉祐間韓琦範仲淹富弼之流用於朝廷其所薦引類多君子小人不恱指爲朋黨欲盡斥去賴仁宗皇帝有以察之故小人之言不用而韓琦範仲淹富弼之徳業得以光明於時此宗社無疆之福也劉向有言曰執狐疑之心者來讒賊之口持不斷之意者開羣枉之門漢元帝優柔不斷故蕭望之周堪劉向之徒不容於朝唐文宗優柔不斷故曰破河北賊易去此朋黨難人主之徳剛健如天光明如日辧是非察邪正則小人道消君子道長愚智賢否各當其分尙何朋黨之足患哉臣竊見近年士人中尙有乘間投隙造爲險詖之言以惑陛下之聽者一時名士皆指爲朋黨賴陛下有以察之不用其說而善類得所依怙剛明盛徳可以無愧於仁祖矣然小人之情譬如穿窬之盜稍失隄防有隙可乘則必復出爲惡伏望聖慈考歐陽修之言而察仁祖之用心消小人而進君子早建中興之業以致太平天下幸甚

論財用札子

臣竊見自宰臣以下裁減俸祿有以見朝廷財用之闕也陛下臨禦以來恭儉憂勤無燕遊玩好之娛六宮簡省無橫恩濫賜之費執政常虛侍從多闕省臺寺監之官未嘗具貟而財用闕乏乃至此者豈非以養兵之費不貲故耶臣竊觀近年行在禁衞之兵與夫諸將屯兵於大江表裏不啻數千萬人日有食錢月有俸料時有激賞犒設凡數倍於承平無事之時而戶部嵗入常賦無承平三分之一朝廷所資貨亦頗有入納不如平時之數者然則積月累嵗帑藏遂虛無足怪者戶部調度不足則仰給於朝廷朝廷支降不繼則責辦於州縣𨿽陛下屢降寛卹之詔不許斂取於民然勢有不得已者非取於民曷從而得降官告給度牒理積欠賣戶帖名𨿽不同取於民一也方今民力凋獘取之不已物力耗屈人心驚疑非長慮卻顧之策易曰何以聚人曰財理財正辭禁民爲非曰義財非義不理興師動眾奉辭伐罪非財不行今陛下張皇六師恢復疆土以建中興之業而財用不足將何以克濟大功昔太公佐周而立九府之法管仲相齊而明取予之權範蠡霸越而用計然之策蕭何輔漢而専轉輸之事近世有唐自天寶而後兵拏不解肅代徳宗之朝有劉晏韓滉之流皆通於財計權百貨之低昻籠天下利以佐軍興不斂於民而國用足載在方冊其術可考臣愚伏望聖慈降防朝廷委官考劉晏韓滉事迹可行於今者條具進呈試采其說擇有心計疏通公亷之臣而推行之庶有補國用於戶部常賦朝廷貨外別項封樁専以養兵而佐中興伏惟陛下裁幸

論營田札子

臣竊見朝廷近來措置營田諸路帥臣皆帶使名以總治之可謂得策然今日之事莫利於營田亦莫難於營田何哉耕辟疆土教之稼穡足食足兵且耕且戰此所以莫利於營田也開荒墾廢必有其人若借民力則淮南兵革江湖旱災之餘民力凋獘田疇荒蕪況欲率之以事新田力必不給若用兵伍則諸軍久習驕惰但知開口仰食乃欲驅之使從事於南畆勢必不能而又牛具谷種農家所須皆不可闕勸懲勤怠督視耕獲必須親臨取予有術其利猶在數年之後此所以莫難於營田也臣愚謂宜令淮南防漢宣撫招討使各置招納司以招納京東西河北之民明出文牓厚加撫循有來歸者撥田土給牛具貸種糧使之耕鑿許江湖諸路於地狹人稠路分自行招誘而軍中人兵願耕者聽其請佃則人力可用矣初年租課盡畀佃戶方耕種時仍以錢糧給之秋成之後官爲糴買次年始收其三分之一二年之後乃取其半罷給錢糧則所謂知予之爲取政之寶也凡此數者皆措置之大槪其詳須畫一條具立爲成法乃爲長久之利不然徒有營田之名初無營田之實何補於事伏望聖慈特降睿防下臣此章令諸路營田使司各具利害申朝廷斟酌其宜而推行之庶幾有助養兵之費不勝幸甚

梁谿集卷八十一

欽定四庫全書

梁谿集卷八十二

宋李綱撰表札奏議四十四

論賑濟札子

論江西軍馬札子論江西錢糧札子

論防州盜賊札子論福建海冦札子

乞宮祠札子

論常平札子

議迎還兩宮札子辧余堵事札子

論賑濟札子

臣伏蒙聖慈付臣以江西一路兵民之寄適當本路去嵗旱災之後倉廩無儲谷價翔踴民戶流移軍兵闕食人情焦然如臣疎拙誠未知所以賑濟之策竊觀近降親筆詔書督責監司守令存撫賑卹悉力推行毋使詔防徒爲文具仰見陛下加恵元元徳至渥也然饑流之民祗是乏米若蒙朝廷憫念肯於鄰路及本路那移斛防應副則官吏豈敢坐視乏食之民不加賑濟自貽罪戾如使米斛無所從出則𨿽督責之深人人願以罪去終無實恵可以及民此不可不察也契勘江西一路所養饑流民人數至廣今去秋成之期尙逺𨿽近蒙朝廷於饒州撥米一萬石應付賑濟及贍養軍兵然米數不多將來必致缺食臣竊見江東路建康府宣池等州並系去年丰熟地分必有常平義倉等米可以那移應付又撫州建昌軍在本路粗爲丰熟有朝廷昨給降官告度牒作糴賑濟共計一萬四千餘石本州別無支用欲望聖慈特降睿防於建康府宣池等州常平義倉米內通融那撥一萬石許本路自差人船前去搬取將來秋成卻行撥還及將撫州建昌用官告度牒糴到米許臣隨宜撥充諸州賑濟支用庶饑流之民不致乏食得全性命於荒嵗以副陛下加恵元元之意

論江西軍馬札子

臣契勘朝廷昨降江南西路安撫制置大使畫一指揮差兵二萬人紹興三年分有兵一萬八千人後來節次撥都督府韓世忠嶽飛等軍四年分有兵一萬五百人五年二月內指揮除存畱丘贇一軍外自餘軍馬並撥付嶽飛今來本司所管丘贇軍馬不滿二千人馬百餘疋竊見江西路分控扼上游與淮南相接道裏不逺昨見金人兵馬渡江首犯洪撫等州李成馬進等亦破江州侵犯筠洪蓋緣兵力單弱不能捍禦朝廷灼見利害因建大使付以重兵使任一路之責累年朘削存畱僅及十分之一又皆瘦弱之兵緩急不可倚仗萬一彊敵侵陵江上不知何以使之鎭撫要害之地況今防吉盜賊累年出沒作過爲患數路討蕩未平非有可用軍馬卒難殄滅臣未敢乞依元降畫一指揮差撥數足若蒙朝廷先次差撥一半使及萬人庶使稍成軍制可以倚仗伏望聖慈特降睿防選差近上統制官將帶所部軍馬赴本路駐札聽臣節制與丘贇軍馬通計人數其餘乞許臣踏逐申朝廷指差庶幾訓練習服軍聲稍振可以鎭壓一路折衝禦侮少副陛下委任之意

論江西錢糧札子

臣契勘本路安撫制置司元降畫一指揮每嵗支降錢四十萬貫許取撥諸色上供經制等錢並於苗米內取撥十五萬石應副養兵近年以來緣兵馬多撥都督府韓世忠嶽飛軍中本路轉運司將上件支降錢米除掯畱應副丘贇一軍外其餘並行拘收不復支撥今來丘贇一軍每月用錢八千餘貫米一千四百餘石𨿽系轉運司拋下洪州認定應副緣本州缺乏自去年五月以後至今年正月以前已拖下五萬餘貫委是贍兵不足今來臣乞依朝廷元降畫一指揮差兵二萬人數內先差撥一半應副使喚其錢米等亦乞於元降畫一指揮內先須支撥一半應副支遣伏望聖慈特降睿防如臣所請庶幾本路軍馬不至削弱錢糧不至缺乏可以控制上流圖尺寸之功以副委任之意

論防州盜賊札子

臣契勘本路防吉二州民素彊悍狃於爲盜結集凶黨動以數千百爲羣頭項不一出沒江西廣東福建數路作過𨿽朝廷節次遣兵或招或捕至今徒黨依舊猖獗全未平殄多於防州管下諸縣擇要害地建置寨柵蜂蟻屯聚窺伺間隙攻陷州縣殺戮生靈虜掠財物爲害不細一路官兵進討則散入他路諸路官兵進討則深入巢穴依負險阻卒難討蕩官軍旣退則復出爲惡習以爲常而又諸路軍馬無所統一乍前乍卻心力不齊非設方略使諸路之兵節制歸一難以成功伏望聖慈特降睿防令江西廣東福建三路軍馬一處節制諸路各應副錢糧江西兵屯防吉州廣東兵屯循梅州福建兵屯汀州禁其出沒抄掠因利乘便防合掩擊討蕩巢穴勦殄積年逋誅之寇或因兵力招撫出降以酋首並彊壯人充軍前使喚使數路良民早得奠居不勝幸甚

論福建海寇札子

臣契勘廣南福建路近年多有海冦作過刼掠防海縣鎭鄕村及外國海船市舶司上供寶貨所得動以巨萬計官司不能討捕多是招安重得官爵小民歆艷皆有仿效之意臣恐自此爲患未艾蓋緣兩路帥司並無戰艦水軍遇有海寇坐視猖獗不能進討止是於防海擺布些小兵卒爲保守之計賊船來去近逺不常並海之民罹其毒虜掠船舶旣多愚民嗜利喜亂從之者眾將浸成大患如晉之孫恩不可不過爲之備伏望聖慈特降睿防常存兵於兩路鎭壓仍下逐路帥司委以措置戰艦招集水軍水夫常加教閱令士卒習於風濤之險以水夫駕舟以官軍施放𨿽賊櫂飄忽可以追逐掩擊殄滅一兩頭項則餘人有所忌憚不敢覬覦妄作庶幾海邦之民得被朝廷大賜不勝幸甚

乞宮祠札子

臣伏蒙聖恩付臣以江西帥守之任又被詔防許令入覲十年去國仍舊望淸光於咫尺之間親聞玉音臣子之情不勝忭蹈感激之至伏念臣自逺黼坐之側仇怨交攻讒謗蜂起仰賴睿慈照察保全乃幸今日復覩天顏顧𨿽糜捐何以論報然臣眾毀所集積憂燻心比年以來得志慮不寧之病平居閒寂麤可支梧稍親事務動輙煩憒多思健忘發歇不常使當一路兵民之寄深恐仰孤陛下委任之意所以請對丹墀者正欲面奏懇悃冀蒙矜允伏望聖慈察臣忱誠特降睿防罷臣新任依舊宮觀差遣使安山林得以養屙藏拙以盡餘年不勝幸甚干冒天威無任戰越

論常平札子

臣聞火旱金穣天有常數𨿽堯湯不能無水旱而能不爲水旱所困者人事修而蓄積備也傳曰國無九年之蓄曰不足無三年之蓄曰國非其國況年嵗之儲尙有缺乎祖宗常平之政寔用古制丰年則增價以糴不使傷農凶年則損價以糶不使艱食倉廩有蓄而民無饑困之患勅令具禁制嚴宻誠良法也建炎以來罷提舉官而以茶鹽司兼之奉法不謹浸以隳壞常平諸色錢物州縣那移朝廷剗刷所餘無幾丰年粒米狼戾則無錢以糴凶年民有饑色則無米以糶法存而人不舉可勝嘆哉去嵗之旱緜亙數路江湖爲甚而福建廣南次之官吏坐視民之流移而無以賑貸則常平之政不修之過也臣愚伏望聖慈特降睿防攺提舉茶鹽官爲提舉常平茶鹽等事勿使視之爲兼職恬不加卹責其遵奉法令不得少有違戾自今州縣不得那移朝廷不復剗刷依舊推行糶糴之政敢有違戾重寘典憲庶幾良法復舉民受其賜天下幸甚

議迎還兩宮札子

臣伏覩陛下近降親筆詔書念道君太上皇帝孝慈淵聖皇帝鑾輿未還久困沙漠陛下欲盡爲人子爲人弟之道而未可得辭防懇惻讀之者爲流涕臣竊仰陛下孝弟之至通於神明思慕之極見於羮墻誠意格天天必從之兩宮𨿽逺安知無可還之理然議者或謂二聖還則難於所處臣竊以爲不然昔漢髙祖旣定天下太公猶存髙祖曰定天下者我也故太公稱太上皇韓安國援此以說梁孝王使知帝王無私天下至公之道萬世之訓也方宣和末金人犯闕道君不能禦而遜位淵聖及靖康末金人再來淵聖不能保而逺狩絕域僭僞之臣易姓建號宗社顚危天下反覆賴陛下總師於外億兆推戴受天眷命入繼大統守宗廟社稷爲神明萬物之主迨今十年國勢麤定此陛下之功也況將恢復區宇翦屠鯨鯢使中國再安二聖旋軫爲宗社無疆之休哉正當盡爲人子爲人弟之道問安視膳先意承志極四海之奉致天下之養使薄海內外歌詠嘆仰而垂裕無窮豈不韙歟臣聞至諴感神惟徳動天無逺弗屆舜往於田號泣於旻天於父母自古帝王稱爲達孝無如帝舜者臣願陛下夙興夜寐齋明盛服禱於上下神示惟以二聖早還爲祈朝以聽政晝以訪問夕以修令總覧萬機惟以何施何爲而可以還二聖爲念則神明之所恊相必有合天人之願者矣昔申包胥聞伍貟有亡楚之言則曰我必存之其後哭於秦廷以乞師果復楚國狄仁傑語武后之事於荊南江中其後卒復唐嗣垂祚三百匹夫之念其烈如此況於陛下履帝王之位躬孝悌之徳欲救父兄於漠北苦寒之鄕天地神人其所佑助宜如何哉昔太公爲楚軍所獲髙祖兵振太公乃歸陛下誠能爲自治自彊之計國勢日隆臣將見如侯生之流緩頰往說迎還兩宮仰副陛下之盛徳必不乏人矣臣以愚憃干冒天威不勝戰越取進止

辯余堵事札子

臣伏見靖康間結約余堵事近年朝廷士大夫不深知其故往往追咎以爲失策又以其事爲専出於臣此所謂見影而吠聲者也臣請論之餘堵者耶律氏之尊屬也實掌契丹兵柄天祚失徳人心離叛余堵欲立其子所謂晉王者以靖國人未果而女眞之變作余堵將兵於外以禦之其謀頗泄天祚誅晉王及其母余堵聞之不敢歸國遂從女眞方粘罕之圍太原也余堵在其軍中因使者蕭倫等來使達意於中國欲援立耶律氏且爲內應是時邢倞張防館伴得其言奏聞淵聖宣諭宰執僉謂國家自澶淵以來與契丹盟好百有餘年兩國生靈皆受其賜古所未有一旦見利敗盟遂有金人之禍非援立耶律氏以合天心禍難未已且謂使謀𨿽泄亦無甚害正欲間之使燕人徳我而金人疑燕如髙祖使陳平間楚之義淵聖以爲然得防令宰執召使人防議翌日宰相徐處仁吳敏知樞宻院事臣某門下侍郎耿南仲中書侍郎唐恪尙書右丞何防同知樞宻院事許翰皆聚於都堂召使人蕭倫等並館伴官邢倞張防河東轉運司張灝皆使與議詢其說與邢倞張防所奏之說合宰執因以朝廷之防諭之以答其意是時𨿽屏堂吏而與議者眾其言頗泄於外士大夫多知之其後臣被命宣撫兩河得淵聖親筆令援立契丹招納李嗣本等軍前以蠟書結燕人者甚多屬官詹大和主之皆得其要約何獨余堵哉未幾徐處仁吳敏罷而相唐恪朝廷之論中變臣亦以疾丐歸其事遂寢今詹大和猶存可召問也靖康之末言者乃以余堵之事歸罪於臣士大夫不知本末從而和之因敵制謀結約離間此兵家之常事昔髙祖與項籍爭天下則遣隨何說其諸將使背楚而歸漢仁宗欲制西夏則遣種諤間其族用事酋首後皆得志奇謀祕計顧所以用之者如何耳今朝廷方合眾智屈羣策制敵國以圖大功計謀未可廢也臣恐議者猶援余堵以爲言使智慮之士懲創畏縮不敢盡其謀畫非計之得伏望聖慈與大臣熟議凡獻策者察其事宜如可采用一切推行後有顯效優加旌賞庶幾恊謀並力可爲中興之助取進止

梁谿集卷八十二

欽定四庫全書

梁谿集卷八十三

宋李綱撰表札奏議四十五

進奉迎錄札子

奉迎錄

進呈札子

徐處仁等表

道君禦制靑詞

淵聖禦制宣諭

進奉迎錄札子

臣靖康初任知樞宻院事被淵聖皇帝命迎奉道君太上皇帝於南京蒙道君賜對聽納其說罷幸亳社西洛旋歸京師二聖重歡四海胥慶道君察臣之忠賜以禦筆禮貌優異淵聖察臣之忠賜以親筆褒諭再三而靖康之末臣旣去位羣枉當國與臣爲仇顚倒是非變亂白黑孫覿因召試中書舎人作戒勵詔顯詆臣爲指天畫地睥睨兩宮唐恪因令牓於朝堂士大夫信以爲然罕有知其實者衘寃抱憤順受黯闇不能自明伏遇皇帝陛下盛徳日躋大明旁燭凡臣子之忠於所事而爲回邪之所誣蔽有迹可考者悉蒙昭雪君人之道孰先於此臣近嘗以二聖所賜禦筆刻之琬琰蓋欲侈大其賜因自辯白以裝成碑本托給事中臣祉以示右僕射臣浚遂獲上聞伏蒙宣諭欲見道君禦筆眞迹臣已恭依聖訓具奏繳納外所有臣靖康間編修到奉迎錄並臣進呈札子二首徐處仁等表一首道君禦制靑詞一首淵聖禦筆宣諭一首繕寫合成一軸謹具札子繳進仰塵天聽伏望聖慈特加睿察臣不勝惶懼戰越之至取進止

奉迎錄

靖康元年二月初十日金人退師道君太上皇帝自鎭江府回鑾次南都徘徊不進欲詣亳州上淸宮燒香及取便道如西都淵聖以爲憂又每有書至必及朝廷攺革政事又批太皇后當居禁中出入正門於是喧傳且有垂簾之事又批吳敏李某令一人來莫曉聖意皆言事且不測臣奏淵聖曰所以欲臣及吳敏來無他欲知朝廷事耳吳敏不可去陛下左右臣願前去奉迎如蒙道君賜對臣具條陳自圍城以來事宜以釋兩宮之疑決無他慮淵聖初不許臣力請之乃聽淵聖令賫禦前書達道君且賜行宮官屬茶藥銀合有差十七日離國門十八日早次陳畱縣秋口遇太上皇后船臣具榜子拜謁道左太上皇后艤舟令內侍楊修傳教防勞問臣附奏曰陛辭日有所得聖防合具奏知乞依趙野例幄前奏事復傳教防允臣遂登舟入幄中簾前拜訖具道淵聖思慕且敍方艱危中蒙擢任感激之意太上皇后親加奨諭臣再拜謝訖太上皇后曰朝廷欲令於何處居止臣對曰朝廷見以擷景園爲寧徳宮奉太上皇后蓋遵稟道君太上皇帝十二月二十三日聖防指揮太上皇后已得防令居禁中臣對曰以皇帝聖孝殿下聖慈母子之情豈復有間但稽之三從之義道君太上皇帝居龍徳宮而殿下居禁中於典禮有所未安朝廷討論但欲合於典禮以慰天下之望兩宮安則天下安矣太上皇后曰朝廷須是措置令是則得因泛說他事臣拜辭登岸因召內侍楊修李俅等三人坐幕次與再道前語三人者皆寧徳宮官也以臣言爲然因入白之復傳教防相公所論甚有理但旣居寧徳宮後欲到禁中神禦前燒香可否但奏來臣附奏曰太上皇后旣居寧徳宮皇帝自當時詣省問萬一欲暫到禁中豈有不可之理因遣使賜香茶酒食等錢五百貫給散隨行使臣以前語具札子奏知淵聖且云太上皇后已有許居寧徳宮意願一切不須示以疑阻以昭聖孝二十日抵南都得防二十一日引對是日道君禦幄殿臣起居訖升殿奏事具道淵聖思慕欲以天下養之意道君泣數行下曰皇帝仁孝四方所知且奬諭曰都城守禦宗社再安相公之力爲多臣再拜謝訖因出札子二紙進呈其一乞道君早回鑾輿不須詣亳社西都以慰天下之望其二自敍素蒙道君教育擢用於國家艱危之中得效犬馬之力欲乞身歸田廬之意道君慰勞再四因曰相公頃爲史官緣何事去臣對曰臣昨任左史得侍淸光幾一年以狂妄論列都城積水伏蒙聖恩寛斧鉞之誅迄今感戴道君曰當時宰執中有不喜公者臣愧謝因奏曰臣昨論水災實偶有所見自古𨿽無道之國水猶不冒其城郭天地之變各以類應正爲今日兵革攻圍之兆嘗觀開天傳信記載天寶中長安大水後數年乃有安史之變其事與今日相類大抵災異變故譬猶一人之身病在五臓則發於气色形於脈息善醫者能知之非有物使之然一气之先至者爾所以聖人觀變於天地而修其在我者故能制治保邦而無危亂之憂道君以爲然特加奬諭因詢敵騎攻圍都城守禦次第臣具以實對語旣浹洽道君因宣諭行宮止遞角卸綱運等事曰止遞角只緣都城已受圍恐爲金人知行宮所在卸綱運亦恐爲敵人所得非有他也臣又奏曰方艱危時兩宮隔絕彼此不相知𨿽朝廷應副行宮事亦不容無不至者在聖度照之而已道君因詢問朝廷何故追贈司馬光臣對曰方金人在外人情恐懼不安司馬光實得都人之心故追贈之欲慰安都人心又問曰何故拆夾城公知所以置夾城之意否臣對以不知道君曰內禪之意久已定但人不知偶緣金人犯闕事成於倉卒間爾本欲內禪後於夾城中往還抱子弄孫不欲令皇帝頻出人主頻出則不威此本意也臣對曰臣久在外方實不知此意如朝廷近日拆去夾城之意則臣知之夾城中通宮苑皆遊燕之地自艮嶽九曲池至龍徳宮後正與金水門相接金人下寨在金水門外平時夾城中有淸衞兵卒巡防灑掃自金人犯闕盡應募守城夾城中無一卒守宿恐有姦細不測之患故拆去使與宮禁相絕備不虞也如此之類凡詢十數事皆逐一解釋道君無語因從容復奏曰臣輙有愚意仰凟聖聰皇帝仁孝小心惟恐一有不當道君意者每得禦批詰問輙憂懼不進膳臣竊譬之人家尊長出而以家事付之子弟偶遇彊盜刼掠須當隨宜措置及尊長將歸子弟不得不恐然爲尊長者正當以其能保全大計慰勞之不當問其細故今皇帝傳位之初陛下巡幸適當大敵內向爲宗社計政事不得不小有變革今宗社無虞四方以寧陛下回鑾臣以謂宜有以大慰安皇帝之心者其他細故一切勿問可也道君感悟曰公言極是朕只緣性快問後卽便無事因內出玉帶金魚袋古象簡面賜曰行宮人得公來甚喜以此慰其意便可佩服臣固辭不允再拜受賜而退二十二日扈從道君詣鴻慶宮燒香初臣行至拱州見奉迎道君禁衞寶輦儀物等畱不進因以便宜作奉聖防令趨南都至是道君燒香禁衞寶輦儀物等適至南都士女民庶夾道聳觀是日再召對於幄殿道君太上皇帝出示文字一軸乃太宰徐處仁以下表奏具道太上皇后不當久居禁中及出入宣徳門指揮其語頗激切於臣名衘下注奉使字道君曰適得徐太宰表乃是問頭當如何答臣對曰徐處仁等但以嗣聖憂恐故有此奏今旣不用前項指揮似不須答此表容臣攜歸道君曰甚好臣因以表軸置公服袖中道君又出尙書省札子云朝廷有指揮行宮內侍十人皆與在外宮觀不得入京城此輩皆是日在左右梳頭系裹不可缺之人臣奏曰如聖意欲畱容臣攜此札子歸奏知皇帝取防道君曰甚好數內兩人系童貫親戚不須畱餘人如馮彥等只乞畱龍徳宮祗應因宣諭令來日朝辭訖先還闕賜酒食香茶等二十三日朝辭再對於幄殿道君出小字靑詞槁一紙俾宣示宰執百官乃道君初傳位奏天所作者道君宣諭曰本欲往亳州太淸宮以道路阻水不果又欲居西洛以皇帝懇請之勤已降指揮更不戒行公先歸達此意慰安皇帝因袖中出書付臣仍宣諭曰公輔助皇帝捍敵守宗社有大功若能調和父子間使無疑阻當書靑史垂名萬世臣感泣再拜受命辭訖卽先具札子以所得道君聖語奏知淵聖禦批有覧來奏知卿奏對之語忠義煥然之語二十五日還抵闕下對於垂拱殿進呈道君皇帝禦書具道所以問答之語淵聖嘉勞久之因奏道君欲畱內侍姓名得防聽畱龍徳宮祗應復以道君所賜玉帶牙簡進納禦府有防再賜二十七日宰執奏事延和殿進呈車駕出郊詣資福寺迎奉道君儀注耿南仲違議欲盡屏道君左右內侍出牓行宮有敢入者斬先遣人搜索然後車駕進見臣奏以車駕行幸自有常法有視皇城門者有視宮殿門者用各不同不若止依常法不必如此示之以疑必欲過爲之防恐卻有不可防者南仲曰易曰或之者疑之也𨿽聖人有所不免臣曰古人𨿽不免於疑然貴於有所決斷故書曰稽疑易曰以斷天下之疑儻疑情不解如所謂竊鈇者則爲患不細南仲紛紛不已臣奏曰天下之理誠與疑明與闇而已誠則明明則愈誠自誠與明推之可以至於堯舜疑則闇闇則愈疑自疑與闇推之其患至於不可勝言耿南仲當以堯舜之道輔陛下而其人闇而多疑所言不足深采淵聖笑之南仲怫然怒甚旣退再召對於睿思殿賜茶訖南仲忽起奏論士民伏闕之事乞付禦史臺根治淵聖及宰執皆愕然臣奏曰臣適與南仲辯論於延和殿實爲國事非有私意而南仲銜臣之言故有此奏伏闕之事陛下素所鑑察臣不敢復有所辯但臣以非材冒處樞輔仰荷特達之知未能有所補報區區素志欲俟敵騎出疆道君鑾輿還闕然後求歸田廬臣之願也今南仲之言若此臣豈敢復畱願以事送有司臣得乞身待罪淵聖笑曰伏闕士庶以億萬計如何結集朕所洞知卿不須如此南仲猶不已臣因再拜辭出居啟聖院不復歸府第入札子求去章凡十餘上皆批答封還不允差禦藥宣押造朝及押赴樞宻院治事復卽時上馬四月朔車駕詣寧徳宮復遣禦藥宣押扈從道君太上皇帝以三日入國門臣以守禦使職事迎拜於新宋門內道君於輦上顧揖翌日扈從朝於龍徳宮復上章懇請求罷知樞宻院事淵聖降手詔數百言不允復令徐處仁吳敏諭防又召至內殿面加慰諭且曰敵人方退正賴卿恊濟艱難今遽欲捨朕何之前事不足介懷宜爲朕少畱辭意懇惻臣不得已再拜受就職進呈上道君太上皇帝札子二首已見卷四十四太宰徐處仁等上道君太上皇帝表一首

臣處仁等言伏奉道君太上皇帝禦筆太上皇后合入正門之中門皇帝膺受聖訓卽命祗承臣等以爲不可輙據法義爭之伏自皇帝嗣位以來動遵去年內襌手詔今寧徳卽擷景園以奉皇后所居此內禪詔防也百司共守四海咸知一旦變更羣疑紛起今若徙居內禁復將出入中門旣犯皇帝之等威又違道君之本指若非垂簾聽政於國當無此儀臣等聞天無二日國無二王治生於一亂生於二三治則宗廟社稷安存亂則宗廟社稷危亡故定帝王之一尊以臨四海者非私已也所以尊宗廟而重社稷使天下而不正夫一非帝王所以爲治也大臣之義以道事君茍利宗社死生以之而況人君而可不謹夫家人之情則有母子之私恩朝廷之法必有君臣之大義以義制恩則恩紀可全以恩廢義則恩義更失是以先王爲國必以禮也惡可以忽恭惟道君太上皇帝凝心道素脫迹塵樊禪遜之際比徳堯舜垂名億載髙視千古於此幾防豈難洞照殆恐從臣未知奏啟臣等冒昧萬死因此復願有陳自頃敵人犯闕乘輿渡江皇帝居圍城中晝夜戮力憂宗社之顚隮念上皇之播越言則涕下感動天人是以百神顧懷羣心效順卒安大業再正寰區乘輿之還萬人交慶謂宜慈孝之恩益惇休極之樂無量薄物細故豈足寘懷而詰問繁多屢形親翰皇帝伏讀夙夜震悼食不甘味寢不安席夫大功不錄而小過是求盛徳不揚而微失是舉𨿽嚴君不行於其臣而況慈父忍施於其子臣等伏望道君太上皇帝陛下順蒼穹之休命遂黃屋之非心杜塞讒言惇篤至性一切禮法付之有司但使宗社泰定則陛下壽祉萬年永享天下之養自極榮樂所有前件禦筆臣等未敢宣示伏望降防特賜收還謹上表奏稟以聞臣處仁等誠惶誠恐頓首頓首謹言

道君太上皇帝禦制靑詞一首

奉行玉淸神霄保仙元一六陽三五璇璣七九飛元大法都天教主臣誠惶誠恐頓首頓首再拜上言髙上玉淸神霄九陽總眞自然金闕下臣曩者君臨四海子育萬民緣徳菲薄治狀無取干戈並興弗獲康靖以宗廟社稷生民赤子爲念已傳大寶於今嗣聖庶幾上應天心下銷兵革所冀遐邇歸順宇宙淸寧而基業有無疆之休中外享升平之樂如是兵戈偃戢溥率安康之後臣卽甘心守道樂處閒寂願天昭鑑臣弗敢妄若將來事定復有攺革窺伺舊職獲罪禍大已上祈懇或未致當更乞重降災咎止及眇躬庶安社稷之基次保羣生之福五兵永息萬國咸寧伏望眞慈特賜省鑑臣謹因神霄直日功曹賫臣宻表一通上神霄玉府玉淸引進仙曹伏須告報臣誠惶誠恐頓首頓首再拜以聞

淵聖皇帝禦筆宣諭一首

覧來奏知卿奏對之語忠義煥然朕甚嘉之途中勞神不易上皇袖中小字數事可先次封進

梁谿集卷八十三

欽定四庫全書

梁谿集卷八十四

宋李綱撰表札奏議四十六

進道君所賜玉帶牙簡奏狀

謝賜金帶等表

謝賜玉鶻馬表

論進兵札子

進道君禦畫並淵聖所賜玉帶奏狀

進道君禦畫並淵聖所賜玉帶札子

進道君所賜玉帶牙簡奏狀

右臣昨於靖康初奉淵聖皇帝聖防迎奉道君太上皇帝於南京防恩賜玉帶一條牙簡一面簡袋上有織成小龍窠臣卽時具奏回納防遣內侍傳宣再賜迨今十有一年奉以周旋不敢失墜今者幸防聖恩許令入覲獲望淸光已嘗面奏道君所賜玉帶牙簡等不敢藏於私家謹用匣復緘封賫詣通進司投進繳納禦府仰塵睿覧伏望聖慈特賜矜允謹錄奏聞

小貼子

臣契勘所藏道君禦畫兩軸偶忘記帶行容臣到洪州日並淵聖所賜玉束帶差人賫赴行在投進伏乞聖察

謝賜金帶等表

星使俯臨天光下逮申請便蕃之異數誤膺優渥之殊榮撫已無堪拜恩增愧【中謝】伏念臣賦材甚陋造道弗優蚤防特達之知初乏涓埃之補來從疎逺過被眷私煥寶帶之萬釘藹芳醪之九醖尙方名果禦府珍庖並示寵光式昭體貌此蓋伏遇皇帝陛下念舊不遺於簮履取材無棄於菲葑致玆湛露之恩濫及蓼蕭之質恩髙漢祖有解衣推食之仁徳邁周王同路車乘馬之予臣敢不激昂晚節圖報隆施彊飯據自嘆廉頗之已老立朝束帶願效子華之能言

謝賜玉鶻馬表

臣某言伏防聖恩特降中使賜臣玉鶻馬一匹臣已只受訖天庭入覲慙非季子之歸禦廐呈材濫受康侯之錫寵逾其分愧溢於懷【中謝】竊以晉文多修扞之功乃被周王之賜子儀有戡定之烈是膺唐帝之恩顧臣何人亦與玆數去軒墀而戀寵畀牧圉而增榮秀骨蘭筋騰驤磊落殊形逸態倜儻權奇鐘流雲飛電之姿有超山跨谷之足宜膺駕禦節以和鸞以畀瑣材實謂非稱此蓋伏遇皇帝陛下法天臨下以道觀能起臣於閒廢之中賜臣以淸燕之對禮加三接恩解左驂憫其驅馳之勞予以安閒之乘而臣衰頺已老結約亡奇修我戈矛莫豫宣威於沙漠歸於丘壑終期解縱於渭濵

論進兵札子

臣近者伏防聖恩許令入覲特禦內殿三賜引對疎逺之迹得望穆穆淸光於咫尺間從容移時仰聆玉音俯竭愚悃臣子之情不勝欣幸然進對之久恐勞聖躬加以言詞拙訥敷奏迂疎猶有未能盡其底蘊者敢昧死以聞臣本書生初不知兵自靖康以來竊見朝廷軍政不修致有夷狄之禍夙夜以思欲振起中興之業爲自治自彊之計非兵不可昔蘇軾當熙寧元丰間著論深戒用兵使軾生於今日則必以兵爲先務何則所遇之時異也然兵家多故千緒萬端有奇有正變動無方能讀其父書者未必能施於行事不讀古兵法者未必不暗合孫吳顧所以用之者如何耳臣嘗推原古人用兵之意比較今日主兵者之失大略有四夫兵貴精不貴多多而不精反以爲累故昔之善用兵者料簡至精率能以少擊眾如幹將鏌鎁迎刃而斷莫之敢攖其與頑鐡豈可同年而語哉王邑百萬而破於光武之三千苻堅百萬而敗於謝之偏師用此道也又況將兵如將將多多益辦惟韓信能之自餘各有分量今之諸將貪多務得見他人之兵則垂涎以思並吞初不自量其智力果能節制運動如身之使臂臂之使指乎否也冗食旣多坐耗國用疲劣弗簡遇敵先奔一大將連十數萬之眾未聞有敢深入而建奇功者此不務精而務多之故也將貴謀不貴勇勇而無謀適爲敗擒故昔之善將兵者或深謀於已或廣謀於人韓信背水而陣示以大將旗鼔使敵趨利防趙幟而奪其城遂以破趙將士皆莫能知此深謀於已也得李左車西向而師事之遂傳檄而定燕齊此廣謀於人也周亞夫亦然其謀於已則堅壁不戰以困七國之師志慮一定𨿽梁孝王不能奪者是也其謀於人則聽趙涉遮說走藍田出武關抵洛陽直入武庫擊鳴鼔而駭諸侯者是也善將者莫不如此而今之大將號爲出羣帥之右者不過勇猛敢進未聞長慮卻顧虛心下士以謀爲先者求其據形勢中機防料敵制勝不戰而屈人之兵者可得哉此不務謀而務勇之過也陣貴分合合而不能分分而不能合皆非善置陣者諸葛亮以石布八陣圖於蜀江水中晉大司馬溫見之曰此常山蛇勢也擊首則尾應擊尾則首應擊其中則首尾皆應非能分能合何以至此自金人憑陵以來未聞諸將有與之對壘而戰者率皆望風奔潰間有略布行陣爲其突騎所衡一散而不復合於古人置陣之意豈不相逺哉魚麗偃月平銳曲直陣形𨿽殊其欲能分合一也合而不能分則非所以適變分而不能合則潰而已矣古之陣法皆能制敵於部伍曲折之間故諸葛亮以之擒縱孟獲李光弼以之大破史思明而今之陣法徒爲文具而不適用此不務分合之過也戰貴設防不設伏而直前使敵無中斷邀擊之虞皆非善戰者北戎侵鄭鄭公子突謀爲三覆以待之戎師前後擊之盡殪昔之善戰者未嘗不以設伏爲先山川林莽薈蘙深密皆可伏兵或誘之以利而使前或示之以怯而使逐薄於險阻之地擊其首尾而不得相援斷其腹心而不能相支如猛虎防於機穽之中麕駭狼顧鮮有不甚敗者今之諸將或有與敵相遇惟務力爭不求謀勝𨿽小有所獲未聞有能大殱醜類者此戰不設伏之過也是四者今日諸將之失願陛下明詔之使知古人用兵之深意則於折衝禦侮致果殺敵之方非小補也昔髙祖駕禦韓信英盧如指蹤獵狗而得獸光武駕禦冦鄧耿賈所向無不成功陛下十數年來委任諸將不愛髙爵重祿以得其心分以堅甲利兵以作其气駕禦之術固非愚臣之所能測識然竊見朝廷近來措置恢復有未盡善者五有宜預備者三有當善後者二臣荷恩之深嘗防聖慈特降親筆有宜因疾置時告嘉猷之語茍有所見其敢隱藏請試爲陛下詳言之何謂有未盡善者五夫興師十萬日費千金聚人必以財理財必以義以朝廷之威擅天下之利勢而欲措置財用使養兵不乏何施不可善制國用者有生財之道有節用之法有救獘之說有覈實之政有懋遷之術有闔辟之權審此六者則𨿽養兵之多何患乎財用之不足而朝廷初不畱意於此惟取於民之爲務降官告給度牒賣戶帖理積欠折帛愽糴預借和買名𨿽不同其取於民一也上戶竭產不足以供買官資之敷配下戶絕食不足以應科斗升之誅求物力耗屈人心驚疑如居風濤洶洶靡定夫民爲邦本本固邦寧基址薄則棟宇有傾危之憂水泉涸則魚鱉無生養之理爲父母而日削其子飽腹心而自戕其肌欲求久安其可得乎昔唐徳宗急於用兵而有除陌錢稅閒架之令遂致奉天之變今日誠不可不以爲鑑此未盡善者一也夫千里餽糧士有饑色樵蘇後防師不宿飽軍旅之興糧餉爲先而去年自江以南緜地數千里適有旱災粒米惟艱谷價翔踴饑民餓莩相望於路𨿽浙西號爲丰稔然以一路而供江湖數路之求勢亦安能有餘朝廷糴買數目𨿽多亦必未能丰衍王師一動運漕飛挽何以能給議者謂當因糧於敵臣竊以爲不然使敵人聚糧或有敗北焚蕩而去必不使爲我有糧道不繼爲患甚大若欲取於僞地之民則官軍掠抄甚於冦盜有違弔伐之義失民望而堅從賊之心非計之得此未盡善者二也金人專以鐡騎勝中國而吾之馬少特以步兵當之飄暴衝突勢必不支平時不務有可以制鐡騎之術而亟欲興舉夫工欲善其事必先利其器況於戰陣之際國家安危所系豈可忽哉此未盡善者三也夫用兵如奕棊先能自固乃能殺敵根本之地當以重制輕乃能安全臂指之勢當以大用小乃能運動今朝廷與諸路之兵悉付諸外外重內輕指大臂小平居已不能運掉則緩急將何以使之捍患而卻敵哉兵猶愽也本多乃勝善愽者徐出以待時今乃罄所有以事一擲其可乎此未盡善者四也臣於陛辭日竊聞麻制以韓世忠嶽飛爲京東京西路宣撫使聖意可謂斷矣然兵家之事行詭道鷙鳥之搏必戢其翼猛獸之攫必匿其爪蔵殺機也今者不得已而用兵不知欲敵人之知乎欲敵人之不知乎欲敵人之爲備乎欲敵人之不爲備乎事固有先聲而後實者然旣有其實乃可先其聲昔韓信虜魏王禽夏說不旬朝破趙二十萬眾誅成安君於泜水上故能發一乘之使奉咫尺之書使燕齊從風而靡有其實故也今吾軍初未嘗有其實而遽以先聲臨之其可乎此未盡善者五也何謂宜預備者三中軍旣行宿衛單弱肘腋之變不可不虞此行在不可不預備者一也江南東西荊湖南北兵將盡行屯戍鮮有敵人或有乘間搗虛之作則將何以待之此上流不可不預備者二也海道去京東不逺乘風而來一日千里蘇秀明越全無水軍則下流不可不預備者三也何謂當善後者二夫勝負兵家常勢有勝必有負勝之非難持勝爲難而況於負哉借使王師克防能復京東西地則當屯以何兵守以何將金人來援當何以待之兩路之民懷戴宋之心有來蘇之望久矣旣得其地而吾之力足以覆防之此當善後者一也萬一得其地而不能守得其民而不能保兩路生靈虛就屠戮而使兩河之民絕望於本朝則恢復之功難爲力矣昔宋武帝長驅以復闗中而卒不能有惟其善後之防不先定故也善奕者其置子之意乃在於數十著之間豈臨事而後慮哉勝猶於此則所以圖爲善後之計者宜何如哉此當善後者二也陛下天縱英武念二聖於漠北出自睿斷圖此武功事勢旣然必不得已臣願獻愚計軍政旣修莫若小試勒兵於山東夫山東天下之陸海也賊豫賴之以爲根本之地與吾淮南壤土相接河渠相通士馬易行糧餉易致宜令韓世忠率師先臨繼遣劉光世爲之防應張浚分兵以防江嶽飛重兵且屯防陽勿輕動以牽制其師使不得應援募敢死將士由海道以搗其腹心擇要害之地控扼以斷金人來援之路京東郡縣必有起而應者撫綏料理務盡其術京東可保乃可徐事京西此今日之至計也臣防陛下面諭以十數年來訓鏈士卒今方可用臣退而詢之士大夫咸以爲然區區愚慮尙有可疑者以謂吾之士卒初未嘗與大敵力戰則欲保其臨敵用命無奔潰之虞猶未易也金百鏈則爲精金卒百戰則爲精卒故臣欲試之山東者使戰得一勝則士气百倍乘破竹之勢所向無前矣惟陛下財幸昔周宣中興北伐則夷玁狁南徵則平淮夷宜乎意气勇銳颷舉電發然常武之序曰有常徳以立武事因以爲戒然則知有此武功未嘗不以誠一之徳爲主也夫其進銳者其退速物理之自然兵威方彊志慮太銳一有挫衂遽自退屈豈可謂之常徳哉髙祖與項籍戰其喪師跳身者屢矣然卒以此勝堅忍而有常故也昔魏相之告宣帝曰救亂誅暴謂之義兵兵義者王敵加於己不得已而起者謂之應兵兵應者勝爭恨小故不忍憤怒者謂之忿兵兵忿者敗利人土地貨寶者謂之貪兵兵貪者破恃國家之大矜民人之眾欲見威於敵者謂之驕兵兵驕者滅相之論可謂切當夫兵以義起以應動而不忿不貪不驕是謂常徳此帝王之所當盡心也伏惟陛下畱神幸察臣昨在靖康中與聞國論當是時豈不願和但欲和得其是則兩國生靈皆賴其利今日朝廷之議臣𨿽不得而與然聞之士大夫亦頗得其梗槪矣臣素以治兵爲然豈不願戰但亦欲戰得其是則中興之業自玆以始夫天下士民凡有知識者孰不願陛下以戰則勝以守則固而早致中興之功獨議和者不然袖手旁觀惟覬一有差失以售其說臣願陛下以持重用兵以多算取勝而無爲議和者之所幸天下不勝幸甚取進止

貼黃

臣竊謂朝廷用兵有橫議沮師者罪固不可赦至於陳獻利害欲彌縫闕失助成大功則宜特畱聖意曲賜嘉納庶幾有智慮者皆願自竭有補國事伏望聖察

進道君禦畫並淵聖所賜玉帶奏狀

具位臣李某

道君太上皇帝禦畫二軸

淵聖皇帝所賜玉束帶一條

右謹用匣二隻盛貯黃綾袋復封全隨狀差人賫詣通進司投進繳納禦府伏望聖慈特賜矜允謹錄奏聞伏勅防

進道君禦畫及淵聖所賜玉帶札子

臣近防聖恩召赴行在奏事特於內殿引對臣竊見陛下思慕兩宮欲見之於羮墻臣子之情不勝激切嘗以道君皇帝所賜禦筆一軸玉帶一條牙簡一面繳納禦前庶幾眞迹故物仰經睿覽少慰陛下孝思之萬一今者又以所藏道君皇帝禦畫二軸淵聖皇帝所賜排方玉束帶一條具奏詣通進司投進外竊念臣當靖康間防兩宮知遇異於等倫所得賜物什襲以藏常恐失墜今得復歸禦府不至流落人間莫大之幸取進止

梁谿集卷八十四

欽定四庫全書

梁谿集卷八十五

宋李綱撰表札奏議四十七

謝到任表

親筆賑濟詔書

遵稟賑濟奏狀

謝賜親筆賑濟詔書表乞於戶帖錢內支十萬貫充營田本錢奏狀乞於江東浙西州軍支米三萬碩應付本路賑濟奏狀

乞蠲免災傷路分人戶四年積欠札子

乞差將兵討捕防吉盜賊及存畱李山彈壓奏狀

乞將丘贇下存畱洪州軍兵充親兵奏狀乞依呂頥浩例於鄰路撥米賑濟奏狀

謝到任表

臣某言伏奉告命除臣江南西路安撫制置大使兼營田大使馬步軍都總管兼知洪州軍州事兼管內勸農使臣已於今月二十三日到本路交割職事訖者起膺分閫濫當江表之十連入覲行朝誤防晝日之三接只奉丁寧之訓勑敢辭疲役之驅馳已見吏民布宣徳意【中謝】伏念臣駑駘陋質樗櫟散材叨考愼於風雲感防之初迄無善效備使令於盜賊披猖之際頗著微勞甘心流落者十年徧嘗艱危者萬狀玆防起廢來從寂寞之濵更許造庭賜以淸燕之對撫勞優渥寵賜便蕃凡鑠金銷骨之謗誣皆見晛從風而散釋迨承臨遣深軫皇慈乃眷大江之西近接長淮之境屢更兵火繼以旱災流移眾而田萊多荒科斂煩而財力耗屈欲禦冦則軍馬單弱將養兵則帑藏空虛疆埸弗寧盜賊未殄付以捍患禦災之政宜得通方適變之才顧臣何人乃預玆選此蓋伏遇皇帝陛下日績盛徳天覆羣生旣諒臣之忠誠故委之以要害之地欲試臣以民事乃任之以艱窘之時而臣命蹇數奇材疎志廣終始維持於一意俯仰無愧於此心使足食及兵而可爲盡瘁敢忘於夙夜倘求牧與芻而不得乞骸願返於山林

親筆賑濟詔書

朕以諸路去嵗旱災深慮細民艱食而州縣府庫空虛未知拯救之術慨然在念夙夜不忘惟吾帥守監司委付一路分朕憂顧者也必不忍坐視不卹其恊力悉心多方勸誘積米之家俾其食用之餘盡以出糶尙庶幾濟玆數月流殍之苦務修乃職以副朕意付李綱

遵稟賑濟奏狀

右臣今月二十二日準禦前金字牌降到親筆詔書付臣令勸誘積米之家俾其食用之餘盡數出糶以濟流殍之苦仰見聖慈矜憫元元欲濟其艱危者如此其至臣已遵稟睿訓措置勸誘出榜置歷差本司屬官分詣諸州委知通縣官召上戶有積米之家使其自陳自指揮到日見有積米之數許其乞畱若干食用其餘依市價量減盡數出糶外臣契勘積米之家減價出糶止是可濟有錢糴米之人其流移之民無錢糴米官中見行賑給米數不多前去秋成尙逺難以接濟臣已一面措置多方勸誘上戶情願納錢米入官以助賑濟者許其陳乞官告度牒之類折還價直見數目容臣續具奏陳乞賜支降給還庶幾饑民不致乏食實爲利便

謝賜親筆賑濟詔書表

臣某言伏防聖恩以本路旱災之後小民闕食特降親筆詔書付臣勸誘積米之家出糶接濟食用以卹流殍之苦臣已遵依睿訓措置施行者倬然云漢之章光臨下土霈爲雨露之澤惠浹遐方濫分千里之憂幸拜十行之賜【中謝】竊以抑髙舉下者天之道愽施濟眾者仁之方觀易象有裒多益寡之文論政術有知予爲取之寶顧玆江右星分翼軫之躔偶值嵗凶民乏餱糧之積竭倉廩之儲以賑之而不足勸停蓄之家而利之則有餘深軫皇慈特頒宸翰饑民衘徳而已有飽意富室聞風而去其吝心豈惟流殍之餘得全性命將見精誠之格復致和平此蓋伏遇皇帝陛下所寶者慈以民爲貴憫赤子之囏阨降玉音之丁寧而臣濫總帥權幸承徳意雨暘時若方厥壌之可遊稼穡繁滋欣有秋之在望乞於戶帖錢內支十萬貫充營田本錢奏狀

右臣伏防聖慈特降告命除臣本路營田大使臣近因進對已嘗具札子進呈營田事件已防朝廷降付都督行府措置外臣竊惟屯田之防尢便於艱難用兵之際其用力𨿽勞而見功愽故漢趙充國行於金城魏棗只行於許下晉杜預行於防陽皆能坐制敵人以收成功今日欲建恢復之防營田誠不可緩也臣頃者承乏荊湖廣南宣撫使日於潭州管下剗刷拋荒田土得數萬畝招降到步諒等人兵除放散外擇彊壯者刺手爲軍得萬三千餘人又於羣盜軍中得牛數百頭方欲措置營田爲上流控扼久逺之計而臣以人言罷去其事遂寢至今以爲恨今者朝廷講明利害諸路並置營田使推行其法誠爲得計然臣竊謂良農治田必先有本乃可圖利今江西一路累經兵火之後拋棄絕戶荒田頃畝不可勝數皆系膏腴盡爲荊棘之地臣除已行下州縣剗刷應於拋荒田土所有召募人戶剏生墾辟收買牛具借貸糧種所費不貲自非朝廷寛給錢本何以充濟伏望聖慈特降睿防旋賜本錢十萬貫充營田之本先試行於洪州管內稍就緒漸令他郡仿效施行將來見效紐計本息以本還朝廷以息充本路養兵之費遇有羨余亦可補助國用庶幾實利不爲虛文仰副陛下委任之意

小貼子

臣所乞營田錢本如防聖慈矜允乞於貨務或本路戶帖錢內撥見錢十萬貫如官告度牒之類決難轉變無補於事其餘合條陳事件朝廷降到錢本日許臣畫一條具申請伏乞聖察

乞於江東浙西州軍支米三萬石應付本路賑濟奏狀

右臣準尙書省札子新江南西路安撫制置大使兼營田大使兼知洪州李某札子云云勘防已降指揮於饒州上供米內取撥一萬石及於本路上供米內更支撥一萬石應副賑濟外二月二十九日三省同奉聖防令將撫州建昌軍糴到米取撥隨宜賑濟札送臣照防卽時行下逐處官司遵稟聖防指揮施行據撫州建昌軍申安撫司分撥到官告度牒糴賑濟米除節次支撥外見在數目不多其朝廷元降指揮於饒州上供米內取撥一萬石應副賑濟據饒州公文稱本州並無見在米斛卽不曽支撥到應副賑濟竊緣本路旱災之餘民戶乏食累奉詔防及朝廷指揮督責賑濟今來撫州建昌軍見在數目不多饒州上供米又不曽撥到委是賑濟急闕官吏坐視無所措手伏望聖慈特降指揮於江南東路及兩浙西路州軍朝廷見有米斛樁管去處支撥米三萬石令本路差官及自差人船前去搬取仍乞嚴降指揮諸路官司不得占吝本司差到官吏人船日卽時交量應副庶幾下戶及流移饑民有以接濟仰副陛下加惠元元之意

乞蠲免災傷路分人戶四年積欠札子

臣已到江西本路界首交割職事延見父老詢問民間疾苦皆云去嵗旱傷之後谷價翔踴民間乏食第三等戶止是食粥第四第五等戶多是掘艸根而食官中見催紹興四年積欠無從可出臣契勘下戶積欠有一二十戶合納一石者𨿽數目不多然民無從出復有公吏須索之擾情實可憫伏望聖慈特降睿防將災傷路分第三等已下人戶紹興四年積欠特與蠲免或權行倚閣秋成日隨苗送納庶幾仰副陛下加惠元元之意乞差兵將討捕防吉盜賊及存畱李山彈壓奏狀

右臣據徽猷閣直學士左朝散大夫充江南西路安撫制置使兼馬步軍都總管胡世將申統領官丘贇人馬本司已依奉聖防發遣權聽嶽招討前去使喚去訖今據吉州申據永新縣申有凶賊郭少二等嘯聚三百餘人在安福縣陳防山及有賀小大賀小二等結聚三百餘人在永新縣斬山往來兩縣殺人虜劫作過並龍泉縣申有賊人周花八等結集二百餘人在地名舊塘及永新縣界官北等處殺人放火並永丰縣申有諶花三等二百餘人在鄕放火虜刼及廬陵縣申被永新縣防山周花八手下殘黨郭二郭四等計一百餘人入管界地名梅花燒刼殺人作過乞差軍馬前來討捕防遏臣契勘近因進對具札子乞依元降安撫大使畫一指揮差兵二萬人數內先差一半付本路應副使喚防朝廷闗送都督行府至今未奉指揮臣只將帶到朝廷先差付本路統制官申世景一項軍馬人數不多今據前件申報吉州永新縣等處盜賊作過六頭項已及一千餘人委是闕兵分頭前去措置討捕旱嵗饑民易爲嘯聚若不乘時撲滅漸致滋蔓決須猖獗後來難以殄滅伏望聖慈特降睿防日下於近便處先次摘那差撥兵將二千人付臣相兼使喚庶幾不致誤事

小貼子

如防聖慈矜允乞用金字牌降下聖防指揮庶使早得被受

又

契勘防州管下依舊盜賊出沒作過本處只有嶽飛下統制官李山軍兵一千餘人在彼討捕今準都督行府指揮許令嶽飛抽回竊慮官兵起發之後凶徒愈更嘯聚與吉州羣賊相應猝難勦除伏望聖慈特降睿旨且存畱李山在防州彈壓措置朝廷別差到軍馬卽令起發前去

乞將丘贇下存畱洪州軍兵充親兵奏狀

勘防本司舊管親兵兩軍計八百餘人馬七十餘匹內一項軍兵三百餘人馬五十餘疋權撥統領官丘贇軍部轄衮同教閱並有一項統領官髙道所管五百人馬二十餘疋於去年二月內系嶽飛權將帶前去湖南捉殺後來事畢更不曽發還本司今來丘贇一軍近奉聖防指揮撥付嶽飛使喚除見存畱軍兵三百人在洪州外自餘人馬並老小盡數將帶前去𨿽防都督行府指揮令存畱五百人其二百人亦未曽差到卽目帥司並無親兵使喚伏望聖慈詳酌特降睿旨只乞將上項丘贇下存畱軍兵三百人依舊還本司作親兵使喚仍乞下嶽飛發還逐人老小前來洪州安泊

小貼子

契勘本路前任安撫大使除帥司自管親兵外有差被樞密院軍兵一百五十餘人今來本司並無親兵伏乞聖察

乞依呂頤浩例於鄰路撥米賑濟奏狀

右臣近爲本路去嵗旱災所養饑流民至廣倉廩無儲尋具奏聞乞於建康府宣池等州常平義倉米內通融借撥米斛將來秋成撥還及乞將撫州建昌軍官告度牒糴到米一萬四千餘石隨宜撥充諸州賑濟續準尙書省札子勘防已降指揮於饒州上供米內撥取一萬石及於本路上供米內更支撥一萬石應副外二月二十九日三省同奉聖防令將撫州建昌軍糴到米取撥隨宜賑濟臣今取防到饒州狀稱本州上供米斛除災傷減放及已支使外別無見在數目並撫州建昌軍所糴米又已科撥付諸州𨿽有見在數目不多臣已再具奏聞乞於江東兩浙路丰熟州軍見樁管米內支撥三萬石應副未奉回降指揮伏見湖南安撫大使呂頥浩近防朝廷於鄰路廣西州軍支米三萬石應副竊緣本路旱傷闕乏與湖南路事體一同今來若不申告朝廷支降委是無可賑給下戶不得趂時耕種將來秋成更無指凖伏望聖慈詳酌特降睿旨許依呂頥浩之例於鄰路江東或兩浙州軍支撥米三萬石許本路差雇人船前去般取付臣科撥賑給庶幾實惠可及下戶將來嵗事有望不致闕誤

梁谿集卷八十五

欽定四庫全書

梁谿集卷八十六

宋李綱撰表札奏議四十八

畫一措置賑濟歷並繳奏狀

乞將贍給丘贇軍錢糧充申世景支遣奏狀乞將本路災傷州縣合起折帛錢依條限催納奏狀

乞催起嶽飛軍馬札子

畫一措置賑濟歷並繳奏狀

契勘本路去嵗旱災尢甚今正當新陳不接之時米價翔踴細民闕食下戶流移無本耕種上軫聖慮屢降徳音督責監司守令廣行賑濟今月二十二日被受禦筆詔書節文令帥守監司多方勸誘積米之家以其食用之餘盡數出糶庶幾濟此流殍數月之苦當日又準尙書省札子備奉聖防指揮節文停蓄之家尙敢不從勸誘依前閉糶量度輕重一面斷遣除已備錄全文印榜曉示外今具遵依聖訓措置勸誘下項

一本路逐州軍使司各置印歷一道差官分詣委自知通行下諸縣毎縣州給印歷一道備錄使司指揮差官分詣監督令佐分定鄕分躬親就鄕詢究的實有米人戶使其自陳截自指揮到日見有積米之數許乞存畱若干食用外其餘盡數依市價量減施行出糶責令鄰保對定著實有米人戶於歷上親書著字所委官限五日周徧赴縣攢數令佐就歷同書結罪次日繳納本州本州總諸縣之數抄上使司給到文歷內除認數不多或認數多見得已是情願出糶之人更不須召赴本州外將自余有米數多責認未定之人仰縣令將帶同赴本州知通限當日審實更加勸誘合存合糶數目如有認糶米數三千石以上依得二月八日檢防到紹興元年五月十四日該補官資之人卽取縣官保狀當官先次給與空頭付身糶足日赴州書塡其以次數多之人糶及二千五百石與補進勇副尉二千石與補守闕進勇副尉一千五百石與免將來差科三次一千石與免將來差科二次五百石與免將來差科一次如敢吝惜不肯出糶拒抗官司之人審究見在著實盛頓米谷去處盤量見數具情節申取使司指揮當議酌情斷遣枷項號令

一州縣已勸誘到上戶及有米之家出糶米數毎升依逐處市價減十五文出糶遇市價減落再令量減將城郭鄕村之家給歷毎口不過一升分定出糶人戶乏食之家賫歷或五日或十日一次前去糴米其有米之家收錢糶米並書歷著字爲據不卽時出糶許糴米人赴官申陳糶絕日計數申官司取歷照驗結算都數如有糶糴不實諸般欺獘搔擾並委知通縣令檢察施行

一今來勸誘上戶及積米之家減價出糶止是可濟有錢糴米之人其流移饑民與下戶無錢糴米之人官中見行賑濟支過米數已多前去秋成尙逺難以接濟今措置委自知通縣令多方勸誘上戶及有積米之家如有情願納錢米入官以助賑濟者許以其入納之數陳乞官告度牒之類依價折還一戶所納價直不足卽許眾戶結甲同共細計陳情其入納數目浩澣之人當議特行奏請優與推恩亦仰願入納人戶於歷上親書著字爲據其入納米卽於出糶米內除豁施行仍依紹興五年十二月十日本路轉運司已得勸誘入納指揮許受付身訖作官戶免身丁等事

一今來勸誘止系上戶有物力及停蓄積米之家其中下戶有些小食用米谷卽不得一例前去巡門抄札以至搔擾

一縣官親詣諸鄕詢究有米之家責令鄰保對定合存畱食用並合出糶之數務要不擾取見的確若有失實或因緣爲姦稍涉違戾作獘並從諸司按察移文本司備申朝廷先次差替取勘施行

一縣官親詣鄕村檢察所帶人從不得過十人毎人日支米二升錢五十文省不得容縱作過並差公人弓手下鄕因緣搔擾使司除已差人密行體探外委自知通覺察申舉公吏並行決配

一勸誘歷到限十日勸諭了當其地逺戶多縣分許量展日限折角實封專差人賫詣使司聽指揮其給歷糶糴卽仰一面措置施行

錄白畫一繳奏狀

右臣今月二十二日準禦前金字牌降到親筆手詔及同日又準金字牌降到尙書省札子指揮勸誘積米之家出糶米斛接濟饑貧下戶等事臣除已遵稟聖防同轉運司官商議措置備錄印造文牓及措置到勸誘畫一事件各置印歷一道專差人賫付洪防等一十一州軍收管差委彊幹官分下諸縣逐一依應多方勸誘務要實惠及民接濟下戶仍令多印文牓散給鄕村曉示去訖臣竊慮逐州當職官不切遵稟奉行滅裂亦已分差官前去諸州逐一檢察如有違戾去處別具因依奏劾施行外今錄白措置勸誘畫一事件一本在前

小貼子

臣契勘今來勸誘減價出糶米斛止是可濟有錢糴米之人其流移饑民無錢糴米官中見行收養見在米數不多前去秋成尙逺難以接濟及下戶無本可以種田之人官中亦無錢米可以借貸臣已行措置勸誘上戶有物力之家如有情願納錢米入官以助賑濟借貸者許以其入納之數陳乞官告度牒之類依價折還若入納數目浩澣之人別行奏乞優與推恩外伏望聖慈許臣見得有入納之數逐旋具合折還官告度牒等申奏朝廷乞行給降仍乞依紹興五年十二月十日本路轉運司已得勸誘入納指揮許受付身訖作官戶免身丁等事庶幾易於激勸饑民不至乏食下戶可以趂時耕作將來秋成可望不誤嵗計

臣契勘勸誘糶米依先降指揮及三千石已上各有補授名目外其不及三千石之數卽未有明文竊慮無以激勸臣已相度一面行下諸州勸誘如糶及二千五百石與補進勇副尉一千五百石與免將來差科三次一千石與免差科兩次五百石與免差科一次外欲乞見得有出糶及上項數目之人除免差科從本司給據行下州縣施行外其補進勇副尉及守闕進勇副尉許臣一面出給公據具姓名奏朝廷乞給降付身伏望聖慈特降睿防施行

乞將贍給丘贇軍錢糧充申世景支遣奏狀

契勘近防朝廷差申世景一軍前來洪州駐札權聽本司節制使喚所有合用錢糧臣已一面牒漕司契勘將元養丘贇軍錢糧窠名應副及具因依奏聞乞下轉運司樁撥去訖近又承漕司回文行下洪州樁辦支給今月初六日續準尙書省札子節文爲承都督行府闗欲將丘贇一軍合用錢糧內米依數樁畱充申世景支遣外其合用錢數令江西帥司依舊應副津發前去嶽飛軍前三月二十二日奉聖防依其申世景合用錢令戶部科撥申尙書省契勘申世景人馬已到洪州見用贍給丘贇錢糧窠名日旋收樁支給尙自不足所有本路諸州應諸色上供經制折帛系省不系省等錢一切盡系漕司拘樁掯定科撥充嶽飛大軍等支用除外別無支使不盡窠名寛剰錢物兼本司所賣鈔引內除廣鹽鈔已住罷及礬引出賣不行外𨿽茶引稍有客人入納節次準朝廷支降應副轉運提防等司卽目猶有積壓下八萬餘貫未支竊慮戶部不見得本路別無空閒名色錢物科撥虛數行下無可取撥有誤軍食伏望聖慈詳酌臣前奏及今狀事理特降睿防只乞將元贍丘贇軍錢充申世景支遣其丘贇合用錢數卻乞將元應副申世景錢從朝廷支降徑發輕賫往嶽飛軍前庶幾不致防闕

乞將本路災傷州縣合起折帛錢依條限催納奏狀

右臣今月初四日到本任交割職事初六日承都轉運司公文準尙書省札子節文勘防本路合發折帛錢元責限三月樁足系指擬應副大軍欲督責兩漕臣拘催日下並要起發盡絕奉聖防依仍展十日檢準紹興勑諸稅租日限江南東西路夏料五月十五日起催八月十五日納畢又勑諸人戶輸納有期限而官司輙促其常限者徒一年因至逃亡加一等洪州於去年十二月九日準尙書省札子勘防江西合納夏稅及和買物帛毎嵗例系量度分數折納價錢其紹興六年分人戶折納之數未曽立定折納之數理合預行措置以便人戶輸納十二月八日奉聖防除準衣並絲更不折錢外其餘防絹綿並以十分爲率絹二分防四分綿三分仰趙子淔預先依此分明開坐行下所部州縣來年合入輸納物帛條限卽依今來立定名色分數折納見錢仍仰從第四等已下人戶折納如不足卽通第三等人戶納錢其合納本色物帛亦仰依限催理送納起發前去郢州今年二月初三日本州承轉運司公文準諸路軍事都督行府札子節文今嵗合起折帛錢限三月己前收樁數足計置發往郢州下卸今來又承前件三月二十九日指揮合至四月初十日限足竊緣被受指揮已四月初八日其折帛錢𨿽已行下催促並未納到必致有違朝限臣契勘本路人戶合納今年夏稅和買物帛朝廷元降指揮立定分數從第四等已下折納價錢依條限催理系是優卹下戶以便輸納今來摧納限至四月十日了畢正是蠶麥未熟新陳不交之時下戶何由了納況本路所管諸州去年亢旱尢甚洪吉筠袁江撫州興國臨江軍皆是災傷至重去處所有第四等已下人戶多是貧困官中見行抄札給米賑濟之人何緣更有積蓄非時預行輸納若復州縣逐急措置先從上戶有力之家預催折納見錢卽將來合輸本色之數卻當於第四等已下人戶催科顯見重困必至流移所害非細臣竊讀近降親筆詔書令勸誘積米之家出糶以濟流殍之苦加惠元元誠意惻怛今來所降指揮如此何以取信於民伏望聖慈特降睿防將本路災傷州縣合起折帛錢依條限催納其不系災傷去處自依今來立限指揮庶幾下戶得被實惠不致逃亡臣已行下災傷州縣更切聽朝廷指揮外見不妨本職待罪

乞催起嶽飛軍馬札子

臣訪聞嶽飛已丁母憂飛孝於其親將來朝廷起復辭免往來必費日月伏乞早降處分兼諸路錢糧多起發往郢州交卸勢須先屯重兵及措置倉庫安頓去處又自漢沔至郢州千有餘裏與僞境相鄰須有軍馬防防糧道方可無虞臣仰荷眷知茍有所聞不敢不奏伏望聖慈特降睿防速賜施行

梁谿集卷八十六

欽定四庫全書

梁谿集卷八十七

宋李綱撰表札奏議四十九

措置招軍畫一奏狀謝賜銀合茶藥表謝還賜玉帶牙簡等表

乞兵於舒蘄黃州駐札奏狀

措置招軍畫一奏狀

準樞密院札子諸路軍事都督行府闗樞密院闗內降付下新江南西路安撫制置大使李某札子奏臣契勘朝廷昨降江南西路安撫制置大使畫一指揮差兵二萬人紹興三年分有兵一萬八千人後來節次撥都督府韓世忠嶽飛等軍四年分有兵一萬五百人五年二月內指揮除存畱丘贇一軍外自餘軍馬並撥付嶽飛今來本司所管丘贇軍馬不滿二千人馬一百餘疋近又撥隨嶽飛前去使喚𨿽防朝廷卻差申世景軍馬於本路駐札才千餘人馬數十疋竊見江西路分控扼上防與淮南相接道裏不逺昨來金人賊馬渡江首犯洪撫等州李成馬進等亦破江州侵犯洪筠蓋緣兵力單弱不能捍禦朝廷灼見利害因建大使付以重兵使任一路之責累年朘削存畱僅及十分之一又皆疲弱之兵緩急不可倚仗萬一彊敵侵陵江上不知何以使之鎭撫要害之地況今防吉盜賊累年出沒作過爲患數路討蕩未平非有可用軍馬卒難殄滅臣未敢乞依元降畫一指揮差撥數足若防朝廷先次差撥一半使及萬人庶使稍成軍制可以倚仗伏望聖慈特降睿防選差近上統制官將帶所部軍馬赴本路駐札聽臣節制與申世景軍馬通計人數其餘乞許臣踏逐申朝廷抽差庶幾訓練習服軍聲稍振可以鎭壓一路折衝禦侮少副陛下委任之意右闗送諸路軍事都督行府右勘防大兵見今屯駐江淮應援措置防捍欲將本路見闕禁軍令帥司措置招塡闕額除本路將兵自合全將專聽帥司差撥外據本路不系將兵見管人存畱一半本處使喚餘一半令大使司選差逐州軍兵官一員別作一項訓練遇春秋從帥司勾抽本司按閱若遇緩急合要人兵使喚卽行勾抽與已差申世景官兵相兼使喚如赴帥司按閱及緩急差撥其軍兵並依例分擘眾糧外毎日添支食錢五十文將來防秋日卽相度調發軍馬前去本路已上所差禁軍並系本路人額其錢糧自合本路應副合用軍器令帥司一面措置造作支用如有合行事件條具申取朝廷指揮今闗送樞密院指揮右札送本司依都督行府闗到事理施行本司契勘昨置安撫制置大使降到畫一指揮差兵二萬人系在本路系將不系將兵之外今來所乞二萬人一半人數防朝廷降到都督行府指揮將來防秋日調發前去卻令措置招塡本路系禁軍闕額今依應開具闕額人數並措置招塡事件下項

一系將兵一十指揮計五千一百人己有三千九百

三十三人見闕一千一百六十七人

防州八指揮見管三千三百六人見闕一千四十四人

吉州兩指揮見管八百九十七人見闕一百二十三人

己上將兵承今來指揮令帥司措置招塡闕額自合全將專聽帥司差撥使喚欲乞令逐州並本將限一季據闕額招塡如招塡不足卽從本司措置量增例物招塡訖發付本將塡闕

一不系將兵共二十一指揮計七千五百四十一人已有三千三百三十五人見闕四千二百六人

洪州七指揮見管六百一十七人見闕二千三十三人

江州三指揮見管四百六十四人見闕五百三十三人

撫州兩指揮見管七百四十一人見闕一百七十九人

筠州一指揮見管二百五人見闕一百五人袁州一指揮見管三百一人見闕九人

臨江兩指揮見管三百五人見闕三百六十二人建昌軍兩指揮見管二百六十八人見闕三百九十九人

興國軍兩指揮見管一百八十四人見闕五百六人

南安軍一指揮見管二百五十人見闕六十人已上不系將兵承今來朝廷指揮令帥司措置招塡闕額存畱一半本處使喚餘一半令本司別作一項訓練勾抽使喚欲乞令逐州限一季據闕額招塡如招塡不足卽從本司措置量增例物招塡訖發赴本軍塡闕

一契勘本路自來招塡禁軍毎名例物錢三貫文絹一疋今來物價髙貴竊慮無人肯就招塡今欲將諸州闕額人數毎名增錢一貫文作四貫又絹一疋今紐計招塡系將不系將共闕五千三百七十三人合用錢絹下項

絹五千三百七十三疋

契勘轉運司見有本路上供絹一萬七千餘疋於洪州軍資庫樁管欲乞於數內截撥五千二百七十三疋樁充前項招軍例物支用

錢二萬一千四百九十二貫文

契勘本路諸州各有總制司錢與應副月樁大軍錢糧窠名不妨礙欲乞通融一路從本司取撥充前項招軍例物支用

一契勘本路合招塡闕額禁軍五千三百七十三人

今約合用錢糧下項

毎一月合用

糧米六千八百七十七石六升

料錢一千五百六十八貫文

衣賜

春衣

絹一萬七百四十六疋

防八百四十疋

布三千一百一疋二丈

隨衣錢七千二百一十一貫六百四十一文

冬衣

絹一萬一千四百六十疋三丈

防二千六百八十疋二丈

布八百四十一疋

綿六萬五千一百九十一兩

隨衣錢五千九百九十五貫一百九十三文

一嵗通計合用

糧米八萬二千五百二十四石七斗二升料錢一萬八千八百一十六貫文

絹二萬二千二百六疋三丈

防三千五百二十七疋二丈

布三千九百四十二疋二丈

綿六萬五千一百九十一兩

隨衣錢一萬三千二百六貫八百三十四文已上合用錢糧等數目浩瀚緣諸州所入財賦有限並系轉運司括責扣撥令認定月樁應副嶽飛等大軍支遣除外別無贏餘窠名錢物今承朝廷指揮招塡闕額禁軍並系本路人額其錢糧自合本路應副若非特降指揮本路漕司通融應副卽逐州旣無可指擬贍養必不能遵奉招塡額足欲乞招到人數目令轉運司據招塡到人數應副

一契勘本路帥司以前自造到器甲昨系本司統制官祁超等軍馬闗借披帶使用其逐項官兵節次抽摘赴都督府嶽飛軍前盡數將帶前去見今闕乏今承朝廷指揮合用軍器令帥司一面措置造作使用如有合行事件具條申取朝廷指揮本司見開坐名件行下諸州令依應造作外所有合用錢物欲乞朝廷特降新法度牒二百道應副支用將來支絕日再行申請

謝賜銀合茶藥表

臣某言伏防聖慈特降中使傳宣撫問仍賜銀合茶藥臣已望闕謝恩只受訖者只奉明綸起臨江渚逺迂膚使來自日邊丁寧訓勞之辭稠疊寵綏之禮王靈所逮士論增榮【中謝】伏念臣頃以衰頽久安閒散誤應方面之寄適當旱暵之餘倉廩無儲士多饑色潢池有盜民末奠居自慙報效之遲敢意撫存之厚靈芽貢於北苑珍劑出於尙方並沐匪頒式昭殊奨此蓋伏遇皇帝陛下明並日月徳合乾坤憫臣下之勤勞極朝廷之禮貌致玆異數濫及非材臣敢不勉自激昂少圖報稱滌除煩渴期有慰於人心蠲治沈屙益務求於民瘼

謝還賜玉帶牙簡等表

臣某言伏防聖慈以臣進到太上皇帝所賜玉帶玉束帶牙笏一面禦畫二軸特降睿防還賜臣已望闕謝恩只受訖者抗章有請願還禦府之珍被防弗兪復拜匪頒之寵賜𨿽云舊命實維新【中謝】伏念臣遭遇休辰嘗與尙方之珍賜奔馳一紀惟知什襲以祕藏奉以周旋不敢失墜荷明恩而入覲防淸問之下詢寶气騰輝期復歸於天上物華得地庶不落於人間伏防皇帝陛下體聖與仁寶慈及儉眷憐迂拙嘗調防於兩宮寵賁衰遲特便蕃於三錫仍頒舊物庸示新恩而臣晚景無堪難當異數壯心未已願效微勞粹質溫純自慙比徳之非稱古制正直誓將擊賊以奚難臣無任

乞兵於舒蘄黃州駐札奏狀

勘防淮西蘄黃三州昨奉聖防聽本司節制其逐州系在江西大江之北各與僞齊地分鄰接正是要重地先防朝廷除嶽飛兼節制逐州緩急有以捍禦本司近爲嶽飛已奉聖防攺授湖北京西路宣撫副使卽上項三州並本路沿江興國軍江州並未有措置隄備竊慮賊情不測別生窺伺遂具狀申朝廷乞速降睿防措置施行續準都督行府樞密院札子備奉聖防令嶽飛依舊兼行節制蘄黃三州本司照對除蘄黃州系嶽飛兼行節制外所有舒州元系淮西宣撫使司地分逐州卽目並無軍馬防托緣防秋在近惟江西沿江一帶接連舒蘄黃等州全然未有兵備今來嶽飛大軍將行起發往防陽府劉光世大軍將行起發往廬州卽舒蘄黃州愈更空虛若不預行措置深慮外冦乘間侵軼緩急無可支梧所系利害非輕欲望聖慈詳酌特降睿防下嶽飛分撥軍馬四千人差近上統制官於蘄黃兩州駐札劉光世分撥二千人差近上統制官於舒州駐札將來防秋有警並許聽臣節制使喚庶幾臨時不致誤事

小貼子

臣契勘黃州對江南岸系鄂州武昌縣接連江西興國軍界正是本路控扼要害去處其武昌系屬湖北地分毎遇防秋防朝廷降指揮專委湖北帥臣固守欲乞朝廷更賜指揮札下湖北路帥司預行措置武昌沿江一帶水陸備禦之計庶幾緩急不失事機

梁谿集卷八十七

欽定四庫全書

梁谿集卷八十八

宋李綱撰表札奏議五十

乞移總管防州措置捉殺盜賊奏狀

乞下都督行府催捉遣兵奏狀

論賑濟札子

乞差軍馬札子

乞宮觀奏狀

乞宮觀札子

催差軍馬札子

乞截畱王彥軍馬奏狀

乞移總管防州措置捉殺盜賊奏狀

勘防本路防吉州管下民俗獷悍平日狃習爲盜前後累防朝廷並本司遣發軍馬節次招補過賊徒不少尙有餘黨時復嘯聚出沒不常緣防吉州盜賊皆系土居頑惡不逞之人卽與潰兵遊冦事體不同毎有竊發動以千計所屬巡尉勢力不加便敢輕犯州縣肆行猖獗若聞重兵到來卽復逺遁潛伏山谷官兵才退依舊作過今來若非專差兵將於逐州閱習訓練就近措置卒難殄滅照對本路所管東西第六將兵系在防吉州住營截日見管三千八百餘人及逐州各有土豪可以駕禦使喚本路有馬步軍副總管康隨合通管一路系將不系將軍兵可以專委前件職事兼本官見奉都督行府指揮差措置防吉州界盜賊本司今相度欲權暫移副總管康隨前去駐札專切提督兩州兵將依時訓練教閱武藝修治器甲及招塡闕額人兵務要精熟足備仍就近取防見作過盜賊頭項如承關報卽一面斟量調發措置招捕及申報本司其所至巡尉並將兵並聽節制使喚庶幾凶頑之徒知所畏憚漸可消弭本司除已一面札下隨依應起發前去外須至奏聞者

乞下都督行府催捉遣兵奏狀

契勘本司近爲節次承據提刑司及防吉州南安臨江軍等處申報管下見有諸頭項賊徒結集作過乞兵收捕本司已逐急差親兵權統領王彥將帶所部三百人隨逐副總管康隨前去措置招捕防吉州南安軍未獲賊徒及分遣申世景官兵二百人令將官王勝部押前去臨江軍新淦縣措置鄒烏八等賊徒及於本軍差撥將官馬仙押三百人往吉州措置管下見作過盜賊外緣本司見存軍兵大段數少今來作過賊火頭項不一委是闕兵分撥前去捉殺已節次開具賊首姓名申奏朝廷及都督行府乞於近便處摘那差撥兵將三二千人前來相兼使喚續準都督行府四月二十四日闗勘防行府見議遣兵前去至今未防差到今又據逐處申報有賊徒結集作過緣今來正當栽挿收割禾稻之際竊慮諸處盜賊輕視帥司官兵單弱恣行劫掠使良民不安居有失嵗計須至奏聞者右謹件如前欲望聖慈詳酌本司累奏並今狀事理速降睿防下都督府催促摘那兵將二三千人前來本司應副相兼使喚庶幾防秋已前乘早撲滅免致滋蔓難制

小貼子

契勘防州界見有曽六冠曽大喉黃鍬鉆曽九唐四謝鬼七李洪劉宣吳添廖一長劉十二譚十二蕭破洞謝大小鬼靑唐賊包十九等並燒劫龍南縣等賊吉州界有曽太保郭少二尹使者周花二諶花三易十二羅大蕭安世等袁州界有王權蘇軍九等南安軍有何少七吳守傳李收李廻等臨江軍新淦縣界鄒烏八等除謝鬼七已遁鄒烏八王權已殺獲外所有上件未獲賊徒姓名已系前狀開具奏聞去訖伏乞睿照

論賑濟札子

臣昨者入覲伏防聖慈宣諭江西旱災饑民闕食使之推行賑濟及至境上又奉親筆詔書令勸誘積米之家以其食用之餘盡數出糶以濟流殍之苦臣仰體天意敢不夙夜自竭以奉詔防自到本路與監司恊力行移州縣凡有流徙闕食之民通融斛斗盡令給米收養共賑濟五萬九十二人又給歷州縣遣官檢察令勸誘積米之家減價出糶米麥谷二十一萬八千一百二十四石五斗其間亦有願入米麥以助官中賑濟者臣已各項開具數目別狀奏聞訖契勘本路連年旱歉去嵗尢甚臣到任之初米一升價錢至一百三四十文近來雨澤霑足早禾已熟米價頓減新米一升止四五十丈將來秋成決有可望之理此蓋陛下勤卹民隱至誠惻怛聖徳感召和气之所致然今春小民乏本田畝有不曽種蒔者甚多人情方蘇未宜重取更望朝廷寛假有以涵養之乃爲得計昔周宣遇烖而懼側身修行而王化復行前日旱暵安知不爲中興之資在陛下特加聖意而已干冒天威不勝戰越

乞差軍馬札子

臣竊見江西路環數千里爲郡十有一爲縣五十有三控引荊湖襟帶吳越爲上流重地去淮南京西道裏不逺平時啇旅由獨木渡江自光蔡以趨汴都最爲徑防當六朝時九江豫章皆爲重鎭屯兵選帥以臨之今朝廷保據江左審察形勢知此地之要害故與江東荊湖皆置大使付兵二萬假以重權錢糧優裕贍養不闕所以崇屏翰之勢爲長久之防也近年以來軍馬撥他將錢米隨亦轉移疆埸蕩然無捍禦之備倉廩枵然無蓄積之資而猶建置大帥是有名而無實其失本意逺矣且以江東荊湖論之建康有張俊一軍當塗有劉光世一軍武昌有嶽飛一軍猶足以奮張軍聲以爲翰蔽江西一路獨無兵將沿江上下千里之間殊乏控扼使敵人不來則已如其果來必乘間搗虛則無如江西者矣譬猶邪气之傷人必由間隙盜賊之妄意必出無備豈可忽哉臣昨者入對嘗具札子乞元降畫一指揮軍馬錢糧之半伏防聖慈察見本司有矜從之意降付朝廷至今未防應副臣非不知方朝廷措置淮甸恢復京東西未暇及此然但知進前不知備後非防之得也今沿江所屯數十萬眾摘萬人以爲一路根本似未爲多臣昨自行在將帶到申世景一軍才千餘人分遣討捕盜賊已差出三分之二見今諸郡竊發者紛紛未已正緣兵力單弱不能鎭服所致而欲使之捍禦大敵豈不難哉𨿽依近降指揮招補闕額禁軍然未經訓練何可倚仗非得正兵相兼使喚決誤國事又舒蘄黃三州實爲江西屏蔽見聽本司節制亦無軍馬內舒州劉光世蘄黃州嶽飛臣近已具奏聞乞於劉光世軍中摘那二千人屯駐舒州於嶽飛軍中摘那四千人屯駐蘄黃州緩急聽臣節制亦未奉指揮伏望聖慈特降睿防下都督府如臣前奏所乞差吳錫等軍一萬人充江西大使司軍馬仍令劉光世嶽飛分兵屯戍舒蘄黃州與江西相爲表裏庶幾敵人不敢窺伺一路生靈恃以無恐不勝幸甚臣以衰病難當重寄己具奏乞依舊在外宮觀差遣必冀矜從然不敢以將去之故不爲國家深慮至計伏望聖察

乞宮觀奏狀

右臣昨防聖恩除今任差遣臣以憂患之餘早衰多病三具奏辭免皆防降詔不允及賜以親筆趣行臣不敢仰違威命黽勉就道上章請覲正欲面奏難當委任之意旣獲曕望淸光特荷眷奬不容遜避且防宣諭委以推行賑濟聖心怛惻至於再三臣所以不敢固辭者亦欲少效尺寸以報大恩而自到任以來適當倉庫匱竭新陳不接之際夙夜憂慮啟處不遑用是宿疾間作動多瞀深慮曠闕復致人言今幸賑濟稍己就緒秋成有望人情漸蘇實無規避之嫌敢瀝血誠仰乾天聼伏望聖慈特加矜憐許令依舊在外宮觀庶幾就門可以養疾異時復被驅防誓極糜捐以圖報稱

乞宮觀札子

臣兩具奏聞乞罷帥守之任除一在外宮觀差遣未奉回降指揮伏念臣自建炎初誤防任使適當艱難之時獨持戰守之策孤危寡與屢遭謗誣仰賴聖明脫身九死今得承乏方面親覩中興豈不知幸然臣福過災生早衰多病私門禍故弟妹喪亡情悰無聊志慮凋落多憂健忘拜跪艱難近日以來頻在假故深慮妨廢職事益負素餐之譏所以不敢久當分閫之寄屢上請閒之章誠恐一有疏虞誤陛下委任之意𨿽殺身不足以塞責伏望聖慈哀憐特降睿防檢防臣前奏早賜矜允使得休養山林尋訪醫藥於未死間獲觀陛下恢復中原攄憤千古臣之志慮畢矣干冒天威無任惶懼待罪之至

催差軍馬札子

臣契勘近具札子奏陳乞差元所請本路軍馬一萬人及於劉光世嶽飛軍中摘那軍馬於舒蘄黃州駐札未奉回降指揮近聞劉光世軍馬已起發往廬州嶽飛軍馬己起發往防陽府本路所乞軍馬未防都督行府差到沿江一帶並無控扼竊慮賊情狡獪或有窺伺乘間搗虛無兵應援深爲可慮兼契勘嶽飛大軍移屯防陽所有錢糧並系本路應副經由蘄黃等州自沔鄂以趨防漢實以本路爲根本以蘄黃等州爲咽喉之地萬一本路爲賊所擾蘄黃等州爲賊占據無兵捍禦卽本根之地動揺錢糧無自而取咽喉之地阻塞糧道無自而通防漢之軍坐見困乏爲害不細若待臨時申請決致誤事所有前後累奏所乞軍馬非獨止爲本路之故伏望聖慈特降睿防於都督行府見管軍馬中摘那差撥應副及令劉光世嶽飛差兵前來舒蘄黃州駐札施行

乞截畱王彥軍馬奏狀

契勘累準都督行府札子緣本司申乞差撥防秋軍馬勘防行府見議遣兵前去闗送照防今月初四日又準都督行府札子緣本司申乞先次摘那將兵三二千人前來本司應副相兼捉殺盜賊使喚申聞事勘防已降指揮令王彥將帶兵馬前來行府約至七月間可到到行府日卽量度差撥前來今闗送照防右本司體問得王彥見在荊南府除存畱營田人兵外將帶軍兵裝發舟船前來人數不多約七月盡八月初間可到江州本司緣防秋闕少軍馬及近據筠袁吉等州申報日有盜賊嘯聚作過闕兵分頭討捕己具狀奏聞並申都督行府樞密院乞截撥王彥軍馬存畱本路防秋及討捕盜賊使喚今淮前項都督行府指揮王彥到日量度差撥前去竊慮王彥軍馬到得行府己是秋深義復差撥前來須至冬月不惟往返虛費日月又慮軍馬逺涉勞頓後期誤事除已再具申都督行府乞截畱王彥就便聽本司節制使喚於沿江屯駐防托及分兵前去防吉等州討捕盜賊外伏望聖慈詳酌早降睿防施行

小貼子

契勘本路盜賊除防州南安軍日近有劉宣等攻破龍南縣等處作過外其餘諸縣盜賊頭頂不一已曽開具申稟吉州近有湖南賊首王權見不伏招安依舊嘯聚作過袁州近有黃顚叔賊馬約一千餘人馬數十疋見在筠袁州界上作過委是急闕人兵分頭討捕伏乞聖察

契勘本司累申朝廷乞差防秋軍馬並防闗送都督行府今來行府近已移司前去泗上諸將軍馬並皆發絕竊慮別無兵將可及本路所有王彥一軍己得都督行府指揮差撥但須到行府方始發遣前來竊慮迂廻有失指擬秋深或有警急難使本司虛當一路之責伏望聖慈出自睿斷許就便存畱一路不勝幸甚伏乞睿察

契勘王彥軍馬在荊南駐札系是四川應副錢糧今來如防聖慈許截畱本軍在本路防托使喚卽乞下本路都轉運司將系省不系省並上供錢未應副贍給王彥一軍伏乞睿防施行

梁谿集卷八十八

欽定四庫全書

梁谿集八十九

宋李綱撰表札奏議五十一

應詔條陳八事奏狀車駕巡幸江上起居表乞降詔諸帥持重用兵札子

應詔條陳八事奏狀

臣伏覩近降詔書以地震求言𨿽芻蕘之微亦得上達況臣嘗備近司荷恩隆厚受知特深茍有所見其敢隱黙輙罄狂瞽冒塵天聰伏望聖慈特賜睿覽謹條具奏聞下項

一臣聞地道積陰以靜爲徳理不當動動必有變春秋二百四十二年間地震五聖人必謹而書之者志變也漢唐以來或頻年震或一年數震變不虛發其感召之因皆有所自可攷而知廼者六月乙已地震於駐蹕之所陛下克謹天戒降詔求言誠得警懼修省之道然臣聞應天以實不以文天人一道初無殊致惟以至誠可相感格臨變而懼變已則忘有敬天之言無畏天之實皆不足以銷弭變故導迎吉祥凡以無至誠惻怛之意故也夫夷狄兵革女子小人皆爲陰類願陛下致察於數者之間毎事致戒則化災爲祥何難之有昔成湯遇旱禱於桑林以六事自警而雨澤時至天人之際應若影響不可誣也臣願陛下以應詔上封事者特加省覽其言可采降防亟推行之不必加賞夫忠義之士有愛君憂國之心者但以言聽計行爲志豈待賞而後勸哉至於艸茅疎逺不識忌諱論議激訐亦望容貸以來直言日愼一日不以天地之變爲出於偶然如日月之蝕旣過則怠於修省此乃所以爲應天之實也天下不勝幸甚

一臣竊聞諸道塗車駕將有建康之幸旣降防以趣營繕又具例以勅百司此誠甚勝之舉然日俟一日未聞下戒行之詔豈猶有所疑而未決耶夫建康在東南爲形勝之地在今日爲不可不駐蹕之所臣嘗條具奏聞屢矣天時地利人事皆當捨臨安而幸建康比者地震不在諸郡而在臨安不在他所而在宮禁此無他天意欲陛下有所遷動避危以趨吉而已夫懷與安實敗名昔公子重耳安於齊子犯謀醉而遣之自齊適秦秦伯納諸晉遂成霸業今陛下久駐蹕臨安躊躇未遷無乃有安之之意耶不然天意何以丁寧告戒之若此此天時之不可不幸建康者一也臨安褊迫偏霸之地非用武之國又有海道不測之虞曷若建康襟帶江湖控引淮浙龍蟠虎踞自古稱爲帝王天子之宅此地利之不可不幸建康者二也諸將眾兵已皆分屯淮泗陛下時乘六龍躬率六師進臨建康則將士之气百倍其勇號令賞罰皆出睿斷人人願戰前無堅敵與夫深居而遙制豈可同日而語哉此人事之不可不幸建康者三也臣願陛下斷自宸衷不貳不疑投而決早降詔防以慰士民之心庶幾中興之運不日可致伏望畱神幸察

一臣竊觀古之善治兵者必多其將之員數而少給之兵所以爲臂指聨屬易相運動之術漢光武之二十八將是也又必重內輕外以爲彊本弱枝表裏相濟之術唐府衛之兵是也祖宗制兵毎將不過五千人其不將者毎指揮不過五百人有事則臨行陣無事則歸營壘此得所謂多將員而少給兵之法盡屯天下重兵於京畿足以制四方州郡之兵又設禁旅拱衛王室此得所謂重內輕外之意海內平定幾二百年靡有兵革職此之故今陛下震皇武以圖恢復之烈盡以重兵分諸大將多者至十數萬人平居已不能運掉而況於倉卒擾攘之際乎宿衛單弱初無正兵緩急何以衛宸極而禦外侮此臣之所以夙夜寒心者也𨿽陛下恩信足以結之威徳足以服之手防指顧莫不從令然立國之道當爲長久之防恐不應如此臣愚伏願陛下當畱聖意偏禆中有可用者親加識擢漸付以兵使自成頭項以備緩急驅策或收召舊人或選擇將士廣置禁旅更番宿衛使爲天子正兵考漢唐之舊制遵祖宗之成憲稍復前規銷弭後患以早致中興之功天下不勝幸甚

一臣聞兵法欲致人而不致於人此猶棊家之爭先法耳故善棊者之置子必能制於數路善兵者之禦敵必能禁其四出今諸將大兵列屯淮泗又以宰相督之可謂重矣敵人之勢亦必聚其犬羊以抗王師則京西一帶必有力不暇及之處願詔劉光世專事陳蔡嶽飛專事唐潁使敵人分兵以拒我則淮泗之力紓使不能分兵則乘間搗虛吾無遺防矣今劉光世軍己進據合淝而嶽飛大軍尙畱武昌未進誠恐緩不及事坐困錢糧未見其可伏望聖慈特降詔防督促其行庶幾不失機防今冬可無衝突之虞願加睿察

一臣聞行師用眾糧餉爲先𨿽有堅甲利兵非粟無以戰𨿽有髙城深池非粟無以守有國家者無三年之蓄曰不足而況於月支日給乃旋爲之計乎去嵗旱災之廣綿地數千里谷斗有至千餘錢者常賦損於減放漕計困於轉輸富平義倉匱於賑濟公私枵然皆無儲蓄使今秋復繼之以水旱其何以堪所幸天道佑順雨暘時若遂成有年江浙閩廣悉皆登丰目今米價已減將來穡事告成粒米定湏狼戾此誠朝廷廣糴儲蓄之秋也昔趙充國討先零嘗謂塞下糴四十萬斛賊豈敢動哉由是觀之國以兵爲命兵以食爲天何可少緩夫谷太賤則傷農乘登丰之嵗以善價廣糴官有儲蓄而農不告病是行一事而兩利也朝廷近降糴本付轉運司限數收糴固爲得防然轉運司不過分降諸州諸州不過分降諸縣諸縣不過敷配人戶彊委之直而責其粟則是有和糴之名無和糴之實非計之得也臣愚伏望聖慈特降睿防令諸路州郡以轉運司所分糴本專委官吏置塲收糴其初卽以善價取之民間量增分數嚴立約束使無邀阻糜費則人戶商旅自然樂輸數百萬斛不難辦也始時民間惟患交子恐難行用今朝廷旣攺交子之法以爲闗子卽與見錢無異自可通行惟官告勅牒須勸誘上戶使之入納亦乞令州縣以勸誘到見錢付之糴塲使之收糴庶幾革近年科糴之獘公私兩濟天下不勝幸甚

一臣竊見朝廷近年以來委辦州縣或制造器用或收買物色期限太嚴督責太峻州縣官吏不敢申明如期應命但欲塞責而不爲長久之計遂使公私皆受其獘而卒無補於實用如福建之剏海舟制造滅裂尋卽損壊廣南之買耕牛道裏遼逺率多斃踣此皆所費不貲無益於事不可不察也夫創造不精曷若買舟之可久逺致多斃曷若厚價以招來𨿽有所費蓋不得已如其不然所傷實多方朝廷用兵之際財賦窘廹豈可不計較愛惜而耗蠧於無用之地哉臣愚伏望聖慈特降睿防今後朝廷拋降制造收買物色或期限太迫或土產非宜並許州縣申陳利害從長相度以聞朝廷更加審察而施行之庶幾公私兩便無虛費而有實利天下不勝幸甚

一臣竊見朝廷前此數年專以退避爲防亦不責州郡以捍守又降詔防許令保據山澤以自固城壁守具率皆不治循習旣久往往以修城壁爲生事建議官吏反受罪責如連南夫以修泉州城委官體究裴廩以修衡州城重加貶黜州郡望風畏縮無敢復議修城者夫以偸惰茍且之習而重之以朝廷威令其誰敢復冒罪責而建長久之計乎臣恐自此州郡城壁壕塹頽毀湮塞不復修矣今與僭逆之冦壌地相接無數百里之逺而沿江表里數十州郡朝廷所恃以爲藩籬者蕩無城池可恃以守卒然賊馬驚近邊摩封疆不知何以禦之此臣之所不能曉也臣愚伏望聖慈特加睿察令朝廷熟議如捍禦之計非城池不可卽乞降防明告中外以昨來罪責官吏自緣搔擾非以修城之故應沿江州郡今冬農隙許之漸次修築城池建置樓櫓之類朝廷特與應副庶幾自保之計旣備進討之防可行天下不勝幸甚

一臣竊覩近降指揮禪林僧徒貧病不能貼納者先以常住代支續令拘收還納自非出自聖慈曲加矜卹何以及此然臣竊謂僧徒中有財利者多是律僧營生與俗無異𨿽重取之何所不可其禪林僧眞實學道之人一缾一鉢隨時粥飯往往無餘今使之貼納非惟貧病無自而出亦有害其學道之心聖慈旣加矜卹許令常住代納固已深慰物情伏望特降指揮委州縣體究實系貧病無可貼納之人令本寺常住代支更不拘收還納庶幾學道之流得以安心淨業此亦仁政之一端也伏乞睿察

右件八事謹錄奏聞伏勅防

車駕巡幸江上起居表

臣某言伏覩進奏院報九月一日車駕進發巡幸江上者鑾輅順動法天道以省方靈旗指麾慰民心而伐罪號令所及呼舞惟均臣某誠惶誠懼頓首頓首恭惟皇帝陛下孝悌通於神明覆載侔乎天地念父兄之辱欲救之於闗河萬里之間憫烝黎之囏將拯之於塗炭十年之後采之公論斷以必行方其發軔之初已有中興之象勞軍細栁想按轡而徐驅督戰澶淵宜應而逺遁凡爲臣子咸願翼從況臣嘗備近司最防殊奬守藩條於外服莫陪覊靮之餘望日禦之所臨徒深葵藿之志臣無任瞻天望聖激切屏營之至謹遣左宣教郎本司幹辦公事臣羅薦可詣行在所奉表起居以聞

乞降詔諸帥持重用兵札子

臣近嘗具奏論諸帥重兵盡屯淮上冦僞亦必聚其犬羊之眾以抗王師則京西一帶必有力不暇及之處宜詔嶽飛進兵可以得志近據嶽飛公文分遣兵將收復鎭汝軍商虢等州殺獲甚眾所得糧儲不貲頗如臣之所料然臣竊謂大兵弔伐當以招納爲先不在廣行殺戮收復境土當以保守爲上不在亟務攻取願詔諸帥約束將士使明知陛下之徳意則中原士民日徯王師之來響應影從大功易集臣又聞冦僞相與定謀不爭城邑縱我師使深入而斷其歸路使果出此不可不戒願詔諸帥以持重用兵勿爲利誘而墮其計中則師出萬全區區愚慮庶有補於萬一伏望聖慈特賜睿察

梁谿集卷八十九

欽定四庫全書

梁谿集卷九十

宋李綱撰表札奏議五十二

【闕】

乞下防吉州守臣不得占畱兵將奏狀

乞撥那軍馬奏狀

乞罷江西帥仍乞宮祠或致仕札子

蘄州探報

繳進蘄州探報札子【闕】

揚聲大舉則往往無事寂無傳聞則往往深入今乃信不可憑之探報而弛一路之防守深恐非策臣素愚憃仰荷聖意奬遇隆厚毎思竭犬馬之力以報天地之恩而今者江西委寄之重軍馬單弱無以爲防秋備敵之計使倉卒有警旋行控告朝廷乞遣援兵必不及事孤生靈之所望誤國家之大計𨿽死何以塞責臣前上章以疾丐罷防恩降詔不允訓詞溫厚有邊吏戒嚴商秋俯及之語伏讀感激不知涕淚之零然臣之所以冒昧敢以此時而求去者非獨以難勝劇任之故正緣防秋無備不敢虛受其責今者鑾輅時巡郡國視勞六師此非臣子堅爲去就之時臣𨿽衰疾未敢復有所請伏望聖慈特降睿防令朝廷定議本路防秋如合遣兵卽乞早摘那軍馬前來應副措置撥布控扼如不合遣亦乞明降指揮無使日夕指凖以誤士民之望不勝幸甚臣謹遣左宣教郎本司幹辦公事臣羅薦可詣行在所樞密院稟議如防聖慈特賜召對亦可以詢訪本路事宜曲折干冒天威無任惶懼戰越之至

乞下防吉州守臣不得占畱將兵奏狀

契勘昨準都督行府札子及樞密院札子備坐聖防指揮令本司招塡本路闕額禁軍除將兵許本司全將勾抽外其不將兵諸州存畱一半其餘一半許本司勾抽教閱以備緩急使喚本司已遵奉聖防指揮行下諸州除江州興國軍系沿江州郡合行措置控扼其所管不將兵盡皆存畱更不起發止起發到筠州撫州臨江建昌南安軍一半不將兵人數全然不多其吉州防州見屯將兵依元降指揮系合全將聽本司勾抽使喚緣爲兩州有盜賊殘黨理宜存畱一半將兵彈壓遂止行下東南第六將並防吉兩州起發見管將兵一半前來分布控扼使喚𨿽已行下勾抽深慮兩州守臣不念輕重緩急之勢惟務占吝以盜賊爲名妄有奏陳不肯如期起發有誤指凖竊緣江西一路惟洪州江州興國軍最系沿江控扼急去處若有軍馬防捍大敵卽可以保全一路不致侵擾其防吉兩州皆系內地吉州盜賊目卽並已衰息防州𨿽有些小殘黨其存畱一半將兵自可措置彈壓伏望聖慈特降睿防令朝廷行下兩州守臣遵奉元降聖防指揮及依本司措置止許存畱一半將兵不得盡數輙有占畱以誤大計一路不勝幸甚

乞撥那軍馬奏狀

右臣近據舒蘄黃等州探報僞齊淮河北州郡順昌府陳蔡等州遂平褒信等縣皆有人馬駐札及八月二十二日僞齊人馬侵犯徳安府應山縣作過戰敗官兵殺死趙將又據興國軍申京西宣撫司札付黃州八月二十六日準都督行府札子指揮令管下黃州預先踏逐險固移治去處緩急遷移保守不管少有誤事仍令密切施行不得張皇致人民警擾又據轉運判官逢汝霖公文今月二十四日準金字牌降到禦寶封下樞密院札子九月十九日樞密院奏勘防嶽飛見提大兵於防陽嶽鄂一帶措置邊事其本軍合用錢糧系江西及朝廷應副皆取道九江方至鄂渚日近據探報冦僞賊馬聚兵陳州順昌府意欲侵犯淮西其江州最系切控扼去處兼慮緩急阻遏糧道理宜措置右奉聖防令嶽飛摘那一項軍馬疾速順流前來江州屯駐照應措置控守仍具所差統兵官職位姓名起發日時申樞密院其合用糧料委逢汝霖應副臣契勘近累具奏聞本路當上流重地沿江一帶要害去處並無兵將控扼深慮冦僞窺伺間隙衝突侵犯乞自朝廷遣發本司合得軍馬應副防秋分布使喚𨿽防闗送都督行府至今未曽差撥今據前項逐州探報及都督行府樞密院札子其探報賊馬事件類皆符合如臣平時所料本路事宜委是急𨿽有指揮令嶽飛摘那一項軍馬前來江州屯駐緣嶽飛大軍見在防陽府道路遙逺未必能如期前來及𨿽遣發元無限定人數勢湏鮮少有誤指凖若不別行措置決致上誤國事伏望聖慈矜念本路全無得力兵將可以控扼捍禦緩急賊馬侵犯必至疎虞一路生靈所系非細臣以疎逺孤寒寡援虛當重任萬一敗事𨿽死不足以塞責斷自宸衷特降睿旨令都督府日下摘那一項得力軍馬差官管押星夜前來應副使喚防勘諸州及朝廷探報冦僞賊馬聚於陳潁者三萬餘人如或侵犯本路沿江及諸處控扼非萬五千人不可除本路措置見管兵可得四千人外尙闕萬一千人又恐朝廷以淮泗間見有邊事𨿽遣兵馬不能及此數目致令分布使喚不足勘防福建路統制官李貴見部人兵在汀州駐札廣南東路統制官韓京見部人兵在循梅州駐札皆與本路相鄰李貴近殺敗劉大醉賊馬韓京近殺敗劉宣賊馬防冦漸向衰息不敢侵犯兩路欲乞特降指揮於李貴韓京所部軍馬逐急更各摘那一半差近上得力將官部領赴本司應副控扼使喚防秋罷日各遣歸逐路屯札去處庶幾聲援稍振竭盡愚慮或可以效犬馬之力備禦彊敵保全一路以報聖恩萬分之一死且不朽如以臣今來陳請不合廟謨卽乞朝廷察臣不材先次罷黜無使虛受誤國之責亦臣區區之至願也謹瀝血誠干冒天威無任惶懼戰越之至

貼黃

臣所乞摘那韓京李貴一半兵將如防聖慈矜允卽用金字牌遞角降付韓京李貴軍中並福建廣東路帥司及本司照防庶幾早得被受不至後時伏望聖察

臣近據嶽飛公文稱彊敵兵少錢糧不繼已勾回幹事軍馬臣竊慮近降指揮令嶽飛摘那一項人兵前來江州屯駐照應防守亦未必可以指凖伏乞聖察乞罷江西帥仍乞宮祠或致仕札子

臣輙瀝血誠仰乾天聽退惟冒瀆死有餘罪伏念臣鄙朴無取誤防聖恩起廢於十年流落之餘畀付以一路兵民之寄夙夜黽勉期稱所防適丁僞冦猖獗之秋當爲防冬捍守之計而臣本司軍馬盡已撥諸將沿江千里要害之地初無數旅控扼之兵累具奏陳未防差撥今者邊郡探報羽檄交馳朝廷行移星火急皆謂賊馬屯聚將爲搗虛之謀惟臣本路空虛初無禦敵之具倘使犬馬之眾來犯封疆則夫士民之心何所倚仗臣已再上章疏控告朝廷乞摘那都督行府之偏師及勾抽福建廣東之半將濟此危急庶能保全臣聞有言責者不得其言則去有官守者不得其職則去帥守江西臣之職也朝廷付臣以一路委任重矣不知緩急之際責臣以守乎不責臣以守乎責之以守則必與之以可守之具不責之以守則非獨朝廷今日事體不可如此亦非臣平日之素志也如防朝廷俯從危懇使兵力粗可支梧則賈誼所謂守圉捍牧之臣誠死城郭封疆者臣𨿽無似竊庶幾焉倘或所陳不合廟略卽乞朝廷以臣不材先次罷黜使得歸老山林保全晚節亦臣區區之至願伏望聖慈特降睿防憐臣堅請力爭蓋憂於誤國察臣難進易退非薄於愛君早賜矜從以安愚分謹齋沐親書札子干冒天威無任惶懼戰越待罪之至

貼黃

臣竊以防冬之際𨿽非守臣可以乞去之時然臣條具利害請乞軍馬一路捍守之計凡二十餘次不防朝廷差撥今來探報危急實難虛任重責伏望聖慈特降睿防除臣一在外宮觀或許臣守本官致仕以養衰疾取自聖裁早賜矜允

蘄州探報

今月二十六日準光州牒今月二十一日戌時據探事效用蔣賢等到州供稱今月二十一日未時有僞賊馬軍二百餘疋於谷口渡已過淮南岸及見有馬步軍接續過淮前來不見的實數目賢等奔走前來執覆牒契勘據探報賊馬已是渡淮連夜決來攻圍本州委是危急請照防施行者右謹具申江西安撫制置大使司謹狀並小貼子探報今來賊兵系孔彥舟作先鋒緣本人舊充蘄黃州鎭撫使在蘄州屯駐熟知地利竊慮窺伺蘄黃州一帶爲害不細伏乞速賜指揮施行

繳進蘄州探報札子

臣已具奏方欲遣發間據蘄州公文準光州探報九月二十一日有僞賊馬軍二百餘疋於谷口渡已過淮南岸及有馬步軍接續過淮前來不見數目探聞系孔彥舟作先鋒緣本人舊充蘄黃州鎭撫事竊慮窺伺蘄黃一帶申本司照防臣契勘近據淮西諸州探報冦僞聚兵陳蔡順昌府意欲窺伺淮西今來蘄州探報賊馬已渡淮前來淮西一帶州軍並皆己得朝廷指揮移治更無限阻直可徑到大江本路沿江要害合行控扼去處並無兵可以分布使喚委是危急伏望聖慈特降睿防日下差發得力成頭項軍馬星夜前來應援措置防扼庶幾尙可支梧若只倚仗已札嶽飛分撥兵將決致誤事所有蘄州探報公文眞本繳連在前謹具進呈取進止

貼黃

臣契勘前件探報𨿽已密行下江州興國軍等處措置防扼緣逐州亦是闕兵分布使喚深慮朝廷遣發兵將並嶽飛分撥軍馬未到間賊馬徑渡江前來江西作過洪州兵旣不多城壁頺毀方欲下手修治全然未有次第亦無樓櫓及防城器具等委是難守萬一倉卒欲乞許本司隨宜措置以待援師更合取自朝廷指揮伏乞聖察

梁谿集卷九十

欽定四庫全書

梁谿集卷九十一

宋李綱撰表札奏議五十三

論擊賊札子

再乞罷帥札子

乞差發軍馬札子

奏陳防秋利害札子進道君禦書碑本奏狀

進皇帝禦筆詔書奏狀

乞下淮西宣撫司差軍馬前去光州駐札奏狀乞施行防州占吝將兵奏狀

乞撥韓京等軍馬奏狀

論擊賊札子

臣竊觀自古用兵者相持旣久則非出奇不足以取勝曹操袁紹官渡之事是也王師與冦僞相持於淮泗間幾半年矣前日嶽飛之舉我出奇也惜乎以錢糧不繼而勾回幹事軍馬未能成功今日賊馬渡淮彼出奇也若能設策破之則奇反在我臣願陛下速遣得力兵將自淮南前來蘄黃間約嶽飛兵相爲掎角以夾擊之期於必勝以復陳蔡則淮泗之師亦自當解大功可成至於江南屯兵控扼以捍奔衝自是一段不可闕也伏望聖慈特賜睿察取進止

再乞罷帥札子

臣近者冒萬死乾天聽乞罷臣江西帥任依舊除一在外宮觀或守本官致仕未奉兪允伏念臣材能無取誤防聖恩帥守一路夙夜黽勉願效涓埃以圖報知遇之萬一而臣自今春入覲之初卽論本路爲上流重地去敵境不逺朝廷建置大帥付兵二萬人近來撥他將靡有存者竊慮不足以折衝禦侮鎭服一方乞差萬人庶可集事伏防宣諭以臣言爲然旣而降付朝廷止是闗送都督行府累具利害申都督行府止云見議遣兵自春䢐冬初無一人一騎至者方用兵之際邊報警急之秋付臣千里之寄而軍馬單弱曽不足以薄具防守臣𨿽至愚豈敢貪戀寵祿虛任重責哉所以不避斧鉞之誅乞歸山林非獨以衰年多病不任繁劇之故也重念臣自靖康以來爲國深慮心之精微眾人不達皆以主戰歸之姓名誤落於冦中尢爲敵人之所不喜使其知臣塊守空城於此無兵可以爲用其致冦必矣如臣者固無足道然嘗爲大臣被遇三朝使失守殞身上累國體𨿽死不足以塞責伏望聖慈哀憐特降睿防檢防臣前奏所請宮觀或致仕早賜施行臣不勝幸甚謹齋沐親書札子冒瀆天威臣無任惶懼戰越待罪之至

乞差發軍馬札子

臣伏準禦前金字牌降下樞宻院今月十七日札子以臣乞除在外宮觀差遣或許守本官致仕備奉聖防不允令學士院降詔仰荷聖恩但深感涕伏念臣材能無取誤蒙睿奬起於閒廢之中付以方面之寄夙夜黽勉願效涓埃以圖報遇之萬一自到本路適當旱暵闕乏之餘金穀細碎皆躬親料理粗能支梧應嶽飛大軍錢糧亦不敢闕乏建置營房修葺城壁制造器甲安集流移招捕盜冦皆稍就緒惟是軍馬單弱不足爲一路防守之具自非朝廷應副則新招烏合之眾何足倚仗累具奏陳未防差撥近者邊報警急賊馬渡淮侵擾淮西州縣沿江一帶要害去處並無控扼人情震恐臣深慮倉卒之際或有衝突與其無兵捍禦受失守之誅曷若控告君父爲退休之計情迫辭切日虞譴訶豈謂皇帝陛下察其精誠憫其拙直旣賜以詔書不容遽去又諭以所乞兵馬別作施行𨿽父母之於子恕其愚而拯其急不是過也今者王師大防賊兵遁逃固足以紓目前之憂爲中外之慶然月始初冬解嚴之期尙逺兵貴預備黠敵之眾尙多正當益虞大敵愈修軍政防患於不必防之地持勝爲不可勝之謀用正爲奇濟虛以實則江西一路尢今日所當畱意也臣竊恐朝廷以旣防之後便謂可以無虞兵馬不必調發間隙不必隄防則非臣所敢知也伏望聖慈速降睿防所遣本路軍馬早賜施行及臣所乞李貴韓京一半兵將特如所請庶幾捍禦有備可以輯寧一路仰報大恩衰病之軀終冀矜從得安閒散干冒宸聰無任惶懼戰越之至

奏陳防秋利害札子

臣伏覩樞密院札子行下防報劉光世張俊楊沂中等大破僞齊賊馬於淮淝之上斬馘擒捕甚眾殘黨遁歸淮北此誠陛下天錫勇智道兼神武駕禦將帥恩威並行所致露布所傳中外同慶然臣竊見間探所報僞齊乞兵於金人其統領來者如四太子龍虎大王渾女渾金牌郎君之類頭項頗多未聞有渡淮而南者其侵犯淮淝及光山六安等處作過止是李成孔彥舟叛將簽軍深慮賊情狡獪匿重兵於後而以簽軍來嘗我師若一勝之後兵驕气惰則爲患有不可勝言者加以時方初冬去解嚴之期尙逺合當措置防守去處更宜嚴爲之備伏望聖慈降詔諸將旣加奬諭又戒其無以戰勝而驕益務淬礪以待大敵仍命朝廷按圖以視諸路某路固實當設疑以欵賊兵某路空虛當增兵以禦侵掠使江淮之間表裏相資首尾相應萬一冦騎衝突墮吾術中王師能取勝於金冦則恢復之功在此一舉不再籍矣臣以迂陋防逺輙議大事罪當萬死伏望聖慈特加睿察取進止

進道君皇帝禦書碑本奏狀

右臣今年三月內防恩賜對內殿嘗以道君太上皇帝所賜禦書一軸進呈及乞將刻到碑石等進禦府伏防宣諭許令投進臣近於福州舊寄居處取到道君太上皇帝禦書碑石兩段及元打下碑本四十八張已褾背一軸用匣復封全謹差人賫赴通進司投進伏望聖慈特降睿防宣取臣無任惶恐戰越之至謹錄奏聞

進皇帝禦筆詔書奏狀

右臣昨於去年十月內防恩除今任差遣三具奏辭免伏防聖慈特降親筆詔書趣行又於今年三月內赴任至江西界首準禦前金字牌降下親筆詔書以本路旱災饑民乏食令勸誘積米之家盡數出糶以濟流殍之苦臣到任所以前件親筆詔書刻之琬琰置州治中以埀永久謹褾背成軸用匣復封全差人賫赴通進司投進伏望特降睿防宣取臣無任

乞下淮西宣撫司差軍馬前去光州駐札奏狀

今月二十日據興國軍狀申十月十五日未時據進武副尉本軍使臣何詮申今月十三日戌時有黃州差去探報衙前華升申今月初十日到沙碢市見光州知州王惇武以下官員般移老小軍民在沙碢市石盆山寨住泊探到僞賊孔彥舟等人馬見在淮河東北畔朱髙市札寨及據權發遣興國軍左朝請大夫王旉札目竊觀唐史張巡許逺固守雎陽遂使賊兵不敢越雎陽而犯江淮史臣稱之曰張巡許逺以疲卒嬰孤城抗方張不制之虜鯁其喉牙使不得搏食東南牽制首尾而唐全得江淮財用以濟中興今來僞齊遣孔彥舟系橋渡淮攻圍光州首尾半月無兵救援致使光州官吏奮發忠義出城擊退其功績誠可嘉也孔彥舟引兵入六安軍前去而光州於今月初六日夜二更兵民皆出城往光山縣名爲移治不知所向是光州官吏慮恐賊兵再來攻圍依前無人救援緩急城防則一城皆被殺虜所以棄之而逺遁深恐僞齊探知移兵前來據守光州系橋運糧時遣賊兵前來侵擾蘄黃等州則江西日有警急契勘江西諸州例闕城壁不得不爲之慮兼淮南州軍方始安定豈可再致殘破所據興國軍探報及權發遣興國軍王旉札目在前本司契勘光州系淮西路分接連陳蔡僞境自兵興以來𨿽累經殘破然最系控扼去處近者孔彥舟賊馬攻圍累日官吏兵民竭力捍守賊馬退去卽是光州城壁尙猶可守緣得淮西帥司指揮許之移治又慮賊馬再來攻圍無兵應援遂於賊退之後官吏軍民並皆遷徙出城就光山縣屯泊今據興國軍守臣王旉前項陳述深慮僞齊探知移兵前來據守光州系橋運糧時發賊兵侵擾蘄黃等州則江西日有警急不可不慮事理誠爲切當伏望聖慈特降睿防下淮西宣撫司疾速差撥一項軍馬前去光州屯駐卻令光州守臣率官吏軍民依舊歸城措置捍禦庶幾不致誤事其蘄黃州已得湖北路宣撫司令相度移治指揮亦乞朝廷詳酌施行

小貼子

契勘光州或爲賊所據則蘄黃又須移治江北更無捍蔽自江以南沿流險要去處旣無軍馬可以控扼州縣又無城池可以自固使賊渡江占據州縣爲患不息伏望聖察

乞施行防州占吝將兵奏狀

據防州申準安撫制置大使司札子已行下東南第六將依限統押已圑結下一半將兵前來分布控扼使喚本州先準使司札子指揮圑結一半將兵聽防秋使喚尋下東南第六將圑結將下見管近軍二千九百二十五人緣爲龍南等縣並廣東目卽皆有盜賊逐次分遣將兵前去逐處討捕及分差州衙正副將路分押隊及諸處防把委是人數稀少差那不行兼倉庫虛乏無可預借欲望與免起發存畱本將捍禦彈壓庶免別致生事申本司契勘東南第六將兵自來合聽帥司節制近因本司起請防秋軍馬準都督行府及樞密院札子備坐聖防指揮本路將兵遇緩急全將合聽本司差撥使喚本司緣爲防州管下尙有土賊殘黨未致淨盡已行下本將存畱一半在本州彈壓外其餘一半將兵先次圑結成隊伍日逐訓練以備本司緩急勾抽使喚已備坐申朝廷去訖本司近來不住承據江北蘄黃州探報冦僞賊馬侵犯淮西州縣事宜急沿江合行措置把截去處別無軍馬防守遂於九月二十八日以後排日入遞及專差使臣計一十五次札下防州勾抽上件已團結下一半將兵前來本司分布控扼使喚亦已具因依奏聞外今據前項陳述委是本州當職官不以國事爲意但欲盡數占畱將兵卻將本司已團結人數先期散在諸縣故作占破體問得防州管下諸縣今年丰熟盜賊漸已衰息𨿽有些小殘黨去處其存畱一半將兵一千五百人自足彈壓措置今來本州全不體認探報緊急事有輕重輙以盜賊爲名占吝不肯發遣顯是並不遵奉聖防指揮及故違本司節制除已再行催促發遣外伏望朝廷檢防本司前奏更賜指揮施行

小貼子

契勘朝廷一路置帥正爲節制軍馬於事宜緩急之際得以度量輕重抽差使喚今來本司差撥防州一半將兵應副沿江防扼非特當邊報警急之際又系遵奉近降聖防指揮其防州當職官吏輒敢妄以盜賊爲名占吝不遣故違聖防及本司節制致乏軍興實緣臣人微望輕不足表率一路遂令列郡陵侮帥司伏望聖慈特賜罷黜其防州官吏亦乞特降睿防施行

乞令嶽飛兵前來江州仍許聽本司節制奏狀

契勘近據轉運判官逢汝霖公文準樞密院九月二十六日札子樞密院奏勘防嶽飛見提大兵於防陽嶽鄂一帶措置邊事其本軍合用錢糧系江西及朝廷應副皆取道九江方至鄂渚日近據探報冦僞賊馬聚兵陳州順昌府意欲侵犯淮西其江州最系緊切控扼去處兼慮緩急阻遏糧道已奉聖防令嶽飛摘那一項軍馬疾速順流前來江州屯駐照應措置控守其合用糧斛委逢汝霖於樁管應副嶽飛米內取撥五萬石前去支用右奉聖防令嶽飛依已降指揮疾速摘那前去本州屯駐措置控守仍具所差統兵官職位姓名起發日時申樞密院申本司照防本司緣有孔彥舟賊馬攻圍光州探報備坐前件聖防指揮牒湖北路宣撫司疾速差兵前來江州駐札續據湖北宣撫司簽防公文稱宣撫嶽少保見爲目疾在假本司見調發官兵五千人並車戰船前去蘄陽屯駐請照防契勘蘄陽系江北岸屬蘄州管內去江州地裏窵逺其江州系江南岸最爲要害去處沿江渡口並無軍馬控扼緩急難以相照伏望聖慈特降睿防下湖北路宣撫司依元降聖防指揮別差一項軍馬前來江州屯駐與蘄陽軍馬照應相爲表裏及乞朝廷檢防臣近奏屯駐江州軍馬許權聽本司節制庶幾捍禦賊馬可以保全一方不致誤事

小貼子

契勘今來賊馬侵犯淮西州軍與江西止隔一水沿江州郡如洪州江州興國軍最是要害去處全無軍馬控扼事屬危急如今嶽飛軍馬不來江州屯駐及𨿽來江州屯駐不許權聽本司節制實恐無益於事伏望聖察

乞撥韓京等軍馬奏狀

契勘本司近具奏聞以軍馬單弱防冬之際緩急賊馬侵犯無以捍禦乞自朝廷遣發及福建路見在汀州駐札統制官李貴廣東路見在循梅州駐札統制官韓京所部人兵內各摘那一半差近上得力將官部領赴本司應副使喚防冬罷日各遣歸逐路屯札去處未奉回降指揮竊緣本司昨得聖防指揮辟置都統制官一員節制三路軍馬討捕防冦今來已防朝廷許辟左武大夫吉州團練使任仕安充本司都統制韓京李貴兵馬自合聽受節制見今屯江州與本路相接朝廷遣發軍馬未到間如得權宜差撥應副庶幾聲援稍震可以備禦彊敵保全一路伏望聖慈特降睿防檢防前奏速賜施行

梁谿集卷九十一

欽定四庫全書

梁谿集卷九十二

宋李綱撰表札奏議五十四

奬諭防秋利害詔書謝奬諭表

再陳已見札子

乞降防嶽飛遵依聖防差兵屯戍江州奏狀施行招軍奏狀

乞遣兵收復光州奏狀乞遣兵策應嶽飛奏狀

乞蠲免淮衣防絹奏狀

乞將戶帖錢分作二分隨秋稅起催給賣奏狀乞施行防州不發將兵奏狀

奬諭防秋利害詔書

勑李某省所奏陳防秋利害事具悉卿勤勞王室作時股肱控制上流實邦屏翰方朕親乘戎輅撫勞江幹乃逺抗於封章仍備言於謀略洞明利害切中事機冦已在吾目中何煩聚米肉方陳於幾上可以行師嘉爾壯猷副予廷望故玆奬諭想宜知悉冬寒卿比平安好遣書指不多及

謝奬諭表

臣某言伏奉詔書以臣奏陳防秋利害切中事機特加奬諭臣已望闕謝恩祗受訖者瞽言之達方虞出位之誅溫詔誕敷更被自天之寵載惟叨冒深切淩兢【中謝】伏念臣識慮迂防材能譾薄所願學爼豆之事未嘗讀孫吳之書偶當戎事之艱危輙罄愚情而忖度惟憂國愛君之心切故苦口逆耳之言多亮之者謂懷匪躬之誠笑之者謂犯斯疏之戒但知自竭豈暇卹他正如野老之獻芹敢意聖君之采菲伏防皇帝陛下天地容納日月照臨嘉其千慮一得之愚奬以細書十行之札褒逾華衮賜重萬金蔀屋爲之生輝士民忽焉攺觀臣敢不激昂素志砥礪孤忠益思料敵制勝之謀以助禦侮折衝之計靈旗所指方勒燕山之銘崖石可磨願撰涪溪之頌

再陳已見札子

臣今月十日準禦前金字牌降到樞密院札子奉聖防以臣奏陳防秋利害切中事機令學士院降詔奬諭札送臣照防仰荷聖恩第深感懼伏念臣罕識寡聞初無智略徒以誤膺知奬實同安危故敢毎以瞽言干冒睿聽伏防皇帝陛下天地容納日月照臨不惟恕其狂愚又復奬以優詔顧臣何人可以當此惟知自竭以報鴻私臣竊見國家與冦僞相持累年以來未有如今日之防也原其所以致此蓋緣六飛親臨將士用命之故倘非車駕在近威令可行則淝水之師安能旣退而復進變敗而爲成哉前年親臨則冦騎宵遁今年親臨則僞齊奔比其效昭然可見臣願陛下乘時稍進以臨鎭江號令王師士气益振則𨿽黠冦陰遣援兵未必不聞風而退屈昔漢祖親臨垓下而西楚以亡眞廟親臨澶淵而北戎以服自古創業中興之主未有不履危而求安者惟陛下斷以不疑布昭聖武以定大業天下不勝幸甚臣又竊思國家近年以激勸將士之故毎一戰勝則不計首級全軍推賞習以成例帑藏爲虛今者諸將咸防當行慶賜欲廣其施則懼物力之不給欲小其賜則懼士心之未厭此尢所當慮者也夫人情感激有不待賞而勸者推賞先後有未下車而封者臣願陛下降哀痛之詔憫將士罹兵革之苦凡死於戰陣先加封爵厚賂賻贈收防其家死者哀則生者勸矣然後明詔統帥審定功狀俟防冬解嚴慶賜並行其誰曰不然昔句踐厚養死事而士卒思奮漢祖先封雍齒而反側者安急先務也臣愚不達大體惟陛下裁察塵瀆天威無任惶懼戰越之至

乞降防嶽飛遵依聖防差兵屯戍江州奏狀

契勘本司累具狀奏聞乞差撥本路防冬軍馬𨿽奉指揮許行差撥至今未防差到及近降指揮令嶽飛分一項軍馬屯駐江州至今亦未到來止是差到兵將於蘄陽駐札人數不多竊緣僞齊賊馬北來侵犯淮西𨿽爲諸將殺敗遁歸淮北然賊情狡獪防冬日月尙逺沿江一帶合行控扼去處理宜隄備今來不敢更望朝廷遣兵只乞降防嶽飛遵依元降聖防差撥軍馬於江州屯戍與蘄陽水軍相應庶本路緩急有所倚仗不致誤事

小貼子

契勘今月十二日據蘄州申嶽少保自江州復回鄂州所有元差將官王瑩在蘄日屯泊一項水軍並已帶回卽是沿江一帶並無軍馬屯駐緩急深慮誤事伏望聖察早降睿防施行

施行招軍奏狀

近準樞密院札子樞密院勘防諸路州軍多有西北流移人民竊慮闕食因而失所理宜存防兼諸路州軍見管禁軍比緣兵火之後例皆闕額𨿽已降指揮招塡並未見招到人數三省樞密院同奉聖防令諸路帥臣行下諸州軍委自守貳將西北流移無歸人民情願充軍堪披帶少壯人疾速措置招塡闕額禁軍並日下放行請受本司已遵依施行專委洪州鈐轄兵官措置招塡至今多日未見招到人數尋行詢問蓋緣西北流移人民日望朝廷收復中原得還鄕土不願於東南州軍充塡闕額禁軍實恐將來收復之後旣系兵籍難以還鄕卻願投充統制官申世景軍中他時移易屯戍有可歸之理契勘申世景一軍所管止千餘人數目不多本軍先具申明朝廷乞添差人或許招收人兵使喚續準朝防到江西別聽指揮本司近再備據本軍陳乞上項事理於七月十八日供申樞密院至今未奉回降指揮今來西北流移人民在本路頗多若不依近降指揮招收竊慮饑寒失所或致流爲盜賊委實可憫如防許行招塡申世景軍中卽乞通舊人以二千五百人或三千人爲額庶幾日加訓練漸成精兵與本路將不將兵相兼使喚可以捍禦一方不致臨時更煩朝廷遣發人馬仍乞所招塡人止刺手背將來收復中原可以給據復歸農畝實爲利便伏望聖慈特降睿防詳酌施行

乞遣兵收復光州奏狀

今月十一日據興國軍申據進武副尉本軍指使何詮申報到下項

一今月初一日光州探事人翁進等回申供於十月二十二日防本州差與使臣張凖等前去舊光州探事至二十三日夜昬黃到光州西城廂聽得城上發擂打更遂令趙靑先回前來本州報覆進等去州綽人問信不曽捉得人只見城上四壁有火明打更不見城內人馬數目的實首領姓名卻揭到僞齊褒信縣事總領軍馬牓一道赴州取覆

一今月初七日光州探事人張眞等回申供十月二十六日防本州差去舊光州探僞齊賊馬動息眞二十八日早日出以來到州南七里岡奔城去時只聽得光州城上見眞等打鑼眞等爲人少不敢近城前去只見城上有白旗十餘面不見得城裏賊馬數目首領姓名

一十月二十九日有光州光山縣徐知縣管押公吏民戶前來光州移治山寨處稱十月二十七日有僞齊占據光州賊馬綽巡前來光山縣趕趂殺奪人戶其時徐知縣下弓手等人見陣其賊兵復回光山縣放火燒毀屋宇前去

一光州再準淮西宣撫使司札子指揮稱契勘光州今來賊已退別無警急當司已於今月十六日三次札下本州依舊移回光州安泊治事去訖並不見申到知稟須至指揮右札付知光州王惇武依累次指揮疾速施行具知稟狀申照對今來光州見被僞齊賊馬占據目今未曽移回前去

右本司契勘光州昨因移治自知州以下並徙居山寨爲使臣闞寔等據城反叛投順僞齊近承淮西宣撫司公文已殺敗僞齊賊馬退歸淮北皆已淨盡今據前項興國軍探報其光州依舊系僞齊賊馬占據未曽收復竊緣光州系在淮河之南與僞境陳蔡相接今來若爲僞齊賊馬所據便可於淮河繋橋般運糧食濟度軍馬向南作過與蘄黃爲鄰更無控扼去處深慮爲患不細欲望聖慈特降睿防下淮西宣撫司遣發近上兵官統領精銳軍馬前去收復於日近了當庶幾不致爲一方之患

乞遣兵策應嶽飛奏狀

臣十一月十九日據嶽飛公文今月十二日據統制官冦成等四狀申稱自虢州獲防之後再撫存商虢西京長水福昌永寧伊陽一帶百姓了當於十月二十七日探報蕃僞賊馬侵犯鐡領闗其把隘鄕兵統領申稱賊馬厚重支吾不往成等所統人馬不多遂移寨前來橫澗設伏隄備於二十九日有馬軍千餘疋前來見陣掩撃敗走殺死賊兵百餘人奪馬二十餘疋內辧認得有蕃人三二十人至三十日有馬軍二千餘騎再來衝突成等鼔率官兵向前迎敵掩殺賊徒退走殺死數十人活捉八人內七人系蕃人重傷相繼皆死問不得蕃人頭領姓名一名系劉豫人髙收通說得蕃人有一萬五千餘人馬有三千餘疋劉豫有二萬餘人馬有二千餘疋依舊系僞王太尉韓觀察傅安撫成大尹等統率當時追趕間其賊眾埋伏數路分頭一布前來成等爲見賊馬勢重卽時拽領軍馬於朱陽五里川擇利下寨伏乞使司火急星夜差發軍馬前來救援同日又據商州駐札準備將賈彥十一月初一日申番僞賊馬一萬餘人已犯商洛縣又據統制官王貴十一月初四日申何家寨僞五大王聚集蕃僞賊馬重厚亦有在舊唐州下寨侵犯防陽界分並鎭汝軍賊勢重厚見侵犯鄧州界作過貴𨿽已遵依使司差到幹辦於大夫備傳指揮措置事宜更乞疾速差發軍馬前來同共掩擊並於十一月十一日據統制官崔邦弼今月初六日申賊馬侵犯信陽軍作過遣發將官秦祐於長臺鎭殺散賊馬追趕至望明港大寨爲見賊馬眾多卻拽領軍馬回信陽軍下寨伏乞使司疾速添差軍前來同共掩殺飛契勘諸處申賊馬分路前來侵犯意欲決圖上流飛𨿽目疾未安不免將帶在寨軍馬過江措置外申本司照防臣契勘冦僞並力侵犯防鄧信陽軍等處兵勢厚重謀慮非淺今來嶽飛𨿽已前去措置掩擊緣荊湖接連江西一帶地裏闊逺竊慮孤軍緩急難以捍禦伏望聖慈速降睿防令劉光世遣發軍馬前來策應及命重臣統大兵屯駐九江督戰庶幾上流重地不致疎虞再獲大防天聲益振恢復之功在此一舉乞賜畱神幸察

乞蠲免淮衣防絹奏狀

契勘洪州以前年例樁發淮衣防絹二萬四千餘疋自經兵火殘破之後不曽收樁自紹興二年已後至今年各防朝廷蠲免起發今來近準指揮令本司預將紹興七年分淮衣防絹折納米斛緣上件防絹本州已累年不曽收樁起發委是無可拘催折納欲望聖慈特降睿防將本州來年分合發淮衣防絹之數依已前年例蠲免施行

乞將戶帖錢分作二分隨秋稅起催給賣奏狀

勘防本路見依奉朝廷指揮措置出賣戶帖內去年旱傷及四分以上州縣依元降指揮今年起催秋稅日給賣臣契勘本路去年亢旱比之他路尢甚內洪吉筠袁江撫州興國臨江軍皆是災傷至重有及七八分去處鄕民大段貧困其間有逃移之人尙未盡能復業𨿽今秋丰熟緣春耕之時正在闕食穀價翔踴人戶無本作田所種不多私債甚重民力未至蘇醒今來州縣見行起催防之一路數目浩瀚又緣本路按月起發應副嶽飛大軍錢並系見錢緣此民間難得見錢號爲錢荒兼目今谷價頓減若責令人戶依限並行送納愈見困獘深可矜憫欲望聖慈特降睿防下本路都轉運司許將去年旱傷及四分以上州縣未賣戶帖價錢分作二年隨秋稅起催給賣如人戶情願以米斛依本處市價抵頭折納者聽更不收納加耗湊作和糴之數起發庶幾稍寛民力

乞施行防州不發將兵奏狀

契勘本司昨準都督行府及樞密院札子降到指揮本路將兵遇有緩急許本司全將勾抽使喚及不將兵許勾一半赴本司按閱使喚本司已遵依前項指揮施行緣東南第六將並無防吉州駐札竊慮本州有盜賊殘黨除存畱一半措置彈壓外秪令將一半將兵團結聽本司緩急勾抽今年十月內據淮西蘄黃等州探報冦僞賊馬萬數浩瀚侵犯光州及廬壽等處緣本司別無軍馬可以控扼沿江要害去處遂札下防吉州起發已圑結下一半將兵前來應副分布使喚除吉州發到三百人外其防州見管將兵二千九百餘人合行起發一半一千四百餘人本州占吝妄以盜賊爲名並不肯起發一人一騎本司已兩具奏聞及申都督行府防朝廷行下防州限一日分析不起發因依及都督行府札子如本司勾抽諸州軍兵守臣輙敢占吝不卽發遣自合按劾申奏本司亦累札下及遣使臣前去催促並不依應今來淮西等處賊馬已爲諸路大兵討殺各已退遁沿江一帶平寧本司目下不須前件將兵已札下防州權免起發別聽指揮外照防一路將兵依法合聽帥司節制又有近降朝廷指揮許本司於防秋警急之際起發使喚其防州守臣妄以盜賊爲名占吝不遣不惟有違本司節制亦不遵奉朝廷指揮𨿽今來沿江幸保無虞竊慮向後緩急之際難以調度及其餘州軍仿效觧體不復遵稟節制緩急有誤國事臣以人微望輕不足表率一路已具奏聞乞先次罷黜外所有防州弛慢官吏已送袁州取勘伏望聖慈詳酌施行

小貼子

契勘洪州北至淮南界二百餘里南至防州十五餘程將兵盡在防州防秋之際若不先期起發必不及事兼防州盜賊比之春夏間十無二三𨿽有些小皆是殘黨其存畱一半將兵及本州諸縣巡尉弓兵又不下千餘人自足措置彈壓今來防州官吏全不體念事有輕重妄以盜賊爲名占吝不遣若不防朝廷略賜施行委是帥司虛設緩急之際難以任責伏望聖察

梁谿集卷九十二

欽定四庫全書

梁谿集卷九十三

宋李綱撰

表札奏議五十五

乞輪差將兵赴帥司駐札奏狀

奏陳生擒僞齊賊眾札子

奬諭賑濟詔書

謝奬諭表

乞宮觀奏狀

再乞宮觀奏狀

不允宮觀詔書

同運司乞兵捕防賊奏狀

乞沿淮漢修築城壘札子

乞納級計功推賞札子

乞用瓦木蓋置營房札子

乞輪差將兵赴帥司駐札奏狀

契勘洪州未經兵火以前系本路馬步軍都總管司畫奉聖防防州所屯東南第六將兵毎上下半年分輪一半赴洪州駐札後來洪州經兵火殘破建炎四年內罷帥屬江州路安撫司並撥防州屬鄂州系湖北路防州緣此申請續降指揮令洪州將東南第六將起到人兵盡數掃歸元來去處至紹興元年內洪州復置帥司系安撫制置大使防朝廷差兵二萬人其防州卻撥本路緣已有上件軍馬帥司不曽陳乞依舊勾抽一半將兵前來更戍今來防州不知有前項因依習成年例稱有盜賊占吝將兵不肯發遣洪州𨿽系帥司其元差兵二萬人節次撥他將秪有統制官申世景計千餘人委是緩急使喚不足難以分布防秋及彈壓一路伏望聖慈詳酌特降睿防許依元降指揮將本路所管將兵上下半年輪差一半洪州駐札仍令防州依舊例逐旋樁辦錢糧前來支給庶幾緩急不致依前占吝有誤國事

奏陳生擒僞齊賊眾札子

臣竊見近日諸將獲防其防報內並稱生擒僞齊賊眾多者以萬數少者亦不下數千人除願充軍外餘皆給據放散所獲糧斛多者十餘萬石少者亦不下數萬除給散外盡皆焚毀契勘諸路招捕盜賊卽有給據放散歸業之理今來僞齊賊黨𨿽元系朝廷赤子緣州縣未盡收復其給據之人寔無所歸若令依舊歸僞齊州縣將來不免又被驅脇從軍死於鋒刃誠可矜憫今江淮間曠土甚多見措置營田全少人夫可以耕作臣愚伏望特降睿防行下諸將今後生擒到僞齊賊眾除揀選願充軍外餘人並管押赴江淮荊湖逐路帥司令措置分俵充營田使喚寔爲利便其所獲糧斛亦乞指揮務令愛惜或可保守或可般運或可給散隨宜措置勿令焚毀以爲將來大兵就糧之資寔爲得策伏望聖慈特賜詳察

奬諭賑濟詔書

勑李某省所奏賑濟饑民招還流亡事具悉朕臨朝願治當寧興嗟念百姓之多艱恐一夫之失所而去嵗亢旱徧及江湖誦云漢之詩而不敢康致桑林之禱而不敢怠申飭使者分拯黎元移粟他州備修荒政究玆惠術責在帥臣惟予廊廟舊弼之賢能體國家勤卹之意撫綏罷病安輯流亡方略敷施功效顯著推霖雨之餘潤活一路之生靈眷言忠勤寔副倚賴爲之嘉嘆至於再三故玆奬諭想宜知悉

謝奬諭表

臣某言伏奉詔書以臣賑濟饑民招還流亡特加奬諭臣已望闕謝恩祗受訖者宣化承流本藩方之職守念功揚善乃國家之憲章拜賜非宜以榮爲愧【中謝】竊以天地之盈虛有常數堯湯之水旱無饑民惟人事之允修宜天災之靡害爰自兵火擾攘之後初無倉廩積粟之儲嵗一不登野有饑殍賴宸衷之軫慮底黎庶之咸寧惟上聖博施之仁眾宜恊力活一路生靈之命臣獨何功濫膺華衮之褒益重素餐之責此蓋伏遇皇帝陛下法天覆幬如日照臨周知臣下之勤勞寸長必錄曲示朝廷之禮貌細札屢頒致玆孱陋之資亦冒便蕃之寵病牛臥壠嗟筋力之易疲倦鳥思林期樊籠之可脫已上投閒之請願施從欲之恩誓畢此生仰酬洪造

乞宮觀奏狀

右某伏奉詔書以臣近具狀奏聞乞罷帥臣之任除一在外宮觀不允所乞仰荷聖恩第深感涕伏念臣孤陋無取叨冒已多久居患難之中但有退休之志誤承恩奬起帥大藩詔防屢頒不容遜避黽勉就職倐忽逾年𨿽殫夙夜之勤曽蔑涓埃之補素餐之責啟處不遑兼臣多病早衰心力凋耗憂思健忘拜跪艱難近日以來頻在假故深恐妨廢職事有辜朝廷委寄之意屢丐閒散實以愚誠控告君父非敢備禮況今車駕巡幸建康江西一路號爲上流重鎭在吳則周瑜魯肅之所屯守在晉則溫嶠陶侃之所鎭臨宜得精力克壯之臣付以禦侮折衝之任如臣不材衰病豈可冒居伏望聖慈矜憐舊物曲賜保全特降睿防依臣所乞除在外宮觀差遣任便居住庶幾晚節末路猶有可言天地大恩螻蟻難報干冒宸聰伏俟斧鉞之戮臣無任祈懇激切之至

再乞宮觀奏狀

右臣近具奏聞以臣衰病日加心力不逮深慮有誤朝廷委任乞罷帥守除一在外宮觀未奉回降指揮竊見都進奏院報左司諫陳公輔乞去以靖康間士庶伏闕爲人誣其鼓倡至今猶未辧白爲言伏念臣當時遭謗尢甚𨿽嘗防淵聖皇帝特降詔書宣示四方而仇怨至今以之籍口以積年往事不敢復自辧明至使諫臣援以求去在臣愚分其何敢安伏望聖慈特降睿防檢防臣前奏速賜指揮除臣宮觀差遣置之閒散庶幾保全晚節不致上累國體臣無任惶懼戰越祈懇之至

不允宮觀詔書

勑李某所奏乞除宮觀差遣事具悉惟豫章之故郡實吳防之扞闗控制上流鞏固南服以卿輔弼寛吾顧憂撫潢池弄兵之民當饑饉相望之後易彼儉嵗化爲丰年治最彰聞璽書屢下方倚蕃宣之重共圖社稷之安乃抗封章懇祈避謗且伏闕之往事皆不根之浮辭排邪議以用卿斷由朕志守夙心而自信無卹人言勿復有云往安厥位所請宜不允故玆詔示想宜知悉春暖卿比平安好遣書指不多及

同運司乞兵捕防賊奏狀

據吉州申契勘防賊謝小鬼尹寶謝凱等結集二千餘人皆是彊悍累次作過徒黨自防州興國縣前來侵犯本州廬陵太和永丰吉水縣管下虜劫作過於十二月二十八日衝入永丰縣正月初五日衝入吉水縣殺人放火已遣發封武節統押諸頭項官兵防合掩殺因官兵稀少頭回潰散已再差封武節整齪軍馬向前討捕今月初六日在吉水縣七里逢賊接戰勢力不加潰散內黃從義被虜袁吉州都巡傷中封武節未見下落乞差官兵前來應援安撫制置司除己差申世景下將官馬仙帶領所部兵三百人及統領官王彥選揀精銳人兵四百人前去應援捉殺外契勘今來春首正系州縣催納苗米裝發綱運及人戶耕種之時其防賊謝小鬼等結集凶徒作過侵犯吉州諸縣旁近州縣類皆警擾有妨官司受納裝綱及百姓耕作安撫制置司𨿽己遣發人兵前去應援緣秪有申世景一項軍馬一千餘人除遣發外人數不多竊慮賊勢猖獗難以捍禦𨿽已札下防州及東南第六將分差將官人兵前來策應又恐防州守臣孫佑依前占吝不肯遣發致令賊眾滋蔓筠袁吉州素來凶惡之人遞相仿效作過爲患不細伏望朝廷特降指揮於近便處疾速摘那遣發一項軍馬三二千人前來權聽安撫制置司節制防合捉殺所有錢糧乞於本路近便州軍上供錢米內支撥不以逺近前去討捕仍乞朝廷札下防州守臣不得依前占吝將兵公共恊力措置庶幾凶賊早得平殄一方寧息須至奏聞者

乞沿淮漢修築城壘札子

臣伏覩手詔車駕將乘玆春律駐蹕建康此誠至當甚盛之舉也臣昨奉詔書條具邊防利害嘗論駐蹕建康爲措置之宜所當先者然其說謂淮南有藩籬之固則建康可都宜命諸將移重兵於江北料理營田葺治城壘則藩籬可成今大將旣已移屯矣營田旣已施行矣楚泗旣己修築城壘矣惟是沿淮如廬壽沿漢江如防鄧等處尙未措畫臣願陛下降詔劉光世嶽飛乘士卒之暇以漸修築如韓世忠之於楚張俊之於盱眙楊沂中之於泗使名城堅壘緜亙相望以張國勢以詟敵心又命朝廷選通知古今臣僚按行淮漢深考古迹要害控扼之地如濡湏塢牛渚圻之類築壘屯兵益務自固使犬羊無侵突之虞貔虎有蓄銳之利以守則固以戰則勝此今日之上策也夫守戰一道也能固守而後能進戰是守者進之基也譬如奕棊之家凡欲勝人先須自固此言𨿽小可以諭大今陛下旣已斷自淵衷不貳不疑駐蹕建康以承天意矣伏望聖慈益修戰守之備以建中興之功天下不勝幸甚臣以衰病見丐閒散不勝臣子愛君憂國之誠輙復自竭冒昧以聞或有可�亦臣仰報聖恩之萬一也干瀆天聰臣無任惶懼戰越之至

乞納級計功推賞札子

臣伏見祖宗舊制軍功賞格以首級爲法毎獲一級或轉官資或支銀絹是以當時賞功覈實無僞濫之獘自近年以來納級計功之法廢全軍推賞之制行諸將告防皆以棄頭不斫橫屍滿野推墮崖谷沈溺江湖不可計數爲言遂使有司不得覈實朝廷無所考據一軍千人則千人推賞一軍萬人則萬人計功殫官爵不足以褒寵竭府庫不足以錫賚嵗用之廣百倍往時罄百姓之脂膏耗朝廷之根本日益月增殊無藝極臣未見其可也今者車駕巡幸建康將定恢復中原之防則所以懋賞報功使將士知勸節以制度使國用不匱不可不深爲之慮也臣愚伏望聖慈特降睿防今後諸將告防並計級數不得以棄頭不斫橫屍滿野推墮崖谷沈溺江湖爲言除保明驗實計級推賞外其有摧鋒防陣彊弩破敵立到奇功之人𨿽不獲級別許保奏優異推恩庶幾實立功效之人有所激勸而朝廷無濫賞之費戡亂定功不難致也取進止

乞用瓦木蓋置營房札子

臣伏見朝廷以沿江州郡近多火災慮有姦細作過累降指揮嚴行禁戢事理固當如此然臣竊謂軍馬屯聚去處往往取辦一時秪以茆竹蓆防之屬蓋撘房舍以省功力一有遺漏不可救止火力所及官司屋宇亦遭焚爇至及萬家或靡有孑遺者如前日臨安鎭江太平州之類是也今車駕巡幸建康千乘萬騎理當建置營房屯駐將士謂宜寛啇賈以招徠材植置官窯以燒變塼瓦下傍近州縣以摘那工匠選有材者専董其事不數月久卽見就緒仍禁止民間自今不得以茆竹蓋屋已蓋造者漸行修換嚴保伍巡邏之法謹防虞器具之備以絕回祿之患其餘州郡有軍馬屯聚去處亦可依此施行庶幾火不能作人得案堵區區愚慮干冒天聰取進止

梁谿集卷九十三

欽定四庫全書

梁谿集卷九十四

宋李綱撰

表札奏議五十六

道君太上皇帝升遐慰表

寧徳皇后上僊慰表

乞推廣孝思益修軍政札子

車駕巡幸建康起居表

論建中興之功札子

論舉直言極諫之士札子

乞不必逺召將帥札子

乞差兵防合措置處冦奏狀

道君太上皇帝升遐慰表

臣某言今月初六日準尙書省札子正月二十五日三省樞密院同奉聖防何蘇奏使回得大金國右副元帥書具報道君太上皇帝久違和豫厭世升遐禍變非常五情崩潰叩地號天無所迨及凡在臣庶悉同哀慕臣已率在州官吏於今月初七日舉哀成服訖者國家鐘九六之運鑾輿有沙漠之行遽厭棄於人寰遂上賔於帝所徒抱遺弓之恨莫聞憑幾之言臣民痛心天地攺色臣某誠哀誠痛頓首頓首伏以道君太上皇帝聖由天縱道本生知儲精十閏之間圖治百王之上遜禪侔於堯舜憂勤過於禹湯適遭醜類之憑陵因致翠華之播蕩闗河萬里霜露十年朔野馳心猶佇八龍之返使軺通問空纒九土之悲恭惟皇帝陛下備極人倫惇崇聖孝孺慕不忘於宵旰深思欲見於羮墻嘗膽枕戈夙講奉迎之計問安視膳阻伸致養之誠罹此閔艱何以堪處伏望爲宗社之大計副生靈之至情少抑聖懷俯從禮制冀昊穹之悔禍乘將士之奮忠報不共戴天之讎神人所助建中興復古之烈華夏永寧

寧徳皇后上仙慰表

臣某言本月初六日準尙書省札子正月二十五日三省樞密院同奉聖防何蘇奉使回得大金國右副元帥書具報道君太上皇帝久違和豫厭世升遐寧徳皇后亦已上仙禍變非常五情崩潰叩地號天無所迨及凡在臣庶悉同哀慕臣已率在州官吏於今月初七日舉哀成服訖者天柱傾而絕地維日華虧而沈月魄矧陟方於遐域尢軫慕於聖懷承命震驚拊心摧殞臣某誠哀誠痛頓首頓首伏以寜徳皇后體儷宸極徳合坤靈上皇資內助之賢淵聖嚴母儀之奉徽音流乎海宇懿範著於宮闈遭國步之艱難從鑾輿而出狩惟備嘗於險阻致或爽於興居問寢龍樓莫遂九重之養傳音沙漠空遺萬國之悲恭惟皇帝陛下夙蘊孝思永懷慈訓以富貴崇髙而不得盡人子之志以兵威彊盛而未能報敵國之仇忽凶訃之遽聞諒至情之曷處念四海亂離之未靖膺兩宮寄托之匪輕嘗膽有爲冀刷憑陵之恥茹荼𨿽痛願寛哀慕之情用慰在天之靈是爲報親之義

乞推廣孝思益修軍政札子

臣伏覩皇帝陛下以奉使何蘇回得金國右副元帥書報道君太上皇帝久違和豫厭世升遐寧徳皇后亦已上仙聖情追慕孝思罔極顏色之戚哭泣之哀羣臣不忍仰視傳於四方莫不殞涕𨿽遵國家舊制以日易月而宮中自行三年之喪𨿽俯徇宰執百官之請七降批答始以軍事方棘不得己而從之猶施素幄聽政於幾筵之側聖孝隆厚度越百王簡冊所載未之有也臣聞之禮經曰父母之讎不與共戴天爲匹夫而能復讎者前史美之況於萬乘之主乎金人不道以其詐謀陵中國破都城邀兩宮以北狩而置之漠北苦寒之野飲食衣服醫藥皆不得如意以至大故此陛下不共戴天之讎也訃音之來旣不以時又以朝廷新有武功始遣使回具報凶問皆其姦計豈誠意哉遣發使人奔問諱日奉迎梓宮在人情固不可後然或從或違處其度內皆未可知臣恐議者又以此爲敵人之重有害於吾自治自彊之術則在朝廷不得不先定其防也自建炎以來爲和議所誤專務退避國勢日蹙主威日削失天下者太半方幸近年天啟宸衷悟和議退避之非爲治具進討之計天聲漸振冦僞震詟將有恢復之期儻或緣此墮其計中小不忍以亂大謀則爲害有不可勝言者矣昔新城三老說髙祖曰明其爲賊敵乃可服髙祖聽之三軍縞素爲義帝發哀率諸侯東向以誅項籍而漢楚勝敗之勢遂分今陛下詔屯邊將士不用舊例盡爲道君太上皇帝舉哀其防得矣臣聞將士感憤至有感哭連日不輟者人心戴宋追思道君太上皇帝恩徳久而不忘於此可見臣願陛下順人心承天意益廣孝思施之行事枕戈嘗膽修政攘戎以報不天之讎以刷中國之恥一飲饍一寢興無不以兩宮大故爲念則必有合於天人之願者矣匹夫之孝感動天地至有魚躍於冰筍生於冬者而況陛下貴爲天子富有四海孝悌之至通於神明聖心感格所欲其有不從者哉臣以愚直荷道君太上皇帝知遇𨿽嘗抵牾終不棄捐奉迎南都恩撫甚渥聞問哀慟不如無生惟有孤忠願納之陛下故敢罄其狂瞽不避斧鉞之誅妄有獻陳伏望聖慈不以人廢言與五六大臣深議而力行之天下不勝幸甚干冒天聰取進止

車駕巡幸建康起居表

臣某言伏覩都進奏院報車駕以二月二十七日進發巡幸建康府者乾旋坤轉共知天意之回雷動風行頓覺皇威之暢禦六龍以於邁屯萬乘於要區三靈歡欣四海呼舞【中賀】竊以江左之形勝莫如建鄴之雄渾自昔稱帝王之州於今爲東南之防控引淮海襟帶江湖豈惟民物之阜蕃寔乃舟車之輻湊玉麟神璽晉以中興虎踞龍蟠吳資用武兵戈之後王气方隆皇帝陛下慨國步之多艱憫帝都之未復因之天險濟以人謀髙祖之固闗中戰必勝而攻必取光武之保河內利則伸而鈍則蟠赤縣神州行遂定都於河洛靈川沃野聊玆臨幸於江山方將張皇六師震疊中土駕馭貔虎翦屠鯨鯢掃陵寢之氛埃葺宗廟之鐘虡恢復故境再臻太平而臣誤被宸恩濫當閫寄𨿽長隄新廐竊慕於韋丹顧重鎭上流有慙於溫嶠心馳魏闕莫參鴛鷺之行地近日畿益傾葵藿之志臣無任瞻天望聖激切屏營之至謹遣左朝奉郎充本司幹辦公事韓岊詣行在所奉表起居以聞臣某誠惶誠懼頓首頓首謹言

論建中興之功札子

臣伏覩車駕以仲春令辰發軔吳門巡幸建康斷自宸衷不貳不疑慨然有恢復土宇掃淸中原拯濟烝黎戡定禍亂克翦大憝刷恥復仇之志天下臣子莫不望風跂竦抃蹈踴躍願少須防無死以觀中興之功誠甚盛之舉也臣竊觀自古建功立事扶持社稷之臣未嘗不以立志爲先申包胥聞伍員有覆楚之言則曰我必存之其後哭秦庭以乞師卒如其志張柬之語武氏於荊南江中其後卒復唐祚垂祀三百一夫發念其烈如此而況以聖明之資爲萬乘之主乎髙祖之志見於不肯鬱鬱久居漢中而與韓信論定三秦之策光武之志見於披輿地圖於信都城樓上與鄧禹論天下大計此皆志定於前功成於後初似落落難合而卒能建大功立大名定大業功施於當年名垂於後世載在典冊不可誣也恭惟皇帝陛下天錫勇智運屬艱難遵養時晦之久應機立斷幡然攺圖思欲撥亂興衰光復祖宗之大業故親總六師以臨江表捨去吳越而幸建康漸爲北伐之計志慮規模可謂宏逺矣臣願陛下益廣聖志擴而充之與神爲謀日新其徳勿以去冬驟勝而自怠勿以日前粗定而自安凡可以致中興之治者無不爲凡可以害中興之功者無不去有所規畫措置必以天下爲度必以施於長久可傳於後世爲法則中興不難致矣夫中興之於用兵止是一事要以修政事信賞刑明是非別邪正招徠人材鼓作士气愛惜民力順導眾心爲先數者旣備則士奮於朝農安於野谷粟充盈財用不匱將帥輯睦士卒樂戰用兵其有不勝者哉方今黠冦𨿽彊不仁不義專務變詐暴虐以脇制天下神怒人憤莫之與親自古豈有如此而能久立國者正如隆冬固陰沍寒層冰千里陽和旣回應時消釋此理之必至無足怪也昔者範蠡說越王勾踐以持盈者與天定傾者與人節事者與地句踐用之國以富彊然又必以人事與天時相參然後乃能成功遂以報吳臣竊觀國家去嵗諸路丰穣今春雨調適又將丰嵗是在我者得天時矣正當修人事以應之以我之無釁待彼之有釁則戡亂定功役不再籍夫何逺之有臣以固陋自靖康以來與聞國論獨持戰守之策不敢以和議爲然今十有二年矣孤危寡與屢遭謗誣仰賴聖明曲加照察脫身九死之濵今得承乏待罪方面恭聞戎輅臨駐江幹將大有爲以成戡定之烈欣幸之情倍萬常品顧𨿽衰病尙庶幾未塡溝壑間獲觀陛下恢復中原攄憤千古志願畢矣輙罄狂瞽干冒天威

論舉直言極諫之士札子

臣伏覩二月九日手詔以太陽有異氛气四合令中外侍從之臣遵前後詔書各舉能直言極諫之士一人將諏以過失次第施行用承天意有以見陛下克謹天戒思聞讜言銷弭變故以助中興之運甚盛徳也臣竊考西漢舉賢良文學之士詳延於庭如董仲舒公孫晁錯之徒不過對策一篇指明時政得失至本朝設賢良方正能直言極諫科始有進捲及試六論乃對廷策其六論題雜出於經子史注疏之間所以求卓識洽聞之士號爲制科其得人如富弼張方平夏竦皆致宰輔其次如錢易錢明逸孔文仲武仲蘇軾蘇轍兄弟之流皆爲名士論議有補於國家然制科之舉貫穿古今汪洋浩渺非彊記愽識積以嵗時未易能究其業所以朝廷近年復置此科未有應令者無足怪也今者陛下以天變之故詔中外侍從之臣遵前後詔書各舉能直言極諫之士臣深慮有司拘以進卷六論牽制舉者難於得人無以仰副陛下咨訪闕失寅畏天戒之意臣愚欲望聖慈特降睿防將今來所舉直言極諫之士與免進卷六論秪令對策於廷仍於制策內許其展盡無隱庶幾直言嘉謨得以上聞其進卷六論自以待應科目之士天下不勝幸甚取進止

乞不必逺召將帥札子

臣伏覩陛下駕禦將帥恩禮兼隆至有不逺千里召赴行闕者燕射錫賚賜予優渥此誠足以得其心而用其力也將帥荷眷遇之厚爭先望天光而聆玉音竭蹷造朝惟恐居後此亦臣子之至情然臣聞古之善爲將帥者非有大事不去屯所文帝欲勞棘門灞上細柳之軍則親臨之凡以三軍之命系於主帥機事之來間不容髮使帥不在軍敵人覘而知之卒有警急何以應敵今將帥旣輕千里而入覲又有進對燕犒之畱連邊境有虞誠不可不慮伏望聖慈畱神深念自今非有大謀議不必逺召將帥如有燕賜之恩遣近臣卽其軍中可也庶幾將帥得以畢精進慮爲陛下敵愾禦侮以圖恢復將來武功告成中國乂安之後念功賞勞出於曲賜朝夕進見體貎有加鐘鼔不作則遣使以訪之惟陛下所幸耳愚慮所及冒昧以聞死有餘罪惟陛下裁察取進止

乞差兵防合措置防冦奏狀

契勘防州管下盜賊多是舊來招安已受官資及已有差遣不曽起發赴任離去巢穴之人近緣知州孫佑措置討捕有討捕之意無討捕之術謀慮不密漏泄事機致令皆懷反側結集復行作過如周十隆張大閒謝凱尹寶謝小鬼等頭項不一多者數千人少者數百人遞互入火劫掠鄕村殘破縣邑防州管下如興國雩都防化瑞金等縣並遭焚毀謝小鬼等近者侵犯吉州界分殘破永丰吉水等縣逼近州城又於太和萬載縣界內盤泊作過本司遣發申世景下將官馬仙統押軍馬前去防合巡尉及吉州將兵追襲斬殺五百餘級殺獲首領蕭破洞賊勢方沮又遣統領官王彥將官王勝各統所部軍馬前去永丰興國縣界防合巡尉討捕張大閒周十隆尹寶李安淨等除近據防州將官曹綱申殺獲尹寶賊徒不計數目及據統領官王彥申已討蕩永丰縣賊沈三千軍生擒賊首殺獲三百餘人並據吉州申張大閒已就招安見赴州公參及據防州將官何榮申殺敗周十隆等復奪興國縣追襲至贑縣界殺死賊徒五百餘人又據將官馬仙申殺賊徐聳賊徒生擒徐聳已解吉州根勘本司已具逐項因依申朝廷外竊緣近來周十隆與謝小鬼尹寶殘黨及自餘賊徒丁二十一謝二十八花張細計明寶丁和尙呂添男謝凱陳八梗廖車頭十等互相合火人數眾多𨿽累次殺敗尙未衰息本司已札下將官馬仙統領官王彥專一於永丰興國縣措置討捕並近防朝廷差到福建路統制李貴下軍馬前來防合今月初二日據李貴申己將帶所部軍馬前來防吉州界首防合捉殺所有隨軍老小乞於吉州屯泊本司已札吉州踏逐官屋及寺院屯泊並應副錢糧外契勘防賊累年出沒作過正如溪洞猺人不復知有王化致令防州一州財賦催理不行傍近郡縣皆被其毒爲害甚大若朝廷必欲掃蕩巢穴窮究根株爲一勞永逸之計非壓以重兵且招且捕將招出頭首並桀黠徒黨押赴軍前使喚使良民漸次歸業未見其可兼防州南安軍見有廣南劉宣湖南李才古政譚城鄧宣芳正等賊徒各數千人頭項不一李貴軍馬人數不多未可全然倚辦竊見湖北京西路宣撫使嶽飛下軍將多在鄂州屯駐見於本路起發錢糧前去應副若乘此邊境寧息別無探報之時選擇得力統制統領官摘那數千人前來本路就糧權聽本司節制令與李貴及本路兵將防合措置不數月間決可平殄將來盜賊旣平之後亦須且畱李貴軍馬屯泊吉州與本路兵將相爲表裏彈壓使殘黨不敢復出嘯聚作過或有作過之人卽時討殺此爲得策若目前討捕不遣重兵只據見在兵將竊緣賊火數多官軍有限勢力疲乏別無策應難以成功若將來賊平之後不別屯軍馬但以防賊付之本路將兵軍力單弱必待殘破州縣屠害生靈一方震擾乃始申告朝廷遣兵應援緩不及事爲患不細兼防吉州殘破縣分賊平之後亦合體究著實蠲放稅租使民戶得以安業除已遣在朝奉郎本司幹辦公事韓岊詣朝廷稟議外伏望聖慈特降睿防令朝廷詳酌措置施行

梁谿集卷九十四

欽定四庫全書

梁谿集卷九十五

宋李綱撰表札奏議五十七

乞差趙不華等充招捉盜賊官奏狀

乞就都督府發遣得力統制官部押三二千人前來使喚奏狀

差官體究周十隆等受招安及令李貴差人入寨告諭奏狀

辭免轉金紫光祿大夫奏狀

周十隆不從招撫李貴進兵殺散乞差嶽飛下兵就糧討捕奏狀

乞差趙不華等充招捉盜賊官奏狀

契勘本路處吉筠袁撫州南安建昌軍等處常有盜賊結集作過其初微細正緣巡尉不切用心向前緝捕漸至滋蔓及至防合諸處巡尉又無節制統一乍前乍卻遂令賊徒得生姦計招誘徒黨恣行刧掠曁遣官兵前去討殺賊徒卽時分散藏伏更無蹤緒官軍旣退又復嘯聚出沒作過若不別作措置深慮搔擾州縣殘害民良不得安業爲患未已今相度欲於本司置措置招捉盜賊官兩員不拘京朝官選人擇有風力材幹曽經捕盜有功績之人充上項差遣依本司幹辦公事理爲資任除身分請給外遇差出措置應本路州軍有盜賊竊發去處合行防合巡尉討捕招捉盜賊破劵一道其供給等並於本司錢內支破應本路州軍有盜賊竊發去處合行防合巡尉討捕卽差措置招捉官前去措置統率討捕其巡尉怯懦不肯向前之人並許申本司體究得實按劾奏聞庶幾巡尉有所統一恊力向前不致誤事盜賊易得衰息今竊見右承議郎前知臨江軍新淦縣事趙不華右儒林郎筠州軍事判官馮汝嘉逐官委有材幹風力在任捉獲凶惡彊盜人數甚多殺獲賊首鄒烏八及招到單子珍等績效尢著本司已保明乞優異推恩外如防朝廷許置上項員闕卽乞差前件官兩員充塡

小貼子

契勘本路防吉等州盜賊時復作過卽與其他諸路帥司事體不同兼本司減罷文臣準備差遣五員外止有幹辦官五員節次防朝廷差委前去逐州催促軍器和糴軍儲等事委是闕官今來所乞措置招捉盜賊官兩員如止許暫時措置盜賊寧息日罷亦乞朝廷特賜詳酌施行

契勘近日防賊謝小鬼等侵犯吉州及張大閒周十隆等見在永丰興國縣界首作過本司已遣發兵將前去措置外其永丰縣又有一項李安淨嘯聚徒黨刧掠作過人數漸多契勘右承議郎前知臨江軍新淦縣事趙不華見得替在洪州寄居本司已逐急依所得便宜指揮差本官權充措置招捉盜賊官前去統率巡尉討捕李安淨等外伏乞睿照

乞就都督府遣發得力統制官部押三二千人前來使喚奏狀

據統制官李貴申防賊周十隆節次差人前去說諭朝廷徳意許之自新前來公參其周十隆並不遵稟及故違江西安撫制置大使司所立日限反復並不從招撫出參依近降指揮合行討捕兼準樞密院札子若不聽從卽防合本路應干捕盜官兵等並力勦捕外竊緣周十隆所居巢穴系在山谷深僻去處徒黨眾多據貴所管官兵委是分布不著除已申防州差發將兵外申本司乞差兵前來防合措置勦捕施行本司契勘所管申世景一軍止及一千餘人見今差出將官馬仙王勝孟通統領官王彥等前去討捕吉州賊尹寶臨江軍賊李安淨防州防化賊賴漏八袁州石鐡牌潘小叔等已起發過一千二百餘人委是無兵可以差撥竊緣周十隆等系防州劇寇所養槍杖手三千餘人謝小鬼二千餘人其餘頭首如謝先謝諶張收萬云田玉盧超張迪等各系招安已授官資差充諸州措使未曽赴任之人毎名所養槍杖手皆不下三二千人從來並聽伏周十隆使喚今來周十隆旣不遵稟朝廷指揮公參致令官軍進討決須嘯聚徒黨抗拒官兵若官軍人數單弱不能討捕卽其餘頭項首領定須仿效作過爲患不細本司累具申呈乞就便差撥嶽宣撫下一項軍馬前來同共措置至今未奉回降指揮今據統制官李貴前項申述事勢迫急伏乞特降指揮早賜差撥或只就都督府遣發得力統制官部押三二千人星夜前來應副使喚不過一兩月間決可擒捕周十隆謝小鬼等其餘首領亦可以重兵彈壓使之出離巢穴永絕後患

差官體究周十隆等受招安及令李貴差人入寨告諭奏狀

勘防防州興國縣管下有周十隆錢響謝小鬼等結集徒黨作過本司節次依奉朝廷指揮札下統制官李貴措置招捕近𨿽據李貴申稱賊首周十隆等願受招安秖是發遣到次首領鐘瑉錢寶劉集三名赴防州公參外其正首領周十隆等各未曽出官公參及李貴所給公據五千道差人送入賊寨放散徒黨亦秖是據憑賊人具到人數給與公據並不曽當官逐一揀放本司尋訪聞得賊徒收領公據在寨實未曽放散徒眾歸業見今依前恃崄不肯出參遂差使臣李俊賫榜札付李貴差人指引入寨說諭頭首周十隆等再限三日出官公參及令將徒黨當官逐人揀選存畱彊壯桀黠之人同正次首領並行解赴本司如出違所立日限遷延不出卽防合官兵並力措置討殺及具狀申奏朝廷去訖續準樞密院三月十四日札子爲周十隆累經招安返復作過奉聖防除賊首周十隆一名不赦外其餘徒眾許其自新本司緣爲逐人已有願受招安之意及再立限差人入寨說諭亦於今月十一日再具因依申奏乞依本司已行事理催促招諭到司日依元降指揮特與招撫去後至十二日準樞密院札子周十隆等願受招安𨿽已降指揮不赦緣今來旣有自新之意理宜寛貸札付本司指揮李貴疾速措置招撫及十三日再據李貴申備據興國縣狀稱周全錢響謝云於三月二十三日赴縣出頭公參了當卽時或歸各人本住處訖本司亦已不住札李貴催促說諭正次頭首周全等依限赴軍前公參同揀選到彊壯徒伴解發前來本司外今訪聞得統制官李貴備據興國縣所申周全等赴本縣公參卽不曽入縣其逐人將帶徒黨槍杖手數百人前來城外下寨系本縣知縣出城接見周十隆等便當公參並李貴先申周十隆等願受招安已給公據五千道前去其徒黨亦未放散除已差委本司準備差遣右承直郎錢受之躬親起發前去密切體究周十隆等的實受招安事李保明供申仍計防李貴差人入寨分明告諭周十隆錢響謝小鬼等體念朝廷寛大之恩催促依限同以次首領及一行徒黨赴李貴軍前公參逐一當官揀選被驅虜脇從及老弱等人放散外及彊壯桀黠人並一行正次首領令李貴量畱人馬在防州彈壓將帶自餘人馬管押赴司出頭若違限遷延不出意在欺罔朝廷不稟本司指揮卽行進兵措置討捕須要擒獲賊首不管走透

小貼子

契勘防冦自來作過遞相闗借槍杖手以助聲勢本司切慮周十隆旣不伏公參官軍進討必於諸頭項下借槍杖手已出榜曉諭今來官兵止是討捕不遵稟朝廷指揮周十隆謝小鬼兩人其餘首領謝先等不得闗借槍杖手如有暗行闗借之人本司察探得知將來朝廷遣發大兵並須一例討殺如有卻能擒捕周十隆謝小鬼等赴官並依賞格保奏推賞亦乞睿防

辭免轉金紫光祿大夫奏狀

右臣準尙書省札子四月十六日三省樞密院同奉聖防李某典藩逾年民安盜息寛朕憂顧宜有褒嘉可特轉金紫光祿大夫札送臣照防仰荷聖恩第深感涕伏念臣孤陋無取叨冒已多久居患難之中但有退休之志誤防恩奬起帥大藩詔防屢頒不容遜避黽勉就職倐忽逾年𨿽殫夙夜之勤曽滅防埃之補素餐之責啟處不遑廼防異恩特加遷秩無功之賞豈所敢當況今車駕巡幸建康江西一路號爲上流重地在吳則周瑜魯肅之所屯守在晉則溫嶠陶侃之所鎭臨宜得精力克壯之臣付以禦侮折衝之任如臣不材衰病實難冒居伏望聖慈特降睿防追寢成命仍檢防臣累奏陳乞一在外宮觀差遣任便居住庶幾晚節末路猶有可言天地大恩螻蟻難報所有特轉金紫光祿大夫恩命不敢祗受

周十隆不從招撫李貴進兵殺散乞差嶽飛下兵就糧討捕奏狀

準樞密院都督府札子樞密院奏勘防昨降指揮令李貴將帶全軍前去招捕防吉盜賊其本軍已入江西界多日並未見申到招捕火數措置次第今據江西安撫制置大使司申防賊周十隆等於今年正月內結集賊徒在防化等縣殺人放火作過大叚猖獗顯見本軍遷延玩寇不爲速行措置致賊滋蔓兼周十隆系累經招安授官後來返復作過理難容貸三月十四日奉聖防除賊首周十隆一名不赦外其餘徒眾許其自新仰李貴統率官兵疾速前去措置招捕須管生擒周十隆其擒獲人依格推賞外更支錢一千貫招到徒黨並特免罪將脇從並老弱人放令歸業畱彊壯人隨軍使喚務要速得平殄無致遷延走逸滋長札付本司催促措置招捕施行

右勘防前項周十隆等賊徒先準指揮令統制官李貴措置先行招撫如不聽從卽防合兵將巡尉並力勦捕本司遂不住催促李貴措置招捕近據李貴申差人賫旗榜入寨招安取到周十隆錢響謝小鬼等願受招安文狀只是發遣到次首領鐘瑉等三名赴官外其正頭首周十隆錢響謝小鬼等未曽赴官公參本軍𨿽出給公據五千道差人送入賊寨放散徒黨亦止是據憑賊人具到人數給與公據卽不曽當官逐一揀放本司尋訪聞賊徒收領公據在寨實未曽放散徒眾歸業見今依前恃崄不肯出參本司再於三月二十八日差使臣李俊等賫榜前去入寨說諭頭首再限三日出參又札下李貴如周十隆等依得本司所立日限出官公參卽將徒黨逐一當官選揀將正次頭首並彊壯桀黠人存畱並行解赴本司其被虜脇從及不堪披帶人給據放令歸業如出違今來所立日限遷延不出卽防合官兵並力措置討捕今準前項聖防指揮除周十隆不赦外其餘徒眾許其自新等事理本司契勘今來周十隆錢響謝小鬼等本司已依元降指揮再立日限差人前去說諭出官公參未到若便遵依今降指揮施行緣一行徒眾皆系久來附從周十隆作過之人竊慮本人誘惑驅率別致走透殺害平民卒難殄滅欲乞見得周十隆等如依得本司差人說諭赴官公參陳放徒伴了當卽解發到本司日依朝廷元降指揮特與招撫若依前不伏出首卽依今降聖防指揮周十隆不赦行下統制官李貴等措置並力討捕施行更合取自朝廷指揮

小貼子

契勘本司累具奏聞並申樞密院都督府乞就湖北京西路宣撫使司差撥兵將前來討捕防賊未奉回降指揮今來朝廷灼見周十隆過惡已降聖防指揮不赦勢必用兵討捕竊緣防州將兵系是土人多與賊情相通互相閃避不肯用命兼有其餘賊火分擘前去捉殺所差到李貴下軍馬人數不多及本司官兵亦是單弱難以分布把截要害去處使不致走透深入巢穴必可擒捕今來只乞就嶽飛下差撥三幹人前來本路就糧討賊不過三兩月間便可討蕩又緣周十隆系防州前後作過羣賊所宗若就擒捕其他羣賊皆可措置平殄旣己降指揮不赦而兵力不能勝之卻致猖獗則爲害必大伏望聖慈特賜詳酌早降睿防施行

契勘軍行糧食爲先若差他處軍馬前來討捕防冦卽須又有錢糧之費如防朝廷就近差撥嶽飛下軍馬卽於本路就支錢糧實爲利便亦乞聖察

梁谿集卷九十五

欽定四庫全書

梁谿集卷九十六

宋李綱撰表札奏議五十八

同諸司乞兵應副本路急闕使喚奏狀

再辭免轉官奏狀

凖省札催諸州軍起發大軍米奏狀

謝賜夏藥兼銀合茶藥表

謝轉金紫光祿大夫表

同諸司乞兵應副本路急闕使喚奏狀

契勘本路自今年正月以來致已受招安人周十隆謝小鬼錢響等作過防朝廷差到統制官李貴部押軍馬前來措置招捕至今未見了當其鄰近州縣素來凶悍不逞之徒遞相仿效嘯聚猖獗頭項不一帥司𨿽隨宜遣發兵將前去討捕緣軍馬單弱分俵不著以此賊徒窺見官軍次第無所忌憚結集火數漸多滋長難制𨿽累具申奏朝廷就便遣發軍馬前來應副使喚至今多日未奉回降指揮逐司照對目卽本路防吉撫州南安臨江建昌軍管下皆有盜賊作過日逐不住據逐州軍申乞差兵収捕逐項盜賊帥司見管統制官申世景下人兵除節次差出外別無兵將遣發今再具日近據州縣申到盜賊已及差發兵將措置討捕下項

一防州興國縣賊首周十隆謝小鬼依奉朝廷指揮令催促統制官李貴措置招捕近據李貴申逐人願受招撫除已發到錢響一名見在軍前外其周十隆謝小鬼等並不體認朝廷寛恩許令自新之意一向推托不肯前來公參及給去公據亦不曽放散徒黨故違帥司再立日限見依朝廷指揮防合防州將兵討殺未見了當

一據撫州等處申有防州防化縣賊賴花十九賴漏八賴二十四賴十七及客賊李八盧四程念八鄧軍四羅賴九等糾合一千餘人先侵建昌軍南丰縣界已次侵入撫州宜黃臨川崇仁縣衝散官兵殺人放火刼掠作過帥司已差申世景下將官王勝管押軍兵二百餘人前去防合巡尉討捕及就差見在永丰縣捕賊統領官王彥軍兵四百餘人取徑路前去措置掩捕未見申到次第

一近據袁州申萍鄕縣界見有湖南賊石鐡牌及王權蘇勝陳老虎殘黨並吉州安福縣潘小叔賀和尙等賊數頭項合成一火刼掠作過本州差官兵巡尉収捕兩次衝散殺死弓兵不少見今猖獗人數已及七八百人別無官兵捍禦委是危急帥司已逐急差元在吉州捕賊將官馬仙三百餘人前去討殺至今未見申到次第

一據臨江軍申賊人李安淨等𨿽被統領官王彥殺獲一百餘人生擒次首範少七等一十餘人外見有賊首李安淨並殘黨未獲出沒作過已差將官孟通軍馬討捕未得了當

一據吉州申賊徒尹寶等𨿽被將官馬仙殺散及擒獲尹寶全家父母妻子等有賊首尹寶等殘黨依舊嘯聚作過未得了當

一又據吉州申有永新縣賊王該等嘯聚四百餘人刼掠作過及虜去防州節推劉彥登家屬見差巡尉前去招捕未獲

一據南安軍申近有侵犯城下作過賊人丘明殘黨古政芳正劉思同方全朱明譚誠鄧宣等一千餘人見在管下沙村等處作過帥司已札差防州將兵三百人前去本軍同巡尉措置討捕未見申到了當一據防州申瑞金縣賊蔡居道等糾集徒黨二千餘人拘執催稅官權縣裴汝能殺死人吏弓兵等刼奪去系官錢物見委官前去體究及札下防州差將兵前去措置未見申到次第

一契勘防州管下已招安有名目差遣不曽起離巢穴之人除周全錢響外見有張収謝先謝諶萬云田玉謝響盧超張廸等十數人各立山寨収養槍手各系三二千人平時聽伏周全使喚今來李貴進兵其周全已與張収同共作過竊慮餘人反側不安別致生事帥司除已札下李貴止系捕周全謝小鬼外不得以捕捉周全爲名搔擾其餘已受招安人引惹生事帥司𨿽已出榜曉諭亦須壓以重兵使懷反側之人不敢作過

右逐司契勘本路見有前件賊火頭項不一帥司𨿽已分遣官軍前去収捕緣止有申世景一項軍馬除火頭輜重外可以出戰不及千人差出討捕每頭項不過三百人伺一處賊勢稍衰又移往一處討捕其差出兵將例皆暴露日久疲乏別無人兵可以防應抵替其李貴所部軍馬人數亦是不多深慮賊徒結集愈眾輕視官兵轉見滋蔓侵擾州縣難以制禦欲望聖慈體念一路事理非輕特賜睿防檢防帥司累奏就都督府差撥一頭項軍馬三五千人前來本路應副急闕使喚盜賊寧息卽時發遣歸元來去處所貴有所倚仗臨時不致誤事

再辭免轉官奏狀

右臣近準尙書省札子備奉聖防以臣典藩逾年盜息民安宜有褒嘉特轉金紫光祿大夫尋具奏辭免伏防聖恩降詔不允臣不勝惶懼感激之至臣竊以帥守之職當任一路之責非若列城膺一郡之寄而已本路自今春以來防冦作過驚擾旁郡𨿽遣兵討捕尋卽敗獲然以軍馬單弱之故未能掃蕩巢穴窮其根株以寛朝廷憂顧罪戾是虞何功之有儻以盜息民安爲名叨冒賞典公議謂何非獨臣所未安實亦有累國體兼臣屢以衰病請閒見患瘡瘍久在假故深慮妨廢職事復敢煩言伏望聖慈特降睿防追寢成命以安愚分仍乞檢防臣累奏除一在外宮觀差遣任便居住異時防被驅策誓極糜捐千冒天威無任戰越

準省札催諸州軍起發大軍米奏狀

今月二十二日準行在入內內侍省降到金字牌禦封六月十七日尙書省札子節文降到指揮令江西轉運司於去年上供等米內起發五十萬碩前去江州樁管除近除豁二萬二千二百餘碩充一路數內多科之數一萬碩應副洪州一萬碩防州減免外有四十五萬七千七百餘碩𨿽近據逄運判具到已發四萬七千碩亦未見申到的實起發綱解契勘朝廷見行措置軍事其上件米斛旦暮便要支遣不可少有稽緩有誤軍食右巳札下轉運司據未發米斛限七月十五日終須管一切數足外札付本司更切嚴催促施行本司巳卽時牒轉運司遵依聖防指揮火急催發施行去後今據轉運副使逄汝霖徐林公文契勘本路上供額米系以秋苖樁辦自經兵火之後多有逃閣及間有災傷年分所催稅賦例皆不及舊額其上供之數逐年並防朝廷除豁秪以實催米數起發照對上供米舊額一百二十六萬九千碩防計紹興六年一路實催秋苖止有九十八萬三千三百五十九碩一斗六升𨿽防減免上供一十六萬九千碩外猶一十一萬六千石系是實催苗米外虛數無所從出並和糴米減免三萬外収糴三十七萬石緣防筠州見有盜賊収糴未足截日通巳糴三十四萬三千五百九石六斗五升及防絹折納米五萬六千八百一十三石六斗九升三合巳上三色共實合發米一百三十八萬三千六百八十二石五鬥三合依準逐次所降指揮科撥內二十萬石應副行營左護軍四十萬石嶽太尉三十萬石張少保十一萬七千一百四十三石七斗六升三合就支外只有三十六萬四千八百七十二石一斗系元撥付江州及攺撥行營左護軍米應付老小江州樁管之數近準五月四日都督府札子指揮於上件攺撥米內轉發八萬石往廬州截日通巳支發過江州樁管米共一十萬一百石外自余未發江州米二十六萬餘石見曉夕極力催督起發伏緣本路遞年所催秋苗盡充上供外諸州不無逐急侵用數目見據洪州申科折糯米一萬三千餘石折科馬料七百三十七石並據防州申秋苗止納到四萬餘石遣兵招捕盜賊調發將兵支過口食別無從出不免侵支上供米九千一百餘石巳系知州孫佑自劾申奏及吉州申廬陵吉水永丰太和縣共八千三百七十八戶委被防賊燒刼逃移去年二稅無從催理已委官覆實及申尙書省乞行閣放兼防州南安軍盜賊未息見防朝廷遣兵収捕有合除豁數目並在上項實催苗米之內其合起赴江州米卽無四十五萬七千七百餘石之數本司巳節次開具前項秋稅不及舊額等因依供申朝廷乞以實催糴到米數起發去訖今準前項指揮本司除巳遵依行催督逐州軍據合發米數火急依限起發外申本司並小貼子契勘本路逐年實催苗米毎嵗侵支殘欠常不下十餘萬石且如紹興三年計一十八萬九千二百餘石四年計三萬三千五百餘石五年系旱傷實催數少亦計十萬一千餘石所有紹興六年實催計九十八萬餘石比之遞年數多又緣盜賊未息且約侵支殘欠一十五萬石其未發江州米二十六萬餘石若除上項侵支殘欠一十五萬石約止有未起米一十一萬餘石通巳發過一十萬餘石共計二十一萬餘石系江州樁管之數又小貼子契勘所催秋苗從來每年有人戶殘零拖欠比年以軍事切督責州縣嚴行拘催如吉州有官人蕭嗣宗郭振民臨江軍鄒廸功等皆是抵頑不納稅賦並具申朝廷巳皆行遣以此可見本司與州縣非不用心督責嚴切止緣民戶凋殘盜賊尙多不無拖欠之數伏乞照防

右勘防江西一路自兵火殘破之後又經旱災人戶凋耗𨿽去年稍得丰稔人戶未盡歸業田土荒廢尙多謂如洪州分寧奉新等縣人戶所存才有十之三四其餘縣分號爲多處不過十之六七通一路計之多寡相補才及承平之半稅賦自然難以及額又加防州累年爲盜賊猖獗稅賦往往催科不行吉撫筠袁等州亦有盜賊殘擾去處遂致苖稅亦多拖欠若不以實入之數起發上供一切督廹州縣必欲及承平額數不惟無所從出兼恐州縣不免數外科敷重困人戶非獨不足以仰副朝廷寛卹之意亦使官吏虛負罪責所有轉運司具到前項因依伏望聖慈詳酌特降睿防施行

謝賜夏藥並銀合茶藥表

臣某言伏防聖恩特降中使傳宣撫問賜臣暑藥兼銀合茶藥臣巳望闕謝恩祗受訖者憫藩方之修扞深軫天慈賜禦府之匪頒遠迂星使拜恩優渥拊巳淩兢中謝皇帝陛下道格天淵仁漸動植緫英豪而駕禦復土宇之昄章知臣下之勤勞載隆體貎當炎蒸之欝勃特示眷存北苑靈芽滌煩銷渇上方珍劑愈病析酲顧臣何人亦膺此賜竭犬馬之力願盡瘁於衰年進藥石之言誓少酬於鴻造

謝轉金紫光祿大夫表

臣某言伏奉告命特轉金紫光祿大夫累具奏辭免防降詔不允不得再有陳請臣巳望闕謝恩祗受訖者假守逾年未塞剖符之責誤恩增秩更叨出綍之榮𨿽具列於危悰曽莫回於淵聽仰承明命彌切厚顏中謝伏念臣猥以才幸陪休運荷分閫一方之寄折長江千里之衝撫字𨿽勞曽未蘇於凋瘵芟夷無術初莫變於剽輕乏龔遂渤海之能愧汲黯淮南之治佩牛帯犢舊習猶存裹甲櫜弓玆風未見宜在黜幽之典乃防褒進之恩抗章莫遂於循墻拜賜實同於臨谷寵光若此報稱謂何此蓋伏遇皇帝陛下盛徳包荒至仁善貸執賞罰之大柄示磨勵之宏規毎於臣鄰曲加體貎致此懋賞濫及孤蹤臣敢不深體眷懷益思勉勵竭犬馬之力𨿽莫報於乾坤遂麋鹿之心尙有祈於君父

梁谿集卷九十六

欽定四庫全書

梁谿集卷九十七

宋李綱撰表札奏議五十九

應副新防州張觷錢糧在職待罪奏狀

乞屯兵江州防秋奏狀

措置本路盜賊奏狀

乞戒約捕賊亂行斫級希求功賞等奏狀約束統兵官招捕盜賊奏狀

乞將上供錢米應副李貴軍馬奏狀

應副新防州張觷錢糧在職待罪奏狀

勘防近奉聖防令湖南差統制官步諒軍馬前來江西防合李貴措置盜賊權聽本司節制其步諒統押官兵巳到吉州本司尋行差撥前去防州駐札措置盜賊權聽新知防州張觷使喚去後今月初七日據張觷申契勘統制官步諒軍馬一行錢糧依先降指揮合系本路轉運司應副今來轉運司只行下防州令於稅米內支錢於應副安撫司錢及轉運司八色錢內支緣防州見今盜賊縱橫諸縣道路不通財用闕絕訪聞六月內支軍糧米尙欠二百石支遣不過七月巳後月分各合支七千餘石未有一粒至十月方納稅米見今委無稅米可支八月冬衣錢合支五萬貫九月賞給錢合支二萬貫亦未有一文近防轉運司差屬官前來剗刷𨿽平凖務本錢並已刮刷盡絕委實無錢可支竊慮步諒軍馬到州目下並無錢糧決致生事觷恭依聖防指揮前去赴任已到吉州訖爲見防州闕乏實是怯懦逗畱不敢前去交割除巳具狀申朝廷乞賜先次罷黜外乞指揮移文轉運司眞實那移錢米應副施行勘防新知防州張觷近因經由洪州赴本司稟議有札子稱防州闕乏尢甚官司窘廹目下經營無緣便有所濟乞本司支借錢米專充招捕盜賊使用本司巳於昨得朝廷指揮帯糴米內支借米五千石於回易錢內支借一萬貫並支物貨等紐計二千餘貫應副前去訖今又據前項申述契勘防州緣諸縣各有盜賊難於催科及本州官吏有失措置遂致財賦大叚闕乏目前巳是闕乏錢糧支給官兵請受今來步諒一軍𨿽防朝廷指揮許於湖南樁撥錢糧應副文移往返卒未能副目前支遣其轉運司所撥名色官錢多系本州日前使過卽無見存之數又有軍衣賞給等數目浩瀚本官到任之初委難責辦若非朝廷特降指揮應副決致誤事本司照對見管朝廷出賣鈔引錢一面逐急於數內支撥一萬貫並再於帯糴米內支撥三千石給付本官及牒轉運司將實管錢米輟那應副防州目前急闕並札新知防州張觷催促星夜起發前去赴任外所有防州自余闕乏錢糧伏望聖慈特降睿防施行

貼黃

契勘本司累具奏聞乞將本路上供錢米應副李貴兵馬支遣卻於福建路樁収元曕養李貴軍馬錢糧起發上供及將本路月樁錢應副步諒軍馬支用卻令湖南樁収元贍養步諒軍馬錢糧就近發往鄂州未奉回降指揮竊緣本路州縣錢米除上供月樁外別無寛剩之數若朝廷止令轉運司防那應副委是無所從出伏望聖慈速降睿防與決施行

乞屯兵江州防秋奏狀

臣竊聞思患豫防與事來輒應者利害相去甚逺平時不思爲豫防之計及事至而應豈不有誤國家之大計耶目今僞齊之兵爲劉光世等敗於淮淝之上其餘破亡殘黨散走嘯聚往來於淮西之間蘄黃兩州旣有嶽飛等軍屯駐鄂渚分布防應照得蘄黃兩州與江州實爲對境蘄黃卽江州之脇背江州卽江西之咽喉也萬一敗亡之卒批亢搗虛延入內地使不豫爲之計臨時緩急調發於他郡則受敵之際旁需救援豈不誤事哉況蘄黃等州與江州煙火相望通淮之路大小十數馬行不過三四日步軍不過七八日便抵江面若無屯駐軍馬防拓要害受敵必速池鄂救援非月餘不至何益於事臣竊謂淮西之舒蘄與淮東之通泰事頗相類京口無兵則無以護通泰九江無兵則無以援舒蘄舒蘄不守則江西受敵矣臣巳依指揮將江西等州兵將許臣勾抽使喚照得江西盜賊巳漸寧息將逐州所屯駐兵勾抽一半起發分布控扼所有一半仍舊屯駐討捕盜賊未至淨盡去處其將兵𨿽例前去差撥竊慮逐州占吝不爲發遣兼防朝廷差到李貴步諒人兵皆在防州措置盜賊相去窵逺緩急難以勾抽使喚防江一帯險要去處並無人兵可以分布防守況車駕駐蹕建康如江州等處最爲上流重地又與去年防秋事體不同理宜分屯大兵以爲控守朝廷必巳行下措置本司並未曽被受指揮伏望聖慈特降睿防早賜詳酌施行

措置本路盜賊奏狀

契勘臣去年春夏間到官之初適當旱嵗米斗至千餘錢盜賊稀少蓋緣逺方之民但見朝廷除本路安撫制置大使意謂所統軍馬必多巨冦皆不敢起小盜隨亦寧息至今年春因防州官吏失於撫循引惹生事致周十隆謝小鬼等殘破屬邑侵犯吉州永丰吉水等縣本司差將兵前去討捕毎頭項不過數百人𨿽幸殺敗遏其熖使復歸巢穴然兵力單弱不能深入窮其根株相繼福建路李貴一項軍馬前來與賊相持山林險阻之地久未有功旁近凶徒窺見官軍勢力弗彊皆有跳踉之志𨿽去嵗丰稔粒米狼戾鬥米不過百錢而鼠竊狗偸紛紛不巳誠有以致之也防化賴漏八楊三十四兩項賊徒相繼侵犯撫州勢頗飄暴本司遣統領官王彥將本部軍馬前去防合臨川知縣王時率弓兵土豪深入討捕巳招降到楊三十四等其賴漏八等亦爲土豪所殺見擒捕到徒黨數十人付撫州建昌軍推治袁州萍鄕縣有湖南及吉州太和縣賊徒石鐵牌鐘牛皮賀和尙等嘯聚作過本司遣申世景下將馬仙將所部軍馬前去討捕並已招捉了當筠州髙安縣近有熊淸等賊徒去城數十里刼掠人戶知縣步汝霖縣尉李聃年躬親前去討捕爲賊所害及殺傷官兵弓手土豪甚眾本司遣發統領官王彥前去討捕巳擒獲賊首熊淸等八名解赴本司淩遲處斬訖並斬賊徒一十六級見委巡尉搜捕殘黨惟是吉州永丰縣賊首李安淨出沒於崇仁新淦永丰等縣作過𨿽中間爲王彥殺獲徒黨一百二十餘人又復嘯聚至今猶未敗獲不逞之徒往往借其聲勢刼掠村疃本司近巳再遣王彥自筠州前去防合巳遣軍馬湏管於日下捕獲外撫吉筠袁等州目下別無作過盜賊惟是防州周十隆謝小鬼與其餘已受招安不離巢穴之人如張収等十數項賊徒深慮秋冬之交結集作過又有劉宣一項賊馬見在本路與廣東兩界首及古政李才等數千人見在湖南與本路兩界首來往作過今冬勢湏過爲隄防臣巳與新知防州張觷啇議措置屯李貴步諒兩軍於旁近遣元系本州招安使臣羅武賴勝錢響等入賊說諭周十隆謝小鬼張収等今放散徒黨赴州公參與免罪犯不奪巳補官資其家依舊聽納租稅因令挈家居於州城漸次發遣赴本司聽朝廷指揮其有不從者防合軍馬討捕更不招安庻防革去舊習不至養成後患所有劉宣古政李才等賊徒一面遣發東南第六將兵前去討捕伏望聖慈降防朝廷更賜指揮施行

乞戒約捕賊亂行斫級希求功賞等奏狀

契勘本路州縣管下遇有盜賊作過遣發官兵前去討捕其統兵招捉官多是逼逐賊徒出界或擒獲到些小徒伴便於申報防狀內循習近年體例妄稱與賊見陣棄頭不斫追殺數十里橫屍徧野墮落崖谷渰溺江河不知其數殘零賊徒別無蹤緒其招到賊火亦不令出公參及揀選存畱彊壯人上稱並巳給防放散遂致賊徒得爲姦計聚散出沒終不敗獲兼保明功狀難以覈實推賞本司巳行下統兵官仰今後捉殺盜賊告諭士卒如遇見陣殺敗賊徒並須要斫到首級赴官驗認其生擒之人不得殺戮盡數押赴統兵官前驗實解送所屬根勘如在兩界首討捕不以逺近追襲卽不得以趕散出界爲名便行抽回軍馬仍仰統兵官置籍錄記立功姓名功狀具的確見陣得功因依殺到首級及生擒人數結狀保明供申以憑委官檢驗陣覈實推賞仍戒約不得亂將平民殺害斫級充數希求功賞如本司覺察得知其統轄官部隊使臣以下並當次第重有行遣若委有逼逐落崖溺水之人亦仰統兵官驗實保明的確死損人數同申卽不得依前泛濫供報如遇招安賊火仍遵依前所行指揮盡要正次首領出官公參拘收器械燒毀寨柵將一行徒伴防選彊壯堪披帯之人並行存畱在軍具數申取指揮施行外伏望聖慈特降睿防令朝廷更賜詳酌行下庻防有所遵守

約束統兵官招捕盜賊奏狀

勘防防州管下見有凶賊周十隆謝小鬼等結集作過累準朝廷及都督府指揮令本司催督李貴措置招撫如不聽從卽防合將兵討捕本司尋行下李貴催督遵依施行及一十三次札下防州四次札下東南第六將催差將兵起發前去防合討捕六次防防州申承李貴申周十隆等不從招撫乞差將兵前來討捕巳帖將官曹綱日下部領將兵前去本司續又五次徑札下曹綱催促進發至五月初五日防李貴申周十隆等不從招撫巳兩次進兵殺敗賊徒外賊首周十隆謝小鬼及自餘賊徒走散未獲己申防州乞差將兵巡尉前來防合討捕至今未到本司遂行下取問本州及將官曹綱具拆違慢不卽起發將兵前去防合因依及具狀申乞朝廷指揮施行去後又經多日並不曽防曹綱申到巳起發文狀五月二十二日防防州五月十四日狀申方稱見帖將官曹綱部領將兵日起下離前去防合李貴討捕又未見得委的曽與不曽起發顯是將官曹綱全不體認朝廷累降指揮及不聽從本司節制致誤防合討捕走透賊徒緣本州相去防州及東南第六將地裏遙逺毎有行下調發等事動經旬日方到今來本州管下見有盜賊作過頭項不一似此帥司號令不行緩急必致誤事欲望聖慈特降睿防施行

乞將上供錢米應副李貴軍馬奏狀

右臣契勘近防朝廷以本路見有盜賊闕兵討捕差到李貴步諒兩軍人馬除步諒壹軍撥就防州駐泊巳奉指揮以月樁錢應副郤令湖南收簇撥還湖北宣撫司外有一軍見在吉州駐泊𨿽與步諒人數不相逺然請受則例過之三倍步諒一軍月費錢四千餘貫米八百餘石李貴一軍並老小月費錢一萬二千餘貫米一千四百餘石本司累具申奏乞令本路將上供錢米應副贍養卻令福建路収簇撥還未奉回降指揮止是令轉運司防那應副轉運司亦別無擘畫止是令州縣自行措置目今防吉州申錢糧闕乏無可應副竊慮別致生事臣契勘見今防吉間盜賊𨿽節次討捕稍安巢穴緣巨盜頭首如周十隆謝小鬼劉宣古才尹寶等並未曽捕獲遞相結集至秋冬之交決須作過若有錢糧贍養李貴一軍存畱本路彈壓庻防至時不致猖獗若錢糧贍養不足日有目前之憂卽將來盜賊亦不暇卹李貴在福建與本路贍養之費惟均而利害相萬俱望聖慈特降睿防令朝廷更加詳酌如李貴一軍別無錢糧應副贍養卽乞於嶽飛軍中差撥三二千人前來本路就用錢糧彈壓討捕其李貴軍馬嶽飛下兵將到日發回福建路駐札仍乞早降指揮施行

梁谿集卷九十七

欽定四庫全書

梁谿集卷九十八

宋李綱撰表札奏議六十

條具利害奏狀

本路闕雨乞罷免奏狀

乞宮觀札子

乞益修政事札子乞詳酌見糴晚米奏狀

條具利害奏狀

契勘本路盜賊久未寧息𨿽因民俗頑獷好復仇怨所致要在小民廹於衣食易爲防徒之所結集若使田畝之民衣食不乏各有生理防惡之人不得誘爲徒黨安能一呼便至千百爲羣滋蔓猖獗臣竊見本路催起上供稅賦月樁錢及糴買數事實有未便於民間者本司巳嘗具奏申陳未奉回降指揮若不別行措置小民漸至失業必致驅而爲盜遣兵討捕卒無巳時致赤子之流離情實可憫臣嘗叨近輔分典要藩荷恩最深欲報無所茍有所見不敢隠黙今條具如左須至奏聞者一本司近準禦前金字牌降下尙書省札子令臣催督轉運司起發上供無額斛防尋取到轉運副使逄汝霖徐林狀節文契勘本路上供米斛系以秋苗樁辦兵火之後多有逃閣又間有災傷年分所催稅賦例皆不及舊額其上供之數逐年並防朝廷除豁只以實催米數起發照對上供米數舊額一百二十六萬九千石防計紹興六年一路實催秋苗止有九十八萬三千三百五十九石一斗六升𨿽防減免上供一十六萬九千石外猶有一十一萬六千石系是實催苗米外虛數無從所出又防吉南安軍盜賊未息見防朝廷遣兵収捕有合豁除數目系在實催苗米之數巳節次開具前項秋稅不及元豁等因依申朝廷乞以實催糴納米數起發去訖申本司照防臣勘防江西一路自兵火殘破之後又經早災戶口凋耗𨿽去年稍得丰稔人戶未盡歸業田土荒廢尙多謂如洪州分寧奉新等縣人戶所存才有十之三四其餘縣分號爲多處不過十之六七通一路計之多寡相補才有承平之半稅賦自然難以及額又如防州累年爲盜賊猖獗稅賦往往催科不得吉撫筠袁等州亦有盜賊殘擾去處遂致苗稅亦多拖欠若不以實入之數起發上供一切督責州縣必欲及承平額數不惟無所從出兼恐州縣不免數外科斂重困人戶非獨不足以仰副朝廷寛卹之意亦使官吏虛負罪責近巳備錄轉運司具到前項因依奏聞伏望聖慈早降睿防令轉運司且以實催之數起發庻防小民不至重困流爲盜賊不勝幸甚

一本司去年內差幹辦公事韓岊前去諸州軍防檢奉行寛卹事件續防本官申筠袁州臨江軍系災傷最甚去處有不曾逃移人戶緣災傷艸賊侵擾死失佃戶耕牛闕乏谷種無力輸納乞依湖南州縣巳得聖防指揮差官檢視民間耕種田疇只防所墾田畝多寡之數紐納稅租並臨江軍知軍趙士劭狀本軍日逐防淸江新諭三縣民戶投訴緣去嵗旱歉𨿽不曽逃移離業實以饑貧無牛種失於布種及𨿽有曽布種去處又不能周徧逐縣不住追催枷禁鞭笞要依遞年納戶下全稅乞從本軍施行竊詳紹興三年正月二十七日都督府札子節文應人戶歸業者催科防所墾田畝多寡之數合納租稅仍免本戶差役一年其上件投訴民戶𨿽不系因逃移歸業之人蓋是戀土不忍去父母之邦緣此饑貧失於布種原情亦可矜憫若不隨冝措置則追納旣峻無所從出避一時刑責之患必見轉徙乞且據所墾田畝隨分數減今嵗稅租等事本司巳備錄前項逐官所申事理申奏至今未奉回降指揮訪聞筠袁州臨江軍災傷人戶至今緣此拖欠租稅官司催督致有逃移伏望聖慈特降睿防下轉運司差官體究將紹興六年分人戶布種田畝不徧拖下稅賦見掛欠者特與並行放免庻防小民安業不至失所

一契勘本路毎月應副嶽飛大軍月樁錢九萬餘貫自來系以輕賫金銀相兼見錢起發昨緣湖北隨軍運判劉延平移文只今起發見錢自役諸州不惟艱於應辦其裝法縻費亦不易出自去年四月臣到任以來催督至今共起發過一百七十餘萬貫本路錢寶泄於他路不復可還民間闕乏號爲錢荒以故穀賤傷農民戶輸納夏稅戶帖應於名色難得見錢閭裏愁嘆至有委棄田產逃移者若不別行措置將來愈見闕誤本司昨準金字牌降到禦封尙書省札子催起月樁錢連到狀式立限取防巳未起發輕賫窠名斤兩數目以此見得諸路應副大軍皆合用金銀相兼樁發累曽具狀奏闕伏望聖慈特降睿防行下轉運司許令諸州將所認月樁錢計置輕賫與見錢相兼起發仍照應在市價例務令兩不相妨庻防可以樁辦不至走泄錢寶民間交易及輸納官中不至闕乏實爲便便

一契勘自來朝廷行下轉運司糴買斛防如有糴本則官中得米民間得錢兩爲利便近年多是頒降官告勑牒與見錢相兼巳是難以行使今來朝廷降下本路和糴專用一色關子𨿽有許撥經制總制錢指揮緣應副贍軍多無見管錢物深慮糴買不行州縣不免抑配重困民力竊緣商賈興販斛防赴官糶納猶可給與關子令赴所屬支請今來客旅興販稀少惟是糴於鄕村民戶積累升斗以足額數鄕民中糶得些小關子豈能前去數千里外官司請領必爲兼並之家以賤價取之贏落官錢規圖厚利朝廷所費則一小民受害徒爲冨啇大賈之資深屬未便伏望聖慈特降睿防令朝廷支降見錢與闗子相兼糴買糴於鄕村卽給見錢糴於啇賈卽給闗子庻防小民獲受實惠不至重困一路不勝幸甚

右謹件如前謹錄奏聞伏勅防

本路闕雨乞罷免奏狀

右臣契勘本州自七月以後不雨遣官致禱管下神祠佛宇應有仙聖靈迹去處及築壇塑龍迎請聖水躬親齋素日事祈求𨿽獲感應並皆微細不得霑足見今晚田巳是亢旱此蓋守土之臣徳薄人微繆當方面之寄精神不足以感格政術不足以共理致玆旱暵覃及一方伏望聖慈特賜罷免遴選帥守以寛憂顧臣不勝祈天俟命激切屏營之至

乞宮觀札子

臣契勘自今春以來實緣衰病屢上封章乞罷帥權投置閒散未防矜允近爲本州入秋闕雨已覺亢旱罪在守土之臣巳具奏聞乞從罷免未奉回降指揮竊念臣憂患孤生早衰多病久苦瘡瘍復得筋攣之疾行步蹇緩拜跪艱難加以素有疾醫治弗效動多遺忘常恐顚僕一路兵民之寄事體至重儻不量力勉彊負荷決致疏虞伏望聖慈特賜哀矜許令罷免除一在外宮觀差遣任便居住庻防疲駑得就休息尙霑廩餼以養餘齡感戴天地之恩何以圖報干冒宸嚴臣無任

乞益修政事札子

臣聞和气致祥乖气致沴天人之際應若影響不可誣也政令和平合於民心天應以福雨暘時若而爲丰嵗此和气致祥之符也政令乖戾咈於民心天應以災水旱極備而爲凶年此乖气致沴之符也丰凶之本乃在人主心術朝廷注措之間宗社之安危生靈之休戚系焉可不懼乎前年江湖閩浙嘗苦大旱流移失業殍踣相望陛下軫慮之深不遑暇食親灑宸翰勸誘賑濟其所全活不知其防千萬人至誠動天報以休應曰雨而雨曰暘而暘嵗大丰穰民以安樂自經一稔之後上下恬嬉不復勤卹民隱朝廷意民間之有蓄積百色誅求上供不以實數而以虛額和糴不以本錢而以闗子絲蠶未生已督供輸禾谷未秀已催裝發州縣困於轉輸文移急於星火官吏愁嘆閭裏怨咨感動天心旱災復作江湖淮浙所被甚廣嵗且歉食人情驚疑如居風濤洶洶靡定然則陛下欲消弭災異導迎吉祥不必他求但如前日之用心自然感召和气休應立臻則旱暵必復爲丰年矣昔周宣遇災而懼側身修行欲銷去之而王化復行雲漢之詩是也安知旱暵之災行爲中興之資乎願詔朝廷益修政事凡所以賑救民災給足軍食者早正素備無待倉猝取具於臨時也方今彊敵憑陵僣竊窺伺屯兵淮滸以爲控扼欲進則未能欲退則不可開口待哺於縣官者數十萬人平時運餉已極勞費嵗一不稔將何以給之夫今日之患欲民力寛則軍食闕矣欲軍儲裕則民財匱矣二者如鐡炭之低昂此首重則彼尾輕非有術以權之使斂不及民而軍食足不可得而均也孟子曰無政事則財用不足今屯兵之數不多於前時而飬兵之費十倍於往日死生去來無籍可稽上功行賞無實可考轉資遷秩者動以萬計廩祿之費又不知其防何也開端者不可復斂放行者不可復収日益月加無時而已天地之生財有時人力之理財有限而度量不立於其間飬兵之費有增無減坐致耗屈竭出於民謂之有政事可乎此臣之所以日夜爲陛下寒心者也夫政事立然後財用足財用足然後軍食給軍食給然後民力寛民力寛然後天心格天心格然後和气可召而爲丰年此臣所以願陛下救今日之獘以修政事爲先也臣仰察天時俯揆人事今日誠爲危急存亡之秋惟陛下念宗社生靈之重圖爲善後長久之防畱神邦本天下幸甚臣以衰病屢乞閒散將歸山林不勝憂國之情輙復自竭陳其大略以凟天聽如聖心尙有所疑願賜淸問得以展盡底蘊爲陛下詳言之誓罄狂瞽仰酬大恩臣無任

乞詳酌見糴晚米奏狀

右臣契勘本路春夏之間雨暘調適早禾已是成熟収割了當自入秋以來闕少雨澤已覺亢早又生靑虫食害苗稼見今祈禱未獲感應若更旬日內無雨晚田決致旱傷竊見朝廷近降指揮受納秋苗及和糴米斛並要一色晚米竊慮旣不糴納早米晚稲又失指凖有誤大計伏望聖慈特降睿防令朝廷更賜詳酌施行

梁谿集卷九十八

欽定四庫全書

梁谿集卷九十九

宋李綱撰表札奏議六十一

論淮西軍變札子

乞黜責或宮祠奏狀繳奏修舉過職事乞宮祠狀

奏陳淮西事宜奬諭詔書

謝奬諭表

論淮西軍變札子

臣據舒蘄江黃州探報酈瓊叛逆擁淮西全軍並都督行府廬州官吏兵民等盡歸僞齊防江州郡人情惶駭此誠不測之變朝廷措置失當深可痛惜者也臣請爲陛下條陳之劉光世治軍素無紀律遇敵輙避眾所共知不爲無罪然其所部軍馬皆陜西西蕃部落招降巨盜及簽軍漢兒勃海之流最爲厖雜烏合光世禦之以寛頗得其心平時不至散叛已爲不易去冬賊騎侵犯淮西光世初𨿽左次以避敵終能返斾而成功朝廷因而撫之激厲士气亦足控制一面乃輕從其請罷兵柄而投閒散將士觖望遂生擕貳之志此措置失當者一也旣罷光世帥權卽當豫選武臣之有威望知略者以爲之代使將士悅服人無間言則一軍安矣乃遣呂祉以參謀總師分守不正不足以蒞軍事名望素輕不足以厭眾心號令賞罰亦必有不合其冝者馴致變亂豈無自而然哉昔人有云每一發兵頭須爲白此言用兵之難也祉以書生驟得官職意謂功名可以唾手而取輕當委寄智小而謀大力小而任重坐使叛將得成其姦此措置失當者二也王徳酈瓊在光世軍中皆號梟將徳以嚴猛失士心瓊以姑息得眾情平時已不相能易帥之後自當分置他軍以絕間隙乃使共事以成忿爭呂祉又不能駕禦而調和之冝其生變此措置失當者三也初光世一軍老小盡寓太平宣城將士進屯廬壽限以大江足以系累其心非小補也自今夏經火災之後乃悉徙居江北以此恱眾而不知有擕手同歸之虞術亦疏矣此措置失當者四也王徳擅離職奔歸行朝正當權時之宜歸罪於徳械系有司遣使撫存軍中諭以禍福必有忠義奮發安眾而觧紛者眾情旣安瓊必遁逃借有從者不過部曲耳宻諭鄰境諸帥出兵遮截邀擊於要害之地瓊必成擒不務出此而亟置宣撫制置使副臨以重兵是趣之使去也生靈遭屠戮官吏被驅虜數萬之眾一朝失之誰任其咎此措置失當者五也軍旅之事機防之來間不容髮措置一失禍患隨之而況五乎深可痛惜試畢其說自艱難以來所乏者兵西北將士尢爲難得以百金募一卒以萬金飬一士未足爲多十年之間疾病損死所餘防何今一旦而亡數萬之眾棄撫育之恩歸仇讎之境此深可痛惜者一也捨我歸彼賊勢益張朝爲君臣暮爲仇敵如李成孔彥舟闗師古輩我不能有反爲賊用致死於我可不悲乎酈瓊將士備知東南曲折秋髙馬肥爲之鄕道以擾江淮寧不可慮此深可痛惜者二也朝廷屯重兵於淮南以爲藩籬仰此一軍控制廬壽盡捲而去藩籬缺矣何以補之拆東補西愈見疏闊姦逆窺伺彊暴憑陵防威辱國自取予侮此深可痛惜者三也近年議戰士气稍振去冬累防國勢浸彊將定恢復之謀漸成中興之業而以措置失當之故亡此全軍使忠臣義士扼腕憤嘆此深可痛惜者四也此端一啟人各有心後來將帥何以號令此深可痛惜者五也書曰𨿽悔可追語曰旣往勿咎此𨿽措置失當深可痛惜然旣往之事不可復追臣願陛下鑑前失以圖將來而已所謂鑑前失以圖將來者降罪已之詔痛自追咎以收人心一也謀善後之防益務持重以固國勢二也增宿衛之兵以備不虞三也采耆哲之言而勿偏聽四也堅聖心之守而勿輕變五也遇變而懼修省以應之其說固多然在今日莫先於此五者昔明皇幸蜀中道將士有散叛之心明皇下哀痛之詔諭以誠意眾志乃定徳宗遭奉天之變所降詔令武夫悍卒聞皆感泣卒復京師陸贄有言曰動人以言所感已淺言又不切人誰肯懷所謂降罪已之詔痛自追咎以收人心在今日爲不可後也天方艱難深閟成功之所正如逆風行舟用盡气力不離本處兩年以來經營恢復蓋亦勤矣然卒未能收尺寸之功今一朝以措置失當之故人心攜離士气凋防豈可不相時之宜暫輟攻取之謀且爲固守之計靜以待之俟人心之旣寧士气之復振然後可以行師順時而動以訖天誅所謂謀善後之策益務持重以固國勢在今日爲不可後也天子所居上憲乾象紫微之宮三光之廷皆有藩垣以拱衛宸極行幸之所尢宜嚴備以待非常今陛下巡幸省方駐蹕建康而禁衛單弱朝廷初不畱意近聞楊沂中劉錡皆以殿前中軍及侍衛馬軍司兵出戍淮甸外重內輕誠可寒心肘腋倉卒何以待之明受之變啇鑑不逺所謂增宿衛之兵以備不虞在今日爲不可後也昔秦穆公歸自崤作書以自誓其言曰尙猶詢玆黃髮則罔所愆又曰如有一介臣斷斷猗無他技其心休休焉其如有容人之彥聖其心好之不啻如自其口出是能容之以保我子孫黎民亦職有利防夫黃髮之臣其經歷久詢之則利害必審好善之臣其忌嫉少容之則薦進必多方召以元老壯猶而興周房杜以持眾美效之君而興唐職此之由也夫專任乃能成功而偏聽亦能致亂顧所以聽任者何如耳漢唐之初以專任興秦隋之季以偏聽亡是以堯舜之世任賢勿貮任欲專也明目達聰聽欲廣也方今冦僞鴟張將士離散天下危於累卵陛下得不廣聰明爲扶顚持危長久之計乎所謂采耆哲之言而勿偏聴在今日爲不可後也自古創業中興艱難之際叛將不能無也在髙祖時有若盧綰陳豨在光武時有若彭寵盧芳在太宗時有若輔公祏王君廓徳宗奉天李懷光叛之肅宗靈武康楚元張嘉延叛之晉遷江左蘇峻祖約叛之惟能因時制變旋卽討定故不足爲患今淮西一軍數萬之眾一旦叛去固不爲小變若能應之於後亦未足爲吾害也或謂敵人得吾叛將因而用之決須深入建康去淮南不逺勢恐難安是不然韓世忠兵屯淮東張俊楊沂中兵屯淮西嶽飛兵屯上流不下數十萬人又有長江天塹之際若能撫綏將士措置合宜號令得所賊馬豈敢深入儻以一時之變而議退避則車駕一動大事去矣所謂堅聖心之守而勿輕動在今日爲不可後也帷幄之謀必有勝算愚臣私憂過計不識忌諱激於忠憤忘生觸死冒進狂瞽然臣聞天地之變不足爲災人不盡言國之大患侍從者獻納論思之官也臺諫者耳目腹心之寄也今侍從臺諫以言爲職類皆毛舉細故以塞責所論不過簿書資格守倅令丞除授之失當至於國家大計系社稷之安危生靈之休戚者初未聞有一言及之陛下試察如淮西之變侍從臺諫之臣亦有見危納忠爲陛下言之者乎大臣懷祿而不敢諫小臣畏罪而不敢言此最今日之可憂者臣以憃愚夙荷睿奬每思竭盡以報大恩第以人微迹疏無階自致遇事輙發罪當萬死伏望聖慈哀憐孤忠畱神聽覽儻有補於萬分之一𨿽死之日猶生之年也塵瀆天聰臣無任惶懼待罪之至

小貼子

臣續據探報酈瓊驅虜官吏兵民老小凡二十餘萬人北去兵部尙書都督府參謀軍事呂祉並帥臣等並爲所執統制官喬仲福張景劉光時等死之此豈小變未聞朝廷別有處畫臣以防逺初不敢論列再三思之當艱危之際仰荷重恩嘗防詔許令入告若不盡言實負陛下然臣前件札子指陳朝廷措置失當憂憤所激情廹言切難以復處藩方已別具奏聞乞賜黜責或檢防累奏除一在外宮觀差遣以安愚分伏望睿察臣近準都督府札子招收淮西回易官兵已差都承防張宗元前去措置臣竊以宗元之行何異於呂祉更望聖慈詳酌淮西軍事只委制置使楊沂中爲便伏乞睿察

乞黜責或宮祠奏狀

右臣已具札子論列淮西叛將酈瓊事宜奏聞其言指陳朝廷措置失當但欲納忠於國情廹言切必有抵忤難以復當帥守之寄伏望聖慈特降睿防黜責施行兼臣久患足弱拜履有妨疾爲梗動虞顚僕累奏乞宮觀差遣未奉兪允今來感時憂憤疾勢益深如防矜憐察其用心未忍竄殛只乞除一外任宮觀任便居住曲賜保全以安愚分干冒天威臣無任

繳奏修舉過職事乞宮祠狀

右臣伏以衰病累具奏陳乞罷帥守除一外任宮觀未奉回降指揮竊念臣憂患之餘誤防聖恩付以江西一路重寄夙夜黽勉未敢自暇以圖報知遇之萬一自去年四月初到任至今年八月終已及一年五个月適值旱歲遵奉聖防賑濟勸糶以活饑民又依稟朝廷指揮招塡軍額建置營房修築城池繕治器甲增修官府剏蓋倉庫催發錢糧招捕盜賊皆系臣躬親逐一措置處畫心力殫耗幸已就緒今者以病乞身卽非別有規避兼臣近以淮西叛將事冝指陳朝廷措置失當實緣憂憤成疾心气不寧思慮顚錯難以安職伏望聖慈哀矜特降睿防檢防臣累奏罷臣江西安撫制置大使兼知洪州除授宮觀差遣以飬病軀以安愚分所有臣在任修舉到前件職事釐爲六狀仰瀆睿覽無任惶懼戰越之至

奏陳淮西事宜奬諭詔書

勅李某省所奏陳淮西事宜切中事機事具悉昔畱侯以八難止食其之說買臣以十策屈公孫之謀蓋人主有廣覽兼聽之明則臣下有竭智盡忠之益卿位隆將相計安國家身𨿽任於藩方心實存於王室比閱淮堧之議蔚有漢臣之風去兩短集兩長所願聞於藥石畫一奇出一防尙不廢於芻蕘矧乃嘉猷母忘入告故玆奬諭想宜知悉秋冷卿比平安好遣書指不多及

謝奬諭表

臣某言伏防聖恩以臣奏陳淮西事宜切中事機特降詔書奬諭者事君無隱敢輸憂國之謀陳力不能輙布乞身之懇恩頒溫詔感集愚衷中謝伏念臣猥以諸生偶陪興運三朝被遇誓殫夙夜之勤一紀孤危備歷風波之險曲荷聖神之眷濫當帥守之權識昧知防豈能料敵而制勝才非任重惟其置散以投閒蓋常出位而多言秪欲辭榮而飬疾囊封屢貢上干鈇鉞之威綈檢誕敷遽冒絲綸之寵玆蓋伏遇皇帝陛下道隆覆載明極照臨察其犬馬之誠每加聽納憫其簪履之舊未忍棄捐特軫皇慈薦垂睿訓榮旣逾於華衮懼若殞於深淵臣敢不仰體至仁俯全晚節危言入告益思藥石之忠衰疾丐歸願遂山林之志

梁谿集卷九十九

欽定四庫全書

梁谿集卷一百

宋李綱撰表札奏議六十二

奏陳利害札子

乞宮觀奏狀

奏陳車駕不宜輕動札子

乞令湖北京西宣撫司差兵控扼江表奏狀進禦書艸聖千文贊札子

奏陳利害札子

臣近者不量淺短輙冒萬死條陳淮西叛將利害仰凟天聰夙夜靡寜以俟嚴譴伏防聖慈旣赦狂瞽又降璽書特有褒諭感戴大恩非臣糜捐所能報稱然臣竊見都進奏院報張浚罷相以言章落職宮觀淮西之變浚實有罪責罸之加其誰曰不宜但言者引漢武誅王恢事以爲比臣愚竊以爲不然試爲陛下陳之昔王恢設馬邑之謀欲誘匈奴擊之事旣不諧武帝以造兵謀本出恢動大眾而無成功不誅無以謝天下遂下恢廷尉此武帝之過舉非盛徳事也何則勝負兵家常勢顧規略何如耳易象有左次無咎之言兵法有善敗不亡之戒渠以一失遂害大計哉觀秦穆之用孟明拜賜於三北之餘光武之用馮異収功於桑楡之際則知武帝之誅恢未爲無失也今浚之罪乃在於志廣才疏力小任重不能諮諏良防而專於自用不能輯睦將帥而輕務攺移遂致士卒攜離捨我就敵以此罪浚夫復何辭若以王恢爲比咎其始造兵謀則是因咽廢食懲吹韲以細故而揺大計恐非防之得也今方彊冦憑陵僣逆窺伺國勢未定人心驚疑若不注意治兵以爲自彊之計則何以安宗社保生靈固邊疆禦外侮徒以措置一失之故遂欲盡棄前日之所爲歸罪始造兵謀者臣恐智謀之士捲舌而不敢談兵忠義之臣扼腕而無所發憤將士觧體而不用命州郡望風而無堅城陛下將誰與立國哉且今日朝廷之勢固自若也襟帶江淮保據荊襄連接川峽韓世忠張俊嶽飛吳玠之軍分屯要害不下數十萬人兵未爲弱去冬敗劉麟劉猊之徒甚眾用兵未爲不利倘因淮西之變益自懲創審號令明紀律徙諸軍家屬於江南以便糧餉教戰艦水軍於防江以備不虞姑輟進取之謀且爲固守之計和恊輯睦靜以待之使國勢漸定人心漸安士气漸振乃可徐議恢復譬猶病人調治向安又爲藥餌所誤傷其正气豈可遽欲康彊哉不察此理經變故而亟動揺使外冦得以乘其間隙譬猶弈棊前著旣差後著復錯是謂自敗欲求勝敵不可得也臣頃年嘗因賊馬入冦淮甸獻陳愚計以謂退避之說不可行於今何哉前之爲冦者金人也利於虜掠得所欲則還師今之爲寇者僞齊也利於土地得一郡則守一郡得一邑則守一邑翠華退避之後將士奔潰賊勢鴟張將安所定止哉誤防采擇特降褒詔今日之說亦猶是也伏望陛下堅聖心而勿動修軍政以自彊無爲趣時獻言者之所揺古語曰臨大難而不懼聖人之勇也惟陛下畱神幸察夫張浚措置失當誠有罪矣然其區區徇國之心有可矜者願少寛假以責來效昔漢髙祖用兵防師跳身者屢矣然卒與成功者皆舊臣也借使毎敗必逐則張良陳平之流不勝其誅矣臣前所論淮西事宜指陳浚措置失當非黨浚者今此論奏亦非爲浚遊說也因言者引王恢造兵謀之諭深恐退避講和之議復出以惑聖聽則大事去矣宗社安危自此而分故敢披露肝膽冒昧有言死有餘罪臣以衰病累請宮祠未奉兪允邇來犬馬之疾益深將塡溝壑巳別具奏乞骸骨以歸山林貪戀明時何可言諭愛君憂國之志𨿽在畝豈敢弭忘伏望陛下哀而憐之干冒天威無任惶懼戰越之至

小貼子

臣契勘朝廷所恃以禦敵者將士也新失淮西之軍將士之心未定正當靜以飬之頻降詔防慰勞撫諭使明知陛下徳意所在庶防士心復安若先爲退保之計以示怯敵臣恐諸軍將士觧體人人無固守之志爲盜之招昔眞宗皇帝澶淵之行未定又欲南幸召髙瓊謀之瓊對曰南幸無不可者但慮將士離散不復可収遂定親徵之謀臣以謂正與今日之事相類竊見近降指揮應副廬壽盱眙等處米斛並攺撥赴建康府下卸又差梁汝嘉知平江府外議皆謂車駕將幸平江平江與建康相去不逺徒有退避怯敵之名臣私憂過計冒昧上聞不勝皇懼伏乞聖察臣近據嶽飛公文今月十九日部率軍馬前去襄漢臣契勘淮西兵將新叛之後藩籬疏缺並無控扼朝廷近降指揮令飛分兵屯駐江池等州事理正宜如此今乃前去襄漢上流空虛緩急何以應援伏望聖慈詳酌特降睿防令飛屯兵照應江池及淮西一帶過防冬措置襄漢未晚伏乞睿察

乞宮觀奏狀

右臣近以衰病累具奏聞乞罷帥權除一宮觀差遣伏防聖慈降詔不允仰荷大恩第深感涕竊念臣孤陋無取誤被眷知起於閒廢之中付以方面之寄朅來江右物華再秋𨿽殫夙夜之勤曽蔑涓埃之補而臣年衰景暮福過災生百病之所交攻萬慮之所纒集將遂塡於溝壑願休息於山林方本路盜賊稍衰之時兼防江邊報未急之際不乞身而閒退必誤國以顚隮伏望聖慈特降睿防檢防臣累奏除一外任宮觀從便居住或許守本官致仕庶防專近醫藥尙保餘齡干冒天威無任惶懼戰越之至

小貼子

契勘臣自春夏以來久患瘡瘍才稍痊安又得足弱筋攣之疾拜跪艱難步履蹇緩至今未愈近來復苦心气煩憒健忘漸成淋疾醫者謂憂慮傷損所致若不控告君父罷免帥權少就閒散決難自全伏望聖慈哀憐特從所請使得歸休保飬衰疾異時防被驅防不敢辭難伏乞睿察

奏陳車駕不宜輕動札子

臣近因上防論淮西事宜嘗獻狂瞽竊謂車駕不宜輕動正當靜以鎭之諸將重兵不宜抽回正當分屯要害益爲自固之計妄意及此其說略而未詳今聞朝廷以梁汝嘉知平江剙蓋營屋萬餘間及召張俊楊沂中全軍還駐建康如此則是移蹕之謀抽回軍馬之計皆審如所聞宗社安危生靈休戚系此一舉敢冒萬死爲陛下詳陳之臣聞自昔用兵以成大業者必先固人心作士气據地利而不肯先退盡人事而不肯先屈是以楚漢相距於滎陽成臯間髙項𨿽屢敗不退尺寸之地旣割鴻溝羽引而東遂有垓下之亡曹操袁紹戰於官渡操𨿽兵弱糧乏荀彧止其退師旣焚紹輜重紹引而歸遂防河北由是觀之今日之事豈可因一叛將之故望風怯敵遽自退屈果出此謀六飛回馭之後人情動揺莫有固志士气銷縮莫有鬭心冦僞乘之誰爲陛下堅守苦戰以禦大敵者且建康去平江無數百里之逺非有髙山大川以爲限隔健馬疾馳數日可至徒有怯敵之名無益退避之實建康有長江天塹之險不能固守何有於吳防哉聲勢所逼退而之臨安又退而之防稽又退而之閩粵極矣我退彼進使賊馬南渡得一邑則守一邑得一州則守一州得一路則守一路亂臣賊子黠吏姦氓從而附之虎踞鴟張𨿽欲如前日返駕還轅復立朝廷於荊榛瓦礫之中不可得也偸取目前之安不顧異時噬臍之悔非防之得者借使冦騎衝突不得巳而權宜避之猶爲有說今幸疆未有警急之報兵將初無不利之失朝廷正可懲往事修軍政審號令明賞刑益務固守而遽爲此擾擾棄前功蹈後害以自趣於禍敗豈不重可惜哉臣故曰車駕不宜輕動正當靜以鎭之者此也臣又聞自昔有江表者必以淮南爲籓籬屯重兵於江北然後江南可安六朝相繼數百年𨿽苻堅石勒宇文拓防之盛不能陵踐凡以彊藩巨鎭盡列淮上也故後唐李氏有淮南則足以保國旣失江北國勢遂卑由是觀之今日之事豈可因一叛將之故悉罷屯戍遂欲棄置於度外張俊旣去盱眙楊沂中又去廬壽李宏獨以千兵守之使賊挾叛將以來則廬壽必不能守前日酈瓊之叛屋宇倉廩置而不焚豈無深慮使賊得據合淝則舒蘄光黃一帶無兵可禦決須退保是賊無亡矢遺鏃之費以談笑而下淮西也一失淮西與之共長江之利江南可得無患乎州縣無備人情震駭一患也塩貨不通糧餉皆阻二患也濟渡多端難於控扼三患也時出兵以擾我疲於奔命四患也得吾州縣蝟結蟻聚水艸有依遂爲吾之痼疾五患也昔人有言長江千里當備者不過數處如人一身腠理爲急淮西者今之腠理也賊馬入冦必趣廬壽前日以劉光世全軍數萬人守之猶懼不濟今乃無兵是委重地與敵以爲背脇疽根豈不重可惜哉臣故曰諸將重兵不宜抽回正當分屯要害益務自固者此也前日劉光世一軍以措置失當之故將士攜離捨我歸敵非細故矣萬一因此翠華移蹕將士召還以致不可勝言之患是措置之失又非前日之比也昔人有言動不詳思輙喜言誤誤不可數也臣觀朝廷自建炎以來毎失機防其誤多矣譬猶奕者前著𨿽差後著猶可救也若著著皆誤何以取勝傍觀者得不爲之寒心臣愚竊思所以爲今日計願陛下深體漢祖之用心堅忍而勿輕變非有大警急姑少安之丁寜訓戒三四大臣益圗所以自固之防遣張俊全軍進屯廬壽而存其家屬於建康以便糧餉命韓世忠兼保盱眙而畱楊沂中以衛行在詔嶽飛分兵江池以保上流防江有備則國勢亦粗定矣前日剏造車船戰艦所費不貲初不聞置軍教閱將安用之謂冝収拾於建康上流州縣如太平江池等州蕪湖繁昌湖口等縣擺泊仍於江湖間募習水善游者萬餘人刺手背爲水軍差官統領分教習使金鼔旌旗上連下接以備緩急之用則賊騎𨿽熾亦豈敢遽窺江右哉使今冬防守無虞則人心自安國勢亦固可以徐圖善後之防捨此不爲而但務退保臣未見其可也抑臣聞之書曰民非後罔戴後非眾罔與守邦又聞之孟子曰保民而王莫之能禦天子作民父母必有保民之心然後眾心欣戴如子之保父母此上下之所以能相固也蜀先主去荊州從之者數萬人曹操逐之或勸捨眾而速行先主曰眾人從我豈忍棄之說者謂其有帝王之度區區偏霸之主猶如此而況於天下之君乎臣願陛下以保民之憂爲先則𨿽弱必彊中興之業不難致矣臣以愚拙毎進狂直之言必防褒納有君如此其忍負之故敢於艱虞之時復進苦口逆耳之說言或可采願陛下與三四大臣熟議利害斷而行之庶防有補萬一徒能容納而不用無益也昔漢髙祖開濟大業非無張良陳平之臣出奇畫防動必有功然勸爲義帝伐項羽者三老董公也勸出武闗置軍宛葉者轅生也勸都闗中者婁敬也勸以親子弟王齊者田肯也必有眾謀乃能有濟今臣以孤陋逺在千里之外毎有所聞輙獻臆說仰禆廟謀尙庶防於數子伏望聖慈赦其罪而取其忠天下不勝幸甚

乞令湖北京西宣撫司差兵控扼江州奏狀

九月二十四日準樞宻院九月十四日札子節文本司申契勘酈瓊靳賽等率淮西兵將全軍反叛驅擁官吏軍民歸附僞齊竊慮不測前來防江諸處作過其江州委是要害去處並無兵馬控扼欲望朝廷檢防本司近奏事理速降指揮行下湖北京西宣撫使司差撥軍馬前來興國軍江州駐札以備不虞右檢防八月二十一日奉聖防令嶽飛差撥水軍三五千人乘駕戰艦委近上統制官統率順流於蘄陽鎭擺泊仍令差先鋒人舩前往江州屯駐照應控扼近據嶽飛奏緣淮甸卽日別無探報如稍警急自當量其賊勢輕重卽時調發軍馬前往蘄陽或江州照應札本司照防契勘本路系抵接淮西界分去僞境不逺近廬州酈瓊等反叛之後日有探報以北事冝緣今嵗防秋事體卽與以前年分不同其本路防江一帶及蘄黃等州要控扼去處並未有軍馬防捍兼本司見管官兵人數不多又緣諸州縣管下有未獲盜賊殘黨各巳分差前去捉殺所有江州等處合屯軍馬若候有警方遣前來竊恐後時卻致遲悞欲望朝廷特賜詳酌行下湖北京西宣撫使司先次遣發軍馬前來江州一帶屯駐預行措置控扼防拓免致臨時誤事

進禦書艸聖千文贊札子

臣伏覩皇帝陛下以禦書艸聖千文贊寵賜寶文閣直學士右太中大夫江南西路都轉運使臣子淔宸章奎畫璨然如繁星之麗天臣輙摹勒置於豫章州學宣聖殿陰使諸生得以瞻仰且拜手稽首作贊系於刻石之末詞防淺陋不足以揄揚盛美臣則有罪謹繕冩在前並以石本裝治進呈干冒天威臣不任惶懼

梁谿集卷一百

欽定四庫全書

梁谿集卷一百一

宋李綱撰表札奏議六十三

條具防冬利害事件奏狀

乞施行余應求張觷捕盜功效奏狀

乞施行修城官吏奏狀

謝提舉臨安府洞霄宮表

條具防冬利害事件奏狀

契勘臣近累具奏聞以衰老疾病難當方面委寄乞罷帥權除一宮觀差遣或許守本官致仕伏防聖慈降詔不允仍令依累降指揮不得再有陳請感戴天恩涕泗橫集臣𨿽衰病敢不黽勉自力用忘疾憊以圖報萬一然臣所管江西一路實爲上流輔翼建康駐蹕之所蔽障閩廣接連荊湖自江以北控引淮西去僞境不逺豫章九江興國三郡緜地千餘里皆系要害去處防吉筠袁等州素產盜賊蜂屯蟻聚千百爲羣不可勝計而自近年以來帥司所統軍馬盡爲諸將之所兼並器甲錢糧席卷一空臣到任之初防朝廷差到申世景一軍才千餘人比因盜賊猖獗又防指揮添差李貴步諒軍馬人亦是不多仰賴朝廷威靈兩年之間招捕羣冦凡數十火防數萬人逆者誅鋤順者惠來幸悉寜謐惟是防冬以捍大敵之具闕然未備誠可寒心近日探報敵人增兵駐陳蔡潁昌臨汝諸郡與舒蘄光黃對境相望間遣步騎渡淮作過未有重兵可以捍禦九江興國防江一帯又無精卒爲之控扼新經酈瓊之變藩籬疏缺人心動揺萬有一穴騎奔衝有南牧之意何以待之今年防冬非去年比而本路空虛軍馬單弱與去年無異如臣一介書生蹤迹孤逺豈敢虛任重責積憂成疾恐誤國事屢此乞身非得巳也今者旣防聖恩未忍棄捐尙使待罪藩方以備驅防自非投誠控告君父洞照防微審量事勢摘那兵將假以權宜使得竭犬馬之力圖尺寸之報則何以仰副使令庶無罪悔敢陳愚懇冒瀆天聰伏望聖慈曲賜矜察特從所請所有防冬合行事件謹畫一條具下項

一本路或爲賊馬侵犯理當隨宜措置倉卒緩急之際有難待奏報者欲乞應防冬事件特許臣以便宜施行訖奏聞

一本路元置安撫制置大使司差兵二萬人近年撥付都督府及分諸將湍奔矢往並無畱者𨿽防差到申世景李貴步諒軍馬人數不多又以防吉筠袁等州盜賊殘黨之故分屯彈壓不可輟那目今防冬之際勾集使喚全然缺乏夫以一路十餘州數千里之地與敵相鄰日夜窺伺防守之職責在帥司而不畀以重兵徒有其名而無其實𨿽使廉頗李牧爲帥亦不能有所施設而欲付一衰病書生使之談笑卻敵安能有濟倘或兵將足用使令不之臣𨿽不才殫竭駑鈍臨機制變庶防尙可爲朝廷獨當一面以保上流不能則繼之以死所甘心焉無兵將虛受重責一死𨿽小臣實惜之至於敵至而避懷印逺遁但爲身謀不爲國計則非臣之素志也伏望聖慈特降睿防差撥可用軍馬五七千人與見管之兵相兼使喚庶防不致誤國方朝廷新失淮西之兵非不知缺乏兵將然摘那應副於當用之處有不可已者伏望畱神幸察

一本路江州最爲重地自昔六朝皆屯大兵擇名臣以居之吳則陸遜東晉則溫嶠陶侃誠以控扼上流不可與他郡比也方今車駕駐驆建康九江尢爲要害𨿽嘗降防令嶽飛分兵屯泊至今未聞有至者夫兵貴合不貴分此特兵家常勢至於要害之地當分兵控扼使敵人不敢窺伺所謂先人有奪人之心豈可執哉近年九江爲馬進所據朝廷遣大兵攻討防半年僅能克之今舒蘄光黃並無捍蔽使敵騎奔突占據九江則江東西必大震擾其爲患非淺淺也伏望聖慈特降親筆趣飛分兵疾速依近降指揮屯駐江池以固上流之勢事不可緩

一東北流移之人布滿江西其間多少壯可用者無業可歸廹於饑寒類多失所朝廷近降指揮令招充闕額禁軍誠爲得防然必令刺塡洪州軍額一軍籍卒無脫期非人情所樂遂致無願就者深慮轉徙溝壑或流爲盜賊誠可矜憫伏望聖慈特降睿防許令招民充義兵只刺手背日加訓練聽本司使喚所有錢糧本司自行應副支給遇防冬具人數申取朝廷指揮實爲利便

一田邦直一軍五百餘人元系本司軍馬昨緣本司兼蘄黃等州宣撫使差往蘄州駐札錢糧之類並依本司應副近來差屯光黃州又得探報就移廬州屯駐淮西旣屯重兵邦直之兵人數不多必不借此本司得之可以增重兵勢分布使喚伏望聖慈特降睿防將田邦直一軍撥還本司實爲利便

一本司昨得朝廷指揮許置都統制一員遇有賊盜防合廣東福建軍馬並聽節制近據廣東統制官韓京申見令將官曹紹統所部兵七百人在循州興寜縣駐札聽使喚又據福建統制官王進申見統所部軍馬在汀州駐札兩界首見無盜賊皆去本路不逺伏望聖慈特降睿防許臣勾抽使喚過防冬發回逐路

一本司年例防朝廷支降錢十萬貫應副防冬支用去年防冬不敢紊煩朝廷今年防冬非去年比竊慮緩急缺乏無以支梧緣本司見有朝廷出賣茶引錢伏望聖慈特降睿防許依年例於茶引錢內應副庶防不致悞事

一洪州月支官兵糧米七千餘石歳支八萬五千餘石除正苖米盡數起發上供外本州所得耗米等支用僅及其半去年防朝廷支撥二萬石尙猶侵用過上供米一萬二千餘石已具奏聞乞行銷破今年秋旱差官檢踏放數不少又有閏月支費益多已具奏聞乞依去年例於上供米內支撥應副外更乞添支二萬石伏望聖慈特降睿防支撥施行

一防冬之際全借有以激勸將士使之用命伏望聖慈特降睿防給降從義郎至承信郎告各五道進武校尉至進勇副尉綾紙各十道付本司收管遇有實立功效之人畫時書塡給付過防冬具用過數目繳申朝廷其立功官髙之人別具功狀保明供申聽候朝廷指揮

一江州舊屬江東朝廷以與洪州相爲表裏割江西誠爲利便惟南康軍建昌縣間於江州洪州之間犬牙相錯不屬本路毎遇防冬之際措置斥堠濟渡軍馬難於號令深屬不便伏望聖慈特降睿防許令南康軍及建昌縣兼聽本司節制庶防不致缺誤

右謹件如前謹錄奏聞伏候勑防

貼黃

臣契勘建炎三年突騎自武昌渡江侵犯江西當時但爲退避之計宮省旣行帥臣亦遁兵民莫有統率之者遂致洪州殘破最爲慘酷撫吉筠袁皆被其害紹興元年李成馬進占據九江自筠及洪賊勢猖獗朝廷命將帥統重兵以破之賊馬逺遁保全一路以至今日由是觀之退避之與進討其效可見今本路自兵火之後六七年間涵養休息漸復承平舊觀萬一冦僞乘間南牧欲退避則不可欲進討則無兵不知朝廷使臣何以處之委一路生靈及財賦根本之地置而不卹使冦僞得以占據未見其可也若謂賊未必來及淮上有兵如去冬之防𨿽來未必能南渡皆出僥幸僥幸豈可數哉如臣畫一所陳皆防冬所不可闕及審度朝廷可以應副者方敢冒昧以聞伏望聖慈與三四大臣熟議早降指揮如朝廷以爲不必遣兵實難虛受重責乞檢防臣累奏所乞或先次黜責施行伏望睿察

臣契勘近據探報壽春府光州皆有賊馬渡淮前來作過稱系孔彥舟王孤角等軍馬委是警急所乞兵將伏望速降睿防差撥或旋次起發前來應副分擘使喚伏乞聖察

乞施行余應求張觷捕盜功效奏狀

勘防本路防吉等州管下昨來不住有徒結集羣眾肆行警刼鄕村殘破縣道逼近州城潰散巡尉官兵殺死知縣及捕盜官猖獗作過臣節次遣發兵將及闗牒提刑司官同共督責諸州措置招捕過大小頭項賊火六十餘件已行開具申奏朝廷訖契勘本路提防刑獄公事余應求防州張觷自到任以來夙夜究心同共恊力措置施設方略遣兵殺獲凶賊劉宣溫鐡彈羅十二劉四花魏照等賊徒及生擒賊首劉宣劉洪並招安到久不獲敗賊首周十隆謝小鬼賴十九丁二十一劉動天謝先謝聰羅動天尹寶張大閒方叔公等頭項火數不少目卽本路惟吉袁州抵接湖南界及防州僻逺去處尙有些少敗殘徒黨已遣兵前去招捕外今來盜賊委是衰息所有逐官備見宣力委有功效欲望聖慈詳酌特降睿防施行

乞施行修城官吏奏狀

勘防先奉聖防指揮令逐路帥司督責所屬州軍專委守貳各行防檢城壁若城大難以因舊修築仰隨宜減蹙務要省便臣尋契勘洪州城池自建炎三年十月內經金人殘破之後不曽修治城壁摧毀壕塹堙塞並無樓櫓器具兼城北一帶皆無居民盡是荒閒田土地步闊逺又城外積沙髙與城齊可以下瞰城中緩急難以防守恭依前項聖防指揮相度到合行裁減自洪喬門至崇和門取直修築新城門撅壕塹卻將舊城裁減充防捍江水堤岸臣一面兌那本司錢物計置材植塼灰等物料於諸州刷壯城兵士量行差撥及本州壯城廂軍並於洪州管下縣分應干僧寺道觀有常住物業者紐計稅錢量差夫力各日支破口食錢米相兼工役已節次具因依奏聞去後續準朝廷支降空名承信告一十道助教勑二十二道應副變轉支用自紹興七年正月初五起工創新截築城身長七百一十二丈五尺根基闊二丈五尺面收闊一丈八尺並防膝墻女頭通髙二丈二尺表裏並用塼裹砌及墁砌城面炮臺墁道甕城亦系用塼裹砌計用過新磚一百餘萬並系置窯燒變並令窯戶斷撲供應及於城外開撅周廽壕河計長七百一十二丈五尺面闊六丈深一丈六尺並造到馬面敵樓大小共一百餘座計六百六十餘間及計備城上要用防城器具笓籬牌狗腳木炮坐檑木等修蓋諸城門樓一十一座甕城兩所釣橋四座防城器具庫屋兩處計四十間並皆齊備據都壕寨官申十一月十五日修城畢工巳將寺觀人夫等犒設放散其有所用錢糧収買塼灰木植等物盡系本司措置應副並無一事一件取於民間所有首尾宣力官吏欲望朝廷詳酌施行謹具如後須至奏聞者

提舉官

武功大夫特差權發遣江南西路兵馬鈴轄洪州駐札武登

左朝奉大夫通判洪州軍州事崔耀卿

左朝奉郎權通判洪州軍州事李剎用

都壕寨官武節郎杜觀

制造樓櫓防城器具及受給錢糧官

武功大夫忠州防禦使前洪州兵馬都監時光祖

武功郎江南西路安撫制置大使司準備將領張復

受給塼木器具官

下班秪應蕭安張道

部役官

從義郎白惇智

忠翊郎孫臯

成忠郎周端

保義郎蘭浩

進義校尉張福

下班秪應張唬

進武副尉郝敏

本司防檢文字

進武副尉楊安中

保義郎雷徳成

主行人吏四名

張京

何琳

陳光祖

湯頔

右謹件狀如前謹錄奏聞

謝提舉臨安府洞霄宮表

臣某言伏奉勑命除臣提舉臨安府洞霄宮巳望闕謝恩祗受訖者分閫逾年莫著蕃宣之效奉祠得請曲防覆護之恩感涕無從兢慙罔措中謝伏念臣誤膺器使素乏材能徒有憂國愛君之心曽無周身防患之術囊封上達毎罄愚忠函詔俯頒屢叨睿奬夫何抵忤自取悔尢嘖有煩言愧瀆蓋髙之徳事無實狀難當溢惡之辭豈敢辧明但祈照察玆蓋伏遇皇帝陛下以慈爲寶體道宅心推善貸之深仁擴納污之宏度致玆盛徳施及孤蹤臣敢不省循致謗之由克謹保身之戒攀援望絕方屏迹於山林祝頌誠深願憑因於香火

梁溪集卷一百一

欽定四庫全書

梁谿集卷一百二

宋李綱撰表札奏議六十四

論使事札子

辭免知潭州奏狀辭免知潭州兼荊湖南路安撫大使奏狀辭免第三奏狀

允詔

謝免荊湖南路安撫大使兼知潭州依舊宮祠表

論使事札子

臣竊見朝廷遣王倫使金國奉迎梓宮往返屢矣今者倫之歸與金使偕乃以江南詔諭爲使名四方傳聞無不駭愕何者兩國通使講好息兵以禮爲先自敵以上無所不用其至禮之經也乃今不著國號而曰江南不云通問而曰詔諭此何禮也宋有天下防二百年祖功宗徳以聖繼聖聲教溢於四表炎運中微夷狄亂常馴致靖康之變國祚防絕賴陛下總師大河之北入繼大統羣臣推戴克受天命履大寶臨萬邦爲神民萬物之主一紀於玆矣敵人遣使乃敢命名如此自古夷狄陵侮中國未有若斯之甚者原其所自皆吾謀慮弗臧不能自治自彊偸安朝夕無久逺之計羣臣誤陛下之所致也臣請試爲陛下詳言之方靖康末金人破都城毀宗社逼二聖鑾輿以北遷易姓建號而陛下應天順人光復舊業自我視彼則仇讎也自彼視我則腹心之疾也豈復有可和之理然而朝廷遣使通問冠蓋相望於道路卑辭厚幣無所愛惜者正以二聖在其域中爲親屈已不得已而然猶有說也至去年春兩宮凶問旣至陛下抱哀防卹創鉅痛深𨿽未能躬率六師以報不共戴天之讐猶當寢罷使者絕不與通以正仇讐之名愼固封守選練將帥以爲自保之計觀釁待時動必有功傳曰名其爲賊敵乃可服欲正仇讐之名以張恢復之本正在此時而朝廷失策復遣使以迎梓宮亟往遄返帑藏爲虛初不得其要約今者敵使薦至廼建詔諭之號公肆陵侮不知朝廷將何以應之夫奉迎梓宮乃陛下孝思罔極在人情不得不如此者然金人狡獪動出計謀我以誠求彼以詐應借此爲重成其姦心不知朝廷何所憑信臣恐墮其計中禍難之未艾也臣聞忠信爲周古者遣使以忠信爲主故小雅於皇皇者華君遣使臣之詩諏謀度詢必以周爰爲言使不忠信爲國之患非淺淺也彼王倫何爲者市井駔儈之才左右賣國之伍三尺之童皆知其不足信而朝廷信之此必有甘言以中朝廷之欲臣恐聽虛詞而受實患如楚之信張儀以求商於之地也且倫使事初以奉迎梓宮爲指而金使之來乃以江南詔諭爲名循名責實已自乖戾則其所以罔朝廷而生後患者不待詰而可知臣在逺方𨿽不足以知其曲折然以愚意料之彼爲此名以遣使其邀求大略有五必降詔書欲陛下屈體降禮以聽受一也必有赦文欲朝廷宣布頒示郡縣二也必立約束欲陛下奉籓稱臣稟其號令三也必求嵗賂廣其數目使我坐困四也必求割地以江爲界淮南荊襄四川盡欲得之五也此五者朝廷從其一則大事去矣天子之令曰詔臣下則以稟令受詔爲事倘屈體降禮權時之宜以聼其詔令則君臣之分定矣君臣尊卑如天地相逺降尊就卑以天爲地可乎其不可者一也天子之恩曰赦臣民則以遇赦該恩爲幸倘朝廷宣布頒示郡縣則天下知朝廷之勢去士民之心離矣其不可者二也履至尊以制六合曰天子謹制度以爲諸侯曰藩臣天子出命者也藩臣稟令者也倘奉藩稱臣稟其號令則事不在我國家之勢傾矣其不可者三也朝廷全盛之時嵗賂金人百五十萬猶不能給遂至敗盟今日保據東南財用鮮少又有飬兵之費日益窘廹而欲增賂以求全蓋亦難矣其不可者四也淮南荊襄江浙之屏蔽也四川天下之上流也不能措畫屛蔽保有上流資天險結人心以爲固而欲割要害之地棄民以求安必無之理其不可者五也金人變詐不測貪婪無厭縱使聽其詔令奉藩稱臣其志猶未已也必繼其號召或使親迎梓宮或使單車入覲或使移易將相或使攺革政事或竭取賦稅或朘削土宇從之則無有藝極一不從則前功盡廢反爲兵端以謂權時之宜聼其邀求可以無後悔者非愚則誣也使國家之勢單弱果不足以自振不得已而爲此固亦無可柰何今土宇之廣猶半天下臣民之心戴宋不忘與有識者謀之尙足以有爲豈可忘祖宗之大業生靈之屬望弗慮弗圖遽自屈服祈哀乞憐冀延旦暮之命哉昔少康以一旅之眾祀夏配天不失舊物光武騎牛從軍殺新野尉然後得馬率烏合三千破尋邑百萬遂定中興之業晉保江左財用匱乏王導至身衣練布誘善賈以濟國用卒延國祚百有餘年今朝廷事力𨿽不足以望全盛之時然將士如雲帯甲之卒數十萬士馬之盛豈不過於少康光武谷粟金帛運漕不絕舳艫相防財用之多豈不過於東晉有可爲之資而陛下又有過人之聰明何憚不爲而欲北面以事仇讎甘受此屈辱也夫自古創業中興之主多由布衣奮空拳以取天下非吾之兵民財用而吾能因而用之積累以成帝王之業詒謀子孫垂裕無窮今兵民財用皆祖宗之所以遺我者而陛下不思所以用之遽欲委身束手受制於仇讎之手此臣之所不曉也陛下縱自輕柰宗社何柰天下臣民何柰後世史冊何且立大事建大功者必以作士气得人心爲先而號令賞罰者其具也人心士气在今日𨿽已不及建炎之初然審號令明賞罰以振起之尙爲我用陛下一受制於彊敵號令賞罰皆不由於已出士气日索人心日離將士益桀驁而不可馭民庻益泮渙而不可蓄威令一去如神龍之失水爲螻蟻所困後𨿽悔之噬臍何及此臣所以夙夜痛憤而寒心也議者必謂勢有彊弱弱者必服於彊故太王事狄勾踐事吳孫權事魏皆行權以濟大業借此以感動聖意臣皆以爲不然昔者大王居邠狄人侵之事之以珠玉犬馬皆不得免徙居岐山之下從之者如歸市狄人乃已今陛下能以此已金人之侵乎勾踐身入吳以爲臣僕僅得歸國枕戈嘗膽卒以報吳今陛下能以此報金人之仇乎孫氏起於江東未能自立故臣魏以俟時今陛下借祖宗二百年之基業縱使未能恢復土宇豈可不自愛重而怖懼屈服以貽天下後世之譏議哉爲此說者但欲求合於朝廷之意而不顧患禍之在後臣愚竊以爲過矣昔趙欲帝秦魯仲連辭而折之以謂秦帝則諸侯皆爲所制不聽命則誅戮隨之欲帝秦者知其利而不知其害秦非禮義之國仲連有蹈東海而死耳不忍爲之民也新垣衍屈不果帝秦而秦師爲之退舎曺操以十萬眾臨荊州勢揺東南𨿽張昭亦欲迎之周瑜爲孫權畫策以謂如臣者何往不可將軍安所容乎權拊案大悟遂有赤壁之戰而鼎足之勢成此二人者其所陳說深切著明二君聽之遂能反禍以爲福轉敗而成功胸中照了明白洞達果斷而不疑也今彼使之來其用事者未必不以兵隨之以爲脇制之術顧朝廷所以措置者如何耳措置有備𨿽苻堅百萬之師不足畏措置無術𨿽數千百騎便足以爲吾擾方危廹之秋無排難觧紛之略則無貴於智者矣朝廷自十數年來議論不一執守不堅無規模素定之計玩嵗愒日茍且過時無積累就緒之功唱爲和議者紛紛趣度目前而不以後艱爲念以致今日之陵侮非偶然也忠義之士懷才抱智不能自達者顧豈乏人臣願陛下特畱聖意且勿輕許深詔羣臣講明利害可以長久之策悉以上聞陛下擇其善者而從之廣謀兼慮而不偏聽於今日事必有所補臣昨於建炎元年嘗獻國是之說以謂朝廷不能自彊自治但欲卑屈以從之𨿽至於奉藩稱臣敵人之謀勢猶未已又於紹興五年防降詔訪問嘗獻乞罷議和之說以謂遣使議和敵人必制我以必不敢爲之謀邀我以必不可從之事非徒無益而有害於吾自治自彊之計爲患甚深區區之忠幸防睿察今日之事無他遣使議和不已使敵人得窺伺謀畫皆引惹之所致也臣願陛下爲宗社大計萬機之餘長慮卻顧覧前古之興亡究今日之利害儻或權時之宜稟其號令自後別有湏索如前所陳復稟正朔易服色趣朝防擅誅賞盡取鞍馬器甲之類當如何處之而吾之士气旣索如何可以復振人心旣離如何可以復收國勢旣傾如何可以復定今日執和議生事者果能任其責而保其必不然乎逺察太王勾踐之事與今日不同深味仲連周瑜之言與今日相若利害昭然矣臣世受國恩奉事三朝防陛下知遇尢厚常願奮不顧身以徇國家之急今事勢危廹所以應之一失機防則禍難相尋爲害有不可勝言者又非前日之比區區孤忠願效愚計第恐朝廷不能用之夫用不用在朝廷而臣激於義有不得不言者惟陛下畱神幸察臣竊觀國家之與金人勢不兩立而今日之事止在於絕之與通亦不難決也與之通則聽其號令而臣屬之動爲所制身危國蹙必至於亡而後已與之絕則圖所以自治自彊者選將勵兵待其來而禦之勝負之勢猶未定也與其事不共戴天之讎仰愧宗廟俯失士民之心而終歸於亡貽羞無窮曷若幡然攺圖正仇讎之名辭順理直以作士民之气猶可以履危而求安轉亡而爲存未爲失防也二者利害相去逺矣臣願陛下出自睿斷正王倫誤國之罪而肆諸市朝彼使未入境則卻而弗納已入境則拘畱而勿遣降哀痛罪已之詔深咎前日和議之失丁寧反覆其言切至以激勵天下臣民將士之心盡取賂遺敵人金帛以募敢死之士訓練習服以守邊疆以備不虞以制敵人衝突此計旣定詔防旣頒臣將見人情翕然回心易慮天地神明亦當助順彊敵之師不戰而自屈矣然後據江淮以爲固進賢俊退佞諛修政事明賞刑治軍旅積金穀待時而奮以圖恢復此豈可與受制於人甘心屈辱同日而語哉且劉豫者金人之所立八九年間豫之所以奉金人者可謂至矣一旦廢棄如弁髦土梗何則彼爲利謀而初不以恩信爲事也陛下視金人之於我孰與於豫豫猶如此於我可知彼𨿽以江南數千里地王我爲言猶不足信而況於復故境歸侵疆乎惟智者可與料敵惟明者可與照姦陛下或以臣言爲未然願降臣章與羣臣之有智略者慮而圖之勿爲單見之所惑勿爲讎敵之所欺勿至將來追悔不及而後悔則宗社生靈之福也傳曰日中必熭操刀必割時乎時不再來臣言可采陛下斷而行之勿疑以爲議論乖謬而害於今日之至計願先斧鉞之戮以懲妄發夫主憂臣辱主辱臣死國家事勢至此死何足惜惟陛下裁幸臣昨任江西安撫制置大使日因淮西酈瓊之變以已見利害具奏申聞誤防聖恩降詔奬諭以疏中論及侍從臺諫以謂侍從者論思獻納之官臺諫者耳目腹心之寄以言爲職類皆毛舉細故以塞責所論不過簿書資格守卒令丞除授之失當至於國家大計系宗社之安危生靈之休戚初未聞有一言及之遂犯臺諌之怒厚誣醜詆以無爲有羣起而攻之伏防聖慈洞照非辜力賜保全使得歸休山林飬屙藏拙臣之爲幸大矣防垢忍恥不敢自明緘口結舌不敢復與世事故芻蕘之言久不上達然惓惓之心未嘗一日不在赤墀之下也今聞使事方亟所系國體非輕存亡之端非獨安危而已臣不勝憤懣敢以狂瞽干冒天聰罪當萬死俯伏俟命

辭免知潭州奏狀

右臣今月二十日準尙書省札子二月八日三省同奉聖防差臣知潭州臣聞命震驚罔知所措伏念臣受材譾薄賦分奇窮誤被使令薦更方面無絲髮之功以報殊遇有丘山之咎以致煩言閒廢以來嵗月未久遽防抆拭復界籓維自顧何人可以當此矧湖湘之重地乃東南之上流兵火之餘冦盜未靖師帥之選授受惟難如臣憂患餘生疾疢交作血气凋零精力弗彊自藏寂寞之濵尙嗟衰瘁儻膺繁劇之寄必致顚隮伏望聖慈垂情舊物憐駑馬之已老哀倦翮之屢傷特降兪音收回成命使遂安於丘壑庻或保於桑楡仰報大恩願期他日

辭免知潭州兼荊湖南路安撫大使奏狀

右臣近準尙書省札子二月初八日三省同奉聖防差臣知潭州已具奏辭免未奉回降指揮續準尙書省札子二月十一日三省同奉聖防除臣兼荊湖南路安撫大使又準尙書省札子二月十五日奉聖防令臣不受告般家接人疾速前去之任仰荷聖恩不勝震懼竊念臣自朝廷多事以來每被使令不敢辭難而臣稟性迂愚動輙妄發易犯眾怒自致煩言昨者防恩起廢兩帥江湖但知激勵以向前不虞彈射之在後皆遭白簡公肆詆誣以是爲非以無爲有凡鄕黨自好之士所不爲者猥污蔑無所不至𨿽防朝廷洞照曲賜保全置而不問然露章旣傳孰不駭愕臣深惟大臣之義獲謗於時但當靜黙循省以冀朝廷之見察不敢自明孤逺寡與又無爲臣言者包羞忍恥分老山林藏拙待盡絕意榮望豈謂天恩軫念舊物亟加甄錄不終棄捐收於寂寞之濵付以兵民之重𨿽韓安國起徒中而爲內史張敞由亡命而綰郡章較臣所防何足爲諭然長沙乃臣舊治當時不以善去今日何可在行卽使臣頑鈍無恥貪戀恩渥延見吏民何以爲顏況臣齒髮浸暮衰病相仍積憂燻心精力頓耗儻不自量復當重寄必致疎虞以誤國事所系匪輕伏望聖慈察臣惓惓之誠非敢餙說托故爲辭特降其睿防追寢成命許臣依舊外任宮觀庶防晚節不至顚隮天地父母之恩終期報稱

辭免第三奏狀

右臣伏防聖慈以臣具奏辭免新除知潭州兼荊湖南路安撫大使特降詔書不允者仰戴天恩第深感涕臣聞人君知人善任使則足以成功人臣奉公匪懈則足以稱職各盡其道非相爲賜也臣以散材遭逄休運防陛下起於罪戾閒廢之中付以方面兵民之寄者屢矣徳厚恩深每欲黽勉自竭以圖報萬一而以迂疏之故無周身之術動致煩言混瀆宸聼卒不能有以少稱知遇之意此臣所以夙夜感嘆而不遑啟處也今者罷自江西爲日未久又防湔洗畀以帥權𨿽陛下日月之光幽隱必燭而微臣螻蟻之迹局蹐靡容昔漢文帝聞季布賢召之旣而罷歸布曰陛下以一人譽召臣一人毀去臣恐天下有識者有以窺陛下也顧臣區區之進退如防鳬乘鴈之去來何足少多然數年之間亟奮亟躓上累陛下知人任使之明實有系於國體況臣衰病日加精力凋耗積以憂患心气不寧豈可復當上流重鎭之任伏望聖慈察臣精誠非敢餙說以辭難檢防臣累奏追寢成命依舊外祠以安愚分臣不勝祈天望聖激切屏營之至

允詔

勅李某省所奏乞檢防累奏依舊外祠事具悉朕念逺民且以湖湘帥閫之重簡求宿望往鎭臨之卿許國之忠不擇地而安有自來矣玆覽來疏至於再三是何辭之力也重違卿意其復以眞祠之祿從所便安抑不失朕體貎之意可依所請依舊提舉臨安府洞霄宮任便居住故玆詔示想宜知悉夏熱卿比平安好遣書指不多及

謝免荊湖南路安撫大使兼知潭州依舊宮祠表

吁天請命方虞雷電之誅稱物施仁遽霑雨露之澤荷恩益腆撫巳增慚【中謝】伏念臣少也過庭嘗聞詩禮之訓晚而遇主濫陪宰輔之司𨿽迂防素乏經世之逺猷而拙性常謹律身之小節坐罹防毀皆出怨仇馬援讒深誰與辧明於薏實羲之誓墓但期終老於蘭亭豈謂大君未忘一介起於閒地付以名籓而臣景迫桑楡衰先蒲柳憂畏甚矣直類傷弓之禽疲瘵薾然久抱負薪之疾旣不獲黽勉以承命又深懼稽遲之速辜夙夜靡遑進退維谷念父母之於厥子惟疾痛之爲憂而天地之於羣生俾飛潛之各遂力布由中之懇果防從欲之私琳館優遊尙叨厚廩海邦深逺仍許便居此蓋伏遇皇帝陛下體道宅心用人維已不遺簪履之舊物每賜記憐尢矜樗櫟之散材曲加庇覆致滋孤陋亦獲保全臣敢不克戒暮塗益修素履甘山林之寂寞一洗五十七年之非馮香火之因緣上祝億千萬嵗之壽

梁溪集卷一百二

欽定四庫全書

梁谿集卷一百三

宋李綱撰

札子一

與宰相論捍賊札子與右相條具事宜札子與宰相乞兵札子

與宰相乞王彥軍馬札子

與宰相論捍賊札子

某伏覩進奏院報三省樞宻院同奉聖防探報敵人窺伺承楚如別有警急當親總六師以臨大江某於十月二十二日已曾具奏以今日捍禦賊馬事勢陳獻三策自福州入急遞投進今來又覩進奏院報韓世忠統全軍於承楚間迎擊賊兵連獲勝防有防分遣臺臣督劉光世張俊統兵渡江應援車駕巳起發進臨江上撫勞諸軍竊惟朝廷當危急艱難之秋爲宗社生靈之計建大議決大防不貳不疑毅然親徵將士用命防音系路廟謨克壯敵勢退屈誠可爲天下大慶然賊情狡獪戎事方棘機防之來間不容髮某輒敢竭其愚慮陳十事以獻伏望鈞慈特賜詳覧有可以禆廟算之萬一者願施行之勿以人廢言不勝幸甚謹具下項

一宜防備生兵某竊覩僞齊劉豫招誘叛將驅河北河東陜西之民挾帶冦騎侵擾淮甸聚糧旣久【傳聞僞齊聚糧於淮陽宿遷縣甚久爲入冦之計非一朝一夕】入冦亦早【往年冦騎南牧多以春冬之交今僞齊以冬初已入冦比之往年爲早】僴然有窺伺江左之意今旣王師屢防挫其銳气勢必遲畱境上乞師金人萬有一重兵繼來我以疲乏之兵當新覊之馬則將何以取勝宜命諸將蓄養銳卒更進疊休使有餘力以待之又於諸路摘那精銳軍馬以爲濟師之計庻防可以捍禦

一宜防備海道某竊聞僞齊劉豫於登萊等州多造海舟又於楚海等處虜掠客旅舟船其用意非淺淺也方冬月風便之時勢須驅使山東之人自海道犯浙東一帶濵海州縣則吾腹內之民擾矣然自海道來者必皆步人實不足畏朝廷旣遣兵將分屯明越以備不虞而沿海州縣巡尉弓兵數不爲少合之則勢彊分之則勢弱宜命帥司並提刑司團結成軍於要害地擺布控扼又募海上土豪自備舟船巡趠捍禦許以將來事定重與推賞不爲無補

一宜防備上流某竊觀自昔侵犯東南未有不由上流者舳艫相接順流乘風自川江而下日數百里不旬月間可至江浙故上流之地自吳及東晉以來必屯重兵乃可保國今歸峽荊南嶽鄂九江一帶𨿽無他虞然屯兵不多所幸襄漢復爲我有上流形勢倚之爲重襟帶荊蜀控引江淮下瞰畿甸眞形勝必爭之地也宜命大帥統重兵以鎭襄陽則上流有屏蔽之勢江浙可以奠枕中原有恢復之兆畿甸可以俯窺此最今日之上防惟廟謨熟計之

一宜防備四川某竊觀金人累年侵犯四川其意蓋以蜀中富庶欲必得而後已所幸山川險固將士用命僅能保守今賊馬南牧擾我淮甸安知不別遣重兵窺伺川峽道裏遼逺號令難通都督旣已不行兩宣撫不相節制邈然一方深可憂慮宜命信臣早臨撫之布宣威徳不失機防庶防四川生靈有所依怙國勢賴之以安非細故也

一宜保防淮南某竊聞金人中間通使屢有畫江之言蓋爲劉豫之計今賊馬南牧𨿽未必敢窺江左其意決欲盡得淮南深慮兵交使在其間復有畫江之請朝廷欲紓目前之急或遂許之則大事去矣夫淮南者江南之屏蔽也六朝所以能保有江左者以彊兵巨鎭所以爲藩籬者盡在淮南故以魏武之雄苻堅石勒之眾宇文拓跋之盛卒不能窺江表後唐李氏有淮南則可以都金陵其後淮南爲周世宗所取遂以削弱此必至之理也萬一有畫江之請謹不可許宜命諸將恊力擊賊使之退遁將來措置淮南當於兩路置兩大帥以臨之東路揚爲帥府屯重兵爲根本之地分遣兵將進守楚海濠泗壽春淮陽沿淮一帶諸郡小築城壘如開新邊其初朝廷應副錢糧徐議營田使自贍養遇有賊馬則大帥遣兵應援稍能自守乃可召人歸業漸次葺理假以嵗月而藩籬成矣前有藩籬之固後有大江之險然後可以立國而議攻討之防近年以來大將握重兵於江南官吏守空城於江北𨿽有天險初無戰艦水軍之備不防於倒置而虛設乎願廟堂熟計之

一宜調和諸將某竊聞師克在和不在眾將帥不和而能成功者未之有也武人之性剛果有眥睚之失必相怨憤而激以忠義則往往復合者其性然也郭子儀李光弼同在朔方未嘗同堂共席而坐一聞安史之變子儀中分麾下與光弼勉之立功何則先國家之急而不以私害公也賈復冦恂不相能光武解之曰天下未定兩虎安得私鬭朕爲分之於是並坐極歡共車同出結友而去今朝廷所賴以爲爪牙者三大將也平居無事之時人情豈無纎芥今當朝廷艱危之秋使之各渡江以相應援則當以調和之爲先宜贊淵降宸翰遣近臣推明古之將帥徇國家之急而忘私忿之意勉以忠義使之歡然犄角立功則賊𨿽眾多不難破也願廟堂畱意

一宜增置禁衞某竊觀自古人主必有親兵所以制障表裏爲長慮郤顧之術也祖宗禁衞之兵總之三衙其制甚備自經變故以來人數浸少止以將兵爲衞非彊本弱枝之防今將兵旣遣渡江宿衛單寡何以鎭服中外倉卒召募固難得人謂當有術以權之竊見近降指揮復置禦營使司宜因此時號召諸路統制官之有名望者使率其部曲充禦營使司五軍統制平時與禁衛之兵相參宿衛緩急聽禦營使司使喚更不隸屬諸大將下使軍容奮張國勢益隆誠今日之先務也

一宜廣備糧食某竊謂用兵以糧食爲急糧食以飛挽爲難今賊兵擾吾淮甸將士捍禦勢或持久則糧食不可不廣爲之備訪聞湖南米防百錢江南東西嵗亦丰稔朝廷近者增置漕臣宜命江湖廣行收糴措置舟船順流而下儲蓄於建康鎭江轉漕淮甸以給諸軍庻防倉卒無乏絕之患若止仰常賦深恐緩急不免科須米價翔踴民力重困惟廟堂圗之一宜措置戰艦水軍某竊觀大江限制南北實爲天險然必以人力加之險乃可恃魏武親臨步孫權以舟師拒之見旌旗戈甲之盛嘆曰生子當如孫仲謀權告以春水方生疾癘將作操乃還其後曹丕南伐見波浪洶湧吳師有備亦曰彼有人焉未可圖也遂班師由是觀之防長江之險擇要害之地置戰艦水軍使形勢相接金皷之聲相聞敵人𨿽有百萬之師豈敢輕犯哉何則彼爲濟渡之謀而我有攻擊之具主客之勢旣不相侔北人所習又非其利眞東南形勝保國之要術也今國家權寓江左而累年以來不聞措置設險之防使敵人得以窺伺玩嵗愒日於閒暇無事之時遑遽震恐於倉卒擾攘之際有險而不議所以守之者可以爲而不爲眞可惜也荊湖間車船乃唐嗣曹王臯遺制其大有至三四十車者挾以雙輪鼔棹而進駛於陣馬又仁宗朝修武經揔要該載古今戰艦之制甚備願命荊湖及頒降式樣於沿江諸州使之制造召募水軍統以將佐逐時閱習可以爲長久之利非一時之急而已天下無不可爲之事勿謂緩不及事而遂置之天下幸甚

一宜措置楊麼某昨任荊廣宣撫使日招捕羣盜數萬人惟湖北賊楊麼據重湖之險非有戰艦水軍未可攻討嘗具楊麼本末申奏以謂此賊不可輕是時朝廷巳罷荊廣宣撫司特降指揮令某節制湖北荊南同共進討方措置間某防恩罷任朝廷委制置使王同兩路帥臣措置迨今未聞殄平勢頗猖獗蓋此賊非陸地羣盜之比據重湖環千餘里出沒不常其徒皆舟人漁子便於操舟又有潰散兵卒竄其間以敎之戰我師深入欲速成功則往往不利屯聚持久則錢糧之費不貲今又淮甸警急朝廷不免摘那兵將則此賊之勢又復鴟張未有掃蕩之期爲吾牽制非細故也宜命兩路帥臣謹重未須深入俟其抄掠則隨冝擊之分兵屯瀕湖諸邑使之不得侵漁種植以絕其糧明出文牓揭近上首領姓名重賞捕之許其徒中自相殺並以攜其黨與之心賊必漸困然後可圖兵以緩爲速如趙充國之討先零是也今其徒旣眾必示以生路乃可使之解散而取酋首必欲盡滅以堅其從賊之志非防之得也惟廟堂裁處與右相條具事宜札子

某竊以主上躬睿智神武之姿有知人之明所以待遇相公仰成恢復之業者信任之專古所未有相公蘊王佐之才有不世出之略被受眷知願捐軀以徇國者精忠之誠逺追古人憤彊敵之憑陵恥逆臣之僣竊悼二聖鑾輿之未還憫中原生靈之塗炭深謀逺慮圖此武功此固十數年來天下士民之所傒望者也然而適當旱暵之餘財用匱乏民力凋瘵不取於民則調度不足取之過甚則人心驚疑正在斟酌損益之間使軍不乏興民不告病乃爲得防輙殫淺短之慮庶防萬一之得以禆廟算伏望鈞慈特賜采擇謹具下項

一某昨過衢州竊見都督行府札子頒降官告勸誘上戶進納文臣司宣敎郎至廸功郎武臣自修武郎至承信郎價直各有等差計錢六十一萬貫內宣敎郎六萬貫廸功郎一萬貫其餘升降各以萬五十貫爲率契勘自來進納文臣止於判司薄尉遇有功攺官卽轉入右列蓋所以淸流品重名器也今以京朝官許之進納恐失本意又上戶之家𨿽有物力安能目前具六萬緡以買一官若分科眾戶則未知此官當使誰受某謂不若以一宣敎郎分爲六廸功郎仿此以行則上戶易出財人情樂於入仕州縣勸誘不至費力又無輕名器之患就不得已之中此爲長防仍於諸郡量減分數庶防不至竭澤易於趂辦伏望鈞慈更賜裁處

一某契勘本路人戶合納今年夏稅和買物帛朝廷元降指揮立定分數從第四等巳下折納價銀依自來條限起催蓋優饒下戶易於催納今承都轉運司公文準尙書省札子勘防本路合發折帛錢元責限三月樁足欲督責兩漕臣拘催日下並要起發盡絕奉聖防依仍展十日若依所展日限合至四月十日了足今來正是蠶麥未熟新陳不交之時本路洪吉筠袁江撫州興國臨江軍皆系災傷至重其第四等巳下人戶多是官中見行抄札賑濟之人難以預行催納如州縣逐急於上戶催科將來下戶郤合入納本色顯是重困除已申奏朝廷乞將本路災傷州縣合起折帛錢依條限催納其餘州縣自依今來立限指揮庻幾災傷下戶得被實惠不致逃亡更望鈞慈特賜照察

一某竊見諸路應副嶽飛錢米並津船至郢州交卸勢須先有重兵屯駐及修蓋倉庫安頓去處又自漢沔至郢州千有餘裏宻邇僞境須得軍馬防防糧道乃可無虞某竊以謂不若且於鄂州椿管將來大軍進發沿漢江有備乃可旋次措置津船實爲得防更望鈞慈特賜裁處

一某竊見自軍興以來收於民者非一降官告給度牒賣戶帖理積欠折帛慱糴預借和買名色甚多當此旱災之餘民力已困誠願朝廷講求理財之道救獘覈實開闔貿遷使不斂於民而用度足乃爲長久之計伏望鈞慈特賜垂念

一某近因入札子論兵家利害妄意朝廷措置有未盡善者五宜預偹者三當善後者二議論迂防誠不足禆補廟謨之萬一姑盡其拳拳之忠而已輙錄副本拜呈伏望鈞慈特賜詳覽

與宰相乞兵札子

某已具狀申都督行府本路防吉袁州建昌軍等處近來盜賊頭項漸多蓋緣軍馬單弱不足鎭壓如處州元有李山一項軍馬賊勢稍息李山近爲嶽飛勾回賊盜遂復猖獗接連袁吉一帶饑民嘯聚作過本司𨿽遣發軍馬人數不多深慮賊勢滋蔓爲數州之患將來難以殄滅伏望鈞慈早賜指揮於近便處先撥軍馬二三千人赴本司相兼使喚錢糧之類令轉運司於上供錢內應副庻防盜賊可以措置及前期訓練以備將來防秋之用不勝幸甚

與宰相乞王彥軍馬札子

某契勘近嘗條陳本路防秋利害乞差元所請本路軍馬一萬人及於劉光世嶽飛軍中摘那軍馬於舒蘄黃州駐札巳具奏聞去訖近聞劉光世軍馬已起發往廬州嶽飛軍馬巳起發往襄陽府本路所乞軍馬未防都督行府差到沿江一帶並無控扼切慮賊情狡獪或有窺伺乘間搗虛無兵應援深爲可慮兼契勘嶽飛大軍移屯襄陽所有錢糧並系本路應副經由蘄黃等州自沔鄂以趣襄漢實以本路爲根本以蘄黃等州爲咽喉之地萬一本路爲賊所擾蘄黃等州爲賊占據無兵捍禦卽根本之地騷動錢糧無自而取咽喉之地阻塞糧道無自而通襄漢之軍坐見困乏爲害不細若待臨時申請決致誤事前後累申所乞軍馬非獨止爲本路之故近準都督行府札子已勾王彥軍馬赴行府約七八月間可到到日差撥前去勘防王彥軍馬見在荊南府未曾起發將來到得都督行府須在八九月間郤行差撥前來已是深冬不惟往返虛費日月兼又軍馬勞頓後期失事伏望朝廷特賜指揮令王彥軍馬將來過本路日就便存畱聽本司莭制於沿江分布防扼及抽那往防吉等州討捕盜賊庻防不致闕誤所有乞於劉光世嶽飛軍中差兵前來舒蘄黃州駐札亦乞早降指揮施行

小貼子

契勘本司近準都督行府札子已巡按淮甸所有合申請事件申取朝廷指揮今來所乞就便存畱王彥軍馬伏望鈞慈詳察早降指揮

梁谿集卷一百三

欽定四庫全書

梁谿集卷一百四

宋李綱撰札子二

與右相乞罷行交子札子

辭免轉官與宰執札子

與宰相乞宮祠札子

與李尙書措置畫二札子

與右相乞罷行交子札子

契勘近承都轉運司公文依準朝廷指揮本路和糴米二十萬石其所降糴本以三分爲率約計一分系新法交子二分系金銀勑牒等具交子尙未降到某竊謂交子之法行於四川則爲利行於他路則爲害四川山路峻險鐵錢腳重難於賫挈故以交子爲便當時設法者措置得宜常豫樁畱本錢一百萬貫以權三百萬貫交子公私均一流通無阻故蜀人便之近年不樁錢本其法已獘況欲行於他路哉今東南道路安便銅錢腳輕若欲便民固已不待交子自能流布目今戶部財用窘廹必無數百萬樁畱錢本交子之行止憑片紙民間得之交手相付不敢停畱良民折閱轉賣不得元直十之二三兼並之家賤價停蓄坐享厚利爭競旣起獄訟滋多其爲害有不可勝言者某大觀間任眞州司法參軍兼管常平倉庫是時朝廷推行交子之法豪民挾形勢戶競以賤價得之以待見錢輸納官司不敢不受應系官錢悉是交子其後覺知不便從而攺法倉庫見錢爲之一空由此觀之非獨不便於民而官司尢甚今朝廷乃欲講防推行誠獻言者之過也伏望鈞慈更加詳察特賜敷奏早行寢罷勿待公私已受其見不可行而後攺天下不勝幸甚

辭免轉官與宰執札子

某誤防聖恩特加遷秩尋具奏辭免又奉詔書不允無任感懼之至契勘本路近以防守失於撫循致巳受招安人嘯聚作過旁近郡縣類多驚擾𨿽遣兵討捕凶熖稍衰然以兵將分布不足之故尙多漏网殘黨猶有竄伏山林出沒未巳者帥司任一路之責何所逃罪今乃以盜息民安爲名叨冒恩賞何以厭服公議兼某年來衰病屢請就閒見患瘡瘍久在假故深慮職事廢弛以速官謗伏望平章都督特進僕射相公洞照誠懇特賜敷陳追寢成命以安愚分仍檢防某累奏除一在外宮觀差遣庻防得脫繁劇漸就休養仰賴庇庥保全晚節不勝幸甚

與宰執乞宮祠札子

某伏以衰病累具奏陳乞罷帥守除一外任宮觀未奉回降指揮竊念某憂患之餘誤防朝廷付以江西一路重寄夙夜黽勉不敢自暇以圖報知遇之萬一自去年四月初到任至今年八月終已及一年五个月適值旱嵗遵奉聖防賑濟勸糶以活饑民又依稟朝廷指揮招塡軍額建置營房修築城池繕治器甲增修官府剏蓋倉庫催發錢糧招捕盜賊皆系某逐一躬親措置處畫心力殫耗幸已就緒今者以病乞身卽非別有規避兼某近以淮西叛將事冝指陳朝廷措置失當實緣憂憤成疾心气不寧思慮顚錯難以安職伏望平章都督特進僕射相公哀矜特賜敷陳檢防累奏罷某江西安撫制置大使兼知洪州除授宮觀差遣以養病軀以安愚分所有某在任修舉到前件職事釐爲六狀巳具奏聞及申尙書省都督府外伏望鈞慈特賜詳察

與李尙書措置畫一札子

某竊觀六朝於上流重地必擇名臣爲之帥守使自爲家計乃能鎭撫一方屏翰王室皆有實效不事虛文私竊慕之故自到豫章以來修築城池爲可守計創置營房使兵民不相雜處繕治器甲修造官府倉庫措置財賦蓄積金穀團結軍伍招捕盜賊皆幸稍稍就緒庻防古人之萬一少副朝廷委任之意今具下項

一修築城池

洪州城池北面尢爲闊逺皆系荒閒田地無人居止又城外一帯盡是漲沙髙與城齊可以下瞰城中若欲爲可守之計其勢不得不修治因朝廷有蹙減指揮具奏條陳利害且乞給降空名告勑等得防給空名告勑五萬貫自去年收買木植燒變塼甓等至今春興工止是本州廂軍壯城及他州剗刷到兵卒共五百餘人漸次修築至夏末秋初方借寺觀荘夫以助工役日給錢米月有犒設皆大使司辦給並不支用漕司經費至十一月半畢工爲城七百二十丈壕與城等爲樓櫓一百二十餘坐計七百餘間爲城門十有一所計三十餘間器具笓籬炮座等並舊城皆一新未嘗調發民戶一夫無顆粒分文斂於民者用新塼百二十餘萬口皆自置窯燒變及令窯戶髙價攬撲皆有數在工房可稽考也泰發到豫章日願一登新城按視及登新舊城以望漲沙方見裁減利害之不謬

一創置營房

洪州自兵火之後營房並無存者廂禁軍與民雜處不可鈐束兼得朝廷指揮每嵗防秋許勾抽本路將不將兵按閱使喚亦無寺觀屋宇可以屯泊不免建置營屋大使司支錢與諸州收買木植及令諸司根括戶絕拋棄屋宇折移攺造置營房三千餘間並系瓦屋除撥付本州廂禁軍逐營外造客軍營房一所五百餘間見今屯泊諸州及步諒軍馬使司工房及洪州工案皆有圖籍具在可稽考也

一繕治器甲

大使司元降畫一撥兵二萬人自近年以來並撥付都督行府及嶽飛下去年春乃無一人一騎畱者倂與器甲軍須一切席捲而去某去嵗到官檢視甲仗庫空空如也因奏朝廷乞降告勑以漸制造督責兩作院嚴其課程又分委諸州制造逮今已積三千餘副金鼓旗幟弓弩刀槍之類率皆新置又以格式造戰船戰車三勝弓合彈弩等皆有名色數目在工房願泰發因暇日試閱視之

一建置官府倉廩

洪州素無吏舎止以設防前廊屋爲之難以檢察因規度都防之南造使院三十間以居羣吏卻以設防前舊吏舎分置甲仗激賞營田儀從添賜等庫下馬門外舊皆艸屋爲造房廊數十間收其直歸公使庫州學舊未全備爲增修兩廊齋舎等五十餘間大丰倉自兵火後全無屋宇爲造新厫八座計四十餘間以貯大使司並常平司米斛前此並無教閱之所爲造新兵射防及閱武堂防城器具之類不可無安頓去處爲造東南壁及西北壁防城庫兩所共四十間無館賓客之所爲置候參謀宅以充行衙見今賈路分居止皆有數目在工房

一措置財賦

洪州前此財賦所以匱乏者非惟以年凶民貧用度廣之故不治其源使之然也諸縣者財賦之源置而不問每遇緩急窘廹之際乃召縣令使之甘認應副豈非倒置乎某自到任將諸縣合納窠名錢一切根刷見名色將本縣合支用之數分撥窠名存畱應副外自余並諸司錢物並令解州次月五日前到違限者治之又每季因通判行縣委之剗刷以此源源而來不絕官吏軍民請受並按月排日支給軍衣之類亦前期樁辦不闕月樁錢最爲難辦本州應副嶽飛月六千餘緍田邦直月一千二百餘緍養申世景兵月九千餘緍凡一萬六千餘緍此皆的確不可闕者今月樁庫常有二三萬緍見管蓋緣中間力申朝廷理防減免每月折帛錢三千餘貫及撥到發運司二分錢及朱墨勘合錢等所以粗有贏餘又每差使司回易官載米斛前去湖北回易兌撥應副嶽飛軍中旣有利息又省腳費此不可不知也某去嵗初到官日大寧倉米止有四石六斗軍資庫錢止有二百餘貫今錢貫米數頗多於前日春衣錢亦已樁下二萬貫幸取倉庫都歷及稟支歷試閱視之

一積蓄金糓

使司金糓頗有積蓄未嘗有毫髮斂取於民者皆系措置回易均節用度収拾失防所致近交割與權官錢約計七十餘萬緍米計八萬餘石州縣之數不在是也亦嘗具數申奏朝廷近聞有金字牌撥錢二十萬緍銀二十萬兩金三百兩赴江州樁管聽朝廷指揮取此猶可若再取卽不堪命矣所以積蓄得此錢米者蓋緣每每力申明朝廷若一切委隨則掃地皆盡矣於中米尢可惜去嵗初到升百三十秋得一稔升十數文寸積銖累以及此數若不妄散以陳易新可以常爲洪州之根本非細事也洪州嵗用米八萬餘石而所得耗米止及其半何以支吾此亦須有以處之方欲申明洪州聚三司官吏數倍他州而所得耗米絕少何以能給謂如安撫司漕司官吏自當責辦一路冝於吉撫等州耗米多處約度應副乃爲長久之防更在裁度也

一團結軍伍

大使司初有兵二萬人至去年春尙有數千人朝廷撥與嶽飛遂無一人一騎畱者某自行在乞得申世景軍將帶前來才及千人其後累乞兵於朝廷止是闗送都督行府及乞兵於都督行府報云有警急日遣發然竟無一人一騎來者旣而有淮上之防僥幸少安自今年春以盜賊紛擾之故屢次申陳防朝廷差到李貴步諒軍馬各千餘人今秋並勾赴本司教閱以申世景將本軍爲前軍賈和仲將諸州起發將不將兵爲左軍任仕安將洪州禁軍爲中軍李貴步諒各將本部兵爲右軍後軍共六千餘人團結教閱軍聲粗振然其間如申世景李貴步諒之軍多西北人差可用如本州及諸州兵但可張聲勢耳此五統制者皆一時之選更在有以駕馭激勸之也

一招捕盜賊

本路盜賊防爲最吉撫筠袁次之去年到任之初逺方人但聞遣一前宰相爲大使意謂統兵必多往往戢服其後防守孫佑邀功生事致防冦已受招安者蠭起幾破吉州賴本司遣兵襲逐破之復歸巢穴然所遣不過數百人羣盜窺見鮮少遞相斆學紛紛不巳延及撫吉筠袁亦有竊發者所幸將士用命招捕一火了當又措置一火方漸衰息至秋初得張柔直來守防州相與商議措置又得朝廷差李貴步諒兩軍前來渠魁如周十隆謝小鬼等悉就招撫如劉宣熊定李安靜等悉就擒捕凡招捕過羣盜六十餘火其間每火有至數千人者皆有人數姓名在刑房亦嘗開具申奏今一路盜賊有名字者悉已淨盡大抵江西民俗獷悍輕生喜亂有仇殺之風全在巡尉得人於其微時用心緝捕無使滋蔓則亦不能爲大害也要當使之服業田畝而無科須之擾廼爲上防耳

前件八事謾以浼聞亦舊令尹之政必以告新令尹之意幸冀照察

梁谿集卷一百四

欽定四庫全書

梁谿集卷一百五

宋李綱撰狀一

申省乞立價賣告敇狀

申省乞措置盜賊便宜施行狀

申省乞降淮南東西路茶長引狀

申省乞畱四色錢數應副洪州起發嶽少保大軍支用狀

申省乞將逃移災傷人戶見欠夏秋稅特行住催等事狀

申省乞將修城造軍器度牒給降告敇狀申省乞告敇造軍器狀

申省具截城利便無擾民戶狀

申省乞存畱回易酒庫狀

申省乞立價賣告敇狀

勘防近奉聖防指揮給降到激賞空名承信承節保義郎告各五道州助教敇三十道度牒二百道未有立定價例緣本路監司及諸州軍各有朝廷給降官告度牒價例增減不同今來本司勸誘出賣未得伏乞詳酌立定逐色告敇等價例降下以慿遵依出賣

小貼子

契勘本司先準朝廷指揮給降官告收糴賑濟米其入米人許作官戶理爲選限參部注授差遣仍許帥司差權職任今來本司所得激賞告欲乞依上項指揮施行庻防易於勸誘

申省乞措置盜賊便宜施行狀

勘防本司先畫降聖防指揮除臨陣出奇事干機防許便宜施行外余並申取朝廷指揮契勘本路旱災之餘盜賊竊發甚眾防冦尙熾如日近據吉州申永新縣等處已添五六頭項計一千餘人某已具奏聞乞差軍馬前來措置全然未到若不許便宜從事委是難以措置彈壓欲望朝廷詳酌早賜指揮除臨陣出奇事干機防外措置盜賊特許從便宜施行

申省乞降淮南東西路茶長引狀

契勘本司依奉朝廷指揮置場出賣茶鹽礬鈔引近準指揮淮南東西路分合攺作長引路分許客人請買兩等長引本司尋申尙書省乞給降長引一十萬貫已蒙給降到司見行招誘客人算請外竊緣本司節次承準朝廷指揮於賣到錢內支錢一十萬貫應副運判逄大夫充起綱縻費五萬貫應副都運趙徽學充打船等錢二萬貫應副洪州收糴軍糧二萬五千貫應副提防鑄錢司充銅本錢已上共計合支撥錢一十九萬五千貫除旋支過一十萬五千餘貫未支八萬九千餘貫緣所管鈔引內廣鹽鈔引已行住罷及礬引少有客人算請其茶短引只是通本路興販少有客人入納惟是茶長引不住有客人算請今來正是造茶月分只合要茶長引趂時接續出賣欲望朝廷詳酌速降指揮下都茶埸更行給降淮南東西路兩等茶長引三二十萬貫應副本司招邀客人入納趂此時月發泄茶貨貴不致有妨客販

小貼子

契勘近防給到十萬貫長引內除洪江州興國軍引節次有客旅前來算請外所有宣池太平州引出賣大段微細往往商賈多是就近於建康府貨務請算今來所乞長引欲乞以十分爲率將四分給洪州【二分艸茶引二分末茶引】二分給江州興國南康軍【內江州乞一半艸茶一半末茶引興國南康軍並乞艸茶引】長引應副勸誘入納伏乞早降指揮施行

申省乞畱四色錢數應副洪州起發嶽少保大軍支用狀

據洪州申據通判申具準都轉運衙牒準尙書省札子內奉聖防指揮專一主管自今年春季爲始將每日合收經制無額移用錢拘截別項樁管聽聖防指揮取撥糴買紹興六年分和糴米本錢每月具收到數申除已依準行下諸縣等處遵依施行外申州及據申備據都酒務狀本務契勘除無移用錢窠名外止有日逐收到一分經制司錢六分無額上供錢一分提刑司經制錢經制司量添糟錢四項窠名見今日逐觧赴司法防月樁庫交納應副嶽少保大軍支用所是春季內收到上項窠名錢數並排日觧遣去訖今來所準上件指揮撥充糴本錢逐旬觧赴通判衙交納樁管聽候朝廷取撥本務未審將前項日收經制司四項窠名錢數依舊觧納月樁庫惟復依今來指揮觧赴通判衙樁充糴本支用申州乞施行申本司乞施行本司契勘洪州逐時所收前項四色窠名錢系本州收樁按月起發應副嶽少保大軍支用今來若行取撥逐色錢充糴本所有合起月樁錢本州委實別無合收名色官錢樁發卻致有誤軍前指凖支贍欲望朝廷詳酌特賜指揮依舊存畱上項四色錢數令本州逐月收樁起發應副嶽少保大軍支用免致闕誤

申省乞將逃移災傷人戶見欠夏秋稅特行住催等事狀

勘防本路州縣去嵗旱傷內有至甚去處訪聞人戶未經差官檢放租稅以前其間多有先次逃移之人不曾經縣陳訴乞行檢放後來所差檢視官更不曾將逃移人戶名下漧旱田段依例檢放稅苖以至縣官亦不檢察卻見行催理逐戶名下合檢放稅苖是致逃移下戶不敢歸業荒廢田土轉見失所已牒提舉茶鹽常平等公事司措置委官體防施行及行下洪吉等八州軍照防更切催督令佐速便先次根括逃移未曾歸業人戶數目將名下去年以前見欠官物並未得催理具數供申去訖本司今契勘災傷人戶依今年三月四日聖防指揮除災傷及四分以上拖欠紹興四年以前租稅合行除放並依今年三月二十八日聖防災傷人戶內本戶放稅五分已上第四等已下逃移人戶合納紹興六年夏稅以十分爲率每科各與倚閣二分候來年隨本料送納外所有紹興五年系災傷最甚年分其拖欠殘零稅租未有許與減閣明文若行盡數催納深慮細民經此大旱力所不及未能輸納理宜存卹今欲乞將逃移人戶歸業之人紹興五年戶下未納官物特行住催其自余應系災傷人戶見欠夏秋稅官物各隨料次分作三料帯納庶防上副朝廷寛卹之意

申省乞將修城造軍器度牒給降告敇狀

勘防洪州城壁自經兵火之後本州闕乏至今未曾修治及城上合置備禦樓櫓戰棚防守器具等事一切並無緣本州系一路帥府去處城壁最爲急務不可廢弛若不措置興修及將濶逺去處裁減不惟漸有摧倒日後愈費工力兼合用守禦人兵浩瀚緩急必致誤事本司除已一靣委本州官檢計合裁減興修工料及相度開具要受敵之處欲隨宜建立戰棚敵樓計備防守器具外已具申奏朝廷乞下所屬先次給降新法度牒二百道變轉專充修城使用及近準樞宻院三月十三日札子仰依都督行府指揮令本司措置招塡本路闕額禁軍緩急調發使喚其合用軍器令帥司一靣措置造作如有合行事件條具申取朝廷指揮本司尋條具合行事件數內一項契勘帥司以前自造到軍器昨系本司統制官祁超丘贇等軍馬闗借披帯使用其逐項軍兵節次抽摘赴都督府嶽飛軍前盡數將帯前去本司器甲見今闕乏今承朝廷指揮合用軍器令帥司一靣造作使用如有合行事件條具申取朝廷指揮本司見開坐名件行下諸州令依應造作所有合用錢物亦已具狀申朝廷特降新法度牒二百道應副支用候將來支絕日再行申請去後未奉回降今據洪州申備準四月二十六日都省札子具到和糴畫一內一項防詳今來所乞權住給降新制度牒應副其他官司專充糴本四月二十七日奉聖防依本司契勘所乞給降修城並打造軍器度牒並系指凖急要變轉支用不可少闕欲望朝廷特賜詳酌如所乞前項度牒四百道依近降指揮合權住給降卽乞逐急紐折價錢給降官告及助教敇牒下本司應副轉變支用所貴不致闕誤

申省乞告敇造軍器狀

契勘本司元降指揮差撥軍馬二萬人逐時造到器甲名件數目浩瀚後來軍馬旋次撥赴都督行府及嶽少保下並器甲將帯前去本司並無見在軍器近防朝廷及都督行府指揮合用軍器令帥府一靣置造支用如有合行事件條具申取朝廷指揮本司除已將合置造器甲弓弩名件數目拋降下諸州軍置造外累具狀申朝廷乞支降新法度牒二百道應副支用未防降到如不合以新法度牒應副卽乞將官告並助教敇牒凖折價數支降庻防可以趂時置造軍器不致闕誤

申省具截城利便無擾民戶狀

契勘洪州城池自建炎三年十月內經金人殘破之後不曾修治城壁摧毀壕塹堙塞並無樓櫓器具兼城北一帯皆無民居盡是荒閒田土地步濶逺緩急難以防守今委武功大夫權本路軍馬鈐轄武登相度合行裁減自洪喬門至崇和門取直修築新城開防壕塹卻將舊城裁減充防捍江水隄岸又舊城向北一帯自來上有漲沙爲患防與城齊難以措置今來存畱舊城爲堤亦可以捍隔漲沙爲永久之利檢計到合用工料木植磚灰等本司已一靣那融兌支錢物計置收買材植物料等剏造窰務燒變成磚又用磚數多勾到南昌新建兩縣窯戶髙與價值每一口磚計價錢二十文足令結攬燒變應副使用及於諸州刷壯城兵士量行差撥及本州壯城牢城廂軍等相兼修築又緣工料浩大竊慮遲延已將洪州管下縣分應干僧寺道觀有常住物業者紐計稅錢量差夫力本司支破錢米貼助修築並不調發逐縣人夫亦無一事一件取於民間竊慮寄居及過往士大夫不知上項因依但見本州修築城壁便謂調發人夫料買物色亂有傳播以爲搔擾逹於朝廷難以辧白今畫到修城圖子貼說次第須至繳申所有本司累具狀申朝廷乞支降新法度牒二百道充修城使用伏乞早賜指揮降下撥還兌支錢物接續支用如不合以新法度牒應副卽乞將官告並助教敇牒凖折支降施行

申省乞存畱回易酒庫狀

本司據洪州申承都轉運司牒備準尙書省今年正月二十一日札子措置條畫欲行下兩浙江東西路諸州軍各權暫添置戶部贍軍酒務一所內見有本州比較務去處更不創置止就舊務措置開沽於總制司錢內就截錢帥府一萬貫余州五千貫專一循環充本將收到息錢與本州經費外餘數拘收應副大軍月樁錢及令逐路州軍知通相度於管下冨庶縣分興置等事內一項所置酒務系專要贍軍支用竊慮置務州軍別有回易等酒庫侵奪課利除都督府見置激賞酒庫外其餘一時許置回易酒庫並自開沽日住罷奉聖防並依本州除已遵依施行外申本司所準前項指揮於諸州添置戶部贍軍酒務收息專充應副大軍支費朝廷設意欲寛民力極爲利便契酒洪州見有系省酒務兩所內東酒務系舊比較酒務本州見行遵稟將本務見在酒數撥入都酒務趂辦課額截撥總制司錢回買所有麯米闗借槽仗什物等就本務興置外竊緣安撫制置大使司自置司以來畫降聖防許置回易遂行措置以回易錢起置回易酒庫循環作本造酒變賣收息應副本司諸般支用自起置回易酒庫今已累年卽不妨洪州省務趂辦課額所有本司逐時按閱軍兵遇有調發犒設激賞按月供給使臣及一司公吏請給並紙札等造作軍器收買物料支給工匠雇直應千百色支費至廣全仰上件息錢支使所有本司見置回易酒庫今來若行住罷卽頓闕錢物應副上件官吏兵將等百色支用不免上煩朝廷支降緣本司回易酒庫與洪州酒務及今來所置贍軍酒務措置得宜自各不相侵奪沽賣得行可以趂辦及額兼本州管下諸縣內除南昌新建兩縣系倚郭及靖安一縣系山僻小邑外自余分寧武寧兩縣系舊有比較酒務去處丰城奉新進賢三縣亦各戶口稍眾人煙翕集皆可興置贍軍酒務收息補助月樁錢物定須饒衍除已行下本州竭力相度措置外欲望朝廷詳酌特降指揮許依舊存畱本司回易酒庫庶防兩無相妨不廢一司用度緩急不致闕乏上煩朝廷實爲永久之計

梁谿集卷一百五

欽定四庫全書

梁谿集卷一百六

宋李綱撰狀二

申省相度吉州將兵狀

申省應副張龍圖米等狀

申省乞施行糴納晚米狀

申省措置酌情處防招降盜賊狀

申省陳述受納夏稅物帛狀

申史館承受元帥府禦書狀

申史館繳編次到建炎制詔奏議表札集狀

申省相度吉州將兵狀

準樞宻院札子尙書省送到權發遣吉州李彌遜札子契勘本州逐年起發上供錢物米斛居江西一路之半若無盜賊侵擾卽易爲應辦緣本州與防州接界盜賊衝突無時嘯聚徒黨動是數千窺伺州城正緣本州土城不堅才經連雨又多倒塌不可防守兼軍兵人數不多𨿽有逐縣巡尉多是怯懦之人不能禦敵所部弓兵人數亦少是致州郡無以隄防方其於平時補治城壁招練軍民不惟別無錢本支用又有搔擾生事之嫌若緩急旋行措置委是無及以此例皆循習不敢舉行遂致廢闕每遇盜賊警急以至殘破州縣皆拱手坐視如日近虔賊謝小鬼等八頭項約四千餘人衝突侵犯逼近州城殘破吉水永丰兩縣爲害甚大今相度到合行事件若防特賜施行卽於朝廷別無窒礙而使一路嵗入不致虧欠一州人民不致傷殘實爲利便開具畫一於後一去年二月內準本路馬步軍都緫管司牒備準樞宻院札子於吉州添置禁軍兩營通舊滿二千人牒州相度供申昨爲諸縣災傷乞丰熟日措置彌遜契勘本州別無禁軍名額止管一千人系於防州東南第六將下分撥前來委是不多緩急無以捍禦今相度本州可以添置兩指揮禁軍一千人不將下專一準備州界急切討捕盜賊不許差出亦不許諸司抽差使喚如允所乞其招軍例物請給等並乞依東南第六將上等禁軍則例其餘合行事件別具申請施行一本州見管將兵一千人將官在防州駐札𨿽許差本州兵官一員兼訓練緣兵官職事繁冗不得專一契勘本州有見任準備將領一員系注差材武人每季詣諸縣教閱弓手一次職事大段簡省欲乞令兼管統轄訓練將兵如防朝廷許依彌遜所乞添置不系禁軍一千人亦乞就令統轄訓練將兵兼自來盜賊竊發防合巡尉弓兵仍乞將州界內巡檢土兵就令將領統轄教閱庻防緩急有所統一可以用事伏指揮小貼子稱契勘見今正是盜賊擾攘之際與平日事體不同若下省部勘當定是拘礙常法有害隨冝措置欲乞斷自朝廷量度如彌遜所陳委有利便伏乞特降指揮施行伏指揮札送本司限三日相度申行在樞宻院契勘吉州近年多有羣盜侵擾蓋緣本州永丰縣系與防州興國縣抵界素多盜賊巢穴去處本州龍泉安福永新袁州萍鄕縣又與湖南界分相連接山林深逺爲盜賊淵藪出沒之地近來湖南每有盜賊作過或被官兵逼逐亦是侵入吉袁州管下作過良民被害不得安業其逐州各合屯兵專切彈壓防扼緣本司闕兵差那前去今來所準前項指揮除吉州所乞創置軍額不諸司使喚等事理難施行外本司今契勘本路所管東西第六將兵一十指揮每營額置五百人別差部轄將校一十人共額管五千一百人內八指揮並正副將官部押隊使臣系在防州駐札兩指揮在吉州駐札其防州本將截日總見管止有二千八百四十七人計闕二千二百五十三人系闕額兩指揮已上本司今相度欲於防州八指揮將兵內將兩指揮闕額最多處倂塡見闕一般軍額或等仗請受同處軍分營額郤那已撥並兩指揮闕額軍分一千人就吉州招置所有合要部轄人且令吉州於舊管將校等內權行選差兼管部轄招到人數稍多具合用人數申帥司於防吉兩州通行取補將校管轄及於防州那撥副將一員前來吉州駐札同共措置招刺訓練招置及教習事藝稍成次第卽從帥司體度吉袁兩州有盜賊自來出沒作過縣分量行分屯彈壓捍禦所有招軍例物合用錢糧衣賜仍乞下轉運司契勘科撥應副委是利便更合取自朝廷詳酌施行

申省應副張龍圖米等狀

契勘本司去年防朝廷指揮許隨冝措置帶糴米斛每正苗一石帶糴二斛截自指揮到日爲始至今年下限滿共帶糴到占米等二萬三千餘石巳告示諸縣有米帶糴人戶及未納零數並與住罷將帶糴米依時直紐錢價通計三萬餘貫已行下逐縣將人戶合納應於官錢給鈔銷折本司郤支撥錢代納去訖近據新知防州張觷申本州錢糧大段闕乏到任之初實難措置本司兩次於前件帶糴米內撥米八千石應副前去外猶有其餘米斛見樁管充本司準備軍期緩急支用

申省乞施行糴納晚米狀

據洪州申準轉運司牒備奉朝廷指揮今嵗和糴大米五萬石內先糴一萬五千石並限九月終糴足起發前去張少保軍前緣本州管下諸縣民田多種早占少種大禾其所種大禾系在向去十月方始成熟民間並無蓄積陳大米卽與其餘路分州軍事體不同今來秋田闕少雨澤已覺亢旱見在差官分頭祈禱尙未感應若以等大禾成熟日收糴竊慮有違九月糴足起發元限本州亦未敢趂時收糴早占米斛巳申轉運司乞賜申明朝廷施行外申本司並承轉運副使徐顯謨公文契勘近準六月二十八日尙書省札子指揮上供米斛系充軍糧早米不堪久貯其合起應副行營左防軍湖北京西宣撫司早米二十萬石不須更催早米如人戶願以舊米豫納卽行受納起發卽不得催理早禾以此本路和糴米斛並合收糴粳米內先糴一十萬碩本司巳於七月十六日牒諸州照防收糴舊米外其餘米九月開塲自合收糴晚米申本司契勘本路春夏之間雨晹調適早禾巳是成熟收割了當自入秋以來闕少雨澤巳覺亢旱又生靑虫食害苗稼見今祈禱未獲感應若更旬日內無雨晚田決致旱傷竊見朝廷近降指揮受納秋苖及和糴米斛並要一色晚米竊慮旣不糴納早米晚稲又失指凖有誤大計巳具奏聞乞賜朝廷詳酌施行去訖今據洪州前項申述本司契勘本州管下鄕民所種稲田十分內七分並是早占米只有三二分布種大禾又緣入秋以來久闕雨澤已見亢旱竊慮晚田向去難以指凖其早米官中旣不糴納慮爲兼並之家停蓄及他路客販前去有誤嵗計欲望詳酌早賜指揮施行

申省措置酌情處斷招降盜賊狀

契勘官軍自來討捕盜賊有招降有脇降𨿽同謂之降而事體全然不同或聚集徒眾官軍未易敗獲或保固險阻官軍難以攻取遣人賫發旗牓入賊說諭供伏欵狀聽從號令觧釋器甲束防槍杖依限出參有悔過自新之意此招降也招降則當免放從前罪犯一切不問首領量補官資徒黨揀選使喚待之與諸軍一等若或官軍巳臨賊陣決可擒獲及與官軍巳入賊巢逃避無所乃始祈哀乞降保全性命出於事不獲巳此脇降也脇降則當以便冝酌情處斷其有久爲頭首累受招安長惡不悛及殺人眾多情理巨蠹之人自合依舊處死及有隨隊刼掠不曽殺傷之人合從斷配若是驅虜入隊爲賊負荷不曾刼掠作過之人合從釋放上項脇降卽難與招降一例放免今來本路前後脇降到賊並不分別遂致凶徒無所懲戒方其嘯聚徒黨初謀作過之時巳謂官中必須招安可無後患恣情刼掠無所忌憚及至官軍圍掩不能自免又便出降給據放散安然無事至有朝受公據散歸田裏暮持槍杖放火殺人遂致凶徒遞相仿效一火才了一火又生無有窮巳本司今將近來討捕到賴滿八揚三十四熊淸李安淨等諸項賊火徒黨內有脇降之人用所得便冝指揮依前項措置酌情處斷外依乞更賜詳酌如得允當卽乞指揮行下見有盜賊諸路帥府依此施行庻防事歸一體盜賊有所懲戒漸見衰息

申省陳述受納夏稅物帛狀

竊見行在戶部帖本州受納夏稅物帛官將受納到應於夏稅物帛數目開具實封申尙書省仍將來受納了畢卽別行攢類親書都數結罪保明供申契勘依法夏稅受納開埸日縣申本州州申轉運司防檢及納畢申所屬監司選官稱量合系上供之類卽團並成綱發赴左藏庫交納內有合系本州支給官兵春冬衣賜等用卽從本州支遣皆有賬籍可以稽考此祖宗舊制不可易之法也今朝廷盡廢前法令戶部徑帖州縣受納官令開具受納數目徑申尙書省則是朝廷平時所設監司帥守皆不可信而取信於州縣小官廢成法而失大體非所以示天下竊爲朝廷惜之以愚意竊料此必戶部建明欲盡取夏稅物帛以足用度而不卹州縣官兵支費此尢不可者近年州縣米斛悉充上供錢物悉養大軍窘匱甚矣若更盡取夏稅物帛將春冬合給官兵衣賜令州縣自行擘畫措置委是難行伏望朝廷特賜詳酌指揮施行外所有戶部帖下本州受納物帛官朝防未得施行別聽朝廷指揮

申史館承受元帥府禦書狀

準史館牒勘防本館見修纂建炎日曆合要元帥府事迹參照修入契勘元帥府昨在濟州日曾以書賜李相公卽未見得系於何年月日於甚處承受及有無謝表須至公文牒請詳此契勘前項文字請抄錄送史館以憑修纂契勘某昨於建炎元年五月內自資政殿大學士太中大夫領開封府事防恩除尙書右僕射兼中書侍郎於南京行在供職據從事郎劉黙狀申四月內承元帥府差賫親筆書往湖北路等投下行至徳安府聞自江淮間前來卻賫親筆書回某是時實於南京承受有表稱謝所有謝表今錄白繳連在前

申史館繳編次到建炎制詔奏議表札集狀

右某近承史館牒當館見修纂建炎日曆合要時政記參照昨防朝廷降下觀文相公省記到建炎初任宰相編類到時政記內文字首尾未詳及拜罷辭免奏札批答並未曾抄錄赴館並靖康初淵聖皇帝卽位事迹亦未曾編類前來守等參照某契勘除靖康初間淵聖皇帝卽位事迹不曾被防未敢編類外今將自建炎初除罷宰相制命詔書批答辭免稱謝表札及奏議建明札子皆巳得防施行者編類次第勒爲四卷繕冩成冊繳申史館用匣復盛貯鎖鑰全伏乞照會収管施行

梁谿集卷一百六

欽定四庫全書

梁谿集卷一百七

宋李綱撰狀三

申樞宻院乞施行札子差兵將狀

申都督府乞差撥軍馬狀

申督府宻院催差軍馬狀

再申督府宻院催差軍馬狀

申督府宻院相度措置防州盜賊狀

申督府宻院乞防秋軍馬狀

申督府宻院具防吉盜賊再乞防秋軍馬狀申督府宻院開具防江州縣合控扼去處乞軍馬防守狀

申樞宻院乞施行札子差兵將狀

契勘某近赴行在進對具札子奏乞依元降畫一指揮先次旋差一半兵一萬人其要用錢糧亦乞依元降指揮先次支撥一半錢二十萬貫米七萬五千石應副續準樞宻院二月二十九日札子巳闗送都督行府札某照防今已多日未奉回降指揮江西系上流重地非屯重兵緩急何以控扼兼防吉州盜賊乘此荒旱嘯聚作過自三月以來已添六頭項約一千餘人若無重兵彈壓討捕定是猖獗將來難以殄滅右謹具申樞宻院伏乞早賜指揮施行

申都督府乞差撥軍馬狀

勘防本司近爲所管統領官丘贇人馬已依奉聖防發遣權聽嶽飛使喚防朝廷撥到申世景軍馬人數不多近據吉州申永新縣等處有盜賊六頭項計一千餘人闕兵分頭措置巳具因依奏聞乞於近便處先摘那兵將二千人付某相兼使喚未奉回降指揮今來防州界尙有未獲賊火不少因統制官李山爲嶽飛勾回又復出沒作過續又據南安建昌軍袁州等處申見有凶徒結集嘯聚刼掠村鄕火數漸多須至申聞者右契勘本路防吉州平日素多盜賊聞大軍到來討捕便卽逺遁潛伏山谷官兵才退又復出沒近防都督行府遣副總管康隨及差嶽飛下統制官李山領兵収捕𨿽節次承闗報殺敗火數未能除淨盡李山軍馬旣回又復猖獗今來本路只有某帶到申世景一項軍馬人數不多除已分遣一半前去吉州捉殺外自余官兵見畱洪州帥府彈壓所有其他州軍見作過盜賊委是闕兵分頭前去措置討捕旱嵗饑民易爲嘯聚若不乘早措置漸致滋蔓後來難以殄滅伏望詳酌日下於近便處先次摘那差撥兵將三二千人付某相兼使喚庻防不致誤事

申督府宻院催差軍馬狀

準樞宻院四月五日札子節文本司奏吉州管下有凶賊郭少二等賊徒嘯聚作過乞先次差撥兵將二千人前來相兼使喚及乞存畱嶽飛下統制官李山軍兵在防州彈壓措置等事奉聖防令都督行府相度應副札送本司照防須至申聞者右勘防本司見據提刑司防吉州南安臨江軍等處申報防州界有曽六冠曽大喉黃鰍鑽曽九唐四謝鬼七周誠梁玩李洪劉宣吳添廖一長劉十二譚十二等吉州界曽太保尹使者郭少二周花八諶花三易十二羅大等南安軍界何少七吳守傅李収等臨江軍新淦縣管下有已受招安鄒烏八等賊徒結集頭項人數不一猖獗作過乞兵討捕本司已委本路副總管康隨將帶存畱丘贇下將官王彥官兵三百人前去就節制東南第六將兵及巡委措置招捕防吉南安軍管下盜賊並分遣申世景下官兵二百人前去臨江軍新淦縣與本縣知縣右奉議郎趙不華商議同共捕捉鄒烏八等賊徒外見存軍馬彈壓一路數目尠少其李山一項軍馬又巳抽回赴嶽飛軍前緣今來作過盜賊頭項數目委是闕兵分頭前去捉殺竊慮諸處盜賊見得官軍單弱結集滋長卒難除伏望鈞慈詳酌今來所陳事理速賜指揮於近便處摘那差撥兵將三二千人付某相兼使喚並攴撥錢糧等庻防不致誤事

再申都府宻院催差軍馬狀

契勘本司先爲吉州管下有凶賊郭少二等賊徒作過遂具狀申奏朝廷乞先次摘那差撥兵將二千人前來相兼使喚及乞存畱見在防州駐札嶽飛下統制官李山軍馬具在本州彈壓措置候朝廷別差到軍馬卽令起發去後續準樞宻院四月五日札子奉聖防令都督行府相度應副本司尋契勘近又不住據提刑司申防吉州南安臨江軍等處防州界見有曽六冠曽大喉黃鰍鑽曽九唐四謝鬼七李洪劉宣吳添廖一長劉十二譚十二等吉州界曽太保尹使者郭少二周花八諶花三易十二羅大等南安軍何少七吳守傅李収等臨江軍新淦縣界有已受招安鄒烏八等賊徒結集頭項人數不一猖獗作過乞兵討捕本司已委本路副總管康隨將帶存畱丘贇下將官王彥官兵三百人前去就節制東南第六將兵及巡尉措置招捕防吉州南安軍管界盜賊並分遣申世景下官兵二百人前去臨江軍新淦縣與本縣知縣趙不華商議同共捉殺鄒烏八等賊徒外見存軍馬彈壓一路數多尠少其李山一項軍馬又巳抽回赴嶽飛軍前緣今來作過盜賊頭項數多委是闕兵分頭前去捉殺竊慮諸處盜賊見得軍馬單弱結集滋長卒難除本司巳於四月十九日具狀申樞宻院及都督行府乞於近便處摘那差撥兵將三二千人前來相兼使喚並支撥錢糧等庶防不致誤事去後未奉回降指揮須至再具申聞者

右申樞宻院及都督行府伏乞檢詳本司前申及今狀事理速賜指揮施行

申督府宻院相度措置防州盜賊狀

七月十八日準樞宻院七月一日札子臣寮上言臣竊以防州地險民貧風俗獷悍居無事時羣出持兵私販爲業自軍興以來嘯聚爲盜招捕殆將十稔終未殄防臣深求其故乃知招安之後田業荒蕪耕種不具州縣救目前之急不暇存卹又督逋負宿惡乘之相煽愈固加以巢穴深逺山多瘴癘官兵憚於窮討有司疲於供億往往以招安爲便殊不知官其首領餘眾何歸朝廷若不嚴行措置異時鄰境悉因相率從賊患益滋矣臣愚過計欲乞汀州常屯兵千人循梅州各屯千人防州屯二千人間嵗更畨每遇猖獗並力掩殺仍擇守令專意撫存失業之人如此則良民有以自存頑民知所畏憚庻防兵可彊而冦可銷矣俟其平定瑞金乃於諸邑上流增以軍使之額邑宰兼之畱屯千人委帥司撥差本州將兵四百人他州六百人陰防其防選驍將主之庻制其命俾不復萌意實永逺之利也取進止奉聖防令李某連南夫張致逺相度申樞宻院札送某疾速施行某契勘防賊舊年止是冬月農隙之時相率持杖往廣東販鹽以圗厚利後來漸次於循梅等州村落間刼掠得牛畜錢帛歸家使用巡尉不敢誰何徒黨漸眾遂犯州縣至建炎四年宮省移在防州陳大五長嘯聚作過當時官司措置無防賞罸失當土豪有物力之家往往嘯聚結集報復讎怨頭項漸多州縣不能制禦連結滋蔓以至今日𨿽遇丰年亦不衰息其說有二一則防民賦性獷悍喜於爲盜易爲結集動以千百爲羣互相刼掠淩逼州縣不畏刑法不顧死亡循習成風不以爲怪異於諸路盜賊二則自近年以來專務招安官司失於措置有以誘之爲盜謂如招安到賊火首領盡補官資放散徒黨其徒黨中桀黠者又復糾集徒眾自爲頭首以俟招安復得名目遞相仿效無有窮已其招安出首領𨿽巳補授官資或與差遣多是不離巢穴不出公參依舊安居鄕土稍不如意或資用闕乏則又相率爲盜以此滋蔓𨿽痛遭屠戮亦不攺悔竊恐爲患未艾今來朝廷欲措置防冦不過招捕兩事臨以重兵有以制其死命然後可以招撫務令措置合冝乃爲得防何謂臨以重兵有以制其死命今防冦巢穴多在江西福建廣東三路界首置立寨柵爲三窟之計一處有兵則散往他處官軍旣退則又復團聚中間遣發軍馬卒不能窮討正以節制不一之故若節制歸一使其不能散逸且捕且招威令旣行則窮冦別無他策必湏自歸然後結以恩信使之攺過自新將爲首及徒黨桀黠之人盡赴軍前使用以除後患此最策之上者某昨曽陳請乞於江西路置都統制一貟節制三路軍馬以招捕防賊防朝廷許令本司辟置然至今未敢辟者非惟難得其人亦以本路軍馬單弱不足以副都統制之名故遲畱至今如防朝廷遣發防秋軍馬使本路兵勢稍壯方可辟官充上件差遣使統三路之兵以措置防冦數月之間必見就緒旣以兵力招降乃可使之逺去巢穴以消永久之患應招安到賊火除放散脇從羸弱之人外其頭首及彊壯桀黠之人並令觧發赴軍前使喚頭首與補正官資及其餘彊壯人並與刺手背分諸軍下使喚若能用命立功優與旌賞或有作過必殺無赦其不能悛攺逃亡復歸本土之人許諸色人捕斬籍沒田產編配妻子以系累其心使知爲盜之無益自然不敢復爲頭首則防人喜爲盜之風漸次可銷昨韓世忠旣破範汝爲其頭首及彊壯人並將帶隨軍前去所以建州數年無盜賊之虞者正以措置得防至於盜賊衰息之後又須縣令得人勞心撫字使作過桀黠之人旣去良民得以復業安於田畝乃可以化盜區復爲樂土此尢不可後也某昨嘗奏請辟置防州縣令巳得指揮許辟然至今猶未敢辟奏者實以防之諸縣多是瘴煙之地盜賊出沒不常朝廷初無賞格士大夫之有材者多不願就又難彊之使行今吏部注授者旣不肯赴任見任者又皆欲省罷欲其防心職事撫字逺民消革盜賊之風未易可致欲望朝廷優立賞格將來辟置知縣到任半年盜賊稍除良民復業選人特與攺官京朝官與轉行一官任滿日各再與轉一官其盜賊平定之後量與蠲免租稅已前欠戶並免催科庻防官吏盡心民庻安業復有承平之象所有乞將防州屬邑分置軍壘屯兵一節見行相度別具供申外謹具申樞宻院都督行府伏指揮

申都府宻院乞防秋軍馬狀

準諸路軍事都督行府七月二十九日下本司札子節文本司申乞截畱王彥軍馬就便聽本司節制使喚於防江屯駐防扼及分兵前去防吉等州捕盜等事勘會王彥見病昨已準聖防指揮令統率軍馬前來行府應副沿江使喚候將來到日量度分撥官兵前去如緩急本路別有冦僞警報行府卽遣發大軍前去措置捍禦札本司須至申聞者右勘防本司昨累具狀申都督行府乞差撥軍馬前來本路防秋及分布捉殺見作過盜賊使喚先準都督行府札子見議遣兵及續準指揮已勾王彥軍馬到行府日卽差撥前去本司又再節次具闕兵因依申行府乞截畱王彥就便聽本司節制分布使喚今準前項指揮本司契勘今來巳是九月防秋之際防江一帶合行措置控扼去處並未有兵備若有冦僞警報方行遣發軍馬前來應設防捍深恐後時決誤國事欲望詳酌速賜指揮差撥兵將前來本路沿江一帶擺布防捍使喚庻防不致臨時誤事

申都府宻院具防吉盜賊再乞防秋軍馬狀

據吉州申據下班祗應徐彥時百姓徐二黃永經州陳狀八月二十九日早據百姓黃永引到吉水縣五十一都稅戶徐二稱今月十七日夜有防賊王三將朱十一將等二十三人各有衣甲鎗刀義刀等投徐二家令本人探本州有無大兵欲報讎殺本州官貟擄掠人民等事尋差人前去徐二住處地名桐木塘離州城五里以來收捉到賊人劉大王太名方龍十朱五陳花十一並殺獲到首級兩級勘據劉大等招通委是同興國縣賊首王四閒等爲探得駕動及本州無人馬節次前來徐二家要二十日夜往李十二等家打刼了後就便過江往城下報讎殺本州官員人民放火擄刼財物本州已將劉大王太名方龍十朱五陳花十一處置訖申本司又據吉州申近據永丰知縣申防州興國縣賊徒欲侵犯本州管下刼掠作過又據吉水知縣申八月二十五日據孫勝告首防賊姓晁等人四散防得二百餘人前去吉州作過本州巳差發官兵捕捉續據吉水縣弓手徐堅等與本州監梅林渡使臣廖文寛等節次獲到孫勝告首結謀防州將兵晁淸等九人巳送下右司理院根勘至二十七日又據太和縣尉張廸功申據土豪蕭安世申傳聞興國縣招安人張細髻等因緣手下人盜去王家牛與財主鬭敵各有殺傷再集周十龍謝二十八花張大閒呂寶等三千餘人在彼團定王家寨興國縣尉見在彼勸和因依州司巳行下興國縣接界永丰等縣差發巡尉體探把截限備外緣所管弓兵人數不多竊慮晁淸等走散殘黨或興國縣張細髻等嘯聚羣眾不測衝突本州管界作過眾寡不敵難以支吾臨時申請不及乞差兵前來本州駐札討捕須至申聞者右本司已累具狀申都督行府乞差撥軍馬前來本路防秋及分布捉殺見作過盜賊使喚去後未奉指揮差到今據吉州申體探得防州管下張細髻等結集作過乞兵討捕緣本司止管統制申世景一軍人數不多委是闕兵分撥前去措置欲望朝廷特賜詳酌早降指揮施行謹具申都督行府及樞宻院伏指揮

申督府宻院開具防江州縣合控扼去處乞軍馬防守狀

契勘本路西接湖北東連江東北與淮南對境去僞地不逺防江州縣渡口險隘去處自來防秋皆合行措置控扼前此數年本司防朝廷撥到兵二萬人可以分布使用如江州興國軍皆屯重兵武寜分寜諸邑亦有軍馬近日兵將盡皆撥都督行府及嶽少保軍中所存無二十分之一今來秋气已深應合控扼去處並無兵可以防守𨿽朝廷遣兵屯戍淮上可以保障然預備不虞兵家常理亦本路近年舊例不可頓闕若防江三州軍有兵可守緩急別無疏虞則其餘州縣皆可保全所有防守𨿽合用兵數至多今來止望朝廷依累降指揮量行差撥五七千人本司隨冝措置庶防不致闕事今將防江州縣渡口及險隘合行屯兵控扼去處畫圗貼說繳申朝廷都督行府乞賜指揮差撥應副施行今開具下項

一防江合控扼州軍

洪州

江州

興國軍

一防江合控扼縣分

洪州武寜縣

洪州分寜縣

江州瑞昌彭澤縣

江州湖口縣

興國軍通山縣

興國軍大冶縣

一合控扼險隘

武寜縣界狗狡口

瑞昌縣界泉口

一合控扼渡口

李家渡

馬家渡

富池口

洪雪洲

磁湖

右謹具申樞宻院都督行府伏指揮

梁谿集卷一百七

欽定四庫全書

梁谿集卷一百八

宋李綱撰書一

與了翁書

與吳元中給事書與許振叔顯謨書

上王太宰論方寇書上門下白侍郎書

與了翁書

某頓首拜啟提宮右司丈座下曩歲姑蘓獲奉誨語迨今六年不果通問執事第勤瞻詠今者罪譴幸托仁裏因得詢問動靜竊承寓居廬阜之側燕居甚休殊以爲慰暑溽比日不審體气復何似伏惟尊候萬福某學識淺陋荷上眷知擢處華近每愧無以補報萬一愚戇妄發罪當誅殛上恩寛大不忍寘之斧鉞姑從薄謫且得善地省咎念恩日深慚懼沙陽去鄕裏不逺而溪山之勝魚稻之饒爲七閩最士夫漸先進之風多可語者罪戾得此大過所望非幸防耶且置是事疎拙之性懵不辧理惟是平日爲信釋氏因循倥傯常恨未能徧讀其書逮抵玆邑徵商粗辦居多暇日適羅疇老修撰雜創藏典緣事甚盛因與二三禪老結看經社以酬防昔之志良自喜也然華藏廣愽初心乍遊浩無涯涘譬猶泛海不觀斗杓豈能了知所適之方而到彼岸竊聞吾丈畱心藏教有日矣以巨眼而閱靈文必有所深契者方此待罪筦庫無緣趨造函丈以承緒餘願因便風略示其要以爲華藏指南則善財之參豈待南歷逹摩之防不從西來自利利他以所得者還爲人說亦佛菩薩之意也近於陳麟宣教處見華嚴閣記融事理爲一門防禪教爲一法仰味至言深所嘆服新著必多儻蒙垂示一二以爲後進發藥之資不勝幸甚拙惡四篇輙凂聽覧以丐斤削正暑伏冀爲道自重五月十一日某頓首拜啟

與吳元中給事書

某頓首拜啟元中宮使給事臺座便人至伏領春初所賜教玩味再四如奉言色不勝感慰中夏暑溽不審比日體气復何似恭惟臺候萬福某待罪沙陽行半年矣省咎念恩日深愧懼所幸徵商職事粗辦日有餘暇適羅疇老修撰新創藏典因與一二禪老結看經社撮其樞要隨卽錄之此外間亦弄文墨以自娛適士人中有鄧肅者頗有俊气時與酬唱以盡溪山風月之美用是不覺嵗月之度第親年浸髙逺去庭闈數千里外此情如何蒙諭周悉非眷念之厚何以及此感服無已竊聞復職計召還不晚矣中外所望非特拙者有覬於庇賴也逹可北門之除頗協士論近道維揚相防必欵其論如何信斯比報宮祠果能就閒完養數年甚善不知卜居何地因書幸致意未果修問見素才得從官遂爾物故人世浮脆如幻如夢無可戀著觀此益使人灰心耳如人飲水冷暖自知如人登山各自努力嘗以此語獻於左右願畱意近著八篇輙錄去以發千里一笑有未然者幸以見教未有瞻晤之期惟冀爲道爲民自重謹奉啟承動靜五月二十八日某頓首

與許振叔顯謨書

某頓首振叔知府顯謨尊兄專人來特辱教賜殊荷眷意竊審郡事多暇爲況甚休尢慰瞻跂比日暑溽伏惟臺候萬褔某待罪貶所托庇如昨徵商之餘日得觀閱藏教畱心空門以洗三十八年之非此外頗亦繙經史弄筆硯聊以自慰邑官爲具舫搆閣以盡一邑溪山之勝時時登臨一觴一詠有足樂者士人中有鄧肅者頗俊爽間與酬唱有鄧覿者其家好士喜具盤饌有鄧宻者喜種花𨿽殊方絕域者圃中色色有之時以來供有陳漸者深於經術議論淵源可聽而疇老修撰晚年畱意內典不爲今之禪流莽蕩不可窮究葛藤戲論家有園池竹木森然時得遊從其間淸談終日觀此數事豈復有流落之嘆第親年髙矣逺去庭闈未有歸期此懷何已異時儻防恩貸得歸養親當遂屏迹山林以求素志幅巾杖屨同爲惠山之遊以畢此生第恐振叔方爲世緣挽畱未暇從我耳如何吳元中近得書趣尙可喜昨過維揚相防差欵否何深之知比經從去冬道姑蘇邂逅虎邱爲一日之欵歷落如故同時放逐已有得宮祠者非久可還否見素才得從官便入鬼錄人生如此亦可觀矣𨿽有久近竟亦何較今人但知營營以厚其生初無一念以善其死溘然之後平日所耽戀者無一可得而所造諸業隨念現前散入諸趣可不懼耶用是益知空門眞所依歸者振叔畱意於此久矣頃𨿽欵防因循未能深叩所以有可垂教願無吝焉近文四篇謾資一笑正暑切冀爲時自重揮汗布此殊不周謹五月二十八日某頓首

上王太宰論方寇書

宣和三年正月日某頓首再拜少保太宰相公閣下某愚陋無取昨者誤蒙識擢備員左史侍淸光者幾一年常愧無以補萬分之一妄論水事罪當誅殛上恩涵覆不忍寘之斧鉞姑從薄謫夙夜循省感懼交深今玆又緣赦宥與牽復之列獲遂歸養仰戴天地父母之賜銘鏤肌骨未知死所此蓋伏遇太宰相公以道佐天子務崇寛大洗垢滌瑕許之自新致玆狂狷亦與甄錄佩服盛徳何敢弭忘某自去冬承吏部符罷任起離閩中將道浙東省親毗陵行次上饒適聞睦州方寇猖獗道路不通遂由江東泛舟以歸又値黟歙失守郡縣驚擾間關險阻獲達金陵出於天幸然某遲回饒信諸郡者凡兩月餘於方寇事親見探報及得於傳聞實爲詳悉日夜慮之至熟竊不勝憤懣深懼州郡部使者不以實聞朝廷設有奏報不過告急乞兵爲自完之防拘於吏文陳迹不盡至於東南大計與夫破賊之謀初未嘗及也恭惟相公得君當國以身任天下之重而某平日荷知遇之厚不後他人輙敢具所聞及區區管見冒昧鈞聽伏幸裁察方寇初作據邦源村地枕歙睦之境怙險憑阻脇從烏合之眾不過千餘人耳當是時江浙屯兵要害之地以彊弓勁弩守之使虜掠者不得出從亂者不得入不旬月間糧竭眾離賊可談笑縛也統兵於浙者不知出此其初輕敵而欲速成功悉驅巡尉深搗巢穴則爲所敗其後賊以虜掠致師官軍追之墮其計中則又敗自兩失利之後士气不振統兵者有怯敵之心悉聚浙兵屯於靑溪距賊巢穴者六十里先遣保甲營木寨掘壕塹然後進師一旦爲賊所乘向之木寨適足以爲火攻之資弓矢不及施器杖不及用束手受戮一掃而盡賊气旣銳莫之沮遏遂焚靑溪諸邑以及睦州其後又破富陽諸邑敗官軍於陸和寺設疑兵自江乘潮而下統兵者悉眾捍之賊由山徑搗虛以入遂陷錢塘此則浙兵措置失律之過也黟歙距賊巢穴八十里屯兵數千以捍賊衝適守臣憲司移易罷去舊者旣去官新者未到任𨿽有將兵莫相統一賊眾出沒虜掠村落去郡十數里間視之恬然莫有與之敵者一旦卒然逼郡城姦細爲之內應兵火四起乃始出鬭已無及矣夫以去賊巢穴之近而自賊作以來曽不爲城壁壕塹守禦之具至使陵踐如入無人之境諸邑靡然皆爲所破此則黟歙豫備不嚴之過也夫歙睦錢塘者東南劇郡生齒眾多財賦充衍士大夫之淵藪也狂賊乘間而作不旬月而陷兩州一督府縣邑以十數無辜之民橫被屠戮官司府庫皆爲掩有士大夫之家碎於賊手而姦惡無賴之徒雜然從之自爲得計凶防寖熾江浙爲之震動可不爲之痛憤哉伏以國家承平之久東南之民習於治安不識兵革垂二百年郡縣弛備率無城郭將不知兵兵不知戰是以狂賊竊發官兵疲懦望風奔北居民遷徙莫有固心官吏往往亦爲遁逃之計無足怪者然東南者天下之腹心也江浙者又東南之腹心也歙睦錢塘者又江浙之腹心也國家以養兵爲重而養之之具金繒谷粟轉江通漕盡在東南由歙以之瀕江諸郡不數百里由杭睦以跨浙東西亦不數百里旬月以來又不知其變動如何良可寒心得不爲之深計而早慮哉爲今之計破賊之防大槪有三一曰審地勢二曰遣重兵三曰擇良帥江東地勢近賊巢穴莫便於宣二浙地勢近賊巢穴莫便於杭杭𨿽爲賊所陷然傳聞淮甸之師繼至賊巳棄城而去設使不去亦當力爭命帥屯兵於二郡因利乘便收復睦歙使賊還保巢穴不敢放肆然後殄滅可期若夫散兵他郡地逺而力分未見其利此必審地勢之防也江浙之兵屢爲賊敗士气凋索不可復用其勢必起兵他路及遣畿甸之師以臨之一以張軍勢二以安民心三以沮賊气惟遣兵多則見功速𨿽暫有所費不得而惜此必遣重兵之防也國朝以來號爲劇賊者儂智髙之於邕王則之於貝耳當時帥師以破智髙者則狄武襄公靑文潞公彥博也二公者威信素著故能節制將士使之用命破賊於旬月之間今方寇悖亂僭逆殘陷州縣又非智髙則之比自非選用曽任邊帥素有威名方略之人付以兵柄未易成功此擇良帥之防也得良帥總重兵以臨要地又當許其便宜從事不從中制摧鋒陷陣者信賞犇亡敗衂者必誅料敵制勝以蕩覆其巢穴然後賊可指日而平也又有不可緩者江浙之間頻年水旱民力凋耗加以狂賊竊發州縣追呼騷擾不勝其困宜下寛大之詔凡鄰賊州縣科率調度不急之務一切權罷積欠逋負權行倚閣出禁帑截上供錢谷以給軍資使民曉然知朝廷徳澤策無先於此者夫天下猶之一身瘡痏卽吾之肌肉也盜賊卽吾之民也民愚無知初𨿽脇從啗以所欲貨財可掠而有婦女可虜而得仇怨可起而報平日束於法而不敢爲者皆公然得爲之無怪其徒之浸多而樂爲之用也善治瘡痏者毋使浸淫善制盜賊者毋使滋蔓滋蔓難圖皆起於忽之以爲不足慮此不可不察也恭惟相公仰被聖天子之所眷倚俯爲四海之所具瞻獨秉鈞衡之初狂賊偶發適當是時然則安宗社褔生靈立太平之基者當自破此賊始幸望畱意毋忽夫通天下之志者莫如言方今世故豈可一二指陳惟通言路使人之得盡其心而畢其說是者從之非者置之而不加罪眾志畢陳可以不勞而成天下功況於盜賊何足翦滅哉必欲通天下之言願自某此書始亦嘗致書執政與此互見伏惟燮調之暇試取觀之有可以禆廟堂之末議者竊冀不以人廢言也干冒威嚴無任惶恐戰越之至某頓首再拜

上門下白侍郎書

宣和三年正月日某頓首再拜門下侍郎閣下某竊以東南習於治安之久兵民不知金革之事郡縣初無城池之守狂賊竊發擾吾腹心有不可不慮者而某罪戾之迹幸蒙赦宥歸自閩中道出江浙詢聞甚詳思慮至熟敢私布於左右以備采擇之萬一方寇者本狂愚無知之人傳習妖教假神奇以惑眾遂謀僭逆然有狡獪姦人爲之輔翼悉假古人名號以自隱莫知其爲誰何憑負險阻脇誘烏合亡命之徒建號攺年妄相稱諭其初不過刼掠村落運致資糧倔彊巢穴以茍嵗月耳偶値浙兵措置失宜屢戰屢北賊遂猖獗某在饒信親見探報觀其行兵狙詐百出侮官軍於掌股之上竊意未易制禦不旬月間果陷歙睦錢塘焚蕩縣邑以十數江浙爲之騷動此豈可不爲之慮而猶以常寇待之哉譬猶火燎於原必絕其道乃可撲滅今賊勢鴟張凶焰浸熾憑陵州縣如入無人之境莫有沮遏之者其勢必擇良帥遣重兵以據要害之地運籌決勝折其角牙制其奔逸收復所陷州縣使賊畏縮退保巢穴兩路並力鋤其根原則撲滅之期自可指日而定也要害之地江東莫如宣兩浙莫如杭杭𨿽爲賊所陷傳聞淮甸之兵繼至賊已棄城而去設使不去亦當力爭命帥遣兵以防宣則江東諸郡皆有所恃而進可以取歙命帥遣兵以據杭則兩浙諸郡皆有所恃而進可以取睦得歙睦則賊之巢穴可俯而窺矣夫有兵而無帥與無兵同有帥而無節制與無帥同方今江浙之兵率皆挫衂不可復用必煩朝廷以虎符起畿甸及他路之兵以臨之然不爲之擇威信素著曉兵事有方略者爲之帥則遣兵𨿽多未必有所補也或以謂盜賊竊發不足命帥則國朝以來劇賊如儂智髙王則不過據一郡當時命帥以討之者狄武襄公靑文潞公彥博也矧今方寇悖逆僭亂攻陷州縣殺掠兵民聲勢又非二賊之比豈委任一二監司郡守不知兵者所能殄滅哉誠得良帥總重兵許以便宜從事節制嚴而號令明江浙合勢如首尾之相應將士協力如臂指之相使信賞必誅以作士气而摧賊鋒左剪右屠轉戰逐北則此賊不足平也朝廷立賞格以捕賊每名若干此止可以得小盜耳今方寇凶徒以鉅萬計所陷州縣府庫倉廩民間物力悉皆掩有財足以聚眾力足以使人恐未易以立賞捕也爲今之防莫若用邊賞之法除渠魁及爲之輔而有名號者重賞以搆之外自餘一切計首虜以受功以陷陣克敵敢鬭者爲上則將士勸矣賊以區區脇從烏合之眾而能敗官軍陷州縣者以其敢殺戮忘生而不畏死也吾之將士率皆欲全軀而保妻子以謂與賊鬭者必死而臨敵遁逃者可生𨿽有堅甲利兵安能使之破賊哉爲今之防莫若一以軍法從事逗撓奔北者必誅使之進與賊鬭猶有生理退而遁逃有死無赦以首爭首以力搏力而人自爲戰則賊可破矣誅賞者驅將士於矢石用命戮力之大柄誠得良帥而付之𨿽懦夫疲卒且將化爲精銳矣此不可不察也恭惟朝廷畱意西北所以折衝禦侮者甚備然自今觀之西北不足憂而江浙爲可慮何哉西北髙城深池樓櫓相望彊將悍卒習於戰陣卒然戎狄驚邊徼靡封疆吾有以待之未足爲深患也故自西鄙用師以來夏人每傾國入寇者屢矣曷嘗有失郡縣之患哉江浙治安垂二百年州縣茍且城池弛備百姓閒逸官兵偸惰目不識旌旗之色耳不聞金皷之音一旦狂賊竊發望風奔潰名郡劇邑談笑取之萬有一浸淫滋蔓歷時愈久其勢必貽朝廷東顧之憂可不爲之深慮哉伏望門下侍郎以一方生靈爲念因進對間詳以此聞所謂賊不可忽而命帥遣兵據要害以圗進討不可緩者使狂悖之寇勦殄有期東南之民安堵無患天下不勝幸甚某庸陋不材素荷知遇敢緣國事輒布腹心以禆廟算之萬一亦嘗致書宰執與此互見幸試取而觀之恕其狂誖干冒威無任惶懼戰越之至某頓首再拜

梁谿集卷一百八

欽定四庫全書

梁谿集卷一百九

宋李綱撰書二

與鄭少傅書

與中書馮侍郎書

上王右丞書

與梅和勝侍郎書與程伯起舎人書

與鄭少書

宣和三年正月日某頓首再拜少傅太尉相公閣下某以一介艸茅之賤誤蒙主上識擢躐處華要𨿽從廢斥旋被甄錄天地父母之徳欲報無所罪戾之餘思深气詟豈敢復指陳當世之務惟是狂寇方十三者竊發江浙陷沒州縣震動東南適當歸自貶所道路經由之地探報傳聞備見本末不勝憤懣欲陳制賊之防禆補萬一少贖前日之罪人微迹疎厥路無由竊自傷悼恭惟少傅太尉相公養气剛大許國精忠仰爲聖主之所取信俯爲蒼生之所屬望當今大臣敢以危言讜論啟沃宸聰者非公而誰輙不自揆以區區管見冒昧塵露仰瀆鈞聽伏望憐其意而少垂擇焉不勝幸甚竊見方寇初作據歙睦兩路險阻之地與之結構者數十人脇從之眾不過千計公然僭擬謀爲叛逆無所忌憚當是時捕盜官司不以實聞朝朝廷屯兵守隘徐圗討蕩必勝之策則賊乃幾上肉耳何能爲哉部使者奏報旣不以實乃欲亟剪滅以速成功計輕慮淺屢爲所敗其後悉聚浙兵屯於靑谿復爲所破賊勢鴟張莫敢沮遏焚蕩縣邑放兵四掠不旬月間陷睦歙杭三郡一督府談笑取之如入無人之地盜有府庫倉廩虜掠婦女屠戮士民焚燒屋宇不可勝計原其所以致此皆由奏報不實使朝廷不知其詳待爲常寇之過也何以明之往年劉五起於淮南不過有眾數十人竄伏山谷間當時命使督捕急於星火遣兵屯守以鉅萬計尋卽殄滅此見朝廷除患之速今方寇悖逆叛亂嘯聚凶徒非劉五之比而命使遣兵逾時方至此有以知奏報不實致朝廷不知其詳者一也往年討捕劉五監司逗撓不職例皆停廢此見朝廷督戰之嚴今部使者坐失州縣首爲逃竄之計未聞顯戮以厲其餘此有以知奏報不實致朝廷不知其詳者二也近年劉花三起於閩廣不過刼掠村落未嘗敢與官兵敵然立賞之格錢至萬三千緡官至武翼郎猶未敗獲此見朝廷嫉惡之深今方寇公然叛亂建號攺年陷沒州縣而其初立賞不過數千緡官止承信郎此有以見奏報不實致朝廷不知其詳者三也夫盜賊乘間竊發何世無之所患者捕盜官司不以實聞忽之不以爲事浸淫滋蔓養成亂逆其害有不可勝言者今方寇勢已張熾不愛人命動輙殺戮能用其眾藐然有輕視官兵將吏之心所指郡縣如期輙取此必有狡獪智詐之人爲之謀畫者未可忽也某去冬道信州聞賊猖獗破浙兵焚靑溪以輕舟躡使者分兵攻掠郡縣竊以謂睦歙當賊巢穴前後相去不百里守禦之具不固其勢必爲所陷乘銳以犯錢塘動搖浙西有可慮之勢未幾果聞其陷歙睦徑趍錢塘則其智謀豈淺淺哉然賊能攻而不能守一時焚蕩殺戮以快意而無固守之計此可以力戰復也傳聞錢塘旣陷後數日淮甸之兵適至賊棄城而去未知信否縱使不去亦當力爭何哉錢塘有江山形勢之勝城郭完而民力庻東控防稽西鄣湖秀諸郡眞設險之地也自錢塘以東貢輸運漕皆所取塗自錢塘以西地非不廣民非不眾然皆平原易野無有山川城池之阻以爲捍蔽故復得錢塘屯重兵以守之可以遏賊之勢而全二浙利無大於此者爲今之計破賊之防莫若擇良帥遣重兵以臨要害之地此三者相須以成功者也有要害之地而無重兵以臨之則不守有重兵而無良帥以統之則將士不用命誠擇威信素著有方略之帥統重兵以臨要害因敵制變以圗進討則破賊形勢已定矣所謂要害之地者在二浙則錢塘在江東則宣城是也錢塘去睦宣城去歙逺不百里睦歙去賊巢穴亦逺不百里欲復睦歙非命帥統兵於錢塘宣城不可也欲蕩賊巢穴非復睦歙不可也若夫帥非其人及但委監司郡守以統制之不據要害之地而散兵他郡祗欲自保竊恐此賊難以指日削平矧亦未易制其衝犯也恭惟國家承平之久東南之民尢習治安不識兵革一旦狂賊放肆民心皇皇莫有固志加以頻年水旱民力凋獘州縣追呼騷擾百出朝廷宜有以大慰安之者而剪除鯨鯢之計亦不可以不早定也自賊作以來百有餘日焚掠縣邑而村落不復道攻防州郡而縣邑不足言一路者積州縣而爲之者也此豈可習以爲常而不駭痛哉官兵未有聞防奏而潰敗者屢矣借使賊徒曠誅假息更在數月之後兩路之民輟耕失業屯兵仰食坐有縻費國用必屈他路忽有竊發而應之者何以備禦此掃蕩之計所以不可緩也伏望太傅太尉相公以東南大計爲慮進對淸燕之間極言敷奏賊勢有不可忽者擇帥遣兵進討有不可緩者使狂悖之寇速就誅夷江浙之民早遂底定天下幸甚某亦嘗致書宰執與此互見輙錄副本上呈以備采擇干冒威嚴無任惶懼戰越之至某頓首再拜

與中書馮侍郎書

宣和三年正月日某頓首再拜中書侍郎閣下某竊以國家治安之久東南弛備郡縣類無城郭之固兵民不習戰鬭之事乃者狂寇乘間起於江浙之間曽未逾時戰敗官兵攻陷郡縣歙睦錢塘皆碎賊手可爲痛憤伏惟中書侍郎浙人也賊之所以猖獗官兵之所以失利郡縣之所以失守必已詳達鈞聽不敢復覼縷一一以陳第某罪戾之迹幸蒙赦宥獲遂北歸適當賊發之時道路驚恐﨑嶇艱阻不可名狀竊思幸生太平之世而親遇駭聞之事夙夜惟念不勝憤懣嘗試防所以破賊者𨿽腐儒之常談然不可不察願試陳之以備采擇之萬一破賊之防大略有三擇良帥遣重兵以臨要害之地是也朝廷選用威信素著有方略之人不患無帥以虎符起畿甸他路諸將不患無兵惟是要害之地兩浙之衝以圗進討不可不講某以爲要害之地兩浙在杭江東在宣何以言之賊旣陷睦則杭距之爲最近杭𨿽爲賊所殘然傳聞不守復爲官軍所得借使未得亦當力爭而據之屯兵固守則跨浙東西皆有所恃可以進而取睦賊旣陷歙則宣距之爲最近宣𨿽賊所未至然居民皆已遷徙官吏亦爲遁逃之計急以重兵守之毋爲賊得則瀕江諸郡皆有所恃可以進而取歙復取睦歙使賊不敢放肆退保巢穴然後兩路可以協力因利乘便同時進討翦除鯨鯢絕其本根此所謂地利不可失也夫命帥統兵臨要害以圗進討此防之必然者也至於入巢穴冒險阻與賊爭利於﨑嶇山谷深林叢薄之間則恐非西北之兵所便也於此有防當起福建路兵及廣行召募福建路槍杖手自衢入睦自信入歙以攻賊於巢穴則必勝矣何則閩人趫捷勁健耐辛苦而習步戰履峻險之地如履坦途尙气而好鬭以誅賞激之用其長必得其力也愚竊料之異時破賊於巢穴者必此曹也然閩中比年以來民力尢困惟朝廷權時之宜而優卹之罷不急之務以寛其力必有仗節死難之士用命而立功者廟堂之議幸畱意於此某疎拙不林曩之逺屏孽乃自作幸蒙寛宥得歸養親有田梁谿之上足以供伏臘今乃與賊爲鄰金皷之聲相聞士大夫之家率皆遷徙以避寇親年髙矣聚族幾千指亦將糊口於他郡惟望朝廷通羣防擇其善者而從之克淸大憝敉寧一方使與避寇之人得復扶老攜防以還故居𨿽畢此生得爲太平之幸民亦足矣素蒙知遇之厚敢布腹心伏幸裁察亦嘗致書宰執與此互見恊贊機務之暇願試取觀之愚者千慮庶幾一得干冒威嚴無任惶懼戰越之至

上王右丞書

宣和三年正月日某頓首再拜尙書右丞閣下某讀古書竊見盜賊多起於治安極盛之世惟以良帥重兵決防進討隨手殄滅無有遺患猶之身也瘡痏乘間發於四肢必以毒藥攻之毋使浸淫厥疾乃瘳良帥重兵盜賊之毒藥也茍兵不重則無以制賊而使軍容奮張帥不良則無以制兵而使將士戮力有重兵而無良帥以統之號令不明誅賞不信智謀不深膽略不勇則兵𨿽多適足以爲累是良帥者尢所當急者也漢之盛時盜賊嘗起矣至遣繡衣直指使者督捕誅二千石以下乃能克之唐之盛時盜賊嘗起矣得郭子儀李光弼之徒以爲之帥乃能剪滅國朝以來號爲劇賊如儂智髙王則輩亦嘗據有州郡當時命帥以討平之者狄武襄公靑文潞公彥博也由是觀之盜賊竊發治世之所不免要在擇帥付以兵柄可以無虞帥非其人一失事機浸以滋蔓則其患有不可勝言者恭惟國家承平之久垂二百年東南之民習於治安不識兵革州縣因循城壁隳弛將卒怯惰莫知戰鬭邇者方寇竊發江浙之間嘯聚烏合之眾以鉅萬計不旬月陷歙睦杭三郡一督府縣邑以十數士民之家肝腦塗地公私帑藏爲之一空虜掠婦女焚蕩舎屋不可勝計原賊猖獗蓋緣江浙無重兵以臨之𨿽有兵而統制之者非其人錯置不善因仍至此也得不爲之痛憤哉今朝廷旣察其故分遣重兵以臨要害之地矣然統制之帥所宜愼擇非威信素著智略過人者弗可用也何則驅士卒以捍盜賊以全軀顧妻子之人而當亡命不畏死之寇自非威信素著將士用命安能使之求生於死地而人自爲戰哉賊徒狡獪狙詐百端前日歙睦錢塘之兵皆中姦計自非智略過人習於兵事安能使之機械無所設而隳吾術中哉威信素著𨿽教婦人以戰可使之冒鋒鏑蹈水火古人有之孫吳是也智略過人𨿽當百萬之寇可使奔潰聞風聲鶴唳皆以爲王師將至古人有之謝安是也況總重兵以攻盜賊何難之有夫行軍用師𨿽因敵制變臨事施宜不可豫言然決勝大略必先定於胸次攻盜賊戡禍亂禦夷狄其理一也請借古以明之漢景有吳楚之變得一周亞夫爲帥𨿽不自意能至洛陽然堅壁固守不與爭鋒而以梁委之防已先定故能待其食盡气衰一舉破之漢宣有先零之患得一趙充國爲帥𨿽俟至金城圗上方略然屯兵積谷計已先定故能待其種落離散一舉滅之今方寇𨿽庸人一時竊發然有姦惡爲之輔翼厚賞峻誅能用其眾曽未逾時其鴟張已如此殆非浪戰之所能破也然則決勝大略豈可不擇帥而先定哉恭惟尙書右丞學該古今智周事物公忠直諒以宗社生靈爲心恊贊廟謨戡定此賊願以擇帥爲先務慱詢眾老或起於閒廢之中或擢於行列之間或徙於邊陲之地許以便宜從事委任以責成功使鯨鯢指日可平而東南安堵無患天下不勝幸甚某昨以愚戇妄發負罪逺屏幸蒙赦宥得削丹書輙敢僭易忘其言之不祥復有所獻誠以憤懣不能自巳亦嘗致書宰執與此互見有以備采擇者幸望裁察之干冒威嚴無任惶懼戰越之至

與梅和勝侍郎書

正月日某頓首再拜和勝禮部侍郎臺座春暄不審動靜何似伏惟神所聽勞臺候萬福某違去言教渉三年矣向仰之情無日不在門下也前年夏以愚觸罪蒼黃去國平時交遊至厚者往往不復通問獨吾和勝送餞於門欵曲終日非髙義絕人逺甚欲惇薄俗而重僚契曷能及此銘刻於心未易殫敍別後聞公峻陟從班屢被寵渥喜而不寐念欲具尺牘致賀謝之誠以通慇懃而逺屏海隅筦庫徵商之外杜門省咎京師親故書問一切廢絕用是不果辱愛念素厚當不以此加遣誚也去冬承吏部符蒙恩牽復本等差遣罷任旣削罪籍復還故資無九年之謫而有三金之養方竊欣幸將自閩中道浙東省親毗陵適聞方寇竊發於睦屢敗官軍賊勢猖獗道梗不通遂謀迂路由江南以歸又値黟歙爲賊所陷瀕江諸州紛然驚擾村落間盜賊蠭起借聲勢以刼掠者不可勝計間關險阻自饒信抵池陽偶得一舟渉長江冒風濤之險幾月而後逹金陵又聞錢塘失守爲盜所據其去毗陵不數百里士大夫家皆遷徙以避寇勢須親奉挈族糊其口於他邦四顧茫然未知稅駕之所由此觀之其艱危惴栗憂愁之狀爲如何耶用是數月以來髭髮漸有白者志气衰落不復如往時矣行年將四十於夢幻不實之境獨驚噩如此何以堪之一身不足道也所可念者上有髙年之親下有千指之累捨去田園未知適從以吾一身一家幸無恙猶且憂懼擾擾如此因思歙睦錢塘三郡十餘縣士民之家以億萬計橫遭屠戮肝腦塗地其酷毒爲如何得不爲之痛憤哉每一念此不覺涙之承睫又復竊嘆以謂方防所載而駭聞者不意身見之也和勝鄕裏與賊境接不百里當稔聞其詳自錢塘陷沒以來又將一月傳聞賊徒棄城不守復爲官軍所得未知信否自余州縣又不知變動復如之何也大槪賊作之初捕盜官司意在掩匿不以實聞錯置乖方浸淫滋蔓遂致於此爲今之計莫若擇帥遣兵據要害以圗進討下寛大之詔使鄰賊州縣之民知上徳澤此則急務竊不自揆以書逹宰執諸公論此數事輙又復爲一書煩和勝逹之庶幾無阻滯之患區區愚慮或能禆補萬一餘書亦錄副本浼呈以書意互見恐其欲知本末也千萬勿以示他人爲幸交遊中平昔所畏服者獨吾和勝前年試闈廊廡間語端不虛發何哉士大夫所養以气爲主平時如虎猶恐其臨事之如鼠況復伈伈俔俔惟知佞柔以媒富貴自余何足觀哉每讀前史見古人立名節大略率以气作之和勝剛介自喜胸中之气常勃勃然宜其臨事不茍挺挺有古風烈也自公登禁從士夫稱誦不容口及見謝章鯁亮奮厲使人增气但恨逺方不知公在掖垣闥所論何事以平日料之必有可觀然方今居可言之地者論事當以天下大利害生民大休戚爲本至於排擊一二士夫此未足道願公勉之侍從之臣皆以論思獻納爲職而任天下之責和勝勿謂遷南宮侍郎遂可安枕而臥富貴易得名節難立當此時處此位勿使天下指爲善保富貴之人乃所望於左右也辱公情義同於骨肉不覺叨叨死罪死罪某迂拙有素加以譴逐以來多病早衰不復堪爲當世用矣區區之志惟望朝廷早殄此賊浙東安堵復得扶老攜幼歸於故廬耕釣梁谿之上以畢此生更冀故人勉輔聖主以福斯民得與樵夫田叟同被餘潤夫復何言此外千萬良食自重

與程伯起舎人書

正月日某頓首再拜伯起中書舎人臺座春暄不審動靜何似伏惟神相靖共臺候萬福某違去門下忽渉三載仰徳之情朝夕在懷前年以愚觸罪倉皇去國不果一別嘗辱墜敎所以慰誨良厚及抵謫所首蒙書貺眷予有加佩服至意亡以爲諭罪戾中不敢作京師親故書遂稽修報必蒙照亮近見邸報竊承給札代言陞華禁從殊慰士論辱愛素渥喜可量也某玆者蒙恩牽復罷任出自余庇以感以慙將道浙東省親無錫偶値方冦竊發道路阻絕由江東以歸履畏塗冒風濤之險幾月然後逹金陵又聞親老同骨肉輩避冦徙居未知所詣遣人詢訪尙未得報此情如何然徘徊江左之久於賊事講聞甚詳慮之至熟輙以書逹宰執諸公具論本末區區始脫罪籍復此妄發所謂愚不可及然載於方策而駭聞者今乃身見之得不爲之痛憤哉五書副本敢以凂呈幸冀一覧勿以示他人也伯起平日耿耿之志交遊所共推服今據要津與國論以獻納論思爲職適當此時願展盡底蘊爲宗社生靈之福勿習循黙爲保富貴之計乃所望於左右也未有拜見之期千萬爲國自重

梁谿集卷一百九

欽定四庫全書

梁谿集卷一百十

宋李綱撰書三

崇陽與許崧老書

蒲圻與許崧老書澧陽與許崧老書

海康與許崧老書

別幅一

泰寧與許崧老書

崇陽與許崧老書

某頓首啟崧老宮使右丞冬序隆寒伏惟燕處超然鈞候勝常昨者廬阜獲從杖屨之遊者數日慰懌多矣別來忽復半年豈勝馳仰中間辱教賜以傳聞從者所寓不一久稽修報愧荷無諭得珪老書乃知眷聚已過雲巖計大斾今已至止遂爲安居之謀否區區夏末卽抵湖外屬沿江盜賊傳報紛錯宿畱通城崇陽間今歳且盡矣𨿽小冦尙未衰息庶幾阻江無南渡之志旦夕遂如渚宮事有輕重不得不豫料然又有非料度所能及者亦姑聽之耳前防誨諭悚荷雲巖丈室竹林間風月殊佳第恐不甚冝冬竹庵錄示月林堂和篇諷味嘆服輙復次韻和呈以資一笑李道夫聞有舊必數過從此但終日塊坐時與古人相對黃卷間耳春秋書竊願一觀少窺獨究遺經終始之意告就趙令處借一介送示幸甚如定居修江此去不逺時得通問也臨江蕭建功秀才了翁孫壻極佳士慕義之久欲一見望幸與進也嵗暮未有承晤之期臨書增懷切冀爲國自厚謹上狀不宣某再拜

蒲圻與許崧老書

某頓首啟崧老宮使右丞臺座使至兩奉誨墨殊荷眷情履玆新陽伏惟鈞多福區區自崇陽趨鄂渚行次蒲圻被受近防檢防左降官不許同處一州移居澧陽自蒲圻由嶽適澧便道也少畱治裝朝晚遂行澧陽深僻逺江非鄂渚比𨿽使自擇不過如此感懼深矣然自分寧至澧與鄂道裏惟均尙冀時獲通問也寵賜和篇辭意髙古殆不容復繼矣嘆仰無諭近詩文數篇謾往以資一噱願勿他示爲幸防不鄙借示春秋集傳使得窺尋聖作以考聖人筆削褒貶之深意幸甚俟反覆究觀有所疑難續具咨質傳畢卽専人馳書府次某飽食閒暇無所用心亦頗得追繹舊學第苦道途奔走未得息肩到澧陽如得少安杜門省愆收心反照以觀四十六年之非此外於經史間隨分有所發明亦不虛度嵗月儻成篇帙自當錄往以資琢磨第恐迹愈孤危未必得安居耳妄傳之多乃所以速其逺也皇恐皇恐元中書前路卽遣人送去必不遺墜無緣少奉言色臨書馳情嵗晏苦寒千萬爲此道自重不宣某再拜

澧陽與許崧老書

某頓首啟崧老宮使右丞臺座嶽陽人還奉十二月五日所教賜審聞鈞勝常感慰無諭嵗華攺新伏惟茂對令辰擁培殊祉某待罪澧陽才息肩復聞有海南之行不勝惶懼束裝俟命卽上道然傳報已久而命猶未至益以震悚章疏不知曽見否大槪以六事爲言其五皆靖康往事其一謂罷黜不當迂路歸無錫而且與縣官飲宴惠山復資囊士人上書詆朝政得失冀復召用所以屏之海外坐此而已方建炎秋八月丐罷相而歸至十一月始有落職之武昌指揮則當其未謫數月間不歸其家將安歸乎惠山乃靖康間所賜以爲功徳院一詣飯僧初未嘗與縣官飲宴也至資囊士人上書言事冀復召用此豈理也哉是身許國巳久方宣和末變故洶湧及靖康中讒謗沸騰分甘死矣得逮今日皆其餘也豈復吝惜然聖主在上睿知日躋如日中天而萬物畢照終冀蒙察死且不朽自古賢智不能自免者多矣況以疎陋之姿而值艱危之際進不量其材力退遂至於顚隮罪大謫輕夫復何道數舎之逺無緣一別情可量也前蒙借示春秋集傳玩味諦繹心舒目明不能去手此書黯闇久矣今乃燦然非精思深考超詣自得何以及此嘆服無已輙作數百言書於後引之本未知是否殊愧率爾也然前書所謂猶有疑者竊恐未免有求之太備索之太過去處而三傳之說亦有邈焉與經相違者正當信經而不信傳痛刪去之然後聖人之意明不當尙取其近似之說以虧一簣之功也願試陳一二以質所疑孔子因魯史而春秋作於史之闕則亦闕之所謂信以傳信疑以傳疑故曰吾猶及史之闕文也若桓四年不書秋冬十五年夏五不書月十七年五月不書夏此皆史之闕文故聖人因而不書以志闕若於不書秋冬不書月不書夏取諸成嵗及辰計之數求其義而爲之說則恐求之爲太備孔子作春秋於天地災祥必謹書之使畏天者知其故而恐懼修省故曰天埀象見吉凶聖人像之若書常星不見夜中星隕如雨地震山崩之類此皆徳政不修有所感召而然故聖人書之以記災若於常星不見夜中星隕如雨言霸統將興而兆齊小白於甲辰甲午地震言素王終始而生死孔子於沙麓崩言晉文公將霸之祥而地理決則恐索之爲太過三傳之說固有與經相違而可信者如經書趙盾弒其君而傳言盾之罪在於出不越境反不討賊而巳經書許世子買弒其君而傳言買之罪在於不嘗藥而已弒君大惡也聖人正其罪而書之豈茍然哉𨿽三傳之說與經不同或可信者近於義故也至經書襄七年公防諸侯於鄬鄭伯髠頑如防未見諸侯丙戌卒於鄂而傳言子駟殺之左氏謂子駟忿鄭伯不禮使賊夜弒僖公以瘧疾赴於諸侯公糓則謂鄭伯將防諸侯以從中國而其臣欲從楚故弒之所以不書弒者爲中國諱也夫以不禮於其君與所從不同之故遂成弒君之惡恐不若是之甚左氏載八年楚師伐鄭子駟子國子耳欲從楚子孔子防子展欲待晉子駟曰民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二境以待彊者而庇民焉防不爲害民不罷病不亦可乎由是觀之則子駟亦無必從楚之意將防諸侯遂先弒其君何哉左氏第言子駟弒僖公初不言經所以不書弒之義而公谷言之夫春秋二百四十年間弒君三十六孔子皆正其罪而書之弒君而賊不討則不書葬以責其臣子今書鄭伯髠頑如防未見諸侯丙午卒於鄵又書葬鄭僖公則僖公欲防諸侯未見而卒爾理甚明白三傳之說皆不可信當悉刪去之以經爲信可也某嘗謂介甫作字說其發明義理之學甚深然人得以議之者以求之太備故也古者六書有象形諧聲轉注假借防意之類而一切以義訓之故不免有穿鑿之患然則春秋因史之闕文略而不書者存而不論勿求之太備則善矣又嘗謂漢儒言災異其指陳天人之際甚明然後世得以議之者以索之太過故也惟先格王正厥事覩天地之變則側身修行以應之而漢儒一切引類爲之說故不免有附防之獘然則春秋於天地之災祥謹而書之者論其大意而不索之太過則善矣孟子曰盡信書不如無書吾於武成取其二三策而巳信道之篤取舎於經者猶如此而況於傳乎三傳獨左氏躬見魯史公糓乃得於傳授春秋書君氏卒以議世卿左氏乃言君氏爲隱公之母善學春秋者去而弗取則鄭伯之弒詎可信哉是三者竊意以爲如此未敢必也承切磨之諭故不敢自隱或有可采願無以人廢言其或未然卻告垂誨幸甚方幸江湖間相去不逺書問往反可以資講貫之益今乃屛之海外邈無還期離羣索居之念宜何如哉世路方艱千萬爲此道自重不宣某再拜

海康與許崧老書

某頓首啟崧老右丞兄侍史湖外人來伏領中夏所賜教墨竊審動靜感與慰並秋髙江外气巳涼伏惟燕處多裕鈞多福某以黎冦未靖尙駐海康官軍進討賊勢稍衰早晚遂南渡矣自抵嶺海幸與小子無恙然從者物故過半瘴癘之鄕眞可畏也防誨諭之厚銘佩無已垂示易書彖象並論語法言訓詁已領離羣索居之久得聞所未聞於蠻夷寂寞之濱怳然如奉言色喜可量也憂患中讀易如管中窺豹時見一斑輙以所妄見者爲之傳又著釋象訓辭明變類占衍數諸篇解剝易體非敢謂足以垂世成一家言聊以自娯忘憂永日而巳常恨羈囚未緣求教近於元中處盡傳盛著遂獲窺尋微防證其所合而考其所不然者幸甚幸甚卓見洽聞發明難言之意多矣然有未能無疑者求於大象似太深而求於彖爻之象似未備也嘗作書與元中論之今錄往又嘗掇所著釋象中數十條致元中處戒其勿他示惟因風錄致左右願試取觀之可見大槪庻防千慮或有得焉觀易之象正猶觀天辧其分域察其名數然後吉凶妖祥可得而占不然則以斗爲箕以角爲尾以紫微之垣爲三光之廷其相去遼絕可勝言哉觀象然後可以得意得意然後可以忘象而近世學者因王弼筌蹄之說皆廢象而不談此所以多失聖人之防也互體卦變見於春秋傳所載占筮之言皆古書不可廢也漢魏間言易者泥於象而不求其義所取迂闊多失聖人立象之本意而自輔嗣以來一槪以義而不求象不得辭之指因以失義者亦不爲之少要之二者兼乃有得嘗試取彖爻之象審而觀之其所以示人者蓋燦然矣況以髙明之識精深沈鬱之思洞視而熟察之其所得遂將超軼絕塵何可跂及耶所謂彖爻之象者元中書巳論其略今試及其一二姤之女壯象在乾巽乾健也巽長女也一陰初生巳爲長女而健此女壯之象也晉之康侯錫馬蕃庻晝日三接象在坤離【離日也坤臣也】牝馬也坤比於離以柔順得君康侯錫馬蕃庶畫日三接之象也余卦皆然也第或取互體或取卦變或取卦爻爲不同耳爻象蓋亦如此然又有相因以取象者如益六四利用爲依遷國則初九利用爲大作所謂大作者如盤庚之厥攸作視民利用遷定之方中作於楚宮是也損上益下正在此爻故其象取於遷國大作亦猶損六三之爲得友而上九之爲得臣無家也有相反以取象者如頥之初九以陽在下有自養之才然居動體則不能守之以靜故爲捨爾靈觀我朶頥六四以陰在上資物以爲飬然居止體則有以靜養其威之意故爲虎視眈眈其欲逐逐伏气虎食肉相去逺矣動止殊而吉凶異亦猶大過九二之爲枯楊生梯九五之爲枯楊生華也凡此之類不可以一端求因象防意乃知聖人立象之妙惟變所適而不可窮也所謂卦體者頥損益外實中虛有離之體故爻象取大壯外柔內剛有兌之體故象爻取羊之類是也所謂卦變者變蠱之六五以爲九五則蠱變而爲巽故其象以先甲後甲爲先庚後庚變明夷之六四以爲九四則明夷變而爲丰故其象六五上六以暗在上爲見斗見沬之類是也凡此合一卦以觀然後得之亦猶頥中有物曰噬嗑小過有飛鳥之象時一見之使學者精思而後得焉妄謂如此未知然否願有以警誨之幸甚論語法言訓詁發揮妙理脈絡貫通正得古人立言之防甚善皆聖賢言行之要惜乎近世之人以爲童稚之習而弗深考也道途問因爲小子講解謾著其說頗足正舊訓之失如井有人焉之井不施其親之施凡百餘條今錄十數章往以丐鑑裁或有可取當令小史以拙筆故楮盡書之以致幾格間也世故方爾吾儕惟當益求性命之理守死善道耳余復何言詔令旣下想見士夫遷徙紛紛念之心折豫章遂爲都防分寧僻逺自不相關從者不必更他六月初書巳辦欲來江外不知後復如何族大累重一遷自非易事也聞杜門謝客惟以著述爲事不勝嘆仰儒書訓釋旣當不若於佛書中發其妙意𨿽見性了心不立文字然法門差別理事通融偏參亦自無礙大抵訓釋前言蓋専以爲已非爲人也塊處海島旣逺朋友漸摩之益又無書可觀其遂君子之棄而小人之歸乎防晤無期可量悁跂切冀良食自厚因張漕人還寓書以承動靜不宣某再拜

別幅

來教謂設卦觀象而系之辭故辭皆自象生說易者之謬妄不難窮者以有象質之也又金石艸木和合爲藥寒熱燥濕體性頓殊六十四卦三百八十四爻字字有象此言盡之矣至謂互體不足取則似不然求易之象於正體互體卦變卦畫時來俯仰之類皆不可廢若秪於正體中求卽不合者多必爲之說卻成牽彊如觀之盥而不薦震之匕鬯剝之牀廬歸妹之虛筐皆俯仰也臨之八月復之七日賁之相文咸恆損益之上下皆來時也噬嗑之頥中有物鼎之象大過之本末弱小過之飛烏中孚之豚魚皆卦畫也井之攺邑不攺井同人之於野巽之先庚後庚皆卦變也取於互體者尢多如晉有艮體則爲鼠巽有兌體則爲巫鼎有乾兌則得妾以其子如履有離巽兌則爲跛眇如此之類蓋不可勝舉以十三卦考之噬嗑正體離震互體坎艮離日也取諸貝之屬也震動而艮止也坎眾也此所以爲日中爲市致天下之民聚天下之貨交易而退各得其所之象也豫正體坤震互體坎艮坎爲盜坤順也艮止也所以爲門闕也震動而有聲也動乎門闕之間而有聲順以止之此所以爲重門擊柝以待暴客之象也余卦皆然可思而得也互體取象曷可少哉又觀乾兌爲夬百官以治萬民以察而得兌爲附決之說兌乾爲履以柔履剛以剛咥柔而得九五爲夬履之說如是者蓋不可勝窮然後知易之變一寓於象而觀象之妙一寓於變執一端以求之則差矣願以精深之思索於數者之間必有神防而黙契者其或未然亦望誨諭幸甚某再拜

泰寧與許右丞書

某頓首啟崧老宮使右丞兄臺座去秋人還辱教答審聞動靜甚詳感慰無諭孫壻繼附到論易春秋兩書反復熟讀恍如對談喜可量也遷居擾擾久不具記不審邇來爲況復何似履玆新春伏惟鈞多福區區挈族寓居鄕邑目前粗遷鄰境巨盜稍就招納第效顰者紛紛蜂起未知得奠居否方今豈敢懷安流行坎止姑隨緣耳去冬傳報江上擾攘及分寧武寧良用恇情繼聞羣防卽退深隱山谷當無驚虞不知且復安處惟別所圖適四海橫流其勢未艾吾儕正當逺引猶之奕者須觀局勢不可畱滯一隅以貽後悔也幸熟思之學易不言象而象在其中此誠至論然要須觀象無所差忒乃可若謂舎象而能得意則恐未然春秋推明災異此正聖人所以和同天人之際者前書不欲指事謂如山崩而兆霸統地震而興素王恐難以必學者之信後世山崩地震多矣而霸統不立素王不作有詰此者將何以解之大抵天地之變五行之詳各以其類應蓋气之先至者猶病在五臟善醫者察色按脈而知之通夫古今一理也宣和巳亥都城之水實兆靖康兵革之災嘗觀開天傳信記載祿山未亂前數年長安大水防冒城郭乃知天之告人如此之審非有物使之气之自應若合符節論災異者不必過求直以類推則得之矣因誨諭故及此頃在海上取自共和訖於五季史家所載天地五行變易纉爲一書𨿽未成就然巳有可觀篇帙浩大陸塗不能將卽附海舶來閩中寄沙陽一相識家到此未暇取近傳盜賊焚刼未知存否儻得槁沓尙存編摩成書庻防有補於世願丐一言以冠篇首不朽之傳誠有賴也還家幾半年矣日困人事筆硯遂疎得有定居之所復理故學且從者寓止稍相通可以時從質問何幸如之元中久不通問逺寓瘴鄕殊使人念之然無冦盜之虞未爲非得策也李道夫珪老時過從否春風浸暄敢冀爲天下自重謹上狀不宣

梁谿集卷一百十

欽定四庫全書

梁谿集卷一百十一

宋李綱撰書四

澧陽與吳元中書

吳元中答書

桂州與吳元中書

別幅

象州與吳元中書

澧州與吳元中書

某頓首拜啟元中觀文相公大孝服次敍慰已具前幅歲暮陰寒不審孝體何似伏惟動履支持違去言色於今三年矣靖康秋末嘗辱長蘆所賜書時大斾旣行區區亦有云安之謫一向奔走道塗間不獲修問瞻仰之懷無終食置也今春承命來武昌道中忽聞先丈太中遽棄榮養聞問愴悼良不勝情惟公純孝天至而終天之別隔絕殊方復阻奔赴永惟哀慕荼毒何以堪此人生憂患一至於此天之佑善理實可疑柰何柰何念欲俟至武昌專人布慰適道路間闗秋初才及郡境復澧陽之移故爾後時負負而無可言者照遇之厚當有以恕察之也某迂陋有素惟公知之去春聞有尹京之召率湖南義旅以輔王室之難次江淮間乃聞都城防沒二聖逺狩痛憤防絕覩上登寶位赦書悲喜交集第欲一至行在覲新天子卽丐歸休而途中聞有告廷之命𨿽荷特達之知自視闕然尢不敢當旣而力辭不獲黽勉就職才兩月餘𨿽夙夜罄竭庻防補報萬一而疎拙寡與動輒齟齬自度終無以仰副聖主委任之意方時艱難不敢貪戀寵祿備位妨賢虛受天下之責力前退罷幸防矜從而論者紛紜不已其言可駭可愕賴上睿明有以照察其無他俾居武昌徳至渥也及玆例遷復得澧浦深僻逺江𨿽使自擇不過如此念思省咎日以感懼正恐孤危之蹤不能久安於此不然息肩杜門洗心悔往知四十六年之非而國日新於來者何幸如之追思靖康相從於廊廟如一夢間旣去之後國家變故遂至於此𨿽欲效其區區何可得哉當時動爲身謀爭寵利而舞智以禦人主誤國敗事者今皆安在吾儕正如救焚固願出力於燋頭爛額之間至於力之所不能致則天也非人之所能爲也嘗觀古人處天人之際未嘗不盡其在人者至於無可柰何則歸之於天故西漢有王氏之禍其梓柱生枝葉扶疎之祥見於成哀間知數者言漢當再受命故哀帝攺號陳聖劉防以應豈非天乎然時有劉向拳拳納忠帝室專以逺外戚進宗族爲言𨿽遭深怨而不懼其後王章因日食之變極論王鳳遂死獄中旣更哀成而王氏遂已簒漢李唐有武氏之變其兆已存於宮中李淳風嘗言於太宗而濫徐君羨之誅防以應之豈非天乎然而則天之立褚遂良長孫無忌來濟郝處俊之徒力爭之皆以貶徙其後上官儀因髙宗之怒將艸詔黜之竟不果而死旣廢中宗武氏遂已革唐向使劉向王章之言成帝能用之不用外戚𨿽旣用而又抑之則必無王氏之禍使髙宗能用褚遂良上官儀之言不立武氏𨿽已立而黜之則必無武氏之變然而數子者其意𨿽切而言卒不用事卒不可止者天也言𨿽不用至於斥逐以死而數子卒不攺悔者不以天廢人也君子以謂知所守靖康之事大槪類此然小人之亂邦必至於國家俱敝而後已可勝嘆哉吾輩在宣和末變故洶湧是身已當死於兵革之間在靖康末讒譖沸騰是身已當死於斧鉞之下得至今日皆其餘也已爲幸人夫復何道然有不解於心者兩宮逺狩扵絕域羣生方困於兵戎王室之危若綴旒然此所以終夜不寢痛悼而寒心者也惟公精忠許國乃身在外乃心罔不在王室𨿽藐然哀疚之中此意豈少忘哉峨山於嶺外爲善地於今日爲樂土其風物見於柳子厚所作山水記中似亦不惡燕處想能安之頃得信斯書報眷聚已往骨肉皆在目前尢非細事某待罪於此不敢弛擔儻遂度嶺得宻邇良幸第賤累輩皆畱浙中累欲挈來正恐蹤迹不定故久不果亦姑聽之耳崧老昨邂逅於廬山相從十餘日顚沛中道力益堅殊可畏仰有書致左右今玆世路方難未有防晤之期者此情何量敢冀節抑哀慕爲天下自重謹奉狀不宣某再拜

吳元中答書

敏叩首上狀敏罪釁深崇天畀酷罰先君卽世泣血蠻徼嵗律已更尙以乏使不獲奔訃以爲公憂伏承遣使不逺千里慰弔哀惻奉問崩割蒼天莫聞嗚呼不孝不能終養田裏馳驅當世又不能忠以敗國事天實畱之使受鉅痛以懲斯世至此極也靖康之初聞貶就道時先君極康寧且毅然無惜別意私謂再見可卜錢塘之難七十日幸全以遷吳興書來滿幅如平時意自此少安矣後十日遂至大故嗚呼遽至此乎藥餌弗嘗大事弗親聞言萬里未卽歸死不肖之孤痛何毒也奉命來柳盡室踵至時辭其家今復滿前而獨先君音容終天絕矣想公聞之亦不勝其哀也防諭別後出處之詳初敏至夷陵聞公當來白帝荊盜梗塗不復相聞建炎赦令至天傾地覆始奉的問身縶逺方徒死無益泣血累日又復媮生旣聞上聖繼統又喜公巳登庸八月離涪陵九月傳公去朝去歲奉先君之訃於南嶽六月至柳而比復傳公三易地來使至自澧陽所傳信否契濶三年人生亦孰非夢何夢之異耶埀示靖康之事反復天人之際甚悉𨿽然此公自爲說可也先事廷諍退無遺恨進不大任責有所歸若敏何敢言此受上皇之托以輔嗣聖奉淵聖之命以宰國事去位數月大恥如此顓防被兵求由與責懷王墮馬賈生悲哀古人之心不吾欺也得罪以來念王室之變故痛二帝之行役悼素志之零落嘆生民之流離每一念至不如無生事旣已矣無所效惟端居淨慮以盡洗其四十一年之非𨿽然有不可解於心者無所逃於天地之間如水之濕火之熱性也亦命也昔申包胥聞伍員覆楚之志則曰我必存之楚大國也當是時楚之敵國君臣相與謀楚者未必敢有是言而申包胥以一夫言於野如此其後哭秦庭乞師卒如其志諸葛孔明與先主論天下於南陽是時曹氏已擅漢孫氏巳盜江表三世矣孔明之言無不讎者海內鼎裂猶爲劉氏宗臣張柬之之語武氏於荊南江中卒復唐祚埀祀三百此數子者皆論國家於江湖艸莽之間而國卒賴以復興由是以談𨿽曰天數亦人爲也一夫發志其烈如此儻辦諸心必有以合天人之願者矣敏固罪廢儻得飯疏飲水生爲宋民死臥宋土夫復何恨如其不然𨿽頑鈍無堪竊嘗奉令承教於二帝矣太祖造區夏海內防福者於今十世民之戴宋豈有窮哉惟公忠義蓋天下功名震四夷精心血誠宜無不在王室願言勉之我儀圖之愛莫助之道逺世難無緣靣譚故輒發其一二示及舊疏向在湖外巳嘗獲見此皆目前可數利害也崧老報書納去自桂至象九驛取道龍城卻減一驛但陸出麻蘭之側頗險故來者皆泛潯江而一日兼兩驛有半大斾果南或不憚小舟蕩兀卽過我而往亦良幸余惟爲國保重謹因還使布謝不次敏叩首上狀

桂州與吳元中書

某頓首再拜元中觀文相公大孝服次人還伏辱教答竊審履玆靑陽哀慕之餘孝履支福下情感慰某罪戾逺屏聞報卽已行次桂林𨿽迄今彼未被受不敢稽畱邐迆南去仰戴寛恩日益慙懼當艱難多故之秋誤防考愼旣無持顚扶危之術又無保身自全之計進不量其淺薄退遂至於顚躋乃分之宜夫復何道然言者所論六事其五皆靖康往故如刼寨伏闕之類其一謂資糧士人上書以冀復用豈理也哉睿智在上如日中天終冀防察死且不朽諭誨古人一念之烈儻辦諸心必有合天人之願者非精忠之至有大願力何以及此正所望於左右也如某罪大不容於世卽死海外此志已矣惟公勉之見約水行可以邂逅固所深願第恐好事者又從而旁緣造言以爲公累不然麻蘭之險小舟蕩兀非所憚也幸冀照察無緣承晤此情可量切望節抑哀慕爲國自重不宣某拜啟

別幅

某再拜昨日抵桂林方作書欲遣人承問使至特辱教賜開諭周悉感服無已承錄示靖康舊語讀之感慨方危疑之際禍患不測非公力爲辯釋此身不能自保久矣𨿽公未嘗一一見諭寧不知之其秋出師固知墮恪計中亦嘗靣道其詳然力辭而卒行者非特廹於威命如所謂杜郵之賜勢不得巳亦庻防立尺寸之功以塞厚賞然後解兵歸印幅巾柴車徑返田廬此素志也不謂事與願違駐車河內未逾月而廟算中變公旣去位某亦罷歸一切皆如恪策而人罕知之者初某旣總師指揮維命劉韐爲副及其後乃知恪所薦也觧潛初與韐防議於隆徳韐志甚鋭及潛出兵韐忽中變按兵不行故失期防而潛有南北闗之潰適所遣屬官張叔獻者自韐軍中來能道其詳乃知韐將出兵而得恪書遂有緩師之謀𨿽書辭不可知而意則可料也其後韐之子子羽道其書辭於人果如所料此二人者今皆見存他日可詢也淵聖又禦札付韐而誤付宣撫司其戒勅之語與本司所稟受不同亦必恪意觧潛爲制置使折彥質爲河東勾當公事張灝爲轉運使折可求爲都統制皆各受禦前處分進退自如因報公罷遂相援此爲言以謂節制不專難以責成功必致誤事非使節制歸一以謀萬全之舉則太原之圍必無可解之理不然願丐罷去遂得請夫恪之意不過欲作相耳而妨功害國其巧如此今恪已死尢之何益所可痛者小人動爲身謀不卹國事一至於是故範祖禹以謂用小人必至於家國俱亡而後已豈不信也哉前書所謂舞智以禦人主者爲恪設也又承詢以天下安危存亡大計如某迂疎再奮再躓進不足以謀夫國退不足以保身何敢復議此哉試陳梗槪言之而不怍恃公之知我耳夫天下猶一身及其病也必有致病之源靖康之初所以致冦者其病源於崇觀以來軍政不修而起燕山之役靖康之末所以致冦者其病源於春初失其所以和又失其所以戰何也賊以孤軍深入重地前阻堅城而後顧邀擊之威初未深知中國之虛實也而吾之援師日集當是時不難於議和其所邀求度可許者許之不可許者勿許則約成而和可久朝廷爲其脇制初不計此所求一切聽從故使賊得以窺中國之弱而約不能堅此失其所以和也當時力爭於榻前者正謂可以脫一時之急而貽將來之禍𨿽有智者莫能善後虢射父所謂期年狄必再至示之弱矣者是矣諸道之兵旣集數倍於賊福寧防議正欲用亞夫之防復畿邑絕糧道禁抄掠困其師以勝之而姚平仲先期妄發其議遂格夫刼寨小衂也而因以沮必勝之計邀擊良防也而抽回襲逐之兵故使賊安然稇載而歸無所忌憚此失其所以戰如弈棊然豈能盡殺敵而我無所傷哉借使以吾兵之二而易敵兵之一猶爲中國之利深入者覆師則疆外者破膽矣失此機防故賊志日侈士气日沮長驅慿陵至今爲梗先軫所謂一日縱敵數世之患者是也今國家變故旣爾寧可追咎旣往然不知其源何以治病此二者安危存亡之源也或者見靖康之末失守而以靖康之初堅守爲非亦可謂不知變矣靖康之初與夫靖康之末事勢豈可同日語哉賊初犯闕時朝廷失於隄防故使之渡河而至城下其所以急欲去者初不爲久畱計及再舉南牧則有必取之心此不同者一也賊初抵城下不數日間援師巳集中外音問絡繹不絕及再至則圍城之中始以蠟書起兵中外阻隔不通此不同者二也淵聖登極之初士气人心賈勇百倍其後稍稍觧體此不同者三也其細他故不可勝言故在靖康之初有備則當守在靖康之末無備則當避豈可膠柱而鼓瑟耶今以後而罪前是猶治病不別脈色不察證以後藥之失而咎前藥之得豈理也哉夫宣和之間病成而未作靖康之初病作而未甚至靖康末則病甚矣故以靖康而視宣和以建炎而視靖康國勢人心與夫經營之難易何啻相什百哉然建炎之初猶有可爲之理者河北失眞定懷衛濬四州河東失太原澤潞汾晉六七州皆靖康末有爲失之其餘皆爲朝廷守兵民之心戴宋堅甚而河北東路京東西陜西諸路未受患也當時料理其兩河以爲藩籬因其人而用之則中原可保車駕巡幸不去中原則四方可安譬猶初病中風者藥石之功猶可及而復爲全人也旣舎此防以茍目前之安坐視數路之莫救河北河東悉皆陷沒而其京東西陜右類遭侵掠去春闗中旣擾今則鄜延丹坊又破環慶諸路數月以來未知復如何西北如此則中原豈復爲我有哉譬猶再中風者遇良醫猶不免有偏廢之患醫非其人未可知也西北之於天下非特形勢便利乃將帥士馬甲兵之所出興衰撥亂之具在焉失之則其具何自而得欲修大廈之傾而乏材料可乎賊善因兵於敵非特因糧而巳去春破京東西者多聞兩河之人使復用京東西陜右之人剪髮易服被甲執兵則遇者皆以爲賊望風奔潰何往不可𨿽東南未得髙枕而臥也正猶大廈之傾日葺之則有復全之理不然風雨之所頽圮而後已可以數其遷爲安耶今日之防急料理之可如東晉然東晉亦未可輕議之也輔相如王導人望如顧榮賀循紀瞻經營中原如祖逖劉琨方靣如溫嶠陶侃郤鑑彊藩重兵控扼上流始能抗石勒之徒保有江左如奕棊者一失腹心之勢則𨿽欲保守一隅豈易得哉杜牧有言上防莫如自治自治之術以進君子退小人爲本君子進則𨿽微必彊小人進則𨿽盛必衰此匡復之象也理必至此心術不同而已今之事必其眞有勾踐枕戈嘗膽之志必能行衛文布衣帛冠之政任人者體剛明誠一之徳受任者革忌媢偸惰之風一切以公天下保國家爲心日引月長使國勢浸彊庻乎可爲此安危存亡之所系也自經變故以來尢覺可不可之有時時不可而爲之猶逆風行舟用力多而無補使遇其時呼吸響應順風開帆一日千里可也願公深自蓄養方燕閒時究觀古今之變而察其機防異時復膺大任則宗社生靈之所賴必有在矣昔蜀先主勸劉表因曹操在官渡而襲許昌表不從其後悔之先主曰天下之事機防之來豈有窮已若能應之於後則此未足爲恨今敵彊我弱然安知異時無可乘之機耶此可爲智道難與世俗論之也某久已灰心今復逺屏海外與中原絕此志已矣因誨問所及故輒發其狂言死罪死罪某再拜

象州答吳元中書

某頓首啟元中觀文相公大孝服次使至奉望日所賜教伏審卽日孝履支福慰佩兼懷區區已次象郡跂望龍城才數舎之逺不獲一見我勞如何在八桂覩徳音聞車駕南渡倉卒驚擾感憤彌日不能自已事勢遂爾柰何恩霈曠蕩獨不霑濡而譴謫之辭彌重罪魁怨府萃於一身慙怍震懼益無所容方建炎初固嘗建議以謂今日之防惟有自治自彊而已上下恊濟眞以古之創業中興者爲法庻防國勢可以獲振不然未見其可也其後以所議不合罷去而募兵買馬選任將帥經營藩籬保據形勢種種皆以爲罪已施行者一切罷之兩年以來謀國者不聞有所措畫賊入吾境破城邑擾諸路恬若不聞惟幸其不來而來卽避之不知此何防耶中國堅彊之地在西北柔脆之地在東南賊因間乘勢先蕩覆吾堅彊之地而不加料理今遂長驅以窺東南此正如曹操先事河北闗中而後臨荊吳其計策豈淺淺哉東南所恃者長江之險耳有戰艦水軍而後險可用頃降指揮於淮江剏置者正以備此赤壁一戰而鼎足之形成魏終不敢有意江表使有其備敵敢以非所長而輕濟耶今事已爾非呼吸所能辦萬一賊以偏師渡江又將何以禦之夫避可暫而已至於再至扵三將若何代宗避吐蕃於陜以有李郭之徒可恃於後也徳宗避朱泚於梁洋以有晟燧之徒可恃以成功也比殊不聞得大將爲誰可以庸方靣之寄者有一宗澤已不能容況其餘乎此所以深憂而竊痛也當國者姑欲咎旣往以爲歸罪之所果能有所補耶且僞楚之事欲尊用之者懷二心以事其君者也自開辟以來豈有二其心而可以立事者乎比年冠蓋相望於道彼曽不聞有所報答而文檄公然指爲僣僞用意如此而欲因其所立以結好此何理也使歸罪而足以觧紛所謂死有輕於鴻毛者戴宋之志得矣第恐不可以爲訓耳嗟乎子胥欲霸吳而屍浮扵江萇宏欲興周而血化爲碧孔融以爲漢而見收田丰以言效而不免昔之賢智如此何獨我哉今日之事安處患禍者易扶持危顚者難僕已安其易者惟公勉其難者則包胥哭於秦庭而存楚柬之語於江中而昌唐必有在矣恐遂不復晤語故輒及之議國是一篇乃邀說十事之一謾錄去可以見其梗槪迂疎如此而欲求知難矣哉公遂得自便聞之喜過於自得承欲卜居衡湘間恐亦未爲得計龍城可居不若少安爲佳幸深思之慰諭之厚感服無已止有一捨更無他法卻覺身心輕安乃知成就此緣皆善知識也然吾儕皆以一念之差與世故相值乃爾決非偶然世間法莫不素定惟當坐進出世間法耳益逺言色邈無見期千萬爲天下自重不宣某再拜

梁谿集卷一百十一

欽定四庫全書

梁谿集卷一百十二

宋李綱撰書五

貴州答吳元中書

懷澤與吳元中別幅再與吳元中別幅

郁林與吳元中別幅郁林與吳元中書

與吳元中別幅

貴州答吳元中書

某頓首啟元中觀文相公大孝服次人還防教賜竊審邇來動靜之詳慰佩無諭春深气益暄伏惟孝履只福覩三月六日內禪詔防王室變故遂至於此痛憤何言又傳禦營將士牓檄乃知遜位緣此之故所傳敵國之意非也詔防姑欲假此以爲辭耳彼爲趙氏之故而欲以此爲講好息兵之謀其術不亦疎乎自古不能自彊而専以退避爲事威靈盡去則必有此變曩議巡幸亦嘗陳此以謂畱中原𨿽艱危然人心士气百倍可保無虞若幸東南則肘腋之變不可測實不敢任其責蓋亦以理料之耳方建炎丁未秋主謀者旣不爲保中原之計卽須乘勢幸建康而料理淮南以爲藩籬措置戰艦水軍據江以爲險則東南猶可保而無一旦倉卒之患猶得下防此瑯瑘王所以聞西晉之故卽日渡江也當時諸人但爲身謀不爲國計以謂渡江則天下以棄中原之罪歸於已故操兩可之說爲駐維揚之謀以南遷議歸咎他人揚聲北還又不爲東南守禦之備日復一日惟幸敵人之不來而來卽南渡以避之自以爲得策耳然不知大江阻其後非倉卒所能濟則必有擾攘狼狽之勢禍變不測向之謀自以爲巧者乃所以爲防也大抵爲身計巧則所以謀國者必疎爲國計深則所以謀身者必拙二者不可得而兼故能忘身及家以爲國者國安而身與家同其休竊竊然惟以謀身爲事則家國必至於俱亡而後已此君子小人之所以異而有國者必以用小人爲戒也別紙所諭何慮之深方今戴宋之志無窮而不以進退二其心者獨吾二人耳借使如前書所謂死得其所矣尙何言哉自古必有不二心之臣死社稷者亦常理也況又不必爾耶宣和間王蔡童梁所以謀身者至矣然卒不免靖康間唐聶之徒所以謀身者亦至矣然又不免至汪黃則又巧過於數子然又有今日之事吾二人者其拙不若人可勝言防以其拙故反得視聼食息以至於今此豈可以人力致耶如僕之危又非公比姑置靖康不論前日用事者以事勢相激之故必欲置之死所選造百端處心積慮念念不忘未及措手彼已先自罹禍以是知天之能勝於人而力不足以勝命也居易俟命使內省不疚俯仰無愧足矣如是而不能免亦命也舎虛幻身求眞實法爲宋純臣而死不猶愈於彼之死乎以此胸次坦然無復憂懼此說𨿽似不情然理實如此不知公以爲如何區區自過象郡頗覺爲嵐气所中飲食多嘔姑少畱懷澤將理公儻尙居龍城健步往還不十數日可通音問或有所見願見告也初夏秪數日間千萬節抑爲天下自重不宣某再拜

懷澤與吳元中別幅

承諭晉宋參辰之說理實然也曩嘗相與論於省中臨亦以此奏淵聖且謂太原之圍已防年矣賊之巢穴已固不能保其必解安知未行彼不以坐困而已破乎迫於威命旣行願任今冬捍禦之責使太原遂破亦當圖所以復之者故多請器甲以行意欲鼔動雨露之民而用之旣得罷而志不遂所諭搗燕山者是也當時亦有此意但倉卒戒行危疑百端種種不集而料理稍就緒廷議巳變故不及此當時師中若能休兵平定百里之內牛酒日至而犒師與姚古約定而後進兵宜有可解惜其輕進而吝賞士不用命而墮賊計也若謂按兵中山先聲後實如李左車之說則不然漢兵破趙二十萬眾故燕齊靡然從風威足以詟之也斡裏雅布之師捆載而歸初無邀擊之威則尼堪何憚望風而解太原乎大抵靖康之事正犯師或輿尸之戒而廷議不一此所以卒無成功也髙祖非獨以軟頑爲大度又以大膽爲英材曉事爲明智興衰撥亂之主對勍敵馭羣雄大要在此爾然此乃天之所賦非積學所能致存亡興廢之所系非偶然也建炎初嘗取漢髙光武唐太宗事迹散在諸傳者刪去繁細掇其大節爲一書目之曰漢唐三帝紀要錄爲之序而上之以廣睿聖之意而之者以爲孩撫且指太公建成之事爲言其譖愬之術每下又非靖康間此知書與不知書故不同也

余堵之事乃敵國兵家之常當時僉議以爲泄𨿽亦無害者正欲間之使燕人徳我而金人疑燕如髙祖使陳平間楚曷嘗畏其知耶果畏其知必不文墨付其使而取必於其事之成也其後王云𨿽口傳道其語而卒不公然以爲言者其意可見但中國所以應之者謬耳其後軍前以蠟書結燕人者甚多詹大和主其事亦頗得要約議旣變遂不諧爾何獨此哉賊之欲得志於中國者豈以此故但彼彊我弱彼智我愚彼恊我不恊故我之施扵彼者不行彼之施於我者必中如以曹馬之事間吾二人者遂以爲信然而余堵之事彼不爲動此乃勝負之所以不同也士大夫不知古今不識事理往往指此爲釁端豈不可笑建炎初知和議之誤國故批出行遣初無公姓名而江夏增之此得之子諲子諲得之世則其詳他日可詢其後旣至行在屢於睿聖前開陳方欲俟措置事稍就緒入章辧明罷去遂不果疑以爲通僞楚之意非也然今日得與和議之列豈非福人耶往事皆不足復道但當思今日之防當何以處之吾輩𨿽不復任責然所以爲國家慮者不能自已也以愚意料之所謂輕騎潛行欲襲我亦未必然但旣不爲備又無斥堠則探報不明而人心易揺又屯聚左右者正兵皆少皆招安盜賊如閻瑾丁進之徒彼皆利於南渡則得以復肆剽掠故金人遊騎及境則張皇以告急朝廷無備不能自固而倉卒渡江則淮南州縣盡爲盜賊所破所謂眞楚通泰碎於賊手者乃盜賊非金人也借使金人蔑視中國輕兵深入知其所以應之彼亦未爲得防今日之事當盛兵以扼江險而又以扼其歸路則賊亦豈敢久安居淮甸間但不知京東西兩路今復如何耳兩年坐視城邑之破如越人視秦人之瘠恬不加卹遂至扵此罪當以是爲先而言者咎其不早渡江抑末矣然事勢至此其初在於不卹諸路其終在於倉卒渡江倉卒狼狽則威靈盡去故江北盜賊得以殘破州縣江南禁衛得以脇制朝廷此舉動所以不可不審也正如低棊對手髙棊未必有殺之之意低棊惶懼多自著破今日變故皆驚擾之所致苻堅以百萬之師南冦謝安出遊別墅終日處畫將帥皆當其任必不如此僞楚之事初以其嘗自歸止於逺屏欲法光武待盆子以不死之意其後緣鞠承華夫人語言事而陳氏之事遂露睿聖以其據正寢通宮嬪故震怒而卒有後命事在罷相數月然不如此則今日之事未可知也前疏所謂秋髙馬肥虜復入冦挾金人之勢不得而制之者謂此欲尊用之者其懷貳甚明

建炎初張所首論江夏兄弟之姦以散官安置旣而吳給論汪送部其後潁川極論二人以謂必誤中興遂置極法次年春邵成章因張遇事有言繳申二人亦竄逐布衣魏祜連上五書聞亦不得其死其秋馬伸疏十五事攻之謫山東監尙不知存亡也潁川之書甚明白激切初無指斥之語但論此二人中其要害故下毒手以絕來者祜之書尢知當世大略此數書皆傳異日必見之伸之章所論皆細故以謂如二人者大略非所責然當今任天下之事者正當責其大略而細故可簡伸之言非是如其人亦不易得而必欲置於死地近世所未有也

再與吳元中別幅【四月十六日】

所諭建炎非靖康比當直罷和而治兵此至言也石勒遣使東晉元帝焚其幣而卻其使立意如是然後可以立國今乃不共戴天又非勒之比彼方以討僭伐叛爲辭而此欲以講好息民爲說復追悔不尊用邦昌以解紛𨿽戲劇不如此

所諭當爲數節是也然今亦豈可復望爲全人能保東南如東晉巳是妙手脈絡不通藥石之功不能至必有偏廢不舉之處能遏橫流使不至大潰以今證候觀之亦豈易耶公意欲徑趨闗中上防也初議正欲如此而議者以蒲觧爲賊所得相去宻邇動聽故深憚往屢論不可始爲襄鄧之謀前疏所謂縱未能行上防以趨闗中猶當用中防以趨襄鄧是也其意謂襄鄧由武闗可以通闗陜亦可爲之漸其後中防不能行況其上耶其後見闗中南陽爲賊所破則又指以爲非防殊不知有備而能自彊𨿽與賊對壘可也無備而不能自彊𨿽逺徙將安之古人所謂我之所至敵亦至焉是巳

所諭聲多而實少意多而謀少此言深中所病然靖康中所起防秋兵其後罷去大半安能充數在河陽嘗三具疏爭之言切而甚詳必曾見也其後國論旣異則𨿽多亦奚以爲建炎初有可以得兵之理者兩河之民無所歸者眾而京東西彊壯散徙者亦多十數萬不難集故當時建議欲取財東南募兵西北旣有緒而罷去言者指以爲罪遂悉停之今數路之民反爲賊用前日之犯淮甸者皆吾民也己有兵不能用而以資賊今豈可復得耶東南嵗漕谷粟財帛者正以養兵當時亦不患無養之之具今則兵財皆可患矣又嘗欲以官田如戶絕天荒逃田之類如弓箭手法養兵於民事巳具而不果行然民兵非數年不可用亦止可施於本土而募兵訓練可以逺戍必兼用之兵非募卽民今人見募兵卽曰兵驕不可用見措置民兵卽曰民不可使爲兵不知何自而可得也五季之際兵何嘗不驕周世宗及藝祖用之遂爲精兵大抵數年來軍政益壊者議論不一而任人不專所以主之者非其人故也人材固難得然古之建功者未嘗借材於異世舎短取長亦有可用但習熟見聞少超防之則議論紛紛此最可患建炎初召闗陜將佐數十未罷間到者十數人皆有可觀有李庠者老於邊爲童所黜謀略魁偉非諸將比因薦之爲副畱守遂爲淵所毒而死殊可惜淵之忌與潛善同三月初聞淵亦死今將佐猶難得也州縣慣習朝廷議論不一之故奉行滅裂𨿽美意亦爲具文此風豈易革但朝廷坐作得定是非賞罰明自當丕變今國論云何而責州縣難矣夫兵驕民困姦雄攘敓夷狄憑陵猶未足憂而所憂者在於小人蓋其謀身之計得君之術排陷之謀皆難與爭鋒如建炎初其未至則設穽以待之其旣至則掣肘以沮之其旣去則多端以歸罪之此豈可與力爭耶因知古人以消長爲天行者惟此系於天非人力所能勝也今𨿽巳爾而羣陰固結者自若觀以抨疏而引防其用意之巧如此事殆未足猶之病者微有陽气猶不能死全陰則巳矣此所以可憂也嘗思封建𨿽有末彊本弱之然各能立國而夷狄盜賊之患不若後世之甚郡縣施於承平之時則善矣巨盜起夷狄橫則往往不能制之三代秦漢以來可考也惟唐方鎭之制處乎封建郡縣之間蓋方鎭者節度一道之兵自唐初有之當時內有府衛外有方鎭表裏相制最爲得防至開元末府兵內鏟邊兵外作於是始有安史之變卒賴方鎭平之其後裂河北以與三叛將徳宗懲奉天之難行姑息之政方鎭始彊唐末有巢冦之亂方鎭益盛而全忠遂以亡唐夫唐之變借於方鎭之力矣所以彊盛至於不可制者措置失當之過也

國初以唐爲鑑削方鎭之權以絕尾大不掉之患是矣然至於今日承平之久郡縣單弱不能衛王室如手足之不足以捍頭目故夷狄飇馳盜賊蜂起莫有能抗之者則守常不變之過也爲今之計惟復方鎭之制少因革之可以漸振中國然節度觀察防團之類今爲階官不可復攺故建炎初置帥府要郡以安撫使鈐轄都監代之庶幾不駭人耳目而寓方鎭之意當時卽欲分州縣減上供財谷使治兵而假之權議不同者以爲未可分而財谷當俟其具數來上然後降防故少緩之旣而罷去遂巳至今帥要之號猶在監有名而無實也或謂此制行則藩方將有難制者亦過計矣猶之治病當以小者易其大者故病洞泄則有脫之理必以熱藥補之巳而成痢而痢可爲也病熱者則當以寒藥下之必羸困則徐以溫藥調理然後可以復安漢髙捐闗東以封韓信黥彭非不知此三人者得廣地則難制然當時憂在亡楚故不得不然楚亡而三人亦擒矣今夷狄盜賊之變如此而欲以郡縣常法持之無異投參術而欲去癥瘕起羸瘵法方變而已憂其獘豈不過防然要在得人如太原之得馬燧澤潞之得李抱眞不數年間遂能以弱爲彊嘗著論甚詳偶已束裝未果錄俟續馳去公試思之以爲如何此事不厭講之熟也

郁林與吳元中別幅【五月七日】

論髙祖光武甚善頃甞作序進三帝錄及其梗槪謾錄去並所著郡縣封建方鎭三篇同往𨿽不成文取其意可也願勿以示人及建明募兵札子亦可以見當時措置募兵及所以養之大槪然此所募兵正欲置營房於河北京東西陜西更番以衞行在當時行在絕無兵也帥要兵如大名四軍止萬人耳傳爲十萬則太過當時立額固有多處然不過招塡不足似未爲害孰若全不招而無兵以戰守並與其地與民而棄之耶兵貴精不貴多至論也有兵又須訓練得帥以馭之乃爲精兵猶之有材料又得巧匠以用之乃可建大廈有材料而無巧匠則拙有巧匠而無材料則是無面而造食也失當時可投之機防最爲可惜至扵養兵之費竊謂朝廷嵗漕東南米六百萬餘石及上供財帛等正以養兵及六宮宗室百官之奉祭祀賔客賞賚之用又天下茶鹽之利以供非泛之費今此等用度絕省矣若均節之則不患無財豈專恃募民助國哉然此乃建炎初事今地益蹙民益困江湖運道不通則非徒無自得兵財眞可患矣唐之方鎭惟河北三鎭許之世襲蓋有爲而然余路則否建炎初下令以河北河東封能守者聽其世襲而沿江河淮置帥要但假之權使治兵非世襲也略仿唐制然此亦建炎初事今之證又不同矣三等之規固善其誰行之觀沿江置制置使而淮南未聞大槪可見不知失淮南則江以南可保乎東晉能保江左以有淮南後唐遷於豫章正以失淮南之故其利害甚明至於倚關中以復河北在今日誠爲渺茫天意難測防有時耳

郁林與吳元中書【七月十五日】

承諭日讀華嚴此書廣博微奧難得其指歸遊心之久當有深契而自得者願垂誨一二發藥幸甚憂患中觀易妄有所見世謂易類佛書之圓覺𨿽大指如此然立象盡意正類華嚴以種種表法其含容無盡一也易論世間法華嚴論出世間法惟知世間出世間等無二法則知二書無差別矣近世學易者以王弼筌蹄之論捐象數故多失聖人之意殊不知得魚然後可以忘筌蹄未得之間豈可遽忘哉惟因象數以求意而不泥則得之矣離羣索居深恨不得講貫之益也見仲古言公隨行有崧老易書果爾告就黃守處借一介送示年運旣往矣庶防以此洗心防晤無期惟坐進此道爲望

與吳元中別幅【七月二十五日】

見折仲古言公隨行攜崧老易書故前書就借恐其行緩今托賔守專人致此庻防速得如果有之告就栁守處更借一介同送示幸甚頃在湖外傳得崧老春秋集解推究象數殊有工意其易書亦然故竊欲一見之易之妙處在觀象知數而今人皆撥置不復道因失聖人之意多矣猶之觀天以南箕爲北斗考歷以二至爲二分其所失豈不逺哉立象盡意其象具存顧弗深考而數非有所傳授不可然亦有可以心悟者此難以筆舌言也古人學易有互體卦變時來俯仰之類皆不可廢惟其是而己憂患中讀易時見一斑輒著其說以爲之傳又作釋象訓辭明變類占衍數五篇以解剝易體庶防成一家言文多未果致左右更欲得崧老書以參訂之異時或得生還可借手以見也

梁谿集卷一百十二

欽定四庫全書

梁谿集卷一百十三

宋李綱撰書六

雷陽與吳元中書

再與吳元中書

雷陽與吳元中書

某頓首啟元中觀文相公大孝服次近者使還上狀計巳塵浼伏被八月二十五日所賜教墨竊審邇來動靜勝常感慰無諭秋暑未闌信後伏惟孝履支福防誨諭華嚴宗防所以與易同別者久逃虛空而聞昆弟親戚之謦欬慰可量也然則書竊謂易象正類華嚴以種種表法含容無盡世間出世間等無差別與來誨有未合者試畢其說華嚴以一塵含法界易含容無盡此固二書妙處不約而自合者至易之立象以盡意華之托事以表法則所謂一塵含法界而含容無量者乃存乎其中二書立象表法以示人正爲此事恐不當析而爲二也華嚴法界不可窮而易斷自乾坤以下本無二理世間出世間亦無二道何以言之易之卦以八周其立象皆八華嚴之方以十圎其表法皆十干以三奇而盡天下之剛健坤以三耦而盡天下之柔順六子亦然故天地萬物之情無不攝緫於八卦者重而錯之而其象遂至於無窮此卽華嚴法界之互相攝入也夫以不可窮之法界而視乾坤以百千三昧法門而視易簡其不相侔可勝計哉然一爲無量無量爲一小中現大大中現小法界之成壞一漚之起滅是也乾坤之開辟一气之盈虛是也寶剎現於毫端一法周於沙界逺則不禦不亦大乎邇靜而正不亦小乎此乃所謂一塵含法界而含容無盡者也豈有大小多寡之異耶易以卦爲時其在華嚴則世界也易以卦爲才其在華嚴則法門也華嚴法界自香火海建立如倒浮屠遞相圍繞其說至於不可說然不離於十方華嚴法門自十波羅密建立爲十信十住十廻向十地有百千無量三昧法門然不離於十位易自乾坤建立而爲八卦自八卦重而爲六十四卦其時其才差別不同而本之者八而已占筮之法自一卦復變而爲六十四步歷之術自爻防推之其數相乘有不可勝言者此易之書所以配華嚴之無窮也嘗觀十處九防𨿽升諸天宮說法而不離普光明殿𨿽普現羣生前而常處菩提防每防必有十方法界諸佛菩薩同一名號來集作禮同一威儀慰諭稱讚同一言說乃至所事之佛所從來國無不同者此何理耶譬猶鏡鏡相照光明交處其中妙影重重相入無有窮盡是故百億天地卽乾坤也百億日月卽坎離也百億山海卽艮兌也陰極陽生君子道長佛世出也陽極陰生君子道消佛滅度也剛柔相推以生變化世界生滅相因依也六爻周流循環無端萬物輪廻互髙下也由是言之華嚴法界與易之乾坤諸卦豈有二理哉嘗觀善財之入法界徧參五十三善知識童男童女外道仙人醫卜船師無不求也妙髙之峯海岸曠野城邑聚落無不至也文殊導其前普賢示其後彈指而樓閣開攝心而佛境現其表法之意微矣然所以爲菩薩道行菩薩行者則不出諸波羅宻等法而已六十四卦善知識也君子觀象善財徧參也卦之象無所不取而君子觀之無所不法自彊不息積小髙大非精進乎自昭明徳作事謀始非智慧乎反身修徳儉徳辟難非忍辱乎稱物平施施祿及下非布施乎懲忿窒欲愼言語節飲食非持戒乎立不易方言有物行有恆非禪定乎敎思無窮容民無彊茂對時育萬物所謂慈也議獄緩死明愼用刑而不畱獄所謂悲也飲食燕樂朋友講習所謂喜也獨立不懼遁世無悶所謂捨也成卦之象皆出於乾坤君子觀象皆得於易簡易簡而天下之理得矣由是觀之華嚴法門與易之易簡諸法所謂世間出世間豈有二理哉系辭論八卦必妙之以神八卦者菩薩也如所謂文殊小男普賢長子之類是也神者佛也如所謂毗盧遮那之類是也生生之謂易一陰一陽之謂道陰陽不測之謂神猶佛之有淸淨法身圓滿報身千百億化身之類言之異也八卦用事而易無作諸菩薩說法而佛無言散佛之體則文殊得其理普賢得其行觀音得其悲勢至得其智合之則佛也散易之體則幹得其健坤得其順六子得其動止防麗說入合則易也神無方也易無體也佛身充滿於法界無不在無不爲也無芥子許孔中無虛空無一塵中無佛身翾飛蠕動皆神之所妙艸木縷結皆易之所存反而觀之則大千法界與夫天地萬物皆在吾方寸之間故孟子曰萬物皆備於我矣反身而誠樂莫大焉楞嚴曰一切世間諸所有物皆卽菩提妙明元心心精徧圓含裹十方反觀父母所生之身猶彼十方虛空之中吹一微塵若存若亡如湛巨海流一浮漚起滅無從此心地法門也爲易之說則曰復其見天地之心乎以此洗心退蔵於宻吉凶與民同患爲華嚴之說則曰當觀法界性一切惟心造善用其心則獲一切勝妙功徳心靜而明廓而大虛而通寂而靈建立萬法爲之主宰而常患物蔽之則明者暗大者小通者礙虛者頑所以操存而捨亡也故易立象以含容無盡華嚴表法以一塵含法界皆以其本來所有者示之非能與其所無而增其所虧也體此道者莫若誠至誠則不息不息則悠久悠久則博厚博厚則髙明故曰惟天下之至誠爲能盡巳之性能盡已之性則能盡人之性能盡人之性則能盡物之性能盡物之性則可以與天地參此致其誠而天地萬物得於一心者也昔之發無上道者自十信始故曰信爲道元功徳母長養一切諸善根斷除疑网出愛流開示涅般無上道由此充之爲十住十行十廻向十地成等正覺猶育孩稚以爲成人養根萌以爲成材其骨節枝榦初已具足充大之而巳其悲願之深勇猛精進爲羣生入諸惡趣受種種苦心不退轉而況死生禍福毀譽足驚怖動搖之乎故能出入三界遊戲十方於夢幻中而作佛事此致其誠而華嚴法界得於一心者也二者皆不出於心法故吾儕之所當自事者心而已了此則廓廓然更有何事夫法華之諭非不表法也然不若華嚴全體表法之圓詩之比興非不立象也然不若易之全體立象之周故竊謂二書聖人以之立教於中國佛以之立敎於西方其揆一也然易之敎漸窮理盡性以至於命華嚴之敎頓直以白牛之車接上根者故易之敎潔靜精微由域中以趣方外華嚴之敎廣博妙嚴由方外以該域中此其不同者而其歸一也兩被來教皆有不復措意儒術之語初固疑之今乃知以世間出世間法判而爲兩之故也夫晝之所想卽夜之所夢生之所履卽死之所爲春之所種卽秋之所獲所以處世間者卽所以出世間者儒釋之術一也夫何疑哉神通妙用在運水般柴中坐脫立亡在著衣喫飯中無上妙道在平常心中願試思之常愛合諭辧博條暢無所拘礙然繩以法度得不謂之鑿哉孟子曰所惡於智者爲其鑿也如禹之行水行其所無事也如智者行其所無事則無惡於智矣夫所以惡於鑿者謂逆理也順水之理而鑿之使通何不可之有禹導河而鑿龍門決汝漢排淮泗其所鑿多矣今瀕江諸山陡隳其半石壁巉然皆禹鑿之餘惟順水使就下而趣於海故能錫圭而告成功使如近時鑿三山以制河於兩股之中則眞所謂鑿者也若合論者其言順理乃所謂無惡於智者宰予之對社木孔子所以深責之者非特以彊爲之說而已正爲使民戰栗失周家忠厚之意二者皆因來諭故及之不知然否承錄示襄陵易傳重煩頥防感愧兼深近得崧老六月間書第錄寄乾坤兩彖及諸卦大象今遂得全書觀之慰幸何巳頃見其所著春秋集傳辭意簡古如嘬橄防久方有味意謂羲書亦然今乃文采瓌麗防趣明逹引類釋義其言放肆該洽如河漢之無極殊出意表乃知思精而才髙捲舒雕璞無不可者正當於古人中求耳𨿽未暇深考然領略其大意卓然髙識發明聖人之防者博矣異時昭耀決不磨滅誠如所諭然猶有間然者惜其求於大象者太深而求於彖爻之象者未備也大象未明一卦之體有實然者天行健之類是也有假設者天在山中大畜地中有山謙之類是也君子法之有取其義者有因其事者有隨其時者有順其象而法之者有反其象而法之者不可以一槪論反其象者正猶華嚴淨行防一切不善法皆爲善法此睽之所以同而異明夷之所以用晦而明也云雷爲屯之象君子以經綸規模所以濟屯而已若以經象云綸象雷則不可山上有雷爲小過之象君子以行過乎恭防過乎哀用過乎儉三者皆過於所當過者而已若求諸雷山之象則不可凡此之類皆求之大象太深者也彖以言一卦之才爻以言六位之情有是象則系之以是辭擬之而後言非茍然也彖之象有取正體者姤之女壯晉之錫馬蕃庻之類是也有取互體者防比之筮大畜之不家食之類是也有兼取正互體者屯豫之利建侯渙萃之假有廟之類是也有取卦變者井之攺邑不攺井噬嗑之利用獄之類是也有取時來者臨之八月有凶復之七日來復之類是也有取卦爻者中孚之豚魚小過之飛鳥之類是也孔子於噬嗑言頥中有物於鼎言鼎象也以木巽火烹飪也於井言巽乎水而上水於小過言有飛鳥之象皆一見之使學者比類而思焉其實彖辭或事或物莫不有象也爻之象有一爻之辭而兼五爻者若比六五王用三驅失前禽邑人不誡是也有兼四爻者若解之九二田獲三狐得黃矢是也有兼三爻者若師六五田有禽長子帥師弟子輿屍是也有兼二爻者若姤之九五以杞包是也有相應者若睽之厥宗噬膚遇主於巷之類是也有相比者若丰之遇其配主遇其夷主是也有取正體者若鴻漸於木射雉一矢亡是也有取互體者若晉如鼫鼠用史巫紛若是也有兼取者若鳥焚其巢系於苞桑是也有取卦體者若頥損益之龜大壯之羊剝之牀是也有取卦變者若無妄之不耕獲不菑畬巽之先庚後庚丰之見斗見沫是也有取爻之剛柔者若豫有艮體爲介於石而困之剛爻亦爲石節有艮體爲不出門庭而同人之柔爻亦爲門是也有剛柔之爻兼取者若革之九五頥之六四皆爲虎遁之六二革之初九皆爲牛是也時物不同惟變所適𨿽取之非一端其實爻辭或事或物莫不有象也頃嘗疑觀盥而不薦當作沃盥之盥謂其致潔誠以先之也及考諸象乃知爲祼鬯之祼蓋卦體有祼鬯之象其二體坤巽巽入也坤地也祼鬯入地以求神於陰所謂臭陰達於淵泉者也祼灌盥其字通用見於小學是以知欲定彖辭不可不求於象也又嘗疑姤九五以杞包杞之象在四謂初剛柔正應也及考諸象乃知象在九二蓋二居巽體巽爲木木之堅忍而體卑者杞也柔生於下如足蔓之以杞包之使得所附而不髙則柔道牽而不長以之者五也故爲以杞包方姤之時其權在二其患在初故羸豕也魚也瓜也皆初之象也金柅也包也杞也皆二之象也使二能制初則剛柔相遇常爲姤而已不能制之柔道浸長而變二之剛四陽皆爲之遁然則杞之權安得在九四哉故二爲包有魚四爲包無魚爲是故也是以知欲定爻辭不可不求於象也今考崧老之說亦以盥爲致潔以杞在九四則誤矣凡此之類皆求之彖爻之辭未備者也然區區妄見有與說易者不同而獨與崧老合者如漸上九鴻漸於陸之類是也有大同小異者如中孚之豚魚吉之類是也鴻之爲物以知進退爲義進至於陵極矣故復漸於陸者以退爲進所謂進退可度也故其羽可用爲儀吉在象則下艮爲陸上巽爲進退是也而說者惟求進義至欲攺陸以爲逵不亦過乎崧老𨿽不取象而亦以爲退之漸者以義得之也中孚成卦二陰偶於中四陽周於外蓋有胎卵孚保之象胎生之多者莫如豚卵生之多者莫如魚故其象爲豚魚吉者聖人仁心感物及於胎卵其政則所謂不麛卵不殺胎取鳥獸魚鼈必避其孚乳之時是也崧老之說謂中孚有伏卵之象得之矣而謂三之象爲豚四之象爲魚則非也方欲參訂以崧老之是者正此之非而以考於象偶有得者亦以告之庶防有以互相發明也夫易者象也象也者像也猶今之像設擬諸其形容象其物宜使觀象者有所考焉爾審象而得之如髙宗以夢而得傅說循名而失之如燕人市璞而得死防由規矩以爲方圎然後可以議方圎於規矩之外也卽陰陽度數以求道然後可以見道於陰陽度數之表也相馬者按法式以求之則儀氏防中帛氏口齒謝氏唇鬐闕一不可及其至也則牝而黃牡而驪足以得天下之馬未能察馬之法式而曰我能得馬者妄也魚兔得筌蹄捐淳酎流糟粕棄此爲得象者言而非求象者之事也所著釋象諸篇方欲卽此以求象詎敢自謂得哉然用心則苦矣平時觀書常患渉獵多以意讀而弗深考偶有所得隨亦忘失惟筆削之則說而不通必思思而不得必考沈思博考心醉神開然後得之此訓釋前言所以不爲無補於學也𨿽然豈敢謂足以垂世哉聊以自娛永日而已易者憂患之書學於憂患之中乃能有得正猶詩之窮然後工也𨿽不欲示人至於朋友同志亦所不祕也今掇釋象中數十條如前所言者錄致左右乘暇試觀之或有可取不至如宰予之對社願以一字定褒貶焉其乖於理者亦望一一疏示琢磨之益正望於左右也然竊告勿以它示蓋其間亦有未安隨得隨攺者未欲拈出惟並此書能因便風錄以寄崧老幸甚時方艱難吾三人者皆羈旅數千里外而書疏往反所論如此書生習气眞可笑也互體卦變見於春秋傳所載占筮之言其來久矣時來者剛柔相推相文之法俯仰者卦之覆變九師之流各祖述之以自名家皆古法也漢魏間談易如京房翼奉陸績虞翻之徒則一槪以象而不及義故其取象迂闊而煩多悖於義因以失象者多矣自輔嗣而降則一槪以義而不及象故其訓義不得辭之所指因失立象之意亦不爲少二者胥失也孔子贊易蓋兼偹焉象少義多者欲學者精以思索惟於十三卦制器尙象大振發之者舉一隅之意也平時嘗疑今之筮者惟用爻辭而彖辭防於虛設又諸爻皆變莫之適從因考古之占法乃知爻有變則從爻辭如陳侯之筮敬仲遇觀之比曰是謂觀國之光利用賔於王是也爻無變則從彖辭如孔成子之筮衛元遇屯以示史朝曰元亨利建侯是也二爻以上變則從所變之彖辭如穆姜之筮遇艮之隨元亨利貞無咎是也如此之類非考則弗獲此思學之所以必兼也亦恐欲知故因垂問時來俯仰附著於此信筆作書不覺辭費然公方北歸我正南渡自此書問勢難數通而況欲窺尋聲光耶防晤之期益以逺矣故因論易華嚴之合轍以所妄見者以告庶防坐進此道則𨿽湖海阻邈未嘗不若談笑於一堂之上其或未然切望鐫諭敢不欽承余惟爲天下自重不宣某再拜

再與吳元中書

某頓首啟元中宮使觀文相公鈞席比以尺牘托天遊附達當已塵浼道阻且修不果時問動靜良深向仰春气淸和伏惟燕處多豫鈞萬福頃見報得請𨿽深愜雅懷殊闕士夫之望其於善刀藏之則得計矣區區旅食長樂粗遣羣盜幸王師以次削平更得善後之防閩中可以少安山林間人均受其賜非淺淺也大斾今尙寓龍城否湖南宻邇勢不無震擾卜居之宜更宜深入思慮爲佳崧老聞寄身蠻洞中至今無耗可念可念燕閒何以自適想遊華嚴境界所造益深甚恨阻邈未能一叩關鍵以釋蒙昩便風誨示一二幸甚自前年秋還家得與骨肉輩相聚飽食逸居早眠晏起素餐之媿夫復何言第以族大累重未能屏迹深僻隨分有人事不得一意所學如海上時然時從道人野叟遊究攝生理頗覺有益石韞玉而山輝水含珠而川媚斯言妙矣居瘴厲之鄕尢不可不畱意也近文數篇謾錄往以資一笑嶠南气不常切冀爲國自重遣人還八桂寓此以承興居不宣某再拜

梁谿集卷一百十三

欽定四庫全書

梁谿集卷一百十四

宋李綱撰書七

與陳防叟主簿書

與李蕭逺郎中書與向伯恭龍圗書

與李封州致逺書

與蕭建功書

與宋景晉待制書

與周元中書

與李泰發待制書與許振叔徽猷書

與秦參政書

與呂相公別幅

與陳防叟主簿書

某頓首防叟主簿宣教執事間違之久每深馳情冬寒伏惟尊勝常梁谿之別忽忽五年經歷變故皆典籍之所未嘗有此固平日之所深以爲憂者第不謂若此之遽而又一身當之也靖康初見與諸李書獨不蒙枉教意以僕在政府故及其冬謫云安道筠袁長沙畱頗久去吉爲不逺亦不蒙一字之辱竊致疑恐有見鄙於朋舊者又思防叟相知素厚設有未然亦當有以教之未應疏外也用是恐悚莫知所以蕭懋徳來辱書所以開諭甚至前疑頓釋乃知音問之疏但以近世貴人待僕耳此非所以望於防叟也某迂拙寡與逢時艱難進不能持危扶顚以濟國家之急退不能防患保身以爲自安之計力小任重不自度量過情之譽暴集無實之毀隨至再奮再躓防至於顚踣而無所容荷上覆照保全使處於江湖善地念恩省咎以感以慙夫復何道第世故方爾天下所望如中立者亦不過奉身而退少伊欲餔其糟而啜其醨一跌而殞蓋其難如此可勝嘆哉𨿽然凡此皆天也非人之所能爲也追思了翁平生私憂過計之語今日皆效智如蓍使人益嘆仰耳見示黙堂箴碑本使得置之座右愧感無已如僕者動罹憂患正坐不能黙耳又欲使之有言其何辭以告輒拾了翁遺意作四絕句以塞來命願勿以示人也蕭懋徳逺見訪愧無以答其厚意風度夷曠趣操端亮不問而知其嘗從了翁遊也君子之澤能入人深如此見懋徳云防叟有欲相過意果然當作書張漕令就提刑司求防檄幸見報也所欲言者非面不盡正寒千萬良食自重不宣某再拜

與李蕭逺郎中書

某再拜蕭逺郎中執事頃於王堯明處講聞甚久願見未遂每深馳情辱書所以慰藉勤渥佩服無諭凝寒不審動靜復何似某防拙寡與適當國步艱難之秋進無持危扶顚之防以副圗任之意退無防患弭謗之術以爲保身之謀仰荷上恩寛覆處之江湖善地玆者移居澧陽𨿽使自擇不過如此感懼之深夫復何道承誨以讀易之學厚意何以當之士固有終年同處初不相知亦有未嘗防面而意气脗合者與執事初無一日之雅而以二書告之非意气相期何以及此憂患之餘正欲以此洗心第鄙暗未能有所悟解願以深所得者發藥之幸甚沔澧相去不逺儻得少安繼此可以通問嵗雲暮矣切冀良食自重不宣某再拜

與向伯恭龍圗書

某拜啟伯恭知府安撫龍圗執事自適嶺海不敢復與中州士大夫通問獨切懷仰旬日前領所寓臨川書專使來又辱敎貺感服至意亡已竊審奪哀以從王事邇來孝體萬福尢以慰浣區區南渡次瓊山忽奉徳音聽還大恩難報第深感涕假道廣東以歸訪家於江浙未知川途通塞何如世故至此痛憤何言聞諸道路長沙倉卒之變防妙手彈壓卽湖湘間當大擾矣辱垂諭又得其詳良以嘆服靖康初巨冦臨城而姦民乘間作過擇情重者治十餘輩以故逾月帖然迨有二月五日之變始紛紛刼掠親持所得內侍家弓刀之屬詣行營者一日之間至千餘人推倡率者得二十餘輩梟首號令餘皆叱遣人遂以爲好殺殊不知京城持仗爲盜法皆當死矧此時耶以法言之乃是所貸者千餘人借其首以行吾令者聊復爾耳此意罕有能識者今足下乃能如此豈不眞可嘆服哉嗟乎誅一以懲萬則謂之好殺治兵以自彊則謂之主戰持此議以禦今日之患戞戞乎難矣哉以足下了了於此故謾及之然威信旣著之後郤須拊以恩意使恩威並行何往不濟更有一事凡經變故小民必乘時以掠富家不但卒伍而已誅之則不可勝誅不治則啟僥幸樂禍之心其患在後當於事定威行之後置一官司出文榜立期限俾得闌遺之物一錢以上並自陳納過期因事彰露爲人告發並置之法旬日之間當巳山積矣必爲二籍有記號者歸其主無者以助軍費公私兩辦而小民有所懲此唐人以棘圍收華淸材石術也足下旣辦上此下段不敢不以告頃治金陵叛卒嘗以此語守土者而不能用迨今以爲恨然又須乘時爲之旣久則須斟酌耳僕自寓瘴海隨行使令者物故過半獨父子幸無恙不爲瘴毒所染然賤軀得重膇之疾行立皆妨殆爲廢人矣天幸生還采薇散髮若脫兔之投林今適其時賴足下輩努力爲宗社計捍患禦侮使得安於丘壑間耳防年術者謂命似東坡𨿽文采聲名不足以望之然得謗譽於意外渡海得歸皆略相似又逺謫中了得易傳論語說尢相合者但坡謫以暮年僕猶少其二十嵗坡儋耳三年僕瓊山十日比之差優至坡歸以承平無事之時僕歸以艱難多故之日則不可同年而語也此行往返先兆甚多皆非人爲以此處之粗能恬然海上間亦作詩文以娛但不敢以示人亦無可示者因來諭謾錄近所作一卷去亦有韻語一篇奉寄聊發數千里一笑觀畢須束之髙閣恐有照管不到處且免箋注也元中間通書尙畱龍城未有所適崧老今猶寓修水否得捨弟輩九月間書已挈家如浙東亦未有定居此行姑詢訪就之貴聚今畱臨江惟挈來長沙在今眞覺有累然不必過慮也惠龍焙毛頴甚荷蓬萊香少許謾致海南逺意未期合並千萬爲國自重途次具報不宣某啟上

與李封州致逺書

某拜啟致逺知郡學士執事都門之別逾一紀矣庚子嵗在閩中嘗一通問爾後不果嗣音然景向之情不少忘也嵗前自海外防恩北歸次繡江詢沿流郡守乃審從者屈臨偏壘方欲具尺牘以承動靜使至竟先翰墨之辱慰藉之意良厚愧佩無諭新春伏惟尊多福區區自宣和末以迄於今經歷變故皆載籍所未聞所蹈危機亦古人所罕有靖康間事諒已稔聞不復具道建炎初睿主龍飛首被考愼之選力辭不獲則思欲畢精極慮以圖報萬一而迂愚寡與愛莫助之動輒齟齬自度不足以任天下之責則又乞身而去誠以艱難多故之秋非貪戀榮寵之日蹔進亟退非得已也後一年竟以人言遂渉鯨波罪釁之深分死海上不歸骨中州矣大恩聽還實出望外第深感涕與賤累輩相別跨渉四年歸心如飛至容南適感癘气又傳報江湖間冦盜驚擾紛紛憂憤之深防疾大作須調治稍安及道路無梗然後敢行尙阻承晤馳情可量敢冀爲時自厚前迓光寵艸略具報幸察某再拜

與蕭建功書

某唘懋徳承務執事崇陽之別忽渉三年自適嶺海不復與中州士大夫通問久不嗣音然懷仰之情未嘗少忘也專人來逺辱書翰殊荷眷眷之意且審動靜尢以爲慰春深邇來體气勝常區區南渡次瓊筦防恩聽還出於望外第深感涕海道往返幸無虞嵗前行次容南方欲問津五羊渡庾嶺由江西以歸浙中忽傳突騎南牧江湖紛擾道路梗阻不免少畱繼聞洪撫不守諸郡望風皆下良用駭愕峽江深僻當無兵火之憂想亦隨例驚擾今已寧帖否逺方殊不聞行在近耗此情可量早晚或取途閩中以歸如江西已平靜卽假道亦未可知世故至此良可痛也錄示李先之著述並貺筆墨感戢海上逾年了得易傳內外篇及論語詳說頗有所發明甚恨未得晤語謾錄去一冊可以見其梗槪詩二篇聊發數千里一笑須近文並字附三軸去余未暇及何當防面以慰此懷臨書增情千萬爲器業自愛某唘上

與宋景晉待制書

某頓首拜啟宮使待制執事南都之別首尾六年無從通問良積向仰使至伏被翰墨副以長牋辭義粲然所以慰藉良渥感服何已竊審履玆新春臺多福爲慰區區無似當靖康初荷淵聖特達之知審觀夷狄憑陵中國之難未巳願效微力蓋恐桑梓翦爲龍荒正猶救焚得受芘賴豈敢言焦頭爛額之功耶異意者沮之動失機防讒間百端竟以罪逐其後都城失守鑾輿逺狩每一念之未嘗不痛心而泣血也建炎龍飛首被掄選疎拙寡助自度終不足以副委任責成之意亟丐罷歸而嘖有煩言殊駭聞聽仰賴睿明有以察其無他姑從逺斥海嶠逾年濵死屢矣旣蒙恩宥許以生還又荷湔洗盡復舊秩永惟天地之徳何以論報然連年奔走繚絡萬里深冒瘴氛疲病有不可勝言者近自江東攜家以居閩境跧伏深僻庶防少安而還邑羣盜蜂起殊未奠居廹不得巳又須逺適茫然未知稅駕之所憂患之餘何以堪之承來誨乃知從者亦因冦攘屢更遷徙嗟乎每讀前史當亂離之際撫捲而永嘆者不謂身見之也垂示龍徳親筆石刻伏讀流涕方議奉迎蓋有難其行者所以力請而不顧正欲解紛釋疑兩宮安則天下安矣幸如所願而讒夫因以媒蘗且爲進身之資所以不能少安於朝者蓋造端於此迨突騎臨城淵聖感悟知所疑之不然始出耿聶而罷唐恪然亦已晚矣拳拳孤忠天實臨之此蓋執事之所親見聞者故敢因誨諭輒及皇恐皇恐建昌方擾𨿽村落間恐非可安之地承欲趣漳泉間甚善亦謀此行第道阻未果姑少遲之耳無官守者何往不可而任責者不然近世以一槪處之可乎未緣承晤臨書增懷千萬良食自重門中均慶聞太衝寓止相近因見煩道意廹冗上狀不宣

與周元中書

某頓首元中賢契執事崇陽之別忽忽渉四年矣自適嶺海無由通問每深懷仰已酉之秋嘗得李道夫書言足下欲相從於鯨海之上意謂聊復爾耳今奉來教連幅陳義粲然乃知果蹈前約往返數千里冒犯瘴癘間闗險阻亦已勤矣𨿽道途相失荷意之厚何以當之嗟乎僕逺謫𨿽平生親舊有不復相聞者而足下眷眷於我如此當於古人中求然不免爲今人所笑柰何兼審行李已逹溫陵卽日體气勝常爲慰僕前年春聞有萬安之徙未受命卽行夏秋之交次雷陽適海南黎冦猖獗未敢南渡其冬官軍破賊乃乘桴次瓊筦兩日而徳音至蒙恩許自便畱十日復渡海而北往來皆便風無驚濤之恐歲盡抵容南傳報敵騎深入江湖間大擾道塞不可行宿畱至春暮得冦退報且知家寓鄱陽屬邑幸無虞乃由藤梧康端廣惠循梅以趣臨汀意欲身畱建劍間遣子弟挈家來防適有王潰軍之變不果因自盱江訪家於山谷中幸骨肉長少無恙畱兩月與姻戚防聚始得扶老攜防歸寓昭武之泰寧蓋鄕邑也地僻民淳方且安之偶鄰境盜起連破數縣環視皆戰區勢不可處則又冒險遷徙得逹長樂才數日耳奔走五年間繚絡萬里餘幸且頑健又防上恩悉還舊職近復竊祿宮祠僥幸多矣以足下眷眷於我故詳布之自溫陵至此六驛願卽命駕見過徐議所適可也在海上了得易傳內外篇頗究聖人立象立意之防冀足下來一觀有以訂正之行卽抃防希愼愛燈下艸艸不宣

與李泰發待制書

某頓首啟防發知府待制執事久不承動靜正此懷仰季弟至自浙西辱書所以勞誨良渥慰佩亡諭歲暮苦寒比來爲況何似伏惟臺萬福區區徙家閩嶺𨿽頗深僻然狗偸鼠竊蜂屯蟻結所至紛然未知得安居否流行坎止姑隨緣耳伏承峻陟從班殊副士論臨安重寄非宣城比以偏壘嘗試之效當方面可爲之時宜賢者之所優爲去就之諭第恐不能如雅懷也嘗愛賈生有言曰爲人臣者主耳忘身公耳忘私國耳忘家利不茍就害不茍去惟義所在故父兄之臣誠死宗廟法度之臣誠死社禝輔翼之臣誠死君上守圉扞敵之臣誠死城郭封疆故曰聖人有金城者此物此志也彼且爲我死故吾得與之俱生彼且爲我亡故吾得與之俱存彼將爲我危故吾得與之俱安自古以來未有不如此而能立國者然守圉扞敵之臣所以死城郭封疆者豈徒然哉平居閒暇之時講明扞守之防內告於朝外施於事在我者盡矣一旦有不虞之患則死之此之謂死職若夫告於朝而不從施於事而不可則所謂有官守者不得其官則去者也豈可顧戀寵祿捨所重而取所輕哉近日習俗頗與此異正賴賢者有以振之耳憂患之餘血气益衰痼疾間作不復有意於世扶危拯溺未墜此道非公輩而誰故敢盡告正阻承晤臨書增懷千萬爲國自厚謹啟布問不宣某頓首啟

與許振叔徽猷書

某頓首拜啟振叔提宮徽猷執事虎丘之別迨今五年自適嶺海無緣通問第深翹跂季弟還自浙西逺辱教貺且聞動靜之詳感慰無量嵗晏苦寒邇來爲況復何似伏惟臺候多福區區防恩北歸繼復舊秩皆出望外慙荷何言秋半次鄱陽初冬攜家還鄕目前粗安流行坎止姑隨緣耳末由承晤敢冀以時自重謹奉狀不宣某頓首拜啟

別幅

某悚息相別五年之間王室變故土宇分裂生靈流離一至於此念之心折浙河繁防之地聞盡爲瓦礫之塲田園𨿽有存者詎復敢保前此不敢自愛願出一手正懼桑梓剪爲龍荒不謂事與願違𨿽欲爲焦頭爛額之客而不可得身蹈大禍幾不脫垂涎之口回顧澘然夫復何道見季弟言從者所居幽勝可人意頗安之今日之事猶之棊然宜觀局勢不當畱滯一隅以貽後悔也無官守之責何所不可願詳處之辱愛念及此悚悚某悚息

與秦參政書

某頓首拜啟參政太中臺座初夏淸和不審動靜何似伏惟翊贊多暇神所聽勞鈞萬福靖康間幸獲承晤方事之叢不果欵奉迨今慊然建炎初次南都聞公當朝廷變故之際精忠許國臨大節而不可奪隨奉鑾輿北狩沙漠私竊慕仰未防丐罷機政退藏山林人言防來繼謫湖海當是之時南北阻絕意謂無復有通問之期況得窺尋聲光耶去秋防恩還自海上訪家江南聞公脫身敵帳歸次行在驚抃交集求之載籍蓋亦罕有非忠貫金石神明扶持何以得此念欲具尺牘以通勤拳之意時方挈族如昭武席未及暖羣盜紛起勢不得安復徙長樂轉側兵火間無復須防寧以故稽緩負負無可言者伏承膺受眷知進參大政士大夫交慶而區區之懷至於喜而不寐者正人在朝善類有依公道旣伸天將悔禍蓋爲宗社計也方今天步艱難國勢削弱外有彊敵之憑陵內有猾賊之紛擾兵驕財匱士气益衰願公勿滯一隅目前之安而觀天下之形勢豈不深可寒心哉惟公直諒公忠久孚中外進用廊廟適當國步艱難之秋竊計宻侍帷幄嘉言讜論啟沃帝心知無不言者故未易縷數竊願以一言爲獻者杜子美所謂公若登臺輔臨危莫愛身而已天下之禍多出於大臣顧寵祿而保身故李林甫薦蕃將帥邊利其無入相之資而啟安史之亂王黼起燕山之役爲固寵之謀而致金人之變事若出於一轍者保身之智周也保身之智周則謀國之術疎許國之誠篤則謀身之計拙二者不可以兼得然自營之私𨿽若甚巧而身卒不能保者多矣以公滅私外其身而身安者老子所謂非以其無私邪故能成其私者是也公生明偏生暗以公用心則一切法成以私用心則一切法壊故人臣極位以公名之眷注之隆早晚當正鈞軸攝念如此天下幸甚區區比年以來遭歷憂患傷罹讒謗皆人之所駭聞者自非荷上恩覆察其無他終賜保全則𨿽欲視聽食息於今日豈可得哉自適瘴癘之鄕血气日衰志慮凋耗疾病相仍今一臂重痺幾不能舉恐終爲明時廢人矣跧伏山林保養餘齡志願止此豈敢復論天下事然在畎畆而不忘君非特激於忠義利害休戚實相與同之朝廷安則天下安天下安則此家此身始有容處以此又未能恝然於心今日之事念之熟矣眷照之素輒敢及之僭易僭易正阻參承敢冀上爲宗社善衞生經佇膺大祥以福天下謹奉啟布執事不宣

與呂相公別幅

伏審介圭入覲渙號誕敷陞亞保之崇資付冡司之魁柄防惟歡慶平章僕射少保相公秉心克一經徳不回勵憂國愛君之誠精忠自許膺出將入相之任文武兼資一人眷注之隆四海具瞻之切老成登用中外交欣矧玆衰病之餘素荷照知之厚其爲忭躍倍萬常情輒裁短啟以敍慶賀之意伏幸鑑察昨者率易以拙篇見意方懼冒昧伏防不鄙特賜屬和句法之工竊用嘆服許與之厚何以仰承謹當藏之篋笥永以爲好傳示云來有榮耀焉不勝感佩之至

伏承埀誨能平內冦然後可以禦外侮此言盡當今之要務矣建炎初亦嘗以此意具奏以謂盜賊皆吾之赤子調防失所故至於此招撫以爲我用其利甚漙光武之用銅馬曹操之用黃巾皆得其力然威令不神而徒以區區姑息之恩結之非徒不得爲用而患難之興未艾也是時李昱鴟張於山東杜用竊發於淮右叛兵潰卒蟻結於黎驛魚臺皆去行在無二百里命將四出不旬月間斬馘平殄殆盡其餘巨冦以次招降使之渡河故一時盜賊稍遂寧謐者以上意明斷而不疑也今江湖間巨冦以十數多者眾至十餘萬跨據州縣如來教之所諭非以宿將重兵臨之豈易控制哉州縣不得施其政士民不得安其業內不寧而欲求外患之弭難矣願公爲上建明條陳盜賊之當討者命張韓之流總兵捕逐以次削平其就降者必覊縻酋首分散徒黨擇其精銳者別命將以統之使爲我用乃可自江以南盜賊旣平財貨可通生民有蘓息之期中興之業可振起也因誨諭故敢僣易及此皇恐皇恐

伏承誨諭祖宗軍旅將佐舊制與近年開端而難繼者非誠心體國何以及此不勝仰服自兵興以來如此之獘不可勝數今少保相公當國洞見獘源正當權之以術銷之以漸使得復其舊天下幸甚驟而革之則物情駭矣願深畱意於此然區區之愚竊願有獻者振起中興之功當以明功罪別邪正內君子外小人爲先根本旣固則枝葉自茂元气旣正則疾病自痊此在公度內而輙敢以告恃照有素且當世務莫急於此也僭易皇恐皇恐

竊觀自昔有爲之相遭時遇主共濟艱難者必先爲之規模譬猶大匠之作室門廡堂奧皆巳素定於胸次鳩工掄材積日累功而後大廈成書曰功崇惟志業廣惟勤功以志崇者其規模也業以勤廣則有積累之績焉所志者小而責以大功固不可得規模旣定而欲求效扵旬月之間者亦未見其可也建炎之初規模在於兩河兩河者中原之屏蔽也旣失之矣今日之防規模在扵淮甸荊湖淮甸荊湖者江左之屏蔽也詎可後哉六朝之所以能保江左者以藩籬在淮甸而荊湘上流皆有彊藩巨鎭以爲控扼李唐所以能都建康者以有淮南其後淮南歸於周則有豫章之徙勢使然也爲今之計保有江左恢復中原莫若以料理淮南與荊湖上流爲先命大將總重兵據形勢務屯田招集流亡且耕且戰外捍彊敵內靖羣盜積谷通貨養士訓兵一二年間藩籬之勢成國勢旣定事力有餘然後可以議進取此今日之時務也時變不同而欲以昔之防施於今是猶膠柱而鼔瑟必不可矣周王朴爲世宗畫策必取淮南者先易而後難也今日欲復區宇必料理淮南荊湖者先近而後逺也願公無以人廢言爲宗社計加慮於此天下幸甚

閩中自去冬以來盜賊紛擾上四州率皆殘破駸駸及下四州矣其原起於範氏蓋有爲之謀主者包藏禍心有所窺伺待時而發近者狂悖之語形於移文擅起民兵焚掠諸邑迹狀顯著而官司無敢誰何者自招安以來酋首依舊握兵徒黨未嘗放散竭一路膏血以養之所費已八十餘萬未有艾極借冦兵資盜糧不知此何理也福建爲浙東屏蔽通道二廣朝廷今日豈可不畱意於此程殿撰書中必詳具覆此不復覼縷幸冀照察某罪戾之餘防恩復職出於望外實自陶鎔之賜豈勝感懼自居海濵得重膇之疾宿瘴間作齒髮凋耗行步艱難恐不復久爲世間人矣方將餌藥扶衰庶延殘息以觀中興之偉績得與田夫野老同受大賜何幸如之

梁谿集卷一百十四

欽定四庫全書

梁谿集卷一百十五

宋李綱撰書八

與呂相公第一書

與呂相公第二書與呂相公第三書

與呂相公第四書與呂相公第五書

與呂相公第六書

與呂相公第一書

伏奉告命除某荊湘廣南路宣撫使顧惟疏拙罪戾之餘何以得此實自陶鎔推挽之賜豈勝感服竊念某累年憂患異於常人瘴癘所侵宿病間作血气凋耗心志不寜事緒稍繁卽覺方寸憤亂近以所居卑濕復得重膇腳弱之疾呼醫用藥久猶未效使之膺方面之寄節制數路經營羣盜實難勉彊必誤國事力具奏辭免而近降指揮內外官司不許收接文字慺慺之誠無由上達敢望鈞慈矜憐孤迹特與將上敷奏許之罷免使得依舊宮祠尋訪醫藥以養病軀莫大之幸輒以奏狀及錄白副本納上

某再被都省札子惇趣上道又防誨諭屏去尋常禮數感懼之情良不自勝近年士大夫辭免恩命固有姑以爲禮者如某迂疎見於已試誠不足以當委任之重加以疾病醫治久未痊愈難以勉彊力祈罷免非備禮而巳朝聞命夕就道古人有之然皆素爲將帥部曲甲兵色色備具故可如此今朝廷起某於閒廢之中所降指揮惟得任仕安兵千餘人其餘條具畫一事件辟置官吏差破諸色人應副錢糧起發之類皆不該載𨿽欲力疾上道豈能辦集兼某累年以來遭罹誣謗皆駭聞而難堪者朝廷未曽與辧明而遽使之當閫外之寄尢非所宜提千餘疲卒以臨數十萬盜賊安能有濟敢望鈞慈矜憐特與敷陳追寢成命莫大之幸況己有福建江西荊湖宣撫今又置此一司似乎重疊節制行遣一切妨礙使州縣何以遵稟備禮置之不若不置之愈也荷相公眷念有同骨肉故敢冒昧輒布腹心惟恕亮幸甚情迫辭切皇恐無地

伏防垂諭江浙福建盜賊漸次平靜惟荊湖巨盜紛紛非重兵不可掃蕩必得孟韓二宣撫引兵到彼方能殄滅內寇旣除方圖外患先後緩急之序誠如鈞誨所及韓世忠勇而有謀決能辦此外議恐朝廷別有使喚去處未必爲此行望相公矜念荊湖兩路盜之眾不及時討定其害有不可勝言者惟畱意主張毋輟韓侯使副孟參政了此一事爲善盜賊旣定長沙帥守遴選其人置衰疾者於度外使得且就閒飬異時驅防所不敢辭敢冀矜念某再拜

伏防垂諭僞齊有不可討之理不萬全不可輕舉鈞諭及此天下幸甚兵法知彼知己乃可以戰如誨諭所及可謂知彼矣知已則未也自比年以來國勢削弱將士驕惰今方漸有振起之意譬猶病人有向安候正須自養而欲遽與人鬭可乎爲今之防莫如自治旣平內冦則以料理淮南爲先某嘗獻此於左右矣而料理之說必先爲之規摹六朝所以能保有江左者以彊藩巨鎭布列南淮爲之屛蔽也今宜擇要害之郡以爲藩籬而於督府置大帥以總之以今沿江重兵及荊湖將來招誘之眾分屯營田且耕且戰招集歸業之民墾辟耕鑿幸嵗一稔積蓄漸充武備修飭以守則固以戰則勝乃可徐議其餘此規模先定之說也近年以來深可惜者淮南諸郡多付盜賊以爲鎭撫使夫建侯於經綸屯難之時固所當爲然不因功徳而以與不可制禦之盜賊責其能布宣徳澤於平居無事之時捍患禦侮於倉卒變故之際何可得哉今宜漸收鎭撫使元系盜賊不得巳而付之者如孔彥舟輩優與官職駕馭用之而所領州郡擇人爲帥漸成屏翰之勢乃可立國至於欲有所爲則須車馬甲兵將佐偏禆纎悉具備糧食財用種種優裕士气巳振而又有可乘之機防然後可議不然則在今國勢豈宜更有差跌哉此在相公度內乃防下詢故敢竭盡其愚伏幸詳察皇恐皇恐某再拜

與呂相公第二書別幅

竊覩邸報伏審光膺典冊開府建牙兼將相之大權當中外之重寄共惟歡慶都督特進僕射相公精忠許國勲業格天常有親提虎旅掃除氛祲之心果膺授鉞齋壇總督中外之命方今時運將防國步猶艱必得一代之宗工當王導謝安之任乃能振起中興恢復土宇是宜斷自淵衷特頒異數以千載久廢之職付之信臣拱垂而仰成也某久荷眷知之隆幸出指呼之下其爲欣抃倍百常情更望益勵壯猷荗建殊績以對揚天子之休命不勝頌詠之至

某疏拙寡與獨荷相公傾蓋相知意气脗合自經憂患以來尢欲退藏省事不謂過防奬借今玆誤恩實自推挽豈勝悚佩衰病相仍心力凋耗深恐有誤國事輒具辭免仰煩敷陳上恩過優不容遜避特遣中使降賜惇遣益深惶懼廹於天威不敢不力疾上道然瘠朽之質其實無堪巳再具奏乞檢防前奏特賜罷免更望鈞慈曲爲奏陳俾遂所請以全晚節不勝幸甚仰恃眷憐謹布腹心敢冀垂念干冒不勝悚惕之至

伏防朝廷頒降相公昨任江東安撫大使日陳乞畫一指揮許令遵用竊觀其間論請兵及乞差武臣總管措置控扼等事可謂周盡事情已比類條具陳請外更有小節未備去處亦巳條畫申明惟是荊湖兩路疆界濶遠接連襄漢四川襟帶江淮二廣爲東南上流目今盜賊蜂屯蟻結見數者二十餘萬非得重兵豈易招捕福建江西荊湖宣撫司將來討定盜賊之後須還行朝本路分兵屯駐防托要害之地以備彊敵非得兵五七萬人安能足用今依畫一內申請才得二萬之數又須旋行踏逐閒廢之久亦莫知兵將姓名數目所在姑以耳目所及者陳乞止有八千餘人惟嶽飛及吳錫韓京吳全數項軍馬見在湖南依近降指揮合聽某節制亦乞撥充前項數目聞嶽飛者忠勇持軍頗有紀律輒具奏乞依畫一陳請差充本路副都總管敢望鈞慈特賜敷奏俾從所請不勝幸甚其將來扼控合用兵數尙闕容到本路續條具申稟次

某向者上狀輒以荊湘置兩宣撫事體相妨仰瀆鈞聽伏防垂諭兩司不相節制區區之慮正不在此昔唐兵圍相州郭子儀李光弼皆在其間而九節度之師所以皆潰者蓋以節度不專之故今宣撫兩司同在一路招捕賊盜支用錢糧辟置官吏號令軍將無緣一一相合朝廷何以責成某巳具奏乞許罷免或明降處分將兩司職事區分庶防有所遵守不知朝廷之意以爲何如伏望鈞慈早降指揮施行重防垂諭且往二廣撫定諸州以俟孟韓回師上荷軫念然事欲求成必先正名名不正而欲濟之事不可得也今兩司皆是宣撫而兵將多寡事體重輕甚相殊絕深恐將來虛受其責更望照察有以處之不勝幸甚皇恐皇恐

承都省札子備奉聖防令相度由汀道之任已依稟相度具奏朝廷如欲令速到夲任措置本路職事莫如自江西防吉以趨衡潭如必欲令取道二廣路極迂逺三倍於江西又方暑月瘴癘正作而英韶循恵間皆有寇盜其勢非得重兵不可以行須就建康防吉等處俟陳乞踏逐諸項軍馬齊集乃可前進又曹成一項賊馬巳犯連賀二廣兵弱亦須重兵乃可措置招捕兵力不足未見其可伏望鈞慈特賜亮察早降指揮使可遵稟施行

兵行以財裕爲先防朝廷專委荊湖漕臣爲應副而漕臣兩員並不知任巳於畫一中具奏踏逐到朝奉郎王淮可以倚仗乞差充湖南轉運判官又知鼎州程昌禹任內招捕盜賊循拊兵民頗有勞績近巳罷任深慮別差官未必能如昌禹欲乞且存畱在任伏望朝廷特從所乞不勝幸甚

比者上狀人還特辱寵賜教答誨諭周悉眷勞有加感刻之情無以爲諭不審大斾巳未起離行闕將來駐師何地如聞少畱建康諒惟措畫經略已有成算某竊不自揆嘗以料理淮南以爲藩籬蓄銳待時之防獻於左右更望深畱鈞意不勝幸甚

與呂相公第三書別幅

不審總統大軍巳次何地如聞自鎭江少駐建康伏想措畫巳就緒屹如長城盡防江表甚慰中外之望某亦已開司非晚啟行第以疎拙衰病之資輒當閫外委寄之重愧懼之極夙夜靡遑尙冀仰賴庇庥未卽罪譴拳拳之懷非面稟莫旣萬一

某憂患之餘衰病日加本不敢當數路重寄咫尺天威臨以使命不容退避仰恃相公當軸照亮有素黽勉就職已於二十四日開司擇五月六日啟行種種旋行辦集殊覺費力任仕安兵千餘人逐急分作三軍軍數百人不成部伍平時使將帯之任固無不可今荊湖二廣盜賊如林非得重兵何以鎭服又防指揮取到廣東撫定諸州今曹成一項賊馬巳破連賀侵番禺其眾十餘萬除老弱婦女外少壯能戰者不下三萬人提千餘卒豈能使之畏威懷徳肯就約束切望相公垂念檢防某畫一近奏依江東安撫大使巳得指揮所踏逐兵早賜差撥如其間巳有占破者乞自朝廷別差一項近上統制官自成一軍者付某使喚不勝幸甚

得廣東報曹成軍馬已至賀州占據懷集縣系廣州屬邑不數日可至番禺林帥以統兵界首捍禦爲名不在城中誰與固守勢殊可慮得宻院近降指揮曹成如犯廣南令嶽飛追襲掩擊深慮勢力不敵未能決勝非得韓少師率兵一行恐難制其死命緣廣東非福建江西荊湖宣撫司路分乞自朝廷降指揮令不拘路分前去招捕庻防有濟某如防朝廷差撥人兵齊集亦可自英韶前去以遏其衝與韓聲援相接但兩司不相節制須得指揮令同共措置爲善申都省狀論之甚詳伏幸加察

申都省狀五件恐相公巳起離行在別錄一本致左右伏望特以一言奏上庶防淵取信朝廷一一應副施行非特某防被大賜而己幸冀照察

與呂相公第四書別幅

竊承大斾巳起離行闕不審緫師今次何地方此隆暑伏惟衝冒跋渉有勤輿衛精忠許國竊計不以爲勞也規略之逺佇觀恢復迄用有成以隆宗社無窮之基以慰四海傾徯之望無緣躬受約束但有瞻跂

某力疾上道巳次南劍閒廢之久乍總戎律殊非所宜加以剏置一司種種旋行辦集尢覺費力以綿薄而當委任之重夙夜震懼不遑寜處數日來髭髮皆白精爽皆耗乃知憂患之餘所傷巳多不可勉彊如此荷照知之厚不審防矜念否近具畫一申請兵糧之類至今未奉朝廷回降指揮引領望之以日爲嵗日被宻院札子今處置諸處盜賊亦得荊湖廣南州郡文移乞發援兵本司目今得任仕安兵總千餘人無可分撥不過行移札牒備禮而巳當職任而無實以稱之良自愧怍敢望相公特畱鈞念無推挽之於前而使之顚沛於後幸甚幸甚

宻院札子有防令某徑詣廣東保防本路巳依稟邐迆前去然曹成賊馬侵犯廣東近在數程之間而某置司之初總兵上道其去廣東逺在數十程之外使賊果猖獗安能有及又所將帯任仕安兵除輜重火頭外結成隊伍不滿千人縱使奔趨到彼疲乏甚矣以千兵當十萬之眾其何以戰非得朝廷應副前奏所踏逐兵稍成軍容勢決未可輕動如防敷奏俯從所請遣韓侯行使與某同共措置卽由南雄英韶徑趨畨禺循海潮惠一帶勢便安枕可以責辦軍賦會合嶽飛許中之兵三道掩擊決有可勝之理防無出於此者幸相公埀念近得廣東林帥報曹成賊馬旣破賀州遂犯封連亦聞有就招撫之意𨿽賊情狡獪不可信仗然因而撫之使果能攺過自新夫復何求倘或疑貳俟廣東有備因而圖之亦未爲晚昨日奉宻院札子令孟韓二帥分撥軍馬應援嶽飛防合廣西許中兵夾擊期於淨盡擊之是也第恐廣東未有備賊逼重兵必乘虛以犯番禺林帥旣以提兵防托爲名不復城守深慮失番禺則其餘州郡望風奔潰爲害有不可勝言者今日之防非得韓侯親提兵以臨之未見所以挫遏賊鋒保全二廣之計某巳具奏乞韓侯不拘路分前去與分撥軍馬意巳相合但遣他將不若韓侯自往之萬全必待他日二廣殘破而後遣則無及矣僭易惶恐惶恐

相公都督中外委任之重眷倚隆矣然議者猶謂王導謝安昔居此職初不去朝蓋艱難之時斡旋機柄進退人材規模逺略以圖恢復皆當處中以制外擇任將帥如腹心之使股肱乃爲得計區區前書所以言相公不可一日去上左右者正爲此也其詳更托李參議道鄙意幸望鈞察僭易悚息悚息

朝廷初議欲以廣南財賦經理荊湖所以使某由廣南之任者欲令與孟參連避而巳今則不然荊湖巨冦反在二廣某之此行又令保防與廣東元降指揮殊爲不同非得重兵其何以濟正猶疾病證旣變則所以治療之者亦不可執伏望相公特爲以此意敷奏如防朝廷應副使可圖尺寸之效𨿽觸隆暑冒煙瘴以赴一方之急所不敢辭也伏幸畱念

與呂相公第五書別幅

不審大斾今次何地果於何所置司傳報不一皆未敢以爲信然顧惟長江表裏逺曁荊湖盡屬部封防秋巳廹當使號令絡繹於路得以遵稟約束預爲隄防以免防虞且知大府次捨所寓緩急有所控訴莫大之幸方今彊敵未衰僭竊宻邇日有窺伺東南之意明斥堠廣耳目多遣閒諜以知其情最爲急務至於警急之報亦宜宻切行下諸路俾得先事爲備伏望鈞慈特賜鑑念某總師巳次建昌南丰夲欲取便道贛上爲廣東之行忽被受金字牌降到指揮以曹成已就招撫令徑往長沙之任及催促孟韓二帥措置事宜交割與某訖發赴行在韓侯一行軍馬就建康駐札嶽飛亦有屯駐九江指揮事體與日前措置頓然不同莫知所謂豈江北之有警故耶孟韓久駐廬陵以時暑之故未曽措置盜賊獨曹成一項爲嶽飛所破餘黨有就宣司招撫之意未知今復如何其餘劉忠李宏楊華雷進楊麼鐘相殘黨皆負固自若馬友之徒亦未曽放散今名將重兵一旦盡去以二十餘萬盜賊交割與本司使以所得數千烏合之眾當之其敗事必矣輒具奏及申使司乞存畱嶽飛於潭州駐泊聽某節制使率馬友以討劉忠決須成功自余羣盜皆可以次招捕𨿽二大帥班師未有害也不然實難以虛受重責亦具申稟敢望鈞慈畱念幸甚幸甚

與呂相公第六書別幅

昨孫宣干行幷續差使臣兩具竿牘問記室必獲呈凂道途擾擾且苦痁疾不果以時布起居狀第勤瞻詠近見邸報伏承有賜環之命及得金字牌降到七月二十五日樞宻院札子伏見簽押竊審已還廊廟處中制外深得晉朝王謝總統之意天下幸甚某防眷最厚方懼迂疏不勝閫外之寄以速官謗聞命欣躍實倍常情敢冀照察

不審北報復如何士夫見召韓侯之遽物情頗擾然安知其非以虛聲擾我正當定以應之耳錢塘固非乘輿久駐之所然在今日未有能勝之者何者江左形勝之地在建康然非料理淮南藩籬巳固則建康未可都其次莫如長沙有重湖之險有沃野之饒襟帯江淮控引川廣接連襄漢異時恢復中原必自此始然累年爲盜賊占據州縣殘破民力凋獘非假以嵗月拊循整葺未易就緒目前便於漕運以養重兵舍錢塘何適福建川廣皆爲無防非計之得也駐驆之地最第一義必定於無事之時有警急然後圖之則無及矣某竊不自揆嘗艸具其說欲獻於上以禆廟堂之末議又恐僭易未敢妄發如防鈞慈許其申陳續當編次繕冩以進皇恐皇恐

伏防朝廷存畱嶽飛一軍於本路屯駐且令聽某節制仰荷鈞念豈勝銘佩本路盜賊馬友李宏𨿽已殺捕而其徒黨猶存曹成劉忠𨿽已破敗而其酋首尙存至於楊麼楊華雷進鄧裝鐘相殘黨出沒作過殘破郡縣皆自若也嶽飛一軍終恐不能久畱本路而其所得軍才及七千餘人除輜重人從疾患孱弱者其堪出戰不過數千人何以鎭壓兩路且爲防秋之計惟韓京吳錫吳全三項軍馬共數千人元在湖南已得防撥本司續有指揮令隨嶽飛往江州屯泊卻令本司勾抽程昌禹下杜湛人兵使喚今昌禹再任鼎州不可闕兵杜湛等自不可勾抽而嶽飛復畱本路則韓京等三項兵馬卻合撥還本司已具奏申明敢望鈞慈速賜行下所以必整防於今日者恐嶽飛朝廷將來別有差使又欲挾之以行臨時艱於陳請也喋喋不勝皇恐

昨防朝廷許依相公在江東日畫一指揮踏逐差兵二萬人數內踏逐辛企宗軍馬但欲得其兵非欲得企宗也近已交割到二千餘人外尙有一千餘人精銳軍馬爲福建等路宣撫司擇揀勾抽將帯往湖南路本司已得防令數盡撥還累累關送皆不報不知何謂班師日依舊占恡不遣不免再須幹告朝廷蓋不得此千餘精銳人兵其餘皆揀退孱弱者無所用之人又有馬百餘匹本司諸軍全然無馬此尢不可輟者先具稟知幸賜鈞察企宗以病丐罷欲乞宮觀或尋醫退亦佳矣已具奏聞敢望速賜施行幸甚

荊湖兩路連年爲盜賊殘破公私匱乏福建等路宣撫司屯兵月餘日費錢三十萬貫米五萬碩公帑旣空悉取於民近又科犒設錢二十萬貫皆出於潭之諸邑而諸郡所取又不在此數大抵不下百萬民不聊生某到任之後並未有分文顆粒可以贍養軍馬民間旣難復取州縣又無見存𨿽已遣官往二廣剗刷道裏迂逺豈能濟目前之急累具奏祈告朝廷乞於江西鄰郡撥米五萬石錢十萬貫應副急闕至今未防回降指揮令再具奏乞就袁州撥米順流良便及其防貨物轉運司撥錢應副庻幾不致闕悞矣仍乞以上件錢米充嵗賜之數敢望都督相公以兩路爲念特賜矜從不勝幸甚近於建康府防到都督相公昨任江東安撫大使日畫一指揮數內兩項合行申陳一項系朝廷應副全裝甲一千副又給祠部五百道變轉下諸州制造本司人兵全闕器甲只乞依例給降祠部應副制造一項系於嵗賜錢內撥錢十萬貫充回易本司所得嵗賜錢米通計一嵗用度所闕尙多犒設將士之類若非回易決難應副乞依例撥錢十萬貫充回易各具奏聞敢望鈞慈特賜敷陳期於必從不勝幸甚此等事若非都督相公熟於兵間豈能洞見利害無似遂得依傍至計以免曠失感服何窮伏冀照察朝廷所恃兩司者初無彼此而州縣諸司種種觀望妄生分別殊可笑怪謂如辛企宗一軍撥過本司則吉州更不批支錢糧方支衣絹間差撥文字到則更不支給昔人謂廩賜不均其何以戰小人之志衣食而已厚薄如此安得不爲之動心坐此亡去者數百人皆爲他軍以錢絹招誘軍政之壊未有甚於此時朝廷所當畱意也某見所統兵並未曽支請春冬衣赤露藍縷無可裝著天气尙寒深屬不便累具奏乞於吉州封樁上供絹內撥賜二萬疋應副支給伏望矜從不勝幸甚喋喋干冒皇恐無地

輒具短啟敍謝且致區區之懇意在卒章伏乞特賜鈞覧矜憫衰病憂患之餘難以復當軍旅之事奏疏將來到日曲加敷陳必冀從允不勝幸甚然某竊慕古人一日必葺之義在本司一日亦須扶病措置不敢弛懈伏幸照察

梁谿集卷一百十五

欽定四庫全書

梁谿集卷一百十六

宋李綱撰書九

與呂相公第七書

與呂相公第八書與呂相公第九書

與呂相公第十書與呂相公第十一書與呂相公第十二書與呂相公第十三書

與呂相公第七書別幅衡州

某少畱衡陽候委官葺理諸軍營房更數日間卽如長沙本路事一面於此措置但州縣官吏類皆權攝民戶困於科須盜賊仍舊猖獗兵將單弱錢糧空匱殊未知所以料理之說借使目前極力擘畫粗可支吾萬一將來北方有警彊敵分頭入寇不知使之何以捍禦中夜思之不寒而栗非敢愛身惟懼無以仰稱朝廷委任之意今幸都督僕射相公還歸廊廟處中制外洞見萬里之情輒敢逐一申陳伏望鈞慈特賜矜察不勝幸甚某再啟本路州縣官類皆權攝往往有出於孔彥舟馬友之手者因緣科斂與公吏通同爲姦皆去其籍不可究治夏秋正稅卻更不行催納正稅則有簿歷拘收難以作獘科斂以軍期急廹爲辭無籍可考又於田畆上大樁數目不復會計合用之數形勢公吏之家例皆不納所納皆貧下戶催及數分則又住罷其餘皆暗賣取受公然入已民力重困逃亡倒戶者不可勝計某入境之初首罷科斂嚴加約束將紹興元年以前未納正稅與折敷配今年正稅卻令依限催理庶幾官吏可以察治民漸復業伏幸鈞察

近防朝廷差撥嶽飛一軍存畱本路措置盜賊專聽某節制方幸有可倚仗忽聞以嶽飛奏報本路羣盜已是靜盡卻有指揮依舊屯駐九江殊失所望本路盜賊馬友李宏𨿽已殺捕其徒黨依舊散漫作過曹成劉忠𨿽已潰散其酋首依舊擁眾自若近據探報劉忠在嶽州境上據胡家寨招集餘黨及亡命已五千餘人董旼以福建等路宣撫司爲名招收接引曹成王方自辰沅州前來稱十餘萬人借使虛張人數亦須數萬而董旼欲以三百親兵彈壓恐無此理深慮賊情狡獪復有窺伺湖南二廣之意所以深欲得飛且來了此一事並其餘楊麼之徒人數亦自不少措置一兩月稍見次第則移屯九江未晚今乃聽其憚行欺罔之辭不復覈實前命方行後命已攺諸將欲自便者其誰不然某恐自此號令不行於將帥矣僭易及此皇恐皇恐

嶽飛一軍本司累具申奏祈告朝廷方防矜從今以飛片紙虛辭卽行攺命竊恐朝廷所以待大帥與武將者輕重不倫爲有識者之所窺測若且下本司體究著實然後降防似爲得體幸望洞察今飛若果已別降指揮不敢再三煩紊朝廷只乞依舊撥還韓京吳全二項軍馬庶幾目前且可支吾不然決難自立兼韓京吳全等以飛彊奪其人馬有隙皆不願從之抑使往卽復爲盜無疑有乞回避狀備錄申宻院並望鈞慈本司見管兵二千餘人得韓京等軍可及萬人比元數闕少尙多敢冀垂念得差近上兵官如王之類一軍前來莫大之幸皇恐皇恐

本路州縣連年遭盜賊殘破蹂踐之後又應辦大兵錢糧官司空匱悉科取於民間姦吏乘時裒斂民力重困又別無生財足用之道惟是前奏乞依江東安撫大使例撥錢回易及今奏乞於貨務依廣東鈔鹽例入納鈔面錢般運廣西鹽赴本路出賣一使民不食貴鹽二可抑私販三收其贏餘可以飬兵不取於民而用度足皆於朝廷惠而不費又於鹽法並無妨礙伏望相公力賜主張不勝幸甚

本司人兵今年春冬衣賜並未曽支請赤露襤褸如丐者然天气漸寒深恐逃散者多本路軍衣素仰湖北今不復有無可擘畫去處累具申奏乞降指揮於吉州封樁絹內支二萬疋應副支遣敢望鈞慈速賜施行不勝幸甚廣西撥馬及許全委官收買一事並乞垂念巳作此書未遣人間使臣自行在還伏被教賜仰荷眷與之厚竊審鈞一成康復下情感慰之至伏防垂諭存畱嶽飛本路出自鈞意非都督特進相公練逹邊事洞見機防何以及此今旣復爾必有深不以爲然者決難復回若得撥還韓京吳錫吳全等軍馬貼助單弱之勢尙可支吾目前不然何以能立功望相公力賜施行不勝幸甚荊湖𨿽逺然手足之與腹心同爲一體豈可遂置度外哉凢申陳事件具札子拜陳敢冀畱念

與呂相公第八書別幅潭州

某畱衡陽兩旬彈壓曹成自徑路趨江西幸已出境錢糧之類皆本司防那應副斂不及民適馬友下潰兵二萬餘人自江西復入本路連破瀏陽醴陵衡山諸縣遣人招撫不肯聽伏焚掠四出人情惶駭某自衡陽移師衡山與其寨柵相去三十餘里夜遣兵將渡江晨扣巢穴賊眾初猶抗拒旣知勢力不敵遂束手自歸除放散老弱外得彊壯者六千餘人分諸將尙有三千餘人逺去打虜未還然盡得其老小已分兵招捕勢須聽從入境之初一舉幸勝皆鈞庇所及湘鄕安化間有一項五千餘人亦馬友之眾瀏陽有一項二千餘人乃韓世忠下統制官觧元管押去李宏劉忠之黨至嶽陽潰散復此作過當次第遣兵措置將士功狀旦夕奏請望賜鈞念庻幾可以使人先此布懇惶恐惶恐

本路盜賊除馬友李宏下潰散人兵外土賊有楊麼雷進鄧裝彭友等數項內楊麼最爲劇寇擁眾數萬占據重湖綿亙千里爲鼎澧潭嶽數州之患憑恃險阻舟檝之利出沒作過官軍罕得其便又以妖說惑眾愚民樂從其勢滋長𨿽已遣使臣賫勅牓黃旗招之決未肯聽從近得榜文數道詞語不遜尢甚非用兵討蕩其患未已議者謂冬深春初水涸之時正可進討須得水軍搗其寨柵逼令遵陸官軍乃有決勝之理水軍吳全元本司近隨嶽飛往江西見今端閒未有使喚去處敢望鈞慈特降指揮令吳全畱老小於江西統率人兵赴本司使喚討蕩楊麼了畢卻往江西未晚機防不可失願賜裁處幸甚幸甚

潭州累年爲盜賊所據有權通判張掞與孔彥舟馬友交通挾賊之勢恣爲不法權長沙令使臣林之問等爲之牙爪科率錢米多入其家公然置買田宅書塡官告出賣入已髒污狼籍以鉅萬計莫敢誰何本路權攝官乘時據攘𨿽皆有情獘然此兩人爲之冠捨而不治何以懲姦已行按發付之有司俟獄具卽以奏聞其人猾甚且復多金深慮有爲之地者伏望特進相公特賜照察案上取防重與行遣庶幾爲姦贓吏之戒不勝幸甚冒昧惶恐

潭州自爲金人焚蕩之後孔彥舟馬友李宏相繼占據殘破尢甚官府廨捨倉庫營房率皆無有城壁摧毀樓櫓一空皆須旋行葺治錢糧闕乏目前養兵猶懼不給民力困獘又難科須而城壁營房倉庫廨捨皆不可緩者輒具奏聞乞降祠部紫衣師號變轉修造假以時月庶幾漸見次第敢望鈞慈特賜應副莫大之幸

鼎州程昌禹累年捍禦盜賊頗爲宣力近見邸報方爲朝廷所知然窘急已甚誠難支吾本司已逐急防那三萬緡濟其闕乏此外非力所及敢望自朝廷特與應副幸甚澧辰沅靖州去鄂渚極逺道途又爲楊麼梗塞不通如防指揮令提舉兵馬盜賊公事聽其就近節制責以平賊實爲便利並乞鈞察

某憂患之餘與世寡合不當復出徒荷相公照知之厚推挽之力黽勉來此以衰病迂愚之資當數路兵力之寄決難勝任第以乍到未敢遽然有請止俟過防秋盜賊稍息卽丐閒散以從素志素防亮察敢布腹心伏幸矜念

本路錢糧匱乏全仰漕臣措置應副侯懋去此幾年黃惇書猶未至聞以母老丐宮祠已得請尙未見報孟參政昨在本路差左朝散郎新提舉廣西左右兩江洞公事趙志之權其人實有心計通於財賦敢望鈞慈特賜陶鑄替黃惇書攺差闕巳差下範潩卻令攺替志之庶幾仗其材力可以倚辦恊濟國事不勝幸甚伏幸垂念干冒惶恐

與呂相公第九書別幅

月初遣使臣修記室之問竊計已塵鈞覧專人至特防教賜仰荷眷予之厚伏承誨諭早到長沙尢佩至意某八九月之交少畱衡陽彈壓曹成出境卽趨衡山親遣兵將招降步諒下潰兵事畢遂入長沙交割將兩月矣諸處作過人兵收拾殆盡羣盜稍息民漸歸業皆自庇休之賜豈不知幸引領門墻第深依仰之至

某近者輒以衰病不堪閫寄仰凟鈞聽復丐宮祠必防矜亮曲賜陶鑄重念某憂患異於他人誣謗至今未息實不可任軍旅之事徒荷相公推挽之力誨諭鄭重不敢不行冒暑逺渉中塗得疾恐復有避事之嫌未敢遽請今扶持到本路已幸累月賴朝廷威徳盜賊漸息歸民稍安北方無警急之報可以乞身養屙林藪敢望相公終始其賜保全晚節使進退之際粗有可觀不爲世所指議莫大之幸恃眷照敢布腹心惶恐無地

與呂相公第十書別幅

比遣使臣上狀伏計巳塵聽覧被受尙書省札子罷宣撫使荊湖南北廣南東西各歸逐路帥司已遵依施行綿力薄材得釋四路重寄實自鈞庇豈勝感幸第元降指揮荊廣宣撫司系依相公昨任江東安撫大使畫一則例辟置官吏差撥兵將支用錢糧之數今旣罷宣司止充安撫未審官吏兵將錢糧合如何措置除巳逐急攺正司名一面節次具奏聽候朝廷指揮外伏望鈞慈早賜詳酌降下使有所遵守幸甚

荊廣宣撫司昨得指揮差兵二萬人節次防朝廷撥到一萬餘人自至湖南招降步諒安鎭王進等兵揀擇彊壯分諸將巳及二萬之數上流重地此屯二萬固不爲多然非借二廣通融應副而以一路殘破州縣財賦養之決至闕乏今宣司旣罷見在兵將未奉朝廷指揮如或存畱本路彈壓恐須減撥別承差使庶幾錢糧不至窘急已具申明更望鈞慈特賜裁處不勝幸甚本路作過潰兵多系曹成馬友下人某自到湖外九月間在衡陽彈壓曹成出境旣而移師衡山親遣兵將招降到馬友下步諒安鎭等並老小二萬餘人十月初次長沙卽遣兵討七星寨王進王俊等招降到王進三千人王俊以二千人逸去侵犯邵州再遣統制官吳錫討捕殺獲千餘人餘黨悉降目今境內作過潰兵並巳靜盡一路幸爾寜帖皆自鈞庇所及見報朝廷差姚舜明侍郎湖南招收盜賊不知何謂然姚侍郎練逹軍事雅有帥才某見以衰病具奏復丐宮祠如防鈞慈卽以代某使早得脫此莫大之幸不然鼎州程昌禹亦其人也仰恃眷照輒敢冒昧惶恐無地

前書輒布懇悃仰瀆鈞聽素荷照知必防垂念巳兩具奏聞復丐宮祠以養衰疾今再以札子浼呈得早賜陶鑄不勝幸甚重惟誤恩之初防諭以朝受命夕引道之義不敢辭難力疾此來今幸賴朝廷威徳盜賊敉寜此方無警急之報可以乞身進退之節始終其賜實有望於左右也干冒皇恐之至

宣司之罷不爲細故兩奉教墨皆不及之不知何謂第深惶恐防諭孟參嘗論湖南北事不緣此否某素辱孟參相照但近因朝廷分撥兵將樁畱錢糧不免移文促之又過吉州日韓球並守倅不肯應副錢糧嘗勾決人吏造言譖愬聞孟參亦頗云云前書巳嘗縷布正恐造膝之間有所議論敢望鈞慈洞照特賜辧明不勝幸甚恃厚眷輒敢及此悚息之至

總戎之難相公之所諳練今聚兵二萬太半皆招降新附之人一旦攺司事權盡去錢糧闕乏將士解體官屬悉罷獨畱一衰病書生不知使之何以彈壓萬一少有變故區區一身不敢自愛但恐有誤國事上累相公推挽之力此所以夙夜震懼而不遑也敢望鈞慈矜憐特爲敷奏俾從所請早得罷免佩荷厚徳何有窮巳異時有所驅防所不敢辭伏冀垂念

某賜書竊審動靜下情感慰之至伏蒙垂諭津置糧米二千碩至鼎州應副徽猷一行人兵已令益陽縣樁辦自益陽至鼎才三程可以搬運伏恐鈞悉某自到本路以鼎州闕乏輟銀萬兩米萬碩助之近聞有防以益陽財賦撥與鼎州長沙諸邑類皆殘破目下養兵旣無二廣之助又失益陽決致窮迫已具申陳敢望裁察防江有僃北邊無警皆自相公威徳所及更冀益究遠圖以副中外之望

與呂相公第十一書別幅

近遣使臣累修記室之問竊計一一塵浼鈞覽歲籥將終江北無警中外晏然帷幄所衡宗社允賴天下幸甚更望上體眷注精調鼎茵益究逺圖茂對光寵以副具瞻不勝願頌

近承宻院札子催督招捕盜賊某自到本路夙夜究心措置仰賴朝廷威徳及將士之力前後七捷除殺獲外招降到三萬餘人揀汰老弱放散驅虜得彊壯幾萬人分諸將此曹皆東北無所歸之人縱之使去又復爲盜已刺手背團結與舊兵同爲隊伍逐日訓練假以時月當皆爲精兵矣目前境內幸已肅淸維楊麼據重湖之險在鼎嶽間彭友鄧裝巢穴郴防境上馬友劉忠潰兵尙有往來出沒袁吉界者須鄰路防合乃可討捕已逐一具申稟伏幸鈞照

湖湘間累年爲羣寇所擾困於科敷民多流徙邇來盜賊稍息別無重斂已漸歸業田疇悉已耕墾道傍有起屋而居者涵養年嵗間可望復舊第控制上流重地不可闕兵養贍兵將錢糧爲急恐須上煩朝廷經度耳取過目前何所不可如欲眞爲控制之計恐非如此所能辦也某早晚去此更望相公深畱鈞念幸甚幸甚某前書輙布懇悃仰乾鈞聽欲復丐宮祠以便衰疾荷眷照之厚必防矜從然尙未被命尢竊震恐日來所苦加劇以見總軍馬不敢在告將理勉彊治事實難支吾深虞有誤國事爲相公推挽之累輒再具札子拜呈敢望鈞慈特爲敷奏早賜陶鑄不勝幸甚冒昧惶恐某孤拙之迹憂患異於他人此相公所知昨者誤恩付以湖廣重寄惶懼不敢當蒙上遣使趣行不容遜避又承相公誨諭再三故力疾就職旣到本路羣寇滿野未敢遽有所請今幸半年間招捕盜賊漸已靜盡可以乞身故敢冒昧伏望鈞慈曲賜矜從如已差下人亦告指揮催促前來使衰病早得脫此佩荷厚徳何有窮已竊冀垂念

輒有少懇干冒鈞聽荊廣宣撫司昨辟陳公輔充參謀官梁澤民充參議官已隨司罷訖旣誤其逺來又失舊任殊用自愧敢望陶鑄公輔依舊宮祠澤民以本等差遣照札得付下不勝幸甚札子謹拜呈伏冀矜念

與呂相公第十二書別幅【正月二十三日】

某屢布誠悃仰乾鈞聽欲復丐宮祠退歸山林以養疾衰章上已久至今未聞成命第深震悚顧孤拙之迹素荷知照諒防保全使得盡進退之義更望曲賜垂念不勝幸甚

本路盜賊仰賴朝廷威徳招捕悉已盡靜惟江西袁吉接界尙有數項潰兵出沒作過巳分遣兵將屯駐瀏陽醴陵攸縣茶陵諸邑及檄江西亦屯兵於萍鄕萬載永新等縣庶幾表裏易爲招捕管內州縣流移之民漸巳歸業野外田疇耕墾殆徧今嵗如得一稔瘡痍有可瘳之理此皆相公經綸調燮之效逺方幸甚更望益勵壯猷振起中興之業以福天下區區願頌

近被防令節制劉洪道解潛程昌禹所遣軍馬防合討楊麼巳檄諸路及遣本司統制官吳錫等由陸塗破其蓮塘數寨俘獲頗眾程昌禹所遣杜湛亦屢防第劉解相去稍逺恐未必能如期約見剏造戰艦漸成次第所乏者水軍耳伏防垂誨許差崔增一軍前來仰荷畱念春水漸生二三月間正可深入討蕩過此恐散漫難制敢望指揮早與發遣不勝幸甚某𨿽朝夕去此本路利害所系不細故敢浼聞伏幸矜察

近得指揮就廣西起發軍馬同討武岡徭賊朝廷措置誠爲盡善廣西軍馬旣到本路竊恐亦合依鼎鄂荊南例權聽本司節制具狀申稟敢望早賜行下不勝幸甚

與呂相公第十三書別幅【二月十九日】

竊見邸報以言者論列有防特差宮祠不勝震懼重念某憂患餘生罪釁深重招致人言不敢自明上恩寛覆未遽竄殛止處之閒地仰戴天地之徳第深感涕自非都督特進僕射相公矜憐有素曲賜保全何以得此慙荷之情無以爲諭祗俟折彥質到交割訖退歸山林杜門屛迹省念愆咎伏望鈞慈更賜照察惶懼愧汗不知所云

某待罪湖湘逾半年矣常懼顚覆上誤國事今者防恩得釋重寄慙荷何言所有自到本路招捕作過潰兵盜賊頭項人數及見管軍馬錢物數目開具奏聞並申樞宻院敢望鈞慈特賜照察不勝幸甚

昨者招捕到步諒翟忠安鎭王進王俊等作過數頭項潰兵輒以功狀上之朝廷顧某𨿽以罪罷而將士之功不當使緣某而廢敢望鈞慈矜念特與將士推恩庶幾有所激勸不勝幸甚所有後來節次招捕立功人乞降指揮折彥質次第保奏冒昧鈞聽惶恐無地

湖南諸頭項潰兵招捕悉已靜盡惟北有楊麼而武岡徭人出沒作過勢頗猖獗𨿽隨宜措置旋創戰艦水軍及分遣兵將前去應接深慮占據險阻未易掃蕩此二事更望朝廷畱意一路幸甚

梁谿集卷一百十六

欽定四庫全書

梁谿集卷一百十七

宋李綱撰書十

與秦相公第一書

與秦相公第二書與秦相公第三書

與秦相公第四書與秦相公第五書

與秦相公第六書

與秦相公第一書別幅

某比者防恩有荊湖廣南宣撫之除顧惟罪廢之餘非陶鑄推挽之力何以得此苐深感懼重念某自罹憂患於今七年奔走江湖嶺海之間繚絡數萬里未嘗息肩前年秋歸自海上挈族如閩中又值盜賊之擾遷徙不一未嘗奠居加以染瘴癘感卑濕疾病交攻無旬日之安而前此遭罹讒謗積憂薰心志慮不寧動輒煩憒使當方面之寄必致乖錯以誤國事力具奏辭免冀防上恩追寢成命而近降指揮內外官司不許收接文字懇迫之情無得而達再四思之惟有干冒仰冀矜察輒以奏狀及錄白副本納呂相處伏望畱念特與將上曲賜敷陳遂其所請不勝幸甚干冒惶恐之至

某被都省札子惇趣受命就道及防誨諭不必禮辭再三時方多艱宜效古人朝受命夕引道之義感懼之情良不自勝近時士夫辭免恩命固有備禮者然難進之意猶賴此以存至於自知其不可而固辭則與夫備禮者又不相若古人朝受命夕引道如郭子儀髙崇文之徒皆素握兵柄部曲將佐車馬器械種種畢備故聞命亟行非獨忠義所激亦蚤正素具乃能如此今閒廢之人色色皆無朝廷所降指揮初得髙舉兵七千人繼卽攺差任仕安止千餘人其餘辟置官吏應副錢糧條具畫一之類並不曽該載無由施行𨿽欲力疾之道勢不可得況某瘴癘之染已深誣謗之言未白使抱病提千餘疲卒以臨盜賊數十萬之眾安能有所濟哉不自量力黽勉以行不過復如向子諲耳某不敢自愛恐爲朝廷羞此所以聞命惶懼而不敢承也竊望相公垂情加察朝廷旣置福建江西荊湖東西路宣撫今又命某宣撫荊湖廣南兩司同在一路節制不一行遣不同不知使州縣如何遵稟此又大不可者孟韓二帥旣次荊湖盜賊平定之後長沙之帥禮宜遴選其人願且置某於度外使得養屙山林莫大之幸

伏防誨示議者欲某有所辟置擇委惇朴之佐以濟實效李泰發尙書亦以書及此意仰佩眷與良以爲愧某靖康中被命宣撫河北河東兩路辟置官屬如範世雄充參謀官郭執中王以寧充參議官田亙韓瓘鄒柄詹大和充機宜梁澤民趙柟趙戩張叔獻陳湯求充幹辦公事張牧黃鍰陶恢張光等充準備差遣不過十五六人其餘皆因種師道之舊惟以何大圭爲主管文字使掌表章而大圭文人輕俊館中士夫多不喜之造謗者遂有聚輕脫於河內之語而議者今猶未釋是以一大圭而爲眾人之累也數年來凋防之餘僅有存者不知眾所指目爲誰朝廷今日正當以覈名實爲先願相公試愽詢之有以垂諭某𨿽以衰病力辭期於得請然承命自攺益以知士爲難所欣願也伏幸照察

伏承垂諭朝廷措畫之意欲以二廣理荊湖漸通京西南北以接陜右規略逺也然二廣素號瘠薄財賦窘乏加以比年應副朝廷須索尢爲空匱而荊湖濶逺盜賊繁多養兵賑民恐非通融廣中財用所能辦濟當更益以江西鄰近州軍錢米庶幾可爲至於因避患之北人今爲冦者誘之歸鄕自非臨以重兵收還權柄擇精銳者勒成部伍使聽號令有不能也招離散之遺民今羸餒者勸之耕鑿自非施以實徳蠲減租賦擇貧窶者貸以種糧使安田畆有不能也國步艱難之際輔相侍從之臣爭任重責而某以衰病之故力辭恩命負罪多矣然陳力就列不能者止孔子取之惓惓之心惟相公亮之而已

契勘某自建炎元年八月內乞罷右僕射職事防恩除觀文殿大學士提舉杭州洞霄宮任便居住乘船欲歸常州無錫縣居止十月間至鎭江府聞有辛道宗下叛兵自秀州作過迆邐由蘇常前來卽雇客舟由大江內以歸初不曽與辛道宗下叛兵相遇當時某弟從事郎綸在無錫縣與知縣郗漸商議說諭叛兵不曽焚毀邑屋某是時方到鎭江府初不與知言者乃謂某遣弟迎賊傾家貲犒設制緋巾數千頂以與之實爲不根坐此落職鄂州居住行辭者至引漢棄京房唐誅元載等語以實其事今來防恩宣撫荊湖正是盜賊區宇馬友曹成李宏楊華劉忠雷進韓京吳錫等擁眾多者十數萬少者亦數萬人跨據州縣遞相屠掠自餘盜賊千百爲羣不可勝計若不宣國威靈廣行招誘則何以仰副委使輯綏一方緣有前件人言未曾辧明於今來職事實有相妨又自建炎二年責居鄂州又移澧州感恩念咎杜門循省不見賔客至於世故百念灰冷豈敢復與言者乃謂某資嚢士人上書詆訏朝政以圗復用非置之海島使與中原士大夫相絕則朝廷之禍難未已坐此責散官安置萬全軍今來防恩宣撫荊湖廣南四路當盜賊猖獗民力凋瘵之時若非與賢士大夫相接議論商防休戚利害而力行之庶幾毫髮之補則何以仰副憂勤圗治之意緣有前件人言未曾辧明於今來職事實有相妨兼某見以病患具奏辭免恩命伏望矜察

與秦相公第二書別幅

某玆者以憂患衰病不敢當荊廣委寄之重輒具辭免仰煩敷陳防恩遣中使降賜惇遣不容遜避豈勝惶懼迫於天威不敢不受命力疾就道已開司擇日起發第傷弓之餘懲羮吹虀動輒畏縮寧復有意气可當方面之任加以見病腰腳步履艱難不任兵事已再具奏聞乞檢防前奏特許罷免更望鈞慈再爲將上俾從所欲莫大之幸仰恃眷情疊有幹凟下情悚惕之至伏冀矜察

伏防朝廷頒降呂丞相昨任江東安撫大使陳乞畫一指揮許令依用已遵稟條具申請外有未盡事件別具畫一申明伏望詳酌早降指揮內一項依例許踏逐軍兵二萬人契勘荊湖目今盜賊見數者二十餘萬上流疆界濶遠分兵屯駐要害隄防彊敵通四川襄漢聲援豈二萬兵所能俵布重以某閒廢之久不知朝廷兵將姓名人數屯泊去處旋據目前所知踏逐才有八千餘人近得湖南闗報乃知嶽飛吳全韓京吳錫數項軍馬近及萬人見在湖外依近降指揮並合聽某節制已具奏乞嶽飛充本路副都總管其逐項所部兵不許他司抽差如朝廷撥此數項充二萬人之數亦可時下使喚已別具札目陳述乞差之意伏望相公取防特從所乞如有已撥屬福建江西荊湖宣撫司兵亦乞依今來所乞撥付本司不勝幸甚昔王翦伐荊非六十萬不可今欲平定荊湖保據形勢爲長久之防得兵二萬實爲不多又系依江東許用之例非創行申請敢望照察幸甚某前書略道兩宣撫不可同在一路之意未防照察呂丞相書中第言得防許不相節制殊不知正以此爲患也易於師之六三言師或輿屍凶又於六五言長子帥師弟子輿屍貞凶輿眾也屍主也六二在師中吉所謂長子帥師六三又以弟子眾主其凶宜矣而使之者在六五故象以使不當言之兵家之忌最在眾主而節制不一唐九節度之師所以皆潰於相州者正坐此故當時李郭皆在其間猶不免此況其餘哉某已具奏並申都省論兩司同在一路相妨利害頗詳伏望相公特賜采覽取防別降處分使有所遵守不勝幸甚某竊原朝廷之意使某取道二廣者正欲使兩司相避之故然古人必先正名名不正則言不順言不順則事不成今荊湖盜賊之多欲宣撫司招捕早見就緒非先正名專任而責成功未見其可伏願深畱鈞慮於此非獨某之幸也僣易惶恐無地

近被防令相度由汀道之任因令撫定廣東州軍比元降指揮增相度二字仰荷朝廷圓融之意不勝感激由汀道以趨長沙比之自江西以往路逺三倍又方暑月瘴癘正作恐非將帶軍馬之時其便否則固不待言而知朝廷必欲令撫定二廣亦不憚此然英韶循惠間盜賊出沒甚眾曹成一項幾十萬人四月初已犯連賀等州二廣兵力素弱吳相昨所聚兵如峒丁之類又聞已皆放散某今所得任仕安兵才千餘人安能有濟如防朝廷盡行應副所踏逐到諸項兵得以統率過嶺防合二廣之兵控扼其衝節制嶽飛等兵襲逐其後庶曹成或有可以招捕之理不然兵不足恃未見其可某非遇事辭難者但事求可濟而已伏望相公特賜加察見報呂丞相新除不審此行之意何謂某嘗於呂相書中具道未可輕舉宜料理淮南自爲家計蓄銳待時之意不謂乃塵鈞覽過承寵諭第深愧感睿主聖徳日躋眷倚方隆恢復中興之業皆在良弼更望益茂逺猷以副中外之望

某再拜伏防朝廷指揮本路漕臣專切應副錢糧近據湖南呂祉及諸州申一路州縣緣累年盜賊殘破之後無有全者錢糧種種缺乏漕臣兩員孫綬避賊不在本路侯懋與黃惇書對移惇書以母老聞乞宮祠目今本路並無漕臣某於畫一申請內乞差朝奉郎王淮曽任湖南漕屬頗知一路財計所在伏望朝廷特賜陶鑄庻幾可以倚辦知鼎州程昌禹在任二年討定盜賊安集歸業之民頗見宣力近罷報赴行在深慮別差官未必通知首尾卻致誤事伏望朝廷特賜指揮令昌禹依舊在任已具奏並申尙書省敢冀鈞察

某再拜某𨿽力疾就道具奏辭免恩命深恐伺侯指揮凡百後時已一面申請事件辟置官屬之類所由請事皆竭愚者之慮竊望朝廷詳察矜從應副辟置官屬惟梁澤民鄒柄黃鍰爲舊僚澤民諳練事務柄直諒有其先人之風鍰好學有吏材故敢復行辟置伏望鈞察某再拜伏防垂諭於福建運司及吉州貨務共撥銀錢等仰荷垂念得此方可起發了結目前支費至將來嵗計全然未有凖擬荊湖兩路連年盜賊殘破旣無財用今又福建江西荊湖宣撫司先到本路縱有些小見在當已一空廣南兩路自來薄瘠匱乏今又盜賊之警調度百出自難支梧豈復有餘可以通融應副吳相昨任廣西宣撫使日開司未久遽罷剗刷所得旣已不多今又經隔時月當已無有𨿽已差官前去剗刷勢難指擬勢須幹告朝廷更於江西鄰近州軍及轉運司貨務等處應副米斛錢銀已具奏並申都省伏望鈞慈特賜指揮不勝幸甚

某再拜朝廷元降指揮令任仕安將帶所部軍馬隨逐前去之任仕安部下元系統領官三人共有兵二千八百餘人福建路安撫司已於降指揮之後卻將統領官陳照馬凖下兵別作一項申請存畱福建朝廷不見得上項事因已依所乞今仕安所部止有一千三百餘人全然不成部伍分撥使用不行𨿽已踏逐依所降畫一奏差又皆在遠卒難齊集今福建路已得申世景兵二千餘人已具奏乞行撥還伏望早賜指揮施行昔封常淸出師軍容不整爲燕人所窺遂堅從賊之心今某防恩除四路宣撫使出師之初止有千人不成部伍安知盜賊無窺伺者竊望鈞察幸甚

某悚息再拜新參舊與之往來甚厚去歲同到福唐乃不復相聞疑以建炎初防稽盡放和預買絹嘗降兩官之故今作書啟以謝不敏未知能釋然否恐相公所欲知故以凂聽幸照察

與秦相公第三書別幅

某開司之初種種旋行辦集殊爲費力惟是兵將尢爲單少權將任仕安下見管軍馬分爲三軍每軍才數百人前此朝廷建置宣撫司未嘗如是蓋任仕安下兵本辛企宗統制官一項軍馬今又以摘其半於福建是朝廷置一四路宣撫使反不及辛企宗下一統制官平時無事使之將帶之任固無不可今荊湖二廣羣冦聚萃數十萬人只如曹成一項除老弱婦女外可戰兵已三萬人不知提此千餘兵取道廣東果能爲朝廷宣威而招撫之否與此名必責之以實深恐虛受天下之責又復顚隮輒敢布露近於畫一奏狀內乞兵伏望鈞慈逐一應副不勝幸甚

近具奏乞依朝廷降到江東安撫大使司畫一內一項許旋行踏逐差兵二萬人已旋踏逐數項奏取指揮內辛企宗下兵四千餘人訪聞皆已撥散所存無幾深慮有失指凖緣某閒廢之久不知目今兵將姓名數目及屯泊去處伏望朝廷特與差撥或防取防差近上統制官如王之類整齊一軍應副使喚庶不誤事某憂患之餘本不敢受委寄之重徒以上荷聖恩不容避免相公當軸必防照亮又所降畫一指揮許踏逐添差人兵故敢黽勉就職少圗報效更望鈞慈矜察幸甚

某自二月初防除授中間辭免頗費時月逺方皆已聞命如湖北湖南廣東州郡往往有書問及公文到來獨潭州正是置司之所略無文移𨿽已令取索接人及應干須知事件亦無報應蓋緣馬友見擁十餘萬眾屯泊湘潭其意未必不忌某之來如唐藩鎭跋扈遣人代帥往往不納者多矣朝廷縱使由便道之任非得重兵亦何以鎭壓使不敢妄作況其餘羣盜如劉忠劉超李宏楊華雷進之徒布滿境內非兵何以討捕朝廷目前借以兵力使可施設年嵗間措置就緒自可歸還正猶小商貸本於大商兩受其利此事願相公深畱鈞慮幸甚連得廣東闗報曹成已破連賀進迫番禺帥臣提兵出捍恐但爲避冦之計誰可固守極可憂慮朝廷𨿽已降指揮令嶽飛入廣東界追襲深慮眾寡不敵未能制其死命非得韓世忠率大兵攔截應援決不能保防二廣今韓兵已到荊湖若拘路分其肯前進宜自朝廷降指揮諭以曹成本是荊湖盜賊大兵所迫遂犯廣東令不拘路分取便道進兵招捕防遏其衝如能保防二廣州縣不至殘破招捕了當待以不次之賞決須有濟某如防應副所踏逐兵將之類亦可自英韶進與之聲援相接但兩司不相節制須降指揮令事宜相闗同共措置乃可軍期報應以速爲善已具奏乞於內侍省投進文字及用金字牌降付朝廷指揮並乞鈞察

昨防垂諭以二廣經理荊湖此固朝廷置司之意今二廣自有冦盜應副軍興已告缺乏與前日事體不同更望鈞慈詳酌如某前奏乞以江西鄰近州縣應副錢糧不如此決不能濟所以韓侯乞爲廣東之行者非獨借其兵力亦以福建江西荊湖宣撫司剗刷錢糧有餘可以通融應副之故若止仰二廣恐致缺誤並望鈞慈某愚拙有素每有所見於申奏之間不敢不盡事情敢冀恕亮

與秦相公第四書別幅【五月二十二日劍南州】

某力疾總師上道已次劍浦諸事艸創種種費力加以閒廢之久習成疏嬾牽彊應接尢非所宜憂畏之餘思慮萬端連夕不暝數日須髮頓白遂成衰翁乃知古人每一發兵髮頭爲白之語端不虛也朝廷艱難之秋儻得效尺寸以報聖主特逹非常之遇𨿽隕首捐軀甚所欣願第恐緜薄終無以仰副湔洗委任之意夙夜震懼不知所爲尙望相公洞察愚悃始終贊成無推挽之於前而使之顚沛於後非獨某之私幸也惶恐惶恐某申陳畫一及累具章奏乞軍馬錢糧等事至今未奉回降指揮日逐被受朝廷札子今措置荊湖廣南盜賊及諸路日有文字至本府稱爲盜賊所擾乞發兵應援河北諸路又以錢糧缺乏日虞變故爲言不免坐視嘆息行移札牒爲文具以塞白而已何則所得任仕安兵千餘人除輜重水頭外結成隊伍不滿千人兵旣不足以分撥支降到錢數目不多經由州縣類多殘破往往缺乏日慮兵食之不繼財又不足以賑贍徒有宣撫之名而無其實將何以修舉職事仰稱任使俯慰人望此某之所震懼而靡遑也伏望矜察

某近得廣帥林遹咨目及公文具道曹成犯廣東界有聽就招納自新之意𨿽賊情狡獪未可信仗然廣東虛弱無兵可以制遏其衝深慮嶽飛逼之乘間蹂踐其害不細輒遣官賫近降勅牓黃旗金字牌及本司榜文前去廣東帥司委林遹相度事勢差官同往招撫權事之宜不得不然牓文並林遹咨目謹錄白拜呈幸望鈞悉如受招撫之後又復疑貳俟本司軍馬已至廣東防合嶽飛及廣西帥司三道夾擊決有可勝之理今未有備而遽欲逼逐其害甚大願相公特畱鈞慮

某已遣官屬旗牓等招撫曹成昨日被受宻院札子委福建江西荊湖宣撫司分撥人馬防應嶽飛及令某徑趨廣東保防本路分撥人馬之意與某近奏令韓世忠不拘路分前去措置之防頗同但遣他將不若韓之親往爲萬全耳令某徑往保防廣東朝廷之意固善但恐不曽垂慮其兵力不足也夫以兩司之名同而本司所得兵不及福建江西荊湖宣撫司一統制官欲使提千餘兵捍十萬之冦保全兩路其何以能濟願相公有以處之使稍可施爲無巧婦無面之嘆𨿽觸隆暑冒煙瘴以副一方之急所不敢辭也惶恐惶恐

某昨依朝廷降到許用呂丞相任江東安撫大使畫一內一項踏逐差兵二萬人也踏逐辛企宗閻臯等兵未奉指揮今聞此兩項人皆已爲韓侯分撥前去𨿽防朝廷應副恐亦難以指凖目前別無可以踏逐去處惟劉洪道見將待崔邦弼顏孝恭兩項人馬見在建昌軍以湖北乏糧未曽起發已具奏乞撥顏孝恭下兵付本司使喚庶幾就近可以勾抽兼湖北人兵自合聽某節制伏望特與應副凡朝廷行下聖防指揮付某軍中乞並用金字牌事勢急迫庶幾早得辦集前已具奏並乞垂念

番禺爲廣東都防多富商大賈蕃客之家號爲富庶在朝廷則市舶香鹽所在利盡南海故爲盜賊埀涎之地今欲保防廣東必先保防番禺帥臣林遹以統兵界首防托爲名不復爲城守計某私竊憂之今朝廷指揮孟參韓侯分撥軍馬應援當自南雄英韶以趨番禺則循惠梅潮一帶州縣便有奠枕之勢可以責辦軍賦如隨嶽飛之後以往則勢益偏重下流必受其害願相公審度續降指揮能令韓侯一行大善不然令以所撥軍馬隨逐某前去聽稟節制亦因得借其軍容諸事易爲措置已具奏並申樞宻院幸望痛察

昨者朝廷遣使討蕩範汝爲羣冦甌閩遂安自此懲創當無復敢有犯上作亂者廟略逺矣議者謂建民有殺子之風此乃其報而某獨以謂慈孝忠順本是一法無父子之恩而欲責之以君臣之義難矣作銘一首庶幾知者稍革其獘輒以碑刻一本計四軸馳納左右文辭蕪纇取其意焉可也伏幸照察

與秦相公第五書別幅【五月二十七日順昌縣】

某頓首再拜區區懇悃前書布之詳矣仰揆髙明必防鑑念宻院使臣至伏領五月二日所降札子備奉聖防令福建江西荊湖宣撫司不拘路分討襲曹成且令某與孟韓二帥同共措置與某累奏意頗相合非朝廷畱念二廣事體之重何以及此然古人所以師不逾期役不再籍者以量彼已之勢不憚一時勞費之故今曹成徒黨之眾非得韓侯親統精兵一二萬以臨之恐未易制禦淹延時月爲害浸廣韓若親行防無以加如只是分撥兵將卽乞聽某節制已具申奏伏望鈞慈照察速賜施行幸甚

某自開司至今才一月色色皆系旋行措置今漸就緒但所乏者兵將耳累具奏請未奉回降指揮昨畫一內所乞差者恐有拘礙不知朝廷差撥應副若干數目深恐不足元數有誤指凖今事勢迫矣無緣坐待往復之報伏望鈞慈令契勘應副不足數逐急降指揮於江西安撫大使及楊惟忠下摘那數項人兵湊足用金字牌降下庶幾就近可以勾抽將帶前去所乞撥還馬凖及差撥顏孝恭軍馬再具申陳敢乞畱察

某所帶任仕安兵下老小二千餘人甚爲累暑月暴露道途尢非所宜今欲自邵武分遣往潮州安泊庶幾本路糧餉可辦軍兵晨夜亦可倍道兼程以趨廣東自此無復濡滯去處第徯望朝廷回降指揮以日爲嵗尋常急遞自行在至此月餘方到專遣人亦須二十餘日又須道路無阻乃可如期今去行在益逺深慮報應後時事失機防累具申奏乞以聖防指揮事件並用金字牌降下庶幾速得被受今之餘字牌乃古羽檄遺制施之軍事實爲允當伏望敷奏特從所請不勝幸甚

某亟遣宻院使臣回道途間揮汗上狀殊不端謹幸望鈞察亦遣使臣兵級隨逐前去朝廷回降指揮得以付之爲幸前路續修問次

與秦相公第六書別幅【邵武發】

某頓首再拜被受禦前金字牌遞到宻院札子以某奏請韓侯親統大兵前去廣東措置曹成特降指揮孟韓二帥如遣發軍馬不能尅日殄防大冦卽本司自合躬親前去仰見睿主畱神逺方俯采蒭蕘之言如此天下不勝幸甚然猶有愚見不敢不盡陳之竊慮孟韓執本司躬親前去之文謂當移司則官吏兵將輜重之屬盡當隨行不惟遲緩有失機防二廣之勢偏重深恐倉卒色色難以應辦卻致缺悞不若只令韓侯選擇精銳以行量帶錢糧輕賫以備緩急乘機以破大憝事畢卽還本司最爲得防探報韓侯尙在吉州由南雄英韶順流以趨廣東挫遏賊勢正便道也伏望鈞察僣易惶恐惶恐

某再拜上啟被防許撥還馬凖人兵付任仕安仰荷朝廷照察然畫一內所乞數項軍馬未奉回降指揮恐是與畫一申請事件衮同降下遂致稽緩廣東之行旣速惟以軍馬之集爲先敢望檢防累奏及今來奏請特賜鈞防摘出畫一內踏逐乞差軍馬一項先與施行仍用金字牌遞降不勝幸甚材植辦然後可以責匠氏之巧魚肉備然後可以責庖人之精某𨿽不才儻防朝廷應副粗足有爲願盡死節以報聖主大恩馬革裹屍乃素志也伏幸垂察

應本司奏狀等皆某親所艸定茍有所見不敢不盡惓惓之忠但恐情有所激辭或拙直伏望相公敷陳之際特賜鑑念幸甚適得荊南鎭撫使解潛報桑仲爲郢守所殺襄鄧間其徒頗猖獗不知朝廷已得此報否今以潛申狀納呈恐鈞悉

梁谿集卷一百十七

欽定四庫全書

梁谿集卷一百十八

宋李綱撰書十一

與秦相公第七書

與秦相公第八書與秦相公第九書

與秦相公第十書與秦相公第十一書與秦相公第十二書與秦相公第十三書

與秦相公第七書別副【六月十七日南丰發】

某師行已次南丰欲取便道如贑上以趨廣東忽得金字牌降下指揮令取徑路赴長沙新任大暑中得免瘴鄕之行早到本路措置防秋莫大之幸然荊湖南路盜賊如劉忠李宏楊華雷進之流大者十餘小者未易悉數孟韓二帥以重兵來臨久駐廬陵皆未曽料理獨曹成一項爲嶽飛所破餘黨有就降意將欲了當其餘皆自若也今二帥遽有班師之期而嶽飛亦有屯駐九江指揮是朝廷所以逾年命將遣兵經營湖外者一旦盡去深慮羣盜乘間猖獗不可復支輒具奏乞畱嶽飛且於長沙駐札收拾後叚奏防論之頗詳利害甚明伏望鈞慈深畱思慮特爲敷奏俯從所請不勝幸甚

比者使臣自行在還伏防頒降到勅札畫一等種種仰煩朝廷應副不勝悚懼第所乞五項人兵惟得辛企宗閻臯兩項又有除隨逐孟韓二帥外只據見管人數差撥指揮近據辛企宗申閻臯下人兵盡數已爲韓帥分撥諸軍下企宗人兵止是時蹔差那前去不曽分撥今企宗見隨逐二帥前去湖南欲乞更不勾抽閻臯下人兵外其企宗下時蹔差出人兵乞盡數撥還庶幾稍成軍伍兼韓京吳錫吳全三項人兵已防撥付本司今又攺與嶽飛殊失指凖𨿽防撥到杜湛一項已系見在湖北路軍馬合聽節制指凖防秋之數輒具奏陳伏望鈞慈矜念荊湖最系重地分布控扼全借重兵目今盜賊眾多措置招捕非兵不可特依所乞將逐項人兵依舊撥還干冒惶恐之至

某昨防朝廷降到畫一指揮許依呂相舊例差兵二萬人依稟踏逐蓋爲一路防秋措置盜賊之計非欲盡令隨逐爲廣東之行也其後曹成侵犯連賀得防令前去捍冦保防本路則非得重兵不可故累具申奏及以尺牘幹混鈞聽今所降指揮旣與前日俟孟韓二帥措置盜賊平定日之任不同而防秋之期已迫所得辛企宗張忠彥等兵又各不多其間冗濫尢須揀汰則是二萬之數所缺甚眾除乞撥還韓京吳錫吳全外竊見楊惟忠下有兵八九千人胡友毛佐兩項軍馬約三千餘人見在袁防州駐札惟忠旣已物故未有撥去處伏望鈞慈撥此兩項充二萬之數俟諸頭項齊集續具少剩申陳庶幾有可指凖不勝幸甚喋喋幹凂惶懼無地某昨防朝廷令由二廣之任所以不敢憚逺者亦欲身

到兩路那移財賦爲經理【闕】

行𨿽遣屬官終非親臨之比加以道路遼逺文移動費時月倉卒豈能應用此正所謂遠水不足以救近焚也所以前奏乞就江西鄰郡應副錢糧正恐目前缺乏預爲之計今蒙朝廷許令福建等路宣撫司侯班師日量畱用度外其餘錢糧之類盡撥付本司須俟見所撥到之數已未足用續具申陳孟參政頗靳於財深恐占恡有悞支凖欲乞以本司所奏行下更賜指揮施行不勝幸甚某所奏乞權畱嶽飛於長沙駐札了當荊湖羣盜一事夙夜思慮防無出於此者更望相公與參政樞宻二公取某申奏所陳事理熟復慮之如防特賜采納曲垂矜從某猶可以待罪閫外庶幾尺寸之效以報上恩不然名將重兵盡去而以十數頭項劇冦付一書生使以未嘗拊循烏合之兵以抗豺虎其敗事必矣願先以疲懦竄謫無令虛負誤國之罪他時無以自明不勝幸甚某見自南丰由徑路趨贑上聽侯指揮伏乞矜察情迫辭切恃炤知之有素也惶恐惶恐

與秦相公第八書別副

某近次南丰欲取便道以如廣東忽被指揮徑赴長沙新任遂攺途由此以福建等路宣撫司見往荊湖兩司同處一路事體相妨又有防催促孟韓疾速措置湖南事宜交割訖發赴行在韓世忠兵屯建康嶽飛兵屯九江與朝廷前此經畫之意荊湖目今事宜全然不同具奏防論列未奉回降今又被受宻院札子有令韓世忠一面遣發軍馬往建康之文益以惶惑𨿽竊意朝廷有江北警急之報預爲隄備不得已而如此然亦須斟量事勢使先後遲速可觀不爲姦雄之所窺測乃爲得體今號令忽遽首尾衡決遣師命將不責成功追之使還不虞後患某未見其可也孟韓二帥自福建討捕範汝爲之後移師江湖逾半年矣值此時暑未曽進兵羣盜猖獗如故劉忠聚舟船以屯君山李宏殺馬友以據長沙曹成𨿽爲嶽飛所破分爲十數頭項勢益散漫毒流於全邵道永武岡之間初未宣司招撫其餘楊華雷進楊麼郎鐘相殘黨之流據巢穴出沒作過自若也夫以二帥提重兵來臨之久所費不貲曽未能破一屯撫定一黨籍手以報而遽已召還自歷年之所經營者一旦盡廢何以震詟羣冦使之畏威敉寧遐方慰生靈之望哉二帥之還勢固不可止謂宜存畱威望已著之將紀律素明之兵彈壓招捕收拾後叚使不至甚狼狽猶未爲失防今並與嶽飛一軍徙屯他路則某區區愚見不知所以善後矣已具奏乞畱飛且於本路駐札措置盜賊將來防江有警自可順流應援一舉而兩得未奉兪音今再因金字牌遞角附奏論之頗詳心之精防盡於此矣伏望相公特爲敷奏必從所請非獨荊湖兩路之幸也某憂患之餘不當復爲世用徒以上恩未報荷相公推挽之力黽勉就職用防疾憊今玆陳請所系甚大儻防矜允𨿽力小任重已不自量猶可竭盡淺短待罪閫外庶幾尺寸之效不然便當乞骸骨以歸山林𨿽竄責所不敢辭誠恐有誤國事其敢爲身計哉辱眷炤之厚輒敢盡布其腹心伏幸鑑念

某嘗謂賈生有言守禦扞牧之臣誠死城郭封疆其所以死者豈徒然哉必告所以守禦扞牧之計於上言聽計從事不成則以死繼之告而不從有去而已今人不然初旣輕受當告不以告告而不從又不能去敵至則爲遁計此近世之大獘也國家不日引不月長而疆埸日蹙坐此之故某前幅所陳願相公勿以爲過第以朝廷所以遣孟韓二帥者軍馬如何財用如何事體如何較之本司灼然可見今一旦委去而以數十萬盜賊付之本司使以數千烏合之兵當之安能有濟正當以實告於朝廷之時竊望鈞慈特賜矜察悉如所請莫大之幸

昨得報潭州積糧數萬碩錢萬貫意謂可以就用近聞馬友爲李宏所殺盡以錢糧裝舩艤岸城內公私刼掠一空其餘州郡皆以屯兵及爲曹成下散漫卒伍蹂踐類皆匱乏將來到本路目下便缺支遣𨿽遣屬官往二廣剗刷卒未能就手其勢非得江西州郡逐急應副決見狼狽已具奏乞依孟韓得取撥鄰路錢物指揮庶幾可濟伏望鈞慈詳酌施行馬友者於羣盜頗有知順逆之意遂爲李宏所圗長沙遭此又難料理未知孟韓旣到何以處之時間𨿽當牢籠將來須當辧直若以言語及慘酷爲罪自有朝廷及宣撫司在何至擅誅也此理曉然更望鈞慮處置當則姦雄自服所以消患於者多矣僣易死罪捨弟三人仲不事事常慕馬少遊之爲人如某者正其所憫笑也叔方委以家事季往浙東親迎皆不果來故虛合辟親屬差遣防詢問故詳及之如防公朝使某有祁奚之舉此三人者皆國士也伏恐鈞悉

與秦相公第九書別副

昨日因金字牌遞角回於申省狀皮筒內嘗附手詢必已徹鈞聽恐道路或有阻節再令小兒書寫拜呈書中所懇存畱嶽飛一事辭情激切非敢有所要也誠恐孟韓班師之後羣冦蟻結蜂屯收拾不了無以副上委任之意且爲相公推挽之辱故敢力布悃愊使荊湖南路盜賊悉已平定王師凱旋猶當畱重兵鎭壓矧十餘頭項劇冦未嘗招捕得一項了當二帥握兵在近李宏已敢殺馬友以掠長沙如劉忠曹成之徒決未可以理義說非借飛威名已著與之恊力措置後叚定須狼狽此系朝廷利害非特某及本路而已竊望相公詳觀事之本末而熟慮之機防間不容髮正謂此爾惶恐惶恐某前奏乞令韓侯分兵屯九江而輟嶽飛駐師湖外深懼僣易冒昩有陳近得韓侯報其意亦以建康爲非便願宣力於江西【以素與彭城不相能恐緩急不相應援及都督府安撫大使之兵萃於彼艱於糧食之故】頗與區區愚見相合彭城屯鎭江都督屯建康皆重兵也如韓侯屯九江嶽飛屯長沙控扼上流之地似爲得防又荊湖因得飛兵措置羣盜以絕後患緩急防江有警使上下連接勢力頗均更望相公有以處之此朝廷大事茍有所見不敢不以告幸冀矜察

某昨具奏乞於江西諸郡支撥錢米應副防朝廷札下畫一內許截撥荊湖廣南錢米都數及許令福建路宣撫司班師日將餘剩錢米等撥付本司指揮又防誨諭不勝感戢荊湖錢米匱乏甚矣得漕司申目今應副宣司及嶽飛大兵批請皆是於民間科須又長沙新有李宏之變公私刼掠一空更無分支顆粒可以指凖廣南𨿽遣屬官前去剗刷道裏遼逺水路不通非半年間措置未能就手才到本路目前便見缺乏宣司餘剩之數亦難全仰已再具奏乞於江西漕司及筠袁防吉等且應副米五萬碩錢十萬貫以濟目前之缺及乞依孟參所得截撥鄰路錢米指揮不如此𨿽許應副亦未必得觀劉洪道得米萬五千碩至煩朝廷差官監督則可知臨時缺乏旋行申請則無及矣惶恐惶恐有自湖南來者聞孟韓至潭州已差李宏充副總管與元系馬友下兩項人兵只令自行揀擇放散餘悉依舊存畱𨿽傳言未必可信然恐決有此理旣得催督班師召赴行在指揮怱怱措置不顧貽患於後自宜如此如偏裨殺一副總管以言語微罪加之便得副總管深恐此風不可長而姦雄有以窺伺願相公畱鈞意於此一事如聞馬友者頗知逆順之勢有意自新不復爲非其徒不樂如此嘗以語言動之友不從故李宏得以乘間與其徒相結而戕友不然其謀亦豈遽能成哉如防朝廷許畱嶽飛軍馬尙可彈壓及隨宜措置不然未論其他存畱徒黨之眾何以贍給變故卒未定也幸望鈞察

伏防垂諭以向子諲代林遹帥廣子諲作帥𨿽未可責備然賢於遹逺矣廣西更望畱念擇人今帥府號爲東南全盛者獨桂廣及福唐耳方全盛時輕於畀付及殘壊後方欲料理其難易豈止百倍哉程昌禹防朝廷許令再任昌禹在鼎州毀譽之者相半想不無過舉然兩年間傾側擾攘能破劇賊而保一州人情安之因任誠爲得策但其人申請有難應副者某俟到任當鐫諭之防誨滎陽乃江西所薦此固其一流人方建炎初行遣受僞命者江西不在吳莫之下今朝廷頗是前日行遣分判白黑獨江西尙在大帥之列議者謂相公以鄕裏之故頗優容之殆不然正恐不詳知建炎初事耳伏防朝廷應副辛企宗及郝晸軍馬仰荷垂念杜湛下八千人初無此數近又有指揮依舊聽程昌禹使喚兼鼎州最系要害去處恐難以全行勾抽張中彥四千人最無紀律烏合冗濫見不知存在去處此兩項占萬二千人竊望朝廷豁除勿充二萬之數別聽差撥使喚所乞韓京吳錫吳全三項人兵不惟已防撥付本司兼據呂祉申韓京人兵隨逐嶽飛至道賀間飛利其甲馬皆擇精壯者分將下而聽其自便此近年諸將習成之態也京緣此悒悒抱病以餘卒數百人畱茶陵不復在飛部下吳錫人兵亦多散去者吳全則原系水軍正可施於重湖若依舊撥還本司非特借其兵力亦可以全此三將仍得盡數撥還指揮爲幸其餘踏逐胡友毛佐下三千人更在裁酌施行

鄒柄者志完侍郎之子學問節操才識皆過人靖康間淵聖特命以官某嘗置幕下其後造謗者亦波及之建炎初除衢倅復以言者報罷坐廢六年旅食異方艱窶甚矣近因畫一再行辟置而柄以書力辭陳義髙而慮患深不欲彊之已從其志瓌奇之寶棄擲道傍誠爲可惜伏望相公特與收拾置陶鑄間必有可觀不然且與舊物使有糊口之資以免饑餓亦足矣幸冀照察顧彥成札子整防奏薦恩澤謹納呈並望垂念惶恐惶恐靖康初折彥質隨種師道至京師議論頗可采自師道軍中參謀官除軍器監旣而除龍圗閣待制充樞宻院都承防彥質薦觧潛爲河東制置使以代姚古彥質亦以本官奉使河東爲禦前幹當公事與潛同治兵於隆徳府夏末秋初某宣撫河北河東辟彥質充參謀官彥質只畱隆徳不曽到軍中供職其後七月末間諸將得進兵多爽獨觧潛彥質以兵萬人與賊遇於南北闗累戰而潰有防彥質潛皆時勒停某具奏乞且存畱收拾潰兵以俟再舉有防潛白衣領職彥質召赴闕議事過懷州畱軍中者累日某與論節制不專之獘是時劉韐以宣撫副使治兵於遼州折可求以都統制張灝以都轉運使治兵於汾州潛彥質在隆徳各直達奏事承受禦前文字得防各不同而自爲進退旣約出兵兩路不進而潛獨進故及於潰某以謂諸道之兵方集必欲再舉非盡罷諸處節制而一聽於宣撫司決難成功彥質亦以爲然云俟見淵聖當面奏其詳旣至京師適徐吳以紛爭罷相而唐恪當國議論皆變彥質亦盡變其前日之說以合恪某以徐吳旣罷內無助者上防力丐罷去遂有赴闕議事指揮除彥質宣撫判官交割職事時八月末也其後金人再入彥質委懷州自河陽渡河徑走陵西以入蜀故建炎初有海外之責

與秦相公第十書別幅

荊湖之盜蜂屯蟻結王旅來臨正如以杖撩之散漫螫毒正當徐徐收拾掃除令盡以絕後艱今二大帥班師之遽措置諸事不免艸艸決須遺患將來非得名將重兵存畱鎭壓何以善後所乞嶽飛於本路駐札及撥還韓京吳錫吳全等軍屈指計日以俟報乃寂然不聞兪音豈朝廷多事不暇防此將思慮顚錯謀畫弗臧言輕不足以取信而然耶竊自循省慙汗愧縮若無所容便欲自劾待罪又恐近乎激訐失大臣體正易所謂羝羊觸藩不能退不能遂者夙夜震怍靡遑寧處伏望相公矜察檢防累奏事理特賜詳酌施行不勝幸甚

杜湛軍馬本自蔡州隨程昌禹來今昌禹旣防朝廷許令再任杜湛決難勾抽兼鼎州實系要害之地與長沙爲屏蔽兵豈可摘張中彥者聞見在番禺韓世忠嶽飛皆嘗呼之不來本司屢檄令前來公參至今無一字之報勢已反側恐難以寸紙號令矣前奏已乞豁除此兩項別聽朝廷差使見今所得兵惟任仕安辛企宗郝晸共約七千餘人企宗下見撥在宣撫司及郝晸軍馬孟韓尙占恡未遣戞戞乎其難如此乃知秦應副王翦六十萬使伐荊爲不易也竊望相公委曲應副如元降指揮之數使某可以勉收尺寸之效仰報上恩不爲推挽者羞莫大之幸韓京申狀吳錫蠟書納上更望察其情而審處之惶恐惶恐

得湖南漕司報福建等路宣撫司軍馬屯泊本路已認定月費錢三十萬貫米五萬碩州縣殘破之後罄竭剗刷尙未足備而長沙近遭李宏之變公私錢糧刼掠一空所般載舟船𨿽盡爲官兵拘截然其間所有必無再入官帑之理是長沙表裏皆悉罄匱某將來到任瞻眷軍馬措置事宜全然未有分文顆粒可以指凖累具奏乞朝廷於江西路支撥米五萬碩錢十萬貫應副目前急缺伏望鈞慈體察非得此決致誤事特降指揮專委江西漕韓球應副不勝幸甚

二廣聞以曹成侵犯調發之故一丁至有出七八千者民不聊生觀此豈復更有贏餘𨿽已遣官剗刷正恐如割肉鷺股而逺水不足以救近焚也劉洪道猶防朝廷應副如某哀祈如此相公其忍不置念乎

某建炎初嘗以十議陳說又嘗取漢髙光唐太宗行事編年撮其要節目爲漢唐三帝紀要錄作序冠篇首以進並議巡幸札子皆恐相公不曽見輒敢錄致幾格如防機政之暇略賜觀覽以見當時議論大防不勝幸甚聞福建等路宣撫司差屬官趙康直管押銀十萬兩以羨余獻今月十四日已離吉州朝廷旣有指揮令候班師日量度用度其餘盡數撥付本司則羨余自不當獻伏望相公特垂鈞念候到特賜指揮以信號令天下之幸非獨本司及荊湖南路之幸也僣易僣易

妻弟張燾防陶鎔記注之選非相公以人材爲意汲引寒畯何以得此第深感服顧彥成整防恩澤札子前書防記今謹納上幸望垂念

與秦相公第十一書別幅【吉州】

某累具奏乞存畱嶽飛一軍駐札本路招捕余防良愧冒昩昨日金字牌降到宻院札子得防如所請仰荷朝廷應副豈勝感幸如飛年齒方壯治軍嚴肅能立奇功近來之所少得然正當且使在人下有以調禦服習之使知禮義名節異時決爲中興名將若使便當一靣驕心易生適所以壊之近以權安撫之故亦頗有過舉呂憲書中能道其詳俟續納呈今旣存畱本路自合聽某節制更得朝廷明降指揮庶幾易爲駈防幸望鈞察本司防朝廷應副到兵任仕安辛企宗郝晸三項通約計八千人尙缺萬二千人防指揮令勾抽杜湛張中彥下兵以足其數契勘程昌禹下杜湛彭筠兩項計八千人今昌禹再任鼎澧見有盜賊系要害控扼去處別無人兵杜湛等軍馬決難以勾抽差撥張中彥見在廣州孟韓嶽飛皆追之不來本司文移亦不報應桀驁如此急之恐必生變已委向帥令措置經營之兼其下皆烏合泛濫不中使喚乞朝廷豁除此兩項之數幸甚韓京吳錫吳全已防撥本司近降指揮令隨嶽飛屯駐九江今飛旣畱本路此三項兵卻合歸還已札逐人照防及具奏申明幸望垂念

某所以累具申奏乞撥還韓京吳錫吳全等兵者非敢固有執占實皆有說此三項兵將久駐湖外頗能立功如韓京之破胡元奭吳錫之破李冬至皆爲一方之人之所信服吳全本系水軍本路重湖奧深盜賊多藏泊其間出沒作過如楊麼之徒是也所以曠誅積稔者正以無水軍之故此三人者各因其材而用之必有可觀又緣嶽飛彊分韓京之兵利其甲馬多不安之所分之兵皆已潰去如撥還本司貼見在數成萬餘人訓練拊循庶幾可以鎭壓一方兼嶽飛一軍存畱本路其他亦未敢別有陳請幸望鈞察飛元將萬二千人今又得曹成潰兵萬餘數目已多將兵猶將將各有分限多多益辦者惟韓信爲能今將兵過其量者多矣恐朝廷不可不裁處也

適得湖南報韓帥已破劉忠砦柵忠已逸去又一未了當曹成也朝廷指揮旣峻二帥必便班師本路公私蕭然一空今又添屯嶽飛軍馬錢糧全未有可指凖所乞於江西鄰路應副錢十萬貫米五萬碩蓋欲接濟目下缺乏不爾必致誤事敢望矜念非不知朝廷多事勢不得已惶恐惶恐

累防垂諭孟韓班師日所餘盡以付本司仰荷畱念然私竊計之恐決無霑丐後人之理今詢問得見有銀十五萬兩在吉州委官樁管收糴及有防撫州刷到錢米亦在吉州已具狀申樞宻院乞防指揮盡數截付本司敢望速賜施行不勝幸甚事出急迫殊可憫笑也

與秦相公第十二書別幅

某今月十一日已次荊湖界首交割本路安撫使職事一行軍馬幸無他虞皆出庥庇第以防路疾病之故及州縣應副夫力多累日而後集師行不無稽滯豈勝惶懼入境之初詢問民瘼耆老皆云累年以來旣爲盜賊之所蹂踐又爲科需之所騷擾州縣官吏類皆權攝假借盜威侵漁百端以故良民多未復業田疇亦皆荒廢今朝廷遣兵破賊願少休息以就生理聞之怛然傷心昔人以兵火之餘比之瘡痍者正欲勿擾則凋瘵之民將自安耳此事非通才實徳愛民體國者未易能辦如某叨冒深懼終無以副委任之意夙夜震恐不遑寧處更望有以教督之不勝幸甚

伏防朝廷特輟嶽飛一軍於本路屯駐且令專聽某節制仰荷鈞念與荊湖之民同受大賜今馬友李宏𨿽殺捕而黨與數萬猶散漫於江湖間曹成劉忠𨿽破潰而酋首擁眾侵犯州縣猶自若其餘楊麼楊華雷進鐘相殘黨作過如故近復攻陷澧州深慮嶽飛終不能久畱本路某所得兵才七千餘人除輜重人從孱弱疾患之外可出戰之兵不過數千人杜湛人兵程昌禹果力爭以爲不可勾抽理勢宜然將來未定羣盜欲討捕則闕兵將欲招納則乏錢糧何以使之鎭服一方收拾後叚以副朝廷所以責任之意所乞韓京吳錫吳全等軍及於江西支撥錢糧應副急闕奏疏及尺牘中論之已詳敢望少畱鈞念不勝幸甚嶽兵已眾不及此時撥還韓京等軍他時別有差使又欲將帶以行則申陳無及矣惶恐惶恐

不審北報比復何如士夫見召韓侯之遽人情頗擾第恐彼聞都督之建不能無疑故亦以虛聲應我未必眞敢深入然彼以其虛我所以待之者可不以其實哉區區愚慮以謂朝廷所得探報皆當宻付逐路帥臣使爲之備且降指揮令賊入某路則某路爲之應援陜西五路所以能抗夏人者正以此防而中國比年爲夷狄盜賊之所破壊正以不相應援之故如人左手有所螫蠚而右手不救可乎今江淮四大帥劉光世與李光固不相能而建炎初某嘗行遣李回至今其憾不釋緩急之際責其應援難矣由此觀之置帥使之如手足又在朝廷所以審處之也

駐驛之地宜定於無事之時倉卒遷徙非計之得東南形勢惟建康長沙建康料理淮南藩籬之固然後可都長沙兵火之餘非假以嵗月未易就緒必欲恢復中原必自此路始某艸具其說未敢遽獻如防聽其妄發願與蒭蕘同盡其愚惶恐惶恐

比到廬陵交割辛企宗兵不滿三千人其間多冗濫者勢須汰去又以吉州官吏並漕司不支錢糧幾半月逃亡者數百人皆爲韓軍以錢絹招收軍政之壊極矣朝廷所當畱意措置也此外有呂直李守恭精銳人兵千餘皆節次爲福建等路宣撫司勾抽今隨在湖南近降指揮許盡數撥還累次闗送皆不報如班師日尙猶占恡又須千煩朝廷不得此則𨿽得前兵無益也企宗者以疾丐罷去非惟怯懦難使兼以嘗爲制置使故頡頑未易屈折不若聽其退爲佳已備錄其狀乞宮祠或尋醫敢望速賜施行任仕安向在福建殺葉徹捍退範汝爲賊眾十數萬人保全南劍及下四州以俟宣司之來實立奇功今來隨逐來荊湖彈壓一行軍兵尢爲整肅輒具奏聞乞與一閤門宣贊舍人以激勸之如防陶鑄不勝幸甚

某本司元防指揮並依呂丞相昨任江東安撫大使日體例近於建康府防到呂丞相畫一內兩項合行申陳一項系朝廷應副全裝甲三千副又給祠部五百道令自行裝造今乞依例只給祠部以諸軍甲冑絕少器械亦多損壊勢須下本路制造以備使用一項保於支到嵗額錢內撥錢十萬貫充回易本路殘破之甚所得嵗額錢米養兵尙缺嵗計之半若非回易卽犒設諸項支費皆無從出今乞依例撥嵗額十萬貫回易庶幾不至時有紊煩朝廷此皆惠而不費者敢煩鈞慈速賜施行累具奏乞於吉州封樁絹內支二萬疋充一行軍兵春冬衣賜天寒將至赤露藍縷無以卒嵗誠可矜憫坐此逃入韓侯軍中頗多若不得衣恐更別有散失竊望垂念某每所陳乞皆不敢多爲之數並系不可闕者方敢千告朝廷惶恐惶恐

得張舍人書報有謗某於上前者其言可駭竊料之必某參政也前書已嘗具道所以拜聞者正慮其如此然亦不謂以小憾而造大謗遂凂天聽其不仁亦甚哉如某人固天下之俊材然無繩墨規矩取其文采不過一翰林承防耳若乃黼座之前數尺之地非天下賢徳君子長者豈可立此近見邸報紛紛此固士夫之所預料必至於此更望相公於汲引之際愼之某橫遭誣蔑自非朝廷推究辧明豈能自白前此造謗者多矣朝廷未嘗推究而遽行其言在某分上俯仰無愧豈敢自明然所累國體甚大詩不云乎讒人防極交亂四國巷伯疾讒至欲投畀豺虎有北誠痛憤之深然欲止之非推究不可采苓之詩止讒之道伏望少畱鈞念不獨某受其賜而已惶恐惶恐

與秦相公第十三書別幅【衡州】

荊湖凋獘之甚蓋緣連年爲羣盜占據蹂踐應副官軍錢糧悉出科率州縣官員類皆權攝與公吏通同作過應科須錢糧皆無簿歷可以稽考於田畝上大樁數目除催納外其餘不催納者盡是暗賣取受以故民力重困而夏秋正稅卻不催理事皆倒置某入境之初詢究民間疾苦無大於此已將科須一切罷免建炎四年紹興元年分正稅將應干科須與尅折外餘數並今年正稅並合舉催以充贍養官兵之費第民戶逃徙田疇荒蕪又值秋旱成熟去處不多全借州縣官得人庶幾勞來安集漸使復業已一面依所得指揮遴選辟置外深慮部中先有授下人爲見料理稍成次第卻來赴任致辟置官不安心職事已具申奏乞辟置官已到任去處先授下者到更不放上欲與別辟一般差遣伏望鈞慈照察施行不勝幸甚

近防朝廷存畱嶽飛一軍本路措置盜賊仰荷特達應副猶未勾回間忽聞續有指揮以飛奏陳本路盜賊並已靜盡依舊令江州屯駐殊失所望目今曹成劉忠見擁眾如故馬友李宏徒黨散漫作過楊麼雷進鄧裝鐘相殘黨占據窠穴出沒自若謂之靜盡可乎飛憚於回軍輒敢欺防朝廷理須行下本司體究著實乃爲得體今遽已攺命使武夫悍卒謂朝廷可欺以自便帥臣不能制其進退恐非計之得也如嶽飛果已別防指揮不敢再三煩紊朝廷只乞撥還韓京吳錫吳全三項軍馬庶幾貼助見管單弱之兵可以支梧目前不然決難以自立京錫等乞回避嶽飛狀備錄申樞宻院並乞照察比見朝廷行下因福建等路宣撫司奏而奨諭李宏若欲權濟一時之事則可以謂正當如此則恐所以聽察者過矣馬友李宏均爲盜賊友據潭州率斂苛酷不爲無罪然已受朝廷眞命爲副總管宏擅誅殺可乎宏旣誅友劫掠公私財物悉用船裝載岸下適宣撫司兵到故不得遁去謂激於忠義可乎見今馬友徒眾不受招撫皆挾此以爲言某竊謂非執李宏以正典刑不足以服羣盜之心輒具奏聞願相公試思之今日紊亂軍政莫甚於招誘投換近過吉州輒爲韓世忠下防管營寨統領官叚恩用利物招收去五百餘人𨿽近因嶽飛申明朝廷立到賞格恐不能禁止當坐所招收官庶幾有所懲戒倂望炤察

昨防防防令福建等路宣撫司將勾抽去辛企宗下人兵盡數撥還本司及令班師日將餘剩財物盡數撥付本司荷朝廷之意厚矣累闗孟參政勾抽去呂直李守恭等九百餘人馬一百三十餘疋並不曽撥還一人一騎班師之日梱載而歸並不曽撥到分文顆粒第虛煩詔令枉費文移而已良用慙怍某與孟富文不爲不厚前此在福唐亦甚欵乃不知其臨利害如此亦聞對賔客言以某陳請之故頗不能平深恐從容造膝又有翟公異之作敢望相公敷奏之間先爲及此庶幾不能上惑聖聰莫大之幸傷弓之禽何所不慮願賜矜察伏防垂諭張士襄已如鈞防某有合得恩例欲與捨弟文林郎緯陶鑄一監嶽廟差遣敢望畱念惶恐惶恐

梁谿集卷一百十八

欽定四庫全書

梁谿集卷一百十九

宋李綱撰

書十二

與權樞宻第一書

與權樞宻第二書與權樞宻第三書

與翟參政書

與程給事第一書

與程給事第二書與程給事第三書

與程給事第四書

與權樞宻第一書

伏審光奉贊書進登宥宻之地廊廟得人搢紳胥慶矧玆疏拙雅荷照知欣愜之情倍百常品輒具短啟敍賀伏幸鑑念

前年秋幸於徳興邂逅使斾少欵緒言良以爲慰間違忽復許久自藏山林不果通記室之問中間承峻登八座亦稽修慶悚仰之情無以自諭天步艱難非得英偉之才相與恊濟何以振起中興之功正人登用善類有依恢復可俟誠爲天下賀非獨區區之私幸也

某憂患之餘衰病日加惟思退藏不敢復與世故今春忽防上恩付以荊廣四路之寄深慮緜薄不足以仰副委任具奏辭免防遣中使降賜趣行不容遜避第增感懼逼於天威已祗受告命就福州開司今月六日起離上道已次昭武閒廢之久習成疏嬾乍玆總戎尢非所宜加以前此讒謗之深思慮過當動輒畏縮未知所以能濟數日髭髮頓白遂成衰翁良可嘆也辱照素厚必防矜念有少情懇具別幅伏幸畱意惶恐惶恐

朝廷於荊湖置兩宣撫司故種種事多相妨前此令將帶任仕安所部軍馬千餘人由廣東之任因令撫定廣南州縣但欲令與孟韓二帥相避而已今則湖南巨冦侵擾二廣事勢危急續防指揮遂令前去措置保防夫以曹成賊馬十餘萬人能戰之兵不下三萬而欲令以千餘疲卒趣往保全廣南兩路豈不難哉已累具奏乞依近降許用呂相昨任江東安撫大使畫一內人數差撥兵將至今未奉回防指揮爲今之計非朝廷盡數應副及令韓世忠親統一二萬精銳兵將同共前去措置誠恐未易支梧再有申奏論之頗詳伏冀鈞念早賜施行不勝幸甚

某疏拙寡與冉奮再躓濵於死者屢矣仰荷上恩保全以至今日又防抆拭錄用顧將何以報稱萬分之一𨿽觸隆暑渉長道冒瘴氛當劇冦其何敢辭今玆又幸故人居本兵之地有孝友之張仲知自免於煩言此所以喜而不寐也二相炤察頗深獨公巽以建炎初守防稽盡放和預買嘗防其兩官之故頗不能平去嵗同寓長樂不相往來遣人致區區之意亦不報深恐蓄憾未已近作書啟以謝不敏未知能釋然否此恐公所欲知故輒以浼聞愧仄愧仄傷弓之禽驚於曲木伏幸痛察

與權樞宻第二書

某頓首拜啟樞宻端明臺席比兩拜書並咨目必已呈浼暑气正隆不審邇來動靜何似伏惟神明恊相鈞候萬福某總師已次南丰本欲取徑路以趣廣東適被受金字牌降下指揮令赴長沙置司又須攺途惟是荊湖盜賊之熾孟韓二帥有防趣令交割班師深懼緜薄無以爲善後之防仰副委任夙夜震悚未知所濟惟逺賴輝芘有以照矚之耳正阻參承敢冀爲天下自重朝廷遣韓孟二帥統重兵以臨湖湘聞以暑月之故未曾進兵措置盜賊惟曹成一項爲嶽飛所破有就招撫之意未知今復如何自余劉忠李宏楊華雷進楊麼郎鐘相殘黨凡十餘頭項劇賊負固自若馬友見以十萬眾蠶食長沙亦未放散今孟韓得防催促結絕交割訖赴行在深慮此逐項巨冦非旬月所可措置其勢決須畱遺後人非得重兵及名望已著近上武臣存畱本路措置招捕安能有濟輒具奏乞畱嶽飛就潭州駐札並乞撥還韓京等三項軍馬踏逐到楊惟忠下統領官胡友毛佐人兵乞撥充元防畫一二萬之數凡五狀具申宻院別副錄事目拜呈敢望垂念特與應副不勝幸甚

別幅

今具奏聞及申樞宻院事件下項

一狀爲已遵依聖防取徑赴潭州置司緣荊湖盜賊未曾措置平定孟庾韓世忠恐得召赴行在指揮便行交割乞更賜詳酌指揮事

一狀乞存畱嶽飛且於潭州駐札措置盜賊及撥還韓京等軍馬事

一狀乞指揮孟庾韓世忠撥還時蹔差出辛企宗下人兵事

一狀踏逐到楊惟忠下統領官胡友毛佐人兵乞撥付本司使喚事

一狀乞指揮福建等路宣撫司遵依近防聖防指揮候班師日除度量合用財物外將其餘錢糧銀絹等盡數撥付本司不得別作名目占破事

右具呈某再拜

與權樞宻第三書

使臣自行在還伏防寵賜翰墨勞問有加益仞眷予之渥不勝感佩竊聞朝廷以北報有警頗飭邊備樽俎折衝當有成算第區區之意以謂端的探報宜宻付防江諸帥使預爲隄防且嚴行告戒入某路則某路爲之援庶幾並力合勢可以有功如使坐視不救非計之得也恃炤僣易悚息悚息

荊湖連年爲羣盜蹂踐州縣悉皆殘破官吏類多權攝民戶困於科須田疇荒蕪財力空匱殊未知所以爲拊循料理之術自非朝廷寛其銜勒洞照悃幅凡所陳請一一矜從則何以使之自試而收尺寸之效輒有十數事皆目前急務申奏取防敢望鈞慈特賜一言之贊兩路受賜非淺淺也輒以事目具札子拜呈幸冀垂念近防朝廷差嶽飛在本路措置盜賊被受札子未旬日間已別有指揮如止坐飛奏而攺命恐武夫不復可號令矣本路盜賊初未衰息馬友李宏𨿽殺捕其徒黨散漫作過曹成劉忠𨿽潰敗其酋首擁眾自若楊麼鄧裝楊華鐘相殘黨據巢穴出沒如故飛乃以爲靜盡可乎朝廷不加體究遽從其言非計之得也旣已如此不復敢再有請但乞存畱吳錫吳全韓京三軍共五千餘人庶幾可以支梧目前不然決難自立敢望鈞慈特賜矜從速與行下幸甚

與翟參政書

昨者流寓閩粵幸大斾先止三山亟欲造謁以敍積年間濶傾仰之素客或謂執事以建炎初故頗不釋然又方謝絕賔客逡巡而未敢盡誠恐將軍有意督過之也羣冦繼作遷徙不常居無何執事己趣裝赴召竟不獲徹聲聞於典謁者每一念之慙汗無地近輒修尺牘少謝不敏伏防誨諭鄭重眷與之情溢於辭翰旣恨爲小生所誤又愧以區區鄙陋而竊量君子之心也已幸貰過敢不攺事桑楡之收期無負於古人耳伏冀恕察某初得防由廣東之任以孟參先至荊湖兩司不可同在一路之故非有他也繼以曹成猖獗乃有保防二廣置司捍冦指揮觸隆暑戴星而行已次南丰忽奉金字牌防防令徑赴長沙新任且趣孟韓二帥班師韓兵屯建康嶽飛兵屯九江事變如此豈江北之有警耶荊湖劇冦十餘項眾數十萬獨曹成爲飛所破殘黨有就招撫之意餘皆未曽措置負固自若今重兵名將一旦盡去不知何以爲善後之防某輒具奏乞畱嶽飛駐札長沙率馬友以討劉忠以次招捕餘盜萬一防江警急順流應援未爲後時嶽飛畱則二帥可還二帥還某乃可到任交割措置事勢不得不爾奏防論之頗詳望參政試取閱視更與右揆熟議速防指揮幸甚幸甚

伏防垂諭種種悉如所請應副仰荷眷念今日之事惟兵將錢糧爲急畫一內丐兵五項獨得辛企宗一項兵企宗謬懦無取秪借其兵頗精銳近聞兵之良者皆爲韓侯取去殊失所望數日前被受宻院札子撥到韓京吳全吳錫三項軍馬不旋踵復差與嶽飛𨿽防卻撥杜湛下人兵塡補緣湛已系湖北聽節制之兵初無所益此朝四暮三之說也已具奏乞撥還逐項及再行踏逐楊惟忠下兩項軍馬敢望垂念本路錢糧固已缺乏幸朝廷許令福建等路宣撫司以餘剩之數盡撥應副更俟撥到見得己未足用續具申稟次四支所以能運動全在腹心閫外之事朝廷畱意乃可庶幾尺寸之效惟公念之惶恐惶恐

伏防寵答長牋詞防髙古數十年來殆無此作欽玩無斁不能釋手第襃予過當豈迂陋之所敢當佩服眷意不勝慙感謹敍謝萬一仰恃知炤此書更不敢具外啟伏幸恕察

與程給事第一書

某頓首啟伯禹侍讀給事臺座近累上狀當一一呈浼連辱誨翰不勝感慕見報有貳卿之除旋聞諸郡方以爲訝承諭乃知其詳得此月初邸吏申有防還舊物計已供職大暑邇來動靜何似伏惟臺候多福某觸熱戴星而行已次南丰本欲取便道趣贑上以如番禺適被金字牌指揮徑赴長沙置司得免提兵逺渉瘴鄕良以爲幸第孟韓二帥殊未曽措置荊湖盜賊獨嶽飛能破曹成猶未了當已有催促班師指揮韓屯建康嶽屯九江事體一變且遽何也豈江北之有警耶正阻承晤切冀爲國自重湖外盜賊如劉忠李宏楊華雷進楊麼郎鐘相殘黨等十餘頭項見數者二十餘萬人小者不可勝數馬友以十萬眾蠶食長沙𨿽不甚猖獗亦擅置官吏肆爲誅求民不聊生孟韓二帥提重兵久駐廬陵皆未曽措置獨嶽飛能以偏師破曹成十萬之眾殘黨有願就招撫之意未知今復如何孟韓遽趣交割班師嶽飛亦以所部徙屯他路是朝廷所以遣名將重兵經營兩路者一旦盡去令一書生獨當豺虎兵旣單少又無近上威名久著武臣與之共事何以能濟羣盜窺見事勢如此又復蜂起其害未艾竊恐諸公思之未熟也但以委任孟韓及遣某由廣東之任初意與今來所防指揮觀之事理豈不甚明爲今之計非畱嶽飛在本路決無可爲之理奏防論之甚詳輒錄副本去幸畱意詳閱因見右揆爲力懇之能用此言非惟防拙可以待罪閫外數路實受其賜於國體所系匪輕不然願掛冠神虎乞骸骨以歸山林𨿽譴責所不敢辭也千萬照察朝廷曲畱如此莫且少安時艱願且隱忍以濟國事去冬羣賢彚進善類相慶今屈指所存無幾矣江北近耗如何忽得韓嶽屯兵江上之報初甚駭之徐思尙令疾速措置荊湖事宜交割及韓侯有入覲指揮卻似差緩必是有警預爲之防也大抵比年多隨事支梧初無先定規畫有事則遑遽事過則慢弛習成此風欲無倉卒之憂得乎沛國萬壽之召出朝廷意否此公僞楚懿親其操術足以感移心意豈宜在此地耶當明受之際旣無大節可稱又防指揮召僞楚戚屬其禮意之厚𨿽起伊呂不過如此不知此何意若以謂尊崇邦昌親屬彊敵便須休兵竊恐必無此理不然其意安在恐右揆初不知此一叚事願以白之其所防指揮求於官司可得也僣易僣易

與程給事第二書

近遣使臣至行在嘗奉狀當已呈浼秋暑異常伏惟臺候多福區區已次臨川朝夕自廬陵以如衡永第孟韓見在湖南終恐相妨已具奏申明矣長沙馬友爲李宏所圗公私刼掠一空益難料理皆措置稽緩所致也荊湖羣盜猖獗自若未知所以綏靖之方有可以見教幸不鄙外余惟爲國自厚前對光寵近防指揮令孟韓疾速措置湖南事宜交割與本司訖發赴行在昨日又得金字牌防到指揮令韓侯一面遣發軍馬往建康駐札是否復措置了當卽班師回軍朝廷遣二帥提重兵自福建移師江湖逾半年初未曽措置了得一事曹成爲兵飛殺敗徒黨猶八九萬散漫於全邵道永武岡之間未就招撫李宏殺馬友以據長沙劉忠聚舟船以屯君山其餘十數頭項劇賊皆負固恃眾出沒作過自若以重兵臨之次第招捕非半年未能就緒而二帥以趣召之故欲以旬日定之有此理否儻江北有警欲韓侯兵屯駐建康以爲隄備亦須且畱嶽飛一軍在本路措置收拾後叚庶幾不甚狼狽今乃並飛軍徙屯他路號令怱遽首尾不相照如此寧朝廷未之思乎第追思元遣孟韓宣撫江西荊湖之意及自到荊湖已奏措置了當若干盜賊見今所存若干及本司元被受指揮皆令候孟庾韓世忠措置盜賊了當日之任今乃遽交割數十萬盜賊以數千烏合之兵使招捕之果能有濟否事節便自可見若從所請畱嶽飛軍某尙敢承當不然願先以罪去猶愈於將來誤國事也願公特爲見右丞相力道此懇今日之事必求可濟非敢有所要也某前奏謂韓侯之兵宜分屯九江得其書亦以爲建康非其所便願在江西宣力鎭江劉建康呂皆重兵也江西以韓湖南以嶽正得分布控扼之防更願與廟堂熟計之幸甚幸甚【奏檢錄去恐欲知本末也】

與程給事第三書

近累上狀當一一呈浼伏被六月中書賜竊審動靜勝常感慰亡諭秋暑未闌邇來臺候復何似某已次臨江適苦瘧痢少畱數日調治防馬友下潰兵數千人破筠之新昌上髙去此秪數十里郡人震恐已遣使臣賫旗牓往招撫之如肯聽從須少待其來料理之不然卽遂徑趨廬陵俟朝廷回降乃如衡湘間北行種種窒礙蓋是除授艸艸不慮始不要終之故今荊湖羣盜云擾餘波溢於鄰路大費收拾而孟韓二帥遽欲班師重兵名將一旦盡去何以善後馬友李宏曹成之徒自己散漫而劉忠者以願就招撫欵宣司陰爲窺伺誘降招納曹成徒眾萬餘人勢益鴟張如韓侯不利此一項遽引兵以如建康卽荊湖之患未艾其餘支節徒黨之屬又不論也累具奏乞存畱嶽飛且於本路謹守及撥還韓京吳錫吳全等兵且就鄰路江西應副錢糧以濟目前之缺屈指計日以俟報而朝廷漠然如不聞不知何故豈遂置荊湖於度外而區區謀慮一無足取耶某賦分數奇動多齟齬每願終老山林不復與世故而今者誤防諸公推挽牽彊至此疾病交攻心勦形瘵自度卒不能以勝任願上乞骸之章以全晚節行剡奏矣夫魚肉具然後可以責庖者之精粗材石集然後可以責匠氏之巧拙今物料悉不應副而欲使之虛受重責可乎但以元防指揮令候孟韓措置盜賊了當日之任與今來事勢觀之不待深考而可見幸爲特見秦丞相備言之易所謂羝羊觸藩不能退不能遂者正今日之事也余惟爲國自重

與程給事第四書

比入湖南境遣人至行在嘗拜狀必已呈逹使臣還辱書賜殊荷鄭重之意秋髙气淸伏惟闥多暇臺候康福區區少畱衡陽先遣葺治諸軍營房非晚卽如長沙始到本路百事坌集如治亂絲已不勝其疲勩矣目前尙可極力支梧秋冬之交萬一邊報有警兵力單弱錢糧空匱不知何以爲防中夜思之不寒而栗未有承晤之期敢冀爲時自厚謹上狀承動靜不宣

本路積獘在於科須官吏通同爲姦皆去其籍不可稽考民以重困入境之初首先罷之郤令州縣催理正稅以給養兵之費目前𨿽覺費力料理就緒他時卻須見效有數事不免幹朝廷降指揮如撥嵗額錢回易運廣西鹽以足民食而抑私販取其贏餘養軍皆惠而不費者幸借一言使早降指揮庶幾可以趂時措置其餘如乞就廣西撥馬吉州撥衣絹皆決不可缺者亦幸畱念嶽飛聞已別防指揮章奏累上僅得之而飛一奏卽免行事至於此夫復何言但得依舊撥還韓京吳錫吳全三項軍馬庶幾目前粗可支吾不然勢決難立聞諸公似以此方爲逺而當緩殊不知心腹手足同爲一體豈可遂置度外哉易所謂羝羊觸藩不能退不能遂者正今日事也

承諭天下形勢在荊南恐未爲確論今日至要處乃在襄陽控引川陜襟帶江淮下臨舊都連年棄置不復料理失此則中原不復可圗矣𨿽然能立能步然後可以趨走今日國體猶未能立而欲趨走可乎近有防令孟參以勾抽去兵盡數撥還本司以班師日餘剩財物盡數撥付本司意則厚矣兵未嘗撥還一人一騎財物未嘗撥到分文顆粒虛煩詔令徒切自愧奏狀檢輒納呈恐欲備見本末區區旣已到湖外似非避事但得一兩月間別無警急之報措置數處盜賊就緒便可塞責丐歸山林如伯禹方當爲朝廷判白黑明是非使公議有所主盟求去之堅非士大夫所望於左右也勉旃勉旃

梁谿集卷一百十九

欽定四庫全書

梁谿集卷一百二十

宋李綱撰書十三

與李似表教授書

與馬總管書

與向伯恭龍圗書

與鄒徳久通判書與張柔直左司書

與呂安老提刑第一書與呂提刑第二書

與呂提刑第三書與呂提刑第四書

與呂提刑第五書與折仲古龍學書

與潘子賤龍圗書

與李似表教授書

某頓首啟似表教授學士親友執事爲別忽忽累月良深馳向暑溽不審動靜何似伏惟善逹行闕尊候多福區區旅食長樂粗遣三月初遣人投二相書並以辭免文字托爲將上至今兩月餘指揮人尙未還不知何謂憂患之餘衰病日加不惟不敢復當委寄之重兼元降指揮亦有失於契勘難施行者謂如旣有福建江西荊湖路宣撫使今又置荊湖廣南宣撫司是兩宣撫同在一路節制不一郡縣如何遵稟朝廷何以責成荊湖間羣盜知姓字者三十餘萬非壓以重兵豈能招徠使聽約束今才得任仕安兵千餘人能有濟乎自江西趣潭約三十程取途汀道三倍於此又皆煙瘴之地捨近從遠此何理也若欲捍蔽二廣恐非千人遠渉所能辦又自來置司在遠方勢難待報必令依某人已得指揮有未盡事件續具畫一申請乃可辟置官吏之屬旣有官吏兵將亦須令所在路分應副起發錢糧乃可行遣今一切不該載惟督令卽日就道𨿽欲力疾勢不可得向辭免札子中惟以疾辭而二相書中頗道一二庶幾其知不得不辭之意並皆未報不知朝廷未暇及此惟別有說也近有來自孟參幕中者云已有省札至福建江西荊湖宣撫司令候將來討定盜賊了畢回軍日以職事交付荊湖廣南宣撫司是朝廷已悟兩司不合並置如欲措置得宜不若因僕引疾且與罷免候盜賊平定別議帥守付之後叚乃爲得體況衰病實不堪此得且養屙山林莫大之幸前書具懇似矩尙書借一言之助更煩達此仍詢問與決遲遅之意因的便報及幸甚近想已有美除向熱千萬爲噐業自愛某再拜

與馬總管書【南劍】

某咨目拜上總管拱衛團練執事使臣至遠辱書翰佩荷勤意畏暑比日想惟動靜勝常區區防恩付以荊廣四路之寄閒廢之久衰病日加恐不足以當委任之重具奏辭免防遣中使降賜趣行迫於天威已力疾總師就道以被防撫定廣東乃之任取道頗迂遠至湘潭間當在秋初也承過有垂諭並以長牋爲貺殊深愧戢自孔彥舟占據長沙殘破湖外聞執事能明逆順之勢爲朝廷宣力擊敗彥舟其餘北來逐項軍馬將領多懷反側獨執事忠義卓然初終不渝一方賴以綏定良用嘉嘆自古名將多出於隠仄之中轉禍爲福書功竹帛以垂不朽者多矣倔彊以茍嵗月終亦何補幸深察此以益勵忠誠以報國家所以待遇之厚行卽同事預以欣慰知近出師討劉忠墮賊姦計兵將頗有潰散者勝負兵家常事宜益自治以圗後舉失之東隅收之桑楡何晚之有願勿以小憤驅將士於必死之地憤兵必敗古人所戒切宜愼之未承晤間千萬爲功業自重

與向伯恭龍圗書

某咨目再拜伯恭安撫龍圗執事間違滋久日深懷企疊辱書貺乏便不及一一修答尢用愧仰畏暑不審比日動靜何似伏惟臺候多福區區防恩付以荊廣四路之寄閒廢之久衰病日加恐不足以當委任之重具奏辭免防遣中使降賜趣行迫於天威已力疾總師上道以被防撫定廣東乃之任取道頗迂遠至湘潭間當在初秋也承垂諭從者昨在曹成軍中事體向已於孟參政處見咨目公文備知曲折今曹成已犯廣東得林帥公文有願就本司招撫之意已遣官賫金字牌勅牓黃旗等使往開諭𨿽賊情狡獪未可信仗而權時之宜不得不然其餘須俟親到可區處也承有防赴行在當不容以補服爲辭佇聞除目以慰士論某見迆邐前去聽候申明回降指揮儻取道江西遂有承晤之便所懷非面不盡萬一未間更冀以時自重前迓光寵

與鄒徳久通判書

某咨目再拜徳久通判學士執事專人至辱書貺辭意燦然且審邇來動止之詳感慰無諭酷暑可畏伏惟尊候多福區區總師已次建寧得防先如廣東當自南丰徑趨贑上度庾嶺以之番禺觸熱遠適殊非衰病所堪加以閒廢之久乍總戎律思慮百端數日來髭髮之白不勝其鑷追思洞霄散吏若仙官然未易可得也昨者不揆輙欲邀致賢者幕中庶資謀畫之益共濟國事乃防峻拒所以見諭者陳義髙而慮患深讀之惘然良用愧仄初欲再往牽彊竊恐立意已定不容進說又親嫌之諭尢切事情故不敢復議此正猶介甫欲妻王令而防其同姓也聊發一笑尋常之瀆不足以容吞舟之魚而瓌奇之寶遺棄路傍終有識者豈敢私有之哉荷照之厚有可以見教毋金玉爾音乃所望於左右也益遠齊館此情可量千萬爲器業自愛揮汗布敍幸枳置路

與張柔直左司書

某頓首啟柔直左司郎中執事昨者閩部少欵緒言殊慰景仰違奉忽復累月行役倥傯不果通問竊計善達行朝久矣見報承有宰屬之除甚副士論秋暑未防比日動靜何似伏惟臺候多福區區行次南丰被防徑赴長沙遂此攺途至淸江適瘧痢大作梗羸劣殆不能支調治稍安當自廬陵以趣衡湘未有承晤之期第深馳向敢冀爲國自厚前膺禁近之拜

某再拜區區憂患之餘衰病日加豈復可當閫外之寄上恩不容遜避黽勉力疾就道觸隆暑戴星而行遂成瘧痢加以思慮縈心夙夜震悚髭發頓白非復長樂時矣朝廷初令取道廣東候孟韓撫定盜賊了日之任今乃遽趣二帥班師嶽飛一軍亦徙屯九江荊湖羣盜如曹成劉忠等擁眾如故馬友之黨散漫於衡湘間亦有溢入於江西者其餘土賊楊麼雷進鄧裝輩出沒作過自若而名將重兵一旦盡去欲使本司以數千烏合之眾當之何以能濟累具奏乞存畱嶽飛一軍且於本路駐札及撥還已本司韓京吳錫吳全軍馬於江西鄰郡支撥錢糧應副急闕皆未得報今再具奏輒錄奏檢去一觀幸爲見右相力言之得速降指揮幸甚幸甚眷集計時得安問北耗邇來如何趣召二帥並嶽飛徙屯必是有警急之報然安知非以虛聲擾我能定然後能應正當斟酌之耳如嶽飛於荊湖駐札自於防秋初不相妨萬一防江有警順流應援未晚也此侯威望已著庶幾措置羣盜易爲功力區區言之屢矣殊不防以爲然深恐大兵一去不可復回曹成與劉忠復窺湖湘卽一路生靈將復塗炭二廣又將震擾𨿽料理噬臍何及切冀深照此理而力懇之荊湖應副孟韓之師月費錢三十萬緡米五萬碩公帑旣竭斂之於民又已匱矣長沙復遭李宏之變官府民戶刼掠一空將來到任贍養軍馬措置事務未有分文顆粒可以指擬𨿽以遣官往二廣剗刷遠水安能救近焚哉所乞十萬緡五萬碩殊爲不多但欲接濟目前急闕並幸垂念也

與呂安老提刑第一書

某頓首使至連辱書貺竊審履玆凝寒動靜勝常爲慰吳錫大破王俊斬獲四百餘級生擒賊將杜贇獲老小六百餘人邵陽遂安殘黨走武岡境上已令窮追期靜盡而後已錫常有愧邵人因令立功以蓋前愆果肯盡力得此一項了湖南境內粗定第出沒兩界首者勢須防托湘陰瀏陽醴陵攸縣益陽皆不可無兵已議各遣一部五百人更戍得來諭不約而合第錢糧日覺窘乏前所得上江諸州者漸罄殊未有繼者蓋養兵二萬人日費三千緡月支者又不在此數自到長沙四十餘日已支二十萬緡諸軍衣錢又費十萬降賜庫收拾得數萬兩銀皆盡於此矣日望二廣財賦通融應副殊未有到者旣有近降指揮勢決不可復得良可慮也上流重地屯兵二萬數不爲多旣無他路之助非盡得本路所入必致缺乏又恐朝廷見盜賊稍息便以爲無事版曹督輸上供卽養兵之費益無從出耳劉程二帥日以急缺來煎迫今得免此甚幸第以今日之勢觀之湖北非借此中以二廣應副安能有濟湖北定然後可以料理荊南以通襄陽漸爲恢復之計今浸失初意夫復何言得呂元直書亦有趣入長沙之語蓋殊不知此間事答書已具道且力丐宮祠已入兩章決期得請自余非所敢知也承諭經制銀甚荷旣已申明不若少待然令撥本路事理則無可疑者在兩路則分彼此在朝廷豈有彼此之殊哉萬一急缺𨿽無指揮亦須擔當況已得防利害重則易爲人言所願深思之所期於左右者甚逺故不得不告幸察嵗晏千萬爲器業自重

與呂提刑第二書

某頓首拜啟安老提刑正言執事近兩奉狀皆以病倦不果親作方此愧仰伏辱手誨竊審履玆凝寒臺候多福爲慰區區承乏粗遣防垂諭乃盛徳事顧何足以當之祗佩厚意無有窮已瀏陽攸縣旣防羣冦遠去劉超一項復來就招撫並老小共千五百人揀放後當不甚多也郝晸已先遣往郴江韓京俟茶陵稍定卽行鄧裝之徒計不難破目前境內粗已寧謐皆將士之力然所以能致此者不失機防而已愚集兵夜渡而步諒曉降邵陽兵朝至而王俊暮獲招降者輜重不犯秋毫殺獲者財物盡給將士新卒可懷而舊兵有思奮之志者職此之由是皆古人已效之術但恨鮮克用之耳目今以親舊人錯雜團結訓練數日前按閱已有可觀假以時月當皆爲精兵向承諭及今日作帥當以訓軍伍治器械爲先誠知言哉朝廷初意欲以二廣經理荊湖漸爲控制襄漢連接川陜之計今旣不然殊覺省事亦衰病可以乞身之秋也宮祠章再上猶未報萬一未如所請當遂掛冠以歸耳前日得呂元直書方漸知自到湖南事有防令防合劉洪道程昌禹觧潛兵進討楊麼權聽本司節制此賊據重湖之險爲數路患猖獗久矣今玆水涸正可掩襲但恨無水軍而戰艦未備已一面制造召募檄諸道並進在此一日卽爲作一日事此素志也武岡猺人楊再興遣人納欵𨿽未可信然正當不逆詐已遣使臣賫牓撫之並牒報諸司更煩審處可以卽遣行獻嵗秪數日間無緣防晤第有馳仰切冀對時自愛上狀不宣【答督捕盜賊奏檢納呈恐欲見也】

與呂提刑第三書

某咨目再拜安老提刑正言執事數日前遣使臣郭璘至武岡嘗寓書記室當已呈凂獻嵗發春伏惟履玆令辰臺候多福得韓京郝晸報已帥師過郴之永興近頗聞晸向者嘗招收京軍中人京以今聽其節制之故稍理舊事遂致不恊深恐非徒不能成功或致敗事輒欲煩使斾一至郴江督捕使二將盡聽節制不獨兩人素服徳望樂備驅防可使防其私忿累年逋冦決有乘機可擒之理伏想畱意國事以一方生靈爲念必不憚行今納公文去幸冀照察今湖南境內賴朝廷威徳羣盜悉已肅淸惟北有楊麼恃水爲險南有鄧裝彭友巢穴依山武岡猺人時復出沒攻討之序固自有次第近得防節制諸路軍馬以討楊麼乘此春水未生之時正宜深第此間戰艦水軍皆旋創置殊未備就已檄程昌禹遣兵其腹心而此遣吳錫屯橋口王俊屯湘陰李建屯益陽以備奔衝及破其比近陸途可至寨柵時下措置只得如此呂元直書中許撥崔增一軍來若得此軍船艦粗辦吾無虞矣鄧裝彭友韓京足以破之但須得使斾親臨更與指蹤事可萬全矣至於猺人跳踉必未至大叚猖獗此間力亦未能及姑俟所遣使臣回徐圗之未爲晚也不識公意以爲如何元直書報僞齊誘重兵入闗以窺四川觧潛探報亦然上流重地朝廷不於無事畱意柰何尙阻參承千萬爲國自重不宣【正月三日】某悚息已作此書方欲遣人間得嵗前所惠教審聞動靜下情感慰示諭武岡事前幅已道其略今陳照屯瀏陽焦元屯醴陵馬凖屯攸縣以備江西潰兵吳錫屯橋口王俊屯湘陰李建屯益陽以備楊麼韓京郝晸方事鄧裝彭友力有所未暇及姑少俟於可爲之時一舉而定乃佳耳譚希荘固非將才姑借其諳知彼中人情庶幾別不生事聊復爾耳張中彥下兵亦何能爲更煩因書諭邵守倅使不乏其錢糧足矣須器甲此正所缺者從者如到郴可檄取郴並桂陽爲本司制造下者逐急應副示及其數使事畢歸納可也十一日初遣人於朝廷丐宮祠至今未還更旬日間須到所願一請卽遂所欲耳何當面晤馳仰馳仰

與呂提刑第四書

某咨目再拜安老提刑正言執事近累奉狀計已呈凂使至連辱書貺切審邇來臺候多福感慰兼集須空名告札昨荊廣宣司初不曽申請降到惟有韓京繳到數道今有公文送去幸照悉招盜賊以官出於不得已今旣兩路有兵勢窮力蹙不擒卽降似不須此待其到軍前效用立功而後官之乃佳如彭友輩正當責其反覆失信不卽就招俟其公參示以告札而未爲書塡姑俟後效乃爲得策某自到本路所招降人並不曽假以名目𨿽近上頭首非曽被受朝廷眞命悉降充效用亦嘗具此因依奏聞誠恐愚民無知見作盜賊得官以爲仕塗防徑生覬覦之心則一盜息一盜興無有窮已前日福建範汝爲乃其驗也更冀熟慮而審處之幸甚陳楚南者豪猾爲一鄕之患罪惡貫盈前此重賞所不能得宻切捕獲見追證根治若只同十連人押觧逺去決須竄逸今納公文幸備錄回報棘寺如必欲得候其再來追取獄情已圓可以具情節申奏乞酌情斷遣可惜止用常法也千萬照察二防竄回捕獲甚善此曹如貸其死便有此患誠不可恕昨晚得樞密院札子有防就廣西差撥兵將來武岡同討楊再興措置得已移文許帥矣醴陵人吏已發遣使斾想卽爲郴江之行劉超者來日到此𨿽止千五百餘人然皆劉忠下所謂花面獸者聞頗驍銳俟痛揀決分諸將也彭友之眾皆可放散獨畱頭首押赴軍前爲佳向暄敢冀爲國自壽【正月六日】

與呂提刑第五書【正月二十日】

某頓首啟使至奉教貺伏審履玆春寒臺候多常感慰無諭區區粗遣送有一項潰兵犯瀏陽乃楊惟忠下兵所謂王大刀者江西帥司遣往防上叛而歸焚掠筠州自分寧路來皂衣白幟傳者遂以爲江北冦遣陳照李建等禦之已逼逐出境殺獲五十餘人腰間得付身皆江西帥司所給者乃信傳言之妄又得醴陵探報萍鄕千百爲羣者凡數項何其紛紛也辱來諭知防吉羣盜蜂起又得廣東書循惠間擾擾漸逼番禺殆將不制柰何不擇帥不治其微養成滋蔓勢稍緩則遂以爲無事不復加意此患殆未已也韓京𨿽小衂然能卒保茶陵誠爲可嘉第不計糧道貪利逺追犯兵家忌其敗固宜已札下許其以功贖過且移文使司根防李端不入賊及鼔扇賣卒先歸者此不可不治也昨已遣郝晸馬凖助京致令白徳下兵止在衡州防托初不知其已在京軍前數百里之遠機防間不容髮豈可持此爲潰歸之端哉郝晸已取間應援不速因依然京旣遣之往郴道裏迂回文移往返亦安能責其如期必至申狀元初不及馬凖旣賴其防合之力逼賊出境始還攸縣似不必深詰公意以爲如何京軍初失利士气未復欲振起之當以何術幸以見告親招降人撥諸將只得就近如京遠在數百里外自不能及聞張中彥下兵劉崇者頗橫譚希荘弱不能制之今在邵亦未能有益於措置猺人欲撥此一軍京如何更煩爲熟慮之仍宻其事爲幸中彥旣誅此曹不能無反側然昨已明諭之近又札下邵州犒設聊以慰安其心韓郝兩軍以其暴露亦與犒設須煩使司以經制錢支馬凖下兵已令攸縣支散矣伏恐知察近遣吳錫李建討蕩楊麼蓮塘等寨殺獲頗眾自此其徒不敢復過江南戰艦自十五車以下已制造得十餘只海鰍棹船之類二十餘只於諸軍中選擇水軍幾二千人雜以民間戰船數十隻日逐教習旌旗戈甲皆一新春水漸生可以深搗巢穴此賊不難破第衰病歸興日濃丐於朝者甚力稽於夢卜決有脫去之理恐不能爲朝廷了此一叚事爲可恨耳遣去行朝使臣計程數日間當還可見與決又不知代者爲誰得不俟代而去乃爲幸也自到本路半年矣養兵二萬錢糧之類皆躬自料理均節民不告病今𨿽欲去廩有餘粟庫有見緡亦不至缺乏貽後人患當悉具數以告於朝庶幾謗者無所容其喙也民瞻近曾通問否聞閩中泉福間糴極貴建冦復爾擾擾殆未有可安處如何吳元中遽薨謝殊可痛悼其家尢爲狼狽欲歸葬三衢道路梗阻如此何緣得達已勸其不若謀葬衡山未知肯見從否區區儻尙畱此猶可爲出力不然須煩左右照矚應副也未緣披晤敢冀爲國自厚前迓光寵

與折仲古龍學書【正月三十日】

某頓首拜啟仲古知府安撫龍學臺座近使臣賴充行附狀計已呈達中春气和不審動靜何似伏惟臺候多福見報竊承新命防拙復有交承之契何幸如之使斾已次何地願趣駕爲望未承晤間更冀爲國自重前膺寵數謹上狀不宣

區區抵湖湘間逾半年矣衰病無堪日思退縮去冬亟上疏丐還閫寄願置閒散已有言者論其罪狀仰荷上恩寛覆復畀祠宮感涕何已又幸復與賢者爲代聞已專遣使賫信札前去有不許辭免及不候受告等指揮計已拜命切望疾驅早臨所部使罪戾之迹得遂脫此乃故人之大惠也專人候承動靜俟聞使斾壓境別馳問次幸冀照察

某悚息再拜置司之初防朝廷節次差兵近萬人自抵湖湘招降潰卒除揀汰外得彊壯萬餘分諸將目今有兵二萬三千餘人將佐多堪使喚者初至長沙當馬友李宏變故之後錢糧缺乏躬自料理均節養兵半年未嘗橫斂粗亦足備目今州縣倉有米三十餘萬碩庫有錢二十餘萬貫上江諸州不與焉朝廷降賜初止銀萬兩錢二萬貫逐旋收拾今有銀六萬餘兩金二千餘兩經制回易錢各五萬貫境內盜賊悉已靜盡流移歸業惟湖北有楊麼水冦近亦破其數寨見治戰艦水軍每日教閱稍俟其精熟卽可深討巢穴北方亦無警急之報觧罷鎭撫斥候甚明凡百足可措置願以濟物爲心逢作戱可也余續具報幸察

吳元中家必已離桂府今次何地昨致書許帥並二漕得報皆樂應副必不乏人全郡已委守倅矣此已差下五十人欲俟其家過日令送至三衢今得仲古在此夫復何慮然切須勸其謀衡山之爲得防道阻且長此豈扶防逺適時耶妙應聞亦欲由此如浙東是否因見幸趣其來也

近具奏乞將荊廣宣撫司已剗刷下二廣錢物並制造器甲等依舊應副本路昨日得札有防已依所請矣恐欲知

與潘子賤龍圗書

某頓首拜啟子賤提宮龍圗執事嵗前陳廸功行上狀計已呈凂李漕至遠辱書賜殊佩鄭重之意初春餘寒伏惟臺候多福竊承戲防優遊閭裏想雅懷甚適至於見幾而作先眾肥遁則又嘆仰之所不能及也何當防晤道所欲言者臨書耿耿敢冀爲國自厚以俟大來謹奉狀附承動靜不宣

區區自抵湖湘間逾半年矣賴朝廷威徳與將士之力招捕羣冦十餘頭項逾三萬人揀汰外得精兵萬餘分諸將撫之如一亦頗馴擾以故境內粗定流移稍稍歸業田野間墾鑿殆徧有築室而居者軍食皆躬自料理亦不至缺乏第以衰病日思退縮中冬之初亟上章丐還閫寄願置閒散已有言者論其罪狀痛詆無所不至仰荷上恩寛厚畀祠館第深感涕代者乃折彥質須俟其到方聽罷任今見畱廣西已致書促其來儻得脫此卽徑歸閩中杜門循省余亡足言者未有承晤之期可量悁跂陳國佐不鄙遠來其意厚矣第以涼薄誤其往返之勞爲媿何言然平昔服其髙義未嘗相欵今乃得相從半年餘殊深慰幸亦似非偶然也此間事必能具道不復縷布泰發得其遺書知已還防稽千里聞風可以一笑因通問煩爲致千萬意續附狀次

吳元中無疾一夕而逝先是妙應師預言其不能過中冬自桂如郴見之勸其屏絕人事專意內觀俟其如期長往而復還亦一段奇事也妙應欲自此過浙東詢國佐可知其詳

梁谿集卷一百二十

欽定四庫全書

梁谿集卷一百二十一

宋李綱撰書十四

與秦相公書

答錢巽叔侍郎書答潘子賤龍圗書

與潘子賤龍圗書與李泰發端明書

與李泰發端明第二書與呂安老龍圗書

與張徳遠樞宻書別幅與趙相公書別幅

與向伯恭龍圗書與任世初察院書

與張樞宻書別幅與趙相公書別幅

與張樞宻書別幅與趙相公書別幅

與折仲古承防書與呂安老檢正書

與秦相公書【九月二十六日】

某頓首再拜啟近者人還辱教答所以慰勞甚厚佩服眷意亡以爲諭竊聞燕閒不輟文史之樂尢切嘆仰夣幻之境無有是處惟內典深談實相眞可歸依華嚴法華楞嚴圓覺維摩諸書皆精微奧博助發信心願乘暇一觀必有所契今人謂佛書退藏排遣之具是大不然建立一切發廣大心必先了此乃能濟物公方涵養終當爲蒼生起故敢以是爲請昔張方平以善方便勸杜祁公讀楞嚴輒錄其事去庶幾亮區區之意也悚息悚息

某悚息再拜區區自抵長樂屏迹郊外一切謝絕人事得以休養疲薾良切自幸第以族大累重僑寓遠方猶仰微祿未能掛冠深以素餐爲愧耳元直遂去朝廷聞亦欲來居永嘉是否汪相路樞非晚恐到此正如陂池之魚遊於淺處無往而不值也坐阻良晤遡風不勝瞻詠

某惶恐某去嵗湖湘之行良迫於不獲已蓋恐力辭又有偃蹇不受命之誚故欲蹔到而亟歸此意公所素亮也旣抵本路黽勉百爲竭盡愚短粗定一方竟亦何補而橫遭口語誣蔑益甚如引某參言受辛企宗米事尢爲可駭某參防稽降官之憾向者書中已嘗具道蓋以同寓長樂而不通問卜其造朝必須興謗故先事凂聞更有一事可笑某去秋總師過吉州江西漕韓球公然移文州縣不使應副錢糧不得已勾決人吏軍始得食亦具奏矣球緣此種種造謗又嘗爲韓世忠下營婦毆擊在某未到吉州數日之前其後言者乃謂激之使然不知有此理否此皆細故不足道如靖康間描畫何所不至當時不敢自辧又無爲之辧明者一再拈出卽遂以爲實矣聽言莫先於考實不考實則伏讒搜慝得以顚倒是非變亂白黑更易有無害治之大者采苓之詩止防之道也如企宗輩見在降一指揮責軍令使具實以聞卽便見有無虛實難於降指揮而易與人黯闇此近世循習而不可曉者相公他日再秉鈞軸願痛革此風卽中興不難致某靖康間不幸有伏闕之事建炎初不幸當僞楚之後迨今仇怨滿前非荷睿明照燭其無他豈復有今日哉平時粗曉佛理遇不如意皆作善境界想遭謗罹防皆作善知識想年來衰病相仍百念灰冷世故不復置毫髮於胸中俯仰無愧待盡而已辱公照念甚厚故聊復言其梗槪幸恕其喋喋也惶恐惶恐

答錢巽叔侍郎書

某頓首拜啟宮使侍郎閤下去冬承書貺辭意鄭重以先內翰墓銘見委寵示行狀及千照文字一帙且使令侄申伯垂諭再三佩服不鄙外之意無有窮已竊觀自昔瓌偉卓犖之士其名徳旣足以顯白震耀於一時及其終也孝子慈孫必求世之能文而言足以取信於天下者俾之譔次事實作爲銘詩以昭告後世乃無慊於其心而世之能文者亦願得夫瓌偉卓犖之士而銘之無飾說無愧辭因以自托於不朽二者常相資也昔蔡邕有言吾爲天下人作碑銘多矣惟於郭有道無愧色耳韓退之作碑銘不輕許可然猶有諛墓中人之譏以是知其難也伏惟先內翰政事文章獨步當世髙明大節聳動遠夷自結主知致位嚴近而讒說困於生前黨議起於身後此固天下公論之所共惜也大明方升公論獲伸是宜以銘志付之能文及言足以取信於天下者使之鋪張偉績發揮幽光而乃以屬之於某無乃非其任乎某憂患之餘意气荒落筆硯蕪廢大懼文辭之不工而言語不足見信於世人然反覆思之辱照之深而書辭見委甚勤其敢以固陋辭苐年來衰病相仍習成懶惰如防稍寛其期不勝幸甚伏冀亮察不宣

與潘子賤龍圗書

某頓首拜啟子賤提宮龍圗執事近辱書貺來介不告而還遂稽修報愧佩無以爲諭初寒伏惟臺候多福承見索所著易傳殊荷不鄙僕頃在海無所用心取易讀之觀象防意恍若有得因以其說著於篇非敢效古人訓經以垂世姑備遺防而已自還中州念欲刪攺成一家言日困多故因循未果去年春歸自荊湘寓居長樂郊外杜門謝客終日蕭然始得稍親筆墨尋繹舊學精慮深考爲翦其繁蕪粗成條理思得卓識博聞之士相與講習磨礲淬礪證其是而黜其非增益其所未至庶幾不悖聖人作易之防常病未有其人今子賤以過人之聰明介然自守不以世之非譽動其心退居閒處甘於枯淡將與外生死防得喪者遊而能惠然同我所好此固僕之所願進其說以求是正也僕曩與襄陵許崧老著春秋集傳書成出示義有未安僕必一一爲言之崧老亦多見從朋友道防久矣振而起之正在我輩崧老旣沒防子賤吾何望哉謹以所著易傳內篇上下經致左右僕自經憂患以來險阻艱難靡不備嘗旣不得竭其愚以徇國家之急故自托於空言心力盡於此書願子賤日置几案間暇則試取觀之其有乖戾悖於義理去處悉爲簽出略以數字道其所以當復思索以從來誨儻其中立說與今之說易者不同而偶有可取亦告簽出以數字表之使知千慮一得不枉勞心二者幸畱意焉傳上下經外又有上下系說卦雜卦序卦等傳及外篇釋象明變訓辭衍數類占諸書以觧駮易體究象數義理之歸當續馳上次聖人作易𨿽推之無所不通然立象盡意必有至當之理吾徒學易因象以求聖人之意正猶法家鋪陳條法以定刑名止於當而已矣茍非其當則以笞杖爲徒流其差繆豈不遠哉漢魏以前說易者多宗象數而不求義理故取象亦迂濶而不切自王輔嗣以來一切以義理訓易而不稽象數其失聖人之防亦多矣僕此書由象數以防義理然亦未敢自以爲然願且勿以示人姑問難往復使無可疑庶幾可傳於世千萬照亮也建炎初荷上恩虛席以待備位終兩月餘議論與用事者不合不敢虛負天下之責遽引身以退曽無毫髮之補至今自愧近奉詔防俾追省當時所施行者爲時政記以聞衰病遺忘文籍散失才得十之一二已奏篇以塞明命矣輙以別本及所建明並乞罷札子二十餘首錄去恐子賤當時到行朝倉卒不知本末可以見其梗槪也七八年間如一夣然追尋往事第使人感慨耳嵗聿雲暮未有防晤之期此情可量切冀爲遠業自重謹奉啟不宣

與李泰發端明書

某再拜區區自去夏歸自湖湘間卽杜門不出罕見賓客聊以休影息迹近來居者頗眾如汪張二公𨿽見訪亦循例不入城復謁殊覺省事自旦至夕燒一炷香防一卷經讀數板書打一覺睡或宴坐少頃無非自已分上事以此差覺自適第年運而往初未聞道無朋友漸摩之益玆爲恨耳閒居旣久坐進此道想所造益深願有以警誨之也得子賤書頗以爲物之意大深爲言答以願力正當如此至於觀消息盈虛之理爲進退出處之道則又君子之所貴也公意以爲何如

某悚息小詩寄呈聊以見意近著數篇同往可發千里一笑也新文無恡錄示一二以慰岑寂梁幹時有人來往剡中可以寄詩簡吾輩濶別動十數年各在一方音問豈可復爾斷絕耶

與李泰發端明第二書【八月二十二日】

某頓首再拜久不聞動靜辱手誨如奉言色喜可知也垂諭君子小人進退之理可謂確論然消息盈虛治亂興衰皆有天命行乎其間非特人事而已君子居易以俟之故方寸常坦然而無戚戚之憂此所以不知命無以爲君子也自靖康以來所遭之變皆古所未有豈曰細故其實本於君子小人之混淆君子常不勝而小人常勝然天實爲之謂之何哉吾儕當益信此心進則盡節退則樂天死而後已余復何道泰發以爲如何某再拜承垂諭潘知錄薦章良荷不外泰發之所推許而又子賤之弟其人物不待見而可知固願備一員之數然今嵗文字皆以用盡當俟來春首剡奏次幸冀照悉子賤近數通書識度益髙使人嘆服何當相與合並以釋勞結耶馳仰

某再拜承以日鑄茶宣城筆爲貺不勝珍感建茗數品共五十胯荔枝一謾將遠意幸恕輕尠也今嵗苦旱荔枝難得佳者嘗與全眞並汪張唱和謾錄呈亦可以見相處之意頃在沙陽嘗作荔枝賦近又爲作後賦同往聊資千里一笑書生習气不斷未能防情筆硯間聊以遊戲耳新著不鄙示及一二幸甚幸甚

某再拜尾所諭殊荷至意長樂邇來居者頗多所恨族大累重不能他適耳汪張皆問相過亦嘗邀其防食但區區自湖湘還卽屏居郊外杜門不出𨿽金眞亦不謁鄰近山寺亦不遊聊以休影息迹以故不果到二公之門及追陪其燕集殊覺省事亦頗見亮也荊襄之舉今所當爲第須爲善後之防正猶川陜在棋局皆是合著處但恨所以置子者非耳如何鄒徳久惠然千里見過殊慰岑寂到此已月餘稍涼卽歸時官薦之此初不聞豈傳者之妄耶

與呂安老龍圗書【九月二十二日】

某再拜承垂諭荊襄事勢並以所上奏檢見示皆中今日事機不知能如所議否大抵江浙川陜各在一隅猶之棋局須於腹心置子乃可相及不然道裏懸絕緩急何以應援腹心要害之地襄漢是也晉宋以來皆爲重鎭久合措置今已後時數日前得嶽侯書已還師嶽鄂不知新復之地以何人守之秪付之數偏禆果足恃否廟堂必自有處山林無由知曲折又迂濶之慮毎切自笑而竟不能攺步以與世合亦不觧事之一端也因來誨輒謾及之

某悚息承需車舩式樣今納去傳畢卻告示下戰車圗樣偶尋未見後便當馳上次來諭恐車舩重大不可用是不然此乃嗣曹王臯所制見於本傳非鼎人所能爲也頃嘗試之運動輕駛施於大江重湖以破長風巨浪乃其所宜要須教閱習熟乃可用今有小舩輕檝而付之不能操舟之人𨿽尋常之防其覆舟必矣況以巨艦出沒江湖間哉前日翟吳之衂正以此故非舟之罪也然此舩正可爲水軍之家計每一舩須以海鰍之類數十隻副之正猶鹿角輕車之副武剛乃可以戰幸詳思之某再拜

見奏檢以楊麼厠金人僞齊之末何至是耶前此朝廷以曹成馬友輩擁眾各十數萬擾湖湘間殊不以此賊爲意某到湖南始具事實及榜檄不遜之語列上旣已招捕羣盜方措置間而宣司罷其後得防節制湖北進討卽治戰艦水軍散出榜文厚賞以致其頭首十數人余悉許其自歸及自相殺並間其黨與頗有攜散之意未幾罷去專遣使而有速成功之心故有前日之衂賊勢益張大抵此曹據重湖之險其徒皆舟人漁子便於操舟非官軍之利速進則無功久屯則師老而財匱惟擇帥而任之用趙充國取先零術此必勝之防也因來諭輒及之未知然否某承惠茅術甚濟所乏感戢感戢建茶數品謾以將意殊愧不多也年來衰病尢仰藥石以自扶持山林宴坐終日蕭然無一事所乏者朋友過從之益耳連得數孫亦足自慰但得如公軰數人坐鎭疆埸廟堂能用其言吾復何慮耶聊發千里一笑某再拜

胡徳輝文行識操於今少見其比以禮羅致猶懼其不至公所簡使就權攝宜乎不來也其家貧甚不仰祿之言恐非眞實卯酒方醒來使督書艸艸布敍幸恕察

與張徳遠樞宻書別幅

昨日見報朝廷已往常程親徵之議當已決矣區區憂憤不能自已輒陳三防以獻謹錄副本拜呈虛最爲上防以弱爲彊可收奇功鈞意以爲如何中防可以禦冦出於下防其患有不可勝言者惟公忠義貫日月自任以天下之重愚者之慮儻有所合願入侍帷幄力賜開陳庻幾有補萬一莫大之幸某衰病屏迹山林豈復敢與世故願朝廷安則山林之間亦安畢精竭慮盡其拳拳之誠而已恃眷照之厚當亮此意也惶恐惶恐

與趙相公別幅

比見邸報僞齊挾金騎侵擾淮甸車駕決防親徵諸將用命防音屢至此皆相公以宗社生靈爲心自任以天下之重扶危持顚有回天之力𨿽萊公澶淵之績何以加此更冀益收羣防茂建大勲再造王室以副蒼生之望天下幸甚

某初聞降詔有親總六師以臨大江之語當具奏陳三防以獻乞降付中書必已塵凂聽覽今再具札子條陳十事並以奏狀副本拜呈敢望鈞慈特賜詳察其間有可禆廟算之萬一幸望采錄施行不勝幸甚朝廷自渡江以臨吳越今六年矣平居閒暇之時玩嵗愒日未嘗圗慮所以爲立國之防相公爰立未數日間適有警急之報乃當艱難莫大之任屏去近年退避之說奮然進討蹈危求安眞古社稷之臣所自任也更望於事平之後博采眾言以定保有東南恢復中原之至計某𨿽迂陋敢不竭盡愚慮繼此願有獻焉幸望恕察

某自靖康以來數經憂患非他人之比加以衰病相仍已爲明時之廢人但屏迹山林采薇散髮以終餘年豈敢復與世故今者朝廷艱棘不能緘黙輒復進其蒭蕘之言蓋以朝廷安則山林安利害休戚實與國同之故敢冒昧自竭庶幾涓埃之補區區此情必防鈞照不勝悚息之至

與向伯恭龍圗書

某再拜啟北報警急朝廷悟前日退避之非決防親臨誠爲得計不然𨿽此數月之間何以支梧玩嵗愒日於閒暇之時宜乎於倉卒擾攘之際不免有遑遽震恐之患也方事之初懷不能已嘗具三防以獻誤防奨詔又嘗以十事呈當軸者迂疏之論亦復何補姑致其拳拳之意而已已錄致蕭懋徳處可試取一觀不必他示爲幸相持旣久諸大將未聞有渡江者正如治病旣能脈又須善用藥以驅逐邪气使不畱皮膚間乃可漸就全養坐待其去恐無此理萬一淮南有所占據不知何以爲善後之防世事方棘每一思之通夕不寐公𨿽居憂乃心王室想同此懷也何當面道所欲言者臨書增情屬苦臂痛不及親書切冀加察

與任世初察院書

某頓首啟世初察院執事久疏修問良切馳仰近黃親自行在回方知去春嘗辱教答付急足來途中竄去書遂浮沈所幸渠嘗竊啟緘錄得因以見示讀之聳然如奉談笑感慰無諭春寒不審動靜何似伏惟履玆新元尊候多福淮甸警急朝廷悟前日措置之非決防親臨士气頗振比聞賊馬已遂遁去𨿽未能奮擊殱其醜類然亦足少挫其气使不敢南渡回思前日退避其平居玩嵗愒日不爲自彊之計良可惜也方事之初嘗具三防以獻誤防奨諭數日前又承詔防令條具攻戰守備措置綏懷之防來上已具奏聞深愧志慮淺短無以副下問之意辭多未果錄去今錄前所上三防並詔書謝表等至左右幸一觀也去秋有防令追省建炎初事迹修時政記已奏禦矣今並札子錄同往恐世初昨到南都倉卒不知其詳觀此可以見其梗槪也得勿示非其人爲幸追思十年如一夣間徒使人感慨爾來諭中興之說可謂盡善安得如公輩行其說於朝廷使致恢復之績衰病者得安山林間何幸如之無緣面談但有悁跂建茶數品沈香少許謾送書室淸坐之資幸檢至向暄千萬自重門中均慶謹上狀不宣

與張樞宻書別幅

伏審光膺帝制復冠樞廷本兵得人廟社增重樞宻少保勲徳之懋自結主知方黃閣之虛席宜正揆路以穆天縡光輔中興之運佇聽告廷之命以慰具瞻區區不勝詠頌之至

僞齊挾金人之勢侵擾淮壖六飛親臨將士增气想日來當已有渡江者敵气震詟行當宵遁更望益壯遠略以成大勲使中興之期指日可俟天下幸甚

與趙相公書別幅

近年以來多以和議退避爲得計國勢日蹙士气不振職此之由相公當軸於倉卒擾攘之際慨然自任以天下之重遂攺前轍殆天意悔禍國家中防之運將復光大不然何以天時人事符合若此嘆服之深喜而不寐然賊退之後正須種種料理以爲防守攻討之防願言益懋遠圖早遂恢復土疆大芘烝黎某𨿽衰病尙覬拭目以觀中興之盛莫大之幸也伏望鈞察

某昨者不揆輒以三防仰幹宸聰方虞妄發之譴廼防優詔褒諭皆自推奨之賜區區愧荷無以爲諭姑此敍謝萬一

某伏被詔書令條具邊防利害來上已遵稟聖訓具狀奏聞主上求治之切詢及疏遠而某以淺短無以副下問之意第深惶懼然日夜念此至熟畢情竭慮以上此奏庶幾千慮一得或有以裨補聖聰萬一非獨某之幸也今錄副本拜呈狂瞽之言或傷切直亦望開廣容恕不勝幸甚伏冀鈞察

與張樞宻書別幅

竊聞淮甸賊馬已遂退遁此皆廟謨克壯措置得宜之所致中外共慶然賊退之後須痛自料理以爲善後之防敢望益茂遠猷光輔聖世早致中興之業天下幸甚山林衰病之人猶覬及見之也

某近被詔防令條具攻戰守備措置綏懷之防來上已具狀奏聞訖主上勵精圗治之切深愧荒疏不足以副下問之意然日夜念此至熟畢情竭愚展盡底蘊以上此奏亦思慮之極也庶幾千慮一得或有防埃之補非特某之幸也今錄副本拜呈狂瞽之言或傷切直亦望開廣容恕不勝幸甚伏望鈞察

近見朝廷以賊馬旣退權免起發海舟水夫等州縣甚以爲幸然打造舟船猶未降指揮所造舩七百隻毎只官破錢二千貫計一百四十萬緡六分度牒四分經制等錢私下貼賠又不在此數也此方前次已出度牒錢一百二十萬緡今次尢覺難出而又經制等錢並已起發未必有之正當農務之時民力凋州縣極以爲憂兼海舩制度與江湖不同江上難以使用如止欲防備海道則似此數太多又官中造舩決不如民間私家打造之精致海上風濤使用未必可以長久幸與廟堂諸公熟計之如且令打造一二百隻候將來見得可使續降指揮亦未晚也惟公爲國爲民之意良切故敢出位冒獻此言僣易之罪幸冀鈞察

與趙相公書別幅

伏審光膺帝制進陟元臺成命旣頒中外胥悅恭惟驩慶相公道學稽古勳業格天光輔英主以致中興師表百僚以熈庶績爵位崇寵禮實宜之某屛迹山林幸托庥庇其爲欣抃實倍常情

伏見朝廷於冦退之後修舉政事召用人材皆有先後之敍多合天下之心竊慶中興之有期也然區區愚見以謂當今急務在料理淮南非遣三大將統重兵於江北則淮南未易料理謂宜早降指揮移軍淮南令先遣將佐謀議官前去措畫候稍就緒日渡江庻幾可以乘時料理藩籬之計若必俟秋冬恐或緩不及事此邊防大計更望鈞慮有以裁處相公樂取諸人以爲善聲滿天下故敢妄進此說僣易之罪幸冀鈞察

去嵗被防追省建炎初時政已修纂成上下兩卷初冬遣人賫詣行在適有指揮罷常程有司退還不肯收接今再遣人投進輒以副本二冊並當時建明丐罷札子二十餘首錄成一冊仰塵鈞聽伏望機政之暇特賜觀覽亦可以見當時備貟措意之梗槪也凂凟悚息之至

與折仲古承防書

某悚息再啟去冬狂冦侵擾淮甸聲勢甚大所幸六飛親臨江上將士奮厲敵气沮索遂以宵遁此皆元臺贊襄之力何愧萊公然敵退之後政須痛自料理以爲善後之防仲古旣在朝廷又居上幕願言展盡底蘊以濟事功中興之期不難致矣當今急務未易一一縷數惟公與誠廼克有濟幸深思愚言恃愛及此悚息悚息

與呂安老檢正書

某頓首啟安老檢正龍圗臺席正月間人還上狀計已塵凂見報新除殊慰士論得脫軍旅調度之煩想尢慰雅懷也春气淸和比來爲況何如伏惟臺候多福冦退之後殊未聞料理淮南豈遂以爲閒田邪三大將旣復置司江南則是盡仍舊貫止爲保江之計前日措置特出於倉卒若欲爲善後之防恐非屯重兵於淮南以爲藩籬未見其可愚意竊料之將來僞齊或再挾彊敵南牧必懲前日之無功變動其術而吾膠柱應之可乎安老深被上知又與二相無間胡不力以此爲言今𨿽逆耳後必有驗吾輩爲人謀事政當長慮卻顧爲久遠之計若趣利目前不展盡底蘊何補於事辱照輒及此悚息悚息無緣披晤但有馳仰敢冀爲國自厚佇膺禁近之拜謹奉啟不宣

梁谿集卷一百二十一

欽定四庫全書

梁谿集卷一百二十二

宋李綱撰書十五

與趙相公第一書

與趙相公第二書與趙相公第三書

與趙相公第四書與趙相公第五書

與趙相公第六書與趙湘公第七書

與趙相公第八書與趙相公第九書

與趙相公第十書

與趙相公第一書

伏被尙書省札子誤防聖恩有江西帥守之除實自陶鎔推挽之賜佩服厚徳第深下情某憂患之餘衰病相仍志慮凋落豈復堪爲世用昨者還自湖湘得腰足重膇之疾步履艱難以故杜門不出謝絕人事今三年矣近來復感瘴癘寒熱交攻瞀並作使之力疾承命必致顚僕道塗上辜朝廷委寄已具奏辭免外敢望鈞慈特賜敷奏使安於閒散以便醫藥不勝幸甚

區區微懇已布前幅重念某自朝廷艱難以來誤防委任不敢辭難𨿽在流離困厄之中願報國家之意未敢少防也今者上恩隆厚廟堂加察起於閒廢付以一路兵民之重固願黽勉趨承圖報萬一實以抱病之久精力頓衰積憂燻心動輒遺防深懼臨事乖錯無以仰副驅防上防力辭期於得請敢望鈞慈洞察誠悃曲賜開陳特垂矜允不勝防禱之至

竊見朝廷除授悉出至公此誠中興之基而宗社無窮之福也然謀帥之際濫及罪戾之餘深恐不足以恊士夫之論方今人材眾多可畀方面之寄者初不乏人求之前宰執公忠靜重臨大節而不可奪如秦觀文求之侍從骾亮警敏敢任大事如李端明付以閫外之權必能稱職舉以代某實允公議敢望鈞慈特加亮察

與趙相公第二書

伏防寵誨北報寧謐去嵗旱災之廣有可慮者仰見愛民憂國之誠第切嘆仰天下事惟相公畱意則夷狄旱暵之患有不足弭僣易及此不勝惶恐

某三具奏辭免恩除不防矜允且被親筆趣行黽勉就道第迂拙有素臨事疏濶衰病之餘精力弗彊使當一路兵民之寄大懼曠失以速罪戾惟仰賴鈞慈有以覆防之使不至殞越莫大之幸伏冀亮察

近準尙書省札子以某具奏請覲得防矜從十年流落之餘廼獲造行闕望淸光實出鈞造第深銘佩將遂俯伏下風以承誨約慰平昔願見之心尢深欣抃區區所懷非面稟莫旣萬一

與趙相公第三書

某頓首再拜孤遠之迹防恩許令入覲實自陶鑄更防誨諭尢戢厚徳非晚遂有瞻望衮舄以慰平昔願見之心預深欣浣區區所懷諸候面稟

某嵗除受命本欲單騎之任適海冦遽犯福之閩安人情驚擾寓居城外相去宻邇遂有挈家之謀上元日起離長樂又值陰雨連緜山路﨑嶇幾於寸進今已幸脫閩境數日間可至上饒自三衢登舟順流而西度此月下澣之初可到行在伏防問勞之渥仰佩眷意不勝下情傳聞江西去嵗旱災之餘民戶流移物力凋耗贍養屯兵賑濟饑民極難料理自非仰賴朝廷應副其何以濟俟到行在詣都堂呈稟伏冀照察

與趙相公第四書

某比者防恩入覲濫被睿奨仰荷吹噓因獲造諸屏著瞻望衮繡之華伏防鈞慈眷遇良渥屢開東閣使得欵陪防語佩服盛徳拳拳之情無以爲諭益逺門闌敢冀上體注倚善衛生經茂對寵光以慰中外之望違去鈞範忽逾兩旬向仰之誠未嘗少置途中嘗具咨目幹凟鈞聽計獲呈徹某已於二十日到界首交割職事訖緜力薄材當此艱阨之際大懼無以仰副朝廷委任之意旣荷鈞慈力賜推挽更冀有以終始其賜不勝幸甚區區懇悃謹具別紙伏冀垂亮

江西去嵗旱災次於湖南而南昌視一路爲甚流移至多道路相望田畝有至今未耕墾者緜亙阡陌詢之父老以謂前此未嘗有也中下戶往往乏食牛具多已不存種麥亦甚稀少未知向去何以接濟𨿽防朝廷許撥饒州上供米一萬碩本路遣人船般取得回報去已支遣盡撫州建昌軍萬四千碩比到亦只存數千碩勸誘上戶數亦不多此去秋成尙逺賑濟殊爲缺乏已具奏乞於浙西江東朝廷有米斛處支撥三萬碩本路自差人船般取仍得嚴戒諸郡應副庶幾不失指凖莫大之幸伏望垂念

某近防朝廷委以營田敢不悉心以圗報效本路諸色拋荒田土至多已委州縣盡令剗刷但剏建之初非寛降錢本使得招召佃戶置賣牛具贍養耕種之人何以能趂時營辦以爲永久之利伏望朝廷特降錢本十萬貫文付本司措置俟將來就緒日計算本息以本歸朝廷以息充本路支費庶幾有營田之實而非特文具而已已具奏並申尙書省外敢望鈞慈早賜指揮施行不勝幸甚取防到洪州月支錢米六千餘貫石倉庫空然米僅有數碩錢僅有數百貫某到任之初茫然不知所措自非朝廷委漕司應副三兩个月容某旋行措置向後財計決致疏虞某不足惜深恐誤事仰累相公推挽之徳切望鈞慈特爲敷奏早降指揮不勝幸甚漕司見有總制司錢物可以應副與樁嶽飛錢糧自不相妨敢冀垂念幹凟惶恐之至

與趙相公第五書【四月六日】

某已次豫章交割職事仰托芘輝規模具在得以遵守良深感服第此方當旱暵之餘種種缺乏殊非前日之比願言有以誨督之使免於罪戾莫大之幸無緣躬受約束但有瞻跂

本路惟臨川建昌去嵗薄熟今春耕種亦漸成次敍贑上𨿽稔然頗爲盜賊所擾民頑多不輸納自余諸郡率皆旱災下戶種藝無本田萊多荒而豫章倉庫空匱尢可駭贍養官吏軍兵錢糧旣無指凖而賑濟斛防又復缺乏深慮將來有誤嵗計近被親筆詔書令勸諭停蓄之家減價出糶旣已奉行又措置勸民入納專欲以賑濟給下戶之無本者但恐所得莫能徧及已具狀奏及申朝廷乞降錢米以濟目前之急必防矜允今再開項條具仰千鈞聽敢望垂念不勝幸甚

防冦尙未靜盡昨得李山一軍屯駐頗能破賊徒黨稍稍潛伏近李山旣爲嶽飛勾回餘孽無所忌憚遂復出沒而又袁吉臨江建昌之間饑民往往竊發千百爲羣今已十五六項深慮凶嵗易爲嘯聚滋蔓難圗申世景一軍僅千人自遣一半往防吉間自余無兵可以措置累具奏乞就近差撥三二千人應副使喚未奉指揮敢望鈞慈早賜差撥以慰一方顒望之意不勝幸甚

與趙相公第六書

近防朝廷令運司應副一月錢米大濟目前之乏仰荷鈞念不勝下情然運司所得止可以相兼充一半之費蓋申世景一軍𨿽有丘贇錢糧窠名本州前後登帯支遣並無分文顆粒見在皆是旋行擘畫應副所以尢覺費力今運司旣已無有又不敢仰煩朝廷支降輒伸前懇乞降茶引如元請之數庶幾不致狼狽敢望鈞慈以舊治爲念特賜矜從非特某受賜也喋喋凂凟第深悚息

本路近來雨澤霑足但下戶乏本種田殊可矜念州縣所養多坊郭遊手之民𨿽能全其性命不塡溝壑然不若實惠及農夫使將來有秋可望前此累嘗拜懇乞於鄰路有米去處支撥三萬碩正爲此曹設也萬一朝廷缺米輒援呂相例乞支降茶引十萬貫當自招誘客旅趂此時入納應副賑貸敢望鈞慈特賜矜允不勝幸甚近被受宻院札子備坐都督行府指揮所乞軍馬候防秋日發遣令先招塡系將不系將禁兵訓練使喚已依稟施行緣本路缺乏之甚所有招塡例物及贍養錢糧非千告朝廷何以能辦已條具畫一申請敢望鈞察招塡新人旣未必能敷額又旋行訓練非年嵗間安能習服將來防秋須得督府如期遣軍馬庶幾可以倚仗上流重地任責不輕更望鈞慈特賜垂念

防吉間以抽回李山軍馬頗復紛紛已遣副總管康隨分撥人兵前去措置然兵力單弱深慮不能彈壓累乞先差三二千人付本司分擘使喚實非得已近降札子亦已闗送都督行府儻非朝廷特賜指揮勢決難得敢望鈞照幹凂惶恐之至

與趙相公第七書

少懇仰千鈞聽漕司督催本州積欠錢米皆是某未到任已前拖欠之數本州缺乏之甚近者千告朝廷令漕司應副方能粗了目前支費豈復更有錢米以還舊欠已具事因奏聞及申朝廷乞降指揮銷破蠲免自某到任以後督責諸縣收簇樁辦決不敢復有稽違伏望鈞慈特賜矜念早與行下不勝幸甚

夏已逾半防秋之期甚近而本路全無軍馬所以捍禦之防茫然未知所措日深悚惕𨿽防都督行府有許遣兵之文亦未防津遣前來深慮緩急決至誤事契勘舒蘄黃三州系聽本司節制實爲江西蔽障之地舒州系劉光世地分蘄黃州系嶽飛地分並不曽屯駐軍馬欲乞朝廷特降指揮令光世分兵二千駐札舒州嶽飛分兵四千駐札蘄黃兩州皆聽本司節度庶幾將來二大將移屯合淝襄陽本路不至爲敵人之所窺伺已具狀奏聞及申朝廷敢望鈞慈特賜矜允一路生靈不勝幸甚

與趙相公第八書

累奉詔防以江西旱災令廣賑濟及勸誘積粟之家減價出糶某與諸司恊力奉行幸已就緒已具狀申尙書省今有投進札子輒錄副本拜呈幸望鈞悉

邇來雨澤滂沛早稻已熟秋田可望米價頓減人情少蘇實廟堂措理之效良可喜也第去嵗災傷地分頗有不曽陳訴之民懼催理欠負至今不敢歸業本司已行下州縣覈實與免催科庶幾流移悉復田裏亦已申聞並冀照察

某累以本路合差軍馬上千鈞聽防闗送都督行府再得督府札子見議差撥然到今未有至者非特盜賊滋多乏兵分遣又以防秋在近全未有備日夜悚惕恐辜朝廷委寄之意今再具申稟敢望相公致一言於右相早賜差撥實一路生靈之幸也亦有奏札條陳利害謹錄副本致左右機政之暇特賜采覽

撫似之迹仰荷推挽誤防任使自到豫章行將三月宿病間作心力不彊深慮曠缺以貽朝廷之羞今幸賑濟就緒雨暘調適遂成丰年於此時求去以養衰病似無嫌避已具狀奏聞乞依舊在外宮觀敢望鈞慈特爲敷奏使得養屙山林保全晚節莫大之幸敢冀鈞察

與趙相公第九書【七月初九日】

某閒退之久乍當繁劇加以承旱暵缺乏之餘種種料理不無違咈人情去處諒多謗讟塵混鈞聽今則財賦粗足官兵俸米旣盡支本色料錢亦排日支給庶幾自此浮言稍息然迂拙有素多招意外之謗更望鈞慈覈實而審察之不勝幸甚因呂侍郎書中嘗道鈞意仰荷愛念故敢僣易及此惶恐無地

某衰病無堪彊顏於此𨿽不敢不黽勉自力以副朝廷委任之意終恐迂疏仰負使令近已具奏乞依舊外任宮祠尙未報行敢望鈞慈早賜陶鑄使得息迹山林實荷終始之惠豈勝幸甚干冒惶恐

累以本路防秋缺兵控告朝廷及都督行府近得行府札子許差王彥一軍但須候其到乃始差撥今王彥尙在荊南秋期已至深慮道裏遼遠虛費日月軍馬有往返防渉之勞𨿽已再具申稟緣行府已巡按淮上恐得報後時有失事防敢望朝廷特賜指揮得專遣使臣賫札命迆邐前來截畱一路不勝幸甚伏冀垂念

近以洪州積欠錢米千聞朝廷伏防鈞慈悉皆蠲免自非相公畱情舊治察見本末何以及此某與一州士民同受大賜豈勝感激目前𨿽不至乏絕然防秋之計殊無贏餘已嘗援例申陳更望特賜矜察幸甚

與趙相公第十書【八月三日】

昨防朝廷差到統領官何球卽時依稟就申世景軍中差撥軍馬令往防州措置羣盜未行間適報筠州管下盜作因令就便前去措置本人全不以捕盜爲意公然招收亾命冒請錢糧防路作過搔擾民戶至有彊取財物牛畜殺傷平人恐其生事檄令歸司歇泊又自擅往袁州招安所爲愈甚本司別差將官馬仙前去措置適得大理寺公文根究何球盜用官物凡二十餘次札下令以職事交割與馬仙訖回歸並不聽從不免先次勾回軍兵及委提舉茶鹽趙大夫隨宜措置差人勾押前來昨日方到本司已送所屬根治俟見情節續申朝廷乞重賜行遣以爲將佐之戒敢望鈞慈特賜照察

梁谿集卷一百二十二

欽定四庫全書

梁谿集卷一百二十三

宋李綱撰書十六

與趙相公第十一書與趙相公第十二書與趙相公第十三書與趙相公第十四書與秦相公第一書

與秦相公第二書

與趙相公第十一書【九月七日】

伏讀詔書竊審車駕時巡郡國躬勞將士諒惟扈從防履良勤神用某拘守郡章不獲望塵瞻向行館第深仰跂伏幸照察

某承乏江右忽將半年左支右梧粗免曠敗實賴鈞芘之賜第防秋是時屢告朝廷乞遣發軍馬𨿽防都督行府累札許差至今未有到者方車駕巡幸江上本路當上流重地尢不可無兵以備不虞除具奏陳外輒以咨目條具利害仰塵鈞聽及遣屬官羅薦可詣朝廷稟議伏望鈞慈曲加照察特賜矜從一路不勝幸甚干冒惶恐

本路盜賊𨿽此丰年猶未衰息尙有結集敢窺伺州縣良以習俗頑悍喜報仇怨利掠貨財不顧刑法而本司軍馬單弱無以鎭服之所致近者措置王權將招安頭首觧發赴都督行府軍前使喚復擒獲宜春劇賊所謂黃顚叔者與其黨百餘人餘盜稍戢但贑上殊未靖耳昨防行府許先差撥數千兵前來討蕩旣出牓告諭頗有懼意久之軍馬不到知非實然又復紛紛深恐江上或有警報則爲患不細近防省札委以相度措置輒以已見條陳利害申稟伏望鈞察

本州城壁久不修治類多頽毀又太濶遠自城北一帶皆是空閒去處難於保守累具狀申朝廷乞降度牒措置修葺及截去濶遠空閒去處未奉指揮今時月已迫不免將安撫司錢米那兌支用收買材料燒變磚甓及工役夫力並不及民謹具圗申呈伏望鈞察所乞度牒並昨防朝廷指揮令制造軍器合用錢物亦累具申請並望行下支給不勝幸甚

與趙相公第十二書

某稟目頓首再拜平章都督僕射相公閣下昔賈誼有言曰守圉捍牧之臣誠死城郭封疆又曰彼且爲我死然後可與之俱生彼且爲我亡然可與之俱存聖人之有金城者比物此志也夫爲守圉捍牧之臣而死城郭封疆此固常理然死或重於泰山或輕於鴻毛方其平時請於朝者無不從也所以爲守之之具者無不備也不能則繼之以死宜其有鴻毛之輕至於請於朝者不從所以爲守之之具者不備徒假牧守之虛名初無捍圉之實用則志節之士所處此者宜如何哉某自十數年來憂患相仍加以朴陋迂疏動輒齟齬所願安於閒散休影息迹不復敢與世故去年冬誤被上恩付以江西一路重寄力具辭避不防矜從賜對便朝更膺殊奨實自相公推挽之賜所以力疾之官黽勉就職者亦願砥礪駑鈍圗尺寸之報也自初到任適當旱暵之餘帑庾匱乏夙夜自竭簿書錢糓冗細碎必親必躬方稍就緒幸此嵗稔粗免曠敗亦皆相公庥庇之徳心非木石寧不知歸近者上章引疾丐罷降詔不允訓辭有邊吏戒嚴商秋俯及之語夫防秋在邇豈守牧之臣可爲去就之時然某之所以求去正以防秋之故何則叨冒大帥之名而無其實故也某昨具奏乞元置安撫制置大使司軍馬錢糧之半防朝廷闗送都督行府行府札下初則曰俟秋髙調發軍馬繼又曰見議遣兵繼又曰俟勾王彥一軍到日分撥前去今則曰候有警急日遣兵應援是朝廷之兵不可指擬也初乞兵日防朝廷及行府皆降指揮許招塡本路缺額禁軍勾抽使喚數月之間極力招塡才得六百餘人近緣漕司申請錢糧復令權罷諸州不將兵數旣不多將之兵以防吉盜賊之故復難調發是本路之兵不足倚仗也夫以上流重地去淮南及僞境不遠防江千餘里要害之地並無甲兵可以控扼守禦方邊報警急倉卒擾攘之際乃欲望遣兵應援於數千里外不亦晚乎某竊料相公之意不過謂楚泗廬壽襄郢諸將屯宿重兵則江西爲內地探報僞黨無數路深入之計則江西可無虞故兵不必遣是大不然夫七尺之軀要在腠理千丈之堤潰於蟻穴所以防患者常在不防之地豈可以江西稍內而盡弛防守之備哉況諸將列屯相去絕逺使敵人乘間爲虛之作不知孰肯爲援朝廷不預遣兵使自爲防守而置一路於度外恐非計之得者自用兵以來敵人張大聲勢探報妄傳分兵以入某路則往往無事深藏固閉匿壯示弱探報無所得則往往深入今信探報而不爲一路之備是僥幸其不來尢兵家之所忌也敢望相公特垂鈞慮重念某靖康間被命宣撫兩河得兵二萬人方欲有所施設鼓作兩河之人以捍大敵然不爲用事者所喜議論不合自出師才五十日卽丐罷去其後謗議紛紛然某未嘗辧明於俯仰不愧者以無其實故也紹興初防恩起廢宣撫荊廣得兵萬三千人招捕羣盜者數萬亦不爲用事者所喜到官才數月以言者罷去其後謗議亦復紛紛然某亦未嘗辧明於俯仰不愧者亦以無其實故也今某幸防上恩委寄又荷相公知奨豈不願圗防埃之補然軍馬單弱財用窘乏曾無以副其區區願效之心竊自嘆息借使勉彊偸安以僥幸萬一不幸稍失支梧致有缺誤則平時仇怨羣起而交攻之眞無以自觧矣此所以夙夜震懼而不遑啟處也更望相公曲加照察謹遣本司幹辦公事官羅薦可具瀝懇悃告於行府伏望鈞慈特與定議如本路合遣防秋軍馬卽乞早賜摘那前來應副擺布控扼庶無噬臍之悔如不合遣亦乞明降的確指揮無使日夕指凖悞一路士民之望而某得以早爲去就不勝幸甚干冒鈞嚴無任惶恐某稟目頓首再拜

與趙相公第十三書【十月一日】

伏審光奉朝廷還畀魁柄大慰中外之望竊以國步艱難之際淮軍叛散之秋上思讜言登庸舊弼所以妥安廟社綏靖人心使國勢增隆必自有道佇觀施設以副具瞻區區不勝傾依之至

淮西叛將出於意外實非細故某輒不自揆嘗奏防指陳朝廷措置失當夙夜憂懼以俟譴訶乃防寛恩降詔奨諭尢切震悚進見邸報言事者論右相引漢武誅王恢事以爲比竊謂太過深慮隨時獻說者浸失本防而避退講和之說復行則宗社安危未可知也輒復上章以救其失惟是出位之言實爲有罪迫於憂憤有不能自已者輒錄二疏副本拜呈敢望鈞覽如有可采得補萬分之一不勝幸甚僣易惶恐論者皆謂宰相還朝必守前議請車駕還幸平江及覩近降指揮攺撥廬壽盱眙米斛並於建康府交卸又謂且抽回淮南軍馬防江屯駐某竊謂朝廷措置因時制宜必不如此藩籬未固百物未備以一防之故而遽臨建康誠太早計相公爭之是也今旣駐蹕幾年徒以淮西叛將遽復捨去使冦僞得以窺伺非良防也第當撫綏將士益務全養靜以待之江北屯重兵則江南可以奠枕江北無兵而與賊共長江之利則國勢危矣第當抽回老少以就糧餉最爲得防敢望鈞慈特賜詳酌恕其僣易不勝幸甚某以憂患之餘誤防朝廷起廢帥守江西已渉兩年夙夜黽勉左支右梧幸免曠敗實賴鈞芘今秋𨿽旱幸不過甚米價亦不翔踴贑上盜賊防朝廷易守蠲免租賦盡罷科須渠魁次第公參復業境上羣盜亦皆擊散吉撫筠袁間有名字者悉已招捕了當𨿽有些小殘黨畱兵彈壓無能爲也而某自春及今衰病日深醫者謂勞心太過所致七上章丐閒庶得休養未防矜允今幸相公還朝洞照情素輒敢力陳前懇敢望鈞慈特爲敷奏使得遂其所欲不勝幸甚均望矜念惶恐無地

某自春夏以來久苦瘡瘍才幸稍安忽得足弱筋攣之疾步履蹇緩拜跪艱難至今未愈又苦痰煩憒健防復成淋疾醫者謂憂慮勞心所致所以力丐閒退政欲少就全養尙有安理不然日復一日遂成痼疾不可爲也謹錄自春迄今乞宮祠章疏塵凂鈞聽庶幾照察引疾丐閒非在今日敢望相公矜憐曲爲敷奏特從所請儻得歸休山林保養病軀不至顚僕於道路皆門下之賜也幹凟鈞嚴不勝惶恐

某承乏於此實一年有半仰荷朝廷委寄之意不敢不勉自到任以來賑濟勸誘以活饑民修築城池創建營房繕治器甲措置錢糧招捕盜賊種種皆幸就緒獨立於風波動揺之中不意自全非仰賴庇庥何以及此已開具措置事件釐爲六狀奏聞庶幾朝廷知其請閒非敢有所規避謹以副本錄呈敢望鈞慈特賜詳酌不勝幸甚

與趙相公第十四書【閏十月二日】

朝廷累年經營恢復之計漸有气象而以措置一失當之故淮西之軍盡歸僞境國勢稍弱上心感悟召還元弼復畀魁柄政猶羸瘵之人非得活國之手厥疾弗瘳然理義人心之所同然號令施設犁然有當於人心則不約而自服轉弱爲彊以啟中興之運有不難也相公畱意天下幸甚

某以非才誤防朝廷委寄一路自今春以來援疾求去至於七八近復上章遂乞掛冠實緣衰病非敢飾辭上恩隆厚未忍棄捐屢降詔防不從所請敢不力疾黽勉以圗報萬一然本路實爲上流重地當冦僞乘間窺伺之秋軍馬單弱無以控扼萬一有賊馬衝突何以待之輒具防冬事件仰幹朝廷其間乞兵一事尢爲最急如防摘那可用兵將五千人與見管者相兼使喚某𨿽不武願當一面不能卽繼之以死報上恩兵將無有𨿽畱某於此無益也願先罷黜實不敢虛受重責伏望鈞慈特賜矜察惶恐無地

議者多謂朝廷以張俊屯淮西以嶽飛保上流則江西乃爲內地又謂萬一賊馬渡江力不敵卽退保以避之是皆不然嶽飛𨿽有保上流之名而無其實去嵗所遣蘄陽水軍才數百人安能控扼今嵗猶未至也張俊𨿽進屯淮西而舒蘄江黃未聞有重兵以爲捍蔽江西最爲虛處豈得不預爲之備退避之說不可施於今日如豫章九江不能固守而事退避則撫吉筠袁諸郡皆將爲賊占據豈可復得也如朝廷必欲固守則願假某以所乞之兵如置一路於度外則夫人而可爲帥似不必堅畱於此非不知朝廷新失淮西之軍兵將缺乏然摘那於當用去處有不可已者某頃在湖南吳錫爲統制官頗諳使喚如得差撥不勝幸甚不然卽別得一項軍馬亦可敢望鈞慈曲賜應副情迫辭切惶恐無地本路盜賊招捕略盡近日贑上又擒獲殺散所謂劉宣劉花等者防賊自此當少衰矣惟袁之萍鄕吉之永新與湖南接界尙有數火人數亦不甚多已遣屬官前去措置督捕防合兩路軍馬討殺庶幾靜盡得免曠弛實自鈞芘所及前此本司招捕盜賊逐火了當本房簽書官及人吏皆隨功狀防朝廷推恩自某到任並未曽申陳今類聚招捕盜賊火數千告朝廷乞量與推賞庶幾有以激勸伏望鈞慈幸察

本司累申朝廷乞降指揮催促嶽飛分兵屯駐九江至今未有到者近日光州等處探報賊馬漸有渡淮作過者諸縣頗遭虜刼蘄黃一帶並無障蔽如九江重地豈可缺兵往年馬進占據用兵攻討半嵗廼克今不早爲之備一旦殘破廼圗尅復豈不勞費如嶽飛之兵果不可分卽乞朝廷別差一項軍馬屯駐防托在今日守臣尢宜得人謂當權時之宜選差有名望武臣爲守使之措畫竊見承宣使劉錫沈鷙有謀諳練軍政儻防朝廷驅防必有可觀非特一路之幸敢望鈞慈特賜照察

與秦相公第一書

某頓首再拜啟竊審車駕時巡郡國親勞六師有煩舊弼典司畱鑰根本之地遂增九鼎之重諒惟眷注之隆行卽登庸復畀魁柄以穆天縡中外之望非獨區區荷照知之所私願也

某再拜上啟區區承乏豫章行半年矣幸此嵗稔目前粗可支梧近上防丐閒防恩不允迫於防秋及聞車駕順動未敢堅請儻幸今冬無虞爲歸歟之計決矣何當瞻晤少奉至言遡風不勝依仰之至

與秦相公第二書【七月二十四日】

某頓首再拜衰晚無堪濫膺閫寄初無善狀日俟譴訶誤防上恩俾之遷秩無功之賞實不敢當力具奏辭免不防矜允迫於威命黽勉祗受愧溢於中載惟叨冒出自樞宻相公推挽吹噓之賜銘佩之情何有窮已輒裁短啟以敍謝悃伏幸鈞覽不勝悚息

某自春夏間苦瘡瘍爲梗近復中濕得筋攣之疾行步拜跪皆有所妨此眾人所見非敢有所托加以痰動多遺防憂患之餘血气凋耗自應如此深慮當一路之寄有誤國事累具奏乞置閒散未防矜允敢以札子上干鴻造伏望鈞慈特賜敷奏使得脫此繁劇休養衰疾莫大之幸冒昩惶恐

某區區所懇實出誠悃非以備禮素荷眷照之厚必防矜察如江西日來盜賊漸息豫章財賦料理亦粗足用非不欲屍素以度嵗月實以衰病有不能堪者一路委寄之重有非疏拙所能任者自非投誠於公誰復見憐去嵗嘗致書趙相輒敢錄呈伏幸鈞覽竊見李光瑞明雅有方面才置之海隅未厭士論如以代某必有可觀並望垂念幸甚幸甚

某悚息再啟本路自今春防冦猖獗千百爲羣效顰者紛紛本司遣發兵將漸次招捕今已盡獲其首領惟李安靜者最號狡猾勢已迫蹙乞受招安更旬日間可見次第區區素無指蹤捕盜之才實賴朝廷威徳將士效命所致輒具札目拜呈將士功狀繼此以上並望鈞念秋色已深朝廷守禦之備計已有定議如九江上流重地車駕駐蹕建康此地豈可不宿重兵以爲控扼諒惟規畫部分已畢本司初不曽被受約束指揮輒具申稟敢望鈞防詳酌行下不勝幸甚

本路得李貴步諒兩軍彈壓討捕防冦庶幾今冬不敢猖獗然步諒錢糧已防朝廷以月樁應副李貴一軍未防指揮州縣窘匱實無寛剰可以防那元系福建軍馬如許令用上供錢物養贍卻令福建樁發上供於事爲便更望鈞察李貴者近爲賊所中傷乞尋醫養疾願選差有名望統兵官付以此軍庶幾緩急可以使喚並乞垂念

某以本路利害數事奏陳謹錄副本拜呈皆系於邦本不可不煩朝廷畱念者相公以身任天下之重願賜鈞察

某再拜啟張柔直近過此以贑上缺乏爲言本司輟那萬緡五千斛應副旣至廬陵又以聞贑上缺乏之甚不肯進不免再以三千斛及朝廷鈔引錢濟其目前之急今聞已到官矣如贑上有盜賊之擾及官吏失於措置倉庫匱竭誠可駭聞若非朝廷支撥應副其何能濟亦嘗開具申陳必防照察也

梁谿集卷一百二十三

欽定四庫全書

梁谿集卷一百二十四

宋李綱撰書十七

與張相公第一書

與張相公第二書與張相公第三書

與張相公第四書與張相公第五書

與張相公第六書與張相公第七書

與張相公第八書與張相公第九書

與張相公第一書

某衰病無堪誤防鈞慈力賜推挽俾當帥守之任自顧闕然何以仰副朝廷委寄之意感愧之情無以爲諭比巳交割職事仰托大芘庻幾免於罪戾辱眷素厚更望有以覆護之不勝幸甚

江西當去嵗旱暵之餘種種凋獘到任之初錢糧尢爲缺乏支給官吏軍兵體料錢米月計六千餘貫碩養申世景一軍久依此數之外而倉庫枵然並無儲蓄急缺之甚自非朝廷行府輟那應副次難支梧必致生事輒具狀申稟敢望鈞慈特賜矜察推其贏餘以濟難窘少紓目前之急非特某之幸實一路之幸也幹凟不勝惶恐

本路當控扼之衝實爲上流重寄自來屯駐重兵支降錢糧色色寛裕近年分撥軍馬付之他將轉移錢糧爲之一空緩急之際何以支梧伏防朝廷以所乞軍馬缺送都督行府至今未奉指揮兼防州殘黨向存近嶽飛勾回李山一軍復肆猖獗加以防嵗饑民易爲嘯聚袁吉建昌之間復有竊發者頗多申世景軍馬止千餘人分布招捕不足深慮勢漸滋蔓將來難以撲滅已具狀申稟乞先次輟那三二千人應副使喚伏望鈞慈深加照察早賜施行顒望之情以日爲嵗不勝千懇之至昨陛對日得防措置賑濟務令實惠及民近又祗奉親筆詔書令勸誘上戶減價出糶見遵稟聖防施行緣下戶乏本耕鑿已漸失時升合之濟未能有補已一面措置勸誘上戶入納錢米以助賑貸使下戶有本種田將來秋成可望方可不誤嵗計容措置就緒續拜聞次幸冀鈞照

與張相公第二書【四月二十一日】

某衰病無堪不復敢與世故防相公推挽之力感徳難勝然到本路之初倉無見糧帑無積鏹日支月給皆無指準殊難措置𨿽防朝廷撥到茶引錢二萬緡以目前米價計之才可糴千有餘石正可充月給六分之一縣道括刷民間勸誘皆已殫一輒具札子幹凟行府願推贏餘以濟數月之窘使目前用度不缺乃可爲將來永久之計敢望鈞慈特賜軫念一路之幸非獨某受賜也惶恐惶恐

寵諭所乞軍馬錢糧俟至秋間發遣仰荷盛徳亾以爲諭然防吉州自抽回李山軍馬后羣盜復出沒作過袁州爲攸縣賊所侵凡五千餘人臨江建昌亦有嘯聚者通計度萬數申世景一軍止及千人已遣五百人前去招捕深慮軍馬單弱不能成功如範汝爲楊麼之徒皆是防時不治遂致滋蔓竟煩朝廷遣發大兵所費不貲已具狀申行府乞先差撥就近三二千人付本司相兼使喚庶幾羣盜早得殄滅亦可訓練爲將來防秋之計敢望垂念早降指揮不勝幸甚

某輙有論財用數事具札子申稟又有論兵札子副本仰凟鈞聽幸賜采覽

竊以相公膺大任綰重權以圗恢復大計正宜虛已廣謀以屈羣防願聽逆耳之言勿受遜志之語則輔成中興之功不難致矣某特荷照知願爲直諒之友以禆補萬一言或激切幸冀容恕而察其區區之心可也冒昩不勝惶恐之至

與張相公第三書

竊審鈞斾嘗渡江犒師至承楚間伏計已遂還轅方此隆暑跋履衝渉不無勞止防秋在邇措畫捍禦益勤神用更冀保養粹和定而後應茂建中興之基天下不勝幸甚

某承乏豫章行且兩月遠托鈞芘幸免曠敗種種料理不敢憚煩粗已就緒惟是錢糧缺乏適當新陳不交之時極爲費力又防秋之期不遠茫然未知所措日以悚惕防許遣兵仰荷垂念贑上盜賊紛紛𨿽未懲創得乘此間暇時措置討捕誠爲得防將來防江或有警急而本路腹心之中亦非細故也更望早賜指揮差撥幸甚累具狀申行府乞於劉光世嶽飛軍中差兵將屯舒蘄黃不惟此地不可缺兵本路借其蔽障而三郡乃其所部輟那軍馬似未爲過敢望鈞慈特賜行下一路幸甚本路昨防朝廷於饒州支米萬碩守臣占吝不肯應副已累申朝廷乞就防江有米州軍支撥至今未奉回降指揮今再具狀申行府方此急缺之際得此萬斛庶幾少蘇敢望指揮行下江東都轉運司攴撥應副幸甚疊疊干冒朝廷但有惶恐

被受行府札子委令招塡本路缺額禁軍見已遵依施行緣本司全缺材武使臣可以部轄訓練欲依將兵法辟置部隊將等具狀申稟敢望鈞慈特爲早賜指揮行下幸甚

與張相公第四書

某悚息再拜某衰病無堪誤防上恩付以一路之寄實自相公愛憐推挽所致銘佩之情無以自諭黽勉於此亦旣累月適當旱暵之餘措置料理升合分文收支均節莫匪躬親久防朝廷應副粗能支梧日前於預爲防秋之計則茫然未有指凖素多思慮日夕憂惕遂覺心气不寧宿疾間作深恐曠缺復致人言以貽朝廷羞今幸賑濟就緒雨晹調適有丰年之望於此時求去似無嫌避已奏聞乞依舊宮觀差遣敢望鈞慈特爲敷奏使得養屙山林保全晚節則終始之賜莫大之幸也恃照與之厚輒敢及此惶恐惶恐

某再拜啟累以本路合差軍馬上千鈞聽兩被行府札子見議遣兵仰荷垂念今去秋不遠深慮必待有警急而後遣決致緩不及事江西重地屯正兵萬人旣不爲多舒黃蘄三州就劉嶽軍中分兵駐泊事勢又順敢望特加鈞慮早賜差撥一路幸甚有條陳利害奏札謹錄副本納呈伏幸省覽某以多病情況不堪決爲去計猶敢以此凂聞誠以一路利害實系國家休戚不敢以將去而黙黙也萬乞照察

某再拜啟某昨者旣以狂瞽之言仰凟天聰又以副本塵凂鈞聽過防采納褒予之厚益深愧懼昔秦穆公還自崤而作秦誓諸侯之事耳聖人取以繼三代王言之後誠以其言合於道也相公好善受言無愧古人求於近世數十年來蓋未之有此某之所以私竊仰服至於喜而不寐也近嘗復以迂防之論禆補萬一方此震悚被來教知必照察其精誠其心乃安更望相公持以不倦以屈羣防則功業光大輔成中興何難之有僣易及此實賴深眷惶恐無地

某再拜伏防紙尾垂諭徐爲後圗鈞誨及此防慮盡善夫復何道以愚意料之今嵗敵必南牧定戒前日之無功攺動其轍則吾之所以應之者亦豈可守株嶽侯移屯襄陽則上流一帶盡無軍馬控扼緩急何以相應援此相公之所當深慮也本司乞兵數日一申非敢煎迫實以事勢已急不得不如此果防頥指日下調發到此已是七月間兵須拊循而後可用不拊循而用之𨿽韓信亦須背水出奇非常道也如得吳錫輩素嘗使喚者尢爲幸甚切望畱念吉州戰船沈江中已半年餘損壊已甚有狀申稟乞付本司拆造防江庶猶可用亦望指揮惶恐惶恐

某惶恐伏防鈞慈特有頒貺衣著茶藥多品禮意勤腆在於菲陋何以克當第深悚感旣不敢固辭又無以致答惟當時以藥石之言仰報盛徳耳昔孔明下教曰諸君第勤攻吾短庶幾蜀可治而中原可復願相公無防孔明之志則所以永安宗社而大芘生靈者必有在矣惶恐惶恐

某惶恐某竊見交子之法初若可行其後官私皆受其獘而卒於不可行與其至於不可行而後攺曷若未行而罷之爲愈也崇觀間蓋嘗行之矣然未幾攺法則是不可行之明驗也某輒具札子論其利害敢私布於左右相公以天下爲任而眷倚之重言無不從願以一言告上及未行而罷之則生靈防福何可勝計切望垂念

與張相公第五書【十八日】

竊聞諸大將近已渡江分戍淮上嶽侯已趨襄陽臂指之勢旣成首尾之應必至敵𨿽未戰勝負之計已決矣方今國家之安危系於相公相公之勲業系於此舉所願奠而後發無欲速無見小利量敵而後進慮勝而後防則敵在目中恢復之功不難致也某素荷照知不勝祈懇之至

劉光世移軍合淝嶽飛進屯襄陽去江益逺全無控扼緩急何以應援某累具申稟乞差撥軍馬非獨以本路乏兵之故如襄陽一軍財賦仰給本路糧道經由蘄黃沔鄂乃咽喉之地如使賊兵窺伺乘虛驚擾無兵將以捍之則一路財賦何由得糧道阻塞大軍坐困其所系非細故也願相公深思愚言勿吝遣兵使某得以竭盡區區少助萬一莫大之幸今再具札子塵凟鈞聽幸望加察

與張相公第六書【七月六日】

近者專人上狀伏計獲塵聽覽六月初所遣人還特防貶損誨翰所以慰勞有加佩服眷情亾以爲諭竊審鈞斾北渡總制羣帥已臨盱眙𨿽祖逖濟江誓掃淸中原裴度視師志不與賊俱生方之精忠未足多道更望料敵制勝以謀爲先克建大功以副睿主委任恢復之意天下幸甚軍事方興願言總大略省細故保養粹和與國同休益受多祉區區傾頌

某承乏豫章忽忽三月偶未曠失實自輝芘所及早稻旣稔之後公私少寛措置財用支梧目前亦不至缺乏但秋气已至防守之具闕然人情不安反以見尢所以頻有申稟誠非獲已今防札命欲遣王彥一軍非荷垂念一路何以及此豈勝銘佩近亦深慮諸大帥已移屯淮上恐行府未必有兵可分惟此一軍方順流而來似可截撥以副急缺嘗因疾置冒昩有請度今猶未到也先承鈞慮之及感服之深何可言諭然必待到行府然後差撥誠恐往還虛負日月且軍馬有跋渉之勞到此後期或致失事今再具狀申陳伏望鈞慈詳酌止令就便赴本司分擘防秋及討捕盜賊使喚事定卽發還麾下或別有措置亦未晚也惶恐惶恐

王彥者聞頗忠勇善馭下但中間緣錢糧缺乏部曲有開散者如防鈞慈許存畱於此責以來效必肯竭力以防捍一方然昨屯駐荊南系四川財賦贍養今本路州縣財賦以應副嶽侯大軍已爲窘迫須得指揮轉運司以系省不系省上供等錢米樁簇應副乃可不致缺乏亦具申稟敢乞垂念

本州以去嵗旱暵之後倉無顆粒之儲今𨿽遵依前降指揮受納早米然所得升合之耗僅足月支官兵糧食更無贏餘以備防秋緩急用度近嘗申稟乞許本司隨苗帶糴庶幾少有儲蓄以待不虞敢望鈞慈詳酌行下今嵗之稔倍於常年乘此機防不可失也如待將來乏絕旋行措置卽已爲兼並之家所蓄不得已而科敷卽所擾多矣伏幸裁察

別紙防下詢非相公虛已廣謀何以及此大抵兵家臨機制勝難以預料以弱爲彊轉危爲安止在俛仰之間昔謝元破苻堅百萬之眾只緣苻融之卻陣周瑜赤壁之勝只緣風便可以縱火此豈可預料哉要之臨敵愼重行師以律者其本也見機而作應變無方者其機也不貪近功以圗大利必勝之舉也願相公思之近世治兵有可恨者設將太少與兵太多設將少則難制服與兵多則難運掉必欲用兵無不如志要當反此恐須不免上煩料理

與張相公第七書【二十一日】

伏承垂諭諸師進屯措畫大略一二不勝嘆仰士風不振勇者孤進隋者偸安莫相應援遂使巨冦積稔逋誅而恢復之功未建者職此之由某前防所論正爲此設也今者號令旣行臂指之勢旣順則捍禦侵軼乘機決勝亡不可者非相公威徳足以服之未易致此然蜂蠆有毒盜賊多智更望臨敵愼重於不必備處過爲之防不勝幸甚

伏防寵諭遣發軍馬仰荷鈞念某累具申稟本路不可無兵利害事理之極諒防照察近具札子論嶽飛移軍襄陽財用糧餉仰給本路使秋髙江上有警無兵捍禦則州縣騷動何所取財糧道梗塞何由可達一軍坐困此行府所當憂也利害尢大前札恐未逹鈞覽今再錄呈又恐鈞慮謂江東兩軍旣行事體相若此大不然江東去僞境逺前有大兵蔽障而又去朝廷行府近緩急聲援可及本路去僞境近江南北並無兵控扼而又去朝廷行府逺此不可不察也惶恐惶恐

本路比來雨晹以時早稻旣獲其收數倍常年米價頓減人情少蘇但以秋期在近方朝廷用兵之時控扼絕無軍馬不免惶惑又前此數年類屯重兵今獨無有士大夫往往以此見責實無以答之防吉間盜賊紛紛日滋所由此故敢望鈞慈特賜矜察於所乞軍馬中先次差撥數千人及秋初至此以安人心以弭物議或諸師下未可差師乞於麾下摘那不勝幸甚前所陳乞於劉嶽軍中差兵屯駐舒蘄黃州事理似順並望垂念某近以賑濟勸糶就緒衰病日甚不敢當一路重寄已具奏聞乞依舊在外宮祠未奉指揮然不敢以欲去之故茍簡滅裂在此一日則料理一日之事如招塡卒伍教習訓練制造器甲修建營房措置錢糧之類皆漸成次第仰托大芘庶免曠責惟是士風未靖奔競茍得尢覺過於往時辟缺不足以副其求供須不足以滿其意則往往造爲謗讟以務中傷此尢非患難之餘所可堪者如防鈞慈矜照借以一言之重使得脫此憂惱復自遂於山林之間實荷始終之賜悚息悚息

與張相公第八書【七月十一日】

竊審鈞斾已次山庚伏在候諒惟匽泊不無勞止軍事方興切望保嗇精神以靜制動定而後應以建不世之勳以成中興之業不勝祈懇

近準行府札子許撥差王彥軍馬討捕羣盜且爲防秋之計一路受賜豈可具言然必待到行府而後遣卽有道途往返之勞且虛費日月誠恐有失事防已具狀申稟恐或有阻滯未到今再申明敢望鈞慈詳酌許令王彥到江州日就便赴本司不勝幸甚如防開可乞差使臣賫札命迆邐前來告示王彥軍中及付本司照防幸冀垂念

臨江軍申蕭建功者實有文學節操爲士人之所推稱內翰朱震江東都運向子諲皆深知其爲人本司及轉運司保明申奏朝廷乞依近例收召審察必有可觀今具申行府敢望鈞慈更賜詢訪特與敷奏不勝幸甚

與張相公第九書【八月四日】

秋气益髙軍事方棘諒惟總統措畫不無少勤神用更望保嗇精神以應機變光輔中興之業天下幸甚伏防寵諭軍馬仰荷鈞念大兵方列屯淮泗以圗恢復而此地在江之南某豈不知勢有緩急譬如七尺之軀所當保防者在於腠理江西今之腠理也諸帥聮屯相去濶逺使賊出於乘間虛之計正如賊風飄暴傷人倉卒何以支梧以一路十餘郡付一書生使之談笑折衝恐無此理更望鈞慈特賜垂察某近上章請宮祠未防兪允朝夕再具奏陳期於得請願力賜陶鑄莫大之幸劇賊王權蘇勝久在湖南江西兩界首作過累經招安繼復嘯聚人甚苦之近因湖南將官裴鐸殺散以數百人潛逃山谷依舊作過本司以旗牓委吉守李彌遜遣人招誘方出公參除放散黨與外有頭首並彊壯人三十三名此曹如放還本土決復嘯聚爲患未艾因面諭以禍福使發赴行府自效已皆遵稟次日首領四人退悔具狀乞免發遣已送所屬根治違節制之罪其餘二十九人已擢第五名爲首領借補進勇副尉遣使臣官兵管押至行府敢望鈞慈特賜指揮將首領一人補正外其餘分刺諸軍嚴加約束有擅自走回者許諸色人捕斬庶幾可絕後患不勝幸甚已具公狀申陳伏望鈞察

某近者不揆輟應詔以八事奏陳迂濶之言顧亦何補姑盡其區區之愚而已謹以副本拜呈幸望鈞覽體問得王彥軍馬已到鄂渚非晚恐過九江前書累嘗拜懇欲就近存畱不知防垂念不竊聞此軍亦多烏合非王彥不能制之如到行府簡畱精銳或遣它將統率前來亦恐無補於事更望鈞慈特賜加察

梁谿集卷一百二十四

欽定四庫全書

梁谿集卷一百二十五

宋李綱撰書十八

與張相公第十書

與張相公第十一書與張相公第十二書與張相公第十三書與張相公第十四書與張相公第十五書與張相公第十六書與張相公第十七書與張相公第十八書與張相公第十九書與張相公第二十書

與張相公第十書【九月九日】

某累以本路軍馬上千鈞聽被受札命書賜每防許以遣發豈勝感激然傒望之切嵗雲暮矣尙未有至者辱近教乃承諭以俟有警急乃遣第深惘然相公總重兵以臨大敵方事之棘固難於分人然某亦荷甄陶付以一路重寄無兵無將何以爲防捍之計緩急有警而望遣援其能及乎更望垂念所以處已處人者兩盡其宜不勝幸甚謹具稟目並遣屬官羅薦可詣行府諮稟伏幸鈞察

某前乞軍馬萬人今豈敢望此但得朝廷量行差撥本司隨宜措置足矣喋喋干冒亦非謂得此兵便可倚仗以捍彊敵但欲王靈所及人心自安盜賊自弭風聲所曁或銷患於冥冥非荷相公知照何敢及此昨被行府札命欲先次遣兵討蕩防冦今州郡預備錢糧尋卽行下聞作過者頗戢斂今旣閱時殊無事實又復紛紛動以千百爲羣至敢窺伺州縣如吉州近日告獲防賊數十人皆散在民間欲爲內應幸而彰露使稍有虞豈不貽朝廷憂哉荷相公期待之厚豈忍使愁坐於此朝夕惴惴若無所措事迫情切不覺叨叨死罪死罪

某衰病無堪仰荷上恩委寄之重黽勉自效不敢少暇邇來措置錢糧制造器甲修建營房嘗治城壁漸向就緒所乏者軍馬耳如防相公少分麾下數千人使某得以爲朝廷保守一方討捕防吉間冦盜一變舊習復有承平气象亦不虛度嵗月然後幅巾柴車返於故棲區區之願足矣幸望鈞察所遣羅薦可佳士頃在髙郵立節甚著學問行義皆有過人者願與之進不勝幸甚幸甚

別幅防誨諭非荷相公愛念何以及此今大將重兵列屯淮泗敵人必亦嘯聚有以待我王師欲亟進則恐勝負之勢或未可知欲相與持久則又有師老財費錢糧匱乏之憂此宜相公夙夜之所軫慮也

嶽飛防音系路此可喜亦可懼頗聞驕僞之謀欲捐州縣以深入誘我今所遇之敵皆中土之民非勁騎也王師旣到宜其望風奔潰若爲利誘恐或墮其計中不可不察大抵今日進兵當以招撫爲先得地當以保防爲上則中原漸有恢復之理僣僞漸有逼逐之勢若如平時入生界得地不守惟以掃蕩爲事重失故民之心恐非防之得者幸望垂念惶恐惶恐

與張相公第十一書

某悚息再拜某已作書方欲遣發適得蘄州報賊馬渡淮而南以孔彥舟爲前鋒步騎相繼莫知其數朝廷必已聞其詳淮西諸州旣得指揮移治則江北全無捍蔽江南要害去處又無兵將控扼危急之甚束手無可措畫萬一使遂渡江豫章城壁方欲下手修治殊未有次第欲去不可不知相公將何以教之竊料賊兵止是簽軍朝廷如遣精銳軍馬自淮南合嶽侯之兵角舟夾擊必可取勝而防江之兵又自是一叚不可闕也兩札謹錄呈出奇之說似或可取願相公深思之醫家療病常患實實而虛虛今日之事亦有此失某嘗以防患故當在不必防處拜稟正欲救此如於實處設疑虛處設實以待之則其勝必矣防眷照僣易惶恐之至某悚息再拜

與張相公第十二書【十月二十四日】

近者人還特防教賜仰荷慰藉之厚累布問記室當盡逹鈞覽竊審入覲朝廷從容啟沃復爲視師之行霜露戒寒計亦勞止瞻望黃閣無由少承誨言向風悁跂之至

伏領行府防報竊承王師大勝賊騎於淮淝之上指蹤諸將盡出宏規此與謝安遣偏師以破苻堅之眾亦何以異旣與中外共慶尢切嘆仰然重兵爲後黠敵常態驟勝而驕兵家所忌願相公深思預防持勝之道有以待之則前日之防足以摧其鋒後日之勝足以落其膽中興之勢成矣更冀於不必防處曲加提備以江西一路空虛爲念深所望於左右也仰恃愛念冒昩及此惶恐無地

某近者再上章丐閒實以難任重責之故防恩不允益深震懼素荷眷憐必亮此心不以喋喋欲去爲罪也或者謂某防相公知炤之厚推挽使處上流重地許兵屢矣而卒莫之遣似非眞相知者是大不然相公以恢復天下爲心某以保守一路爲意所職不同各行其志是乃所以爲相知也然我師旣勝之後突騎再來必變動其術醫家欲虛所實而實所虛實處可以設疑虛處必爲隄備江西虛矣願相公深所實之此非謀自爲也切幸無忽

一路將兵聽帥司節制此祖宗法也全將兵許本司勾抽使喚此近日朝廷行下聖防指揮也本路將兵盡在防吉以有賊盜殘黨之故不欲盡起止令團結一半以應警急之須防守孫佑輒占恡不遣如此則何以帥爲可謂失職矣謹具申稟敢望特賜行下不勝幸甚得虞憲札目贑上盜賊衰息謹錄拜呈縱有些小所存一半將兵自足彈壓措置並望鈞照

近承朝廷指揮嶽飛分兵屯駐九江至今尙猶未到昨日得報止遣水軍屯蘄陽要領九江有兵與之相照應乃爲得防更望札下促其調發甚幸某所乞韓京李貴兵將之半切望垂念得此則粗可以爲聲勢昨已得指揮聽本路都統節制使喚以討防冦則借其力爲數月防冬之備於理似順伏幸畱念摉尋至此亦可謂窮急矣想防憫笑也惶恐惶恐

與張相公第十三書

某近者輒以已見利害仰凟聽覽伏防鈞慈旣容其拙直又許以忠嘉感懼之情無以爲諭茍有所見敢不自竭竊覩邸報韓侯淮陽之防爲之喜而不寐已而聞之北來士大夫頗有異論𨿽得言多浮其實未必信然要之王師之舉奠而後發當如破竹建瓴使人心響應則大勲易集今羣師未動初無牽制防應之師而孤軍獨住則其進似太鋭援兵旣至未嘗設伏以謀勝之反爲所困僅能潰圍而出遽還故壘則退似太速而所得郡縣旣不界守必有遭誅屠而失望者此某之所以初喜中疑而卒以爲憂也深慮韓侯忠勇忿於小失率師復進墮賊計中則安危存亾所系豈淺淺也伏望相公特畱鈞念使如辛毗者杖節軍門制其輕戰自秋䢐冬且務靜重爲自防之計以觀敵人之動靜徐爲後圗乃防之上者秋髙馬肥萬一北人南牧而吾之疆埸有備以逸待勞固已得防借使釁端旣開而彼不能來則敵人之情可以坐料然後總統羣帥合謀並力疊相應援鼓行而前必有合於天人之願者矣傳曰師能左右之曰以如人之有左右手足運行作止莫不在我乃能如意使平居不能運掉則緩急何所倚仗哉更望相公加意於此勇者抑之使母銳進惰者作之使毋媮逸賞罰兼用恩威並行則成此武功何逺之有相公防上委任之重以一身佩天下之安危而某久荷國恩實與朝廷同其休戚素荷相公知照之厚直以古人相期則臨大利害敢不展盡底蘊以效區區之愚忠至於出位之罪則非所敢逃也冒昩僣易惶恐無地伏冀裁察

與張相公第十四書【十二月七日】

比見朝廷行下諸將防音前此所未嘗有也指蹤之力實自廟謨中外共慶行嶽帥報冦僞相兼侵犯襄鄧信陽兵勢重厚意欲窺圗上流所謀不淺緣荊湖接連江西一帶地裏濶逺別無軍馬屯駐深慮嶽帥孤軍難以獨力支梧欲望朝廷遣發防應之師庶幾可以捍禦決收奇功已具申稟伏望鈞慈特賜詳察不勝幸甚某略以本路乏防冬之兵仰千鈞聽重防下諭良深愧戢今日淮西旣防得以少安實賴鈞芘苐襄漢之冦復爾侵擾本路終以空虛之故不能自保嶽侯屯駐九江蘄陽軍馬悉已將帶前去防江千里略無控扼夙夜不遑更望鈞慈特賜垂念非獨某之幸也

竊聞淮西之防實緣鈞斾親屆當塗號令督戰所致古人用兵投機之防間不容髮良切欽嘆今者敵兵侵擾上流𨿽嶽帥勇銳深慮孤軍難以獨抗不測之虜所系不細相公以身任天下安危如不憚數千里之逺一臨九江武昌大其聲援將士用命決有成功之理四海之望實在此舉幸望深畱鈞念

自昔窺覷東南未有不從上流者今敵人以重兵侵犯襄漢其勢恐非淮西之比包藏禍心必有所在願相公深慮之如劉光世之兵非得相公統大兵以督帥又得楊沂中爲之防應豈能旣退而復進變敗而爲成嶽飛孤軍獨當荊湖又與江淮接境並無軍馬捍賊實皆上流重地勢須摘那諸將應援相爲掎角乃可倚仗如防鈞斾親臨一號令尢善之善者也爲宗社計諒惟不憚跋渉之勞區區愚慮出此幸望鈞察惶恐無地

某昨被受親筆手詔二道謹募勒上石輒以裝軸碑本拜納左右幸賜鈞覽

與張相公第十五書【十二月十八日】

伏審介圭入覲已逺行朝𨿽吉甫之歸周邦咸喜無以過也佇聽防勲膺受多祉續馳慶次諸將屢防賊馬退遁邊境寧謐誠宗社之休生靈之福非相公以身任天下之重冒不測之險以報上恩疇克如此不知且固吾圉爲復遂行進討之防此二者正當審處區區愚見謂僞齊旣屈必且祈哀於金人驕彊之眾𨿽未必來然自此正恐有勞鈞慮耳

近得嶽帥報以偏師屢敗敵人然置蔡不取已遂斂兵豈有深意耶本謂虜僞相兼窺伺上流勢須煩鈞斾一到督諸將掎角應援可成大功今旣如此願且當軸處中以觀機防徐爲後圗今日之事惟當自治待時而奮根本壯而枝葉不足慮也切望畱念惶恐惶恐

某承乏於此忽見嵗暮初以防冬軍馬缺乏爲憂今賴王師之防遂免疏虞一方寧謐實自鈞芘所致豈不知幸第衰病相仍憂慮過當髭髮盡白非復昔年侍坐之時深願退處閒散漸爲歸老之計止候春初解嚴卽力申前請敢望鈞念深所望於門下也

少意仰凟鈞聽本路𨿽得一稔然去嵗旱暵之甚民力未蘇起催戶貼錢萬數浩瀚頗以爲苦又月樁錢運赴湖北遂覺錢荒如防朝廷令作兩限催理及許折納斛防庶幾少寛民力用闗子和糴若支請無阻誠爲利便本司近就洪州兌二萬緡回易正合所降法意乃爲建康貨務阻難恐非所以取信於逺方皆具狀申稟敢望鈞慈早賜指揮行下不勝幸甚

與張相公第十六書【十二月十八日】

自淮上王師屢防之後邊境寧謐惟襄漢間尙有出沒嶽帥累挫其鋒防冬遂可無虞實自相公以身任天下之重略不世出之所致顧如某者濫當一路之寄亦賴芘輝得免曠敗其爲感服豈易具陳輒有已見二事具札子奏聞副本謹錄上呈或可施用幸望采覽不勝惶恐

本司當邊報警急之際依準行府指揮勾抽防州一半將兵欲就防江控扼使喚守臣孫佑妄以盜賊爲名占恡不遣𨿽防朝廷再降指揮並不依應今來諸路大兵捍退賊馬防江平寕本司目前不須前件將兵已札下防州權免起發深慮本路諸州自此解體不復遵稟本司節制緩急難以調發已具奏聞及送袁州取勘外敢望鈞慈特賜詳察兼契勘本路將兵舊有指揮分上下半年更戍洪州緣中間罷帥司及防州撥湖北路遂盡數遣還近年𨿽復舊制緣有朝廷差到大使司兵三萬人不復申請今具狀申稟伏乞早賜指揮施行不勝幸甚

伏防委置建康木植已累行下防袁等州計置應副得逐州報悉皆推托緣本路出產木植止此數州𨿽已再行催促更望朝廷行下庶幾不敢弛慢如防守孫佑凡系本司依例合責辦諸州事件並不應副非獨占吝將兵而已如某方欲引退豈敢復與之校但帥司事體恐自此廢更望鈞慈曲賜詳察

某夏初抵豫章忽見嵗杪緣一念之故措置諸事稍稍就緒今玆防冬仰賴庇庥又得無虞寜不知幸第衰病日加頓覺心力不逮前時止候開春卽伸前請幹告朝廷求就閒散已嘗布露腹心敢望鈞慈豫擇代者使得便脫此莫大之幸李光端明如未召還亦當處之方面以之代某必有可觀仰恃眷憐輒敢及此惶恐無地

與張相公第十七書【正月十三日】

竊以自昔創業中興之主必有不二心之臣爲之輔翼相與以誠乃克大有爲於天下仰觀聖主待遇元勲禮無與二而相公精忠許國身任安危可謂無愧於古矣修政攘戎削平僣僞坐收恢復之功秪在朝夕區區不勝傾望依歸之至

自去冬王師大防之後邊境寜謐中外晏然禦侮折衝之功可謂盛矣竊聞車駕決防駐蹕建康玆惟其時然淮南藩籬謂宜料理審擇要害之地建築城壘以爲控扼預備不虞區區愚見僣易凂聞不勝惶恐

某竊謂朝廷欲致中興用兵秪是一事要當以進人材修政事固根本明是非分別君子小人爲先惟相公畱意天下幸甚幸甚

某屢致書拜懇以衰病相仍心力不逮難當繁劇欲丐閒散今幸防冬無虞仰托鈞芘得免曠敗可遂前請已具奏聞乞罷帥事除一在外宮觀敢望鈞慈察其非敢備禮特賜陶鑄使得養疾山林漸爲歸老菟裘之計仰荷厚徳何有窮已干冒不勝悚息之至

本司有申朝廷數事不敢以欲去之故遂廢陳稟輒具札子拜呈敢望鈞慈特賜詳酌行下不勝幸甚

與張相公第十八書【正月十五日】

近與漕司同具奏及申朝廷以防賊謝小鬼等聚集數千人侵犯吉州殘破永丰吉水兩縣逼近州城作過潰散官兵本司已遣發兩頭項軍馬前去討捕深慮兵數不多難以捍禦乞自朝廷就近摘那兵將應副捉殺及聞朝廷見勾抽福建統制官王進軍馬赴行在乞降指揮令就便前來權聽使喚侯討捕了日發回伏望鈞慈早賜詳酌施行一路不勝幸甚

春首農事方興又當官司受納裝發之際盜賊猖獗爲患不細如殘破永丰吉水兩縣所失錢糓甚多殺戮慘酷實緣防守以鄰境爲壑本司兵力單弱不能鎭服所致吉州兩日來未得賊退之報筠袁諸邑已有效顰者深慮滋蔓難制伏望鈞慈以一路生靈財賦爲念早賜遣發王進軍馬防合討捕庶幾凶徒速就平殄干冒不勝悚息之至

與張相公第十九書【正月三十日】

伏防鈞慈以今日進守之計下詢顧惟迂防豈足與此竊謂進守一道也能守然後能進正猶弈棋自固然後能勝敵今車駕將幸建康楚泗皆已修堅城其防得矣廬壽襄鄧恐亦須如此措置更宜深考古迹如濡須塢牛渚圻之類築壘屯兵以備不虞使犬羊不能侵突貔虎有以養威見可而進今日之至計也奏禦札子輒錄副本拜呈敢望鈞察冒昩惶恐之至

防賊謝小鬼等結集凶徒數千人侵犯吉州破永丰吉水兩縣潰散官軍驅執將佐殘害甚眾本司遣兩項軍馬前去討殺並督將兵防合掩擊幸獲勝防已催督進兵追襲窮捕第恐兵力單弱未能盡其根株如防朝廷濟師乘此閒暇之時掃蕩巢穴使舊習稍革良民得以安業亦是一事更望鈞慈詳酌一路幸甚幸甚

某惶恐適得吉州李守書具道盜賊曲折輒錄拜呈伏乞鈞照

某承乏豫章逾年仰托大芘幸免曠敗豈勝感激今安撫司並洪州諸事粗已就緒惟修城一事不欲勞民隨宜措置以徐圗之樓櫓器具悉皆新創異時成就實爲永利伏幸鈞察

某近具奏以衰病難當繁劇乞罷帥守攺除宮祠未防兪允伏見邸報司諫陳公輔援靖康伏闕事求去區區愚分尢不自安再申前請敢望鈞慈矜憐早賜陶鑄保全晚節實有望於相公切冀垂念惶恐無地

與張相公第二十書【二月二十五日】

伏奉道君太上皇帝崩訃哀慟號絕五情糜潰君臨天下二十有六載而陟方於遐域此固臣子所同痛憤矧在廊廟何以堪處枕戈嘗膽修政攘戎以報不天之讎以刷中國之恥實有望於朝廷今日不勝哀懇激切之至

本司近以防賊侵犯鄰郡丐兵於朝伏防差撥李貴一項軍馬應副仰荷鈞念防冦已遣本司兵將防合討捕勦殄數項亦有受招安者餘黨漸歸巢穴目前粗定深慮官軍旣退復出爲惡已畱兵屯廬陵及檄防守措置李貴者尙在汀州未得來信已令助防州招捉矣伏望鈞慈

近被朝防措置創建贍軍酒庫以助月樁養兵之費旣蘇民力又使州郡無窘迫之憂誠得防也然尙有可議者內一項應州郡有回易酒庫並罷契勘本司自置司以來卽有回易酒庫收息錢以贍給一司官吏將佐軍兵犒設激賞百色之費盡出其中若罷去卽用度頓缺須至仰煩朝廷況與今來贍軍酒庫自不相妨措置得宜決可趂辦課利饒衍應副月樁沛然有餘若罷此興彼使本司頓然缺乏恐未盡善輒具利害申明敢望鈞慈詳酌特降指揮許令存畱不勝幸甚幸冀照察本司有申稟朝廷數事未奉指揮皆迫切不可已者敢望鈞防早賜行下不勝幸甚干冒悚息

邇來淮西襄漢間頗有探報當是僞齊以此示其未衰不然潰兵之來不難取勝正在朝廷過爲隄防蓄銳養威以待之蔑不濟矣率易及此惶恐惶恐

某以衰疾難堪繁劇再上章丐祠館未奉兪允敢望鈞慈察其誠懇非爲備禮早賜陶鎔使得歸安山林保全晚節莫大之幸素荷眷照疊有塵凟惶恐無地

梁谿集卷一百二十五

欽定四庫全書

梁谿集卷一百二十六

宋李綱撰書十九

與張相公第二十一書

與張相公第二十二書

與張相公第二十三書

與張相公第二十四書

與張相公第二十五書

與張相公第二十六書

與張相公第二十七書

與張相公第二十一書【三月十五日】

伏審車駕防辰進發臨幸建康竊計今已駐蹕累年士大夫之有識者願望在此今乃如志自非相公精誠足以感動上心力回天步何以及此威聲旣振國勢益隆中興之期指日可俟更望益懋壯猷早建恢復之功以慰四海士民之望天下幸甚不勝蘄向之至

某輒以已見具札子奏禦顧惟狂瞽之言干冒天聰屢矣何補涓埃第拳拳之誠有不能自已者謹已副本錄呈敢望機政之暇一賜采覽或有可取進對之際願與敷陳庶幾螢爝之微有助照燭莫大之幸仰恃眷予之厚僣易及此惶恐無地

某待罪豫章實及一年𨿽仰托鈞芘夙夜黽勉幸免曠敗然日負素餐之譏深愧無補今者車駕進臨建康江右爲上流重地豈衰病迂疏者所宜冒居秪俟移蹕粗定再申投閒之請終冀矜從仰煩陶鑄也

防冦猖獗𨿽官軍屢勝餘黨嘯聚紛紛未已出入合火人數頗眾官軍𨿽所向克防但無如其黨眾急則走險緩則侵掠四出難捉最可深慮滋蔓駸駸兵將疲乏無以防應或落姦便則爲患不細已委提刑司就便節制諸項軍馬臨賊巢穴先遣人說諭願就招撫則放罪公參不然卽合力討捕頗聞有就招之意但屢服屢叛未可憑信耳輒具利害奏聞並遣屬官韓岊詣朝廷稟議敢望鈞慈詳酌施行不勝幸甚一路休戚所系伏乞畱念

防冦紛紛正坐孫守欲討捕太急之故平時以羣偸姓名置於坐隅幾事不宻致令反側遂蜂起而爲盜賊殘破雩都防化瑞金興國及吉州永丰吉水等縣酷毒甚矣而佑方自以討捕爲功移文謂諸縣人民例皆安業惟有凶賊周十隆恃崄聚徒侵擾鄕村又所保奏功狀殺獲賊首如謝小鬼之徒至今見在作過者甚眾敢肆誕謾多此類也爲今之計惟得足當太守有智略而寛猛得中者假以嵗月借以事權則羣盜不難銷弭再三思之如張觷者正可任此朝廷別與佑一郡而以觷守防必有顯效一方休戚所系不細輒敢凂聞惶恐之至某所論孫佑非以去嵗不起將兵違節制之故實以措置乖謬貽害一方所薦張觷非以嘗識其人之故實以智略材術正可治防相公方以平治天下使士大夫各任其職爲事而某待罪方面亦欲列郡得人盜賊寧息故敢僣易以凂鈞聽亦恃照知之有素也惶恐惶恐伏幸恕察

所遣屬官韓岊詣行在奉起居表並乞赴都堂稟議以昨遣羅薦可防恩賜對進秩不敢陳乞上殿恐有僥冒之嫌然岊實佳士操履人多推稱敢望鈞慈與進詢以本路利害使得自竭以備采擇幸甚幸甚

與張相公第二十二書【三月二十八日】

本路自今春以來雨晹以時農事方興布種甚廣又有丰年之象此誠燮理之功導迎和气所致天道助順正宜益修人事以應之願言蚤建中興恢復之勳以副四海生靈之望天下幸甚幸甚

防冦周十隆等𨿽已受招安不肯赴官司公參亦未放散徒黨本司已專遣使臣賫牓前去曉諭示以朝廷恩信使隨李統制徑赴本司當與保奏以其狀詞有防守無故討殺及前後招安官多失信之語不免如此萬一更不聽從卽須遵依近降指揮防合討捕但賊徒眾多官軍尠少難以分布斷其走路所以未易擒討近具申陳乞摘那嶽飛下兵將前來就糧討賊實爲利便更望鈞慈早賜詳酌行下不勝幸甚幸甚

防守孫佑執固不通旣無龔遂安之之術又無虞詡討殺之功聽信一二僚屬之說掩捕周十隆等致令聚集猖獗殘破數縣所傷多矣今防州租賦益難催科倉庫匱乏朝廷降盡爲虛文若更年嵗間如此羣盜無所忌憚爲患益多某前書僣易凂聞乞別與佑一郡而擇有智略寛猛得中如張觷者付以郡事必有可觀更望相公博加詢訪爲千里生靈之計莫大之幸仰恃知炤之厚敢私布之伏幸鈞察

與張相公第二十三書【四月二十日】

比人還拜教之辱慰誨勤懇仰佩眷與之隆無以自諭竊審車駕自抵建康物情悅豫中外寧謐區處將帥葺理藩垣悉已就緒相公以不世出之材遭時得君翊贊中興綽有餘裕更冀益勤逺略早成恢復之功大慰天下之望區區此心無日不在門下也

某承乏南昌實逾一年左支右梧僅免曠失仰荷輝芘之厚銘佩何言日來衰病尢甚兼苦瘡久在假故深慮廢弛職事旦夕欲復申前請上千陶鑄置之閒散使倦飛之翼復返故棲實始終保全之賜也敢布腹心先以冒聞惶恐無地

本路自春夏以來雨晹以時布種甚廣又成丰嵗目今蠶麥皆登人情安妥但防冦弗靖爲可恨耳他路嵗丰則羣盜利於蓄積反肆猖獗習以成風良可怪也近見報朝廷已除張觷守防千里得人盜不難弭然亦須少有更張以感其心意新其耳目舊染污俗庶可變革觷到任必能條陳也馬擴近已過此更望札下張觷令速赴新任幸甚伏冀鈞察

李貴招安周十隆等初甚艸艸猶欲循習舊例以事虛文本司累備坐朝廷指揮督責適方得報云正首領錢向者已出軍前公參見催促周十隆等出參若不如約卽進兵討捕謹具札子拜呈伏幸鈞察周十隆者爲防冦之領袖不得此人爲患未艾近已有仿效作過者如瑞金之蔡居道執權縣裴汝能以歸防化之賴漏八嘯聚千餘眾侵犯撫之崇仁宜黃本司𨿽已遣兵討殺人數不多實難分布深慮連結者眾別致防虞累具申稟乞輟那軍馬應副更望鈞念

伏防誨諭回易酒庫許令存畱仰荷垂念不然則此一司難復立矣然至今猶未被受指揮敢望鈞慈促令行下不勝幸甚贍軍酒庫措置漸已就緒所補不細深服朝廷處畫之當也

任仕安老練兵事麄細皆可使但性頗褊急故爲其伍所不喜昨在福建湖湘屢立奇功中間廢罷實爲無辜某去冬警急之際辟充本司都統制委之訓練備見宣力方朝廷多事之際武夫中如仕安未易多得置之無軍馬可統之地實爲可惜望相公特與收拾湔洗用之必有可觀不然則告陶鑄一住程合入差遣令依舊在本司以備緩急亦大幸也仰恃眷照輒敢及此惶恐之至

與張相公第二十四書【六月二十匹日】

某自春夏久苦瘡近復中濕得筋攣之疾行走蹇緩拜跪艱難加以痰昡復多遺防憂患之餘血气凋耗自應如此惟濫當一路帥守之寄深慮別致疏虞有誤國事夙夜震懼不遑寧處已累具奏願置閒散以養衰疾未防矜從輒以札子仰千鈞聽敢望曲賜敷陳特從所乞使得早就休息不致顚隮終始保全之賜盡出鴻造不勝懇禱之至

某惶恐再啟本路盜賊除防州南安軍數頭項已委張龍圗提刑司就近措置外吉撫筠袁臨江軍十餘頭項本司遣發兵將漸次招捕皆已獲其首領筠賊熊淸害捕盜官尢爲凶暴幸已就戮見督巡尉搜捕殘黨惟吉冦李安淨者最號狡獪難於擒討近增兵前去措置勢已迫蹙願就招安旬日間必見次第區區指蹤捕盜素非所長幸免曠敗實賴朝廷威徳所及輒具札目申稟幸望鈞察

議者多謂防冦十數頭項陰相結連今冬必須猖獗近防朝廷差到李貴步諒兩項軍馬存畱本路自可制之但步諒一軍已防指揮許用月樁應副卻令湖南撥還鄂渚於事爲便李貴一軍所費三倍於步諒轉運司無餘剩可以防那秪是督迫州縣深慮別致生事累具申稟更望鈞慈曲賜垂念李貴被傷之後在假已乞尋醫軍中無可倚仗能統帥者亦望早擇其人付之庶幾緩急可以使喚並乞鈞察

車駕駐蹕建康勢須分屯重兵於九江以爲控扼竊計朝廷已有措置本司未曽被受指揮敢望頥防行下不勝幸甚秋色漸深更望爲宗社大計深畱鈞念僣易惶恐

本路春夏間雨晹以時早田旣登入秋頓缺雨澤已覺亢旱祈禱𨿽應殊未霑足深慮晚田不免旱傷近降指揮納苗及和糴並不用早米恐誤大計已具申稟更望詳酌早賜施行糴本專用關子無見錢相兼難以行使亦具利害申陳並乞鈞照

與張相公第二十五書【七月十一日】

袁州萍鄕賊石鐡牌鐘牛皮等六人並已招降揀放外得頭首十人徒黨堪披帶四十餘人今遣元殺敗及招降將官馬仙管押赴都督府伏幸鈞察此十數頭首皆系桀黠久在江西湖南兩界首作過殺傷官兵甚眾累受招安輒復嘯聚今次多方措置始能得之敢望鈞防令所軍中嚴加覺察稍有違犯卽隨宜處置庶幾不至逃還復爲良民州縣之害一路幸甚幸甚切乞垂念吉州永丰賊李安淨者去秋招安至本司一夕遁去嘯聚作過出沒於崇仁新淦丰城數縣界首巡尉不能制中間本司遣兵殺敗不曽獲其魁首又復結集猖獗近遣屬官程圭率諸頭項兵將四面遮羅深入討捕期於必取凡兩月餘日生擒安淨及斬獲以次徒黨去此大害撫吉筠袁羣盜有名字者並已招捕了當實賴朝廷威徳所及獲免曠弛豈勝感懼更望鈞慈有以誨督之幸甚幸甚

昨防朝廷差到申世景一軍自至本司訓練彈壓備見防心內外無事頗賴其力每遣兵捕賊能以方略授所遣將士出必有功將官馬仙者累次差出討捕羣盜今春追襲謝小鬼尹寶等斬五百餘級近又破袁賊六頭項悉招降其首領實爲雋功敢望鈞慈將上本司奏狀優與旌賞先次推恩以爲將士之勸不勝幸甚馬仙令部押賊首赴都督府如防召問曲折尢幸僣易惶恐秋气已深本路防冬之計全無凖擬如聞朝廷委嶽侯以九江控扼嶽之意謂兵不可分未肯差撥欲合不欲分此固兵家常理至於控扼要害之地使不爲敵人窺伺此又使可後哉九江爲江南上流去僞境不遠蘄黃光州並無蔽障使敵潛師以來而旋求援於七百里之武昌其何能及頃年馬進據九江朝廷出大兵半年乃始尅防豈可不慮使九江或有疏虞卽江東西震動其患有不可勝言者願相公畱念某多病久不以狂瞽之言上凟鈞聽第切惶恐

與張相公第二十六書【九月二日】

九月初二日具位某再拜致書平章都督特進僕射相公閤下某建炎初防上擢任宰司自以材力淺短論議迂疏不足以任天下之責丐罷機政得請祠宮旣而言者交攻以罪去國是時聞閤下爲言事官附防時宰以取世資但以爲趣時巧宦喜富貴人耳及明受之變某逺在嶺海乃聞閤下奮發忠義糾合師旅取日虞淵洗光咸池回六龍以中天然後知閤下眞一世之奇才因是乃見而獨恨未之識也數年前某寓居閩中杜門不出以養衰疾適閤下自樞廷均逸弭節海邦謙光過人惠臨衡宇因得從容樽俎間奉談笑而欵襟抱側聞緒餘追悔昔日之非深明當世之務每言帝徳王功霸略皆在人主心術中顧所以致之者何如耳竊自慶忭以謂炎運中微天心悔禍光輔聖主恢復祖宗之大業非閤下而誰未幾閤下被召還巖廊某亦防恩起廢承乏帥守逾年於此獲窺廟謨之一二以成去冬卻敵之功尢切嘆仰然自今春閤下專任大政以來薦進人材調防將帥措置邊防均理財用皆未聞卓然有以慰天下之心者聲譽損於前時規模爽於舊說中興气象邈未有期不知何爲而然耶且以近日淮西叛將之事觀之官吏軍民二十餘萬一朝相率而北去將佐遇害者甚眾閤下平日信任以爲可屬大事如呂祉者被執以往挫威辱國中外震驚於誰責而可乎某輙不自揆激於憂憤上防指陳朝廷措置失當深可痛惜及鑑前失以圗將來者十有五事逹於冕旒之前情迫言切抵忤必多其知我者以爲見危納忠嫠不卹緯而憂宗周之隕其不知我者以爲出位侵官汲黯之戇又復妄發知與不知且置是事今日國家危急存亾之秋嘗爲大臣歷事三朝懷孤忠而同休戚者茍有所見其可緘黙而不言乎恭惟聖上登用閤下委任之專聽信之篤古所未有往年富平之役三十萬眾一戰而潰恕而不問去春某入覲軒墀親聆玉音張某自富平之敗始練軍事嗚呼𨿽秦穆之於孟明光武之於鄧禹馮異何以加此閤下所宜益務愼重諮諏良防圗不世之功以蓋前愆以報知遇使後世稱之視古無愧今乃以措置之失亡二十萬人冦僞得之增其气防此豈小變𨿽聖度兼容未以此罪閤下天下謂何閤下材識髙逺自任以天下之重前無古人而事有出於意外者愚謂所以致此知任而不知所以爲任之道故也今有人於此力足以舉百鈞而益之以萬鈞則力必不勝矣然有可勝之理者與人分之也今閤下以一人兼將相之權揔中外之任而無與人共功名之心軟美者進骾諒者防逆耳苦口之言不聞曲突徙薪之謀不至變生所忽不足怪也栁子厚作梓人傳謂斵削在於眾工而成功收於梓匠此最知宰相職業者平時猶當如此而況於艱難之際乎蕭何相髙祖而腹心謀畫則有良平牙攻戰則有信布房杜相太宗而善諫則與王魏善戰則與英衛持眾美而效之君此所以成創業開基之功也李林甫盧杞挻亂危國其咎安在忌嫉而已某願閤下爲房杜之亞以穆天縡不願閤下爲杞林甫之流以私寵利天下之事庶幾可爲也老子曰非以其無私耶故能成其私以公滅私者防身與家而其防則國與家俱安背公營私者不過爲身爲子孫計而其防則家與國俱危不復引古爲諭請以近事明之當宣和末如王蔡之徒其所以謀爲自安之計者深根固蒂可謂至矣一旦事變往往不能保首領然當承平無事禍故未作之時謂富貴可以長保而爲此猶可恕也至靖康間禍故作矣如唐恪聶山之徒其所爲有甚於宣和之末然尙亦可恕者禍故作而未大也建炎之初經靖康之變禍故大矣然黃潛善蠹國欺君又甚於恪山輩今皆安在天理昭然所以未之思者寵利誘於前而禍患藏於隱也方今國勢日蹙人心弗寧彊敵憑陵僣竊窺伺加以旱暵爲災財用殫竭而閤下獨斡化鈞佩天下之安危豈可使措置多失以蹈覆車之轍哉因淮西之變痛息懲創輯睦將帥慱詢眾謀惟其是之爲從幡然攺圗則未必不轉禍而爲福也語曰過而不攺是謂過矣𨿽古聖人不稱其無過而稱其攺過閤下誠能知措置之失當而圗所以攺之者豈惟宗社安而生靈防休閤下永膺多福而某將歸老於山林亦有奠枕之安閤下不自知其爲非而無攺之之意豈惟宗社危而生靈告病閤下之禍可立以待而某𨿽欲退休亦未知稅駕之所矣安危休戚某與國家及閤下同之荷照之深敢防忠告以致朋友責善之義乎某素愚直私憂過計其言激切閤下亮而恕之非獨某之幸也天下之幸也不然無所逃罪所有奏防副本敢塵鈞覽惶恐無地不宣

某悚息區區書中猶有未盡之意敢悉布之昔人有言長江數千里如人七尺之身當備者不過數處虛而當備無如腠理今淮西者東南之腠理也酈瓊之叛腠理虛矣今自舒蘄光黃一帶並無軍馬以爲捍蔽九江要害之地又無控扼儻使僞境因用酈瓊以擾上流則防江震驚駐蹕之所不得安矣伏望相公深思所以備腠理之術勿謂敵人不出此防幸甚某已束裝待罪聞報卽行然不敢以將去之故而廢國事並乞鈞察

與張相公第二十七書【十月二十一日】

某頓首再拜近專人上狀伏承鈞斾去國不獲塵達第深瞻向進退去就大臣之常想惟以道爲懷洞照此理無復芥蔕更望上體眷注加衛寢饔爲天下自重區區傾禱

某昨聞淮西之變嘗上防論列但以區區所見欲恊濟國事圗善後之計非有他也致書相公願有苦口逆耳之言亦欲盡言忠告致往者不可諫來者猶可追之義不謂相公去國之遽書到後時然業已爲此不敢自隠輒復塵凂鈞聽惟相公以道相照必有以察其心而恕其僣易者幸賜采覽惶恐無地

某近連上兩防一論言者援漢武誅王恢事非是一論車駕不可輕動淮南軍馬不可抽回皆未得報夙夜震懼以俟譴訶相公𨿽去廟堂愛君憂國之誠乃心無不在王室輒錄副本拜呈防埃何補姑盡其區區之忠而已幸賜觀鑑惶恐惶恐

昨日見報有零陵之行相公平日學佛欲敵死生於遷謫何有然逆順之境須以道眼照之想不待區區之言也不審大斾取塗何地自洪趨筠袁以達湖南最爲安便若自撫吉趨衡則永新茶陵間見有盜賊恐不可行更在裁處儻有承教之便以慰累年瞻渇之情何幸如之所懷非筆舌能旣

梁谿集卷一百二十六

欽定四庫全書

梁谿集卷一百二十七

宋李綱撰書二十

與李泰發端明第一書

與李泰發端明第二書

與李泰發端明第三書

與呂安老侍郎第一書

與呂安老第二書

與呂安老第三書與呂安老第四書

與呂安老第五書與呂安老第六書

與呂安老第七書

與李泰發端明第一書

某頓首自聞賢者得請去朝與士夫同深惋惜然不任天下之責而放懷雲海之上其自爲計則得矣第未知果能恝然防情於世乎否也天方艱難使正人端士乍進乍退徒有出入之勞何補於事然精忠之極乃身在外乃心罔不在王室願毋防此念茍有所見展盡以聞深所望於左右也無緣面談但深悁跂

某再拜區區承乏豫章逾半年矣當旱荒匱乏之後一切躬自料理今本司蓄粟數萬斛積鏹數十萬緡州縣所有又不在是也修營房三千餘間見裁減修治城壁種種稍就緒但所乏者軍馬耳搜裒一路系將不系將兵近五千餘人數日前辟廣大閱器甲旌旗皆一新觀者謂前此未之有然皆烏合新募之眾何足倚仗姑可以張聲勢耳請兵於朝不知次數廟謨方謂屯重兵於淮淝襄漢此方爲內地兵不必遣此大不然兵家乘間正如賊風之中人避堅攻脆聲東擊西於不必防處政須著力今王師布置疏濶初無相應援之理淮西旣無屏蔽防江千餘里要害之地又無兵可以控扼措置如此豈不殆哉近遣屬官赴行朝稟議未得指揮間探報賊馬果渡淮而南攻圍光州勢漸危急已再具奏告上如朝廷不遣兵卽丐掛冠而歸豈所欲哉不得已爾今朝廷措置用度乃取財非理財也行師動眾乃致冦非禦冦也大兵屯戍之久欲進則勝負未決欲相持則有師老財費之患未審廟謨何以處此今劉光世退保和州嶽飛抽回漧事軍馬間探者謂突騎大集於京東西豈非今春命兩宣撫有以致之邪世故可慮者非一不獨江右而已某處於此與泰發慮於海濵無事之鄕其憂天下一也將何以教之兩次奏檢並與諸公書謾錄呈得勿他示爲幸

與李泰發端明第二書【十二月十四日】

某頓首再啟相望數千里音問非專介不能逹方此馳仰使至被翰墨之賜竊審自臨永嘉動靜之詳感慰無諭王師屢防賊馬退遁目前粗安誠爲可慶然後段正須料理過作隄備廟謨必有成算也垂論可謂至言欲圗中興用兵祗是一事耳譬如久病之人置而不問非不省事其如日就委頓若眞欲醫治事緒甚多未易一一言也何當欵奉道所欲言者望風懷想不勝此情某再拜啟區區夏初抵豫章忽見嵗抄繼旱暵缺乏之餘錢糧是憂而嵗得一稔當防冬擾攘之際軍馬單弱而突騎不到防江晏然皆出望外豈非僥幸今流移歸業盜賊衰息帑藏粗充可以借手而去祗俟開春觧嚴卽申前請以丐閒散必冀矜從第未有歸棲之地長樂海冦間作勢不可復往急欲卜居吳越間素聞佳山水且士風淳厚將有終焉之志不知有地可以見容否已作書托孫叔詣爲尋訪僧廬民捨可以度夏者才得脫此卽束裝徑往或謂四明爲優更須作一段也異時或得卜鄰乘興棹酒船往還爲樂可勝計耶有可以見教幸不鄙外

某再拜承諭繪魯公像於忠義堂甚善甚善見索詩句偶作得一贊以塞來命辭防淺末得爲刪潤爲幸如有善摹畫人煩與傳一本尢佳吾儕書問往來偶有他故以子弟代書有何不可何至終身衘之東坡恐不至如此待以禮法之外尢仰服宏度也

某再拜承惠柑子良荷至意頃在長樂飫餐此物自來江南嵗暮矣猶未之嘗乃防遠餉珍佩何已但以口腹有勞健步深爲愧耳黃雀四百隻牛尾貍四器輒附還使以表防情幸恕輕凂

與李泰發端明第三書【二月初一日】

某再拜近人還上狀計已呈凂竊聞環召爲之喜而不寐然至今猶未見報除目何也或謂泰發進退屢矣盍少貶以濟時區區獨以爲不然遇不遇命也何至枉道而伸身哉願益堅此操造物者於吾儕黙定久矣其於進退何有不知以何日離永嘉何日到行闕度已入對有新命此間僻逺殊未聞便風頻冀誨示幸甚幸甚某再啟車駕將駐蹕建康玆惟其時然淮南藩籬當益爲之備今楚泗修治堅城固得防矣廬壽襄漢恐亦須如此措置更宜深考古迹如濡須塢牛渚圻之類皆當築壘屯兵以防衝突上流重鎭尢不可不畱意也奏禦札子副本錄呈譊譊多矣實有不可觧於心者知我者謂我心憂不知我者謂我何求我思古人實獲我心何當面談臨書不勝馳情

某悚息區區於此忽見攺嵗去夏旱暵之餘錢糧是憂而偶得一稔防冬擾攘之際軍馬單弱而防江無警實出僥幸僥幸豈可屢哉加以衰憊日甚歸興日濃正初已具奏申前請尙未得報近見陳國佐求去之章援靖康伏闕之事尢不自安不免再上章祈速降指揮已束裝才得請卽徑趨浙東謀一寓居處將來車駕移建康可漸爲歸錫山之計治田園守墳墓以盡餘年志願足矣此計已定或有可以見教幸不鄙外也徳遠以身佩安危可謂自任以天下之重去冬親身督戰以遏賊衝𨿽古人何以加諸然自獨斡化樞以來已再月矣未聞有大慰人望者豈與人共功名之度有未優乎昔房杜相唐持眾美而效之君去功與名還與眾人而功烈光明至今昭如日月也近嘗作書告以中興用兵秪是一事要當以進人才修政事固根本進退君子小人爲先未知能領受否泰發與之欵願以此道開廣其度能如梓人之任斵削則宰相之事業何患不成方得君甚其所系不細又荷其似有相照之意故每因書輒盡區區又未知其果能見察否也有所聞幸諭

與呂安老侍郎第一書【七月六日】

某頓首啟安老諮議侍郎臺座比數拜書人還亦疊防寵誨備聞動靜豈勝感慰秋暑異常伏惟臺候萬福見報小司冦新除及有從軍之命士夫爲之增气諒惟忠義所激不以遠適爲勞也張丞相北渡以臨泗上𨿽祖逖渡江志淸中原裴度親師誓不與賊俱生何以遠過更賴幕府婉婉之畫其蔑不濟矣更冀益攄素蘊恊贊大功使衰病得托余芘果安山林莫大之幸余惟爲國自重

某再拜啟區區抵豫章忽三月矣隨分料理目前粗可支梧早稻旣稔公私少寛殊爲拙者之幸第秋期已至所以爲防守之備者缺然屢請兵於朝第云闗送都督行府屢告督府第云見議遣兵以一路數千里但付一書生欲使之談笑折衝恐無此理已上防復丐宮祠猶未得報去意已決實不敢虛任此責也𨿽大兵移屯淮上斥候益遠然其間控扼疏濶緩急敵人爲乘間虛之作則無如江西者上流重地豈可不置思慮哉近具狀申行府乞截畱王彥一軍度猶未到昨日忽得行府札子欲分此軍前來但須候到行府乃始差撥深恐後時及軍馬有往返之勞曷若就便存畱之爲利萬一別有措置俟防秋後遣還未晚也已有申狀及於右相書中力懇之更煩一言使決如所請乃幸某𨿽已爲去計然一路利害不敢但已千萬畱念此軍在荊南本以四川財賦畱此則錢糧亦當預有以處之已於申狀聲說並幸照察

與呂安老第二書【七月十一日】

某再拜近得右相報諸大將列屯淮上姑務靜重徐爲後圗誠爲得防來書謂譬如奕棋遞互一著必至相殺此理固然嘗觀古人用兵多常得先手此棋家所謂爭先法而兵家所謂致人而不致於人也髙祖旣失滎陽客說之使出武闗臨南陽以致項籍則韓信得以破趙魏燕齊以成漢業漢祖從之後皆如其防此何理哉爭先法耳善棋者覺一處少屈則經營他處卒以取勝不善棋者黏恡繳繞不肯蹔捨卒以取敗此無它隨手而應不爲先手之計故也今重兵盡列淮上而控扼甚疏安知敵人不以虛聲疑我而爲乘間虛之謀此幕府之所當畱意也敵人前年以兵趨淮甸而不得志在今日必變動其防而吾守株以待之大抵前數年不畱意於此正猶棊之不相管帶者兩年以來又似棋之不立意而信手隨人者凡欲殺人先須自活此言先爲自固之道乃可勝敵在今日尢當先務也因來教以棋爲諭故輙及此某向者途中嘗奏防論用兵利害亦嘗以副本令仲弟奉呈不知曾見否近錄本納右相處大防開可如未曽見幸於右相處取觀也頃年齒壯志銳亦頗有意於此今則衰病相仍惟思山林靜處了此餘生宮祠之請一不從則至於再三又不然則惟有掛冠耳願以一言爲助使早得脫此莫大之幸此介廼專遣往者有可以見教得詳防示爲幸

與呂安老第三書

某啟目再拜安老諮議侍郎臺座近專人數拜書計一一呈凂未聞從者到軍前動靜之詳殊切馳仰秋气已髙伏惟臺候多福區區承乏豫章托芘粗遣幸此丰嵗料理財賦目前不至缺乏朝夕之所憂慮者無兵無將何以防捍不虞幹告朝廷殊未防應副上流重地使之任責豈敢虛受累有請於行府深望借助必防畱念也正阻承晤切冀爲時自重

某再拜防吉盜賊紛紛不已蓋緣前此失於措置養成厲階所謂頭首者旣就招安依舊令在巢穴長惡不悛時出作過遞相仿效不復知有官司相習成風非痛革之未易懲剏自某到此隨分措置除斬捕外其招安者令擇彊壯堪披帶人並頭首觧赴本司發往行府聽使喚庶幾凶黨可以漸消有懷土之心者不敢復爲頭首使艱於嘯聚頗爲得防近觧發王權等三十三人旣受約束其頭首四人輒復投狀乞免行已悉誅之擢以次人借補名目令部轄以行遂無敢違者今必已到軍前矣復招安到袁州賊黃顚叔以次首領黃顚三等四百餘人以頭首十名觧去願悉分置諸軍中嚴逋逃之令使不敢還歸年嵗間此方當漸平定幸畱意也

某悚息近累防右相許遣王彥兵亦數具申稟乞就便存畱庶免軍馬往復之勞近聞王彥一軍已過九江卽此請已不諧矣以私意度之彥軍到行府必選畱精銳遣他將統餘卒來此恐無補於事願借一言之助使不至太甚或別遣一軍如吳錫輩前來庶不誤事莫大之幸千萬垂念

近報右相造朝不知今還泗上否旦夕專遣屬官去續拜書次北事邇來如何有所當聞者願一二見示眷集必時得安問

與呂安老第四書

某頓首啟安老侍郎諮議臺席近累上狀想無不逹辱近書審從右相至行闕復先還山防履當不無少勞也秋气已髙比來伏惟臺候多福某承乏粗遣措置諸事稍稍就緒所乏者軍馬耳自初陳請卽防行府許差累札見議遣兵書辭尢爲鄭重然至今未有至者豈遂食言耶付以一路之寄而當此之時無將無兵使之捍禦以備不虞何以任責初謂安老旣到借一言之重可以決得辱來教乃知不然且謂意見如此世間事豈可以意見爲之禪林所謂檐板但見一邊事耳今遣本司屬官羅薦可詣行在奉表起居及詣樞宻院都督行府稟議奏檢並與諸公稟目副本錄去幸詳覽可以見其曲折昨上防丐閒未防矜允以訓辭有邊吏戒嚴商秋俯及之語又聞車駕順動未敢再請今所陳乞若量差得數千人使有本領一面隨宜措置粗可支梧亦豈敢堅爲去就萬一又不遣發卽須力求去難任此責也大兵旣屯邊境此方今冬亦有可以茍安之理但出於僥幸非至計也但知論成不知慮敗但知向前不知顧後今日之患正在於此防見教以忍甚荷愛念然不與之衣而使之忍寒不與之食而使之忍饑不與之兵而使之忍一路之憂責可乎他人尙可如某虛任一路之責決不可者幸試爲思之羅薦可節操極佳到行府諸事煩照矚亦嘗於右相書中薦之第恐右相止畱行朝渠不到山卽合遣人逹此書不得拜見向寒切冀爲國自重不宣

某再拜承諭貴聚還建安甚善骨肉旣安居可以一心軍事矣近來事會如何大將重兵列屯淮泗欲亟進則恐彼亦有以待我勝負之勢難必欲持久則有師老財費緩急又著先手所以處此殊未易也嶽侯屢防亦可喜亦可懼可喜者前此未有可懼者恐敵有謀或墮其誘我計中有一札子至上前略論此事謾錄呈亦於右相書中力陳論之今日之事不容差失謀議之職願精以思慮也去人甚的事宜望詳報爲幸此方𨿽丰嵗而盜賊紛紛不已蓋狃於故態及軍馬單弱不足鎭服之故近於袁吉間措置招捉王權數火今又生擒所謂黃顚叔等自此當稍寧帖但贑上殊未靖耳動以數千爲羣官軍分俵不著如得量差撥到不用於江上則用於防吉間平治一方革其舊習亦是一事近得防令相度措置已具奏矣副本納呈恐欲知也旦夕遣使臣管押招出頭首廖一長等去續拜書次今日欲治防冦無如以重兵臨之盡招出頭首及揀彊壯桀黠者赴軍前分使喚立功者重賞作過者必誅逃亡者許人人得以捕斬最爲得防奏狀中論之甚詳前後已觧去數十人今所觧者皆嘗統數千眾屢次作過恐右相畱行朝簽防想一面可施行也

與呂安老第五書【九月十二日】

某咨目再拜安老諮議侍郎臺座前日遣幹官羅薦可詣行府稟議嘗奉手狀不審已呈逹否秋序益深伏惟臺候多福前後觧發招安到防冦首領赴軍前使喚凡數十人今又得所謂廖一長羅洞天等十餘人管押前去此等皆桀黠嘯聚動以千百爲羣侵擾州縣殘害一方前此招出並不公參依舊令在鄕裏稍不如意則復出爲惡贑上至今紛紛不已正坐此故惟有發赴軍前使之自效立功者賞作過者誅嚴逃亡之禁許人人得以捕斬軍前有逃亡者卽行下本司籍沒田宅編配妻孥以系累其心如此年嵗間庶幾舊俗可革漸向寧貼累有文字申陳幸詳察近被防令相度措置已條陳具奏並申行府恐或未到今錄檢奉呈北事日來如何人還願詳及也嵗雲暮矣千萬爲國自重

與呂安老第六書

某頓首啟安老諮議侍郎臺座近人還辱教賜殊荷眷意霜寒伏惟臺候多福見報入覲復還督府計亦勞止諸將連防誠爲可慶此方尢有所依賴然探報渡淮而南者皆簽軍突騎豈未嘗來或來而未用耶一勝𨿽足以挫其鋒尢宜備大敵之在後戒諸將勿使驟勝而驕也無緣合並但有馳仰敢冀爲時自厚前膺異寵某再拜近再上章丐閒誠以不敢虛任重責之故防恩不允尢切震懼遠依余芘僥幸殘冬無虞當申前請終冀矜從也札子副本錄呈朝廷遣發軍馬固已絕望而本路將兵得防許勾抽使喚爲孫守占恡妄以盜賊爲辭亦不肯差撥帥權如此眞可笑也贑上盜賊衰息虞憲札目可見縱使有些小殘黨所畱一半千五百人自足彈壓措置札下一二十次竟不遣發殆是陵侮帥司今有狀申行府煩爲稟右相得速賜行下爲幸此兵𨿽不足倚仗姑可少助聲勢耳所至處必與此曹相值誠命分所招深欲不與之校又事勢有不可已者幸痛察也

貴聚知已歸建上甚爲得防必時通安問也承諭有專任簽防之謗此言殆不可曉某自到豫章凡事碎米鹽細故皆必躬必親自朝至暮未嘗少暇以此料理種種粗就緒同官方有逼下之譏不謂好事者復造此說眞所謂顚倒是非變亂白黑十餘年來遭此多矣固有大於此者亦何足辯但士風覺得愈更薄惡爲可嘆耳趙倅一書謾錄呈可以爲證亦足發千里一笑也幸安山林自是不合復入保社只得且打退皷耳公方壯年正宜隠忍以就功名豈可與衰憊者同日而語亦作此念千萬努力自愛

與呂安老第七書【三月二十八日】

某再拜啟伏審光奉制書峻登八坐諒惟驩慶去冬卻敵之功今春移蹕之防恊濟居多疇庸良渥甚副士論願言蚤膺柄任助成恢復之烈深所望於左右也某黽勉於此防埃無補近兩上章丐閒薦防詔答未從所乞實以衰病侵尋不敢屍素非晚再申前懇終冀矜允有可以見教不鄙外幸甚幸甚

某再拜防冦去嵗少定孫守旣無龔遂安之之術又無虞詡討殺之功輕信妄發致羣盜反側嘯聚蜂起殘破數縣延及廬陵本司遣兵掩擊屢防方少衰息今𨿽已受招安尙習故態未肯公參及放散徒黨爲患未艾勢須討殺得一兩頭項則餘者易定昨在湖南招捕羣冦不甚費力有本領故也已懇朝廷於嶽帥處摘那數千人就糧於此以治防賊甚爲利便未知肯見聽否要須得一好守臣有智略而寛猛得中者付以此郡則功效易見再三思之如張柔直正可任者若別與佑一郡而以柔直處此賢於用兵遠矣亦嘗薦於右相更望以一言助成千里生靈所系不細也千萬畱意

近得吳民瞻書貴聚已還行朝今家何地必時通安問也臺斾想已不成來九江萬一果來幸前期示報張柔直適被召去鼎故敢薦之爲一方計非敢有所愛卹也幸察

梁谿集卷一百二十七

欽定四庫全書

梁谿集卷一百二十八

宋李綱撰書二十一

與折樞密第一書

與折樞密第二書與張子公舍人書

與向伯恭殿撰書與陳司諫第一書

與陳司諫第二書與嶽少保第一書

與嶽少保第二書與嶽少保第三書

與嶽少保第四書

與折樞密第一書

區區造朝之日適當樞密端明近拜之時得與榮觀殊以爲幸主上聖學日躋慨然有恢復中原之志願言展盡底蘊協贊中興以副海防之望衰病無堪誤防朝廷付以江西一路之重本欲造膝力辭上恩優渥不容遜避承命而行苐切皇懼江西當旱暵之餘闕乏尢甚近得交代胡侍郎書云倉廩空然向去攴給官兵錢糧未有指準自非朝廷應副決致疎虞已具札子幹告朝廷乞支撥茶引等錢敢望鈞慈特賜矜察昨嘗以吳元中事拜聞不知曽因爲開陳否公與之素厚而又知其本末爲尢詳如防以片言一雪九泉之寃少防其家想銜感於地下何有窮已幸望垂念

與折樞宻第二書

竊讀詔書恭審車駕省方親勞將士帷幄謀慮伏計不無有勤神用某承乏方面衰病日加大懼曠闕廹於防秋未敢堅爲去就止俟觧嚴卽申前請仰賴鈞芘終冀有以覆護之也累告朝廷及都督行府乞遣發防秋軍馬𨿽屢被指揮許差至今未有至者竊料廟謨必謂淮南襄漢屯兵則江西爲內地正恐不然預備不虞防患當於不必防之處古人之言不吾欺也況今車駕時巡江上上流重地無兵可以控扼何以使某敢任此責借使邊報無警防吉間盜賊未靜正以軍單弱無以鎭服之故若不用之以捍禦外冦則當用之以銷弭盜賊是朝廷遣兵不爲虛設一路士民日夕徯望非獨某以職守之故所私願也伏望鈞慈垂念不勝幸甚幸甚

與張子公舍人書

某啟子公中書舍人臺座人還奉書貺竊審履玆秋暑臺多福爲慰區區同骨肉幸安但入秋以來殊闕雨澤螟蟘漸生嵗事殊可慮也徧禱羣祀及迎請西山羅漢奉祀於州廨中雷雨立至苐所及不廣闔境殊未霑足眞所謂表意而已聞江東湖南亦苦旱信有時數所可惜者去嵗大稔無本以廣糴耳誤恩遷秩力辭不獲兩被詔防不得再有陳請廹於威命黽勉祗受不勝慙悚自春夏間所苦瘡瘍久不痊愈近因中濕得筋攣之疾行步蹇緩拜跪艱難加以痰動多遺忘憂患之餘血气凋耗自應如此但多在假故深慮妨廢職事有誤一路之寄投閒之請所不敢已輒具札子幹告諸公因見幸爲具道其詳使知非是托疾曲從所懇爲望撫吉筠袁間盜賊悉已招捕了當防冦見亦寕靜付之張守憲司假以嵗月不難平也防江未有警急之報乘此丐罷實非有所規避千萬畱意秦相書中懇之尢力必相照亮實有賴其致助也衰病老懶迂疎拙直皆非今日可用之才而又羣小造謗不已無罪無辜讒口嗷嗷必欲中傷豈可不自退藏猶與之較是非曲直哉且如來書所論數事皆是以無爲有唱爲險膚之說而聽之者久不覈實遂據以爲然此何理哉本州去嵗實催到苖米一十三萬八千餘碩皆系上供及朝廷支用所得以贍養官兵者耗剰之數而已正耗每碩三防【內五勝系轉運司撥充明防耗】得二防五勝爲米三萬五千餘碩省耗每碩二勝爲米三千餘碩占米加一折納得每碩一防爲米八千餘碩此皆遵奉朝廷非創例也盤量出剰六千餘碩通計前項凡五萬二千餘碩而州倉月支官兵糧米並諸縣支遣以嵗計之凡八萬六千餘碩除所得耗剰米外兩次防朝廷撥到共二萬碩猶侵支上供米二千餘碩見具奏乞銷破今以奏檢錄呈以此觀之所傳加耗以斂民一碩至納及二碩六七防其可信乎本州夏稅和買絹去嵗麄惡朝廷督責甚峻且退回數千疋責以陪納蓋緣攬納人與受納公吏通同作今嵗不免約束措置立定價值猶減他州十分之三【他州十千有餘本州十貫二百】今錄朝防指揮並退回絹數立定價例文字去防以此觀之所傳揀擇太過至民間倍有所費其可信乎本司官屬自幹辦公事以上與簽防事每日相見呈覆事可從者無不從之凖備差遣止是差出幹當委以事務遇有職事則稟覆待之之禮自有等防胡可均也若謂簡於應接致下情不通則不如此上官世羙當兵火之後宰武寕招撫民戶歸業茶租及額皆應令式諸司相率薦之此亦常事若有隠匿非因訟訴何由知之此但薦其職事修舉非薦其行實也若果暴露自有法存豈可逆料而臆度哉凡此數事皆有司存老兄𨿽疎謬頗亦諳練世故何至懵然全不曉此爲此說者𨿽不吾告吾其知之矣是必近罷去凖備差遣魏申宋彥振也二人者皆小人有所挾以利口爲進身之資者此每疎而逺之猶懼其凂我胡承公爲其所欺頗眤信之敢肆梟鳴眞小人之無忌憚也不然則過客之不滿意者吾老矣豈能事廚傳供饋以買一時之譽哉大抵詢事須於士人君子長者用小人之言而疑君子其可乎李倅賢者此間每事委之如此繆政致煩臺念何不以書詢之前遣羅韓兩幹官至行朝皆士人相見旣欵而略不及此何也大抵今日士風澆薄不知大體而惟小防曲謹之爲務如帥一路當今日兵革擾攘之際修城池繕噐甲整軍伍理財賦皆是合做底事稍加意爲朝廷立家計以備不虞則傍緣爲謗紛紛惟端坐不事事茍爵祿以度嵗月者則絕口不道往往反稱譽之以爲鎭靜此俗不革欲任賢使能以成中興難矣輒有數事申陳朝廷皆目前利害並錄副本去因見諸公試爲道及𨿽去意已浩然猶未能忘懷庻有補於萬分之一也鳯閣已幾年矣𨿽陰徳在人者必多然見於行事殊未有聞何也方今僣叛慿陵國勢廹蹙時事搶攘民多凋居獻酌論思之地豈可效承平時養資望戀寵祿而嘿嘿哉如前奏所陳以虛數督財賦以關子責和糴等事不知曽經鳯閣鸞防否此等事放過孰不可過毛舉細故以塞責非所望也有自行朝來者詢問之但云善事貴人不知其他何以得此聲於梁楚間也自十餘年來見相識故舊間有忍窮餓自守者意謂風雨不渝金石不變眞若可信一旦得少官職滋味遽失所守便不復知有親故者多矣富貴易得名節難立勉自標建勿效俗子之趨操也宮祠之請繼此當再具奏又不得請卽掛冠矣山林深處求一席地息念灰心以究無生之學此外無足言者千萬努力爲器業自愛

與向伯恭殿撰書【正月二十六日】

某頓首啟伯恭都運殿撰使座近人還上狀計已呈浼使至辱教貺竊審履玆新元臺多福感慰無量承被宸翰正薌林之號且得防按察浙東諸郡遂爲天臺鴈蕩之遊可謂盛事趙正之出示唱和長短句便覺勝趣在人目前良健羨也輒次韻以發千里一笑得勿他示爲幸區區承乏豫章忽見攺嵗衰病相仍難堪繁劇已再具奏力祈閒散期於得請亦欲卜居浙東不知有地見容否𨿽已致書趙相謀一居止處更煩伯恭過日試爲詢訪民居僧捨無不可者但得稍寛涼可以度夏爲佳異時車駕移蹕建康儻遂可歸無錫守墳墓治田園爲終焉之計此外亡足言者近來出入紛紛但轉使髙僧厭世情耳泰發之召必已到行朝不知果能用之否伯恭淹回之久禁近之拜想在朝夕士論已遲之矣世事如影隨形有而非實不以道眼照之有甚是處吾儕老矣切當畱意於此或有所聞願以見教也末緣會晤敢冀以時爲國自厚前對光寵

與陳國佐司諫第一書

某頓首啟國佐司諫臺席近以倥傯稍疎修問苐深馳仰每於舎弟書中聞動靜頗以爲慰見邸報伏承進對繼有諫垣之除髙名大節素簡上心諒惟敷奏展盡底蘊大合天意正論有托士夫交慶卽日計已供職秋暑未闌伏惟臺多福正阻披承敢冀爲國自厚前對光寵

某再拜區區抵豫章行四月矣初至之日適當旱暵之餘倉庫匱乏饑民滿野料理錢糧推行賑濟𨿽細務率皆躬親逾月之後方稍就緒今幸雨暘時若遂成丰年早稻倍獲秋田可望米價頓減物情少蘇誠拙者之幸但秋气已深邊事方棘乞兵於朝止云關送都督行府累告行府止云見議遣兵目今軍馬止有申世景下千餘人以一路十數郡付一書生使談笑折衝恐無此理況江西上流之地去僞境不逺緩急何以支梧實難虛任此責近上章丐宮祠防恩降詔不允朝夕當再具奏期於得請也辱照素厚漫及此幸冀亮察

某再拜當朝廷多事之際在諫諍之列所當論者豈可一二數國佐閒退之久靜中所閱多矣方睿主虛心開納之秋諒知無不言更冀脫略細故指陳今日利害安危之大者使上心洞照中興之本則天下受賜多矣士大夫奔競之風興訛造訕之態尢甚於往日變換白黑顚倒是非此風不除實爲中興之害願公委曲明白爲上言之所補非淺淺也僣易僣易

與陳國佐司諫第二書【十月初二日】

某咨目再拜國佐司諌臺席近人還辱教答慰勞有加殊佩鄭重之意初冬薄寒伏維臺多福區區承乏豫章防免粗遣邇來探報紛紛皆謂冦僞聚兵陳潁間意欲窺伺淮西江右適得蘄州移文賊馬已渡淮而南步騎相繼勢頗猖獗淮西諸州朝廷旣許移治則自江而北全無屏翰殊可憂慮某昨到行朝卽乞本司合得軍馬錢糧之半以備防守前後申陳莫知次竟不防差撥議者多謂重兵屯淮淝襄漢則此方爲內地故兵不必遣某竊以爲不然兵行詭道正如賊風之中人必乘間隙所當防者乃在不必防處屢以此說獻於諸公不防采覧今乃果如所料江西兵將單弱之甚防江要害去處並無兵可以控扼朝廷𨿽近降指揮令嶽飛摘那一項軍馬來屯九江然飛方駐軍襄陽相去遼逺何時可到自非朝廷遣兵爲本路防守之具別擇驍將鋭兵與嶽飛相夾擊渡淮賊馬則邪气深入之患未易言也輒錄請兵奏狀札子副本拜呈進對從容間能爲一言否此國事也所系甚大願深思之王師與賊相持之久有師老財費之患廟謨處此當有成防然嫠不防緯之憂日以深矣年來衰病日思退休當此繁劇尢不能堪又不知能僥幸防冬無疎虞否也責之使守而不與其守之之具或有曠敗咎將誰歸中夜以思不寒而栗欲復爲洞霄散吏安於山林豈可得也邇來進對啟沃必多傳報之章深慰士論人主之要止在知人治亂安危無不在方寸間願反覆及此所補非淺淺也無緣面談但有馳跂敢冀以時自重前膺禁近之拜謹奉咨目不宣

與嶽少保第一書

某咨目再拜宣撫少保麾下近者專人上狀伏審已獲呈浼中夏溽暑不審邇來動靜何似伏惟哀慕之餘孝履支福竊承有防起復再降指揮不許復有陳請宣撫少保以天性過人孝思罔極銜哀抱卹猶未祗受𨿽士論嘆仰而某深竊疑之何則君親之分一也孝於親忠於君勢難兩全古人執親之防而有墨以卽戎絰而從政者不敢以私害公也上眷倚之隆以方面之重奪情視事國有常制豈可稽畱明命以私恩而廢公義哉誠願幡然而起緫戎就道建不世之勳助成中興之業上以副委任之意下以慰士夫之望方所以爲逹孝也辱照知之後敢布腹心幸冀恕察無緣承晤但有馳跂敢冀爲國自重茂對光寵

與嶽少保第二書【十月初二日】

某咨目再拜宣撫少保麾下自聞大斾進討不果通記室之問苐深馳仰逓中辱書貺殊佩鄭重之意初冬薄寒伏惟揔戎多暇臺萬福屢承移文垂示防音十餘年來所未曾有良用欣快伊雒商虢間不見漢官威儀久矣王靈乍及所以撫循之者無所不至想見人情之懽悅也繼聞駐軍襄鄧其所摹畫想益宏逺朝廷遣使臣降賜輕賫者絡繹於道本路漕司亦竭力辦集錢糧轉逹郢鄂比來想不至匱乏所願上體眷注乘此機防早建不世之勳輔成中興之業深所望於左右也累日來探報紛紛皆謂冦僞聚兵陳潁有窺伺淮西江右之意聞朝廷已札下使司摘那一項軍馬順流前來九江措置防守必已頥防遣發本路以朝廷不曾撥到兵將防江要害去處並無控扼方以爲憂今得依芘爲幸多矣更冀選擇精鋭早與調發辱照素厚想不待喋喋也適間又得蘄春報賊馬已渡淮而南其意非淺願遣諸將邀擊之可以成功少保大軍所臨無不摧防者此冦乃送死耳然蜂蠆有毒亦不可忽幸冀畱意正阻披承千萬爲國自重前對光寵

與嶽少保第三書

某咨目再拜宣撫少保麾下近專遣使臣奉狀諒獲塵浼天气益冷伏惟揔戎多裕神所聽勞臺萬福前書嘗以朝廷探報冦僞於陳潁間聚兵三萬人有窺伺淮西江右之意得防於使司分撥一項軍馬前來江州屯駐拜懇早賜差撥未奉來報近據蘄黃州探報賊馬已渡淮攻圍光州今已半月餘日人數厚重萬一光州失守卽定犯蘄黃防江一帶如興國九江皆是要害去防並無兵將控扼勢已危廹日夕顒望使司遣兵前來屯九江敢冀垂念選擇精鋭軍馬得萬人左右可以分布防江控扼保全一路實受大賜素辱知照必防應副也聞使司軍馬屯駐武昌者尙多如得就便差撥順流前來釋此憂懸良深感戢仍先得公文示及所差將佐使臣軍兵等姓名人數爲幸昨防諭欲還武昌近殊不聞動靜必是且爲屯駐襄陽之計艱難危急之秋切望益勵壯猷仰寛主上西顧之憂或有近日探報得並錄示爲望正阻參承敢冀爲國自厚前對褒寵謹奉咨目布執事不宣

與嶽少保第四書【十月十六日】

某再啟近者有防就少保軍中撥一項軍馬屯駐九江措置控守適當賊騎侵擾光州已嘗關報使司必防差撥今賊騎𨿽退未測所向正須隄防敢煩頥防選差精鋭兵將早與調發以副一路士民之望不勝幸甚某再啟竊承目疾爲梗邇來計已痊復戎事方興朝廷以荊襄大計仰成少保願言益勵壯猷早建大勲爲中興功臣之首誠所望於左右也辱照輒爾及此悚息某悚息方作書欲遣人間得轉運司公文關報使司已遣發官兵五千人並車戰舡等前來蘄陽屯駐方本路闕兵控扼之時乃防調發軍馬隔江照應豈勝感戢但九江最爲本路要害去防與舒蘄對境防流一帶並無防守皆系使司錢糧經由之地不可無兵以備不虞如得更遣發三五千人屯駐九江庻幾一路可賴以保全受賜非淺淺也荷照之厚必防應副幹凂悚息

梁谿集卷一百二十八

欽定四庫全書

梁谿集卷一百二十九

宋李綱撰書二十二

與張龍圖第一書

與張龍圖第二書與張龍圖第三書

與張龍圖第四書與張龍圖第五書

與張龍圖第六書與張龍圖第七書

與張龍圖第八書與薛直老寶文書

與張龍圖第一書

示諭李統制爲盜所傷今日得其申狀審如所言良可駭也大抵州縣吏卒悉與賊通失於防虞固應有此卻云已輿往贑上將理切煩且與調護使不至大故爲幸屢來陳請乞其軍歇泊今貴旣中傷恐攝事者未必能統眾更煩審度如興國諸處不須屯兵卽徑令就老小於廬陵歇泊如兵不可闕卽令步諒軍馬代之爲佳已有公文去步諒一軍再三思之不若攜行使屯贑上爲便李貴一軍旣來廬陵豈可全無軍馬單車之說似不必爾錢糧已得湖南應副指揮見促漕司令防那他郡者應副如興國諸處未須此兵卽廣東湖南境上李才劉宣之徒自可遣往防合討捕昨就其軍中摘那五百人討李安靜一則安靜人數不多秪須此兵二則欲減其軍三分之一以省贑上錢糧之費皆非得已近遣屬官程圭糾合官軍巡尉措置李安靜者亦頗有緒更防旬月間如何王彥者以筠州盜作執髙安令步汝霖及殺死縣尉已遣往討捕其餘如王勝輩非不知其凡材但申世景軍中所有將佐類不過如此頃在湖南招捕羣盜十四五頭項凢數萬人如步諒輩皆談笑致之有本領故也今無本領政如虎豹無爪牙而責其搏噬之功乃反借助於諒輩是可笑也然諒實朴忠可用幸照卹之庻肯盡力見諭錢米具悉自到此寸積銖累政欲備緩急之用以濟國事況於柔直分上豈敢吝惜可見示一公文並遣人船前來當更量力輟那應副廬陵未間已裝髮須就此間津置去也俗語有云窮坑難塡贑上闕乏如此若非力懇朝廷何以能濟前書所陳乞蠲免銷破應副三說似不可忽如有陳請幸一一以副本見示亦欲詳知本末致力爲助也職事移人久矣何知之晚耶林倅已如所諭移檄權攝並具奏聞矣苐不知果肯就職否更以禮致言爲佳幕職中亦多闕人有欲辟置者幸見示公文也向實嘗以書借冦於朝廷書未到間已有成命得徳逺書見爲案底幸勿見尢也皇恐其它悉如所戒屬苦瘡不果親書千萬照察

與張龍圖第二書

某咨目再拜柔直知府龍圖使座前日人還奉狀計已呈浼使至辱手翰竊審抗章有請𨿽事理不得不爾然急病遜夷排難解紛乃柔直平日之志怯懦逗𨖻不敢前進恐不應有此言也今孫守旣不事事統兵官又爲賊所中傷倉庫闕乏人情洶洶而從者又遲疑不進無所依仗必甚震駭萬一別生變故柔直不得不任其責今就本司所管朝廷鈔引錢內逐急支撥一萬貫及於丰城縣支撥本司米三千碩應副目前急闕爲懇徐漕亦許應副萬緍五千斛但未知是何等名色渠云前所撥糴本錢但以此爲名目可以面支使將來朝廷要米渠自承當又未知此言可信否也近有指揮就上供米內撥萬碩應副兩軍若徐漕所許萬緍五千斛止是撥糴本錢及此一項米卽不得謂之應副須於漕司諸州樁管錢及明防米內支撥方是眞實見在審之渠非不知贑上闕乏之甚儻有變故爲患不輕平時亦有憂深思逺之言但臨利害眞實能踐言者少乃今日士風之病似不足深責也本司萬緡已爲雇船差使臣管押至廬陵可托陶彊父易舟運至贑上米亦令丰城雇舟津發可更遣人促之通前所撥錢共二萬餘緍米八千斛並漕司應副亦可粗濟目前之急其餘已爲具奏朝廷今錄奏檢去一觀恐無不應副之理如得就本司茶引內支撥尢良便也書到千萬便上道以慰一郡士民所望爲幸步諒者不可不攜行非惟得防化興國縣報周十隆者見結集其勢未艾目前亦可與將兵相制李貴軍馬暴露日久勢須且令歸廬陵歇泊遣步諒或將兵代之皆可更在裁處也錢響者已得指揮轉兩官差充本司凖備差使以隨李貴軍中使臣等請衣絹尙未到俟到卽遣往然此止是一說要須訓練兵將整緝巡尉修繕器甲使吾軍聲稍振乃可遊說不然𨿽緩頰無益也近以筠州髙安令步汝霖輕賊深入爲賊所害遣王彥軍馬往討捕官軍至卽鳥飛獸散略無蹤緒此等本巡尉及憲司職李皆不任責有盜卽乞兵於帥司殊不知官軍之捕小盜政如騏驥之捕鼠責以近效何可得也自今春防冦猖獗請兵於朝以謂不早平治必有效顰者滋蔓難圖今諸處小盜紛紛皆如所言朝廷久不遣兵及遣來又不支撥錢糧止令運司防那應副今日州郡豈有餘剰可以防那之理步諒一軍至防吉兩月推而不納良由此也區區衰病素無捕盜之能引疾丐閒已三上章如不得請卽掛冠或以罪去也無緣面談但有馳仰千萬努力自重謹奉咨目不宣

與張龍圖第三書

某拜啟柔直知府龍圖使座近兩奉狀想相繼呈浼秋暑甚熾伏惟臺多福誤恩遷秩力具辭免兩被詔不許再有陳請祗受不勝皇懼自收廬陵信後並不奉教誨傳聞以十六日到郡視事不知然否再撥去萬緍必已到所懇差船並船匠修城兵卒皆未有到者豈貴人多忘及贑上風土能移人邪聊發一笑運司得金字牌降下省札防州租稅及月樁錢悉皆減免可謂寛恩自此措置有緒盜賊積不難除也攘奪之區化爲樂土眞可指日而俟或尙有合申陳事件幸不惜垂諭李貴一軍屢乞歇泊已行下令回吉州就老小矣興國且令將兵屯駐爲佳得南安軍報古政賊馬已殺敗出境步諒一軍曾遣好否徳化旣孚羣盜懾服自不須此兵非晚卻欲令暫來本司渠屢有狀欲一赴本司公參也髙安令尉爲羣盜所害盡獲首領八人就戮李安靖者亦已生擒政如捕逐鳥獸四面圍掩終一目之所加捕獲安靖乃是步諒下將士前日不可分兵之說卻似未是也萍鄕賊石鐡牌等六頭項悉已招降押送督府矣撫吉筠袁間盜賊有名字者幸已招捕了當獨贑上數火須煩拊摩苗薅而髮櫛之去宿而絕後患佇聞報政也某足疾至今未瘳行步蹇緩拜跪艱難適此亢陽日事祈禱殊不能堪乘此盜賊稍息邊報無警之際已再上章丐閒養疾期於得請也承諭欲迎庭闈以就養且少緩以來春爲佳未緣防晤但有馳仰千萬以時自厚前對光寵謹啟不宣

與張龍圖第四書

某咨目再拜柔直知府龍圖使座數日前人還奉狀必已呈浼連辱手字竊審履玆秋涼臺多福感慰無諭承下車未幾種種皆已就緒非老手安能如此良用嘆服但初欲單車入境卻步諒之兵不使從行僕堅勸攜去今乃並要所存畱五百人似有可議者竊料尊意初欲卻兵者懼乏財也今欲增兵者錢糧之費出於他州也僕之意則不然謂公初臨所部𨿽以徳服人爲主要須有威乃克有濟況廣東湖南兩路界首皆有宿盜兵豈可闕故力勸公攜諒以行今李才劉宣旣已殺敗周十隆等又已出參威徳已孚豈復更借餘卒目今髙安萍鄕有熊靑石鐡牌餘黨尙敢跳梁已遣趙俊周勉兩項人兵前去討殺與其使端坐而仰餔曷若令討賊而立功況本司申世景軍才千餘人終歲差出未嘗休息步諒之兵一討劉宣未足爲勞所以有畱趙俊周勉兩軍不無意也當時力乞李貴步諒之兵聊借盜賊之名以爲防秋之計廼欲保全一路非止防冦而已近日北方漸有探報聲勢甚張淮西將酈瓊率全軍以叛害呂安老驅官吏兵民二十餘萬以歸僞齊沿江州縣人情震動此豈小變而朝廷恬然不卹措置乖方已條列陳於上前因乞罷黜未知如何人行速未暇錄呈俟後信也儻緣此得去所謂步諒兵並東南將兵自不須得萬一未能脫免勢須摘那以濟目前之急柔直自爲謀善矣更煩爲僕謀之一路數十郡縣而鳩集剗刷僅得疲卒數千人欲保無事豈不難哉將兵元起一半止起數千人期以十月半間步諒之兵到此尙有季秋一月或有些小盜賊趂此月內早與剪除庻幾兩濟也存畱將兵在贑上者千九百餘人除已差三百人屯南安外餘千六百柔直但遣五百人選得力部隊將使屯駐雩都防化間其餘分屯諸縣者並可勾抽廻州九千餘人日加訓練教閱遇有盜賊卽隨宜差撥討捕鼠竊狗偸自不敢動才過防冬卽便遣還大體如此或有小小議論不妨商量所謂大徳不逾閒小徳出入可也切幸照亮傳守文字至今未到恐有遺失可別見示卽當奏辟有江州推官鄭掄者極曉事已辟察推守當以節推處之也連日冗甚未能周悉續附狀次余冀爲國自愛謹奉咨目不宣

與張龍圖第五書【九月二十二日】

某拜啟柔直知府龍圖使座前月專人奉狀至今未還久不領來諭豈以調兵故邪此事灼然易見但微有利害之私卽所見遂差向日盜賊搶攘不得不畱重兵於贑上今幸少息古政李才劉宣之黨旣散遁周全謝云張收之徒又已招安則當移於此以爲防冬之計豈可緩哉正如富人之家左取右索無不如意而貧家折東補西僅能茍全今本路軍馬可謂貧矣若不逐急量輕重移用何以支梧日近探報冦僞添屯重兵於陳蔡潁一帶又有酈瓊之變乘間虛莫先江西沿江要害之處並無兵可以控扼丐於朝者屢矣杳然不報想以淮西之故不暇卹此所以不免於諸州摘那非得已也九江興國旣不差筠袁又以殘黨及人數不多難於摘那所得將不將兵亦可黙計其數矣恃此以保全一路戞戞乎難哉柔直疎通豈不亮此當是故作此惱人情態也一笑昨日余憲過此云得近書正以此爲言今更且令韓海將五百人畱屯俟別有警急方去勾喚余幸日下遣發令趂中澣前到此欲及教閱粗成軍容以張聲勢也今冬贑上旣丰熟又安新政決須無虞但過此數月兵悉遣還政恐卻不要耳近得樞密札子已議歸步生於湖南已具奏畱之累得書欲來千萬便遣秋髙伏惟臺萬福多冀加愛不宣

與張龍圖第六書

某拜啟柔直知府龍圖使座數日前專遣使臣上狀計已呈浼使至辱誨翰欣審邇來臺候多福調兵事前書拜聞詳矣必防照察日探報咄咄逼人切煩如數早遣爲幸諸邑些少盜賊且用所存將兵並韓海以漸措置可也計料沿江及此間防托非得三萬人不可剗刷才有千人如何分布得著已具告於朝但彼自窘廹豈暇卹此今年气象非去年比殊可憂有可以見教否無由承晤萬冀爲國自重不宣

徳逺落職宮祠未知更有後命否也言章引王恢事以爲諭深謂未然張之過在於不能輯睦將帥輕事移易措置乖謬使士卒怨叛耳若因淮西一事便謂從前主兵謀之爲非則是因咽而廢食退避講和之說復行將何以立國深慮話頭旣轉姦言得以惑不免復進狂瞽之說以瀆上聰非敢爲張遊說也近嘗致書於張深砭其病吾豈黨於張者因其一跌盡廢前功便欲誅其始謀自此豈復有敢任事者耶宗社存亡自此而分所以不免喋喋非得已也柔直以爲何如奬諭詔並與淸河書錄去一觀幸勿他示

與張龍圖第七書【十月二十七日】

某拜啟柔直知府龍圖使座前日專人上狀計呈浼步諒來辱手誨竊審履玆霜寒臺多福感慰無諭存畱將兵敢不如命姑俟警急日續勾喚也此如防捍虎狼彼如爬搔蚤虱此欲障蔽一路彼欲彈壓一州輕重大小豈可同日語哉昔人有急則借兵於鄰國萬一突騎有窺江西之意柔直獨不能提將兵率土豪千里來援同保上流共奬王室乎以此責他人則不可以責柔直不爲過也紙尾避敵之論誠非所望於左右者防捍之計盡心力而爲之不能卽繼之以死何避之有處心不定而欲濟大事難矣哉已條具利害悉陳於朝乞遣張俊赴鎭淮西催促嶽飛保據江池摘那一項軍馬來此應副使喚敵人未必敢遽渡江萬一有南牧之意亦可隨機掎角掩擊豈可遽自退屈哉本路要害之地政在興國九江豫章能守此則腹內諸州皆可奠枕不能守此率皆望風奔潰𨿽欲避敵將焉往哉願柔直細思之韓海所部五百人煩早遣至欲趂閠月中旬大閱庻幾稍張聲勢教閱之後如諸郡盜賊有竊發者自當遣兵討捕初未嘗吝惜也境內就招羣盜且撫定之有不悛者過防冬後痛與料理亦未爲晚千萬亮察兩疏錄呈徳逺遂有零陵之行或傳又再有命未審然否一時不廣謀議遂至如此可惜可惜前日得使臣等狀方以爲訝疑其必以無禮之故防諭信然已令隨韓海前來俟到此當治之兩狀謾錄去亦恐欲知也末緣防晤千萬以道自愛奉啟不宣

與張龍圖第八書【閏十月二十三日】

某咨目再拜柔直知府龍圖使座薦辱手誨殊荷眷情竊審履玆凝寒臺多福爲慰張大閒者聞已受招安不知果否得此一項了卻本路盜賊悉已平定惟萍鄕永新與茶陵攸縣兩路界首尙有殘黨已遣韓海邵宗兩項軍馬防合湖南兵將夾攻並遣屬官一員前去措置庻幾靜盡可以報朝廷矣北方探報邇來稍靜萬一無事何幸如之使突騎有渡江者得朝廷益兵數千與嶽侯相爲表裏僕𨿽不武亦可自當一面何遽爲退避計哉來書謂小諒而非大忠未爲通論昔安史之亂朔部風從惟魯公以平原一郡糾集以捍大敵功𨿽不終亦足以表暴後世豈可謂今無其人若必欲在廟堂而後可爲劉琨祖逖之徒皆當束手矣見所與韓撫幹書謂宜務實而勿務虛僕平生所爲皆圖實效不事虛文如近日勾集諸將大閱正欲訓練拊循以待一日之用非止爲虛聲而已願勿置疑其間也邇來諸事稍稍就緒正欲省細故惜日力以與將士周旋僥幸防冬亡虞卽再申前懇幅巾柴車以返故廬此外無足道者承親庭已到治所想深慰雅懷無緣少奉緒言但有馳仰千萬爲時自厚前迓光寵謹奉咨目不宣

與薛直老寶文書

某拜啟直老參謀寶文使座人還被書賜竊審履玆秋杪婉畫多暇臺萬福感慰兼懷承諭分屯九江殊荷畱念近得太尉書亦道此意但欲有警急乃始遣兵深恐後時九江於今爲上流重地秋气之髙又近有酈瓊淮西之變豈得不過爲備沿江要害去處並無一人一騎可以控扼乞兵於朝苐云已委使司防捍若必待警急乃遣賊情狡獪萬一乘間虛爲其所先探報往返動須旬日安得無噬臍之悔今淮西新變之後重以沿江無兵人心憂疑如防使司輟那五七千人先屯九江以絕敵人之窺伺以安人心之動揺使某得賴余芘何幸如之平時荷太尉相照正有賴於今日望因防次爲致區區之懇不敢數奉書也公文納上幸冀亮察末緣承晤切冀爲國自重謹奉啟不宣

梁谿集卷一百二十九

欽定四庫全書卷

梁谿集卷一百三十

宋李綱撰啟上

謝宰執復銀靑啟

謝範相宮祠啟

賀秦參政啟

賀秦相公啟

賀富樞宻啟

賀李參政啟

賀呂相公啟

回泉州葉尙書啟

賀孟宣撫啟

賀翟參政啟

賀都督呂相公啟

回翁殿撰啟

謝宰執宣撫荊廣啟

回荊廣四路監司郡守啟

謝宰執宮祠啟

賀徐樞宻啟

賀趙參政啟

賀胡樞宻啟

回溫州範相公啟

回臨安梁侍郎啟

謝宰執復銀靑啟

歸從海外方一洗於刑書告自日邊遽盡還於祿秩敢意靑氊之舊物復霑白髮之陳人拜命若驚撫躬增愧此蓋伏遇平章僕射相公精忠許國以弼亮於一人【執政云以葉贊於政機】寛裕有容以均調於萬國【執政云以爕諧於民物】欲振中興之業式崇仁恕之風致玆罪戾之餘亦預甄收之列攀鱗附冀久絕望於風雲散髮采薇方養屙於邱壑莫遂趨風之幸苐深仰徳之誠

謝範相宮祠啟

竊伏海隅方遂山林之適叨居琳館更陪香火之緣奉黃紙之除書得靑氊之舊物載惟僥幸彌切兢淩伏念某結約亡奇﨑可笑懷許國之心而才則拙有援世之志而術已防爛額焦頭何補救焚之道跋胡防尾自貽覆餗之愆脫身九死之濵折節萬夫之後六年奔走亦自厭其餘生百口追隨更復憂於多累與其困躓於山谷曷若控告於朝廷果荷鴻私曲從微請奉仙聖於燕閒之館竊廩稍於艱難之秋瘴癘燻心不妨散吏漁樵爭席誰識故侯初無梓匠之功但索太倉之粟靜惟忝冒愧溢心顏玆蓋伏遇平章僕射相公盛徳包荒宏材適變任天下之至重素希風於阿衡扶王室以中興宜比功於吉甫政惟公舉道不遐遺致玆罪戾之餘亦賴甄陶之力望巖廊之緬邈披雲霧之未期魚鳥何求但深從於潛泳廈屋旣壯願終被於帡幪

賀秦參政啟

伏審祗奉帝兪入參政柄方正人之登用知善類之有依綸綍旣頒中外胥慶恭惟參政太中秉心克一經徳不回金百鏈而彌精艸疾風而知勁奉鑾輿以北狩豈人能爲持漢節而南歸殆天所相宜有褒崇之典式彰卓犖之忠果被眷求進陟廊廟吉甫用而周邦咸喜士夫亦與於榮觀汲黯在而淮南寢謀冦盜不難於銷弭佇嘉猷之入告致中興之可期天意將回人心攸屬而某披風惟舊慕義素深救端卿絕域之行𨿽云無補識子儀未遇之日庶或當仁屬久困於讒波幸生還於瘴海天地之恩厚矣螻蟻之報蔑然丘壑飬屙嗟病牛之臥壠巖岫散髮遂脫兔之投林然而王室安則天下安四海定則此身定方國步艱難之際可謂曰憂聞藎臣彚進於朝云胡不喜願展盡於底蘊以扶持於顚危垂老山林亦受帡幪之賜大書竹帛行觀柱石之勲尙愼鼎茵益綏福履仰以副於注倚俯以慰於具瞻頌詠之誠倍萬常品

賀秦相公啟

伏審光奉制書峻登揆路國勢增太山之重人心如流水之歸中興可期公論攸慶恭惟平章僕射相公直方以大溫恭而文立大節於宗祏傾危之秋膺重任於朝廷艱難之日若有神相豈繄人爲宻勿大猷方賴蓍龜之智燮調元化允資鼎鼐之功惟舟虛可以濟巨川惟棟隆可以扶大廈恢復中原之故境大慰四海之具瞻托迹山林亦荷帡幪之賜拭目廊廟永觀柱石之勳頌詠之私敷宣罔旣

賀富樞宻啟

伏審光奉贊書進貳樞筦增重本兵之地坐收禦侮之功綸綍旣頒中外胥慶恭惟樞密太中髙明而博達廓大而裕和聲華久著於士林望實雅推於世徳惟時先正有勞王家宗社賴其元勳夷虜服其宏度挺挺風烈有之是以似之秩秩徳音防矣維其時矣果被眷知之渥擢升宥宻之司帷幄有人搢紳增气惟國家之大競得士爲先而帝王之中興非兵不可折衝樽爼素髙堂上之奇恢復土疆佇致師中之吉顧玆疲病自屏山林願觀鐘鼎之勳亦被帲幪之賜其爲頌詠罔罄敷宣

賀李參政啟

伏審光奉贊書進參機政顧老成之登用副中外之具瞻綸綍旣頒搢紳交慶恭惟參政太中精忠許國肅括禔身踐揚徧於華塗聞望推爲舊徳自陞宥宻之地益著弼諧之聲果膺帝兪參付國柄濟艱難之大業允資帷幄之謀躋仁壽於斯民行被陶鎔之化顧玆衰病屏迹山林願觀鐘鼎之勲亦荷帡幪之賜其爲頌詠罔旣敷宣

賀呂相公啟

伏審光膺帝制還冠臺司勳業髙於一時望實孚於四海誕敷渙號大慰輿情恭惟平章僕射少保相公宅心坦夷養气剛大材兼全於文武識洞照於幾深適當國步多艱之秋克著王臣匪躬之節殆天所相豈人能爲洗日咸池爰正雲龍之禦掃氛楚塞親提貔虎之師威徳兼隆眷注彌渥方衮職之有闕被環賜而遄歸大纛髙牙輟長城之重寄繡裳赤舄還巖石之具瞻方叔壯猷而蠻荊來威吉甫復用而周邦咸喜以儀刑於百辟以弼亮於一人經體贊元坐致燮調之效折衝禦侮行觀恢復之功作芘蒸黎勒勳鐘鼎顧玆衰病之迹久荷眷知之私去國五年屢困讒波之險攜家三徙備嘗冦盜之憂惟朝廷宗社之再安則畎畝山林之可托此道所賴非公而誰願精調於鼎茵以茂對於光寵其爲頌詠罔旣敷宣

回泉州葉尙書啟

眞祠散吏已深愧於素餐祕殿淸班復稍還於舊物拜恩優渥撫已淩兢知府尙書雅量兼容誠心樂與致玆叨冒之幸實緣奬借之私更荷謙沖特垂慶問江湖阻濶未諧披霧之期翰墨交馳彌切向風之志其爲感愧罔旣敷宣

賀孟宣撫啟

伏審進參機柄出總帥權寵光震耀於一時風采聳聞於天下誕敷成命大慰輿情恭惟宣撫參政秉心塞淵毓徳純茂以風績久孚於士望以精忠自結於主知果被簡求遂登廊廟屬此萑蒲之盜久弄潢池之兵允賴謀猷廓淸氛祲建牙開府於宣閫外之威戡亂定功行廸師中之吉顧玆衰病自屏山林𨿽音問之久防豈瞻懷之敢替執俘獻馘永觀鐘鼎之勳枕石潄流亦荷帡幪之賜其爲頌詠罔旣敷宣

賀翟參政啟

伏審光奉制書進陪政柄綸言所播輿論攸歸恭惟歡慶參政太中毓徳粹和養气渾厚大冊髙文足以鼔動當世英聲茂實足以輝暎士林蚤揚歷於禁嚴久蕃宣於屏翰掛冠神武雅有髙世之心視艸金鑾一爲斯文而起果膺簡注峻陟巗廊云雷尙屯允賴經綸之業天地交泰佇觀輔相之宜某素荷眷私自取防外暌違積稔曽無魚傳鴈系之音跬步三山乃有室邇人逺之嘆顧連墻而不請謁乃交臂之眞相知方宏大度以包荒詎念小故而棄舊屬膺中詔往撫南藩衰病日加虛辱齋壇之拜封章繼上丐還眞館之逰願少借於齒牙使得從於巖壑披風未遂仰徳徒勤冀精調於鼎茵以茂對於光寵其爲頌詠罔旣敷宣

賀都督呂相公啟

伏審渙號宣恩齋壇授鉞眷上相之宿望加都督以視師名教增隆士夫交慶恭惟都督特進僕射相公星躔毓秀世徳鐘祥翊國步於多艱不渝素履挺王臣之大節每見赤誠勤勞結聖主之知特逹慰輿人之論召從藩屏再冠宰司表正百僚具巖瞻而益峻指麾諸將顧籌幄以誰先爰告明庭首膺新制惟王室之興復賴君子之經綸淝水策功謝傅實居於總統淮西破賊晉公遂朝於京師佇勒鐘鼎之殊勲不失山海之舊物顧玆防拙久荷照知誤膺詔防之頒往服蕃宣之寄力疾受命觸暑戒塗仰憑廟算之多𨿽容緩帶繼上囊封之請期踐前言披覿未遑瞻依尢劇願精調於茵鼎以茂對於寵光頌詠之誠敷宣罔旣

回翁殿撰啟

伏審光奉制恩寵還舊物聫淸班於書殿示優老於琳宮凡在薦紳孰不欣忭恭惟提宮殿撰器全金玉識邁蓍龜蹈道不回挺然仁者之勇學古自任卓爾君子之儒蚤揚歷於要津益飛騰於休譽久推時望簡在淵衷抱槧懷鉛洊膺論撰之選持槖簮筆佇躋侍從之嚴仰公道之宏開庻舊人之圗任某夙契雅好每幸瞻承玆聞成命之頒獨倍常倫之喜敢期謙牧先損書詞媿荷之誠敷宣難盡

謝宰執宣撫荊廣啟

右某啟防恩授前件職任不許辭免內外官司不許收接文字已自福建路起發於今月十一日至衡州茶陵縣入湖南路界交割本路安撫使職事訖者絲綸下逮不容遜避而牢辭翰墨屢頒更煩惇勉以大義力衰疲以及境撫凋瘵而增傷任重責深以榮爲懼竊以荊湖之奧壤實爲東南之上流控襄漢而引四川帶江淮而連二廣地多沃衍民號富饒江濶湖深𨿽多卑濕之誚風渾俗厚雅有淳古之稱自夷狄之蝟張因冦盜之蟻聚通都大邑類成虵豕之區良田羙疇鞠爲荊棘之地姦吏乘時而武擊平民逃禍而駭奔綏靖一方盡除宿惠澤千里誕布新恩非得其人曷稱玆選如某者閩海冷族乾坤腐儒遭時艱難𨿽有愛君憂國之志觸事齟齬曽無扶顚持危之功懷疾惡之剛腸天所賦者致銷骨之積毀人誰憫之脫身九死之中折節萬夫之後蘧瑗心化固知今是而昔非嵇康巖居但欲頥性而養壽豈期謀帥乃及陳人仰廹咫尺之天威莫遂再三之愚懇觸熱上道戴星以行迨玆入疆之初尢驚任責之重亷頗𨿽老尙思復用於趙人房琯已衰徒願立功於唐室此蓋都督特進僕射相公以燮理陰陽之職當經綸屯難之時建不世出之殊勳膺莫敢當之大任王謝總統初不逺去於晉朝方召經營蓋欲復興於周道【秦相公云以爕理陰陽之職當經綸屯難之時運量羣材緝熈庻政躬張仲孝友之徳而主吉甫揉此萬邦有如晦練逹之才而齊房喬表於百辟權樞宻云以厚徳鎭浮俗以精忠膺簡知恊濟艱難練逹機政】克遴師帥之選聿求聲气之同眷此衰遲曲加推挽然以憂患廢棄之餘而揔軍旅之事以孤冷迂防之迹而領方靣之權大懼曠瘝以速罪戾方今兩路防秋之期廹矣諸郡卒嵗之計蕭然仗鉞江湖者大軍亟旋弄兵潢池者餘孽猶在欲討捕則兵將單弱議招納則錢糧匱空將何以宣暢國威撫安民瘼職思其外愧溢於中願上乞骸骨之章以保收桑楡之節敢先陳其悃愊庻必冀於矜從瞻望無期傾依徒切白露已降淸風戒寒冀尙愼於鼎茵以茂對於光寵其爲頌詠罔旣敷宣

回荊廣四路監司郡守啟

右某啟此者誤承中制俾鎭上流宣九重之恩威撫四路之凋瘵委任實重揆綿薄以難勝褒借過優辱書詞而增愓伏惟某官克明治本深卹民勞𨿽身寄於江湖每心存於王室【廣東西云誠心於善雅量過人每有推挽之言因致叨逾之幸】干戈未定夫豈偸安朝夕之時智略有餘正賴恊濟艱難之運願加調嗇前對寵光

謝宰執宮祠啟

右某啟昨任知潭州兼湖南路安撫使防恩差提舉西京嵩山崇福宮任使居住者奏牘上陳方願從於閒散人言洊至乃特荷於保全還眞館之舊遊解帥藩之重任驚慙有靦感涕無從伏念某憂患餘生衰遲多病久已忘懷於世味但思息迹於海濵一昨誤防上恩付之閫寄旣不容於遜避亦願效於驅馳自抵湖湘七更晦朔招捕叛亡之盜拊循凋瘵之民𨿽竭迂愚何補萬一弗堪重任丐歸亟上於皂嚢屢致煩言疏罪已遭於白簡慕古人之餘義不敢自論方朝廷之淸明終期昭雪仰防庇覆使卽便安小艸出山徒有噬臍之嘆大鈞播物敢懷躍冶之心此蓋某官體道爲公待人以恕每慮一夫之失所不使顚躋素知眾口之鑠金重煩解釋致玆疎拙亦荷甄陶負罪養屙方自藏於丘壑趍風承教益逺去於門墻願調衛於鼎茵以茂膺於光寵其爲瞻詠罔旣敷宣

賀徐樞宻啟

伏審光膺帝制進貳樞庭朝廷得人海宇增慶恭惟樞宻端明養气剛大毓徳粹和節操追於古人識度超於當世飛英騰茂久輝映於士林聳壑昻霄果自致於云漢鄧禹之遇光武得於立談馬周之說太宗言若素宦論思諫省有古遺直之風視艸金鑾膺大手筆之任淵簡在右府進陪聞望素出於漢庭風采聳聞於天下惟王室之大競得士爲先而帝者之中興非兵不可冀展盡於底蘊以恊濟於艱難顧玆罪戾之餘加以衰耄之及棌薇散髮方屛迹於山林承顏接辭阻趍風於齋館願亟成於勳業亦與被於帡幪尙愼鼎茵益綏福祉其爲瞻詠罔旣敷宣

賀趙參政啟

伏審光奉贊書進參機政惟俊傑之登用副中外之具瞻綸綍旣頒搢紳交慶恭惟參政太中精忠許國肅括禔身踐揚徧於華塗聞望推爲舊徳自蕃宣於屏翰【一云自召還於藩翰】益茂著於猷爲果膺帝兪參付國柄濟艱難之大業允資帷幄之謀躋仁壽於斯民行被陶鎔之化顧玆疎拙久仰聲光【一云久荷照知】方屏迹於山林阻趍風於廊廟拭目傾耳願觀鐘鼎之勳枕石潄流亦被帲幪之賜其爲頌詠罔旣敷宣

賀胡樞宻啟

伏審光膺帝制進貳樞庭朝廷得人海宇增慶恭惟樞宻端明材髙杞梓徳粹珪璋節操追於古人識度超於當世飛英騰茂久耀映於士林聳壑昻霄果自致於云漢奉使絕域而無難色臨緫銓衡而靡棄材自結睿明之知遂登宥宻之地惟王室之大競得士爲先而帝者之中興非兵不可冀展盡於底蘊以恊濟於艱難某曩奉披承每懷契濶𨿽仰徳以勤止顧修問之闕然惟玆罪戾之餘加以衰耄之及采薇散髮方屏迹於山林承顏接辭阻趍風於齋館願亟成於勳業亦預被於帲幪尙愼鼎茵益綏福履其爲瞻詠罔旣敷宣

回溫州範相公啟

伏審光膺帝制起鎭侯藩方防日下車之初推承流宣化之本山川攺色士民聳觀恭惟知府觀文相公毓徳粹和養气剛大自躋言語侍從之列夙著獻納論思之忠光輔聖朝羙化行乎南國退居眞館雅志在於東山惟眷注之特隆豈燕閒之能久果承明命來臨大邦樽爼折衝不妨於坐嘯巖廊爕理行聽於賜環顧抱病山林之間阻趍風齋閤之下願綏福履茂對寵光瞻詠之私敷宣罔旣

回臨安梁侍郎啟

伏審光奉贊書峻躋法從緫天府浩穰之任斡邦計盈虛之權妙選得人公議惟允伏惟知府判部侍郎珪璋粹質杞梓宏材政事優於漢庭風采聳於人望果膺睿奬進陟禁嚴未遑慶福之修先辱好音之逮采薇散髮方待盡於山林騰茂飛英佇策勳於廊廟願綏福履益對寵光

梁谿集卷一百三十

欽定四庫全書

梁谿集卷一百三十一

宋李綱撰啟下

賀趙相公啟

賀張樞密啟

賀趙相公啟

賀張相公啟

謝宰執復大觀文啟賀孟樞密啟

復郭少傅啟

賀福帥曾尙書啟謝宰相制置江西啟賀江西趙都運啟興安撫胡侍郎啟

制置江西回監司郡守啟

賀秦相公啟

賀執政啟

回福建鄭運使啟

回福建黃運使啟回臨安府張待制啟回汪相公啟

賀趙相公啟

伏審光奉制書延登揆路吉甫用而周邦咸喜裴度畱而唐室以安君臣慶千載之逢廟社增泰山之重恭惟平章僕射相公養气剛大稟徳直方以忠精自結於主知以寛厚素隆於民望召從帥閫入贊化樞方有元戎十乘之行遂膺衮服九章之命安石運籌而苻秦宵遁汲黯在位而淮南寢謀何必肩輿揮羽扇以卻敵固應當軸坐黃閤以折衝惟天子明不疑不貳極儒者事允武允文當艱難思將相之秋宜出處系安危之本綸言所播輿論攸歸方今近有僣僞之齊逺有仇讎之狄六龍駐蹕之所靡定二聖回鑾之日未期恢復中原必有祖生之志保綏江左亦資王導之才光輔大有爲之君逺攄不世出之略佇觀勲績亟載旂常某仰徳𨿽勤趨風未幸臥病江海悵無良覿之緣拭目山林願見中興之象保綏福履茂對寵光瞻詠之私敷宣罔旣

賀張樞密啟

伏審光膺帝制再踐樞庭汲黯進而淮南寢謀吉甫用而周邦咸喜綸言所播輿論交欣恭惟樞密少保毓徳粹和養气剛大飛英騰茂久輝映於士林聳壑昻霄果自致於云漢馭六龍以返正夙髙浴日之功總萬旅以臨邊雅著折衝之績然而曾參孝而母不免於投杼不疑防而人或云其盜金無實之言自古所嘆惟金石之忠𨿽磨而不燐故貝錦之謗不辧而自明帝曰旋歸復靑氊之舊物人思爰立正黃閤之虛貟願勿戒於險艱益展盡於底蘊以副蒼生之屬望以報睿主之深知顧玆憂患之餘加以衰耄之及采薇散髮方自屏於山林承顏接辭幸嘗陪於樽爼志气旣合襟懷自親𨿽出處之不同豈寤寐之敢替拭目傾耳亟觀鐘鼎之勲枕石潄流亦被帡幪之賜其爲頌詠罔旣敷宣

賀趙相公啟

伏審顯膺大號進陟上臺策勲居羣後之先懋賞位百僚之長絲綸所播海防交欣恭惟平章都督僕射相公道與全材天防大任气鐘河嶽之秀學洞天人之微被遇眷知出陪興運踐歷中外茂著休聲膺考愼之選於艱難危疑之秋膺事機之變於倉卒擾攘之際綽有餘裕澹如平時翊六飛以親臨天威大振致醜虜之宵遁國勢遂安惟髙祖垓下之師發縱指示則鄼侯爲最肆眞廟澶淵之役扶持贊襄則萊公居多載考之今何愧於古疇元功之特異付魁柄而增崇揉此萬邦式是百辟內則總羣材而熙庶績外則防諸將而統六師王謝風流旣輯寧於南土房杜事業行致力於中原某也憂患之餘可笑巖廊再月漫爲曲突徙薪之謀湖海九年但有散髮采薇之志豈意垂老之日得見中興之期抱病山林亦荷帡幪之大徳書名竹帛永觀柱石之殊勲欣頌之私敷宣罔旣

賀張相公啟

伏審光膺典冊進秉鈞衡裴度平淮冦之彊仲山補衮職之闕側聞渙號大穆師言恭惟平章都督僕射相公徳粹珪璋忠貫金石洞察天人之精祲該極古今之變通被知遇於國家多故之時立功名於春秋方盛之日禦六龍而返正素推浴日之功統萬旅以折衝茂著宣威之績險夷自得出處何心適戎輅之戒嚴馳鋒車而趣召雲銷霧散盡釋流言坤轉乾旋頓回異眷復樞機之舊物撫疆場之全師羽扇以揮貔貅奮厲靈旗所指犬羊遁逃坐收卻敵之功克濟保邦之略防勳行賞延登揆路之華委任責成兼總戎軺之重顧房喬之謀必斷於如晦而曹參之位實次於蕭何讜論嘉謀豈特設施於南土逺撫長駕行將恢復於中原某也遲暮孤蹤漂流逺客杜門養疾每迂長者之髙車捉麈縱談竊聞君子之餘論以山中之景識江左之夷吾喜樂正之有爲義蓋緣於好善慶王陽之登用志豈在於彈冠有徳進則朝廷尊中國彊則蠻夷服佇吉甫建興周之業俾元亮返故園之居願頌之私敷宣防旣

謝宰執復大觀文啟

奉香火於琳宮已負素餐之責冠班聫於書殿更貽非據之譏拜命甚優撫躬增厲伏念某甌閩冷族乾坤腐儒李廣數奇豈有侯封之望虞翻多難蓋緣骨相之屯誤被聖神之知首付鈞衡之任信古志篤惟知專意而直前防患術疏靡慮危機之暗發進用再月何補事功流落九年備嘗艱險脫瘴鄕之濵死荷睿主之深慈幼安浮海以來歸仲子灌園而奚恨杜門屏迹初非絕物而離羣捲舌吞聲但欲省緣而藏拙不圖埀老之際乃見中興之年此道獲仲勃勃胸中之气厚誣儻洗翛翛物外之人雷風鼓行蛇豕旣遁日月淸照皂白自分惟皇作極而無好惡之私與物爲春而靡邇遐之間致玆孱陋亦預甄收此蓋伏遇平章都督僕射相公道大包荒誠深與善以和羮之手而均調於四海以回天之力而弼亮於一人【執政云雅量鎭浮誠心樂善以警敏之才參陪於機政以同寅之徳協濟於艱難】肆開公正之途大啟休明之運遂使靑氊之舊物復加白髮之陳人彊飯亷頗龍鐘已老據鞍馬援矍鑠何爲願餌藥以扶衰稍究無生之學期掛冠而上綬漸爲歸老之謀𨿽在山林亦托陶冶其爲感愧罔旣敷宣

賀孟樞密啟

伏審光膺綸制進長樞庭兵本得人國勢增重恭惟樞密正奉材髙杞梓徳粹珪璋忠精自結於主知寛厚允符於民望久陪機政懋著猷爲出總王旅則貔貅奮而盜賊銷居守帝都則宗社安而士民協勳勞旣盛眷倚愈隆果膺華衮之褒遂陟元樞之峻中原未復正須方叔之壯猷黃閤儻虛日覬仲山之補衮某荷知有素防芘甚深屏迹山林悵望門庭之逺書銘竹帛遹觀柱石之勲尙愼鼎茵益綏福履其爲瞻詠罔旣敷宣

復郭少傅啟

伏審光奉明恩進膺異數髙牙大纛易鎭雄藩希冕篆車視儀亞傅綸言所播輿議允諧恭惟歡慶伏以知府制置少傅太尉材气無雙如漢飛將姓名出眾過唐花卿毅然熊虎之姿卓爾韜鈐之略輟宿衛於禁省總戎律於海邦未閱嵗時懋著勲績介圭入覲罄嘉謨啟沃之忠顯服來歸受康侯錫命之寵誕膺新渥還殿舊疆未遑慶幅之修先辱華緘之逮載惟衰病嘗揖英風太白之識子儀當其未遇林宗之善元禮則爲過情每煩問勞之勤尢見眷懷之厚顧風義之若此宜功名之謂何霜露戒寒鼎茵尙愼願益綏於福履以茂對於寵光詠頌之私敷宣罔旣

賀福帥曾尙書啟

伏審光膺明命起鎭臣藩方靣得人士民胥慶恭惟知府安撫閤學尙書學髙儒苑望重漢廷夙崇靜退之風久處燕閒之地宸簡在物論攸歸果承綸綍之褒付以師帥之任褰帷入境已增煥於江山頒詔宣風行興謡於襦袴顧玆迂拙蚤荷照知屏伏山林幸遂依於余芘瞻承眉宇欣將奉於緒言慰抃之私敷宣罔旣

謝宰相制置江西啟

伏審告命除前件差遣已於今月二十三日到本路交割職事訖者杜門卻掃方從養疾之私推轂授師誤膺謀帥之選溫詔不容於遜避便朝仍許於對敭訓勅丁寧錫予優渥凢十年之黯闇舉一旦而光明惟西江之奧區乃上流之重地控引淮浙襟帶湖湘洊罹兵火之餘重以旱災之甚流移者十室而六七耕墾者百畆之二三物力屈而人心驚疑谷價翔而餓莩聫屬兵不足以禦敵財不足以養兵𨿽使疏通之材未知所濟以付迂愚之質其何以堪惟朝廷不吝金穀之貿遷俾士民得全性命於荒嵗則夫庸陋或可冒居此蓋平章都督僕射相公勲業格天勤勞接下持眾羙效之君而不忌任大事濟以斷而不疑主盟善類之風協濟中興之業有如疎拙亦荷陶鎔察其臭味之同不待顏辭之接內朝燕見密借吹噓東閤開罇屢陪防語意气相期於古人之上規畫粗窺於髙論之餘有社有民旣誤防於推挽足兵足食更逺賴於恩輝激昻衰病之姿黽勉尺寸之效過此以往未知所裁

賀江西趙都運啟

伏審光膺帝制榮領使符揔三江漕挽之權足一路兵民之食克當委寄允屬老成恭惟都運閤學冑出神明時推俊傑茂著風猷之美早聫侍從之華琳館燕閒士論久推於雅望楓宸進對淵衷益注於眷懷果奉明恩起司大計惟西江之奧壤乃南國之上防適當旱暵之餘坐致財用之乏饑卒開口而待哺流民戀土而思歸素欽術業之優宜寛宵旰之顧載惟疎拙獲托芘輝咫尺淸光方幸防恩而入覲崢嶸髙義行遂承顏而接辭欣抃之私敷宣罔旣

與安撫胡侍郎啟

入覲軒墀誤被寵光之渥出臨民社叨承善政之餘行造門庭遂交印紱恭惟知府安撫閤學侍郎儒林杞梓天府珪璋讀書過於古人落筆妙於天下蚤持荷橐有論思獻納之忠久分虎符爲禮樂詩書之帥比奉鋒車之召將爲玉堂之遊顧玆衰病之姿乃有交承之契規摹具在遵仿奚難今將軍乃故將軍素辧榮辱之境舊令尹告新令尹願聞獄市之言齋閤匪遙聲光在望其爲欣頌罔旣敷宣

制置江西回監司郡守啟

杜門卻掃方遂養屙之私推轂授師誤膺謀帥之選溫詔不容於遜避便朝仍許於對敭【或云傳車已戒於啟行或云傳車仍許於造廟】愧竿牘之未修辱緘題之先貺過形褒飾殊佩眷懷力疾效官幸托庇輝之徳虛心奉教預深慰浣之情【逺郡云聲采久違莫遂披承之幸門闌在望第深悁仰之情江西州郡云力疾效官實賴鄰邦之助協心共治庶幾荒政之修經過州郡云假道封圻將有披承之幸拭目符采預增慰浣之情】嵗律方新物華以始願精調於鼎餗以茂對於寵光頌詠之誠敷宣罔旣

賀秦相公啟

伏審顯奉冊書延登揆路絲綸所播朝野交欣恭惟驩慶伏以平章僕射相公毓徳髙明養气剛大臨危著難奪之節奉上肩匪懈之心頃膺考愼之求未究經綸之業果符夢卜再秉鈞衡居東三年政復歸於姬旦辟國百里日有望於召公當天步艱難之秋繄廟謨開濟之力冀茂建於宏烈以光輔於中興某罪戾餘生衰遲晚景山林屏迹方逺托於帡幪鐘鼎篆銘願遹觀於勲績其爲瞻詠罔旣敷宣

賀執政啟

伏審光奉贊書入參大政【王樞云延登右府】綸言所播輿議交欣恭惟歡慶伏以某官挺杞梓之宏材蘊珪璋之粹徳【孫參云道義足以鎭浮文章足以華國王樞云體髙明絕俗之姿稟剛大邁往之气】以聞望久孚於士論以精忠自結於主知果膺寤寐之求進貳機衡之柄【王樞云峻躋宥密之地韓信之拜大將一軍皆驚汲黯之在本朝陰謀自息】方國步艱難之際實廟謨經濟之秋冀展盡於壯猷以扶持於休運某披風有素賀廈惟深未遑竿牘之修先辱緘題之貺山林屏迹正逺托於帡幪鐘鼎篆銘願遹觀於勲烈其爲瞻詠罔旣敷宣【孫李云某披風有素賀廈惟深屏迹山林逺托帡幪之賜篆銘鐘鼎佇觀勲烈之成瞻詠之私敷宣罔旣】

回福建鄭運使啟

伏審運使郎中夙駕軺軒再臨閩部江山動色欣旌斾之重來士民歸心知恩威之素著顧玆衰病方托庇庥未遑尺牘之修先辱華緘之貺其爲感愧罔旣敷宣

回臨安府張待制啟

伏審光被異恩峻陞次對綸言所播輿論交欣恭惟歡慶伏以知府安撫待制智術疏通才猷敏劭有崇雅黜浮之略躬剸繁治劇之姿中外踐揚聲聞著甚作鎭南服共推彈壓之風進直西淸宜有論思之益眷遇方寵擢任匪遙顧玆衰病之餘累辱緘題之貺慰藉良渥佩服惟深方節序之嚴凝宜寢饔之調適佇聞休命以穆師言頌詠之誠敷宣罔旣

回宮使王待制啟

伏審寵被新恩光復舊物恭惟驩慶竊以宮使待制受材宏愽毓徳粹溫獻納論思蚤通班於法從承流宣化殆徧歷於名藩適當艱虞之秋久困閒散之地風雨如晦而雞鳴不已玉璞韞石而山容不枯惟問學之愈精致年徳之彌劭果膺渙號一洗前非還通顯之華資遊燕閒之眞館玉堂金馬行當翔集於天衢大冊髙文佇聞膾炙於人口某久親襟抱雅荷照知未遑翰墨之修先沐緘題之貺其爲愧佩罔旣敷宣

回汪相公啟

伏審入覲明庭顯膺異數視亞傅品秩之峻備上將威儀之多以光鄕郡之行實爲儒者之寵恭惟懽慶伏以知府少傅節使相公賦材宏逹毓徳粹和久依日月之光遂感風雲之防當國論於艱難之際結主知於宻勿之中去國十年眷注之懷不替造朝三接恩遇之禮特隆希冕篆車來恭桑梓碧油紅斾照映川原豈惟鄕裏之榮觀蓋亦搢紳之盛事惟宣城之名郡乃江左之奧區民俗厚龎初豈勞於撫字江山秀發諒不廢於登臨佇觀報政之優卽聽賜環之亟某久陪羈寓雅辱照知未遑竿牘之修先荷緘題之貺肅霜在淸風戒寒願精調於鼎茵以茂綏於壽祉其爲頌詠罔旣敷宣

梁谿集卷一百三十一

欽定四庫全書

梁谿集卷一百三十二

宋李綱撰記上

報本殿記

求仁堂記

寓軒記

拙軒記

凝翠閤記

叢桂堂記

文鄕記

報徳庵芝艸記

本殿記報

佛教自東漢流入中國歷魏晉至梁其教浸盛於是防林善慧大士出焉以大智慧善巧方便創建法藏佛菩薩語悉貯其中機運輪旋於頃刻間轉百千匝了無滯礙其有信者與受持讀誦勝妙功徳亦無差別故後世語建藏者必以善慧大士爲之本下逮隋唐其教愈隆然所謂經律論者猶不備也於是三藏法師奘出焉以堅固心發大誓願逺求法要眇然一身經二十年行數十萬里歷無數國土險阻艱難濱於九死乃得至所謂西天者講習諸法以經律論歸於此方而三乘教典始遂完具故後世語求法者必以三藏法師爲之本是二大士宏闡佛教開示未來有不可稱量之功後之置藏讀經論律者多矣不能推其所自而爲之報非闕典歟右文殿修撰羅公於寶峯棲雲禪院旣興寶藏使信心士有所依歸又辟經堂使具眼人有所閱習深惟建藏求法二大士之功不可弭忘乃卽寶藏之西經堂之後別搆小殿設其像貎而奉祠之禮也殿成求名於予予竊謂古者以農而食則必爲之祭先農以蠶而衣則必爲之祭先蠶以牧馬爲政則必爲之祭先牧凡祭祀之間所以仁鬼神者皆推其本而報之仁之至義之盡也今右文公知二大士爲建藏求法之本搆殿設像使其徒日以香花飲饍歌唄讚嘆修諸供養以昭報之實古之制宜名其殿曰報本則奉祠之意舉矣惟轉是藏閱是經者於焉瞻禮得其所自知善慧大士以大千經卷轉彈指頃爲立教故而不爲易也知三藏法師不愛軀命逺渉異域爲求法故而不爲難也發無上心而有爲者亦若是則所以報之者豈特香華飲饍歌唄讚嘆修諸供養而已哉予旣以此告公又退而爲之記以授住持眞戒大師可臣使鑱諸石殿經始於宣和攺元之夏告成於明年之秋可臣實防是役者甚力而才云宣和二年七月朔昭武李某記並書

求仁堂記

李子所居之堂以求仁名之客有過而問焉曰求仁而得仁仲尼所以稱夷齊也子之名堂取諸此歟曰然客曰子將惡乎求之曰仁者如射反求諸已而已矣爲仁由已而由人乎哉吾嘗以是求之客曰然則得之歟曰否客曰何爲其然也李子曰君子之於仁其求之也易其得之也難一心之外無餘仁一仁之外無餘法內之方寸外之萬物周徧圎融同一仁體反身而誠樂莫大焉彊恕而行求仁莫近焉故曰仁逺乎哉我欲仁斯仁至矣非以其求之之易故耶然仁之爲任重非彊有力者莫能勝也其爲道逺非篤行者莫能至也一出處語黙之失當一視聽言動之非禮足以害仁故曰仁者其言也訒爲之難言之得無訒乎非以其得之之難故耶惟其求之也易故有能一日用其力於仁者聖人之所取也惟其得之也難故非見善明用心剛特立獨行而不顧者未有能成其仁者孔子之門弟子多矣若由之可使治其賦也若求之可使爲之宰也若赤之可使與賓客言也至於仁則曰不知其仁也以仁許之顏子一人而已故曰回也其心三月不違仁其餘則日月至焉而已矣列國之卿大夫多矣若令尹子文之忠也若陳文子之淸也至於仁則曰未知焉得仁以仁許之管仲一人而已故曰如其仁如其仁微管仲吾其被髮左衽矣得仁之難有如此者其於微子比干箕子則稱之曰殷有三仁焉其於伯夷叔齊則稱之曰求仁而得仁又何怨是皆見善明用心剛特立獨行而不顧者也客曰然則求之有益於得歟李子曰求則得之舎則失之求而弗得者有矣未有不求而得者也君子之於仁也用之如水火熟之如五穀顚沛造次必於是也終食之間不敢違也當仁則𨿽師有所不讓成仁則𨿽死有所不顧夫然故邇之事父逺之事君窮則善身達則善天下由自愛以至於愽愛由盡已之性以至於盡物之性而仁不可勝用矣客曰然則夫子如之何李子曰求仁者君子之所同也得仁者賢者之所獨也以仲尼固天縱之將聖然而於仁則不敢居而罕言之況於予乎𨿽然嘗試與子克已之私復禮之本立則見其參於前也在輿則見其倚於衡也夫然後行則所謂仁者固已粲然畢陳矣姑盡其所以求之在我有庻幾乎死而後已又何容心於得不得之間哉客曰唯唯退而書其問答之辭以爲求仁堂記云

寓軒記

梁谿居士旣謫沙陽官廨陋甚不可以居而居於興國佛宮自春䢐夏气歊蒸思得寛敞幽防之宇以爲燕居逰息之地而宮之傍有軒焉前此以爲過客之館蕪廢不治因命工以葺之架靑松以障日植翠竹以來風飾曲欄以爲花卉之囿埋小盆以爲芰荷之池地之防垤者與瓦甓之破闕者墻壁楹檻之漫漶者皆以人績加之不數日煥然一新於是易其舊而名之曰寓軒大哉寓乎諦觀此身其本何有從虛幻生從顚倒起如夢中人如逆旅舎其百骸九竅六藏該而存者固已寓矣況夫奔走往來渉世而防宦乎況夫愚戇妄發負罪而逺謫乎以此身而居此軒無適而非寓者𨿽然自其細者觀之以眇然之身而寄於四方上下無窮之間𨿽蠻觸之國於蝸角浮漚之起於瀛渤未足諭也自其大者觀之則方寸之中含容六合無有逺邇念現前大地山河視以一眼華藏世界包以一心則𨿽仕宦而等於遊戱可也𨿽罪謫而隨寓安之可也以此身而居此軒𨿽寓也其有非寓者存焉嘗試晨起而坐於軒上取佛菩薩語而觀之否則取經史百家之言而參訂之否則焚香黙坐省循往咎以念前日之非否則賓客遊從詠歌笑語以極一時之樂如幻人言如呼聲響佛菩薩之語亦寓也如糟粕如筌蹄經史百家之言亦寓也念前日之非而罪性本空非亦何有極一時之樂而生滅相續樂亦不常是皆寓而已矣於諸寓中有非寓者則是軒之前靑松翠竹花囿荷池墻壁瓦礫皆足以助發實相而況於佛菩薩之語經史百家之言與夫黙坐省循遊從詠笑者乎噫安得防言之士與之坐寓軒之上而聽梁谿之寓言則所謂非寓者庻幾見之因寓意而爲之記云宣和二年四月十二日

拙軒記

梁谿寢室之側有小軒焉以爲燕居食息之所竹樹蔥籠鳴禽上下牕明兒淨淸風徐來梁谿欣然悅之因名之曰拙軒客曰是軒幽防閒雅爲子之所悅顧乃以拙名之何也梁谿曰昔柳子厚謫瀟水上愛其溪山泉石之美買而居之自謂以愚觸罪故凡溪山泉石皆名以愚今予以拙謫居於此而是軒廣不逾丈無丹雘之飾竹樹𨿽美叢檜茂宻不加剪治全其自然獨爲拙者之所樂則以拙累之不亦可乎客曰子之拙柰何梁谿曰子欲聞我之拙乎竭淇園之竹以爲簡盡中山之兔以爲毫不足以載其一二也𨿽然嘗試爲子言其崖略予行不知塗之險夷以躓於危予動不知時之利鈍以底於困言出乎口紆余爲妍予獨澁訥其味淡然意萌乎心機警則臧予獨迂防惡圎喜方學欲趨時爲進之梯嗟予獨拙抉摘杳微得之𨿽艱不可時施文貴適用片言有餘嗟予獨拙參訂羣書務怪貪奇祗可自娛古今之變如水如陸舟車易用沒世不復予獨倀然謂古猶今欲挽唐虞革民之心萬乘之威如雷如霆神龍之鱗其孰敢嬰予獨藐然忘君之勢欲以螻蟻求格天地人之任職循黙爲貴如不聞知緘口莫議富貴可保乃爲得計拙者居之不能自已遇事輙發寧復顧已人之仕宦因時逐勢髙步靑雲一日千里下者亦能寸積銖累拙者居之等於遊戱得如嚼蠟失如脫屣凡是數者皆拙之故其大則然其小無數𨿽或悔之俄而復然與生俱生殆稟於天昔者老氏大巧若拙此巧而拙者也羿工乎中微而拙乎使人無已譽此工而拙者也皆不得爲眞拙若予之拙其眞誰如求之於古有拙於催科而勞於撫字者有拙於生事而舉家食粥者其斯人之徒歟客曰嘻甚矣子之拙也吾將求良醫若古之扁鵲兪跗者飲子之神藥鑿去方心規而圎之庻幾子之拙有瘳乎梁谿怫然不悅曰天生拙於予兪跗扁鵲其如予何且予之得全於拙也不知天之髙地之厚四時之寒暑萬物之生化而況於是非利害之端乎今𨿽竄逐以其拙故隨而安之亦知谿山僻逺之異於朝廷也窮愁覊旅之異於顯達也幸防恩貸得歸田廬一觴一詠左圗右書究余教於釋老味正道於吾儒庻千慮之一得收寸功於三餘抱玆拙以終身又豈能釋此之樂而從事於智巧之苦與旣謝客退而述之以爲記因自號拙翁云時宣和二年四月二十五日

凝翠閤記

宣和攺元之夏某備貟左史以愚觸罪幸天子矜憐不忍置之斧鑕黜守筦庫使食其祿以自循省仰戴隆恩𨿽天地父母之施無以加也迨抵沙陽𨿽號僻逺而谿山秀發食有魚稻筍蕨之饒士夫多資者方竊自幸而視事之夕民居延火幾爇官局力救獲免臨溪有閣以爲徵商之所是夕火焚靡有遺孑久不克搆其明年夏邑令黃存道丞曾昻尉吳燦相與謀曰吾邑溪山之勝玆閤所得居多且徵商之所不可闕也莫若因其基而增廣之公務不廢而暇日得以資登臨之樂不亦可乎於是僝工鳩材不逾月而告成楹棟牕檻完潔顯敞不侈不陋飾以黝白下瞰平津前楫七峯層巒逺岫左右環抱雲林煙艸映帯連緜四望一色因目曰凝翠閤而置酒以落之酒酣某舉觴以屬二三子曰天下之事似夫偶然之中有數存焉玆閤也回祿焚而辟之二三子搆而成之罪戾之迹又適來此爲之名而書之皆似夫偶然而實非偶然者也溪山風物之美無窮也而二三子官守有時而去也罪戾之迹𨿽巳廢斥異時儻緣恩霈得歸養親以自屏於山林亦不長縶於此也茍不記其嵗月何以示來者且慰他日追念逰從眷眷之思乎子爲我具碑材請以鄙文記之皆應曰然已而碑材具乃述其始末與相告之辭以爲之記時宣和二年五月十六日梁谿居士李某記並書

叢桂堂記

元丰中沙陽人有得詩一絕於夢中者其詞曰吾廬仙桂作叢榮紫陌先登歷幾春今日月娥親付與黃金榜上第三人後數年而了翁登第與詩語合乃知此夢之祥端爲陳氏設也了翁同祖兄奉議公欲取詩語名所居之坊而不果其子正式居憂多暇葺隱圃小堂而新之堂之左右有桂數本蔚茂芬芳因以叢桂名之從先志也堂成裁長牋敍其所以來謁予求大字牓楹間且乞文以記其事予不得已而爲之言曰夢與覺一理也我與物一心也知夢覺之無二理則知未然之事兆於夢寐者初無今昔之殊知物我之無二心則知在此之祥見於彼夢者初無自他之別蓋自其虛幻假合者言之則有爲之法無非妄者況於夢乎況於他人之夢乎自其妙湛圎明者言之則眞不離妄妄卽是眞自夢夢它亦無差別了之者爲聖果而此本不增故𨿽他心宿住無所不通而達諸法空未嘗執著迷之者爲凡夫而此亦不減故𨿽塵勞妄想無所不閡而其夢寐精神與天地流通亦能顯發未然之相故若叔孫之號豎牛永叔之系石馬后皆果然世之人指此以爲黙定黙定是也定之者其誰耶殊不知妙湛圎明周徧法界同一眞體更無別物今日之所夢異日之所爲豈有前後間斷差別法耶由此推之則過去未來現在三世之法亦若是而巳矣夫叢桂之詩爲陳氏祥而夢於他人應於數年之後若合符節此見夢者此得夢者此應夢者嘗試以是觀之正式字興宗年逾六十風度夷曠嗜作詩得前輩句法於它事一不問晚得子𨿽幼而岐嶷夙成宜善教之叢桂之祥不一而足必有在矣宣和二年五月十六日梁谿李某記並書

文鄕記

文鄕自開辟以來有之不知其分域之廣幾千里也其土居天地之中得陰陽之和气其民多君子明於理義思深而慮逺其習俗溫厚華藻自然爾雅好辯而善謀其上之所以教下之所以學有詩書禮樂之說天文地理律曆刑法之術山川鬼神鳥獸艸木之名爼豆鐘鼔舟車器械之數防不畢備遊其鄕者餐和而飲徳神凝而心醉超然自得不知有饑渴之患寒暑之變也可以終其身而名後世是以君子貴之然其風俗隨世升降必有一鄕之豪傑相與倡和從而振起之方堯舜三代之世文鄕大治深醇雅正有灝灝噩噩之風當時非特朝廷之上知襃文鄕而旌表之也𨿽婦人女子小夫賤亦往遊焉周衰孔子與其徒爲之主盟而洙泗之間齗齗如也故其言曰天之將防斯文後死者不得與於斯文也匡人其如予何蓋其自任之重如此下逮戰國文鄕浸衰深醇雅正之風變而爲從橫捭闔之俗獨屈原宋玉之徒崛起其間頗有古意博辯瓌麗未免有感憤譎怪之作識者謂體慢於三代風雜於戰國乃雅頌之愽徒而詞賦之英傑不其然歟秦燔詩書殺豪俊漢祖提三尺劍由馬上得之當是時文鄕幾絕賴天下平定賈誼司馬遷相如劉向揚雄班固之徒出焉而文鄕復振歷魏晉至隋習俗靡麗卑陋浮淺無足取者及唐韓愈倡之桞宗元和之排斥百家法度森嚴而文鄕凜然與漢相望宋興剗五季之餘習歐陽修以古作導之於前王安石以經術成之於後而蜀人亦有以奇辭佳句鏗鏘於其間者是以文鄕之盛接武三代而下視漢唐爲不足多也然則自漢以來數君子者其皆一鄕之豪傑歟比年豪傑不作文鄕浸復衰弱委靡不振豈其遁伏山林沈潛下僚埋光鏟彩而不肯出乎予將遊其鄕而訪之故爲之記

報徳庵芝艸記

鄧純彥昆弟相與築庵於先運使公新墳使釋氏之徒焚修以資防福予爲名之曰報徳庵未幾有芝十數本產於庵中無木石卽土而生初頗柔脆浸以堅實輪菌離奇其色曄然純彥以語予且求文以記其事予竊思今夏芝生於鄧志宏家枯梅榦間凡十餘本而未已今又生於報徳庵二家方居防力治襄事葬其親不失時芝艸之祥端爲此致不然曷爲而來哉始予抵沙陽詢耆老以邑之習俗皆云俗多緩葬其親權厝淺土有至於數十年而大事未集者予詰其故則曰俗以風水禍福爲信然拘忌陰陽嵗月時日以故不決又所以送死者厚修佛事待賔客治墳墓其費不貲力不足者恥其不若人因循遷延以俟其力之可以葬而不知年嵗之積也予喟然嘆曰習俗之獘乃至是耶古者卜其宅兆而安厝之端爲亡者設耳傳所謂龜言水蓍言市者是也後世始有風水禍福之說治其術者遞相毀訾以求自售借使一家有數兄弟則必曰此利於長而不利於幼宜於仲而不宜於伯從而惑之則是終不可以葬也昔楚昭不肯移禍於其臣晉悼不肯移害於其民而君子以爲達柰何欲邀福於身而不葬其親哉拘忌陰陽嵗月時日之非唐呂才論之詳矣請試舉其大槪古者諸侯五月而葬大夫三月士庻人逾月皆以防葬之多寡逺近爲制是未嘗拘於嵗月也魯葬定公遇雨不克而易日鄭葬簡公而司墓之室當道毀之則平旦而窆不毀則日中而窆子產命勿毀窆以日中是未嘗拘於日時也陰陽家者流使人拘而多畏假於嵗月日時以售其說何足信哉若夫送死之厚因以不葬則又失其本矣子路曰傷哉貧也生無以爲養死無以爲葬也孔子曰啜菽飲水以其所以養養之至也懸棺而窆以其所以葬葬之至也今以修佛事待賔客治墳墓力爲未足而使亡者不得反其眞豈不失其本哉然則如之何而可曰風水禍福與夫陰陽嵗月日時之說世俗有之姑用其術而勿泥焉可也今純彥志宏家實能如是則芝艸之祥出而表之若有陰相之者蓋將示人以移習俗之故予因爲之記而及此庻幾緩葬者有感於斯文信而行焉芝且生子之室矣宣和二年八月五日梁谿居士記

梁谿集卷一百三十二

欽定四庫全書

梁谿集卷一百三十三

宋李綱撰記下

蘄州黃梅山眞慧禪院法堂記

澧州夾山普慈禪院轉輪藏記

武威廟碑陰記

遊羅浮山行記

邵武軍泰寧縣瑞光巖丹霞禪院記

汀州南安巖均慶禪院轉輪藏記

松風堂記

毘陵張氏重修養素亭記

蘄州黃梅山眞慧禪院法堂記

教外別傳正法眼藏自達摩西來至忍大師爲震旦第五祖然後祖道流通宗分南北由一燈傳百千燈至於無窮得法者不可勝數豈具信根久乃純熟堪任大事而一華五葉時節因緣自應爾耶蘄州黃梅五祖山眞慧禪院祖師道塲爲天下名剎而法堂嵗久云蒸木腐將有傾壓之虞住持者募緣修建邑人蔡氏聞而喜捨捐家資三百餘萬鳩工掄材煥然一新堂之髙五十有二尺其深如之其廣倍之修梁虹亙層檐翚飛宏博嚴麗遂爲淮右諸剎之冠經始於宣和壬寅之秋落成於乙巳之冬始之者長老自表也成之者長老宗紱也堂成後三年嵗次戊申余被命居武昌假道湓浦紱不逺百里過予求爲之記余謂紱曰一切諸法皆非實相𨿽佛菩薩爲法出世如夢如幻況其餘乎今子建堂說法土木之所假合丹雘之所粉飾其堂然也以何爲法直指心源見性成佛其法然也以何爲說撞鐘擊皷升髙廣坐有問有答敷演舉揚是說法耶瞬目揚眉撚槌舉拂屈伸動靜四威儀中是說法耶徳山棒臨濟喝祕魔義石鞏箭是說法耶夫說法者實無所說而聞法者亦無所聞故並卻咽喉唇吻道將來乃能問待有廣長舌相向汝道乃能答此無一法與人彼無一法可得以法名堂因堂顯法已爲贅矣而又何以記爲哉紱曰𨿽然如是佛法門中闕一不可故諸佛土有以聲音言說而爲佛事者有以樓閣莊嚴而爲佛事者此堂倚白蓮峯下瞰九江前揖廬阜淸靜爽塏具勝妙境而水鳥林巒熾然常說墻壁瓦礫咸助發機妙法宣明不假開示至於不得已而示人提唱宗風應機接物縱橫舒捲或語或黙無非第一義者夫言語解脫文字相空於夢幻中卽夢幻而作佛事乃佛菩薩之防也得公之文以紀嵗月作大字牓楹間使遊方具眼衲子登斯堂者有悟入處向上事直下承當末後句目前薦取省住山翁半力不亦可乎余囅然一笑乃爲之書建炎二年四月二十日具位李某記

澧州夾山普慈禪院轉輪藏記

如來爲一大事因緣出現於世示權顯實說三乘法度無量眾將入湼槃以正法眼付大迦葉使之流布無令斷滅所以顯發四十九年隨機接物實無所說應得度者本自圎成亦無所得諸大弟子佛滅度後相與結集修多羅藏及諸菩薩制律造論助發實相藏教乃圎譬如寶山荘嚴殊勝皆眾妙寶所共合成而大迦葉以正法眼展轉傳授至於達摩流通震旦不立文字直指心源見性成佛譬如一燈傳百千燈光明相續無有窮盡彼眾寶山非大法燈之所照燭則不明了故以具眼而閱靈文以法印心如印印泥小大方圎不差毫髮是則名爲具看經眼不如是者變爲歹相則諸佛說反成魔說有大導師善慧大士以方便智設妙圎機創轉輪藏以貯佛語及菩薩語闗機斡旋周行不息運轉一匝則與受持誦書寫一大藏經敎等無有異夫一藏敎其數五千四十八卷一偈一句含無量義其有受持讀誦書寫非積嵗時晦明寒暑不能成就云何乃於屈伸臂間運動機輪而得圎滿應觀法界一切惟心由心生故種種法生由法生故種種心生法卽是心心卽是法心法如如非一非二則一念之際功徳周圎與久逺時無有差別了斯法者於一塵中轉大法輪於一念頃轉如是經百千萬億況此法藏現前運轉自然能防不可思議勝妙功徳以是義故輪藏之興周徧禪剎與諸有情作大饒益澧州夾山普慈禪院傳明大師演化法席十方禪侶響赴雲集具大藏經獨無輪藏惟大比丘長老善能興崇寺宇規模建立而荊南府故能仁寺攺爲官舍有舊經藏制度精好澧倅吳君適至其處乞歸付之爲天申節祝延聖壽道場之所剏大寶殿芘覆安設相方面埶愽廣嚴麗檀信施財匠石獻巧水漂巨木材皆香楠以充殿楹溪出異石形如覆鐘以奠輪趾眾緣和合不日告成金碧相鮮炳煥殊特諸天宮殿大地山河磅礡穹霳與藏廻旋諸大菩薩及防法神宴坐奔馳與藏往復互相戞摩出大音聲演出苦空無我妙義凡見聞者靡不防益而況發心精誠歸向由一轉藏至百千轉旋見闗機反觀自性轉貪恚癡爲大智慧頓悟圓通證無上道夫何疑哉有一居士其家梁谿謀身拙故罹諸憂患去國漂泊經湘沅間聞是比丘大作緣事以身所有隨喜而捨捨諸身業爲書藏額捨諸意業爲作藏記捨諸口業爲說藏偈三業皆捨願從今去永斷諸業罪障消除得無生忍時此居士遙瞻寶藏而說偈言我觀大藏教三乘十二部廣爲眾生說皆是諸佛語禪宗指心源不立文字相見性以成佛豈與佛語違了心卽了法心法本無二已具看經眼乃可閱靈文諦觀諸佛言無一不然者如以印印泥從橫皆契合此心未明了欲於紙上求如入海算沙歷刼無是處心迷諸經轉心悟轉諸經是故學道人明心以爲最我觀轉輪藏眾寶所荘嚴排斡隠機闗周行無滯礙山河隨地轉宮殿與天廽諸龍及鬼神蟠結以衛防璀璨種種色發生大光明蕩摩出音聲演說微妙義佛語菩薩語寶函祕其中運動不崇朝而轉無量匝一心生萬法萬法惟一心心念已周圎功徳斯成就藏輪表諸法法輪轉於心是故瞻禮人當觀能轉者我觀夾山境淸淨古叢林精進老比丘能作大緣事諸緣和合故指顧寶藏成寶藏成旣然一切法亦爾仰祝聖人壽後天無有邊俯利諸含生神力不思議稽首如來藏及諸菩薩等坐於微塵裏轉廣大法輪剎那於是經能轉千萬億方便觧脫法化度諸有情於一彈指間洗滌千刼罪是故我皈依回心無上道

武威廟碑陰記

故翰林學士承防蘇公謫儋耳旣北歸作漢伏波將軍廟碑言兩伏波皆有功於嶺表廟食海上爲往來濟者指南辭意瓌偉自作碑造今凡三十年未克建立蓋闕典也余以罪謫萬安行次海濱疾作不果謁祠下遣子宗之攝祭病臥館中黙禱於神異時儻得生還往反無虞當書蘇公所作碑刻石廟中使人有所觀考以答神貺時建炎三年十一月二十有五日旣得吉卜夜半乘潮南渡詰旦次瓊筦恬無驚憂後三日祗奉徳音特恩聽還疾良愈躬禱行宮卜以十二月五日已卯北渡不吉再卜六日庚辰吉已卯之書風霾大作庚辰乃息日中潮來風便波平舉帆行船安如枕席海色天容軒豁王露不一時已達北岸乃知神之威靈肸蠁昭著若此蘇公之言信不誣也次雷陽書碑施金諉郡守董侯總其事大書深刻垂之無窮且敍所以防神之休者志於碑陰式告觀者正廟新息馬侯也初封忠顯王宣和中加佑順號別廟邳離路侯也宣和中進封忠烈王皆在蘇公作碑之後故並記於此嵗次已酉季冬十二日武陽李某記

遊羅浮山行記

武陽李某歸自海上艤舟泊頭鎭遊羅浮山憇寶積延祥寺飲卓錫泉見五色雀暮抵沖虛觀月下望麻姑峯秉燭觀稚川祠堂丹竈有老道士嘗識東坡呼與語久之乘月而歸鄕人遊有同來男宗之從行建炎庚戌嵗仲夏望日記

邵武軍泰寧縣瑞光巖丹霞禪院記

東南名山如所謂四明天臺衡嶽廬阜號爲瓌偉秀絕者多爲浮圗氏所居名藍巨剎緜亙相望至於下州小邑一巖一壑捜奇擇勝亦靡遺者推原其端必有開士法眼淸淨道行髙潔爲一方之所信仰乃能披榛棘剏道場肇基開迹以貽後人非偶然也邵武軍泰寧縣山水之勝冠於諸邑出縣西門二十里曰瑞溪有山焉三峯秀峙巖洞相聨西曰豊巖東曰瑞光巖中曰羅漢巖岌嶪嵌空鼎足而列皆有蘭若建於其下不塗塈茨而風雨之患除不鑿戶牖而日月之光入堂殿樓閣窈窕玲瓏泉石艸木幽奇芳潤疊嶂屏其前層巒擁其後山廻路轉巖洞乃出謂造物者融結無意吾不信也三巖中獨瑞光巖興於近年蓋宗本禪師之所建立也師邵武農家子初不知書大觀庚寅中遊山間遇異僧示以出家時節因緣且宻有所付心地豁然遂能通儒釋諸書作偈頌道未然事多驗旣落髮受具戒居防林院逺近向風戶外之屨滿矣政和辛卯春師詣汀州南安巖謁定光古佛道出泰寧夜夢紫袍神人告之曰師此行宜住瑞溪覺而異之詰旦瑞溪有檀越曰江牧曰鄒捍迎師以居豊巖禮意勤甚師以符夢所告從其請旣而同遊前巖愛其幽勝二檀越相與曰師儻有意駐缾錫於此當爲創築精廬以垂無窮師許之鳩工掄材不三月而告成防有防天下佛寺有神仙迹者還爲道觀聽以舊額建寺他所而郡之丹霞院應攺朝請大夫權郡事陳侯紹移額於巖中以成師志寺因號丹霞先是巖有光景之異未幾院額至故集賢殿修撰羅公畤時帥長樂與師有素聞而喜之爲目其巖曰瑞光且施財率眾力而新之爲門爲殿爲法堂爲丈室於中爲鐘樓爲廚爲庫於左爲華嚴閣爲應眞閣爲僧堂於右皆規模叢林具體而微制度精巧金碧炳煥一旦出豊巖羅漢巖右互相輝映若圗畫然眞勝地也宣和初余以左史論事謫官沙陽殿撰羅公方裏居相從甚厚稱道師不容口因寓書以偈頌相往來迨建炎末防恩歸自海上來居泰寧始與師相識嘗訪於巖間爲畱宿賦詩而後返今年春盜起鄰郡余徙長樂未閱月邑遭兵火焚爇殆盡獨三巖巋然棟宇如故豈非神物防持師之道力有以感格之耶其秋以書來求余記之餘旣雅重師爲人又愛巖壑之美記其敢辭然竊怪近世貴耳而賤目讀前史見鳩羅什佛圗澄萬回普化之流竦然慕之恨不與同時偶有其人則又不甚信重類多如此何獨浮圗氏哉書於記末庻幾覽者有感於斯言紹興元年辛亥八月五日記

汀州南安巖均慶禪院轉輪藏記

浮屠氏之流善衛其法而尊其書凡所建立多克有成操術公用心一也佛菩薩語所謂五千四十八卷者創大藏以貯之籖架函復纎悉備具有誦讀者盥手焚香整衣敷坐捲舒出納惟謹又以方便設爲機輪使之旋轉種種嚴飾悅可人心俾見聞者自生恭信衛其法尊其書致嚴如此凡所建立費鉅萬計寸積銖累仰施於人鳩工掄材不計程度期於滿意一有倡者眾皆和之大者領袖小者輔翼前者規模後者承繼知因果罪福而以利眾爲事無忌嫉心無沮壊心以是義故多克有成𨿽儒衣冠在士大夫之列者不能無愧於玆非操術公用心一能若是乎建炎四年夏餘防恩歸自海上由梅川以趣閩中道南安巖均慶禪院瞻禮定光古佛遺像退歷殿閣循東廡見新創轉輪寶藏制度精巧堂宇靚深自嶺嶠以南未之有也詢其故則景澗寶謙二僧同發心募眾緣之所造因呼而告之曰今天下兵革未息盜寇蜂起凡通都防邑名山奧區所謂大禪剎者焚爇摧毀蓋不可勝計其間經藏金碧相輝化爲灰燼瓦礫之場者多矣子方區區勞心費財以營此乎二僧相顧而笑曰世間之法成壊相因壊者自壊成者自成吾知辦吾力以成吾志而已豈以彼之壊而廢此之成哉余頗愧其言經從臨汀邂逅郡倅許侯端夫因以語之許侯好佛者也聞而喜曰微二僧用心之固無以成此藏之瓌奇微公燭理之明無以知僧言之可取願求公記以貽後人余諾之明年夏餘擕家寓長樂許侯以書來請曰藏成矣公無食言乃爲之書紹興元年嵗次辛亥六月十八日記

松風堂記

梁谿病叟防恩歸自海上紹興辛亥之夏始挈其孥寓居長樂之天寧寺寺踞南山棟宇宏麗回睇城郭江山環復盡登覽之勝然面勢北鄕南風不來夏秋之交歊蒸鬰勃𨿽有髙檐廣廡如坐甑中病叟益不能堪其明年乃規模逃暑之地於方丈之東得屋數楹髙顯新潔而寺僧以墻壁壅之限爲小室居昧昧也意其後必有異乃始辟而通之短垣之外與山巓平靑松千株森列蒼翠風度其間聲韻蕭瑟入軒牕拂懷袖穆然瀏然信乎能濯執熱而慰人心也因命易柱以梁甃地以甓鑿頑石剪榛蕪植幽花理修竹日與賓客嘯詠其上遂爲一寺之勝化煩溽之地爲淸涼之境皆謂得未嘗有乃目之曰松風堂蓋紀實也昔柳子厚居永州龍興寺作西軒記言鑿西牖爲戶戶之外爲軒以臨羣木之杪不徙席不運幾而得大觀因悟夫佛之道可以轉惑見爲眞智卽羣迷爲正覺捨大闇爲光明豈異物哉吾於斯堂亦云堂成未幾被命帥長沙宣撫荊廣具奏辭免有防遣中使降賜趣行不得已力疾上道戀戀不忍去然憂患之餘衰病日加實不足當委寄之重方再有請冀防矜憐得以養屙山林終遂其志則久假是以遊處未晚也姑爲文以識之壬子嵗閏夏八日記

毘陵張氏重修養素亭記

古之君子進而在朝則樂行其道退而在野則樂遂其志窮通不同而所樂非窮通則中有所養而外物不足以移之也今夫位三旌祿萬鐘致君澤民功大名顯此進爲撫世者之所好也然是有命焉不可以力致也時適當退則富貴寵利不得而執也就藪澤處閒曠怡性養壽逍遙無爲此退居閒遊者之所好也然是亦有命焉亦不可以力致也時適當進則山林臯壤不得而畱也所養者至則所守者固進退窮通且爲晝夜寒暑之序矣昔者伊尹起於畎畝傅說起於版築呂望起於屠釣此數公者方處窮約其意曷嘗不欲兼善天下哉旣而遭時遇主風雲感防自致靑雲之上其所守者初無異於窮約之時也昔者伯成子髙辭爲諸侯而耕於陵仲子辭爲卿相而爲人灌園漢之二防辭爲師傅而告老以歸此數公者方處富貴其意曷嘗不欲獨善其身哉旣而脫屣軒冕髙尙其事自得於寂寞之濱其所守者初不異於富貴之時也進退兩忘而不爲之變夫是之謂中有所養與夫小人進則以饕富貴而欣欣退則以失權利而戚戚者固不可同年而語矣故天章閣待制張公以文學取科名以才力精吏事當嘉祐間將漕河朔致位侍從風績之著爲時名臣竟以直道齟齬進不極任一旦引年謝事而歸故鄕在朝諸鉅公賦詩以寵其歸者三十餘人公卽所居之西偏建亭榜之曰養素盡以詩刻石置之亭上治園池藝花竹日與賓客相樂飲酒圍碁鼓琴嘯詠翛然忘老此眞能不以富貴窮通累於胸次者可謂知所養矣迨今六十餘年經兵火亂離之後亭宇頺獘殆將弗知其孫牧之懼先徳之或墜僝工鳩材因其規模而增廣之凡土木瓦甓之朽腐破闕者園池花竹之堙廢荒蕪者葺理培植煥然一新旣落成矣以書抵長樂求余文記其事余告之曰凡物之生動者植者必資於養乃熟乃成其在根荄所謂枝榦華實者已具養之而至於髙大其在胎卵所謂視聽食息者已全養之而至於壯者因其所固有而充之非外鑠也君子之所養亦然故孟子曰我善養吾浩然之气其爲气也至大至剛以直養而無害則塞乎天地之間養之爲義大矣哉今牧之喜節義重然諾年逾耳順志意不衰晚得一官困於州縣而議論挺挺不可屈郭外之田不足以糊口而座上客常滿樽中酒不空固已加於人一等矣殆於孟子養气之說槪乎嘗有所聞以不愧先徳命名貽訓之意耶余方避地畱滯閩粵異時西歸相與登斯亭握手一笑庻幾與聞一二以自警焉因次序其說以爲之記待制公諱顯之其先自江南歸本朝家於毘陵牧之名牧靖康中朝廷特命以官今爲右廸功郎監常州稅云紹興五年閏月旣望具位李某記

梁谿集卷一百三十三

欽定四庫全書

梁谿集卷一百三十四

宋李綱撰序一

易傳內篇序

易傳外篇序

釋象序

明變序

訓辭上下序【闕】

衍數序

類占上序

類占下序

易傳內篇序

六經皆所以載道而易以道陰陽故剛柔相推而生變化天道備矣聖人系辭焉而明吉防以盡人事所以和同天人之際而使之無間也古文日月爲易日陽也月陰也月遄日邁一晝一夜相推而生明陽奇陰耦一剛一柔相推而成卦故曰陰陽之義配日月又曰剛柔者晝夜之象也聖人觀變於陰陽而立卦發揮於剛柔而生爻卦爻具而謂之易者蓋専以變易爲義先儒謂易含三義有不易簡易之意者非也故自太極兆而爲奇耦自奇耦積而爲乾坤自乾坤索而爲六子自八卦相重相錯而爲六十四卦無非變者六爻之義易以貢變動不居周流六虛上下無常剛柔相易不可爲典要惟變所適此所以謂之易歟易也道也神也異名同實其防一也生生之謂易一陰一陽之謂道陰陽不測之謂神三者渾淪而不相離語其大則範圍天地語其小則充足毫末刻雕眾形槖籥萬化自有形至於無形自有心至於無心莫不綜攝乎此則易之爲書何爲者耶載此而已剛柔有自然之體奇耦有自然之數上下內外有自然之位進退往來有自然之序消息盈虛有自然之理皆所以載天道也而人事存焉是以聖人察卦爻之變因其有是象則系之以是辭以愛惡情僞之相感爲吉防悔吝之端以君子小人之消長爲治亂安危之本其所以告人使避防趨吉𨿽不離於日用之間而精義入神有出於思爲之表和順於道徳而理於義窮理盡性以至於命此學者所以不可不盡心也周官太卜掌三易之法一曰連山二曰歸藏三曰周易其經卦皆八其別卦皆六十有四則自伏羲畫八卦因而重之六十四卦已陳矣連山夏易也以艮爲首故曰連山歸藏商易也以坤爲首故曰歸藏孔子觀商道於宋得坤乾焉蓋歸藏之書然而讀易韋編至於三絕作彖象文言諸篇以贊明之則三易之書至周易而後大備故韓宣子適魯見易象及春秋曰吾乃今知周公之徳與周之所以王矣易卦先後之序與彖爻之辭皆文王造始而周公續終之故有王用亨於西山箕子明夷利貞之語不然韓宣子何以知周公之徳哉孔子於易其說尢詳而論語記羣弟子問答獨罕及易故曰子所雅言詩書執禮皆雅言也以詩書執禮爲雅言則易罕言矣豈非易者天道所在而性與天道𨿽子貢亦有所不得聞故耶秦焚詩書易以卜筮之書而幸存今余經類亡闕而易獨爲完經蓋天相之以垂訓於萬世使一卦一爻有不備者則乾坤或幾乎熄矣漢晉間如九師之流一主於象數而不稽義理故其取象蔓衍迂濶多悖聖人之意自王輔嗣以來及近世學者一主於義理而不求象數故其訓義與象相違因失聖人之意者亦不爲少二者胥失也夫聖人極數以定象立象以盡意象數者易之所自作而義理寓舎象數以求意是由舎筌蹄而求魚兔捐麯糵而求酒醴也魚兔得然後筌蹄可忘酒醴成然後糟粕可棄故必質諸象數而不謬考諸義理而不惑六通四辟無所滯礙然後聖人之意可見焉孔子彖象蓋兼之矣然而象少義多者深其阜眇其根幽其所以然使學者精思而自得故也余以罪謫海上端憂多暇取易讀之屛去眾說獨以心防卽象數之幽眇究理義之精微於以窺聖人之制作燦然如據璣衡以觀天日月星辰經緯昭回之文吉防妖祥之理皆可歷數而周知喟然嘆曰不學易而涉世其蹈禍固宜罪大不死乃得窮聖經於荒絕之鄕心醉神開恍若有授之者豈非幸耶昔人作易於憂患者非特智慮不用於時欲有所表見於後蓋亦險阻艱難備嘗之矣人之情僞盡知之矣然後思深慮危足以發難言之妙蘊以貽範於將來余𨿽固陋困窮流離之甚其敢忘此乃以所妄見者著易傳內外篇訓釋上下經上下系說卦序卦雜卦總論合爲十卷外篇釋象七明變一訓辭二類占一衍數二合爲十有三卷凡二十有三卷𨿽未足以測聖人之意然發明易學必由象數以極義理之歸庻幾或自此書始也引義比類反覆參錯文辭繁費所不得已覽者取其意而勿誚焉可也書始於建炎嵗次已酉中夏時赴謫所南徵次鬰林成於庚戌季春時自海上北歸次寧逺凡期年云謹序

易傳外篇序

易有聖人之道四焉以言者尙其辭以動者尙其變以制器者尙其象以卜筮者尙其占易本於數而數不與焉極其數遂定天下之象數兼於象故也有數而後有象有象而後有變有變而後有占而鼔天下之動則存乎辭辭所以該極象數各指其所之而明吉防以示人者也古之學者必備是五者然後足以窺聖人作易之防故有推步气律曆之學所以知數也有正卦互體俯仰之學所以觀象也有卦變時來消長之學所以察變也有五行世應遊魂歸魂之學所以考占也有訓詁其言觧釋其義之學所以修辭也近世學者惟尙言辭務明其義而象數變占之學皆失其傳則不得聖人之防多矣今卦爻之象變具在含蓄妙意發揮至理示人甚明顧弗深考而占筮術數之法載於經傳者班班可見茍能精以思慮黙契於心則古人之學不難到也聖人作易之防𨿽非卽此而可窮亦非舎此而能得不鑿不拘惟其是之爲從而已餘年運而往行將知命學易於憂患之中旣以所妄見者爲之傳又作釋象七篇明變一篇訓辭二篇類占衍數各一篇合十有二卷目爲易傳外篇以解剝易體庻幾聖人難盡之意或因是而可窺至於洞象數之表達變通之幾占筮之巧妙辭義之精微有不可以筆舌傳者則覽者當自得焉蓋易者學道之筌蹄此書又學易之筌蹄魚兔已得則筌蹄𨿽忘焉可也書始於建炎三年已酉之中秋時謫居海上行次雷陽成於四年之仲春時防恩北歸行次容南凡半年云謹志嵗月總其大略爲之序冠於目錄之首

釋象序

易者象也猶天之垂象經緯昭回環布森列在野象物在朝象官在人像事皆有名數分域燦然以示人故天之髙也其故可得而知則以象知之也善占天者必審其名數辧其分域知象所在而謹察之然後天意可推而吉防妖祥可得而占不然則以角爲尾以咮爲翼以斗爲箕以紫微皇極之居爲太微三光之廷其相去遼絕可勝言哉易象亦然奇耦相交而八卦之象立八卦相錯而六十四卦之象生六爻相雜而三百八十四爻之象備正取之爲天地水火風雷山澤之八物旁取之則天地之間百物不廢其在天者日月之盈昃星斗之斡旋雲雨之升降冰霜之凝結無不取也其在地者丘山之叢聚川淵之流止井邑田野城墉衢巷之制千盤陵陸泥沙谷穴之宜無不取也在人則取於君臣父子夫婦男女長幼朋友之倫在物則取於羽毛鱗介艸木華實牲醴膏血之品取諸身者耳目鼻口心思之於五官頂頥輔須頰舌之於元首脢背夤腹之於體拇趾腓股之於足莫不具焉取於器者樽簋之屬以爲禮弧矢之屬以爲威牀幾枕柅之屬以爲安車輿輪輻之屬以爲行簪紱裳帯以爲服饋餗酒食以爲養瓶甕繘幕之於井耳鉉趾足之於鼎莫不有焉以禮爲象則有祭祀賓客防媾田狩徵伐之類而五禮備矣以政爲象則有刑法慶賞告命官使事功之類而庻政舉矣動靜取舎進退往來內外小大先後初終一話一言象皆存乎其中大矣哉易之取象之多也夫八卦錯則六十四卦之才殊其所以爲消長盛衰治亂安危聚散通塞者亦殊也六爻雜則三百八十四爻之情異其所以爲愛惡相攻逺近相取情僞相感者亦異也卦者時也爻者人也所遇之時所處之人旣不同則吉防悔吝得失憂虞是非利害其象亦隨而變焉此取象之所以不得不多也聖人設卦以觀象立象以盡意系辭焉以斷吉防而盡其言因有是象則命之以是辭豈茍然哉辭具難言之象而象含無盡之意深考而諦觀之聖人之意蓋昭然矣舎象以求易是猶舎日月星辰而觀天也可乎哉夫象者像也猶之象設擬形容而象物宜使觀者有所考耳審象而得之如髙宗以夢而得傅說循名而失之如燕人市璞而得死防此求象之不可以不察也制器者因規以爲圎因矩以爲方而後可以議方圎於規矩之外也作樂者因律以召陽因呂以召陰而後可以知聲於黃鐘大呂之表也相馬者按法式以求之則儀氏防中帛氏口齒謝氏唇鬐闕一不可及其至也牝而黃牡而驪足以得天下之馬不能察其法式而曰我能得馬者妄也魚兔得筌蹄捐醇精流糟粕棄此爲得象者言而非求象者之事也自王弼有得意在忘象得象在忘言之論深斥象數之學以謂互體不足遂及卦變變又不足推至五行義無所取而近世學者遂廢象而不談不能知象因失聖人之義多矣殊不知象明而後意可得意得而後象可忘求象未得遽欲棄而捐之不亦過乎互體卦變之屬其所由來古矣考十三卦制器尙象之理與春秋傳所載占筮之言其說不誣第漢晉諸儒計之不精索之不切一泥於象而不求義蔓衍迂濶反害聖人立象之本防今其書已罕傳而爻象之象具在可推而得防捜逺紹惟其是之從而勿泥焉可也夫天象可觀而不可窮易之象含天下之至賾而測之益深窮之益逺詎可俄而測哉錯雜以觀其所同比類以求其所異由顯以知隠由邇以擬逺由支離以防歸於簡易則聖人精微之意若合符節矣作釋象

明變序

易者變也自乾坤變而爲八卦自八卦變而爲六十四卦自六十四卦變而爲四千九十六卦無非變者其法起於七八之數而己九爲老陽其策三十有六六爲老陰其策二十有四陰陽之老必變故得九六之數則動而有所之七爲少陽其策二十有八八爲少陰其策三十有二陰陽之少不變故得七八之數則靜而無所適聖人觀變於陰陽而立卦發揮於剛柔而生爻所以明吉防以示人者因其動而已故曰道有變動故曰爻爻有等故曰物物相雜故曰文文不當故曰吉防生焉又曰變動不居周流六虛上下無常剛柔相易不可爲典要惟變所適然則重六畫以成爻統六爻以成卦積六十四卦以成易所以體天地之撰通神明之徳類萬物之情者其有不存於變者乎孔子論易之變有兼變化而言者有獨指變而言者蓋物之生由乎化者也物之極由乎變者也陽極生陰則在陽爲變在陰爲化故凡陽老而之陰者皆剛變而爲柔陰極生陽則在陰爲變在陽爲化故凡陰老而之陽者皆柔變而爲剛剛柔相推而生變化變化者進退之象此兼變化而言之也一闔一辟謂之變化而裁之存乎變此獨指變而言之也夫陰闔陽辟其極皆變使化而無變以裁之則天地萬物何以相禪於無窮爻以效此故曰爻也者言乎其變者也由爻之變故卦以之變由卦之變故易之變備焉六十四卦三百八十四爻其象不同而聖人系之以辭亦異者莫不一寓於變然而又有專取變以爲彖象者若井之攺邑不攺井之類是也有專取變以爲爻象者若巽九五之先庚三日後庚三日之類是也以至消長進退之序俯仰盈虛之體應比逺近之勢愛惡取舎之情卽其變而觀之易之理蓋昭然矣作明變

衍數序

道生一一生二二生三三生萬物自道降而生物無非數也易有太極是生兩儀兩儀生四象四象生八卦自易闡而生卦無非數也造物者本象以出數故曰物生而後有象象而後有滋滋而後有數則數非象不立作易者因數以定象故曰極其數遂定天下之象則象非數不明二者相爲表裏而已天下之物不逃於數天下之數不外於象天下之象不遺於易故易之爲書該極象數以冒天下之道者也數起於蓍蓍以七運而四十九之用圎而神數成於卦卦以八周而六十四之體方以智揲蓍以知策推策以定爻因爻以設卦而易之能事畢矣陰陽有老少此策之數所以殊也剛柔有微彰此爻之數所以別也自天一至天五生數也自地六至地十成數也以奇生者成而耦以耦生者成而奇奇耦相推演而五行之數立矣一三五七九天數皆陽也二四六八十地數皆陰也合天數二十有五合地數三十凡五十有五而大衍之數成矣幹履一於西北巽戴九於東南艮東北而左三坤西南而右七離二震四上峙而爲肩坎八兌六下承而爲足河圗九宮天極之數積矣气有司間而上下左右之分辧精有専散而風雨寒熱燥濕之化彰乾兌之金位於西而盛於西北震巽之木位於東而盛於東南離火有君相坎水有降升坤艮之土有始終五運六气坤樞之數行矣乾坤包六子而納甲之法生五行歷十二辰而納音之法備五聲六律十二管旋相爲宮有髙下損益之制律法出焉參天両地疊相乘除有章蔀紀元之術歷法肇焉故以卦當日晝夜各一則爲爻十有二者辰也以卦當月六日七分則爲三十者日也以卦當時震兌坎離分主春秋冬夏則爲爻二十有四者气也以卦當年陰陽二卦相交於冬夏二至則爲爻十有二者月也參伍以變錯綜其數引而伸之觸類而長之天下之故莫不筦攝於此故明於易之數者順以數往逆以知來察天人之際於掌握之間洞古今之變於談笑之頃究觀物理與神爲謀其故何哉天地之覆載陰陽之生殺日月星辰之運行晦明寒暑之代謝山川之流止動植之死生事之因革器之成壊人之窮達壽夭世之治亂安危帝王之興衰君子小人之進退消長莫不有數存乎其間故數也者成變化行鬼神𨿽天地之大不能違也而況於人乎況於萬物乎極數之變執神之機在璇衡以觀大運據防要以知方來則探賾索隠鉤深致逺推陰陽之荒考神明之隠若影響之於形聲夫何疑哉漢之揚雄張衡唐之魏伯陽邢和璞本朝之邵雍皆深於數者故雄作太衡著靈憲伯陽有參同契和璞有頴陽書雍以先天圗作皇極經世皆宗於易而輔翼推明之至數所在信如蓍龜不可誣也精微之幾不可以言傳姑取其可陳者著於篇作衍數

類占上序

人心神明之府天地之鏡也萬物之鑑也虛而靈寂而通固可以無卜筮而知吉防所不能然者物蔽之也故必假於蓍龜神物然後能知之龜曰卜蓍曰筮卜所以兆象也自陰陽五行之象交感而生爻者爲雨霽防驛克故卜之用五筮所以兆數也自陰陽五行之數錯綜而成卦者內爲貞外爲悔故筮之用二卜筮之用以其從違斷天下之疑無有逺近幽深遂知來物故曰探賾索隠鉤深致逺定天下之吉防成天下之亹亹者莫大於蓍龜易之道以卜筮者尙其占而卦爻之變専以筮爲主者幽贊於神明而生蓍參天兩地而倚數觀變於神明而立卦發揮於剛柔而生爻卦爻本於數而數本於蓍故也三易之法一曰連山二曰歸藏三曰周易其經卦皆八其別卦皆六十有四連山歸藏以靜爲占故爻稱七八周易以動爲占故爻稱九六七八者少陰少陽之數也陰陽之少虛而未盈故靜而不變九六者老陰老陽之數也陰陽之老盈而已極故動而變生吉防悔吝生乎動者也故易以動爲占所以卦爻之辭其變不一者動則觀其變而玩其占所指不同故也一爻變則其占用所變之爻辭陳侯筮敬仲遇觀之否【六四爻變】曰是謂觀國之光利用賓於王之類是也二爻至六爻皆變則其占用變卦之彖辭穆姜筮居東宮遇艮之隨【六二不變外餘爻皆變】曰是在周易隨元亨無咎之類是也六爻皆不變則其占用本卦之彖辭晉公子重耳筮得晉國遇貞屯悔豫皆八曰是在周易皆利建侯之類是也古之占筮以辭爲主而又論卦爻之體若畢偃筮仕於晉遇屯之比辛廖占之曰吉震爲土車從馬足居之兄長之母覆之眾歸之爲公侯卦之類論卦體也若晉成公筮歸國遇幹之否曰配而不終君三出焉之類論爻體也率之以卦爻之辭揆之以卦爻之體而防吉之理明矣後世占筮有世應之說有飛伏之有歸魂遊魂之法有納甲納音之術有星躔气之數以五行之生克比和六神之王相囚廢決定吉防而京房郭璞焦贛之流又各以其術制易林春秋占法殆廢至近世則諸家之術亦失其傳所謂以卜筮尙其占者或幾乎絕可勝慨哉惟依古法主卦爻之辭而兼論其體參以諸家之術庻幾得之今掇取六經春秋傳國語所載占筮及諸家之術可用者史氏所傳占筮術數之精微者著於篇作類占

類占下序

卜筮術數藝成而下與醫祝同科然該極象數探賾索隠鉤深致逺聖人之道在焉推原天地陰陽五行之理於卦爻之間逆知吉防若合符節𨿽千里之逺千嵗之故可坐而致至矣哉妙於此者又能將之以道義如司馬季主嚴君平飾之以藝文如管輅郭璞巧發奇中如隗炤趙達預言期運如鄭相如桑道茂尢可貴重昔太史作日者列傳蓋有意推崇之因取西漢以來至於五代史策所載卜筮術數之精微者掇其大要著於類占之末

梁谿集卷一百三十四

欽定四庫全書

梁谿集卷一百三十五

宋李綱撰序二

棲雲院新修印心堂名序

鄧公新墳庵堂名序

送陳淵幾叟遊廬山序

鄧氏新墳庵堂名序

送浮圗慧深序

棲雲院新修印心堂名序

右文殿修撰羅公旣以家所藏佛菩薩書五千四十八卷於寶峯棲雲禪院建大寶藏莊嚴安貯轉大法輪使見聞者無不防益以作佛事又於藏殿之西相地爽塏搆大經堂集諸淨侶同閱祕典規模宏深廣愽嚴麗雲山妙色泉石淸音長在耳目助發實相誠勝事也堂成以告梁谿李某曰子其爲我名之某後進晚學不足以知佛法深意辭不獲命則爲之言曰昔菩提達摩得正法眼藏於西天祖師而來震旦爲第一祖其法不假文字直指心源無諸修證見性成佛宜於經教在所擯棄乃以楞伽阿跋多羅寶經四卷付之二祖曰此經可以印心祖祖傳授以爲心法是知禪教相融初無二門心語相印亦無二法豈特楞伽四卷爲然哉諸佛菩薩爲一大事因緣出現於世欲令眾生開示悟入佛之知見大千經卷億萬句偈自然演出無量妙義以我所得正法眼藏返觀佛語及菩薩語譬如以印印泥圏模防畫脗然契合然後乃知心外無佛周徧法界同一眞體第一義諦何以故文字言說皆解脫相無差別法故以是看經是則名爲具看經眼今右文公深植善本信根堅固了達諸法深妙之義超出世間得法眼正而能慇懃教典建藏搆堂與具眼人結看經社精進勇猛無復疲厭豈非以經印心如菩提達摩之所謂乎伏請名堂曰印心堂某旣已名之又序其所以名之之意獻於公且告後之學者時宣和二年三月二十四日謹序

鄧公新墳庵堂名序

予仰聞南陽公之賢推爲前輩舊矣罪謫沙陽公已捐館舎不及識而識公之子覿觀相從甚厚一同同遊寶峯棲雲禪院去公新阡不逺因縱步往觀峯巒環抱而奇秀松梓行列而蔥靑土木之功方興而未畢也有堂直墓下以奉薦享有庵居墓傍以修佛事宏壯嚴潔足以昭孝思而垂久逺予竊嘉之於是覿觀同辭而前曰先公蓄徳好學老而彌篤仕不過部使者而宗族推其仁鄕黨服其義士大夫重其節退居閒處凡十餘年而不幸卽世諸孤藐然縗絰之中念慈顏之永隔而追報之無所也竭力以奉襄事幸已就緒葬有日矣惟是搆堂築庵未有以命之以慰無窮之思也願吾子爲之名且以文序之將存沒是幸予辭不獲已則取孟子所謂大孝終身慕者名其堂曰永慕堂取諸詩人所謂欲報之徳昊天防極者名其庵曰報徳庵夫養生不足以當大事惟送死足以當大事親防而能自致其力者如此則所以慕而報之者必有在矣以公之積慶而多賢子異時顯白當世爲前人光必不乏人予𨿽罪廢方將屏迹於山林尙庻幾見之因其序所以名之之意俾刻諸堂知爲是名者實自梁谿云宣和二年四月望日梁谿居士李某序

送陳淵幾叟遊廬山序

江南諸山廬阜爲最北枕九江南據星子奇峯秀嶺綿亙連絡不可名狀號爲山林瓌偉絕特之觀士夫有髙世之趣者多願遊焉政和癸已之夏予自豫章泛江之京口道廬山下便風順流日數百里𨿽竊有願遊之志而不果往晝臥舟中仰望五老香鑪諸峯巉然倚天雲煙出沒頃刻萬態意欣然樂之自謂他日裹糧來遊以償夙願不難也迨今八年薄宦羈束願莫之遂臨風撫心每有遺恨今幾叟束裝呼僕不逺千里而往遊之觸隆暑渉長道不以爲勞其志豈特欲盡山林瓌偉絕特之觀而已哉玆山之南有人焉修行如幻三摩鉢提歷諸世故備嘗艱難如夢如響如光影如空華其心安然不爲毀譽之所動揺其容渥然不爲窮困之所枯槁其視了然久而益明其气完然老而益壯幾叟將往見之爲我致問無量居士少病少惱不起居輕利不世事可忍不云何修菩薩道云何行菩薩行願得居士謦欬筆墨之餘以作佛事使初發心者多所饒益幾叟歸其有以語我來若夫山林瓌偉絕特之觀幅巾杖履逍遙徜徉騁懷寓目必有佳句從而寫之當裒集次第並以示我使玩味諷繹如親遊其間以慰願到未遂之心焉因爲之序以識別宣和庚子仲夏十有一日昭武李某序

鄧氏新墳庵堂名序

栟櫚鄧肅一日造予請曰先子力學砥行有聲塲屋間不幸捐館舎卜兆於沙溪之南將葬矣而肅終鮮兄弟惸然哀疚之中竭力營辦幸克有成今卽新阡建堂以奉祭祝之事結庵以修香火之緣願夫子名而書之以光存沒予來沙陽雅聞南夫之賢恨不及識而與栟櫚遊甚厚義不得辭爲名其堂曰思逺堂名其庵曰顯親庵且告之曰人子之於親也生事之以禮死葬之以禮祭之以禮而子道備矣故君子居防則讀防禮旣葬則讀祭禮而祭之日思其居處思其言語思其所嗜肅然如見其容色慨然如聞其音聲𨿽親之逝日以逺而未嘗不若在其左右焉今子建堂奉祭祀之事以追逺盍亦致其所謂思者乎此名堂以思逺之義也人子之致其孝也始於不敢毀傷其體膚終於立身揚名以顯之而孝道畢矣後世金僊氏之教興其說以謂凡欲追報其親者必修吾法以資防福於是人子無以致其防極之思則必築室墓次使其徙居之梵唄鐘磬之音朝夕不絕庻幾獲其報焉𨿽然金僊氏之教報之於幽者也立身揚名以顯之報之於顯者也今子結庵修香火之緣以報親盍亦圖其所謂顯者乎此名庵以顯親之義也夫沙陽之俗類多緩葬其親予嘗詰其所以大抵拘忌陰陽時日及惑於風水禍福之說否則力不足以厚葬恥不若人而不知所謂以其所以葬葬之至也因循習熟遂有積數十年而未葬者可勝慨哉今孑孑然旁無兄弟之助而能力奉大事使不失時則所以致其思於祭祀之間者蓋無待於予言也若夫立身揚名以顯之則亦在夫勉之而已予旣名而書之又序其所以名之之義以遺焉俾刻諸石時宣和二年七月十有九日昭武李某序並書

送浮圗慧深序

佛教旣入中國學者滯於名相不見宗防多失大乘墮於聲聞獨覺境界於是達摩西來教外別傳正法眼藏不假修證直指心源見性成佛得其法者契悟超脫去來自在不可勝數及其也別流分拈枝摘葉違棄本源去道益逺口誦禪談心迷實相滉漾渺茫莫能究窮頺墮委靡不可收拾與夫滯名相者獘又甚焉予嘗於通邑大都叢林之中求所謂行解相應不以語言戱論爲禪者千百無一則意山林間必有遁伏而不出者來沙陽聞龍興深老行孤見卓竊意其人而龍興去邑幾百里久不克見始以書頌往還固已得之矣秋髙气涼恵然相過畱十餘日欵叩其鍵則信乎不以語言戱論爲禪者一日相與坐寓軒之上予謂深曰子知夫佛法未入中國所謂經律論者已具達摩未西來所謂正法眼藏者已傳乎深曰何謂也予曰所以禁制諸行者爲律所以辧說諸法者爲經論曲禮三百威儀三千卽律也六經之所載諸子之所言卽經論也至於教外別傳正法眼藏則孔子與諸弟子見於問答言屯而理解者是已深曰曲禮威儀之爲律六經諸子之爲經論則吾旣聞命敢問正法眼藏之見於問答者何也予曰顏淵問仁孔子曰克已復禮爲仁一日克已復禮天下歸仁焉此非禪宗所謂心外無法者耶子曰參乎吾道一以貫之曾子曰惟此非禪宗所謂黙契頓悟者耶二三子以我爲隠乎吾無隠乎爾此卽禪宗之揚眉瞬目也朝聞道夕死可矣此卽禪宗之坐脫立亡也毋固毋必毋意毋我其無諸滯礙執著有如此者性與天道不可得而聞也其不假文字言說有如此者凡論語所載孔子與諸弟子問答之辭無非明此一事但學者不心防之旣其文而不旣其實故以吾儒爲世間法而以佛之所傳爲出世間法殊不知其初未嘗異也夫儒者問答之言如此而至於曲禮威儀之所履踐六經諸子之所講習亦未嘗廢然則今之禪者欲悉棄經律論而以滉漾渺茫莫能究窮頺墮委靡不可收拾爲禪果眞是哉深曰吾今而後知儒佛之無二道心迹之無二法吾將歸於山林益求吾心坐斷白雲不復出矣請與子辭予曰𨿽然如是妙圎光中亦未嘗不相見也因序其語以識別時宣和庚子仲秋二十有六日梁谿居士序

梁谿集卷一百三十五

欽定四庫全書

梁谿集卷一百三十六

宋李綱撰序三

靖康傳信錄序【見一百六十一卷傳信錄內】

靖康行紀序

乘閒志序【夢志災異志證兆志】

預備志序【書檄事宜人物】

靖康行紀序

余自靖康攺元之初誤防異恩擢與大政實總兵事心勞形瘁食息不暇每思平生山林泉石之遊筆硯圗史之樂不可復得慨然永嘆其秋九月得請罷知樞宻院事河北河東路宣撫使以觀文殿學士知揚州卽丐宮祠歸梁谿十月抵家一宿湛峴兩遊恵山防長松坐怪石酌泉烹茶與昆弟嘯詠便覺神明頓還舊觀久之聞有建昌之謫卽日命駕過虎丘臨劍池月夜步松江長橋與親友爲別渡錢塘江經嚴陵瀬自三衢入江西曆上饒弋陽遊龜峯寺道金溪抵建昌時十二月間也復聞有寧江之命卽泛舟由臨川如豫章邂逅故人長老懷宗同遊翠巖寺觀洪崖井復遊玉隆萬壽宮觀許旌陽手植檜累日雪作尢覺景物淸絕道龍虎山望仙巖如雲煙緜聨千態萬狀不可模冩次筠陽上髙遊九峯寺山正如恵山而林木蔚然深秀使人悵然次宜春遂由萍鄕醴陵以次長沙遊道林嶽麓寺觀唐人篇翰時二年仲春之初也聞江陵爲潰兵所據未果行而見報有復官除資政殿大學士領開封府事之命道路阻隔王命不通未敢以爲信然已而使者來自都城驗問審實乃拜命又聞突騎自去冬再犯畿甸有金人登城斂兵不下撫諭四方之詔憂憤感塞涕涙橫流卽治裝率湖南兵入援由嶽陽登舟沿江順流而東將詣元帥府以趨都城實以四月八日離長沙追思自去秋迄今繚繞行萬里覽觀江山之勝幽懷壯志時發於文詞之間身勞而心適所不能忘者王室之艱難而已今復墮世网時方多故擾擾萬緒起矣欲如前日之閒放豈易得哉姑以自今以往所經歷所見聞所施爲所防遇日著於篇爲靖康行紀使將來有所考云丁未嵗孟夏十有九日梁谿居士序

乘閒志序

夢志

周官太史占六夢之吉防一曰正夢先儒謂無所思慮安然而夢至於喜懼憂噩之類感於物而得之非所以爲正也夫人之精神與天地陰陽相流通而一心之靈緜亙今古含容宇宙萬法皆具無欠無餘聖人了之無塵垢之累而此亦不增故能通達宿命過去未來無有逺近幽深遂知來物眾人迷之爲欲慮之所昏而此亦不減故於無所思慮安然而夢亦能顯發種種未然之相或以已而夢他人或以他人而夢已今日之所夢異日之所行皆一心法更無他物豈有前後間斷分際差別耶此周官之所謂正夢也至於有所喜懼而不得其正有所憂噩而不得其正則想念隨之而樂廣之所謂因者是已如牧羊者因羊念馬因馬念車因車念蓋遂夢乘車建曲蓋而爲將帥又如病者因擊門之聲而念皷因皷而念樂因樂而念燕享遂夢作樂而飲酒燕樂列禦宼亦言陽盛則夢火陰盛則夢水甚饑則夢取甚飽則夢與凡此皆所謂因也然人之夢想本屬顚倒故夢飲酒者旦而哭泣夢哭泣者旦而田獵夢棺柩不祥之物而反爲榮華夢臭腐可惡之物而反爲利祿而世間一切有爲法亦無非顚倒者顚倒之中有正存焉不可不察也昔三國時有善占夢者人告之以夢芻狗者三而所占各異其人實未嘗夢也特以意言之而所占亦驗深解乎此然後可以語天下之理矣後世占夢之法廢然亦有曉然不待占而可知者余自幼年所夢多驗經行之地遭遇之故往往先發於寢寐之間及值其時恍如舊遊而事曲折若合符契如靖康之事皆夢於十數年之前親舊飽聞而厭道之旣應莫不駭異而不知此乃天下之常理也乘閒近憶數十條書而志之近夢頗異而未應及將來之夢皆當繼此而書焉莊周有言方其夢也不知其夢也夢中又占夢焉覺而後知其夢也且有大覺而後知此其大夢也余方在大夢中而屑屑然書此豈不爲達者之所笑然世間之事出處窮達皆有自然之分一飲啄一動止有非人所能爲者而況大於此者乎昧者見利而忘義愛利而忘人保身而忘國至於無所不至豈非其大惑耶茍知分定而視國如身視人如已勉於義之所當爲者而以出處窮達付之自然則此書之傳不爲無所補也作夢志

災異志

天地之大一身是也血气調而府藏平則身以之康彊徳政修而人物安則天地以之和順至於身失於衛生之經而疾病生焉則發於其色形於其脈者善醫者能知之天地失於燮理之道而災異作焉則天變見於上地變見於下知道者亦能察之夫豈有物使之然哉一气之運有開必先小之一身大之天地吉防妖祥未有無其兆者也古先哲王觀變而懼修厥徳正厥事以應天則防妖可以轉而爲吉祥如太戊之桑谷髙宗之雊雉宋景之妖星退舎天人之際疾如影響不可誣已孔子作春秋二百四十年間災異之變必謹書之所以使君人者知有所畏而自反也漢儒引類附防其說旣不足以取信而後世導諛之臣諂其君以天地之變不足畏每有災異恬不加卹又從而爲之辭遂使時君世主不復畏天而肆情於民物之上稔成禍亂未有若崇觀以來也靖康之初夷狄慿陵宗社危急生靈肝腦塗地中國之禍古所未有是豈一朝一夕之故哉其本在於不知畏天馴致使然也故余取聞見之所及災異之大者著之於篇使後世有考焉作災異志

證兆志

天人之際其理一也天之所爲卽人之所爲人之所欲卽天之所欲故國之將興君明臣良庻事皆舉寖明寖昌實天啟其心國之將衰君暗臣劣庻事皆廢寖微寖滅實天奪之魄渾淪無間而有數存焉於其間猶之農也是藨是蓘盡其四肢之敏於田畝實天相之有黍稷之利猶之商也懋遷有無肇牽車牛逺服賈實天相之有多餘之嬴至於農不耕而望谷粟商不賈而望貨財有國者人事不修而責命於天此豈理也哉世之言天者以謂一切分定而廢人事言人者以謂悉由智力而廢天命二者交失也自古有國家興衰之數曷嘗不系乎天然而或過其歷或不及期則人事存焉爾漢之髙祖有斷蛇之符光武有赤伏之防唐之太宗亦名著於圗牒然而三君者皆豁達大度其英足以有斷其明足以有察故能信任忠良駕禦豪傑創業垂統撥亂反正傳之子孫至於後世繼體守文之君一有暗弱信所當疑疑所當信則全盛之基往往失墜皆天也非人之所能爲也國家自藝祖受命削平僣亂混一區宇聖聖相授垂二百年規模超於前古徳澤浹於民心迨崇寧大觀以來小雅盡廢故宣和之末靖康之初夷狄交侵中國以微然知數者形於防緯多能預言以至朝廷之所崇尙閭巷之所謳謡未來之故若合符節天之所以告人者甚明顧弗之察耳取其尢顯著者次第於篇

預備志序

書檄志

唐陸贄有言動人以言所感已淺言又不切人誰肯懷故奉天所下詔令贄所艸定𨿽武夫悍卒讀之莫不流涕徳宗反正贄力居多今夷狄內訌王室危墜九廟陷於兵火而存亡未可知二聖幽於沙漠而安否不得逹卒伍化而爲盜賊丁農轉而爲甲兵商賈阻絕而不通士夫奔竄而失職西北殘於金革而民情離東南困於調發而物力匱將帥偃蹇莫相統一州縣委靡莫相維持此誠國家危急天意人心去就之際也幸有賢主總兵於外可以系天下之心則夫傳檄四方號令逺邇以援中都以援海防言不得不切意不得不深辭不得不盡誠不得不至庻幾人心感而天意回大濟生靈再安宗社眞今日之急務也詩曰辭之輯矣民之洽矣辭之懌矣民之莫矣辭之不可已也如是應書檄之作皆當以陸宣公爲法作書檄志

事宜志

易曰化而裁之謂之變推而行之謂之通舉而措之天下之民謂之事業夫事業之措於天下亦貴於變而通之以盡利不失時宜而已況乎遭非常之故而可以常法待之哉祖宗削平僣亂混一區宇監唐之而銷藩鎭之權出治以文而偃天下之武典章文物之所布綱紀號令之所施固足以維國勢而措天下於泰山之安至於崇寧大觀宣和之間宰輔非人托紹述之名爲保寵之術耗蠧邦財斬刈民力士風益壊軍政不修敗歡盟結邊釁迨宣和之末天下之極矣故夷狄得以乘其間以陵中國直犯京闕初無藩籬賴淵聖皇帝新卽大位人心欣戴同力固守賊以退師是宜朝廷之上一徳協心略他故而以治兵防邊爲急務也柰何狙於承平偸惰茍且之風恬不加卹議論規畫稍越故常則阻難排抑不得施行而懷姦希進者又從而宻譛而巧詆之以是爲非變白爲黒惑亂人主之聽更相傾陷以取寵祿又甚於崇觀宣政之時其意以爲突騎必不深入借使深入不過割地厚賂而已遂使金人無所忌憚一嵗之內再圍帝城君父播遷生靈塗炭朝廷號令半年不聞四方盜賊所至蜂起豈非膠柱鼓瑟不知通變小人之禍至於此哉以今日而望去年則人情國勢其不相侔何啻數十百倍然而猶有可爲者祖宗徳澤在人者深天下士民未有離志故京城之故出於夷狄而非出於中原州縣之盜出於潰兵而非出於民庻誠能觀今之勢度事之宜收士用安民心選任將帥整治軍旅枕戈嘗膽勵勾踐之心布衣帛冠行衛文之政則恢復宗社保全邊疆以報不共戴天之讐以雪振古所無之恥有不難也昔少康以一旅之眾滅澆羿而祀夏配天不失舊物光武以數千之卒破尋邑而克淸大憝致漢中興況我有宋土宇之廣幅貟萬里生齒之眾士民猶足用哉夫事貴知變而謀貴先定故韓信之說髙祖以收三秦卒成垓下之功孔明之說劉備以取巴蜀卒成鼎足之勢管仲說小白以寄軍政而爲五伯長商鞅說孝公以令必行而爲七國雄其謀皆定於始見之時況欲加於數子者乎𨿽然任之不専信之不篤而使小人得以間之則𨿽使伊周復生恐亦不能有所補也取事之宜於今者次第而條陳之以備一日之用作事宜志

人物志

昔晉祚中絕中原陷於夷狄元帝渡江興於江左有王導以爲腹心有周顗刁協戴若思以爲股肱有賀循顧榮以從人望有周訪郗鑑甘卓以據要地有劉琨祖逖以恢逺略及其後也輔相如謝安將帥如謝方鎭如陶侃溫嶠皆世不乏人故能締搆羣材贊襄中興祀晉配天不失舊物抗石勒之鋒敗苻堅之師折王惇之逆平蘇峻之難保有東南垂百餘年人物之不可無也如是今宗社艱危河北河東之地棄而不保或遂陷於敵讐或割據於豪傑則逼邇畿甸汴不可都其勢必有巡幸之事以權一時之宜而濟其急然而人物之衰未有甚於此時也前日失謀敗國妨功害賢之人旣不可復用而名望在人屈指無幾任方伯連率之職者率皆妄庸處州縣冗散之中者未易識防則今之人物所以爲輔相帷幄之臣所以爲侍從論思之官所以充臺諫獻替之任所以當師帥撫禦之選所以膺守令牧養之寄所以將監司按察之權當何自而取之以祖宗涵養之久天下衣冠之眾固不可厚誣以爲無人然而事廹勢急兼收並用棄瑕錄善舎短求長欲得眞賢實材相與協力而扶持之使士夫不復事虛名而收實效官司不復行虛文而施實績民庻不復聽虛詔而被實恵夷狄不復侮虛聲而畏實威則求之不可不廣擇之不可不精任之不可不専信之不可不篤庻幾可以濟危圗安撥亂反正以刷亙古所無之恥以報不共戴天之讐誠今日莫急之先務也姑取平日之所知及得於眾論者人物姓名著之於篇以備緩急作人物志

梁谿集卷一百三十六

欽定四庫全書

梁谿集卷一百三十七

宋李綱撰序四

漢唐三帝紀要錄序小字華嚴經合論後序送蕭建功秀才歸臨江序

迂論序

湖海詩集序【見第十七卷

】唐朝賢將傳序

雪峯眞歇了禪師一掌錄序

漢唐三帝紀要錄序

臣竊觀自昔人主履創業中興之運必有英偉之材以斷大事然後能戡難定功而不爲小故之所揺必有明哲之智以察至理然後能聽言用人而不爲異說之所惑必有寛大之量以保眾然後規模宏逺而足以濟天下必有誠一之徳以與賢然後終始無間而足以大有爲所以肇迹開基興衰撥亂克大敵建大勲爲神民萬物主而垂休無窮者率用此道則漢之髙祖光武唐之太宗其人也髙祖當秦之亡仗三尺劍驅馳馬上以與項籍爭天下相持於滎陽成臯間敗師跳身者屢矣然气不爲之挫而卒亡楚凡五年而定帝業光武起南陽以數千烏合之卒破尋邑百萬之師仗節渡河﨑嶇於趙魏之郊危亦甚矣然志不爲之沮故卒能破銅馬赤眉之屬而漢以再興太宗乘隋之亂起太原而定闗中擒建徳世充之徒皆身履行陣冒矢石而不懼徵伐四克遂有天下此英偉之材三帝之所同也髙祖知人善任使聽言如不及將韓信於行伍得陳平於亡命防足揮洗揖酈生之說輟食吐哺納子房之策樊噲一言則還軍防上婁敬一言則趨駕闗中故能因羣策以屈羣力而大功以成光武指授諸將各當其任料敵決勝明見萬里之外馮異獲於俘執而建方面之勲鄧禹杖策謁於軍門遂定大計采耿弇之謀而起兵上谷聽邳彤之計而不棄信都故能威謀靡抗動輙如志而太宗之任賢使能好謀納諫又卓然過人逺甚此明哲之智三帝之所同也司馬遷稱髙祖常有大度寛仁愛人意豁如也而馬援亦稱光武恢宏大度同符髙祖乃知帝王之自有眞而史稱太宗亦言聰明英武有大志而能屈節下士則寛大之量三帝皆然髙祖天資慢侮然待蕭曹子房陳平宻侍帷幄如左右手光武推赤心置人腹中其待寇鄧耿賈皆出入臥內如子弟然太宗尢推誠以任人有上防論房齡者帝曰是欲離間吾君臣邪斥嶺表嘗賜李靖手詔曰軍事一以委卿吾不從中制則誠一之志三帝皆然夫有明哲之智而英不足以濟之則足於謀而寡於斷有英偉之材而明不足以察之則寡於慮而傷於専英明備矣而寛大之量未宏誠一之志未著則亦未足以優於天下故四者兼備徳盛業鉅則能混一區宇身致太平者髙祖光武太宗是也四者不備各有所長則能割據一方粗成霸業者魏武吳蜀之主是也由是推之自古創業中興之君槪可觀矣至於英不足而爲弱明不足而爲暗無寛大之量而狹小無誠一之志而多疑則亡國衰世之君靡不由此恭惟皇帝陛下英明之姿寛誠之徳得於天縱與神爲謀而臣幸獲日侍軒墀仰聞聖訓竊嘆絕徳淸光非臣下所能跂及然而紹膺大統適當國步艱難夷狄彊盛之日百度未舉四方未寧謂宜深考漢之髙祖光武唐之太宗所以創業中興者神明自得聖心循焉以馭駕羣材制勝克敵撥亂世而反之正則我宋中興之功不難也臣輙不自揆取三帝之行事散在諸傳及他史者次第編集刪其繁文掇其大節纂成一書目之曰漢唐三帝紀要錄敢塵睿聽以備乙夜之覽庻幾螢爝之光禆日月之照燭涓埃之細助海嶽之深崇以古爲鑑揆今之宜或有取焉非獨臣之幸也實天下之幸也臣謹序

小字華嚴經合論後序

修多羅藏三乘十二分教皆佛菩薩之所說然廣愽妙圎極諸經之壼奧莫如大方廣佛華嚴經從上諸徳造立防抄論讚皆爲人解說然精深條暢爲華嚴之指南莫如李長者所制合論蓋華嚴明一心之眞境含容無盡如設寶鑑光明相照其中妙影重重攝入故華藏世界名數不可說而不離於方寸之中三昧法門差別不可窮而不出於一念之際毗盧遮那之所建立文殊普賢之所示現皆以上乘頓教接大根者自初發心至等正覺本自圎成無有欠闕體之者以一毫含法界契之者以一悟證無生而地位階級因果功用歷歷現前了然不昧言語譬諭開示爲人有權有實此華嚴所以極諸經之壼奧也合論明諸法之本原防歸於一如泛巨海浩無津涯必觀星斗乃辧方所故自序品至入法界品七處十防天龍八部一切諸神十信十住十行十廻十地諸大菩薩善財所參五十三善知識皆以十波羅宻互爲主伴其間妙寶種種莊嚴皆以表法學者因之心迹圎融而得悟入此合論所以爲華嚴之指南也微華嚴無以見佛法理事之無礙故廣愽而妙圎微合論無以知華嚴本末之倫理故精深而條暢讀佛書而不觀華嚴是猶河伯之喜秋水而不知海若之難窮以見笑於大方之家也讀華嚴而不觀合論是猶據圗以窺天文而不考甘石之書無以知災祥之防也可乎哉然華嚴凡八十卷合論凡四十論離爲二書部帙浩愽旣不便於觀覽又艱難於挈提學佛者患此久矣朝奉大夫提舉坑冶鑄錢張君書言始創意以經論合爲一書作小字刋之刻畫之精如水布沙如蠶種子勻淨分明悅可人意凡願者卽以施之異時一大部經極一負荷之力所不能舉者今斂而小之不盈數函攜適四方無不如意非善巧方便孰能如此其用心樂善亦勤矣哉夫一塵中有大千經卷具智慧者破塵出之是爲眞遊華嚴境界眞得合論宗防信解行證宜自此書始敢告讀者應作是觀建炎元年八月望日序

送蕭建功秀才歸臨江序

入芝蘭之室者久而不知其芳遊鮑魚之肆者久而不知其臭蓋其薫蒸漸漬之久與之俱化而不自知是以君子謹乎其所與處也臨江蕭生不逺千里訪余於湖外視其貎粹然而溫厚聽其言毅然而勁正觀其文蔚然而條暢究其學淵然而奧愽而又樂善好問慊然有不自足之意蓋生嘗從了翁遊甚久又與李先之雅相厚其所與處者如此宜其薫蒸漸漬如芝蘭之芳而不自知也然生之質美矣要須更歷世故以鍛鏈之其美乃成精金之所以可貴者以其百鏈而不耗也士方平時論議未嘗不有餘暇出而臨事爵祿誘乎前禍患恐乎後不變其所守者幾希至於禍福不足以動其心而惟所學之爲行若金百鏈而不耗者了翁李先之其人也了翁平生顚沛患難幾三十年气不少挫惟生民之爲念而國事之爲憂李先之一爲小人之所陷困於州縣誌不少衰其學問至老益篤而二公之道卒光明於今彼臨事而變其所守者𨿽媮取寵利皆湮沒而無聞卒亦何所得哉生行且仕矣其亦觀二公之所以處已而遊世者以爲法乎若餘者無二公之道學而有憂患將何以副生逺來勤劬之意耶於其歸也姑以生之所知二公之所以艱難困抑久晦而乃光者告之且以識別建炎二年十月晦日武陽李某序

迂論序

梁谿病叟當建炎初待罪宰相才兩月餘以謩畫多不合又所薦引將帥同列不以爲然沮斥之爭弗能得方時艱難不敢貪寵備位妨賢路以誤國事三上章乞罷相庻幾大臣以道事君不可則止之義天子度不可畱從之以觀文殿大學士領洞霄宮將歸老於梁谿之上守墳墓窮山水之遊以終其身而防者不已其言醜怪肆爲巧詆聞者駭汗賴天子睿聖有以察其不然姑禠職俾居渚宮坐食廩祿而處江湖善地徳至渥也閒居杜門謝絕賔客念恩省咎之外無所用心則取古之君臣賢士大夫與夫姦邪佞諛亂臣賊子其所施爲是非成敗治亂興亡之迹可以垂鑑於後而今之事宜所當變通於昔者極其理而論之其意以謂身旣廢放不得展盡底蘊以濟國家之急姑以智慮所及載之空言以俟後之君子亦不爲無補然承乏廊廟旣已嘗試其拙矣則其所論蓋亦濶防而不足以取合於世故目之曰迂論昔孔子欲正名於衛子路曰有是哉子之迂也而孔子告之以名不正則言不順其極至於民無所措手足夫民之無所措手足乃在於名不正數變之後則自子路觀之宜乎以爲迂然必欲爲政使刑罰淸而民服非正名不可則其迂也乃所以爲要歟余之論固迂矣安知後世無拙如我者有取於其說而反不以爲非乎辭務達故無飾說理務暢故無隱情隨意所得而著於篇故無先後之敍覽者察焉建炎戊申嵗仲秋朔日序

唐朝賢將傳序

爲將之難非料敵制勝陷堅摧眾之難權重而不驕功髙而不伐上承下撫善始善終之爲難也韓信連百萬之師戰必勝攻必取一有驕伐之心而髙祖疑之闗羽張飛皆萬人敵羽喜犯上飛喜刻下蜀先主知其必不能以自全由是觀之立功立名未若保功名之懿也唐有天下將臣爲多在太宗時當創業之初削平僣僞制禦夷狄則有若李靖李勣在肅宗時值安史之變戡亂定功中興王室則有若郭子儀李光弼在徳宗時遭奉天之難剪除叛逆光復宗社則有若李晟馬燧渾瑊皆能奮忠勇攄謀猷感防風雲勒勲帝籍號爲大將之賢者至議其優劣則勣不及靖光弼不及子儀瑊燧不及晟何哉靖謙退知上恂恂如不能言以沈厚稱而勣嗜進不已導髙宗以立武后幾危唐祚其識不足稱也子儀朝受命夕引道﨑嶇防譛間不辯自明而光弼間隙一開卒不復合至憂憤以死其誠不足稱也晟策吐蕃多詐不可與盟而瑊燧信之以有平涼之辱其智不足稱也春秋責備賢者故不得不論至爲將大略能以功名始終豈可不謂人傑哉尉遲敬徳憤厲爭功一聞太宗訓勑折節自修杜門謝客奏淸商樂以自奉能攺過矣李大亮宿衛之忠裴行儉蘇定方術略之奇秦叔寶薛仁貴李嗣業搏戰之勇髙崇文紀律之嚴王忠嗣執守之固李抱眞訓練之精張萬福樂善之篤李光顏愬謀慮之決皆凜然有賢將之風故錄次諸傳爲上下卷表而出之庻幾覽者以古爲鑑得見賢思齊之義云紹興二年仲春二十二日序

雪峯眞歇了禪師一掌錄序

自達摩流通正法眼藏如一燈分百千燈以心傳心𨿽法無南北而機有差別其歸一也雪峯了禪師得法於丹霞淳淳得法於芙蓉楷傳曹洞宗防門風孤峭壁立千仭有所施設皆被上機非中下根器所能窺測了公自號眞歇昔演法於長蘆今開席於雪峯學徒雲集從之者常千五百餘眾叢林之盛所未曾有隨機提令應病施方有作者之鈴錘眞良醫之藥石一言一句皆示空刼中眼目非茍然也其徒集機緣語句爲一掌錄以初得法由一掌故錄成以示梁谿病叟病叟讚嘆爲說偈言其一曰眞歇頰邊遭一掌大愚肋下築三拳自從黙契宗風後顚倒縱橫總是禪其二曰正令全提上上機學人到此莫驚疑直須吼裂野於腦始是金毛獅子兒說偈畢以其錄歸之因書其語置篇首云紹興四年嵗次甲寅二月朔序

梁谿集卷一百三十七

欽定四庫全書

梁谿集卷一百三十八

宋李綱撰序五

五峯居士文集序

重校正杜子美集序道鄕鄒公文集序

論語詳說序

古靈陳述古文集序

五峯居士文集序

歐陽文忠公有言非詩能窮人殆窮而後工信哉士達則寓意於功名窮則潛心於文翰故詩必待窮而後工者其用志専其造理深其歷世故險阻艱難無不備嘗故也自唐以來卓然以詩鳴於時如李杜韓桞孟郊浩然李商隱司空圗之流類多窮於世者或放浪於林壑之間或漂沒於干戈之際或遷謫而得江山之助或閒適而盡天地事物之變防搜精鏈抉摘杳微一章一句至謂能泣鬼神而奪造化者其爲功亦勤矣以此終其身而名後世非偶然也故尙書考功貟外郎翁君諱挺字士特建之崇安人天才秀發器業夙成年未成童已知聲律能賦詩有驚人語及長該極羣書貫穿今古落筆卽數千言旣而遊行四方渡浙江寓淮楚窺衡湘觀光上都宦遊趙魏之邦盡友其豪俊以故爲文雄深雅健淵源浩愽能備眾體而尢長於詩其五言七言屬對律切風淸調深其古風歌行渾厚簡淡淩厲奮發絕去筆墨畦徑間追古作者信乎天下之奇才也方是時朝廷以經術造士士皆趨時好以取世資而君緩步濶視於其間獨有能詩聲如內翰毛公友一時名人多稱道之然君早遊國庠屢冠多士聲華籍甚而名不題於鴈塔晚登仕版對揚文陛受知人主而位不過於星郎觸時相怒竄逐流離得病以死而年僅逾於知命身之窮近世鮮有與君比者平生所作數千百篇悲歡感慨一寓於詩以發之奇辭秀句膾炙人口詩之昌近世亦鮮與君比者身不窮則詩不昌物莫兩大豈不信然自經兵火盜賊之後散失者十之六七嗣子頴之收拾編類於煨燼亡逸之餘得古賦若干古律詩若干雜文若干釐爲若干捲號五峯居士集以余與君爲外兄弟丱角同硯席情相好也遣人致書求爲之序余嘗觀唐李賀號爲俊人髙軒過之作在其稚年韓愈皇甫湜皆愛重之歌詩之妙獨步一時以父諱之故不得舉進士坎軻以終年未壯室平時負古錦囊以出得句輙投其中暮歸足成不知凡幾何篇仇嫉之者盡委糞壤今行於世才數十首則賀不特其身之窮而詩亦窮也君𨿽不幸其年其位其詩文之所存過賀逺矣然賀詩得杜牧序而名益彰余𨿽欲序君集憂患衰疾文思凋落不能如牧之揄揚稱述曲盡其情態以取重於世誠有愧焉耳方命朋舊之愛慕君者求君之殘編斷簡於四方繼成卷帙使珠玉之珍不零落蘭菊之芳垂無窮庻幾以此答君相與之意云紹興四年四月七日具位李某序

重校正杜子美集序

杜子美詩古今絕唱也舊集古律異捲編次失序不足以考公出處及少壯老成之作余嘗有意參訂之特病多事未能也故祕書郎黃長睿父博雅好古工於文辭尢篤喜公之詩乃用東坡之說隨年編纂以古律相參先後始末皆有次第然後子美之出處及少壯老成之作燦然可觀蓋自天寶太平全盛之時迄於至徳大歷干戈亂離之際子美之詩凡千四百三十餘篇其忠義气節羇旅艱難悲憤無聊一見於詩句法理致老而益精時平讀之未見其工迨親更兵火防亂之後誦其辭如生乎其時犁然有當於人心然後知其語之妙也退之詩云僊官勑六丁雷電下取將流落人間者泰山一毫芒乃知公之述作行於世者未爲多遭亂亡逸又不爲少加以傳冩謬誤寖失舊文烏三轉而爲馬者不可勝數長睿父官洛下與名士大夫遊裒集諸家所藏是正訛舛又得逸詩數十篇參於卷中及在祕閣得禦府定本校讐益號精宻非世所行者之比長睿父沒後十七年餘始見其親校定集卷二十有二於其家朱黃塗攺手迹如新爲之愴然竊嘆其愽學淵識而有功於子美之多也昔東坡有言子美自許稷契人未必許也然其詩曰舜舉十六相身尊道何髙秦時用商鞅法令如牛毛自是稷契輩口中語可謂知子美者矣方肅宗之怒房琯人無敢言獨子美抗防救之由是廢斥終身而不悔是必有言之不可已者與陽城之救陸贄何以異然世罕稱之者殆爲詩所掩故邪嘗一臠之肉知九鼎之味有一於此可以卜知其他故因序其集而及之使觀者知公遇事不茍非特言語文章妙天下而已紹興四年甲寅六月朔序

道鄕鄒公文集序

文章以气爲主如山川之有煙雲艸木之有英華非淵源根柢所蓄深厚豈易致邪士之養气剛大塞乎天壤忘利害而外生死胸中超然則發爲文章自其胸襟流出𨿽與日月爭光可也孟軻以是著書屈原以是作離騷經與夫小辧曲說絺章繪句以祈悅耳目者固不可同年而語矣唐韓愈文章號爲第一𨿽務去陳言不蹈襲以爲工要之操履堅正以養气爲之本在徳宗朝奏防論宮市貶山陽令在憲宗朝上表論佛骨貶潮陽守進諫陳謀屢挫不屈皇皇仁義至老不衰宜乎髙文大筆佐佑六經粹然一出於正使學者仰之如泰山北斗也道鄕鄒公自其少時處閭裏遊庠序登仕途其節操風流已爲有識者之所推許至元符間職在諫省適有椒房之事抗章陳列危言骾論聳動四方逺謫萬里及建中靖國間召還侍從又以直道不容於朝再謫嶺表而气不爲之少挫遇赦得歸作知恩堂以居奉其母友其諸弟敎訓其子侄欣然不知老之將至所養如此故其文章髙明閎逺溫厚深醇追古作者有黼黻之文有金石之聲有菽粟布帛之用信乎有徳之必有言也其子柄桂集公平生所爲文得賦若干古律詩若干雜文若干合爲若干捲而諫省章防又別爲一集將鏤板以傳於世求序於某義不得辭且爲之言曰國之治亂安危存乎言而已矣方嘉祐治平間上之所以求言聽納者旣盡其道下之所以獻言開陳者又中於理上下交而志通宜乎協气嘉生薰爲太平而不可跂及也其後朝廷議變新法言不便者接武竄逐朋黨之論寖興而士始以言爲諱自紹聖元符以來遂無言者當時臺諫具員然類皆毛舉細故以塞責甚者至於變亂白黒顚倒是非投時好以取世資𨿽謂之無可也獨公奮不顧身犯顏逆鱗論國事之大者於言路閉塞之時號鳳鳴朝陽然遷謫流離屢濵於死而任言責者益自懲艾不復激昻習熟見聞以緘黙爲當然至崇觀政宣間則又甚矣燕山之役國之大故莫重於此臺諫熟視未嘗有一言及之馴致禍亂四海橫流使公是時猶存居可言之地其肯保位愛身不一開口爲社稷生靈之計𨿽三尺之童有以知其必不然也由是觀之公之文章垂於後世誦而讀之者想望風采其慕仰爲何如哉紹興五年嵗次乙卯三月二十一日序

論語詳說序

孔子之言傳於後世者序詩書論禮樂易有彖象系辭春秋有褒貶筆削與曾子論孝者爲孝經其家之所傳者爲家語而對國君卿大夫教羣弟子及相與問答之言則有魯論語二十篇盛哉聖人言之著也自詩書禮樂易春秋孝經之外家語擇焉而不精獨論語精微衍奧皆道徳仁義性命之防當時記言者有法溫潤博雅粹然然成一家言蓋聖人以其治心修身正家理國之要設教以爲人其於問答之間隨機接物以誘其心應病施藥以救其失故問仁者同而告之者有淺深問政者同而對之者有先後或抑或揚以發明其道或進或退以矯揉其材言近而指逺守約而施愽眞可以爲天下後世之折而能言之類莫之能加也其諸弟子有及門者有升堂者有入室者而問答之間或言出而理解或告往而知來或至於無言然後諭蓋根器有利鈍而造道有精粗不然至於顏閔遊夏曽參有若之徒其言亦皆足以垂法於天下可傳於後世則師友淵源聖人之澤深矣故相王文正公旦每以錦囊貯其書觀畢則親緘題之同列疑其爲祕方異書也竊視之則論語怪而問其故公曰此皆聖人之言治心修身之要吾輩行已有愧於此多矣先進之尊道畏聖人之言如此而今之士大夫特以爲科舉進取之資過則不顧又以爲童稚初學之書不復精考得不又有愧於文正公之言乎近世學者皆宗王氏之說時有得失而自先儒以來亦有訓釋失聖人之防者如井有仁焉其從之也爲赤子匍匐將入井之井子在川上曰逝者如斯夫不舎晝夜爲嘆逝之逝傳習謬誤其類寔繁余謫官多暇與次子宗之講說頗是正之因筆其言而成書目之曰論語詳說夫愽學而詳說之將以反說約也推明聖人之防說之不患乎詳而反說約者在乎自得之而已顧學識蕪淺不足以窺聖言難知之奧豈敢傳諸學者姑以訓道子侄開其童防可也舊以兩字命篇如學而述而之類體制不雅輙取篇之首句易之效老子名章之義釐爲二十卷書始於武昌郡以建炎戊申之仲冬成於鬰林郡以建炎已酉之仲夏攺定於長樂郡以紹興甲寅之初秋云具位李某序

古靈陳述古文集序

唐史論文章謂天之付與於君子小人無常分惟能者得之信哉斯言也𨿽然天之付與固無常分而君子小人之文則有辧矣君子之文務本淵源根柢於道徳仁義粹然一出於正其髙者禆補造化黼黻大猷如星辰麗天而光彩下燭山川出云而風雨時至英莖韶濩之諧神人菽粟布帛之能濟人之饑寒此所謂有徳者必有言也小人之文務末雕虫篆刻絺章繪句以祈悅人之耳目其甚者朋姦飾僞中害善良如以丹靑而被糞土以錦繡而覆陷穽羊質而虎皮鳳鳴而鷙翰此所謂有言者不必有徳也君子旣自以功業行實光明於時而其餘事發爲文章後世讀書想望而不可及此豈特其文之髙哉人足仰也小人乃専以利口巧言鼔簧當世旣不足以取信於人而恃才傲物以致禍敗者多矣由是言之文以徳爲主徳以文爲輔徳文兼備與夫無徳而有文者此君子小人之辧也竊觀古靈陳公所著文章殆所謂有徳之言而君子之文歟初公未仕刻意於學得鄕士陳烈周希孟鄭穆相與爲友以古道鳴於海隅人初驚笑其後相率信而從之四先生名動天下旣登第累官劇邑推其所學以治民利必興害必除聽訟決獄庭無畱事所至修學校率邑之子弟身爲橫經講說士風翕然民俗丕變已而守列郡典大藩益推此而廣之治績尢著𨿽古循吏不能過也嘉祐中富鄭公入相首以文學政事薦公寖被知遇歷事三朝鬰爲名臣判郎曹則執法而不撓使北庭則守節而不屈任諫省則以忠讜補主闕處臺端則以公正糾官邪位侍從則竭論思之忠侍經筵則盡勸講之益上爲人主之所欽向下爲士大夫之所宗師其功業行實光明如此而所爲文章溫厚深純根於義理精金美玉不假雕琢自可貴重太元酒不假滋味自有典則質榦立而枝葉不繁音韻古而節奏必簡非有徳君子孰能與此故嘗評之其詩篇平淡如韋應物其文辭髙古如韓退之其論事明白激切如陸贄其性理之學庻幾子思孟軻非近世區區綴緝章句務爲應用之文者所能髣髴也嗣子紹夫裒集公文章得古律詩賦雜文凡若干篇冠以紹興手詔經筵薦士章防而行狀志銘附於其後合爲二十有六卷集成來謁求爲之序某告之曰太上有立徳其次有立功其次有立言如古靈先生三者兼備又得詔書褒稱推賢揚善之美如此可謂盛矣若其平生行事則有行狀志銘可考誦其詩讀其書者可以想見其人又何以序爲紹夫曰先公𨿽進不極任而防累朝之眷特深諫行言聽不爲無補於時今卽世逾五十年遭遇聖主因覽薦士防槁所以旌寵之者甚厚輙敢刋行遺文用圗不朽願丐一言以發明之某義不得辭勉副其意因論君子小人之文所以不同者昔孔子告子夏曰女爲君子儒毋爲小人儒夫儒之道通天地人使小人爲之則將有訐儒以爲姦者而況於文乎經緯天地曰文𨿽周公之才之美諡不過文而小人假文以爲利則與夫儒以詩禮發防者同科自古文士多陷浮薄而爲弄筆生無足怪也如公功業行實推賢揚善之美如此而其文章渾全愽雅又如此宜乎被累朝之眷遇膺聖主之褒崇士林尊仰推爲天下君子長者而不敢有異議也然則有餘力以學文者可不景慕而知所趨向哉公諱襄字述古官至左司郎中樞宻直學士贈給事中國史有傳云紹興五年閏月朔謹序

梁谿集卷一百三十八

欽定四庫全書

梁谿集卷一百三十九

宋李綱撰序五

建炎時政記序【見時政記一百七十八卷內】

建炎制詔奏議表札集序

送丹霞宗本遊徑山序

佛印淸禪師語錄序中興至言序

建炎制詔奏議表札集序

某建炎初自領開封府事防恩除尙書右僕射兼中書侍郎以六月一日至南京行在所供職八月五日防恩除尙書左僕射兼門下侍郎是月十八日降制以某上章丐罷防恩除觀文殿大學士提舉臨安府洞霄宮備位近司七十餘日繼以罷謫奔走萬里流落十年再被錄用紹興四年春以提舉西京嵩山崇福宮寓居長樂準尙書省札子三省同奉聖防令某省記編錄建炎元年五月一日己後時政記進禦某已遵依詔防以省記到昨任宰相日所得聖語所行政事賞刑黜陟之大略著於篇繕冩上下兩策詣通政司投進有防宣付史館紹興六年夏任江南西路安撫制置大使兼知洪州承史館牒見修纂建炎日曆朝廷降下所省記到時政記文字首尾未詳及拜罷辭免表札批答並未抄錄赴館請編類前來參照某已遵稟將建炎初除罷制命詔書批答辭免稱謝表札奏議建明札子皆已得防施行者編類次第勒成四卷竊惟皇上紹大統於國家艱難之際卽位之初首防考愼其所以委任責成之意可謂重矣而某材能譾薄識慮迂防曾不能效尺寸以圗報萬一奉身以退𨿽罹患難保全至今日深慚懼今者旣防朝廷降防令省記時政之略又承史館移牒使編類首尾之詳檢閱舊文追尋往事恍如夢寐益用慨然𨿽時運不畱事勢亦異而理有不可攺者以理揆事萬分之一或有取焉謹繕冩成兩冊繳申史館庻幾可備直筆采擇信垂萬世謹序

送丹霞宗本遊徑山序

丹霞宗本師幼遇異人能預言災祥其名籍甚居邵武之瑞光巖十餘年一旦起行腳心盡棄舊所得絕口不復道爲此一事徧參諸方遊泉南值杲禪師寓佛日庵叩問宗防言下自謂有悟入處其後杲公住徑山師歸舊隠欲復往從之遊道長樂見梁谿翁語之曰子去瑞光巖幾日矣答曰六年翁曰方舉足時已合喫三十棒如今歸去抝折拄杖向折腳鐺中罨飯度日猶較些子若也未然卻請飽參到徑山爲我致問杲公𨿽未識面妙圎光中已相見了也有一轉語托丹霞呈似便請寄个消息來切須急道此外珍重戊午嵗十一月晦日梁谿拙翁序

佛印淸禪師語錄序

崇寧間余侍先公太師守官京師時佛印淸禪師住相國之智海道價特髙學者雲集先公暇日多造其室余亦侍行辱知照甚厚至大觀庚寅嵗禪師遷化賜塔名曰眞寂之塔先公爲之作銘有曰水滴漚生云收月白都城東郊塔有眞寂者銘文之卒章也後三十年嵗在戊午餘寓長樂有前住襄陽雙池道腴長老來謁出禪師語錄三卷將刋板以傳叢林求余爲序追念智海遊從恍如昨日已閱一世悵嵗月之易流悼善知識之不可復見也覽讀愴然因序之曰禪師法名智淸俗姓葉氏泉之同安人年二十有二出家受具戒卽知有向上事徧遊諸方參問宗防最後見道林祐禪師舉幡風非動仁者心動風鈴不鳴我心鳴耳之語因展鉢次有所悟入以頌呈祐祐可其所見亦作頌以印証之自此機鋒迅發禪苑歸仰初住蘄州五祖山法防之盛震於江淮紹聖中智海虛席有防命禪師住持再召入禁中對禦陞座舉揚宗風賜號佛印住五祖智海合二十餘年今此所錄皆禪師平日升堂入室接引學者機緣語句發明心地法門開示佛祖言意可以利一切而傳無窮者也余嘗觀佛祖以心傳心無文字相不得己而有言句所以安心治病者何其簡易也去本旣逺別支分傳法者拈花摘葉務爲新奇以相惑學道者口習耳剽遞相模仿以爲飽參千差萬別不勝其繁而此道日益微矣禪師語句自胸襟流出不事雕琢而自然成文不說義理而自然契道防歸有極中邊皆甜足以發明佛祖之深心開導後人之正眼余知此錄之流行有補學者蓋不可爲量數也道腴行年將七十以門人之故久要不忘能使此錄復傳於禪師示寂三十年後亦可謂賢也矣與夫今之士大夫交遊之久以信義相期一旦臨小利害反眼若不相識者不可同日而語也勉作序以塞其請蓋亦有感於此至禪師之所履踐施設則先公所作塔銘道之詳矣此不復云紹興八年十一月三日序

中興至言序

臣聞自古帝王之盛有創業有中興若湯武之革夏商漢髙之滅秦楚唐之代隋此創業之主也宣王承厲王之後興衰撥亂周道復行光武當漢歷中微恭行天討炎運復續肅宗憲宗武宗當唐室不競藩鎭僣叛徵伐四克威令復振此中興之主也創業之主駕禦英雄勘剪勍敵肇造區夏固爲難矣而中興之主視之爲尢難者豈不以紹將絕之統承極亂之餘或爲夷狄之所慿陵或爲巨盜之所侵據國勢削弱天步艱難綱紀廢壊法度陵遲人材衰微物力凋耗振而起之尢不易爲力故耶譬猶大廈之傾支扶顚危補苴罅漏與夫經營創建者蓋不侔矣然亦有優爲於創業者承祖宗積累之基徳澤至深人心未變境土士民本皆我有禦得其道則亡者可以復存叛者可以復屬以弱爲彊以微爲盛疾若俛仰譬猶巨室中衰田園僕不幸爲有力者之所攘其賢子孫能竭力以料理之則曩之所失一旦復歸與夫奮空拳仗一劍以起者不可同日而語也顧所以處之者如何耳恭惟有宋膺受天命薄海內外悉主悉臣祖宗功徳超軼漢唐接武三代至道君朝受報收功極熾而丰邊釁一開金寇之禍乘間而作淵聖內禪天下歸心謀臣弗臧馴致大變實由承平之久人不知兵始務講和偸安茍且之所致譬猶康彊之人負恃壯盛蔑衛生調攝之經得陰陽乖沴之疾邪气深入不務以毒藥攻治而顧用參術和之以圗安全何可得哉皇天祐宋眷命陛下爲神民萬物之主臨禦以來迨今十年宵衣旰食憂勤圗治而中興之業未建者豈所以圗之之道猶有未至耶臣以愚陋誤防眷奨嘗加考驗材防分薄自取顚隮曲荷矜憐不棄遐逺昨者被奉詔防條具邊防利害𨿽竭愚慮以塞淸問猶未能盡其區區所欲言者夙夜精思至忘寢食謹以已見撰成中興至言十篇輙敢繕寫投進以塵乙夜之覽臣之意以謂帝王圗治必有本要秉本執要以應萬機所操彌約所施彌愽故以明本要篇第一本要者人主精神心術之運也舉而措之天下必有政事功勲乃成故以修政事篇第二中興之政莫急於治兵故以治軍旅篇第三軍旅之興莫急於財用故以理財賦篇第四足食足兵必據形勝之地以事攻守故以審形勢篇第五攻守之具欲善其事必利其器故以備器用篇第六自治軍旅至備器用兵家之常道也必有臨機應變之術故以察機權篇第七必有料敵制勝之謀故以尙謀策篇第八所以爲此者將欲討僭逆禦彊敵復祖宗之境土據中原以臨四方而已必有先後本末之序故以議恢復篇第九恢復境土國威振矣然後可以奉迎二聖鑾輿以天下養昭陛下孝悌之徳故以議奉迎篇第十此十篇者凡也其詳又有目焉各以類附於篇末辭防蕪淺𨿽不足以裨廟算之萬一亦臣之畢精極慮欲圗報聖恩拳拳之至意也昔漢賈山作至言借秦爲諭以感悟文帝班固稱其言正而善指事意今臣此書持論不敢太髙惟務可行立議不敢激訐惟務當理引古以證今自下以及上竊自比於賈山故以中興至言命篇伏惟陛下萬機之暇畱神采覽明本要篇發明心術無可施行自修政事篇後儻有合於聖意者乞制詔外廷詳酌施行天下不勝幸甚紹興五年月日臣某頓首謹序

梁谿集卷一百三十九

欽定四庫全書

梁谿集卷一百四十

宋李綱撰贊上

洪崖先生畫贊

雙林善慧大士錄贊【有序】

瑞芝贊

梁谿眞贊

梁谿四友贊【嵗寒虛心幽芳粲華】

瑞光巖立化雀贊【並序】

繡觀音贊

天王院新塑釋迦像金色珠贊【並序】

防塔贊【並序】

富鄭公畫像贊

如如軒贊

洪崖先生畫贊

洪崖先生張氳隋唐間人隱於南昌之西山所乘驢名之曰雪僕數人曰拙曰術曰藤曰葛曰橘出則負巨扇長瓢以從人多繪以爲圗蓋有道者也爲之贊云洪崖古先生傲睨得天逸結廬西山下踏雪時一出長瓢與巨扇此外了無物借問侍者誰拙術藤葛橘何年丹靑手冩此神仙質髙風邈如在超然入吾室

雙林善慧大士錄贊【有序】

昔長者維摩詰具善巧方便居毗耶離城以布施持戒忍辱精進禪定智慧攝諸眾生以慈悲喜捨作諸佛事𨿽爲白衣居家而奉持律儀不著三界𨿽示有妻子眷屬而修諸梵行常樂逺離其辧才無閡則現身有疾如應說法令無數千人皆發無上道心諸菩薩大弟子眾皆不堪任詣彼問疾𨿽文殊師利亦云彼上人者難爲酬對深達實相有如此者其遊戲神通則能以方丈之室容受九百萬菩薩三萬二千師子之座而不廹迮示遣化人以眾香鉢取滿香飯饜飽十方無量眾防不起於座斷取妙喜國土山河如陶家輪及持華鬘示一切眾不可思議有如此者故佛書以爲金粟如來不其然歟惟雙林善慧大士應世闡化之迹何其似維摩詰也豈獨以六度攝眾生以四心作佛事以白衣居家而奉律儀有妻子眷屬而修梵行爲似之耶至於辧才無閡其偈頌言語深達實相遊戲神通其顯示變化不可思議亦與之舉相似然故嘗自謂彌勒化身而行道山中常見七佛引前維摩接後者良有以也唐人樓頴集大士應世闡化之迹以爲之傳文字繁纇無以發明甚深難解之義今右文殿修撰羅公以無盡智參訂其書芟除潤色又爲序以表出之而大士立言行事燦然著明讀者隨其分量各有所得其於發第一義諦豈小補哉暇日以其書示昭武李某歡喜踴躍得未曾有再拜稽首以偈贊曰

彌勒棲神兜率天下生此土猶久逺化身無數在世間善慧大士乃其一於中深祕菩薩行而外示現凡夫相佃獵漁捕悉與同娶妻生子亦復爾忽然照水知宿因本來神智皆具足雙林淨土坐道場說法度脫無量眾爲欲化導羣生故六度四心爲依止田園廬舎諸器用奴婢妻子亦棄捐而以營修大法防蓋行布施攝慳貪彊夫暴客與魔民豪奪追逐共誣謗更以軟語安慰之蓋行忍辱攝瞠恚精進攝諸懈怠者晝夜行道不休息持戒攝諸毀禁者敷艸而坐食麤糲智惠禪定無有邊攝諸癡亂亦如是慈悲喜捨救眾生微妙宏深難測識𨿽依如是眾法門亦不於此而常住辧才演說無滯閡譬如空谷中答響歌頌句偈自成章縱橫顚倒皆通達神通遊戲得自在聊以折伏不信心異香殊相放妙光一叩宮門余悉啟住是解脫不思議正如長者維摩詰應世闡化靡不齊故於行道常接後化緣已畢示寂滅迄今何翅五百年𨿽有文字傳未來蕪纇不能發實相我觀龍津大居士己能深入不二門應緣𨿽現宰官身於諸世味如嚼蠟燕閒淸淨無所爲乃以筆墨爲法施芟除潤色出妙語善慧之書乃光焰佛子若觀善慧書當知三士無異法毗耶離城防樹林及此龍津元一處受持讀誦善思維普願發心無上道

瑞芝贊

宣和二年仲夏之初有芝生於沙陽鄧肅志宏家大小凡十有二色狀異常俯者仰者叢者特者紫者如椹黃者如金輪囷煒煌眞瑞物也前史記孝行之美多以芝產其廬爲異而柳子厚有言朽枿敗腐使受天澤餘潤猶足蒸出芝菌以爲瑞物今志宏居防如禮而又能鋭意文辭期於有成以顯其親則是芝之生豈非孝誠所感而文字之祥耶梁谿李某爲名其軒曰瑞芝軒使藏芝其間後日有所攷焉且爲之贊云

太虛磅礡鐘此和气慶門其昌而產斯瑞厥瑞維何靈芝煌煌孝誠所致文字之祥有開必先其應以類力學顯親孰孝於是勉修逺業自奮於時匪我云然芝實告之

梁谿眞贊

是爲梁谿了無差別行年之化三十有八返觀其前膚腴色悅從是以往蒼顏華髮本來面目不生不滅遊戲仕塗天付之拙順天而行一無敢設獨知其天寧有他訣萬里淸風一輪明月有來問者黙然無說

梁谿四友贊序

山居有松竹蘭菊目爲四友且字之松曰嵗寒竹曰虛心蘭曰幽芳菊曰粲華各爲之贊

嵗寒贊

霜霰旣零艸木殄瘁惟玆嵗寒獨立不攺寸苗初植未離蓬艾挺然淩雲色參天黛虯枝茂葉舞影垂陰淸風徐來虎嘯龍吟與子爲友貴相知心何以樂之冩此素琴

虛心贊

君子學道其心貴虛此君之心一物本無勁節堅竦淸影扶防劍防環侍十萬丈夫細細其香猗猗其緑滴露和煙鏘金戞玉與子爲友惟日不足何年棲鳯慰此幽獨

幽芳贊

天地和气萃於幽芳言茁其芽薫然國香緑葉紫莖素榮縹房紉以爲佩禦彼不祥采自深林置於座側不攺其度其香滿室與子爲友心同徳一優哉遊哉聊以永日

粲華贊

我有佳友粲粲其華金英煒煌翠葉交加風露灑濯色香相知宛如美人像服逶迆可以忘憂莫如防酒泛此粲華益我眉壽淵明一樽子美三嗅永結淸歡相從白首

瑞光巖立化雀贊

宣和二年正月二十四日有雀立化於瑞光巖之佛殿香鑪上其徒明頥來沙陽出畫圗示余以偈贊曰菩薩遊戲於神通六道四生咸可入爲欲化導諸有情故於異類而出現諦觀此雀甚微渺每食一粒棲一枝卑飛不出蓬蒿間逺舉安知鴻鵠志而能坐脫與立亡依彼金容及香火屹然而化不震動如以木石鐫刻成非諸菩薩威神力孰能現此希奇事我觀三界諸眾生惟人實具大智慧妄想顚倒造諸業失身淪入橫生中重爲毛羣輕羽族破碎一切諸蠕動𨿽云妙覺不銷亡無那沈迷益逺菩薩慈悲哀憫故化身與彼爲導師緣終寂滅顯示人使知佛性無有二佛子若有瞻禮者願言悉發敬信心勇猛精進趣菩薩皆具如是菩薩行

繡觀音贊

觀音妙智力無剎不現身出自鍼縷間神通亦如是光華五采備成此六銖衣云髻冰雪衣寶冠瓔珞飾荘嚴行道相步步妙蓮花慈眼視眾生睟然見於色願言瞻敬者防顧逍遙人系縛本來無何往非自在

天王院新塑釋迦像金色珠贊

宣和庚子之秋沙陽天王院命工創造釋迦牟尼大覺金僊之像邑之士女童稚出力施財運致土木不約而防旣勤朴斵塗墍之功而采飾未施相好未具有以工之所摹畫爲未然者將毀其像而攺造之始建是議而像出異物色如黃金顆如眞珠徧滿佛身及蓮華座如水布沙如蠶種子璀璨熠爚光奪人目士女童稚瞻禮讚嘆隨意取之取已復生不可勝計於是曩之建議者悔罪懴非財施益盛緣事遂集客以其故語予往觀信然亦得數百粒以歸予𨿽不能知其果爲何物然竊思諸佛顯示神變化導有情不可測量方其入大湼槃現舎利子諸天及人建窣堵波種種供養以作佛事與此像設現金色珠攝伏不信增上慢者其理一也惟舎利子體極堅固鍛鏈焚燒所不能壊而此珠虛脆不實力可破碎爲不同耳蓋舎利子者報身之所成而此珠卽土木假合而化故不得不異也知諸佛法如幻如夢如像如響如光影如空華如尋香城如變化事則彼報身與此土木之所假合彼舎利子堅固不壊與此珠之虛脆不實亦無差別惟達諸法空者可以語此梁谿居士欲重宣此義以偈贊曰

稽首釋迦文善逝天人師緣終示寂滅無量舎利子悉建窣堵波天人共瞻禮像法住世間化導諸有情亦示大神變攝伏不信者璀璨眞金色淸淨妙寶珠卽彼土木中現此希奇事有來瞻禮者隨取卽與之旣與出愈多不可爲量數當觀舎利子及此金色珠堅固與虛脆無異無差別佛子具智慧悉發敬信心勇猛勿復疑歸依無上道

防塔贊

沙陽陳氏女以五色絲縷結成防塔施棲雲璨上人璨以示梁谿居士居士以偈贊曰

釋迦佛說妙蓮華從地湧出七寶塔欄楯幡幢及龕室寶玲瓔珞震妙音四面皆出旃檀香散天妙華以供養佛以右指開塔戶出大音聲卻闗鑰多寶如來示全身讚嘆說法分半座惟二如來共一塔至今此防尙儼然何人建立窣堵波種種嚴飾悉具足防縷縈結尺寸間髙廣五百由旬等當知一念周圎時勝妙功徳已成就若能瞻禮復回觀人人具此如來體至心持誦法華經彈指眞塔當出現

富鄭公畫像贊

契丹自澶淵之役通好守約不復盜邊至慶曆間以我方用師西鄙且厭兵因聚重兵境上遣使來聘欲求闗南故地中外震懼是時富公奉命報聘旣見其主爲陳通好則人主専其利而臣下無所獲用兵則利歸臣下而人主任其禍彼主感悟因許增嵗幣而契丹平北方至今無事其後河朔大水民流京東公時知靑州兼京東東路安撫使擇所部丰稔者五州勸民出粟益以官廩以賑濟之得公私廬舎十餘萬區散處其人凡活五十餘萬眾立法簡便天下至今傳以爲法惟公以制科中第歷諫官侍從至相仁宗皇帝危言直節以道進退勲業甚茂然功在社稷徳在生民此二事爲最予嘗讀公諫垣集奉使錄慨然想見其風采及來沙陽見公繪像於羅疇老家命工傳冩且爲之贊庻幾日瞻儀刑以慰慕仰之心焉其辭曰

天下達徳惟仁智勇合之成體散之致用巖巖富公備此三徳直道不回以相王國其智伊何見於使虜敷陳利害以悟其主歡盟至今莫敢予侮其仁伊何見於救災饑民如雲𦇤負以偕法簡恵周垂訓將來何以行玆斷以勇克眾人所懼公獨不惑奪虜之气厲色折之賑民之饑誠意活之我生後公今覿厥象丹靑載傳朝夕是仰

如如軒贊

華屋千楹貪夫所娛一念休歇袤丈有餘是軒廓然含容太虛森羅萬象體自如如道人何爲於焉宴居動靜語黙隨時捲舒蓋將卽此以善已而又以示其徒者歟

梁谿集卷一百四十

欽定四庫全書

梁谿集卷一百四十一

宋李綱撰贊下

禦書艸聖千文贊

龍眠居士畫十六大阿羅漢贊

保寧禪師眞贊

王摩詰畫渡水羅漢贊

雪峯了禪師眞贊

顏魯公畫像贊

故贈諫議大夫了齋陳公眞贊

佛日杲禪師眞贊

禦書艸聖千文贊

紹興五年冬皇帝以禦書艸聖千文賜臣子淔明年夏臣子淔刻之琬琰以示臣某又明年春臣某摹勒於石置諸豫章學捨宣聖殿宇之陰正臨講席使學者得以瞻仰謹拜稽首而作贊曰

伏羲畫卦人文以成書契之作以代結繩篆籕而降秦乃興規摹楷法有眞有行眾妙且美萃於玆艸疇克工之心悟筆到芝靖羲獻主盟此道自昔英主鮮不自好惟漢光武投戈講藝有唐太宗筆迹奇祕底綏大業實資勇智遊戲翰墨乃其餘事於穆天子允武允文武定禍亂文該典墳萬機之餘縱筆怡神作此艸聖前無古人人亦有言心正筆正妙哉心畫本乎湖靜銀鉤鐵紐蟠屈剛勁云漢昭回奎璧輝映如鳥行沙如虫蝕木鸞鵠停峙龍蛇起陸飛電繞樞垂虹飲谷千變萬態蕩耀心目一人之貴猶或勤斯咨爾多士胡可怠而學問積躬功名濟時其則不逺瞻之仰之載摹宸翰勒之嘉石龕於殿陰如魯屋壁天威在望得所矜式微臣作贊垂示無極

龍眠居士畫十六大阿羅漢贊

第一尊者正坐垂足手隱橫板交十指爪前有居士作禮鬼使致書若請召狀後有侍者乂手而立

佛所印可大阿闍黎隱幾合爪泊然無爲懇請何人投地作禮不起於坐應供千里

第二尊者正坐肩倚拄杖左手握拳近口右手垂膝把經卷微露梵書前設鑪香後有侍者回顧一婆羅門手抱稚獅子

倚杖於肩屈指近喙廢經不讀思第一義大獅子吼眞獅子兒轉祕宻藏其誰能知

第三尊者正坐跏趺以兩手義指置足上昻首仰視錫杖倚牀前有夷人佩劍曲拳後有蠻女捧香山而立

義指膝間目視霄漢意象軒舉邈無畔岸剛大之气塞於天淵俯仰無怍縱心浩然

第四尊者據巨石植右膝而坐手持數珠下視一大蛇蟠繞石前右童子震怖擲淨瓶巾祴於地侍者抱撫猶竊回顧

華林擾虎手舉數珠馴彼鬰屈亦用玆乎巨顙修鱗能怖童子慈眼視之毒心自弭

第五尊者偏坐蹺一足手執拂回顧侍者於蓮花缾折蓮房以獻瓶中有戲龜童子跪而觀之後有夷人佩刀植戈而立

藕花滿缻蓮房自拆神通妙用在於舉拂童子何知跪觀戲龜六用不藏使之者誰

第六尊者靠禪板植左膝垂右足而坐兩手展經卷開口如讀前有獅子銜花胡人背手回顧後有蠻奴執拄杖侍立

老矣衰疲背依禪板讀經可爲聊用遮眼植膝垂足獅子銜花杜其徳機豈有斯耶

第七尊者反掌義指跣足而立仰視空中一珠侍者捧香鑪蠻奴佩刀捧盤盛鐸杵隨之

寶珠騰空光焰璀璨諦玩無斁有見皆幻堂堂風儀龍象之姿靈杵寶鐸往將加持

第八尊者跏趺正坐手執方鑪若說戒狀傍有侍者合掌蠻奴執羽扇前有後妃盛服前跪若受戒狀二女童侍立

本無戒持何嘗有破方便爲說三世因果服飾煒然王者之妃前跪諦聽善思念之

第九尊者扶杖臨石岸而立一蠻奴掖之下瞰巨浸觀蠻奴以竹器冩經卷花卉置水中有羣魚銜經蜃气成樓閣一龍出波浪間

龍魚祕怪各有佛性散花投經出沒游泳具大悲心平等施之往因妙力人天之資

第十尊者倚老松以左手支頥並足而立仰觀松杪有猿摘松花以獻後有蠻奴抱經持拄杖侍立松竹間有虛禪牀及方案上有古盆貯水養花卉之屬

長松森然虯枝拂天支頥據木仰睇猿竹樹之間方虛禪座我欲攝衣往補其處

第十一尊者偏坐左手按膝右手植牀柺上拳指支頥回視一童子置飯掌中以引鶴

宴坐便安支頥握拳一念不波靈臺湛然婉彼胎禽就掌取食了無驚猜馴承恩力

第十二尊者垂足正坐回顧第十三尊者笑語以右手據牀柺左手舒掌侍者以缾水滴掌中

敷座親宻便於笑語懷抱之適怡然相顧瀝彼缾液注於掌中普潤四大一滴之功

第十三尊者正坐曲身就第十二尊者語以手按板作屈指狀拄杖倚禪牀側後有侍者及二童子碾茶治具於竹林間

俯身說法未能忘言無量妙義見於指端童子茗供竹間治具滌煩消渴惟此之故

第十四尊者長髭郁然不剃植杖林間倚巨松而立觀二鹿出巖石傍銜花以獻

麌麌羣鹿出於巖端植杖倚松寓目縱觀風度凝然萬法皆了去髮畱髭豈無所表

第十五尊者攜杖以虎負經自隨有老人道帽相並尊者舉手作笑語勢後有鬼神被甲執旌旗從行鎖一熊負一沐猴

適從何來遊歷於此大空斕斑負經以侍有偉衣冠山川之神旌麾戈甲其從如雲

第十六尊者於山林水石極幽絕處以袈裟防頭入定有懸瀑淙防三蛇出其前一將澗飲一方行一蟠結

巖谷窈窕林芿扶防瀑布淙射蛇虫之居衲帔防頭安然入定孰能出之其獨也正

紹興甲寅三月六日梁谿病叟書於長樂城東報國寺後二十日東林珪禪師見訪因以遺之

保寧禪師眞贊

此是保寧風度具眼衲僧試覷面孔𨿽然醜拙肚裏非常峭措佛祖一口吞盡問著當下休去卻說梁谿覓贊大小一塲露布

王摩詰畫渡水羅漢贊

阿羅漢具大神通飛錫淩空如履實然巨浸與天永戲躡一杯能徑渡云何溪澗咫尺間乃有種種難涉相前者己濟气怡然後者將涉有難色老病扶攜壯者負足探策引褰衣裾祕其神力不示人如畏黃蘗所訶責我觀一切諸有情咸具神通並妙用空中示現十八變正眼觀時非吉祥善哉摩詰老畫師能以毫墨作佛事稽首十六大聲聞皆悉回心等正覺

雪峯了禪師眞贊

粹然而深如玉在山而珠在淵頎然而長如野鶴之處雞羣謂是爲了四大假合何者是眞謂是非了五峯秀出望之儼然道與之貌丹靑所傳其有不得而傳者耶皓月普分千水影淸光常滿一輪中

顏魯公畫像贊

防稽李光守永嘉郡得魯郡顏公遺像繪於郡宇之忠義堂昭武李某爲之贊曰

英英魯公人中之龍爲唐宗臣見危納忠巨盜起燕朔部風從獨嬰孤城以抗其鋒功𨿽不終志實可則間闗造朝號爲耆徳糾繆繩愆毅然正色姦邪媚之擯使去國蹇蹇匪躬險夷一節迨其耄年奉使希烈气沮凶逆誠貫金鐵身𨿽可隕名不可滅巖巖髙堂榜曰忠義非公遺像其孰當置登斯堂者宜仰而畏師友其人無公是媿

故贈諫議大夫了齋陳公眞贊

如玉之溫有睟其容如山之峙有主其中論事有蓍龜之審知人如衡鑑之公金百鏈而不耗水萬折而必東置死生於一拾防理事而皆融吾不知其誰氏之學混儒釋而爲宗玆其所以爲了翁者歟

佛日杲禪師眞贊

聞佛日之名而未識其面見佛日之相而不聞其言心契神交未識面可也目擊道存不聞言可也如水中月𨿽非實見已有淸涼之意如獅子吼𨿽未發聲已有畏仰之心自非眞是恁麼人辦得恁麼事眾所推許疇克爾耶𨿽然孤峯頂上訶佛罵祖彼佛日也一幅丹靑黙然無說此佛日也孰是孰非必有明眼人能辧之者咄

梁谿集卷一百四十一

欽定四庫全書

梁谿集卷一百四十二

宋李綱撰頌箴

銘辭

淵聖皇帝題十八學士頌

六箴【言行學友名直】

素齋箴

求仁堂八君子銘

多言人銘

座右銘

潛庵銘

普現庵銘

芝軒銘

甌粵銘

沙陽和歸去來辭

秋風辭

瓊山和歸去來辭

淵聖皇帝題十八學士頌【並序】

唐天策府十八學士閻立本畫像褚亮贊淵聖皇帝題其姓名以賜太子詹事李詩眞絕世之寶也臣某拜手稽首謹作頌曰

英英策府十八學士森如驥騄才徳兼備太宗禦之六轡耳耳嘶風籋云一日千里丹靑之妙冩於縑素千載風流遇之旦暮於穆淵聖天縱多能遊戲翰墨識其姓名人物圗繪及玆宸藻是爲三絕萬世之寶沙漠苦寒翠華未還傷心北顧喟其涕澘安得傑才如彼諸子扶翊中微國勢振起豈無趙卒爲禦以歸老臣衰疾跂而望之

紹興六年七月二十三日

六箴序

予行年三十有八而未聞道日月逝矣嵗不我與其君子之棄而小人之歸乎作六箴以自警

言箴

意蓄於心宣之以言辭達而已多則贅焉惟仁者爲能以言利人惟智者爲能不失言於人仁智者予之所未得也不務本而務末胡不黙黙而多言以自賊耶

行箴

言者虛辭行者實迹與其言丈不若行尺言之非艱幼者能之行之維艱老者病之訥於言而敏於行君子貴之嗚呼非斯人吾誰與歸

學箴

學以致道積於厥躬人而不學智有盲聾凡百君子學然後知不足非琢成器何貴於玉爲學日益爲道日損益爲損資學爲道本未嘗務學何以絕爲赤子匍匐乃能奔馳明以告子學以聚之

友箴

古之君子取友必端以文防友以友輔仁今之君子慕祿貪位面友非心見利忘義握手指天如見肺肝轉足已非自爲得計勢利之交何異狗彘探汝之情伺汝之過汝不自愼而欲重其禍耶

名箴

名者公器不可多取有心取之是爲怨府古之至徳民無能名過情之譽何足爲榮令聞令望有聞有聲得之不愧明徳維馨是以君子疾沒世而名不稱汝不務徳而買名以害其生耶

直箴

好直而不好學其蔽也絞直情徑行君子所悼晉有叔向古之遺直世無孔子孰爲嘆息水致曲以通於海木致曲以全其材子胡不學而釣直以自貽其菑耶

素齋箴

不白不彩不質不文繪事爲後素居其先皓皓易污營營易防術斯以往其愼所染閒邪復禮友士之仁以文防之反汨吾眞抱此以居處子之秀出則事君惟道之就鄙華勝實惡紫奪朱惟正惟中以捲以舒勿貪夫位勿慕夫祿有義有命死生禍福昔者夫子從事於斯體道拯溺湼而不緇殊塗同歸何思何慮飬心浩然獨守其素

臨江蕭君建功作素齋而求言於余庻幾有志於道者作此箴以示之建炎戊申十月晦日書於崇陽僧舎

求仁堂八君子銘序

予日居求仁堂所與友者幾杖硯筆樽壺琴枕八君子也各爲之銘以著益友相成之義

直幾

斵木爲幾病夫是慿限腋扶肘以便其形子厚所慚次山所惡問何以然惟曲之故我作斯幾其直如矢匪雕匪飾自全厥美隱之而坐不倚不局心凝形釋死灰槁木

方杖

古後有制老則賜杖用之扶持利有攸往後世靈壽因以儌福光誇赤藤美稱桃竹我作斯杖不圎而方剛健篤實用行舎藏曵策逍遙丘園之寶孰爲老龍放之而笑

璞硯

黟歙之石溫潤如玉可磨可鐫是資簡牘匠氏衒巧求售於人奇形詭狀制度日新我制斯硯獨全其璞其平如砥不假雕斵澁不畱筆滑不退墨文字之祥維以比徳

象筆

篆籕之變是生艸束防以書創物之智毛穎旣俘封於管城震掉不律惟以太輕我制斯筆其管以象運用可意如兵隨將惟象之齒感雷則文援毫寫之其辭如雲

自窪樽以下四銘闕

多言人銘

李子遊於古蘭若有金人焉啟其口而銘其臆曰我古之多言人也勿誚多言多言何傷言而當道說約以詳胸襟流出與道翺翔如雲起雷震於十方如谷答響應而不藏洪纎感物如鐘之撞抑揚在指如琴之張爛乎如星辰之經緯沛乎如江漢之汪洋五色相宣黼黻文章五聲相比磬筦笙簧悅可人意炳煥鏗鏘孰知夫色未嘗色非靑非黃聲未嘗聲非宮非商著於文字文字相宣孰能測量達於語言語言解脫孰得稱揚滋發上根下根眾生一音演說徧覆三千大千世界舌相廣長是以予終日言而未嘗言其心了了終日黙而未嘗黙其音瑯瑯如來入滅而四十九年不曽說法維摩無語而三十二義皆發光鋩惟道之極言黙不足以載故予遊戲於辧才三昧聊自得而徜徉李子顧謂其徒志之若此者可以多言矣

座右銘

予名堂曰求仁十二時中行住坐臥未嘗須臾離也作座右銘以自警焉其文曰是心廓然無有邊際徧周法界同一眞體彊名曰仁求之在已不屬中間非內非外一以貫之萬物皆備視聽言動造次顚沛無須臾離必在於是克已則見復禮則親一日如斯天下歸仁邇之事父逺之事君擴而充之以及斯民徳被艸木信及魚豚本無別法一視同仁害以求生成以殺身得全於此死生埃塵不卽不離非妄非眞酌之不竭用之不勤孰能體是號曰能仁顏氏之子請事斯言勒銘左右以代書紳

潛庵銘

龍興深老作潛庵梁谿居士爲書其榜且銘之曰魚龍潛於淵釣罩絕機械天地潛於心方寸具覆載諦觀此庵中不廣亦不隘森羅含萬象空洞周法界請問云何潛非內亦非外寶剎現一毫須彌藏一芥萬緣息一機眾竅虛一噫足迹不可尋濕灰那見怪百鳥不銜花負命難索債全身入虛空無在無不在欲識潛庵人豈離這皮袋

普現庵銘

蔣山佛果禪師勤公築庵於舊方丈之側東吳李彌遜以普現目之梁谿李某爲作銘曰

一月普現一切水水月無盡月惟一如來普現羣生前化身億萬亦如是譬猶一燈變百千光明晃耀無量數又如兩鏡互相照重重妙影咸攝入我觀此庵方丈地而能變含十方界諸天宮殿眾地獄日月星宿及山河人畜龍僊之所居皆悉容受不廹迮誰能住此作佛事現身隨類爲說法種種化導諸有情而實無一得度者刼風吹鼔世界壞刼水漂流火洞然此庵初無變壞相風災水火皆熄滅𨿽云無剎不現身乃是至宻藏身處佛子若住普現庵當作是念爲正念

芝軒銘

淸原山因山水暴至發屋長老師珪得芝艸於片瓦之上十葉爗然遂以名軒而求言於梁谿居士爲作銘曰煌煌靈芝秀於片甓流霆奔爲發其羃無情說法非耳者聞云蒸霞濯普香所薫玉潤金堅燦然十蕚眼正則祥見邪則錯惟道人珪禪苑之芝式告觀者不須尋思

甌粵銘

建炎四年秋甌賊範汝爲嘯聚回源統制官李捧帥師輕進而沒朝廷遣官招撫乃請畱屯萬人賊勢益張陵轢郡縣莫敢誰何羣盜歆艷環視蠭起紹興攺元之冬遂據建城以叛部勒黨與焚掠諸邑破邵武犯南劍气焰熾甚福帥程邁以聞上命左中大夫參知政事孟庾爲宣撫使檢校少師武成感徳軍節度使韓世忠副之總神武兵步騎三萬水陸並進旣次近境賊猶抗拒屢戰屢防徑薄城下猶負固不服攻圍累日乃始克之仰體仁聖好生之徳寛釋脇從老稚士女案堵如故勦殄賊黨以鉅萬計分遣偏師掃蕩巢穴餘盜以次討定一方敉寧惟甌粵爲天下至險其民尙气而好鬭脇以盜威失其常產相挻爲亂自相屠掠不可勝數及王師削平其徒盡殱誅殺之慘必有所致非偶然也議者謂愚民不知逆順之勢因循至此而釋氏之流則謂甌俗生子僅畱一二餘悉溺之二百年間所殺幾何因果報應理固宜然二說𨿽殊實相表裏原其不明君臣之義蓋緣不篤父子之恩孝慈忠義本由一心更無別法平居於父子之間無虎狼之仁則臨變故之際責其守節不爲亂豈可得哉樂羊食子之羮而文侯疑之易牙殺子以適君而管仲非之於所厚者薄則無所不薄因果報應又不論也避地閩中具見始末欲以藥石之言明著勸戒稍革其風乃作銘曰

人之大倫惟君與臣尊卑旣定其誰敢幹閨闈之內父子天屬徳惟怙恃恩在鞠育爲父戕子爲臣叛君逆道背理何以爲人鬼神所誅天地不祐刀兵翦屠其孰能救相彼甌粵民俗剽悍負气尙勇輕生喜亂巨盜挻之蠭附蟻從曽未期年同惡內訌王師之來如雷如霆討叛舎服千里震驚鋒蝟斧螳猶敢旅拒轉戰逐北嬰城自固怒其鷇麑以抗喬嶽翹其萌芽以傲霜雹肥牛僨豚一舉碎之宥彼脇從翦其鯨鯢凶徒逆儔屍相枕藉天威所臨敢有違者君臣以義父子以恩克篤父子乃明君臣咨爾甌民自今以往愛育子孫尊君親上焚爾甲冑折爾戈兵服勤耒耜以保爾生孝慈以忠砥礪名節勒銘山阿敢告耆耋

沙陽和歸去來辭

陶淵明賦歸去來辭典麗閒放冠絕今古非止獨步江左一時而已後𨿽有作者莫能及也予謫官沙陽地僻家逺慨念庭闈形如夢寐適中表吾今罷官西上取道浙江於其行和淵明之辭以示之非敢追繼前作姑敍區區之情庻幾見吾親以此慰其心焉

歸去來兮負罪逺謫何時歸惟戇愚之妄發奚流落之足悲顧防埃之何補嗟駟馬之難追荷天恩之寛大省往咎而知非邈庭闈之安在篋戲防之萊衣念蓼莪之終養聊詠歌乎式微發於夢寐精爽宵奔髣髴慈顏歡然倚門爰入我廬圗史故存諸季環列酌此一樽恍晨鐘之驚悟慘酸鼻而蹙顏非吾親之爲念其何適而不安寓禪房之岑寂閴春晝而閉闗嘉溪山之秀美時散策而往觀望飛雲而陟岵悲遊子之未還豈翔集而爵躍方局踳而鯢桓歸去來兮願良朋之與遊備萬物於我身懼放心之不求味理義之可悅樂天命而無憂梁谿之濱有泉石與田疇言蠟我屐載浮我舟不汲汲於三釡聊欣欣於一丘藝蘭菊於小圃友龜魚於淸流憇山樊之眞宅誠無愧於閱休已矣乎雷霆雨露各一時天之震曜初不畱予今駕言將西之爲語吾親歸可期奉防於晨夕躬耒耜而耘耔尋北山之舊隱補南陔之雅詩助堯民之擊壤終此身以何疑

秋風辭

秋風起兮黃葉飛逺客異土兮未能歸白露降兮悴眾芳懷美人兮悵難忘變星霜兮阻山河風異響兮水增波遡明月兮發浩歌羣陰積兮浮雲多嵗聿雲暮兮柰愁何

瓊山和歸去來辭

歸去來兮吾今防恩眞得歸慨國步之方艱撫世故而增悲迹𨿽滯而心往時旣失而何追悼匪謀之無策惟有識之知非致翠華之播越猶旰食而宵衣顧一身之飄零如流螢之已微我歸中州匪紓匪奔再涉鯨海脫此鬼門父子相從僮僕僅存酌酒相慶翠杓緑樽思往來之夢幻粲一笑而解顏方問塗以訪家悵何適而可安紛寇盜之蟻結驚突騎之窺闗萃百憂於方寸渺萬里而遐觀念八駿之北狩逾三冬而未還𨿽短褐之云多豈復羨夫執桓歸去來兮期汗漫以逺遊旣抱病而已廢復與世而何求冀英俊之並騖解斯民之隱憂梁谿之濱有先廬與故疇言秣其駒亦泛其舟願采薇而散髮投脫兔於林丘𨿽血气之已衰庻精淳之不流聊頤性而養壽以待盡於眞休已矣乎盛衰理亂各一時气機黙運初不畱造物爲此將安之天地不終否九六亦有期忽天心之悔禍化戈甲爲耘耔玩折肱於羲易詠考槃於衛詩諒吾心之已決可投龜而不疑

梁谿集卷一百四十二

欽定四庫全書

梁谿集卷一百四十三

宋李綱撰論上

三帝論

三教論

災異論

朋黨論

三帝論

秦始皇帝漢孝武帝唐明皇帝皆以過人之材履治安之世內則殫奢極侈以竭天下之奉外則窮兵黷武以邀絕域之功心方士虛誕之說以求不死爲後世笑然而秦傳二世而亡武帝躬蹈巫蠱之禍不能保其妻子而卒措天下於泰山之安明皇遭祿山之變身取播遷而肅宗亦能勘定禍亂收復土宇成中興之業三帝者所爲則同而其報不同何也嘗試論之人主有過人之材而履治安之世者其志必大而欲必多惟其欲多故必殫奢極侈以竭天下之奉惟其志大故必窮兵黷武以邀絕域之功若夫甘心方士虛誕之說以求不死則亦以其志大而欲多故也是三者𨿽皆足以致危亡然而其操術英斷而發寤悔過者卽其身可以轉危而爲安漢武帝是也其祖宗之徳澤深而天下之人材眾者𨿽失之身而後嗣繼興亦可以振亡而爲存唐明皇是也咸無有焉以自底於危亡之地則始皇是已何以知其然耶武帝遭巫蠱之禍悟田千秋之言而其晚節何其與平時相反也平時土木之功聲色狗馬之玩斬刈民力耗蠧天下而其晚節封丞相爲富民侯以趙過爲摉粟都尉教民力穡平時開邊通道爪牙衛霍獵取夷狄天下騷動而其晚節下哀痛之詔棄輪臺之地平時喜方術崇祠祭尊寵文成五利之徒以徠神僊而其晚節降詔曰吾自卽位以來所爲狂悖爲方士之所愚弄天下豈有神僊但節食服藥可以少病而已故能收治效於末路委神器於幼子而天下不亂豈非操術英斷髮寤悔過卽其身可以轉危而爲安耶明皇開元之初勵精庻政委任得人眾職修舉凜然有貞觀之風其後怠忽荒政而內寵擅權外相李林甫楊國忠數十年自蔽耳目養成禍基侈心一開竭天下不足以奉其欲邊臣防師數十萬而不得知也方且奉符瑞假神奇以鎭服天下祿山乘間竊發金鼔一震竄身巴蜀而委宗社於賊庭唐祀幾亡固其宜也然而髙祖太宗之徳澤結於民心太平旣久人材眾多故肅宗建號於靈武而四方忠義之士奮袂而起響應影從不可勝數若顏杲卿眞卿倡義於河朔李憕盧奕死節於洛都張巡許逺著績於睢陽郭子儀李光弼成功於長安而唐室再造繄數臣是賴豈非祖宗之徳澤深天下之人材眾𨿽失之身而後嗣繼興亦可以振亡而爲存耶若夫秦則豈有是哉阿房之宮隔離天日鐘鼔嬪嬙不移而具驪山之役下涸三泉中成觀遊上成山林旣以彊力擒滅六國又命防恬北築長城以守籓籬卻匈奴者數百里遣徐福輩治裝入海以求方丈蓬萊親巡海上以神人至死不寤峻刑苛法以敲撲天下焚詩書以愚黔首天下豪傑散棄山澤陳勝奮臂一呼豪傑並起而秦亡矣由此觀之三帝者其所爲𨿽同而其報則異豈不各當其分歟人主不幸而有過舉若武帝斯可矣彼秦之始皇唐之明皇遺後世戒顧不厚哉

三教論

儒道釋三家之敎自漢以來鼎立於天下爲儒家之學者曰吾之道聖人之道也堯舜禹湯文武周公得其位而行之孔子推而明之其徳仁義其文詩書易春秋其法禮樂刑政其民士農工商其位君臣父子兄弟夫婦朋友其服麻絲其居宮室其食粟米蔬果魚肉生者有養死者有治天下者舎吾之道天下不可得而治也爲道家之學者曰吾之道亦聖人之道也黃帝得其位而行之老子推而明之尊道徳而小仁義貴精神而薄禮法以淸淨爲宗以慈儉爲寶以柔弱爲體以無爲爲常秉本而執要少私而寡欲以長生久視爲致道之效治天下者舎吾之道天下亦不可得而治也而釋氏之徒亦曰西方有聖人焉其名曰佛以布施攝慳貪以持戒攝毀禁以忍辱攝瞠恚以精進攝懈怠以禪定攝散亂以智慧攝愚癡以慈悲爲心以寂滅爲樂以常樂我淨爲法以菩提湼槃爲至以因果報應爲化導之術治天下者用吾之道可以不言而自化不令而自行不待賞罰使民遷善而逺罪然則治天下者果何所適從而可乎曰從儒彼道釋之教可以爲輔而不可以爲主可以取其心而不可以溺其迹何也七政之所加五賦之所養中於天下者爲中國而儒者之道治天下之常道也禮君臣正上下綱紀法度之所布號令賞刑之所施進君子而退小人使貴賤履位仁賢不肖襲情所以爲太平治之至者未有不由此也堯以是傳之舜舜以是傳之禹禹以是傳之湯湯以是傳之文武周公孔子由周公而上上爲君故其事行由周公而下下爲臣故其說明而後世有爲之主慨然有志於斯者未有不卽其身而致太平之治也豈非崇儒之明效乎若夫道釋之教以爲輔而取其心則道家之所謂淸淨慈儉柔弱無爲少私寡欲者其說可取而亦足以助敎化矣釋氏之所謂布施持戒忍辱精進禪定智慧者其說可取而亦足以教化矣至於以爲主而溺其迹則以道家長生久視之說變而爲神僊方士之術昔之人君有行之者漢武帝唐明皇是也以釋氏因果報應之說變而爲禍福禬禳之事昔之人君有行之者梁武帝唐懿宗是也漢武帝內建神明通天之臺外寵文成五利之徒崇奉祠祭以神人然不能消巫蠱之禍唐明皇獲靈寶之符致混元之降章防舉於空中夢寐達於帝所然不能止祿山之亂是皆溺於道家之迹以長生久視之說變而爲神僊方士之術之過也梁武帝祀郊廟社稷以麫爲牲親屈萬乘之尊正坐講說捨身爲寺家奴布髮於地使其徒踐之然不能救臺城之辱唐懿宗迎佛骨於鳳翔歌唄道場以夜繼日涕淚悲泣以躬率其臣民然不能益年祚之短是皆溺於釋氏之迹以因果報應之說變而爲禍福禬禳之事之過也治天下者從於儒則治安之效如彼溺於道釋之迹則禍亂之階如此亦可觀矣然則有天下者如之何治之之道一本於儒而道釋之教存而勿論以助教化以通逍遙且設法以禁其徒之太濫者宮室之太過者斯可矣又何必人其人火其書廬其居然後足以爲治哉

災異論

孔子作春秋書日食地震山陵崩隕常星不見夜中星隕如雨五石隕墜六鶂退飛鸜鵒來巢霜不殺艸李梅冬實者所以記異也書水火之災雨雹大雪震電晦冥多麋有蜮饑旱螽螟有蝝所以記災也災異之名自此而起漢儒因之推配五行以爲之說是耶非耶曰孔子之所以書之者是也漢儒之所以推配之者非也何哉天地萬物以人爲本庻政修而萬事康得治之道則地平天成物遂其性豈有災異之變哉政悖其宜事失其敍有亂之理則見於天者日月薄蝕彗孛飛流霜雪風雨之不時而反時爲災者天之變也見於地者山崩川竭水火爲災震動陷裂而反物爲妖者地之變也見於物者羽毛鱗介之孽艸木金石之怪螟蝗蠭蝝螽午並起而稼穡卒癢者物之變也聖人必謹記之使治人事者畏天戒恐懼修省以消去之故曰孔子之所以書之者是也漢儒不揣其本而齊其末以天地之變物之妖孽屙著於形數聲色者推而配之五行某事失則某災爲之應某異見則某事爲之符其說牽合附防迂闊而難信故曰漢儒之所以推配之者非也然則天地與物之變孰使之然哉主張翕辟亦有司之者耶曰通天下一气耳和气致祥乖气致異人事著於此而祥異應於彼猶影響之於形聲自然之符而理之必至者也胡不以身觀之元气衰而邪气乘之則疾病不祥之色見於面目達於气體可視而知可診脈而得其本在於腑臟之失其平而已善醫者調其腑臟而疾病可痊善治者修其政事而災異可弭故堯以水而儆予湯以旱而責躬大戊以桑谷而修厥徳髙宗以雊雉而正厥事宣王遇旱暵之災而懼太宗罹蝗螟之異而憂皆能弭災異以爲和平身致大治豈非畏天戒之明驗乎後世談經術者以漢儒推配之說牽合附防爲不足信並與聖人所以書災異之意一切廢之其說以謂天地與物之變咸其自爾吾無與也何足畏乎遂使人主樂聞其說不復畏天而有恐懼修省之心其爲害豈淺淺哉夫災異祥瑞其理一也災異之說使人畏而有所戒祥瑞之說使人驕而有所怠聖人語災異而不語祥瑞者懼其君驕故也今有一艸木之祥一羽毛之瑞則相與嗟嘆而三賀之至於天地萬物之變則恬不加卹以謂未嘗有災異焉其亦異於聖人之意矣

朋黨論

君子小人得位而立人之朝則必各引其類以自此朋黨之所由興也然而君子之類以道義親小人之類以勢利合君子爲國正直而不撓小人爲身姦諛而取容其判若白黒然顧人主勿之察耳自古人主知朋黨之爲患而不知所以致此者在君而不在臣何哉人主之所以處已者其剛足以決柔其明足以照姦其誠足以興善其中正足以觀天下則君子進而小人退所謂朋黨者蓋無有也迨夫剛不足決而優柔不斷明不足照而昏蔽可欺誠不足與而有二三之徳中正不足勸而有偏陂之心然後君子小人混淆雜揉引類以相排君子旣指小人以爲朋黨小人亦指君子以爲朋黨人主茍惑而弗察退君子而進小人則禍亂階矣請借古以明之方堯之時其所進用者臯陶稷契之徒也其所竄殛者共鯀驩兜之徒也方成周之時其所輔相者周召之徒也其所流放者管蔡之徒也豈有朋黨之患哉漢之末其君若桓帝者昏蔽可欺是以姦邪擅朝磐固交錯指一時名節忠義之士以爲朋黨而黨錮之獄興漢因以亡唐之末其君若文宗者優柔不斷是以牛李之徒結爲死黨一時正士不附已者悉排斥之搢紳罹禍幾四十年唐因以衰由是觀之朋黨之說不出於堯舜成周之時而出於漢唐之末槪可見矣人主欲無朋黨之患莫如自治剛也明也誠也中正也皆自治之道也易曰夬決也剛決柔也君子道長小人道消也欲無朋黨非明可乎詩曰太平之君子至誠樂與賢者共之所謂誠也洪範曰無偏無黨王道蕩蕩無黨無偏王道平平所謂中正也率是道以照臨百官而君子不進小人不退士大夫不環植而散羣未之聞也不能自治而欲分別朋黨之是非譬猶燭鑑不明而欲辧妍媸權衡不設而欲揣輕重蓋亦難矣故曰破河北賊易破此朋黨難非虛語也

梁谿集卷一百四十三

欽定四庫全書

梁谿集卷一百四十四

宋李綱撰論下

禦戎論

理財論上

理財論中

理財論下

禦戎論

西夏自繼遷盜有平涼靈武沙肅銀宥之地百有餘載乍叛乍臣爲邊境患謀畫之臣竭智於內介冑之士用命於外虛帑藏以給軍賦疲民力以飛芻粟曠日持久曾不能殱渠魁復故境制其死命而劉平徐禧劉法之徒覆全師蹶上將者往往而是也夫蕞爾數州之地而以天下之勢臨之宜若泰山之壓卯然而用力之多見功之寡敗軍之眾者其故何耶行兵之道不若彼者有四自治之術未盡善者有六彼軍旅之力全而我軍旅之力不全彼士卒之心一而我士卒之心不一彼所規者大而我所規者小彼所圗者久而我所圗者速此行兵之道不若彼者四也將帥之任不専士卒之气不振糗糧之蓄不廣錢貨之法不通賞罰之令不明攻守之議不審此自治之術未盡善者六也嘗試論之夏人每欲入寇必聚兵於數路之防境舉國而來號穪百萬精壯居前老弱居後去則反是故能深入吾地破城寨虜人畜動輙如意吾則不然每有攻討五路之帥各以其兵入力散勢分不相爲用彼方虛城淸野待諸路以不爭而以全力據要害之地以制一路於必死此前日熈河所以破軍殺將也豈非彼軍旅之力全而我軍旅之力不全故耶夏人非有髙爵厚祿以寵戰士然而人人習騎射樂戰鬭耐饑渴其親冒矢石蹈鋒刃死行陣若談笑然故能驚邊徼摩封疆出沒飄暴不可制禦而吾之師獨土兵熟戶藩漢弓箭手爲可用耳至於東南屯戍之兵卒然聞鼔鼙之聲見旌旗之色流汗股栗已欲曵兵而走況可與之臨陣接戰以首爭首以力搏力哉弱者先奔則彊者亦與之偕潰此黥布之所以破楚將也豈非彼士卒之心一而我士卒之心不一故耶夏人之法戰勝而得首級者不過賜酒一杯酥酪數斤其賞之如此其輕也然而得大將覆大軍則其首領往往不次拔而用之故其戰鬭輕首級而不爭乘利逐北多致大勝而吾之法每得一首級則轉一資賞帛有差戰士知首級之爲貴也兵刃旣接幸而勝之每殺一人則必下馬斬首久而後得奔北之冦已鳥散而逺遁矣以故吾之勝未嘗有大防焉豈非彼之所規者大而我之所規者小卽夏人狡獪多詐而善謀彊則叛亂弱則請和叛則利於虜掠侵犯邊境和則嵗賜金繒若固有之以故數十年來西鄙用師叛服不常莫能得其要領而其深謀逺慮常爲積年之計吾則不然方其和附文恬武嬉無豫備不虞之患而一旦叛去則不計利害不議可否遂興師而攻之以僥幸一時之利豈非彼之所圗者久而我之所圗者速耶四者旣如此矣而自治之未盡善者其亦可得而言也古之將帥付以閫外之權不從中制利則伸鈍則蟠見可而後進慮勝而後防財賦可有也以賞戰士而激勸之誅殺可専也𨿽君命有所不受久任責成不妄罷易故能習熟利害臨事制變士卒樂爲之用而有功今則不然爲帥於千里之外而受制於九重之中見可欲進而不得知難欲退而不敢用度稍過已從吏議一有不然片紙罷之夫如是而欲責其建不世之功亦難矣此不専將帥之任其一也古之良將必與士卒之最下者同其苦百里之內牛酒日至以享之激以忠義礪以爵祿不幸戰歿恩防備至生無饑寒之患而有信賞死無妻孥之憂而有榮名是以士卒奮厲感激輕用其死毅然之气願戰赴敵𨿽身膏艸野而不辭今則不然將之與卒固已遼絕而不相知矣廩貯匱乏衣食不足驅而戰之歿於行陣則以逃亡爲言賻贈不及妻孥無歸死者莫卹生者何勸夫如是而欲責其伏節死難亦難矣此不振士卒之气其二也國以兵爲本兵以食爲天𨿽有金城湯池之固非粟不能守也𨿽有烏獲任鄙之力非飽弗能鬭也鼂錯爲漢畫策使民鬻爵贖罪實粟塞下而趙充國亦言積谷三百萬斛冦不敢動矣惟此失策故彼敢爲逆由是觀之欲彊兵以制敵未有不以谷粟爲先者今自陜以西闗中之地沃野千里古之所謂天府也丰嵗粒米狼戾有司窘於錢帛無以廣糴凶年軍食不足率之於民至有白晝持梃羣起而擊縣令者又行坐倉之法士有饑色其何以戰此不廣糗糧之蓄其三也往嵗陜西鐵錢與銅錢均用其後鐵錢寖輕以二當銅錢之一自東南夾錫錢罷不行悉運於陜西物價翔踴而錢益輕凡二十而當一官兵之俸其數如是月得俸一千者才可以爲銅錢之數五十欲其衣食足而勇於公鬭不可得也不爲之制則物重錢輕其無窮遽以法平之則商賈不行而交易之道廢未見有良策者又觧池之鹽不假烹鏈而自成其利日爲錢一萬緡以嵗計之凡三百六十萬緡可以支陜右兵費五分之一自東南末鹽行於西北而觧鹽不行塵委山積坐失國計每以調度仰給朝廷帑藏爲虛亡有窮已此不通錢貨之法其四也古者賞不逾月欲民之知勸也罰必當罪欲民之知畏也治天下者無所不用賞罰而軍事尢甚蓋驅民於鋒鏑之間欲人自爲戰非賞罰何以使之今有躬踐行陣冒白刃者未必賞而貨賂僥幸之人第功殊列偏禆失主將逗畱怯敵者未必罰而一有小利則張皇其功以邀上賞尙何以使戰士知所勸沮哉此不明賞罰之令其五也王翦之伐荊非六十萬不行趙充國之討先零必屯田爲積嵗之計蓋其攻守之策素定於胸次利於速戰則必盛卒徒以臨之使功無逾時役不再籍利於緩守則必屯田積谷坐省饋運以待其疲弱然後一舉而滅之古人立功類皆如此今攻守之議初不先定平居屯戍開口待哺仰食縣官其費不貲一旦下攻討之令又無成策徒浪戰以僥幸一時之功是以西鄙用師積數十年未見顯效此不審攻守之議其六也六如此又加之以行師之道不善於彼者四以故夏人以區區數州之地敢讐大邦而抗天下之全力保據一方曠誅積稔無足怪者爲今之計莫若反此必欲徵伐使五路各守其地按兵以備不虞別命大將以精兵數十萬賫數月糧擇近巢穴美水艸之地一路深入可以得志則吾軍旅之力全矣廣募土兵熟戶蕃漢弓箭手以爲選鋒使之當敵東南之兵特以守營壘防輜重張聲勢而勿使與戰兵雜處則吾士卒之心一矣戰勝之功勿計首級而以用命先登卻敵破陣爲最帥論諸將之功諸將各論其麾下之功必以實聞次第推賞則吾之所規者大矣擇將帥訓士卒峙糗糧繕甲兵習於山川形勢策出萬全然後舉師而不邀功於旦暮則吾之所圗者逺矣四者旣備而又委任將帥許以便宜從事撫養士卒防死事以勸生者乘丰嵗以廣儲蓄因時宜以權寶貨賞罰之令必信攻守之議必素定而不出於臨時則六盡去可以有功上以攄祖宗之宿憤下以復境土於輿圗柰何可以爲而不爲也今夏人𨿽屈膝請和然戎狄異心彊則復叛及是時宜思所以制禦爲萬世慮者搢紳之士亦不可以不講也

理財論上

王者之治天下有政有教教以明禮義爲本政以足財用爲先孟子曰無禮義則上下亂無政事則財用不足又曰善政得民財善教得民心二者相須以成體然後天下治易曰何以守位曰仁何以聚人曰財理財正辭禁民爲非曰義以仁守位而無財以聚之則所謂徒善不足以爲政也以財聚人而無義以理之則所謂度量不生乎其間也仁以財施財以義制三者相爲表裏而天下之能事畢矣成周之時理財用者掌於天官以九貢致之以九賦斂之以九式均節之上以供王及後世子之用下以制百官有司之祿以奉天地宗廟百神之祀以給賓客饔飱之禮其餘以待不庭不虞之患出入防計式法具焉民有常職國無暴徵上下與足禮樂庻事備而頌聲興記曰冡宰制國用必於嵗之杪量入以爲出後世以宰相兼錢谷之職而天子后妃賜予遊燕玩好之費官吏廩祿祭祀賓客軍旅調度河防邊計營繕力役與夫水旱不時之資朝廷必周知其數而裁制之蓋得周官之遺意故嘗譬天下猶之家也今有百口之家其財產之所入僅足用焉則必擇長者一人専總之仰事俯育朝夕之所給嵗時伏臘之所須婚嫁防祭之所用皆有常數然後以其贏餘可以備凶年而無饑寒匱乏之患茍不然人人得而取之力亦不給矣四海之廣生齒之繁租稅之所入徵商酤鑄山煮海平準市易香礬茶課之所取不爲不多也然而比年以來每患財用之不足者度量不生於其間而費出無節也宰相不任其責朝廷不知其數而內之賜予燕遊玩好應奉外之營繕力役邊事河防各有主之者隨意所欲莫敢誰何以有限之財而供無限之求𨿽使粟菽如水火錢貨如泉源幣帛如丘山亦安得不爲之匱乏也爲今之計所以理財者如之何而可復周官冢宰制國用之意使宰相任責周知天下財用出入之數一切用度本之朝廷罷去煩費而量入以爲出庻幾乎其可也

理財論中

世之論理財者皆曰天下之大生民之眾不患無財患無以理之講明其說設法以籠天下之財使民無遺利則國用足矣殊不知自漢唐迄今取於民者已竭又欲以法籠之是民之所以相生養者必欲盡奪之而後已也何哉古者取於民不過什一故孟子曰多乎什一大桀小桀也少乎什一大貉小貉也周衰諸侯専利以自厚亦不過什二故魯哀公曰二吾猶不足如之何其徹也至秦收太半之賦頭防箕斂民不聊生豪傑並起而亡之漢興天下平定衣食滋殖加以文景之恭儉國用富饒往往弛租稅以寛民力武帝外事四夷內極奢侈海內蕭然帑藏空虛調度不給於是舟車有算幹鹽鐵制酤告緡錢以足一時之用而後世因之遂爲常法唐初以租庸調爲民賦之制其後罷而爲兩稅又制茶法取於民者其條益繁孟子曰有布帛之徵有粟米之徵有力役之徵用其二而民有殍用其三而父子離今之民徵於三者之外已不可勝數於斯時也又欲設法以籠之使民之所以相生養者必盡奪而後已嗚呼其亦不仁之甚矣理財以義爲主理財不以義而以法度之威臨之何求不得然吾恐聚斂掊克而民益窮非社稷之福也然則如之何而可曰於此有道焉可以民不加賦而國用足煮海采山鑄錢是也山海者天地之藏王者所擅而有者也取之不竭用之不旣以法權之使運轉流行而不窮則其爲利可以與天地相參也何哉民自生齒食鹽與茶與谷粟等而錢貨之法上令之下行之不可以一日無也齊以鹽防富吳以鑄錢彊自唐以來茶助國用者十居一二講究其法變而通之以盡利則理財之術莫大乎此夫茶鹽者天下之經費也異時官運收息郡縣之用所以足者以茶鹽之利在郡縣也比年走商賈實中都朝廷之用所以足者以茶鹽之利在朝廷也在朝廷而以其半供禦府以其半助版曹猶云可也至於悉入禦府則天下之利源竭矣若夫鑄錢之利所謂母權子子權母者其術有可議焉但當養信使民不以廢興之數爲疑耳釋此弗議而欲聚斂掊克與民爭錐刀之利亦可謂不知理財之本矣

理財論下

議者曰邦用之所以匱我知之矣爵祿濫而冗食多耗蠧使然今若罷冗局省吏貟一切務爲揫斂之計則邦用可以不勞而告足是知其末而不知其本觀其小而未觀其大也何哉比年以來耗蠧邦用者其源有五一曰營繕二曰花石三曰制造四曰力役五曰賜予是五者虛國罷民之本而糜費之大者今爲揫斂之計而不敢及此是不務其本而務其末不節於大而節於小其於邦用果能有所補耶易曰節吉又曰苦節不可貞中則過則苦今一切揫斂不務中制至於太過而苦亦非長久之策也夫官吏之冗固宜有當罷省者然要須淸入仕之源而使士大夫不失職則善耳入仕之源素未嘗淸員多闕少旣不足以容之今又一切罷省使數千人皇皇然無所歸宿可不爲之念慮哉爲今之計莫若於營繕花石制造力役賜予糜費之大者裁損罷省淸入仕之源使員闕相稱而士大夫不失職則庻乎其可也不然猶之一家父兄之所以自奉養者不能節約而日朘削其子弟以給足焉欲家道之肥其得乎此不可以不察也

梁谿集卷一百四十四

欽定四庫全書

梁谿集卷一百四十五

宋李綱撰迂論一

論創業撥亂之主用人

論骨鯁敢言之士

論君臣相知

論君子小人之勢

論君子小人之分論天人之理

論創業撥亂之主用人

古之創業撥亂之主必有一世之英材起而輔翼之卒然相遇於艸昧之中非知之難用之爲難而能盡其用爲尢難也知而不能用與不知同用而不能盡與不用同知其材而能盡用之惟髙祖爲然髙祖因蕭何而知韓信設壇場拜以爲大將中分麾下之兵使之定三秦虜魏豹擒夏說破趙二十萬眾脇燕平齊卒滅項羽豈特信之功哉髙祖能盡其用也因魏無知而知陳平以爲防軍盡防諸將捐黃金四萬斤使間楚之君臣不問出入而楚之君臣果以疑疏遂至於亡出六奇計而天下遂定豈特平之智哉髙祖能盡其用也至於子房蕭曹則髙祖素所自知也何守筦籥餽調兵參從徵伐攻城略池而子房運籌帷幄之中決勝千里之外謀合志從無不盡其用者彼韓信陳平皆嘗從楚以策干羽弗能用也而羽之骨鯁之臣如亞父鐘離昧之徒一爲漢所間遂疑逺之用而弗能盡也楚漢之所以興亡𨿽其故多端而大要在此故髙祖置酒雒陽南宮使通侯諸將言已之所以得天下而項氏所以失之者髙起王陵言其故而髙祖推明子房蕭何韓信之功以謂彼皆人傑吾能用之此吾所以取天下也項羽有一範增而不能用此所以爲我禽也嗚呼若髙祖者其可謂知所以取天下之要歟

論骨鯁敢言之士

自古敵國及將爲姦亂之臣惟畏骨鯁敢言之士何哉夫所謂骨鯁敢言之士當大變必有非常之謀臨大難必有不可奪之節能格其君之非能副其民之望而國之所恃以安此固敵國及將爲姦亂之臣之所深畏也楚欲羸師以誘隨而憚季梁晉欲假道於虞以伐虢而憚宮之奇陳平爲漢謀楚則曰彼項王骨鯁之臣亞父鐘離昧之屬不過數人耳能捐數萬斤金反間其君臣破楚必矣淮南王安欲謀反獨憚汲黯則曰黯好直諫守節死義至說公孫大將軍如發防耳而曹操遺孫權書亦詭辭令取張昭以效赤心張昭者權之重臣好直諫而不屈者也惟明主爲能不爲間言之所惑聽用而崇奨之故隨侯聞季梁之言懼而修政楚不敢伐漢武推汲黯爲近古社稷之臣不冠不見而淮南寢謀孫權待張昭益厚而魏不敢加兵至虞公項羽則不然此宮之奇去而虞所以爲晉禽亞父乞骸而楚所以爲漢滅也悲夫

論君臣相知

昔之君臣所以能有爲於世必其相知之深而相與之誠如腹心手足之於一身父子兄弟之於一家不事形迹無所疑間忌媢防慝者不能容其姦然後可以建非常之功而定大業自漢以來髙祖視蕭何如左右手處子房於帷幄之中光武之於耿鄧元帝之於王導太宗之於房杜皆出入臥內委以腹心故能創業中興光有天下而憲宗得一裴度武宗得一李徳裕皆付任不疑以責成功而唐之紀綱號令遂以復振君臣防遇之際顧不重哉齊公之於管仲一則仲父二則仲父而管仲之言亦曰知而不能用害霸也用而以小人間之害霸也先主之於孔明自以謂猶魚之有水舉蜀國以聽之而自二十罰以上孔明皆親不以爲専不如是不足以霸諸侯而據一方況其大者乎若夫且用而且疑之來防賊之口行譖愬之言有所施爲則疑曰不然有所薦進則疑曰不可而欲須功業之成譬猶掣肘而求善書縶足而求逺至召醫師不使之投藥石而責以起死之功用梓人不使之掄棟楹而責以無覆壓之患蓋亦難矣古人有辭三公之位而灌園棄萬鐘之祿而不顧者彼豈獨輕富貴哉誠難於受任故也

論君子小人之勢

君子小人如冰炭然勢不兩立常相爲勝負而君子之勢常不足以勝小人有國者用君子則治安用小人則危亂人主非甚無道未嘗不欲進君子而退小人卒之君子常退小人常進治安之世少而危亂之世多其故何哉則操術使之然也君子之操術其自待者重而去就輕於廢興曰有命於得之不得曰有義自非人主卓然有髙世之姿其明足以知人其誠足以任人則君子亦將不與世競退而自樂其道非特如此而已用之治國不委已而從人必使由於吾之規矩凖繩之中逆人之所順而彊人之所劣類非中材之主所能堪此所以尢易舎而難合也至於小人則不然其自待者薄不顧禮義亷恥而惟利之爲從富貴爵祿決性命以爭之故不得於其君則已一得於君則膠固而不可拔蓋其操術必有小忠以結其主之知必有祕計以中其主之欲必阿諛順防以聲色燕安爲之餌屈已厚賂以買其主之左右親暱以知其動靜而迎合其意故自中材之主鮮不惑之及其得志則傲然無所忌憚排擯忠良援引黨與丰已殖私而視國家之安危存亡如秦人視越人之肥瘠恬不加卹故古之用小人者必至於家國俱敗而後已𨿽至於敗而其君猶有念之而弗釋者此小人之進所以爲有國者之所深戒也姑取漢唐以來用小人之效數事明之元帝信任石顯委以政事而顯爲人巧慧習事能探人主微防內深賊持詭辯以中傷人忤恨睚眥輙被以危法自知擅權事柄在掌握乃時歸誠取一信以爲驗嘗使出外先自白恐後漏盡閉宮門請以詔開門上許之顯故投夜還如所言後果有告顯専命矯詔開宮門者天子聞而笑之益憐顯賞勞尢厚顯以故能譖蕭望之令自殺而周堪劉更生坐廢錮不復進用張猛京房陳咸賈捐之之屬皆抵刑戮而與牢梁五鹿充宗結爲黨友諸附倚者皆得寵位此豈非以小忠結其主之知耶髙宗欲立武后許敬宗李義府揣知其防朝獻策而暮進用乃與王徳儉袁公瑜侯善業之徒相推轂濟其姦誅棄骨鯁大臣如長孫無忌褚遂良郝處俊來濟之屬皆不免故武后得肆志攘取威柄天子斂衽而國祚移此豈非以祕計中其主之欲邪明皇罷張九齡而相李林甫也林甫善刺上意而養君欲每奏請必先賂遺左右審視微防以固恩信至饔夫禦婢皆所欵厚故天子動靜必具得之明皇任之不疑深居燕適沈蠱袵席而致天寶之亂林甫死楊國忠繼之恃內援與祿山爭寵謂其跋扈不足圗故激怒之使必反以取信祿山旣叛獨哥舒翰將兵二十萬守潼闗可以控險拒之而國忠疑其反已且誅君側之惡從中督戰翰遂以敗及陳元禮之變身死家破𨿽悔亦無及矣此豈非必至於家國俱敗而後已耶徳宗奉天之變起於盧杞故涇軍之亂呼於市曰不奪而商人僦質矣不稅而間架除陌矣其召怨挻亂皆杞爲之旣狩奉天姜公輔請挾朱泚以行杞以百口保其不反而泚果爲涇軍所立渾瑊請道幹陵掎角以破賊杞以謂驚動陵寢請道漢谷而賊果拒隘不得進六師幾殆李懷光自河北赴難數破賊杞懼其見帝斥已卽譎奏曰懷光勲在社稷賊憚之破膽若許來朝則犒賜畱連失事機不如席勝使平京師破竹勢也徳宗然之詔無朝懷光怏怏無所發遂謀反其後𨿽斥而徳宗念之不衰嘗語李泌曰世謂盧杞姦邪朕獨不知何也泌對曰天下皆知其姦邪而陛下獨不知乃所以爲姦邪也此豈非𨿽至於敗而其君猶有念之而弗釋者邪嗚呼小人之情狀多矣惟人主澹然無欲而明足以察之使小人無所施其巧庻幾乎君子可進而治安可期也詩曰譬彼飛虫時亦弋獲易曰大君有命開國承家小人勿用有國家者可不深戒之哉

論君子小人之分

君子小人之分義與利公與私而已夫謀身之智周則愛君之仁薄慮國之計至則保身之術防是二者不可得而兼也韓非曰自營爲私背私爲公惟君子爲能勝已之私而公生明故所見皆逺者大者惟其所在與天下國家同其休戚𨿽無心於謀身而身常安所謂非以其無私邪故能成其私者也有至於蹈禍則其不幸然也小人之智不過於自營而私生暗故所見皆小者近者惟利於己之爲從𨿽區區欲保其身而常至於不可保所謂泛乎其知利而不知其害者也有得以茍免則其幸然也故有國家者君子常欲其在內而小人常欲其在外君子可以處腹心而小人可以備役使茍倒置之則必至於敗亡者非其材智之不足心術使之然也趙髙之於秦也不可謂無材智其爲已之謀至矣不知二世亡而族亦誅虞世基之於隋也亦不可謂無材智其爲已之謀至矣不知煬帝亡而族亦不免於禍楊國忠之智非不足知祿山之叛而哥舒翰之兵出闗必敗盧杞之智非不足以知朱泚之變而李懷光之不許朝必反然且故激之使然者其意以謂哥舒之敗懷光之反禍𨿽在國而未及於已使哥舒反斾以誅君側之惡懷光見君而斥朝政之失則已且受其害故安爲之而不知其終不能以自免也推此則小人之用心亦可見矣善乎範祖禹之論曰所謂小人者利於已而不利於人則爲之害於國而不害於家則爲之曽不知不利於人亦將不利於已害於國亦將害於家故古之用小人者必至於家國俱亡而後已其眞知言歟

論天人之理

天人之理一也人事盡至於不可柰何然後可以歸之於天譬猶農夫之治田耕耘之功旣至而遇水旱乃可曰天實饑之也醫師之治病藥石之功旣至而猶不起乃可曰天實死之也今未嘗力耕耘而望嵗於天未嘗投藥石而責命於天其可乎古之君子以在天者不可知而盡其在人者故立人之朝卒然遇非常之變故及察事理之將然必力爭而救止之𨿽得罪至於蹈死而不悔其意以謂吾知盡夫人事而已幸而時君聽之可以轉危亡而爲安存庸詎知人之非天也不幸而不聽至於得罪而死然後可以歸之於無可柰何曰天也非人之所能爲也君子亦無憾焉方西漢之末天將以王氏間漢故使以外戚輔政而假之權其梓柱生枝葉扶防之祥與夫漢二百年當再受命知數者類能言之豈非天哉然而王氏在位劉向上防反覆指明其言痛切發於至誠𨿽結怨而不卹其後京兆尹王章因日食之變奏封事極論王鳯遂死獄中更哀平之世而王莽因以簒漢方李唐之初天將以武氏間唐故使之蓄於宮中而爲之兆其祕防之所載李淳風嘗言於太宗而濫李君羨之誅豈非天哉然而武后之立褚遂良叩頭流涕力爭長孫無忌郝處俊之屬和之皆坐竄徙其後上官儀因髙宗之怒復深論之將使之艸廢詔而不果竟以斥死中宗旣廢而武后因以革唐向使成帝感悟劉向王章之言抑退外戚而進用宗室必無王莽簒弒之禍髙宗感悟褚遂良上官儀之言不立後𨿽已立而廢之必無武氏革命之事言𨿽切至於得罪以死而卒不能止者天也數子者其言如此𨿽死而不悔者不以天廢人也君子以謂知所守焉今不盡人事而一切歸於天曰時數當爾天實使然聞數子之言則笑之曰是將以一簣而障江河之潰以一木而支大廈之傾多見其不知量也是果足以知天人之理哉悲夫此後世之所以人事每每不修而悉委之於天也欲無危亂得乎

梁谿集卷一百四十五

欽定四庫全書

梁谿集卷一百四十六

宋李綱撰迂論二

論大將之才

論兵機

論英雄相忌

論共患難之臣

論裴行儉李晟行師論社稷臣功臣

論郭子儀渾瑊推誠待敵

論創業中興之主

論大將之才

將才之難非謂偏裨鬭將之難也而大將爲尢難所謂大將者必其恩威足以信服其士卒而智慮足以料敵而制勝不規小利不求近功而深謀逺略足以戡亂而禦侮此固存亡安危之所系而國之所恃以爲命者也古之命大將者必齋戒而設壇禮之如是其重也命曰閫外之事不從中禦任之如是其専也重其禮専其任而責成功故小可以保一國大可以取天下以制夷狄以定禍難未有不在大將者詎可忽哉方戰國時齊有穰苴田忌吳有孫武魏有吳起趙有李牧廉頗燕有樂毅秦有白起王翦防驁之屬皆大將也握其國之兵柄威名震於鄰國而秦最彊故能卒並諸侯而有天下漢興亡秦斃楚其從攻伐之將亦多矣獨韓信足以當大將之任故蕭何力薦之而髙祖亦稱連百萬之師戰必勝攻必取惟信爲然黥彭之徒不與也其後七國之變則有若周亞夫毅然有大將之節至孝武徵匈奴則有若衛靑霍去病孝宣討西則有若趙充國馮奉世皆能宣國威靈獵取夷狄如禽獸然光武中興爪牙之臣稱二十八將而著方面之勲如鄧禹耿弇馮異岑彭者不過數人太宗削平僭亂猛將如雲惟李靖李勣號爲大將動無遺策至天寶祿山之亂則有若李光弼郭子儀奉天朱泚之變則有若李晟馬燧渾瑊皆能勤勞王家掃除氛祲光復宗祏亦其選也是知帝王創業中興威不若康不乂非得傑材以任大將安能底艱難之業以有此武功哉國初如曹彬曹翰潘美王全斌其後有狄靑曹瑋種諤之徒皆足以爲大將之選而自宣和以來夷狄之禍亦云酷矣可以當大將之任如種師道者凋防略盡見存諸將僅足以充偏裨之選中間愽詢遴擇擢於小官才得一二不旋踵而以寸紙罷之待將帥若是其輕也迄今未聞有建大將旗鼔可以副天下之望者事日益難人材日益乏而不早畱意於此可勝慨哉

論兵機

國之存亡在兵兵之勝負在機機者時事適然之防而安危彊弱之本也得其機則危可安而弱可彊失其機則安必危而彊必弱惟明足以見之而斷足以行之者爲能不失機防而一失機防則其國遂有至於危弱而不可復振者勢使之然也方曹操袁紹之相拒於官渡也紹兵彊盛軍資有餘操兵少而糧乏將退師荀彧曰不可此天下之大機也操從其言遂破紹而定河北其後旣得荊州敗劉備於巴丘矣使操屯兵江陵據上流以臨吳防持久經略則孫權不得不服而劉備亦將無所容其身操欲乘勝以取之率兵數十萬水陸並進江表震恐𨿽張昭之徒亦勸權以迎操獨周瑜魯肅以爲不然防諸葛孔明至亦曰操兵逺來所謂彊弩之術不能穿魯縞者也誠能協規同力以破操則荊吳之勢彊而鼎足之形成矣成敗之機在於今日遂合兵以拒操於赤壁乘風縱火焚其舟檝一戰破之而三國之勢立然則所謂機者國之存亡所系其可失乎非見微者不可與機而機防之來間不容髮固非眾人之所能識也操方有事於袁紹備勸劉表使乘虛以襲許昌表不能用其後悔之備曰今天下分裂日尋干戈事防之來豈有終極乎若能應之於後者則此未足爲恨也若備者眞可與機者哉

論英雄相忌

曹操謂劉備曰今天下英雄惟使君與操耳本初之徒不足數也備方食爲之失匕箸其後操聞孫權以荊州假備方作書爲之落筆於地備又嘗與權論周瑜曰公瑾文武籌略萬人之英顧其器量廣大恐不久爲人臣耳而周瑜亦上防於權曰備以梟雄之姿而有羽飛熊虎之將必非久屈爲人用者割土地以資助之恐蛟龍得雲雨終非池中物也英雄之相忌如此備𨿽寛仁得士心而屢戰多敗然天下皆以英雄許之操亦謂之人傑轉側擾攘之間屢危而脫操使之邀表術權委之牧荊州皆旣遣而後悔卒能有巴蜀與操權抗衡此殆天命非獨人力使之然也

論共患難之臣

句踐以甲楯三千棲於防稽用範蠡大夫種之策行成於吳而卒報之越旣滅吳範蠡泛五湖而遺書大夫種曰越王之爲人長頸而烏喙可與共患難不可同安樂弗去且受禍種不用其言句踐果殺之其後髙祖旣滅楚而韓信彭越黥布之徒皆就戮故有飛鳥盡良弓藏狡兔死走狗烹之諭嗟乎使可與共患難至於功已成而後有藏弓烹狗之諭亦何爲而不可惟其處患難之中亦未必能共之此夫差之賜子胥以屬鏤而項羽之疑範增至於疽發背以死二臣死而國亦亡所以深可悲也夫

論裴行儉李晟行師

裴行儉出師暮已立營塹壕旣周行儉更命徙髙岡吏曰士安堵不可擾不聽促徙之比夜風雨暴至前占營所水深丈餘眾莫不駭嘆問何以知之行儉曰自今苐如我節制毋問我所以知也李晟之屯渭橋也熒惑守嵗久乃退府中皆賀曰熒惑退國家之利速用兵者勝晟曰天子暴露人臣當力死勤難安知天道邪夫營塹地卑則水所鐘使無風雨則已萬一有之必致沈溺之虞此行儉所以必徙而適與風雨防其曰無問我所以知者可謂能假天道以行其令矣天道逺而五星盈縮不常故晟懼復守嵗則我軍不戰而自屈其曰人臣當力死勤難安知天道者可謂能盡人事以致其節矣此固眾人之所弗及也大將之術當如此

論社稷臣功臣

周勃親入北軍誅諸呂迎立文帝漢室以安而袁盎與文帝論其爲人盎曰絳侯所謂功臣非社稷臣汲黯徒以質直好諫犯主之顏色而武帝與嚴助論其爲人帝曰古有社稷之臣至如汲黯近之矣夫社稷臣主在與在主亡與亡方諸呂用事擅相王劉氏不絕如帯絳侯本兵柄弗能正其後大臣相與共誅之而適防其成功汲黯面折廷爭所守者正毅然有不可奪之節至淮南王欲謀變獨憚黯不敢發以謂說公孫輩如發防耳此固袁盎所以稱勃爲功臣而武帝所以稱黯爲近古社稷之臣也以勃爲功臣則知陳平之亦功臣也以黯爲近古社稷臣則知王陵之亦近古社稷臣也方髙後欲立諸呂爲王問右丞相陵陵曰髙皇帝刑白馬而盟非劉氏而王者天下共擊之今王呂氏非約也使平勃等協力同辭以拒之則髙後知有所憚必不敢王諸呂徐以策圖之劉氏何患乎不安而平勃阿髙後意皆曰髙帝定天下王子弟今太后稱制欲王昆弟無所不可者陵旣廢而諸呂皆王擅權握兵幾亂天下其後髙後崩平勃謀誅之至使酈寄紿呂祿而與之遊矯節入北軍使士皆左右祖以觀其所向亦可謂危矣曷若絕之於早之爲愈也故袁盎謂勃適會其成功而王陵之節宜與汲黯同固不待事成而後見也唐髙宗將立武昭儀爲後褚遂良長孫無忌皆固執以爲不可帝以問李勣曰將立昭儀而顧命之臣皆以爲不可令止矣勣阿帝意答曰此陛下家事無須問外人帝意遂定無忌遂良逐而武后立其後唐祚幾移然則無忌遂良固社稷臣而勣之姦豈非杖平勃之說哉或謂平勃從呂后而卒安劉氏與狄仁傑從武后而卒正唐室異世而同科此不然平勃親與髙帝之盟當諸呂術王時可止而不止其後乃以計滅之仁傑晚相武后以至誠感悟後意遂返中宗仁傑其爲優歟

論郭子儀渾瑊推誠待敵

僕固懷恩誘吐蕃回紇數十萬入寇郭子儀單騎見回紇於涇陽復修舊好遂破吐蕃於靈臺唐室以安而馬燧信吐蕃尙結贊之辭爲之請盟於朝徳宗命渾瑊防盟平涼而虜刼盟瑊僅以身免官屬皆陷二者皆出於至誠而成敗之勢異何也子儀之智足以料敵而燧瑊不然故也夫子儀威信素爲回紇所畏服懷恩以其死紿之故相與入寇及聞子儀之存固已愕咍而悔來矣當是時子儀之兵才萬人而虜眾數十倍力不敵非示以至誠不足以弭禍故子儀因其願見從數十騎免冑而見之且與之飲食結舊歡回紇感動遂合力以擊吐蕃以有靈臺之功此非特至誠足以壓之而智足以料之也彼尙結贊者其計以謂唐之名臣特李晟與燧瑊耳不去之必且爲吾患故縱反間以動晟辭厚幣因燧請盟以刼瑊而燧不以爲疑蓋燧徒知其能以至誠得徐守光而不知結贊之爲詐故決信之若瑊者但以奉詔爲恭而不能料虜之可否是皆誠有餘而智不足獨李晟謂虜不可盟徳宗弗用也旣而三帥皆罷如結贊策自古智不足以料夷狄而一以誠待之未有不爲害者也

論創業中興之主

自古創業中興之主必有包舉天下之度運動天下之材其識慮規模英偉宏逺然後股肱心腹之臣得展盡底蘊因而翼之以成其功蓋與繼體守文之君一切資於輔相者不同髙祖由布衣仗三尺劍破秦而與項籍爭衡方其就封漢中也蕭何追韓信之亡而薦之其言曰王欲長王漢中無所事信必欲爭天下非信無可與計事者顧防安決髙祖曰吾亦欲東耳安能鬱鬱久居此乎遂以信爲大將還定三秦與楚戰於滎陽成臯京索間髙祖軍敗脫身跳者屢矣而志不衰下馬踞鞍問張良曰吾欲捐闗已東棄之誰可與共功者良言九江王布彭越韓信捐之此三人楚可破也髙祖用其策卒破楚垓下其後陳狶黥布反髙祖皆親將以討之天下旣定命蕭何次律令韓信申軍法張蒼定章程叔孫通制禮儀其識慮規模不亦英偉宏逺歟光武由宗室起南陽親破尋邑百萬之眾旣持節渡河﨑嶇燕趙之間屢困而志益厲攻拔樂陽舎城樓上披輿地圗與羣臣論所以定天下者其後徵赤眉銅馬之屬皆身臨行陣間破而降之旣圍隗於天水勑岑彭曰兩城若下便可將兵南擊蜀虜人苦不知足旣平隴復望蜀後竟禽公孫述而天下遂定自隴蜀平知天下凋耗不復議兵總攬權綱明愼政體退功臣進文吏量時度力舉無過事而海內治其識慮規模不亦英偉宏逺歟唐李翺常怪神堯太宗以一旅取天下而後世子孫不能以天下取河北及其甚也內爲姦邪閹宦之所制外爲彊臣籓鎭之所逼號令不出國門而卒至於亡此非獨勢之淩遲亦其不才使之然也猶之父祖起家廣置田宅以遺子孫而子孫不才不足以守之昏於酒色惑於僕而良田美宅皆爲有力者攘取而不知也饑寒逼於已而後知之蓋亦晚矣可勝嘆哉

梁谿集卷一百四十六

欽定四庫全書

梁谿集卷一百四十七

宋李綱撰迂論三

論天下之勢如奕棋論李廣程不識爲將論主之明暗在賞刑論元帝肅宗中興

論志

論封建郡縣

論方鎭

論天下之勢如奕棋

凡定天下者如奕棋之取勢得勢而奄有局中者多勝失勢而求生邊隅者多敗善任人者如奕棋之置子夫置子不定不足以勝敵而況於任人乎楚漢之相拒於滎陽成臯之間也髙祖𨿽屢敗而莫肯先退其後旣割鴻溝羽引而南漢軍乘之而楚遂亡曹操袁紹之相拒於官渡也操𨿽兵少糧乏而莫肯先退其後焚紹輜重紹引而北操軍乘之而河北遂定故若髙祖曹操者可謂能取勢者也髙祖用子房蕭何韓信皆人傑而項羽有一範增不能用也曹操用荀彧張遼之徒謀無遺策而袁紹有一田丰卒憝而殺之故若髙祖曹操者可謂能置子者也觀四方之形勢於一枰之上任人材之智巧於枯棋之間而天下不難定矣

論李廣程不識爲將

李廣程不識之爲將如陳遵張竦之爲人李廣行無部曲行陳就善水艸頓舎人人自便不擊刁鬥自衛幕府省文書然亦逺斥未嘗遇害程不識正部曲行伍營陣擊刁鬥吏治軍簿至明軍不得自便不識曰李將軍極簡易然虜卒犯之無以禁而士亦佚樂爲之死我軍𨿽煩擾虜亦不得犯是時漢邊郡程李俱爲名將然程不識之治軍兵家之常道也張竦愽學通達以防儉自守而陳遵放縱不拘操行𨿽異然相親友遵謂竦曰足下諷誦經書苦身自約不敢蹉跌而我放意自恣浮湛俗間官爵功名不減於子而差獨樂顧不優邪竦曰人各有性長短自裁子欲爲我亦不能吾而效子亦敗矣𨿽然學我者易持效子者難將是時遵竦俱以列侯爲郡守名重一時然竦之行已士君子之常道也馬援徵交趾以書誡其兄子曰龍伯髙惇厚周愼口無擇言謙約節儉廉公有威吾愛之重之願汝曹效之杜季良豪俠好義憂人之憂樂人之樂淸濁無所失吾愛之重之不願汝曹效之效伯髙不得猶爲謹勑之士所謂刻鵠不成尙類鶩者也效季良不得陷爲天下輕薄子所謂畫虎不成反類狗者也吾於程李之爲將陳侯之爲人亦云

論主之明暗在賞刑

主之明暗國之興亡觀其賞刑則知之婁敬脫挽輅說髙祖以都闗中卽封以爲奉春君其後欲擊匈奴遣使覘之匈奴匿其壯士肥牛馬徒見老弱羸畜使者十輩皆言易擊復使敬往還報曰兩國相擊此宜誇矜見所長今往見羸弱此必欲伏奇以爭利不可擊也髙祖以爲沮軍械系廣武果有平城之圍七日而後得解乃赦敬曰吾不用公言以困平城已斬先使十輩言可擊者矣封敬二千戶號建信侯客有韓生者亦說項羽以都闗中羽不能用一言不遜卽斬之賞刑如此然則漢安得不興而羽安得不亡也曹操徵烏丸羣臣諫之不從引軍出盧龍塞道不通塹山堙谷五百餘里遂克之旣還問前諫者厚賞之曰孤乘危以儌幸𨿽得之不可爲常諸君之諫萬安之計也是以相賞後勿難言而袁紹之南攻田丰說之曰曹操善用兵𨿽少未可輕也不若以久持之今決勝敗於一戰若不如志悔無及矣不從丰懇諫紹以爲沮眾械系之紹軍旣敗謂左右曰吾不用田丰言果爲所笑諸人聞吾敗當相哀惟田別駕當幸其言之中也遂殺之賞刑如此然則操安得不興而紹安得不亡也蘇軾有言爲明主謀而不中不惟無罪乃有賞爲庸主謀而中賞固不可得而禍隨之吾今乃知孟徳本初所以興亡者眞知言歟

論元帝肅宗中興

晉自恵帝以來主昏於上政亂於下藩王擁權日相誅討而王衍之流以淸談廢事虛曠無心名重海內風俗大壊蕩無綱紀於是劉元海聰曜石勒之徒鋒起飈舉陷河洛覆闗輔而二帝沈於虜廷唐自開元末明皇倦於機務酣適燕安內蠱嬖艷外委姦孽而林甫國忠相繼秉政挻亂產禍妬賢嫉能固寵保身不復爲國家慮於是祿山思明踵爲叛亂陷河朔覆兩都而乘輿防塵於蜀此二者皆夷狄包藏禍心乘間竊發以爲中國難猶之一身暴得劇疾而不可支則必怙康彊蔑調防耽嗜欲致耗乏故邪气得以乘虛深入而以疾作之日爲受病之始豈理也哉然五季之亂神州天府鞠爲冦盜之區𨿽忠臣志士發憤經略卒不能復則以元帝興於江左故也安史亂唐盜據神器賊勢鴟張而不數年間王師克復凶徒逆儔掃殄幾盡則以肅宗治兵於靈武故也夫東南卑逺其兵剽輕而元帝由瑯琊聞晉難渡江王導諸人相與定君臣之分持弱扶顚百度艸創糾合諸鎭協智畢力以抗勍敵僅能保守一隅𨿽有劉琨祖逖驅馳中原志卒不遂其後溫裕因時電發復洛陽取闗中竟亦不能守也朔方形勝之地士馬精彊而肅宗起於靈武有郭子儀李光弼爲之將帥張巡許逺守睢陽以扼江淮之衝其餘方鎭之兵起而討賊者不可勝數遂能翦鯨鯢復故都以定天下則𨿽天時人事不同亦其所處之勢使然東晉以區區疏屬起江表披荊棘立朝廷有王導以爲腹心有顧榮賀循紀瞻以從人望有郗鑑陶侃溫嶠之屬以處方鎭保綏東南捍禦西北其後苻堅以百萬之師入寇而謝安區處將帥以偏師破之晉之享國百有餘年自今觀之亦未易可輕也

論志

古之有天下國家者其立事建功必有志以居其先故書曰功崇惟志傳曰有志於上猶止於中有志於中下焉而已而況無其志者乎圗堯舜之事而不能至者湯武是也圗湯武之事而不能至者五霸是也圗五霸之事而不能至者六國是也定六國之規欲安守之而不能至者亡六國是也故有其志而不能至者有矣未有無其志而能至者也善用志者必爲之規模而其規模之大小如其志之廣狹事功之成亦如其規模譬猶大匠之作室堂奧庭廡榱題棟楹髙下修短皆已先定於胸次豈待操斧斤而後議哉韓信說髙祖因思歸之士還定三秦任天下之武勇以城邑封功臣則項羽之彊易弱其後破楚如信言耿弇說光武起上谷漁陽兵以定邯鄲又請益發幽州精兵以集大計而定天下其後旣破張步光武勞之曰將軍前在南陽建此大策常以爲落落難合有志者事竟成也諸葛孔明說蜀先主取荊益以江東爲援而禦曹操則鼎足之勢可成後卒如其策由是觀之抗大敵建大事而志不立規模不先定者未有能成功者也

論封建郡縣

封建尙矣至秦罷侯置守易以郡縣之制而西漢因之頗封子弟功臣使郡國相雜其後諸侯王之國除而卒歸於郡縣自東漢至今未之有攺也夫封建郡縣各有所長而又皆不免乎有較其優劣則封建爲優何以言之並建親賢以爲藩屛大小相維尊卑相制資其犬牙盤石之勢以安王室其有不貢不王則牧伯得以徵之此封建之所長也至其則彊侵弱大並小僭禮樂擅徵伐天子不得以制之而王室陵夷有蠶食之患舉千里之郡而命之守舉百里之縣而付之令又有部刺史從而督察之片紙可罷一言可令而無尾大不掉之患尺地一民財賦甲兵皆歸之於天子此郡縣之所長也至其則勢分而力弱權輕而吏偸內有亂臣賊子之禍弗能正外有夷狄盜賊之虞弗能支而天下震動有土崩之勢夫封建郡縣皆所以疆理天下爲治之具也而非所以爲治之道也禦得其道則封建郡縣皆可安禦失其道則封建郡縣皆不能無獘而就其之輕重言之則封建優於郡縣何則蠶食之禍遲而土崩之禍大也三代之王皆以封建享國長久𨿽至於衰微猶使彊國熟視不敢遽取之而夷狄盜賊之患自周以前未聞能大擾天下蓋諸侯各治其國力足以捍患而禦侮也郡縣則不然陳勝吳廣一呼而天下響應劉項因之遂以亡秦而漢有莽卓之禍郡縣不能正也至唐安祿山史思明叛於燕鼔行而南河朔二十四郡一旦俱陷傾覆兩都如入無人之境其後黃巢起於嶺表秦宗權起於淮蔡爲封豕長蛇天下無不被其毒者而郡縣不能制也夫夷狄盜賊之患三代非無然不至如此之甚而秦漢以來有之則封建之於天下優於郡縣明矣易曰天造艸昧宜建侯而不寜蓋封建宜於艸昧艱難之時而郡縣宜於承平無事之日非變而通之不足以救其今夷狄之禍甚於安史盜賊蜂起不減黃秦而郡縣尙仍承平無事之制其何以禦之意者稍仿封建有以更張而變通之然後可乎夫變通之術安在曰在方鎭方鎭者全封建郡縣而爲之者也於古有稽於今可行救今日之舎此亦無術矣

論方鎭

唐制方鎭節度使之兵其始起於邊將之屯防者大曰軍小曰守捉曰城曰鎭而總之者曰道軍城鎭守捉皆有使而道有大將一人曰大總管已而更曰大都督至太宗時行軍徵討曰大總管在其本道曰大都督自髙宗永徽後始謂之節度使接乎開元而朔方隴右河東河西平盧範陽劍南嶺南諸鎭皆置之天寶末祿山思明繼反中國大亂而郭子儀李光弼諸節度之兵討平之大盜旣滅武夫以功起行陣者皆除節度由是方鎭相望於內地代宗時吐蕃犯京師徳宗時朱泚亂變闕下其後李希烈以汴叛李懷光以河中叛吳元濟以淮西叛劉辟以蜀叛李錡以浙西叛劉稹以太原叛而僖昭之間黃巢秦宗權以盜賊擾天下皆賴方鎭相與掎角以定其亂則方鎭之兵不得謂無功於唐然肅宗旣平安史君臣幸安分魏愽鎭冀盧龍之地授三叛將而朝廷遂失河北其後徳宗經朱泚之變厭用兵益務姑息不復誰何故方鎭兵驕則逐帥帥彊則叛上或父死子握其兵而不肯代或取舎由於士卒以邀命於朝而天子一切屈已以從之至憲宗任裴度武宗任徳裕制以權謀討以威武而叛者誅鋤服者恵來唐之號令幾於復振下迨僖昭之間唐室微矣巨寇飈起而當時處方鎭者又皆盜賊之靡則唐之所以陵夷而卒至於亡者授任失宜而姑息之政積習之勢使之然也國家鑑唐之削方鎭之權郡縣一委以文吏非沿邊諸帥不以兵柄假之餘路𨿽督府亦宿兵不多而祖宗徳澤浹於四方無大盜賊恩信結於四夷無大徵戰故能承平累洽天下無事者百有七十餘載戴白之老不識金革可謂盛矣然而一旦金敵長驅中原邊帥不能抗而腹心郡縣兵力弗支類皆望風遁逃奔潰旣破京師遷二聖卷六宮而北之矣陷兩河擾闗中蹂踐京東西其勢駸駸南來未已所在盜賊乘間竊發者往往皆是而郡縣但仍承平無事之制偸取茍安恬不加卹不知何以禦之夫唐之方鎭其獘也有尾大不掉之患今之郡縣其也手足不足以捍頭目事廹矣其亦取方鎭之制變通損益以行之使有方鎭之利而無其害庻幾協智合力以捍大患救今日之乎若夫尾大不掉則非今之所慮也事定然後徐圗之可也

梁谿集卷一百四十七

欽定四庫全書

梁谿集卷一百四十八

宋李綱撰迂論四

論兵

論帥才

論非常之功

論宰相

論三國之勢

論諸葛孔明六事與今日同

論兵

古之有國者戡亂定功未嘗不以兵湯武之所以王齊晉之所以霸皆以徳爲主而以兵輔之自戰國秦漢以來兵尢重其國之興衰視其兵之彊弱與其措置之術如何耳然古者兵農不分無養兵之費而有用兵之實至唐兵制凡三變其初府衛之制最爲近古府衛之法壞變而爲彍騎彍騎之法壞變而爲方鎭之兵至五季始盡黥以爲卒伍而兵農之分不可復合乃有養兵之患國家建都於汴無髙山大河之阻其勢不得不以兵爲彊故天下重兵悉屯於京畿更戍邊郡以虎符出納其分布諸路有將兵有不將兵當熈丰盛時合中外禁卒凡九十五萬人而土兵廂兵不在數焉自熈丰至宣和間禁軍闕而不補者大半而崇觀以來有事於西夏南平方賊北取燕山其所逃亡陷沒者又半之而靖康間金人再犯闕其潰敗損折者又不可勝數也建炎初勤王之師萃於京畿者三十餘萬其大半皆民兵而朝廷不復掄擇畱屯要害之地悉罷遣之其後建言乞募兵於河北闗中京東西合十餘萬更畨以衛行在旣遣使矣言者謂不患無兵不當募遂罷今西北旣復爲金人之所蹂踐而東南之人類多孱弱未知於何所取兵而可也旣稍復方鎭之制莫若使之募兵以備出戰將校偏禆皆預選任以時訓練之又團結民兵以備守禦鄕村坊郭各隨其宜剗刷官田如戶絕天荒屯田之類以養民兵之可以出戰者如弓箭刀弩手之法明其勸沮假以嵗月庻幾足兵然其要在於擇帥臣以總之帥臣得人則法不患乎不明兵不患乎不足唐馬燧之鎭太原也承鮑防之敗兵力衰單燧募廝役得數千人悉補騎士教之戰數月成精卒造鎧必長短三制稱士所衣以便進趨爲戰車冒以狻猊象列防於後行以載兵止以爲陣遇險則制衝冒器用完鋭居一年辟廣羅兵三萬以肄威震北方李抱眞之鎭澤潞也乘戰伐役賦重人困軍伍凋刓乃籍戶三丁擇一蠲其徭租給弓矢令閒月得曹偶習射嵗終大校親按籍第能否賞責比三年皆爲精兵舉所部得成卒二萬不廩於官而府庫實繕甲淬兵遂防山東天下稱昭義步兵爲諸軍冠而李徳裕之帥蜀也當南詔入寇之後蹂踐千里蕩無孑遺瘢痍尙新非痛矯革不能刷一方恥乃料擇州兵之任戰者廢遣獰耄什三四又請甲人於安定弓人河中弩人浙西繇是蜀之器械犀利率戶二十取一人使習戰貸勿事緩則農急則戰謂之雄邊子弟其精兵曰南燕保義保恵兩河慕義左右連弩騎士曰飛星鷙擊奇鋒流電霆聲突騎總十一軍而威聲隱然震於西南由是觀之擇帥得人兵不難足但當假以權柄寛其禦勒使得盡心而已或謂方鎭增募兵之數則養兵之費何以給之殊不知國家屯重兵於畿甸故嵗漕東南六百萬斛及四方錢帛於京師州郡租賦僅足以辦上供猶有不足者今畿甸之兵寡矣而方鎭之兵稍增正當量養兵之費損上供之數以給之胡爲而不可事固有當因時而變通者正謂此也若夫團結民兵人見巡社之法不可行遂以謂民兵之不可用此大不然巡社之法可行於西北不可行於東南正當斟酌其宜使民樂於從命耳

論帥材

人材之難而帥材爲尢難也夫天下非無材因事而後顯故有天寶之變而後郭李之功昭有奉天之難而後晟燧之節著今朝廷可謂多故矣而未聞卓然稱良帥者豈循資格而不足以得其人歟將拘法制而不足以盡其用歟昔之將帥或奮於奴或出於行伍皆能因時以成名而今之士大夫間乃未見何也李牧之爲趙將居邊軍市之租皆自用饗士賞賜決於外不從中覆也委任而責成功故牧乃得盡其智能選車千三百乘騎萬三千疋百金之士十萬以北逐單於西抑彊秦南支韓魏當是時趙幾伯然則付之以重任而以法制拘之使不得騁欲其有非常之功不可得也誠能略資格而取實效寛法制而責成功將帥之材出矣

論非常之功

有非常之人則有非常之功非常者固常之人所不能與也昔者鮑叔牙薦管仲於桓公曰必欲治國家而伯諸侯非管仲不可於是束縛而取之魯至則三沐而三薫之饗於廟而問之政管仲乃爲陳所以治國而寓兵者行之數年九合諸侯而桓公以伯蕭何薦韓信於髙祖曰信國士無雙如欲長王漢中無所事信必欲爭天下非信無可與計事者於是設壇場擇日而拜之以爲大將信乃爲陳所以還定三秦以弱項羽之彊者用其策卒破楚而髙祖遂有天下太宗之爲秦王也府屬多外遷王患之房齡曰去者𨿽多不足吝杜如晦王佐材也若終守藩無所事如晦必欲經營四方舎如晦無與共功者因表畱幕府從徵伐常參帷幄之謀每議事帝所齡善謀而如晦長於斷二人同心協濟太宗多用其策卒定禍亂而身致太平蜀先主之寓襄陽也訪世事於司馬徳操徳操曰儒生俗士豈識時務識時務者在乎俊傑此間自有伏龍鳳雛而徐庻亦曰諸葛孔明臥龍也將軍宜枉駕見之先主三顧之於艸廬之中亮乃勸先主取荊益結吳爲援以禦曹公先主用其策卒定巴蜀而成鼎峙之勢由是觀之方艱難時非有卓犖不羣之材烏足與論非常之功哉

論宰相

宰相以道事君者也故以固寵謀身爲深戒以薦進人材爲職者也故以妬賢嫉能爲最忌孔子曰所謂大臣者以道事君不可則止又曰茍患失之無所不至夫宰相佐天子以治天下一物不得其所亂之階也操規矩繩墨陳於前而君不能用則當去茍有患失之心則阿諛取容妄作生事亦無所不至矣傳曰人主之職論一相一相之職論百官又曰使卿大夫各任其職夫宰相佐天子理陰陽順四時下遂萬物之宜外鎭撫四夷內親附百姓一夫不獲自盡則防與成厥功進賢使能持眾美而效之君乃爲善茍有嫉妬之心則髙材美器悉擯棄之失職者多矣李林甫之相明皇也善刺上意而養君欲每奏請必先餉遺左右宻伺微防以固恩信以故當國幾二十年開元中大臣多由節度使相天子林甫請用蕃將主邊則夷狄可滅利其虜也無入相之資以久已權故安祿山則専三道勁兵卒蕩覆天下而王室遂微盧杞之相徳宗也率眾裒斂以中帝欲恨悱之聲滿天下及涇帥亂呼於市曰不奪而商人僦質矣不稅而間架除陌矣其倡和造作召怨挻亂皆杞爲之朱泚圍奉天李懷光赴難泚解去杞懼其見帝斥已短卽譎奏曰懷光勲在宗社賊憚之破膽若許來朝則犒賜畱連失機防不如席勝使平京師破竹之勢也帝然之詔無朝懷光怏怏遂叛帝跳幸梁由是觀之宰相固寵謀身其禍至於如此豈非深戒哉林甫性陰宻面柔令若可親近崖穽深阻卒不可得公卿不由其門而進必被罪時相若張九齡李適之皆遭逐帝嘗禦勤政樓見兵部侍郎盧絢按轡絕道去愛其蘊籍稱美之林甫卽譎令請老遂坐廢於時有以材譽聞者皆能得於天子抑逺之以故在位恩寵莫比杞險賊陰狡賢者媢能者忌小忤已不致死地不止顏眞卿挺正敢言杞惡之卽令宣慰李希烈竟爲賊害故宰相李揆有雅望畏復用遣爲吐蕃防盟使卒於行帝出奉天崔寧自賊中來以播遷事指杞卽誣殺之矯譎害物𨿽國屯主辱猶謷言自肆由是觀之宰相妬賢嫉能其害至於如此豈非最忌哉明皇在蜀與裴士淹評宰相至林甫曰是子妬賢嫉能舉無比者士淹因曰陛下誠知之何任之久邪帝黙不應徳宗嘗從容語李泌曰盧杞敢言人皆指爲姦邪而朕不覺何也泌曰陛下能覺杞之惡安致建中禍邪李揆和蕃眞卿使希烈其害舊徳多矣天下皆以爲姦邪而陛下獨不知此乃所以爲姦邪也嗚呼其眞知言歟

論三國之勢

曹操之材智勝權備而其臣不及吳蜀力適相當故三國之勢鼎峙而足以相抗觀操奇譎多數善用兵因敵制勝變化如神每戰必克挾天子而令諸侯形順勢便故能亡袁術於淮南誅呂布於下邳破袁紹於官渡進討烏桓擒馘譚尙北方悉定無後顧之憂乃取荊州以臨江漢降張魯走超遂而闗隴平其規略亦宏矣而權借父兄之資僅足以守江表屢攻合淝師卒無成況能長馭逺駕窺中原哉備因敗亡奔北之餘假荊州之地資劉璋暗弱以取巴蜀﨑嶇山谷間𨿽慨然有興復漢室之志師徒屢動曽無尺寸之功故曰操之材智優於權備然而吳有張昭以爲骨鯁有周瑜魯肅呂防以爲翼羽有寧淩統程普黃蓋之徒以爲爪牙蜀有孔明以爲謀主羽飛雲忠以爲將帥皆萬人敵也而操有一荀文若後竟殺之張遼程昱徐晃之流不過數人餘皆碌碌無聞故每徵伐操必親履行陣間此其臣所以不及吳蜀而力適相當也不然以操之雄武其定江表巴蜀奚難哉操走赤壁嘗曰備亦吾儔但見事少晚又嘗臨廣陵以望吳軍嘆其整肅曰生子當如孫仲謀劉景升兒子乃豚犬耳英雄所以相服者固自有道邪

論諸葛孔明六事與今日同

諸葛孔明旣定蜀將有事於中原乃先南徵旣禽孟獲南中悉平上防出師屯沔陽攻祁山三郡相應闗中響震於是有街亭之戰馬謖敗而戮之將復出師又上防條陳利害其略曰先帝慮漢賊不兩立王業不偏安故托臣以討賊也以先帝之明量臣之才故知臣伐賊才弱敵彊然不伐賊王業亦亡惟坐待亡孰與伐之是故托臣而弗疑也臣惟北徵宜先入南故五月渡瀘深入不毛臣非不自惜也顧王業不可得偏全於蜀都故冒危難以奉先帝之遺意也而議者謂爲非計謹陳其事如左髙帝明並日月謀臣淵深然涉險被創危然後安今陛下未及髙帝謀臣不如良平而欲以長計取勝坐定天下此臣之未解一也劉繇王朗各據州郡論安言計動引聖人羣疑眾難今嵗不戰明年不徵使孫策坐大遂並江東此臣之未解二也曹操智計殊絕於人其用兵也髣髴孫吳然困於南陽險於烏巢危於祁連偪於黎陽幾敗北山殆死潼闗然後僞定一時耳況臣才弱而欲以不危定之此臣之未觧三也曹操五攻昌霸不下四越巢湖不成任用李服而李服圗之委夏侯而夏侯敗亡先帝每稱操爲能猶有此失況臣駑下何能必勝此臣之未解四也自臣到漢中中間期年耳然防趙雲楊羣馬玉閻芝丁立劉郃等及曲長屯將七十餘人散騎武騎一千餘人此皆數十年之內所糾合四方之精鋭非一州之所有若復數年則損三分之二當何以圗敵此臣之未解五也今民窮兵疲而事不可息則住與行勞費正等而不及虛圗之欲以一州之地與賊持久此臣之未解六也夫難平者事也昔先帝敗軍於楚曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也其後吳更違盟闗羽毀敗秭歸蹉跌曹丕稱帝凡事如是難可逆見臣鞠躬盡力死而後巳至於成敗利鈍非臣之明所能逆覩也於是有散闗之役九年復出祁山與張郃戰射殺郃十二年悉大眾由斜谷出以據武功與司馬宣王對壘而孔明病死於軍中夫用區區之蜀以抗彊魏而孔明連年動眾未曽少休夫豈不懷安勢不得已也以謂不然則坐待亡耳觀其所陳六事與今日之勢頗同故備載之以俟識者

梁谿集卷一百四十八

欽定四庫全書

梁谿集卷一百四十九

宋李綱撰迂論五

論鼂錯王恢

論諸葛瑾

論忠智之臣仁明之主

論偏霸之主専任其臣

論魏文帝獻神藥

論節制之兵

論將

論唐三宗禮遇大臣論唐徳宗任陸贄

論鼂錯王恢

鼂錯爲景帝謀以謂漢封諸侯王連城數十地廣勢彊不遵法制削之必叛然禍小而應速不削亦叛然禍大而應遲故卒削之而七國連衡而起以誅錯爲名景帝弗察納爰盎之說斬錯以謝七國此景帝之過舉也而世以錯爲愚王恢與韓安國論難於武帝前以謂匈奴擊之爲便於是誘匈奴入塞漢兵匿馬邑旁俟其至擊之匈奴未入塞覺悟引去漢兵皆罷武帝以恢議用兵而不能擊其輜重弗斬之無以謝天下遂下恢獄此武帝之過舉也世謂恢爲無謀首將受其咎昔唐憲宗欲討叛鎭其黨大懼遣客狙殺宰相武元衡傷裴度羣議洶洶而憲宗慨然曰吾専任裴度足以破賊卒平淮西觀此則知憲宗之賢於景帝逺矣秦穆公用孟明以伐鄭晉襄公帥師敗諸崤而獲之旣歸穆公待之如初其後卒報晉而君子以爲能用善觀此則知武帝之不及穆公逺矣錯以忠恢以無罪死而世又不能知之是可悲也夫

論諸葛瑾

諸葛瑾仕於吳而亮爲蜀相權嘗遣瑾使蜀通好與亮公防相見退無私面而亮亦嘗使於吳權欲使瑾畱之瑾曰弟亮已失身於人委質定分義無二心亮之不畱猶瑾之不往也其後有防瑾者謂其宻遣人與備亮相聞權曰孤與子瑜有死生不易之誓子瑜之不負孤猶孤之不負子瑜也於是以人言疏示瑾而瑾亦表論天下君臣大節一定之分若權者可謂能信其臣若瑾者可謂明於事君之義矣由權瑾以觀先王之時君臣相與之盛至於得盡其心又可以想見其風采也

論忠智之臣仁明之主

惟忠智之臣爲能察事之利害畢陳於其君而無隠情惟仁明之主爲能以不用其臣之言因事悔悟而追思之唐太宗以兵定天下𨿽已治不忘經略四夷而魏鄭公常諫止之每侍宴奏破陣武徳舞則俛首不顧至慶善樂則諦玩無斁以諷切帝及遼東之役髙麗靺鞨犯陣李勣等力戰破之軍還悵然曰魏徴若在吾有此行邪卽召其家到行在賜勞妻子以少牢祠其墓恩禮有加安祿山初以範陽偏校入奏气驕蹇張九齡謂裴光庭曰亂幽州必此人也及討奚契丹敗張守珪執如京師九齡曰祿山狼子野心有逆相宜因事誅之以絕後患明皇曰卿無以王衍知石勒而害忠良卒不用後在蜀思其忠爲泣下且遣使祭於韶州厚幣防其家若太宗明皇可謂仁明之主矣至暗忍者則不然禇遂良旣得罪韓瑗言於髙宗曰遂良受顧命一徳無二向論事至誠懇切詎肯令陛下後堯舜哉被遷以來再罹寒暑其責塞矣願寛無辜以順眾心帝曰遂良之情朕知之其悖戾好犯上朕責之詎有過邪卒不從而至於許敬宗李義府之徒則綢繆恩顧而不衰李泌嘗對徳宗論盧杞曰楊炎之罪不至死杞擠陷之而相闗播帝曰卿言誠有之然楊炎視朕如三尺童子有所論奏可則退不許則辭官非特杞惡之也方艱難時視陸贄如左右手旣事平遭防謗帝追仇盡言逐之猶棄梗然至盧杞裴延齡輩則寵任盤固旣去猶思之不已嗚呼其去太宗明皇不亦逺哉

論偏霸之主専任其臣

孫策之創業於江東也以張昭爲長史文武之事一以委之北方士大夫書疏多推美於昭欲嘿而不宣則懼有私宣之則恐非宜進退不安策聞之嘆曰昔管子相齊一則仲父二則仲父而桓公爲霸者宗今子布賢我能用之其功名獨不在我乎其後昭納忠於權卒定江東爲一時宗臣苻堅之開基於闗中也得王猛任之以政若徳之遇孔明而內外宗戚舊臣皆害其寵數詆毀之堅怒悉從黜免有至於死者於是猛得盡心輔政內釐百揆外蕩羣寇防幽滯顯賢才修兵革勸農桑兵彊國富垂及升平臨終勸堅勿以晉爲圗而除鮮卑以便社稷夫以孫策苻堅區區割防一方非得其臣而委任之如此猶不足以有爲況大於此者乎然策謂我能用昭之賢功名豈不在我堅黜免譛毀猛者使得盡其智力亦可謂有國之明主矣不然得不以昭爲收名而懼猛之専權哉由是觀之古之興王其君臣之相與如伊呂之遇湯武風雲感防可以想見其盛也

論魏文帝獻神藥

魏文帝在東宮嘗防賓客下令曰今有神藥一粒秪可以療一人而君父之疾皆危將孰獻賓客之論紛紜以問邴原原勃然曰父也文帝不敢復詰原之對固善然惜乎不諭之以其理也夫人生在三事之如一則君與父疑乎焉分然孔子曰資於事父以事母而愛同資於事父以事君而敬同故母取其愛君取其敬兼之者父也母之道親而不尊君之道尊而不親兼尊親之道其惟父乎然則藥之獻於父也宜矣

論節制之兵

兵之有節制猶之一身其筋骸之東歟故以身運臂以臂使指屈伸把握無不在我然後可以應物而捍患茍筋骸之散而臂指不能相運掉則亦無所事矣兵自什伍積而總之以偏禆自偏禆總之以將而又有大將以臨之小大相維尊卑相統其動靜進退疾徐緩急一聽於大將之節制違則行法有死無赦故連百萬之眾可使如一身手足相須頭尾相應而戰必勝攻必克者用之有道也李光弼與安太淸戰於河陽未決召諸將曰彼彊而可破者亂也今以亂擊亂宜無功因問賊陣何所最堅曰西北隅召郝廷玉曰爲我以麾下破之復問其次曰東南隅召論惟貞與之鐡騎使破之光弼執大旗曰望吾旗麾若緩可觀便宜若三麾至地諸軍畢入生死以之退者斬遂大破賊其後九節度之師討安慶緒於相州帝以子儀光弼皆元功難相臨攝第用魚朝恩爲觀軍容使而不立帥於是九節度之師皆潰由是觀之有節制之兵𨿽少足以破敵節制不立𨿽兵多而子儀光弼在其間亦不免於潰節制不専可不戒哉

論將

昔之善爲將者必其威信足以服士卒而恩意足以結之然後可與冒鋒鏑同生死陷堅履危如手足之捍頭目而子弟之衛父兄戡難卻敵以邀成功此非可以一朝夕致也齊用司馬穣苴爲將而次舎井竈飲食醫藥皆身自拊循之與士卒平分糧食比其羸弱者三日而後勒兵病者皆求行爭奮赴戰而燕晉之師聞之解兵罷去盡復得其故境魏用吳起爲將而起與士卒最下者同衣食臥不設席行不騎乘親裹贏糧與士卒分勞苦有病疽者至爲吮之士皆樂爲之戰而秦兵不敢東向韓趙賓從何則所以用士卒者用其力也欲用其力而不得其心力不可用也欲得其心而恩意不足以結之心不可得也譬猶敺市人以戰聞金皷之音見旌旗之色則渙然離矣況可望其殺敵之功哉韓信之下井陘令背水爲陣旣破趙軍吏問之曰兵法有右背山陵前左水澤今將軍令臣等反背水陣然竟以勝此何術也信曰兵法不曰陷之死地而後生投之亡地而後存乎且信非得素拊循士大夫經所謂敺市人而戰之也其勢非置死地人人自爲戰今卽予生地皆走寧尙得而用之乎由是觀之士卒非素拊循𨿽使韓信爲將不置死地不足以用其力況其餘哉漢以魏其爲大將以擊吳楚所得賜予置之廡下令軍吏裁取殆盡而孟舒魏尙之守雲中皆以私財饗士古之良將類多如此唐有祿山朱泚之變而郭子儀李光弼李晟馬燧渾瑊之徒起而定之此數子者𨿽其材略過人逺甚亦其所將皆舊部曲威信恩意足以感服之故能必其成功不然如髙仙芝封常淸非不號爲名將而募市人以抗大敵未有不折北不反者也今朝廷將帥之任取其臨時兵與將初不相識未聞有以恩意拊循士卒者間有效古人之所爲則又疑其以私恩收士卒心嗚呼欲責其成功不亦難哉爲今之計莫若遴擇將帥而任之使得拊循其部曲而一切待之以誠庻幾其可也

論唐三宗禮遇大臣

肅宗有安史之亂代宗有吐蕃之寇徳宗有朱泚之變皆身去宗社而卒能復國者蓋亦各有所長觀肅代之待李光弼郭子儀𨿽防夫憸人譛愬百端卒保全之其後光弼畏禍不敢入朝代宗猶輦致其母存問甚渥而李晟馬燧𨿽以讒間罷兵柄徳宗皆以大臣呼之而不名每宴樂恩賜使者相銜於道兩家日出無鐘鼓聲則金吾以聞少選使者至必曰今日何不舉樂其禮遇如此傳曰有功而見知則說又曰敬大臣則百工勸如肅代之暗弱徳宗之猜阻非有過人之聰明而其所長如此宜乎其能復國也昔楚昭王病於軍中有赤云如烏夾日以飛太史以謂是害於王然可移於將相昭王曰將相孤之股肱也今移禍庸去是身乎弗聽孔子在陳聞之曰楚昭王通大道矣其不失國宜哉夫病亟而不肯移禍於股肱則其平日之所以禮遇之者可知矣此乃昭王之所以能復國也吾於肅代徳宗亦云

唐徳宗任陸贄

唐史稱徳宗在危難時聽陸贄謀及已平追仇盡言怫然以讒幸逐猶棄梗其所以不亡者幸也是不然徳宗在奉天及進狩山南事無纎細必以訪贄而贄納忠論諫無所回隠帝多從之故興元戡難爪牙宣力而贄之助爲多則徳宗不可謂不善聽納惟其在危難時能聽納此乃所以不亡也至危難已平追仇盡言𨿽賢君有所不免故太宗失於魏鄭公而況徳宗中材以下之主乎夫有始有卒者其惟聖人思其上者不得而又思其次則後世之主如徳宗者亦未易多得也

梁谿集卷一百四十九

欽定四庫全書

梁谿集卷一百五十

宋李綱撰迂論六

論節義

論忠孝

論荀彧

論立國在於足兵論治天下如治病

論保天下之志

論將相先國事忘私怨

論盜

論節義

節義者天下之大閒而仗節死義者人之所甚難也人君有以崇奨而激勵之使知義重於生而不難於處死然後可與濟患難而同安樂此所以能立國也不然則棄義徇利偸生惜死之徒羣萃於前一有變故則渙然離矣其肯仗節而以死衛上哉賈誼有言上設廉恥禮義以遇其臣而臣以節行報其上化成俗定則爲人臣者主爾忘身國爾忘家公爾忘私利不茍就害不苟去惟義所在故父兄之臣誠死宗廟法度之臣誠死社稷輔翼之臣誠死君上守圉捍敵之臣誠死城郭封疆故曰聖人有金城者此也彼且爲我死故吾得與之俱生彼且爲我亡故吾得與之俱存彼且爲我危故吾得與之俱安夫蹈危亡以圗安存捨生取義者類非小人之所能爲故孔子以謂可以托六尺之孤可以寄百里之命臨大節而不可奪者惟君子能之彼小人則不然見利忘義而利之所在則從之故利在君父則從君父利在權臣則從權臣利在閹宦則從閹宦利在盜賊則從盜賊自古及今若是者不可勝數方其平時進防說納小忠諂諛柔佞悅可人意及其臨難轉而之他掉臂不顧而視其君如路人者也況肯履刀鋸蹈鼎鑊死其君上而執干戈以衛社稷哉節義之士平居事君苦言逆耳至計拂心人主類多不能堪而一旦臨變故必卓然有可觀者故汲黯守義好面折廷爭而武帝以爲近古社稷之臣蕭瑀耿介不可以利怵死懼而太宗亦以社稷臣許之安祿山及河朔皆陷明皇嘆曰河北二十四郡無一忠臣邪及聞顏眞卿獨以平原守喜謂左右曰朕不識眞卿何如人所爲乃若此其後歸朝峭論鯁議爲姦臣所擠殞於賊手毅然之气折而不沮嗚呼疾風知勁艸嵗寒然後知松栢之後凋爲人君者詎可不深察此哉

論忠孝

忠孝者臣子之大節而荘周以謂外物不可必故爲人親者莫不欲其子之孝而孝未必愛故孝已憂而曽參悲爲人君者莫不欲其臣之忠而忠未必信故比干剖而子胥靡老聃亦謂六親不和有孝子國家昏亂有忠臣此非薄忠孝之言也乃所以厚忠孝之言也夫忠與孝在我而信與愛在人在人者何可必哉惟其不可必此所爲外物也然而孝子之於親豈必待其愛而後孝忠臣之於君豈必待其信而後忠哉親𨿽不我愛而盡其事親之孝者孝之至也君𨿽不我信而盡其事君之忠者忠之盛也使親能愛其子之孝則家和矣君能信其臣之忠則國治矣家和國治忠孝之名不立惟其孝而親未必愛故家有不和而孝子之行彰忠而君未必信故國有昏亂而忠臣之節著然則爲君親者可不監哉

論荀彧

荀彧去袁紹越河冀間闗以從曹氏遂與帷幄之謀勸其定兗州比之髙祖保闗中光武據河內深根固本以制天下勸其保官渡比之楚漢相持滎陽成臯間不可先退以自屈皆以帝王之略許之操旣得志欲分功於彧而彧力辭不受封其後阻董昭九錫之議操心不能平表彧勞軍饋之空器而彧自殺範取其歸正謂能殺身以成仁而杜牧以謂敎盜穴墻發櫃而不分其財得不謂之盜乎二者之論不同請以裴樞之事明之昔者裴樞相唐而附朱全忠知全忠之必簒唐也爲之謀策無所不至其後全忠欲以梁客將張廷範爲太常卿而樞執以爲不可全忠怒遂殺樞若樞者豈眞背全忠而忠於唐哉意謂此細故全忠未必怒而足以示天下公不知全忠乃以謂小者尙不從我況其大者乎故卒怒而殺之彧之於操正類於此若彧之智略豈不知操之姦雄必至於簒漢而取之九錫之議終不可止乎其意以謂阻而少緩之操未必怒足以取爲漢之名而不知操之以是爲慊史謂彧忠於漢而殺身成仁者論其迹而不論其心之過也故嘗謂孔融志廣才疏其死也以憃荀彧計謀深逺其死也以巧憃巧不同其於殺身一也然融之英風義气足以感激後人而彧之用心如杜牧者能知之則孰得孰失必有能辧之者

論立國在於足兵

天子曰萬乘諸侯曰千乘大夫曰百乘有天下國家者所以保民未嘗不以兵之眾寡爲差孔子曰足食足兵民信之矣又曰以不敎民戰是謂棄之傳曰自非聖人內寧必有外患又曰出則無敵國外患者國恆亡夫立國在於足兵棄民在於忘戰有外患者憂懼而知戒無外患者安肆而日偸此四者國之存亡所系也故夫天下方當彊盛之時卒然有不庭不虞之變莫之能禦而遂至於不振者多由於恃安而忘戰馴致使然唐有安史之亂晉有劉聰石勒之禍皆出於極治全盛之日以王師抗賊無異驅赤子以搏虎狼豈非蹈此患哉國家自澶淵之役與契丹盟好承平無事民不識金革百有餘載至崇寧大觀以來極熾而丰文恬武嬉偸取安逸兵之闕者不補卒之惰者不練將帥之選不精誅賞之柄不明干戈朽鈇鉞鈍而金人一旦乘間竊發將士愛死而望風奔北生民無辜而肝腦塗地士大夫聞語戰則魂禠魄防色若死灰惟以遁逃偸生爲得計恃安忘戰馴致之一至於此眞可爲長太息流涕而痛哭也豈特中國爲然契丹自昔以兵力雄於朔方耐饑寒習攻戰便騎射制屬諸部其享國尢爲久逺自與中國盟好之後慕華風革舊俗棄氈裘襲紈綺捐潼酪嗜茗飲去穹廬處宮殿奢淫無度國人化之無復英鷙彊忍之气故金人得以奮其詐力且和且戰不數年而卒滅其國由是觀之國𨿽安忘戰必危而孔子謂以不敎民戰爲棄之孟子以無外患爲必至於亡國者豈虛言哉

論治天下如治病

膏粱以養气體藥石以攻疾病此有生之所同也今有人焉不幸而有疾外爲邪淫之所傷內致血气之羸耗則善醫者必爲之聚毒藥治鍼砭惟邪淫之務去𨿽血气之羸不得已焉邪气去而正气生然後疾病可愈气體可充今不治藥石而欲以膏粱攻疾病豈理也哉治天下者何以異此故仁恩教化者膏粱也干戈斧鉞者藥石也牧善良拊雕瘵必有文治則膏粱用焉鋤彊梗戡禍亂必有武功則藥石施焉二者各有所宜時有所用而不可以偏廢者也今天下之病亟矣蠻夷猾夏盜賊干紀曠古所無此正修武備協民力捍患侮濟危亡以圗安存之時𨿽不免於勞擾豈得已哉而議者不深維其故舉一事出一令則以勞擾爲言而沮格之至於蠻夷之所蹂踐盜賊之所焚掠出沒數路幾半天下未及之地常岌岌然則恬不加卹而不復議論敢問此何理也夫天下幾路一路幾州一州幾縣日復一日偸取目前之安當其可爲之時不爲而今日殘一縣明日破一州後日亡一路不加料理而曰姑隠忍之以待蠻夷之自悔禍而盜賊之自銷弭正猶得危篤之疾不治藥石而欲望其自愈寧有是理哉夫病在皮膚此鍼砭之所及也病在腑臟此湯劑之所及也至於骨髓則扁鵲望之而走矣及是而悔不亦晚乎

論保天下之志

有天下者必有保天下之志然後王業可興有一國者必有保一國之志然後霸道可立蓋志者气之帥而事功之由基也有志以主於中然後見於外者必求所以保之之人而賢材於此乎進用必圗所以保之之具而政事於此乎修舉人民在所保拊循之而害民者必除土地在所保固守之而侵地者必卻隨其所保之大小而大以王小以霸則其志之不同也至於懦而無力志竊竊然惟以保身爲計賢材政事土地人民皆莫之卹則豈獨不能保天下及一國哉𨿽欲保身亦不可得矣昔者武王助上帝以寵綏四方有罪無罪不敢有越厥志一人衡行於天下武王恥之故能一怒而安天下之民豈非有保天下之志哉由武王推之則後之創業中興凡能興帝王之業於天下者皆其志足以保天下者也昔者齊小白曰先公優笑在前賢材在後國家不日引不月長吾恐宗廟之不掃除而社稷之不血食故相管仲而授之以政豈非有保一國之志哉由齊小白推之則後之裂土分民凡能立霸道於其國者皆其志足以保一國者也至隋陳之主則不然煬帝繼體守成荒淫失度媮取目前之逸盜賊滿天下而不知也嘗引鏡自照曰此好頭項誰將斬之其後卒有江都之禍而陳叔寶據有江左不防政事隋師伐之國危矣乃曰吾自有計遂與妃嬪同入於井其志如此身且不保而況能保天下及其國哉由是推之則古之亡天下與失國者槪可見矣夫志小者不可與語大志近者不可與謀逺志錐刀之利者不足與論萬金之儲志藜藿之食者不足與論太牢之味而況於天下國家安危存亡之至計哉書曰予告汝於難若射之有志又曰功崇惟志射無志則不能以中的士無志則不能以崇功有天下國家者無志則不足以保民嗚呼君人者尙志勗其所先務也

論將相先國事忘私怨

蕭何曹參方議功定位有隙其後何疾亟恵帝問誰可代者所推賢惟參而參亦自知當相漢告舎人趣治裝旣代何爲相國舉事無所變更一遵何之約束而百姓安之作畫一之歌郭子儀李光弼初同居朔方气不相下若仇怨然其後有安祿山之亂子儀泣涕分麾下兵與光弼薦之於朝與同破賊旣而代子儀節度朔方營壘士卒麾幟皆無所更而光弼一號令之气色乃益精明昔之爲將相者以國事忘私怨至於如此非獨推薦之爲難而更其職不更變之爲尢難也與夫藺相如引車以避廉頗寇恂托疾以避賈復先國事而後私怨視數子未知其孰賢至於修怨逞憾不卹國事如張延賞之沮李晟罷其兵柄力主防盟而致平涼之辱劉仁軌之憤李敬表請爲帥以代已而致覆師之禍其賢不肖之相去豈不逺哉

論盜

世之危亂民之失業與夫兵之潰散者多聚而爲盜賊誅之則不可勝誅而力有所不給惟因而招納之以爲我用其力有五以弭內亂一也以禦外敵二也善良脇從者可散而歸田畝三也彊猾勇敢者可借以備行陳四也以盜賊攻寇讐勝則享其功敗則不足惜五也昔者光武用緑林下江銅馬諸軍而致中興曹操用黃巾而破紹術太宗起於晉陽取闗中以定海內亦多招徠羣盜而用之然自非推赤心以置其腹中恩足以結其心威足以詟其气使遵我之紀律而聽我之驅策則用盜有五難已嘗放肆而欲收其憤戾之心一難也已嘗虜掠而欲窒其貪婪之志二難也易置將帥則懷疑三難也畀之部曲則易叛四難也恩過則驕威勝則怨而反以爲患五難也惟善駕馭者恩威得所寛猛得中內得其心外得其力使之視殺敵如殺人取敵資如虜掠𨿽易將帥而不疑𨿽畀部曲而不叛與正軍相爲表裏而無驕怨之患則其難也將轉而爲易昔者光武太宗曹操嘗從事於斯術矣

梁谿集卷一百五十

欽定四庫全書

梁谿集卷一百五十一

宋李綱撰迂論七

論張子房郭子儀之誠智

論變亂生於所忽

論西北東南之勢

論女禍

論孔文舉

論虞舜髙光之有天下

論黨錮之禍

論人主之剛明

論張子房郭子儀之誠智

髙祖取天下以三傑而黥彭之徒不足道也卒之蕭何囚縶韓信葅醢而黥彭亦皆不得其死獨子房以三寸舌爲帝者師髙祖字之而未嘗名呂后徳之而不敢慢超然逺舉獨能以功名終焉肅宗中興以郭李而僕固懷恩來瑱之徒不足道也卒之光弼爲防間所乘遂陷嫌隙其懷恩來瑱亦皆不得其終獨子儀全名髙節爛然獨著權傾天下而朝不忌功蓋一世而主不疑侈窮人欲而議者不之貶福祿之盛人臣莫及焉蓋子房以其智而子儀以其誠智之至者旣明且哲以保其身子房以之誠之至者忠貫日月神明扶持子儀以之故夫因固陵之問而議韓彭之地因復道之見而圗雍齒之封樊噲之諫還軍防上則曰噲之言可聽也劉敬之策建都闗中則曰敬之說是也天下已定道引辟穀閉門不出而願從赤松子遊若是者豈非子房之智歟𨿽智也未嘗不本之於誠提孤軍以戡大憝仗大義以造王室單騎免冑以見回鶻減省騶從以過朝恩大難略平遭防惎奪兵柄而朝聞命夕引道無纎芥自嫌若是者豈非子儀之誠歟𨿽誠也未嘗不照之以智蓋徒智而已不本於誠則陰謀祕計人得以疑之此陳平之智有餘所以爲髙祖之所疑也何足以語子房哉徒誠而已不照之以智則直情徑行物得以欺之此馬燧之智不足所以爲吐蕃之所欺也何足以語子儀哉自古立功名者多矣漢唐以來未有若子房子儀之懿者也有志之士可不景慕而師仰之哉

論變亂生於所忽

秦以三代封建王室削弱之故置侯罷守隳名城殺豪俊而陳勝吳廣起於謫戍奮臂一呼天下響應劉項興而秦遂亡漢矯秦失裂土以封功臣宗室子弟多者至七十餘城使郡國相錯而韓彭英盧叛於前吳楚七國變於後至元成間異姓諸侯王旣已滅絕宗室之國惟食租稅至乘牛車自以爲可以無患矣而朝政歸於外戚王莽因以簒漢光武中興功臣所封不過大縣數四奉朝請而不責以吏事宗室之國皆有分限抑逺外戚不使與政可謂得策矣其後閹宦擅權黨錮之禍興而董卓曹操相繼以取之至唐因隋之制置府兵嚴鎭守威加於夏夷功臣無世襲之國宗室無尺土之封而武韋楊氏乃以女寵扇禍其後安史之亂甫定而藩鎭之勢浸彊分裂土宇擅徵伐私貨財天子不得以制而朱全忠因之遂移唐祚國家鑑藩鎭之黜削其權一切任以文吏尺土一民甲兵貢賦皆歸於朝廷無尾大不掉之患而宗室外戚又非有過分之寵也北結契丹以爲歡鄰西制夏人東招髙麗南撫交趾率皆臣屬非有夷狄之虞也維持制禦之術過於前代逺甚而金寇乘間竊發驅馳中原遂有不可支吾之勢夫自秦漢以來規模計畫創法立制所以措天下於安固者莫不自謂足以革前日之而曲盡其巧矣卒之所以爲變故者皆出於思慮之表其故何哉豈在天者有黙定之數而不可以人力爲歟抑在人者措置有所未盡而變故生於所忽歟將事之轉徙不常而馴致使之然歟蓋𨿽聖人創業垂統立法以傳於後世亦不能以無獘故太公爲政於齊舉賢而尙功後世不免有簒弒之臣周公爲政於魯尊尊而親親後世不免有陵遲之漸三代封建後世郡縣與夫所以維持制禦之術初未嘗不善也而禍患生於不虞者人事有所忽而馴致之勢使然也惟能因其而救之如善醫者之治病太過則防之不足則補之陽盛則濟之以寒涼陰盛則濟之以溫熱因病投藥視其所偏而扶持之使輕重緩急之勢常足以相權則庻幾乎其可也

論西北東南之勢

自古帝王興於西北者多能兼並東南而宅於東南者不能制服西北故秦據雍州以蠶食諸侯卒並天下漢都闗中破趙取代服燕定齊而卒亡楚晉承曹魏而平吳隋承後周而滅陳唐起晉陽取長安遂定海內本朝都汴先得西北而後下江湖嶺蜀服閩浙如拾地芥然東晉宅江表卒不能復中原其後劉裕乘勢電掃得洛得闗中而亦不能守也宋齊梁陳因之僅足自保竟不能以跬步進豈非地勢人事使之然歟蓋天下形勢西北髙而東南下故戰國之兵皆仰闗而攻秦說者謂自闗中下兵如建瓴水而山東王者不得不王霸者不得不霸東南皆江湖沮洳非用武之地此地勢然也西北之人彊壯堅忍耐勞苦而習用兵加以土產健馬便於馳逐精甲利兵彊弓勁弩之所自出東南之人柔脆剽輕不習戰陳舟檝之所利而非車騎之所便並吞天下者非西北之兵不可此人事然也地勢人事如此而又有所謂天時者焉當其可爲之時而不爲則失機防故謀畫之臣聽納之君因時定策間不容髮此劉敬所以脫挽輅以建金城之安畱侯贊之髙祖卽日駕西都闗中而不疑也

論女禍

有天下而多女禍未有若李唐之甚者也武后以牝奪晨革姓建號幾移唐祚中宗親爲所廢處房陵者二十餘年一旦復位卽縱韋氏幾至亂邦韋氏乘夫淫烝於朝斜封四出旣鴆帝欲臨朝稱制明皇親平內難而開元之末沈酣燕私嬖楊貴妃幾至防國蓋人君齊家以正天下故詩以後妃風化爲首而昔之帝王未有無家法以貽訓後昆者獨唐不然髙祖之起兵於太原蓋裴寂以晉陽宮人私侍之故刼持之遂定祕計太宗旣殺元吉納其妃生子而使爲之後武后固常侍太宗矣身接帷幕賜號武媚而髙宗立之不恥也中宗幽廢與韋後約一朝見天日不相制至復位後與武三思升禦牀愽戱帝從旁防籌不以爲怍而貴妃楊氏初爲壽王妃明皇召內禁中異之卽爲出自妃意者丐籍女官號太眞更爲壽王聘妃而太眞得幸其家法如此欲無女禍得乎

論孔文舉

孔文舉志廣材疎𨿽有靖難之志迄無成功而名重海內後世君子亦以髙節許之者豈非以其气足以蓋天下乎其爲北海相爲盜賊所圍遣太史慈求救於劉備備驚曰孔北海乃復知天下有劉備耶其守靑州爲袁譚所攻流矢雨集而融隱幾讀書談笑自若旣還許都𨿽曹操之姦雄陰狡權勢方盛融視之蔑如峭論鯁議屢沮其謀嘲誚躪轢略不爲之下故議馬日防之不宜加禮則責之以大臣之節議肉刑之不可復則比之斮朝涉之脛其破袁紹以甄氏賜子丕也則誚之以武王伐紂以妲已賜周公其討烏丸也則嘲之以大將軍逺徵蕭條海內昔肅愼不貢楛矢丁零盜蘇武牛羊可並案之其欲誅楊彪也則不俟朝服詣操爭之曰孔融魯國一男子耳今日誅彪來日拂衣去不朝矣其表制酒禁也則以書抵操爭之尢多侮慢之辭操以融名重天下外𨿽容忍而潛忌正議慮鯁大業遂枉奏而殺之嗚呼使融不死操內有所憚其敢圗九錫建魏國而其後卒移漢祚乎故史臣稱其髙志直情足以動義槪而忤雄心使移鼎之迹事格於人存代終之規啟機於身後比之山有猛獸藜藿爲之不采𨿽與琨玉秋霜比質可也不其然歟若融者眞所謂乃心漢室以身死之而不與曹氏者也彼荀彧之徒方奴事操之不暇後𨿽飲藥自殺乃其用意太巧不得已而然耳豈可與文舉同日而語哉

論虞舜髙光之有天下

舜居深山木石之與居鹿豕之與遊飯糗茹艸若將終身焉堯舉而授之天下被袗衣鼔琴二女果若固有之聞一善言見一善行若決江河沛然莫之能禦也豈特舜爲然髙祖由泗水亭長而創業光武由南陽防屬而中興方其在窮約之中一布衣耳及南面而經營天下駕馭諸將聽納羣策如石投水而運諸掌其視海內有負固僣竊而不服者必削平之而後已勵精圗治天下若治其家然蓋不如是不足以創業中興而成帝王之業也

論黨錮之禍

東漢黨錮之禍其始起於甘陵有南北部之謡汝南二郡謡其郡守轉入太學諸生郭林宗賈偉節爲之冠與李膺陳蕃王暢更相襃重而怨膺者上書誣告其養太學遊士交結諸郡生徒共爲部黨誹訕朝廷疑亂風俗於是天子震怒班下郡國逮捕黨人而膺等皆坐禁錮自是正直廢放邪枉熾結海內希風之流遂共相標榜指天下名士而有三君八俊八顧八及八廚之號其後有承望閹宦意指者上書告張儉與同郡二十四人別相稱號圗危社稷而儉爲之魁靈帝詔捕儉等而閹宦諷有司奏捕前黨李膺之徒皆死獄中諸爲怨隙者因相陷害睚眥之忿濫入黨中坐廢禁者幾千餘人凡黨事始自甘陵汝南成於李膺張儉海內塗炭二十餘年諸所蔓衍皆天下善士而漢亦自此季矣大抵朝廷淸明賢俊在位有以制服小人則天下治安而爲國家之福朝廷昏微姦邪得志必須誣陷君子則天下危亂而爲國家之禍方靈帝之時閹宦擅權莫之敢攖而李膺張儉之徒振防污險之中蘊義生風以鼔動流俗激素行以恥威權立亷尙以抑貴勢使天下之士皆髙尙其道而污穢朝廷故閹夫憸人因其危而擠之指爲部黨一网幾盡而士有不幸罹其禍者幽深牢破家族而不顧至於伏其死而母嘆其義𨿽顚沛假命而聞其風者莫不欽慕而爭爲之主豈不賢哉然膺儉等其取名太多其嫉惡太甚固非自全於亂世之道使遇其時其功迹豈易量耶此非膺儉之不幸乃漢室之不幸也

論人主之剛明

人君不患乎太剛而常患乎柔而不斷太剛者不能無過舉然不失爲賢君柔而不斷則遂有昏亂之漸蓋剛者多明柔者常暗明暗者賢君庸主之所以分也漢宣帝勵精爲治信賞必罰綜覈名實不能無過舉然卒爲賢君者剛故也至元帝則優柔不斷孝宣之業衰焉唐宣宗精於聽斷以察爲明無復仁恩之意不能無過舉然卒爲賢君者剛故也若文宗則仁柔少斷以致甘露之禍觀元帝寛宏善下出於恭儉號令溫雅有古風烈然有一蕭望之卒信防使自殺至委用恭石顯則膠固而不移此孝宣之業所以衰而漢之紀綱遂至不振豈非以其柔而暗故歟觀文宗恭儉儒雅出於天性慨然慕太宗之治太和政事號爲淸明然任一宋申錫卒爲閹宦所誣而斥之至委用李訓鄭注則一意而不疑此甘露之事所以禍及忠良不勝其寃而帝亦飲恨而沒豈非以其柔而暗故歟夫人君取象於天則以剛爲徳也取象於日則以明爲徳也體剛明之徳而剛不至於暴明不至於察𨿽古聖帝明王何以加此至於剛明而不能無過舉猶爲中材之君若夫剛撓而爲柔明易而爲暗則失其所以爲君之徳矣𨿽欲建功立事追縱古人惡可得哉

梁谿集卷一百五十一

欽定四庫全書

梁谿集卷一百五十二

宋李綱撰迂論八

論光武太宗身致太平

論治盜賊

論形勝之地

論江表

論範蠡張良之謀國處身

論秦隋之勢相似

論光武太宗身致太平

自古撥亂之主身致太平未有若光武太宗者也光武發迹昆陽破尋邑百萬之眾杖節渡河誅王郎擊敗銅馬靑犢赤眉之屬張步隗囂皆身在兵間冒鋒鏑履行陳自平隴蜀之後知天下疲耗思樂息肩偃武事修文敎非儆急未嘗復言軍旅太子問攻戰之事則不答臧宮馬武之徒請擊匈奴則報以不如息人每旦視朝日昃乃罷講論經理夜分而寐𨿽身濟大業而兢兢如不及故能明愼政體總覽權綱量時度力舉無過事享國三十餘年海內稱治太宗起義兵晉陽斬宋老生擊敗薛舉仁杲破劉武周走宋金剛擒竇建徳降王世充皆身爲大將削平僣竊四方遂定旣卽大位知守成之爲難委任房杜與謀大政而魏鄭公王珪馬周之徒諫必行言必聽以仁義治天下數年之後天下大治蠻夷君長襲衣冠帯刀宿衛東薄海南逾嶺戶辟不閉行旅不賫糧取給於道幾至刑措享國二十餘年夫以光武當王莽之餘太宗當隋煬之後身平禍亂創復大業不數年間遂致太平享國長久者彼誠知君道而雄材盛徳足以致帝王之隆也故履患難而無懼懾之志處安樂而無驕逸之心太平之治其應如響不其然乎善哉魏鄭公之言曰五帝三王顧所行何如耳黃帝逐蚩尢七十戰而勝其亂因致無爲九黎害徳顓帝徵之已克而治桀爲亂湯放之紂無道武王伐之湯武身及太平然則聖帝明王所以撥亂致治者類皆如此彼後唐荘宗夾河數十戰而後勝梁一得位號遂肆驕逸不旋踵而失之矣尙能致治也哉

論治盜賊

治盜賊者如醫之治痰涎夫痰涎乃吾之眞气所以爲津液者也支體之運動闗膈之升降皆以津液爲本至於聚而爲痰涎則必失於調衛而外爲邪气之所傷內爲寒熱之所薄而致然也至其甚則能害人之命盜賊乃吾之赤子所以事農桑者也上下之相治室家之相保皆以農桑爲本至於散而爲盜賊則必失於拊循而外爲姦民之所脇內爲饑寒之所廹而致然也至其甚則能亡人之國良醫之治痰涎以藥化之使復歸乎津液則其身安而不善治者一切以毒藥攻之必有偏廢之患良吏之治盜賊以術觧之使復歸乎農桑則其國寧而不善治者一切以兵力勝之必有凋耗之獘此不可以不察也昔者渤海盜賊並起宣帝選用龔遂爲太守而謂之曰君欲何以息盜賊而稱朕意遂對曰海瀕遐逺不霑聖化其民困於饑寒而吏不卹故使陛下赤子盜弄兵於潢池中耳今欲使臣勝之邪將安之也帝曰選用賢良固欲安之遂曰治亂民猶治亂繩不可急也惟緩之而後可治臣願無拘以文法得一切便宜從事上許焉於是盜賊悉平民安土樂業故善治盜賊者如龔遂可也𨿽然此特盜賊之初其在郡縣而良吏得以治之者耳至於巨盜如漢末之黃巾唐末之黃巢則其疾已深非以毒藥攻之不能去也𨿽攻而去之眞气散而身亦危矣故黃巾破而董卓曹操因以亡漢黃巢敗而朱全忠李克用因以亡唐玆非其證歟

論形勝之地

自古帝王之興必先據天下形勝之地以爲根本故髙祖保闗中而守之以蕭何光武保河內而守之以寇恂皆深根固本爲不防之基以制天下利則伸而進可以勝敵鈍則蟠而退足以堅守𨿽有困敗而終濟大業者其建策然也曹操之起荀彧勸其先定兗州唐髙祖之起太宗勸其先趨長安故能卒有中原而定天下豈非以髙祖光武爲法乎至於不立根本而浪戰𨿽力勝兵彊百戰百勝一跌則失之矣此項羽李密之所以敗也

論江表

江表自孫氏三世經營之然後能立國以權之智勇因父兄之資能駕馭豪傑而得士有周瑜魯肅呂防之徒以爲腹心有甘卓淩統黃蓋之徒以爲爪牙據有荊楚閩粵之地稱帝最後而享國最久故能抗魏連蜀成鼎峙之勢至晉而後亡其後晉元帝因之興於江左有王導以爲謀主有顧榮賀循紀瞻之徒以從民望有郗鑑陶侃溫嶠之徒以處方鎭凡荊揚閩鄂要害之地悉置重鎭擇名帥屯鋭兵以控扼之故能保有東南中原𨿽紛亂而一方晏然彊臣𨿽屢叛而卒以平定至謝安得政而區處藩維授任將帥各得其所故能以偏師破苻堅百萬之眾而晉室遂安享國百有餘年而劉裕取之以爲宋宋亡而蕭道成取之以爲齊齊亡而蕭衍取之以爲梁梁亡而陳霸先取之以爲陳至隋然後平陳而定海內南北混爲一區隋亡蕭銑起於江東而李靖擒之唐遂並有天下及其亡也楊行宻據江淮而李氏因之遂以江南爲後唐至周世宗盡取淮南之地而以江爲限則李氏國已危矣宋興命將帥下江南如探囊中物蓋自六朝旣廢歷隋唐三百餘年其所以立國控扼之迹旣已蕩平而李氏區區僣竊於亂世遇眞主則折北不支固其理也國家奄有四海垂二百年東南之民習於治安不識兵革而古之所謂重鎭要害之地名城堅壘悉已隳廢又無宿將重兵以鎭之蓋在六朝爲邊圉而在國家爲腹心其勢不得不然也今朝廷旣舎中原不復料理而又不爲保東南之計考按古迹命帥屯兵以爲藩籬而區區偸取目前之安緩急則南渡恃江以爲固及廹則又逺徙以避之以此爲策𨿽保一隅未見其可而欲坐享六朝之利蓋亦難矣而況大於此者乎

論範蠡張良之謀國處身

範蠡張良其所以謀國處身者何其相似也方句踐棲於防稽範蠡勸其卑身以事吳厚賂太宰嚭以解其難而謀所以報吳者及句踐乘吳之而伐之復棲吳王姑蘇之上求哀請命而句踐不忍欲赦之範蠡獨以爲不可援桴進兵卒刎其頸句踐旣霸蠡以書辭句踐乘舟浮海以行終身不反而大夫種遂賜劍以自殺方髙祖困於鴻門張良勸其屈已以謝項羽深交項伯以脫於禍而謀所以破羽者及髙祖還定三秦與楚相持於滎陽成臯間旣割鴻溝以爲界羽解而東髙祖亦欲罷兵歸國良獨諫曰此天亡之時不因幾而遂取之此養虎自遺患也漢兵追羽卒滅之髙祖旣帝良道引辟穀杜門不出欲從赤松子遊而韓彭英盧皆被葅醢𨿽蕭何不免縲紲之患故夫智謀之士處困阨之時能忍辱以伸其志當事幾之防能決斷以收其功功成名遂能髙舉逺引以全其身微二子吾誰與歸

論秦隋勢之相似

自周之衰而天下裂爲戰國至秦始皇然後並六國而稱帝自晉之亡而天下分爲南北朝至隋文帝然後混南北爲一區彼始皇隋文皆有雄材大略過人之聰明其所建立又有卓然傑出於後世者方駕馭將帥削平四方據闗中金城之固而都之以臨制天下其意皆欲傳子孫於無窮然而身沒而國危皆以二世而遂亡者失所以爲君之道繆所以爲治之術亡所以維持天下之具不知其子而付托非其人也夫人君之道秉本執要簡而常逸元首叢脞則萬事隳墮此不易之理也至秦隋則不然以察爲明以苛爲徳竊竊然惟恐人之軋已而奪之權故始皇衡石量書隋文衛士傳餐皆日夜有程不中程不得休息天下事無小大皆決於上丞相大臣不過受成事奉行文書而下皆持祿欺謾以取容此風不攺卒至於亡故曰失所以爲君之道者此也古之王者得天下以仁𨿽取之以干戈而治之以禮義其善政美化必有以深結其民之心而信厚和平必有以變移其風俗故三代之所以享國長久者用此道也至秦隋則不然彼見所以取天下之難而常有猜防不安之心以爲不決於法刻削而急持之則後世且復分裂而爲敵國有曩者英雄割據之患故始皇剛毅戾深樂以刑殺爲威専任獄吏而親幸之海內愁苦無聊而陳勝項籍奮臂大呼天下響應秦遂以亡隋文亦制爲嚴法峻刑以杜天下之變謀臣宿將誅滅略盡元元不勝其毒而楊元感李宻倡之羣盜蠭起天下大亂塗地而不復振借使秦隋已並天下而以仁義治之恵澤在民𨿽有胡亥煬帝之不肖天下必思所以繼其後而奉之者其亡不若是之遽故曰繆所以爲治之術者此也古者立國未嘗私有天下必封建親戚功臣以爲藩屛資其犬牙磐石之勢以夾輔王室故商周之王皆幾千年夫豈無僻王賴諸侯扶之以定其國彼秦見周衰而諸侯更相誅伐天子弗能禁也以爲天下之所以戰鬭不休者以有侯王於是罷侯置守分天下以爲三十六郡其地東至海西至臨洮南至北向戶北並陰山至遼東身有海內而子弟爲匹夫內有姦臣之禍外有大盜之虞一夫作難九世隳廟而莫之救彼隋之所以亡者亦無以異於秦故曰亡所以維持天下之具者此也古者立嗣以爲國本旣得其人而又付之可以托六尺之孤臨大節而不可奪之大臣故本定而國安朝委裘而天下不亂武王欲立成王則托之周公武帝欲立昭帝則托之霍光此周漢之所以隆也始皇有一長子扶蘇怒其正諫而使北監防恬於上郡沙丘之事𨿽爲璽書以召之而付之趙髙故得與李斯同爲姦謀而胡亥卒以奪嗣隋文有一太子勇聽防譛而幽囚之臨終以廣失禮𨿽有召勇之言而付之楊素故卒及於大故而煬帝得肆其欲故曰不知其子而付托非其人者此也秦隋相去千有餘載其所以混一海防傳二世而遂亡與夫所以致亡之道皆若合符節書所謂與亂同事防不亡者也然秦亡而漢繼之傳二十餘主享國四百年隋亡而唐繼之亦傳十八帝享國三百餘年自三代以來未有與之比隆者然則秦隋者其漢唐之驅除乎不然何其興之盛而亡之暴也

梁谿集卷一百五十二

欽定四庫全書

梁谿集卷一百五十三

宋李綱撰迂論九

論君臣之分

論霍光李徳裕

論除天下之患如治病

論天下彊弱之勢

論用兵

論料敵

論順民情

論君臣之分

古者君臣𨿽有尊卑上下之分而不若後世之邈然遼絕也上焉者必有所不召之臣故湯之於伊尹髙宗之於傅說武王之於太公皆待之以師友學然後臣之次焉者亦相與以誠而相遇以禮故觀書之所以命君陳畢公而詩之所以歌申伯方叔召虎仲山甫尹吉甫之流情文備至則君臣之際槪可見矣故能舉賢才而任之如元首股肱之同一身父子兄弟之同一家事無不慮慮無不周知無不言言無不盡患難則同其憂安平則同其樂建帝王非常之功而不以爲難者君臣之義交相得也至秦則不然尊君而抑臣阻法度之威以臨之無復有尊徳樂道情文相接之意其君抗然於上而視其臣如胥吏僕然初無愛敬之心其臣眇然於下而視其君如天之不可親𨿽爲之輔相者亦有所畏避而不得以自盡故李斯去疾之徒朝爲丞相至暮一言不合則具五刑而誅之其餘孰不畏罪持祿欺謾而取容哉漢興以髙祖之賢而蕭何不免縲縶以文帝之仁而周勃不免對吏景帝誅周亞夫武帝誅翟靑劉屈犛等數人而東漢三公動輙下獄蓋循秦之使之然也太宗之待房杜明皇之待姚宋憲宗之待裴度武宗之待李徳裕可謂善矣惟其君臣相遇之難而法度相去遼絕猶襲秦之遺風此徳業之盛所以不能及於隆古而至於庸君則賢者防而易去諛佞之徒取容而易合良以此歟

論霍光李徳裕

霍光膺武帝之托擁幼主摧姦臣處廢立之際臨大節而不可奪爲漢社稷之臣至宣帝謁見髙廟光從驂乘內嚴憚之若有芒刺在背後張安世代之天子從容肆體甚安近焉及光死而宗族夷滅故霍氏之禍萌於驂乘李徳裕相武宗當國凡六年方時用兵決策制勝他相無與威名獨重於時至宣宗卽位徳裕奉冊太極殿帝退謂左右曰向行事近我者非太尉邪每顧我毛髮爲森豎翌日罷相其後以吳湘事遂貶朱崖故徳裕之貶始於奉冊傳曰威震主者身危其光徳裕之謂歟然二君者亦可謂忍而少恩矣故爲宣帝謀則念光之功而不使霍光絕祀爲宣宗謀則念徳裕之功而不使之死於海外可也

論除天下之患如治病

善除天下之患者如良醫之治病視其輕重緩急而爲之方以其病之小者易其病之大者而徐圗之病在虛寒則必以熱藥補焉熱不免於有過則徐思所以涼之病在實熱則必以寒防焉寒不免於有過則徐思所以溫之故治洞泄者必至於痢而治彊陽者必至於羸皆以小易大徐圗之而後安欲一投藥而遂無患者無有也方楚漢之爭爲髙祖之患者項羽而已漢兵追楚至固陵而韓彭之兵不至髙祖謀於張良良曰未有分地其不至固宜君王能與共天下可立致也齊王信之立非君王意信亦不自堅彭越本定梁地亦望王而君王不早定今能取睢陽以北至谷城皆以王越從陳以東傅海與齊王信使各自爲戰則楚易敗也髙祖從之而韓彭果引兵來破羽垓下而楚遂亡夫張良非不知與韓彭之地廣其後必至於叛而謀如此者其意以爲楚之患大韓彭之患小不捐此地以許兩人則韓彭之兵不防而楚不亡俟楚旣亡已除其患之大者而後徐圗其患之小者可也故卒許之其後楚亡而韓彭果叛漢誅之而天下遂定若良者可謂能知以小易大除患之術矣今天下之大患在金人與蠭起之盜賊其勢非復方鎭之制而假之權不足以捍禦而議者乃憂方鎭之制行將有尾大不掉之患若唐室然亦可謂不知輕重緩急之理欲除患而弭亂其可得乎嗚呼安得以子房固陵之策告之

論天下彊弱之勢

天下之勢在彊弱有能彊者有不能彊者有能弱者有不能弱者有彊而示之以弱者有弱而示之以彊者能彊能弱者王不能彊不能弱者亡彊而示之以弱者其兵多勝弱而示之彊者亦能以全其國故秦以虎狼之威據闗中金城之固蠶食諸侯卒滅六國而並天下此能彊者也太王居豳狄人攻之事之以皮幣珠玉犬馬而不能免去居岐山之下而從之者如歸市此能弱者也突厥頡利寇長安飲馬渭水太宗傾府庫以與之和而使李靖邀擊大破之卒犁其庭而擒頡利此彊而示之以弱者也諸葛孔明相先主以取蜀﨑嶇山谷之間而無嵗不出師以擾闗中此弱而示之以彊者也晉平吳而失中原隋平陳而終江都此不能彊者也燕以匕首而激秦息以違言而拒楚此不能弱者也夫天下無常勢能用之則弱可以彊不能用之則彊反以爲弱在俛仰之間耳齊有無知之亂而小白以興晉有驪姬之難而重耳以霸此所以弱爲彊也吳爭衡上國而卒滅於句踐智伯欲分趙地而卒亡於韓魏此以彊爲弱也審彊弱之勢而善用之天下庻幾乎可定

論用兵

昔之用兵者有以少擊眾若昆陽之破尋邑淝水之敗苻堅是也有以多勝敵若王翦之伐荊韓信之定燕趙是也有以速爲策若岑彭之攻公孫述李靖之擒蕭銑是也有以遲爲策若周亞夫之破七國趙充國之討先零是也夫以少擊眾者必將因便乘勢而躪蹙之其機在少譬猶蹙巨石於千仞之山而不假於多力故昆陽之戰尋邑擁百萬之眾驅虎豹犀象以助其威獨傲然有輕漢之志而光武得以投其間與敢死之士三千人衝其中堅城中亦鼔噪而出聲震天地莽兵遂以大潰淝水之戰苻堅將百萬之師以臨江漢慨然有吞東晉之心而謝帥偏師八千以禦之乘其軍卻眾亂追奔逐北而堅之師遂以敗散聞風聲鶴唳皆以爲王師將至然則以少擊眾而能成功者豈非其機在少因便乘勢而躪蹙之不假於多力乎以多勝敵者必將以殄滅爲期而不再舉其機在多譬猶防大木之本根而後不再舉非眾其力則不可故秦欲伐荊而王翦以謂非六十萬不可卒如其數以與之遂破荊軍而平其地以爲郡縣韓信旣將兵虜魏王豹而定魏地請益兵三萬人願以北舉燕趙東擊濟南絕楚之糧道漢王與之而皆如其言然則以多勝敵而成功者豈非其機在多以殄滅爲期而不再舉非眾其力則不可乎兵之以速爲策者其機在速譬猶獵者之逐獸兔起鶻落少縱則失之岑彭之攻公孫述也襲破侯丹因晨夜倍道兼行二十餘里徑防武陽使精騎馳廣都去成都數十里勢若風雨所至奔散述大驚以杖擊地曰是何神也而述遂亡李靖之攻蕭銑也大閱兵云安秋潦濤瀬漲惡諸將請江平乃進靖曰兵機事以速爲神今士始集銑不及知若乘水傅壘是震霆不及塞耳安能倉卒集兵無以禦我此必擒也諸將從之而銑果擒然則以速爲策者豈非其機在速而少縱則失之乎兵之以遲爲策者其機在遲譬猶獵者之檻虎俟其困而搏之則不爲其所傷周亞夫之擊七國也以謂楚人剽輕利於速戰難於爭鋒故以梁委之而堅壁不與之戰而絕其餉道待其饑而一舉破之趙充國之討先零也以謂羌急之則合緩之則散大兵久畱其費不貲故上屯田之策般師罷兵以萬人畱田待其而一舉滅之然則以遲爲策者豈非其機在遲俟其困而搏之則不爲其所傷乎夫兵之多少遲速皆機也善用其機皆足以成功而不善用之則以少而殱若陳黶之嘗秦軍以多爲累若趙括之敗長平以速而趨利如龎防之死馬陵以遲而養寇如劉繇之失江東者多矣可不察哉

論料敵

善用兵者以料敵爲巧非謂料其彊弱虛實而已能料敵之情而勢必至於此之爲巧也孫臏爲齊救趙而引兵以趨大梁知魏之素輕齊也故減竈以誘之魏將龎防果棄其大軍與輕鋭倍日並行以逐臏此未爲巧而能度其行暮當至馬陵伏萬弩夾道期見火舉俱發而破魏軍遂殺龎防此爲至巧韓信擊趙引兵東下井陘知趙軍未見大將旗鼓未肯戰也故使萬人先行背水陣而棄旗鼓趨水上軍以誘之趙軍果爭漢旗鼓而逐信此未爲巧而能度其空壁逐利先出奇兵二千騎狙伺馳入趙壁防趙旗幟立漢赤幟而破趙軍遂斬成安君泜水上此爲至巧寇恂之降髙峻遣軍師皇甫文出謁辭禮不屈恂怒將誅文諸將諫以爲不可恂不聽遂斬之而遣其副歸報曰軍師無禮已戮之矣欲降急降不欲固守峻惶恐卽日開城降諸將皆賀因曰敢問殺其使而降其城何也恂曰皇甫文峻之腹心其所取計者也今來辭意不屈必無降心全之則文得其計殺之則峻亡其膽是以降若恂者其料敵可謂巧矣李光弼之降髙暉李日越也逐史思明壁野水渡至夕還師畱牙將雍希顥守曰賊將髙暉李日越萬人敵也賊必使刼我爾畱此賊至勿與戰若降與偕來左右竊怪語無倫是日思明果召日越使以鐵騎刼取光弼不然無歸日越至而光弼已去遂請降希顥與俱至厚待之髙暉聞亦降或問公降二將何易也光弼曰思明再敗聞我野次命將來襲必許之以死希顥無名不足以爲功日越懼死不降何待降者見遇貳者得不思奮乎若光弼者其料敵可謂巧矣惟其料敵之巧如此故足以立奇功兩軍相持不能料其彊弱虛實者未有能制勝者也戰功曰多以多算勝而少算不勝然則不計彊弱虛實而浪戰者欲無敗難矣況能立奇功哉

論順民情

古之有天下國家者未嘗不因其民之情而用之記曰人情者聖王之田也易曰說以先民民忘其勞說以犯難民忘其死孟子曰以逸道使民𨿽勞不怨以生道殺民𨿽死不怨殺者管子曰下令如流水之源令順民心也夫惟令順於民之心故可以使之犯難忘其勞且死而不以爲怨則咈民之情欲以立事而長且久者未之有也以徳行之者王以力假之者霸王霸之所以興未有不因於民者若盤庚之遷都民不適攸居而胥怨則必爲之丁寜訓告使之知所以遷之爲利而後已然則聖王之所以重其民者如此其可忽乎至秦則不然以貴爲在已而不可亡以賤爲在民而不足聽以切阻法度之威以臨之焚詩書殺豪俊以愚黔首制爲峻刑酷法使民皆愁苦而亡聊思爲亂者十室而九故山東盜賊羣起而秦遂亡至髙祖約法三章除秦苛政而百姓歸心因思歸之士還定三秦遂破項籍其後蕭何曹參爲相知民之疾苦順流而與之更始遂安海內然則咈民之與因民其效槪可見矣後世姦諛之徒上欲投君之所好而爭富貴下欲去己之所患而排忠良乃始建爲咈百姓以從先王之道之說以欺人主而取世資凡能奉君之欲者則謂之享上凡欲順民之情者則謂之下比於流俗遂使其君抗然於上而輕天下之民其民疾視於下而不敢言而敢怒其源起於熈寧元丰之間其流盛於崇寧大觀之際其末甚於今日蓋有不勝其者矣儻能因民之情而用之悅以使民犯難而忘死則外寇𨿽彊不難禦也

梁谿集卷一百五十三

欽定四庫全書

梁谿集卷一百五十四

宋李綱撰迂論十

論交深

論管鮑之交

論將之専命稟命

論土崩瓦解蠶食魚爛之勢

論諌

論史

論交深

張耳陳余天下之至交也然而卒相滅亡者豈獨以勢利而非道義哉其所以交者太深也夫交太深則望之者重望太重則責之者備望重責備則間隙易生而怨禍易作此乃張陳之所以卒相滅亡者也方其窮居結刎頸之歡相然信死豈顧問哉及爭張黶陳釋之事余怒曰不意君之望臣之深也解印綬去其後卒攻耳而奪之國耳亦奉頭防竄以歸漢王借兵東下戰於鄗北卒斬成安君泜水上故其交之所以深者乃其相滅亡之所以酷也夫交深而望輕者惟有徳者能之若管鮑是已不然凶終隙末可勝道哉

論管鮑之交

管仲鮑叔古之所謂善交者齊小白謀相而鮑叔薦管仲以爲可於是取之於魯解束縛而相之齊卒以霸其後管仲且死小白謀所以代之者欲相鮑叔而管仲以爲不可曰鮑叔牙之爲人潔亷善士也一聞人之過終身不忘使之爲政上且鉤乎君下且咈乎民而以隰朋爲可故鮑叔之舉管仲不以爲徳而管仲不許鮑叔之代已不以爲怨蕭何曹參以議功定位之故平時有隙及何將終恵帝問所以代之者而何所推賢惟參參旣代何爲相國一遵何之約束無所變更恵帝嘗問之參謝曰髙皇帝與蕭何定天下法令旣明具陛下垂拱參等守職遵而勿失不亦可乎於是百姓悅之而作畫一之歌故何之薦參不以參之有隙而推其賢參之代何不以何之有隙而變更其約束古之人處心積慮其公如此蓋一切爲國家計而忘其愛惡此其所以爲大過人也後世之士於其所愛則不計其人之賢否事之是非而於其所惡則𨿽天下共推以爲賢者猶將抑之公論以爲是者猶將攺之其視管鮑蕭曹之所爲得不少知愧乎

論將之専命稟命

古之受命爲將者付任未専威信未著則必有所假借以立威然後士卒可用而功名可成至於付任已専威信已著則不必如此故齊景公欲用田穰苴爲將以扞燕晉之師穰苴曰臣素卑賤君擢之閭伍之中加之大夫之上士卒未附百姓不信人微權輕願得君之寵臣國之所尊以監軍乃可於是景公使荘賈往而穰苴因其後期不至而斬之又戮使者之僕車之左駙馬之左驂以狥而三軍之士皆震栗燕晉之師聞之解去追擊之盡取所亡之地振旅以歸此付任未専威信未著而有所假借以立威者也衛靑將六將軍兵出定襄以擊匈奴右將軍蘇建盡亡其軍獨以身自歸靑問其罪議郎周霸曰自大將軍出未嘗斬禆將今建棄軍可斬以明將軍之威靑曰靑幸得以肺腑待罪行間不患無威而霸說我以明威甚失臣意以臣之尊寵而不敢自擅專誅於境外其歸天子自裁之於以風爲人臣不敢專權不亦可乎軍吏皆曰善此付任已專威信已著而不必如此者也後之爲將者起冗散而威令未行當以穰苴爲法借貴寵而威令已行當以衛靑爲法夫豈不同惟度其時勢使各有所當則善矣

論土崩瓦解蠶食魚爛之勢

天下之勢有土崩有瓦解有蠶食有魚爛所謂土崩者一傾頺而不可救秦隋之末是也所謂瓦解者𨿽叛散而猶可拯漢之吳楚之變唐之安史之亂是也所謂蠶食者其受患在外寖以及於內秦之於六國是也所謂魚爛者其受患在內寖以及於外漢唐之季是也夫秦隋皆以苛法虐政威制海內而繼以胡亥煬帝之昏淫民困而主不卹下怨而上不知俗亂而政不修故陳涉李宻之徒因時而起奮臂大呼天下從風而響應國遂以亡而不可復振此之謂土崩漢至文景之間可謂盛矣而吳楚乃因鼂錯削地之故起而爲難合七國之兵帯甲數十萬然不能西攘尺寸之地而卒以敗亡唐至開元天寶之間可謂盛矣而安史乃因中國無備之故起而爲寇陷河朔覆兩京然不能數年而卒破滅蓋漢與唐之徳未衰而安土樂俗之民眾𨿽有乘間竊發者猶可治也此之謂瓦解齊楚韓魏燕趙之師約從而攻秦秦人開闗延敵六國之師逡巡而不敢進於是從散約解爭割地以賂之秦有餘力而制其敝追奔逐北彊國請服弱國入朝因利乘便宰割分裂攘肌及骨而六國之君卒不能以自存此之謂蠶食漢唐之季皆權歸於閹宦人主之立因其定策大臣廢置出其指呼姦邪諛佞結爲死黨而忠憤名節之士禁錮擯斥而不復用及其甚也外召彊臣以誅之閹宦滅而國亦亡故董卓奮而漢祚衰全忠騁而唐室危皆禍自內始而卒至於不可料理此之謂魚爛夫瓦解之禍輕而土崩之禍大蠶食之禍遲而魚爛之禍深故天下之患在於土崩而不在於瓦解蠶食猶可禦而魚爛不可支則其勢使然也今不幸夷狄慿陵盜賊蠭起而有瓦解蠶食之勢當善救之使不至於土崩魚爛猶庻幾乎可爲也不然禍可勝旣哉

論諫

禮上諷諌而下直諫君子孰不欲諷諌以悟其主而有至於直諫以殺其身者勢不得已也蓋事明君虛心以從諫𨿽引義防諭無所不合故有以諷諌悟主者而況於直諫何傷於道乎事暗君彊愎以拒諫𨿽危言切論有所不聽故有以直諫殺身者而況於諷諌何補於事乎方舜禹之時都兪賡歌於廟堂之上所以諷諭以相儆戒者可謂至矣其稱無若丹朱傲惟慢逰是好朋淫於家用殄厥世亦何傷於直故仲虺之稱湯以從諫弗咈攺過不吝爲善而太保之訓武王以不矜細行終累大徳爲非若然者豈非事明君諷諫足以悟主而直諫亦不傷於道乎至於桀殺闗龍逢紂殺比干則事暗君直諫足以殺身而欲以諷諫有補於事蓋亦難矣由是觀之諷諫施於明君而不害於直直諫施於暗君而無事於諷者必至之理也漢文帝寛仁盡下羣臣諫說𨿽切常假借納用之故若馮唐之論頗牧張釋之之論嗇夫可謂能諷諫矣至賈誼上書陳時事欲流涕而痛哭爰盎引卻愼夫人坐指人彘以爲諭而帝亦不以爲嫌豈非不害於直耶唐太宗英明能斷從諫如流導羣臣而使之言故若魏鄭公之言昭陵王珪之論廬江可謂能諷諫矣至鄭公之言十漸極陳時政之得失珪之論祖孝孫以謂陛下負臣臣不負陛下而帝亦不以爲過豈非不害於直耶若夫蕭望之張猛京房之言石顯而元帝殺之王章之言王鳯而成帝殺之王嘉鄭崇之言董賢而哀帝殺之李膺陳蕃範滂之徒言閹宦而靈帝殺之長孫無忌褚遂良上官儀言武氏而髙宗殺之張柬之桓彥範等言韋氏而中宗殺之孟昭圖言田令孜而僖宗殺之是皆事暗君以直諫而蹈禍乃其所也尙何諷之云哉

論史

昔之秉史筆而其書傳於世者皆成於後人之手故秦漢以前成於司馬遷西漢成於班氏東漢成於範曄三國成於陳壽晉宋至隋成於唐唐及五代成於本朝當其時非無史多不傳而獨傳後人之書夫後人之所傳聞與當時之所親見其詳略審否固不可同年而語矣然而後人之書獨傳而當時之史多廢者豈非以其是非取舎有公有不公故耶夫史之所以取信於天下與來世者以其不沒善不隠惡而褒貶無所私也當其時而作史者或由於喜怒或出於愛憎或有所諱避或爲之假借而是非取舎不能不容情於其間則姦諛而進者未必貶忠賢而退者未必褒君子爲善而失時者未必以爲是小人爲惡而得時者未必以爲非此乃其所以多廢而不傳也至於異代時世旣殊而喜怒愛憎之情雲散而煙滅然後公論出而是非取舎如靑天白日之淸明無諱避假借之私而得奮其直筆以褒貶之𨿽有誤謬訛舛而不足以害其大公則後人之書所以獨傳者非特以備良史材而文足以行逺而已必有當於人心而合天下之所謂公論者焉昔孔子削迹於衛而夣奠之後履傳千祀王莽在朝陳功徳以億萬計𨿽揚雄有所不免而後首藏於武庫以翟進爲鯨鯢以陳蕃李膺爲姦黨以徐敬業爲虺蝮至後世乃始以忠義節槪許之事之是非定於後者類皆如此則當時之史多廢而後人之書獨傳無足怪也古者天子不觀史而自唐以來始進書又以宰相爲監修官而欲取信於後世難矣哉

梁谿集卷一百五十四

欽定四庫全書

梁谿集卷一百五十五

宋李綱撰傳

武剛君傳

方城侯傳

文成侯傳

武剛君傳

武剛君姓金氏名辟疆其先楚人也七世祖鏷居於越之耶谿聞歐冶子者通於天地陰陽五行變化之理得鑄人術因往見之歐冶子熟視鏷曰子之質美矣嘗試以吾術治之當爲國器乃畱與居汰去麄悍萃其精英旬鍛月鏈磨礲而淬礪之文彩艷發其才气天下無雙歐冶子撫之曰子所謂鐵中錚錚者昔孔子嘗鑄顏淵矣吾今鑄子合則成體散則成章變化不測其猶龍乎因號曰龍淵子以薦於楚王楚王悅之出入起居必以自隨威鎭海內名聞諸侯於是晉鄭興師以伐楚曰必以龍淵子爲質乃罷兵王與之登城以麾晉鄭之師伏屍十萬流血千里楚之所以霸諸侯者龍淵之力爲多親屬散居四方時時竊借其名以行當戰國時尢寵任之其族子有遊越者以防幹越王勾踐勾踐將封之以三鄕及千戶之都二以示薛燭薛燭曰此國寶也三鄕二都何足以當之其貴重如此有遊趙者頭胡縵纓短後之衣以術幹趙孝文王趙孝文王好之終日與之相對至忘食寢國事皆廢於是莊周爲陳其祖之功徳舉之無上按之無下運之無旁足以決勝天下而頭胡縵纓短後之衣其術特庶人之所好不足多也王悟乃疎之遂廢不用而當時遊俠之士荊軻聶政之徒往往私從之遊然皆其術之下焉者也獨武剛君辟疆者起於楚漢之間挺挺有祖風烈辟疆之爲人明鋭勁正遇事立斷其學長於天文地理陰陽刑法兵家戰鬭之說性剛果不喜人之爲柔佞者見有禍亂姦宄必欲削平之而後已其志气凜如嚴霜秋水毅然有不可犯之色以故亂臣賊子姦邪見之膽破股栗不敢仰視其與人交惟有徳者陰衞助之久而無斁茍非其人捨去弗顧秦始皇帝旣滅六國焚詩書以愚黔首隳名城殺豪俊收天下之兵聚之咸陽銷鋒鏑鑄以爲金人十二以弱天下之兵武剛君遁逃山澤間與一時布衣豪俊遊其耿耿自若也項籍少年時嘗從君學不成去其叔父梁怒之籍曰君一人敵不足學學萬人敵耳蓋不知君者也獨髙祖微時雅與君善嘗俱行丰西大澤中有大蛇當徑前行者還報髙祖被酒曰壯士何畏乃與君俱前斬蛇所謂白帝子者遂起兵攻秦旣入關降秦王子嬰復與項籍爭天下戰滎陽成臯間武剛君未嘗不在左右出入臥內甚見寵任其後韓信陳平黥布聞之皆亡楚仗君以歸漢以故髙祖勝項籍垓下遂卽帝位第功君居第一在蕭何曹參右封之峽中號武剛君賜丹書鐵券借以錦繡藏之金匱石室使世世襲之又取武庫爲君第與秦人傳國於漢者公玉璽待遇略等國有大事則召君及璽班於殿庭以示褒寵其子孫往往勁直明敏淬鋒斂鍔以節義自持能世其家當成帝時有仕於尙方者丞相張禹以帝師位特進甚尊重然阿附王氏不忠帝室平陵男子朱云廷對曰大臣屍祿素餐願與尙方金某斷佞臣一人以厲其餘上問誰也對曰安昌侯張禹成帝不能用其後王氏果簒漢由是世益重其家聲歷漢至魏晉𨿽異代猶見禮遇不衰至晉太康中回祿氏作亂刼武庫焚蕩武剛君之第因以失國而君之逺族幹將顯於世焉幹將者與其妻莫耶氏得神仙幻化之術隱於豫章丰城獄中懷材抱徳气應於斗牛之間張華與望气者雷煥識之推其分野俾煥往搜訪果得幹將與莫耶氏而斗牛之間气滅煥私匿莫耶氏而以干將歸華且曰是有術終當化去華知其匿莫耶氏也亦曰久當復合及華將遇禍幹將果先化去而煥之子攜莫耶氏過延平津因躍入水遣沒人視之有二龍盤結風濤洶湧雷電晦冥因不復見信乎其得神仙幻化之術而華煥之言驗云

太史氏曰古者五行物立其官金姓蓋出於少昊氏其族散居五方而剛柔利鈍性亦不同武剛君之得姓其北方之彊者歟觀其爲人明利果斷不凝滯於物勁正之气毅然見於色其亦鍜鏈淬礪之力歟卒能佐漢以興傳國數百載可謂盛矣予來延平感幹將莫耶氏之事考諸傳記嘉武剛君之烈采其行事大略著於篇

方城侯傳

方城侯端木子平者堯時人也負其材隱居平陽山澤間郁然有淩雲之志與巢父許由爲侶弗肯仕堯命益作朕虞益烈山澤而焚之見子平偉其節槪薦於共工垂垂命其徒殳斨斤斧之漆雕氏藻飾之以見堯於總章堯是時法度彰禮樂著垂衣裳而天下治國家閒暇旣見子平嘉其有局量井井然以繩墨自治置諸左右因訪其所學子平對曰臣樗散防帝力生植長養今幸得備器使間方寸淺狹不足以奉淸間臣之學上通乎天道而下極乎地理中備乎人事與夫軍旅徵伐之法故周天之度三百六十有奇在天成度在歷成日而歷法生焉此天道也開方之術提封三十六萬井內建王畿外列侯國而井田之法寓焉此地理也好惡相攻而吉凶生逺近相取而悔吝生情僞相感而利害生此人事也不戰而屈人之兵者爲上以攻則勝以守則固者次之以詐謀得者又次之此軍旅徵伐之法也堯方命羲和奉若天道歷象日月星辰以閏月定四時成歲又命禹平水土奠山川底貢賦錫土姓而苗民有罪命禹䢐徵且伐叢支胥敖氏之國其說皆與子平合將歷試之以事而堯之子丹朱不肖懼其飽食終日無所用心也命子平教之未幾丹朱悉傳其術帝用嘉之列爵分土封之方城而子平有二子長曰太素次曰太子平中分方城之地以予之且教以兵法二子不相能也日尋干戈以相徵討太素矜太之弱嘗聽其增甲兵布行陳定營壘然後與之戰而太傲然不服轉戰逐北防劉其邊陲俶擾其腹心擄掠其士卒攻圍侵斷智詐百出戰罷效首虜計土地𨿽勝負不常而太素之勝居多其用兵之法𨿽臨事制變不可窺測然循理而動致人而不致於人者常勝不計利害深入浪戰者常敗有知兵者從旁觀之曰此無他爭先法耳夫方城闔四境之內地方不過數百里而二子之戰積月累歲紛拏不解此與蠻觸國於蝸角時相與爭地而戰伏屍百萬流血千里者亦何以異然二子方其戰酣時不知天之髙地之厚寒暑之切膚饑渴之爲患晝戰不足繼之以夜蓋有血气者皆有爭心而二子特甚焉其善用兵出於天性非積習所能致每戰軍士皆啣枚但聞擊搏之聲進退緩急惟所指使𨿽戰死不離部伍戰勝亦無敢讙嘩以爭功者其操術然也方城侯爲人方整嚴重外𨿽有亷隅邊幅而其中坦然二子圓猾黒白太分勇而好鬭殊不類其父風然要自方城侯教指縱之使然與斟灌斟尋氏兄弟相攻而宋人教其子爲儒墨者異世而同科二子旣日以攻戰爲事陰謀奇計傳於後世搢紳之士多好之者然弗專心致志則弗得也有業其術得待詔金馬門者往往善其事而閭巷廝役輩亦喜稱道之然習之弗精不善攻戰而資守勢至有以緩頰遊說而勝者方城侯之學衰焉

太史氏曰世多咎方城侯教二子不以詩書禮樂而以兵家法攻伐不休廢時亂日欲執其父子投諸江與共鯀驩兜流竄放殛同其罪殊不知方城侯之學法象所寓有聖人之遺意而軍旅徵伐先王所不廢也永日多暇遊目方城命二子小試勒兵掉鞅摩壘折馘執俘鬭智角力相與周旋亦有足觀者殆孔子所謂爲之猶賢於己者乎

文城侯傳

文城侯符君平者其先黃帝時人也以謨畫佐帝造書契代結繩之政爲之符璽以信之帝嘉其功賜姓符氏號文城侯後世子孫因襲封不絕君平之爲人刻志礪已表表自見能文章習古文奇字史籀之學虫書繆篆精甚外𨿽有邊幅廉隅而其中坦然明白可見腹心與人交𨿽方圓廣狹不常然終始如一重信義不輕爲然諾有求其文者𨿽閱千萬不少變以故天下信之𨿽官府必待君平然後決疑當秦始皇帝時甚見尊寵得藍田美玉以爲君平飾置諸左右登封泰山降禪梁甫泥金檢玉之事君平之力爲多卿相二千石往往以金遺之士大夫亦以嘉木肖其像貎私相問勞其貴重一時如此秦亡劉項戰爭君平無適莫遊楚漢間髙祖資狎侮善罵內喜君平而外輕慢不爲禮酈生畫防則趣鑄之畱侯借筯則趣銷之趙堯一言合則命君平拜以爲禦史大夫以故羣防畢進遂得天下項羽愛人待士遇君平甚厚至爲之撫摩然未嘗任使之憝羣防而自屈其力此其所以失天下也世不多君平之功而多髙祖者以此君平亡子孫咸至大官或奉使絕域以明漢之威徳王莽末攺賜姓章氏匈奴單於念舊徳爲侵犯北邊以求復其故姓其得夷狄之心如此然子孫遂以章氏爲姓至唐有仕於司農者朱泚之亂以鐵騎五千逼奉天司農卿叚秀實以謂宗社危在頃刻命往追之倒屣顚沛及於半途徳宗遂免於難世以此稱其忠然其族人多誇誕詭異居喪者𨿽於金革之事類皆墨縗世亦以此少之章氏之風衰焉

太史氏曰文城侯立志節以信著天下而姦詭往往竊借其名以行故莊周氏推原罪始欲焚破其家使民朴鄙然議者弗之貶而周之論爲過何哉信反而爲僞者誠非其罪故也觀文城侯信一立而後世子孫咸顯白於當世積善之報有以夫

梁谿集卷一百五十五

欽定四庫全書

梁谿集卷一百五十六

宋李綱撰文

放鱟文

持八齋文

中隱堂上梁文

桂齋上梁文

放鱟文

客有饋梁谿以雙鱟者梁谿再欲殺之再欲活之遊宦西北不饗南食也久矣之鱟也於海物中厥味尢珍以是義故欲再殺之然觀其形則負介而重遲察其情則若無罪而就死地庖治之法必以斤斧生加斬剉而後可食在彼者受無量苦而又一鱟之中有百千子殺一鱟則百千子皆隨而死在我者造無量業以是義故再欲活之疑而未決置於庭中是夜梁谿夢二人一大一小拜於几案之前若從人之遭譴而祈釋者叱之不去其拜不巳驚魘而寤徐思所以豈疇昔之鱟而爲此耶期以明日尙生則捨之旦而視諸庭中則大小相隨蹣跚然固自若也梁谿喟然嘆曰嘗一臠之味厭口腹之欲而使彼受無量苦使我造無量業其輕重爲何如因命小舟載之谿之中流而放焉或者曰萬物之最靈者人也人不能見夢於人孰謂鱟而能之乎梁谿曰不然善惡之法皆由心造方予之得是鱟也殺活未決疑而置之則一念之善已周圓矣彼感於夢寐之間者乃吾之心鱟何與焉𨿽然淸江之使見夢於元君庖中之蛤見夢於楊傑自昔以異類而能感通於人以全其生者多矣奚獨於此而疑之或者又曰鱟生於南海咸波之中今置淸谿處非其所又喜曝殻於沙泥之上人且見而取之其於死也何擇梁谿曰不然一心之外無餘仁一仁之外無餘法吾之放是鱟也赦於刀幾而錯於安全之地知達我心而巳矣處非其所而他人得之吾何與焉昔齊宣不忍牛之觳觫以釁鐘以羊易之而孟子以爲仁術子產命校人畜魚於池校人欺而烹之子產以爲得其所哉自昔達其心而不卹其往者多矣奚獨於此而誚之噫有血气之類者好生而惡死物之與人均也以彊淩弱暴殄天物逓相殺害無有休已故佛菩薩設爲戒律使持戒者戒殺爲先今予𨿽未嘗殺而亦未嘗持戒則於殺有時而不免焉自今以往當持殺戒實由玆鱟始姑爲文以識之宣和二年四月十五日梁谿居士云

持八齋文

齋潔也不飲酒不茹葷以潔已焉儒道釋三家皆有齋其爲齋則同而所以爲齋則異儒家之齋以奉祭祀而致其明故君子於齋必變食惟去其物之可昏潰志意者道家之齋以養神气而致其淸故𨿽五穀猶將辟之而況於血毛之薦乎惟釋氏之齋非獨其致淸明而巳也又寓之以愛物之仁修身之智焉其說以謂有情之類含血孕气羽毛鱗介皆具佛性好生惡死與人均也彊弱相陵愚智相欺取於网罟圏牢之間置於刀幾鼎俎之上炮燔臠割以自充飽仁者不爲也人之與物萬死萬生猶如車輪互爲髙下今食其肉後必報之逓相噉食無有窮已智者不爲也以是義故使之持齋茹蔬一食永斷諸業有未能者以漸教之或持六齋或持八齋或持十齋半月一月以達終身非善方便孰能如此余自今夏觀閱藏教以酬宿志始持八齋凡遇朔望三日八日必齋𨿽於肉食未能一切斷去庶幾有進無退至於永斷而後乃已因爲文識之以記歲月使異日無負斯言有所考焉時宣和二年四月十五日梁谿居士云

中隱堂上梁文

梁谿十里貫震澤以旁流惠山九峯據兌方而髙峙崇岡茂林環於後梵宮琳館參於前爰卜我居爲終焉計不奢不陋粗合於規模匪丹匪靑詎慙於輪奐迨其吉日舉此修梁面平池之渟濙旁小閣之崒松竹交防蘭菊騰芳不朝市而不山林於焉自適有魚而有泉石可以相娛方將絕學忘憂杜門養拙臥北而風至竊自謂羲皇上人耕南畝而秋成猶可樂堯舜之道引壺觴而宴朋舊詠圖史以親弟昆優哉遊哉聊以卒歲知足知止夫復何求

兒郎偉拋梁東習習春臯轉谷風舒嘯但能同靖節醉鄕何必記無功

兒郎偉拋梁南梵宇琳宮气象參日射樓臺增壯觀風傳鐘磬助淸談

兒郎偉拋梁西九峯秀色照梁谿面野巳開淸貴閣臨流更築釣魚磯

兒郎偉拋梁北千里雲煙瞻紫極山林幸遂麋鹿心犬馬敢忘天地徳

兒郎偉拋梁上璧月珠星森萬象此心惟有彼蒼知屋漏期無愧於仰

兒郎偉拋梁下大地山河同一馬此心暫寓太虛中一區聊作逍遙者

伏願上梁之後兄弟無故朋友方來化日舒長獲潛心於聖道丰年和樂助擊壌於堯民自天祐之吉無不利

桂齋上梁文

螺江入海引朝夕之靈潮雞岫連云萃川原之爽气玆爲福地爰卜寓居植雙桂於僧園結數椽之茅宇𨿽慙肥遁實獲素心同樂天鑪峯之艸堂繼惠逺虎溪之蓮社迨其吉日舉此修梁突兀東山揖靈源之勝槪苕蕘西嶺借髙木之淸陰翦剔荊榛旣開三徑疏治【平聲】潢潦爰鑿兩池松筠儼以成行荷芰紛而擢秀滋蘭菊以共畹蓺芝術而接畦嘉橘芬芳緑苞露重荔支璀璨丹實星垂芳菲不絕於四時泉石粗供於一壑銅瓶夜汲有風月之陪從蕙帳曉開無猿鶴之驚怨蓬戶常關而雀羅可設花徑不掃而朋簮自來一觴一詠以暢幽懷三沐三薫以語至道細推物理洞觀天地之情廣覽前言備極古今之變嚗然放杖而笑莞爾抱膝而吟餌藥扶衰願究無生之學登山臨水終諧樂死之心冒危險以全身已慿天造享優遊而卒歲實荷皇恩敢效歡謠聊陳鄙志

兒郎偉拋梁東日上千峯海气紅未向扶桑倚長劍且浮瀛渤防珠宮

兒郎偉拋梁西喬木侵天夕照防但願長庚斂鋩角最憐新月掛娥眉

兒郎偉拋梁南翠竹蒼松秀色參南極老人疑我是笑將白髮照澄潭

兒郎偉拋梁北魏闕迢迢拱宸徳斗車錯落轉髙秋帝座熒煌明紫極

兒郎偉拋梁上合璧連珠森可仰寸誠何以格蒼穹空餘縹緲靑霞想

兒郎偉拋梁下秋色初來正瀟灑已慚謝傅臥東山更愧裴公開緑野

伏願上梁之後年書大有運際中興安枕山林之間不愁羣盜爭席漁樵之侶誰識故侯采薇散發而爲物外遊樂聖銜杯而得醉中趣放懷自適與世相忘自天祐之吉無不利

梁谿集卷一百五十六

欽定四庫全書

梁谿集卷一百五十七

宋李綱撰說

種花說

醫國說

淸議說

蓄貓說

防盜說

種花說

樂全翁晚節於世味無所嗜惟酷好種花凡逺方絕域嘉葩異卉有可觀者無不求也求而得之植於小圃之中𨿽祁寒隆暑蓺非其時亦無不生者以故圃中之花色色有之旣以自娛又以娛客𨿽他處少其比非特甲於沙陽而已梁谿暇日過而問焉曰子之嗜花有說乎樂全曰然人之嗜花爲物所轉玩顏色之美好嗅馨香之條鬯足以悅可其意斯巳矣吾之嗜花獨觀其變雷風之所震蕩日月之所照燭雨露之所滋潤雪霜之所淩挫或茁其芽或敷其英或歸其根或成其實四時之變無窮而花之變亦無窮也方時未至若閉苦藏不可彊之使開及時旣至若憤若怒不可抑之使斂開巳而謝則𨿽天香國色飄零萎落復爲臭腐莫可得而畱也況其餘乎吾嘗以是觀之則生生化化之理在吾目中矣梁谿曰然則子之種花有道乎樂全曰然人之種花助之以人動揺以觀其疏密爬剔以驗其死生而花之憔悴者已過半矣吾之種花全之以天相其土壌以培防之時其旱漧以灌漑之遂其根本而封植之順其枝葉而芟治之不益其生不害其長蒔之若子置之若棄任其自然而不敢容私焉彼花之性各不同也或喜陽而惡陰或愛寒而畏暑利燥者宜髙利濕者宜下習於其性而人之與花相得於思爲之表則逺方絕域花之植於吾圃者不異植於其土也𨿽欲不碩茂而蕃滋得乎梁谿欣然曰吾聞樂全之言得養生焉自吾一身觀之由少得壯由壯得老爪生齒長筋轉脈揺無須臾停而發之鬒黒者浸假以白膚之充盈者浸假以皺生滅之法念念遷變而況於吾身之外寵辱窮逹是非利害耶其來莫禦其去莫止是物之儻來寄也不似夫花之榮枯代謝乎萬物皆備於我反身而誠不以人滅擇其善而固執之則仁義禮智之端油然生矣彼揠苗助長一日暴之十日寒之者未有能生之者也然而人之賦性亦各不同尊主彊國者寓意於功名遊居講學者服情於理義蹈山林者遁迹而長往履廊廟者撫世而進爲各適其適而相忘於江湖則其性得矣若夫屈折羈束而彊其所不然其不病者幾希不似夫花之得性則遂茂而失性則枯槁乎𨿽然觀花以變而有所謂不變者存全花以天而有所謂相天者亦不廢焉內求諸身則所以養生者亦若是而已矣樂全曰唯唯因敍其語爲種花說以自警云宣和庚子孟夏寓軒書

醫國說

古人有言上醫醫國其次醫疾然則國可醫乎曰可若之何而醫之曰天下𨿽大一人之身是也內之王室其腹心也外之四方其四肢也綱紀法度其榮衞血脈也善醫疾者不視其人之肥瘠而視其榮衞血脈之何如善醫國者不視其國之彊弱而視其紀綱法度之何如故四肢有疾湯劑可攻鍼石可逹善醫者能治之猶之國也病在四方則諸侯之彊大藩鎭之跋扈善醫國亦能治之驗之於古則漢賈誼唐裴度李徳裕是也至於心腹有疾其始不治養其膏肓攻之不可達之不及則𨿽有善醫者無所措手而況於庸醫乎庸醫不量其疾之不可爲而引毒藥以攻之則疾𨿽去而人亦亡矣猶之國也病在王室則閹宦亂政姦邪擅權𨿽智者不能善其後而區區庸材外假彊臣之力以鋤之閹宦姦邪𨿽去而國亦移矣驗之於古則漢唐之末是也髙祖由布衣得天下懲秦孤立之獘裂海內以王同姓矯枉過正分地大多賈誼憂焉欲以防銷弱之當時不能用其後有七國之變至武帝時主父偃祖述誼防下推恩之令而諸侯寖以衰微唐自安史之亂權歸藩鎭飛揚跋扈不貢不朝者不可勝數憲宗得裴度武宗得李徳裕而相之四方僣亂元惡大憝以次討平此病在四肢而善醫者能治之之類也東漢之末閹宦姦邪得志以起黨錮之獄當時之臣不勝其憤外引彊臣以誅之而董卓曹操因以亡漢唐之末閹宦姦邪得志至脇迫其君而幽辱之當時之臣不勝其憤亦外引彊臣以誅之而朱全忠亦因以亡唐此病在腹心而庸醫引毒藥以攻之之類也然則若之何而可曰聖人治未病不治己病不幸有腹心之疾而未至於膏肓則當以藥石早爲之計言者國之藥石也通天下之言路使忠義之士得伸其舌而奮其筆嘉言讜論骨鯁之說日陳乎其前正气勝而邪气銷庶幾其國有瘳乎若夫深閉固拒以賣直釣名鉗天下之口忠言不進而惟諛佞之是聞正猶抱心腹之疾者未嘗進苦口之藥而日以甘肥悅其意而增其疾欲無膏肓不可得也然則進苦口之藥而彼吐之則如之何曰進之者在我吐之者在彼𨿽或吐之而藥之气味必有入也與夫日以甘肥悅其意而增其疾者固有間矣今有疾者一則進藥石以蘄其安一則坐視而不救𨿽藥石之功未必效不猶愈於坐視而不救者耶作醫國說以遺後之學醫者

淸議說

國之治亂存亡而君子小人之所以勸沮消長者皆系乎淸議淸議者出於人心之同然而合天下之公論者是也𨿽萬乘之尊以淸議而有所屈𨿽匹夫之賤以淸議而有所伸位三公祿萬鐘而淸議之所不與則適足以爲辱蹈鼎鑊罹放逐而淸議之所與則適足以爲榮惟義之所在而不可以智力爭也君子觀焉慕而欲其至甚於爵賞小人懼焉畏而不敢犯甚於刑誅是淸議爲天下之大閒而不可以一日無者也朝廷之上以此崇奬而使淸議在上則足以致治而成功士大夫之間以此激昂而使淸議在下則𨿽不足以致治成功而亦可以爲持危扶顚之術至於上下咸無而淸議熄則亂亡之道也堯舜之時所進用者禹稷臯陶之徒也所推遜者朱虎熊羆之徒也所流竄放殛者共鯀驩兜之徒也當是之時淸議在上故其治功之盛後世想望而不可跂及豈非致治成功之效耶東漢之末閹宦得志姦邪擅權朝廷穢亂而李膺範滂之徒相與激濁揚淸砥礪名節毅然有不可奪之志當是之時淸議在下故漢室𨿽微姦雄熟視而不敢取豈非持危扶顚之效耶至於上下咸無而淸議熄則若五季是也方五季時君臣上下智詐力爭不復知有所謂淸議者故賣國販君同乎市道終始五十年間而易姓者六七自古亂亡之世未有若此之甚者也然則淸議之在天下曷可一日無哉故嘗譬淸議之在天下猶元气之在人也方元气之盛邪气無自而入則疾病不作而壽考康寧及元气之衰而邪气乘之則疾病交攻然猶未可得而死也至於元气散則死矣淸議在上元气之盛也淸議在下元气之衰也淸議之熄元气之散也何哉淸議者其本出於朝廷進賢而退不肖內君子而外小人以爵祿生殺廢置予奪之柄爲大公至正之道者是也上失其道而所進者非賢所退者非不肖所內者非君子所外者非小人然後下得以私義自髙私智非其上而爵不足以貴之祿不足以富之生殺廢置予奪之柄曾不若片言之褒貶而淸議始移於下矣𨿽然猶愈於熄也淸議熄而禮義亷恥皆亡則所以爲國者非其國幾何不至於夷狄乎嘗以詩觀之捲阿者成王之詩也其言曰藹藹王多吉士維君子使媚於天子藹藹王多吉人維君子命媚於庶人夫以賢者藹藹之多而上則媚於天子下則媚於庶人豈不以淸議在上故耶雨無正幽王之詩也其言曰云不可使得罪於天子亦云可使怨及朋友朋友責我以義者也進爲天子所使而責我以義者怨焉豈不以淸議在下故耶至於淸議廢則王者之迹熄而詩亡矣嗚呼朝廷之上若之何而可以不崇奬士大夫之間若之何而可以不激昂哉作淸議說以告

蓄貓說

病叟寓長樂城東之佛宮遊居寢臥於一堂之上幾杖圖史悉存其中毎夕輒爲鼠輩之所擾其始也喞喞咀咀吟嘯相呼乍進乍卻以揺其須其卒也伺昬出穴沓走羣趨掀箱囓槖循防盤盂凡果實之在箱篚者汁滓之在甕盎者書籍之初裝褫者衣裳之非在笥者類遭殘毀相逐相鬭緣梁破牖其聲喧然臥不得安僮僕之黠者窒隙罅以杜之設機械以誤之質鬼神以詛之慿符籙以尸之其術殫而不能去客有請病叟曰鄰剎之貓俊而甚武其斑如貍其猛如虎盍假而蓄之庶幾可禦病叟從其言貓至之夕鼠輩屛迹悄然無聲寢安於席病叟喟然嘆曰鼠爲子神其次枵隱伏善盜坎艮之交晝伏夜動齒而不牙穿墉穴壁所至爲家是無益於物而能害物如蚊防與蚤虱𨿽天地不能不生而能生貓以制其昌永某氏不蓄以罹其殃甚者至於舞子端門爲妖爲祥今予假一貓而羣鼠自息是豈能盡扼其喉而殺之哉威詟之也有天下國家者任賢使能蓄威望士以爲用則盜賊不敢起姦宄不敢作敵國不敢議故士防在晉而羣盜奔秦汲黯在朝而淮南寢謀趙奢李牧吳起亷頗之徒用於國而四鄰不犯何以異於貓之制鼠哉不然則𨿽勞心殫術未見其能禦外侮也作蓄貓說

防盜說

病叟所居佛宮靣平野而枕崇岡左右皆荔支蔬果之圃𨿽繚以周墻而曠僻爲甚毎夕必命僕巡徼擊柝以戒適親戚家有防姻之事從者盡行其夕不果儆有盜穴墻以入發櫃探嚢而趨所失甚眾病叟笑曰此吾不戒之過也彼爲盜者妄意室中之藏朝夕營度伺間投隙以求其所欲如小人之窺君子邪气之侵肌膚一有不虞則墮其術中矣今彊盛之冦愈肆慿陵僭竊之國益以鴟張垂涎拭目貪婪窺伺日有渡江南牧之意而廟堂之上玩歲愒日偸取安逸怡然不以爲事防江諸鎭將驕卒惰無捍患禦侮誠死邊疆之心卒然有警其何以抗之哉作防盜說

梁谿集卷一百五十七

欽定四庫全書

梁谿集卷一百五十八

宋李綱撰答

答賔勞

釋

釋疑

辯

華山辯

對

釣者對

答賔勞

賔勞主人曰蓋聞士生於世不逢則已茍逢其時則必下收眾譽上結主知舒翹揚英發防吐奇隨勢如轉圜應變如發機黙於所當黙爲於所當爲服冕乘軒衣繡執珪澤被九族榮耀一時今子奮身寒苦遭世隆昌歷金門上玉堂載筆螭防日侍淸光曾不能結舌鉗口循黙自守功名富貴計日可取顧乃犯忌觸諱志濶論疏效長孺之妄發類平仲之退趨幸防寛恩薄謫坤隅倥傯筦庫沈迷簿書曾不愧悔色澤膚腴何其謀身之拙而執心之愚乎子殆病矣我其勞諸主人隱幾囅然笑而答之曰若子之言無自而可我將勞子而子有何勞於我也尊尊而君卑卑而臣君臣之義人之大倫襲爵履位上下以際各盡其道非相爲賜故獻言而計效者臣也聽言而出治者君也忠臣不避死以立節志士不求生以害仁知致其在我者而巳及其成功則天也昔者呂望興周於屠釣伊尹幹湯以鼎俎戚悅齊桓於飯牛百里奚得秦穆公於五羖馮唐以立談而感文千秋以片言而悟武馬周由艸茅而合太宗婁敬脫挽輅而說髙祖收功當年垂譽千古今予人𨿽微而屢防於擢用位𨿽卑而接武於侍從與聞國論職書言動儻遇事而緘黙戀爵祿之榮寵𨿽保身之計得將獲罪於天之是恐觀於古人槪可考焉舜命臣以弼違孔立教於犯顏周設官以詔媺而諌惡軻著書以陳善而責難西旅貢獒而召保訓太廟納鼎而臧孫言其驟諌如趙盾其彊諌如鬻拳時運而往風流猶傳或伏蒲以移晷或還笏而歸田上足可躡帝裾可牽或額叩於龍墀或血污於車輪斧鉞在後鼎鑊在前咸蹈禍而無悔豈邀福於未然前者僕矣後者繼防輕一死於鴻毛安天下於泰山故能使當世之主勉彊以聽感動而悛或藏斷罟以志良諗或存折檻以旌直臣是以士頗得行其道而振其气𨿽匹夫之賤而有所伸𨿽萬乘之尊而有所畏衛先王之正道立天下之公議底生民之大福爲社稷之長計夫然後士爲可貴也今則不然上有仁聖願治之君下無骨骾敢言之臣其曠大之度寛隆之徳天覆地載海涵春澤假狂妄之或聞罪不過於黜謫靡聞抗論危言之士誅戮以竄殛也而士咸伈伈睍睍拘拘戚戚取容媕阿擬步踧踖翕肩蓄縮捲舌噤黙觀時低昂逐勢反側保寵祿以饕富貴其視天下漠然如越人視秦人之肥瘠譬猶仗下之馬韝上之鷹飽毛血而不搏飫芻豆而不鳴俗日益媮士日益輕其何以功利社稷而紀綱朝廷乎今子惜我以功名富貴之失病我以筦庫簿書之繁以此見勞又或不然以展禽之仁三仕而三黜以仲尼之聖委吏而乘田魯連抗志於蹈海仲子辭榮而灌園子云不能汲汲而執防望之不肯碌碌而抱關士各有志語不同年以此易彼未知孰賢予𨿽負於罪戾猶得齒於官聨職事粗辦逸居飽餐入則左圗而右史出則前溪而後山從吾所好其何適而不安也且予聞之天廽地遊日居月諸塵迹俯仰急景須防藹馳空之野馬忽過隙之白駒旅浮生於萬世寄眇質於八區守滿堂之金玉眷彊名之妻孥節槪不立道義缺如自昔冨貴而磨滅者不知其幾何咸梗莽而邱墟方竊竊然自以爲智不亦愚乎且夫禍福倚伏變化杳冥震蕩回薄未嘗暫停彼秋之揺落爲春之敷榮彼冬之凜冽爲夏之歊蒸霽極則雨兮晦極則明剝終則賁兮否終則傾管仲射鉤兮卒爲仲父傅說胥靡兮乃相武丁體道出處因時止行窮非我病逹非我榮𨿽死生不足以動心又何富貴之與功名抑又聞之道貴常虛物禁太盛富爲怨府貴爲禍柄隙不在大力難久勝徳裕釁兆於奉防霍氏禍萌於驂乘與其一跌而赤族曷若退居閒處樂天而知命予方築室山林買舟江湖冀防貸宥得歸故廬樂惠山之泉石友梁谿之龜魚圃有松竹幾有詩書晚食當肉安步當車玩意寂寞遊心物初以此終身又安知榮辱利害之所如也若夫方朔以滑稽而玩世欽明以姦諛而托儒主父願烹於五鼎伯倫寄傲於一壺商鞅挾三防以鉆孝公終軍請長纓而系匈奴韓非立言於五蠧孤憤之說蘇秦勵志於捭闔揣摩之書僕誠不能與數子者並故黙然獨守吾之拙愚

釋

釋疑

宣和攺元夏六月京師大水自都城之西如江湖不見涯涘逾汴堤循顧子門以及北郊浸辟雍蕩玉津園以及借田漂溺廬舍人畜不可勝計於是諸門悉上借新城以爲固獨東方門南界汴堤北距夷門山水所不及而去都城十餘里決汴渠灌田野間以殺水勢於是漕運不通而畿甸悉罹水患矣先是暴雨有異物形如龍蛇自雨中降獲而殺之識者以爲水祥已而果然予時偹員左史心獨異之竊觀主上降詔遣使所以憂勞者甚厚在位者緣此必有發憤納忠之人乃寂不聞愚戇不能自已因奏疏論列大意以爲祖宗都汴百有五十餘載未嘗少有變故今事起倉卒邇逺驚懼誠大異也夫變異不虛發必有感召之因災害未易弭必有銷伏之防宜寅畏天戒招徠讜言修祖宗故事以慰天下之望且請因侍立許直前奏事以盡區區所欲言者時十有三日也疏奏屏息以俟而是日無命翌旦造朝侍立如常儀旣而宰執奏事班退傳防閤門令先退不復得對因上章待罪遂有沙陽之謫客有獻疑者曰有官守有言責子以記注爲職無言責而論事非侵官乎予應之曰古之爲臣者皆可以有言於君故有師箴瞍賦蒙誦百工諌近臣盡規之義後世官守言責旣分則獨執政大臣侍從論思獻納之官與夫任臺諌之職者可以言天下事左右史𨿽卑然日侍天子淸光以記言動居兩省綴侍從末班遇所當論者論之乃其職也曷爲侵官昔唐魏謩由右補闕遷起居舍人文宗謂之曰事有不當毋嫌論奏謩對臣頃爲諌官故得有所陳今則記言動不敢侵官帝曰兩省屬皆可議朝廷事而毋辭也祖宗之制𨿽館職許論事況左右史乎馮京範仲淹皆以左右史論事罷去唐介文彥博相與廷辯則蔡防直前論之以所論不當爲罪則有矣未聞以侵官爲罪也子曷不責今之不言而曠官者顧乃責我以侵官也客曰然則近世任此職曷爲無論事者予應之曰左右史去侍從一間耳幸而不以罪去給札召試則進居侍從之列今人以得侍從爲榮故例爲循黙以俟遷耳客曰然則吾子何不爲之意有所蓄姑俟他日未晚也予應之曰是何言與人臣以利爲心者可與事君也乎哉貪位慕祿遇事循黙而不敢言非以利爲心歟以利爲心則亦無所不至矣且士气不振久矣在下者惟知爵祿之可貴而決性命之情以爭之在上者惟知以爵祿足以籠天下之士而視外廷之臣蔑如也予爲此懼竊不自量欲以區區之身而救一時之獘豈茍然哉況夫以左右史爲未可言而必待侍從以侍從爲未可言而必待執政以執政爲未可言而必待宰相以宰相爲未可言而又必待其時則果何時而可以言耶此特保富貴爲妻孥計者之論耳未可與語以道事君之說也客曰當其可之謂時故言於可言之時則從言於不可言之時則凶今子之言時乎予應之曰當其可者謂當夫事之可者也當夫事之可則爲時故時然後言人不厭其言如必待其時之可則龍逢比干之徒當爲罪人矣昔之君子於有道則危言危行故鯁直之論必陳於聖明之主而防患之說必出於治安之世禹之戒舜以無若丹朱傲惟慢遊是好太保之訓武王以不矜細行終累大徳以帝舜武王而其臣之所告者若此何哉愛君之誠深則納君之言切故也客曰子之職當言而時可言則吾旣得聞命矣敢問子之言曰變異不虛發必有感召之因災害未易弭必有銷伏之防夫災異之說起於漢儒今子之言若是揆於吾聖人之學得無戾乎予應之曰昔髙宗有雉雊之異而祖已訓王以先格王正厥事宣王遇旱暵之災側身修行而王化復行孔子作春秋於災異必書所以謹天戒也漢儒乃附防而爲之說牽合穿鑿使人難信此所以得罪於聖人若夫遇災而懼正厥事以謹天戒乃吾聖人之防也何戾之有客曰借使子得請而直前則所論者將何爲予應之曰孟子不云乎一正君而國定矣所謂正者豈事事而爲之哉特在夫心術之間耳玆事體大未可以立談判也客愕然曰曩也我有疑於子今聞子之言渙然冰釋矣因敍其語以爲釋疑

辯

華山辯

五嶽之名若岱宗爲告代之所嵩處中而特髙衡居下而適平其理皆可以意推獨華山命名之義最爲難曉字說謂華西方嶽也故指所生物與琥同意說者曰白虎通謂少陰生華夫物以春華故素問言天地气交萬物華實西方乃揫斂之地何華之有說者又曰華山有蓮華峯其上生蓮華退之詩所謂太華峯頭玉井蓮是也指所生物因是得名夫艸木之華皆華也何獨取夫蓮華而謂之華哉竊嘗疑此說以爲未然元符間予遊西過華陰縱觀太華自平地斗起數萬仞气象雄偉與眾山之邐迆不可同日語也今來沙陽見其圖於羅丈疇老家疇老頃嘗官華州得此圖尢不失眞開視恍然與昔見無異因得其所以命名者周官曰使無華離之地禮曰爲天子疈瓜則華之凡有所分者皆爲之華故艸木之華謂之華者以其分故也山之形類多上鋭獨太華其上翼然分而爲二如艸木之華故名曰華者以山之形名之也其旁小峯與之相類則曰小華山意可見矣以經考之凡山之名有曰熊耳者有曰龍門者有曰砥柱者有曰析城者皆以山之形所相似者名之矣奚獨於太華而疑之事不親見而爲之臆說可乎此不可以不辯

對

釣者對

李子遊於沙溪之陽有釣者焉盤鍼以爲鉤擘粒以爲餌持竿歷時然後有食者引之得魚才數寸鱗鬛虯然釣者有喜色李子戲之曰嗟乎子之釣何其所得之防也子亦知夫龍伯之國有釣鰲者乎渭水之濱有釣璜者乎富春之渚有釣名者乎子胡不釋此而從彼釣者忿然作色曰子之譏我豈不以彼之所得者大而我之所得者小耶彼之所得者𨿽大然曠日持久又不可必我之所得者𨿽小然朝夕有獲焉方吾沈鉤投餌引纎鱗於淸波之上與夫連六鼇獲雙璜得重名者亦無以異也吾方待此以充吾之晝餔又安能釋此之甚易而從彼之甚難哉挈其魚不顧而去李子嘆曰天下之事多有似釣者之所謂者今夫抗志立身學王佐之略致君澤民顯當年而名後世固不若祿仕全軀保妻子之爲易也非特爲士者如此而爲君者亦然今夫帝王徳業百年而後興必世而後仁固不若霸者富國彊兵之爲易也非特爲儒者如此而爲佛者亦然今若菩提涅槃積刼修勤化導有情固不若聲聞獨覺自了疾証之爲易也易者順流而趨難者望崖而反此世之人所以多捨大而樂小也悲夫因書其對以自警

梁谿集卷一百五十八

欽定四庫全書

梁谿集卷一百五十九

宋李綱撰非救

非權

救偏

原

原正

原中

貴

貴畏

貴和

非權

語曰可與適道未可與立可與立未可與權權者古人以爲難而今人以爲易何哉古人之所謂權者所以爲道也故巽以行之而不失其正今人之所謂權者所以爲利也故機變之巧無所不至則詐而巳矣孔子於南子見所不見於陽貨敬所不敬所謂權也告子路以予所否者天厭之諾陽貨以仕而終不仕則權而不失其正故曰於衛主癰疽於齊主侍人瘠環何以爲孔子孟子對梁惠王以今樂猶古樂對齊宣王以公劉好貨太王好色文王好勇所謂權也然於樂言獨樂不若與眾於色貨勇言與百姓同之於王何有則權而不失其正故曰枉尋直尺而利亦可爲歟用權者必若孔孟而後可也今之人則不然其所以用權者爲利而不爲道故君之所言而然未嘗有所可否焉君之所行而善未嘗有所正救焉昔之寒心而變色者相與締交而不以爲羞昔之駭聞而罕見者相與公言而不以爲恥其言曰吾之權術在是不如是則吾身之不能安也吾富貴之不能保也然則其所謂權者果爲道耶爲利耶其與古人之權果有異耶其無異耶夫權猶權也以輕權重使無失其平古之人遭變事不得已然後用之今之人一切用權以爲安身保富貴之術而風俗益以媮綱紀益以壊姦佞益以肆言路益以塞天下日受其罪在於大臣之用權於斯時也又欲以權濟之是猶以火救火以水救水其名日益多然則如之何而可曰必正而後可

救偏

或曰比年以來人才之進退政事之廢興何其紛紛也其孰爲是耶其孰爲非耶曰自其所持之說言之則皆是也自其執一端而不能反者言之則皆非也何哉比年以來操天下之柄者所持之說大槪有二一則曰必爲寛大一則曰必爲揫斂爲寛大者之說曰四海至廣生齒至眾以天下之財而養天下之人立天下之事誠得理財之術則何患乎不足此其說是也至其則以節用爲非而官吏之冗濫政令之猥並蠧國害民虛竭帑藏而不可繼豈非執一端而不能反故耶爲揫斂者之說曰天下之財入有常數不務莭約而量入以爲出則糜費多而蓄積竭將無以爲國此其說是也至其獘則一切務爲削弱而省官太多士夫至於失職罷事太過天下無所取信又其甚者聚斂掊克傷國體而失民心豈非執一端而不能反故也二者之說若東西之不相比若水火之不相入疊相毀譽更相排斥方其是時而說行則人才由之而進退政事由之而廢興人才初不問其賢否也進非其門則竭力以排政事初不問其當否也建非其意則滕口以議是以十餘年來紛紛不已搢紳實被其禍而治功亦不克成者其獘在於操天下之柄者各執一偏之見而無公天下之心也然則如之何而可曰必中而後可

原

原正

孟子曰惟大人爲能格君心之非君仁莫不仁君義莫不義一正君而國定矣犬所謂正君者豈在夫頰舌之間或進退去就不失其正使人君之所敬畏而取法焉易曰進以正可以正邦也孔子曰所謂大臣者以道事君不可則止此進退之不失其正者也孟子曰迎之致敬以有禮則就之禮貌衰則去之此去就之不失其正者也夫惟進退去就不失其正故道可行於君獻可而替否陳善而責難非堯舜之道不陳於其前而人君正心以正朝廷正朝廷以正百官由修身齊家推而逹之天下所謂一正君而國定者不其然乎後世之爲臣者則異於是其未得之也患得之其旣得之也患失之茍患失之無所不至是以率皆操權術以事其君機變之巧防佞之辭顯行而公言之不以爲羞內結嬖佞外植黨與惟恐人之軋已而爵祿之不固也欲其正君而定國也難矣哉或曰事固有逆取而順守者以權術取之以正道守之則如之何曰始正而終邪者有矣未有始邪而終正者也商鞅因景監以見而趙良寒心李訓鄭注因王守澄以進而識者知其必亂進不以正而能正人者自古未之有也或曰管仲以其君霸君淫亦淫君奢亦奢不如是不能趨時以成功曰管仲霸者之佐耳得君之專而功烈之卑曾西之所不爲也何足道哉或曰必欲以正沒世不行則如之何曰道之將興也與命也道之將廢也與命也可行則施之以爲人不可行則斂之以爲已窮則獨善其身逹則兼善天下沒世不行何病之有

原中

洪範於皇極之疇言無偏無黨王道蕩蕩無黨無偏王道平平無偏者言其所居也無黨者言其所與也以所居之無偏而所與者無黨故足以致廣大而蕩蕩以所與者無黨而所居者無偏故足以致辧治而平平其本皆在於皇極而已皇者何道也極者何中也人君以道致中而偏黨之名不立則廣大辧治者乃其效然也舜執其兩端用其中於民非無偏與湯執中立賢無方非無黨與後世以立事則常患乎有偏以用人則常患乎有黨曽不足以望治古之隆者凡以不知所謂以道制中故也夫獨陰不生獨陽不成陰陽偏毗其在天地則爲災其在人則成疾惟陰陽適中而沖气以爲和然後風雨節而寒暑時血气平而形體康自然之符也比年以來務侈大者至於泛濫而無均節之法務揫斂者至於削弱而無變通之術立事之有偏孰甚於此用此則凡彼之所汲引者皆逐而去用彼則凡此之所論薦者皆斥而逺用人之有黨孰甚於此惟其有偏故事不議其是非非巳所立則一切廢之惟其有黨故人不察其賢否非已所用則一切排之是以十餘年來治功不克有成而搢紳實受其禍者不能以道制中之過也爲今之計莫若建用皇極以照臨百官事惟其是而不問其出於誰之手人惟其賢而不問其出於誰之門興治補獘而使事無遺利壊植散羣而使人無比徳人和而天地之和應然後治可幾也其或不然代廢代興一僨一起更爲勝負而偏黨之獘益深則𨿽有智者亦不能善其後矣

貴

貴畏

或問人主何所貴曰貴畏曰何如其貴畏也曰大哉畏乎子畏父然後爲令子臣畏君然後爲良臣畏我友朋乃無失徳畏此簡書乃無瘝官襲諸人間未有不須畏以成者況人主履至尊操利勢擅威福以禦宇內合四海之廣士民之眾北面而臣服之非有所畏則何所爲而不可是以其上必畏天次必畏民其次必畏相其次必畏天下之言詩曰畏天之威於時保之此畏天者也書曰予臨兆民懍乎若朽索之禦六馬此畏民者也自成湯至於帝乙成王畏相非畏相歟導民者宣之使言非畏天下之言歟夫惟知所畏者如此故能恐懼修省上以謹天戒哀矜惻怛下以得民心敬大臣以盡其謀開言路以通其志未有不措天下於大治者也及其反是則矯誣上天以布命於下非所以畏天也謂己有天命非所以畏民也暱比姦邪而逺天下之賢則相不足畏也賊害諫輔而鉗天下之口則言不足畏也是四者一無所畏而肆於民上未有不措天下於大亂者也然則自古以來興王之所以寖明寖昌亡王之所以寖微寖滅者無他畏不畏之間耳傳曰畏天者保其國又曰君猶舟也民猶水也水能載舟亦能覆舟又曰入則無法家拂士出則無敵國外患者國恆亡然後知生於憂患而死於安樂皆所以明其不可不畏也故曰人主之所貴者畏爲先

貴和

或問大臣何所貴曰貴和曰何如其貴和也曰可否相濟之謂和猶之和羮鹽梅之味相反而其和可於口猶之和樂琴瑟之聲相雜而其和適於耳若鹽梅之專一誰能食之若琴瑟之專一誰能聽之所謂大臣者以道事君左右人主而法度號令之所由出者也非可否相濟而爲和則挾私以害公固位以爭寵建一政事不議是非肆言以詆之用一人材不察賢否極力以排之遂使法度昔是而今非號令朝出而夕攺綱紀日壊而天下紛然莫知所適從者大臣不和之所致也或者曰大臣異論如此豈非可否相濟適所以爲和乎曰非是之謂也夫和者有異而無乖異而至於乖則非所以爲和矣所貴於可否相濟者謂其相濟於未然之前非以相反而乃以相成也如未然之前初不可否而旣然之後退有後言非以相成而乃以相反則所謂不和孰甚於此或者曰敢問大臣不和則綱紀日壊而天下莫知所適從者何也曰綱紀者天下之本也朝廷者綱紀之本也大臣和則朝廷尊朝廷尊則綱紀立綱紀立然後天下定於一而知所適從焉大臣不和則朝廷之勢分方且內援嬖幸以爲彊外植黨與以自助政出多門莫得而遏也權歸北司莫得而收也朝廷操虛器以奉行文書綱紀安得不壊士大夫無所取正天下安所適從哉昔漢陸賈說陳平曰將相和則士豫附士豫附則天下之權在一君掌握之間耳陳平從之與周勃交驩而呂氏之謀益壊此大臣和則朝廷尊而綱紀立之效也晉國之政不一狐突嘆曰狐裘防茸一國三公吾誰適從因奉重耳以奔狄此不和則無可適從之效也近世韓魏公琦富鄭公弼範文正公仲淹議論上前未嘗不爭可否及退而相驩則無纎芥之疑嘗曰吾三人者方議國事正如駕車以行險不得不爭及適乎安平則了無一事其驩自若也嗚呼非以天下之至公而忘其私者孰能如是可否相濟之和於是乎在故曰大臣之所貴者以和爲本

梁谿集卷一百五十九

欽定四庫全書

梁谿集卷一百六十

宋李綱撰戒

戒怠

戒貪

書事

書僧伽事

書範文正公事

書杜祁公事

書韓魏公事

書張子厚事

書曾子宣事

戒怠

李子寓居興國佛宮旣渉三時頗怠於守夏秋之交辟北戶以來風命樽罍以獨酌有偸兒窺伺夜半逾垣開牖發篋以探酒器有聲鏗然意其鼠也呼童燭之則冦也遽挈所得以往僕追之弗及而返李子喟然曰曩吾之始居於是也以垣墉之弗固也門關之弗謹也巡徼之弗備也藏之深而守之警有肅心焉𨿽有善偸者莫得而窺也今吾之久居於是也增卑培薄垣墉固矣出察入幾門關謹矣擊柝傳呼巡徼備矣藏之慢而守之易有怠心焉故彼得以乘間而竊發也我不招之彼惡得而至之易所謂慢藏誨盜也我之過也彼何罪焉嘗試以一身觀之所以養生者怠則邪气得以襲所以修性者怠則邪說得以害亦猶是也嘗試以一家觀之所以防閒者怠則悔吝生所以輯睦者怠則爭怨作亦猶是也豈獨是哉昔之有天下者若夏之少康怠於畋遊而有窮后羿乘之若唐之明皇怠於逸欲而安祿山乘之其理亦然故曰國家閒暇及是時修其政刑誰敢侮之盤樂怠傲是自求禍也禍福無不自已求之者可不戒哉作戒怠以自儆

戒貪

盜入梁谿之室探嚢發篋得白金器數事因警而逸候人疑而訊之色變執於有司計贓抵罪其法當黥梁谿愀然曰之盜也妄意室中之藏朝思夕計以迄於成惟一貪心更無他法方其始入於我之室也自謂得志慨然負匱挈篋擔嚢而趨不幸而警所得不足以充其欲則慊然有不滿之意迨執於有司也曩之所營度而探取者無一可得而得其罪焉與夫世之貪者亦何異今有人焉挾穿窬之器乘間抵巇幸人主之不悟以取富貴爵位極矣金繒溢矣子孫官矣猶且慊然有未足之心一旦溘先朝露則向之所貪者無毫髮之得而所造諸業種種現前獨以身當之淪入苦趣有至於積刼而不能脫者自智者觀之其異於此盜也幾何因書之以爲貪者之戒

書事

書僧伽事

世傳僧伽爲觀音大士化身其神變示現之迹載於傳說著於耳目不可勝紀予獨書其近年親所見聞者三事政和五年予自考功貟外郎告假於朝迎親吳興是年秋還抵泗上謁僧伽塔將修供塔下其日天未明普照長老朏齊走人報曰塔有光相宜速至瞻禮予奉親擕家以往則日始出矣有靑色光自相輪頂如倒浮屠上屬霄漢觀者如堵固以嘆異得未曽有及辰已間天無纎云秋日愈明而塔之西北隅第四級銅鐸中現大寶珠色如爛銀如水晶旋轉不停光彩炫耀鑠人目精凡一餉時若有掣之者珠自鐸口中入而第五級鐸復吐一珠與前珠等須防入者復吐吐者復入塔之三隅自第四級至第十三級眾鐸皆然惟東南一隅正與日對珠隱不現其楹桷間小鐸中亦各有珠垂布周匝璀璨相射如白月晝燃百千燈照滿一塔空中寶光飛騰往來大者如星小者如舍利熠爚繽紛若可承攬至午未間方漸隱去如是者凡三日而後巳時部使者張根劉燾奉使徐禋郡守吳公懋與其僚屬畢防士庶瞻仰以爲自昔顯示神變未有若此之盛者其後朏齊具圖以聞有防賜號摩尼寶光之塔此一事予得於所見者八年東南大水泗上尢甚淮瀆泛溢不及城者數板城門不固水夜自門以入所漂蕩者凡千餘家人情惶駭莫知所爲方擾攘中有僧持鉢以乞或以餅餌施之且告之言此何時而乃求化耶僧笑不答袒去上服徑趨入水其去如風俄而城樓自摧正堙水道於是人力可施水患遂弭詰旦官吏按視城樓之摧斬斬然無尺椽片瓦之遺積於壊門如累疊然始知是夜乞食者乃僧伽也郡官相率禮謝塔不開扄則所施餅餌尙畱鉢中此一事予得於所聞者明年攺元宣和其夏京師積水暴集都城之外浩如江湖是時僧伽出見輦轂之下者凡三初見於感慈塔若揮扇然又見於天淸塔又見於相國之東塔皆從二侍者爲行道相都人瞻禮闐隘衢巷已而水退都邑抵寕有詔進封普慈巨濟大士秩視伯爵誥命之辭有曰其儀屢見萬目具瞻巋然靈光祐我昌祚蓋此謂也予時自左史謫下去京師此一事兼得於見聞者惟普慈巨濟大士滅度至今五百餘年而乃以光景形相威神神力與人相濟拯危弭患靈迹顯然如常住世蓋其誓願宏深神化自在具大慈悲與此士眾生有大因緣故能示現昭昭若此世謂觀音化身而維摩詰所說經亦云菩薩住不可思議解脫門能以神變作諸佛事攝受眾生寕不信與故予直書所見聞者著於篇文不雕飾使深逹實相修菩薩行者有所稽考凡與見聞皆發信心歸依妙覺時宣和二年三月二十五日昭武李綱沙陽寓軒書

書範文正公事

文正範公爲諌官時以言事左遷者屢矣方其在朝自奉簡儉及謫居於外則務爲丰腆或問其故答曰吾以自適耳夫進退者士之常而比年以來士風頺靡進則窮奢極侈以事富貴退則愀然有憔悴可憐之色者皆是也觀公之所以自處者如此可謂深逹進退之理矣夫進而簡儉則無所戀著而去就輕退而丰腆則有以自適而志气自若公之髙明豈不知進退如一而爲此不同哉蓋將以其身爲中人法故也予得此事於吳元中給事因書之使後進知前輩所爲皆有深意

書杜祁公事

彭器資尙書初擢第爲天下第一東歸道南都謁杜祁公語旣久祁公教之治生事器資退而思之不曉其意來日復見問其故祁公徐曰無他觀公志气欲立名節夫欲立名節者非有主事使無顧念妻孥之憂則不可於是器資深服其言噫中世士大夫以仕宦爲家不治生事者十常六七位朝廷任言責者𨿽有可言之資往往退顧無所歸爲妻孥計鉗口結舌者多矣間有不卹此者言出身貶妻孥流離困餓無以糊其口於四方至使流俗指之以爲戒可不悲哉觀祁公之言乃知前輩思深慮逺後進之士不可不知也

書韓魏公事

歐陽永叔嘗問玉局曰魏公立朝大節孰爲難玉局曰莫難於定防永叔曰使我輩處此時當如何玉局曰想亦當然永叔曰我輩皆能爲之何難之有玉局曰然則孰爲難永叔曰方英廟初立母后垂簾一日簾中出文字一卷皆訴宮禁中事其辭甚切公以文字置懷中徐曰是必有內侍交搆兩宮者簾中曰有之因舉其姓名公曰容臣退處置旣歸省取懷中文字焚之命堂吏書空頭謫降敕徧簽執政且命開封府擇使臣一員步軍司差禁卒二十人呼簾中所舉姓名內侍至都堂立庭中面責之塡敕編置嶺外使臣禁卒卽日押行來日見上具道所以於是兩宮遂寕若此者乃所謂難故予作晝錦堂記言公不動聲色而措天下於太山之安蓋謂此也王巖叟著魏公別錄逸此一事因書其後

書章子厚事

予備員國史修哲宗正史選舉志見實錄所載子厚爭內降除諌臣事可取因書之元祐初母后垂簾內出朝臣姓名數人皆除諌官子厚於簾前力爭以爲不可簾中曰此皆大臣所薦子厚曰大臣所薦當以明揚豈宜密有論列上新卽位動當遵守祖宗故事柰何首爲亂階今𨿽未有害異時姦邪大臣陰引臺諌與之結交恐非社稷之福於是皆罷噫薦引士大夫固大臣之職也然不當密薦之獘有二一則開多岐之門而權去朝廷二則彰私防之地而浸成朋黨庶官猶且不可況臺諌乎觀子厚之言可謂切當於理矣方子厚當軸士大夫喜詆訶其失然自今觀之愛惜名器堅守法度諸子𨿽擢第仕不過筦庫州縣豈不賢哉語曰善人吾不得而見之矣得見有恆者斯可已蓋思其上者不可得又思其次也我與子厚亦云

書曽子宣事

紹聖中董惇逸爲侍禦史奏疏論宮禁中事哲宗怒甚將加逺竄宰執無敢言者子宣適與三省同進呈因奏曰惇逸庸人不足惜以言事一不當而逺竄所可惜者朝廷之體適使惇逸得重名耳宰執亦以爲言哲宗怒稍解其命遂寢蘇景謨親得此事於子宣嘗以語予因曰人臣不能忌諱犯人主不測之威儻有惜朝廷之體以一言救之者其罪必解昔退之論佛骨事憲宗將抵之死裴度救而獲免劉禹錫出守播州度亦以其母老爲言遂易連州古人類多如此今不獨無救之者因而擠之又下石焉者多矣此風不可復見可爲嘆息

梁谿集卷一百六十

欽定四庫全書

梁谿集卷一百六十一

宋李綱撰

題防上

道君太上皇帝禦書跋尾

淵聖皇帝禦書跋尾皇帝禦書跋尾

皇帝禦書詔書記

道君太上皇帝賜宋防禦書跋尾

皇帝禦筆勉行詔書跋尾

皇帝禦筆賑濟詔書跋尾

淵聖皇帝東宮賜詹事李詩禦書防尾

靖康皇太子學書跋尾

道君太上皇帝禦書跋尾

宣和七年十二月二十三日有詔內禪二十四日淵聖皇帝卽位靖康元年正月三日道君太上皇帝行幸東南八日金人來侵二月十日退師三月道君回鑾自鎭江府次於南京有防詣亳州太淸宮酌獻是月十六日臣被命奉迎二十日至南京次日對於內殿奏陳淵聖孝思願以天下養之意道君泣下慰勞久之二十二日扈從詣鴻慶宮燒香還宮再召對敷奏移時有防罷幸太淸宮令臣持禦書及小字靑詞赴闕二十三日朝辭面賜玉帶牙簡卽具錄所得聖語奏聞奉淵聖禦批有知卿奏對忠義煥然之語二十五日到闕對於垂拱殿以所賜帶簡繳納王府防降防再賜四月初三日道君行宮次京城外車駕出郊奉迎是日道君入居龍徳宮臣還自南京前後三被道君禦書皆進呈淵聖得防再賜謹摹勒其二刻諸琬琰以永其傳紹興五年八月五日具位臣李綱謹跋

淵聖皇帝禦書跋尾

臣靖康初誤防淵聖皇帝識擢承乏政府凡半年被命宣撫兩河自出師至以疾丏罷凡五十餘日前後只受禦筆七百餘件裝褫成七十軸寶藏私家謹以詔書宣諭批答五道摹刻於石紹興五年八月五日具位臣李綱謹跋

皇帝禦書跋尾

皇帝以丁未嵗五月朔自康王大元帥登寶位前數日以禦書遣官賫至荊湖北路賜臣迨今九年矣臣以衰病屏伏海濵今年春被受詔防令條陳邊防利害來上臣具奏以聞七月十七日伏奉親筆詔書所以褒寵者甚渥臣不勝感恩榮幸惶懼戰越之至謹摹勒上石以示萬世紹興五年八月五日具位臣李綱謹跋

皇帝禦筆詔書記

皇帝在禦之八載歲次甲寅冬十月叛臣劉豫借助敵人稱兵南牧侵擾淮壖邊奏來上有詔親徵戎車啟途六師雲集號令賞罰悉出宸衷將士奮勵人百其勇防音載路屢奏膚公敵人震詟潛軍宵遁策勳飲至慶賚畢行皇帝慨然悟前日退避和議之非治兵飭備有不可已者乃於敵退之初圖爲善後之計發徳音下明詔以攻戰守備措置綏懷之方詢於舊弼防臣嘗叨近司亦與諮訪之列竊自惟念受知最早荷恩特深平時常恨屏迹遐逺徒抱孤忠不獲以芻蕘之言達於丹扆恭承淸問其敢鹵莾滅裂以對旣竭鄙慮條具上聞仰塞詔防又以朝廷根本時務之所當先者六事冒瀆天聰惟是學識迂疏言辭拙直大懼不足以禆廟算之萬一伏蒙聖慈容以天地之度燭以日月之明赦其狂瞽而察其拳拳之忠親禦翰墨降詔褒諭所以寵綏之者甚渥訓辭溫厚有金聲玉振之章筆迹瓌奇有鸞翔鳳翥之勢天光下逮蔀屋生輝顧臣愚庸何以報稱竊觀自昔帝王當承平無事之時圖維治迹未嘗不以求言爲急務故堯有衢室之咨舜有總章之訪禹重昌言湯稱好問況於履艱難之運建不世之勳哉秦詢黃髮而霸業成漢屈羣策而帝功立光武用冦鄧耿賈之謀而炎運復興太宗聽房杜王魏之言而唐室大競古今一理何莫由斯仰惟皇帝圖治之勤求言之切博詢精考斷以必行無愧前古則夫並天下之謀兼天下之智以大有爲修舉政事震耀威武削平僭僞厎定中原紹復祖宗之大業以致中興有不難也臣𨿽衰病待盡山林傾耳拭目猶庻幾及見之謹以禦筆詔書摹勒成碑以昭示天下使知聖君不忘舊臣詢事考言樂取諸人以爲善者如此用爲獻言者之勸不其韙歟紹興五年嵗次乙卯九月二十有五日具位臣李綱謹記並書

道君太上皇帝賜宋防禦書跋尾

宣和內禪燦然明白與堯舜比徳視唐三宗爲不足道靖康之初金人來侵道君南幸淮浙淵聖固守京師兩宮間隔陰有小人交鬭其間所以敵退二聖重歡略無疑阻者實賴不二心之臣調防之力也至靖康末在廷之臣多罷去以唐恪聶山耿南仲父子用事専以離間爲進身固寵之資偃然自謂外敵之不足慮迨敵騎再至道君不得行入居禁中淵聖始感悟罷唐恪相出聶山耿氏父子奉使割地稍召還舊人然亦巳晚矣都城旣破翠華北狩天下臣子所同憤慨咸謂敵彊我弱之所致殊不知禍變之興以小人離間爲基胎也夫處人父子之間號爲至難況當國家艱阨之際宗社生靈安危休戚之所系哉其後唐恪仰藥而死聶山爲絳人所誅耿氏父子全家陷沒相繼殂隕天之報施豈不昭然方靖康丙午春臣備位樞廷被防奉迎道君於南都時徽猷閣待制淮南江浙荊湖制置發運使宋防適自淮甸召還入對又奉淵聖禦書如行宮邂逅相見甚欵聽其言蓋惓惓有意於兩宮者及紹興丙辰夏臣承乏江西帥事復與防防於豫章防出示道君禦書所以褒奬之者甚厚翰墨如新伏讀相與流涕乃知前日之言信不誣也追思往事十有餘年如一夢間鑾輿滯於沙漠而未還中原困於蛇豕而未復痛心疾首不如無生今天啟上心念父兄之辱親禦戎輅以臨大敵將士奮勇盡殱醜類靈旗所指其將恢復境土迎兩官以還故都有問安侍膳之期乎杜甫有言周宣中興望我皇灑血江漢長衰疾此微臣今日之志也紹興六年十二月十四日具位臣李綱拜手稽首謹書

皇帝禦筆勉行詔書跋尾

臣昨者誤膺睿奬起於閒廢之中付以方面之寄而臣憂患之餘重以衰疾深懼不足以仰副使令剡奏力辭至於再三屢被詔防不容遜避又蒙天恩親灑宸翰式遄其行有卿冝以安社稷爲已任勿間中外勉爲朕行之語顧臣學術迂疎材能淺薄何以當此𨿽力疾之官已數月餘黽勉職事僅免曠敗曾無尺寸防埃之補此臣所以夙夜慙懼惟欲歸休山林以逃素餐之責也上章丏罷終冀矜從謹摹勒親筆詔書於石置豫章公宇中庻幾來者有以見聖主待遇舊臣之意垂不朽云紹興六年八月十五日具位臣李綱謹言

皇帝禦筆賑濟詔書跋尾

臣今春入覲天闕蒙恩內殿引對恭被玉音撫勞良渥臣具以衰病丏免新任上宣諭曰江西旱災饑民乏食頗有流移煩卿一行以寛憂顧臣俯伏受命不敢固辭疾驅之官次本路界首被禦前金字牌降到親筆詔書委以勸積粟之家以其食用之餘盡數出糶以濟流殍之苦臣仰體聖意與本路監司協力推行分遣僚屬督責州縣勸誘出糶庻幾實恵及民以稱詔防凡賑濟饑流民五萬有餘以積粟糶者二十餘萬石亦有願獻錢谷以助賑濟者𨿽深山窮谷稚耋惸嫠無不滲漉徳澤保全其生夏秋之交雨暘時若新谷倍収厥價十減七八民大和樂化愁嘆爲謳吟變貧窶爲富實感召和气導迎休祥實自聖主仁心誠意之所感格或謂至誠不足以動天地臣弗信也謹以親筆詔書刻之金石以示萬世使知中興之運蓋有本云紹興六年八月十五日具位臣李綱謹言

淵聖皇帝東宮賜詹事李詩禦書跋尾

淵聖皇帝毓徳東宮十有一年仁孝恭儉敷聞四方平居無所嗜好惟以文翰自娛未嘗暇逸觀所書道徳經少陵詩與太子詹事李詩帖其玩意篇籍尊禮師傅謙光日新之徳可謂盛矣使當承平爲繼體守文之主周之成康漢之文景何以逺過惜乎炎運中微金人孔熾嗣大寶於國步艱難之中謀夫不臧卒蒙大難此忠臣義士所以夙夜痛心而泣血也嵗在丙辰臣蒙恩來帥豫章僚屬許忻出前數書相示覩翰墨之如新想威顏之在望悵日月之易逝悼鑾輿之未還感憤激切不知所云紹興六年七月二十二日具位臣李綱謹跋

靖康皇太子學書跋尾

靖康初綱備位樞廷嘗一日同宰執奏事內殿蒙恩賜坐啜茶有防召皇子國公出見宰執小防窄衫玉束帶升自東廂至禦座前奏問聖體西鄕與宰執相揖日角珠庭眉目如畵進止雍容儼若成人羣臣咸竊竦嘆後一月遂正東宮位號是年冬金人再侵闕都城失守二聖蒙塵皇太子亦北去天下聞之莫不痛憤嗟乎生帝王家正位儲貳有溫文之徳有天人之相一旦倉卒至此此天命之所以難諶也方淵聖在東宮時嘗以皇太子學書一幅贈詹事李公家藏至今其壻許忻出以示綱覽之流涕謹志其末庻幾觀者知流傳之所自云紹興六年七月二十二日具位李綱跋

梁谿集卷一百六十一

欽定四庫全書

梁谿集卷一百六十二

宋李綱撰題跋中

書陳居士傳後

書四家詩選後

秦少遊所書詩詞跋尾

玉局論陸公奏議帖跋尾

舉潭詩卷跋尾

書鄧南夫祭文後了翁祭陳奉議文跋尾

蕭氏印施夾頌金剛經跋尾

跋王府君文編

跋了翁墨迹

書杜子美魏將軍歌贈王周士

題定林寺淸深堂

書金字華嚴經普賢行願品後

跋了翁楞嚴庵頌

跋了翁書杜子美哀江頭詩

跋了翁自跋敢疑論

跋了翁廣龜鏡錄

跋了翁所書華嚴偈題所書普門品

書陳居士傳後

予嘗愛範曅作黃叔度傳初無言行可見之迹後之讀者想望其人如不可及今楊中立先生傳陳居士其文亦然居士生於僻逺𨿽無卓然顯白於世者旣得佳傳又得鄒陳二公爲之書篆且跋其後以垂不朽讀者想望其人當與叔度齊驅而並駕雲宣和二年五月十一日梁谿居士李綱書

書四家詩選後

子羙之詩非無文也而質勝文永叔之詩非無質也而文勝質退之之詩質而無文太白之詩文而無質介甫選四家之詩而次第之其序如此又有百家詩選以盡唐人吟詠之所得然則四家者其詩之六經乎於體無所不備而測之益深窮之益逺百家者其詩之諸子百氏乎不該不徧而各有所長時有所用覽者冝致意焉偶讀四家詩選因書其後宣和庚子仲夏十一日

秦少遊所書詩詞跋尾

少遊詩字婉羙蕭散如晉宋間人自有一種風气所乏者骨骼耳然要是一時才者沙陽兪趺出以示予爲跋其後宣和庚子仲夏梁谿居士書

玉局論陸公奏議帖跋尾

凡文之作貴如谷粟布帛適於用而達於理斯足矣予觀陸宣公居倉卒擾攘之間其奏議所陳動中時病屈折覼縷皆根柢仁義道理明白眞得作文之體冝玉局之敬慕而不忘也徳宗在艱難時恃贄如左右手及信任裴延齡輩則棄之如弁髦土梗一斥不復眞少恩哉宣和庚子仲夏梁谿居士書

舉潭詩卷跋尾

故奉議郎致仕潁川陳公事其母夫人樂氏以孝聞夫人旣捐館捨卜葬於舉潭公爲之築庵曰悟眞堂曰追逺亭曰歸眞以爲祭祀焚修之所故樞密蔣公右丞陸公已下百餘人賦詩以詠歌之而夫人淑徳懿行益彰聞於時予來沙陽不及識公而與其子正式遊間造隱圃觀池亭竹樹之羙皆公身構而手植者可以想見其爲人正式一日捧舉潭詩卷裁書屬予曰先子平昔畱意於此旣得修撰羅公序其前矣願吾子跋之以垂不朽予一再辭不可則爲之言曰天下之大戒二其一義也其一命也臣之事君義也道合則從不合則去子之事親命也不可解於心故其生之所以養死之所以葬旣葬而築室以爲祭祀焚修之所又求當世顯人與賢士大夫書而歌之不如是則孝子必慊然有不足之心焉若公者其於事親可謂無所慊矣予聞公年七十卽謝事優遊燕閒凡二十年𨿽耄而聰明不衰臨終怡然而化則其胸中所養冝何如哉惜乎不及識而聞其謦欬之餘也予旣賢公又嘉正式能成先志勤勤而不倦於是乎書宣和二年七月三十日梁谿居士跋

書鄧南夫祭文後

不知其父視其子不知其人視其所與遊予來沙陽時南夫巳死不及識識其子肅俊羙而力學有以見南夫之義方及觀了翁祭文右文羅公之跋尾乃知二公平昔皆與南夫遊從厚善其所稱道不妄又有以得其行巳之大槪然則予𨿽不識南夫固已深知其爲人矣南夫𨿽不通於時有令子以傳家又得名卿碩儒之文悼惜而振發之可以垂於不朽夫又何憾宣和二年二月九日

了翁祭陳奉議文跋尾

予昔邂逅見了翁於姑蘇觀其容貌渥然而不枯察其志气浩然而不挫聴其辧論毅然而不屈竊謂近世以來善處患難未有如了翁者今於沙陽見了翁祭其兄奉議公文辭意之髙潔筆力之遒健與昔見其容貌志气辧論無少異焉信乎養之完守之固而文章字畫似其爲人也宣和庚子秋梁谿居士跋

蕭氏印施夾頌金剛經跋尾

予嘗讀易觀六十四卦爻象彖辭不離文字而孔子系之曰神無方而易無體又曰生生之謂易然則六十四卦爻象彖辭果足以爲易而所謂易者果何物哉及讀釋氏妙法蓮華經觀二十八品譬諭言說亦不離文字而其言曰佛說是經於八千刧未曾休廢又曰若以七寶滿三千大千世界供養諸佛不如受持此法華經然則二十八品譬諭言說果足以爲妙法蓮華經而所謂妙法蓮華經者果何物哉卽六十四卦爻象彖辭以學易易已明則六十四卦爻象彖辭如糟粕如筌蹄卽二十八品譬諭言說以求妙法蓮華經經巳見則二十八品譬諭言說如夢幻如響像然則易之所以爲易妙法蓮華經之所以爲經斷可識矣由是推之則釋氏之書所謂金剛所謂圓覺所謂般若所謂涅槃所謂諸菩薩萬行首楞嚴所謂大方廣佛華嚴一切大乘經典名字方便善巧種種不同無非明此一書者具眼人卽其名以契其防則讀誦書冩受持演說勝妙功徳一念周圓冝其世間人天小果算數譬諭所不能及也𨿽然理不礙事事不礙理文字諸相無非解脫故有以音聲讀誦以筆墨書冩以憶念受持以議論演說亦能現獲不可思議報應寜不信然觀右文羅公序蕭氏印施夾頌金剛經其文髙妙深達經防又爲裒集持經報應十餘事防並刻之助發信心其於理事可謂無礙矣蕭氏求跋於予故予爲言學易之說使知儒佛初無二道學者當以心契之也宣和庚子九月三日梁谿居士跋

跋王府君文編

王以寜周士出其先府君手澤一編示餘詩章雅麗筆迹淸勁眞傳家之寶也靖康二年歲次丁未四月三日觀於潭府漕衙之翠藹堂武陽李綱伯紀氏跋

跋了翁墨迹

余政和乙未歲自尙書郎謁告迎親霅溪時了翁自天臺歸通州與之相遇於姑蘇一再見有忘年之契後四年當宣和之初余以左史論事謫沙陽了翁方居南康其族人陳淵幾叟往見之餘因寓書通慇懃且以序送淵並致意焉旣而了翁答書辭意懇懇至舉狄梁公及本朝李文靖王文正二公事業以相勉予竊怪公相期太過非所敢當也又後七年靖康攺元歲次丙午天子初內禪金人來侵余蒙異恩自奉常不旬日擢參大政實總軍旅之事逾月敵退宗社以安四方敉寜叨處樞輔追感知巳恨公云亡不及見也未幾出使宣撫河北河東兩路月餘而罷旋卽竄貶由建昌再謫川峽適盜據荊南路梗少畱長沙前京畿提刑王君以寧不知於何處得公答余書槁獨闕其首數句示余俾追思補亡慨念平生爲之流涕教授吳君致堯復出公墨迹數帖求余跋開卷讀之凜然如對面而聽其亹亹之言也吳君嘗從公遊篤善好學因錄余書序及公所答書並以遺之以答其意且見公知余之厚云靖康二年四月三日武陽李綱謹跋

書杜子美魏將軍歌贈王周士

余趣寧江謫所取道湘潭王周士出髙麗紙求書時金人再侵將半年未解余聞召命將糾義旅以援王室萬一不防當遂以死報國矣周士未果行而許爲之繼因書杜子羙此篇遺之以激其气云靖康丁未孟夏四日武陽李綱書於長沙漕司之翠藹堂

題定林寺淸深堂

李伯紀被召赴行在適汴流淺涸自臨淮遵陸道虹縣憇定林寺愛西堂幽防竹木蒙密盛夏無暑气目之曰淸深堂命叔易篆其榜以贈長老昌公時建炎攺元五月二十四日

書金字華嚴經普賢行願品後

大方廣佛華嚴經者諸佛菩薩信解行證大乘之祕典也所說句偈不可量數而龍樹傳於海經貝葉翻於震且凡三十九品爲八十卷其後又得普賢行願一品蓋是經深入不思議解脫境界成於普賢則得願品之來𨿽無量句偈未悉宣布而華嚴宗防固巳畢陳矣有大比丘敏傳以金書是經將建重閣藏於雲巖禪剎余方謫居鄂渚假道修江因施金俾書行願品附於八十卷之末庻幾華藏功徳周圓法界含生均霑利益時建炎二年歲次戊申六月二十三日具位李綱書

跋了翁楞嚴庵頌

了翁於世悲願宏深淪沒巳久如以願力故當復再來觀其所贈東林珪老伽陀所謂休休莫莫不可說此不可說亦不可三復其言而悲之再來時節因緣必不爾也戊申初秋望日

跋了翁書杜子美哀江頭詩

了翁得邵康節易數皇極先天之學心解神悟世故多能前知如丙午歲事嘗爲所親者預道之壬寅春公未沒前數日其孫壻蕭君建功以紙求字公爲書老杜哀江頭一篇乃絕筆也非惟筆力遒勁略無衰病之气蓋寓意靖康之變於其間以公之學精防知數之必爾而平生議論慨然不少屈折𨿽流離顚沛妻子至於凍餓而不顧可謂不以天廢人矣蕭君訪余於武昌出公書以相示爲嘆息者久之餘嘗著論古人處天人之際者正與公合因並書以遺之使讀者知公於古人無間云

跋了翁自跋敢疑論後

了翁晚年嘗語所親曰吾往年以論事遭憂患他無足卹所懼者惟死耳今則死生皆置度外未嘗動心觀其自跋敢疑論後殆懼死時語也其後謝謫官表雲海島萬里不如無子之無憂江湖一身彌覺有生之有患則了無懼意夫死生亦大矣以了翁之學至晚年然後不以動其心其難如此學者可不勉哉

跋了翁墨迹

了翁書法不循古人格轍自有一種風味觀其書可以見气節之勁也臨江蕭君從翁遊得其片紙數字皆緝錄成篇可謂好學也巳使爲善積累如此何所不至在勉之耳

跋了翁廣龜鏡錄

蘇許公中樞龜鏡錄執國柄者可以書紳了翁廣之有味其言也

跋了翁所書華嚴偈

諫議陳公畱心內典尢精於華嚴手冩數過前後抄錄其要積累篇帙平生踐履惟以澤物爲心處憂患如遊戱蓋深解乎此觀其所書世間法界等語眞知言之要哉

題所書法華經普門品

諸佛菩薩不捨慈悲不厭生死以濟羣品而觀世音菩薩悲願洪深與十方法界眾生有大因緣能施無畏之力爲諸眾生之所依怗故普門品言若有無量百千萬億眾生受諸苦惱一心稱名觀世音菩薩卽時觀其音聲皆得解脫卽理而言所以表法謂如一念熱惱卽落火坑一念變異卽飄墮羅剎鬼國一念瞠毒卽爲蚖蛇惡獸一念貪恨卽爲惡人怨賊一念殺害卽爲刀杖一念系縛卽爲杻械枷鎖而觀世音者豈異人哉稱其名號觀其音聲旋倒聞機反聞自性則諸苦皆空應念解脫然理不礙事事不礙理故有常念恭敬供養觀世音菩薩者隨感而應如影逐形如響答聲眞有火坑變成池者眞有脫羅剎惡鬼之難者眞有刀杖段段壊者眞有杻械自脫者威神之力不可思議佛如實說非虛言也某遇先妣衛國夫人吳氏忌辰旣書楞嚴經觀音圓通品以施灃州夾山長老覺海大師善能使置所建觀音正法樓中以資防福又書法華經觀音普門品以遺之使瞻禮者知菩薩威神之力不可思議如此二經相爲表裏不可闕也理事雙修所謂觀世音者庻幾人人見之建炎巳酉正月七日書

梁谿集卷一百六十二

欽定四庫全書

梁谿集卷一百六十三

宋李綱撰題跋下

跋道鄕墨迹

跋李先之墨迹

跋襄陵春秋集傳後書寄崧老易傳後

跋東坡書

跋山谷書

跋山谷艸書

跋米元章書

跋曹馬摹本

跋歐陽公書

跋石曼卿書

跋東坡小艸

題唐朝賢將傳後

題修西方念佛三昧集要

跋司馬溫公帖

跋顏魯公與栁冕帖跋司馬溫公趙淸獻公帖

跋鄒公詩

跋慶余長老開堂疏【疏附】

唐子方林夫送行詩章表跋尾

跋張嵇仲樞密遺槁二

跋趙正之所藏東坡春宴教坊詞

醉筆

艸聖

行書

跋溫公帖

書陳瑩中書簡集捲

跋道鄕墨迹

侍郎鄒公碩學勁節爲天下之所宗仰詩銘精深有古作者之風字畫似其人自可寶也

跋李先之墨迹

余平生不識李先之獨聞其爲人經術修明議論勁正節操髙邁趣與時異久困州縣間靖康初首薦之累遷國子祭酒而先之初未嘗到都城其後余謫云安道南昌遊西山玉隆觀乃聞先之赴召至京畿道阻不得進而還相差數日不及見建炎初復除祕書監促其來未幾余丐罷相東歸亦不知先之曾供職否也臨江蕭君訪余於武昌首詢先之則云病不能赴行在所已亡矣朝廷以寶文閣待制贈之因出其來往書帖一卷相示又云先之亦以不一見余爲恨余於先之不爲不相知而卒不一識面士相見之難如此可勝嘆哉先之與陳瑩中遊定夫一流人凋落殆盡良可爲天下痛惜也

書襄陵春秋集傳後

孔子道大天下莫能用因魯史作春秋以俟後世君子𨿽其義難知然大防不過尊王黜霸褒善貶惡內諸夏外四裔志天道謹人事而已春秋經世其言簡而法三傳緯經其說博而詳簡而法者必待夫博而詳者載事實釋義例然後聖人之志因以不泯而後世得以知之猶天之垂象昭回森布推步占驗非得甘石之書則何以仰觀此三傳之於聖人所以不爲無功也然三家者所聞見異辭所傳異辭各有所長而時有異同不合之說則學春秋者冝精思深考揆之以道索之以理取其是而去其非則聖人經世之志得矣或者捨經而信傳則是得枝葉而忘本也棄傳而觀經則是去甘石之書而窺天也二者胥失余患此久矣襄陵許崧老作春秋集傳取三家之說不悖於聖人者著之篇而刪去其所不然又斷以自得之意有發於三傳之所不能言者余得而讀之廓然如披雲霧而覩天日之淸明燦然如汰沙石而見金玉之精粹然後知三傳果有功於春秋而集傳又有功於三傳至於斷以自得之意則與夫三家者齊驅而並駕也其於學者豈小補哉噫孔子作春秋而亂臣賊子懼蓋筆削之際遊夏不能措一辭使得其時而道可行於天下則誅賞廢置冝如何哉𨿽不見行事而垂之空言猶足以使後世知君臣父子之道故太史公曰有國者不知春秋前有防而不見後有賊而不知爲人臣不知春秋守經事而不知其宜遭變事而不知其權爲人君父者而不通春秋之義必蒙首惡之名爲人臣子者而不通春秋之義必蹈於誅死之罪其實皆以善爲之而不知其義被之空言不敢辭然則學者其可不盡心乎欲盡心焉當自此書始建炎已酉歲正月五日武陽李綱書

書寄崧老易傳後

曳其輪之象妙處在曳曳者自後牽車以緩其行也坎爲輪輿旣濟未濟互體皆有坎而初九九二處其後故象爲曳其輪睽體亦然故六三之見上九爲見輿曳自六三觀之則上九處坎體之後疑其無適已之意故也曳之象皆在陽爻則非才之剛而孔武有力者安能曳車以止之哉至賁之初九亦處坎體之下則以舎車而徒爲象此之謂惟變所適由是觀之豈非字字有象而互體之類曷可少哉此祕殆亦昔人所未覩也前所錄數十條皆考於象而爲之說旣與世之說易者不同於襄陵易傳亦有合不合者願參考之取其是而削其非因周詳以誨諭爲望聖人立象以盡意𨿽如觀天下之不可窮然意之所在要有至當去處吾儕卽象以求之正如法家斷案鋪陳法律求所以當其罪而止耳不當其罪則以笞杖爲徒流相去逺矣此所以必資於講貫之益在兌君子以朋友講習理義之說孰有大於此惜乎江海之遼絕而音問之難通也此編切勿以示人非惟尙口乃窮之時不足以取信於世亦其間有未安者隨得隨攺也所著易傳九卷總論一卷外篇釋象七卷訓辭三卷明變類占衍數各一卷合二十二卷俟定居當悉錄致左右以求證明惟痛加斤斧乃所望也

跋東坡書

東坡書初類李邕中類徐浩晚乃自成一家其用筆側以取勢與栁公權之論殊不同必有能辧之者

跋山谷書

山谷行書多匾側此卷獨不然殊可愛也梁谿病叟觀於都嶠山陰

跋山谷艸書

山谷晚年艸書之妙追步古人張顚懷素正應此爾

跋米元章書

米老書深得古人運筆意但不可求於防矩法度間耳書體出於瘞鶴銘多行艸少見其眞書防所短故耶

跋曹馬摹本

龍眠摹寫曹將軍馬山谷艸書少陵丹靑引筆迹妙甚可爲十軸之冠

跋歐公書

歐陽文忠公書淸勁自成一家公嘗言學書如逆風行舟用盡气力不離本處蓋不以書自許士夫寶藏其迹非以名節可貴故邪意外得謗無如公者賴韓富諸公辧明之乃得自白於世故陳瑩中嘗跋其書云使嘉祐前見此書者皆如今日則朋黨之論何由而興東坡亦以夢奠之後履傳千祀証之艱危多在於生前而是非常定於身後可勝慨哉

跋石曼卿書

石曼卿與範文正歐陽文忠蔡君謨蘇子美遊皆以豪傑許之好事者至稱其仙去觀詩篇筆迹眞一代偉人也

跋東坡小艸

東坡居儋耳三年與士子遊墨迹甚多餘至海南尋訪已皆爲好事者取去靡有存者甚哉好惡之移人也方紹聖元符間擯斥元祐學術以坡爲魁惡之者必欲置死地而後巳及崇觀以來𨿽陽斥而陰予之殘章遺墨流落人間好事者至龕屋壁徹板屏力致而寶藏之惟恐居後故𨿽鯨海萬里裒殆盡此與迹削於生前而履傳於身後者亦何以異北歸次端溪郡守陳侯出示小艸一幅云得於錢塘僧舎蓋坡倅杭時所書也士夫所藏眞行多而艸少此幅尢可寶愛云

題唐朝賢將傳後

梁谿病叟曰爲將三世道家所忌豈非陰謀多而以殺戮爲事故也惟懷仁輔義公正無私宅心慈恕以殺止殺常出於不得巳者可以無咎而慶流後人唐朝賢將多矣獨郭子儀李晟號爲後嗣能世其家子儀忠厚長者未嘗妄殺而晟克復長安市不易肆逺方信宿而後知王師之入前史謂三王之兵不過如此身享安榮子孫蕃昌且多賢者天之報施詎不信夫善爲將者冝鑑於玆

題修西方念佛三昧集要

慶國夫人鄱陽張氏謹發防心募工縷板印造修西方念佛三昧集要一部普勸發無上菩提心者至心歸依西方淨土殷勤恭敬念誦阿彌陁佛尊號如法修行盡此報身隨願往生同成佛道一切有情均霑利益紹興三年歲次壬子三月中澣日題

跋司馬溫公帖

朝廷之上事貴當而不貴茍寛言貴盡而不貴茍合茍寛則姑息茍合則雷同而其獘有不可勝言者熙寜間犯謀殺者聴自首減等非不爲寛而廷臣毅然爭之反覆論難不巳至有以罪去者懼姑息之爲害而展盡底蘊不敢爲雷同之說也當是時去嘉祐治平未逺其遺風余澤能使士大夫如此豈不爲天下福哉數十年間士風一變以馴致禍亂其源非無所自也觀司馬溫公與雜端劉公帖推許之重乃至是前輩之意逺矣夫紹興四年三月日昭武李綱跋

跋顏魯公與栁冕帖

魯公艸書摹傳於世者多矣此帖尢奇𨿽筆勢屈折如盤鋼刻玉勁峭之气不少變蓋類其爲人栁冕唐名士也魯公名呼之而自稱老夫亦可以見當時士契之梗槪云

跋司馬溫公趙淸獻公帖

永嘉鮑君仕不過州縣而卓然自立不阿世以取容刻意羣經爲之訓釋觀其所上論新法書識度有大過人者非茍然也司馬溫公趙淸獻公皆貽簡尺以奬與之歿𨿽久而名益傳嗟夫士負所學生不逢時老死山林又無一世鉅公爲之稱道與艸木同腐者多矣可勝慨哉

跋鄒公詩

積徳鐘慶貽範將來必有賢子孫繼其後身享重名膺受福祿必有賢祖考啟於先此古今之通理也歷考載籍士大夫家世濟其羙浸以光大靡不由此觀舍人公丁寧訓誨之時郎中都曹勤懇奉承之意爲人父爲子孫之道盡矣名譽福祿之報在其曾孫侍郎卓然爲世偉人子孫又多賢者鄒氏之門興未艾也願廣其傳以爲士夫之勸紹興甲寅季秋十有八日昭武李綱謹題

慶余長老開堂疏

法門差別善財勤南歷之誠祖道流通達摩露西來之防萬泒殊流而宗於一海千年暗室而破在一燈𨿽桃發前村自含眞諦而琴逢妙指方暢淸音諭之者良馬見鞭迷之者癡猿捉月蓋飯色之殊寶器所感不齊則藕絲之掛須彌終難信解不有宗匠誰爲津梁余師上人物外逍遙法中奇特爲巳則心境俱泯應機則殺活臨時襌律通融昔契樂天之間雲山靜逺今離思大之居而況維摩示疾而莫匪爲人阿難辭世而重來說法旣俯從於輿願冝遂演於潮音肯令雞嶺曇花不開閩嶺必使曹溪法雨重灑建溪至道不煩當仁不讓謹疏

跋尾

右建州大中寺長老慶余師再開堂疏先公太師所作也元祐中先公任松溪尉師住邑之中峯寺語道相契數以手帖往還時參政呂公謫居建安嘗詢衲僧中可與語者先公以師對呂公諭州郡請住大中寺學者雲集凡半年餘呂公一日約先公同遊武夷山及歸則師巳遷化一復時矣方其示寂升堂集眾告辭跏趺而逝經一晝夜顏色不變呂公泣涕痛悔恨未嘗款叩師之闗鍵先公謂師平日所得奇特盍歸誠祈懇儻能復來呂公焚香再拜親以小磬就師耳根擊之至數十聲師忽開眼笑曰已相別何必爾爲公當再畱七日遂下坐復居方丈呂公咨問道要且請師再開堂以疏文屬先公撰述其間有維摩示疾而莫匪爲人阿難辭世而重來說法之語蓋紀實也旣七日再升堂而化呂公爲作碑具載本末置寺中宣和元年自左史謫沙陽道建安遊大中寺猶及見碑讀之一再過私竊嘆仰後十四年紹興壬子歲被命宣撫荊廣經由建上屢經兵火寺宇僅有存者問碑所在則已亡矣爲之嘆息又三年有住持龍山僧元植者師之法眷也間嘗訪師遺迹恵然見過出先公所與師手帖以相示翰墨如新讀之然因畱藏於家傳示子孫而爲親書四帖及開堂疏以遺之用慰其心且使世之學佛者知道力之固死生一如去來自在有如此者紹興五年八月五日男具位綱謹書

唐子方林夫送行詩章表跋尾

竊觀唐質肅公論潞公燈毬錦事有以見當時士風何其忠厚之至也夫大臣邀寵進不以正臺諫論列乃其職也人主未察震怒竄貶亦理之常而在廷之臣中執法如王舉正史官如蔡襄皆抗疏直前以營救之能文如梅堯臣李師中之流又作爲歌詩敍述嘆賞以激義夫之气天子悔悟卒行其言不旋踵徙內地召還復用嗚呼玆非士風忠厚而盛徳之事耶其後諫院公亦論荊公於熙寧間觸權臣怒謫官嶺海當時名士以詩送行者𨿽不乏人而營救之風則亡矣一斥不復卒使抱義納忠之臣流落以死其視嘉祐得無愧乎至元符中道鄕鄒公以論椒房事逺竄則餞送者悉置典憲中丞安惇彈奏猶以爲輕望其據義以爭難矣誰復敢以詩章指時事而揄揚其羙哉玆風一扇士气頹靡習熟見聞以鉗口結舌爲當然任言責者不過抉摘細故以塞責隨時俯仰以爲進身之資其視朝廷闕失不啻如越人視秦人之肥瘠甚者至顚倒是非變亂白黑以惑人主之聰明其肯長慮卻顧爲防防杜漸之計邪燕山之役廷臣至無一人言者職此之故馴致禍變至今爲梗非無自而然也由是言之祖宗謹擇臺諫使之敢言以舉繩愆糾繆之職涵養士風使之忠厚以盡激濁揚淸之義豈非制治保邦之要道歟唐氏父子繼論時宰於權寵方隆之日面折廷爭無所顧避使名節之美萃於一門可謂賢矣復用與不復用固不論也然二公之歿碑志不立其族子邵陽太守遵懼歲月之緜逺而前徳之堙墜裒集表章及送行詩等合爲一卷將刻諸石以垂不朽其意豈獨貽訓後裔爲家世之光哉使士大夫知前輩風莭凜然若此有補天下多矣是可嘉也紹興五年歲次乙夘八月十八日武陽李綱伯紀書

跋張嵇仲樞密遺槁一

人材因事而奮節義臨難乃顯蕩陰之役血濺禦衣獨有一嵇紹安史之亂首唱義兵獨有一顏眞卿朱泚之變叱三館之士使不從賊獨有一何蕃豈易得哉靖康之季分四道總管以衛王室及金人再侵或擁兵坐視而不進或棄軍逺遁以自全獨樞密張公摠師西道轉戰以達都城所謀不從城陷被執猶惓惓抗章欲立趙氏其忠於國家大莭如此𨿽古人何以加諸某頃執筆螭坳寓直東省公時夕拜瑣闥周旋甚歡迨靖康間宣撫兩河辟公之子叔獻以從嘗見所與家問勉以忠義固已嘆服其後聞公遂死國事爲之流涕自靖康至今十有一年叔獻持節江東某帥守豫章相遇於貴溪道中出示遺槁數軸讀之不覺涙之承睫也嗟乎士固有一死非死之難處死之爲難也如公之死得其所矣彼忘義而偸生者得不少有愧哉

跋二

士之立名節死國事𨿽志气有所感激其平時胸次所養必有大過人者遇事而發非偶然也叚太尉以笏擊朱泚或謂武人一時奮不顧身栁子厚獨爲裒集遺事作傳以明其非眞知言哉樞密張公忠義之節著矣臨去國日自期必死以書屬其家敍平生所操守眞所謂中有所養臨大節而不可奪者耶書尾猶欲托不朽於墓表若區區於爲名者是不然名固士君子之所貴也聖人以名節砥礪天下故士有捨生取義不求生以害仁者唐顏魯公知必死李希烈自爲祭文墓志常寘坐隅與公用心何異近世名節不立而惟自全之爲務冝乎遭國家之大變而伏節死難之臣不能無愧於古人也如公卓然所自立如此吁可畏而仰哉

跋趙正之所藏東坡春宴教坊詞

東坡樂語信筆而成初不停綴攺不過數處屬對精切皆經史全語不假雕琢自然成章吁可畏而仰哉捲尾章艸書淵明詩紙背乃經筵當讀寶訓藝祖遣潘羙曹彬下江南方略此軸所謂三絕眞可寶也

醉筆

東坡醉中作醒時文章今人醒時作醉中語殆不可曉也

艸聖

東坡晚年艸聖之妙如此蓋積學所致非特天資軼羣絕倫也

行書

東坡行書萃於此軸眞無愧於古人

跋溫公帖

紹興七年歲次丁已初夏中澣彭城鄭顧道經從豫章出示溫公帖觀於精忠堂凜然如對盛徳君子瞻其儀形面其語論也使人欽慕不能自巳武陽李伯紀書

書陳瑩中書簡集捲

故贈諫議大夫陳公與先公太師同年登科相好之情如兄弟然某爲兒童時固已熟知公名政和乙未歲綱自尙書考功郎謁告迎侍先公於霅上時諫議公自通州徙居天臺邂逅相遇於吳門得一再見遽沐稱賞宣和已亥歲綱自左史以言事謫官沙陽沙陽諫議公鄕裏也時公在星子因其侄孫淵往省公寓書以通殷勤蒙誨答良渥直以狄梁公李文靖王文正公事業相期愧不敢當然竊不自意公見知之深也靖康初蒙恩識擢於變故擾攘之際公巳捐館不及見毎感知已未嘗不然流涕迨紹興丙辰歲被命帥守豫章以淵攝機幕暇日出示公平生往來書簡凡若干捲翰墨如新慶弔問勞外多論易象佛書及行已立朝之大節信筆輙千餘言理致條暢文不加防信乎道學淵源自其胸襟流出特立獨行之操非眾人之所能跂及也是可寶藏傳之云來以俟後世君子紹興七年八月望具位李綱書

梁谿集卷一百六十三

欽定四庫全書

梁谿集卷一百六十四

宋李綱撰祭文辭疏一

哀辭

蕭子寛哀辭

朱時發哀辭

劉仲偃大資政哀辭【並序】

弔祭文

弔國殤文

祭伏波廟文

北歸祭文

祭雷廟文

祭南嶽文

謁廟文

謁先聖文

哭惠女文

哀辭

蕭子寛哀辭

富貴而壽子孫蕃昌此世之所謂福也貧賤而夭子孫不振此世之所謂禍也福善禍淫者天也而致之者人也𨿽聖人立言垂教使人勸善而懲惡亦不出於此矣然而天之道幽逺而難必爲善者未必福故以原憲之賢蓬戶而甕牖以展禽之聖遺佚而阨窮好學如顏子而早死信道如揚雄而無後是福善之道有時而不明也爲惡者未必禍故以屠沽斗筲之才乘時而致顯位以駔儈負販之術殖貨而比封君殘如盜跖而得終其天年酷如杜周張湯而子孫咸顯大於當世是禍淫之道有時而不行也夫得福者君子之常而反禍焉者君子之不幸也得禍者小人之常而反福焉者小人之幸也將處夫幸不幸之間固未可必而君子之所以治心修身尊徳性而道問學者蓋專以自爲豈竊竊然以是儌福於天哉問學已明徳性已成志气之修其視冨貴如浮雲精神之全其視身世如夢幻若然者𨿽貧不慊於貴𨿽夭而有所謂不亡者存𨿽子孫不振而有所謂傳而不知其盡者存榮辱驚懼不入於胸次其精神志气足以傲睨天地而與外生死無終始者爲友又奚禍福之足云昔者吾友子寛嘗從事於斯矣子寛姓蕭氏名愃世爲延平之尢溪人博學好古凡六經諸史百家之言陰陽五行天文地理之學貫穿馳騖無所不通與人持論辧博閎肆聴之纚纚忘倦尢善著書自成一家言其爲人孝友愷悌惇尙節操於世味泊如也然而學成而道益窮志立而身愈困自擢第歷官幾二十年而位不升於朝列負郭之田不足以糊口官於南雄不幸道疾而死而年不迨於五十傳家惟一子且以疾廢是君子之所謂不幸者舉集於其身自世人觀之其不可哀也耶然子寛於予平昔最厚善予嘗從容叩其治心修身之說髙明穎脫無所滯礙非徒言之亦允蹈之故其生也能輕冨貴而甘貧賤則其死也所謂壽而不亡傳而不知其盡者必有在矣世人哀之安知其不以此而復哀世人也予懼世之察者致疑於其間故作爲哀辭以道其意云

有羙一人兮外和而內剛韞金玉之精粹兮佩蘭茝之芬芳包古今於問學兮達志意於文章位不足以稱其徳兮祿不足以養其生謂難老而早死兮冝有子而病狂哀善人之不淑兮信天道之叵量惟君子之修身兮貴力學而自彊蓋端以爲已兮豈責報於彼蒼存一气之孔神兮體此道以翺翔齊死生於書夜兮何富貴之足臧觀吾身於露電兮顧委蛻之何傷並天地以悠久兮與日月而爭光外萬物而獨立兮謝塵寰於粃糠嗟世俗之迫隘兮咸物逐而我忘眇所得之毫釐兮遽志盈而气張廓宇宙以遐觀兮寄一身於八荒前千古之悠悠兮後百世之茫茫偸榮耀於瞬息兮將見笑於大方夫豈得擅而有之兮溘朝露而泯藏與艸木而同腐兮但山髙而水長惟夫子之英爽兮顧𨿽死而不亡托友義於斯文兮庻徳音之播颺

朱時發哀辭

朱章字時發洪州分寧人少遊太學頗爲時輩所稱困躓不第老以恩調信州上饒簿其爲人純厚篤實恂恂如不能言與朋友交淡如也久而益親聞人之善若巳有之稱誦惟恐不及於人所短非獨絕口不言又爲之掩匿惟恐人之知之蓋其天性如此雅志好佛蔬食惡衣凡四十年旣簿上饒嘆曰仕途乃成佛作祖之防徑也凡職事有可以利益於人者知無不爲𨿽甚勞苦同僚所憚時發皆以身任之初共指笑後知其出於誠心乃靡然嘆服罷官至京師調嶽州司儀朝事予時自考功郎官謁告迎親吳興與時發防於維揚呂舜徒家予約時發渡江同遊焦山爲一日之欵欣然相從旣扺焦山則相與徧遊僧廬躡磴道登絕頂以望大江其飲食行步如壯者旣歸同宿舟中談笑至夜分不倦又作書以遺予親及諸季以敍平生詰旦時發渡江如儀眞予亦解舟而東不復相聞舟次姑蘇適有客自江外來者首詢時發動靜則已亡矣予愕然駭嘆詢其所以則云時發是日渡江未至儀眞三十里謂傼夫曰吾倦欲寢愼無驚我久之不覺僕夫視之則已右脇而逝扺儀眞親戚爲之棺殮支體柔軟顏色如生有異香襲人久之方散嗚呼死生之於人亦大矣而時發處之如此豈非平日信心堅固重修不巳之力歟予竊嘗謂人之有生死猶日之有晝夜此必至之理也方晝從事於膠擾之中而其心恬然者以夜有所歸宿而安身也茍無所歸宿則其心豈得恝然莫之爲慮哉至於死生之際則不然自少得壯自壯得老日趨於死地惟知營營以厚其生而無一念以厚其死方且恣情縱欲日造諸業一旦溘然則曩之營營者無一可得而業力現前固有沈緜疾苦願死而不得者幸而得死流浪轉徙散入諸趣豈不哀哉若時發者所見髙明卓越予不得而知也然於死生之際穎脫如此是必有大過人者予平日旣與之厚又其死時眷眷於予若相別然故爲作哀辭以敍述之此非所以哀時發乃哀夫不若時發者云

事之大者莫如死生惟有生之必死若晝夜之代更晝從事而心不慴以夜有所復乎安猶鳥之得托乎林而獸之得棲乎山各有攸處乃罔後艱柰何死生之際咸熟視而恬然少壯逐物老又甚焉鐘鳴漏盡而不止日暮途逺而逆施溘爾朝露惟業是隨淪入異趣大智所悲猗歟時發信根純熟四十年來一齋一粥諸惡不作諸善奉行年彌髙而徳彌劭學愈積而道愈明謝浮生如脫屣冝純想之飛升追惟平生於予獨厚旋踵之間失此良友惟堅固心乃妙法門後之覽者庻有感於斯文

劉仲偃大資政哀辭

靖康攺元之夏金人攻圍太原聚重兵河北境上余承乏樞廷被命宣撫兩路以眞定帥資政劉公爲副秋七月餘得防駐師懷州劉公治兵遼城以王淵王鄭建雄統制軍馬時制置使解潛龍圖閣待制折彥質主隆徳府路都統制折可求都轉運使張灝主汾州路期以七月末進兵獨解潛與敵騎遇南北闗力戰而潰餘皆不進余上疏請治諸將不如約者且止諸司無得専達一聴宣撫司節制以議再舉不如此必誤國事願乞罷去有防召赴闕議事而以種師道代時八月二十三日也已而師道病死軍中卽以劉公爲宣撫使折彥質副之其冬金人兩路深入劉公造朝城陷遂死節於敵營嗟乎士固有一死或重於泰山或輕於鴻毛非死之難處死之爲難也處之而是如張巡之睢陽其食人以爲糧者可略也處之而非如樊系之艸朱泚冊文冊成而後仰藥又何補哉方靖康之末天傾地覆君臣易位朝鮮伏節死難之士幾何不爲敵人所笑而劉公毅然不以用舎動其心視死如歸遺書其家陳義可觀足以激懦夫而羞失節之伍豈不誠烈丈夫哉使其平生行已不無瑕纇猶可以大莭而掩小疵矧夫愷悌之徳彊敏之材疏通之智如銘議之所載皆有大過人者是冝贈典褒崇錫諡忠顯天子親書其碑額以垂榮於無窮也余與公幸有一日之雅其子子翚以墓銘謚議來求挽章余謂旣葬則挽章無用作哀辭以慰其心焉其詞曰士有一死處之爲難死得其所名重泰山猗嗟劉公惟人之傑舎生取義成此大節敵人嘆息矧惟士夫激懦愧媮名教之扶美謚易名宸章篆碑爲宋忠臣萬世同輝我作哀辭以慰其子勿爲公哀公實不死

弔祭文

弔國殤文

宣和元年春用師西鄙熙河帥劉法與其軍俱殱用事者以違節制罪之贈典不及予竊哀焉作斯文以弔之其辭曰

夏人不賔兮西鄙聳驚蝟結蟻聚兮屯犬羊之羶腥帝赫斯怒兮命諸帥以䢐徵裒師鞠旅兮致天討於不庭蕞爾小醜兮敢讎大邦匿其精壯兮示以不爭王師如入無人之境兮遽奏捷於三城縱四路之分入兮以全力而制熙河之兵惟熙帥之寡謀兮知不可而弗明統十萬之驍騰兮謂可以深蹂而橫行路邅回以﨑嶇兮山斗絕而崢嶸決積水於千仭兮灌長波於聨營師不戰而自屈兮𨿽有智者何所施其能墮黠敵之計中兮失天時與地利顧出塞之幾何兮亡隻輪與匹騎豈無偏裨之勇略兮與士卒之猛鷙棄甲冑之精堅兮投器械之犀銳山積云委不可以數計兮咸舉而塡於盧山之壑摧於饑虎之喙彼本兵之何人兮方懼罪而自爲計匿實狀而不以聞兮謂馬蹷而崖墜士卒散於逋逃兮將吏殞於自斃痛忠魂之誰訴兮激壯士之憤气惟一勝而一負兮乃兵家之常勢柰何不使吾君之得聞兮以邊事而爲戒邈九重之髙深兮豈天下之耳目皆可以欺蔽也嗚呼噫嘻想夫貔虎之將熊羆之師耀日戈甲蔽野旌旗力蹙勢窮漸車裂帷鼓聲不起士气已衰進不得戰退無所歸驚魚遊於沸鼎駭獸陷於危機方腹背之俱潰何爪牙之可施蹈踐紛籍奔崩流離血膏艸莽骨委山陂气鬱鬱以衝漢魂惸惸而曷依兵有節制固不可違若李廣之失道與張騫之後期或逗畱而怯敵或敗北而防師失軍事之機防固可以違節制而罪之豈有肝腦塗地身首分披執干戈以衛社稷援枹鼔而死邊陲忘其大烈捃此細微縱一帥之有罪顧三軍之曷知贈弔不及賻賵不時沒者已矣生者長悲其何以勵封疆之臣而慰邊人之思古者命將付之閫外便冝則行不從中制量敵而進慮勝而防利則伸而鈍則蟠戰必勝而攻必潰亞夫細栁之軍𨿽君命有所不受充國金城之策𨿽眾口莫得而議也後世行軍顚倒紛綸以將帥爲不足信則盡防之以中人口含天憲手握國鈞功罪莫實賞罰不倫掣肘縶足智謀曷伸彼九節度之師所以皆敗者以有軍容之朝恩而徳裕之相武宗所以能討叛鋤逆者以盡罷諸鎭之監軍知此甚易其誰敢陳吾獨悲夫事君之事食君之食荷戈從軍死固其職惟身沒而名頽可嗟悼而嘆息茫茫虜地兮流沙千里空山無人兮羗行如鬼砂磧不毛兮雪霜夏墜魂兮歸來兮彼西方不可以止敷徳澤於幽明兮惟聖天子

祭伏波廟文

年月日具位李綱謹遣男宗之以牲酒香幣之奠致享於忠顯佑順王之神惟神功施一方血食千載英爽如在人賴芘庥而綱負罪明時逺謫絕島假道鯨海實仰威靈屬苦瘡阻造祠下聊致薄禮神其鑑之尙饗

北歸祭文

年月日具位李綱謹以牲酒香幣之奠致享於威武行宮恭承大恩許還中土再涉鯨海曾不逾旬祥飈送帆頃刻千里克濟重險非神疇依敢以牲牢躬禱祠下冀得吉卜以終神休尙饗

祭雷廟文

年月日具位李綱謹以牲酒香幣之奠致享於威徳公之神惟神鼔動萬物宣暢天威宅於海陬一方蒙澤而綱負罪逺謫久畱此邦只荷上恩許還中土道裏遼邈山川阻修衝冒瘴氛大懼殞越敢以牲醪躬薦祠下正直是與冀終相之尙饗

祭南嶽文

維紹興二年歲次壬子九月戊午朔二十有七日甲申具位李綱謹遣左從事郎宣撫使司幹辦公事鄭昌齡以牲牢酒醴茗果之奠敢昭祭於南嶽司天昭聖帝之神天地凝結五嶽環峙奠鎭方維炎運中微岱恆嵩華或失其守淪於割據獨玆衡嶽巋然雄尊作鎭尙土爲朝廷重庇庥士民孰不仰止某以不材誤蒙上恩宣撫荊廣總師置司取道長沙經由嶽下戎事倥傯密邇祠庭不防造詣遣官攝祭牲醴之奠惟以告防肅淸一方捍禦外侮神其祐之尙向

謁廟文

綱肅將使命兼領此邦眎事云初奉神敢後眷玆疲瘵務在撫綏俾有成功尙期陰相

謁先聖文

綱叨膺宸命兼領此邦適當眎事之初敢怠將誠之薦惟王功施萬世澤被斯民具載格言付之後學其敢忘於垂訓庶有效於微勞

哭惠女文

予謫官自京師挈家扺無錫得一女以惠名之生未月予單騎如貶所半年而後得家問則惠女已亡矣𨿽在𦇤褓詎能忘懷作斯文以哭之極其情而卒歸之於正云其詞曰

負罪左降兮汨吾南徵惕威省咎兮敢稽於程孌彼季女兮有呱其聲割慈忍愛兮單車啟行山川阻修兮鴻鴈無憑一書爲重兮萬金爲輕開緘掩泣兮失此孩嬰防犢之愛兮詎能忘情言念防稚兮岐嶷夙成日辰孔嘉兮骨相丰盈載衣之裼兮乃畀之名期爾壽臧兮多福是膺云胡不淑兮朝菌同榮蘭茁其芽兮霜霰已零玉韞於璞兮斧斤曷勝傷心孔哀兮涕泗從橫知我如此兮不如無生嗚呼人生一世兮如夢一覺速若電露兮虛若影泡存而非實兮其孰能考殤子爲壽兮彭祖爲夭𨿽有修短兮意亦何較請原其初兮大化黙造气變有生兮賦此形貌七情與俱兮喜怒誰教知識始分兮指頥而笑修者自遂兮短者自暴自少得壯兮自壯得老均有所歸兮矧玆𦇤褓譬諸艸木兮灌莽叢早或失其所兮萌蘗枯槁茫然天運兮防怨奚報緣熟則來兮本於愛樂緣盡則亡兮又何足悼一气聚散兮死生丑好凡情糾纒兮妄想顚倒背覺合塵兮自罹悲惱勿謂情鐘兮忘懷以道攬涕収淚兮有愧於達者之所勞

梁谿集卷一百六十四

欽定四庫全書

梁谿集卷一百六十五

宋李綱撰祭文辭疏二

祭文

祭陳瑩中左司文

祭姨母吳冝人文

祭余相公文

祭黃大資政文

祭髙祖妣文

祭曾祖妣祖妣文

祭叔祖文

祭翁士特郎中文祭張次東中奉文

祭許崧老文

祭黃子鳯通直文

祭楊侍郎文

祭九弟司法文

祭胡氏妺文

靑詞

潭州薦陣亡靑詞

降聖莭靑詞

禳火設醮靑詞

疏

吳江寧境寺齋僧疏

邵武軍泰寧縣羅漢巖設供疏

福州安國院施錦法座疏

潭州薦陣亡水陸疏

福州聖泉院齋僧疏

福州皷山齋僧疏

福州東山文殊修菩薩疏

祭文

祭陳瑩中左司文

維年月日具位李綱謹以淸酌庶羞之奠致祭於故左司陳公之靈惟公擢秀甲科實自妙齡浸階膴仕藹然休聲以節義爲防範而行不茍合以公忠爲鑑裁而物無遁情其在言責抗章論辯不可勝紀而言之最著者有先知獨見之明其在譴逐險阻艱難無不備嘗而心不少懈者惟愛君憂國之誠一斥不復逾二十年而志气不衰容貌不枯者蓋其所養之厚脫去世累恬然委化而了無芥蔕恬無疾苦者蓋其所造之精嗚呼哀哉天之生賢千載比肩而在理有不可知者旣克生之而不使之有成人之云亡士夫是悼而在公無可憾者身𨿽沒而有不朽之令名惟公胸中素所蘊蓄𨿽設施之未曾然推原其心夷考其行合海內之公言古之所謂自任天下之重特立獨行而不顧者諒非公而誰稱嗚呼哀哉公與先子平生故人金石之交情均天倫我初識公浙江之濵忘徳與齒襟期自親迨謫沙陽遺問殷勤許與之厚銘心書紳我歸自南遽遭閔凶孤苦杜門公亦北徙一水相望慰誨諄諄何翰墨之未漧而死生之永分悵蒼生之失望痛故老之凋淪睠淮楚而殞涕嗟往弔之無因寓哀情於一奠冀靈爽之或聞嗚呼哀哉尙饗

祭姨母吳宜人文

維紹興元年歲次辛亥二月某日具位李綱同弟從事郎新差充建康府府學教授經從事郎前平江府司士曹事綸謹以淸酌庶羞之奠致祭於亡姨大宜人吳氏之靈嗟嗟夫人令徳惟馨嬪於大儒踐揚有聲象服煌煌帝命是承教子以義治家以肅內外姻婭罔不輯睦壽考康寧以受多福我母居長夫人處中徳厚相肖匪惟音容壼範之美士族所宗每見夫人如我母存密勿恩意從容誨言撫我兄弟猶其子然仕宦契濶合離不常靡有三年不奉壽觴瞻望顏色退必沾裳言歸樵溪密邇白水盜賊紛紛屯結蜂蟻願拜牀下咫尺千里云何不淑奄其歸眞死生之際了然不昬所養如此余復何云防亂以來衣冠流徙子孫在前還處鄕裏始終哀榮萬無一二顧此涼薄失所依歸終天永訣復見無期陳辭致奠孰知我悲嗚呼哀哉尙饗

祭余相公文

維紹興二年歲次壬子五月庚申朔越翼日辛酉具位李綱謹以淸酌庻羞之奠致祭於歿故少傅太宰衛國余公之靈嗚呼閩粵奧區實爲晉安巨浸盤礡繚以重山風气洋洋是生傑人偉然器度肖彼雄渾天之降才不輕畀付運鐘半千旦暮之遇沙礫何知與時散聚備玆五福應厥期數自古在昔治少亂多先民有言勤苦詠歌其孰如公丁時休嘉巖廊尊榮冠佩峩峩爲政歷年朝野丰暇山林之思道有用捨辭第之懿古人弗謝檢身勵行孰逾公者髙牙大纛晝繡以歸鎭西之節前載驅馳稚耋舞歌公慈弗威徒爾蒲鞭忍煩公治壯猶未愆垂車是則優遊一紀茀祿靡忒方時艱虞奔走傾側孰不公卿誰保鄕國我昔未遇公實薦之遭時奮身庶答無私避地於玆門墻是依如何不淑奄聞公歸公之降神來自峻極去比列星終古不沒壽考康寜矧攸好徳誰者似之尙論往哲我獨何爲中心載傷知己之恩曷云其忘爰升公堂奠玆一觴公音弗聞有涙浪浪嗚呼哀哉尙饗

祭黃大資政文

維紹興二年歲次壬子五月庚申朔三十日巳丑甥孫具位李綱謹以淸酌庶羞蔬果香茗之奠致祭於舅翁特進大資政黃公之靈惟公節行直方問學淵懿致位丞轄郁爲名臣盛徳元勲載在信史搢紳之士多能言之非綱小子所敢稱述惟我先考乃公之甥孩提而孤鞠於外氏誨誘長育如巳子然舅甥之情世所罕儷顧玆孱陋慶流有衍防荷奬知命以名字死生契闊三十餘年遭時艱難叨任宰輔再奮再躓天實使之誤防大恩起自閒廢俾總師旅往撫南邦假道故鄕恭造墓下敢修薄奠式薦防誠追懷音容有淚如瀉英爽不泯庶幾歆之尙饗

祭髙祖妣文

維紹興二年歲次壬子六月庚寅朔初二日辛邜孫具位李綱謹以淸酌庶羞蔬果香茗之奠昭祭於髙祖司徒髙祖妣夫人朱氏之墓綱久去祖塋有疎展省瞻望松梓毎深悲懷今者蒙恩起自閒廢總師之任道過故鄕謹具牲醪致享墓下英爽不泯庶克歆之尙饗

祭曾祖妣祖妣文

維紹興二年歲次壬子六月庚寅朔初二日辛夘曾孫男具位李綱謹以淸酌庶羞蔬果香茗之奠昭祭於曾祖贈太保五郎曾祖妣成國太夫人廖氏茂國太夫人龔氏昭國太夫人盧氏先祖贈太傅十八郎祖妣丰國太夫人黃氏崇國太夫人饒氏之墓綱夙承祖慶幸遇明時叨被國恩致身宰輔褒贈之典邦有彛章世路艱難久疎展省瞻望松梓心焉永悲今防聖恩起自閒冷總師之任道過故鄕焚黃之禮其曷敢廢謹修薄奠式薦防誠追懷祖風有涙如雨英爽不泯庶克歆之尙饗

祭叔祖文

維紹興二年歲次壬子六月庚寅朔初二日辛夘侄孫具位李綱謹以淸酌庶羞香茗蔬果之奠致祭於叔祖承事二十五郎之靈惟靈純徳懿行鄕閭所推壽幾百年五福兼備綱以迂拙素荷愛憐自歸甌閩久欲瞻省願莫之遂盜賊阻之今蒙上恩起自閒廢總師之任取道故鄕拜公於堂但見遺像敢陳薄奠式薦防誠追懷平生涕涙如防英爽不泯庶克歆之尙饗

祭翁士特郎中文

維紹興三年歲次癸丑三月丙辰朔二十二日丁丑具位李綱謹具淸酌庶羞之奠致祭於故考功郎中士特翁兄之靈嗚呼士特何遽然也文追古人識超當世而蹭蹬屋蹉跎仕塗者豈非天邪大器晚成壽考是冝爲杞爲梓如璋如圭云何不淑而止斯耶武夷之山盤礡坤倪獨鐘秀气抉摘杳防玉佩瓊琚以昌其詩所以垂不朽者其在玆邪惟我與兄爲外昆弟丱角相從情均同气我鈍而魯兄敏而慧每策駑蹇以追騏驥我忝近司兄止郎位茫茫大鈞孰能問以此意邪防亂以來親朋凋墜平生故人半爲新鬼衰病憂患之餘亦豈能久於此世邪罷帥言還邇兄故棲撫棺視窆事與願違聊陳薄奠侑以此辭英爽如在庶幾能聴之邪尙饗

祭張次東中奉文

維紹興三年歲次癸丑三月丙辰朔二十二日丁丑具位李綱謹以淸酌庶羞之奠致祭於故知府中奉學士尊親家張公之靈惟靈夙負才气勇於敢爲踐揚之久蔚爲吏師胸中磊落百未一施謂冝壽考而止於斯綱以姻婭素蒙炤知別多防少形止神馳近者宣城尺素見貽翰墨如新音容巳非聞問傷感心焉孔悲罷帥言旋邇公故棲撫棺視窆事與願違聊陳薄奠侑以此辭英爽如在庶幾聴之尙饗

祭許崧老文

維紹興四年歲次甲寅二月朔辛巳具位李綱謹以淸酌庶羞之奠致祭於故宮使資政通議許公崧老之靈嗚呼天地磅礡河嶽炳靈篤生異人郁爲世英長松老鶴其儀形也粹玉精金其性情也澄淵藻鑑燭理明也設準持衡稱物平也經緯書史文章成也貫通古今議論閎也金石鏗鏘詩句淸也鸞鵠翔翥字畫精也勇於爲義去就輕也憂國如家秉忠誠也致位通顯不自榮也恬澹寂寞得此生也士一於此垂世立名而公兼之以大其聲嗚呼哀哉易道陰陽消長盛衰春秋名分褒貶是非彌綸天地立萬世防先聖制作孰大於斯公獨潛心抉摘杳微解駮三傳粃糠九師發明象數得其指歸羲畫麟經粲然有輝嗚呼哀哉漢有祿隱時惟子雲英材拔萃髙識邁倫擬古著書法言太士有異論或否或然公獨好之推尊其人訓釋微辭奧義一新所見絕俗豈其後身嗚呼哀哉我之識公逾二十年史館同僚飽聞緒言樞府槐堂兩接官聨引身以退歸騎聨翩我謫湖外公寓江邊邂逅相遇廬山之樊握手深談達旦不眠我謫嶺海觸冒瘴煙與死爲鄰鮫鱷垂涎尺書屢及夫豈相憐迨其比歸喜見顏間願言相從杖屨林泉云何奄忽朝露溘先傷心涕零三友之篇嗚呼哀哉國步艱難賢智驅馳梁棟之壞哲人遽萎藐然一老天不憗遺人之云亡有識同悲旅櫬漂泊臨川之湄無適非土公其永歸聊陳薄奠侑以此辭英爽不泯庶其聴之尙饗

祭黃子鳯通直書

維紹興五年歲次乙夘八月壬寅朔十八日巳未具位李綱以淸酌庶羞之奠致祭於表侄故知縣通直黃君之靈君天資孝友端恪溫良稟義方之訓而承積慶之遺芳也刻志好學習爲文詞欲自樹立以爲先徳之光也試吏江浙通籍於朝𨿽未顯大庶幾自防而寖昌也相期仕途一日千里如騏驥綠耳得大道而騰驤也何意盛年奄隨物化如芝蘭擢秀而遽殞於嚴霜也中扃靜専知所依向臨化不怛何遺音之瑯瑯也聖泉之岡云木蒼蒼山髙水長往安其藏蓋體魄歸於土魂气無不之何必返於故鄕也防亂以來艱難相依死生契闊重予懷之悲傷也殽核在盤酒醪在觴終天永訣不知涕泗之滂也嗚呼哀哉尙饗

祭楊侍郎文

維紹興五年歲次乙夘十月庚子朔越十日已酉具位李綱謹以淸酌庶羞之奠致祭於致政龍圖侍郎楊公之靈嗚呼天未防道斯文獲傳必有先進老成足以師表於一世而其深造自得實與古人乎比肩是能陶冶後學収功當年玆儒者之極致在立徳與立言惟公挺質粹溫圭璋曄然早飛聲於入雒極師友之淵源顧玆道之未墜企聖域而髙騫方世路之孔棘安窮約而逥邅偉名流與鉅徳咸願學而推先逮夫逢辰遇合直道而前抗崇議於諫省持從橐於甘泉跌而復起守則不遷全髙節於歲晚知孤標之特堅𨿽佚老於燕閒曽不廢於簡編閔國步之多艱每憂心於元元防亂以來耆舊凋零惟公在焉𨿽年逾八十不爲不壽備享五福不爲不全然士夫之所以期公者蓋庶幾衛武之箴儆尙得憲言行於邱園何忽去此而不顧世豈復有如公之賢者乎嗚呼我之與公久玆周旋公相知心忘徳與年瞻儀形而詠嘆覺疵吝之皆痊信有斐之君子知至善之弗諼慨三山之前約卜荔子之初丹何尺書之未久遽永隔於終天日月有期肅焉新阡遙馳誠於一奠悵此意之奚宣公之死爲不朽矣惟其憗遺之悲則有涕泗之漣漣嗚呼哀哉尙饗

祭九弟司法文

維紹興六年歲次丙辰七月丁夘朔某日從兄具位李綱謹以淸酌庶羞之奠致祭於從弟司法九郎防成之靈惟靈天資純茂孝友溫恭𨿽曰未學內行則充掾於吳興風績甚著摘發姦伏已有顯譽江浙弗靖徙居閩溪昆季相從如塤如篪𨿽攖疾疢不廢言笑藥餌之扶尙期壽考我來江南再三惜別言則涕零如將永訣閱時未幾遽聞訃音心焉如割慟哭霑襟言念先叔友於先公施及後人有來雍雍凡今之人莫如兄弟兄弟之美吾家爲懿汝少先往吾衰幾何閱水成川前後之波𨿽夫何傷𨿽壽何羨幻化茫茫晝夜之變千里致奠聊冩我哀無滯南方魂兮歸來嗚呼哀哉尙饗

祭胡氏妹文

維紹興六年歲次丙辰七月丁夘朔越三日從兄具位李綱謹以淸酌庶羞之奠致祭於從妹四姐之靈嗟嗟吾妹令徳柔嘉嬪於大族克冝其家良人不弔中道先逝諸孤藐然皆親訓勵敵騎擾華衣冠南奔挈族相依徙居於閩甘苦同之七年於此弗安異鄕日念桑梓久攖癘疾藥石弗痊我來江南臨別淒然訃音之聞相去半載尙想平生音容如在言念先叔一子一女相繼而亡何遽如許天道茫茫不可致詰或壽或夭孰得孰失諸甥滿前責在外家飲食教誨情當有加庶羞在爼防酒在巵千里致奠孰知我悲嗚呼哀哉尙饗

靑詞

潭州薦陣亡靑詞

伏以潭爲防府地居上流自經豺虎之爭無復江山之勝宸心眷顧帥閫疇咨非特慰扶杖之遺民蓋欲追備邊之前烈涓辰視事問俗興嗟拾瓦礫而橫棟梁彊名舊治聴丘墟之號風雨坐感棄骸敢迎羽服之儔共演瑯函之祕殫精誠而上叩冀幽顯以同休天徳好生重開於壽域人情厭亂各保於丰年大振威聲克平彊敵回兩宮之鑾輅奉萬乘於神都未報國恩誰識愚臣之此意仰憑洪造庶収薄效於當時臣無任

降聖節靑詞

維紹興二年歲次壬子十月戊子朔二十四日辛亥具位臣李綱等伏爲降聖節遵詔防於天慶觀命道士三七人開啟靈寶道七晝夜設醮一座供養香花燈燭酒果藥苗稽首上啟三淸無極大道太上開天執符禦歷含眞體道昊天玉皇上帝紫防天皇上帝紫防北極大帝伏以重明繼照純孝奉先只若舊章欽崇令節命幅員之守長伸醮祭於淨壇臣等忝布詔條用循科式伏願太靈昭鑑丕應響臻偃革包戈永綏於羣品餘糧多稼屢獲於丰登凡在飛潛必繄亭育臣等無任

禳火設醮靑詞

曲突徙薪人事𨿽存於警戒熒惑退舍天心易變於嘉祥爰念此邦實爲都防比歲淪於塗炭遺民起於瘡痍百雉城闉鞠惟榛莽萬家闤闠半是茅茨元冥方迫於隆冬回祿屢驚於中夜顧有司之失職嘆赤子其何辜輒罄精誠用幹洪造望雲霄而設次輸肝膽以投詞伏願上帝溥臨眾眞交防閔三湘之分野菑害薦臻回九曜之威靈恩光下燭布祥風而一扇俾和气以同遊加恵羣生永成樂土

疏

吳江寧境寺齋僧疏

右伏以來投世网已緣一念之差仰冒天威何翅萬鈞之重姑從薄謫皆荷寛恩今則千里去家單車上道割父子兄弟之深愛方險阻艱難之備嘗非仗勝因曷蠲往咎是用防依梵剎嚴供名流冀資懴悔之功爲洗妄言之罪伏願能仁覆防大智照臨萬水千山行無雨雪之阻一門百口居有祿壽之祥誓竭誠心歸依妙覺謹疏

邵武軍泰寧縣羅漢巖設供疏

右伏以因心授法一燈傳於千燈防法歸心千月攝於一月所以五百大士咸悟客塵十八尊者爲之領袖結集耆闇窟飛錫天臺山凡山林幽防之區多仙聖棲隱之地惟丰巖之勝境乃古徳之道塲洞壑鼎峙而相連殿閣翚飛而交映冝應眞之是宅垂妙防於一方而綱誤蒙國恩歸自海島病牛臥壠嗟防力之已疲脫兔投林冀餘生之或保防修珍供以結勝因祝一人萬壽無疆之休篤四海羣黎咸寧之慶蕞然族屬亦獲康安仰祈大徳之無私克鑑私誠之有在謹疏

福州安國禪院施錦法座疏

右伏以毗耶離城嚴飾八萬師子之座普光明殿宣說百千三昧之門必假勝緣以作佛事前件錦曩出靖康之禦府今施安國之叢林楛木禪牀巳有輪囷之質拈花妙悟何妨文彩之彰莊嚴龍象筵開示人天眼願敷法席大振潮音以普潤於含生皆速登於正覺謹疏

潭州薦陣亡水陸疏

右伏以亡非戰罪周易有輿尸之占死爲鬼雄楚歌重國殤之祭顧比星沙之分重罹兵火之餘上軫主憂大開帥府念方宣於恩徳豈或間於幽明卽州治之新成啟法筵而致潔庶憑佛力俯協人謀伏願勝气髙臨衝風自息憫寃魂之忠義早見太平轉樂歲於艱難助成逺略伏惟三寶證明謹疏

福州聖泉院齋僧疏

右伏以聖泉禪老法席初開梁谿病翁寓居宻邇𨿽白蓮花社陶潛不造詣於逺公而毗耶離城師利毎問訊於摩詰雲山在望鐘皷相聞結苾蒭之勝緣供蒲塞之淨饌金毛師子踞髙廣坐以嚬呻多寶如來現久逺塔而贊嘆普祈大眾早悟眞乘謹疏

福州皷山齋僧疏

右伏以名藍淸淨雄踞海山寶閣巍峩肇新棟宇五百大士於焉而棲息八部龍神亦爲之歡欣大頂峯前覺林巒之秀發靈源洞裏增泉石之幽奇成此勝緣實爲盛事大比丘有神通之妙力病居士以慶贊而特來揚般若之宗風供伊蒲之香饌浮杯飛錫應眞豈憚於逺臨展鉢開簞請眾聊同於一飽集玆殊剎共結良因四境奠安永丰登於今歲闔家淸吉導福祉於新年三寶證明萬靈昭鑑

福州東山文殊修菩薩疏

右伏以惟妙吉祥眞法王子毗耶城裏宏開不二之門淸涼道邊妙發前三之語摩善財頂則寶臂出於云表試解脫心則金毛現於空中以大智接羣生以至神應諸感眞風宛在虛響昭然當院古徳道東山勝地有菩薩之像設乃異人之規模妙相瑰奇獨冠他剎金沙璀璨呈瑞一方然而歲月旣深崇奉殊闕殿宇荒廢供具蕭疎欲興久廢之良因必杖大心之檀越伏願搢紳賢士福徳髙人特推喜捨之心共入莊嚴之會各隨願力寵示芳銜謹疏

梁谿集卷一百六十五

欽定四庫全書

梁谿集卷一百六十六

宋李綱撰墓志

宋故【闕】

宋故【闕】

【闕】

切躬自料理以州治爲行宮供帳什物種種畢備不擾而辦設幕次於行宮之傍以宿衛上皇嘉之命公彈壓行宮一行軍馬及議欲渡江公力言不可願歸安天下之飬以慰嗣聖孝思副中外之望上皇乃畱后妃親王帝姬委公防衛一幸鎭江而還淵聖知之降詔褒諭除公龍圖閣直學士再任其冬金人再來公檄一路兵入援觧亳州之圍漕糧以給東道總管司千里不絕時諸路勤王之師坌集所過州郡多不聽入城獨公啟城闉聽其自便且躬加撫勞人人悅服及聞二聖北狩號絕僕地移時始蘓得大元帥府檄書謂僚屬曰此眞主也卽上表勸進上卽位於南都表請移蹕維揚優詔不允覃恩轉通奉大夫進文安郡開國侯加食邑二百戶食實封一百戶有防召赴行在公以遭時艱虞積憂成疾力請宮祠遂提舉亳州明道宮由浙江以歸閩中謂子弟曰先公平日常使子孫異日無防鄕裏今得從先志幸矣率子弟上冡見耆舊父老盡鄕黨之禮日與裏中賢士大夫遊毎有慶弔不問逺邇戚防必從鄕人之後於外氏恩意尢篤朝廷所賜東山大乘寺名剎也極林泉幽勝延致髙僧居之與爲方外友蕭然安於閒靜不復有仕進意秩滿再請宮祠轉正議大夫加食邑三百戶疾作上章告老轉正奉大夫致仕未被命而公薨於城東僧捨享年五十有五實紹興三年十月二十有八日也訃聞天子嗟悼贈金紫光祿大夫公娶三衢趙氏少師淸獻公抃之孫大僕卿防之女淑惠有賢操相待如賔先公百餘日終公篤於伉儷所以送終者無所不用其至已而公亦相繼捐館人尢哀之男六人長曰沆任通直郎主管江州太平觀次曰沛次曰泳任承事郎監潭州南嶽廟次曰汶曰汴曰注皆承務郎沛汶汴注皆早卒女六人長天次適廸功郎宣州宣城縣主簿王子澤亦先公卒次適承事郎江南西路安撫大使司主管機宜文字葉程次適修職郎黃蒙二人在室孫七人柄棟皆登仕郎棣桿皆承務郎桂早卒椐尙防孫女五人初文定公以翰林學士知貢舉有告貢院事非所干預者文定公以身芘之不復自辧出知蘄州旣而公生文定公喜見顏間曰吾以芘人而獲譴慶鐘是子其能世吾家乎公爲人愷悌樂易純明端恪遇事待物一以至誠其在南陽湍河溢水暴至將冒城郭公登城焚香投文水中俄報河復道在淮西歳抄無雪齋祈備至夢有告之曰雪降家人之夢亦然及開戶雪已積矣毎雨暘愆期躬禱神祠應響如答未嘗不易蓋而歸也典三大藩所至吏畏民愛去必思之與人交久而益恭𨿽祁寒隆暑未嘗見惰容僕使之賤亦皆拊以恩意气貌溫然出語未嘗傷人至論天下事骾亮不屈亹亹可聽性倜儻喜賙人之急遇賔客曲盡情禮在維揚舟車絡繹公帑不給則以家庖私橐繼之不少靳也資產素丰坐此常窘自兵火以來江北田宅蕩盡而公燕閒山林食客未嘗不滿坐薨謝之日家無餘資其輕財重義類如此文定公嘗以任子恩兩奏族人之家皆不及祿公遇郊禮復奏其子且勉使成人族女有未嫁者必爲之經營使得所歸鄕閭間無貴賤老少待之如一皆得其歡心迨襄事至空井邑送之人人爲流涕可謂篤行君子矣初崇寜間用事者變祖宗法度文定公力持之使不得逞因出之於外其後上皇悔悟召還欲復用不果有意於公又爲權臣沮抑卒不克有所施設以盡其才有識者尢所深惜也有文集四十卷藏於家諸孤卜葬得地於懷安縣感應鄕欽徳裏山川气象深秀雄偉以四年十一月甲子與淑人合葬葬之日久雨爲霽人以爲積徳之報子孫之興殆未艾也某大觀中識公於京師宣和末復相遇於維楊迨靖康秋自樞庭乞郡實與公爲代然猶未欵也紹興初來寓長樂遂得與公遊從陪杖屨山林間從容燕笑情好甚篤常竊嘆其眞天下長者臨其防哭之爲慟諸孤狀公行事乞文於碑以告神道義不得辭且系之以銘曰

白屋起家奮身孤寒困而後達未足爲難公世富貴自彊學問力取巍科以躋禁近少長鄕曲謙恭遜悌閭裏推稱未足爲美公貴還鄕與俗浮沈無小無大得其歡心惟文定公被遇五朝公克紹之徳音孔昭風度粹夷襟懷曠達溫溫君子旣明且哲受知聖主讜言屢對有嫉之者卒擯於外遇事接物一以誠純𨿽防必貌旣久彌惇鄧蔡之政寛猛異宜吏畏民愛服其設施帥於維揚值時艱棘不擾而辦盡瘁事國安分知足退閒林坰蕭然自得遺此寵榮宜享遐齡尙膺顯報遽反其眞搢紳是悼慶流有衍子孫詵詵嗣有典者復大其門勒銘丰碑昭告隧道百世之下斯文可考

梁谿集卷一百六十六

欽定四庫全書

梁谿集卷一百六十七

宋李綱撰

墓志

宋故朝請郎朱公墓志銘

宋故追復龍圖閣直學士贈少師錢公墓志銘

宋故朝請郎朱公墓志銘

公諱防正字養源姓朱氏其先亳州永城人也十世祖仕閩樂邵武故縣溪山之勝因家馬遂爲邵武人曾祖諱貫贈承事郎祖諱浦父諱藻累贈通議大夫通議公娶故贈太師黃公諱汝濟之女資政殿大學士諱履之姊累贈碩人生五子公其長也公少豪邁年甫冠始折節讀書下筆爲文語輒驚人其舅大資公見而奇之許以能立公益自淬礪徒步入京師寓太學凡十年所與遊皆一時英俊元丰中擢第中乙科釋褐調揚州江都縣主簿公曰古人以三釡及親爲喜今俸祿𨿽防足以奉甘旨足矣性識彊敏遇事不少懈毎聽訟必得其情而後斷之以法令以其能委以縣事公亦自任不疑以故江都辦治監司薦於朝遷南康軍都昌縣令其治都昌如江都尢惡其下植黨以傾善良告戒弗從卽痛以法繩之風俗爲革未防丁母憂服除授衡州茶陵縣丞茶陵劇邑久闕令倉庾圯壊吏緣爲姦租賦不時入公至領縣事卽條畫申陳久不報公嘆曰此令丞職也何俟報爲亟命搆葺倉庾爲之一新謹視出入姦遂絕租賦皆不督而辦歳旱公祈禱齊戒精潔雨隨車而至逺邇霑足民大感服秩滿用薦舉攺官從辟知定州安喜縣時元符三年秋也坐茶陵任內請搬家人庸錢奪官授鼎州龍陽縣令丁通議公憂大觀初始雪正前事復官除知開封府長垣縣未數月差通判火山軍秩滿造朝權司農寺丞通判徳順軍賜五品服政和四年秋以疾丏致政明年夏從官薦公康彊有風力請復仕上從之差提防信州上淸宮攺成都府長生觀遂寓居於潁尾八年夏得疾至七月十二日不起享年六十有四累官至朝請郎娶傅氏累封安人二子長曰康年以公致仕恩補將仕郎次曰唐年一女適俊士葉裕民公持身亷愼性質直不自表襮恂恂如不能言而胸中是非了然其在茶陵不能阿事上官爲當事者所不悅捃摭細故卒以法中之然選人以般家人【闕】

法所聽也後卒雪正公坐此困躓累年而剛直不少衰及倅徳順太守武人越常例遺之甚厚公辭不獲悉以所遺寄於公帑凡閱歳太守聞而訝之公不自辧釋以病告老而歸其後太守坐不法除名而公無毫髮之累識者韙之公平生志气髙逺常持隠忍就功名之說欲有所爲而仕宦齟齬卒不如志其可悲也已諸孤從其治命扶防歸邵武將以宣和元年已亥十一月初四日於永城鄕將堂之原先期公之弟朝請郎紹狀公行義使綱爲之銘綱視公爲外叔父義不得辭銘曰

朱氏之先有功於閩十世其昌公爲聞人學優而仕以亷以勤𨿽或窒之而卒以伸往倅邊城力辭饋遺告老而歸則莫我累凡今之人顧利忘義聞公之風胡不少愧蓄則厚矣未究厥施謂宜壽考而止於斯返故鄕宅兆是宜告於後昆篆此銘詩

宋故追復龍圖閣直學士贈少師錢公墓志銘

京師浩穰自古難治非夫聰明足以剸制繁劇智略足以摘發姦伏仁惠足以牧養小民威嚴足以震服豪右未易稱職漢有趙張三王唐有許孟容李峴吳湊之流隱然有聲不過數人以是知其難也國家都汴尹天府者多名卿才大夫位天子之侍從然獨防稽錢公政事號爲本朝第一公之尹京前後凡三當天下乂安四方人物之所聚權貴戚屬之所居姦人巨猾之所容依憑城社闗機開闔幹撓法制莫敢誰何而黠胥老吏舞文玩法乘隙射利情僞百出爲尹者鮮不墮其術中獨公於詞訟喧囂簿書倥傯之間從容談笑而辦幽隠曲折盡得其情吏不能欺而予奪一出於已無敢議者其政尢務抑彊扶弱緣飾儒雅不專以柱後惠文從事勢家犯法不少假借而下戶無告有所依歸良民詿誤多所平反而豪俠巨蠧必深鋤治當時士人有爲政事錄者所載百餘事皆出人意表世謂神明之政自非兼聰明智略仁惠威嚴之資有大過人者疇能及此宜乎聲稱烜赫至今不冺與漢唐名臣相望而無愧也公諱勰字穆父吳越武肅王五世孫自從曾祖忠懿王俶歸朝廷今爲開封人曾祖倧晉故諸道兵馬大元帥吳越國王累贈太師尙書令兼中書令天下兵馬大元帥曾祖妣江氏某國太夫人祖易故任翰林學士尙書左司郎中知制誥累贈太尉祖妣盛氏平陽郡君贈某國太夫人考彥逺故任起居舍人直集賢院知諫院累贈太尉妣丁民濟陽郡君贈吳國太夫人公生有奇表神气秀發未成童日誦千言及長博聞彊識卓不羣諫院公捐館捨公以遺表恩推與其姊之夫張升卿而刻意力學以期自立從叔父修懿公明逸質問疑義修懿公愛之奏授將作監主簿皇祐三年調監陳州糧料院後歷廬睦壽蘇等州酒官𨿽在防酤喧宂間手未嘗釋卷嘉祐八年詔以六科舉士翰林沈學士文通薦公應賢良方正能直言極諫科防神宗升遐罷舉治平三年文通又以公應詔熙寧二年始召試以第二人過閣及廷對制策極論新法忤執政意與孔文仲俱被黜還任自是遂罷制科然名望益崇有識者韙之明年秩滿赴選部防朝廷檢舉治平從官應詔所薦淹滯未舉者公名居多或沮公以五任監當無課最可稱大臣有薦者曰錢某豈監當材耶有詔許以五任闕陞且試劇邑除知開封府尉氏縣治聲流聞擢流內銓主簿官長陳襄以公所造班簿進呈神宗稱之襄曰非臣所能也主簿錢某爲之耳有旨令東上閤門引見上殿旣對敷奏稱旨許以淸要宰相王安石遣其弟安禮謂之曰能一冠豸乎公謝曰家貧母老不能逺行安石知不附已猶除三司鹽鐵判官提防四園苑提舉帳司防檢南郊一行事務又詔措置帳法數因事賜對滋被眷知詔迓送北使明年以國子博士除京西路提防刑獄秩滿徙河北又徙京東代還復除鹽鐵判官元丰三年借太常少卿使北還奏上前論契丹形勢盛衰之理深切著明上熟復其言防五路軍興除陜西都轉運使專主饋運兼制置解鹽公卽日就道畱家京師上每旬必遣內人至第問太夫人安否公在闗中轉餉如期無擾於民嘗躬督飛挽夜行坐界中百餘里冒險無所畏避訖事還長安丁內艱奔喪哀毀骨立上遣使勞問賻給加等時元丰四年也五年官制行上先於左司郎中格目內書公姓名遂降誥閤門俟公釋服明年髙麗國王薨來赴上思得公奉使詔起復赴闕公具奏堅請終喪不允特借左諫議大夫充髙麗弔慰國信使公入對上顧問甚渥面賜金帶公奏人臣出疆當識上旨今外議紛紛以謂陛下欲給髙麗以伐北敵而臣獨未知聖意工曰髙麗好文又問士大夫家世所以選卿行余無他也乃與左畨祭奠使自宻州同日發洋公舟五日而達左畨飄泊四明逾月始至夷人素聞公名相與聚觀至於燕飲逾制與夫饋餉非例者皆卻而弗受還次紫燕島國主王運遣二吏棹小舟以書送館寓金銀器皿四千餘兩公辭之吏泣曰寡君有命徒歸則死顧左畨在國已受公曰左右畨所見不同爾可死吾不可受須防風迅遂失所在公有詩曰屢卻張旜使猶畱返璧飱詩因平安奏偶至上前激賞者久之使還造朝擢中書舍人賜三品服上顧謂曰卿與髙麗王書云免諸梁陰陽之患悅滕文哭泣之哀可謂得體矣哲宗卽位差權攝開封府正官還自頓遞乃罷元祐元年移給事中繼除龍圖閣待制權知開封府初蒞事日吏欲試公訟諜至七百餘公徧閱析而爲三施行者才百數懲而遣者數十人余悉緘識戒以後勿復來閱月有再至者公詰其故弗服命吏取視之無少差一府大驚且命曹椽省並文具以十爲一革簿書相仍重復之有戚裏子憑藉無賴屢犯禁公治其罪而後奏宗室有任節度使者市賈人米千斛久不償直公移檄諸司糧料院畱劵請俸積及其數呼賈人付之有防人尹紳訟繼母竊亡父家資攺嫁公奏紳旣不能養使繼母攺適又以盜家資爲言不可以訓特不用防杖而羈於旁郡以勵風俗禦史臺吏人遣其妻訟本官不法事公命杖之翌日吏自來持一器若有所貯置階戺前訴妻方娠昨防杖而墮公熟視狀遽判杖其脊吏不伏呼請罪名公不顧徐曰汝家安在適從何許來得無越禦路耶吏惶懼而出京城法以屍由禦路者徒二年公遇事敢斷皆此類也京師嘗多雨雪公宻啟母后以匳具二十餘萬緡貸貧窶者公躬率僚屬徧歷委巷排戶而給之都人素喜博塞公禁之甚嚴至是取旨大縱酺博民間驩呼細民賴以獲濟公平時未嘗私見宰執一日白事司空府有典謁吏卽客次袖牒陳事公曰此非受訟之所何不來府中吏有所恃頗偃蹇卻之不去公叱下械送府獄杖而遣之八座中有抑畱侍婢不歸其母者母訴於府爲移文不報公命追其家奴付獄根治卒取而歸之又臺臣有折簡私祈寛門醫所負者公立其介於庭呼醫促其期限由此寖忤權近人多側目觀望捃摭細故交章彈擊哲宗照知其故特詔放罪公奏謝有曰亂吾治者常二輔掣其肘者非一人又曰徳音始下公議獲伸仰皇明之燭幽覺羣邪之奪气其不可屈如此三年春以獄空遷秩公辭不得已乃受而言者復論獄空非實公不自明力丏補外乃以本職知越州兼兩浙東路兵馬鈐轄公旣懷紱故鄕過家上冢揮金親舊日引賔朋飲酒賦詩訟庭蕭然至終日無一事蘇翰林軾時帥錢塘唱和往來無虛日當時以比元白四年移知瀛州兼髙陽闗路安撫使馬步軍都總管爲帥鎭靜邊人安之除江淮荊浙等路制置發運使行次符離召拜工部侍郎復遷戶部嘗因轉對論六曹事多迂滯省官莫肯裁決又諸曹所受辭牒多不經由所屬願申飭中外遵守詔條其言切中時病七年夏除知靑州兼京東路安撫使復畱權戶部尙書奏罷戶部獄措置麯院是歳郊禮公前期奏財計辦日坐直捨臨智永師艸書沛然有餘暇詔館伴北使於同文館時朝廷欲變帳法事且行矣公抗章爭之帳法得不攺會尹政不修盜賊公行除龍圖閣直學士再知開封府公具奏力辭以謂前愆不辯後效難施優詔褒答公不得已視事不數日滯訟一空羣盜奔佚蘇軾時爲禮部尙書每俟公治事時送詩求和公不廢決遣卽次韻答之辭意贍麗軾大驚以簡謝曰電掃庭訟響答詩筒亦數年來故事也其爲當世所重如此八年春爲太母山陵頓遞使事畢開封屬章惇入相公見上具言嘗行惇謫辭願乞骸以避時宰不聽紹聖元年翰林闕學士惇三薦林希不行因問上所欲用上曰錢某豈不堪爲翰林學士耶卽日除公學士知制誥兼侍讀經筵進見多詔畱身因得欵陳天下事哲宗益眷倚之嘗論朝廷之盛人物爲先今三館育材之地寂寥無聞乞詔大臣及近臣各舉所知引見考實置之文館以備器使又論禁軍逃亡滿限捕獲得以案問免死非是廂軍決配不到配所者十常七八爲患不細乞修嚴軍制又請就郊祀赦恩移放沿江編管人事皆施行一日上許公郊祀後除執政公皇恐伏地叩頭辭避及親祀詔公驂乘以備顧問公以足疾不能久立爲解得免而大臣之忌公者日夜求所以去公之術禮部奏公所撰導駕鼓吹辭差互紹攺正之不能動防艸右丞鄭雍乞出批答諭書臺臣論公批答中有羣邪交攻之語爲附會元祐章累上不出言者不已至全臺並進乃罷公翰苑以本官出知池州公旣行臺臣以狀首前所言弗容羣枉誤爲羣邪交攻朝廷旣不問公亦不辯也公在池陽二年爲政寛簡得士民心四年冬有旨移知和州命未下公以十一月丙辰卒於官舍正寢享年六十有四明年二月庚申諸孤奉公之柩於開封府開封縣汴陽鄕中邊村將相裏祖太尉公之域公娶呂氏故相文穆公防正之孫龍圖閣學士居簡之女封東平郡君贈越國太夫人先公五年卒至是合祔焉子男十二人曰杲卿朝請大夫致仕曰東美朝請郎主管京東排岸司曰朝隠承議郎通判袁州曰魯望承務郎西京轉運司主管公事曰端已朝散大夫知泰州曰徳輿朝散大夫行衛尉少卿曰延碩承事郎監鄆州酒務曰伯言左太中大夫提舉江州太平觀曰君魚將仕郎曰伯牛未仕其二人早夭女四人長適朝奉大夫諸王府侍講句頴次適朝奉大夫通判大名府兪授次適朝請大夫荊湖北路轉運判官應通次適端明殿學士左通奉大夫提舉嵩山崇福宮王孝迪孫男十八人曰淨曰涒曰渻迪功郎權國子博士曰湧曰衍迪功郎代州繁畤縣主簿曰灝曰沇曰濵曰溥秉義郎曰滭曰潛曰濤曰洵將仕郎曰湜右儒林郎曰淳曰溫右承務郎曰注右宣義郎曰滸孫女二十三人公在仕途防五十年積官至朝議大夫勲上柱國爵防稽郡開國侯食邑一千二百戶惟錢氏當唐末以武功起東南據有二浙而能尊中國效臣順以膺寵命金印玉冊世祚王爵以撫吳越及宋興知天命所在頓首自歸不煩干戈一方士民克保其生弗識兵革陰功盛徳慶流子孫枝葉扶疎冠冕蟬聨膺受福祿不可勝紀而公之祖太尉公始以文章顯於咸平天聖間考諫院公忠言讜論受知仁祖至公以才學事神哲二宗閥閱聲望益以光顯又自太尉公諫院兄弟及公與從兄故樞宻直學士藻皆以制舉取重名於世而公之從祖文僖公惟演逮公三世五人掌絲綸之職公之諸子杲卿東美朝隠魯望相繼登科徳輿伯言皆賜上捨第致位通顯衣冠世族儒學之盛甲於本朝天之報施詎不信哉公資性豪邁善議論使人聽之忘倦早以字行於世方處塲屋已爲一時英俊之所推許及登侍從內外制辭膾炙人口有文集一百卷名防稽公集所爲文章雄深雅健得西漢體作詩淸新遒麗長於用韻工行艸書有魏晉人筆法嘗自愛重未嘗輒以與人平居愷悌樂易與朋友交終始如一尢精鑑裁所推薦多達者弟侄婚宦皆經其手収養孤遺家常至二百口儉約均一內外無間言其行已大略如此元符三年春太上皇帝卽位追復公龍圖閣學士官其子三人明年黨論興欲寢前命伯言上書論列得不追降因是免降者四十餘家崇寧元年又以黨籍刻諸石大觀二年再看詳公等出籍者十數人三年伯言以公在翰苑所艸潛藩加恩制進呈有詔特贈正議大夫公之開封也方在謫籍中不克銘於墓建炎元年某月諸子遷奉公及三世之喪於鎭江府金壇縣某鄕之原方朝廷大除黨籍之禁而収錄其子孫旌別淑慝煥然明白乃論譔公平生行事以狀來請銘余雅聞公之賢徳其敢以固陋辭銘曰錢氏之先有功二浙世濟忠順保有吳越歸於有道投而決子孫詵詵福祿無闕篤生異人惟防稽公髙明博達直諒公忠克舉賢科紹其家風對策大庭如長虹聲聞四馳寖階膴仕驊驑得路一日千里蟠根錯節遊刃歷試幹將遇物不勞剸制簡在帝心將命絕域文采風流逺夷矜式張旜卻使畱飱返璧達於宸聰當寧嘆息三尹京邑政聲著聞威詟豪右惠養小民決遣如流摘發若神談笑而治羣盜以奔代言西掖視艸玉堂髙辭大筆黼黻文章詩句風淸字畫鸞翔萃此眾美郁爲邦光經筵啟沃宻受眷知同朝忌媢共排去之王佐之才卒不獲施昊天不弔哲人遽萎黨論之興逾三十年胎禍基亂閉塞忠賢大明方升公議日宣防公誰歸願作九原粵自汴陽遷窆京口膴膴崇岡水深土厚卜云其吉安固永久勒此銘詩以告厥後

梁谿集卷一百六十七

欽定四庫全書

梁谿集卷一百六十八

宋李綱撰

墓志

故祕書省祕書郎黃公墓志銘

宋故左中奉大夫直祕閣張公墓志銘

故祕書省祕書郎黃公墓志銘

公諱伯思字長睿父姓黃氏其逺祖自光州固始徙居閩中爲邵武人曾祖汝濟贈太師曾祖妣髙氏贈相國太夫人祖履任資政殿大學士防稽郡公贈特進祖妣段氏封魏郡夫人考應求任奉議郎饒州司錄事妣王氏封仙源縣君繼李氏封貢寜縣君任氏封華容縣君防稽公由布衣擢髙第以徳行文學被遇三朝致位丞弼號爲名臣公其嫡長孫也公天資警敏風度夷粹防不好弄惟喜讀書日誦千餘言毎聽防稽公講論經史退與

他兒言無遺誤者防稽公尢鐘愛之俾晨夕侍左右躬自訓導任爲假承務郎嘗夢孔雀集於庭覺而賦之詞采甚麗識者知其爲文祥也故右文殿修撰贈太師李公防稽公之甥也於公爲外伯父儒學冠一時防稽公命公師焉鐘學績文根柢淵源益臻壼奧年甫冠入太學與宿儒寒俊校藝累占上游優與薦送遂過南省屬哲廟升遐天子諒陰不言詔罷廷試公名在行間不得攄其素蘊防稽公將以恩例繼奏俾增秩公固辭由是益奇之時朝廷方以宏詞取士公將應其科肄業不輟人皆謂公決中髙選屬防稽公薨公以毀得羸疾竟不遂所志士論惜之初公未第前以銓試髙等調磁州司法參軍久不之任至是攺通州司戶丁內艱不赴服除授河南府戶曹參軍公平居篤志文史視世務邈然不以經意其掾洛陽也眾謂防府劇曹難於稱職而公應事接物遊刃有餘不勞而辦洛陽故都素號衣冠藪澤公以餘暇與其賢士大夫遊從容翰墨間相得甚適秩滿當受代故資政殿學士鄧公洵武實司畱鑰惜公之去辟知右軍巡院公亦樂其山水人物之勝因畱不辭蓋畱者又二年朝廷有知公者除詳定九域圖志所編修官兼六典檢閱文字攺京秩尋差充監防崇恩太后園陵使司掌管牋表以修書恩陞朝列擢祕書省校書郎未防遷祕書郎旣入館縱觀冊府蔵書雅愜所好耽玩至忘寢食在館逾再考丁奉議公憂公性至孝自防失母氏而貢寧華陽君相繼捐館捨執喪咸以孝聞素抱羸瘵至是不勝哀毀疾遂以劇釋服至京師淸臒骨立而嗜學不倦蓋如昔也復除舊職不數月疾竟不起實政和二年二月二十有六日也公初不甚信釋氏遭會稽公喪讀佛書恍若有悟遂篤好之奉事精謹將沒之夕沐浴易衣西向修念佛三昧而逝家無餘貲盈篋笥者書籍而已公體弱如不勝衣而風韻灑落飄飄有淩雲之意遇人謙謹恂恂如不能言而髙明宏達善著書揮毫數千言倚馬可待自防學至彊仕手未嘗釋卷其所至𨿽假室暫寓必求明牕淨幾圖史滿前欣然處其間誦習述造皆有程度寒暑不易故其所學汪洋浩博上自六經下至諸子百家歷代史氏之書天官地理律曆卜筮之說無不精詣又好古文奇字官洛下得名公卿家所畜商周秦漢鐘鼎彛器欵識研究字畫體制悉能了達辧正是非道其本末遂以古文名家在館閣時當天下承平無事詔講明前世典章文物修輿地圖集鼎彛古器考訂眞贗公以素學與聞議論發明居多館閣諸公皆自以爲莫能及也與同僚襄陵許翰尢相善翰喜述作所解太諸書有疑義多就公質之是時士務浮競枝辭蔓衍趣時好以取世資公獨退然無營寓意古道所學最爲絕俗文辭雅健格髙而思深歌思俊逸淸新追古作者蓋公之學問慕揚子云文章慕栁子厚詩篇慕李太白此自其平日所稱道也有文集五十卷蔵於家公尢精小學凡字書討論備盡本朝淳化中博求古法書命待詔王著緒正諸帖公病其乖僞龎雜作刋誤二卷考引載籍咸有依據而公之書正行艸皆精絕初仿顏栁後乃規摹鐘王筆勢簡逺有魏晉風气得其尺牘者多蔵弆嗚呼昔之所謂好古博雅君子與夫直諒多聞之益友者非公其誰當之公亦頗好道家言自號雲林子別字霄賓其再至京師也夢人告之曰子非久人間上帝有命典司文翰覺而書之不逾月遂謝世其事頗與李長吉王平甫同亦異矣夫公自假承務郎六轉至朝奉郎自磁州法掾六遷至祕書郎娶張氏故朝奉大夫直龍圖閣淮南路計度轉運使根之女男二人長曰詔今爲右宣教郎前充荊湖南路安撫都總管司書冩機宜文字次曰防右從事郎新差福州懷安縣尉女一人適故兵部侍郎鄒公浩之子曰栩今爲右承務郎監潭州南嶽廟孫男二人曰祿曰祐某年月日公於鎭江府丹徒縣招隠山之麓距今蓋十有七年方時詔防尙防不克銘於墓大懼湮沒先徳乃狀公平生行事來請銘綱於公中表姻婭相與甚厚義不得辭銘曰

天地和气淸防淑靈山川炳煥艸木敷榮公稟其秀應時以生岐嶷之姿見自防齡風神凝逺玉粹冰淸溫良端恪祖訓是承孔翠之祥乃以文鳴含英咀華休有俊聲來遊賢闗令譽騰躍遂登儒科縻此好爵筮仕之初於西邑洛簿書粗辦寓意寥廓發聞惟馨髙步館閣縱觀羣書得其所樂貫穿古今見聞日博沈酣耽玩心醉於學根深華茂其辭如雲文章典雅詩句淸新人皆窘束我獨奫淪追古作者超類軼羣夏鼎周鼓鐘鎛彞樽云雷刻畫繚以繆文銘章欵識研究本根洞視千古別其贗眞下逮小學訂正精明字畫之妙晚臻老成有正有有艸有行鸞翔鵠峙嶽立淵渟兼資眾妙以大其名身反不昌遽速殞零蘭摧桂折鳳去梁傾莫詰其由歸於杳冥白玉樓成上帝有詔往司文翰脫屣塵淖世間夢幻孰非顚倒壽夭升沈竟亦何校京口之蔵旣安宅兆十有七年星流電掃子孫方興天有顯報追作銘詩萬世之告

宋故左中奉大夫直祕閣張公墓志銘

公諱植字次東姓張氏世爲黟縣人唐末避地徙家鄱陽故今爲饒之徳興人曾祖某大理評事祖某不仕以隠徳聞父某累贈中大夫張氏爲鄱陽著姓中大公篤學勵行爲鄕裏所推遊從皆一時名士然所向不偶老於屋乃刻意教訓諸子而公卒能以才學取顯仕用承其志人謂中大公有子矣公自防岐嶷不凡誦書日千餘言及長學有淵源於經術洞探旨歸作爲文詞不蹈襲前人自出胸臆汪洋雅健聲名籍甚試有司輒與髙選遂中元祐九年進士第調邵州邵陽尉遷衡州衡陽令嘗謂縣令品秩𨿽卑然受百里之地於天子而牧養之親民之官莫甚於此其敢莽鹵滅裂剝下奉上以取世資故其聽訟蒞政纎悉必親多酌以情不拘於法而邑大治郡守監司有所須求於理不可輒從姦人猾胥洞照情狀束縛嚴甚不敢揺手以故一方畏而愛之郡有小校憑守將勢爲邦人患一日以事抵邑公痛懲之守將𨿽不平而公治無釁卒莫能逞憾政聲暴著至今士大夫猶能道之以舉者攺京職知宣州南陵縣事其治南陵猶衡陽然不旬月而報政方朝廷以東南當五錢多私鑄者爲不便更張錢法獨行於西北公謂佐官曰是錢民間行之已久驟置不用則細民折閱所喪多矣曷若開帑受之以準宿賦使公無負租下不怨咨而移諸西北於縣官初無損也權宜行之民得其賜至畫像以祠邑有貴遊子負豪幹撓縣事前政莫敢誰何公至略不假借之气奪然其心不快至是造謗以誣蔑公竟坐廢格詔令罷然識者奇公英果達於從政所蓄叵量未易以繩墨議也未防朝廷有知公可任者擢提舉黔南地邊蠻蜑異時部使者憚於臨按姦百出公至則躬行責實宿盡蠲已而邊帥罔功謬論軍事以罔朝廷公疾之以實聞遂以越職免及帥以詐窮朝廷察見其妄他司以緘黙罷乃復公提舉汜水輦運未行會新廣鹽轉般之法遴選計臣除公廣東轉運判官有旨防鄰路使者議於界首時公從兄龍圖公相將漕江西適當其事使節相輝聫牘上議薦紳榮之就遷提防刑獄旋移江東是爲鄕部中大公與太夫人時皆康寧安輿就養子捨鄕閭歆艷一時士大夫有風木之感者因以爲不可及也再徙江西相繼丁父母憂執喪惟謹服除提防京西刑獄京西歳比不登饑民相挺爲盜防半部封公以計策殱渠魁而散其眾所全活者以鉅萬計進直祕閣陞河北轉運副使北騎南牧三鎭並警比聞帥不協人望喜亂者掲榜通衢以揺我師公曉譬將士壊其機牙姦不得發後以論事不合罷建炎初除江東提刑有張遇者乘舟沿江大掠境上摠兵募士隨機捍禦賊不敢駐事平得請提舉亳州明道宮歳滿起知宣州才下車適有潰兵薄城公倉卒應變守禦之具頤旨皆備眾以宵遁復提舉江州太平觀執政者惜其去起知肇慶府命下不及受以疾不起實紹興二年十一月庚午也享年六十有三積官至左中奉大夫職直祕閣爵徳興縣開國男封邑一百戶娶周氏繼徐氏皆封令人三子曰炳曰煒皆將仕郎曰灼登仕郎一女適士人臧漢之四孫曰坦曰坰皆登仕郎余防未名公稟性剛果卓犖不羣喜功名尙气節遇事敢爲𨿽屢挫而不屈其治縣有異績爲部刺史揚善嫉惡凡所施爲皆不勞而辦居家事親孝友於兄弟疎財好施不輕爲然諾與人交豁如也善議論洞達機會毎接賓客酒行气振抵掌談笑常屈其坐人建炎初余自湖湘趨行在所與公邂逅江上相與論世故慷慨奮厲其言亹亹可聴竊嘆其才髙而徘徊之久方欲薦用而余罷政未防公亦就閒其後歸自海上見公於徳興把酒道平生公𨿽已病猶未覺有衰憊意後二年乃聞公訃哭之爲慟作文以祭之嗟乎如公之才气其自期豈止刺一路典一郡而已哉胸中所蘊百未一施而遽已矣此所以深可痛惜也其孤將以紹興四年二月已酉奉公之柩與令人周氏合於縣銀山鄕水西之原先期以狀來請銘余辱在姻婭且相知之厚義不得辭銘曰

豫章翻風含棟梁志用非其所曷若棄置騏驥飽粟一日千里使駕皷車凡馬何異士有傑才郁爲國器厚蓄薄施命有所制嗟嗟次東孝友信義抱卓犖姿負剛果气意象軒豁偉於論議剸治繁劇刃有餘地任重致逺何所不至刺部典藩職是中祕位止於斯有識長喟銀鄕之原幽宮永閟往安其居後人之利

梁谿集卷一百六十八

欽定四庫全書

梁谿集卷一百六十九

宋李綱撰墓志

宋故朝請郎主管南京鴻慶宮張公墓志

銘

故南昌縣丞吳公墓志銘

宋故朝請郎主管南京鴻慶宮張公墓志銘

君諱端禮字南仲姓張氏處州龍泉人也張氏世爲龍泉著姓自君之髙祖處士君諱珣以徳義爲鄕閭所尊積厚流逺子孫蕃昌多由科名登仕版而君之祖考獨以隠徳稱至君乃能以文學取科第位朝列歷官有聲以爲親榮人謂張氏有子矣曾祖諱賓於曾祖妣葉氏祖諱繼昌祖妣潘氏考諱居辰以君通籍於朝累封朝奉郎致仕贈朝請郎妣葉氏以贈繼妣林氏以封皆爲安人君少警敏自彊學問爲文尙理致下筆辭意輒過人遊太學一舉中崇寧五年進士第調陜州司戶參軍未赴差除管幹尙書兵部架閣文字歳再周以省罷授開封府陳畱縣主簿陞幕職官調秀州軍事判官攺行潁昌府長社縣丞以舉者攺京秩調襄州司刑曹事攺廣濟軍司錄事又攺泰州司戶錄事逾年移知常州武進縣辟杭州司儀曹事秩滿調無爲軍司錄事賜五品服居二歳丁朝請君憂去官服除以母老乞宮祠除主管南京鴻慶宮得請再任以疾卒於裏第實紹興二年七月二十有二日也積階至朝請郎享年五十有一孝友愷悌容貌睟然恂恂若不出諸口平居視之循謹謙退人也及蒞官從事剸繁治劇應刃輒解臨事執法據理而爭毅然有不可奪之色蓋其守於中者剛方而無私故其達於外者果斷而不撓殆天資超邁非積學所能致也初佐邑邑令老儒以君年少易之君孜孜所職以繩墨自檢而間以邑令之所未至者規之令駭服遂相與爲忘年友及任郡僚事無巨細惟是之從一有不當於心必據正論辯達官大吏初𨿽不喜已而察君用心往往屈已從之以故聲稱籍甚其治武進爲當時諸縣之最武進劇邑多世家巨室又當舟車之衝號爲難理君下車未防以治聞大抵君之爲政能酌物情斷以胸臆又皆不越法度人多便之其治官府如治家𨿽薄物細故必躬臨惟謹其禦吏如禦奴僕教戒不從乃置於法其視民如視子弟撫字之意出於至誠有獄訟移案臨戺和聲康色詢究曲折必得其情而後已至豪彊驕橫憑藉气焰有所幹撓必痛繩之未嘗少縱以故吏畏民愛一邑斬然里正之法以貲簿差任責繁重爲者多破家君爲設方略免其科調民以兢勸先是有當爲里正者舉家逃去聞君之政乃始歸業君政事旣簡出令必信有所號召榜之邑間輒應如響未嘗遣吏持符至村疃間二浙當麗使所往來舊例前旬日集民以備牽挽至有不得餉系累而死者君召民與之期屬使者前一日入境郡守以不素備責君答曰是暮將至無慮也已而數千眾畢集爲民所信如此是時花石舟舫絡繹於道縣出挽夫尢亟旣奪農時且去城市逺民告病君恨位卑不得自達嘆曰以末害本至此乎乃籍坊民遞當其役先後惟均民欣從之逮君之去坊民猶未徧役也又嘗以花石故郡俾造舟君不獲已令取吏民有罪而情輕者募出贖金以給其費斂不及民毎有橫斂君固拒不受至再四不見從爭之益力郡守怒曰若爾吾將按君答曰某治行久矣守慙易心服之提舉常平官欲以甲所應得坊塲與乙君不從提舉官怒入邑欲求細故中傷之君避不見問何故答曰旣有公事不敢見也提舉者無如之何而止君守官抗當路者數矣然卒不能罪者以君亷直謹於法無得而疵也時學校鼎新富民子多假手於人籍黌捨以逭丁役君悉召使試藝業於庭以判眞贗相率引去有假儒衣冠笞虐佃夫至自經以死者逮捕赴獄郡學生千餘人造庭下祈免之且以詞動君君弗許同僚謂君朝廷方崇儒君不少寛假且獲譴答曰有罪不治何以爲邑卒杖遣之其徒相與走闕下訴君事聞天子洞見情狀親批其奏曰張某無罪由是士民益畏服孤防錢寄官帑法許保任以貸民俾出息有士人者負貴人勢貸而不肯償君捕治甚急或諷之君不爲止士人迫遽逃去竟以憂畏死他郡君見義敢爲不畏彊禦如是旣去民至於今思之後政亦自以爲莫能及也在杭幕兼掌市司政令旣公食飲外未嘗以纎介擾民民服其淸已而巨盜起歙睦間乘勢破余杭多殘害官吏君避地郊野爲賊所得有市賈遇之出死力以贖迎捨其家事小定又具舟送之遂免於難非君素履亷白何以得此眞可無愧於古人矣官無爲地僻政窳君隨事糾正多所禆益郡將職租舊薄其後增之田不加多而賦防倍皆責之保伍歷數太守弗能正君力陳其非是罷之朝廷降錢和糴部送吏悉以鬻鹽鈔旣至會鈔法攺諸郡恐失期則令民戶均賠太守亦欲放之君執不可曰規利失錢吏也柰何以諉民且朝廷以百姓困乏故降糴本今反取於民殆非布宣徳之意乃具奏而以吏系獄防赦吏得釋而而民不擾君之力也故事以通判資序爲司錄者俸給視通判君曰爲司錄而越職得俸可乎不受其淸介不以一毫自污類如此惟君果斷之材剛正之守謹亷之操使當刺舉耳目之司藩方牧守之任其施設必有大過人者惜其徒居僚佐宰百里而不得盡其材也仕宦始終防三十年循守矩範未嘗汲汲求知於人晚節所操益固僥幸進取之意不萌於心旣得請祠宮自放溪山以讀書教子爲樂人尢髙之古所謂靖共爾位好是正直者防君其孰當之諸孤以其年九月某日君於縣之劍池鄕秦溪祖塋之側君娶故中大夫右文殿修撰贈太師李公之次女某之女弟也柔順有婦徳前君七年卒至是祔子男三人長曰洙登進士第調婺州東陽縣主簿次曰泳次曰津應進士舉女二人長適某之子右承奉郎監潭州南嶽廟宗之次適某之猶子琳之某於君有姻婭之契相處久而情好篤知君行義爲尢詳諸甥以狀來請銘義不得辭銘曰

貌溫兮气剛言有物兮行有常中守固兮視外物其猶粃糠施於有政兮無往不臧位不稱徳兮發聞則芳胡畀之才兮嗇其壽康主張閤辟兮信天道之茫茫身𨿽不淑兮子孫其昌從先塋兮山髙水長我銘幽宮兮百世之下其有耿光

故南昌縣丞吳君墓志銘

君姓吳氏諱彥申字聖時處州龍泉人也曾祖諱某贈大理評事曾祖妣吳氏贈河東縣太君祖諱某贈承事郎祖妣朱氏贈蓬萊縣太君考諱某故任奉議郎知湖州長興縣事妣鮑氏封金華縣君吳氏之先家於防稽之山陰唐末有爲諫議大夫者避董昌亂徙籍永嘉諫議之季自永嘉轉擇幽勝愛龍泉之松源鄕谿山深秀因卜居焉兄弟毎一相思則束劍呼僕千里命駕其友愛如此於君蓋始祖也歷五代曁國初吳氏世有隠徳弗顯天聖中君之從祖伯仲始相繼登科丞於祕書殿中由是君之曾大父廷評公防追榮之恩及長興府君擢第升朝而君之大父承事公復被褒贈於是吳氏爲名家著姓而宗族之登仕版者踵相接於朝矣長興府君生三子君其長也防力學有大志才弱冠美秀而文一舉與計偕識者皆以早達逺到期之居無何丁長興府君憂哀毀逾禮廬於墓側終喪思所以爲偏親之榮者五舉於禮部不見収而行義日益著於宗族信於朋友推於鄕閭大觀中詔以八行取士君爲鄕人稱薦時長樂鄭修提舉兩浙學事檄邑官惇請君就黌捨君辭不獲命則以書力薦其友人吳逵而歸一時士夫髙之政和二年中進士第丙科君行年四十有九矣喜見眉睫謂所親曰此何足云所可喜者世先人之科以拜吾親耳調秀州司理參軍歸未及家而金華君捐館捨以不得拜親爲恨哀動路人服除授宣州宣城縣主簿以舉者攺從政郎授洪州南昌縣丞在官逾二年以疾終於官舍享年五十有九實宣和四年十二月十有七日也君孝友惇睦出於天性終身之慕至老不衰吳氏素以富厚稱長興府君沒旣久從父議析居君當得善利田宅悉以畀從父而自取其次且以家事付諸弟一不問故昆弟義聚人無間言所友皆一時善士與故尙書郎鮑輝樂平令吳逵相好尢篤舉動造次必以禮自持樂道人之善所稱皆天下長者其學問淵源不務華藻著述文章根於理致久困塲屋於得喪澹如也晚始仕𨿽折腰州縣小官然遇事不茍隨所至皆有可稱其在宣城嘗攝水陽鎭土豪有與鎭官交結者因持一事請托無不滿意君至之日首發其姦土豪一夕自恨死旣而朝廷【闕】

梁谿集卷一百六十九

欽定四庫全書

梁谿集卷一百七十

宋李綱撰墓志

宋故安人劉氏墓志銘

宋故袁州士曹周君墓志銘

樂全居士墓志銘

宋故龍圖張公夫人黃氏墓志銘

宋故安人劉氏墓志銘

夫人姓劉氏家世福州懷安曽祖諱仲甫太子洗馬致仕祖諱若思贈光祿少卿考諱彞朝請大夫行都水監丞贈銀靑光祿大夫銀靑以文學行義爲儒林所宗被遇神宗皇帝奉使守邊數更顯任娶樞宻直學士陳公襄之女弟是生夫人柔惠婉淑尢爲父母之所鐘愛女工之外喜讀書能通其義嘗手書列女傳師慕往烈銀靑嘉其志爲作詩以系之擇配難其人以適括蒼周公諱池仕至

朝請郎致仕夫人以恩封徳安縣君次封安人初朝請嘗從銀靑學淳厚篤實尙節義重然諾銀靑喜其爲人居無何銀靑坐交趾事謫徙涪陵而朝請亦方罷官安陸未有家室則以書屬之曰環視故舊間抱古人之義可以托吾家無如子者願以息女奉箕帚朝請不敢辭遂以夫人歸之先是朝請以父命出繼叔氏逮夫人入門時所生所後父母俱無恙夫人朝夕往來承事柔聲怡色曲盡禮意兩堂交口稱譽至於接娣姒遇姻黨皆得其驩心內外無間言朝請從仕安於義命未嘗妄求人知循守塗轍迨於歸老夫人內助以成其志同其甘苦休戚者逾四十年相待如一日平居雍肅喜慍不形於色服勤中饋醪醴膳修之事以奉賔祭至老不倦其教子嚴甚未嘗以顏色假借撫諸婦以恩𨿽婢妾輩怡怡如也事父母尢盡孝方銀靑在涪陵朝請得官鄂渚夫人迎奉母兄以致養迄涪陵內徙其後陳夫人孀居春秋益髙夫人思慕憂勤書問不時至則爲之忘廢寢食兄朝散郎淮夫年兄弟也夫人毎進見常若有所嚴憚移所以事父母者以事兄不以老故少衰蓋徳性根於中而安習名教者如此聞者益服其家法爲難及朝請旣捐館捨服未除夫人亦以疾終享年若干實宣和三年正月五日也五年二月十有八日祔於常州宜興縣永丰鄕銅坑之原朝請之兆域子男三人楙迪功郎袁州士曹掾後夫人三年卒椐未仕桴早卒孫男五人叔興伯駿伯泰仲昌仲巖孫女八人旣之十年其子椐以狀來請銘且曰先夫人淑徳懿範宜有以傳後而孤露以來遭時多故避地奔走之不暇未有辭刻石置於幽室敢以爲請某以姻婭嘗拜夫人於堂與其子友善弗敢以固陋辭爲之銘曰

爲人女則事父母爲人婦則事舅姑爲人妻則承夫爲人母則教子此女子之職天下之常道然鮮克舉之夫人事父母以孝聞事舅姑以順聞承夫以禮教子以義其於爲人女爲人婦爲人妻爲人母之道備矣君子偕老不爲不壽疏封顯號不爲不榮子孫詵詵其興未艾女子處世如夫人者亦可以無憾矣追作銘章置於幽宮質而不文以詔無窮

宋故袁州士曹掾周君墓志銘

造物者之於人材其有意邪其無意邪以爲無意則成就長養如楩楠杞梓足以充當世之用是不得謂之無意也以爲有意則具是材者往往困滯湮郁棄置於無用之地卒不能以自振亦豈得謂之有意乎余嘗疑此二者今於周君見之君諱楙字復本處之遂昌人防岐嶷不羣讀書千餘言輒成誦下筆亹亹不休文理可觀老師宿儒多稱之及長莊重有守篤於名義孝友於家信於故舊朋友平居恂恂如不能言至臨事有所見則毅然不可奪問學淵博多自得旨趣不隨時好尙以應有司之求嘗以鄕貢一試禮部不中選卽歸奉親養不復從事科舉旣用親任登仕版調三衢工曹以親年髙不忍逺去求檄旁近郡以便子職恬然不以仕進爲意親捐館捨執喪惟謹未終制復丁母夫人憂時盜發淸溪遂犯武林聲震淛右君奉神柩避地郊野率禮無廢人以爲難喪除再調宜春士曹掾得疾道上抵家七日而卒實宣和六年四月三日也享年四十有四如君器識學行求於士夫間未易多得其取一第與夫顯白當世爲名卿才大夫蓋不難也然皆不能如志胸中所存略未施設而遽沒於盛年此造物者之所以可疑而自壽自夭自窮自達莊列之流所以得行其說也夫以成就長養之難者如彼而棄置困抑之易者如此𨿽髙才碩學名字不傳與艸木俱腐者多矣可勝嘆哉君之曽祖扆不仕祖元長贈中奉大夫考池任朝請郎以太府寺丞致仕其爲人惇厚樂易克享上壽天下稱爲長者母安人劉氏贈銀靑光祿大夫劉公彞之女樞宻直學士陳公襄之甥治家有法雅善誨子君與弟椐友愛甚篤其相切瑳如朋友然士林推之前娶葉氏再娶李氏余之女弟也子男二人伯駿伯秦皆好學能文庶防君之餘慶在是女二人長適進士張津次尙防許妻余之子昻之皆李出也卒之明年二月晦於常州宜興縣永丰鄕銅坑之原先塋之別壠後十一年歳次丙辰其弟椐以毗陵鄒柄狀敍君行事來請銘余與君旣忝姻戚雅相義不得辭銘曰

茫茫天運埏陶萬彚已幸爲人矧復爲士漸摩義理聰明日開如杞如梓郁爲成材成之旣難予之又慳壽夭窮達了不相闗倚嗟復本士林之秀材𨿽孔多命則不偶胸中之奇百未一施堙沈下僚奄忽永歸問誰尸之不可究詰從古以然何獨今日嶷嶷二子粹美而文慶流有衍宜大其門陽羨之區谿山秀深安於幽宮以利其後人

樂全居士墓志銘

居士諱密字季明姓鄧氏其先占籍滑臺逺祖惟恭唐未總軍於宣武以事謫臨江子孫因家於外邑沙陽國初沙陽攺隸延平故今爲延平人曾祖克誠祖若防皆潛徳弗仕父兼濟好學能文有聲塲屋間晚赴廷試擢優等授昭武司法參軍而終累贈奉直大夫奉直公生四子居士其季也居士自防已有成人風及長博極羣書作文有理致爲流輩推許隸業上庠十餘年所交皆一時豪俊平居較藝多占上游及試有司則不偶因喟然曰親老矣安能久違色養以邀祿仕哉拂衣東歸朝夕膝下執子弟之役惟謹伯兄寧旣擢第仕宦寖顯居士卽忘懷進取親養之暇以講習自娛未嘗一日廢捲丁奉直公及太夫人憂執喪如禮崇寧間以八行取士眾推居士爲舉首辭不就縣官惇請勤甚不得已一詣黌捨卽棄歸時論髙之居士孝友出於天性閨門雍睦事兄如事親然伯兄掛冠而歸其次亦皓首每燕客兄弟必偕鄕閭美之遇人無貴賤親疎接之必以誠望其容貌知爲厚徳君子也縣學久頽居士倡而新之且爲文以勸學者後進景從助貧賑急不計家資問疾弔喪不避寒暑聞人善稱之不容口有不如理者以防辭諷之語未嘗傷人以故一邑信服毎欲有所爲必就諮決其行已大略如此辟所居東偏爲圃結庵以居名曰樂全故士大夫因以樂全號之圃廣才數畆鑿池沼置臺榭堂宇畢備植嘉葩美木百餘種能知花木之性手自培治靡不繁盛四時芳菲不絕賔至具酒肴奕釣觴詠盡歡乃罷其喜客好事𨿽老不衰尢曉世務貫通古今與人談論霏霏使聽者亡倦余宣和初謫官沙陽一見相契毎與居士遊燕圃中從容甚適爲名其堂曰棣華作大字牓楹問酬唱防成卷軸別去一紀復來則沙陽爲盜所擾居士避地長樂之甘蔗洲舊第已爲煨燼惟棣華獨存余題詩壁間有最愛幽人三徑裏盡収春色一壺中之句蓋紀實也行次長樂居士相訪𨿽年齒已髙而气貌不衰所造益以深逺嘗竊嘆其眞有徳者余被命宣撫荊廣辟其子文饒爲屬官以行別未防遽聞居士之喪爲之愴然者累日居士平時學佛獨取其心法自避地所歸鄕邑一日俾家人具湯沐不及待輒易衣跏趺而坐侍者覺有異遽掖使就枕奄然右脇而化實紹興二年十月二十有六日也享年七十有三鄕閭聞者皆爲之出涕娶同邑張氏生二男長卽文饒宣和初補太學上捨生釋褐以親老久不調官今猶迪功郎次文昭應進士舉一女適承議郎廣南東路轉運判官張致逺孫男女各一人尙防其孤將以某年月日居士於沙陽官塘奉直公塋之右從治命也以余與居士遊從之舊先期以狀來請銘義不得辭銘曰

學以爲已而不忘於事退以自蔵而不入於迂孝弟著於宗族信義推於裏閭以此終其身殆古之所謂一鄕之善士者歟修然自得而不累於物澹然知足而不求有餘方丈之室有琴書圖史之樂數畆之園有池臺花木之娛以此遂其性殆古之所謂逸民者歟年逾從心豈曰不壽二子克家是爲有後從先塋治命之守銘以昭之旣安且久

宋故龍圖張公夫人黃氏墓志銘

哲廟朝以郊祀成推恩天下詔子孫願以官授其親者聽朝散大夫直龍圖閣鄱陽張公諱根時罷遂昌縣令年甫壯欲如詔書休官冀恩逮其祖人皆謂公齒少材髙譽望甚休進未可量曷不少須取顯仕以爲親榮而遽此汲汲也獨其夫人黃氏力贊成之其後龍圖公將漕淮南初遇大禮法當防子又欲請於朝官其叔父以告夫人夫人喜見顏色曰公方壯年爲祖謝仕今始得子孫之恩復以推叔父皆人所不能而公優爲之其助風化多矣願亟抗章無疑嗟夫仕宦進取鮮不爲妻孥計而龍圖公所爲絕人逺甚蓋有夫人爲之內助而爲人妻者能勉其夫以義如此尢所難也嗚呼得不謂之賢哉夫人閩之邵武人曾祖諱某贈司徒祖諱汝濟贈太師父諱履尙書右丞母段氏京兆郡夫人惟黃氏世爲邵武著姓司徒太師有隠徳爲鄕裏所推至右丞公以淸徳直道進位執政爲時儒宗而黃氏益顯右丞公三女夫人其長也方防頴悟絕人誦書日數萬言輒了其義凡女工之事不學而能及長懿淑端莊動必依禮所以事父母者曲盡其意識趣髙邁尢深於老莊之書右丞公毎與夫人語未嘗不嘆息以爲不可及也擇配久之元丰中龍圖公試業上庠甫冠已三薦於禮部遂擢乙科右丞公時爲禮部尙書一見以國士許之且曰器度凝逺眞吾女之配也遂以夫人歸焉夫人之歸張氏也王舅姑舅姑咸在堂龍圖公性至孝奉養其親惟恐不及夫人悉力左右之承順顏色紉餌必親舅姑愛重毎指夫人所爲以訓諸媍俾之師法逮事凡三十年服勤如一日及其亡也執喪禮惟謹張氏大族也內外姻戚甚眾夫人上承下撫人無間言惟寛裕無忌嫉喜慍不形於色與人和易怡聲下气惟恐傷之𨿽妾侍輩皆得其驩心右丞公京兆君愛夫人過其子毎歳間不逺千里歸寧京兆君之喪夫人哀毀終喪不茹葷其後右丞公位廊廟退朝無聲色之奉獨與夫人談道間及時事夫人輒能斷其利害右丞公喜曰是吾益友也建中靖國初右丞公謁告還鄕詔趣入覲抵維揚疾作諸子逺宦獨夫人在旁嘗藥侍膳晝夜不捨旣薨號慕成疾復力疾以治喪事咸有條理右丞公歸邵武而京兆君丹陽夫人歳時致享不輟人謂黃氏有女矣長兄髙材曠達不事事其卒也至無以斂夫人贈襚之甚厚賙防諸孤恩意尢篤其天性孝悌如此初龍圖公旣休官以歸閒居逾十年夫人安於岑寂無半語及榮利事迨近臣論薦落致仕召對夫人不以爲戚其後奉使江淮間又十餘年士大夫莫不以公久淹於外爲惜夫人獨曰部使者一路休戚所系隨事施設亦足以行其所學矣龍圖公性剛直遇事無所顧避夫人每戒之曰釋氏六波羅宻以般若爲宗貴夫以方便善巧濟一切也今公欲有爲於當世而不知此其可乎龍圖公深感其言爲之委蛇曲折以行其道十餘年間兩路之民受賜多矣其後以言得罪夫人泰然無憂色笑謂龍圖公曰公𨿽知所謂般若矣獨於能忍抑猶有未盡乎其議論過人皆此類也夫人之妹適劉公正夫劉公綿歷侍從遂登宰輔夫人未嘗幹以私中年篤好釋氏世味益薄獨掃一室燕坐終日以禪悅自娛自龍圖公以罪去益有厭世意嘗夢金人長丈餘以手授之夫人驚喜而悟頓若有得召諸子告戒甚悉一日晨興偏詣諸娣姒若敍別然且曰吾終當夢中逝不復以疾病煩人也夜分命兒婦具粥食旣而就枕詰旦猶顧左右具龍圖公藥餌如常時少頃諸子興居已奄然逝矣側臥西鄕手結印固不可解實宣和二年閏五月七日也享年五十有九夫人神觀泰定气韻灑落𨿽盛族雅以寒素自將無貴驕之習性樂善聞人有所長稱道弗容口龍圖公輕財好施常倒囊以賙人之急𨿽家人飲食衣服有不備而夫人處之怡然無郤色龍圖公治事以嚴而夫人濟之以寛涖事以直而夫人濟之以和伉儷垂四十年日以忠孝相警戒故龍圖公立身行道無愧古人夫人之助爲多初龍圖公致政以母之封封祖母故夫人以所封遜於姑其後以右丞公恩賜冠帔封南華縣君至政和間更定命婦號封宜人男四人長曰燾太學博壬曰熹將仕郎曰煇曰煥未冠初燾以外祖恩補太廟齋郎夫人戒之曰丈夫當以儒學致身愼無以此自怠遣詣太學十年遂以第三人登第女七人皆通詩禮夫人所自訓也長適祕書郎黃伯思次適某次適太常博士李富國次適太府寺丞薛良顯次適監杭州都稅務範渭次適楚州寶應縣丞虞澹其一尙防夫人旣棄杯棬未逾月龍圖公疾亦不起諸孤以宣和五年正月壬午合於徳興縣吳園王舅通直公之塋左先期以狀來請銘綱前年自左史謫官沙陽旣得歸迂路抵龍圖公第拜夫人於堂畱十餘日聽其議論亹亹令人忘倦所見超卓𨿽老於禪學者弗能及也別未半歳遽聞夫人之喪竊嘆其於生死去來之際了了如此矧平日荷顧之厚而知夫人之行已爲甚詳義不得辭爲之銘曰黃氏之先世載令徳憲憲右丞股肱帝室篤生夫人柔惠溫恭曾靡貴驕來嬪張宗孝於父母順於舅姑以義教子以禮承夫惟龍圖公髙義邁古險夷一節夫人之助嗜學老莊疏封南華魚軒象服以宜其家徳曜之賢道韞之智視於夫人曾何足儷金人入夢寔符淨緣死生大矣而往翛然從其夫先塋之側子孫代昌考此銘刻

梁谿集卷一百七十

欽定四庫全書

梁谿集卷一百七十一

宋李綱撰靖康傳信錄序

靖康攺元金人犯闕實中國之大變典籍所載未之有也朝廷應變設施大略眾人所共知者往往私竊書之至於廟堂之上帷幄之中議論取捨事情物態爲宗社安危生民利害之所系者眾人所不得而知書之或失其實此傳信錄所爲作也余自宣和已亥以左史論事謫官閒廢七年迨乙已之夏防恩以太常少卿召其冬天子內禪召對擢兵部侍郎旣攺元正月三日差充行營司參謀官四日除尙書右丞充畱守五日攺充親徵行營使二月三日以姚平仲事罷職五日以士庶伏闕復舊職攺充都大提舉京城四壁守禦使金人退師除知樞宻院事六月差充河北河東路宣撫使七月出師次懷州八月召赴闕議事九月還次封丘除觀文殿學士知揚州十月以言者攺差提舉亳州明道宮尋落職十一月責授保靜軍節度副使建昌軍安置尋移寧江以二年春行次長沙聞召命復官除資政殿大學士領開封府事時金人再犯闕幾半年京師之圍未解四方盜賊蜂起余荷兩朝厚恩國步艱難不敢自愛方率義旅以援王室追念自乙已之冬迄今才歲餘一身之進退榮辱天下之安危利害紛然如此豈非其夣耶然一歲之間再致大寇𨿽曰天數亦人事也去春致寇其病源於崇觀以來軍政不修而起燕山之役去冬致寇其病源於去春失其所以和又失其所以戰何也敵以孤軍深入前阻堅城而後顧邀擊之威當是時不難於和而朝廷震懼其所邀求一切與之旣割三鎭又質親王又許不貲之金幣使敵有以窺中國之弱此失其所以和也諸道之兵旣集數倍於敵將士气鋭而心齊朝廷畏怯莫肯一用懲姚平仲刼寨之小衂而忘周亞夫困敵之大計使敵人安然厚有所得而歸此失其所以戰也失此二者之機防故令敵志益侈再舉南牧無所忌憚遂有並吞華夏之心譬猶病者證候旣明當用毒藥而不用𨿽蹔得安疾必再來此必至之理也以今日而視去嵗人心國勢之不相侔何止相什百哉臣子之義惟當奮不顧死以徇國家之急及其成功則天也然自是之後朝廷非大有懲創士風非大有變革內外小大同心協力以扶持宗社保全家室爲事掃去偸惰茍且之習媢嫉譖愬之風𨿽使寇退亦豈易枝梧哉故余於此錄記其實而無所隱庶幾後之覽者有感於斯文

靖康傳信錄上

宣和七年冬金人敗盟分兵兩道入寇其一以戎子斡裏雅布爲帥寇燕山郭藥師叛燕山諸郡皆陷遂犯河北其一以國相尼堪爲帥寇河東李嗣本叛忻代失守遂圍太原邊報狎至朝廷震懼不復議戰守惟日謀避狄之計然其事尙祕外廷未聞也至十二月中旬間賊馬逼近始遣李鄴借給事中奉使講和降詔罪已召天下勤王之師且命皇太子爲開封牧宰執日聚都堂茫然無策津遣家屬散之四方易置東南守臣具舟檝運寶貨爲東下計於是避狄之謀外廷始聞余時爲太常少卿素與給事中吳敏厚善夜過其家謂敏曰事急矣建牧之議豈非欲委以畱守之任乎東宮恭儉之徳聞於天下以守宗社是也而建以爲牧非也巨盜猖獗如此宗社不守中原且無人種自非傳以位號使招徠天下豪傑與之共守何以克濟公從官以獻納論思爲職曷不非時請對爲上極言之使言不合意不過一死死有輕於鴻毛者此其時也敏曰監國可乎余曰不可肅宗靈武之事當時不建號不足以復邦而建號之議不出於明皇后世惜之上聰明仁慈儻感公言萬有一能行此金人且將悔禍退師宗社底寧豈徒都城之人獲安天下之人皆將受賜非發勇猛廣大慈悲之心忘身徇國者孰能任此敏翌日求對具道所以且曰陛下果能用臣言則宗社靈長聖壽無疆上曰何以言之敏曰神霄萬壽宮所謂長生大帝君者陛下也必有靑華帝君以助之其兆已見於此上感悟嘆息因言李綱之論與臣同有防召余赴都堂稟議訖隨宰執至文字庫祗候引對實二十三日也其日餘懷所論著札子待對文字庫上禦玉華閣先召宰執吳敏等對至日晡時內禪之議已決擢吳敏爲門下侍郎艸傳位詔召百官班垂拱殿下宣示詔防余不復得對是夕命皇太子入居禁中覆以禦袍皇太子俯伏感涕力辭因得疾召東宮官耿南仲視醫藥至夜半少蘇翌日又固辭不從乃卽大位禦垂拱殿見宰執百官時日有五色暈挾珥赤黃色有重日相摩蕩久之乃隱尊道君皇帝曰道君太上皇帝尊道君皇后曰道君太上皇后道君太上皇帝居龍徳宮道君太上皇后居擷景園以李邦彥爲龍徳宮使蔡攸吳敏副之皆奉道君太上皇帝防也大赦天下翰林學士王孝迪實艸赦書而不著上自東宮傳位之意致四方疑士論非之詔有司討論所以崇奉道君太上皇帝者余時猶在奉常條具以聞詔遣節度使梁方平將騎七千守濬州步軍都指揮使何灌將兵二萬扼河津探報敵騎漸逼故也二十八日有防召對延和殿上迎謂曰卿頃論水軍疏朕在東宮見之至今猶能誦憶嘗爲賦詩有秋來一鳳向南飛之句余敍謝訖因奏曰陛下養徳東宮十有餘年恭儉日聞海內屬望道君太上皇帝觀天意順人心爲宗社計傳位陛下受禪之際燦然明白下視有唐爲不足道也願致天下之養極所以崇奉者以昭聖孝今金人先聲𨿽若可畏然聞有內禪之事勢必消縮講和厚有所邀求於朝廷臣竊料之大槪有五欲稱尊號一也欲得歸朝人二也欲增歲幣三也欲求犒師之物四也欲割疆土五也欲稱尊號如契丹故事當法以大事小之義不足惜欲得歸朝人當盡以與之以示大信不足惜欲增歲幣當告以舊約以燕山雲中歸中國故歲幣增於大遼者兩倍今旣背約自取之則歲幣當減國家惇示和好不校貨財姑如元數可也欲求犒師之物當量力以與之至於疆土則祖宗之地子孫當以死守不可以尺寸與人願陛下畱神於此數者執之堅無爲浮議所揺可無後艱並陳所以禦敵固守之策上皆嘉納翌日有防除兵部侍郎日下供職靖康元年正月一日上禦明堂受文武百官朝賀退詣龍徳宮朝賀道君太上皇帝百官班於門外宰執進見三日有防以吳敏爲行營副使以余爲參謀官團結軍馬於殿前司又以蔡攸爲恭謝行宮使宇文粹中副之以治道君太上皇帝東幸之具蓋斡裏雅布之兵距河濬州不守梁方平戰衂燒橋而遁何灌軍馬望風潰散賊遂渡河是日聞報故也夜漏二皷道君太上皇帝出通津門東下道君太上皇后及皇子帝姬等相續以行侍從百官往往潛遁是時從官以邊事求見者皆非時賜對四日余待對班於延和殿下聞宰執奏事議欲奉鑾輿出狩襄鄧間余竊思以爲不可適遇知東上閤門事朱孝莊於殿廷間語之曰有急切事欲與宰執廷辧公能奏取防乎孝莊曰宰執未退而從官求對前此無例余曰此何時而用例耶孝莊許諾卽具奏得防引對余拜訖升殿立於執政之末因啟奏曰聞諸道路宰執欲奉陛下出狩以避狄果有之宗社危矣且道君太上皇帝以宗社之故傳位陛下今捨之而去可乎上黙然太宰白時中曰都城豈可以守余曰天下城池豈復有如都城者且宗廟社稷百官萬民所在捨此欲將何之若能率勵將士慰安民心與之固守豈有不可守之理語未旣有內侍領京城所陳良弼自內殿出奏曰京城樓櫓創修百未及一二又城東樊家岡一帶壕河淺狹決難保守願陛下詳議之上顧余曰卿可同蔡懋良弼往觀朕於此俟卿余旣被防同懋良弼亟詣新城東壁徧觀城壕回奏延和殿車駕猶未興也上顧問如何懋對亦以爲不可守余曰城堅且髙樓櫓誠未備然不必樓櫓亦可守壕河惟樊家岡一帶以禁地不許開鑿誠爲淺狹然以精兵彊弩占據可以無虞上顧宰執曰策將安出宰執皆黙然余進曰今日之計莫若整齪軍馬揚聲出戰固結民心相與堅守以待勤王之師上曰誰可將者余曰朝廷平日以髙爵厚祿蓄養大臣蓋將用之於有事之日今白時中李邦彥等𨿽書生未必知兵然借其位號撫馭將士以抗敵鋒乃其職也時中怒甚厲聲曰李綱莫能將兵出戰餘曰陛下不以臣爲庸懦儻使治兵願以死報第人微官卑恐不足以鎭服士卒上顧宰執曰執政有何闕趙野對曰尙書右丞闕時宇文粹中隨道君皇帝東幸故也上曰李綱除右丞面賜袍帶並笏余致謝且敍時方艱難不敢辭之意車駕興進膳賜宰執食於崇政殿門外廡再召對於福寧殿去畱之計未決故也宰執猶以去計勸上有防命余畱守以李棁副之餘爲上力陳所以不可去者且言唐明皇聞潼關失守卽時幸蜀宗社朝廷碎於賊手累年然後僅能復之範祖禹以爲其失在於不能堅守以待勤王之師今陛下初卽大位中外欣戴四方之兵不日雲集敵騎必不能久畱捨此而去如龍脫於淵車駕朝發而都城夕亂𨿽臣等畱守何補於事宗社朝廷且將爲丘墟願陛下審思之上意頗回而內侍王孝竭從旁奏曰中宮國公已行陛下豈可畱此上色變降禦榻泣曰卿等毋畱朕朕將親往陜西起兵以復都城決不可畱此余泣拜俯伏上前以死邀之防燕越二王至亦以固守爲然上意稍定卽取紙禦書可回二字用寶俾使追還中宮國公因顧予曰卿畱朕治兵禦寇専以委卿不當稍有疎虞余惶恐再拜受命與李棁同出治事是夕宿於尙書省而宰執宿於內東門司中宮國公之行已逺是夕未還中夜上遣中使令宰執供軍令狀詰旦決行五日余自尙書省趨朝道路紛紛復傳有南狩之事太廟神主已出寓太常寺矣至祥曦殿則禁衛皆已擐甲乘輿服禦皆已陳列六宮襆被皆將升車矣余遑遽無策因厲聲謂禁禦曰爾等願以死守宗社乎願扈從以巡幸乎禁衛皆呼曰願以死守宗社不居此將安之餘因拉殿帥王宗濋等入見曰陛下昨日已許臣畱今復戒行何也且六軍之情已變彼有父母妻子皆在都城豈肯捨去萬一中道散歸陛下孰與爲衛且敵騎已逼彼知乘輿之去未逺以健馬疾追何以禦之上感悟始命輟行余謂宰執曰上意已定敢有異議者斬因出祥曦殿傳防宣示禁衛皆拜伏呼萬歲其聲震地復入勸上禦樓以見將士上可之駕登宣徳門宰執百官將士班樓前起居上臨欄幹久之復降步輦勞問將士余與吳敏撰數十語敍金人犯順欲危宗社決策固守各令勉勵之意俾閤門官宣讀每讀一句將士聲喏須防六軍皆感泣流涕於是固守之議始決是日以余爲親徵行營使馬軍大尉曹曚副之白時中罷相以李邦彥爲太宰張邦昌爲少宰吳敏知樞宻院事趙野爲門下侍郎王孝迪爲中書侍郎蔡懋爲左丞耿南仲同知樞宻院事孝迪邦彥之姻家故薦之南仲出城已累日上遣使追還之以東宮官故有是命親徵行營使置司於大晟府辟參謀官書寫機宜勾當公事管勾文字準備差遣統制統領將領準備差使等擇文武官處之吏房戶房兵房工房選三省人吏處之上賜銀絹錢各一百萬貫匹兩文臣自朝請大夫以下武臣自武功大夫以下及將校官告宣帖三千餘道一切許以便冝從事自車駕禦樓之後方治都城四壁守具以百步法分兵備禦每壁用正兵萬二千餘人而保甲居民廂軍之屬不與焉修樓櫓掛氊幕安炮坐設弩牀運磚石施燎炬垂櫑木備火油凡防守之具無不畢備四壁各有從官宗室武臣爲提舉官諸門皆有中貴大小使臣分地以守又團結馬步軍四萬人爲前後左右中軍軍八千人有統制統領將領步隊將等日肄習之以前軍居東水門外防延丰倉倉有粟豆四十萬碩其後勤王之師集城外者賴之以濟以後軍居宋門外占樊家岡使敵騎不敢近而左右中軍居城中以備緩急自五日至八日治戰守之具粗備而敵馬已抵城下寨於牟駞岡牟駞岡者京城外西北隅地也岡勢隱轔如沙磧然三面據水前枕霧澤陂卽孳生馬監之所芻豆山積異時郭藥師來朝道君命打毬於其間故知可以爲寨地金人兵至徑趨其所實藥師導之人謂藥師忠於國家與金人戰偶不利而從之餘弗信也是夕金人攻水西門以火船數十隻順汴流相繼而下余臨城捍禦募敢死士二千人列布柺子弩城下火船至卽以長鉤摘就岸投石碎之又於中流安排扠木及運蔡京家假山石疊門道間就水中斬獲百餘人自初夜防守達旦始保無虞入對垂拱殿方奏事間傳報敵攻酸棗封丘門一帶甚急上命余往督將士捍禦余慮城上兵卒不足用卽告上乞禁衛班直善射者千人以從上遣禦藥盧端同行傳防如所乞自禁中至新城酸棗門幾二十里行夾道委巷中惟恐敵之已登城也抵門敵方渡濠以云梯攻城余命班直乘城射之皆應而倒余時坐酸棗門下有自門上擲人頭下者至六七不已詢之云斬獲姦細俾驗認卽皆漢人首級也蓋擾攘中兵卒妄行殺戮捕獲數人卽斬以徇因使號令如獲姦細捕人親執出頭驗實推賞輒殺者斬自是乃止余與官屬數人登城督戰激勵將士人皆賈勇近者以手炮櫑木擊之逺者以神臂弓彊弩射之又逺者以牀子弩座炮及之而金人有乘栰渡濠而溺者有登梯而墜者有中矢石而踣者甚眾又募壯士數百人縋城而下燒云梯數十座斬獲酋首十餘級皆耳有金環是日敵攻陳橋封丘衛州等門而酸棗門尢急敵箭集於城上如蝟毛士卒亦有傷中者皆厚賞之上遣中使勞問降禦筆褒諭給內庫酒銀椀防絹等以頒將士人皆歡呼自卯至申未間殺敵數千人敵知城守有備不可以攻乃退師因遣使隨李鄴請和抵城下已昏黑矣堅欲入城余傳令敢輒開門者斬竟俟明乃入實初十日也上禦崇政殿宰執起居訖升殿奏事引使入對出斡裏雅布書進呈道所以舉師犯中國之意聞上內禪願復講和乞遣大臣赴軍前議所以和者上顧宰執未有對者余因請行上不許曰卿方治兵不可命李棁奉使鄭望之髙世則副之宰執退余畱身問所以不遣之防上曰卿性剛不可以往余對曰今敵气方銳吾大兵未集固不可以不和然所以和者得策卽中國之勢遂安不然禍患未已宗社安危在此一舉臣懼李棁柔懦而誤國事也因爲上反覆具道所以不可割地及過許金幣之說以謂金人之性貪婪無厭又有燕人狡獪以爲之謀必且張大聲勢過有邀求以窺中國如朝廷不爲之動措置合宜彼當戢斂而退如朝廷震懼所求一切與之彼知中國無人益肆覬覦憂未巳也先定然後能應安危之機願陛下審之上頗以爲然余退巡歷城守因乞宰執分提舉四壁上命蔡懋分提舉京城四壁守禦使而李棁是日至金人軍中果辱命斡裏雅布者南向坐棁望之等北面再拜膝行而前斡裏雅布遣燕人王汭等傳道語言謂都城破在頃刻所以斂兵不攻者徒以上故存趙氏宗社恩莫大也今議和須犒師之物金五百萬兩銀五千萬兩絹防各一百萬匹馬駞驢騾之屬各以萬計尊其國主爲伯父凡燕云之人在漢者悉歸之割太原中山河間三鎭之地又以親王宰相爲質乃退師出事目一紙付棁等達朝廷棁唯唯不能措一辭金人笑之曰此乃一婦人女子爾自是有輕朝廷心十一日棁至自大金軍前宰執同對於崇政殿進呈金人所須事目且道其語宰執震恐欲如其數悉許之餘引前議力爭以謂尊稱及歸朝官如其所欲固無害犒師金幣所索太多𨿽竭天下不足以充其數況都城乎當量與之太原河間中山國家屏蔽號爲三鎭其實十餘郡地塘濼險阻皆在焉割之何以立國又保塞翼順僖三祖陵寢所在子孫柰何與人至於遣質卽宰相當往親王不當往爲今日計莫若擇使與之往返熟議道所以可不可者金幣之數令有司防計所有續具報宿畱數日大兵四集彼以孤軍入重地勢不能久畱𨿽所得不滿意必求速歸然後與之盟以重兵衛出之彼且不敢輕中國其和可久也宰執皆不以爲然方謂都城破在朝夕肝腦且塗地尙何有三鎭而金幣之數又不足較也上爲羣議所惑黙然無所主凡爭逾兩時無一人助餘言者余自度力不能勝眾說因再拜求去曰陛下擢臣自庶僚不數日與大政臣亦受之而不辭者徒以議論或有補萬分之一今與宰執異議不能有所補願還庶僚以安愚分上慰諭曰不須如此卿第出治兵益固城守恐金人欵我此徐議可也余被防不得不出復前進曰金人所須宰執欲一切許之不過欲脫一時之禍不知他日付之何人能爲陛下了此願更審處後悔恐無所及因出至城北壁復廻尙冀可以力爭而誓書已行矣所求悉皆與之以皇弟康王少宰張邦昌爲質於金人軍中已無可柰何則爲之畱三鎭詔書戒中書吏以輒發者斬庶幾俟四方勤王之師集以爲後圖而宰執褎聚金銀自乘輿服禦宗廟供具六宮官府器皿皆竭取復索之於臣庶之家金僅及三十萬兩銀僅及八百萬兩翌日對於福寧殿宰執以金銀之數少惶恐再拜謝罪獨余不謝於是孝迪建議欲盡括在京官吏軍民金銀以收簇犒設大金軍兵所爲名掲長牓於通衢立限俾悉輸之官限滿不輸者斬之許奴婢親屬及諸色人告以其半賞之都城大擾限旣滿得金二十餘萬兩銀四百餘萬兩而民間藏蓄爲之一空餘因對於福寧殿奏上曰收簇金銀限滿民力已竭復許告訐恐生內變外有大敵而民心變不可不慮上曰卿可往收牓毋得告訐余因巡城過牓所令傳聖旨收牓歸行營司移牒孝迪照防人情乃安自十五日四方勤王之師漸有至者日數萬人乃於四壁置統制官招集之給芻糧授器甲踏寨地團隊伍皆行營司主之晝夜竭力無少休息至十七八間統制官馬忠以京西募兵至遇金人於鄭州南門外乘勢擊之殺獲甚眾於是金人始懼遊騎不敢旁出而自京城以南民始獲奠居矣二十日靜難軍節度使種師道承宣使姚平仲以涇原秦鳳路兵至余奏上曰勤王之師集者漸眾兵家忌分節制歸一乃克有濟願令師道平仲等聽臣節制上降禦筆曰師道老而知兵職位已髙與卿同官替曹曚可也蓋上意欲以師道爲親徵行營副使余竊嘆上裁處之當而宰執間有密建白以爲不可者上入其言於是別置宣撫司以師道簽書樞密院事充河北河東京畿宣撫使以平仲爲宣撫司都統制應西兵及四方勤王之師並宣撫司又撥前後軍之在城外者屬之而行營司所統者獨左右中軍而已上屢申敕兩司不得侵紊節制旣分不相統一宣撫司所欲行者托以機宻往往不復關報余私竊憂之自金人議和誓書旣行之後朝廷日運金銀幣帛之屬輸其軍中名果珍膳禦醖之餉使者絡繹冠蓋相望上又出禦府珠玉玩好寶帶鞍勒以遺之品數甚眾其價不可勝計余每爭以謂此不足爲徳適所以啟戎心𨿽上恭儉視珠玉如糞土然戎之生心何厭之有眾方稱美上徳不以餘言爲然金人益肆須索無所忌憚至求妓樂珍禽馴象之類靡不從之及勤王之師旣集西兵將帥日至上意方壯又聞金人擄掠城北屠戮如故而城外后妃皇子帝姬墳墓殯發掘殆盡始赫然有用兵之意余贊上曰易於謙之上六稱利用行師徵邑國師之上六稱開國承家小人勿用蓋謙之極非利用行師不足以濟功師之成非戒用小人不足以保治今陛下之於金人屈已講好其謙極矣而金人貪婪無厭凶悖愈甚其勢非用師不可然功成之後願陛下以用小人爲戒而已使金人有所懲創不敢有窺中國之心當數十年無夷狄之禍不然一日縱敵數世之患憂未艾也

梁谿集卷一百七十一

欽定四庫全書

梁谿集卷一百七十二

宋李綱撰靖康傳信錄中

二十七日余與李邦彥吳敏種師道姚平仲折彥質同對於福寧殿議所以用兵者余奏上曰金人之兵張大其勢然得其實數不過六萬人又大半皆奚契丹渤海雜種其精兵不過三萬人吾勤王之師集城下者二十餘萬固已數倍之矣彼以孤軍入重地正猶虎豹自投於檻穽中當以計取之不可與角一旦之力爲今之計莫若扼河津絕糧道禁抄掠分兵以復畿北諸郡俟彼遊騎出則擊之以重兵臨敵營堅壁勿戰如周亞夫所以困七國者俟其芻糧乏人馬疲然後以將帥檄取誓書復三鎭縱其歸半渡而後擊之此必勝之計也上意深以爲然眾議亦允期卽分遣兵以二月六日舉事蓋陰陽家言是日利行師而姚古種師中之兵亦將至故也約已定而姚平仲者古之子屢立戰功在道君朝爲童貫所抑未嘗朝見至是上以其驍勇屢召對內殿賜予甚厚許以成功當有節鉞茅土之賞平仲武人志得气滿勇而寡謀謂大功可自有之先期於二月一日夜親率步騎萬人以刼金人之寨欲生擒所謂斡裏雅布者取康王以歸𨿽種師道宿城中弗知也余時以疾給假臥行營司夜半上遣中使降親筆曰平仲已舉事決成大功卿可將行營司兵出封丘門爲之應援余具札子辭以疾且非素約兵不豫備斯須之間中使三至責以軍令不得已力疾防左右中軍將士詰旦出封丘門勒兵於班荊館天駟監分命諸將解範瓊王師古等圍敵騎出沒鏖戰於幕天坡斬獲甚眾復犯中軍余親率將士以神臂弓射卻之是夜宿於城外而平仲者前一夕刼寨爲敵所覺殺傷相當所折者不過千餘人旣不得所欲恐以違節制爲種師道所誅卽遁去而宰執臺諫哄然謂西兵勤王之師及親徵行營司兵爲金人所殱無復存者上震恐有詔不得進兵而斡裏雅布遣使謂用兵特將帥所爲不出上旨請再和宰相李邦彥於上前語使人曰用兵乃大臣李綱與姚平仲結搆非朝廷議僉議欲縛余以予之而使人反以爲不可遂罷尙書右丞親徵行營使以蔡懋代之因廢行營使司止以守禦使總兵事而種師道亦罷宣撫使余是時得止兵詔知事且變卽振旅以入城詣崇政殿求對旣至殿門聞罷命乃不果退處浴室院待罪時初三日也蔡懋防計行營司所失裁百餘人而西兵及勤王之師折傷千餘人外余並如故乃知朝廷前所聞之非是夕上降親筆慰勞錫賚白金緡錢五百貫兩且令吳敏宣諭將復用之意余感泣謝恩方欲丐歸田廬而有初五日士民伏闕之事初太學生陳東與書生千餘人是日詣闕上書明余及師道之無罪不當罷軍民聞之不期而集者數十萬人塡塞馳道街巷呼聲震地登聞皷於東華門擊破之上遣吳敏耿南仲慰諭諸生俾之退反爲軍民所擁不得行必欲見余及師道乃去不得報則殺傷內侍二十餘人又詬詈宰執李邦彥蔡懋王孝迪趙野等欲毆擊之皆散走藏匿於是上遣中使召余及師道入對余聞命惶恐固辭不敢行而宣召者絡繹而至中使迫促不得已上馬出浴室院由東門街抵馳道趨東華門軍民山積幾不可進宣召中使朱拱之復爲眾所殺蓋怒其傳旨之緩也入見上於福寧殿閤子中余泣拜請死上亦泣有旨復尙書右丞充京城四壁守禦使余固辭上不允俾出東華門至右掖門一帶安撫軍民余稟上旨宣諭乃稍散去再對於福寧殿上命余復節制勤王之師先放遣民兵蓋不復有用兵意也先是所畱三鎭詔書余旣罷乃遣宇文虛中賫詣金人軍中復差臧禹秦檜爲割地使是夕宿於咸豐門以金人進兵門外治攻具故也先是蔡懋號令將士金人近城不得輒施放有引炮及發牀子弩者皆杖之將士憤怒余旣登城令施放自便能中賊者厚賞夜發霹靂炮以擊敵軍皆驚呼翌日薄城射卻之乃退有告梁方平欲爲賊內應者余召至帳中執之以付禦史臺推治凡內侍之守城者皆罷京師浮浪不逞之徒乘軍民殺傷內侍擾攘中刼掠內侍十餘家取其金帛而以所藏器甲弓劍赴官司納自以爲功凡千餘人都城懼再有變余命悉集守禦使司以次納訖推其唱首將賞之各自言其姓名凡二十餘人審問得實皆斬之餘者逐去是日並斬殺傷部隊將者亦二十餘人然後民情安戢姦宄不作初敵馬旣抵城下余晝夜巡視有盜衲襖一領者有彊取婦人絹一匹者有妄以平民爲姦細而斫傷者皆卽斬以徇故外有彊敵月餘日間𨿽竊盜無有也都城素多火亦無作者至是乃始紛擾數日彈壓然後定金人請以越王代康王爲質上以越王叔父不可遣乃遣肅王及駙馬都尉曹晟以行康王得歸上喜賜予良厚康王素有膽气膂力善射居金人軍中幾月姚平仲刼寨之夕恬然無所驚怖及歸國人皆喜爭出觀之金人自平仲刼寨及封丘門接戰之後頗有懼意旣得三鎭之詔及肅王爲質卽不俟金幣數足遣使告辭上賜燕於軍中初十日遂退師十二日肆赦天下十三日宰執對延和殿余奏上曰澶淵之役𨿽與大遼盟約而退猶遣重兵護送之蓋恐其無所忌憚肆行擄掠故也金人退師今三日矣初謂其以船栰渡河探聞乃系橋濟師一日而畢盍遣大兵用澶淵故事防送之宰執皆以爲太早余固請之上以餘言爲然可其請是日分遣將士以兵十餘萬數道並進且戒諸將度便利可擊卽擊之金人厚載而歸輜重旣眾驅擄婦女不可勝計气驕甚擊之決有可勝之理將士踴躍以行十四日以吳敏爲少宰余知樞密院事徐處仁中書侍郎耿南仲左丞李棁右丞初李邦彥蔡懋王孝迪趙野旣爲國人所勾逐皆藏匿不敢復出上章丐罷上初未許至是邦彥罷相除觀文殿大學士中太一宮使懋罷左丞除資政殿學士知大名府孝迪罷中書侍郎除資政殿學士提舉亳州明道宮故有是命十五日簽書樞密院事唐恪供職初恪以延康殿學士知杭州李邦彥薦用之至是始到闕也十七日澤州奏大金國相尼堪兵次髙平縣初尼堪旣破忻代觀察使折可求以麟府兵承宣使劉光世以鄜延兵援河東皆爲所敗遂圍太原攻之月餘不能下而平陽府義軍叛義軍者童貫張孝純所招雲中人也分布河東諸郡平日養贍蓄積爲之一空及金人入冦孝純以義軍五萬人守石嶺關旣叛以從金人矣至是諸郡往往殺戮或逐出之而平陽府者破城叛去攻陷威勝軍遂引金人入南北關陷隆徳府遂次髙平朝廷震懼恐其復渡河而南宰執咎予盡遣城下兵以追斡裏雅布之師將無以枝梧余曰斡裏雅布之師旣退自當遣大兵護送初不虞尼堪之來也尼堪之師𨿽來聞旣和亦當自退必無復渡河之理又太行瑯車之險已遣統制官郝懷將兵二萬屯河陽控扼險道決無他慮而執政中有密啟上者於是禦前以金字牌悉追還諸將之兵諸將之兵及斡裏雅布之師於邢趙間相去二十餘里金人聞大兵且至莫測多寡懼甚其行甚速而諸將得追詔卽還餘聞之上前力爭得旨復遣而諸將之還已五程矣𨿽復再進猶與金人相及於虖沱河然將士知朝廷之議論二三悉解體不復有邀擊之意第遙護之而已於是金人復旁出抄掠及深祁恩冀間其去殊緩而尼堪之兵聞已和果退如餘言乃命種師道爲河北河東宣撫使駐滑州而以姚古爲制置使總兵以援太原以種師中爲制置副使總兵以援中山河間諸郡時朝廷僉議以三鎭爲果不可割有如兵民爲國家堅守不下卽遣使再議以租賦歸之求保祖宗之地故也有旨宇文虛中罷簽書樞密院事除資政殿學士知靑州李棁罷右丞除資政殿學士宮觀以翰林學士何防爲右丞禦史中丞許翰爲同知樞密院事中書侍郎徐處仁供職初處仁以觀文殿大學士知大名府上聞其老成有士望方倚以爲相故以中書侍郎召之至是到闕供職未旬日遂拜太宰時三月初間也詔以道君太上皇帝回鑾議所以奉迎者以門下侍郎趙野爲奉迎使初道君正月三日夜出通津門乘舟以行獨蔡攸及內侍數人扈從以舟行爲緩則乘肩輿又以爲緩則於岸側得般運磚瓦船乘載饑甚於舟人處得炊餅一枚分食之是夜行數百里抵南都始館於州宅得衣被之屬市駿騾乘之至符離始登官舟及泗上少憩宇文粹中童貫髙俅之徒始至童貫以勝捷兵三千扈從渡河以如維揚髙俅以禁衛三千畱泗上控扼淮津旣抵維揚父老邀車駕不可渡江而道君決意南幸遂如鎭江道君太上皇后居維揚皇子帝姬皆流寓沿路州縣聞敵退多先歸者初恭謝行營所以都城圍閉止絕東南遞角又止東南勤王之師又令綱運於所在卸納泗州官吏以聞朝廷不以爲然道路籍籍且言有他故而太學生陳東上書乞誅六賊謂蔡京蔡攸童貫朱勔髙俅盧宗原於是議遣聶山爲發運使密圖之山請詔書及開封府使臣數十人以行余因奏事福寧殿畱身白上曰此數人者罪惡固不可恕然聶山之行恐朝廷不當如此措置昔肅宗欲發李林甫墓李泌諫謂其如明皇何肅宗抱泌頸泣曰思不及此使山之所圖果成驚動道君此憂在陛下使所圖不成爲數人所覺萬一挾道君於東南求劍南一道陛下何以處之上感悟曰柰何余對曰不若罷山之行顯責童貫等乞道君去此數人者早回鑾輿可以不勞而事定上以爲然山乃不果行而童貫等相繼皆去道君還次南都徘徊不進欲詣亳州上淸宮燒香及取便道如西都上以爲憂又每有書至必及朝廷攺革政事又批道君太上皇后當居禁中出入正門於是喧傳且有垂簾之事又批吳敏李綱令一人來莫曉聖意皆言事且不測余奏上曰所以欲臣及吳敏來無他欲知朝廷事耳吳敏不可去陛下左右臣願前去奉迎如防道君賜對臣且條陳自圍城以來事宜以釋兩宮之疑決無他慮上初不許餘力請之乃聽上令余賫禦前書達道君且賜行宮官屬茶藥銀各有差以十七日離國門十八日早次陳畱縣秋口遇道君太上皇后船余具榜子拜謁道左道君太上皇后艤舟令內侍楊修傳教旨勞問余附奏曰陛辭日有所得聖旨合具奏知乞依趙野例幄前奏事復傳教旨允余遂登舟入幄中於簾前拜訖具道上聖孝思慕且敍致方艱危中防上擢任感激之意道君太上皇后親加奬諭余再拜謝訖道君太上皇后曰朝廷欲令於何處居止余對曰朝廷見以擷景園爲寧徳宮奉道君太上皇后蓋遵稟道君太上皇帝十二月二十三日聖旨指揮道君太上皇后曰已得旨令居禁中余對曰以皇帝聖孝殿下聖慈母子之情豈復有間但稽之三從之義道君太上皇帝居龍徳宮而殿下居禁中於典禮有所未安朝廷討論但欲合於典禮以慰天下之望兩宮安則天下安矣道君太上皇后曰朝廷須是措置令是則得因泛語他事余拜辭登岸因呼內侍楊修李俅等三人坐幄次與再道前語三人者皆巨璫也以餘言爲然因入白之復傳教防曰相公所論甚有理但旣居寧徳宮後欲一到禁中神禦前燒香可否但奏來余對曰道君太上皇后旣居寧徳宮皇帝自當時詣省問萬一欲暫到禁中豈有不可之理因遣使賜香茶酒食等錢五百貫給散隨行使臣從人余以前語具札子奏知且云道君太上皇后已有許居寧徳宮意願一切不須示以疑阻以昭聖孝而道君太上皇后入國門日聶山請以禁衛防宣徳門道路喧然識者笑之二十日抵南都得旨二十一日引對是日道君禦幄殿余起居訖升殿奏事具道上聖孝思慕欲以天下養之意道君泣數行下曰皇帝仁孝四方所知且奬諭曰都城守禦宗社再安相公之力爲多餘再拜謝訖因出札子二紙呈進其一乞道君早回鑾輿不須詣亳社西都以慰天下之望其一自敍素防道君教諭擢用於國家艱危之中得效犬馬之力欲乞身歸田廬之意道君慰勞再四因曰相公頃爲史官緣何事去余對曰臣昨任左史得侍淸光者幾一年以狂妄論列都城水災伏防聖恩寛斧鉞之誅迄今感戴道君曰當時宰執中有不喜公者余愧謝因奏曰臣昨論水災實偶有所見自古𨿽無道之國水猶不冒其城郭天地之變各以類應正爲今日兵革攻圍之兆大抵災異變故譬猶一人之身病在五臟則發於气色形於脈息善醫者能知之非有物使之然气之先至者爾所以聖人觀變於天地而修其在我者故能制治保邦而無危亂之憂也道君以爲然因詢敵騎攻圍都城守禦次第余具以實對復曰敵旣退師方渡河時何不邀擊余曰朝廷以肅邸在金人軍中故不許道君曰爲宗社計豈可復論此余於是竊嘆道君天度之不可及也語旣浹洽道君因宣諭行宮止遞角等三事只緣都城已受圍恐爲人所得知行宮所在非有他也余對曰方艱危時兩宮隔絕彼此不相知𨿽朝廷應副行宮事亦不容無不至者在聖度照之而已道君因詢朝廷近事如追贈司馬光及毀拆夾城等凡三十餘事余逐一解釋謂追贈司馬光止欲得民心毀拆夾城止欲防姦細之類因奏曰皇帝仁孝小心惟恐一有不當道君意者每得禦批詰問輙憂懼不進膳臣竊譬之人家尊長出而以家事付之子弟偶遇彊盜刼掠須當隨宜措置及尊長將歸子弟不得不恐然爲尊長者正當以其能保田園大計慰勞之不當問其細故今皇帝傳位之初陛下巡幸適當大敵入寇爲宗社計政事不得不小有變革今宗社無虞四方以寧陛下回鑾臣以謂宜有以大慰安皇帝之心者其他細故一切勿問可也道君感寤曰公言極是朕只緣性快問後卽便無事因內出玉帶金魚袋古象簡賜余曰行宮人得公來皆喜以此慰其意便可佩服余固辭不允因服之以謝而退二十二日扈從道君詣鴻慶宮燒香初余次拱州見奉迎道君禁衛寶輦儀物等畱不進因以便宜作奉聖旨令趨南都至是道君燒香禁衛寶輦儀物等適至南都士女民庶夾道聳觀得旨來早辭訖先還闕賜酒食香茶等二十三日辭再對於幄殿道君出靑詞槁一紙俾宣示宰執百官乃道君初傳位奏天所作者道君宣諭曰本欲往亳州太淸宮以道路阻水不果又欲居西洛以皇帝懇請之勤已降指揮更不戒行公先歸達此意慰安皇帝因袖中出書付余仍宣諭曰公輔助皇帝扞賊守宗社有大功若能調和父子間使無疑阻當書靑史垂名萬世余感泣再拜受命辭訖卽先具札子以所得道君聖語奏知上批答曰覽卿來奏知奏對之語忠義煥然朕甚嘉之二十五日還抵闕下對於垂拱殿進呈道君禦書具道所以問答語上嘉勞久之以道君太上皇帝所賜玉帶牙簡銀絹等具札子進納有旨不允

梁谿集卷一百七十二

欽定四庫全書

梁谿集卷一百七十三

宋李綱撰靖康傳信錄下

二十七日宰執奏事延和殿進呈車駕出郊詣資福寺迎奉道君儀注耿南仲建議欲盡屏道君左右內侍出牓行宮門敢畱者斬先遣人摉索然後車駕進見余以謂不若止依常法不必如此示之以疑必欲過爲之防恐卻有不可防者南仲曰易曰或之者疑之也古人於疑有所不免余曰古人𨿽不免於疑然貴於有所決斷故書有稽疑易曰以斷天下之疑儻疑情不解如所謂竊鈇者則爲患不細南仲紛紛不已余奏曰天下之理誠與疑明與闇而已誠則明明則愈誠自誠與明推之可以至於堯舜疑則闇闇則愈疑自疑與闇推之其患至於有不可勝言者耿南仲當以堯舜之道輔陛下而其人闇而多疑所言不足深采上笑之而南仲怫然怒甚旣退再召對於睿思殿賜茶訖南仲忽起奏曰臣適遇左司諫陳公輔於對班中公輔乃二月五日爲李綱結搆士民伏闕者豈可處諫職乞送禦史臺根治上及宰相皆愕然余奏曰臣適與南仲辯論於延和殿實爲國事非有私意而南仲銜臣之言故有此奏伏闕之事陛下素所鑑察臣不敢復有所辯但臣以非才冒處樞輔仰荷特達之知未能有所補報區區素志欲俟敵騎出疆道君鑾輿還闕然後求歸田廬臣之願也今南仲之言若此臣豈敢畱願以公輔事送有司臣得乞身待罪上笑曰伏闕士庶以億萬計如何結治朕所洞知卿不須如此南仲猶不已余再拜辭上而出居啟聖院不復歸府入札子求去章凡十餘上上皆批答封還不允差禦藥宣押造朝及押赴樞密院治事復卽時上馬四月朔車駕詣寧徳宮復遣禦藥宣押扈從道君太上皇帝以三日入國門余以守禦使職事迎拜於新東門內道君於輦上顧揖翌日扈從朝於龍徳宮訖復上章懇請求罷知樞密院事上降手詔數百言不允復令徐處仁吳敏諭旨又召至內殿面加慰諭且曰敵馬方退正賴卿協濟艱難今遽欲捨朕何之前事不足介懷宜爲朕少畱辭意懇惻余不得已再拜受命就職他日畱身奏上曰金人退師交割三鎭三鎭官吏軍民不肯陷沒夷狄其勢必爲朝廷堅守天時寖熱而敵有輜重之累必不能久畱當卽出疆臣恐秋髙馬肥敵必再至以責前約及今宜飭武備修邊防勿恃其不來當恃吾有以待之於是爲上條具所以備邊禦敵者凡八事其一謂唐之藩鎭所以拱衛京師故𨿽屢有變故卒賴其力而及其獘也有尾大不掉之患祖宗監之銷藩鎭之權罷世襲之制施於承平邊備無事則可在今日則手足不足以扞頭目爲今之計莫若以太原眞定中山河間建爲藩鎭擇帥付之許之世襲收租賦以養將士習戰陣相爲唇齒以捍金人可無深入之患又滄州與營平相直隔黃河下流及小海其勢易以侵犯冝分濵棣徳博建橫海軍一道如諸鎭之制則帝都有藩籬之固矣其二謂自熈丰以來籍河北保甲凡五十餘萬河東保甲凡二十餘萬比年以來不復閱習又經燕山雲中之役調發科率逃亡流移散爲盜賊今所存者猶及其半冝專遣使團結訓練令各置器甲官爲收掌用印給之蠲免租賦以償其直武藝精者次第遷補或命之官以激勸之彼旣自保鄕裏親戚墳墓必無逃逸又平時無養兵之費有事無調發之勞此最策之得者其三謂自祖宗以來養馬於監牧擇陜西河東河北美水艸髙涼之地處之凡三十六所比年廢罷殆盡而更爲給地牧馬民間雜養以充數官吏便文以塞責而馬無復有善者又驅之燕山悉爲敵人所得今諸軍闕馬者大半冝復祖宗監牧之制權時之冝括天下馬量給其直則不旬月間數萬之馬可具也其四謂河北塘濼東距海西抵廣信安肅深不可涉淺不可以行舟所以限隔胡騎爲險固之地而比年以來淤泥漧涸不復開濬官司利於稻田往往泄去積水隄防弛壊又自安肅廣信以抵西山地形低下處可益增廣其髙仰處卽開幹壕及陷馬坑之類冝專遣使以督治之其五謂河北河東州縣城池類多隤圯堙塞冝徧行修治而近京四輔郡諸畿邑皆當築城創置樓櫓之屬使官吏兵民有所恃而安萬一有敵騎深入擄掠無所得可以坐困其六謂河北河東州縣經敵馬殘破蹂踐去處冝優免租賦以振卹之往年方臘擾浙東猶免三年今三鎭之民爲朝廷固守安可不議所以大慰其心者其七謂河北河東諸州最以儲峙糴買糧艸爲急務冝復祖宗加擡糧艸鈔法一切以見緡走商賈而實塞下使沿邊諸郡積蓄丰衍則敵不敢動矣其八謂陜西解鹽無煮海之勞而給邊費足民食其利不貲自行東南鹽法而解鹽地分益狹西邊益貧願復祖宗舊制以慰關陜兵民之心上俾宰執同議而其間所論異同𨿽建橫海軍一道以安撫使總之而藩鎭之議寢𨿽委提舉官遵舊制教閱上戶保甲三分之一而遣使盡行團結訓練置器甲之議不行𨿽委沿邊增修塘濼城池而輔郡畿邑已降指揮旋卽罷止𨿽委諸路相視監牧而不復括馬𨿽放河北河東租稅而止及一年𨿽行加擡糧艸鈔而貼以四分香藥𨿽復解鹽而地分不如舊制餘力爭之不能得大抵自敵馬旣退道君還宮之後朝廷恬然遂以爲無事方建議立東宮開講筵斥王安石置春秋博士而臺諫所論不過指摘京黼之黨行遣殆無虛日防邊禦寇之策反置而不問余竊私憂之惟兵事樞密院可以專行乃與許翰條具調發防秋之兵大槪有五一曰系將兵二曰不系將兵三曰土兵四曰民兵五曰保甲系將兵除已起發外見在者十將將以三千人爲率不過三萬人民兵弓箭社刀弩手之類是也不過一萬人保甲除河北河東外起於陜西不過三萬人並見在河北河東兵通爲二十萬以控制要害之地將上得旨頒行然後關三省其間猶有以爲不須如此者又乞降旨在京許監察禦史以上在外監司郡守帥臣各薦材武智略大小使臣樞密院籍記姓名量材錄用上從之又建議以爲在京馬步軍十餘萬於三衙近年不復教閱士卒驕惰緩急用之旋差將佐統領兵將不相識難以責成功乞自樞密院選差大小使臣分四壁教閱因勒成部伍以備緩急上初可之已而殿帥王宗濋等以爲侵紊非祖宗制詔罷之餘然後竊嘆知事之難成也少宰吳敏建議欲置詳議司檢詳祖宗法制及近年獘政當攺革者次第施行詔以徐處仁吳敏及余爲提舉官命旣行爲南仲沮止敏丐去不果余奏上曰陛下卽大位於國家艱難之時冝一新政事以慰天下之望而朝廷玩愒日復一日未聞有所變革近欲置司討論尋復罷之今邊事方棘調度不給前日爵祿冒濫耗蠧邦財者冝稍裁抑以足國用此政事所冝先者上以爲然委余條具以聞余奏上三十餘事謂如節度使至遙郡刺史祖宗本以待勲臣故俸給特厚當時員數絕少今皆以戚裏恩澤得之除邊功外冝悉換授環衛官以抑其濫又三省堂吏祖宗時轉官止於正郎崇觀間始許轉至中奉大夫今冝復祖宗之制餘皆類此上深然之降付三省已而掲牓通衢曰知樞密院事李綱陳請裁減下項又牓東華門曰守禦使司給諸軍卸甲錢多寡不均禦前特再行等第支給而守禦使司初未嘗給卸甲錢也余聞之驚駭徐詢所以乃執政間有密白上以余得都城軍民之心欲以此離散之餘始憂懼不知死所矣方欲復丐罷防守禦使司補進武副尉二人具狀奏知上批出有惟辟作福惟辟作威大臣專權寖不可長之語余惶恐於上前辯明曰始親徵行營及守禦使司得旨一切以便冝行事給空名文武官告敕帖等三千餘道自置司以來用過三十一道而已此二人者乃賫禦前蠟書至太原當時約以得回報卽與補授故今以空名帖補訖奏聞乃遵上旨非專權也且敍孤危之蹤爲人所中傷者非一願罷職任乞骸骨歸田裏上溫顏慰諭以謂偶然批及非有他意余退居定力院入札子待罪丐去章十餘上上悉批答不允遺使押入余不得請卽徑出通津門欲東下上遣中使宣押挽舟入城絡繹於道歸府復鎖府門余翌日見上曰人主之用人疑則當勿任任則當勿疑而大臣以道事君不可則止今陛下惑於人言於臣不能無疑又不令臣得去不知此何也上安慰久之餘自此多在告日欲去而未能防種師中歿於軍前種師道以病告歸執政有密建議以余爲宣撫使代師道者初斡裏雅布之師還抵中山河間兩鎭兵民以死固守不肯下肅王張邦昌及割地使等躬至城下說諭卽以矢石及之乃退沿邊諸郡亦然而種師中進兵逼之金人出境兩鎭無虞尼堪之師至太原城下太原亦堅壁固守尼堪屯兵圍之悉破諸縣爲鏁城法以困太原鏁城法者於城外矢石不及之地築壘環繞分人防守使內外不相通而姚古進師復隆徳府威勝軍扼南北關累出兵互有勝負然不能解太原之圍於是詔種師中率兵由井陘道與姚古犄角應援太原師中進次平定軍乘勝復壽陽楡次諸縣不設備有輕金人之意又輜重犒賞之物悉畱眞定不以從行金人乘間衝突諸軍以神臂弓射卻之欲賞射者而隨行銀椀秪數十枚庫吏告不足而罷於是士皆憤怨相與散去師古爲流矢所中死之其餘將士退保平定軍而師道駐滑州復以老病丐罷上納建議者之說決意用余宣撫兩路督將士解圍一日召對睿思殿諭所以欲遣行者余再拜力辭自陳書生不知兵在危城中不得已爲陛下料理兵事實非所長今使爲大帥恐不勝其任且誤國事死不足以塞責上不許卽命尙書省出敕令面授余奏曰借使臣不量力爲陛下行亦須擇日受敕今拜大將如呼小兒可乎上乃許別擇日受余退卽移疾在告入札子乞致仕力陳所以不可爲大帥且云此必有建議不容臣於朝者章十餘上悉批答不允且督令受命於是臺臣余應求諫官陳公輔相繼上言余不當去朝廷上皆以爲大臣遊說斥去之乃無敢言者或謂余曰公知上所以遣行之意乎此非爲邊事乃欲緣此以去公則都人無辭耳公堅臥不起防者益得以行其說上且怒將有杜郵之賜柰何余感其言起受命上錄裴度傳以賜余入札子具道吳元濟以區區環蔡之地抗唐室與金人彊弱固不相侔而臣曽不足以望裴度萬分之一以度況臣實爲非倫且言諸葛亮出師表謂親賢臣逺小人此先漢之所以興隆也親小人逺賢臣此後漢之所以傾頽也夫君子小人於用兵之間若不相及而亮深以爲言者誠以寇攘外患有可掃除之理而小人在朝蠧害本根寖長難去其患有不可勝言者是以吉甫贊周王以北伐必有孝友之張仲裴度相唐宗以東討必去姦邪之元稹用能成功焜燿圖史君子小人之不兩立從古以然臣竊觀陛下嗣位之初適遭金人入寇宵旰憂勤厲精圖治思刷前恥𨿽古帝王勤儉之徳無以逺過然君子小人尙猶混淆於朝翕訿成風殊未退聽謂冝畱神照察在於攘逐戎狄之先朝廷旣正君子道長則所以扞禦外患者有不難也今取裴度論元稹魏洪簡章疏節其要語輙塵天聽上優詔寵答宣撫司得兵二萬人而闕馬餘白上曰戎事以馬爲先今乏馬如此無以奮張軍容昔天寶末封常淸出師幽薊人觀之見其軍容不整皆叛去今臣出師安知無窺覘者所系國體非細故也事迫矣請括都城馬給價償之可得數千匹上以爲然令條具以聞旣而牓於開封府曰宣撫司括馬事屬騷擾可更不施行其意與前所牓同余竊嘆息而已以二萬人分爲五軍時捷勝兵叛於河北遣左軍往招撫之又遣右軍屬劉韐時劉韐除宣撫副使乃唐恪所薦余初不知也又以解潛爲制置副使代姚古以折彥質爲河東勾當公事與潛治兵於隆徳府宣撫司兵凡萬二千人余請銀絹錢於朝廷各百萬才得二十萬期以六月二十二日啟行而庶事皆未辦集乞量展行期上批曰遷延不行豈非拒命余惶懼入札子辯所以未可行者且曰陛下前以臣爲專權今以臣爲拒命方遣大帥解重圍而以專權拒命之人爲之無乃不可乎願並罷樞筦之任擇信臣委之得乞骸骨因以尙書右丞知樞密院事宣撫使告敇繳納上封還遣使趣召數四餘入見上具道所以爲人中傷致上聽不能無惑者秪以二月五日士庶伏闕事今奉命出使無緣復望淸光上驚曰卿只爲朕巡邊便可還闕余奏曰臣之行無有復還之理昔範仲淹自參知政事出安撫西邊過鄭州見呂夷簡語蹔出之意夷簡曰參政豈復可還其後果然今臣以愚直不容於朝使臣旣行之後無沮難無謗防無錢糧不足之患則進而死敵臣之願也萬一朝廷執議不堅臣自度不能有所爲卽須告陛下求代罷去陛下亦冝察臣孤忠以全君臣之義上頗感動乃以二十五日戒行前期錫燕於紫宸殿又賜禦筵於瓊林苑所以賜勞甚渥余犒軍訖號令將士斬禆將焦安節以徇初安節姚古帳下在威勝軍虛傳敵馬且至安節皷扇眾情勸姚古退師至隆徳又勸遁去於是兩郡之人皆驚擾走散而初無敵馬至是從姚古還闕余召斬之人皆以爲當翌日進師以七月初抵河陽入札子以畿邑汜水關西都河陽皆形勝之地城壁頽圯當極修治今𨿽晚然並力爲之尙可及也又因望拜諸陵具奏曰臣總師道出鞏洛望拜陵寢澘然流涕恭惟祖宗創業守成垂二百年聖聖傳授以至陛下適丁艱難之秋戎狄內侵中國勢弱此誠陛下嘗膽思報勵精求治之日願深考祖宗之法一一推行之進君子退小人無以利口善諞言爲足信無以小有才未聞君子之大道爲足使益固邦本以圖中興上以慰安九廟之靈下爲億兆蒼生之所依賴天下幸甚初余陛辭日爲上道唐恪聶山之爲人陛下信任之篤且誤國故於此申言之上批答有銘記於懷之語畱河陽十餘日訓練士卒修整器甲之屬進次懷州自出師後禁士卒不得擾民有趕奪婦人釵子者立斬以徇拾遺棄物決脊黥配逃亡捕獲者皆斬以故軍律頗肅無敢犯者嘗以謂步不勝騎騎不勝車金人以鐵騎奔衝非車不能制之有張行中者獻戰車制度兩竿雙輪前施皮籬槍刃運轉輕捷每車用甲士二十五人執弓弩槍牌之屬以輔翼之結陣以行鐵騎遇之皆退遁造千餘兩日肄習之俟防秋之兵集以謀大舉而朝廷降防凡詔書所起之兵悉罷減之餘上疏力爭其大略曰臣昨待罪樞府伏防陛下委令措置防秋人兵臣意以謂中國軍政不修幾三十年矣闕額不補者過半其見存者皆潰散之餘不習戰陣故令金人得以窺伺旣陷燕山長驅中原遂犯畿甸來無藩籬之固去無邀擊之威廟堂失策使之割三鎭質親王刼取金帛以億萬計驅擄士女屠戮良民不可勝數誓書之言所不忍聞此誠宗社之羞而陛下嘗膽而思報者也今河北之寇𨿽退而中山河間之地不割敵馬出沒並邊諸郡寨柵相連兵不少休太原之圍未解而河東之勢危甚旁近縣鎭皆爲敵兵之所占據秋髙馬肥敵騎憑陵決須深入以責三鎭之約及金帛之餘數儻非起天下之兵聚天下之力解圍太原防禦河北則必復有今春之警宗社安危殆未可知故臣輙不自揆爲陛下措畫降詔書以團結諸路防秋之兵大約不過十餘萬人而欲分布河北沿邊雄霸等二十餘郡中山河間眞定大名橫海五帥府腹裏十餘州軍沿河一帶控扼地分翊衛王室隄防海道其甚急者解圍太原收復忻代以捍金人夏人連兵入寇不知此十數萬人之眾一一皆到果能足用而無敵馬渡河之驚乎今臣被命出使去淸光之日未幾朝廷已盡攺前日詔書調兵防秋之計旣罷峒丁又罷刀弩手又罷土兵又罷四川福建廣南東路將兵又罷荊湖南北路系將不系將兵而京西州郡又皆特免起發是前日詔書所團結之兵罷去大半不知金人聚兵兩路入寇將何以枝梧而朝廷何恃不畱意於此也臣竊思之以兵爲不須起者大槪有五川廣福建荊湖之地逺一也錢糧犒賞之費多二也河北寇退天下已無事三也太原之圍敵馬不多不攻自解四也探報有林牙髙麗之師金人牽制未必深入五也若以川廣福建荊湖之地逺則詔書之下以四月期天下兵以七月當時關報三省何不卽止今已七月逺方之兵皆已在道始復約回是復蹈今春勤王之師約回之獘也一歲兩起天下之兵中道而兩止之天下謂何臣恐朝廷自此不復能取信四方而將士解體矣國之大事在戎宗社安危所系而且行且止有同兒戲臣竊痛之若以謂錢糧犒賞多則今春無兵捍寇致令誤國土地寶貨人民皆爲所取今惜小費而不爲之備臣恐後來所取又不止於前日也況元降指揮防秋人兵各令賫糧以行則錢糧犒賞之乏自非所患廟堂不深思宗社大計而惜小費臣竊所不取也若以河北寇退天下無事則邊郡日報金人聚兵聲言某月入寇當取某地彊敵臨境非和非戰朝夕恐栗懼其復來天下果無事乎賈誼謂厝火積薪之下而坐其上火未及然因謂之安以今日觀之何止於火未及然殆處於烈焰之旁而言笑自若也若以謂太原之圍敵馬不多不攻自解則自春䢐秋攻守半年曽不能得其實數姚種二帥以十萬之師一日皆潰彼未嘗有所傷衂不知何以必其兵之不多以爲可以不攻而自解者臣以謂非愚則誣至林牙髙麗牽制之報理或有之然不可恃彼之不來當恃我之有備則屯兵聚糧正今日之先務不可忽也今河北河東州郡日告危急乞兵皆以三五萬爲言而半年以來未有一人一騎可以副其求者防秋之兵甫集又皆遣罷不知此何理也若謂不須動天下之兵而自可無事則臣誠不足以任此責陛下胡不遣建議之人代臣坐致康平而重爲此擾擾也除範世雄所統湖北兵聞已至襄唐間臣已作奉聖旨令疾速發赴宣撫司外所有餘路乞依元降詔書起發庶幾不誤國事未報間再具奏曰近降指揮減罷防秋之兵臣所以深惜此事者一則河北防秋闕人恐有疎虞二則一歲之間再令起兵又再止之恐無以示四方大信防秋之計臣前奏論之已詳請爲陛下更論不可失信之意昔周爲犬戎所侵嘗以烽火召諸侯兵恐諸侯之未必至也舉烽以試之諸侯之兵大集知其試已皆怒而歸其後眞舉烽無復至者去冬金人將犯闕詔起勤王之師逺方之兵踴躍赴難至中途而寇已和有詔止之皆憤惋而反今以防秋之故又起天下之兵良非獲已逺方之兵率皆就道又復約回將士卒伍寧不解體夫以軍法勒諸路起兵而以寸紙罷之臣恐後時有所號召無復應者矣竟不報上日以禦批促解太原之圍於是宣撫副使劉韐制置副使解潛察訪使張灝勾當公事折彥質都統制王淵折可求等防議於隆徳府期以七月二十七日諸路進兵平定軍遼州兩路劉韐王淵主之威勝軍路解潛折彥質主之汾州路張灝折可求主之而宣撫副使制置副使察訪使勾當公事皆承受禦前處分事得專達進退自如宣撫司𨿽有節制之名特文具爾余奏上以節制不專恐誤國事𨿽降指揮約束而承受專達自若也至期出師解潛與敵相遇於南北關轉戰四日殺傷相當金人增兵潛軍力不能勝而潰平定汾遼之師皆逗𨖻不進其後張灝又違節制用統制官張思正復文水縣已而復爲敵所奪余極爲上論節制不專之獘又分路進兵敵以全力制吾孤軍不若合大兵由一路進防範世雄以湖南兵至卽薦爲宣撫判官方欲防合親率師以討賊而朝廷之議變矣初敵騎旣出境卽遣王云曹曚使金人軍中議以三鎭兵民不肯割願以租賦代割地之約至是遣回有許意其實以欵我師非誠言也朝廷信之耿南仲唐恪尢主其議意謂非歸租賦則割地以賂之和議可以決成乃詔宣撫司不得輕易進兵而議和之使紛然於道路矣旣而徐處仁吳敏罷相而相唐恪許翰罷同知樞密院事而進用聶山陳過庭李回等吳敏復以內禪事言者謂承蔡攸密旨及初除門下侍郎亦蔡攸矯制爲之責授散官安置涪州余竊嘆曰事無可爲者矣因入表札奏狀丐罷初唐恪謀出余於外則處仁敏翰可以計去之數人者去則余亦不能畱也至是皆如其策章數上猶降詔批答不允余具奏力道所以材能不勝任者且得昏憒之疾不罷決誤國事並敍曩日榻前之語於是上命種師道以同知樞密院事巡邊交割宣撫司職事召余赴闕且俾沿河巡視防守之具余連上章乞罷知樞密院事守本官致仕行至封丘縣得尙書省札子有防除觀文殿學士知揚州時九月初也余具奏辭免不敢當且上疏言所以力丐罷者非愛身怯敵之故特事有不可爲者難以虛受其責始宣撫司得兵若干並防秋兵若干今屯駐某處皆不曽用始朝廷應副銀絹錢若干又禦前降到若干除支官兵食錢並犒賞外今皆樁畱懷州及在京降賜庫具有籍可考按也臣旣罷去恐不知者謂臣喪師費財惟陛下遣使覈實𨿽臣自以不才丐罷願益擇將帥撫馭士卒與之捍敵金人狡獪謨慮不淺和議未可專恃一失士卒心無與禦侮則天下之勢去矣臣自此不復與國論敢冒死以聞旣而果有言余專主戰議喪師費財者又指言十罪於是著落職宮觀責授保靜軍節度副使建昌軍安置又以余上疏辯論謂退有後言以惑眾聽再謫寧江用捨進退者士之常此不足道但國家艱難宗社危急扶持天下之勢轉危爲安幾成而爲庸懦防慝者壞之爲可惜也殆天未悔禍生靈未有休息之期命運之行自有數耶不然何以若此余自建昌假道長沙以趨川峽適荊南爲寇賊所據道梗少畱時都城復爲敵騎攻圍朝廷不通耗者累月端憂多暇探篋中取自上龍飛余遭遇以來被受禦筆內批及表札章奏等命筆吏編次之因敍其設施去就本末大槪若此庶幾傳信於後世時靖康二年歲次丁未二月二十五日長沙漕防翠藹堂錄

梁谿集卷一百七十三

欽定四庫全書

梁谿集卷一百七十四

宋李綱撰建炎進退誌總敍上

靖康元年秋餘罷知樞密院事河北河東路宣撫使除觀文殿學士知揚州以言者落職提舉杭州洞霄宮責授保靜軍節度副使建昌軍安置尋移云安二年春行次長沙防恩復舊官除資政殿大學士領開封府事時金人再犯闕都城圍閉道路阻絕久之聞命卽率湖南勤王之師入援王室以四月初啟行自巴陵乘舟泛江五月初次繁昌傳元帥府檄方審都城破二聖播遷號慟幾絕次太平州覩今上登寶位赦書攺元建炎悲喜交集是時金陵爲叛卒周徳等所據囚帥臣宇文粹中殺官吏居民焚舟船不可勝數刼掠官府士民財物爲之一空𨿽受發運判官方孟卿招安而擐甲乘城殺戮恣橫如故余遣使臣賫文檄諭之令聽稟節制勤王乃肯釋甲然猶桀驁不以時登舟擅驅不當行士卒欲乘間遁去次金陵因與轉運判官權安撫使李彌遜謀盡誅其首惡四十六人而以其徒千餘人令提舉常平官王枋統之以行因奉表詣行在賀登極且辭領開封府事之命上書論時事並具奏金陵東南形勝之地新罹兵火冝早擇帥以鎭撫之次寶應聞已降麻告廷除正議大夫尙書右僕射兼中書侍郎隴西郡開國侯加食邑實封荷上特達之知感極而繼之以泣次泗上以汴流淺涸捨舟陸行是時四方勤王之師皆已放散因畱湖南金陵兵卒於泗奏取指揮獨取數百人防防以往次虹縣始被受尙書省札子有防趣召蓋行在前此不知余由江淮以來遣使賫賜禦書並降詔皆自湖北往至是得金陵奏乃札報新除有召防也因奉表札以辭恩命次防亭上遣中使王嗣昌傳宣撫問賜茶藥各一銀合奉表以謝次糓熟禦史中丞顏岐遣人投文字封以禦史臺印開視之乃論余不當爲相章疏其大意謂張邦昌爲金人所喜𨿽以爲三公眞王冝更加同平章事增重其禮余爲金人所惡𨿽已命相冝及其未到罷之以爲中太一官使兼講筵官置之閒地前後凡五章皆不降出故岐封以示余欲余之畱外而不進也乃知命相蓋出於淵衷獨斷而外廷所以沮之者無所不至益以感懼或勸余不若遂畱余曰國家艱危至此極矣豈臣子事形迹避嫌疑自愛惜之時哉上知遇如此得一望淸光敷陳腹心退就田裏死且不朽如岐言何足卹防復遣使趣召遂行有防賜禦筵於金果園命中書侍郎黃潛善押燕尙書右丞呂好問同知樞密院事汪伯彥同與卽具奏辭免次金果園龍圖閣學士兼侍讀董耘來見傳上防嘗遣從事郎劉黙賫禦書由湖北往迓卿書中有學窮天人忠貫金石方今生民之命急於倒掛諒非不世之才何以協濟事功之語感激流涕遂如行在遇三執政南都門外告以已具辭免禦筵乃歸館所時以城北鈐轄司爲府第少頃上遣使趣見進對於內殿見上敍致不覺涕泗之橫流上亦感動因奏曰金人不道專以詐謀取勝中國而朝廷不悟一切墮其計中旣登城矣猶假和議已定之說以欵四方勤王之師凡都城子女玉帛乘輿服禦歷代所傳寶器下至百工技藝無不畢取然後刼遷二聖東宮后妃嬪禦親王宗室凡系於屬籍者悉驅以行遣姦臣傳命廢滅趙氏而立張邦昌僞號大楚在京侍從百官北面屈膝奉賊稱臣莫有死節者自古夷狄之禍中國未有若此之甚賴天祐我宋大命未攺故使陛下總師於外爲天下臣民之所推戴系墜緒繼絕統此非人力乃天授也興衰撥亂持危扶顚內修政事外攘夷狄以撫萬邦以還二聖皆責在陛下與宰相冝得有大過人之才智者相與圖治以成中興而考論之際首及微臣自視缺然力小任重恐不足以仰副陛下特達知遇之意伏望聖慈追寢成命攺授其人實天下幸甚上曰朕知卿忠義智略甚久在靖康時宣力爲多特爲同列所不容故使卿以非罪去國而國家有禍故如此朕嘗進言於淵聖欲使夷狄畏服四方安寧非相卿不可今朕眇然以一身托於士民之上賴卿左右扶持以濟艱難此志已定卿其勿辭余頓首泣謝且道董耘所傳聖語荷知如此𨿽糜捐不足以報徳然臣未到行在數十里間禦史中丞顏岐封示論臣章疏謂臣爲金人所惡不當爲相如臣愚惷但知有趙氏不知有金人固冝爲其所惡然岐之論臣謂材不足以任宰相則可謂爲金人所惡不當爲相則不可臣愚不知金人與趙氏爲仇敵其所喜者爲趙氏耶其所惡者爲趙氏耶且爲趙氏之臣而金人喜之此必有以得其心者而反用以爲相則自古賣國以與人者皆爲忠臣矣今陛下用臣斷自淵衷而岐之論如此如臣迂疎自知不足以當重任但願一望淸光乞身以歸田裏至於陛下命相於金人所喜所惡之間更望聖慮有以審處於此上笑曰岐嘗有此言朕告之以如朕之立恐亦非金人之所喜者岐無辭而退此不足卹余奏曰陛下天縱睿聖固不難察此然臣材力綿薄實不足以勝任因出札子再拜力辭上慰諭久之遣禦藥邵成章宣押赴都堂治事又命執政聚於都堂卽上馬歸日已暮矣時六月朔日也翌日有防立新班奏事對於內殿同執政奏事訖畱身奏上曰自古人主惟論一相相得其人則朝廷正而天下之事舉相非其人則朝廷亂而天下之事廢方承平無事之時猶當考論其相而況艱難多事之際乎譬如負重致逺力只足以勝百斤而使之荷千鈞之重則必顚踣於道路矣以今日國勢觀之外則彊敵陵侮二聖在其掌握中內則兵力單弱四方盜賊竊發殘破州縣者不可勝數朝廷之上僣僞之臣方且襃崇信任與聞國政州縣之間官吏廢弛顧望進退視朝廷號令如罔聞知當此之時𨿽聖賢馳騖有所不足而欲以臣之迂疎獨任其責𨿽三尺之童有以知其難也易稱鼎折足覆公餗而孔子以謂知小而謀大力小而任重言不勝其任也伏望聖慈博選天下之有材智者爲相仰佐陛下共濟艱難而臣憂患餘生得以退藏於深渺不勝幸甚上曰卿素以忠義自許豈可於國家艱危之時而自圖安閒朕決意用卿非在今日社稷生靈賴卿以安卿其無辭余感泣再拜曰臣愚陋無取不意陛下知臣之深也然今日之事持危扶顚以創業爲法而圖中興之功在陛下而不在臣昔管仲語齊桓公曰不能知人害霸也知而不能用害霸也用而不能任害霸也任而不能信害霸也能信而又使小人參之害霸也夫知人能信任之而參以小人猶足以害霸況於爲天下而欲建中興之業乎方靖康之初淵聖皇帝慨然有圖治之意而金人退師之後漸謂無事不能分別邪正進君子退小人而賢否混淆是非雜揉且和且戰初無定議至其晚節專用姦佞而黜忠良敵騎再來遂有宗社不守之禍如臣者徒以愚直好論事爲眾人不容於朝使總兵於外而又不使之得節制諸將自度不足以任責乞身以退而又百端防譛竄逐逺方必欲殺之而後巳賴淵聖察臣孤忠特保全之卒復召用然已無及矣不謂今日遭遇陛下龍飛初無左右先容之助徒采虛聲首加識擢付以宰柄顧臣區區何足以仰副圖任責成之意然靡不有初鮮克有終如臣孤立寡與更望聖慈察管仲害霸之言畱神於君子小人之間使臣得以盡志畢慮圖報涓埃𨿽死無憾昔唐明皇欲相姚崇崇以十事邀說皆中一時之病類多施行後世美之臣常慕其爲人今臣亦敢以十事仰乾天聽陛下度其可行者願賜施行臣乃敢受命其未合聖意者願賜折難臣得以盡其說上可之餘因出札子奏陳其一曰議國是大略謂中國之禦夷狄能守而後可戰能戰而後可和而靖康之末皆失之今欲戰則不足欲和則不可莫若自治專以守爲策俟吾政事修士气振然後可議大舉其二曰議巡幸大略謂車駕不可不一到京師見宗廟以慰都人之心度未可居則爲巡幸之計以天下形勢觀之長安爲上襄陽次之建康又次之皆當詔有司預爲之備其三曰議赦令大略謂祖宗登極赦令皆有常式前日赦書一切以張邦昌僞赦爲法如赦惡逆選人循資責降罪廢官盡復官職皆泛濫不可行謂當攺正以法祖宗其四曰議僣逆大略謂張邦昌爲國大臣不能臨難死節而挾金人之勢易姓建號身處宮禁南面以朝其後不得已乃始奉迎朝廷尊崇之爲三公眞王參與大政非是冝正典刑垂戒萬世其五曰議僞命大略謂國家更大變故鮮伏節死義之士而奉賊防受僞官屈膝於其廷者不可勝數昔肅宗平賊而污僞命者以六等定罪今冝仿之以勵士風其六曰議戰大略謂軍政久廢士气怯惰冝一新紀律信賞必罰以作其气其七曰議守大略謂賊情狡猾勢須復來冝於沿河江淮措置控禦以扼其衝其八曰議本政大略謂崇觀以來政出多門綱紀紊亂冝一歸之於中書則朝廷尊其九曰議久任大略謂靖康間進退大臣太速功效蔑著冝審擇而久任之以責成功其十曰議修徳大略謂上初膺天命冝益修孝悌恭儉之徳以副四海之望而致中興每札讀訖又敷陳其所以然上皆令畱榻上俟詳觀有當施行者降出翌日降出議國是巡幸赦令戰守五札餘皆畱中次日與執政同奏事於內殿進呈議國是札子上曰今日之策正當如此可付中書省遵守次進呈議巡幸札子有防令促畱守司修治京城祗備車駕還闕欵謁宗廟詔永興軍襄陽府江寧府增葺城池量修宮室官府以備巡幸次進呈議赦令札子僉謂藝祖登進曽赦惡逆今已行難追有防選人惟有職者循資謫降罪廢官令刑部具元犯申朝廷等第敍復次進呈議戰議守札子有防令討論修舉軍政措置控禦條件以聞奏事訖執政退余畱身奏上曰臣愚瞽輙以管見十事冒瀆天聰已防施行五事如議本政久任修徳三事無可施行自應畱中所有議張邦昌僣逆及受僞命臣僚二事皆今日政刑之大者乞早降處分上曰執政中有與卿議論不同者更俟欵曲商量余奏曰邦昌僣逆之罪顯然明白無可疑者天下皆謂邦昌處敵中歲餘厚結敵酋得其驩心故破都城遷二聖東宮盡取親王宗室以行邦昌蓋與其謀此固不可知然邦昌當道君朝在政府者幾十年淵聖卽位首擢爲相奉使敵中方國家禍難之時如能以守節推明天下所以戴宋之義以感動其心敵人未必不悔禍而存趙氏邦昌方自以爲得計偃然當之正位號處宮禁者月有餘日敵騎旣退四方勤王之師集邦昌擅降僞詔以止之又遣郎官分使趙野翁彥國等皆賫空名告身數百道以行迨彥國等囚其使而勤王之師日進邦昌知天下之不與也不得已乃請元祐太后垂簾聽政而議奉迎邦昌僣逆始末如此而議者不同臣請備論而以春秋之法斷之若都城之人則謂因邦昌立而得生且免再取科金銀而徳之若元帥府則謂邦昌不待徵討遣使奉迎而恕之若天下則謂邦昌建號易姓其奉迎特出於不得已而憤嫉之都城徳之元帥府恕之者私也天下憤嫉之者公也春秋之法人臣無將將而必誅趙盾不討賊則書以弒君今邦昌已僣位號賊退而止勤王之師非特將與不討賊而已其罪爲如何昔劉盆子以宗室當漢室中衰爲赤眉所立其後以十萬眾降光武只待以不死今邦昌以臣易君其罪大於盆子不得已以身自歸朝廷旣不正其罪而又尊崇之以爲三公眞王參與國政此何理也議者又謂邦昌能全都城之人與宗廟宮室不爲無功而陛下登極緣邦昌之奉迎無邦昌則陛下何以自明臣皆以爲不然譬之巨室之家偶遭寇盜主人之戚屬悉爲驅擄而其僕欲奄家室奴婢而有之幸主人者有子自外歸迫於眾議不得已而歸所有乃欲遂以爲功其可乎陛下之立乃天下臣民之所推戴邦昌何力之有臣於札子中論之詳矣方國家艱危陛下欲建中興之業當先正朝廷而尊崇僣逆之臣以示四方其誰不解體又僞命臣僚一切置而不問何以勵天下士大夫之節執政中有議論不同者乞降防宣召臣得與之廷辯如臣理屈豈復敢言上許之乃令小黃門宣召黃潛善呂好問汪伯彥再對上語之故而潛善主之甚力大槪不出前所陳詰難數四乃屈服然猶持在逺不若在近之說余曰邦昌當正典刑何逺近之有借使在近當幽縶而反尊崇之如此何也潛善不能對上顧呂好問曰卿在城中知其詳謂當如何好問曰邦昌僣竊位號人所共知旣已自歸惟陛下裁處又引徳宗幸奉天不挾朱泚行後以爲悔以附防潛善不若在近之說余曰呂好問之言首鼠兩端且援朱泚以爲例非是方徳宗之狩奉天朱泚蓋未反也姜公輔以其得涇軍心恐資以爲變請挾以行徳宗不聽而其後果然今邦昌已僣逆豈可使之在朝廷使道路指目曰此亦一天子哉因泣拜曰臣不可與邦昌同列正當以笏擊之陛下必欲用邦昌第罷臣勿以爲相無不可者上頗感動而汪伯彥亦曰李某气直臣等不及上曰卿欲如何處置余曰邦昌之罪理當誅夷陛下以其嘗自歸貸其死而逺竄之受僞命者等第謫降可也上曰俟降出卿札子來日將上取防余拜謝旣退竊思若邦昌之事順逆曉然而猶費力如此其他豈可不憂是夕札子果降出翌日同執政進呈潛善猶左右之乃以散官安置潭州次進呈議僞命札子上曰國家顚覆士大夫不聞死節往往因以爲利如王及之坐蕃衍宅門詬詈諸王余大均誘取宮嬪以爲妾卿知之否余奏曰自崇觀以來朝廷不復惇尙名節故士大夫鮮亷寡恥不知君臣之義靖康之禍視兩宮播遷如路人然罕有能伏節死義者在內惟李若水在外惟霍安國死節顯著余未有聞願詔京畿諸路詢訪優加贈卹如王及之餘大均朝廷見付禦史臺推鞫必得其實臣聞方金人欲廢趙氏立張邦昌令吳幵莫儔傳道意防往返數四京師人謂之捷疾鬼王時雍徐秉哲奉金人防追捕宗室戚裏令居民結保不得容隱以衣袂聯屬以往若囚系然其後迫道君東宮后妃親王出郊皆臣子之所不忍言又受僞命皆爲執政此四人者當爲罪首上以詢呂好問而好問以爲有之得防皆散官廣南逺惡州軍安置余以次謫降內王及之餘大均胡思陳衝等以贓濫系禦史臺候結案日取防李若水贈官外霍安國贈延康殿學士有死節者令諸路詢訪以聞又進呈顏岐待罪章疏執政贊上欲令依舊供職有防令除待制與宮觀執政退余畱身上曰卿昨日內殿諍張邦昌事內侍輩皆泣涕卿今可以受命矣余拜謝曰自非陛下英睿天縱豈能決斷如此天下不勝幸甚臣𨿽愚陋敢不黽勉自力以圖報稱因爲上言今日國勢比之創業爲尢難蓋創業之主乘興起之運積小成大猶或易爲今日當國勢委靡不振之時夷狄盜賊憑陵擾攘之後士風偸惰人情畏怯府庫空虛郡縣殘破百度廢弛而欲奮厲整頓以成中興之功正猶大廈之傾持顚扶危須一一修葺而材料鮮少此所以爲尢難也正賴陛下剛健不息以至誠惻怛之意加之不爲羣議之所動揺先其大者急者而小者緩者徐圖之信任而責成功臣乃得以竭盡愚慮以裨補萬一臣竊觀自古創業中興之主莫如漢之髙祖光武唐之太宗皆有英明之姿寛誠之徳仁厚而有容果斷而不惑故能決大事成大功戡定禍亂身致太平臣嘗取其行事大節編爲一書便於觀覽欲繕寫進呈以備乙夜之觀應今日之變誠以數君爲法中興之功亦不難致上可之因論髙祖光武太宗數事合於今日者上皆以爲然復奏上曰人主莫大於兼聽廣視使下情得以上通故舜明四目達四聰而天下治今艱難之際四方休戚利害日欲上聞而士民之願效其智慮尢多陛下卽大位已逾月而諫皷院猶未置恐非所以通下情而急先務者上曰屢語執政猶未措置卿可便與施行余退因批防置登聞皷院於行在便門之外差官吏權攝又請置看詳官兩員於侍從職事官中選應士民上封事陳獻利害候降出並付看詳官簽擬可施行者將上取防又於省門置司以受詞訴公狀至是已三具表札辭免恩命皆降批答不允仍斷來章乃詣閤門受告有防兼充禦營使以覃恩告廷轉正奉大夫加食邑實封時六月六日也

梁谿集卷一百七十四

欽定四庫全書

梁谿集卷一百七十五

宋李綱撰建炎進退誌總敍下

是日同執政對於內殿余奏上曰以今日國勢而視靖康間其不逮逺矣然而有可爲者陛下英斷於上而羣臣輯睦於下庶幾革靖康之風而中興可圖然而今日之事須有規模而知先後緩急之序所謂規模者外禦彊寇內銷盜賊修軍政變士風裕邦財寛民力攺獘法省冗官誠號令以感人心信賞罰以作士气擇帥臣以任方面選監司郡守以奉行新政俟吾所以自治者政事已修然後可以議興舉而問罪金人迎還二聖此規模之大略也至於所當急而先者莫先於料理河北河東兩路夫河北河東者國之屏蔽也料理稍全然後中原可保而東南可安今棄置兩路不復料理而欲自安於東南譬猶外有寇盜不爲之藩籬而欲安於堂奧其可得乎今河北河東𨿽爲金人蹂踐而殘破河東所失者忻代太原澤潞汾晉其餘猶存也河北所失者不過眞定懷衛濬四州而已皆靖康之末所爲失之眞定以新易李邈爲帥懷以折彥質遁去衛以朝廷遣使交割濬以無城郭之故其餘中山河間慶源保塞雄霸深祁恩冀邢洺磁相信安廣信二十餘郡皆爲朝廷守兩路士民兵將所以戴宋者其心甚堅在州郡者依城郭無城郭者依大河西山結山寨以爲固皆推豪傑以爲頭領多者數萬少者亦不下萬人如此知名字者已十數處朝廷不因此時置司遣使有以大慰撫之分兵以援其危急臣恐爲金人所迫糧盡力困坐受其敝彊壯而狡獪者從賊其次者爲盜老弱稚孺渡河而朝廷何以待之且金人善因兵於敵兩路軍民𨿽懷忠義之心使救援之兵久而不至危急無告必且憤怨朝廷使金人因得撫而用之皆精兵也彼復何待借兵於他國哉驅之以擾中原而將之以酋首中國之兵亦將望風奔潰未易禦也臣愚以謂莫若於河北置招撫司河東置經制司擇有材略者爲之使宣諭陛下徳意所以不忍棄兩河於夷狄者措置經營結連其豪傑而用之救援危急收復州縣朝廷應副錢糧告敕有功者卽命以官其能保全一州收復一郡隨其髙下以爲節度防禦團練使如唐方鎭之制使自爲守非特絕其從賊之心又可資其力以禦敵朝廷久逺無北顧之憂此最今日之先務也僉議亦頗以爲然上曰誰可任此者余奏曰陛下儻采用臣策臣當詢訪其人續且聞奏旣退詢於士大夫間多謂張所可以招撫河北傅亮可以經制河東而余亦頗聞其爲人張所者山東人以進士擢第有材气謀略當靖康間爲監察禦史朝廷以金人再犯闕欲割棄河北旣遣使矣敵騎薄城京師圍閉所在圍城中獨上言乞以蠟書募河北兵淵聖許之蠟書至河北士民皆喜曰朝廷欲棄我於夷狄猶有一張察院欲救我而用之乎應募者凡十七萬人故所之聲滿河北部勒旣定防都城破謀弗果用上卽位於南都所首至行在見上論列且條具應募首領姓名人數合措置事件以聞朝廷欲以爲郎官奉使河北以董其事防所以察官上章論黃潛善及兄潛厚姦邪不可用恐害新政潛善引去上畱之乃謫所鳳州團練副使江州安置是時余尙未至行在也故眾謂招撫河北司非所不可然余以所嘗論潛善之故頗難之時旣迫他無可使者不得已一日過潛善閤子中相與欵語曰吾輩防上委任於艱難之秋實負天下之重責而四方士大夫號召未有來者前日議置河北招撫司搜訪殊無人可以承當獨一張所可用又以狂妄有言得罪如所之罪孰不以爲冝第今日事迫矣一失機防悔不可追不得已勢須抆拭用之如用以爲臺諫處要地則不可使之借官爲招撫冒死立功以贖過似無嫌第未知於公意如何儻能先國事後私怨爲古人之所難不亦美乎潛善欣然許諾乃薦之於上且道潛善意上說有防借所通直郎直龍圖閣充河北招撫使是時所已赴謫所遣使臣賫札子召之二十餘日而後至上召對摹畫稱防錫五品服內府賜緡錢百萬以備募兵半年錢糧給空名告千餘道以京畿兵千人爲衛將佐官屬聽自辟置一切許以便冝從事有朝請郎王圭者眞定府人眞定旣破率眾數萬保西山屢勝金人聞上登極自山寨間道來其所謀正與朝廷同能道河北事尢詳有防除直祕閣招撫司參謀官使佐所凡畱行在者又二十餘日而後行傅亮者陜西人以邊功得官諳練兵事靖康初至京師上封事請以親王爲元帥治兵於河朔淵聖不喜令押出門其冬復有薦者再召之亮至而都城已破率陜右京西勤王兵三萬人首至城下屢立功統禦將佐士卒如古人整齊畫一無敢犯令者上卽位亮詣行在召對除通直郎直祕閣而亮之爲人气勁直議論不能屈折執政不喜之除知滑州滑兩經殘破無城壁亮上疏自陳曰陛下復歸東都則臣能守滑陛下未歸則臣亦不能守也執政摘其語以爲悖傲不遜降通判河陽府亮憤懣而去余至行在亮已行使人召之乃來與語連日觀其智略气節眞可以爲大將者欲且試之乃薦於上以爲河東經制副使而以觀察使王爲使亦陜西人累立邊功僉謂在武臣中可用者上宣諭亮前疏中語余廣上意而奏曰人臣論事言不激切不足以感動人主激切則近謗訕故昔之聽言者必察其所以如果出於謗訕何所逃罪至於有所激而云則必恕之以來讜言如周昌之對髙祖劉毅之答武帝皆人之所難堪者而二主恕之以其有所激故也亮之言如此但欲激陛下以歸京師耳非有他故願聖度有以含容之且人材難得而將帥之材爲尢難如亮者今未見其比異日必能爲朝廷立大功气勁言直乃關陜气俗之常不足深責上乃許如所請並召對賜袍帶賜亮五品服與兵萬人告敕銀絹與川綱之在陜西者詔京西陜西漕臣應副糧艸餘如張所已得防而遣之初余旣建議以料理河北河東爲所當先者適後宮降誕皇子率執政入賀余奏上曰皇子降誕考祖宗故事當肆赦陛下登寶位赦已曠蕩獨遺河北河東而不及勤王之師天下尙觖望夫兩路爲朝廷堅守而赦令不及人皆謂已棄之何以慰忠臣義士之心而勤王之師𨿽不曽用在道路半年擐甲荷戈冒犯霜雪亦已勞矣疾病死亡者不可勝數恩卹不及後日復有急難何以使人願因今赦該載徳意上嘉納故皇子赦於二者尢詳又請降詔褒慰兩路守臣將佐軍民論以朝廷措置救援不棄之意守臣各轉兩官進職余具職位姓名以聞又詔自今有能收復兩路已陷州郡及救解危急保全一方功效顯著者並除本處節度觀察圑練防禦使依方鎭法又詔兩路軍民自今不得撰造事端以疑慮擅殺官吏又命使臣賫夏藥徧賜兩河守臣將佐又命防貨務印造見錢鈔遣使賫送兩路州郡又命降見錢鈔三百萬貫付河北東路陜西路漕司廣糴應副兩路又命起京東路夏稅絹於大名府樁管川綱河東衣絹於永興軍樁管以待兩路支俵於是兩路知天子徳意人情翕然蠟書日至間有破賊捷報敵人圍守諸郡者往往抽退而山寨應招撫經制司募者甚眾又擇武臣可用者置沿河巡察使自河陽抵濱滄凡六處各有地分以爲斥堠而潛善建議令馬忠將所部兵防雄州弓箭手李成所募兵凡五萬人搗虛入界敵必釋諸郡之圍以自救余曰解雜亂紛糾者不控捲救鬭者不搏撠批亢搗虛形格勢禁則自爲解此固古法但今日士怯兵弱恐未可以深入而馬忠者在靖康初𨿽嘗宣力其後官崇志滿自愛惜不肯決戰屢敗衂恐不足以任此莫若使之與張所協力先復濬衛懷三州士气旣振乘勢皷行而北則諸郡之圍必解而眞定可復河北可以得無事矣事固有因時而制冝者此也是時金人畱兵三州只數千人餘皆驅擄吾民剃剪用之張所遣間與之結連多願爲內應者以官軍民兵相表裏而圖之功可指日而成故余之策出此而潛善堅執其議上可之餘不欲力爭乃以忠爲河北經制使而以張換副之換者陜西人質朴有謀而善戰其材逺勝於忠旣使副忠又令與張所相應援而換亦以余之策爲然進呈諫官鄧肅論僞命臣寮札子多已行遣而肅曽在圍城中知之尢爲詳有未及者數人皆等第行遣如十友之類令畱守詢訪姓名以聞其言頗及呂好問好問者申公夷簡曽孫以元祐黨籍久困州縣士大夫頗推其恬於仕進靖康初余薦於淵聖以爲諫官其後爲侍從邦昌僣逆以爲執政而好問嘗以蠟書至元帥府故上卽位首擢爲右丞肅論之頗恕而侍禦史王賔亦上疏極言好問在圍城中方淵聖拘於敵營冝以蠟書至元帥府督進師而反勸進爲懷二而挾姦無大臣節況嘗污僞命不可以立新朝好問慙求去甚力乃除資政殿學士知宣州又進呈肅論耿南仲父子章疏上曰南仲誤淵聖罪天下共知朕嘗欲手劍擊之夫復何道乃以散官安置嶺南而其子延禧落龍圖閣學士令隨侍又進呈王賓論範訥趙野王襄總師逗𨖻不進而縱其下暴掠甚於盜寇章疏有防降官分司而賓論之不已乃皆以散官安置又論京西湖北爲金人盜賊侵犯有能以死固守而保全一方者有賊未至而先遁遂失守者謂冝襃黜以明功罪如趙子崧之守陳趙子櫟之守汝閻孝忠之守蔡黃叔敖之守襄陽李彥卿之守漢陽鄂倅趙令裨之援黃州縣令陳規之守徳安程千秋之守公安皆冝襃賞有防轉兩官或與職名而以令裨知黃州規知徳安千秋通判荊南如陸徳先之棄隨州鄧雍之棄荊南舒舜舉之棄郢州趙縱之之棄復州皆冝黜罰有防降兩官落職有類此者言事官條具以聞又論折彥質爲宣撫副使而逃亡入川峽錢蓋爲陜西制置使而逃至湖北許髙許亢防河而逃至江南儻不懲戒則後孰肯以死任責者有防彥質散官安置髙亢編管嶺南蓋落職降官分司命南康軍奏髙亢寓其境欲謀變守倅以便冝誅之而待罪眾謂擅殺爲非是余曰淵聖委髙亢守河付以兵將甚眾賊將至而先走以鐵騎五百自潁昌挈家趨江南沿路劫掠甚於盜賊朝廷不能正軍法而一軍壘守倅敢誅之必健吏也使後日受命捍賊者知退走而郡縣之吏有敢誅之者其亦少知戒乎是當賞上亦以餘言爲然乃命各轉一官是時範訥王襄罷而開封府與畱守闕官余薦宗澤於上以爲畱守非澤不可澤浙東人自爲小官卽卓犖有气節敢爲不詭隨於世以故屢失官靖康間知磁州上以康邸持節使敵中時金人已再犯河北澤力挽畱以爲不可行其後有元帥之命遂卽大位澤之功爲多同列忌之譛毀百端不得畱府中旣而除知襄陽府余到行在澤適至與語衮衮可聽發於忠義至慷慨流涕故餘力薦之上笑曰澤在磁凡下令一切聽於崔府君余奏曰古人亦有用權術假於神以行其令者如田單是也澤之所爲恐類於此京師根本之地新經擾攘人心未安非得人以鎭撫之不獨外寇爲患亦有內變可虞使澤當職必有可觀上許之乃除延康殿學士知開封府兼畱守澤至京師果能彈壓撫循軍民畏愛修治城池樓櫓不勞而辦屢出師以挫敵鋒𨿽嫉之者深竟不能易其任也知北京徐處仁死余薦杜充代之而已劉錫代充守滄州又頗易置諸路帥臣監司及京東西守臣然常患帥材之難得也一日上批出遷汪伯彥知樞密院事而除張慤同知慤是時方自河北都轉運使除戶部尙書初至行在余因對奏上曰慤以曉財利勤幹稱以爲戶部尙書乃其任也今才供職遽除執政不惟太峻未副人望兼戶部財計賴慤措置乞少緩之候慤措置財計稍就緒日除擢未爲晚陛下用宰相臣不得而與至執政臣當聞敢以爲請上乃止令遷伯彥而以黃潛善遷門下侍郎兼中書後二十餘日竟除慤蓋潛善主之也余因對復奏曰臣前欲少緩張慤除命非沮之正欲借其力措置戶部事今陛下已擢用慤乞且以戶部事委之乃命慤兼總領戶部財用上又令以許景衡爲中丞王賓除諫議大夫時景衡以給事中召未至余奏曰陛下以景衡爲中丞誠得其人然故事中丞無自外除者王賔遷則臺中無長官乞候景衡至行在日降處分上許之是時除侍從卿監郎官館職以補班列之闕及召赴行在者多未至而行在官出自圍城中者多求東南差遣以自便上命余艸詔以戒諭之其後許翰至余薦之於上謂翰外柔內剛學行純美謀議明決冝在左右參與大政上亦喜其論事乃以爲尙書右丞然翰之來晚不能有所助也初汴河上流爲盜所決者數處決口有至百步者閉塞久不合干涸月餘綱運不通兩京乏糧米價騰湧朝廷責降都水使者陳求道榮嶷皆爲散官依舊領監事又命提舉京城所陳良弼同共措置凡二十餘日而水復舊綱運沓來乃令三分畱一於行在每綱到卽間撥入京師糧始足米價始平又擇使臣八員爲沿汴巡檢毎兩員將兵五百人自洛口管認地分至西水門分布防察乃免濫決之患又於兩京城外及沿汴至泗增置巡檢商賈始通人情始漸復舊命進奏院邸吏分兩畨赴行在增給食錢朝廷差除鏤板傳報外路增置馬遞鋪添給錢糧命令始通州郡命綱運入京者還載諸部公案圖籍赴行在官府始有稽考蓋行在艸創凡百皆逐一施行措置悉類此也

梁谿集卷一百七十五

欽定四庫全書

梁谿集卷一百七十六

宋李綱撰建炎進退誌總敍【三】

一日同執政奏事內殿余畱身進呈三札子一曰募兵二曰買馬三曰募民出財以助兵費余奏上曰國家以兵爲重方熈丰盛時內外禁旅合九十五萬人至崇觀間而闕額不補者幾半西討夏人南平方冦北事幽燕所折閱者又三之一至靖康間金人再犯闕潰散逃亡者又不知其幾何方建炎初天下勤王之師集於都城側者三十餘萬人其間多系召募民兵儻擇正兵之可用者畱十餘萬分屯要害州郡運糧給之以爲後圖亦足以壯聲勢而備緩急朝廷乃一切放散而京東河北之兵在元帥府者又皆援例以歸遂使行在禁旅單弱𨿽旋搜裒其勢不多何以捍彊敵而鎭四方今已散之兵旣不可復追而東南之人其實輕剽不可使之逺戰耐勞苦習戰陣惟西北之人可使爲今日之計莫若取財於東南募兵於西北方河北之人爲金人搔擾未有所歸之時而關陜京東西流爲盜賊彊壯不能還業者甚眾乘此遣使四路優給例物以招募之新其軍號勒以部伍得十數萬人付之將帥以時教閱訓練不年歲間皆成精兵於要害州郡別置營房屯戌使之更番入衛行在此最今日之急務也夫金人專以鐡騎取勝而中國馬政不修騎兵鮮少乃以步軍當其馳突宜乎潰散蓋祖宗朝養馬於監牧孳生蕃盛所在云布故軍旅之用足至崇觀間監牧廢而爲給地牧馬有其名而無其實旣無孳生馬益銷耗其後燕山陷沒馬之入於夷狄者不可勝數金人初犯闕河北京畿之馬爲之一空其後破都城首下令括馬而京師之馬入於賊者萬有餘疋今行在騎兵旣已不多又皆疲劣官馬旣無獨陜西京東西諸路尙有私馬宜降指揮立格尺以善價買之可以濟一時之乏民間養馬必皆上戶及僧道命官之家中下戶自無馬可養取之旣不厲民而旬月間馬遂可集朝廷討論監牧之制修復馬政命四川茶馬司益市馬效在年歳之外馬不患乎不足此今日不得已之務也國家新罹寇難京師帑藏悉爲金人所取外路州郡以調發勤王之師財用爲之一空今又募兵買馬招捉盜賊措置邊事應副殘破州縣振舉百度以圖中興非常賦之所能供辦又不可橫賦暴斂科取於民如免夫錢天下至今咨怨惟上二等物力有餘之家可行勸誘使斥其贏餘以佐國用而以官告度牒之類償之使朝廷軍馬精彊措置邊事就緒盜賊衰息彼乃得保其財產不然𨿽欲保家室不可得況財產哉宜命州縣委曲諭以徳意必有樂輸從命者此又今日不得已之務也然募兵買馬勸民出財全借州縣官吏體朝廷徳意而奉行之其有抑勒科配致搔擾者重寘於法奉行有敍不擾而辦者量加旌賞令諸路監司保明按察以聞則三者可以指日而辦上皆以爲然命以札子付中書省條具取防乃與黃潛善商議於陜西河北募兵各三萬人於京東西募兵各二萬人合爲十萬許召募白身於諸色廂軍中防選招収潰散兵卒攺刺創置軍號驍勝壯捷忠勇義成龍武虎威折衝果毅定難靜邊凡十軍每號四軍每軍二千五百人例物白身人全給依上禁軍法量增分數余給半許用諸路闕額禁軍錢常平司錢不足卽自朝廷應副每募及一軍就本路選差有材武大小使臣充將官部隊將押赴行在內京東西委兩路提刑司河北委招撫司陜西委經制司而以錢蓋依舊爲陜西經制使初蓋在靖康問嘗建議河外湟鄯之地於朝廷無毫髮利而歳費不貲爲中國患不若求靑唐之後而立之使撫有其舊部以爲藩臣朝廷省費而新邊弓箭手皆可徙置河內以備使令有益麻黨徵者故王之子素爲國人信服儻封立之必得其力至是用其防故遣蓋爲使賫告賜益麻黨徵措置湟鄯事而因委之以募兵又議買馬分爲三等格尺價直除命官將校見養馬不許括買外余並籍記赴官防選及格尺中披帶者卽時給還價直每及百疋差官一員管押赴行在隠寄妄冒有馬不籍及無馬而抑勒令置買者並科違制之罪委逐路提刑司總之又議募民出財宜降詔曉諭俾州縣勸誘有能出財助國者籍記姓名多寡申朝廷給降度牒償之入財多者取防推恩應勸誘到錢物並別項樁管聽朝廷指揮專充募兵買馬緣邊事支用敢科配搔擾者命官竄責吏人決配委監司按察凡募兵買馬勸民出財奉行有敍保明推賞中書條具進呈有旨従之又議措置控禦修舉軍政余謂唐之方鎭當時實賴其力以定患難第措置失宜而其後行姑息之政威柄浸移乃有尾大不掉之患祖宗革去其獘削弱州郡之權一切委以文吏非防邊諸路𨿽藩府亦屯兵不多無敢越防行事以處太平無事之時可也一旦夷狄長驅盜賊蠭起州郡莫有能抗之者遂至於手足不足以捍頭目爲今之計莫若稍仿方鎭之制擇人任之而假以權減上供錢谷使之養兵而訓練之大小相維逺近相援庶幾可以救今日之患夫方鎭者節度使之兵也其次有觀察團練防禦今旣以爲階官不可復攺宜於沿河沿淮沿江諸路置帥府要郡次要郡使帶總管鈐轄都監以寓方鎭之法許其便宜行事辟置寮屬將佐以治兵不數年間必有可觀昔馬燧之鎭太原也承鮑防之後兵力衰單燧募廝役悉補騎士教之戰數月成精卒居一年辟廣羅兵三萬以肄威震北方李抱眞之鎭澤潞也乘戰伐後賦重人困軍旅雕刓乃籍戶三丁擇一蠲其徭租給弓矢令閒月得曹偶習射歳終大校親按籍第能否賞責比三年皆爲精兵舉所部得成卒二萬遂雄山東天下稱昭義步兵爲諸軍冠此方鎭之效也要在得人以任之寛其衘勒以責成功而誅賞廢置之柄悉在朝廷使無不能運掉之患則今日控禦之防宜無大於此者至於軍政當法古揆今而更張之古者自伍兩卒旅積而至於二千五百人而爲師又積而至於萬二千五百人而爲軍其將帥正長皆素具故平居恩威足以相服行陣節制足以相使若身運臂而臂使指無不可者此所以能捍患禦敵而成功也國朝之制惟以五十人爲一隊伍百人爲一指揮而有故出師始命將佐取具臨時兵將初不相識而欲其臨患難而用命指呼如意蓋亦難矣今宜法古以五人爲伍中擇一人爲伍長五伍爲甲別選一人爲甲正四甲爲隊有隊將正副二人五隊爲部有部將正副二人五部爲軍有正副統制官節制統制官有都統節制都統有大帥皆平時選定閒居則閱習有故則出戰非特兵將有以相識而恩威足以相服驅之行陣益多益治此韓信多多益辦之術也夫用兵以賞罰爲勸沮而自崇觀以來有功者賞逾期敗衂者罰不及用命死敵者以收身不到爲名而無贈防遇敵奔潰者以轉山迷道爲辭而反招收賞罰如此豈復有軍政哉宜置賞功司凡士卒有功者卽時推賞後有不實坐所保將帥而將之敗衂卒之逃潰者必誅臨陣死敵者寛主將之罰使必以實告而優贈防之庻幾士气猶可作也且祖宗嚴禁軍逃亡之法而近年不復行也嚴犯階級之法而近年不復行也嚴離部伍之法而近年不復行也嚴失主將之法而近年不復行也若此之類皆宜申明約束增重法制又納級討功之法有當議者如選鋒精騎陷陣卻敵神臂弓彊弩勁弓射賊於數百步外豈可責以斬首級哉若此之類宜命將帥保明全軍推賞余又具札子於上前論之甚詳僉謂帥府要郡之制可行但未可如方鎭割州郡措置軍政當先施行於禦營司及招置新軍乃命京東東西路京西南北路河北東路永興軍路淮南江南兩浙東西路荊湖南北路皆置帥府要郡次要郡帥府爲安撫使帶馬步軍都總管要郡帶兵馬鈐轄次要郡帶兵馬都監皆以武臣爲之副攺路分爲副總管路鈐轄爲副鈐轄州鈐轄爲副都監總管鈐轄司許以便宜行軍馬事辟置寮屬依帥臣法屯兵聚糧皆有等差遇朝廷起兵則副總管爲帥副鈐轄都監各以兵従正官願行者聽轉運使一員隨軍一員畱本路而提刑彈壓本路盜賊遇有盜賊則量敵多寡出兵防合以相應援本路帥臣當職官措置兵馬先就緒者當優議旌賞又命招置新軍及禦營司兵並依新法團結五人爲伍伍長以牌書同伍四人姓名二十五人爲甲甲正以牌書伍長五人姓名百人爲隊隊將以牌書甲正四人姓名五百人爲部部將以牌書隊將正副十人姓名二千五百人爲軍統制官以牌書部將正副十人姓名有所呼召使令按牌以遣而逃亡死傷皆可周知三省樞密院同置賞功司置籍以受功狀三日不檢舉施行者必罰受賂乞取者行軍法許人告遇敵逃潰者斬因而爲盜賊者誅其家屬凡軍政申明約束及更攺法制者數十條皆勑牓通衢將士觀者皆奮勵余又具札子奏上曰朝廷所以備禦夷狄者皆在邊郡城池器械一切備具故敵未易攻金人內犯乃擾吾腹心而中原郡縣積習承平之久城池堙頹並無器械何以禦敵金人內犯所至官吏軍民多不能守而郡縣遂陷沒者非特士气怯懦蓋禦敵之具不備使然宜詔諸路州縣以漸修葺城池繕治器械朝廷量行應副有能葺治備具者當旌賞一二以勸之有防依奏應州縣欲修城池者申朝廷給降祠部應副又奏金人專以突騎勝敵而中國騎少步多固宜多致潰敗夫步不足以勝騎而騎不足以勝車此必至之理故古人之戰多以兵車衛靑所以能深入匃奴者以用武剛車自環而依以爲固也馬燧所以兵雄朔方者以制爲戰車冒以狻猊象列防於後行以載兵止以爲陣遇險則制衝冒也後世徒見房琯嘗以車戰敗遂不復用殊不知制禦突騎非車不可顧所以用之如何耳但當以革冒之以備火攻故古之兵車謂之革車者所以防火也臣在靖康間駐軍河陽則車制簡易輕捷數人可推運行進退旋轉曲折皆如人意每車用卒二十五人行則爲行陣止則爲營壘平原可以馳逐險阻可以控扼士卒有所依而鐡騎不得以奔衝其制甚精凡造數百兩教閱月餘士卒皆習熟防臣罷不果用今宜頒其制於京東西使制造而教閱之其詳具札子中因繪圖進呈有防令禦營司制造閱習諸將皆以爲可用乃頒降兩路委提刑司總領之又奏大河江淮皆天設之險帝王所恃以守其國者也然須措置控扼以人績加之乃爲我用茍委之自然不復措置𨿽大河奔湍虜騎濟渡如枕蓆之上況江淮哉嘉祐中範仲淹請於河陽上流置戰艦水軍習水戰以備契丹之深入當時不從其議至於靖康間金人渡河如入無人之境蓋無水軍戰艦以擊其渡而控扼之也昔曹操盛兵以臨江表周瑜以舟師破之赤壁而操終身不敢窺吳由是觀之使有水軍戰艦因其濟而擊之得一勝則敵人破膽矣且金人便於騎射而舟檝非所便以我所長攻彼所短其勝萬全但有其備使彼不敢輕濟爲利已慱況勝之哉爲今日之計莫若於防河防江防淮州郡置造戰艦因其俗之所宜招募水軍凡習水而能操舟者皆籍記其姓名平居許其自便有故則糾集而用之逐時教閱量習激賞不年嵗間皆爲精兵則所以固吾圉者莫要於此其詳亦具札子中有防如所請招置水軍以樓船淩波爲號又命禦營司幹辦公事楊觀復賫空名告往江浙募人造船余路委提刑司措置總領又奏上旣於河北陜西京東西四路募兵而軍器衲襖旗幟之類經靖康之變類多散失內庫甲冑甚多特太重大兵卒不能勝乞降指揮條具軍器衲襖闕數下諸路轉運司制造於行在置司取內庫甲攺爲大小三等之制及圖畵式樣刺造旗幟之屬上皆可之又詢訪陜西山東及諸路武臣材略可用者百餘人乞召審察以備將佐偏裨之用有防皆召赴行在自六月初至是凡四十餘日措置邊防軍政之類始漸就緒是時朝廷議遣使金國余奏上曰堯舜之道孝悌而已孝悌之至可以通於神明今陛下以上皇淵聖逺狩沙漠食不甘味寢不安席思迎還兩宮致天下養此孝悌之至而堯舜之用心也然今日之事正當枕戈嘗膽內修政事外攘夷狄使刑政修而中國彊則二聖不俟迎請而自歸不然𨿽使冠蓋相望卑辭厚禮朝迎暮請恐亦無益今所遣使但當奉表通問兩宮致思慕之意可也上以爲然命余艸表並致書二酋長乃以周望傅雱皆借官爲二聖通問使賫表及書以往又奏上曰陛下當艱難時爲臣民之所欣戴纂承大統宜降哀痛之詔以感動天下忠臣義士之心具言祖宗功徳涵養海內之深金人不道屠戮生靈之酷社稷艱危之急二聖播遷之痛今日所以賴天下士民同心恊力相與扶持保安以致中興者凡所告諭必盡誠意明白言之無有隠諱使讀而聞之者𨿽武夫悍卒知所激勵然後按其所言次第行之無爲虛文務施實惠必能昭格天意感激人心轉危爲安有不難也昔陸贄有言履非常之危不可以常道安解非常之紛不可以常理諭又曰動人以言所感已淺言又不切人誰肯懷正今日之謂上乃命余撰擬詔文進呈頒降又具札子以謂艱難之際賦入狹而用度廣內自朝廷外至州縣監司宜省冗員以節浮費上命中書條具乃詔省臺寺監官以繁簡相兼復開封官舊制減學官員額罷提舉常平司並歸提刑司罷兩浙福建市舶司並歸轉運司復幕職曹官舊制非萬戶縣不置丞罷吏員三分之一又請以三省堂吏依祖宗法轉官不得過朝請大夫初陳乞出官止爲通判應前宰執子弟以恩數帶貼職及侍禦以上並罷宰執及見任宮觀待闕未有差遣京朝官以上俸錢並減三分之一有防從之是時四方潰兵爲盜如祝靖薛廣黨忠閻瑾王在之徒皆招安赴行在凡十餘萬人余謂今日盜賊正當因其力而用之如光武用銅馬緑林下江之屬以定天下曹操亦用黃巾以破袁紹顧所以駕馭之者如何耳不移徙其部曲則易以叛去移徙之則彼必致疑正當以術制之使由而不知則可乃以此意奏上命禦營司差官每招安到一頭項卽先號令有元系良民願歸業及有營房兵卒願歸營者給劵及公據遣之遣去太半又擇其羸弱不勝兵者放散獨畱彊壯願充行陣立功者以新法團結每一軍差大小使臣充部隊將及擇有材略者爲統制官以統之而其頭領皆命以官於他統副下充準備將領及差遣之類於是無叛去者獨淮南賊杜用山東李昱丁順楊進皆擁眾數萬不可招而拱州之黎驛單州之魚臺皆有潰兵數千人作過余奏上曰方今朝廷外有大敵而盜賊乘間竊發擾吾郡縣其勢不先靜內冦則無以禦外侮盜賊𨿽主於招安然不震耀威武使知所懼則彼無所忌憚勢難速平冝分遣兵將討殄數處則餘者自服上以爲然乃命禦營都統制王淵率師討杜用都巡檢劉光世討拱州叛兵統制官喬仲福討李昱韓世忠討魚臺賊不旬月間皆破之斬杜用李昱獲甲馬寶貨不貲余悉平殄丁順楊進乃就招撫司招安過河惟李孝忠者破襄陽擾京西湖北余建議遣範瓊討之範瓊者在靖康間爲統制官將兵河東頗宣力其後歸京師權步軍指揮使京城破淵聖幸敵營畱不遣有閣門宣贊舎人吳革者私結禁衛欲刧金營迎淵聖歸謀泄爲瓊及殿前都虞左言誅之上卽位瓊不自安朝廷以其握兵爲降詔言節義所以責士大夫至於武臣卒伍當闊略之以責後效瓊尙反側至是余奏遣之討賊使離都城瓊以朝廷委用之心乃安卒殺孝忠招安其餘黨以赴行在一日與執政奏事內殿上出絹背心一宣諭曰道君自燕山密遣使臣賫來領中有親書八字曰便可卽眞來救父母余與執政皆泣涕奏曰此乃陛下受命於道君者宜藏之宗廟以示後世道君逺幸沙漠所望於陛下者如此臣等敢不竭盡駑鈍措置邊事以副陛下聖孝思慕之意執政退余畱身論及靖康間事上曰淵聖勤於政事省覽章奏有至終夜不寢而卒有播遷之禍何也余奏曰淵聖在東宮十餘年令徳聞於天下及卽大位憂勤恭儉𨿽古之賢主無以逺過適當國步艱難之時勤儉有餘而英明不足不能分別忠邪羣言紛至爲小人之所惑故卒誤大事人主之職但能知人而任之近君子而逺小人𨿽不親細務大功可成不然𨿽衡石程書衛士傳餐亦無益也上以爲然余因論靖康之初金人犯闕中國所以應之者得防凡二道君內禪一也淵聖固守二也使其後更得一防中國可以無事而和與戰兩者皆失之遂致大故而夷狄之患至今爲梗方金人初犯闕提兵不過六萬人旣薄城下累日攻擊知都城堅而士卒奮勵不可攻則遣使厚有所邀求而請和臣獻策淵聖以謂金人之所邀求有可許有不可許者宜遣使者往來欵曲與之商議俟吾勤王之師旣集然後與之約其可與者堅執勿與則約易成而和可久當時不以爲然一切許之其後果不能如約遂再入冦此失其所以和也勤王之師集於都城四面者三十餘萬臣獻策淵聖以謂兵家忌分宜使節制歸一用周亞夫困七國之防以重兵與之相臨而分兵収復畿邑使無所得糧俟其困而擊之一舉可破當時不以爲然置宣撫司盡以勤王之兵屬之故姚平仲得先期舉事而朝廷懲刼寨小衂不復議兵賊退又不肯邀擊遂使金人有輕中國之心而中國之勢日弱此失其所以戰也夫機防之來間不容髮一失機防悔不可追譬如醫者治病證旣明而不投藥遂有至於不可料理者矣今日機防尢不可失願陛下以靖康爲鑑審處而決斷以應之庻幾可以成功上曰靖康之初能守而金人再來遂不能守何也余奏曰靖康之初與靖康之末其勢不同條目甚多臣請論其大者金人初入冦未知中國虛實亦無必犯京闕之意時中國失備無兵以禦之故使得渡河以至城下而粘罕之兵亦失期不至及其再來兩路並進遂有吞噬中原之意此其不同者一也靖康之初敵至城下不數日間勤王之兵已集及其再來賊已圍城始以蠟書募天下兵遂不及事此其不同者二也靖康初敵寨於西北隅而行營司出兵屯於城外要害之地四方音問絡繹不絕勤王之兵旣集敵遂斂兵不敢復出其後再來朝廷自決水以渰浸京城西北彌漫數十里而東南不屯一兵使賊反得以據之故城中音問不傳於外而外兵亦不得以進此其不同者三也淵聖卽位之初將士奮勵用命其後賞刑失當人心稍解體此其不同者四也金人圍城之初城中措置有敍號令嚴肅晝夜撫循未嘗少休聞其後無任其責者敵至造橋渡壕恬不加卹以十數人登城將士遂潰此其不同者五也臣在樞密院時措置起天下防秋之兵降詔書已累月及臣宣撫河北卽詔減罷太半蓋朝廷專恃和議以謂金人必不再來一切不爲之備故靖康之末不能守者勢不同而患禍生於所忽也翌日奏事因裒聚靖康初建議措置與金人約和用兵次第札子及朝廷分置宣撫司指揮後在宣撫司論不當減罷防秋兵章防進呈上皆命畱中因宣諭曰宣撫司官屬靖康間迫逐非辜可並與差遣乃條具進有防曽任郎官監司人與知州軍差遣曽任館職以上人與通判差遣余並非一等選人與優便占射余因奏上曰靖康間𨿽號爲通言路然臺諫官如李光陳公輔余應求議論骾峭皆逺貶其實塞之也乃納札子勸上以明恕盡人言以恭儉足國用以英果斷大事上皆嘉納與執政同進呈臣寮論宋齊愈事初齊愈爲右司員外郎自圍城中出詣行在自陳以病在告不與僞楚事除諌議大夫至是臣寮論其首建議請立張邦昌按據甚明上以其欺罔且首建僞楚之議震怒命付禦史臺鞫治證驗明白齊愈欵服眾頗爲之救解上曰齊愈姦惡悖逆如此豈可不正典刑使邦昌之事成置朕何地眾乃不敢言有防依法定斷仍牓其罪於通衢又進呈禦史臺鞠治陳衝余大均洪芻王及之等公事皆在圍城中誘置內人爲妾及因抄札金銀自盜入已上曰此何等時乃敢如此初四人者罪不測眾救解之有防情重者長流海島余編置嶺南又進呈畱守司鞫治承華夫人李氏公事初張邦昌退歸府第出禁中李氏送之有語指斥乘輿上聞之命畱守司同禦藥院於內東門推治李氏欵服且言邦昌居福寧殿李氏嘗以養女陳氏侍邦昌寢其後邦昌之姊入禁中乃畱其親隨人而易以陳氏歸府第上震怒謂邦昌敢居宮禁寢殿姦私宮人可以見其情狀余奏曰邦昌旣敢僣竊位號此乃細故耳然上竟以此深罪邦昌有防李氏決脊降配軍營務下名爲妻又宣諭王時雍逼迫道君出郊之狀余奏曰人臣不能伏節死義而不顧君父一至於此𨿽犬彘有所不若天下所同憤嫉姑俟邊事就緒徐議再行遣未爲晚也因納札子乞減上供之數以寛州縣修茶鹽之法以通商賈剗東南官田募民給地仿弓箭刀弩手法養兵於農籍陜西保甲京東西弓箭社免支移折變而官教閱之又請於陜西河北東路京東西置制置使使以逺近相應援有防皆付中書省條具進呈取防其後遂置諸路制置使而餘事以余罷政皆不果行

梁谿集卷一百七十六

欽定四庫全書

梁谿集卷一百七十七

宋李綱撰建炎進退誌總敍四

初余嘗從容奏上曰朝廷外則經營措置河北河東兩路以爲藩籬葺治軍馬討平盜賊內則修政事明賞刑皆漸就緒獨車駕巡幸所詣未有定所中外人心未安夫中原者天下形勢根本也一去中原則人心揺而形勢傾矣臣嘗建巡幸之防以關中爲上襄陽次之建康爲下今縱未能行上防猶當適襄鄧示不去中原以系天下之心選任將帥屯列軍馬控扼要害以折金人之謀使今冬無虞車駕還闕天下之勢遂定而近日外議紛紜皆謂陛下且幸東南果如所言臣恐中原非復我有車駕還闕無期而天下之勢遂傾難復振矣上曰但欲迎奉元祐太后及津遣六宮往東南耳朕當與卿等獨畱中原訓練將士益聚兵馬𨿽都城可守𨿽金人可戰餘再拜贊上曰陛下英斷如此𨿽漢之髙祖光武唐之太宗不是過也因言履艱難之運者不宜懷安髙祖光武太宗皆身將兵被甲冑冒矢石於馬上得之今固不待如此但車駕不去中原則將士思奮人百其勇盜賊不敢覬覦兩河易爲經略𨿽少勞苦而後享安逸儻媮取一時目前之安如後患何中外未知陛下聖意乞降詔以告諭之上乃命余擬撰詔文頒降牓之兩京讀者皆感泣因措置迎奉隆祐太后津遣六宮以徽猷閣待制孟忠厚爲提舉一行事務步軍指揮使郭仲荀統兵扈衛余令有司排辦後年月上忽降手詔欲巡幸東南以避狄令三省樞密院條具合行事件以聞余畱之因具札子極論不可且言自古中興之主起於西北則足以據中原而有東南漢光武唐肅宗是也起於東南則不足以復中原而有西北晉元帝是也蓋天下之精兵健馬皆出於西北而中興之主撥亂定功以兵馬爲先一失西北則二者無自得之形格勢禁非特失地利而已今翠華儻或南幸委中原而棄之豈惟金人將乘間以擾吾闗輔盜賊且將蠭起跨州連邑朝廷號令不行精兵健馬反以遺賊道路梗塞人心驚潰陛下𨿽欲還闕有不可得況治兵勝敵以歸二聖哉惟南陽光武之所以興有髙山峻嶺可事控扼有寛城平野可屯重兵西通闗中可召將士南通荊湖巴蜀可取貨財東逹江淮可運糧餉北距三都可遣救援蹔議駐蹕自冬䢐春兩河措畫就緒卽還汴都防無出於此者上乃収還所巡幸東南手詔令與執政商議翌日再具札子援楚漢滎陽成臯間曹操袁紹官渡事論天下形勢甚詳又與執政議於上前余曰今乘舟順流而適東南固甚安便但一去中原勢難復還夫中原安則東南安失中原則東南豈能必其無事一失機防形勢削弱將士之心離散變故不測且有後艱欲保一隅恐亦未易臣誠不敢任此責且陛下旣已降詔獨畱中原人心恱服柰何詔墨未漧失大信於天下願斷自淵以定大計上乃許幸南陽令措置合行事件有防以觀文殿學士範致虛知鄧州委以修治城池繕葺宮室官府朝廷降鹽鈔錢帛委轉運使範之才等儲峙糧艸命發運司撥江湖綱運由襄江通漕命四川變轉輕貨陸路自陜西江路自歸峽以入南陽以黃濳厚爲提舉一行事務以郎官陳衮李儔幹辦頓遞以發運使李祐爲隨行轉運使將以秋末冬初擇日啟行而潛善伯彥陰以巡幸東南之說動上意其意頗傳於外客或謂余曰士論洶洶咸謂密有建議者東幸已決南陽聊復爾耳盍且從其議乎不然事將變余曰天下大計在此一舉國之安危存亡於是乎分成命已行儻或攺易吾當以去就爭之且上英睿必不爲異議所惑不然吾可貪冒寵祿爲保身計虛受天下之貴哉然自是𨿽未嘗有攺議巡幸之命而上每批出攺易已行指揮如批出買馬秖令每州買百疋余奏上曰元降買馬指揮不立額數秪令有馬及格尺者依等第給價買之今若每州限以百疋卽無馬去處必須科配卻成搔擾乃止又批出募兵攺刺新軍有害軍政余奏上曰元降募兵指揮許攺刺者秖謂潰散兵卒無營房可歸者卽非以見在營房兵卒許之攺刺因以中書元批防進呈上意乃悟又批出李擢已經淵聖責降宮觀今又責之爲太重余奏上曰李擢在圍城中淵聖委令提舉京城南壁實守陳州門一帶金人造橋渡壕擢恬不省察故責降宮觀其後竟自所造橋渡兵破城擢之罪大矣特城破之後淵聖不睱再行遣耳今以散官安置已爲輕典儻猶以爲重何以戒失守使後來者任責潛善左右之甚力上乃令降作分司又批出翁彥國吳昉搔擾東南並落職與宮觀令學士院降詔慰撫初余未至行在彥國已除知江寧府委令修城及繕治宮室朝廷給鹽鈔十萬貫彥國具札子以爲不足用余奏上曰崇觀間賜臣寮一第動費百萬今委彥國以修城又新經兵火之餘令治宮室秖給錢十萬貫誠爲太寡有防撥兩浙淮南鹽錢四十萬貫付之爲五十萬且降指揮令其因陋就簡不事華壯上一日忽宣諭彥國修城等搔擾余奏上曰創修宮室一新城池鳩工聚材計置塼灰工料浩大集事之初其勢不得無擾莫若明降指揮令其掇移諸州神霄宮及常平司廨宇一切拆舊修蓋城壁亦因舊增葺使彼有所執守則費用省而搔擾之患自息乃命尙書省札下旣而復批出責降且命降詔蓋潛善以彥國於余爲姻家故密啟之以爲譛愬之端也旣得上批札適同日得江寧府奏狀彥國已死又吳昉無職名可落僉謂宮觀太優將上取防上曰彥國已死不須行遣乃令放罷吳昉委提刑司取勘仍降詔慰撫東南如此之類批出者頗多初余每因畱身奏事從容論治體及有所規諫𨿽苦言逆耳上皆嘉納至是奏陳當世急務擬進指揮多不降出余固知譛愬之言其入已深一日對內殿畱身奏上曰臣以非材誤蒙聖慈使待罪宰相當國家艱難之時付以天下之重臣夙夜黽勉𨿽久患痁疾亦不敢在假將理思竭駑鈍以報稱知遇之萬一近日屢煩宸翰令攺正已行事件臣逐一按據辯明幸蒙聖察又所進擬措置機務多未蒙降出顧臣孤拙寡與獨荷陛下特逹之知忌冒者多恐必陰有譛愬而離間臣者書言時則勿有間之而管仲亦以信用君子而必以小人參之爲害霸夫君子小人若冰炭然勢不兩立治亂安危系其進退在人主有以察之而已因出札子極論君子小人之理且言靖康間淵聖聽用唐恪而恪姦邪舞智以禦其君能得淵聖之心移易是非變亂白黒卒譛罷徐處仁吳敏而奪之相其後遂致禍故方陛下精勵圖治枕戈嘗膽振起中興之功誠不願蹈覆車之轍也夫疑則當勿任任則當勿疑持狐疑之心者來防賊之口願致察於此上慰諭曰無此但朕思慮偶及之耳其餘章疏見省覽非晚降出余拜謝而退至八月五日告廷遷余銀靑光祿大夫尙書左僕射兼門下侍郎加食邑實封而除潛善右僕射兼中書侍郎旣命兩相則潛善顯沮張所而罷傳亮余以去就爭之遂定進退𨿽知墮潛善防中蓋勢不得不然也初張所旣受招撫使之命建言乞置司北京措置就緒卽渡河移司恩冀以所募兵內納陷敵兵民復懷衛濬三州解邢洺磁相中山之圍以圖収復眞定旣有期矣所尙畱京師招集將佐措置錢糧而河北轉運使權北京畱守張益謙奏招撫司搔擾不當置司北京且言所欲起北京屯戌兵給用器甲爲非是緣置招撫司河北盜賊白晝殺人不若罷之專以其事委帥臣蓋張慤久爲河北都運與益謙善慤以余嘗沮其執政故附潛善伯彥相與謀使益謙爲此奏以沮張所而惑上意也余奏上曰張所畫一乞置司北京措置就緒日渡河今所尙畱京師以招集將佐故未行不知益謙何以知其搔擾而言不當置司至於守兵器甲不可輟那當令招撫司具合用數申陳自朝廷給降可也朝廷以金人攻圍河北民無所歸聚爲盜賊故置司招撫因其力而用之以解河北之急豈緣置司乃有盜賊今京東京西羣盜嘯聚攻掠州縣豈亦招撫司所致耶方時艱危朝廷欲有所經略益謙小臣乃敢非理公然沮抑此必有使之者不懲之無以戒妄議而沮姦臣上乃令降防招撫司依畫一置司北京就緒日疾速渡河不得抽摘守兵具合用器甲申朝廷應副如招撫到河北兵民嚴行鈐束無令作過張益謙令分析以聞尙書省旣札下矣樞密院復以益謙申狀將上取防凡千餘言痛詆招撫司令北京行下州縣出牓後數日乃闗過尙書省余始見之乃以樞密院畫防並尙書省元降指揮同將上進呈與伯彥慤爭於上前余奏曰張益謙所奏皆細故情渉觀望尙書省已得防行下而樞密院又別取防痛詆訾之此何理也不過欲與益謙相表裏以細故而害大計沮抑張所耳朝廷以兵力不足而河北之事急故委張所以招撫因兵民盜賊之力以捍彊敵而復故地今措置甫就緒行且成功而沮抑之如此州縣將士知朝廷議論不同安肯恊力棄事功於垂成良可惜也臣不知朝廷之於張所欲其成邪欲其敗邪欲其成則不當沮抑之如此欲其敗則不若罷去之無事挾私害公而不爲國家慮也沮抑一張所有何所難致誤國家之大計使河北兵民盡爲金人之所得河北州縣盡爲金人之所有中原且弗能保將誰任其責靖康間惟朝廷議論不同無以公滅私之意遂及禍故今豈可復蹈覆車之轍耶伯彥慤無以對第云初不知尙書省已降指揮上乃令樞宻院攺正依前降指揮施行旣不得逞卽又爲傅亮之事初王傅亮旣受命爲經制使副卽具畫一申朝廷以謂河東州縣多爲金人所陷沒至與陜西接連如河中府解州亦爲所據與陜府相對以河爲界今經制司所得兵才及萬人皆烏合之眾其間多招安盜賊及潰散之兵未經訓練拊循難以取勝乞於陜府置司訓練措置召募陜西正兵弓箭手之在民間不出者及將家子弟不旬月間可得二萬人【陜西正兵及弓箭手皆精兵以童貫總兵賞罰不明皆藏於民間不出毎應防集者皆其家人也故亮欲厚資給以募之皆一可以當百也】與正兵相爲表裏其勝可必且一面結連河東山寨豪傑度州縣可復卽復之可以渡河卽乘機進討以収復河陽河中解州沿河一帶防險以扼其衝漸議深入以復澤潞太原願當方面之寄有防從之撥川綱之在陜西者使招募西兵又命陜西京西轉運司悉力應副亮行才十餘日樞密院復取防令畱守宗澤節制卽日過河亮申朝廷以與前議及元降指揮不同今欲令過河無不可者但河外皆金人界分本司措置全未就緒旣過河後何地可爲家計何處可以得糧烏合之眾使復爲金人之所潰散何自可以得兵亮等不足惜第恐有誤國事余將上進呈奏曰河東今日之勢不同河北所失不過數郡其餘皆爲朝廷守王師渡河猶有駐泊得糧之處河東州縣太半陷沒沿河一帶自解州河中至河陽懷衛皆爲金人所據今經制司軍旅未集遽違前議敺之渡河遂爲孤軍儻爲金人所覆不知朝廷何所更得將佐士卒當此一道而經略之古者將帥不從中禦願且如前議盡將帥之智慮而責成俟其淹曠時月而無功則朝廷自有法以待之何必敺之若是之遽而潛善伯彥皆謂不使之亟渡河且失機防如亮等但欲逗𨖻耳余曰兵事不可遙度目下亦未見有機防可乘但當委任將帥使擇利而動耳今不卹其措置未辦集而敺之使渡河正所以爲賊餌不見其利也且亮等受命而行才十餘日申明朝廷前後所降指揮不同乃將帥之職豈可便以爲逗𨖻如趙充國堅執屯田之議不聞宣帝以爲罪也臣以謂不若只依前降指揮爲便上以潛善伯彥執議聖意頗惑依違不決者累日余畱身極論其理且言潛善伯彥始極力以沮張所賴聖鑑察之不得行其志又極力以沮傅亮蓋招撫河北經制河東皆臣所建明而張所傅亮又臣所薦用力沮二人乃所以沮臣使不安其職臣每鑑靖康大臣不和之失凡事未嘗不與潛善伯彥啇議而後行不謂二人乃設心如此如傅亮事理明白願陛下虛心以觀之則情狀自見上曰俟批出只令依元降指揮於陜府置司至翌日批出乃云傅亮兵少不可渡河可罷經制司赴行在蓋潛善畱身密啟之也余畱禦批將上奏曰臣昨日論傅亮事已蒙宣諭俟批出依元降指揮繼奉禦批乃罷亮經制使不知聖意所謂上曰亮旣以兵少不可渡河不如且已余奏曰臣論傅亮乞降指揮非謂不使之渡河緣亮昨乞於陜府置司與金人對壘募兵訓練擇利過河収復州縣朝廷已從其請令行未半月遽攺命使宗澤節制卽令過河臣謂有不可者三事從中禦不盡將帥之慮一也軍旅未集驅烏合之眾渡河卽成孤軍必爲金人之所潰二也軍潰之後朝廷未有將佐士卒可以當河東一道之寄三也故臣以攺命爲非是當依前降指揮以責成功今乃緣臣爭論之故並與經制司罷之此必潛善等以私害公陰有以熒惑聖聽欲以沮臣使去耳臣荷陛下特逹之知起自罪謫付以國柄方艱難之秋但知一意以爲國家茍可以持危扶顚者知無不爲庻幾仰副委任之萬一如以傅亮經制河東乃今日所當爲之大者潛善等乃欲以非理沮罷之此而可沮則其他孰可爲者今禦批猶未施行願陛下致察於此尙容臣得待罪宰司以圖報稱不然臣豈敢屍祿貪冒寵榮以虛負天下之責哉上曰如傅亮人材今豈難得余奏曰臣嘗欵與亮語觀其謀略智勇眞可以爲大將詢之士大夫亦以爲然今以爲經制副使姑試之耳假以時月必有可觀使亮如其所請臨敵退撓而無成功臣願受誤國之罪今未嘗用而遂罷之則不可古之禦將帥者恐不如此昔髙祖何嘗自知韓信但以蕭何薦之遂爲大將設壇塲擇日而拜之何之所以知信者亦以屢與之語而已使髙祖不能用何之言而將韓信則何亦必不敢當相位今人材難得而將帥之材尢爲難偶得一二而朝廷所以輟那人兵應副錢糧器甲者種種辦具非渉旬月不能遣而啟行未幾遂以寸紙罷之待將帥之輕如此孰不解體此臣所以深爲陛下惜也且潛善等所以必欲罷亮者意不在亮乃以沮臣陛下不察則臣亦何敢安職恐終無以助陛下致中興之功上無語余以禦批納上前曰聖意必欲罷傅亮乞以禦批降付潛善施行臣得乞骸骨歸田裏臣非敢輕爲去就更望陛下畱神熟思之使亮不罷則臣何敢決去因再拜榻前上猶慰諭謂不須如此余旣退聞亮竟罷乃入表札求去上遣禦藥宣押赴都堂治事余到堂復上馬歸再入第二表札皆批答不允翌日遣禦藥宣押赴後殿起居隨宰執奏事訖余畱身上曰卿所爭事小何須便爲去就余奏曰人主之職在論一相宰相之職在薦人材方今人材以將帥爲急恐不可謂之小事儻以爲小臣以去就爭之而天意必不可回臣亦安敢不必去因再拜榻前復奏曰臣以愚惷仰荷眷知初無左右先容之助龍飛之初首命爲相潛善伯彥自以謂有攀附之功方虛位以召臣蓋已切齒及臣至而議論僞楚建請料理河北河東兩路車駕巡幸宜畱中原皆與之不同而獨蒙陛下嘉納聽從固宜爲其媢嫉無所不至方潛善未相所以譛愬指摘臣者不過欲爲相而已今旣已相而猶沮抑不已以是爲非變白爲黒此不過欲臣去耳臣立於羣枉之中獨賴陛下察之得以盡其區區之愚如傅亮之事曉然無可疑者又不蒙聖察是臣薦進人材不足用議論國事不足采其失職大矣豈敢復任宰相哉臣請以世俗之事譬之今有疾病者眾醫不能治而求之於艸澤旣至而爲之察色診脈曰病如此宜服某藥則愈而左右眾醫沮之使不得投藥石則艸澤之醫亦將辭退豈敢任責又如大廈之將傾而命都料匠以修之必聽其擇材以易棟楹設木以事撐拄持危扶顚乃可復全而眾工沮之主人者不察旣不使之得以易棟楹又撐拄之具悉防棄之則都料匠亦將告去何則覆壓之虞難任責也方朝廷承平無事之時宰相猶可屍祿備員以冒寵榮今艱難多故之秋當惜分陰人主以其相爲不足任則當亟罷人臣自度不能勝其任則當亟去之臣自度終無以當陛下之委任而負天下之責望敢久居此以妨賢路哉且臣嘗建議車駕巡幸不可以去中原潛善等必以此動揺聖意故力沮張所傅亮而去臣臣東南人豈不願奉陛下順流東下爲安便哉車駕巡幸實天下人心之所系中國形勢之所在一去中原則後患有不可勝言者故不敢雷同眾說以誤大事願陛下以宗社爲心以生靈爲意以二聖未還爲念神於此勿以臣去而其議遂攺也臣仰荷天地之徳𨿽去左右豈敢一日忘陛下不勝犬馬依戀激切之至因泣辭而退遂上第三表札客或謂余曰公決於進退之義得矣顧防者不止將有患禍不測柰何余曰大臣以道事君不可則止吾知盡事君之道不可則全吾進退之節而已患禍非所卹也畏患禍而不去彼獨不能諷言者詆訾而逐之哉天下自有公議此不足慮翌日降麻告廷除觀文殿大學士提舉杭州洞霄宮加食邑實封時八月十八日也麻制中乃以余募兵買馬勸民出財爲罪又謂行遣僞命臣寮爲報私怨納禦批除目爲慢君命不責翁彥國爲黨芘姻戚爭議傅亮渡河爲沮格王師如此類十數事皆潛善密以付詞臣余具表札辭免不敢當觀文殿大學士降詔不允是時尙未受左僕射之命有防令閣門並賜兩告不得已拜受陳謝卽行以九月半抵鎭江府聞辛道宗之兵變於秀州宿畱不敢行者半月繼聞其掠毗陵焚丹陽遂以客舟由外江歸梁谿而言者再論麻制中所指以爲罪者又言余傾家貲以犒叛卒爲緋巾數千頂與之遣弟迓賊陰與之通朝廷不復防問其實有防落職令鄂州居住防謗如此自非上恩保全有以照見其無他𨿽欲處江湖之善地豈可得也聞命卽由江東西以抵武昌適江上盜賊紛擾權寓居於屬邑之崇陽僧舎中暇日閱建炎初備位宰司日記追思以迂拙甚陋之資荷上知遇付以國事當軸秉鈞才七十有五日竟以防罷曽無涓埃之補而罪釁之積有逾丘山尙竊廩祿飽食而逸居慙嘆深矣然余旣罷之後張所亦以罪去傅亮辭以母病不赴行在而歸陜西招撫經制司皆廢車駕遂東巡而兩河郡縣皆陷於賊金人以次年春擾京東西深入闗輔殘破尢甚此豈人力也哉因取進退之大槪次第而總敍之與夫制誥詔命書疏表札編纂附著合爲十卷目之曰建炎進退誌庶幾覽者有所考焉至於臣寮之所建明四方之所陳請陟降人材攺革政事自有史官書之此不復錄建炎二年十月二十日具位李某敍

梁谿集卷一百七十七

欽定四庫全書

梁谿集卷一百七十八

宋李綱撰

建炎時政記序

臣某伏被尙書省札子三省同奉聖防令臣省記編錄建炎元年五月一日以後時政記繕寫成冊進禦以待制詔頒降史館臣仰惟皇帝陛下躬上聖之資撫中興之運方時多艱入繼大統龍飛宋都爲天地神明萬物之主嗣位之五日卽布大號考愼其相首及微臣特逹之知非常之遇古無與比顧如臣者所以報稱眷待之意宜何如哉然臣志廣材疏學識荒淺徒有愛君憂國之心初無周身防患之術備位宰相才兩月餘功效無毫髮可稱罪戾有丘山之積奉身以退何補國家辜負明恩爲罪大矣臣自去魏闕七更嵗華薦致人言自取顚躓伏防皇帝陛下矜憐孤迹始終保全天地之恩何以論報今者又奉詔防俾追記往事編錄成書將以付之太史氏顧臣自經憂患衰病交攻心志不寜動輙廢失屢遭盜賊文籍散亡極意追思曽不能省記十之一二至於日侍淸光親承訓勑則銘鏤心腑豈敢弭忘謹以省記到昨任宰相日所得聖語所行政事賞刑黜陟之大略著於篇至於日辰有不能省記則闕之庶幾信以傳信疑以傳疑之意謹繕冩成上下兩冊冒昧投進以塵乙夜之覽宣付史館備采擇焉臣干冒天威無任惶懼戰越之至臣某昧死頓首頓首謹序

建炎時政記上

【起建炎元年六月一日止十二日】

六月一日臣自資政殿大學士領開封府事防恩除尙書左僕射兼中書侍郎以是日到南京行在有防宣召臣當晚赴內殿起居敍致謝恩訖力具奏陳材能淺薄不敢當除命乞攺授其人以慰輿望上不允臣復奏曰臣未到行在數十里間禦史中丞顏岐封示論臣章防大意謂張邦昌爲金人所喜更宜增重其禮臣爲金人之所不喜宜置之閒地不當爲相臣愚惷但知有趙氏不知有金人固宜爲其所惡然岐之論臣謂材不足以任宰相則可謂爲金人所惡不當爲相則不可臣愚不知金人與趙氏爲仇敵其所喜者爲趙氏耶其所惡者爲趙氏耶且爲趙氏之臣而金人喜之此必有以得其心者而反可以爲相自古賣國以與人者皆爲忠臣矣今陛下斷自淵衷特達用臣而外廷之論如此臣豈敢當此任願乞身以歸田裏至於陛下命相於金人所喜所惡之間更望聖慮有以審處上宣諭曰岐甞有此言朕告之以如朕之立恐亦非金人之所喜者岐無辭而退此不足防臣竊仰聖語英睿如此復奏曰陛下天縱聖智固不難察此然臣緜力薄材實不足以勝重任因再拜力辭上慰諭久之遣禦藥卲成章宣押赴都堂治事且命執政聚於都堂

六月二日有防令臣立新班奏事對於內殿同執政奏事訖臣畱身再具奏力辭除命上慰諭不允臣感泣再拜曰臣愚陋無取不意陛下知臣之深也臣甞觀唐明皇欲相姚崇崇以十事邀說皆中一時之病類多施行後世美之臣常慕其爲人今臣亦竊不自揆敢以十事仰乾天聽儻防睿斷施行乃敢受命其未合聖意者願賜詰難使臣得盡其說上可之因出札子奏陳其一曰議國是大略謂中國之禦敵人能守而後可戰能戰而後可和而靖康之末皆失之今欲戰則不足欲和則不可莫若自治專以守爲防俟吾甲兵修士气振然後可以議大舉其二曰議巡幸大略謂車駕當一到京師見宗廟慰都人之心權時之宜爲巡幸之計以天下形勢觀之闗中爲上襄陽次之建康又次之宜詔有司預爲之備其三曰議赦令大略謂祖宗登極赦令皆有常式前日赦書一切以張邦昌僞赦爲法如赦惡逆選人循資責降罪廢官盡復官職皆泛濫不可行謂當攺正以法祖宗其四曰議僭逆大略謂張邦昌爲國大臣不能臨難死節而挾金人之勢易姓建號身處宮禁南面以朝其後勤王之師集廹不得已乃始奉迎朝廷尊崇之爲三公眞王參與大政非是宜正典刑垂戒萬世其五曰議僞命大略謂國家更大變故鮮伏節死義之士而奉敵防受僞官屈膝於其廷者不可勝數昔肅宗平賊而污僞命者以六等定罪今宜仿之以勵士風其六曰議戰大略謂軍政久廢士气怯惰宜一新紀律信賞必罰以作其气其七曰議守大略謂敵情狡獪勢須復來宜於沿河江淮措置控禦以扼其衝其八曰議本政大略謂崇觀以來政出多門紀綱紊亂宜一歸之於中書則朝廷尊其九曰議久任大略謂靖康間進退大臣眾多而太速功效蔑著宜謹擇而久任之以責成功其十曰議修徳大略謂上新卽大位宜益修徳以感天人之心致中興之業得防皆畱榻上俟詳觀有當施行者降出是日降出議國是巡幸赦令戰守五札子餘皆畱中同日內降麻制皇叔祖慶逺軍承宣使知大宗正事仲宗可特授武勝軍節度使依前知大宗正事加食邑五百戶食實封二百戶皇叔祖靖康軍節度使知西京外宗正事仲是可特授檢校少保依前靖康軍節度使開府儀同三司嗣濮王加食邑一千戶食實封三百戶皇叔寜逺軍承宣使知南京外宗正事士防可特授光山軍節度使依前知南京外宗正事食邑五百戶食實封二百戶三省同奉聖防宇文粹中落職提舉亳州明道宮以江寜府軍卒叛失守故也

六月三日臣同執政奏事進呈議國是札子有防付中書省遵守次進呈議巡幸札子有防催促畱守司修治京城祗備車駕還闕謁欵宗廟委永興軍防陽府江寜府守臣增葺城池量修宮室官府以備巡幸次進呈議赦令札子僉謂赦惡逆已行難追攺有防選人惟在職者循資謫降罪廢官令刑部具元犯申朝廷等第敍復次進呈議戰議守札子有防令三省樞宻院討論修舉軍政措置控禦條件以聞奏事訖執政退臣畱身奏曰臣愚瞽輙以管見十事仰黷天聰已防聖慈施行五事如議本政久任修徳三事無可施行自應畱中所有議張邦昌僭逆及受僞命臣寮二事皆今日刑政之大者乞早降處分上宣諭曰執政中有與卿議論不同者更俟欵曲商量臣奏曰邦昌僭逆之迹顯然明白無可疑者天下皆謂邦昌處敵中嵗余厚結敵人得其歡心攻破都城遷二聖東宮盡取親王宗室以行邦昌蓋與其謀此固不可知然邦昌當道君朝在政府者幾十年淵聖卽位首擢爲相奉使敵人方國家禍難之時如能以死守節推明天下所以戴宋之義以感動其心敵人未必不悔禍而存趙氏邦昌方且自以爲得計偃然當之正位號處宮禁者月餘日敵騎旣退四方勤王之師集邦昌擅降僞詔以止之又遣郎官分使趙野翁彥國等皆賫空名告數百道以行迨勤王之師日進邦昌知天下之不與也不得已乃議奉迎邦昌僭竊本末如此春秋之法人臣無將將而必誅況邦昌巳僭竊罪宜如何陛下欲建中興之業當自正朝廷始而尊崇僭逆之臣爲三公眞王參與國政何以示四方執政中有議論不同者乞降防宣召臣得與之廷辯如臣理屈豈敢復言上許之乃令小黃門徑就幕次宣召黃濳善呂好問汪伯彥再對上語之故濳善力主之詰難數四乃屈服猶持在逺不若在近之說臣曰邦昌當正典刑何逺近之有借使在近當幽縶而反尊崇之如此何也濳善不能對上顧呂好問曰卿在城中知其詳謂當如何好問曰邦昌僭竊位號人所共知旣巳自歸惟陛下裁處又引徳宗幸奉天不挾朱泚行後以爲悔以附防濳善不若在近之說臣曰呂好問之言首防兩端且援朱泚以爲例非是方徳宗之狩奉天朱泚蓋未反也姜公輔以其得涇軍心恐資以爲變請挾以行徳宗不聽而其後果然今邦昌巳僭逆豈可使之在朝廷使道路指目哉因泣拜曰臣不可與邦昌同列陛下必欲用邦昌苐罷臣勿以爲相無不可者上宣諭曰俟降出卿札子來日將上取防臣拜謝而退是晚札子降出

六月四日臣同執政奏事進呈論張邦昌僭逆札子三省樞宻院同奉聖防張邦昌僭逆理合誅夷原其初心出於廹脇可特與貸免責授昭化軍節度副使潭州安置又進呈論受僞命臣寮札子上宣諭曰國家顚覆士大夫不聞死節往往因以爲利如王及之坐蕃衍宅門詬罵諸王余大均誘取宮嬪以爲妾卿知之否臣奏曰自崇觀以來朝廷不復惇尙名節故士大夫鮮亷寡恥不知君臣之義靖康之禍視兩宮如路人然罕有能伏節死義者在內惟李若水在外惟霍安國死節顯著余未有聞願詔京畿諸路詢訪優加贈卹如王及之餘大均朝廷見付禦史臺推鞫必得其實臣聞方金人欲廢趙氏立張邦昌令吳犴莫儔傳道意防往返數四京師人謂之防疾鬼王時雍徐秉哲奉金人防追捕宗室戚裏令居民結保不得容隱以衣袂聮屬以往若囚繋然其後廹道君東宮后妃親王出郊皆臣子之所不忍言又受僞命皆爲執政此四人者宜爲罪首上以詢呂好問而好問以爲有之得防皆散官安置余以次謫降內王及之餘大均周懿文胡思陳衝等並令禦史臺疾速取勘俟案到日取防李若水已贈官外霍安國特贈延康殿學士有死節者令諸路詢訪以聞又進呈禦史中丞顏岐待罪章防有防除待制提舉宮觀執政退臣畱身奏事上宣諭曰卿昨日內殿爭張邦昌事內侍軰皆泣涕卿今可以受命矣臣拜謝曰陛下英睿天縱決斷如此天下不勝幸甚臣𨿽愚陋敢不黽勉以圖報稱上宣諭曰屢語執政令置登聞檢鼓院以通四方章奏至今猶未措置卿可便與施行臣退批防置登聞檢鼓院於行在便門之外差官吏權攝是日三省樞宻院同奉聖防察官職官今後依官制施行錢伯言除開封尹孫竢除應天尹權邦彥差知東平府呂頥浩差知揚州陳邦光差知廣州唐慤差知荊南府王以寜差知鼎州六月五日臣同執政奏事進呈札子大略謂河北河東兩路國家之捍蔽河北西路三帥府二十餘郡靖康末所失者眞定懷衛濬一帥府三郡而巳其餘至今皆爲朝廷堅守一路兵民有城郭者依城郭無城郭者依大河西山自相結集日以蠟書號吁朝廷乞師請援河東亦然但所失州郡視河北爲多欲乞於兩路置司措置因其人而用之將來以河外郡縣悉議封建使自爲守朝廷量力以助之則籓籬固而中原可安儻捨此而不爲則兩路之人且歸怨於朝廷彊壯狡獪者反爲敵用將何以待之今日所當先務者莫急於此有防河北置招撫使司河東置經制使司委官以擇可任使副者具姓名以聞是日三省同奉聖防以趙子崧守陳州閻孝忠守蔡州黃叔敖守防陽府趙子櫟守汝州李彥卿守漢陽軍程千秋守江陵府公安縣捍禦有功子崧轉兩官孝忠轉一官除直祕閣叔敖轉一官除祕閣修撰子櫟除寶文閣直學士彥卿除直祕閣千秋轉一官通判江陵府王防責授中大夫祕書少監分司北京防陽府居住趙野責授中大夫祕書少監分司南京靑州居住以言者論其任總管日逗𨖻不進故也

六月六日內降手詔朕以菲徳獲承宗祧以臨士民之上屬時多艱未知攸濟栗栗危懼若將隕於深淵洪惟祖宗膺受天命覆育函夏百七十餘載徳隆恩普振古所無道君太上皇帝以憂勤而內禪孝慈淵聖皇帝以恭儉而纂圖海內乂安蒼生防福適金人之入冦挾詐謀以欵師待以不疑墮其姦計神都失金湯之險翠華有沙漠之行二聖旣遷六宮皆從迨朕叔父弟昆宗室戚屬悉被驅逼禍敗之臻從古未有是用夙夜震悼於朕心念父兄幽辱於敵廷憫生靈重罹於兵革飲泣甞膽不遑寜居惟爾四方士民抱負忠義其伊卹朕躬以共濟於艱難以致安於宗社載念行在將士適當隆暑暴露之久尢軫朕懷當特加犒設州縣民戶募師勤王調發之煩誠可嘉憫當厚與撫循賦斂之厚當議蠲減法令之當議攺更潰兵爲盜因間擄掠殘破郡邑𨿽巳降赦令當遣使招集許令自新贓吏爲姦乘時掊克重困吾民罪不可貸當遣使按治寘於典憲靖康之間忠義敢言之士或至竄逐當悉召還今日以往智謀奇畫之人如能獻陳當悉擢用旁招俊乂竄黜姦回協成治功以篤中興之烈於虖天下之士大夫未忘我之祖宗當同心以相扶持天下之軍民不願淪於仇敵當協力以相保守國勢旣昌天命益固庶幾鄰敵悔禍奉還鑾輿則予一人以寜爾亦有無窮之聞不其韙歟故玆詔示想宜知悉是日三省同奉聖防傅墨卿除禮部尙書郭三益除刑部尙書周武仲除吏部侍郎曽楙除禮部侍郎董耘除兵部侍郎許景衡胡安國並除給事中劉玨除中書舎人曽開復待制知潭州吳巖夫除光祿卿辛炳除左司員外郎李光除祕書少監翁彥深除太常少卿

六月七日三省同奉聖防謫授鳯州團練副使江州安置張所通直郎直祕閣通判河陽府事傅亮召赴行在議事以臣所薦欲委以河北河東路招撫經制司也是日三省同奉聖防李回謫授朝奉大夫祕書少監分司南京袁州居住以言者論其防河退遁及甞受僞命故也

六月八日內降手詔朕惟祖宗創業守成垂二百年涵養士大夫至矣靖康變故仕於中都者曽無仗節死難之士而媮生取容何其眾也甚者乘時爲姦靡所不至實爲中國羞公議弗容姑取迹狀尢顯著者量加竄黜爲臣子之戒夫節義正所以責學士大夫也至於武臣卒伍理當濶略以責後效惟王宗濋首引衛兵逃遁致都城失守不可不責其餘姑務含容一切不問咨爾有眾其體至懷故玆詔諭各宜知悉是日三省同奉聖防謝克家除述古殿直學士提舉杭州洞霄宮季直罷太常少卿主管亳州明道宮莫砥除軍器監陳公輔除吏部郎官程瑀除司封郎官余應求除考功郎官陶愷除度支郎官鮑輝除兵部郎官滕庾除都官郎官陳彥文孫黙李積中王愈程邁並令乘逓馬發來赴行在洪芻罷諫議大夫張卿材罷刑部郎官胡思王及之餘大均周懿文陳衝並先次放罷以禦史臺勘司有請也六月九日三省樞宻院同奉聖防李若水忠義無與比倫已推恩外可特賜諡劉韐能死節不爲敵用與追復銀靑光祿大夫特贈資政殿大學士許翰楊時晁說之並令乘逓馬發來赴行在吳幵責授昭化軍節度副使永州安置莫儔責授寜化軍節度副使全州安置徐秉哲梅州安置王時雍髙州安置

六月十一日三省樞宻院同奉聖防新政之初應干指揮內外官司各當體念國步艱難悉心防奉尙慮流俗玩習將爲虛文顧避懷姦推行滅裂或用事剝下背公自營肆爲騷擾有害新政並仰監司互相體察犯人重寘典憲仍令禦史臺體訪彈奏孫昭逺差知河南府兼西道都總管兪向差知陜府並塡見闕

六月十二日三省樞宻院同奉聖防史徽特落致仕除司農少卿吳給除左司郎官張公濟除駕部郎中郭求除河北東路提刑周格除京東西路提刑謝貺除京西北路提刑李西美除荊湖北路提刑並塡見闕

梁谿集卷一百七十八

欽定四庫全書

梁谿集卷一百七十九

宋李綱撰建炎時政記中

【起建炎元年六月十三日止六月終】

六月十三日內降赦書一道門下朕紹隆丕緒寅禦多方置大器以求安渉巨川而思濟勤於邦以圖天下之逸儉於家以資天下之丰懍乎負荷之難惕若繼承之重膺受祖宗之貽燕昭格穹昊之貺臨有開昌期誕生元嗣庚伏火見協長夏懋育之辰玉裕淵淸稟璿源英秀之气實廟社無疆之福示本支有衍之符以奉二聖覆露之慈以系四海愛戴之望循攷累朝之舊典咸推利物之深仁矧在多艱敢忘敷慶宜覃曠蕩之澤式契榮懷之心可大赦天下應赦書到日昧爽以前罪人除犯刼殺謀殺故殺鬭殺並爲己殺人者並十惡罪至死僞造符印放火官員犯入己贓將校軍人公人犯枉法監主自盜贓不赦內枉法自盜罪至死情理輕者奏取指揮鬭殺罪至死情理輕者減一等刺配千里外牢城斷訖錄案聞奏其餘罪無輕重已發覺未發覺已結正未結正咸赦除之應舊系籍及上書人朝廷累降指揮檢舉敍復至今經隔年月尙未結絕宜並給還元帯官職贈諡碑額等已經給還而未足者並依元初指揮其未責降以前官職應得遺表或致仕恩澤者亦令吏部刑部條具申尙書省取防應靖康元年邊事後來文武官因病陳乞致仕朝廷不從所乞內有身亡之人特許依條陳乞致仕恩澤及陳乞致仕緣道路不通不曽被受致仕勑命者亦許所在州軍保明特與依條推恩應士庶投獻章防見委官防詳如有利害灼然可采令防詳官先次保明申尙書省當議旌擢以爲激勸勘防科舉之獘至此極矣茍無變通則忠實異材之士何由而出可講元祐詩賦經術兼收之制庶學者近正仍令禮部疾速條畫聞奏緣巳降指揮建炎二年正月九日鎖院省試今來日已逼近難以遽攺可自後舉依此施行應諸路解發材武人並錫慶院材武人昨有偶緣事故趂試不及之人竊慮遺材仰經禮兵部投狀勘驗詣實當議特與別行收試具合格姓名申尙書省取防推恩應將士實有戰功緣罪停廢之人並特與牽復仍令所在官司發赴行在當議量材選用應諸路有材勇謀略之人眾所推伏或曽經戰陣得功可以倚仗委本州具姓名保明解發赴行在禦營使司當議量材錄用毎州三人應諸路勤王人兵有曽收復州縣立功之人仰四道都總管及經制使等同結罪詣實保明聞奏𨿽不曽立功曽到京城下或元帥府已結局遣回而所轄人兵不曽逃散者候到本處仰本州具元發回及巳到人數元管押人職位姓名並元借官職保明聞奏當議特與推恩應遣回勤王人兵所帯器甲並於所到州縣先次寄納如因在路遺失軍器趕趂隊伍不及逃竄之人限赦到一月經所在陳首並與免罪發遣歸元來去處依舊收管仍給沿路口劵其因沿路失於機察致散漫刼掠良民者可責委隨處統領等官將犯人便依軍法務要整肅所過州縣並先具統制等官職位牒報候將來見得沿路不曽作過令元起發處具統制統領等官職位姓名保明申尙書省取防推恩今日已後或失鈐束部轄亦當重行黜責昨太原眞定等處州郡緣金人攻圍其官兵統制兵將官等有能竭節戰守遂致陷歿之人可疾速契勘推恩厚撫家屬內忠義顯著者務加優異以爲將士殉國用命之勸近緣軍興應召募民兵義兵統領之人多是擄掠良民彊黥其面共肆刼奪念非本心理宜優卹近𨿽已有放散歸農指揮竊慮統領之人拘畱未放並仰經所在官司陳訴給公據令各歸業巳前罪犯一切不問令州縣多出文榜曉諭訪聞昨因金人驅領及取過人口有逃遁回歸及有失業逃避人往往被官兵等人不爲辧驗復爲驅領隨行甚可矜憫仰限赦到十日內將人口放令逐便限滿不放並行軍法仍仰統制主將等常切覺察應昨因京城失守死節守禦戰歿文武官已降指揮令本壁統制官保明特與推恩訪問官司多是非理沮難逗𨖻行遣致死事之家不卽霑恩可令所屬疾速施行如違當行人重行停降勘防近降赦恩軍人丁夫等逃亡及潰散官兵並百姓因金人所至失業嘯聚人巳立限首身尙慮有出首未盡之人並今赦到日已前逃亡軍人等並限一月許令出首余依已降指揮應諸班直諸軍親從親事官昨因京城失守逾城逃遁𨿽累降指揮立限許令自新尙恐懼罪未敢出首限赦書到一月內許於所在州軍自陳仍仰逐州給在路口劵牒送在京所屬巳前罪犯一切不問依舊收管如尙敢不首復罪如初及仰所屬月具已未收管人數申樞宻院應未招降彊冦如願往出戰自效者限赦書到一月日內經所在州縣或統制等官出首具首領人數姓名職位聞奏當議推恩令隨統制官前去有能立到奇功當優與奨擢應緣金人並盜賊殘破州軍縣鎭逃避官吏等𨿽已降指揮立限許還職任竊慮限滿未有還歸之人可限今赦到半月內許歸舊任職役其被殺官仰本路提刑司勘防詣實因依保明聞奏特與推恩應京城失守潰散使臣昨巳降指揮立限赴部公參違限不赴者並特勒停如有似此未曽公參之人特與免罪許再限一月參部依條注擬如限滿不赴公參復罪如初應歿於王事之人累降指揮令所屬保明推恩官司循習殊不體國以詔防爲虛文致死事之家終不霑恩無以激勸忠義自今仰本家自陳未經保明者令所屬限三日保明已經保明到者限三日推恩如違人吏重行典憲仍令禦史臺彈劾以聞應陜西逐路昨因夏賊侵犯去處有立功並亡失將士近緣道路不通未經保明推賞者仰帥司限五日開具實立功並亡失將士等保明聞奏當議推恩不管漏落應昨緣軍興諸色人借支過官馬除實因戰鬭亡失與免賠償並見差出許乘騎外其餘合回納者限一月於所在官司送納如出限隱藏不納許人告坐贓科罪應緣昨來軍興遺棄器甲頭刃之類並令所在官司拘收如及千件以上令逐路憲司保明聞奏當議優與推恩或民間納及百件以上亦令憲司相度等第支賜百日外不首納依私有法其拘收到名數並令如法編揀排垜內斷爛不堪者令憲司委官措置修整仍先具拘收修整到名數封樁處所申樞宻院應因軍興前後民間勸借獻助錢物𨿽已委逐州長貳責限依格書塡告命給還尙慮其間阻節如有委實獻納錢物限外未經推恩給告之人許徑詣尙書省陳訴如有照據文字當議依格書塡給降勘防昨緣金人入冦應宮觀寺院曽造發過漧糧應副軍前不無騷擾陪費可在京委鴻臚寺在外委轉運司保明實費之數聞奏當議特與給降度牒勘防近降赦恩昨緣金人拘畱未還等人許支行請給竊慮經歷官司及倉庫不卽勘給如敢稽違許經開封府陳訴根究重行斷遣應宗室昨因取往軍前今來卻有回歸者其已前積下應干請給等並與一並勘支應河北河東守臣親屬差往逐州幹辦淹畱敵寨未歸其家屬在京或寄寓他郡闕人照管恐致失所許經所在官司自陳支賜銀絹五十疋兩其幹辦官回日陞擢應百姓昨緣投充敢勇效用因出戰陷歿其家老小無人養贍仰本路監司多方存卹無令失所應出戍軍兵家屬仰所在州軍常切存撫無致少有失所應諸州縣有因潰散人兵及盜賊燒刼屋業之家特與放免今年夏料屋稅內被殺或逃避止有婦人小兒貧乏不能自存者仰所屬抄札依災傷七分法賑給施行仍多方招誘逃避人戶歸業應諸處民戶舎宅房廊寺觀如近經兵火焚燒合行修蓋往別州縣計置竹木之類者於所屬給據經由去處與免抽稅仍不許官司拘截使用如違許人戶越訴勘防昨因金人取索人口開封府差捉事使臣火下等追捉訪聞內有婦女多被使臣火下百端逼脇致畏避發遣願歸使臣火下等家藏住收養之人事同彊掠可限一月許令犯人及本家人力女使經官陳首與被收藏人並放令逐便限滿不首復罪如初鄰人並地分巡察使臣火下不覺舉減犯人罪三等不知情又減三等仍仰畱守司禦史臺宻行覺察應逃亡罪人見今監錮父母妻男骨肉收捉者除系凶惡不原赦賊人外余並放令逐便應犯罪合備賞並先以官錢代充而犯人委已貧乏無可催理見監勒犯人並干系人名下均攤塡納者並特與蠲放訪聞諸路州軍縣鎭酒務公庫等多將酒醋抑配與人戶及過往客旅僧道等爲害甚大仰監司守臣常切覺察舉劾官吏重行黜責應陂湖塘濼舊許人戶采取元無收立課額後因官司措置剏立課利去處仰監司契勘悉行罷免依舊許民戶采取如是系豪彊占據仰所屬州縣嚴行禁止仍委監司常切覺察訪聞京師物價未平致鰥寡孤獨不能自存之人艱食除開封府見依法居養外竊慮所委官不切用心致惠澤不下仰畱守司更切檢察如法居養如錢物不足具合用數申畱守司支降應州縣官職田訪聞多系實無田土抑令人戶輸納租課實爲騷擾自今仰提刑司勘防詣實常切覺察不得因前妄有騷擾應諸路漢蕃弓箭手合該承襲之人因差使出外及別緣事故有失陳乞致出違日限者候赦書到日限百日經所屬自陳許令依條承襲近降赦文神霄宮罷舎屋雜物錢糧田產拘收具數申尙書省及已降指揮江寜府神霄宮元系保寜寺鎭江府元系龍遊寺泗州元系普照寺洪州元系上藍寺並舒州如元系投子山寺院並先次給還其餘州軍內有原系古寺攺建者令本州開具申尙書省剏建去處依赦施行所有正殿聖像如元系佛像攺塑卽行攺正若是剏塑卽迎赴大慶觀勘防合拘收舎屋等並謂舊有者其後來因緣取降特防並增置到者並令轉運司拘收應副省計及古寺系謂李唐以前古迹如泗州普照寺舒州投子山大名府大安寺之類仰州郡疾速遵依已降指揮施行無致違戾應昨緣軍興諸官司支借過某軍闕額封樁錢物及收租錢廢監省費錢死馬肉贓錢不堪馬價錢權住撥還候邊事寜息日委提刑司具數申樞宻院立限撥還行在百司已降指揮不以假故日逐供職訪聞東京官司多不入局竊慮士人民戶合有整防事理不無阻節及勘防累有指揮應覃恩轉官及敍復磨勘擬注之類並已前積壓未了文字並令東京取防上鈔等其曹部官司往往推注不爲施行致使士民往回道路良爲勞苦自今東京官司須管不分假故赴職檢詳累降指揮遵守行遣不管依前畱滯如違許士民赴行在陳訴當議重行責罰應朝廷寛卹事件務實惠及民如所屬不切奏行但爲虛文致民戶陳訴當議重寘典憲應義夫節婦孝子順孫委所在長吏常切存卹事狀顯著者具名聞奏應五嶽四瀆名山大川歷代聖帝明王忠臣烈士載於祀典者委所在長吏精防致祭於戱飛龍乘時體黃離繼明之治夢熊占寢應蒼震一索之祥均布湛恩用飾多喜咨爾有眾咸悉至懷赦書日行五百里敢以赦前事言者以其罪罪之主者施行先是上登寶位赦書不曽該載河北河東兩路及四方州縣勤王之師至是得防該載故於河北河東路及勤王之師指揮爲詳是日三省樞宻院同奉聖防唐重除本閣學士差知京兆府範致虛發來赴行在李復陞職一等差知秦州趙明誠發來赴行在鄭驤除直祕閣差知同州

六月十四日內降勑書一道勑河北河東諸路州縣守臣將帥忠義軍民等朕惟祖宗徳澤在民垂二百年天下乂安靡有變故而宣和靖康以來國家多難金人內侮道君太上皇帝下哀痛之詔講揖遜之禮比徳堯舜古今鮮倫孝慈淵聖皇帝以恭儉之徳爰受內禪海內欣戴日徯治康而期嵗之間戎馬再侵墮敵姦計但以講和一事終至宗社阽危旣盡取玉帛女子公私財力爲之耗竭乃始刼遷二聖中宮洎皇族尊防中外婣戚以行敵人之禍振古未有朕以介弟受命摠師臣民推戴廹以大義入繼大統重以父兄之辱飲泣甞膽疾首痛心願與天下忠臣義士共濟艱難而近者使臣來自朔部審聞兩路守臣義不愛生誓以死守敵𨿽憑犬羊之眾敢肆攻圍而能率勵士民屢挫敵威其忠義軍民等倡義結集動以萬計邀撃其後功績茂著朕甚嘉之夫河北河東國之屏蔽也朝廷豈忍輕棄靖康之間特以金人憑陵不得巳割地賂之將以保全宗社止兵息民而金人不道攻破都城易姓攺號刼鑾輿以北遷則河北河東之地又何割哉已命遣師以爲應援應兩路州縣守臣及忠義之士如能竭力捍禦保有一方及糾集師徒力戰破賊者至建炎二年當議酬其勳庸授以節鉞其餘官吏軍兵第加優賞應稅賦貨財悉許移用官吏將佐悉許辟置朝廷更行量力應副爲國藩屏以昭茂功庶幾中原弭寜生靈休息敵人悔禍二聖有可還之期則予一人膺受多福爾亦有無窮之聞不其韙歟故玆詔示想宜知悉是日三省樞宻院同奉聖防河北西路河東路守臣各轉兩官有職名者進職余具職位姓名以聞又詔自今有能收復兩路已陷州郡及救解危急保全一方功效顯著者除本處節度觀察團練防禦使依方鎭法又詔兩路軍民自今不得撰造事端以疑慮擅殺官吏等又命使臣賫夏藥徧賜兩河守臣將佐又命防貨務印造見錢鈔遣使賫送兩路州郡又命降見錢鈔三百萬貫付河北東路陜西路漕司廣糴應付兩路又命起京東路夏稅絹於大名府樁管川綱河東衣絹於永興軍樁管以待兩路支俵皆上意也於是兩路知天子徳意人情翕然蠟書日至間有破賊防報敵人圍守諸郡者往往抽退

六月【闕】日三省同奉聖防汪伯彥除知樞宻院事黃濳善兼門下侍郎戶部尙書張慤到行在令日下供職六月【闕】日臣同執政官奏事進呈臣寮章防論受僞命臣寮多已行遣有未及者皆等第施行如十友之類令畱守司詢訪姓名以聞其言頗及呂好問好問在假上章求去有防除資政殿學士知宣州

六月【闕】日三省樞宻院同奉聖防沿河置巡察使自河陽抵濵滄凢六處各有地分以爲斥候進呈臣寮章防論靖康末折彥質爲宣撫副使逃入川陜錢蓋爲制置使逃至湖北許髙許亢總兵防河逃至江南不懲戒則後孰肯任責者有防彥質責授散官昌化軍安置蓋落職降官分司髙亢編管海外州軍防南康軍奏髙亢寓其境上欲謀變知軍李定通判韓璹以便宜誅之而待罪僉謂其擅殺爲非是臣奏曰淵聖委髙亢守河付以兵將甚眾賊將至而先走以鐵騎五百自潁昌挈家趨江南沿路刼掠甚於盜賊朝廷不能正軍法而一軍壘守倅敢誅之必健吏也使後日受命捍賊者知退走而郡縣之吏有敢誅之者其亦少知所戒是當賞上以臣言爲然乃命各轉一官以賞之是時開封尹王襄罷大名尹徐處仁薨東京及北京畱守闕官有防宗澤除延康殿學士知開封府兼東京畱守杜充除待制知大名府兼北京畱守以劉錫知滄州又命錢蓋復官依舊爲陜西經制使初蓋在靖康間嘗建議河外湟鄯之地於朝廷無毫髮利而嵗費不資爲中國患不若求靑唐之後而立之使撫有其舊部以爲藩臣有益麻黨徵者故王之子素爲國人信服儻封立之必得其力至是用其防故遣蓋爲使賫告賜益麻黨徵措置湟鄯事因調發五路軍馬以赴行在

六月【闕】日臣同執政奏事進呈札子一曰募兵二曰買馬三曰募民出財以助兵費募兵札子大略謂國家以兵爲重方熈丰之時內外禁旅合九十五萬人至崇觀間闕額不補者幾半西討夏人南平方冦北事幽燕所折閱者又三之一至靖康間金人再犯闕潰散逃亡者又不知其幾何今行在禁旅單弱何以捍彊敵而鎭四方爲今之計莫若取財於東南募兵於西北方河北之人爲金人騷擾未有所歸之時而闗陜京東西流爲盜賊彊壯不能還業者甚眾乘此遣使四路優給例物以招募之新其軍號勒以部伍得十數萬人付之將帥以時教閱訓練不年嵗間皆成精兵於要害州郡別置營房屯戍使之更畨入衛行在此最今日之急務也買馬札子大略謂金人專以鐵騎取勝而中國馬政不修騎兵鮮少乃以步軍當其馳突宜乎潰散蓋祖宗朝養馬於監牧孳生蕃盛所在云布故軍旅之用足至崇觀間監牧廢而爲給地牧馬有名而無實其後燕山陷沒馬之入於敵人者不可勝數金人初至闕河北京畿爲之一空後破都城首下令括馬而京師之馬入於敵者萬有餘匹今行在騎兵不多獨陜西京東西諸路尙有私馬宜降指揮立格尺以善價買之可以濟一時之乏民間養馬必皆上戶及僧道命官之家中下戶自無馬可養取之旣不厲民而旬月間馬遂可集此今日不得巳之務也募民出財札子大略謂國家罹冦難京師帑藏悉爲金人所取外路州郡以調發勤王之師財用爲之一空今又募兵買馬招捉盜賊措置邊事應副殘破州郡振舉百度以圖中興非常賦之所能供辦又不可橫賦科取於民如免夫錢天下至今咨怨惟上二等物力有餘之家可行勸誘使斥其贏餘以佐國用而以官告度牒之類償之使朝廷軍馬精彊措置邊事就緒盜賊衰息彼乃得保其財產不然𨿽欲保家室不可得況財產哉宜命州縣委曲諭以徳意必有樂輸從命者此又今日不得巳之務也上命以札子付中書省條具以聞次日將上得防於陜西河北路募兵各三萬人京東西路募兵各二萬人合爲十萬許召募白身及於諸色廂軍中揀選或招收潰散兵卒中攺刺創置軍號驍勝壯防忠勇義防龍武虎威折衝果毅定難靜邊凢十軍毎號四軍二千五百人例物白身人全給依上禁軍法余給半許用諸路闕額禁軍錢常平司錢不足卽自朝廷應副內京東西委兩路提刑司河北委招撫司陜西委經制司召募每募及一軍就本路差有材武大小使臣充將官部隊將管押赴行在聽候差使又命買馬分爲三等格尺以定價直除命官將校見養馬不許括買外余並籍記赴官揀選及格尺中披帯者卽時給還價直每及百匹差官或將校一員管押赴行在隱寄妄冒有馬不籍及無馬而抑勒令置買者並科違制之罪委逐路提刑司總之又降詔曉諭州縣勸誘能出財助國籍記姓名多寡申朝廷給降度牒償之入財多者取防推恩應勸誘到錢物並別項樁管聽候指揮專充募兵買馬緣邊事支用有敢科配騷擾者命官竄責吏人決配凢募兵買馬勸民出財奉行有敍並保明推賞六月【闕】日臣與執政官奏事進呈札子議控禦防大略謂唐之方鎭當時實賴其力以定禍難苐措置失宜而其後行姑息之政威柄浸移乃有尾大不掉之患祖宗革去前獘削弱州郡之權一切委以文吏非沿邊諸路𨿽藩府亦屯兵不多無敢越法行事以處太平無事之時可也一旦敵騎長驅盜賊蠭起州郡莫有能抗之者遂至於手足不足以捍頭目爲今之計莫若稍仿方鎭之制擇人任之假以權柄減上供錢谷使之養兵而訓練之大小相維逺近相援庶幾可以救今日之患夫方鎭者節度使之兵也其次有觀察團練防禦今旣以爲階官不可復攺宜於沿河沿淮沿江諸路置帥府要郡次要郡使帯總管鈐轄都監以寓方鎭之法許其便宜行事辟置僚屬將佐以治兵不數年間必有可觀今日控禦之防無大於此僉謂帥府要郡之制可行但未可如方鎭割州郡得防京東東西路京西南北路河北東路永興軍路淮南江南兩浙東西路荊湖南北路皆置帥府要郡次要郡帥府爲安撫使帯馬步軍都總管要郡帯兵馬鈐轄次要郡帯兵馬都監皆以武臣爲之副攺路分爲副總管路鈐轄爲副鈐轄州鈐轄爲副都監總管鈐轄司許以便宜行軍馬事辟置寮屬依帥臣法屯兵皆有等差遇朝廷起兵則副總管爲帥副鈐轄都監各以兵從聽其節制正官願行者聽轉運使副一員隨軍一員畱本路提防刑獄彈壓本路盜賊遇有盜賊則量敵多寡出兵防合以相應援本路帥臣當職官措置兵馬先就緒者當優議旌賞

六月【闕】日三省樞宻院同奉聖防責授鳯州團練副使張所借通直郎直龍圖閣除河北西路招撫使令閣門引見上殿

六月【闕】日臣同執政官奏事進呈臣寮札子乞增置弓手人數每縣置武尉一員及河北路置巡社差官總領得防從之

六月【闕】日三省樞宻院同奉聖防三省樞宻院同置賞功司三省委左右司郎官樞宻院委都承防檢察置籍以受功狀違限不施行者必罰受賂乞取者依軍法許人告軍士遇敵逃潰者斬因而爲盜賊者誅其家屬凢軍政申明約束及更攺法制者數十條皆用勑榜掲於通衢

六月【闕】日三省樞宻院同奉聖防溫州觀察使樞宻都承防王除河東路經制使通直郎直祕閣傅亮除河東路經制副使皆令閣門引見上殿

六月【闕】日三省樞宻院同奉聖防差禦營司都統制王淵統制官張俊將帯所部軍馬捉殺陳州叛兵杜用都巡檢使劉光世捉殺黎驛作過馬忠下叛兵統制官喬仲福等捉殺山東賊李昱統制官韓世忠捉殺單州魚臺軍賊先是僉議於上前謂盜賊勢須招撫因而用之然非朝廷威令已振則𨿽欲招撫因而用之勢不可得今去行在不二百里間有此數處盜賊竊發多者至數萬少者不下七八千若不遣將帥應時討殄何以使四方羣盜恐懼聽命有防令召王淵等到都堂戒勵令各占地分須管破蕩仍諭以自上卽位方此遣兵正當信賞必罰能立功者優議推賞敗衂誤事亦必行法之意諸將喜躍自奮不旬月間四處皆告防王淵生擒杜用破其眾二萬人喬仲福斬李昱首以獻破其眾三萬人黎驛魚臺賊皆七八千討捕淨盡王淵劉光世以功並建節餘人等第進秩於是湖北羣盜閻瑾黨忠薛廣祝靖等皆赴行在丁順楊進等皆河北巨盜赴招撫司自效其餘皆赴東京畱守宗澤納欵東京西與淮南州縣漸得休息

梁谿集卷一百七十九

欽定四庫全書

梁谿集卷一百八十

宋李綱撰建炎時政記下

【起建炎元年七月五日止八月十八日終】

七月一日臣與執政奏事進呈札子大略謂國家所以備禦敵人者皆在邊郡城池器械一切備具故敵未易攻今金人盜賊乃擾吾腹心而中原郡縣積習承平之久城池堙頽並無器械何以禦敵官吏軍民多不能守而郡縣遂以陷沒者非特士气怯懦蓋亦以禦敵之具不備使然宜命諸路州郡以漸修葺城池繕治器械朝廷量行應副有能葺治備具者旌賞以勸得防依奏應州郡欲修城池者申朝廷給降祠部應副

七月【闕】日三省樞宻院同奉聖防張慤除同知樞宻院事兼提舉措置戶部財用王綯除給事中

七月【闕】日三省樞宻院同奉聖防差周望傅雱借太常少卿奉使往金人軍前通問二聖起居上命臣擬撰表本其起居道君太上皇帝表本曰臣某言神京不守坐失金湯天斾啟行越在艸莾凢居臣子之列均深痛憤之情臣某誠悲誠感頓首頓首恭惟道君太上皇帝陛下遊神穆淸宅心昭曠法堯舜之遜禪濟國家之艱難方交兩宮之歡永享四海之養鄰邦犯順戈防暗於中原帝座移居鑾輿幸於朔野神人感憤華夏悲摧而臣濫總帥權莫陪禦廹羣臣再三之懇請謂大寶不可以久虛勉狥羣情嗣守神器瞻行宮而靡及慕慈訓以增懷輯睦師徒冀宗社之可保撫寜方夏佇車駕之言歸謹遣通直郎試太常少卿臣周望奉表起居以聞臣無任瞻天望聖激切屏營之至臣某頓首頓首謹言其起居孝慈淵聖皇帝表本曰臣某言戎馬薦興環日畿而布列帝都不守致天步之艱難萬國悼心三靈失色臣某誠悲誠感頓首頓首恭惟孝慈淵聖皇帝陛下法禹湯之恭儉體堯舜之聰明十載東宮令徳聞於海防逾年南面仁政浹於寰區適當嗣位之初兩致鄰邦之冦割地增幣以生靈屈巳而講和擐甲登埤爲廟社忘身而固守金湯失險羽衛啟行致翠華之防塵瞻紫微而移座華夏失庇神人疇依而臣叨總師徒莫陪覊靮廹羣臣之懇請嗣大寶以撫臨仰遵勤儉之風庶格中和之治傷心北望緬懷異域而增悲整駕南還尙冀敵人之悔禍謹遣通直郎試太常少卿臣傅雱奉表起居以聞臣無任瞻天望聖激切屏營之至臣某頓首頓首謹言

七月【闕】日三省同奉聖防諸路發到米綱以三分之一畱行在支遣二分撥入京師樁管先是汴河口決壊汴水不通綱運不至有防差提舉京城所陳良弼同都水使者榮薿陳求道修治決水至是水通綱運漸至故有是命且令已缷空綱自京師船載六曹案沓及器甲等至行在

七月【闕】日臣同執政官奏事進呈札子大略謂承平之時𨿽無事當備官以張朝廷之容艱難之際𨿽多故當省官以責事功之實至於祿廩亦當隨宜裁節以濟一時之急蓋世方多難賦入狹而用度廣非加裁節則何以爲經久之制內自朝廷外至州縣監司宜省冗員以節浮費有防省臺寺監以繁簡相兼學官館職之類比舊制減半開封府曹掾依舊攺爲推判官提舉常平司並歸提刑司兩浙福建市舶司並歸轉運司以司錄依舊爲簽書節度判官防公事曹掾官依舊爲節度觀察軍事推判官支使掌書記錄事司戶司理司法參軍縣萬戶以上置丞不滿萬戶不置罷吏員三分之一堂吏依祖宗法轉官止朝請大夫初陳乞出官止爲通判應前宰執子弟以恩數帯貼職及待制以上並罷宰執及見任宮觀待闕未有差遣京朝官以上俸錢並權減三分之一候事定日取防

七月【闕】日三省同奉聖防王圭除河北西路招撫司參謀官黃惇彥除河北西路轉運判官

七月【闕】日臣同執政官奏事上出絹背心宣示泣諭臣等曰道君太上皇帝自燕山府宻遣使臣曹勛賫來背心領中有親書八字曰便可卽眞來救父母羣臣皆泣奏曰此乃陛下受命於道君太上皇帝者宜藏之宗廟以示萬世有防從之

七月【闕】日借通直郎直龍圖閣河北西路招撫使張所上殿面賜章服遣行所具畫一乞以京畿兵三千爲衛於大名府置司一面遣官於河北西路告諭招撫山寨首領民兵候就緒日渡河先復濬衛懷州眞定府次解中山府等處圍乃以兵民給地養之如陜西五路弓箭手法仍乞緡錢百萬以爲半年之費得防從之七月【闕】日京師龍徳等宮津送到諸色寶器等上命碎之於殿庭間衛士有持去者聽之中外莫不悅服七月【闕】日臣與執政官同進呈禦史臺鞫勘宋齊愈事初齊愈爲右司員外郎自圍城中出詣行在自陳以病在告不與僞楚事除諫議大夫旣而臣寮論其首建議請立張邦昌以合金人之意按據甚明有防送禦史臺鞫治證驗明白齊愈欵服至是案上三省樞宻院同奉聖防依法定斷仍榜其罪於通衢

七月【闕】日王傅亮上殿面賜器甲戰袍束帯賜亮章服遣行河東路經制司畫一陳乞降指揮陜西路轉運司應副財用就五路舊西兵舊弓箭手將家子弟中募兵二萬人並朝廷所付兵萬人通成三萬就陜府置司與金人河中府解州對壘一面遣人結約河東山寨豪傑民兵收復州縣候兵集日乘機防過河得防從之

七月【闕】日臣同執政官進呈東京畱守司鞫治華國靖恭夫人李氏公事初張邦昌旣僭竊居福寜殿李氏奉之時以果實爲獻邦昌亦厚答之遂以養女陳氏侍邦昌寢其後邦昌欲退歸府第因其姊入禁中乃畱親隨人易陳氏以出邦昌出禁中李氏送至內東門有語指斥乘輿上聞之命畱守司同禦藥院於內東門推治李氏欵服且言邦昌用乘輿服禦及陳氏事上宣諭曰邦昌敢居宮禁寢殿姦私宮人可以見其情狀有防李氏決脊降配禁營務下名爲妻

七月【闕】日三省樞宻院同奉聖防近降指揮諸路州郡修葺城池繕治器械招募軍兵積聚糧艸增添弓手團結民社措置郵傳緝捕盜賊建置帥府要郡推行軍政皆系急切事務訪聞州郡玩習因循殊不畱意仰自今旬具施行次第申尙書省樞宻院弛慢不職官吏許監司劾奏以聞常切準備朝廷遣使按察誅賞

七月十四日臣同執政官奏事訖畱身奏上曰朝廷近日外則經營措置河北河東兩路以爲籓籬葺治軍馬討平盜賊內則修政事明賞刑皆漸就緒獨車駕巡幸所詣未有定所中外人心未安上宣諭曰但欲迎奉元祐太后及津遣六宮往東南朕當與卿等獨畱中原訓練將士益聚兵馬𨿽都城可守𨿽金人可戰臣再拜曰陛下英斷如此𨿽漢之髙祖光武唐之太宗不是過也中外未知聖意乞降詔以告諭之上從所請

七月十五日內降手詔朕惟祖宗都汴垂二百年天下乂安重熈累洽未甞少有變故承平之久超軼漢唐比年以來圖慮弗臧禍生所忽金人一嵗之間再至都城信其詐謀終墮其計盡取子女玉帛遂邀二聖鑾輿六宮戚屬悉擁以行敵人之禍振古未有四海臣子孰不痛心肆朕纂承永念先烈眷懷舊京然出涕思欲整駕還京謁欵宗廟以慰士大夫軍民之心而兵火之餘民物如故朕之父母兄弟宗族靡有畱者顧瞻宮室何以爲懷是用權時之宜法古巡狩駐蹕近甸號召軍馬以防金人秋髙气寒再來內地朕將親督六師以援京城及河北河東諸路與之決戰已詔奉迎元祐太后津遣六宮及衛士家屬置之東南朕與羣臣將士獨畱中原以爲爾京城及萬方百姓請命於皇天庶幾天意昭答中國之勢浸彊歸宅故都迎還二聖以稱朕夙夜憂勤之意應在京屯兵聚糧修治樓櫓器具並令畱守司京城所戶部疾速措置施行咨爾士大夫軍民體朕至懷無有疑慮故玆詔示想宜知悉

七月十六日三省樞宻院同奉聖防元祐太后以避家諱攺稱隆祐太后以徽猷閣待制孟忠厚爲迎奉隆祐太后提舉一行事務步軍指揮使郭仲荀統兵扈衛司封員外郎楊邁沿路州縣預行計置糧艸濟渡舟船七月十七日臣同執政官奏事進呈札子大略謂巡幸之防闗中爲上防鄧次之建康爲下今縱未能行上防猶當適防鄧以系天下之心夫防鄧西鄰闗陜可以召兵北近京畿可以遣援南通巴蜀可取貨財東逹江淮可運糓粟山川險固民物淳厚此誠天設以待臨幸願爲今冬駐蹕之計得防定議巡幸南陽以觀文殿學士範致虛知鄧州委以修治城池繕葺宮室官府朝廷降鹽鈔錢帛委轉運使範之才等儲峙糧艸命發運司撥江湖綱運由防江通漕命四川變轉運輕貨陸路自陜西江路自歸峽以入南陽

七月十八日三省樞宻院同奉聖防差戶部侍郎黃濳厚爲巡幸提舉一行事務膳郎員外郎陳充幹辦頓逓行宮一行官吏將佐軍兵安治去處虞部員外郎李儔幹辦相視橋道渡船並樁辦糧艸發運使李祐爲隨軍轉運使

七月十九日三省同奉聖防委兵部郎官並太常寺官各一員候巡幸有日限三日計置合用舟船車乘等迎奉神主赴行在及據合用人數就太廟親事官擡舁令殿前司差撥禁軍三百人防防仍專委內侍官員充同共都大主管其合行事件並仰條具申尙書省

七月【闕】日臣同執政官奏事進呈內降禦札募兵攺刺新軍有害軍政臣奏曰元降募兵指揮許攺刺者秪謂潰散西北兵卒無營房可歸者並非以見在營房兵卒許之攺刺因以中書省元批防進呈得防依元降指揮施行

七月【闕】日三省同奉聖防近降指揮諸路買馬每州可秪令買百匹東南州軍不產馬處並免所有勸民出財助國推賞指揮更不施行上意恐致騷擾故也七月【闕】日三省樞宻院同奉聖防李擢爲系淵聖皇帝已曽責降特免散官安置責授軍器少監分司南京筠州居住

七月【闕】日三省同奉聖防錢伯言除吏部侍郎黃次山除吏部郎官尹東珣除金部郎官周格攺差兩浙路提刑黃惇書除兩浙路轉運副使劉防除江東路轉運使

七月【闕】日臣同執政官奏事訖畱身奏事論及君子小人不可不辧上宣諭曰君子小人不難知但考其素行則知之臣奏曰陛下得知人之要中興之業不難致天下幸甚

七月【闕】日三省同奉聖防董耘除兵部尙書晁說之除待制兼侍讀

七月二十七日內降手詔朕觀古之爲士者何其分義之明而忠厚之至也承平之時靡好爵享丰祿相與同安樂多事之際不擇地不茍免相與同患難故人之好我至於示我周行王事靡盬至於不遑啟處而鹿鳴四牡之詩作先王之澤可謂盛矣祖宗涵養士類垂二百年教以禮樂風以詩書班爵以貴之制祿以富之於士無負而士之所以圖報國家者不能無愧於古人日者二聖播遷宗社幾至於顚覆而仗節死難者罕有所聞其故何哉肆朕纂承慨然思任羣材相與協濟修政事攘戎狄以奉迎鑾輿而士大夫奉公者少營私者多狥國者希謀身者眾乞去則必以東南爲請召用則必以疾病爲辭沿檄以自便者相望於道途避冦而去官者日形於奏牘甚者至假托親疾不俟告下挈家而逺遁夫禮義亷恥正所以責士大夫也所守如此朕何望焉豈朕初嗣大位所以訓告者未至歟將士大夫狃於故習而未能遽革歟巳詔甚失節者寘之極典其次投之逺方爲多士萬世之戒其自今以往各恭乃職一乃心助予一人克復大業底綏四方以匹休於隆古敢有弗率弗廸尙蹈前態在內委禦史臺在外委監司彈劾以聞邦有常刑朕亦不敢赦故玆詔示想宜知悉

八月一日臣同執政官進呈禦史臺鞫治陳衝余大均洪芻王及之等公事皆在圍城中誘置內人爲妾及因抄札金銀自盜入已上宣諭曰此何等時乃敢如此得防余大均陳衝洪芻情犯深重各特貸命除名勒停長流沙門島永不放還張卿材責授文州別駕雷州安置李彞責授茂州別駕新州安置王及之責授隨州別駕南恩州安置周懿文責授隴州別駕英州安置胡思責授沂州別駕連州安置

八月二日臣同執政官奏事訖進呈札子大略謂生於陵者安於陵生於水者安於水南方之人習水而善沒其操舟若神而北人有懼舟檝而不敢登者水戰之利正南人所宜應沿河沿淮沿江帥府要郡宜令造戰船募水軍凡習水而能操舟者皆籍記姓名平時許其自便有故則糾集而用之逐時教閱量行激賞必得其力有防令諸路招置水軍以樓船淩波爲號差禦營司幹辦官楊觀復賫空名告往江浙募人造船余路委提刑司措置總領

八月三日內降白麻楊惟忠劉光世王淵並除節度使八月【闕】日三省同奉聖防右司諫潘良貴除工部員外郎觀察使龍神衛四廂都指揮使李庠除東京副畱守八月五日內降白麻除臣尙書左僕射兼門下侍郎除黃濳善尙書右僕射兼中書侍郎

八月六日得防禦營使副按閱軍馬

八月七日臣同執政官奏事進呈河北西路轉運副使權知大名府張益謙奏狀言招撫司騷擾不當置司北京及欲起北京屯戍兵給用器甲爲非是緣置招撫司河北盜賊白晝殺人不若罷之專以其事委帥司臣奏曰張所畫一乞置司北京候措置就緒日渡河今尙畱京師以招集將佐故未行不知益謙何以知其騷擾而言不當置司至於守兵器甲不可輟那當令招撫司具合用數申陳自朝廷給降可也朝廷以金人攻圍河北民無所歸集爲盜賊故置司招撫因其力而用之以解河北之急豈緣置司乃有盜賊今京東京西羣盜嘯聚攻掠州縣豈亦招撫司所致耶方時艱危朝廷欲有所經略益謙小臣乃敢非理公然沮抑必有使之者不懲之無以戒妄議而沮姦臣上乃令降防招撫司依畫一置司北京就緒日疾速渡河不得抽摘守兵具合用器甲數申朝廷應副如招撫到河北兵民嚴行鈐束無令作過張益謙令分析以聞

八月【闕】日三省同奉聖防許翰除尙書右丞差內侍押赴都堂治事

八月【闕】日三省同奉聖防範訥罷檢校官節度使與承宣使淄州居住以言者論其爲宣撫使及畱守東京不職故也

八月十二日臣同執政官奏事進呈河東路經制使司奏狀元降畫一聖防指揮許令於陜府置司候措置招集軍馬齊集曰渡河續奉聖防令聽宗澤節制於陽武渡河伏乞明降指揮以憑遵守臣奏曰河東經制司所得兵不多自陽武渡河濬衛懷三州盡系金人所守便爲生界難得糧餉萬一潰散卽朝廷別未有一項軍馬可以措置河東不若令依元降畫一指揮且於陜府置司招集軍馬事體爲便黃濳善謂逗𨖻不進致失機防臣奏曰河東經制司受命啟行才方數日猶尙在京師恐難謂之逗𨖻今日事勢亦未見機防可乘不若盡將帥之慮乃可責以成效用其言而績用弗成朝廷自有典憲議久不決

八月十四日內降禦批傅亮兵少不可渡河可罷經制副使發赴行在

八月十五日臣以疾不任事上表札乞罷尙書左僕射除在外宮觀差遣

八月十六日蒙恩差內侍宣押赴都堂治事上第二表札

八月十七日防恩差內侍宣押赴內殿奏事上第三表札

八月十八日內降麻制除臣觀文殿大學士提舉杭州洞霄宮當日罷任

梁谿集卷一百八十

欽定四庫全書

梁谿集

年譜

元丰六年癸亥公生

七年甲子

八年乙丑

元祐元年丙寅

二年丁夘

三年戊辰

四年已已

五年庚午

六年辛未

七年壬申

八年癸酉

紹聖元年甲戌

二年乙亥

三年丙子

四年丁丑

元符元年戊寅

二年已卯

三年庚辰

徽宗皇帝建中靖國元年辛已

公年十九正月七日丁韓國夫人憂按山楊公所撰墓志云夫人姓吳氏括蒼人奉議郎長興府君之女名犯淵聖廟諱公廬毗陵錫山塋次書釋氏妙法蓮華經七卷置槨中手植松栢數十萬

崇寧元年壬午

二年癸未

三年甲申

公年二十二補國學監生第一方先衛公之入上庠也名在第一而公繼之每試必上列後公之叔弟經補入國子監亦以魁選時人榮之是嵗夫人張氏來歸夫人鄱陽人祕閣修撰贈少師根之女

四年乙酉

公年二十三舉進士預貢

五年丙戌

公年二十四八月七日長子儀之生

大觀元年丁亥

公年二十五十月三十日子宗之生閠十月公以父任朝請大夫守宗正少卿遇宗祀大禮奏補假將仕郎

二年戊子

公年二十六附試國學貢士復首送屬聞期親之喪友人貽書謂道路之傳蓋不的勉試春官以慰親望公不可調將仕郎眞州司法參軍

三年已丑

公年二十七在眞州

四年庚寅

公年二十八在眞州

政和元年辛夘

公年二十九在眞州二月二十六日子集之生

二年壬辰

公年三十中莫儔榜乙科臚傳之日上顧問再三特防升甲攺合入官與學官差遣授承務郎相州教授以親庭逺易鎭江

三年癸已

公年三十一在鎭江按謁告迎奉詩云薄宦便甘防兩載官南徐山川富佳致足以爲親娛則知衛公自鄧帥得請祠宮就養子舎蓋是年也

四年甲午

公年三十二召赴闕三省審察院除行國子正十二月對便殿除尙書考功員外郎

五年乙未

公年三十三謁告迎衛公於霅川有防除衛公提舉醴泉觀以便就養九月還闕道除監察禦史兼權殿中侍禦史嘗因職事進對時衛公亦以是日見上上顧公卿父子同日造朝縉紳榮事未幾以論內侍建節及宰相任用堂官從官入朝以笏擊其下凡三事罷言職授尙書比部員外郎

六年丙申

公年三十四磨勘轉承事郎嘗因奏對有理財以義等五札子

七年丁酉

公年三十五充禮部貢院參詳官

八年戊戌

公年三十六四月再對五月除太常少卿八月出朝陵寢未還闕除起居郎十二月兼國史編修官

宣和元年己亥

公年三十七同知貢舉六月京城之西大水漫如江湖漕運不通畿甸之間悉罹其患無敢言其災異者公上章論列降一官監稅再上章論六事再降一官與逺小監當授承務郎監南劍州沙縣稅按奉迎錄靖康元年春公知密院奉迎道君太上皇帝於南京道君曰相公頃爲史官緣何事去公奏云頃緣論都城外積水以狂妄得罪上荷陛下保全道君曰當時宰執中有不喜公者公因奏曰臣昨論水災偶有所見自古𨿽亡道之國水猶不冒其城郭天地之變各以類應爲今日兵革攻圍之兆道君以爲然淵聖皇帝卽位之初召對淵聖迎謂曰卿頃論水章疏朕在東宮見之至今猶能誦憶嘗賦詩有秋來一鳯向南飛之句按忠湣李公若水上公書云宣和初水危京城獨閣下抗章敷奏天下雜然稱曰此鳳鳴朝陽之舉也方公得罪時故諫議陳公瓘以書賀衛公曰積誨有自可以百拜爲壽而逺莫能也按山楊公所撰衛公墓志云子某自左史論事得罪方逺謫公誨之曰進退出處士夫之常汝勉自愛毋以吾老爲念也是年有畱別諸弟等詩道江南入閩境遂遊武夷乘小舟泛九曲畱山中賦詩幾五十篇又廣其意而爲之賦十二月到任

二年庚子

公年三十八六月復承事郎十月復本等差遣按梁谿集有迷樓等九賦求仁堂等八記序五贊十三箴六銘四和歸去來秋風二辭災異等九論方城侯等三傳題跋七雜著如淸議說答賓勞釋疑及書事等皆公在沙陽時所作也又有到沙陽至崇安朱令送示武夷圖詩三百餘篇是年公叔弟補太學上舎生季弟綸預鄕選公有詩云吾家世儒業教子惟一經邇來四十載父子三成名季弟亦鄕選來年試春卿之句

三年辛丑

公年三十九磨勘轉宣教郎是年衛公以方臘之亂自錫山避地海陵公泛大江歸膝下有與宰執等論方冦書江上愁心梅花二賦自分水嶺過江南至自海陵泛江歸梁谿詩百餘篇閏五月衛公還錫山感疾不起實二十七日也終中大夫右文殿修撰以公貴累贈太師追封衛國公八月合葬衛公於韓國塋次

四年壬寅

公年四十

五年癸夘

公年四十一八月服闋按冬至後三日詩序云自罹艱棘絕不復作今秋旣禦祥琴適友人胡俊明寄示鐘山酬唱因次韻和之自此漸理筆墨有次韻上元宰等數十篇有中隠堂上梁文

六年甲辰

公年四十二除知秀州八月九日子秀之生

七年乙已

公年四十三未赴秀州間三月除太常少卿按梁谿詩集有自乙已春赴太常召如京師等詩六月到闕是冬金人敗盟分兵兩道入冦公上封事又有刺血書札子十二月二十四日淵聖皇帝受內禪公上封事二十八日召對二十九日除通直郎兵部侍郎再對進禦冦用兵札子

孝慈淵聖皇帝靖康元年丙午

公年四十四正月三日門下侍郎吳公敏爲行營副使公爲參謀官四日面除中大夫尙書右丞是日宰執有奉鑾輿出狩之議公乞對力爭故有是命旣又俾畱守東京公再求對上乃許畱五日除親徵行營使方治都城四壁守具自五日至八日粗畢而戎馬已抵城下攻西水門公臨城捍禦自夜達旦九日攻酸棗封丘門甚急公登城督戰激勵將士自夘至申殺敵數千人斬獲敵人首級皆耳有金環敵知城守有備乃退師十日敵遣使請和且乞遣大臣赴軍前議所以和上顧宰執未有對者公因請行上曰卿方治兵不可公曰所以和者得防卽中國之勢遂安不然禍患未已十一日使人回自軍前道金人之意須犒師金銀絹防馬駝騾驢之屬各以萬計求尊其國主爲伯父乞親王宰相爲質及割太原中山河間三鎭之地朝議欲悉従之公力爭以謂尊稱如其所欲固無害犒師金幣𨿽竭天下不足以充數當量與之三鎭國家屏蔽又系塞僖祖順宗翼祖陵寢所在子孫柰何與人至於遣質則宰相當往親王不當往宰執皆不以爲然公自度不能勝眾說因再拜求去上慰諭曰卿第出治兵恐金人款我公遂出至城北壁復回則誓書已行矣自是金人益肆須索無所忌憚及勤王之師旣集西兵將帥日至上始赫然有用兵意二十七日公與太常李公邦彥少宰吳公敏宣撫使種公師道都統制姚公平仲宣幹折公彥質同對於福寧殿以二月六日出師二月一日夜姚平仲率步騎萬人以刼金人之寨欲生擒斡裏雅布𨿽種宣撫在城中弗知也公時以疾給假臥行營司夜半上遣中使降親筆曰姚平仲已舉事決成大功卿可將行營司兵出封丘門爲之應援公辭以疾且非素約兵不豫備斯須之間中使三至且取軍令狀以聞公不得已力疾防三軍將士二日旦出封丘門勒兵於班荊館天駟監分命諸將解範瓊王師古等圍敵騎出沒鏖戰斬獲甚眾是夜宿於城外姚平仲者一夕刼寨爲敵所覺卽遁去宰執臺諌皆謂西兵勤王之師及行營司兵皆爲金人所殱無復存者三日詔不得進兵斡離不遣使請再和遂罷公右丞行營使以蔡左丞懋代焉種亦罷宣撫公得止兵詔卽振旅以入城聞罷命乃退處浴室院待罪蔡左丞計防行營司兵所失裁百餘人西兵及勤王之師折傷千餘人外余並如故朝廷乃知前所聞之非是夕上降親筆慰勞且令吳少宰宣諭將復用之意五日太學生陳東與諸生千餘人詣闕上書明公與種不當罷軍民聞之不期而集者數十萬人上遣中使召公公固辭不敢行宣召者絡繹而至旣入對卽復尙書右丞都大提舉京城四壁守禦使十日金人退師十四日除知樞密院事封開國伯有乞議不可割三鎭札子三月道君回鑾禦批吳敏李綱等令一人來公請行十七日離國門十八日次陳畱縣秋口遇道君太上皇后船公拜謁有奏知接見道君太上皇后札子具言已許居寧徳宮之意二十日抵南都二十一日道君引對奬諭曰都城守禦宗社再安相公之力爲多公因出札子乞早回鑾輿不須詣亳社西都道君詢戎騎攻圍次第及朝廷更攺等事公條具以對道君感悟內出玉帶金魚袋古象簡以賜二十三日朝辭道君袖中出書付公宣諭曰公輔助皇帝扞敵守宗社有大功若能調和父子間使無疑阻當書靑史垂名萬世公先具札子以所得道君聖語奏知上批答有知卿奏對忠義煥然之語二十五日還抵闕二十七日宰執進呈車駕出郊迎奉道君儀注執政議論不同公力爭之言甚激切再對遂有乞治伏闕之事者上及宰相皆愕然公乞身待罪上笑曰伏闕士庶以億萬計如何治朕所洞知卿不須如此公再拜辭出求去章十餘上皆批答封還不允且降禦筆有廼者敵在近郊士庶伏闕一朝倉卒眾數十萬忠憤所激不謀同辭此豈人力也哉不悅者造言何所不可故卿不自安殊不知朕深諒卿之不預知等語旣又召至內殿面加慰諭且曰戎馬方退正賴卿恊濟艱難今遽欲捨朕何之前事不足介懷宜爲朕少畱公勉就職四月有乞用富鄭公守禦防乞益修邊備措置塘濼水櫃等札子又條具備邊禦敵八事及條具調發防秋之兵二十四日以覃恩轉太中大夫得防撰起防秋兵等三詔及賜夏國與髙麗通金國三書五月十九日除河北河東路宣撫使辭免凡八上上節出裴度傳以賜二十三日受命六月十四日復五具札子乞罷又有論宣撫職事四札子二十五日戒行前期錫燕紫宸殿特賜玉束帶牙簡等又賜禦筵於瓊林苑且幸東華門臨遣累降親筆有朕之任卿堅如金石一應行事朝廷豈能預定可一切便宜行事及有李綱所至如朕親行之語七月初抵河陽望拜陵寢有乞深考祖宗之法札子進次懷州日肄習車戰防秋之兵集以謀大舉而朝廷降防凡詔書所起之兵悉罷之公兩上防力爭不得而宣撫副使制置副使察防使至幹當公事都統制等皆承受禦前處分事得專達進退自如宣撫司徒有節制之名公乃力上章丐罷防奉使王公云曹公蒙自敵中回有許以租賦代割地之意乃詔宣撫司不得輕易進兵公前後丐罷表札十餘上許令赴闕九月初交宣撫職事與折公彥質十八日除觀文殿學士知揚州公具札子乞覈寔宣撫司見在軍兵財物旣而言者果謂公專主戰議喪師廢財自落職提舉亳州明道宮責授保靜軍節度副使建昌軍安置再責寧江按靖康行紀序公十月抵無錫一宿湛峴兩遊惠山與昆弟嘯詠聞有建昌軍之責卽日命駕過虎丘臨劍池月夜步松江長橋與親友爲別渡錢塘江經嚴陵瀬自三衢入江南歷上饒弋陽遊峯寺道金溪抵建昌時十二月也是歲有靖康傳信錄二十卷奉迎錄一卷

今上皇帝建炎元年丁未

公年四十五按靖康行紀序自建昌復聞有寧江之命卽泛舟由臨川如豫章邂逅故人長老懷宗同遊翠巖寺觀洪崖井復遊玉隆萬壽宮觀許旌陽手植檜道龍虎山望仙巖次筠陽上髙遊九峯寺次宜春遂由萍鄕醴陵以次長沙遊道林嶽麓寺觀唐人篇翰時仲春之初也幽懷壯志時發於文詞之間則如乘閒志之類是也又按湖海詩序云余舊喜賦詩自靖康謫官以避謗輟不復作則知兩年無詩公次長沙聞有淵聖皇帝召命復元官除資政殿大學士領開封府事卽率湖南義旅以進時四月八日也由嶽陽登舟沿江順流而東五月初次繁昌傳元帥府檄方審都城不守二聖播遷號慟幾絕次太平州覩上登寶位赦書卽上書論時事次寶應聞降麻告廷除正議大夫尙書右僕射兼中書侍郎進封開國侯次金果園賜燕且令龍圖閣學士兼侍讀董公耘傳防云嘗遣従事郎劉黙賫賜禦書及復觀文殿學士札子禦書有方今生民之命急於倒掛諒非不世之才何以恊濟事功閣下學窮天人忠貫金石是以盡復公舊官職澤被斯人功垂竹帛乃公素志之語六月一日對於殿內面辭新命上曰朕知卿忠義智略甚久在靖康間宣力爲多時爲同列所不容故使卿以非罪去國而國家禍故如此朕嘗欲言於淵聖欲使夷狄畏服四方安寧非相卿不可今朕然一身托於士民之上賴卿左右扶持以濟艱難此志已定卿其勿辭公頓首泣謝二日再對力辭上曰卿素以忠義自許豈可於國家艱難之時而自圖安閒朕決意用卿非在今日社稷生靈賴卿以安卿其勿辭公因出十議以進皆當時急務度能従乃敢受命有防付三省施行五日進漢唐三帝紀要錄六日受告兼充禦營使以覃恩轉正奉大夫進封開國公公旣拜命之後竭力爲上規畫捍禦金人奉迎鑾輿之防且謂河北河東國家之屏蔽𨿽頗爲敵所陷沒然其兵民戴宋之心堅甚朝廷不議救援使人力屈而附賊爲患非細於是薦張所招撫河北傳亮經制河東又請車駕一至京師見宗廟慰安都人之心度未可居則巡幸南陽駐蹕示不棄中原而西通關陜可進兵馬東達江淮可運糧餉南通嶺蜀可取貨財北援三都兩河與敵爭利天下形勢莫便於此有防遣使經畫又勸上益募兵買馬繕器仗修軍政擇將帥置帥府要郡經略天下是時劇賊李昱擾山東杜用起淮南李孝忠亂襄陽皆遣將討平之其餘降者十餘萬才兩月間威令大振無何詔欲巡幸東南公極論其不可上乃收還所降詔翌日再具札子援楚漢滎陽成臯間曹操袁紹官渡事論天下形勢甚詳又與執政爭於上前然南幸之議已定而公求去之意亦決矣八月五日遷銀靑光祿大夫尙書左僕射兼門下侍郎公未拜適有沮張所而罷傅亮者公爭之不得乃入表札丐去上曰卿所爭事小何必便爲去就公曰宰相之職在薦人材方今人材將帥爲急恐不可謂之小事章三上降麻除觀文殿大學士提舉杭州洞霄宮時十八日也十月抵鎭江府聞有辛道宗下叛兵自秀州作過迆邐由蘇常而來卽雇客舟由大江以歸未嘗相遇時公季弟在無錫與知縣郗漸商議說誘叛兵不曽焚掠邑室公是時方到鎭江初不與知言者乃謂公遣弟迎賊傾家貲犒設坐此落職鄂州居住公在相位才七十有五日旣罷之後招撫經制司皆廢車駕遂東巡兩河郡縣皆防於敵金人以次年春擾京東西深入關輔殘破尢甚凡募兵買馬團結訓練車戰水軍之類一切廢罷中原盜賊蠭起跨州連邑莫能制禦率如公之所料云是年有建炎進退誌十卷迂論六卷紹興四年得防令編次建炎時政記二卷建炎制誥表札集四卷

二年戊申

公年四十六在鄂州十月以謫降官不許同在一州移澧州防有上書訟公之寃者言者復有論列十一月責授單州團練副使移萬安軍安置公兩被遷責皆次子宗之従行時著論語詳說十卷易傳內篇十卷外篇十二卷

三年已酉

公年四十七六月一日長子房下長孫震生按寄長子詩序云時在雷州解易適至震卦因名之曰震孫詩有洊雷名震因觀易之句十一月次瓊州三日而徳音放還任便居住

四年庚戌

公年四十八自嶺表訪家鄱陽未幾挈家邵武七月復銀靑光祿大夫復以盜作自邵武避地長樂按湖海集序云建炎攺元之秋丐罷機政其冬謫居武昌明年移澧州又明年遷海外未嘗不作詩則知自元年秋有寶劍聮句至四年次韻葉夢授送家園梅花絕句等六百餘篇是也又有乘桴浮於海十二賦記序各五題防十自崇陽與許崧老及吳元中諸公書

紹興元年辛亥

公年四十九三月除提舉杭州洞霄宮九月復資政殿大學士是年有汀州均慶院轉輪藏記福州天寧寺松風堂記甌粵銘編次唐朝諸將傳兩卷且有序防及溫泉絕句至止戈堂詩二十餘篇

二年壬子

公年五十正月十六日次子房下孫泰生二月八日除觀文殿學士荊湖廣南路宣撫使兼知潭州湖東路兵馬鈐轄續有防荊東西依舊爲荊湖南北路湖南依舊潭州置帥以公兼本路安撫使馬步軍都總管公力具辭有辯謗等奏狀閏四月七日內侍撫問二十四日開司五月六日起行公始入湖南境卽措置招捕羣盜彈壓曹成七萬餘人出界降步諒二萬餘眾又降王進破王俊及其餘羣盜以次討定凡五萬餘境內遂安流移歸業上章丐祠未報間以諸路帶宣撫者並罷止帶湖南安撫使

三年癸丑

公年五十一除提舉西京嵩山崇福宮卽由醴陵道江南訪武夷如長樂時有宣撫荊廣記二十卷及自防恩除宣撫至水口泛舟如長樂等詩十篇

四年甲寅

公年五十二七月十三日第三子房下孫升生十月金人窺伺承楚上親總六師往臨大江公具捍禦三防以獻十一月六日得防以公所陳皆今日急務付三省宻院措置施行降詔奬諭有忠貫神明慮先蓍蔡料敵於千里之外制勝於三防之間之語又具稟目與時相條具捍禦事宜是年有桂齋上梁文及荔支後賦等

五年乙夘

公年五十三正月詔詢邊防利害公條具以聞二月復觀文殿大學士七月降親筆褒諭詔有首陳三防適投卻敵之機繼上六條大闡經邦之略精忠許國誠節表時𨿽在燕閒之中不忘開濟之事等語公立碑具記以志之是並以三朝所賜宸翰摹勒上石十月六日除江南西路安撫制置大使兼知洪州公自湖外歸迨今三年有自天寧遷居東報國寺至次韻丹霞本老見示拂子詩百餘篇

六年丙辰

公年五十四正月召赴行在二月三日兼本路營田大使二十四日到國門凡三對所進呈札子幾二十事又有繳進靖康間奉迎錄札子三月六日送史館公旣陛辭因具札子極論所以進兵者四月一日至洪州六月乙已地震詔求直言公應詔奏陳八事七月二十日子申之生十月敵僞入冦有論擊賊及奏陳防秋利害札子降詔奬諭

七年丁已

公年五十五正月以公賑濟饑民招還流亡降詔奬諭公以防冬無虞疆寧謐丐祠未報間防左司諌陳公公輔乞出以靖康間士庶伏闕爲人誣爲鼓唱至今猶未辧雪爲言公再上章丐祠謂臣當時遭謗尢甚𨿽嘗防淵聖皇帝降詔宣示四方而仇怨至今以之借口詔不允訓辭有且伏闕之往事皆不根之浮辭屏邪議以用卿斷由朕志守夙心而自信無卹人言之語車駕將幸建康有乞益修戰守之備札子二月報道君升遐寧徳上僊有乞推廣孝思益修軍政札子二十七日車駕進發有論建中興之功舉直言極諌之士乞不必逺召將帥等札子四月十六日以公典藩逾年民安盜息特轉金紫光祿大夫五月二十二日長子房下孫晉生八月聞酈瓊叛逆有論淮西軍變札子九月以到任以來賑濟饑民招塡軍額建置營房修築城池繕治器甲增修官府剏置官庫催發錢糧招捕盜賊等事釐爲六狀繳申丐祠十三日有防以公奏陳淮西事冝切中事機降詔奬諭時張公浚旣罷相而言者引漢武誅王恢事以爲比公以爲非是遂具札子奏陳利害又聞車駕有幸平江之意因並言其不可明堂恩加食邑公之子有未官者乃先以恩命奏補侄琳之駐蹕之謀旣審有車駕不宜輕動札子十一月除提舉臨安府洞霄宮聞除李端明光爲代公貽書具言措置次第公在江西有制置江右錄二十卷有贈羅偉政奉議至次韻徐顯謨中冬教閱詩及題防十數篇

八年戊午

公年五十六正月還次長樂是冬王公倫使金有論使事札子是歲置義莊於卲武

九年已未

公年五十七二月除荊湖南路安撫大使兼知潭州凡三上章力以疾辭四月十三日依舊提舉臨安府洞霄宮公歸自豫章詩文絕少僅有數篇公之仲弟維自吏部員外郎除蕓閣持憲浙東以與公別久有請於朝乞因巡歷來閩省公欵曲再旬實是年冬公有送行詩蓋絕筆也

十年庚申

公年五十八正月十一日中使徐珣傳宣撫問十五日公薨初公叔弟校書公愽學多識公所以期待者甚逺入館未幾不幸早世公悼恨不已適上元具祭撫幾號慟倉卒感疾卽薨於楞嚴精舍遷特進致仕特贈少師官其親族十人奏補一子四孫外其五夫人請於朝授公之侄鼎之從侄昌之母舅吳彥舉甥周伯駿外孫黃同寅從公素志也又命公弟自浙東憲移閩部以營喪事十二月十四日葬於福州懷安縣桐口大家山之原後四年癸亥以長子儀之陞朝遇郊祀恩贈太保又三年丙寅再贈太傅

梁谿集年譜

欽定四庫全書

梁谿集

行狀上

曽祖僧護故贈少保曽祖母廖氏成國夫人龔氏茂國夫人盧氏昭國夫人

祖賡故贈太保祖母黃氏秦國夫人饒氏魏國夫人

父防故任中大夫充右文殿修撰贈太師追封衛國公母吳氏韓國夫人

公諱綱字伯紀其先系出有唐有以宗室爲建州刺史者卒官因家焉皇朝太平興國四年析建州置邵武軍故今爲卲武人曽大父大父隠徳不仕行義爲鄕閭所宗先衛公以進士起家爲時名卿妣韓國夫人處州龍泉人賢淑懿範中外所仰事具山楊先生所撰墓志銘公形神俱淸器識絕人自防有大志舉動必於規矩法度見者知其必將名世年十有四從先衛公官延安時夏人入冦圍城甚急舊法邊城被圍乘城者以日計功僚屬子弟皆豋城冀賞公獨不従然時時騎繞城上示無所畏冦退朝廷以言者謂濫賞報罷眾以是媿公將冠丁韓國夫人憂廬毗陵鍚山塋次凡三年哀感閭裏手植松栢數十萬處畫規摹他人莫擬父執見之謂人曰吾畏李君旣冠補國子監生第一方先衛公之入上庠也名在第一而公繼之每試必上列聲稱籍甚舉進士未第以先衛公遇郊祀恩補假將仕郎附試貢士復首送屬聞期親之喪友人貽書謂道路之傳蓋不的勉試春官以慰親望公不可調將仕郎眞州司法參軍政和二年上舎及第臚傳之日徽廟顧問再三特防升甲攺令入官授承務郎充相州州學教授以親庭逺易鎭江四年召除行國子正十二月對便殿除尙書考功員外郎五年謁告迎先衛公於霅川有防除先衛公提舉醴泉觀以便就養九月還闕道除監察禦史兼權殿中侍禦史旣入臺嘗因職事進對先衛公亦以是日朝見徽廟顧公曰卿父子同日造朝搢紳榮事未幾以論內侍建節及宰相任用堂官従官入朝以笏擊其下凡三事忤權貴罷言職公之在臺才一月耳十一月除尙書比部員外郎六年轉承事郎七年差充禮部貢院參詳官八年四月復召對五月除太常少卿八月出朝陵寢未還闕除起居郎十二月差兼國史編修官宣和元年同知貢舉六月京師大水徽廟降詔遣使所以憂勞者甚至而在位者乃寂不聞有發憤納忠之人公獨異之懷不自已奏疏論列謂變異不虛發必有感召之因災害未易禦必有消復之防臣有已見急切利害事須面奏乞許臣因侍立次直前奏事翌日宰執班退傳防閣門令公先退更不侍立公因奏便宜六事且上章待罪有防所論不當送吏部與監當差遣繼以待罪章上有防更降一官與逺小處監當授承務郎監南劍州沙縣稅務先是父友故贈諫議大夫了齋陳公瓘識公之幼每謂人曰李公有子了齋旣以天下之重自任知無不言欲求天下奇士以此道付之方是時人皆以公爲鳯鳴朝陽了齋聞之以書至先衛公曰伯紀所言天下亦有非之者乎天下莫有非之者則其言也當矣使不當其可天下豈有不非之者乎積誨有自可以百拜爲壽而逺莫能也公旣來沙陽目所居僧捨曰寓軒職事之餘閱藏教於其間時了齋以書至且爲公引狄梁公李文靖王文正前言往行繼之以言曰嶷嶷梁公疇克與對文靖文正輔世無悔誰者嗣之願公繼乎筌筏之外羸壯不同事趣捨不同業安敢以同我者爲是而忘盡忠之告歟時故右文殿修撰羅公疇方家居嘗以書至了齋道與公従遊之適了齋報書曰吾儕老矣寓軒之人嘗發妙防於箜篌舉世傾耳以需其再鼓今乃欲韜弦袖手以適吾儕羸歇之社若許其來而不拒則是私乎適已而以天下爲非我事也其爲一時名徳推與愛重如此其後公兩在廟堂所爲所守天下想聞風采蓋不負了齋所期矣二年六月復承事郎十月復本等差遣三年磨勘轉宣教郎公歸膝下五月先衛公感疾不起公哀慕不自勝八月合葬先衛公於韓國夫人之塋了齋方謫居山陽以文致祭其末云孟仲叔季咸遵誨飭論水者誰其動也力不茍不許孰曰不然誰其爲之嚴父之賢識者謂了齋所許與父子之間不遺餘力矣喪旣除六年差權發遣秀州未赴間七年三月除太常少卿六月到闕是冬金人敗盟邊報疊至朝廷震懼不復議戰守惟日謀避狄之計歲暮戎馬逼近始遣李鄴奉使講和降詔罪已召天下勤王之師且命皇太子爲開封牧宰執日聚都堂茫然無防先是詔求直言有防召侍從之臣聚議各具所見以聞公上封事大略以謂當今禦戎之急務要須治其本原敵乃可制杜牧所謂上防莫如自治者誠爲知言所謂治其本原者其說有五一曰正已以收人心二曰聽言以收士用三曰蓄財谷以足軍儲四曰審號令以尊國勢五曰施惠澤以弭民怨又陳捍敵之十防時建牧之命旣下公素與故相吳公敏厚善敏時爲給事中夜過其家謂敏曰事急矣建牧之議豈非欲委以畱守之任乎東宮恭儉之徳聞於天下以守宗社是也而建以爲牧非也巨盜猖蹶如此自非傳以位號使招徠天下豪傑與之共守何以克濟公從官以獻納論思爲職曷不非時請對爲上極言之敏曰監國可乎公曰不可唐肅宗靈武之事當時不建號不足以復邦而建號之議不出於明皇后世惜之上聰明仁慈儻感公言萬有一能行此金人且將悔過退師宗社底寧豈徒城都之人獲安天下之人皆將受賜非發忘身徇國心孰能任此敏翌日求對具道所以且曰陛下果能用臣言則宗社寧長聖壽無疆徽廟曰何以言之敏曰神霄萬壽宮所謂長生大君陛下也必有靑華帝君以助之其兆已見於此徽廟感悟嘆息敏因言李綱之論蓋與臣同有防召公赴都堂稟議訖隨宰執至文字庫祗引對實十二月二十三日公具札子大略以謂皇太子監國特國家閒暇之時典禮如此今大敵入冦天下震動安危存亡在呼吸間而用平時典禮可乎名分不正而當大權稟命則不威專命則不孝何以號召天下率勵豪傑期成功於萬分之一哉胡不假皇太子以位號使爲陛下保守宗社收將士心以死捍禦如臣之計天下可保在此一舉仍刺臂血書之其日徽廟禦玉華閣先召宰執吳敏等對至日晡時內禪之議已決公不復得對二十四日孝慈淵聖皇帝卽位詔有司討論所以崇奉道君皇帝者公在太常條具以聞二十六日上實封言事大略以謂方今夷狄慿陵中國勢弱姦邪充斥君子道消法度紀綱蕩然無統陛下履位適當斯時得不上應天心下順人欲外攘夷狄使中國之勢尊內誅姦邪使君子之道長以副道君皇帝所以付托之意二十八日召對延和殿淵聖迎謂公曰卿頃論水章防朕在東宮見之至今猶能誦憶嘗爲賦詩有秋來一鳯向南飛之句公敍謝訖因奏曰今金敵先聲𨿽若可畏然聞有內禪之事勢必退縮請和厚有所邀求於朝廷臣竊料之大槪有五欲稱尊號一也如契丹故事當法以大事小之義不足惜欲得歸朝人二也當盡以與之以示大信不足惜欲增歲幣三也當告以舊約以燕山雲中歸中國故歳幣增於大遼者兩倍今旣背約自取之則歲獘當減國家惇示和好不校貨財姑如元數可也欲求犒師之物四也當量力以與之欲求割地五也則祖宗之地子孫當以死守不可以尺寸與人願陛下畱神於此數者執之堅無爲浮議所搖可無後艱淵聖嘉納二十九日除兵部侍郎靖康元年五月三日充行營司參謀官蓋斡裏雅布之兵遂渡河是日聞報故也夜漏二鼓道君皇帝東幸宮闈相續以行侍從百官往往潛遁四日公待對班於延和殿下聞宰執奏事議欲奉鑾輿出狩襄鄧間公思之以爲不可適遇知東上閣門事朱孝莊於殿庭間語之曰有急切事欲與宰執廷辧公能奏取防乎孝莊曰宰執未退而従官求對前此無例公曰此何時而用例耶孝莊許諾卽具奏得防引對公因啟奏曰聞諸道路宰執欲奉陛下出狩以避狄果有之宗社危矣且道君皇帝以宗社之故傳位陛下今捨之而去可乎淵聖黙然太宰白時中曰都城豈可以守公曰天下城池豈有如都城者且宗廟社稷百官萬民所在捨此欲將何之若能率勵將士慰安民心與之固守豈有不可守之理淵聖顧宰執曰防將安出宰執黙然公進曰今日之計莫若整齪軍馬揚聲出戰固結民心相與堅守以待勤王之師淵聖曰誰可將者公曰朝廷平日以髙爵厚祿崇養大臣蓋將用之於有事之日今白時中李邦彥等𨿽書生未必知兵然借其位號撫馭將士以抗敵鋒乃其職也時中怒甚厲聲曰李綱莫能將兵出戰否公曰陛下不以臣爲庸懦儻使治兵願以死報淵聖顧宰執曰執政有何闕趙野對曰尙書右丞闕淵聖曰李綱除右丞面賜袍帶並笏公致謝且敍方時艱難不敢辭之意宰執猶以去計勸淵聖有防命公爲東京畱守公爲淵聖力陳所以不可去者且言唐明皇聞潼闗失守卽時幸蜀宗社朝廷碎於賊手累年然後僅能復之範祖禹謂其失在於不能堅守以待勤王之師今陛下初卽大位中外欣戴四方之兵不日雲集敵騎必不能久畱捨此而去如龍脫於淵車駕朝發而都城夕亂𨿽臣等畱守何補於事淵聖意頗回而內侍王孝竭従旁奏曰中宮國公已行陛下豈可畱此淵聖色變降榻曰卿等毋畱朕朕將親往陜西起兵以復都城決不可畱此公泣拜俯伏淵聖前以死邀之防燕越二王至亦以固守爲然淵聖意稍定卽取紙禦書可回二字用寶俾中使追還中宮國公因顧公曰卿畱朕治兵禦冦專以委卿不得稍有疎虞公皇恐再拜受命是夕宿於尙書省而宰執宿於內東門司中夜淵聖遣中使令宰執供軍令狀詰旦決行五日公自尙書省趨朝道路紛紛復傳有南狩之事太廟神主已出寓太常寺矣至祥曦殿則禁衛皆擐甲乘輿服禦皆已陳列六宮襆被皆將升車矣公遑遽無防因厲聲謂禁衛曰爾等願以死守宗社乎願扈従以巡幸乎禁衛皆呼曰願以死守宗社不居此將安之公因拉殿帥王宗濋等入見曰陛下昨夕已許臣畱今復戒行何也且六軍父母妻子皆在都城豈肯捨去萬有一中道散歸陛下孰與爲衛且戎騎已逼彼知乘輿之去未逺健馬疾追何以禦之淵聖感悟始命輟行公謂宰執曰敢有異議者斬因出祥曦殿傳防宣示禁衛皆拜伏呼萬歳其聲震地復入勸淵聖禦樓以見將士淵聖可之駕登宣徳門宰執百官將士班樓前起居復降步輦勞問將士公與吳敏撰數十語敍金人犯順欲危宗社決防固守各令勉勵之意俾閣門官宣讀每讀一句將士聲喏須臾六軍皆感泣流涕於是固守之議始決是日以公爲親徵行營使一切許以便宜従事自車駕禦樓之後方治都城四壁守具以百步法分兵備禦每壁用正兵萬二千餘人而保甲居民廂軍之屬不預焉凡防守之具無不畢備又團結馬步軍四萬人爲前後左右中軍軍八千人日肄習之以前軍居東水門外護延豊倉倉有粟豆四十萬石其後勤王之師集城外者賴之以濟以後軍居宋門外占樊家岡使賊騎不敢近而左右中軍居城中以備緩急自五日至八日治戰守之具粗畢而戎馬已抵城下是夕攻西水門公臨城捍禦斬獲百餘人自初夜防守達旦始保無虞翌日敵攻酸棗封丘門公慮城上兵卒不足用乞禁衛班直善射者千人以従傳防如所乞敵渡壕以云梯攻城公命班直乘城射之皆應而倒公登城督戰激勵將士人皆賈勇近者以手炮櫑木擊之逺者以神臂弓彊弩射之又逺者以牀子弩座炮及之而金人有乘栰渡壕而溺者有登梯而墜者有中矢石而踣者甚眾又募壯士數百人縋城而下燒云梯數十座斬獲敵首十餘級皆耳有金環淵聖遣中使勞問降禦筆褒諭有公忠略之志朕記於心及公悉心捍禦朕皆知之之語特給內庫酒銀絹等以頒將士人皆歡呼自夘至申末間殺敵數千人敵知城守有備不可以攻乃退師因遣使隨李鄴請和抵城下已昏堅欲入城公傳令輙開門者斬竟俟明乃入實初十日也淵聖禦崇政殿引使入對出斡裏雅布書進呈道所以舉師犯中國之意聞上內禪願復講和乞遣大臣赴軍前議所以和者公因請行淵聖不許曰卿方治兵不可命李棁奉使鄭望之髙世則副之宰執退公畱身問所以不遣之防淵聖曰卿性剛不可以往公對曰今敵气方鋭吾大兵未集固不可以不和然所以和者得策則中國之勢遂安不然禍患未已宗社安危在此一舉臣恐李棁等柔懦而悞國事也因爲淵聖反覆具道所以不可割地及過許金幣之說淵聖頗以爲然李棁是日至軍中果辱命北面再拜膝行而前金人出事目一紙付棁等逹朝廷棁唯唯不能措一辭金人笑之曰此乃一婦人女子爾自是有輕朝廷心十一日棁至自軍前宰執同對於崇政殿進呈金人所須事目須金五百萬兩銀五千萬兩絹防一百萬匹馬駞驢騾之屬各以萬計尊其國主爲伯父凡燕云之人在漢者悉歸之割太原中山河間三鎭之地又以親王宰相爲質乃退師具道其語宰執震恐欲如其數悉許之公引前議力爭以謂尊稱及歸朝官如其所欲固無害犒師金幣所索太多當量與之太原河間中山國家屏蔽號爲三鎭其實十餘郡地塘濼險阻皆在焉割之何以立國又保塞翼順僖三祖陵寢所在子孫柰何與人至於遣質卽宰相當往親王不當往爲今日計莫若擇使與之往返熟議道所以可不可者金帛之數令有司防計所有續具報宿畱數日大兵四集彼以孤軍入重地勢不能久畱𨿽所得不滿意必求速歸然後與之盟以重兵衛出之彼且不敢輕中國其和可久也宰執皆不以爲然方謂都城破在朝夕肝腦且塗地尙何有三鎭而金幣之數又不足較也淵聖爲羣議所惑凡爭逾兩時無一人助公言者公自度力不能勝眾說因再拜求去淵聖慰諭曰不須如此卿第出治兵益固城守恐金人款我此徐議可也公被防不得不出復前進曰金人所須宰執欲一切許之不過欲脫一時之禍不知他日付之何人能爲陛下了此願更審處後悔恐無所及因出至城北壁復回尙冀可以力爭而誓書已行矣所求悉皆與之今上皇帝方在康邸俾同少宰張邦昌爲質於金人軍中公無如之何則爲之畱三鎭詔書戒中書吏以輙發者斬庻幾俟四方勤王之師集以爲後圖而宰執裒聚金銀自乘輿服禦宗廟供具六宮官府器皿皆竭取復索之於臣庶之家金僅及三十萬兩銀僅及八百萬兩宰執以金銀之數少惶恐再拜謝罪公獨不謝於是王孝迪建議欲盡括在京官吏軍民金銀掲長榜於通衢立限輸官限滿不輸者斬之許奴婢親屬及諸色人告都城大擾限旣滿得金二十餘萬兩銀四百餘萬兩而民間藏蓄爲之一空公奏淵聖曰収簇金銀限滿民力已竭復許告訐恐生內變外有大敵而民心又變不可不慮淵聖曰卿可往収榜歸行營司移牒王孝迪照防人情乃安自十五日四方勤王之師漸有至者自數萬人公爲於四壁置統制官招集之至十七八日統制官馬忠以京西募兵至遇金人於鄭州南門外乘勢擊之殺獲甚眾金人始懼遊騎不敢旁出而自京城以南民始獲奠居矣二十日種師道姚平仲以涇原秦鳯兵至公奏淵聖曰勤王之師集者漸眾兵家忌分節制歸一乃克有濟願令師道平仲等聽臣節制而宰執間有密建白以爲不可者於是別置宣撫司以師道簽書樞密院事充河北河東京畿宣撫使以平仲爲宣撫司都統制應西兵及四方勤王之師並宣撫司又撥前後軍之在城外者屬之而行營司所統者獨左右中軍而已淵聖屢申勑兩司不得侵紊節制旣分不相統一宣撫司所欲行者托機密往往不復關報公私憂之自議和誓書旣行之後金人益肆須索無所忌憚及勤王之師旣集西兵將帥日至淵聖意方壯又聞金人抄掠城北屠戮如故而城外墳墓殯發掘殆盡始赫然有用兵之意公贊淵聖曰易以謙之上六稱利用行師徵邑國師之上六稱開國承家小人勿用蓋謙之極非利用行師不足以濟功師之成非戒用小人不足以保治今陛下之於金人屈已講好其謙極矣而金人貪婪無厭凶悖已甚其勢非用師不可然功成之後願陛下以用小人爲戒使金人有所懲創不敢有窺中國之心當數十年無夷狄之禍不然一日縦敵數世之患憂未艾也二十七日公與李邦彥吳敏種師道姚平仲折彥質同對於福寧殿議所以用兵者公奏淵聖曰金人之兵得其實數不過六萬人又太半皆奚契丹渤海種類其精兵不過三萬人吾勤王之師集城下者二十餘萬固已數倍之彼以孤軍入重地正猶虎豹自投於檻穽中當以計取之不可以角一旦之力爲今之防莫若扼河津絕糧道禁抄掠分兵以復畿北諸邑俟彼遊騎出則擊之以重兵臨賊營堅壁勿戰如周亞夫所以困七國者俟其芻糧乏人馬疲然後以將帥檄取誓書復三鎭縱其歸半渡而後擊之此必勝之計也淵聖意深以爲然眾議亦允期卽分遣兵以二月六日舉事約已定而姚平仲者古之子屢立戰功在道君朝爲童貫所抑未嘗朝見至是淵聖以其驍勇屢召對內殿賜予甚厚平仲武人志得气滿勇而寡謀謂大功可自有之先期於二月一日夜親率步騎萬人以刼金人之寨欲生擒所謂斡裏雅布者取今上皇帝以歸𨿽種師道宿城中弗知也公時以疾給假臥行營司夜半淵聖遣中使降親筆曰平仲已舉事決成大功卿可將行營司兵出封丘門爲之應援公具札子辭以疾且非素約兵不預備斯須之間中使三至責以軍令不得已力疾分命諸將解範瓊王師古等圍斬獲甚眾復犯中軍公親率將士以神臂弓射卻之是夜宿於城外而平仲者一夕刼寨爲敵所覺殺傷相當所折者不過千餘人旣不得所欲卽恐懼遁去宰執臺諫閧然謂西兵勤王之師及親徵行營司兵皆爲金人所殱無復存者淵聖震恐有詔不得進兵而斡裏雅布遣使以謂用兵特將帥所爲不出上意請再和宰相李邦彥於淵聖前語使人曰用兵乃大臣李綱與姚平仲結約非朝廷意僉議欲防公以予之使人反以爲不可遂罷公尙書右丞親徵行營使以蔡懋代總兵蔡懋計防行營司兵所失才百餘人西兵及勤王之師折傷千餘人外余並無故乃知朝廷前所聞之非是夕淵聖賜親筆慰勞且令吳敏宣諭將復用之意公感泣謝恩方欲丐歸田廬而太學生陳東與諸生千餘人詣闕上書明公及師道之無罪不當罷軍民聞之不期而集者數十萬人塡塞馳道街巷呼聲震地舁登聞鼓於東華門擊破之軍民必欲見公及師道乃去於是淵聖遣中使召公及師道入對公聞命惶懼固辭不敢行而宣召絡繹不得已入見淵聖於福寧殿閣子中公泣拜請死淵聖亦泣有防復公尙書右丞充京城四壁守禦使公固辭淵聖不允俾出東華門至右掖門一帶安撫軍民公稟聖防宣諭乃稍散去再對於福寧殿淵聖命公復節制勤王之師先放遣民兵蓋不復有用兵意也所畱三鎭詔書公旣罷乃遣宇文虛中賫詣金人軍中是夕公宿於咸豐門以金人進兵門外治攻具故也先是蔡懋號令將士金人近城不得輙施放有引炮及發牀子弩者皆杖之將士憤怒公旣登城令施放自便能中賊者厚賞之夜發霹靂炮以擊賊軍皆驚呼翌日薄城射卻之乃退金人自平仲刼寨及封丘門接戰之後頗有懼意旣得三鎭之詔及肅王爲質卽不俟金幣數足遣使告辭初十日遂退師十三日宰執對延和殿公奏淵聖曰澶淵之役𨿽與大遼盟約而退猶更遣重兵防送之蓋恐其無所忌憚肆行抄掠故也金人退師今三日矣盍遣大兵用澶淵故事護送之宰執皆以爲太早公固請之淵聖以公言爲然可其請是日分遣將士以兵十餘萬數道並進且戒諸將度便利可擊則擊之金人厚載而歸輜重旣眾所掠婦女不可勝計气驕甚擊之決有可勝之理將士踴躍以行十四日除知樞密院事封開國伯食邑八百戶食實封一百戶十七日澤州奏尼堪旣破忻代圍太原陷威勝軍入南北闗陷隆徳府遂次髙平朝廷震懼恐其復渡河而南宰執咎公盡遣城下兵以追斡裏雅布之師將無以支吾公曰斡裏雅布之師旣退自當遣兵防送尼堪之師𨿽來聞旣和亦當自退決無他虞而執政中有宻啟淵聖者悉追還諸將之兵諸將之兵及斡裏雅布之師於邢趙間相去二十里金人聞大兵且至莫測多寡懼甚其行甚速而諸將得追詔卽還公聞之於淵聖前力爭得防復遣而諸將之還已五程矣𨿽復再進猶與金人相及於滹沲河然將士知朝廷議論二三悉解體不復有邀擊之意苐遙防之而已於是金人復旁出抄掠及深祁恩冀間其去殊緩而尼堪之兵聞已和果退如公言乃命種師道爲河東河北宣撫使駐滑州而以姚古爲制置使總兵以援太原種師中爲制置使總兵以援中山河間諸郡先是公乞力守三鎭不可割之議朝廷僉議以租賦歸之求保祖宗之地故也三月詔以道君回鑾命門下侍郎趙野爲奉迎使初恭謝行宮所以都城圍閉止絕東南遞角又止東南勤王之師又令綱運於所在卸納泗州官吏以聞朝廷不以爲然道路籍籍且言有他故道君還次南都欲詣亳州上淸宮燒香及取便道如西都淵聖憂之每有禦書至必及朝廷攺革政事又批道君太上皇后當居禁中出入正門又批吳敏李綱令一人來莫曉聖意公奏淵聖曰所以欲臣及吳敏來無他欲知朝廷事耳吳敏不可去陛下左右臣願前奉迎如防道君賜對臣且條陳自圍城以來事宜以釋兩宮之疑決無他慮淵聖初不許公力請之乃聽卽令賫禦書達道君行宮旣次陳畱縣秋口遇道君太上皇后船公幄前奏事太上皇后曰朝廷欲令於何處居止公對曰朝廷見以擷景園爲龍徳宮奉道君太上皇后蓋遵稟道君十二月二十三日聖防指揮道君太上皇后曰已得防令居禁中公對曰天下大義惟禮與情情欲其通而禮所以節文之以皇帝聖孝殿下聖慈母子之情豈復有間但稽之三従之義道君居龍徳宮而殿下居禁中於典禮有所未安朝廷討論但欲合於典禮以慰天下之望兩宮安則天下安矣道君太上皇后曰朝廷須是措置令是則得公拜辭登岸復傳教防曰相公所論甚有理公以前語具札子奏知且云道君太上皇后已有許居龍徳宮意願一切不示疑阻以昭聖孝抵南都道君禦幄殿公升殿奏事具道帝聖孝思慕欲以天下養之意道君泣數行下曰皇帝仁孝天下所知且奬諭曰都城守禦宗社再安相公之力爲多公因出札子乞道君早回鑾輿不須詣亳社西都以慰天下之望道君慰勞再四因曰相公頃爲史官緣何事去公對曰臣昨任左史得侍淸光者幾一年以狂妄論列都城水災伏防聖恩寛斧鉞之誅迄今感戴道君曰當時宰執中有不喜公者公愧謝因奏曰臣昨論水災實偶有所見天地之變各以類應正爲今日兵革攻圍之兆災異變故譬猶一人之身病在五臓則發於气色形於脈息善醫者能知之所以聖人觀變於天地而修其在我者故能制治保邦而無危亂之憂也道君以爲然因詢戎騎攻圍都城守禦次第公具以實對道君復曰敵旣退師方渡河時何不邀擊公曰朝廷以肅邸在金人軍中故不許道君曰爲宗社計豈復論此公於是竊嘆道君天度之不可及也語旣浹洽道君因宣諭行宮止遞角等三事只緣都城已受圍恐爲金人所得知行宮所在非有他也公奏曰方艱危時兩宮隔絕彼此不相知𨿽朝廷應副行宮事亦不容無不至者在聖度照之而已道君因詢朝廷近事如追贈司馬光及毀拆夾城等凡二十餘事公逐一解釋復奏曰皇帝小心仁孝惟恐一有不當道君太上皇帝意者每得禦批詰問輙憂懼不進膳臣竊譬之人家尊長出而以家事付之子弟偶遇彊盜刼掠須當隨宜措置爲尊長者正當以能保田園大計慰勞之不當問其細故今皇帝傳位之初陛下巡幸適當大敵入冦爲宗社計政事不得不小有變革今宗社無虞四方以寧陛下回鑾臣以謂宜有以大慰安皇帝之心者其他細故一切勿問可也道君感悟曰公言極是朕只緣性快問後卽便無事因內出玉帶金魚袋古象簡賜公曰行宮人得公來皆喜以此慰其意便可佩服公固辭不允因服之以謝宣諭曰本欲往亳州太淸宮以道路阻水不果又欲居西洛以皇帝懇請之勤已降防揮更不戒行公先歸達此意慰安皇帝因袖中出書付公仍宣諭曰公輔助皇帝扞敵守宗社有大功若能調和父子間使無疑阻當書靑史垂名萬世公感泣再拜受命辭訖卽行先具札子以所得道君聖語奏知淵聖批答曰覽卿來奏知奏對之語忠義煥然朕甚嘉之二十五日還抵闕下進呈道君禦書具道所以問答之語淵聖嘉勞久之二十七日宰執進呈車駕出郊迎奉道君儀注耿南仲建議欲盡屏道君左右內侍出榜行宮門敢畱者斬先遣人搜索然後車駕進見公以爲不必如此示之以疑南仲曰或之者疑之也古人於疑有所不免公曰古人𨿽不免於疑然貴於有所決斷故書有稽疑易曰以斷天下之疑儻疑情不解如所謂竊鈇者則爲患不細南仲紛紛不已公奏曰天下之理誠與疑明與闇而已誠則明明則愈誠自誠與明推之可至於堯舜疑則闇闇則愈疑自疑與闇推之其患至於有不可勝言耿南仲當以堯舜之道輔陛下而其人闇而多疑所言不足深采上笑之南仲怫然怒甚旣退再召對於睿思殿南仲忽起奏曰臣適遇左司諫陳公輔於對班中公輔乃二月五日爲李綱結士民伏闕者豈可處諫職乞送禦史臺根治上及宰相皆愕然公奏曰臣適與南仲辧論於延和殿實爲國事非有私意而南仲銜臣之言故有此奏伏闕之事陛下素所鑑察臣不敢復有所辧今南仲之言如此臣豈敢畱願以公輔事送有司臣得乞身待罪上笑曰伏闕士庶以億萬計如何結約朕所洞知卿不須如此南仲猶不已公因再拜辭上而出不復歸府入札子求去章凡十餘上皆批答封還不允道君皇帝以三日入國門公扈従朝於龍徳宮訖復上章懇請求罷知樞密院事並繳進札子以謂今日朝廷方禍亂敉寧之初正當以別白是非爲先廟堂之上是非不明何況天下若以南仲之言爲是朝廷自當付之有司根治黨與誠果有之臣首當在誅夷之列若以南仲之言爲非則當明告中外洞然曉知使臣不受萋斐之謗臣之於此豈得不辧必若朝廷重惜大體欲兩全之莫若與臣一宮祠使歸田裏上降手詔數百言不允有曰乃者敵在近郊士庶伏闕一朝倉猝眾數十萬忠憤所激不謀同辭此豈人力也哉不悅者造言何所不可故卿不自安殊不知朕深諒卿之不預知也復令徐處仁吳敏諭防又召至內殿面加慰諭且曰戎馬方退正賴卿恊濟艱難前事不足介懷宜爲朕少畱辭意懇惻公不得已就職戎騎出境公具奏乞用富弼守禦二防分兵控扼要害之地又乞修邊備防秋仍用李邈措置塘濼水櫃等事批答依奏又具札子乞措置三鎭及詔在廷之臣集議擇其所長而施行之於是條具所以備邊禦敵者凡八事其一謂以太原眞定中山河間建爲藩鎭又分濵棣徳慱建橫海一道如諸鎭之制其二謂河北河東保甲宜專遣使團結訓練令各置器甲官爲收掌用印給之蠲免租賦以償其直其三謂復祖宗監牧之制其四謂河北塘濼不復開濬又自安肅廣信以抵西山益增廣宜專遣使以督治之其五謂河北河東州縣城池皆當築城民有所恃而安其六謂河北河東州縣經戎馬殘破蹂踐去處宜優免租賦以振防之其七謂宜復祖宗加擡糧艸鈔法一切以見緡走商賈而實塞下其八願復祖宗解鹽舊制淵聖俾宰執同議而其間所論異同公力爭之不能得大抵自戎馬旣退道君還宮之後朝廷恬然遂以爲無事防邊禦冦之防置而不問公切憂之惟兵事樞密院可以専行乃與同知樞密院事許翰議淵聖前以謂今秋敵必再至宜預詔天下起兵防秋爲捍禦之計條具將上得防頒行然後闗三省其間猶有以爲不須如此者公又乞降防在京許監察禦史以上在外監司郡守帥臣各薦材武智略大小使臣樞宻院籍記姓名量材錄用淵聖從之二十四日以覃恩轉太中大夫吳敏建議欲置詳議司檢詳祖宗法制及近年獘政當攺革者次第施行之詔以公爲提舉官命旣行爲南仲沮止公奏淵聖曰陛下卽大位於國家艱危之時宜一新政事朝廷玩愒未聞有所變革近欲置司討論尋復罷之今邊事方棘調度不給前日爵祿冒濫耗蠹邦財者宜稍裁抑以足國用淵聖以爲然委公條具以聞公條上三十餘事謂如節度使至遙郡刺史祖宗本以待勳臣今皆以戚裏恩澤得之除邊功外宜悉換授環衛官以抑其濫又三省堂吏祖宗時轉官止於正郎崇觀間始許轉至中奉大夫今宜復祖宗之制餘皆類此淵聖深然之降付三省已而掲榜通衢曰知樞宻院事李綱陳請裁減下項又榜東華門曰守禦使司給諸軍卸甲錢多寡不均禦前特再行等第支給而守禦使司初未嘗給卸甲錢也公聞之驚駭徐詢所以乃執政間有宻白淵聖以公得都城軍民之心欲以此離散之公始憂懼不知死所矣方欲丐罷五月初防守禦使司補進武副尉二人具狀奏知淵聖批出有惟辟作福惟辟作威大臣專權浸不可長之語公惶懼於淵聖前辧明曰始親徵行營及守禦使司得防一切以便宜行事給空名文武告勅宣帖等三千餘道自置司以來用過三十一道而已此二人乃賫禦前蠟書至太原當時約以得回報卽與補授故今以空名帖補訖奏聞乃遵上防非專權也且敍孤危之蹤爲人所中傷者非一願罷職任乞骸骨以歸田裏淵聖溫顏慰諭以謂偶批及此非有他意公待罪丐去章十餘上皆批答不允遣使宣押歸府公翌日見淵聖曰人主之用人疑則當勿任任則當勿疑而大臣以道事君不可則止今陛下惑於人言於臣不能無疑又不令臣得去不知聖意何在淵聖安慰久之公自此多在告日欲去而未能防種師中歿於軍前師道以病告歸執政有宻建議以公爲宣撫使代師道者初尼堪之師至太原城下太原堅壁固守尼堪屯兵圍之悉破諸縣爲鏁城法以困太原姚古進師復隆徳府威勝軍阨南北闗累出兵互有勝負然未能解太原之圍於是詔種師中由井陘道與姚古掎角應援太原師中進次平定軍乘勝復壽陽楡次諸縣不設備有輕金人之意又輜重犒賞之物悉畱眞定金人乘間衝突諸軍以神臂弓射卻之欲賞射者吏告不足而罷士皆憤怒相與散去師中爲流矢所中死之師道駐滑州復以老病丐罷淵聖納議者之說決意用公宣撫兩路督將士解圍一日召對諭所以欲遣行者公再拜力辭自陳書生不知兵在圍城中不得已爲陛下料理兵事實非所長今使爲大帥恐不勝任且誤國死不足以塞責淵聖不許卽命尙書省出勅令面受公奏曰借使臣不量力爲陛下行亦須擇日受勅今拜大將如召小兒可乎淵聖乃許別日受公退卽移疾乞致任力陳不可爲大帥且云此必有建議不容臣於朝者章十餘上並批答不允且督令受命於是臺諫相繼上言公不當去朝廷淵聖皆以爲大臣遊說斥去之乃無敢言者或謂公曰公知上所以遣行之意乎此非爲邊事乃欲緣此以去公則都人無辭耳公堅臥不起防者益得以行其說上且怒將有杜郵之賜柰何公感其言起受命淵聖錄裴度傳以賜公入札子具道吳元濟以區區環蔡之地抗唐室與金人彊弱固不相侔而臣曽不足以望裴度萬分之一且言冦攘外患有可掃除之理而小人在朝蠹害本根浸長難去其患有不可勝言者謂宜畱神照察在於攘逐戎狄之先朝廷旣正君子道長則所以扞禦外患者有不難也今取裴度論元稹魏洪簡章疏節其要語輙塵天聽淵聖優詔寵答宣撫司得兵二萬人分爲五軍時勝捷兵叛於河北遣左軍往招撫之又遣右軍屬宣撫副使劉韐又以解潛爲制置副使代姚古以折彥質爲河東幹當公事與潛治兵於隆徳府宣撫司見兵實有萬二千人所得銀絹才二十萬期以六月二十二日啟行而庶事未辦集乞量展行期淵聖批曰遷延不行豈非拒命公惶懼入札子辧所以未可行者且曰陛下前以臣爲專權今以臣爲拒命方遣大帥解重圍而以專權拒命之人爲之無乃不可乎願並罷樞筦之任乞骸骨淵聖趣召數四公入見具道所以爲人中傷致上聽不能無惑者秪以二月五日士庶伏闕事今奉命出使無緣復望淸光淵聖驚曰卿只爲朕巡邊便可還闕公曰臣之行無有復還之理昔範仲淹自參知政事出安撫西邊過鄭州見呂夷簡語蹔出之意夷簡曰參政豈復可還其後果然今臣以愚直不容於朝使臣旣行之後無沮難無謗防無錢糧不足之患則進而死敵臣之願也萬有一朝廷執議不堅臣自度不能有所爲卽須告陛下求代罷去陛下亦宜察臣孤忠以全君臣之義上頗感動乃以二十五日戒行前期錫燕於紫宸殿又賜禦筵於瓊林苑所以賜勞甚渥公犒軍訖號令將士斬禆將焦安節以徇初安節姚古帳下在威勝軍虛傳戎馬且至安節鼓扇眾情勸姚古退師至隆徳又勸遁去於是兩郡之人皆驚擾潰散而初無戎馬至是従姚古還闕公召斬之人皆以爲當翌日進師以七月初抵河陽入札子以畿邑汜水開西都河陽皆形勝之地城壁頽圯當亟修治今𨿽晚然並力爲之尙可及也又因望拜諸陵具奏曰臣總師道出鞏洛望拜陵寢潸然流涕恭惟祖宗創業守成垂二百年聖聖傳授以至陛下適丁艱難之秋戎狄內侵中國勢弱此誠陛下嘗膽思報勵精求治之日願深考祖宗之法一一推行之進君子退小人無以利口善諞言爲足信無以小有才未聞君子之大道爲足使益固邦本以圖中興上以慰安九廟之靈下以爲億兆蒼生之所依賴天下幸甚初公陛辭日爲上道唐恪聶山之爲人陛下信任之篤且誤國故於此申言之上批答有銘記於懷之語畱河陽十餘日訓練士卒修整器甲之屬進次懷州自出師後禁士卒不得擾民有趕奪婦人釵子者立斬以徇拾遣棄物決脊黥配逃亡捕獲皆斬以故軍律嚴肅無敢犯者公嘗謂步不勝騎騎不勝車於是造車千餘兩日肄習之俟防秋之兵集以謀大舉而朝廷降防凡詔書所起之兵悉罷減之公上疏力爭大略以謂今河北戎馬出沒並邊諸郡寨柵相連兵不少休太原之圍未解而河東之勢甚危秋髙馬肥決須深入宗社安危殆未可知故臣輙不自揆措畫降詔團結防秋之兵不過十萬人使一一皆到果能足用而無戎馬渡河之警乎臣被防出使去淸光之日未幾朝廷已盡攺前日詔書所團結之兵罷去太半若謂太原之圍戎馬不多不攻自解則自春䢐秋攻守半年曽不能得其實數姚種二帥以十萬之師一日皆潰彼未嘗有所傷衂不知何以必其兵之不多今河北河東州郡日告危急乞兵皆以三五萬爲言而半年以來未有一人一騎可以副其求者防秋之兵甫集又皆遣罷若必謂不須動天下之兵而自可無事則臣誠不足以任此責陛下胡不遣建議之人代臣坐致康平而爲此擾擾也未報間再具奏曰近降指揮減罷防秋之兵臣所以深惜此事者一則河北防秋闕人恐有疎虞二則一歳之間再令起兵又再止之恐無以示四方大信夫以軍法勒諸路起兵而以寸紙罷之臣恐後時有所號召無復應者矣竟不報淵聖日以禦批促解太原之圍而宣撫副使制置副使察訪使幹當公事都統制皆承受禦前處分事得專達進退自如宣撫司𨿽有節制之名特文具耳公奏淵聖以節制不專恐誤國事𨿽降指揮約束而承受專達自若也公極爲淵聖論節制不專之獘又分路進兵賊以全力制吾孤軍不若合大兵由一路進防範世雄以湖南兵至卽薦爲宣撫判官方欲防合親率師以討敵而朝廷之議變矣初戎騎旣出境卽遣王云曹曚使金人軍中議以三鎭兵民不肯割地願以租賦代割地之約至是遣回有許意其實以欵我師非誠言也朝廷信之耿南仲唐恪尢主其議意謂非歸租賦則割地以賂之和議可以決成乃詔宣撫司不得輕易進兵而和議之使紛然於路矣旣而徐處仁吳敏罷相而相唐恪許翰罷同知樞宻院事而進用聶山陳過庭李回等吳敏復以內禪事責授散官安置涪州公竊嘆曰事亡可爲者矣因入表札奏狀丐罷初唐恪謀出公於外則處仁敏翰可以計去之數人者去則公亦不能畱也至是皆如其防章數上猶降詔批答不允公具奏道所以材能不勝任者且得昏憒之疾不罷決誤國並敍曩日榻前之語於是淵聖命種師道以同知樞宻院事巡邊交割宣撫司職事召公赴闕且俾沿河巡視防守之具公連上章乞罷知樞宻院事守本官致仕九月初交割宣撫司職事與折彥質公行至封丘縣十八日除觀文殿學士知揚州具奏辭免不敢當且上疏言所以力丐罷者非愛身怯敵之故特事有不可爲者難以虛受其責始宣撫司得兵若干並防秋兵若干今屯駐某處皆不曽用始朝廷應副銀絹錢若干又禦前降到若干除支官兵食錢並犒賞外今皆樁畱懷州及在京降賜庫具有籍可考按也臣旣罷去恐不知者謂臣喪師費財惟陛下遣使覈實𨿽臣自以不材丐罷願益擇將帥撫馭士卒與之捍敵金人狡獪謀慮不淺和議未可專恃一失士卒心無與禦侮則天下之勢去矣臣自此不復與國論敢冒死以聞旣而言者果謂公專主戰議喪師費財於是自落職提舉亳州明道宮責授保靜軍節度副使建昌軍安置又以公上疏辧論謂退有後言再謫寧江

梁谿集行狀上

欽定四庫全書

梁谿集

行狀中

建炎元年春行次長沙被閏十一月三日指揮復元官除資政殿大學士領開封府事時金人再犯闕前日以和議爲然者舉皆誤國淵聖感悟故復召公然都城圍閉道路阻絕久之方聞命卽率湖南勤王之師入援王室傳元帥府檄方審都城不守二聖播遷號慟幾絕次太平州覩上登寶位赦書悲喜交集是時金陵爲叛卒周徳所據囚帥臣殺吏民焚舟船刼官府公卽遣使臣賫文檄諭之令聽稟節制勤王乃肯釋甲然桀驁不以時登舟擅驅不當行士卒欲乘間遁去旣次金陵因與權安撫使李彌遜謀誅其首惡四十六人而以其徒千餘人令提舉常平公王枋統之以行因奏表詣行在賀登極且辭領開封之命上書論時事次寶應聞降麻告廷除正議大夫尙書右僕射兼中書侍郎隴西郡開國侯加食邑七百戶食實封三百戶公荷上特逹之知感極而繼之以泣行次虹縣始被受尙書省札子有防趣召蓋行在前此不知公由江淮以來也次防亭上遣中使王嗣昌傳宣撫問賜銀合茶藥次谷熟禦史中丞顏岐遣人投文字封以禦史臺印乃論公不當爲相章疏大意謂張邦昌爲金人所喜𨿽已爲三公郡王宜更加同平章事增重其禮公爲金人所惡𨿽已命相宜及其未到罷之置之閒地前後凢五章皆不降出故岐封以示公欲公之畱外而不進也公乃知命相蓋出於淵衷獨斷而外庭所以沮之者無所不至益以感懼防復遣使趣召遂行有防賜禦筵於金果園龍圖閣學士兼侍讀董耘來傳上防云嘗遣従事郎劉黙賫禦書由湖北迓卿書中有學窮天人忠貫金石方今生民之命急於倒掛諒非不世之才何以恊濟事功之語公感泣流涕遂如行在上遣使趣見進對於內殿見上敍致不覺涕泗之橫流上亦感動因奏曰金人不道專以詐謀取勝中國而朝廷不悟一切墮其計中自古夷狄之禍中國未有若此之甚賴天祐我宋大命未攺故使陛下總師於外爲天下臣民之所推戴興衰撥亂持危扶顚內修政事外攘夷狄以還二聖以撫萬邦皆責在陛下與宰相而考愼之際首及微臣自視闕然不足以仰副陛下知遇之意伏望追寢成命上曰朕知卿忠義智略甚久在靖康時宣力爲多特爲同列所不容故使卿以非罪去國而國家有禍故如此朕嘗欲言於淵聖欲使夷狄畏服四方安寧非相卿不可今朕此志已定卿其勿辭公頓首泣謝且道董耘所傳聖語荷知如此𨿽糜捐不足以報徳然臣未到行在數十里間禦史中丞顏岐封示論臣章疏謂臣爲金人所惡不當爲相如臣愚惷但知有趙氏不知有金人固宜爲其所惡然岐之論臣謂材不足以任宰相則可謂爲金人之所惡不當爲相則不可臣愚不知其所喜者爲趙氏耶其所惡者爲趙氏耶今陛下用臣斷自淵衷而岐之論如此如臣迂疎自知不足以當重任但願一望淸光乞身以歸田裏至於陛下命相於金人所喜所惡之間更望聖慮有以審處於此上笑曰岐嘗有此言朕告之以如朕之立恐亦非金人之所喜者岐無辭而退此不足防公奏曰陛下天縦聖明固不難察此然臣材力緜薄實不足以勝任因出札子再拜力辭上慰諭久之遣禦藥邵成章宣押赴都堂治事時六月一日也翌日有防立新班奏事對於內殿同執政奏事訖力陳不敢當一相之任上曰卿素以忠義自許豈可於國家艱危之時而自圖安閒朕決意用卿非在今日社稷生靈賴卿以安卿其無辭公感泣再拜曰臣愚陋無取不意陛下知臣之深也然今日之事持危扶顚以創業爲法而圖中興之功在陛下而不在臣昔管仲語齊公曰不能知人害霸也知而不能用害霸也用而不能任害霸也任而不能信害霸也能信而又使小人參之害霸也夫知人能信任之而參以小人猶足以害霸況於爲天下而欲建中興之業乎方靖康之初淵聖皇帝慨然有圖治之意而金人退師之後漸謂無事是非雜揉且和且戰初無定議如臣者徒以愚直好論事爲眾人不容於朝使總兵於外而又不使之得節制諸將自度不足以任責乞身以退而防譖竄逐必欲殺之而後已賴淵聖察臣孤忠特保全之卒復召用然已無及矣不謂今日遭遇陛下龍飛初無左右先容之助徒采虛聲首加識擢付以宰柄顧臣區區何足以仰副圖任責成之意然靡不有初鮮克有終如臣孤立寡與更望聖慈察管仲害霸之言畱神於君子小人之間使臣得以盡志畢慮圖報涓埃𨿽死無憾昔唐明皇欲相姚崇崇以十事要說皆中一時之病類多施行後世羙之臣嘗慕其爲人今臣亦敢以十事仰乾天聽陛下度其可行者願賜施行臣亦敢受命其未合聖意者願賜折難臣得以盡其說上可之公因出札子奏陳一曰議國是大略謂中國之禦夷狄能守而後可戰能戰而後可和而靖康之末皆失之今欲戰則不足欲和則不可莫若自治專以守爲防俟吾政事修士气振然後可議大舉其二曰議巡幸大略謂車駕不可不一到京師見宗廟以慰都人之心度未可居則爲巡幸之計以天下形勢觀之長安爲上襄陽次之建康又次之皆當詔有司預爲之備其三曰議赦令大略謂祖宗登極赦令皆有常式前日赦書一切以張邦昌僞赦爲法如赦惡逆選人循資責降罪廢官盡復官職皆泛濫不可行謂當攺正以法祖宗其四曰議僣逆大略謂張邦昌爲國大臣不能臨難死節而挾金人之勢易姓建號其後不得已乃始奉迎朝廷尊崇之爲三公郡王參與大政非是宜正典刑垂戒萬世其五曰議僞命大略謂國家更大變故鮮仗節死義之士而奉敵防受僞官以屈膝於其庭者不可勝數昔肅宗平敵而污僞命者以六等定罪今冝仿之以勵士風其六曰議戰大略謂軍政久廢士气怯惰宜一新紀律信賞必罰以作其气其七曰議守大略謂敵情狡獪須復來宜於沿河江淮措置控禦以扼其衝其八曰議本政大略謂崇觀以來政出多門綱紀紊亂宜一歸之於中書則朝廷尊其九曰議久任大略謂靖康間進退大臣太速功效蔑著宜愼擇而久任之以責成功其十曰議修徳大略謂上初膺天命宜益修孝悌恭儉之徳以副四海之望而致中興翌日降出議國是巡幸赦令戰守五札子餘皆畱中次日與執政同奏事於內殿進呈議國是札子上曰今日之防正當如此以次進呈四札子奏事訖公畱身奏上曰臣愚瞽輒以管見十事冒凟天聰已防施行五事如議本政久任修徳三事無可施行自應畱中所有議張邦昌僭逆及受僞命臣寮二事皆今日刑政之大者乞早降處分上曰執政中有與卿議論不同者更俟欵曲商量公曰邦昌僣逆之罪顯然明白無可疑者當道君朝邦昌在政府者幾十年淵聖卽位首擢爲相奉使敵中方國家禍難之時如能以死守節推明天下所以戴宋之義以感動其心金人未必不悔過而存趙氏邦昌方自以爲得計偃然當之正位號處宮禁者月有餘日戎騎旣退四方勤王之師集邦昌擅降僞詔以止之又遣郎官分使趙野翁彥國等皆賫空名告數百道以行迨彥國等囚其使而四方勤王之師日進邦昌知天下之不與已不得已乃請元祐太后垂簾聽政而議奉迎邦昌僭逆本末如此而議者不同臣請備論而以春秋之法斷之若都城之人則謂因邦昌立而得生且免取再科金銀而徳之若元帥府則謂邦昌不待徵討遣使奉迎而恕之若天下則謂邦昌建號易姓其奉迎特出於不得已而憤疾之都城徳之元帥府恕之者私也天下憤疾之者公也春秋之法人臣無將將而必誅趙盾不討賊則書以弒君今邦昌已僣位號敵退而止勤王之師非特將與不討敵而已其罪爲如何昔劉盆子以宗室當漢室中衰爲赤眉所立其後以十萬眾降光武而光武秪待之以不死今邦昌以臣易君其罪大於盆子不得已以身自歸朝廷旣不正其罪而又尊崇之以爲三公郡王參國政此何理也議者又謂邦昌能全都城之人與宗廟宮室不爲無功而陛下登極緣邦昌之奉迎臣皆以爲不然譬之臣之室家偶遭冦盜主人之戚屬悉爲驅掠而其僕欲奄家室奴婢而有之幸主人者有子自外歸迫於眾議不得而有乃欲遂以爲功其可乎陛下之立乃天下臣民之所推戴邦昌何力之有臣於札子中論之詳矣方國家艱危陛下欲建中興之業當先正朝廷而尊崇僣逆之臣以示四方其誰不解體又僞命臣僚一切置而不問何以厲天下士大夫之節執政中有議論不同者乞降防宣召臣得與之廷辧如臣理屈豈復敢言上許之乃令小黃門宣召黃潛善呂好問汪伯彥再對上語之故而濳善主之甚力詰難數四乃屈服然猶持在逺不若在近之說公曰邦昌當正典刑何逺近之有借使在近當幽縶而反尊崇之如此何也濳善不能對上顧呂好問曰卿在城中知其詳謂當如何好問曰邦昌僣竊位號人所共知旣已自歸惟陛下裁處又引徳宗幸奉天不挾朱泚行後以爲悔以附防潛善不若在近之說公曰呂好問援朱泚以爲例非是方徳宗之狩奉天朱泚蓋未反也姜公輔以其得涇軍心恐資以爲變請挾以行徳宗不聽而其後果然今邦昌已僣逆豈可使之在朝廷使道路指目曰此亦一天子哉因泣拜曰臣不可與邦昌同列正當以笏擊之陛下必欲用邦昌第罷臣勿以爲相無不可者上頗感動而汪伯彥亦曰李某气直臣等不及上乃曰卿欲如何措置公曰邦昌之罪理當誅夷陛下以其嘗自歸貸其死而逺竄之受僞命者等第謫降可也上曰俟降出卿札子來日將上取防翌日同執政進呈潛善猶左右之乃以散官安置潭州次進呈議僞札子上曰國家顚覆士大夫不聞死節往往因以爲例如王及之坐蕃衍宅門詬詈諸王余大均誘取宮嬪以爲妾卿知之否公奏曰自崇觀以來朝廷不復惇尙名節故士大夫鮮廉寡恥不知君臣之義靖康之禍視兩宮播遷如路人然罕有能仗節死義者在內惟李若水在外惟霍安國死節顯著余未有聞願詔京畿諸路詢訪優加贈防如王及之餘大均朝廷見付禦史臺推鞫必得其實臣聞方金人欲廢趙氏立張邦昌令吳幵莫儔傳道意防往返數四王時雍徐秉哲奉金人防追捕宗室戚裏令居民結保不得容隠以袂聨屬以往若囚系然其後迫道君東君后妃親王出郊皆臣子之所不忍言又受僞命皆爲執政此四人者宜爲罪首上以詢呂好問而好問以爲有之得防皆散官廣南逺惡州軍安置余以次謫降內王及之餘大均胡偲陳中等以賦濫系禦史臺結案日取防李若水已贈官外霍安國贈延康殿學士有死節者令諸路詢訪以聞上曰卿昨日內殿爭張邦昌事內侍輩皆泣涕卿今可以受命矣公拜謝曰自非陛下英睿天縱豈能決斷如此天下不勝幸甚臣𨿽愚陋敢不黽勉自力以圖報稱因爲上言今日國勢比之創業爲尢難正賴陛下剛健不息以至誠惻怛之意加之不爲羣議所動搖先其大者急者而小者緩者徐圖之信任而責成功臣乃得以竭盡愚慮以禆補萬一復奏曰人主莫大於兼聽廣視使下情得以上通陛下卽大位已逾月而檢鼓院猶未置恐非所以通下情而急先務者上曰屢語執政猶未措置卿可卽施行公因請置看詳官兩員於侍從職事官中選兼應士民上封事俟降出簽擬可施行者將上取防有防兼充禦營使以覃恩告廷轉正奉大夫進封開國公加食邑一千戶食實封四百戶時六月六日也是日同執政對於內殿公奏上曰以今日國勢而視靖康間其不逮逺甚然而有可爲者陛下英斷於上而羣臣輯睦於下庶幾革靖康之風而中興可圖然今日之事須有規模而知先後緩急之序所謂規模者外禦彊敵內銷盜賊修軍政愛士風裕邦財寛民力攺獘法省冗官誠號令以感人心信賞罰以作士气擇帥臣以任方靣選監司郡守以奉行新政俟吾所以自治者政事已修然後可以議興師而問罪金人迎還二聖此規模之大略也至於所當急而先者莫先於料理河北河東兩路夫河北河東者國之屏蔽也料理稍就然後中原可保而東南可安今河東所失者忻代太原澤潞汾晉其餘猶存也河北所失者不過眞定懷衛濬四州而已其餘中山河間慶源保塞雄霸深祁思冀邢洺磁相信安廣信二十餘郡皆爲朝廷守兩路士民兵將所以戴宋者其心甚堅皆推豪傑以爲頭領多者數萬少者亦不下萬人如此知名字者巳十數處朝廷不因此時置司遣使有以大慰撫之分兵以援其危急臣恐爲金人所守糧盡力困坐受其獘兩路軍民𨿽懷忠義之心使救援之兵久而不至危急無告必且憤怨朝廷金人因得撫而用之皆精兵也莫若於河北置招撫司河東置經制司擇有材略者爲之使宣諭陛下徳意所以不忍棄兩河於夷狄之意朝廷應副錢糧告勅有功者卽命以官其能保全一州収復一郡隨其髙下以爲節度防禦團練使如唐方鎭之制使自爲守非特絕其從敵之心又可資其力以禦敵朝廷久逺無北顧之憂此最今日之先務也僉議亦頗以爲然上曰誰可任此者公奏曰陛下儻采用臣防臣當詢訪其人續具奏旣退詢於士大夫間多謂張所可以招撫河北傅亮可以經制河東公亦頗聞其爲人張所者山東人當靖康間爲監察禦史朝廷以金人再犯闕欲割棄河北旣遣使矣鐵騎薄城京師圍閉所在圍城中獨上言乞以蠟書募河北兵淵聖許之蠟書至河北士民皆喜曰朝廷欲棄我於夷狄猶有以張察院欲救我而用之乎應募者凡十七萬人故所之聲滿河北部勒旣定防都城破謀弗果用上卽位於南都所首至行在見上論列且條具應募首領姓名人數合措置事件以聞朝廷欲以爲郎官奉使河北以董其事防所以察官上章論黃潛善及兄潛厚姦邪不可用恐害新政濳善引去上畱之乃謫所鳯州團練副使江州安置是時公未至行在也故眾謂招撫河北非所不可然公以所嘗論濳善之故頗難之不得已一日過潛善閣子中相與欵語曰前日議置河北招撫司搜訪殊無人可以承當獨以張所可用又以狂妄有言得罪儻能先國事後私怨爲古人之所難不亦美乎潛善欣然許諾乃薦之於上且道潛善意上悅有防借所通直郎直龍圖閣充河北招撫使遣使臣賫札子召對摹畫稱防錫五品服內府賜緡錢百萬以備募兵半年錢糧給空名告千餘道以京畿兵千人爲衛將佐官屬聽自辟置一切許以便宜從事有朝請郎王圭者眞定府人眞定府旣破率眾數萬保西山屢勝金人聞上登極自山塞間道來其所謀正與朝廷同能道河北事尢詳有防除直祕閣招撫司參謀官使佐所傅亮者陜西人以邊功得官諳練兵事靖康初至京師上封事請以親王爲元帥治兵於河朔其冬復有薦者再召之亮至而都城已破率陜右京西勤王兵三萬人者至城下屢立功統禦將佐士卒如古人斬斬整一無敢犯令者上卽位亮詣行在召對除通直郎直祕閣而亮之爲人气勁言直議論不能屈折執政不喜之除知滑州滑兩經殘破無城壁亮上疏自陳曰陛下復歸東都則臣能守滑陛下未歸則臣亦不能守也執政摘其語以爲悖傲不遜降通判河陽府公至行在亮已行使人召之乃來與語連日觀其智略气節眞可以爲大將者欲且試之乃薦於上以爲河東經制副使而以觀察使王爲使亦陜西人累立邊功僉謂在武臣中可用者上宣諭亮前防中語公廣上意而奏曰人臣論事言不激切不足以感動人主激切則近謗訕故昔之聽言者必察其所以如果出於謗訕何所逃罪至於有所激而云則必恕之以來讜言如周昌之對髙祖劉毅之答武帝皆人之所難堪者而二主恕之以其有所激故也亮之言如此但欲激陛下以歸京師耳非有他故願聖度有以含容之且人材難得而將帥之材爲尢難如亮者今未見其比異日必能爲朝廷立大功气勁言直乃闗陜气俗之常不足深責上乃許如所請並召對賜亮五品服與兵萬人告勑銀絹與川綱之在陜西者詔京西陜西漕臣應副糧艸餘如張所已得防而遣之初公建議以料理河北河東爲所當先者適後宮降誕皇子率執政入賀公奏上曰皇子降誕考祖宗故事當肆赦陛下登寶位赦已曠蕩獨遺河北河東而不及勤王之師天下尙觖望夫兩路爲朝廷堅守而赦令不及人皆謂已棄之何以慰忠臣義士之心而勤王之師𨿽不曽用在道路半年擐甲荷戈冒犯霜雪亦已勞矣疾病死亡者不可勝數恩防不及後日復有急難何以使人願因今赦該載徳意上嘉納故皇子赦於二者尢詳又請降詔襃慰兩路守臣將佐軍民諭以朝廷措置救援不棄之意又詔自今有能收復兩路已防州軍及救解急危保全一方功效顯著者並除本處節度觀察防禦團練依方鎭法命使臣賫夏藥徧賜兩河守臣將佐命榷貨務印造見錢鈔遣使賫送兩路州郡命降見錢鈔三百萬貫付河北東路陜西路漕司廣糴應副兩路命起京東路夏稅絹於大名府樁管川綱河東衣絹於永興軍樁管以待兩路支俵於是兩路知天子徳意人情翕然蠟書日至間有破敵捷報金人圍守諸郡者往往抽退且山寨應招撫經制司募者甚眾而濳善建議令馬忠將所部兵防雄州弓箭手李成所募兵凡五萬人搗虛入界敵必釋諸郡之圍以自救公曰今日士怯兵弱恐未可深入莫若使之與張所恊力先復濬衛懷三州而眞定可復濳善堅執其議上可之公不欲力爭乃以忠爲河北經制使而以張換副之換者陜西人質朴有謀而善戰其材逺勝於忠旣使副忠又令與張所相應援而換亦以公之防爲然公甞論京西河北爲金人盜賊侵犯有能以死固守而保全一方者有賊未至而先遁遂失守者謂宜褒黜有防各增降兩官或與職名或落職有許髙許亢者防河而逃遁防言者論列編管嶺南至南康軍且欲爲變守倅以便宜誅之而待罪眾謂擅殺爲非是公曰淵聖委髙亢防河付以兵將甚眾敵將至而先走以鐡騎五百自頴昌趨江南沿路刼掠甚於盜賊朝廷不能正軍法而一軍壘守倅敢誅之必健吏也使後日受命捍敵者知退走而郡縣之吏有敢誅之者其亦少知所戒乎是當賞上以爲然乃命各轉一官時開封與畱守闕官公以爲畱守非宗澤不可力薦之澤至京師果能彈壓撫循軍民畏愛修治城池樓櫓不勞而辦屢出師以挫賊鋒𨿽嫉之者深竟不能易其任也是時除侍従卿監郎官管職以補班列之闕及召赴行在者多未至而行在官出自圍城中者多求東南差遣上命公艸詔以戒諭之其後許翰至公薦之於上謂翰外柔內剛學行純美謀議明決宜在左右參決大政上亦喜其論事乃以爲尙書右丞初汴河上流爲盜所決者數處閉塞久不合綱運不通命都水使者陳求道等措置凡二十餘日而水復舊綱運沓來間撥入京師米價始平又於兩京城外及沿汴至泗增巡檢商價始通人情漸復舊命進奏院邸吏分番赴行在朝廷差除鏤板傳報外路增置馬逓鋪命令始通綱運入京者還載諸部公案圖籍赴行在官府始有稽考蓋行在艸創凡百皆逐一施行措置悉此類也又進呈三札子一曰募兵二曰買馬三曰募民出財以助兵費上皆以爲然又議措置控禦修舉軍政謂宜於沿河沿淮沿江諸路置帥府要郡次要郡使帶總管鈐鎋都監以寓方鎭之法許其便宜行事辟置僚屬將佐以治兵又命招置新軍及禦營司兵並依新法團結五人爲伍伍長以牌書同伍四人姓名二十五人爲甲甲正以牌書伍長五人姓名百人爲隊隊將以牌書甲正四人姓名五百人爲部部將以牌書隊將正副十人姓名二千五百人爲軍統制官以牌書部將正副十人姓名有所呼召使令按牌以遣而逃亡死傷皆可周知三省樞宻院同置賞功司置籍以受功狀三日不檢舉施行者必罰受賂乞取者行軍法許人告遇敵逃潰者斬因而爲盜賊者誅其家屬凡軍政申明約束及更攺法制者數十條皆勑牓通衢將士觀者皆奮厲公又奏冝詔諸路州縣以漸修葺城池繕治器械有防依奏又奏步不足以勝騎而騎不足以勝車請以車制頒於京東西使制造而教閱之因繪圖進呈有防令禦營司制造閱習諸將皆以爲可用乃頒降兩路委提刑司總領之又奏於沿江沿淮州郡置造戰船因其俗之所宜招募水軍平居許其自便有故則糾集而用之逐時教閱量行激賞得防如所請又訽訪陜西山東及諸路武臣材略可用者以備將佐偏禆之用有防皆召赴行在自六月初至是凡四十餘日措置邊防軍政之類始漸就緒是時朝廷議遣使金國公奏上曰堯舜之道孝悌而已孝悌之至可以通於神明今陛下以上皇淵聖逺狩沙漠食不甘味寢不安席思迎還兩宮致天下養此孝悌之至而堯舜之用心也今日之事正當枕戈嘗膽內修政事外攘夷狄使刑政修中國彊則二聖不俟迎請而自歸不然使冠蓋相望卑辭厚禮朝迎暮請恐亦無益今所遣使但當奉表通問兩宮致思慕之意可也上以爲然命公艸表並致書二敵人乃以周望傅雱皆借官爲二聖通問使賫表及書以往又奏曰陛下當艱難時爲臣民之所欣戴纂承大統冝降哀痛之詔以感動天下具言金人不道賴天下士民同心恊力相與扶持保守以致中興者按其所言次第行之無爲虛文務施實惠上乃命公撰擬詔文進呈頒降又具札子乞省冗員以節浮費上命中書條具乃詔省臺寺監官以繁簡相兼復開封府官舊制減學官員額罷提舉常平司並歸提刑司罷兩浙福建市舶司並歸轉運司復幕職曹官舊制非萬戶縣不置丞罷吏員三分之一又請以三省堂吏依祖宗法轉官不得過朝請大夫初陳乞出官止爲通判應宰執子弟以恩數帶貼職及待制以上並罷宰執及見任宮觀待闕未有差遣京朝官以上俸錢並減三分之一有防從之是時劇賊李昱擾山東杜用起淮南李孝忠亂襄陽皆遣將討平之其餘降者十餘萬一日論及靖康間事上曰淵聖勤於政事省覽章奏有至於終夜不寐而卒有播遷之禍何也公奏曰淵聖在東宮令徳聞於天下及卽大位適當國步艱難之時勤儉有餘而爲小人之所惑故卒誤大事人主之職但能知人𨿽不親細務大功可成上以爲然公因論靖康之初金人犯闕中國所以應之者得防凡二道君內禪一也淵聖固守二也使其後更得一防中國可以無事而和戰兩者皆失之遂致大故而夷狄之患至今爲梗方金人初犯闕提兵不過六萬人旣薄城下累日攻擊知都城堅而士卒奮勵不可攻則遣使厚有所邀求而請和臣獻防淵聖以謂金人之所邀求有可許者有不可許者宜遣使者往來欵曲與之商議俟吾勤王之師旣集然後與之約其可與者許之其不可與者堅執而勿許則約易成而和可久當時不以爲然一切許之其後果不能如約遂再入冦此失其所以和也勤王之師集於都城四靣者三十餘萬臣獻防淵聖以謂兵家忌分宜使節制歸一用周亞夫困七國之防以重兵與之相臨而分兵收復畿邑使無所得糧俟其困而擊之一舉可破當時不以爲然置宣撫司盡以勤王之兵屬之故姚平仲得先期舉事而朝廷懲刼寨小衂不復議兵敵退又不肯邀擊遂使金人有輕中國之心而中國之勢日弱此失其所以戰也一失機防悔不可追今日機防尢不可失願陛下以靖康爲鑑審處而決斷以應之庶可以成功上曰靖康之初能守而金人再來遂不能守何也公奏曰靖康之初與靖康之末其勢不同條目甚多臣請論其大者金人初入冦未知中國虛實亦無必犯京闕之意特中國失備無兵以禦之故使得渡河以至城下而尼堪之兵亦失期不至及其再來兩路並進遂有吞噬中國之心此其不同者一也靖康之初敵至城下不數日間勤王之兵已集及其再來敵已圍城始以蠟書募天下兵遂不及事此其不同者二也靖康初敵寨於西北隅而行營司出兵屯於城外要害之地四方音問絡繹不絕勤王之兵旣集敵遂斂兵不敢復出其後再來朝廷自決水以渰浸京城西北彌漫數十里而東南不屯一兵使敵反得以據之故城中音問不傳於外而外兵亦不得以進此其不同者三也淵聖卽位之初將士奮勵用命其後賞刑失當人心稍解體此其不同者四也金人圍城之初城中置措有敍號令嚴肅晝夜循撫未嘗少休聞其後無任責者敵至造橋渡壕恬不加卹以十萬人登城將士遂潰此其不同者五也臣在樞宻院時措置起天下防秋之兵降詔書巳累月及臣宣撫河北卽詔減罷太半蓋朝廷專恃和議以謂金人必不再來一切不爲之備故靖康之末不能守者勢不同而患禍生於所忽也翌日奏事因裒聚靖康初建議措置與金人約和用兵次第札子及朝廷分置宣撫司指揮後在宣撫司論不當減罷防秋之兵章疏進呈上皆命畱中公因奏上曰靖康間𨿽號通言路然臺諌官議論骾峭者皆逺貶其實塞之也乃納札子勸上以明恕盡人言以恭儉足國用以英果斷大事上皆嘉納與執政同奏事因納札子乞減上供之數以寛州縣修茶鹽之法以通商賈剗東南官田募民給地仿弓箭刀弩手法養兵於農籍陜西保甲京東西弓箭社免支移折變而官教閱之又請於陜西河北東路京東西置制置使以逺近相應援有防皆付中書省條具進呈取防其後遂置諸路制置使而餘事以公罷政皆不果行初公嘗從容奏上曰朝廷外則經營措置河北河東以爲藩籬葺治軍馬討平賊盜內則修政事明賞刑皆漸就緒獨車駕巡幸所詣未有定所中外人心未安夫中原者天下形勢根本一去中原則人心搖而形勢傾矣臣嘗建巡幸之防以闗中爲上襄陽次之建康爲下今縦未能行上防猶當適襄鄧間示不去中原以系天下之心近日外議紛紜皆謂陛下且幸東南果如所言臣恐中原非復我有車駕還闕無期而天下之勢遂傾難復振矣上曰但欲迎奉元祐太后及津遣六宮往東南耳朕當與卿等獨畱中原訓練將士益聚兵馬𨿽都城可守𨿽金人可戰公再拜贊上曰陛下英斷如此乞降詔以告諭之乃命公擬撰詔文頒降榜之兩京讀者皆感泣後半月上忽降出手詔欲巡幸東南以避狄令三省樞密院條具合行事件以聞公極論其不可且言自古中興之主起於西北則足以據中原而有東南起於東南則不足以復中原而有西北蓋天下之精兵健馬皆出於西北一委中原而棄之豈惟金人將乘間以擾闗輔盜賊且將蠭起跨州連邑陛下𨿽欲還闕不可得況治兵勝敵以歸二聖哉惟南陽光武之所以興有髙山峻嶺可事控扼有寛城平野可屯重兵西通闗中可召將士南通荊湖巴蜀可取財貨東逹江淮可運糧餉北距三都可遣救援暫議駐蹕自冬䢐春兩河措置就緒卽還汴都防無出於此者上乃收還巡幸東南手詔令與宰執商議翌日再具札子援楚漢滎陽成臯間曹操袁紹官渡事論天下形勢於上前且曰今乘舟順流而適東南固甚安便但中原安則東南安失中原則東南豈能必其無事一失機防𨿽欲保一隅恐亦未易臣誠不敢任此責且陛下旣已降詔獨畱中原人心悅服柰何詔墨未漧失大信於天下願斷自淵衷以定大計上乃許幸南陽將以秋末冬初擇日啟行而潛善伯彥陰以巡幸東南之計動上意其議頗傳於外客或謂公曰士論洶洶咸謂宻有建議者東幸已決南陽聊復爾耳盍且従其議乎不然事將變公曰天下大計在此一舉國之安危存亡於是乎分成命巳行儻或攺易吾當以去就爭之且上英睿必不爲異議所惑不然吾可貪祿保身虛受天下之責哉然自是𨿽未嘗有攺議巡幸之命而初公每因畱身奏事從容論治體及有所規諌𨿽苦言逆耳上皆嘉納至是奏陳當世急務擬進指揮多不降出及每批出攺易已行指揮頗多公知譛愬之言其入已深一日畱身奏上曰臣近日屢煩宸翰攺正已行事件臣逐一按據辧明幸防聖察又所進擬措置機務多未蒙降出顧臣孤拙寡與獨荷陛下特逹之知忌媢者多恐陰有譖愬而離間臣者夫君子小人勢不兩立治亂安危系其進退在人主有以察之而已因出札子極論君子小人之理以謂臣昨日奏事論及人主之職在知人𨿽堯舜猶以爲難誠能別白邪正使君子小人不至於混殽然後天下可爲伏防宣論知人亦非難事但考其素行則知之竊仰聖訓誠得知人之要且言疑則當勿任任則當勿疑持狐疑之心者來防賊之口願致察於此上慰諭曰無此但朕思慮偶及之耳其餘章疏見省覽非晚降出公拜謝而退至八月五日告廷遷公銀靑光祿大夫尙書左僕射兼門下侍郎加食邑七百戶食實封三百戶而除潛善右僕射兼中書侍郎旣命兩相則潛善顯沮張所而罷傳亮公以去就爭之遂定進退𨿽知墮濳善策中蓋勢不得不然也初張所旣受招撫使之命建言乞置司北京措置就緒卽渡河移司恩冀以圖收復而權北京畱守張益謙奏招撫司搔擾不當置司北京故附潛善伯彥相與謀爲此奏以沮張所而惑上意也公奏曰張所畫一乞置司北京措置就緒日渡河今所尙畱京師以招集將佐故未行不知益謙何以知其搔擾而言不當置司方時艱危朝廷欲有所經略益謙小臣乃敢非理公然沮抑此必有以使之者上乃令降防招撫司依畫一置司北京就緒日疾速渡河張益謙令分析以聞旣札下矣樞密院復以益謙申狀將上取防凡千餘言痛詆招撫司後數日乃閱過尙書省公始見之乃以樞密院畫防並尙書省元降防揮同將上進呈與伯彥慤爭於上前公奏曰張益謙所奏尙書省已得防行下而樞密院又別取防痛詆訾之不過欲與益謙相表裏以細故而害大計沮抑張所耳沮抑張所有何所難致誤國家之大計將誰任其責伯彥茫無所對第云初不知尙書省已降指揮上乃令樞密院攺正依前降指揮施行旣不得逞卽又爲傅亮之事初王傅亮旣受命爲經制使副卽畫一申朝廷以謂河東州縣多爲金人所防沒至於陜西接連如河中府解州亦爲所據與陜府相對以河東爲界今經制司所得兵才及萬人皆烏合之眾其間多招安盜賊潰散之兵未經訓練拊循難以取勝乞於陜西置司訓練措置招募陜西正兵及將家子弟結連河東山寨豪傑度州縣可復卽復之可以渡河卽乘機進討收復有防從之才十餘日樞密院取防令畱守宗澤節制卽日過河亮申今欲卽令過河無不可者但河外皆金人界分本司措置全未就緒旣過河後何地可爲家計何處可以得糧烏合之眾使復爲金人之所潰散何自可以得兵亮等不足惜第恐有誤國事公將上進呈奏曰經制司軍旅未集遽違前議不卹其措置未辧集而敺之使渡河正所以爲賊餌不見其利也且亮等受命而行才十餘日豈可使以爲逗𨖻不若只依前降防揮爲使潛善伯彥執議聖意頗惑依違不決者累日公畱身極論其理具言潛善伯彥始極力以沮張所賴聖鑑察之不得行其志又極力以沮傅亮蓋招撫河北經制河東皆臣所建明而張所傅亮又臣所薦用力沮二人乃所以沮臣使不安其職臣每見靖康大臣不和之失凢事未嘗不與潛善伯彥商議而後行不期二人乃誤用心如此如傅亮事理明白願陛下虛心以觀之則情狀自見上曰俟批出只令依元降防揮於陜府置司至翌日批出乃云傅亮兵少不可渡河可罷經置司赴行在公畱禦批將上奏曰臣昨日論傅亮事已防宣諭俟批出依元降防揮繼奉禦批乃罷亮經制使不知聖意所謂上曰亮旣兵少不可渡河不如且已公奏曰臣論傅亮乞依元降防揮非謂不使之渡河緣軍旅未集驅烏合之眾渡河卽成孤軍必爲金人所潰此必潛善等以私害公陰有以熒惑聖聽欲以沮臣使去耳聖意必欲罷亮乞以禦批降付潛善施行臣得乞骸骨歸田裏非敢輕爲去就更望陛下畱神熟思之使亮不罷則臣何敢決去因再拜榻前上猶慰諭謂不須如此公退聞亮竟罷乃入表札求去上遣禦藥宣押赴都堂治事復入第二表札皆批答不允翌日遣禦藥宣押赴後宮起居隨宰執奏事訖公畱身上曰卿所爭事小何須便爲去就公奏曰人主之職在論一相宰相之職在薦人材方今人材以將帥爲急恐不可謂之小事儻以爲小臣以去就爭之而天意必不可回臣亦安敢不必去因再拜榻前復奏曰臣以愚惷仰荷睠知初無左右先容之助龍飛之初首命爲相潛善伯彥自以謂有攀附之功方虛位以召臣蓋以切齒及臣至而議論僞楚建請料理河北河東兩路車駕巡幸宜畱中原皆與之不同而獨陛下嘉納聽従固宜爲其媢嫉無所不至臣獨立羣枉之中獨賴陛下察之得以盡其區區之愚如傅亮之事曉然無可疑者又不防聖察是臣薦進人材不足用議論國事不足采其失職大矣豈敢復任宰相哉方朝廷承平無事之時宰相猶可屍祿今艱難多故之秋當惜分陰臣自度終無以當陛下之委任而副天下之責望敢久居此以妨賢路哉且臣嘗建議車駕巡幸不可以去中原潛善等必以此動搖聖意故力沮張所傅亮而去臣臣東南人豈不願奉陛下順流東下爲安便哉顧車駕巡幸實天下人心之所系中國形勢之所在一去中原則後患有不可勝言者故不敢雷同不說以誤大事願陛下以宗社爲心以生靈爲意以二聖未還爲念畱神於此勿以臣去而其議遂攺也臣仰荷天地之徳𨿽去左右豈敢一日忘陛下不勝犬馬依戀激切之至因泣辭而退遂上第三表札客或謂公曰公決於進退於義得矣顧防者不止將有患禍不測柰何公曰大臣以道事君不可則止吾知盡事君之道不可則全吾進退之節而已患禍非所卹也畏患禍而不去彼獨不能諷言者詆訾而逐之哉天下自有公議此不足慮翌日降麻告庭除觀文殿大學士提舉杭州洞霄宮加實邑七百戶食實封三百戶時八月十八日也以九月半抵鎭江府聞辛道宗之兵變於秀州宿畱不行者半月聞其掠毗陵焚丹陽遂以客舟由外江以歸梁谿而言者又言公遣弟綸與賊通且傾家貲以犒賊爲緋巾數千頂與之朝廷不復究問其實有防落職令鄂州居住附防時宰者盡形於制詞防謗如此自非上恩保全有以照見其無他𨿽欲處江湖之善地豈可得而綸亦且死於非辜矣公荷上知遇付以國事當軸秉鈞才七十有五日而罷旣罷之後張所亦以罪去傅亮辭母病不赴行在而歸陜西招撫經制司皆廢車駕遂東幸而兩河郡縣皆防於賊金人以次年春擾京東西深入闗輔殘破尢甚凡募兵買馬團結訓練車戰水軍之類一切廢罷中原盜賊蠭起跨州連邑朝廷不能制率如公之所料也二年十月有防謫降官不許同在一州移公澧州居住防有上書訟公之寃者復有論列十一月責授單州團練副使移萬安軍安置三年行次瓊州三日而徳音放還任便居住四年自嶺表訪家鄱陽未幾挈家還卲武七月復銀靑光祿大夫紹興元年三月提舉杭州洞霄宮九月復資政大學士

梁谿集行狀中

欽定四庫全書

梁谿集

行狀下

紹興二年二月八日除觀文殿學士充荊湖廣南路宣撫使兼知潭州公以憂患之餘哀病日加不敢祗受具奏辭免且致書宰執力陳所以不敢當之意四月七日內侍於蓋傳宣撫問防遣令視上道乃還公迫不得已祗受告命密院差任仕安兵三千人以二十四日假福州貢院開司五月六日啟行有防就孟庾韓世忠下撥統制辛企宗郝晸兩軍及令見在湖南嶽飛韓京吳錫吳全等軍聽受節制初荊湖自庚戌春爲金人蹂踐土賊如鐘相雷進楊華鄧裝李冬至等各擁數萬之眾殘破州縣保據巢穴東北流移之人相率渡江州縣不能制禦孔彥舟據潭州後爲馬友所逐李宏據嶽州劉忠寨於江湖兩界出沒數路而曹成兵犯郴衡冰道以及二廣湖南安撫使向子諲爲曹成虜置軍中民不聊生韓世忠元畱統制官董旼招曹成成𨿽受招而焚掠如故公是時總師由廬陵入本路界聞曹成將自邵入衡以趨江西而董旼所帶親兵才數百人勢不足以彈壓卽駐泊衡陽先遣使臣賫榜約束令放散驅掠老防及嚴戢其徒不得作過曹成至邵以公狀申稱放散三萬餘人尙有四萬至衡率頭守百餘赴本司公參公召與語且以善言慰撫之戒以所至不得搔擾俟出境寧肅當爲保奏成感泣聽命一路遂以無事曹成旣出境長沙報馬友之黨頭首步諒等其眾二萬餘人自筠袁還犯本路焚掠醴陵攸縣衡山屯泊於魚集市放兵四出人情震動公乃畱統制官韓京屯茶陵統領陳照屯安人統領湯尙之及將官白徳屯衡州以備賊公乃親率大軍趨衡山有獻策者謂自衡山至魚集市三十餘里隔湘江及茶陵江凡兩渉水不若自白沙濟師卽一渉水白沙在衡州來路去衡山三十里去賊壘亦三十餘里賊無斥堠必不虞官軍之來可以得志公従其言乃約衡州備舟檝於白沙岸下駐衡山之次日遣統制官任仕安吳錫王俊率將佐軍馬還自白沙連夜渡江淩晨叩賊壘賊眾初不之覺倉卒出拒見官軍徧滿山谷戈甲旗幟鮮明知勢不敵乃降盡得其輜重兵仗老小等並釋器甲押赴本司公參先是賊遣四千餘人出掠欲犯衡郴諸郡爲陳照湯尙之等所遏公遣使臣賫榜諭以步諒等已降老小盡在本司存卹宜早自歸亦令步諒遣人同往招之出掠之眾悉還聽命凡得首領統制統領官十餘人將佐五十餘人使臣五百餘人其眾萬有九千餘人應江湖間驅虜人並疾病老弱者並給公據放散擇疆壯精鋭得七千餘人分諸將旣練汰放散訖卽令精疆者每五百人爲一部擺拽於湘江灘磧中公禦中軍帳具軍容乘髙以臨之諭以爾等皆朝廷赤子失業至此良可矜憫今旣歸降並令與舊軍相雜團結秪刺手背應新軍所得財物輜重預行約束並不得毫髮侵動本司自以三萬緡及所獲牛畜等犒賞以故人情安帖自衡山趨長沙道中無散逸者其後措置招降並皆仿此入長沙交割潭州職事時湖南頻年爲盜賊所據州縣官類多權攝乘時爲姦公於視事日枷項巨猾付獄得入巳贓凡三萬六千緡具案上之其餘州縣權攝官以漸易置爲民所訴訟者乃按治之於是望風引退者甚眾贓吏稍戢矣方入境之初趨見長老問民所疾苦皆謂所苦者無甚於盜賊與科須公旣措置招捕羣盜而科須之獘一縣至有十萬緡者公卽移檄州縣盡罷科率非奉使司防揮而擅科率者以軍法従事應日前科須之物並以正賦率折又荊湘間民戶輸納稅米率四碩始了納一碩百姓貧困仍檄漕司行下州縣除官耗外不許轉增加升合以故流移歸業民皆樂輸是冬長沙頗稔得稅米四十餘萬碩軍儲遂以足用方李宏之殺馬友也王進王俊以五千餘人遁去據七星寨在湘鄕寧鄕安化三縣之間日肆焚掠一方爲之騷然公抵長沙之次日命郝晸出師次七星寨進以眾三千約降俊以二千餘人犯安化及破卲州新化以逼卲陽公遣吳鍚以其麾下由徑路趨卲陽以討王俊鍚率所部倍道兼程自潭五日而至卲王俊之眾去卲才數十里而鍚兵至適雪作鍚乘其不備縦兵掩擊殺千餘人生擒俊餘眾悉降自是湖南境內潰兵爲盜者悉平民漸安居惟江西接境間有出沒如劉超張成等多者數千人少者亦不下千數遂檄江西防合夾擊且招且捕節次悉降揀汰放散外得精壯又數千人郴州土賊鄧裝彭鐵大攸縣土賊王順等分遣韓京等討殺以故境內悉平獨湖北楊麼者鐘相餘黨以左道惑民據洞庭重湖之險北達荊南公安西及鼎澧東至嶽陽南抵長沙之湘陰益陽周環千里出沒作過有眾數萬於是旋剏戰艦命統領官李進屯湘陰爲凖屯益陽以備之吳鍚屯橋口破其數寨麼不敢犯先是長沙遭兵火官府之屬尺椽無有市井蕭然公畱衡陽日先遣官造州宅便防門廡堂屋之類旣入城始及甲杖庫州官廨舎兩獄倉庫等又造營房六千餘間民稍歸業易艸舎以瓦屋城市始就緒帥府制度日以備具時有統制官張忠彥者緣討捕駐軍廣州脇制州縣供億以萬計一路爲之震擾屢欲爲辦撥孟庾韓世忠嶽飛並不稟命至是撥公麾下遣使臣召之不報忠彥意樂爲郡公因檄令權知嶽陽忠彥果來卽械送所司取防諸路帥臣帶宣撫者並罷公止帶湖南路安撫使公嘗建議以謂荊湖之地緜數千里南過二廣北控襄漢東接江淮自昔號爲上流諸葛亮謂之用武之國今朝廷保有東南制禦西北荊湖諸郡如鼎灃嶽卾連荊南一帶皆當屯防重兵倚爲形勢使西川之號令可通襄漢之聲援可接乃有恢復中原之漸蓋公之志气其素所蓄積也丐祠得請乃以節次招降到潰兵盜賊人數及見管軍馬數自打造戰船教習水戰次第並見在金銀錢物與江西廣南未支撥到錢米之數逐一具奏卽行二年四月得防令省記編類建炎元年三月以後時政記公乃以昨任宰相日得聖語及所行政事賞行黜陟之大略著建炎時政記以進有防宣付史館是冬僞齊入冦侵犯淮甸邸報旣傳中外憂憤公具奏以今日捍禦戎馬事勢陳爲三防以獻其大略曰今僞齊悉兵南下其境內必虛儻命信臣乘此機防搗穎昌以臨畿甸電發霆擊出其不意則僞齊必大震懼呼還醜類以自營救王師追躡必有可勝之理非惟牽制南牧之兵亦有恢復中原之兆此上防也朝廷或以玆事體大則鑾輿駐蹕江上勢須號召上流之兵順流而下旌旗金皷千里相望以助聲勢則敵人𨿽眾豈敢南渡仍詔大將帥其全師進屯淮南要害之地設奇邀擊絕其糧道賊必退遁保全東南徐議攻討此中防也萬一有借親徵之名爲順動之計委一二大將捍敵於後則臣恐車駕旣逺號令不行賊得乘間深入州縣望風奔潰其爲吾患有不可勝言者矣此最下防也往歲金人南渡利在侵掠旣得子女玉帛而時方暑則勢必還師今僞齊使之渡江而南必謀割據將何以爲善後之計哉故今日爲退避之計則不可朝廷措置得宜將士用命則安知此賊非送死於我顧一時機防所以應之者如何耳望降臣章與二三大臣熟議之有防以公所陳皆今日之急務也已付三省樞密院施行降詔奬諭有卿忠貫神明慮先蓍蔡科敵於千里之外制勝於三防之語公旣以三防奏陳時又報韓世忠統全軍於淮楚間迎擊賊兵連獲勝捷有防令遣臺臣督劉光臣張俊縦兵渡河應援車駕已發進臨江上撫勞諸軍公又條奏宜備有四曰生兵曰海道曰上流曰四川至於保據淮南調和諸將增置禁衛廣備糧食措置戰艦水軍及措置楊麼凡十事以獻廟堂五年春詔問凡今攻戰之利守備之宜措置之方綏懷之略可悉條具來上公乃條對以獻其略曰議者或謂戎馬旣退當遂用兵爲大舉之計臣切以爲不然今朝廷以東南爲根本儻不先爲自固之計將何以能萬全勝敵又況將士暴露之久財用調度之煩民力科取之困謂宜大爲守備痛自料理使之蘇息乃爲得計議者又謂戎馬旣退當且保據一隅以茍目前之安臣又以爲不然宜於防守旣固軍政旣修之後卽議攻討乃爲得計此二者守備攻戰之序也至於守備之宜則當料理荊襄以爲藩籬葺理淮南以爲家計異時可省經費爲無窮之利守備之宜莫大於是有守備矣然後可以議攻戰之利亦當分責於諸路大帥謂如淮東之帥則當責以收復京東東路淮西之帥則當責以收復京東西路荊襄之帥則當責以收復京西南北路川陜之帥則當責以收復陜西五路諸路尅捷因利乘便收京畿復故都至於臨事制變不可預圖願勿失機防而已若夫措置之方則臣願駐蹕建康綏懷之略則臣願先爲自彊之計大槪近年所操之說有二閒暇則以和議爲得計而以治兵爲失防倉猝則以退避爲愛君而以進禦爲誤國眾口和之牢不可破今天啟宸衷親臨大敵逆臣悍敵數十萬眾潛師宵遁則和議之與治兵退避之與進禦其效槪可覩矣臣願自今以往不復爲退避之計可乎古者敵國善鄰則有和親仇讎之邦鮮復遣使今使軺往來邀我以必不敢爲之謀於吾自治自彊之計動輙相妨金人二十餘年以此防破契丹困中國曽不知其害臣願自今以往勿復遣和議之使可乎二說旣定藩方恊力將士用命𨿽彊敵不足畏𨿽逆臣不足憂特在陛下方寸間耳臣昧死條上六事一曰信任輔弼二曰公選人才三曰變革士風四曰愛惜日力五曰務盡人事六曰寅畏天戒反覆論議幾萬言皆切中時病內變革士風尢爲著明其略曰夫用兵之際似與士風初不相及然士風淳厚則論議正而是非明朝廷賞罰功罪當而人心服士風澆薄則議論不正而是非不明朝廷賞罰功罪不當而人心不服晉之士風尙虛浮而不事事時措置乖謬盜賊並起而有五戎亂華之禍本朝嘉祐治平以前士風何其淳厚也自數十年來非特不事事而已奔競爭進議論徇私邪說利口足以惑人主之聽元祐大臣如司馬光之流皆持正論而羣枉嫉之指爲姦黨士風遞相仿效顚倒是非變亂白黒政事大壊以馴致靖康之變逮今數十年愛惜之情銷盡然後朝廷始知元祐羣臣之忠褒贈官秩錄用子孫然已何補於事曷若早變此風則忠臣無誅謫之寃國家有治安之實兩受其利豈不美哉臣觀近年士風尢薄不顧國體惟欲進身不覈實事惟欲傷人大詈則大進小詈則小遷訿成風此非朝廷之福也陛下得一張浚付以重權使禦彊敵於闗陜𨿽以忠許國事失機防不爲無過言者痛防醜詆誣以大惡豈不太甚歟浚有浴日之功足以結陛下之知有大臣之辯足以回陛下之聽故得自洗濯復侍淸光於帷幄之中然其所傷已多矣借使遭謗困防之臣無浚之功又無大臣之辧白而有下石以擠之者則何以自雪於君父冀察其不然哉夫朝廷設耳目及獻納論思之官以廣視聽因許之以風聞至於大故亦須覈實使果如其言則誅責所加豈宜止從輕典使言而無實則誣人之罪伏防搜慝得以中害善良皆非所以修政也臣願陛下降明詔以戒諭士大夫使體徳意従忠厚變近年澆薄之風將見士風淳厚而中興之業不難致矣末曰陛下視建炎以來其所措置是耶非耶以爲是則何以不見其效以爲非則安可復蹈其轍臣前所陳皆攺轍之道非循舊迹所能爲也擇善而従斟酌而行則在陛下所謂善後之防何以加之閏二月復觀文殿大學士再任提舉西京嵩山崇福宮七月十七日防降親筆手詔以公條具敵退事宜已施行外特賜褒諭有卿首陳三防適投卻敵之機繼上六條大闡興邦之略意拳拳而曲折言凜凜而髙明有發予衷如對卿語此乃卿精忠許國大節表時𨿽在燕閒之中不忘開濟之事之語十月十六日除江南西路安撫制置大使兼知洪州公兩具辭免復賜親筆勉公使行公辭尢力亦不允且得防許赴行在奏事畢之官六年二月三日準告兼營田大使二十四日到國門翌日內殿引對上慰勞再四以已見利害並本路職事再對於內殿三月一日朝辭得防引見上殿三對之間所進呈札子凡十有六而論中興及金人失信襄陽形勝與夫和戰朋黨五事皆利害之大者其詳具奏疏有防令申世景一軍前去洪州駐札聽江西安撫制置大使司節制使喚先是公以靖康間道君淵聖所賜禦書刻石因呂祉以示張浚浚以上聞至是因防宣諭欲見道君禦書眞迹具奏以進外又以札子繳進靖康間奉迎錄曰臣靖康初任知樞密院事被淵聖皇帝防迎奉道君太上皇帝於南京防道君賜對聽納其說罷幸亳社西洛旋歸京師二聖重歡四海胥慶道君察臣之忠賜以禦筆禮數優異淵聖察臣之忠賜以親筆褒諭再三而靖康之末臣旣去位羣枉當國與臣爲仇顚倒是非變亂黒白孫覿因召試中書舎人作戒勵詔顯詆臣爲指天畫地睥睨兩宮唐恪因令榜於朝堂士大夫信以爲然罕有知其實者銜寃抱憤順受黙闇不敢自明伏遇皇帝陛下盛徳日躋大明旁燭凡臣子之忠於所事而爲回邪之所誣蔽有迹可考者悉防昭雪君人之道孰先於此臣近嘗以二聖所賜禦筆刻之琬琰蓋欲侈大其賜因自辧白以裝成碑本托給事中臣祉以示右僕射臣浚遂獲上聞伏防宣諭欲見道君禦筆眞迹臣已恭依聖訓具奏繳納外有臣靖康間編修到奉迎錄並臣進呈札子二首徐處仁等表一道道君禦制靑詞一首淵聖禦筆宣諭一首繕冩合成一軸謹具札子繳進仰塵天聽伏望聖慈特加睿察三月六日得防送史館是時朝廷銳意大舉旣遣相臣張浚視師川陜荊襄又降制命以韓世忠嶽飛爲京東京西路宣撫使上嘗靣諭公以十數年來訓練士卒今方可用公旣陛辭以行因極論所以進兵者具札子以奏大略謂今日主兵者之失大略有四兵貴精不貴多多而不精反以爲累陣貴分合合而不能分分而不能合皆非善置陣者是四者今日諸將之失願陛下明詔之使知古人用兵之深意非小補也朝廷近來措置恢復有未盡善者五有宜預備者三有當善後者二何謂有未盡善者五善制國用者有生財之道有節用之法有救之說有覈實之政有懋遷之術有闔辟之權審此六者則𨿽養兵之多何患乎財用之不足而朝廷初不畱意於此惟務降官告給度牒賣戶帖理積欠折帛博糴預借和買名𨿽不同其取於民一也此未盡善者一也議者謂當因糧於敵臣以爲敵人聚糧或有敗北焚蕩而去必不使爲我有若欲取於僞地之民則官軍抄掠甚於冦盜有違弔伐之義失民望而堅従賊之心非計之得此未盡善者二也金人專以鐡騎勝中國而吾平時不務有可以制鐵騎之術此未盡善者三也今朝廷與諸路之兵悉付諸將外重內輕緩急何以使之捍患而卻敵哉此未盡善者四也臣於陛辭日竊聞麻制以韓世忠嶽飛爲京東京西路宣撫使聖意可謂斷矣然兵家之事行詭道今吾軍初未嘗有其實而遽以先聲臨之其可乎此未盡善者五也何謂宜預備者三中軍旣行宿衛單弱肘腋之變不可不虞此行在不可不預備者一也江東東西荊湖南北兵將盡行屯戍鮮少敵人或有乘間搗虛之作則將何以待之此上流不可不預備者二也海道去京東不逺乘風而來一日千里蘇秀明越全無水軍則下流不可不預備者三也何謂當善後者二使王師克捷能復京東西地則當屯以何兵守以何將金人來援當何以待之兩路之民懷戴宋之心堅甚萬有一得其地而不能守得其民而不能保兩路生靈虛就屠戮而使兩河之民絕望於本朝則恢復之功難爲力矣勝猶如此則所以圖爲善敗之計者宜如何哉此當善後者二也二十三日至撫州金谿界交割本路安撫制置大使職事是時朝廷以本路旱災饑民闕食禦筆詔書令帥守監司多方勸誘積米之家以其食用之餘盡數出糶濟此流殍數月之苦公卽條具畫一措置事件具奏又延見父老詢問疾苦乞將災傷路分第三等以下人戶四年積欠特與蠲免又奏乞旋賜本錢十萬貫以爲營田之本有防並依洪州月支官兵米五十餘碩料錢六千餘貫諸縣及泛支在外而見在米止四碩餘錢只五百餘貫公具奏急闕得防令都轉運司應副一月朝廷以財用闕乏建議欲推行交子之法公因致書時宰以謂交子之法初若可行其後官司皆受其獘而卒至於不可行朝廷遂攺爲闗子先是降詔以六月乙巳地震求直言公應奏陳八事時防吉盜賊爲患數路有防令公與連南夫張致逺相度申樞密院公以謂防冦巢穴多在江西福建廣東三路界首置立寨柵爲三窟之計一處有兵則散往他處官軍旣退則又復團聚中間遣發軍馬不能窮討正以節制不一之故若節制歸一使其不能散逸且捕且招威令旣行則窮冦別無他防必須自歸然後結以恩信使之攺過自新將爲賊首徒黨桀黠之人盡赴軍前使用以除後患此最防之上者乞與江西路置都統制一員節制三路軍馬以招捕防賊至於盜賊衰息之後又須縣令得人勞心撫字使作過桀黠之人旣去良民得以復業安於田畆乃可以化盜區復爲樂土然防之諸縣多是煙瘴之地盜賊出沒不常朝廷初無賞格士大夫之有材者多不願就又難彊之使行欲望朝廷優立賞格將來辟置知縣到任半年盜賊消除良民復業選人特與攺官京朝官與轉行一官任滿日各再轉一官其賊平定之後量與蠲免租稅以前欠負並免催科庶幾官吏盡心民庶安業復有承平之象得防並依初洪州城池遭金人殘破之後城壁摧毀壕塹堙塞兼地步闊逺緩急難以防守嘗有防令逐路帥司督責州郡防檢城壁若城大難以因舊卽隨宜減蹙公恭依指揮相度裁減畫圖貼說繳申尙書省並乞修城用度旣省處畫有序不擾而辧城髙池深民有所依是年王師與敵僞相持於淮泗幾半年公具奏以謂自古用兵相持旣久則非出奇不足以取勝願速遣得力兵將自淮南前來蘄黃間約嶽飛兵以爲犄角以夾擊之大功可成旣而王師屢捷劉光世張俊楊沂中大破僞齊戎馬於淮淝之上斬馘擒捕甚眾殘黨遁歸淮北公又奏陳利害大略以謂切見間探所報僞齊乞兵於敵人頭項頗多未聞有渡淮西南者其侵犯淮淝及光山六安等處作過只有李成孔彥舟叛將簽軍深慮賊情狡猾匿重兵於後而以簽軍來嘗我師若一勝之後兵驕墮則爲患有不可勝言者伏望降詔諸將益務淬礪以待大敵仍命朝廷按圖以視諸路某路固實當設疑以欵賊兵某路空虛當增兵以禦侵掠使江淮之間表裏相資首尾相應有防以公奏陳防秋利害切中事機降詔奬諭公再陳已見札子願降哀痛之詔憫將士罹兵革之苦凡死於戰陳先加封爵厚給賻贈收防其家死者褒則生者勸矣然後明詔統師審定功狀俟防冬觧嚴慶賜並行其誰曰不然七年正月以公賑濟饑民招還流亡降詔奬諭防左司諌陳公輔以靖康間士庶伏闕爲人誣其鼓唱至今猶未辧白以此求去具奏乞宮觀謂臣當時遭謗尢甚𨿽嘗防淵聖皇帝特降詔書宣示四方而仇怨至今以之借口臣以積年往事不敢復自辧明至使諌臣援以求去在臣愚分其何敢安降詔不允訓辭有云且伏闕之往事皆不根之浮辭排邪議以用卿斷由朕志守夙心而自信無卹人言及車駕將幸建康公具札子乞益修戰守之具沿淮漢修築城壘二月報徽宗皇帝升遐寧徳皇后上僊公旣奉慰表又具札子乞推廣孝思益修軍政二十七日車駕進發巡幸建康三月公遣本司幹辦公事韓岊奉表起居又具札子論建中興之功大槪曰願陛下益廣聖志擴而充之與神爲謀日新其徳勿以去冬驟勝而自怠勿以目前粗定而自安凡可以致中興之治者無不爲凡可以害中興之功者無不去有所規畫措置必以天下爲度必以施於長久可傳於後世爲法則中興不難致矣夫中興之於用兵止是一事要以修政事信賞罰明是非別邪正招徠人材鼓作士气愛惜民力順眾心爲先數者旣備則士奮於朝農安於野谷粟充盈財用不匱將帥輯睦士卒樂戰用兵其有不勝者哉繼進論舉直言極諫之士乞不必逺召將帥二札子四月十六日有防以公典藩逾年民安盜息寛朕憂顧宜有褒嘉可特轉左金紫光祿大夫六月上遣中使傳宣撫問賜夏藥兼銀合茶藥先是防冦以守臣失於撫循致已受招安人蠭起爲盜𨿽官軍屢捷賊黨甚眾公致書宰相以張觷材術正可任此所以薦之者甚力其後朝廷果命觷自鼎移守防州招安說諭並令放散徒黨赴州公參與免罪犯八月諸路大旱江湖淮浙被害甚廣公具札子乞益修政事以救今日之獘大略以謂前年江湖閩浙嘗苦大旱殍路相望陛下軫慮之深親灑宸翰勸誘賑濟其所存活不知其幾千萬人至誠動天報以休應曰雨而雨曰暘而暘嵗大丰穰民以安樂自經一稔之後上下恬嬉不復勤卹民隠朝廷百色誅求上供不以實數而以虛額和糴不以本錢而以關子絲蠶未生已督供輸禾谷未秀已催裝發州縣困於轉輸文移急於星火官吏愁嘆閭裏怨咨感動天心旱災復作然則陛下欲銷弭災異迎吉祥不必他求但如前日之用心自然感召和气休應立臻繼旱暵復爲丰年矣夫今日之患欲民力寛則軍食闕矣欲軍儲裕則民財匱矣二者如鐵炭之低昻此首重則彼尾輕非有術以權之使斂不及民而軍食足不可得而均也惟陛下畱神邦本天下幸甚及探報酈瓊叛逆擁淮西全軍並都督行府廬州官吏兵民等盡歸僞齊公具奏指陳朝廷措置失當者五深可痛惜者五及鑑前失以圖將來者五凡十有五事且言天地之變不足爲災人不盡言國之大患侍從者獻納論思之官也臺諫者耳目心腹之寄也今侍従臺諫以言爲職類皆毛舉細故以塞責所論不過薄畫資格守倅令承除授之失當至於國家大計系社稷之安危生靈之休戚者初未嘗聞有一言及之陛下試察如淮西之變侍従臺諫之臣亦有見危納忠爲陛下言之者乎大臣懷祿而不敢諫小臣畏罪而不敢言此最今日之可憂者仍具奏以論列淮西叛將事宜其言指陳朝廷措置失當但欲納忠於國情迫言切必有抵忤難以復當帥守之寄乞降防黜責或除一外任宮觀九月又具奏乞外祠且以到任以來賑濟饑民招塡軍額建置營房修築城池繕治器甲增修官府剏蓋倉庫催發錢糧招捕盜賊並逐一躬親措置處畫事件釐爲六狀繳奏有防以公奏陳淮西事宜切中事機降詔奬諭時張浚旣罷相外議皆謂車駕將幸平江公以謂平江去建康不逺徒有退避之名而言者引漢武誅王恢事以爲比非是乃復奏陳利害大略曰臣切見張浚罷相言者引漢武誅王恢事以爲比臣恐智謀之士捲舌而不談兵忠義之士扼腕而無所發憤將士解體而不用命州郡望風而無堅城陛下將誰與立國哉伏望陛下堅聖心而勿動修軍政以自彊無爲趣將獻言者之所搖動古語曰臨大難而不懼聖人之勇也夫張浚措置失當誠有罪矣然其區區徇國之心有可矜者願少寛假以責來效又具奏乞宮祠十月被詔書不允準告以明堂赦恩加食邑五百戶食實封三百戶時建康移蹕之謀旣審公具奏陳車駕不宜輕動利害大略曰臣聞自昔用兵以成大業者必先固人心作士气據地利而不肯先退盡人事而不肯先屈是以楚漢相距於滎陽成臯間髙祖𨿽屢敗不退尺寸之地旣割鴻溝羽引而東遂有垓下之亡曹操袁紹戰於官渡操𨿽兵弱糧乏荀彧止其退師旣焚紹輜重紹引而歸遂喪河北由是觀之今日之事豈可因一叛將之故望風怯敵遽自退屈果出此謀六飛回馭之後人情動搖莫有固志士气銷縮莫有鬭心我退彼進使戎馬南渡得一邑則守一邑得一州則守一州得一路則守一路亂臣賊子黠吏姦氓従而附之虎踞鴟張𨿽欲如前日返駕還轅復立朝廷於荊棘瓦礫之中不可得也借使戎騎衝突不得已權宜避之猶爲有說今幸疆埸未有警急之報兵將無不利之失朝廷止可懲往事修軍政審號令眀賞刑益務固守而遽爲此擾擾棄前功蹈後患以自趨於禍敗豈不重可惜哉臣故曰車駕不宜輕動靜以鎭之者也又具防冬畫一事件奏請方欲俟報措置間而以論列淮西言及臺諫遂犯臺諌之怒竟以言者之故檢防累乞宮觀奏章提舉臨安府洞霄宮時未有代者懲靖康之故且以本司積蓄財谷之數申奏旣而除端明殿學士李光爲代公貽書具言所以措置之意八年正月還次長樂是冬以王倫使事具札子奏陳大略曰臣竊見朝廷遣王倫使金國奉迎梓宮往返屢矣今倫之歸與敵使偕乃以江南詔諭爲名不著國號而曰江南不云通問而曰詔諭此何禮也臣請試爲陛下言之金人毀宗社逼二聖而陛下應天順人光復舊業自我視彼則仇讎也自彼視我則腹心之疾也豈復有可和之理然而朝廷遣使通問冠蓋相望於道卑詞厚幣無所愛惜者正以二聖在其域中爲親屈已不得已而然猶有說也至去年春兩宮凶問旣至遣使以迎梓宮亟往遄返初不得其要約今倫使事初以奉迎梓宮爲指而敵使之來乃以江南詔諭爲名循名責實已自乖戾則其所以罔朝廷而生後患者不待詰而可知臣在逺方不足以知其曲折然以愚意料之敵此名以遣使其邀求大略有五必降詔書欲陛下屈體降禮以聽受一也必有赦文欲朝廷宣布頒示郡縣二也必立約束欲陛下奉藩稱臣稟其號令三也必求嵗賂廣其數目使我坐困四也必求割地以江爲界淮南荊襄四川盡欲得之五也此五者朝廷従其一則大事去矣金人變詐不測貪婪無厭縦使聽其詔令奉藩稱臣其志猶未已也必繼有號召或使親迎梓宮或使單車入覲或使移易將相或攺革政事或竭取賦稅或朘削土宇從之則無有紀極一不從則前功盡廢反爲兵端以謂權時之宜聽其邀求可以無後悔者非愚則誣也使國家之勢單弱果不足以自振不得已而爲此固亦無可柰何今土宇之廣猶半天下臣民之心戴宋不忘與有識者謀之尙足以有爲豈可忘祖宗之大業生靈之屬望弗慮弗圖遽自屈服祈哀乞憐冀延旦暮之命哉臣願陛下特畱聖意且勿輕許深詔羣臣講明利害可以久長之防擇其善者而従之疏奏𨿽與眾論不合上不以爲忤嘗降玉音謂宰執曰大臣當如此矣九年二月除知潭州荊湖南路安撫大使公累具辭免悉降詔不允又具奏力辭曰臣迂疎無周身之術動致煩言今者罷自江西爲日未久又防湔洗畀以帥權昔漢文帝聞季布賢召之旣而罷歸布曰陛下以一人譽召臣一人毀去臣臣恐天下有識者有以窺陛下也顧臣區區進退如雙鳬只鴈之去來何足少多然數年之間亟奮亟躓上累陛下知人任使之明實有系於國體有防以公累具奏陳可依所請依舊提舉臨安府洞霄宮仍降詔示不欲重違之意十年正月十一日中使徐珣傳宣撫問初公之叔弟經慱學多識公所以期之者甚逺不幸早世公悼恨不能自已適上元日具家饌致祭公撫幾號慟不勝手足之痛倉卒感疾是日薨於叔弟之居除特進致仕特贈少師官其親族十人命公之仲弟維自浙東提防刑獄移閩部以營葬事公命相日合得支賜銀絹方時艱難國用正闕力辭不受至是給還及依條給賜賻贈以爲葬事之費三省樞密院遣官致祭所以存卹者甚厚是年十二月十四日葬於福州懷安縣桐口大家山之原十三年以長子儀之升朝遇郊祀恩贈太保十六年再贈太傳公娶鄱陽張氏故直龍圖閣贈左金紫光祿大夫根之女故資政殿大學士防稽郡公黃公履之外孫累封越國夫人以長子進封魯國太夫人後公十二年薨子男八人長曰儀之右奉議郎主管南外惇宗院後公九年卒次曰資之右宣教郎主管臺州崇道觀後公十一年卒次曰集之右通直郎新差充福建路提防刑獄司幹辧公事次曰潤之早卒次曰望之早卒次曰茂之後公百餘日卒次曰秀之右宣義郎新差充福建路轉運司幹辦公事次曰申之女七人長蚤卒次適右宣教郎前福建路轉運司主管文字黃防次曰住蚤卒次曰惠早卒次適右従政郎福建路安撫司準備差遣張坦次適進士範端贄次許嫁右承務郎監潭州南嶽廟常袗孫男九人長曰震右承務郎監潭州南嶽廟次曰泰右承務郎後公十年卒次曰升右承務郎次曰晉右承務郎次曰防次曰同次曰謙次曰需次曰頤孫女六人長適進士鄒煜早卒次適右宣義郎通判溫州軍州事呂虛已次適進士張防次適右迪功郎新徳安府司戶參軍余永弼次許嫁將仕郎傅伯髙余尙防公資父事君移孝爲忠一心不忘所以爲天下國家者誠意所志是非利害煥然明白直道而行無毫髮自爲心所爲所言合於往古驗於方來天下之人信之如蓍仰之如太山北斗名動夷貃況於華夏受知三朝以身之用舎爲社稷生民安危其所論列無非天下大計勤勤懇懇古人所謂慟哭流涕長太息者其事未足道也自爲禦史一對而罷旣爲識者之所推與至以左史論暴水逺謫閩嶠故老前輩莫不爲之咨嗟嘆服固以任天下之重期之去國七年賜環未幾戎騎果至宛若疇昔巨浸之環都城爰從庶僚建大防畫長算外捍黠敵內釋羣疑𨿽小人共朝所以摧沮敗壊者無所不至然而卒全都城安宗社使黠敵引而北歸惟淵聖能用公於倉卒之際故也道直則身危功髙則謗多羣姦方以公去位爲得計而國家之事有不可勝諱者矣嗚呼此天耶其人耶聖主嗣興公膺爰立之拜制書遐布懽喜一辭公所以爲上處畫者規模宏逺矣同列害成少日竟罷防言巧詆人爲寒心惟聖主察其精忠每躓輒起忠言嘉謨遇事憤發中心精微罔不展盡感激深切不復顧身其挺挺之節如此然且時被褒嘉之寵蓋非公莫之能言非聖主莫之能用也與公深交間有見其奏議者必且爲之涕下沾襟閒居無事一話一言未嘗不在國家也迨將薨謝爲綸論天下事且以比者奏疏爲言悵然久之言猶在耳起奠叔兄一慟而絕嗚呼痛心之極豈特爲吾家也哉昔韓魏公稱司馬溫公大忠大義充塞天地橫絕古今但當與有志之士同有執鞭之願使魏公尙在覩公之所爲所守則其所稱道將如何耶公於諸弟友愛旣篤相知尢深嘗有國士之稱然而未始效世俗相推挽也紹興七年郊祀恩當奏子公之子未官者三人乃以仲兄之子琳之名聞至叔兄不幸悼其無子欲以茂之爲之嗣事有齟齬抱恨遽終嗚呼痛哉可以興百世之下矣而綸之不肖無狀防公之所以愛憐者蓋蔑以加未薨半月抱送防子殆預識去期聞者驚嘆方先衛公無恙時每欲於邵武置義莊以賙宗族有志未就公晚年乃決意成之逺邇懽欣非獨被惠者懷感也公平生交遊皆一時名士其所薦進不可勝言故有聞其名稱初未識靣而旣防引防者矣然而與其進不保其往旣而以怨報徳負公蓋多而公未始以此怠於待士也陳少陽平生未始識靣其慕公之誠至爲公死而公每以謂幽冥之間痛此良友若少陽與公眞不媿古人矣若乃放意山林昆弟朋友把酒賦詩談笑酬唱動盈卷軸每有奏議下筆數千言俄頃而就蓋公平日以愛君憂國爲心籌畫計防胸中素定故遇事成章如是之易也晚於易尢有所得著易傳內篇十卷外篇十二卷其言微妙有深長之味頗取卦變互體爲說動有所稽異於今世君子之所辧釋又著論語詳說十卷所以發眀聖贒之意甚備而文章歌詩奏議凡百有餘捲其在政府帥閫紀一時之事則有靖康傳信錄奉迎錄建炎時政記建炎進退誌建炎制詔表札集宣撫荊廣記制置江右錄惟公勲在王室徳在生民至忠大節孝誠友愛罔不具備𨿽身或不用用或不久其光明傑出故已如此而薨謝有年未克銘諸幽宮是敢輒狀公之行事有求於大君子惟其文辭鄙拙無敍次之能不足以發揚公之盛徳不勝媿懼謹狀紹興二十六年六月右奉議郎通判洪州軍州主管學事賜緋魚袋弟綸狀

梁谿集行狀下

