

欽定四庫全書

集部六

康齋集

別集類五【明】

提要

【臣】等謹案康齋集十二卷明吳與弼撰與弼字子傅臨川人天順元年以忠國公石亨薦徵至京師授左春坊左諭徳辭不就職詔行人防送歸其集初刻於撫州凡四卷嵗久漫漶此本乃崇禎壬申江南提學副使陳維新所刻分爲詩七卷奏疏書雜著一卷序一卷記一卷日錄一卷跋贊銘啟墓志墓表祭文一卷其詩自永樂庚寅至正統辛酉皆編年以下則有洪都槁遊金陵槁適上饒槁金臺往復槁西遊槁適閩槁東遊槁東遊饒州槁諸名而所注某槁止此之後又有附贅之詩蓋亦以編年續入者也與弼出處之間物論頗有異同尹直作瑣綴錄詆之尢力𨿽不免恩怨之口然爲石亨作族譜跋稱天順戊寅七月二十一日門下士崇仁吳與弼拜觀則其文今載十二卷中決非尹直所竄入陳懋徳以薛瑄受知王振爲解劉世節以孔子欲見佛爲解究不能厭天下之心也其講學之功備見於目錄第一條卽稱乙巳夢見孔子文王第二條又稱夢見朱子後又稱丙子二月初一日夢訪朱子五月二十五夜夢孔子之孫奉孔子之命來訪辛巳食後倦寢夢朱子父子來枉顧此猶可云向慕之極因心生象於理或亦有之至稱新居栽竹夜歸其妻亦夢一老人攜二從者云孔夫子到此相訪則無乃其妻戲侮弄之而與弼不覺歟觀其稱隨處惟嘆聖人難學又稱一味學聖人克其不似聖人者其志趣之獨髙在此其刻畫之過甚亦卽在於此矣然與弼之學實能兼采朱陸之長而刻苦自立其及門弟子陳獻章得其靜觀涵養遂開白沙之宗胡居仁得其篤志力行遂啟余幹之學有明一代兩派遞傳皆自與弼倡之其功未可以盡沒其詩文亦皆淳實近理無後來滉漾恣肆之談又不得以其急於行道速於求名遂並其書而詆之也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

康齋集卷一

明吳與弼撰

詩

卽事【永樂庚寅年十九】

吟斷難成調塵編重繹防興亡今古事精一聖賢心新月何時滿寒蛩無數吟夜深雙過鳥猶自戀髙林

感懷

人嵗恆難百光陰苦易過身心須防檢事業莫蹉跎豪俊今寧少庸凡古亦多要知賢不肖擇術在如何

自警【辛卯】

讀書悟至言反躬屢防繹頗謂無他岐立可超凡域云胡心自戕作事潛乖昔俯仰一長嘆慚惶竟何極乃知眞切功不可弛頃刻發憤矢自玆羣邪當逺迹聖途𨿽渺茫敢吝駑駘力誠當通鬼神志當貫金石

族叔父仲學先生春月承訪弼時賃房方定玆別數月矣有懷寄詩【壬辰】

憶昨煙花暖正繁逺勞玉趾到山間寓居蹤迹應方定入道工夫總未閒囊裏有書供月眼樽前無酒醉春顏別來新趣知多少透徹靈臺第幾闗

臘月望日作

欲到大賢地須循下學工文章深講貫道徳細磨礱

春夜【癸巳】

十年蹤迹寓神州故國歸來更百憂事業有期空仰古浮沈無計卻隨流誰憐白日難停馭自覺秋霜易到頭多少慇懃孤負也欲從何處覓同遊

宿白梅洲

道傍茅屋是誰家薄暮東來一稅車敗壁不堪題姓字時從籬槿看秋花

題柏【己未】

潤色還因帯雨榮柔枝未許拂雲橫風霜莫厭多經歷自古良材老始成

過南康【丙申】

迢遞見危樓家家枕碧流山髙雲气近江闊浪聲浮事業懷先哲英雄慨昔遊幾多今古興斜日滿芳洲

寄梁訓導

未到都昌縣相思先計程連綿官舍飲浩蕩故鄕情柳色雨來長梅香霽後淸極知期待逺別語細叮嚀

聞笳

扁舟晴泊枉渚沙葦苖滿目稀人家夜江漠漠星橫斜東風吹鬢憐春華隔江誰舫寂無嘩數聲悲響空中笳響徹碧霄哀更加悠悠緑水天一涯

元日【丁酉】

淑气已回春晴光徧八垠學湏年共長徳必日俱新自得顏淵樂寧論原憲貧兩間期不愧敢負百年身

贈別王上捨

旅館相逢日春風二月初看花杯共把對月榻同鋪禮樂沾淸化風雲快壯圖願公多令譽綱紀在人扶

與友人夜話

話盡情難極中宵眠更興古人俱已逝後進竟何成世路應皆醉吾儕豈獨醒幾回靜想徧無以答平生

夢洗馬先生

先生天下士遇我獨情親剪燭論心夜焚香讀易晨已私須盡克天理必全純惆恨春宵夢分明笑語溫

雙燕春日營巢

憶昨初開桃李花銜泥飛傍小斜春風一去無消息何處歸來更作家

山中歌次王右丞韻

地寥夐兮山深聊棲遲兮林木欲寡過兮身輕日往來兮幽谷行愧今兮交疎心悲古兮趣獨理桔橰兮灌園更搴蘿兮補屋晨光澹兮觀魚夕陽收兮飲犢居從靜兮積塵嵗願丰兮登谷戒迂學兮徇名嫌荒志兮幹祿惟造道兮是期何富貴兮可卜

山行

野水荒村僻雲林細路斜晴松張翠蓋秋果熟丹砂悵望淹鄕曲蹉跎攺嵗華西風吹薄袂興緒繞天涯

訪胡徴君館所

行客林邊至髙人籬外迎逺乘今日興細話舊時情涼夜一樽酒淸秋半壁燈相看驚老大蹤迹共浮萍

雨中漫述

違侍親庭逺遷居此地新往來多故舊問勞總比鄰屋破長防雨天寒早閉門卑棲聊自慰圖史共朝昏

松下

倦來更向山中憩滿逕松陰白晝長借地不知孤坐久遺編又誦兩三行

感興【戊戌】

月到芭蕉影半斜好天良夜興無涯金風聲滿千竿竹玉露光生一砌花

寫懷

悠悠萬古愁瞑坐無一語志須自彊持仁擬誰相輔蕭然環堵間沈吟寸心苦荒村秋思多斷續芭蕉雨

登擬峴臺

城防東南勝臺分襄楚名人煙縈近市竹樹雜長汀愁逐登臨散神因眺望淸窮通看萬物未易達浮生

贈戴錦舟先生

尊酒黃城夜交期是偶然文章元共賞談笑劇忘年近臘梅初放淩寒菊正鮮同衾坐無寐髙興兩綿綿

題四景畵

艸樹風暄翠欲浮洞門深處野花幽素琴不許閒人聴山自巍巍水自流

瀑洗層崖淨世塵陰陰苔徑足南薫日長誰是山中伴袖手前溪立白雲

西風紅葉繞苔磯水冷煙寒鴈正飛浮慮盡消身寂寞得魚無意起竿遲

村雪寒凝夜色浮淸江如玉著扁舟風流自得天然妙心迹何曽泥去畱

墨梅寄同安李宜之

學疎才薄諒何爲牢落塵蹤閱嵗時秪有梅花共心事便風吹向故人知

曉【己亥】

曉夢初驚覺春禽已亂鳴北風半夜雨東旭一晴道在心偏逸詩成气轉淸行藏信隨遇庶以達吾生

題歙云詩卷

歙雲南望迥親舎孝思深川陸幾年客晨昏千里心春風隨使節夜月照行襟養志古來重功名好自任

送饒提舉之官廣東

奉節承深寵之官過舊鄕親闈春廣大宦路日舒長嶺樹連云合江流過雨涼倚門應有望鴈信好頻將

讀罷

隠幾初收卷巡檐更出行晚雲隨雨散霽月近人明客久無違性身閒獨稱情榮枯何足問淸白是家聲

睡覺

午枕睡熟餘情神喜宣朗含白日靜座納微風爽俯披聖賢書遺言如指掌至理諒易求良心貴有養安得同志人輔我加勉彊

送嚴府判考滿

柳緑繞江頭薫風快壯遊萬山辭楚徼一水接皇州郡劇民俱化銓明課最優垂衣圖至治淸問有嘉猷

簡戴錦舟先生

筆硯長爲伍思深趣轉淸看雲閒隠幾聴雨獨挑燈俯仰求無愧窮通不系情客邊微恙在襟抱貴和平

山中卽事

水自幽偏山自深竹花牖晝沈沈逢人若問浮生事半是閒眠半是吟

曉出

際曉出柴扉淸涼過雨時落花香滿徑芳樹緑成帷鳥哢有餘暇水流無盡期值予道心長歸詠正相宜

遊廣壽寺後園

新竹多垂籜髙花正滿林云蘿穿屈曲苔徑入幽深翠積叢茅暗靑交雜樹陰劇便新結構端稱讀書心

秋曉

風來夜枕寒云生曉雨旅思共秋淸遙思故山侶

夢友

園林到何日覊旅念離羣擾擾一旬內依依兩夢君秋風黃葉下晴色白雲屯應有詩三百心期欲細論

柬陳進士

獨憑吟凡坐淸朝閒看行雲靣碧霄忽憶故人秋寺裏西風琪樹雨瀟瀟

彛公房

入院先看竹逢僧不說經白雲方丈室淸晝一孤燈積雨勻秋色殘陽報晚晴去畱無定迹香盡拂衣行

寄湖西族叔父仲學先生

茅屋石橋西相親記舊時靑燈近人早明月上遲物理推今古人情較是非笑談如昨日寒暑幾推移

贈別友人

惆悵一年別慇懃百里來冰霜苦節在宇宙壯懷開白雪傳新捲靑春逓客杯紛紛楓葉下獨伴野人回

閱九韶吟稿

髙枕微吟罷西齋獨坐時閒澄病中思細看別來詩防竄非吾事漸磨貴自期靈臺宜有養孟子浩然師

別湖西

送送長村外新詩詠不休浮雲日色薄隨地露華稠曲徑緣林轉深溝帯葉流家山應暫住更得話綢繆

同鎖秀才道中卽事

桑梓常畱念蹉蛇今始還行行減客路望望近家山膠漆故人誼風霜遊子顏何能謝塵鞅髙臥白雲閒

題庸軒

物理本平常人心自渺茫細袪今古惑多漱聖賢芳風月淸江曲園林古縣傍悠悠百年興良與此軒長

禪嶺卽事

傍險躋攀倦臨髙眺望賒天連蒼野闊樹帯小村斜晴靄山何處寒煙屋數家躊躇懷往事容易攺年華

與鐘生同宿東陂

日落辭蓮塘東陂到已暝煙霧村徑微燈花茅齋靜細語夜臥遲月華發淸興黃卷試一開瑯然共歌詠

夜訪九韶

有客夜扣門微吟帯星立主人久靑燈欣然肅而入勝境失追攀髙堂更歡集丈夫襟抱開塵絆嗟何及

贈九韶

我與生契家懇懇常告戒退而省其私立志能匪懈相逢索居後新知頗超邁深培仁義根勢利無芥蔕

山居

偶坐柴門下得與眾山友雨後已芳潤雲開更奇秀澹然忘我形不覺沈吟久卻憶平昔居於玆幾翹首

別九韶叔侄

我心日悠悠喜與故人遇相隨更過村同遊讀書處研墨倩兒童頗得臨池趣靑山一分手山畱白雲去

卽事

身外機事閒心地何優遊晴行山水曲步遲境彌幽歷亂髙鳥過散漫輕煙浮遺編幸在手微意仍相侔

遊南坑岡

松邊涉幽徑天靑雨新霽矯首立崇岡疊嶂羅迢逓塵慮都淡然二儀足淸气妙趣匪言傳飄飄離人世

夜坐

靑燈夜已分遺編味方永一唱而三嘆轉覺寸心烱麗水金最精藍田玉偏瑩云胡苦茅塞久未臻斯境

卽事

風威徧野號雪花滿空墜誰謂惜苦寒正喜兆丰嵗紅鑪坐終日黃卷靜相對至哉聖賢言妙契心自醉

感懷

孤燈讀已倦就牀聊偃仰平生所踐履歷歷時在想中道立苦難學問少勉彊古人豈易期中宵獨惝怳

讀孟子

夜气向虛朗剪燭更已深大哉仁義言沃我萌蘗心才質各髙下性命無古今聖賢懇垂訓而我何陸沈

睡起【庚子】

久客逢寒食芳年損病心幾時鳴雨歇終日落花深親夢凝官舍鄕魂繞故林晝長春睡起寂寂寫孤吟

閒述

靜裏生詩思閒中長道心自應尊櫝玉不省說籯金芳樹流春色空庭落午陰日和風更澹此樂有誰防

承葉別駕見訪奉柬二首

下書生報門前使客臨形容驚喜定情話別離深風月江山趣冰霜松柏心平生覓同調幾處得知音白雪陽春調長吟莫厭多功夫旣積累律呂自諧和江海猶疏鑿圭璋借琢磨人生誰不學志向各如何

憶榮上捨

江館春相遇鄕心晚益知靑雲持節日短褐省親時髙誼能分祿空囊只贈詩別來消息斷幾欲到分宜

買藥

生涯惟病絆人事與心違嵗月一身晚江湖孤夢飛憂深多爲道貧慣任無衣抱布街頭去新晴買藥歸

卽事

欲識陽和景四時惟有春風光三月半霽色獨吟頻露葉渾如醉煙花不擇貧人心長自小寧解化工仁

感懷

易白顏回發難升孔子堂常時思寡過終嵗未成章萬物人皆偹一心誰不良如何空潦倒甘讓昔賢芳

絕句

新詩盡日恣防塵世悠悠任去畱興到江山隨處覽不知身外有閒愁

楊柳

嬋娟楊栁枝煙雨涵芳姿托根近孤松蒼翠相因依頗謂顏色好可同嵗寒期豈知霜未墜素葉先紛飛

圃內

長夏日已晚歸鳥皆投林幽獨悅玆圃把書行且吟花竹流芳淨蔬果生意深兩間有妙趣長契靜者心

四月四日

客牀起復眠中心悵遐慕嗟我庭中親玆旦惟初度豈獨別離深鬢髮久垂素形畱空役神迢迢滯江路

宿章廣文館

虛齋罷淸話拂牀事枕席靑燈滅餘燼斜月流素壁弟子富書聲感之增嘆息沈屙久纒綿那由共玆夕

贈章廣文

俗情素寡合獨往欲無言伊誰寫湮郁喜得章澹然絲蘿托世好金蘭契忘年靑眼饒故意白雲多新篇顧玆蹉跎志懷古共勉旃

茂樹

古垣有茂樹婆娑廣成帷霜雪根本固雨露枝葉肥防宻自昏曉靜愛眾鳥歸此物尙有容吾心諒何爲

月夜憶友人

階除境向寂客思渺無依美玆風月夕正是懷人時欲敍平生心相見各未期百年若流水如何長別離

題畵馬

有客遣弟子持示雙馬圖丹靑固妙筆所擬皆龍駒一龍嘶靑雲一龍困鹽車逸气含變態病骨森淸臒旣遭伯樂顧絕足乃得紓未遇善自保飽秣靑山芻

遊北禪寺

入門聞花香傍砌看花色花香細而淸花色潔以白薫風院深沈亭午人閒寂悠哉羲皇上著此忘機客

棲鳳竹

庭宇肅深沈蒼翠交梧竹眾鳥從紛飛時看鳳來宿

送人赴春闈

畫省身先達春闈气正豪功名方自負闗塞豈辭勞黃道中天近靑雲北極髙臚傳知得意端笏繼防臯

柬朱學正先生

伊昔起予深相逢久別心老成欣徳重薄劣愧年侵夜雨添新思秋風憶舊吟正期談笑宻還念欲分襟

不寐

寒鼓三更後孤衾未睡時無窮身外事逐一靜中思聖域何由入靈防久自私疎櫺霜月白愁況漫裁詩

覽舊遊

髙樹春風花正開芒鞋曾記屢徘徊如今花落年光莫寒色斜陽又獨來

山中見梅花

茅庵深處路縈斜老樹遙看近臘花何事幽人吟未到遊蜂先已得春華

述懷【辛丑】

風雨春天曉江山客夢醒浮沈誰共慰出處獨含情得善慚顏氏傳經憶伏生經過人事略何意釣時名

春夜

千古興懷洙泗濱無由一接杏壇春自憐弱質生來晚空作紛紛世上人

曉立

靈臺淸曉玉無瑕獨立東風玩物華春气夜來深幾許小桃又發兩三花

憶九韶

春泥滑滑陰連朝出門跬步難逍遙陽和黯然舒藹藹風雨倐忽來蕭蕭客懷思見故人靣雲山阻絕誰相招故人隠居蘿谿曲殘書破硯甘寂寥奉親常懼歲月速學古不使子弟驕躬耕低頭秋谷熟擊壤皥皥歌唐堯平生於我誼不薄松柏寧向秋風凋愧我﨑嶇昧生理托身在處雲飄飄何時歸來葺茅屋與子共種黃精苖

出城

行行共吾侄誦詩出城郭白日皎靑天風光勝於昨嶺外更峯巒村邊總花萼擾擾行路人誰識予心樂

新莊渡

渡頭舟已發隨意坐芳洲白石聊爲硯題詩蘸碧流

道中作九首

臨渠愛流水試硯涉還歇起看碎米花疑殘去年雪眺望覺日遲經過忘前後牧唱兒童閒黃牛滿丘阜叢竹夾桃花淸池映髙下世上有丹靑筆底誰能畵愛景時回立煙村澹相對惆悵百年人此心幾人防呼童汲淸泚怡然坐臨池誰能知我懷細雨來催詩人生得丈夫萬一幸爲儒寸心含宇宙不樂復何如紙筆不暫離琴書恆自隨欲憂身外事何日是閒時得詩萬事輕性達頻爵躍翹首吟未回松風度寥廓微雨已滑途行客未堪住遙問讀書齋正在花深處

友人至

獨繞煙村來共玆玩雲月細雨夜已防深意殊未歇

曉起卽事【二首】

夜思經世務神倦方熟眠晨朝气淸爽良心還烱然條風暖雨來晨煙村漠北牖時獨開紛紛李花落

錄詩稿

晴日鳥相喚輕風花亂飛紅塵休入戶次第正抄詩

客玩夜月

靜來悟道機窔奧難言說但得此心安從處堪乘月

縱步

幽花發淸香芳林漲新緑閒聴山中禽更倚籬邊竹

友人至【二首】

整屨欲有往故人忽西來盎然陽春懷共向東風開平生慕克己茫然靡所獲今日欣語君至樂頗洋溢

覺後

覺來气宇澄開牖東林下缺月五更頭寒光皎淸夜

村中卽事

春光被四野行欣物華茂寂寂竹林邊幽禽語淸晝胡十見訪客館值予暫出承候迎村外遂相與敍舊同宿得詩六首

歸步夕陽遲和風滿襟袖矯首淸溪傍芳畦故人候梅花殘臘時訪予五峯上詎知萍梗蹤春光此同賞我歸驚十年回首如信宿惆悵謫仙吟人生鳥過目憶子有立年曽與論耿介吾今越斯境事業憐安在旣罷溪上游復向籬邊坐夜景良可人誰能卽髙臥交期相惠好靑燈共斯閣話言雜今昔心事兼悲樂

晝寢覺

日淨風暄淸晝遲緑陰啼鳥夢醒時間筆硯無塵雜幽事宜人又得詩

讀中庸

一理存乎靜萬事著於微是以君子心戰兢恆自持

彈琴

寂寥春夜間幾閣孤燈照邈爾形役忘絲桐正淸妙

琴罷

琴罷詩興來殘燈獨揮筆因識聖人心澹然何意必別鎖秀才

覓渡臨淸流故人更同舟細語昨日詩別懷總悠悠送送山之麓春花多躑躅長揖東風前浮生兩相朂

夢嚴親

江山久離居薄養那得及髣髴何處庭承顏夢中立天性良固有深愛成長泣涕淚莫收曉起衾猶濕

牛氏東軒

名花散奇香幽苔多淨緑淸晝軒中人琴書自相續

感舊遊

石橋門巷落花深晴日光風鳥亂吟人事暗隨春夢換緑楊還似舊時陰

柬徐廣文

學問無少長立志夫何如勉彊柔卽彊惰慢明亦愚光景勿云盛容易垂桑楡年侵勿自畫爲仁果誰歟一私誠自窒蕩蕩斯廣居深切累日月聖賢途豈殊勉旃黌宮彥勇往毋踟躕莫嫌言素心不能諛

上頓渡舟中

驅馳年少未應勞萬事無心任所遭收拾琴書辭故郡江山隨處是詩豪

夜坐

雨滴空階響燈懸淨壁明掩書人獨坐性達正惺惺

蘄春采芹亭同羅黃二廣文登

名亭極虛敞英友攜登臨石池湛寒水茂樹圍幽陰久坐得勝趣劇談延賞心薄遊慶佳遇因以書狂吟

題一丘軒

予以客遊因訪故人傅秉彛於驛溪地甚幽僻林木森蔚翛然有塵外之趣予極樂之秉彛亦陶然有以適其居也翼日相與翺翔村外旣浴而歸指其居之東曰平生種田此一丘耳予笑曰一丘固美宜以名軒秉彛亦笑而然之且請文以申其說鄙才不足以文聊賦小詩以復焉

種此一丘田朝夕恆精防眾艸不敢穢瓞斯綿綿

寄胡九韶

去家已十日作客無盡期悟道達浮生浩蕩隨所之榮枯藐毫忽得失輕銖錙聞味聖賢道謾吟今古詩勝境多獨得佳興良自知寄言故鄕友身心善矜持

謁濓溪晦庵二先生祠二首

孔孟微言幾欲絕先生千載續眞傳偶經靈宇增新感遺緒寥寥苦簡編

平生慨慕古人深道味先生更所欽長恨無緣趨末席靈祠一拜儼如臨

夢親

欲寫離腸苦無言下筆難奉歡何日遂夢裏暫承顏

登舟入楚

步出湓城弔古余前程又復卽舟居客身到處無榮辱隨分蕭條兩篋書

夢慈闈

昊天罔極裂心肝遺冢荒涼不忍看魂夢豈知生死隔承顏浪喜得眞歡

卽事

吟覺多情坐不眠月光涵水水浮天艣聲細與歌聲協又有西來夜泊船

觀濓洛闗閩諸君子遺像

平生習迂僻人物常懷古自從堯舜來歷歷固可數降玆秦漢下無才繼鄒魯偉哉宋徳隆夫子生四五日月麗中天逺近曷不睹人心一返正斯道朗以溥嗟我小子愚私淑豈小補偶從黃卷中瞻像慰渴慕因像以求心益自陶莽鹵不及猶恐失誰知此心苦防當寫斯圖頃刻恆敬負

讀易

夏日舒以長齋內深更靜正襟新浴余肅容湛天性悠哉四聖心玩味頻起敬好風生坐隅竹色鮮相映澹爾絕外牽伊誰共佳興

枕上絕句

賢聖微言玩愈精夜分無寐獨惺惺十年醉夢迷南北一防寒山雪後靑

卽事

環堵蕭然隔世塵日長惟有簡編親靑衿髦士時能訪出處諄諄話古人

曉起卽事

人心秉至靈胡爲自狼狽十年磨一鏡漸覺塵埃退淸曉旭日升竹樹欣相對欲記丹靑圖斯意恐難防

黃廣文爲僕趣裝

客子去莫畱故人情不淺離合焉足論事業宜加勉恆令此志存防見長材展賢聖以爲師任重而道逺

黃廣文城外送別

迢遞步暑來髙情重爲別匆匆話莫窮努力男兒節

宿漸嶺

漠漠暮林橫緑野澄澄秋水映紅雲逺來客舸依沙岸獨犬一聲何處村

先生跋云此辛丑嵗歸自武昌詩也閱槁見之因感此景何處無之然必心中無事乃能見也赤壁懷古

今日題詩處明朝迹又塵不知江漢水流盡幾多人

大冶山中

客路逢人問前程去已迷喚回琴劍侶斜度小橋西

重訪盛山人

捨館曽畱宿園林今更過米嫌秋熟少苖嘆雨傷多寄逺書應達移居事若何秋風涼冷後有待碧山阿

謝家埠舟中卽事

憶昔扁舟久寓居客中風景自能摹重來幾換人間節佳興如今卻勝初

次梅根

風色蕭蕭生暮寒月明催棹下奔湍孤舟系穏更相勞又得長江一日安

舟中卽事

緗帙收來霜夜分月中猶見打魚人始知各有平生分勤苦方能立此身

荻港舟中

寒蘆漠漠夜澄澄云盡霜天月倍明欲問个中深淺興靑燈孤映讀書聲

舟次蕪湖寄友

地迥天淸蘆鴈呼西風殘照泊蕪湖逺書不盡悠悠意努力人間大丈夫

述懷

平生蹤迹慣飄蓬短棹從教西復東借問鄕園從別後一旬淸思屬中庸

偶述

十年勤苦學求仁品彚紛紜未識眞惟有一般堪自笑行藏酷過古人貧

舟中觀書憶諸生

燈火夜常半工夫日又新濫追先進躅頻憶故山人凍竹那妨雪寒梅自有春此生何處達天地卽吾仁

別史儀部

淸譽聞來熟髙情交更深靑燈連夜話黃卷百年心斯道何難入深功貴自任匆匆慚贈紵惆悵托狂吟

別李鳳儀

途逢渾似夢驚定始開襟萬里又分袂幾時重盍簮詩書仍努力窮達莫殊心邈爾雲山外頻頻憶舊吟

訪葉別駕

消息猶難得逢迎更敢期寧知爲客際重悉久要辭剪燭嫌更短連牀願別遲欲投迂闊分捨此復何之

贈丁太常

別駕僑居處頻過不覺疲喜通儀部好更辱太常知賤子慚何算明公貴有爲聖途如指掌努力妙年時

宿黃茅潭隔港

日夕北風起停橈未有涯橫江欣得伴和月宿蘆花

偶述

欲遵君子業名教貴昭融能事參天地元基愼獨功

板橋客夜

達得浮生去住輕江樓遇夜旅魂淸逺書作罷孤燈靜霜月淒涼鴈數聲

除日書懷

一嵗生涯不離書明年行止更何如男兒挺拔今猶古百倍工夫正屬渠

除夜次唐人詩韻

靑燈幽戶照無眠髙興吟哦正浩然一嵗平安私自幸進修踴躍入新年

西軒卽事【壬寅】

凍消殘雪早春回幽戶條風任往來黃卷玩餘閒臥後滿春色數枝梅

觀梅

梅花滿眼感懷新正月俄驚十日春花落更開開更落小忙殺讀書人

柬友人

物物由來根太極等閒那得識其眞浮生三十端虛度擾擾俱爲夢里人

貧居盡日掩柴闗黃卷靑燈不敢閒克己轉知前日妄希賢愈覺古人難

感興

浮生嵗月易蹉跎交誼知心苦不多幾欲開懷難覓伴只應懷古獨髙歌

贈黃經歷先生

竹屋長無鴈花封偶盍簮雨宵並榻雪案晝同吟往事渾如夢淸歡暫稱心明朝踏晴色歸思各雲林

題琴樂軒

花縣東南里巷深髙軒淸樂屬瑤琴緑陰簾幙閒中世明月階除靜裏心松韻正幽孤鶴唳海濤初定老龍吟山中亦有無弦趣茅屋何時肯一防

夢親【癸卯】

夜夜春天夢依依只在親山中有茅屋何日溯歸津

題三友圖

桃李春晴錦萬堆蕭然誰數竹松梅不因處士開新畵雪裏何從表異材

嚴親寄家譜至

門外歡聲送喜來天邊家譜到山開音塵已隔半年後樂極猶疑是夢回

南軒夜坐

庭前詩已成雲間月未沒入戶啟南軒無拘轉眞率艸木發天香遙夜淸人骨

奉寄黃浩中先生

十年兩度侍西軒細語傾心夜不眠浮世別離疲野馬幾回懷古獨雲天

月夜

迢迢良夜月澄秋萬象淸嚴風露幽安得人心亦如此廓然欲盡理周流

題梅竹軒

蓮塘南畔碧山連梅竹幽深著小軒接席好風晴滿徑隔簾香雪夜浮天題詩興繞賡歌際讀易心遊未畫前佳致幾時期我共爲君細和白雲篇

暫宿新居

靑山白雲裏曠然露平陸峯巒森逺近澗溪羅屈曲辛丑杪秋中相基防吉卜明年閏月冬於焉結新屋癸卯建未初移居遂所欲藩籬𨿽未稠斗室聊自足露坐天宇涼語笑偕僮僕共想古昔來誰人此曽宿

東軒卽事

公事纒彌旬寸心靡敢放豈惟學古難人欲誠易蕩昨宵擬見官風雨不成往偶此東下暫然閒俯仰徧閱舊時吟靜思新志向疑似寔自防伊誰一指掌洙泗迹旣陳洛閩且絕響安得同志人靈臺期共養

十一月朔旦枕上作

立志成人自稚年中間鹵莾實堪憐如今轉覺人須學截日嚴程造白堅

除夕

慷慨臨除夕蹉跎又見春一年非不學何日是成人經事才還廣潛心理漸眞微吟增感激名教定書紳

傷農家【甲辰】

秋谷應多減春炊固轉艱頻聞寒雨裏采蕨滿深山

十二月十四日絕句

獘廬風雨何曽蔽衣食田園給更慳積病寒塵滿眼始知無怨實爲難

始知無怨實爲難至樂誰如孔與顏誤把古人輕昜看精修從此可容閒

精修從此可容閒勘破當年義利闗隨處動心兼忍性何憂不到古人班

何憂不到古人班只把遺經子細看學久自然查滓化心斯廣矣體斯胖

懼衰

少壯空纒疾病過光陰況復迅如梭蹉跎容易入衰境此徳此身將柰何

寒疾未醒兼困於瘡廢書黙詠朱子及陸象山兄弟鵝湖倡和詩僭次其韻

先哲髙風悉所欽考亭朱子益畱心滄溟浩浩吞諸水泰華巍巍失萬岑理極研精無窔奧形純踐履更深沈微軀毎恨生來晚空慕聲容隔古今

除夜

一年程課更如何輕薄還因感慨多明日又逢新嵗月幾時能出舊巢窠

元日【乙巳】

回首流年一夢間靜思身世立應難工夫百倍須深勉莫把光陰當等閒

正月十九夜枕上作

自嘆生來後聖賢下流入道苦難前何由養得中和性樂以忘憂理渾然

樂以忘憂理渾然後生豈易造斯言斂然下學無他法一味深功克性偏

書所得

荊棘塲中二十年中間回首實堪憐欲從何處求心性日用由來總是天

舟宿陶婆灣

夜半扁舟夢不成細將心緒繹平生人倫有道何能盡展轉無端感慨情

贈九韶

緑蘿溪上舊儒家修竹喬松去市賒南畝秋風多熟黍東園夜雨總肥聖賢指示方應宻師友相期路不差孝友一門斯是政讀書聲裏老生涯

夜讀康節先生詩後作

田圃工夫日破除小燈火夜詩書月華皎潔雲輕後夏景淸涼雨霽餘百體無拘知气泰一塵不累識心虛從今莫惜慇懃學好古方能屢起予

夢傅秉彛

一別那勝嵗月深浮沈世務阻相防分陰痛惜平生志夢裏猶懸悵怏心

午枕

枕簟淸涼午夢濃覺來鳩語太從容寸心似水無纎浪認取鄒書夜气功

夏夜

月色嬋娟夜正涼偶然徐步稻花傍籬多竹樹饒淸防池滿芙蕖有暗香

寄九韶

幽遺籍自朝昏盡日紅塵不到門頑鈍淬磨還有益新功頻欲故人聞

月夜

涼月淸襟抱閒吟气正和熟思剛暴性旦晝梏亡多

夜讀後對月

靑燈讀倦閣遺編見月多情又不眠欲識此心虛妙處沈沈戶牖嫩涼天

省己

希賢事業愧庸才煆煉磋磨志愈乖世澤厚深流慶逺道心連日得悠哉

月夜

云盡天心月正圓可人淸景屬南軒滿懷今古那能寐緩拭枯桐理舜弦

變化气質消磨習俗

由來气質已偏枯俗染彌深愈失初於此不加鏖戰勇卻從何處著工夫

觀舊稿

十載飄零無定棲兩年幸隠此山扉詩書漸覺添新得心性還應勝舊時

寄題戴氏水竹居

勝日來良朋相招出茅屋壯觀窮名山所歷淸心目山人白雲端蒼翠羅修竹鶴發笑相逢坐談此君熟苔徑逓幽陰軒楹淨如玉塵慮蟬已蛻道心露新沐主賔偶一契題詩愜素欲徘徊話別遲夤緣看未足歸臥梅云餘興猶可掬何當載酒來重防詠淇澳

有悟

困窮拂亂力難勝天意分明增不能思到此心收斂處聰明睿知自然生

除夜

不惑無聞大聖辭如今秪有五年期譬猶萬里闗山路駑足應須日夜馳

駑足應須日夜馳丁寧莫枉一男兒工夫徹後開眉看萬里靑天月出時

康齋集卷一

欽定四庫全書

康齋集卷二

明吳與弼撰

詩

元日【宣徳丙午】

去年程課略加勤今嵗深期日日新萬事何如吾道重丁寧莫枉此生身

遣悶

講學無功徳不修不才甚矣可無憂靑春回首今何在堪嘆人生易白頭

發舟弓家渡

囊書喜上省親舟千里山川盡舊遊家慶新歡堪計日前程漸次減離憂

贈傅秉彛

洗墨池邊春艸長重來懷舊意茫茫蹉跎容易靑春晚秋鬢能禁幾防霜

淸苦吟

淸苦丈夫志風霜善自持陽和非不愛義命貴安之

卽事

磊落羣峯徹曉云柴闗閒出爲晴曛逢人偶學占秧候活水渠邊手自分

晝坐外南軒

南北牖透晴光花木參差日正長舉目無非幽賞處不知何地是仙鄕

絕句

竹戶風光軟花軒淸晝遲蒼苔人迹絕淨幾獨吾伊

閒趣

野水雲山隔市塵日憑閒散養吾眞茅廬周匝多芳樹行處淸香暗襲人

夢覺作

靜夜迢迢獨覺時寸心凝斂絕邪思聰明睿知何從出作聖之功信在斯

紗陂

長瀦石罅冰廣浣溪中雪淸風生夜寒澄浸秋月

大同峽

秀峙交翠屏淸冷響寒玉谷鳥時一鳴蒼苔此幽獨

曉起

夜气春融和曙光晴皎潔漠漠碧雲端斜露淸霄月

羅家園

湛湛芳艸池翛翛碧霄竹倚竹漱春流淸气滿幽谷

李家山

擕琴兼載酒童冠偕躋攀浩歌碧雲裏落日松風寒

徐家山

大路臨靑山蒼苔防淸樾幾度縱芒鞋送賔此爲節

石泉

石泉千古名悠悠四時緑淸潔乃素心白雲一茅屋

東陂

迢迢透長源滔滔流晝夜幾曽瞑目聴應悟安行者

東誦陶詩

時和風雨調緑疇日滋長吾意良淡然晴坐虛敞竹防連琴書幽苔隔塵鞅流誦徴君辭伊誰嗣淸響

偶書

倦出防常止茅屋妄想潛消思寡欲但恨靑山云未深更欲移居問窮谷

枕上作

爲學曠鋤犂事農疎典籍學弛心性蕪農惰饑凍逼二者貴兼之庶幾日滋益柰何疾病纒蹉跎旦復夕

卽事

獨步孤村去從容翫我書稻苖時雨後山色晚晴余性也何曽染心兮此正虛歸來帯明月夜興更何如

燈下作

日日勞筋骨心中未免疑細思貧賤理素位合如斯

贈黃徴士

臥屙白雲中苦心正懷舊忽枉故人盼靑山得攜手晴坐南薫薄言勸春酒眷然惜離羣問答殊未久荒村多寂寥還能重來否

寫懷【戊申十月服闋作】

意緒依依萬感余羸軀應向死邊蘇哀歌欲寫難成調幾傍霜檐對月孤

冬夜枕上作

遙憶當年學立身兢兢常恐暫埃塵孤風自許追千古特操何曽讓一人因病簡編防曠弛離羣踐履轉逡巡中宵忽感平生志回首空過七十春

與學者戴輿

煢煢失怙未能言鞠育劬勞仰母憐稍及成童知擇善才鄰弱冠已忘眠鏡當塵積光難緝車向途艱勢易顚從此更惇千古志躬行心得好拳拳

自嘆

少年不學浪悠悠老大無成空隠憂寄語靑春彊健客及時黃卷好埋頭

寄李子儼

楊栁城頭亂絮飛慇懃客捨再逢時山中有約遂何日覊思悠悠謾寄詩

感懷

靜把平生一細思可堪桃李不勝吹何能挽得千溪水淨洗靈臺一片私

龍窟渡拜先曽祖楚江先生墓

靑山逺入避紅塵遺魄千秋此水濱荒隴淒涼重拜日細從諸老問前因

遷居小陂

小陂橋畔記吾廬七載經營今陟居一片靈臺無別想孜孜惟是聖人書

夜坐

古道寥寥不易防秋風楊柳感人深虛堂寂靜無言處黃卷靑燈求夜心

冬夜懷古

二帝三王隆至治臯防周召和應同斯人何幸生斯世一體君民瑞气中

孔孟孶孶論要道顏曽公萬實同心滿門師友更酬酢此樂當時知幾深

濓洛闗閩道中興遊楊黃輔一時生大明日月當中麗多少祥雲與景星

晝寢覺作【己酉】

病思昏昏午夢還熟思歷試鼻應酸欲知松栢孤髙處須向隆冬雪後看

懷孔禦史【二首】

曽向嚴親舊稿中覩君尺牘語舂容知予大過深增懼幾度相思細省躬

幾度相思細省躬可堪名勝恥無窮欲求實勝何由得黃卷須加百倍功

晨坐東齋

寂養資良宵淸晨趣應好芳露盈華園碧嵐靄春阜虛齋獨危冠晴光爛牖一玩謙亨辭冷然滌心垢

閒興

貧居日寡營動息得自眕【自安自得爲眕】時課諸生余還共兒童哂出門望舊山緣籬探新筍歸坐夕風淸閒情寄瑤軫

次學者韻

欲說男兒事奇功未易收靈臺須靜養物理貴精求嵗月忽向晚闗山阻且修分陰宜痛惜驅策莫遲畱

暇日偶成

寸心如水淡無波四體安舒一气和有客到齋終日話懷開應喜善人多

病中枕上作

一念之微須致精公私王覇要分明毫埃絲垢宜揩盡剛立成心大路行

纎私滌盡未爲難要識時中是孔顏此个路頭何處問苦心空使鬢毛斑

律身須禮不容疎公以治心其庶乎二者沒身而已矣不知人世有榮枯

新居卽事

幽賞平生志安居此庶幾靑山環逺近碧水帯東西接捨惟樵徑連云只稻畦遺經閒恣閱心迹總髙棲

攺過

四十應當成徳時中心何更有他岐其終也已宜深察剔拔毋令利暫縻

卽事

養病私欣得自由日長臥看魯春秋悠然詠到忘言處一枕淸涼午夢幽

省己

此心一失栽培力幾向窮途不自持靜裏反躬深省處風霜卻是進修資

處困

遇著艱難須用心毋令放下便淪沈此闗若得千里透信有人間百錬金

寄曰讓祈門訓導

優遊新趣佳山水仰止前謨近聖賢【朱子父母之邦】六籍日須鞭策進寸心幸莫利名牽杏壇鐸曉光風滿蕙帳琴寒霽月懸從古男兒當自奮賸將事業答靑年

冬夜步月懷劉悅學先生

讀罷閒吟緩出庭月華如晝院澄澄恍思玩易京師夜曽向吾師學看星

枕上偶成

爲學如登萬仞山層崖須用小心攀前頭盡有無窮趣只是工夫不斷難

冬至夜枕上作

深造工夫靡敢慳近來又透一重闗心思只在聖賢上夢寐不離文字間斯道極知顚倒易一身痛惜把持難微吟又是陽生後細省迷途駕速還

晝寢覺作

然方寸經綸本萬感誰憐此地危【當失之動】欹枕細思惇艮防幾人曽向吉中歸

寄羅秀才

衰謝無才甘陸沈何煩靑眼特遙臨驩欣便若平生好慷慨深投半百心莫逆尙期淸夜話有懷先寄白頭吟卜居願與嘉謀恊早向春風聽好音

中堂卽事

燈明幾淨室淸幽滿眼圖書托士流滌硯閒書新得趣廓然泰宇澹何憂

除夕

擁罷寒鑪小酌余挑燈又近古人書一枝粗定身多幸此地應逢兩嵗除

元日紀夢【庚戌】

爲學平生慕至眞孜孜明徳與新民朝來枕上添新喜夢裏猶深激勸人

夜讀

疾風吹雨霰交飛獨撥寒鑪夜半時喜得諸生淸苦共小之外尙吾伊

誦晦庵詩次韻

誅茅遂幽獨愜此林壑淸太和釀羣卉天香滿衣纓病軀無餘事先人富遺經自陪二三子明共經營

待月西齋

逺愛雲山近竹林蕓編堆裏更瑤琴時行時止憑誰說待月西齋自養心

曉枕作

少年意气淩秋霜直欲追古豪傑參翺翔老去何知萬事曠空令感激增悲傷嗚呼古人及之良不易後生愼勿輕流光

溫楚歌

上國曽傳此調淸經年多故忘當丁虛堂永晝重溫處吟到多情是故聲

門外閒坐

習靜生憎損病心晚涼門外獨橫琴呼童細剔溪頭樹爲愛靑靑雲際岑

獨步偶成

暫出孤村縱野蹤晚涼歸詠更從容盈眸好景新晴後人在乾坤淸气中

題唐山書閣

流俗滔滔利是趨居家髙閣獨儲書絕韋逺紹前人緒麗澤頻來長者車香雨蕓春杳杳淸風蘭砌日舒舒小陂茅屋應相近時喜諸郎問魯魚

私

一念私才起風波勢便增若非鏖戰勇方寸幾時平

分

萬事須由命勞苦徒喪亷若非安得分盡快未能恬

名利

眼前名利日紛紜擾擾何由得性眞置卻身心貧富外始知世有出塵人

苦熱觀晦庵詩集

炎熱侵陵夢少安茅檐無地可盤桓絕勝黃卷多冰雪朗誦令人骨髓寒

讀罷枕上喜而有作

讀書進處心私幸更把精靈禱上天願假數年無病困尙當努力繼前賢

枕上黙誦中庸稍悟一書大防喜而賦此

句習章燖幾十年其於統防每茫然一朝似得優遊力擊節深嘆聖嗣賢

至日感懷

屢醒長更夢頻添暮景愁盛時剛易失多病苦難瘳長困荊榛境終非鸞鳳儔徘徊當令節休復慨前修

臨流瞑目坐【辛亥】

物外元無我閒中別有天臨流時抱膝此意向誰言

寄葉郎中

潔居萬事愧吾徒十載猖狂一薄夫貧病不勝書課減怠荒常是力行疎愁來無地堪容足老去何時可復初忽辱髙明千里念題詩遙望獨長吁

枕上作

仁者無怨尢節士多饑寒至理無定在君子隨時難

連珠求藥歸道中作

問藥歸來出白雲輕身隨處玩餘春防心偶記前賢詠得自由時莫厭貧

懷舊

意曽彌月寓東坪童冠相親八九朋月色滿簾天似水書聲徹曉院如冰賢闗總擬爭先入塵鞅何期竟久縈愧我只今空白髮不堪回首負平生

夜牧

涼气蕭蕭露滿衣碧天如洗月如規浩歌一曲孤村寂緑樹陰中牧犢歸

講罷偶成

萬事應須任所遭胼胝農圃敢辭勞西齋講罷心如水又對涼天霽月髙

東偶成

虛寂寂隔紅塵蹤迹𨿽貧樂甚眞法帖謾陶閒裏趣髙眠時養病中神

灌禾

田頭一一荷鋤過自放寒流灌晚禾隨分不辭筋力苦坐看明月好懷多

東齋讀晦庵先生詩次韻

朝朝黃卷自埋頭物外從教春復秋座接好山靑繞屋門迎活水緑平溝舊花匝徑紅如織新竹成林翠欲流課罷幾回閒徙倚誰憐心賞十分幽

贈山中人

徐步春山日未晡石橋流水竹扶疎爲求桑柘乘時種一一煩君手自鋤

遊山【自大同東坑過連珠】

東風新霽好懷多又復攜琴訪薜蘿幽賞正宜窮窈窕遐觀時喜陟嵳峩寸心好共寒流淡一气應同淑景和迆邐不妨歸步晚暖煙涼月助吟哦

遊山【自大同西坑過玗溪】

麗景防幽日日宜杳然身世在皇羲芳林賸馥徐行際涼石濃陰小憩時勝地到來心自醉吉人逢處話忘疲夜深更酹家山月不憚煙村歸去遲

題桐岡茅屋

逺卻囂塵制芰衣野塘安處憺忘歸良疇佳圃怡朝夕白水靑山省是非醉裏乾坤類箕潁閒中今古在皇羲人生肥遁如斯足多少功名與願違

病中倦臥偶思年二十四時寓居東坪與諸生夜讀賦玩月詩微吟一過神思灑然遂次舊韻

舊吟誦罷病魂淸猶幸靈臺一防明鍜錬𨿽然愧金錫戰兢不敢步淵冰未容餘日甘衰朽尙擬諸生更老成世澤依然詩禮在好將塵慮靜中澄

懶吟

時止時行學養屙人心天气共融和好懷卻怕詩拘束不似前時苦思多

同士當度橫琴嶺

仄徑依微落照殘行臨絕嶺暫怡顏他年記得耽幽處煙樹參差逺近山

寄士當

兩地相思渴一逢忽從華裏共春風通家不減平生好指掌深論別後功翠嶺遙承扶疾送狂言多謝放懷容人事相應從漸省好伸前約向中庸【約來講中庸】

同孫修撰曰恭賦詩畱石源黃宅

野徑聨鑣日山樓對榻時素心同似水淸興各畱詩

贈曰恭

大地收新雨春山張舊容髙人淹信宿佳興共和風麗澤資方好離歌唱卻慵更懷賢叔氏何日定重逢

題友琴軒

欲將心事托云和髙辟幽軒逺綺羅好景洽來人似醉纎私絕處海無波天髙地迥雲煙散電掣雷轟風雨多我亦平生耽此趣把君詩卷重摩挲

宿黃徴君館

負炎困行邁息肩穪幽懷囂塵自玆隔好景從天來林靜風荏苒池淸月徘徊細交知已談佳興何悠哉

題北溪松隠

縣北溪頭松幾株婆娑長防隠君居緑陰寂寂閒吟處淸籟悠悠醉夢餘老漧冰霜饒凍裂盤根雨露飽沾濡不知桃李春風態得擬髙標萬一歟

贈宗人士彰

筍輿遙辱到淸溪霜鬢俱憐識靣遲緑酒細論宗族誼靑燈頻析古今疑光先事業根須厚爲已功夫志莫移別後分陰勤愛惜重逢未卜是何時

題南園

塵世誰無數畝園个中淸致幾人憐石橋近接雲煙墅苔徑旁通薜荔泉靈藥嘉蔬紛繞捨碧桃紅杏爛遮天幅巾方杖逍遙處世與羲軒共杳然

題雙貞堂

孀居重見古今悲一室雙貞天下奇粹玉精金同姓字霜松雪竹表心期髙蹤合繼前賢傳懿範宜爲後軰師多少髙談仁義者幾人無愧柏舟辭

題大和堂

天人一理費形容須向三闗透後通一气坱然穹壤塞四時順布古今同絪緼總是吾心妙保合應須日用功琴到無弦何所道始知君子只中庸

題聴松軒

曽向髙軒共好音乾坤浩蕩境沈沈恍然指下迷宮羽不信人間有古今瀑澗夜寒鳴雨歇風林晝靜落花深回看勝事已成夢難寫淒涼一片心

題竹所

富買江幹修竹林洞門苔徑蔚沈沈略無塵土雜幽夢時有天風來好音千畝秋霜君子操萬竿春雨化工心筍輿未得乘佳興漫向良朋寄短吟

題翕樂堂

宜家信是順親方歸有餘師好細詳道要何曽離咫尺事幾應不過平常塤篪並入春風軟花蕚長和化雨香至徳茍能躬不怠滿門和气自多祥

題琴室

一室何妨似斗寛中含太古興彌漫春風幾席朱絲緩夜月軒楹玉軫寒天聳雲峯晴簇簇花穿香澗暗珊珊纎埃不動沈檀細身世分明在杏壇

題野塘新墅

新卜衡茅靣野塘起居長在水雲鄕庭無塵雜心應逺架有圖書貧是常多種桑麻承雨露任教冰雪積松篁升沈信有平生分肯學春花逐艷陽

宿金石山

間宿仙家陟翠微石壇曠望本無期輕煙雜樹新晴後近水遙山薄暮時興逐髙歌春脈脈心懸往事意遲遲素懷欲共何人寫獨詠東風月滿衣

除日奉和族叔父仰學先生見寄詩韻

弱質何堪終日病不才誤染一年塵痛慚舊學功焉用空感春風嵗又新困鬛正憐魚圉圉芳心誰似木欣欣題詩逺謝吾宗老總抱衝襟未易伸

除夜感懷

虛堂遙夜憶京師十八題詩尙記之二紀光陰何太疾百年事業竟奚爲良時孤負追寧及多病侵陵悔已遲從此殘魂須愛惜閒人閒話不相宜

元日卽事【甲寅】

初晴天气極淸妍況復琴書共晏然心靜自應春似海身閒轉覺日如年親賓漫得諸生應疾病多便白晝眠凖擬花陰分半榻無懷世上玩先天

題云澗幽居

一帯寒流浸白雲千林紅葉訪徴君小橋亂匝靑霄竹古屋多燻舊日蕓細語溫淳兼對酒素琴沖淡更論文欲防後防無由得漫喜諸郎繼典墳

寒夜

朔風雨霰夜漫漫病骨偏驚敗絮寒應有賤貧寒勝我斯人誰道一般看

寓寶應寺【二首】

晝夢無人攪春一味幽芳心憐露艸淸韻愛晴鳩蹤迹何須泥琴書且暫畱微吟時出院隨意弄寒流古塔多髙興重臨又幾年雲煙淸曉際花柳仲春天病眼得無恙塵襟已曠然題詩人欲去好鳥正蹁躚

出城道中

行色一身輕春山鳥亂鳴好懷人共賦佳興自能乘花塢官橋曉雲林牧裏淸素心無物我取次話平生

放水

秋風淅淅月輝輝又是田頭放水時坐倚老梅怡病眼偶逢佳興一題詩

贈友人

琴書深托緑蘿谿風月何人共品題流水舊穿幽徑轉喬林新與碧雲齊一犂春雨兒耕稼百甕寒泉自灌畦隨分無非安穏地相逢何必問丹梯

卽事

小春風日佳意適渾無我兒女笑相隨緣山摘霜果

懷曽祖楚江先生【乙卯】

先生苦學紹專門貧賤逾知徳義尊惟是刼灰堪恨處不餘一字示諸孫

懷曽叔祖修輔訓導先生

先生淸苦古人儔六籍研精仕更優愧我癡頑成底事幾回遙感舊弓裘

聴小女彈琴

幽棲心迹似洪荒花木陰陰日正長讀罷又親下枕薫風一曲午天涼

同陳正言登李家山次朱子遊山詩韻

靜來榮辱淡無驚卻喜閒身去就輕心目開明隨地好山川奇勝自天成短笻宻倚經行穏磐石徐登發詠淸卻憶攜琴曽此憩塵寰寒暑幾回更

出遊

晴光又值小春天兒女嬉隨度野田香稻可人時有賴紅塵隔我利無牽平岡暫爲防幽歷細艸聊因養病眠隨處防心皆妙境乾坤生意總悠然

閱舊槁畢偶成【丙辰】

連日頻將舊稿披恍然如夢對當時知非已晚嗟何及空使殘魂詠小詩

春日

物我悠悠付兩忘莫春天气體平康奇花雜映階籬爛佳木頻分戶牖香童冠芳盟六七軰聖賢名教兩三行呼兒杖防嬉遊罷又復髙眠向北

枕上偶成

嘗聞洪範思能睿只恐邪思亂性眞能於思處分眞妄便是存心格物人

妄想能除心卽淸心淸一气自和平時行時止非人力愼勿憧憧役此生

偶成

竹樹陰陰隔世塵吾伊聲裏著斯人饑餐渴飲聊隨分信是閒中別有春

宿周捨

暮色看山罷淸宵寄此樓細思名教防【樓有三省字】衰懶是吾憂

宿湖田萬氏

數家書屋湖山上我愛湖山幾度遊下榻又從髙閣臥炎風雨似淸秋

木黃嶺

偶從佳地又開顏久坐涼飊意轉閒平野曠然淸逺目白雲深處指閩山

宿慈明寺

一宿蔚藍天炎襟自灑然五更涼夢覺心賞淡無言

寄宗人士彰

客路迢迢擬訪君細論心事慰離羣新晴無柰歸程廹空向靑山望白雲

山家

老兄掃徑遙迎客令弟焚香好煮茶自有一般淳朴處稻花流水兩三家

贈陳廣文【承吾師楊濟尙書先生來命下顧不肖】

偶送鄰翁語隔溪遙瞻騎從識儒衣九天逺達尙書命野水荒山倍益輝

孫氏賢母詩【丁巳】

曽向遺經慨小星柏舟三嘆有餘馨髙蹤百世能同調不負皇天降此生

秋夜感懷

當年曽苦讀書心斯道寥寥彊自任不謂阨窮兼疾疹蹉跎空得雪盈簪

寒夜枕上作

屋獘風如箭衾單人似冰但憐妻子病敢計此身寧夙志空懷古迂謀拙理生體羸何所作漫喜此心平

枕上絕句

風雪無眠夜泠然細省躬此心誠易失物理倍難窮

小年夜【俗以嵗除前一夕爲小年夜】

虛堂明燭小年時子弄瑤琴父詠詩防得心中無事防樂夫天命復奚疑

溪畔偶成【戊午】

偶來溪畔愛陽坡瞑坐光風養太和幸托林泉交物少故於情性得功多

長塘道中

講罷歸來日向沈嫩涼徐步愛輕陰芳林秀町盈眸好誰識乾坤造化心

月夜

月色秋邊白人心夜半平一塵元不滓髙枕玩虛明

璿慶夜讀喜而賦此勉焉

八嵗知勤學焚膏過二更聖功從此始道只在人

中夜偶成

病枕醒來鎭不眠起看星象聴鳴泉寸心斂處能容物始識天君本泰然

挽梁節

潁水翺翔邁等儔亭亭丹桂倚髙秋姓名未達黃金闕夢寐俄驚白玉樓堂上幸仍新滫瀡庭前堪付舊弓裘盈虛消息何須計沒有淸芬是乃休

夢戴時雨訓導

記得當年聴說詩客幾度解人頤淸風久矣隔今古又向良宵一夢之

懷族叔父仲學先生

憶昨相論古市傍我才逾冠叔方彊聖賢事業心皆醉問學工夫日共忙信是中行難體防也應夙志易荒唐秋臥病思君處空愧蕭蕭兩鬢霜

蓮塘【己未】

蓮沒不知年塘穪尙如昔念我名不穪長生諒何益

何家山

修竹淩靑喬林郁蒼翠三世托吾廬嬉遊十經嵗

坑裏

靑松夾廣路緑水連芳塘茅屋八九家風俗如虞唐

南坑

田宜晚粒香池濟秋陽曝南坑專此嘉吾人竟何谷

南岡

憶年童稚時逐侶於玆牧賡歌忘渴饑皥皥驅歸犢

對門山

土鼓供兒戲林泉多珍味風物自依然流光換人世

下厫山

爲童多此遊負薪給吾防幾度江湖上靑山夢中看

於家陂

兒童隨伯氏漁此供賔庖江湖四十載往迹惟神交

陀上【先生別母往京】

迢迢陀上路東去通康莊當年斷腸別觀者同彷徨承臨川縣侯李降臨獘廬賜以髙郵米麻姑酒喜與鄰里鄕黨共分其惠因成此句【庚申】

泥尊滿貯旴江緑玉粒遙傳淮甸香白屋榮沾花縣賜喜從鄕黨一分嘗

畱贈湖田萬氏【二首】

病違佳約臥柴荊虛辱衣冠事逺迎緑酒喜陪今夕話又將迂闊凟髙聴

朝來聴取別時歌善惡由來不共科欲向事幾明擺析工夫不厭讀書多

贈故里親友

跋涉西還訪舊居故人心緒總何如平生拙學無他技到處逢人勸讀書

題柏堂【並序】

郡庠生周圻生三嵗而府君沒母黃氏年二十六以節自誓嘗手植二柏於府君之墓今木已栱而黃亦六十矣族子民熙縣丞公向爲求柏堂二篆以表其操自予之復歸種湖也與圻好尢宻且桑梓相望嘉吾鄕之有善事故樂道而爲詩詩曰

靈根親傍隴頭安翠蓋淩空已郁盤嵗月豈勝和淚數風霜幾向斷腸看苦心循是天眞易峻節當玆末俗難珍重賢郎能不匱髙堂特筆障枉瀾

奉謝諸鄕鄰

艸堂遙復種湖濱此地相將二百春出處無能慚徳義往來盛禮謝鄕鄰從今厚俗𨿽交善自古爲居必擇仁海內喜瞻聲教逺時雍共作太平民

小年夜絕句

煌煌銀燭照良宵樂此升平荷聖朝門戶恍思前甲子肅然世澤感迢遙

除日

此地棲遲忽嵗除萍蹤如夢對琴書宗門一一經過處共喜云孫復故居

除夜

妻子團欒身少瘥故居風景慶時和老年襟抱無他感但恨讀書功不多

寄謝楊憲副贈周禮注疏【辛酉】

夢寐周公制作心遺編厚貺辱遙臨焚香拜罷時開卷感激於君定幾深

題太古軒

軒前化日正遲遲軒裏幽人自得時一曲云和春萬頃杳然身世在皇羲

種湖

湖久難稽得種名鄕鄰聊共古今穪我來幾度遊湖畔何限徘徊異世情

大橋

鄕裏流傳小小孤眾流挾束帖如無伊人何自卑其局試問爲仁安屬乎

何陂

萬頃汪洋浸白雲潛滋暗助發生仁試於翹望云霓處始見深功信有神

江家山

淸眺長便山外山層巒疊嶂巧回環个中自有無窮趣不惜芒鞋數往還

城上松

隠隠東南幾萬松翠華如湧四時同髙標獨傲冰霜表生意都歸雨露中

讀春秋

世情詩思兩悠悠老去何心復夢周風雨午春睡起間將吾志向春秋

自訟

徒爾昻藏生世間可憐此志久希顏如何白髮龍鐘際依舊身心就檢難

約

爲惡都緣自放多私根隨處費消磨從今要術須歸約履薄臨深養太和

陸大參賜胙

畫省頒膰到蓽門極知雅意篤斯文獨慚淺薄將焉穪細與鄕鄰族黨論

題石憲使慈壽堂

西山淑气藹蓬萊華館春風壽域開信是深功由我積固應餘慶自天來蘭階防繡榮南服錦巷珠璣應上臺疎薄豈勝膺授簡日同黎庶仰崇臺

贈王太守榮滿【漳州人】

皂蓋朝天日黎民臥轍時重臨俱有望竹馬候歸期

示兒

靑燈父子話從容貧賤逾知樂意濃從此莫忘慈教防詩書宜早用深功

丰安道中

宿雨初收淑气回春山歸興正悠哉雲煙處處依微斂桃李家家自在開

卽事

養拙柴門日久沈子勤習誦父哦吟始知陋巷簞瓢樂千載同符只此心

奉寄家兄

獨居迢逓憶吾兄猶記當年童稚情萬事相看俱潦倒流光如夢迹如萍

寄胡子貞

謬爲何自可成章半百年華感興長惆悵故人頭總白靑山歸夢繞蓮塘

晝寢偶成

老境日向逼學業靡所成空想古英哲悵然念平生

子貞及一捨弟送歸途中口號

久客欣逢故里遊山中風景值淸秋怡怡切切偲偲處指防歸途去復休

宿湖頭

野境云俱暝江空雨未休問程頻策馬燈火宿湖頭

重遊石感懷

偶爾驅馳此地過故人消息近如何短筇白髮遙相迓暗憶流年一擲梭

夜宿胡氏梅竹軒九韶季恆在焉

梅竹幽棲處良朋偶盍簪畱連淸夜飲俛仰莫年心明日又南北轉頭成古今平生江海夢偏向舊遊深

望家山感懷

望望家山近故丘西風疋馬悵髙秋舊遊歷歷人如夢昨日少年今白頭

追和劉秀野詩韻【十首】

十載勞經營得卜寒泉麓𨿽乏囊中資幸安一茅屋桃李君自花風月吾人獨僑居非素心言歸事耕讀我居淸溪曲繞屋羅靑山白雲自來往修竹無柴闗翹企古人躅逸駕容追攀悠然一瓢飲不知有塵寰莫春春服成嬉遊吾所愛至哉浴沂心斯言不下帯浩蕩六合間徹視寧有礙何事千載余玆境稀能防夙昔聞太華聳拔何其尊未遑遊汗漫流傳少陵君羣峯無逺近環立皆兒孫何當脫塵鞅勝覽躋靑雲樗防竟奚爲無禽憐舊井夙志成蹉跎星流百年景俯仰起遐思空嗟聖途永閉闗事微陽殘魂此其幸我思君子爲洪鈞豈小補化日舒以長仁風被寰宇下視驩娛如區區焉足數安得千載人誰知此心苦王者大如何干元物資始亭一何心家家自桃李固不令人怒亦不令人喜帝力何有哉皥皥皆仁裏素心在丘壑衡茅隠松蘿時訪李鄴侯或親郭槖駞空谷響樵唱緑野喧農歌暝然日之夕不樂復如何恭黙觀我生兢兢虞逐物立志在有爲固當有所不圖史娛朝昏雲霞媚巖窟吾道卜終焉何心於象笏人生何所貴貴在爲丈夫古今表表者脂韋豈良圖風霜竹淩厲冰雪梅淸臒壯志一少懈焉足爲有無

宿樓府庵中

客路忻同勝友行貪看山水一身輕幽棲逺就雲林宿明月淸風萬古情

歇馬髙林見水源時從明月詠潺湲不知浩蕩滄溟上萬折東趨路幾千

宿格山禪林寺

騎從勞英友秋山共客遊禪無寐處竹月湧寒流

途中偶成

日斜馬滑驚危石路暗人疲怯敗橋雷電屢防風雨至須臾明月露靑霄

奉寄黃泰莊先軰

惆悵白頭吟雲山契闊深何當重剪燭細敍百年心

秋夜

淸覺當涼夜靈臺正靜虛寒光皎殘月星象爛聨珠

柬黃季恆

連日靑山共好懷勝遊淸話兩悠哉詩筒又促乘流約佳騎明朝來未來

洪都槁

舟次打石港感懷

不出門庭十五年舊遊遙歷重淒然昻藏徒有平生志容易因循雪滿顚

璿慶同余李友登陸遊憩

童冠相呼六七朋晴沙迆邐並舟行个中眞意人誰防慨想當年與防情

獨坐偶成

曝背墻頭獨詠詩風帆逺近鳥差池江幹舉目皆眞樂底事人心苦自私

發桂家林

故人迎候暫維舟行李匆匆去莫畱白首相逢多病後西風斜日兩綢繆

宿池港

臥病衡茅久自私懶心只與白雲宜那知風雨江湖夜恍似平生涉歷時

蓬漏不堪坐起賦此以慰余李諸友

風雨疎蓬共不眠可憐此志在希賢誰能萬一朱夫子林範何勞逺接聨

次桃樹港與璿慶登岸閒眺

憶昨兒童隨伯氏趨庭曽此系扁舟重來俯仰悲華發碌碌空過四十秋

宿板溪

離卻蓬宿此溪靑燈華屋又吾伊芳筵倦酌辭淸醑隨意閒裁聴雨詩

詩罷吾伊尙未停擁鑪更喜共殘燈工夫似此能無間何患當年藝不成

跋涉長途未覺疲晦明不必問前期寸心始覺元無外萬事須知各有宜

辭李氏宴

特感華筵羙意深不才自分實難任平生非欲多違忤恐負區區雅素心

道中見梅

虯枝忽見雪交加自在芳心閱嵗華客裏但貪春意好短墻不必問誰家

望豫章城懷胡祭酒先生

行行漸近豫章城煙樹微茫兩眼靑野水平橋時獨立肅然起敬爲先生

璿慶失金

人亡人得不須憐佩服嘉謨亦有年今日失金何足較自當觀理學前賢

宿懸榻裏有懷往事

塵世悠悠幾古今偶投仁裏一沈吟山川孕秀知多少何事先生得獨深

拜胡祭酒先生

一拜膺門百感並歸來猶自悵平生客展轉難成寐風雨蕭蕭永夜心

畱題伍氏館

琴書信宿托髙軒細接襟期意豁然堂上塤箎春似海階前梧竹碧參天江山映帯供眞趣田圃縈環慶有年不待有心行樂事自然至樂日無邊

客夜

苦心遙夜獨觀生時聴書聲雜雨聲但得晴明遊覽畢靑山回首數歸程

喜晴

晨起呼童問晦明遙天紅碧報新晴江山豫有登臨約何處憑髙一暢情

遊孺子亭次朱子詩韻

孺子髙風固莫防紫陽餘韻感人深乾坤那得有今古千載斯人只此心

宿豫章城

白悲心事靑陽逼嵗除江城回客枕寒漏四更餘

奉次胡祭酒先生詩韻

摳趨百里親先執猶是當年老長官綘帳春風酣徳教紅鑪瑞气盛杯盤客邊病思饑應忘江上歸心嵗已殘拜得新詩緣路讀梅花冰雪爲誰寒

問舟南浦

客裏逢人漫說詩從教歸計尙遲遲時將澤國天然趣指防蒼茫一教兒【此宿南浦詩也】

發南浦示璿慶及諸生

細雨斜風竹葉舟長簔短笠溯寒流呼兒又喜新詩就麗澤何妨疊倡酬

野宿

滿江風雨泊孤舟舴艋能生逆旅愁佇立漸看西北好一天明月亂雲收

月下行舟

客衾局促難安枕夜半孤舟帯月操童僕總知歸去好寒汀魚貫不辭勞

次槎江

半月謳吟多勝賞太平處處共時雍江山又極登臨目圖畵天開杳靄中

次嵩山

長湖東北是嵩山山下人家靣碧灣今日竹林淸逸處云和一曲特開顏

宿曹溪感興寺

忙衝暝色度寒汀駐馬禪林月倍淸東道欲知迎候盛髙歌又益四三生

早行馬上口占

斷續江村踏月行誰家茅屋亂雞鳴讙呼童僕愁迷道時聴雲林逺近聲

次湖莽

勝地久聞蕃俊傑歸鞭今喜到華居丁寧篤世無他術禮義多循飽讀書

崔氏黙庵偶成

舊家文物總詵詵又喜深衣與幅巾晴色滿春可掬恍然疑對葛天民

喜晴馬上口占

客路秪愁風雨惡馬蹄翻得踏晴沙輕風拂靣春和煦到處江梅著好花

宿潼湖

霜樹糢糊煙水村投裝遊子夜門久知東道逢迎意特解詩囊爲後昆

舟中聼諸生歌詩

行李寧家已有期雲帆更喜夜風吹諸生各有平安慶促膝聞歌往復詩

贈同行諸生

半月追隨謁國賓今朝分手重慇懃還家各記丁寧教私錄工夫日日新

次婁家洲

翺翔藝苑少年時曾聽吾伊忘渴饑他日橘林洲上館華顚惆悵舊題詩【洪都槁止此】

聼本宗諸生早讀

金雞聲亂曙光微已喜吾伊動隔扉自是日新宜若此漫題詩句助箴規

懷孔禦史

當年曽辱報親書意气深慚過許予夜雨空懷人似玉華顚誰念掛鉤魚

奉和族叔父仲學先生

江湖半月忝爲賔浪說文章泣鬼神自是秉彛攸好徳誰憐觀過卻知仁倦酣竹葉緣多病賸賦梅花爲好春幸免非幾全素履未妨來往作閒人

弔先友孫博士先生

憶瞻顏色自兒童回首官居一夢中試問寂寥先友記玉山多在白雲封

畱鳳棲原周氏

中宵涼月添佳興際曉晴山淨好懷但得主人能好客幾時無事又重來

以石竹雪竹諸字贈周餘諸友

節序明朝嵗已除靑衫猶辱訪僑居預畱拙筆聊相贈防畫𨿽疎意有餘

康齋集卷二

欽定四庫全書

康齋集卷三

明吳與弼撰

詩

元旦枕上作【壬戌】

升沈榮悴信由天莫以私心攪自然人事盡時須委命春風隨處詠新年

奉寄家兄

客裏屠蘇嵗又周詩成無使悵悠悠春風偶得家山鴈漫托鄕心達故丘

寒夜有懷九韶同不肖奔喪金陵

昨夜寒寐不成荒迷卻憶舊遊情孤舟反側天涯夢千里勞君兩眼靑

洪都抄書槁

發新莊渡

雲天雨歇亂山靑新緑添江一棹輕前後衣冠催上道春風共作寫書行

船頭與璿慶閒眺

江天冥漠艣吚啞雲樹煙村野鳥斜船頭驥子時同坐久話令人忘算沙

宿萬石渡示璿慶及諸生

枉渚平林煙雨昏一篙春漲泊柴門吾伊莫使新功緩共擬靑燈入夜分

舟中小立

晴色微開逺近山倚篷閒看鳥回還數聲柔艣蒼茫外又載吾伊過別灣

鐘陵城南江畔

江城終日雨如麻病骨侵陵暖尙賒晴色忽驚春似錦偶從此地看桃花

九蓮寺卽事

竹樹深深隔世機野人心事幸無違簡編隨意閒舒捲盡日春山獨掩扉

承大司成先生惠豫章文集抄錄已完偶成鄙句

閩學淵源夙所欽遺編伏讀更沈吟餘生茍得分毫益總是先生嘉惠心

南浦登舟

漫托城南十日居禪窓松竹共淸臒桃花晴漲移歸纜載得新抄幾卷書

發南浦

杳靄江山逺近樓桃花晴映緑楊洲滿船盡是靑衿客誰道春風非勝遊

丰城史郎中宅

桃李春風訪郤林靑燈猶記舊時吟圖書滿目人何在萬里淒涼瘴海心【史以參謀軍事歿於交趾】

宿龍潭

微雨沾鞍風滿襟長途無使客愁侵天光云影投裝處流水髙山是我心

宿吉塘

令弟遙迎自豫章難兄緣道候行裝春風共喜新晴好問水看山到吉塘

宿樟鎭靈峯寺

遙攜稚子訪名山多謝朋遊伴往還幽意更便良夜宿光風霽月滿禪闗

別吉塘

數家春樹鳥闗闗幾處靑靑雨後山勝槪倚樓人欲別詩情多在有無間

經天井

晴指家山路時詢天井名春風迎馬首投轄二生情

重訪傳秉彛

日明風淡艣柔和紅樹村村逐望多笑指竹林曽宿處遙攜愛子抱琴過

宿沙溪

紅葉西風逺盍簪髙堂淸夜共瑤琴長歌不覺詩狂甚一寫平生慷慨心

宿龍溪

燈火歡迎不憚勞夜深輿馬度江臯虛一榻平安夢人在春風醉碧桃

宿金雞城前

紅葉歸心剛似飛相逢尊酒別遲遲衣冠淳雅江山勝到處何妨一賦詩

宿五峯

歇鞍遙自客遊歸寶篆蘭膏處處宜促席細聆眉壽話和風甘雨共忘饑

重經彭源【李原成先生之居】

舊徳鄕邦夙所推爭誇玉葉映金枝風流云防客來晚立馬平橋獨步遲

自赤磵先隴後嶺循北原丰稔坑以出偶成絕句

童冠嬉諧歸去遲山風淡淡日斜暉登臨自愜平生樂杖防摳衣忘渴饑

遊東山【原成先生老年久教授於此】

貪看形勝不知疲徐步東山話昔時流水髙山人已逺尙餘淸韻起遐思

別湖田

際曉晴開一葉舟故人髙誼共悠悠回頭卻憶沙頭別寒菽糢糊煙樹稠

宿山家

隔嶺望叢筠方塘宿白雲客心淸不寐弦誦夜深聞

雲峯寺卽事

松竹禪房深復深云和夜度玉泉音泠然共得惺惺法記取銀燈不寐心

宿曰讓宅

杖策歡迎荷老親候門稚子總欣欣獨憐霽月光風夜白雪陽春憶逺人

訪楊徳全致政歸

罷郡歸時已白頭杖藜日看橘林洲客來若問浮生事明月淸風酒一甌

宿厚郭胡氏

煙外微聞欵語聲馬前徐問二生名回頭喜接平生友擁道難勝盛族情緑酒歌酣霜夜月靑燈人在玉壺冰巡檐更數髙居好勝水佳山眼倍明

畱別樟溪王大邦

桑梓連陰三百春重來謝別訪髙門白頭相眷無他屬剰買詩書教子孫

宿城南慈慧寺

防梅問竹繞城南喜得幽棲寄此龕詩罷杳無塵土念怡然淸夢入春酣

城南識別

滿寺衣冠霽色開靑春華映蓬萊鴻爪雪泥他日夢江云渭樹總悠哉

題臨江寺

霜蹄輕防快晴光古寺時耽野趣長乘興不知沙徑永題詩人在水雲鄕

石井山家

淸溪詰屈逗云蘿白屋靑煙緑樹多散馬平岡人待防閒教稚子度云和

夢中題畵龍

混辟乾坤動揺山嶽霧雨幾千年云雷看一躍

冬日拜五六府君墓【二首】

斷續崇岡野渡傍朔云寒日共荒涼刼灰容易成今古文獻凋零事渺茫

郭五名存事已非斷畦荒塹一淒其黃成𨿽有衡茅在欲問前因總不知【郭五前時吾家牧羊者黃成系近來看山者】

奉別族裏

舊鄕三載賴周旋歸興朝來已浩然莫怪迂疏臨別語人間萬事讀書先

宿櫟原

移居又喜入靑山跋涉惟憐僕禦難風雨凍途蓑笠憊茅齋煙火暫開顏

復居小陂

省墓歸來二載余靑山緑水復相娛兩鄕故舊皆靑眼何處人煙不可居

元日感懷

山川依舊嵗華新又見紛紛拜節人昨日兒童今皓首蹉跎羞看故園春

偶成

病軀倦長晝出門俯淸湍倚笻坐濃樾支頥不勝冠遙峯余奇觀綌袖長飊寒呼兒授新句孤懷渺云端

遊羅山

流水濺濺石峭稜天風嫋嫋景和平慇懃不惜躋攀力絕嶺須教一共登

宿石橋宗人家

遙遙西蜀出長垣【具宣公居西蜀唐長垣縣男吳競之後】奕葉靑雲【鄕名】幾百年今日石橋樓閣話靑燈緑酒悵前緣

示兒

病多自愈憊夙志竟成空所屬惟吾子云何不著功

次任教授見寄詩韻

獨憐樗防濫時名何意珠璣落玉京側喜滿城新教化男兒端不負平生

奉寄族裏

琴劍南來接孟鄰四橋桑梓托情親三年館谷春風裏誰道今人乏古人

贈別周圻

欲寫離情久倦吟一尊聊向菊花斟懸知南北天涯夢總是平生舊好心

次任教授倡義哀賻葬余忠母子詩韻兼挽生焉

泮水橫經屬老蒼餘波重被困窮喪位卑正憶兼山艮河廣俄驚一葦航白屋伊威從壁立浮名蠛蠓任天荒我歌漫答仁人利勉爾遺孤勿太傷

除日祀先

病骨支離不自任彊將淸酌共兒斟恍然今古淒其處老淚難勝罔極心

除夜獨坐

久坐寒鑪頻自撥倦來嵗酒不成斟細看萬事無能處空憶平生慷慨心

牧歸途中作【乙丑】

夕陽歸馬正從容出峽時迎入峽風無數好峯羅逺近朗吟身在翠屏中

贈王九鼎丹成還郡兼柬任郡博【任以禦史教授職】

歸騎翩翩大藥成野花啼鳥踏新晴繡衣時問衡門舊老鬢蕭疎學養生

又贈九鼎

離坎功成恊太和微軀偏幸得春多何由廣假回生手徧起羣生逺近屙

雨後神嶺晚眺

煙收云斂夕陽殘髙下靑松逺近山白鳥自飛人自度个中眞意憺忘還

贈鄒丘王三生

送送城西道踟躕故意深一杯西廨酒聊贈白頭吟

題牛氏慈侍堂【予昔假館牛氏皆未有子今子且冠矣】

髙堂防戲壽如山簾幕春風燕語閒今日老萊頭復雪庭前依舊舞斑斕

重宿寶應寺彛公房

玩水看山偶獨來西風重歷舊樓台光陰一紀如旋轂又聴晨鐘動老懷

畱贈胥經歷【與先君向厚小子交亦深】

連礬錦裏偶經過華髮靑燈敍舊多更欲細聆先子夢何時飛斾碧山阿

贈牛升

昨日追防今又來好懷端爲故人開慇懃更有平生念羣從何時訪翠崖

徐陂道中

作客秋風百里歸重岡歇馬步逶迆觀生恰喜心無事緩數雲峯獨詠詩

送陳庸從軍江浦

慈母新成遊子衣離歌欲唱意遲遲四方總是男兒事忠孝惟應兩勗之

遊西京赤岡故郡遺迹

羣峯崒嵂走銅陵疊嶂蜿蜒落故城人去山空年自換十朝興廢一棋枰

同王九鼎省石井先隴

故郡城頭話幾朝飄然石井又聨鑣髙吟共得淸秋興斜日不知歸路遙

九月壬午承王九鼎同省石井先隴罷宿惠民藥局丙丁夜虛堂隠幾偶思及之因成此句

江山隨處倚髙秋一榻時從藥局畱明月滿城更向寂緩攜兒子語街頭

樟溪卽事

一上層軒味自涼虛明更得讀書泠然睡起閒開卷白雪陽春四五章

重宿白楊寺

防馬平橋又問禪萋萋春艸月娟娟蕭然一榻平安夢夜半溪聲落枕邊

宿旴江郡庠

迢迢去鄕井長途日可畏朝辭白楊阪莫歷旴江涘一枝失所托行邁更靡靡挹此泮宮賔傾蓋良偶爾舉觴敍前緣剪燭開新制古人誠我師匪難固匪易誦言曰惟熟析理尢宜細仁哉後獲心正誼寧謀利俛焉日孶孶汨汨川自至

自慈明寺東遊龍安鎭

靣靣春山湧翠華灣灣流水漲晴沙客懷卻喜東遊好髙下樓臺逺近花

慈明寺卽事

倦客懷歸歸路難禪房起坐養衰殘忽驚靑嶂嬋娟月拄頰微吟獨倚防

宿南城邑庠

風雨長途倦歸懷日浩然息肩芹水上端爲廣文賢

寄題程氏春風亭

獨對寒檠事短吟有懷偏向故人深卻因華扁生新感惆悵春風萬古心

東獨坐有懷先友秦莊仲綸

舊遊久矣悵晨星溪上梅花嵗又更寂寞柴門多病際平生雙眼爲誰靑

擬錢塘懷古

朔漠心旌日夜懸義旗遙駐此山川只疑春物芳菲處莫是人間別有天

恩隆義重是君親忍著南冠一水濵頓首無衣誰氏子臥薪嘗膽乃何人

題蕓閣示小兒璿慶

幽偏特啟蕓香閣閣上工夫忙未忙從古共憂時易失前程誰進日無疆光風霽月濓溪上瑞日祥雲洛水陽戶牖盤楹思有戒拳拳余意托新章

題雪示璿慶

篤志宜師古深功貴自今弄丸元是熟添火戒非欽歷歷聖賢對昭昭上帝臨老懷何所禱細寫雪吟

題立雪齋

總總誰無無極眞可勝師道日淪湮民生三事元如一何訝當年立雪人

題樟溪書屋

桑梓陰陰接種湖湖邊心事寄兪都【從予授書】風流雲散春光莫幾對溪頭夜月孤

題烏岡別墅

烏岡元與柘岡連卜得幽棲慨昔賢棟宇漫題新嵗月煙霞仍是舊林泉髙山仰止從吾好明徳惟馨自古然勿藥防須乘興去爲君細和武夷篇

題耕樂軒

風景依稀似有莘東臯谷雨滿春田个中樂事人誰防日用由來總是天

足成夢中絕句【夢中成詩忘前聮】

放犢長村月正明歸來暫喜病魂淸【足成】一衾幽夢春風裏又度良宵三四更【夢】

牧江家坑

殘經掛角日來遊邃谷靑山處處幽積雨艸肥黃犢飽吾伊聲裏一晴鳩

江家坑偶成

羣芳深處緑陰涼童冠相呼受講忙又與山靈添故事曽從此地說匡章

遊山【自二峯尖黃家坪至連珠嶺】

盤盤樵徑入云叢選勝防幽到碧空不意羽翰生病骨翩翩歸袂又乘風

東坑幽谷【山翁去日下搆亭爲牧者避暑之所】

崖傾谷轉水濺濺物外乾坤自杳然待得嶺頭幽搆畢時時來伴白雲眠

東坑幽谷

東坑有幽谷邈爾浮雲端陰林白日靜石澑寒潺潺蒼苔人迹罕好鳥時綿蠻我遊日心醉閒謡澹忘還大畬岡望撫州城奉懷任潘諸廣文及五峯親舊

亭亭古木轉繁陰拂靣淸風晝滿襟坐接水雲城郭近新詩聊爲故人吟

題潘氏潭江先址

時從官舍夢家鄕先址依稀事渺茫欲托孝思知有在潭江煙雨樹蒼蒼

奉寄族叔父仲學先生

遊子歸時親倚閭斑衣華髮近何如生涯隨分田園好日課諸孫讀父書

懷晏黎二生【予居種湖時晏海黎普爲使金谿今亡七年矣】

風雨淒其客路賒君心無事我心嗟玉樓人去春寥落幾對靑燈念子華

寄黃錦章教授【同安人江夏教授初識同安再防江夏】

同安煙柳雜晴川江夏淸風十丈蓮【城中雨蓮池】此日相思頭總白幾時重泛剡溪船

悼少傅先生

少小親仁長事師講帷無復再趨期不眠此夜相思處敢忘平生刻骨辭

贈吳生歸覲鐘陵

白髮慈顏日倚閭靑燈遊子正劬書朝來黃色眉端動幹鵲聲中慶有餘

郡庠潘梁二廣文辱載酒偕往石井先隴小酌金石臺而還

石井朝聨二妙來提壺兼歷古名臺長空溟漠收新雨含笑江山暢一杯

除夜書懷兼柬子貞九韶

溪上防梅歸去遲虛堂剪燭坐題詩精神已是龍鐘後涉歷翻思少小時幸得簡編常滿眼敢辭塵土暫侵衣家山舊有良朋約試向東風一問之

戊辰元日

溪上防梅雪乍晴溪頭流水已春聲呼兒旋滌蕓硯凖擬新詩頌太平

訪子貞九韶同話胡二宅

簾戶沈沈午夢餘新晴天气景舒舒和風細拂家山袂半日淸談故友廬

追次少傅先生壽日詩韻

花盛春城錦萬枝九天化日正遲遲運符聖徳超千古身幸儒冠際此時晨捧絲綸歸玉署夕陪鴛鷺泛金巵宿齊預擬明朝值又悉丹誠向赤墀

挽盛山人

當年卜築鎭闗心緑水靑山幾訪防不有髙人符往古何由勝槪見於今圖書映帯供多趣松竹周遭已茂林卻念驛溪云黯淡芒鞋何處覓登臨

贈婁諒歸上饒【並序】

上饒郡庠生周文婁諒承其府主命來學諒得寒疾先歸裁此且贈其行雲

稚志諄諄在廣居賢侯盛徳逺吹噓獨憐樗防空衰邁麗澤何時重起予

壁沼以禦獺諸生咸用力焉詩以紀其成

躬事胼胝少長同忽於平地見崇墉溶溶春碧歌於牣不日還應懋爾功

贈周文東歸

日講殘經味正奇告歸情急忽依依人生萬事無不有細誦前賢素位辭

程庸以種湖所書拙字及鄙句見示悵然有作

陳迹依稀慨昔遊寒遙夜意悠悠他年萍水重相念何處西風獨倚樓

贈王九鼎還五峯

四年三度款柴荊更篤良朋永夜情【每度九韶皆在防】別恨又添他日夢生涯何處一浮萍

溪上偶成

偶爾閒行繞碧溪梅花開處詠多時固知道理平鋪在方寸何容半防私

元日懷感【己巳】

長風半夜捲頑雲霽色曈曨映雪分又感一元新惠澤微吟隨處詠洪鈞

哭黃季恆

髙誼眞情三十年老懷何忍訣終天茫茫石馬江頭路凍雨寒雲倍黯然

石泉開田

風雨瀟瀟小滿天四山蓑笠事新田个中防得艱難意細和豳風七月篇

病中有懷子貞九韶

老病懷思只故人故人疾病總酸辛如何得似平康步選勝防幽處處親

訪表兄鎖秉端伯仲【九韶同飲二人皆辛未生】

同裏同年齋更同半生多故各西東淸談偶得三人共兩鬢蕭疎總是翁

訪表兄章二伯仲

長憶先君念母家慚予小子近如遐幸陪花萼相輝好更喜螽斯世澤賒

小兒鳴琴

竹樹交加轉午陰衣冠秩秩夜沈沈雪泥鴻爪他年夢記得從容抱此琴

贈李生歸覲【並序】

正統辛酉予自鐘陵假道湖莽歸種湖瞻坡陀之麓有族居焉後七年李生勗來請序其族之譜乃知其爲大陂也回思舊遊隠約如夢明年李生遊學歸覲裁此以贈云

曽於道上瞻喬木他日遺文話大陂弔古未遑重防馬西風先唱覲親詞

牧歸馬上口號

掛角殘經一解頤秋風淅淅日斜暉防心偶爾微吟好又向淸流飲馬歸

九日同九韶飲子貞宅

平生佳節嗜狂吟中嵗方知學養心不問菊花開與未無端新興爲君深

寄李宜之

城北南莊入夢頻嵗華偏感老懷新孤吟輾轉寒雨尊酒何時共若人

客夜述懷

輾轉才安枕屢驚金雞忽送五更聲江楓細雨斜風夢總是衰齡悼古情

大同原牧歸後坊道中口占授小兒及曽正

斜穿香稻度秋山細講殘經午始還幸際時雍身少恙明朝依舊此開顏

題小塘茅屋【並序】

予昔侍親太學識李君元凱於上捨稠人中李君罷官歸劍江先施以朱子感興之詩而致其綢繆願交之意繼以族譜之故來訪小陂時年幾七十矣虛心進善每見益親晉伯可愛豈欺我哉近與其族孫恪談乃悉李君平生誤愛且請賦其小塘茅屋焉嘗觀其世譜知諱琮侍郎府君爲小塘始遷之祖又觀其先文知府君爲有徳之士所垂旣裕嗣之者賢宜乎詩書其族愈久彌彰也詩曰

茅屋何年占小塘宋元甲子幾星霜淸門種徳髙徴士紫誥推恩秩侍郎快睹云來防步武能令山水益輝光一經從此尢珍重日向蘭階迓百祥

遊禪峯【庚午】

孟春時物泰條風應新律良辰豈重來嘉防那可忽膏車飭謝小子伊疇匹【四人爲疇兩人爲匹】幽賞歷嶇嵚勝覽窮崷崒慕陶得自然鄙殷怪空咄詠歸歡未央重遊更何日

遊南岡及下陂山水

朝出蘿谿阪夕返蓮塘曲煙樹眺參差岡巒媚重復道泰物本小慮澹意自足山人畱酌斟舊侶論心腹歸來羙淸夜云和暢寒玉

小憩覺溪徐氏

昔誦前賢傳今卽髙人居奉親賢子孫努力躬三餘登黃柏最髙峯【由聶家峯李家山而下小兒及亨慶烈生從】

局促倦埃氛遊衍稀儔侶驥子能娛人慕韓耽岣嶁靑天捲片雲春山霽寒雨杖策不知疲魚貫何容與遂躋淩霄峯徘徊以延佇長空極遐矚松陰相欵語日昃憺忘歸淸風助髙舉

牧黃嵐坑

朝來抱微屙殘編減新課出門悵何之言歸無所作忽乘谷口興偶此崇岡坐契彼造化微覺我頽齡惰振衣發嘯歌煙村夕陽墮

遊黃嵐坑

桃李薫太和晴光爛如許寧知明日花不有宵來雨芳原縱遊衍呼童供笑語徘徊緑蘿峯悵望淸溪漵皥皥固同胞熙熙盡吾與悟彼靜者心樂此動時趣煙村歸去遲瞑色迷雲墅

遊黃嵐坑

微雨霽芳原防步春溪曲歡呼及童豎策馬驅黃犢入崦竹翛翛靣岡杉簇簇展我懷中書坐向林間讀不有巢許心那知箕潁躅但得風日佳朝朝來此牧

牧轉岡頭

搴裳陟崔嵬沈吟不知去塵襟頓蕭防逸興迷雲樹梅殘誰氏花麥漲朝來雨鄰牧左右來往事更相語預期明日晴重作靑山侶

遊龍門七寶寺

病軀愜初景動息頗自由不息風雨倦來貪山水幽穿雲路窈窕摶空行遭周危峯傑筆卓疊嶂翠屏稠契我遺世想遂此物外遊

素庵題

正統辛酉冬予歸自鐘陵息肩湖莽李氏南溟飭其宗以迓禮於從子世熙之堂崔氏文瓛翁古服來臨酒數行懽然賦詩而別後七年南溟修世譜話舊小陂索素庵大書以歸又二年持以求賦詩曰

一防虛靈天地參忍將至貴墮春酣請看天澤初爻防是我蓍與指南

題厲齋【並序】

予寓種湖時將拜頤庵胡先生於豫章李生恪在館下屬兒軰致其尊府世熙及其外祖黙庵崔翁願識之勤歸途乃遂其請明年二公冒風雨復予劍水至則予去矣屢有期於小陂而翁向髦近世熙過我翁則物故俯仰疇昔不能不爲悵然也玆賦世熙厲齋之詞𨿽以朂李氏尙亦有激於崔云

韋何用佩諸身矯枉扶偏各有因細向堪輿觀萬物反躬皆足熟吾仁

不寐

愁來不成夢夢回心耿耿定力嗟學微長夜誰予警

同熊生渤牧後坊因登絕嶺

節候適淸和田家雨新足芳林牧馬來露艸萋以緑乃有儒一生吾伊防修竹暢我仁知心躋攀防遐躅一覽長天云眞趣良可掬

同諸生遊陰源

山水夙所歆朋遊固其好風雨𨿽滯淫窮源竟須到幽意蔚沈沈歸懷晴浩浩良辰不可常更擬山陰棹

新堂卽事

平生山水心於焉得休卜一堂𨿽甚卑素意良自足坐看風雨來已喜無霑漉賦詩紀吾成古人有芳躅

題凝翠字後

遊衍趂良時歡心慕浴沂飽眈山水趣書罷更畱詩

登連珠峯

閣中罷鳴琴芳筵謝斟酌捫蘿一褰裳奇峯酬素約天風起蕭條山雨來溟漠時馳千里目四際雲煙薄防當斯結亭勝覽翔寥廓

同諸生遊倒桐塍

東臯霽甘澤我心日悠悠出門玩時物因之白雲丘行行不知逺遂歷羣峯頭浩歌酣萬態斜景風颼颼眷言顧諸子去矣仍夷猶渺然出塵想奇功歸一遊

沼上編茅爲亭取程子秋日之詩名曰自得夜坐其中因成此句

幽懷不能寐攬衣造新亭曲池湛華月芳樹還羣峯逺映帯一水近回縈坐久歡未竟夜迥气逾澄寂感化微伊洛歆余馨

夏日偶成

臥屙止衡門何以娛長日捲舒架上書遊戲閒筆南畝課農余東園薙蔬畢務我分宜然無勞知難必道泰身自亨作徳心斯逸長歌書座隅庶用箴吾失

遊石牛埠

時止時行任自然離離香稻小春天微蹤何足符佳夢自是民彛篤好賢

贈別熊崇義

不憚風霜跋涉遙翩然來訪白雲橋嘉賔盛處歸懷好茂對良辰話久要

題李章勉學齋

浮生事業易蹉跎百嵗光陰定幾何不覺秋霜空滿鬢玩君華扁謾髙歌

擕小兒方家坪拜先隴【曽祖妣顏氏祖妣章氏】

方家坪側接連塘二代銘旌托此藏孱薄每慚荒世徳閫儀空感孝思長

寄朱孟眞教諭

靑春桃李憶成均兩造髙門劍水濵聞說軒車能我顧無端舊夢欲書紳

楊溪故居

童稚長懷故里居顧瞻茂艸向桑楡溪頭細接云仍話勉爾重新教子書

曲岡道中

疋馬寒村偶獨過壯懷莫景悵如何梅花滿眼無人問謾對虯枝一放歌

狹原洪氏

芒鞋又作葛天民童冠追隨五六人緑樹池塘投轄處梅花如雪晝如春

雪夜偶成

四檐風雪夜漫漫獨擁殘鑪對嵗寒細憶晏庭詩思切是知仁者敢偸安

中原橋黃氏

憶年童稚飽經過半百光陰柰若何萬事悠悠空白髮一懷慷慨爲君歌

溪上偶成

萬緣由命不須嗟遮莫飛騰莫景斜偶度小橋流水曲緩從梅下玩孤花

康齋集卷三

欽定四庫全書

康齋集卷四

明吳與弼撰

詩

讀韓子【辛未】

重雲密雨鎖春寒病思無端彊自寛逝矣古人心獨在遺編一一靜中看

寄謝王醫博髙危諸醫士李王諸親友

驥子南遊學舜弦春城淹疾友琴軒神功深賴陽和力【杜云陽和醫百艸】靑眼頻煩故舊憐

題黃氏花萼樓

神京曽忝仲聮行鄕國相於季氏良花萼樓深春晝永自天多福一穰穰

題水竹居

結架媚閒曠夐然面寥廓水環白雲隈竹帶靑山郭雲霞生我衣魚鳥同人樂曰予固靜者煮茗相賓客意遣憺忘歸防心溺灑落緬懷恍如夢賦詩酬舊約

程庸承府主命李觀光章取則皆集小陂講顏子喟然之章賦此以勉焉

二生忽喜後先來無徳相資愧爾才黃卷有師當自勉闗閩濂洛是梯階【朱子云四子六經之階梯近思錄四子之階梯】

牧大同原楊林坑卽事【壬申】

旣輟黃嵐遊卻入同原嬉三陽時向交暖律回春暉人情惜舊好物熊含新輝悠哉四聖心靜向林間窺單騎日日來飄飄澹忘歸偶攜二三子麗澤同箴規【與諸生說兌卦】與楊瑉遊大同原【予逰原方憩林薄適楊生來訪欣然賦此】

林西日月長講罷無餘事東臯防吾馬聊爾川原憩風景惟暮春煙芳媚初霽理防塵外心道酣淡中味惠然嘉友來共此無懷世

枕上作

蕭然陋巷日希顏獨把遺經靜處攤準擬朝來風日好徧隨晴色踏靑山

以事入城假宿西廨彭氏【癸酉】

細雨斜風困馬蹄年過六十未知非客窓輾轉難成寐定力何能一庶幾

暫寓程庸氏屈府主王侯賁臨夜承郎君伴宿

春風堂上降鸞凰瑞气祥煙日正長翠竹碧梧歌不足髙燒銀燭夜煌煌

閒中偶述

花木沈沈庭寂寂蒼苔盡日稀行迹支賾窓下一沈吟人間幾片韓山石

絕句【於三峯尖之中峯架以小木覆以雜薪爲牧所之涼棚】

一棚新架白雲端四達天風九夏寒野性慣隨樵牧侶時時來此獨危冠

東坑幽澗

一水泠泠逗密林無名花艸匝幽陰苔磯終日不知暑滌盡平生擾擾心

題菊窓

淸霜籬落任天眞可信虛窓別有春陶屈依稀千載後餐英裛露豈無人

遊金陵槁

宿熊璣氏【七月】

江湖逺適爲求醫首寓髙齋愜故知良夜好天忘倦處淸風明月細談詩

發孔家渡

茫茫新漲漾晴洲華髮寧知非勝遊未了平生山水債又從臨汝附扁舟

次打石港

當年曽此泊晴灣細讀鄒書【不立巖墻之下章】向夜殘始信萬緣端有命欲爲君子卻誠難

哭傅秉彛

獨步來尋洗墨池秋風禾黍正離離一丘舊隠成春夢非慟夫人而爲誰

守風靑艸洲

靑艸洲邊幾日畱風來北極正颼颼个中欲問行藏意未達中庸是我憂【日與程喜說中庸】

答舟人【過家】

徒竊虛名實陸沈慇懃空負秉彛心那由回得西風馭截日深功斷自今

南康舟中

滿懷今古悵悠悠舉目江山盡勝遊華髮又堪來幾度可無新句詠淸秋

志喜

裊裊風帆快客程良朋時共話平生忽驚蜀浪半江濁又接淮山一帶靑

重宿南莊

四十年前此寓居華顚重宿意何如不堪潦倒渾無似謾托狂歌寄我吁

龍井道中【八月】

石壁話龍湫靑山夢裏遊長亭新霽雨隨處詠髙秋

次練潭

半野雲煙薄長空新月多息肩知有處燈火練潭河

橫山雙港道中

晴色添詩況山名認上音無勞鄕國夢日詠古人心

閣中卽事

盡日文章慨作家防樓閣寂無嘩雲山時獨攬秋色風露誰同玩月華

窓間獨坐

閣上詩應罷窓間月復明好懷未忍寐端坐憶平生

贈江淵

久重才華識俊英偶從此地共茅亭幾時更對何鄕榻細寫江東渭北情

八月十二夜何家圩玩月

訪古微私不易酬心期江漢日悠悠行藏信有平生分謾向涼天詠素秋

墻下對淮山獨坐

徐步閒來借艸吟淮山靣靣感人深若爲飛度晴嵐表一覽中原暢夙心

十四夜同李進士玩月

別卻鄕園縱遠觀前期浩蕩路漫漫何如今夜髙秋月萬里淸光此共看

別何家圩道中口占授宜之【占去聲隠度其辭以授人曰口占】

昨夜巡檐同霽月今朝聮轡共秋山恍思三十年前夢信是人生防合難

寄贈李春

天柱峯前憶舊知江湖秋興總如飛金臺早得春消息好寄東風汝水西

貽南莊李氏

淮水秋風歸興濃片帆日指大江東滿門長幼俱靑眼華髮何時又一逢

獨步江岸

江岸逶迆獨步來日光恰喜密雲開能消幾兩南風力咫尺靑霄是鳳臺

次西梁磯【屬和州】

西梁磯下系孤蓬磯自峩峩水自東蓂莢不知經幾換幾人曽此詠和風

登西梁磯尾

暫縱稜層咫尺蹤江山一覽已增雄脫令病骨生輕翰飛步危巓又不同

江邊獨步

咫尺金陵到尙難朔風猶未退狂瀾平蕪渺渺不知處獨數江南江北山

具慶堂爲桐城黃金題

愛汝淸溪壽二親雲箋晴染坐生春九天防沐恩波濶戲防堂前百福新

永感堂爲桐城朱善題

欲報劬勞慨昊天靑燈耿耿思綿綿顧我舊遊揮客淚與君同廢蓼莪篇

別金陵道次五顯舊遊口占授章余李三友

客中欣遇二三生送送無端故國情佳麗山川同一覽樓臺髙下鳳凰城

旅次曉立

江湖日夜數歸期幹鵲聲聲曉爲誰籬菊忽驚銀燦爛畦蔬時接翠葳蕤

次東館頭【上元縣地】

侵星問道髙橋側斜日息肩東館頭欲卜前程知有在霽行潦止不須愁

宿杜家村

杜家橋外杜家村細雨斜風暮到門多謝主人憐老大盤飱杯酒夜溫存

句容樊知州宅

飽聽邦民頌去思玉樓人去已多時陽春白雪慚吾輩流水髙山弔子期

宿徐村

防涉泥途不憚劬晚晴又得旅懷舒淸溪濯足看山罷松竹林頭認寓居

宿案頭【丹陽地】

癖性從來厭市墟息肩時托近鄕居金風禾黍秋連野綠栁池塘月照廬

發丹陽

遙牽髙纜別丹陽明日靑山指浙江謂我何求寧足校寸心對越是蒼蒼

舟中九日

去年九日遙思子今日重陽子憶親自昔懷居非達士由來安土屬吾人

呂城壩

雲散靑霄月放明時聞前岸浩歌聲平生湖海希蹤迹始向丹陽識壩名

戚墅鋪【武畱地】

晴獲農人喜安流舟子閒平林戚墅鋪迥野浙西山

蘇州絕句次唐詩韻【二首】

萬態循環故復新塵寰知換幾回春我來又發姑蘇詠可信浮漚等昔人

斜風細雨菊花天今夜何知此水眠他日舊鄕談舊迹靑山卻意夢中船

過吳江縣

一棹吳江上寒煙楓落時無才堪賦詠聊誦古人詩

次嘉興

程程客路問前蹤又系城頭檇李篷懷古心期何處寫一江煙浪雨防蒙

舟中曉望

吳江欲盡越山來東日融融霽景開桑柘稻粱連沃壤人煙村落在無懷

長安壩【崇徳地】

崇徳橋頭暮刺船迢迢江岸帶星牽長安壩上停篙處楊栁陰中伴月眠

望越中山

牽路晴明不憚難船頭時見越州山前程信有自然妙莫把天心當等閒

平林舟中【杭州地二首】

盡日舟行不見山離離香稻映柴關倚篷獨詠凝晴望何處云端一翠鬟

平林山後又看山知在錢塘勝槪間老大薄遊顏獨厚絕無新句膾人寰

晝夢覺作

一枕平安晝夢濃起題紅葉數靑松老於世態無心處到處身疑是夢中

錢塘絕句

曽擬錢塘弔古詞薄遊今乃戲於斯西風何限平生思斜日從誰一詠之

錢塘畱柬程庸

凖擬名山復並遊朔風無柰日颼颼金陵已失連枝喜吳防仍爲落葉愁南指片帆應迅速北來行李莫淹畱丹楓黃菊同歸夢定約三衢與信州

觀湖

先聲隠隠逺如雷髙浪排空雪作堆欲記新題何處寫伊誰一醉菊花杯

發錢塘

鄕音無寐共淸宵【昨夜與鄕人月下話之】得伴何妨歸路遙夜半開頭更喚夢月明如晝競乘潮

卽事

西風淒切濕云多東日朦朧午始和佳菊叢叢誰采擷好山處處自吟哦

子陵釣臺

王孫舊是布衣倫嵗晚如何又屈身不有先生髙致在滔滔俱羨拂須人

卽事【舟人唱曲吹簫殊勝蠻音聒耳也】

歌聲才罷又簫聲暢我孤篷客裏情他日欲知牽路處丹楓黃菊亂山靑

大浪灘【洪武間先君奉命往福建有大浪灘謠】

先君遺墨識名灘使節曽經此往還攺罷新詩吟未了舟人又指富春山

近衢州

水原將盡話西江紅葉歸心日夜忙猶愛越山看不飽焉知孤棹尙他鄕

過衢州

夜半朔風遒灘聲急去舟推篷雲月裏髣髴看衢州

題徐氏村居

跋涉遙尋玩易蹤幽棲近在縣南峯松篁共聽今宵雨禮樂多存太古風俛仰浮生一夢寐相看華髮兩龍鐘酒酣細和辛夷什丹桂叢蘭思正濃

別徐希仁

彼此浮生類轉蓬靑山端似夢中逢明朝努力加餐飯又隔南云少便鴻

常山道中

後先已喜轎咿啞驛路泥幹不憚賒回首故人程漸逺靑山從此白雲遮

玉山舟中

獨坐船頭愛日光好風又喜片帆揚雲山簇簇緣誰碧岸菊叢叢爲我黃

與周文婁諒二生

自嘆虛名忝士林慇懃孤負二生心莫云春樹他年夢傑閣髙軒記短吟

發廣信

雙棹飄飄逐急流靑衫獨自立沙頭明朝矯首東云外須憶雲峯是勝遊

曉發

舟師晴喚急前程短棹侵星帶月明卻憶宵來何處宿孤衾和夢聽歌聲

宿橫石

橫石岡頭路人疲日又斜平林茅屋近有店卽爲家

次上淸

迢迢還鄕路程程日逐西雞鳴時問境十里是金谿

野橋小憩

晴日催歸路平橋又息躬雲峯四靣碧霜葉一溪紅

孔方道中

逆旅程難進疲肩重日增歸期無用數俛首事孤徵

宿小嶺

旋糴山田米來供野店炊一枝聊暫寄不必問爲誰

小嶺店中卽事

云白山靑路回頭卻已遙故人應在邇詩話定今宵

童子餽蔗

童赤依誰氏悠悠念爾翁慇懃霜蔗贈知我困途窮

白水寺

危石疎松一水寒軒楹正在水中間平安半榻還鄕夢卻憶千山與萬山

同公迪飲車氏

嚴瀨扁舟話舉林詩情遙向故人深一杯賓館論文酒細寫髙山流水心

瑤湖渡

斜日明官渡平沙散馬蹄一生勞面北短卒急徵西

宿周圻氏

千里歸心逐月明平林曲徑欵柴扄故人問藥入城郭愛子難兄共短檠

次種湖

鄕鄰宗黨總欣欣旋摘霜柑意甚眞送送長村不知逺華顚應念客歸人

還鄕道中

晴山今日是歸期正值橙黃橘綠時囊篋不論羞澁否示兒聊僅百篇詩

寄上饒汪秀才郡中諸俊彥

客裏微軀病莫任金蘭多負秉彜心不眠幾動山陰興無鴈能飛懶拙吟

登東坑稍箕窠最髙峯

寒窓倦局促玆晨脫樊籠逺隨伐木伴暘谷舒孤蹤奇峯發髙興迆邐緣霜叢沃咽有山果爽袂來天風是時雨初霽心賞超鴻蒙

黃李四生習易小陂寒窓旬月間六經風雪賦此以勞之

新功近喜四生深夙夜沈潛四聖心六出六經功愈苦凍毫特賦雪窓吟

新正峽中作【甲戌】

積雨逢春卻好晴石橋又聽澗泠泠沙頭飲馬閒停轡時止時行理本平

贈饒李四生雪夜勞以酒而勗以詩

綠酒酬髙誼新詩祝逺程各堅松栢操共固嵗寒盟

偶述

病來文籍久相拋閒看松篁雪後梢懶性避人非敢傲平生厭結口頭交

卽事

濯罷淸流似浴沂輕風拂靣課農歸北窓一覺羲皇夢又喜雍容事講帷

題石泉

莫訝涓涓勢在防陰崖應與八溟通試防萬折趨東處何險能紆逺到功

源中卽事

疋馬長源又獨來野園時見菊將開忽驚往嵗看花處天外孤吟越徼回

仰止堂詩【並序乙亥】

景泰癸酉予歸自浙擬假道塘坑一訪饒氏迪功公故迹而弗果華裔烈與尊公景徳慨念不已予亦爲之悵然也莫景駸駸斯遊恐莫遂矣姑爲賦其仰止之堂少答誤辱之勤云其詞曰

紫陽餘韻著淸江主一流風有叔暘桃李莫矜新錦繡松筠須復舊冰霜

題黻丘

李公迪其先彭原中山人徙居黻嶺之下五六世矣公迪出贅五峯而以舊裏爲號不忘乎初也

何處云嵐是黻丘中山近在屋西頭五峯風月諳來久誰道鄕闗日在眸

寄李全父子

董帷奕葉托情深又喜曽屢盍簮珍重前模須仰止一經端勝滿籯金

夣與三人觀漲擬同訪朱子【丙子】

曠百千秋相感深依依不識是何心金雞忽報春窓曙惆悵殘防帶病吟

胡氏落成族譜序

連云蕓棟夙蜚聲又喜來仍建此亭勗爾詩書舊箴砭待看金石倍光晶

題周氏竹陂

梅仙峯側綠靑靑渭水瀟湘共杳防試借瑯玕來暮倚洞門風露接蓬瀛

病中口占授瑞康寧壽

不覺行年七十近忽驚臥病二旬多絕勝明月淸風夜人在呻吟夢裏過

贈何生潛還番禺

家慶新歡動裏閭黃花綠酒廈渠渠客窓日月何多也羲畫麟經伴起居

詩罷憶陳生寓意

汝歸榮覲樂無涯聽唱良朋契濶詩中道若逢煩寄語雪窓髙榻待多時

適上饒槁

飲黃衍氏

後先輿馬盛衣冠訪古詢今到考槃早向龍潭資麗澤一緘爲我報平安

宿楓山車氏莊

明月淸風夜殊非逺別時薫衣茶宴罷爲爾細談詩

楓山道中口占授車胡二生

惆悵楓山道當年此息肩重來如昨日時序夢中遷

宿南山傅氏

春閱南山文冬訪南山屋盤旋佳主人蒼崖蔚松竹

宿上淸眞應觀

細雨長途暝投裝處處艱何如髙枕夜淸興在玆山

貴溪道中口占寄車傅二生

一杯何必盡君歡知己須將古道看客路喜逢風雪霽詩筒早爲寄平安

楊林橋

野水平橋路行行霽景開地名時記取他日或重來

貴溪邑庠作

昨夜淒風霰鳴屋今宵月滿淸江曲預欣明發行李輕早趂茅檐弋陽宿

弋陽道中

日短前途逺天寒問宿忙亂雲迷望眼細雨濕行裝

宿晚港茅店

跋涉泥途困棲遲茅店安長風收細雨澹月四更寒

晚港鋪

四野同云暝長村細雨飛橋傾人病涉凍水栗寒肌

宿宋村次唐人韻

茅店又安眠前程聽自然余魂知有幾不必問流年

旅夜感懷

經過今古客一日幾千彊旅店無眠夜髙山慨紫陽

坑口鋪

回頭候火伴遲遲行復歇山鋪時問名陰崖忽逢雪

宿上饒婁氏怡老堂

梧竹交加映晚晴淸風蘭砌有餘馨重來賓館酣春酒髙詠南山萬古情

宿古梁周文氏

石徑盤盤逗碧流喬林鬱鬱拂云稠幾年心事空相系今日題詩向此丘

別周村

雲山端似夢中遊蕓館髙情兩日畱莫景重來恐難必臨行餘興又登樓

西塘道中贈二周生

長途遊子急前期情色無心管別離綠水靑山勞逺餞梅花新句爲君題

工樓店卽事【六首】

且淹山店雨莫計前路岐路岐泥潦深跋涉令心悲斗室息微軀店大圍羣僕凍雨淒風行路難且攤黃卷從吾欲

僮禦忡忡怯風雨得借茅廬卽堪處但令疏食無乏供琴劍何妨淹逆旅

筆硯爲伍書作朋寒檐不覺朝昏攺靜中滋味將語誰一日詩情濶於海

一室他鄕逺四檐寒雨聲主人憐夜永添火坐深更雨歇月朦朧中宵卜去蹤夙興僮禦喜爭詫曉云紅

迷途

山路少人行憑誰一問津迷途應已逺返復枉傷神

歸興

計程不日踏鉛山借問行人去路難君子見幾寧有俟浩然歸興白雲間

宿橫峯

龎眉齊考兩如賓欲把香醪慰逺人報道聞糟也應醉一枝聊息夢中身

好趁期雨又來蕭蕭入夜滴羈懷云行潦止元無系且賦新詩和酒杯

重經晚港鋪

官橋傾圯不知年官渡行人苦渡錢奉勸行人無用較從來虧客仰誰憐

弋陽道中望圭峯諸山

峭拔立云端能生逆旅歡但惜世無摩詰手不能移向畫圖看

應林道中奉懷紫陽夫子

昔誦夫子詩今履夫子路夫子一去夜漫漫往復行人自朝莫

安仁道中奉懷紫陽夫子

此爲正岸東行路髙句藏心亦有年今日偶來親舊迹七閩惆悵白雲邊

宿白沙吳瑀氏【時瑀任陜西都司斷事】

歸阪驅馳逐落霞筍輿迢遞到君家春來應有西飛雁多病新詩不足誇

令弟從官去難兄好客深靑燈白沙夜詩律細論心

小漿鋪道中

借問歸程漸不多煙村風景倍融和誰家童子嬉牛背入谷時聽放牧歌

夢桃花

旅夢一枝斜嫩紅初吐花無端春信息知爾報儂家

夢舟得風

何許一歸篷停篙溯便風艸堂應咫尺淸夢月明中

題新路口鋪

我僕痡時將絕糧長亭忽喜近黃塘靑衿冑子知無恙準擬談詩共夜窓

題李章蕓香閣

字向金陵書閣從五峯坐綠酒共深更劇談忘爾我閣上遺經凡幾編好惜分陰勗新課

題程庸讀書閣

旅思搖搖倦淹泊息肩重喜登新閣閣中無物不堪誇舉目咫尺皆眞樂賦詩不盡析薪情負荷丁寧二雛學

宿山家

午防辭景云夜宿投庵下山中俗朴長幼淳也解聞風禮賢者自愧虛聲誑世間到處令人誤驚詫

訪饒烈【三首】

逆旅初從逺嶠回迂途風雨爲君來髙軒一到畱詩別莫阻歸心向酒杯

莫阻歸心向酒杯憐君意气更遲回龍潭麗澤荒蕪久好約良朋次第來

好約良朋次第來百年時序日相催分陰須惜更須惜不學何由造達材

主翁莫歸

中心欲投轄風雨催歸鞍夢迫大刀頭長歌雙玉盤

奉柬塘坑諸親友

久客寧容忘式微期日念去遲遲聞君好爵端孤負棹雪山陰定有時

道中口占授饒烈饒嶽

風雨聮鑣逺送時髙談雄辧解人頤知君自有男兒志肯負平生師友期

仲父前程日見功逺追祖徳爾宜同從今好篤男兒志莫負皇天降此衷

經馬茨塘

云景漸淸和琴書此地過不須畱客飲且喜爲君歌

宿西廨彭氏

宿雨天淸路不賒髙堂綠酒映燈花金雞聲裏微吟覺歸夢分明先到家【上饒槁止此】

題戈氏玉溪書閣

常說螢窓在玉溪何如今夜此題詩相逢莫只談金好無競維人貴有兒

稅塲墟道中口占授戈英

驥子當年此載歌金蘭气誼感君多西風老鬢寒山曲斜日仍同律呂和

早禾陂道中口占授戈英

傍午防開日漸融暫停輿馬步從容平生山水應深樂指防遙空杳靄中

別戈英

送送晴村兩贈詩髙歌足以慰離思龍潭懸待春消息早致雙魚愼勿遲

宿嵩山

華髮蕭蕭候我勤峩冠愽帶气溫淳兒孫競托重遭遇昨夜燈花報喜新

長湖章氏絕句

金昆已矣悵鴻防玉季森森兩眼靑躍馬隔溪曽失意揮毫今日卻多情

口占授章獻章朴

先後籃輿送我勤交情嵗久見漓淳弟兄歸去皆傳語事業應須日又新

荷塘口占授族孫福寧

古市衝雺濕山橋踏月忙隔林詢白塔隠幾臥荷塘

塘坑絕句

雞鳴踏月復前期愛日如烘霽雨時靑眼滿堂春似海揚州詩興溢南枝

鴈塘道中

人事周旋愧不遑嵗云莫矣趁歸忙筍輿傲兀長須困蓑笠欹危度野塘

除夜次唐詩韻

銀燈守嵗未應眠一聽陽春【小兒輩歌詩】自灑然更祝明朝風日好梅花滿眼踏新年

丁丑元日【不肖前丁丑上學先君此年五月赴京】

往事渾如夢春風忽又新浮生空白髮依舊一瞢人【記先君詩云夢社方五嵗已解誦詩書兄弟恩𨿽重師生禮必拘齋居應密邇路徑不縈紆由此能勤學終當作大儒】

人日贈丘孔曼

人日題詩雪滿篁寫向伊人念舊鄕惆悵百年前故事髙曽筆硯接南窓【先生髙士號南窓】

春夜述懷

多病無安枕長吟更短吟園林初雨歇花栁已春深身世防秋鬢乾坤獨苦心明朝風日好何處快登臨

曉枕作

四時更代謝萬事相翕張升沈任吾運何須較短長風雨塵窓不知老日進遺編誦幾行

莫春行

學不講徳不修二者誠吾憂日親古賢聖殘膏賸馥供涵泳靑春告莫我不聞落花飛絮従紛紛

喜晴

陽春正二月霖雨何其多午窓斂暝色髙陸揚洪波昨宵乃何宵髙天眾星羅淸朝太陽升萬象成熙和餘花須載酒因之一長歌

後坊坑

風景和明春服新緩吟疑在曽沂瀕行臨磐石遲回久時有低飛鳥近人

舊遊感興

旣歷覆船岡更嬉西岸甽俛仰舊遊心光陰迅一瞬

夢中作

煙消霧散海濶天髙歷塊過都乃見爾曹

石泉望靈峯有懷周婁二生

杖防閒來步夕陽雲峯遙望意何長峯前二妙相暌久魚鴈東西兩茫

夕涼獨坐

緩步階徐愛夕涼微吟隠幾久虛堂行穿山月紛紛白庭散檐花細細香

山庭夜坐

庭樹陰陰過雨涼冰輪正照坐中央等閒眞意須當認莫學浮生一樣忙

六月十七日沼上翫月

碧沼溶溶月照懷好風時送嫩涼來細思黃卷【自警編】多新益懿行嘉謨實快哉

予書月臺字月旣畢臺字誤落筆而爲壹又書鉤以足之惜無出處也徐思曩在石泉時東窓對一鉤之月在缺月五更頭寒光皎淸夜之句感懷

曽對東窓月一鉤五更心事澹如秋蹉跎不覺空霜鬢爭柰年華似水流

沼上對月

又對靑霄月一鉤金波玉露正宜秋自應暮景重加勵遮莫年華似水流

雞鳴候曉坐對東林殘月宛然昔者之景又續鄙句

坐對東林月一鉤寒光皎皎近淸秋當年心事今何在碌碌那堪日下流

避暑普濟堂

三伏炎蒸午倍瘥長原疊嶺困經過竹林深院宜人處冰簟淸風一气和

同宗人嗣昶輩拜羅原岡先隴

淸風朝辭上壽坊溽暑午拜羅原岡岡頭卜兆三百祀鬼神守防雷潭傍澄空一矚醉心目楚山崒嵂吳江長

避暑刀峯祠

竹裏投裝暑正隆緩尋幽事向刀峯芃芄香稻連疇綠防防寒流一澗通

宿呂家壕先隴右畔李宅

眷眷先塋是夙心肩輿又事逺追尋行雲流水良隨遇【胡文定公云世事當如行雲流水隨所遇而安可也】步月看星此竹林

同族拜呂家壕先隴

昨日虛勞逺候迎竹間今喜欵柴荊西風一激荒山隴何限慈孫孝子情

宿呂坊寺

罷浴淸溪步夕涼四檐風月宿僧堂依稀卻憶髙曽上桑梓連陰是故鄕

遊園

呼童時作後園遊淡日涼風踏素秋花映東西紅錦繡果連南北綠云稠

贈饒鎭遊襄陽

湖海平生志山林老病身何由出商徼同爾望西秦

中秋夜玩月次許郢州詩韻

四海同瞻此夜圓樓臺漸喜出雲煙蟾光玉潔秋中候桂影冰淸雨後天吟處紛紛侵臥內夢回穆穆滿庭前詩成惟有疏星伴萍梗明年憶去年

卽事

借得禪房久寓居閒中轉覺日舒舒二三童冠相於好臥聽瑯瑯小學書

離寺

遙爲松楸此寓居淸風明月二旬餘宵來紅葉催歸夢明月靑山是舊廬

同宗人允基拜羅岡先隴

古寺相尋兩度來孝思共冩百年懷西風紅葉桐園曲四望靑天一快哉

對月偶成

夕陽扶杖步前庭歸踏繁陰霽月淸靈府偶然無一物靜中意思驗周程

卽事

浮世升沈一聽天竹窓養病日髙眠杖藜偶散東林步丹桂秋香又一年

曉枕作

多病蘇來體自輕吟邊又喜气和平行雲流水曽聞命何用君平卜此生

諸生助移門樓詩以勞之

魚貫相於冠與童浩歌聲裏气如虹明朝飽挹溪山勝多賦新詩頌爾功

牧南岸嶺次橫渠先生韻

碌碌浮生一夢中並遊無侶古今同偶因晴牧閒行好絕壁孤吟萬壑風

夜讀滕元發墓志

尹開封時民有王穎者爲鄰婦隠其金閱數尹不能辯穎憒悶至病傴杖而訴於公公呼鄰一問得其情追其金還穎穎奮身仰謝失傴所在投杖而走見者大駭

理枉能令傴者伸古今何處覓斯人沈吟無計起公死徒向塵編感興新

同晏洧遊鋪前山

小春天气暖如烘山果漫山黒間紅緩步崇岡淸眺罷悠悠歸詠夕陽中

遊山【歷獅子石馬鞍山至峽而止】

客歸曽此眺層巓獨步重來十五年人事幾多隨候革山光水色自依然

勝遊欲罷駕言還山水盤回趣更試問丹靑難狀處朗吟人在白雲邊

同小兒遊山【自後坊西岡觜登山度防入原歷獅子石而歸陳達遇於原中同行】

幸得身閒心自休呼兒時作小春遊千山莫景難描畫磐石何妨又少畱

遊山【由二峯尖至西坑原頭而歸】

爲愛雲山深復深筋骸粗健彊登臨一般眞意誰能辧矯首蒼茫獨詠心

勝地曽經托趣深和風晴日喜重臨筋骸又老四三載何限依依悵舊心

遊山

童冠相呼作勝遊經霜山果正優優林泉好處將詩買【康節詩】紅日銜山詠未休

三峯亭

一亭危構接雲煙亭罷基存境宛然重賦新詩畱故事淸風從此更誰邊

牧後坊

遮莫風霜暮景侵又因晴牧事幽尋鄰童供命諸生侍一曲眞詮擊壤吟

後坊牧歸

林泉隨處境幽幽爭柰浮生不暇遊日日杖藜歸去晚野心端被白雲畱

同諸生登聶家尖

尋常多愛此峯遊蹤迹疎來已十秋他日防心峯愈勝小詩難寫興悠悠

與諸生授康節詩道傍石

好詩歌罷樂忘憂不管浮生歳月遒忽意莫春曽此坐獨吟時喜鳥相求

曉枕作

饑寒難免切身憂富貴由來不可求日用信從吾所好萬緣有命豈人謀

曉枕感懷【二十年前嘗辱此趨安以年彌髙而徳彌邵見譽】

年髙徳邵是難能曽辱良朋妄見稱碌碌光陰空二紀不堪惆悵憶平生

傷傅秉彜

竹窓琴劍寓經旬洗墨池邊迹已陳惆悵玉樓吟望久眼中那復覓斯人

曉枕作

窮通夭壽寧非命消息盈虛自是天試詠黃流歌玉瓉諄諄箋注慨前賢

饒烈使【名長春】問訊日暮途遙旅宿無衾惻然成詩

暝色馳驅山正深投裝安問有無衾解衣𨿽荷主人眷寧慰風霜永夜心

獨坐偶成

爲已工夫何處尋須知至要在於今它山之石能攻玉寧問陽舒陰慘心

自警

日日寒檐讀我書觀生愈似掛鉤魚人情固莫分輕重事體焉能知捲舒百行自應誠是本一身端合道爲樞聖賢龜鑑昭昭在爭柰靈臺不易虛

閱去年日錄簿此日寓婁諒氏悵然成詩

去年今日正陽生覓句論文暫鯉庭北鴈不來西夢切杖藜何處問君平

贈程李二友

又報衝泥二妙來逺傳天使意悠哉寒鑪擁罷霜檐立明月淸風共此懷

題譚大參慶壽堂

北闕恩波浸正深南山瑞气福駢臨奎光明月春盈捲總是萊衣愛日心

奉題程僉憲淸風亭

世間何沴善侵陵彊者誰歟抗鬱蒸萬姓低垂炎海裏灑然天表見斯亭

康齋集卷四

欽定四庫全書

康齋集卷五

明吳與弼撰

詩

新正重沐縣侯賁臨茅舍敬裁二十八字充一笑耳【戊寅】

誤辱明時降玉音賢勞吾宰嵗寒心前溪遇雨春流駛試問恩波深幾深

贈太守林侯

匪才焉敢厠儒流光寵頻煩誤我侯從昔斗筲何足算願均慈造徧林丘

迎恩橋詩【並序】

天順丁丑十有二月甲午郴陽曹侯奉詔枉聘與弼辱經靑石橋門生呂邦翰屋以表焉與弼名曰迎恩之橋而詠歌以詩云

靑石流傳亦有年迎恩於此慶堯天山呼北闕晴雲表玉燭祥光正煜然

皇華亭【並序】

天使郴陽曹侯辱臨神嶺閭閻老稚莫不交慶門生金谿車用式表亭其上僕名曰皇華之亭嶺曰皇華之嶺恭裁小詩以紀盛事云

皇華勝嶺舊名神使節遙臨雨露新艸木從今皆可敬一亭晴映萬山春

天使亭詩【並序】

天使郴陽曹侯辱臨聶家尖門生金谿車用正表亭其上僕名曰天使之亭尖曰天使之峯恭裁小詩以紀盛事云

伊昔奇尖號聶家名峯今喜屬皇華誰人領得峯頭趣舜日霓旌拂曉霞

集慶亭【並序】

天使郴陽曹侯大參山東譚侯僉憲同安程侯旌節暫駐於大園之上門生陳庸李章亦侍語次庸作亭以表其遇僕名曰集慶之亭而詩以詠歌焉

拜罷天書使節歸徽音暫此駐旌麾閭閻荷慶何多也共仰文光煥璧奎

防云亭【並序】

天使郴陽曹侯辱臨馬鞍山門生陳子球表亭其上僕名曰防云之亭山曰防云之山恭裁小詩以紀盛事云

旌斾騰輝鼓吹雄靑山盡屬防云紅羣黎奔走矜奇遇滿路謳歌日正中

奉陪天使重遊皇華亭

前日風雲擁護多玆晨气色倍淸和遙空一矚春無涘共聽重歌勝嶺歌

天使臨胡氏族譜亭喜添勝迹詩以紀焉

華亭雄構野塘濱天秩昭昭篤大倫品彚一經時雨化山川出色境增新

天使遊山歸旌斾暫停戴祿氏

喧天笳鼓踏新晴踏徧春山幾處亭旌節暫停歸興好梅花溪上問諸生

天使歸五峯防旗聮句

綸綍夙傳丹闕表旌麾遙賁翠微中四民瞻仰乾坤大萬竈歌謠雨露濃競托皇華人似玉頓令白屋气如虹祖筵簫鼔騰三市驛道風雲壯五峯

徐廖二友承天使命來【戊寅】

車輿燈火遞相嘩互認前村處士家欵欵細傳天使語春風早約上京華

題饒氏祖徳亭【並序】

饒安用中者予故人也僉憲陜西有聲諸孫循者予子壻也嘉乃祖之才重循能仁其先故樂爲書之

男兒能不負儒冠贏得功名萬古看幾度懷人吟不寐梅梢殘月五更寒

棠溪道中

細雨新泥江路長忙衝暝色急投裝筍輿非忍長須困爭柰先塋不敢忘

南原道中

茅屋石橋西行行日未低地名時問訊春興入新題

呂中良引拜羅源岡李氏夫人墓

馬鬛巍巍久已平狀元空憶舊時名若無故老慇懃意徒有慈孫繾綣情

葛藤科先隴

蓬科不見當時葛馬鬛猶傳舊日名星火程期京國夢春風花栁故鄕情

經方升氏

難兄客邸共鄕心令弟髙居辱愛深問訊若逢南鴈使春風早寄白頭吟

贈石井黃徐二生

愛爾黃徐二秀才重逢故意倍悠哉他日松楸勞夢寐頻期魚鴈到金臺

天使曹侯枉顧金石臺

一上名臺百慮消況承使節在靑霄黃徐預擬忘憂物程李同歌擊壤謠

羅原岡詩【並序】

上下羅原岡先塋所記蕪沒已久得復舊物者周氏孔文呂氏本誠中良邦翰數公之力也欣幸之至情見乎辭

冷派衰宗各渺茫荒山寒漵久淒涼東風爲我回春色衣被羅原幾處岡

贈廖良齋崇傑行人歸樂安

馬嘶芳艸正淸明髙下風花逺近亭他日金臺談舊雨靑山總是故鄕情

贈鰲溪茂宰林侯

秋月窓前天似水春花縣裏日如年民謠若達觀風使處處流傳茂宰賢

寄張璧

雙塜遙依鳳水傍朝煙暮靄久荒涼維持曽荷尊公愛重喜如今得令郎

次白旰李大章贈行韻

髣髴當年暫接顏忽勤縞紵辱柴闗何曽實行出人上空惹虛名在世間樗散豈宜私雨露駑慵只合老雲山誤防明詔乘春去嫩蘃濃花滿目斑

同程庸諸生遊集慶亭

皇華嶺畔又奇峯峯上新亭結構雄亭子主人良得意來遊多侶共春風

承判簿戴侯掌教陳君下顧

聮轡儒冠顧匪才春風揖別話金臺殘書數卷靑山曲滿賴餘光燭艸萊

承天使遣胥餘二生枉顧茅舍

暫坐淸溪暢病身又瞻聮轡兩儒紳行裝自促無勞迓定在旬餘躡後塵

奉別鄕鄰親友

流傳遐邇盡虛聲君子從來恥過情惜別誤防鄕裏敬匪才何以答升平

贈李晏諸生

我承明詔遠觀光付爾琴書與雪窓好篤男兒燈火志莫隨浮俗一般忙

外孫瑞康索詩

明日朝天去今宵索我詩莫添離別感喜有盍簮期金臺往復槁

西津舟中口占授同宿諸生

停舟西日四三生共宿津頭風雨情須信萬緣皆有命肯將行止問君平

發張家石

黃昏西北浮雲斂淸曉東南霽月明紅日滿窓春睡穏拍天新漲棹歌聲

貴溪道中

懶慢宜閒不得閒衰齡卻事道途間曉程匆遽嚴牽路晝夢依稀在故山

奉寄臨川傅貳令

令聞宜民夙所欽瑯玕欲報愧微吟更煩細問南來鴈日夜天涯念萬金

周文婁諒徐綖棹舟逺迓

暫親鉛槧向淸流忽遇波心蕩漾舟老去久於浮世淡重逢端似夢相求

艸萍驛

暫息艸萍驛心安卽我廬萬山新雨霽半枕黒甜余

白石鋪道中

早稻靑靑小麥黃杜鵑聲裏野花香好山遞送程程秀咫尺雲帆是浙江

寄龍遊洪茂宰

沙頭傾蓋重靑年別後重歆單父賢好看嵗寒冰雪表管教松栢轉巍然

贈梁布政【尊公諱潛與先君同官翰林】

曽陪崇禮【南京衛名】少年遊一隔江湖五十秋碌碌那堪今日防空憐嵗月白人頭

寄嚴州劉太守

我愛霜松托趣深慇懃特表嵗寒心【贈霜松二大字】當年縞紵休相訝【還所贐】遙寄新詩詠斷金

贈伍禦史

與君共飲西江水卻向錢塘話舊鄕拙筆【正直二大字】漫持𨿽偶爾男兒從古貴流芳

王憲副順徳堂

錢塘江上接珠璣顧我何堪順徳題思徧古人無健筆斷雲殘照畫橋西

楊太守雪艇

同郡楊彥魁以名禦史知姑蘇之明年予往京過貴邦辱扶疾兩顧驛館蓋誤知我之過者也

一艇寒凝雪滿窓棹歌聲裏鐵爲腸把君詩卷摩挲久人在冰壺月似霜

次楊太守見贈韻

承家曽讀魯春秋多病因循漫白頭野性只應木石侶道心深愧聖賢儔萬緣久分同春夢束帛何期賁晚丘畫舫濫爲偕計客偶陪髙興一登樓

贈畢王二進士

丹桂亭亭兩妙齡相逢江上話詩情冰霜自是男兒志穩步靑雲萬里程

姑蘇驛館卽事【驛官置酒鳴琴】

尊酒爲歡偶共斟江淸地迥夜沈沈感君流水髙山意暢我光風霽月心

桐鄕舟中

兩日勞勞晝夢長斜風細雨度桐鄕臥薪自是男兒志何事寥寥數越王

贈鄭禦史

江上相逢話舊知【與故人徐希仁同學兼姻】姻門蘭雪【予所贈徐二大字】共心期行春大展經綸手碌碌何煩索小詩

陸主事紫微庵先隴所在

一庵遙托紫微坡馬鬛巍巍事若何惆悵孝思維則處始終名教爲君歌

皇華館卽事

沈沈臺館綠陰濃一榻髙眠詠午風時止時行皆樂地夢魂依舊白雲中

陸大參宅

成均髙誼古人儔江右仁風播更優今日徳門恭一拜白雲埋玉几春秋

滸墅鋪舟中

一席中流快好風平疇時喜看吳農推篷細話園林趣總在乾坤生意中

白鶴溪鋪舟中

我愛佳名白鶴溪客情舒處又題詩分明畫得無懷世楊栁家家賣酒旗

次羅憲副見贈韻

蹉跎夙志久隨流到處逢人愧白頭濫奉天書趨魏闕猥防春酒醉常州聖門道逺良難進賢轍風髙不易儔安得魯戈回白日重將舊業共君修

邗城

丹陽古渡接洲萬傾黃雲麥正秋一榻午風淸夢覺又題新句過揚州

髙郵湖

圖經旋展認邗州童稚傳聞老始遊一曲倚樓懷古調煙空漠漠水悠悠

渡黃河次唐人昨夜微霜初渡河韻

平生蹤迹半樵歌嵗晚昏眸始識河名姓誤叨天上薦琴書端似夢中過洲連碧水浮埃少【自州來水穢濁之甚至淸河口淸矣】席滿薫風逸興多卻憶靑山同學侶可勝名教兩蹉跎

憶家

獨吟沂泗向黃昏漠漠雲天逺近村前月小陂今夜思細分詩帖與諸孫

杜主事榮壽堂【乃尊受封贈】

堂上嚴親八十彊天恩厚處錦袍香多才令子方騰踏百福如川日正長

徐州

前月玆晨別小陂通宵風雨泊西陲看山問水何鄕客帆指彭城薄暮時

贈宋知州【蘄水人名誠字彥實】

沙頭載酒話蘄州勝水名亭悵舊遊聞道彭城多善政盤根正屬有爲秋

卽事

一灣未盡一灣連處處垂楊防道邊髙纜勢寛夫力緩行行喜帶夕風牽

王錦衣望云思親詩卷

使節馳驅南復南髙堂華髮夢毿毿一杯春酒歸心切指日云邊落錦帆

曹天使重慶堂

餘慶重重見老萊斑衣華髮映春罍靑山門巷時時掃待領天邊紫誥回

平野望鄒魯次少陵韻【問士人此去魯城九十里】

古意千秋上孤蹤九夏初髙山方仰魯洪道已過徐慈教三遷外雄韜百戰餘堪輿頻悵望風日共躊躕

望魯山

閘水仍相阻河堧又獨行玆山含萬態於我故多情

夢家

百體衰慵兩眼花雲山久已隔紛華宵來魯水橋邊榻一片離魂只在家

濟寧道中【時阻淺登陸】

一逢勝地憶平江【夾河楊栁陰陰皆平江伯遺愛】緣道薫風滿綠楊豈獨陰涼人共惜助予詩興更無疆

濟寧南城驛【庭前多種椿與白楊】

庭樹陰陰轉嫩涼琴書喜博濟寧航短歌不盡悠悠興泰嶽峯前送夕陽

夏至

晝雨聊城逢夏至暮云江右憶儂家東林新籜知成防南畝香粳想俵花

錄詩後作

無事偏宜白晝長薫風多送午窓涼思家恐有南飛鴈預寫新詩待寄將

王錦衣贈梅聖兪集

早自歐編慕聖兪晚從汶水得明珠慇懃欲表將軍愛又向思親錦卷書

端午前一日作

端午明朝是鄕園此際思南歸人未上北去日隨時道逺諸孫弱家貧老母慈榮枯自有分無使淚空垂

寫詩後又題

新詩寫就卽封題只候河邊鴈字飛消息定於何日達夢魂夜夜大江西

臨淸端午王錦衣饋糭

且食將軍糭休論故國情離家從兩月挈榼任諸生碧艾仍懸戶香蒲可泛觥稚孫嬉作隊誰念日邊行

盜名

實若虛兮有若無如斯方表聖門徒盜名似我眞堪鄙愧爾昂藏一丈夫

武城對月

一鉤淸照故園心獨倚薫風又一吟惆悵麥秋今夜宿諸生共聽玉山琴

泊武城

長年捩柁棹謳停澹月疎星泊武城若使九原人可作弦歌聲裏拜先生

陪天使及王錦衣登陸閒眺取徑徐步坐滕家鋪綠陰候舟小兒陪二使習射

見說行逢對折灣相招取徑縱遐觀河山指罷仍畱射好似雩壇春服還

登徳州梁家莊驛樓

一賞薫風瞰水樓樓頭淸興暫相畱明朝知隔幾程驛綠樹人家記徳州

題徳州梁家莊驛館粉壁四牡聘賢二圖

左是皇華右聘賢苦心於此豈徒然中原萬里能無孕不在商巖卽渭邊

書姜米巷壁

雲山萬里去吾廬萍梗那知此寓居晝夢每便風帳靜夜懷幾共月窓虛樂天知命憂何在安土惇仁愛有餘他日多情時北望慇懃卻憶壁間書

客夜卽事

庭戶沈沈夜未央碧天如水月如霜一星爲幸何多也獨許寒芒伴耿光

得小陂消息

辭家三見月團圓幾望南雲路漫忽報遙臨桑梓客曉窓倒屣問平安

移寓宗人建一

素佩行雲流水詞一枝何處不堪依慇懃況有吾宗子小閣虛窓懶正宜

題南薫閣

玲瓏傑閣面南城滿座薫風解我情玉軫朱絲秋月夕幾回淸興繞虞庭

題南薫坊寓居

一柏亭亭傑閣西婆娑厚蓋未經題他日哦吟南斗外時時夣想與云齊

贈王醫士

杏林春色滿窓紗好是當年董奉家我借餘光輝客邸神功特向眾人誇

奉呈忠國公

翠柏蒼松幾嵗寒菊窓竹牖共平安百年勲業寰中滿萬古聲名鼎上看

奉別文安伯

彤墀執手話綢繆雙硯慇懃誼更優明發靑山白雲裏龍樓鳳閣夢神州

奉別李尙書學士

神交尺牘比南金況復雄文重盍簮錦繡欲酬何所禱和羮慰滿四民心

奉別彭呂二學士

幾陪鴛鷺肆愚言玉趾頻煩坐客氊歸夢已隨秋興逺寸心猶在五云邊

奉別主客諸公

聖賢事業細曽論別語諄諄問所存尙友軒中銘座處紛紛愼勿惑多門

奉別孫黃二姻舊

客裏情親孫與黃夜來歸夢繞秋江西風黃菊靑山曲細把平安報舊鄕

孫氏叢桂堂

莫說當年竇十郎君家叢桂互流芳靈臺更有天然妙不待秋風也自香

孫氏更造八里橋【攺名通濟】

八里新更通濟名乃知仁者用心宏誰人更續生生徳好共千秋萬載馨

十友餞別城東五里

曹天使孫郎中秦員外倪員外張主事陳主事孫主事黃員外劉都事王進士

疎頑無以答升平況辱羣英逺餞情明日靑山回首處五云遙憶讀書聲

重宿通州驛館

五月蓬窓觸熱多淸涼臺館此調和故人重進杯中物獨酌燈花一放歌

細數燈花事短歌南歸魂夢白雲窩獨憐葵藿微私切惆悵何心制芰荷

別二孫生

客裏過從喜二生云和夜夜玉壺冰長河寄得臨分語莫把靈臺泥俗情

中秋新橋驛次去年詩韻

何處中秋對月圓新橋旅泊近人煙西江皓彩阻千里北闕淸光隔九天畫舫獨吟河水曲銀燈髙照驛樓前時逢鄕友談萍梗華髮添明又一年

登陸偶成

曠望晴蕪外聊爲曹濮吟靜觀浮世事端合付無心

奉謝都水車主事

爭柰舟人貪利涉寧知見險卻當需指麾非仗仁人力顚沛洪濤尾盡濡

崇武卽事

一舸秋風晝枕淸樓臺時見博平城思家欵欵南歸夢戀闕依依北望情獨倚滄浪懷古調細論輿地閱圖經明朝放犢晴嵐塢徧憶琴書水上萍

古城舟中

朔風微雨艣和鳴已度鐘吾問古城北路漸遙南路近伊誰一寫个中情

贈金通判

名鎬字孟周尊公名砥國子典籍與先君官舍隔壁而甚相得於不肖過防與進孟周在官亦有聲予爲大書冰壺二字以貽之

少小爲鄰今老夫淮陰重喜話冰壺男兒肯負平生志正好明時展壯圖

經蚌殻湖

前月玆晨濫寵嘉恭承天語侍文華片帆容易幾千里獨詠西風野水涯

髙郵湖

長空漠漠水雲平北極風髙一舸輕菊有黃花歸夢切靑山日計撫州程

孟城驛

髙栁收帆處平蕪縱目余都將今古興盡向驛樓書

卽事

船頭船尾富歡聲髙掛雲帆四體平【免牽纜之勞】時見南陲山隠約明朝定擬到金陵

發儀眞

埧上停篙立柁樓江邊解纜別眞州滿懷秋思無心寫獨看岷峨萬古流

舟中見紅樹

船頭時作望鄕吟難冩浮生去住心忽忽不知爲客久誰家紅樹報秋深

白螺磯

柔艣和鳴人力齊急流競渡肯遲遲試將眾理依斯看萬事心同不足爲

牽路宿上元地

江北郵程晝夜貪寒蘆已喜屬江南靑山門巷無勞夢消得東風幾日帆

題淡然卷子

東風紅紫競芳菲萬葉千葩恐後時誰道太羮酒味卻能醫得兆民彛

發石頭城

舊遊歷徧問歸程晴色東風一舸輕楊栁堤邊吟望處靑山猶是石頭城

板石磯

紅葉黃花歸興濃靑山夜夜夢巴峯磯頭記得蕃昌路西日一帆蘆荻風

次荻港

漠漠寒蘆一港通衣冠迎候禮從容已陪徐步鳳凰嶺更與遙談獅子峯

晴蕪眺罷事霜毫防染秋雲散海濤餘興歸來眠未得蘆花寒月滿江臯

十里靑山【與廬山相對】

羣岡聮絡接銅陵何代流傳十里名隔岸翠屏相映好片帆歸詠正秋淸

銅陵舟中

歸心日日數郵程楚水吳山次第迎安樂有窩時有限只憐無計答升平

梅根次辛丑嵗詩韻

輕風疎雨送微寒澹月疎云溯急湍年少舊題今白髮浮生猶幸一身安

重修余忠宣公墓堂詩【並序】

劉淸廉文之參政四川也經同安付白金於懷寧丞胡詮助修余忠宣公之墓並敍禮之堂詮以訟之麗乎罪者役焉民不勞而事集云詩曰

薇垣參輔隆風教花縣郎官尙典刑顧我疎頑何似者敢將名姓污丹靑

胡貳令索詩題尊府方伯公一曲軒

畫省髙車久已懸花封才子正靑年鑑湖一曲幽棲處明月淸風水拍天

同安卽事

幾日扁舟系淺沙獨吟夜夜夢燈花靑山賸有平安侶頻說天邊客到家

鄱陽舟中

詩卷書來興轉佳好風應念客天涯明朝再假一帆力指日琴書可達家

進賢道中

詩思鄕心共落霞連村紅樹勝春花少年髣髴曽遊處獨立蒼茫兩鬂華

蔗林

夢回夜半候雞聲時聽舟人問水程明發揚舲過百里好山卻看故鄕靑

謝家埠

連檣金鼓气飛揚共喜郵程近武陽詩興無端吟不徹霜林處處奠紅芳

奉陪天使金陵王侯遊山十首

皇華亭

皇華曽喜見名亭使節重臨勝倍增愧乏長才歌盛美漫將下裏頌升平

集慶亭

集慶當年眾所誇四民重喜拜皇華一壺春酒供多興歸從如雲擁鼓笳

天使亭

簫鼓喧騰日正融烝黎滿路慶時雍旌麾隠映紅雲表天使重臨天使峯

防云亭

防云亭子碧雲岑舜日重霑雨露深紅樹溪橋春似錦髙吟細冩北來心

駐節亭

遙傳天語下靑霄使節榮瞻駐此橋燕喜有筵供勝會舊家文物話唐朝

塔山

窮鄕誰道塔山名惟是樵歌牧笛聲豈意逺承天上使翩然下此駐霓旌

石溪先隴

石溪橋畔蔚松楸疊鼓淸笳導勝遊好是丹靑難狀處百年心事共春秋

石原

淸明風日小春天旌斾翩翩防石原借問皇華輝映處升平文采萬人傳

蘿溪重慶亭

雪窓螢案飽儲書兩沐旌旗奉使車請賦新亭畱勝迹畫檐髙映綠蘿居

赤岡

赤岡斜抱小陂南鄕邑流傳富美談紅葉淸霜風日媚送迎天使此停驂

送天使王侯回朝防旗聨句

九重雨露堯天大萬國衣冠舜日明艸木光華南服重風雲慶會北歸榮

康齋集卷五

欽定四庫全書

康齋集卷六

明吳與弼撰

詩

元生陪往寶塘小憇路口鋪【己卯】

晴山聨轡日遲遲【立春五日】小憇郵亭啜茗時少長森嚴環侍好舊鄕細誦帝鄕詩

宿下城丘孔曼

先朝心事共春秋此日投裝話白頭莫把光陰牽俗態勉教孫子繼前修

賜金墾田

濫向文華辱賜金側身北望五云深都將至渥歸南畝瓞綿綿萬古心

親農歸途中次舊放水詩韻

迎恩橋畔獨經過課僕西疇事早禾卻憶去年今夜興淮陰去棹好風多

坐沼上有懷京師冠蓋

倦拋鉛槧暫揮鋤浴罷觀魚聽鳥呼乘興不知吟坐久無端秋思繞皇都

憶去年今日【八月初四】

去年今日侍文華天語諄諄過寵嘉二度丁寧歸去後好書多做貢皇家

憶去年今日【八月初七】

去年今日拜彤墀天語溫淳賜勅歸中使傳宣天使道好生看顧荷皇威

憶城東寄餞行十友

聨鑣接軫憶城東綺席珍盤別醑濃南北云泥懸隔久髙情常在夢魂中

奉寄夏官羣彥

司馬羣英嘉惠深聨名錦軸重南金當時愧失摳趨禮別後難勝悵望心

寄王經歷劉都事

外氏零丁一轉蓬欲從何處問孤蹤盍簪得遂平生願總屬王劉雨露功

奉題懷寧伯雙驥圖

汗血俱曾成大功丹靑凜凜著英風人間自有男兒事傑出方名世上雄

競功雙驥大功成造父王良總擅名設使當年無伯樂何由千古著雄聲

奉寄忠國公令郎君

僑居幾欲拜蘭階多病因循愧夙懷翠竹碧梧霄漢迥五云深處望三臺

奉寄廣寧侯二郎君

曾接親庭花萼輝亭亭玉樹映金芝聖明文教超千古萬軸牙籖好及時

寄太常髙博士

傑作鋪張天地心大音寥闊國之琛淸風明月停雲處不信人間有古今

寄太學鄭助教

自古文章貴作家夫君當代富才華案頭夜夜增光艶畱與兒孫仔細誇

寄湯教諭

麗句流傳眾所欽稱揚太過實難任𨿽云甚矣吾衰也余齒猶宜座右箴

奉寄南康郡侯

一接沙頭金玉相時從舟子話龔黃幾時一鼓滄浪棹細和匡山白鹿章

沼上芙蓉花開

去年花盛客天涯今嵗花開人在家萬事只應隨分好不須憔悴對年華

作逺書罷臥自得亭

羣緘裁罷一身輕又向髙秋臥此亭遙想故人天上夢可知衰病日伶俜

拜表歸途中作

記得重陽拜表歸乾坤淸气映晴暉紅黃山果驚新又喜題詩野水湄

靑雲亭

欲得靈防拔俗氛特將亭子倚靑雲朝朝剰汲寒泉潤細防明時輔世文

逰塔山

去嵗玆晨發望江風防夜泊小姑傍來遊此地懷萍梗紅樹新晴欲霜

逰天使峯

天使峯頭境絕奇重防恰近小春時晴明風景堯天媚安得情懷不賦詩

逰防雲山

選勝歸時興未闌微吟更坐防雲山出塵亭子休孤負湏把遺經日此攤

寄郡庠陳廣文

郡庠司訓陳先生兩辱枉顧山中有懷成詩敬以奉寄笑覽幸幸

濫竊時名負愧多勞君兩辱碧山阿墨池泮水宵來夢紅樹西風寄短歌

寄邑庠陳廣文

不肖將赴金防時承判簿戴侯邑庠廣文陳君枉顧衡門不肖贈詩有滿賴餘光燭艸萊之句別後辱陳君兩垂靑眼久稽奉答有懷成詩敬以呈上笑覽幸幸

薦辱餘光燭艸萊瓊瑤久矣負髙懷孤吟幾對黃洲月芹水淸風不易裁

至日

嵗華又值一陽生豫汛庭堂賀太平萬壑金雞天欲四檐霜月雨初晴學隨年長嗟衰邁道與時亨荷聖明間傍溪梅尋嫩蕋新詩興緒繞虞庭

逰三峯尖

晴明又喜躡雲煙舊迹來防興浩然心事滿懷題不盡長吟回首五云邊

賀吳營元氏駐節亭成

積李崇桃燭令辰雙溪雄峙一亭新百年勝事光先躅千載淸芬激後人

題新齋壁

莫懷端合惜年華莫枉閒工事算沙收斂寸心歸寂寞蕓編堆裏是生涯

同邱孔曼防勝覽亭

積雨初收逺岫明盈眸生意黍苖靑偶乘佳興良朋共細詠新詩向此亭

逰霓旌亭

一歷靑雲眼倍明羣峯聨絡自天成遲回磐石忘歸去誰共斜暉俯仰情

憶前年今日【五月十六】

前年今日拜宸旒天語親承錫命優幾度忸怩疎薄質洪鈞浩蕩若爲酬

憶前年今日【五月十七】

前年今日拜文華疎薄慙叨過寵嘉謝病曾無一字補可勝衰眼日添花

憶前年今日【五月二十二】

前年今日說中庸內閣羣英眷注濃分惠禦桃嘗主客歸鞭姜米步從容

七月二十六日作

流光一飛電夙志良堪羞末契何所托塵編日遮眸窻得竹林幽亭有荷池勝淺薄諒何爲於焉托余命

車泰使歸喜而作

山暝風髙雨打衣敲門知自玉墀歸椿萱防服千重慶防閣云牋萬丈輝

敬梅軒爲楊侍講題

云塢瓊枝處士栽玉堂詩卷映三臺肅焉敬止哦吟處難寫孤芳萬古懷

憶前年今日【八月十九】

前年今日急郵程時向街頭慨武城此際獨吟仍獨臥滿懷秋思向誰傾

憶前年今日【九月初七】

前年今日達龍灣人在滄江杳靄間夜傍石頭城系纜舊防觸目是鄕關

憶去年今日【九月初九】

去年今日五更興旌斾翩翩度野亭精白一心懸北極肅恭拜表進虞庭

覽戊寅日錄作

竹窻時止亦時行誰共淸風明月情忽憶前年今日興登髙人在石頭城

沼上亭玩芙蓉花

今嵗花開幸粗康𨿽貧卻乃士之常秋亭玩罷歸來好竹影扶疎旭日涼

憶前年今日【戊寅十月十二日行李自金防抵家天使及郡侯臨川崇仁二縣官郡縣師生皆防於此】

前年今日荷皇恩冠蓋盈庭客滿門霜鬢薦驚新嵗月涓埃未答志空存

逰山詩

小春風景日淸妍防衍鄕園又一年身幸平康心寡系杖藜隨處詠堯天

後逰山詩

昨日登臨興未窮重防喜得數生同峯頭徙倚忘歸處詩在雲煙杳靄中

寄萬叔璨

赤磵松楸迹久荒薦勞靑眼意何長瓊瑤未報身衰邁幾向南云夢北堂【北堂蓋指叔璨母先生妻之姑也】

至日講堂朝賀

金雞催曙鼓聲雄濟濟班行院肅雍迎福共瞻剛長日堯天歡舞萬方同

卽事

偶傍溪頭詠落暉煙村淸眺意遲遲低回細憶前年興逐一閒歌驛道詩

書鄭伉卷子畢偶成

殘經講罷慨虞唐步月歸來興未央詩卷寫闌吟更好又揮余墨兩三行

徳政歌【並序】

桐廬呂侯廷和宰洪之進賢期年矣甚得其民有儒一生相厥耆老顧予請頌歸率其子弟詠歌舞蹈於和風甘雨之中以服侯淸化美事也重以吾邑令君李侯之命遂走筆以復焉陳子憲朱文貫吳志廣陳子寧者四老也傅海者諸生也歌曰

我憶弦歌武城宰流風餘韻今安在【懷古】卓哉呂侯英妙年碧梧翠竹何娟娟【念今】卻金海隅光使節寒露玉壺浸霜月【形容淸節】牛刀小試鳴南州長天雕鶚橫髙秋丹誠烱烱慈仁父反風滅火並伏虎【徳政】琴堂有教肅簪裾犴獄𨿽設期空虛【省刑】南鄰北裏童與冠含哺鼓腹相泮渙【民安】春郊桑柘漲叢叢秋原禾黍迷西東【物阜】鄰封野人拜佳政樂與輿人共涵泳【結上】桃李陰陰淸晝長牙籖玉軸森琳瑯【書籍】列聖羣賢屹相向蓍龜指南如視掌【聖賢示人之意無弗在】河海何曾擇細流泰山固不辭土壤【不自滿假】百尺竿頭事若何濯纓一曲滄浪歌【務造其極朱子云百尺竿頭更進一步自求多福】

贈四老歸進賢

花縣仁風日念玆黃眉衝雪到茅茨予攸好徳何能爾信是人人共此彛

重庵歌爲陳子憲題

借問仁者何樂山巍峩屹立天地間以木巽火是曰鼎君子正位以凝命浮生嵗月疾於飛庵中心事其奚爲去斯二者將安歸蕭蕭華髮映黃眉不逺百里求新詩詠歌付與孫與兒奕葉仰止庵之楣

除夜感懷

曾賦山房一味淸【永樂壬辰除夜詩云誰家除夜無杯酒我獨山房一味淸】沈吟舊夢轉多情千山萬水迷歸路羞照秋霜鬢數莖

同胡冕陳鳯宿路口鋪【辛巳】

鄕情詩思共悠悠燭盡宵闌立未休記得丁寧檐際語好來蕓館話春秋

晚坐自得亭

春田課僕暫親農亭子閒來坐晚風幸得微軀能勿藥崇桃又見一年紅

題程僉憲驄馬行春詩卷

行行無用避桓驄霜雪何妨雨露功緣道生靈迎望處鐵冠遙在萬花叢

題全歸詩卷【爲應公憲文題】

徧歷儒冠四十年榮膺上壽際堯天跬步敢忘曾氏教臨深履薄日幹幹

送原憲使考迹赴天官

淸笳急管擁崇防萬里風雲接泰階花柳漫村春似海伊誰一訪少陵才

重宿呂坊龍歸寺

曾爲松楸此寓居二旬風月體舒舒天上歸來重宿處靑燈細看舊時書

宿楊溪

疾風飛雨宿楊溪虛室孤吟憶舊時不是本原深且厚云仍何幸至於斯

楊溪晚眺

一水逶迆抱竹居羣峯稠疊映天衢遲回獨散平橋步二百年前是我廬

拜山泉先生墓

長從家集慨窮經述作尢深感至情巴岡遺隴低回處飽挹山泉一味淸

立秋【十七嵗立秋詩丈夫壯志須髙逺燈火辛勤貴自彊】

茅屋秋風已滿林老懷卻憶少年吟丈夫壯志今何似空感平生燈火心

寄傅裘

洗墨池邊佳問來月窻重感故人懷幾時池上翚飛好佇見新碑向竹開【裘立墨池記碑覆以亭焉】

送傅裘北歸

扶疾秋山百里來桑楡細寫別離懷式微歌罷情如海共喜新碑吉日開

防羅原岡諸族侄咸在

上下羅原岡上路西風斜日共躋攀新詩付與吾兒道奕葉當思繼述難

重宿經捨寺

重宿招提覓舊防百年心事在松楸江村送客歸來好明月淸風詠素秋

自楊溪過葛藤科

港下歸鞭問葛藤名科山水總含情朋逰迎送秋江晚古渡寒流月影淸

曉枕偶成

戊寅此日吟淮水辛巳今朝病故園時序暗隨生紀換寸心依舊五云邊

枕上偶成

萬事隨緣不用憂好將行止範前修當玆嵗晚尢宜惜獨對黃花詠未休

戊寅此日【九月初五】

戊寅此日度眞州壩上閒書幾字畱薄暮喜投揚子宿靑山近接石城秋

西逰藳

辭家口占授諸生

我去尋師適楚邦歸期應在日初長殘書破硯須深防跬步分陰好自彊【先生擬拜舊師楊濟之墓】

狹原道中

小春風雨路初幹又向名原話考槃卻憶十年前勝事門前驥子蹤防觀

宿北澤

云塢蒙蒙濕不開長途行李后先催前山寓宿詢名姓曾向龍潭問學來

北澤道中

蒙蒙宿雨又開晴僮禦奔忙四體輕紅樹靑山溪曲屈勝逰隨處是詩情

湓源道中

度防躡嶺一徐行回首雙峯獨注淸更出前村舒病眼時從牧竪得源名

重宿墨池傅氏

洗墨池邊正己堂問舟西去又投裝兒孫總解隆先執更把前題續兩行

宿桂林

冒雨衝泥宿桂林卑尊奔走事師心一壺春酒談經罷獨詠靑燈坐夜深

次前韻寄示兒

到處虛名動士林平生孤負秉彛心過情卻更憂吾子新造從玆冀日深

贈進賢呂茂宰【二首】

薄劣何勞誼薄雲野橋迎度朝暾綿綿卻憶宵來雨誰道荒村擁令君

西去尋師學士家逺勞旌斾駐晴沙分岐細話男兒事珍重淸芬百世誇

題正心齋

涵養工夫敬是宜鑑空之體本如斯須知道理平鋪在順應何容一防私

宿三江口

雨腳朝來又似麻問舟並午踏晴沙平林系防推篷處星月交輝雜防霞

舟中獨坐次邵詩韻

一棹初逢積雨晴客邊贏得寸心淸地偏時喜北風軟天迥獨看西日明懷古正貪詩逸響可人更聽艣柔聲尋常自有無窮妙爭柰浮生識未精

舟中卽事

蓬戶靑燈照夜長觀星玩月水雲鄕當小雪寒猶淺十月初旬始降霜

風勁天髙夜已霜孤蓬閒倚面朝陽移灣細憶曾逰處靜聽吾伊晝滿航

萬石渡舟中

抄書曾作豫章行記得扁舟夜此停異日重來頭盡雪不堪惆悵憶平生

舟近豫章

雙艣和鳴莫景橫相將喜見豫章城病軀粗健何妨老隨處髙歌頌太平

寄家書

鄕人逢處話鄕心明發西歸送好音我在客邊安所遇家庭只管惜分陰

船頭曉立

檣頭曉對豫章城南浦西山是舊盟俯仰古今云聚散新題何處獨凝情

奉柬大司成先生令嗣

未遂生芻一束忱白楊幾感老懷深金昆玉季停雲處攀折江東渭北情

柬伍伯遜

擬向髙軒一日畱碧梧翠竹共綢繆覺來懶慢休相訝老病人扶不自由

寫家書後作寄璿子【二首】

今日慈顏值令辰滿門和气想氤氳江山到處逢迎好不必多情憶逺人

晏子傳書久達家諸孫親果任喧嘩慇懃寄語靑燈伴逐日新功好倍加

又柬伯遜

聞道髙軒遲我過別離偏感老懷多片防豈不相思切其柰余魂逆旅何

不寐

輾轉寒更夢不成細思時止與時行蹉跎徒有男兒志枉向塵寰老此生

發豫章

掛席西歸孺子亭小春陽煦快輿情滿懷今古憑誰問獨對寒山一帯靑

昌邑山舟中

紅日銜山莫景明揚舲共喜夜風生中天月好長湖穩五六云防作伴行

船頭對月偶成

篤斯懿徳任吾眞寧計朝晡苦與辛黃卷兩行歌一曲陶然日作葛天民

夜讀

聽罷吾伊宵向殘月明淸興正相關近貪黃卷多新益獨對韓檠又一攤

不寐

淸夜迢迢境閴然百年心事在韋編可堪夙志渾孤負空得浮生雪滿顚

宿珠璣湖

閒從火伴問名湖愧乏珠璣媚此都一水浮空防暝漠孤煙帯野樹糢糊

琴罷歌邵子詩

羈思鄕心近若何吾伊聲罷聽云和美玆明月淸風夜細唱陽春白雪歌

夜枕作

辭家已是一旬餘試把新詩訊起居待足求安元有誡日憑靑簡味眞腴

舟近潯陽郭追次辛丑嵗防此詩韻

霜日融融晝夢餘身閒隨處是安居萬緣有分無勞計頻向麟經玩特書

讀春秋

塵网那勝久陸沈靑燈遙夜照孤吟化工妙契何由得慷慨平生盡筆心

舟中閒眺

巑岏翠壁倚云端紅樹人家帯碧湍偶爾防心爲客處只疑身在夢中看

次磐塘

整履聊爲澤畔吟前村獨往事幽尋衡茅細接窮閻話又感平生生物心

旅夜次工部落日平臺韻

旅棹無眠夜寒衾獨詠詩江湖今日興宇宙昔人詩蠛蠓身如夢蜉蝤鬢久絲冬來多雨雪驥子念期

黃磉舟中

好山奇絕自天開道上誰人入壯懷我惜桑楡難再賦只應圖畫共徘徊

漁陽口追次辛丑嵗詩韻

琴書又泛楚江舟年少題詩今白頭緑水靑山新唱和雪泥鴻爪舊朋防

宿散花軒鄕人索詩

野水荒洲宿散花鄕心羈思共天涯明朝再得東風便去住畱詩屬及

夜說中庸

舊學荒涼偶一燖悠悠空志百年心慇懃誰向吾兒道聖者猶聞惜寸陰

次未起程時枕上所作韻

少日深惟道是憂老來愈覺徳難修幾於名教徘徊處剔盡殘燈未忍休

聽誦孟子三樂章

一聽鄒書三樂辭肅容斂袵起遐思系天人處猶能得自致云何不念玆

寄進賢呂茂宰

臺皂勞覘久車輿出餞隆趨承慚有道觀感激頽風白髮人何補靑雲气正雄題詩江漢上翹首豫章東

寄李晏諸生

湖海扁舟逺園林數子勞丹誠憐爾軰玉案愧吾曹昨夜金沙目何時汝水舠防云連集慶細酌盍簪醪

金沙雜詩【十四首】

淹泊依沙岸棲遲枕碧湍遙空風勢逺竟夜雨聲寒幸免蓬窻慮欣投棟宇寛明朝重汛掃筆硯共平安獨撥寒更火頻挑旅次燈懷人方有賦觀我澹忘形變態能相好鄕心不用縈情知旋斾日定在一陽生湖上風威盛云邊夜气淸晚來收細雨更盡見孤星久客休相念明朝定放晴興闌眠未得次第覓詩成深夜仍飛雨詰朝未放晴疾風吹地轉髙浪蹴云平翰墨充人事琴書理性情爲知萍梗迹日詠此郊坰病後新功減閒來舊夢淸閉門終日坐撫景百年情道大詩書重身恬去就輕寸心何所系潦止霽斯行雨雪時驚戶風濤益撼空殘杯初泛緑衰火卻添紅玉軫調應罷塵編興未窮化工何處覓江漢正朝宗平野風收怒髙天日露華懷人阻石首作客且金沙店黍聊供飯園蔬可當茶擬乘明發興訪舊徧鄰家偶踏新晴好寧教逸興慳悠悠江夏水隠隠漢陽山野趣方延佇柴扄未擬還薇垣來舊侶攜手重鄕關孤潔瞻新月髙明仰列星陰霾知幾日此去想多情寡欲存神妙忘機養性靈殘編寒漏永至教在麟經月淡天如水霞明露已霜畦蔬舒晚翠籬菊傲孤芳琴劍仍文事江山且武昌閒窻宜養病未用說吾鄕誰道心如面今人卽古人公卿能下士觀感盡興仁寓迹金沙上新亭野水濵題詩漸鹵莽孤負秉彛眞共詫金沙勝衣冠日日來髙情知好徳薄分愧非才緑水春光動靑山霽景開檣頭賔不顧端似舞雩回防筆晴揮罷澄江晚眺時生涯從作客物態盡歸詩鄕侶新情密柴關獨返遲經過多愛惜次第見民彛鐘鼓和鳴衣冠遲夙興鈞天萬壽日大地一陽生禮樂霑淸化車書荷聖情金沙畱勝迹曾此賀升平

晝夢覺作

時光已是陽生後歸計應當晝夢餘天外琴書𨿽樂土山中松竹乃吾廬

周長史崇徳堂

棘垣拔秀亦云終花蕚聨輝誼正隆不是徳馨寧致此百千似續固宜崇

邱布政公餘十詠

冉冉晴雲漾楚天滔滔新漲下岷川欲知退食委蛇妙聽唱陽春白雪篇

劉僉憲挹淸軒

載籍餘芳潄有年防臨麗澤更泠然天光云影徘徊處擬共何人賦此軒

廖教授求箴語

興戎出好片辭間利害分明欲順難從此書紳宜痛省擴充四勿日希顏

歸興

覓得江頭汝水舩朝來歸興已翩翩鄕山故舊逢迎處細說名邦館谷賢

別武昌

羈懷竊幸一身彊又喜琴書別武昌借問同舟人客姓新晴作伴好還鄕

曉發蘭溪

共訝宵來雨打篷深憂舴艋困途窮詰朝忽喜東方好大地曈曈靑滿空

卦口【二首】

流光又值大寒時淸夜閒吟卦口詩薄暮江頭疎雨歇雲開莫怪月來遲

靑山日日數歸期江上扁舟去尙遲夜半疾風雷雨作孤衾卦口夢醒時

宿南湖觜

共喜西風好何嫌夜柁勞更闌雨腳斷雲薄月華髙慰勞頻分果丁寧穏著篙鄰舟燈火近杙纜向江臯

康山

北風條暢一防輕西日紅明又報晴翹望鄕園程尙逺康山新興共誰乘

蔗林

已喜歸防逗蔗林新晴尢愜客邊心雲箋揮罷如椽筆又向平沙事短吟

發桂林

浮空瑞色曉皚皚半掛云防帯雪開夜夢家庭勤汛掃亦知早晚客歸來

鑿石潭懷廖廣文

靑氊已辱溫存厚花被何當過愛多微吟鑿石潭邊枕細憶金沙洲上歌

宿黃城艾氏

借得銀鞍冒雨行投裝仍訪舊門生時逢相識綿綿話總是鄕關故國情

黃家原道中

出得黃城望故山皇華近在翠微間回頭舊友遙追逐細酌蕓窻慰客顏

歸來

歸來松菊總平安墻角梅花雪後看新錦堂中【武昌友人惠錦】春晝永淸談日接故人歡

元旦【壬午】

履端莫怪起來遲老病身衰只自知俯仰鄕關多暇日萬方鐘鼓樂淸時

人日承李賈二縣侯下顧

湖海歸來百慮輕梅花仍結歳寒盟聨翩更辱賢侯趾錦繡重增白屋榮

適閩藳

辭家口占授小兒及諸生

適楚歸來又適閩桃溪柳澗踏淸晨服膺素有前賢命流水行雲任我眞

孫坊道中

桃李漫村麥隴肥吟邊春思轉霏微未了平生山水債寸心遙向七閩飛

南原道中

出得平田問地名望中時見舊山靑【楊溪隔山水】林頭忽喜詩情好深樹紅芳在杳

宿楊溪

衣冠先後辱遙迎一笑春風故里情生意望迷平野迥老年人在夢中行

晝夢覺作

防細雨滯行裝且復髙眠向北窻識得靜中滋味別始知禪客最爲忙

題彭原李氏門扉【諸子弟不在家】

宿雨初收踏好晴匆匆行李促嚴程東風吹我彭原袂何限先師執友情

小憇防頓寺

偶從花下一閒吟窻戶玲瓏竹樹深習習條風知客意特來淸我出塵心

宿太原寺

午詠招提防頓花太原更宿老禪家病軀偏愛幽棲好髙枕虛堂皓月華

宿太平寺

春風一宿太平禪桃李芳菲霽月圓明發靑山懷雪爪筍輿人在白雲邊

宿白雲庵感懷

曾服前賢孤立辭空山獨夜感於斯何由得拜龍門道一寫平生慨慕私

杉關道中

行裝已出杉關道閩水閩山愜素心身幸平康僮禦樂春風桃李可無吟

邵武道中

到處濺濺小澗通回頭頻憶白雲蹤每逢佳境凝眸久細數春山逺近峯

邵武卽事

東家昨日問爲誰西捨今朝走馬追孤負滿城冠蓋念只緣衰邁倦參隨

官原道中

村村桃李謝芳菲處處山棃雪滿枝和气薫人春欲莫東風澹蕩任吹衣

茅包錦

偶然見說茅包錦此語端爲知者辭愼勿妄將茅作錦免令堪鄙又堪嗤

歇雨鶴山廟

北落村原冒雨過籃輿暫駐鶴山坡呼童啟鑰供鉛槧旋寫新詩且共歌

歇雨太白橋

一上籃輿雨又來前程有定莫關懷棲身喜遇長橋好坐待髙山雲霧開

宿太白店中

泥途不必嘆淒其順應當隨逆旅時但令努力加餐飯毋惜琴書歸去遲

獨樹桃花

家家桃李謝芳菲此樹夭紅何獨遲莫是東風欺不得濃妝畱與客題詩

近建陽

考亭已近素懷開不負籃輿千里來明日靑山歸興好艸堂應念逺人回

別考亭書院

考亭拜罷賦歸與昨夜靑山夢舊閭沿道若逢相識問慇懃細說建陽居

發建陽

行裝曉發建溪陽共喜平康返舊鄕想見篳門迎迓處桐花時詠新秧

贈文公先生令孫伯升

百里郎君躍馬來恭承家命顧非才南云拜罷春如海剩賦新詩寫永懷

去年楚地賦家雞今歳閩邦話本支一一聞孫煩寄語超羣拔俗是男兒

界牌鋪道中

前途急急意遲遲寧忍名邦別所思記得嶺頭惆悵處蒙蒙細雨濕徵衣

武夷道中

細數前程歸興濃停輿更戀武夷峯棹歌九曲今猶昔誰和千秋萬古風

贈崇安於茂宰

見說金臺一盍簪偶經花縣更論心要知禮下誠吾事須識勞謙是乃箴

發崇安

淸明雨歇曙光妍祖道衣冠謝別筵晴塢每貪花簇簇春流慣聽澗濺濺

宿分水嶺

躡盡﨑嶇山復山白雲堆裏宿閩關蕭蕭風雨淸明千里琴書此地還

鉛山道中

亂石叢中一轎過水源窮處感人多髙蹤邈矣乾坤古白雪陽春柰若何

平生迂拙寸心孤何幸身親往哲途借問山川羣艸木當年曾識晦翁無

雲開雨歇放新晴處處春風佩玉鳴忽喜舊防峯在目細將心事惜平生

赤土亭前日欲沈客程趂宿競分陰筍輿傲兀歡聲動指日行裝到故岑

寄贈金太守

拜罷滄洲返薜蘿道經貴郡好懷多本圖徧覽鵝湖勝無柰晴春歸興何

安仁道中

日麗風暄三月三安仁登陸望龍潭路經舊識猶能憶不必逢人問指南

宿三山陳氏茅店

逺客寧家已刻期山妻稚子正相思疎星預報朝來喜茅店新詩夢覺時

宿大嶺鋪

蕩石亭前風雨來敲門大嶺夜深開家人想見懸思久沿道歸期日日催【適閩稿畢】

載進賢呂茂宰所贈采石春慰勞後坊塘土功之眾

花縣郎君采石春何由得及寂寥村土功沾惠交歡處共說流傳子更孫

贈別於凖通判

惜別問官居宜思位莫虛有爲兼有守庶以答除書

迎恩橋口占授於凖

玉壺春酒別情深滿向迎恩橋上斟惆悵爲君歌一曲拳拳報國愛民心

載宋憲侯所贈佳醖勞黃栢土功之眾

霜臺春色到荒山共沐淸風醉碧湍碣石水畱三伏迹新詩細寫萬人歡

倦寐偶成

衰齡精力有限塵慮幸莫相干日味二三靑簡黑甜半枕平安

偶成

殘書破硯貧中樂虛閣明窻靜裏心送客偶看溪上綠還家時息竹邊陰

隆孫誕日四周歳矣漸解人事可愛詩以志焉

祖徳多年種孫謀奕葉貽夢蘭防宦日【戊寅嵗安庭九月二十日夢蘭花髙哉一樹】奉勅到家時【到家坐十日】美質眾所念佳晨四見之學詩兼學禮早作好男兒

寄饒景徳

分沗絲蘿辱愛多可勝近況抱微屙樂天知命嘗聞教晚節尢宜養太和

賀聖節

茅屋雞聲夢覺時倉皇扶病著朝衣恍思承詔明光日咫尺天威拜玉墀

曉枕偶成絕句奉贈呂中良父子指示羅原岡先隴

四顧荒山總閴然忽開雲霧覩靑天伊誰施【去聲】此回生力細寫荊溪父子賢

諸生助移大門詩以勞焉

貽厥云仍百世謀靑山綠水興悠悠寒泉細汲蕓窻硯各賦新章答勝防

除夜

正愧道迷前聖統何期朋誤逺方來【朱子門對云道迷前聖統朋誤逺方來】小陂風雪當深夜細勸虛堂守嵗杯

元日【癸未】

虛度流年七十三彊顏北望又朝參空憐蘧瑗知非晚欲共何人話指南

教諸孫誦詩

日親黃卷坐忘疲夜撥寒鑪臥更遲淡淡生涯隨分足諸孫同唱老夫詩

小陂東橋成詩以勞眾力云

伐木年年結構勞常懷良法在甄陶忽看勝迹畱千載十日辛勤賴爾曹

東防藳

余李二生來訪文昌庵【七月】

江湖總別四三秋偶向文昌話舊防好記行雲流水趣各期努力紹前修

午防平塘

停午平塘防森森竹樹居欲馴僮禦禮旋戒飭襟裾

長林道中

歇轎來磐石支頥靣好峯道傍秋水淨嶺背夕陽紅

宿橫路

暝色迷周道髙天久露星塤箎相和處燈火後先迎

午防玉灣

曾承縞紵賁荒山欲報瓊瑤久未閒賤迹何堪符吉夢蔥蔥春色藹門闌

宿崖山【貴溪地】

問姓爲劉族題名是塔橋投裝人總喜星象爛靑霄

新安道中見紅樹

晴轎疾於飛平橋寓目時忽驚新節序紅樹又催詩

宿漁樁【弋陽地】

艸屩投安夜繩牀臥穏時一枝聊暫寄明日不須期

石弄晨炊

客路晨炊好幽哉石弄居一軒瀟灑處淨幾展吾書

午防響石【鉛山地】

籃輿午暫停幽事愜詩情彩筆閒揮罷悠然對翠屏

宿安定裏

昨日無所期今宵獲安定但教靈府虛隨處江山勝

齊原道中

偶逢澗石坐繁陰愜我平生習靜心風露不知勞逺役蜻蜓無數伴淸吟

題齊原嶺涼亭

齊原嶺上架虹梁來往令人感意長嗣續更期諸好事好將名姓共流芳

宿鵝湖寺

疲軀暫息贊公房山雨蕭蕭午夢涼榮辱不驚淸夜枕四更雲月吐寒光

宿福生觀【廣信城】

山郭逢時雨花軒納晚涼芙蓉隔秋水客子急行裝

板橋道中【玉山地】

遮眼避長風虛心省厥躬百年須爲道萬事貴乎中

艸萍道中

晨促行裝度艸萍夜來微雨喜新晴望中總是雲山色吟處時聞野鳥聲

白石道中

白石當年曾有賦淸秋此日更停輿回頭火伴閒相語琴劍何時返故居

蔣蓮鋪

當年曾此課兒詩擾擾臺輿渴飲時物幾經新節序布衣猶是舊心期

重宿徐氏村居

曾此賦村居重來十載余玉樓人久化蘭砌事堪書

宿鄭氏村居

依稀余墨象湖傍【堂扁拙筆存焉】鶴去山空事茫嗣續喜看仁愛重燈前聨跪告新章

宿毛村【衢州上流三十里】

扁舟旅泊暫天涯一夜歸心又夢家行李但教西路穏東籬計日詠黃花

舟子索詩【蘭溪地】

欵欵鳴橈話會溪好畱余迹向新詩正貪綠水靑山勝恰值風恬浪靜時

贈嚴州張太守【二首】

天順壬午十月十五日夜夢嚴子釣臺春色明媚一人軸一詩旣覺只記結句賦詩頻三字明年七月晝寢書閣有懷金臺舊防因記主客張公誤加過奬之言惕然慚忸悵怏久之時張久知嚴陵𨿽佳問常聞而良覿靡由乃發興江東之行拜我文公源祖居遂一相求八月丙申果盍簪焉情見乎辭仍用夢中賦詩頻三字云

江山隨處賦詩頻況此論心共故人遙傳尙友軒中譽爲徳兼誇更爲民

昔年曾托霜松趣【戊寅爲前劉太守寫霜松】此日重爲雪柏吟桃李任教春似錦髙標依舊歳寒心

宿資福寺步月謁思範亭

亭子何年沒荊榛老衲開羣公不日復諸傑四時來景行秋乘月吟詩夜步苔會心香妙處【晉簡文帝在華林園曰會心處不必在逺翳然林木便自有濠濮間趣不覺魚鳥親人杜詩心淸聞妙香】何必泥銜杯

鐘潭鋪【建徳地】

不必勞歸夢琴書已離東忽驚秋槿盛人在萬花叢

鐘潭嶺

東防舊友論心好西返新詩得趣頻又喜野花緣道湧嫩紅滿眼似迎賔

下崖鋪

細攪羣峯秀閒吟一水淸當街跪亭長新句幸畱名

蛇嶺

頻坐羊腸阪仍思蛇嶺詩畏途看漸減歸計莫嫌遲

分路鋪

午防來分路靑山四靣圍憑詩記幽絕千里此中歸

宿紫蓋峯法照寺【淳安地】

出嶺望奇蹤遙知剎在峯月階秋皎潔花砌夜玲瓏

合橋鋪【二首】

俄辭紫蓋峯行邁從迆邐尙懷棲鳯堂淸風灑蘭砌【爲寫紫蓋峯棲鳯堂淸風亭額】

日日賦詩頻吟邊興有神秋花隨地好疑是夢中春

懷張太守【二首】

寄語文章守逰人去已遙新詩吟不徹春興一何饒一見尋歌歸去來寧能兩地不徘徊從今遇有東飛鴈剩寫新詩慰爾懷

十二夜淳安邑庠彭羅二廣文對月

良時已喜中秋近勝會難逢此夜淸極口細談先聖道開顏共寫故鄕情

贈淳安鄧茂宰

山川迢逓行人倦館谷慇懃茂宰賢借問琴堂深淺興雪中修竹正蒼然【號雪竹】

宿向果寺

一宿招提境歸心樂意濃東流碧沼靜西照夕陽紅此日畱新墨他年憶舊蹤塵龕誰是伴明月與淸風

喜晴

昨日雲生雨今朝月照人山川𨿽險阻徒禦少酸辛

黃栢道中

細雨微沾處危橋穏步時平安人自慶回首詠漣漪

五城道中

曲澗泉孤澑髙山云四垂逢人承問訊長者是爲誰

磨石道中

晴色催詩興歸期慰客懷朱鄕看漸近襟抱共誰開

宿璜川

細雨朔風寒揮毫墨未漧中宵頻出戶微月露云端

塔坑

莫道歸心切其如度嶺難萊衣勞夢想行李此看山

樟木鋪

偶從樟木詢歸路亭長諒諄爲指南他日有時懷勝覽筍輿曾此駐晴嵐

喜晴

漠漠秋云合蒙蒙曉雨來正愁山腳滑俄喜日華開

宿曉湖

旋浸霜毫寫曉湖金尊美酒夜相娛綿綿細接鄰封話明日靑山指故都

古坑

擾擾徵途客無非利是心嗟予何事者端爲好賢深

宿白石

出原喜近故園疆度石來投逆旅裝夫婦俱能崇禮義弟兄總解重文章

宿楗頭村茅屋

煙汀一曲淡涵秋獨詠餘暉坐粟州東客倦時西路近度防歷阪不須愁

寄安仁李茂宰

防子歸時詩滿囊晨風吹動桂花香可知懷古登髙處云白山靑東路長【緣道多助夫力】

宿李章氏觀拙墨卷子

老去仍逰越歸來偶合歡捲從燈下展墨在夢中看【東防稿畢】

防園

爲客他鄕逺防園新興長畦蔬盈嫩翠林橘吐微黃

題林茂宰橋東書屋

幽棲籬落野橋東多種蕓香與桂叢童冠沂雩春杳靄吾伊燈火夜玲瓏一從黃榜蜚聲逺幾度靑山入夢濃幼學壯行男子事畱傳冰蘗滿花封

寒夜偶成示諸生

塵窻寒夜正遲遲寂對殘燈獨詠詩小子學詩方避席諸生讀易俟摳衣飫聞聖從吾好須信文王是我師流俗汨人非一日昻藏莫負好男兒

癸未除夜

歳月如流又一年長更念舊轉淒然老懷欲共何人寫吟對燈花未忍眠

吟對燈花未忍眠丁寧明日早朝天老懷有賦何多幸四海車書正晏然

康齋集卷六

欽定四庫全書

康齋集卷七

明吳與弼撰

詩

甲申元日

列炬蕭蕭宿雨鳴開軒冉冉曉云晴新春又拜唐虞化舊學重燖孔孟情

題慈訓堂

剩采隋和詠斷機洛陽芳躅【指程子之母】孰同歸奉盈執玉今猶昔姓字宜垂奕葉輝

贈程李二生赴京

老態偏於故舊深聨翩二妙重遙臨春風共有朝天興穏步靑雲聽好音

卽事

萬事蹉跎忝士林虛名孤負秉彛心寒鑪剰辱花封炭【進賢呂茂宰】春廩遙承皂蓋金【廣信金郡侯】

秋夜懷舊

玉階金殿沐恩濃舜日堯天不世逢遲莫豈勝多病際夜吟身在夢魂中

蕓谷

車亨請大書蕓谷以爲尊公用軾之扁且請賦焉詩曰

謀生不惜滿籯金富買羣書子孫讀杖藜何處可娛人時訪蕓香徧幽谷

梅月軒

鄱陽髙致一軒開雪砌霜檐月映梅銀世杳然天似水暗香疎影夢初回

蘭軒

羣經醲郁徳惟馨內重由來外自輕軒卽是蘭蘭卽我人誰不仰國香淸

雪窠

桃李家家春滿林伊誰一寫雪窠心請看風急天寒夜聽唱蒼松翠栢吟

中和齋

堂堂大本固無偏達道雝雝自粹然气質萬殊非我性克治何惜日幹幹

饒循生辰

初度欣逢有立年兩家具慶總怡然黃柑綠橘開新薦博帯峩冠秩此筵風俗固宜由我厚典章應只在人傳從今日與二三子細講髙堂十七篇

贈祁門四生

朱鄕遙憶舊年懷今喜名邦四子來寄語家山多俊秀好將朱學賸栽培

贈孔昭

橋門北捨日相親鄕國參商四十春偶爾小陂風月夕細談舊夢兩情眞

宿墨池傅氏

洗墨池邊又一臨西風重感百年心當時弟子俱華髮細話牀頭雪夜深

午防白沙寺

沿道逢人問白沙樵蘇喜達老禪家竹林淸趣微吟罷素壁題名日未斜

宿桃昱寺

白沙已度詢桃昱短景天寒日久斜松竹園林淸淨處髙眠都似未離家

午防壁邪寺

停午衝泥到壁邪石壇花木又僧家淸香一炷簾櫳靜含笑揮毫向日華

宿湖溪吳氏

客捨曾畱詠籃輿今息肩芝蘭多繼武金玉總怡然

燈花

吟坐久忘眠銀燈花燦然明朝風雨霽行李早言還

喜晴

風雨怯途窮疲軀歸興濃寒衾孤夢覺旭日滿窻紅

別謝步

遺編已返司成宅行李言還賤士家紅日淸霜新雨後髙吟隨處看梅花

江頭敍別口占

信宿髙居賸好懷江頭逺送合門來云防若遇東流便更有新詩爲爾裁

宿白沙寺

壁上重歌昨日詩古橋送客立多時天低又恐雲生雨半夜疎星愜素期

書東寮壁

云臥東寮夜寒裝北返時欲畱他日迹素壁更題詩

宿北澤廟

當年歇雨暫棲遲千里琴書適楚時此日重經來問宿雙峯對罷夜談詩

宿陳鳯鳴氏

會心境界無非樂得意軒窻卽是家霜樹糢糊連碧落雲山隠約隔紅霞

石橋感興

石橋小立感懷多借問當年事若何不識天人相勝理朔風淒烈漫長歌

陳傅二廣文攜酒登仙防山

勝會難逢眞快哉晴明風日共登臺玉壺細酌題詩罷綠水靑山歸去來

畱吳營元氏

花封歸轎正駸駸駐節亭前日向沈莫怪有孤投轄意一詩聊慰逺迎心

乙酉元日

銀燭煌煌壽域開衣冠濟濟拜蓬萊寒泉細汲春窻硯又喜微詞頌泰階

雪夜

衾裯加厚尙愆和慨彼牛衣更若何信是萬緣皆有命達人心事漫長歌

東窻卽事

積雪經旬倦出村日將名教淑諸孫疎狂每恨知非晚性命誰人可得聞

課寶賢隆新二孫

攺罷新詩課二雛鴈行端拱侍寒鑪朝朝聖訓宜深服養正工夫信在初

感興

問學無功行莫修過情聲聞負朋防回頭難返西飛景逐日徒增老去憂

璿慶生辰

三樂堂中朋盍簪玉壺淸話共春襟新功更有新詩朂克己良規各洗心

孫生景福復來接果不肖忽七十有五而生亦六十有五矣感思今昔遂成此句

妙手頻來奪化工幾回笑語共春風筋骸容易成遲莫百歳光陰一夢中

奉陪判簿劉侯登皇華亭

萬落千村社雨晴人心天气共和平閭閻希識花封貴爭仰皇華嶺上亭

三月十三月下感懷

戊寅此夕月華淸步月溪頭惜別情濫沭皇恩天共闊餘齡猶幸一身輕

成化乙酉三月十三夜東門玩月有懷往事因成此句天順戊寅此夜諸孫同乃祖母步月東門賤子將去京時也

閣中感懷

一瞥浮生似夢過男兒徳業竟如何回看夙志寧無感萬事悠悠東逝波

閣夜

澹月巡檐罷虛窻發興濃區區一何幸生長典墳中妹壻徐士英久逝多病未遑致芻春夜有懷遂成此句

欲成哀些久愆和慘慘悲風柰若何幾度竹窻春思亂感君气誼負君多

書罷將就寢燈花燦然漫成此句

書罷倦忘眠銀燈花燦然道心方烱烱詩思更綿綿撫景時𨿽邁謀生事貴專古人如可作日願執其鞭

哭同窻黃於珩

憶昔官居白下窻讀書同幾坐同牀忍看華髮交期盡一炷淸香淚幾行

隆孫誕日賦詩爲壽【十月初二】

戊寅此日次南康乙酉玆晨壽爾觴養正工夫宜百倍朂哉髙舉早升堂

寒夜偶成

自嘆生來聞道晚誰憐老去立身難塵窻不寐微吟處霜月澄澄夜未闌

東防饒州稿

東防口占授小兒及諸生【二首】

推窻已喜疎星爛隔竹猶貪缺月明素達行雲流水趣琴書又作小春行

一息猶存未敢閒幾車行李又江山逐時舊典供朝夕隨地新詩賦往還

宿經捨渡

族裏卑尊暢夙心篷窻僮禦課新吟虛舟到處棲身好依舊靑燈坐夜深

長山晏氏

問疾曾飛晏海詩更從羣從敍宗支他日長山疑夢處諸生濟濟夜眠遲

章山傅氏

常憶章山吉士情【傅剛爲庶吉士久逝】偶乘良便造君庭【諸子來長山迎至其家】揮毫還慰平生誼濟美堂前好弟兄

太平寺

連日禪房晝夢濃人情物理靜時功宵來更擬尋瀟灑淨幾明窻寫訓防【朱子訓防詩】

又絕句

石炭紅生夜正遲銀燈花爛未眠時客身無恙心虛寂細寫閩山性命詩

喜晴

陰風號怒客心悲添火加衣養病時黃卷埋頭不知午滿窻紅日又題詩

寢息偶成

人事全稀心似水書程多暇日如年任教大野風仍壯漫喜寒鑪火正然載渴載饑都委命時行時止一由天小陂程課無勞計想見諸孫各勉旃

離太平寺【二首】

十日禪房養性靈晴光又喜一陽生明朝何處尋梅去特向新詩記太平

云牋璀璨翰如飛剩載詩書使者歸共喜江頭新雨霽重臨舴艋又囊衣

夜發龍頭山

正羨沙頭縮項鯿上流忽聽夜行船滿湖柔艣和鳴處萬里靑宵月向圓

鄱陽懷古

西風斜日次鄱城細憶當年仗義名似此男兒眞罕比微詞何處弔芳馨

發磨刀口

問得前程去莫遲月篷催著夢中衣湖山一覽陽應復早向梅花賦式微

晝寢夢小兒鳴琴

勝防欲罷動歸心晝夢時聽驥子琴日用只知爲善惡平生不識滿籯金

獅子山

獅子磯頭一棹過客邊心事近如何寒更往轍知非切暖日遺編得意多

觀語類後作

平生朱訓不離紳舟上微言月夜親又喜朱鄕山水近幸哉亦是及門人

景徳舟中

幾展寒衾未忍眠殘燈旋剔又舒編𨿽云甚矣吾衰也一息猶存合勉旃

至日

閉關旅食浮梁日歸夢寒更景徳舟天心見處從羲覓物理窺時向邵求

晚起

道上行人系客心燈花忽喜照更深寒衾睡穏歸懷好今日良朋定盍簪

別舊生祈門謝復謝希林饒晉

今日良朋果盍簪還家各務惜分陰新春有約龍潭上好與兒曹共此心

發景徳鎭

十日窯頭系客船靜中黃卷夜忘眠開頭正值陽來復水色山光媚晚天

重經獅子山

陽復春來一棹還簡編新課日希顏船頭火伴時相命掩卷推篷又看山

獨夜懷古

懷古心期孰與論客邊程課自朝昏梅花溪上春光好一味新功勵子孫

鄱陽舟中傷九韶

時傍鄰舟向日吟天涯忽動故園心始知一失鐘生耳宜絕當年伯氏琴

重宿磨刀石

緣岸人家富竹林猗猗偏稱客哦吟若爲覓得梅花伴好結嵗寒三友心

煮粥禦寒

五更炊黍行舟端爲霜嚴風更遒但得寸心存養熟自然天理日周流

種湖比鄰相勞

結伴歸時正快哉娟娟新月照吟懷慇懃更辱鄰舟問何日重過故里來

宿檐石

團團紅日欲銜山喜得鄕人作伴還系防汀沙回首處饒河孤棹茫間

燈花

晴色歸程日向前銀燈花復照遺編兒孫接處無他喜往復新詩三十篇

宿魚門

夢裏光陰一擲梭壯懷偏感舊防多昻藏空有男兒志滿鬢秋霜柰若何

吳氏會景樓

東去書程日有功西歸臨眺更從容兩間眞意無窮外一防虛靈變態中

宿漸嶺

俛仰浮生一轉蓬不眠興緒月明中茫茫盡是迷途轍碌碌何時得反躬

贈吳璽北歸【並序】

謝家步東溪吳璽字邦玉者先正文正公艸廬之族也予嘗爲乃祖題東溪書捨焉成化乙酉冬璽相予東防往復二旬慇懃備至又送至桂林乃別裁此爲贈

兩旬髙誼動人多又共西歸信宿歌記得桂林分手語龍潭春色早相過

宿打石港

讀書有益專心晚克己無功積悔多從此更加鞭防力餘生一味致中和

卽事

行李初從千里回塵窻旋掃養靈臺微言玩罷更何事時向溪頭訪早梅

題程希善梅月

舊館多情坐夜闌淸晨梅月爲誰寒載瞻負荷孜孜處玉殿承恩始拜官

挽李章

平生積學未經施玉折徒增士友悲存順沒寧男子事晨窻慰爾五峯詩

重宿連樊橋胥氏

連樊橋畔重投裝淸夜迢迢故意長樓閣玲瓏春滿眼梅花新句賦晨窻

重宿下窯寺

暝色忙衝倦客旋寒燈又宿下窯禪憶從天上歸來日明月淸霜夜半船【饒州稿止此】

次集慶亭詩韻

偶共朋防話五峯乃知世上有豪雄但憐南北云泥迥徒向靑霄仰下風

奉寄李學士

曾向韶華惜寸陰直期心契古人心竟無定力勝塵鞅空有虛名玷士林書爲病來荒素業詩因老去倦長吟如何黃閣仍畱念白雪陽春辱逺臨

曉枕作

徳性難馴學力微空憐蘧瑗晚知非從今何以酬余齒博約須令莫暫違

寄秦參政

淨幾明窻尙友軒道情詩思共悠然春宵幾度相思夢霽月光風各一天

小兒初度

家幸平康爲樂天世遵淸白矢心堅園林百果春如海幾閣羣書日似年

贈別程庸牛演【庸任雲南同知演任贑州千戶】

雲南萬里正新任贑上千山復舊官武略共瞻中土重文韜總喜逺隅安壺漿柳栢春風軟燈火蕓窻夜雨寒愼勿輕爲兒女態功名畱與後人看

下窯寺贈牛演【丙戌】

晴山聨騎度花陰駐勒頻傾故舊心彼美禪關淸夜宿玉壺春酒又同斟

宿桂家洲

疾風吹浪蹴云浮捩柁停橈泊桂洲巨舫得依深系防孤篷髙枕夜無憂

吳氏南軒

寢息隨時忘陸沈銀箋揮罷自長吟庭前花艸宜人處生意新霑雨露深

枕上偶成

靜夜迢迢客夢回髙吟淸興正悠哉窺窻更喜銀河爛定有晴光燭九垓

重宿九蓮寺

曾寓禪房十日居重來不見舊時書閒窻一榻春宵夢細憶流年二紀余

分枇杷絲頭柑歸種

曉露春泥劚石苔逺分蒼翠入云哉靈根細沃南歸處杖防扶兒日日來

夜興

晝寢房中應接稀靑燈夜雨獨吟時但令心廣身長泰不管東臯歸去遲

喜晴

極目長天宿雨收客窻春興轉悠悠滿庭花艸同人意流水行雲任去畱

大司成頥庵先生二郎君懷珠玉下顧次韻奉酬

客窻重篤弟兄忱竹樹交加午院深喜極翻令淸淚墮淒風折盡百年心

曉枕

一榻平安客慮稀夢廻春漏正遲遲東阡西陌嬉逰處欹枕孤吟記此詩

防園

杖防防園處乘風坐沼時生涯從淡淡歸計任遲遲萬事信隨遇一身當自持熟思今古轍至善是吾師

對月

照日東升月隨緣北住人寸心元似水兩鬢任如銀得失幾無定榮枯事有因素諳名教防敢不日書紳

九蓮寺南軒

食罷閒來對橘花春風庭院寂無嘩浮雲流水何心計幽興饒時卽是家

對竹

生涯忘旅泊出戶又斜曛雪檻沈吟久靑靑對此君

卽事

送別禪關話別遲舊生重誦舊吟詩相看霜鬢空衰謝從古深功貴及時

客夜

徐步吟苔砌遙空對塔燈禪扃終日臥病骨暫時輕寵辱元無系詩書素有情心隨身共止庶以達吾生

饒氏東閣

香南山上僑居日金鳯橋西小憇時虛閣明窻淸晝永雲箋畱字更畱詩

卽事

舊館欣重宿新晴愜令辰塵紛無所系花鳥自相親嘉惠諸生盛淸樽院主頻素聞亨困防貴在熟吾生

對雨書懷

形容𨿽老矣蹤迹任飄然夏雨淹三市春風憶九蓮【豫章寺名】觀生時學易習靜日同禪利用崇吾徳忘機不識圓

寶應雜詩【四首】

萍梗何勞計簟瓢且寓居淸心宜雨樹供病慶時蔬身憊多便枕神疲少近書故人頻問訊吾道近何如隨遇安時命尋幽養性靈登臨多古意講誦有儒生所貴知通塞尢宜適寢興當爲斯是理不必計枯榮逺近搏空翼髙低接樹花曉煙香正妙新霽日初斜積學如攻木無謀似算沙知非吾輩晚堪鄙又堪嗟隠幾焚香罷巡檐待月來客懷不落莫詩興頗悠哉處世憐無賴爲儒愧匪才先師去日逺防吝借誰開覩桐林書屋【余知州規與友琴軒李州判勉小簡藹然故意感而有作】

一簡諄諄辱愛多知君微恙少愆和佇看勿藥來新喜重向桐林共放歌

橙

蔥蒨亭亭愛一橙日供淸趣映檐楹明朝回首懷萍梗記得沈吟此際情

偶過北院

講罷殘經思已荒徐經別院暫倘佯靜來春意君知否晝寢房櫳日正長

寢起

不堪人事日匆匆老病惟便一味慵徙倚閒庭髙枕後遙看西塔夕陽紅

重過北院

幽僻禪房又獨來窻邊襟抱靜中開薫風爽气飄晴幔綠樹濃陰轉午臺

甥館【五月初四日】

端午懷甥館蒲觴兩度斟徘徊經茂艸誰共黍離情

初五日

寶應逢重午甥門憶往年形容愁裏異時序夢中遷倚玉人何在爲箕事然客窻吟不寐展轉曙鐘天

坐塍間看耕

出戶頻頻月升扶笻欵欵看秋畊世間萬事惟勤好只恐兒孫未我聽

新移蜜檀柑金橘皆已結實日供淸趣

蜜柑二顆逢時雨金橘盈枝更可人借問山家那有此新年分得下窯【寺名】春

飼魚

碧沼澹怡神遺編暫一伸病軀何所事時作飼魚人

紀夢

二妙聨英淸且閒髙蹤那得到柴關哦吟曉枕思君處檐雨蕭蕭秋夢還

沼上獨坐

病眼昏花少近書時從碧沼坐觀魚支頥細憶平生志行止何能與道俱

自訟

平生立志在希顏逸駕那知不易攀餘生碌碌嗟何及羞看靑編凢聖關【朱子云物格知至處便是凢聖之關語類】

仙逰山

訪古餘情詠綠陰金風滿徑滌煩襟靜觀萬物生生意契我虛靈無事心

小憇下窯寺竹裏

嶰谷沈沈足午涼郤枝寂寂散秋香會心不覺孤吟久信是閒中日月長

塔下小立小兒輩

寢起乘風步屧遲綠陰淸晝獨吟時遙空極目靑雲表幹鵲聲聲爲阿誰

題鳯橋書屋【並序】

臨川饒大誠世爲南塘大族先考士榮遷五峯之金鳯橋今爲五峯人予旣賦其東閣復屬筆於西塾云

眾理森嚴盡在書朝經暮史誌何如須將萬事皆依理先聖前賢定不迂

贈余知州

昨日髙談聽友琴【李州判號友琴軒】今朝細語向桐林【余有桐林書屋】幾時更遂龍潭約淨幾明窻敍夙心

奉寄舊侯鶴州周使君

英辭頻辱賁荒墟逆旅曾勞枉使車閩嶠阻深龜鶴逺時看玉佩與瓊琚

和康節淸風吟

長短髙詞播大篇誰知妙處在無言微涼一動煩歊外流水桃花共杳然

夢黃季恆

別卻安樂窩逺爲羈旅客夢我平生人形容宛如昔

饒貳令淡庵

解組歸來老布衾遐齡細和淡庵吟菜根釅醋男兒事車馬輕裘故舊心

杏林淸趣爲過省躬題

昨夜東風動九垓董林生意滿根荄欲知化育功深淺細看嬌紅次第開

憶家

小陂晴色映佳晨和气融融近小春遙想諸孫稱慶處相看俱念客邊人

分棲鳯竹

吳氏南軒棲鳯竹雨餘膏沐帯花分明朝冉冉龍潭上佇見千兒與萬孫

發漸嶺

寸心無怨亦無尢何處棲身不自由焉有閒情牽逡巡學徳是吾憂

泊周家渡

朔風微雨月朦朧周渡相將夜落篷內省秪應隨遇好前程不必計窮通

不寐

客夢醒時宵向分欲將行止共誰論黃流防味君休問只管吾心存不存

舟中卽事

紅葉連村歸興濃黃柑帯雨更玲瓏倚篷小立蒼茫外詩在雲煙杳靄中

重宿下窯寺

入院閒吟對雨時夢醒貪看月流輝驅馳倦客西歸晚不待雞鳴急早炊

旴江謝郡侯遣鐘掄潘玉來習鄕射禮二生歸裁此以贈之

彌月龍潭講禮回從容行李不須催黃堂風采超今古何處閭閻不看來

贈陳崇書教諭考績赴天官

蕓閣蘭燈利斷金驪駒朝唱白頭吟恩波闊處多魚鴈細寫歳寒松栢心

至日次杜韻

翼翼趨朝鼓催共瞻小往大應來新功煆煉當思奮夙志驍騰孰肯灰欲見天心時訪柳閒窺物理獨尋梅平生几案惟書冊談笑何曾到酒杯

曉枕作

黃卷新功日又加愈知聖道浩無涯長更寧忍貪髙枕爭柰昏昏兩眼花

夜枕作

一徳蹉跎不易成空憐兩鬢久星星雪窻欹枕無眠夜誰共新功觀我生

雪夜晚眺

寶鏡團團掛碧霄翠屏隠隠隔平橋回頭更會梅邊境緩步微吟擊壤謡

卽事

又出柴關踏雪晴養心隨處抱遺經含英咀實嘗聞命莫向塵寰枉此生

夜枕作

腳板何曾夢孔顏百川東逝可西還須當痛惜桑楡日莫把光陰當等閒

勇

驅山塞海未是勇借問如何學日新斂收不可斂之气伏櫪安流勇乃貞

宿西廨彭氏

詩成頻聽曙雞聲卻喜靈臺一防明須識宴安眞鴆毒足知憂患乃吾生

平生雅志在希顏歳晚工夫始識難但保寸心長似鐵何妨萬水與千山

次桂家林

系防沙頭朋盍簪新吟兼唱舊時吟懷開不覺笑談久總是平生鐵石心

責躬

中歳知非已過時老來空賦責躬詩一生總被虛名誤千慮難逃實徳疵無計可回前日月有功終作後男兒戰兢盡此桑楡力衛武朝朝是我師

重宿太平寺

琴書欣有托故舊念重逢蹤迹炎涼異心期禮樂同

寒夜獨坐

夜半殘燈坐不眠孤吟霜月小寒天昏昏病眼時無恙又托精誠向簡編

獨坐

尋得幽偏養性靈衰年惟喜少逢迎簡編隨意閒舒捲盡日禪房一味淸

省躬

一身衰謝渾無賴萬事蹉跎總不能何以激昻偸惰气博文約禮是餘生

觀語類爲政以徳章感程子而作

尢人只見無虛日罪已何曾有實功莫把寸心矜立雪但專一味暮春風

喜晴

偶來知己話忘疲撥盡寒鑪別去遲開戶忽驚晴送喜旋添雪水寫新詩

雪夜

雪滿園林風滿軒聖賢對語夜忘眠新知滋味私欣處何幸蒼蒼假我年

宿朱坊

華顚客子已還家夜讀扁舟燈又花料得餘生無別喜聖經賢傳是生涯

宿沙河

夢回試省有何思只念因循學過時幾向平常猶易失志當造次愈難持

次桂家林夜宿江岸傅氏【避風雨】

已喜琴書達桂林卻愁風雨打寒衾漫移棲息投安處又稱靑燈夜讀心

次桂林渡宿江岸吳氏

蒼山古渡認松林寓宿江臯捨館深少長肅雍揮翰罷銀燈花映讀書心

次小陂頭登陸

寒衝暝色小陂頭烈火黃柑禮數優歸去摩挲靑玉案獨慚鐵畫與銀鉤

曉枕作

義利須明判兩途斬釘截鐵是嘉謨不於生死路頭悟何以能爲大丈夫

夜枕作

四檐風雪夜漫漫今古興懷事幾般數口幸然無凍餒羣生寧免少饑寒

夜枕作

失便宜是得便宜倚伏循環不必疑俯仰但令無愧怍前程一聽老天爲

賀彭九彰落成新居

穆卜髙居諧吉兆翚飛華棟恊淸朝三陽交處天心泰百福臻時瑞气饒

讀易絕句【丁亥】

消息盈虛萬不齊等閒誰識此心微春窻燈火無言處剛悔因仍學易遲

病後作

老來日月信無多擬向春風詠太和局促塵窻淫雨裏一年桃李病中過

病起防園

並防無侶又春風況復兼旬百病攻幸有餘芳晴爛熳微吟緩步太平中

客夜

黃州橋畔閣澄澄近水遙山映晚晴髙枕自知行李倦淸風明月是平生

卽事

曉牧淸溪課二雛從來養正在於初詠歸虛閣閒眠處又喜新知葉聖謨

卽事

浴罷歸來月滿林又從虛閣學澄心萬緣有命宜隨遇不用逢人話陸沈

寢起

寢息將興日射窻又憑吟幾納微涼乾坤闊達身心寂信是閒中興緒長

偶題

無事時來自得亭秋風淅淅晝陰淸尋常在世無他技精白於天是此生

辰孫誕日

鳯閣歸來嵗二更庚辰之載汝才生又逢初度裁新什祝爾詩書與日增

寧壽同日同時生

辰孫旣有新詩律寧壽那無善祝規流俗浮情休借問先民遺範是依歸

卽事

灌罷時蔬又坐亭防魚潑潑沼澄澄天光云影徘徊處誰共當年一鑑情

臥自得亭

養病時來沼上眠托身物外自悠然區區爲幸誠多也隨處先師有格言

曉枕

萬事悠悠東逝波秋風揺落興如何曉窻寂歷無言處獨唱蒼松翠栢歌

陳僉憲挽章【髙第弟子項判府命賦】

絳帳當年交有道靑衿遺愛感無窮門生故吏今重見誰共摩挲慨古風【關西楊煥然毎見漢碑有門生故吏之稱輒摩挲興嘆】

與豫章吳生沼上亭子話舊

兩地關心久別情相招亭子話平生靑藜緩步歸來好細詠新詩對短檠

曉枕作

危者平兮易者傾聖謨宜敬不宜輕獨憐暮景無多了篤實新功敢暫停

數日桂花香

丹桂秋香又一年老懷不必思華顚聞香隨處堪乘興浮世升沈一聽天

沼上芙蓉花開

玩易亭中歸去遲芙蓉忽喜映淸池流年自換人依舊爲已工夫日百之

次己卯嵗芙蓉花詩韻

忽驚花吐興無涯認取平安是我家萬事不須閒著意只應隨分閱年華

又偶成

萬緣由命不須愁晚節蹉跎是我憂羲畫周文同坐臥夕陽西去水東流

偶成

富貴無心生有涯朝昏務去是矜誇髙眠玩易微吟處又對芙蓉滿眼花

玩月

萬事無端不系情讀書終日掩柴扃金風動地頑雲散四望靑霄霽月明

饒循

暝倚虛庭玩偶奇紛紛涼月滿絺衣悠然眞意無言表忽報階前客子歸

與吳貞防東陂石泉

初冬天气已嚴霜霽色家家獲稻忙紅樹題詩歸步緩不知何處是仙鄕

和田園樂

冰泮雪消舜日含哺鼓腹堯天南畝萬蓑春雨東臯千井朝煙

隆孫誕日

人生須作好男兒徳業從來貴及時虛度光陰眞可惜幾時能聽老夫詩

寒夜

霜葉燒殘更寂歷寒灰撥盡獨沈吟細看隠隠云畱象黙感生生造化心

夜讀感懷

爲聖爲賢當日事流風餘韻後人思殘防何以酬初志允出名言玆在玆

閣夜

金雞已報霜天曙蕓閣重歌紫陌吟【誦金臺吟稿】百嵗光陰渾似夢十年身世若爲心

至日卽事

化日曈曈照曙筵儒衣秩秩拜鈞天杖藜碧澗談經罷梅柳迎春又一年

同諸孫出村觀雪景

塵窻黃卷日埋頭時喚諸孫度雪橋極目長村云漸薄幾多寒餒望靑霄

卽事

墻角溪頭日日來境幽偏稱病中懷簡編隨處微吟罷時探梅花次第開

雪夜懷恪一輩爲求糴旴江

風急天寒念逺防唱籌何日問歸舟四方幸喜多靑眼觀主宜人不必憂

曉窻偶成

希賢希聖事何如頑鈍之資費琢磨素服前言焉敢惰但憐來日苦無多

雪夜懷堅二【時在旴江】

獨憐防子未歸時夜半無眠有所思稚子弱妻風雪裏孤村心事夢依依

題玉灣李大章午風亭

賤迹何勞紀名園自足揚午風新气象喬木舊輝光徳義聲猷逺詩書興緒長經過時有賦題向鄭公鄕

立春感懷【戊子】

日日潛心向伏羲曉窻髙詠立春時梅花滿樹方驚眼又對千紅萬紫時

擬呈趙劉二侯

衡茅衰臥正呻吟枉沐旌麾欲降臨稍待條風向明媚逺從花塢車音

劍山酆氏淑景亭【藏世系碑】

新碣峩峩結架雄支流𨿽異本原同載瞻載仰翚飛表春在乾坤浩蕩中

藍頭書屋爲新諭何琛題

新種蕓香屋數椽靑山綠水映華顚欲知自下升髙處人十能之已必千

曉枕作【二首】

滿眼梅花看未飽朱櫻處處又舒紅一年好景休孤負細認洋洋發育功

兩眼昏花日抱屙書程全減睡魔多春深何處無顏色李白桃紅柰若何

卽事

一春多病倦防嬉又對鶯啼燕語時疎竹短墻流水曲眾芳深處詠歸遲

坐東門外樟樹根

脈脈春流一澗盤新晴錦繡萬花攢小詩畱與兒孫誦老大曾於此考槃

自得亭卽事

一亭瀟灑隔紛囂坐臥於斯興自饒雨後落紅殷滿地崇桃相對尙妖嬈

自得亭對雨書懷

剛恨平生學聖難餘齡程課肯容慳洛閩幸有階梯在精白斯心日夜攀

題弋陽吳茂宰雙白軒

物則民彛本粲然柰何多蔽損其天誰憐雙白同吾意遙賦新章更勉旃

中秋玩月次舊韻

永樂己亥庚子寓五峯甥館正統庚申辛酉壬戌寓種湖景泰癸酉寓安慶天順丁丑寓呂坊寺戊寅寓新橋驛癸未寓歙縣成化丙戌寓五峯

戊子中秋月又圓小陂新雨淨風煙襟期美惡元由我身世浮沈一聽天細數流光懷旅次獨醒殘夢立檐前達生知命應須服愼勿憧憧役莫年

宿斯和嶺徐氏

靑山投宿問斯和安樂眞同邵氏窩幸記松楸鄰貴裏云仍奕葉假經過

奉柬彭澤族裏

小春新霽快行裝力病由來拜響塘【十三府君墓】寄語華宗賢後裔先塋宜防不宜傷

宿種湖

筍輿遙自響塘歸故里歡迎逐夕暉靑燈綠酒綿綿話總念桑楡見靣稀

宿羅原岡

彭澤迢迢宿種湖羅原岡上又停車夜分獨散靑霄步一防靈臺合太虛

偶成

年將八十待何爲賢有良謨聖有規逐日孜孜無別想幸時相賞莫相違

卽事【己丑】

滿圃芳菲積雨摧東陽新霽病懷開兒扶杖防閒防處尙有殘紅待我來

璿慶生辰【二月】

良辰大壯綺筵開細酌諸生介壽杯珍重相觀而善處麟經羲畫養靈臺

寄嚴陵張太守

金臺髙誼連三月嚴瀨離情又六年駐馬江幹何日遂暮云春樹夢相牽

自得亭【二首】

曉立雞聲月晝坐綠陰風兩行名教防千古此心同一塵不動處萬籟無聲時髙臥淸風裏微吟自得詩

不寐

老去逾憐學聖難日新程課敢容慳細思夙昔無眠處涼月紛紛五夜闌

挽豫章胡昭

璧水才華夙分深九蓮髙誼古人心衡茅新約成春夢何處淒涼問斷金

東軒卽事

東軒髙臥處竹影亂虛檐借問軒中事新功細學謙

八月十四夜玩月

滿林涼月映更初髙枕虛窻玩易余老去倦爲湖海客年深幸托竹松居知幾漸覺工夫宻安分寧論活計疎企仰聖謨頻浩嘆襟期何日得純如

挽饒州吳別駕

男兒何者是豪雄徳義存心任轉蓬𨿽死猶生雙白志亷頑立懦仰英風

次前己丑暮秋拙吟以防余齒

舊迹沈吟久新功感慨多形容空老去抱負竟如何顏孟𨿽相逺路岐寧敢他先民有成憲程課日漸磨

九日次杜韻

當年謝病辭金闕此日髙登在鳯臺嘉禮特防天使盛客懷時向故人開【程庸】浮沈轉盼成今古寒暑驚心幾往來萬事蹉跎空白髮餘齡程課爲誰催

懷閻巡檢【承以羲軒羣聖之道見朂夜拏舟伴宿】

戊寅此日接吳航歷敍羲軒重大方伴宿跪辭勞夢想尺書何日達南陽

隆孫初度【十月】

前日慇懃話夢蘭玆晨喜气藹門闌鵬程萬里男兒事夙夜孜孜學孔顏

康齋集卷七

欽定四庫全書

康齋集卷八

明吳與弼撰

奏疏

辭左春坊左諭徳第一本

天順二年五月十六日臣吳與弼謹奏爲薦賢事於天順元年十二月初四日欽防差行人曹隆賫捧勅書禮幣降臨衡茅以臣爲才而徵聘赴闕聞命驚惶恍然自失防知攸措竊緣臣𨿽幼承父師之訓粗涉書史而弱冠沾疾加以立志不堅是以虛名𨿽出實學全無迨夫暮年疾病愈深夙志彌怠自愧虛度此生付之長嘆螻蟻微軀何意復防聖明齒錄夫卑辭厚幣惟賢可以當之而臣何人敢膺曠古所稀之盛典哉恭惟皇帝陛下睿知聰明聖神文武四方風動萬國歸仁而崇儒重道之盛心圖治濟時之美意實與天地同大日月齊明凡有血气者莫不欣忭況在於臣敢不踴躍恭命謹於當日望闕謝恩祗受訖日陪鄕鄰老稚謳歌舞蹈伏惟大得民之盛何幸逢於今日而負且乘之譏實難免於輿論於是肅將勅幣謹用緘封俟春气和暖扶疾隨使賫赴闕廷以圖辭免臣於三月十六日上道五月十五日至京十六日引見防聖恩授臣左春坊左諭徳臣以菲才旣未經辭免禮幣之榮又安敢冒昧以受寵擢之重謹將原賜禮幣進上伏望聖慈矜臣愚戅憐臣見患兩足風痺大施曠蕩之恩特回所命放臣歸田少全微分日歌頌雍熙於水邊林下以畢餘齡不勝萬幸

第二本

伏防十六日聖恩授臣左春坊左諭徳臣尋具本辭免十七日奉聖旨不允所辭兼防過假褒詞益令孱薄不任震驚伏念臣所以懇辭者非敢有髙世之心潔身之意亦非敢有矯激沽名之妄實以學徳荒疏疾病纒繞苟不自量冒昧供職必有曠官之譏又必有失儀之罪非惟貽玷於聖明亦且取笑於後世是以不避斧鉞冒凟天威至於廷對之餘賁以紗羅勞以羊酒分𨿽難當不敢有孤至恩卽踴躍拜賜矣伏望聖慈哀臣愚誠聼臣辭免容臣儒衣儒冠日近淸光以圖報稱於萬一臣無任懇切待罪之至

第三本

伏防聖恩授臣左春坊左諭徳臣再具本辭免二十二日奉聖旨不許辭免伏念臣一介庸夫材非令器誤防聖明甄錄初徵赴朝待以不世之寵授之美官而促令供職此急於用才之盛心曠古帝王之希典實千載之奇逢正臣子報效之秋也緣臣學識疏謬素多疾病見患痰咳頭風及兩足風痛苟不自量冒昧供職徒速罪疾無補明時臣聞漢蔡邕嘗見異書唐李邕願一見祕書臣僻處山林異書固未嘗相接祕書尢難得見叨遇聖明何幸如之伏望聖慈哀臣愚誠聴臣終辭俾於下處暫且調攝俟疾略蘇乞賜一接祕閣羣書少益防見或備顧問圖答涓埃於萬一不勝幸甚干冒天威無任懇悃惶懼待罪之至

第四策

欽防聖恩授臣左春坊左諭徳已三具本辭免天意未回不防兪允臣竊思豈惟學識疏淺委是弱質早衰新病𨿽除而舊疾仍在且犬馬之齒已幾致仕精神血气皆非可以鞭防之時伏望聖慈哀臣愚懇聼臣終辭不勝幸甚無任懇切惶懼待罪之至

陳言十事

臣吳與弼謹奏爲陳言事臣竊伏念臣學術疏謬器識庸凡誤防聖明甄錄至京以來日夜惶懼戰越無地且聞士大夫淸議謂臣至京日久全無建明大失朝廷寵抜之意責臣當矣待臣厚矣臣固嘗伏讀勅書天語諄諄渇欲臣來臣心豈不欲再仰天顏一進芻蕘之言上酬淸問萬一顧臣艸野鄙人初赴闕廷茍不自量冒昧有陳必千非分是以徬徨怵惕心𨿽切切而意更遲遲也竊思臣犬馬之年已幾七十丹徒在宿疾彌纒誠恐涓埃未答而一旦身先朝露上孤聖明眷注下負士大夫屬望罪不勝誅矣是以忘其鄙淺輙敢撰次先聖賢格言竊附已意條爲十事僣擬進呈粗備瞽禦之箴非有所建明也今者欽防聖恩放臣歸田俾全愚分天地覆載日月照臨捐軀殞命曷足云謝謹冒死以所言上塵睿矚少致感恩戀闕拳拳之萬一謹具如左

其一曰崇聖志

臣聞顏淵曰舜何人也予何人也有爲者亦若是公明儀曰文王我師也周公豈欺我哉程頥曰莫說道將第一等讓與別人且做第二等言人便以聖爲志言學便以道爲志朱熹曰要須做人難做底事孟子又曰責難於君謂之恭周惇頥曰伊尹恥其君不爲堯舜伏願陛下斷然以堯舜自任雍熈自期天下幸甚臣初至京師聞輿人之誦曰我皇睿知我皇仁聖我皇勵精圖治日不暇給太平之盛可坐而待矣然則願陛下納天下於泰和之中躋生民於仁壽之域者豈獨微臣之私爲然舉京師皆然臣自鄕裏至於道途萬姓莫不然也書曰天視自我民視天聼自我民聼陛下躬上知之資膺天人之眷際承平亨嘉之運而當春秋鼎盛之日誠大有爲之機防千載一時也程顥曰志不可慢時不可失司馬光曰時乎時乎誠難得而易失朱熹曰時乎時乎不再來如何可失伏願陛下奮乾綱之雄斷順天應人任重致逺勿貳勿疑天下幸甚

其二曰廣聖學

臣聞聖𨿽生知未嘗不好學孔子學不厭文王望道而未之見是也或問於程顥兄弟曰生而知要學否答曰生而知固不待學然聖人必須學朱熹垂拱奉札陳大學之道曰淸閒之燕願博訪儒臣知此道者講而明之考之於經驗之於史而防之於心以應當世無窮之務伏惟陛下聰明睿知固不假學習而能然於萬幾之暇日召儒臣講讀經典一二條未必不少益聖聰而增輝聖政之萬一也聖明畱意焉天下幸甚

其三曰隆聖徳

臣聞湯武於盤盂幾杖刀劍戶牖莫不刻銘以致戒是以聖徳日躋孔子贊易之辭曰日新之謂盛徳書曰徳惟一動防不吉又曰惟徳動天無逺弗屆孔子曰爲政以徳譬如北辰居其所而眾星共之又曰徳之流行速於置郵而傳命子思曰君子篤恭而天下平伏願陛下法成湯不自滿假之心體大易終日幹幹之意將見聲名洋溢乎中國施及蠻貊舟車所至人力所通天之所覆地之所載日月所照霜露所墜凡有血气者莫不尊親而配天矣惟聖明畱意焉天下幸甚

其四曰子庶民

臣聞書曰亶聰明作元後元後作民父母夫子之生也饑欲食而寒欲衣疾痛屙癢之欲其安逸皆於父母乎是賴父母愛子之心無所不至焉是以文王視民如傷也孔子贊易之辭曰先王以茂對時育萬物程頥釋之曰王者體天地之道養育人民以至昆虫艸木使各得其宜乃對時育物之道也孟子曰王者之民皥皥如也又曰君子所過者化所存者神上下與天地同流朱熹釋之曰聖人徳業之盛乃與天地之化同運並行舉一世甄陶之書又曰眾非元後何戴後非眾防與守邦又曰民惟邦本本固邦寧孟子曰保民而王莫之能禦也伏願陛下篤父母斯民之心而不已焉何皥皥之不可致哉惟聖明畱意焉天下幸甚

其五曰謹命令

臣聞管仲曰出令當如流水謂順民心也孔子贊易之辭曰擬之而後言議之而後動書曰愼乃出令令出惟行伏願陛下命令之施必詢謀僉同得其至當之歸然後執此之令堅如金石行此之令信如四時致丁寧之戒以諭其始驗從違之實以要其終必令行禁止而後已又必諄復成湯祝网之意以致拳拳欽卹之心焉惟聖明畱意焉天下幸甚

其六曰惇教化

臣聞張載曰爲天地立心爲生民立道子思曰修道之謂教門人問於孔子曰旣富矣又何加焉曰教之朱熹曰此道理𨿽人所固有若非聖人如何得如此光明盛大人不曉得我說在此教人曉人不防做我做下樣子在此與人做原是要持守此道理教常立在世間常如此端正才一日無人維持便顚倒了所以說天佑下民作之君作之師惟其克相上帝寵綏四方天只生得人付得此道理與人做與不做卻在人所以又爲之立君師作成之旣撫養之又教導之使無一夫不遂其性如堯舜之時眞个是寵綏四方世間不好底人不定疊底事才遇著堯舜都妥帖平安了所以謂之克相上帝蓋助上帝之所不及也自秦漢以來講學不明世之人君固有因其才智做得功業然無人知明徳新民之事君道間有得其一二而師道則絕無矣呂祖謙說思齊之詩曰聖人流澤萬世者無大於作人所以續天地生生之大徳也程頥曰古之盛時未嘗不教人任其自生自育只治其鬭而已又釋重坎大象之辭曰夫發政行教使民熟聞聴然後能從故三令五申之若驟告未諭遽責其從𨿽嚴刑而驅之不能也伏願陛下頒誥吏民俾天下曉然知朝廷意之所在然後庶幾吾教易得而入焉惟聖明畱意焉天下幸甚

其七曰淸百僚

臣聞書曰無曠庶官又曰百僚師師伏願陛下於人才之際精加鑑別無曠官之失而有師師之美天下不足平也茍賢否混淆𨿽有良法羙意孰與行之而膏澤豈能下於民哉惟聖明畱意焉天下幸甚

其八曰齊庶政

臣聞書曰徳惟善政政在養民又曰庶政惟和萬邦咸寧又曰六卿分職各率其屬以倡九牧阜成兆民然則六卿者庶政之原而九牧之表也萬國賴以咸寧兆民賴以阜成昔仁宗鋭意太平開天章閣召宰輔賜坐給筆札俾條陳所欲爲者伏願陛下誥勅六卿各詳所司利當興害當除悉條呈進陛下博采羣議議定頒行而責成於六卿焉庶政和而太平不難致矣惟聖明畱意焉天下幸甚

其九曰廣言路

臣聞舜辟四門明四目達四聰聖人以天下聰明爲聰明也朱熹曰爲政不在於用一已之長而貴於有以來天下之善伏願陛下廣延視聼洞照八荒將見嘉言防攸伏而萬邦咸寧矣惟聖明畱意焉天下幸甚

其十曰君相一徳同心

臣聞天气下降地气上躋天地交泰而萬物生君臣之間必誠意交感而治功成是以聖人感人心而天下和平書曰後克艱厥後臣克艱厥臣政乃乂黎民敏徳杜甫曰上有明哲君下有行化臣君臣交盡其道而治功不建者未之有也然圖治非艱致治惟艱毋急近功毋規小利必處之以裕持之以漸而後可是以聖人久於其道而天下化成也夫然後將見四時調風雨順百谷丰登而四靈畢至矣惟聖明畱意焉天下幸甚

謝恩表

撫州府崇仁縣民人臣吳與弼謹奏爲薦賢事臣以菲才誤防聖明徵聘於去年五月十六日欽授臣左春坊左諭徳凡四具本辭免乃防兪允賜臣歸田以其年十月十二日抵家臣誠歡誠喜頓首頓首伏以臣猥以愚庸起自艸萊遽豋臺閣龍顏春煦聖徳淵微曠古之奇逢固大有光於名教非常之至渥豈宜叨被於凡流臣誠惶誠恐頓首頓首臣直以早衰犬馬之齡懇辭鵷鷺之署何意涓埃未答於萬一雨露洊降於無涯宸翰昭回榮逾黼黻金帛璀璨重比丘山過憫餘生特領月廩仍勞軺傳重辱皇華凡在斯文咸歆盛美顧玆微喘愈益慙惶𨿽君父之慈曲賜全於生成而臣子之私實難勝於負戴瞻望宸極答謝無由無任感恩戀闕激切屏營之至謹差學生車泰奉表陳謝以聞

書

上嚴親書【辛丑】

三月二十八日見丘彥庸知大人復職回合家皆平善不勝喜幸初只想老奶奶【先生外祖母】春月回鄕及見丘彥庸言未有回日男遂於二十九日給引前來省視日夜痛自咎責思爲兒時未省人事而大人逺赴太學十二嵗方隨伯父至京父子初見皆不相識居京時大人常夜臥語男云吾昔在外時思爾不見淚下多少矣今爾在傍宜努力進學期於成人當時男未知此言之切也及年十八九𨿽略知讀書志气太鋭自謂古人不難到每輕前人忽慢行事大人𨿽時時切責之而其狂妄之心終不能攺年二十一回鄕粗涉人事然後漸知力行之果不爲易又天之所以拂亂其所爲者恆極其至兼以疾病纒綿茫然不知道路所由安得而順乎親哉身𨿽隔千里之逺而夣防無一日不在於親之側也每中夜痛心罪不容於死去年六月來侍冀得一面親顏盡告十年所歷思自奮於後日而罪惡貫盈親心未回抱痛還鄕天下豈有無父之國信如窮人無所歸也【去嵗古崖不知以何事拒先生先生負罪引慝早暮號跪累日終不納是年冬先生復往省古崖感先生純孝父子如初】今年重欲來省就迎老奶奶回徘徊悵怏欲進復卻男不孝之軀何足卹惟益大人之憂耳本欲爲悅親以來而返重親之憂豈人子之心哉於是舟至湖口旣不敢下又不敢回遂至湖廣自湖口至湖廣凡一月遇人未嘗敢言家世惟恐累大人之徳今以禾熟附舟回家偶遇四川朋友遂拜字奉報男自今年正月來多看四書頃刻不離頗覺身心粗有所得於聖賢分上用工亦似有下手處方知天之所以窮苦於身吾親所以責備於行者恩何至哉噫男𨿽進徳有日而大人年向晚矣惟大人善自解爲祖宗念萬幸萬幸六月初四日寓武昌舟中男與弼百拜

與徐希仁訓導書

僕聞天下之至美者莫如聖人之道昭明易見簡易易行然世鮮能之者不學故耳原其故有二焉懵然無知而不事夫學者庸人也學焉而弗克者未誠也惟其未誠也是以事物交前理欲互戰順理乎系累於欲從欲乎有所不屑撓乎其中懣乎其心茍一念之或失則聖人之道斯逺而習俗之溺彌深幾何不並其少有所得者而亡之惡在能有充哉是𨿽曰學與不學同也僕坐此患十年餘矣抱懣朝夕亦云至矣今年從春來一以大學語孟中庸熟玩一日恍然似粗有所見乃喟然嘆曰聖人之道果易曉也果易行也而今而後吾知免夫朝夕之懣而有以超然樂乎羣物之表矣因益加力焉所見益似親切於是又嘆曰世俗固吾棄吾庶幾以自與世俗固吾笑吾庶幾以自得吾方聖賢之親而遑卹其他乎哉僕辱厚於足下有年古人重於交友者資以輔仁僕敢自私哉足下嘗向僕稱道慨慕人之善則知聖人之道之爲美又向僕致自不足之嘆則豈非同於僕之懣耶今將釋子之懣而進子於樂地不難矣蓋爲之之機在我而爲之之方則具於聖賢之書胡爲而不勉之也僕近走江湖歸得風疾艱於步往來得罄所言於左右惟尺書不惜時賜逺臨幸甚

與章士言訓導書

近閱舊稿得足下往來詩數幅重感故人之誼因憶去年僕赴京省親時辱贈言引堯舜周公孔子爲我標的而期我造焉噫此大賢所宜希者豈區區小子所敢妄意竊僕嘗觀古人道徳著於一身而事業光於千古者豈無其由不自小其量而用心純也足下之云蓋所以廓我之量而純我之心輔仁之功一何大也夫聖至於堯舜周公孔子無以復加矣而其量豈自足而心豈少息哉後之英雄之士卓然特立者其量蓋期於堯舜周公孔子而其心亦以堯舜周公孔子之心爲心一念慮一動作數聖人常在目前道徳視數聖人爲未克事業視數聖人爲未大用力孜孜而不足量詎容小而心敢不純哉故能卒有所就降及其次則以先進大賢自期而用力於徳行事業者亦無不至而亦各得其效夫期於聖人𨿽未至不失爲大賢期於大賢𨿽未至不失爲賢者世俗見其磊磊落落以自表見於後者乃謂天生非勉可至語古人則置之度外語時人則曰某吾過之某猶吾也某𨿽過我猶不能甚凡百一以時人自局靡然以古人爲難企而毅然安於小藝之易成不其量而雜用其心小有所得志驕气盈以爲人生所事止於如此嗚呼此古人之所以爲古人而今人之所以爲今人也與僕𨿽不敢當足下之所期亦不敢不以習俗爲戒而奮志乎古之大賢也犬馬之年三十有一矣六嵗入小學七嵗而學對句十有六嵗而學詩賦十有八嵗而習舉子業十有九嵗得伊洛淵源錄觀周程張邵諸君子出處大槪乃知聖賢之學之美而私心慕之於是盡焚應舉文字一以周程張邵諸君子爲心而自學焉學之累嵗而行與時違或以爲古而不達時宜或以爲迂而闊於事情或謂之僻亦謂之怪笑讓兼極僕𨿽不敢盡忘初志亦不能不少徇於時徇時之心日深而初志日懈兼以疾病相纒居恆慼然不悅茫然無措感今懷古於風晨月夕蓋有不勝其愁嘆者矣今年自春初専玩大學語孟中庸覺漸有所得舊疾稍減而精神稍益沈潛晝夜反覆身心然後知聖賢之道豈獨古而不達時宜豈眞迂而闊於事情豈誠僻而且怪向之轗軻齟齬於十年之間者於聖賢之道見之未明行之未力也時議豈欺我哉賴天之靈祖宗之澤父兄師友之教今得少有所持循以進何其幸也然日月逝矣少壯不再過時之失不無憾焉以足下之明了此素矣而僕復瑣陳於足下者誠謂令嗣震才美少年冀足下善誘之至於道毋使其他日有如僕過時之悔也非足下之舊故不敢以此凟非令嗣之可學不敢以此勉惟裁處之傅婁諸生進學有益可愛可敬勉之勉之僕近容歸得風疾不能逺出末由良覿頻頻示教幸甚

與傅書

區區數月惟看四書比與足下別時所見似不同矣客歸重訪一丘軒足下教學未回見士望知潯陽書皆到向承足下送至江滸言自今當從新用工不識別後果如何得區區書後又如何聞區區回鄕又如何若只欲糊口似眾人則可謂云耳已矣欲更向上一步做好人以光祖宗以大門戶以垂後昆則宜偕令嗣至山中有以相告區區居家逺俗事外日與二三子讀書窮理樂堯舜之道而已此外非所敢知也

與傅秉彛書

別後日新如何區區自正月初一日至十五日玩得論語一周十五夜誦大學並或問亦一周身心似少有長進人能如此接續用工去何患無益祗是或作或輟則終不濟事耳昨日讀眞西山大學衍義觀其敍堯舜三代之盛君之所以爲君臣之所以爲臣皆本於大學格物致知誠意正心修身之功漢唐之治君之慕學𨿽或甚篤臣之輔導𨿽或甚切然於大學之道不明是以卒於漢唐而已然則人之爲學而不本於大學皆非也足下之志果何如耶令嗣前日臨別言或四月至吾山中今方正月而待四月其惰慢不立爲何如且或之一字尢可見其惰慢之實噫其不可教也明矣足下亦踵覆車之迹乎夜來又看衍義敍經史所載兄弟之事宜親近而不宜疏逺宜忠厚而不宜刻薄痛快深切讀之令人悚然毛髮皆竪念不得與士望兄弟一共觀之

與九韶書

別後兩奉書想皆達聴區區客城十餘日假館牛千戶宅意甚適也有人自京師回言吾親正月到家復職長幼皆安又一樂事但賤體半月來病瘡苦人亦順受耳早晚多看中庸似有小益凡人宜以聖賢正大光明之學爲根本則外物之來有以燭之而吾心庶得以不失此心一失幾何不爲水之流蕩云之飄揚莫之據哉吾之所恐此而已所慕此而已汲汲若不及茫茫若有亡不知日之夕昏之旦也詠懷數詩乃餘事云耳不審吾友奉親理家之餘用力於四書所得何似少壯難再得勉之勉之大丈夫毋爲習俗所溺也不具

答九韶書

十二日共談半夜翼日余樂猶妙正先賢所謂學必講而後明道誼由師友有之惟聖人知朋友之取益爲多故樂得朋友之來也此數語𨿽恆能道之必親得其效然後知聖賢言語有味十四夜翫月待足下不至十五夜與丰城鐘生東陂王生二三人月下鼔琴觴詠甚快而足下又不與深令人相憶厥後莫聞消息恐足下滯於疾今日辱書果如鄙憶宜善養心以自調理來書謂把捉不定動與心違此豈眞足下之患乃區區之常患也足下今始知耳人患不知己病能略自知正好刻苦用工子顆令弟欲相從甚善敢不如教但自己要立志耳使回匆匆奉答不具

與傅秉彛書

人不可以不聞道而道亦未嘗不可聞也用一時之力則有一時之功用一日之力則有一日之功積之之久气質自然化矣近與足下談數日觀足下豈懵然無知者比哉茍能從事於斯他日得賢父子一助其爲幸也莫大焉昔有人見濂溪先生甚慕其道而自惜年已老矣先生曰無害也但能聼吾說則庶幾其後果有所得由是觀之人患不爲耳予𨿽不敢希濂溪先生之萬一而足下之年則少於濂溪先生之所誨者可不勉哉

與黃景章教諭書

久別而一見暫處而卽別豈直足下情有不釋而區區亦奚能恝然哉然人生出處自各不同離合亦其常耳惟相期於斯道愈久愈固則𨿽逺近異處而此心未嘗不親慰也別來又半月思足下之誼每增感激則知足下之與僕矣近無便舟因鄕人而至大冶寓於普濟寺寺極幽曠學中師友日相往來永嘉朱廣文老成可親諸生亦多純朴寺僧能禮儒者亦客中一勝事進修新益何如有便可以字示途間所得拙文三篇附上見日未期保愛不宣

與九韶帖

近別後深思人生只如此碌碌混眾度日義理俱無所知孤負降何異羣物嵗月如流彊壯能幾可勝嘆哉數日讀四傳將畢昨日溫燖春秋左氏傳及谷梁傳至夜看得一公粗有意思而賤婦病甚敢煩賢友相過明早偕往種湖問醫幸甚

與子端帖

子端遭人倫之變而能不爲習俗所移可謂難矣敬羨敬羨吾讀書人深增惶愧専此奉賀

與族兄伯廣帖

嵗裏讓一哥相過言老兄目下顧賤地欲遣子來學拜聞不勝欣忭仕敬兄亦欲教子甚盛事也合族能如此祖宗幸莫大焉不宣

與吳宗謨帖

癸夘嵗邂逅道途承眷眷同姓之好邀話市祠得挹淸風至今感感屢欲一訪貴裏徧拜宗親以多故久未遂所願也前嵗承致中下顧得詢動履曽屬以奉勸各房子弟讀書未審近來何如也良覿何時冀順序保愛

復萬叔璨書

伻來喜審逺道寧家合宅納福爲慰重拜厚貺兼承佳筆感愛多矣賤子自春多病近來尢甚學徳荒疏無足道念去嵗防遣令郎相過不勝欣躍惟不才無能啟迪貧家寂寥缺禮尢甚方自愧悚而令郎尋以家務歸寧弗得從容共學至今怏怏幸賴春融勿深責也尊堂姑姑亟欲拜庭少致問安之誠多事遂爾蹉跎並乞寛恕爲禱

與胡昪

夜來防鎖生途中話久夜半方別意思甚好此公言自別許久稍能循序讀書漸學把捉身心可敬又言節省家務用志稍専近欲買屋鑿池今皆罷念此又可敬話間志甚踴躍擬與足下頡頏而進得渠如此衰懶有望矣

與友人書【壬寅】

去嵗小孤奉書已達且聞不以鄙言爲妄戒酒進學非喜聞過而勇於行者能如是乎可喜可敬近防吳徳讓言足下忽有虛弱之疾此讀書過苦所致最宜善自調攝區區向時不曉事其進太鋭往往盡力於書且髙大其聲耗防元气極爲大害居京時得疾已不敢大聲讀書居鄕曽於友人家講大學數日精神疲甚舊疾復作自此不敢過用精神每讀書但隨力所到爲之少倦則止惟此心不可間斷爲學本當日就月將優防涵泳方能持久若要急迫速成徒自苦耳終不濟事大抵聖賢授受要惟在一敬字人能衣冠整肅言動端嚴以禮自持則此心自然收斂𨿽不讀書亦漸有長進但讀書明理以防養之則尢佳耳苟此心常役於外四體無所管束恣爲放縱則𨿽日夜苦心焦思讀書亦恐昏無所得脫講說得紙上陳言於身心竟何所益徒敝精神枉過嵗月甚可惜也此區區平昔用功少有所見如此足下其諒之

上嚴親書【癸夘】

與弼田圃之餘書籍𨿽不敢廢然學漸覺長而徳覺愈難修矣鄕村僻處無師友之資兼以多病家務無可委托不得大進而嵗月不延卒墮小人無由少望聖賢籓籬時發浩嘆無所容身諸弟正好用工萬望大人善養之俾不才而才不中而中甚幸甚幸所讀書宜只以小學四書爲急次及諸經本文其子史雜書切未可輕讀男少有所得渾在小學四書語略近思錄言行錄【時先生尙未見程氏遺書朱子語類】於此數書苟無所深得則他書易壊心術其害非淺鮮也大人常以訓男今漸覺之而用力晚矣可勝嘆哉

十月書云今年田圃之餘惟玩心論語集注其有得處直不知手舞而足蹈也自八月來又覺大長一格孟子所謂四端逐日省察體驗而凡所以持身所以處家所以接物似各有所持循所恨者獨學寡陋無師友以講明之耳曰讓言大人的發諸弟回鄕此誠逺慮實不肖男之深願素志也蓋不惟鄕裏純朴淸儉可以爲進學徳之資抑早有以知稼穡之艱難則他日可不流於放逸惟大人斷之無疑急急遣行是禱所儲書籍並大人平昔親筆諸槁及親友書札亦望發與曰讓至誠防回爲妙

乙巳閏六月書云深懼不能大進於學上玷先世近辱父師日夜痛心不遑起處又曰晦庵先生文集千萬發回近來覺得文公先生言語愈深切著明但用工不逮耳

十二月書云十一月初八日訪鄕親黃於霄季子自京歸伏聞大人萬福合宅均安愁容頓破懽意曷勝繼聞明春大人有祭掃之歸骨肉有完聚之期此一大樂又何幸也與弼居鄕循常晚谷稍豋但恨困於疾疢書籍荒蕪身心彌怠不敢擬於人列嵗月駸駸血气日減弱冠奮抜之志今安在哉孔子曰年四十而見惡焉其終也已豈不然乎諸弟於學初猶未嗜覆車之轍誠不願其蹈也士友自京來者深言其富貴相習後難處於鄕男黙自惟念生長於飽暖之中居養所移無足怪者伏望大人善教俾裁損舊習素淨來歸漸親稼穡日與鄕裏士友漸磨其進其成實未可量祖宗積累宜必獲此而男日夜之所深望也

與九韶書【丙午】

別後多病侵陵甚苦亦順受耳知行新功逐日有進近承送朱子經濟文衡至每日敬觀正如溪澗恰漲繼以驟雨也意緒盡多非筆所悉兼足下不曽有積累著實工夫難一時驟語也大要入門只在撥置他書一以四書及伊洛闗閩諸子専心循序熟讀勿忘勿助優柔厭飫於其間積久自然有得不可彊探向上此味眞難知之正文公所謂𨿽淡而實腴也不肖亦何幸而忽臻斯境痛快痛快來諭謂較前去年差勝甚善但用心不宜太苦進銳退速實非虛語足下精神甚短體弱致然宜倍加保養以圖萬全

復曰讓書

山椒一別不覺經年懷想之情彼此共之不肖自去冬來學之功不謂不苦日用亦不敢謂不得其力但病體衰憊家務相纒無由猛進而日月不延企仰古人相去萬萬此朝夕所甚痛心者也今秋忽得教帖乃知進徳之志不怠如此豈勝欣躍書展玩以慰別懷因以自激書尾欲令寄言猥防不鄙惡得而黙但足下已自言之矣來書云嘗肆力於四書此可謂不枉用其力而得學之本矣僕𨿽欲言奚言哉豈惟僕也𨿽聖賢復生教人又豈出此僕與足下別後工夫亦只此書而已足下又云𨿽能一時理防紙上陳言於身心竟無所禆此語尢有意味正好商量蓋人患不知反求諸已書自書我自我所讀之書徒爲口耳之資則大失矣今足下旣自知無益身心則當漸向有益惟専心於此篤信之固守之深好之讀以千萬而不計其功磨以嵗月而不期其效優柔厭飫於其中則日新之益自有不期然而然者矣

與曰讓書

念昔奔防初還鄕時以情事未申罪逆深重不遑寧處而百憂俱集其於賢妹及吾子曽不能少盡恩禮𨿽達者不芥於意寧不大自歉於中耶閣下之官之日正不肖獲稻黃栢遙望去塵豈勝愧感恆欲東訪一寫所懷柰困憊之餘未得少蘇此志未易可遂而尺牘之敬且闕如也知罪知罪中蒙疊寄佳貺拜領祗益慚悚耳與年云閣下能祗勤所職可喜可敬向黃栢途中所言四書五經本文循序俱下徧數讀過之志尙能爾乎不肖於去臘遷居小陂庶事艸創俱屬艱難祗隨分耳惟血气益衰學徳不前無以洗不孝不弟之罪之萬一重累父兄師友屬望日夜驚懼無地自容新嵗鄕裏間有子弟相過共學日以多病少能與之精進益加惶懼徐妹夫近承訪且有意來此亦美事也令郎在侍宜篤教之熟讀小學四書五經本文養其徳性毋令疏放閣下課程亦不出此大要小學書尢不可不痛加工夫須逐篇逐條玩味入心見聖賢教人之意昭然見於言外如此庶幾有進愚意常以爲後世萬事之不逮古先者闕此以爲之基也小學旣熟方好用工四書五經須令成誦使其言如自已出則味自別古人云讀書千徧其義自見非虛言也四書五經本文旣熟方可讀注旁及子史讀書如不循序致精只欲泛然雜看終不濟事徒敝精神枉過嵗月大可惜也區區平生陷此病痛悔無及矣以閣下之年之資千萬日防向上毋忝所生學者某近年全然惰了役於利欲防克自持原其所由正以平昔小學功疏讀書鹵莽根本不立故外物易以動揺可戒也可戒也徽州及各縣有何書籍幸一一恵及爲感末由盍簮惟兾保愛不宣

與九韶子濡帖

今日承家兄帖示防諸親鼔樂導不勝感懼已奉字托家兄告免再煩二賢友宛轉於諸親友一言務必得免則幽明俱拜大徳不淺也

與傅秉彛書

承遣令嗣逺辱送兼貺賻儀不任哀感之至第二令嗣有志於學此誠美事愚意欲賢友今嵗田暫與人佃種分谷長嗣早晚照顧家務今中子來學明嵗又作主張賤子襄事後只有讀書最切擬整理些書籍須得數學者抄寫交防中有的當者可擇與令嗣偕來嗣裘亦間來受學不宜苟且因循嵗月如賤子此時嵗月已去百病侵陵難得向前日夜痛恨徒自苦耳悔何可及心事萬萬何由一面又云幼令嗣尙未知學須用拘束令其熟讀小學四書五經本文足下亦宜痛加努力庶後人有望也

回憲司經曆書

僕以不才誤蒙憲司列位大人以爲可用特垂褒薦致屈尊嚴枉顧蓬門一聞車馬之音驚惶戰懼汗流浹背無所逃罪竊惟僕幼受國恩未答涓埃正當踴躍以繼淸塵少圖微效然僕自二十一嵗沾疾一向纒綿有加無愈全然不能進學是以虛名𨿽出實學全無誤蒙齒錄徒增愧赧兼以見患頭風等疾動作艱阻𨿽欲奮身實不能得此皆大人親目所見者伏乞回司於列位大人前申此下情乞賜別選英俊以副朝廷求才盛意貸僕嵗年使得逐漸醫治但身一健凡有指麾卽當欣抃趨事冒凟尊嚴無任悚懼俟罪之至

回淸漳王太守書【正統己未】

與弼不幸早嬰多病晚益纒綿竊伏山間苟延喘息而已其於學徳有弛無進重玷父師抱愧萬萬方措躬之無地尙奚有於四方之志哉近者伏蒙誤愛以與弼可以驅防特辱褒薦遣使臨門聞命震驚受恩感激不知所措夫嘉善而矜不能固大人君子爲政之體顧僕何人敢膺玆寵伏望鈞慈察其無似哀其疾病俾得以遂其畎畆之私不勝幸甚謹遣學生黃節奉書申覆兼致謝懇幹凟尊嚴無任恐懼俟罪之至

上石憲使書【庚申】

撫州府崇仁縣百姓吳與弼見患風气等疾謹遣弟與性稽顙拜書於憲使河南大人鈞座前與弼輙布腹心仰乾造化與弼自幼隨親宦遊於外家山丘墓曠於祭掃年嵗旣久不免爲人占侵盜已嘗遣弟與疇具訴於官人頑健訟慢延至今不遵遷攺伏惟大人性行安潔學識髙明徳政洽於羣情威刑服於眾志凡抱寃負屈得以見直於秋霜烈日之表者幾千萬人矣而吾祖獨懷羞於九泉何哉蓋爲之子孫者怯懦逡巡不能伸情於上而然耳不孝之愆其何以逃竊謂禮莫貴於重本罪莫大於忘先與弼幼承父師之訓粗知自守曷敢僣逾今日冒昧凟犯威重而不避斧鉞之誅者誠以本不敢不重而先不敢有忘也伏望鈞慈俯垂聼察矜其衰悃特賜施行俾公法明於上私情申於下則死生受賜子孫難忘干冒尊嚴無任戰栗俟罪之至

與黃鐸書

胡生齡望者區區祖居種湖鄰友胡子熈之子也充臨川邑庠生欲於曰讓處請春秋之學煩吾友館之待彼事畢引去求見凡百於賢伯仲靑眼爲禱

答周圻書

承諭諸葛武侯治蜀服罪輸情者𨿽重必宥理則然矣然所謂必宥者謂如律之自首法也自首欵內有云其損傷於人於物不可賠償云云並不在自首之律若無斟酌之宜而一槪從輕正朱子所謂只見所犯之人爲可憐而不知被傷之人尢可念也鄙見如此漫以奉復不宣

答陸防政友諒書

不肖奔防時防倡義裒賻周旋偹至豈勝哀感自是而後常於稠人廣坐稱揚盛徳聞者莫不悚然起敬起仰今年春正慕想間忽辱教帖拜聞榮膺大藩之寄南服之民幸莫大焉兼拜寶楮佳紙美味尢深感感玆又拜書獲知蒙備厚禮於先人之墓繼恵以胙益嘆仁人君子之髙風雅度邈乎其不可及也其於師友之誼厚矣於風俗激昂多矣顧小子曷足以承下風之萬一哉只增愧感而已使回謹此申覆無任哀感恐懼之至

答族人宗程書

許生來承書問知足下拳拳於學深以爲慰邇者因念吳族近代以來不勝衰替而吾宗種湖爲尢甚不肖早旣慆慢中益病苦萬不如人悔莫追矣父兄宗族無徳以動之鮮有一人能以振起後昆光顯祖先爲意者惶恐惶恐楊溪彭澤二族不能不深有望於士彰與吾宗程也勉之勉之

與黃季恆書

行李往來知貴恙安愈不勝爲慰賤子到此病體不佳兼苦於瘡四月初方少緩痛逺人事養病觀書頗爲自在𨿽居市不異山間也諸生授業皆略有緒但恨吾友隔逺耳子顏勵節二親契同此申意未防間各兾保愛不宣

奉頥庵胡祭酒先生書

近別伏想尊起居萬福爲慰與弼十二月十三日南浦問舟十四日早行十八日抵家諸生及璿慶席尊庇皆獲粗安竊伏惟念與弼率意拜造少申謝懇瞻仰門墻負罪慼恧特防鈞慈緩其逋慢之誅備沐欵教之至仁人君子之心固如是矣璿慶𨿽幼均拜隆愛何感如之贈言過許內省欿然𨿽爲閭裏之榮實重父師之辱愧悚愧悚擬明春來親徳音攜數生拜假程氏遺書及三禮諸書抄錄但未知家事如何行得否也今因王生行便敬此申覆企仰西山無任瞻戀激切之至不具

與伍伯遜書

得假華館辱愛良多重承厚贐尢所不勝近別想動履淸勝爲慰不肖十八日抵家諸生及小兒皆席庇粗安每於親友話次未嘗不樂道賢主人伯仲和樂之意以爲薄俗勸敬羨敬羨今因王生行便専此馳謝不宣

答黃季恆書

伻來辱茶肉之貺甚荷承諭牛租俟面奉其詳令郎往質固知太幼然區區絕迹公門髙明所素悉者𨿽愛莫能助也

答任教授書

同安舊防風流雲散音問寥闊二十年矣周圻到山間忽知閣下來教敝邦慶喜之餘恍然如夣繼王常至則教鐸已施出人意表敬仰敬仰鄒觀來辱華牋及筆墨書籍之貺兼承吾師以保楊先生逺命尢以爲感細詢泮水新政不覺撫掌嘆賞無已實吾邦之幸而斯文之光也與弼離羣索居舊學荒涼懶病日向衰憊負我良朋多矣陽春白雪稱道過情何敢以當萬一祗益愧赧耳鄙句奉酬漫爾備禮無復思致幸恕昏惰種湖之行必有一日承問冀以道自任益堅雅操至誠樂育榮膺天寵不宣

答郡侯王仲宏帖

衰臥衡茅光陰徒謝日切負愧平生知己是惶是恐風雨中忽承命使頒胙何感如之拜貺之餘愈增悚懼耳使回謹此申覆無任激切屏營之至

復建昌郡侯謝士元帖【侯遣諸生習鄕射禮】

岑寂中猥防使介書幣駢臻披雲霧而覩靑天何快如之第恨學術荒疏無能奉答儀章萬一爲歉引領南云有懷防旣使回謹此奉復

與上饒婁克貞書

久不聞問辱三月十二日書審侍奉吉慶爲慰又知令弟髙升賢友進學不已二郎讀書尢以爲喜於小兒友分責善輔仁之功至矣大矣同諸生捧誦之餘快哉快哉豈勝傾感謹書置壁間朝夕以爲盤盂之戒示及所疑當俟面講謁杜祠之作非區區所望於賢者棄而勿治可也蘄春王侯正懷想間忽聞動履何喜如之且承恵書事𨿽中阻意已領矣齊壽之屬樂於受簡但年來衰病益昬無好語耳姜友譜文安敢食言惟是禿筆寫字有孤盛意也良晤未期下學上達日進無疆是所禱也

雜著

吳節婦傳

節婦諱某航溪黎友和女也聘爲處士吳彥升婦歸未幾而處士歿時節婦年二十一有子一人曰通才四嵗節婦以節自誓淸儉謹畏處人所難人亦無不敬羨之也子通於與弼爲族兄弟嘗謂之曰吾母孀居今四十餘年矣志節凜如一日育我教我報恩無所宜得文以識庶昭於後嗣抑少慰人子惓惓之心吾弟其成斯美乎屢諾而未就今以春正月重以族叔父仲學先生命乃感而言曰人之大倫五曰君臣父子夫婦長幼朋友是已五倫各有其理而理具於吾心與生俱生人之所以爲人以其有此理也必不失乎此心之理而各盡乎五倫之道庶無忝於所生若節婦者自少至老守志不渝教育子婦以振其家是謂能不失此心之理而能爲人婦能爲人母矣噫是亦人道之當然固無足深嘆然人欲橫流良心斵防而人道不虧者鮮則節婦之行惡得不表暴以勸於世哉洪熈乙巳正月丁亥族子與弼謹識

觀湖說

崇仁東四十里有坪曰白沙吳氏所居之坪有大小五湖湖之主人孟晦翁走書謂予曰元孫淡軒著觀湖說亡於兵燹復求其說於予且有屬乎全體大用及洗心滌慮之云予尙翁之志乃爲之說曰觀湖之瑩然瀞緑物無遁形則知不可以一私累乎吾心之髙明觀湖之不息則知委之有源而吾心不可不加防養之力觀湖流之必溢而行則知進修之有其漸而助長之病不可有是皆湖之朂吾志者如此其月到天心處及風來水面時之樂則在乎其人焉若夫借湖之風月以流連光景則詞客所爲非吾儒所尙亦非翁之請也

勸學贈楊徳全

人之所以異於禽獸者以其備仁義禮智四端也四端一昧則失其爲人之實而何以自異於禽獸哉然蜂蟻之君臣虎狼之父子豺獺之報本雎鳩之有別則以物而猶具四端之一人而陷溺其心於利欲之私流蕩忘返反有不如一物者矣欲異於物者亦曰反求吾心固有之仁義禮知而已欲實四者於吾身捨聖賢之書則無所致其力焉丰城楊徳全逰太學歸覲與予同舟談論累日慨然有志乎此而慮其還鄕或汨於人事且俗染未易革也徵言爲進修之方復以爲戒予曰天下之事公私理欲義利善惡兩端而已其勢常相低昻此重則彼輕彼重則此輕輕重分而利害判矣知者不患彼勢之重顧吾所以積累增益吾勢之力何如耳子歸淨掃一室置古聖賢格言於幾事親之餘入室正襟端坐將聖賢之書熟讀玩味體察於身一動一靜一語一黙之間必求其如聖賢者去其不如聖賢者積功旣久則其味道希賢之勢日重而舊習夙染之勢日輕不患不造古人門庭矣凡親友相見一以是忠告而善道之則秉彛好徳之心人所固有吾見其相與踴躍共進於此又何患乎人事之汨哉勉之勉之無怠

學規【庚戌】

一須用循序熟讀小學四書本文令一一成誦然後讀五經本文亦須爛熟成誦庶幾逐漸有入此个工夫須要打捱嵗月方可苟欲早栽樹晚遮陰則非吾所知也一學者所以學爲聖賢也在齋務要講明義理修身愼行爲事如欲涉獵以資口耳工詩對以事浮華則非吾所知也

一古人讀書皆須専心致志不出門戶如此痛下工夫三五年庶可立些根本可以向上如或作或輟一暴十寒則𨿽讀書百年吾未見其可也

勞諸生禦水患【時溪水泛濫將及屋諸生築堤禦之】

諸生用心力救水甚善此之謂盡已也事𨿽莫濟分則盡矣

遣晏海黎普使金谿

早晚所讀書及視聼言動得失應事接物當否途中人家宿泊凡交防姓名皆須逐日札記歸日要看凡交處之際務要禮貌從容恭謹不可傲忽

康齋集卷八

欽定四庫全書

康齋集卷九

明吳與弼撰

序

臨川陳氏家譜序

臨川陳君正言以其髙祖王田推官及祖蘭雪聘君所筆其先世次事迹仿歐陽氏法爲之譜命厥妹壻吳與弼序焉昔嘗聞諸先子談在元茶陵陳氏之學之賢及寓甥館手澤具在益深起敬其居臨川則由玉田推官於撫幼子隨侍旣致政阻於元鼎之沸遂家五峯賢孫叔恭不失其家學仲氏叔華繩武而起於是臨川之陳不異茶陵之陳矣嗣其世者能不思所以奮防而可甘同於流俗哉

大塘胡氏族譜序

學者胡昪率其族人子璋孔明春暘鳳儀應塤等奉其族之譜來告曰吾始祖諱諒居成都濯錦橋二世諱讓仕於撫因家大塘七子徳信誠義居寂貴其後族繁地逼各卜其家於是有厚郭之派焉則寂其祖也有田東上郊之派焉則徳其祖也蘿谿之派則義之後而鳳儀其也東陂之派則璋也其薪坪之派則明也暘也其昪也塤也世居大塘而同爲居之派焉信誠貴嗣已無續昪等懼原逺而末益分或遺本初而遂亡之也將礱石刻三代祖於上而小注於其下奠厥大塘之舊址庶幾各系世得以申其追逺之誠然而未知所以孝也幸先生有以訓予幼侍親京師且熟先君子稱誦吾裏大塘文物之盛至今長老往往尙能道其槪覩遺文經故地未嘗不斂衽而徘徊也茍無請吾猶朂以振其族況二三子之懇懇乎吾聞應塤之先君子文易簀命子之辭曰某爾來前吾與爾訣𨿽貿爾田必教爾子以詩書博哉言乎詩書之道大矣讀而知之可以養情性尊徳行可以措事業而垂無窮豈特一家一人所當服也昪也其倡而宗之爲父兄者廣乃先兄之遺言毋膠於流俗毋攪於利誘毋以貧賤而懾富貴而驕必卓乎其不撓而毅然久且裕而養羣子弟而俟其化率而宗之爲子弟者奉若諸父兄之教命必正其志敏其力其徳期底於成功吾見族之多賢矣由是慕義懷仁者聞其風而仰其族過其裏而式其閭莫不咨嗟以嘆曰曰幸哉胡氏之有後也豈不可謂孝也乎哉昪等拜曰敢不只承以省厥躬以進我後人求無負先生之辱於是乎書

蘿谿胡氏族譜序

菊軒胡公嘗命其子執中族孫世衡錄其世系緘致先子求序旣許矣未就而歿與弼間齊書帙輙覩舊題爲之悵然以語世衡公之子鳳儀遂跪而前曰噫先志也先生其終恵乎予小子退而緝修之以請夫道人之善以示來者固君子之心而況父師之分者乎胡氏自宋已前世居大塘再徙蘿谿由蘿谿以來百數十載菑畬經訓如一日也或出或處聨芳競秀於兩宋之間者𨿽譜牒闊疏而可互見於李徐二公之序亦云盛矣咸淳之際如淸伯梅村小村至元以後如省堂蘿谿國初如靑山仿古輩皆一時之頴出其宗而手澤存焉者其他沐過庭之餘潤以縫掖其衣者前後累累也後昆之往來於予者方進而未止焉其經史百家古今碑刻及當時交防翰墨𨿽薦罹兵燹存十一於千百然猶大櫃小篋長箋短幅炳然而相輝也故嘗以謂談吾鄕詩書家必曰胡氏語胡氏又必歸之蘿谿嗟乎盛衰靡常惟徳是視未暇逺稽姑驗以近裏之某家岡某家園聞之長老其盛時戶多者百餘少者不下五七十三五十經其地名則是事已非矣髙甍百桷爲他姓之室者有焉荒墟野蔓爲貍鼯之藪者有焉訪其嗣不一聞也當其快意時或貴耀鄕閭或富誇阡陌挾其所有孰不欲傳其子孫以百千其世而一旦如彼何哉禮義不循而惟知利以爲利故也胡氏亦嘗盛於蘿谿而子孫乃猶弦誦於其地愈久而新者豈非世有以遵夫周孔之名教而然耶徳之淑慝戚休以之豈不較然哉後之覽者亦將有激於斯歟

丰城於氏族譜序

於族舊譜旣多已逸彥實氏乃旁求密訪掇拾於殘廢之餘徵諸銘刻之文復譜之以請序於予其先山東之益都人漢廷尉定國之裔曰元素字季友者宋通判吉安子孫因家南昌之丰城曰華字去非者號竹圃與晦庵朱子同時朱子嘗贈以詩有折節慕前修之句及至房州守盡力兵間甚有功忠曰友信字盛卿者仕元爲都昌尹以賑荒績進秩集賢提舉再遷龍興治中兼知路事子汝能以防仕廣東宣慰使都事父子俱有存筆率溫厚和平藹然仁慈孝友之意是代以善相承者也今其散居鄕邑及乎旁郡彥實以其尊府贅諸孫是居敷山於分最長聨屬其宗尊卑情文不異聚居者焉竹圃墓在邑之興能坊爲人屋之者數十年彥實累訟經嵗未決一日奮然嘆曰與其理於訟孰若白於我耶於是齋戒沐浴十日率其族之父兄子弟躬畚鍤者積日而壙以暴志以見撤諸屋凡若干楹乃敬修而封之以復其初人咸謂於氏譜旣微而復著墓旣晦而復顯莫不慶其先君而賢其後人予亦以驗夫福善之機爲不爽又以嘉夫於氏中興之有兆焉蓋耳目一新之時正激昂蹈厲之日思昔聖賢不世之遇而有以勸於學思昔仕以敬其事而有以進於行思昔篤於家而所厚者不敢以有薄豈不愈賢矣哉而將來之慶吾知其汨汨乎川之方至也𨿽然幾不可玩志無容貳彥實旣分尊於族而協於其眾盍黽勉其往以無失諸事防也歟

丰安程氏族譜序

昔四明時原貞浦城章士言三衢徐希仁教郡庠時予適寓外氏往來墨池良密一時俊士若傅綱輩相與甚善後周譚陳萬諸公繼學事予又主於墨池者數若梁節輩相與不減傅綱諸人故予於郡庠非一日之雅近以省墓之故僑寓種湖若周觀周圻十餘士聨翩而來程庸李章者嘗一宿於其家而承其父祖之歡庸族父志宏嘗述其世系一通尊公希善仿歐陽法復爲之譜命庸以請序程氏世居洛中至駐泊公仕宋爲太醫令髙宗南渡攺臨川令因家臨川之丰安市紹興中割頴秀恵安二鄕崇仁而丰安屬崇仁卽今之西館市其後諱畿者徙侯原諱淵者徙劉仙岡諱平者徙銅山諱才者徙大嶺諱利者徙金谿庸之曾祖幼亨教諭徙五峯仍丰安居者僅二三家夫族分若此苟無法以聨之不幾於汗漫無統而遂忘其先耶是則志宏之系希善之譜不大有功於名教哉𨿽然又有大者焉程自得氏以來莫盛於河南夫子所謂三代而下一人而已者予年十八九時嘗讀子朱子孟子集注至無有乎爾之章掩卷太息以爲盡人也惟夫子接不傳之緒於千載之下每誦其詩讀其書想象其爲人恨不生於其時又嘗適楚遙起敬於夫子所生之境而極其瞻望咨嗟之意嗟乎髙山仰止誰無是心庸也講夫子之道於予矣況爲之鄕人又同姓宜何如

五峯李氏族譜序

郡庠生李章防於寓館之二載以交之厚也承乃父祖之命請題其家乘焉李氏世居吉州谷口諱讓者字遜夫豋宋淳化進士第仕信州貴溪令讓生傑字孟才贅於撫之臨川幕原因以爲家傑生華實實無子華徙五峯生益順靜谷口之譜亡於益益順無子靜生恕恕生原祥原祥生敏章予宿五峯而知其家庭所屬豈不以謂世所貴於名宗著姓者代有聞人徳業修而聲猷逺也然則門戶重輕不在於章乎詩云無競惟人章其似之

五峯余氏族譜序

自予居種湖郡庠生來防寓館者十數士予爲題其家乘者三人余忠氏亦繼來請譜牒之書本爲不忘其初而作於以傳信將來而世之作者或失其實甚至於借重他人而遂迷其所出何其惑歟然則譜牒徒爲誇耀之具哉余氏所譜𨿽可知五六世然皆實也且族之顯晦在人如忠者年方殷可以積學而有待惟篤其志以不懈安知余氏之族不由忠以重乎奚其借

韓家嶺周氏族譜序

郡庠生周邦大氏曩承府主命聘予小陂已而予徙種湖裒然與其朋十數士來講學於寓館而邦大桑梓尢近故防從之好問學之功爲尢篤每相與談復古矯俗等事未始不慨然增气恆誓以詩書世其家業又思以彊其宗乃刪修其族兄民熈縣丞公所述族譜徵予言以爲序且以爲勸周氏自九一府君由郡城水西門贅於南鄕杜家坑杜氏杜無後而周益繁今稱韓家嶺周焉予獲接其族之父兄子姓而嘉邦大志於惇其本序而諗之曰族之興在夫尙徳者眾則觀感者深而尢在夫兆之者之厚其躬也

五峯余氏族譜序

祖者生民之所自而族者祖之支是以祖𨿽逺而气脈貫焉族𨿽眾而本原同焉此君子所以貴於尊祖而收族歟然非借於譜則逺者有時而或忘眾者有時而或離譜所以追逺而統眾也不其重哉而世鮮克舉之者弗思耳矣蓋有祖非其祖族非其族而譜者弗思之甚也是故人不可以無譜爲譜貴於無所苟焉耳五峯餘生奉譜致乃父祖之命以請題予嘉是譜之善而喜生方勵志於問學也故樂與言之生謂誰郡庠弟子規從予遊於種湖云

樟溪王氏家譜序

王氏世居臨川之樟溪郡庠生常徵於諸父譜其可知之世來以請益於予自予居種湖郡庠來防之士各修其譜予皆不辭而序焉然奚足輕重其譜哉常事予最久誠能尊其所聞以自新而不已焉必有以淑於家以及於其族夫譜有不重者彼徒文焉耳𨿽百序其何益

吉塘張氏族譜序

正統壬戌春予攜兒子諸生抄書豫章胡先生李恪張循亦繼諸生至旣而循偕兄實侍予劍江承祖景常父嘉謨命禮予其家二生誠足念兒輩恪重贊遂一防焉因以訪名山於樟木之鎭二三勝友壺觴勞中道俱至鎭之靈峯而止張氏少長追逐後先益懽明日復於始防之地倚樓賦詩而別甲子仲冬張修族譜成二生復以父祖命來請題噫吉塘予舊防而張氏予故人也其可以辭哉張之先三十六府君由撫州打鼔嶺徙居淸江之官塘二世熈三世欣四世徹徹三子韜簡超簡三子一子徙下塘一子徙漁塘超三子中子載徙西塘季子建徙吉塘建而下亡其世次今譜自可知而已昔族分各盛其地號五塘張氏而官塘爲最韜七世洽考亭門人著作公尢其特然也景常祖子孫咸嘆思著作之爲人而篤循等於學夫著作之賢人當企效況族乎然流俗滔滔志紹其世者幾則張氏不其賢矣哉嗚呼廓是心用宏於徳曷量其至耶張氏勉乎哉烏知他日之吉塘不猶昔日之官塘乎又烏知諸塘不相觀而起乎張氏勉乎哉

五峯朱氏族譜序

五峯朱生邦政邦憲師友於予久故得其族之詳五世祖諱天瑞字國祥家丰城之杭橋後於姑因姓龔氏二生謀於同門周邦大咨於其尊據祖筆宗派事實作譜以復其姓而附先正艸廬吳公邵庵虞公諸賢詩文於後國祥仕元鹽運司都目其從政也所在著聲艸廬稱其爲有用之器焉因官而家於撫子孫克世其美二生志皆存乎祖徳者族之衍蓋未艾也予獲覩杭橋譜其先本孫氏而嗣於朱竊惜其並列二族而未暇斷以大義如南軒所記又聞此特入嗣一派耳其舊族固眾也國祥其入嗣之末歟抑舊族之末耶

湖莽李氏族譜序

劍江之北曰湖莽李氏世居之按說文莽文從四屮眾艸也湖地艸眾固然或攺作茫失之矣李之先來自臨川可見之世曰勝曰防曰孜代承於善孜次子從字伯順生五代晉天福丁酉卒宋天聖乙丑當是時居湖莾蓋七八世矣伯順於兄弟惇遜讓於眾務施徳寛厚人也三子珪琮珝琮析小塘珝析大陂琮子秉珝子襄珪孫冕皆以儒術登仕籍秉與司馬公範蜀公爲同年冕於晏元獻爲甥舅於蔡君謨王荊公爲寮屬率際當時名賢以薫徳而厲行自是衣冠接武族益著矣譜續於紹定間應龍士華再續於晦可刻梓於燾元季亡於兵訪得故刻於煨燼之餘訛其大陂之派與故老考補於甲午嵗者鑑也刻直圖於國朝洪武甲戌者鑑與徳扶及進也正統丁夘旭佐杲光輩命其子弟奎恪遵歐陽法重爲譜先文之僅存者正其訛誤闕其疑以附於圖而續增事迹繼焉防從之暇致諸父祖之懇示予請題而旭等繼至蓋拳拳乎爾祖者而恪也五七載始克遂乃志云

潭江潘氏家譜序

吳興潘君宏道訓導臨川郡庠訪予種湖之上而遣子學焉再訪予小陂風雪中又聨鑣石井先隴而豋金石之臺以其故頗及其先之槪潘氏世居烏程之潭江宏道尊府君祥卿洪武辛未始婿苕溪某莊而家焉旣而潭江之族悉厄於疫祥卿且弗永年故宏道近欲追世譜訊先塋有不可得之嘆予爲賦潭江先址詩以述其情意謂𨿽無以髣髴吾先矣然卽桑梓之地以顧瞻煙雲竹樹而徘徊焉亦足暢孝思之萬一云耳抑使後之人知潭江嘗爲潘氏居也宏道未之愜馳書以咨鄕之耆舊尙兾聞其大較焉旣不可得矣則譜其可知命使來告曰丐君要之一言仁矣哉君子之用心且曰不敢輙有附益惟傳信是尙尢得作者之體云宏道考績伊邇便道東歸拜潭江之涘時有新制宜飛以示我

種湖髙街韓氏族譜序

韓爲種湖舊姓尙矣予復居故里於韓爲同社韓之彥曰永春愛敬於我三載如一日季父孟暄猶永春也二公懼丘壠之或蕪以湮也率眾修治而封樹焉懼昭穆日逺而日忘也謹祀田以勤拜掃焉懼族屬日繁而日疏也合少長以篤其倫焉復作譜以爲紀載之本而屬予爲序予以二公相與之厚也故不辭而爲之書

髙畬吳氏族譜序

吳氏由鄱陽馬鞍山徙進賢軍山湖之梭渚是爲諱蟾府君三子升燦晃升析黃源晃析楓林燦生梅坡梅坡生九一九一生長一長一生大一大一生仲二仲二三子其季庚三由梭渚徙南昌鐘陵鄕之髙畬庚三生祥卿祥卿生伯亨伯亨生嗣賢嗣賢娶宮氏生貞貞早失怙曠於學問旣長恆感慨欲從師食貧養親未暇也年四十始防吾門同儕久益敬愛之予嘗贈以覲親之詞而題其柏舟之堂玆復序其族之譜云

棠溪黃氏族譜序

向予拜掃於紫石之坑識地主黃君克從吳君旭髙今年秋克從以其所作族譜屬旭髙將其中子亢宗來謁黃本姓金其先處州人當宋髙宗南渡時金氏以武臣鎭臨川居城西隅子孫因家焉莫詳何代以逃難易今姓孝宗隆興間有細二府君者徙崇仁頴秀鄕之棠溪是爲棠溪黃氏克從之先大父逺山公懼忘其本初也克從生卽名以金少長且屬譜焉其用心厚矣與其表姓於名孰若復其姓之爲愈哉克從旣繼作譜之志矣推命名之意以復姓惟在一斷雲爾

彭原李氏族譜序

昔先子學邑庠時受詩於困學李先生繼受春秋於先生尊府中山君子小子與弼於聞孫子儼族孫公迪皆辱愛焉而公迪數來講於學去年秋公迪致子儼君之命以其族之譜來屬序按李氏系出南唐當南唐之二世以大弟景達爲撫州大都督封齊王居郡城曹家巷之慶延坊則齊王固始遷之祖而舊譜以宜春王從謙爲第一世者誤矣譜創於六世孫翠蘿居士自是代有譜焉十二世孫叔權十四世孫志道十五世孫義安咸增修之而叔權謂舊譜往往簡略遂推源尋派訪求悉紀善矣志道以書官書名寓勸懲爲尙史例時之序引者同聲相和以爲眞得史氏法夫譜牒不爲尊祖敬宗收族而作徒爲予奪之書耶其間固有非勸非懲而著之若法院李等抑又何歟設子孫不幸大義當絕如包孝肅公所戒之類自當不系諸譜又奚名爲乎哉義安又謂丁元季兵燹器物圖籍無寸遺偶得先譜於兵士之手遂加葺理干戈搶攘之秋拳拳譜牒而先緒賴以不墜者義安之功也其義例法歐陽氏則自子儼二君始族𨿽散處而情誼相屬者世守祀田子儼君嵗一舉祀而防族之禮行焉故也欵洽之際盍益相朂於無忝爾祖哉

務東周氏家譜序

周吾母家也世居務東有文五府君者娶裴氏府君歿二子皆幼鞠於舅氏遂因舅姓而家於裴坊今四世矣周君顏仲與其從子元昂作譜以復其姓而偕周氏婿傅君汝恭往詢其世務東則族之耆舊皆已物故子孫多散處於外文五府君而上莫得而考惟鄕鄰尙能談周氏之盛皆曰樓下周焉嗚呼與弼十嵗別母京師防又十嵗歸母卒七寒暑踣地號天墓側欲絕不能今又四十年矣每瞻望裴坊云物與經是山川心輙如割尙忍題斯譜耶尙忍題斯譜耶

裴氏族譜序

裴氏其先閩之全州人宋季以防宦流止撫之崇仁先譜亡逸已久近彥文君偕弟彥信君慨世系寥闊諸塋無所紀錄乃命與弼爲之序與弼周出也周之先以幼孤鞠於舅氏裴府君與弼幼來外氏辱府君家恵愛厚故不敢以不敏辭夫裴君伯仲譜牒已謹先壠可以不忘如魏公矣若其立身立徳如傳所云則尢裴君之素願而後人所當盡心也

丰城戈氏族譜序

戈氏世居臨川西鄕之七里原國朝洪武初由七里原析丰城之玉溪者諱純字祥重也宣徳中祥重諸孫瑛防予小陂於時戈氏丰裕矣瑛孟氏敏義相慈親主其家指甚眾而家肅雍也予間適水邊林下而瑛從焉因語之宜及是時以勉於學云今年夏敏義以其賢尊某所刻族系爲譜譜成命瑛復有請焉子何言哉亦惟向所勉者以勉之耳然學豈直詞章誦說爲哉俾稱戈氏族者不徒曰士人焉又曰君子焉爲之子孫者不徒曰學爲士人焉又曰學爲君子焉不亦善乎苟惟措其心於言語文字之末而不免於猩猩鸚鵡之誚君子奚取焉抑豈予之所望而亦夫人所當戒也

呂氏族譜序

劍池之南曰塘下有呂族焉居有先後而派各不同也其一曰呂王廟者唐時派也其一曰成公之弟祖儉謫吉州罷官寓劍池之木林子世隆由木林而來裔子傑之居館下也嘗致其尊公開先先施之辱於予乃六月丁丑肅將其族姓之書不逺百里冒暑謁告曰惟世代之念敢踵門而陳懇又曰先譜流落叔世紅巾之變𨿽幸存於某氏而購未得也故祠有碑勒臨江孔氏之文兵燹殘闕無足徴自寺丞而上據家蔵謄錄系圖而書自寺丞而下據家世授受而書蓋其族有徳玉翁者元季寓鐘陵洪武中來往故里當此時年八十餘約其生當在元中葉前耳目所接去宋未逺凡世代遷徙之由經履之槪歷歷能道而國初鄕鄰遺老往往知其世者亦多傳至於開先始紀諸冊非開先之畱心不日逺而日徽哉大矣子繼述之勤也三復之餘掩卷而嘆曰嗚呼秦漢而後繼孔孟絕學者程朱氏而已而申公父子際程成公兄弟際朱千載一時之慶重萃呂氏一門何其盛哉予小子猥以不腆之辭厠名芳籍之末又何幸歟而子孫能不興起其仰止之心而激昂其修徳之志也耶

吳營橋元氏族譜序

元氏其先河南人字子晳者唐永泰中由進士令崇仁子孫世居衙後之米倉捲今則官易其地以爲縣治之公宇而元氏亦家禮賢鄕之吳營橋矣邑志載縣南五步有令君遺愛碑刺史顏眞卿爲之書久亡令君之十五世孫宋咸淳進士凱字仲和號梅屋嘗續修其世譜旣逸十八世孫璵字伯禹母黃氏讀書知史能記先系以傳自令君之二世至十二世則益盛矣十九世孫徳髙命諸子貴淵貴沂貴源依舊系仿歐陽氏以譜焉予幼侍親京師聞先子每樂道元氏子孫來謁必喜曰二元之後蓋二元者伯禹伯常爲邵庵文靖公之髙第弟子也家蔵遺墨旣遭元兵復罹水患殘編斷簡寶於諸孫貴澄氏竊漑芳潤未始不慨然起我髙山之想而伯常贈雪樓之子之詩注云文憲嘗序先世文集則儒術固盛於二元之前矣又嘗親徳於徳髙翁藹然故家文獻之裔間以譜序見屬旣聞命矣而貴淵金玉三人者躍拜庭下蓋篤其先澤之心勝而忘予之淺薄也未幾翁曁冡嗣先後淪防予亦久淹於疾近貴源率諸子姓以譜來授則貴沂亦已逝矣感嘆存歿之餘謹識而歸之

長湖章氏族譜序

章生獻嘗示以先文而知其爲尙儒之族也獻弟朴從予拜胡先生於豫章其還也朴與從兄文英迓於南浦明日識賢尊定夫於嵩山而文英尊公淸夫羣從競欲賓致長湖俊夫躍馬隔溪追莫及矣今年夏文英奉諸父之命來告以其族之世曰章氏世居臨川之白城派分南樓北店譜牒燬於兵不可追其代序矣吾祖諱震者由南樓婿丰城方嶽洲之朱冒厥氏而家焉震生亨可亨可生原永徙南昌之長湖號桑洲白城檢校公於桑洲爲族叔父而同爲南樓派也檢校公元季平賊立功北店與檢校公之後無嗣已久而白城無復章氏之冑長湖一系僅存如綫惟負荷之弗任而無以永其家也謹因修譜復姓之初敢乞言焉吾聞章氏世讀書尙質而桑洲之規其曰勉爲士毋淪於技又曰欽乃祖考篤爾同姓乃堂以隆祀而序族焉懿哉所垂之逺也桑洲逝而法如昨可嘉矣然流俗難祛而故步易失爲之綱維防範者代可乏人哉此淸夫章所爲懼而有請也夫且所貴乎士者豈徒伊吾占畢之謂必文行相資禮樂兼善然後無忝士之名茍華而不實豈君子所當勉哉嗚呼惇祖法崇實學章氏無疆之休其不在玆乎其不在玆乎

狹源洪氏族譜序

景泰庚午孟冬予防秋山之頭有立馬拱道側者問而知爲洪生也後二日防其裏因以訪之而識其族焉明日作朋走風雪來謝詢其世宋忠宣公之裔云未幾洪生奉先子伯朋所作族譜謁告曰先世居餘千嘗結昬丰城玕溪陳氏元有陳仲益者講授洪都髙祖伯仲防焉虞文靖公以女弟歸於我遂因玕溪以居而伸祖復餘千再世由玕溪析臨川之狹源先君著譜槁具卽物故小子禎偕諸父作朋諸兄祥重相與掇拾遺墨就正有道願借重一詞於夫子九原爲不忘矣嗚呼忠宣父子文學節義稱天下所謂曠百世而相感者歟接嗣披珠玉能不勃如斂容哉𨿽然譜輕重系乎人人賢否徴諸徳朂哉爾父兄子姓悉其心以象賢焉俾他日臨川之譜與余幹相交映而俱重則足慰作者心而奚假於予言

周氏族譜序

周君子瓛偕其族人公輔隠南及外氏子黃子良三人者以隠南尊公所修收族之譜相與刪訂而重修之以請序於予周氏世居邑南之文家橋靜軒處士徙桑溪周君靜軒之六世孫而公輔爲七世孫隠南今徙沙堤云嗚呼世之於譜率多浮詞溢美以相髙甚矣好誇之敝也夫惟犖落之士振其宗於徳義詩書之懿以不怠焉爲足以顯其親於無窮而著其譜於不朽奚事乎馳其心於外哉周君其有感於斯歟族人子姓抑知勉矣夫

鄕塘周氏族譜序

丰城周順閒從防山間步月溪上因以及其家世焉其先臨川之戰平里人今居丰城縣西之鄕塘鄕塘之先由山塘而來舊譜火於洪武間不可知其遷徙之由矣僅存一圖於族人伯敬贅居之澳源按圖重爲譜者伯張大猷也因是譜而加防密焉者尊公士肅仲父士倫也回祿災余前迹寥闊近代以來尙義而嗜學者累累有之而胡烈婦事尢壯偉皆著之譜矣傳謂先祖有善而弗知不明知而弗傳不仁嗚呼知而傳者固善擴充之以世其美者不尢善乎順也其倡而宗以力於世其美哉

西廨彭氏族譜序

五峯之西西廨之濱有彭氏焉其先都昌人不詳何時徙五峯字從善者樂施人也爲橋凡八十由五峯之支出徙今地舊有譜流落田西曽氏久近彭君九璋命其子回從子俊咨於族人九經九鼎合族之長幼卑尊僉謀請於曽旣逸矣輙次第其可見之世勒諸石且屋之爲族譜之亭以展禮焉族之興也勃然矣嗚呼孰謂升降之幾而不系於人哉予嘉彭君輩之鋭於首義而族之樂於隨也於是乎言

興國汪氏族譜序

興國汪氏鴻潛二子之學於予也其州牧樊侯不知予之無似徒以虛聲誤其辱鴻父兄宗族由侯故益激其尙徳之心焉而侯之與汪多矣鴻歸之九年潛復領其合族之歡心以諸兄從魁等所著世譜請於不徳之文汪氏世居興國之牌港仲敬府君由牌港徙樂平裏之同步牌港之東有祖墓曰蔣三府君子孫世祭掃之豈興國始遷之祖與譜亡於兵無所徴必欲爲之傅防是誣也今譜自可見之世而闕其疑得之矣潛之來鴻以親防沮潛與吾兒讀春秋凡兩月而歸家慶禮畢爲我謝諸父兄而語諸鴻樊侯奬勵之重得不服膺書紳勉爲令族以光爾祖而答賢侯耶事防難逢而時無再至其念之哉侯名繼金陵人去官久而民益思之云

同安李氏家譜序

李氏諱露奮者由鄱陽界田丞同安之同城子孫因家懷寧望城岡之檀衝中徙同安城北之南莊嶺永樂丙申予省覲太學次同安傳捨聞孫思誠招致南莊之上以教其二子性之宜之而季子尙在孩提也後三十有七年重訪舊防則思誠與冡嗣久物故宜之與季崇之克隆先訓博交當世縉紳以充其才性而以詩書華其戶庭褒然爲同安著姓可嘉也適成其族氏之編而請文焉予感夫逝者之不可作而重其後之有徴足爲李氏慶也於是乎書

述溪方氏族譜序

方氏其先安陸人鎭國君文仕元爲江西福建等處徵蠻統制都元帥兼招討使封鎭國公子明威將軍仕撫州萬戶府總管授世襲五世總管君伏節大明洪武初子孫家臨川之述溪與崇仁之郭墟予種湖故址於述溪桑梓連故得與方生文照防且嘗屬其世徳不可以無述也旣而生以書經領薦教同安景泰癸酉七月壬午訪予同安城北南莊李氏之寓欣然以族氏書成告夫事患後時幾貴早斷世澤將斬之餘紀載少稽不逾逺莫究而遂忘其先耶懇乎生之用心也廓是心以念鎭國明威著功於其始而慨總管以節善其終追逸駕而貽嘉謀家法當如是矣

同安黃氏家譜序

子寓桐城何家圩嘗見禮於黃氏翠屏翁與仲子永常爲論其世系之記述而知其族孫金之有志於斯也已而防金於秣陵欵洽連日夜乃記憶尊公菊所授次第之以請且曰十五載之心事云黃氏其先由鄱陽徙桐城之鹿兒城譜以兵燹而亡原仲府君國朝初徙近地之蔡家阪今同髙曾之親聚處一地指逾三千食祿者日重而業儒者日多夫先積之徴如此而金也復倡其宗益隆於善方來之慶可量哉金爲禮闈乙榜進士復防多士就試神京蓋將推其家族以達於邦宜愈自克矣

同安丘氏族譜序

予以尋醫問藥之故息肩桐城何家圩丘氏之裏國子上捨生丘士安承其尊公志原之命賓致鯉庭以家譜請爲序丘氏世居同安小南門同安坊元季之變志原大父濟民挈家逃難流寓同城考君仲華贅於邑南何家圩周氏因以爲家志原君躬勤瘁以立其門戶丰裕矣遣子學邑庠旣升冑監仍隆師別墅以淑諸孫年過八十而篤勵之志不少懈古人云廣積不如教子丘氏有焉子孫其勿替引之哉

上饒婁氏家譜序

昔上饒周文婁諒承其父兄之命來防小陂未幾諒得疾歸行祖之贈有麗澤何時重起予之句後五年予自金陵經貴郡暫畱賓館接諸父兄子姓而觀厥世譜焉婁氏其先信陽人元季有韓子福者與其鄕人逃難南奔因家信城之盈濟坊在信陽故大家今上饒爲著姓撫捲之餘病催歸志起予之云徒成虛語豈惟生有不豫而予亦焉能恝然哉𨿽然學之方凡目視耳聴口誦心惟善者從而否者攺皆足以發吾聰明而崇吾徳業此古人所以貴於能自得師也況生也觀光禮闈俊防曰富樗散如予𨿽日同堂而共席奚能以資麗澤之萬一哉厠名芳籍愈以自歉耳

上饒周氏族譜序

周氏世居上饒古梁之周村譜亡於兵昭穆世次與其遺迹子孫皆不能追憶矣惟傳聞宋有堂名天恩禦爲記亦不存焉近茂傑審理公嘗命族子文譜其可見之世正統戊辰文與其友婁諒防館下以語予後五年予自金陵經貴郡靑燈話舊婁氏之堂昔者之來防涉晨昏忘其饑渇蓋當是時惟懿徳是尙而不知疏薄之無足與徒虛譽是信而不知實徳則病是以誤生之辱也𨿽然予覆轍宜戒而生夙志不可以不篤世徳不可以不求堅金蘭之誼增華譜之重顧自力何如耳

黃氏族譜序

金谿黃衎黃衍氏一而族殊也近各著其世系以爲之譜皆莫詳其所自來相承衎之先由南丰雙井徙臨川之廠下由廠下徙金谿之嵩湖衍之先由崇仁古塘徙金谿之程坊程坊與嵩湖桑梓連而衎衍締交密故誼同兄弟焉然平仲世希而善終者難是以嵗寒然後知松栢也豈惟交哉先正謂今之學者如登山麓方其迆邐莫不闊步及到峻處便逡巡茍能遇難而益堅何逺弗至也二生並學吾門有年矣愼斯言也以往輝黃氏之宗而生邑裏之光也何有交云乎哉

五峯黎氏家譜序

嘗與故人黃季恆論五峯舊族因及其子婿黎淳家世淳亦間語焉黎氏浙人也再世仕臨川子孫遂家五峯三世諱益南鄕孟婆峯號尙書墳四世號月樓讀書尙書墳所十八里鋪號學士墳皆莫究其履歷之實月樓當宋末罷官復於尙書墳所搆日新書院以教授元累徴不起號南隠所居後名黎家坑五世諱謙六世諱友直中元鄕貢進士赴春官道卒七世字伯中是爲淳曽祖故有譜近燬於其族人之手淳所譜特舊蔵神位及粗聞家世所傳耳其詳不可得而考矣惜哉使譜修於伯中時先譜固無恙而記憶爲猶近今去伯中三十年矣更三二十年代序異而人事殊欲爲之譜者不尢難乎淳也其於是舉良足嘉哉是爲序

舉林車氏族譜序

車氏莫詳其所始世居臨川長寧鄕之稠源五府君者徙金谿歸徳鄕之舉林譜倡於十世孫用烈而贊襄於用正用彰用徹也五峯李公迪賓其西塾久予知車氏由公迪焉近進用烈嗣子泰業館下復爲請大書其堂曰尙義樓曰讀書旣而予歸自金陵經車氏與公迪論文尙義之堂而顧瞻讀書之樓以嘆曰車日大而舉林其日重乎蓋義者天爵之貴書乃聖言所在雍容是堂登降是樓者能不奮思以有作哉姓隨事顯地以人勝用昭師友之誼而壯厥孫謀族氏之光孰大焉因譜乞言序以朂之

金谿南山傅氏族譜序

金谿未縣時爲臨川之上幕鎭傅氏其先有伯仲曰行廂行唐者由上幕之五岡析永奉鄕之硤口莊行唐居城上行廂居東岸東岸尋更名曰鱔行廂生師璵師瓊師瓊徙西山師璵季子曰某徙掩坑掩坑之四世曰商佐徙鶴溪鶴溪之六世曰公世徙南山師璵白鱔之五世曰安潛宋建炎初幕民應詔爲社兵累功薦進秩授世襲勅云父子兄弟將權世世之相傳族黨比閭軍士人人之素習蓋西山之後曰安道及商佐安潛子根皆恊力濟功者白鱔之九世曰子云鶴溪之五世曰陸俱事陸文安公南山之四世曰景賢從陸氏之後俊防文丞相開府江西辟玉山令以率義兵五世曰徳華漱陸餘潤於外氏卽陸廢基建學捨堂以事三陸贖義莊以養士六世曰籌師艸廬吳文正仕元中書省檢校使閩浙革命後歸休田裏十二世曰芳因內兄車泰業館下旣而奉父祖命復屬泰以請序其族之譜譜始於祐續於籌雅晟其易歐氏法則自今日焉予嘗客歸自浙經芳裏假宿連洋是爲諸陸之鄕詢其遺蹤與其苖裔瞻盼其山川云物而遲遲吾行者非以夫人之賢哉誠厥心以希賢焉安知曠百世而相感者不猶今之視昔也耶有懷往躅用防芳云

荊溪呂氏族譜序

寶塘之北汝水之西曰荊溪呂氏世居之厥初蓋由浮梁而來也其鄰生吳曽氏致尊公子通之命告予以呂氏邦翰公翰兄弟者旣納粟受旌矣而日駸駸於義事焉乃咨於其族之長本誠從父中良僉謀於族之長幼卑尊構奉先之堂修収族之譜屬裏生陳達以譜請序嗚呼是舉也不其重矣乎程子之不忘本魏公之孝之大眞知言哉然流俗滔滔知而信者恆少因呂請著之以諗來者云

西汀鄧氏家譜序

鄧氏其先由建昌而來也世居崇仁恵安鄕之西汀予嘗遊止其地者數接其祖父子孫四世驩如也前之開業者事乎先子後之繩武者辱於不肖焉東平吳生世光近來小陂雪話舊嘉鄧氏旣有田以供其祀復爲譜以謹其世予時契闊西汀一十載矣聞善相喜嗟嘆久之創譜者廣淵徴予言者騏與長而贊襄者吳生也譜無誇事文略浮辭貴傳信焉耳

唐山戴氏族譜序

景泰丙子唐山戴君子穎倡義作祀先之堂天順戊寅春仲氏子顒偕其族孫亨慶正同修其世譜來屬題系出唐刺史叔倫幼子芮舊圖世次有疑今斷以南唐始遷之祖諱英字邦彥本裏之百畆阡者爲第一世予以王程星火未暇詳覽耳目所接則元有字元叔號元齋者富而重儒六子皆承家學字懋純號山雪者爲第五洪武初教諭邑庠先子所事也字仲本號務本者爲諸孫訓導西齋經業尢邃山雪冡嗣仲暘君豪烈尙義子防君者爲元齋曽孫惇厚莊重邑士侯孟恆稱爲鄕里人物之冠數君子者前後輝映而唐山之名四馳增重鄕邑矣子穎君居族之長而長幼服其徳子顒君建讀書之閣而子孫無敢慢堂之成通族之力譜之修二三子之志云

荊溪華氏族譜序

華氏少一府君者由南丰徙居崇仁恵安鄕之荊溪至五世曰顯宗者析本裏之淸塘昔友人黃季恆嘗從予省墓紫石坑經荊溪指華氏伯良之居曰是蓋素仰先生者盍一訪諸予辭未遑也後十載重經焉質諸其鄰友吳子通氏而黃君之言爲信時黃君物故久而平時誤向往予者率晨星矣惟伯良年過七十而迎康彊適華庭新構境物春明暄妍之至童稚咸欣而嗣子廣告予以疇昔之夜實夢夫子染翰於斯宛然今日也予旣答以紀夣之詩而伯良相好無已也復偕其族人正倫屬門人王忠彭回來請序其族氏之書云

孫坊孫氏族譜序

天順戊寅春予將有北京之行徧省先塋經孫坊孫紹先氏得暫敍世好旣而紹先以其世譜請予不腆之文蓋令祖淸所翁先友也先子寄詩有藕花溪畔竹林幽步屧西風記昔防之句予兒時拜儀表於先子官舍翁旣歸鄕辱爲忘年之交鄙詞致奠有云抱衾裯以共宿語達旦而不寐又云當春暮之趨庭辱縞紵之深意且祖妣寔惟孫氏爲志廣之親派而與恭者念予尢厚夫旣叨友朋之誼重以親戚之好安敢吝於紹先之勤哉孫氏派析丰城奠居種坊後裔蕃衍著孫坊之名焉世有祀田族嵗一合僉欲作祠而未遂也祠成他日歸田又當爲之記云

種湖章氏家譜序

章氏祥四府君由五峯壻南鄕之官員嶺中二府君由官員嶺壻種湖因以爲家季子軫以去族日逺乃考譜於五峯故里藹然孝敬之心惜遺老凋謝無所於咨僅詳曽祖而止然能不謬所從以免崇韜之誕又以見軫之賢也謂予有裏閈之好師友之誼請爲序焉

胡氏族譜序

友人胡子貞持其族譜一通見示且曰昔國初宗老子爲公之修譜也一以祖宗視之而收其族不以族之貧富異其心故吾一派獨以貧而見系於全譜者公之力也予聞而嘉子爲公之仁族子貞之知感皆非淺之爲丈夫者矣爲子貞者其率夫同派之親漸摩乎禮樂涵泳乎詩書日新又新上可追前代聲華之美下可貽子孫無窮之謀又何貧富之足論哉若夫齊家之要睦族之方具有聖賢成法可攷而知褒然而倡在子貞固宜勉翕然而和又眾人所當踴躍也

丰城胡氏族譜序

丰城胡淸𨿽未識而問遺嘗相及情固通也淸卒之五年弟源以其族譜來請序胡氏世居成都濯錦橋諱諒者與韓昌黎同年進士仕汀州守長子讓仕撫州幕屬因家臨川之大塘撫州之孫可朋由大塘徙丰城厚郭之富塘富塘之十四世曉峯居士徙銅湖曉峯子庭瑞徙渼港庭瑞孫宗玉徙邑南是爲淸祖也淸近以市之隘也卜宅同造而源仍在邑家世遷徙不常易迷所自爲兄弟憂故著譜謹本支而未暇旁及勢然也譜成其族人九韶友人於彥實與有力焉

長山晏氏族譜序

昔者長山晏海氏謁予小陂從遊近地之覆船岡大同峽詠歸甚歡也繼學於種湖率弟漳與其羣從淵源連厥外姻累累而來海方悉其力於蚤夜而得病歸矣予寄詩有頡頏多少金蘭友日日賢關遲早來之句海竟抱伯道之悲以謝於世不相聞問者十載洧溟紹其家學於小陂之三年漳復攜其子彥相與切磋之而涇亦繼至豈獨慰予之思抑以快九泉之志焉旣而漳等奉諸父宗衡宗敬之命以所修族譜請序又悔平生所願而未遂者固予所樂道也晏氏其世次顯晦遷徙不常諱墉者唐咸通中舉進士卒官江西始著籍髙安墉生延昌自髙安徙臨川長樂鄕之沙河延昌生郜郜生旦固諌淸亮聰貞漸固生殊是爲元獻公旦以子貴累贈少保濟南郡公旦生洵以兄殊薦主洪州丰城簿累官至某官贈光祿大夫開國侯劉沆雅所推重洵生奕防授大理評事徙長山奕生承承生紹休知道州江化縣紹休生光元免各以經學顯號稱三晏元常州司法嘗尉淮陰治劇有聲元生澈祕書校勘澈生紱績績字伯庸嘗續修其世譜黃義剛善之紱生執中執中生慧老慧老生安民安民生霆霆生夢洙夢洙生天祐天祐生繼殊繼殊生璉琦琰璿璣自洵以下𨿽粗見歷官而事功多無所稽通其旁支可知大歸者頴洵輩凡十餘人嗚呼晏氏可謂多才矣任繼序之重者能無髙山景行之心哉

樂安艸堂易氏族譜序

天順戊寅春將有北京之行樂安易生祐爲使永丰還且別矣復畱止焉語及先世遷徙之由旣而與其族兄純以譜見屬蓋諱柬者兄弟三人自建昌南昌竹由市而來宋靖康乙巳柬主崇仁簿子孫家天授鄕齊城裏之杭橋字仲謀者家齊城裏之艸堂今屬崇仁字仲裔者家臨川恵安鄕之西館今屬崇仁仲謀生煥臣煥臣生光明光明生文貴文貴生處仁處仁生仕勝仕勝生以仁爲純祐之曽祖代以耕學相承嗚呼予素慕樂安山水之秀而未獲防荷邑彥之過知於我而多未識因易譜而厠不腆之文豈不大污於名山勝水而重辱我知己也哉

防溪饒氏家譜序

昔予復居種湖時鄰翁饒志堅氏遣諸孫來學乃予所命之名而字之曰子光也天順戊寅正月辛未偕其同裏生曽正範拱衝雪小陂問訊京師之行而正也告予以一承諸父兄之意屬序其家之譜饒氏其先由南丰社背徙臨川南鄕之種湖素以淳謹稱於鄕而者予蓋假名與字朂以輝華其身於其家於其族而不知之用心爲何如也日月逝邁感念今昔悵然書以復之

余姚楊氏族譜序

余姚楊侯文琳防政江西之三年奉勅以軍務臨敝郡束書遣使命僕曰吾先河南汴州人諱僖府君者宋髙宗時扈從南渡遂家越之餘姚世系薦罹兵燹乃者譜自六世祖辛三府君而下生娶卒行諱官歷粗具願序於君焉豈惟感存歿於一門且賴永光斯譜矣噫此楊侯之謙徳知我之過誤也昔楊侯初遷秩畫省時適僕叨聘寓金臺興道致治之誠溢於承顏接辭之頃尋徵輿論夙著蘭臺夫以瀟灑出塵之資蘊瑰瑋奮抜之志篤玆以往名門華譜安得不益大而益重矧族之後人觀感而興起者固不可量瞽說徒爲贅焉耳

丰城曲江熊氏族譜序

丰城之北曲江之濱有熊氏焉曰松澗先生字子超者爲第一世松澗而上及松澗而下其遷徙之由與夫官歷隠徳之迹代遭兵燹無可徴矣惟世傳一系於十七世孫豫章之家亦不免於殘闕焉十六世孫崇壽嘗以所聞見生娶卒述諸簡牘十七世孫婉因系與述仿歐陽氏圖而譜之貴箎從弟用端樂於鋟梓婉承親命屬所知張循戴祿徴予文予以病辭婉懇請之必欲得而後已先正云人之所以與天地日月相爲長久者元不在此則文之有無何關得防矧不佞如予者奚文之足云嗚呼流俗滔滔知徳者鮮安得起雲谷於九泉以咨所謂長久者哉

上饒祝氏族譜序

祝氏世居上饒其鄕靈峯佐溪之鳳凰墩故儒家諱髙字維東者贅某鄕渭川姜啟詵氏遂冒其姓啟詵年老無子維東力勸圖後啟詵固辭且曰暮境尙冀息耶維東扳諸姻戚固以請遂得妾生子維東屬纊之日顧諸子鼎新付新等曰姜氏似續幸有人矣爾其復吾姓修家乘丐文作者季子永新近以諸兄命從其鄕先生婁克貞謁予小陂致先子之屬文詞非予所長縱彊爲之空言何補然則其學道乎道凝厥躬是謂有徳道徳之懿爲世禎祥以顯父母貽孫謀君子能事孰大於此詩曰無競維人祝生勉乎哉

送按察使原侯序

江西提刑按察使陽城原侯初由正統乙丑進士歷浙江廣西二道監察禦史嘗巡按江西及審刑撫安北直諸州遷今官三載矣報政伊邇霜臺諸賢最乃績曰所在著防能之譽以僉憲同安程侯嘗辱於崇仁吳與弼也授之簡而命以文夫防者徳之符能者才之施徳一而才二才施於所宜施也其在已爲吉人端士其示人如靑天白日人之仰之如景星慶雲其及物如和風甘雨焉然學有純疵志分淑慝從古以來負聰明卓犖之資而枉其才者多矣若吾原侯者善於用其才也歟揚休光動羣寮豈偶然而已哉抑聞儒者逢時生靈之慶聖明在上正豪俊有爲之秋功髙社稷名重丘山又僕之私於吾原侯者焉

送進賢邑宰呂廷和序

竊嘗論邑宰之美必以武城單父晉城爲巨擘焉一則弦歌播聞一則不下堂而治一則學者風靡三邑生靈何幸際於斯日也有民社之責者聞風能無興起桐廬呂侯廷和之宰進賢也名其退食之所曰正心治之左曰善教右曰善政社學曰防養良心非志於希賢者乎三載考績將赴天官願攀轅者眾口一辭亦可以見秉彛之在人心固無古今之異矣職其邑之教者蔡貴沈經凃瓚三君子具書命使請言以爲贈夫言宓二子親炙聖人之化程伯子亦學聖人之學者學固當以聖人爲依歸去聖𨿽逺微言尙存玩其言以得其心何逺之不可到哉日知其所無月無忘其所能吾於呂侯是屬

臨川岡上李氏族譜序

鄕者予以家難滯五峯諸生車泰車亨輩相與周旋僑寓旬時李希者由泰而來也且欲以成其族氏之書而請文爲序以慰通族尊祖敬宗之心屬者四三子講學小陂復申前懇李氏其先由南丰雙井遷臨川積善鄕之嘉村五世諱發由嘉村遷湖東七世諱安祥諱榘諱立極遷近地之岡上諱祀諱榮仍湖東代爲淳謹之族夫謹家牒而不忘乎先塋固孝之大而立身揚名尢先務之急豈惟族黨之光抑一方風俗所系古語云富貴易得名節難保可不念哉

臨川鳳棲原周氏族譜序

周氏其先世居建康句容之鄢家巷號梅者徙南康蓮花峯下梅生定式宦防建昌之南丰因家焉定式生純仁贅五峯黃知軍氏遂家郡城之仁孝坊純仁生文明仕元兩淛鹽運司提舉文明生立禮鹽運司丞立禮生彥海達海達海主饒之樂平簿嘗修其世譜虞文靖公爲之序七子曰伯莊者生仲謙贅窯前胡氏曰伯宗者主南昌進賢簿生仲彬由五峯贅鳳棲原許伯髙氏遂家於樓前四子叔烱叔煥叔燦叔熺予往旴江兩經其地皆假宿叔煥叔熺氏伯仲不知予之無似而過於崇重焉畱周之詩有但得主人能好客幾時無事又重來之句許詹二生嘗從宿者偶論疇昔則伯氏久物故而家庭之誤愛我者猶昨也未幾叔烱嗣子麟咨於季父叔熺偕從弟茂輝介詹生來請題其續修之譜噫予老且衰兼北京之行在邇重來旣不可擬而離別之思方殷惟周氏充誤愛不徳之心以益培其所秉之彛則豈直光周氏之族抑以快予之私雲天順戊寅閏貳月辛巳同郡康齋吳與弼書於小陂東時宿雨初霽韶華滿目佳興與人同也外孫寧壽給紙墨𨿽禿筆無鋒刃然情思則暢云

康齋集卷九

欽定四庫全書

康齋集卷十

明吳與弼撰

記

厲志齋記

事必有志而後可成志必加厲而後不怠蓋志乃心所向而厲則自彊之謂也農之於耕工之於藝商之於貨莫不皆然況士之爲學乎世之志於學者孳孳早暮不可謂不勤也其所求言語文字之工功名利達之效而已志𨿽蓋勤學𨿽益博竟何補於身心哉是則非聖賢志學之防矣聖賢教人必先格物致知以明其心誠意正心以修其身修身以及家而國而天下不難矣故君子之心必兢兢於日用常行之間何者爲天理而當存何者爲人欲而當去涵泳乎聖賢之言體察乎聖賢之行優柔厭飫日就月將毋期其近效毋欲其速成由是以希賢而希聖抑豈殊途也予年弱冠賦厲志詩曰夙興夜寐孳孳惟義矢有成人毋安暴棄當是時於聖賢爲學之方頗得其萬一而自謂古人有不難到者不意多病侵陵與事乖迕而志益荒碌碌於眾人之中倐然十更寒暑此心一靈或興感於中夜成發憤於窮途日時旣往悼道無成昔者之志回視如夢其悲嘆之極蓋無復有意生於世也此無他志不加厲之過也友人傅秉彛名其子嗣裘讀書之齋曰厲志予一日訪其齋命嗣裘請益予感其齋名同予詩也因告以自得之由與自棄之實而勉其不可不造厥極焉秉彛善予言且請記諸壁云

松濤軒記【丙午】

臨川之屬境曰淸溪山谷深邃泉石幽突於焉卜築者邑人胡伯恭也伯恭逍遙徜徉士田園足以供朝夕子弟足以服勤勞繞徑多松毋慮百株厥土肥沃而松益茂時天風驟興則奇聲異吹蕭颯林莽震蕩宇宙恍焉如黃河沸如碧海騰鏗乎咸韶奏鏘乎笙簧鳴揚揚遊遊而莫測焉聼之餘萬慮都消精神頓爽爰葺崇軒暢玆淸致良辰羙夕輒防集明好而共其勝契軒中之趣者未嘗不心醉而忘疲起坐久而不知歸也軒未名或請於伯恭伯恭狀其似而命之曰松濤屬予之以記之予觀人心之感因物以宣感而正焉斯其羙矣夫艸木之鳴非不多惟松也不粗不厲不噍不悲是物之善鳴得聲之淸者伯恭樂焉不亦宜乎𨿽然樂物者不徒耽其趣必有益於已也故淵明樂菊隠節以厲濓溪蓮藥君子是勗今伯恭於松濤尙思其淸以潔乎心心潔而百行從可正百行正則人道備矣伯恭勉乎哉予於伯恭有同郡之好而髙伯恭之所尙也於是乎言

世羙堂記

武毅將軍伯崇寓書於予曰先子曁崇皆不幸早孤賴祖母汪恭承先緒以至於今日奉養有堂願吾子名之且申其說以教我焉惟太夫人遐齡八旬而嬪居者五十載峻節凜然如一日柏舟之志亦何以加予小子厠姻門之末尙仰餘光況子孫哉宜崇有以請也伯氏自元以來代樹武功詩書兼茂而太夫人繼以孤風逺操輝映後先奚啻景星慶雲之爲祥麒麟鸞鳳之爲瑞所以表著伯門非左氏所謂世濟其美者乎予撮左氏之詞大書以復之而勉崇以修厥徳敬乃負荷俾君子咸曰伯氏有子則所以孝太夫人者旨甘之奉云乎哉予逮事先曽大父耆徳之典刑先尊讀書太學忝侍筆硯之側太夫人養疾京師與給湯藥之役暮年多故江湖阻深無以寓其契濶之思逺書珍重何喜如之他日泊舟江浦拜慶稱觴於世美之堂又當爲君賦焉

唐山書閣記

昔伏羲肇畫於龍馬之圖而文籍生列聖繼作紀載漸繁皆所以出治道立民極焉後世風气日殊諸子百家雜出而塞聖途害人心者非一此文籍之獘世道之不幸也任道者毎憂之所以正人心息邪說距詖行放淫辭者無所不用其極而後列聖之緒賴以不墜然自古有志者少無志者多知而信者恆寡能不爲他岐所惑而卓然自立於斯道者尢難其人嗚呼世患不讀書讀書者又患不能以正而入於邪夫惟善學者必本之聖人之教居敬窮理以修其身眞積力久然後知彼一切世俗之學舉不足爲而吾所以參天地贊化育者其道矣唐山戴君子顒爲閣於堂西子弟藏修其上而咨讀書之方於予吳與戴世有通家之好而先君嘗事子顒大父於邑庠諸子姓又皆辱從遊其可無辭以對戴君不予謬遂書以爲唐山書閣記云

饒氏世系堂記

昔臨川饒迪功叔暘受春秋於朱子門人張主一氏遂世業焉彭原李中山氏壻於饒得是經以授先子而饒於吾外氏五峯陳爲世契於不肖子爲新好是以饒君景徳命其中子烈長孫嶽之來學也予不敢以常師弟子例視而烈情誼日洽告予以其尊公將刻所續世系於石作堂於故址後嶺而奠焉於以致孝敬而合族屬願先生有以發之予觀梅邊公之序譜也從論旴撫諸饒同出五代太守亮而旴有亮墓焉知未有亮墓時旴撫豈皆無饒氏邪又謂從兄楚林嘗之旴南象防饒氏其老人語以塘坑乃其分派錄譜歸而尋燬譜旣無徵老人語未必可據爲信且不聞始派之祖爲誰事寥濶亦無足云云也惟曰遡而上可知者十一世而開迹塘坑者不可知是爲的論又云族盛於建炎中微逮祖伯仲藏書萬卷譜云伯諱釜年十二中神童科仲諱鐆卽叔賜年七嵗亦中神童科時號大小神童後之人粗知先緒者梅邊作譜之功也小神童公之曽孫熙壽俱事艸廬吳文正公之門見艸廬邵庵序記及伯宗吳公之志雪崖所續之譜而熙教韶陽時刻艸廬所勉首尾吟於學之座右以敬勤師命云夫主一炙朱子性命之教而艸廬亦聞朱氏而興者饒氏奕世師承若此孝子慈孫拜斯堂念厥祖寧不勃然以起邪殆必有以躡吳而企朱以侈塘坑之故事而感此心之同然於將來者不愈深乎哉

麟經軒記

昔孔子感麟而作春秋故後世目爲麟經焉臨川饒迪功叔暘氏受是經於紫陽夫子髙第弟子主一張公遂世業之迪功之八世孫烈遊吾門之三載懼先緒之或荒也乃偕從子嶽日與吾兒復討論焉予嘉乃志爲題其幾硯之處曰麟經之軒先儒之說是經者有曰經世之大法又曰窮理之要有曰非理明義精殆未可學又曰必優遊涵泳黙識心通然後能造其微嗚呼方防徒存師友非古安得神交心契聖人於千載之上以免於畫筆擬化工哉𨿽然豪傑之士固不以古今之異而貳其心也刋落浮華一味道眞俛焉日以孜孜惡知其不循至於灑然之域邪噫甚矣予之無似而景則桑楡矣記此𨿽以勗烈而勵吾子抑以自訟云

雙松堂記

彭回者吾姨氏子也其奉親之處有二松並秀檐楹遊從之暇嘗求予大書雙松之堂以壽其親親悅命來請記松之操稱於宣聖松之趣詠歌於古今賢士大夫固非庸艸木可倫擬矣婭氏彭君惇謹謙信人也嗜朱子小學書居恆誦繹於斯堂之上焉回以從兄弟子來後愛教兼篤得代終之道者吾姨氏也恩禮媵侍復有小星之行焉不其賢乎哉以耽古訓之君子而配允賢焉無忝彼松矣是足書也彭君字九璋姨氏茶陵儒族王田推官孫云

西廨彭氏祀田記

彭君九璋修其世譜勒諸石而屋之爲族譜之亭相厥成者賢配陳與子回也陳又以爲亭成而無財則禮於何資乃贊夫子割田七畝供粢盛籩豆之費回以親命屬予記蓋欲登降是亭者世守勿壞且益惇於禮以隆孝敬焉嗚呼世以賄徼福異端愚夫愚婦一轍也孰有若彭君祀田之舉哉記以爲勸不亦宜乎

孝思堂記

人之生樂莫樂於父母之具存番禺陳生獻章方娠而嚴親棄世則不幸之大者也賴三遷之教中戊辰乙榜進士篤漆雕之信復淹吾館每痛鯉庭之永隔感孟機之多違聞者動心焉家僮之返予爲大書孝思題其白沙之堂而文以廣其意曰君子之於親跬步不忘於孝矧幽明之異侍養之曠哉然全其大必當略其小慈顏無恙伯氏綜家正自求多福之時也及是時悉其心以立乎已俾人知陳氏之有子先君爲不亡矣陳生勉乎哉伯氏朝夕爲我申其說於定省之餘亦足少慰倚門之況云

一樂堂記

予讀孟子書至三樂章未嘗不廢書以嘆曰嗟乎一樂之事君子所深願欲而不可必得眾人得之而不知其樂者多矣世衰道防甚至於父子不用其情兄弟相爲讐者一何心哉善夫張子敬夫之言曰三樂中不愧不怍其本必有不愧不怍之樂而後有以全其二焉番禺何生潛其知言哉旣以一樂名其戲防之堂復承父兄命逺求不愧不怍之說於予予方愧怍之惟甚奚暇及於人邪無已則爲申孟氏之旨與凡聖賢開示之方及踐履之實俾黃卷中自爲師友以進也他日歸覲滿門和气藹如春風一樂之勝天下孰加焉復爲恕予之無似而細道聖賢之心迹以爲家慶壽未必不剨然撫掌於斯堂之上云

麗澤堂記

番禺謝生胖隨其舅氏何生潛鄕執陳生獻章來遊吾館資二生以輔仁予嘉其气相得而志相合也爲講大易重兌之象而防繹夫子體象之辭以掖其進焉兌之爲卦陽實在下陰虛在上爲澤之象重兌爲二澤附麗之象二澤附麗互相滋益聖人謂天下互相滋益之大者惟朋友講習云然則講習云者辭章口耳乎管商老佛乎是蓋非徒無益而反害焉者豈聖人贊易之心哉乃若美在其中而暢於四支知周萬物而道濟天下斯其所謂益者與三生中謝年最少予恐其受益二生多而先施或少焉故以麗澤大書於其筆硯之旁以勗之而特馳書其家山之堂以慰父兄之思云

天恩堂記

予嘗題上饒周村周文氏之世譜先籍薦罹兵燹無所於徵當宋時莫詳何代有堂名天恩禦爲記亦復不存景泰丙子仲冬予入閩迂道上饒訪文郡庠明日同造周村其族祖茂畿率諸子弟冒雨逺送森然舊家文采可愛也擁鑪夜話僉請大書天恩後以顏其新構之堂蓋不忘乎君親猶元公周子之名溪焉元公之家廬道𨿽修阻而舊號乃著於所寓則故國池臺與夫松楸桑梓豈不髣髴乎朝夕而少慰戀本之誠哉周文氏距全盛時𨿽旣寥闊猶幸傳聞故事得以名堂今日則夫先君典刑謦欬庶幾如在慨慕之餘又以起孝子慈孫之仰於無窮因微以致著推舊而爲新其聞元公之風而作邪抑秉彛人所共而惻怛慈愛之意異世而同符哉是心也其天地生物之心乎驗諸日用之間凡非有所爲油然以生者皆是心也充是心以厥徳焉在周生固其所而族氏爲咸宜惟繼序之益勤則流慶之益逺將見天恩之堂與周氏相爲悠久豈直一時之光榮而已邪茍徒曰文具而已耳豈請者與記者之心哉

云居山房記

左蜀安嶽之南有山曰云居山之麓孫處士良迪居之居富良疇而家素裕處士防孤事母孝克勤先業屋益潤焉讀書尙義濟貧者婚周窶者葬新大成之殿繕人裏之橋能人所難亦處富之常道也彼嗜利之輩溺而不止者喪厥心焉耳處士之孫茂防承祖訓賜戊辰進士今爲春官郎中於吾妹壻爲同寮且共西江之派以其故遇我特密春官子橘久予寓館共兒輩學資性可冀繩武處士之積益足徵焉嗚呼世率有虛譽誣其祖者與不明不仁均乎不孝然則云居山房之書可傳信耳矣山水之佳勝予旣未始遊固不得而書山房之細行亦在所略云

浣齋記

南陽李先生退食之所名曰浣齋自爲記以浣心之說爲答客之辭而下問浣之之方於予非借聽於聾乎無已願有復焉竊嘗以謂身垢易除心垢難浣夫心虛靈之府神明之舍妙古今而貫穹壤主宰一身而根柢萬事本自瑩徹昭融何垢之有然气稟拘而耳目口鼻四肢百骸之欲爲垢無窮不假浣之之功則神妙不測之體幾何而不化於物哉予幼承父師之訓嘗讀先儒釋日新之旨每恨洗滌工夫未聞焉又讀夫子贊易洗心之章聖人妙用未易窺測也於是退而求諸日用之間從事乎主一無適及整齊嚴肅之規與夫利斧之諭而日孜孜焉廉隅辧而器宇寧然後知敬義夾持實洗心之要法等而上之聖人能事可馴而入顧庸資滅裂弱志逡巡卒歸於廢弛自棄前功良可惜哉先生則不然才識學行旣超等夷而遭逢聖明相吾君以永淸四海者固平生抱負亦大丈夫分內事耳以予之箴爲先生之禱且以就正云

尙友軒記

春官主客諸公名其退食之所曰尙友之軒屬予記之予假館是軒久資麗澤之益多可無言哉嘗聞覓名珠必巨海求良玉必名山君子欲成其徳必先民是程也振衣千仞岡濯足萬里流卒之孤風逺操有以續前芳而激來世者非所志之大而能然邪是以人之生不患气質之不美而患立志之不髙予也資旣庸劣聞過甚晚年十八九時觀明道獵心而知迷途之當攺讀孟氏卒章而知逸駕之難追每味聖賢言行於千百載之下而慨慕其精神風采於千百載之上恨不生於其時立於其門一蹴而造其域焉然志𨿽鋭未悟其方功𨿽勤未領其要中遭疾疹而定力不固事與願違矣回視夙心恍然一夢或食而廢或寢而興長吁永嘆不如無生迨夫血气益衰精神益減時一動懷未始不痛心而疾首也此予平生尙友之志止於如是而已嗚呼人無再少時無再來五穀不熟不如稊稗凡我同志亦有感於斯與羣彥不予謬俾書軒之壁云軒之主人郎中孫茂員外郎秦顒倪讓主事孫曰讓張永也

桑溪記

桑溪周君子瓛學邑庠時予嘗主於其齋又嘗一造桑溪而承親戚之歡蓋周乃黃倩而黃則吳出也後四十載恭攜兒子重上君子之堂拜先子手迹有云恨未一防又云惟力學以膺逺大末云甥女孺人妝次仁人君子於親親之誼固如是矣於時冬景融和盎然春候周君夫婦年皆七十而康寧子孫滿前細論疇昔琴一曲酒數行暢詠而別他日黃氏子良致二老慇懃謂不鄙桑溪而辱遊焉願爲記之嗟乎雪山增重艸木可敬豈欺我哉顧予何人而足語此表桑溪者不在於周乎記以俟之

節壽堂記

界分截然之謂節文從竹可徵也人倫物理莫不有自然之節順之爲貴淩則瀆矣世有節士節婦之穪非以其克順乎固有之天邪吾宗有字子堅者讀書俊拔人也配周氏同邑某人女年三十有三而嫠抱遺孤昂秉節不違天順甲申年九十而康寧昂請大書爲壽予以節壽名其奉養之堂鄕鄰觀者咸加嘆賞爲吳氏慶明年復屬族弟某請記洪範壽居五福之首是壽誠足貴也然躋其域者𨿽有康寧而壽者難節而壽者尢難記以慰孝子慈孫之心不亦宜乎

墨池記

傅君秉彛臨川驛溪人也永樂中予訪君驛溪過於知我館谷歡甚間滌硯於池君躍然笑曰他日應謂吳先生嘗洗墨於斯也由是盛知驛溪之有墨池焉君逝矣嗣子裘欲立石池上求文鍥記之古之君子使髙山仰止之心不能自己於數千百世之下者豈偶然之故哉或性命道徳之純或文章政事之懿或節義之踔絕或遺愛之滂洋或功髙宇宙而不居或名揚竹帛而不有殘膏賸馥之沾漑流風餘韻之漸被冝乎入人之深而動人之切是以懷其人必有以重其迹覽其迹必有以得其心而歆嗟慨慕之無涯矣甘棠勿翦拜艸木皆可敬豈欺我哉予也立志弗堅爲學無勇徒竊虛名以誑於世傅君不以靡薄玷斯也而反取其迹豈溺愛者不明乎然彊顏受簡而不辭者所以表孝思之無窮而著金蘭之髙致抑使覽者知予之不佞直以過情之聞誤友朋之辱庶幾反躬無蹈覆車之轍云

恥齋記

予嘗慨古今人品之不同每若薫蕕之異气冰炭之殊性陰陽晝夜之相反豈其才之故哉抑气習然耶抑由其心之有通塞故臧否以之而判耶一有賢知非其生質之良必其務學之懿如江右僉憲呂侯是也侯之言曰歷官二十餘載事事不逮於人取孟氏之防以恥名夫退食之齋日以自勵而下詢於芻蕘夫恥者吾所固有羞惡之心惟其梏之反覆而失是心也漫不覺知訑訑自廣人莫已若人欲肆而天理微矣惟侯之心其不自滿假檢身若不及之誠乎上而追友千古進善其有窮哉心一也勝於物則靈掩於物則昏人一也有恥則可教無恥大不幸企仰髙風恍然自失恨不痛防駑足遙攀逸駕顧玆歳晚徒傷噬臍古不云乎失之東隅収之桑楡尙冀抖擻余魂迅攺迷途以從事恥齋之後塵云

蘭軒記

羣艸木非無香而蘭之香獨妙天下者非以其細而婉乎是曰幽香不類君子徳哉穪尙古今冝矣永嘉呂公本譲種蘭以朂諸子善於爲諭也夫子謂誰今巡按江西監察禦史君洪也僕竊伏山林側聆餘韻喜而不寐近臨敝邦遣使辱書益歆風采可謂能子矣且以居竹防養大楷相命尢見用心之逺居竹先子故號防養今日良防念嚴訓之在目冝體蘭之加勉蘭之爲卉稟二气之淸根旣殊科香固絕倫吾人於學可不務厥本哉防養者立本之方也日新又新則積中者日盛發外者日著豈直播譽一時防應流芳百世增蘭故事爲他日美談大丈夫當如是矣僕也舊學愈荒晚節彌怠悚望騫騰撫捲悵然

坦齋記【代淮府作】

水本平浪鼓於風道本平詖生於欲風恬浪靜而水得安流欲消詖去道得平鋪一補過之或吝則危機之是履矣善夫康節堯夫之言曰面前自有好田地天下豈無平路岐是以聖人之心如止水無適而非坦道焉君子之學舎聖何歸欲師於聖其廓然而大公物來而順應乎居敬窮理明諸體養气集義利諸用而曰聖不可學吾不信也慈谿馮某伴讀於予有志焉故以坦名齋致仕而歸也告予言以爲桑楡之警且以爲記云

省庵記

無極之妙充盈宇宙而該貫吾心何可湏臾離哉然事幾萬態大和難保不有精鑑以爲權度難乎免於流俗架空之患矣甚則差之毫釐謬將千里安求其人心不死而天理常存也耶商書之省躬魯論之三省良有以哉竊謂動容周旋無不中理者聖隨事致省不敢違理者賢瞢不知省日趨小人之域如走者聖賢之罪人也不曰賢希聖士希賢乎大哉金侯希賢之志哉宜乎其民之多譽也俯省微軀資旣庸志彌惰駸駸衰暮枉此生於醉夢企仰華庵徒增浩嘆何顏受簡侯名銑字宇潤淮陰人今守上饒云

思善堂記

父子之道天性也其有不愛乎反是者喪其天耳是以孝子之於親視於無形聴於無聲況其顯者哉【原闕】其逝也嗣子永旣屬題其墓文之蓋兼請贊其所寫之眞皆未暇也復馳書千里俾記夫思善之堂仁哉其用心歟昔程叔子之於伯子也幹志於持國幹書於叔曼讀孫韓二簡令人三嘆而不已張氏子汲汲乎惟親善之不傳是懼豈異世而同符抑秉彞人所共耶嗚呼流俗滔滔知徳者鮮非徒忘先且辱親焉立身行道揚名後世幾何人哉張君早以髙科著聲郎署其爲郡也澤加於民令聞旁達可謂嫓美前休矣然太山髙矣太山頂上不屬太山則君子之志固不可滿而事業豈有窮哉夫惟知周萬物然後道濟天下故君子貴乎仕而優則學公退必讀書也明公持英妙之姿當彊仕之秋萬里鵬程髙舉在我黃卷新功數飛示焉

蘭軒記

蘭之產恆在幽逺而花葉淨素類君子闇然自修天香暗襲淸人肺腑類君子徳之及人心醉而誠服是以古今尙焉淮王殿下軒以蘭名厥防微哉教帖逺臨髙辭典雅傑筆淸嚴使者之誦曰幹幹朝夕羣經是耽其徳與日俱新學與年俱積可不叩而知得於蘭也不亦深乎周惇頥曰道充爲貴身安爲富賢王之謂矣蘭哉蘭哉二而一者也

中和齋記

天順甲申四月庚戌淮王殿下遣使沐書幣命大書蘭軒梅月雪窠中和諸扁蘭軒旣僣記之矣十有一月庚申復辱書幣不罪其粗鄙猶俾記夫中和之齋夫梅月之淸味雪窠之雅操與夫蘭軒之徳馨心融神防而收功於中和之極致穹壌之間何樂如之鋪張盛美宜有其人芻蕘之言何足形容萬一哉無任感防激切屏營俟罪之至

康齋集卷十

欽定四庫全書

康齋集卷十一

明吳與弼撰

日錄

夢孔子文王二聖人在南京崇禮街舊居官舍之東廂二聖人在中間與弼在西間見孔聖容貎爲詳欲問二聖人生知安行之心如何又彷佛將文王書一冊在案披翫似文王世系【乙巳】

夢侍晦庵先生側先生顏色藹然而禮甚恭肅焉起敬起仰也

夜枕思宋太宗燭影事深爲太宗惜之人須有行一不義殺一不辜而得天下不爲之心方做得堯舜事業不然鮮有不爲外物所移者學者湏當隨事痛懲此心剗割盡利欲根苖純乎天理方可語王道果如此心中幾多脫灑伶俐可謂出世奇男子矣

與鄰人處一事防容不熟旣已容訖彼猶未悟不免說破此間气爲患尋自悔之因思爲君子當常受虧於人方做得蓋受虧卽有容也

食後坐東四體舒泰神气淸朗讀書愈有進益數日趣同此必又透一關矣

聖賢所言無非存天理去人欲聖賢所行亦然學聖賢者舎是何以哉

文公先生與學者論躬行雲若易時天下無數聖賢了噫實用其力者方知其難可勝嘆哉

日夜痛自防檢且不暇豈有工夫防檢他人耶責人密自治疏矣可不戒哉明徳新民𨿽無二致然已徳未明遽欲新民不惟失本末先後之序豈能有新民之效乎徒爾勞攘成私意也

貧困中事務紛至兼以病瘡不免時有憤躁徐整衣冠讀書便覺意思通暢古人云不遇盤根錯節無以別利器又云若要熟也須從這里過然誠難能難能只得小心寜耐做將去朱子云終不成處不去便放下防哉言也

文公先生謂延平先生終日無疾言遽色與弼常嘆何修而至此又自分𨿽終身不能學也文公先生又云李先生初間也是豪邁底人後來也是琢磨之功觀此則李先生豈是生來便如此蓋學力所致也然下愚末學苦不能克去血气之剛平居則慕心平气和與物皆春少不如意躁急之態形焉因思延平先生所與處者豈皆聖賢而能無疾言遽色者豈非成湯與人不求備檢身若不及之功效歟而今而後吾知聖賢之必可學而學之必可至人性之本善而气質之可化也的然矣下學之功此去何如哉

夜病臥思家務不免有所計慮心緒便亂气卽不淸徐思可以力致者徳而已此外非所知也吾何求哉求厚吾徳耳心於是乎定气於是乎淸明日書以自勉

南軒讀孟子甚樂湛然虛明平旦之气略無所撓緑陰淸晝薫風徐來而山林閴寂天地自闊日月自長邵子所謂心靜方能知白日眼明始可識靑天於斯可驗

與弼气質偏於剛忿永樂庚寅年二十從洗馬楊先生學方始覺之春季歸自先生官舎紆道訪故人李原道於秦淮客館相與擕手淮畔共談日新與弼深以剛忿爲言始欲下克之之功原道尋以告吾父母二親爲之大喜原道吉安廬陵人吾母姨夫中允公從子也厥後克之之功𨿽時有之其如鹵莽滅裂何十五六年之間猖狂自恣良心一發憤恨無所容身去冬今春用功甚力而日用之間覺得愈加辛苦疑下愚終不可以希聖賢之萬一而小人之歸無由可免矣五六月來覺气象漸好於是益加苦功逐日有進心气稍稍和平𨿽時當逆境不免少動於中尋卽排遣而終無大害也二十日又一逆事排遣不下心愈不悅蓋平日但制而不行未有防去病根之意反復觀之而後知吾近日之病在於欲得心气和平而惡夫外物之逆以害吾中此非也心本太虛七情不可有所千物之相接甘辛醎苦萬有不齊而吾惡其逆我者可乎但當於萬有不齊之中詳審其理以應之則善矣於是中心灑然此殆克已復禮之一端乎蓋制而不行者硬苦以理處之則順暢因思心气和平非絕無於往日但未如此八九日之無間防又往日家和平多無事之時今乃能於逆境擺脫懼學之不繼也故特書於冊冀日新又新讀書窮理從事於敬恕之間漸進於克已復禮之地此吾志也效之遲速非所敢知洪熈元年乙巳七月二十一日與弼識於南軒

南軒柱帖云幽靜無非安分處淸閒便是讀書時知止自當除妄想安貧須是禁奢心

淡如秋水貧中味和似春風靜後功

壁間大書云力除閒气固守淸貧

病體衰憊家務相纒不得専心致志於聖經賢傳中心益以鄙詐而無以致其知外貎益以暴慢而何以力於行乎嵗月如流豈勝痛悼如何如何七月二十六日近暮書於南軒

數日家務相因憂親不置書程間防胸次鄙吝甚可愧恥竊思聖賢吉防禍福一聼於天必不少動於中吾之所以不能如聖賢而未免動揺於區區利害之間者察理不精躬行不熟故也吾之所爲者惠廸而已吉防禍福吾安得與於其間哉大凡處順不可喜喜心之生驕侈之所由起也處逆不可厭厭心之生怨尢之所由起也一喜一厭皆爲動其中也其中不可動也聖賢之心如止水或順或逆處以理耳豈以自外至者爲憂樂哉嗟乎吾安得而臻玆也勉旃勉旃毋忽七月初二日書於南軒

處家少寛裕气象

屢有逆境皆順而處

理家務後讀書南軒甚樂於此可識本心

枕上思在京時晝夜讀書不間而精神無恙後十餘年疾病相因少能如昔精進不勝痛悼然無如之何兼貧乏無藥調護只得放寛懷抱毋使剛气得撓愛養精神以圖少長噫世之年壯气盛者豈少不過悠悠度日誠可惜哉

晝寢起四體甚暢中心灑然安貧樂道何所求哉當念嵗月晚而學無成可懼也然旣往亦不得而追矣繼今隨精力所到而進毋怠其志而已視古人自少至老始終一致者不勝其慨愧矣

一事少含容蓋一事差則當痛加克已復禮之功務使此心湛然虛明則應事可以無失靜時防養動時省察不可須臾忘也茍本心爲事物所撓無澄淸之功則心愈亂气愈濁梏之反覆失愈逺矣

觀分門近思錄聞所未聞熟所未熟甚有益於身心性情足感朋友之有是書以相益也

觀近思錄覺得精神收斂身心檢束有歉然不敢少忘之意有悚然奮防向前之意

二月二十八日晴色甚佳寫詩外南軒嵐光日色曨映花木而和禽上下情甚暢也值此暮春想昔舞雩千載之樂此心同符【丙午】

夜讀論語深感子思之說於目下用功最切亟當服膺夜觀童子照魚靜聴流水自悟川上之嘆及朱子安行體用之防

夜立庭間靜思踐履篤實純粹君子不可得也誠難能也心所深慕而無由臻斯境可勝嘆哉

觀農因瘡借芳閒臥塍間靜極如無人世今日𨿽未看書然靜中思繹事理每有所得

峽口看水途中甚適人茍得本心隨處皆樂窮達一致此心外馳則膠擾不暇何能樂也

晁公武謂康節先生隠居博學尢精於易世謂其能窮作易之本原前知來物其始學之時睡不施枕者三十年嗟乎先哲苦心如此吾軰將何如哉

觀花木與自家意思一般

看田至靑石橋逰觀甚適歸焚香讀書外南軒風日和煦攬景樂甚讀書理亦明著心神淸爽

一日以事暴怒卽止數日事不順未免胸次時生磊嵬然此气稟之偏學問之疵頓無亦難只得漸次消磨之終日無疾言遽色豈朝夕之力耶勉之毋怠

枕上思近來心中閒思甚少此亦一進也

寢起讀書栁陰及東皆有妙趣晚二次事逆𨿽動於中隨卽消釋怒意未形逐漸如此揩磨則善矣

親農歸以眼痛廢書閒閱舊稿十六七年之間嵗月如流而學行難進俯仰今昔爲之悵然又感吾親日老益自淒愴不勝

大抵學者踐履工夫從至難至危處試驗過方始無往不利若舎至難至危其他踐履不足道也

蒔蔬園中𨿽暫廢書亦貧賤所當然往親農途中讀孟子與野花相值幽艸自生而水聲瑯然延佇久之意思蕭灑

小童失鴨略暴怒較之去年失鴨減多矣未能不動心者學未力耳

觀艸廬文集序諸族多尙功名富貴恐吾晦庵先生不如是也惜未覩先生全集

外南軒讀孟子一卷容貌肅然午後眼痛四體俱倦就寢心無所用思歸鄕十五年曆艱實多不堪回首

坐外南軒滌硯書課緑陰淸晝佳境可人心虛气爽疑此似躡賢境惜讀書不博耳

枕上黙誦中庸至大徳必受命惕然而思舜有大徳旣受命矣夫子之徳𨿽未受命卻爲萬世帝王師是亦同矣嗟乎知有徳者之應則宜知無徳者之應矣何修而可厚吾徳哉

夜徐行田間黙誦中庸字字句句從容詠嘆體於心驗於事所得頗多

上不怨天下不尢人君子居易以俟命小人行險以僥幸燈下讀中庸書此不肖恆服有效之藥也

與一鄰人談及不肖稍能負重私心稍悅

每日勞苦力農自是本分事何慍之有素貧賤行乎貧賤

小女瘡疾相纒不得専心讀書一時躁急不勝𨿽知素患難行乎患難然嵗月不待人學問之功不進不得不憂也其實亦因早年蹉跎過了好時節以致今日理防不徹三十年前好用工何可得耶

緩步途間省察四端身心自然約束此又靜時敬也知弗致已弗克何以學爲【丁未】

因暴怒徐思之以責人無恕故也欲責須思吾吾能此事否茍能之又思曰吾學聖賢方能此安可遽責彼未嘗用功與用功未深者乎況責人此理吾未必皆能乎此也以此度之平生責人謬妄多矣戒之戒之信哉躬自厚而薄責於人則逺怨以責人之心責已則盡道也

因事知貧難處思之不得付之無柰孔子曰志士不忘在溝壑未易能也又曰貧而樂未易及也然古人恐未必如吾軰之貧夜讀子思子素位不願乎外及防呂之言微有得防氏居易未必不得窮通皆好行險未必常得窮通皆醜非實經歷不知此味誠吾百世之師也又曰要當篤信之而已從今安敢不篤信之也

觀文章正宗感學徳無進四十向逼終於小人之歸豈勝悲痛

以事難處夜與九韶論到極處須是力消閒气純乎道徳可也倘常情一動則去道逺矣

枕上熟思出處進退惟學聖賢爲無若夫窮通得防付之天命可也然此心必半毫無愧自處必盡其分方可歸之於天欲大書何者爲聖賢何者爲小人以自警

自今須純然粹然卑以自牧和順道徳方可庶幾嗟乎人生茍得至此𨿽寒饑死刑戮死何害爲大丈夫哉茍不能然𨿽極富貴極壽考不免爲小人可不思以自處乎

與學者授論語讀至年四十而見惡焉其終也已不覺惕然與弼年近四十矣見惡者何限安得不深自警省少見惡焉斯可耳

燈下外南軒觀年二十時所作論三篇不勝悲嘆何者昔時志向的然以古聖賢爲可學可至今逡巡茍且二十年多病侵陵血气漸衰非惟不能至聖賢欲求一寡過人且不可得柰何柰何安得好學茂年痛傾此意

學徳無成而年光空老平生之志不得遂矣感恨何窮無容此身傷哉

凡事誠有所不堪君子處之無所不可以此知君子之難能也

胡生談及人生立世難作好人僕深味之嗟夫見人之善惡無不反諸已可也【戊申】

讀易倦觀晦庵先生年譜慨先哲之精勤愧駑軰之防裂惘然自失柰之何哉據今地位努力向前

途間與九韶談及立身處世向時自分不敢希及中庸數日熟思須是以中庸自任方可無忝此生只是難能然不可畏難而茍安直下承當可也

讀罷思債負難還生理蹇澁未免起計較之心徐覺計較之心起則爲學之志不能専一矣平生經營今日不過如此況血气日衰一日若再茍且因循則學何可向上此生將何堪於是大書隨分讀書於壁以自警窮通得防生死憂樂一聼於天此心須澹然一毫無動於中可也

倦寢夢寐中時時驚恐爲過時不能學也

與九韶痛言爲學不可不勇而此公自無奮發激昻拔俗出羣之志予歸深爲之太息徐思方自悼不暇安有工夫於他人耶嗚呼日進無疆屬之已乎屬之人乎勉之又勉勿爲外物所困

近晚往鄰倉借谷因思舊債未還新債又重此生將何如也徐又思之須素位而行不必計較富貴不淫貧賤樂男兒到此是毫雄然此心極難不敢不勉貧賤能樂則富貴不淫矣貧賤富貴樂與不淫宜常加警策古今幾人臻斯境也

早枕思處世不活須以天地之量爲量聖人之徳爲徳方得恰好嗟乎安得同志共勉此事

處大事不能盡善意甚怏怏兼以寒疾時作風足攻人讀書工夫間防昏昏竟日痛感何由得入聖賢境界也

早枕思當以天地聖人爲之凖則因悟子思作中庸論其極致亦舉天地之道以聖人配之蓋如此也嗟夫未至於天道未至於聖人不可謂之成人此古昔英豪所以孜孜翼翼以終身也

食後處事暴彼𨿽十分不是然我應之自當從容徐思𨿽切責之彼固當得然不是相業

人生但能不負神明則窮通死生皆不足惜矣欲求如是其惟愼獨乎董子云人之所爲其美惡之極乃與天地流通往來相應噫天人相與之際可畏哉

人須整理心下使教瑩淨常惺惺地方好此敬以直內工夫也嗟夫不敬則不直不直便昏昏倒了萬事從此隳可不懼哉

與友人夜別徐家山歸思一日數事頗當

凡事須防以義計較利害便非

貧病相因讀書不前何以爲力行之資

人須於貧賤患難上立得腳住克治粗暴使心性純然上不怨天下不尢人物我兩忘惟知有理而已

觀晉史成帝見王導必拜及幸其宅拜其妻反覆詳其始末爲之掩卷太息丈夫際遇如此而功烈不過若是其付托之重不減伊周而致主澤民視伊周何如哉𨿽其志安於小成亦學力有所不逮耳信知人生須自防力學期於踐形必臻其極然後爲無愧也孔子曰居則曰不吾知也如或知爾則何以哉又曰用之則行嗚呼安得反西飛之日而痛加學歟

今日覺得貧困上稍有益防來人不於貧困上著力終不濟事終是脆懦

教人湏是循循善誘

玩中庸深悟心學之要而嘆此心之不易存也

克已逡巡無所成就四十而見惡焉其終也已

熟思平生歷試不堪回首間閱舊槁深恨學不向前身心荒怠可憂可愧今日所當爲者夙興盥櫛家廟禮畢正襟端坐讀聖賢書収斂此心不爲外物所汨夜倦而寢此外非所當計窮通壽夭自有命焉宜篤信之

數日守屯困工夫稍有次第須使此心泰然超乎貧富之外方好

觀史時見古人卓卓之行不勝感激益思自奮

當學之難進乃見希賢之不易也

心是活物防養不熟不免揺動只常常安頓在書上庻不爲外物所勝

防乙巳年日新簿惕然於心繼讀論語觀聖賢教人丁寜之意益思自奮須用刻苦

以事暴怒卽悔之須持其志毋暴其气

應事後卽須防書不使此心頃刻走作

數日養得精神差好須節節接續去莫令間防

上無師下無友自己工夫又怠此生將何堪耶

細觀近思錄乃知聖賢教人之法備在方策而自己學力未至以致齷齪無量安得良朋共執此文細細講明以爲持已處事之資也

斬截日新

精白一心對越神明

經旬學徳廢怠夢寐中亦屢悵嘆爲小女授論語感聖人之微言悚然思奮安得良朋輔我此志

途逢故人兩鬢已斑不覺愴然問其年方四十頃之此公熟視予髸亦已斑矣益爲淒惻久之方別旣而思平生碌碌只此衰謝少壯不努力老大徒悲傷豈不信哉夜歸書此於東噫書又終可得而讀耶君子果不可得而成耶

新居栽竹夜歸吾妻語予曰昨夜夢一老人攜二從者相過止於門令一從者入問與弼在家否答云不在家從者曰孔夫子到此相訪教進學也與弼聞之爲之惕然而懼躍然而喜感天地而起敬者再三脊背爲之寒栗自此以往敢不放平心气専志於學徳乎敢吝駑駘之力乎

往新居授書甚喜學有新益

聞友人所爲顚倒益自警省實下工夫

防禮記倦寢思平生經歷之艱益嘆古人之不易學防語略惕然憂念學徳不進何以立世【己酉】

茍一毫不盡其道卽是自絕於天

坐門外圖書滿案子弟環侍乘緑陰納淸風羣物生意滿前而好山相賓主覽玆勝趣胸次悠然

早枕細思學徳無進嵗月忽晚回首平生恍然一夢可勝悼哉繼今分陰須用痛惜毋蹈前非也

防近思錄甚有所得鄙吝之懷爲之豁然

夜大雨屋漏無干處吾意泰然【庚戌】

夜黙坐思學不能進朋友義無向前者此道日孤意思忽忽無聊者久之

防養本源工夫日用間大得力

靑石橋刈稻往回村外與物皆春

晚谷不收夜枕思家用窘甚不得専意於書展轉反側良久因念困窮拂郁能堅人之志而熟人之仁敢不自勉

夜觀晦庵文集累夜乏油貧婦燒薪爲光誦讀甚好爲諸生授孟子卒章不勝感激臨寢猶諷詠明道先生行狀久之頑鈍之資爲之惕然

途中防言行錄歸及隔溪借艸臨流觀書甚樂杳然塵外之趣

中堂讀倦逰後園歸絲桐三防心地悠然日明風靜天壌之間不知復有何樂

早枕痛悔剛惡偶得二句豈伊人之難化信吾徳之不競

所得爲者不敢不盡分若夫利鈍成敗非我所計也此心須常教灑然

時時痛加持志之功務消气質之偏

防園萬物生意最好觀

安貧樂道斯爲君子

遇逆境暴怒再三以理遣蓋平日自己無徳難於専一責人況化人亦當以漸又一時過差人所不免嗚呼難矣哉中庸之道也

近來愈覺爲人之難學不向前而嵗月不待人柰何柰何

枕上思晦庵文集及中庸皆反諸身心性情頗有意味昨日欲書戒語云溫厚和平之气有以勝夫暴戾逼窄之心則吾學庻幾少有進耳今日續之云欲進乎此舎持敬窮理之功則吾不知其方矣蓋日來甚覺此二節工夫之切而於文集中玩此話頭益有意味也

夜思承父師付托之重士友期望之深竦然增懼思有以自防於人欲而未知其方也

日來處困稍覺有力六月初一日早枕念嵗月如流事業不立豈勝慨嘆

七月五日日臨鐘帖明淨幾意思甚佳平生但親筆硯及聖賢圖籍則不知貧賤患難之在身也

人之遇患難須平心易气以處之厭心一生必至於怨天尢人此乃見學力不可不勉

貧困中事事纒人𨿽則如此然不可不勉一邊處困一邊進學

七月十二夜枕上思家計窘甚不堪其處反覆思之不得其方日晏未處久方得之蓋亦別無巧法只隨分節用安貧而已誓𨿽寒餓死不敢易初心也於是欣然而起又悟若要熟也須從這里過

中夜思日月逝矣事業無進輾轉不寐以達於旦凡百皆當責已

夜誦明道先生行狀不勝感激防心處不知手之舞足之蹈也

日來正心工夫稍有意思

昨晚以貧病交攻不得専一於書未免心中不寜熟思之須於此處做工夫教心中泰然一味隨分進學方是不然則有打不過處矣君子無入而不自得然是難事於此可以見聖愚之分可不勉哉凡怨天尢人皆是此關不透耳

夜說朱子感興詩因告戒諸生語意抑揚彼此皆極感激

先哲云身心須有安頓處蓋身心無安頓處則日間擾擾於利害之中而已此亦非言可盡黙而識之可也

暮春逰園心廣體胖豈虛語哉【壬子】

窮厄已極不可支撐兼病益困然亦安分不敢起怨尢之念而所以益進吾之學益堅吾之志者不敢不勉也

臥防康節詩遂熟睡方醒意思佳甚不啻封侯賜金也𨿽極貧窶此命也不害其樂

於近思錄中所得比向日大有逕庭中心灑然如沈屙去體

觀百卉生意可愛

晴親筆硯心下淸涼之甚忘卻一身如是之窘也康節云𨿽貧無害日髙眠

窮通壽夭一聴於天行吾義而已

月下詠詩獨步緑陰時倚修竹好風徐來人境寂然心甚平淡無康節所謂攻心之事

倦後暫寢起書先哲格言明窓淨幾淸風徐來不知天壤之間復有何樂此身何幸至此也

昨日於文集中又得處困之方夜枕細思不從這里過眞也做人不得增益其所不能豈虛語哉

日來甚悟中字之好只是工夫難也然不可不勉康節詩云防山蓋世穪才力到此分毫彊得乎

正月初一日夜來心气和平繼今學徳宜加勉也【癸丑】有困極詩云困固平生甘不意如此極前程一聼天多憂諒何益義云本心所主渾由已外物之來一聼天

早觀花艸生意甚佳食後意思稍不快以窘極故也尋開解之所得爲者厚吾徳耳窮通非我所能也

山中獨行甚樂萬物生意盎然時陟岡頂四望不勝之喜欲賦山椒一覽詩

處困之時所得爲者言忠信行篤敬而已

早觀生意可樂殘月尙在露華滿眼个中妙趣非言語所能形容東齋柱帖云窻前花艸宜人意幾上詩書悅道心

寄身於從容無競之境逰心於恬澹不撓之鄕日以聖賢嘉言善行沃潤之則庻幾其有進乎

不怨天不尢人下學而上達非聖人其孰知此味也哉人之病痛不知則已知而克治不勇使其勢日甚可乎哉志之不立古人之深戒也

勿忘勿助近日稍知此味天假以年尙宜少進窮通得喪可付度外也

患難中好做工夫所謂生於憂患死於安樂也然學力淺者鮮不爲所困耳嗟乎梁棟之具非禁風耐冰雪安能勝其重哉

男兒須挺然生世間

三月二十日食後授書宿雨初霽生意充滿甚可樂也防春秋近午霽景可人日甚舒長天地闊逺但病體全乏精神不免寒饑亦隨分耳眼前隨分好光陰誰道人生多不足

夜枕深念不得益精神以進乎學也

夜坐思一身一家茍得平安深以爲幸𨿽貧窶太甚亦得隨分耳夫子曰不知命無以爲君子也

東齋對月花竹參差淸景可愛聼諸生誦聲甚樂時逰於外緑陰淸夜眞趣悠然

昨夜思舊時嵗月事迹爲之慨然今日時復在懷嗟乎徳業不立而時駸駸晚矣

先儒云道理平鋪在信乎斯言也急不得慢不得平鋪之云豈不是如此近來時時見得如此是以此心較之往年亦稍稍向定但眼痛廢書一年餘爲可嘆耳【甲寅】

處大事者須深沈詳審

早枕思平生踐履愧於聖賢者多矣至今不能自持欲大書不敢尢人四字以自勵也

眼痛不敢防書暫誦詩經甚覺意味深長但不敢久讀爲之悵嘆者久之【乙夘】

暫閱舊槁二十八年前事恍如一夢豈勝感慨

讀韓子與李翺書大有感於吾心

防韓文倦睡夢中恍思少年日月不勝感愴而醒聰明不及於前時道徳日負扵初心信哉

五月初一日防韓文晴色滿簾淸風透戶花艸盈欄幽景可愛

時出門外臥緑陰納涼甚樂

七月二十一日對野講誦近晚曵杖逍遙野外甚適防晦庵文集大有感激

十二月二十九日祀先一日多憂學者旣少而有志者尢少大爲世道慮也

朱子雲從容深宴養防哉言也【丙辰】

防言行錄山論東坡云君子之所養要令暴慢邪僻之气不設於身體大有所省然志不能帥气工夫間防甚矣聖賢之難能也

累日防遺書甚好因思二程先生之言眞得聖人之傳也何也以其說道理不髙不低不急不緩溫乎其夫子之言也讀之自然令人心平气和萬慮俱消

倦睡覺來坐東齋防朱子文集天晴日永竹樹扶疎淸景可人意思甚樂也

觀晦庵先生語錄慨然慮斯道不自知其年之邁气之衰而病之多也

防飬此心不爲事物所勝甚切日用工夫

中夜夢中痛恨平生不曽進學卽今空老痛哭而寤出遊陂畔遂於澗底坐久向日甚適省察身心幸有少進

村外閒行遺書在手徐步自後坊坑過大同源觀山玩水而歸於峽裏憇久枕石借艸而臥暖日烘衣鳴泉淸耳有浴沂佳致

夜枕省已稍有益欲大書多言害道吉人之辭寡躁人之辭多思無邪康節四妄吟於東西齋

枕上思平生學徳不進輾轉不安雞鳴方寐

看朱子六十後長進不多之語恍然自失嗚呼日月逝矣不可得而追矣

觀伊洛闗閩言行錄惕然大感於懷益思奮勵以往不知其气之衰病之憊也

十一月單衾徹夜寒甚腹痛以夏布悵加覆略無厭貧之意

閒遊門外而歸程子云和樂只是心中無事誠哉是言也

近來身心稍靜又似進一步

暫閱舊槁偶得胡文定公蓋有名蓋天下致位廟堂得行所學一叚不勝感慨

枕上細思從今須進步不敢自絕於天窮通得喪聴乎天命𨿽餓死溝壑不可喪此徳矣

近日多四五更夢醒痛省身心精察物理

世間可喜可怒之事自家著一分陪奉他可謂勞矣誠哉是言也

先哲云大輅與柴車較逐鸞鳯與防梟爭食連城與瓦礫相觸君子與小人鬭力不惟不能勝兼亦不可勝也

正月十七夜夢玊生花如蘭滿地【己巳】

所憑者天所信者命【辛未】

八月初二夜夢日有食之旣與弼從旁吹之火焰卽熾尋復其明

四日早寫槁紅日當窻秋花映日淸風綠陰意豁如也【壬申】

涵養吾一【癸酉】

沼上防自警編三二條甚好益知人當以聖賢自任也學易稍有進但恨精力減而嵗月無多矣只得隨分用工以畢餘齡焉耳

山千形萬狀觀者自得之可也文千形萬狀作者自得之可也

讀奏議一篇令人竦然噫淸議不可犯也【甲戌】

今日思得隨遇而安之理一息尙存此志不容少懈豈以老大之故而厭於事也

累日思平生架空過了時日

與學者話久大槪勉以栽培自己根本一毫利心不可萌也

晚知書史眞有益卻恨嵗月來無多【乙亥】

江西伍恆有書知程庸奉府主王侯命去大司成先生家借朱子語類抄對欲刋板以揚絕學恵後來喜不自勝恨不卽覩盛事之成也

東窻親筆硯好學至於不尢人學之至也

浴罷坐東窻親筆硯竹風拂幾綠陰滿地

防彈章令人竦然付學者抄寫

午前治圃貧賤之理當然不敢辭勞

獨遊隔溪數步而回無可與者

仁之至義之盡

見人之善惡無不反諸已

二月初一日云昨夜夢同三人觀漲擬同訪朱子不勝悵嘆而覺有詩云曠百千秋相感深依依不識是何心金雞忽報春窻曙惆悵殘防帶病吟【丙子】

吉人爲善惟日不足凶人爲不善亦惟日不足

得便宜是失便宜失便宜是得便宜

康節詩閒窻一覺從容睡願當封侯與賜金亦不必如此說朱子從容深宴養好

傳羮送面貧士克已爲義者

萬事付之無心可也

三綱五常天下元气家亦然一身亦然【丁丑】

一日未死一日要是當

偶擷芳水尾悵然舊遊得二句偶爾舊遊行樂處擷芳溪曲玩春流

動靜語黙無非自己工夫

遊隔溪擷芳暮春天气一團淸樂

防漚田晚歸大雨中途雨止月白衣服皆濕貧賤之分當然也

靜坐獨處不難居廣居應天下爲難

事往往急便壊了

不學則老而衰

五月二十五夜夢孔子孫相訪云承孔子命來兩相感泣而覺至今猶記其形容

胡文定公云世事當如行雲流水隨所遇而安可也臥看自警編惕然自省持已不可不嚴也

毋以妄想戕眞心客气傷元气

夜坐門屋梧桐月照淸風徐來

料得人生皆素定空多計較竟何如

天意順時爲善計人情安處是良圖

請看風急天寒夜誰是當門定腳人

十二月初十夜夢云萬家喬木動淸風

凡事不可用心太過人生自有定分行已則不可不愼【庚辰】

防史數日愈覺收斂爲至要

不失人亦不失言

打防平生日錄感慨系之矣

人生須自重

不怨天不尢人下學而上達當佩以終余齒

夢云自畫者徳不進又云自知不足者可大受而逺到日行吾義吉凶榮辱非所計也聼天所命

食後髙臥東窻羲皇上人乎

夢誦詩云丁寜莫伐檐前樹聼我髙堂紅杏歌

又夢云矯矯髙樓臥白雲

食後倦寢夢朱子父子來枉顧【辛巳】

趨炎者眾人所同尙徳者君子所獨

夢云等閒識得東風意便是橋邊鳥鵲春

髙臥閒窻緑陰淸晝天地何其闊逺也

遊後坊登山椒坐磐石意甚適也欲構覽秀亭於此無陟降之勞莫歸新月一鉤矣

閒臥新齋西日明窻意思好道理平鋪在著些意不得彼以慳吝狡僞之心待我吾以正大光明之體待之防前去年日錄倦寢細思平生學力止於此精神日向衰憊俯仰悵然空生世間也【壬午】

詩云戰戰兢兢如臨深淵如履薄冰七十二嵗方知此味信乎希賢之不易也

夜靜臥閣上深悟靜虛動直之防但動時工夫尢不昜云

程子云五倫多少不盡分處至哉言也

學至於不尢人學之至也吾聞其語矣未見其人也防儀禮圖閱舊日錄倦寢程子七十歳化犬馬之年七十二矣何如何如

夜來枕上靜思一味聖學帖然終此余喘已而【癸未】觀遺書數條西照明窻玩夫子之言如飲醇醪不覺心醉也

徐步墻內防秧生塍靜中春意可樂也【甲申】

靜中觀物理隨處有得

看乙巳丙午日錄感發多矣【乙酉】

閱近數年日錄萬事不必計較徒勞心耳廓然而大公物來而順應大公仁也順應義也

曉窻自誦云欲成美績須究良圖非夢也忽自然如此耶誦豈鬼神有以警我耶當大書於壁日求少進當事之危疑見人之措置邵子之教也【丙戌】

遺書云人當審已如何不必卹浮議志在浮議則心不在內不可應卒遽事

玩聖賢之言自然心醉不知手之舞足之蹈也【丁亥】曉枕誦易防去年日錄惕然興感不敢不以聖賢自任日思奮勵庶不負友朋之誼也

夜防語類不忍釋卷但虛病不敢久也

徳性學問不敢少怠但恨歳月來無多

學聖人無他法求諸已而已吉凶榮辱一聴於天君子顧自處何如耳豈以自外至者爲榮辱哉

天道福善禍淫君子但當謹守先聖賢名教居易以俟命而已

昨夜夢誦云豈能存養此心之一豈鬼神教我哉午後防陸宣公集及遺書易一親聖賢之言則心便一但得此身粗安頃刻不可離也

倦寢得句云逐日從容深燕養憧憧愼勿役私心閱舊迹偶見先友羅得昌先生手帖爲不肖困於官糧事嗚呼噫嘻若要熟也須從這里過

聖賢气象須臾不敢不勉

觀壁間帖故友孔諤繡衣巡按江西時與先子書有云前與與弼契兄接談時頃探其中蓋有威武貧富之所不能屈移者今𨿽蹇滯異日當爲令器不必慮也惕然重書以警惰孔後任河南參議戊寅歳僕在金臺時聞久亡矣【戊子】

隨處惟嘆聖人難學

雨後生意可愛將這身來放在萬物中一例防大小大快活

日夜惟知聖人好但庸資實難企也

憩亭子看收菜臥久見靜中意思此涵養工夫也程子雲天地間可謂孤立

憩亭玩語類三兩條不勝痛快

朱子云此道日孤

早夜思餘齡一味學聖人克其不似聖人者

夜臥閣思朱子雲閒散不是眞樂因悟程子云人於天地間並無窒礙處大小大快活乃眞樂也勉旃勉旃

張思叔詬罵僕夫程子曰何不動心忍性朱子云不哭底孩兒誰不防抱又云處順不如常處逆動心忍性始成功

午憩亭靜中胸次澹然

午後看日錄天晴仰思物理

今日觀書感慨多矣但精神短不敢久可惜少年日月也

恰別處一近事薄哉風俗嗟乎自己徳不可不厚也戒之戒之

防晦庵文集倦臥仰思至理有契不覺拊席

寫文集一紙曠百世而相感者抑不知何心也

觀晦庵文集親先生之教令人超然於世萬慮俱消竊思當時立於其門者宜何如哉

家事時嬰懷亦當順理而行情順萬物而無情可也倦臥仰思古今國家治亂得失及人家盛衰得失爲之然

無時無處不是工夫

暫遊大門之外桃李爛然日麗風暄先王以茂對時育萬物

日親聖賢嘉謨何幸如之但恨讀之晚矣

早憇自得亭親筆硯水气連村遊魚滿沼畦蔬生意皆足樂也

施爲欲似千鈞弩磨礪當如百錬金

年老厭煩非理也【朱子云】一日未死一日要是當嵗月如流而學徳有退無進有志之士其興感乎無感乎

玩遺書意不知所向安知斯人之爲功聖人之責人也常緩便見只欲事正無顯人過惡之意

觀五峯舊稿感慨系之矣

夜思平生經歷五更方寐聖人未嘗忘天下果哉末之難矣

逐日親聖賢名教甚幸但漸期寡過而未能也

玩易黙而繹之不勝痛快但恨歳月來無多

早盥櫛後東軒親簡編竹日明窻意初回鄕時石泉柱帖云欲到大賢地須循下學功回首近六十年矣大賢地何日到耶

於事厭倦皆是無誠

天下之至賾而不可惡天下之至動而不可亂廓然而大公物來而順應倦臥養病思已往踐履及聖賢名教臥起天向暝矣

𨿽萬變之紛紜而應之各有定理

康齋集卷十一

欽定四庫全書

康齋集卷十二

明吳與弼撰

防

防伊洛淵源錄

永樂己丑冬姑蘇別駕李侯能白寄此集於先君與弼燈下閱之伏覩道統一脈之傳不覺心醉而於明道先生獵心之說尢爲悚動蓋平昔謂聖賢任道之統者皆天實篤生非人力可勉遂置聖賢於度外而甘於自棄及覩此事乃知所謂程夫子者亦嘗有過亦資於學也於是思自奮勵竊慕向焉旣而盡焚舊時舉子文字誓必至乎聖賢而後已辛夘冬與弼歸鄕裏而京師官舎被火意此書必煨燼矣居常思一再讀而不可得今年春賫先君遺籍於蓮塘故址忽喜無恙遂奉至小陂茅屋日敬玩味以酬素願嗚呼與弼迷途少攺實始此文於以見朱夫子纂集垂惠後學之功盛矣而李侯逺贈之勤其敢忘哉

防尙友二大字

舊友孫爾安寄以名筆佳墨其子納奉至小陂將有省覲之行附此以答逺意云

防忠國公石亨族譜

右忠國公石氏族譜一通命僕題焉夫公元勲盛徳在天下著太常而重彛鼎所以顯其親而光其族也至矣𨿽能言之士無所容喙況在於僕敢贅乎哉天順戊寅七月二十一日門下士崇仁吳與弼拜觀

防秣陵陳氏家譜

都指揮陳君道枉顧寓館旣而防嗣子珦繼來且以家譜命題夫世間能事惟在讀書修身而已珦也崇乃志於詩禮之訓而益篤焉則所以濟其美者可量乎哉

防饒烈給假歸帖

此初入齋時帖也嵗月不易得回首倏八載矣舎魚取熊掌在於所志何如耳

防徐氏家譜

昔三衢徐君希仁教吾臨川也予寓五峯外氏因以得陪餘論嘗辱其世譜之命而以不敏辭焉君旣調官且歸休林泉矣每欲一訪鄭公之鄕今乃始諧夙願而君已老握手噓唏語笑未洽而予以多病迫歸君猶以舊命命我噫先徳之美自足名家淺薄焉能爲有無而知我之過無以謝萬一益顏厚耳

防四老西遊圖

四老者進賢陳子憲吳志廣朱文貫陳子寜也西遊者索崇仁吳與弼歌其令君呂侯之賢以風厥鄕人也黃眉皓發年皆七八十防渉凍途而甘心焉者秉彛好徳之誠也相行者邑生傅海也予旣賦絕句詩以贈其歸而好事者復圖以表焉

贊

黃在中遺像贊

蘊昻霄之志負泛駕之材事業嗟其已矣山林邈自藏輝朱顏皓齒鶴髮桃顋春風態度秋月襟懷昔予拜翁於中壽𨿽病革而禮諧翁謝世之八年瞻圖像而肅齋噫詩卷長畱天地繼述乎後者宜愈逺而愈佳也

戴文振遺像贊

繄親仁於齠齡恆信宿於髙門晚接鄰於華裏拜遺像於諸孫

銘

硯銘

何產之異何保之良所儲防滴所濟汪洋

啟

回饒氏議親啟

伏以人歆令聞金蘭契朱陸之髙軒世篤嘉猷珠玉際吳虞之逸駕未獲展門墻之敬忽枉飛姻好之牋伏承某人第幾位令嗣房下第幾孫男某茂才資格英佳箕裘閒熟以某幾小女粗諳織紝未習徳容特防略齊鄭之嫌而俾聫秦晉之匹猥承雅眷敢不恭依𨿽蕭嶺飛甍之偉莫可攀緣而紫陽覆瓿之期實深屬望感玆榮幸倍萬等夷謹奉狀謝伏惟照察謹狀

孫氏求婚啟

伏以仰止名宗久篤朱陳之好不量非偶復通秦晉之歡以某男某器識凡庸才猷薄劣伏承令侄敏堂徴士第一小娘子性質溫厚徳容靜嘉妄意好逑之祈遽辱於歸之諾戰越無地欣幸曷勝謹齋沐以諏辰敢肅恭而告吉

回饒氏議親啟

翺翔槐市膠漆夙忝於椿庭問訊花封絲蘿新好於蘭砌拜嘉良厚爲慰實多伏承令侄某進士第三令嗣茂才梧竹髙標豈輕匹配而某第二小女襪綫庸品偶葉蓍韓朱門墻數仭誠難於企及李黃步武異世固望於同歸慶荷之私敷陳罔旣

墓志銘

孫君墓志銘

君諱隆字仲迪姓孫氏世爲丰城之敷山人予距君居限一嶺耳然未識也他日遇於劍水之濵容儀魁以朴詞气雅而溫予𨿽寡合而心竊奇焉已而賔予於其家惇禮而尙徳名宗故族之翹然者也正統丙辰正月丁丑君以疾卒享年六十有七將以其年十一月庚申塟於其鄕之某所其內外親戚賔友咸以君嘗辱予宜托以銘季子勉將伯兄昻之命來請予適病勉意益防不易於是敍次其世而銘之曰唐處士諱瑫字伯玉者宣宗時塟敷山宋迪功郎監潭州南嶽廟諱約之者於君爲八世祖始仿歐陽氏法爲之譜伯玉而下系次有闕譜自南唐倉監諱行琰始行琰生仁耶仁耶生敬忠敬忠生餘慶餘慶四子景運景福景純景陽四景以來日益庶力學爲善代有令聞而景純者乃君之十二世祖也曾祖諱恵字和仲祖諱暠字從達父諱某字友文君少孤凡所以立其家啟其後者皆躬辛以致之而相厥志者配徐氏也子四人昻勉操持女二人孫十人洪浩澄淵淑治溫演溥濟乃銘曰孫居敷山逺自於唐徳門文苑族世厥芳爰曁君身適於中防惟君奮邁於祖有輝旣富而壽亦云福只愼終刻詞是謂有子

牛君墓志銘

五峯主人牛君將塟仲子演致其臨終之命曰欲銘我其吳先生乎嗚呼君知我者惡得不銘君諱琛其先由河南官遊於薊因家遵化縣之王家莊大父諱彥贈昭信校尉撫州守禦千戶所百戶父諱均美撫州守禦千戶所百戶致仕傳子忠尋陞副千戶封厥考武略將軍副千戶母田氏宜人旣而調贑之防昌防昌君卒子暹嗣暹未有後以卒夏官以次君當踐防昌君以防疾讓弟斌斌卒君惇讓諸子夏官竟官君子澄君爲人端毅疎暢勤禮而泛愛尊賢若不及家庭之間肅然以和先府君建博文堂集名縉紳次講授君與仲氏俱讀書通大義卒克防華夷爲大家知我實由於仲氏而君固一致焉托門墻僅四十載豈偶然而已哉君生洪武戊申十二月十三日年八十三气體倦勤內屬家事外與親交訣遷正寢之二日而曰明當去矣翌日果然正統己巳五月二十六日也君娶黃氏繼室周氏子四人長學於予諸父甚愛重之蚤世矣澄防昌千戶演溥與吾兒遊女一人適撫州正千戶夏昶澄等以景泰冬十一月己酉君臨川銀錠塘之先兆銘曰

於昭世徳博文有堂克敬克紹雝雝鴈行先北於歸銀錠之臧

孺人黃氏墓志銘

天順戊寅正月予以詔命將赴金臺鰲溪熊易二生道其所善寶塘謝愈盛上謁天使之館而通贄於予旣而二生屬子壻饒循謂昔日愈盛失所恃才逾旬耳假拜使以登君子之庭爲丐銘之地幸夫子矜憐之予固辭焉十月謝病歸田二生復以屬循且曰必欲得夫子銘然後愜於人子之心辭之數而請益勤焉嗚呼民之秉彞好是懿徳誰無人子之心哉生之膝下喘息呼吸气通於親古今一耳然愛其親有篤不篤者存其天有多與寡也謝氏子於子道不其厚矣哉𨿽欲終辭詎可得邪竊嘗悲世人子有幸焉不幸焉有大幸焉大不幸焉幸不幸之中又萬不齊焉生而弗及見其親者矣夙喪親而弗克記憶者矣生弗克致其養死弗克致其者矣變故不一所不忍言而人子抱無涯之痛者多也謝氏子其於親也未嘗違防甘家富而親壽考以終可謂幸矣又得吾銘以慰人子報親之忱予亦大爲之慶焉於是志而銘之志曰孺人生洪武乙卯正月十九日鰲溪天授鄕麻溪黃叔獻女寶塘靑雲鄕謝永昂婦歸弗迨事其舅而奉姑甚孝爲謝氏淑人天順戊寅正月甲子年八十四以卒卒之日慟及臧獲可以考徳矣十二月癸酉袝本裏周坊姑氏兆右永昻先二十年卒子二人曰愈堅早世孺人撫其孤遺以教以婚曰愈盛孫四人曽孫五人銘曰寛裕慈恵壽考是宜於昭令子千載銘諸

邵楚材墓銘

醋兒其名楚材字出河南邵其氏伊父見育鄭將軍吾考實維鄭君壻而父沒時爾年稚吾家與居已經世四十四壽女二人卒於正月嵗丁巳塟爾臨汝石泉山誌爾墓兮百千防

易孺人墓銘

繄張有母慈且淑劍水淒涼久埋玉哀哀孤子遲我銘圖報昊天難遂欲寒暑互往歳月遒出入起處常幽幽安得特書不一書晶熒金石寛吾憂我聞中心怛以惻紀徳述行固其職母生癸酉卒丙寅惟丁卯湖名墨妣系熊兮考南維祖克俊兮氏曰易十六歸作嘉謨配代絕有道無亢悔薫蒸融液家以成年不足兮眾所矜我歌不磨千載名恃此庶以慰防防孤子長跪淚盈盈生死肉骨惟先生猗歟孤子其爲誰曰循千載受予經墓表

黃先生墓表

君諱寛字浩中幼孤弱冠始知學問中更苦節慕先正艸廬之爲人號曰希吳與人談每樂道吳之學於書無所不讀而易尢深恬黙自守紛華不少介乎其意晚嵗徳益茂平居恂恂鄕閭無少長翕然尊師之𨿽教授在乎闤闠而未嘗一履公門世居縣北君贅橋東厭其喧囂也從近郊之某處號曰艸庵地旣幽曠園池竹樹日向淸雅而諸子皆克世其業充乎有以遂其永矢之樂焉鳴呼人咸多君之樂易近人而其中有介然不可移者存則恐未盡識也於其冡嗣之請表其墓輒敍而爲之詩曰溫乎其外兮眾所見也介乎其中兮吾所羨也

東臯居士墓表

居士姓吳氏字士奇號東臯代爲東平名族與寒門通家累世予小子久獲親炙幾杖故相知爲周大父從道篤於教子徧禮名儒以爲之師尊父某克承家法故居士於學甚早少長遭逢亂離艱險備歷故於才甚通爲人豪邁閒曠客至倒屣相迎欵語詩書忘其朝夕酒半輒髙歌激烈有蕭灑出塵之想名居曰東臯舒嘯之軒軒之大書曰左右圖書古今風月先子寄贈詩有東臯先生英傑人又曰長日襟度溫如春誠哉是言也於永樂某年某月某日卒塟近地之蜈蚣山某年文於其墓曰

蜈蚣之脈宛蟠虯白鷺之水靜相繆層巒疊嶂森連鉤佳哉形勝雄斯丘有美一人儒者流於焉埋玉諧佳謀髙風欲考靡來由鑱厥金石垂丕休

孺人羅氏墓表

孺人諱奴娘處士羅遜卿之女配胡君環卿胡氏世蹈朴厚孺人以貞閒恵恭之質相其夫子𨿽處阨窮而宜家之道靡渝胡君之禮孺人亦猶孺人之尊胡君也年六十四永樂七年閠四月十七日以疾卒南坑塘北又二十六年諸子立石表墓而徴文於予予幼承孺人撫愛之慈且知徳實深乃序而詩焉詞曰

徳美以宜其配兮足承累世之淳龎𨿽嗇於其躬兮後其昌

蔣節婦墓表

戴生享慶以祖妣墓未銘懼夫節義久將堙沒不傳也恆戚於其心乃咨於其父請族祖子穎君譔其世與行丐予文以表焉節婦諱滿奴姓蔣氏世爲南昌丰城族曽祖諱鈞字洪仲祖諱沐字叔新父諱椿字子莊母某氏節婦年二十餘歸配唐山戴子鼎氏逾紀而子鼎遂卒有子才五歳戴故大家當是時孰不欲乘其危而利其有節婦介持愈嚴以勤卒能完其家無毫髮喪教其子以及其孫不少替君子以爲難嗚呼疾風知勁艸不其然乎姒氏姑婦亦皆以節終時號一門三節冰霜互冽而金玉交輝盛矣哉銘曰

超逸駕兮往哲是程激薄俗兮壼彛惟馨廬載銘兮永流厥聲

孺人汪氏墓表

三衢之常山邑庠生徐仕承尊公希仁命請其母孺人墓石之文予與希仁知己仕舊生其何辭孺人姓汪氏諱鳯娘世爲常山士族髙祖諱文璟登元進士第仕翰林編修曾祖諱紹栁州教授孺人年二十七歸希仁遊邑庠得専經術爲進士以孺人綜家也旣而偕希仁官臨川歸希仁調山東孺人以姑老弗往希仁厄於詿誤久三子皆逺省時鄕裏門戶甚迫孺人極力以應卒無敗事希仁謝事自邑徙近地之新溪凡平生開創與結架之勞多資賢助焉孺人生洪武丙辰二月初一日卒景泰癸酉六月初十日八月壬申十八都防撐橋頭先兆之側子三人畊學仕

祭文

祭外叔祖蘭雪先生

惟公簮纓茂裔詩禮名閎行端而固學富而精惟仁克壽存順沒寜嗟予小子姻忝於甥贄未迨席哭不及庭徘徊軫念禮負幽明拜瞻靈幔怛以中情一觴敬酹神其鑑誠

祭湖山黃先生

稟於天者秀防學於已者淸勤三振鐸於芹水兩考最於成均屢攝司成之位譽益著於縉紳旣致政而歸來儀表重於鄕鄰福已軼乎中壽佳子姓之振振忽防疾而奄逝蓋天厚乎仁人嗟小子之孱薄早防開導之諄諄思永酬於萬一宜承訃之悲辛淹疾阻於往哭何曲之能伸顧頑兒以敬遣聊菲儀以是陳嗚呼哀哉尙饗

祭外祖母伯氏夫人

嗚呼夫人育秀大家配美髙門猗歟二氏克武克文惟是夫人資懿徳尊峩峩偉節壯气淩雲天相眉壽福祉孔繁夫人逝矣不亡者存嗟我小子幼沐深恩曰攜曰抱曰涼曰溫於師於友於冠於婚以長以成難乎具論厚徳不報痛徹心魂幽明永隔日月其奔奄及歳除怛焉如焚病莫驅走是遣諸孫往酹一觴腸裂聲吞嗚呼哀哉尙饗

祭孫仲迪

鳴呼昔我與公邂逅於劍江之濵投分於片言之頃遂承步暑同歸仁裏信宿相畱𨿽再覯止於二三而愛我不啻平生方擬春和杖防攜琴重來謁公徧訪名山以酬舊約而公棄我以逝矣嗚呼哀哉適此臥病不能往哭祗遣一觴永訣終天尙饗

康齋集卷十二

