

欽定四庫全書

集部五

提要

蘭軒集十六卷

別集類四【元】

【臣】等謹案蘭軒集十六卷元王旭撰旭字景初東平人其事迹不見於元史談藝亦罕見稱述顧嗣立撰元詩選彚輯至三百家不載旭集則遺篇久佚可知惟山東通誌稱旭與同郡王搆及永年王磐俱以文章名世天下號爲三王而於其出處本末亦未詳載則並其人亦幾湮沒矣今以集中詩文考之蓋旭家貧力學教授四方嘗爲碭山令所賓禮送王侯二生序所云至元庚寅碭宰崔公以禮招余至其邑俾専講席者是也又嘗至長蘆主髙百川家中和書院記所云辱承君幣來自泰山者是也其餘如安陽如鄃城如鯨川皆所曾僑寓之地又嘗至杭州之長沙遊迹幾半天下而卒未登仕版其有寄詩云處困不堪家累重謀生聊借主人賢生平境遇卽此可以見其大槪矣其詩隨意抒冩不屑屑於雕章琢句而气體超邁亦復時見性靈古文多講學家言其井田說一篇務欲復三代制迂濶尢甚殆全不解事之腐儒然如記序諸作和平通達與之坐而談理其持論則未嘗不醇正未可廢也其集見於文淵閣書目中者一部一冊而焦竑經籍志則作二十卷今從永樂大典采掇排比尙可得十六卷決非一冊所能盡或一冊一字爲十字之訛歟乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

蘭軒集卷一

元王旭撰賦

古劍賦

客有厲迹名場經營四方激風雲於詭辯變天地於低昂气滿志得悲憐寒鄕者一旦謂主人曰吾有寶劍其名幹將非砥非礪自鋒自鋩兮紫電稜稜兮秋霜挺三尺之精英抱百鏈之純鋼運之以機權錯之以文章形之以利便脇之以禍殃鼓舞闔辟操縱抑揚惟利是從不拘其常或左或右萬夫莫當朝離乎泥塗夕宿乎巖廊入金門上玉堂虎豹兮紛挐蛟龍兮陸梁同驅兮並騖我全兮彼傷處女摧鋒而卻立猿公失據而惑惶此劍一試身名兩彰若此者得非主人之所願觀乎主人曰噫客知今之劍而未知古之劍也夫古之劍鑄之以元气鏈之以陰陽鍜之以五行淬之以三光匣之以仁義佩之以忠良捲之不盈握舒之彌八荒赫赫明明收功於文武巍巍蕩蕩無敵於陶唐五伯假之而爲伯三王本之而爲王正地維振天綱斡萬化懸中央气塞乎宇宙形藏乎混茫淺滄海兮卑太行小崆峒兮近扶桑來無所從去無所往固浩然獨立於天地不與物而存亡此劍一試太平無疆若此者又非薛燭之所能辯張華之所能識而吾子之所能髣髴而論量也客於是喪其所有茫然而退

擬逺遊賦【並序】

昔予南遊遇劉陵川於亳社之泮宮因誦舊著詩文數篇以求指教劉喜謂座客曰是子頗有气象將來可望惜吾之老而力弱不能振也命酒因語及楚詞篇目且嘆屈原之文詞而哀其忠因爲僕曰子爲我擬賦逺遊一篇來僕辭不敢劉曰吾姑試子宜無辭遂明日呈此蓋以述原之情有志而不遂亦九辯代原之意而亦以自寄云時至元三年冬十一月也【原注先生諱芳字元卿時年七十矣】

邈鴻荒忽已逺兮望前修而莫及仰六聖之風兮懷三皇之淳徳役精魂於千載兮曰予希其彷佛忽翩然而下墜兮心滔滔而何極悲斯世之沈濁兮背馳余而莫偶旣醉酒以昏酣兮又中風兮狂走諒紛華不可長兮獨衝澹以自守惟天地之漫漫兮浩變化之無窮哀吾生之促廹兮寄瞬息乎其中思逺遊以舒憤兮超逍遙以長終營營而無寐兮晝郁鬰其不樂仰浮雲之縹緲兮願輕車而無托精神忽其流蕩兮離人羣而髙逸云爲車而風爲馬兮召飛亷以執轡八龍婉婉以前導兮云濟予乎西北過武而至太防兮問瓊宮之所在排閶闔以徑度兮慶天皇之佳防叩玊階以對揚兮陳下土之廹隘激防忠而抗音兮願乾坤之交泰令雲雨以飛揚兮降膏澤之滂沛飽四海以精兮飲羣生以沆瀣吐防誠之未終兮驚羣公之譎怪令丰隆之奏技兮振天鼓之砰磕中鬰陶而莫遂兮還餘車而言邁視人寰不足畱兮余將觀乎方之外乘靑陽以東遊兮遇廣成於崆峒問道徳之防言兮願開予之所蒙曰道不難授兮將其人之難得粗者不可傳兮尙安語其所極其大無方兮其小無內無屈其志兮無滯其气順開闔於陰陽兮法化育於天地澹逍遙以無爲兮使精神之得一可長生而超化兮斯道眞之所貴受防言而拜謝兮聞神丘而遂沮涉淸海之漫漫兮訪潛龍之幽居入珠宮與貝闕兮世莫知予之所爲召海若兮邀虙妃歌天吳兮舞馮夷吸翠霞之夭矯服明月之流離𨿽極樂而非余志兮告潛龍以俱行志參差以叛渙兮悵遐舉而獨徵過弱水而超扶桑兮至神丘而一息從王喬與琴髙兮娛靑春以遊戲嘆榮華之不足恃兮恐六龍之蹉跎畱余車於昆山兮飲余馬於云河登閬風以回顧兮哀神州而曠蕩下茫茫而不見人兮蔽林巒之蒼莽悲故鄕之若斯兮吾歸來而何望情依依以遲遲兮心悠悠以漾漾思重華而南徵兮正予冠而翺翔驂紫防之靑鸞兮馭丹穴之鳯凰淸風過洞庭倒影淩瀟湘夕沐浴於湯谷兮振蘭衣兮與菊裳晨謁帝於蒼梧兮問理國之大方曰禮樂以爲資兮道徳以爲章舉賢而授能兮安天下於巖廊夫惟聖哲以長茂兮何后王之多僻違先民之度程兮倀防行而自遂防蘭荃而不樹兮畝紛其荒穢欲永訣而不忍兮聊逍遙以遊世訪神人於姑射兮探禹穴於防稽從四子於汾陽兮觀大道之所歸徑流沙而西渡兮夕予宿乎三危履大禹之所經兮窺神功之偉奇涉虞淵而越赤水兮路不周以左轉召蓐收使前驅兮承西皇之寵餞謁顓頊於都兮心娛樂而防返悲虹蜺之擁隔兮悵靈光之浸逺越昆侖而超圃兮臨舊鄕而顧懷禦房精而衛太嵗兮載霓旌與云旂乘飛龍之縹緲兮澹超然以無爲飽羣聖之道徳兮醉天地之華滋精淳粹以茂兮神淪幽而入防侶太初而友混兮還及君之未衰亂曰翩防防兮愁相紆覽靑春兮不可娛縱我步兮髙馳驅禦列缺兮鞭雷車西昆侖兮東海隅入海簸弄兮明月珠歸人寰兮悲亦陋餐六气兮延我壽周六幕兮超八荒志不遂兮空翺翔思攀瓊宮兮謁六帝遣巫咸兮歸下世平陰陽兮正春秋宣淳風兮被九州澤漸四海兮淡悠悠蕩我憤兮舒我憂還精神兮從君遊獲我所兮夫何求

長生殿賦

銀箏玊笛秋風涼羽帳珠簾秋夜長纜明河於綺樹兮畱璧月於云牕笑牛女之辛勤兮徒終嵗以相望樂千秋而無極兮願日月之齊光銅龍咽兮漏遲良宵悠兮未央華淸曉浴溫泉香馬嵬暮別愁蒼黃九河東傾泰華裂六龍西遊天地荒悵翠華兮再來颯鬢兮已霜感舊誓兮徒存念伊人兮不防奏梨園之法曲舞月殿之霓裳音樂紛兮具陳只切心而斷腸撫香囊而永嘆兮涕淫淫其如霰傳海外之九州兮竟茫茫而誰見彼鈿合與金兮何如甘泉之親面嗟方士之殷勤兮亦誕幻而非眞悟風花之散落兮豈四時之長春要千齡而萬代兮共委骨於窮塵何君王之不逹兮抱荼毒而傷神嗚呼鉛華一身兮瘡痍四海苟褒姒之不作兮豈驪山之遽敗無鹽醜而齊興兮太任賢而周大彼玊環之驕淫兮覆唐家而奚怪何君心之眷眷兮末忘情乎余愛過離宮而一弔兮增騷人之永慨賦長生之私語兮庶後生之足戒也

鳴鶴賦

夜气蕭索靈宮肅森紛靑松之墜露靄素月之流陰有九臯之靈鳥乃於焉而抗音振霜翮兮翹碧脛側朱頂兮張襟引圓吭以孤唳吸沆瀣而長吟气髙亮而非怒聲淸哀而不淫大若聞孫登之長嘯細若和師曠之鳴琴愁白雲於蕙帳生悲風於桂林望瑤池兮天杳杳思圃兮路沈沈婉轉淒惻有感人心王子對之而嘆曰噫胡爲而然也吾聞物不得其平則鳴豈稻粱之不足將虞人之見驚爾食不過數掬爾飲不過數升朝秋風之蕙圃暮明月之華亭爾生優遊兮易遂爾性逍遙兮易寧乃自貽乎伊戚戀雞騖於柴荊縱哀鳴之動天諒誰察乎幽情紫極九重碧山萬里有艸名瑤有泉名醴鸑鷟同棲鸞鳯共匹爾心安兮無爾累爾一鳴兮眾仙喜人間兮日暮歸來兮已矣

遊太淸宮賦

越丁邜之孟夏醉南風於譙樓晝夢羽人蹁躚西來驚物外之浮丘忽顧予而長嘯指僊境以同遊予方問其姓名而淸風颯然杳不知其所由也覺而告其主人曰靈應也西四十里有宮曰太淸紫气鬰其常浮子盍往焉以答神庥於是擇吉日擕香酒登蘭舟溯黃流取金鱗於層波擷瓊芳於中洲瞻靈宮之峨峨懷往事之悠悠泊舟登岸酹酒再拜而畱焉俄有童顏緑髮羽衣黃冠步虛行歌風骨翛然者宮之眞人張氏也相揖而前與予而言叩南華之粹防講鄭圃之遺篇淸歡旣洽欣然忘年予悟而嘆曰疇昔夢中之過我者非斯人耶信玆遊之有緣遂相與歷前後覽古迹弔銅駝摩金狄八檜亡兮翠蓋空九龍去兮丹砂失蛟龍埋沒兮丰碑隠隠鸞鶴不來兮靈溪寂寂刼灰不銷春艸還碧霓旌絳節瓊樓玊室悵蓬萊兮安在嗟僊鄕兮此極於是攀桂叢倚壇石感今懷古相對太息眞人曰興亡翻覆天地之數也聖人固知其然矣昔周徳之衰西遊流沙卒之中國戰爭如麻瓊宮九重靑雲紫霞萬僊俯趨維帝之家下視人世蟻穴蜂衙廢興萬變何足言耶昔在承平繁華鉅麗鑾輿降香百神陪位風振揚薰陶一世而聖人之道初不加益火焚昆山玊石俱燼荒涼無餘而聖人之道初不加損臨風感嘆不能忘懷者知吾子世情之未盡也遂歸宿乎宮中是夜也麻姑送酒子晉來過玊笙吟風醉舞婆娑飲酣樂極起而爲遊僊之歌歌曰天風兮白雲輕跨蒼鸞兮遊玊京繁華夢兮已寤金鼎丹兮未成願君兮相接超天地兮長生歌闋飲散明河爛爛天明告別登舟而返

愛河賦

愛河滔滔兮欲海茫茫濟無舟楫兮又無津梁鼓風濤之千丈溺一世而堪傷偉聖人之登岸兮何道力之非常澹靖處以永思兮得聖禹之神方下行其無事兮超物我而相忘變怪伏而日逺兮龍圖出而效祥因溯流而尋源兮窒懷襄於濫觴升昆侖之玊峯兮振霞裾與霓裳笑琴髙之赤鯶兮終未離乎陰鄕目愈髙而觀兮等萬物於毫芒吸莽星之逸彩兮潄浩月之流光咽三淸之瑞靈兮餐五色之朝陽洗予心而換予骨兮俾余壽之靈長下視愛河之飛塵兮欲海涸而生桑乃翻然而歸來兮樂逍遙兮其未央

困驥賦【並序】

向在燕城吾友邵伯誠作困驥行以見示予因廣其意作賦以答之

房星兮降精蛟龍兮化形或出於渥窪之水或生於大宛之城虎文兮炳煥鳯膺兮寛平蘭筋兮權奇汗血兮晶熒首如渴烏尾如流星振長風而一嘶歘霧起而云生是宜紫燕讓步驊驑避名耀錦韉與珠絡具和鸞與繁纓隨仙仗於天苑侍翠輿於後庭朝燕秦而暮楚輕四海以橫行柰何伯樂不逢涓人未值困虞阪之長途下鹽車之雙淚气霜雪以淒慘色泥塗而憔悴旣饑渴之內廹復鞭禦之外制前丘陵之崔嵬後坡陀之迆邐望浮雲兮天逺悵帝鄕之迢遞念倒行而逆施畏白日之西匿彼中心之謂何衘寃苦而實多𨿽追風之未試固駕蹇之殊科有能嘉其力之方壯察其疾之匪他飲以醴泉之流餧以昆山之禾禦以黃金之羈鳴以紫玊之珂猶足以陪八駿而升瑤池追天駟而超云河也

螺杯賦

有平生之故人招宴飲而婆娑出奇器以示予狀非象而非犧【音莎】文章爛其自然異艮工之切磋孕隋侯之明月象七星之森羅擎素手以微重酌香醪而不頗厥名之所以乃滄溟之寶螺眾傳玩而稱珍咸嘆息以摩挲兕觥質而懷慚金鐘俗而見訶陋椰瓢而弗取況刳橙而捲荷當其晦泥沙而不耀混腥風於黿鼉足知登華堂而見重與玊斚以同科信貴賤之無定系遭逢之若何彼有白髮釣於渭濵胥靡築於巖阿或牛衣之臥泣或樵擔之行歌方其時之未獲咸污辱而坎軻迨一朝之見用名垂世而不磨觀萬物於天地諒紛紏之實多𨿽聖賢而且然矧庻類之幺麼悟行藏之有命宜順天而委和於是主人笑而起舞惜白日之蹉跎再酌金樽重捧靑娥歡情旣洽衰顏旣酡遂乃倒玊山於座側訪珠宮於層波招泉客於鮫室弔騷人於汨羅濯予纓於滄浪沐予髮於咸池【音陀】控長鯨之偃蹇跨蒼龍之逶迆【音陀】約琴髙以並遊拉虙妃而相過心娛樂而未極忽醒覺而匪他怪斯夢之近誕豈尢物之成魔噫但能伴予身世之兩忘寧不勝於戰蠻觸之干戈耶

離憂賦

若有人兮在靑天之一隅超獨立而無朋兮斂羣芳而自娛佩瑯玕而服明月兮裁靑霞以爲裾懷眞符而欲獻兮顧君門而躊躇奏軒轅之靈瑟兮固齊竽之不如紛時物之變遷兮獨歸期之愈疏蕙艸歇而春闌兮浮雲生而日暮鳥投林以求安兮牛羊歸而復路何所思之難覯兮柰闗山之回互秋瀟瀟而多悲兮春綿綿而多愁晝鬰鬰其不樂兮夜漫漫而懷憂夢相從而笑語兮恨晨鐘之不畱念始生之無知兮左提攜而右挈共嬉遊以晏處兮又誰知夫離別何彼懽之難持兮而此恨之易結考人生之始終兮固悲長而樂短陰陽運而莫知兮日月窮而當返涼風颯以中人兮霜露淒其將晚望神京而不見兮增萱堂之拳拳豈鴻鴈之無書兮柰離憂之經年嗚呼已矣哉明珠穢於泥塗兮瓊芳翳乎蕭艾蛟龍蟄於坎井兮蛙蚓鳴乎江海谷生兮幽蘭澗濯兮流泉抱琴書以歸來兮願終老而欣然

過銅雀臺賦

過魏武之遺宮兮登銅雀之故臺悵古人之何在兮漫今人之興哀覽山川以四顧兮弔英靈於一杯當其虎戰龍爭雄風蓋世移漢鼎以都鄴奄中原而稱制三十六宮繁華佳麗月袂云裾蛾眉鳯髻謂當年之歡晏可千秋而萬嵗何雄心之不待忽一朝而長逝嗚呼自古莫不皆然兮何分香而賣履畱連泣涕笑君王之不逹而獨眷眷於生死之際也漳河東流兮不復回君王一去兮安在哉余臺中之嬋娟望西陵而徘徊秋風寒兮摧畫欄之桂樹夜月明兮照輦路之靑苔碧雲暮愁歌舞絕玊骨成塵恩愛歇惟斯臺之崔嵬表惡名兮不滅

五古

靑崖

靑崖五峯秀絕壁千仭險中有羽人宮雲霞深閉掩眞境旣邂逅塵心自收斂借問庭下松風枝爲誰颭遊山日已晚羽客畱我宿但覺夜深寒焉知云滿屋嗟予晚聞道衰老坐相促金丹可長生從此遺世俗

晚坐

危亭落白盡四望蒼煙昏手把一卷書坐倚靑松根掩書念世事心如波濤翻婦不知我意但怪我不言呼兒謂我醉繞衣尋酒痕一笑歸茅堂寒燈照空樽

日落樽酒空盤餐亦蕭然吹燈坐中堂呼兒使來前一誦山鬼辭再誦招魂篇騷人去我久此意誰與傳悠悠乾坤內吾道長迍邅

遣興

吟詩不須工讀書不須博悠悠襟抱中適意有餘樂功名一野何用千人摶淵明絕紛華子云終寂寞古風日已息聖道日已薄茫茫天地中吾行欲誰托萬事黙已定輕進孰非錯君看桃李花春風自開落

瓶聲

水火本相尅陰陽不同調誰令坎離交變化生此妙笙簫起瓶罌律呂隨感召天憐詩人窮賜樂助吟嘯聲來無何向气泄混沌竅喧寂孰使然炎涼自難料安得浪翁來相看同一笑

彭蠡阻風

北風吹彭蠡白浪如銀山系舟巖邊樹數日絕往還我心急東歸日夕憂在顏仰羨霜空鵠髙飛難攀古人成垂堂我行何險艱白雲五老峯上有髙人閒長生儻可學絕粒超人寰

繋舟靑山下日暮無所適逺采南澗蘋薪松煮白石悲來叩舷歌夜半山鬼泣天明望前洲煙樹何歷歷有酒當典衣勞此舟中客

古風三十一首

美人黃金梭鳴機白玉堂制彼西蜀錦文彩紫鴛鴦錦成何所用言將貢君王日織不盈寸梭飛空自忙臘天晝苦短早晚實君箱我有一疋縑五丈素且光上可爲君衣下可爲君裳獻君懼不售徒爲塵蠧傷

其二

亭亭山頭樹秋至亦已黃猿據其顚老鴞巢其傍丹鳯引九雛營棲獨皇皇嶧陽有孤桐淇水多修篁鳯雛日已大鳯毛日已長會當淩紫气去爾逺髙翔

其三

北風飄大荒榮華颯衰老薄暮登髙原飛蓬蔽長道髙樹葉脫盡山林曠如掃故園蘭與菊生意何艸艸

其四

羲和鞭六龍往返無停輈朱顏不再壯緑艸颯已秋繁華東流水中涵千丈愁百年黃金屋萬古同山丘日夕北堂上酣歌獨綢繆

其五

吾觀天飛龍伸屈亦有時當玆雷電辰變化何神奇崇朝雨天下四海生華滋火蟄陰閉衝風結天池僵臥蚯蚓窟𨿽靈復何施

其六

客從東溟來遺我靑瑚煌煌生九枝貯以碧玉壺我欲厚報之問客之所須客言無所須與子長相娯別來今三年徳音炳不渝鬰鬰不得見迢迢隔江湖

其七

登髙望滄海波浪天漫漫中有萬里鼇首冠三神山長戱動修鱗海搖山不安我欲膾此鼇散爲萬國餐佳月結修餌雄虹裁釣竿泰山爲磯石起坐堪盤桓惜哉未得往撫志增長嘆

其八

天如紺珠碧星如撒沙寒浮雲何處來妬我白玉盤萬有慘不芒風露气已漙川途不可越嵗暮衣裳單起歌望云漢遊子何當還

其九

昆侖有鷙鳥稟質異尋常所居未得儔四海空翺翔不暴於燕雀不媚於鸞凰充之以元气飲之以瓊漿安得萬里鵬相呼戱神塲

其十

我欲賦逺遊飄飄淩九區尋仙過碧海謁帝朝蒼梧騷人忽已逺髙興與誰俱虎豹守九闗荊榛蔽前途直行傷我馬曲行摧我車已矣歸去來人間正﨑嶇

十一

蘇秦古辯士涉世亦棲遲歸來無黃金妻妾坐相欺一旦相六君志气何葳蕤髙車擁飛蓋六印腰間垂丈夫四方誌伸屈自有時悠悠市曹子一笑爾何知

十二

悠悠山陰路曲曲繞澗岡所思一美人邈在山之陽獨立松風中蘭衣蕙爲裳崩崖絕千丈欲濟無飛梁狐貍雜猩狖悲嘯向我傍日暮迷中途吞聲獨徬徨不得從之遊歸來安故鄕

十三

悠悠復悠悠日月春還秋萬古一白髮縈纒無限愁明堂搆霄漢棟梁生澗幽悲歌上髙原目送長江流

十四

白日何短短蒼天何茫茫死者狐貍穴生者螻蟻場羽衣昆侖客授我長生方攀星歷明月相將朝玉皇

十五

三山鬰嵯峨隔彼巨鼇波茂陵無仙骨樓船將柰何我友安期生騎龍每經過天機禁泄漏醉語醒還多

十六

蛟龍蟄南山下有千嵗骨雷雨翻太陰還精化神物化作龍泉劍時向人間出終當戮鯨鯢爲君靜溟渤

十七

不踏利名場豈知塵土腥不防丹砂鼎安知雞犬靈洗心海水碧照眼雲山靑拂袖歸去來壺中可長生

十八

采菱涉秋江停橈宿中浦持芳媚永夜獨倚靑楓語月落風蕭蕭佳人悵何許

十九

醉出芙蓉城逺縱瑤防步桃花隨流水誤到紅塵處驂鸞天風急不記來時路世网何湫隘流光易遲暮終當跨靈飈翩然卻歸去

二十

朅從朱陵北欲詣紫臺西雷公召玉女風雨忽相迷低徊黃塵路污我靑霞衣回首閬風苑壅隔悲虹蜺

二十一

鶴在空山風露警長夜哀聲聞九天羣仙爲之下翩然閬風遊接彼靑鸞駕幽人方外心何愁知者寡

二十二

碧梧生髙岡上有雙鳯凰一鳴國家盛再鳴宇宙康自從周衰來千載祕祥光但見南山樹日夕啼鶬

二十三

幽林生紫蘭空谷隱瓊芳美人春鬭艸采摘入羅裳不知根本異但愛枝葉長蘭芳委庭戶野艾薦中堂所以南山松嵗暮甘風霜

二十四

美人金屋防手持古刀尺綺縞紛在眼徘徊裁不得東鄰有貧女蛾眉人未識空懷補衮心悠悠日還夕

二十五

佳人拾芳艸逺至淸江湄素手搴芙蓉拾彼靑楓枝白日忽已晚筐篚盈何時我有傾國蘭種之正在玆不隨桃李芳馨香自扶持可充君佩服道逺莫致之故園淸霜暮空餘楚臣悲

二十六

窕閨中女容華正當年貞心殊眾好孤芳陋羣妍佩蘭服秋菊當戶理哀幽響來悲風淸聲淩紫煙六馬皆仰秣遊魚亦潛淵借問彈何曲陽春白雪篇曲終佳月晏所懽邈雲天悠悠白日暮忽忽靑春捐朝朝事膏沐夜夜耿孤眠豈無梁鴻輩不嫁惜嬋娟

二十七

朝采山上薇暮采澗下蘋薪松煮白水聊以永斯辰嵗晏霜露深采掇常苦辛豈無陸海味爲我具八珍豈無羅衣裳楚楚華我身心自有所存狥物違天眞日斜上髙防援琴思古人

二十八

隱居非吾志媚世非吾心願攀西北云謁帝瓊宮深還將大庭曲一和薫風琴坐令四海內擊壤同謳吟陋哉蘇季子辛苦爲黃金

二十九

蛟龍蟄何許嵗暮南山陰北風吹天池霜霰忽滿林落日气慘澹幽松傳悲吟大運不可常泥蟠豈其心浮雲在寥廓碧海空沈沈何當借風雷起作傅說霖

三十

丈夫當自食待哺實所羞君不見鴻鵠浩蕩四海遊又不見燕雀藩籬日啾啾鳯飛淩千仭龍出雨九州君看壯士懷寧有饑寒憂萬里亦可封一死非所謀髙歌問時人世上誰公侯

三十一

白日回靑春東風扇陽和寒虫啟幽蟄飛鳥鳴相過物生善得時我樂亦無他西北有美人髙樓奏弦歌一唱千黃金歡娛誠足多江風日暮起吹落園中花樂極哀還來惆悵將如何

雜興七篇次陳公望韻

吾觀聖賢心出處皆自然世人昧天機妄意防憐蚿白屋未必愚靑雲豈皆賢丈夫四方誌憂患坐相纒起舞明月下長歌北風前意闌夜方永歌闋心莫傳騷人儻可作更賦招魂篇

我本山林人衣冠厭包裹歸來一念靜稍銷利名火富貴多危機功名足奇禍細觀秋毫理未覺泰山大行歌出門去悠悠上髙防悲風吹曠野四顧但黃埃防邊負戈子新從徵戰回從軍今十年田宅盡污萊耳目異聞見人生良艱哉我欲排閶闔獻言白玉堦飛符召六子陰陽使和諧鴻恩瀉滂沛姦惡剗崔嵬功成四海安卻返人間來斯志恐未必臨風重徘徊

幽人愛蘭蕙種之近門墻馨香隨風發鬱鬱聞我堂披衣起中夜結佩以自彊美人隔千里旦夕成憂傷殷勤折餘芳欲寄巫山陽行雲渺何許月落山蒼蒼

茫茫蒼江岸有客行求珠爲言江路難十步九﨑嶇水深蛟龍惡嵗晏非良圖我有山中薇歸來吾汝俱秋風長鋏歌不爲馮驩魚薇蕨𨿽瘦人猶堪以全軀殺身易五鼎傍人爲嗟吁不見東陵侯自把靑門鉏

佳人拾芳艸日暮南山下所恩鬰不見柰此漫漫夜豈無三星在寒光自相射我歌行露章顧慚周南化瓶沈靑絲引鹿死白茅借君臣茍自疏予車何由駕鳥雀寒依樹牛羊暮投捨佇立睇行雲幽懷欲誰話

悠悠南山雲巖谷自吞吐淩晨步靑天日暮不成雨六月東方旱行人口生土沈沈碧海防豈無雷霆主顧無變化姿從龍安用汝

梅園雅集示同遊

寒梅吐幽花不作桃李態有如避世士逺立塵埃外時無孤山翁誰與同此愛安陽二三友好事眞可賴攜酒許君園訪梅非訪戴淸興良未終芳華豈常在折枝寄何人日暮增永嘅

至元十三年寄平陰縣段郁文

佳人隔靑山可愛不可見明月一杯酒秋風兩荒縣昨日平陰吏歸言見君面能無一封書慰我長瞻戀別來不可說世事云千變家門足凶禍萍梗悲流轉鬰鬰負志髙悠悠慚身賤閒來卷書坐防檢平生徧只有嵗寒心忠誠金百錬途窮霜露多嵗晏遊子倦曰事廹糊口功名絕攀援江山梁苑筆得似聊城箭縫掖世所輕兜鍪眾方羨髙詠考槃詩經綸付時彥

謝田呈漢卿亷訪

書生命窮薄見戱造物兒遂令九州內無地可置錐萍梗逐風波漂流當語誰君侯持使節繡斧霜風吹雄襟激髙義故舊無棄遺相逢顧盼間賜我田連陂歸耕旣有日土著當從玆賣書買農具及此春雨時他年盤中餐粒粒知恩私

記夢

琴髙古仙人知我千嵗後昨宵夢中來防言笑相授手把靑芙蓉神香滿襟袖嘆我良辛勤深埋世塵垢碧海龍可乘蓬萊藥方就欲與汝同歸逍遙超宇宙再拜謝未能吾親正髙壽但得了晨昏誰能厭凡陋夢覺風颯然西牕月如晝

九月十三夜夢中作

吾不羨世長亦不憂世短乾坤在吾身今古猶夜旦今登昆侖顚一笑了萬變好風從西來浮雲眼中散

白雲洞

古洞誰所鑿白雲自舒冩泰山統萬靈安知無守者古穪膚寸合崇朝雨天下云何三年早不一見揮灑何當驅雷霆沛然周四野

弄水巖詩

白雲滿西溪不涴杖屨塵誰知空巖下弄水有幽人我來觀題名物在迹已陳磐石臨淸泚小休勞倦身飲罷猿鳥去濯纓得相親一曲滄浪歌淸風及隠淪從教桃花片流出山中春作詩示同遊澡徳期日新

我愛西溪水泠泠響佩環偶逢蒼石坐聊對碧波閒塵土逍遙外珠璣播弄間濯纓人不見猿鶴怨空山三溪此最佳每到歸輙懶緑樹相畱連白雲共蕭散云根有寒泉注潭潭已滿𨿽無塵纓濯亦足供潄盥題名彼何人意長浮世短取酒澆蒼苔今古付一莞

別家辭書贈公澤通甫二老兄庻知區區之心非樂逺遊而浪走者也

吾親在喜懼理不合逺遊誰令萬里餘泛此江湖舟鬰鬰英雄心貧窮非自由上念甘防闕無以供晨羞中念喪事重葬未歸墳丘下念二猶子室家事悠悠悲歌起中夜淚下不可收皇天照此心巧宦非予謀抱闗而擊柝祿薄可無憂他年吾事畢髙臥雲林幽

過竹溪

竹溪䢐徠陰幽邃有佳趣當年唐六逸盤桓此其處髙情繼煙霞觴詠遺世故出處士大節正要安所遇寧爲南陽龍不憶東門陰陽運否泰治亂闗气數乃知賢逹心於世本無預溪竹緑益繁溪流淸不污歸隱誰我同懷人日空暮

題竹溪淸曉

溪竹擁蒼雲溪流潄寒玉中有避世士嵗寒甘幽獨浩歌風露余撫此萬竿緑七賢不可作六逸誰當續榮華易零落世道多反覆抱琴歸去來春風謝華屋

巖巖亭

嶽多道宮亦有阿蘭若登臨論形勝無若此亭者北瞻三觀髙左右寒溪瀉南揖䢐徠峯蒼煙帶平野吟懷豁空曠爽气極瀟灑當年構者誰用意何髙雅惜哉嵗月深風雨飄敗瓦樵牧休其中牛羊宿其下我心思起廢但恐隨者寡夕陽久徘徊欲去終未捨

雪後逰西湖

湖山明霽雪逸興生扁舟一棹入空濶孤吟消百憂珠宮映貝闕瑤水連琨丘我無神仙骨安得有斯遊欲起孤山翁一樽同獻酬再詠梅花句淸風動巖幽髙懷寄千載世事眞悠悠

題諸葛武侯帖

堂堂臥龍公人物冠千古手提虞淵日誌欲還正午長星隕中宵遺恨塞寰宇誰云儕管樂自可配伊呂借使書不工猶當寶遺楮君家二十字得之自何許气勢逸且豪龍鸞騫以舉奇寶神所貪隄防六丁取相傳儻非贗千金莫輕予【原注帖云師徒逺涉道路甚艱自及褒斜幸皆無恙使回馳此不復一一】

種云

買田泰山下石多如羊羣造物爲我耕種之皆白雲洶湧初鬰勃散漫還氤氳收歸方寸間吐作五色文一笑顧妻孥未用空愁囷

遊竹林寺得影字韻

石徑俯云壑竹林閟幽境寺古僧徒稀山深嵐气冷淸遊未終興白日忽倒影曳杕披暝煙長歌下前嶺

又云字韻

竹林古招提佳勝夙所聞偶同二三友行盡西溪云憇身淸涼境超然謝塵氛山僧老煙霞慣與猿鳥羣客來問不應但誦貝葉文眞空竟何有憐爾徒辛勤寒風起陰壑白日忽已曛詩人有遺韻聊爲英靈分

招巖客

漸漸山間石歷歷澗谷路修藤復綿繞行人那得度猛虎蹲我側豺狼饑復怒雄虺獰九首蝮蛇長如樹北風飄林薄僕馬悲狂顧寄謝山中人歸來恐遲暮

送鮮於伯機之官浙西

幹將剸犀象驊驑日千里鉛刀與駑駟擾擾徒爲耳君防才傑士超防亦如此我友西溪君髙明气雄偉經綸富奇防學術有源委筆落驚鸞翔文成訝翻水跌宕詩酒餘風流笑談裏予遷廣陵居得與君宻邇誓將千頃波一洗塵心鄙春風送離歌又見行軒起福星照吳越重爲斯民喜報國當盡心安人貴修已豺狼掃貪暴蛇豕除姦宄遠志期騫騰淸名愼終始東南富佳麗湖山況淸美堂堂謫仙翁【謂仲方也】久矣望吾子公餘有新詩爲我寄雙鯉

遊靈巖寺

靈嶽走西北連峯鬰崔嵬中有古佛宮地勢深還回蒼煙萬木表金碧出樓防山僧喜迎客笑捧松醪杯憇定導客行登臨共徘徊題名滿石壁嵗久昏蒼苔天風收白雲千仭矗丹崖初疑赤城現又訝朱陵開淸泉甘若醴流入廚中來峨峨五花殿締搆眞奇哉壓云亭最髙晴空嵐气埋扶笻立絕景【亭名】萬象生吟懷方知此形勝當爲天下魁佛界長淸涼人世多塵埃吾非西方學幽隱心所諧詩成出山去猿鶴空悲哀

孤山訪梅

春興生杖履訪梅孤山顚道人庭宇靜淸香自畱連有懷和靖翁仙去今幾年妙句不可續風月空山川饑餐石上雪渴飲巖中泉手持白玉英孤吟下寒煙佳人遠莫贈日暮心飄然

梅花如髙士獨立遠世氛春風不敢狎桃李安能羣寒雪羞素質幽蘭避淸芬詩人慰寂寞踏破山中云折花心搖搖無計遺東君

送李叔謙【並序】

叔謙鄃城後進之秀也曩遊京師館於廉相之門近以事還家嘗過余書齋與之語通達不滯甚可奇也今復治裝而北就余爲別義不可無言因走筆賦詩一章以送之都下見王生國華者舊從學於予者也當爲一示

大廈遺棟梁長松老幽壑天風起羽翼防鴻在寥廓人生當俟命窮逹何憂樂京師豪俠窟勢利紛酬酢子有賢主人堪爲嵗寒托旣許門登龍定將書薦鶚道義終始間誠心貴無怍嗟予疎懶者夢斷平津閣有懷未忘言因行道其略

蘭軒集卷一

欽定四庫全書

蘭軒集卷二

元王旭撰五古

漢柏

白雲防山麓有柏森仙宮其大蔽牛馬其髙攀蒼穹枝榦老益堅摩挲若靑銅我來問故老因得知始終漢帝昔封禪侈心秦比崇乃於五松外興此栽培功至今千載余盤郁勢愈雄爭知茂陵上無樹起秋風乾坤俯仰內日月興廢中英靈爲防持不逐刼火空無意棟明堂何心俟良工詩成重徘徊遙憶杜陵翁

人家種楡柳得力一何早首尾十年間森然已連抱匠斧隨所用何嘗到枯槁蒼蒼防山柏漢物傳故老養材今千嵗造物非艸艸腹朽半空虛根危欲顚倒明堂何時構日月難永保物生有盛衰時至無丑好倚杖三嘆嗟誰能測天道

旅懷

平生心閒事未了不得閒驅馬踏落月悠悠度荒山木杪風淅淅石根水潺潺山川有奇句盡在行役間自我別家來三見月半彎懸知北堂心日夕望我還念此心若飛有句不暇刪

題陳魯彥肅齋詩

人心不可放惟敬斯長存用力當何如以肅爲入門竦然一念間正立百邪奔靈臺自淸明安得惑與昏暴慢由此逺徳性由此尊有如金天气消彼春陽溫盡將物精華收斂歸本根天人無二理造化同一原大哉肅敬功未可造次言陳君士林秀爲肅名齋軒勉旃毋自怠聖學此淵源

有感

太古衣鳥獸公私兩無規逮乎蠶之生食葉吐柔絲絡緯上機杼羅綺徧天涯官心益貪鄙盡取無復遺蠶婦辛苦余雪霜無完肌安得還太古各衣鳥獸皮

送劉經歷

天平古名郡選治須時英君來佐蓮幕婉畫煩經營愛人夲學道气象寛以平胸中秋月懸筆防春風生三年如一朝可見不息誠餞行洗離腸酌此汶水淸芳樽豈無酒取醉非君情

魯義姑廟

荒涼道傍祠荊布知誰氏相傳魯孀婦制行髙百世逃生廹干戈割愛明信義大者前妻兒夫子令拊字防者已所生臨危甘捐棄生死全一諾幽冥要無愧誠心動乾坤齊將兵亦退斯人𨿽繼母用意何獨異掇蜂伯奇逐歸胙申生縊滔滔二千載義躅嗟誰繼何當繪遺像徧向人間置庻使嚚母心觀之減凶戾

晚菊【分韻得圓字】

風霜嵗已暮孤芳爲誰妍蕭蕭憔悴余怪此節意偏猗猗翠莖疏粲粲金英圓幽賞歡後時荒畦臥寒煙日夕有騷人療饑荒叢邊落英不滿掬相對空淒然

通子壽堂詩

世人紛嗜欲欲以防其眞至人獨淸靜靜以全其神眞防形幾何神全壽千春古來長生者此道實要津吾觀通老淸靜超羣倫逶迆道徳中隠幾幾忘身明日閟九淵返照無纎塵湛然方寸地長守羲皇醇霜雪凋六合不敢傍松筠方瞳一百嵗服錬初無因厭世不肯住歸爲玊皇賔淸都何許徒慕區中人傳道道常在著書書已陳只應千載下名與日長新

崔吉甫慶親八十之壽

人生願長年天命豈力爲古稱仁者壽斯語不予欺崔君古循吏有親仁且慈康寜登八袠春气浮須眉施隆報必丰善慶壽亦冝防服捧霞觴侑以南陔詩仙桂枝已茂靈椿陰未移融融天性間樂哉復何思

滕州王氏慶雙親八十之壽

悠悠東溪水源深流長彼美溪上人種徳漑其芳所積非一朝冝哉神降祥五福壽爲首非天人孰彊翁媼如畫圖白頭坐中堂問年過九九康寜殊未央春風吹防服緑酒開瑤觴山川助元气艸木浮輝光只應仁者裏便是長生鄕我歌偕老詩和以白雲章靑天望黃鶴寄贈滕東王

雜詩

靑靑南山樹托根一何髙雨露𨿽早承風霜亦先遭修榦拂云漢淸陰蔽猿猱歲寒枝葉盡樵斧將焉逃煌煌珊瑚樹托根萬仭淵陽光照羣物海防無靑天絕寶世所稀幽沈多棄捐誰能理鐵网采獻君王前扶桑出火日助此三伏威水沸魚不遊林焚鳥安歸更堪晝夜間擾擾蚊蠅飛風霜一朝至豈卹身無衣

讀李公敏集

吾觀李公詩骨气何老蒼如有渥窪龍千里思騰驤又如南山松獨立淩風霜不架屋下屋不疊牀上牀言志與紀實句句出肺腸用事無牽制吐詞多鏗鏘養源自昆侖可見東流長六經博其趣諸子發其光他時再相見吾敢輕論量

送趙景鹽使南歸

南國有美人容華粲春輝江山不敢隠貢之侍皇扉朝浴蕙蘭湯慕被云錦衣承恩歌舞罷觧佩思還歸扁舟泛炎暑不待秋鴻飛遨遊水晶宮簸弄明月璣白蘋滿芳洲采勝西山薇人生𨿽行樂天命豈可違要於進退間審此安危機酒闌惜離別更取瑤琴揮曲終三嘆息知音從此稀

玊女池詩

來登日觀峯因謁嶽神殿殿側有寒潭甘冽可供薦山澤本通气況乃神所眷大旱溪澗幹湛然終不變夜深詩思渴汲取無人見淸涵明月輝冷浸白雲片世味洗一眞華池助三咽天明再拜歸可敬不可玩

東郊閒步

桓君有別墅近在郭門東今晨冝出防日暖天無風樂哉二三子杖屨能我同艸木藹生意乾坤運神功物我兩無間一气春融融寜教酒罇罄莫遣詩囊空詠歌莫歸來想見浴沂翁

贈崔壽之

崔君性明逹有古循吏姿防刄簿書間公防了無私官僚賴贊助學校資扶持一寸好賢心獨與霜松期三年鯨川幕行事我所知峩峩則堂翁老筆豈予欺才髙處位下未得盡施爲香風藹林谷豈無蘭與芝傾筐委道周借問采者誰自古卿與相時來則爲之天命茍未通委吏屈聖師用捨非在我行藏復奚疑但當守初志堅白無燐緇贈君乏瓊瑤慷慨賦此詩

送趙克明太守之任城

凡仕非爲已所憂在斯民勞心博寸祿受直傭其身此理甚昭然知之能幾人自從世道衰愈覺民生貧悠悠古循吏誰復嗣芳塵但見彼貪暴縱橫蛇虎均俯仰宇宙間我心未易陳趙侯富才術有志存經綸三年佐吾州一徳通明神論政貴無訟聖門知問津寛和守中道惻怛懷深仁君看甘棠樹勿翦豈無因好將愛物心去作東南春

初到防安遊佛峪寺

平生愛奇勝歷覧心未足今朝復何朝泰山在吾目未暇登絕頂先來訪佛峪靈境開洞天淸遊浣塵俗時當仲春半陽气浮艸木雲煙色蔥蒨禽鳥聲斷續仰觀萬仭峯俯臨千丈谷徑滑槲葉黃棚低松蓋緑老僧喜延賔掃搨畱我宿神淸夜無衣潤云滿屋天明盥玊泉整駕呼童僕尙慚纒世网使我歸息速山英許相招來往從玆熟

喜雨

秋旱野未耕當春猶赤土絕糧半天下蒼生命如縷牲帛赴羣望山川徧齊魯帝哀斯民窮呼龍降甘雨君看一晝夜黃金滿寰宇神功未易議帝力誰敢侮圜丘埋蒼玊瓊茅縮緑醑烈烈山焚蘭坎坎社撃皷幸免中野殍報神同歌舞

初夜月照窓夜久云屯屋喜聽塵夣余淅瀝鳴松竹三春未耕種一雨如金玊願龍遵無私四海同霢霂哀愁變歌舞生意涵艸木天晴禽鳥聲處處催布谷安得逐良農共耕春野緑

江山千里圖

平生愛山水有疾成膏肓勺泉與拳石遇之輙徜徉中華齊魯郊平陸何茫茫杖履黃塵間此願安得償振衣賦逺逰十載客南方江行三千里夣繞魚龍鄕如華如芙蓉滴翠逐飛航匡廬髙萬仭秀色淩穹蒼餘者難悉數髙低互相望舉杯峩眉亭猶想謫仙狂英靈助吟嘯浩蕩洗肺腸快哉疇昔心遺恨無毫芒歸來舊書室籠禽謝飛翔培塿爲泰華蹄涔卽滄浪逺興無百里雄襟欝摧藏閒思舊經行一一不可忘君來示我畫開卷妙難量江山十年夣喚醒在此堂宛若當日時系舟巖樹傍掩卷三嘆息因之遂成章

晚春有懷

東風三日雨雨止花亦殘坐令芳春意悠悠遂無歡幽鳥破孤寂緑陰生晚寒懷人不可見月出靑雲端晚秋湖上獨行以日暮碧雲合佳人殊未來爲韻

人生固長勤世事何時畢聊將山水樂一洗幽憂疾瀟瀟楊柳風淡淡芙蓉日長歌謝城闕永懷山林逸

其二

幽人出無侶獨行湖邊路湖水淸漣漪濯纓此其處引袂摘瑤艸霑裳畏多露已矣予所思佳期恐遲暮

其三

湖邊夜來霜艸木非舊色念此感秋人悲吟頭亦白悠悠逐風波去鄕國詩成歸興牽山水增晚碧

其四

我愛林和靖髙情超世氛不作封禪書只臥孤山云妙絕梅花詩千秋獨有君西湖緑如酒可酹山中墳

其五

身逰江湖上迹與漁樵雜慚非徐孺子可下陳蕃榻古來豪傑士與世多難合再詠考槃詩悲風起蕭颯

其六

錢塘繁華地山水麗以佳蘭舟載歌舞逰賞是誰家北風吹岸艸白露凋巖花此意不可言詩成看昏鴉

其七

芙蓉洗秋露嫋嫋香無塵我欲折此花逺寄平生人煙波渺無極道途良苦辛歸尋桃李蹊坐待朱門春

其八

秋气行肅殺秋風徧寰區有生同一衰未覺蕭蘭殊野菊懷晚香依依傍晴湖無人共幽賞日晏空躊躕

其九

乾坤限南北寒暑異時气江湖十月交冰雪意全未偃蹇髙臥心淒涼倦防味故園今可歸何必待富貴

其十

獨吟還獨和淸興亦悠哉閒攀水邊樹困臥石上苔惜無一樽酒招此逋仙來道人期後防笑指梅花開

孫防山書院故基詩

惟昔孫防山著書祛世惑麟經晦三傳探討獨有得尊王名分定返正亂賊息坐令元聖心千載一朝白懷人不可見訪古戀遺迹我欲祠先生配以䢐徠石浮雲滿空山西風掃無力正邪有消長耳目異疇昔倚杖聽寒松玆情竟誰識

宋承五季衰文气卑已極天將啟淳源談經起孫石巍然齊魯間師弟無愧色尊王一書成坐釋麟經惑至今學者心講貫知用力邇來二百年何人繼其迹故居𨿽未毀見者爲嘆息天寒孤鳯去日暮羣鳥集回首瞻防山巖巖自寒碧

寄子周老兄

鵷鶵自南來遺我云錦書開緘再三讀言盡意有餘靑山敍舊約白髮悲離居繼以九章詩燦若堆驪珠髙懷放林野與世宜闊疏憂時忽慷慨此心竟何如予衰一無能道捲不復舒近得至人教反觀忘故吾火宅化淸淵中有金芙蕖風霜不搖落彩色涵空虛懷君未得見若隔江湖何時一晤語撫掌驚樵漁

照蠍

夏夜茅堂空有物緣虛壁幽人坐其下袒裼心惕惕恐是蠆尾虫呼兒舉燈索果然黒暗處潛毒伺吾隙殺之還歷照盡掃無遺迹歸來故坐處拊心三嘆息毒蠆滿天地於何求安宅殷勤理門戶聊可度今夕

師曠廟

子野晉太師知音古今善胡爲有遺祠乃在魯東縣問俗知其鄕懷賢起欽戀古樂久崩亡新聲日惑斯人不可作雅鄭何由辧客行無牲酒歌詩代陳奠感慨千古心因之此中見

挽楊庸齋先生詩

我於天地間知有庸齋名道徳施一方鑪錘造羣英燕山幾還往登龍負平生皇天不憗遺此恨終難平賴有嗣人賢煌煌宏厥聲南來一傾蓋气宇何髙明讀書百家盡下筆四座驚乃知元气在未覺鱣堂輕公乎可無憾世業方崢嶸

文廟種栢【分韻得彊字】

東風五侯門桃李搖春陽幽人嵗寒心獨爲松栢忙劚山破煙霧移種成新行逺色帶林壑淸風生廟堂鬱鬱龍蛇姿未滿三尺彊我來日摩挲恐被兒童傷養之以雨露成之以風霜參天二千丈他日殆難量題詩貽後人著意防棟梁

人生七十稀栢生千歲彊種栢待其成汝生寜獨長不如種桃李三年滿春光春光亦能幾過眼旋消亡落落大君子作事超尋常防桃樹松柏逺意誰能量寒煙生泮宮翠色來山岡森然如兒童羅列成新行身猶短荊棘气已含風霜坐看龍蛇活行當鸞鳯翔但恐種柏人他年遊四方不見枝榦成風雨摩穹蒼作詩告後來愛惜無摧傷後此五百載爲君充棟梁

登萃美亭

移家岱宗下日與山相親登臨得佳處來往不厭頻蒼崖俯西溪攝衣上嶙峋危亭萃眾美構者知何人想見當日遊曠懷樂天眞舉杯一笑罷萬象紛前陳嵗月不相待廢興良有因我來訪遺址時節正殘春闗闗羣鳴集欝欝眾緑新絕壁開日觀寒泉落天紳逍遙一枝笻縹緲千仭身浩歌雲霞上謝彼區中塵飄然隨飛仙汗漫逰我神此志恐未可歸哉從隠淪

登臨得奇勝杖屨不容懶山風吹白雲野服稱疏散危亭今何在翠嶺煙霞滿悠然物外心防者應亦罕浮世黃塵深靑天白日短且將山中樂供我一笑莞

勝槪亭【爲丁仲文賦】

山川有奇趣俗子無由知玆亭發天巧借問作者誰令威古仙伯簿領眞防嬉亭成身不居逺與幽人期白雲朝自閒黃鶴暮何之古來山林士用之王者師孤芳石上蘭五色巖間芝秋風霜露寒采采恐後時安得一樽酒歌我山中詩

七古

宋髙宗禦書扇頭

靖康事逺日已忘武陵花艸春生香徳壽宮深日月長思陵天筆超鐘王石碑久湮世無有倬彼昭回煥星斗刼火焚天鬼神守我昔見之恆拜手歸來一夣墮茫眼前想象蛟龍翔心貪石刻成膏肓況有眞迹如君藏泥金小字靑綾扇當年知有南薰殿新詞莫遣歌喉囀世事何心到防宴白日未招沙塞魂北風又散吳山云興亡有數夫何云一笑且賞書林珍

憶梅【得月字】

凍雲釀就江天雪正是梅花放時節可憐身世墮塵埃不到瓊妃白玉闕情隨煙水渡防茫夣繞湖山記愁絕驛使不來春寂寞南枝𨿽在誰攀折素衣人去又橫參畫角聲殘空落月相思一夕腸千結況是天涯又離別非無毛穎觧傳神瘦影寒香終欠缺幾時攜酒花前去細把幽懷向花說詩成一笑付東風未害廣平心似鐵

行路難

泰山無石海無珠沈沈古井生珊瑚碧雲埋空白日暮羙人邈在西山隅手中萬古軒轅瑟一唱三嘆咸韶俱調髙曲古知音少哀哉不及齊門竽

陳氏老人慶八十詩卷

人生五福壽爲首七十猶稀八誰有自非積徳慶源長安得天公獨爲厚黃金白璧齊山斗難買期頥超輩偶燕山之陳眾所推好事聲名傳已久今年八十大作慶想見歡聲動親友堂前蘭玊歌白華堂上斑衣勸春酒寒松色貫四時靑回視風霜笑蒲柳君家昆季予所知禮合稱觴嗟掣肘他年賦就漆園椿再拜攜來獻公壽

壽杜元亮

憶昔共防三山東呼吸沆瀣吞鴻蒙醉中喚起長眉翁夜上云漢騎蒼龍招搖前導飛亷從手援北斗呼丰隆瑤池玉醴觴千鐘浩歌攀損蟠桃叢叫排閶闔滋不恭上帝怒勑雙玊童飛符譴墮塵寰中摧折要與凡夫同嗣宗放逹嵇康慵落落與世難爲容簞瓢蕭然四壁空聳肩孤吟伴寒虫四十流年如轉蓬依然豪气飄長虹摩挲金狄偶相逢握手三嘆思前蹤靑天漫漫碧海重仙籍未除終許通靈根廓逹必無窮突兀千卷堆其胸朅來南防興方濃椽筆敵卻江山雄淸辰戶掛扶桑弓佳气鬱鬱還蔥蔥舉杯致辭前鞠躬願君壽如南山松願君富貴山比崇圖形麟閣誇元功兒女奕世俱官封榮華蟻穴矜盲聾何如兩鬢吹天風萬里防獻蓬萊宮野鶴乘軒鳯在籠悠悠萬事隨天公且看醉臉映春紅

次韻送王知事

平生口不談阿堵卻笑黃金築郿塢春風蓮幕過三年上下情通若桴皷名場勝負但旁觀未肯梟盧爭一賭枳叢或可棲鸞鳯兔网安能掛龍虎已識風流返故鄕空畱惠澤霑吾土嗟余浪走成何事十載江湖悲逆旅今歲歸來時已暮鏡裏靑絲變霜縷樽酒相逢一笑間姓名誤作詩人數感君知我爲君吟不覺毫端落風雨

贈陳公望

憶昔往見滄浪翁示我詩法祛盲聾當年門下作者眾只有君我心相同或問瓊宮飲沆瀣或跨騄駬行虛空或傾銀河洗明月或掃碧海乘淸風相期在逺不在邇意欲八表超樊籠參商一別忽十年形影隔絕無由通大江南北浙東西寄食飄飄如轉蓬舊學荒涼誰復理但覺荊棘生胸中簞瓢還家嵗月暮歌和山鬼號幽虫北堂親老甘防闕憂心旦夕常忡忡羨君出處何雍容聲名藹然道義充浴沂歸來有眞樂性天心地俱春融今之隠幾非昔人海山何止移琴工學海波瀾有餘富文場旗皷誰爭雄徴書飛來天九重玊堂東觀論亦公風淫末疾行當愈但恐三徑畱無功天球河圖非世物不置淸廟將安庸嗟予碌碌負初志徒有白髮悲兒童塵編萬卷守環堵茫茫道體深難窮如乘一葉入滄海浩蕩四顧迷鴻蒙三生書債償未了鄙質正賴君磨礱區區此意何所似韓公之云東野龍願得世間無離別四方上下長相從

贈潘景山【並序】

景山潘君妙星歷之學言禍福如指諸掌爲予推行年深有感於心者臨別書此以贈

江南術士如繁星就中景山孤月明朅來相逢一樽酒議論滚滚江河傾此人胸中涵太淸象緯度數窮縱橫陰陽一气貫五行萬物稟之然後生大而國家小而物气數榮悴無差爭君從何處傳此學大小不遺俱妙精如燭取影鑑照形禍福指掌令人驚天生我辰今安在半世空亡事不成爲言金木相尅害不但箕斗徒虛名扁舟勸我北歸去嵗暮冰雪方崢嶸他時相望二千里客星定憶嚴君平

至元二十二年九月二十五日早過燕南盧溝橋

天星寥寥霜露寒行人早起衣裳單野煙如水白不散山月照衣黃色殘鼇背橋髙馬蹄滑羊腸路澀車聲幹十年來往燕南道客裏情懷長艸艸黃塵老盡英雄人千古西山爲誰好

江山千里圖

大江東流無窮羣山夾峙何靑蔥江山形勢幾千里一旦落我書堂中我知畫者非庸工云夣八九吞心胸想當盤礡下筆時變化慘澹愁天公憶昔扁舟泛南國醉魂飛逺馮夷宮蒼崖冥冥嘯虎豹白浪浩浩吹蛟龍歸來閉門心不樂登髙卻羨南飛鴻防當續我逺逰賦靑鞋布襪隨秋風

蛻仙巖

玉堂遺老滹南翁平生景慕恨莫從著書辧明經史惑議論至今學者宗一朝東防登日觀笑視八表開塵胸歸來中途憇盤石遽謝浮世騎蒼龍天風縹緲導笙鶴弱水不隔蓬萊峯我行道此不能去摩撫短碣懷髙蹤靑山千疊云萬重陰吹浩浩生寒松獨立蒼崖空四顧神交何必眞相逢

謝翟仲寜惠端石硯銅蟾靑金筆架等物

文星何年下虛碧化作端溪水中石兩防寒光上下分猶似煌煌照東壁自從天上失此星萬象昏防慘無色太陰司夜懼獲愆故遣蟾蜍下求覓爬沙行徧山林內歲暮過期歸不得一朝二物忽相逢脫身來訪鄃城翟翟公本是不羈人醉眼時嫌天地窄二物淹畱心不樂意欲飄然謀逺適夜深私語君聞知送與蘭軒伴孤寂蘭軒一見雙眼明傾蓋端如舊相識摩挲三嘆愛且敬再拜延之爲上客幾淨牕明春晝永管城脫防銅山立共來催促要題詩笑我無非翰林伯鸞坡玊堂天九重虎豹闗深風雨隔是中有人司帝命揮灑黃麻布天澤或從太史住東觀褒貶成書繼麟筆防勲二者無不可柰汝時乖命屯厄蘭軒今爲五窮主好古耽奇已成癖與伊便結三生緣永鎭文房勝珠璧荒詩爲謝愧不工但覺壯懷增感激

猛虎篇

有足莫踏猛虎尾有手莫捋猛虎須南山崔嵬壯士死至今人弔黃公愚平時閉門不敢出日暮況乃君樵蘇猛虎飽肉牙可捫飛龍厭豢角可馴古來使鬼須銅腥無金妄動天公嗔窮愁欝結天地死不教白屋生靑春匣中長劍漫悲吼非時汝亦安能神撐腸拄腹五千卷贏得兒童唾人面談天說劍三萬言蒼蠅謗語何喧喧謗亦不足云唾亦不足道人生窮逹誰能料君不見白頭棘津叟一旦風雲起屠釣人生神物合有時未可書癡論年少

透光鏡

何人鑄此靑銅鏡表裏通明玊潭淨開奩卻立不敢觀但見寒光相射映菱花金雀𨿽有合背面殊形安可並春風桃李秋蓬藋興廢不知傳幾姓造物攜來落君手從今世上妍媸定世言回仙曽防藥幻語無稽吾所病或云當年鼓鑄時日月之精曽感應博物時無張茂先此事根源誰與訂我有一鏡得之天廣大規模方且正光明無晝亦無夜照徹乾坤涵動靜玉臺若要不塵昏別有神方傳往聖世間百物總無功惟在閒邪守吾敬

題墨梅有感

杖藜踏雪西湖路爲愛梅花幾來去暗香疏影月黃昏更遣寒枝啼翠羽十年一夣隨東風回首淸遊覓無處憶梅欲寄斷腸詩每恨塵埃無好句他年再與梅相遇定擬花邊結茅住江南春色今如何驛使不來空嵗暮花光老筆通三昧剰挽陽和發天趣風神良是昔容非應爲緇塵染衣素蘭軒幽客避繁華終日閉門香一炷瑤臺仙子來何方病目增明喜如故相逢便可倒淸樽不須更艸招魂賦

秦碑

周亡六國歸秦嬴祖龍肆欲窮蒼生禱祠求仙徧天下翠華萬里長徵行登封直上泰山頂刋頌功徳垂休聲侈心未極天命去西歸不到咸陽城驪山之藏肉未冷函谷已納諸侯兵可憐區區亥與嬰乞死不得爲編氓廢興悠悠二千載閱世只有山無情日觀峯頭蒼石屏我來摩拂叩山英莓苔風雨字殘缺彷佛認得臣斯名前王失道致顚覆後王鑑之宜攺更漢唐以來凡幾君誇大欲與秦爭衡泥金檢玉竟何事太平粉飾初非誠唐崖紀號空自衒我心感憤終難平天門回首一長嘯落日萬壑松風鳴

送杜子榮之官濟南【並序】

大徳五年冬杜君子榮自太府少監出爲濟南治中過鯨川畱數月因得接光儀奉談笑君外若同俗而中不茍尢長於詩溫麗圓熟入作者之域而未嘗以自負其風流蘊借使人樂之蓋可與爲善而不可與爲惡者也東風扇暖僕夫告行諸君攀送可廢贈言之義乎

濟南山水多淸輝我思往防願輙違塵埃南北五十載引領東望常依依杜君本是雲霄客文采風流當世稀一朝展驥作別駕白晝山川衣錦衣送君此行空健羨恨不插翅相隨飛人生志在行所學豈是裘馬圖輕肥餔糟勿羨旁人醉挹彼寒泉有眞味吏姦民隠更畱心他日甘棠可無愧

送彭仲英

與君昔作金陵客詩酒髙樓醉春色風流雲散忽三年歌吹相逢廣陵陌春風蘭省姓名香世有云泥心不隔錢塘三載尢相得暇日歡遊卽相覓西湖煙雨采蓮舟尙記樽前紅袖濕簿書到手無繁劇經濟才髙有餘力腳防靈槎可上天看君只恐功名廹我自迂疏墮泥滓千里歸來家四壁纒心正有蓼莪悲不待衰年頭已白隠身糊口鄃城邑木槁灰寒生意息君來忽若降自天入座神光照珠璧十年聚散江湖夣一笑停杯話疇昔破鏡飛空興未闌行旌又指天西北平生故人今廟堂靑眼望君非一日我夣淸都隔塵世好趂羣仙朝北極更將長防贊經綸坐使蒼生沐仁澤不然衣錦卻南歸猶有淸風繼今夕

觀海

平生愛山仍愛水培塿蹄涔逢亦喜山登岱嶽願始酬水欠滄溟心未已嵗當庚子秋八月偶與鯨川數君子飄然有此觀海行正值東風暮潮起馮夷擊皷天吳趨白馬素車來萬里乾坤搖蕩霧雨昬走鬼奔神辧奇偉可知河伯昔東遊向若望洋羞欲死沙邊立馬聼天聲風雲怒吼千雷霆須臾潮退風亦息但見浩涵靑冥興盡歸來天已夕暗思浮世心還驚瀟瀟茅屋秋气淸夣逐羣仙訪蓬瀛珠宮貝闕延我入注酌玊醴烹長鯨金支翠旗映歌舞舉手笑謝安期生雄鷄喚人天五更起觀日出不可停白虹气射靑玻瓈赤玊盤擎紅水晶水天上下同一色五彩照耀扶桑國六龍促駕不肯畱走上寒空猶帶濕雙眸極浮空花不覺潮生沒岸沙從此胸中有東海問津何必待靈槎天吳躍馬導馮夷河伯江神首自低日月浮沈爲窟宅乾坤軒豁露端倪蟠空蜃气千樓閣捲地潮聲萬皷鼙我欲醉乘風雨去直尋蓬島跨鯨鯢

登泰山歌

我生齊魯間早聞泰山名塵埃五十載始有今日行鳥道盤中溪浮雲同上徵時節當孟夏風暄雨初晴紅綠分夾道禽鳥鳴嚶嚶經過蛻仙巖拜酬玉堂英滹南不復歸春隔芙蓉城屢憇到黃峴腳底諸山平於玆觀岱宗始見眞儀刑壁立五千仞仰看入靑防禦帳久寂寞流泉自淸泠天門十八步步喘汗並披云立絕頂回望還自驚三神之山竟何許但見碧海翻長鯨蒼梧虞舜叫不返白日慘慘無光晶望中百二形勢彊彈丸黒子奚足爭燭龍銜光照野近向掌上窮幽並眼中天地只如此一笑宜將人世輕髙大乾坤五嶽四未到想象應知昔抗衡須彌載物書昆侖詫山經二山極髙大豈不神且靈然皆荒迷九州外且恐寓言難凖程爭如玆山在中國磅礡尊嚴秀以崢自非謫仙之才少陵筆有句誰敢輕題評夜宿玉女祠天低寒气生羽人談封禪歷歷言可聴雄華竟安在千古一夣醒天風起夜半萬壑松杉鳴欲往觀日出峯危足難停披衣還入戶坐待東方明取水玉女池調以沆瀣精三潄復三咽洗我物欲情願従白雲半間屋鏈此九轉仙丹成下觀人世不歸去坐使千嵗還童嬰從渠爭名復爭利蜂衙蟻穴紛營營嗟予有志未能遂拂袖空防長嘯聲

明月歌

明月出兮東方眾星淡兮無光有白雲兮飛來暎河漢兮英英英英兮何爲備彩色兮成行北風起兮云退藏蕙艸歇兮天雨霜嗟所思兮道悠長心鬱鬱兮增煩傷我樽旣酌兮我琴旣張獻酬無人兮知音渺茫願明月兮相知永千秋兮不忘

明月皎兮中天挽風露兮畱連有髙樓兮美人舞霓裳兮慕嬋娟袖五色之云兮騎黃鵠之翩翩招彼月中之人兮曰何爲乎孤眠仙人笑兮不答倚桂樹兮超然托蟾蜍以寄聲兮願淸光之永圓

明月落兮西極繁星燦兮如積風瀟瀟兮四起紛艸木兮狼籍鶴饑鳴兮潛蛟凍泣眾昏昏兮同夢欲晤語兮安得倘明月兮廻光尙佳人兮可覿

明河歌

至元壬辰秋八月二十有九日夜防酒醒起步扵庭仰觀明河賦詞三章聊寄聲於騷人之末

明河在天兮可望不可親明月出海兮流淸光而照人露霑裳兮風吹巾逰無侶兮居無鄰種瑤艸兮堂陰嵗悠悠兮未春琴有弦兮樽有酒聊酣歌兮樂吾貧明河在天兮南北西東人生有命兮禍福窮通或風虎兮雲龍或霧豹兮防鴻觀古今兮賢哲事何必兮皆同華星皎皎兮雲光沒素月娟娟兮煙霽空憶美人兮天末折瑤艸兮山中嵗旣晏兮路復遙馬黃兮車未攻歸來兮息駕勞心兮忡忡

明河在天兮莫濟吾舟北斗南箕兮事亦悠悠呼天風兮未來嘆黃鶴兮淹畱瑤水兮昆丘羣僊兮遨逰潄沆瀣兮灑甘澤洗黃塵兮淸九州樂下土兮逍遙復駕言兮將何求

文孝王廟迎送神歌

天門曉兮玉鎖開朝萬靈兮君始來駕雲車兮防風馬君無爲兮久徘徊潔精誠兮薦丹素我民吁兮君所哀瑤芳兮玉醑山吟兮水舞神樂兮民勸祀益隆兮千古靈宮峩峩兮山之幽神方樂兮胡不少畱簫鼓咽兮樽俎徹松桂悲吟兮山水愁保康寧兮驅厲疫終千古兮荷神休

登憲陵

陵崔嵬兮映山腳人惆悵兮懷天末天悠悠兮山防防云溶溶兮煙漠漠恨翠鸞兮無書悵離情兮莫托蘭無馨兮蕙衰我胡爲兮空盤礡澹容與以忘歸兮招吟魂於寂寞忽雞犬其何處兮淡夕陽之城郭獨翩然以長嘯兮振疏風於林薄思賢王之樂善兮恨九原之莫作廽愁心於萬里兮攬不盈於一握已矣哉古原空兮靑艸合陰風起兮白日落歳月防兮行人稀天地荒兮虎狼惡悵茫茫兮何歸吾將浩歌長往赴松喬之約

蘭軒集卷二

欽定四庫全書

蘭軒集卷三

元王旭撰五律

西園秋暮

矮榻橫疏牖終朝兩足盤雨蒸書紙潤風飲硯泉亁扇影初辭暑虫聲已報寒流年催白發明鏡不堪防

夜坐

柴戶掩秋虫藜牀動晚鐘光陰易遲暮文字足疏慵曉磬松間寺寒燈雨外舂天明對淸鏡憔悴有新容倚杖防風色瀟瀟暮轉增灘聲連夜枕雨气逼疏燈嵗月閒多悞功名拙未能悠悠百年意湖海愧陳登

越中除夕

書劍流年度風霜旅病侵梅花南國夢萱艸北堂心魚雁音書逺江湖風浪深故園歸未得回首一長吟

雜詩

永夜披衣起離懷酒半醒眾星何歷歷孤月自亭亭露气三更白天容萬古靑何當上銀漢濯髮謝塵腥家貧甘淡薄地僻寡經過日暮佳人逺春深碧艸多山川畱笑傲湖海入蹉跎明月一樽酒無人聼浩歌尊酒何人在靑山落日昏商歌聊寄意楚些未招魂世事頻欹枕愁懷獨倚門鶺鴒心不斷千里共啼痕淸風生槁木明月照空尊欝欝歌聲斷茫茫夜气昏流年翻故紙生理憶前村擬買雲山住黃塵謝逺奔骨肉三年別雲山一夣賒乾坤兩神物今古幾浮華嶺礙橫秋鶚林啼返哺鴉帝鄕𨿽可戀爭似早歸家萬慮散還集孤懷行轉幽劍歌心事晚燈火鬢華秋嵗月水東注關山人北防幾時霄漢路黃鵠謝籠囚滄浪亭下水濯足有髙人聲價乾坤大光容日月新騎鯨今不返覓句欲誰親忽憶論文夕傷心淚滿巾滄浪亭下水回首未忘情無復塵纓濯何勞波浪淸山川元气在風雨暮愁生得句無人和天空孤月明碧澗寒松樹庭除未易裁根盤元气在花抱白雲開匠石無消息幽人自往來冰霜千嵗節桃李莫相猜睡起南牕下吟詩兩鬢風惜無尊酒綠聊發醉顏紅世事何時了浮名到防空故園歸去晚蘭菊半蒿蓬帝裏三年客麻衣兩鬢塵運斤思郢質度曲困巴人薏苡寧辭苦芙蓉不嫁春歸來當世事已矣勿重陳藜杖晚風前衡門落木邊傷時成短詠引鏡惜流年寶劍曾衝斗靈槎可上天誰能甘碌碌塵土沒華顚不買酒澆愁惟吟詩送秋黃花開易了靑鬢去難畱道業知誰重儒冠浪自囚防當鞭彩鳯八表恣狂逰長歌續短歌歌罷意蹉跎白屋沈風雅靑雲出揣摩蟄龍寒不起山鬼暮還過莫憶逺逰賦途窮霜露多人海易風波吾行知柰何乘槎天漢逺泣玉涙痕多故苑荒蘭菊空山老薜蘿靑霞千古意白石一聲歌玉佩石蘭衣手拖明月輝騷人不相待薄俗竟安歸閬苑迷蒼海瓊宮隔紫防世塵三萬丈黃鵠要髙飛

西溪十首

我愛西溪好將營屋數椽煙霞忘俗累詩酒度殘年蓋影畱晴樹琴聲瀉夜泉湏知云屋叟不羨玉堂仙我愛西溪好披云屢往來一川煙景豁三靣畫屏開薄俗無髙隠淸詩有逸才近巖多隙地松竹更須栽我愛西溪好泉淸石怪奇共言幽勝處偏與隠居宜富貴非吾願山林及此時生涯黃卷在心事白雲知我愛西溪好淸無一防塵雲霞增勝境猿鶴待幽人杖屨終畱此英靈許卜鄰從今休更說無地著閒身我愛西溪好常來弄淺淸眞能忘世慮何止濯塵纓岸石層層出山云細細生詩腸憎火食飲水啖黃精我愛西溪好將來作主人且圗薪水便寧畏虎狼嗔地壯蔬應羙泉甘釀必醇白雲堪伴老何苦戀紅塵我愛西溪好潛深有白龍乾坤方苦旱雷雨不應慵石峻水聲急巖髙雲气重誰能窺變化神物本無蹤我愛西溪好髙垂百文泉若非銀漢落卽是玉虹懸噴薄映靑壁空蒙生白煙來觀當六月毛骨亦森然我愛西溪好巖將弄水名誰書三大字傍紀一時英世事從多變人生只此情靑山一樽酒醉眼防云生我愛西溪好來登萃羙亭泉飛千尺素山疊萬層靑勝絕詩難狀髙寒酒易醒他時誰起廢畱我伴英靈

泊邵伯

江湖春夜永露坐濕徵袍水气天星澹風聲野樹髙悲傳江客笛愁寄楚臣騷俯仰乾坤內吾生何太勞

送劉左丞分省雲南

南詔山川逺中朝宰相尊志期均雨露心不負乾坤號令天聲振勲名國史存旌幢非久駐臺鼎俟調元

送張元振僉事北上

世徳繼忠淸人才與俊英山城欣邂逅樽酒話平生只有風雲气都無利欲情聖朝方講治行矣朂功名一樽離別酒重對泰山開顧我無他技奇君有用才力能超欲海思不介靈臺只恐朝班定山城難再來

送葉舜玉北上二首【原注名李召爲中書右丞】

萬里徴賢詔羣公刮目防道隨舒捲易名保始終難民力東南困臣心晝夜寒好將天下事一一奏金鑾直節世難掩醉魂今始醒靑雲非瘴海白日上天庭治亂陳三防皇王止六經更須前席夜辛苦話生靈

寄毅夫魯瞻

天地新秋雨軒牕昨夜涼閒來添懶病老去惜流光鐘鼎宦情薄山林歸夣長故人何處是深憶話行蔵

村居

老雨収殘夏閒雲結晝陰鳥啼村塢靜人坐艸堂深碧樹涵秋意靑苔對暮吟柴門無好客誰與豁煩襟九日防錢塘諸公飲於梅坡張氏分韻得隨字

客裏塵埃帽秋風又一吹江山對豪傑詩酒彊追隨芳艸綠已謝寒花香獨遲人生幾重九長負故園期

婁敬洞

蒼山誰鑿破幽隱自婁公地處秦坑外人歸漢室中一編靑史在千載白雲空我欲觀遺迹單衣怯冷風

有憶

生晚不同世夣中常見公神交初恍忽眞際竟防融未了希天事誰知立極功瑤琴思一鼓風冷月壇空

旅懷

書劍愁羈旅山川動逺思依劉心眷眷去魯意遲遲落日饑鷹怒髙風獨鶴悲他鄕嵗還暮深負故人期旅舎秋多感空庭夜獨吟悲風傳苦調明月照歸心淸唱誰家酒寒霄何處砧詩成一長嘆霜樹動棲禽

詠蟬

羣虫喜炎熱此獨愛髙陰薄蛻聊依葉淸聲已出林人閒感衰節風急雜遙砧虛腹曽何竟常憂螗斧侵

題劉提領詩卷

學術兼儒吏公亷眾所聞胸懷同皎日勢利視浮雲驥屈駑駘駕鸞隨雁鶩羣品題先子在揮涕復何云

贈談命杜安之

安之精命術推算未常差白日君平肆淸風季主家有疑皆剖決無口不傳誇更問云河外應知犯斗槎

方竹杖

此君何處得方質出天然物性皆憐直吾心亦惡圓四稜裁碧玉三尺斷寒煙大道隨安步從他防徑先

野步

人煙逺城市村落帶林丘牧笛牛羊下丰年黍稷稠狐貍啼倚暮雕鶚擊乘秋落日荒原上長吟獨未休雞犬喧孤墅風煙暗逺郊荒池蛙占水髙樹鳥爭巢野性閒中遂塵緣靜裏拋幽懷吟不盡長嘯返衡茅

挽輔提刑

豪傑論當世經綸屬我公雲霄分繡斧炎海散霜風來去關輕重哀榮備始終髙名星日在誰謂百年空甘棠南國政歌頌過三年調鼎方虛位騎箕忽上天祠陳新俎豆宅卜舊山川公去應無憾蒼生自可憐澄淸心未了瘴毒病還來白日摧天柱靑雲落夜臺靈祠𨿽共設公道豈重開回首東山暮松風寄我哀

登萃美亭

岱嶽西南麓煙霞俯仰間有亭能萃羙乘興輙忘還樂奏半溪水屏開三靣山誰能爲起廢畱我伴雲閒

生日有感

此身何處得埀涕念吾親況是劬勞日元非宴樂辰永懷烏返哺空嘆棘成薪壽酒君休酌無心學世人

壽長縣文會亭雜詩次韻五首

危亭人獨往眾木鳥爭吟晝永簟三尺暮涼風一襟竹香仍帯筍栢小未成陰隱幾觀元化悠悠物外心小亭花竹里長日夣魂閒風防檐頭水雲移屋上山登城舒逺目汲井洗塵顏袖有新詩句何妨數往還雨霽淨無塵軒發興新燕翻三寸墨蝸篆一鉤銀地列嘲吟物天畱懶惰人舉家蠶事苦獨此愧閒身野客獻桑椹因知蠶事忙逍遙今始愧辛苦舊曾嘗菜飯朝飡飽槐風午睡涼閒身了無補深覺負萱堂竹栢何人種萱橊手自遺盤飡兼枸杞詩句到戎葵有約來嘗早無心去每遲登臨𨿽可樂畱滯亦堪悲

贈義士李善甫

義士世難得如君非偶然貰逋焚眾劵周急數囊錢鄕譽傳千里門旌下九天淸風激貪鄙何止化鯨川

先君忌日有感

誰奪吾親去歸期竟不聞關無白日蒼野但愁雲气體流傳在音容寤寐分昊天恩罔極埀涕對鑪薰落日孤云淚春輝寸艸心逺遊當日錯悲恨暮年深世業書無恙墳園樹有陰他鄕難久戀衰老覺侵尋艸艸盤飱具匆匆祀禮行慕深如有見哀極欲無生浮世光陰速衰年齒髮更蒼煙九原樹回首最關情

讀中庸有感

人心無內外物我自籓籬試防乾坤運何曽造化私寛平仁義路明白聖賢規曲學方蝸戰捫膺爲爾悲

喜雨

秋旱冬無雪春來日日風雲霓方在望雷雨忽成功天意誰窺測民心自感通太平家國事都在一犁中餓殍非天意凶災掃旱妖甘霖方及尺瑞雪復連宵紅濕庭花萼靑還隴麥苖東風和气好饑火一時銷白璧徒堪玩黃金不救饑民天惟五穀嵗計在三時霢霂恩難報丰穰事可期檐聲來枕上因喜忽成詩

春日卽事

瓶水插花枝堂深花气微春風吹夣覺蝴蝶入簾飛芳艸已云綠行人猶未歸凝塵滿瑤瑟白雪爲誰揮

寄王肯堂參議

岱嶽到鯨川忽忽又五年朱顏不如舊白髮甚於前霄漢都無夣山林似有緣九原松栢樹回首正淒然

贈曹彥禮教授

豪傑多今士惟君我所知學探千古奧論決六經疑妙理春融後靑燈夜話時斯文天意在勉力不須辭

贈王道者【並序】

曹南道者王道深故人子實之子也子實始與予相識於江南後十餘年又相防於碭而道深從焉於今又十餘年矣道深自魏來長蘆謁予扵中和書院予見之驚問曰汝父安在而汝自何時若是耶道深慘然曰吾父數年前客死京師而予以多病學修養之術寄身於羽流耳與之酒肉搖手不近問其所得笑不肯言夫道深年甚少有壯妻稚子棄而不顧乃匄食以遊斯世其意果何求耶蓋道深之親有在淺土者情事未伸爲天地間一罪人而不敢受妻子之養耳其防心亦可憐哉予貧旣無以助之因爲詩以贈庶世有郭範之流以成子之志乎未可知也

年少抱羸疾黃冠聊寄身三生寧割愛一塟未忘親舟麥人何在塋園艸又春吾詩非漫作特爲冩酸辛

金山寺

我愛金山好中流勢屹然何人工擇勝此地坐安禪夜咒龍歸鉢晨齋客住船荒詩題姓字聊記過江年我愛金山好乘舟到寺門波神嚴拱衛佛力見雄尊風雨潮聲暮樓臺海气昏老僧畱話久回首厭塵喧

雨後城東晚眺二首

落日孤煙外荒城積雨餘池蛙喧鼓吹沙鳥聚圖書山色濃堪掬云形畫不如登臨千古意興廢付樵漁落日髙城上淸風吹素襟晚山晴更近行潦聚還深未濯滄浪足空搖碧落心知音悵何許聊爾一長吟

秋日南城四首

廢堞荒荊刺秋風獨上遲江山何限好今古幾人悲鳥雀爭新樹蛟龍憶舊池飄零逺逰子日暮欲何之秋髙气灑落嵗晏天崢嶸鳬雁寒依渚豺狼晚傍城雲山終日好風浪幾時平徙倚荒煙外誰知獨望情平野風煙濶層城雉堞危路長人去少天迥鳥飛遲宇宙空懷古樵蘓欲問誰靑山煙雨外落日但愁眉日落羣聲動風生四望陰天隨秋鴈盡山入暮煙沈嵗月驚雙鬢功名梗寸心含情一長嘯愁色動楓林

晚發錢淸渡

落日錢淸渡孤帆客子船潮來初解纜風穏不勞牽問俗山川異瞻星宇宙偏蠻歌元不解彊聼一淒然

遊光化寺

山門森萬木俗客到常稀藤葛逢僧話煙霞息世機秋聲連澗壑嵐气濕裳衣懶入塵中去塵中有是非

送碭山宰尹潤之

彼羙安陽宰亷能眾所推烹鮮知撫字防刄見施爲政事無遺憾民心有去思所聞皆實迹不愧卷中詩

宿州渡

夜宿州渡安排曉過江平生聞此水除海更無雙回首家千里寛心酒數缸醉眠誰我伴昏月照船牕

王謙甫郎中生日

海嶽英靈聚門防气象新槐風吹永晝椒酒頌長春報國心金石傳家子鳯麟湖山𨿽有力難屈廟堂身玉立塵埃表鸞翔雁鶩羣郎星明碧落英气動靑雲志在行公道才堪解世紛一樽長壽酒醉臥南薰

夢中送人遊江南

與子俱爲客還來登別筵寒聲泉石地秋色橘霜天瀉酒澆鳴劍分詩壓去船魚龍莫歌舞歌舞恐畱連

宿杏岡店書河神廟

酣歌送落日回首是他鄕瑟瑟風驚樹沈沈月隱墻魚龍悲夜壑鳬雁起寒塘倚柱一長嘯所思非一方

節婦趙氏二首

李母賢堪信鄕閭語最眞松筠元有節珠璧自無塵教子材成噐持家富換貧淸風傳懿範亦足厚人倫魯女歌黃鵠共姜賦栢舟焉知千載下得見二人儔髙節超流俗淸風凜素秋誰能編列女將此姓名収

贈張頴庵

市隱不干名聊將藝代耕致身因管氏求友得毛生善價沽皆往斯文用則行一庵堪自樂脫頴未宜輕

贈李謙甫行

積善元多慶如君豈偶然子爲天下士身作地行仙壽酒芝蘭上春風杖屨前澶淵行樂暇應得憶鯨川天與年齡永人欽徳性淳居鄕爲善士教子作能臣名姓煙霄近恩光雨露新過庭應有訓多是在仁民

贈張子素

素也非狂士才髙本不羈空懷云壑志未辦艸堂貲日月催人急文章得力遲京師有豪傑此去定相知

蘭軒集卷三

欽定四庫全書

蘭軒集卷四

元王旭撰七律

贈孫伯陽

當年披腹獻瑯玕曾叩雲霄虎豹關共道賔王重出世豈知明逸卻還山平生志在經綸內老去身畱困厄間命有窮通非我力相逢樽酒且開顏

贈夾谷士常

髙歌白雪佩江籬萬古騷人气未衰滄海有珠龍出懶碧山無玉鳳來遲江淹彩筆人爭慕蜀客經世豈知他日侯芭問奇字酒車應許過書帷

書劍當年記轉蓬芙蓉南國最相從魏王臺下黃流急越鄂舟中碧酒濃人道蛟龍困行潦我知云鶴慕長松袖中三策何時獻日暮君門望九重

亳州贈爾佳士常

記得滄浪萬竹堂壯遊書劍又他鄕魚蝦海底龍方臥燕雀塵中鳳亦忙遊子未歸魂欲斷故人相見話偏長天涯牢落無堪贈只有南丰一瓣香

贈劉叔敬

十年一見喜還驚白髮𨿽多得老成義气崢嶸輕勢利孝心純篤貫神明從師已得淵源學涉世仍諳事物情風雪寒齋連夕話壯懷抒寫盡平生

贈元正卿

一別風塵十五年相逢靑眼只依然白雲慣作無心出明月還因有數圓蕙帳久拋歸隱夢錦囊多貯贈行篇衣冠俯仰人間了何必靈槎更上天

次韻贈周仲和

不泛靈槎上九天寄身人海任飄然風雲未了平生事日月空驚薄暮年窮我盡從詩作祟醉君安得酒如川相逢未久還相別腸斷朱絲白雪前

賦蕭提舉宅白牡丹

曾記霓裳舞太眞天香依約畫欄春旣醒千古繁華夢肯染三生色界塵姚魏漫爭春富貴黃徐難寫玊精神金盤華屋人何在日暮東風客恨新

困眠僧寺

不趂齋鐘不問禪云扉偶到興悠然老僧知我遊山倦丈屋開軒借榻眠暫把塵心拋俗累恍如香界到諸天齋童送茗來呼覺銷盡罏中柏子煙

寒食風雨舟中

北原煙雨暗松楸南國春光人白頭欲寫一書傳去鴈忽驚雙淚落行舟塵埃香斷芙蓉佩風浪寒生杜若州岸上人家誰有酒一杯爲洗客中愁

寒食

歲月悠悠東逝波他鄕春色等閒過要嘗桃李新烹粥休唱龍蛇舊怨歌馮鋏歸來心未老黃壚別後意如何紛紛世事何須問依舊人間乞祭多

朝來慘澹過淸明客裏光陰只自驚乞祭方看人醉飽遷喬又聽鳥鳴嚶萬家和气生春日一片愁心倚暮城拜掃情深歸未得憲王陵後有先塋

贈宿州尹王晉卿

一別江南又幾春每瞻山鬥賦停雲鏈丹易得神仙藥斵堊難逢匠石斤花絮攪春愁擾擾塵埃遮晝事紛紛眼明今日知何日重向樽前見使君

懷古

梵宇琳宮幾處遊景多惟是此山頭天香縹緲塵埃遠水气空蒙霧雨愁舟楫西來連建業風煙北望見揚州詩成欲別山僧去更爲江聲一倚樓

登淮安城

何處登臨動客情天涯寒食楚東城舟通南國多來往地接中原足戰爭芳艸春搖可憐色長淮怒作不平聲自慚乞食王孫賤不欲逢人道姓名

寄邳州倅李徳徽

彩筆文章不療饑野情常與物乖離平生只有天知我四海曾無地置錐蓄艾要防身病日栽松畱看歲寒時舉頭東望圯川遠賦就停雲有所思

食薺

歲晏黃虀食已窮春盤喜有薺苗供只因恬淡爲心久故向鮏羴下箸慵味苦莫將荼誤比性寒應爲雪曾封花開畱得甜根在猶勝詩人賦采葑

題髙堂李氏致樂堂

棣花庭暖映春暉萱艸堂深介壽褀孝養已聞三釡足敬心寧許一毫虧靈椿閱世風霜晚防服承歡日月遲千古南陔誰會得補亡畱取卷中詩

上張元帥

鬱鬱風雲動壯圖沈沈神鬼祕陰符畱侯策略髙三傑安肅勲名冠九區畫防香中朝宴士雅歌聲裏夜投壺窮途亦有談兵客許道蓮花幕下無

上劉元帥

蛟龍鳴匣劍鋒寒壯志行將掃百蠻勝負盡歸樽俎內風雲長在笑談間三軍令肅懸秋月四海名髙仰泰山早晚麟臺勲業了將星髙傍紫宮閒

題三椿堂詩卷

自古靈椿壽最長春風桃李敢同芳誰知造化鐘三秀共向君家萃一堂拭目遙瞻南楚日淸心時炷漆園香白頭昆弟眞難得一笑相看萬事忘

杭州

前有潮江後太湖百年奢侈宋遺都山川不隔神仙境樓閣相連罨畫圖春色濃薰花世界香風淨掃石街衢繁華擬作千年計爭信王孫泣路隅

送李公勉節使還深州

蘭軒𨿽老眼猶明又向雲霄識俊英玉雪風標謝塵俗虹蜺气宇見平生不堪萍梗他鄕別願結金蘭此日情歸去棠陰有餘暇更思崇徳樹修名

孫泰山書院故基詩

魯史成書自聖人當時三傳已紛紜窮經歷代非無士立義尊王獨有君遊客偶來觀故迹後賢誰與繼斯文鐘魚聲起弦歌斷落日空山愁白雲

燕城畱別劉彥卿

辛苦江湖萬里來帝城三日又空回挑燈看劍雄心在把酒論文好意乖館閣功名付時彥山林風月入吟懷紫麟不是欄中物且把黃金鏁掣開

寄景實兄

蘭堂同著老萊衣未省人間有別離今日回看前日事長年爭似少年時關山夜月頻勞夢鴻鴈秋聲逺寄詩一命粗酬身事了白雲南望莫來遲

送申屠大亨燕城省兄

浮雲西北望長安一曲離歌慘別顏鴻鴈影寒看獨去鶺鴒心苦要同還加餐少飲他鄕酒回首頻瞻故國山我亦有兄無計往送君空寫淚潺潺

苒苒徵塵望帝關溶溶春意滿吟鞍爲思風雨對牀好忘卻山川行路難蓮社交遊須記憶鳳城歌酒莫盤桓到時爲向尊兄道貢禹塵冠待子彈

上人

聖主恩隆眷遇偏姓名長在百官前風雲已際明良會雷雨仍分造化權虎節麟符開府日景鐘彜鼎勒功年袖中五色媧皇石要補東南破碎天

南國甘棠滿綠陰軍民懷徳入謳吟位髙蘭省瞻望逺恩在麻衣感泣深今古要談三寸舌門墻期盡百年心月明烏鵲無歸宿願托寒枝向鄧林

袖拂靑雲下九天臺星無恙只依然須知忠孝勤勞久合著君王眷愛偏寵渥仰承新雨露歡聲搖動舊山川直教整頓南方了始入中書握化權

自憐塵土一書生曾向平津問路行心爲被恩長感激气因聞喜忽崢嶸文章欲使歌功徳金石猶堪托姓名萬一龍門收舊物敢將談舌效縱橫

蟋蟀

來從郊野到堂階歌月吟風似有才長夜漫勞催婦織貧家何處得絲來夢回孤枕霜侵戶愁滿空庭露濕苔幸有潛身無一事感時何苦動悲哀

送道者秦子正西歸

孤云出岫鶴辭林去住誰知萬里心金骨未經靈藥換玉顏寧免素塵侵丹書久祕長生訣綠綺仍傳太古音悵望碧桃花底月相思毋吝寄淸吟

仙遊元不恨東西塵世多情恨別離鏈气久銷丹竈火逢人猶唱玉京詞白雲有約還山早銀漢無槎謁帝遲他日裁成大鵬賦與君同赴赤松期

送朱彥常濟南監納

逆旅相逢對榻眠肺肝傾寫笑談前袖中玉斧能修月腳底靈槎穩上天升斗代耕淹此日功名驚眾看他年莫言管庫卑微職委吏猶堪屈聖賢

登鯨川樓

飛樓縹緲礙行雲牛斗天低手欲捫杖屨來登乘暇日欄幹獨倚斷吟魂煙濤南望江流闊霧雨東連海气昏日暮鄕心愁正絕不堪笳鼓動譙門

客從書肆中得先君遺墨一紙

誰將遺墨到燕都手澤如新世事殊寶玉來歸今在否金甌缺壊付嗟吁吾翁墓木俄然拱先帝山陵早已蕪五十三年成一夢天涯流落淚如濡

臘日東園探春

去年度臘泰山前今歳鯨川度臘天自笑此身無定所未知何地遇明年風霜烈烈陰底日月悠悠白髮邊聞道東園春信近興來容我杖藜先

我愛嘉平不爲仙愛玆時節近春天陽生北陸風霜後興在東園杖履前未得芳菲酬勝賞且將詩酒送流年人生會合元難得一笑當知不偶然

滕王閣

彈鋏長歌斷復吟倚欄誰識倦遊心東南瘴海炎氛惡西北神州王气深芳艸無情春又綠浮雲多事暮還陰龍光不必驚牛斗自古英雄有陸沈

資聖閣

金鐸聲中百尺梯欄幹髙壓萬琉璃歲華來往人空老天意興亡物豈知萬里秋風吹短鬢百年人事見殘碑登臨不用遲遲下恐到江山日暮時

竹絲筆

細縷霜筠束縛牢一朝身入翰林髙名傳渭水眞龍種气壓中山老兔毫但得成功親汗簡也勝爲筅戰雲濤此君若論文場用消得韓公一傳褒

春望

天气晴明地气溫慿髙極目動吟魂艸鋪春色暗平野花帶夕陽明遠村欲向流形觀造化須從生意認乾坤舞雩壇下東風好此樂無人與共論

泰安監州石使君再臨郡治適相會於京師因其歸賦詩爲餞兼簡元侃同知一笑

白晝山川衣錦行故鄕歸去馬蹄輕郡人定有壺漿候童子寧無竹馬迎千里再歌新徳化一朝重續舊聲名到時若見張夫子爲說相思白髮生

太湖

自古東南說太湖扁舟今日過勾吳畫中漁艇長橋晚鏡裏炊煙震澤孤渺渺四旁天遠接悠悠一色練平鋪淸風不逐鴟夷去長向煙波伴釣徒

秋扇

暑退乾坤爽气生回看紈扇便忘情人心自是無常定天地元來有變更唐室未安尊李郭楚兵才散戮韓彭功成幸得安閒地寂寞西風不用驚

宇宙涼生幾日間便將紈扇等閒看須知物到功成了自合身歸冷地閒影落羿妃天上月香消秦女霧中鸞棄捐休道長如此會見炎官駕復還

才得人間幾日秋便將紈扇暗中投𨿽無白汗流衣底尙有靑蠅在案頭提挈猶堪他日用動搖還得此時休炎涼用捨非吾事付與桃笙一處愁

聞角

月落髙城露濕衣誰將寒角帶愁吹折殘楊柳春蕭索愁落梅花人別離泣水不應龍獨怨入云當與鴈同悲何時四海無徵戰只聽秦簫不聽伊

蔬食

炰鳳烹龍日萬錢就中憂慮大如天爭如陋巷窮詩客自擷春蔬煮澗泉茹絕葷羶非佞佛食須煙火尙慚仙故山薇蕨誰爭汝畱滯江湖又一年

杜止軒先生親書詩卷

千古南丰一瓣香此心元不限存亡春歸浮世空花盡恨入遺阡宿艸長紙上龍蛇親翰墨卷中星斗舊文章挑燈細讀人何在庭竹吹風月照廊

東閣梅花

獨占春魁壓眾芳蕭疏淸影伴松篁飄煙自覺風俱韻照案疑浮月有香雅致偏饒東閣詠瓊姿愛防壽陽妝夜來冷艶侵堦砌恍入羅浮夢裏鄕

憶梅得昏字

驛使天涯不寄春幽人雪裏漫招魂詩成東閣歲華晚夢斷西湖煙水昏曳杖誰行山下路吠尨空記竹邊門何時瘦影寒香底重對春風酒一尊

蘇州

船入閶門水四通畫橋三百臥晴虹管弦聲咽樓臺月羅綺香飄巷陌風舞鶴尙餘當日市館娃無復舊時宮攜鱸就買南園酒吳越興亡醉夢中

早梅

萬物收榮避歲寒一枝驚向臘前看都緣鼎鼐和羮晚故使山林得伴難有恨詩人休折去無情羌管莫吹殘冰霜窟裏陽和露此是乾坤造化端

梅花

黃昏庭院月朧朧折得橫枝在手中但覺香從雙竅入豈知春與七情通從教驛使音塵隔不與梨花夢寐同惆悵無人共幽賞回頭桃李又東風

詩囊

彩筆文章謾自奇百錢誰買一囊詩研摩恰到堪愁處辛苦爭如未學時無事暗翻今古徧有靈應被鬼神知他年待滿三千首付與滄浪聽所之

淨慈寺

陸地金蓮寶界開九天諸佛現樓臺瓊宮不合人間有香國疑從物外來幻化茫茫非世務泥沙一一是民財詩人此意誰知得看盡雙廊畫壁回

送張無咎赴濟南教授兼簡楊朝舜二首

濟南山水最風流恨我平生欠一遊君去莫嫌官況冷詩成猶及物華秋他時雲路終髙舉此日芹宮豈久畱況有采亭靑眼在笑談眞足慰離愁【原注采亭楊之號也】

簿書埋損抱官囚文館身閒職最優已說湖山多勝槪更聞公府盡名流瑤琴未許朱弦絕寶月宜將玉斧修若見子云煩寄語來春我亦欲東遊

送魯瞻赴襄陽幕

木落山髙魯甸深缺壺歌裏送陳琳靑雲萬里冥鴻路黃石三篇烈士心防筆謾題知己賦布囊誰贈逺遊金秋風去赴蓮花幕愛客徵南冠古今

聽琴贈髙媼

海山辛苦坐移情爭似蘭閨操自靈妙譜遠從千古得淸風長傍七弦生昭文鼓罷人誰解鐘子亡來世絕聽流水髙山何限意愧無眞耳賞眞聲

蘭軒集卷四

欽定四庫全書

蘭軒集卷五

元王旭撰七律

餞曹南太守秩滿北上

好客長空北海樽登龍曽鑿李膺門靑松有操心元古白璧無瑕气自溫鸞鳯書飛天路逺鵾鵬秋化海濤翻馬頭五色絲綸近莫指靑山是故園

紀伯新郎中退居儀眞十二月十五日生日

桂樹芳輪昨夜晴梅花東閣壽星明風雲正遇千年會海嶽全鐘一气英未要急流誇勇退且須春酒頌長生他年四海經綸手鳯閣鸞臺要姓名

壽張士衡郎中

佩蘭餐菊讀離騷問和陶詩飲濁醪雲气任從蒼狗變玉輝依舊白虹髙靈椿自可壽千歳淸鏡從教生二毛醉倚靑天長嘯罷更須人世問秋毫

長庚流彩下遙天正在元正五日前胸次文章堆錦繡筆頭眞艸落雲煙平生玉雪身無污歳晚松筠節愈堅滿酌三杯長壽酒醉防浮世且髙眠

壽崔令名昶

夏秋金火正交承金性純剛火性明爲有剛明鐘气質故於人物誕豪英聊將一邑歌試不待三年徳政成只恐此中畱不住廟堂宣入作公卿

壽劉簿

秋到中元三日前天公特爲世生賢因觀才气髙明甚可見英靈賦與偏人道蕭何眞昴宿我知梅福是神仙他年經濟功名了更享靈椿壽八千

秋送新涼下碧梧壽星光彩照懸弧當年海嶽鐘英秀此日風雲展壯圖鸞鳯暫來棲枳棘鵾鵬終見奮云衢靈椿樹底長生酒能與詩人共醉無

爲王萬戶壽

萬里歸來晝錦堂春風花艸亦輝光素書細講平生學畫防淸凝燕寢香山斗功名方逺大江河福祿更靈長麻衣袖有長生頌擕上龍門侑一觴

虎符龍節萬夫雄韜略風雲笑語中萬里威畱海南北十年名鎭浙西東麟臺未畫丹靑像史冊先書戰伐功今日南風一杯酒願公山海壽無窮

鄃城王氏慶九十【並序】

人生七十者稀況九十康寧者乎自非陰功積累之厚元气充養之實則何以臻此予觀世之修錬以求長生者幾人能造期頥之境哉洪範五福以壽爲先良有以也今鄃城王君正甫之令祖年侔伏生精神不衰斑衣滿前春風繞座誠可羨也誠可慶也某預賀客之末不揆荒陋謹作律詩一章仰贊厥美庶爲鄃城他年之一盛事云

衣冠濟濟皓眉須九十康寧世所無稟賦得非仁者壽丰神元是列仙臞閱殘浮世靈椿老伴落長庚明月孤戱防堂中香一炷不須別展壽星圖

隆慮張公慶八十

夢斷長安冠蓋塵靑山杖履白雲身心田廣種無邊福眼界長看不盡春名徳要爲天下老耆英何羨洛中人髙情懶入非熊兆忠孝傳家有鳯麟

壽李長卿

陰變純坤月號陽年年春意萃華堂靈椿得壽輕千載仙李蟠根異眾芳貲產本因勤力大姓名元爲好賢香滔滔禦水東連海應似君家福慶長

壽馮國祥之父【時年八十六】

孝友堂中福壽全更堪陽月得春偏年齡勝彼非熊叟風骨淸於跨鶴仙里社慶時賔友盛門閭旌處子孫賢靈椿樹防長生酒侑以南陔孝養篇

壽髙伯川

規模直擬竇燕山今世求君似者難憂患已隨風雨過胸懷宜放海江寛芝蘭擢秀呈春色松栢流靑傲歳寒我有長生一尊酒中和堂上要同歡

壽劉信之

翛然風骨一臒仙壽比松筠晚更堅四壁任從家業薄萬金難買子孫賢身無妄動能安分心有誠存不愧天我欲題詩發潛徳姓名長使四方傳

壽髙正臣

雪鬢霜髯赤玉顏精神合作壯年看栽成梨棗心田熟掃去塵埃眼界寛自有靈椿千歳壽何須仙竈九還丹鯨川異日耆英錄醇徳如君數亦難

賈元播母太夫人十二月初十日壽席

天上蟠桃防宴稀白雲歌逺舊瑤池北堂萱艸回春地東閣梅花獻壽時駐景不須龍虎劑承家元有鳯麟兒防衣前後魚軒穏長使人間羨母儀

壽王才卿母

戱防堂深靄瑞煙春風蘭玉秀堦前齊家有禮閨門肅敎子無非母道全康健永膺天降福逍遙長坐地行仙欲陪金母瑤池宴須待蟠桃爛熟年

越中除夕贈朱彥常縣令

幾年甘防別庭闈重覓南遊此計非三百六旬今夜盡二千餘里幾時歸靑雲志大酬偏晚白雪詞髙和愈稀賴有故人爲郡樂天涯樽酒暫相依

七夕

晚涼秋下碧梧邊乞巧兒童似去年烏鵲虛傳到河漢女牛安得亂星纒下方縱有流傳俗上界應無色欲天萬里乘槎非我事北牕風露且髙眠

花月樓臺夜未闌天孫分巧到人間靈槎誤泛星津水鈿合空畱閬苑山烏鵲橋髙云步穩鳯凰機冷玉梭閒一年一度還相見猶勝浮生去不還

和劉公澤韻

握手論交二十年心期直到古人邊別離思苦言難盡會合情深句可聨萬里風塵非故我一樽文字勝華筵相逢且作閒中計富貴功名亦偶然

萬卷塵書兩鬂霜功名心冷更何望蓼虫縱苦猶堪活刀蜜𨿽甜不願嘗彩筆有靈通造化藜羮無夢到膏粱歸來淨洗平生眼要看紛紛傀儡塲

書劍當年賦逺遊江山探險更窮幽誰知塵土三生疾卻對風雲一笑瘳碧落莫橫修月斧滄溟休擲釣鼇鉤廣寒宮闕蓬山路弱水剛風自古愁

送周知事西歸

身處脂膏不自濡簞瓢依舊樂顏愚气淩霜雲巖松瘦夢想煙雲野鶴孤探道已無他念慮養心別有靜工夫魯齋千古淵源學要把遺編起後儒

雜詩

回首東山望白雲幾時歸去謝紅塵三生有債窮書客萬事無心老道人火候周時丹欲就金精飛後气方神從今一蹴虛空破何必區區問大鈞

無題

西北靑樓倚綘霄漢宮春色映芳袍佳人獨織紫紋綺寒女漫持金剪刀欲采蘋蘩供祭祀還思歌舞事遊遨五云牢落秋風暮夢斷瑤臺璧月髙

讀杜詩

風雅誰堪繼後塵少陵詩筆妙通神岱宗獨立羣山小元气無私萬物春一代興衰兼國史百年忠義激人臣鸞膠不續朱弦絕北裏黃花日日新

偶成

一世匆匆萬世長中間盡有事商量初聞寃鳥塡滄海又見愚公徙太行天上美人無夢到山中瑤艸爲誰香兩盂薄粥三間屋了卻浮生不用忙

斷橋晚立

吟笻何處暫逍遙萬柳行東第一橋蕙葉煙濃春意逺蘋花風細暮涼嬌僧歸翠靄湖邊路寺在白雲山半腰歌管誰家事遊宴錦霞光裏駐蘭橈

送李淸臣之刑部主事

試政棠陰未一年頌聲喧起古澶淵髙明飛到雲霄上寵命頒來日月邊分職莫如刑憲重論才誰似使君賢於門冠蓋他年事要積陰功動上天

寄司都事

去年相見鳯城秋嘆我勞生空白頭長防欲陳誰見問壯懷將吐竟成休栽松本不爲春計力穡惟應待晚收歸築書堂泰山下此心千載正悠悠

益都權府劉公與僕辱通家之舊其後任博州錄事因至壽良僕往拜之十年之別靑眼依然感激之餘賦詩爲贈

風骨巖巖峙玉山香名藹藹佩春蘭塵埃又作十年別樽酒方知一笑難龍憶舊遊煙海濶豹驚新隱霧云寒通家數日髙明話洗盡三生習气酸

雨夜同趙君寶賦

鬢影鬅鬙燭影寒艸堂風雨夜漫漫髙談未覺斯文喪逺別應知後防難萬里風波連仕路十年塵土暗儒冠相如空有淩雲筆誰解黃金買賦看

夢斷雲霄虎豹關江湖風雨夜漫漫靑燈影淡孤吟苦翠被香銷獨臥寒南去益悲身浩蕩北歸仍畏嵗艱難何時甘防晨昏了飲水空山詠采蘭

破墻饑鼠伴淸吟古屋疏燈照夜深愁裏恨無澆肺酒雨中誰搗斷膓砧﨑嶇世路驚衰迹落魄塵編惜壯心一笑詩成投筆起隔牕風竹是知音

出京

吟拖藜杖出京華笑拂麻衣上客槎秋气暗催云外鴈夕陽偏照樹頭鴉饑來白石猶堪飯老去靑山漸可家野史有亭書未就不妨畱筆伴煙霞

野店荒雞喚客眠星河寥落五更天一川霜雲月臨水兩岸秋聲風送舡萍梗厭漂人海浪繁華多負帝城篇黃金不買淩雲賦誰與相如辦酒錢

送郭以道入京二首

虎踞龍盤十二門王侯第宅若云屯百蠻入貢天威逺四海朝元國勢尊曉日旌旗明禁路春風簫皷震名園唐堯虞舜今皇是未必江潭老屈原

鳯凰城闕壓金湯龍虎旌旗防未央萬國衣冠朝玉座百蠻歌舞進瑤觴花迎宮扇紅雲曉日照天袍翠霧光江海小臣無以報空將詩句美成康

蘭軒集卷五

欽定四庫全書

蘭軒集卷六

元王旭撰七律

讀紫陽宗防有感

塵榻翛然坐正襟掩編低首更沈吟百年文字三生債萬古乾坤一寸心白屋不妨天爵貴滄溟難比道源深紫陽人去春風在吹盡紅香見綠陰

寄閻承防

陋室神光照夜時錦囊初得寄來詩英靈間气山川在造化春心艸木知臺築黃金人自逺鏡垂華髮老誰欺白雲咫尺西溪路回首龍門舉步遲

賀閻承防

白玉堂前第一仙手提星斗步靑天銀河泛入浮槎穏玉斧修成寶月圓翰職陡從今日重才名誰似我公全山人懶作彈冠夢獨爲斯文喜不眠

次韻子周見寄三詩

幸非工賈亦非農生理聊充不願丰老態漸來靑鏡裏歸心長在白雲中山人食蕨寧論粟海客乘槎豈問蓬他日丹成謝塵世逍遙誰識兩仙翁

老去収蹤翰墨塲山林閒殺盡無傷眼中知已眞金石身外虛名一粃糠世事經來雙鬢攺塵緣消盡寸心涼東臯秫酒西溪水何必巢由可共觴

老懶耽書不下堂百年窮逹付蒼蒼擬騷更欲全疎酒讀易從教小炷香嫩綠每憐蔬滿筯陳紅安用粟盈倉來詩剰說山居樂目斷飛雲憶故鄕

次張彥淸見贈詩韻

不把薇花植翰林擬將瑤艸種云岑黃塵涉世知無益白髮窮經恨未深巧斵爭如閒袖手髙談何似靜存心感君贈我陽春曲拭拂朱弦和雅音

挽楊庸齋先生

平生講道向鱣堂春散燕山艸木香歳月傷心畱不住人琴回首嘆俱亡姓名已入翰林傳詩禮仍傳世業光惆悵百年通徳裏瓣香何止負陳郎

秋筍

粉香圓膩綠森森玉版風姿照舊林豹養胎煙色暖蒼龍埋角土痕深勻生喜訝人排指宻出驚看朋盍簪指日風霜三百尺暮云滄海釣鼇心

春露曽參玉版師秋風又見錦防兒從教落葉埋藏了莫遣饞夫取次知抱節不妨生世晚背時終覺立身遲歳寒霜雪成竿後管取靑靑不變移

一夜秋霖防牧塲角存無復見牛羊中藏瘦骨瓊三寸外隔寒煙錦半張造物欲畱觀晚節詩人何暇濟饑腸歳寒友得梅松了不識春風盡未妨

梨花

姑射仙人霜雪膚東君施與翠裙襦髙情逺意十分有冶態妖容半防無未要春風吹散漫且教明月伴淸臒𨿽然不與梅同夢何愧寒香雪裏株

讀漢文帝紀

漢家綱紀出秦餘正要王風痛掃除宣室鬼神安足問賈生才略未全疎可憐當代農桑詔不到先王禮樂書志士悠悠千載下撫心流涕欲何如

雪晴

風袂翩翩杖屨輕登臨乘此雪初晴花從望眼窮時得粟向吟肩聳處生宇宙更無塵一防胸懷惟有气同淸瓊瑤一色三千里誰羨仙人住玉城

滿目寒光射曉晴吟肩雙聳不勝淸一宵誰把塵區換萬象還從太素生日月也知天不夜丘陵終覺地難平登臨一笑詩成處長記鯨川古廢城

敬聚堂

椿桂垂陰防慶門婆娑枝葉本同根堂中琴瑟晝方永階下芝蘭春正蕃宗法不隨衰世壞義風長逐敬心存齊家豈在修身外詩禮無忘訓子孫

逰太淸宮

沈沈樓觀五雲中紫气長生萬歳宮華表鶴來滄海變羽衣人去石壇空苔封古篆殘碑綠日下疎檐老樹紅安得玉笙王子晉一樽同醉碧桃風

聞簫

緱山云冷鳯臺空誰譜遺音泣夜龍興在碧桃春色裏聲飄銀漢月明中悲來赤壁歌誰和老去靑樓夢亦慵喚起愁心眠不得露笻寒倚一簾風

水樂洞

浪翁仙去幾何年依舊空山水樂傳歷歷宮商誰次第泠泠音節自淸圓塵埃洗我三年耳韶濩還他萬古天安得髙人玉澗手夜深和月冩潺湲

送石子章歸省鄭南

天上瓊宮隔紫防黃塵空染芰荷衣三年客館魚歌斷千里鄕闗雁信稀東野自憐詩作祟丰城誰識劍騰輝文章更比黃金重未信還家不下機

詩瓢

莫笑莊生瓠不容一朝分剖屬詩翁新篇未厭収來滿元气須防挹處空興在箕山拋擲外春生顏巷笑吟中等閒莫放江湖去畱酌天漿伴五窮

汴梁故宮

萬歳山前艸木煙太平歌舞憶當年難將治亂全歸數欲把興亡細問天飛盡刼灰還故土流窮滄海到平田壯懷安得參軍筆擬賦蕪城第二篇

檜枕

斵斷尼山雨露春吟歌猶想舊淩雲曽依東魯悲麟叟又伴南華夢蝶人一榻淸風千古意半窻殘燭六經文天民先覺無窮事未要髙眠逸此身

妙質含香穩稱頭千年元聖手親畱吟邊物象懷東魯夢裏風雲記晚周往事不堪春寂寂斯文空伴夜悠悠杏壇想象平生樂誰羨三山海外遊

芹宮

寄迹芹宮靜愈便開書終日對前賢一廛自有閒中地萬物應無性外天淡淡鑪煙門掩晝陰陰庭樹鳥呼眠東風也是撩詩興吹送殘花墮我前

眼暗頭昬未解醫且収黃菊向東籬不教九日浮蛆近惟許中宵夢蝶知秋色滿囊橫處穏寒香徹腦覺來遲南窻得意髙眠了誰問騷人日夕饑

登徐州黃樓

兒時曽誦黃樓賦心在彭城三十年今日扁舟來過此令人懷古卻淒然山川故國衣冠後風雨殘碑瓦礫前萬里靑天鴻鵠去空餘饑雀啅寒煙

畱別楊子敬經歷

玉雪風標鐡石心性天明達量宏深開樽東閣良朋滿拄笏西山爽气侵幕府香淸蓮吐色庭階春好桂成陰自慚奏曲非流水誤向朱門得賞音

壯心寂寞死灰餘感激還因一气噓托契正深東閣意喚歸無柰北堂書豺狼路險人方畏烏鵲巢安我不如從此百年知已夢門墻安敢等閒疎

有寄

昔年詩酒接鄰墻今日風雲隔廟堂四海陽春隨化筆幾人潛徳發幽光經綸不負平生學姓字當流後世香見說門闌多隙地好乘春雨種羣芳

寄趙君寶三首

手折羣芳佩石蘭賞音人在碧雲端蒼龍秋臥海波濶白鶴夜鳴風露寒泣玉涙窮山寂寂問津人去水漫漫天涯早晚重相見樽酒爲歌行路難

气斂靑雲入酒狂賦成猶未獻長楊字形灑落傳東晉詩句風流學晚唐長劍一爲鄕外客淸砧三搗月中霜夢歸堂上新秋雨猶記相逢說斷腸

漫刺東來久未歸白雲心斷太行西一書薦鶚人何在三防懷君日又低雲路有朋秋雁去風枝無侶夜烏啼東州滿眼交遊在且莫哀吟動慘淒

寄張仁甫

曽向山齋對榻眠淸談亹亹足幽春融蟬蛻無多事魚躍鳶飛共此天未用連城沽趙璧且將流水奏牙弦思君重把論文酒惆悵蒼山隔暮煙

有寄

奉髙三載又鯨川自笑身如泛梗然處困不堪家累重謀生聊借主人賢玉無善價應藏櫝琴有知音未絕弦最是松楸夜來夢風霜吹繞憲陵阡

寄申屠大用

蚩尢臺下艸還春賔館淹畱滯此身斵堊舊勞思郢質唱歌今覺困巴人悠悠世事闗心逺歷歷交遊寄念頻白屋靑燈兩行涙功名辛苦候錢神

飛黃騰踏上雲煙廢井蛙畱更可憐劍气未消南斗下文星遙拱北辰邊人間種玉嗟無地物外乘槎幸有天一防治安經濟在不須辛苦憶林泉

半生辛苦飯山前白石歌成卻自憐倦客情懷如中酒故人書信又經年六麼爭博知誰勝三釡爲心覺子賢別後錦囊應拍塞因風無惜墮華箋

長卿邀飲東園大醉而歸明日賦此爲謝

古來曽說四並難只恐芳華取次殘小圃從教名獨樂危亭元不礙遐觀呼將翠袖歌楊栁圍住春風醉牡丹爲愛主人深好事題詩畱與後人看

虎詩二首

徧體斑文錦織成爪牙傷物利如兵臥身天闕諸神避掉尾山林百獸驚巖下路從行處斷谷中風逐嘯時生耽耽自有雄威在莫使妖狐假借行

身映蒼崖臥錦屏目如白日射金星行時路印蹄蹤惡嘯處風連吻血腥倀鬼無知供使役妖狐有智假威靈何時罷逐天門守放我披云謁帝庭

病起

病起行吟近水湄水中形影照支離城頭老樹羣烏集澗下長松獨鶴知賴有靑氊爲舊業不妨白髮待明時賣詩欲買雲山隠又恐雲山不療饑

病臥戲成一詩呈張元侃同知

矍鑠方矜老據鞍豈知禍出不防間驊驑作怒生三蹶老子翻空就一跧痛爲連腰身莫轉藥因調酒靣常殷此時有恨君知否悞卻來朝朝泰山

蘭軒集卷六

欽定四庫全書

蘭軒集卷七

元王旭撰七律

良馬

足躡淸風傲八荒虎文龍骨气昻蔵相無伯樂應嫌瘦禦有韓哀始信良奇種舊傳靑海畔逺遊曽到白雲鄕千金買骨人何在落日鹽車路正長

螘陳

只知終日慕羶忙豈料槐安有戰塲隊伍勒成階下陣干戈擁出穴中王兵端不解渠誰怒物像𨿽微事可傷山雨忽來蹤迹滅回頭何處問興亡

悼鴈

避弋防飛逺禍殃將軍神箭竟難防上林無復傳書信南國空聞飽稻粱恨滿霜天寒日短愁連煙塞暮雲長庖羮味美非吾事惆悵西風惜斷行

和張繡江見寄聞鴈有感韻

鴻鵠翩翩晚倦飛稻粱稀處网羅稀但教飲啄無相累何處山林不可依日月易催人老大塵埃難察事機微春風來歲家園路絕勝天涯夢裏歸

歸鴈

春風吹緑洞庭波又見歸鴻片影過萬里隨陽勤若此一身懷土意如何別來故國音書少飛向城邊射獵多且莫肥身戀粱稻更須髙舉避云羅

塞北風霜避侶稀江南煙水稻粱肥閒身正好三春住老翅誰教萬里歸逰子念親驚歲月尺書憑爾寄庭闈人間繒繳無窮事著意東風穩處飛

上賈參政

十年攻武復攻文壯志曾期解世紛碧海有船空載月靑山無地可耕云悠悠擬附圖南翼碌碌誰分冀北羣聞道龍門愛奇士暫將帆影繋斜曛

畱別張參政

丹成原不慕飛升爲謁羣仙到玉京人海渉來風浪惡家山歸去白雲輕西溪𨿽有盤桓志東閣能無眷戀情珍重廟堂經濟手早將霖雨慰蒼生

朝元宮

紫極塵生萬象昬誰移圃下昆侖當年帝子宮何在此日元君位更尊金狄有時逢薊子鼎湖無處問軒轅秋風莫上朝元閣一片興亡斷客魂

元日

昨宵守歲坐寒齋今日還添一歲來兒女但知年可賀光陰寧覺老相催乾坤元气誰消長造化神機自闔開知命樂天吾事了閒愁安得到靈臺

二月二十七日自鄃城還東平拜掃途中作

連日陰寒近暮春今朝晴色喚行人靑天已散云三面老樹猶畱雪半身野气茫茫如積水日華冉冉動遊塵東風羸馬荒山道遙憶松楸灑淚頻

宿田家

夜涼雞犬靜柴門白露蒼苔發興新落葉數聲風繞樹瘦笻三尺月隨人向來漫托親朋力此去誰知道路貧甘防但供晨夕了折腰誰復事紅塵

九日

秋風砧杵動蕪城旅捨蕭蕭夢自驚排悶彊斟黃菊酒憶歸非爲紫蒓羮柴桑詩好人何在楚澤蘭衰恨未平戲馬登龍非我事鋏歌聲裏暮愁生

木落亭臯鴈過初感秋書客意何如蒓鱸有興鄕心重萸菊無情節物疏漠漠風塵驚短褐悠悠天地入閒居相逢賴有知音客時著新詩爲起予

宿龕山夢中作

海上淸風吹白雲閒來獨訪玉宸君妖氛未洗蛟龍雨逸气空驚鸞鶴羣滄海劫來塵擾擾華胥春老絮紛紛故山有伴合歸去浮世功名值幾文

詩壇

詩中誰立將壇髙不犯人間板鍤勞上下自然分等級古今惟許拜風騷旌幢共仰曹劉盛鼓吹曾登李杜豪白玉仙梯三萬丈未應平步到吾曹

詠蟬

穢質元甘糞壤埋誰知羽化出塵埃爭來碧樹髙低噪誤作銀箏斷續猜千古恨畱千古恨一聲哀似一聲哀髙枝莫道長堪戀防有狂風橫雨來

蛙

疥體靑圓尾亦無全非蝌蚪舊形模不辭絳老泥塗辱空作儀同鼓吹呼蝕月𨿽能上霄漢全身何似老江湖荒池正與書齋近盡意爭鳴聒老夫

退居

九萬扶搖盡未閒鷦鷯何似一枝安人情始向危中見天理終從定處看花隖蝶飛春事曉松梢鶴唳月明寒袖中詩句樽中酒髙掛塵冠不用彈

幽居

白髮窮經晝掩門就中何事可深論中庸今古聖賢學太極陰陽天地根外物浮雲當漸掃此心明月要長存呼兒欲出還惆悵日暮南山雨气昬

秋懷次韻

滿意新涼雨後添詩隨幽境覺情遷鱗鴻錦字誰堪寄風雨瓊芳自可憐枕上靑山畱倦客鏡中華發嘆流年離騷說盡獨醒意世事無邊且醉眠

虎尾鞭

生前曾恥穽中搖死後仍從馬上招密節纒筋堅可翫腥風隨手勁難消攜將北野看馳逐指向南山嘆寂寥一笑詩人安用此蹇驢風雪灞陵橋

上史行省

借借勲名動九天雄文英武事俱全扇揮白羽軍容肅鉞擁黃金帝命專遺徳嗣音來峴首防書飛喜入甘泉徵南咫尺平吳了麟閣風淸一萬年

呈王信卿提領

剸治才優刃發硎唱酬詩好玉流聲權衡有道心何預冰鑑無私物自平霖雨未隨經濟展春風常向笑談生靑雲萬里前途在要與斯文力主盟

畱別王子謙

挈累西來一歲餘主人恩禮不曾疏人生𨿽樂英材聚師席終慚道業虛半世行蔵身未定中年離別意何如知君積徳門將大莫遣賢郎廢讀書

至元庚寅春畱別夏津諸公

西來兩見歲華更眷顧畱連感眾情深愧無能叨文席何曾有益到諸生心懷雨露霑濡感身迫松楸拜掃行想得還家他夕夢依然長只在鄃城

眞州將之杭畱別賈元播

春到江湖鴈北歸扁舟南去寸心違門闌顧盼前恩重詩酒風流後防稀日月百年雙轉轂功名千古一危機九臯風露靑田鶴未羨乘軒飲啄肥

將之長沙畱別建康王宣慰仲思

十年親友半凋零防面天涯喜復驚載恨帆檣江漢水論心詩酒建康城天門虎豹身難上人海風波事易生後夜長沙千里月可能東閣便忘情

次韻楊朝舜畱別三首

不恨生涯伴五窮恨無才學動羣公誰知槁木寒灰外忽墮光風霽月中道義難量胸次妙文章何止筆頭工一杯從此論交後肝膽平生了異同

詩似春云態度多髙談滚滚更懸河駑駘欲擬驊驑步下裏終慙白雪歌弭節天門愁虎豹停橈人海畏風波相逢只有樽前好柰此關山離別何

憂患年來不自禁蓼莪那忍爲君吟行蔵未了三生活分義先論一寸心白璧連城無近價朱弦淸廟有遺音一枝勸我營巢了誰羨扶桑與鄧林

用崔郎中送行韻畱別

十年南北與西東世路風波處處同立事我無今日分好賢君有古人風蠅羞驥尾甘鉆紙女妬蛾眉懶入宮回首故山春色動采芝歸伴白雲翁

呂梁洪

波濤相望控黃流萬古行舟到此愁聲鬭雷霆終日險寒生風雨四時秋路當南北通行處地接徐邳兩界頭我識古人疏鑿意建瓴奔水要停畱

送石仲遷還家

泮水秋風木落初歸心應不爲鱸魚黃塵遊子朝彈鋏白髮慈親暮倚閭詩句有靈山鬼泣行囊無物世情疏還家袖取江山筆勉力功名剰著書

還家

布囊探盡逺遊金物外靈槎懶重尋莫遣家人問主事且畱山鬼伴孤吟夜寒鄰女機絲苦歲晚幽人巖穴深擬傍梅花種瑤艸春風不到艸堂陰

枸杞茶

爲愛仙巖夜吠靈故將服食助長生和霜搗作丹砂屑入水煎成沆瀣羮頰舌畱甘無俗味旗槍通譜亦虛名臞儒要鏈飛升骨莫厭秋風古廢城

晚宿山家

行過荒山日已昬人家雞犬隔林聞風聲怒撼臨頭樹雨气寒吹過面云借屋眠來人幸許呼燈餐畢夜將分倒身未穩還思句自笑詩翁有許勤

戴花詩

倚欄終日對花吟爭似分來坐上簪春色偏宜映紗帽天恩何必宴瓊林靑春共道防連好白髮誰知感慨深非爲風流詫兒女一枝遙寓故園心

落花

萬防紅飛綴已難捲簾空作斷腸看緑牕人靜苔畱在紫陌塵香馬踏殘長樂夢回風力惡武陵春盡水聲寒燕泥蜂蜜飄零外獨賦招魂倚畫欄

題畱侯廟

擬報韓仇散萬金當時寄意亦何深撃關本爲亡秦事燒棧初無佐漢心黃石教來書不昩赤松遊去迹難尋行人再拜荒祠下風義千年激素襟

醉鄕

醉鄕元只是華胥浩浩淳風一事無風月誰賔復誰主榦坤忘我亦忘渠欲拋塵世來歸隱宜向糟丘細問途幸自此中封域闊愁城何戀不移居

醉後

萬象茫茫醉眼髙泰山元不勝秋毫靈臺有守神方逸欲海無邊夢亦勞兼善久期天下士屢空誰識聖門豪乾坤上下春容滿閒倚春風看桔橰

賢母李氏捲後

女中稱孝婦稱賢教子成家母道全華發任生靑鏡裏春風長在防衣前珠明玉潔塵埃遠桂秀椿榮造化偏正要髙人揮健筆姓名書與四方傳

鐵拄杖

入手寒生重且堅試拖石上響錚然山川每伴經行處日月誰知始鑄年豺虎風塵方滿地蛟龍雷雨未還天相逢若說扶顚力藤竹從今不值錢

竹瘦藤輕苦未堅鐵君剛質出天然只應鍛鏈成功日便是顚危效力年常愛衞身艱險地卻嫌冰手歲寒天相從未厭提攜重更擬春風掛百錢

贈易卜程仲揚

太古囊中一卷書情懷無繋任居諸秋毫漫騁離婁目赤水終還象罔珠易講天人窮逹了道嚴防鬼神趨年來世路機關惡擬就淸廉覓坦途

旅懷

鶖在魚梁鶴在林美人千里重勞心關山歷歷夢魂逺世路悠悠風浪深芳艸有情春自緑浮雲多事暮還陰歸來夜半寒齋雨山鬼靑燈伴苦吟

泊舟黃蘆港

黃蘆灣口夜停船煙霧茫茫水拍天世事關心低首坐病身無力曲肱眠天涯鄕國信音逺雨後江湖秋气偏倚杖中州看牛斗客星槎上又三年

碧桃

曾種蓬萊海外山仙根誰遣到塵寰細看碧萼風流處當在靑梅寄夢間金母宴餘春色淨玉笙吹罷晚香閒對花一笑三千歲未覺劉郎兩鬢斑

讀離騷

詩到東周雅頌亡詞興南國自流芳天門日暮靈修逺瑤艸春深佩服香姦骨百年塵共朽忠名千古日同光呼兒掩卷還欹枕風雨無邊夜正長

寄閻學士

海人辛苦不求仙銀漢乘槎亦偶然內相肯輝扛鼎筆書生合了住山緣文章自古多憎命窮逹從今不問天只有歲寒心一寸感恩終擬報他年

蓬萊山上玉堂仙一別音容又幾年誰辧連城買燕石空思流水和牙弦棲遲正坐貧窮累感激常因記憶篇欲作龍門千里夢寒齋風雨不成眠

欲倚雲霄萬丈梯閬風髙處振塵衣仙遊無力情終懶世變驚心事更違歲暮龍蛇歸蟄臥天寒禽鳥傍巢飛平生知己人何在遙望文星隔紫微

蓼莪心苦百憂纒挈累西來亦偶然鷃敢窺云外路醯雞聊舞甕中天靑氊縱有人相問絳帳終無道可傳糊口鄃城今歲了未知何處過明年

聞砧

秋夜人家競搗衣西風斷續月徘徊玉門關逺寒衣促白帝城髙暮景催力盡深閨雙杵急聲來孤館寸心摧誰憐季子貂裘敝腸斷天涯未得回

守歲

偶書春帖未忘情又向天涯感慨生守歲不能畱歲住固窮安用送窮行數莖白髮人將老一寸丹心燭自明艸艸杯盤供祭罷彊隨兒女坐殘更

磨劍

神物千年號太阿土花生澁要重磨鳯山石細聲如雨龍沼泉淸影射波光照雪霜寒不定气沖星斗夜猶多尙方未遂朱云請且伴先生彈鋏歌

蘭軒集卷七

欽定四庫全書

蘭軒集卷八

元王旭撰

七律

芳州亭夜坐呈賈元播詩

菡蓞池邊夜气涼幽人逃暑戀吟牀乾坤半枕星河影風露一襟花艸香便擬將身逰汗漫不湏濯足問滄浪西園賦客今誰在公子淸遊興未央

圍鑪

多謝良朋不我疏肯來書室共圍鑪旣將蓮社盟同結便覺蘭軒興不孤泄泄歡情到樽酒融融春意滿團蒲淡中趣味閒中樂說與傍人觧得無

西湖

緑波三面浸靑山樓閣香圍萬頃寒蓬島忽驚塵世外蘭舟如在畫圖間從來富貴歡遊處合作風流鴆毒看斗米千錢人餓死近來簫鼓覺聲閒

某丞相出示禦賜白海靑馬圖

劍翮星眸百鳥雄九天擎出賜元功神姿淨刷陰山雪逸气寒吹碧海風掣電驚防千里速下鞲寜許一拳空江湖不隔長楊夢如在君王指顧中

次韻酬王夢臣見贈

尋芳踏徧半人寰近向吾宗得蕙蘭才軼靑雲攀豈易詞髙白雪和應難謙恭接物人人喜禮法持身步步安更愛風流笑談處略無一語帶寒酸

紅葉

春風剪葉作琉璃秋染胭脂又一奇裹樹得非吳錦繡萆山仍似漢旌旗林間収去因燒酒水上漂來爲寄詩羨殺風流顏色好飄零只是不多時

過淮

萬古支祁鎖未開波濤誰遣怒云雷欲隨同侶匆匆渡更待長風緩緩來水怪呈形陰慘澹舟人失色浪崔嵬半竿斜日山陽郡愁聼南風鼓角哀

立春

光陰流轉若循環白髮催人老不難世事未知何日了土牛還向此時防梅花送臘愁辭樹蔬甲供春喜入盤咫尺西園芳意動擬將詩酒慰荒寒

段宰吉甫金壇回舟有詩次韻

不肯折腰彭澤令淸風畱與後千年雪殘鳷鵲人回首路近蓬萊風引船故篋書隨朝服觧老梅枝映燭花燃天下奇才段公子未應歸問酉陽田

遊竹林寺得裳字韻

嶽麓西溪古佛堂塵心到此便淸涼陰生禪榻松篁冷春入齋廚筍蕨香但得山靈畱杖屨從教嵐气濕衣裳髙歌欲盡登臨興惆悵碧雲遮夕陽

賀張可與郎中

日下天書拆紫泥異防新拜九重知和陽气轉東南域造化春生左右司簿領要淸官府事紀綱當正廟堂規經綸才力如公少靑史功名好自期

呈張可與郎中

共說庖丁善治庖觧牛新試發硎刀逸才騏驥空羣馬醉眼螟蛉小二豪雲气任從蒼狗變玉輝依舊白虹髙無窮宇宙無窮事且讀離騷飲濁醪

禍福窮通付與天只將名節較前賢孤根傲雪羣芳後一尾追風萬馬前西北樓髙𨿽可慕東南地下亦堪憐麻衣自笑何爲者空抱沈憂夜不眠

百鏈難消萬折東良金流水此心同捲舒由己云誰繋飲啄因人鶴可籠塵土路長霜鬢短江湖天濶月船空南來無限梅花興正要吹香鼻觀風

遊甘露寺詩

江山奇觀入遊遨千古塵心洗欝陶寺好不知臨地險詩成方覺倚樓髙風霜嵗暮南徵逺鄕國情深北望勞我欲問津還自笑人間何地不滔滔

欲訪金焦怯怒濤北山招我翠岧嶤中蔵古寺名甘露上有飛樓倚碧霄牕幾周圍納吳楚欄幹直下防金焦詩成寒气生毛髮知是江風送晚潮

北固山頭甘露寺詩人來此防江濤笻拖翠壁足方倦樓倚白雲身最髙天地華夷今混一山川吳楚舊雄豪登臨得句無人和萬里長風吹鬢毛

贈詩人劉叔敬

鑾江初識紫芝眉湖海風流气自奇玉斧有神修月早靈槎無力上天遲樽前風月忘懷酒防裏山川得意詩千古文章心印在與君深結暮年期

下邳有感詩

圯橋千古舊名存猶指畱侯話本因進履不逢秦父老防封安得漢宗臣壯懷欝欝重回首世事悠悠一欠伸三卷素書傳教了不應豪傑便無人

感懷

南遊風阻洞庭船書劍曽依賈鹿泉跨鶴意輕金十萬登龍名重客三千傷心東閣人何在回首西江月又圓淮海樓髙風雨暮哀歌誰和白雲篇

贈人

半夜天風起鄧林寒枝無侶墮驚禽茫茫宇宙無窮事鬱鬱英雄未了心不向靑雲爭得路且將白雪覓知音招防幸有巫陽在山鬼寜憂薜荔深

詩號山鬼漫通靈正事何曽補半星千里江湖南北路三年風雨短長亭鄕心杳杳孤云逺旅思綿綿宿酒醒賴有黃金臺上客不妨彈劍冩飄零

龍

背上金鱗九九排驅馳神化走風雷抱珠入海蟠千尺降雨興雲徧九垓夏后庭中空自訴葉公堂上爲誰來沈沈貝闕知何處深鎖滄溟叫不開

題靈隠寺

九里松風隔世塵山中別是一干坤雲飄蓋影隨人腳水冩琴聲出石根佛剎丹靑窮土木檀那香火閙晨昏我來本爲遊山事懶叩維摩丈室門

懷古

行盡蘇公萬栁堤卻經琳館上崔嵬蓬萊閣後渾栽竹香月堂前總是梅羽客似爲云挽住詩仙不共鶴歸來荒祠寂寞淸風在敬酌寒泉奠一杯

探梅得前字

月底橫枝夢隔年春風無恙想依然天涯驛使音書逺雪裏幽人杖屨先翠防籠香斜倚竹金鈴低水瘦含煙淸樽未洗何郎恨聊賦新詩慰眼前

書史陳君孝養詩卷

浚有寒泉樹有烏北堂甘防未嘗疏靈椿壽入稱觴裏萱艸春深戱防余頴叔遺羮心正切毛生捧檄意何如自慙白髮庭闈逺長向天涯望倚閭

贈馮孝子

羙矣馮君以孝名皇家特與賜門旌天心只用誠通貫無目惟將舌防明靑史書中傳姓了防衣堂上防春生有身誰獨非人子正要聞風慕效行

讀書心在聖賢鄕戱防身居孝友堂俯仰不將天地愧往來爭慕姓名香堂中壽酒靈椿老庭下春風玉樹芳千古南陔詩意在爲君歌此補亡章

落梅

夢裏霓裳返月宮酒醒誰與伴師雄探來麼鳯腸應防舞到山香曲又終晴日驚飛千防雪晚香愁卷一簾風畱教煙雨靑靑子他日調羮別有功

上解萬戶

奏防丹霄獨列名劍鋒終擬戮長鯨素書夜講神機宻白羽朝揮號令明指顧蠻荊落姦膽笑談樽俎出奇兵龍驤未老樓船在人道江南不足平

劍倚靑霄气吐虹聲名慷慨冠羣雄九重天上無防譽四海人間第一功金鼓暫將畱峴首樓船終擬下江東春風防奏金陵防不數當年老阿童

遊南山寺

爲愛南山若畫屏白雲扶杖上崚嶒香風似到諸天外心印知傳佛祖燈誦磬驚回春哢鳥齋魚呼起晝眠僧一甌茶罷題詩去懶話渠家舊葛藤

蚯蚓詩

形狀蜿蜒任捲舒毎因陰雨見庭除能傳地底閒歌曲觧冩泥中古篆書螻螘得時𨿽暫困蛟龍失水亦同居飲泉食土平生操未必於陵仲子如

瀛山隠者

瀛洲仙人作隱君山與蓬壺爲一羣颷風輾輪不著地海水接天都是云蟠桃結子自足食大棗如誰與分見說閬山有樵者空歌碧落両相聞

送傅夢得

驪龍貪抱海珠眠雷雨成功晚十年羽翼起摶風九萬雲霄飛擬路三千才名不負金閨彥彩筆行追閬苑仙明月鳯樓歌酒夜相思早寄防腸篇

送李淸甫

才气縱橫本不拘弟兄賢逹更相扶平生思義遵先訓此日移忠展壯圖身似海鵬初變化勢如天馬試馳驅功名建立他年了不愧人間大丈夫

蜂衙

常愛蜂兒兩度衙海潮相應未嘗差也知官府無多事要識君臣自一家考課聲喧因釀蜜赴班身晚爲尋花百年浮事紛紛裏一笑東風日又斜

過彭城

書劍離家第七程扁舟今始過彭城風雲不老山川勢艸木猶疑楚漢兵落日正悲浮世事奔洪忽送怒濤聲黃樓有賦人何在讀罷殘碑觧防行

上髙侍郎聖舉

樂奏鈞天備八音羌絲羯皷漫哇淫齊梁掃去文方正洙泗傳來道更深黃閤素隆當世望白雲元有出塵心髙門不厭麻衣客試作南山白石吟

雪

去冬無雪旱連春今嵗天公不負人風景忽於窮裏變物華渾比夜來新敲窻細防時兼雨照眼寒光不受塵欲艸丰年太平句可無樽酒助詩神

寒屋瀟瀟覆夜云夢回驚見月華新開門無復乾坤舊到此方知造化神僵臥凍吟眞我事淺斟低唱是何人憑誰爲向東君道飛盡楊花不用春

和家兄韻

一夕寒齋臥欲僵起來天已降休祥聲兼凍雨初蕭颯勢逐陰風忽簸揚閬苑有花開玉樹仙人無事舞山香農家莫問來年事管取相逢說大穰

雪夜舟行

沙畱殘雪照平灘舟擁輕冰下急湍兩岸淸風人語靜一川明月櫓聲寒逢人漸覺鄕音異屈指還驚嵗序殘滿眼雲山歸計在家貧親老自難安

挽汴長老

空門得法萬緣銷龍象髙名動兩朝筆有雷風唐智永詩無蔬筍宋參寥魂拋宇宙雲歸岫防散人天海罷潮千古龍興寺前月夜來依舊掛靑霄

白髮

防破春風兩鬢靑素絲長短映梳明愁邊舊說三千丈病後新添一兩莖苒苒塵埃侵暮景瀟瀟江海半餘生回頭宇宙無窮事一笑蓬窻曉日晴

睡境

物外乾坤本渺茫也無城邑限封疆昏昏倦枕投身入蕩蕩風與世忘佛氏號爲淸淨國詩人呼作黒甜鄕希夷欲訪眞消息試問南柯古郡王

送崔令北上

百鏈鋼磨制錦刀吏姦民隱動秋毫三年有作人皆順五事無虧政可褒雲气任從蒼狗變玉輝依舊白虹髙鳴琴本是經綸手莫遣功名愧二毛

牛刀一試訟庭空大著規模起學宮屈指試將今日數用心誰與我公同應酬官務非無事作養人才別有功聞道九重方構廈棟梁宜在斧斤中

冰花

只道窮冬萬物蔵防誇巧出瓊芳形超眾色空無界靣妬春風冷不香桂影分眀橫璧月梅枝彷佛臥銀塘寒齋一笑驚看處未要扶桑上太陽

送杜按察還家

閩海淸風掃瘴煙洗寃澤物過三年都將水月澄心地不遣塵埃染性天政有生碑畱別國身無餘物入歸船故鄕𨿽好知難戀共望經綸秉化權

出都

書生情性本疏慵剛被窮愁著力攻自昔何人知相馬只今有技漫屠龍可憐寒食風光好又向長安客捨逢看盡紅芳一千樹歸尋秋水種芙蓉

姑蘓臺

自古奢淫是禍胎姑蘓何用起髙臺屬鏤才賜忠臣去麋鹿便隨春艸來風雨尙餘遺迹在山川空使後人哀一杯略挽樵翁住共話興亡坐石苔

長橋夜月

巨浸誰施利渉功飛梁千尺跨長虹拖笻影照吳江月倚柱涼生笠澤風塵土不生冰界內乾坤都在玉壺中漁歌遙聽知何處煙水茫茫四望空

歌風臺

沛水橋邊土一堆行人云是漢王臺悲歌一旦風雲斷往事千年老父哀富貴不防生處樂英靈猶想夢中來若知猛士眞難得蓋世韓彭安在哉

蝌蚪

尾細頭圓色墨如一生常向水中居不因數粒丘甌藥得見千年孔壁書生菜豈知遺種後震雷方識化形初他時若作蟾蜍去莫上靑天惱望舒

讀荊軻傳

燕弱秦彊可柰何區區徒倚一荊軻雄心不了咸陽事餘恨空畱易水歌立志本將賢自許書名翻與盜同科可憐豪傑千年下猶撫遺編感慨多

欲報燕丹豢養恩直將匕首入彊秦君王有變親環柱壯士無功謾殺身嫌此武陽非我客愛他屠狗是何人千年易水悲歌在長使英雄恨若新

蘭軒集卷八

欽定四庫全書

蘭軒集卷九

元王旭撰五言絕句

蟋蟀

入秋聲百種惟爾最知時夜夜催機杼貧家安得絲

梅花絕句夢中作

欲作松筠友寜辭霜雪寒百年佳實在畱與子孫看

雜興

逍遙天地內本是一閒人卻笑周嫠婦懷憂浪苦辛我有東山約歸歟定幾時流年不相待添滿鏡中絲夢覺聞風雨寒聲隔紙牕關心無限事起坐對殘缸老廢觀書眼空閒永夜燈蒲團依壁坐何異一禪僧天理全眞實人心去吝驕要知顏子樂元不在簞瓢移得黃花菊開時已過秋一雙何處蝶來爲晚香畱遺羶戰羣蟻腐鼠落飛鳶佇目秋風外孤鴻入暮煙雨露靑霄逺風霜白屋深有心圖富貴應不到而今有客談金馬無心羨石渠他年攜野史深入白雲書懶廢交遊禮貧疏骨肉恩流年過半百行止任乾坤位重憂方大財多怨亦歸人生要無累貧賤一麻衣錦衣思尙防君子亦何心胡不觀謙卦山藏九地深天地𨿽云大猶將形器拘誰能超物表獨與道爲徒希聖與希賢工夫不偶然掃除心上地開廣性中天炎炎燎原火始自一星然須信情當節誰云怒可遷天地元無蔽人心本至靈柰何將物欲遮塞自頑冥山澑能穿石元非一日功學無堅久力安得聖門通萬丈滄溟防神珠尙可求讀書不知道安可等閒休寶鑑塵昏卻重磨復舊明人心何異此攺過善還生寡欲可延年存心卽事天神丹何日就香鼎亦虛然釋子談空寂神仙竟渺茫古今天地裏惟有一綱常男女無親授當知嫂溺援世無鄒孟氏誰與辧經權木怪翻基壽靈反速刳世情機械外吾亦愛吾愚嗜利和心醉爭名至死忙誰能超此累莊子在魚梁有定乾坤理無私造化心當時鑪冶內枉作不祥金有說皆非道無言乃是天當知六經外別自有眞傳世儒箋注學愈說愈支離道妙忘言處幾人眞得知久視能傷目多思亦損心焉知心目外有道自深博學資詳說當知反約功聖傳精一處只在片言中乾坤惟一理無古亦無今不有天忠恕於何觀聖心澹泊忘塵慮逍遙養道心願爲無用瓠羞作不祥金白髮滿靑鏡功名心已休春風吹夢覺周易在牀頭

七絕

九日遊靈泉

一山紅葉四山秋落日靑山水急流記得僧窗舊詩句看題已是五年遊

眞樂何妨竹與絲緑苔石上兩三巵松風一曲無宮徴別是山靈勸酒詞

蜘蛛詩

手腳鍼攢腹彈如物中機巧最憐渠往來殺盡飛虫命猶自添絲恨网疎

又與柔絲滿腹多隻將結网害虫蛾機心用盡千般巧風雨來時柰爾何

宿州道中

九月今年暖未霜行人猶著裌衣裳道中受用君知否滿意西風野菊香

避寒須酒多難飲縱目孤城覺易行前去維揚猶七百黃雲衰艸宿州城

芙蓉

夢入神仙海外城醉紅香擁萬娉婷覺來煙雨秋江晚依舊騷人伴獨醒

贈中和書院主人髙伯川

道衰誰復重斯文書院興修獨有君四海髙名千載事繁華回首一浮雲

華屋中藏萬卷書更將殊禮聘師儒方當世教陵夷際用意如君更有無

題贊化書院

造化全功體自然一誠之外更無天天人一理流通了更說區區贊化權

篤實輝光日日新自然天理妙無垠從今贊化堂中客勿守千秋紙上塵

寒食舟中有感

舟楫江湖日日風今年寒食去年同九原松栢傷心色長在天涯淚眼中

雜興

夢入蟾宮倚桂眠覺來風露滿寒天霓裳按曲非吾事且趁淸光理斷弦

讀罷西山夜气侵蒲團倚壁靜存心淸光愛殺牕間月只欠梅花無處尋

縱得梅花月裏防吹人無柰北風寒爭如外物都忘卻只把神珠照玉盤

有客相過論坎離陰陽翻覆竟誰知三杯徑造神仙境卻笑還丹得效遲

閉目心遊萬化初工夫非有亦非無平生不解參同契好个濓溪太極圗

天包地外地居中天自無窮地有窮地是有形天是气气形皆以道爲宗

日裏陽禽是月烏月光還是日之餘乾坤中气成離坎誰使陰陽互換居

揚州城下

文章辛苦事無成碌碌因人作逺行舟繋揚州古城下一宵風雨白頭生

燕城書懷

紫垣星月隔紅塵桃李朱門次第春日暮東風倦遊子袖中瑤艸寄何人

四壁相如病更侵靑衫塵土倦遊心臨卭萬里秋風殿狗監誰教識上林

萬方玉帛走神京四海車書防漢庭宣室夜深前席後不知誰語到生靈

上天行雨說堪愁電掣雷轟不自由畱取明珠江海去葉公堂上莫回頭

野雲孤影落陽臺悞看荊人意外猜正使夢中爲雨去到頭終是等閒來

東湖感事

手栽桃李盡成陰碧沼流泉日已深狼籍東風舊臺榭行人誰有故侯心

主人當日重繁華不惜黃金貴買花十載東風成一夢覺來春色是誰家

三十年來種松栢一朝斤斧盡須防霜枝雪榦空無數不及甘棠只一株

碧雲苒苒日將暮芳艸萋萋人未還感興詩成誰防得晚風搖動水中山

戌樓殘照

廢壘無兵鼓角閒小樓空倚夕陽間風帆煙栁危欄外只欠供愁數防山

盧龍久已屬神州誰認歌樓作戍樓莫說關頭興廢事江山猶爲石郎羞

登鯨川樓

莫怪登臨著句難謫仙曽此醉憑欄長庚不續人間夢惆悵空梁落月寒

東城春早

鯨川東郭盡園林春到先看栁弄金早晚遐觀亭上去細窺天地發生心

晚春途中

徑路相攙轉處迷林深時聽一聲雞料應昨夜東風惡吹落殘花滿樹西

題長春子翰墨

好生能廣君王徳此是長春第一功仙事有無吾不解且看遺墨頌淸風

蟋蟀

艸根如泣復如歌愁入西風不柰何莫道貧家無可織機絲𨿽少鬢絲多

小虫誰遣競吟秋气動天機不自由豈是有心能卹緯一身也自爲寒愁

鮮於伯機出示其祖母太夫人遺墨敬書三絕其後

栢舟髙節重當年教子成家母道全彤管有才天路逺一簪白髮賦歸田

眼中歸計田園樂夢裏秋云富貴輕故紙塵昏遺墨在細看猶足見髙情

春雨關心南澗蘋秋風吹恨北堂萱三光不照重泉夜空抱遺書泣孝孫

瓊花圖

后土祠前玉一株國香曽嘆世間無春風十里揚州路爭似題詩賞畫圖

三月揚州車馬塵一花驚倒世間春南山雪底孤松樹終歳摩挲能幾人

題曹彥禮褒徳集後

積徳初無望報心流長方覺慶源深親書不減瀧阡表更要髙名壓士林

天上玉堂操筆逺人間白雪斷弦多黃塵不泯幽人徳太史文中有蓼莪

澗阿功不到明堂螻蟻風霜老棟梁早晚蘭臺專筆削普將潛徳發幽光

我與君家舊往來兒時猶記拜庭階老成零落鄕風變撫捲題詩一愴懷

武王扇暍圖

小惠私恩聖所譏武王扇暍事堪疑茫茫萬里周天下生死無邊可盡知

炮烙乾坤雨露來鹿臺財散鉅橋開君王扇防淸涼少別有仁風徧九垓

夜雨有感

天地云雷夜晦防急風吹雨入疏櫺可憐兒女癡貪睡濕盡衾裯喚不醒

周孔傳道圖

聖道如天冠古今初無傳授可窺尋要知闕裏周公夢只是三王四事心

喜雨絕句

香火靈壇日日齋祈天惟恐旱爲災滂沱一尺丰年雨原自使君心上來

蘇州

取易安難自古然正須經理付才賢乾坤總是皇家物雨露榮枯莫要偏

畫防淸香五字詩韋郎長恨不同時多情一片西樓月照見淸樽有所思

伯牙鼓琴圖

山海歸來操愈奇賞音才得一鐘期爭如帝舜巖廊上一曲薰風舉世知

題山人鼓琴圖

風露空山秋气深並將流水入瑤琴時人未洗秦箏耳惆悵誰知此夕心

千古知音一子期子期亡後復誰知朱弦縱有陽春曲鼔向空山爲阿誰

贈送徐月洲

夢斷漁蓑月滿洲靈槎忽作上天遊黃金不買相如賦只把生靈作話頭

玉簪花

瑯玕斜插翠云莖夢覺幽香月滿庭白髮欲簪還自愧且收風露入銅瓶

蓋大使送行

大貪多假防爲地誰辯眞防不是貪老眼西臯非妄許此名君受可無慙

觀李思訓幸蜀圖

四海兵戈起宴安劍門風雨翠華寒蜀山若比君臣際未是人間行路難

西園秋暮

夢斷繁華到曉霜西園從此便淒涼一樽爲向遊人問誰愛黃花晚節香

弔漢卿

多情造物薄情天只與才華不與年畱得送行詩卷子一看名字一澘然

文章辛苦竟無功世事黃粱一夢空日暮騷魂招不返斷雲流水各西東【原注漢卿嘗有詩雲家在斷雲殘照底好隨流水各西東不數日以疾卒何其防哉】

讀丹經

九曲江頭玩月歸滿懷分得玉蟾輝五行顚倒無人識別是乾坤造化機

一气旋乾復轉坤黃河逆走上昆侖釀成甘雨從天下潤徹人間艸木根

徽宗六鶴圖

衛國乘軒事已非君王此筆爲誰揮只應萬里黃沙漠正羨遼天老令威

四皓圍棊

羨殺商顏四老翁退身髙臥白雲中誰知一著機心在便與人間楚漢同

題雪屋圍棊

雪屋蕭條冷射袍對枰仙客寸心勞眼中有路機關巧正要經營一著髙

越中西施灘

薴蘿山小映斜陽萬古邪溪艸木香西子若知亡國罪浣沙應悔嫁吳王

挽陳彥明先生

一生多抱廣文窮晚落龍蛇歲轉凶日暮騷魂招不返傷懷秋艸見遺封

淸溪晚步

哀弦斷續風吟木古錦斕斑石暈苔日暮淸溪無伴侶杖藜獨爲水聲來

落落雲山宿雨晴瀟瀟風栁晚涼生溪頭有片蒼苔石坐聽潺湲瀉玉聲

宮井

石甃團團宮井深玉欄猶想翠桐陰銀瓶汲水今何在落日行人生渇心

雜詩

東流江水不西還六代興亡一夢間行客有懷誰防得鳳凰臺上看東山

江聲不洗六朝悲又看繁華到黍離力盡英雄春一夢靑山依舊夕陽遲

玉樹歌殘宮井深干戈元自晏安尋黍離不爲宗周賦要使驕王一動心

春風芳艸緑秦淮商賈行舟日日來曾有故園書信否水邊橋上幾徘徊

九曲淸溪萬栁堤鏡中樓閣照東西春風無復瓊枝夢拄杖尋花避蒺藜

淸斯池

碧沼流泉一鏡淸等閒風浪不曾生池邊寄語來遊者但濯塵心勝濯纓

山茶

葉映湖山滿翠陰花搖鶴頂更紅深誰知冰雪寒梅外獨有春風富貴心

晚牧

葛洪澤畔三生夢寧戚山前半夜歌爭似太平村落好淡煙衰艸夕陽坡

沛宮

置酒重臨舊沛宮風雲歌舞到兒童當時不遇秦無道也一山東田舍翁

九五龍飛返故鄕劉郎非復舊劉郎淮陰夷滅彭英死卻恨無人守四方

禦賜玉杖詩卷

玉杖扶天價萬金賜來恩寵一何深英雄好盡平生力仰副君王倚借心

聖朝尊老重功臣玉杖驚傳寵賜新他日用時君記取先扶家國後扶身

三教煎茶圖

石鼎風香松竹林三人同坐不同心從渠七椀澆談舌爭似忘言味更深

異端千載益縱橫半是文人羽翼成方丈茶香眞餌物釣來何止一書生

晚景

煙霞牢落淡秋容林壑疏明瘦晚峯松竹南溪有幽寺風來忽聽一聲鐘

秋日桃花席上酬王晉卿

霜滿黃花蝶也愁一枝春色爲誰畱相逢不減都觀獨恨詩人兩鬢秋

天紳泉

天紳曾束玉皇腰賜與神孫下九霄只恐世間塵土污白雲看守桂山椒

耘軒

庭院春風掩緑苔小軒終日爲誰開塵心著力耘鋤了不必農家隴上來

六一泉

平生夢寐歐陽子今日經過六一泉笑領松風酌寒碧露芽從此不須煎

書望湖亭

江漢歸心日夜東惱人還值打頭風今宵剰買吳城酒且著湖山醉眼中

乾坤南北一囊詩湖海胸懷漫自奇日暮君門猶萬里麻衣三策鬢成絲

匏亭

水萍風絮寄天涯旅夢經年不到家今日題詩還自愧此身安得似匏

秋日海棠

霜滿沈香萬事非阿環應悔覺來遲碧羅衫薄秋風惡辛苦重妝卻爲誰

繁華夢斷錦城春多事秋風爲返魂燕子不來庭院悄斷腸詩裏又黃昏

千古詩人恨莫裁只緣香色不同開誰知擾擾狂蜂蝶總是濃香引得來

南湖雨中

淡淡煙中小艇回芙蓉花外有輕雷平湖一目三千頃髙臥南風看雨來

气涵云外艸堂虛蘋末風來午夢餘起逐鄰翁上船去藕花深處看義魚

三年身不到江湖慚愧煙波舊釣徒今日扁舟復何日臥聽風雨閙黃蘆

荷葉靑靑水濕衣南湖日暮采蓮歸菱歌一曲風生浦幾處衝煙白鳥飛

南浦風髙咽櫂歌木蘭舟重采蓮多靑蓑不脫和煙臥細雨斜風柰我何

緑醅新壓白魚鮮日落防香煮碧蓮主意殷勤須醉飽夜深同上釣舟眠

黃金不買廟堂憂散發煙波謝逺遊咫尺鱸魚髙興動阿誰隨我上扁舟

水面云生天气昬望中煙雨暗前村采菱歌罷扁舟去日暮誰招楚客魂

詩酒人誇甫裏仙鱸魚今覺季鷹賢麻衣不謁黃金殿須臥煙波老暮年

白蘋煙淡雨蒙蒙蓑笠人歸釣艇空安得西齋陳處士水邊同醉芰荷風

題明妃圖

妲己傾殷褒喪周女戎伐國勝戈矛丹靑枉罪毛延壽嫁禍穹廬本善謀

漢宮佳麗知何限去一蛾眉未足哀不見千年靖康後氊車盡載六宮來

無鹽醜女後齊宮絕色明妃嫁逺戎世事由來有翻覆人生何處問窮通

有懷泰山十絕句寄家兄景明

昨夜山靈入夢來問余何苦戀塵埃幾時雲月堂前地共拂松華坐石苔

紅塵不是不思山世累相縈未得還爲謝英靈勿多怪白雲終擬暮年閒

春風花落紫藤枝正是山蔬可擷時惆悵故園歸未得興來空詠采薇詩

石上無禾養伯齡種云鋤月漫關情飲泉臥聽松風曲別是人間一段淸

白髮相看老弟兄終年離別若爲情何時對榻蕭齋裏共聽松杉夜雨聲

泰山山下一茅堂松柏靑靑繞石墻我有讀書緣未了他年歸守日終長

富貴浮雲不動心靜緣元只在山林著書飲水成髙臥人海從他風浪深

瑤琴不鼔性如癡何必人間覓子期畱得山房書萬卷此心終有聖賢知

仙翁授我還丹訣火候分明藥物全只欠靜功三萬刻幾時眞得斷塵緣

我與英靈舊有期等閒猿鶴不須悲東風吹覺還山夢又向殘春聞子規

黃華先生墨竹

湖州能與竹傳神筆到黃華又一新千古蘇墳呼不起賞吟誰是後來人

讀書有感

夜光明月世難尋只爲龍宮鎖閉深安得天吳搜海藏盡將奇寶君心

觀獵

非熊一獲渭陽田定鼎宗周八百年千載獵賢人不遇長楊空賦射熊篇

題行臺掾劉正卿北歸詩卷

三年飲水掾行臺醒眼常將靜裏開明月歸舟無別物只攜詩卷過江來

題梅雀圖

緑毛麼鳳探來遲先被疎籬凍雀知日暮天寒花易落莫教踏動雪霜枝

題鴈鷺圗

鴻雁飛鳴白露寒夕陽招得下前灘弋人繒繳休輕舉驚散江湖再聚難

登蚩尢臺

蚩尢臺上獨來時落日臨風動逺思獨鶴不須爭燕雀山林元自有閒枝

北極風寒日影微梧桐吹折鳳凰枝詩成一笑無人防小院黃昬雀滿籬

遊金陵保寜寺

梁武空齋十萬僧禍來曾不救臺城江山畱得當年寺依舊秋風鈴鐸聲

晚步

艸沒行蹤一徑斜西風開滿蒺藜花行歌曳杖不知逺轉過靑林又幾家

市橋月色

市聲初息水聲聞月照虹橋夜未分欲就微瀾觀玉塔卻愁天宇放浮雲

對月

素月飛來云亦生浮雲過去月還明舉頭一笑呼兒問知是云行是月行

贈趙鈍軒詩二首

名場聲利日奔馳舉世能甘鈍者誰寂寞軒中老居士此心獨有斵輪知

策堂深萬慮安瓦鑪香盡易編殘乾坤一劍無今古莫向鋒鋩露處看

雪中馬上口占

閬苑瓊花散不收天風吹滿玉驊驑朝來一笑成詩處似跨昆山白鳳遊

梅花絕句夢中作

春風無伴易飄零冰雪寒香似獨醒恨殺三閭緣防事不將題品入騷經

感懷

碧海波深不自藏等閒來見葉公堂不成風雨空歸去慚愧龍宮見阿香

送成生

家貧親老室無人三十麻衣未立身聞道朱門愛桃李何妨添此一株春

東家貧女出無衣去傍西鄰織錦機堂上主人刀尺在不應風雪抱寒歸

記夢

璧月珠星兩寂寥五云佳客舊同袍鳳笙別後昆山逺靜聽天聲是海濤

夢到蓬山頂上來五云春暖碧桃開三杯未盡羣仙酒又被晨雞喚夢回

畱別孫唐卿

澗有長松谷有蘭人材休把一般看簿書鞭朴塵埃地元有髙人待歲寒

菊花

不將濃艷鬭春紅別有淸姿帶露融笑傲東籬香自逺一庭明月半簾風

堆金集錦傲霜華籬落依然處士家自愛淸香堅晚節羞將艷逐海棠花

旅懷

蕭蕭庭菊瘦淩霜叢下幽虫語夜涼兩鬢秋風對花坐淡中詩句暗中香

縹緲云衣弄月鉤河聲低傍屋山流胡牀坐我桐陰下風露瀟瀟兩鬢秋

寄李漢卿

碧雲天逺鴈書遲感舊空吟送別詩記得分襟腸斷處滿天風雨下樓時

跋唐秦王擒竇建徳圖

力在英雄命在天降王金鎖亦堪憐五年爭戰成何事虛負漳南二頃田

題李淸臣分齋

命有窮通非我力性無加損是天然齋居更要分明看物物中間太極全

一段良田與眾分短長髙下各均勻藩籬有限休侵過侵過藩籬是別人

雜詩

平生雅志在山林世事縈人未遂心早晚隨他猿鶴去杖藜不厭白雲深

長身索米侏儒飽飛將無功妄尉侯世事紛紛本難料雲山招隱去來休

貧賤身安富貴憂生涯粗足更何求他年杖屨紅塵外只要靑山伴白頭

問津入海厭風濤歸臥雲山一布袍人爵得如天爵貴權門爭似聖門髙

世事無邊白髮催坐消心火到寒灰相知只有南牕月肯送淸光夜夜來

水燈

曾聞水府祕神姦久擬然犀下照看今夜華燈誰防出分明照徹貝宮寒

元夕有感

九陌塵香士女喧舊遊燈火憶東原西來忘卻鼇山夢一盞吟燈過上元

箕和尙山中元夕懷京都

一燈明處萬燈明天上人間不夜城前日惠林洪覺範雪牕孤坐聽猿聲

幸齋

名場虎穴三千丈仕路羊腸十八盤歸占一閒眞有幸不應猶自夢長安

夢題僧壁

空負淩雲萬丈才半生蹤迹困塵埃淸晨一碗參堂粥也逐山僧例子來

題蕭提舉所藏馬逺十色菊圖

能將晚節傲霜風顏色何妨外不同卻恨世無陶靖節相逢長在寂寥中

二月二十七日自鄃城還東平拜掃途中作

雪消平野淨無塵桃杏都無半防春不是陌頭楊柳色東君何以慰行人

題杭州廢宮

世事春風過眼花湖山空鎖舊煙霞故宮畱得長生樹啼盡流鶯到野鴉

詞

雪中看梅花【踏莎行】

兩種風流一家制作雪花全似梅花蕚細看不似雪無香天風吹得香零落𨿽是一般惟髙一著雪花不似梅花薄梅花散彩向空山雪花隨意穿簾幙

端午【水調歌頭】

潄齒汲寒井理髮趁涼風先生畏暑晨起笑語聽兒童說道今年重午節物隨冝稍具還與去年同已喜酒樽列更覺粽盤丰願人生長醉飽百年中獨醒竟復何事憔悴佩蘭翁我有靑靑好艾收蓄已經三載療病不無功從此更多采莫遣藥囊空

鯨川四重午嵗月若飄風詩書萬卷何事白首課兒童試把楚詞髙詠更取淸樽細酌醒醉竟難同俯仰百年了求足不求丰愧吾身猶未脫世塵中還丹有訣誰悟回首憶仙翁我欲乘雲歸去獨與山靈晤語修道倘成功笑謝醯雞甕白日看長空

離豫章舟泊吳城山下【大江東】

南遊三載只江山不負中原詩客萬里行裝無別物滿意風雲泉石牛斗星邊靈槎縹緲鬢影銀河濕哀歌誰和劍光搖動空碧回首帝子長洲洪崖仙去風雨魚龍泣海外三山何處是黃鶴歸飛無力天上佳人袖中瑤艸日暮空相憶乾坤遺恨月明吹入長笛

春夜【臨江仙】

簾外瀟瀟風色惡呼兒掩上重門小窗孤坐賦招魂碧梧花落盡籬雀又黃昏回首人間行樂事春風過水無痕旅遊誰肯重王孫長歌人不解明月照空尊夢裏還家喧笑語覺來春色他鄕瀟瀟風雨入離腸有詩還灑壁無酒不傳觴試問淩煙辛苦地爭如畎畝南陽誰教山鬼伯龍傍人間無限事歌罷倚繩牀

次李公敏梨花韻【滿江紅】

客裏光陰又逢禁煙寒食節花外鳥喚人沽酒一聲淸切風雨空驚云錦亂塵埃不到冰肌潔對芳華一片惜春心誰邊說難便與東君別更莫把繁英折恨山香舞罷玉鸞飛怯休道梅花同夣好黃昏只解供愁絕洗妝來應老書生頭如雪

不愛浮花元只愛松筠髙節歸去好艸堂風雨對牀心切東魯雲山多秀麗西溪泉石尢香潔待英靈重入夢中來分明說今古異行藏別身易退腰難折信叫閽非勇閉門非怯玉斧已修明月就瑤琴何必朱弦絕試回看前日利名心紅鑪雪

聽姜惠甫摘阮【木蘭花幔】

想髙情千古誰得似仲容賢把山海遺音冩歸璧妙絕當年淸風竹林人去被哇淫迷卻性中天不有黃臺公子寧聞淸廟朱弦博山香底坐臒仙幽興想飄然笑嫋嫋繁聲三生兒女恩怨畱連回頭月明千里正松風巖壑和流泉座上神遊八表知音不在言傳

中秋和人韻【冰龍吟】

西風萬卷堂空臥聽簫鼓誰家宴多情惟有碧霄明月肯來相見因記當年南樓老子座中賔滿把淸談當卻彈絲吹管誰更問霓裳按夣裏仙遊驚斷悵天涯故人難面空畱玉斧修輪斫桂又成衰晚水調歌殘壯心都付一聲長嘆對淸光不寐呼兒取酒不妨重暖

和張都運李氏柳塘賞荷韻【水調歌頭】

我愛此塘好碧水映紅渠垂楊裊裊煙籠緑髮倩風梳醫卻塵埃俗病換起滄浪幽興懷抱一時舒更把直鉤釣得意不須魚憶當年吟北渚醉西湖蘭舟撐入云錦未必畫中如世事春風一夢回首歡遊安在煙海隔蓬壺淸賞有今日題壁記來初

賀正詞【春從天上來】

斗轉寅方正鳳歷頒春泰應三陽河山衍慶宇宙呈祥瞻帝闕五云鄕想千官拜舞萃龍庭圭碧煒煌祝君王願皇基鞏固國祚靈長休言太平無象看武偃文修嵗稔時康惠澤橫流仁風逺被四海歌頌洋洋戴堯天舜日將何報金鼎焚香捧瑤觴奏鈞天一曲萬壽無疆

爲宋太守壽【臨江仙】

莫怪今年秋事晚黃花不在重陽天公畱泛九霞觴故教爭十日風露壽華堂豪傑如公誰得似平生義膽剛腸功名回首付諸郎靈椿長不老桑梓有餘光

爲張可子郎壽【大江東】

九秋風露洗塵埃人似華峯孤立蘭省東南經濟地正賴風流籌畫湖海胸襟冰霜气節邈矣公難及蒼生望重故園休夢泉石且對得意江山登臨一笑香滿黃花席更把西湖都釀酒醉取白雲詩客乘興爲公徧遊仙府檢下長生籍妙毫濃墨書公壽祿無極

壽黃鎭撫【臨江仙】

莫怪今年秋色晚黃花畱過重陽要隨仙客九霞觴助添無量壽滿意泛淸香富貴功名天已了何須更問行藏安排紫綬與金章五云鄕不逺髙舉看翺翔

爲子周兄壽【臨江仙】

童稚相看今白首情因兒女尢深霜天昨夜捲層陰舟中明月照華屋壽星臨气斂風雲歸寂寞誰知經濟雄心南陽煙雨臥龍吟行藏安所遇有酒且同斟

壽劉運使【鵲橋仙】

乾坤淸气山川英秀鐘作人間豪傑年年歡慶九秋時看開到堯蓂一葉髙明器宇經綸手段盡辦得功名事業待調元受了廟堂宣更受道長生仙牒

壽碭山蔣令【木蘭花幔】

孟春才過了看兩葉拆堯蓂正杏蕾包紅梅花謝白楊柳回靑東風此時須記是當年河嶽降英靈刀筆名香禁署絲綸寵佩天庭夜來南極老人星光彩照前防見防上髙人鳴琴淸坐闔境安寧因來捧杯添壽指莊椿直到八千齡更有無限福祿汪洋別比滄溟

壽泰安石監州【木蘭花幔】

泰山雄勝地人物出必豪英看衍慶堂中使君才气磊落髙明春風又臨初度正梅花香滿臘嘉平喚取茅仙送酒樽前共祝長生靑雲居第築初成燕雀亦歡聲佇夢協熊羆祥占弧矢蘭玉春榮山城豈能淹滯佩飛霞終上紫霄行畱著蘭軒老筆他年歌頌功名

壽髙伯川【臨江仙】

蓂莢生三秋八月气溥風露淸明誕來人世作豪英性天元廣大心地盡寛平書院興秋誰得似燕山竇氏齊名一身長向善中行松筠同不老鶴共長生

壽張都運父【臨江仙】

瑞气充閭朝不散懽聲浮動庭槐九天邀下壽星來歌翻白雪調酒泛紫霞杯八十康彊誰得似仙風擺落塵埃斑衣人是棟梁材他時黃閣上同看碧桃

揚州壽夾谷士常【木蘭花幔】

醉西湖壽酒歌舊曲已三年喜萬里湖山歸來相見淮海樓邊春風繡衣無恙喚竹西歌吹共畱連世事浮雲千變靈臺孤月長圓一官聊辦買書錢行橐故蕭然有夢裏靑山詞中白雪徽外鳴悠悠紫臺歸路樂因循詩酒墮凡緣借問蓬萊宮府何如平地神仙

揚州壽紀子周【木蘭花幔】

皇天憂世難生俊乂佐時來有忠孝誠心文章大手經濟雄才他年漢庭三策要靑雲髙步出塵埃兒女徒驚气岸丹靑莫狀靈臺詩人淸骨卽仙材何處覓蓬萊便喚取何郎一樽同醉東閣官梅充閭鬱蔥佳气挽春風都入紫霞杯休道壽君無物滔滔萬里江淮

壽陳公望【木蘭花幔】

問東原豪傑先屈指到元龍看瀟灑風標汪洋學海磊落詞鋒沂川防回來往把乾坤歌入舞雩風妙理鳶飛魚躍塵心雪化冰融梅花香外嵗寒松髙節謝春容有千嵗神膏扶君壽質閱世無窮仍呼九天鸞鶴與王喬相約叩瓊宮但使飛霞佩在寜愁白玉堂空

壽髙伯川【大江東】

月臨南呂正庭階開到堯蓂三葉風露淸明鐘气質誕作人間豪傑器宇宏深襟靈闊逺物我俱融徹滔滔欲海回頭一掉超越試看南墅開樽西池垂釣此个情懷別記得婆娑亭上酒還到壽君時節我夢登天羣仙相對曽冩長生牒見君姓氏分明非是虛說

壽李長卿【臨江仙】

十月小春天气好堯蓂五葉初開長庚曽記夢中來襟靈元灑落風骨不塵埃瑞靄云生香滿室安排北海尊罍仙人來獻紫霞杯共添山海壽東閣勝蓬萊

登鯨川樓【大江東】

飛樓縹緲礙行雲勢壓鯨川雄傑賔主落成登鯨日正是炎蒸時節把酒臨風慿欄一笑防盡人間熱四圍煙樹萬家金碧重疊休問去棹來帆南商北旅歡防並離別且向樽前呼翠袖歌取陽春白雪千古興亡百年哀樂天逺孤鴻滅酒防人散角聲吹上明月

賦芍藥【浪淘沙】

春去牡丹空誰繼芳穠彩雲香散畫欄風喚起詩人供一絕艶難逢題品斷腸中心事誰同千年溱洧自流東折得芳華人不見幽恨無窮

退隠【春從天上來】

緑鬢凋零看防度人間春蝶秋螢天地爲室山海爲屏收浩气入沈冥便囊金探盡猶自有詩筆通靈謝紅塵且遊心汗漫濯髮淸泠平生眼中豪傑試屈指年來稀似晨星虎豹關深風波路逺幽夢不到王庭任浮雲千變靑山色萬古長靑醉魂醒寒燈一防相伴熒熒

蘭軒集卷九

欽定四庫全書

蘭軒集卷十

元王旭撰表

賀正表

建寅以爲人統於夏禹得天道之中頒歷以授民時在唐堯重嵗功之始惟天於陽而主徳故正以王而次春泰履三元歡流萬國恭惟陛下巍巍出震穆穆承幹披皇圖稽帝文知人天之共應降氤氳調元气與海宇以咸春衣冠盛漢代之儀禮樂復周家之典開明堂而受朝賀中興獨播於歌謡禪梁父以告成功盛事猶存於防挹靈只受職川嶽揚休栢葉稱觴回醇風於四海椒花獻頌映聖容於萬年臣某等沭浴鴻恩優遊元化金城千里忝膺委寄之權紫極九重莫旣攀依之戀望云徒切傾日奚窮輒陪嵩嶽之呼用續封人之祝

長蘆運司賀正表

三陽出地呈乾坤開泰之祥萬國朝天仰日月照臨之盛歡生宇宙慶洽山河臣某中賀恭惟皇帝陛下道徳崇深規模宏逺扇仁風以春四海運元气以育羣生持盈守成治道有光於前烈繼志述事孝心無愧於先朝臣某等職限鹺司身畱海甸獻椒花萬年之頌阻進拜於瑤階望蓬萊五色之云但馳情於金闕

七星回而建寅歷數重新於夏正三陽進而爲泰卦爻獨驗於羲經方四海之無虞宜一人之有慶臣某等恭惟陛下巍巍出震赫赫乘幹發政施仁廣天地好生之徳順時圖治運陰陽不測之神惠澤橫流威靈逺暢臣某等職居鹺運身系藩方天闕九重徒望卿云之五色聖人萬壽願賡神嶽之三呼

天周度旣占七政之齊气轉洪鈞又見三陽之肇一人有慶四海咸春臣某等恭惟陛下時乘六龍首出庶物含光大徳符坤厚之有常剛健粹精道協體元之不息國安磐石祚衍江河某等職限鹺司才乏鞭算瞻望北闕遙馳向日之誠拜舞東風仰祝同天之壽期三百六旬有六日履端惟在於今朝數十二萬年爲一元衍歷正符於皇號歡畱宇宙慶洽天人恭惟皇帝陛下道配乾坤明侔日月扇仁風以春四海沛澤雨以潤羣生航海梯山悉是效貢珍之國普天率土無非奉正朔之臣寶祚光隆鴻圖悠逺臣某等叨司鹺運阻造朝班想九奏於鈞天但覺臣心之踴躍效三呼於嵩嶽惟祈聖壽之延長

擬人辭翰林學士表

竊以金馬特徵非賢莫預玉堂淸選惟才是居蓋文章爲職業之最優而制誥乃王言所自出自非名髙一代望伏羣儒則何以潤色皇猷鋪張帝典如某者中才淺短曲學荒疎𨿽盛虛名有乏實用富嘉謨之孤峯絕岸恐不免廊廟之譏閻朝隠之麗服靚妝適足貽風雅之罪顧自知者如此在公論亦應然況半世麻衣不作彈冠之夢滿頭絲髮還過致政之年豈謂恩光忽臨衰朽玆蓋伏遇陛下厲精爲治待旦求賢恥一物不入於牢籠欲羣才咸登於進用聽左右之過舉致絲綸之誤頒然漢祖寛仁尙能容於綺皓豈唐堯大聖反不外於巢由敢瀆聖明乞停恩寵櫟樗臃腫願全斤斧之餘生麋鹿優遊俾遂山林之本性

收社樗爲棟梁𨿽匠氏之殊恩而終違乎本性養海鳥以韶濩誠國人之至意而反重乎悲愁蓋物當各聽其所安而人不可彊其所短玉堂金馬自宜得非常之賢而蓬鬢麻衣亦欲安垂朽之質𨿽君臣之義不可廢也柰進退之禮當合宜哉豈有區區七秩之年猶行擾擾眾人之仕況臣謀猷不足以經國學術不足以致君談笑有滑稽之名文章非風雅之正詩酒放浪之已久衣冠收斂以誠難政使精神未衰筋力猶壯且思泥塗之曳尾不願文繡之爲犧矧玆殘喘之餘可辱特徵之命徒虧禮典無益國家伏祈聖明特垂矜察戴堯天瞻舜日幸逢朝野之雍熈洗許耳飲巢牛願遂山林之偃蹇

天壽節賀表

气肅金天喜見壽星之現丙虹流華渚適當彌月之及辰慶洽三靈歡騰四表臣某等恭惟陛下聰明冠古神武應期赫赫明明已極威靈之震耀巍巍蕩蕩莫能功徳之形容臣等忝在鴻鈞恭逢盛旦望天門而再拜難陪序進之千官效神嶽而三呼願獻太平之萬嵗祥流虹渚秋時當萬寶之成運應龍圖歷數協一元之永歡騰九域慶洽三靈臣某等恭惟陛下道本生知才膺首出剛健中正而純粹體乾元不息之誠含光大以直方合坤厚載物之義天人共順神聖難名臣某等身在陶鈞職拘鹺運班聮文石阻陪北闕之千官拜望堯天願獻南山之萬壽

气肅金天適值貞元之防合祥開寶運宜膺歷數之延長慶洽河山歡騰宇宙臣某等誠懽誠忭頓首頓首恭惟陛下徳協坤厚載物而有常道符乾元統天而無外海流國祚山鞏皇基臣某等身系鹺司心馳禁闕望五云之瓊島但遙陪嵩嶽之呼捧萬嵗之玉觴願仰祝聖人之壽

玉露金風萃天地淸明之气渚虹樞電昭皇王神聖之祥彌月載臨普天同慶臣某等恭惟陛下道徳廣運聰明生知武烈文謨丕顯承而罔缺堯仁舜孝煥巍蕩而難名光臨萬國之山河大啟一元之歷數皇圖永固寶命長新臣某等身逺闕庭職拘鹺運上恩未報慚謌天保之詩神應無差願獻嵩呼之壽

九重玉气長瞻龍虎之浮空千載貞符又覩聖神之禦世金天紀瑞陸海流歡臣等恭惟陛下道義生知聰明天縱首出庶物時乘六龍運啟皇元數允協一元之永年稱大徳乂更兼三徳之施國祚隆長基圖鞏固臣某等志在祝堯敢獻華封之頌心存報上願歌天保之詩

上書

代鄒陽遊梁上孝王書

臣聞天下縉紳遊談之士莫不朋從類聚以語大王之賢而咸欲佩陸離曳長裾以遊梁爲事者臣不知大王何以得此於當世哉豈非忘萬乘之勢惇布衣之禮尊賢好古義聲昭布有原嘗春陵之實也哉臣東齊之鄙人負不羈之才懷慷慨之節遨遊四方竊髙大王之風久矣是以息肩東南𨿽辱吳王千金之盼而私心區區不以爲樂膝行西來而欲委身於大王之下風夫以梁國之大四通五達當天下舟車之衝輷輷殷殷畫夜不絕百姓富庶邑裏相望犬吠雞鳴達乎四境而加以大王之賢寵冠乎天朝名髙乎列國深拱乎穆淸之徳達觀乎昭曠之道使豪傑英乂鱗集闕下獻籌納策畫良吐奇而大王之名巍巍蕩蕩與漢無極不亦休哉伏惟廓日月之明恢江海之量使郭隗有先登之榮荊人無三獻之恥則臣將披肝瀝膽銜恩感激捧毛遂之銅盤度荊軻之易水指麾顧盼惟大王之所欲爲矣昔呂望釣於渭濵周文載以爲師傅說築於虞虢髙宗用以爲相蓋聖人之心超然逺覽卓然獨斷越攣拘之說馳域外之見所以英聲茂實飛騰千古而非後世之能及也臣之愚陋𨿽不足望昔賢之萬一而區區慕義惟大王之畱意焉

代鄧禹上蕭王書

禹聞智勇之才不備則不足以定生民之亂仁聖之謀不逺則不足以成天下之功往者亡秦之亂髙祖起布衣提三尺驅防豪傑不八年而定天下成功若是之速者豈非智勇之才備仁聖之謀逺哉方今漢祚中缺逆莽新誅天下紛紛未知定向而更始以凡庸之才坐擁大號臨禦失統民心不屬諸將驕橫曾無逺略而赤眉銅馬之屬動百萬數以禹觀之天下之亂未已而非有雄才逺略如髙祖者不足以答四海之望救生民之命也伏惟明公以帝室之冑英明果決仁慈寛厚備文武之大略懷英雄之逺圖因民心復祖業誠明公今日之事無難也禹不佞請言當今之計而明公試擇焉兵法曰軍無委積則亡無糧食則亡是知委積糧食乃用兵之本興王之所不可闕也明公自昆陽之戰功已隆而威已著矣然所謂委積糧食恃以爲用兵之本者禹猶未之見焉如此則𨿽有徵伐之勤而明公之勢則殆矣今河內險要富實天下腹心之地而韓歆爲之主非明公之敵也明公不若引兵而先取之積谷練兵徐収燕趙進無乏絕之憂退有本根之固然後施明徳奮威武以収百姓之心以延英雄之防則山東可不勞而定也赤眉更始勢不並立闗中指日必有相攻之釁明公養威蓄鋭起乘蚌鷸之勢以収漁人之功則長安以西可一舉而平矣反更始之政紹大漢之鴻基布徳流澤洗滌四方而禹亦得以效其尺寸流功名於無窮者固禹心之所期而明公之所當務也若夫恃同學之私求一命之寵而區區於目前之近利豈禹徒步逺來之志哉略陳愚忠惟明公其圖之

啟

代人上執政啟

丰獄未開寶劍騰輝於雷煥鹽車久困龍駒驤首於孫陽蓋不遇於當時斯有望於知己如某者衡茅賤士陋巷窮儒半生玩志於詩書十載寒心於筆硯家貧親老運拙時乖北闕黃金不買淩雲之賦南山白石誰聽叩角之歌壯志難酬流年易往托孤劍於千里求知音於四方鵾化三千勢實資於海水鵬飛九萬力仍假於天風不有大賢誰哀壯士今者伏遇執事賦以寛宏之量卓爲俊逸之才橫翔日月之邊進退羣士而在其手髙步雲霄之上冠壓百吏而爲之師規模宏深事務詳練紀綱不失經綸有方宋廣平鐵石心至公而無私裴琰之霹靂手處繁而不亂無臧孫竊位之愧有周公下士之勤聲名赫赫以傍流事業巍巍而獨著可謂劍逢雷煥馬遇孫陽臺金九層何敢先於郭隗囊錐一出請自贊於平原儻一言可以爲終身之榮則九死不敢忘他日之報

賀正啟上杜止軒

大哉乾元萬物資始展矣君子百祿是宜當天道之大亨在人情以爲慶風霜引殘臘避東閤千年之觴造化回陽春入先生五色之筆恭惟先生髙名掩日絕學際天卓爲四海之精英渾是一團之和气優遊文市持昌黎之權衡嘯詠詞塲専少陵之旗鼓詩酒自樂神仙誰如履玆朋來之辰宜亨彚徵之福某摳衣在列提耳知恩數仞門墻欲探陽春之消息三年節物自驚禮意之蕭條愧無惠連春艸之工聊代南華靈椿之祝

疏

碭山重修大成殿及剏建祭器神廚等屋助緣疏

觀諸生時習之齋旣丹靑之炳煥仰先聖大成之殿猶棟宇之崩頽欲坐視以何安必重修而後可況春秋祭祀犧牲無烹宰之廚簠簋豆籩器物闕收藏之所理當營造事貴圓成𨿽同僚協志以相從必眾力揮金而後濟或多或少請各隨君子之願心若子若孫期共饗聖門之淸福聊行短疏可署芳名

嶧巖何大師重修龍泉庵疏

三淸香火欲共成向道之緣陸地蓬萊宜大啟棲眞之館儻非願力曷贊洪規今者伏見嶧巖老師道價素髙塵心久息將停鶴駕闡教於一方遂卜龍泉來羽流於千里境因人勝事以眾成苟豪傑肯樂於揮金則梁棟何憂於搆廈異日壺中寶界豈閒身一榻之獨安他時甑裏黃粱願逆旅諸人之共飽聊憑短疏用謁髙賢

滄鹽司重修公廨疏

居不求安𨿽曰聖人之有訓事當起廢詎容君子之無爲乃睠滄鹽之一司不堪公廨之久獘將圖輪奐曷議增修況今日之長蘆多輕財之義士理橋梁興書院香名已播於四方焚債劵建神祠令譽復喧於眾口諒旣有施於彼矣獨能無助於斯乎或少或多不拘所得之數若貧若富各隨自願之心但破慳風便成勝事三年傳捨勤勞豈系於身謀一旦成功永久將爲於後計聊陳短疏請署芳銜

泰安州重修巖巖亭疏

懷邵公之徳必封植於甘棠慕陽城之賢亦徘徊於古驛蓋思其人則愛其樹而撫其舊則圖其新矧此巖巖之亭實居表表之地臨於嶽麓構自徐公名傳四方勢負三觀嗟嵗月之䢐邁爲風雨之侵淩棟宇將頽英靈弗樂豈惟孤來者覽勝之志抑亦欝邦人懷賢之心欲議重修須煩眾力使工師求大木行當見棟梁之來求富室施餘財想應無毫髮之吝共成勝事不愧神仙期壯觀之一新與羣情而胥悅他時亭上願陪父老以壺觴今日疏中請署英賢之姓字

季公敏鳩金疏

丈夫處世誰無暫困之時豪傑輕財必有相賙之義竊見某人志气英邁才學髙明曩爲耽書不屑簞瓢之計今因糊口遂深桂玉之憂錢神絕交山鬼見笑然丰城寶劍難埋紫气之幹霄而滄海靈槎終見仙遊之犯斗恩能施於此日報必在於他年宜開魯肅之胸襟少副周瑜之願望

張文叔鳩金疏

固窮𨿽君子之本心從權亦可周急乃聖人之明訓過惠何傷試求當世之賢豪少慰行囊之羞澁竊見某人妙齡挺秀奇志不凡曩乘龍馬氏之門風流一夢今泣鮒莊生之轍憂患百端悼佳人寄殯之未歸慨薄宦逺遊之無力聽江湖之夜雨自厭淒涼看桃李之春風誰専造化未遇指囷之子敬誰爲贈麥之堯夫苟能義重而財輕便可聲同而气應當觀梱載勿泣途窮兩翼相依正有連天之大廈雲帆旣舉應無載月之空舟儻肯披襟何妨涉筆

張子羽鳩金疏

莊子大賢未免謁齊侯於河上周郎奇士亦嘗幹魯肅於江東惟時方困於貧窮其勢必資於豪傑勿談往昔且論當今竊見某人徳業無虧聲華素著薦書已達將彈貢禹之冠行槖猶空難上長安之道用陳短疏徧謁諸公願得春風送上雲霄之一鶚莫教明月載回江海之孤舟旣肯開襟何妨涉筆

趙君寶鳩金防

秣騏驥於窮途則玉山之禾不若束芻之爲惠活鯨鯢於陸地則滄溟之浪何如斗水之爲恩是以賢達之相賙必於英豪之未濟義當爲者今豈無之竊見平陽趙君寶者倜儻不羈聰明罕及事業見止軒之親序學派出貽溪之正傳明月之珠𨿽則暫淹於泥滓靑雲之器必不久在於塵埃頃因旅病之纒綿遂致行囊之羞澁故不免掉猛虎乞憐之尾庶幾見髙人仗義之心彈鋏朱門旣曰聞風而至釣鼇滄海無令載月而歸敢告同盟共成斯美

魏秀才鳩金疏

家貧親老誠難爲孝子之心日暮途窮尙未息行人之駕苟非豪傑誰慰飄零竊見某人志在窮經心存好古將希賢哲以獨進無簞瓢之屢空拙於謀生致此失所然丰城之劍決不至於久埋而銀漢之槎終當期於逺泛時乎未遇命也何言因思重義之賢必有輕財之舉施於前而報於後敢忘他年積其少而成其多聊圖今日

趙君山鳩金疏

君子秉心𨿽曰固窮之是念聖人垂訓亦嘗周急以爲言欲振義風須慿豪傑竊見教授君山先生聲名素著才學俱髙鵾鵬不蓄於池籠逍遙雲海梁棟未逢於匠石偃蹇山林惟嵗月之久閒遂簞瓢之有闕在伊人𨿽無寒乞之語顧我輩宜有扶持之心指粟廩捐麥船未敢必希蹤於前哲散囊金揮帑幣亦何妨先於時人短疏旣陳芳名請署

周景逺鳩金疏

陶令歸來嵗暮毎歌於貧士杜陵老去途窮多仗於友生嘆賢哲之乏財視古今而同調竊見某人才气髙而衣食計拙風流勝而勢利情疎曩試牛刀嘗爲厭煩而解去旋遊蓮幕復因多病而辭歸債劵相仍朋簮未減文翰徒推於雙美簞瓢不救於屢空在伊人𨿽無寒乞之聲顧我輩宜著扶持之力道同則气合義重斯財輕兩翼相依幸有連天之大廈雲帆旣舉應無載月之空舟

成生防偶鳩金疏

舉案齊眉中饋須慿於徳耀鼓盆歌切愁懷難遣於莊生旣無種玉之方宜有鳩金之議竊見某人妙齡秀發中道鰥居𨿽夫婦人倫之大綱廢則不可柰錢財世俗之先務辦亦寔難欲合二姓之懽必賴眾賢之助或多或少力各隨於願心宜室宜家恩敢忘於他日

侯方秀鳩金疏

送使君以百錢昔嘗有山陰之父老破慳風於一舉今豈無碭邑之豪英見義須爲當仁勿讓玆者竊見文秀提領學兼儒吏徳備循良三年久滯於簿書一節常持於冰蘗曩因羣小之妄訟遂致一閒而至今生理寔艱行囊莫辦猛虎掉穽中之尾未免乞憐大鵬拔身上之毛何妨爲惠

劉宅追薦疏

百年哀慕難忘孝子之情一气感通冀獲神明之祐輒傾丹懇用凟穹伏念臣父某母某氏生居塵世想愆過之不無往隔冥途懼罪罰之或有非憑道力孰極幽陰是用敬邀羽流恭陳寶籙伏願三靈降鑑列聖垂祥黒簿銷名永出沈淪之域朱陵注籍超升快樂之鄕

李宅追薦疏

三年哀苦俄終祥禫之期一气感通庶集幽明之祐輒傾丹悃用凟蒼穹伏念臣父某臣母某氏在生之時恐不無於過咎旣往之後或未免於沈淪欲伸薦拔之功須仗禱祈之力伏望髙眞降鑑列聖垂休憐孝子皇皇之心少從其欲俾亡人煢煢之魄各遂其安永銷黒簿之名早注朱陵之籍

範宅追薦疏

竊以生死兩途𨿽曰幽明之有隔感通一气故應上下之無殊輒控微忱仰幹洪造伏念臣父臣母恩深海嶽報未毫芒辭浮世以長終與流年而俱逝興言永慕追感奚窮思欲脫於輪回必須慿於道力重念臣一身微賤二子頑愚不無悔吝之愆懼獲明神之譴是以敬涓吉日爰啟齋壇邀淨士於琳宮披靈文於寶笈伏願髙穹委鑑列聖垂休俾旣往之沈魂早超升於仙界保見存之餘眾永壽樂於人寰

髙宅薦父疏

無父何怙終身抱孤露之悲有感必通一气罔幽明之間輒伸哀吁冒凟髙穹伏念臣父某惟昔在生之時素惇爲善之志慈孝無虧於上下賑施常及於憂貧豈料微屙遂臻大故痛哉有如此者命也爲之柰何日月交馳俄及小祥之際精誠上訴冀防昭格之慈伏願賜之矜憐宥其愆過辭闗之長夜永脫沈淪禦碧落之剛風任從來往

髙宅除防薦親疏

防制有終日月旣臨於祥禫孝思無極幽明或冀於感通輒罄丹誠用幹鴻造伏念臣父某臣母某氏昔居塵世素稱善人自一掩於泉扉遂三更於嵗律𨿽則嘗伸於薦拔終恐未免於沈淪敢因醮祭之儀再致防恭之禱伏願居髙鑑下少從人子之欲心革故從新俾證眞仙之妙道廕庥所及存歿惟均

趙通叔修蓋房屋疏

寄閒身以五柳之居官已休於陶令庇寒士以千間之廈心猶切於杜陵欲就洪規須慿義眾竊見前縣丞趙君通叔起立城邑旣有其功招集人民又多其力掛冠歸老仰髙節而莫攀樂道忘貧顧空囊而不卹然有瓦礫之地正當市井之間旣不可以棄捐必須爲之經理費用浩大財力殫微儻非見助於諸人安得能成於此事是用上謁皆請破慳各隨願欲之心不限多少之數堂基旣築何憂肯構之無人匠斧不停將見落成之有日

檄

擬劉裕討桓檄

弒國戕宗古無其赦亂臣賊子人得而誅逆臣桓者其父溫始以姦雄之小才爰秉徵伐之大任寵冠內外恩隆古今未能盡節以酬君輒欲乘時而竊國所賴天奪之魄鬼戮其身殃未及人怨已在世夫何流離之惡鳥再生毒害之凶巢不思蓋乃祖之愆更轉作王家之厲長戈指闕流矢射天內蘊猖狂之謀躬行簒弒之逆僣竊神器凟亂天常蛇豕恣其貪殘豺狼奪其威虐毒流百姓禍徧三吳造桓氏千萬世之惡名覆晉宗二百年之大業罪已浮於羿莽誅未卽於天人義士痛心忠臣切齒匡復之舉今誠其時嗚呼宗周亡而嫠婦興悲韓國滅而張良思奮裕等厲揚忠義糾合驍雄起漢家南陽之義師紹祖宗金陵之王气龍吟虎嘯雲集風驅寶劍橫乎秋霜珠旗曳乎明月勝兵十萬勁騎千羣將有韓白之能人皆諸劌之勇感激則乾坤動色叱吒則川嶽生風伐云夢之奇材運廣陵之紅粟以此而動何功不成尙須同志以相扶不可義聲之獨擅凡在王土孰非晉民願各懷報國之心期共斬逆臣之首移檄所至無得遲疑

蘭軒集卷十

欽定四庫全書

蘭軒集卷十一

元王旭撰序

送劉孟章濮州教授序

教授冷官也然師表一方教由是出則所系亦甚重故非才良行修博於辭學者殆弗克居而近世不然非惟爲士者輕而易之而爲有司者亦未嘗知重而難之故選用多不精而稱者寡是以州縣之間往往學校未盡興教法未盡行而人材之作成者未多見良由教授之失其職也濂溪周子曰師道立而善人多善人多則朝廷正而天下治師道所系固如此然則居是職者豈可以輕易視之哉劉君孟章奉髙之良也守黃韲之甕而坐無氊之榻蓋已有年矣今承上命掌教於濮陽必將不苟而有可觀者矧彼有疎堂導江二公之賢乎今其往非惟賀濮人之得師而且將賀子之得其師也於其行敍以勉之

送張教授之衞州序

人才之盛衰關於學校之興廢師道之隆替系於學官之賢否何以言之蓋賢則師道行而教法興士類歸而文風振此學校人才之所以興且盛也不然則反是故教官之設職若輕而實重事若易而實難爵秩不過九品月俸不逾千錢而學校人才之責在焉豈非輕而重歟寂寥簡淡無簿書米鹽之煩講說開陳有聖賢義理之奧而又表牋著述之筆寓焉豈非易而難歟今之爲教官者往往不以爲重難而輕且易之是其果賢乎抑亦苟然乎余不得而知也今國家偃武修文崇起學校而教授之設徧於州郡其變風俗育人才之意可謂至矣然而天下教法未盡行文風未大振而博學才傑之外亦或未免有不厭人心者得非有司選擇未精之過歟斯言也予嘗與長蘆教官張正亨評之甚以爲然故其居職三年之間視前後爲獨稱今承上命遷教於衞予知其志必不苟然矣他日有西來者予將問之

送焦教授序

人之能足以自立於當世而猶自視欿然以求進於道此其志不安於小成而君子之所深喜也今國家設蒙古一學在諸科之右其能者往往由是通顯而有不屑於儒術惟萊蕪焦君國器不然君以明敏之資擢是選教授長蘆不以其能自多而方以儒術未通爲深病乃自貶以從予遊求講大學論語之書未終捲而代者至君辭予悵然甚以爲恨余謂君但存此志而不衰則六經可以徧講儒術可以深詣他日所至豈可量哉然則今玆之別𨿽若可恨而亦未足深恨也伊尹之言曰徳無常師主善爲師善之所在師之所存也勉君之志而已矣

侯亨叔母壽慶八十詩序

東平侯亨叔其母年登八十諸君慶之僕時寓居在逺𨿽不獲預稱觴之末歌南陔祝靈椿以觀防衣之戲然於亨叔義不可無言竊嘗謂人子之所願乎其親者無過於壽而富貴不與焉蓋壽則能享諸福而有以遂其供養之心故洪範五福以壽爲首而禮記亦有孝子愛日之說若富與貴𨿽亦人情之所欲而可以備甘旨之養然而不能無怨府危機之憂古之人啜菽飲水而盡其歡心必有爲之本者矣孟子曰恱親有道反身不誠不恱於親矣誠身有道不明乎善不誠其身矣夫恱親必在於誠身而誠身必在於明善古人論事親之道蓋在此而不在彼也今亨叔甚貧而親心未嘗不樂致之豈無其道乎噫富貴功名外物也惟親之壽則人子之所願而不可必得者亨叔今旣得之矣其喜爲何如而他足言哉

李君慶壽詩序

壽居洪範五福之首是人生之所甚欲而不可以力致者然聖人則曰仁者壽而中庸亦曰大徳必得其壽又似有關於人事而未可全委於數者何耶蓋天人之理一感應而已矣故栽者培而傾者覆因其材而篤之未嘗或差也彼顏跖之不齊蓋亦不得其常而遭其變耳然顏之令名無窮適足爲其壽而跖之遺臭不害其爲殀矣論至於此則感應之理尙何疑哉謙甫李君仁人也年過七十气盛神昌其殆未可量又有三子以奉甘旨而長子淸臣又爲國之才士居官食祿進用未已夫君之得此必有以致此豈偶然哉蓋種徳緝善君之所以感乎天也其壽其子天之所以應乎君也噫天命不僭今而往尢當勉其所以感

馮君慶壽詩序

洪範五福壽居其首蓋壽然後可以享諸福苟非天之所與者有以極其气數之盛而異於常則亦未可以人力致也然幸而壽矣乃或子孫之不肖奉養之或闕甚至於窮獨病苦而無以如其所欲則亦何貴於壽哉鯨川馮君國祥之尊人可謂旣壽而諸福之能全者已年八十有五聰明不衰而神气自如步履甚輕而飲食猶故若非天與之者異何以及此矧國祥又以孝行鳴於鄕而聞於朝門有旌而史有傳足以顯親於無窮而非他人之爲子者比乎至於閨門之內雍睦無間言庭階之下照映皆春色備修瀡旨甘之奉盡定省溫淸之禮亦恐非他族之所能全也孟冬之初壽席旣開坐客賦靈椿之詩以侑千歲之壽而某也不敏輒敢先鳴而爲之序

泰山詩會序

夫名山大川有英靈之气惟詩人知之而得其助他人蓋不知也泰山巖巖豈非英靈之所萃乎於此而無詩則非所以爲知者矣諸君俯仰奇勝日與英靈接其詩會宜愈盛顧乃中輟而弗續何哉元貞元年春餘自碭徙奉髙嶽之勝旣獲窺其略而覺目明神爽於山似有所得也今諸君旣有意於尋前之盟則予𨿽不敏敢不欣然隨其後𨿽然人之生精力有限而事理無窮物欲易流而本心難禦言志固聖人之所與而玩物亦聖人之所戒也願與諸君如約而酌取其中可乎

竹林春宴序

至元壬辰季冬春立於下旬之首是日也東風扇和天气晏溫予與諸君攜酒出郭會於許氏之園亭順時行樂且敍懷也其園去碭城東北二里餘地幽而景勝宜雅集焉開罇竹間以次列坐淸歡旣洽塵慮俱忘悠然怡然乃知眞樂之自然有不在乎絲竹之間者酒酣園主君笑而謂余曰吾聞觀海者不畱目於溪沼登嶽者不蠟屐於丘陵先生南遊江湖北歷燕趙其山川之美麗邑居之繁富園林之奇勝所見多矣是區區者恐不足以辱先生之顧也然而先生今日之遊似有甚樂於斯者豈莊生所謂空谷之足音者歟予曰不然夫萬物並生乎天地之間而一理各全於性分之內大非有餘而小非不足也是以斥鷃無羨於云鵬秋毫可並於泰山君子素位而行不願乎其外樂天安土又何彼此之擇哉況諸君幸不予棄而予從講義理而談詩書气同道合如之何而不樂也昔曾防冠者五六人童子六七人浴沂而風舞雩亦卽其所居之位樂乎日用之常耳豈有以異於人者夫子喟然而深與之何也能知乎此則有以知余之所樂矣不然彼方將悲鳬鶴之長短較雞虫之得失又何暇與造物者之同遊哉𨿽然今日之遊可樂也而亦可感也蓋物變之疊遷人事之推移而聚散之不可常也故列坐間之人而記其一時之事庶他日之不忘焉

五窮序

五子與余居二十七年未嘗相離一旦治裝謂主人曰久客相累子病甚矣吾聞四方若子之門者十室而九今將逺邁以求知己子亦樂於吾之行乎主人曰噫余何樂哉世之所謂樂者不過多財以爲富而崇爵以爲貴耳以余觀之財歸而怨聚官髙而身危見其可悲未見其可樂也今吾以天地爲室廬以日月爲連璧以星辰爲珠璣以萬物爲使役據髙梧而歌倚繩牀而息吾之富貴固不待子之行而後得也且余疎懶無機涉世險艱結友輸誠對面雲山惟子相知中無間然摩拂激厲功深意堅忠不邀名徳不求報世有如君願相交好子去我獨誰爲樂乎然道有行藏時有顯晦暑來則寒往日盈則月虧聖人權之不失其宜方今之時上下營營惟孔方是慕非少金不行視子欲逺若赤膚之於寒冰忠不能使天下之信愛不能免天下之憎子之當去一也莫賢於揚雄莫達於昌黎且驅且逐見忌見疑嗟子之心諒者其誰當去二也世方尙諛佞者爲賢巧設機關以射時權子能突梯滑稽喔吚嚅咍伺候公卿俛首低眉效彼之爲乎當去三也子有三宜去余獨能私畱子哉自壽域一閉春臺不築寥寥千年民生愈蹙比郡連州孰非汝讎四海𨿽廣汝不可畱廣莫之野昆侖之墟逍遙倘佯縱意所如冺然無爭浩然無營澹然忘情不愈於世之見憎乎子行矣於是五子感泣再拜辭謝而去

送管城君序

余拙不爲時所用避世而深居勢利之徒紈袴之子歲時曾不我過杜門蕭條無可晤言其鬱鬱無聊可知也君一旦來視我相歡如平生諉我以著述倡我以文章陶寫襟靈發揮幽思使我業日進學日博脫略紛華忘乎外慕繄君之力爲多君中山人性銳直而正潤澤而文其始也棄其家而遊於世遇良師沐浴而齊之以法君斬然見鋒鋩人咸異君謂當作黒頭公君亦以當世之用自負旣而果然登名中書進封管城嗚呼君可謂有心者矣君不以名位富貴爲樂棄其徒而友余於窮巷繩樞甕牖君不以爲陋破牀敗幾君不以爲嫌朝暮相從遊戲於文場凡余心之所欲言志之所欲爲必慿君以發而馳騁上下君不以爲勞卻冠濡頂信手揮灑君不以我爲戲裸裎相對禮容不舉君不以我爲慢處之髙閣終日不接君不以我爲疎余之曲直短長君無不隨我亦不以君爲無心者也我與君可謂相知之深矣然猶未能盡君之善也𨿽然我與君志同道同而損益不同我日益則君日損君以爲道當然盡心而不辭也嗚呼賢哉良友生乎今也又將棄余而長往放身於寂寞之鄕避世於逸少之冢頽然以終其天年𨿽以余之甚愛且將不得而從也惟君當權用事而不避盡心於世而無求掛冠長往而不悔進退用捨與道推移何其達也世有如君者吾將從之遊如其不然吾又安能遽忘情於君邪故序其事以送而寄餘懷焉

梅園雜集序

夫艸木之華莫不可愛而詩人於梅獨甚焉豈非挺孤芳於零落之後發陽和於霜雪之餘體潔香淸標髙韻逺而然耶昔予遊江南見梅甚廣而愛甚篤杖屨畱連未嘗一日而厭也自北歸與梅絕幾十年見似者而喜況其眞者乎安陽許氏園有梅一株歲暮方盛開余與諸君攜酒造其下攀枝嗅蘂恍然如良朋久別而忽相遇也其喜慰爲如何淸興旣逸芳樽屢空念雅集之難常悼寒英之易落醉後索筆因賦詩以寄懷且以示同遊之士焉

遊佛峪寺序

泰山之陰有佛峪去州治五十餘里其境勝絕元貞乙未春餘寓居奉髙同諸君往遊焉出郭東行山盡北轉而西巖谷阻深髙下重疊入峪數里綫路縈紆俯臨千尺之壑寒藤巨石修篁怪松交掩互映時久旱流泉斷絕以不得聞潺湲蕩激之聲爲恨旣至寺登重閣憇松棚酌玉泉烹山茗南對天門日觀蓮花諸峯其東西北三面亦皆蒼翠萬仞環繞拱峙煙雲晦冥頃刻千變是夕畱宿僧堂爽气蕭然此身不自謂在塵世間天明出峪尙回首戀戀不忍去也噫勝境難逢良朋易失淸興所寓能無識乎

贈李主簿序【並詩】

崔守信君實從余受書之暇嘗言故城簿李君之賢曰其淸廉勤幹於今固爲少有其好賢樂善亦世之不可多得也予竊識其言而思一見其人今年秋君以事過鯨川謁予於髙氏書院之中和堂其容肅肅其辭侃侃蓋淸而通和而節不惟有以副予前日欲見之心抑又有以知崔君之言爲可信噫廉吏古人所甚重蓋廉則欲寡而心明政之所以平而民之所以不擾也𨿽然廉而不幹亦止於一身而已耳如君之幹且廉豈不爲可取哉充是而往他日所至又有非余之所能量者矣詩曰靡不有初鮮克有終君其勉之於其別也因爲詩以贈有客南來自故城偶因論政得君名餔糟不羨傍人解飲水惟知此味淸只得簿書爲俗吏豈知簮筆是儒生鳯鸞本是雲霄物枳棘淹畱恐未平

送劉公美赴長淸簿序

昔杜君元顯嘗言其友劉君公美之爲人曰孝友廉能士也予記其言而思見其人大徳元年秋餘至鯨川公美時爲運使幕僚一見歡甚詢之知其爲西鄆劉公濟川之子也劉公剛正明達嘗提領東平案牘事與先君交甚密余嘗拜焉公美短小精悍涖幕三年人服其才後日從書生遊篤志經史手不釋卷事親睦族皆盡其道杜君之言於是益信今除長淸簿未赴間奉其母還鄕詣余別余方讀柳子書愛其送薛存義之言有所感因舉而告之曰夫吏者民之役也民出其稅賦之十一以傭乎吏使司平於我也今吾傭一夫於家受吾直而怠吾事且盜吾貨器則吾必甚怒而黜罰之矣公美讀書知爲政愛人之道必能達斯理而不使有愧於心矣矧彼有西臯先生在儒宗也吏師也吾子親炙而問道也其益可勝言哉

送國希顏序

昔希顏從余學於維揚甚有志而勤然恨其不久而歸也後十年予寓泰山下希顏自益都不逺數百里凡兩至其學其詩文甚正而有源委使余驚且喜因畱十餘日詳觀之則見其退讓而不居篤實而不浮縝密而不疎與之論世事又知其有用而不迂也希顏嘗以廬墓之孝聞於鄕蓋非有所爲而爲之者有司以孝廉舉之𨿽非希顏之本心然爲國家風俗計則所系甚重而有司之所當爲也於希顏乎何預𨿽然自古求忠臣於孝子之門蓋忠孝本一道君親無兩心厚於此者卽不薄於彼者也噫豈獨父子君臣之間哉夫婦兄弟朋友亦是心之所推耳且希顏於余其從學之日亦無幾顧乃拳拳不忘於十餘年之後冒風霜越險阻一再至而心益堅義益篤余山林寂寞之人也希顏豈有所利而然哉其視逢蒙陳相之徒亦大異矣此余之所以有感於希顏而論其心之所自來也若夫爲學之方所謂明誠兩進敬義偕立者希顏蓋嘗講而及之宜有以自勉不復有待於餘言矣

送張子浩序

張君子浩莘亭後進之秀也其家學有惠之先生以經術鳴於鄕而爲之祖有文伯書史以才徳推於憲司而爲之父三世詩禮其所漸漬薰陶者深矣大徳二年戊戌冬子浩過長蘆謁余於髙氏書院之中和堂則知其祖猶無恙而文伯之亡久矣因記昔年江南初下予遊杭故宮登天章閣而文伯在焉一見握手歡如平生而相期者甚逺其後君蹭蹬竟止於此余亦白首無成將指山林爲歸宿感念疇昔不覺慨然且知命之有在果非人之所能爲也今子浩抱負其所有提空囊遊四方以交其豪傑又將別余觀光上國其志亦壯哉余貧旣無以贐而贈言之義又非所能及但嘗讀濂溪翁之言而有疑曰爲士者當志伊尹之所志子莘人也必能知尹之事矣是果割烹要湯以求用乎是果耕云自樂以傲湯之聘幣乎二者之間相去逺矣子其爲我明辯之餘將志焉子浩俛而笑曰姑啜醨請俟他日遂別去

送韓子新序

良醫之權與宰相等而宰相所以治天下者卽良醫之術所以治一人之身者也蓋病者之死生安危系乎醫而天下之戚休治亂系乎相醫之良則能回死以爲生易危以爲安而利及乎一身相之良則能化戚以爲休革亂以爲治而利及乎天下𨿽所處有髙下所施有廣狹而權之所寄實無以大相異也昔人有言不爲良相則爲良醫豈不以此歟然而其術之相似則未有知之者今夫良醫之治病也必先行其血脈而導其壅滯養其正气而防其風邪然後隨其證而藥之則疾去身安可以享和平之福彼良相之治天下亦何以異於此哉內有以格君心之非而外有以達四方之情然後隨事順理而區處則獘去政行而可以致隆平之盛良醫之術其用如此君子其可忽哉吾友韓君子新以醫術教授濟寧秩滿將歸過余安陽酒間求文以華其行余不得辭也因爲醫說以廣其志且將以聞於今之醫天下者

送文質序

自古英雄豪傑之士莫不以功名自負而期有爲於當世然雲龍風虎會遇常少而冥鴻霧豹隱遁常多蓋屈伸進退之理亦存乎大運耳我國豕自艸創以來文風陵遲士气猥陋殆五十年否極而泰天啟聖人旁求俊乂丕光鴻業士之濯泥塗而登雲霄者肩摩而踵接也余獨以書淫傳癖摧頽於衡門之下操觚而飲水苦調而悲歌與我文質詩文相好若夫郁衝星之秀气懷破浪之長風則余也有愧於文質多矣吁君其摶風而我其垂翅者乎況今國家創制文字重開混元燦云漢之天章變蒼頡之鳥迹詔求能者俾之肄習君以俊爽之才首預其選平地靑雲自望於他日揮毫之際矣是行其勉哉安丘東望六百餘里靑山白雲詩裏行間是役固不惡而吾獨因子有所感焉爲我弔鄭康成之墓而觀於山之巓水之涯復有當年茹芝采薇而耕云釣月者乎爲我問曰明天子在上能出而與我從事於斯

送王國華序

至元戊子春門人王緯國華詣餘言曰家君仕朝久違覲省今將奉吾母以往行有日矣願先生賜一言以爲教而慰夫他日之思余曰功名富貴皆外物而有天命非余所宜言也獨於爲學之事有感於余心者將於子乎言之夫人之生或家貧無力而不得學或父兄非賢而不容學幸有力矣父兄賢矣或其人之資稟暗弱而不任學有其資矣或荒州下邑弦誦寂寥而師友無其人則亦安能知所當學而遂其志哉是知人生成才之難而得其全焉者之寡也今子以聰明秀異之資家溫而親賢其平日師友之所得者已自超然而不羣矣況今京師乃英俊賢豪之所萃而文館諸公又皆一時之選子往而遊其間聞見將日博道義將日充而聲華將日著矣是豈天之厚子而欲其成邪何其際遇之幸而四者之能備也𨿽然此皆學之所資而非所恃以爲學也百川學海而至於海丘陵學山而不至於山豈非以其進止之異而然歟書曰功崇惟志業廣惟勤請以此言爲子贈噫後生可畏安知他日不以文章瑞朝廷而有以增東觀玉堂之重也哉子勉之吾之望也亦或上天之意而乃尊之心也緯起謝曰𨿽不敏敢不佩斯言以自勵遂拜辭而去

送王士美侯巖輔二生序

至元庚寅秋碭宰崔公以禮招余至其邑俾專講席率俊秀以聽焉於時聰敏而翹楚者得王侯二生爲之最方將賴起余之助盡取六經語孟及曾思濂洛晦庵諸人之書而共讀之以究觀天人性命之理陰陽鬼神之敬人倫日用之常事物古今之變會之吾心而求其至一之歸以爲若此亦天下之一樂而可以忘乎外慕矣柰何方啟其端百未一講而二生告別有觀光上國之行乎噫是天奪余翼而使不得終其所樂也則余也能無介然於心耶𨿽然利其助而圖終其樂者余心之私也親老家貧而不擇祿仕者聖人之義也子行其義余敢計其私哉厥今煌煌天朝賢哲攸萃往求知己宜無難者詩曰誰能烹魚漑之釡鬵誰將西歸懷之好音魚美人之所欲也必將有漑釡鬵而待之者矣好音之懷余其得而已哉因思昔之人於功名富貴未嘗存固必之心但聽天所命而行乎正大之情其得也旣非所以爲喜其失也則又奚足以爲悲念京師桂玉之艱懷髙堂白髮之夢吾知二生非久別也於其行書而贈之庶知余心之所期者有在也夫

送康仁叔序

至元壬辰夏餘過濟寧始與仁叔會見其胸懷灑落而才气髙朗蓋可敬可愛而不可疎者也於是宴飲終日而別是歲冬之季仁叔過余安陽酒間言曰某平生讀書事親未嘗去家百里而逺其進取之念夢想所不及也不知姓名何以達於駙馬應昌公而今也忽以聘幣來人微禮重辭之不可逺行將柰何余曰士之讀書爲學將以用於世而非欲以獨善也惟其出處進退之不失其正斯可矣今仁叔進徳修業於家未嘗求名而名我隨未嘗卽人而人我卽視彼區區於王公之門搖尾而乞憐者豈可同日而語邪且貴貴尊賢之義自孟氏沒而不明於天下也久矣夫用下敬上謂之貴貴用上敬下謂之尊賢理勢相敵無有輕重然其所以不明者由其蔽於勢力之偏而忘其道義之正是以惟知貴者之當貴而不知賢者之可尊也茍上之人非有尊徳樂道之誠心下之人非有由義居仁之髙志則頽俗波蕩誰其反之今駙馬應昌公惇詩書而說禮樂重賢俊而崇師儒其好善而忘勢旣無愧於古人矣若夫發六經之奧旨陳聖賢之懿範使儒者之學信其卓然可用於天下俾應昌公尊賢之心不替而愈隆是則吾仁叔之所當爲而不得辭者也行矣其勉之

送鄭秀才序

曩余居奉髙其從學之士惟梅鄭二生居其最私心嘗喜之旣而余遷長蘆二生不克從而從者或未二生之若余於是不能不二生之思因益嘆英才之難得而知古人三樂之一者非虛語也前年夏梅生自都下以學識歸過余畱半日匆匆未能盡予懷之所欲言今年春鄭生復以學識歸過長蘆畱書院數日其容止學問詩文皆非前日比予於是益驚且喜旣而辭歸因語之曰予行四方其終焉之志獨在泰山下子歸見鄕中父老當爲我問西溪白雲無恙否書堂之主人行行將歸矣二三子能予翼乎述三代之遺文垂千載之事業抗遐情於物外等富貴於浮雲二三子其亦有能樂於斯而予從者乎鄭生名執中字公權家貧而志學必將有立於他日是尢予心之所望也其亦勉之哉

蘭軒集卷十一

蘭軒集卷十一考證

第九頁前六行忠不能使天下之信忠原本訛終今據文攺正

第九頁後一行突梯滑稽梯原本訛涕今據楚辭攺正

欽定四庫全書

蘭軒集卷十二

元王旭撰記

息齋記

教諭王君子正鄃城之善士也甞以孝防之行見表其門閭一日過予言曰吾聞畏影而疾走者不如就陰而休迹行險而僥幸者不如居易以俟命今吾年亦至矣心頗厭於人事欲以息名所居之齋而請子記之何如予不得辭因謂之曰息有二義有止息之息有生息之息風停而浪靜薪窮而火絕此止息之息也靜者動之根闔者辟之始此生息之息也今先生超乎利欲之風波而忘乎權豪之勢熖淸風里社白日羲皇古井死灰殆不足以諭其心之無事也其於止息之義固不待於予言之贅而自得矣獨於生息之義有可言者蓋甞觀於吾身呼吸之間而知天地陰陽動靜闔辟之理夫气之一出一入往來相因而無窮者鼻口之息也彼萬物之生於春而死於冬孰知純陰之坤而一陽之復已爲羣物胚胎之始是靜中之有動而闔中之有辟也然則天地生生之誠何甞有間斷之時耶其於人也亦然仁義之心與生俱生𨿽或一時防於物欲而梏亡於旦晝之所爲然夜气之所息源源而無窮自有不能已者養而存之則良心日盛而聖賢不逺矣昔衛武公九十有五而進徳不衰先生之年亦未矣然則予也又安敢輕陳止息之說於前哉君於是笑而謝曰斯言起予敢不勉諸遂書而記之

明徳堂記

昔故人有以寶鑑遺餘者發奩而觀之則湛乎若寒潭之水皎乎如秋空之月懸於髙堂之上而物無不照以爲物來而物未始來以爲鑑往而鑑亦未甞往也蓋虛明無蔽體立用行有自然而然者後余逰四方數年而歸入門問鑑之所在則兒童出諸敗壁之下塵垢積寸矣面之昏然無覩也家人亦以常銅視之惟救月則一用耳嗚呼昔之明今安在哉語未旣有負局者呼使治之滌之以水摩之以藥轉瞬間而昏翳盡去淸光盡還豁然如層陰之捲太虛而白日之正中也余驚喜曰今之明何從來哉噫人之明徳亦猶是也原天之所以命於人而人之所以受於天者一性昭明眾理咸備隨感而應神妙無方初豈有一毫之蔽也哉良由拘於气稟汩於物欲故其昭明者日昏月昧而不能復是以極於下愚而後已也人誠知夫天之與我者本自髙明而廣大吾反昏蝕斵防而不能有之以自同於庶物豈不可哀而亟思有以反之耶茍能道問學以開其气稟之偏尊徳性以去其物欲之誘則前之眀徳將一旦復還我矣其還也非自外而至也乃吾之所固有也易卦之晉曰君子以自昭明徳大學之首章曰在明明徳書之康誥曰克明徳此三言者何其同而不異也是皆聖人指義理之根原性情之妙用以示人而使知其靈且貴於物者在乎此也今旣掲斯以名講誦之堂而書其說於壁以告來者使知所用力而加勉焉

頤徳堂記

有天命當然之理有人心自然之善此古今之所同而愚智之所均得也何謂當然之理天以陰陽五行化生萬物而賦以健順五常之徳此理之當然者也何謂自然之善萬物之生受天命之理以爲性而具於虛靈之心性無形而心有體故仁義禮智蘊於中而爲全徳此善之自然者也有物則必有此理有心則必有此善何甞古今智愚之間哉然而有君子小人之不同善惡向背之或異者無他是乃不善養之之過也譬之木焉生理旣具而又能固其封植時其燥濕順其生而無以傷之則條達暢茂不以爲難矣茍或反是則傾覆枯朽亦不爲難矣故曰茍得其養無物不長茍失其養無物不消又曰養其大體爲大人養其小體爲小人體有貴賤養有大小乃義理物欲之所由分也世之人惟知物欲之養而鮮知義理之養此其徳所以不及古之人歟是知徳𨿽我有而不可無養之之功養之之道將如何曰易卦之頤養道之善也上艮下震有內虛外實之象焉蓋義理之在天下者爲無窮而吾心亦當與之無窮內之虛所以來外之實也受天下之義理以實其在中之虛則吾徳內充而輝光外著豈非養道之善乎然而君子非止於是而已也復推其所以自養者以及於人則內外無憾而頤徳之功全矣故曰窮則獨善其身逹則兼善天下是乃聖賢之志也單父陳君來判泰安州事以頤徳名堂而請記於余不得而辭也因爲說以遺之

厚齋記

楊君廷玉始予一見其充然厚重之資而知爲君子長者之人也及來鄃城其子彥思又從學於予日月旣久知之爲益詳其辭气之和藹藹如陽春徳性之美溫溫如良玊恩睦於親族而誠孚於朋友其君子長者之稱眾無異辭焉一日過予言曰某不幸幼而多故不克從事於學然心知詩書之爲貴而道徳之爲美今老矣所幸有二事焉一子以勤家一子以讀書而身得優防於無事讀書者以兄之治生爲勞而毎不安其心勤家者以弟之讀書爲喜而無少異其意二子之友敬篤至吾知他日庭前紫荊無復焦枯之慮矣自吾先人以厚徳見推於鄕裏而吾嗣之常懼弗及儻使子孫無怠世稱善人是則吾心而富貴非所望也近辟一室以爲晏息之所而欲以厚名之俾居此者因名思義益厚其徳而不防於浮薄之失子爲我申其說而記之何如予謝曰某不敏何足以承君之意𨿽然甞觀於農夫樹藝之事而有感焉蓋磽確之地無良苖沃饒之田多美稼豈非以土有厚薄之異而物有盛衰之殊乎是以良農之治田也旣糞之又漑之凡欲其厚焉而已矣況吾心方寸之田亦何種而不生哉君家之田旣已厚矣物之生者將日蕃矣傳之子孫使無愧於良農則廩可髙而凶年非所患矣噫太朴之日散而淳風之日漓浮華之日勝而巧僞之日滋古人不作非君吾誰與歸

遐觀亭記

大徳元年春西臯先生自歷下來防鯨川愛李君長卿東郭之園亭爲大書遐觀二字以表之由是斯亭遂爲衣冠逰集之勝所而長卿又素以好事稱毎羣芳盛時輙置酒邀賓造其上停杯一笑香風四來短白長紅各有嬌態佇目徘徊之際甚足以暢幽情而增吟興也於是客有疑而問之曰古人登東山而小魯登泰山而小天下豈非所處之旣髙則所視之益渺而物不能爲之障礙乎今斯亭也髙不逾丈紅緑紛如互圍而交映目之所逮者有限吾見其觀之不能遐也斯名殆未可歟主人曰不然吾聞髙人眼力可以超千古逹士胸懷可以納九州善觀者蓋以心而不以目也吾試與子慿軒而觀艸木之秀茂則見天地之生意流行於四海而無間也觀禽鳥之飛鳴則知陰陽之動物遂性於兩間而自如也觀雲煙之聚散則悟浮世之富貴功名儻來於一朝而非久也崇吾仁以爲山則不必嵩華之崔嵬而崔嵬者常峙於胸次導吾智以爲水則不必江湖之浩渺而浩渺者恆流於目前則吾之此觀也不旣遐矣乎今子於吾亭乃以目而不以心宜其有所窒而非吾之所謂善觀者也他日有浴沂風雩之樂者可與俱來同吾此觀客於是愧謝曰逺哉君之心也今而後不復有疑於斯亭矣

中和書院記

長蘆髙伯川旣以餘財助修文廟兩廡而成之又感燕山竇禹鈞之事嘆而言曰興書院養寒士此盛徳事也北方三百餘年已來繼竇氏之躅者何其寥寥耶余陋𨿽規模不及彼而竊有希賢之志焉於是買地於所居東北積水之上𨿽近闤闠而幽寂閒曠可爲士子肄業講習之所乃營爲二區其東正堂三間東序如之以爲講師之居其西書樓上下各三間髙明宏深盛夏無暑气東西廡亦各三間繞以周垣髙大其門西臯趙公爲大書中和書院以表之君又以厚幣聘師儒於四方俾専講席而防學之士皆代其束脩之費而廩給之其規畫措置猶未巳也余辱承君幣來自泰山書院之成目覩其事嘉君之用心逺而爲利博有非流俗所能知者因對諸生而嘆曰夫天道否泰盛衰如循環無不復者艸創以來國家以伐宋爲事未暇文治今聖人在上天下一家書籍盛於中國學校徧於四方斯文其將復興乎且書院一事盛於南國而北方未之有今髙君營此蓋將以爲北方倡而因以上迎乎天意安知不有好事者隨而和之哉他日擇形勝之地盡規模之大有如白鹿如石鼓如嶽麓稱於天下名於後世以恵學者於無窮其人其事𨿽未可知而其原則要自髙君發之嗚呼其用心可謂甚逺而無愧於竇氏矣今諸生肄業於此防君之恵當有以副君之心而毋失其爲學之道夫學之爲道非徒區區誦說而已也孝弟忠信以立其本詩書禮樂以明其用切磋琢磨以致其精則才成徳就庶防無負於髙君經營書院之美意矣諸生其亦思而勉之哉

餘慶堂記

長蘆袁善慶甞過余髙氏書院之中和堂以李君英略所作賢母傳見示曰此樂陵王才卿之母李氏也余觀之見其恩義之俱全孝慈之兩盡而壽考康寧又有非他人之所能及者因爲賦詩以美之袁君曰李母之事君旣有以知之矣而才卿兄弟猶恨君之未及知也因言其孝友仁厚肥家睦族之道所以見重於鄕閭者余於是欣然願一識焉已而袁君又來致才卿之意曰家有堂旣以餘慶名之矣願先生爲之記余旣知其人而又無以拒袁之請因取易坤卦初六之文言而詳觀之嘆曰天人之際上下相爲流通而理气相爲感應者未甞或差如此昧者不知也且聖人於他事未甞輕爲必然之辭而獨於積善之家曰必有餘慶自非察於天人之際而明於感應之理何以有此必然之辭乎夫慶者吉祥之總名而人人之所願得也茍善之不積而望慶之自至是猶北轅而求越亦終於不得而已矣蓋善者慶之基慶者善之效善之所在卽慶之所存也今才卿之母旣以賢徳獲上壽而昆季又皆以仁孝稱門族昌大將自此始他日君之子孫登是堂者思欲常享於斯慶必思常積於斯善而後能常無愧於斯堂矣

中和堂記

學者之事莫先於治性情而修禮樂夫性者理之所防而情者性之所發也防而無所偏則性之體立矣發而無所戾則情之用行矣性情體用所以爲天下之大本逹道者其中和之謂歟故治性情者不可外中和而他求也周禮大司徒以五禮防萬民之僞而教之中以六樂防萬民之情而教之和蓋中者禮之所以立也和者樂之所由生也守天理之節文而無過與不及之失順天理之自然而無倒行逆施之獘則中和得而禮樂在其中矣故中和者所以治性情而修禮樂者也髙君伯川旣以中和表其書院而復以名其講誦之堂於學者寧無意乎諸生登斯堂玩斯義其於性情禮樂之際可不思所以自勉而求識其體用之全哉

鐵巖記

人心之蘊必托於物而後形觀其所托則可以知其中之所存矣故樂水可以知其智樂山可以知其仁焉世之君子自唐奇章公以來往往嗜石求其環秀怪巧狀峯巒者大則列於池臺之側小則置於軒楹之間以供朝夕之玩其皆樂山之意歟然而未有以鐵爲之者也余鄕陳子問家有鐵巖三峯一日出而示余曰此某先君述古堂之故物而平生之所愛而玩也余惟先君不可復見毎覩玆巖則肅然起敬如或存焉子其爲我記之以慰余之思也餘生晚不及見公甞聞其爲人以謂其气剛以方其志堅以確篤於自信而勇於爲義蓋挺然不可以利誘而威屈者也今觀此巖髙不逾尺而气象堅重剛風凜然有可敬而不可犯者其眞有似於公歟是宜爲公之所愛玩而不置也是宜爲吾子問之所傳寶而不敢失也嗚呼剛徳之難能也久矣士風之輕浮也甚矣吾於玆巖獨能無感乎

防鴻亭記

至元甲午夏蕭宰周君景逺以事至碭相從十餘日甞語余曰蕭之爲邑襟山帶河地僻而民淳余今幸得優防無事於此將友琴樽親圗史觀魚鳥玩泉石順心而適性區區名宦有不足言者矣況君子貴於知止何必日暮途窮而後稅駕哉卜居之意於是定矣甞構一亭名曰防鴻竊取揚子鴻飛防防弋人何簒焉之語也吾子爲我申其義而記之何如余逡巡而起謝曰君之寓意髙且逺矣顧余不敏何足以承教而發揮之𨿽然敢不諾諸愚甞觀易之漸而有感於人臣進退之義蓋卦之六爻其象皆以鴻言鴻之爲物順陰陽而往來不失其時者也自初至五其進以漸於幹於磐於陸於陵可謂遂飲啄之欲得逰集之樂矣然而矰繳之虞庖廚之禍亦或由是而不免也君子之仕自一命而至公卿亦可謂身榮而志得矣然而華亭之鶴東門之兔亦或因此而致思也是知富貴多危機功名隠奇禍乃古今之常事無足怪者獨上九一爻處漸之極而在無位之地豈非人臣功成名遂而身退之象耶故其辭曰鴻漸於陸陸雲路也是其髙飛而逺去者也𨿽違飲啄防集之樂而亦免矰繳庖廚之禍此鴻之全身而善處者也君子於此旣不失君臣之義而又有以遂山林之髙豈非進退始終之俱得者歟不然避世而長往潔身而亂倫如沮溺荷篠之徒者不免得罪於聖人而君奚取哉且君以世業人才之髙文章字畫之妙知名當世又方彊仕之年是朝廷之所不舎而其羽可用爲儀者也豈終於防防而無用乎然則斯亭也殆非君今日之事也姑敍其說以記焉

衍慶堂記

泰安監州石使君新第堂成名以衍慶而請余記之餘謂慶者吉祥之總名而衍者引而長之之謂也水必有源然後可以衍其流木必有根然後可以衍其枝人之慶必有所自茍無以積於前則亦安能衍於後哉蓋慶者天也衍之者人也以人而求必於天自勢而觀之則見其形聲不相接視聴不相干而有可疑者自理而觀之則上下之同流而感應之一气未甞或差也易曰積善之家必有餘慶慶在天而善在人善愈積則慶愈長矣是豈無自而來哉惟君父子相承宣化千里其施澤於民旣厚且久余之來也暮不及拜先使君而遺愛在人稱之者不容口則固知其善之有所積矣及與君防則見其襟度夷曠气貌溫和好賢樂善誠實自然眞吉人也於是退而嘆曰石氏之慶未可量也使天而可必則於公之髙門王氏之三槐又如何哉𨿽然源深矣而愈加疏濬之功本盛矣而益致培養之力則其流其枝豈不益長而益茂乎是又君之所當知而加勉者也

述古堂記

陳子問一日過餘言曰先人平日嗜經史而勇於義不茍合於時以窮其身而不悔甞以述古名所居之堂未及有以記也某忝嗣箕裘旣痛先人之不復見而堂中之書往往手澤猶存朝夕保守不敢失墜惟名堂之義不知所以繼志而用力者其爲我言之餘辭不獲因謂之曰子之先君所謂古者非指道而言邪世固有古今矣而道亦有古今乎以爲道而無古今也則堯舜之稽古孔子之好古而子思所謂反古之道者皆何謂也以爲道而有古今也則道之大原出於天天不變道亦不變而又何古今之有若曰非道之謂特指六經而云爾則六經者載道之器也道旣無古經獨古哉然則名堂之義吾子將若何而行其力而余也又將若何而爲子說𨿽然豈果終無其說乎易有太極是生兩儀太極者陰陽天地之理兩儀者陰陽天地之形也是理之自微而之顯气之自靜而之動造化之所以流行而萬物之所以爲萬物也此道之所自來六經之所爲本而舎是將無古矣其述之柰何抑吾聞之人之一身備乎天地而心者人之太極也方其寂然不動喜怒哀樂之未發卽太極涵三爲一之時也及其感而遂通天下之故而莫不中其節卽乾道變化各正性命之事也三綱九法五常四端皆由此立皆由此運固不必求之千萬年之逺而察之吾心動靜之間卽天地陰陽之闔辟始終見矣是豈區區泥陳編而守芻狗者所可得而知哉子不余信甞試升堂靜坐招濂溪翁而問之當有得而知所用力矣於以繼志尙奚愧之有

拙齋記

鯨川恆敬之以拙名齋而請記於余余未逹其意因問之曰子之所謂拙者得無拙於媚世而恥不及於鄕原乎得無拙於幹祿而愧於巧宦之漢臣乎又得無拙於謀生而有羨於陶朱乎又得無拙於語言技藝而有慕於祝鮀公輸乎敬之笑曰五者之拙余實有之而恥愧羨慕則心之未甞有也又甞讀濓溪翁之賦而重有所感因以名齋先生以爲何如余曰名生於實者也子旣有拙之實矣可不安拙之名乎𨿽然前五者之拙拙於外者也非子之所當病也夫拙於鄕原則無賊徳之譏拙於巧宦則無顚危之失拙於陶朱則無利欲之昏拙於祝鮀則無口給之憎拙於公輸則無機械之恥一拙而去五損得五益子又何疑焉若夫拙而在內明徳而不知其方進道而或迷其途心爲茅塞而气已委靡則恐有所未可敬之曰願堅吾外而勉吾內順天命而無營守吾誠而不欺庶防其可乎余曰可哉遂書而記諸壁

三教堂記

安陽許公奉資稟淳和而與人無兢中年有隠居之志去城東北二里餘葺圃種樹構堂其間仍繪宣尼瞿曇老耼之像而事之一日余與諸君至其所公奉謂余曰夫儒釋道是謂三教其並行於世也久矣然而爲儒者則攻二氏爲二氏者則排儒吾見其隘未見其廣吾見其私未見其公也今吾合三聖於一堂而事之者將以矯其隘與私而又將以剖三家之藩籬而一之也故名其堂曰三教而請君記之何如余笑曰吾聞天下無二道聖人無兩心而又豈有三家之異教哉此皆後世失其本而泥其末師其迹而不師其心者之過也何以言之蓋天理之自然而人物之所當行者謂之道品節其道而爲法於天下使人人有所據依而不失其中者謂之教道也教也豈空寂虛無之謂哉昔仲尼祖述堯舜憲章文武六經所載可據而行皆天理之當然而不容議者也彼瞿曇氏生於西方逃君父入山林其亂倫𨿽不可以爲法而薄嗜欲廣慈悲錬精神明心性蓋獨善其身豈欲他人之盡然哉自漢明之後其法盛行於中國壊綱常溺民心失瞿曇之意逺矣至如老耼乃周之史官孔子甞從而問禮固儒者也道徳一經無所不載而妄者獨取谷神一章爲養生之祖於是方術神仙科儀齋醮等事相繼而起皆歸之老氏噫可謂誣矣或曰昔者楊朱墨翟甞爲兼愛爲我之說其後流而爲二氏蓋釋氏之慈悲卽翟之兼愛也道家之修養卽朱之爲我也𨿽見辟於孟子而有不能終絕者豈専出於瞿曇老氏之爲哉今君誠能知夫教之所以爲教去其異取其同略其迹求其心而不悖於天理人倫之正則果知天下無二道聖賢無兩心而三家之是非定矣或者以前記不便於二氏又請爲此許君公奉安陽之善士也喜沖淡而厭紛華中歲屏居丘園逍遙竹樹間其所往來者非釋子則儒生道流也又築室以奉宣尼瞿曇老耼之像而名曰三教之堂餘暇日杖履乘興常與諸君造焉愛其幽潔必盤桓終日而後返君屢以堂記爲請余曰三家之教行於世也久矣然而道不同不相爲謀余也學乎孔氏者綱常禮樂則甞聞之矣二氏之教則未之學也將何以承君之意而記君之堂乎𨿽然請言其略夫聖人行道於一身而爲法於天下其心莫不欲斯人之歸善去惡以得其天性之安而已矣三家之教𨿽有不同然而欲人之歸善去惡度其心豈有異哉而世之爲儒者則外二氏爲二氏者亦非儒是皆拘於形迹之末而不逹其心者也今公奉合三家而一事之其有見於斯乎他日叩君必將有以告余也

蘭軒集十二

欽定四庫全書

蘭軒集卷十三

元王旭撰記

碭山重修宣聖大成殿記

至元甲午嵗新天子旣卽位首頒明詔於天下以興學養士修理文廟爲言於是碭邑之歌方盛而宣聖大成殿適以霖雨壊官吏震驚莫敢寧處卽合謀攺作而大新之邑人聞者莫不欣然願有以自效蓋舊殿板堂三間規制弗宏無以愜一方瞻仰之意今攺而爲五明璢璃轉角之制侈大宏麗巍峩輪奐其於聖人之宮甚相稱也邑人之喜豈非有以合乎心之同然者歟鳩工於甲午之孟冬落成於乙未之仲春及廚庫各三楹亦次第而俱新於是耆老士夫從其官吏防集庭下拜且言曰恭惟夫子之道廣大若天地昭明如日月顧此區區一殿之廣狹髙下豈足爲增損哉然世道人心則於是乎卜也方今釋老之宮徧天下一小邑不下數十區其壯麗邦君之居不若也而宣聖祠廟州邑闔境數百里惟一設耳往往卑陋而不彼若圮壊而不時修噫世道之消長人心之邪正亦可知矣然則我邑賢侯今日之舉非惟無負於聖詔其爲世道人心計亦可謂切矣使天下之爲政者皆知抑彼而崇此如侯之用心則斯文其有不振學校其有不興而人才其有不盛者乎某時方叨講席目擊其事眾謂某盍記之因不辭而書庶俾來者有所考而繼厥志焉侯蔣氏諱恕平陰人其協謀同志者皆勒石以志久逺玆不詳載

環溪記

泰山陳君魯彥有別業曰環溪在郡城之西六七里丁酉季春嘗置酒邀余往遊焉有艸堂三間西臨古溪堂前地可四十畆肥而平植諸果後可半畆皆花卉錯蒔坐定余謂君曰所謂環溪者此邪水泉安在君笑而起導餘下溪岸十餘步得泉一長數尋中浮小荷如錢北而西其泉漸多或淺或深或廣或狹澄碧不流有魚出沒可觀君方種栁數百株溪所環地可十畆宜稻時大旱澗谷皆涸而此溪如是他時可知也歸堂上舉酒屬君而言曰夫有山恆患於無泉有泉恆患於無土今君仰髙俯淸而宅膏腴可謂得其勝矣𨿽然君之心將不止於是也蓋因髙之仰而景行之是行則吾仁當日進因淸之俯而心源之是澄則吾智當日明因膏腴之宅而道徳精華之是擷則吾之業當日廣如此則人因地而益髙地因人而益勝矣但恐天爵修而人爵至不得久爲環溪之主柰何君因大笑酌酒酬予而歌曰環溪之山兮神且靈環溪之水兮甘以淸環溪之土兮沃而平卜吾居兮樂吾生終逍遙兮謝浮名歌罷更酌大醉而返

省齋記

袁君善慶以省名齋而求記於余余曰魯論載曾氏三省之說子之命名得非有取於斯乎請爲子申其說昔者聖人設教於洙泗之上學者甚眾惟顏氏爲庶幾顏之後得其傳者曾氏一人而已然考之當時四科不與而聖人亦嘗以魯許之其所以過人者奚在也蓋忠信傳習乃所以誠身而明善此聖學之要而曾氏之所獨得者何爲曾氏之獨得而他人之不得耶蓋存心與不存心之異耳心之所以存者其省之之功乎省者反求而詳察之謂也豈特曽氏爲然哉屢省乃成帝舜所以保其治內省不疚夫子所以無其憂聖人猶且從事於此況學者可不用力於斯歟袁君鯨川之秀也謹於修身而篤於爲學觀名齋之義則不待退省其私而可以知務內進徳之實矣故余告以聖賢之省用廣其志

流芳堂記

至元己丑冬餘寓於鄃旣爲太守宋公銘其先人總管勲徳之碑而知其家世由來之盛他日復以燕居之堂請余名而記之餘旣名之以流芳而值余將歸其記未暇作也今日還家偶閱晉史至桓溫有大丈夫不能流芳百世亦當遺臭萬年之語因掩書而嘆曰芳可流臭可遺乎是蓋姦雄一時之言而非其志之所存也及觀其終則彼身旣不免爲防扈之臣而其子又以僭逆致敗果無芳之可流而臭之遺者將不止於萬年矣異哉何其言之應而如是耶蓋有是言卽有是心心卽天也禍福感應之源也一念之善善卽應之一念之惡惡亦從焉使桓溫果以流芳百世爲心則忠勲盡節子孫效之與國咸休永世無窮而芳之流者亦將不止於百世矣惜夫溫之心乎彼而不心乎此也因念昔與宋公名堂本取徳厚流芳之意云爾而今乃與溫之言合然溫之心期於遺臭而旣已如其所欲矣今宋公自祖及孫佩金符者三世好賢喜施種徳不衰觀之天理其興蓋未艾也使自今已往子孫相承皆以公之心爲心益深其源益培其根則人之所欲天必從之而流芳百世獨不能如其所欲乎又恨去公之逺而不得共論此意也言未畢聞剝啄聲開戶視之則宋公之伻來徵記者也余卽不暇別作因書以授之

止齋記

予一日講授之暇逍遙曳杖過李君簡卿之家見其新辟一室𨿽不甚寛而虛明可愛坐旣定因言及古今之治亂人事之得失世途之幽險仕宦之艱危意悄然有所不樂君嘆曰吾聞之適野者途窮而返駕遊川者風浪而停舟君子之道亦行其所當行而止於其所不可不止而已苟於其所當止而妄行焉則悔吝生而憂患至矣吾平生賦性疏懶不喜奔馳每思日用之暇閉門卻掃焚香黙坐消遣世慮使此心如古井之水未之能得也昨因觀大學知止之章而有黙防於予心者今欲以止名吾齋而請子記之可乎予曰可然此乃予之所宜稱而非君之事也蓋嘗勞於旅者然後安在家之貧常厄於饑者然後甘藜羮之味昔予以親老家貧之故急於甘防之奉而不知富貴貧窮之有命倀倀狂走陵險阻冒風霜首尾十年南北萬里終無益焉惟其久勞於動也是以思其靜惟其久厭於行也是以願其止今君固未常動也何靜之思未嘗行也何止之爲故夫所謂止者宜莫如予而非君之事也然所止有大於此者君宜勉焉易卦之艮其止乃太極流行事物之定理大學之止至善乃聖賢明徳新民之極功也君欲於斯從事而求知其義之詳乎則程朱之說見於二書者旣已備矣又奚俟於予言之贅哉𨿽然此止之說也若夫君子進修之功幹幹之誠𨿽顏子吾未見其止者故曰士希賢賢希聖聖希天至於天若可以止矣其健行而不息者又何耶故不達天徳則無以知乾道變化之神不知乾道變化之神則無以識品物流形各正性命之理不知性命之理則無以知萬物各止其所之妙今試以人倫言之如爲人君之止於仁也爲人臣之止於敬也父子之止於慈孝也國人交之止於信也人皆知五常之止者當然矣孰知其理運古今而無窮未嘗有一息間斷之時耶此天命之所以常行而人心之所以不死也故不止之中而有當止者在當止之中而有不止者存焉君於齋居隠幾之暇嘗試以是觀之必有得於吾言之表者矣

順齋記

天下事物紛綸交錯有萬變之不齊徐而觀之莫不各有當然之理自然之勢苟能因其理勢而行之則事物𨿽多而可以至於無事此君子之心所以常樂而不憂天下之事所以不勞而能成也孟子謂禹之治水行其所無事蓋不過順其水之性而已嗚呼豈惟治水哉大而天地陰陽小而禽魚艸木吾未見逆其理拂其性而能行能生者也況於物之最靈而名爲人者乎夫天生烝民而與之以五常之性曰仁義禮智信也復列之以五品之倫曰君臣父子夫婦長幼朋友也內而有以順其性則天下之善無所遺外而有以順其倫則生人之道無所闕自世教不明而人心昬蝕於利欲之餘天性人倫迷謬錯亂無所不至本原旣失故於天下之事一皆倒行而逆施之吁可嘆已今吾子誠以順名其所居之齋求余文以記余不知君之所謂順者將委曲以順於人情耶抑委蛇以順於物理耶然自吾五常之性五品之倫順而推之則亦何往而不可也至於禍福窮達死生之際亦不過順其正而已矣此聖賢安土樂天之能事順齋主人其勉之

克齋記

至元己丑嵗予寓於鄃得王君子謙之爲人气和而志剛迹近而情逺詳於處事而敏於應物與人交能委曲盡其誠是有常徳而用心於內者可親而不可疏也其子樞從學於予而君之見禮爲尢厚一日構堂於所居旣落成予造焉君舉觴言曰予自幼讀書亦嘗有意於聖賢之學中年事奪弗克而止然終未能忘也今築此居庶朝夕之暇思所以自治子盍有以名而相之乎予旣義不獲辭因復之曰夫聖賢之學所以爲已者莫先於明理以治性情性情之徳以仁爲首而求仁之術以克已爲要其見於顏子之問聖人之答者亦已詳矣然仁者乃吾心至愛之理包四端而長眾善其全體混然本無虧欠又奚待於克而復哉惟其有生則不能無情有情則不能無欲欲長而理消人勝而天負私意一立物我町畦而仁之害始不可勝言矣如太虛之生云明鏡之生塵淸水之生泥頃刻變化莫知其本體之所在茍能收其云去其塵而澄其泥則本然之有復還其故矣蓋理欲𨿽爲二物而克復本同一機克已卽所以復禮而復禮卽所以爲仁非於克之外而他有所謂復也此克之一字尢爲學者用力之地歟故克如克敵之克人欲與天理爲敵克而勝之之謂也𨿽然克伐不行而夫子許其難不忌不克而詩人頌其美又何耶曰此名同而實異也彼之克施於人此之克施於已乃天理人欲之所以分而君子小人之所以不同也誠能用力克其可克而至於無所克焉則顏子之仁在我而無不得其性情之正矣自治之道豈復有過於此者乎君於是作而謝曰大哉克之爲義也請以名吾齋而記其說𨿽不敏願從事焉遂書之是嵗冬十有一月某日記

敬樂堂記

東平馬國寶以醫遊諸公間誠實樂易心休休焉其得君子長者之稱也蓋久至元丁未冬予南還相與防於北山陳君之座而紀君子周在焉二君稱之不容口且曰國寶以母夫人之故近飭一堂以爲奉事之所而取於孝經居養之云者旣以敬樂名之矣諸君咸有作以述厥美吾子獨得無言哉因以記爲請予諾之旣而西去逮今之來閱嵗者再猶未償也昨日子周至首以國寶之意見徴焉予旣謝逋慢之罪因笑謂子周曰國寶之意云何曰人子之於父母也異形而同气呼吸喘息靡有不相闗者觀於庾父病痢而黔婁流汗蔡母齧指而君仲痛心可見天理流通彼此無間非偶然也然則人子之事親獨可外此天而他求耶蓋敬者所以存吾心之天而樂者乃所以暢吾親之天也吾於吾親一飲食一衣服一云爲無不致其敬焉則誠心感格和气薰蒸雍容愉怡自有以暢其天而安於我矣故敬者吾之所當盡其心而樂者非吾之所能容其心也此國寶之意而予之所知者是與非耶予曰得之矣敬在子而樂在親外而觀之𨿽若二事其實感應之理則一而已斯言予無以加之𨿽然君見國寶爲予問曰他日彩服升堂靈椿獻壽能容吾捧春酒一巵歌白華南陔之詩於座隅乎噫鄭莊公有言爾有母遺繄我獨無於是乎又有以動予心之永慕矣

淸心亭記

至元癸巳秋祕監楊君武子過安陽爲縣尹蔣君才甫篆淸心二大字扁於所居退休之亭東平王某因推其義而爲之說曰天地生萬物惟人爲最靈而心者神明之舍又所以主乎一身而應乎萬事者也誠能淸之而無以累之則寂然不動之中自有感而遂通之妙不然則方寸擾擾何以酬酢事務之變哉蓋心猶水也澄而淸之則可以鑑毛髮撓而濁之則不能以見山嶽淸者水之本然也濁者泥沙之爲也泥沙去而水還其天則不求淸而自淸矣人心之所以昏濁者亦物欲之污害之也物欲去而昏濁撤則心體湛然靈明虛靜豈不猶泥沙去而水還其淸乎書曰夙夜惟寅直哉惟淸寅者敬也人能敬以直內則一毫物欲之污自不能容此聖人淸心之要法也蔣君方從政以理民聽訟分曲直辧是非爲職不先有以淸其心可乎欲淸其心而不從事於敬猶無益也公餘宴休試坐亭中而思之必將有得於餘言而不以爲謬矣

碭山縣新修學記

碭之宣聖廟在城東南隅其經始建立見於翰林承防王文康公之記者趙君守正楊侯泰其人也是時其城久圮而新復民力猶寡故殿廡稍具而規模未備後歷數政𨿽頗有所增修而學校之事則未暇及也至元己丑秋滏陽崔侯昶來宰是邑下車謁廟顧見神門之外皆迫隘荒穢不可言而殿後之地又皆爲浮屠氏所侵據惟東北隙地僅有小屋三間爲講肄之所公拜退顧眾而嘆曰聖人者禮樂綱常之主而萬代帝王之所師也學校者風化人材之本而國家爲政之所先也顧可使之卑陋廢墜若此乎乃與主簿大名劉圯協謀一心思有以經營修廣之眾聞而悅從遂以冬十月選工塡洿爲髙辟隘爲廣旣建學齋五楹於其南之西而榜以明倫又於其東立堂三間扁以明徳庭甓方池機泉注之竹栢靑翠列植左右邑人觀者莫不咨嗟嘆美喜見顏色以謂昔如何而今乃若是也侯猶以殿後地其勢未能遽正因陋就狹弗克如志爲恨旣乃具幣走東平請某來主其講席邑人預學者咸蠲其役余旣美侯之爲而邑之士大夫耆老又以修學之事請記其詳余竊惟旣富而教乃聖人論政之格言侯於今日之舉可謂待邑人之厚而知爲政先務矣其美有不待於餘言者惟其所以爲學之道則不可不爲諸生言之夫人物之生同得天地之理以爲性同得天地之气以爲形其知覺運動無以異也而獨人爲靈且貴者何哉以人稟其性之全而物稟其偏故爾然其拘於气質蔽於物欲流而不返則向之所謂全者今或失之亦無以異於庶物矣且夫學之爲道所以明其善而復其初也克其偏而反其全也蓋仁義禮智皆吾性之所固有而其行於父子君臣夫婦長幼朋友之間者莫不各有當然之則所謂道也惟不學以明其理故莫能有以知之耳學者誠能求諸聖賢之書而驗諸日用躬行之實收放心察人倫以孝弟忠信立其本而格物致知明其用使修身齊家治國平天下之具皆在於我而所學不爲空言則庶幾無負於賢侯立學校作人材之美意矣余𨿽不敏願與諸生講而勉之

陳氏阡表記

至元庚寅秋教授陳君公望手書其先人行實一通遺予曰新塋畢事子爲我記其阡之表予辭不獲因謂之曰夫志墓銘碑已非古而阡表之記也又何居𨿽然歐陽子爲之矣敢不敬承君之命謹按君所書曰陳舜後也武王封胡公滿於陳子孫氏焉族逺益大防亂後譜諜不存髙曽而上莫能詳先君諱某字某其先石洪人考某不仕妣趙氏里人也金季避兵至先君於諱山逆旅旣又僑居睢陽父終殯於此母病嘗剉臂肉雜他食進遂愈母后歿於馬南塢李氏莊金亡北還東平依舅氏性淸修愼畏慈祥愷悌所在稱善人人百忤之無慍也正室王氏睢陽大姓女一人早世次室曹氏子男四人儼偁佶佺女一人君晚而有子不家事艱難之卹汲汲焉惟俾學之務嘗呼儼輩敕之曰富貴命也聰明學也吾欲汝曹爲聰明人富貴豈所望哉嗚呼其用意逺矣不幸至元己巳八月二十有二日以疾終於寢屬纊不亂顧謂諸子曰汝等當作義門陳氏遂瞑而逝享年六十九越三百日權厝於此原從治命也王氏孤潔義烈卹貧樂施喜佛經絕葷羶持家寛慈而有法年七十終於辛未九月十有六日祔葬於先君之墓西曹氏性淳直不事華飾人𨿽欺以僞一以誠待之或言其情終不信也儼自七嵗入小學至今有立而得預士大夫之末者實我先君堅持篤信之力也嗚呼三釡未及百年長往蓼莪之悲寧有窮哉偁性剛果有志趣能自樹立佶長心計家事是任佺向學志趣不凡女適醫士張伯通男孫幾女孫幾俱幼凡君之所書者如此余備著而不敢略焉蓋嘗因是而論之夫惠廸有吉作善降祥乃聖賢之格言天地之常理也而世之昧者但知徼福於天而不知求善於已及其不得也遂疑天人之無相與豈不誣哉觀於陳君則感應報施之理著矣君之惠廸作善余無庸知惟於其子卜之而信也茫茫宇宙生人實繁邦家之英如儼誠少其才名動朝廷其道徳施一方而進猶未止也陳氏之興其在斯乎非君作善何以獲此噫種於生前獲於身後天之報人不薄繄厚九原有知應無憾而書辭阡表以代銘碑懷哉子孫勿替引之

靜山記

翰林大學士髙唐閻公其自號以靜配山而言之客有疑而問於餘者曰昔之人以山配姓而稱者眾矣自泰山孫氏而下如龜山之楊象山之陸西山之眞鶴山之魏或以書院之所在或以鄕邑之所居皆實有是山而非虛寓也今公不彼之取而獨此之托是乃無形而莫之居者其意果安在哉余曰客未知聖人之論仁乎仁者樂山以其重厚不遷而气象之相似也仁者靜以其天理純全而物欲之無累也蓋山者仁之象類而靜者仁之本體也求物之靜豈有過於山者哉公仁人也其寓意斷可識矣客曰吾聞有體斯有用仁者生意流行發而爲愛固未嘗専於靜也今公命名似専於靜矣不幾於有體而無用乎余曰不然制天下之動者存乎靜靜者動之所由生也不有寂然不動之本體豈有感而遂通之妙用哉客疑山之有靜而無動是未察於山之理矣蓋靜者山之形也動者山之气也艸木之生禽獸之產寶藏之興特其動之小者爾獨不見夫山之出云乎氤氳於巖穴散漫於太虛不崇朝而雨天下澤萬物者亦未嘗有體而無用也𨿽然人皆知其爲云之功而不知其爲山之功是亦以靜待山之過也今公以鴻才碩徳巍然瀛洲玉堂之上雍容而無爲其文章典冊詔誥命令如日星如雨露如風雷流播於四方鼓舞於天下是亦靜中之動而山之出云者也他日具瞻廊廟霖雨蒼生仁之功用將極於是豈徒曰靜山而已哉故公之山𨿽無形而未嘗不瞻仰其前𨿽莫居而未嘗不遊息於其內山乎山乎殆非世俗之謂乎客於是諭而退大徳庚子春二月日記

本齋記

昔余居碭有故人書自東平來曰鯨川馮孝子國祥者母失明十年一旦防之而愈名聞天朝已行旌表述厥美者詩已成捲願君爲之序余時未識其人又未知鯨川爲何地風聞而作有所未可遂辭而已之後五年餘至長蘆始知地名爲鯨川與馮君遊因得詳其人蓋溫良孝友明達忠諒可親而不可疏者也間至其家則棣華蘭玉春容相輝淡如藹如和气可掬也有堂名孝友集賢學士宋君齊彥之所書君之尊人年幾九十精神不衰雙瞳炯炯衣冠坐堂上君率家人環侍奉甘防無少違余益嘉嘆之旣而君以齋名爲請余曰語不云乎君子務本本立而道生孝弟也者其爲仁之本與建安吳才老謂仁當作人余以其爲人也孝弟之語推之恐吳說亦有理夫天地萬物惟人貴且靈物莫不有本而人之本獨在於孝弟則孝弟者百行之最先而人之所當務也孟子以事親從兄爲仁義禮樂之實其亦有子之意歟今國祥不惟以孝弟稱於宗族鄕黨而且上聞於朝廷其本可謂立矣亦何道之不生哉吾願子自今已往益培而益養之使其深且固則枝葉之茂盛有不期然而然者子之齋吾請以本名之可乎國祥曰可遂書之

孝思堂記

長蘆安子榮以廬墓之孝稱於鄕而四方士大夫多有聞而詩之者大徳元年秋餘至自泰山始與子榮交旣詳其人而又得諸公贊述之什披捲而嘆曰美哉其孝也夫廬墓之事𨿽不見於先王之禮經而子貢常行之於孔子築室於塲三年後歸故禮有先王未之有而可以義起者乃出於人心天理之自然而不容已也尙何疑焉子榮有堂請余名之餘曰詩不云乎永言孝思孝思維則此聖人所以爲法於天下後世者也人子可不從事於斯歟夫孝而能思則必能推類而廣之非獨追逺不忘之謂也其居處必莊其事君必忠其蒞官必敬其交友必信其戰陣必勇何往而非孝哉子榮曰是則然矣願復聞其要余曰子不聞內則之言乎將爲善思貽父母令名必果將爲不善思貽父母羞辱必不果斯言何如子榮曰可謂要而盡矣某𨿽不敏願奉以周旋蘭軒集卷十三

欽定四庫全書

蘭軒集卷十四

元王旭撰題跋

題尹宰嘉禾圖

嘉禾瑞麥和气之所生也和气何從而致哉政平訟理一方無愁嘆之聲民心和而天地之和應之矣天人一理感應一气桴鼓影響未足以諭其防也尹公安陽之政可謂得民心之和者矣天地之和獨能無應乎嘉禾瑞麥之生蓋亦無足怪者然郡邑之在天下不勝其多也而承流宣化之臣亦不勝其眾也禾麥之瑞不生他邑而獨在於安陽則尹君之政𨿽欲自晦不爲天下最其可乎

防滕州積善王氏祖林事迹後

昔孟子道性善而荀卿不以爲然因著性惡之論蓋嘗讀而疑之今觀諸公所述滕州王氏世徳之詳其善行所孚不惟有以化服於鄕人至於盜賊之凶暴亦皆革心而信服望門而加敬且有害善人不祥之語嗚呼是孰使之然哉此可見人心之所同而天理之未嘗亡也孟荀是非亦可因是而無疑矣抑嘗論之萬物資始於乾元元者陽之動而所謂繼之者善也成之者性也惟仁所以包四徳而長眾善也故天之生人有善而無惡惟其拘於气稟蔽於物欲然後失其性而流於惡以亡其天之所與此橫渠西銘所以謂濟惡者不才也好善如王氏有以全其性而無負於降衷斯其爲天之克肖子歟𨿽然天人一理也感應一气也積之厚則發之逺施之宏則報之丰今王氏家肥族昌而子孫才其夫婦皆享上壽此報也非天之私也栽者培之理气之自然耳觀其愛人利物克已忘私莫非仁心之流行而發見者𨿽聖賢之學用力不過如此豈直爲民俗一時之勸而已哉易曰積善之家必有餘慶王氏之謂也又曰君子遏惡揚善順天休命諸公有焉

贊

鈍軒贊

徳容兮若虛髙情兮晏如澹無營兮有類濓溪之拙邈不語兮得非顏氏之愚寄妙用於先天之畫晦神光於赤水之珠簾垂晝兮百錢閱一世之榮枯彼聲利之滔滔溺風波而弗殊恃智力其幾何卒顚沛於迷途視先生之鈍不可及兮樂超然而有餘吾將休余車兮縶余馬從先生以問道兮謝外物而返余初

素軒贊【並序】

醫流王庭訓乞軒名於杜止軒名之曰素復因曹子求贊於余贊曰

灝灝太素無端倪兮陰陽回薄誰能窺兮形气有生病斯隨兮卓彼軒岐開神機兮毫析縷分理無遺兮言十萬世所師兮嗚呼醫術莫厭精兮毫釐之差系死生兮博觀約取斯縱橫兮行之以義守以貞兮無爲利誘防子之能兮扁鵲倉公世所驚兮爲庸爲良惟子之所行兮瞻彼素軒無虛其名兮

都運韓公眞贊

昭昭乎如霽月之無塵溫溫乎如陽和之播春其凝然而莊重者巖廊之气象其超然而夷曠者昆閬之風神流愷悌兮施經綸厭豪華兮樂天眞𨿽丹靑之無言兮而觀之者亦足知其爲融齋之主人

衛州王府君畫贊

不雨之雲天澤長存未琢之玉元气長溫有美王公種徳在門逍遙樂易鄕人所尊我欲求公於畫史不若求公於子孫子孫其昌公徳之長徽猷克紹公爲未亡不然丹靑之委蛻又烏足以見公之天藏也邪

曹光甫眞贊

堂堂乎儒林之人物飄飄乎列仙之風玉堂金馬無妨他時之遊戱瑤水昆山有待神遊之超忽捲太虛之晴雲洗滄海之明月塵埃不生襟靈洞徹乾坤萬里功名一發髙情可以遺世俗逸气可以翻溟渤鳴呼公之妙以爲盡於斯歟則丹靑蟬蛻未足以形胸懷之髣髴也

文

祭止軒先生文

嗚呼造化鐘秀江山孕奇賢運五百非公而誰學際天人聲名四馳雄章俊語星日爭輝髙文典冊元气淋漓豁達飄逸靈襟坦夷皷舞羣才妙無端倪動風雷於唇吻溢陽春於須眉斯文不墜學者知歸惟登夫岱宗之巉巖而後知丘陵之爲低惟防夫滄海之汪洋而後知坎井之爲卑惟觀夫神龍之變化而後知蛭蚓之微大鵬不可籠天馬不可羈偉先生之浩蕩兮信餘子之難爲佩靑霞而服明月兮陋蟬冠與錦衣悠悠東山白雲紫芝挹浮丘以勸酒撫洪崖而誦詩徒有勤於丹詔終無夢於皇扉意哲人之壽考必神明之扶持豈期微屙纒綿嵗時膏肓成兮恨醫和之去早招魂逺兮怨巫陽之來遲亭孤芳而室則邇兮竟一朝去此而何之憶先生之超忽兮遊汗漫以奚疑騎蒼龍而謁帝兮紛羣聖之相隨飯玉屑而觴瓊液兮奏鈞天與咸池俯五嶽於毫峯視滄溟於一杯死之樂蓋有甚於生也顧塵世之何知嗟予小子久從吾師開發成就餘力不遺恩深海嶽報未毫釐忽訃音之南來痛貫徹於肝脾腰經執紼於禮則宜恨山川之莫往徒北向而歔欷瞻落月於屋梁怳音容其在玆罄余哀於一奠魂歸來其庻幾

祭參政鹿泉賈公文

惟公稟乾坤正大之气踐聖賢誠明之學負經濟之雄才爲天民之先覺聲名曄兮日星徳業巍乎山嶽玉文章之連城初何勞而追琢波汪洋之萬頃卒莫議乎淸濁心欲傳兮蒼生之霖雨志期興兮太平之禮樂求之古人蓋秋菊而春蘭匹之今人尢鴟鳶而鸑鷟此天下評公之大略也出入巖廊忠孝堂堂堂堂爲何砥柱頽波五年防漢瘡痍撫摩洽以恩信去其煩苛斯民戴公父母奚過移省江西民方渇饑旦夕憂勤極力施爲澤雨恩風艸木華滋斯民祝公壽考無期心淨無欲純乎天理昭然明鏡湛然止水一毫不取淸亷律已平生長物圗書而已仁者必壽斯言可冀何蒼蒼之難諶竟一臥而不起嗚呼是天之未欲平治天下也是邦國之憂而斯民之不幸也日落梟鳴龍移鱓舞獨非小人之深幸歟四海龍門攀望有素江湖飄蕩感公知遇悠悠胸懷百未一吐殺身酬恩方期嵗暮云何一朝去而不頋嗚呼公乎壽止此乎永懷風儀何時已乎其气之精明英偉磊落奇瓌浩然而不可屈者僕意其不隨異物腐散而上還三光之照臨下爲川嶽之流峙也不然騎蒼龍謁瓊宮跨紫鳳遊閬風天樂前導仙官後從持陰陽之槖鑰掌造化之功也視世人之麼微若甕盎之醯雞鈞天可樂浮生可悲公歸無憾我懷其哭酹白雲侑此哀詞

祭唐伯愈文

嗚呼伯愈其才也通其徳也全事親交友內外無愆旣精醫術又究篇名若芝蘭香靄鯨川人皆謂君壽必洪延云胡不淑竟止中年埋玉黃壌沈珠九淵造物無情此恨難宣嗟我朋儕恩義纒綿舉觴一慟有淚如泉矢辭序哀以訣終天

祭尉僉事文

嗚呼惟公生閥閱之名家爲衣冠之棟梁旣才髙而識逺復气粹而神昌早蜚英於泮水參羣彥以翺翔旋振衣於防閣厲靑雲而頡頏晚峩冠於憲府肅一道於秋霜惟激揚於淸濁不吐茹於柔剛曄風彩之獨振偉聲名之益彰已而載淮東之明月返扁舟於故鄕理松筠於三徑謝鴻鵠於四方賡詩壇之遺韻擷畫苑之餘芳何廟堂之弗置竟奪君之徜徉降九重之綸綍職千里之農桑曽東行之幾日嬰二竪於膏肓鵬程奮而未極驥首困而徒驤俾厥施之克究殆事功之難量英魂去而何之徒視天之茫茫嗟不肖之疏鄙接閭閻之末光迨書劍之南遊承靑盼於維揚運北海之毫端艸平原之薦章𨿽薄命之不偶豈玆恩之可忘無楊寶之防環有南丰之瓣香前年歸而謁見侍音容於北堂持芳茗以飲我語諄諄於行藏又別公而南去變江湖之炎涼及今嵗之還家謂見公之日長何造化之難恃而吉凶之靡常鵩賦成而賈逝麟徳衰而孔傷念知音之未報終有愧於門墻寄衷情扵哀淚序苦語於中腸儻幽之不隔冀招魂於此觴

祭母氏文

嗚呼吾母仁慈聖善賦之自天𨿽螻蟻之微有不忍踐而況其他乎故姻親里巷所至無間而歡然家貧多累育我三子蠶績織絡恆區區勤苦以窮年及今某等已成人矣謂當庶幾效林烏之返哺俾吾親安閒於晚節而跋胡疐尾遭時運之迍邅東原大府不得寧居而南寓濟寧之荒陋憂愁無聊實日日而相煎眼中三子不獲侍側逺者千里外近者百里外俾思心日夜之懸懸積慮傷人沈憂損壽此吾母致病之由緣人來急往孰知吾母之不待攀牀長呼形容不動竟漠然而無言嗚呼痛哉有子三人未嘗得一日之養興言永嘆得不有愧浚下之寒泉福善禍淫其理安在呼天絕慟徒血淚之漣漣此非安宅權時寄寓當於府北別擇山水明秀之地以爲吾母萬年之鄕永逺不遷吾父在此兒孫滿前設祭以告神其享焉

祭兄景實知事文

嗚呼吾兄命止於斯耶死生茫茫孰主之耶彼蒼者天其有知耶其無知耶何善惡之報難憑而吉凶之理或差使人之不能無疑也如吾兄之明逹俊偉博聞彊識有經綸之奇志蘊而不得施於時有忠義之大節鬰而無以表於世防飛黃之逸足侶駑駘於伏櫪三十六年如夢一覺才過人而何益離家十載團欒有數非父兄之相追蓋鴻鵠不樂於籠居者亦出於親老家貧之意去年冬自燕還家時方病瘧舉家皆不欲其南行而兄執之堅後得十一月書言瘧不作人馬俱安家中稍慰自此書問稀少直至後三月始得張文煥書知在知州領鹽事且云自過江來未嘗一日少病家中信然而憂疑始緩嗚呼孰知憂疑始緩之時乃骨肉哀痛長別之日乎去年六月亡吾嫂今年四月亡吾母家門衰敗凶禍極矣皇天有知宜悔禍矣豈料吾兄之復及此哉興王氏之宗者三人中惟吾兄是望噫今已矣吾宗無復望矣惟當教訓吾侄使有成立以不墜吾兄之後嗚呼言有盡而意無窮也仰天長號五內崩裂設祭在此兄其饗之

嶽祠祈雨文

竊以穀黍𨿽成猶有晚田之未獲陰陽作沴尙虞旱魃之爲災非惟下吏之憂是亦神明之責伏望挽回造化呼召風雷一雨滂沱旣洗焦勞之慮四方鼓舞難防佑助之恩尙鑑微誠式遄靈應

玉皇廟賀雨祝文

三春亢旱焦勞久切於羣情一雨滂沱潤澤逺霑於四野深荷上天之賜用寛下土之憂艸木含滋陰陽順序嵗有丰登之望人無餓殍之虞士舞室農歌田竟何有於帝力山焚蘭社擊鼓庶少答於神庥

謝雨文

惟神廟食一方庥廕千里有禱輙應無人不懷近因霖雨之爲災曽率僚屬而致禱香火未収於几案陰霾已散於穹蒼凡此再三惠我黎庶卽今田疇無阻農功遂耕耨之勤塗潦漸幹鹽運喜往來之便物物共瞻於白日人人感戴於靑天皆出神休敢忘防謝

河平王廟祈晴文

雨三日而爲霖災必書於史冊禾一朝而生耳憂實在於民天況逢連日之霖霪盡致良田之渰沒民居浸於潢潦鹽運阻於泥塗眾口興咨明神是禱惟神祀載國家之典名居川瀆之尊伏願少著威靈潛庇一方之眾大祛陰慝共瞻千里之晴其在我民敢忘洪惠

惟神呼吸陰陽把握雷雷變化莫測飛潛自如歆香火於靈祠示威神於下土凡有祈禱無不感通玆者霖雨爲災人民興嘆農畝懼傷於禾稼川流憂決於隄防不惟鹽運之阻艱亦恐竈煎之虧損某等是以恭修菲薦敬謁祠壇伏願掃去陰雲俾萬物咸瞻於白日釀成丰嵗庶羣生共佩於洪恩

曩以霖淫之故曽伸祈禱靈貺昭孚人心感恱今者適當收獲之候正賴淸明之時而乃陰雨不開淫雨爲沴稼在田而未載農食有闕乏之憂鹽聚鹵而妨煎課程懷虧損之懼是用恭陳菲祭再凟明神伏願曲賜矜憐有以大終於前惠則當並修防謝庻幾少答於鴻休

滄塩司祭海神文

惟神包納川瀆浸浮乾坤煮水生財供國家之大用變田爲鹵顯造化之奇功越自今春以來有愆羣庻之望溝港已涸潮汐未通鑊竈闕於煎熬課程懼於虧損伏願施其惠澤奮其威靈引雪浪以覀馳盡復陂唐之舊罄丹誠而東向尙希臨監之昭

惟神名在五形天一之先位居三神河伯之上吞納川瀆浮浸乾坤鹽利之饒國家所賴近因風潮之不節遂致塲竈之多虞課程有虧損之憂官吏懷責罰之懼是用齋戒致其防誠伏望永戢狂瀾不使堤防之冒沒大施防祐長教斥鹵之丰盈其在我民敢忘神惠

運使祭禦河文

伏以霖雨相仍道路起淹畱之嘆波濤暴漲隄防有潰決之憂不惟鹽運之阻艱實恐居民之蕩析輙伸誠懇仰凟威靈伏望囚鎖蛟龍收藏雷電安流千里保橋梁舟楫之無虞大佑一方俾水潦泥塗之不作儻從民欲敢忘神庥

蘭軒集卷十四

欽定四庫全書

蘭軒集卷十五

元王旭撰說

井田說

自秦人廢三代之井田斯人不被先王之澤千有餘年中間有可復之機者三焉漢之髙光唐之太宗是也皆承大亂之後土廣民稀有其時又有其才按古人已成之法舉而措之耳因循不革貽恨千古嗚呼往者不可追來者未可期而復古之機獨不在於今日乎民極少而土極多四海閒田十居其七舉而行之易於反掌復三代之仁政澤天下之蒼生開萬世之太平豈非功之至大而士之至願歟惜乎以身任天下之責者未見其人也機難得而易失時難畱而易往玆非志士之所重嘆耶

不食太牢說

凡物有功於人者古人皆有以報之如犬馬蓋帷貓虎迎祭之類可見牛有大功於世所謂呈示吉凶無往不中者非虛語也又豈犬馬貓虎之可比哉旣無以報之又從而食之嗚呼吾誠有所不忍者非若世俗罪福果報之說也順天理而養人心制口腹而遵國法君子當有以戒於斯

癭海說

气流行往來於天地之間萬物稟受而生得其正者爲常理受其偏則爲怪形常則物得其性而不爲人所奇怪則爲人所奇而非物之性蔽愛憎於耳目失物理之是非由是物以爲病而人以爲奇者有矣今夫挺直端竦條逹茂暢幹雲霄傲霜雪可以梁千尋之觀可以航萬頃之波者非木之良而得所生之正者哉然而明堂不構匠工不求未免僕死於荒山之側與寒澗之阿其支離輪囷盤欝擁腫不中繩墨者無異焉出而偶見奇於人則被器用登華堂友瑚璉侶籩豆取重於世而不難嗚呼物亦有幸不幸耶吾止軒先生有癭罇狀甚奇巧容酒二斗許以其大目曰海先生甚愛之豈非所謂輪囷擁腫不中繩墨奇於人而重於世者歟噫聖賢逆志兮方正倒置沈淪尊顯兮讒防得志吾不能無感於斯矣

黠烏說

余之東鄰居院樗樹有烏分南北枝搆巢其上伺北烏之出也則往竊其搆不數日巢成北巢殆盡疑南烏之竊已也僞飛去止他樹以覘焉旣而果然北烏飛還防巢相鬭盡取其所竊以歸余觀之嘆曰禽烏防物而亦有機心姦黠之若此者乎然天下之理出於正者終成而僞者終敗其始也勞心於竊物其終也破敗以致爭又安在其爲姦且黠也世之懷詐僞以相傾行穿窬而無恥損人益己害眾成家與斯烏何以異也嗚呼終亦敗亡而已矣

髙唐李氏諸昆季名字說

古人盤盂幾杖皆有銘以自警況於名與字乃終身之稱乎髙唐李氏諸昆季求余訓其名字余不得辭也因各爲之言其義於後

統者總也眾理之所防也萬物散乎天地之間而一气運於陰陽之表玆非干元之統天者乎文言曰元者善之長也於五常則仁之屬統之以元則眾善有歸而仁心不息矣故統曰之元

綱者网之大繩也眾目隨之而弛張故三綱立而人道行紀綱廢而家國亂欲宰斯世捨此其安能乎古人云得其綱則萬事理綱以宰之則天下無難事矣故綱曰之宰

經者常也天地古今之常道也𨿽然有常斯有變當其變而猶守其常無乃膠柱之流乎此權之所以用而經之所以能濟也經以正天下之常而權以通天下之變道其庶乎無矣故經曰之權

維者系也泛泛楊舟紼纚維之而後正置一身於人海之風波而不知所以維之可乎維之以正則爲中流之砥柱矣故維曰之正

紹者繼也繼業承基人子之重事無忝爾祖其惟聿修厥徳乎紹之以徳則可以增光前烈矣故紹曰之徳繹者思也如抽絲相續而不絕之謂也夫誠者天之道思誠者人之道純而不雜運而不息之謂誠繹之以誠則思無邪而得性情之正矣故繹曰之誠

綜爲機縷條而理之也天下事物不勝其多而莫不有當然之道不得其道則愈治而愈亂綜之以道則遊刄餘地而事物無錯雜之患矣故綜曰之道

緯者機絲之往來而所以配成乎其經者也在天則常星爲經而七曜爲緯在地則江河爲緯而山嶽爲經一經一緯而天地之文生焉緯之以文則彬彬君子而無白賁之不及矣故緯曰之文

綽者寛而有餘裕也才之受於天者髙徳之積於已者厚非不矜不伐而持之以謙安能泰而不驕乎綽而能謙則心廣體胖而人亦樂與矣故綽曰之謙字生於名名生於實盍因所稱以求厥益雝雝鴈行勉爾常徳神之聽之永保終吉

鄃城王氏諸子名字說

王君子謙鄃城之良也有子侄五人名字未立一日請余爲訓之餘不得辭乃各爲之言其義而君自擇焉可也

權爲稱錘所以平物而不失其中者也夫天下之事有常有變而聖人之道有經有權蓋權者所以濟乎經之窮也觀孟子嫂溺之章則權之義見矣故權之字曰公濟

機爲弩牙乃發動之所由也君子之爲度其必中而後發則事功有成而無後悔矣伊尹之告太甲曰若虞機張往省括於度則釋此其意歟故機曰公度

樞爲戶本開闔之所由也居其所而運動無窮亦猶君子之守道貴於時施而運行也是以斗運四時亦名爲樞義不以此歟故樞曰公運

格爲窮究之義大學之目有八而莫先於致知致知之術無他而必在於格物蓋天下之物莫不有理惟其無以格之是以其理有蔽苟物無不格則理無不眀而吾之知亦大矣故格曰公理

楨爲墻基板築之所依而立也其植端以固然非干之持其傍則無成功蓋楨以立其體而幹以施其用苟明乎此則君子之立身行道又何患無成功於斯世乎故楨曰公幹羙哉王氏華蕚相輝旣立爾名字亦不違佩服而行有是無非庻保貞吉君子之歸

楊氏昆仲更名字說

楊生從余學甚有志而勤一日傳其父之命請更其昆弟之名字蓋兄名仲實字伯榮生名仲和字伯甫夫伯仲叔季乃長防次第之名也前所稱謂於理誠有弗順者遂以彥代仲從其序而更之曰彥實字伯榮彥思字仲逺夫彥者羙士之稱也徳之積者充實於其中則英華之發越於外自有所不能掩矣譬之於木本根實則枝葉榮又榮者物之始而盛也實者物之終而成也伯榮其務於實乎思者人心之妙用也人誰無思顧不能逺耳思而能逺則學可進而理可明身無過事無矣孔子曰人無逺慮必有近憂彥思其務於逺乎

鯨川劉氏昆季更名字說

鯨川劉君子益有子侄四人旣立名與字矣君意以爲未善一日命其仲子來請更於余余旣不得辭乃爲更之

長曰容字伯申蓋申申夭夭聖人之容也聖人之徳蘊於中而形於外其雍容舒和自然而然非勉彊之所能爲也觀於外可以知其中矣學者可不務養內乎次曰宏字仲仁蓋宏者廣大之稱也求其廣大豈有過於仁者乎私欲不存與天無間萬物𨿽眾皆吾同體孟子曰居天下之廣居仁是也可不思擴而充之歟次曰寅字叔泰蓋天之一陽生於子而其卦爲復二陽生於丑而其卦爲臨此天地之開辟者也而造化生生之功猶未盡形必至三陽之寅於卦爲泰然後造化生物之功著而天地之仁溥矣在人言之則寅爲敬敬者一心之主宰敬存於中則體正於外而可以泰然自得矣

次曰憲字季章蓋憲者先王之成法世之人所當遵守而勿失者也夫先王之法載於書未嘗不存於世而人自不能有以明而行之所以心無據守而事多愆過循憲之所在而明之則措身法度之中而尙何過舉之有乎名與字旣列諸右而爲之說矣粲粲芝蘭其亦佩服而勉之哉

蘭軒集卷十五

欽定四庫全書

蘭軒集卷十六

元王旭撰銘

故孔目康公墓碑銘

至元甲午冬康仁伯安奉其先大父孔目公行實一通詣予致其尊人之命曰先君槁殯未卽安宅心不遑寧有年矣今力稍舒將以某年月日攺厝於康家莊之先塋竊惟平生行事不可泯沒敢請文以表諸石予寓安陽四年矣伯安從遊甚厚又其尊人之命如此義不得辭乃按其狀序而銘之公諱玉字仲祥姓康氏其先出周文王之裔康叔封之後曽祖諱時祖諱仔世居碭山皆以農爲業考諱玩器度魁偉尢長法律因河爲患僑居宋之夏邑娶劉氏名族也有子五人禎寧玉宥榮禎仕金爲尙書戶部掾汴京失守從駕出幸不知所終寧無嗣玉卽公也弟宥嘗爲濟寧兗單三州都總管府經歷官別墳於濟州任城之東弟榮養志弗仕公賦才明敏精於吏術嘗試府掾以防幹稱壬辰河南饑亂遂與昆季北歸時總帥丁公權行徐州節度使事於市立寨聞公名羅幕下厚禮而咨詢焉贊助良多或有餽遺輙責以污已立卻之人服其淸後移立碭山縣於寨中濟州石總管命公典其事民樂其徳歸者甚眾迄今富庶實其力也公天性潔素物無妄費一鞾十年尙如新其他類此晚而退閒優遊鄕裏嘗謂其子翊曰人之爲儒當貫三才爲道當造入妙爲農當順天時盡地力爲吏當明法律本仁恕果如是斯可以無愧於已而責命於天矣觀其言則志可知也不得大用於世以防其所有惜哉以至元戊寅仲冬廿有一日終於家享年八十三權殯於城南之別業娶駱氏劉氏俱邑之望族也先公卒生男女各一人女適李氏男諱翊劉出也前碭山縣典史淸修畏愼愷悌慈祥所至有善人之目娶胡氏張氏生男十有一人女四人男長曰仁明達精敏才識甚髙嘗充淮西江北道提刑按察使司書吏綽有能名已而還家事親讀書遂不復肯仕鄕人重之孫男一十五人銘曰木秀深山孰知其棟梁蘭芳幽林孰聞其國香遇者其常弗遇亦奚傷有美康公才徳俱良不宏其施道止一鄕積崇報丰後世其昌新塋有銘永示不忘

故宣武將軍朐山令王公墓碣銘

公諱義字某姓王氏其先出周靈王太子晉之後故太原瑯邪之族於世爲最著公自髙祖而下累居碭山縣之胡父鎭祖諱某配楊氏善星歷風水之學嘗試司天臺授陰陽管勾考諱晉娶胡氏傳家學知名逺近生二子長曰善防捨俗爲僧次卽公也豪俊慷慨才識過人時值金末將亂輙自奮應募從軍臨淄郡王左副元帥兼鄭州防禦使張忠帳下戰累有功於元光元年充正班序使又於大安二年以功遷宣武將軍朐山令有善政年八十有一終於家妻趙氏生一子諱仲賢姿狀魁梧性行勤謹充縣巷長人敬服焉凡有營幹眾必倚借其於宣聖三皇二廟始終皆其監治之力也仲賢娶楊氏生一男五女男名用早卒次室劉氏生男一人名某娶劉氏一日仲賢詣餘言曰先世塋域本在胡父鎭南門外出賢村龍鱗溝之西經值河淤今不復存嘗別卜新塋於本縣南關之南種木已成列矣惟是先人宣武公之事迹祖宗之世次旣不能譜其詳而所略能記憶者儻又無以紀之則大懼泯滅於後而無以逃不孝之罪今將敍而銘之石惟子是請余不獲辭因摭其略而書之如此銘曰王姓蕃昌源流甚長胡父鐘祥宣武堂堂壽衍名彰舊塋旣亡新塋是藏珍木成行中存棟梁本根無傷枝葉彌芳乃孫烝嘗不離其鄕孝思勿忘

泰安申君墓碣銘

公諱道安字徳卿世居潞州髙祖因宋亂徙單州之武城居四世而公之伯叔六人其三卽公之父也精於醫嘗爲歸徳府醫學教授公昆仲七人其次在六值金季避亂寓海州數年家資鉅萬忽一朝盡散之擕其孥往維州旣而海州防於宋眾多遇害公家獨全人乃服公之先見公治家嚴與人忠臨財義避兵時與親舊數十百家老防相依而行公備極艱難同其甘苦終無遺棄遂得俱完旣而天下平定思還鄕裏行至宮裏村因家焉享年六十有九而終卜葬於此妻王氏生子一人名國瑞字伯祥明敏剛果見義必爲惇尙詩書於醫尢防嘗節素問宣明論補名醫錄行於世至元間兩爲泰安州醫學敎官眾無不推服者妻胡氏生子三人長曰必端次曰必誼次曰必偕俱傳父學有立女三人長適時侯孫次適趙某次適劉氏伯祥再娶髙氏吳氏必偕嘗從學於余而伯祥又余之所素敬者今將以其先人之行著之石而不鄙以見委旣不獲讓因直書其事而系以銘銘曰申以國氏其來甚長迨公之生屬時擾攘散材全宗避弋髙翔淵珠弗耀櫝玉終藏慶鐘後人俾大而昌刻銘於石昭示不忘

碑

宣授武徳將軍鄧公新建祖塋之碑

夫功名出於力爲富貴由乎身致謂無預乎祖宗而譬諸靈芝之無根醴泉之無源者乃流俗之恆論而非君子之格言也易曰積善之家必有餘慶慶之所鐘卽富貴功名之所自來乎彼世之豪傑或起布衣而登將相防泥塗而奮雲霄焜燿當時而榮華一世者是𨿽才气過人之所致然亦祖宗積累之餘澤家世休祥之明報也故觀於子孫之盛衰可以占知其祖宗之得失矣若今安陽鄧氏者其殆積善餘慶之所鐘乎謹按鄧本蔓姓殷之侯國也春秋時有鄧侯吾離朝於魯後亡於楚子孫因以國爲氏後漢髙宻侯禹起南陽佐世祖定天下功名爲中興之冠而南陽之族遂盛於世人材相望照耀靑史代不絕書君家自防亂以來亡其譜牒故髙曽而上莫能詳曽祖諱世昌前金泰和間登進士第官至祕書丞娶衛氏生二子祖諱珍卽祕書之長子也豪邁俊爽尙气重義有古俠士之風值金末之亂糾率義勇以捍冦敵部曲數千公爲統制號令無敢違者一方賴之以全安及蔡州之陷公嘆曰吾本志欲爲國家立功今無所及然吾心之忠天地鬼神其必有以知之矣且吾擁眾數千於艱難擾攘之際惟以救人爲念而未嘗妄有殺戮天道倘可信後世子孫必將有以享其報乎年若干以壽終於家配張氏子男一人諱海生兵革間𨿽不知學而能惇孝讓崇信義睦鄕閭勤稼穡見者莫不愛而敬之稱善人焉娶馮氏生男三人女五人男長曰徳魁梧倜儻才堪有爲紀綱家務不克試於時娶黃氏生子七人女二人次曰靑卽武徳公也防而不羈負性慷慨才志奇偉嘗謂所親曰大丈夫生人世間當以功名富貴自顯白於時安能區區老爲田舍翁乎至元四年充攝本縣巡檢之職卽有能名六年以百夫長從徵南宋圍襄樊累有功防上賞至十二年三月內與南宋安撫髙某戰於嶽州之洞庭湖勝之又攻荊南之沙市取之奏功勑授忠顯校尉銀牌總把次又収復江南諸州邑及以從徵廣東之功宣授武略將軍管軍千戶仍頒防印綬繼復平蠻冦於廣東甲子門進授武徳將軍職事如故乃十五年七月也厥後屢著顯績於東南如擒化東之趙元帥禾山之顏萬三廣東之黎徳歐將軍等皆叛逆劇賊表表在人耳目所共知者其餘招降堡寨及克防平蕩之功尙多未易徧舉也行省官及樞宻院皆知美君之功奏求遷賞朝廷以眾例遲之而爲先防金符以示褒嘉之意然公膂力方剛謀猷克壯功名日起福祿鼎來他時所至豈可量邪勉而弗懈則安陽之族亦將由公而大矣嗚呼鄧氏祖宗積徳之報其驗於斯與公娶劉氏生三子董氏生二子女二人弟源篤實通敏佐兄徳理家事鄕黨有孝弟稱焉今年秋武徳公奏事闕廷衣錦過其家聚族協謀思所以廣孝於祖考者乃卜髙原擇爽塏大治新塋選良日而遷焉仍礱玉石以表阡首一以紀祖宗世次源流相承之懿一以著武徳公立身揚名顯親之美辭非黃絹姑用播於淸塵傳列靑編尙有期於鴻筆銘曰鬱鬱新阡佳气攸萃誰其卜之曰維鄧氏維此鄧氏源流甚長以侯建國自彼殷商春秋吾離子孫用顯下逮南陽族大以逺漢唐迄今世有聞人眷玆碭邑慶源肇新煌煌祕書英英統制天啟厥祥有善其繼其繼伊誰曰武徳公寵佩金符爲時英雄福如川海滔滔未己壯志四方靑雲萬里俟其他日功業之成嗣書琬琰以永休聲瞻彼先塋旣安且吉相我後人休祥防極子孫鑑之種徳無斁有不予信請示斯石

故宣差水軍總管宋公神道碑

鴻鵠之飛必奮翼於九霄虎狼之行必食肉於千里夫物有出倫之能者必不自困於尋常之內也況英雄魁偉之人乎其乘時奮起取功名以自見於當世而不肯碌碌以終其身蓋亦所負之當然而非偶然者矣若我宣差總管宋公者其人與公諱徳甫淸州防川縣人也祖某父某皆力本治生種徳弗仕公之生也雄傑多力慷慨不拘嘗督綱船於禦河眾畏服無敢違其一語者後值天兵南下河朔失守因率眾渡河寓於陳州是時金人都汴國勢日蹙詔舉才勇之士不次用之眾以公應遂擢居都統之職戰數有功適行省官有貪賄而不足於公者羅致其罪眾辱之將謀害焉公怒且懼謀之於眾眾曰天道在北汴都終亡公不見防死無日矣且吾輩力戰而不爲人所知亦何爲辱於此哉不如北附以圖全公廹於眾不得已乃帥麾下壯士三百餘人北歸我太祖皇帝得之大喜卽頒金虎符以授之俾統其眾旣而徵河西有功又特賜衣糧人口及宣徳州第宅一所以賞之仍自黃河以北水軍皆焉時李昌使南宋未得入境乃詔公以百人往竟能定其約取彼報使及表章進獻之物以還其後収汴都及累徵南宋公輙以水軍預其行至於蘄黃襄樊荊山廬壽維揚連海等州其攻圍鈔略修築首尾數十年間勞苦功髙簡在上心𨿽茅土之封未遑而賚與重疊其恩渥矣中統元年今上卽位公以老請致仕朝廷𨿽甚眷而莫違遂以子某嗣其職而聽之中統五年六月二十有六日終於家春秋七十有七葬於夏津縣順化鄕之宋莊以夫人王氏祔焉禮也子男三人長曰元伯次誠次良弼元伯卽嗣公職事者質直好義气節過人有古豪俠之風中統三年平亂有功遂兼領益都路軍民鎭撫及博興路總管後還職水軍總管至元十六年因病請休致朝廷命其長男從政承替卽優遊家居無復仕進意誠早嘗顯達後亦退間良弼前縉山令今富庻令皆有善政可紀公之薨於今二十有六年而元伯每以墓碑未立爲恨一曰奉家狀來謁曰伏惟先人起身艱難建功國家流慶子孫宜有碑以表墓道久而如某等之罪也今幸具石願子有以文之餘辱君知厚義有不獲終辭者乃摭實而書庻防芳聲之不冺而有以取信於將來也銘曰宋國殷後微子之封代不乏人有耀其宗眷玆防川英靈所鐘公生其間實爲長雄春雷起蟄羣蛇輔龍西伐南徵靡役不從烈烈眞勇堂堂駿功皇心用嘉賞賚優崇金虎之符命總元戎胡不錫之山川附庸天意垂裕俾滋其丰有繼源源如水之東顧瞻九原松柏號風英靈不昧神理長通刻辭貞石昭示無窮

縣令潘君墓碑

至元癸丑秋安陽潘君庭玉持其先人縣令安逺君行狀一通詣予以墓碑爲請曰伏惟先人起身勤勞致有爵位功存鄕邑慶流子孫今月日已逺而墓碑未立豈非某等不孝之罪哉此旦夕憂思不遑寧處者也願先生幸有以諾之餘不獲辭因閱其狀序而銘之謹按潘氏之先出於周文王后畢公之子季孫食邑於潘因氏焉公諱某世爲碭山人自髙曽而上經亂譜牒不存莫能詳考父諱浩仕金爲某官娶臧氏生一子卽公也自少倜儻才力過人承父廕充穆昆及金季河北兵亂公帥眾保市力寨壬辰國兵南來迎防以功充本縣丞仍行縣事於寨中招集三千餘戶旣而南來張秦二安撫入境破寨掠老防數百口而去公時在外聞之帥壯士追擊奪所掠還朝廷嘉其功遷五官授安逺大將軍仍前碭山丞繼攺碭山令其後朝廷以本縣不及千戶並屬單父公遂閒退終於至元乙亥之四月享年七十八葬於市力寨室四人曰臧朱吳楊生男女各七人長曰夐娶黃氏生四男三女嘗監本縣祗應務酒事次庭玉娶賈胡傅曹四氏生男女各一人累受省部付身管領庫務事至元二十六年勑授通州丰利場同管勾庭玉气質魁偉而徳行溫厚才任煩劇而志存逺大非碌碌者也次瑛嘗充平江路財賦提領娶張氏曽氏生二男一女次珪娶丁氏生男女各一人嘗監本縣祗應務酒事五曰瑾管治莊產事娶徐餘二氏生三男一女六曰琇娶薛氏林氏生三子嘗兩受濟寧路檄監本縣酒稅至元三十年以本戶居縣之最赴京都充司倉七曰譯妻邵氏二男一女至元二十年勑授將仕郎南陵縣丞嗚呼潘氏之子孫何其蕃盛而長也如此豈非祖宗以來積善餘慶之所鐘乎培其根益茂其枝濬其源益長其流是又祖宗望於後人之意也他日門族昌大而世業榮華則焚黃告寵可以慰祖宗於九原而無憾矣銘曰逺矣潘氏源周楚晉嶽之文吳璋之武奕奕有人輝映千古惟安逺君遙承厥緒奮身獨起保障鄕土旣有名位光榮父祖生七男子奇俊軒舉積善流慶天將昌汝如火始然攸灼攸敍如泉始達波流東注赫赫君家其興可覩佳气攸萃新阡之所松栢長靑有隆其祜咨而後人共承善防母忘孝思以永終譽神之聽之莫敢或侮刻銘貞石用代家譜

傳

趙節婦傳

大徳庚子秋餘友李公敏袖書一通過髙氏中和書院示余曰此李君仁甫之所銘也其母趙氏賢而有節仁甫防失父賴母之教以有成今亡矣無以慰凱風寒泉之思願先生芟其繁蕪而敍著之此仁甫之意也敢因以請余義不得辭乃爲序之李氏之先蓋河南人經亂譜牒不存無以詳其世次源流之懿髙曽而下有諱與者仁甫之祖也其配尹氏生三子曰滋曰潤曰信始因亂北渡寓河間獻州之樂壽縣數載而卒滋等三人遂徙家長蘆滋歿有子珪及孫定山紹厥後信亦有子二人業於農潤卽仁甫之父也倜儻好義憂人之憂樂人之樂不幸早卒其配趙氏生子二人曰壁曰仁女三人適任氏齊氏田氏孫四人趙氏治家嚴而不傷恩寛而不失義寡居三十年守身如玉雪之潔勤於婦功教育其子鄕裏賢之或議欲以節婦薦趙聞而止之曰志不願也臨終召二子戒以同心理家友恭之義勉以親賢逺佞解紛避害之言卒於元貞元年二月又二日壽六十三於鎭東五里小許村之先塋余謂古之婦人不以容色才智稱而獨以節義稱故文如蔡女辯如王妻而君子有所弗取宋共姜魯陶嬰柏舟之詩黃鵠之歌見重於千載之下豈非以節義之故與今仁甫之母寡居三十年其志其節視古無愧固可書而傳之以爲人倫風俗之勸矣仁甫兄弟好賢樂善友恭不衰亦可謂無負於母訓者矣是歲冬十月書

任義士傳

任可字獻之居滄之長蘆鎭稍饒以財中年未有子而母得危疾醫藥莫能痊憂甚拜禱於天曰倘獲神祐俾吾母痊安而身有後願捨餘財以濟鰥寡於是發帑廩大施其惠旣而母病良愈不六七年舉三子君心益感激他日具前事白其母曰天之報某者厚矣而某之所以承天意者懼未能盡也願將諸人所負債劵悉焚毀而不徵如何其母時年八十矣聞言大喜拊君之背而勉之曰此善事汝行復何疑君卽取劵欲焚之又念諸負債者多商賈在外恐不及知則終疑畏而莫敢速反於是牓姓於通衢以示之凡毀六十餘劵計楮幣五萬三千餘貫君一日過余髙氏之書院語及其事余因褒之君愀然斂容曰某此事本以踐吾禱天之初言而報神之厚賜非有矜世釣名之心也誠使吾母終上壽而三子有成𨿽貧亦足矣不然萬金何用哉余於是賢其言而髙其用心因嘆曰昔馮驩収債於薛焚劵市義而還以孟嘗君之賢而猶不恱況其他乎今君散財數萬皆出中心之誠而無一毫勉彊意其賢於人逺矣豈非義士也哉

李神童傳

滄州李仲實行年六十有六生次子曰柰驢四歳能辧字之偏旁若夙習者大徳四年二月仲實生朝對眾戱之曰汝旣防慧我今老矣汝能壽吾一詩乎其子前此未之習卽應聲曰父年七十四筋力未全老但願長太平金石同壽考時年九歲矣座中咸驚異焉蘭軒曰余聞天地有淸明靈異之气鐘而爲人則爲哲爲賢然是气也遇之爲甚難故古今賢哲之士或間世而一見焉然或鐘是气而有其質矣顧乃學問之功不至而終於常人者亦有之前金時以神童稱者蓋四人厥後惟麻九疇知名於天下餘三人者無聞焉豈非學與不學之故與今李氏子不由師資於文字若夙習是稟气之靈異而有賢喆之姿矣可不思其難遇而成之以學問之功哉仲實勉之幸不以餘言爲過

節婦志【附】

淸亭耿樞從余講讀之暇首言其曽祖母之守節爲可尙恨世人無知之者願得先生數語以表之因次第其事以請予不得而辭也謹按耿氏祖居長淸南一鄕萬灘保以農爲業有曰五郎者於樞爲髙祖其妣周氏生男一人房次亦第五娶王氏生男曰乞兒耿五享年三十而卒王氏時年二十五其後乞兒年十二又溺水以死王氏旣寡守節愈固恆痛念舅姑之櫬在淺土心不遑安遂於至元二十九年秋八月十有八日竭其力攺塟於祖塋之內旣老無歸乃依族孫耿某於淸河之西耿亦孝行純篤奉養無違庶可以終其身而無失其所矣噫節婦之旌表乃朝廷之令典也豈不爲有闗於人倫風化之重與故共姜柏舟之詩不刪於聖筆陶嬰黃鵠之歌見重於魯人如王氏者其志其節獨何愧於彼哉世之君子必將有取於斯矣大徳二年冬十月有五日樞將歸省因爲書之王氏時年八十有一

蘭軒集卷十六

