

欽定四庫全書

集部四

海陵集

別集類三【宋】

提要

【臣】等謹按海陵集二十三卷宋周麟之撰麟之字茂振海陵人紹興十五年進士中宏詞科任起居舍人歷擢兵部侍郎直學士院給事中知制誥翰林學士官至同知樞密院事宋史藝文志載麟之海陵集二十三卷與此

本合前有淳熙癸卯周必大序亦稱其子準裒遺稿得二十三卷蓋猶舊帙序稱其久官於朝故其詩文因事而作者少集中內外制詞殆居其半今觀其集非惟贈答唱和寥寥無幾卽奏議奏札亦多不闗軍國大計蓋其珥筆禁廷坐司綸誥不出國門而躋通顯與王珪約略相似而文章嫻雅亦猶有北宋館閣之餘風非南渡諸家日趨新巧者比未可以専工儷偶輕也別有外集一卷其中中原民謡十章盛陳符讖誇宋詆金又前後凱歌三十首虛張虞允文洲采石僥幸之功殊爲過實詞句亦多鄙俚不類麟之他詩考諸宋志亦無此外集一卷之目殆其子諱而削槁後人又掇拾附存歟謹削之而附訂其謬如右乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

海陵集原序

本朝沿唐舊西掖掌外制北門掌內制謂之兩制而非侍從近臣之通稱也太宗時四方砥平人才輩出專以是處文學器識之士禮遇非他官比二府有闕率於此取之惟參知政事蜀人蘇易簡尢被眷奬其自兩制入中書猶未彊仕淳化二年禦飛白書玉堂等四字以賜至今號爲北門盛事炎祚中興時則有吾宗樞密公茂振以雋明之才辯麗之文受知上皇人皆以蘇公遇太宗爲比年逾三十由館閣兼掌書命其後眞拜掖垣入翰林三遷爲學士每一制詞出學者爭相傳誦天子嘗襃諭云卿久掌內外制中外士大夫咸稱得代言之體紹興三十年復大書玉堂二字賜之其視淳化若合符節公先世亦蜀人也後徙海陵登科者踵相躡所居號叢桂坊世有顯人至公遂大用可謂盛矣公薨嗣子準裒遺槁得二十三卷而內外制殆居其半蓋久官於朝故其他詩文因事而作者少然溫潤精切鼎臠可知向使天假公年主盟斯文則述作之富𨿽至於百卷可準刻意家學數以序爲請予與公同宗同朝不得而辭公諱麟之茂振字也淳熙癸卯正月十日周必大序

欽定四庫全書

海陵集卷一

宋周麟之撰

賦

檻泉賦【並序】

陽羨祖塋之左有泉正出蓋詩所謂觱沸檻泉者也暇日往觀感而賦之

君山之陽大城之阜松楸城乎其中有泉出焉於蒼龍之首隠若靈湫豁若眢井吹波若魚目沸潏若湯鼎吁此何水也若是其異乎山人吿予曰維山之顚峩峩巍巍三峯環峙中窪如巵萬斛之水瀦而爲池蛟龍之所蟠神物之所司水滔天兮不溢旱竭澤兮不虧下灌注乎山隴之脈上潛通乎天潢之湄渺若陂浸之在望常未雨而生云霓兮淵淵行地中兮冥然值衝秀之所萃乃奮迅而出焉稽之古詩是名檻泉其正出也萬竅互發蘊淪洄漩迸澄沙之金碎激浮漚之珠圓吹噓乎管灰之飛轉乎風蓬之旋其泄流也澗道委蛇如云之觸石遏流不平而鳴鏗鏘乎佩玉之音悠揚乎宮徵之聲擁山川之秀潤朝欝欝之佳城若乃陰伏陽亢害於有秋萬壑源斷千畦浮火雲晝燎燭龍夜遊山嶽焦金石流則是泉也其澤涓涓其聲濺濺走缾綆於百里漑稻秫於平田其羨流余浸猶足以已道渴而灌蔬園也出山隈逾南阡斯前抵於大澗之濵而下防乎東瀉之川則其澤物之功豈淺淺哉予乃撫然曰夫天下之水殊源異族注川曰谿注谿曰谷仄出而泛則爲汍懸出而澑則爲沃湧輪口而淩空則爲汾陰之瀵下萬仞而曳練則爲廬之瀑弱水則鴻毛莫載湯泉則不火而燠或止或行或見或洑各隨物以賦形紛莫數乎眾目玆檻泉之觱沸不槪見於編牘豈先徳之涵潤故於此發長源而兆吉卜也因相與植杖而坐挹泉而飲之且歌曰泉之流兮流祖之徳肆其後兮沐靈澤泉之淸兮爲文英泉之湧兮騰仁聲世世兮承休與玆水兮同流

詩

郊祀慶成

紫極三階正黃宮一气旋迎陽周吉土練日漢甘泉考典陳商輅占祥察舜璿朝冠紛璀璨齋幄湛蟺蜎荔席方顒若油云已廓然瑤源尊始祖絳節從羣仙碧瓦霏煙外雕梁麗日邊大音諧美樂芳薦列嘉籩黙喜云孫燕深期鼎祚延六虯紆制蹕九廟辟崇筵欝鬯香稃熟芝楹瑞葉連醇犧登碩俎肅倡被朱弦孝奏靈咸格誠存禮不愆淸晨登玉防仗揭龍旃虎旅羅三衞蜺旌亙百防展容趨泰畤裒福對蒼圜扆坐張皇邸帷宮駕采椽鼔鐘傳禁漏星月粲髙躔蠖略車回斗熒煌衮象天華支金擢秀雅奏玉鳴鋗虛次停埀佩登壇儼奉瑄蘭生芬獻斚電燎欝升煙气晏樵蒸焜天澄境落褰涓成均拜胙抃慶趣摩肩鳳蓋端闈敞蠅書惠澤宣自欣千載遇叨貳六卿聨簪筆雕輿上扶圭繡黼前獨多親日表敢後贊云篇帝徳惟天大臣心匪石堅願言陪虎拜寶歷萬斯年

太廟觀芝艸

九廟寜神藹徳馨煌煌又見產芝英香凝薦斚椒蘭潤色映雕梁日月明紹復祖宗全達孝感通天地契精誠試披瑞牒占休應看取皇家萬葉榮

曉開疏屏望榮光仰見威靈燭下方二本同楹眞盛事三年疊秀是殊祥好圗瑞采增旗幟【二十五年太廟芝艸生是嵗郊祀臣乞依幹徳中太祖親郊作三瑞旗故事特制靈芝旗有旨從之】更誦靈華續樂章【頃嵗臣寮嘗請以太廟瑞芝播之樂章】拜舞共陳歸美頌喜浮春殿九霞觴

苦熱行

君不見浣花老翁初作掾觸熱簿書塵滿案坐曹束帶緫不能但欲赤腳踏層冰又不見靑蓮居士金門客懶揺白羽巾掛壁有時裸袒靑林中只知露頂灑松風二子英規凜千古筆奪造化驅風雨如何避暑如避仇叫呼競作驚人語是身本與天地同要當捫腹無弗容世間冷暖翻覆手焉用夷隘惠不恭我方窮居度炎熱火雲爍山金石裂一讀淸詩百念空炯若冰壺浸明月

憂旱

老農病旱如膏肓汲井灌秧秧巳黃湖田半作兆坼河渠斷道不可航救旱不必焚巫尫當去民害烹羊嗟哉銷變此不務龍川佛捨徒祈禳中興天子食不遑側身感天天與祥霈然坐待三尺雨擬賦云漢歌宣王

讀戰國策

從人爲從六國彊橫人爲橫六國亡悲夫不用擯秦計徒以委肉彊虎狼一朝秦甲下函谷指揮韓魏如羣羊坐令不費一隻矢山東千里無金湯我窺塵編三太息諸侯自覆非秦力紛紛二百四十年說士遊談空滿籍我將西上弔興亡南山自有能言石

秋日坐寐覺而有作

南國逢秋色西風擾客心久閒安飲啄多病廢登臨壁倚靑藜杖窓橫綠綺琴無魚甘糲食有酒任孤斟地僻千山瘠人稀萬籟瘖懶同牛臥壠倦劇鳥歸林紙閣居容膝繩牀坐整襟縮頭須爾伴便腹莫吾箴俛仰三眠柳徘徊五戲禽忘形初隠幾得趣漸欹簪不假仙遊枕寜須女抱衾乍疑身栩栩已覺息深深白鳳才難繼黃粱事可尋有人呼晝漏何處起寒砧短夢蘧然覺斜暉慘欲陰桂開香吐粟菊認蘂攢金磨熟雙旗茗鑪殘小瓣沈感時思別墅開戶見遙岑自別堯庭邃俄驚墨突黔背無三甲起頭有二毛侵咎往眉難炙言歸足尙肣靜忘波洶洶老諳嵗駸駸幸得安心法聊爲擁鼻吟黒甜誇勝味黃落寄餘音猿鶴休相怨萍蓬自不禁卻愁宵寐少臥聽竹蕭森

雙投酒

君不見白玉壺中瓊液白避暑一杯冰雪敵只今名冠萬錢廚此法妙絕天下無又不見九重春色薔薇露君王自酌觴金母味涵椒桂光耀泉禦方弗許人間傳向來我作金門客不假釀花並漬核日日公堂給上尊時時帝所分餘瀝一朝釋佩投江村卻訪田家老瓦盆道院丹泉灰腳重官鑪玉友糟頭渾有酒如此寜不飲但賦獨醒招楚魂錦谿昨夜秋風入梧葉雨殘溪水急呼奴爲我挽飛流滌甕燎薪炊玉粒奴言新釀良未宜此間寒燠來無時雙投舊法酒經載今焉可試君無疑初觀白醑寒漿澑再加麯米成重酎色如竹葉照人明香似蘭英和露透妻孥一笑醆斚空所恨無多才數斗嗟予性與禮法疏況此掃軌甘窮居肯學鴟夷隨後車不煩騎驢驥子扶焉用拊缶歌烏烏一觴一詠聊自娛

飛來峯

西域嶄崱羣玉峯懸崖萬丈穿玲瓏世人不識眞鬼工夜半躍起隨雷風天與西湖作奇觀嶷然飛墮羣山中海風吹雨萬壑暝往往密有云相通遙望煙鬟出林塢重巒面面靑蓮宇孤雲起石風生泉遊人六月不知暑世傳飛來我亦疑摩挲蒼璧心更悲當年禁囿山水逺艮岑一石須人挽無人把酒酹山靈飛入君王上林苑

賦張參政四老堂

散策相從倚玉鳩不須更伴赤松遊林塘在眼供舒嘯花鳥催詩好勸酬一座幾盈三百嵗【公四兄弟年皆六十餘】四翁宜壽八千秋堂前風物如伊洛尙欠香山與石樓西望斜川煙靄低荊溪東下泛淸漪夜來風雨秋懷共春艸池塘晝夢遲江左便傳花萼集曲中休奏紫芝詞安車不日聨鑣至銀角桃枝上玉墀

呈郫人李簽判

錦江煙水春茫茫錦城遊宴歌舞狂酒酣緩轡踏花去尙說當年先侍郎【吾家本郫人先侍郎仕蜀日芙蓉堂詩有踏花歸去馬蹄香之句】後來遊宦家因徙子孫不復歸桑梓世居淮海二百年路隔關山七千里兵戈南下風塵昏衣冠渡江黃屋奔淮鄕幾作邊戍地叢桂舊第無一存【海陵舊居名叢桂坊】我從避亂梅花塢釣月眠云拉巢許爾來又卜南郭居自笑飄萍無定所見君襟韻眞謫仙從來遊戲壺中天眷言我祖舊同閈邂逅笑語心豁然平生行李徧方外南逾五嶺入蒼翠脫靴未屈力士手探囊巳壓髯奴背爲嘆干戈何日休浮家泛宅江海遊丹砂鏈就葛洪鼎茶竈行隨魯望舟天涯一見傾蓋舊靑城猿鶴知存否防當叱馭過卭郲相從卻飲郫筒酒

呈伯父元仲二首

我伯气吐虹貫日幹文光胸中有和璞發揮見文章筆追羲獻風句壓曹劉墻平生太古心孰得窺行藏人間富貴味掩口不一嘗方朔饑卻死次公醒而狂方寸不受折養此百鏈剛江湖五十年飄飄曳徵裳晚嵗一區宅欲並幽林塘浙東山水窟選勝方徜徉蘭溪得佳致行築鐘山堂自顧世路險機穽寜易防俛首吾不能髙臥庸何傷貧賤茍自得麪糗皆膏粱願言守此志鵬鷃聊相忘

干戈十年餘荏苒百憂至誰憐齒未壯遽失防衣戲捫心天不聞空下千斛淚藐然一星孤未忍隨以逝雨濕新松楸塵生舊鞶柰此愁絕何況復形夢寐蕭蕭風樹悲此恨豈有旣念昔齠齓中從公識奇字一從江淮別嵗月不復記公尋武夷春我友頤山桂此來忽相見再拜只流涕忽忽恱情話恍若巳隔世先人有遺經夙夜焉敢墜餘生倘未殞肯負平日誌但恨不及親臨風一歔欷

寄伯父元舉

我家百笏門族望甲鄕國堂堂六世祖名在碧落籍人曰吾故侯善政光古昔後裔聨簪纓北原防楡柏裏居百餘年世出二千石當時叢桂中鳴珂動城陌變故忽相仍流蕩兵火厄一經焚劫余故里半荊棘奔騰豺虎羣逃避天地窄十年湖山遊幸不死鋒鏑朝穿雲麓靑夜釣月溪白間關度陽九闔室僅安適遽嬰風樹悲呼天淚橫臆坡陁東龍岡悵望隔窀穸【先塋在陽羨東龍山】故鄕渺歸期異縣悲久客北轅吾未能遼絕江海隔思我伯父賢一別幾更歷寇至獨不去巍坐空四壁髙標揖夷齊九死出焚溺居爲一鄕望後學所矜式泮水修復初儒盟首開席我獨隨風蓬陋阻規益明年秋鴻飛槐花動行色庶遂升堂拜情話輸悃愊詩成喜不寐興逐飛天翼

答宋子閒

冀北百馬一駃騠沅江之鼈九肋稀海邑千室士半之異材傑出今其誰有客有客气吐霓行年五十縫掖衣靑鞋白帽鬢未摧筆下妙絕黃絹碑句中防徹後山詩邂逅一見秋云披立談展盡胸中奇如刮眼膜如起痿便許握手論交期看君有蘊未一施杜門卻掃甘幽棲艸樹薿薿含奇姿兩堂對啟白板扉我時剝啄叩扊扅君出迎笑喜見眉晴窓坐隠花影移茗椀未盡鑪香遲手弄麈尾風颸颸主人得意客忘歸嗟予懵學安所師矧復少也逢百罹尙賴先徳流余滋遺編爛爛星斗埀墨猶未漧吾忍窺梅花一詠偶弗遺君能鑑賞了不疑惜哉不與君同時生前未免俗子嗤身後有此名流知嗚呼吾意其何悲

上王吏部

人物南州望風流一代英夙傳天上譽早夢月中名車載三千牘鵬飛九萬程向來辭泮水端合上仙瀛接武虞廷邃含香漢殿淸漸看丹極近首冠列星明準擬陪三接周旋位六卿鑑分金背重橐並紫荷輕未見恩綸出那知謗篋盈去朝雲路杳歸侍防衣榮地借徽之竹樓吹子晉笙赤心何所負白眼不須驚自顧銜恩厚親逢較藝精妍媸歸藻鑑髙下見文衡夢絕懷蛟異詞非吐鳳成賦能窺小小經漫說鏗鏗誤玷春官籍終慙月旦評搶楡幾類鷃出谷僅同鶯志慕靑錢士名參玉筍生別深秋鶴怨歸問海鷗盟未作河西尉聊爲江上行夜沈灘月釣曉壓隴云耕嵗暮人初返天寒雨未晴久稽從杖履且復臥柴荊後見含深恧防吟寫至情佇聽宣室召鳳閣繼家聲

見張運使郎中

風度顒顒白首郎淸朝趨奏久含香東南徳望龍津闊甲乙科名鴈序長使節不辭驪駕逺卿家重見防門光願公早入承明去一試囊中活國方

野鶴摩云萬里心一枝聊復寄髙林愁邊舉目江山異客裏登樓嵗月深長鋏誓爲知已用短檠空伴讀書吟龍門不拒通家子應許來聽正始音

送王時亨舍人帥蜀詩二首

煌煌大筆照坤維忽見文星下紫防萬里江山渾攺觀九重紳笏更爭輝占松不假刀形夢換馬端期鵠趂飛試問郫筒故鄕酒路人應唱踏花歸

一從鴈塔綴英遊又見功名得志秋丹闕萬人窺榜眼碧幢千騎擁遨頭錦城日暖惸鰥舞玉壘煙深鎧仗收它日中和聞善政一琴寜復久淹畱

和陳大監

君不見漢業巳定猶勁兵白登坐困師無名席門先生計無誤黠虜不得窺平城論功自合班人傑蓋世拔山威盡折漫誇勲業是韓彭我出六奇秦項滅後來漢道如衰周徳尊一代陳太丘二方相繼厲名節不顧羔鴈眞善謀雪霜貿貿年芳攺凜凜松筠見風采豺狼當路狐貍號獨有鴻橫四海至今逸韻傳淸商云和之瑟弦髙張耳孫磊落天下士大才有出皆其長胸中萬卷饒丘壑鮮取遺音叩寂寞一朝解組又彈冠出處無心付天樂我輩等是風月人昔也同閈今爲鄰不妨對語味如蠟擾擾萬事從橫陳

再次韻爲謝

公詩律嚴如用兵江淮艸木先知名少當千人掃文陣晚策百勝攻愁城詩壇老將天下傑筆倒三江流萬折時將妙句吐長虹李杜文章光不滅由來事業師伊周詎止博識窮九丘星列丹墀藹華望月升金掌陳嘉謀脫冠歸來雙鬢攺任爾功名爭好采揮弦月下奏髙山擊楫波間哦小海方今祝网仁如商聖賢相逢治具張鶴書旁午詔多士不以椳闑遺寸長如公豈得棲林壑焉問曉猿驚索寞嵗晚方諧魏闕心官閒不減商山樂湖上春來花惱人我不憂貧依富鄰朋友膠漆古來事願言握臂追雷陳

趙見獨示所業並詩次韻謝之

沅江九肋稀端問學不學向來屠沽輩過眼褐寛博如公負奇才尙隔云津躍昔吾先隠君早識麟一角聫翩錦囊句紆余仍卓犖千載埋玉悲孤芳竟誰擢別來二十年曆歷記前作賤子更百罹素業守彌恪餘輝忽振耀如獲西山藥淸夢到鈞天求音叩寂寞中宵對蓮炬何以稱光渥辱君瓊瑤篇重愧鼠呼璞大軸闚洪源洶湧千澗落一洗胸中塵豁若春云廓

以珠子香建茶寄皖公山馬先生

筠谷珠璣北苑春寸誠千里托靈芬爲投白鹿巖前客何日容分半席云

送臺道人

我祖來從錦江曲尙憶郫筒醉春淥輕衫拂石踏花歸近傍靑城結茅屋【余家本郫人先侍郎仕孟蜀王爲翰林學士有拂石坐來衫袖冷踏花歸去馬蹄香之句傳於世嘗隠居靑城山】子孫散作淮海居奕葉英風凜相續不惟叢桂競傳芳時有髙人更趨俗【余家登科者二十餘人海陵號所居爲叢桂坊】或隨羽化附靑蛇【伯父遇呂公年未冠尸解】或避詔徵稱赤局【伯祖得道宣和間累詔不起封守靜處士自稱上天赤局左僕射】我生本是林泉人失腳塵中困羈束每逢蜀士話維桑便欲攜笻訪前躅道人家世出巴西萬里江山見眉目笑施砭石起膏肓坐察形神窮倚伏我席爲門君荷旃相見防情謝榮辱幽香小鼎暮煙橫濁酒一杯春蟻綠此身多病經百罹只合紉蘭與餐菊休論燕頷覓封侯莫說鳶肩騰火速我有風懷就問君何時一飽顏公粥今日君行跨奔鹿欲下鵝洲穿柳谷他年願結白雲期與君同看金峯鵠

送僧大通還山一首

三年虎臥白雲關誰念窮猿失故山野客巳花自落道人全與鶴俱還龎眉皓首雙松老白防靑絲一室閒何日得追塵外趣聽君擊鉢翠防間

戲呈瑉禪師

我來何幸識支郎百丈峯頭寶月光質薄自憐非燕頷途窮誰信是腸漸看鬢底千絲白敢說眉間一防黃坐見錦溪秋水闊不知何日理歸艎

海陵集卷一

欽定四庫全書

海陵集卷二

宋周麟之撰

詩

終風行

北風駕寒萬竅號聲如八月江上濤又疑大鵬上靑霄南溟水擊摶扶揺昆陽陣敗虎豹嘷撼城飛瓦千兵逃焚輪夜起狂終朝直憂捲屋掀重茅我居門巷如荒郊衾無繢罽裘無羔苦寒獵獵吹縕袍笑引藤樽漱濁醪不妨髙臥醉陶陶夢騎天馬騰長飇睥睨玉臺閶闔髙風聲詩興兩鬭豪醉中一掃白雲謡

望秦川歌

明皇幸蜀一日登髙山望秦川謂髙力士曰吾聽張九齡言不至此馬上吹笛爲曲號謫仙怨今亡焉因爲八章以申其念舊之意

長安回首戰塵中馬背行吹一笛風寄恨翻成謫仙怨始知深負曲江公

錦囊畱得玉環香不見佳人空斷腸北望秦川煙艸滿尙疑飛燕舞昭陽

向來花萼弄春輝曽把寜王玉笛吹樂事巳隨風燭過如今橫笛不勝悲

蜀山春動錦江流水綠山靑總是愁愁絕不堪山上望無人解與月宮遊

雨聲鳴棧不堪聽盡日穿雲上杳冥羯鼓催花渾不記曲中空唱雨霖鈴

漁陽千幟掃空來滿目妖氛鬭不開爲問玉京何日復傷心黃屋幾時回

煙霞縹緲認驪山逺想樓臺紫翠間尙欲神遊太眞院不知身過鬼門關

阿瞞按舞長生殿妃子洗妝端正樓此去恰如巫峽夢相望千里事悠悠

愁懷三首

雨沐秋容淨雲橫天宇髙溪流走城塹木葉下亭臯興引淵明酒寒侵範叔袍淸愁不能巳髙枕誦離騷燕去簾帷靜蛩鳴機杼忙淒風萬籟息夜月一奩光自喜襟懷豁寜爲景物傷幽窗有佳致坐挹桂花香江逺蒓鱸晚逕荒松菊寒近知秋信好更覺旅懷寛逺杵風催急橫琴夜向闌飄零莫惆悵吾道久艱難

觀梅

春來物物未關情只與寒梅有舊盟芳信巳催詩興動幽香還釀客懷淸月摹瘦影橫窗淡雨浴疎花照水明卻憶去年花下飲共持杯酒泛飛英

和元革叔無悶齋

家在濤江欲盡頭結茅寜爲樂休休達人自得一經趣遊子空懷千嵗憂坐對聖賢惟酒適身憑形影以詩酬公今非遁元無悶要把韋編續聖丘

初除西掖士華兄以詩贊喜次韻爲謝

向來歸臥白雲邊忽拜君王詔墨鮮誰借羽翰超弱水又隨簪橐過甘泉酒同今夕兄酬弟詩比當年聖得賢潤色正須燕許手小儒那有筆如椽

西園堂榭落成種植畢工偶成口號十首呈防政張公

遁叟髙眠石磴云鴟夷長泛五湖春爭如晝錦延華萼同作商山四老人【公以四老名堂】

華堂迥出復城髙更買鄰園徹古壕要展渭川千畝竹賸栽錦裏百根桃

鉤簾待燕春風裏把酒酬花夜月前更啟西窗納淸景煙光如畫擁斜川

城外靑林可當山橫雲翠靄欝孱顏虛堂一枕林泉夢如在煙霞縹緲間

林花倒影落淸池池面春波泛綠漪更築小橋亭上去便成家世授書圯

小谿深樹鹿呦呦野鶴無聲蕙帳幽風月滿亭供笑語依然不減醉翁遊

艸木靑歸二月天川原明媚發春妍臨流忽見寒梅影皎若淩波洛浦仙

花梢日上雨痕幹冉冉香風破嫩寒眼底便知紅紫近山茶先放鶴頭丹

幽叢灌木便成林準擬炎天百步陰應許春禽樂余防鷦鷯穏寄一枝深

水流映帶淸漳宅野望遲回半月臺只恐宮鶯阻陪賞日邊便有鶴書來

與蘇州守十詩以兵衞森畫防燕寢凝淸香爲韻

吳山濯濯煙鬟靑湖水練練光繞城城中主人目如電爽气坐納山水淸千門鳴弦夜月靜四野埀穎秋云平試占古語詠侯徳一賢可當百萬兵

蘇臺屹立層霄裏環望水雲三百里十年艸綠春城荒麋鹿肆遊歌舞地公來一顧風物新華屋下蟠煙靄翠正須滿意事登臨早晚中臺拜英衞

館娃宮院秋沈沈采香芳逕花委金吳王舊事久寂寞此地猶懷千古心黃堂髙興動罇俎三百畫橋絲管音吳儂但識宴防樂那知繞屋棠陰森

城西連柂楓橋夜城東接舳閶門下細聽來往棹謳聲一一歌呼頌仁化爾知徳政並龔黃我慕風流到王謝防當臨景賦新詩寫得吳中有聲畫

洞庭雨斷兼天碧松江月明波動色剪橘霜包照座黃鱠鱸雪縷堆盤白秋到湖山最佳處此景付公天不惜英名自是龍驤家更待髙閎立幡防

相門舊列名臣傳挺挺遺風眼中見逺覽初褰賈父帷仁風巳滿袁宏扇坐看詔璽天邊來袖章入對金鑾殿好追樂事醉升平日奉宸遊玉津宴

一方靜治民安枕天子英明用人審慈厚薰然布帛溫威明皎若冰霜凜斡旋妙手經畫余貫朽如山粟塡廩禁闥還容汲直歸淮南定報姦謀寢

六飛南駐開陪京朝廷恃此爲金城元侯臥防股肱郡去天尺五日月明誰憐遊子歳一過欲往不得如流萍今日西風要畱客好山橫道煙光凝

靑衫飄泊江海生十年篷底載我行每逢勝地一長望江山舉目難爲情登樓幾作仲宣賦在野猶帶倪寛經邇來困甚幾執熱願焉一濯秋風淸

蓋公論治齊相堂穆生酌醴元王觴古人好士乃如此名重千載尊而光我公風度冠今昔龍門冠蓋春云翔微才詎敢充旨味藥籠庶容芝桂香

辛酉大雪戲成十詩以千山鳥飛絕萬逕人蹤滅爲韻

北風夜捲地凍雲曉黏天黃竹歌未終飛霰集我前森羅昆山璧零亂淮夷蠙縛賊懸瓠城安得兵三千跨驢遊灞橋策馬阻藍關詩人自淸苦逐客何當還我獨擁敝髙臥環堵間黃精已無苗斸雪思舊山松桂亦華顚瓦石背玉表造物不作難夜半月出皎書窗互照映甕牖驚易曉舉頭忽彌望萬里絕飛鳥復帳防香篝綺席羅妓圍焉知蓽門子淸哦袖鶉衣臘白三日寒遽使晝掩扉愁思已如許共作風絮飛舊聞沙漠寒磧鹵一丈雪誰憐牧羝人白首持漢節朝廷北顧憂嵗晚不忍說寄言上林鴈何事音信絕堆盤水精鹽翻匙云子飯年年六出花不必以瑞獻浪言平地尺貧亦非所願愁無儋石儲安敢擲百萬林梢宿鴉翻未覺煙樹暝瀟瀟打窗聲慣向云屋聽冰結積已深風收舞初定淩晨出門喜折屐印樵逕吾無千金裘爲博麯米春牀頭臘甕熟漉以淵明巾飲少輒至醉醉眼迷天垠衝寒望南巷不見披氅人千騎射獵軍一簑埀釣翁寒江與曠野得意應無窮顧我俱未暇緩步聊倚笻惜此連璐白涴以雞犬蹤佛衣珠唾飛撼樹縞裙裂巡檐索梅笑敧枕聽竹折念此積雪寒憂世心愈切夜分耿不寐風燈半明滅

自南山歸口占上王閣老

湖上淸遊樂有餘玉山未倒不須扶後堂深處無人到尙許鴟夷托後車

日髙風軟不生塵十月湖山暖似春綠綺抱來人不至幾時容我喚眞眞

防政大資毗陵張公挽詩十首

淝上英遊逺江南慶系長二卿雙防貴七葉一門光早負鵬天闊先分桂籍香中興誰第一勲烈在旌常徳望三朝老才華一代宗偉名髙附鳳餘事富雕龍異刻驚黃玉仙遊問赤松忽騎箕尾去雲路杳無蹤一馬龍驤後中朝艸創初秉樞登政路扈蹕擁宸裾像入雲臺畫名標玉府書太平資舊徳不及駕安車出入紆宸眷龍光溢帝閽賜書奎畫爛分劑寶奩存尙擬陪三接俄悲築九原遺忠當厚報豈但輟恩自領一麾出旋更五鎭雄政追棲鳳迹民戢帶牛風鑑水恩波外西山爽气中棠陰隨處是繞屋自蘢蔥晚嵗遊眞館分符蒞別京九關畱管鑰千騎按屯營天上金甌覆江邊玉節明傷心遊宴地悵望北山橫四老延淸防連年樂故鄕譽騰花萼集光動徳星堂今獨三荊茂居然一鑑亡慶流知有在蘭玉藹遺芳綠野裴公趣東山謝傅心林泉幽夢斷花柳舊谿深瀹茗風生腋飛觴月滿襟向來親幾杖猶想聽髙吟久玷平漳館叨陪北海尊軒騰期逺到刻苦記前言穉榻恩難報韋經業自存蹤初筮仕此志與誰論憶昔春官試惟公季子俱別來成永訣返哭慟諸忍預吹簫列空懷解劍趨新阡閟長夜雪涕墮平蕪

致政大夫胡公挽詩五首

赫奕三公冑髙華百笏門義風傾里社名徳老丘園不起東山臥空餘北海尊已隨飛劍逝猶記刻舟痕西帥乘遲日趨庭正妙年飛書騰白羽曳防泛紅蓮晚伏追風驥長嗟墮水鳶捲舒安義命何恨及重泉燕寢追遺事沈屙嘆積年未扶鳩杖起已報鹿車懸顯服登三品榮名謝九遷英姿寜復見歸伴玉臺仙碧落承先訓靑冥屈壯圗珠懸三樹秀鑑舞一鸞逝水嗟何及佳城讖不誣江山蟠秀气此地卜靑烏末緒慚非偶蹤托契深委禽申舊好奉屨負初心已矣升堂拜潸焉雪涕吟四郊煙樹慘引紼墮哀音

夫人孫氏挽詩

嬪風合冠女圗中禮法能兼郝與鐘自許夫知黃鵠志曽看女拜紫鸞封髙堂把酒同婣睦燕坐繙經樂始終千載管彤書盛事只今門有壻如龍

胡夫人挽詩

閫範三從正家聲兩大餘義髙黃鵠操恩疊紫鸞書澗沼登蘋藻園林映板輿忽乘飛鳳去應傍素臺居晚嵗根塵淨端由志節隆斂身遵七誡彈指悟三空此日傷朝露何人賦凱風我方司汗簡盍載女師中舊倚韓康伯髙堂坐累茵曩先歸厚夜今又失靈椿族黨千車防階庭五鼎陳季能當大事無負玉堂人

表兄知府郎中張公挽詩三首

自昔三珠樹如兄最早成握蘭霑賸馥搴桂阻髙程健筆三江瀉英標一鶚橫崦嵫驚電謝坐失劍崢嶸渺渺沅江路猶遲皂蓋臨但疑三甲起那識二毛侵北海樽罍在南園艸木深水亭風月夜八詠想遺音自是吾宗出金蘭臭味同彯纓聫北闕抱槧踵南宮去國郵書密還鄕巷轍通詎知生死隔回首一彈中

楊國夫人趙氏挽章

猗蘭奕葉神明冑四徳宜家綽有餘盛事可稽彤筆史當年曽夢紫函書子登虎榜朝輝弁夫握龍韜拱殿廬長樂宮中稱萬壽猶思翟茀擁軿車

海陵集卷二

欽定四庫全書

海陵集卷三

宋周麟之撰

奏議

論乞修神宗以後寶訓

臣聞書曰監於先王成憲其永無愆詩亦言酌先祖之道以義養天下然則前聖典謨布在方冊後代纂之寶爲大訓顧可後哉昔唐史臣吳競嘗采太宗與羣臣對問之語爲貞觀政要三百年治亂之鑑舉不出乎此洪惟國朝以聖繼聖傳襲一道故亦有寶訓之書追仿前制發揚光烈陛下紹隆丕緒祗遹燕謀立政立事未嘗不以祖宗爲法臣職在東觀修纂日曆之暇竊覩祖宗寶訓自太祖皇帝至英宗皇帝五朝並已成書惟神宗皇帝以後修纂未備喪亂以來舊本不存將何以昭示萬世自陛下中興屢降睿旨委官纂次因循迄今未應明詔憲章祖述庸有闕焉臣愚欲望聖慈申命史館速加研考以次條類續而成書庶以彰累朝重規疊矩之懿明陛下繼志述事之美取進止

論乞制造靈芝旗

某伏覩國朝防要幹徳六年太祖親郊有司請以國初以來祥異著之旗章遂作金鸚玉兔馴象三旗今天子受命中興功光創業化致升平諸福之物莫不應期紹至近者太廟生美芝九莖連葉此尢瑞應之大卓絕而創見者仰惟淸朝潤飾百度當郊禋之嵗而帝祖昭鑑預賜嘉祥其顯赫如此宜令有司考故事特制華旗繪靈芝之形於其上以彰一代之偉迹新四海之觀聽昭示萬世實宗社大慶伏望朝廷特賜施行

論禁小報

臣聞國之有號令猶天之有雷風雷不一風不再號令如此然後可以鼔舞萬民動則丕應無有逺邇罔不是孚仰惟皇帝陛下自更化以來蠱飭百度鼎新庶政登用賢儁屏除姦回凡積年獘事固已一切剗革而釐正之矣方陛下頒詔防布命令雷厲風飛之時不無小人譸張之說惑羣聽如前日所謂召用舊臣者浮言胥動莫知從來臣嘗究其然矣此皆私得之小報小報者出於進奏院蓋邸吏輩爲之也比年事有疑似中外未知邸吏必競以小紙書之飛報逺近謂之小報如曰今日某人被召某人被召罷去某人遷除往往以虛爲實以無爲有朝士聞之則曰已有小報矣州都間得之則曰小報已到矣他日驗之其說或然或不然使其然耶則事涉不密其不然耶則何以取信此於害治𨿽若甚防其實不可不察臣愚欲望陛下深詔有司嚴立罪賞痛行禁止使朝廷命令播之天下天下可得而聞不可得而測可得而信不可得而詐則國體尊而民聽一臣不勝至願取進止

論戒守令遵守成法

臣伏見陛下勵精爲治勤求民瘼芻辭輿誦博采兼聽孳孳如不及四方利病至悉庶人得言之士大夫得言之監司郡守近民之吏得言之此誠有虞辟四門明四目達四聰之時也陛下求言之意聞之惟恐不盡而天下之所望者亦如此故邇者士庶上書陳獻利害及守臣到任條具裕民事進降者甚多看詳者不一然以臣觀之大要有三或施之於民而民利槪之以法而法通若此類者固無所疑朝廷皆以次施行矣有行之可以利民而於舊法及一時指揮或大相抵牾或小有不合言旣不可盡廢法亦不可輕議若此類者臣亦各權其事之輕重乞從朝廷隨宜防酌可否矣其或自有見行成法州縣所當奉行而猶申請不已言者猥多覽者易厭臣毎看詳至此謂之無可施行則實有其獘設或一一申嚴則不勝其繁凡若此者臣今欲並行類聚緫其條目取自聖裁特降明詔戒諭郡縣之吏使之明習條令罔或容私遵守成憲毋致違戾究心夙夜悉意奉行庶幾使陛下愛養元元廣謀從眾之惠徧及寰宇無一夫不被其澤天下幸甚取進止

論臣僚奏對令備錄聖訓詳盡

臣仰惟皇帝陛下以天徳地業再造區宇見獨明徹聖敬日躋𨿽古之所謂盛帝顯王無以加此臣頃在東觀以修纂日曆爲職因得歷覽陛下臨禦以來三十餘年間事業之富謀斷之偉謨訓之大布在方策赫然與日月爭光臣闚天之智狹而戴上之情切嘗考其間所載聖語大抵詳於前而略於後臣深求其故蓋由頃嵗左右史多缺起居注不修三省樞密院時政記於聖語亦或闕略而不致其詳近者陛下總攬權綱修廢振獘更化之道粲然一新睿謨明訓發於九重密勿之間而風動乎天下贊襄之輔獻納之臣內外進對之官所得多矣臣區區之愚欲乞申嚴舊制自今凡與奏對備錄所聞毋致漏逸使史官皆得以具載功令記時政者尢務其加詳以此授之國史著之日曆作宋一經襲舊六爲七用傳信千億萬世臣不勝至願取進止

論命令必經兩省

臣恭惟國朝稽古建官分三省以釐天下之務凡有命令則中書省取防門下省審駁尙書省頒行三者相參而後百度正綱紀舉所以致其愼示不専也然自累朝以來號東西二省爲維持政本之地尢重其選或政令之罷行失當人才之進退非宜其在中書則舍人得以封繳其在門下則給事中得以論駁皆於命令未行之前而彌縫正救之則朝廷不至有反汗之嫌天下不見其過舉之迹爰自近嵗事與舊違當軍興之時則有事於機速不可以少緩及休兵之後因仍不攺用事者又以私意自任廢棄成法故有所謂報者有所謂中入報者有所謂尙先行者有所謂火急者往往皆成定例自陛下鋭意更化登用正人前日數者之固已十去八九然以沿襲之久狃於故常習熟見聞或未暇一一釐正若便詔防一頒勅札隨降所謂給捨者但書押已行之事而已設或事當論奏則成命已付於有司除目已布於中外使士大夫進退失據在朝廷亦爲難處甚非祖宗所以分三省建官之意臣愚欲望聖慈申明舊制凡命令之出如委非急速不可待時者並經兩省或無封繳卽皆畫時行下庶幾盡蠲宿獘昭示至公復祖宗之成憲取進止

論禁傳寫先朝實錄

臣伏見國朝防要嘉祐四年史館修撰歐陽修言史之爲書以紀朝廷政事得失及臣下善惡功過宜藏之有司往時史官書成進入則焚其槁又詔龍圗閣別寫一本下編修院以備討閱從之然則史事在祖宗朝其嚴如此豈容輕示人也今者徽宗皇帝實錄成書奏篇疏上儲於內閣中外士大夫欣聞盛事咸思以先覩爲快臣竊惟先帝之盛徳休烈良法美意布在方冊固當廣其傳以昭示天下後世然其間所載多涉國體與今日致論有相闗者臣愚望聖慈申嚴舊制令副本之在有司者必謹其藏仍不許諸官司關借謄寫及臣僚之家私自傳誦庶可以嚴宗廟尊朝廷遵祖宗之成憲取進止

論變文格

臣聞文章經國之大業體尙不一從古而然故論世者以是識風俗之盛衰觀人者以此別材智之逺近猶所謂見禮聞樂而知徳政不可不察也西漢二百年名儒鴻生蜂起間作雍容揄揚著錄於後則炳然與三代同風唐有天下文亦三變至於美才輩出嚅嚌道奧反刓剗僞薫醲涵浸然後天下化之粹然一出於正何其盛哉我國家恢儒右文列聖一揆取士之制不過曰經義詩賦然或偏廢而獨舉或兩存而並行或兼用而通試三者所向𨿽異及夫得人則奏賦擅場者無不精其能談經析理者靡不臻於奧累朝名臣悉由此出致治之美固已逺邁前世仰惟皇帝陛下躬天縱之資恢復古道優入聖域猶且博覽經史左右藝文孜孜不倦至其躬禦翰墨發爲宸章云漢昭回光被萬物古帝王莫能跂及裁詩樂以侑禋祀則十三篇極風雅之妙記損齋以明鑑戒則數百言皆道徳之辭若此之類殆不可殫舉士生斯時親得聖王爲之師此千載一逢也臣伏見昨降明詔用經義兼詩賦合二者之長以作成多士永爲定制可謂善矣今肄業之士服勤有年秋試不逺臣愚欲望聖慈申飭儒臣愼勸士類戒志尙之不一革文體之未純毋好髙以異論相矜毋因陋以陳言自蔽毋泥迂僻之習而失其正毋縱浮靡之說而溺於誇坯冶一陶聖風雲靡將見四方俊茂試於有司者無不丕應徯志咸知以體要爲宗文獘旣除而文格益勝用之以黼黻一代羽翼六經實斯文之幸取進止

論乞進讀本注音切

臣聞曽子曰尊其所聞則髙明矣行其所知則光大矣髙明光大不在於他在乎加之意而已斯言初止爲學者設也至董仲舒舉此以吿漢武帝然後知帝王之學亦當如是仰惟皇帝陛下聖質天粹自誠而明敏修之功純亦不已至於博覽經史固已識其大者舉而措之天下國家日臻於嘉靖矣而猶不忘講學之益退朝淸燕躬禦邇英博延儒流敷繹古藝方且以西漢一代之史命官進讀是將以因事立教鑑往知今參求化源恢張國紀固不在於考文藝辧音訓爲書生章句之習也然臣竊謂三代而下惟西漢爲近古諸史之作惟班固爲名家讀之者考文義而後見紀事之本原辧音訓而後知立言之法則然文義或有難見非注解無以發明音訓或有難知非翻切無以辧證多聞之助或有取於此也臣不佞叨以讀誦爲職茍不能盡心於此或迷金根之義或誤雌霓之呼以上昧天聽臣則有罪敢陳一二願從聖訓而訂正之夫服膺曩說疎紊旣多蘇晉眾家剖斷亦尠蔡氏纂集尢爲抵牾顏師古激揚欝滯釐正暌違援據精詳有補學者然則注解不同臣欲以師古之說爲正漢書舊文多用古字間從假借其類實繁古今異言方俗殊語本音他切互見其中顏師古備著科條剖析無滯字涉稍異隨卽翻音字協音諧舉當乎理然則音訓不一臣欲以師古所立爲定仍乞於進讀本內間注音切臣非不知帝王之學志於治道初不問此區區之言可謂矜小節而闇大體矣然而列職禁近獻納論思事無巨細皆欲詳審不可茍況執經史以備顧問乎今玆所陳庶幾下以見愚臣盡心率職之誠上以副陛下加意典學之美取進止

論乞與四川進士父母年髙者先次補官續行照驗

臣恭覩詔書應得解進士父母年八十以上與初品官封徳至渥也自降詔以來凡諸州奏到封毋者並經司封關防禮部考驗貢籍俱以施行惟是四川得解進士其貢籍不在禮部而在制置司毎得關防禮部必稱無貢籍可照不見得解因依致不放行經今年餘積壓畱滯臣今耿見數目有資州得解進士史堯仁等七十四人例未曽上鈔若待取防道途往返愈見淹延欲乞且據逐州保奏文字並與先次放行具鈔給降誥命續下四川制置司照驗貢籍如有僞冒卽行攺正庶幾逺方髙年早得均被上賜取進止

論守應之策

臣聞爲國者必有一定之計大計已定斷然無疑非徇一已之見也而千萬人之說莫能揺非茍一時之利也而數百世之議莫能易此其爲利害亦豈必賢知神略而後知之惟所見者審而通乎事機所持者要而當乎人情所言者順而合乎天道所操執者彌固則成就者愈大古所謂聰明賢聖大有爲之君建功立事類如此仰惟皇帝陛下察問如虞舜憂勤如文王緫攬權綱綜核名實則又與漢之宣光比立國於此固自有一定之計而近之言時事者乃紛紛而不一軍旅之言厲閭巷之言戚士大夫之言惑厲有所憤戚有所憂此其常態耳未至於大害治也惟惑之爲害蓋有不可勝言者此無他鋭與怠之謂也鋭者言兵而欲用怠者諱兵而不言言兵而欲用是喜功也諱兵而不言是偸安也自講和以來九廟寜矣東朝安矣赤子休息矣成功著見昭昭可知陛下方且惇遣重臣厚將信幣以堅永好以釋羣疑而汩之以喜功之說其可乎渝盟棄好陛下之所不爲也當朝廷閒暇修明政刑振舉綱紀簡練將士此不可一日防者陛下方且頒明詔飭庶工懲緘黙之風革驕怠之獘欲人人相與協濟國事而委之於偸安之說又可乎視陋忽傾陛下之所不取也如臣所見粗有確論曰守曰應兩言而盡之耳當無事則思所以守有不虞則思所以應思所以守自治之謂也思所以應不得已之謂也守之者在我應之者在彼在我者有常者也惟其有常則𨿽信睦交通不能廢吾之所以守在彼者不測者也惟其不測則𨿽事變猝至不能逃吾之所以應今夫千金之家固其垣墉常人之所及也若曰吾與親黨爲鄰不吾害也至慢易其固守之具而弗之理豈不備他盜哉所謂自治者如此詩曰迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎能治其國家誰敢侮之此言自治之爲可畏也獸蹂於田荷戈而逐孺子之所知也若曰吾將委肉而飼之不汝驅也而獸且噬人矣𨿽欲不逐其能安乎所謂不得已者如此漢元康中乘匈奴之衰議欲擊之魏相不可曰救亂誅暴謂之義兵兵義者王敵加於已不得已而起謂之應兵兵應者勝爭恨小故不忍憤怒謂之忿兵兵忿者敗非但人事乃天道也亦言應敵之不得已也蓋能守者能應之道也守之無不同則應之無不勝矣守之旣固則銷萌折衝人莫予侮且將無敵之可應焉昔人所謂善之善者理固如此臣願陛下增修徳政厚施於民蓄材俊廣儲偫惇本而抑未去華而務實明賞罰而一於信振威令以致其嚴考將帥之能否而爲摩勵之方察士卒之勤惰而求養用之實凡可以爲守國之具者靡不恢張而徧舉如此守無不固矣度山川之逺近視道途之險易孰當其阻孰當其衝孰爲之聲援孰爲之犄角孰爲之統一凡可以爲應敵之機者靡不素定而黙諭如此應無不勝矣守國之具皆可以熟議而應敵之機不可以豫言惟在陛下力行之心識之執中自信而已矣書曰人心惟危道心惟防惟精惟一允執厥中夫人心危而易動易動者浮言之所以興道心防而難知難知者至理之所以隠君人者不過屏眾多之慮致精一之思執中自信則聖人之能事畢矣堯舜禹之治天下相傳以一道不外乎此數語者伏望陛下睿斷不移操一定之計圗守應之策以爲執中自信之道而毋惑於喜功偸安之說則千萬人之眾莫能揺數百世之逺莫能易證諸人事質諸神明臣之斯言庶或無愧惟陛下畱神省察天下幸甚取進止

海陵集卷三

欽定四庫全書

海陵集卷四

宋周麟之撰

奏議

論革續降之

臣聞傳曰非天子不制度不議禮不考文是一命令之行一制度之立皆當出於天子外乎此者不可以爲萬世法也臣竊見吏部諸選引用續降指揮前後不一或臣僚建明或有司申請皆經取防然後施行尙慮抵牾之多承用者駁舞文之吏並緣爲姦不可稽考今以續降申明條冊觀之乃有頃年都省批狀指揮防列於其間見今引用亦謂之續降向之修法者有所諱忌至與成法並立今之奉法者但知遵守遂與成法並行應令諸軍使臣到選將佐以上方理戰功而帳前使喚之類皆當時帶甲入隊之人並不許班此用紹興十一年批狀指揮也遂使親冒矢石者反不防超異之恩今官吏陳乞任滿賞則不以限年釐革惟到任賞則不然此因紹興十二年批狀指揮也遂使勤勞王事者或不在褒錄之數以理推之誠未爲允欲望聖慈申詔有司推本至公革去前使履軍蹈陣者並得理爲戰功到任推賞者不必限以嵗月仍令諸選其紹興二十五年以前批狀指揮如有類此者關勅令所司一一看詳可削則削毋使與三尺混淆資姦吏爲舞文之具天下幸甚取進止

論定歸正人補官之法

臣聞銓曹素號大有司比年以來各選尢爲繁雜若指揮不一承用多疑則吏姦日滋人無所訴其有不可勝言者試以歸正官兵一事論之前後有三指揮至今莫能相一據紹興二十八年二月田師中申請指揮應歸正人不曽賫到付身並與減五官補正吏部方且遵用續承紹興二十九年閏六月指揮並令止用歸本朝日所給付身照使其有不曽賫到僞命文字者特與放行仍出牓曉示吏部已放行又承當年八月指揮令遵依今降指揮只用歸朝日所給付身照使並照應田師中申請指揮放行臣竊詳前件指揮若曰特與放行則不須遞減補正若曰遞減補正則難以一例放行二者自相抵牾而不可並用明矣今乃兼存之使姦吏得以出入有司無所適從實爲之大者若於二者之中舉其一而行之則又不容無蓋一於放行則不問其功閱不計其久近而例得升進必至於泛濫一於遞減則久在軍中者其間有立功官資類從毀抹將何以激勸臣愚欲望聖慈特降睿旨令省部別行看詳著爲定令毋輒更易使士知激勸而不至於泛濫庶幾可以救獘取進止

論放行從軍人磨勘

臣契勘四川諸軍從軍大小使臣自紹興九年正月三十日指揮今後許理爲資任昨來宣撫司未承上件指揮已前系奉使宜將從軍大小使臣依格並與放行磨勘出給便宜付身今來節次陳乞換給考功以當時未有理任指揮卽系侵用宣司月日不該磨勘例行攺正臣竊詳宣撫司隨軍人當時𨿽未有理任指揮其本司旣以便宜放行若行攺正其隨軍人委是在軍供職歷過月日實非僥冒伏見本選昨準紹興十一年正月二十五日指揮凡不系大儀鎭等五處立功之人或已作戰功超轉官資並免追攺今欲乞將前項便宜磨勘侵用宣司月日者依紹興十一年正月二十五日指揮今後特免追攺並與放行換給取進止

論乞置巡綽私渡軍

臣伏見國家自講和以來凡疆埸之事専務愼重冀其警聳近年兩淮罷榷場之後禁止私渡尢爲嚴切昨聞北界屢形於言欲得彼此巡綽陛下惇信睦之好埀宵旰之慮累降詔旨戒飭邊郡丁寜切至臣頃以使事附奏於彼有語及此臣嘗吿之以本朝約束甚嚴立賞已增千緡守臣失覺察者同其罪又令提刑司旬具結罪狀申彼亦樂聞朝廷之能順承其令也比者兩淮𨿽團結山水社亦欲鳩集保伍互相覺察尙慮封圻曠逺愚民趣利冒法越禁死不知避監司守臣按行有時巡尉出入徒爲文具如山陽一郡瀕淮界分延亙三百里安丰濠壽之間地廣人稀豈能一一巡捕禁防少弛或啟釁端不可不預爲之計臣謂不若於兩淮要地各置巡綽私渡軍専董其事淮東委之劉寶淮西委之王權分撥屬將之有方略善撫循者各率數千人以往命之曰巡綽私渡軍兵其營寨旗幟皆以巡綽私渡爲號文移則曰巡綽司將佐系銜則曰専切巡綽私渡事名順理得了無可疑徐於嵗月之間漸增人數亦復無害小可以謹邊防大可以固國勢久而習熟又可以安南北之心如臣瞽言粗合時論願下臣章付三省樞密院熟議而行之取進止

論華泉司札子

臣伏見朝廷復置提防坑冶鑄錢司旣已防酌舊制條其事宜措置施行纖悉備具惟是戶部提領所見有吏人十四名發赴本司復置之初不可不察蓋泉司職事散在諸路舊例分遣官屬催督采鑄置局他郡往往有終任不識官長面者毎有申請必爲吏輩所格舞文弄法爲害非輕鑪戶鑄工刋剝殆盡百端規取必至充其所欲然後爲之行移官司遞筒積而不拆或盜發以窺事宜或隨意以生沮抑屬官俛首唯唯聽命至以書問與之往來者比比皆是後專命戶部置所提領又以此輩爲諳曉取充吏役事權在內逺近畏之姦計得行動作威福屬官旣多差出其益甚於前至有一吏用白狀就信州借請數百千則鉛山一場課利置而不問贑州錢院供需不如意則並通判防例送取勘玩習恣橫略無忌憚若此之類其害甚多今來朝廷復置此司臣竊謂諸路利害士大夫舊嘗更歷此事者不爲無人但當精選屬官不必多求舊吏欲望聖慈以臣所奏行下提防司稍汰猾胥矯革前以弭吏彊之害庶幾貨泉流布不至於蠧國害民其利甚溥取進止

論乞給吿降下諸州就付老人

臣恭覩元日詔書皇太后仁徳天祐聖壽無疆新嵗八十應士庶男子婦人年九十以上與初品官婦人與封號並經所屬自陳勘防詣實保明聞奏臣於此仰見陛下極事親之仁崇貴老之化不止爲士大夫光榮而已龎恩布濩浹於編氓古未有也今庶民薫陶美化安於田裏保有壽命年多及格聞州縣間相繼陳乞者甚眾然其人或多貧民下戶亦有僻處逺鄕終身未嘗識官府者如此類若使依士大夫敍封計防所屬保明遣人賫赴行在於左藏庫送納綾紙錢有省於部伺上鈔祗請吿命不惟無其資而小民亦安知有此道途遼逺往返經營則年老之人霑恩後時矣如臣管見欲望睿慈深憐庶老乞令諸州軍檢坐詔命委官保明於所部根刷應年格該恩之人限指揮到日兩月類聚聞奏其合受吿命亦乞降下逐州分送屬縣就行給付仍與免納綾紙錢則天下老人𨿽防且賤無不實霑恩惠如詔旨矣取進止

論賞罰名實

臣聞自古中興之君惟漢宣帝爲得治道之要史臣稱之曰孝宣之治信賞必罰綜核名實嗚呼斯言盡之矣仰惟皇帝陛下以英睿之姿系隆景祚躬履多難式遏宼虐事同乎創業整飭百度躋登丕平功兼乎守成盛徳丕烈固已超出百王上矣而臣猶區區以宣帝爲言者以陛下方勵精聽斷剗除宿用更化於四方施之於今莫此爲急信賞必罰則公道舉綜核名實則眞賢興二者國家之先務𨿽堯舜三代之治不外是而宣帝能用之以救願陛下取法焉若夫雜伯術尙刑名此則宣帝之失臣不敢爲陛下道取進止

封事

隆興元年十月日具位臣周某謹昧死再拜上封事於皇帝陛下臣聞爲天下立事要當順天下之心明天下之勢然後能易亂爲治轉敗爲功古聖王所以安中夏禦夷狄也莫不皆然舜之格有苗禹之敍西戎髙宗之伐鬼方文王之事昆夷宣王之平玁狁率用斯道也下至漢唐其迹異其理同在髙文則結和親在武皇則事攻討在宣帝則受朝賀在武徳之初則詭臣突厥在正觀之盛則生擒頡利夫豈樂爲是異同哉視人心之所向度國勢之所宜有不得不然者耳由是言之聖人應世初無私心也立國本無定勢也因人心之所喜爲之喜故樂民之樂而天下不以爲驕因人心之所怒爲之怒故一怒而安天下不以爲暴因國勢之彊有以成吾彊故日辟百里而天下不以爲貪因國勢之弱有以處吾弱故以大事小而天下不以爲怯拱揖指麾之間眾心樂歸大勢堅定而國家計成矣世之懷偏見執異議者又烏能伸其喙以撼吾之所守哉紓一時之急收百世之利凡以此也金人之爲中國患數十年矣自阿固達之起繼之以武奇邁又繼之以東昏王亶又繼之以岐國王亮迨今葛王蓋五世矣時異事變勢亦隨之阿固達一舉而吞遼人武奇邁再舉而蹙中原當是時也掩中國之無備乘民心之久安長驅虛所至輒下猝然有山倒海之勢其孰能當之亶之立也命將興師南牧屢矣逾江南瞰海上而終不得志於我烏珠之歸師徒耗傷僅以身免士馬物故者大半用兵連嵗所失益多敵知事力之屈可以圗休息也亶與烏珠等謀則曰吾國天下大讐也使吾子孫一不振宋必報焉則吾國覆矣不若以恩解之此和好之所以通也和好旣通則許我納幣屈我稱藩畫淮爲界然後慈寜就養永祐復土南北生靈各安其業聘問往來情文周密自締好以來講信修睦無若此時之歡者使亶不被禍凡我有求無不見聽𨿽列聖諸陵白溝故地皆可以次第而得之惜乎不十年間肺腑之禍起而亶戕矣至今北人類能言之是則和好之通豈非勢使然乎亮之立也大惡昭著內懷危疑握兵重臣多不受詔朝夕惴惴焉惟恐討伐之師四面而至我方遣朝賀之使以安之於是遂偃然南面號令諸國而侈心肆矣狂愎自用以殺爲嬉勲戚諸王翦滅殆盡彼之汰虐日甚我之順事日嚴休兵嵗深生齒蕃息敵知事力之全可以肆大志也亮與馬欽等謀則曰吾國天下大仇也使吾子孫一不振宋必報焉則吾國覆矣不若以力取之此和議之所以變也和議將變則罷榷塲詰私渡邊釁橫生敵謀遽發遂欲割我兩淮要我近輔而又拒我行人一不如意掃境南下王室震蕩危若贅疣自交兵以來生民被害無若此時之慘者使亮不見殺則投箠濟江益無難焉顧其積惡天地之所不容神人之所共憤變生肘腋腹敗支披師徒奔竄惟恐王師之躡其後也是則和議之變亦豈非勢使然乎太上皇帝神靈天亶臨禦三十六年躬履多難洞照事幾其於禦戎之道固嘗深思熟計歷試而兼行之矣陛下以大有爲之資光奉慈訓嗣守天位治民事神恭儉遜慤徳無不周明無不燭惟疆埸未靖上貽宵旰之憂抑嘗有以天下之心天下之勢吿陛下者乎自踐阼以來建議之臣有爲陛下言戰者矣必曰金鼓一動雷厲風飛則兵不血刃可以收疆土復陵廟活萬姓然王師所至城邑一空破蔡州則殺蔡州之民入海州則殺海州之民奪宿州則殺宿州之民京西陜右往往皆然非所謂拯民於水火之中也繼之以士無鬭志棄甲來歸中原寸地了不可得烏在其爲戰有爲陛下言和者矣以厚禮將幣以卑屬寓書休兵息民庶乎兩得然使命數遣有延至於國中而不得伸其志者矣有見止於境上而不得通其辭者矣以此欲和不啻如方枘圓鑿之不相入也烏能必其和有爲陛下言守者矣以增陴浚隍遏其衝以積粟聚兵固其本來則勿與角去則勿與追然長淮東西延袤千里兵少則戍不周民貧則用不給比者築城壁修堰壩皆取辦於兩淮之人凋郡遺黎不堪其擾而守未必能固也設欲固守非經營數年不能就緒大敵忽至其何以支守𨿽長策亦未易以一朝集也故欲戰者以和爲姦謀爲辱國之舉欲和者以戰爲危道爲殘民之徒而欲守者又以戰爲邀功和爲怯敵謂和戰皆非萬全之策三說紛然互相矛盾得此則失彼舉一則廢二國論未定主聽未専斯民盻盻然不能自保嗚呼胡不觀天下之心審天下之勢防三說而用之乎昔亶之請盟也太上皇決策講和遣使以先之而邊鄙遂定知其勢可與通也非用兵之時也及亮之敗盟也太上皇出不得已發兵以應之而敵酋自斃知其勢不可與通也非遣使之時也以此論之和戰守三策善用之皆足以收功不善用之皆足以敗事使勢可戰也𨿽樊噲以十萬橫行李靖以三千蹀血吾亦爲之無不勝者勢可和也如魏絳之五利可致賈誼之三表可施吾必爲之無不諧者勢可守也如宣帝之罷兵畱田光武之閉關謝質吾必爲之無不濟者又胡可外天下之心忽天下之勢區區焉操一說而自以爲得乎臣頃嵗出疆至河朔見所過州縣全盛如故入則人物繁夥閈防充溢出則耕桑彌望牛馬被野然後知二十年息兵之效不爲無益於斯民一旦敵人叛盟赤子又復塗炭前冬敵退淮甸白骨如山迹其殺人之禍皆起於海陵一念慮之間而流毒至於如此豈不甚可戒哉今敵勢虧矣敵計窮矣兩軍相角而所喪均兩國相持而其患等欲戰者少不欲戰者多蓋兩軍之心也欲和者眾不欲和者寡蓋兩國之勢也臣聞之北人則曰敵中簽發人丁其下莫肯聽命又聞之士大夫則又曰近敵帥移書於督府致問於廟堂甚有通和之意陛下視人心之所向度國勢之所宜不知所以應之何如哉臣願陛下因天下之心乘天下之勢特遣信使諭以至理吿以誠心與委曲評議使知和好之不可以虛詞合又知和好之不可以舊例拘則吾事濟矣或曰比嵗而遣使矣其如不諧何其如不見納何臣應之曰使之不諧非使者之過也使之不見納非使者之願也顧當時所以遣使者失其序耳何謂遣使失其序曰遣使一也而所以遣使則不一也有和議未定而遣者有和議已成而遣者和議未定則以未定之辭與之通慶賀有所未修也報諭有所未及也如紹興之初遣韓肖冑孫近之類是也和議已成則以已成之禮與之接名分有定論也書辭有定式也如講和之後遣何鑄之類是也自海陵渝盟和好絕矣和好旣絕今始通焉故遣使以議之則是和議未定之時也我方有所議而損益之未可必又安可遽爲賀慶報諭而遣乎其曰賀登寶位則是和議已成矣往年以賀爲使者有舊例焉彼復以舊例取必於我又焉得而見納哉今臣之所謂遣使則不然當以審議爲名以韓肖冑孫近爲例審也者欲審而後交議也者欲議而後定和其本於誠心乎在所審也其出於詭謀乎在所審也名數有未定者乎在所議也疆界有未正者乎在所議也禮幣之厚薄有未齊者乎在所議也爲此遣使彼安得不納舉此詳議彼安得不諧和議成矣然後有所賀則賀之有所報則報之此之謂遣使得其序或曰遣使得其序遂可去兵乎撤備乎臣應之曰遣使所以議和也和𨿽可必亦當待之以不可必使者出境朝廷申命諸將各整其師淬礪鋒刃振飾旗鎧蓄鋭待敵常若兩陣相當者則是使者之行自不妨治戰具也大軍列屯分據要地修障隧正營部逺斥堠力控江淮之險則是使者之行自不妨繕守備也夫戰和守固相須而並用者也善爲國者可戰則戰不爲戰而廢和也可和則和不因和而防戰可守則守不膠於守而絕和戰之利合而論之則一析而言之則三胡可忽哉昔唐之平賀魯也駱宏義獻計曰安中國以信馭夷狄以權理有變通也噫斯言豈爲一時設哉惟陛下博覽兼聽詳究利害觀人心審國勢與時變通權以濟事允執厥中而行之天下幸甚干冒宸扆臣無任戰懼隕越之至

海陵集卷四

欽定四庫全書

海陵集卷五

宋周麟之撰

奏札

除起居舍人辭免札子

臣今月二十六日準尙書省札子奉聖防除臣起居舎人日下供職者臣聞命震驚防知所措臣竊惟左右史分掌記注密侍殿坳君舉必書當以才選臣器資甚窳學識非長與纂信書方叨序進擢司載筆實懼超逾仰丐睿明俯矜誠悃亟追還於成命用攺畀於雋能庶協師言少安愚分

辭免差兼實錄院同修撰札子

臣仰惟徽宗皇帝以天徳地業丕闡鴻化埀衣在禦二十六年聖功巍巍𨿽非簡策之所能盡而傳信萬世必有成書纂修之工正在今日然自非一時大雅宏逹之士兼才學識三長者焉得論次於其間如臣以章句小儒叨贊書命旣無潤色討論之效何有研摩編削之能重惟不才其敢共二仰祈淵聽亟寢誤恩別選耆儒助成大典非特使事辭之稱亦惟昭名器之公所有恩命未敢祗受

辭免同修國史札子

臣今月十四日準勑差臣兼同修國史臣聞命震驚防知所措臣聞治史有三長惟其才學識兼之故能綜序事理勒成信書今者皇運系隆時文載郁肇開史院選置官僚通修三朝正史事大體重豈臣末學所可與聞陛下网羅羣才片善必錄以臣近編纂先朝實錄猥嘗以僭逾然臣口耳謏聞已試無狀若又濫吹於其間則不惟虛縻廩稍抑亦淸議弗容伏望天慈察臣愚悃收還成命攺畀耆英則載筆之間事辭俱稱將見三聖人之盛徳大業布在方冊炳然與日月爭光庶以仰副陛下揚鴻烈章緝熙之意所有恩命臣未祗受

辭免除兵部侍郎直學士院札子

臣今月十九日準尙書省札子三省同奉聖防除臣兵部侍郎依舊直學士院日下供職臣聞命震驚罔知所措臣嘗謂詞臣不當以翰墨言功臣濫竽西垣日贊書命曽不能敷宣聖意潤色皇猷坐閱嵗時絲毫無補恭遇陛下恢天縱之學以作興斯文如臣瑣才苐慚不稱早獲以史事進對忽防天慈褒諭謂臣久掌內外制宣力爲多中外士大夫咸稱得代言之體今武部淸簡當除貳卿仍兼玉堂之直臣仰聆玉音感懼交至旣退局蹐不旋踵而成命已頒欽惟聖造恢洪與天同大而於臣下尺寸之勞委曲存記如此固當體眷知之殊遇思親擢之異恩亟踐厥官勉圗報效然臣竊自念典戎華省實峻班聨視艸禁林匪同寓攝並叨寵渥益重僥逾伏望皇帝陛下回旁燭之明寢已行之令俯矜愚悃攺授眞賢不惟安小已之私抑亦示大公之舉所有恩命臣未敢祗受

辭免除給事中札子

臣竊以鸞臺要地朝政所關瑣闥舊儀夕郎爲重必得老成知治道之要庶幾審駁合人言之公如臣者蕞爾小才闇於大體鑾坡入直旣潤色以非工武部升班亦素餐而何補更荷中宸之眷復叨左省之除是不獨取其空言將使之於此詳試顧柬求之意甚美懼緜薄之質難勝伏望睿慈亟收成渙惟君子見得思義故敢效於循墻若朝廷爲官擇人亦何嫌於反汗所有恩命未敢祗受

乞宸翰札子

臣伏覩國朝典故淳化二年十月太宗皇帝以飛白書玉堂等四字賜翰林學士蘇易簡謂宰臣曰易簡告朕求此數字卿可召至中書授之它日爲翰林中美事字徑二尺餘以素繒二幅書之龍鵠之勢曲盡神妙曩經變故石本亦不可復得恭惟皇帝陛下聖筆天縱超冠百王萬幾燕閒染翰弗輟龍文龜畫刋在翠琰布列中外焜耀羣目學宮儒館賁飾尢多惟是玉堂密邇淸禁而臣愚猥以末技誤膺簡擢典司內命私心拳拳深有望於奎壁之光今者輒控丹誠仰幹睿聽援淳化故事以爲請方明天子典學崇儒潤色鴻業儻於肆筆之際使得與被大賜則是中興以來復見禁林盛事儷美淳化埀休無疆一時詞臣永有榮耀實千載之遇取進止

乞以禦書上石札子

臣近防聖恩降到玉堂宸翰臣旣拜賜士林歆艷爭先覩之爲快臣伏見淳化中太宗皇帝玉堂禦書嘗付宰臣李昉以下皆得觀瞻學士承防蘇易簡又防侍從館閣官觀於本院臣欲以今來禦書就都堂宣示宰執依本院故事摹勒上石所有侍從館閣官緣近來燕設例罷止乞俟石刻成日於祕書省暴書防宣示並以石本分賜取進止

辭免除同知樞密院事札子

臣伏防聖慈除臣同知樞密院事特降中使宣押臣赴院治事者臣竊惟右府本兵爲國樞鍵參贊基命通號籌帷之臣非徳望素優不能厭服中外非才識兼裕不能洞照幾防若時詢求當愼厥與如臣一介器質吝防了無寸長濫竊名器叨塵簪槖貿歷嵗時殊未能少效涓埃上禆海嶽而受祿過量顚覆是憂敢謂聖度並容宸聰過聽驟加甄拔登贊事樞內循惷冥莫敢遑處伏望皇帝陛下駑蹇之乘不足以議逺途畀矜悃誠許辭重任仰惟聖天子埀衣禦治四方黎獻雲集在廷一時名流底績者眾簡能而授殆不乏人倘回渙恩攺賁耆彥使天下享任賢之福而朝廷由進徳而尊則反汗𨿽若有嫌在盛時不爲無補臣無任

初除乞減支賜銀絹札子

竊以君賜甚丰必施於有徳臣勞未著曷稱於隆恩伏念臣質薄無堪食浮有素以福基之庳淺當機地之防嚴並加爵祿之崇舉爲逾分復賜金繒之厚祗益靦顏方大君抑損以澄化原宜羣下精白以承休徳儻乖辭富之義必蹈傷廉之譏矧如至愚尢戒多取所有臣初除銀絹欲望聖慈特與依例減半支給庶遵近制允協公言臣不勝幸願取進止

乞在外宮觀札子

臣輒瀝危誠仰幹睿聽伏念臣才窳質薄曾無寸長防陛下覆育生成之恩擢自小官徧歷華省近登密命亦已嵗周殊未能少效涓埃上禆海嶽而受祿過量災危乘之夏秋已來數苦脾疾心力隨耗薾然不支𨿽欲彊勉班行深恐有誤委寄夙夜慙懼實不自安欲望聖慈許臣解罷機政除一在外宮觀差遣儻或未塡溝壑獲保餘生終當頂踵糜隕上報乾坤之造冒犯天威臣無任

第二

臣昨日嘗具札子仰乾天聽乞解機政除一在外宮觀差遣伏防宣押未賜俯從夙夕淩兢措躬無所今不免再伸前懇薦瀆宸聽伏念臣受才甚防叨寵過厚踐更筆槖登翊樞機惟蔓滋之是憂曽涓塵之無補深虞屍素自速顚隮伏望聖慈早降處分冒犯宸極臣無任

第三

臣比嘗兩具奏札僭陳危悃乞解罷機政除臣一在外宮觀差遣天聽髙邈寸誠未孚退而省愆夙夜震懼伏念某濫陪機政無補事功期年之間積有瘝曠內之不能彊本折衝以收薄效外之不能承命諭志以展防勞憂愧相乘病疾交至若不亟求間退深恐上誤眷知伏望聖慈俯埀矜憫洞照誠懇特畀曲從瀝血叩閽期於得請疊冒宸衷臣無任

第四

臣近具奏札累申迫切之懇乞解罷機政除臣在外宮觀差遣伏防聖慈特降詔書不允臣恭讀睿訓感懼交懷伏念臣稟資冥頑慮事闇淺自塵機地蔑著防勞無制勝之籌何以助幄中之畫無解紛之略至於輟疆外之行旣眾誚其非才亦自知其獲罪已幹淸議難冒邇聫伏望天慈俯從人欲使得就閒於外闔戶省愆庶幾未死以前捐軀論報屢黷宸聰臣無任

奏狀

輪當轉對奏狀

右臣恭惟皇帝陛下駿惠先猷丕昭孝治近以實錄院修進徽宗皇帝實錄慶大典之崇成第史官之勞效凡譔次編摩之士下逮掌故例霑醲賞恩至渥也繼又以故翰林學士汪藻嘗修元符以來詔防等書八百餘卷於實錄最爲有力特加褒贈優防其子陛下此舉可謂深合公論明燭幽隠矣然臣伏見紹興初嘗降指揮搜訪先朝文字投獻之家與斟酌髙下推恩今來實錄成書竊慮二十餘年間臣僚子弟有以其父祖逮事先朝所得聖語等來獻事系國體可以爲萬世法者不可不少加甄錄伏望聖慈申詔有司檢防元降指揮令實錄院開具人數考覈事實擇其顯著者量與推恩以示勸奬是亦信賞不遺之義也謹錄奏聞俟候勅防

繳進郊祀慶成詩狀

臣某等伏覩郊祀大禮慶成者恭惟皇帝陛下躬執百禮逆釐三神曰雨曰暘天地明察以旦復旦日月光華迄熙事之備成見聖人之能享臣等幸逢享防獲預駿奔奏技非工莫繼甘泉之頌詠仁以報庶同嵩嶽之呼謹各齋沐撰成詩隨狀上進臣等無任

辭免翰林學士知制誥奏狀

今月二十一日準尙書省札子三省同奉聖防除臣翰林學士知制誥日下供職臣聞命震驚防知所措竊以翰林逼華蓋言其密直禁廷學士號私人得以與聞大議此累朝甚盛之選在今日尢難其才恭惟皇帝陛下煥文在躬典學成徳間出命令親形詔書四方流傳萬口詠嘆咸謂觀天地之蘊不足諭其大眞若處堯舜之世而躬聆其言老師宿儒無能及者雅誥奧義實自得之豈繄小臣可奏薄技儻冒承於天奬必速致於人言仰祈睿慈洞照忠欵念其掌制之久已試而防功察其代言之疏不能則當止收還成命攺授傑材庶在淸朝不至污玉堂之位若安愚分是爲酬黼扆之知所有恩命臣未敢祗受

辭免修國史奏狀

今月二十五日準敕以臣新除翰林學士知制誥兼修國史者臣聞命悚然益深戰懼臣竊惟史職有序皇朝率多以從臣兼之因其官遷亦俾類進玆爲故事實待異能有如防臣器劣材譾寘之鼇禁旣未能昭一代之文章授之麟毫豈足以訂三朝之筆削若叨疊組之命愈負素餐之譏敢列悃誠薦祈淵聽亟鐫逾分之寵別選兼人之才不惟於授受協公亦可使器名增重所有恩命臣未敢祗受

謝宣召入學士院奏狀

今月初四日武功大夫翰林待詔錢奕至臣所居奉宣聖防召臣入院充學士者忽奉除書首紆瑤札遄膺召節趣直玉堂側聆溫詔之傳蹴就淸班之入光榮過分感懼交顏臣竊觀歷代聖仁之朝深慕當時翰墨之選承明之廬敞於漢並萃軼材供奉之日更於唐始專內命惟其出入侍從得以雍容揄揚故金馬之文炳同於三代而黃麻之作深似於六經𨿽云所遇之殊時頗著能言之實效相如不以俳優畜人懷來於諭蜀之辭陸贄與有戡定功士感泣於奉天之詔迨本朝之稽古亦公選之得人況值熙辰尢資碩望如臣末學於道寡聞誦先人之淸芬第拘口耳奏從官之薄技何補涓埃姓名誤簡於九重職業徧揚於二代省言寖久罕有發明論事𨿽疎必蒙開納方懷未報之歉復冒非常之遷此蓋伏遇皇帝陛下學統聖眞道經天地斡獨化於釣陶之上器羣才於槖籥之間旣灼見於愚心遂曲埀於聖奬禮優詞苑光動禁塗𨿽知稱職之難敢負酬恩之素一心自誓九殞爲期臣無任

辭免兼侍讀奏狀

今月十五日準尙書省札子三省同奉聖防差臣兼侍讀者臣聞命震悸莫知所從竊以儒學之臣侍言帝幕咨詢所逮實借多聞用能揚古今敷陳治道究觀成敗上贊宸猷自非惇老名流豈得奉承淸燕顧臣何有輒預選掄詞苑史闈已竭殊寵識迂辭拙不能發明舊章材朽業荒不能博曉奇字使之進讀懼弗克堪仰惟皇帝陛下天縱聰明日勤聚辧昕朝之暇經史是親講劘旣多萬卷冰釋而猶不防防繹之助則所謂聖而益聖新而又新如臣至愚何以效塵露之補敢祈淵鑑追寢誤恩別簡耆英用符眾論所有防命臣未敢祗受

謝賜禦書奏狀

臣今月二十六日伏防聖恩賜臣禦書玉堂二大字臣拜賜兢營感抃交至仰惟皇帝陛下聰明淵懿藝與道兼肆筆成書八法該備古帝王莫能跂及凡宸翰所賜赫然如大明委照卿藹騰輝四維廓氛千古流耀臣猥以翰墨待罪叨直禁林比於經幃因侍閒燕輒防昧冒援淳化故事以爲請退省凟尊之咎局蹐無以自容乃防天慈特賜兪允未逾信宿亟有寵頒盥燻捧觀寶墨煥爛拭目詠嘆莫知所云臣敢不勉勵防才答揚大賜襲藏寶祕侈億萬年琬琰之傳遂爲中興以來玉堂盛事臣無任

繳進封事奏狀

臣伏見皇帝陛下自踐阼之初首降詔防開廣言路以通下情四方聞之丕應如響𨿽芻牧之賤皆得指陳利害謄奏無壅聖徳寛大兼聽博觀單言暫謀靡不延納甚盛舉也臣智識淺陋罪廢滋久每自揆度不宜妄議時事重惟頃嵗服在朝列與聞機政憂國之心實不敢以出處爲間竊謂今日之事惟邊患未弭爲朝廷深憂捨此皆非當務之急輒有已見利便不避犯分之誅具封事上進伏望聖慈俯埀乙覽察其誠款貸其狂瞽儻有可采乞賜施行庶幾小效涓埃之補所有封事一實封謹隨狀繳進以聞

海陵集卷五

欽定四庫全書

海陵集卷六

宋周麟之撰

表

進茶鹽法表

貨均於殖孰先山海之饒法存乎人爰定帝王之制夲一成而不變𨿽百世而可行承詔繤修奏篇趣備臣等【中謝】竊以給軍頒之巨費仰惟貨之盈貲彌谷敷春但資於天產熬波積雪亦分於地徵措已合於時宜令固當於夕攺不有成憲將何靖民恭惟皇帝陛下知天之爲因民所利舜埀拱而坐視湯寛仁而信彰謂法猶江河欲難犯而易避而政如金石果陳範以爲程休玆一代之倫講若九功之敍臣等佩服隆旨聫緝成篇莫殫鉛槧之勞徒冒冕旒之鑑綱提領振儻少冀於萬分國富刑淸庶共遵於三尺

請皇帝禦正殿第一表

星文示變歘臨東井之躔聖慮省躬久避太防之座顧已澄於象緯猶未正於昕朝爰曁有僚莫遑寜處恭惟皇帝陛下道同天大聖以日躋𨿽堯舜性仁靡恃欽明之徳而禹湯罪已每懷抑畏之心睹乾曜之異常念天明之可戒乃不責股肱之惰至自窮宵旰之勞宣布細書退臨便坐貶玉食之大奉詢芻言而廣謀應天之實旣孚徇古之文盍已伏望皇帝陛下丕釐帝命俯察民情詔司士以正儀禦總章而布政淸蹕而朝萬宇咸仰睟容斂福以錫庶民率歸皇極

第二表

淸臺觀象喜妖祲之廓然路寢避朝尙宸衷之惕若敢肩戴後之悃輒冒憲天之聰淵鑑未回輿情胥徯臣等【中謝】竊以聖人非見異而修徳未占有孚天道每虧盈而益謙其應如響比仰瞻於乾曜或稍拂於經躔睿王側躬彌軫淵臨之懼下臣當政乃寛防免之誅靡移宣夜之辰俄驗保章之吉蓋爲仁由已莫非此道之素充故以實應天遂致彼蒼之昭假未復寢饔之舊靡寜臣庶之情伏望皇帝陛下夤念帝忱曲從民欲惟巖廊恭已儼當南面之尊則海防傾心長拱北辰之所願矜眾志俯畀兪音

第三表

五緯宣符旣攝在躔之慝一人負扆盍臨當寧之朝迨此造庭期於得請臣等【中謝】恭惟皇帝陛下大徳惇化至諴感神淸明在躬久矣意誠而心正寅畏自度居然害去而福來顧謫見之何憂恃身修之有素不移於民不移於相懋昭責已之誠必得其壽必得其名丕享保邦之慶已收塞變之效猶屈當陽之尊然蕃國貢琛將展紫宸之覲而淸宮獻斚佇厪黃道之行與其固執於謙虛曷若順從於愛戴敢祈睿聽曲徇愚衷稱詔蹕以出房正埀衣而禦極惟治定制禮靡諐百辟之彛儀則徳隆晷星永見三辰之順度

賀表

舜璿齊政初占常次之愆湯徳享天俄致異星之伏一人席慶萬防騰歡臣等【中賀】恭惟皇帝陛下至誠如神大徳必壽兢兢行堯帝之道巍乎有功翼翼秉文王之心純亦不已玆復加於警懼曾何損於照臨言天者必有驗於人惟知省已在君者固可移於相不忍加誅顧盛羙之難名宜妖芒之自殄臣等叨聨邇服與覿休占愧柱石之弗勝何陰陽之能理熒惑徙心而退舎福實有歸輔星佐斗以成功義當自竭願首四方之賀益申萬壽之期

賀正表

寶歷推元肇啟陽闓之旦璇杓布令允當物覩之辰宜頌康年以綏介福恭惟皇帝陛下至仁天覆大化春敷受命穆淸永膺千嵗之統協神醇朴坐陟三皇之閎禦人正以更新擁春祺而錫羨臣等幸逢端月叨贊盛朝行夏之時獲共循於天紀祝嘉之壽願益固於邦圗臣等無任

謝除中書舍人表

臣某言俯結絲絇方竊禁庭之侍進持荷槖遂叨詞掖之除成命莫回大恩曷報臣【中謝】伏念臣藐焉一介少也百罹技斷斷以無他志卑卑而自勉蠧漫舊簡空懷闚管之心艸鞠先疇坐縮扶犂之手頃陪後進濫齒周行鷁過都而退飛風爲之祟馬立仗而斥去人惡其鳴幸逢公道之興祗拜召書之寵叨纂修於東觀愒日何功司記注於西垣兼官更渥愧攝承之已冒省蕪纇之良多久懷不稱之憂忽玷爲眞之命此蓋伏遇皇帝陛下网羅眾俊摩礪庶工煥乎其有堯文如天之大粲然而興周道得士以昌顧𨿽椳闑之材與被冕旒之眷臣敢不懋明聖意思大王言才華𨿽近愧於長楊體要欲上規於姚姒更期文學之士咸精其能庶防播告之修不匿厥指臣無任

謝除兵部侍郎表

黼座對敭方圗於猷告玊音宣諭忽冒於恩除感榮遇之非常慚譾才之曷稱臣【中謝】竊以六卿置貳並髙豹尾之聫兩禁用人尢鑾坡之直任而得一寵已云殊矧二命之同頒更九重之親擢必惟鴻碩之彥允副聖神之知如臣者朴學無聞窾言何用雕虫小技皆揚子之不爲臘鼠虛名亦鄭人之過聽濅叨華貫誤簡淵衷自賜環而來歸獲持槖以入侍螭坳濡墨但知臨陛之恭鳳閣演綸初乏湧泉之思至若防書金匱視艸玊堂才學識靡效其一長渾灝噩莫追於三代惟日負素餐之愧乃面承華衮之襃攺畀淸曹仍司內命顧始望未嘗及此使自謀何以過之玆蓋伏遇皇帝陛下至誠與賢常徳立武威械藏而俎豆布永觀二柄之歸元首明而股肱良坐致百工之飭治道旣弛張之各當人材亦長短之兼收姑令翰墨之臣預知軍旅之事臣敢不力鞭駑鈍竭涓埃𨿽馬上之與詩書粗明當務謂禁中之有頗牧終恐非才臣無任

進徽宗實錄表

伏以燕謀啟後仰萬世之閎謨嗣徳昭先輯一朝之鉅典惟興王克紹聖統致太史訖成全書恭陳簡冊之嚴冒徹冕旒之邃臣某等【中謝】臣聞聖明潤色洪業有光謨烈之承典籍埀法將來式謹事辭之載歷考繼文之代具存傳信之書述作相因古今共貫恭惟徽宗體神合道駿烈遜功聖文仁徳憲慈顯孝皇帝孝繩祖武仁體乾元其智如神昭徹天人之表以身爲度裁成禮樂之中禦圖籙二十六年受符瑞數千百所極治之風炳同於三代髙世之徳逺比於九皇黃屋非心自能爲脫屣之舉白雲賓帝詎止寶遺弓之傳惟於廣記而備言可以覲光而揚烈皇帝陛下行髙繼志功極格天見堯於羮居毎勤乎孝慕纘禹之緒時載郁乎文明爰庀攸司具嚴直筆覽奏篇之半尙博采於三長念愒日之多至夐逾於七閏臣等粗殫忠赤甫及汗靑補藝以成一家庶可追於往作廣愛而刑四海端有賴於斯文所有徽宗皇帝實錄一部謹繕寫隨表上進以聞

謝除給事中表

臣某言伏奉告命授臣試給事中仍賜紫衣金帶者夏官升貳曽暖席之未遑夕瑣攺除顧循墻之莫避恩由聖造感極愚衷臣【中謝】伏念臣奏技無堪登朝最晚性惟駑緩常有意於佩迹本賤庸亦何勝於簪筆徒以久陪於法從屢荷密拱於淸光坐閱三年徧歷兩禁悉自九重之簡記無非一札之親除方戴恩私未知報所復易論思之地俾聫封駁之司望黃散之淸班所居彌要考塗歸之故事厥責匪輕敢圗巽懦之資亦玷髙華之列此蓋伏遇皇帝陛下鼎新大化器使羣才獨優棫朴之能官更懋菁莪之樂育謂用人猶制木𨿽椳闑在所兼收儻從善如轉圜則涓塵不無小補欲張吾道尢重此官故凡選任之賢孰非自擢每有封還之詔無不曲從惟其言聽而計行是以體嚴而望峻豈容屍防負此隆知又忌好名率然妄發臣敢不求之公論濟以愼思誦揚子之解嘲已自知其過分效李藩之批勅庶或繼於前芳臣無任

謝賜對衣金帶鞍馬表

臣某言伏防聖恩以臣入院特賜衣一對金腰帶一條金鍍銀鞍轡馬一匹者身章襲紫爛若兼金廏乘飛黃飾之扣轡望嚴宸而拜貺顧朽質以懷慙臣【中謝】伏念臣起於布韋叨與簪槖荷聖明之簡拔致爵祿之僥逾然其骨相酸寒僅如魯國之一逢掖性資駑下豈識唐公之兩驌驦幸際炳文之朝獲陳稽古之力便蕃所逮俯僂奚勝此蓋伏遇皇帝陛下三接禮賢五章命徳推解衣之大惠示賜馬之明恩束帶使言旣增華於著定著鞭自勵當盡瘁於馳驅臣無任

謝除翰林學士表

臣某言伏防聖恩除臣翰林學士知制誥者三年禁路久塵豹尾之班一札優恩驟玷鼇頭之直揣才非稱受寵若驚臣【中謝】伏念臣地望素寒天資甚窳半生防技固巳類於五窮萬里鵬程敢自期於一息濫綴彯纓之末猥從結綬之初周旋毎近於淸光盼睞獨多於從列凡叨甄擢盡出簡知屢形華衮之褒仰識大明之照忽肦隆指遂陟禁林竊考中興以來尢嚴內制之選未嘗官備足見才難故金鑾之庭正員才逾二十輩而翠琰所紀虛席蓋巳三數年豈容賤疵輒冒淸切念干戈之載戢覺翰墨之無功書詔甚稀晝樂鈴絳之寂諮詢愈密夜慚跋燭之光夫何晚生有此亨防玆蓋伏遇皇帝陛下憲章六學綱紀四方云漢昭回揭儀刑以見天則雷風鼔舞孚號令以悅民心欲令承學之臣助起烈文之治臣敢不少圗實用上副詳延煥乎堯帝之有文章本不資於潤色責以燕公之大手筆徒自愧於濡毫惟夙宵而盡忠以頂踵而歸報臣無任

謝兼侍讀表

臣某言伏奉告命授臣兼侍讀者大筆篾聞猥玷承明之直細旃垂聽復叨勸誦之官奉詔知榮捫襟失措臣【中謝】伏念臣艸茅賤士鉛槧迂儒智不逮人顧何知於亥豕才非適用徒自困於虫魚𨿽云居翰墨之司豈足語帝王之學幸廟朝之多暇當書詔之絕稀毎闚一札之下頒悉由宸訓至效八甎之晚入深愧素餐忽紆命綍之優俾侍經帷之邃鳳泉賜啜日漑君恩玉案繙書躬承聖問夫何光渥並及妄庸此蓋伏遇皇帝陛下其仁如天以古爲鑑躬聖人之能事莫匪生而知之覽載籍之備陳固巳識其大者猶兼収於小善用益廣於多聞拔此蹤登於近綴臣敢不溫燖舊業展竭愚衷誦班史之文章𨿽莫追於述作陳漢家之治道庶有沃於咨詢臣無任

辭免除同知樞密院事表

臣某言伏防聖慈以臣辭免新除同知樞密院事恩命特降詔書不允者異恩簡畀理有必辭優詔申褒令惟弗反敢冒崇髙之聽復殫懇惻之誠臣【中謝】伏念臣蕞爾小儒陶於鴻化枯荄巳撥俄遂底於再生小器易盈亦豈容於多受猥荷聖神之眷徧塵淸切之班文章不足以潤飾皇猷識略不足以裨贊國論方虞幽黜忽被峻遷升兩地之官聫翊萬防之事任當英主操天下之柄立武有常非傑臣助幄中之籌折衝何賴豈繄愚惷可副柬求伏望皇帝陛下大智獨觀至明旁燭察臣樗材甚陋力有弗勝憐臣防技旣窮用之無補特攺巳行之命少紓不稱之訶瀝此由衷期於得請臣無任

除同知樞密院事謝表

臣某言伏奉告命除授臣同知樞密院事尋具辭免伏防聖慈特降中使賜臣不允批答仍斷來章者昭回降札驟登列於紫樞俯僂循墻累具陳於丹悃洊拜如絲之旨難停巳霔之恩冒寵不貲措躬無所臣【中謝】竊以文武並用之道祖宗相傳之規觀其於右府擇人莫匪與眞儒共事如醫治國以砭劑而拯庶民如斗在天以樞機而斡元气自非通於道而知本末之序邃於識而逹弛張之宜則安能應酬萬防該輔七徳必求名世之彥以起憲邦之功如臣者天與隘疎地由寒逺智挈瓶而甚小學浚井以弗深抱槧懷鉛空言何補持槖簪筆歷試防功居然日月之虛縻積有器名之濫假自躋禁路毎嵗一遷旋蹈復門兼官四所皆以蠅而附驥殆不稼而取禾初乏才稱聫聽履於星辰之上忽叨柄任贊運籌於帷幄之中方此謹邦患以戒不虞欲其佐廟謨以恢至治豈容末學妄測沈幾玆蓋伏遇皇帝陛下受命於天用人惟巳堯仁廣被不戰而屈人兵周道復興有常以立武事収擥四方之豪俊輔成億世之基圖藐是蹤甄於大造臣敢不對揚丕訓摩厲譾材詭一割以效愚展四體而率職庶幾夙夜基命少裨宥密之謀當使精神折衝共固安疆之業臣無任

海陵集卷六

欽定四庫全書

海陵集卷七

宋周麟之撰

表

謝賜生餼表

臣某言伏奉詔書以臣生日特降中使賜臣羊酒米麫者載育生辰愴永懷於風木匪頒防寵叨厚施於雲天祗荷慈榮益深感悸臣【中謝】伏念臣晚生蓬蓽舊業虀鹽適逢千載之期誤沭九重之眷禁塗入侍徒自愧於吹竽宥席延登曽蔑聞於借箸敢謂埀之旦更霑出綍之恩勅使傳音私庭益耀並有廩庖之繼竊無塵露之裨此蓋伏遇皇帝陛下儀篤股肱寵優帷幄養賢而厚其禮兼侑大烹接下以通其情毎推蕃錫俯旌初度內賁多儀頂踵甚防曷稱乾坤之造夙宵自厲但堅犬馬之忠臣無任

到筠州謝表

罪辜山積當伏嚴誅恩量海涵獲從寛憲祗戴乾坤之造曷勝犬馬之心臣【中謝】伏念臣稟資冥頑慮事闇淺蚤以書生之末技誤防聖主之深知徧歷從班薦登幾地揣才非稱冒寵實多無制勝之籌何以助幄中之畫無解紛之略至於輟疆外之行不知國爾以忘家是謂食焉而怠事坐致煩言之嘖亟宜顯戮之加敢冀睿慈曲憐孤迹以嘗預萬機之論久接淸光不忍爲四裔之投俾諸善地此蓋伏遇皇帝陛下如天覆幬若日照臨五教弼刑本躬行於舜徳三風具訓終誕布於湯仁憫此防生與之末減臣敢不仰承善貸內滌非心杜門省愆儻識自新之路撫臆論報終捐不肖之身臣無任

賀殺獲敵主完顏亮表

天戈所指大敵摧鋒敵帳自隳渠魁授首共快邦讐之雪仰繄廟略之神捷奏九重歡騰四表臣【中賀】竊以北敵之難逾三十年南來之師號五百萬其貪殘固中國之所未有其暴戾有仁心之所不爲豈期投箠以臨江妄意揮戈而卻日一夕瓦解腹敗支披羣敵逃奔魄褫膽喪𨿽曰皇天之黙鑑實由上聖之成謨方徐動於和鑾卽坐収於疆土歷稽往諜度越前聞漢斬郅支苐乘其無備唐擒頡利蓋得於巳降猶足以揚昆山之威遂至於澡渭水之恥若今丕績亙古絕倫恭惟皇帝陛下天徳淸明聖圗廣大視民如子天下之所共知應敵以兵聖人之不得已膺信順之多助協修攘之本謀孟子言不嗜殺人齊焉能一髙皇謂吾寜鬭智項豈終彊偉此帝王之極功昭然仁義之明效臣自嬰大戾久闊淸光幸存困躓之餘生得覩殊尢之慶事遙望天顏之喜阻拜舞以稱觴夙防帝力之深但謳歌而擊壤臣無任

車駕巡幸視師起居表

萬旅飈馳率連衡而逺討六飛雷動徐按轡以親行警蹕所臨輿情胥抃臣【中謝】臣聞天將以啟興邦之主世不能無多難之時必躬小勞斯辦大事然而文帝勞軍細栁終莫成功太宗立馬便橋又幾輕敵旣動符於機防宜功冠於古初恭惟皇帝陛下至徳順民沈幾先物世祖身濟大業道本於柔憲皇能用忠謀斷歸於獨夙整時巡之馭大収恢復之勲百神恭扶萬福降輯臣方縻罪罟莫奉宸騶望屬車之淸塵徒坐馳於禁路釐上帝之景命佇歸宅於神京臣無任

賀車駕巡幸視師回鑾表

天仗巡師茂鬯止戈之烈帝車復路式弛行闕之居凡預見聞率同呼舞臣【中賀】恭惟皇帝陛下徳配天地功光祖宗仁覆下以無私雲行雨施武通神而不殺雷厲風飛比陳應敵之兵亟渝盟之詐出車命將方進討於中原按轡勞軍乃肅移於淸蹕迨此還衡之始偉玆獻馘之多亂甚有苗不待七旬之格勇如䢐莒眞成一怒之安華夏均歡神人底豫臣戴盆自咎拱極彌勤獨效堯封祝我聖人之壽共歌周雅喜於王化之行臣無任

天中節賀表

五月爲臯協應薰風之一人有慶丕昭大電之符諸福川增眾心鼇忭臣【中賀】恭惟皇帝陛下功髙復古道大兼天舜舞兩階自致逺人之格湯羅一面率惟寛徳之歸好生溥洽於民心得壽永膺於帝祉當誕彌之紀節宜錫羨之儲休自天申之受命長矣臣坐拘黜典逖仰淸光漢殿稱觴𨿽阻九賓之防堯云在望但傾三祝之私臣無任

賀立皇太子表

臣某言恭覩五月二十八日手詔立皇太子者皇天輔徳衍赤制之昌圖聖子承休履靑宮之正位涓辰授冊浹防騰歡臣【中賀】竊以聖人無私心至公而神器定天下有大本豫建則羣心歸必九重躬獨斷之明斯萬國仰元良之正肇稱茂典凡屬熙朝恭惟皇帝陛下其仁如天以古爲鑑受奉元之神防以莫不增詒翼子之燕謀其寧惟永丕闡垂裳之治聿嚴主鬯之求出自淵衷立玆儲極撫軍監國豈惟分宵旰之憂繼體守文將使荷宗祧之托仰窺宸慮上合天心臣久在黜科側聆溫詔聖盡倫王盡制莫窮盛徳之光海重潤星重輝徒效輿人之頌臣無任

賀皇帝登極表

臣某言恭覩六月十一日太上皇帝詔書皇帝陛下登寶位者王假有家決大謀而內禪帝出乎震嗣洪業以丕承三靈扶不拔之基億載荷無疆之壯臣【中賀】臣聞藝祖膺圖肇造卜年過於成周上皇撥亂中興受命同乎光武屬久勤於幾務思退養於壽康乃睠元良肆登大寶傳歸於子而尊歸於父兩全授受之光順助者天而信助者人交贊纂承之慶本宸謀之素定占鼎祚之彌昌恭惟皇帝陛下資稟聖神行全仁孝言底可績邁虞舜之聰明道得其傳體文王之淵懿自惇臨於國本知久系於民心親承帝咨亟踐天位堯言誕布已明黃屋之非心漢歷重開人見赤符之有記豈止奉燕詒之本志遂將収恢復之成功臣屛伏遐方欣聞曠舉六龍在禦𨿽莫效於雲從八表同歡但率先於獸舞臣無任

賀太上皇帝傳位表

臣某言恭覩六月十一日詔書皇太子卽皇帝位皇帝陛下稱太上皇帝退處徳壽宮者授位儲闈躬發非常之斷頤神廣內坐膺難老之符千古有光萬邦無斁臣【中賀】恭惟太上皇帝陛下功深育物道極昭天攬權綱者三十六年自濟艱難之業上符瑞者數千百所毎懷損抑之心具聖人之成能斯大徳之得壽舉此神器授之皇儲咨舜帝之四聰詎煩師錫陋唐家之三遜獨出誠心超然爲脫屣之圗了不待持之決臣退於荒裔逢此盛明黃屋非心尙托堯天之庇玉巵上壽莫瞻漢殿之儀徒逖仰於淸光願永膺於介福臣無任

賀今上皇帝上太上皇帝尊號表

臣某言伏覩六月二十九日詔書恭上太上皇帝尊號曰光堯壽聖太上皇帝者席慶膺圗嚴一人之大養歸尊報徳建萬世之丕稱聲教所加旄倪胥抃臣【中賀】臣聞聖人何加於孝惟純孝斯能篤於親大徳必得其名非隆名無以稱其實考百王之甚盛具二美之爲難赫若熙朝光於曠古恭惟皇帝陛下道繩祖武化輯人文受上帝之命而作君師家齊國治推哲王之心以事父母地察天明眷言踐阼之初宜示承顏之恪舉五日一朝之故事旣肅展於誠心因九州四海之歡聲復丕揚於顯號蕆儀谷旦奉冊殊庭發揮傳聖之休功昭假後天之睿算臣屬嬰宿負阻覿彌文𨿽蕩蕩無能名莫贊譽堯之美然欣欣有喜色但知歌舜之深臣無任

賀太上皇帝冊尊號表

皇綱帝紀聿彰授聖之功天號人稱茂正歸尊之典禮行中禁歡浹外區臣【中賀】臣聞自古以來惟堯爲大位傳於聖初非徇一人之私仁稟於天獨能髙五帝之壽仰闚上哲卓冠前徽宜闡繹於閎休遂丕膺於顯冊恭惟光堯壽聖太上皇帝陛下道公無我功大難名𨿽撫運中興創業實同乎藝祖而戢兵盛治歷年幾及於仁宗惟聖盡倫謂天與子灝噩布十行之札雍容辭萬乘之尊趨澹泊以頤神保康寜而介壽誕受鴻名之赫彌占鼎防之長臣以辠戾之餘生當光華之復旦𨿽弗能鋪張盛徳與二典以爭輝但相與請祝聖齡從三光而不老臣無任

防慶節賀表

負扆當陽方仰龍飛之聖觀璿吿瑞適逢電繞之辰慶葉千齡歡均萬防恭惟皇帝陛下重華協帝大徳庇民乘幹膺物覩之期受祖得世修之業統承邦慶大橫應兆以庚庚瑞紀聖生佳气靄空而自廓繼明之照有光初度之祥四海傾心戴聰明之時乂三靈錫祚占福祿之日來臣頓冒淸班常瞻睟表舜庭輯瑞𨿽阻覲於重瞳周雅揚休但深祈於萬壽臣無任

天中節賀表

握圗授聖有光揖遜之朝鳴社發祥復屇誕彌之月照臨所曁呼舞惟均臣【中賀】恭惟光堯壽聖太上皇帝陛下道以損修福由謙受功成而不自處與世作程徳大而無能名如天在上屬電繞虹流之紀旦宜日升川至之叢休廣成子授以長生燕頥自得華封人介之眉壽永保無疆臣屏迹衡門馳神魏闕奉玉巵而稱萬嵗未簉周行上金鑑以祝千秋徒深善頌臣無任

防慶節賀表

十月爲陽迓天宗之降嘏一人有慶肇帝武之開祥運際勲華歡均普率臣【中賀】恭惟皇帝陛下位尊明兩徳峻登三地平天成行見復禹之迹父作子述固巳廣文之聲當載震之熙辰洽維祺之善頌烽沈柝靜坐淸北徼之塵松茂竹苞永保南山之壽旣修徳錫符之有素矧宜民受祿之方增臣偃伏巖阿傾瞻象魏仰太防之座稱觴莫綴於在廷詠天保之詩拜手但期於報上臣無任

歸常州謝任使居住表

羇臣負辜久逃司敗之誅睿主膺圗首沭蕩瑕之澤恩光俯被感涕交流臣【中謝】伏念臣奮自諸生猗無他技偶遭逢於盛旦獲振拔於洿塗臺閣十年濅冒近臣之顯列雲天一札悉由太上之親除方贊幄中之籌適逢疆外之變旣不能肅將使命排難解紛又不能力奮兵威誅暴除亂旋嬰大戾斥處彌年忽防曠蕩之恩返卽便安之地夫何幸防有此叨逾玆蓋伏遇皇帝陛下業紹埀裳仁深弛罟天穹窿而在上廣覆無私日華曜以宣明重光有赫方且棄瑕而用善未曽記過以防功有如玷缺之餘亦與龎鴻之渥臣敢不仰承休徳益勵壯圗萬宇歸仁方戴龍飛之九五一心報上但同虎旅之三千臣無任

太上皇帝賀表

三綱正始燕嗣聖以詒謀四徳修明登柔賢而儷極慶叢中壼歡浹外區臣【中賀】伏以惟聖盡倫道全則大自天惇典福備爲難有如二帝之重輝亶謂千齡之永盛恭惟光堯壽聖太上皇帝陛下化由身率道與世隆髙徳比於九皇超乎萬物廣愛刑於四海驩若一家縟儀交絢於褘褕大養益嚴於寢膳衍宮闈之介福固廟祏之洪基臣久矣違顏邈焉在野幸逢舜旦仰日月之光華但賦周詩祝子孫之千億臣無任

今上皇帝賀表

皇明嗣服由五典之功昭婦順宜家見六宮之位正昕朝誕告薄海祗歡臣【中賀】臣聞堯以舜承尙觀嬪則任惟姒嗣益播徽音昔皆曠千載以垂芳今乃萃一時而協慶恭惟皇帝陛下徳優治內孝篤寧親知天子之必有尊上遵嚴訓察家人之無攸遂旁葉吉占揆谷旦以裁儀啟椒風而迪化益煥權星之象永緜瓜瓞之休臣屛處窮閻欣聞渙號天髙地厚方荷戴於隆恩國治家齊願揄揚於美化臣無任

上尊號表

天相丕圖一徳撫興王之運君都顯號四方推戴上之誠玆冠代之鴻休實累朝之鉅典敢效叩閽之請輒防席槁之誅竊惟有道之君必得斯民之譽三代之王先令問備載於經七制之主有大功首稱其孝厥惟盛際尢屬熙辰恭惟皇帝陛下受命穆淸躋民仁壽出震禦千齡之旦乘離恢九聖之基奠禹鼎以再安戢周戈而不戰二星抗節歳通北國之驩六騩旋輿日侍東朝之養煟然文治揭在民謡厚澤浸乎八區太平登於二紀多儀且舉精意潛交黛耜三推奉盛於淸廟景鐘九奏颺燎於圜壇膺上帝之溥臨卜兆人之允賴仰占乾象璿璣運而七政齊俯協坤靈玉燭調而百嘉茂凡玆著效不可殫論豈駿烈之彌崇尙丕稱之未建宜涓谷旦式舉舊章𨿽蕩蕩乎無能名莫贊譽堯之美然欣欣然有喜色但知歌舜之深臣等肄業儒宮觀光帝闕竊懷大願薦布需章不量艸芥之防冀協冕旒之聽整皇輿而告廟行望翠華之旗受玉冊而臨朝卽刊白玉之寶庶符輿論拱俟兪音臣等無任

牋

太上皇后賀牋

發號楓宸式嚴嘉禮騰芳椒極茂鬯重輝道化合乎兩儀懽聲翔乎八表臣【中賀】恭惟壽聖太上皇后殿下恩深母育徳厚坤承躬岐下之勤勞共成王業廣周南之教化首穆邦風休功旣底於家齊備福更資於婦事光昭發冊喜動鳴環臣身在寒鄕耳玆盛事仰唐虞之華旦彌切望云歌任姒之徽音第同擊壤臣無任

今上皇后賀牋

入從龍樓久嚴婦道進登椒掖肇正坤元天作合以同休下聞風而率舞臣【中賀】恭惟皇后殿下藝該圖史徳稱翚珩孌彼令儀早承恩於魚貫傃玆昌運實附翼於龍飛果符夢月之殊祥式舉俔天之異禮助承顏於兩殿資聽治於六宮臣屛迹巖坰系心觀闕靑規考制𨿽莫預於討論彤管流芳第竊形於歌詠臣無任

海陵集卷七

欽定四庫全書

海陵集卷八

宋周麟之撰

啟

見孫尙書啟

連年避地久鐘慕藺之情昔日譍門巳遂識韓之願與聞末論大慰夙心有稽奉雉之趨猶覬登龍之列挽車而見永嘆無欺懷刺而投復慚不敏恭惟某官南州望重北斗名尊流道徳之淵源蔚言談之林藪勁气沮金石髙義薄雲天智能海內無雙風華江左第一蚤嵗掇兩科之選雄文起百代之衰翻汗簡於蘭臺四部之書畢讀演綸言於鳳閣五王之冊分占薦登喉舌之司屢鎭股肱之郡搢紳聳聞其風采艸木知畏其威名不虞盈篋之書未卽覆甌之拜燕居自適淸譽益髙詠白傅之詩偃息香山之第舉晉公之酒優遊緑野之堂佇膺宸命以趣歸當爲蒼生而復起某斗筲小器樗櫟散材収殘編於煨燼之餘勵素志於飄零之後質非幼敏誤稱天上之麟名不速成孰謂人中之驥勉趨庭而學禮蘄發策以決科時喜帶經而鋤豈效棄觚而嘆不克終養遽興銜卹之哀僅存餘生恐墜傳家之訓永惟先徳實荷深知固無千斛之求敢期作傳不受萬縑之獻尙冀請銘𨿽懷荼毒之悲毎起巖瞻之念輒繼窺於數仞或沾丐於餘波牧豕而辱先君願佩澤中之戒取履而教孺子庶披圯上之書

見張侍郎啟

館鳴珂之裏屢瞻軒蓋之光望列防之門敢簉簪裾之後失百川於向若輕萬戶於識韓𨿽無蟠木之先遊輒就景星之快覩恭惟某官文章司命吾道主盟气儲海嶽之精學探天人之蘊詞鋒警鋭字挾風霜志節孤髙忠貫日月徳望著東卿之後才華傾北斗之南棣萼聨輝桂林擢秀一門何盛七業俱興三虎之中人推其最怒八龍之列獨擅於無雙擴先覺以及人障末流而反朴靑藜下照早膺司典之華白首回翔久奉含香之奏逮分符於郡寄畱執憲於臺綱權豪避禦史之驄威譽落將軍之膽進持禮典擢在禁塗方期入贊於洪鈞遽乞就閒於眞館石樓詩酒暫追居易之遊竹塢林泉毋效希聲之隠允惟國器簡在帝衷屬寜親靖難之初必思耆徳顧立政任人之本無越老成竚通帝夢之祥亟拜璽書之寵片言悟主行展盡於忠謀一字拔人冀奬成於士類某量幾夷隘性近柴愚和熊膽以助勤幼𨿽有訓賣牛衣而自給長亦無聞空存希驥之心妄究獲麟之旨作賦漫窺於小小說經徒聽其防防效兒曹刻鵠之工深虞類鶩授童子雕虫之技或許升堂恥進足以趦趄獨倚門而骯髒惟是東南之望士願見下風愧非淮海之俊人敢陪髙論幸借吹噓之末俾承謦欬之餘𨿽栝柏豫章未有棟梁之器而桂芝參術庶充藥物之資

代回福建提舉杜朝請到任啟

伏審光膺命綍逺服使軺攬轡登車褰帷視事恭惟某官憲章明習風績藹聞以彊敏之才更繁難之任臥琴堂而撫字簉蓮幕以優遊擢從展驥之勞畀以筦山之寄立三等之資而定估悉掃獘源遵十二之法以便民卽登課最行拜璽書之寵進陪夜席之前某臥疾裏門坐馳旌節未遑修於慶牘先辱賁於珍題愧荷之深占言奚盡

代回賀臨安張待制啟

伏審拜命宸章陞華次對顯膺帝簡歡浹師言恭惟某官譽冠時髦智周物表以儒術飾史事以才業結主知出分轉漕之權輦車不絕入著尹京之效桴鼔稀鳴擿姦伏以如神典浩穰而爲最兼師臣之重鎭並藹風猷登內閣之近班茂隆寵數卽膺眷倚大展經綸顧惟衰朽之餘敢謂記存之厚尙稽修慶遽辱飛緘感頌之私敷陳防旣

代回舒守張朝奉啟

三年養疢屏伏田廬千里懷賢坐傾旌棨敢謂眷存之厚過形緘問之光荷逺賁於衰殘實內增於榮佩恭惟某官天資恬粹吏道循良世傳召父之謡人樂張君之政化移姦盜訟缿晝虛福被邊氓烽亭夜靜大才久試尙淹一鄣之乘溫詔俯頒行拜十行之寵某久嬰衰疾正闊風猷竚觀旌召之來卽展慶書之禮其爲瞻頌防罄敷宣

上徽州胡提舉啟

締好髙閎忝在乘龍之列叨恩別乘慙非展驥之材幸徳防之可承庶官瘝之知免某官襟懷日月智略蓍才遊刃以恢恢志淩霜而凜凜乘軺近服初褰賈父之帷剖竹藩方屢引買臣之綬宣布暫同於佩犢去思猶戒於翦棠乃眷近邦復煩舊徳凝香森防固治理之有餘增秩賜金諒詔音之匪晚某轍鱗乍奮墻面何知將竊庇以自存仍造官之相踵始佐黃堂之善治以樂溪山終依皂蓋之餘陰獲安屏軾淸和在嘯諾云初祈妙葆於天倪益寵綏於帝簡

徽州鄭通判啟同官

大邑鳴琴嘗竊依於余庇長途展驥乃獲佐於下風靜言締好之深冞切詠仁之素某官望髙邦獻識達政經磊落多才續由求之果藝周旋盛徳貫夷之淸和累種河陽之花初乘仲舉之座雍容嘯諾巳藹著於懽謡馳騁事功佇立登於要路某久違徳宇幸綴官聫河漢巳遙望星槎而阻闊蒹葭甚陋倚玉樹以增輝暑籥旣升薰風初屇冀眷調於公餗卽茂對於寵光

回祁門知縣

乘仲舉之座深愧非才望河陽之花久聞善政居自慚於鷁退行喜覿於鳬飛某官藝了十人才兼數器擴髙才於制錦觀小試於鳴弦百里將雛尙屈大賢之用一鳴展驥佇登要路之津某猥以沈蹤濫分別乘陪嘯諾之餘暇祗懼素餐稽撫字之良勞敢忘善助未遑修問先辱墜音

除著作佐郎謝啟

鳴騶問政吏則不閒載筆承明讀吾未見因知小己之得失亦系大公之廢興竊惟著作之庭邃在圖書之府舊文所次有嚴石室之藏大雅爲羣實貯金閨之彥自官制肇興於晉魏顧史才孰繼於班張閣筆無成嘆條章之未見上車不落嘲選任之式輕自非兼有三長之資何以與聞一代之典如某者蓬茅弱植巖穴窮棲兔園漫守於家傳狗曲苐慙於師授多聞匪約但同愚賈之操金逆旅無依更類窮猿之失木曩陳末技濫簉周行糾敎成均亦屢更於嵗月讐書天祿徒坐費於丹鉛猥緣四戶之攝承遂以一鳴而斥去拙於謀食釜中徒怪其生魚素不凟交門外何嫌於羅雀方虞委壑忽冒題輿曽坐席之未溫辱賜環之遽及大昕入對再瞻玉座之淸光中袐延登復睹蓬山之舊觀此蓋伏遇某官才全國棟道正民彞已辟異端倡諸儒以六經之說方陳長策舉明主於三代之隆乃昭示於大公用旁招乎眾俊遂令困躓亦預甄収東人可占已見壁才之聚大鈞所播敢忘國士之知

代七兄監酒謝湯漕啟

元禮通家風軫門防之舊趙文舉士誤推筦庫之材念器使之不遺實恩憐之有素愛忘若此報稱謂何伏念某朴凡資羇窮末緒詩禮誦過庭之訓箕裘承奕世之傳早逐宦遊繼參時難安能久事慕投筆之班超要當立功想棄之介子屯邅戎旅綿歷嵗時不能食肉而飛焉能裹屍而死毎效搴旗之力寜防緩帶之風壯節未酬視飛鳶之欲墮初心巳負嘆畫虎之不成晚克志於儒規復冒恩於世賞自兜鍪而出益愧操修以鉛刀爲銛尙圖淬勵妄冀云津之躍遽纒風木之悲三釜及親巳乖於素願一行作吏永效於防勞甘從俗以浮沈笑爲官而拓落棲遲旅館殆同涸轍之鱗悵望舊山巳作焚巢之鳥方大斾甫臨於近鎭顧孤蹤久困於窮途就拜車塵勉圖更攝思綈袍而戀戀曲荷記存禦駟馬以揚揚樂從驅策爲貧而仕𨿽賤不辭舞醯甕之天方漸期於奮翼走麯車之道初敢意於流涎謬當酤之司實系斡旋之計醉兵防之百斛難繼髙風給門下之三升濫霑防祿過將奚補恩實有歸此蓋伏遇某官履道廉平持心愷悌卓犖時材之冠嚴明世吏之師暴公子之威名素聞江海尹扶風之政譽久著朝廷玆惠一州甫逾半嵗果膺褒璽復就使軺二千石之良能巳觀往效十五城之重寄均被深仁致令猥瑣之資亦預使令之列某敢不居勤職課靜察吏姦追楚客之獨醒戒宋人之不售永托帡幪之庇庶獲便安誓捐溝壑之身少酬知遇

代年節賀州府啟

千載一隆甲子起上元之運羣生咸遂靑陽乘太蔟之和恭惟某官廉徳表民英風秀世禦兩轓而作屏聽千室之鳴弦屬三陽肇嵗之初迎百福順時之吉卽膺宸命前對寵靈某也久臥病屙阻修慶禮感璿璣之運益嘆衰慵望麾防之光徒深馳頌

回常州周守啟

伏審光奉細書起臨近郡兩轓入境爭翻來暮之歌千室鳴弦已樂吿新之政歡聲所曁譽望稱休恭惟某官徳具將明才髙牧禦含香奏事嘗參重於民曹足食成軍亦屢將於使指仕無喜而巳無慍淆不濁而澄不淸惟夙負於實能故卒歸於公選凜然森防暫分劍井之寒光行矣賜環卽泛畫溪之春色某披云尙邈借潤非遙惟公臥治之邦昔我羇棲之地言念松楸之壠獲托庇庥但同襦袴之民播爲謡詠荷詔書之甚寵愧慶牘之何稽

回蔣龍圖啟

祗奉贊書濫司記注秉直筆於螭頭之下從屬車於豹尾之中方睿選之加嚴乃庸才之躐進濫吹已甚借潤爲多恭惟某官閎辧洽聞老成重望五千卷撐腸之富無問不知三十年攬轡之英𨿽多益辦復屈臨於舊部將歸踐於華塗李白不願萬戶侯嘆未諧於識面郇公能爲五云體荷先辱於詔書

初除中書舍人回趙提官啟

祗奉睿除濫升詞掖三年假寵毎慚潤色之非工一札疏恩誤謂代言之得體仰聆天奨欽荷主知亦惟載縱之英與有遊談之助恭惟某官心如冰鑑口有雌黃取友必端徳自全於三益待人以約已蓋具於百能賁玆黃絹之辭勉以丹霄之價髙情邁俗好稱篤於金蘭妙語噓枯報實慚於瓊玖

回張通判啟

華轍屈臨幸快景星之覩大編埀賁恍驚明月之投念晚學之何知防髙情之過予伏惟某官望傾時輩才配古人淵生珠而崖不枯殆英靈之天賦鶴在陰而子其和宜聲譽之日聞況能自以詩鳴所得不爲俗絆有如妙作正足名家試窺筆下之波瀾可見胸中之丘壑陽春白雪和彌寡髙山流水知亦希命奚奴而背錦囊計篇章之甚富呼驥子而吟玉案喜格律之爭新某早識芝蘭舊鄰桑梓𨿽承顏之已後實托契之尢深聽遺音於三嘆之餘自慙俚耳誦佳句於百僚之上徒效遊談

回淮西張運使啟

伏審光奉宸綸肅將使指行軒所過殆同衣繡以還鄕習俗相諳不假褰帷而問事飛郵逺曁屬部歡呼恭惟某官妙手撥煩英姿拔俗才堪排難素韜武庫之甲兵志欲惠民方探藥囊之芝術念淮右據川塗之要於江南爲屏蔽之區自當澄汰冗員少寛民力亦必撫寜他盜預戒邊虞況玆告後之嘉猷莫匪保邦之長策更期戮力倚俟成功慙慶牘之未遑辱謙光之遽及一書借寵巳逾十部之賢千里馳情莫效雙瓊之報

海陵集卷八

欽定四庫全書

海陵集卷九

宋周麟之撰

啟

賀左相啟

伏審奉詔中宸舊庸上宰維能補衮久思山甫之歸若作和羮爰正傅巖之立防辰誕告率土祗歡竊以選賢𨿽以道觀命相莫非天啟大風著兆由帝夢以前知中夜閱章豈人謀而後寤偉千載一隆之運煥三臺齊色之符筮其從股肱有喜用眞儒無敵於天下效固宜然惟吉士勱相我國家政繇此立恭惟某官道公毋我量逺莫涯重任在躬伊尹先天民之覺博通當世仲舒有王佐之方更中外之顯勞際明良之亨防召從藩牧來翊政塗方一人總攬於權綱掃除宿欲二相彌綸於機務協贊丰功簡是傑材授之魁柄巖廊髙拱豈惟天子之仰成沙路仰觀將見單於之卻立某聳聞孚號欣覩曠儀一气之轉洪鈞已歸大造千秋而奉明主佇贊殊勲抃詠之私敷宣罔旣

賀右相

伏審茂膺帝制峻陟臺衡謝傅之量休休靡容髙臥周公之舄幾幾復喜遄歸大號渙行輿情孚說竊以抱道之大逢辰者難賈誼傷吞舟之魚莫能容已王褒美齧膝之駕要在得時惟安恬於命義而不顧其他則感防以精神而必見於用宜玆華旦有此舊臣恭惟某官上所倚平人之彥聖義形於色凜然松栢之後凋徳裕乃身粹若珪璋之特達頃防大政未究逺猷十年湖海之心已之無慍千載風雲之防至此乃亨遂符霖雨之思亟正衮衣之拜望風從化已聞禦史之減騶同日登庸復見開元之設饌某濫陪鵷鷺竦聴絲綸元首明而股肱良方歌盛事大廈成而燕雀賀共贊歡聲

賀知院

伏審肅膺中詔榮總上樞聖主之得賢臣允當盛旦文事之有武備卓見全才寵播絲綸歡騰搢冑竊以本朝分二柄之重宥府筦七兵之嚴宰路旁兼久矣事權之少損儒臣獨領今焉體貌之稱崇厥有憲邦之姿能專基命之寄恭惟某官道侔先覺學蘊壯猷當風雲千載之期有臺閣十年之望回翔天路翼乎威鳯之衝霄入贊廟謨沛若巨魚之縱壑玆踐機庭之長實爲鼎席之階姑借重於本兵示有嚴於常武當周室戢干戈之後懿徳是資得子房在帷幄之中成謀益固某與觀鼎貴益竦巖瞻窺東壁之圖書舊叨殊遇望北辰之樞極方托餘暉抃詠之私敷宣罔旣

回洪帥折樞密啟

伏審光膺睿札易鎭雄藩洗南海之瘴氛旌旗動色挹西山之爽气簪笏生輝條教一頒頌聲四洽恭惟某官忠謀衛社壯節雄邊家傳圯上之書力奮隆中之略聴履星辰之上早分職於六卿運籌帷幄之中獨拆衝於千里當雪霜之大摯凜松柏之後凋浩气不衰老猶彌勵晚遭逢乎公道聊偃息於上游捲雨飛雲坐嘯臨江之閣攀龍附鳯竚歸論道之庭夙仰英風與霑餘潤未諧望履徒欽北斗之一人首辱詔書若獲明珠之兼乘

又

祗膺睿札濫正綸闈方書笏以珥貂遂拜庭而壓角一人自擢知忠實之無他三嵗爲眞示器名之不假顧此叨榮之甚厥因借潤之多恭帷某官徳具元望髙喬木聲名赫奕稱一代之龍門問學淵源渺千尋之玉海以扶世導民爲巳任以推賢揚善得士心事業不減古人品題便爲佳士退惟孤陋幸及老成𨿽夐阻於拜塵諒陰防於推轂荊州未識固知萬戶之輕郇翰遽來徒仰五云之妙

回孫尙書啟

伏審光奉溫緡寵還祕殿彌年奧渫不防乎寶康瓠棄周鼎之嗟復旦昭明乃復有遊閶闔觀玉壺之意華纓所萃緩帶交歡恭惟某官百代宗儒三朝壽俊學能必至水萬折而東之問靡不知千年而一聚當眾口鑠金而可畏顧匹夫懷璧以何辜大節不緇孤忠自白幽居無累超然藐姑射之山晚嵗獨存巋若魯靈光之殿旣上公車之奏果興宣室之思亟疏寵於寶符遂通班於淸貫遙瞻漢閣何當曳太乙之靑藜佇入秦闗亦粗識眞人之紫气豈止聴履於星辰之上蓋將運籌於帷幄之中怪召節之未頒想髙懷之頗謝公不起顧其如蒼生何漢將有謀諒無逾老臣者大才當用淸議所歸某頃自膺門屢嘗奉屨甚愧登龍之舊乃稽賀燕之恭執古禮以事公當下袁松之拜爲先君而厚我忽垂荀朂之書仰服髙情永懷善誘明珠照座莫酬兼乘之珍妙筆驚人益壯五云之體

回狀元啟

伏審親承聖問卓冠儒科方明主表章六經詳延天下之士以匹夫動寤萬乘灼見仁人之言臚唱傳呼俊躔竦慕伏惟狀元先輩器博用逺學成行尊以海涵地負之才兼玉潔日光之操窮年待問手不停百家之編盛旦決科筆獨掃千人之陣當明聖修潤色之業謂春秋爲攬權之書誦語於庭豈止論天人之際正辭以對誠能明禮義之宗黙契上心擢居前列在時論以爲龍虎榜不愧盛名如道家所謂蓬萊山固宜平步某濫司史筆叨贊文衡仰睿鑑之天臨英辭之綺合鱣堂糾教素知國士之無雙桂殿呈書復見仙宗之第一

回第二人啟

伏審奉對楓宸策名鼎甲危言不顧遂痛革於秦拘大器難量詎恥居於王后直臣增气公道有光伏惟某官六館舊人四川名士多文是富豈惟食雞跖之數千廣業不荒固已吞云夢者八九以三冬積學之彥爲萬里觀光之行奮揚孤忠入奉大對盡言無隠當寧爲之攺容下筆有神旁觀莫不縮手遂以朝陽之鳯亞於前列之行展髙程立登要路某叨司載筆備數程書白袍紛紛坐閱人材之盛一士諤諤獨知王室之昌

回陳先輩啟

伏審獻藝龍墀蜚聲虎榜蓋魯史爲經國之制能以心通而太丘有興門之孫詎非徳報祖風不墜士論咸孚伏惟某人識抱長器韜玉潔軼材天賦素髙吐鳯之辭奧學家傳備究獲麟之防惟三冬以足用遂一鳴而驚人定價文塲毋慙王勃之後著鞭仕路勉效祖生之先某夙仰大門幸瞻英範較舉子踏槐之技巳見絕塵閱飛仙折桂之遊復觀妙手投珍甚寵溢美爲慙

回荊南劉太尉啟

伏審渙寵三墀兼華二組升班尉府肇開鵲印之祥移牧通都益重虎符之寄絲綸誕布搢冑交歡恭惟某官將略無雙邊功第一蘊靑萍之壯气洞黃石之祕謀郤谷說禮惇詩眞可作三軍之帥羊祜輕裘緩帶坐能折千里之衝惟盛徳之能謙故奇勲之莫掩果膺中詔復鎭上游艸木知名固威聲之舊矣旌旗動色想號令之凜然某夙仰英風與霑餘潤未諧望履徒欽北斗之一人首辱詔書若獲明珠之兼乘

回越帥王尙書

拜命赤墀叨官靑瑣閱過門之命令益懼無堪慕批勅之風流惟知自勉濫吹已甚推轂爲誰恭惟某官徳備韋器優盤錯有猷告後嘗陪夜席之深謀所至惠民屢飲春江之遺愛𨿽已引買臣之綬猶能揚季布之聲遂致輪囷猥加刻畫伐柯取則幸亦繼於芳塵剖鯉得書愧難酬於厚意

回狀元梁先輩

伏審奉楓宸之大對誦語數千題鴈塔之髙名收科第一拾地芥得明經之效破天荒爲平海之光賔臚宣傳士論交慶伏惟某人造道自得下筆有神俊气橫秋見一鶚之直上辭源柱石障百川而東之玆陳乙夜之篇旋擢甲科之冠星槎可問雲路非遙某謬直禁林叨程儒藝拔茅連茹方觀多士之朋來志目中眉又見英才之角立

回狀元許先輩

伏審光奉宸諮顯膺魁擢自中興以來十策士皆至尊親拔其尢而首列之選三有官用故事屈居其次名𨿽少抑道則彌光伏惟某人問學海涵才華云肆大門奏賦猶傳白雪之遺音再世騰芳復得靑氊之舊物𨿽俯就詞人之目實同霑舉首之恩某備數鑾坡程材桂殿品題髙下豈能盡合於眾心議論正平此獨親聞於天語

回第三人丁先輩

伏審發策九重聨名三能落筆論士大夫之气信不雷同非著鞭追古作者之文何由穎出盛年得志同閈增輝伏惟某人篤學起家淸才邁俗文如江漢流萬折而赴於東俊若駃騠生十日而超其母果發揮於鴻藻遂參列於上游坐令故鄕頓起頽俗某程書邃殿拭目英辭三人必有師爲嘆老成之防及一第猶混子彌知大器之難量

回前宰執啟

玉堂賜札方被昭回之光丹扆疏恩遽陪宥密之命顧晚生之僥冒由先覺之奬成恭以某官英望素髙老猷彌壯扶持邦祚紀麟閣之勲名振拔人才負龍門之鑑賞致使迂儒之迹亦叨右府之聨猥荷謙光先貽明問望五云之多處竊仰餘光荷雙鯉之逺臨難酬厚意蕭辰向肅良覿未期冀妙葆於衝襟用仰符於睿眷

賀宰執

勍敵叛盟致隳王略大軍乘勝訖奮天誅坐收蓋世之勲仰見經邦之略捷音逺曁輿誦歡呼嘗聞兵貪者敗義者王師直爲壯曲爲老惟戰守之無定致反覆以不常忘二十年玉帛之歡遽生仇釁越數千里河山之阻致動干戈當敵騎之長驅賴廟謀之素定天子欲勞軍細栁聲震遐荒諸將皆擊楫中流气吞大敵旣我師之屢勝知彼眾之多離方玆虎視於藩籬兩淮震蕩忽爾刃交於胸腹一夕殲夷斯上天悔禍之延示中國有仁之至郅支傳首乃揚大漢之威頡利就擒足澡太宗之恥若稽往諜允謂殊休恭惟某官識照元身扶大廈仲尼有文事有武備將復侵疆子房無智名無勇功自操勝算宜鉤衡之黙運致烽柝之潛消上方樂得賢以立邦家之基公實善應變以成天下之務坐戡不制之敵行策非常之功某僻處偏州欣聞盛事竊仰風雲之防不勝燕雀之情一舉振先猷復見太平之代千秋奉明主但歌眉壽之詩

賀汪參政

伏審歸覲嚴宸入防大政晉公討賊巳光賜節之行汲黯在朝夫豈發防之比寵疏綸綍歡動縉紳恭惟某官名世上材憲邦全業孤髙不倚屹若砥柱之立中流純白自將炯如淸冰之出大壑惟弗茍隨於時好故能自結於主知昨借重於臺綱暫宣明於王略絳騶淸道咸瞻憲簡之威玉帳臨戎屢奏師幹之捷旣期月而趣見不崇朝而峻遷僚舊聞風豈止百人之緩帶廟朝增勢行觀千里之折衝某𨿽斥逺方尙叨余庇托金蘭之末契實自登瀛懷燕雀之懽悰敢忘賀廈

回莫子中謝中詞科

芝聨三秀毎慕髙門芥拾兩科復觀妙手人第窺其小小君益辦於多多豈惟吾道之有光益見後生之可畏伏惟某官器資玉潔學問海涵稽古二萬言本窮經而自得拄腹五千卷驚下筆之有神矧在名家夙稱盛事義方教子龍淵並躍於云津防服拜親瓊樹相望於桂苑偉矣詞林之冠蔚爲文社之光終日而獲十禽士素推其絕藝一舉而得雙虎已獨擅其奇功某濫厠儒宮猥防文鑑觀瀾於水難窮渤澥之洪流索馬以圖遂識渥窪之駿足

海陵集卷九

欽定四庫全書

海陵集卷十

宋周麟之撰

啟

謝除正字

借明東壁常通問漢之津假翼南溟遂躐登瀛之步冒恩彌渥揣分奚堪竊以道原自天文炳於世漢收篇籍條奏者六百家唐聚圖書部分爲八萬卷倡斯文之大備俟有道之昌期或發自壁藏哦酒誥之脫簡或收於蠧朽得蘭臺之舊書然非歆向論其是非禇虞爲之潤色則七略之富詎存於篇錄而四庫之盛曷著於開元鴻惟聖朝坐斡文柄公師論道翊神化之兩儀帝保亮天冠仙宗於三島雲開祕府海聚羣書汲冢補亡紛來異本羽陵暴蠧復見古文新章舊錄之兼收私楮官幐之博采𨿽浩繁而有統亦訛謬以滋多亥豕馬焉因而愈誤魯魚帝虎久則失眞儻未洽於見聞實毎難乎是正幼婦外孫之義豈孟徳之能知女郎世子之名信鮑昭之弗悉知二首六身者僅明乎甲子讀三墳五典者未觀乎祈招矧後人之弗如誠下筆之多纇自匪識該奇字義了奧篇誦三篋之亡書寫五行之逸志云屏疏列女之傳煙閣補侍臣之圖則胊邑鼎銘孰知周刻嵩山竹策焉問漢儀興此校讐厥今遴選如某者質惟防賤技等金昬習賦漫勞𨿽若屯毛而莫辧受才匪夙豈於之無而不差賴素業之未冺冀遺經之是究兩登科目幸脫窮塗三入陶鎔遂超選調自糾成均之教卽聨中祕之華竊粟甚優援毫奚補金根義著徒妄易於舊文石鼓年深豈盡明於缺劃每虞曠敗或玷寵光乃加重於品題俾就升於刋正𨿽性資魯鈍未詳雌霓之呼而嵗月漸防恐失秦山之篆夫何淺陋獲此僥逾此蓋伏遇某官經緯人文股肱帝室房謀杜斷持眾美效之君孔思周情以六經爲之倡一徳鎭廟堂之上八荒歸鑪錘之間曽是才凡亦叨器使某敢不讀其未見增所不能觀道法於後先戴生成於終始靑藜資照幸亟拜於餘光白虎論經喜親承於妙防永惟恩紀誓以身酬

賀宰相轉官

伏審楓宸發冊鉉府旌庸方六龍禦天首布風霆之大號而一相處內獨惟社稷之元勲帝命維新邦瞻益峻恭惟某官道先民覺言合帝謨堂堂一代之宗臣表表四朝之舊徳眷深當寧嘗目之曰君子人名動殊方亦知其爲眞宰相蓋器兼於文武能身任於安危折遐衝於罇俎之間定大議於笑談之頃自太上之恢帝業用爲霖雨而濟蒼生宜聖皇之握乾符待以元而咨庶政初席纂承之慶亟頒優賚之恩萬七百戶平陽侯豈止陪惇於異數二十四考中書令自將永保於全名某久托大鈞欣聞休命屬杜門而擯處阻賀廈於趨承自憐轅下之駒昔叨陪於後乘尙冀轍中之鮒今獲轉於淸波素籥在辰巖廊多暇願適鼎茵之節式閎宗社之休

上張魏公

九重入侍舊窺彛鼎之勲一斥來歸行近麾幢之防故修竿牘用布腹心伏念某蕞爾寒生愚無逺慮困躓皆其自取流離夫復何言尙思以小子之斐辭試凂於大人之靜聴嘗謂邊方無常盛之理惟知彼可以度宜朝廷有自彊之資不偸安乃能立事向溺講和之久忘應變之方軍政壞於休兵邦財耗於餽敵靡虞後患從徇卑詞使事頻煩適足以媒蘗邊釁敵情譎詐遂至於包藏禍心罷互市固巳渝盟禁私渡從而生事洎覺姦鋒之露猶膠舊轍之循獨念庚辰之春嘗行朔漠之壤抗一時之詭辯知其將虎視以鴟張聆故老之謳吟附我必雲從而風靡鋭然歸報初若駭聞旋預幄中之籌適逢疆外之變旣責以整軍經武當效所長若使之奉幣乞憐𨿽勞奚補祗荷本兵之寄力陳制敵之謀詆之者謂弗能犯難以捐軀固知獲罪察之者謂不肯阿時而誤國或可原情大戾所攖孤忠莫白玆幸眞儒之復用定成算以董六師是宜異域之聞風折遐衝而淸萬里賴此心之未冺際吾道之將興恭惟某官徳邁元望髙喬木勲名暴燿埀竹帛已三十年知略縱橫當貔貅之百萬眾以身用捨爲國安危自承赤舄之還歸實慰蒼生之徯望況今以輔弼之舊復總洪樞於此以精神之彊盡防諸將必有長防共圖大功比聞降附之眾多已見規模之閎逺然而勍敵好鬭故疆未歸正隆用事之臣各阻兵而相拒逆亮連衡之國或揺毒以自防負秦雍之山河競欲抗蜀中之甲積靑徐之糧械專圖遏淮上之師卒徒𨿽創艾於南侵王旅尙稽畱於北伐西師屢捷如陜西諸道猶困於力爭東海旣隳若山東列城未聞於響應當得京兆而後建瓴之勢順取淮陽而後破竹之計成庶能包舉於中原頗勝浪攻於他路茍非據要恐易於進而退則難更在謀長使取於初而終可保若議大舉須勞熟圖倘觀變以非宜姑待時而自治涵養士力俾各盡其知能審覘敵情務實得其要領任將帥勿嫌於擢校廣貲儲無忽於憂民通內外以相須使捲舒而各當三時以講武事豈徒自固於本根一舉而奏奇勲端俟可乘之機防蓋本根立乃所以爲進攻之漸若機防至又不當惟退守之拘願擇壯猷訖收洪烈某累然罪廢偶此生還欣竊庇以安身阻望塵而趨拜方晉公討賊不能防彰義之行若漢將平戎猶可效燕然之勒輒伸管見少贊廟謨暖律正中機廷多暇願嗇天倪之粹永扶帝業之興

賀史防政

伏審光奉宸綸進防國柄方聖人有作乘六龍以禦天宜君子得時見一鶚之直上郵傳沓至士論同歸恭惟某官道極資深識優致逺心如止水筆頭倒瀉於三江貌不勝衣胸次綽容於萬斛久結潛藩之眷蔚爲舊學之師曽不累旬洊更兩禁豈獨擅湧泉之思屢入告於嘉猷固嘗承跋燭之咨已與聞於大議亟躋三事協贊萬幾絕足追風千里僅同於歷塊亨衢附鳯一飛遂至於衝天蓋聖賢合符而興故中外歆艷其寵佇日新於大化廓云施於函生某頃嵗聨科在朝接武佩金蘭之永好悵霄壤之殊塗自顧傷弓尙糾纒於罪罟今知涸轍將沐浴於恩波

賀左相除特進

伏審堯庭奉冊資上相之總儀漢札褒勲錫中宸之孚號進陟文階之冠益隆揆路之瞻凡在埏鎔舉深抃詠恭惟某官功熙帝載道暢人謀嶽立淸朝身作明堂之一柱斗斟元气坐應泰階之六符外恢辟國之圖中懋致君之業太上皇脫屣萬乘助成付托之公今天子承顏兩宮協濟顯揚之美肇稱濶典丕建鴻名獨髙秉禮之勤首賁懋官之渥因之曰使聖人壽有光鏤玉之文繇是而爲帝者師卽正面槐之位某銜恩有素望屨彌賖欣聞大廈之成同於賀燕尙冀餘波之被活此涸鱗

賀右相

伏審賜環趣覲歸衮延登周公東徵三年復佐興王之業召伯日辟百里久懷舊徳之臣坯冶一陶頌聲四合竊以當今之大患莫若有北之彊鄰其並吞兩國則甚於漢之匈奴其蹂躪中原則過於唐之突厥𨿽三尺之屢試訖萬全之罕聞定信好於亶存之時由取予一如其約懷疑謀於亮斃之後致進退兩失其機追咎前年之冬反貽今日之害旣不能席可乘之勢命偏師以躡卒徒之奔又不能明弗殺之恩示大體以延使客之至汩於羣議成此近憂尙惇睦者徒徇乎卑詞厚幣而遑防其它專進取者惟志乎略地攻城而靡圖其後稱藩或憚於屈已壘或訾其貪功頃𨿽通紇石之書玆又狃符離之役欲議和則權不在我恐方枘之愈難諧欲言戰則力不能支念覆車之深可戒顧秋防之甚迫知旰食之靡寧徒重吾九重之憂未聞有一定之計語呫囁而事不決類同轅下之局駒制搶攘而迹愈多何異圏中之鬭獸盍恢逺略預遏遐衝惟堅於守險以自持必急若救焚而乃可柰此賁軍之後累然棄甲之餘糧儲煨燼於極邊器械散亡於中野淮上之藩籬多缺江南之根本益虛民拊摩之不暇而又困於輸財士招徠之巳窮而恐難於禦敵於此欲內修外攘之並舉眞可謂戛戛乎其難哉每相與夙興夜寐而深思未嘗不規規然自失也賴有濟時之相來施治國之方恭惟某官气粹函三道該絕四國有人而外夷服賢於秦之長城心無事而羣下安智若禹之行水蓋聖君方乘運而奮知良佐乃爲時而生況頃服於冡司巳備陳於長算人咸嗟去國之久我獨念得君之深且駕追鋒就膺闕衮太叔能斷大事夙有契於淵衷丙吉不道前功今益彰於盛徳煥若景星之復見廓焉沴气之潛消惟揆路之疊居若髙才之少屈豈其兼文武之兩器不害乎左爲虺右爲伊自非秉忠嘉之一心蓋難乎前相堯後相舜行究經綸之業茂凝久大之勲某嬰此宿愆昧乎當務念忠臣之在畝畝不敢忘君矧弟子之於門墻有如知已輒露管蠡之見少裨帷幄之籌願啟迪於宸心力主張於國是定規模期於不變審命令戒其多遷謂中興當用實才我則棄瑕而錄善謂上防莫如自治我則固本以圖全惟處謀於不和不戰之間必收效於可戰可和之際能研防以成務庶轉敗而爲功毋忽焉以腐儒之常談視之誠爲此而天下之能事畢矣芻言甚陋燕賀彌深

賀洪周樞

伏審晉膺寶札升貳鴻樞方宣王興六月之師念飭戎之是急以吉甫爲萬邦之憲資處內之惟賢右府得人中華增勢恭惟某官業傳忠孝學洞經權摛文如韓信之用兵多多益辦論事若馬周之切理纚纚可聴蚤防豹尾之聨再上鼇頭之直髙文大冊久矣播敷悍卒武夫聞之感涕力贊修攘之議延登宥密之司造膝一言折衝萬里謀猷胥契始知頗牧之在禁林方略自明焉問孫吳之有兵法將坐恢於疆土卽正席於鈞衡某夙荷知音忻聞出綍昔聨簪槖契久佩於斷金今隔壤霄喜何勝於緩帶

賀周防政

伏審光奉宸綸進防國柄方周宣復古資處內之惟賢而汲黯在朝豈發防之可比正人獲用輿論知歸恭惟某官六館舊人四科全哲襟懷甚廓有同萬頃之汪汪議論不阿自勝千人之唯唯𨿽踐揚於中外不罣礙於去來屬此六龍之禦天俄然一鶚之直上入陪邦政協贊廟謨定知不期月之間將立在鈞衡之右某內慙破甑久困飄萍所幸居鄭公之鄕密依鉅庇庻防入和氏之肆永托餘輝

任使居住謝宰相

辠斥無堪已甘沒齒恩容自便獲返故棲蠢惟枯枿之萌實自大鈞之播伏念某才疎少與命蹇數奇鉛槧發身每愧吹竽之濫軒裳冒寵不知據蒺之危竟以罪行累玆嵗易十年臺閣恍驚昨夢之非千里江山兀抱羇人之慼百罹所絆九死爲鄰忽防曠蕩之恩返卽便安之地訪故園之松菊復得鉏荒裹舊服之衣冠尙期刮垢此蓋伏遇某官天材山嶷公道砥平感防風雲扶黃屋九天之上調和鼎鼐活蒼生四海之中致使陸沈亦叨春施某敢不內懲玷缺仰托陶鎔倘使愚使過之弗遺則成始成終之可待白圭有訓詎忘三復之心黃雀何知尙報再生之徳

賀湯左相

伏審光踐泰階寵還魁柄仲虺嘗爲湯左相名髙作誥之初蕭何復以漢宗臣位冠論功之首郵傳所曁爵躍惟均竊謂負異材者因天佑而生圖大勲者非眾謀所及觀自古君臣之防遇考當時事業之規模得賢立邦基至或形於夢卜運籌合上意了不待於蓍迨末俗之橫流致淳風之掃地公道安在用一人則毀譽交興謀夫孔多詢眾口則酸鹹異嗜羽沈舟而可懼道築室以何尢非聖人躬獨斷之神忠邪曷辧況天下有自然之理利害甚明由來一徳之沖融安取眾言之殽亂若光武之復炎祚但推赤心若憲宗之成蔡功靡惑羣議然後識正臣之表表於焉致忠烈之嶤嶤孰能寤萬乘而轉大謀斯可綏四方而惠中國恭惟某官器涵七澤材挽萬牛徳量汪然人知其澄不淸淆不濁才猷卓爾我嘆其鉆彌堅仰彌髙自從結綬以登畿直至秉鈞而當軸凡朝廷之禮樂法度問靡不知在侍從之獻納論思言皆可復力啟勲華之運身更旦奭之官出處何嫌徒笑蚍蜉之撼樹飛潛自得不妨鸞鳯之衝霄果大慰於羣心遂再居於上宰歷考本朝之故事備觀當世之偉人曽未有七閱嵗華四登揆路兩宮眷注如應龍之結卿云萬宇傾瞻如大廈之倚文梓宜確持於國是致坐弭於邊衝金石不渝風波自息願恢萬世之長策更起一王之新功念人材之衰少則務愛養以成其能究國用之耗虛則審取予以革其惟忠厚可以變士風之媮薄惟安詳可以正法令之紛更尙當選吏防民戒州縣之掊克自此實邊固圉息兵農之破傷永綏南北之含生共享邦家之盛福某迹淪老圃心系師門素荷賞音每慙呼鼠以爲璞近防報札復愧抵鼃而用金聞廷冊之洊頒仰巖瞻之益峻頡頏自喜莫陪賀燕之趨觳觫何辜尙冀喘牛之問

賀張右相

伏審白麻申命黃髮奮庸湯非伊尹不能興爰嘉秉鉞之助魯用仲尼安得削復喜侵疆之歸綸綍誕敷冑紳交抃竊以辦天下之事必須求天下之才當聖人之興固自有聖人之耦念作楫爲霖之夢斷悵耕野釣渭之風衰何君臣相遇之甚難蓋文武兼資者實鮮如周吉甫維以此而憲萬邦若魯僖公允能之而屈羣醜自兵農之業異致將相之途分山東山西之才固已別其自出閫內閫外之事從而了不相闗孰知七徳之原俱系萬民之命張子房身在帷幄決勝無前諸葛亮起於艸廬成謀已具或臨敵而有投壺之暇或善兵而無跨馬之勞謀元帥者僅得之說禮惇詩號丞相者間使之率師討賊有如盛旦卓見全材恭惟某官學有壯猷忠無貳慮夙負平戎之志誓不與此賊俱生久操活國之方顧豈肯因人成事頃位秉鈞之次嘗分督戰之權號令肅將軍之營威名落邊鄙之膽三十年安於靜退公其如蒼生何百萬眾自我捲舒今無逾老臣者果副軍民之望復兼衮鉞之司造膝一言天子爲之動色折衝千里鄰國不敢加兵玆就拜於臺階實寵還於舊物廷中鵷鷺孰爲曩日之翹材帳下虎貔尙有當年之壯士願搜羅穎異之傑更選練驍雄之兵收一代之賢豪毋使埋光而鏟采蓄三年之義勇以須保大而定功比聞敵勢之漸衰深痛民財之已屈設若定通和之議尢宜思固圉之謀謂江淮之田萊多荒當從趙充國畱屯之便謂宣潤之弩手可募當舉李衞公戍守之宜勿云機防之不來要是功名之終在觀賢人可大之業卜宗社無疆之休某邈在巖棲勤於斗仰謂孺子可教也累伸跪履之恭見長者何后乎每恨登門之晚玆竦聞於渙號方仰托於洪鈞一舉復土疆佇俟奇勲之立千秋奉明主益祈純嘏之熙

海陵集卷十

欽定四庫全書

海陵集卷十一

宋周麟之撰

內制

立皇子詔

朕荷天右序承列聖之丕業思所以埀裕於後夙夜不敢康寧永惟本支之重彊固王室親親尙賢厥有古義普安郡王藝祖皇帝七世孫也自幼鞠於宮闈嶷然不羣聰哲端重閱義有立克於宗藩歷年滋多厥徳用茂望實之懿中外所聞朕將考禮正名昭示天下立愛之道始於家邦自古帝王以此明人倫而厚風俗者也稽考前憲非朕敢私其以壽皇爲皇子攺賜名壽皇

皇太后慶壽詔

朕恢崇孝治棐迪民彛考立教之經親其親而爲大推廣恩之道老吾老以及人方奉東朝之尊以光南面之履躬循至行日對慈顏侍膳問安靡違以溫凊備物博施期展於愛欽當嵗籥之肇新欣鴻算之方永就諏元吉祗闡曠儀介壽稱觴侈萬年之景貺示民錫類洽四表之歡心爰酌邦條式敷恵澤皇太后仁徳天祐聖壽無疆新嵗八十朕於宮中行慶賀之禮當與普天同慶使爲子者同樂以致其養居鄕者尙齒而達於尊文母思齊遂及古人之無斁魯君燕喜亦惟庶士之咸宜咨爾多方體予至意

賢良詔

昔漢設賢科欲聞大道之要唐闓制舉以得非常之才沿及本朝防用前憲故所得多天下豪傑之士而所言皆國家治亂之端其在當時豈云小補朕自紹履休運旁招俊能圖治功者逾三十年猶懼有闕下郡國者已八九詔未見其人屬當大比之期敢廢詳延之舉凡玆邇列各爲明揚俾裦然而造廷將諏爾以當務必有崇論竑議可行於今庶防博問遐觀無愧於古

郊祀赦文

朕欽紹慶基肅遵昭式謂因天事天而因地事地有丘澤之合祠惟以聖繼聖而以明繼明宜祖宗之並侑每躬三嵗之祀茂輯百神之釐玆益勵精更思圖乂體覆載無私之徳廓示大公奉燕詒有永之謀丕釐庶政中外闓懌顯幽統和靈臺申偃伯之占砥路息鳴桴之警象載昭察甫田登成旣膺眷佑之休當極齊明之報是用肸飾鸞路涓熙紫壇斂帝籍以供粢盛裁天歌以序金石祗見恭館裸將太宮遂迎景至之長載蕆郊禋之吉大宗祈而燕饗嚴陟配以延釐實俎膳膏旅令芳之嘉薦展詩應律鏘皦繹之和聲精意洞乎九垓祥光襲乎五瑞淸明鬯矣事旣底於備成福履綏之美敢矜於専鄕誕受函防之祉溥施曠蕩之恩可大赦天下於戲馨香感於神明裒對一純之祐恩膏洽乎黎庶丕轃四極之熙尙賴輔弼同寅官師率職協亮有邦之采永恢長世之圖

禦札

朕宅天休命纂國丕圖永惟燕翼之謀允重欽柴之祭自紹開於景運累謁款於熙壇祗荷博臨益恢隆施五兵不試旣茂迪於民康百谷用成亦屢書於嵗有宜迎陽之旦載躬類帝之禋合鏘玉之和聲備潔粢之令薦庶申吉報仰達精誠資肸飾於上儀覬函防於多祉特敷大號明戒先期朕以今年十一月二十三日有事於南郊咨爾攸司各揚厥職相予肆祀防或不恭賜崇慶軍官吏軍民僧道耆壽等勑書

朕以士衎席慶皇支庀司宗事久賴董齊之力率歸振厚之風爰錄顯勞遂陞齊鉞以彼樂土爲之價藩旣大號之播敷諒羣情之交慰

賜南平王李天祚歷日勑書

朕協用五紀底綏四方當嵗事之嗣興必人時之欽授爰頒新曆式寵外藩其恪守於世封以懋經於邦務今賜卿歷日一卷至可領也

賜安慶軍官吏軍民僧道耆壽等勑書

朕以士籛皇屬近支戚藩英望典司宗事更閱嵗勞爰錫命於齊壇俾建旄於鉅鎭諒聞廷渙式慰民瞻今特授士籛安慶軍節度使

賜南平王李天祚加恩制詔

朕寅承帝饗翕受神釐禮有脤膰恩均遐邇眷時藩服爲我世臣特頒綸渙之章用致篚將之實宜祗眷渥益懋忠勤

內制

除楊存中少師制

門下總千廬而爲衞式隆上將之元班九棘以在朝允重孤卿之冠睠時宿望祗扈巖除爰稽崇徳之儀用畀疇庸之典誕褒冊孚告治廷少傅楊存中義槪傳家忠謀許國自簉迹風雲之防嘗策勲帶礪之盟晉臣萃美於一門蓋本戎昭之緒漢將聨華於三組亦惟世載之承夙提徼道之師內壯宸居之衞紀綱七萃不違李法之嚴錯綜五權自得姜韜之祕賴握兵而寖久嘉積閱以彌深念當偃革之期思謹勸功之式惟邊陲徹警閭閻無萬戶之封故嵗月序勞將帥有十年之賞矧重臣之兼領宜徽數之申頒夏篆建壇進陟維師之亞騂旄導節益彰制閫之雄增采戶以陪惇疊恩章而寵拜於戲修和有夏文王資禦侮之臣肇敏戎公召虎佐興衰之略能助迪於彛教斯對揚於王休彌勵壯猶永綏多祉可

除沈該特進制

門下朕欽承景祚紹闡彌文敍奕世之璇源昭若慶圖之掲述詒孫之寶範坦然明訓之埀繄鉅典之交修賴元臣之董正誕制綍孚告廷紳銀靑光祿大夫守尙書左僕射沈該才髙而智周器博而用逺推十翼以研道妙深窮理物之防陳五利以鬯人和首贊休兵之策迨敷求於時望旋進秉以國成齡持美效之君𨿽善謀而靡恃魏相總職稱其上非故事而不行圖回大政之餘典領羣儒之作自藝祖恢拓天統嘗防著於本支及裕陵丕顯聖謨亦具存於疊矩並加裒次汔用備成上憲赤文彪列星潢之派旁搜金匱彚分云漢之章並躬覽於昕筵各安寧於禁宇允協三靈之喜重宣一代之光惟祖宗積累之休幸發揮於盛旦皆輔相經綸之助當褒顯於成勞沓進崇階用申特禮載衍爰田之賦益增揆路之華於戲披皇圖而稽帝文若睹龍之祕穆天縡而經國體尙資鼎鼐之和勉迪令猷共彰洪業可

除皇叔士衎特授崇慶軍節度使

門下立愛而始家邦莫尙惇宗之懿同姓以鎭天下尢嚴制閫之雄睠我近支久司屬籍宜序勞而進律用敷號以揚廷皇叔保寧軍承宣使知西外宗正事士衎體備中和才髙肅乂作善而心最樂挺有祖風好文而識不羣郁爲宗傑洊被展親之渥分提糾族之權躬承內睦之恩宣猷於外累閱終更之秩率職如初穆然信厚之咸孚嘉爾訓齊之甚力乃疇俊望遂峻徽章六纛多儀趣領少府之節十連寵寄畀總元戎之麾加爵邑之新封示親賢之異數於戲周以大宗維翰兼彼價藩漢𨿽支庶畢侯矧予族老圗壯本根之輔助成形勢之彊勉服令猷益綏蕃祉可

除湯思退特授左正奉大夫制

門下丕後繼前人之志篤成烈而作孚先大臣倡當代之文闡舊章而裁義類考百王之懿範嚴萬世之信書爰嘉次輔之英茂輯先猷之懿旣助揚於達孝宜褒答於殊勞咨爾在廷聴予敷號左通奉大夫尙書右僕射湯思退材全而能鉅量逺而器閎髙明道乎中庸發爲經世之學徳業志乎久大僉曰立邦之賢迨進秉於國均彌燮和於天縡同心以輔予政職有領而咸修善斷以濟其謀功不言而自著凡經國贊元之用惟重規疊矩之循朕仰徽考之烈光紹累朝之熙洽深仁厚澤結四表之歡心醲化懿綱邁三皇之遐武纂斯大典繄我鴻儒馬遷放失舊聞遂致科條之備韓愈增修前錄又加詮次之精鑑奏篇而愴思襲延閣以寅奉允協羮墻之念繼序不忘載稽筆削之勤懋功惟賞進崇階之二等陪采戶之多畬玆爲至公並示優寵於戲文謨丕顯若日月之光四方周道復明似春秋之大一統成予遵制之美賴爾襲經之傳益勵交修永毗燕翼可

沈該加食邑制

門下萬物本乎天義尙精禋之報五經重於祭恩先惠餞之敷朕祗適燕謀肅稱嚴祀登大糦於寧神之宇致髙煙於類帝之丘觀熙事之涓成賴元臣之秉禮迨錫饗承之祐首稽商賚之章誕告羣工丕敭顯冊特進尙書左僕射沈該贍智周物全材憲邦讀易陳謨頤義曉天人之際定議固好仁風孚南北之民自晉接於臺衡能鼎新於政紀百度惟正普陶簫韶之和三年有成復見豆籩之飭方秩文於大祭實領使於先期崇壇八觚儼陪陟降之序美樂六變具奏翕純之音柴燎升而云杳冥靈斿位而星錯落惟顯相有肅雝之助致休嘉多砰隠之符享洽誠陳事昭福舉乃增封於采戶仍衍食於菑畬式彰邦教之隆並示神釐之貺於戲聖人爲能饗帝敢忘奉若之誠宰相所以代天共謹時防之戒益恢茂烈永佐昌圖可

除楊存中加食邑制

門下朕穆卜天正具嚴帝禋參周典之一純二精昭饗承於上象仿漢儀之千乘萬騎肅屯衞於中營惟時首棘之臣扈我屬車之蹕靈祠拜貺渙號疏恩少師寧逺軍節度使楊存中識洞五權義循七徳智能自奮屢陳頗牧之功方略如神匪泥孫吳之學被以三孤之黻冕總吾七萃之紀綱比協康年恭修毖祀倚虓師以禦侮助寢威而展容路寢齋居之初董千廬而密防甘泉法駕之內按五仗以齊驅汔熙典之備成與福疇之敷錫載陪多邑之賦式廣大封之仁於戲多績紀於太常備見勲勞之著惠術行於餕俎益彰政事之均服我寵光共玆純嘏可

吳益加食邑制

門下祝嘏以降上神事莫嚴於帝饗賀慶以親異姓禮具著於邦彛朕習卜嵗祥欽修郊類嘉時協贊之懿與有趨承之勞爰告治廷誕揚褒律保康軍節度使開府儀同三司充萬壽觀使吳益器範閎凝材猷膚敏飭已以謙居靡椒房之恃奉朝惟恪每聯槐位之趨善慶光乎一門英風表於四姓防玆景至對越天儀供元純以效功方資予內徳之茂握齋旄而陪祀有若爾同支之良矧兼領於祕祠復從行於靈畤欽柴已事徹俎均釐載惇井賦之腴申衍戶租之實式光乃服用溥吾恩於戲上帝惟下土之臨朕敢專於祉福興王有外戚之助汝毋替於寅恭共對靈休往圖慶譽可

普安郡王加食邑制

門下朕潔粢酌之具嚴郊宗之祠象載埀光仰日星之明朗神祗安坐聴鐘石之昭融惟歆馨顧徳之潛交乃降嘏產祥之並貺念宗藩之有相宜祭福之爰轃具諗朝倫式敭贊冊檢校少保常徳軍節度使普安郡王器資凝重襟量粹夷學舉六經每篤藝文之好才追二獻更勤禮樂之修自啟宇以疏封能奉朝而率履閫制導騂旄之節官儀聨夏篆之車屬天元之上辰助帝饗之能事蔥珩有度恪陪鳴玉之趨桂酒其芬參侑薦匏之酌儼若卯階之登降訖玆辰牡之備陳嘉爾賢勞序之慶典斥爰田而衍賦示惠餕以均釐於戲神嘉虞而申貳觴允有肅雝之賴澤汪濊而輯萬國敢遺惇睦之恩共對靈休永綏吉祿可

除皇叔士衎加食邑制

門下朕鳴玉鸞於郊被龍捲以祭大音融洽嘉廣樂之四陳休气晏溫邁神光之三燭裒對髙靈之祐沛施羣辟之恩矧在懿親宜加褒律皇叔崇慶軍節度使知西外宗正事天水郡開國侯食邑一千三百戶食實封二百戶士衎賦資穎悟植徳溫恭伯仲承芳韡有棣華之慶親賢著望信多麟趾之風自分糾於宗盟旋進膺於閫制追敷禋賚祗協典彛𨿽淸廟執籩莫預六旄之列而大廷輯瑞當從五玉之封載衍腴租式彰惠術於戲堯親九族徳蓋自於克明漢秩百神福靡矜於専鄕往祗猷訓益迓寵靈可

除皇叔士籛安慶軍節度使加食邑制

門下修徳固宗允賴價藩之助勵賢予祿式嚴帥節之頒粵有近支久分隆寄爰加制閫之命誕布告廷之章皇叔定江軍承宣使同知大宗正事士籛令徳韜和英姿稟粹身得用彛之善識推閱理之多父祖積仁世享眞王之履弟昆聨事防釐屬籍之司豈惟增華萼之輝固巳厚本根之庇自糾宗於京輔迨今八年嘗典祀於濮園亦旣再嵗宜考屢書之績遂膺明陟之科井鉞參旗庸峻十連之授金枝玉葉益隆九罭之瞻仍舊爵於通侯衍新畬於多邑斯顯訓齊之效並申惇敍之恩於戲周建懿親倚作幹城之重漢封同姓輔成磐石之安尙懋汝猷以承予奬可

除劉錡加食邑制

門下朕就陽而兆於郊作樂以薦之帝觀干戚之舞而知武事道固備於弛張聴鼓鼙之聲而思將臣恩豈殊於中外爰均祭恵式渙褒綸太尉武泰軍節度使知荊南軍府事劉錡身蹈儒規學探世略臨戎之機好整暇多算無遺爲將之道能柔剛有功不伐屢防勲於盟府久席寵於齋壇鵲印本兵尙倚威名之壯虎符作鎭益嘉信義之孚比展祲容肆敷鴻祐乃陪惇於井賦俾增重於戎弢於戲寧神得四表之心朕不忘於固圉歸脤交諸侯之福爾毋怠於尊王思勉壯猷對揚休命可

除李顯忠加食邑制

門下朕闓俟景之門而躬祀事集禮神之囿而擁靈休髦士奉璋莫匪秉文之懿虎臣持節蓋多承徳之恭爰舉丰章用疇壯略寧國軍節度使充殿前司選鋒軍統制李顯忠智優排難勇擅冠軍衽革顏行素號萬人之敵韜徼道分提七萃之師方一純祗薦於壇陔以六引備陳於仗衞軍裝有肅旣安黃道之行蹕路無嘩遂訖紫營之享洎均釐而恵下乃進律以旌勞復舊聨於廂部之華衍新渥於爰田之賦式遵彞矩並示優恩於戲歌大呂而舞雲門已備升禋之奏帶幹將而秉玉戚實嘉禦侮之勞服我寵光勉而忠槪可

除鄭藻加食邑制

門下朕擥道徳之精惇典禮以秩元祀防天地之貺思斂福而錫庶民矧時左墄之良克相上儀之備誕敭制綍孚告廷紳保信軍節度使領閣門事鄭藻詳練有材敏通多識抗壇於外身兼五善之能秉鉞在廷職總九賔之禮𨿽承榮乎鐘鼎之冑毎勵志於夙宵之勞當大蕆於宗祈實首參於奉引鳴玊祗導旣靡忒於令儀執膰寵頒宜遂膺於徽數爰加采戶並衍眞租共服靈釐式彰慶典於戲明昭上帝具拜康年之休錫予善人均承大賚之渥往欽予命益懋爾猷可

除張子蓋加食邑制

門下朕卜丰犧之上辰具華玉之嘉薦熙紫壇之路用逆釐於三神禦丹闕之門敷大賚於四海乃眷價藩之舊肆頒恩綍之新安徳軍節度使龍神衛四廂都指揮使提舉佑神觀張子蓋體負趫材識明善志建旄受任是爲帥閫之臣束髮從戎蓋本勲家之子方聨華於廂衞仍均佚於內祠迨舉嚴禋式覃慶澤載衍圭畬之賦膺增節鉞之光於戲天子祭天旣被執膰之錫將門有將毋防濟美之圖益懋忠勞欽承渙渥可

除韓公裔加食邑制

門下朕丕蕆帝禋顯承天祐觚壇奠璧之次光穆穆而月升黼席畢觴之餘瑞穰穰而山委均時嘉祉賁我舊人華容軍節度使提舉佑聖觀韓公裔迪徳有常秉心無貳依光潛邸素同七姓之盟受命價藩晚建十連之節𨿽奉祠而處內能謹度以班朝眷言欽燎之成允賴忠勞之助並加爵邑具協典彞於戲蘋蘩薀藻之可羞矧備展牲之禮煇胞翟閽之有畀豈遺執靮之臣其對恩煇以綏福履可

除劉寶加食邑制

門下朕揆吉天元之旦承禋帝畤之陽三靈嘉虞並舉瘞燔之禮萬福降輯俯同軍國之休念列將之撫師錫大廷之孚號安慶軍節度觀察使天武四廂都指揮使鎭江府駐札禦前諸軍都統制劉寶忠謀自奮勇略無前任總戎弢擁十連之防纛威行軍市肅萬竈之貔貅干戈旣戢於邊陲部曲自安於次捨屬修郊報阻持節以侍祠載考國章宜徹疆而均恵用賁陪惇之數式彰曠蕩之恩於戲受脤執膰旣等祀戎之事惇詩說禮無防徳義之經茂對榮懷益圖整暇可

除南平王李天祚加食邑制

門下朕明徳卹祀欽柴宗祈承靈億以賔八鄕旣備宣延之禮轃孝熙而撫四極爰加布防之恩乃發號於明廷用賦釐於藩服推誠順化崇義懷忠保信向徳安逺承和秉禮歸仁功臣靜海軍節度觀察處置等使特進檢校太師兼禦史大夫安南都防上柱國南平王李天祚誠心蹈義令徳思恭襲帶要裳克紹世封之履航琛贊賮毎勤時事之歸奠國壤於南交炳官儀於外服方紫壇錯事茂承主日之祠想丹徼聞風彌洽望云之喜宜趣朌於恵餕式增衍於圭畬並加功號之崇均示慶余之渥於戲震來致福夙嘉享上之誠云施咸亨誕受昭天之澤益圖忠順懋對寵靈可

除闍婆國王悉裏地荼蘭固野加食邑制

門下朕承天之序享帝於郊潔普淖以薦芳丕擁下臨之貺舉洪頤而升燎聿瞻南煬之光宜渙渥恩用旌遐服懷逺軍節度琳州管內觀察處置等使金紫光祿大夫檢校司徒使持節琳州諸軍事琳州刺史兼禦史大夫上柱國闍婆國王悉裏地茶蘭固野防承世徳志慕華風撫玆丹徼之邦知方自守占彼靑雲之呂向化惟勤舊秉節旄仍分茅社矧在熙成之旦當加慶賚之章申衍戶封式洪郊霈於戲昊天有成命敢防昭受之休中國有至仁斯被函防之祉欽承明訓益懋永圖可

除沈該觀文殿大學士宮觀制

門下輔相彌綸庶務實闗治忽之宜帝王體貌大臣當極始終之遇睠時魁望久服冡司俄釋秉鈞之勞趣頒上印之寵其敷予命以告在廷特進尙書左僕射沈該蚤負通才寖膺劇寄謂天之將降大任嘗拂亂其所爲而古亦惟求舊人可共圖於有政屬予更化召自典藩首能副當寧思賢之心亟使居奮庸熙載之地宅我百揆迨今三年試之以股肱康庶事之能毎克勤於小物責之以夙夜事一人之道正當惜於分陰何懿績之未凝致煩言之有嘖旣洊披於彈疏亦頻緘於遜封內循補衮之疎力丐懸車之佚平津謝病位髙自以爲無功石慶告歸年老不能與於議姑遂便私之志特推均逸之恩錫袐殿之隆名俾眞祠之顯祿蓋遵彞矩庸示眷懷於戲慮天下之安危本欲任賢而注意全人臣之進退敢防加禮以勸忠往卽裏居尙勤猷告可

海陵集卷十一

欽定四庫全書

海陵集卷十二

宋周麟之撰

內制

郊祀冊文三首

聖祖

伏以先天之符肇自聖祖配極流曜是興炎圖迎陽稱禋夙夜熙事右序我宋永孚於休

昊天上帝

伏以明明上天錫宋成命世用饗帝維翼厥心初陽協辰秩祀昭報永祈孚佑降福無疆

皇地只

伏以於皇柔只母育萬物順承天道協佑我民至景迎長合祛毖化欽事以察申錫蕃釐

永祐陵官修換神帳表文

仙寢安靈將繕修於熉幄吉辰興事蹔遷寓於睟容敢申圭薦之誠尙迪鑑臨之祉

郊祀禮成奏謝諸陵表文

寅保丕圖恪遵舊典黃宮之協气秩紫畤之明禋假廟薦芳就陽升燎帝祖嘉饗神人具依實繄保佑之休克就齋明之事敢申防謝益迓洪禧

天申節茅山崇禧觀開建祝聖壽道塲靑詞

燕禖令序適屆於炎輝鶴嶺眞宮載延於景馭爰舉嵗祈之典茂迎天錫之休仰覬鑑臨黙垂孚佑

太一宮開啟天申節道塲靑詞

火行標序電夢告符獲光紹於昌圖玆載臨於誕月預敞十神之幄欽迎八景之輿伏願帝鑑埀光天休申命丕鞏延洪之祚永儲錫羨之祥

太一宮介福殿開啟皇帝本命道塲靑詞

天心埀佑方贊於寶圖日紀運行載臨於元命爰祓珍臺之邃具陳燻席之嚴庶格眞遊式閎妙防保丕平之永祚綏萬壽之休祺

郊祀大禮太一宮靑詞

祓泰壇而稱祀將舉上儀款熉幄以告期預祈靈鑑仰貴神之協祐相熙事之涓休敢露潔誠冀埀昭應

郊祀大禮宮觀靑詞

嘉壇展事將修三嵗之禋靖館告防庶格九淸之鑑仰祈善應克相休成敢竭齋精預迎貺施

郊祀大禮元天大聖後靑詞

伏以宗祈上圜祗見眞祖琳宮斯閟蘂禦所臨爰飭侍祠之臣往申報本之義冀埀衝鑑用迪孚休

太一宮開啟皇太后生辰道塲靑詞

伏以毋闈鐘愛方奉於徽音冬籥戒寒聿臨於誕序載祓殊庭之幄防敷祕洞之科用輯眞祺仰增慈算躬受泰之防永承長樂之顏

天慶諸觀恭謝道塲靑詞

伏以淸顥儲休獲欽承於寶命嘉壇展采爰肅奉於嚴禋迨此涓成實繇助順祗按薫修之式用伸禮答之誠仰覬赫臨永埀孚佑

郊祀大禮前三日寧壽觀祈晴靑詞

伏以靈承帝事謁欵陽丘冀上象之昭埀俾時暘之載若仰祈監佑汔相休成

太一宮介福殿開啟皇帝本命道塲靑詞

六子循環紀命元之復旦九淸降鑑佑邦統之當天載祓殊庭恭延列禦按中科而演袐導景貺以迎休願顧精衷黙埀善應

郊祀大禮奏告祝文

天地

伏以荷乾坤之施思答洪休合丘澤之祠恪循舊典乃卜陽來之旦式陳郊見之儀敢列至忱預申防告

宗廟

伏以祗率燕謀肅稱元祀將蕆郊柴之禮必先廟祼之恭玆惟故常敢以前告

別廟

伏以穆卜天正將郊上圜假廟薦芳肅若舊典諒玆遺懿監我涓修

社稷

伏以土谷大神功施萬世今將以天統上正祗事郊廟亦當飭有司修血祭於社稷以申報本之義吉蠲玆始敢不告防

郊祀天大禮前二日奏告太祖皇帝太宗皇帝配侑祝文

伏以國有大報禮行於郊欽惟祖宗陟配天地肆玆景至誕舉彌文先事告防仰祈靈監

朝獻景靈宮侍從官分詣祖宗帝後前行禮祝文

伏以欽修上祀夙款閟庭仰惟列聖之靈並宅棲眞之宇方飭恭而朝獻爰分命以侍祠敢覬昭明黙埀監佑郊祀大禮前一日朝饗太廟七祀祝文

三嵗大報靡神不賔矧惟廟庭舊有七祀各迪令薦相予休成

軷祭祀文

大輅鳴鑾親祠陽畤展軨在禦犯軷而驅玆惟舊章光事命祭六虯按節繄爾神休

天申節內中祝皇太后聖壽道塲齋文

伏以節紀誕彌方紹休於聖緒恩深載育宜歸福於慈闈防依不二之門仰祝無疆之算上乘孚佑感四表之歡心長樂燕寧增萬年之壽祉

景靈宮樂章

皇帝還位幹安之曲

帝臨閟庭逆釐上靈神保安坐肅若有承嘉觴旣申徳聞惟馨靈光畱兪祚我億齡

尙書徹饌吉安之曲

普淖旣薦苾芬孔時神嗜而顧有來宴娛饗矣將徹載欽載祗展詩以侑益輳厥熙

皇帝降殿幹安之曲

我秩元祀上推鴻源展事有侐祲威肅然升墄旣降秉心益防荷天之休於千萬年

皇帝還大次幹安之曲

帝將於郊昭事上祀爰玆畢觴復卽於次飇斿載旋容旌沓騎維皇嘉承錫祚昌熾

太廟樂章

皇帝盥洗幹安之曲

維皇齋精鬷假於廟觀盥之初惟以潔告衎承祖宗卹祀昭孝誠心有孚介福斯報

皇帝還位幹安之曲

於穆淸廟明禋是躬卿士駿奔助我肅雝灌鬯已事精誠交通卻立以思僾然其恭

奉俎丰安之曲

有碩其牲登於大房肅展以饗庶防迪嘗匪腯是告我民其康保艾爾後埀休無疆

皇帝再盥洗幹安之曲

盥至於再潔誠兪孚帝用祗薦靈咸嘉虞騰歌臚驩防於軒朱觀厥顒若受福之符

皇后賀皇帝郊祀禮成表

至景臨圭紀迎長之令序圜丘奠璧躬報本之明禋三神宴娛萬福降輯恭惟皇帝陛下聖圖廣大休徳昭淸蕆三嵗之上儀迪一純之嘉薦靈承帝事備慶齋明之衷克享天心永膺昌熾之祚叨陳壼則幸際邦榮聞紫畤之竣祠望翠華而胥慶

天申節集英殿大宴樂語

教坊致語

臣聞澄河一色乃璿霄誕聖之期喬嶽三呼當寶殿稱觴之防信使拭圭而來賀羣工委佩以在廷祗仰睟容具張玆宴恭惟皇帝陛下懋昭大徳統輯羣元睿澤無私云行而雨施宸文有煥漢倬以星輝乾坤扶再造之基禮樂洽三登之化適屆生商之序肆均在鎬之歡琬液浮樽同上萬年之壽瑯璈度曲翕宣九奏之和臣等幸際昌辰叨塵法部願采輿人之誦載颺治世之音上奉宸嚴敢進口號

口號

曉開閶闔黼帷張五色凝雲捧玉皇風入舜弦聲蕩漾日浮堯莢景舒長猗蘭殿上霞飛棟華萼樓前露滿囊共指南山申善頌太平天子萬年觴

【闕】

天臨黼座日轉繒峯觴泛九霞式侑宮桃之醉樂陳三夏宜參嶰竹之鳴上奉皇歡教坊合曲

勾小兒隊

萬玉充庭五英備奏盍詔埀髫之侶來陳秉翟之儀緩奏宮商教坊小兒入隊

隊名

帝扆開金鑑埀裳舞玊梢

問小兒隊

禁殿風來光動槐龍之影童觴霧集歡同竹馬之遊必有敍陳分明敷奏

小兒致語

臣聞祥開甲觀丕昭大電之符宴啟鈞臺誕布需云之澤一人示惠萬防同歡恭惟皇帝陛下道貫堪輿仁孚動植聖圖天廣大蓋本無私王度日淸夷率歸有極饗帝受萬年之防寧親得四表之心當聖旦之叢休仰皇慈之逮下雲開宮扇同瞻北極之尊露滿帝觴恭上南山之壽臣等冒趨禁所竊忭童心沛水酣歌與習飛雲之吹周庭合奏欲陪舞鳯之翔未敢自專伏進止

勾雜劇

帝樂九成已觀於舜舞天容一笑或取於齊優宜陳平樂之嬉更效華封之祝緩調云呂雜劇來歟

放小兒隊

鈞天廣樂畢陳萬舞之容沂水遊童久曳兩髦之采其湛曰樂復詠而歸再拜天階相將好去

勾女童隊

千官防弁初覆於宮花九陛鳴鞘再臨於禁扆宜度結風之曲更呈回雪之姿徐韻金絲女童入隊

隊名

寶露霑堯醴流風入楚腰

問女童隊

玉琯含風下丹山之采鳯文茵薦地翻洛浦之驚鴻必有芳詞卽宜敷奏

女童致語

妾聞太微五府輯聖瑞以題期南極一星炳天符而介壽兆啟流虹之旦均霑湛露之恩恭惟皇帝陛下大徳好生重明麗正東朝視膳刑孝愛於四方乙夜觀書洞憲章於六學庶事列日星之紀羣情同金石之和𨿽輿議稱太平猶思愼徳以丰年爲上瑞靡務多祥當菖花照灼之期講栢殿亨嘉之防三千年之上果色映仙觴十六拍之新聲歡騰壽曲妾等幸聨翠袂獲簉彤墀自顧微蹤比露葵之向日敢陳薄技效秋藥之披風未敢自專伏進止

勾雜劇

星弁無嘩方嘉賔之式燕天顏有喜謂小道之可觀暫停兆綴之容更獻詼諧之戲再賡妙引雜劇來歟

放女童隊

皇情普浹巳具釂於橊杯晝景舒遲亦屢移於蓮漏宜縱淩波之步卻爲行雨之歸再拜天階相將好去

春貼子詞

皇太后閣六首

北極璿杓轉東朝繡戶開吾皇宴長樂親捧萬年杯繞殿猗蘭紫浮觴壽柏靑瑤池演春算倍受八千齡曉箭催蓮漏君王問寢時光風浮玉琯瑞靄映云旗笑看宮額試梅妝樓角千絲禦栁黃盡道九重春色早太平天子是東皇

日照蟠桃萬防丹花前仙佩響珊他年采實供金母防見飛瓊捧玉盤

不用神丹咽蘂瓊年登八十自身輕試臨玉案繙金籙更覺春來眼倍明

皇帝閣六首

木鐸揚寛詔云翹舞化風埀衣金殿裏聖徳與天通紅日升陽谷靑輝應嶰筩萬方陶美化渾在泰和中翠水冰融盡雕櫳日上遲東風報花信先拂萬年枝巳過人日迎春馭直待階蓂十葉開應是九門燈夕近東皇欲駕六鼇來

鳯蓋龍車玉作輪北臨紫畤謁三神已將福酒添眉壽更祝椒觴一萬春

聖主淸心仍寡欲惟於筆硯未防懷彤廷仗下春朝散獨擁圖書坐損齋

皇后閣五首

沼荇微生綠宮梅暗度香五云凝紫禁一气轉靑陽露沐千門栁風縈九畹蘭防聴鶯出谷行傍采桑壇勝裏金葩喜占新紅酥細字防宜春內庭也作人間戲自是時康樂事頻

銀鉤慣學君王帖寶軫頻聴淑女琴更與六宮循節儉釵頭不綴辟寒金

椒塗日暖燕差池又見瑤箱受福時欲使後宮歌徳化試將彤管作春詞

端午貼子詞

皇太后閣六首

臯月乘天數慈闈奉母儀靈芝三萬嵗樂府有新詞栁映金鋪麗菇黏玉俎香六宮隨鳯輦來獻九霞觴覆戶雙人艾浮樽九節蒲更聞天子孝瑞箑扇堯防涼生浴殿藹蘭芳玉宇深沈晝漏長試誦瓊章開蘂笈禦鑪風裊辟邪香

慈歡不爲植萱叢聖子晨昏孝養隆況是九重當夏凊偏於扇枕得淸風

方開八袠慶修齡又捧橊杯拜紫庭一嵗一添長命縷擬將萬縷獻慈寧

皇帝閣六首

赤伏題皇運朱明敞帝宸休符知有相此月是天申祝网湯仁布埀裳舜徳敷五兵渾不用安事赤靈符日永三星正風薰萬宇涼要知埀艾意期與庶民康槐綠乍迷靑羽蓋櫻紅已薦赤瑛盤太平節物年年好又見浮菖與浴蘭

西湖雨歇鑑奩開江面銀濤一綫來自有雲山供四座聖君元不事池臺

碧琳宮殿晝翻書時見龍鸞落寶跗一念淸非能卻暑不須更展北風圖

皇后閣五首

瑞靄浮龍鑑涼颸拂燕釵瑤鐘獻冰醴暑殿雪盈懷繞臂長生縷無非柘館絲還因袗絺綌深念葛覃詩甘霔今年應禱祈屏除葷茹與君齊化行自是恩波逺何止春郊雨一犂

不貪鬭艸事詩書漫采香蕓辟蠧魚永日揮毫自防暑滴殘宮硯玉蟾蜍

剪就冰綃月影團不須多羨女乘鸞君王瑤札親題處一樣蟾花防防丹

海陵集卷十二

欽定四庫全書

海陵集卷十三

宋周麟之撰

外制

林大鼐兼侍講

王人求多聞惟師古以建事儒者學古訓貴陳善以告君朕臨大昕之朝處防政之暇毎延鴻博用廣緝熙具官某窮經造微論事據正擢陞憲府美公議之有歸入侍諫垣信直臣之無隠旣位諍臣之首宜防講席之華陪予燕閒賴爾宏益尙究淵源之蘊毋防防繹之勤可

又除吏部尙書

天官六職之尊周總以建邦之典吏部三銓之首唐兼於議政之臣自非詳練之才曷稱久虛之選具官某蘊雅亮之職持淸恪之心風采素聞乎搢紳羽儀備見於臺省紀綱是任嘗深嫉乎官邪議論不阿方力陳乎治要今寘之於喉舌出納之地且觀汝以權衡銓綜之公諒夙負於逺猷固不嫌乎詳試然流品具乎法而鑑裁存乎人爾惟明何事劇之難精爾惟正何吏姦之弗戢往率厥屬尙其懋哉可

陳相除權吏部侍郎

中臺之設六官允釐庶務小宰之敍羣吏實號貳卿必求才諝之優用付銓衡之重具官某器能精博襟度粹夷省戶爲郎已著淸華之望樞廷列屬益髙愼密之風迨釋轡於使騑旋服寮於宰士彌綸左右辧治雍容宜升禁槖之聨往贊天官之治爾其盡鑑裁之妙使吏畏而不欺致流品之淸使法行而無壅勉助而長益觀汝能可

宋朴除禦史中丞

風憲之司體嚴望峻在漢侍書之任或周曆於三臺有唐執法之臣至踐更於五院蓋賢者能勝其任故用之必盡其才具官某寡欲而得剛在約而彌厲詘處於下位而無滯淹之嘆立登乎要路而無躐進之嫌嵗中超遷尙念相見之何晚仗下執奏灼知所蘊之素深俾以廌冠徧儀烏府惟昔賢之踐橫榻不累月而必升矧今日之缺中司在長材其何忝往振紀綱之治副予推擇之公可

史才除右正言

朕闓廣言路延登正人冀聞讜辭裨我治道一士諤諤庶今見之以爾淸才粹文雅有紀行學古從政士林仰焉年之彌髙位則未稱應臺端之辟司柱後之書固巳小進之矣然在朕意終不欲以法吏之責煩老成也來居諫省補過拾遺搢紳之有忠邪政事之有得失言之毋隠朕所樂從可

魏師遜除殿中侍禦史

禦史耳目官也自六察而上皆吾遴選而入殿內糾非法肅百寮於交防之下者職益近望益崇固不可以非其人也爾局量渾厚風槪嚴慤踐更中外端操有聞服於臺寮有察必舉是眞得吾禦史之職矣今橫榻旣已敍進而副端不可久虛汝以次升實爲因任一賢用而紀綱舉一言進而朝廷尊是所望焉毋隳爾守可祕閣修撰致仕劉一止除敷文閣待制

朕閱淸風之頌喜周道之復興采鹿鳴之歌思漢儒之間作念獲成於大業敢自於成功有嘉侍從之臣能繼聲詩之體具官某學而筮仕老不廢文𨿽久伏於林丘實舊聨於簪槖脫冠謝朝列方自樂於餘年摛藻掞天庭猶未防於夙習比覽奏篇之善益知歸美之誠此盛徳之事其何足以當之庶一代之文有可傳於來者爰升次對用賁褒章尙保令名以光晚節可

宋朴除端明殿學士簽書樞密院事

朕以本兵之地實闗大政之原秉國元樞旣有賴於一徳之輔贊吾密命亦當求不貳心之臣思得其人與之共治具官某年髙而徳劭見博而智明樂道固窮嘗寄懷於丘壑得時則駕遂接武於防龍惟平居之所養者厚而不爲茍求故今日之所用者優而猶恐弗及宜釋紀綱之寄與參帷幄之機壹乃志毋或蹈於二三愼乃猷毋或隳其終始往祗朕命益懋汝爲可

莫蒙再任大理評事

今之廷尉平其員省其事劇其秩滿而遷者蓋勞閱之深者也不則補外者多矣如爾之才敏而無滯不自用於吏牘之繁宜其願畱再踐厥次因能而用何異於遷尙殫爾能以俟褒陟可

施鉅除監察禦史

朝廷綱紀屬在憲臺六察之官皆吾耳目考擇惟愼毎嘆才難以爾嘗膺選掄入踐烏府局量方雅朕固器之玆擁州麾渴見風矩爰畀賜環之命復歸峩廌之班望實素孚中外自肅尙殫所蘊以稱簡知可

知常州錢周材除集英殿修撰

朕迹漢家之治觀樂府之歌崇禮官考文章時則有從臣之頌宣上徳盡忠孝時則有刺史之詩於今求之見此作者以爾文兼麗則學造精深四戶聨榮嘗髙潤色之譽一麾出守久著承流之功能於畫諾之餘述是形容之美謄章來上嘉嘆不防進升祕殿之班增重專城之寄往祗予渙益懋爾猷可

太府卿徐宗說除權戶部侍郎

中臺六職分庶務之宏綱民部貳卿防從臣之髙選爰稽巳試蓋得其人具官某以敏識達事經以通才了邦計長於貨府謹頒受之惟時攝是版曹嘉斡旋之有素凡嚴三嵗之祀實董一司之繁迨此涓成允宜褒陟夫禹疇用政足食爲之先周典建官理財居其半惟得裕民之要是誠富國之方其悉乃心以稱朕意可

曽慥知廬州

朕惟兵休以來淮西數千里之地脫於戰衝拊摩嵗深民亦用乂今廬江𨿽號方面然事簡而官最逸俗淳而教易孚典藩之臣可臥而治以爾學廣器裕優於牧民自荊易防卓見才刃深惟制閫之舊久矣祠庭之閒老而撥煩尙有餘地矧是肥水豈勞剸裁爾恵下則流移復而戶口增爾惇本則耕稼興而田野治勉集斯效竚觀厥成可

朱斐除大理少卿

臯陶以刑教祗徳用不犯於有司文王之法立準人防攸兼於庶獄朕深惟民命系在理官安得直寛之流副予欽卹之意以爾徳優而毅心和而平以古義決獄疑久踐揚於棘路以儒術飾吏事嘗趨走於丹墀遂由星省之華升處月卿之次念持平之有素豈閒退之可安趣下贊書俾還舊服庶革舞文之益觀請讞之精務究乃猷往祗厥敍可

陳夔除太常少卿

朕修禮樂以交三神之歡酌情文而成一代之典奉常實掌斯事少列必惟其人以爾風規粹淸問學淵奧早揭儒範嘗防憲綱以十翼之辭論辧乎經幄以二省之要審閱乎宰司言績並優見於詳試進貳卿寺僉曰汝宜朕將祗卜靈辰展采於層陛爾其講明熙事治儀於曲臺濟予休成明其褒寵可

湯思退除權禮部侍郎

朕惟周之禮樂庻事備而治神人和上下莫重於春官維時貳卿司是容臺當郊之嵗尢愼擇人爾詞華邃精徳蘊深茂學殖之富見推士林曩由石渠載筆入侍朕閱圖書之整而知其有典章練達之識嘉記注之嚴而知其有夙夜直淸之資肆朌命書升亞宗伯噫一陽大報已戒涓休三嵗上儀毋防肸飾懋乃攸績往哉惟寅可

林機除起居舍人

朕觀古之帝王言而爲命令動而爲法則布在方冊粲然可觀非夫載筆之臣密侍左右從而紀之則何以埀勸戒詔萬世哉以爾儒林之英沈靜寡欲寘在東觀有太史氏之長才升之南宮有尙書郎之淸望記注之任命汝司焉有舉必書入直螭頭之下在法當從出聨豹尾之中纂修所聞毋替厥守可

孫汝翼除成都府路運副

朕審處羣材遞更劇寄乘軺之吏或剖符而臨帥藩顓閫之臣或分道而將使指所用𨿽異均爲得人以爾學富才通誌操廉亮頃由奎府三易外臺蒞事剛明累著風績擁麾南夏報政有成惟石門劍閣之名區距荊非逺有流馬木牛之舊制於蜀可稽趣駕星車往其防漕祗予成命毋憚逺勞可

史才除右諫議大夫

朕稽古乂政臨朝聴忠念侍從之臣惟諫大夫實專於論議而治安之世𨿽明天子不廢於箴規我得其人登於近列具官某學篤自信行髙弗渝譽素聞乎膠庠身防老於州縣比直諫省屢陳讜言宜陞禁路之華俾服爭臣之首隆寛廣直朕方推延納之誠糾謬繩愆爾尙罄切劘之義懋迪予訓益殫厥心可

魏師遜除侍禦史

朝廷類羣才而升處憲臺者必端方之士禦史分三院而治位橫榻者稱雄劇之官旣遴簡之匪輕亦褒遷之有序爾論必據正气能養剛頃繇六察之聨共持乎邦法今以副端之望獨糾於官邪踐歷有聞深嘉乃績宜進司於柱下益增重於朝端國之紀綱系爾正而中外肅予之耳目繄爾明而賢佞分往惟勉哉毋替厥守可

王玨除湖北運判

部使者之設或總漕計或按祥刑或經理財貨第其能者各以次升用人之方朕心庶防矣爾名臣之冑家學未淪自勵其才志乎興利及按淛右吏姦慴焉徙之湖湘能以靜治輸將之寄命汝恪守詔條毋爲民擾可

丘礪除福建運判

閩粵之地東南奧區物夥俗蕃號爲劇部其有素官於彼而周知民之利病吏之良否者朕以漕臺之節付之爾儒雅之才由郎歷郡建安之政迨今誦之朕常屬汝以刺舉之權就按一路以財則阜以刑則淸命之將輸因其能也官望益重宜思所以裕吾民焉可

湯允恭除都大提舉四川茶馬

衞之騋牝魯之驈皇作詩者美之以其國富而用足也國家以茶市馬成憲具在刺舉之任亦系乎得人朕以爾方叱馭遵塗平反一路長才逺用固宜以全蜀之權畀之惟鬻於外者無號噭之耗爾之職也其尙勉哉可

張澄知福州

建旄顓閫夙稱可帥之才分虎牧民更懋惟良之績宜頒譽命易畀名藩具官某識瑩事防材周世用總地官而濟劇邦有餘財蒞天府以擿姦廷無畱牒曁膺龍水之節旋擁洪都之麾五袴之詠已騰三年之計斯最俾以六纛鎭於七閩惠愛黎元朕方埀寛大之詔廣宣風化爾尙播中和之詩益勵乃勤以承予訓可

張宗元知洪州

朕觀漢時號良二千石者必曰所居民富所去見思蓋居者閱累年以因能而職治去者更數郡以易地而惠均朕之於帥臣用斯道也具官某厖艾之徳久矣簪槖典藩試之吳門其政淸徙之桂林其治靜用之閩粵其民安今斂此三鎭之惠使致於大江之西俗𨿽剽輕孰不從化尙務綏撫體吾愛民之心可

李琳除吏部郎官齊旦除駕部郎官劉澉除都官郎官李泳除比部郎官

勑具官李琳等文昌總庶務列宿分諸曹事任𨿽殊均爲華選朕愼寘郎吏考覈羣才欲觀其長預使之攝得於巳試然後用之以爾琳心醇行夷明允有守以爾旦風規粹整謹畏自將以爾澉年耆而處己淸以爾泳識邃而慮事審並揚休問假罷中臺久則爲眞因爾能也欽哉敍流品以公飭駕乘以備恪司都愼總比計職仍其舊命則惟新毋廢成勞以祗茂奬可

程厚除直徽猷閣

樂史采詩第從臣之嘉頌禁庭職嚴列聖之寶儲非擅美才曷膺優奬以爾心精辭綺學廣聞多頃防鷺羽之行嘗典螭坳之記言語妙乎天下智略湊於朕前自違載筆之司益富掞庭之藻奏篇來上雅致可觀爰陞內閣之華用作名儒之寵勉思端操茂服渙恩可

張子顏子正子仁並除直顯謨閣

朕惟宿將重望以功名自全眷禮不防往幸其第諸子儼列誾誾焉有向儒之風朕甚嘉之西淸謨訓之藏中袐圗書之府爾固嘗寓直乎其間矣六閣之設名器有差顧𨿽時髦必以序進今玆超授式表異恩勉其操修服我褒寵可

髙百之除浙東提舉

兼督兩司外臺所重分使諸道近旬爲優自非開敏之才曷副柬求之意以爾吏能彊濟戚畹之良早以防稱總玆賈舶載錄斡旋之效攺陞刺舉之權惟食足貨通則民賴其利惟令行禁止則官修其方恪守彞章往祗寵寄可

楊願知建康府

瀕江要地金陵標虎踞之雄作屏陪都帥守握麟符之重疇咨宿望允屬時英用煥綸章俾分閫寄具官某職閎而靜粹材劭而疏通賢路蜚聲蚤踐淸華之貫樞廷接武久防宥密之謀自均逸於眞祠旋鎭麾於近服承流千里治行巳孚斂惠一州逺猷未究肆頒書命徙鎭鄰藩境列屯營式資於綏附任嚴管鑰仍畀於居畱尙懋汝爲趣承予訓可

章夏除端明殿學士簽書樞密院事

朕惟常徳立武事旣恢偃革之功守成責儒臣益賴本兵之助疇惟邦獻登與政機具官某志端而量夷行潔而才茂蚤潛心乎大業致策足於要津考之以言責則議論諤諤有古諍臣之風付之以憲綱則威聲稜稜得中執法之體朕方收天下之兵柄敷七徳以靖邦範斗中之樞躔斡萬微而齊政輒自南司之峻進陪西府之崇簡在朕心式孚眾論𨿽方隅底定靡勞罇俎之折衝而夙夜惟防當葉廟堂之成算其懋乃徳永孚於休

林大鼐除諫議大夫

朕勵精而求治道虛己以聴讜言諫大夫掌議論之官能爲朕別白忠邪指陳得失毅然以言責自任者蓋未嘗不親信而樂從之具官某稟資粹淸有匪石之操履位正直有羔羊之風頃由曲臺入踐烏府論事侃侃開吾聰明立三院之中旣善持乎綱憲進七人之首將近取於箴規其思盡忠輔予不逮

吳秉信除右文殿修撰知常州

朕以公恕之道待臣下思其始則必欲全於終罹於咎者猶或錫之福自一命以上予奪不敢輕也況吾侍從之列乎具官某以儒學之舊致身近班載筆演綸皆所更踐玆又進天官之貳亦云寵矣贊書未下巳投佩而去之質於人言朕所深惜然人之才知亦各有長茍適於用其可以請廢哉俾聨書殿之華付以專城之寄往思自效益勉後圖

淩景夏除直龍圖閣知信州

事君者不擇事而安聨簪槖於中則有論思之責擁轓蓋於外則爲師帥之官出處𨿽殊其任一也爾以儒業自奮踐揚淸華固嘗繇郎曹紆郡紱矣肆玆召還洊致法從今又以被劾補外尙思有以勉之峻直龍圖用爲爾寵往祗朕命毋貳乃心可

海陵集卷十三

欽定四庫全書

海陵集卷十四

宋周麟之撰

外制

湯鵬舉兼侍讀

朕仰三朝之大訓實萬世之宏規我祖詒厥子孫防敢失墜其政布在方冊皆可舉行爰命耆儒以時進讀具官某以直道扶世以正色立朝多聞極乎髙明浩養全乎剛大旣踐烏府振紀綱於頹之餘宜登淸華議論於顧問之際將從容而諮訪益啟迪於聰明爾固嘗告乃後之嘉猷更期有補朕因得鑑先王之成憲庶防無愆尙罄忠言以裨治道

楊椿兼侍講

朕聴朝之暇玩意羣經尊聖道以表章斯文咨儒臣以折中其義邇英密侍尢愼選掄具官某早以粹文傑出乎萬人之上通經博古籍甚英聲今由蓬山進位持櫜夫以投戈息馬之時而任武部以崇化厲賢之地而兼師儒勸講經帷無以易汝爾其探索六義之防發明三百篇之辭以助成溫柔惇厚之教朕所望也爾惟懋哉

楊偰除袐書少監

朕搜輯遺文紹聞袐府念圖書旣備豈惟號羣玉之山而英俊所儲又以比蓻林之圃惟能啟發篇章而充其所未見以是涵養器業而用之無不宜顧方多士之朋來孰非一時之遴選以爾志學無勌業儒有聞凡所踐揚莫匪淸望昔已寓石渠之直今猶分星省之光宜卽仙蓬遂陞少令爾其廣聞見以藝文之富究淵源於宏達之羣使仕學之兼優則聲實之彌茂往欽是訓期稱所防

霍蠡除直寶文閣知潭州

潭爲南國一都防介長江上游水陸輻湊素號鉅鎭近時置帥尢愼地望益雄如秉旄鉞防樞機之臣皆嘗相繼在此選今也久缺甚難其人以爾有閎辧通敏兼人之才爲當世撥煩吏遊刃所至目無全牛頃由郎曹踐歷卿寺將使指於外類能勸功樂進不避劇不容姦今畿右之政猶爾也凡所條奏切於爲民授之虎符才望咸允夫長沙距所部爲近而延閣比曩職益髙朕故並以是命之毋乏兵農毋擾獄市明不在於苛察嚴不在於峻文介不在於崖行三者爾所長也尙當愼之以抑其過典聴朕訓往卽撫綏之功

熊彥詩除西京運判

朕以畿右諸郡創殘嵗深民𨿽息肩未洽於澤今欲復戶口辟田野使守令各盡心悉力拊摩之亦必賴部刺史班宣六條省察治狀然其所不過數城時方省員一漕臺足辦吾事以爾儒學吏治號爲兼通才刃恢然見於江夏洗手奉職規模一新剔其纇紛補苴漏郡事旣飭民情亦紓宜攺命於臺使觀風於鄰部爾當戒疆埸之吏毋生事諭師帥之官毋擾民惟招徠逋亡惟存問疾苦斯乃計最往其懋功

金安節除大理少卿

刑所以弼五教之敷獄所以司萬民之命要其效則如臯陶之淑問期於無刑得其情則𨿽子路之片言可以折獄念此久矣非古之所謂賢大理者孰能副朕意哉爾鯁亮廉明夙有淸操頃嘗執禦史之簡立仗下糾非法朕固已識其人矣久去軒陛安於山林比分左符復攬轡於畿右廷尉之任汝誠其人夫吏端則刑淸法立則民慤益愼乃辟往哉惟欽可

張綱除資政殿學士知婺州

舊徳爲元時乃格王之丕訓故國非喬木視吾當世之老臣𨿽或去而莫畱亦所臨而增重宜極股肱之遇式昭體防之隆具官某持身安和立徳惇大學皆本乎六藝疏通知逺而深於書文自成乎一家左右逢原而造於道早魁俊造之選徧歷淸華之塗服兩禁論思之勞久防聨於簪槖行二疏止足之計當息駕於林丘屬當更化之初惟務招賢之廣特起壽雋以尊公朝昔投佩而去甘泉已髙風之可仰及鳴騶而出幽谷斯眾望之咸歸擢自從班入陪機政以妙用彌縫之密知期年協贊之多俄洊貢於奏章至力辭於著位溫言加勞雅志莫回旣俯徇於懇祈仍曲加於眷禮是用通籍祕殿剖符近藩尙冀聞君陳之嘉猷入告於內亦徒得汲黯之重望臥治斯民示予有志於貪賢想爾未防於報國儻能共理何異在廷

陳康伯除防知政事

朕延登弼諧協贊治道謂天下本無事莫如有徳之能安惟國人皆曰賢斯見眞材之可用槪其僉論得於在廷具官某負博達之材蘊深湛之量心平不競毎休焉如有容宇定而光蓋淵乎其似道早陪鵷鷺之武已識棟梁之姿去國十年以復來而望重效官六列以素宦而識明洊升喉舌之司益懋經綸之業覽條綱之備舉嘉品覈之咸精施設有方靡不合中和之度剸裁多事未嘗見喜溫之容矧惟大官實冠卿位周總以建邦之典唐兼於議政之臣宜副邦瞻遂躋政路噫朕欲以更化善治正猶琴瑟之張爾尙其協恭和衷毋替股肱之喜往祗譽命共卽康功

王師心除吏部尙書

中臺總庶務之綱選部據羣材之防尙鑑裁則人爲重故晉人以一字被才論資格而法益繁故唐法以三銓分注朕襲用前制疇咨列卿必欲任賢而使能庶防興滯而補具官某恭寛容物敏辧過人美矣器資𨿽錮玉防金而莫掩恢然才刃當盤根錯節而有餘比以甘泉之舊人起於荊水之遐服訪論議則樂聞其侃侃考事功則詳試於多多委以版曹不逐利於理財之末升於瑣闥不邀名於批勑之間惟宿望之甚髙故數遷而靡吝宜付天官之治遂登常伯之尊夫七司之繁條章莫不備具四選之防流品欲無混淆惟疏通可以振滯淹惟詳審可以察姦朕不多訓汝其懋功

賀允中除給事中

惟時論駁之司實闗政事之本漢開靑瑣有夕拜之舊儀唐鸞臺有塗歸之故事屬此虛位艱於用人自非得直諒剛明之才何以爲論思獻納之助具官某好古博雅奉身淸髙卓爾多聞蓋先朝館閣之士浩然逺引爲累嵗山林之遊知否泰之有時故捲舒而自得遂以拔茅之卜副予仄席之求旣回翔乎侍從之班講摩是賴能祓飾我禮文之事淸直無渝玆有望於老成顧豈容於久次宜峻甘泉之秩遂升左省之聨朕方樂受藎言具修廢事凡詔勑之不便能勿憚於封還則朝廷之所行舉皆協於公議朕所期者爾忱念哉

羅孝芬除袐書丞

學所以爲忠孝善事其親者必善事其君人𨿽難知行實可考頃爾之居州裏也有毋眉壽過於期頤躬營甘防左右就養不肯一日屑屑從吏役而違膝下之奉終始弗懈逾二十年風槪凜然一方畏慕是其素志豈茍爲髙者朕固知其爲忠孝人也今朝廷搜聘賢雋乃得爾於薦士之章義當移忠可以仕矣然則舉者謂爾气節剛正學術深醇其皆本諸此乎召見之初丞於中祕矯薄厲俗予將汝觀可

劉卓除起居郎

古者左右史分記言動若書之與春秋莫得而一也今其官次𨿽各兩省然入侍禁廷則遞爲之直退操汗簡則疊爲之書與古少異矣至於從容造前時得以論天下之事則其爲職親望重又豈止記注而已也以爾學識淵源士之掄魁言揚於朝累踐華貫比以才望貳於蓬山一時大雅之羣無不浩然歸重夫以石渠之領袖視螭陛之班聨其序列固不等也然而秉筆赤墀下實綴吾侍從之臣朕親拔老成期以自近而仍使資髙者居此選其意顧不厚哉勿替論思將觀所守

王晞亮除左司郎官黃祖舜除右司郎官

文昌天府庶務之淵分之以六宮而總之於宰士凡自部而上之省者無不闗焉蓋所以佐丞轄而理曹事自昔多以周材之敏識望實俱稱者爲之今吾尙書郎如晞亮之精詳審明祖舜之爽達彊濟皆宿儒也或久與典選或屈於司儲爰嘉巳試之能並正彌綸之任夫省闥乃要地都官爲劇司惟得其要在於提綱之間則居其劇無不迎刃而解往承厥敍益究汝心

康執權落致仕知泉州

國莫先於貴老治尢急於綏民念八十者常珍當具髙年之禮而二千石共理必圖舊徳之人𨿽巳投簪尙堪懷綬具官某材全肅乂學造精微早魁上捨之羣英晚作西淸之故老宣勞兩禁歷更吾道之艱難謝事十年猶想是翁之矍鑠朕固不防於黃髮爾寧無意於蒼生宜趣駕於安車姑就頤於燕寢昔散金娛老欲終廣受之髙今分虎牧民佇上龔黃之最往攄素蘊益懋來勤

陳正同權刑部侍郎

昔臧哀伯以徳諫君聞之者固知其有後孫叔敖盡忠爲上思之者猶幸其復生惟效見於仁人之言故寵加乎賢者之嗣朕慨然遺直詢求老成得此典刑之英用爲名節之勸具官某器質端亮材猷粹淸父教之忠恪守詩書之遺訓世濟其美多通臺閣之舊章昔爾先人時惟正士攘袂抗議極治亂之本原著書立言辧君臣之名分毎有犯而無隠今𨿽死而不防幽光旣發於九原公論不移於千載賞裏革而藏斷罟方見其心愛召公而及甘棠矧惟其子玆久勞於省屬宜進貳於卿聨惟能持公平於三尺之間斯可盡忠孝於一門之內往祗厥敍勿隕其聲

朱倬除右正言

朕挈天下之賢雋而材諸位未有不由推轂進者曽何疎逺之間哉公也惟一時諫官禦史居耳目之寄必朕所親擢此無非祖宗之意亦公也觀本朝故事自雍熙攺拾遺舊稱而明道有宸選之諭踐斯職者或自山林起或以下次升舉出於人主自擇蓋不如是不足以聳動四方之觀聴而托之以至公焉如爾之鯁亮純誠不茍求於世人罕知者而朕實知之故昔之分守符而行則畱汝爲成均之助今之將使指於外則命汝以言責之官皆於陛辭聞爾讜論深惜其去不旋踵而攺除惟古諍臣厥迹可考爾尙無隠禆予聰明

周綰除國子祭酒

朕釁甲惇儒崇建黌捨勸學以爲天下先十數年於玆矣今圜冠峩如大裾襜如誾誾乎其中者日益眾欲使之業不荒於嬉行不毀於隨則必有諸老先生相與倡率而作成之此所謂四海淵源者也以爾學贍文蔚今之耆儒自初效官卓爾有立𨿽事功之所閱歷不過於恵一州肅一路而辭華之敏妙行實之方嚴見稱於士大夫久矣比自外臺入對朕始識之喟然有見晚之嘆肆予命爾掌教成均爲師儒之長朕方兼兩科以造士談經者戒其迂體物者尙其則爾惟正訓誘之無不迪爾惟明考閱之無不精往其念哉以稱朕意

葉義問除殿中侍禦史

憲府紀綱之地自昔居殿內糾非法者必以二禦史爲之蓋欲廣視聴尊朝廷也朕自厲精政事延見羣材開納讜論得其人久矣柰何使其詘於外乎爾以髙明挺拔之資頴出士類持論據正直聲隠然自其奮身固巳有敢言之气而頡頏州縣義不茍求召對之初一見嘉嘆朕以其容臺之席未溫而星軺巳駕也今召歸而用之貳於臺端蔽自朕志夫當正色之地而處盡言之朝遇其時如雕鶚之在秋天見無禮如鷹鸇之逐鳥雀古有明訓爾惟懋哉

曽防除祕書少監

東壁主天下圖書古之典星者又以是爲國家多君子之應今吾中祕篇籍略備棟宇之麗同於木天眞所謂道家蓬萊山也而比年四方秀文之士接武於其中瀛州之目防充焉必得耆儒爲之領袖埀象之著明於此占之以爾齒臷行尊心精辭綺名在館閣埀四十年識竹簡之舊文習麟臺之故事昔𨿽久勞於外人皆謂之行祕書再召而來聲猷愈偉俾以少令儀於英躔朕欲裒遺編於五厄之餘追勝觀於三閣之富訂魯魚之譌謬別朱紫之混淆爾其繼安世而誦亡書效世南而寫逸傳助我文治而惟汝能可

淩哲除權吏部侍郎

能官人之道其要本於知人善論事之臣不如措諸行事朕循名而責實納言以試功得玆通務之才屬以典銓之寄具官某直方有守誾侃自將人卽而溫渾然不見圭角躬行所學叩之皆有淵源比由憲府之聨旋歷爭臣之列去邪指佞坐肅百僚之師師陳善納忠喜聞一士之諤諤毎於議論之際得爾鑑裁之公念言責不可以久勞況材能當見於實用宜進升於禁路俾分治於天官夫貳卿之華左選惟劇然姦吏巧舞足以致有司之疑則繁文多拘或至爲仕者之病玆乃前爾嘗具陳其殫汝心以辧邦治可

辛次膺除給事中

朕載整頹綱茂凝庶績念東臺之要地開萬務以尢嚴如黃闥之從臣殆十年而不置必得直方之彥冀聞封駁之公具官某業履粹夷器資端亮昔焚諫艸論事有爭臣之風晚臥隠廬持身得君子之守尙想心存乎魏闕亦知名震於京師爲爾特招副予虛佇屈從近郡之師帥來作淸朝之羽儀𨿽春官見已試之才未攄素蘊而夕瑣乃久虛之席其遂延登惟故事之有塗歸惟前人之有批勑往振斯職用殫爾心

陳康伯兼侍讀

朕順考古道率由舊章深惟政化之原具載祖宗之訓迄今二百載更列聖以遵承凡此三十篇賴純儒而闡繹具官某才兼數器識洞羣書允矣典銓之公聿爲持槖之舊力行所學豈惟世務之博通徳裕乃身蓋亦前言之多識方與修於寶牒宜入侍於金華念唐宗讀政要之書朕靡防於慨慕而賈誼達國家之體爾實副於疇咨尙告謀猷庶揚光烈

賀允中兼侍講

朕儲精萬務之餘玩意六經之奧謂春秋乃天子事旣深窮乎約史之辭惟好惡與聖人同又旁考於素臣之傳孰通大義玆得名儒具官某抱淵英之才躬卓約之守有華望儀於禁塗以春官貳卿方總理文之事於太史實錄備觀學識之長宜與詳延俾參勸講朕欲識其大者簡二傳以絀異端爾尙曲而暢之推五體以防新意勉玆防繹助我緝熙

姚仲除龍神衞四廂都指揮使禦前諸軍都統制知興元府

安邊而擇良將蓋惟務於戢戈承徳以撫成師玆莫嚴於謀帥乃睠藩宣之舊夙髙牧禦之能用趣賁於恩緡俾進顓於閫制具官某忠謀自奮勇略無前屹然飛將之才兼有藎臣之節搴旗數矣身更矢石之勞結眊先之气壓虎貔之旅自師幹之偃息勤疆瑣之塡臨賦政累年已袴之可詠總戎數郡亦桴鼓之不鳴求念長才宜膺重寄亟拜華於廂部肆攺命於轅門皂蓋朱旙易鎭漢中之防伍符尺籍分提蜀道之屯萃此寵光寛吾憂顧噫萬福之威聲久著諒艸木之知名臨淮之號令一新想旌旗之動色惟綏懷可以惠一路惟愼重可以律三軍若時壯猷奚俟多訓

海陵集卷十四

欽定四庫全書

海陵集卷十五

宋周麟之撰

外制

淩哲除敷文閣待制知臺州

備西淸之訪問華閣萃乎先猷列東輔之蕃宣赤城號爲嘉郡非賢勞之茂著曷寵數之兼隆具官某奮自膠庠任更臺諫論事亹亹無非仁者之用心在朝誾誾可見吉人之爲善自畀典銓之劇仍嘉勸講之勤遽此引屙祈於補外念素懷之莫奪宜眷禮之彌優乃寓之於次對之淸班而付之以承流之重寄得陳力就列之義宜有令名當治民考功之時勉爲善政其體朕意益殫女爲可

王師心除顯謨閣直學士知紹興府

天下之事無內外設官皆所以爲民人臣之心無去畱立義不防於體國肆玆謀帥首及從班具官某善積諸身識明於內舊聨持槖蓋去朝者十餘年累易藩符能敷恵於數千里洎復還於近署毎入告於嘉猷率屬天官事悉從於寛厚侍言帝幙學有助於緝熙念夫勞逸均則出入俱榮表裏一則重輕各得爰遵近制式勸羣工矧六閣之在西淸此新儲於祖訓而七州之連東輔玆密邇於行都加寓直之崇名表殿邦之重寄益孚靜治以對優恩

賀允中除權吏部尙書

銓曹之設其始以鑑裁用人近世相沿蓋專以法令從事𨿽品覈具存於成憲而推行實系於得賢要須敏健之才痛革依違之具官某持論公正稟資淸通壯嵗埀車久遂山林之志暮年結綬亟陪簪槖之遊自擢寘於瑣闈數封還於詔令毎觀勑尾之議曽不吐剛而茹柔少露胸中之奇必能揚淸而激濁惟是六官之長實兼兩選之繁命汝以遷庶乎其稱爾旣明而通法意固無患於拘牽爾能直而杜吏欺必不容其巧舞益殫所蘊用副予知可

沈介除祕書少監

石渠典籍之府東觀道家之山兩漢名儒未見不由此而進者矧今少令領袖羣英優遊木天馳騁文囿得人之盛奎壁有光以爾策名兩科學贍辭蔚序於中祕今十五年𨿽久在外以枉其才然器識之所以涵養者日益富監貳旣闕莫如汝宜其釋左符遂還淸貫況惟玆職舊所攝承與修當代之信書兼纂前朝之大訓史家凡例無不習知益恢逺圖副予褒擢之寵可

王剛中除中書舍人

中書爲政事之原西掖極儒臣之選豈惟敷文華以藻飾一代蓋欲明號令以鼓舞萬民正須潤色之才共服演綸之地具官某富有用之學挺不羣之姿發防而取文科固已應唐詞人之號讀書而通雅誥是又兼楚左史之能旣踐歷於螭階久攝承於鳯閣念已權者不試而命有故事之具存惟並建則各伸所長俾贊書之分掌矧此國體系於王言要當追三代之風使文章煥焉可述斯能聳四方之聴若卜筮防不是孚往輯爾辭庶裨予治可

黃中除國子司業

三代之學皆本於明人倫漢唐右文惟以飾治具本朝教養之法甚備賢能接武出其中奕世用之逮今不匱作成之效如此豈有它哉一師儒茍得其人可以首四方而善風化爾學問淵粹端莊有常曩魁俊科屈處第二綴英遊於館閣之上人莫得而親疎自遷郎闈久攝成均之貳善誘不倦成模可觀今命卽眞是爲因任爾能明義訓之學如穎達勸忠孝之道如陽城使諸生業精行成爾則與有無窮之聞可

周必大試中詞學循一資

國家自紹聖以來設詞學一科搜取異能之士行之旣久所得爲多肆朕中興斯文益振今試於春官者數十輩而爾以粹文獨與斯選拔尢若此陞秩匪褒姑遊泮宮以竢甄擢可

洪遵除起居郎

昔楚左史倚相能讀三墳五典八索九丘見取於當時著名於後世然則載筆之任固不止於書言動昭法誡亦貴乎博識而多聞也爾頃以詞學之茂稱首殊科兩登蓬山眾謂淹久自承宣室之召卽入直乎第二螭之傍持論造前多所宏益玆命序進於東臺夫記言之司是將專以古帝王之書爲法也典謨訓誥厥則具存纂修所聞毋易而守可

張孝祥除起居舍人

唐人有言左右史當用第一流蓋以其濡筆螭坳出入侍從羣才識拔之始必以是爲要塗茍非其人不在玆選爾才業識度秀於妙齡頃魁詞科朕所親擢加之以老成解事名未試而實已孚渟涵道山內益汪肆遂由南宮牋奏之任躐陞西掖記注之司夫用士者欲各隨其材而懷材者貴有適於用朕今命汝庶兩得之往迪訓辭毋懈於位可

葉義問除侍禦史

柏府分三院而柱下史爲雄劇之官故簪筆以別其儀橫榻以異其位給騶以嚴其體歷考前代不輕授人在於公朝推擇尢愼以爾鯁亮淸恪國之勁臣峩冠赤墀中外咸肅凡正衙之所論與造膝之所陳毎有以糾逖官邪扶持國是行矣閱嵗納忠爲多今陞臺端用增重於風憲之地昔有功授職而聞之者相賀溫造執奏而遇之者膽落爾其毋避彊禦毋畏髙明毋有隠而不告朕所望者往殫厥心可

趙令報除權戶部侍郎

漢九卿之髙位缺則選諸循良唐三省之從臣間亦求之督刺朕防用前制作興庶工今得人於輔藩俾貳事於計部具官某材力彊濟器資銳明以帝王之本支而躬寒素之風以公子之信厚而蘊疏通之略累官於外厥績有聞五駕軺車毎應條而輒舉再分符竹玆遊刃以無勞與其借洪河之潤於近封孰若觀利器之施於繁委乃召從於帥閫俾入掌於民曹況嘗通延閣之班可使蹈禁途之轍若夫總國家之大計究財貨之本原倉儲斂散之權錢幣重輕之制朕不深告爾皆習知往其善謀副我虛佇可

何溥除左正言

臺諫皆吾耳目所寄也然禦史糾官邪助風憲爲肅政之司諫官裨主失盡箴規有責難之義兩塗𨿽異任用則均以爾器資髙明問學醇正擢在臺察嵗將再周端愼自居恬於榮進望實之懿久而益孚今升之於七人之聨屬汝以諫爭之事夫君臣之際言合惟艱下焉欲竭智而盡公上焉貴博觀而虛受漢文帝稱毋甚髙論朕則無所不容魏鄭公謂願爲良臣爾其以此自勉可

謝芷除國子錄程大昌除太學正

國家興膠庠以造天下之士三年大比決科者毎不下數十人防馬羣之遂空蓋錐末之立見朕方尊尙經術眾建師儒固當求學校之舊行藝之優者爲之亦庶乎多士之率服也知爾芷之明於禮爾大昌之深於書久遊賢闗聲實俱劭糾正之任莫如汝宜夫治人者以身先得道者以心授作成在此惟明惟公可

唐堯封史浩並除太學博士

朕勸學勵賢恢張文教令四方肄業之士合經術詞賦爲一科惟時膠庠實號首善師儒之選尢愼擇人以爾堯封抱藝不羣累更侯泮以爾浩績文甚力舊服賢闗是能兼二者之長可以課諸生之習夫經爲至治之法賦亦古詩之流通經者欲中道而從容能賦者貴體物而瀏亮士之器識於此可觀往其究心訓迪毋倦可

任古除監察禦史

公道之在天下譬若權衡然必得正人相須焉柏臺之設系此匪輕惟眾正之咸歸則大公之克舉爾之志操朕嘗於公論得之自爲小官弗憚大吏其宰百里以身爲民終不肯枉道而事人可與居今而行古頃時召對朕固器之憲僚缺員無以易汝惟庶事之一於正惟羣言之槪以公助我紀綱勿隳其守可

辛次膺差知泉州

國之從臣中外一體入則告嘉猷於後爲百辟之羽儀出則下膏澤於民作四方之藩翰委任之意其重惟均具官某贍智達材施於有政輔之以廉隅而志不詘持之以學問而論不阿頃自隠廬召還禁路進退之際不欺於心今起之於閒館之居授爾以專城之寄念彼閩粵泉爲大州獄市浩繁正須善治茇棠以辧民訟酌水以澄吏姦爾皆優爲朕不多告可

呂廣問除江東提舉

士君子懷材抱藝則必自有所守顧豈以仕己貳其心哉質之公言朕不終棄爾之爲郎也以才諝用其去也以無罪行再登於朝前後一轍此時論之所未諭固宜有以詳試之大江之東往將使指凡邦儲之斂散與貨政之懋遷爾能究心亦足自見可

徐林除權戶部侍郎

禹疇用政足食爲之先周典建官理財居其半矧是版曹之設實惟邦計之專非深知乎本末源流必自困於簿書期防不有能者孰堪付之具官某敏健兼人精明博物以儒選而有適時之用以經通而得富國之方昔同琬琰之就煨塵重嗟中廢今若驊驑之開道路益見老成與其局逺用於他司孰若試實才於劇部宜頒新命俾易貳卿大夫不能貧在乎彊本而節用惟國無妄費則不傷財而害民朕方深信於仁賢汝尙均齊於調度益思善後務究嘉猷可

黃章除國子監簿

今之占一善名一藝者茍有位於朝皆足以自見惟在乎隨所用而安之耳憲府之屬爾嘗爲之服勞簿書毎克自力今又以庠序之舊攺命於成均周旋師儒之間典掌行藝之籍爾處於此必能安焉往其勉之益愼厥止可

沈樞除禦史臺簿

國之紀綱屬在憲府官無小大皆欲以兼亮有守之士爲之儲才於玆其用固有序也爾以學業之茂安於所守而達於所知延見昕朝首告朕以君子小人之說夫二者治道之要也爾能知之足以爲臺屬矣鉤稽之任其尙勉哉可

陳良翰除江東提刑

凡抱功修職之吏必善用其所長如扁之斵輪良之執靶非智專者不能精也況乎典庶獄於外觀五刑之中敷求吉人意固有在爾之爲吾理官也練習文法決疑以審請讞以明踐更職司貳於廷尉是嘗處天下平矣今付汝以攬轡之任責汝以平反之功蓋因其能敷惠一路當使彤幃問俗之意不減丹筆泣囚之時往哉惟欽咸庶中正可

施鉅除知洪州

江山作鎭有如翼軫之區嶽牧用人無若股肱之舊蓋事權之所寄必資望之兼崇疇厥帥才命之書贊具官某風猷防勁識度粹夷由淸路以奮飛登政塗而勵翼自安常操如松竹之貫四時汔保令圖如鴻鵠之舉千里旋授虎符之寄往勤桂管之行海道肅淸邊隅綏靖念賢人之在逺亦旣久勞嘉善政之有成宜從近徙眷惟大府實控雄藩自非長才豈能兼濟臨之以賈父之威吏焉敢飯濟之以廉君之惠民孰無襦往輯爾庸用承詔訓可

蔣璨除敷文閣待制

爵祿天下之砥石王者所以厲世磨鈍朕未嘗輕予人也況內閣之邃先猷所藏寵職髙華列於從槖今將以爲二千石共理之勸且見朕愛民之心因此序升庶乎其可具官某儒冑之懿藝兼於人乘軺效官閱歷二紀頃固嘗領轉輸於近甸典浩穰於行都遊刃之餘老而彌壯顧蘇臺吾股肱郡方倚汝以治之燕衞森凝事能趣辧吏最之賞夫豈汝遺由祕殿纂修之聨陟西淸次對之選玆爲異數益懋而承可

淩景夏就差知襄陽府

自列郡而升帥府非二千石之有風績者朕不以虎符畀之爾頃自綸闈分麾出守淸才雅望卓然與俗吏不同民謡流聞政績登最宜有以襃表治效用勸師帥之官眷惟襄陽實號方面跨對楚沔今爲邊衝非信義不足以安逺人非寛仁不足以振疲俗命爾移牧爲予幹城往頒詔條克荷優寄可

周操都絜並除吏部郎官季南壽除考功郎官張孝祥除禮部郎官

中臺號政本六屬分郎闈吏禮二曹尢爲髙選朕厲精庻務思有實才官人之方先視其攝及此試可從而類升蓋操也以積學師賢闗絜也以通材貳工監南壽辭林之秀孝祥舉首之英久在石渠校讐祕籍今並以兼官之舊錫命而爲眞典銓者當兩選之繁考績者據七司之防南宮者有舍人之目各踐厥次毋墮爾成可

楊椿除給事中

東省之爲要地尢重設官夕郎之在從班蓋專論事念庶政之方飭猶舊貟之靡充今當並建於老成使得相參而平奏具官某蘊識端亮持身直溫故郡多賢繼西蜀之諸老先朝取士冠南宮之萬人自再歷於英躔亦久儀於禁路𨿽武部掌七兵之事能濟以文而經帷陳六義之辭必歸於正籍此論思之力揚於封駁之司惟朝廷治亂之端在命令罷行之際知體者志其大善謀者圖於初往能愼思庶有忠益可

周執羔復祕閣修撰攺差知池州

今之士大夫以帥守入蜀者朕未嘗不念其道塗之邈等其嵗月之勞或因任以數遷或曲從而近徙皆有恩意勸趨事功安其止而榮其歸庶防乎待下之道盡也以爾儒學之懿長於治民羽儀中朝嘗列從槖起自閒退分予左符轍環四川綿歷三郡玆旣以便親之請攺命而言旋寵之以石渠譔次之名優之以枌社鄰邦之寄亟承褒渥益盡乃心可

華顒除司農寺丞余良弼除將作監丞

寺監設丞防釐眾務況九扈之爲農正五工之屬匠卿必得其人相須乃濟今爾顒以序而進厥位由才業之可稱爾良弼自外而登於朝亦器能之堪用夫堯以稷官爲重而周惟事典至繁先王立政之規非吾儒不能知也朕所望者爾毋不祗可

張燾除端明殿學士依舊知建康府

漢褒循吏之治或拜爵於通侯唐寵守藩之臣至疏恩於便殿矧玆畱鑰之重地粵有禁塗之舊人旣治績之彰聞宜徽章之特賁具官某精忠自信敏識多通才猷久著於從班事任累更於方面二十年持橐之望𨿽寖逺於本朝數千里叱馭而驅嘗有功於全蜀洎投閒而抗志能秉哲以全身迨予庶政之更付以陪都之寄澄淸獄市本齊相之無爲鎭撫軍民亦蕭公之是將謂牧人禦眾效有以善其職則增秩賜金不足以疇其庸爰加祕殿之新班式表西淸之故老噫朕誠倚注不忘曳履之聲民願借畱毎有攀轅之志姑安舊服庶協羣情尙深體於予衷益懋楊於乃績可

陳誠之除知樞密院事

國家有常徳之輔可與立武而保邦君子有先見之明故能研防以成務用人惟其若是當世莫不安之諏厥在廷得於巳試具官某風度凝逺器資靖深當大廷發策之初首講明於長算在禁路服勞之久毎涵養於壯猷顒然進退之間綽有中和之度時方更化再持槖以還朝事不辭難三抗旌而出使遂自禁林之邃入陪機筦之崇按疆外之淸夷協幄中之愼密當同寅而心不貳處獨任而才有餘爰稽眾論之公式畀元樞之命噫仲尼有文事武備蓋此道之本同子房無智名勇功宜斯人之是繼往祗予訓益盡乃心可

程臨知夔州

云安控三峽之險蜀孔道也九郡四軍監皆總於帥臣惟望實之素孚則事權之增重求之最籍今得其人以爾果達之才老於吏事剖符乘傳往來乎楚漢之郊領利路之轉輸鎭益州之都防夔之屬部舊亦按臨閫制旣虛無以易汝朕欲使內外均重如權衡之平小大相維致藩屏之固爾其謹視民卒宏宣詔條予訓是承往勤綏馭可

王綸除同知樞密院事

朕惟天下無事尢宜致愼於萬幾賢人在朝固可折衝於千里乃眷本兵之地仍當偃武之時方用徳以爲先必同寅而有助具官某懿文行逺沈識造微𨿽蚤以辭華結朕知而實以器業負時望學有所守自期君子之躬行知無不言蓋得古人之遺直嘗獨掌禁林之大冊且備聞經幄之嘉猷念初服於從班卽兼承於密防以周愼固弭兵之定議以嚴明整經武之舊規僉曰老成久玆詳試俾自冬卿之貳進陪右府之嚴精神所加中外咸屬噫夙夜基宥密之命朕不敢康道徳成安彊之威爾其無懈益懋憲邦之略共圖康世之功可

海陵集卷十五

欽定四庫全書

海陵集卷十六

宋周麟之撰

外制

孫道夫除權禮部侍郎

虞舜命九官蓋急賢之爲務伯夷典三禮惟熙績之是圖朕爲官而擇人本禮以成政思得貳卿之俊率循往古之規具官某挺拔不羣疏通無滯辭華服眾本兩學之舊儒議論過人實四川之名士久矣蓬山之引去復玆省戶之來歸寘在月卿不愧容臺之陟出爲星使有嘉沃轡之還旣具著於顯勞宜亟膺於褒擢載念當郊之嵗尢資掌禮之臣維春官修頌祗之書必有以肸飾舊典維司樂序雲門之舞必有以燕娛靈心勉搜閱於上儀助涓成於熙事往祗予訓惟旣厥心可

魏良臣知宣州

朝廷待執政之舊猶吾股肱牧守視諸侯之雄爲國藩輔玆圗雋望用畀名城旣僉論之咸孚宜贊書之是錫具官某才資果達志尙方嚴操修不變於險夷出處屢更於閒劇頃持槖以居外首賜環而造朝擢在政塗整頹綱而甚力恢然才刃掃宿以無畱方須善治之興遽有均勞之請居是邦而聞政事屬此剖符之虛起於家而見吏民不殊懷綬之寵徒得君重亦便爾私噫汲黯在朝昔固多獻納之助召公維翰今必有蕃宣之勞往俟政成毋防猷告可

王師心除給事中

臺閣從臣尢重瑣闈之拜朝廷庶務必闗書牘之嚴自非平奏之才曷允至公之論爰咨在位今得其人具官某雅亮不羣淸純有守早以俊林之譽揚於禁路之華祗若予工曽逺圗之未究久淹於外宜舊徳之遄歸斡旋𨿽賴於長材封駁正資於重望朕方考昔賢之餘烈悵斯道之久衰觀元素納忠至擅回天之譽若李藩挺節尙存批勑之風蓋脂韋者必致於瘝官而矯訐者又嫌於邀譽往伸汝志用協予衷可

王綸除工部侍郎兼直學士院

朕考擇羣材分遷從列惟久於劇任必使之居淸簡之曹惟長於代言故因以嚴凝之直孰膺妙選玆屬名儒具官某藝了十人身兼數器由待問有殫見洽聞之業故結知於髙文大冊之間自歸踐於朝班繼獨兼於詞禁追歷代坦明之作思若湧泉當大庭播告之修言皆破的𨿽應酬之甚裕亦勤瘁之良多朕今省繕營之工此則職閒而無事圗翰墨之舊此則禮厚而益親進陞荷槖之華仍視玉堂之艸往承優眷益懋逺猷可

趙逵除中書舍人

司內史之贊書綴甘泉之法從觀昔治朝之盛嘗率用於數員念今詞制之繁亦固難於專掌玆得多聞之士盍從並建之規具官某稟資粹淸植操夷澹早魁多士得大名而匪虛平視要塗能中立而不倚自防書於金匱旋載筆於螭階有嘉記注之嚴不替論思之益豈惟勵遂良之志職在守官咸謂有仲舒之文雅宜爲誥矧嘗攝事備著能稱俾從瑣闥之聨遂正綸闈之直益思廣業用副隆知可

徐林除刑部侍郎

刑名本乎禮義法律出於詩書故憲部貳卿之聨𨿽實總乎刑辟然累朝圗任之制亦不專於法家安得通儒之才用爲祗徳之教具官某器資敏辧識慮精明少陪三館之遊旣時親乎求見晚踐九卿之次嘗中廢於非辜念逺業之素優宜公朝之復用就司府計出領軍儲曁玆歸覲之初嘉爾奏陳之悉宜延登於禁路遂入佐於秋官庶防忠信慈惠之師復陳於臬事將使頗纇放紛之盡變於文風往哉惟欽服我攸訓可

唐文若除起居郎王剛中除起居舍人

左右史𨿽以記言動爲職而論思獻納實視從臣地近秩淸毎加遴選故本朝用士多取於蘭臺之英茍非其人斷不輕授以爾文若學贍而詞蔚足以先人以爾剛中行峻而才淸嘗與前列或於石渠有博覽之譽或於蓬觀有佐譔之勤肆玆同陞載筆入侍惟守官以據正惟臨陛以盡恭朕於此除觀汝逺器可

葛立方除吏部侍郎

天官之有大小宰首冠六卿吏部之有文武銓同分兩選思得淸通之彥助予綜覈之公具官某學世其家器優於用早儲喬松之令望嘗歷握蘭之顯曹昨去周行久紆雋望迨辟至公之路盡收遺野之賢召以名郎登於宰士糾違省闥實多詳整之稱結好鄰邦不負光華之遣肆圗嘉績亟寘從班爾能使法行而無阻格之私吏畏而絕姦欺之斯乃稱職往其懋功可

蘇簡除直祕閣知廣州

嶺海之陬去朝廷逺矣夫欲究王澤於下達民情於上非吾制閫之臣何望焉然其帥節所臨於南方事無所不統地大體重必求如昔之人所謂正直方嚴中心樂易祗愼所職者爲之庶防乎神人之致喜也今朕選用有得於世臣之家爾祖在朝以忠讜著聞傳家以端靜爲法克濟厥美皆曰汝賢賁之寵名用殿南服爾能內肅淸所部外鎭撫諸蠻使山行海宿不擇所而安公藏私蓄不勞力而裕旣有得於邊陲之效將無愧於前人之光可

榮薿除權戶部侍郎

樂言利者病於不知義善足國者貴乎能富民若時邦用之耗登系爾版曹之濟否具官某老於吏事舊有能名以三十年附翼之臣久焉畱滯凡二千石承流之地多所踐揚幸存緜上之善人猶是貞元之朝士徙從輔郡入守行都謂下車之可觀意余刃之未頓是用擢升計部防貳列卿朕方歌南風阜民之詩下西漢惇本之詔念經常之有制宜取予之惟時毋規小利而較錐刀之微毋事虛文而防雀鼠之耗當體朕意益殫汝爲可

張偁除知臨安府

漢以千石髙第入守長安一時名流類著風績朕於輦轂之下亦欲防前制而任人故比年或以循吏得遷或以漕臣就徙能者必用不矜於同爾開敏有材深明乎吏道之要頃分郡寄治行卓然來班六條率職惟謹凡屬部有不平之訟及中都有一切之須皆能審決適中趣辦無缺今置之於浩穰之地而責爾以彈壓之功若廣漢之發姦如神若翁歸之絜巳自守惟滯囚之亟去惟宿蠧之深懲政或有成朕不汝棄可

季文防除四川安撫制置使兼知成都府

朕求實徳以順民心簡重臣而鎭方面念坤維所系帥封者五十四城而魏闕相望經郵置者六千餘里遽聞牧禦之缺亟選撫綏之良彼有人焉朕無憂矣具官某疏通知逺端重鎭浮剛柔有以相須文武惟其所用早由要路防密畫於斗樞之廷晚以舊勞領藩符於井絡之野洊從東路再典大州治貴靜而邊瑣寧政報成而民譽藹𨿽長沙在近令內徙以誠宜然益部匪輕顧暫虛而不可眷言瀘水之效素得蜀人之心爰就於重權庶俯從於眾望噫叱馭過卭郲之阪想忠臣無憚於遄驅好文追齊魯之風念循吏尙存於遺化朕屢下寛詔深懷逺氓減科調之繁繄爾宣吾徳教列屯戍之眾賴爾審其韜鈐往須善最之成克繼前模之美可

趙子防除直祕閣兩浙運副

國家分道置使職均地殊如浙之東西實不可以諸路比護漕於此則久與其它按部者不同蓋以總兩畿之轉輸臨萬乘之都防兼是劇寄委於一司自非彊敏之才未見其能濟也以爾警辧嚴恪爲時名節豈惟吾宗之良是亦士大夫之有操守者比由計部出領兵儲有如長材焉得在外今使爾乘軺近甸宣布詔條於行闕有共官給禦之須於屬城有察吏觀民之責凡是數者當率其先進聨中祕之華來作外臺之表可

防知政事湯鵬舉除知樞密院事

朕復祖宗之舊章分文武之大柄以宰臣當代王之事任不兼於本兵惟右府得折衝之臣權實亞乎端揆我有明命播於多方具官某才堪憲邦仕不枉道以人望則素有大臣之風采以政績則類非俗吏之能爲自振淹於總攬之初卽借重於紀綱之地放淫距詖障百川而東之激濁揚淸見一鶚之直上言皆本十翼之義是能讀三墳之書爰度師虞用登政路𨿽可否相濟方觀鬷假而靡爭然弛張異宜必賴研防以成務非我壯猷之老孰專基命之司噫斗爲天之樞機蓋取乎斟酌元气之用武乃世之砭劑當教於膏肓未病之時除戎器所以戒不虞用眞儒所以爲無敵往其愼密共此防康可

陳誠之除權禮部侍郎

朕當治定之初新一代之制固巳質前聖而無疑交神人而咸格惟其庶事之備則有司存至於兼總情文非時通儒孰能與此具官某以淵源之學濟沈粹之資頃者爲郎祠曹掌教學省皆春官事也而俱以稱職聞玆居貳卿其誰曰不可昔舜以典禮命伯夷戒之以夙夜惟寅直哉惟淸何其簡而大也厥今法此以爲訓爾其法此以守官無俾秩宗專美前古可

韓仲通除權刑部侍郎

朕矜民愚自罹於罪𨿽不得已而用刑未嘗不爲之疚懷故屢下欽卹之詔愼擇明允之士示以易避開其自新庶防民協於中刑措不試具官某持心近厚議法以情久踐棘司見謂稱職逮爲廷尉時無寃民玆擢貳於秋官蓋得之於已試昔虞舜有好生之徳而臯陶有無刑之心民用不犯朕甚慕焉爾其往盡乃心益體朕意無以古人爲不可及可

余堯弼除端明殿學士簽書樞密院事

朕總七徳以經武務隆悠久之規飭右符以本兵實贊恢宏之治非時俊偉曷副簡求具官某性資端良學力超詣中徳外見粹然眞仁義之人逺業深涵久矣播縉紳之譽屬進專於言責果大著於風猷睠惟樞筦之崇實亞臺衡之重顧今文修武偃𨿽邊隅無事於折衝然必徳選言揚斯廊廟不嘆於莫助用掄才於眾俊俾葉志於上公玆誠輔弼之聨豈獨兵戎之務惟誠一可以參萬化惟忠藎可以究逺猷其防乃心以爲予訓可

張杞除祕書少監

圗書府蓋國家儲才之地曩者屹然崇成朕旣親爲觀焉而又命近臣以專綱領之任然得職其間者多不逾數人而監不置少亦已累嵗此有以知其選矣以爾文行之美表於縉紳比加識擢益有賢譽玆用輟爾於風憲之地爾以文字之樂爾能祗率厥屬使皆有以副朕遴選之意則朕豈惟於爾嘉爾屬當亦有以尊顯之其往欽哉無斁可

巫伋兼侍講

昔說謂事不師古以克永世匪說攸聞至哉斯言夫古事逺矣欲究觀治忽之所以然捨經何以哉具官某識趣髙逺議論純正比以掌諫與勸講蓋嘗以虞夏商周之書爲朕言之爾位諫大夫以經術入侍爲久朕將取爾說之有補於今者舉而措之天下將以逮古治之盛爾於斯其益勉之可

葛立方除考功員外郎孫仲鼇除司勲員外郎

稽嵗閱之淺深覈芳閥之虛實銓曹所以吏治明賞典玆者爲尢嚴非練達之才不輕也以爾立方智識明敏業世其家以爾仲鼇器局宏深譽聞於時頃者召試列於蘭臺積有刋正校讐之勤況玆兼攝旣久綽著能名申命卽眞僉言惟允宜圗報塞嗣有褒嘉可

湯鵬舉除直顯謨閣差知婺州

九列之重延閣之華委之要邦付之共理凡以重吾民也今宇內無事根柢是先綏之則安擾之則懼過懦則無立過剛則不親爾之公直彊明吾有取焉歷劇部更方州典輦轂其勤亦共聞矣寶婺之分地近俗龎付不輕也陟之近職以寵爾行爾其勉究所長益務惠養以荷吾寄可

段拂除給事中

政事之出本根實自於西臺審覆之詳營轄常資於左省用才惟一平奏尢難必求端良之人以付論駁之事具官某早登捨選屢掌泮宮晚貳宗司寖躋法從史筆秩宗之久直經帷翰苑之兼華凡所踐揚莫非淸要效見已試官宜次遷輟自綸闈陞於瑣闥俾出納以之多益則教令靡不是孚惟旣乃心同歸於治可

敷文閣直學士晁謙之磨勘

考績之法自大夫而上至於朝議員則有定數矣庶官泥於格而不得進侍從因其最而與之陞玆舊制也具官某粹文雅量能世其家頃遊禁除蓋嘗以儒學入侍屢典藩郡丐閒自頥有司校年當以序進秩冠六品亦足以增延閣之重而彰官閱之優焉尙樂燕休毋防明陟

知臨安府榮薿職事修舉轉行一官

今之行闕實視上都系諸夏之本根劇長安之浩穰治之急則致烹魚之碎應之緩則失禦捍之方二者罔中鮮能有濟惟爾以干方之舊詳練而通事防精明而有風采自二千石髙第入守於玆不數月間鋤獘剔蠧舉有可觀者廂有官而都市肅夜無警而比閭安浚湖而水利修除道而徑塗坦凡此實惠吾民願之匪棘匪舒不勞而辦焉得不舉增秩之科示勸功之意選諸所表俟以汝遷可

康執權落致仕與郡

朕敷求黎獻用乂我民亦惟有若商之老成人周之耆壽俊𨿽或得以自休於厥家若時詢猷則必復卽我禦事踐厥服具官某抱道淳篤迪於多聞克逺省於古人之徳在朕初載命之曰汝惟奮於膠庠首玆多士時惟汝式用陟汝於禁路祗乃比事厥職修顯防有內外玆三十年越其告歸用嘉汝之丕治肆朕今立政惟屏憸朋惟圗舊人防敢播棄我黎老矧有遺於大耋之用汝心未厭亦尙克堪往綏有邦俾民訓於爾徳可

鄭望之落致仕召赴行在

朕搜賢簡能穆布在位猶懼其有遺才也訪故老於菟裘之營得所謂守善純固黃髮不怠可以表儀當世者則又將裹輪以招之具官某一代耆英安於靜壽簪槖之望今三十年散金丘園固無愧乎止足之義矣然昔之謝事者或以陋巷與政議或以嵗時爲朝臣蓋年彌髙而徳彌劭者世所尊身之老而才之壯者謀必審朕意所屬卿宜未防盍亦膏已埀之車紆旣解之紱而來歸也佇觀逺用入告嘉猷可

蕭振職事修舉轉四官

漢代以承流宣化責成師帥之臣宣皇以贈秩賜金用奬循良之吏念中興之嵗久思外治之時修選建仁賢輯寧方夏將使邇遐之共貫莫先勸沮之兼明爰錄顯庸遂申褒典具官某材資卓傑智慮光明憲邦全文武之能臨下合寛嚴之度楚令尹三已無慍色何歉於心杜延年再用有治名實堪其事比雪池陽之屈復勤蜀部之臨策竹歡迎豈止一方之風動茇棠聴訟不煩三令而化孚防列城以相安綏逺氓而用裕防平不擾逺追建校之風審固多謀坐得籌邊之略爰稽最績允謂殊勞內閣陞華特陟通班之峻崇階錫寵更加寓祿之優集此寵章用爲醲賞噫五十城之重寄予復何憂二千石之名流爾最爲冠往其勵志共此榮懷可

汪勃知湖州職事修舉特轉三官

天下本無事庸人或至於擾民俗吏多虛名顯賞莫先於貴實朕淸心以理庶務褒徳以懷萬方有嘉慈惠之師茂著循良之迹欲彰厥善何愛於恩具官某以靜粹持身以寛和服物浮沈州縣久安平進之塗佐佑樞機晚契老成之望當急流而去位能掃軌以全名比從巖壑之居起鎭股肱之郡避堂而咨治道簡易爲先酌水以振淸風防平可法惟無心求赫赫之譽故不伐有謙謙之光比再露於需章期退全於晚節累詔加勞爲民借畱眷言苕霅之邦久闕龔黃之政有如靜治宜被褒揚夫吏數易則下不安美成在久我無爲而民自化政貴有常往膺增秩之榮益懋承流之績可

洪遵除起居舍人

朕惟盛徳之後必有達人𨿽天之報施理固如此亦教忠有所自也昔爾父防身犯難能盡節於我國家而爾弟昆一門競秀以詞學中選者三人焉爾居伯仲間又有最良之譽再登館閣未究汝長困於閔囏朕所渇見今旣召對思所以處爾者其可使之逺於朕乎豹尾之中螭頭之下出入侍從爾宜與焉其勉厥修尙無愧於前人之績

洪邁除祕書省校書郎

士之有懷材抱藝𨿽其未遇世固以逺大期之及乎得時惟上所用人皆不以爲過何者公道立則賢能興有蘊於內不可揜於外也爾以宏博舉十餘年矣久坐困躓不得列於英躔今也召歸校讎天祿顧爾兄方載筆螭陛而爾又有登瀛之榮棣萼聫輝薦紳盛事益厚所養爲邦之光

王剛中除起居郎

左右史密侍殿坳六司記注職𨿽一也然其位序則以東西二省爲之別焉朕得雋才不嫌詳試以爾器閎用逺有守不阿頃自著廷列之螭陛造前論事纚纚可聴夫古之史官各有所記言與事莫得而相入也言爲尙書事爲春秋今之設員亦本前制命爾更踐豈無素哉爾其兼舉而茂明之以稱朕褒遷之寵

海陵集卷十六

欽定四庫全書

海陵集卷十七

宋周麟之撰

外制

王彥差知金州

朕惟蜀漢諸郡控連山南介於邊衝襟帶深阻二千石以共理之寄兼禦侮之事非它州比也必其威重可以彈壓屯戍加之靜治有以拊摩瘡痍自非名將之儔玆未易以輕具官某膽略忠壯望雄於邊周旋戎弢夙有多績武都之治威譽隠然惟玆西城實號方面分虎剖符莫如汝宜萬旅連營賴壯猷以爲之節制四州接壤須善政以爲之撫綏尙勵爾能以承予訓

劉章除權工部侍郎

朕簡任儒臣左司起部𨿽云技巧器械之事不足以煩老成至於論思獻納之官玆所以爲髙選非取充位蓋期得人具官某愼重自將純明有守精於史學洞歷載之數千頃以文科居大廷之第一策名三館去國累年須召對於公朝復徧儀於淸路守官載筆退惟謹於必書銜命抗旌歸更嘉其不辱甄此多績之貳卿夫舜命共工序乃先於降典而周分事典制皆備於考工爾爲多聞必達古意往祗予命尙逺乃猷

路彬除刑部郎官

朕擇吉人以觀於五刑之中惟時秋官實掌邦禁郎吏之選非才莫居以爾法理詳明輔之文雅擢在棘路逾三十年自評而丞一再爲正又嘗五易憲車於外轍環於湖廣江漢之郊玆圗老成入踐省戶使汝持議之際不減平反之時斯爲祥刑朕不多吿

胡棣除兵部郎官

朕耀徳以爲威安民以爲武任賢以爲折衝之具戎部𨿽設殆同淸曹握蘭者優遊乎其間非老成謹厚之士不也以爾業履純茂多所踐更自蜀趨朝贊事外府久攝承於夏官之屬爰嘉乃績就命爲眞惟立武之常規與除戎之大戒載在古訓其儒者不能知之往思悉心以助而長

周綰除吏部侍郎

諸老並用足爲在位之光貳卿分曹無若兼銓之劇疇膺寵命允屬耆英具官某局度方嚴性資敏達素官於外踐更帥守之官晚躋於朝躐寘師儒之長多士得所矜式斯文賴其作成念齒及於彌髙豈官遷之可後朕觀其有考藝之識而知鑑裁之密取其有厲賢之效而見品覈之精協彼僉言升於選部爾其痛懲姦吏之使吏畏而不欺恪遵成法之嚴使法行而無壅往熙乃績毋易吾言

陳正同除敷文閣待制樞密院都承旨

右府本兵之地惟長貳總秉諸事爲朕腹心若時屬僚寄委咸重奉承密命必用從臣闕而不除十數年於玆矣朕今得世濟之彥拔其才而用之具官某直亮多聞得於家學持論據正亦克似之賜環來歸旣陟汝於禁路兼寓幾直防不惟職業之思朕方櫜弓戢戈以常徳立武事如爾明愼允宜在廷內閣陞華鴻樞稟務並以授汝往其欽哉

楊揆除權刑部侍郎

朕以大中之法輔常教惟四方典獄懼弗簡孚司寇詰姦實緫斯事故自昔貳卿之選多以練習文法久於廷尉者爲之此所謂因能而任官者也具官某朴茂有守防拘攣於法家之科停疑決平不失古義久在棘路精明多通憲曹旣虛無以易汝朕欲剔決滯訟申理寃民痛懲鍛鏈之吏爾能深體朕意恪修厥官期於無刑斯曰稱職

湯允恭除權兵部侍郎

今東南士大夫仕於蜀者或受命而往或述職而歸朕未嘗不別其才能而盡器使之方旌其勞閱而制序遷之等凡所寵勵同於勸功具官某防慤自將不爲表襮約已厚下所臨有聲自旌於井絡之郊固巳三易軺傳七更嵗華猛吏興而爾政平貪人敗而爾節見成效卓著亟賜之環延見昕朝軫其勤瘁授以簪槖列之司戎夫成周之隆兵寢不用然猶命大司馬以九伐之法正邦國是則經武之備固不可以無事而廢也其體朕意益殫乃心

林安宅除廣東運判李植除湖北運判

凡觀風察俗之吏軺車所至通號外臺惟時寄委尢重況番禺當百粵之防荊楚據重湖之封地逺寄深所當遴選今爾安宅儒科之舊而優於吏能爾植吏道之良而本以儒術有此二者付之六條庶幾乎孚惠於列城用稱朕愛民之意

李琳除敷文閣待制知湖州

天下之勢猶持衡善爲治者扶其偏而已惟中外一體重輕適中故漢選守相之良入備公卿之缺而當時廷臣亦兼使治郡如汲黯以九卿補外蕭望之繇諫大夫出守平原用斯道也朕比下明詔固欲踵前轍而行之具官某豈弟愛人得於天性與物無忤中實敢爲至其遇事激昂每思有以自見典銓嵗久士論稱之以身爲民蓋汝本志𨿽朝廷重於失老成之彥而郡邑急於得慈惠之師矧是霅川今爲近輔寛政之後亦良多爾其深懲吏姦勿使滋蔓首知民害毋令敗羣列職西淸仍班從槖帝城不逺治績易聞宣布之餘尙厪猷吿

許尹李莫並除直祕閣

石渠天閣之祕今使司外臺制邊閫者亦得寓直於其間非功著而職修未易以斯寵也朕惟尹之按蜀部荼課辦而馬式明莫之帥瀘川疆事靖而封守固此兩人在萬里外而政事之美藹然有聞士大夫自西南來皆可訪而得也故予並命以職使偸分吾東壁之光𨿽然朕深軫遐方亦嘗究其利病蜀中諸郡地陿民貧榷茗者額屢增而園戶不能支爾尹當圗其裕瀘南劇邊地控夷落興寨者事煩擾則蠻人何所賴爾莫必謹其防各勉來勤以綏後渥

胡彥國除直祕閣知潼川府

蜀郡五十四而防府爲雄藩考近時師帥之賢朕猶能志其一二昔爾兄以達材贍智屏蔽西南保全一方臥防諸將功大名顯其民卒皆有甘棠之思餘烈未泯厥心慨想今梓潼關守尙當求其類而用之以爾敏辧兼人世名不隕政事方略似其哲兄三歷專城所居民富徙帥淮右瘡痍日蘇迹其所臨靜治弗擾愛民則甚寛而不弛奉法則𨿽嚴而不苛與其局近地而累事功莫若付逺民而分憂顧劍東重地命汝往焉內閣髙華更加寓直旄麾所向誠可以慰蜀父老之心少須政成嗣有褒寵

王之望除直祕閣成都府運副

蜀漕重寄也而成都一路地尢逺於本朝事最叢於諸部以言乎財賦則列城千數利入浩繁大計斡旋所關者版曹之務以言乎差注則人物之淵調官輻輳名籍升降又兼乎銓部之權自非器識卓然過人未易以稱斯選也爾學富才贍號爲通儒見於吏能每有可紀攬轡防梓教條具孚今徙劍西朕不它吿惟是均節調度之過痛懲選授之私則軍儲贍而民气紓官簿正而吏姦戢爾尙悉力副予丁寜

鄧祚除廣西運判

張官寘吏凡以爲民𨿽內外逺近有不同要皆欲相爲表裏惟朝廷無外輕之則士大夫防逺官之勞勢蓋然也爾以才諝茂揚於仕途惟其久在州縣間故能練達民事今旣召見而遽以使指授之豈不思與賢者相近哉知爾有使者之才適應朕詔耳矧惟廣右僻在海陬頃嘗貳於桂林固巳稔其風俗將漕一路實惟汝宜勿徐其驅往諭徳意

林栗除太學正

養天下之士而作成其行藝藝非訓導不精行非糾率不成二者固有別也以爾聞譽之美在頖有聞種學績文用意近古玆命召對陞之膠庠惟學規之是司乃士行之所系往帥以正則予汝嘉

榮薿除權兵部侍郎

貳卿分治蓋同於爲禁從之華六職異宜當有以寛老成之責爰更譽命曲示優恩具官某蚤以才稱周於世用自先朝擢之列監已席顯融及往嵗事朕潛藩益加親信旣久勤於外寄方進於中臺念版曹之浩繁必財丰乃能裕於用𨿽心計之精敏當病間豈可躬其勞惟時司戎俾爾易地事斯淸簡庶幾剖決之無難身或便安豈較班行之少屈往祗厥敍用副予衷

湯允恭除權戶部侍郎

朕用人之長蓋將以式序在位分職而治亦幾乎各安所施惟時詳練之才宜服浩繁之寄具官某抱能膚敏秉志篤誠嘗於學古之餘達是理財之要緫賦全蜀深得逺民之心司鈞大農博知當世之利洎賜環而入覲卽持槖以外班念當櫜弓矢而戢干戈豈武部可施於方略欲使實倉廩而充府庫惟版曹正賴於斡旋𨿽邦用之耗登靡常然民財之取予有制若其兼足上下在爾審調盈虛往懋宿官之勞益攄富國之策

向伯奮除湖北提刑

人異於器惟舊是求吏能其官以久而習先王之任羣才用斯道也爾之爲部使者幾三十年矣六條問事每形於議論之餘行部精明駐車決遣平日閱歷數路風采凜然可觀比自臺郎出爲郡守謂斂惠千里誠不足以展其長重湖奧區庶獄重寄玆予命爾攬轡遄驅往思澄淸毋損而譽

余時言除國子監簿

國家闓設賢關作成士類錄其行藝嵗有籍焉而簿書之官與典斯事是亦淸選也以爾儒蘊之茂見推士林召對之初陞於監屬益思自厲往祗厥官

莫伯虛除刑部郎官

朕忱念庶獄敉寜嘉師其斷治旣屬之理官侀成又聽於司寇郎曹所領責任匪輕爾以明允之資通法理之事周旋棘寺踐歷三官是必能習察獄之麗知播刑之迪者俾升憲部用展爾長決讞則詳審其重輕理寃則深求其情僞爾無俟訓尙愼之哉

楊邦弼陳俊卿並除著作郎

史有三長才學識世罕兼之昔人嘗以是爲篤論矣才不勝則僿學不充則殆識不卓則膠三者具而用之無不宜焉豈惟史哉今東觀司當代之簡策史也纂祖宗之謨訓亦史也而爾邦弼以閎爽之度見於用爾俊卿以淸約之守形於文參訂編摩皆已逾嵗觀其所蘊可以推其長玆命序升俾專譔著𨿽所仍者凡例之舊而所謹者筆削之公益盡乃心以恢逺業

曽幾除權禮部侍郎

人求其舊貴老所以惇士風禮教之中得賢可以正王度孰贊神人之治咸推徳齒之尊具官某早以時髦策偉名晚以壽俊儀淸路弟兄騰翥昔多持槖之聫中外踐揚今作登瀛之冠圗籍皆其舊見典章無不周知朕念老者安之固難以筋力爲禮而賢才若此亦欲其身名俱榮乃擢貳卿用陪宗伯顧欽柴之甚邇資掌禮之惟寅廣所學足以究上儀淸其心足以相熙事勉哉無懈時乃之休

李莊除兩浙運判樓璹除淮南運判

朕惟東南諸路號財賦之淵淮浙近區當轉輸之要矧若吳防行都在焉調度浩繁欲助邦計必濟之以彊敏之才自江以北土曠人稀嵗租未復欲紓民力必處之以寛和之政蓋不止薦劾郡吏觀納風謡以六條察州而已也今莊以才選領二浙之權璹以政稱漕兩淮之票庶乎其適朕意矣各思舉職以稱奬知

知潼川府沈該差知防州

寜江巨鎭地控三巴分閫之臣顓制一道朕觀兩蜀二千石有治理效者因以虎符畀之從民望也具官某以西淸之舊出典藩維梓潼之民實受其惠三年報政命徙於防地近則教自孚俗同則政不易利之所及者廣才之所試者周究爾逺圗荷吾劇寄

禦史中丞宋朴兼侍講

朕昕朝之暇躬禦邇英樂延名儒敷繹古藝預斯選者名實欲其稱也故職在侍從則當以勸講之官待之具官某造道自得尢邃於經頃居殿中卽以三聖精微之義爲予誦說爻辭彖旨有發予衷今由臺端位中執法則是吾持橐之臣也宜陞講席用正班聫益殫所聞成予典學之美

王玨除湖南提舉

國家以倉儲之利斂散邦財以林鹽之饒阜通貨政立爲成憲具在有司外臺緫之非才莫濟爾之使浙右也銳於集事備著能聲今按湖湘詎勞余刃地無逺近也事無劇易也一路之寄其重則均毋過於立威毋慢於奉法政成民聽朕不汝忘

趙子厚依舊直祕閣知饒州

寓祕府之直秉専城之麾非才具之素優難寵名之兼畀以爾吏資彊敏儒蘊邃深外擁使軺能恪司於庶獄入峩朝弁當克壯於宗盟其仍內閣之華往服左符之寄尙圗勉勵以究蕃宣

賈直淸除江西提刑吳傳除江東提刑

朕以大中之法輔常教四方司政懼弗簡孚分道置臺屬之綱領我有成命非明刺史孰能將之以爾直淸雅吏之才長於折獄以爾傳望郎之俊亦屢按刑爰稽厥勞更授使指惟爾所部介於大江東西連城攬轡在望使歡謡美政相聞乎二境之間不其休哉

陳相除左司郎官

中臺本天下之政六職治其繁而都司緫其要典領至重在乎得人以爾邃雅而文達於世用司我輿駕舊爲望郎贊謀樞廷再踐厥屬識慮精審備見於斯肆以汝遷升於宰掾惟愼密足以彌綸省闥惟詳整足以糾正諸曹爾所優爲奚俟予訓

齊旦除樞密院檢詳文字

朕以樞機之地實筦萬防簡任屬僚參裨密畫非素以詳愼自處者烏能稱斯選哉爾沈邃之資操尙端慤周旋省戶蒞事有數馬之恭俾以才陞列之右府惟審固足以協運籌之餘議惟精勤足以考經武之舊規玆爾所長往哉毋懈

江西運判盧奎利州路提刑路彬潼川府路提刑劉瓌並令再任

漢名臣嘗以數易長吏爲戒一許丞猶善助之矧奏詔條行郡國察二千石之治狀而才效卓著者乎今奎以心計漕邦儲江右之民其用裕彬以儒術飾吏事漢中諸郡其刑淸瓌以明恕按獄成劍南以東其訟理秩滿而去人斯難之美以久而成善必累而進再蒞所部毋墮厥勤

海陵集卷十七

欽定四庫全書

海陵集卷十八

宋周麟之撰

外制

宋棐除太府少卿

漢以二千石髙第入備九卿之缺是不惟旌賢勸功而巳亦所以均壹內外廣用人之路也朕率此道訓迪厥官以爾孚敏有才裕於心計比由使指往布藩條淮海之民服習其政今也襃表治效賜環而歸惟外府貨財之劇司而少列朝廷之顯位頃嘗攝事因任則宜往其欽承益懋來績可

李庚除兵部郎官

文昌列曹𨿽受察於禦史府然郎官著位實居六察之右或自臺而升省或由省以入臺二者均謂之遷惟才無所不可矣爾器範淸穎士之譽髦敏於事爲果達而濟頃以公薦序於憲僚旣升三院之聫彌聳一時之望輟自峩豸畀之握蘭時方弭兵戎政簡矣若夫正邦之大法立武之常經職在司存有不可廢昔之所察今之所爲委任不殊往其懋勉可

禇籍除工部郎官

朕用人之方惟器是適謂賢者不可以職拘也茍才有餘地必使之踐更於臺省之間以爾質直而文心貌俱古蓋一鄕之所謂善士在時論亦以爲通儒回翔臺僚旣已久矣序於郎吏孰曰不宜夫三院之聫六曹之屬皆華選也惟前日之察人與今日之察於人爲少異耳其事𨿽異其理則同毋謂次遷不厪於績可

趙沂除防路運判

蜀道有四防當其衝𨿽飛挽粟芻不至輦下然九郡四軍監皆緫於外臺其任固不輕也爾能以儒術施之於政事之間劍南以東蓋其鄕國剖符之地適在鄰邦宜付軺車起臨近部凡六條之所問不三令而自孚爾皆習知奚俟予訓可

宋之才除知衢州

朕惠綏元元若保赤子每思得忠信慈惠之吏相與悉力拊摩之庶使斯民安於田裏求諸侍從之舊莫如巳試之良具官某學醇行方聲中其實潔已蒞政風猷可觀頃嘗爲成均之師貳宗伯之事迨分符於閩粵俄引疾而丐閒今其有瘳可以共理三衢劇郡物夥俗繁政中和而化乃成治淸淨而民自定往勤宣布益懋汝能可

鄭知剛除太府寺丞歐陽當世除軍器監簿

寺監設官無非公選外府緫領貨貝監飭五材屬僚得人亦克有濟今知剛以老儒而練世務序之宗正則不足以展其能當世以名閥而有典刑委之糧儲亦未足以見諸用揆於列位爰俾次升夫出內邦財頒受之惟謹繕修武備鉤稽之必精各思悉心往助而長可

黃應南差江西提刑

修潔之士以行誼見信於人果若白璧之不能污也惟毀譽得其眞則忠邪爲之判公論所在較然可知爾以淸恪防介之資蓋嘗爲吾禦史矣剖符江右風槪不衰乃傷於讒坐免而去今焉暴白淸望益髙復軺車按刑舊部是必能使獄訟衰息鑄頑成仁六條素孚奚俟予訓可

李若川除江西運判

部刺史按行一路通號外臺惟時轉輸寄委尢重是必識朝廷之徳意知財賦之本源使於四方乃克有濟以爾材具通敏見於踐更頃固嘗鉤稽大農贊治外府以司金爲版曹之屬今也乘軺江右實緫貲儲爰因其能就畀漕節玆所謂識徳意而知本源者豈不曰得人乎哉益究乃心以孚大惠可

王揚英除成都府路運判

吾甚愛民而憂其憂徳之所施遐邇一也矧如蜀道邈在西南而益之奧區距朝廷尢爲逺甚朕屢下寛令以紓其民念風謡無以周知恐疾苦不能自達當此重寄實惟漕司今爾以臺閣之良承流支郡靜治弗擾人咸安之就升軺車蓋無若汝之便者夫繁於科調則民力屈過爲蠲復則官用虧上下之間要能兼足蜀之大計莫急於斯往圗爾功庶或有濟可

李如岡差知襄陽府

襄州古重鎭也山川帶直接宛洛跨對南夏號鄢郢北門當承平時爲畿右之一都防迨玆近嵗疆瑣系焉創殘之餘田閭耗矣若時命帥固當以寛厚爲之先爾頃居從班見謂長者賦政於外未嘗求赫赫之名朕以其習知民情多歷吏事持重可倚今更以峴首之符畀之夫民安則復歸事簡則易治封守固而邊不聳農桑勸而利自興往須政成朕不遐棄可

徐康除浙西提刑

部刺史奉詔條於外論其職則不一較其才則不同然職之不一一於修才之不同同於用夫欲一其所不一莫若眾職之踐更同其所不同莫若通材之兼濟朕之所以命康者由此豈無意哉康相家也嗜學而多聞宿官而可績將輸湖外厥職旣修今以憲車徙於近甸蓋將試之於不一之地而考其職處之於不同之間而觀其材汝往欽哉惟刑之卹可

羅孝芬除直祕閣湖北運判

今賢人在上引其類而聚於朝豈徒取充位而已哉以徳進者觀其行以事舉者考其能以言揚者究其蘊皆將有所試也爾之孝行著於鄕閭稱於士大夫達於朝廷之上求之此三者爲之冠矣丞於中祕觀其行也命之察州尊其徳也賁之華閣寵其行也夫有徳者必惠惠可以阜俗有徳者必威威可以戢姦中外不殊貴乎行志邦國若否尙其明之可

續觱除潼川府路運判

國家分道置臺俾司邦賦惟時防漕之任𨿽以給饋餉爲功然而一路之民休戚攸系布朝廷之徳意觀郡邑之風謡若職之先尢在於此爾頃以才諝薦用於朝爲吾名郎出入省戶則徳意之所在無不周知剖符蜀中舊號能吏則風謡之所聞必嘗熟究有此二者付之軺車是將以銓曹之鑑裁甄別羣吏以治郡之風采按臨列城往圗爾功庶寛予顧可

李如岡攺差知靜江府

聖人之愛民莫大乎同仁一視臣子之事上豈辭乎宣力四方均曰帥藩何嫌攺命以爾持槖之舊剖符之良於獻納論思之時知徳意敷宣之本再歷鉅鎭撫吾嘉師𨿽延年不進於治功未能逃責而嚴助願圗於計最不可廢才分頒峴首之符復易桂林之節邈彼都防介於海陬惟靜愼足以寜爾邦惟綏懷足以固吾圉往懋厥績式孚於休可

徐度除江東運判

漢制部刺史以六條問事二千石有不奉詔書侵漁百姓蔽賢寵頑皆得以按治今朕選用則必擇二千石之良者爲之蓋以其自治然後能治人焉耳爾之在滁也勞農勸穡拊摩創夷裏閭晏然民狎於野可謂治矣今付之以一路之寄使推所以自治者而治人則列城向風靡然胥效庸有不治者乎往其勸功毋怠而守可鄭知剛除浙東提舉吳巘除淮東提舉

朕勵精圗治思所以裕民足國未嘗不謹貲儲均力役修貨政合是三者付之於刺舉之臣責任顧不重哉況夫浙江以東物產饒富而知剛司府之官也敏達可以堪其事淮服之左利入浩繁而巘屬城之守也疏通可以效其能或趣駕於中都或就升於所部惟民情之是究惟國計之是圗各思悉心往諭朕指可

陳機復直祕閣知衢州

賞勉罰偸而吏治舉記功防過而君恩孚旣共理之得人宜疏榮之有典以爾賦資敏劭爲政寛明向領藩符嘗顯褒於善狀近分漕節亦具著於成勞眷三衢之衝實爲二浙之劇以盤錯之難治致蕃宣之久虛玆煩屢試之才並復已鐫之職𨿽使車少駐欽大惠於一州然郡紱增華綴榮名於三館往祗茂渥益奮嘉庸可

孟處義除淮南運判

兩淮之地自休兵以來嵗寛田租屢下優詔蓋深欲拊摩凋郡墾辟曠土招徠失業之民迨今十餘年猶懼實惠之未孚也故每命部刺史必求諸二千石之良爾以通儒長於吏治軺傳相繼再臨乎淮壖之東玆分守符實舊所今付漕臺之節俾易部以察州旣徳意之周知亦教條之習熟尙懋乃績副予褒遷可

蘇欽除利州路運判

朕惠顧全蜀欲紓其民故每擇帥守漕臣必用東南士大夫之賢者然四路財賦條目至繁非深知其本末源流未易以外臺處也以爾詳練精敏久分符於巴漢之間凡刺部之規條屬城之防計民之利病吏之惰勤稔於見聞蓋無不迎刃而解就畀軺傳莫如汝宜夫裕民之方非所以示虛文也往圗實惠用副予衷可

鄭知剛除宗正寺簿

君子求爲可知而不求於必知則其知之也孰禦夫已有可知則鳴臯之鶴𨿽在陰而子和必人之知則夜光之璧或投暗而人疑理蓋然也爾以成徳之彥白首於州縣間所行所爲無非可知者而未嘗求人之必知也今薦者以聞於朕特召見而褒進之序於司宗列在寺屬其品髙矣朕將以是爲甄耀之階可

湯圻除江西運判

朕愛民必求實惠立法不爲虛文謂民財未丰必先圗裕民之政而法令𨿽具不若得奉法之臣凡曰計臺每加遴選以爾持介潔於蒞事之地孰若責近效於鑄頑之區若乃檢柅吏姦耘鋤邦蠧害民者必去撓法者必繩爾所優爲朕不多吿可

唐堯封除軍器監簿

君子學所以爲已仕所以行義已欲不輕售義欲不茍求知此二者而能介然守之不移焉信乎其爲君子儒也朕開薦賢之路因欲得斯人者而甄用之今舉者稱爾志操防靜爲郡學官二十餘年未嘗干進也有守如此無愧乎仕學之道矣肆命召對寘之周行戎監鉤稽姑爲之兆益充所養以副吾考擇之詳可

路彬除直祕閣利路提刑

朕夙興夜寐勤勞天下惟懼民力有困乏而上無由知也故深詔執事俾部使者若郡守結軌歸報必以民事爲言庶幾有輔不逮今爾彬還自廣部首以二州所病開吾聰明且逺民何知久困悉索而矯防吏又或乘勢以侵之非爾之言吾不得亟下寛令也寓直祕府按刑山西玆爲奬知益勵欽卹可

符行中除太府少卿四川緫領

三十年而制用有國之所先一千里而餽糧昔人以爲病眷惟巴蜀地錯夷民黎元阜而吏絕徵求屯戍閒而人無飛挽欲安靖而不擾宜緫領之得宜爾器識並髙文才兼贍屢拜繡衣之膚使嘗爲粉闈之望郎往副司府之卿聨俾外臺之軍賦服我休命益務逺圗可

正任承宣使士洪士嵰諳各轉官

周道中興歌棠棣而憫族親之缺漢圗紹復詔尙書而加宗室之封朕寅禦昌期載披屬籍念近支之在列者有幾而寵數或曠年而不加爰詔司宗大明陟典其官某樂於爲善慶亦有餘侃然信厚之風實我神明之冑肆玆惇敍俾以次陞其進位於承流式增隆於磐石益圗令聞用稱殊恩可

蘇奉使回轉官

朕惟民不見兵實系兩朝之好臣能承命有嘉四牡之歸矧以署行異於嵗聘念久稽乎信賞玆何靳於褒遷具官某以愼密持身以恭勤奉上夙揚令問服在宸闈鳴佩肅然致九儀之有辧抗旃屢矣防六轡之爲勞比專飭於使騑復與修於鄰睦旣還舊著宜賁新榮服我光華之恩益肩志節之守可

楊偰進韻略補特轉一官

士大夫能力學不倦遊心乎藝文之間則隨所得之淺深必有可觀者自國朝以詩賦取士而審音用字有司之律爲尢嚴爾能博覽羣書補綴漏逸參訂習傳之誤奏篇來上論者美之以其稽考精而援據詳也升秩示勸賁之身章尙尊所聞勉爲致逺之器可

安定郡王令矜轉承宣使

紹封儋爵旣承率祖之休稽閱序年具載司宗之法念陟明之有典矧立愛之自親宜舉遷科用頒寵數具官某望髙族老徳協宗英志自篤於淸修身不渝其素履服僚官寺嘗更貳事之勞賦政侯方累上牧民之最晚膺世襲洊易朝班在髙帝之子孫齒獨尊於祭酒爲漢家之藩輔位克繼於苴茅比參考課之公難廢懋官之渥俾增榮於使範遂陞亞於節旄尙愼乃猷毋防予睠可

權禮部侍郎賀允中磨勘轉官

三載考績古制也夫以舜之命九官臯陶稷契之勵翼其上猶不廢陟明之典此國家所率前憲優從臣其法不與庶僚等者豈非以亮天工之意待之歟具官某學成行尊夙有髙致吁俊之始幡然來歸凡所居官皆夷防禮樂之事而能夙夜祗愼惟寅與和比稽嵗勞實應功令夫閥閱自爾積而名器非吾私姑以序升往俟殊寵可

王俁轉一官【修進貢舉條法推恩】

國家取人以三嵗之科定令爲一王之法比嚴公選釐正端纂成新書昭示丕則惟時侍從之雋實典編摩之司具官某年耆學明器博用逺玆迪簡於舊徳復延登於禁塗職在民曹得古人之心計官兼敕省習當代之憲章屬大比興賢之年奏中興試藝之法昭若甲令無非合古以便今達予乙觀遂可陳經而立紀爰加茂實以答成勞往祗寵章益懋熙績可

喬昌時等轉一官【同前推恩】

取才斂賢上聖之先務創法埀世太平之懿綱惟予國家遵用科目沿襲嵗久因以滋屬大比以登材髦詔有司而定憲令爾等皆以充職之舊與玆成書之勞旣頒賞以有程俾進階而用勸益思忠藎用稱優恩可

知泉州宋之才磨勘轉官

三載考績舜申命於亮工八柄馭臣周首嚴於頒爵朕率是道用訓厥官顧𨿽侍從之優不廢典彞之舊具官某器周於用學邃乎經早以藝文之英洊更儒學之選典朕三禮列在貳卿惠玆一州號爲良吏比稽防課之法實應陟明之科往服序遷毋防猷吿可

李琳奉使回轉一官

朕弭甲兵之事將永締於鄰歡咨忠信之臣俾再啣於王命乃渙出綸之寵用增濡轡之光具官某樂易不流純明自得儒者以義爲幹櫓操尙弗渝君子之性守宮庭周旋無懈向簉羽於在位嘗旃而出疆侃然専對之辭輯是旣盟之好玆圗舊徳復賁皇華洎四牡之遄歸獲五善而重拜亟升禁路旣崇奬於積勞序進文階又率循於彜制往哉無斁朕則汝嘉可

葛立方奉使回轉一官

朕興五利以冀戢兵之福稽六徳以觀出使之能𨿽聘事之有常豈褒恩之可後爾以通才周當世之務以廣業濟前人之休自歷淸塗寖颺令聞彌綸省闥每能糾庶事以防稽明習憲章可以使四方而專對授彼如絲之轡煥乎於隰之華展幣旋歸旣馳驅之靡憚釋驂加勞宜禮樂之未防爰賁陟科用遵彞矩往祗予渙益懋厥勞可

梁份奉使回轉一官

琬圭結好義早重於睦鄰沃轡揚華禮宜優於遣使恩光所被使介惟均爾蚤以令儀服於華綴職在上閤辧朝儀而有倫使於四方承君命而不辱比副行人之出汔臻聘事之成載念賢勞亟加寵命特升榮於使範俾進領於兵團其思恪恭以稱褒渥可

髙公海於橫行上轉行一官

朕惟負羈絏之臣依風雲之士旣隨才而錄用復考閱以襃升或畀異恩蓋超常格具官某干用之裕忠勤不渝頃自潛藩於武帳赴事功而無缺更嵗月以彌深忽披奏牘之陳願解贊賔之職載嘉勞閱用錫寵章躐升橫列之崇增重武階之舊體吾眷意益懋勤勞

宋鈞奉使回轉官

古之使四方者或取其誦詩三百或貴其行已有恥誦詩三百通乎經也是以多專對之能行已有恥謂之士也是以有不辱之節朕選使介以修鄰好亦必參於是而求之爾博雅有文翺翔乎篇籍之囿蓋所謂士之知經者均轡而行旣以禮遣復命之始可無恩襃一進厥官是爲彞制益殫才諝以俟甄擢之榮可

海陵集卷十八

欽定四庫全書

海陵集卷十九

宋周麟之撰

外制

王循友知建康府

控江山之都防望莫重於陪京撫民卒之浩繁治必資於良牧非聲猷之素楙曷寵寄之兼隆以爾雅亮不羣威寛並濟夙播儒紳之譽洊更省闥之華司列東銓嘗羽儀於禁路承流北固方屛翰於名邦嘉善政之流聞宜雄藩之就陟任兼畱鑰爾典其嚴地有宿兵爾爲之重懋乃藩宣之績體予眷倚之優

趙不羣除兩浙運副

朕惟漢制以刺史班六條以司隸察三輔今漕臺置使實按列城而浙部觀風兼臨近甸任重於古久難其人以爾儒術該通吏才敏劭累有郡最蔚爲宗英擢從牧守之良入授轉輸之寄爾其斡貲儲以裕邦計導徳意而廣上恩使寛不至於吏嫚而事隳嚴不至於政苛而民擾時乃稱職則予汝嘉

章夏除禦史中丞

朝廷紀綱之地禦史府必得其人天子耳目之官中執法實爲之長地嚴則望峻才稱則職修朕考擇於朝幾同弄印久虛乃位蓋俟登賢具官某气深以醇善不外見行毅而正志乎中庸擢自豸冠列之諫省玆日聆其讜論旣序冠於爭臣専席南司無以易汝頃朝夕陳善固巳誠而可觀今中外聞風當不繩而自肅往治厥屬朕有望焉

宋朴除殿中侍禦史

臺綱正則朝廷理今三院禦史皆風憲所系而官望雄峻均也朕急賢而用故中司不浹旬而遷愼選其人故橫榻亦逾嵗未補綱舉臺事屬之副端其任固不重哉以爾聞譽之廣施於身仁義之睟見於面端靜弗競朕所簡知分察六曹直繩無撓肆予命爾正班序於殿中簪筆赤墀亦云寵矣爾其思所以糾官邪而肅中外稱朕意焉

鄭璵章岵並除大理寺丞

獄人之大命王者欲以是棐彞於民不可以威貨爲也朕嫉鍛鏈之吏懲五過之疵惟時理官靡不愼簡以爾璵名閥之彥素明憲章以爾岵儒科之良深達古義皆嘗累佐名郡爲中都官處煩決疑必有餘裕今予命爾丞於廷尉之司聽辭欲其簡孚閱罪欲其審克惟察惟法時乃之休

都絜除將作少監

朕招徠四方之英襃采一介之善列布在位魚魚盈庭而猶且博問遐觀夙夜以求賢爲先者豈有它哉思人材之眾多以熙治功也爾志行馴雅學術淹貫安於州縣義不茍求自分左符緜歷數郡亦未嘗爲赫赫名也邈在遐服知之者希邇臣薦聞亟命召見占奏詳審朕甚嘉之念其資髙不可以庶僚詘也用徑躋於列監而屬之以少匠之事焉肆觀爾能尙有旌擢

諭橒除工部郎官陳祖言除比部郎官

文昌設六屬以待天下之才朕未嘗不原省眾能詳試而用𨿽事之繁簡或小異至其爲握蘭之選則均也如橒識度夷粹嘗勇於掛車如祖言器資端淸久詘於銓調是皆二十年館閣之舊而復用爲公朝之光夫起曹董繕營比計主鉤覆攝承旣久並命爲眞朕之所期亦豈在於工師繩墨之間財賦出納之防哉各懋逺猷毋防所學

陳山除祕書省正字

蓬山俊躔昔人號爲羣玉府豈徒取典籍之富哉凡殫見洽聞大雅宏達之士曳裾於其間者是皆吾琮璜圭璧也世固有懷寶未售朕求諸和氏之肆而得之以爾有溫純密致之資韜養以學問而發見於文章召對昕朝嘉爾逺器升之天祿是正袐文尙思琢磨以俟特達之選

潘莘除樞密院檢詳

凡天下之機務總在右府司於柄臣而檢柅於詳覈之官玆其爲僚實視宰掾非端靜敏達之士未易居此選也以爾器尙沈邃長於撥煩曽不以才刃自髙每孜孜於厥職自歷樞屬克勤編摩𨿽爲臺郎亦防關於基命之地練習多矣允宜卽眞時方弭兵國有成算非恪愼何以與軍政之嚴密非精審何以察吏文之浩繁往其靖恭毋忽幾事

鄧根除江東運判

朕固不欲數易吏令有不待終更而遷者豈樂爲是紛紛哉才者必用勞者必陟亦視公論何如耳爾之爲吾股肱羣議者謂有健決彊濟之資可付之以一路剸繁折滯皆所優爲今江東奧區帥守與部刺史多儒者爾乘軺於其間相與究民之利病察吏之惰勤而臨事有以緣飾之則其設施無非可觀者往防而漕毋或不祗

範如圭除直祕閣江西提舉

士大夫重內而輕外蓋仕宦之常情也惟篤於道義者不然在朝廷有志乎爲民處遐外不防乎愛主而朕之待下亦豈有厚薄於其間哉爾二十年蘭臺之英也議論挺挺介然不阿久於投閒在約彌勵今以從臣之薦入對於昕朝而首吿朕以惠養斯民之說朕思得一膚使往按江右汝之來也實契朕心寓直石渠其行寵矣外得以紓攬轡之志內不失爲登瀛之仙輕重惟均汝心毋貳

趙善繼除直祕閣

二千石能惠養百姓勸課農桑使其民賣刀買犢斯治之上也若夫繕城壁程土功此𨿽非循吏之本然能者爲之亦可以觀政爾之於贑也是欲營守土之職耳原爾心豈計賞而爲之朕以其工築之費未嘗一毫取於民役不吿勞事無愆素此非才敏者不能辦可嘉也已不然蕓閣髙華朕豈以是爲賞功之具哉傳曰眾志成城又曰保民以徳不以城爾其思所以敷徳惠固民心斯無負於専城之寄

盧奎除湖北運判

朕用人考其素分職因其能凡吏之近民皆不敢忽也況持漕節者乎爾歷官於鼎澧荊湖之間有年矣自爲郡掾爲儒官爲諸司屬僚以至於刺部典藩往來乎數州習熟乎一路幾若居鄕國而長子孫者則其於戶口之耗登財賦之廣狹官府之事裏閭之情聞之詳得之審矣今付汝以舊治屬汝以輸將考閥閱之素則知民之必安因按澄之能則知吏之必畏朕命惟允往其觀功

湖南運判楊邦弼除祕書丞

冊府有丞號爲髙選與奉常司屬俱不以寺系之其品淸也非才望稱是顧可以輕畀哉今天下之英畢集矣蘭臺校文石室防書非一時之魁彥則多士之上游宏科之異舉也爾頃以對策預前列而詳試於外曽不得窺東壁之光今釋軺車序之中祕尙懋逺業以爲超遷之階

張晟除將作監

朕頃者吁眾俊而躬前席之問得耄髦而興見晚之嗟當振滯之云初或襃賢之未至今爾以舊徳居省戶以通才掌勲書試之兼官綽有餘裕蒞事精審久而益厪玆皆劇司豈以優老使其應酢於七司之防孰若雍容乎九列之聫朕方斥土木之工省繕營之事時此大匠亦爲淸曹往紓爾勞以備吾用

吳武陵除司封郎官劉嶸除司勲郎官楊倓除都官郎官

尙書郎懷香握蘭趨走丹陛事任𨿽殊莫非華選比年𨿽闕員之多而每以他官兼領者愼所與也朕今簡百僚之俊拔其尢而用之以爾武陵才粹而淸士所矜式以爾嶸行峻而茂學有典刑以爾倓器敏而通誌乎文藝並以績用見於踐揚宜類以升置之省戶朕欲屬銓曹者無阻格之緫都隸者有詳整之稱往惟懋哉各修厥職

劉嶸除福建提舉

斂散倉儲國之善政法令明備諸路同之而摘山之贏惟閩粵爲盛部刺史之節付之非人其可乎以爾穎悟之資早以才奮再踐朝著洊登郎闈其於臺閣典章儒者之事固習矣至若商功利治貨財抑知有所謂本末源流者乎今因其請外而試之以刺舉之官汝毋忽焉思所以稱

王珪除太常少卿

禦史掌風憲太常司禮文風憲所以正朝廷而糾官邪禮文所以辧上下而定民志二者未嘗不相爲表裏也爾在栢寺號稱嚴明察祀事之弗防劾朝儀之弗謹凡所論疏欲人尊君可不謂之知禮者乎惟時曲臺禮所自出因使往貳且觀汝於躬行之間不愆於儀爾職斯舉

都民望除監察禦史

風憲之官皆吾遴選是必由正臣之所薦爲公論之所歸然後召見以觀其人親擢以定其位詳試以考其能授受之間庶乎惟允以爾問學醇正濟之通才義不茍求介然有守至其聲實俱懋則𨿽邈在數千里外朕得而知之入對大庭嘉汝逺器今寘之正色之地必能爲朕明目張膽助振於臺綱此其權輿惟愼以俟

張宗元除將作監

朕奬拔寒素登明選公而又於功臣之後占善能自修者長育成就惟恐不及焉待用無遺之義也爾世載厥問閒於藝文握蘭司輿率職匪懈升之大匠益試汝能朕方斥土木之役而省繕營崇朴厚之風而抑淫末惟工監事簡官淸優遊其間足以自養朕命惟允爾毋不祗

劉度除太學博士

朕崇建膠庠作成士類首善於此必得博雅君子爲之師庶幾卓然可觀有以尊道徳而厲風化爾南州望士嘗有志於晁董之科揆厥所聞而彌耀是所謂明古今通國體者可使充博士位矣召自侯泮列之儒宮予方汝知毋倦於訓

逄汝霖除太府少卿依舊湖廣緫領

朝廷設緫賦之官貫朝序於中而筦利權於外堪其事者可無褒陟之恩哉爾賦才敏明練達財計累治劇郡所臨有聲向起於閒列在星省念握蘭之巳晚旋出領於軍儲輸挽以時辦集無缺升貳外府庸旌其勞尙殫乃心以副褒用

李邦獻除直敷文閣江西運副

朝廷美意寓於人才抑揚之間而行乎賞罰勸沮之外使居之者無怠去之者有光待人以周吾復何媿爾之漕於浙也嵗已再更處煩恢然才未克究朕方圗裕民之政俾均惠於下不重內而輕外不泄邇而防逺玆用命爾易部而使將輸於大江之西序勞而升寓直於六閣之次夫易部所以詳試而序勞所以寵行毋薄此除益觀來效

王正臣該第一賞轉一官特與轉遙郡刺史

國家類能而授之位信賞以勸其勞各有等差用程庶績凡所爲天下公也爾以謹孚之資職彤閣夙夜祗愼踐更有年朕方興周室之典禮以文太平復漢官之威儀以訓著位繄爾軒墀之舊備諳典故之詳實掌賔臚克贊朝事揆於優數當得褒遷升之刺符眾論惟允服此明命往其丕欽

知樞密院王綸前任經修仙源積慶圗特轉一官

朕紹休聖緒膺歷禦圗至於議禮考文未嘗不以祖宗之法爲法矧是寶牒職於司宗敍述仙源昭示萬世吿成入奏頒賞第功凡所舉行蓋無非本於舊章者朕固不得而私也具官某學識純茂優有史才頃儀禁塗與典玆事今𨿽位在樞筦爲予股肱前功具存實不可廢顧朕方屬汝以本兵之寄倚汝爲立武之經惟能審定規模務明綱紀如疇昔之精且密則𨿽一日萬幾亦復何慮往祗寵命益懋多庸

起居郎王剛中經修神宗寶訓轉一官

仰惟神宗皇帝盛徳大業冠冕百王孫謀燕詒萬世是式朕欽繩祖武弗敢愆防爰命輔臣躬率承學之彥相與正列其義祓飾厥文著爲一代之典奏篇來上歡成無疆凡與編摩必加甄賞以爾發策之始爲朕所知蓋𨿽起於寒畯之中而能練達國朝典故議論亹亹發明爲多頃遊著庭昉纂丕訓今𨿽陟在螭陛而恩典不可有遺膺此序遷益昌所學

楊椿磨勘轉左朝奉郎

任官惟賢效每彰於詳試積日曰閱法蓋許其序遷乃眷銓衡之司來登侍從之最宜遵彞制用錫寵章具官某早負軼材寖更華貫雍容在位幸若相如之周時靜黙爲心自期揚子之樂道久儀禁路具著賢勞武部聫華旣資於整暇經帷勸講復賴其論思爰稽防課之書式賁懋官之渥往祗予渙尙逺乃猷

李琳磨勘轉左朝議大夫

朕操名器以爲天下公徳盛者位尊功多者賞厚義所當予𨿽一嵗九遷其官人孰以爲過哉況在銓曹具存考法具官某謙愼淳篤古之吉人服采在廷樂於營職擢自少列貳於天官曽未數月間以聘問之勞編摩之績兼上侍從之最增秩者凡三焉綸闈恩書相屬而下禁路增煥縉紳榮之昔正考父一再受君命至於俯僂循墻而不敢安行其共也如是故鼎銘而策書之矧惟汝心素自謹畏亟拜嘉寵尙無防乎滋益恭

王仰心磨勘轉左太中大夫

四善諸最皆考法之舊規三嵗一遷蓋從臣之優數朕大計羣吏允釐百工矧惟持槖之英敢廢懋官之渥具官某才猷邃雅識量淵通早敷言而試功能展體以率職入居華省朝夕每賴其論思出殿大邦田裏不聞於愁嘆比以甘泉之舊登於瑣闥之嚴屬防課以序勞爰疏恩而進秩夫左省關萬防之防而崇階比千石之優惟聲望之兼隆則事功之益振勉扶公道祗答寵光

葛立方磨勘轉左朝散大夫

侍從之臣持槖簪筆在朕左右本不以嵗月爲資尙何徇考功課吏之法哉然九官亮工舜有陟典四善分最唐優選司邦彞至公朕不敢廢具官某學蘊淵茂自其家傳雕龍之文益振於後而遊刃所至皆能以辧治見稱入掾宰司出將使事進聫天官之貳底績多矣朕方使之銓綜人物則較年序進當以汝先夫爲官擇人旣因能而授之職積日曰閱又防課而升厥階兼工者以待天下之才朕固將爲士大夫之勸服我褒命益勤以祗

韓仲通進茶鹽法轉官

熬波摘山半天下而可以衣被幅員經制立則不滋而課益羨顧可後哉具官某明習憲章飾以儒雅理官司寇之政得法外意民以不寃則恭訂惠文之書蓋莫如汝宜者比師臣奏章以書來上甲乙鱗次井井有倫誠可昭示萬世其陞華級用旌爾勤

梁汝嘉磨勘轉官

周官馭貴實爲八柄之先虞典陟明必限三年之久朕若稽往制恪守彞章儻庸歷之無愆豈陞崇而敢後具官某受材膚敏賦性疏通彈壓推天府之能斷割藹地官之譽粵從均佚傍彭澤以奉崇祠屢沐疏恩裂縉雲而賜錫壤防玆嵗課已應邦常其升四品之官仍賁八命之爵往其祗服嗣有寵褒

海陵集卷十九

欽定四庫全書

海陵集卷二十

宋周麟之撰

外制

資政殿學士楊願以本官職致仕

典居畱之鑰方有徯於政成乘得謝之車乃遽聞於病去爰頒從欲之命以示湣煩之恩具官某周愼自將沈明有守早以風槪儀於薦紳陳力於朝嘗贊樞機之事剖符於外累書屛翰之勞矧是陪都正須臥治玆以疾諗願從裏居仍祕殿之榮名守文階之本秩尙務精神之嗇往膺福履之將可

龍圗閣學士程瑀轉一官致仕

吿猷於內夙陪曳履之聨諗疾於朝俄露掛車之請肆玆從欲厥有渙恩具官某以博通經術冠儒科以明習憲章歷朝著久於持橐寖登常伯之尊出則擁麾屢上藩臣之最望素髙乎延閣居方燕於殊庭遽以抱屙力祈謝事爰錫進階之命式彰歸老之榮勉嗇至和尙綏遐福可

資政殿學士何鑄致仕

結綬而登王畿嘗致身於樞密脫冠而謝朝列俄引疾於燕閒肆頒從欲之恩俾遂養屙之志具官某器度閎雅才猷邃明繇華轍之踐揚藹公朝之聞望本兵西府恪陪宥密之謀仗節北庭逺稱光華之遣方奉祠而均佚忽吿老以辭勞仍玆祕殿之除名守爾王官之舊秩勉親醫砭式介壽臧可

敷文閣直學士吳表臣轉一官致仕

稽閱祕遷方渙出綸之寵抱屙寖劇忽騰解組之章念終保於令名宜趣加於優禮具官某身老才壯學成行尊居朝素識其履聲出守累煩乎臥治甫就閒於祠宇俄謝病於裏居服我閔勞之恩何恙不已錫玆吿老之秩以榮其歸勉頤精神尙迪寵祿可

資政殿學士程克俊守本官職致仕

惟陳力就列之臣不能則止方招賢聘能之世以病而歸此當饋之所深嗟況有司之於常典寓此恩意敷於贊書具官某器閎以周學博而邃居翰墨之任則文施於典冊贊樞機之職則知達於謀謨比自燕閒從吾吁召服在政路不數月而丐閒攖於屙癏僅逾年而告老𨿽事功之莫著豈寵渥之能防惟文階爲寓祿之榮名而祕殿乃隆儒之美職以此茂命賁之終身尙其壽康副我優奬可

中書舍人趙逵轉一官致仕

蜀士以文章名天下代不乏人比年以來材俊輩出朕嘗親拔尢異首冠儒科深知其人擢在禁近遽以疾去寜不憮然具官某淸純澹夷雅有特操行不爲表襮學不務空言東觀石渠備聞所守蓋其靜而不競如野鶴之在雞羣涅而不緇如淸冰之出大壑遂自載筆升之綸闈方將大放厥辭逺追灝噩之作而迫於危疾終莫可畱進陟文階仍班從槖以此謝事庶其或瘳可

張綱特轉一官致仕

帝王以爵祿厲世尢褒尙於防隅君子以明哲保身貴克全其志節眷言壽俊祈謝官榮爰頒上印之恩用賁出綸之命具官某才髙一代望貫三朝學得其宗蓋若緫之聚器全於朴自同彞器之陳早持槖於在廷旣脫冠而居里爾則曰宦成名立將嘯詠於窮年朕以其齒臷行尊可諮詢於大政復自田野致登廟堂旣分共理之符旋上丐歸之牘亮由衷之懇憫申從欲之褒榮廣徳埀安車宜子孫之永耀君章還舊宇想蘭菊之叢生往祗寵光尙保眉壽可

孟忠厚加太保致仕

人臣盡瘁咸榮解紱之歸國典崇婣或重面槐之拜眷惟耆哲舊服邇聫旣引疾以乞身宜懋官而進律具官某持身淑愼迪徳忱恂業承世冑之華躬習儒風之美蚤颺休問預列貴遊考其素則中外之備更求於今則親賢之莫二運籌而登邃幄嘗防宥密之謀露冕以殿名藩専尙中和之政偃革有載櫜之助憇棠多勿翦之思比懷綬以過都使弢旌而畱闕奉內祠之香火冀相親於朝謁之間領中祕之圗書使自佚於事爲之外不圗抱疾遂丐辭榮諒懇請之由衷宜眷私之從欲王封錫胙久兼戟纛之華帝保陞班用賁紘綖之寵玆爲異數蓋示隆恩噫野王之爲三公以行能之可尙樊宏之冠四姓惟禮義之能終往焉埀車尙或勿藥可

蕭振轉一官致仕

朕以全蜀重寄屬之於哲艾敏達之臣宿望所臨民皆信愛得人如是謂自此無西顧憂矣而病亟驛聞忽奏乞歸之記朕𨿽欲不許其去胡可得哉具官某才全器周爲國之幹老於侍從稱有壯猶不數年間再臨益部朕以其信孚惠徧功著職修方頒璽書褒表治效以爲二千石能共理之勸書贊具矣而諗疾之章遽謄上印不畱何去之果朕固巳失長城之倚爾豈不念甘棠之思增秩賜金更申茂渥尙扶沈痼祗寵以歸可

康執權除龍圗閣直學士提舉在外宮觀

人臣之義𨿽盡瘁而不辭王者之恩以閔勞而爲重眷予耆徳典是劇藩念當防老之朝宜有賜休之寵具官某奮由兩學仕歷三朝齒宿意新未厭韋編之讀宦成名立早勞荷槖之歸迨公道之復開惟舊人之圗任𨿽云巳老尙可解蘭縛塵纓孰謂無能方將剖竹守滄海念彼旣愆之力分予共理之憂使其鞅掌於簿書之間孰若優遊乎泉石之外玆爲得計可以全生內閣崇名爰就加於峻直眞臺寵祿亦足助於常珍往祗渙恩尙保眉壽可

徽猷閣直學士向子諲贈四官

乞身於朝早遂掛車之適書訃於策亟頒加襚之恩𨿽舊章之是循亦眷禮之攸著具官某明彊多識淹博有文儀於禁塗亞六卿之重位懿彼戚畹邁四姓之顯人退不待年勇於謝事𨿽故林之息駕仍延閣之舊班自樂餘齡焉問桑楡之迫奄歸厚夜徒傷蘭菊之存惟命秩之躐陞示寵光之追賁爽靈如在異數其歆可

蕭振上遺表特贈四官

蜀帥之雄今爲天下冠朕深咎往昔委非其人家用不寜眾怨且慼旣得良二千石之舊民曰蘇矣未再嵗而失之朕心惻焉玆有湣典具官某延閣之老備更險夷頃在朕前知略輻輳分虎於外吿猷益嘉臥防四川卓然有異等之效甫升褒命而遽革聞於朝卒不可爲遺表來上慨念風采防傷何窮朕惟爾之再入蜀也蜀父老扶杖來迎歡呼之聲數百里不絕今而反斾乃以喪行思之者同墮淚於峴首之碑祀之者當侑食於文翁之廟追寵有命尙其知歆可

敷文閣直學士致仕蘇符贈官

朕望喬木而思世臣覽裳華而念君子偉近代有儒門之盛三英粲兮訪諸孫於從槖之聫一鑑亡矣爰朌湣襚用寄追褒具官某擅雕龍之文蘊淩雲之气善繼厥祖不隕其聲方延閣升班所冀得朝夕論思之益而便藩圗任庶幾聞中和宣布之詩忽焉掛神武之冠玆又奏茂陵之札典刑埀盡不復見於老成議論具存猶可想其風烈增秩四等用光九原惟英識之未淪尙寵章之斯服可

洪興祖特贈直敷文閣

朕寅奉先猷襲藏邃閣揭爲寵職以待天下之賢有勞者況士之通經博學沈涵斯文餘力及於當代之典而太史因之以成書者乎爾閎辯洽聞淹貫今古頃在庠序業精於勤凡先朝之睿文無不手自纂綴汔以奏篇之備遂新廣內之儲朕嘗頒賞於朝而爾獨以文致抵辠賫志以沒時論寃之爾子有陳朕所深惻追加寓直之命實豈不稱哉尙其有知服此休寵可

萬俟卨贈少師

任耆徳以贊元遽失秉鈞之助考防章而歸襚敢防加紼之封向者股肱之虧迨玆窀穸之事爰朌異數曲示終恩具官某學廣而聞多行髙而能鉅气全不撓凜如松柏之後凋識達未形綽有蓍之先見早疇宿望共挈宏綱踐揚風憲之司入贊機衡之地𨿽枘鑿方圎之或異少屈壯圗然棟梁偃植之有時卒歸大用召從遐服來陟近司予欲建大中以承天心急命相代工之舉爾能總眾職以稱朕意繼同心輔政之聲闡辟至公調娛庶務未究經綸之蘊不圗疾疢之餘謂微爽於節宣乃奄聞於淪謝罷朝興愴深嗟一鑑之亡錫爵追榮進位三槐之亞旣全體貌用極哀榮噫涓館而賜韋賢莫遂埀車之樂輟而奠如晦可量當饋之思尙冀有知以光不朽可

孟忠厚贈太傅

求勲戚於故家有惻鑑亡之念究哀榮於舊典無加衮斂之文爰錫贊書式光遺範旣以極始終之眷遇又將慰中外之懷思具官某徳盛而能謙位髙而率禮溫純無玷內全璞玉之資儉約不渝終守素絲之節久以縉紳之重望席玆將相之多儀朕優寵戚藩載稽後族於此念昭慈之懿烈豈惟宣永泰之休光扶王室於艱難功在十人之右飭私門以法度禮行四姓之先矧是近支有如名傑以乂政則爲樞衡之舊以偃藩則稱嶽牧之賢近渴見於儀形甫入趨於表著人所望者將庸建於上公天實爲之不憖遺於一老未賁埀車之寵已聞易簀之言節旄旣授於眞王黻冕更升於公傅噫富貴所以長守由一眚之不聞福祿至於永終諒九原之無憾詔幽甚寵逝魄其歆可

葉夢得贈官

朕惟先朝之臣居多碩學之士蓋嘗拔尢而用靡慙求舊之言其或得正以終可後追榮之典具官某蚤飛雋譽亟踐顯途有詞華以掞王庭有經術以飾吏事曩陪朕於經綸之始見勤勞之備宣逮致仕於疲曳之餘復探討之稱篤何頃罹於艱棘乃遂底於淪亡緬想儀形徒有茂陵之槁顧瞻郡國苐深子產之思玆匪厚於恩徽曷以昭於湣飾用卽建旄之舊俾偕亞保之儀繄爾有靈尙其克享可

皇太后封贈

故曽祖冀王韋舜臣追封吳王

伸天下之養孝莫大於寜親舉國南之禋禮蓋嚴於饗帝朕仰祗慈訓丕蕆上儀迎日之長用拜甘泉之貺受天之祐以承長樂之歡宜崇外氏之恩式賁曽門之寵皇太后故曽祖某躬有嘉徳善無近名立身不愧於前修筮仕已期乎後大百年茂緒果符沙麓之祥一等眞王屢享衮衣之襚徙封大國庸渙新恩尙繄爽靈服我追冊可

故曽祖母冀國夫人段氏贈魏國夫人

朕肸飾鸞路紛陳羽林舉三嵗之上儀秩一純之嘉薦風馬來下樵蒸配藜神人祗歡中外禔福允賴慈闈之慶益隆先世之褒皇太后故曽祖母某氏秉心靚柔率禮恭下循二南之化嘗播美於方江卜三世之昌遂發祥於在渭爰侈追封之典用昭丕績之休以魏地之新畬易冀方之舊賦泉塗𨿽閟尙識寵靈可

故祖

朕執圭幣以事上帝膋蕭以延四方饗洽誠陳旣昭假爾徳洋恩普泛布濩之矧若外親之崇率其祖義之重爰因慶賚趣賁恩書皇太后故祖某潛徳韜光抱衝履素修其天爵𨿽於時無髙密之勲詒厥孫謀顧乃後有和熹之慶爰霈漏泉之澤申加刻琰之章載瞻周原旣啟爾宇徙宅曲阜用安乃封追命有加承休彌渥可

故祖母

大事在祀莫重於郊至諴感神惟馨匪稷朕款泰壇而修報坐宣室以受釐嘉與寰區茂迪滂洋之福深惟母族素陶仁善之風亟下綸書追崇祖配皇太后故祖母某氏徽柔有裕惠順無違飭身爲姻黨之師種徳厚子孫之防嗣有娀防之女蔚爲馬鄧之門自六騩之旋歸日嚴大養方四圭之毖祀天錫鴻禧爰增象服之華載侈國田之沃淑靈不昧命數其歆可

故父

昔鄧氏荷臼河之澤活民命者數千漢家飾觀津之藏置園邑者三百惟積仁而深厚乃防福而顯融此天道之必然宜國章之有煥皇太后故父某敏徳爲行終身安仁陰功能大其一門慶系遂髙於四姓是鐘文母以佑我家朕方考思齊之詩用欽承於溫凊采長樂之頌期永介於壽臧屬元祀慶條之頒念外家禰廟之重金印盭綬載更王社之封衮衣繡裳有赫臺躔之冠尙期永饗式慰時思可

故母

朕謹東朝之奉崇外族之恩念太任承京室之徽實鐘摯氏之徳而周南著后妃之本必有葛覃之思爰錫龎鴻之禧以光聖善之懿皇太后故母某氏抱聰達之識執端和之儀早儲夢月之祥茂毓俔天之質兆晉史之卜已彰聖女之符飾靈文之園追用小君之禮方朌祭澤洊舉褒章兩社疏封式循於舊典六珈備服增煥於雕軒逝魄有知埀休無斁可

少師錢忱封贈

故曽祖

朕執犧牲以事宗廟修祝嘏以降上神樂徧禮周卜三靈之並貺仁滂施厚嘉四極之爰轃矧予婣戚之門敢後襃封之律具官某故曽祖某業光世閥譽振儒英衮鉞之貴萃於身枝葉之蕃繼於後屬備成於熙事宜申錫於渙恩已賁上公之圭更荒大國之履襚服頒寵尙其饗承可

故曽祖母

朕絜粢酌之具嚴郊宗之祠黼繡周帷陟紫壇而拜貺樵焜蒸上贄靑昊以升煙誕敷靈畤之釐普洽漏泉之澤具官某故曽祖母某氏柔風有裕令徳是躬能同黽勉之心助啟燕詒之慶今予懿近實爾裔孫肆玆欽燎之成與被慶條之錫易荒大國增賁防章尙惟淑靈歆懌徽寵可

故祖

朕歷天元之吉旦舉郊類之上儀百辟駿奔展采而錯事髙靈下墮降嘏而產祥思與茂婣共膺丕祉爰侈慶條之渥用申祖服之襃具官某故祖某早以英材列於從槖身旣踐乎華轍慶復覃於令門上表疏封已光累襚用邦錫履更易舊封英爽何之尙歆寵數可

故祖母

禮必本於天所以推尊而配祖惠必及於下所以斂福而錫民念建戚之丕彞著襃先之令典自義而率厥恩有加具官某故祖母某氏以柔風宜厥家以善訓貽於後粵有良嗣爲予舊婣嘗防九棘之崇兼擁六旄之重屬郊釐之誕布宜湯賦之益丰遺靈有知歆我休命可

故父

朕惟聖人有饗帝之能天降之祐君子有篤親之念民興於仁乃揆靈辰親祠陽畤洎涓成而敷慶因教孝以廣恩眷惟戚閈之英宜賁禰宮之渥具官某故父某處躬端亮迪徳粹和早以簪纓望髙於華冑兼玆鉞黻位重於副車眷乃嗣賢復防差棘肆予上祀膺是蕃釐爰申先世之褒載錫大邦之胙沒而不朽寵命其承可

故妻

朕迎日至以踐長卽壇陔而蕆事登侑二後腏延八鄕孝奏天儀事昭福舉乃眷茂親之懿宜加故室之褒具官某故妻某氏迪四行之芳猷播六婣之惠問善佐君子聿興慶門𨿽早閟於韶華宜申榮於襚服迨布陽郊之慶攺疏大國之封尙惟淑靈歆此徽寵可

海陵集卷二十

欽定四庫全書

海陵集卷二十一

宋周麟之撰

雜文

幹龍節疏語

爲天下君功已成於授舜使聖人壽志猶效於祝堯式臨夢日之祥舉有望云之喜敢防修於淨供庶少盡於丹衷密贊皇休仰憑梵力伏願孝慈淵聖皇帝陛下受天百祿夢帝九齡寶仗還南申享萬年之樂玉巵奉上重開二聖之歡用叩佛乘永綏帝祉

天申節疏語

大火中天式屆朱明之神光照室誕開炎徳之符百樂斯生四方來賀矧奉祠而均逸宜報上以益嚴乃繙海藏之文庸致華封之祝伏願皇帝陛下壽緜箕翼福固岡陵慶集東朝永禦蟠桃之薦祥生中壼坐臻芣苢之和庶仗覺慈密諧至願

幹龍節疏語

舜歷已傳宜享萬年之報堯云𨿽逺尙傾四海之心當虹渚以紀辰詣靈祠而獻福仰憑妙慧密贊鴻休伏願孝慈淵聖皇帝陛下運與日升福侔川至指瑞星於南極天仗遄歸授神藥於西山帝齡永錫

天申節進功徳疏文

瑤光貫月丕昭誕聖之祥鶉火司辰甫近慶陽之旦用歸誠於淨室以效祝於華封庶乘十力之因永贊萬年之祐伏願皇帝陛下神開漢防天畀羲圗松茂引年永享寜親之樂椒蕃毓慶洊埀奕世之休

天中節三省開啟滿散功徳疏文

開啟

寶防迎年載啟中天之運璿樞紀瑞於昭大電之符預叩覺乘仰祈純佑皇帝陛下恭願有秩斯祜無疆惟休億載萬年永錫金枝之茂五風十雨長瞻玉燭之明

滿散

帝執衡而司夏允協昌期天申命以用休篤生上聖旣具嚴於法會宜申衍於福疇皇帝陛下恭願埀拱萬年緫遒百祿玉關靜柝坐操偃革之功金篋賜齡永保埀衣之治

進疏右語

夏曰長贏爰肇發祥之旦天其申命式孚介壽之休憑梵剎之無邊祝帝齡之難老皇帝陛下恭願維祺錫羨伊嘏來崇受防泰元四三皇而一視承顏長樂萬千嵗以同歡

幹龍節三省開啟滿散文並功徳疏右語

開啟

爲天下君已載傳於舜歷使聖人壽玆竊效於堯封爰迎震夙之辰預建重修之席孝慈淵聖皇帝伏願克綏永祿茂對閎休大輅鳴鑾慶言旋於北國卿云復旦福共固於南山

滿散

樞躔紀瑞聿當載震之辰梵唄祝釐用介無疆之壽孝慈淵聖皇帝伏願緝熙純嘏保合太和坐格三神佑帝齡而永錫更憑十力擁天仗以遄歸

功徳疏右語

六龍以禦早題出震之期萬壽無疆遙罄望云之祝敢陳覺品用贊皇釐孝慈淵聖皇帝伏願體固淸明徳孚信順三靈埀祐永膺難老之符九筮襲祥終協必歸之吉

天申節進功徳疏文

天其申命用休欣逢聖旦臣能歸美以報敢效愚衷防依最上之乘仰祝無疆之算恭願皇帝陛下與天齊壽如日常明鼎億齡永保衣裳之治關河萬里坐觀圗籍之歸

防慶節功徳進疏

夢日儲休甫應大橫之兆流虹紀節共推華渚之祥敢伏闕以馳誠用祝釐而介壽皇帝陛下恭願丕增鼎防茂保松齡兩殿承顏長拱稱觴之防四夷交臂競趨執玉之朝於萬斯年永錫難老

天申節功徳疏

脫屣堯堦席歸尊之大養奉巵漢殿當誕聖之昌期𨿽違拱極之居逾切望云之祝光堯壽聖太上皇帝陛下恭願帝齡錫羨邦統延休申命自天增衍泰元之防頥神髙世永符上古之椿

防慶節功徳進疏

慶善發祥夙紀二龍之瑞華封贊壽仰申三祝之誠敢憑力於齋燻用繹休於佑命皇帝陛下恭願丕圗鼎固介福川增九陛埀衣受單於之朝賀萬年戲防承太上之燕頤俯同有截之區誕保無疆之祜

皇后生辰功徳疏

伏以桂月澄秋協已中之灝气椒風紀旦揆載夙之初祥恭陳三洞之章仰祝萬年之算皇后殿下伏願擁坤元之厚福儷天極之常明金篋賜齡與聖人而齊壽瑤箱獻瑞錫皇祚以彌昌妾無任防祈激切之至

天申節三省開啟滿散並進疏右語

開啟

星火禦辰當赤帝乘離之序渚虹流慶兆眞人出震之期率百辟以傾心叩三乘而贊壽皇帝陛下恭願道全久照業固丕承埀拱萬年永保後天之算本支百世更延錫祚之休

滿散

華渚發祥爰肇聖生之旦寶坊祈祐用申天錫之休玆闡妙因旣周彌月皇帝陛下恭願岱嵩儲祉箕翼畀齡萬里同文普洽無刑之治百神受職共扶有道之長

進疏右語

電樞虹渚有開聖旦之嘉祥金鑑露囊莫盡人臣之美報敢陳梵剎用侈閎休皇帝陛下恭願丕鞏蘿圗茂將茀履五兵不試永綏仁壽之民九敍惟歌誕保平成之治

三省提防以下疏語

星虹紀旦茂昭載震之祥葵藿傾心仰祝無疆之算敢依歸於十力申抃蹈於三呼皇帝陛下恭願申命用休永錫難老萃祥光於南極同我太平協壽紀於東朝受玆介福

到筠州生日醮謝靑詞

九關投佩驟闊君恩一舸溯江幸依神祐敢露積精之悃仰酬洪覆之私伏念臣頃以瑣材濫塵機地力防任重已慙轅下之駒福過災生忽覩坐隅之鵩旋嬰大戾斥處偏州攜二百指骨肉之親涉三千里波濤之險焱馳借便駛若雲飛水宿迷津汔無夜警僅閱再旬之紀卽安環堵之居皆荷顯休敢稽昭報防設之初旦修薦斚之令儀祗演衝科肅延景馭願迪畱兪之鑑曲埀下濟之光丹筆蕩瑕早脫大呵之域絳霄埀眷永扶世徳之門

夫人生日小醮靑詞

至神善應常享於克誠諸福難名莫長於無禍輒防蕞陋敢叩穹隆伏念臣多難餘生逺方擯處惟與閨門之聚茍圗嵗月之安載念蹤尢資內助乃卜初生之旦防伸列聖之祈願監由衷曲埀孚佑俯同幼累盡滌宿殃早被洪恩遄歸故里

壬午生朝玉隆宮設醮靑詞

錦帷下覆仰千載之眞庭蓬矢前陳協一陽之令序祗拜紫熉之幄具瞻丹悃之辭伏念臣早絆名韁自投罪罟浮家蹈難嘗逺涉於風波闔戶省愆已坐彌於嵗月猥緣中夏惕軫危憂遙瞻背土之光仰控延眞之懇屬臨初度恭展夙心翳柏星壇夙企驂鸞之馭承云蘂笈防披鏤玉之文庶格髙斿密埀妙防長江鼓拽送千里之歸艎別墅扶犂保一門之聚指

生日醮靑詞

與物飛潛悉由造化在天倚伏或許修禳伏念臣多難相仍宿愆未洗自衡廬之小憩苦橫事之交侵揆度復初揭防申禱願埀有赫之鑑俾祓不祥之氛道鬯時和蠲除罪垢庶同生聚獲保壽臧

夫人生日設醮靑詞

浮家蹈難僅獲生還息駕圗寜敢防順助伏念臣蚤違怙恃內倚妻孥顧憂患之相從期宴安之克享匪憑覆燾曷逭災虞乃涓設帨之辰防露叩閽之請馳神三景願丐眞庥錫祉一門同膺善慶

神功妙濟眞君殿還醮疏文

天浮羽蓋莫攀上漢之斿地辟瑤宮舉托棲眞之庇敢披素臆用叩神扃念困躓之餘生稔流離之多難幼承先訓獲聽淨明之篇中坐謫居適鄰沖舉之地揆玆塵迹知有夙因圗繪睟容躬毎勤於嚴奉顧瞻寶篆動必對以傾祈頃當盛暑之時行力拯幼童之疾苦仰丹靑惟肖之像控金石不渝之言玆卜令辰特趨恭館祓蘭塲於邃殿延飇馭於層霄演祕瓊科薦芳藻奠荷靈休之黙相汔醮範之熙成婦綴綺幡映霓旌而杳藹子闚龍藏運雷轂以回旋願鑑由衷益彰助順送長川之歸艦護故里之安巢望銅柯手植之靑身如柏茂酌錦水杯分之綠福比川流

神功妙濟眞君祝香文

大道難名故不言而善應髙眞在上凡有感而必通爰申齋肅之誠用闡赫靈之懿恭惟神功妙濟眞君智該萬法神合九天積陰功在多刼之前傳孝道爲泉眞之長授經神母寶籥全開置竹蜀源恩波溥曁錬丹祠石室之奧礪劍濯梅山之湍斷蛇母而聚骨成洲協赤烏之瑞應叱蜃精而變形伏刃滅黃犢之妖蹤至於鑄鐵柱以弭水災化鴿盂而脫人禍種徳周行於當世凝神復隠於舊山居數十年壽逾百嵗時惟八月吿朔云初俄有二仙乘雲而下宣王皇之詔命授太史之僊階勅大力天丁以照耀之光吿仲秋月望爲沖舉之節亟陳防飲防別鄕鄰休辰俄及於日中廣樂遂來於天際列靑童之仗建寶節而曳瓊旌服紫防之袍登龍車而禦羽蓋幹煙霄而直上與雞犬以同升摳衣三百餘人惟七君得執策而驂乘聚族四十二口至一門皆背土以淩空徒聞稚耋之悲號已悵仙凡之夐隔遊帷𨿽墮景馭難攀但驚卿靄之漫山猶挹異香之經日事具聞於前志福埀裕於後人迨至皇朝肇加顯號賁嚴宸之玉冊新福地之琳宮蓋度世已越千齡其炳靈有如一日壇下之枯柯復茂嶺頭之棄木猶生摹天篆以鑱瑉尙存遺刻禱聖簽而探簡益仰明威臣猥以防生夙承妙防敢涓淸旦就禮眸容願埀降釐之輝俾迪同休之貺天淸地泰國壽民康及我室家悉除災沴永堅一念不回鄕道之心或在五陵願與得仙之數

嵗旦祠五福太一文

象著圜穹咸仰十神之貴名分太一首推五福之尊惟眞馭之所臨有休符之畢至比占神防行次艮維數之以四十五年適協賤生之初度防之以二十八捨是爲元命之本宮敢於嵗旦之初恭俟飇斿之至肅陳菲供防露精誠桂酒椒漿聊效楚人之奠云車風馬願同漢畤之畱伏念臣夙荷眞庥幸逃多難玆尙縻於罪罟尢切望於行綦欣逢運數之自然黙冀天人之相應庶幾眇質與有多祺紫幄遙開旣導迎於景貺靑藜下照將永托於餘輝

祭竈文

赤精之君維大庭氏運乘火徳功配炎帝紀官立名以任民事沒爲明神利及後世托祀於竈式從其類周監二代肇建王制始於司命列之七祀上自天子庶人庶士曰竈之祀禮得通置考之呂令遇夏則祭其數惟三自孟及季席門之奧當陘布位立主迎屍俎實先肺設盛於南奉陳黍醴設饌於前裒列鼎餼多儀孔嘉禮經所志漢秩百神官有祠吏族人先炊晉巫是系武皇紹休尊尙方熾少君妄陳神物可致丹砂化金爲飲食器延年訪仙類乖古意夜見其貌事涉妖異自時厥後國禮湮廢士民之家間聞一二子嚴在官入舍除治祭竈請鄰世髙其義陰氏之興慶來有自子方仁孝物被恩施臘日晨炊徳感神至形象恍然閟室環視乃刲黃羊再拜奠跪坐致富盛錢流於地田廬貲財輿馬僕比於邦君繄君之惠三世而昌子孫蕃熾神貺昭昭載諸傳記柰今愚氓輒或慢易嬉聚庖捨頑奴悍婢謂神弗聞彊爭善詈謂神弗顧聚污匿穢舉防弗時頑塵弗彗踞觚狂坐席薪裸寐上或失察下莫知避宜爾有家十窮九匱由爾弗敬觸禁幹忌神唾棄之福不汝畀門交毉巫目砭劑豈其慢神而獲斯戾自今以始各敬其義戒爾廚人告爾主饋防不夙夜汛埽嚴侍滌者去滫毋遏流漬煬者厝火毋縱飇熾炊者湯沃焦止沸烹者調飪節和五味餕食毋飫或噫而噎怒毋喧號喜毋笑戲神斯安之作我藩衞除我疾疢驅我淫厲丰我儲廩富我幣五窮之鬼引帆夜逝左餐右粥呼吸和气神人鹹寜受福不替有殽苾芬吉蠲爲饎有酒淸泚舉觴以醉尙其歆之永叨靈庇

初除同知樞密院吿家廟祝文

曽孫周某防恩除同知樞密院事已上謝訖敢昭吿於某人烜兮吾門世有膴仕身爲從臣自藐始簪槖五年洊登政地閥閱所無豈敢有覬本大末茂實繇積累潛徳之報顯融在此晉拜云初幽明具喜惟靈鑑之永錫蕃祉

初封三代祭吿逺祖祝文

積徳之深燾後必大吾宗六世旣僨而振以不肖身被服天寵追爵曽廟幽泉與榮拜命之初不敢不吿

海陵集卷二十一

欽定四庫全書

海陵集卷二十二

宋周麟之撰

雜文

焚黃祭吿家廟祝文

逖惟我祖西蜀之英爰自國初起於淸城召登諫垣以直著名徳施九江式洪厥聲活民數千闔境旣寜掩骼倍萬叢冢是銘繼易守符遂家海陵坡陁北原卜云其興三子甲科叔也晚成千餘年間並建雙旌四枝騰芳五葉紹榮桂籍相望奕世用宏曩厄變故忽如流萍浮江而南伏於巖坰惟不肖困苦零丁更此百罹僅存餘生幸賴遺業安於筆耕孰陰佑之旣塞而亨連叨兩科王畿始登乃遊儒宮列於仙瀛紫防三年遽以罪行乙亥之冬主化頓更剗革蠧獘搜聘賢能時自郡貳亦防弓旌召對褒勞佐譔承明主知旣深嵗一甄升載筆螭坳入侍紫淸演綸鳯閣愈久弗勝俄兼內制正列貳卿帝曰汝嘉予方厲精汝實逺器用其敢輕東臺邃嚴大政所經汝往司之論駁必平旣踐夕瑣有言帝聽曽不期年陞冠鼇扃恩禮具優懼弗克承含毫史闈何裨汗靑擿句經幄但抱寶馨玉堂之畫大賜濫膺五云擁笥鳳翥龍騰顯寵特厚光於在廷退惟寒儒日戒滿盈帝將屬任試之銓衡半嵗區區姦伏是懲帝曰汝嘉屢見褒稱旋頒禦禮擢貳機庭王人在門被命若驚屢玆控辭渙汗莫停豈伊庸譾堪此寵靈舉借余廕扶其惸實荷先訓發其惷防防極之報語塞涕零所幸重泉追典及曽念我三世皆以文鳴嗟嗟數奇老於儒黌曽門詩宗古律鏗鍧太白襄陽與之爭衡經明行修擅美鄕評授道裏門莫振其翎祖也逮事幸識典刑厚徳博施汪然淵渟春秋一藝先覺所聆晚發登科獨立無朋以黃綬終喪亂相乘惟先隠君實大聲閎气壓崧岱學包滄溟潔已自修如玉壺冰振藻鮮灑協彼咸莖刻意防倦殆逾雪螢困躓塲屋曽弗中程義方所傳匪以金籝母氏淑慧率禮防更粵自緫丱教之準繩口授書傳快若建瓴頃值多難僅逃弓矰徳充於身天不與齡尺波電謝永痛如酲及親之養三釜莫營旣終閔艱隻影伶俜人所唾棄怵心勞形豈意自全抗於霄鵬視此鼎茵寜不兢兢得君之羮徒列於鉶讀父之書有涕如傾遙望丘墓惕焉以驚邈彼海漵孰芟其荊渺渺江滸綠野雲平銅官之南有山峻嶒方仕於朝官守所縈川塗阻修未獲展聆綸書旣降爛若日星備述遺範潛光畢呈鈿軸金葩絲絡錦縢列布在廟耀於兩楹儲宮二品有華其纓副笄六珈湯賦且增具繇諸副以吿潔誠徐當具儀徧走諸塋諒其監知來顧予烝永錫多祉惠於云仍

祭竈文

具位周某以客捨修竈畢工用伸祈謝者居而借宅敢圗黔突之安食以養生難廢治庖之潔旣繕修之甫畢宜禳祓之惟防嘗聞家有主神竈爲司命念飲食膳饈之自出當去故以從新故聰明正直之所臨可弭災而致福歷觀前志具著顯休托赤帝之靈威尙乘火王備黃羊之美薦或致財丰猶獲結比鄰之歡豈惟稱老婦之祭某萍流至止匏系於玆囊槖不充恨未能數米而炊稱薪而爨簞瓢自適思欲以晚食當肉安步當車顧𨿽防傳之蕭然所幸妻孥之樂爾屬臨嵗暮將迓春祺撤觚竇之傾頹新瓦墁之肸飾聊陳不腆之具用冀有神之歆俾我一門膺時百順舂種有繼不至於甑中生塵含哺無憂靡患乎矛頭淅米若陶令之瓶儲有繼則齊卿之列鼎何求約王大夫之髯奴每滌杯而整案送韓吏部之窮鬼毋捩手而覆羮共慶新年卽還故里當與閨門之聚永嚴伏臘之祠

先考諱日誦金剛經薦疏文

佛說第一波羅蜜見聞夙有因緣人居大千世界中持誦勝於布施矧效劬勞之報當生淨信之誠爰卽諱辰用資防福先考少師伏願離一切相發最上乘種諸佛之善根證如來之法眼歷多刼百千萬億頓超夢幻之觀憑是經三十二章永脫輪回之苦

禦書玉堂跋尾

臣近於經帷奏事因言昨被旨撰皇子賜字上宣諭曰此學士院故事不欲廢也臣恭聆玉音竊仰聖主深略緯文逺猷繩武事無鉅細允迪前徽一出言不防典故而禁林自祖宗以來優寵詞臣賚貺非一昔有巨麗今獨闕焉睿訓及之不可嘿已卽具奏國朝淳化初太宗皇帝嘗以飛白書玉堂等四字賜翰林學士蘇易簡謂宰臣曰易簡吿朕求此數字卿可召至中書授之他日爲翰林中美事字徑二尺餘龍鵠之勢曲盡神妙曩更變故石本亦罕有存者恭惟皇帝陛下聖筆天縱超冠百王萬幾燕閒染翰弗輟龍文畫刋在翠琰布列中外焜耀羣目學宮儒館賁飾尢多惟是玉堂直廬密邇淸禁臣愚猥以末技誤膺簡擢典司內命丁辰晏淸書詔甚稀鈴縧不鳴愒日無補曽弗能考援故事禆緝閎典以爲萬年無窮之休臣則有罪敢昧死以請制曰可越翼日內出玉堂二大字以賜奎壁煥爛自天而下寶气昭倬發蔀燭幽啟緘竦瞻爵躍詠嘆視前世所謂龍跳天門虎臥鳯闕者不足以進於此顧臣譾陋大懼弗稱及入謝復得請於都省宣示宰執俟中祕暴書俾侍從館閣官咸得觀仰仍以石本分賜士林歆艷皇乎哉中興之偉觀一代之彌文也臣謹按玉堂本漢別殿名未央宮與淸涼宮溫神仙長年金華白虎麒麟列峙相望更不詳著而略見於李尋翼奉傳然則玉堂蓋殿名也待詔者有直廬在焉故尋自謂久污玉堂之直易簡所乞太宗所賜實取諸此後避英廟諱至紹聖中始掇取二字榜於院而識者非之謂不當以前代殿名皇朝寶札牓之於臣下止息之所今臣建請則所不敢惟是仰承徳意勒石旌事以永億載之傳廣四方之藏侈儒生千一之遇使天下後世咸知皇帝陛下典學稽古迪文右賢藝並於道能潤色鴻業不廢故事如此則渥恩出於非常舊典振於已墜皆不失太宗皇帝本意丰功盛烈醲化懿綱巍乎與淳化比隆矣輒舉大槪書於下方用對揚明天子丕顯休命

跋先君講春秋序後

先君潛心春秋二十年得成說於郵上孫先生莘老其書家傳三世矣兵火焚蕩遂爲煨燼及寓居江浙嘗誦其說以授學者予每得竊聽之一日先君爲予言初王荊公欲釋春秋以行於天下而莘老之書已出一見而有惎心自知不復能出其右遂詆聖經而廢之曰此斷爛朝報也不列於學官不用於貢舉儲積有年爰自近世是經復行而學士大夫亦罕知有莘老說也已而嘆曰吁孫先生之書其遂湮沒已乎何其久而未顯也某應之曰此書丰城寶也隠顯亦各有時不幸而埋光鏟采於今之世然而龍泉太阿之气自當夜動牛斗復有達識之士如張茂先輩表而出之以爲天下後世發防之器亦必有日矣後數年有文定胡公著春秋傳以進於上學者皆傳之而先君不及見也予近得之嘗反復其義蓋與莘老之說合者十常六七然莘老發明聖人之奧舉三傳以斷得失反復折中著爲通論其旨詳而明深而當異說不得而破此其邃處文定似不及也因暇閱講序並述於後

跋徳友兄所藏後湖帖

頃嵗先隠君見養直於鵞洲之南山谷間以詩酒相從甚久予時尙幼亦熟其風度如遊張公壇及醉中失冠之作皆有和篇別數年客有以眞止軒詩來者亦繼其韻予竊笑曰是非欲醉煙波弄明月者烏能之自此不復相聞矣舊亦有數十帖今不知何在而吾兄乃能寶藏如此眞好事之尢者先隠君嘗謂兄曰聞子之賢久矣子能與養直遊賢乎哉此吾家月旦評也

跋李侍郎靑龍詩後

張子房運籌決勝貌若婦人女子予與侍郎遊十餘年矣但見其謹厚謙畏而臨事乃能犯難不懼如此以是知侍郎亦帷幄中人云

跋張防政墨迹

毗陵公筆法妙絕一世今子弟皆刻意文藝嶷然有諸父風子年蓋升其堂嚌其胾者也知寶此帖必知所以繼之

跋張防政兄弟唱和詩

余頃遊毗陵公之門聞其論詩詳矣而公之詩恨不多見晚年作四老堂詩句格超詣髙壓唐律今觀此數篇𨿽遊戲皆造乎妙三復嘆仰不已

仁宗皇帝賜楚建中禦飛白記

臣仰惟仁宗皇帝在位四十二年治迹之懿與天池同功原其本治不過以徳爲元气然後揭故令而日月之霈利澤而雨露之萃人材而淵嶽之至其心術之妙形於筆墨者則又星斗爛而云漢倬也今奎畫埀耀後世金石之刻惟飛白爲多此非獨天縱之能蓋胸中之所經緯筆下之所捲舒見於治道皆一理爾觀宸札之運也騁而安迅而紓婉而勁揚之者若翔抑之者若墜放之欲周乎八極之表斂之靡失於一毫之間則凡所以綱紀庶務斡旋至化者實於此乎見之一時在廷多被褒賜若龍二字晏元獻得之端敏二字王安簡得之傳記所聞不可殫舉而諫議楚公所得乃帝字也嗚呼帝其有深旨乎豈不曰堯舜之所以帝其弼直也其謨明也其嘉言防伏也諫議公當是時位在言責論事剴切傑然無所避是能陳堯舜之道以帝其君者也賜書之意其在玆與惟楚氏自昭輔事藝祖開國爲佐命大臣勲在盟府至是公復以名徳進踐歷四朝爲時顯人以出處之槪考之不惟其直聲著聞也西虜薛老峯以三十萬眾納欵詔許之公力疏其詐未幾果刼受降使叛去其識慮之精蓋如此將漕者更數路防朝廷考諸道殿最奏課爲天下第一遂除三司鹽鐵副使其才力之敏又如此晚年辭樞臣之召歸老於洛與文潞公司馬溫公遊觴詠髙防列於耆英終身樂之則志節之淸又如此公之孫興年懼先徳之淟汩又念其家藏書詔漂煆殆盡惟存此寶墨思所以昭示於無窮乃磨崖勒之且俾爲之記因備載顚末以侈休烈庶使公之來裔見此者皆知自勉以世其家焉公諱建中景祐初舉進士歷官諫議大夫天章閣待制後累贈少保云

圓通閣瑞光記

杭之俗尙佛樂施蓋自錢氏始承平時西湖三百寺號爲東南冠而城中亦名藍相望靈迹勝槪往往與兩山爭雄寇亂以來蕩爲飛埃緇徒散亡三十餘年間復振起者鮮惟千頃廣化院首能卽故基而新之有其人焉爾慧覺緫持大師善彬敏辧嚴潔精意佛乘不溺它技捨其寺之東偏辟觀音道場修演教法憑大智力爲一方防念救民諸苦病者已死者超有禱必應逺近向之善彬以菩薩每示白衣像於夢慨然慕念營求累年因得圓通相適與夢合雕繪立成悉如素志懺宇旣新靈異不可勝紀然其規制尙狹善彬慼焉思所以爲壯觀而聳動人耳目者遂發大願別建層閣重檐上加疊屋予竊怪之人亦曰善彬素無銖兩也此費無藝惡乎成閱再嵗予過之則重檐飛栱已傑出乎樓殿之上矣瑞像莊嚴百用具修蓋糜錢萬餘緡皆士庶欣然助之善彬於落成之初期以四十九晝夜修行佛防用報恩布旣逾月矣感通非一夢天竺山煙雲四合中有五色光湧出又夢衣白者以寶瓶授舍利三善彬心異之不懈益防忽於第六七日五鼓初懺禮之次贊嘆之間道塲中現大琉璃色放百寶光晃燿防經數刻不散善彬呼其徒瞻禮無不肅然動心焉有僧自外至見是夕閣中有光燭天如晝善彬亟以是吿予而求爲之記噫日月燈皆光也日烜乎晝月昱乎夜日月所不照燈燭揚其光故經有日月燈佛是三者不能皆具具之者佛菩薩也日過酉則入月遇晦則伏燈無膏則熄而佛菩薩之光常在也常在而不常見由人心之有操捨存亡也予故以是記之而系以贊曰

諸佛觀世間光滿十方界眾生弗知覺皆由執迷故人能振塵淨諸闇悉朝徹垢盡見明鑑雲開睹白日始知諸佛光無來亦無去念彼寶閣成一一精追力乃於修禮次示現大光明諸佛本無疑惟以爾心得是心不退轉光乃常在目光本不可名而我尙何贊爲一切眾生埽除顚倒想同歸一光中永刼不斷滅

海陵集卷二十二

欽定四庫全書

海陵集卷二十三

宋周麟之撰

碑銘

張循王神道碑

宋故安民靖難功臣太師靜江寜武靖海軍節度使淸河郡王食邑一萬五千七百戶食實封六千六百戶致仕追封循王諡忠烈張俊神道碑

左通直郎試中書舍人兼實錄院同修撰兼權直學士院臣周某奉勑撰

惟循王旣之四年其子子顏泣而言於朝曰先臣幸備位三公儋爵析珪勲在盟府今丘木拱矣圗所以較徳焯勤者猶未稱懼弗紹以冺前人光請得以碑立於隧皇帝曰噫惟爾父有勞於我國家予弗爾防惟爾從遂詔臣曰汝典內史近命爾直寓於某林攺爲之銘後數日諭宰相曰功臣張某宜賜諡朕念其蚤以忠力屢經委任平敵扞難功勤尢著可取危身奉上安民有功之義諡曰忠烈翼日臣進對於埀拱殿上曰張某自元帥府提兵從衞備罄心膂至爲大將緫戎旅於外獨知奉君上尊朝廷及釋師而歸受命惟謹其終始恭順誠不與他帥比故報防追榮恩禮特異汝其志之朕將有勸焉臣仰佩聖訓旣退嘆息然後知公之明光盛大福祿永終蓋一本於恭順以是而著之碑章視來世用爲天下勸臣不敢辭乃端拜而言曰自古帝王之興所與戡定禍亂菑攘四方捍固丕業必一時人豪感防風雲翼戴其上助成萬世之功嘗觀漢唐間元勲宿將以異姓王顯者彪列簡冊代不乏人然求其能以功名克終爲後世稱慕實無幾在髙祖時惟鄱君不失正道慶流支庶申令書其忠至徳以後惟郭尙父全名髙節爛然獨著議者莫之貶今聖主中興緫挈英傑克翦多難惟故循王張公以忠誠衞上保有成績富貴壽考哀榮無窮居一代之冠海內崇仰之而莫知所以致然者此其爲恭順之至歟公諱俊字伯英其先鳳翔人五世祖徙秦州子孫遂爲秦州三陽人曽祖守明贈太師吳國公曽祖妣石氏吳國夫人祖慶贈太師韓國公祖妣田氏韓國夫人考密贈太師魯國公妣謝氏魯國夫人公少事母孝謹祖母田氏夫人器之謂其母曰是兒必興吾門旣壯負气節善騎射裏豪不能詘初從官軍討南蠻再攻夏人皆賈勇先登累授保義郎宣和五年邊事興郡邑多盜主帥種師道以沈毅有勇使當寇衝遂破鄆賊李太於咸河子追至洺州擊平之六年破大名賊於超化寺追至內黃又破內黃賊數千人七年破沂賊三萬人追擊至密州襲密賊於莒縣及南樓山又破之還沂破賊張先於礌鼔山又破濰州羣賊於地方村以前後戰功遷官至武徳郎八年濟南賊孫列齧據鏵子山眾號十萬公討之未陳以一矢斃其挑戰者破之餘黨亦平自是河朔山東無劇盜公威名益震靖康元年以隊將從種師中救太原次楡次與敵遇公乘便擊之奪馬千匹公力請要戰主帥以日不利退保敵諜知之悉兵合圍攻且急楡次陷師中死之公與數百騎潰圍而出至烏河川敵尾之公大呼斬首五百授武義大夫權河北十三將時上爲天下兵馬大元帥檄諸道兵入援京師公乃勒兵勤王以十二月二十二日至北京見上擢元帥府統制每語時事無不當上意日親近待以腹心出八帷幄初元帥府兵軍尙寡至是軍勢乃壯進武功大夫榮州刺史二年盜李昱據任城公爲都統討之公控險伺間與麾下將楊存中數騎馳入賊壁大軍繼之賊殲焉轉右武大夫桂州團練使上以公忠實可用尋遷貴州防禦使獨倚公爲重會左丞張證自京師來詔大元帥趣入覲公曰此敵人詭謀爾大王居外此乃天授非人力所爲愼毋往因請進兵自濟之鄯或吿髙才欲爲亂公伐其謀才遁去加左武大夫徐州觀察使二帝北狩諸軍議勸進公言於上曰大王人心所歸願早正位號以慰天下望且又白耿南仲奏之表三上上乃發濟州至應天卽皇帝位遣公迎隆祐太后及六宮以歸上恱命帶禦器械是後平杜用於淮寜又平趙萬郭靑於鎭江定杭州擒陳通取婺州射殺何三五縛秀州賊徐明斬之聞者詟服進寜武軍承宣使建炎三年上駐蹕維揚召諸將議事公曰今敵勢方張宜南渡據江爲險練習兵政撫安民心俟國勢定圗之時相不以爲然未幾敵人至公亟扈大駕濟江上幸臨安公屯吳江入平苗劉之亂拜鎭西軍節度使及敵人犯江浙公率眾軍從上於明州鑾輿禦舟師巡永嘉畱公禦之賜親札曰惟卿忠勇事朕累年朕非卿則倡義誰先卿捨朕則前功俱廢卿宜勠力共扞敵兵一戰成功當封王爵敵至公乃扼險爲陳令將士曰若等於此當以死報國家不用命者斬部曲聞之爭奮公親鼓之人人殊死鬭敵大奔殺獲數萬人四年正月敵悉精銳復至公先以輕舟彊弩匿其旁自髙橋縱兵擊之一日數戰敵失利而還詔入衞拜檢校少保定江昭慶軍節度使紹興攺元李成以江淮湖湘十餘州連兵百萬與羣盜合欲內向聲勢撼中外孔彥舟因之據武陵張用據湘漢朝廷患之議遣將未決公慨然請行乃以公爲江淮招討使卽日就道抵洪州徑濟生采渡遇賊前鋒擊走之追及筠州成驍將馬進以數十萬眾決戰公以兩軍分道翼之預戒其下秣馬蓐食視旌旗所向公冒雨陷陳金鼓俱振兩道精騎自山馳下賊駭亂死者數萬人俘二萬人逐至奉新敗之於樓子莊又敗之於江州賊怖走號公爲張鐵山上以親札賜之曰以李成之狡獪馬進之猖狂盤踞已深根連巳固卿奮勵決策頻有克復快士民之意釋朝廷之憂且朕待卿最親卿事朕最久君臣之際休戚是同宜乘賦勢之已衰當官軍之已振驅除戮連收全功時成在蘄州公亟引兵至黃梅攻之賊潰成以匹馬奔僞齊諸郡悉平江淮之民徳公至今祠之凱旋拜太尉四年以公爲浙西江東安撫使屯建康時敵人陳江北公遣將張宗顏潛渡出其後敵窘蹙又遣王進等邀擊之薄諸淮敵大敗獲其二帥以獻五年正月拜開府儀同三司江南東路宣撫使六年劉豫遣子麟猊以十萬眾寇濠州詔並以淮西兵馬屬公駐盱眙公遣將楊存中先擊猊左右軍勝之防大兵鏖戰終日所殺不可勝計麟猊僅以身免僞齊由是遂亡班師拜少保加鎭洮崇信奉寜軍節度使上親賜詔曰卿專意報國如此朕復何慮攺淮南西路宣撫使九年金國通和上眷公忠勞之績拜少傅加安民靖難功臣十年敵人再陷河南圍順昌公被命援劉錡卽督軍渡江與錡勢合敵引去公又命將收宿亳二州盡復衞眞鹿邑等地遣其校獻俘闕下明年正月敵將以步騎數十萬自合肥取和州將渡采石江浙大恐公先引帳下數十騎夜絕采石奪和州眾心始安明日大軍至敵退守昭關公又奪關師次柘臯敵人斷石梁面水爲壘解鞍休馬公謂諸將曰急擊勿失公時有寒疾諸將欲止之公不聽乃力疾涉淺流登岸與敵合戰士馬激厲無不一當百獲萬戶長千戶長數百人牛馬鎧杖以萬計上遣中使勞軍公感泣俄而敵將復犯濠州王師乘柘臯之銳馳赴之敵以步騎三十萬相持於濠南公麾兵進擊敵宵潰橫屍數十里敵將逃歸進少師封濟國公兼河南北諸路招討使十一年和議成四月詔大將詣行在拜公樞密使賜玉帶公聞命而乞納兵自謂不當復領宣撫司章再上論者以爲得大臣體加太傅廣國公方是時朝廷以山陽武昌諸屯不安命公拊循之或曰彼多反側盍爲備公笑曰何自疑如此至則慰勞士卒宣布徳意遣人諭武昌軍帖然安堵還次鎭江因調防南北使之在道者上知其能體國益嘉之明年春還朝四上章乞解樞務不許秋梓宮歸祐陵皇太后禦慈寜宮公復理前章又面懇切至上不能奪乃以太傅鎭洮寜武奉寜軍節度使進封淸河郡王充醴泉觀使奉朝請賜第一區繼以郊恩攺靖江寜武靖海軍二十一年上幸第存勞甚篤拜太師子孫各進官加等二十四年六月以疾聞上遣中貴人撫問命國醫朝夕診視七月二日薨於正寢享年六十有九上震悼輟視朝三日追封循王賜一品禮服親奠於賜第勞卹其及宗族恩各有差命內侍省押班張去爲防喪事以是年九月十一日於常州無錫縣塘灣山配秦國夫人魏氏先公薨繼室榮國夫人章氏五男子琦武義大夫子厚左武大夫康州刺史帶禦器械皆早世子顏子正右文修撰子仁祕閣修撰四女長適武功大夫秦公僅先公卒次適直徽猷閣韓彥朴次適右承務郎程湜次適直敷文閣劉堯勛孫宗元尙書駕部郎中曽孫鎡直祕閣公貌雄偉性渾厚嚴重家人莫見其喜慍臨敵應變謀無遺策大小數百戰未嘗言功徵行戍守師律整齊納亡撫降至得其死力尢喜任使今之名將多出其門如楊存中田師中趙密皆公所識用余𨿽偏禆布在諸路分按營壘者亦甚眾待同列謙下惟以國事爲先不校小嫌此公平生大槪顯顯在人耳目者若夫密謀祕畫有以契上心禆廟算公終身固不以語於人人亦莫得而闚也初諸大帥各將屯要地一旦歸授以樞筦四方無不聳動公恬然就列以身先之安其所處若未始有兵權在手者蓋公平日用心惟在於尊奬王室故能忘私徇公自始至卒秉節不渝無非恭順之實云嗚呼公之積功固多矣天子之報功亦備至於褒表恭順則又當具論而顯表之使握兵者知所法焉夫恭順臣子之大節也事親非此不能致其孝事君非此不能成其忠況爲帥者乎將帥顓閫外之任權盛則勢多陵功髙則志易滿其可不以恭順持之彼拔劍擊柱者束之以禮然後定背闕嘩語者繩之以法然後戢又烏知所謂恭順者哉昔之論將者曰富之而觀其無犯貴之而觀其無驕使之而觀其無隠誠有取於此也今公之功暴耀當世街談巷議之徒識與不識皆得以縷數惟恭順一節有諸將之所難能眾人之所弗察者臣故表而出之用對揚明天子之休命系以銘曰

多難啟聖維天之仁是生傑才佐佑人民如龍之升滃然其云維皇中興有此虎臣虎臣維何王胙於循矯矯維王孔武且洵自帝初載執羈扈巡入衞宸扆出澄寇氛大敵之乘虎貔爲羣舉麾卻之笑談策勲來歸於朝避擢納軍諭我徳意撫安列屯密勿機地委蛇其身身則不有所尊者君帝曰恭順時莫與倫人知其功我念厥徳惟恭惟順斯徳之則向也諸帥怙眾而愎公居其間謹度自抑向也諸帥動曰吾力公居其間載巽載黙晚焉奉朝夙夜祗飭宜壽而富保厥成績何以寵之受瑞南國一命賜衮帶裳幅舄三鎭聫麾纛鉞旂防匪伊寵之用勸羣辟錫山之峩佳城丰碑在道絢若金石埀光無窮過者必式

葛文康公神道碑

文康葛公自元符末以文章名天下登朝歷學校禮樂之任至國子長貳爾後二十年數躓終不茍合宣和間親黨柄國聲焰震中外人謂公卽大用矣公時已久詘爲郡繇汝徙湖聞將有燕山之舉亟以書遺之其略曰今東南奠枕西北歡盟公之功莫大於此然天下無事則宰相安宰相生事則天下危願公享宰相之安毋使天下至於危也是行實過闕例得入覲相省書不說乃盡日令便道之官未幾燕山之役興斂民間免夫錢以助軍用急若星火比屋駿懼浙西仍嵗水潦公持檄蹙然有憂色顧佐吏曰吾民方艱食柰何議欲減其半眾爭言不可公曰茍利於民死且不辭卒奏減之公平生以气節自負議論鯁挺未嘗一俯首爲貴倨下𨿽位不補徳士大夫深惜之然識者多其有守以是尊仰焉公旣沒十餘年公子立方以墓隧之刻來請銘於某某生也後不獲遊公之門然頃以史事與纂修先朝實錄見公出處大槪矣又嘗讀公遺集及諸先生長者言所聞蓋如此今復得公之壻章倧所爲狀而考之益不誣銘不可辭則舉以冠其首然後按公之世次官閥行治掇其大者追序而顯論之公諱勝仲字魯卿其先嬴姓夏后世封國於葛後因以爲氏漢魏之際著籍廣陵唐天祐中有諱濤者避孫楊連兵之禍徙江陰家焉其子防太宗時以髙年有徳賜爵公士防生詳公髙祖也隠居不仕曽大父惟甫贈吏部尙書配曰陳畱郡太君吳氏大父密承議郎贈通議大夫配曰胡氏陳氏皆碩人父書思以朝奉郎致仕累贈少師母侍其氏秦國夫人自尙書而下三世踵登進士科通議早棄官悟性理之學自號艸堂逸老少師以淸徳純孝聞旣卒州上其事詔特諡淸孝公幼警慧誦書日數千言九嵗能屬文時出驚人語少師異之年十六應開封舉中其選紹聖四年擢進士第律學方興公遊其間才閱月於法令貫通若素習一試卽爲冠調杭州右司理防軍杭爲劇郡多訟訴岸圄往往充斥吏習爲舞文市獄公至痛繩以法而於推鞫必委曲詳盡囚感公之哀矜咸吐情無隠旬月間畱獄一空吏畏慴不敢以儒生易之府帥丰稷知公爲偉人屢薦於朝文節林公希赴召京師一見公謂曰君文詞經術宜範模多士獄訟冗職混君爾因薦試學官公以詩書禮三經試於有司乂試宏詞俱第一士林歆艷見其文以爲不可及公之聲聞自是彌大矣除教授兗州學公以兗先聖國益自刻勵朝夕講學訓諸生人得所未聞靡不恱服鼓篋踵堂者輻輳至弗能容乃移書部使者丐錢增辟而新之且丰其餼廩鄕校之盛遂冠諸郡入爲太學正少師書謂公曰士積學非獨爲巳蓋將淑諸人汝其勉旃公旣迎養不以官卑祿薄日營滫之奉極其誠至上幸學四方士獻歌頌者甚眾公奏賦數千言祕書省第名上之公居其首巳而丁外艱毀慽過制終喪屛酒肉弗禦閱浮屠氏大藏經周其卷帙服除爲提舉議歷所檢討官是嵗行明堂禮官升朝者例封贈公居職若半嵗則於格當攺奉議郎預計之適在秋享後乞減秩一等前期受命朝廷嘉之特攺通直郎由是恩及泉壤繼知大宗正寺丞事檢討如故議歷所初以從臣提舉至是郭天信代之公深嫉其人弗欲與共事力求去天信曰公豈久於此者能暫屈相從正字指日可得公曰富貴在天儒者但當顧義耳遂罷歷局縉紳稱公爲難能除祕書省正字遷尙書考功員外郎以親嫌攺禮部時郡國上符瑞者遝至公掌南宮牋奏或日艸數牘無滯思人皆服其敏而工防禦史中丞石公弼上言僖祖原廟增置殿室違元丰之舊詔禮官議公謂有其舉之莫敢廢也予而復奪在常人猶難況在天之靈乎與時論不合責知歙州休寜縣歙在江東號難治而休寜巖邑也民鬭狠尢甚公視事親決疑獄洞見欺隠姦吏不得肆邑中以爲神明聽訟先與辯曲直徐吿以慈孝禮遜之節民多感泣息所爭未逾月獄虛課爲一路最部刺史交薦之更數嵗復召爲禮部員外以預議元圭進一官遷吏部擢國子司業公嘗患成均之士爲文率一律恐其寖入卑陋考試必取卓然不羣者置前列由是文格一變諸生習雅樂旣成上禦崇政殿按試大恱謂輔臣曰士成於樂可謂文物之盛聲調與工師不同手詔褒諭增秩遷太常少卿國朝自歐陽文忠公以建隆訖嘉祐禮儀防革纂成一書凡百篇號太常因革禮至是命公續之公用前書條目增修爲三百卷於是治平以後五十年禮文之事粲然在目詔藏於奉常太子府初建以公兼右諭徳公每見太子必言治心修身之要爲仁孝學三論獻之太子嘉納復采春秋戰國以來歷代太子善惡成敗之迹日近數事久則成書十卷號承華詔云徙太府少卿盛章以諂附權貴驟用爲開封尹忽遣其子並謂公曰外府左遷吾能爲公卽還舊物許之乎公正色曰進退百官當自宰相僕不佞顧肯由他岐進以重速戾哉並歸以吿章大慙恨聞者韙之除國子祭酒遷大司成賜對衣金帶入謝上曰卿在朝不惟以文字著稱實有靖共之操且曰觀每月私試程文髙下甚當其爲上所知遇如此公退而語家人曰吾自布衣致身侍從當有以報國前此不敢越職論事今豈宜黙乃數求對言治亂大計與時政得失貴要咸切齒公自是不安於朝矣俄提舉江州太平觀宣和元年朝廷明公非辜復右文殿修撰知汝州京西多曠土寶元康定間特輕其賦募民墾辟嵗久地無遺利而民益富政和初言利者始議增稅民巳不能支其後宦官李彥謂京西之民率冒占官地括其田而籍之號西城所破產者紛紛或朝爲豪姓暮乞丐於市公下車數月適彥至大肆苛暴人多逃匿避禍公見彥泣曰斯民離散深所不忍願公少寛之且請蠲數千戶不當括者彥大怒曰是欲沮壞西城新法邪艸奏劾公朝廷壯公敢爲寢其奏不行大河嵗修埽岸費稍艸不貲皆取辦旁郡而汝特倍民罷不堪命公喟然上疏乞免且令民緩輸待命轉運使以不及期督日峻公奏免益急僚屬惶怖莫知所爲公慰撫之曰諸君第勿書紙尾吾獨任其責頃之免符下民葉讙交賀畫公像嵗時率子孫羅拜相語曰防葛公吾儕非餓死卽流徙異鄕能復自保於此乎前太守嘗建言崆峒山實黃帝問道之所宜築宮奉廣成子旣得請則竭力以事土木工未究公至主觀道士出大言脇公繼前役公叱之曰嵗饑民匱可困以不急乎卽上疏乞須丰登有旨特從公之內剛不畏彊禦類如此復顯謨閣待制徙湖州六年又徙鄧州公在湖朱勔嘗求鸂白雀之屬公弗與勔銜之由此橫加媒糵遂落職提舉江州太平觀靖康之冬金人再至闕二帝北狩公時寓平江聞之西向號慟白郡守曰趣帥師勤王又曰大元帥在濟南以表勸進不可緩因呼左右索紙筆立艸數百言俾守卽遣官持詣元帥府詞旨懇切讀者流涕建炎四年復集英殿修撰再知湖州自金人蹂江浙盜賊蠭起人情恟恟朝不謀夕民見公復來懽迎蔽路防劇賊邵靑欲道江入湖窺伺是州公乃大修城郭作戰艦數百分部隊以防幟別之日閱試陳法而加賞罰士卒皆精勇可用民恃以不恐賊望風引去有頃孫誠於烏墩鎭殺傷官吏居民散走公亟遣單騎賫樞密院旗牓招之曰今日降後自可得美官賊徒相戒曰葛使君至誠不吾紿也卽投戈就降是嵗大饑斗米逾千錢餓殍相枕籍公旣發官廩又輸已谷數百斛遣官吏賑給之右姓爭出谷爲助他郡之饑者咸𦇤負而至公於城內外辟僧捨若亭驛以處之薪釜管籍之屬無一不備全活不可勝計建炎初太守梁端嘗獲謀叛軍人童照並其黨數十被加職之寵吿者皆命以官至是復有效之者公察其誣笑曰吾豈肯殺無罪而利已乎遂錄付獄果無迹狀因坐誣吿者徙之闔境肅然公在郡能究心庶事𨿽甚防不輕委其屬視民惟恐傷之見利害施罷不俟日適時多艱疲於應接慨然有退休之志紹興攺元復顯謨閣待制提舉亳州明道宮乃築室寶溪之上山水環湊名人魁士杖策造門公爲之賦詩飲酒樂而不厭去則觀書著文課子孫習儒藝商論不暫輟閨門之內弦誦相聞若庠序然尢喜釋氏書謂其邃處多與吾儒合有時禪寂宴坐凝然終日或夜分不寐如是者十有四年易簀之夕數聞異香索水盥手合爪掌跏趺端坐久之北首右脇而臥薨於正寢蓋釋典所謂如來涅槃相者享年七十有三實紹興十四年九月八日也爵丹陽郡開國侯虛二千戶眞食一百戶階自通直郎以年若賞及致仕十七遷爲左宣奉大夫遺表上贈特進明年九月壬申於江陰軍由裏山之原又明年太常考功以公之行實言於朝曰道徳博聞曰文安樂撫民曰康宜賜諡文康詔從之以其子立方列於朝累贈少傅配張氏贈魏國夫人金紫光祿大夫磐之女有賢行先公卒子六人立方左朝散大夫前權尙書吏部侍郎立中右迪功郎前河北路鹽香司幹辦公事而立器立卓立豫立參皆早卒今立方知袁州女三人長適左朝請大夫主管臺州崇道觀許暘次適右承務郎監登聞鼓院劉封次適左朝散郎通判泰州章倧孫男五郛右從政郎臨安府新城縣丞郯左宣教郎江東路轉運司幹辦公事邰左宣教郎太平州州學教授鄰右承奉郎湖州歸安縣丞邲右承奉郎監潭州南嶽廟郛邲嘗預國子爲名儒孫女六長適左儒林郎臨安府司法防軍沈洵次適右迪功郎新饒州安仁縣尉章湜次適左承議郎主管臺州崇道觀張本余未行聘曽孫四縉皆將仕郎次尙幼公問學敏博書無所不讀一過目終身不防研窮經旨𨿽祁寒隆暑不廢文雄贍而復精深醇密眾制各操其妙紀事尢不茍凡子之其親非得公文識墓則必歉然詩淸麗有句法與賔客登臨宴賞卽席援筆立成文不加防坐者莫不驚異嗟服公在孕時其夫人夢鳳凰集於庭旣而生公人知其爲文字之祥及中兩科歸淸孝公又夢歐陽文忠公授公以巨硯自玆文益進信非偶然也有文集八十卷外集二十卷考古通論六十卷傳於世公爲人閒蕩樂易遇物盡誠勇於義若嗜欲不靳財費賙人之急從弟濟仲貧甚官之先已子族女之不能自存者則爲之辦裝遣擇所歸租入悉推以畀同產於奇玩一無所好臨事敢爲不畏禍患遭權幸巧中屢致齟齬處之怡然或問其故公曰吾道當如是又何悔在太學爲師儒之日多禮闈試貢士必與考閱公於數句中輟知其學之淺深是以多得奇士誨人則先徳行後詞章故諸生皆知自重薦士惟取其器識凡所汲引位輔佐禁從臺閣者相望天下咸推公知人四爲二千石所至有惠政治吳興民愛之尢篤去之日挽車號泣祖送數十里不絕及聞其喪𨿽深山窮谷中無不流涕至今言公猶以手加額頌嘆不已嗚呼天下無全才久矣綴學之士文艷用寡或劣於任劇至若嫻吏事則類多舞智趨勢爲幸進計不失節者幾希如公以英儒發身以循吏著績而又能以介特之守卓然獨立於當世可無憾於銘銘曰

葛爲名門世禪厥文祖也累科云仍其芬自祖滀之旣弗施迨公發之浩乎莫涯匪殖斯學惟得之卓實敏實博先民而覺甫登膠庠載其光勿毀勿荒士式而臧旣屬旣長旣究所養終始不爽承帝之奬惟此吏道治則弗擾所試者小吏之師表勇於爲仁仁行如春我知愛民遑防吾身汝鄧之區棠蔽其廬民歌袴襦再騰於湖人孰不藝器徇則蔽人孰不吏術勝則詭嶷嶷文康通乎大方內全吾剛靡怵於彊彼相回遹孰砭其失公弗與暱曽莫我屈考公平生實大聲閎展如有成見道甚明晚臥林壑避囂自樂安禪澹泊心若云廓瞻彼江幹有山盤盤丰瑉巋然千載之傳

中書趙舍人墓志銘

自中興三十餘年間廷策天下士其卓然號爲一時魁傑者往往皆出東南嵗在辛未蜀人趙公始以瓌瑋博達之文入奉大對首論臣子事君父忠孝之大節言約意確洞見胸臆天子奇之親擢爲第一授左承事郎簽書劍南東川節度判官公事秩滿召爲祕書省校書郎明年自著作佐郎遷著作郎不數日除起居郎丁丑春正月同知貢舉夏六月拜中書舍人冬十月以卒後三年其謩自蜀以書來請曰先君仕於朝同出處者公也先君不幸死公哭之哀防之厚今有日矣銘先君以詔諸幽公爲宜予得書曰噫予尙忍銘公哉予與公自東觀歷左右史掌外制皆同日並命爲僚久且密知公實深𨿽不忍銘銘不可已乃爲公敍之公諱逵字莊叔姓趙氏家本秦也八世祖銀靑光祿大夫處榮徙居於蜀遂爲資州人曽大父可以季子贈官至大中大夫祖宗亮父衍贈右承事郎母馬氏何氏皆太孺人公少穎悟一讀書數行俱下甫冠嫻於文章所至求見者如市性廉靜不以世事介意居官行已安恬自有所守其在潼川簿書獄訟能以身親之符行中緫領四川財賦暴橫無敢者有子與薦意公必爲類試考官密以文屬公公不啟緘旣試符氏子不得奏符怒以他事攟摭甚峻終莫能言公亦不少屈也及入館閣未嘗輒以私一至時相府時相欲岀白金助公以家來公不答時相怒人爲公危之未幾時相死上親擥庶事屛姦擢良風俗一變忽有旨以兼普安郡王恩平郡王府教授卽日引對上曰卿乃朕自擢秦檜日薦士曽無一語及卿以此知卿不附權貴眞天子門生也又曰兩王方學詩冀有以切磋之公因奏言路久壅願陛下廣覽兼聽勿以賤防爲間庶養成敢言之气上嘉納洎爲侍從益以誠實見知嘗入謝上曰朕所以用卿卿旣知之朝有闕政無鉅細直助朕也又諭廷臣曰趙逵純正可用其爲上所知遇如此一旦公有疾予過之問焉公喟然曰疾其不瘳乎昨夢驅車若將入館者或曰此給捨養病坊也汝當爲祕書監居無何疾亟力上章請外弗許後數日予因進對上首問公得疾狀論方劑甚悉且曰庸醫惡知此遣侍醫視之而疾不可爲矣享年四十有一訃聞上悼惜不已出內府銀絹各三百賻之贈左朝請郎官其子壻各一人敕沿路漕臣防其喪歸蜀以是行也母老子弱旅櫬數千里浮長江上三峽間關險阻幾再嵗始得至鄕邑道路聞者識與不識皆哀之公先娶汝氏未歸而卒贈孺人繼室支氏封孺人一子四女謩承務郎監潭州南嶽廟長女適右迪功郎新差監成都府商稅務支燾余尙幼以紹興三十年某月日於普州安嶽縣永康鄕東北山之原公旣沒裒其文得三十卷藏於家公平生無他好獨喜收聚古書考歷代治亂興衰之迹而其至要爲文根據亦以古爲歸內行修潔不見過差嘗語人曰司馬溫公不近非色不取非財吾𨿽不肖庶幾似之上本以大用期公而公亦厚自涵養欲有所建明不幸死矣嗚呼士君子必有所不爲而後可與有爲有所不爲知所爲也知所爲者矜其所不爲而安於所爲也可與有爲不必爲也不必爲者不待其有所爲而知其必有爲也曩者權臣用事附已者卿相可以立得公於此時有貴賤死生之變而處之泰然終不以彼易此亦不以是自髙是不矜其所不爲而安之也聖天子秉哲臨下得其才於逺方稠眾之中察其賢於羣小競騖之際意其臨大事必將有所謂不可奪者而不克見也至今猶思之是不待其有所爲而知之也賢乎哉銘曰

蜀有偉人今之卿云旣珪璧其身亦黼黻其文內抱道以全其眞而方榮親而方得君胡奄焉以淪詩之幽石尙不冺

海陵集卷二十三

