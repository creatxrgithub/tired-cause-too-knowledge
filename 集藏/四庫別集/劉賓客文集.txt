

欽定四庫全書

集部二

劉賓客文集

別集類一【唐】

提要

【臣】等謹案劉賓客文集三十卷外集十卷唐劉禹錫撰禹錫字夢得彭城人貞元九年進士登博學宏詞科歷官檢校禮部尙書兼太子賓客其集亦名中山集陳振孫稱原本四十卷宋初佚其十卷宋次道裒其遺詩四百七篇雜文二十二首爲外集然未必皆十卷所逸也禹錫在元和初以附王叔文被貶爲八司馬之一又喜以詩詞調謔人頗嫉之以是屢起屢蹶然韓愈獨與之友善集中有上杜黃裳書歷引愈言爲重又外集有作子劉子自傳一篇敍述前事亦不甚詆諆叔文蓋其人本急於功名致爲羣邪所詿誤者其文章恣肆宏辧近杜牧之之流而詩律尢精白居易盛推之至謂其在在處處有神物防持陳師道稱蘇軾詩初學禹錫呂本中亦謂蘇轍晚年令人學禹錫詩以爲用意深逺有曲折處劉克莊後村詩話稱其詩多感慨惟在人𨿽晚達於樹似冬靑十字差爲閒婉似非篤論也始禹錫所與唱和者白居易及令狐楚李吉甫等皆一時名人嘗編其唱和詩爲彭陽集吳蜀集汝洛集有夢得所作序引皆在外集中而其書在宋已佚惟正集文二十卷詩十卷明時曾有刋本頗行於世而獨無外集故流傳甚罕今兩淮所進有明毛晉汲古閣所藏抄本紙墨精好蓋猶從宋刋本錄存者謹合爲一編著之於錄用還文獻通考卷目之舊焉乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

劉賔客文集卷一

唐劉禹錫撰

賦

問大鈞賦

始余失臺郎爲刺史又貶州司馬俟罪朗州三見閏月人咸謂數之極理當遷焉因作謫九年賦以自廣是嵗臘月詔追明年自闕下重領連山郡印綬人咸曰美惡周必復第行無卹嵗杪其復乎居五年不得調嵗二月有事於社前一日致齋孤居慮靜滯念欻起伊人理之不可以曉也將質諸神乎謹貢誠馳精敢問大鈞其夕有遇寤而次第其詞以爲賦

圓方相函兮浩其無垠窅防翕辟兮走三辰以騰振孰主張是兮有工其神迎隨不見兮彊名之曰大鈞敧以臨下兮巍乎雄尊天爲獨陽髙不可問工居其中與人差近身執其權心乎其運循名想象斯可以訊曰嘻防之未生其猶泥耳落乎埏埴惟鈞所措忽然爲人爲幸大矣工賦其形七情與俱嗇智不授畀之以愚坦坦之衢萬人所趨防一布武化爲畏途人或譽【平聲】之百說徒虛人或排之半言有餘物壯則老乃惟其常否終則傾亦不可長老先期而驟至兮否逾數而叵量𨿽一夫之不獲兮亦大化之攸病謹薦誠上問兮俛伏以聴是夕寢熟夢遊乎無何有之鄕抗陛級乎重霄兮異人間之景光中有威神兮金甲而煒煌頷之使前兮其音瑯瑯曰吾大化之一工也居上臨下亷其不平汝今有辭吾一以聴播形肖貌生類積億橐籥圏匡鎔鏈消息我之司智初不爾嗇不守以愚覆爲汝賊旣賦汝形輔之聰明盍求世師資適攸宜胡然抗志遐想前烈倚梯靑防舉足斯跌韜爾智斧無爲自伐鑿竅太繁天和乃泄利逕前誘多逢覆轍名腸內煎外火非熱今哀汝窮將厚汝愚剔去剛健納之柔濡塞前竅之傷痍兮招太和而與居貫以待人兮急以自拘道存壼奧無示四隅軋物之勢不作兮見傷之機自無汝不善用吾焉嗇乎且夫貞而騰气者膴膴健而垂精者昊昊我居其中猶輪是蹈以不息爲體以日新爲道倮鱗蜚走灌莽苞皁乃牙乃甲乃殈乃剖陽榮陰悴生濡死薧各乘气化不以意造賦大運兮無有淑惡彼多方兮自生丑好爾奚不徳余以驟壯姑尢我以速老邪觀汝百爲又或不然赤子哇哇急其能言亦旣名物防時蹁躚春耕其丘投種之日釋耒而嘆何時粟實望所未至謂余舒舒欲其久畱謂我瞥如我一子二誰之曲歟彼蒹葭之蒼蒼兮霜霰苦而中堅松竹之皸皴索籜兮不若榯荀之可憐納材葦而構明堂兮固容消而力完揚且之晳兮不可以常然當錫爾以老成蒼眉皓髯山立時行去敵气與矜色兮噤危言以端誠俾人望之侮黷不生爾之所得孰與壯多不善處老問余而何受教而回蘧蘧形開向之威神孰爲來哉乃遽衣促盥端慮滌想委佩低簪持簿叩顙而言曰楚臣天問不詶今臣過幸一獻三售始厚以愚終期以壽忘上問之罪濯已然之咎心憎故術腹飽新授馳神淸拜手稽首

砥石賦【時在朗州】

南方气泄而雨淫地慝而傷物嫗神噫濕渝色壞味𨿽金之堅亦失恆性始余有佩刀甚良至是澀不可拔剖其室乃出遡陽眇眡傳刃防脊鱗然如痏痂如黒子如靑蠅之惡銳气中錮猶人被病然客有聞焉褁宻石以遺余沃之艸腴雜以鳥膏切劘下上眞質焯見躊躇四顧逌【余周切】爾謝客微子之貽防喪吾寶客曰吾聞諸梅福曰爵祿者天下之砥石也髙皇帝所以礪世摩鈍有是邪余退感其言作砥石賦

我有利金兮以利爲佩遭土卑而慝作兮雄鋩爲之潛晦如景昏而蝕旣兮與肌漆而爲癘顧秋蓬之不可刜兮尙可遊乎髖髀之外利物防蔽材人惆悵俾百汰之至精蟠一檢而多恙豈害气之獨然兮將久不試而然彼屠者之刃兮獵者之鋋不灌不淬兮揉錯銜鈆日鼓月揮兮刲腴擊鮮晥防以耀芒蓊淫夷而騰羶豈不涉暑而防沴兮鼎用之而成妍有客自東遺余越砥圭形石質蒼色膩理剗其鱗皴滑以滫瀡如衣澣垢如鼎出否霧盡披天萍開見水拭寒焰以破眥擊淸音而振耳故態復還寶心再起旣賦形而終用一防垢焉何恥感利鈍之有時兮寄雄心於瞪視嗟乎石以砥焉化鈍爲利法以砥焉化愚爲智武王得之商俗以厚髙帝得之傑材以奏得旣有自失豈無因漢氏以還三光景分隨道闊狹用之得人五百餘年唐風始振懸此大砥以礱兆民播生在天成器在君天爲物天君爲人天安有執礪世之具而患乎無賢歟

楚望賦

予旣謫於武陵其地故郢之裔邑與夜郎諸夷錯雜系乎天者陰伏陽驕是已系乎人者風巫气窳是已囂雰浮浮利於樓居城之麗譙實鄰所捨四垂無蔽萬景坌入因道其逺邇所得爲楚望賦云

翼軫之野祝融司方陰迫而專專實生沴天濡而雺土泄而泥气罕淑淸兮淫氛曀曀中人體支兮爲瘥爲瘵以曠滌煩兮利居髙於物外我卜我居於城之隅宛在藩落麗譙渠渠四阿垂空洞戶發樞眸子不運坐陵虛無嵗更周流時極慘舒萬象起滅森來貺予櫺軒之外羣山巃嵸岡陵靡阤勢若相拱出云見怪窈蔚森聳露夕霞朝望如飛動檐廡之下大江澒洞支流合輸泄入云夢羲和望舒出沒兩涯涵泳之族聱牙防呀秋水灌盈漩石飄沙流枿軒昻舞於盤渦逮及收潦澹如緑醽白石燐燐倒影羅生蘋末風起有文無聲悠逺煙緜與空蒼然湘沅之春先令而行臘月寒盡溫風發榮土膏如濡言鳥嚶嚶三星嘒其曉中植物颯以飄英雲歸髙唐艸蔽洞庭目與天盡神將化並圎方相涵遊气杳冥熙熙藹藹藻飾羣形枿樹童丘積空凝靑環洲曲塘含景曜明恢臺之气發於春季涉夏如鑠逮秋愈熾土山焦熬止水瀵沸翔禽跕墮呀咮垂翅曦赫歊蒸陽極反陰二儀交精下上相歆云興天際歘若車蓋凝矑未瞬彌漫霮防驚雷出火喬木糜碎殷地空萬夫皆廢懸霤綆縋日中見昧移晷而收野無完塊少陰之中景物澄鮮丹葉星房燭耀川原夕月旣望曜於丹泉上鏡下冰湔塵濯煙宿麗潛芒獨行髙躔皓一气之悠然潔有形而溢淸杳防明而斐斖想遊目於化先夜無眹以䢐徵金霞暈乎海壖明星方揚斜漢西懸璿柄如墮半沈層瀾雞啁唽而晨鳴兮日荏苒以騰晶動植了兮已分山川郁乎不平復人寰之諠卑洶浩浩以營營追向時之景光不可驟得以再更意華胥之夢還猶仿像而馳精日次於房天未降霜百卉猶澤水泉收脈故道朘【音宣】削衍爲廣斥水禽嬉戲引吭伸翮紛驚鳴而決起拾防翠於沙礫時時壯風振槁揚埃蕭條邊聲與鴈俱來寒氛委積萬竅交激楚云攺容飛雨凝滴灑林遞響淅瀝捎槭飛電照雪以騰光柔蔬傲霜而秀坼躔次殊气川谷異宜民生其間俗言夷招三閭以成謡徳伏波而構祠投粔籹【尼呂反】以鼓檝豢鱣魴而如犧蟠木靚深孼祅憑之祈年去癘蠲敬祗威擊鼓肆筵河旁水湄薦誠致祝郤略躨跜【躨跜虯龍動皃靈光賦】渚居鱻食大掩水物罟張餌防不可遁伏顯舉潛縋晝撞夜觸設機沈深如拾於陸彼遊儵之瑣類咸跳脫於窘束𨿽三趾與六眸時或加乎一目亦有輕舟軒輊泛浮拕綸往復馴鷗相逐莫夜澄寂嘯歌羣族傖音俚態幽怨委曲逗疏柝扵江城引哀猨於山木巢山之徒抨木開田灼龜伺澤兆食而燔郁攸起於巖阿騰絳气而蔽天燻歇雨濡穎垂林巓盜天和而借地勢諒無勞而有年罷士閒人逸爲末作求金渚涘淘汰瀺灂流注濻沱繁光熠爚貪賈來貿發於懷握無翼而飛潤於丰屋哂耕耘之悒悒徒胼胝以自鞫我處層軒日星回還閱天數而視民風百態變見乎其間非耳剽以臆說兮固幽求而縦觀觀物之餘遂觀我生何廣覆與厚載豈有形而無情髙莫髙兮九閽逺莫逺兮故園舟有檝兮車有轄江山坐兮不可越吾又安知其所如怳臨髙以觀物

傷往賦

人之所以取貴於蜚走者情也而誕者以遣情爲智豈至言邪予授室九年而鰥痛若人之夭閼弗遂也作賦以傷之冀夫覽者有以增伉儷之重云

嘆獨處之邑邑兮憤伊人之我遺情可殺而猶毒境當歡而復悲人或朝嘆而莫息夫何越月而逾時太極運乎三辰轉寒暑而下馳有歸於無兮盛復於衰猶昧爽之必莫又安得而怨咨我今怨夫若人兮曽旭旦而潛暉飄零日及之萼【日及槿也朝生暮落一名王蒸爾雅】倐忽蜉蝣之衣川走下而不還露迎暘而易晞恩已甚兮嘆絕見無期兮永思我行其野農民桑者舉按來饁亦在林下我觀於途禆販之夫同荷均挈荊釵布襦羽毛之蕃鱗介之防和鳴灌叢雙泳漣漪薨薨伊虫蠢蠢伊豸逰空穴深兩兩相比何動類之萬殊必雄雌而與俱物莫失儷以孤處我方踽踽而焉如我復虛室目淒涼兮心伊欝心伊欝兮將語誰坐匡牀兮撫嬰兒何所丐沐兮何従仰飴袴在身兮昔圍蹉跌鞶囊附臂兮餘馥葳蕤誠天性之潛感顧童心兮如疑嘵然有難繼之慕漠然減好弄之姿指遺掛兮能認遡空帷兮欲歸我入寢宮痛人亡兮物攺其容寶瑟偃兮柱絕瑤臺傾兮鏡奩空寒罏委灰虛幌多風隙駒晨轉牕蟾夜通步揺昏兮网黏翡翠芳褥掩兮塵化蛩蛩閱刀尺之餘澤見巾箱之故封玩服儼兮猶具繁華謝兮焉従想翩躚於是非求僁窣與防防信奇術之可致嗟此生兮不逢徒注視以寂聴怳神疲而目窮還抱影以獨出紛百哀而攻中系曰龍門風霜苦別鶴哀鳴夜銜羽吳江波浪深雌劍一去無遺音悲之來兮憒予心洶如行波洊浸淫悵緣情而莫極思執禮以自箴已焉哉苒苒生死悠悠古今乘彼一气兮聚散相尋或鼓而興或罷而沈以無涯之情愛悼不駐之光陰諒自迷其有分徒終怨於匪忱彼防莊兮何人予獨累嘆而長吟

何卜賦

余旣幼惑力命之說兮身久放而愈疑心回穴其莫曉兮將取質夫秉龜楚人俗巫而好術兮叟有鬻卜而來思乃招而祝之曰嘻人莫不塞有時而通伊我兮久而愈窮人莫不病有時而間伊我兮久而滋蔓吾聞人肖五行動止有則四時轉續變於所極一嵗之旱人斯具舟三月之熱人斯具裘極必反焉其猶合符予首圓而足方予腹陰而背陽胡形象之有肖而變化之殊常經曰剝極則賁居賁而未嘗剝者其誰否極受泰居否而未嘗泰者又其誰鶴胡不截鳬胡不禆防何罰而踸踔蚿何功而扶持紛紜恣睢交作舛馳似予似奪似信似欺孰主張之問於子龜卜者曰招我以粗問我以防有天下之是非有人人之是非在此爲美兮在彼爲嗤或昔而成或今而虧君問曷由主張其時時乎時乎去不可邀來不可逃淹兮【闕】孰捨孰操豕喙之毒堇雞首之賤毛各於其時而伯【音霸】其曹屠龍之伎非曰不偉時無所用莫若履豨作俑之工非曰可珍時有所用貴於斵輪絡首縻足兮驥不能逾跬前無所阻兮跛鼈千里同涉於川其時在風沿者之吉溯者之凶同蓺於時其時在澤伊穜之利乃穋之厄故曰是邪非邪主者時邪諒淑惡之同出兮顧所丁之若何夫如是得非我美失非我恥其去曷思其來曷期姑蹈常而俟之夫何卜爲言訖執龜而起予退而作何卜賦於是蹈道之心一而俟時之志堅內視羣疑猶冰釋然

謫九年賦

古稱思婦已歷九秋未必有是舉爲深愁莫髙者天莫濬者泉推以極數無逾九焉伊我之謫至於數極長沙之悲三倍其時廷尉不調行當跋而天有寒暑閏餘三變朝有考績明幽三見顧堯之民兮亦昏墊而有嘆嘆息兮倘佯登髙髙兮望蒼蒼突弁之夫我來始黃合抱之木我來猶芒山增昔容水攺故坊童者鬱鬱而涸者洋洋天覆地生蓊兮無傷彼族而居向之投荒彼軒而逰昨日桁楊信及澤濡俄然復常稽天道與人紀咸一僨而一起去無久而不還棼無久而不理何吾道之一窮兮貫九年而猶爾噫不可得而知庸詎得而悲茍變化之莫及兮又安用夫肖天地之形爲

望賦

邈不語兮臨風境自外兮感從中晦明轉續兮八極鴻蒙上下交气兮羣生異容發孤照於寸眸騖遐情乎大空物乘化兮多象人遇時兮不同嗟乎有目者必騁望以盡意當望者必緣情而感時有待者瞿瞿忘懷者熈熈慮深者瞠然若喪樂極者衝然無違外徙倚其如一中糺紛兮若斯望如何其望最樂睎慶霄兮遡阿閣如雲兮天顏咫尺如艸兮臣心踴躍扇交翟兮葳蕤旗升龍兮蠖略日轉黃道天開碧落凝瑞景於庭樹掬非煙於殿幕望如何其望且懽登灞岸兮見長安紛擾擾兮紅塵合鬱蔥蔥兮佳气盤池象漢兮昭回城依鬥兮闌干避禦史之驄馬逐幸臣之金丸望如何其望攸好宗萬靈兮越四隩漢帝仙臺兮秦皇海嶠霓衣踴於河上馬迹窮乎越徼紫气度闗而斐斖神光屬天而照耀睆眷眷以馳精聳專專而觀妙望如何其望有形視蠢蠢兮窮防防楚塞氛惡兮蕭闗燧明暈籠孤月角奮長庚沙多似雪磧有疑城煙雲非女子之气艸木盡王者之兵審曳柴之虛警破來馳之先聲信有得於風鳥示無言於斾旌望如何其望且慕恩意隔兮年光度雕輦已辭兮金屋何處長信艸生兮長門日莫徯翠華之儻來仰天以自訴況復湘水無還漳河空注淚染枝葉香餘紈素風蕭蕭兮北渚波煙漠漠兮西陵樹夫不歸兮江上石子可見兮秦原墓拍琴翻朔塞之音挾瑟指邯鄲之路望如何其望最傷俟環玦兮思帝鄕龍門不見兮雲霧蒼蒼喬木何許兮山髙水長春之气兮說萬族獨含嚬兮千里目秋之景兮懸淸光偏結情兮九回腸羨環拱於白楡惜馳暉於落棠諒衝鬥兮誰見伊戴盆兮何望【平聲】豈止蘇武在胡管寧浮海送飛鴻之滅沒附陰火之光彩鶴頸長引烏頭未攺恨已極兮平原空起何時兮東山在永望如何傷懷孔多降將有依風之感宮人成憶月之歌歌曰張衡側身愁思久王粲登樓日回首不作渭濵垂釣臣羞爲洛陽拜塵友

山陽城賦

山陽故城遺趾數雉四百之運終扵此墟裔孫作賦蓋閔漢也詞曰

我止行車霣涕於山陽之墟是何蒼莽與慘悴舂陵之气兮焉如踣昌運於四百辭至尊而伍匹夫有利器而倒持兮曽何芒刃之足舒懿王迹之肇基曁坤維之再敷邈汜陽與鄗上怳蛇變而龍攄痛人亡而事替終此地焉忽諸嗟乎積是爲治積非成虐文景之欲處身以約播其徳芽迄武乃獲桓靈之欲縦心於昏爇其妖熖逮獻而焚彼伊周不世兮姦雄乘釁而騰振物象漼以易位被虛號而陽尊終世殫而事去胡竊揖讓以爲文嗚呼維神器之至重兮蓋如山之不騫使人得譬乎逐鹿固健步者所先諒人事之云爾孰云當塗之兆也自天亂曰久矣莫可追陞彼墟兮噫嘻獨遺武兮貽後王之元龜

秋聲賦

相國中山公賦秋聲以屬天官太常伯唱和俱絕然皆得時道行之餘興猶有光陰之嘆況伊郁老病者乎吟之斐然以寄孤憤

碧天如水兮窅窅悠悠百虫迎莫兮萬葉吟秋欲辭林而蕭颯潛命侶以啁啾送將歸兮臨水非吾土兮登樓晚枝多露蟬之思夕蔓趣寒螿之愁至若松竹含韻梧楸蚤脫驚綺防之曉吹墮碧砌之涼月念塞外之徵行顧閨中之騷屑夜蛩鳴兮機杼促朔鴈叫兮音書絕逺杵續兮何泠泠虛窓靜兮空切切如吟如嘯非竹非絲當自然之宮徵動終嵗之別離廢井苔合荒園露滋艸蒼蒼兮人寂寂樹槭槭兮虫咿咿則有安石風流巨源多可平六符而佐主施九流而自我猶復感陰虫之鳴軒嘆涼葉之初墮異宋玉之悲傷覺潘郎之麼麼嗟乎驥伏櫪而已老鷹在韝而有情聆朔風而心動眄天籟而神驚力將痑兮足受紲猶奮迅於秋聲

劉賔客文集卷一

欽定四庫全書

劉賔客文集卷二

唐劉禹錫撰

碑上

代郡開國公王氏先廟碑

唐制五等有爵服而無山川登於三事得立四廟備物崇祀以交神明敬先報本以輔孝治有國之令典也維長慶三年前相國王公始卜廟於西京崇業裏公時鎭劍南東川上章曰臣涯官秩印綬品俱第三請如式以奉宗廟制曰可是嵗仲冬申命長男孟堅祔其主於三室明年公入爲禦史大夫復以十二月躬行烝祭間嵗公出梁州就拜司空禮崇異數廟加祀室太和二年增新室旣成祔顯考於尊位告饗由禮觀之者以爲世程第一室曰上儀同州別駕府君諱元政以妣博陵崔氏配第二室曰湖州安吉縣令贈尙書刑部員外郎府君諱實以妣贈扶風縣太君馬氏配第三室曰朝散大夫靑州司馬贈戶部侍郎府君諱祚以妣贈武威郡太夫人賈氏配第四室曰溫州刺史贈太尉府君諱冕以妣贈魯國太夫人博陵崔氏配初周靈王太子晉遇浮丘公化爲神時人號曰王家其後遂以命氏顯於秦者曰翦三世將秦師子孫分居晉代間東漢有徵君霸霸孫甲亦號徵君徙居祁縣爲著姓故至於今爲太原人自漢涉魏益以熾昌凡十葉至後魏度支尙書廣陽侯冏廣陽有二子神念神感神念南奔梁神感北仕齊惟儀同府君廣陽侯五代孫也唐興於太原實従義旗佐成王業故有開府儀同之寵惟刑部府君以功臣子理二邑不躋貴仕故有錫羨後大之祥惟戶部府君幼孤以孝聞於鄕曲未冠以文售於有司由前進士補延州臨安縣主簿防詔徵賢良策在甲科授瀛州饒陽尉嵗滿遷渭南天后在神都而東畿差重遂由渭南轉河陽適逢建萬象神宮甸內吏分董其役因上書切諫繇是名益聞開元初以大理司直馳軺車聨讞大獄閩禺朔漠所至決平蚤以欒棘傷生晚成劇恙樂就夷曠故不至大官惟太尉府君生於治平時以文學自奮年十有五賁然従秋賦明年春升名於司徒又一年宗禦層樓發徳音懸文詞政術科以罝髦士府君策最髙授太常寺太祝未防復以能通道徳南華沖虛三眞經進盩厔尉天寶中歷右拾遺左補闕禮部司駕二外郎屬幽陵亂華遣兵南服因佐閩粵攺檢校比部郎中行軍司馬時中原甫寧江南爲吉地二千石多用名徳乃以府君牧溫州朝廷虛公卿以俟髙第及聞訃永嘉人輟舂罷社搢紳間以不淑相弔焉𨿽位負於道而邁徳垂矩後之人得以纉承丕揚之其儲休啟祐有自云爾生三子皆聰明絕人長曰沼以神童仕至檢校禮部郎中次曰潔以奇文仕至國子司業今代郡公實季子也蚤在文士籍射策連中咸世其家貞元中徳宗聞其名自藍田尉召入禁中視艸厥後三典書命再參內廷憲宗器之付以國柄翊贊有道𨿽冊免常居大僚今年自梁州請覲上思用舊臣爲羽儀遂領太常其公府如故以一心事六君顯官重務靡不揚歷且夫起諸生至三公而心愈卑道益廣出授黃鉞以伯諸侯入服華章以謁家廟追崇極大位血食備多室享全榮而奉昭薦嗚呼公侯之孝歟宜書廟器以視喬公之三鼎其辭曰

閟宇神庭邃淸而嚴上公之儀四室耽耽犧以潔牲粢以大糦交神尙敬合魄尙气子侄宗工駿奔奏事副笄侈袂儼恪居次孝孫兢兢執爵而升以祼以擩以伏以興水陸具來羶薌畢登列於圜方其器增增乃禴乃嘗敬而追逺二昭二穆孝以尊本瞻瞻幾幄蹜蹜堂梱禮成起慕涕落衮濡露踐霜誰無永懷不如達者哀與榮偕逢時奮庸誰不得位不如仁人以道爲貴惟公之達兮名以顯親惟公之仁兮徳以澡身六朝之淸臣一代之全人宜其世家翼翼振振罔不肅祗於廟之門

彭陽侯令狐氏先廟碑

今上元年七月十三日汴州刺史宣武軍節度副大使知節度事汴宋亳等州觀察處置使銀靑光祿大夫檢校禮部尙書兼禦史大夫上柱國彭陽縣開國伯令狐公西向拜章上言守臣楚防被恩澤列爲先侯得立家廟以奉常祀制書下其奏於有司於是善相考祥得地於京師通濟裏居無何新廟成公以守藩故申命季弟監察禦史定卜牲練日越八月丁亥祔饗三室塪墉以尙幽設幄以迎精禮無尢違神用寧謐第一室曰秦州上邽縣尉諱濬以妣太原王氏配第二室曰綿州昌明縣令贈吏部尙書諱崇亮以妣贈太原郡夫人河東柳氏配第三室曰太原府功曹參軍贈太子太保諱承簡以妣贈魏國太夫人富春孫氏配明年十月公由浚郊以介圭入覲眞拜戶部尙書進爵爲魯侯旣辭戎防得以列侯謁三廟是嵗南至上不視朝又得以時展祭先期致齋栗然以敬旣齊盡志歆然永思奉其百順陳以具物始躋而處恭終獻而汍瀾旣卒事顧麗牲之石宜有刋紀乃俾家老授其牒於所知云令狐晉邑也晉大夫魏顆以輔氏之功始封焉其易名曰文國語所謂令狐文子是已其先周文王之昭畢公髙之裔畢萬爲晉卿始封於魏自萬至顆蓋四世其後三十七世藍田侯蚪仕拓跋魏爲燉煌郡太守子孫因家遂占數爲郡人藍田之孫熈在隋爲納言惟上邽府君納言之孫道克肖而位不至惟尙書府君西州之右族光未輝而徳已基惟太保府君志爲君子儒以經明居上第調補陽安縣主簿歷正平尉汾州司法參軍陜州大都督府兵曹終於太原府首掾始以顓經進旣仕旁通百家愛谷梁子淸而婉左丘明國語辧而工司馬遷史記文而不華咸手筆朱墨究其防防愷悌以肥家信誼以急人徳充齒耋獨享天爵故休祐集於身後徽章流乎佳城凡以子貴承澤降命書告第者始贈尙書祠部郎中再贈禮部尙書三加右僕射四爲今稱【一作四進太保五爲上公】先夫人亦四徙封宻印累累邦族聳慕生三子皆才彭陽公爲嗣次子從端實肅給今爲檢校膳部郎中參河東軍事季子前所謂監察禦史今主柱下方書溫敏而有文綽綽然眞令兄弟惟彭陽以詞筆取科名累參侍從由博士主尙書牋奏典內外書命遂登樞衡言文章者以爲冠擁節總戎率身和眾畱恵於盟津變風於浚都言方略者以爲能夫浚師嚄唶難治乘釁竊發寖成習俗蒞止五載飲和革心束馬來朝熊羆隕涕問公還期觴必祝之畱爲常伯旋命居守汴人聞公之東近而愈懷翹翹瞿瞿盡西其首言遺愛者可紀焉貴而率禮老而能慕怵惕乎霜露齋莊乎廟祧睦其仲季施及鄕黨言孝悌者歸厚焉勒銘於碑以代夷鼎文曰

已孤之孝莫如備物顯顯新廟四阿三室時惟仲月卜用柔日醴醆苾芬牲牷博腯籩甒在堂蕭膋在庭孝孫烝烝躬若奉盈低簪委紳薦俎登鉶肹蠁交感涕流緣纓禮以備儀誠以致美祖考來格錫之丕祉工祝告訖退循軒戺乃授風人作詩以紀猗歟彭陽之寵光佐憲皇穆穆皇皇西省東臺疊爲侍郎國之大政咨爾平章敬宗凝旒俾鎭雝丘入爲地官令守東州彭陽之忠厚宜介福以壽東郊旣釐可復朝右緜緜其冑系於周舊由我顯起必昌其後太和紀元作廟之首刻碑廟門龍集巳酉

髙陵令劉君遺愛碑

縣內之大夫鮮有遺愛在其去者蓋邑居多豪政出權道非有卓然異績結於人心浹於骨髓安能久而愈思太和四年髙陵人李士淸等六十三人思前令劉君之徳詣縣請金石刻縣令以狀申府府以狀考於明法吏吏上言謹按寶應詔書凡以政績將立碑者其具所紀之文上尙書考功有司考其詞宜有紀者乃奏明年八月庚午詔曰可今書其章明有以結人心者掲於道周雲涇水東行注白渠釃而爲三以沃闗中故秦人常得善嵗按水部式決泄有時畎澮有度居上游者不得擁泉而顓其腴毎嵗少尹一人行視之以誅不式兵興已還寖失根本涇陽人果擁而顓之公取全流浸原爲畦私開四竇澤不及下涇田獨肥它邑爲枯地力旣移地徵如初人或赴訴泣迎尹馬而占涇之腴皆權幸家榮勢足以破理訴者覆得罪繇是咋舌不敢言吞寃銜忍家視孫子長慶三年髙陵令劉君勵精吏治視人之瘼如熛疽在身不忍決去乃循故事考式文曁前後詔條又以新意請更水道入於我裏請杜私竇使無棄流請遵田令使無越制別白纎悉列上便宜掾吏依回不決居二嵗距寶歷元年端士鄭覃爲京兆秋九月始具以聞事下丞相禦史禦史屬元谷實司察視持詔書詣渠上盡得利病還奏靑規中上以谷奉使有狀乃俾太常撰日京兆下其符司錄姚康士曹掾李紹實成之縣主簿談孺直實董之冬十月百眾云奔憤與喜並口謡手運不屑鼛鼓揆功什七八而涇陽人以奇計賂術士上言田白渠下髙祖故墅在焉子孫當恭敬不宜以畚鍤近阡陌上聞命京兆立止絕君馳詣府控告具發其以賂致前事又謁丞相請以顙血污車茵丞相彭原公斂容謝曰明府眞愛人陛下視元元無所恡苐未周知情僞耳卽入言上前翌日果有詔許訖役仲冬新渠成涉季冬二日新堰成駛流渾渾如脈宣气蒿荒漚冒迎耜澤澤【音釋】開塞分寸皆如詔條有秋之期投鍤前定孺直告已事君率其寮躬勞倈之烝徒讙呼奮襏襫而舞咸曰吞恨六十年明府雪之擿姦犯豪防就施爲嗚呼成功之難也如是請名渠曰劉公而名堰曰彭城按股引而東千七百步其廣四尋而深半之兩涯夾植杞柳萬本下垂根以作固上生材以備用仍嵗旱沴而渠下田獨有秋渠成之明年涇陽三原二邑中又其衝爲七堰以折水勢使下流不厚君詣京兆索言之府命従事蘇特至水濵盡撤不當者繇是邑人享其長利生子以劉名之君諱仁師字行輿彭城人武徳名臣刑部尙書徳威之五代孫大歷中詩人商之猶子少好文學亦以籌畫幹東諸侯遂參幕府歷尹劇縣皆以能事見陟率不時而遷旣有績於髙陵轉昭應令俄兼檢校水曹外郎充渠堰副使且錫朱衣銀章計相愛其能表爲檢校屯田郎中兼侍禦史斡池鹽於蒲錫紫衣金章嵗余以課就加司勲正郎中執法理人爲循吏理財爲能臣一出於淸白故也先是髙陵人防被恵風而惜其捨去發於胸懷播爲聲詩今采其防而變其詞志於石文曰噫涇水之逶迆漑我公兮及我私水無心兮人多僻錮上游兮亁我澤時逢理兮官得材墨綬繠兮劉君來能愛人兮卹其隠心旣公兮言旣盡縣申府兮府聞天積憤刷兮沈屙痊劃新渠兮百畎流行龍虵兮止膏油遵水式兮復田制無荒區兮有良嵗嗟劉君兮去翺翔遺我福兮牽我腸紀成功兮鐫美石求信詞兮昭懿績唐故朝議郎守尙書吏部侍郎上柱國賜紫金魚袋贈司空奚公神道碑

嗚呼有唐淸臣尙書吏部侍郎奚公貞元十五年十月甲子薨於位詔贈禮部尙書太常考行諡曰某是嵗臘月丁酉葬於萬年縣之某原後三十有四年子爲諸侯爲大夫門戶有煒於是門下生琢石紀徳掲於我阡云公諱陟字殷衡其先在夏爲車正以功封於薛下故以降爲譙郡人或因仕適楚復之秦今爲京兆人隋唐之際再世以明經爲博士家有賜書曽祖簡亦以文學爲太子司議郎大父幹繹仕至光州刺史烈考諱某有道而尙晦終徐州司功參軍贈和州刺史由子貴也天以大運生萬物而以正气鐘賢人至和來宅其徳乃具公實有焉幼而擢陵苕之秀長而成淸廟之器羣倫月旦咸以第一流處之及從鄕賦曁升名太常果居上第明年詔郡國徴賢良設四科以盡材公居文詞淸麗之目授文館校書郎時徳宗新卽位聲怛虜庭西戎畏威底貢內附詔諫議大夫崔河圖持節卽虜帳以報之使臣欲盛其賔寮以自大遂嘿表公爲介換大理評事除書到門公方爲人子不敢許以逺稱病弗果行歸寧壽春養志盡敬丞相楊炎勇於用才擢公爲左拾遺奉安輿而西未防再集荼蓼居後喪將闋是嵗建中四年京師急變黃屋順動狩於巴梁公徒行間道以歸王所旣中月而詔授起居郎充翰林學士創鉅愈遲病不拜職攺太子司議郎従大駕回入尙書爲司金元士且參筦之務有頃持湣冊宣恩於薊門將行錫銀朱於靑蒲上復命稱防轉吏部外郎是曹在南宮爲眉目在選士爲司命公執直筆閱簿書紛挐盤錯一瞬而剖時文昌缺左右丞都曹差重遂轉左司郎中尋遷中書舍人執事者繄公識精以斟酌大政非獨用文飾也防江淮間民被水禍上湣焉特命公宣撫之許以便宜及物赤車所至如東風變枯條其利病復奏咸可轉刑部侍郎時主計臣延齡以險刻貴幸而與京兆尹相惡以危事中之尹坐譴已又逮系其吏峻繩之事下司宼主奏議者欲文致而甘心焉公侃然持平挫彼嶽嶽君子聞之善其知道不私刑曹旣淸以余刃兼領選事居一年授權知吏部侍郎又一年卽眞是秩言能審官者本朝有裴馬盧李四君子物論以公嫓焉時得疾發癰有國醫方直禁中上促遣如第且敕之曰某賢臣也悉術以治之及有司以不起聞上震悼加等公娶瑯邪王氏石泉公之曽孫友壻皆一時彥士長子某蚤不祿第二子敬則歷太僕少卿今爲濮州刺史兼禦史中丞賜金紫以連最就加貴秩俾視九卿第三子敬以詞蓺似續登文科歷左補闕今爲尙書刑部郎中第四子炅舉進士最小子某咸砥礪纂修宜爲名公家子其邁徳垂裕之光乎公少以名器自任及顯達急於推賢視其所舉則在西省薦權丞相由右史掌訓詞在中銓表楊僕射由地曹郎綜吏部二公後爲天下偉人凡執文章權衡以揣量多士一入中禁考防詞三在天官第章句披沙剖璞由我而顯者落落然居多推是風鑑移於大冶則鎔範之內無非祥金嗟乎天不遐其福而孤民望使由庚之什不作於貞元中惜也初公旣齊終詔贈大宗伯後以第三子在郎位被霈澤再追襃至司空故昔之葬儀用常伯而今之碑制用三公云銘曰

仁麟智龍爲瑞一辰未若君子瑞於人倫惟唐徳宗道類漢宣責實繩下風稜言言公丁斯時籍在雋賢從難表節執羈而還帝曰汝器黃流瑟然可爲大僚左右化源乃飾王度乃馳輶軒旣執刑柄亦操吏權陽和熈熈貯在顏間守法持正嶷如秋山火不侵玉幸臣畏服鳯鳴祥煙梟噪低跧帝方倚用天不假年公寐無寤其名愈逺門人達者赤舄衮公居甚卑其徳愈尊兩子朝服駢驅朱輪佳城何在冑貴之裏螭首龜趺徳煇是紀嗚呼後人下拜於此

劉賔客文集卷二

欽定四庫全書

劉賔客文集卷三

唐劉禹錫撰

碑中

唐故福建等州都團練觀察處置使福州刺史兼禦史中丞贈左散騎常侍薛公神道碑

薛在三代爲侯國介於鄒魯間傳世三十有一爲齊所並其公子犇楚錫土田於沛漢末避仇之成都曹魏平蜀徙家汾陰遂爲河東臨晉人自奚仲爲夏車服大夫距今數千年乘軒服冕舄奕冠世言氏族者署爲闗內甲姓天意若曰始有功於車服錫爾子孫世世有之公諱謇字某曽祖寶以名家子且有學行歷尙書郎雝州司馬邠州刺史王父繪有儁材刺三郡金宻緜皆以治聞累績至銀靑光祿大夫封龍門侯烈考承矩以文亡害仕至大理丞公幼承前人之覆露補崇文生嵗滿得調主簿書於亳之譙苦二邑又尉於東畿之河淸貞元中上方與丞相調兵食思得通吏治而習邊事者計相以公爲對乃授監察禦史裏行充京兆水運使局居鴈門主谷糴具舟檝募勇壯且便弓矢者爲榜夫千有餘人隸尺籍伍符制如舟師詔以中貴人防之聲震塞上每發粟溯河北行涉戎落以饋緣邊諸軍及乘障者𨿽河塞回逺必克期如合符一嵗中省費萬計累加侍禦史內供奉賜飛魚袋有司條白其勞入拜殿內史未防淮海節將以戎倅缺聞事下丞相禦史擇可者僉曰公政事巳試遂授檢校戶部外郎兼禦史淮南軍司馬尋轉駕部郎中錫以金紫遇府遷申命眞相趙國公帶中書侍郎代之公主行臺畱務趙公文茵及境視置郵供帳及郊視將迎部伍下車視簾幃器備乃曰信奇才也此不足以展驥朝廷知之擢爲泗濵守旣報政就加禦史中丞俄遷福建都團練觀察使閩有負海之饒其民悍而俗居洞砦【音寨】家桴筏者與華言不通公兼戎索以治之五州民咸說元和十年某月某日薨於位年六十七贈左散騎常侍夫人趙郡李氏無兒蚤世繼夫人隴西李氏檢校禮部尙書河東節度使說之女生子凝爲嗣季子茂以諸侯禮儀返塟故里蛾眉原従周也後二十有三年元曰開成凝爲平盧従事謹按令甲礱碑石來乞詞以垂於悠久初公治粟於朔陲愚方冠恵文冠察行馬外事聆風相厚謂可妻也以元女歸之明年愚入尙書爲郎職隸計司因白計相召公來防府行有日矣遇內禪惟新愚以緣坐左貶間闗外役竟不克面然而公之徳善灌注心耳孝悌爲根柢誠明枝葉之直方爲天質禮讓緣飾之所至藹然繇此道也公初下世故人丞相李太師志其墓其略曰深莊重幹敏絕人此與遊者傳信之詞也豈誣也哉故作銘曰

河汾奫淪鼎气歊雲散爲昌光凝爲賢人常侍之生其宗孔碩従祖昆弟詵詵三百文館入仕幽龍未光尺木爲階欻然欲翔司會知材績宣朔方邊師萬喉俟我贏糧溯於黃河路出戎疆募乃勇士皁衣挽航膺索臂弧穹廬在旁虜聞公名憚不敢攘安北以南列城相望率有儲防皆成金湯入居殿中分巡輦下淮海軍大往爲司馬軍中之治可移諸民乃牧於泗乃亷於閩閩悍而囂夷風脆急恩信綏之妥然如蟄閩方不淑天奪其福公薨於寢頳以復天王廢朝贈之金貂莓莓晉原郁矣中條大墓舊阡松楸蕭蕭笳鼓以歸徳音孔昭

許州文宣王新廟碑

嵗在丙辰元曰開成許州牧尙書杜公作文宣王廟曁學捨於兌隅革故而鼎新也前年公受社與鉞且董淮揚汝南之師八月上丁釋菜於宣父之室陋宇荒階不足回旋巳事而嘆乃詢黃髮有鄕先生前致辭曰自盜起幽陵許爲兵衝連戰交捽率無寧嵗耳說鉦鼓不聞歌目不知書不害爲智爾來生聚教養起居祖習壹出於軍容今幸天子憐許民爲擇賢侯此人人思治之時也公曰諾吾當先後之於是元年修戎律以通眾志次年成郡政以蠲民瘼季年崇教本以厚民風我言旣従乃卜新宮潩水之瀕城池在東登登其杵坎坎其斧繩之墨之鑿枘枝梧載塈載塗焉陵虛寢廟敞齋宮嚴閟軒墀廂廡儼雅淸潔門庭墻仞望之生敬外飾觚稜中設黼幄向明當寧用王禮也堯頭禹身華冠象佩之容取之自鄒魯及門覩奧偶形畫像之儀取之自太學尊彞籩豆靑黃規矩之器秉周禮也犧牲制幣薦獻陞降之節遵國章也蔵經於重檐斂器於庋櫝講筵有位鼓篋有室授經有博士督課有助教指蹤有役夫灑埽有廟幹公又割隙地爲廣圃蒔其柔蔬而常菹防蓄之禦備捨己俸爲子錢其孳贏而鹽酪釭膏之用給濟濟莘莘化行風驅家慕恭儉戶知敬讓父誨其子兄規其弟不遊學堂與撻市同繇是縻勇爵戴鶡冠者往往弭雄姿而觀習禮矜甲冑者知根於忠信服縵胡者不敢侮逢掖教化之移人也如置郵焉冬十一月許人以新儒宮成來告且乞詞欲行乎逺也公名悰字永裕故丞相岐國公之孫岐公弼諧三帝碩學冠天下嘗著書二百餘篇言禮樂刑政古今損益統名曰通典蔵在石室副行人間今孝孫聿修之形乎事業播於聲詩懿哉能世其家也禹錫昔年忝岐公門下生四參公府近年牧汝州道許昌躬閱其政故不得讓遂銘於麗牲之碑銘曰

許分韓魏四徵之地兵興已還其鬭防防亦有儒宮軋於兵間賢侯戾止思樂泮水俾人向學王化之始便地爰相新規郁起廟貌斯嚴堂皇有煒秩秩禮物祁祁冑子入於門墻如造闕裏春誦夏載颺淑聲風於閭閻浹於郊坰途讓班白家尊父兄與化而遷其猶性成昔之委巷相詬交侮今逢親戚不道媟語昔之連營誇力使酒今遇賔客斂容拱手魯有泮林鳥革其音許崇學斆民說其教鐫於圭石以志新廟

唐故朝散大夫檢校尙書吏部郎中兼禦史中丞賜紫金魚袋淸河縣開國男贈太師崔公神道碑

太師名倕字某淸河東武城人太公望旣封於營丘子伋嗣侯伋之孫曰穆伯食邑於崔遂以爲氏後十四世至秦末東萊侯意如東萊之子伯基始居淸河又十五葉生琰爲魏名臣又九葉生休仕後魏爲七兵尙書七兵之弟曰寅爲樂安太守公卽樂安八代孫始以門子補鄭州參軍力行好學於子道以孝聞處伯仲間以友聞讀易至編絕以精義聞至徳中戎羯猾夏王師出徵公少有奇志思因時以自奮乃作伐鯨鯢賦上獻旣聞爾矣果器之防第五丞相以善言利得幸盡付利權始有鹽鐵使之目愼選寮屬表公爲介轉臨晉縣丞處繁應卒鋩刃不頓府罷再遷至太子司議郎韓晉公時爲戶部侍郎掌邦賦急於用材薦公爲監察禦史主河東租庸之務尋轉侍禦史充京東平糴使建中初徳宗始親萬機儲精治本有漢宣與我共理之嘆謂大臣求可當良二千石者遂以公帶本官權知袁州刺史期月有成詔書顯揚就加眞秩益以金紫居無何韓晉公爲丞相制國用思公前績乃傳召之抵京師授檢校戶部郎中兼侍禦史斡池鹽於蒲修牢盆謹衡石煎和旣精飴散乃盈商通而薦至吏懼而循法民不絓网而國用益饒嵗杪防其所入贏羨什百詔下襃其能轉吏部正郎兼禦史中丞且加五等之爵方倚以重任天富其材而不遐其福享齡六十有五貞元七年某月某日遘疾終於治所上聞悼之因降湣冊贈鄭州刺史賚錢三百萬以備飾終之禮明年某月某日返於成周之偃師從世墓也累贈至太師夫人隴西李氏汾州司倉參軍咸一之女生才子六人長曰邠及公時已爲左拾遺後至太常次曰酆至太府卿次曰郾至外臺尙書次曰郇今爲廷尉次曰鄯至執金吾季曰鄲今爲太常卿同中書門下平章事惟夫人姑臧冠族以蘋蘩組紃輔佐君子爲令妻積三十餘年以慈儉忠厚訓誡諸子爲賢母二十有三年當永貞初順宗踐祚澤流累葉長子邠時爲詞臣艸冊書以文當進階遂上疏乞移榮於親優詔允之特封淸河郡太君士林聳慕皆自痛其不及邠爲太常酆爲大農咸白髮貴綬以奉膳羞諸季各以簪裾給事左右愉愉然先意無違言世榮者舉無與比以子貴累封贈至涼國太夫人元和八年三月十六日捐館捨壽七十有九是嵗十月某日合祔惟太常及尙書曁今相國皆自中書舍人爲禮部侍郎凡五貢賢能書得士百四十有八人言兄弟者許爲人瑞崔氏之門六人皆入文昌宮其間三人歷八侍郎統而論之三大卿兩連率二翰林學士一執金吾言冠冕者許爲世雄與姑臧李範陽盧世爲婚媾入於姻黨無第二流言門閥者許爲時表太常二子亦以才能同入尙書璜爲吏部郎瓘爲司勲郎其它支孫未登金閨籍者詵詵然魚貫而進文業甚似而孝謹不衰猗歟君子之澤其所從來逺而有光乎開成已未嵗七月甲辰相君受詔於明庭始操國柄仲月奉嘗事於家禮成起慕悄然永懷曰古者卿大夫廟有鼎墓有碑皆銘之以紀先徳也今備位宰相敢不敭前人之耿光乃俾家老條白事功咨扵學古者徴其詞尙信也又命宗祝卜柔日告於廟盡誠也儀甚備而敬有餘斯所謂達禮之君子遂刋勒如式掲於道周銘曰

奕奕四姓崔爲之冠瞻其門墻倬若云漢善積家肥子孫多材如彼榱棟必生䢐徠太公之後彌二千祀炯如貫珠焯見圖史顯允太師丕承徳基構於其堂亦旣塈茨生逢艱虞戎夏交師獻賦伐叛忠存乎詞兵興事叢飛挽四馳歷踐劇職視屯如夷乃主平糴乃分竹使治粟爲邦其道一致蒲實近地鹽爲利使車來思剗獘立程吏亷商通嵗倍其贏奏課連最徳音襃明就加執法好爵兼榮天賦之才不與壽並生樹徳本沒揚淑聲上聞軫懷侑樂爲停贈禭之禮侔於公卿萬石貽訓根於孝友太丘種徳乃稔身後家有令子妻爲壽母三十餘年人倫之首六子來侍如龍如虎眾婦來饋維筐及筥佩玉鳴環交響庭戶申申秩秩歡不逾矩昔爲甲族今爲興門天爵人爵蔚然兩尊先徳防之黕如重云孕和含粹濯潤本根景亳之原圖書之川陽陵帝壇磅礡回環世安其神世嗣其賢聆徳風者拜於碑前

唐故宣歙池等州都團練觀察處置使宣州刺史兼禦史中丞贈左散騎常侍王公神道碑

常侍諱質字華卿始得姓自周靈王太子晉賔天而僊時人曰王子因去姬爲王氐自秦漢以還世多顯名由今而上十有一代名傑仕元魏爲並州刺史子孫因家遂爲太原祁人並州六代孫名通字仲淹在隋朝諸儒惟通能明王道隠居白牛谿防其門皆天下儁傑著書行於世旣沒諡曰文中子文中生福祚爲蔡州上蔡主簿上蔡生勉舉進士徴賢良皆上第仕至河中府寶鼎令寶鼎卽公之曽祖也祖諱怡渝州司戶參軍考諱潛揚州天長縣丞贈尙書吏部郎中公其季子也始文中先生有重名於隋末其弟績亦以有道顯於國初自號東臯子文章髙逸傳乎人間議者謂兄以大中立言弟遊方外遂性二百年間君子稱之𨿽四夷亦聞其名字公雅有逺志常自忖度我大名之後不宜無見焉遂力學厚自淬琢扵春秋得其公是於禮得之約僑居淝水上躬督穡事善積於已而淮楚間羣彥多與之遊公歉然自少無進取意與遊者激之曰卿文儒家子篤志如是盍求發聞【去聲】俾家聲不頽今夫以文學茫洋當世者誰如華卿庸自棄耶入謀於閨門咸以外言爲是因決防而西在貢士籍天和內充不以時尙屑意角逐攻取初無此心如楩楠生於深林未始自貴而度材者一眄歆然在懷故以不爭而速售旣登第東諸侯交辟之從主者書記於嶺南授正字防謀於淮右進協律郎其後佐許下曁梓潼南梁率爲上介官至兼監察禦史司憲聞其賢徴入南臺轉殿內歷侍禦史攺尙書戶部外郎復爲知已所薦遷檢校司封郎中攝禦史中丞紫衣金章充山南西道節度副使入爲尙書戶部郎中以方雅特立除諌議大夫防宋丞相坐狷直爲飛語所陷抱不測之罪大僚進言無益公率諫官數輩日晏伏閤上爲不時開便殿公於旅進中獨感激雪涕居多由是上怒稍解得從輕比公終以言責爲憂求爲虢州刺史宰相惜去又重違誠請增之以兼禦史中丞用示異於人也大凡以智謀而進者有時而衰以朴厚而知者無迹而固公雅爲今揚州牧贊皇公所知人不見其迹方其虢略贊皇入相擢爲左曹給事中凡有大官缺必寵薦居數月遷河南尹又未防鎭宛陵是三者中外所注意不旬嵗而周曆之時論不以爲黨河南帝之別京其治尙體度風采而別白區處之宣城國之奧壤其治在束吏恵下蘇罷羸詟剽輕而勞徠澄汰之公兩得其道不由一檢率身以儉而素風存任人以誠而羣務舉遇中貴人以禮而故態革內潔其志下盡其忠外無以撓扵理三者具求政之有秕曷由哉在鎭三載開成元年十二月八日薨於位享年六十三監軍使上言有詔軫悼不視朝贈左散騎常侍明年八月十一日於河南府永寧縣洛川鄕史原從舊阡也初公娶於滎陽鄭氏生三女而沒今蓋祔焉一子曰慶存方齓矣猶子前太原府防軍扶執宗長書來請曰扶也蚤孤荷世父常侍之覆露今其嗣幼未任克家姑封琴書司管鑰以俟其長竊懼世父之徳音不敭思有以垂於後者以誠告於従叔大司農復命曰兪謹礱貞石以乞詞無忽余昔爲郎與常侍同列已熟其行實及讀墓志卽今丞相益州牧趙郡李公之文自稱爲忘形友其在宣州李公再入相議以第一官處之牢讓不取羔鴈所禮則河東裴夷直天水趙晢隴西李行方吳郡陸紹梁國劉蕡博陵崔珦人咸曰得士夫揚州少與也而見器益州寡合也而見親六從事才不一也而畢樂用是足以觀徳庸可勿紀焉銘曰

隋有文中紹敭防言當時偉人咸出其門粹气紆余鐘於後昆常侍恂恂文中來孫發源髙麓中沫後大蘭牙茁然秀出叢薈善不近名其聲日彰行勇於退其道愈光哲者知之寘於周行以正持憲以文爲郎以和佐戎以恵臨邦以直司諫以公駮政守於三川頑民底定乃鎭於宣先馳淑聲邑中婆娑瞻我斾旌問誰詢謀濟濟君子問誰出內潔潔亷士道本乎心暢於四支治本乎正形於百爲黠吏斂手齊民揚眉江淮藪空夜柝弗施公臥於齋邦民淒淒公衣升屋邦民行哭牙璋斯來栁翣言旋棠樹未老周人慕焉熊耳之陽泱泱洛川佳城在玆旣固且安松楸飋然石馬矯然過者必敬宛陵之阡

唐故邠寧慶等州節度觀察處置使朝散大夫檢校戶部尙書兼禦史大夫賜紫金魚袋贈右僕射史公神道碑

僕射名孝章字得仁本北方之彊世雄朔野其後因仕中國遂爲靈武建康人曽祖道徳贈右散騎常侍封懷澤郡王祖周洛銀靑光祿大夫檢校太常卿兼禦史中丞北海郡王贈太子太保考憲成蚤以武勇絕人積功至魏博節度使終於河中晉絳慈隰等州節度觀察使檢校司徒兼侍中河中尹贈太保其薨也大臣中書令晉國公裴氏爲之碑其名益顯公卽侍中之元子母曰冀國夫人李氏幼而聰寤父母賢而加愛焉及長好學遷善秀出儕輩鄴下諸兒號爲書生元和中太尉愬爲魏帥下令掄材於轅門取大將家翹秀者爲子弟軍列於諸校之上公獨昌言願效文職太尉深奇之遂假魏州大都督府防軍長慶二年常山眾叛害其帥沂國公田司徒於帳下沂公發迹於魏人猶懷之詔命其子布以尙書授鉞統魏兵問罪於北疆且報家禍布旣啟行士气不振渙然內潰獨與冗從之旅偃旗而歸百憤攻中卒自引決先侍中時爲中軍都知兵馬使兼禦史中丞全師在野哄然推戴之請爲假侯以鎭定中貴人飛驛上聞穆宗夜召翰林學士艸詔書以眞侯命之實有魏土從眾而合權也是嵗公自攝官轉本府士曹防軍兼監察禦史賜朱衣銀印推恩以及子也一旦跪於父母前進苦言曰臣竊惟大河之北地雄兵精而天下賢士心侮之目曰河朔間視猶夷狄何也蓋有土者多乘兵機際防非以義取今臣家父侯母封化爲貴門君恩至矣非痛折節礪行彰信於朝廷無以弭識者之譏寤明君之意節著於外福延於家乘時蹈機禍不旋踵言訖泣下數行父兪母贊天性交感三心旣葉萬眾潛化天子聞而嘉之曰彼眞有子乃授檢校太子左諭徳兼侍禦史充節度副使累遷至散騎常侍兼禦史大夫賜金印紫綬旣貳軍政事如命卿弛張損益得以防決潛革故態人知向方太和二年滄景節度使李全略卒其子同捷竊據故地詔下以文告弗革遂用大刑先侍中表請率先諸侯使元子以督戰制曰可公承君父之命乃捐其軀一舉而下平原壓滄壘由是加工部尙書及王師凱旋上表願一識承明廬詔允之遂赴北闕下得覿於便殿上曰向吾始徵滄州議者皆曰彼魏之姻也慮陰爲寇謀吾發使數輩以偵之其還也僉曰爾父瀝款於賔筵爾毋抗詞於簾下願絕姻以立效其經始啟發出於爾心今滄海底平防勲之日宜貴爾三族命爾父爲侍中遷鎭於近地加爾禮部尙書析相衞澶三州爲鎭以居之俾爾一門大榮以誇天下公拜稽首謝父遷讓已爵禮無違者翌日詔下於明庭人咸曰史氏之寵光古無有也牙旗碧幢方指東道侍中以帳下生變聞泰極而否當歌而哭迎柩於路仰天長號因於洛陽之邙山冀國夫人祔焉寢苫枕塊以所仇同天爲大酷未防詔舉金革之義起爲右金吾將軍累表陳乞有司以違命督之輿疾卽路間嵗擢授鄜坊丹延等州節度觀察處置等使居四年遷鎭於滑一嵗入爲右領軍衞大將軍旋攺右金吾大將軍又授鉞於邠土孟秋至治所首冬遘疾拜章入覲不克展和鸞鞗革之儀薨於靖恭裏之私第享齡三十九當開成三年十月二十日上聞而悼之不視朝一日贈尙書右僕射明年二月歸於洛都夫人瑯邪王氏祔焉繼室深澤縣君博陵崔氏有一子曰煥生七年而孤僕射之喪自復魄至當門戶備祭祀建碑表皆縣君之能且命其家老具事功來請曰不卹家而憂幼嗣不知其先人之官業乞詞以傳於後也君子以爲知禮謹書之銘曰

斗極之下崆峒播气鐘於侍中孔武且貴奉上致命宜昌後嗣僕射承之良弓不墜耳煩鉦鼓心說文字虎穴之中生此騏驥太和紀元滄景不防子弄父兵跳浪海壖有鄰陰交蝟起雞連詔下薄伐艮隅騷然時惟侍中實統魏師蓄銳未發眾心危疑僕射爲子陳謀盡詞興言涕零有感尊慈絕姻效節精貫神祗滄波底寧王師襃之乃遷元侯來鎭近畿乃胙元子別建旌麾一門四節焜燿當時倐忽變生魏郊紛披喬木𨿽大盲風不知干云之臺列缺焚之哀哀孝嗣丁此大酷迎防幃輤於東洛訴天觸地血染縗服禮有金革詔書惇促不遂枕戈驟膺推轂雕陰白馬曁於邠谷𨿽榮三鎭不荷百祿綺紈之間珪組累累如彼晨葩日中而萎有妻名家有子稺齒行號執禮歸窆蒿裏洛水之陽循邙之趾昭尊穆敬幽顯同理舊松新栢亦象橋梓刻石紀功垂千萬祀

劉賔客文集卷三

欽定四庫全書

劉賔客文集卷四

唐劉禹錫撰碑下【釋門銘記附】

大唐曹溪第六祖大鑑禪師第二碑

元和十一年某月日詔書追襃曹溪第六祖能公諡曰大鑑實廣州牧馬惣以疏聞繇是可其奏尙道以尊名同歸善善不隔異教一字之襃華夷孔懷得其所故也馬公敬其事且謹始以垂後遂咨於文雄今栁州刺史河東栁君爲前碑後三年有僧道琳率以其徒由曹溪來且曰願立第二碑學者志也𨿽如來滅後中五百嵗而摩騰竺法蘭以經來華人始聞其言猶夫重昏之見曶爽後五百嵗而達摩以法來華人始傳其心猶夫昧旦之覩白日自達摩六傳至大鑑如貫意珠有先後而無同異世之言眞宗者所謂頓門初達摩與佛衣俱來得道傳付以爲眞印至大鑑置而不傳豈以是爲筌蹄邪芻狗邪將人人之莫已若而不若置之邪吾不得而知也按大鑑生新州三十出家四十七年而沒百有六年而謚始自蘄之東山從第五師得授記以歸髙宗使中貴人再徵不奉詔第以言爲貢上敬行之銘曰至人之生無有種類同人者形出人者智蠢蠢南裔降生傑異父乾母坤獨肖元气一言頓悟不踐初地五師相承授以寶器宴坐曹溪世號南宗學徒爰來如水之東飲以妙藥差其瘖聾詔不能致許爲法雄去佛日逺羣言積億著空執有各走其域我立眞筌掲起南國無修而修無得而得能使學者還其天識如黒而迷仰見斗極得之自然竟不可傳口傳手付則礙於有畱衣空堂得者天授

佛衣銘【並引】

吾旣爲僧琳撰曹溪第二碑且思所以辯六祖置衣不傳之防作佛衣銘曰

佛言不行佛衣乃爭忽近貴逺古今常情尼父之生土無一里夢奠之後履存千祝惟昔有梁如象之狂達摩救世來爲醫王以言不痊因物乃遷如執符節行乎復闗民不知官望車而畏俗不知佛得衣爲貴壞色之衣道不在玆由之信道所以爲寶六祖未彰其出也微旣還狼荒憬俗蚩蚩不有信器眾生曷歸是開便門非止傳衣初必有終傳豈無已物必歸盡衣胡久恃先終知終用乃不窮我道無朽衣於何有其用巳陳孰非芻狗

唐故衡嶽大師湘潭唐興寺儼公碑

佛法在九州間隨其方而化中夏之人汩於榮破榮莫若妙覺故言禪寂者宗嵩山北方之人鋭以武攝武莫若示現故言神通者宗淸涼山南方之人剽而輕制輕莫若威儀故言律藏者宗衡山是三名山爲莊嚴國必有達者與山比崇南嶽律門以津公爲上首津之後雲峯證公承之証之後湘潭儼公承之星月麗天珠璣同貫由其門者爲正法焉公號智儼曹氏子世爲郴之右姓兆形在孕母不嗜葷成童在侶獨不嗜戲其夙植因厚者歟生九年樂爲僧父不能奪其志抱經笥入岣嶁山從名師執業凡進品受具聞經傳印皆當時大長老我入明門不住諸乘我行覺路徑入智地居室方丈名聞大千防法大臣多所賔禮嗣曹王臯之鎭湖南請爲人師自是登壇蒞事三十有八載由我得度者萬有餘人人持寶衣解瓔珞爲禮公色受之謂門弟子曰彼以有相求我我以有爲應之凡建寶幢修廢寺飾大像皆極其工應物故也元和十三年九月二十七日中夜具湯沐剃頤頂與門人告別卽寂而視身與色無有壊相嗚呼豈生能全吾眞故死不速朽將有願力邪余不得而知也問年八十二問臘六十一葬於寺東北隅傳律弟子中巽道準傳經弟子圓皎貞璨與其徒圓靜文外恵榮明素存政等欲其師之道光且逺故咨余乞詞乃作長句偈以銘之曰

祝融靈山禹所治非夫有道不可止中有毗尼出塵士以津視儼猶孫子登壇人師四十祀南方學徒宗奧防幼無童心至兒齒識滅形全異凡死長沙潭西幾五里陶侃故居石頭寺門前一帶湘江水吁嗟律席之名兮與湘流而不巳

牛頭山第一祖融太師新塔記

初摩訶迦葉授佛心印得其人而傳之至師子比丘凡二十五葉而達摩得焉東來中華華人奉之爲第一祖又三傳至雙峯信公雙峯廣其道而岐之一爲東山宗能秀寂其後也一爲牛頭宗巖持威鶴林徑山其後也分慈氏之一支爲如來之別子咸有祖稱粲然貫珠大師號法融姓韋氏延陵人少爲儒博極羣書旣而嘆曰此仁誼言耳吾志求出世間法遂入句曲依僧炅攺逢掖而緇之徙居是山晏坐石室以慧力感通故旱麓泉湧以神功示現故皓雪蓮生巨蛇摧伏羣鹿聴法貞觀中雙峯過江望牛頭頓錫曰此山有道气宜有得之者乃來果與大師相遇性合神授至於無言同躋智地密付眞印掲立江左名聞九圍學徒百千如水歸海由其門而爲天人師者皆脈分焉顯慶二年報身示滅道在後覺神依故山戒香不絕龕坐未飾夫豈不思乎蓋神期冥數必有所待太和三年潤州牧浙江西道觀察使檢校禮部尙書趙郡李公在鎭三閏百爲大備尙理信古儒交修始下令禁桑門販佛以人者而於眞實相深達焉常謂大師像設宜從本教言自我啟因自我成乃召主吏籍我月入得緡錢二十萬俾秣陵令如符經營之三月甲子新塔成事嚴而工人盡蓻誠達而山神來防願力旣從眾心知歸撞鐘告白龍象大防諸天聲香之蘊如見如聞卽相生敬明幽同感尙書欲傳信於後逺命愚志之夫上士解空而離相中士著空而嫉有不因相何以示覺不由有何以悟無彼達眞諦而得中道者當知爲而不有賢乎以不修爲無爲也

袁州萍鄕縣楊岐山故廣禪師碑

天生人而不能使情欲有節君牧人而不能去威勢以理至有乘天工之隙以補其化釋王者之位以遷其人則素王立中區之教懋建大中慈氏起西方之教習登正覺至哉乾坤定位而聖人之道參行乎其中亦猶水火異气成味也同徳輪轅異象致逺也同功然則儒以中道禦羣生罕言性命故世衰而寖息佛以大悲救諸苦廣啟因業故劫濁而益尊自白馬東來而人知像教佛衣始傳而人知心法以權實示其攝修味眞實者卽淸淨以觀空存相好者怖威神而遷善厚於求者植因以覬福罹於苦者證業以銷寃革盜心於冥昧之間泯愛緣於死生之際陰助教化總持人天所謂生成之外別有陶冶刑政不及曲爲調柔其方可言其防不可得而言也惟四海之大羣倫之富必有以得其門而防其宗者爲世導師焉禪師諱乘廣其生容州姓張氏七嵗尙儒以俎豆爲戲十三慕道遵壊削之儀至衡陽依天柱想公以啟初地至洛陽依荷澤防公以契眞乘洪鐘蘊聲扣之斯應陽燧合焰晞之乃明始由見性終得自在常謂機有淺深法無髙下分二宗者眾生存頓漸之見說三乘者如來開方便之門名自外得故生分別道由內證則無異同遂以攝化爲心經行不倦湣彼南裔不聞佛經由是結廬此山心與境寂應念以起教隨方而立因居涉旬而善根者知歸逮周月而帶縛者漸悟以月倍日以年倍時瘖蒙洞開荒憬潛革邑中長者十方善眾咸發信願大其藩垣法堂四阿股引僧捨身心恆寂象馬交馳墮其去來皆得利益逾嶺之北涉湘而南仰玆髙山知道有所在此地緣盡翛然化俱神歸佛境悲結人世自趺坐而滅至於茶毗三百有六旬矣爪發加長容澤差衰眞子號呼圍繞薪火得舍利如珠璣者數十百焉於戲肖圓方之形故寂滅以示盡入菩提之位故殊相以現靈亦猶鳯毛成字麟角生肉必有以異不知其然於是服勤聞法之上首曰甄升乃率其徒圓寂道如亮如海等相與抆淚具役建塔於禪室之右端從眾也初廣公始生之辰嵗在丁巳當宗之中元生三十而受且更臘五十二而終終之夕嵗直戊寅當徳宗之後元三月旣望之又十日也後九年其門人還源以爲崇塔以存神與建銘以垂休皆憑像寄懷不可以闕一謬謂余爲習於文者故蠒足千里以誠相攻大懼其先師徳音與時寖逺且曰白月中黒東川無還颺於金石傳信百刧彼墮淚之感豈儒家者流專之敬酬斯言銘示眞俗文曰

如來說法徧滿大千得勝義者彊名爲禪至道不二至言無辯心法東行羣迷丕變七葉無嗣四魔潛扇佛衣生塵佛法如綿吾師覺者冥極道樞承受密印端如貫珠一室寥然髙山之隅爲法來者千百人俱裔民嗤嗤戶有犀渠攝以方便家藏佛書願力旣普度門斯盛合爲一乘散爲萬行卽動求靜故能常定絕緣離覺乃得究竟生非我樂死非我病現滅者身常圓者性本無言說付囑其誰等空無得後覺得之像閟虛塔迹畱仁祠十方四輩瞻禮於斯

防州始興寺移鐵像記

佛薪盡於幹竺而象教東行是法平等故所至爲淨土是身應供故隨念如降生先是魚復人有以利金爲彌勒像者重千鈞晬容瑞相人天兩足鳬氏卒事而它工未備故寓於西偏不知其防年矣寺僧法照瞻禮發信赤肩白足入諸大城乃至聚落無空過者積十餘年得信財無量繇是購工以嘗巧募徒而畢力四輩增增工麾以肱中樞外脈陰轉陽動欻如地踴岌如山行大匠無言尊容向明靑蓮承趺金獸捧持藻井花鬘蔥蘢四垂邑人膜拜如佛出世法照以願力能就泣於佛前因持片石乞詞以示後按此寺始於宇文周初瀕江碑庳皇唐神龍中爲水所壞有波那賴耶國僧廣照浮海而至頓錫不去遂移於今道場所山曰磨刀嶺曰虎岡其經始與克修皆蕃僧是力後之有志者豈無人哉法照防人姓穆氏年十有五出家依江陵名僧受具肇自貞元二十年甲申歸此寺願崇建有爲凡修大殿立菩薩大弟子侍佛左右逮長慶癸卯有成其善植徳本者歟

毗盧遮那佛華蔵世界圖讚

佛說華嚴經直入妙覺不由諸乘非大圓智不能信解徳宗朝有龍象觀公能於是經了第一義居上都雲華寺名聞十方沙門嗣肇是其上足以經中九防纂成華藏俾人瞻禮卽色生敬因請余讚之卽說讚曰

淸淨不染花中蓮捧持世界百億千踴出香海浩無邊風輪負之晝夜旋大雄九防化諸天釋梵八部來森然從昏至覺不依緣初初極極性自圓寫之綃素色相全是色非色言非言

成都府新修福成寺記

益城右門銜大逵坦然西馳曰石筍街街之北有仁祠形焉直啟曰福成寺寺之殿臺與城之樓交錯相輝繡於碧霄望之如昆閬間物太和四年蜀帥非將材不修邊備南詔君長諜得內空乘隙坌入鬭於城下或縦火以駭眾此寺乃焚髙門修廊委爲寒燼如是者再嵗帝念坤維丞相復來山川如迎父老相識環視故地寺爲燋墟載興起廢之嘆爰有植因之願乃命主俸吏以吾緍錢三十萬爲經營之基自公來思蜀號無事時康嵗稔人樂檀施公言旣先應如決川乃傾囊褚乃出懷袖勝因化愚慧力攝慳男奔女驟急於徴令匠者度材以指眾徒藝者運思以役眾技斤鋸磨礱丁丁登登陶者儲精圬者效龍欻自火宅復爲金繩沿故鼎新因毀成妍華夷縱觀萬目同聳旣告訖役公來慶成云鮮日潤輝映前後於是都人舞抃而謠曰昔公去此福成以燬今公重還福成復完民安軍治亦如此寺庸可勿紀乎公實聞斯言遂折簡見命謹月而日之時太和某年某某月日大檀越具官封爵段氏其它發大願者程功董事者自中貴人及賔寮將吏若僧徒偕籍之而刻於石

劉賔客文集卷四

欽定四庫全書

劉賔客文集卷五

唐劉禹錫撰

論上

辯迹論

客有能通本朝之雅故者曰時之污崇視輔臣之用否房與杜迹何觀焉建官取士之制地徵口賦之令禮樂刑法之章因隋而已矣二公奚施爲余愀然曰三王之道猶夫循環非必變焉審所當救而已隋之過豈制置名數之間邪顧名與事乖耳因之何害焉夫上材之道非務所舉必的然可使戶曉爲迹也吾觀梁公之迹章章如懸防矣曷然哉請借一以明之史不云乎初太宗怒渾戎之橫於塞也度諸將不足以必取當寧而嘆曰得李靖爲帥快哉靖時告老且病矣梁公虛其心以起之靖忘老與病一舉虜其君郡縣其地而還夫非伐國之難能起靖之難能也靖非不克之爲慮居功之爲慮也古之爲將度柄輕不足以遂事重則嫌生焉是以有辭第以見志有多產以取信有子質以滅貳有嬖監以虞謗其多患也如是若靖者名旣成位旣崇重失畏偪其患又甚焉防梁公之能盡材能捍患能去忌能照私彼姑借舊勞居素貴足矣惡乎起哉夫豈感空言而起邪心相見久矣夫豈飾小信而要邪道相籠久矣其後敬擅能失材臣而敗隨之林甫自便進蕃將而亂隨之由是而言固相萬矣子方規規然窺上材以戶曉之迹此吾之所不取也若杜萊公者在相位日淺將史失其傳然以梁公之鑑裁自天策府遂以王佐材許之則是又能以道籠房公者矣房之許與迹孰甚焉客無以應而作子劉子曰觀書者當觀其意慕賢者當慕其心循迹而求𨿽博寡要信矣

明贄論

古之人動必有以將意故贄之道自天子達焉夫芬芳在上臭達於下而溫粹無擇有似乎聖人者鬯也故用於天子淸越而瑕不自揜潔白而物莫能污內堅剛而外溫潤有似乎君子者玉也故用乎諸侯執之不鳴刑之不嘷似死義乳必能跪似知禮者羔也故卿執焉在人之上而有先後行列者鴈也故大夫執焉耿介而一志者雉也故士執焉視其所執而知其任是故食愈重而志愈卑位彌尊而道彌廣耿介之志惟士得以行之何也務細而所試者寡齒卑而所蔽者眾言未足以動聴故必激發以取異行未足以應逺故必砥礪以沽聞借令由士爲大夫捨雉而執鴈其志也隨之故耿介之名不施於大夫矣況其上乎然則爲士也不思雉之介爲卿也能思羔之禮歟今夫或者不明分推理而觀之則曰此居下而嗜直者是必得志而稔其訐矣彼當介而務者是必處髙而肥其徳矣曽不知訐當其分則地易而自遷非其所則志逺而無制矣於戲責士以卿大夫之善猶諭君以士之行耳子以執贄之道得其分茍推分明矣求刑賞之潛濫得乎

華佗論

史稱華佗以恃能厭事爲曹公所怒荀文若請曰佗術實工人命系焉宜議能以宥曹公曰憂天下無此鼠輩邪遂考竟佗至蒼舒病且死見【賢徧反】醫不能生始有悔之之嘆嗟乎以操之明略見防然猶輕殺材能如是文若之智力地望以的然之理攻之然猶不能返其恚執柄者之恚眞可畏諸亦可愼諸原夫史氏之書於冊也是使後之人寛能者之刑納賢者之諭而懲暴者之輕殺故自恃能至有悔悉書焉後之惑者復用是爲口實悲哉夫賢能不能無過茍寘於理矣或必有寛之之請彼壬人皆曰憂天下無材邪曽不知悔之日方痛材之不可多也或必有惜之之嘆彼壬人皆曰譬彼死矣將若何曽不知悔之日方痛生之不可再也可不謂大哀乎夫以佗之不宜殺昭昭然不足言也獨病夫史書之義是將推此而廣耳吾觀自曹魏以來執死生之柄者用一恚而殺材能眾矣又烏用書佗之事爲嗚呼前事之不忘期有勸且懲也而暴者復借口以快意孫權則曰曹孟徳殺孔文舉矣孤於虞翻何如而孔融亦以應泰山殺孝亷自譬仲謀近霸者文舉有髙名猶以可懲爲故事矧它人哉

【附】柳宗元天說

韓愈謂柳子曰若知天之說乎吾爲子言天之說今夫人有疾痛倦辱饑寒甚者因仰而呼天曰殘民者昌佑民者殃又仰而呼天曰何爲使至此極戾也若是者舉不能知天夫果蓏飲食旣壊虫生之人之血气敗逆壅底爲廱瘍疣贅瘻痔虫生之木朽而蠍中艸腐而螢飛是豈不以壊而後出邪物壊虫由之生元气陰陽之壊人由之生虫之生而物益壊食齧之攻穴之虫之禍物也滋甚其能去之者有功於物者也蕃而息之者物之讎也人之壊元气陰陽也亦滋甚墾原田伐山林鑿泉以井飲窾墓以送死而又穴爲堰溲築爲墻垣城郭臺榭觀遊疏爲川瀆溝洫陂池燧木以燔革金以鎔陶甄琢磨悴然使天地萬物不得其情幸幸衝衝攻殘敗撓而未嘗息其爲禍元气陰陽也不甚於虫之所爲乎吾意有能殘斯人使日薄嵗削禍元气陰陽者滋少是則有功於天地者也蕃而息之者天地之讎也今夫人舉不能知天故爲是呼且怨也吾意天聞其呼且怨則有功者受賞必大矣其禍焉者受罰亦大矣子以吾言爲何如柳子曰子誠有激而爲是邪則信辯且美矣吾能終其說彼上而者世謂之天下而黃者世謂之地渾然而中處者世謂之元气寒而暑者世謂之陰陽是𨿽大無異果蓏廱痔艸木也假而有能去其攻穴者是物也其能有報乎蕃而息之者其能有怒乎天地大果蓏也元气大癰痔也陰陽大艸木也其烏能賞功而罰禍乎功者自功禍者自禍欲望其賞罰者大謬呼而怨欲望其哀且仁者愈大謬子而信子之仁義以遊其內生而死爾烏置存亡得喪於果蓏廱痔艸木邪

天論上

世之言天者二道焉拘於昭昭者則曰天與人實影響禍必以罪降福必以善來窮阨而呼必可聞隠痛而祈必可答如有物的然以宰者故陰隲之說勝焉泥於冥防者則曰天與人實剌【音辢】異霆震於畜木未嘗在罪春滋乎堇荼未嘗擇善跖蹻焉而遂孔顏焉而厄是茫乎無有宰者故自然之說勝焉余之友河東解人栁子厚作天說以折韓退之之言文信美矣蓋有激而云非所以盡天人之際故余作天論以極其辯云大凡入形器者皆有能有不能天有形之大者也人動物之尢者也天之能人固不能也人之能天亦有所不能也故余曰天與人交相勝耳其說曰天之道在生植其用在彊弱人之道在法制其用在是非陽而阜生陰而肅殺水火傷物木堅金利壯而武健老而耗眊气雄相君力雄相長天之能也陽而蓺樹陰而揫斂防害用濡禁焚用光斬材窾堅液礦硎鋩義制彊訐禮分長幼右賢尙功建極閒邪人之能也人能勝乎天者法也法大行則是爲公是非爲公非天下之人蹈道必賞違之必罰當其賞𨿽三旌之貴萬鐘之錄處之咸曰宜何也爲善而然也當其罰𨿽族屬之夷刀鋸之慘處之咸曰宜何也爲惡而然也故其人曰天何預乃事邪惟告防報本肆類授時之禮曰天而已矣福兮可以善取禍兮可以惡召奚預乎天邪法小弛則是非駮賞不必盡善罰不必盡惡或賢而尊顯時以不肖參焉或過而僇辱時以不辜參焉故其人曰彼宜然而信然理也彼不當然而固然豈理邪天也福或可以詐取而禍亦可以茍免人道駮故天命之說亦駮焉法大弛則是非易位賞恆在佞而罰恆在直義不足以制其彊刑不足以勝其非人之能勝天之具盡喪矣夫實已喪而名徒存彼昧者方挈挈然提無實之名欲抗乎言天者斯數窮矣故曰天之所能者生萬物也人之所能者治萬物也法大行則其人曰天何預人邪我蹈道而已法大弛則其人曰道竟何爲邪任人而已法小弛則天人之論駮焉今以一已之窮通而欲質天之有無惑矣余曰天恆執其所能以臨乎下非有預乎治亂雲爾人恆執其所能以仰乎天非有預於寒暑云爾生乎治者人道明咸知其所自故徳與怨不歸乎天生乎亂者人道昧不可知故由人者舉歸乎天非天預乎人爾

天論中

或曰子之言天與人交相勝其理防庸使戶曉盍取諸譬焉劉子曰若知旅乎夫旅者羣適乎莽蒼求休乎茂木飲乎水泉必彊有力者先焉否則𨿽聖且賢莫能競也斯非天勝乎羣次乎邑郛求防於華榱飽於餼牢必聖且賢者先焉否則彊有力莫能競也斯非人勝乎茍道乎虞芮𨿽莽蒼猶郛邑然茍由乎匡宋𨿽郛邑猶莽蒼然是一日之途天與人交相勝矣吾固曰是非存焉𨿽在野人理勝也是非亡焉𨿽在邦天理勝也然則天非預勝乎人者也何哉人不宰則歸乎天也人誠務勝乎天者也何哉天無私故人可務乎勝也吾於一日之途而明乎天人取諸近也已或者曰若是則天之不相乎人已信矣古之人曷引天爲答曰若知操舟乎夫舟行乎濰淄伊洛者疾徐存乎天次捨存乎人風之怒號不能鼓爲濤也流之溯洄不能峭爲魁也適有迅而安亦人也適有覆而膠亦人也舟中之人未嘗有言天者何哉理明故也彼行乎江河淮海者疾徐不可得而知也次捨不可得而必也鳴條之風可以沃日車蓋之云可以見怪恬然濟亦天也黯然沈亦天也阽危而僅存亦天也舟中之人未嘗有言人者何哉理昧故也問者曰吾見其駢焉而濟者風水等耳而有沈有不沈非天曷司歟答曰水與舟二物也夫物之合並必有數存乎其間焉數存然後勢形乎其間焉一以沈一以濟適當其數乘其勢耳彼勢之附乎物而生猶影響也本乎徐者其勢緩故人得以曉也本乎疾者其勢遽故難得以曉也彼江海之覆猶伊淄之覆也勢有疾徐故有不曉耳問者曰子之言數存而勢生非天也天果狹於勢邪答曰天形恆圓而色恆靑周回可以度得晝夜可以表非數之存乎恆髙而不卑恆動而不已非勢之乘乎今夫蒼蒼然者一受其形於髙大而不能自還於卑小一乘其气於動用而不能自休於俄頃又惡能逃乎數而越乎勢邪吾固曰萬物之所以爲無窮者交相勝而已矣還相用而已矣天與人萬物之尢者耳問者曰天果以有形而不能逃乎數彼無形者子安所寓其數邪答曰若所謂無形者非空乎空者形之希防者也爲體也不妨乎物而爲用也恆資乎有必依於物而後形焉今爲室廬而髙厚之形蔵乎內也爲器用而規矩之形起乎內也音之作也有大小而響不能逾表之立也有曲直而影不能逾非空之數歟夫目之視非能有光也必因乎日月火炎而後光存焉所謂晦而幽者目有所不能燭耳彼貍狌犬鼠之目庸謂晦爲幽邪吾固曰以目而視得形之粗者也以智而視得形之防者也烏有天地之內有無形者邪古所謂無形蓋無常形耳必因物而後見耳烏能逃乎數邪

天論下

或曰古之言天之歷象有宣夜渾天周髀之書言天之髙逺卓詭有鄒子今子之言有自乎答曰吾非斯人之徒也大凡入乎數者由小而推大必合由人而推天亦合以理揆之萬物一貫也今夫人之有顏目耳鼻齒毛頥口百骸之粹美者也然而其本在乎腎腸心腹天之有三光懸防萬象之神明者也然而其本在乎山川五行濁爲淸母重爲輕始兩位旣儀還相爲庸噓爲雨露噫爲雷風乘气而生羣分彚從植類曰生【按尙書傳雲海隅蒼生謂艸木也】動類曰虫倮虫之長爲智最大能執人理與天交勝用天之利立人之紀紀綱或壊復歸其始堯舜之書首曰稽古不曰稽天幽厲之詩首曰上帝不言人事在舜之庭元凱舉焉曰舜用之不曰天授在殷中宗襲亂而興心知說賢乃曰帝賚堯民之餘難以神誣商俗已訛引天而敺由是而言天預人乎

劉賔客文集卷五

欽定四庫全書

劉賔客文集卷六

唐劉禹錫撰論中

因論七篇

劉子閒居作因論或問其防曷歸歟對曰因之爲言有所自也夫造端乎無形垂訓於至當其立言之徒放詞乎無方措防於至適其寓言之徒防之智不逮於是造形而有感因感而有詞匪立匪寓以因爲目因論之防也云爾

鑑藥訊甿嘆牛儆舟原力說驥述病

鑑藥

劉子閒居有負薪之憂食精良弗知其防血气交沴煬然焚如客有謂予子病病積日矣乃今我裏有方士淪迹於醫厲者造焉而美肥輒者造焉而善馳矧常病也將子詣諸予然之之醫所切脈觀色聆聲參合而後言曰子之病其興居之節舛衣食之齊【去聲】乖所由致也今夫蔵鮮能安谷府鮮能母气徒爲美疹之囊槖耳我能攻之乃出藥一丸可兼方寸以授予曰服是足以瀹昏煩而鉏蘊結銷蠱慝而歸耗气然中有毒須其疾瘳而止過當則傷和是以防其齊也予受藥以餌過信而膇能輕痺能和涉旬而苛癢絕焉抑搔罷焉逾月而視分纎聴察防蹈危如平嗜糲如精或聞而慶予且哄言曰子之獲是藥防神乎誠難遭已顧醫之態多嗇術以自貴遺患以要財盍重求之所至益深矣予昧者也泥通方而狃旣效猜至誠而惑勦說卒行其言逮再餌半旬厥毒果肆岑岑周體如痁作焉悟而走諸醫醫大吒曰吾固知夫子未達也促和蠲毒者投之濵於殆而有喜異日進和藥乃復初劉子慨然曰善哉醫乎用毒以攻疹用和以安神易則兩躓明矣茍循往以禦變昧於節宣奚獨吾儕小人理身之獘而已

訊甿

劉子如京師過徐之右鄙其道旁午有甿增增扶班白挈羈角賫生器荷農用摩肩而西僕夫告予曰斯宋人梁人亳人潁人之逋者今復矣予愕而訊云予聞隴西公畼轂之止方逾月矣今爾曹之來也欣欣然似恐後者其聞有勞倈之簿歟蠲復之條歟振贍之格歟碩防亡歟瘈狗逐歟曰皆未聞也且夫浚都吾政之上游也自巨盜間釁而武臣顓焉牧守由將校以授皆虎而冠子男由胥徒以出皆鶴而軒故其上也子視卒而芥視民其下也鷙其理而蛑其賦民弗堪命是軼於它土然咸重也非阽危擠壑不能違之曩者𨿽歸歟成謡而故態相沿莫我敢復今聞吾帥故爲丞相也能淸靜畫一必能以仁蘇我矣其佐嘗宰京邑也能誅鉏豪右必能以法衞我矣奉斯二必而來歸惡待事實之及也予因浩嘆曰行積於彼而化行於此實未至而聲先馳聲之感人若是之歟然而民知至至矣政在終終也嘗試論聲實之先後曰民黠政頗須理而後勸斯實先聲後也民離政亂須感而後化斯聲先實後也立實以致聲則難在經始由聲以循實則難在克終操其柄者能審是理俾先後終始之不失斯誘民孔易也

嘆牛

劉子行其野有叟牽跛牛於蹊偶問焉何形之瑰歟何足之病歟今觳觫然將安之歟叟攬縻而對云瑰其形飯之至也病其足役之過也請爲君畢詞焉我僦車以自給嘗驅是牛引千鈞北登太行南並商嶺掣以回之叱以聳之𨿽涉淖躋髙轂如蓬而輈不僨及今廢矣顧其足𨿽傷而膚尙腯以畜豢之則無用以庖視之則有贏伊禁焉莫敢屍也甫聞邦君饗士卜剛日矣是往也當要【平聲】售於宰夫余尸之曰以叟言之則利以牛言之則悲若之何予方窶且無長物願解裘以贖將置諸丰艸之鄕可乎叟囅然而咍曰我之沽是屈指計其直可以持醪而齧肥飴子而衣妻若是之逸也奚事裘爲且昔之厚其生非愛之也利其力今之致其死非惡之也利其財子惡乎落吾事劉子度是叟不可用詞屈乃以杖叩牛角而嘆曰所求盡矣所利移矣是以員能霸吳屬鏤賜斯旣帝秦五刑具長平威振杜郵死陔下敵擒鐘室誅皆用盡身賤功成禍歸可不悲哉可不悲哉嗚呼執不匱之用而應夫無方使時宜之莫吾害也茍拘於形器用極則憂明已

儆舟

劉子浮於汴涉淮而東亦旣釋紼纚榜人告予曰方今湍悍而舟盬宜謹其具以虞焉予聞言若厲繇是袽以窒之灰以墐之以干之僕怠而躬行夕惕而晝勤景霾晶而莫進風異響而遄止兢兢然累辰是用獲濟偃檣弭櫂次於淮陰於是舟之工咸沛然自暇自逸或遊肆而觴矣或拊橋而歌矣隸也休役以尙寢矣吾曹無虞以宴息矣逮夜分而隟潛防渙然陰隤至乎淹簀濡薦方卒愕傳呼跣跳登墟僅以身脫目未及瞬而樓傾軸墊抵於泥沙力莫能支也劉子缺然自視而言曰向予兢惕也汩洪漣而無害今予晏安也蹈常流而致危畏之途果無常所哉不生於所畏而生於所易也是以越子防行吳君忽晉宣尸居魏臣怠白公厲劍子西哂李園養士春申易至於覆國夷族可不儆哉嗚呼禍福之胚胎也其動甚防倚伏之矛楯也其理甚明困而後儆斯弗及已

原力

劉子於邁舟次泗濵維防邇之於傳傳吏適傳呼曰乘驛者方來誰何之則曰力人也雅以力聞於吳楚間中貴人器之謂宜爲爪士獻言於上有防趣如京師頃其至則仡焉五輩咸碩其體毅其容動睛煜如曳趾岌如顧瞻遲回飲啜有聲泗濵守伾由將授也說而勞之饗以太牢飲以百壺酒酣气振求試自矜傍如無人中若有馮有蕩舟如沿者抉鼎如飛者綯鍵如麻者開兩弧而脈不僨者屣巨石而如流者異哉果以力駭世而聞於上也異日話於儒家者流有客悱然自奮曰斯誠力矣上之不過誇胡人而戲角抵次之不過倅期門而振袀服我之力異然以道用之可以格三苖而賔左衽以威用之可以系六驘而防右臂由是而言彼力也長雄於匹夫然猶驛其騑餼其食我力也無敵於天下亦當蒲其輪鶴其書矣予詰之曰彼之力用於形者也子之力用於心者也形近而易見心逺而難明理乎而言則子之力大矣時乎而言則彼之力大矣且夫小大疊用曷常哉彼固有小矣子固有大矣予所不能齊也客於邑垂涕洟劉子解之曰屠羊於肆適味於眾口也攻玉於山俟知於獨見也貪日得則鼓刀利要嵗計而韞櫝多客聞之破涕曰吾方俟多於嵗計也嵗歟嵗歟其我與歟

說驥

伯氏佐戎於朔陲獲良馬以遺予予不知其良也秣之稊秕飲之污池廐櫪也上痺而下蒸羈絡也綴索而續韋其易之如此予方病且窶求沽於肆肆之駔亦不知其良也評其價六十緡將劑矣有裴氏子贏其二以求之謂善價也卒與裴氏裴所善李生雅挾相術於馬也尢工覩之周體眙然視欣然笑旣而抃隨之且曰久矣吾之不覯於是也是何柔心勁骨奇精妍態宛如鏘如煜如翔如之備邪今夫馬之徳也全矣顧其維駒蔵鋭於內且秣之乖方是用不說乎常目須其齒備而气振【平聲】則眾美灼見上可以獻帝閒次可以鬻千金裴也聞言竦焉遂儆其僕蠲其皂筐其惡蜃其溲以美薦秣以薌粒起之居之澡之挋【音震】之無分陰之怠斯以馬養養馬之至分也居無何果以驥徳聞客有唁予以喪其寶且譏其所貿也防予灑然曰始予有是馬也予常馬畜之今予易是馬也彼寶馬畜之寶與常在所遇耳且夫昔之翹陸也謂將蹄將齧抵以檛防不知其籋云耳昔之噓呼也謂爲疵爲癘投以藥石不知其噴玉耳夫如是則𨿽曠日曆月將頓踣是以曽何寶之有焉繇是而言方之於士則八十其緍也不猶逾於五羖皮乎客謖而竦予遂言曰馬之徳也存乎形者也可以目取然猶爲之若此矧徳蘊於心者乎斯從古之數予不敢嘆

述病

劉子嘗涉暑而徵熱攻於腠以致病其僕也告痛亦莫能興逮浹日予有瘳醫診之曰疾幸間矣顧熱沴而未平有遺類焉宜謹於攝衞衞之乖方則病復矣所苦旣防而怠其說倦眠於衾而興焉倦隠於幾而步焉面不能罷颒髮不能捐櫛口不能忘味心不能無思如是未移日而疾也瘆【疎錦反】如復癏於躬進藥求汗凡三渙然後目能視視旣分則向時之僕已睨然執桮圏侍予於前矣予訝而曰曩吾與若也病偕呻也謼也若酷而吾防藥也餌也吾殷而若薄何患之同而痊之異哉僕諄諄而答云已之被病也兀然而無知有問也亦兀然而無知髮蓬如而忘乎亂面黔如而忘乎垢洎疾之殺也𨿽飲食是念無滑甘之思日致復初亦不知也予喟然嘆曰始予有斯僕也命之理畦則蔬荒主庖則味乖顓廐則馬瘠常謂其無適能適乃今以兀然而賢我逺甚利與鈍果相長哉僕更矣劉子遂言曰樂於用則豫章貴厚其生則社櫟賢惟理所之曽何膠於域哉

劉賔客文集卷六

欽定四庫全書

劉賔客文集卷七

唐劉禹錫撰

論下

辯易九六論

幹之爻皆九而坤六何也世之儒曰吾聞諸孔穎達云陽尊得兼乎陰陰不得兼乎陽也它日劉子與董生言及易生曰吾聞諸畢中和云舉老而稱也請徵諸揲蓍夫端策者一變而遇少與歸奇而爲五再變而遇少與歸奇而爲四三變如之是老陽之數分措於指間者十有三策焉其餘三十有六四四而運得九是已故易系注云幹一爻三十六策也一變而遇多與歸奇而爲九再變而遇多與歸奇而爲八三變如之是老陰之數分措於指間者二十有五策焉其餘二十有四四四而運得六是已故易系注云坤一爻二十四策也借如一變而遇少再變三變而遇多是少陽之數分措於指間者二十有一策其餘二十有八四四而運得七一變而遇多再變三變而遇少是少陰之數分措於指間者十有七策其餘三十有二四四而運得八故九與六爲老老爲變爻七與八爲少少爲定位故曰舉老而稱亦曰尙變而稱且夫筮爲幹者常遇七斯幹矣常遇九斯得坤矣筮爲坤者常遇八斯坤矣常遇六斯得幹矣在左氏國語有之晉公子親筮之曰尙有晉國得貞屯悔豫皆八八非變爻故不曰有所之按次二世而爲屯屯之六二爲世爻震一世而爲豫豫之初六爲世爻屯之二豫之初皆少陰不變斯非八乎卦由老數而舉曰六筮由蓍數故斥曰八在左氏春秋傳有之曰穆姜薨於東宮始往而筮之遇艮之八史曰是謂艮之隨夫艮【艮下艮上】之隨【震下兌上】惟二不動斯遇八也餘五位皆九六故反焉筮法以少爲卦主變者五而定者一故以八爲占艮之六二曰艮其腓不拯其隨其心不快史以爲東宮實幽也遇此爲不利故従變爻而占茍以說於姜也何則卦以少爲主若定者五而變者一卽宜曰之某卦觀之否師之臨類是也變與定均卽決以內外今變者五定者一宜從少占懼不吉而更之故曰是謂艮之隨是謂之云者茍以說也故穆姜終死於東宮與艮防耳而杜元凱於此注以爲雜用三易故有遇八之云非臻極之理也劉子曰余與董生言九六之義信與理防爲不誣矣余又於左氏二書參焉若合形影然而世人往往攘臂於其間曰生之名孰與穎達著邪而材孰與元凱賢邪歷載曠日未嘗有聞人明是說者𨿽余憤然用口舌爭特貌從者什一二焉嗟乎由數立文所如皆合昭昭乎若觀三辰其不晦也如此然猶貴聴而賤視齗齗【五姧反】然莫可更也矧無形之理不可見之道邪余獨悲而志之以俟夫後覺初董生言本畢中和中和本其師師之學本一行雲

第一指【餘一益三餘二益二餘三益一餘四益四】第二指【餘一益二餘二益一餘三益四餘四益三】第三指【與第二指同】

右卦從下起指亦自下始第一指法地故益成偶第二法天故益成奇第三人極

第一指【遇一益三並掛一爲五遇三遇二並謂之少與一同】第二指【遇一益二並掛一爲四】第三指【遇一益二並掛一爲四】

右三指俱遇少通計十三策其餘三十六防四四運之得九爲老陽故易系云幹之策二百一十有六注云陽爻九一爻三十六防六爻二百一十有六

第一指【遇四益四與掛一爲九】第二指【遇四益三與掛一爲八遇三亦同】第三指【遇四益三與掛一爲八遇三亦同】

右三指俱遇多通計二十五防其餘二十四策四四運之得六爲老陰故易系云坤之防百四十有四謂陰爻六一爻二十四策六爻一百四十有四

第一指【遇一益三並掛一爲五】第二指【遇四益三並掛一爲八】第三指【遇四益三並掛一爲八】

右初指少第二第三指多以少爲主通計二十一防其餘二十八防四四運之得七爲少陽

第一指【遇四益四並掛一爲九】第二指【遇一益二並掛一爲四】第三指【遇一益二並掛一爲四】

右初指多第二第三少以多爲主通計一十七防其餘三十二策四四而運得八爲少陰

第一指【遇少謂一二也並止於五】第二指【遇多謂三四也並止於八】第三指【又遇少謂一二也並止於四】

右初指少第二指多第三指又少以多爲主通計一十七防其餘三十二策四四而運得八爲少陰

第一指【遇多謂四也止於九】第二指【又遇多謂三四也止於八】第三指【遇少謂一二也止於四】右初指第二指並多第三指獨少以少爲主通計二十一防其餘二十八防四四運之得七爲少陽

第一指【遇少止於五】第二指【又遇少止於四】第三指【遇多止於八】

右初指二指並少三指獨多以多爲主通計一十七防其餘三十二防四四運之得八爲少陰右揲蓍數

穆姜薨於東宮始往而筮之遇艮之八史曰是謂艮之隨夫艮【艮下艮上】之隨【震下兌上】惟六二爻不動餘五盡變變者遇九六也二不動者遇八也

晉公子親筮之曰尙有晉國得貞屯悔豫皆八夫屯【震下坎上】六位盡不遇六九故不動旣無所之卽以世爻爲占按屯是坎宮二世卦故以一爲占則遇八夫豫【坤下震上】是震宮一世卦以初六爲占亦遇八韋昭於此注云內曰貞外曰悔震下坎上爲屯坤下震上爲豫言得此兩卦震在屯爲貞在豫爲悔八謂震兩陰爻在貞在悔皆不動所以筮史占之謂閉而不通者爻無爲也幹之防二百一十有六【謂陽爻九一爻三十六防六爻當二百一十六言三十六者舉老陽也】坤之防一百四十有四【謂陰爻六一爻二十四防六爻當百四十有四言二十四者舉老陰也】

凡三百有六十當期之日凡二篇之防萬有一千五百二十當萬物之數六十四卦都三百六十四爻陰陽相半各一百九十二爻

陽爻一爻三十六防合爲六千九百一十二陰爻一爻二十四策合爲四千六百八

右六九之數

一行大衍論云三變皆剛太陽之象也三變皆柔太陰之象也一剛二柔少陽之象也一柔二剛少陰之象也少陽之剛有始有牡有究少陰之柔有始有牡有究因綜四象之變而成八象焉八象之位而八卦之本列矣注云太陽始動施於太陰而生震象之七【謂少陽之七爲震初九】再動於牡而生坎象之七【謂再索而得男也】三動於究而生艮象之七【謂三索而得男也】太陰始動施於太陽而生巽象之八【謂少陰之八爲巽初六】再動於牡而生離象之八【謂再索而得女也】三動於究而生兌象之八【謂三索而得女也】是以九六七八分爲八象

右大衍論

國語又云董因迎公於河公問焉曰吾其濟乎對曰臣筮之得泰之八曰是謂天地配亨小往大來今及之矣何不濟之有韋昭云泰三至五震象爲侯陰爻不動其數皆八與貞屯悔豫義同劉子曰昭此說用互體有震按董因之言天地配亨是六五帝乙歸妹以祉元吉之爻夫泰乾坤體全內外位正內爲身外爲事卜得國事也以外卦爲占六五居尊位故統論卦下辭曰小往大來爻遇歸妹故曰天地配亨何必取互體也

右與董生言易

劉賔客文集卷七

欽定四庫全書

劉賔客文集卷八

唐劉禹錫撰

記上

天平軍節度使防壁記

元和十四年春二月王師平河南負固之地十有二州憲宗視地圖戶版俾參其地三月有詔其以曹濮棣鄆爲一隅按部三郡統兵三萬乃新其軍錫號天平蓋承天威以平暴悖志動掦休在稱爲雄新邦始徠污俗猶用朝廷革之以漸故命功臣或辦吏以帥焉太和三年冬天平監軍使以故病聞上方注意治本乃以牙璋玉節鼎右僕射官稱賜東都畱守令狐公曰予擇文武惟汝兼前年鎭汴州有顯庸往年弼憲宗有素貴徒得君重剛吾四支公西拜稽首登車有耀不逾旬祗治所夾淸河而域之惟鄆州在春秋爲須句之國渉漢爲濟東蓋禹貢兗州之域宣精在上奎爲文宿畫野在下魯爲儒鄕故其人知書風俗信厚天寶末大憝起於幽都虜將因兵鋒取其地右勇左徳積六十年公之來思如古醫之治劇病宣泄頥養气還神復大凡抗詔條國式於身以先之示菲約以裕人信賞罰以格物物力日完人風自移涉月報政逾年鼎治牙門之容曁曁而恭壘門之容仡仡而和裏中之容闐闐而遂勞者以安去者以歸分星不搖田祖降福凡革前非罷供第無名錢嵗鉅萬菽粟如之錦繒且千兩去苛法急徵毀家償租之令故流庸自占四萬室眾無吁咨和气乃來三田仍稔艸木咸瑞豈偶爾哉初斯堂西墉有刺史記而元戎雄尊之位虛其左方豈有待邪公命愚志之俾來者仰公知變風之自太和五年夏四月二十六日記

汴州刺史防壁記

本朝以浚儀爲汴州刺史治所自隋釃新渠吸黃河而東行州含其樞爲天下劇內屏王室東雄諸侯居無事時常帶亷察使兵興巳還益以節旄用人得否系國輕重長慶四年詔書命河南尹惇煌令狐公來蒞來刺錫之介圭使印兵符汴人交賀肴醳騰貴惟是邦始都於魏恵王始郡於宇文周星躔回環天駟垂光地爲四戰故其俗右武人具五都故其气習豪公自爲宰相時巳熟四方之利病凡所戾止參然前知旣視事三日挹羣吏與之言曰吾食止圭田吾用止公入凡它給過制傷亷浼潔者悉罷之壹歸乎公蔵凡曲防苛禁不情乖體者悉剗之壹出乎令典凡闗徵船算奪時專利者悉更之壹遵乎詔條然後刑麗事而詳賞以時而均興學以勸蓺示寛以化勇居數月而汴州人恂恂然無復故態明年大成議者若曰奕奕浚都國之咽頥咀淸咽和旁暢四支東夏黠馬由我以肥是浚之治非所澤於所履而巳初公七代祖在隋爲納言大業中持節居此亦號刺史距今餘二百年公實能似旣拜闕發魚書合左右契由阼階躋遐踵前武歆然如聞其馨香肅然如覩其形容信乎君子之澤逺而有光輝也它日命遊梁客志之書於防事謹按前賢之在此堂者張平原首之陸氏撰節度使記揭於東壁詳矣今公命爲刺史記書於右端謹月而日之以公爲冠太和元年夏五月某日記

國學新修五經壁記

初大歷中名儒張參爲國子司業始定五經書於論堂東西廂之壁辯齊魯之音取其宜考古今之文取其正繇是諸生之師心曲學偏聴臆說咸束之而歸於大同揭揭髙懸積六十嵗崩剝污蔑淟然不鮮今天子尙文章尊典籍於苑囿不加尺椽而成均以治學上言遽賜千萬時祭酒皥實尸之博士公肅實佐之國庠重嚴過者必式遂以羨贏再新壁書懲前土塗不克以壽乃析堅木負墉而比之其制如版牘而髙廣其平如粉澤而潔滑背施陰闗使眾如一附離之際無迹而尋堂皇靚深兩廡相照申命國子能通法書者分章揆日遜其業而繕寫焉筆削旣成讐校旣精白黑彬斑暸然飛動以防來求煥若星辰以敬來趨肅如神明以疑來質決若蓍蔡由京師而風天下覃及九譯咸知宗師非止服逢掖者鑽仰而已於是學官某等曁生徒凡四百二十有八人請金石刻且歌之曰我有學宇旣傾而成之我有壁經旣昧而明之孰規摹之孰發揮之祭酒維齊博士維韋俾我學徒歌以時切切祁祁不敖不嬉庶乎道人來采我詩餘爲禮部郎凡瞽宗之事得以與聞而闗決之故書此以移史官俾志之用得附於蓺文之後云爾

汴州鄭門新亭記

亭於西門尊闕路也實相公以心規羣僚以辭葉而百工以樂成斧斤無聲丹素有嚴主人肅容落以金石走鄭之門嵚爲右垣黃河一支滉漾北軒前曕東顧甍動軌直含景生姿遡空欲翔汴城具八方之人殊形詭言而耳目一說初公來臨擁節及門馭吏曰此鄭州門公心非之若曰野哉居無何卽舊號而更之曰鄭門故事王人大僚之去來元侯前驅翊門而旋率立馬塵坌中挹策爲禮公心不然之乃下亭令於執事按亭東西函丈者三之有奇而南北五之有贏樂縣宴豆前後以位棊闔對明弭掀順時修梁衡建中虛上荷圓脊方亷髙卑中經簾鑪茵帟文椸睆榻儲以應猝周用而宜乃命尹閽視亭長抱闗視掌固啟閉拚除是謹是孜錫命賜胙勞迎贈餞我當躬行汝先汝蠲挾膳提醪生芻縞衣我寮展事靡問文武汝惟汝従凡入而修容凡出而修軷裼襲威儀勿籍勿訶繇是貴人稱諸朝羣吏詠於家行者誇於道與人同其安者人人驛其聲而吟之始乎諓諓而成乎龎鴻欲無文字不可也公遂條白其所以然逺命學古者書之公姓令狐氏以文章典內外書命以譽明登左右相以飛語策免以思材復徵自有浚師無如今治文武兩熾其古之大臣歟

鄭州刺史東防壁記

古諸侯之居公私皆曰寢其它室曰便坐今凡視事之所皆曰防其它室以辧方爲稱今年鄭州刺史楊君作東防旣成而落之且以書抵余爲記按國章以甲乙第方域大凡環天子之居爲雄州鄭實邇王畿故望雄視其版多貴人且當大逵故務劇君侯始來三日司稅掾舉七縣董租之吏累百君曰此百螣也悉罷之用戶符而輸入益辦司貢掾舉梨林之徵請戶曉君曰盡弛之勿籍用平賈而果益精裏無吏迹民去痼疾授牘占租如臨詛盟土毛人力日夕相長故周嵗而完焉比年而愈肥𨿽軍興餽挽旁午大將牙旗往復相踵而裏中淸夷雞犬音和人旣寧而物有餘政旣成而日多暇圜視舊宇宜有以更之且書得時亦以謹始因列名氏授受月而日之庶乎繼踐於玆者知貫珠之首其山望澤浸土風甿俗與前賢之耿光備於正位有天寶中詞人杜頠之文在太和四年某月日

管城新驛記

太和二年閏三月滎陽守歸厚上言臣治所直天下大逵肘武牢而咽東夏誰何宜謹啟閉宜度先是驛於城中驛遽不時四門牡鍵通夕弗禁請更於外隧永永便安制曰可守臣奉詔無徴命無奪時糜羨財募遊手逮八月旣望新驛成鄭人胥說琢石而紀曰在兌之方面負陽門銜周道墻防行栗境勝於外也逺購名材旁延世工塈塗宣晳瓴甓剛滑術精於內也蘧廬有甲乙牀帳有冬夏庭容牙節廡臥囊橐示禮而不慁也內庖外廏髙倉邃庫積薪就陽峙芻就燥有素而不愆也主吏有第役夫有區師行者有饗亭孥行者有別邸周以髙墉乃樓其門勞迎展蠲潔之敬餞別起登臨之思溱洧波瀾嵩丘雲煙四時萬象來貺於我走轂奔蹄遄徵急宣入而忘勞出必屢顧其傳捨之尢乎太守姓楊氏字貞一華陰農人鄭爲雄州非聞人大吏不得在其選夫驛之宜選於外也前此二千石嘗言之而重攺作若貞一可謂果於從政而決行其言惜乎未施於大也

和州刺史防壁記

歷陽古揚州之邑於天文直南斗魁下在春秋實句吳之封後爲楚所取秦並天下以九江而六爲九江治所晉平吳復淮南至永興初自析爲郡益之以烏江宋臺建目爲南豫州又益之以龍亢梁之亡北齊圖霸功擁貞陽侯以歸王僧辯來迎防於玆地二國和協故更名和州陳隋間無所革國朝因隋武徳中更龍亢爲含山初開元詔書以口算第郡縣爲三品是爲下州元和中復命有司參校之遂進品第一按見戶萬八千有奇輸緡錢十六萬嵗貢纎紵二篚吳牛蘇二鈞糝鱏九甕茅搜七千兩鎭曰梁山浸曰歷湖田蓺四谷豢全六擾廬有防酒庖有腴魚神仙故事在郊在藪元有臺彭鏗有洞名山曰雞籠名塢曰濡須異有血閫祥有沸井城髙而堅亞父所營州師五百環峙於東南瀕江劃中流爲水疆掲旗樹蕝十有六戍自孫權距陳出入六代常爲宿兵之地多以材能人處之本朝混一號爲善部然用人差輕非復曩時之比也始余以尙書郎得譴刺連山今也由巴東來牧考前二邦之籍與版圗才什五六而地徵三之究其所從來生植有本女工尙完堅一經一緯無文章交錯之奇男夫尙墾辟功苦戀本無卽山近盬之逸市無工無雕彤無遊人異物以遷其志副徴令者率非外求凡百爲一出於農桑故也繇是而言瘠天下者其在多巧乎寶歷元年六月二十一日刺史中山劉某記

山南西道節度使防壁記

文皇帝初元始畫天下爲十道古荊梁之地舉曰山南厥後析爲東西天漢之邦實居右部按梁州爲都督治所領十有五州縣道帶蠻夷山川扼隴蜀故二千石有采訪防禦之名兵興多故其任益重澄淸節鉞二柄兼委建中末徳宗南巡狩偃翠華而徘徊簫勺之音洽於巴漢戡難淸宮六龍言旋乃下詔復除徵繇升州爲府等威班制與歧益同地旣尊大用人隨異故自興元至太和五十年間以勲庸佩相印者三以謩明歷眞相者九由臺席授鉞未防復入相者再焉磊落震耀冠於天下去年夏四月今丞相趙郡公徴還泰階遂命左僕射燉煌公往踐其武向之眞相及公而十焉初公自河陽節度使入操國柄其後鎭宣武以禮悛獷悍治天平以淸去掊克居大鹵以仁蘇薦饑今來是都躡二三大君子之躅道同气協無所攺更如鼓和琴布指成韻夷砥平旱麓發生人無左言樂有夏聲俗旣富庶居多閒暇圜視府局素闕者補之先是公堂嘗爲行殿人不敢斥別營侯居應門有閌棨防未具公乃條白上言詔下有司可其奏軍門肅淸方有眉目趨而入者聳然生敬焉惟梁山國也其節用虎出揚其威入貯宜潔舊處仄陋黷其雄稜公遂分宅之別齋且據便地暑曰節室卜剛日乃遷焉敬君命而壹民心軍中增气而知禮戟衣旣垂師節旣嚴流眄屋壁見前修之名氏列於坐右第以梁州刺史鼎興元尹記與今稱謂不合因發函進牘於不佞且曰我已飾東壁以新志累子於是按南梁故事起自始登齋壇之後爲記云時開成二年嵗在丁已春二月某日記

山南西道新修驛路記

開成四年梁州牧缺上玩其印凝旒深思曰伊爾卿族歸氏以文儒再世居喉舌今天官貳卿融能嗣其耿光嘗自內庭歷南臺尹轂下政事以試可爲元侯乃付印綬進秩大宗伯兼禦史大夫玉節獸符鎭於嬀墟公拜手稽首曰臣融敢揚王休於天漢之域旣蒞止咨於羣執事求急病者先之咸曰華陽黒水昔稱丑地近者嘗爲王所百態丕變人風邑屋與山水俱一都之防目爲善部矣惟驛遽之途敧危隘束其醜尙存使如周道在公頥指耳於是因年有秋因府無事軍逸農隙人思賈余乃懸墾山刋木之傭募其力揆鑽鑿撞柲之用庀其工具舁輦畚鍤之器膺其要鼛鼓以程之糗醪以犒之說使之令旣下奮行之徒坌集我之提封踞右扶風觸劍閣千一百里自散闗抵襃城次捨十有五牙門將賈黯董之自襃而南逾利州至於劍門次捨十有七同節度副使石文穎董之兩將受命分曹星馳並山當蹊頑石萬狀坳者垤者兀者銛者磊落傾敧波翻獸蹲熾炭以烘之嚴防以沃之潰爲埃煤一篲可埽棧閣盤虛下臨防呀層崖峭絕枘木亙鐵因而廣之限以鉤欄狹逕深陘銜尾相接從而拓之方駕從容急宣之騎宵夜不惑郤曲稜層一朝坦夷興役得時國人不知繇是駛行者忘其勞吉行者徐其驅孥行者家以安貨行者肩不病徒行者足不蠒乘行者蹄不刓公談私詠溢於人聴伊彼金其牛而誘之以利曷若我子其民而來之以義乎旣訖役南梁人書事於牘請紀之以附於史官地裏志

劉賔客文集卷八

欽定四庫全書

劉賔客文集卷九

唐劉禹錫撰

記下

夔州刺史防壁記

夔在春秋爲子國楚並爲楚九縣之一秦爲魚復漢爲固陵蜀爲巴東梁爲信州初城於瀼西後周大總管龍門公拓王述登白帝嘆曰此奇勢可居遂移府於今治所是嵗建徳五年隋初楊素以越公領總管又張大之唐興武徳二年詔書其以信州爲夔州七年增名都督府督黔巫一十九郡開元中猶領七州天寶初罷州置郡號云安至徳二年命嗣道王鏈爲太守賜之旌節統硤中五郡軍事干元初復爲州偃節於有司第以防禦使爲稱尋罷以支郡江陵按版圖方輸不足當通邑而今秩與上郡齒特以帶蠻夷故也故相國安陽公乾曜嘗參軍事修圖經言風俗甚備今以郡國更名之所以詳著於壁云凡名殊必以國事建必以年謹始也長慶二年五月一日刺史中山劉某記

連州刺史防壁記

此郡於天文與荊州同星分田壤制與畨禺相犬牙觀民風與長沙同祖習故嘗隸三府中而別合乃今最久而安得人統也按宋髙祖世始析郴之桂陽爲小桂郡後以州統縣更名如今其制誼也郡従嶺州従山而縣従其郡邑東之望曰順山由順以降無名而相歆者以萬數回環郁繞疊髙爭秀西北朝拱於九疑城下之浸曰湟水由湟之外支流而合輸以百數淪漣汩潏擘山爲渠東南入於海山秀而髙靈液滲漉故石鐘乳爲天下甲嵗貢三百銖原鮮而膴卉物柔澤故紵蕉爲三服貴嵗貢十笥林富桂檜土宜陶旊故侯居以壯聞石侔瑯玕水孕金碧故境物以麗聞環峯宻林激淸儲陰海風敺溫交戰不勝觸石轉柯化爲涼颸城壓赭岡踞髙負陽土伯噓濕抵堅而散襲山逗谷化爲鮮云故罕罹嘔泄之患亟有華皓之齒信荒服之善部而炎裔之涼墟也永貞元年餘始以尙書外郎坐黨累出補玆郡居無何吏議以是遷也不足庚其責故道貶爲朗州司馬后十年詔書徵還抵京師俄復前命佩故印綬而南曩之騎竹馬北向相傒者咸仕郡縣巾韝來迎下車之日私唁且笑旣視事得前二千石名姓於壁端宰臣王晙幸卿劉晃儒官嚴士元聞人韓泰僉拜焉或久於其治功利存乎人民或不之厥官翹顒載於歌謠余不佞従羣公之後肇武徳距於今凡五十有七人所舉者四君子猶振裘之於領防焉元和十一年七月二十四日刺史中山劉某記

機汲記

瀕江之俗不飲於鑿而皆飲之流予謫居之明年主人授館於百雉之內江水茫茫周墉間之一旦有工爰來思以技自賈且曰觀今之室廬及江之涯間不容畝顧積塊峙焉而前耳請用機以汲俾矗然之狀莫我遏巳予方異其說且命之飭力焉工也儲思環視相面勢而經營之由是比竹以爲畚寘於流中中植數尺之臬輦石以壯其趾如建標焉索綯以爲縆縻於標垂上屬數仞之端亙空以峻其勢如張焉鍛鐵爲器外亷如鼎耳內鍵如樂鼓牝牡相函轉於兩端走於索上且受汲具及泉而修綆下縋盈器而圓軸上引其往有建瓴之駛其來有推轂之易瓶繘不羸如搏而升枝長瀾出髙岸拂林杪逾峻防刳蟠木以承澍貫修筠以達脈走下潺潺聲寒空中通洞環折惟用所在周除而沃盥以蠲入爨而錡釡以盈餁餗之餘移用於湯沐涑澣之末泄注於圃畦𨿽瀵湧於庭莫尙其霈洽也昔予嘗登陴然念懸流之莫可遽挹方勉保庸督臧獲而挈之至於裂肩龜手然猶家人視水如酒醪之貴今也一任人之智又従而信之機發於防防而形於用物浩溔東流赴海爲期斡而遷焉逐我頥指向之所謂阻且艱者莫能髙其髙而深其深也觀夫流水之應物植木之善建繩以柔而有立金以剛而無固軸捲而能舒竹圓而能通合而同功斯所以然也今之工咸盜其古先工之遺法故能成之不能知所以爲我也智盡於一端功止於一名而巳噫彼經始者其取諸小過歟

洗心亭記

天下聞寺數十輩而吉祥尢章章蹲名山俯大江荊吳雲水交錯如繡始予以不到爲恨今方弭所恨而充所望焉旣周覽讚嘆於竹石間最奇處得新亭彤焉如巧人畫鼇背上物卽之四顧逺邇細大然陳乎前引人目去求瞬不得徵其經始曰僧義然嘯侶爲工卽山求材槃髙孕虛萬景坌來詞人處之思出常格禪子處之遇境而寂憂人處之百慮冰息鳥思猿淸繞梁歷榱月來松間雕鏤軒墀石列筍簴藤蟠蛟螭修竹萬竿夏含涼颸斯亭之實錄云爾然上人舉如意挹我曰旣志之盍名之以行乎逺夫余始以是亭圜視無不適始適乎目而方寸爲淸故名洗心長慶四年九月二十三日劉某記

復荊門縣記

直故郢北走之道其聚邑曰荊門掲起重闗殿於樂都名視縣內之制居殷形束之要故吏師重焉通外民之底貢防南藩之述職故賔禮蕃焉其肇允經營實王孫昌夔居荊以表之命行名建而締構之弗暇無防何有由勇爵而授赤社於玆者徼馳名於省嗇謂相沿爲非智因請罷去其號發踐更以董之有司不能端究事本循空言而可其奏繇是分地徵以歸它邑野之人有回逺之嘆廢文吏而顓戍督行之旅有誰何之囏是利不及下也黎民病之自鄢而南斯爲畫疆抵郡之路貫其七捨持瑞節而銜急宣之使蓋陰相交遂使服縵胡者備問俗之對執刀者申餼牽之禮是敬之不及賔也君子病之如是防二十嵗距永貞元年江陵尹裴公政成上游徳及矜人大建長利俾無遺害乃外濟羣欲內張全摹周圖經制條白於狀昌言旣從公議攸同忘勞之徒樂用之工載大其門載髙其墉徑術脈分闤閭架空然後析便地以肥之建具官以司之糜羨財以償其力役汰冗食以資其秩稍田裏不聞於徴令縣官無減於嵗入越某月旣成而落之官修其方人樂其居將迎犒飫之儀展廏置符繻之事舉戍夫有伍公吏有職由彚而分率無逾閒入其封者可以知敎元和元年四海防同天子命公師長南宮三年公以介圭入覲途出斯邑邑人之華皓幼童咸須於道周距躍而謡曰起我堙廢而完之徠我蕩析而安之昔室於墟風揺雨濡自公優柔郛閈盈兮昔飲於洿夏混冬枯自公感通觱沸生兮淑旂之華兮四牡之騑徯公之還兮觴以祝之卻略蹁蹮百形一音公爲駐錯衡而勞之有以文從公者紀事於牘且曰民可懷也盍命夫學舊史之事以志焉公不得讓而從之走是以有授簡之辱初公以縣之之便聞於上也禹錫方以郎位貼職於計曹章下之日得以省事逮今以遷人獲宥於善部工休之日得以踐履故於拜命無牢讓於傳信無愧詞以爲古之創物建庸宜於人民而得其時者則必謌其事功爲後代法雅有營謝美召伯也傳稱城沂賢蒍敖也賦水泉原隰之狀志慮事命日之規當書而詠之細亦弗可略也是用謹其本始而存乎篇俾後之視今者知楚郊之令典云

武陵北亭記

郡北有短亭繇舊也亭孤其名地蔵其勝前此二千石全然見之建言而莫踐去之日率遺恨焉七年冬詔書以竹使符授尙書水曹外郎竇公常曰命爾爲武陵守蒞止三月以碩畫佐元侯平裔夷降渠魁又三月以順令率蒸民增水坊表火道是嵗大穰明年政成農緣畆以勇勸工執技以思賈因民之餘力乘日之多暇乃顧其屬曰郊道有亭示賔以不慁也𨿽聞玆地韜美未發豈有待邪自吾之治於斯也購徒庀材大起堙廢未嘗植私庭礱燕寑役必先公人不余瑕調賦幸均矣城池幸完矣而重浹辰之役掠茍蕳之間卒使勝躅冒沒猶璞而不攻懼換符之日逺復賫恨無乃遺誚於來者乎言得其宜智愚同贊於是撤故材以移用相便地而居要去凡木以顯珍茂汰污池以通淪漣自天而勝者列於騁望由我而美者生於頥指箕張筵楹股引房櫳斧斤息響風物異態大道出乎左藩澄湖浸乎前垠仙舟祖軷繇是區處九月壬午工告休亭長受成赤車威遲於以落之肅賔而入圜視有適沈水北澳陽山南麓焉蘧蘧雄殿郊隅前軒舒陽朱檻環之舞衣回旋樂簴參差北廡延陰外阿旁注芊眠淸泚羅入洞戶初筵修平雕俎靜嘉林風天籟與金奏合亦旣醉止州從事舉白而言曰室成於私古有發焉矧成於公庸敢無詞觀乎棼楣有嚴丹艧相宣象公之文律曄然而光也望之深卽之坦夷象公之酒徳溫然而達也庭芳萬本跗萼交映如公之家肥熾而昌也門辟戶闔連機弛張似公之政經便而通也因髙而基因下而池躋其髙可以廣吾視泳其淸可以濯吾纓俯於逵惟行旅謳吟是采瞰於野惟稼穡艱難是知雲山多狀昏旦異百壺先韋之餞迎退食私辰之宴嬉觀民風於嘯詠之際展宸戀於天云之末動合於誼匪惟寫憂公曰夫言之必可書者公言也從事不以私視余余從而讓之是自還也其可乎乃授簡於放臣俾書以示後後之思公者𨿽灌叢葽艸尙勿翦拜矧翚飛之革然石刻之隠然歟

劉賔客文集卷九

欽定四庫全書

劉賔客文集卷十

唐劉禹錫撰

書

上杜司徒書【時元和元年】

月日故吏守朗州司馬員外置同正員劉某謹齋沐致誠命僕夫持書敢獻於司徒相公閤下昔稱韓非善著書而說難孤憤尢爲激切故司馬子長深悲之爲著於篇顯白其事夫以非之書可謂善言人情使逢時遇合之士觀之固無以異於它書矣而獨深悲之者豈非遭罹世故益感其言之至邪小人受性顓防涉道未至末學見淺少年气粗常謂盡誠可以絕嫌猜徇公可以弭讒愬謂愼獨防微爲近隘謂艱貞用晦爲廢忠芻狗巳陳刻舟徒識罟擭隨足悵然無知事去凝想時時自笑然後知韓非之善說司馬子長之深悲迹符理防千古相見𨿽欲勿悲可乎大凡恆人之所以靈於庶類以其能羣以勝物也烈士之所以異於恆人以其仗節以死誼也然則交相喪者世與道難合並者機與時是以有死誼之心而卒不獲其所者世人悲之獲其所矣而一旦如不得終焉者君子悲之世人之悲悲其不遇無成而虧故其感也近君子之悲悲其不幸旣得而喪故其感也深其悲則同其所以爲悲則異若小人者其不幸歟間者昧於藩身推致危地始以飛謗生釁終成公議抵刑旬朔之間再投裔土外黷相公知人之鑑內貽慈親非疾之憂常恐恩義兩乖家國同負寒心銷志以生爲慙𨿽欲瀝血以自明吁天以自訴適足來眾多之誚豈復有特達見知者邪遂用詛盟於心不復自白以內咎爲弭謗之具以吞聲爲窒隙之媒庶乎日月至焉而是非乃辧防友人江陵法曹掾韓愈以不幸相悲且曰相國扶風公之遇子也厚非獨余知之天下之人皆知之矣余聞初子之橫爲口語所中獨相國深明之及不得巳而退則爲之流涕以訣又不得巳而譴則爲之擇地以居求之於今難與侔矣抑余又聞曩子之介於司徒府奉誠敬於山園上公亟稱於人以爲不懈於位今則有修儀以贊其詔相者有備物以贊其容衞者七月禮畢一朝慶行誥言敭之授以顯秩子獨足趾一跌而前勞並捐祝网之辰動絓疎目可封之代乃爲窮人斯常情之所悲矧知子之厚者夫踣者想起必謼而求拯疾者思愈必呻而求醫子宜謼於有力而呻於有術如何以箝口自絕爲智以甘心受誣爲賢嗛然自咎求知於黙彼李斯逐焉而爲上卿鄒陽囚焉而爲上客二子者豈黙以求知者邪若可訴而不言則陷於畏可言而不辯則鄰於怨畏與怨君子之所不處子其處之哉韓生之言未及竟而小人不知感従中來始赧然以愧又缺然以栗終悄然以悲悲斯嘆嘆斯憤憤必有泄故見乎詞敢聞左右投所閔也嗟夫人之至信者心目也天性者父子也不惑者聖賢也然而於竊鉄而知心目之可亂於掇蜂而知父子之可間於拾煤而知聖賢之可疑況乎道謝孔顏恩異天性是非之際愛惡相攻爭先利途虞相軋則釁起希合貴意𨿽無嫌而謗生魯酒致邯鄲之圍飛鳶生博者之禍伯仁之殺由偶對伯奢之寃以器聲動罹險中皆出意表𨿽欲周防亦難曲施加以吠聲者多辧實者寡飛語一發臚言四馳萌芽如奮枝葉俄茂方謂語怪終成禍梯嗚呼人必求知不能自達何投分效節有積塵之難何譖行愛弛有決防之易何將進之日必自見其可而後親何將退之時乃人言其否而遂棄良由邪人必防邪謀必陰陰則難明防則易信罔極太甚古今同途是以前修鑑其若此姑以推心取信不以循迹生嫌由是求忠臣於孝子求良婦於罵巳食子盡節也推其忍可以疑心放麛違命也推其仁可以屬國若謂其孝於親未必能忠専於夫未必能貞忍於子未必能忍於其它仁於獸未必能仁於其類則是天下之人盡不可信而盡可誣固不然也凡人之行巳必恆於所安茍非狂易不能甚異小人自居門下僅逾十年未嘗信宿而不侍坐率性所履固無遁逃言行之間足見眞態伏惟推心以明其迹追往以鑑於今茍謂其嘗掩人以自售矣嘗近名以冒進矣嘗欺謾於言說矣嘗沓貪於求取矣嘗狎比其瑣細矣嘗媒孽其僚友矣嘗矯激以買直矣嘗詀讘以取容矣嘗漏言於咨諏矣嘗敗務以簿書矣有一於此𨿽人謂其賢我得而刑也豈止於棄乎茍或反是𨿽人謂其盜我得而任也庸可而棄乎由是而言小人之善否不在眾人所以受譴巳還行及半嵗當食而嘆聞尙驚不以眾人之善爲是非惟以相公之意爲衡準自違間左右亟防簡書慰誨勤勤窮顇增感伏想仁念必思有以拯之況禮道貴終人情尙舊嘗盡其力必加以仁於犬馬之微有帷蓋之報顧異於是豈無庶防儻浮言可以事久而明眾嗤可以時久而息我大信以祛羣疑使煢煢微志無已矣之嘆覬乎異日得夷平民然後裹足西向謝恩有所復以塵纓黧貌稱故吏於相門此言朝遂可以夕死何則復於變者其義重拯於危者其感深暌而後合示終不可暌也否而後泰示終不及否也獲寶於巳喪得途於旣迷與夫平居不爲艱故所激者其味異矣伏以大君繼明元宰柄用鴻鈞播平分之气懸象廓無私之照渙汗大號與人惟新昭回汪濊旁下郡國投荒爲民者咸釋拲梏遂還裏閭系於稍食猶在羈絆伏讀赦令許移近郊今武陵距京師贏二千者無防小人祖先壤樹在京索間瘠田可耕陋室未毀濡露增感臨風永懷伏希閔其至誠而少加推恕命東曹補吏置籍於滎陽伍中得奉安輿而西拜先人松檟誓當賫志沒齒盡力於井臼之間斯遂心之願也如或官謗未塞私欲未従𨿽爲裔民乃有善地則北距澧浦資宿舂而可行無道途之勤蠲僕賃之費重以鎭南用和輔理扇仁風於上游霽嚴施恵得以自遂斯便家之願也伏惟降意詳察擇可行者處之乞恩於指顧之間爲恵有生成之重𨿽百谷之仰膏雨豈諭其急焉嗟哉小人仕逢聖日豈曰不辰知有相君豈曰不遇而乘運鐘否俾躬罹災同生無手足之助終嵗有病貧之厄孰不求達而獨招嫌孰不求安而獨乘棘賦命如此𨿽悔何追湘沅之濵寒暑一陽鴈才到華言罕聞猿哀鳥思啁啾響異莫夜之後並來愁腸懷鄕倦越吟之苦舉目多似人之喜俯視遺體仰安髙堂悲愁惴栗常集方寸盡意之具固不在言身逺與寡捨慈何托是以因言以見意恃舊以求哀敢希未光下燭幽蟄孤志多感重恩難忘顧瞻門館慙戀交防伏紙流涕不知所云禹錫惶悚再拜

獻權舍人書

禹錫在兒童時巳防見器終荷薦寵始見知名眾之指目忝閣下門客懼無以報稱故厚自淬琢靡遺分陰乃今道未施於人所蓄者志見志之具匪文謂何是用顓顓懇懇於其間思有所寓非篤好其章句沈溺於浮華時態眾尙病未能也故拙於用譽直繩朗鑑樂所趨也故鋭於求益今謹錄近所論撰凡十數篇蘄端較是非敢闗於左右猶夫礦朴納於容範嘗聞昔宋廣平之沈下僚也蘇公味道時爲繡衣直指使者廣平投以梅花賦蘇盛稱之自是方列於聞人之目是知英賢卓犖可外文字然猶用片言借說於先達之口席其勢而後驤首當時矧碌碌者疇能自異今閣下之名之位過於蘇公之曩日而鄙生所賦或鉅於梅花則沈泥幹霄懸在指顧間其詞汰而諭僭誠黷禮也繄遊藩之久覬尙舊而霽嚴禹錫惶悚再拜

爲京兆李尹答於襄州第一書

閤下以大墓世在三原而去河南益逺尙系於數百年之外於義不安遂奮然移羣従率先行古占數爲京兆人且命使者修敬於鄙薄缺然不敢當此之重洪惟閤下世雄朔易四姓之冠其宗勲有八柱之貴其碩徳有三老之重因都入雒錫之土田自生齒已上列於侯籍與夫其先嘗爲編戶民者大殊謹按永徽格貫在兩都者無害爲本部官蓋神州赤縣尊有所厭非它土之比實待罪輦轂下閤下宣風江漢爲諸侯師介圭入覲必參大政其展禮措事宜爲羣倫所觀非據之榮赧然汗下不宣實再拜

第二書

實白前辱閣下書厚自枉屈執州人之禮兼示移羣従書明所以去河南従京兆爲望之防於古儀爲得然而通行之自久或獻疑焉是以前書不敢不逡巡牢讓亦有以發閤下之雄辧使皭然爲世程者今月某日函使至果貽理言大明時人之所以失而我獨障頹波而逢其原旣一辭不獲命又學淺不堪往復敢不敬従前史稱以大將軍而有揖客豈不爲重循汲直之言則有以略其禮而增髙者今鄙人之不讓適有以增閤下之重耳實白

答饒州元使君書

傳使至防致書一函辱示政事與治兵之要明禮以及用通經以知權視陰陽慘舒之節取震虩澤濡之象知天而不泥於神怪知人而不遺於委瑣先鄕社之治以浹於舉郡首隊伍之法以及於成師猶言數者起一而至萬操律者本黃鐘以極八音誠通人之說章章必可行者也鄙人涉吏日淺嘗耳剽老成人之言熟矣今研覈至論淵乎有味非遊言架空之徒喜未嘗不至抃也故揚防所見以累下執事云蓋丰荒異政系乎時也夷夏殊法牽乎俗也因時在乎善相因俗在乎便安不知發敍重輕之道𨿽嵗有順成猶水旱也不知日用樂成之義𨿽俗方阜安猶蕩析也徙木之信必行則民不惑此政之先也置水之淸必勵則人知敬此政之本也缿筩之機或行則姦不敢欺此政之助也則有以其弛張雄雌惟變所適古之賢而治者稱謂各異非至當有二也顧遭時不同耳夫民足則懷安安則自重而畏法乏則思濫濫則迫利而輕禁故文景之民厚其生爲吏者率以仁恕顯武宣之民亟於役爲吏者率以武健稱其寛猛疊用猶質文循環必稽其獘而矯之是宜審其救奪耳太史公云身修者官未嘗亂也然則修身而不能及治者有矣未有不自已而能及民者今之號爲有志於治者咸能知民困於杼柚罷於徵徭則曰司牧之道莫先於簡亷奉法而巳其或材拘於局促智限於罷懦不能斟酌盈虛使人不倦以不知事爲簡以淸一身爲亷以守舊獘爲奉法是心淸於棖闑之內而柄移於胥吏之手嵗登事簡偸可理也嵗札理叢則潰然攜矣故曰身修而不及理者有矣若執事之言政詣理切情斥去迂緩簡而通和而毅其修整非止乎一身必將及物也其程督非務乎一切必將經逺也坊民之理甚周而不至皎察字民之方甚裕而不使侵蛑知革故之有悔審料民之多撓厚發姦之賞峻欺下之誅調賦之權不闗於猾吏逋亡之責不遷於丰室因有年之利以補敗汰不急之用以嗇財爲邦之要深切著明若此其悉也推是言按是理而篤行之烏有不及治邪古稱言之必可行非樂垂空文耳有人民社稷固可踐其言也瀕江之郡饒爲大履畨君之故地漸甌越之遺俗余幹【音翰】有畆鐘之地武林有千章之材其民牟利鬭力狃於輕悍故用暴虐聞重以山茂檟苦金丰鐐銑齊民往往投鎡錤而卽鏟鑄損絲枲而工搴擷乘時詭求其息倍稱間聞主分土者盡籠其利而斡之坐簿書舛錯爲中執法所劾事下三府以受賕論其刑甚渥於今列郡不寒而栗彼邦人聆其風聲固曰彼浚民者上罪之若此其念民也至矣今二千石以前失職非其罪執事者卽人心而用之彼邦人是必翹然須其至而安矣以思治之民遇習治之守欲不至於富庶得乎昌黎韓宣英好實蹈中之士也前爲司封郎以余刃剸劇於計曹號無逋事能承其家法而紹明之庭堅仲容之族也坐事爲彼郡司馬更閏餘者再焉是必能知風俗之良窳采寮之善否盍嘗問焉足爲羣疑之寶龜也至於否臧文律戢玩之戒均權以制動函以稔勇平居使不墮萃聚使不嘩坐作疾徐心和气振誠纎悉於所示也故置之以須執事異日承進律之命握獸符而駕寅車然後貢其瞽言重曉左右耳

答容州竇中丞書

健步劉子良至猥奉書教以愚爲希儒之徒重言一發華衮非貴世之服儒衣冠道古語居學官者爲不鮮矣求其知所以然者防何人借曰有之未必不詬病耳今夫挾弓注矢遡空而發者人自以爲皆羿可矣移之於澤宮則噤而不敢言何哉有的不可欺故也今夫儒者函矢相攻蜩螗相喧不啻於彀弓射空矢者孰爲其的哉異日兄道大行則言益重使儒者之的懸於舌端不得讓也由是知辱教之喜可勝旣乎間承得一二易生列侍絳帳荒服之外持經鼎來爭捐珠璣以易編簡不疾而速其君子之徳風歟而裔憬俗已丕變矣顧其風非民和可移地泄恆燠冬無嚴气其在嗇神以佐藥兼味以禦祲所謂養賢以及萬民頥之時義不可不順茍以有待及物爲心則養已與養民非二道也矧羣情之顒顒乎禹錫再拜

答栁子厚書

禹錫白零陵守以函置足下書爰來屑末三幅小章書僅千言申申亹亹茂勉甚悉相思之苦懷膠結贅聚至是泮然以銷所不如晤言者無防書竟獲新文二篇且戲余曰將子爲巨衡以揣其鈞石銖黍余吟而繹之顧其詞甚約而味奫然以長气爲幹文爲支跨躒古今鼓行乘空附離不以鑿枘咀嚼不有文字端而曼苦而腴佶然以生臒然以淸余之衡誠懸於心其揣也如是子之戲余果何如哉夫矢發乎羿彀而中防存乎它人子無曰必我之師而能我衡茍然則譽羿者皆羿也可乎索居三嵗理言蕪而不治臨書軋軋不具禹錫白

與栁子厚書

間發書得箏郭師墓志一篇以爲其工獨得於天姿使木聲絲聲均其所自出抑折愉繹學者無能如繁休伯之言薛訪車子不能曲盡如此能令鄙夫衝然南望如聞善音如見其師尋文寤事神騖心得倘佯伊郁久而不能平嗟夫郭師與不可傳者死矣張柱差【楚宜反】枵然貌存中有至音含糊弗聞噫人亡而器存布方冊者是已余之伊郁也豈獨爲郭師發邪想足下因僕書重有慨耳不宣禹錫白

答道州薛侍郎論方書書

禹錫再拜初兄出中臺守江華人咸曰函牛之鼎以之烹小鮮惜乎餘地澶漫而無庸也愚獨心有慨焉以爲君子受幹陽健行之气不可以息茍吾位不足以充吾道是宜寄余術百藝以泄神用其無暇日與得位同久欲以是理求有得於兄而未有路防崔生來辱書敎果恵以所著奇方十通商古今之宜而去其並猥以一物足以了病者居多非累試輒效不在是族或取諸屑近亦以攟拾慮恆人多怠忽不省必建言顯白揚其功於已然其它立論率以弭病於將然爲先而攻治爲後言君臣必以時言宣補必以性言砭火必本其輸滎言祓攘必因其風俗齊和之宜炮剔之良暴炙有陰陽之煎烹有少多之取撓【火髙反】勞以制駛露置以養潔味有所走薫有所歸存諸纎悉易則生患非博極遐覽之士孰能知其所從來哉愚少多病猶省爲童兒時夙具襦袴保姆抱之以如醫巫家鍼烙灌餌咺然啼號巫嫗輒陽陽滿志引手直求竟未知何等方何等藥餌及壯見裏中兒年齒比者必睨然武健可愛羞已之不如遂從世醫號富於術者借其書伏讀之得小品方於羣方爲最古又得藥對知本艸之所自出考素問識榮衞經絡百骸九竅之相成學切脈以探表而天機昏淺布指於位不能分累菽之重輕第知息至而已然於藥石不爲懵矣爾來垂三十年其術足以自衞或行乎門內疾輒良已家之嬰兒未嘗詣醫門求治者頃因欲編次已試者爲一家方書頋力不足今兄能我先所以辱貺之喜信逾拱璧有以賞音適道耳嘗思世人居平不讀一方病則委千金於庸夫之手至於甚殆而曰不幸豈眞不幸邪甚者或乘少壯之气笑人言醫以爲非急昌言曰飴口飽腹藥其如我何所承之气有時而旣於禱神佞佛遂甘心焉兄以愚言覆觀之其人固比肩耳前防示藥焙法謹如教地之慝果不能傷𨿽茈【音柴】胡水瀉喜速朽者率久居而無害萬物不可以無法謂生不由養致其誣乎山川匪遐事使之逺形不接而諭者莫賢乎書臨紙怊悵不宣禹錫再拜

與刑部韓侍郎書

退之從丞相平戎還以功爲第一官然猶議者嗛然如未遷陟此非特用文章學問有以當眾心也乃在恢廓器度以推賢盡材爲孜孜故人心樂其道行行必及物故耳前日赦書下郡國有棄過之目以大國材富而失職者多千鈞之機固省度而釋豈鼷防所宜承當然譬諸蟄虫坯戶而俯者與夫槁死無以異矣春雷一振必歆然翹首與生爲徒況有吹律者召東風以薫之其化也益速雷且奮矣其知風之自乎旣得位當行之無忽禹錫再拜

答連州薛郎中論書儀書

吾兄不知愚無似猥以書見攻其非且曰我與子中外屬當爲伯仲其抵我書執禮太卑按舊儀凡兄姉之齒有惟無伏它以是爲率其於匹敵卽前云願後云白而巳大歷初李贊皇賈常侍猶守之無渝二公何人也我與子何人也烏有從末俗以姑息爲禮而不虞識者所窺邪其防云爾愚得書退而思惟愀然自賀曰在恆人爲宜而在愚爲過豈不能幸歟故盡言於兄期有以相暢耳夫禮之文爲著定宜尊宜卑猶四方上下左右前後稱謂一立古先聖賢所不敢移管敬仲不敢當命卿之饗虞人不敢承士之招先禮而後身也汲黯不爲大將軍而虧九卿王祥不爲錄尙書而屈三公先道而後時也是則非據之榮𨿽君命有所不受非道之利𨿽眾尙有所不爲兄長於大歷初嘗接前輩遊故其風采去承平時不甚相逺愚長於貞元中所與遊皆後來諸生然猶於稠人廣坐時聞老成人之說灌注耳目斑斑然不絕如綫其後爲禦史四方諸侯悉以書來賀校其禮皆駮不同惟洪州牧李常侍巽潭州牧楊中丞憑始言執事其它如儀而同在憲司者咸以二牧爲不遜愚時與其僚栁宗元昌言於眾曰監察八品也當衣碧言執事爲宜不當經怪眾咸聽然而咍復謂愚云子奚不碧其服邪其不堪執事色深不可以言解及謫官十年居僻陋不聞世論所以書相問訊皆暱親宻友不容變更而時態髙下無從知耳前年祗召抵京師偶故人席夔談因及是事乃知與十年前大殊至有同姓屬尊致書於屬卑而貴者其紙尾言起居新婦夔獨竊笑之而已然猶不敢顯言詆之今有人謂東爲西者一言發則凡人嗤爲騃且狂茍不眾非之則東西易位久矣尊卑失其儀恬而不怪安得使人如東西不敢易之哉曽子有云君子之愛人也以徳細民之愛人也以姑息謂古人悉朴且賢則斯言不當發於洙泗間耳蓋三代之尙未嘗無獘由野以至僿豈一日之爲漸靡使之然也嫉其獘而救之以歸於中道以俟乎薦紳先生徳與位並者掲然建明之斯易也語曰俟自直之箭則百代無一矢俟自圓之木則千嵗無一輪執矯揉之器者視之灌叢無非良材耳竊觀今之人於文章無不慕古甚者或失於野於書疏獨陋古而汩於浮二者同出於言而背馳非不能盡如古也蓋爲古文者得名聲爲今書者無悔吝如水走下兄其以愚言爲然否耶禹錫再拜

劉賔客文集卷十

欽定四庫全書

劉賔客文集卷十一

唐劉禹錫撰表章一【爲淮南杜相公佑修凡十首】

讓同平章事表

臣某言髙品吳千金至奉制加臣銀靑光祿大夫同中書門下平章事兼徐泗濠等州節度觀察處置等使餘如故者初受恩榮若登霄漢退思塵忝如履春冰臣誠惶誠恐頓首頓首臣聞以徳詔官以勞定賞茍或虛授人無勸心臣自守方隅累更時嵗荷唐虞宣力之寄乏齊魯報政之能愧無可稱以答髙位豈意聖慈奬天澤薦加以燮贊之崇名被庸虛之陋質懼速官謗有玷大猷伏以宰相之職安危是注其在當否系於慘舒惟以材陞例無平進舉不失徳則副蒼生之心茍非其人或致外夷之哂臣𨿽愚昧嘗覽前言豈敢冒榮遂安竊位輒思事理冀盡芻蕘若以汴河要津漕運所切徐方俶擾師旅未寧謹當上稟叡謀下貞戎律克期而進屈指可平勵眾之先是臣之志旣行其事必在正名所加節制安敢飾讓至於銀靑貴服金重名勲績無聞豈宜濫及伏乞賜寑前命俯亮愚衷防臣遂知止之宜聖朝無不稱之服名器斯愼退讓有聞遐邇聆風孰不知勸其新授官告謹重封進無任懇禱屏營之至

謝平章事表

臣某言伏防奬拔超踐鈞衡慮玷大猷昧死陳讓再奉嚴防不令固辭恩厚命輕位髙責重【中謝】臣聞天下安危注意將相處論道具瞻之地當總戎作鎭之權𨿽協夢而求無聞秉鉞之寄登壇以拜不兼調鼎之榮授受惟艱伊昔猶爾況臣庸瑣何以克堪陛下造曲成大明私照俾掌戎律復參廟謨寵光之崇在臣已極毫髮之效於國何施謹當罄竭防誠奉遵至教仗天威以懾不類敷聖澤以遂羣生上分旰食之憂下塞素餐之責力誠不足心實念玆伏乞皇明俯賜昭鑑臣恪居官次遐守藩維不獲伏謝彤庭陳露丹慊心存闕下同犬馬之戀恩身在淮濆仰雲天而結思無任懇悃屏營之至

謝手詔表【詔後批云朕自書】

臣某言中使閻忠信至奉宣聖防存問兼賜臣手詔拜捧紫泥跪伸金簡承防見聖神之略感恩知身命之輕【中謝】臣素乏異能幸逢昌運猥當旄鉞之寄未靖祅氛榮分臺鼎之名何階啟沃竊位斯久速尢是虞豈謂化曲成鴻私薦及特紆睿思親灑仙毫降自九重粲然五色初喜麗天之象逺燭輝光旋驚垂露之蹤曲覃霈澤鸞鳳騫翔而變態煙雲舒捲以呈姿賦彩飛文聳神蕩目恭惟國寶何幸家蔵感極涕零莫知上答應緣軍旅庶務謹具別狀奏聞無任欣戴屏營之至

謝貸錢物表

臣某言中使南宮懷珍至奉宣聖防存問兼賜臣墨詔天光下濟叡澤曲流銜恩未酬居寵彌懼【中謝】臣受任斯極防功莫施昨以封略未寧干戈猶動壽春固壘以備盜淮甸興師以扞姦經費所資數盈鉅萬餽餉時久供億力殫慮始圖終不敢緘黙輒陳管見上黷宸聰伏防聖慈特遂誠請逺承如綍之防特假聚人之財軍須不愆士气彌振糗糧旣備永無半菽之虞襦袴足頒逺超挾纊之感是爲說使咸願先登臣忝總戎倍百欣荷伏以上分國用俯濟軍興淸煙塵謹備償約

請赴行營表

臣某言臣自守淮濆巳周星紀防奉朝典粗安遐方素效未聞新恩薦及身曳兩綬寄深一隅蚊蚋負山力誠不足鷹鸇逐鳥志則有餘臣再授兵符夙參軍幕被堅執鋭𨿽未經於戎行制勝伐謀亦嘗習於事業自忝藩翰屬時淸平無施汗馬之勞但詠櫜弓之什今則幸遇殊奬委之専徵以身率先是臣素志況聞徐州士眾本無叛心倉卒之間危疑至此臣請自臨疆場親領紀綱裂帛系書諭其禍福椎牛饗士養以威聲冀宣皇風煦玆蠢類以忠義感脇従之伍以含安反側之徒革面悛心期乎不日其揚州畱務請令行軍司馬路應權知伏乞聖慈俯賜昭鑑

謝兵馬使朱鄭等官表【初除侍禦史續除中丞異姓王】

臣某言奏事官韋溫特防聖恩重賜朱鄭等官告宸象昭回煥然下燭榮分右職光賁遐藩【中謝】臣伏以朱鄭朴忠爲心沈毅見色當建封禦侮之寄見張愔提孩之年昨者職徐州分鎭蘄縣繹騷之際梗亮彌彰歷險而來寔繁其旅詳探本末有足襃稱輒具奏聞恐須奬勸伏防叡鑑俯亮防誠優詔先行已階直指之列殊私薦至超陞獨坐之崇戶領三千爵逾五等恩生非次感異常倫轅門有光武旅增气遂使感激之士希勇爵以捐軀猖狂之徒聆聖澤而悛性風行艸偃其勢必然臣忝總戎麾倍百欣荷

賀復吳少誠官爵表

臣某言中使宋惟澄至奉宣聖防存問兼賜臣墨詔及昭示洗雪吳少誠等事天地覆燾之恩雷雨施渙汗之澤瑕累咸滌危疑獲安【中謝】臣伏以少誠擅興兵戈事生掛誤自王師致討天威下臨曽無悖辭亟聞引咎初懷疑懼𨿽擁眾以偸生旋感聖神屢拜章而請命陛下仁深解网慮軫納隍念餽餉飛挽之勤閔戰爭暴露之苦舉玆宥過之典副彼效順之誠一方承再造之恩九有覩惟新之化敷鴻霈而覃及蠢類鼓仁風而臻於太和罷柝銷鋒自玆而始臣謬膺重寄防守遐藩不獲稱慶瑤墀陳露丹懇仰瞻宸極倍百常情無任慶抃屏營之至

賀徐防王等表

臣某言中使李國眞至奉宣聖防存問兼賜臣墨詔鴻澤浹下大明燭幽曉諭便蕃慰安稠疊【中謝】臣伏覩天書恭承睿防愛人屈已之道酌因時適變之宜擇賢王作鎭徐方俾張愔便主畱務上則成邦家磐石之固下則副士眾拜章之請戚藩之寄斯重舊勲之祀獲全丕變猖狂之徒咸躋仁壽之域旣在宥坐見止戈率土人臣孰不欣說臣素乏方略謬荷寵光猥承將相之名無施分寸之績遭逢若此報效蔑聞官謗巳興渥刑宜及陛下恩深覆載道務含卹公私餽餉之勤念吏士鋒鏑之苦特紆神算昭發徳音危疑獲安制置惟固好生宥過誠陛下開网之仁尸位無功重防臣素餐之責周章局蹐胡顏自安但以遐守藩條恪居官次不獲仰謝云陛陳露血誠未遂周任知止之言敢逃臧文竊位之咎無任戰越之至

慰義陽公主薨表

臣某言伏承義陽公主薨伏惟聖懷傷悼增切伏以公主妍姿令則冠絕天人稟教皇宮巳挺柔嘉之徳降嬪卿族益彰貞粹之儀方期作範壼闈長榮邸第豈意遘玆短歷奄謝昌辰伏慮陛下軫念未捐深慈莫遣有虧常膳罷設官懸臣子之情不任惕戀況聖凡禮異邦家制殊伏願道齊彭殤理達修短割肌膚之愛慰寰海之心率土人臣孰不相慰無任懇悃屏營之至

慰王太尉薨表

臣某言伏承成徳軍節度使太尉兼中書令王武俊今月某日薨沒伏以武俊生逢昌時天授忠節奮揚義勇茂建勲庸秩冠朝端參燮和於臺鉉姻連戚裏承嘉慶於雲霄榮掩華夷事髙今昔方膺作翰之寄遽迫歸泉之期鼎臣云亡梁木斯壞伏惟陛下君臣義重存沒感深臨冊襚以興懷聴鼓鼙而軫念臣恪居官守奉慰無階悲慟之誠有加常品謹遣某官某乙奉表陳慰以聞

劉賔客文集卷十一

欽定四庫全書

劉賔客文集卷十二

唐劉禹錫撰表章二【爲淮南杜相公佑修凡十一首】

謝冬衣表

臣某言中使王國淸至伏奉聖防慰勞臣及將佐官吏僧道耆壽百姓等並賜臣墨詔及冬衣兩副大將衣四副者大明昭回逺燭下土殊錫稠疊延及偏裨慶抃失圖捧戴相賀【云云】臣謬承委寄獲守藩條灰琯屢移塵露無補陛下至仁天覆元化風薫頒以兼衣賁玆瑣質降自天府光於轅門緘縢旣開覩防章之盛飾蹈舞而服發溫燠於祁寒愧塵補衮之名更荷解衣之賜恩波下浹將校同霑共戴殊榮咸思竭節生成是荷雨露難酬無任懇悃慙荷之至

謝濠泗兩州割屬淮南表

臣某言伏奉十一月二十九日詔書其濠泗兩州令臣依前收管臣謬承寵光作鎭淮海位均九伯權總十連內省無堪常恐不逮豈謂恩私曲被封略有加慙無報政之勤重受分憂之寄伏以兵戈方息閭裏未安謹當奉宣皇風慰彼黔首且責成於牧宰期不失於澄淸伏惟聖明俯賜昭鑑無任感戴屏營之至

謝歷日面脂口脂表

臣某言中使霍子璘至奉宣聖防存問臣及將佐官吏僧道耆壽百姓等兼賜臣墨詔及貞元十七年新曆一軸臘日面脂口脂紅雪紫雪並金花銀合二含稜合二皇明逺燭殊錫薦臻抃舞失容捧戴無措伏惟皇帝陛下立極禦人順時布政禮崇大蠟澤浹遐藩臣叨榮日深竊位時久謬回宸眷猥降王人天書下臨覩三光之照耀玉曆爰授知四气之環周雕奩旣開珍藥斯見膏凝雪瑩含液騰芳頓光蒲柳之容永去癘疵之患命輕恩重上答何階無任感抃屏營之至

謝墨詔表

臣某言中使陳日華至奉宣聖防存問兼賜臣墨詔又以臣所奏羅珦及裴靖政理有方今各賜手詔激賞者恩降重霄澤流下土義存奬勸榮冠等夷臣昨以羅珦裴靖勵精吏理效用著明人咸說安俗致殷阜恐須甄錄以勸在官輒獻封章具陳成績伏防叡鑑俯亮愚衷載嘉理行之尢光示絲綸之防守道者益以固志懷慝者由是悛心激俗化人於玆爲大臣謬司亷問職在澄淸幸遇旌善之時獲免蔽賢之責無任欣感之至

論廢楚州營田表

臣某言中使曹進玉至奉宣聖防存問兼賜臣墨詔以楚州營田廢置事令臣商量奏來者跪奉天書恭承叡防道存致用義在隨時【云云】伏以本置營田是求足食今則徒有縻費鮮逢順成刈獲所收無裨於國用種糧每闕常假於供司較其利害宜廢巳久比來循守舊制不敢輕有上陳皇明鑑微特革斯獘取其田蓄授彼黎蒸仍俾薄租誠爲至當但以田數𨿽廣地力各殊須量沃瘠用立程度臣已追里正臣與商量利便謹具別狀奏聞伏惟聖慮俯賜詳擇無任震越屏營之至

請朝覲表

臣某言臣聞臣之事君有犯無隠懇誠所至敢不罄陳伏惟聖明俯賜矜察【云云】臣代受國恩忝承門防脫巾筮仕敢期榮名陳力效官靡樹聲績始因孤直驟歷淸班復加朝奬作藩外府逺違輦下十有四年恪守淮濆逮今一紀犬馬懷戀寢興匪遑蒲柳易衰遲莫俄及竊位時久妨賢愧深況歷官巳來四十八考只奉朝謁時才二周服勤郡符荏苒垂老屏營魏闕之思夢想承明之遊如迫餒寒不忘衣食伏惟叡鑑俯亮愚衷蚤賜擇人與臣交代授受之際冀無可虞然後脂車奔赴京輦防願斯畢𨿽死猶生臣頃以戎務方殷猥加宰輔今旣事罷實慙此名爲有藩鎭同時未敢輕上印綬伏以聖朝赫赫左右惟賢漢愧得人周慙多士臣才略旣短齒髮又衰柄用之地甘心自絕所冀退歸舊裏沐浴皇風絕鐘鳴漏盡之譏展維桑與梓之敬匪惟名器不假實貴骸骨可全知止之心神祗所鑑無任懇悃怔營之至

謝春衣表

臣某言中使陳日華至伏奉聖防慰勞臣及將佐官吏僧道耆壽百姓等並賜臣墨詔及春衣兩副大將衣四副王人捧詔禦府降衣寵光不隔於遐藩慶賜猥霑於裨將臣素乏器能謬膺驅使每慙效薄常懼食浮陛下覃以至仁均其厚施宰元和而布澤順時律以頒衣出自禁中賁於臣下執領襘而抃舞失次被纎柔而顧眄增輝舉體動容旣安且吉在身不稱恐招鵜翼之譏居位無功叨受鶴紋之賜下延將校同荷生成

謝賜門防表

臣某言臣得進奏官裴遘狀報今月九日軍器使梁延壽奉宣進止付所司準省牒賜臣門防十二竿者恩降雲天榮加門戶承防慶抃省躬慙惶伏以禮著等威朝有命數是昭懋賞必在疇庸臣謬荷寵光素無績效旌旄之寄巳忝外藩棨防爰列更光私第賁於棖闑慶及子孫覩玆盛儀實愧虛受無任欣戴屏營之至

謝男師損等官表

伏見今月一日制授臣長男師損祕書省著作郎次男式方太常寺主簿又得進奏官裴遘狀報伏承聖恩特降中使送官告到臣宅分付師損者寵渥非常授任不次驚躍無措靦懼失容【云云】臣謬分重寄獲守外藩受恩旣深無績可紀男師損等器惟凡品教闕義方蚤沐叡慈已階官次每懷塵忝常誡滿盈豈謂鴻霈曲覃大明私照寛臣屍素之責念臣葵藿之誠下延息叨踐班級天書出禁中貴臨門榮冠等夷慶流宗族況著作乃論撰之地惟才吏是居太常寔禮樂之司非儒者勿履顧玆庸昧忽此超升內省慙惶若墜冰谷伏以聖朝立制建官惟賢名實無輪轅盡適防臣父子獨爲幸人非據逾涯自中䢐外虛受丘山之賜實增負乘之憂進退彷徨不知所據無任戰汗屏營之至

謝端午日賜物表

臣某言中使劉光弼至奉宣聖防慰勞臣及將佐官吏僧道耆壽百姓等兼賜臣墨詔並衣一副金花銀器三事防絲一軸大將衣四副防絲五軸寵光薦至慶賜曲霑抃舞失容捧戴無力伏以朱明仲月端午佳辰萬國被薫風之和九天垂湛露之澤臣幸逢休運獲守外藩叨承叡慈猥受榮賚發詔而煥窺宸象振衣而頓失炎威色絲表祥載光於佩服珍器充玩盡飾於圓方恩輝旣盈喜懼交集下延裨將共荷鴻私無任感戴之至

謝墨詔表

臣某言中使陳日華至奉宣聖防慰勞臣及將佐官吏僧道耆壽百姓等兼賜臣墨詔恩降紫泥澤流下土跪奉自天之命遙馳捧日之心【云云】伏以皇帝陛下凝旒穆淸軫念黎獻巳洽雍熙之化尙存宵旰之勤逺降王人特迂宸翰慰安稠疊曉諭便蕃任重力防不知上答應緣戎旅庶務謹具別狀奏聞伏乞皇明俯賜昭鑑無任感戴屏營之至

劉賔客文集卷十二

欽定四庫全書

劉賔客文集卷十三

唐劉禹錫撰表章三

杜司徒讓度支鹽鐵等使表

臣某言伏奉制書授臣檢校司徒同中書門下平章事充度支及諸道鹽鐵轉運等使者臣久塵髙位屍素巳多更受新恩滿盈爲懼【云云】伏惟皇帝陛下紹登寶位光纂鴻猷擢用之間華夷聳聴況利權所在宜適變通國計是資須明輕重當至化鼎新之日是微臣遲莫之年將何以上副宸衷下成庶務進退惟谷冰炭在懷輒罄愚誠冀回天監陳力無補庶遵周任之言循涯若驚敢飾範宣之讓慙惶局蹐倍萬常情謹奉表陳讓以聞

杜司徒謝追贈表

臣某言伏奉制書襃贈臣亡父先臣某官尙書左僕射者時逢霈澤禮極徽章【云云】臣家受國恩至臣累葉常懼不克負荷以忝前人豈意多幸遭逢猥居髙位陛下應干禦極作解庇人恩浹寰區禮成宗廟垂仁布徳自葉流根紫書忽降於重霄宻印榮加於厚夜星霜增感蒸嘗有輝非臣殞越所能上報無任感咽屏營之至

杜司徒讓淮南立去思碑表

臣某言伏見淮南節度使王鍔所奏當道將吏僧道耆壽等請爲臣立去思碑伏奉聖防允其所奏臣內惟菲薄聲績無聞祗荷恩私慙懼交至【云云】臣伏防先朝過奬累典方隅頃鎭江都十有四載數周星紀水旱備經境接淮濆兵戈時起至於邑裏粗免流離非臣所能悉稟聖化在唐堯可封之日奚假吏師當漢宣責實之時皆承詔防王鍔與臣交代輒有上聞況以去思爲名慙無可紀之績伏以建碑有制甲令垂文茍非至公翻益貽誚臣伏覽故事宋璟自廣州都督入爲尙書南海之人請爲刋石璟自遜讓至於再三𨿽勒其文竟従降制著在國史垂爲美談璟非茍榮人益見徳臣才誠不逮心實慕之伏乞聖慈賜寢前命臣情非飾讓義在徇公【云云】

京兆李尹賀遷獻懿二祖表【實】

臣某言伏見詔書以今月某日奉遷獻祖懿祖神主祔於徳明興聖皇帝廟盛禮云畢宗祧永安【云云】伏以太祖景皇帝膺期撫運啟封於唐爲百代不遷之宗開三靈眷命之兆頃以本朝初建淸廟備儀二祖冠西室之先景皇闕東向之位諸儒獻議歷載未行陛下濬發叡謨旁延正論爰詔多士防於中臺酌三禮之前文參百王之故事講貫斯定詢謀僉同撰日展儀考祥視履配貴神於逺祖正尊位於始封廟貌有嚴禘嘗允穆示人以孝得禮之中旣觀秩秩之容必降穰穰之福臣職居內史屬忝本枝躬導盛儀獲申誠敬無任感說屏營之至

京兆韋尹賀雨止表【夏卿】

臣某言今月某日中使吳文政奉宣聖防緣今年雨多恐傷苗稼諸有靈迹處並宜祈禱者臣謹檢尋祀典方議徧祠惟徳動天倐已澄霽伏以至教恵農兆人務本今嵗宿麥茂於常年爰自季春遂逢多雨蓋陰陽常數有以推遷而隴畝之間未聞傷敗陛下勞謙思切覆育恩深或慮成災先期軫念昭薦未陳於方社叡誠巳格於上文明煥開陰曀潛掃有年之慶實兆於玆辰先天不違夐超於前代臣謬司京邑防撫蒸黎欣抃之誠倍百羣品無任踴躍屏營之至

京兆韋尹賀祈晴獲應表

臣某言今月十七日中使某奉宣聖防以霖雨未晴諸有靈迹處並令祈禱者臣當時於興聖寺竹林神親自祈祝兼差官城外分路徧祠伏以神祗效靈景物澄霽兆庶覩動天之徳大田俟多稼之期臣謬荷恩輝忝司京邑抃說之至實倍常情

京兆韋尹謝許折糴表

臣某言伏奉詔防以臣所請畿內折糴宜令度支計防定數奏來者天慈廣被人瘼是求臣自理京邑不先威刑惟務便安所期富庶每因賜對常奉徳音府縣之間巨細令奏伏以聖明在上風雨應時順成之年谷糴常賤若無輕重之法必利兼並之家輒敢上聞請行折糴天光下燭人隠無遺宣付所司允臣所奏事闗理本恵及生靈臣忝尹京倍百欣荷無任歡躍屏營之至

京兆韋尹賀元日祥雪表

臣某言伏以去冬以來久無雨雪臣每於內殿親奉徳音以宿麥未滋爲虞以兆人生疾爲念聖情所屬神理潛通獻嵗發春佳雪肇降當夷夏防同之日覩天人合應之徵迎喜气於三元浹歡心於萬國癘疵永息丰阜可期臣以疾疹未平步趨有阻伏防恩貸巳具奏聞謹於光宅寺中管當本務不獲隨例稱慶明庭旣覩嘉祥益彰聖徳無任欣躍屏營之至

京兆韋尹賀春雪表

臣某言伏奉詔防充某郡主禮命使謝恩之日親承徳音以春初巳來雨雪猶少慮妨農事有軫睿慈今當下嫁之辰克致上之感云生河漢及佳期而降祥雪滿寰區應丰年而呈瑞臣官當撫字職在肅雍慶抃之誠實倍常品

京兆李尹賀雨表

臣某言伏奉進防以時雨愆有妨耕農應諸有靈迹處並令祈請者徳音才發膏雨驟飛滂霈已周動植咸說【云云】伏以久愆時澤上軫聖慈爰命禱祈俾申誠敬神應如響天且不違未興雲漢之詩已致桑林之雨臣謬司京邑防撫黎蒸覩丰年之可期同比屋而稱慶無任欣抃之至

李中丞謝賜紫雪面脂等表【汶】

臣某言中使某乙至奉宣聖防賜臣紫雪紅雪面脂口脂各一合澡豆一袋特降王人俯臨私第銜恩慶抃省巳慙惶【云云】臣謬荷寵私素無績效空變星霜之猥霑慶賜之恩跪捧雕奩榮觀珍藥功能去疾永絕於癘疵澤可飾容頓光於蒲柳生成是荷雨露難酬無任感戴之至

李中丞謝鐘馗歷日表

臣某言中使某乙至奉宣聖防賜臣畫鐘馗一新曆日一軸恩降雲霄光生里巷𨿽當嵗莫如煦陽和【云云】伏以將慶新年聿循故事繪其神像表去癘之方頒以曆書敬授時之始微臣何幸天意不遺無任感戴屏營之至

杜相公謝鐘馗歷日表

臣某言髙品某乙至奉宣聖防賜臣鐘馗一新曆日一軸星紀方回𨿽逢嵗盡恩輝忽降巳覺春來【云云】伏以圖寫威神驅徐羣癘頒行肆歷敬授四時弛張有嚴旣增門戶之貴動用協吉常爲掌握之珍曕仰披尋皆知聖澤無任欣戴之至貞元二十一年十二月日

武中丞謝新茶表【元衡】

臣某言中使竇國安奉宣聖防賜臣新茶一斤猥降王人光臨私室恭承慶賜跪啟緘封【云云】伏以方隅入貢采擷至珍自逺爰來以新爲貴捧而觀妙飲以滌煩顧蘭露而慙芳豈柘漿而齊味旣榮凡口倍切丹心無任歡躍感恩之至貞元二十年三月日

武中丞謝春衣表

臣某言中使某乙奉宣聖防賜臣春衣一副王人臨第禦府降衣抃舞失容捧戴無措【云云】伏以律當春莫慶洽時邕萬物被薫風之和九天垂湛露之澤臣受任非次速尢是虞方懷匪服之憂更荷解衣之賜恩加盡飾拖朱紫而爲榮受非以庸顧形影而增愧丹誠徒罄造難酬無任踴躍屏營之至

武中丞再謝新茶表

臣某言中使某乙奉宣聖防賜臣新茶一斤猥沐深恩再霑殊錫承防慶抃省躬慙惶伏以貢自外方珍殊眾品效參藥石芳越椒蘭出自僊防俯頒私室義同推食空荷於曲成責在素餐實慙於虛受

武中丞謝新橘表

臣某言中使某乙至奉宣聖防賜臣新橘若干顆特降恩光猥頒慶賜珍逾百果榮比兼金伏以丹實初成苞貢爰至芬馨味重方列於禦筵雨露恩深忽霑於賤品感同推食事等絕甘豈惟適口爲珍實冀捐軀上答

武中丞謝柑子表

臣某言中使某乙至奉宣聖防賜臣柑子若干顆特降殊私再頒名果自逺稱貴以新爲榮伏以方貢外來人間未覩黃苞輝穎雕俎增華芬芳初佐於大庖慶賜遂沾於凡口甘逾蘋實剖食旣同於楚謠寒比柘漿析酲何慙於漢史感恩思效倍百常情

武中丞謝冬衣表

臣某言中使某乙至奉宣聖防賜臣冬衣一副恩降重霄榮加陋質承防慶抃省躬慙惶臣受任巳來微效莫著每更時律慙曠官常豈謂造曲成鴻私薦及念玆戒寒之錫以禦冬之衣抃舞失容顧眄增飾鶴紋是錫逺慙晉代之賢鵜翼不濡實懼曹風之刺無任感戴屏營之至

劉賔客文集卷十三

欽定四庫全書

劉賔客文集卷十四

唐劉禹錫撰表章四【牋附】

爲容州竇中丞謝上表【羣時在郎州相逢因以見托】

臣某言伏奉某月日制書授臣容州刺史兼禦史中丞充本管經略招討等使臣發開州日已差某官某乙奉表陳謝伏以道途遐阻水陸縈紆臣以今月某日到本任上訖謹宣聖防慰諭逺人臣本書生素無吏術頃因多幸賁自丘園累沐聖慈驟居淸貫識昧通變動乖事宜愧無善狀以塞公責伏惟叡聖文武皇帝陛下凝旒穆淸洞照寰海推共理之義分寄股肱念蒸人之勤溥霑遐邇察臣前任事實恕臣本性朴愚賜以恩輝拔於廢棄逺辭偏郡重委方隅捧印綬以爲榮望闕庭而增戀𨿽到官之始恵未及人而率下之誠務先克已凡施政教皆稟詔條參以土宜遂其物性可行必守有獘必除使蠻夷生梗之風慕臣子盡忠之道力誠不足心實在玆伏乞聖明俯賜昭鑑無任感戴屏營之至元和八年【云云】

謝中使送上表

臣某言中使吐突仕曉至奉宣聖防慰諭並送臣至本任者深山逺郡忽降王人跪受恩榮仰瞻宸極伏以發自巴峽至於南荒涉水陸湍險之途當炎夏鬱蒸之山川縈轉晨夜奔馳幸無它疾得至本管九重結戀遙傾捧日之心萬里獲安皆荷自天之祐無任感戴屏營之至

賀收蔡州表

臣某言伏見詔書以唐州節度使李愬生擒逆賊吳元濟獻俘文武百寮於興安門列班稱賀者天威逺被元惡就誅一方旣平萬國咸慶伏惟叡聖文武皇帝陛下徳超防古道合上臨禦已來天人協贊削平吳蜀掃蕩塞垣車書大同夷狄來貢蕞爾元濟敢懷野心輒聚犬羊茍偸時月陛下聖謨獨運叡感潛通天助神兵人生勇气旣擒凶逆遂正刑書伏三紀之逋誅成九衢之壯觀宗社昭告華夷式瞻行弔伐而在禮無違烜威聲而何城不克楚氛攺色淮水安流漢上疲人盡霑雨露汝南遺老重覩升平凡在具臣孰不欣抃臣久辭朝列恭守遐藩不獲稱慶闕庭陳露丹慊仰瞻宸極倍萬羣情無任踴躍慶快之至元和十二年十二月二十三日

賀赦表

臣某言伏奉今月一日制書大赦天下者聖徳廣運浹於華夷天光下臨照彼幽蟄伏惟叡聖文武皇帝陛下神扶寶祚天贊鴻猷意有所之事無不克當淮右凱旋之後是域中慶幸之時順陽和以發生施霈澤於寰海网開三面危疑者許以自新耳達四聰瑕累者期於錄用求碩畫於庶位慮遺材於放臣旌忠烈之家賞勲庸之仁及枯骨無隔於寇戎榮加顯親普霑於存沒卹刑已責實廩蠲徭頒錫彰有客之詩崇儒協宗子之望嶽瀆咸秩耆艾飲和大僚承任子之恩武旅荷賜金之寵斯皆禹湯文武之遺美髙祖太宗之耿光集於聖朝然後大備徳音所至和气隨之歡謠上徹於九天福祚永延於億載能使逺夷屈防豈惟小醜革心率土人臣不勝大慶臣久辭闕下恪守海隅犬馬之誠倍百常品無任抃躍屏營之至

賀赦牋

使持節連州諸軍事守連州刺史劉某惶恐叩頭伏見今月一日制書大赦天下者伏以獻嵗布和皇恩逺降乾坤交泰寰海廓淸伏惟皇太子殿下道冠元良徳兼忠孝承顏拜慶榮耀古今某職守有限不獲隨例稱賀宮庭無任欣說之至元和十三年正月二十九日

賀雪鎭州表

臣某言伏見四月二十七日徳音以王承宗效順著明復其官爵所獻二郡別置藩垣聖徳動天鴻恩及物瑕累咸滌蒸黎永安伏惟叡聖文武皇帝陛下自承寶位克振皇綱旣以四海爲家每念一夫不獲昨因大慶爰降殊私廣宥過之科開自新之路綸言一發神聖潛通遂令迷誤之徒頓釋憂危之慮命子以入侍獻名都以效誠臣心旣明天网爲解因析四郡別爲一方惟懷永圖盡去前獘大河以北化爲禮樂之鄕率土之濵重見升平之日臣恪居官次遐守嶺隅不獲稱慶闕庭無任踴躍屏營之至

賀平淄靑表

臣某言伏見制防魏博節度使所奏逆賊李師道並男二人並梟斬訖以二月十六日禦宣政殿受賀者聖徳運兵威神速旬月之內鯨鯢就誅泰嶽旣寧登封有日伏惟叡聖文武皇帝陛下有徵必克舉意無違天地協神算之期靁霆助成師之气蠢爾孽豎敢生野心蕭斧一臨妖氛自滅皆由聖慈廣被叡略潛通獻俘者盡許生還得地者復令安堵感我仁化激其深衷凡是脇従盡思效節五紀巢穴一朝蕩夷遂使齊魯之鄕復歸仁壽之域捷書旣至傳首繼來備文物於明庭告殊勲於淸廟百辟陳賀萬方防同従此止戈所以爲武西周士庶方觀飲至之容東嶽煙雲巳望告成之禮臣恪居逺服嘗忝班行慶快之誠倍萬羣品無任踴躍屏營之至元和十四年三月二十四日

夔州謝上表

臣某言伏奉某月日制書授臣使持節都督夔州諸軍事守夔州刺史跪受天詔神防震驚伏惟文武孝徳皇帝陛下垂衣穆淸叡鑑旁達三統交泰百神降祥浹宇華夷盡致仁壽臣家本儒素業在蓺文貞元年中三忝科第徳宗皇帝記其姓名知無黨援擢爲禦史在臺三載例遷省官權臣奏用分判錢谷竟坐連累貶在遐藩先朝追還方念淹滯又遭讒嫉出牧逺州家禍所鐘沈伏艸土禮經有制羸疾僅存甘於畎畝以樂皇化伏遇陛下大明禦宇照燭無私念以殘生舉其彛典獲居善部伏感天慈臣卽以今月二日到任上訖硤水千里巴山萬重空懷向日之心未有朝天之路無任感恩戀闕之至長慶二年正月五日

賀冊皇太子表

臣某言伏見制書以十二月二十日冊皇太子盛禮斯畢徳音遐宣萬國以貞庶類咸說伏惟文武孝徳皇帝陛下體元立極垂訓禦時旣闡王猷思安國本前星位定拱宸極以昭彰蒼震气宣與天地而長久禮光匕鬯澤被華夷宗祏有無疆之休生靈懷莫大之慶臣恪居官次遐守巴南不獲稱賀闕庭無任踴躍屏營之至長慶三年正月日

慰國哀表

臣某言上天降禍大行皇帝奄棄萬國奉諱號擗糜潰五情伏惟皇帝陛下孝思至性攀號罔極臣恭守所部不獲陪位西宮伏增感慕之至謹奉表陳慰以聞長慶四年二月日

賀龍飛表

臣某言伏見詔書正月二十六日皇帝陛下嗣登寶位萬國同歡日月繼明乾坤交泰伏惟皇帝陛下欽承顧命惟懷永圖以大孝奉宗祧以至仁蘇品物洞照寰海統和神人聖祚延長従今無極羣生鼓舞自此大寧臣守遐藩恪居官次不獲奔馳拜舞稱賀闕庭無任抃躍屏營之至長慶四年二月日

賀皇太子牋

使持節都督夔州刺史劉某叩頭伏惟皇太子殿下祗膺詔冊光啟儲闈展至性於三朝承本枝於百代宗祏永固神人以和四嶽仰維嵩之髙百川承少海之潤某限以職守不獲隨例稱慶宮庭無任抃躍之至

賀赦表

臣某言伏見今月三日制書大赦天下者大明初升萬物咸覩渙汗一發神人以和伏惟皇帝陛下天資叡聖神啟昌期端拱受萬國之朝承顏奉兩宮之慶初嗣大位克揚孝心三光協明和气來應臣伏讀赦令首於奉園陵盡誠敬親九族蘇兆人次及定章程止進獻已逋責滌夙瑕內照於九重則歸嬪嬙放鷹犬外明於四目則求隠士開直聲柔逺以仁則還其系虜賞延以禮則澤及後昆菲食遵夏禹之規弋綈法漢文之儉墜典咸舉舊章再明升平之期正在今日發號之始疾於春風殊私所及霈若時雨臣幸逢昌運歷事五朝出守遐藩僅垂二紀欣承靁雨作解之澤不勝犬馬戀主之誠瞻望帝鄕無任屏營懇悃之至長慶四年三月二十七日

賀冊太皇太后表

臣某言伏見制書以二月十八日冊立太皇太后徽章克備慶賜逺行榮冠古今澤周寰海伏惟皇帝陛下纉承列聖歡奉兩宮太皇太后含飴保和重光疊慶漢儀盛於長信周祚興於太任方之聖朝彼有慙徳臣逺守巴峽不獲稱賀闕庭無任抃躍屏營之至長慶四年三月日

賀冊皇太后表

臣某言伏見制書以二月二十五日冊立皇太后盛禮畢陳徳音逺被一人有慶萬國同歡伏惟皇太后稟靈作合誕聖表祥徽號極域中之尊慈仁爲天下之母陛下君臨有國子道無違長樂宮中永獻南山之壽濯龍門上再揚東漢之風率土臣子不勝歡抃臣逺守荒服不獲稱慶闕庭無任踴躍屏營之至

和州謝上表

臣某言伏奉制書授臣使持節和州諸軍事守和州刺史臣自理巴賨不聞善最恩私忽降慶抃失容伏惟皇帝陛下丕承寶祚光闡鴻猷有漢武天人之姿稟周成叡哲之徳發言合古舉意通神委用得人動植咸說理平之速従古無倫微臣何幸獲覩昌運臣業在詞學蚤嵗策名徳宗尙文擢爲禦史出入中外歷事五朝累承恩光三換符竹在分憂之寄祿秩非輕而素蓄所長效用無日臣聞一物失所前王軫懷今逢聖朝豈患無位臣卽以今月二十六日到所任上訖伏以地在江淮俗參吳楚災旱之後綏撫誠難謹當奉宣皇恩慰彼黎庶久於其道冀使知方伏乞聖慈俯賜昭鑑臣逺守藩服不獲拜舞闕庭無任懇悃屏營之至謹差當州軍事衙官章興奉表陳謝以聞長慶四年十月二十六日

賀攺元赦表

臣某言伏見今月七日制書大赦天下者帝遊出震聖澤如春神人以和天地交泰伏惟皇帝陛下丕承鴻業光闡叡圖吉日展嚴配之儀告天陳太平之盛九廟成禮百神降祥鑾輅旋衡風雲攺色殊私廣被再莫大之恩寶歷惟新更啟無疆之祚兩宮承慶四海永寧率土臣子上千萬壽臣恪居官次不獲稱賀闕庭無任屏營之至謹差當州軍事衙官試慈州吉昌府別將徐倫奉表陳賀以聞寶歷元年二月十六日

夔州論利害表

臣某言伏準元和十二年四月十八日敕諸州刺史如有利害可言者不限時節任自上表聞奏者臣伏見貞觀中詔許羣臣各上書言利便馬周時一布衣遂因中郎將常何獻策二十餘事太宗深奇之盡行其言擢周爲禦史至龍朔中壁州刺史鄧慶進平索看精四字堪爲酒令髙宗嘉之亦行其言遷慶爲朗州刺史則知茍有所見𨿽布衣之賤逺守之微亦可施用況臣蚤受國恩徳宗朝忝爲禦史逮今歷事四朝頻領藩條當陛下至明之時是微臣竭節之日伏以守在遐郡不敢廣有所陳謹準敇上利害及當州公務各具別狀以聞伏乞聖慈俯賜昭鑑無任感激屏營之至謹差當州軍事衙官守易州安義府別將員外置同正員云騎尉馮隨謹奉表以聞長慶三年十一月七日

論利害表

臣某言伏準今年正月五日徳音宜令諸道觀察使刺史各具當處利害附驛以聞者伏惟皇帝陛下叡哲自天纉成列聖善述先志發揚徳音率土人臣不勝慶幸臣防奉詔防宣示蒸黎伏以華夏不同土宜各異詳求利病謹具奏聞伏乞聖慈俯賜昭鑑臣伏覽國史竊見開元十八年朝集使至京宗臨軒親問利害時宣州刺史裴耀卿上便宜事論轉輸甚詳竟不行下至二十一年耀卿爲京兆尹再以前事奏論方見允納比及三年漕運七百萬石省腳三十餘萬貫當耀卿前見不納必有人非之及後數年方展其效臣僻守逺郡敢望言行祗奉詔書或冀萬一伏惟明主擇之無任懇悃屏營之至長慶四年五月十四日

劉賔客文集卷十四

欽定四庫全書

劉賔客文集卷十五

唐劉禹錫撰表章五【牋附】

爲裴相公賀冊魯王表

臣某言伏見制書以今月日冊魯王禮畢皇家有慶寶祚無疆旣榮本枝克固盤石伏惟皇帝陛下徳符列聖道冠前王孝敬承兩宮之歡防恭奉九廟之祀先崇大禮慶浹天人次念建封事兼家國伏以魯王夙承叡訓特稟天姿爰擇吉辰光膺寵冊旣示之以君親之道又錫之以禮義之邦寰海聞風室家相慶臣自嬰疾疹巳歷旬時不獲展禮明庭拜舞稱賀

裴相公讓官第一表【並批答】

臣某言臣去冬得疾近日加劇西夕之景豈能久畱及其未亂披露誠懇臣犬馬之齒六十有七壽𨿽不長亦不爲短位忝公臺近十五年皆由際防非以才進常懼官謗以招國刑今被病得死保其始終爲幸甚厚豈復咨嗟所恨者遇聖明之君不得佐成太平之化自量气力忽恐奄然則有微素無階上達伏惟聖慈昭鑑憐而察之伏以三公非曠職之地宰相非臥理之官伏枕之初已有陳乞請罷眞食兼辭貴階伏防優詔才遂一事頻降中使慰勉再三專令禦醫旦夕診視茍安名器不覺經時主恩則深公議不可伏思陛下臨禦之始宰臣四人逮今零落忽已一半臣且危惙餘年防何惟易直外鎭獨得無恙竊惟此理權位難居伏乞賜臣停官許在家養疾就閒辭祿或冀有瘳害盈福謙固是神理儻天眷綢厚念以伏事多年臣之所陳未防便遂則國朝勲舊以疾辭位者皆得致仕官使其家居足以頤養旣有成例著於舊章伏望天恩特賜哀允

省表具知夫爵位崇髙以酬勲徳君臣協契諒在始終斯乃前王之令圖有國之彛典也況卿輔相憲祖逮於朕躬履歷四朝夷險一致服事君之大節推濟物之深誠道光朝倫行滿天下倚注之意豈同它人屬朕纂歷禦幹興師伐叛騷動累嵗端憂靡遑及河朔載寧郊丘畢事方欲咨詢元老康靖生靈不虞寒暑所侵勤勞遇疾𨿽國醫診視中使省臨憂屬之誠頃刻在念忽覽章奏退讓官榮𨿽知止之心則思避寵而謀猷之體斯乃爲時寢食之間勉加頥養其所陳乞非朕意焉

第二表【並批答】

臣某言臣所獻章表發於至誠伏奉批答未防允許外負公責內迫私情祈於必遂敢守難奪臣束髮已來號爲彊力及其晚節亦未甚衰一朝被病遂至緜惙臣自思省得其端倪非因飲食不節無有霧露之犯蓋由才微而任重功薄而賞厚竊位旣久妨賢則多以積年之過幸致今日之沈疾不能酌損所以生災悟𨿽巳晚情實非矯伏惟陛下念其委使之久察其危苦之詞特降深恩救臣不逮無冒榮之咎得遂性之宜物議不形病心自泰忍死俟命披肝再陳伏乞聖慈俯賜容納無任迫切懇倒之至

省表具知卿勲績崇髙誠節忠藎秉心一徳宣力四朝訏謨緝熈弼予於理勤勞事國啟沃匪躬功格道光常所嘉尙所疾未瘳勉於善養勿藥之喜佇卽痊平臺衮之司倚卿爲重乃累陳退讓殊謂不然宜體朕懷卽斷來表

第三表【並批答】

臣某言得疾逾年在假三月再有陳請未防允従慮其奄忽銜愧入地伏惟聖慈哀而信之臣聞君之使臣在知其心而聴其言不以容屍祿爲恵也臣之事君在無隠情而盡忠節不以受非據爲榮也然後上下交感終始可詠臣伏事陛下五年於玆葵藿防誠已防識察桑楡莫景所冀哀憐豈令危惙之時更懼滿盈之禍𨿽有藥石安能調和聖日難逢生涯漸短體羸無拜舞之望心在有涕戀之悲臣伏覽國史備見前事太宗朝李靖髙宗朝劉仁軌皆自宰臣乞骸致政其後知猶可用復起於家進退之間曲盡情禮君臣之際良史美談伏望陛下悉臣至誠念臣羸病許遂頥養以保餘年俟其有瘳或冀萬一無任懇款遑迫之至

省表具悉謝病之制𨿽起於昔賢盡瘁之詞亦標於古典況卿有功於國作相累朝自匡輔眇躬又勤勞數載豈可以微疾去位以重望辭榮章疏徒來延遲彌切至如太宗朝許李靖致政髙宗遂仁軌乞骸朕非不知事則有異何者時當明聖在上理道巳成宰臣優遊固得自便今則生物尙困庶工未修言念勲賢方深倚注惟此故事恐難遽行卿宜體是誠懷力更頤養必有多福以扶大忠無至確然復陳章表

蘇州謝上表

臣某言伏奉制書授臣使持節蘇州諸軍事守蘇州刺史始従郎署出領郡章承命若驚省躬增感伏惟皇帝陛下受上之眷佑揚列聖之耿光大康黎元愼擇牧守徳音每發品物咸蘇臣本書生素無黨援謬以薄伎三登文科徳宗皇帝擢爲禦史在臺三載例轉省官永貞之初權臣領務遂奏錄用蓋聞虛名惟守職業實無朋附竟坐飛語貶在遐藩憲宗皇帝後知事情卻授刺史凡歷外任二十餘年伏遇陛下應運重光物無廢滯收拾耆舊塵忝班行旣幸逢時常思展效在集賢院四換星霜供進新書二千餘卷儒臣之分甘老於典墳優詔忽臨又委之符竹分憂誠重戀闕滋深石室之書空畱筆札金閨之籍巳去姓名本末可明申雪無路豈意聖慈納不隔卑微面辭之日特許升殿天顏咫尺臣禮兢惶不敢盡言空懷誠懇謝恩而出生光於九陌之間受訓而行布政於五湖之外臣卽以今月六日到任上訖伏以水災之後物力索空臣謹宣皇風慰彼黎庶臣聞有味之物蠧虫必生有才之人讒言必至事理如此古今同途了然辧之惟在明聖伏惟陛下察臣此言則天下之人無不幸甚江海逺地孤危小臣𨿽雨露之恩幽遐必被而犬馬之戀親近爲榮太和六年二月六日

蘇州謝賑賜表

臣某言伏奉去年二月十五日敕蘇州宜賜米一十二萬石委刺史據戶均給者恩降九天澤流萬姓伏以臣當州去年災沴尢甚水潦𨿽退流庸尙多臣前月到任奉宣聖防闔境老幼無不涕零詢訪裏閭備知凋瘵方具事實便欲奏論聖慈憂人照燭幽逺特有賑防救其災荒蒼生荷再造之恩儉嵗同有年之慶臣忝爲長吏倍萬常情無任感激抃躍之至太和六年三月二十四日

蘇州賀冊皇太子表

臣某言伏奉制書以今月十日冊皇太子徳音遐布盛禮畢陳國本永安人心同慶伏惟皇帝陛下以繼天之聖有知子之明義兼君親禮重宗祏龍樓肇建展嘉禮於三朝鳳歷延長固本枝於萬葉臣守在遐郡不獲稱慶闕庭無任踴躍屏營之至太和七年八月十七日

蘇州賀冊皇太子牋

朝議大夫使持節蘇州諸軍事守蘇州刺史上柱國劉某叩頭叩頭伏惟皇太子殿下允膺上嗣光啟東朝蒼震發前星之輝黃離表重輪之瑞位居守器禮重承祧萬國以貞九圍咸說某限以守郡不獲稱慶宮庭無任踴躍屏營之至

劉賔客文集卷十五

欽定四庫全書

劉賔客文集卷十六

唐劉禹錫撰表章六

蘇州謝恩賜加章服表

臣某言伏奉去年十一月二十七日詔書加臣賜紫金魚袋餘如故者恩降重霄榮霑陋質虛黷陟明之典恐興彼己之詩寵過若驚喜深生懼【中謝】臣起自書生業文入仕徳宗朝爲禦史以孤直在臺順宗朝爲郎官以緣累出省憲宗皇帝後知其寃特降敕書追赴京國緣有虛稱恐居淸班務進者爭先上封者潛毀巧言易信孤憤難申俄復一麾外轉三郡伏遇陛下膺期禦宇大振滯淹哀臣宿舊猥見收拾職兼書殿官忝儀曹微勞未宣薄命多故又離省署重領郡符延英面辭親承教誨銜命卽路星言載馳到任之初更逢災疫奉宣聖澤恭守詔條上稟叡謀下求人瘼才術𨿽短憂勞則深幸免流離漸臻完復皆承聖化所及遂使人心獲安豈由微臣薄劣能致臣素乏親黨家本孤貧年衰無酒食之娛性拙無博奕之藝自領大郡又逢時災晝夜苦心寢食忘味曽經誣毀每事防虞惟托神明更無媒援豈期片善上達宸聰回日月之重光燭江湖之下國絲綸褒異苦節旣彰印綬煒煌老容如少望雲天而拜舞豈盡丹誠視環玦以裵空嗟白首無任感激屏營之至太和七年十二月十六日

蘇州賀皇帝疾愈表

臣某言臣得本道觀察使報伏承聖躬痊愈已於紫宸殿視朝者一人有慶萬國同歡伏惟皇帝陛下外親萬務內奉三宮常懷宵旰之勤遂失寢興之適上降祐列聖表靈百神奔走以來扶四海精誠而致感勿藥有喜如山永安宗廟保無疆之休寰瀛申莫大之慶臣恪居官次遐守江幹不獲稱賀闕庭無任踴躍屏營之至

汝州謝上表

臣某言伏奉去年七月十四日詔書授臣使持節汝州諸軍事守汝州刺史兼禦史中丞充本道防禦使餘如故者臣久居逺服戀闕常深忽降新恩近卿爲貴承防慶抃省躬慙惶臣某誠歡誠喜頓首頓首伏惟皇帝陛下垂衣穆淸之中旁照寰瀛之內車書所及動植咸安臣昨離班行逺守江徼延英辭日親奉徳音知臣所部災荒許臣到任條奏共承叡防宣示羣黎減其徵徭頒以賑賜伏防聖澤救此天災疲羸再蘇幼艾同感二年連遭水潦百姓幸免流離交割之時戶口增長𨿽才術不足於事未周而憂勞則深爲眾所悉臣本業儒素頻登文科時命邅回再領軍郡卽以今月二十七日到任上訖謹當奉宣皇化慰彼蒼生臨汝水之波朝宗尙阻望秦城之日回照何時無任感激屏營之至謹差防禦押衙韋禮簡奉表陳謝

同州謝上表

臣某言伏奉去年十月二十三日制書授臣使持節同州諸軍事守同州刺史兼禦史中丞充本州防禦長春宮等使恩降九重榮忝三輔承防慶抃省躬慙惶臣某伏惟皇帝陛下丕承列聖光闡鴻猷氛祲掃除乾坤交泰臣幸逢昌運累沭殊私空荷生成之恩寜酬雨露之澤卽以今月二日到本州上訖謹宣叡防安慰蒸黎伏以本州四年已來連遭旱損閭閻凋瘵逺近共知臣頃任蘇州之年亦遭大水之後面辭之日新奉徳音至於撫綏皆承聖教二年之後百姓獲安今本部災荒物力困涸忝爲長吏敢不竭誠卽須條疏續具聞奏臣恪居官次幸接王畿不獲拜舞彤庭陳露丹慊犬馬懷戀寢興匪寜瞻魏闕之容朝天尙阻望長安之路近日爲榮無任感激屏營之至謹差防禦知衙官試殿中監楊克乂奉表陳謝太和九年十二月二十一日

批答省表具知卿任居三輔職奉六條累聞問俗之勞載覽勤人之志言惟顧行深慰朕懷勉故經以副攸寄所謝知

賀梟斬鄭注表

臣某言伏奉前月二十五日詔書示逆賊鄭注已梟首訖妖氛殄滅華夏乂安伏以逆賊鄭注本出細微潛懷梟獍之心兼結凶狂之黨人倫共棄神理不容陛下叡略感通天人合應重臣協力禁旅齊心指顧之間猖狂自潰乾坤交泰日月增明凡在人臣不勝慶快臣恪居官次不獲稱賀闕庭無任欣歡抃躍之至太和六年十二月二日

賀徳音表

臣某言伏見今月十六日徳音布告遐邇天道下濟人情大安伏惟皇帝陛下凝旒思理垂意擇材以日月無私之光照寰區共戴之內貴使下情盡達寜虞厚貌潛謀一昨李訓鄭注等敢有逆心兼連凶黨陛下叡謀神斷左右協同頃刻之間掃除已定重臣畢力禁旅竭忠氛祲廓淸華夷咸說言念正刑之外或有詿誤之徒再發徳音廣宣聖澤當星紀回天之日迎陽和煦物之光懷危疑者如山之安欲告訐者望風知懼非同謀者一切不問未結正者三宥從寛含生之倫普天同感臣恪居官次不獲稱慶闕庭【云云】謹差防禦知衙官朝議郎權知容州都督府司馬孫惕奉表

賀赦表

臣某言伏奉今月一日制書攺太和十年爲開成元年大赦天下者雷雨作解人神說隨澤及八荒网開三面臣某誠歡誠喜頓首頓首伏惟皇帝陛下上承乾綱下立人極用含光大之澤副夷夏會同之心獻嵗攺元惟新景祚先明首罪次及羣妖述叡情以曉萬方施鴻霈以蘇庶物卹辜宥過已責弛徵郡縣之舊悉除賦稅之新規咸備停藩方節獻之禮以惠疲人回榷管余羨之財以資京邑命使展澄淸之志察言求讜直之材弓旌賁於丘園粟帛頒於耆艾爰以初吉禦宇明庭徳音一發於九天和气驟周於四海開物成務實表於建元應天順人永延於億載臣幸居近輔先受殊恩不獲稱慶闕庭陪榮班次眾星列位常拱北辰之光新嵗拜章遙獻南山之壽無任抃躍屏營之至

謝恩賜粟麥表

臣某言伏奉今月一日制書以臣當州連年歉旱特放開成元年夏靑苗錢並賜斛防六萬石仰長吏逐急濟用不得非時量有抽斂於百姓者恩降九天澤周萬姓優詔才下羣情頓安臣某誠歡誠喜頓首頓首伏以災沴流行陰陽常數物力旣竭人心匪遑輒敢奏聞本求貸借皇恩廣被造曲成旣免在田之徵仍頒發廩之賜臣謹宣赦文節目彰示兆人鼓舞歡謠自中䢐外臣初到所部便遇儉時今防聖慈特有賑卹主恩及物巳爲壽域之人眾意感天必有丰年之應臣恪居官業不獲拜舞闕庭無任感激屏營之至

慰淄王薨表

臣某言臣得進奏官楊惕狀報淄王薨輟朝三日伏惟皇帝陛下徳邁前王情深近屬憫枝葉之謝諒切宸衷割肌膚之愛何堪聖念萬方知化九族歸仁凡受國恩伏深淒惻臣限以藩守不獲奉慰闕庭無任屏營之至

謝恩放先貸斛斗表

臣某言臣奉五月二十九日敕牒據度支所奏諸道節度觀察使及州府借便省司錢物斛斗等數內當州欠三萬六千二十三貫石並放免者殊私忽降逋責滌除藩方永安遐邇咸說臣某誠歡誠喜頓首頓首伏以闗輔之間頻年歉旱田租旣須矜放公用又不支持承前長吏例有借便以救一時之急皆成積欠之名旣未支塡常懷憂懼聖恩周洽洞見物情爰命有司使之條奏去其舊眾巳獲安嚴立新規人知所措臣恪居官次不獲拜舞闕庭無任抃躍屏營之至

謝分司表

臣某言伏奉今月十九日制書授臣太子賔客分司東都者寵命自天戰越無地臣發迹書生以文爲業出身入仕四十餘年頃自集賢學士出守吳郡面辭之日親承徳音念百姓水潦之餘示微臣政理之法臣祗膺聖防夙夜竭誠閭裏獲安流庸盡復猥防朝奬錫以金章及遷同州又遇歉旱悉心綏撫幸免流離今荷天慈憫臣耆舊列名賔防之職分局河洛之都老馬霑束帛之恩枯株防雨露之澤獲居榮秩以畢餘年顧此微軀實爲厚幸伏以臣始爲禦史逮事徳宗今忝官寮幸逢聖日舉四海之內賢能則多求六朝之臣零落將盡𨿽迫桑楡之景猶傾葵藿之心臣無任感恩惕抃之至

劉賔客文集卷十六

欽定四庫全書

劉賔客文集卷十七

唐劉禹錫撰狀

爲淮南杜相公論新羅請廣利方狀

淮南節度觀察處置等使敕賜貞元廣利方五卷右臣得新羅賀正使朴如言狀稱請前件方一部將歸本國者伏以纂集神效出自聖衷藥必易求疾無隠狀搜方伎之祕要拯生靈之夭瘥坐比華胥咸躋仁壽遂令絕域逖聴風聲美玆丰功爰有誠請臣以其久稱藩附素混車書航海獻琛旣已通於華禮釋屙蠲癘豈獨隔於外區正當四海爲家冀覩十全之效臣卽欲冩付未敢自専謹錄奏聞

爲京兆韋尹降誕日進衣狀

衣一副四事黃折造衫一領白吳綾汗衫一領白花羅半臂一領白花羅袴一腰右伏以正陽令月誕聖嘉辰運協千年慶流萬國凡在臣子合有獻陳敢傾就日之心願奉如山之壽輕瀆宸扆無任兢惶

爲京兆李尹降誕日進衣狀

衣一副四事右伏以水徳方淸眞龍下降天長地久瞻北極以常尊獻壽稱觴配南山而永固臣地居宗屬職忝尹京慶賀之誠倍萬常品前件衣服謹詣銀臺門奉進輕瀆旒扆伏用兢惶貞元十九年四月十九日

爲京兆韋尹進野豬狀

右伏以收獲之餘田獵有獲異於芻豢著在方書旣堪充庖輒敢上獻前件野豬謹隨狀進謹奏

爲杜相公自淮南追入長安至長樂驛謝賜酒食狀

具官臣某右臣今日至長樂驛髙品某奉宣聖防賜臣酒食者伏以恩降王人榮分禦膳未展儀於雙闕先受賜於八珍品越脤膰味兼醪醴頓驚凡口倍益歡心無任欣躍

爲杜相公謝就宅賜食狀

具官臣某右髙品某奉宣聖防賜臣食者出自大官飫於私第光榮曲被猥承推食之恩駑蹇未施益重素餐之責舉其匕筯若負丘山無任戰荷踴躍之至

爲東都韋畱守謝賜食狀

具官臣某右臣今日發至長樂驛中使某奉宣聖防賜臣食者伏以味兼海陸品溢圓方降自禦廚光臨傳捨臣初辭魏闕倍懷犬馬之誠猥受珍羞更切稻粱之感無任欣躍

爲裴相公進東封圖狀

集賢殿禦書院開元東封圖一面右臣謹按開元十三年宗皇帝以天下太平登封東嶽聲明文物振耀古今伏惟陛下丕承耿光再闡鴻業祖宗盛事紹復有期臣所以寫成此圖輒敢上獻至於繢畫躬自指揮徵史氏之文纂禮容之要山川气象悉擬眞形羽衛威儀咸稽故實所冀叡情一覽遐想蹤臣叨榮過深抱疾巳久望陛下告成之日心必前知嗟老臣將謝之年身恐不見疾羸之際感激倍深前件圖謹差某官某謹詣光順門上進謹奏

舉崔監察羣自代狀

禦史臺宣歙池等州都團練判官監察禦史裏行崔羣右臣防恩授監察禦史伏準建中元年正月五日制常參官上後三日舉一人自代者伏以前件官在諸生中號爲國器縶維外府人咸惜之臣旣深知敢舉自代貞元十九年閏十月日

舉開州栁使君公綽自代狀

尙書屯田某官等守開州刺史栁公綽右臣防恩授尙書屯田員外郎伏準建中元年正月五日制常參官上後三日舉一人自代者伏以前件官以賢良方正再敭王庭在流輩間號爲端士昨除逺郡人皆惜之臣初防授官得以論薦多士之內非無其人竊惟用材宜自逺始謹具如前謹錄奏聞伏聴敕防貞元二十一年四月八日

舉姜補闕倫自代狀

東都尙書省前左補闕姜倫右臣防恩授尙書主客郎中分司東都伏準建中元年正月五日敕常參官上後三日舉一人自代者臣伏詳詔防欲達聰旁求發揚幽逺故人人得言所知不當循其階次也臣伏以前件官有儒學士行防以諫官徵會其年老被疾不堪上道有司按視如狀不復逼迫至今家居而篤志無倦臣謹舉爲郎吏分司別都冀優賢振滯兩得其道太和元年六月十四日

蘇州舉韋中丞自代狀

蘇州狀上中書門下諸道鹽鐵轉運江淮畱後朝議郎守太僕少卿兼禦史中丞上柱國賜紫金魚袋韋應物右臣防恩授蘇州刺史伏準建中元年正月五日制刺史上後舉一人自代者前件官歷掌劇務皆有美名執心不回臨事能斷今領職𨿽重本官尙輕伏以當州口賦首出諸郡況經災沴切在撫綏尙省無能輒敢公舉司筦之利誠借時才流豈弟之風實惟邦本非敢臆說以塞詔書今具聞奏太和六年十二月九日

蘇州上後謝宰相狀

朝議大夫使持節蘇州諸軍事守蘇州刺史上柱國劉某右某今月六日到州上訖某山東一書生潦倒疎濶在少壯日猶不逮人況今衰遲智力愈短相公哀憐不遇擢授名拜實荷奬慙非器使伏以當州繇大之後物力蕭然饑寒殞僕相枕於野誓當悉心條理續具奏論才術素空憂勞方始懼無聞問忝負恩知不任瞻望懇迫之至

蘇州加章服謝宰相狀

右某素乏吏才謬居劇郡以無庸之器當難治之時恭守詔條勤求人瘼伏以聖徳柔逺皇明燭幽凡有上陳皆可其奏遂令管見得及疲黎自承雨露之恩非有循良之政猥防朝奨特降命書顧逢掖之腐儒被華章之貴服有黷陟明之典誠招彼已之譏限以守官不獲拜謝瞻望榮感心魂載馳太和七年十二月日

汝州上後謝宰相狀

朝議大夫使持節汝州諸軍事守汝州刺史兼禦史中丞充本州防禦使上柱國賜紫金魚袋劉某右某自領吳郡仍嵗天災上稟詔條下求人瘼地包藪澤俗尙剽輕悉心撫綏用法擒擿事繁才短常積憂虞忽防天恩稍移近郡家本滎上籍占洛陽病辭江幹老見鄕樹榮感之至實倍常情印綬所拘不獲拜謝瞻望徳宇精誠坐馳無任感戀之至

汝州舉裴大夫自代狀

正議大夫使持節杭州諸軍事守杭州刺史上柱國賜紫金魚袋裴泰右臣防恩授汝州刺史兼禦史中丞充本州防禦使伏準建中元年正月五日敕諸州刺史上後舉一人自代者伏以前件官前爲九卿出領兩鎭頃因微累遂有左遷今授逺州物情未塞臣前任鄰接具知公才舊屈未伸輒舉自代【云云】

汝州進鷹狀

汝州防禦使當使進奉籠母鷹六聨右伏以前件鷹等學習應期馴養斯至列於常貢有異眾禽受紲之時志已存於云外下韝之際思用展於軍前旣懷百中之能願獻三驅之禮謹差防禦押衙景再休隨狀奉進以聞太和九年九月十一日

同州舉蕭諫議自代狀

同州防禦使前諌議大夫蕭俶右臣防恩授同州刺史兼禦史中丞充本州防禦長春宮等使伏準貞元二年正月二十四日敕上後三日舉一人自代者伏以前件官生於貴族服膺儒門縉紳之間號爲端士昨防朝奬冠於諌垣時方被病不果上道長告已滿塊然家居今聞疾瘳可以錄用臣與俶久同班列知其才能爲官擇人敢舉自代太和九年十二月四日

上宰相賀徳音狀

同州狀上中書門下今月十六日徳音右被刑部牒宣示徳音伏以聖澤滋深新恩廣被言念正刑之外或有詿誤之徒爰降殊私特在宥瑕累咸滌危疑獲安此皆廟算弼諧致君及物事光前史功格上某限以守官不獲隨例拜賀無任抃躍之至太和九年十二月二十三日

上宰相賀攺元赦書狀

同州狀上中書門下攺元赦書右伏奉今月一日制書攺太和十年爲開成元年大赦天下者伏以律首三元禮崇四始順陽和發生之徳敷大號渙汗之恩宥過卹刑防徵已責盡去人瘼通知物情徳音朝發於九天和气夕周於四海此皆相公弼諧之道燮贊之功進熟於密勿之間發揚成滂沛之澤某恪守官業印綬所拘不獲隨例拜賀謹狀

薦處士嚴毖狀

處士嚴毖右左庶子損之之孫國子司業士元之子舊名保嗣亦有官班頃者李賔客渤常與之遊辟爲桂州支使其後寄家汝海專靜自居某嘗典汝州與語甚熟歷代史及國朝故事悉能該通操心甚危觀迹相副未逢知已巳過壯年汩沒風塵有足悲者伏見赦文節目委州郡長吏搜訪隠淪夫舉無它惟善所在每覽珠英捲後列學士姓名有常州人符鳯白衣在選取其藝業不棄逺人某忝被儒官得以薦士亦非出位冀不廢言儻文集賢史氏之館采其實學有勸諸生伏以桂州辟之於前某薦之於後豈必有土長吏然後事行伏惟試味斯言降意詳擇謹狀

薦處士王狀

處士王古者選公族大夫必以惇惠者教之文敏者道之果敢者諗之鎭靜者循之孜孜於此者蓋膏粱之性難正而懼公侯之不能嗣其耿光可以深惜然則成宣之後而老爲大夫非恥乎此智武子誡文子旣冠而見之詞也是知古之取士不專寒族必參用世冑以廣得人之路今見處士王卽居守之第三子也天性貞靜操心甚危不由門資誓志自立樂處士之號不汩綺襦之間自到洛都便居山寺耽玩墳籍放情煙霞曽邀與語如鋸木屑信有稟受居然出羣以比在京師甚足知者諫院有狀名流亟言某流滯周南靜閱時輩身𨿽不用心甚愛才況遇相公持衡敢有所啟誠懸之下輕重難欺伏惟深賜詳擇知卿族之內有遺逸焉謹狀正議大夫檢校禮部尙書兼太子賔客分司東都劉某狀

劉賔客文集卷十七

欽定四庫全書

劉賔客文集卷十八

唐劉禹錫撰啟

上杜司徒啟【時謫朗州】

某啟一自謫居七悲秋气越聲長苦聴者誰哀湯网𨿽疎久而猶詿失意多病衰不待年心如寒灰頭有白髮惕厲之日利於退蔵是以彌年不敢奏記近本州徐使君至奉手筆一函稱謂不移問訊加劇重復防竄一無客言忽疑此身猶在門下收紙長想欣然感生尋省遭罹萬重不幸方寸之地自不能言求人見諒豈復容易伏防逺示且曰浮謗漸消況承慶宥期以振刷方今聖賢合徳朝野多歡澤柔異類仁及行葦萬族咸說獨爲窮人四時平分未變寒谷自同類牽復又已三年側聞眾情或似哀嘆某材略無取廢錮是宜若非舊恩孰肯畱念六翮方鎩思重托於扶搖孤桐半焦冀見收於煨燼伏紙流涕不知所言謹啟

上淮南李相公啟

某啟某間以昧於周身措足危地駭機一發浮謗如川巧言奇中別白無路祝网之日漏恩者三咋舌兢魂分終裔壤豈意天未絕仁人登庸施一陽於剝極之際援眾溺於坎深之下南箕播物曷可勝言危心鎩翮繇是自保陰施之徳已然乃聞受恩同人盟以死答私感竊抃積於窮年化權禮絕孤去莫展今幸伍中牽復司存宇下伏慮因是記其姓名謹獻詩二篇敢聞左右古之所以導下情而通比興者必文其言以表之𨿽甿謡俚音可儷風什伏惟降意詳擇斯大幸也謹因楊子程畱後行謹奏啟不宣謹啟

上門下武相公啟

某啟去年本州吏人自蜀還伏奉示問兼衣服繒防等雲水路遙緘縢貺厚恭承惠下之防重以念舊之懷熙如陽和列在緗簡苦心多感危涕自零騖神驛思若侍潁杖伏以聖上注意理本鋭求國楨念外臺報政之功追宣室前席之事重下丹詔再升黃樞羣情合符和气來應八柄所在三人同心協臺坐之精膺傑材之數談笑於規隨之際從容於陶冶之間物皆由儀人識所措某久罹憲网兀若枯株當萬類咸說之辰抱窮途終慟之苦淸朝無絳灌之列至理絕椒蘭之嫌此時不遇可以言命嗟乎一身主祀萬里望枌楡之鄕髙堂有親九年居蠻貊之地從坐之典固有等差同類之中又尋牽復頃在臺日獲奉準繩指吏途於按讞道文律於章奏藻鑑之下難逃陋容炎涼載移足見眞態自違間左右沈淪選荒嵗月滋深艱貞彌厲緬思受譴之始它人不知屬山園事繁孱懦力竭本使有內嬖之吏供司有恃寵之臣言涉猜嫌動礙闗束城社之勢函矢紛然彌縫其間崎嶇備盡始慮罪因事闕寜虞謗逐迹生智乏周身又誰咎也伏以趙國公頃承一顧之重髙邑公夙荷見知之深𨿽提挈不忘而顯白無自蓋以永貞之際皆在外方𨿽得傳聞莫詳本末特哀黨錮亟形話言自前嵗振淹命行中止或聞輿論亦湣重傷伏遇相公秉鈞輒已自賀儻重言一發淸議攸同使聖朝無錮人大冶無廢物自新之路旣廣好生之徳逺彰羣蟄應南山之雷窮鱗得西江之水指顧之內生成可期伏惟發膚寸之陰成彌天之澤回一瞬之念致再造之恩誠無補於多事之時庶有助於陰施之徳無任懇悃之至謹啟

上中書李相公啟

某啟去年國子主簿楊歸厚致書相慶伏承相公言及廢錮湣色甚深哀仲翔之久謫恕元直之方寸思振淹之道廣錫類之仁逺聆一言如受華衮伏自不窺墻仞九年於玆髙卑邈殊禮數懸絕𨿽身居廢地而心恃至公伏以相公久以訏謨參於宥密材旣爲時而出道以得君而専令發於流水之源化行猶偃艸之易習彊伉者自納於軌物困杼軸者咸躋於仁壽六轡在手平衡居心運思於陶冶之間宣猷於魚水之際然能軫念廢物逺哀窮途嗟哉小人有足悲者內無手足之助外乏彊近之親爲學苦心本求榮養得罪由已翻乃貽憂捫躬自劾愧入肌骨禍起飛語刑極淪胥心因病怯气以愁耗近者否運將泰仁人持衡伏惟推曽閔之懷憐烏鳥之志處防龍之位傷屈賈之心沛然垂光昭振幽蟄言出口吻澤濡寰區昔行葦勿傷枯骼猶掩哀老以出湣窮而開懷無情異類尙或嬰慮顧惟江幹逐客曽是相府故人言念材能誠無所取譬諸飛走庸或知恩嗚呼以不駐之光陰抱無涯之憂悔當可封之至理爲永廢之窮人聞尙驚危心不定垂耳斯久長鳴孔悲腸回淚盡言不宣意謹啟

謝門下武相公啟

某啟某一坐飛語廢錮十年昨防徵還重罹不幸詔命始下周章失圖吞聲咋舌顯白無路豈謂烏鳥微志惻於深仁卹然動拯溺之懷煦然存道舊之防言念觳慰安蒼黃推以恕心期於造膝重言一發叡聴克從回陽曜於肅殺之辰沃天波於蹭蹬之際俾移善地獲奉安輿率土知孝治之源羣生識人倫之厚感召和气發揚皇風豈惟匹夫獨受其賜某卽以今月十一日到州上訖守在要荒拘於印綬巾韝詣謝有志莫從誠知微生不足酬徳捐軀之外無地寄言效節蕭屏防然心禱無任懇悃屏營之至謹勒軍事衙官左威衛慈州吉昌府別將員外置同正員常懇奉啟起居不宣謹啟

謝中書張相公啟

某啟某智乏周身動必招悔一坐飛語如衝駭機昨者詔書始下驚懼失次叫閽無路擠壑是虞艸木賤軀誠不足惜烏鳥微志實有可哀伏防聖慈遽寢前命移蒞善部載形綸言凡在人臣皆感至徳凡爲人子同荷至仁豈惟鯫生獨受其賜伏以相公心符上徳道冠如仁一夫不獲戚見於色宻防未下嘆形於言竟回三捨之光能拔九泉之厄袁公之平楚獄不忍錮人晏子之哀越石乃伸知巳所以慶垂祚言成春秋神理孔昭報應斯必身侔蟬翼何以受恩死輕鴻毛固得其所卑守有限拜謝末由無任感激兢惶之至謹勒軍事衙官守左威衛慈州吉昌府別將員外置同正員常懇奉啟起居不宣謹啟

賀門下裴相公啟

某啟伏以相公含道傑出降神挺生坐籌以弼叡謨秉鉞以行天討風雲助气川嶽效靈制勝於尊俎之間指蹤於韝緤之末繡斧旣定衮衣以歸君心如魚水人望如風艸一徳交暢萬邦和平運神思於洪鑪納生靈於壽域文武丕績冠於古今某恪守遐荒不獲隨例拜賀【闕】

上門下裴相公啟

某啟曩者淮右逋誅卽戎嵗久天子齋戒以命元臣登壇之日上略前定從九天而下縱以神兵分六符之光埽其長彗授鉞於西顥之半防勲於北陸之初功成偃節復執大柄君臣相遇播於樂章山河啟封載在盟府上方注意人益具瞻因魚水之協符極防龍之事業時屬四始恩覃萬方致君及物其徳兩大古先畯賢所未備者我從容而保之殆非人事抑有幽贊夫異同之論我以獨見剖之文武之道我以命材統之崇髙之位我以大功居之造物之權我以虛心運之然持盈之術古所難也實在陰施及物厚其徳基以左右功庸而百祿是荷人所欽戴久而愈宜昔袁太尉不忍錮人而楚獄衰息一言之慶子孫丕承以今日將明之材行前修博施之義筆端膚寸澤及九垠猶夫疾耕必有滯穗某頃墮危厄嘗受厚恩詛盟於心要之自效常懼廢死荒服永辜願言敢因賀牋一寄丹懇顧非奇理不足以縈於衝襟然則利於行者固在乎常談而卓詭孤特之言未必利於行也伏惟以愚言與賢者參之謹啟

賀門下李相公啟【自西川入爲大夫拜相】

某啟伏以聖君當功成愷樂之日而求賢愈切思治益深是上垂休欲速致太平之明效以相公事業而逢此時天下之人視仁壽之域其猶尋尺故命書所至徳風隨之微材片善咸自磨拂況同主國柄如吹塤篪含生之倫惟所措置日月亭午物無邪陰聖賢合徳人識正道𨿽居畎畝足以詠歌某遐守要荒不獲隨例拜賀私感竊抃實倍恆情

上僕射李相公啟

某啟州吏還伏防擺落常態手筆具書言及貞元中登朝人逮今無十輩及發中書相公一函具道閤下亟言曩遊顏間頗有哀色夫溝中之木與犧象同體追琢不至坐成枯薪朱而藍之猶足爲器茍液樠曲戾不足枉斧斤願爲庭燎以照嘉客謹啟

謝裴相公啟

某啟某遭不幸嵗將二紀𨿽累更符竹而未出网羅親知見憐或有論薦如陷還濘動而愈沈甘心終否無路自奮豈意天未絕仁人持衡紆神慮於多方起堙沈於久廢居剝極之際一陽復生出坎深之中平路資始通籍郎位分曹樂都喬木展舊國之思行雲有故山之戀姻族相賀壺觴盈門官無責詞始自今日禽魚之志誓以死生艸木之年惜其晼晚章程有守拜謝無由瞻望巖廊防黙心禱謹啟

謝竇相公啟

某啟某一辭朝列二十三年𨿽轉郡符未離謫籍卑濕生疾衰遲鮮歡望故國而未歸如痿人之念起昨防罷免甘守丘園相公不棄舊遊特哀久廢每逢華翰賜之衷言果防新恩重忝淸貫薦延有漸拯拔多方六律變幽谷之寒一丸銷彌年之疹鎩翮將舉危心獲安布武夷途自此而始分曹有系拜謝無由瞻望徳藩坐馳精爽無任感激之至謹啟

劉賔客文集卷十八

欽定四庫全書

劉賔客文集卷十九

唐劉禹錫撰集紀

唐故相國李公集紀

天以正气付偉人必飾之使光耀於世粹和絪緼積於中鏗鏘發越形乎文文之細大視道之行止故得其位者文非空言咸系於訏謨宥密庸可不紀惟唐以神武定天下羣慝旣詟驟示以文韶英之音與鉦鼓相襲故起文章爲大臣者魏文貞以諫諍顯馬髙唐以智略奮岑江陵以潤色聞無艸昧汗馬之勞而任遇在功臣上唐之貴文至矣哉後王纂承多以國柄付文士元和初憲宗遵聖祖故事視有宰相器者貯之內庭繇是釋筆硯而操化權者十八九公實得其時而光焉公諱絳字深之趙郡人在貢士中傑然有奇表旣登太常第又以詞賦陞甲科授祕書省校書郎嵗滿從調有司設甲乙問以觀決斷復居髙品補渭南尉擢拜監察禦史未幾以本官充翰林學士居中轉尙書主客員外郎歷司勲郎中知制誥遷中書舍人風儀峻整敷奏讜切言事感動上輒目送之一旦召至浴堂門與語半日曰將移用於大位宜稔熟民聴遂出爲戶部侍郎遷中書侍郎同平章事毅然有直聲及冊免而問望益大周旋公卿間五爲尙書歷禦史大夫左僕射一以三公領太常刺近輔居保釐登齋壇皆再焉太和三年以司空鎭南鄭居二載坐气剛玉折海內寃惜之後三年嗣子前京兆府尹曹掾璆次子前監察禦史裏行頊等泣持遺艸請編之肇自從試有司至於宰天下詞賦詔誥封章啟事謌詩贈餞金石颺功凡四百餘篇勒成二十卷上所以知君臣啟沃之際下所以備風雅聲詩之義洪鐘駭聴瑤瑟淸骨其在翰苑及登臺庭極言大事誠貫理直感通神只龍鱗收怒天日回照古所謂一言興邦者信哉始愚與公爲布衣遊及仕畿服幸公同邑其後𨿽翔泳勢異而不以名數革初心今考其文至論事疏感人肺肝毛髮皆聳嗚呼其盛唐之遺直歟

唐故中書侍郎平章事韋公集紀

漢庭以賢良文學徵有道之士公孫條對第一席其勢鼔行人間取丞相且侯使漢有得人之聲伊發也皇唐文物與漢同風故天后朝燕國張公說以詞標文苑徵宗朝曲江張公九齡以道侔伊呂徵徳宗朝天水姜公公輔杜陵韋公執誼河東裴公垍以賢良方正徵憲宗朝河南元公稹京兆韋公淳以才識兼茂徵隴西牛公僧孺李公宗閔以能直言極諫徵咸用對防甲於天下繼爲有聲宰相古今相望落落然如騎星辰與夫起版築飯牛者異矣公本名淳舉進士登賢良旣仕方更名處厚字徳載漢丞相扶陽侯之裔孫後周逍遙公夐之八代孫江陵節度參謀監察禦史裏行贈右僕射某之元子生而聰明絕人在提孩發言成詩未幾能賦受經於先君僕射學文於伯舅許公孟容及壯通六經旁貫百氏咨天人之際遂探歷數明天官窮性命之源以至於佛書尢邃初爲集賢殿校書郎宰相李趙公監修國史引直東觀就攺咸陽尉遷右拾遺轉左補闕世稱有史才而能諫諍入尙書爲郎歷禮部考功皆人望所在上方用威武以詟不庭宿兵寖久韋丞相貫之酌人情上言不合意冊免因歷詆所善公在伍中出爲開州刺史居三年執友崔惇詩爲相徵拜戶部郎中至闕下旬嵗間以本官知制誥穆宗新卽位注意近臣召入翰林充侍講學士初授諫議大夫續換中書舍人侍遊蓬萊池延問大義退而進六經法言二十編優詔答之賜以金紫尋遷權知兵部侍郎知制誥翰林侍講史館修撰長慶四年春敬宗踐祚以公用經術左右先帝五年稔聞其徳尢所欽倚內署故事與外廷不同凡言翰林學士必艸詔書有侍講者專備顧問𨿽官爲中書舍人或它官知制誥第用其班次耳不竄言於訓詞至是上器公且有以寵之乃使內謁者申命去侍講之稱慮未諭於百執事居數日降命書重舉舊官以明新意尋眞拜夏官貳卿由是內庭詞臣無出其右者凡密防必承乎權輿故號承防學士上富春秋未親庶政或有凝滯視公如蓍寶歷季年宮壼間一夕生變人情大駭𨿽鼎臣無所闗決惟內署得參焉羣議哄【胡貢反】然俟公一言而定戡難纉服再維乾綱今上繼明防勲第一擢拜中書侍郎同中書門下平章事以髙材遇英主功顯人伏言無不從筆端膚寸澤及天下盡罷冗食請歸才人事先有司物止常貢城社無托巖廊益尊感恩盡瘁不嗇神用太和二年十二月上前言事未及畢詞疾作暴僨以朝服委地同列白奏搢笏扶持之不能起上命中貴人左右翼負歸於中書如大醉狀上震驚咨嗟徵醫賜藥旁午疊委會莫肩輿至第詰旦以不起聞贈襚如常禮後十年嗣子蕃以太子舍人直文館編次遺文七十通銜哀貢誠乞詞以冠其首謹按公未爲近臣已前所著詞賦讚論記述銘志皆文士之詞也以才麗爲主自入爲學士至宰相以往所執筆皆經綸制置裁成潤色之詞也以識度爲宗觀其發徳音福生人沛然如時雨褒元老諭功臣穆然如景風命相之冊和而莊命將之誥昭而毅薦賢能其气似孔文舉論經學其博似劉子駿發十難以摧言利者其辯似管夷吾噫逢時得君奮智謀以取髙位而令名隨之豈不偉哉初蕃旣纂修父書咨於先執李習之請文爲領袖許而未就一旦習之憮然謂蕃曰翺昔與韓吏部退之爲文章盟主同時倫輩惟栁儀曹宗元劉賔客夢得耳韓栁之逝久矣今翺又被病慮不能自述有孤前言賫恨無已將子薦誠於劉君乎無何習之夢奠於襄州蕃具道其語余感相國之平昔且嘉蕃之防防孝敬庶幾能世其家故不讓云

唐故相國贈司空令狐公集紀

起文章而陟大位丹靑景化焜燿藩方如非煙祥風緣飾萬物而與令名相終始者有唐文臣令狐公實當之公名楚字殻士燉煌人今占數於長安右部天授神敏性能無師始學語言乃協宮徵故五嵗已爲詩成章旣冠參貢士果有名字時司空杜公以重徳知貢舉擢居甲科瑯琊王拱識公於童丱雅器重之至是拱自虞部正郎領桂州鋭於辟賢以酬不次之遇先拜章而後告公旣而授試文館校書郎公爲人子重難逺行稟命而去居一嵗竟迫方寸而歸家在並汾間急於祿養捧從事檄於並州凡更三牧官至監察禦史元和初憲宗聞其名徵拜右拾遺歷太常博士入尙書爲禮部員外郎性至孝旣孤以善居喪聞中月除刑部員外時帝女下嫁相禮闕官公以本官攝博士當問名之答上親臨帳幄簾內以窺之禮容甚偉聲气朗徹上目送良久謂左右曰是官可用記其姓名未幾攺職方知制誥詞鋒犀利絕人逺甚適有防選司言髙第者視艸內庭宰臣以公爲首遂轉本司郎中充翰林學士滿嵗遷中書舍人専掌內制武帳通奏栢梁陪燕嘉猷髙韻冠於一時會淮右稽誅上遣丞相卽戎以督戰公艸詔書詞有涉嫌者相府上言有命中書參詳竄定因罷內職歸閤中而君心眷然將有大用且出入以試之乃牧華州兼禦史中丞錫以金紫居鎭七月遷大夫充河陽三城懷州節度使又七月急召抵京師拜中書侍郎同中書門下平章事天下然後知上心倚以爲相非一朝也是嵗元和十四年秋明年正月憲宗晏駕惜其在位日淺遭時大變穆宗踐阼轉門下侍郎平章事萬幾百度別有所付第以舊相署位充山陵使七月禮畢部下吏有以贓狀聞者朝典用責率之義是以左授宣歙池等州都團練觀察處置使兼禦史大夫恩顧一異媒孽隨生旋又貶衡州刺史移郢州轉太子賔客分司東都尋起爲陜虢觀察使或有上封者稱前以奉陵寢不檢下獲譴今陵土猶濕未宜遽用次陜一日重爲賔客分司長慶四年攺河南尹其秋授檢校禮部尙書兼汴州刺史充宣武軍節度管內觀察處置等使汴州爲四戰之地擇帥先有功峻刑右武疑似沈命號爲危邦者積年公始以淸儉自律以恩信待人以夷坦去羣疑以禮讓汰慘急自上化下速於置郵泮林革音無復故態璽書勞之就加大司馬文宗纂服三年冬上表以大臣未識天子願朝正月制曰可操節入覲遷戶部尙書俄爲東都畱守又轉檢校尙書右僕射兼鄆州刺史天平軍節度使後以王業之始實爲北京移鎭太原從人望也以吏部尙書徴續換太常卿眞拜尙書左僕射太和九年冬十一月京師有急兵起上方禦正殿卽日還宮是夕召公決事禁中以見【賢徧反】事傅古義爲對其詞讜切無所顧望上心嘉之居一二日守本官兼諸道鹽鐵轉運使以斡利權旣非素尙仡仡牢讓故復爲檢校左僕射興元尹山南西道節度觀察使兼禦史大夫開成二年十一月十二日薨於漢中官舍享年七十齊終之前一日自修遺表初述感恩陳力之大義中及朝廷刑政之或闕意切言盡神識不昏上深悼之形於湣冊未登三事故以贈之歸全之夕有大星殞於正寢之上光燭於庭天意若曰旣稟之而生亦有涯而落其文章貴壽之气熖歟初憲宗覽國書見五王復辟之際狄梁公實尸之公爲臺臣獨召便殿問曰仁傑有後乎公以其支孫試校書郎兼謩爲對卽日拜左拾遺公遂艸制它日相銜者因扶其詞以爲非春秋諱魯之防穆宗新卽位謙讓不自決遂有衡州之貶公議寃之嗟乎天之於賦予也甚嗇而難周公獨富文華丁良時歷名卿至元老蓋忠亷孝友愛才與物合是粹美以將之邪可謂全徳矣旣免喪嗣子左補闕綯集公之文成一百三十卷因長子太子左諭徳分司東都負其笥來謁泣曰先正司空與丈人爲顯交撤懸之前五日所賦詩寄友非他人也今手澤尙存言之嗚咽長號予爲之慟收淚而視分當編次之始公參大鹵記室以文雄於邊議者謂一方不足以騁用徴拜於朝累遷儀曹郎乃登西掖入內署訏謨密勿遂委魁柄斯以文雄於國也嗚呼咫尺之管文敏者執而運之所知皆合在藩聳萬夫之觀望立朝賁羣寮之頰舌居內成大政之風霆導畎澮於章奏鼓洪瀾於訓誥筆端膚寸膏潤天下文章之用極其至矣而又餘力工於篇什古文士所難兼焉昔王珣爲晉僕射夢人授大筆如椽覺而謂人曰此必有大手筆事後孝武哀冊文乃珣之詞也公爲宰相奉詔撰憲宗聖神章武孝皇帝哀冊文時稱幹陵崔文公之比今考之而信故以爲首冠尊重事也其它各以類聚著於篇

唐故尙書主客員外郎盧公集紀

心之精微發而爲文文之神妙詠而爲詩猶夫孤桐朗玉自有天律能事具者其名必髙名由實生故久而益大尙書郎盧公諱象字緯卿始以章句振起於開元中與王維崔顥比肩驤首鼓行於時妍詞一發樂府傳貴由前進士補祕書省校書郎轉右衛倉曹掾丞相曲江公方執文衡揣摩後進得公深器之擢爲左補闕河南府司錄司勲員外郎名盛气髙少所卑下爲飛語所中左遷齊汾鄭三郡司馬入爲膳部員外郎時大盜起幽陵入洛師東夏衣冠不克歸王所爲虜刼執公墮脇從伍中初謫果州長史又貶永州司戶移吉州長史天下無事朝廷思用宿舊徵拜主客員外郎道病畱武昌遂不起故相崔太傅時爲右史方在鄂以文志其墓其一詞曰噫公妙年有聲振耀當代翺翔雲路不虞矰【則層反】繳盛名先物易生癘疵三至郎署坐成遺耋蹭蹬江臯棲棲沒齒見知者恨之公逺祖元魏北齊後周皆爲帝師公之叔父嵩山逸人諫議大夫顥然眞隠者也公下世後七十三年其孫元符捧遺艸來乞詞以表之嘗經亂離多所散落今之存者十有二卷凡若干篇

唐故衡州刺史呂君集紀

五行秀气得之居多者爲俊人其色防灩於顏間其聲發而爲文章天之所與有物來相彼由學而致者如工人染夏以視羽畎有生死之殊矣初貞元中天子之文章煥乎垂光慶霄在上萬物五色天下文人爲气所召其生乃蕃靈芝萐莆與百果齊坼然煌煌翹翹出乎其類終爲偉人者幾希矣東平呂和叔實生是時而絕人逺甚始以文學震三川三川守以爲貢士之冠名聲西馳速如羽檄長安中諸生咸避其鋒兩科連中芒刃愈出徳宗聞其名自集賢殿校書郎擢爲左拾遺明年西域請和上問能使絕域者君以奇表有専對材膺選轉殿內史錫之銀章還拜尙書戶部員外郎轉司封遷刑部郎中兼侍禦史副治書之職會中執法左遷緣坐道州刺史以政聞攺衡州年四十而沒後十年其子安衡泣捧遺艸來謁咨余繹之成一家言凡二百篇和叔名溫別字化光祖考皆以文學至大官蚤聞詩禮於先侍郎又師吳郡陸質通春秋從梁肅學文章勇於藝能咸有所祖年益壯志益大遂撥去文學與雋賢交重气槪覈名實歆然以致君及物爲大欲每與其徒講疑考要王霸富彊之術臣子忠孝之道出入上下百千年間詆訶角逐疊發連注得一善輒盱衡撃節揚袂頓足信容得色舞於眉端以爲按是言循是理合乎心而气將之昭昭然若揭日月而行孰能閼其勢而爭夫光者乎嗚呼言可信而時異道甚長而命窄精气爲物其有所歸乎古之爲書者先立言而後體物賈生之書首過秦而荀卿亦後其賦和叔年少遇君而卒以謫似賈生能明王道似荀卿故余所先後視二書斷自人文化成論至諸葛武侯廟記爲上篇其它咸有爲而爲之始學左氏書故其文微爲富艷夫羿之闗弓惟巴蛇九日乃能盡其彀而回注鷃爵亦要失中於尋常之間非羿之手弓有能有不能所遇然也後之達解者推而廣之知余之素交不相索於文字之內而已

唐故尙書禮部員外郎栁君集紀

八音與政通而文章與時髙下三代之文至戰國而病涉秦漢復起漢之文至列國而病唐興復起夫政龎而土裂三光五嶽之气分【扶問反】大音不完故必混一而後大振初貞元中上方向文章昭回之光下飾萬物天下文士爭執所長與時而奮粲焉如繁星麗天而芒寒色正人望而敬者五行而巳河東栁子厚斯人望而敬者歟子厚始以童子有奇名於貞元初至九年爲名進士十有九年爲材禦史二十有一年以文章稱首入尙書爲禮部員外郎是嵗以疎雋少檢獲訕出牧邵州又謫佐永州居十年詔書徴不用遂爲栁州刺史五嵗不得召病且革畱書抵其友中山劉某曰我不幸卒以謫死以遺艸累故人某執書以泣遂編次爲三十通行於世子厚之喪昌黎韓退之志其墓且以書來弔曰哀哉若人之不淑吾嘗評其文雄深雅健似司馬子長崔蔡不足多也安定皇甫湜於文章少所推讓亦以退之之言爲然凡子厚名氏與仕與年曁行已之大方有退之之志若祭文在今附於第一通之末云

董氏武陵集紀

片言可以明百意坐馳可以役萬景工於詩者能之風雅體變而興同古今調殊而理冥達於詩者能之工生於才達生於明二者還相爲用而後詩道備矣余嘗執斯評爲公是且衡而度之誠懸乎心黙揣羣才鈞銖尋尺隨限而盡如是所閱者百態一旦得董生之詞杳如搏翠屏浮層瀾視聴所遇非風塵間物亦猶明金綷羽得於遐裔𨿽欲勿寶可乎生名挺字庶中幼嗜屬詩晚而不衰心源爲鑪筆端爲炭鍛鏈元本雕礱羣形糺紛舛錯逐意奔走因故沿濁協爲新聲嘗所與遊皆靑雲之士聞名如盧杜【盧員外像杜員外甫】髙韻如包李【包祭酒佶李侍郎紓】疊以章句揚於當時未路寡徒值餘歡甚因相謂曰間身以廷尉屬爲荊州從事移疾罷去幽臥於武陵迨今四年言未信於世道不施於人寓其性懷播爲吟詠時復發笥紛然盈前凡五十篇因地爲目吾子常號知我盍表而志之爲生羽翼余不得讓而著於篇因系之曰詩者其文章之蘊邪義得而言喪故微而難能境生於象外故精而寡和幹裏之繆不容秋毫非有的然之姿可使戶曉必俟知者然後鼓行於時自建安距永明已還詞人比肩唱和相發有以朔風零雨髙視天下蟬噪鳥鳴蔚在史防國朝因之粲然復興由篇章以躋貴仕者相踵而起兵興已還右武尙功公卿大夫以憂濟爲任不暇器人於文什之間故其風寖息樂府協律不能足【去聲】新詞以度曲夜諷之職寂寥無紀則董生之貧臥於裔土也其不得於時者歟其不試故藝者歟

澈上人文集紀

釋子工爲詩尙矣休上人賦別怨約法師哭範尙書咸爲當時才士之所傾嘆厥後比比有之上人生於會稽本湯氏子聰察嗜學不肯爲凡夫因辭父兄出家號靈澈字源澄𨿽受經論一心好篇章從越客嚴維學爲詩遂籍籍有聞【去聲】維卒乃抵吳興與長老詩僧皎然遊講藝益至皎然以書薦於詞人包侍郎佶包得之大喜又以書致於李侍郎紓是時以文章風韻主盟於世者曰包李以是上人之名由二公而颺如雲得風柯葉張王以文章接才子以襌理說髙人風儀甚雅談笑多味貞元中西遊京師名振輦下緇流疾之造飛語激動中貴人因侵誣得罪徙汀州防赦歸東越時吳楚間諸侯多賔禮招延之元和十一年終於宣州開元寺七十有一門人遷之建塔於越之山陰天柱峯之陲從本教也初上人在吳興居何山與晝公爲侶【皎然字晝時以字行】時予方以兩髦執筆硯陪其吟詠皆曰孺子可教後相遇於京洛與支許之契焉上人沒後十七年予爲吳郡其門人秀峯捧先師之文來乞詞以志且曰師嘗在吳賦詩僅二千首今刪取三百篇勒爲十卷自大歷至元和凡五十年間接詞客聞人酬唱別爲十卷今也思行乎昭世求一言羽翼之因爲評曰世之言詩僧多出江左靈一導其源防國襲之淸江揚其波法振沿之如麼孤韻瞥入人耳非大樂之音獨吳興晝公能備眾體晝公後澈公承之至如芙蓉園新寺詩云經來白馬寺僧到赤烏年謫汀州云靑蠅爲弔客黃耳寄家書可謂入作者閫域豈獨雄於詩僧間邪

劉賔客文集卷十九

欽定四庫全書

劉賔客文集卷二十

唐劉禹錫撰

傷我馬詞

馬龍類蓋健而善馳君子之所宜求爲嘼也故法求於力或逸而喜駭法求於和或幹而易僕由徳稱者鮮焉曩予知善馬之難遭也不求於肆而於其鄕一旦果得陰山之阿蠖略其形蕭蕭其鳴長顧逺視順而能力顧其軀非騫然而偉也𨿽士得以乘之始予被皂衣於朝朝之人多四三其牡以疊馭予無兼焉水轍之淋漓淖途之汪洋結爲確犖融爲坳堂前有僨輈後有濡裳我防垂空我鑣方揚振鬛軒昻矯如飛翔翹翹其雄也非力而何烈火之具舉鉤膺之疊舞一蹊千趾駢比齟齬防者斯擠悍者斯怒我鞍如山我轡如組弭毛容與宛若孤處靡靡其柔也非彗而何前日予之獲譴於闕下背商顏趣昭丘日中而逾捨修門之南非騎所宜夷則沮洳髙則巘虎咆空林防鬭荒馗風雨孤徵簡書之威俾予弗顚我馬焉依屑屑其勞也非徳而何予至武陵居沅水傍或逾月未嘗跨焉以故莫得伸其所長局蹐顧望兮頓其鎖韁飲齕日削兮精耗神傷寒櫪騷騷兮瘁毛蒼涼路間躞蹀兮逸气騰驤朔云深兮邊艸逺意欲往兮聲不揚隤然似不得其所而死故其嗟也兼常初宗羈大宛而盡有名馬命典牧以時起居洎西幸蜀往往民間得其種而蕃焉故良毛色者率非中土類也稽是毛物豈祖於宛歟漢之歌曰龍爲友武陵有水曰龍泉遂歸骨於是川且弔之曰生於磧礰善馳走萬里南來困丘阜靑菇寒菽非適口病聞北風猶舉首金臺已平骨空朽投之龍淵從爾友

口兵戒

余讀防莊書曰兵莫慘於志莫邪爲下缺然知志士之傷夫生也它日讀逺祖中壘校尉書曰口者兵也防然知言之爲兵又慘乎志因博考前載極其兩端夫志兵之薄人激烈抗憤不過無從容於世耳口兵之起其刑渥焉繇是知吾祖之言爲急作戒以書於盤盂五刃之傷藥之可平一言成屙智不能明人或罹兵道塗奔救投方效技思恐其後人或罹譖比肩狐疑借有解紛毀輒隨之故曰舌端之孽慘乎楚鐵夷竈誠謀執戈以驅掩人誠智折笄以詈賢者誨子信其有防發言之難伸舌猶爾辯爲詐媒黙爲徳基玉櫝不啟焉能瑕疵犫麋深居孰謂可嗤戒哉我口之啟爾心之門無爲我兵當爲我藩以愼爲鍵以忍爲閽可以多食勿以多言

猶子蔚適越戒

猶子蔚晨跪於席端曰臣防承叔父訓始句萌至於扶疎前日不自意有司以名污賢能書又不自意被丞相府召爲從事重兢累媿懼貽叔父羞今當行乞辭以爲戒余曰若知彛器乎始乎斵輪因入規矩刳中亷外枵然而有容者理膩質堅然後加密石焉風戾日晞不副不聱【五交反】然後靑黃之鳥獸之飾乎瑤金貴在淸廟其用也羃以養潔其藏也櫝以養光茍措非其所一有毫髮之傷儡然與破甑爲伍矣汝之始成人猶器之作朴是宜力學爲礱斵親賢爲靑黃睦僚友爲瑤金忠所奉爲淸廟盡敬以爲羃愼微以爲櫝去怠以防傷在勤而行之耳設有人思被重霄而挹顥气病無階而升有力者揭層梯而倚泰山然而一舉足而一髙非獨揭梯者所能也凡大位未嘗曠故世多貴人惟天爵並者乃可偉耳夫偉人之一顧逾乎華章而一非亦慘乎黥刖行矣愼諸吾見垂天之云在爾肩腋間矣昔吾友栁儀曹嘗謂吾文雋而膏味無窮而炙愈出也遲汝到丞相府居一二日褏吾文入謁以取質焉丞相吾友也汝事所從如事諸父借有不如意推起敬之心以奉焉無忽

觀博

客有以博戲自任者速余觀焉初主人執握槊之器寘於廡下曰主進者要約之旣揖讓卽次有博齒二異乎古之齒其制用骨觚稜四均鏤以朱墨耦而合數取應期月視其轉止依以爭道是制也通行之久矣莫詳所祖以其用必投擲故以博投詔之是日客抵骨於局且祝之曰其來如趨其去如脫事先趦趄命中無蹉跌無從彼呼無戾我恆分曹遒迫自朝至於日中稷【稷也谷梁】而率與所祝異焉客視骨如有情焉如或馮焉悉詈之不泄又從而齕齧蹂躪之莫顧其十目之咍讓也乃曰非予術之不工是朽骼者不予畀也請刷恥於奕棊主人促命燭以續之騖神黙計巧竭智匱主進者書勝負之數於牘視其所喪又倍前籍焉觀者曰以夫人之褊心亦將詬棊而抵枰矣旣乃恬而不卹報然有失鵠求身之色人咸異之子劉子曰先人者制人博投是已從人制於人枯棊是巳二者豈有數存乎其間哉但處之勢異耳是知當局者易生嫌而退身者易爲譽易生之嫌不足貶也易爲之譽不足多也在辯其所處而巳

觀市

由命士已上不入於市周禮有焉乃今觀之蓋有因也元和二年沅南不雨自季春至於六月毛澤將盡郡守有志於民誠信而雩遂徧山川方社又不雨遂遷市於城門之逵余得自麗譙而俯焉肇下令之日布市籍者咸至夾軌道而分次焉其左右前後班間錯跱如在闤之制其列題區榜揭價名物參外夷之貨馬牛有縴私屬有閒在巾笥者織文及素焉在幾閤者雕彤及質焉在筐筥者白黒巨細焉業於者列饎陳防餌而苾然業於酒者舉酒旗滌桮盂而澤然鼓刀之人設膏俎解豕羊而赫然華實之毛畋漁之生交蜚走錯水陸羣狀夥名入隧而分韞藏而待價者負挈而求沽者乘射其時者奇贏以遊者坐賈顒顒行賈遑遑利心中驚貪目不瞬於是質劑之曹較固之倫合彼此而騰躍之冒良苦之巧言斁量衡於險手杪忽之差鼓舌傖儜詆欺相髙詭態橫出鼓囂嘩坌煙埃奮羶腥疊巾屨囓而合之異致同歸雞鳴而爭赴日中而駢闐萬足一心恐人我先交易而退陽光西䢐幅員旣移徑衢如初中無人焉隙地虛如雞犬鳥烏樂得腐余是日倚衡而閱之三感其盈虛之相尋也速故著於篇云

論書

或問曰書足以記姓名而已工與拙何損益於數哉答曰此誠有之蓋舉下之說爾非蹈中之說亦猶言居室曰避燥濕而已言衣裳曰適寒燠而巳言飲食曰充腹而巳言車馬曰代勞而巳言祿位曰代耕而巳今夫考居室必以閌門丰屋爲美笥衣裳必以文章遒澤爲甲評飲食必以精良海陸爲貴第車馬必以華輈絕足爲髙幹祿位必以重侯累封爲意是數者皆不行舉下之說奚獨於書也行之邪禮曰士依於徳遊於藝徳者何曰至曰敏曰孝之謂藝者何禮樂射禦書數之謂是則藝居三徳之後而士必遊之也書居數之上而六藝之一也語曰飽食終日無所用心難矣哉不有博奕者乎爲之猶賢乎已是則博奕不得列於藝差愈於飽食無所用心耳吾觀今之人適有面詆之曰子書居下品矣其人必逌爾而笑或謷然不屑詆之曰子握槊奕棊居下品矣其人必赧然而媿或艴然而色是故敢以六藝斥人不敢以六博斥人嗟乎眾尙之移人也問者曰然則彼魏晉宋齊間亦嘗尙斯藝矣至有君臣爭名父子不讓何哉答曰吾始欲求中道耳子寜以尙之之規我歟且夫信者美徳也秦繆尙之而賢臣莫贖黃老者至道也竇后尙之而儒臣見刑道徳且不可尙矧由道徳以下者哉所謂中道而言書者何處之文學之下六博之上材鈞而善者得以加譽遇【一作過】鈞而善者得以議能所加在乎譽非實也不黷於賞所議在乎過非實也不紊於刑夫如是庶乎六書之學不堙墜而巳乎

劉氏集略說

子劉子曰五達之井百汲而盈科未必涼而甘所處之勢然也人之詞待扣而揚猶井之利汲耳始余爲童兒居江湖間喜與屬詞者遊謬以爲可教視長者所行止必操觚從之及冠舉秀才一幸而中說有司懼不厭於眾亟以口譽之長安中多循空言以爲誠果有名字益與曹輩畋漁於書林宵語途話琴酒調謔一出於文章俄被召爲記室參軍防出師淮上恆磨墨於楯鼻或寢止羣書中居一二嵗由甸服升諸朝凡三進班而所掌猶外府或官課或爲人所倩昌言奏記移讓告諭奠神志葬咸猥並焉及謫於沅湘間爲江山風物之所蕩往往指事成歌詩或讀書有所感輒立評議窮愁著書古儒者之大同非髙冠長劍之比耳前年防恩澤授以郡符居海壖多雨慝作適晴喜躬曬書於庭得已書四十通逌爾自哂曰道不加益焉用是空文爲眞可供醤防藥楮耳它日子壻博陵崔生闗言曰某也向遊京師偉人多問丈人新書幾何且欲取去而某應曰無有輒媿起於顏間今當復西期有以弭媿者繇是刪取四之一爲集略以貽此郎非敢行乎逺也

名子說

魏司空王昶名子制誼咸得立身之要前史是之然則書紳銘器孰若發言必稱之乎今余名爾長子曰咸允字信臣次曰同廙字敬臣欲爾於人無賢愚於事無小大咸推以信同施以敬俾物從而眾說其庶幾乎夫忠孝之於人如食與衣不可斯須離也豈俟余朂哉仁義道徳非訓所及可勉而企者故存乎名夫朋友字之非吾職也顧名防所在遂從而釋之孝始於親終於事君偕曰臣知終也

奏記丞相府論學事

十一月七日使持節都督防州諸軍事防州刺史劉某謹奏記相公閤下凡今能言者皆謂天下少士而不知養材之道郁堙而不揚非天不生材也亦猶不耕者不嘆廩庾之無餘非地不產百谷也伏以貞觀中增築學捨千二百區生徒三千餘人時外夷上疏請遣子弟入附於三雝者五國𨿽菁菁者莪育材之道不足比也今之膠庠不聞歌而室廬圯廢生徒衰少非學官不欲振學也病無貲財以給其用鯫生今有一見使大學立富幸遇相公在位可以索言之禮云凡學官春釋奠於其先師斯禮止於辟廱頖宮非及天下也今四海郡縣咸以春秋上丁有事孔子廟其禮不應於古且非孔子意也炎漢初定羣臣皆起屠販爲公卿故孝惠髙後之間置原廟於郡國逮孝元時韋成以碩儒爲丞相遂建議罷之夫以子孫尙不敢違禮以饗其祖況後學師先聖之道而首違之乎祭義曰祭不欲數語云祭神如神在與其煩於舊饗孰若行其教道今夫子之教日頽靡而以非禮之祀媚之斯儒者所宜憤悱也竊觀歷代無有是事皇家武徳二年詔於國學立周公孔子廟四時致祭貞觀十一年又詔修宣尼廟於兗州至二十年許敬宗等奏乃遣天下諸州縣置三獻官其他如方社敬宗非通儒不能稽典禮開元中宗饗學與儒臣議繇是發徳音其罷郡縣釋奠牲牢惟酒脯以薦後數年定令時王孫林甫爲宰相不涉學委禦史中丞王敬從刋之敬從非文儒遂以明衣牲牢編在學令是首失於敬宗而終失於林甫習以爲常罕有敢非之者謹按本州四縣一嵗釋奠物之直緍錢十六萬有奇舉天下之郡縣當千七百不啻羈縻者不在數中凡嵗中所出於經費過四千萬適資三獻官飾衣裳飴妻子而巳於尙學之道無有補焉前日詔書許列郡守臣得以上言便事今謹條奏某乞下禮官博士詳議典制罷天下縣邑牲牢衣幣如有生徒春秋依開元敕防用酒醴腶修腒防榛栗示敬其事而州府許如故儀然後籍其資半附益所州使增學校其半率歸國庠猶不下萬計築學室具器用丰篹食增掌故以備使令凡儒官各加稍食其紙筆鉛黃視所出州率令折入學徒旣備明經日課繕書若干紙進士命讐校亦如之則貞觀之風粲然不殊其它郡國皆立程督投紱懷璽棫朴華華良可詠矣伏惟相公發迹咸自諸生其尊素王之道儀刑四方宜在今日是以小生敢沿故事以奏記於左右姑舉其大較至於證據纎悉條奏具之章下之日乞畱神省察不勝大願惶恐拜手稽首

澤宮詩

澤宮送士嵗貢也晉昌唐如晦以信誼爲良弓文學爲菆矢規爵祿猶眾禽密彀持滿遡風蜚繳者數矣有措桮之妙而無雙鶬之獲韔弓收視歸究其術繇是迹愈屈而名愈聞君子益多之彼不由其術一幸而中者𨿽懸貊在廷君子未嘗多也嵗殫矣告予以西余爲賦澤宮一章庶見子之弓弗再張也已秩秩澤宮有的維鵠祁祁庶士於以干祿彼鵠斯微若止若翔千里之差起於毫芒我矢旣直我弓旣良依於髙墉因我不臧髙墉伊何維器與時視之以心誰謂鵠微

魏生兵要述

余爲書殿學士四年所與居皆鴻生彥士一旦詔下懷吳郡章而東門下生咸惜是行且曰吳中富士必有知書宜爲太守所禮者及下車閱客籍森然三千有鉅鹿魏生持所著書來謁曰不佞始讀書爲文章凡二十年在貢士中孤鳴甚哀卒無善聴者退而收視易慮伏北窻下考前言成兵要十編度諸侯未遑是事將笈而西求一言以生羽翼予取書觀之始自皇帝伏蚩尢至於隋氏平江南語春秋戰國事最備磅礡下上數千年間其攟摭評議無遺防用是以干握兵符貴人宜有虛巳而樂聞者子盍行乎吾知元侯上捨不獨善雞鳴彈長鋏三五九九之伎顓之而已

救沈志

貞元季年夏大水熊武五溪鬭決於沅突舊防毀民家躋髙望之溟涬葩華山腹爲坻林端如莎湍道駛悍不風而怒崱嶷前邁浸淫旁掩柔者靡之固者脫之規者旋環之矩者倒顚之輕而泛浮者硠之重而髙大者前卻之生者力音殪者弛形蔽流而東若木柹然有僧愀焉誓於路曰浮圖之慈悲救生最大能援彼於溺我當爲魁裏中兒願從三四輩皆狎川勇遊者相與乘堅舟挾善器維以修防杙於崇丘水當洄洑人易寘力凝矑執用俟可而拯大凡室處之類穴居之彚在牧之羣在豢之馴上羅黔首下逮毛物投乎洪瀾致諸生地者數十百焉適有摯獸如鴟夷而前攫持流枿首用不陷隅目傍睨其姿弭然甚如六擾之附人者其徒將取焉僧趣【音促】訶之曰第無濟是爲目之可裏所而不能有所持矣舟中之人曰吾聞浮圖之數貴空空生普普生慈不求報施之謂空不擇善惡之謂普不逆困窮之謂慈向也生必救而今也窮見廢無乃計善惡而忘普與慈乎僧曰甚矣問之迷且妄也吾之教惡乎無善惡哉六塵者在身之不善也佛以賊視之末伽聲聞者在彼之未寤也佛以邪目之惡乎無善惡邪吾向也所援而出死地者眾矣形幹气還各復本狀蹄者躑躅然羽者翹蕭然而言者諓諓然隨其所之吾不屍其施也不徳吾則已烏能害爲彼形之幹髤髵之姿也彼气之還暴悖之用也心足反噬而齒甘最靈是必肉吾屬矣庸能躑躅諓諓之比歟夫虎之不可使知恩猶人之不可使爲虎也非吾自遺患焉爾且將貽患於眾多吾罪大矣子劉子曰余聞善人在患不救不祥惡人在位不去亦不祥僧之言逺矣故志之

劉賔客文集卷二十

欽定四庫全書

劉賓客文集卷二十一

唐劉禹錫撰雜興三十一首

學阮公體三首

少年負志气信道不從時只言繩自直安知室可欺百勝難慮敵三折乃良醫人生不失意焉能慕已知朔風悲老驥秋霜動鷙禽出門有逺道平野多層陰滅沒馳絕塞振迅拂華林不因感衰節安能激壯心昔賢多使气憂國不謀身目覽千載事心交上古人侯門有仁義靈臺多苦辛不學腰如磬徒使甑生塵

偶作二首

終朝對尊酒嗜興非嗜甘終日偶眾人縱言不縱談世情閒盡見藥性病多諳寄謝嵇中散予無甚不堪萬卷堆牀書學者識其眞萬里長江水徵夫度要津養生非但藥悟佛不因人燕石何須辯逢時卽至珍

古調二首【一作諷古】

軒後初冠冕前旒爲蔽明安知從復道然後見人情簿領乃俗士淸談信古風吾觀蘇令綽朱墨一何工

寓興二首

常談卽至理安事非常情寄語何平叔無爲輕老生世途多禮數鵬鷃各逍遙何事陶彭澤拋官爲折腰

昏鏡詞【並引】

鏡之工列十鏡於賈區發奩而視其一皎如其九霧如或曰良苦之不侔甚矣工解頥謝曰非不能盡良也蓋賈之意惟售是念今來市者必歷鑑周睞求與已宜彼皎者不能隠芒杪之瑕非美容不合是用什一其數也予感之作昏鏡詞

昏鏡非美金漠然防其晶陋容多自欺謂若他鏡明瑕疵旣不見妍態隨意生一日四五照自言美傾城飾帯以紋繡裝匣以瓊瑛秦宮豈不重非適乃爲輕

養鷙詞【幷引】

途逢少年志在逐獸方呼鷹隼以襲飛走因縱觀之卒無所獲行人有常從事於斯者曰夫鷙禽饑則爲用今哺之過篤故然也予感之作養鷙詞

養鷙非玩形所資撃鮮力少年昧其理日夜哺不息探雛网黃口旦莫有餘食寧知下韝時翅重飛不得毰毸止林表狡兔自南北飲啄旣巳盈安能勞羽翼

武夫詞【並引】

有武夫過詫余以從軍之樂翌日質於通武之善經者則曰果有樂也夫威恣而賞勞則樂用威雄而賞虣則樂橫【去聲】顧其樂安出耳予惕然作是詞

武夫何洸洸衣紫襲絳裳借問胡爲爾列校在鷹揚依倚將軍勢交結少年場探丸害公吏袖刃妬名倡家產旣不事顧眄自生光酣歌髙樓上袒裼大道旁昔爲編戶人秉耒甘哺穅今來從軍樂躍馬飫膏粱猶思風塵起無種取侯王

賈客詞

五方之賈以財相雄而鹽賈尢熾或曰賈雄則農傷予感之作是詞

賈客無定遊所遊惟利並俗雜良苦乘時取重輕心計析秋毫捶鉤侔懸衡錐刀旣無棄轉化日巳盈徼福禱波神施財遊化城妻約雕金釧女垂貫珠纓髙貲比封君奇貨通幸卿趨時鷙鳥思藏鏹盤龍形大艑浮通川髙樓次旗亭行止皆有樂闗梁自無徵農夫何爲者辛苦事寒耕

調瑟詞【並引】

裏有富豪翁厚自奉養而嚴督臧獲力屈形削然猶役之無蓺極一旦不堪命亡者過半追亡者亦不來復翁顇沮而追昨非之莫及也予感之作調瑟詞

調瑟在張平音自足朱絲二十五闕一不成曲美人愛髙張瑤軫再三促上𨿽獨響下應不相屬日莫聲未和寂寥一枯木卻顧膝上流淚難相續

讀張曲江集作【並引】

世稱張曲江爲相建言放臣不宜與善地多徙五溪不毛之鄕及今讀其文自內職牧始安有瘴癘之嘆自退相守荊門有拘囚之思托諷禽鳥寄詞艸樹郁然與騷人同風嗟夫身出於遐陬一失意而不能堪矧華人士族而必致丑地然後快意哉議者以曲江爲良臣識祿山有反相羞凡器與同列宻啟廷爭𨿽古哲人不及而燕翼無似終爲餒魂豈忮心失恕陰謫最大𨿽二美莫贖邪不然何袁公一言明楚獄而鐘祉四葉以是相較神可誣乎予讀其文因爲詩以弔

聖言貴忠恕至道重觀身法在何所恨色傷斯爲仁良時難久恃陰謫豈無因寂寞韶陽廟魂歸不見人

庭梅詠寄人

蚤花常犯寒繁實常苦酸何事上春日坐令芳意防夭桃定相笑遊妓肯回看君問調金鼎方知正味難

詠古二首有所寄

車音想轔轔不見綦下塵可憐平陽第歌舞嬌靑春金屋容色在文園詞賦新一朝復得幸應知失意人寂寂照鏡臺遺基古南陽眞人昔來遊翠鳯相隨翔目成在桑野志遂貯椒房豈無三千女初心不可忘

詠史二首

驃騎非無勢少卿終不去世道劇頽波我心如砥柱賈生明王道衛綰工車戲同遇漢文時何人居貴位

苦雨行

悠悠飛走情同樂在陽和嵗中三百日常恐風雨多天人信遐逺時節易蹉跎洞房有明燭無乃酣且歌

萋兮吟

天涯浮雲生爭蔽日月光窮巷秋風起先摧蘭蕙芳萬貨列旗亭恣心注明璫名髙毀所集言巧智難防勿謂行大道斯須成太行莫吟萋兮什徒使君子傷

經檀道濟故壘

萬里長城壊荒營野艸秋秣陵多士女猶唱白符鳩【史云當時人歌曰可憐白符鳩枉殺檀江州】

題敧器圖

秦國功成思稅駕晉臣名遂嘆危機無因上蔡牽黃犬願作丹徒一布衣

聚蚊謠

沈沈夏夜蘭堂開飛蚊伺暗聲如雷嘈然欻起初駭聴殷殷若自南山來喧騰鼓舞喜昏黒昧者不分聰者惑露花滴瀝月上天利嘴迎人著不得我軀七尺爾如芒我孤爾眾能我傷天生有時不可遏爲爾設幄潛匡牀淸商一來秋日曉羞爾防形飼丹鳥

百舌吟

曉星寥落春云低初聞百舌間闗啼花樹滿空迷處所揺動繁英墜紅雨笙簧百囀音韻多黃鸝吞聲燕無語東方朝日遲遲升迎風弄景如自矜數聲不盡又飛去何許相逢緑楊路緜蠻宛轉似娛人一心百舌何紛紛酡顏俠少停歌聴墜珥妖姬和睡聞可憐光景何時盡誰能低回避鷹隼廷尉張羅自不闗潘郎挾彈無情損天生羽族爾何微舌端萬變乘春輝南方朱鳥一朝見索漠無言蒿下飛

飛鳶操

鳶飛杳杳靑雲裏鳶鳴蕭蕭風四起旗尾飄揚勢漸髙箭頭砉劃聲相似長空悠悠霽日懸六翮不動凝飛煙遊鶤朔鴈出其下慶雲淸景相回旋忽聞饑烏一噪聚瞥下雲中爭腐鼠騰音礪吻相喧呼仰天大嚇疑鴛雛畏人避犬投髙處俛吻無聲猶屢顧靑鳥自愛玉山禾仙禽徒貴華亭露檏樕危巢向莫時毰毸飽腹蹲枯枝遊童挾彈一麾肘臆碎羽分人不悲天生眾禽各有類威鳯文章在仁義鷹隼儀形螻蟻心𨿽能戾天何足貴

秋螢引

漢陵秦苑遙蒼蒼陳根腐葉秋螢光夜空寂寥金气淨千門九陌飛悠揚紛綸暉映互明滅金鑪星噴鐙花發露華洗濯淸風吹攢昂不定招揺垂髙麗罘罳照珠网斜歷璇題舞羅幌暴衣樓上拂香帬承露臺前轉仙掌槐市諸生夜對書北防分明辯魯魚行子東山起徵思中郎騎省悲秋气銅雀人歸自入簾長門帳開來照淚誰言向晦常自明童兒走步嬌女爭天生有光非自逺近低昻暗中見撮蚊祅鳥亦夜飛翅如車輪人不見

華山謌

洪鑪作髙山元气鼔其槖俄然神功就峻防在寥廓靈蹤露指爪殺气見稜角凡木不敢生神仙聿來托天資帝王宅以我爲闗鑰能令下國人一見換神骨髙山固無限如此方爲嶽丈夫無特達𨿽貴猶碌碌

摩鏡篇

流塵翳明鏡嵗久看如漆門前負局生爲我一摩拂蘋開綠池滿暈盡金波溢白日照空心圓光走幽室山神祅气沮野魅眞形出卻思未摩時瓦礫來唐突

有獺吟

有獺得嘉魚自謂天見憐先祭不敢食捧鱗望淸人立寒沙上心專脰著肩漁翁以爲妖舉塊投其前呼兒貫魚歸與獺同烹煎闗闗黃金鶚大翅搖江煙下見盈尋魚投身擘洪漣攫拏隠鱗去哺雛林嶽巓鴟烏欲伺隙遙噪莫敢前長居靑雲路彈射無由緣何地無江湖何水無鮪鱣天意不宰割菲祭徒防防空餘知禮重載在淹中篇

劉賔客文集卷二十一

欽定四庫全書

劉賔客文集卷二十二

唐劉禹錫撰五言今體三十首

春日退朝

紫陌夜來南山朝下看防枝迎日動閣影助松寒瑞气捲綃縠遊光泛波瀾禦溝新栁色處處拂歸鞍

經東都安國觀九仙公主舊院作

仙院禦溝東今來事不同門開靑艸日樓閉緑楊風將犬升天路披霓赴月宮武皇曽駐驆親問主人翁

蜀先主廟【漢末謡黃牛白腹五銖當復】

天下英雄气千秋尙凜然勢分三足鼎業復五銖錢得相能開國生兒不象賢淒涼蜀故妓來舞魏宮前

觀八陣圖

軒皇傳上略蜀相運神機水落龍蛇出沙平鵝鸛飛波濤無動勢鱗介避餘威防有知兵者臨流指是非

八月十五日夜玩月

天將今夜月一徧洗寰瀛暑退九霄淨秋澄萬景淸星辰讓光彩風露發晶英能變人間世翛然是玉京許給事見示哭工部劉尙書詩因命同作

漢室賢王后【從叔望在河間】孔門髙第人濟時成國器樂道任天眞特達圭無玷堅貞竹有筠總戎寛得眾市義貴能貧護塞無南牧馳心拱北辰乞身來闕下賜告臥漳濵榮耀初題劍淸羸已拕紳宮星徒列位隙日不回輪自昔追飛侶今爲侍從臣素哀已絕靑簡嘆猶新未遂揮金樂空悲撤瑟晨淒涼竹林下無復見淸塵【從叔自渭北節度以疾歸朝比及拜尙書竟不克中謝】

奉和中書崔舎人八月十五日夜玩月二十韻

莫景中秋爽陰靈旣望圓騰精浮碧海分照接虞淵迥見孤輪出髙從倚蓋旋二儀含皎澈萬象共澄鮮整禦當西陸舒光麗上從星變風雨順日助陶甄逺近同時望晶熒此夜偏運行調玉燭潔白應金天曲沼疑瑤鏡通衢若象筵逢人盡冰雪遇境卽神仙引素吞銀漢凝淸洗綠煙臯禽警露下鄰杵思風前水是還珠浦山成種玉田劍沈三尺影鐙罷九枝然象外行無迹寰中影有遷稍當云闕正未映斗城懸靜對揮宸翰閒臨襞彩牋境同牛渚上宿在鳯池邊興掩尋安道詞勝命仲宣從今紙貴後不復詠陳篇

奉和淮南李相公蚤秋卽事寄成都武相公

八柱共承天東西別隠然逺夷爭慕化眞相故臨邊並進防龍位仍齊鶴年【相公詩有齊年並進之句也】同心舟已濟造膝璧常聨對領專徵寄遙持造物權鬥牛添气色井絡靜氛獻可通三略分甘出萬錢漢南趨節制趙北賜山川玉帳觀渝舞虹旌獵楚田步嫌雙綬重夢入九城偏秋與離情動詩從樂府傳聆音還竊抃不覺撫麼【李中書自揚州見示詩本因命仰和】

元和癸巳嵗仲秋詔發江陵偏師問罪蠻徼後命宣慰釋兵歸降凱旋之辰率爾成詠寄荊南嚴司空

蠻水阻朝宗兵符下渚宮前籌得上策無戰巳成功漢使星飛入夷心艸偃同歡謠開竹棧拜舞擲桑弓就日知冰釋投人念鳥窮网羅三面解章奏九門通卉服聨操袂雕題盡鞠躬降幡秋練白驛騎晝塵紅火號休傳警機橋罷亙空登山不見虜振斾自生風江逺煙波靜軍回气色雄佇看聞喜後金石賜元戎

武陵書懷五十韻【並引】

按天官書武陵當翼軫之分其在春秋及戰國時皆楚地後爲秦惠王所並置黔中郡漢興更名曰武陵東徙於今治所常林義陵記云初項籍殺義帝於郴武陵人曰天下憐楚而興今吾王何罪乃見殺郡民縞素哭於招屈亭髙祖聞而義之故亦曰義陵今郡城東南亭舎其所也晉宋齊梁間皆以分王子弟事存於其書永貞元年餘始以尙書外郎出補連山守道貶爲是郡司馬至則以方誌所載而質諸其人民顧山川風物皆騷人所賦乃具所聞見而成是詩因自述其出處之所以然故用書懷爲目云

西漢開支郡南朝號戚藩四封當列宿百雉俯淸沅髙岸朝霞合驚湍激箭奔積陰春暗度將霽霧先昏俗尙東皇祀謡傳義帝寃桃花迷隠迹棟葉慰忠魂戶算資漁獵鄕豪恃子孫照山畬火動蹋月俚歌喧擁檝舟爲市連甍竹覆軒披沙金粟見拾羽翠翹翻茗折滄溪秀蘋生枉渚暄【滄溪茶爲邑人所重枉渚近在郭東】禽驚格磔起魚戲噞喁繁【按本艸經曰鷓鴣聲如鉤輈格磔者是也】沈約臺榭故李衡墟落存【隠侯臺木奴洲並在】湘靈悲鼔瑟泉客泣酬防露變蒹葭浦星懸橘柚村虎咆空野震鼉作滿川渾鄰里皆遷客兒童習左言炎天無洌井霜月見芳蓀淸白家傳遺詩書志所惇列科叨甲乙從宦出丘樊結友心多契馳聲气尙吞士安曽重賦元禮許登門艸檄嫖姚幕巡兵戊巳屯築臺先自隗送客獨畱髠遂結王畿綬來觀衢室尊鳶飛入鷹隼魚目璵璠曉燭羅馳道朝陽辟帝閽王正防夷夏月朔盛旗幡獨立當瑤闕傳訶步紫垣按章淸犴獄視祭潔蘋蘩禦歷昌期逺傳家寶祚蕃繇文光夏啟神教畏軒轅內禪因天性膺圖授化元繼明懸日月出震統乾坤大孝三朝備洪防九族惇百川宗渤澥五嶽輔昆侖何幸逢休運防班識至尊校緍資筦復土奉山園【時以本官判度支鹽鐵等兼崇陵使判官】一失貴人意徒聞大學論直廬辭錦帳逺守愧朱轓巢幕方猶燕搶楡尙笑鯤邅回過荊郢流落感涼溫旅望花無色愁心醉不惛春江千里艸莫雨一聲猿問卜安防數防方理病源帶賖衣攺制塵澀劍成痕三秀悲中散二毛傷虎賁來憂禦魑魅歸願牧雞豚就日秦京逺臨風楚奏煩南登無防岸旦夕上髙原

經伏波神祠

蒙蒙篁竹下有路上壺頭漢壘麏鼯鬭蠻溪霧雨愁懷人敬遺像閱世指東流自負霸王略安知防澤侯鄕園辭石柱筋力盡炎洲一以功名累翻思馬少逰

聞董評事疾因以書贈【董生奉內典】

繁露傳家學靑蓮譯梵書火風乖四大文字廢三餘敧枕晝眠晚折巾秋鬢疎武皇思視艸誰許茂陵居

贈澧州髙大夫司馬霞寓

前年收錦城馬蹋血泥行千里追戎首三軍許勇名殘兵疑鶴唳空壘辧烏聲一誤雲中級南遊湘水淸

宿誠禪師山房題贈二首

宴坐白雲端淸江直下防來人望金剎講席繞香壇虎嘯夜林動鼉鳴秋澗寒眾音徒起滅心在淨中觀不出孤峯上人間四十秋視身如傳舎閱世甚東流法爲因緣立心從次第修中宵問眞偈有住是吾憂

晚泊牛渚

蘆葦晚風起秋江鱗甲生殘霞忽攺色遊鴈有餘聲戍鼔音響絕漁家鐙火明無人能詠史獨自月中行

罷郡歸洛陽閒居

十年江外守旦夕有歸心及此西還日空成東武吟花間數琖酒月下一張琴聞說功名事依前惜寸陰

城東閒遊

借問池臺主多居要路津千金買絕境永日屬閒人竹逕縈紆入花林委曲巡斜陽眾客散空鎖一園春

罷郡歸洛陽寄友人

逺謫年猶少初歸鬢巳衰門閒故吏去室靜老僧期不見蜘蛛集頻爲僂句欺穎微囊未出寒甚谷難吹濩落惟心在平生有已知商歌夜深後聴者竟爲誰

陜川河亭陪韋五大夫雪後眺望因以畱別與韋有布衣之舊一別二紀經遷貶而歸

雪霽大陽津城池表裏春河流添馬頰原色動龍鱗萬里獨歸客一桮逢故人因髙向西望闗路正飛塵

途中蚤發

中庭望啟明促促事晨徵寒樹鳥初動霜橋人未行水流白煙起日上彩霞生隠士應髙枕無人問姓名

初至長安【時自外郡再授郎官】

左遷凡二紀重見帝城春老大歸朝客平安出嶺人毎行經舊處卻想似前身不攺南山色其餘事事新大和戊申嵗大有年詔賜百寮出城觀秋稼謹書盛事以俟采詩者

長安銅雀鳴秋稼與云平玉燭調寒暑金風報順成川原呈上瑞防澤賜閒行欲及重城掩猶聞歌吹聲

蚤秋集賢院卽事【時爲學士】

金數巳三伏火星正西流樹含秋露曉閣倚碧天秋灰琯應新律銅壺添夜籌商飊從朔塞爽气入神州蕙艸香書殿槐花防禦溝山明眞色見水淨濁煙收蚤嵗忝華省再來成白頭幸依羣玉府有路向瀛洲

金陵懷古

潮滿冶城渚日斜徵虜亭蔡洲新艸綠幕府舊煙靑興廢由人事山川空地形後庭花一曲幽怨不堪聴

晝居池上亭獨吟

日午樹陰正獨吟池上亭靜防蜂教誨閒想鶴儀形法酒調神气淸琴入性靈浩然機已息幾杖復何銘分司東都防襄陽李司徒相公書問因以奉寄

蚤忝金馬客晚爲商洛翁知名四海內多病一生中舉世往還盡何人心事同防時登峴首恃舊揖三公奉和吏部楊尙書太常李卿二相公防免後卽事述懷贈答十韻

文雅闗西族衣冠趙北都有聲眞漢相無纇勝隋珠當軸龍爲友臨池鳯不孤九天開內殿百辟看晨趨誡滿澄敧器成功別大鑪餘芳在公論積慶是神扶步武離臺席徊翔集帝梧銓材秉秦鏡典樂去齊竽蕭灑風塵外逢迎詩酒徒惟應待華皓更食萬錢廚

門下相公榮加冊命天下同歡忝沐眷私輒敢申賀

冊命出宸官儀自古崇特膺平土拜光贊格天功再佩扶陽印常乘鮑氏驄七賢遺老在猶得詠淸風

病中一二禪客見問因以謝之

勞動諸賢者同來問病夫添鑪雞舌灑水淨龍須身是芭蕉諭行須卭竹扶醫王有妙藥能乞一丸無

劉賔客文集卷二十二

欽定四庫全書

劉賔客文集卷二十三

唐劉禹錫撰古調十六首

登司馬錯故城【秦昭王命錯徵五溪蠻城在武陵沅江南】

將軍將秦師西南奠遐服故壘淸江上蒼煙晦喬木登臨值蕭辰周覽壯前躅塹平陳葉滿墉髙秋蔓綠廢井抽寒菜毀臺生櫓谷耕人得古器宿雨多遺鏃楚塞郁重疊蠻溪紛詰曲畱此數仞基幾人傷逺目

臥病聞常山旋師防勲宥過王澤大洽因寄李六侍禦

寂寂重寂寂病夫臥秋齋夜虫思幽壁槁葉鳴空階南國異气候火旻尙昏霾瘴跕飛羽沴气傷百骸昨聞凱歌旋飲至酒如淮無戰陋丹水垂仁經槁街淸廟旣策勲圜丘俟燔柴車書一以混幽逺靡不懷逐客顦顇久故鄕雲雨乖禽魚各有化予欲聞齊諧

謁枉山防禪師

我本山東人平生多感槪弱冠遊咸京上書金馬外結交當世賢馳聲溢四塞勉修貴及蚤狃捷不知退錙銖揚芬馨尋尺招瑕纇淹畱郢南鄙摧穨羽翰碎安能咎往事且欲去沈痗吾師得眞如自在人寰內哀我墮名网有如翾飛輩曈曈掲智炬照使出昏昧靜見闗啟歆然初心防夙尙一何微今得信可大覺路明證入便門通懴悔悟理言自防處屯道猶泰色身豈吾寶慧性非形礙思此靈山期未來何年載

善捲壇下作【在柱山上】

先生見堯心相與去九有斯民旣已治我得安林藪道爲自然貴名是無窮壽瑤壇在此山識者常回首

武陵觀火詩

楚鄕祝融分災火常爲虞是時直突發自晨炊徒盲風扇其威白晝曛陽烏操綆不暇汲循墻寜避逾怒如列缺光迅與棼輪俱聨延掩四達赫奕成洪鑪洶疑雲濤翻颯若神趨當前迎焮赩是物同膏腴金烏入梵天赤龍遊都騰煙透戶飛熖生欒櫨火山摧半空星雨灑中衢瑤壇被髹漆寶樹攢瑚花縣與琴焦旗亭無酒濡市人委百貨邑令遺雙鳬餘勢下隈隩長熛烘舳艫吹熒照水府炙浪愁天吳災罷云日晚心驚視聴殊髙灰辧廩庾黒土連闉闍眾燼合星羅遊氛鑠人膚厚地藏宿熱遙林呈驟枯火徳資生人庸可一日無禦之失其道敲石彌天隅晉庫走龍劍吳宮傷燕雛五行有沴气先哲垂訏謨宋鄭同日起時當賢大夫無苛自可樂弭患非所圗賢守卹人瘼臨駐驪駒弔傷色慘怛言失詞劬愉下令蠲裏布指期輕市租閈垣適未立苫蓋自相娛山木行翦伐江泥宜墐塗魯臣不必葺何用徵越巫

崔元受少府自貶所還遺山姜花以詩答之

故人博羅尉遺我山姜花彩從碧海上來自謫僊家雲濤潤孤根陰火照晨葩淨揺扶桑日艷對瀛洲霞世人愛芳辛搴擷忘幽遐傳名入帝裏飛馹辭天涯王濟本尙味石崇方鬭奢雕盤多不識綺席乃增華驛馬損筋骨貴人滋齒牙顧予藜藿士持此空嘆嗟

途中蚤發

馬蹋塵上霜月明岡頭路行人朝气鋭宿鳥相辭去流水隔逺村縵山多紅樹悠悠闗塞內來往無閒步

和董庶中古散調詞贈尹果毅

昔聴東武吟壯年心已悲如何今濩落聞君辛苦辭言有窮巷士弱齡頗尙奇讀得女符生當事邊時借名遊俠窟結客幽並兒往來長楸間能帶雙鞬馳崩騰天寶末塵暗燕南垂爟火入咸陽詔徵神武師是時占軍募插羽揚金羈萬夫列轅門觀射中防支誓當雪國讐親愛從此辭中宵倚長劍起視蚩尢旗介馬晨蕭蕭陣云竟天涯陰風獵白艸旗槊光參差勇气貫中腸視身忽如遺曽擒白馬將虜騎不敢追貴臣上戰功名姓隨意移終嵗肌骨苦他人印累累謁者旣淸宮諸侯各罷戲上將賜北第門防不可窺眥血下沾襟天髙問無期卻尋故鄕路孤影空相隨行逢裏中舊檏遫昔所嗤一言合侯王腰佩黃金問我何自苦可憐眞數奇遲回顧徒禦得色懸雙眉翻然悞世途撫已昧所宜田園已蕪沒流浪江海湄鷙禽毛翮摧不見翔云姿衰容蔽逸气孑孑無人知寂寞艸徒長吟下書帷爲君發哀韻若扣瑤林枝有客識其眞潺湲涕交頥勸爾一桮酒陶然足自怡

望衡山

東南倚蓋卑維嶽資柱石前當祝融居上拂朱鳥翮靑冥結精气磅礡宣地脈還聞膚寸陰能致彌天澤

逰桃源一百韻

沅江淸悠悠連山郁岑寂回流抱絕巘皎鏡含虛碧昏旦遞明媚煙嵐紛委積香蔓垂緑潭暴龍照孤磧【山下潭名緑蘿磧名暴龍】淵明著前志子驥思逺蹠【子驥事見陶先生本記】寂寂無何鄕宻爾天地隔金行太元嵗漁者偶探頥尋花得幽蹤窺洞穿闇隙依防聞雞犬豁達值阡陌居人互將迎笑語如平昔廣樂𨿽交奏海禽心不懌揮手一來歸故溪無處覓緜緜五百載市朝幾遷革有路在壺中無人知地脈皇家感至道聖祚自天錫金闕傳本枝玉函畱寶歷禁山開祕宇復戶潔靈宅【詔二十戶免徭以奉埽】藥檢香氛氳醮壇煙羃羃我來塵外躅瑩若朝酲析崖轉對翠屏水窮畱畫鷁三休俯喬木千級攀峭壁旭日聞撞鐘防云迎躡屐遂登最髙頂縱目還楚澤平湖見艸靑逺岸連霞赤幽尋如夢想緜思屬空閴寅緣且忘疲耽玩近成癖淸猿伺曉發瑤艸陵寒坼祥禽舞蔥蘢珠樹搖玓瓅羽人顧我笑勸我稅歸軛霓衣何飄颻童顏潔白晢重巖是藩屏馴鹿受羈靮樓居邇淸霄蘿蔦成翠帟仙翁遺竹杖王母畱桃核奼女飛丹沙靑童護金液寶气浮鼎耳神光生劍脊虛無天樂來僁窣兵役丹丘肅朝禮玉紮工防繹枕中淮南方牀下阜鄕舄明鐙坐遙夜幽籟聴淅瀝因話近世僊聳然心神惕乃言瞿氏子骨狀非凡格往事黃先生羣兒多侮劇謷然不屑意元气貯肝鬲往往遊不歸洞中觀博奕言髙未易信猶復加訶責一旦前致辭自云仙期迫言師有道骨前事嘗被謫如今三山上名字在眞籍悠然謝主人後嵗當來覿言畢依庭樹如去無迹觀者皆失次驚追紛絡繹日莫山逕窮松風自蕭槭適逢修虵見瞑目光激射如嚴三淸居不使恣搜索惟餘步綱勢八趾在沙礫至今東北隅表以壇上石列仙徒有名世人非目撃如何庭廡際白日振飛翮洞天豈幽逺得道如咫尺一气無死生三光自遷易因思人間世前路何湫窄瞥然此生中善祝期滿百大方播羣類秀气肖翕辟性靜本同和物牽成阻阨是非鬭方寸葷血昏精魄遂令多夭傷猶喜見斑白喧喧車馬馳苒苒桑楡夕共安緹繡榮不悟泥途適紛吾本孤賤世業在逢掖九流宗指歸百氏旁攟摭公卿偶慰薦鄕曲謬推擇居安白社貧志傲纁辟功名希自取簮組俟揚曆書府蚤懷鈆射宮曽發的起艸香生帳坐曹烏集柏賜宴聆簫韶侍祠閱琮璧嘗聞履忠信可以行蠻貊自迷希古心妄恃幹時畫巧言忽成錦苦志徒食蘗平地生峯巒深心有矛防曽波一震蕩弱植果淪溺北渚弔靈均長岑思亭伯禍來昧幾兆事去空嘆惜塵累與時深流年隨漏滴才能疑木鴈報施迷夷跖楚奏系鐘儀商歌勞寗戚稟生非懸解對境方感激自從嬰网羅毎事問防王正降雷雨環玦賜遷斥儻復夷平人誓將依羽客買山媾精舎領徒開講席冀無身外憂自有閒中益道牙期日就塵慮乃冰釋且欲遺姓名安能慕竹帛長生尙學致一漑豈虛擲芝術資餱糧煙霞拂巾幘黃石履看墮洪崖肩可拍聊復嗟蜉蝣何頻哀虺蜴靑囊旣深味瓊葩亦屢摘縱無西山姿猶免長戚戚

客有爲餘話登天壇遇之狀因以賦之

淸晨登天壇半路逢陰晦疾行穿雨過卻立視云背白日照其上風雷走於內滉瀁雪海翻槎牙玉山碎蛟龍露鬐鬛神含變態萬狀互相生百音以繁防俯觀羣動靜始覺天宇大山頂自晶明人間巳霶霈豁然重昏斂渙若春冰潰反照入松門瀑流飛縞帶遙光泛物色餘韻吟天籟洞府撞仙鐘村墟起夕靄卻見山下侶已如迷世代問我何處來我來雲雨外

有僧言羅浮事因爲詩以冩之

君言羅浮上容易見九垠漸髙元气壯洶湧來翼身夜宿最髙峯瞻望浩無鄰海黒天宇曠星辰來逼人是時當朏魄陰物恣騰振日光吐鯨背劍影開龍鱗倐若萬馬馳旌旗聳奫淪又如廣樂奏金石含悲辛疑其有巨靈怪物盡來賔陰陽疊用事乃俾夜作晨咿喔天雞鳴扶桑色昕昕赤波千萬里踴出黃金輪下視生物息霏如隙中塵醯雞仰口亦謂云漢津世人信耳目方寸度大鈞安知視聴外怪愕不可陳悠悠想大方此乃桮水濵知小天地大安能識其眞

秋江蚤發

輕陰迎曉日霞霽秋江明艸樹含逺思襟懷有餘淸凝睇萬象起朗吟孤憤平渚鴻未矯翼而我已遐徵因思市朝人方聴晨雞鳴昏昏戀衾枕安見元气英納爽耳目變玩奇筋骨輕滄洲有奇趣浩蕩吾將行

裴祭酒尙書見示春歸城南靑松塢別墅寄王左丞髙侍郎之什命同作

蚤宦閱人事晚懷生道機時從學省出獨望郊園歸野彴度春水山花映巖扉石頭解金章林下步緑薇靑松郁成塢修竹盈尺圍吟風起天籟蔽日無炎威危逕盤羊腸連甍聳翚飛幽谷響樵斧澄潭環釣磯因髙見帝城冠蓋揚光輝白雲難持寄淸韻投所希二公如長離比翼翔太防含情謝林壑酬贈駢珠璣顧予久郎潛愁寂對芳菲一聞丘中趣再撫黃金徽

和河南裴尹侍郎宿齋太平寺詣九龍祠祈雨二十韻

有事九龍廟防齋梵王祠玉簫何時絕碧樹空涼颸吏散埃息月髙庭宇宜重城肅穆閉澗水潺湲時人稀夜復閒慮靜境亦隨懷斷鼇足凝想乘鸞姿朱明盛農節膏澤方愆期瞻言五靈瑞能救百谷萎咿喔晨雞鳴闌干斗柄垂修容謁神像注意陳正詞驚飊起泉若召雷雨師黒煙聳鱗甲灑液如棼絲丰隆震天衢列缺揮火旗炎空忽淒髙霤懸綆縻生物已霶霈濕云稍離披丹霞啟南陸白水含東菑熈熈飛走適藹藹艸樹滋浮光動宮觀逺思盈川坻吳公敏於政謝守工爲詩商山有病客言賀舒厖眉

冬夜宴河中李相公中堂命箏歌送酒

朗朗鵾雞華堂夜多思簾外雪已深坐中人半醉翠蛾發淸響曲盡有餘意酌我莫憂狂老來無逸气

劉賔客文集卷二十三

欽定四庫全書

劉賔客文集卷二十四

唐劉禹錫撰七言五十六首

西塞山懷古

王濬樓舩下益州金陵王气黯然收千尋鐵鎖沈江底一片降幡出石頭人世幾回傷往事山形依舊枕寒流今逢四海爲家日故壘蕭蕭蘆荻秋

陽山廟觀賽神【梁松南徵至此遂爲其神在朗州】

漢家都尉舊徵蠻血食如今配此山曲蓋幽深蒼檜下洞蕭愁絕翠屏間荊巫脈脈傳神語野老娑娑啟醉顏日落風生廟門外幾人連蹋竹歌還

漢壽城春望【古荊州刺史治亭其下有子胥廟兼楚王故墳】

漢壽城邊野艸春荒祠古墓對荊榛田中牧竪燒芻狗陌上行人看石麟華表半空經霹靂碑文才見滿埃塵不知何日東瀛變此地還成要路津

後梁宣明二帝碑堂下作

玉馬朝周從此辭園陵寂寞對丰碑千行宰樹荊州道莫雨蕭蕭聞子規

荊州道懷古

南國山川舊帝畿宋臺梁館尙依俙馬嘶古樹行人歇麥秀空城澤雉飛風吹落葉塡宮井火入荒陵化寶衣徒使詞臣庾開府咸陽終日苦思歸

朗州竇員外見示與澧州元郎中郡齋贈答長句二篇因而繼和

鴛鷺差池出建章防旗朱戶郁相望新防共理犬牙地昨日同含雞舌香白芷江邊分驛路山桃蹊外接甘棠應憐一罷金閨籍枉渚逢春十度傷

蚤春對雪奉寄澧州元郎中

新賜魚書墨未漧賢人暫屈逺人安朝驅旌斾行時令夜見星辰憶舊官梅蘂覆階鈴閤煗雪峯當戶防枝寒寧知楚客思公子北望長吟澧有蘭

竇朗州見示與澧州元郎中蚤秋贈答命同作

鄰境諸侯同舎郎芷江蘭浦恨無梁秋風門外旌旗動曉露庭中橘柚香玉簟防涼宜白晝金笳入莫應淸商騷人昨夜聞題鴂不嘆流年惜眾芳

衢州徐員外使君遺以縞紵兼竹書箱因成一篇用答佳貺【按此郡本自婺州析置徐自臺州遷】

爛柯山下舊仙郎列宿來添婺女光逺放歌聲分白紵知傳家學與靑箱水朝滄海何時去蘭在幽林亦自芳聞道天臺有遺愛人將琪樹比甘棠

唐秀才贈端州紫石硯以詩答之

端州石硯人間重贈我應知正艸闕裏廟中空舊物開方竈下豈天然玉蠩吐水霞光靜防翰搖風絳錦鮮此日慵工記名姓因君數到墨池前

覽董評事思歸之什因以詩贈

幾年油幕佐徵東卻泛滄浪狎釣童敧枕醉眠成戲蝶抱琴閒望送歸鴻文儒自襲膠西相倚伏能齊塞上翁更說扁舟動鄕思靑菇已熟柰秋風

松滋渡望硤中

渡頭輕雨灑寒梅雲際溶溶雪水來夢渚艸長迷楚望夷陵土黒有秦灰巴人淚應猿聲落蜀客舩從鳥道回十二碧峯何處所永安宮外是荒臺

揚州春夜李端公益張侍禦登段侍禦平仲宻縣李少府畼祕書張正字復元同防於水館對酒聨句追刻燭擊銅鉢故事遲輒舉觥以飲之逮夜艾羣公沾醉紛然就枕余偶獨醒因題詩於段君枕上以志其事

寂寂獨看金燼落紛紛只見玉山頽自羞不是髙陽侶一夜星星騎馬回

逢王十二學士入翰林因以詩贈【時貞元二十年王以藍田尉充學士】

廏馬翩翩禁外逢星槎上漢杳難從定知欲報淮南詔促召王褒入九重

闕下口號呈栁儀曹

防仗神旗獵曉風雞人一唱鼔逢逢銅壺漏水何時歇如此相催卽老翁

監祠夕月壇書事【其禮用晝】

西皥司分晝夜平羲和亭午太陰生鏗鏘揖讓秋光裏觀者如雲出鳯城

戲贈崔幹牛

學道深山虛老人畱名萬代不闗身勸君多買長安酒南陌東城占取春

元和甲午嵗詔書盡徵江湘逐客余自武陵赴京宿於都亭有懷續來諸君子

雲雨江湘起臥龍武陵樵客躡仙蹤十年楚水楓林下今夜初聞長樂鐘

江陵嚴司空見示與成都武相公唱和因命同作

南荊西蜀大行臺幕府旌門相對開名重三司平水土威雄八陣役風雷彩雲朝望靑城起錦浪秋經白帝來不是郢中淸唱發誰當丞相掞天才

徵還京師見舊番官馮叔達

前者怱怱被行十年顦顇到京城南宮舊吏來相問何處淹畱白髮生

故洛城古墻

粉落椒飛知幾春風吹雨灑旋成塵莫言一片危基在猶過無窮來往人

元和十一年自朗州承召至京戱贈防花諸君子

紫陌紅塵拂面來無人不道防花回都觀裏桃千樹盡是劉郎去後栽

再逰都觀絕句【並引】

余貞元二十一年爲屯田員外郎時此觀未有花是嵗出牧連州尋貶朗州司馬居十年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復爲主客郎中重遊都蕩然無復一樹惟兔葵燕麥動揺於春風耳因再題二十八字以俟後遊時大和二年三月

百畝中庭半是苔桃花淨盡菜花開種桃道士歸何處前度劉郎今又來

望夫石【正對和州郡樓】

終日望夫夫不歸化爲孤石苦相思望來已是幾千載只似當時初望時

金陵五題【並序】

余少爲江南客而未遊秣陵嘗有遺恨後爲歷陽守跂而望之適有客以金陵五題相示逌爾生思歘然有得他日友人白樂天掉頭苦吟嘆賞良久且曰石頭詩云潮打空城寂寞回吾知後之詩人不復措詞矣餘四詠𨿽不及此亦不孤樂天之言爾

石頭城

山圍故國周遭在潮打空城寂寞回淮水東邊舊時月夜深還過女墻來

烏衣巷

朱雀橋邊野艸花烏衣巷口夕陽斜舊來王謝堂前燕飛入尋常百姓家

臺城

臺城六代競豪華結綺臨春事最奢萬戶千門成野艸只緣一曲後庭花

生公講堂

生公說法神聴身後空堂夜不扄髙坐寂寥塵漠漠一方明月可中庭

江令宅

南朝詞臣北朝客歸來惟見秦淮碧池臺竹樹三畝餘至今人道江家宅

謝寺雙檜【揚州法云寺謝鎭西宅古檜存焉】

雙檜蒼然古貌奇含煙吐霧郁參差晚依禪客當金殿初對將軍映畫旗龍象界中成寶蓋鴛鴦瓦上出髙枝長明鐙是前朝焰曽照靑靑年少時

韓信廟

將略兵機命世雄蒼黃鐘室嘆良弓遂令後代登壇者毎一尋思怕立功

秋夜安國觀聞笙

織女分明銀漢秋桂枝梧葉共颼飅月露滿庭人寂寂霓裳一曲在髙樓

洛中寺北樓見賀監艸書題詩

髙樓賀監昔曽登壁上筆蹤龍虎騰中國書流讓皇象北朝文士重徐陵偶因獨見空驚目恨不同時便伏膺惟恐塵埃轉磨滅再三珍重囑山僧

聞韓賔擢第歸覲以詩美之兼賀韓十五曹長時韓牧永州

零陵香艸滿郊坰丹穴雛飛入翠屏孝若歸來呈畫贊孟陽別後有山銘蘭陔舊地多才結桂樹新枝色更靑爲報儒林丈人道如今從此鬢星星

寄楊八壽州

風獵紅旗入壽春滿城歌舞向朱輪八公山下淸淮水千騎塵中白面人桂嶺雨餘多鶴迹茗園晴望似龍鱗聖朝方用敢言者次第應須舊諫臣

李賈二大諫拜命後寄楊八壽州

諫省新登二直臣萬方驚喜捧絲綸則知天子明如日肯放淮陽髙臥人

宣上人逺寄賀禮部王侍郎放牓後詩因而繼和

禮闈新牓動長安九陌人人走馬防一日聲名徧天下滿城桃李屬春官自吟白雪銓詞賦指示靑雲借羽翰借問至公誰印可支郎天眼定中觀

贈東嶽張鏈師

東嶽眞人張鏈師髙情雅澹世間希堪爲烈女書靑簡久事元君住翠防金縷機中拋錦字玉淸壇上著霓衣云衢不要吹簫伴只擬乘鸞獨自飛

祕書崔少監見示墜馬長句因而和之

麟臺少監舊仙郎洛水橋邊墮馬傷塵污腰間靑盭綬風飄掌上紫遊韁上車著作應來問折臂三公定送方猶賴徳全如醉者不妨吟詠入篇章

寄楊虢州與之舊姻

避地江湖知幾春今來本郡擁朱輪阮郎無復裏中舊楊防卻爲闗外人各系一官難命駕毎懷前好易沾巾玉城山裏多靈藥擺落功名且養神

秋日題竇員外崇徳裏新居【竇時判度支案】

長愛街西風景閒到君居處暫開顏淸光門外一渠水秋色墻頭數防山疏種碧松通月朗多栽紅藥待春還莫言堆案無餘地認得詩人在此間

防防轉儀曹郎依前充集賢學士舉韓湖州自代因寄七言

翔鸞闕下謝防初通籍由來在石渠暫入南宮判祥瑞還歸內殿閱圗書故人猶在三江外同病凡經二紀余今日薦君嗟久滯不惟文體似相如

途次華州陪錢大夫登城北樓春望因覩李崔令狐三相國唱和之什翰林舊侶繼踵華城山水淸髙鸞鳯翔集皆忝夙眷遂題是詩

城樓四望出風塵見盡闗西渭北春百二山河雄上國一雙旌斾委名臣壁中今日題詩處天上同時艸詔人莫怪老郎呈濫吹官途𨿽別舊情親

三鄕驛樓伏覩宗望女幾山詩小臣斐然有感

開元天子萬事足惟惜當時光景促三鄕陌上望仙山歸作霓裳羽衣曲僊心從此在瑤池三淸八景相追隨天上忽乘白雲去世間空有秋風詞

洛中初冬拜表有懷上京故人

鳯樓南面控三條拜表郎官蚤渡橋淸洛曉光鋪碧簟上陽霜葉翦紅綃省門簮組初成列雲路鴛鸞想退朝寄謝殷懃九天侶槍楡水擊各逍遙

尉遲郎中見示自南遷牽復卻至洛城東舊居之作因以和之

曽遭飛語十年謫新受防光萬里還朝服不妨遊洛浦郊園依舊防嵩山竹含天籟淸商樂水繞庭臺碧玉環畱作功成退身地如今只是暫時閒

洛中酬福建陳判官見贈

潦倒聲名擁腫材一生多故苦邅廻南宮舊籍遙相管東洛閒門晝未開靜對道流論藥石偶逢詞客與瓊瑰怪君近日文鋒利新向延平防劍來

始聞秋風

昔防黃菊與君別今聴蟬我卻回五夜颼飅枕前覺一年顏狀鏡中來馬思邊艸拳毛動雕盼靑雲睡眼開天地肅淸堪四望爲君扶病上髙臺

和蘇十郎中謝病閒居時嚴常侍蕭給事同過訪嘆初有二毛作

淸羸隠幾望云空左掖鴛鸞到室中一卷素書銷永日數莖斑鬢對秋風菱花照後容𨿽攺蓍艸占來命已通莫怪人人驚蚤白緣君合是黒頭翁

詶淮南廖參謀秋夕見過之作【林公昔爲揚州從事參謀從釋子反初服】

揚州從事夜相尋無限新詩月下吟初服已驚發長髙情猶向碧雲深語余時舉一杯酒坐久方聞數處砧不逐繁華訪閒散知君擺落俗人心

題王郎中宣義裏新居

愛君新買街西宅客到如遊鄠杜間雨後退朝貪種樹申時出省趁防山門前巷陌三條近墻內池亭萬境閒見擬移居作鄰里不論時節請開闗

詶朗州崔員外與任十四兄侍禦同過鄙人舊居見懷之什時守吳郡

昔日居鄰招屈亭楓林橘樹鷓鴣聲一辭禦苑靑門去十見蠻江白芷生自此曽沾宣室召如今又守闔閭城何人萬里能相憶同舎仙郎與外兄【任侍禦予外兄崔員外南宮同官】

美溫尙書鎭定興元以詩寄賀

旌旗入境犬無聲戮盡鯨鯢漢水淸從此世人開耳目始知名將出書生

劉駙馬水亭避暑

千竿竹翠數蓮紅水閣虛涼玉簟空琥珀琖烘疑漏酒水精簾瑩更通風賜冰滿盌沈朱實法饌盈盤覆碧籠盡日逍遙避煩暑再三珍重主人翁

述舊賀遷寄陜虢孫常侍【南宮左輔兩處交代】

南宮幸襲芝蘭後左輔曽交印綬來多病未離淸洛苑新防巳歷望仙臺闗頭古塞桃林靜城下長河竹箭回聞道隨車有零雨此時偏動子荊才

詶端州吳大夫夜泊湘川見寄一絕

夜泊湘川逐客心月明猿苦血沾襟湘妃舊竹痕猶淺從此因君染更深

劉賔客文集卷二十四

欽定四庫全書

劉賔客文集卷二十五

唐劉禹錫撰雜體三十九首

翠防寺有感

吾王昔遊幸離宮雲際開朱旗迎夏畢涼軒避暑來湯防賜都尉寒冰頒上才龍不可望玉坐生浮埃

連州臘日觀莫徭獵西山

海天殺气薄蠻軍部伍囂林紅葉盡變原黒艸初燒圍合繁鉦息禽興大斾揺張羅依道口嗾犬上山腰猜鷹慮奮迅驚麏時局跳瘴云四面起臘雪半空銷箭頭余鵠血鞍傍見雉翹日莫還城邑金笳發麗譙

觀舞柘枝二首

長裾何葳蕤僊僊登綺墀神飊獵紅蕖龍燭然金枝垂帶覆纎腰安鈿當嫵眉翹袖中繁鼔傾眸遡華榱燕余有舊曲淮南多冶詞欲見傾城處君防赴節時

山雞臨淸鏡石燕赴遙津何如上客防長袖入華茵體輕似無骨觀者皆聳神曲盡回身去曽波猶注人

君山懷古

屬車八十一此地阻長風千載威靈盡赭山寒水中

秋江晚泊

長泊起秋色空江涵霽暉莫霞十萬狀賔鴻次第飛古戍見旗迥荒村聞犬稀軻峨艑上客勸酒夜相依

步出武陵東亭臨江寓望

鷹至感風霜餘變林麓孤颿帶日來寒江轉沙曲戍遙旗影動津晚防聲促月上防霞收漁歌逺相續

秋日送客至潛水驛

吏立沙際田家連竹溪神林社日鼓茅屋午時雞雀噪晚禾地蝶飛秋艸畦驛樓宮樹近疲馬再三嘶

晚嵗登武陵城顧望水陸悵然有作

星象承鳥翼蠻陬想犬牙俚人祠竹節仙洞開桃花城基歷漢魏江源自賨巴華表廖王墓菜地黃瓊家霜輕菊秀晚石淺水文斜樵音繞故壘汲路明寒沙淸風稍攺葉盧橘如含葩野橋鳴驛騎叢祠發迥笳跳鱗避舉网倦鳥寄行查路塵髙出樹山火逺連霞夕曛轉赤岸浮靄起蒼葭軋軋渡溪槳連連赴林鵶叫閽道非逺賜環期自賖孤臣本危涕喬木在天涯

湖州崔郎中曽長寄三癖詩自言癖在詩與琹酒其詞逸而髙吟詠不足昔栁吳興亭臯隴首之句王融書之白團扇故爲四韻以謝之

視事畫屏中自稱三癖翁管泛春渚旌斾拂晴虹酒對靑山月琴韻白蘋風防書團扇上知君文字工

爲郎分司寄上都同舎

籍通金馬門身在銅駝陌省闥晝無塵宮樹逺凝碧荒街淺深轍古渡潺湲石惟有嵩丘云堪誇蚤朝客

登陜州城北樓卻寄京師親友

獨上百尺樓目窮思亦愁初日徧露艸野田荒悠悠塵息長道白林淸宿收回首云深處永懷帝鄕遊

請告東歸發灞橋卻寄諸僚友

徵途出灞涘回首傷如何故人雲雨散滿目山川多行車無停軌流景同迅波前歡漸成昔感嘆益勞歌

秋晚題湖城驛池上亭

秋次池上館林塘照南榮塵衣紛未解幽思浩已盈風蓮墜故蕚露菊含晚英恨爲一夕客愁聴晨雞鳴

平蔡州三首

蔡州城中眾心死妖星夜落照壕水漢家飛將下天來馬箠一揮門洞開賊徒崩騰望旗拜有若羣蟄驚春雷狂童面縛登檻車大帛夭矯垂捷書相公從容來鎭撫常侍郊迎負文弩四人歸業閭裏閒小兒跳跟健兒舞汝南晨雞喔喔鳴城頭鼔角音和平路傍老人憶舊事相與感激皆涕零老人收泣前致辭官軍入城人不知忽驚元和十二載重見天寶承平時

九衢車馬渾渾流使臣來獻淮西囚四夷聞風失匕筯天子受賀登髙樓妖童擢發不足數血汗城西一壞土南峯無火楚澤閒夜行不鎖穆陵闗防勲禮畢天下泰猛士按劍防常山【時惟常山不庭】

平齊行二首

邊塵昔起薊北門河南地屬平盧軍貂裘代馬繞東嶽嶧陽孤桐削爲角地形十二虜意驕防澤含容歷四朝魯人皆解帶弓箭齊人不復聞簫韶今朝天子聖神武手握符平九土初哀狂童襲故事文告不來方震怒去秋詔下誅東平官軍四合猶嬰城春來羣鳥噪且驚气如壞山墮其庭牙門大將有劉生夜半射落攙搶星帳中虜血流滿地門外三軍舞連臂馹騎函首過黃河城中無賊夭气和朝廷侍郎來慰撫耕夫滿野行人歌泰山沈寇六十年旅祭不饗生愁煙今逢聖君欲封禪神使陰兵來助戰祅氛埽盡河水淸日觀杲杲卿云見開元皇帝東封時百神受職爭奔馳千鈞猛簴順流下洪波涵淡浮熊羆侍臣燕公秉文筆玉檢告天無愧詞當今叡孫承聖祖嶽神望幸河宗舞靑門大道屬車塵共待葳蕤翠華舉

城西行

城西簇簇三叛族叛者爲誰蔡吳蜀中使提刀出禁來九衢車馬轟成雷臨刑與酒桮未覆仇家白官先請肉守吏能然董卓臍饑烏來覘桓目城西人散泰街平雨洗血痕春艸生

武昌老人說笛歌

武昌老將七十餘手把庾令相問書自言少小學吹笛蚤事曹王曽賞激往年鎭戍到蘄州楚山蕭蕭笛竹秋當時買林恣捜索典卻身上烏貂裘古苔蒼蒼封老節石上孤生飽風雪商聲五音隨指發水中龍應行雲絕曽將黃鶴樓上吹一聲占盡秋江月如今老去興猶遲音韻髙低耳不知气力已無心尙在時時一曲夢中吹

西山蘭若試茶歌

山僧後檐茶數叢春來映竹抽新茸苑然爲客振衣起自傍芳叢摘鷹觜斯須炒成滿室香便酌砌下金沙水驟雨松聲入鼎來白雲滿盌花裵回悠揚噴鼻宿酲散淸峭徹骨煩襟開陽崖陰嶺各殊气未若竹下莓苔地炎帝𨿽嘗未解煎桐君有籙那知味新芽連拳半未舒自摘至煎俄頃餘木蘭墜露香微似瑤艸臨波色不如僧言靈味宜幽寂采采翹英爲嘉客不辭緘封寄郡齋甎井銅鑪損標格何況蒙山顧渚春白泥赤印走風塵欲知花乳淸泠味須是眠云跂石人

廟庭偃松詩【並引】

侍中後閤前有小松不待年而偃丞相晉公爲賦詩美其猶龍蛇然植於髙檐喬木間上嵚旁軋盤蹙傾亞似不得天和者公以遂物性爲意乃加憐焉命畚土以壯其趾使無敧索綯以牽其榦使不僕盥潄之餘以潤之顧眄之輝以照之發於仁心感召和气無復夭閼坐能敷舒向之跧蹙化爲奇古故𨿽袤丈而有偃號焉予嘗詣閤白事公爲道所以且示以詩竊感嘉木之逢時斐然成詠

勢軋枝偏根已危髙情一見與扶持忽從顦顇有生意卻爲離披無俗姿影入巖廊行樂處韻含天籟宿齋時謝公莫道東山去待取陰成滿鳯池

答東陽於令涵碧圗詩【並引】

東陽令於興宗丞相燕國公之猶子生綺襦紈袴間所見皆貴盛而挈然有心如山東書生前年白有司願爲親民官以自效遂補東陽及蒞官以簡易爲治故多暇日一旦於縣五里偶得奇境埋沒於翳薈中於生自以有特操而生於公侯家由覆廕入仕常忽忽嘆息因移是心開抉泉石芟去蘿防斧凡材畚息壤而淸溪翠巖森立坌來因構亭其端題曰涵碧碧流貫於庭中如靑龍蜿蜒冰【去聲】澈射人樹石雲霞列於前昏旦萬狀惜其居地不得有聞於時故圖之來乞詞旣無負尢物予亦久翳蘿蔦者睹之慨然遂賦七言以貽後之文士東陽本是佳山水何況曽經沈隠侯化得邦人解吟詠如今縣令亦風流新開潭洞疑仙境逺寫丹靑到雝州落在尋常畫師手猶能三伏凜生秋

贈致仕滕庶子先輩【時及第人中最長】

朝服歸來晝錦榮登科記上更無名壽觴毎使曽孫獻勝境長攜眾妓行矍鑠據鞍時騁健殷勤把酒尙多情淩寒卻向山陰去衣繡郎君雪裏迎【時令子爲禦史主務在越中】

詠樹紅柿子

曉連星影出晚帶日光懸本因遺采掇翻自保天年

庭竹

露滌鈆粉節風揺靑玉枝依依似君子無地不相宜

臺城懷古

淸江悠悠王气沈六朝遺事何處尋宮墻隠嶙圍野澤鸛鶂夜鳴秋色深

題壽安甘棠館二首

公館似仙家池淸竹逕斜山禽忽驚起衝落半巖花門前洛陽道門裏桃源路塵土與煙霞其間十餘步

與歌者米嘉榮

唱得涼州意外聲舊人惟數米嘉榮近來時世輕先輩好染頿須事後生

聴舊宮中樂人穆氏唱歌

曽隨織女渡天河記得雲間第一歌休唱貞元供奉曲當時朝士已無多

渾侍中宅牡丹

徑尺千餘朶人間有此花今朝見顏色更不向諸家

唐郎中宅與諸公同飲酒防牡丹

今日花前飲甘心醉數杯但愁花有語不爲老人開

與歌者何戡

二十餘年別帝京重聞天樂不勝情舊人惟有何戡在更與殷勤唱渭城

與歌童田順郎

天下能歌禦史娘花前月底奉君王九重深處無人見分付新聲與順郎

燕尓館破屏風所畫至精人多嘆賞題之

畫時應遇空亡日賣處難逢識別人惟有多情往來客彊將衫袖拂埃塵

賞牡丹

庭前芍藥妖無格池上芙蕖淨少情惟有牡丹眞國色花開時節動京城

寄陜州姚中丞【時分司東都】

八月天地肅二陵風雨收旌旗闕下來云日闗東秋禹迹想前事漢臺余故丘裵回襟帶地左右帝王州畱滯悲昔老防光榮徹侯相思望棠樹一寄商聲謳

奉酬湖州崔郎中見寄五韻

山陽昔相遇灼灼晨葩鮮同遊翰墨場和樂塤箎然一落名宦途浩如乘風船行當衰莫日臥理淮海壖猶期謝病後共樂桑楡年

劉賓客文集卷二十五

欽定四庫全書

劉賔客文集卷二十六

唐劉禹錫撰樂府上

團扇歌

團扇復團扇奉君淸暑殿秋風入庭樹從此不相見上有乘鸞女蒼蒼网虫徧明年入懷袖別是機中練

荊州歌二首

渚宮楊栁暗麥城朝雉飛可憐蹋靑伴乘煗著輕衣今日好南風商旅相催發沙頭檣竿上始見春江濶

紀南歌

風煙紀南城塵土荊門路天寒多獵騎走上樊姬墓

宜城歌

野水繞空城行塵起孤驛荒臺側生樹石碣陽鐫額靡靡度行人溫風吹宿麥

順陽歌

朝辭官軍驛前望順陽路野水齧荒墳秋虫鏤官樹曽聞天寶末胡馬西南騖城守魯將軍拔城從此去

馬嵬行

緑野扶風道黃塵馬嵬驛路邊楊貴人墳髙三四尺乃問裏中兒皆言幸蜀時軍家誅佞幸天子捨妖姬羣吏伏門屏貴人牽帝衣低回轉美目風日爲無暉貴人飲金屑倐忽蕣英莫平生服杏丹顏色眞如故屬車塵已逺里巷來窺覷共愛宿妝妍君王畫眉處履綦無復有履組光未滅不見巖畔人空見陵波襪郵童愛蹤迹私手解槃結傳看千萬眼縷絕香不歇指環照骨明首飾敵連城將入咸陽市猶得賈胡驚

視刀環歌

常恨言語淺不如人意深今朝兩相視脈脈萬重心

三閣辭四首【吳聲】

貴人三閣上日晏未梳頭不應有恨事嬌甚卻成愁珠箔曲瓊鉤子細見揚州北兵那得度浪語判悠悠沈香帖閣柱金縷畫門楣回首降旛下已見黍離離三人出眢井一身登檻車朱門漫臨水不可見鱸魚

更衣曲

博山炯炯吐香霧紅燭引至更衣處夜如何其夜漫漫鄰雞未鳴寒雁度庭前雪壓松桂叢廊下防防懸紗籠滿堂醉客爭笑語嘈琵琶靑幕中

淮陰行五首

古有長千行言三江之事悉矣余嘗阻風淮陰作淮陰行以禆樂府

蔟蔟淮陰市行樓緣岸上好日起檣竿烏飛驚五兩金日轉船頭金烏指西北煙波與春艸千里同一色船頭大銅鐶摩挲光陳陳蚤晚使風來沙頭一眼認何物令儂羨羨郎船尾燕銜泥趂檣竿宿食長相見隔浦望行船頭昻尾幰幰無柰挑菜時淸淮春浪軟競渡曲【競渡始於武陵至今舉檝而相和之其音咸呼云何在斯招屈之義事見圗經】

沅江五月平隄流邑人相將浮防舟靈均何年歌已矣哀謡振檝從此起揚枹擊節雷闐闐亂流齊進聲轟然蛟龍得雨鬐鬛動防蝀飲河形影聫刺史臨流褰翠幃揭竿命爵分雄雌先鳴餘勇爭鼓舞未至銜枚顏色沮百勝本自有前期一飛由來無定所風俗如狂重此時縱觀云委江之湄防旗夾岸照鮫室羅襪陵波呈水嬉曲終人散空愁莫招屈亭前水東注

隄上行三首

酒旗相望大隄頭隄下連檣隄上樓日莫行人爭渡急槳聲幽軋滿中流

江南江北望煙波入夜行人相應歌桃葉傳情竹枝怨水流無限月明多

長隄繚繞水裵回酒捨旗亭次第開日晚上簾招估客軻峩大艑落颿來

采菱行【武陵俗嗜芰菱嵗秋矣有女郎咸遊於馬湖薄言采之歸以禦客古有采菱曲罕傳其詞故賦之以俟采詩者】

白馬湖平秋日光紫菱如錦防鴛翔蕩舟遊女滿中央采菱不顧馬上郎爭多逐勝紛相向時轉蘭橈破輕浪長鬟弱袂動參差釵影釧文浮蕩漾笑語哇咬顧晚暉蓼花緣岸扣船歸歸來共到市橋步野蔓系船萍滿衣家家竹樓臨廣陌下有連檣多估客攜觴薦芰夜經過醉蹋大隄相應歌屈平祠下沅江水月照寒波白煙起一曲南音此地聞長安北望三千里

秋風引

何處秋風至蕭蕭送雁羣朝來入庭樹孤客最先聞

莫猺歌

莫猺自生長名字無符籍市易雜鮫人婚姻通木客星居占泉眼火種開山脊夜渡千仞谿含沙不能射

蠻子歌

蠻語鉤輈音蠻衣斑斕布燻貍掘沙防時節祠盤瓠忽逢乘馬客怳若驚麕顧腰斧上髙山意行無舊路

洞庭秋月行

洞庭秋月生湖心曽波萬頃如鎔金孤輪徐轉光不定遊气蒙蒙隔寒鏡是時白露三秋中湖平月上天地空嶽陽城頭莫角絕蕩漾已過君山東山城蒼蒼夜寂寂水月逶迆繞城白蕩槳巴童歌竹枝連檣估客吹羌笛勢髙夜久陰力全金气肅肅開淸躔浮雲野馬歸四裔首冠星斗當中天天雞相呼曙霞出斂影含光讓朝日日出喧喧人不閒夜夜淸景非人間

蹋歌詞四首

春江月出大隄平隄上女郎連袂行唱盡新詞歡不見紅霞映樹鷓鴣鳴

桃蹊柳陌好經過鐙下妝成月下歌爲是襄王故宮地至今猶自細腰多

新詞宛轉遞相傳振袖傾鬟風露前月落烏啼雲雨散遊童陌上拾花鈿

日莫江南聞竹枝南人行樂北人悲自從雪裏唱新曲直到三春花盡時

華淸詞

日出驪山東裵照溫泉樓臺影玲瓏稍稍開白煙言昔太上皇常居此祈年風中聞淸樂往往來列仙翠華入五云紫气歸上哀哀生人淚泣盡弓劍前聖道本自我凡情徒顒然小臣感化一望靑冥天

步虛詞二首

阿母種桃雲海際花落子城二千嵗海風吹折最繁枝跪捧瓊槃獻天帝

華表千年一鶴歸凝丹爲頂雪爲衣星星仙語人聴盡卻向五云翻趐飛

桃源行

漁舟何招招浮在武陵水拕綸擲餌信流去誤入桃源行數里淸源尋盡花綿綿蹋花覓徑至洞前洞門蒼黒煙霧生暗行數步逢虛明俗人毛骨驚仙子爭來致詞何至此須臾皆破冰雪顏笑言委曲問人間因嗟隠身來種玉不知人世如風燭筵羞石髓勸客餐鐙爇松脂畱客宿雞聲犬聲遙相聞曉光蔥籠開五云漁人振衣起出戶滿庭無路花紛紛翻然恐迷鄕縣處一息不肯桃源住桃花滿溪水似鏡塵心如垢洗不去仙家一出尋無蹤至今水流山重重

魏宮詞二首

日晚長秋簾外報望陵歌舞在明朝添鑪火欲燻衣麝憶得分時不忍燒

日映西陵松栢枝下臺相顧一相思朝來樂府長歌曲唱著君王自作詞

阿嬌怨

望見葳防舉翠華試開金屋埽庭花須臾宮女傳來信言幸平陽公主家

九華山【並引】

九華山在池州靑陽縣西南九峯競秀神采奇異昔予仰太華以爲此外無奇愛女幾荊山以爲此外無秀及今見九華始悼前言之容易也惜其地偏且逺不爲世所稱故歌以大之

奇峯一見驚魂魄意想洪鑪始開辟疑是九龍夭矯欲攀天忽逢霹靂一聲化爲石不然何至今悠悠億萬年气勢不死如騰仚【音騫輕舉皃】云含幽兮月添冷日凝輝兮江影結根不得要路津迥秀長在無人境軒皇封禪登云亭大禹防計臨東溟乘樏【力追反山行具】不來廣樂絕獨與猿鳥愁靑熒君不見敬亭之山黃索漠兀如防岸無稜角宣城謝守一首詩遂使名聲齊五嶽九華山九華山自是造化一尢物焉能籍甚乎人間

送春曲

春向晚春晚思悠哉風雲日已攺花葉自相催漠漠空中去何時天際來

春已暮冉冉如人老映葉見殘花連天是靑艸可憐桃與李從此同桑棗

春景去此去何時回遊人千萬恨落日上髙臺寂寞繁花盡流鶯歸不來

初夏曲三首

銅壺方促夜斗柄暫南回稍嫌單衣重初憐北戶開西園花已盡新月爲誰來

時節過繁華陰陰千萬家巢禽命子戱園果墜枝斜寂寞孤飛蝶窺叢覓晚花

緑水風初暖靑林露早晞麥田雉朝雊桑野人莫歸百舌悲花盡無聲來去飛

柳花詞三首

開從緑條上散逐香風逺故取花落時悠揚占春晚輕飛不假風輕落不委地撩亂舞晴空發人無限思晴天黯黯雪來送靑春莫無意似多情千家萬家去

送春詞

昨來樓上迎春處今日登樓又送歸蘭蘂殘妝含露泣柳條長袖向風揮佳人對鏡容色攺楚客臨江心事違萬古至今同此恨無如一醉盡忘機

秋詞二首

自古逢秋悲寂寥我言秋日勝春朝晴空一鶴排云上便引詩情到碧霄

山明水淨夜來霜數樹深紅出淺黃試上髙樓淸入骨豈知春色嗾人狂

劉賔客文集卷二十六

欽定四庫全書

劉賔客文集卷二十七

唐劉禹錫撰樂府下

泰娘歌【並引】

泰娘本韋尙書家主謳者初尙書爲吳郡得之命樂工誨之琵琶使之歌且舞無幾何盡得其術居一二嵗攜之以歸京師京師多新聲善工於是又捐去故技以新聲度曲而泰娘名字往往見稱於貴遊之間元和初尙書薨於東京泰娘出居民間久之爲蘄州刺史張愻所得其後愻坐事謫居武陵郡愻卒泰娘無所歸地荒且逺無有能知其容與藝者故日抱樂器而哭其音燋殺以悲雒客聞之爲歌其事以續於樂府云

泰娘家本閶門西門前緑水環金隄有時妝成好天气走上臯橋折花戱風流太守韋尙書路傍忽見停隼旟斗量明珠鳥傳意紺幰迎入專城居長鬟如雲衣似霧錦茵羅薦承輕步舞學驚鴻水榭春歌傳上客蘭堂莫從郎西入帝城中貴遊簪組香簾櫳低鬟緩視抱明月纎指破撥生胡風繁華一旦有消歇題劍無光履聲絕洛陽舊宅生艸萊杜陵蕭蕭松栢哀妝奩虫网厚如繭博山鑪側傾寒灰蘄州刺史張公子白馬新到銅駝裏自言買笑擲黃金月墮雲中從此始安知鵩鳥坐隅飛寂寞旅魂招不歸秦嘉鏡有前時結韓壽香銷故篋衣山城少人江水碧防雁哀猿風雨夕朱已絕爲知音雲鬢未秋私自惜舉目風煙非舊時夢尋歸路多參差如何將此千行淚更灑湘江斑竹枝

秋扇詞

莫道恩情無重來人間榮謝遞相催當時初入君懷袖豈念寒鑪有死灰

搗衣曲

爽砧應秋律繁杵含淒風一一逺相續家家音不同戶庭凝露淸伴侶明月中長裾委襞積輕佩垂瓏汗余衫更馥鈿移麝半空報寒驚邊雁促思聞虫天狼正芒角虎落定相攻盈篋寄何處徵人如轉蓬

七夕二首

河鼓靈旗動姮娥破鏡斜滿空天是幕徐轉斗爲車機罷猶安石橋成不礙查寜知觀津女竟夕望云涯天衢啟云帳神馭上星橋初喜渡河漢頻驚轉斗杓餘霞張錦幛輕電閃紅綃非是人間世還悲後防遙

龍陽縣歌

縣門白日無塵土百姓縣前挽魚罟主人引客登大隄小人縱觀黃犬怒鷓鴣驚鳴繞籬落橘柚垂芳照窻戶沙平艸緑見吏稀寂歷斜陽照懸鼓

度桂嶺歌

桂陽嶺下下復髙髙人稀鳥獸駭地逺艸木豪寄言千金子知餘歌者勞

插田歌【並引】

連州城下俯接村墟偶登郡樓適有所感遂書其事爲俚歌以俟采詩者

岡頭花艸齊燕子東西飛田塍望如綫白水光參差農婦白紵裙農夫緑蓑衣齊唱田中歌嚶儜如竹枝但聞怨響音不辧俚語詞時時一大笑此必相嘲嗤水平苗漠漠煙火生墟落黃犬往復還赤雞鳴且啄路傍誰家郎烏帽衫袖長自言上計吏年初離帝鄕田夫語計吏君家儂定諳一來長安罷眼大不相參計吏笑致辭長安眞大處省門髙軻峩儂入無度數昨來補衞士惟用筒竹布君看二三年我作官人去

畬田作

何處好畬田團團縵山腹鑽得雨卦上山燒臥木驚麏走且顧羣雉聲咿喔紅熖逺成霞輕煤飛入郭風引上髙岑獵獵度靑林靑林望靡靡赤光低復起照潭出老蛟爆竹驚山夜色不見山孤明星漢間如星復如月俱逐曉風滅木從敲石光遂致烘天熱下種暖灰中乘陽坼牙孽蒼蒼一雨後苕穎如雲發巴人拱手吟耕耨不闗心由來得地勢徑寸有餘陰

蒲桃歌

野田生蒲桃纒繞一枝蒿移來碧墀下張王日日髙分岐浩繁縟修蔓蟠詰曲揚翹向庭柯意思如有屬爲之立長架布濩當軒緑米液漑其根理疎看滲漉繁葩組綬結懸實珠璣蹙馬乳帯輕霜龍鱗躍初旭有客汾陰至臨堂瞪雙目自言我晉人種此如種玉醸之成美酒令人飲不足爲君博一斗往取涼州牧

鶗鴂吟

朝陽有吟鳯不聞千萬祀鶗鴂催眾芳晨間先入耳秋風白露晞從是爾啼時如何上春日喞喞滿庭飛

墻陰歌

白日左右浮天潢朝晡影入東西墻昔爲兒童在陰戱當時意小覺日長東鄰侯家吹笙簧隨陰促促移象牀西鄰田舍乏糟糠就影汲汲舂黃粱因思九州四海外家家只占墻陰內莫言墻陰數尺間老卻主人如等閒君看眼前光景促中心莫學太行山

觀云篇

興雲感陰气疾走如見機晴來意態行有若功成歸蔥籠含晚景潔白凝秋暉夜深度銀漢漠漠仙人衣

踏潮歌【並引】

元和十年夏五月終風駕濤南海羨溢南人曰潮也率三更嵗一有之餘爲連州客或爲予言其狀因歌之附於南越志

屯門積日無回飇滄波不歸成潮轟如鞭石矻且揺亙空欲駕黿鼉橋驚湍蹙縮悍而驕大陵髙岸失岧嶤四邊無阻音響調背負元气掀重霄介鯨得性方逍遙仰鼻噓吸揚朱翹海人狂顧疊相招罽衣髽首聲嘵嘵徵南將軍登麗譙赤旗指麾不敢囂翌日風回沴气消歸濤納納景昭昭烏泥白沙復滿海海色不動如靑瑤

百花行

長安百花時風景宜輕薄無人不沽酒何處不聞樂春風連夜動微雨陵曉濯紅熖出墻頭雪光映樓角繁紫韻松竹逺黃繞籬落臨路不勝愁輕飛去何托滿庭蕩魂魄照廡成丹渥爛熳嗾顚狂飄零勸行樂時節易晼晚淸陰覆池閣惟有安石橊當軒慰寂寞

春有情篇

爲問遊春侶春情何處尋花含欲語意艸有鬭生心雨頻催發色雲輕不作陰縱令無月夜芳興暗中深

路傍曲

南山宿雨晴春入鳯皇城處處聞管無非送酒聲

白鷺兒

白鷺兒最髙格毛衣新成雪不敵眾禽喧呼獨凝寂孤眠芊芊艸久立潺潺石前山正無雲飛去入遙碧

壯士行

陰風振寒郊猛虎正咆哮徐行出燒地連吼入黃茅壯士走馬去鐙前彎玉弰叱之使人立一發如鈹交悍睛忽星墮飛血濺林梢彪炳爲我席羶腥充我庖裏中欣害除賀酒紛號呶明日長橋上傾城看斬蛟

邊風行

邊馬蕭蕭鳴邊風滿磧生暗添弓箭力半上鼓鼙聲襲月寒暈起吹云陰陳成將軍占气出號夜翻營【一作安號畏翻城】

竹枝詞【並引】

四方之歌異音而同樂嵗正月餘來建平裏中兒聫歌竹枝吹短笛撃鼔以赴節歌者揚袂睢舞以曲多爲賢聆其音中黃鐘之羽卒章激訐如吳聲𨿽傖儜不可分而含思宛轉有淇濮之艷昔屈原居沅湘間其民迎神詞多鄙陋乃爲作九歌到於今荊楚鼓舞之故余亦作竹枝詞九篇俾善歌者颺之附於末後之聆巴歈知變風之自焉

白帝城頭春艸生白鹽山下蜀江淸南人上來歌一曲北人莫上動鄕情

山桃紅花滿上頭蜀江春水拍山流花紅易衰似郎意水流無限似儂愁

江上朱樓新雨晴瀼西春水縠文生橋東橋西好楊柳人來人去唱歌行

日出三竿春霧消江頭蜀客駐蘭橈慿寄狂夫書一紙住在成都萬里橋

兩岸山花似雪開家家春酒滿銀桮昭君坊中多女伴永安宮外蹋靑來

城西門前灩澦堆年年波浪不能摧懊惱人心不如石少時東去復西來

瞿唐嘈嘈十二灘此中道路古來難長恨人心不如水等閒平地起波瀾

巫峽蒼蒼煙雨時淸猿啼在最髙枝个裏愁人腸自防由來不是此聲悲

山上層層桃李花雲間煙火是人家銀釧金釵來負水長刀短笠去燒畬

楊柳枝詞九首

塞北梅花羌笛吹淮南桂樹小山詞請君莫奏前朝曲聴唱新翻楊柳枝

南陌東城春蚤時相逢何處不依依桃紅李白皆誇好須得垂楊相發揮

鳯闕輕遮翡翠幃龍池遙望麯塵絲禦溝春水相暉映狂殺長安年少兒

金穀園中鶯亂飛銅駝陌上好風吹城東桃李須臾盡爭似垂楊無限時

花萼樓前初種時美人樓上鬭腰支如今拋擲長街裏露葉如啼欲恨誰

煬帝行宮汴水濵數株殘柳不勝春晚來風起花如雪飛入宮墻不見人

禦陌靑門拂地垂千條金縷萬條絲如今綰作同心結將贈行人知不知

城外春風吹酒旗行人揮袂日西時長安陌上無窮樹惟有垂楊管別離

輕盈嫋娜占年華舞榭妝樓處處遮春盡絮飛畱不得隨風好去落誰家

浪淘沙詞九首

九曲黃河萬里沙浪淘風簸自天涯如今直上銀河去同到牽牛織女家

洛水橋邊春日斜碧流輕淺見瓊砂無端陌上狂風急驚起鴛鴦出浪沙

汴水東流虎眼文淸淮曉色鴨頭春君看渡口淘沙處渡卻人間多少人

鸚鵡舟頭浪颭沙靑樓春望日將斜銜泥燕子爭歸舎獨自狂夫不憶家

濯錦江邊兩岸花春風吹浪正淘沙女郎剪下鴛鴦錦將向中流定晚霞

日照澄洲江霧開淘金女伴滿江隈美人首飾侯王印盡是沙中浪底來

八月濤聲吼地來頭髙數丈觸山回須臾卻入海門去捲起沙堆似雪堆

莫道讒言如浪深莫言遷客似沙沈千淘萬灑𨿽辛苦吹盡狂沙始到金

流水淘沙不暫停前波未滅後波生令人忽憶瀟湘渚回唱迎神三兩聲

瀟湘神二首

湘水流湘水流九疑云物至今愁君問二妃何處所零陵香艸露中秋

斑竹枝斑竹枝淚痕防防寄相思楚客欲聴瑤瑟怨瀟湘深夜月明時

拋毬樂詞二首

五防繡團圓登君瑇瑁筵最宜紅燭下偏稱落花前上客如先起應須贈一船

春蚤見花枝朝朝恨發遲及看花落後卻憶未開時幸有拋毬樂一桮君莫辭

楊柳枝詞二首

迎得春光先到來淺黃輕緑映樓臺只緣裊娜多情思便被春風長請挼

巫峽巫山楊柳多朝雲莫雨逺相和因想陽臺無限事爲君回唱竹枝歌

竹枝詞二首

楊柳靑靑江水平聞郎江上唱歌聲東邊日出西邊雨道是無晴還有晴

楚水巴山江雨多巴人能唱本鄕歌今朝北客思歸去回入紇那披緑羅

紇那曲詞二首

楊柳郁靑靑竹枝無限情周郎一回顧聴唱紇那聲蹋曲興無窮調同詞不同願郎千萬壽長作主人翁右已上詞先不入集伏緣播在樂章今附於捲未

劉賔客文集卷二十七

欽定四庫全書

劉賔客文集卷二十八

唐劉禹錫撰送別四十六首

送工部張侍郎入蕃弔祭【時張兼修史】

月窟賔諸夏云官降九天飾終鄰好重錫命禮容全水咽猶登隴沙鳴稍極邊路因乘驛近志爲飲冰堅毳帳差池見鳥旗揺曳前歸來賜金石榮耀自編年

蚤秋送臺院楊侍禦歸朝【兄弟四人徧歷諸科二人同在】

仙署棣華春當時已絕倫今朝丹闕下更入白眉人重振髙陽族分居要路津一門科第足五府辟書頻鷙鳥得秋气法星懸火旻聖朝寰海靜所至不埋輪

送工部蕭郎中刑部李郎中並以本官兼中丞分命充京西京北覆糧使

霜簡映金章相輝同捨郎天威巡虎落星使出鴛行尊俎成全防京坻閱見糧歸來虜塵滅畫地奏明光送李尙書鎭滑州【自浙西觀察徴拜兵部侍郎月餘有此拜】

南徐報政入文昌東郡須才別建章視艸名髙同蜀客擁旄年少勝荀郎黃河一曲當城下緹騎千重照路傍自古相門還出相如今人望在巖廊【其後果繼韋平之族】

送渾大夫赴丰州【自大鴻臚拜家承舊勲】

鳯銜新詔降恩華又見旌旗出渾家故吏來辭辛屬國精兵願逐李輕車氊裘君長迎風懼錦領酋豪蹋雪衙其柰明年好春日無人喚看牡丹花

送源中丞充新羅冊立使【侍中之孫】

相門才子稱華簮持節東行捧徳音身帶霜威辭鳯闕口傳天語到雞林煙開鼇背千尋碧日浴鯨波萬頃金想見扶桑受恩後一時西拜盡傾心

送陸侍禦歸淮南使府五韻【用年字】

江左重詩篇陸生名久傳鳯城來已熟羊酪不嫌羶歸路芙蓉府離堂瑇瑁筵秦山呈臘雪隋柳布新年曽忝揚州薦因君達短牋【時段丞相鎭揚州嘗辱表薦】

送太常蕭博士棄官歸養赴東都【時元兄罷相爲少師仲兄爲郎官並司洛邑】

兄弟盡鴛鸞歸心切問安貪榮五采服遂掛兩梁冠侍膳曽調鼎循陔更握蘭從今別君後長向徳星看

送王司馬之陜州【自太常丞授工爲詩】

暫輟淸齋出太常空攜詩卷赴甘棠府公旣有朝中舊司馬應容酒後狂案牘來時惟署字風煙入興便成章兩京大道多遊客每遇詞人戰一場

洛中送楊處厚入闗便遊蜀謁韋令公

洛陽秋日正淒淒君去西秦更向西舊學三冬今轉富曽傷六翮養初齊王城曉入窺丹鳯蜀路晴來見碧雞蚤識臥龍應有分不妨從此躡丹梯

洛中逢韓七中丞之吳興口號五首

昔年意气結羣英幾度朝回一字行海北天南零落盡兩人相見洛陽城

自從雲散各東西每日歡娛卻慘淒離別苦多相見少一生心事在書題

今朝無意訴離桮何況淸急管催本欲醉中輕逺別不知翻引酒悲來

駱駝橋上蘋風起鸚鵡桮中篛下春水碧山靑知好處開顏一笑向何人

溪中士女出芭籬溪上鴛鴦避畫旗何處人間似仙境春山攜妓采茶時

送周使君罷渝州歸郢州別墅

君思郢上吟歸去故自渝南擲郡章野戍岸邊畱畫舸緑蘿陰下到山莊池荷雨後衣香起庭艸春深綬帶長只恐鳴騶催上道不容待得晚菘嘗

發華州畱別張侍禦【一作賈】

束簡下延閣買符驅短轅同人惜分袂結念醉芳樽切切別思蕭蕭徵騎煩臨岐無限意相視卻忘言【張詩云夫子生知者相期妙理中遂有忘言之句】

奉送家兄歸王屋山隠居二首【據道書王屋山一名陽洛山】

陽洛天壇上依俙似玉京夜分先見日月淨逺聞笙雲路將雞犬丹臺有姓名古來成道者兄弟亦同行春來山事好歸去憶逍遙水淨苔莎色露香芝術苗登臺吸瑞景飛步翼神飊願薦塤箎曲相將學玉簫

送王師魯協律赴湖南使幕【卽永穆公之孫】

翩翩馬上郎驅傳渡三湘橘樹沙洲暗松醪酒肆香素風傳竹帛髙價騁琳瑯楚水多蘭若何人事搴芳

別友人後得書因以詩贈

前時送君去揮手靑門橋路轉不相見猶聞馬蕭蕭今得出闗書行塵日已遙春還遲君至共結芳蘭苕奉送浙西李僕射相公赴鎭【奉送至臨泉驛書禮見徴拙詩時在汝州】

建節東行是舊逰歡聲喜滿吳州郡人重得黃丞相童子爭迎郭細侯詔下初辭溫室樹夢中先到景陽樓自憐不識平津閤遙望旌旗汝水頭

重送浙西李相公頃廉問江南已經七載後歷滑臺劍南兩鎭遂入相今復領舊地新加旌旄

江北萬人看玉節江南千騎引金鐃鳳從池上游滄海鶴到遼東識舊巢城下淸波含百谷窻中逺岫列三茅碧雞白馬回翔久卻憶朱方是樂郊

送華陰尉張苕赴邕府使幕【張卽燕公之孫坐事除名】

昔黍南宮郎往來東觀頻嘗披燕文傳聳若窺三辰翊聖崇國本保賢正朝倫髙視緬今古淸風夐無鄰蘭錡照通衢一家十朱輪鄼國嗣侯絕蒍鄕貴業貧夫子承大名少年振芳塵靑袍仙掌下矯首陵煙旻公冶本非罪潘郎一爲民風霜苦揺落堅白無緇燐一旦逢良時天光燭幽淪重爲長裾客佐彼觀風臣分野窮禹畫人煙過虞巡不言此行逺所樂相知新雨起巫山陽鳥鳴湘水濵離筵出蒼莽別曲多愁辛今朝一桮酒明日千里人彼此孤舟去悠悠天海春

送湘陽熊判官孺登府罷歸鐘陵因寄呈江西裴中丞二十三兄

射防志未就從事府云除篋畱馬卿賦袖有劉書忽見夏木深悵然憶吾廬復持州民刺歸謁専城居君家誠易知勝絕傾裏閭人言北郭生門有卿相輿鐘陵藹千里帶郭西江水朱檻照河宮旗亭緑雲裏前年初缺守愼簡由宸扆臨軒防郡章得人方付此是時左馮翊天下第一理貴臣持牙璋優詔發靑紙迎風污吏免先令疲人喜何武劾腐儒陳蕃禮髙士昔升君子堂腰下綬猶黃【中丞時爲萬年尉】汾陰有寶气赤堇多奇鋩束簡下曲臺佩鞬來歷陽綺筵陪一笑蘭室襲餘芳風水忽異勢江湖遂相忘因君儻借問爲話老滄浪【中丞爲博士制相國柳宜城諡議識者韙之頃授予以其本厥後牧和州節度使杜司徒以中丞材譽俱髙欲令軍裝以重戎府故授以本州團練使滿坐觀腰鞬禮成驩甚相視而笑後房燕樂卜夜縦談予忝司徒之賔時獲末坐初中丞自尙書屯田員外郎出守踵其武者今給事中穆公代給事者右丞段公予不佞繼右丞之後故曰襲餘芳焉】

送韋秀才道衝赴制舉

驚禽一辭巢棲息無少安秋扇一離手流塵蔽霜紈故侶不可追涼風日已寒逺逢杜陵士別盡平生歡逐客無印綬楚江多芷蘭因君時暇遊長鋏不復彈閱書南軒霽絙瑟淸夜防萬境身外寂一桮腹中寛伊昔宗朝冬卿冠鴛鸞肅穆升內殿從容領儒冠遊夏無措詞陽秋垂不刋至今羣玉府學者空縱觀世人希徳門揭若攀峯巒之子向明訓鏘如振瑯玕一旦西上書斑裳拂徵鞍荊臺宿莫雨漢水浮春瀾君門起天中多士如星攢煙霞覆雙闕抃舞羅千官淸漏滴銅壺仙廚下雕盤熒煌仰金榜錯落飛濡翰古來長防人所嘆遭時難一鳴從此始相望靑雲端

送李防秀才還湖南因寄幕中親故兼簡衡州呂八郎中

深春風日淨爭長幽鳥鳴僕夫前致辭門有白面生攝衣相問訊解帶坐南榮端志見眉睫苦言發精誠因出懷中文調孤詞亦淸悄如促柱掩抑多不平乃言本蜀士世降岷山靈前人秉懿文髙視來上京曳綬司徒府所從信國楨析薪委空林善響難繼聲何處翳附郭幾人思郈城雲天望喬木風水悲流萍前與計吏西始列貢士名森然就筆札從試春官卿帝城岐路多萬足伺晨星茫茫風塵中工拙同有營寒女勞夜織山苗榮寸莖侯門方撃鐘衣褐誰將迎弱羽果摧頽壯心郁怦怦諒無蟠木容聊復蓬累行昨日訊靈繇言利艱貞當求捨拔中必在審已明誓將息薄遊焦思窮筆精蒔蘭在幽渚安得揚棻馨曰余摧落者散質負華纓一聆苦辛詞再動伊郁情身棄言不重愛才心尙驚恨無羊角風使爾化北溟論罷情益親涉旬忘歸程日攜邑中客閒眺江上城晝渴命金壘宵談轉璿衡蕙風香麈尾月露濡桃笙忽被戒羸驂薄言事南徵火雲蔚千里旅思浩已盈湘江含碧虛衡嶺浮翠晶豈伊山水異適與人事並油幕似昆丘粲然疊瑤瓊庾樓見淸月孔坐多緑復有衡山守本自雲龍庭至和在靈府發越侔咸英一麾出營陽惠彼嗤嗤氓隼旟辭瀟水居者皆涕零惟昔與伊人交歡在夙齡一從雲雨散滋我鄙恡萌北渚不堪愁南音誰復聴離憂若去水浩漾無時停嘗聞祝融峯上有神禹銘古石瑯玕姿祕文螭虎形聖功奠逺服神物擁休禎賢人在其下仿像疑蓬瀛君行歷郡齋大袂拂雙旌飾容遇朗鑑肝鬲可以呈昔日焉相如臨卭坐盡傾勉君刷羽翰蚤取淩靑冥

送張盥赴舉【並引】

古人以偕受學爲同門友今人以借升名爲同年友其語熟見搢紳者皆道焉余於張盥爲丈人由是道也曩吾見爾之始生以老成爲祝今吾見爾之成人以未立爲憂吾不幸向所謂同年友當其盛時聫袂齊鑣亙絕九衢若屏風然今來落落如曙星之相望借曰防合不煩異席可長太息哉然而尙書右丞衞大受兵部侍郎武庭碩二君者當時偉人咸萬夫之望足以訂十朋之多也第如京師無騷騷爾無爾時秋也吾爲若叩商之謳幸有感夫二君子

爾生始懸弧我作坐上賔引箸舉湯餅祝詞天麒麟今成一丈夫坎軻愁風塵長裾來謁我自號廬山人道舊與撫孤悄然傷我神依依見眉睫嘿嘿含悲辛永懷同年友追想出谷晨三十二君子齊飛陵煙旻曲江一防時後防已雕淪況今三十載閱世難重陳盛時一已過來者日日新不如揺落樹重有明年春火後見琮璜霜餘識松筠肅機乃獨秀武部亦絕倫爾今持我詩西見二重臣成賢必念舊保貴在安貧淸時爲丞郎气力侔陶鈞乞取斗升水因之云漢津

送裴處士應制舉【並引】

晉人裴昌禹讀書數千卷於周官小戴禮尢邃性是古敢言𨿽侯王不能卑下故與世相參差凡抵有位以索合行天下幾【戶依反】徧常嘆諸侯莫可遊欲一見天子而未有路防今年詔書徵賢良昌禹大喜以爲盡可以豁平生搏髀爵躍曰一觀雲龍庭足矣繇是裹三月糧而西䢐咨余以七言爲西遊之資借耳

裴生久在風塵裏气勁言髙少知已注書曽學鄭司農曆國多於孔夫子往年訪我到連州無窮絕境終日遊登山雨中試蠟屐入洞夏裏披貂裘白帝城邊又相遇斂翼三年不飛去忽然結束如秋蓬自稱對防明光宮人言防中說何事掉頭不答看飛鴻彤庭翠松迎曉日鳯銜金牓雲間出中貴腰鞭立傾酒宰臣委佩觀揺筆古稱射防如彎弧一發偶中何時無由來艸澤無忌諱努力滿挽當云衢憶得童年識君處嘉禾驛後聫墻住垂鉤鬭得王余魚蹋芳共登蘇小墓此事今同夢想間相看一笑且開顏老大希逢舊鄰里爲君扶病到方山和州送錢侍禦自宣州幕拜官便於華州覲省

五防繡衣裳當年正相稱春風舊闗路歸去眞多興蘭陔行可采蓮府猶回瞪楊家紺幰迎【侍禦卽王相公貴壻】謝守瑤華贈【宣州崔相公有詩贈行】禦街艸泛灎臺栢煙含凝曽是平昔遊無因理歸乘

將赴汝州途出浚下畱辭李相公

長安舊遊四十載鄂渚一別十四年後來富貴已零落嵗寒松栢猶依然初逢貞元尙文主云闕天池共翔舞相看卻數六朝臣屈指如今無四五夷門天下之咽喉昔時往往生瘡疣聫翩舊相來鎭壓四海吐納皆通流久別凡經幾多事何由說得平生意千思萬慮盡如空一笑一言眞可貴世間何事最殷勤白頭將相逢故人功成名遂防歸老請向東山爲近鄰

送令狐相公自僕射出鎭南梁

夏木正陰成戎裝出帝京沾襟辭闕淚回首別鄕情雲樹襃中路風煙漢上城前旌轉谷去後騎蹋橋聲久領鴛行重無嫌虎綬輕終當提一筆再入副蒼生

送趙中丞自司金外郎轉官參山南令狐僕射幕府【趙氏兄弟皆僕射門客】

緑樹滿襃斜西南蜀路賒驛門臨白社縣道過黃花相府開油幕門生逐絳紗行看布政後還從入京華奉送裴司徒令公自東都畱守再命太原【本封晉國公兩任相去十六年】

星使出闗東兵符賜上公山河歸舊國管籥換離宮行色旌旗動軍聲鼓角雄愛棠余故吏騎竹見新童漢壘三秋靜邊塵萬里空其如天下望旦夕詠淸風

奉送李戶部侍郎自河南尹再除本官歸闕

昔年內署振雄詞今日東都結去思宮女猶傳洞簫賦國人先詠衮衣詩華星卻復文昌位別鶴重歸太一池想到金門待通籍一時驚喜見風儀

送蘄州李郎中赴任

楚闗蘄水路非賒東望雲山日夕佳薤葉照人呈夏簟松花滿盌試新茶樓中飲興因明月江上詩情爲晚霞北地交親長引領蚤將鬢到京華

洛中春末送杜錄事赴蘄州

尊前花下長相見明日忽爲千里人君過午橋回首望洛城猶自有殘春

夜宴福建盧侍禦宅因送之鎭

暫駐旌旗洛水隄綺筵紅燭醉蘭閨美人美酒長相逐莫怕猿聲發建溪

洛中送崔司業使君扶侍赴唐州

緑野方城路殘春柳絮飛風鳴驌驦馬日照老萊衣洛苑魚書至江村雁戶歸相思望淮水雙鯉不應稀

送河南皇甫少尹赴絳州

祖帳臨周道前旌指晉城午橋羣吏散亥字老人迎詩酒同行樂別離方見情從玆洛陽社吟詠欠書生

送前進士蔡京赴學究科【時舊相楊尙書掌選】

耳聞戰鼓帶經鋤振發名聲自裏閭已是世間能賦客更攻窻下絕編書朱門達者誰能識絳帳諸生盡不如幸遇天官舊丞相知君無翼上空虛

送唐舍人出鎭閩中

暫辭鴛鷺出蓬瀛忽擁貔貅鎭粵城閩嶺夏云迎皂蓋建溪秋樹映紅旌山川逺地由來好富貴當年別有情了卻人間婚嫁事復歸朝右作公卿

送盧處士歸嵩山別業

世業嵩山隠云深無四鄰藥鑪燒奼女酒貯賢人曉日華陰霧秋風函谷塵送君從此去鈴閤少談賔

送李友路秀才赴舉

誰憐相門子不語望秋山生長紈綺內辛勤筆硯間榮親在名字好學棄宮班佇俟明年桂髙堂開笑顏

送國子令狐博士赴興元覲省

相門才子髙陽族學省淸資五品官諌院過時榮棣萼謝庭歸去蹋芝蘭山頭花帶煙嵐晚棧底江涵雪水寒伯仲到家人盡賀栁營蓮府遞相歡

送李二十九兄員外赴邠寜使幕

家襲韋平身業文素風淸白至今貧南宮通籍新郎吏西從戎舊主人城外艸黃秋有雪烽頭煙靜虜無塵鼎門爲別霜天晚賸把離觴三五巡

送分司陳郎祗召直史館重修三聖實錄

蟬鳴官樹引行車言自成周赴玉除逺取南朝貴公子重修東觀帝王書常時載筆窺金匱暇日登樓到石渠若問舊人劉子政如今頭白在商於

送李中丞赴楚州

緹騎朱旗入楚城士林皆賀振家聲兒童但喜迎賢守故吏猶應記小名萬頃水田連郭秀四時煙月映淮淸憶君初得昆山玉同向揚州攜手行

送李庚先輩赴選

一家何啻十朱輪諸父雙飛秉大鈞曽脫素衣參幕客卻爲精舍讀書人離筵洛水侵桮色徵路函闗向晚塵今日山公舊賔主知君不負帝城春

送廖參謀東遊二首

九陌逢君又別離行雲別鶴本無期望嵩樓上忽相見看過花開花落時

繁花落盡君辭去緑艸垂楊引徵路東道諸侯皆故人畱連必是多情處

送從弟郎中赴浙西【並引】

從弟三復十餘年間凡三爲浙右從事往年主公入相薦敭登朝中復從公鎭南未幾而罷昨以尙書外郎奉使至洛旋承新命攺轅而東三從公皆在舊地徵諸故事夐無其倫故賦詩贈之以誌異也

銜命出尙書新恩換使車漢庭無右者梁苑重歸歟又食建業水曽依京口居【劉前軍傳云本莒人世家京口】共經何限事賔主兩如初

劉賔客文集卷二十八

欽定四庫全書

劉賔客文集卷二十九

唐劉禹錫撰送僧二十四首

贈別君素上人【並引】

曩予習禮之中庸至不勉而中不思而得然知聖人之徳學以至於無學然而斯言也猶示行者以室廬之奧耳求其徑術以布武未易得也晚讀佛書見大雄念物之普級寶山而梯之髙揭慧火巧鎔惡見廣疎便門旁求邪徑其所證入如舟沿川未始念於前而日逺矣夫何勉而思之邪是余知穾【音窈】奧於中庸啟鍵闗於內典防而歸之猶初心也不知予者誚予困而後援佛謂道有二焉夫悟不因人在心而已其證也猶喑人之享太牢信知其味而不能形於言以聞於耳也口耳之間兼寸耳尙不可使聞它人之不吾知宜矣開士君素偶得予於所親一麻棲艸千里來訪素以道眼視予予以所視視之不由陛級攜手智地居數日告有得而行乃爲詩以見志云

窮巷惟秋艸髙僧獨扣門相歡如舊識問法到無言水爲風生浪珠非塵可昏去來皆是道此別不銷魂

送深法師遊南嶽【上人本在資聖寺】

師在白雲鄕名登善法堂十方傳句偈八部防壇場飛錫無定所寶書畱舊房惟應銜艸雁相送至衡陽廣宣上人寄在蜀與韋令公唱和詩卷因以令公手札答詩示之

碧雲佳句久傳芳曽向成都住艸堂振錫常過長者宅披文猶帶令公香一時風景添詩思八部人天入道場若許相期同結社吾家本自有柴桑

送僧仲剬東遊兼寄呈靈澈上人

釋子道成神气閒住持曽上淸涼山晴空禮拜見眞像金毛五髻卿雲間西遊長安僧籍本是門前曲江碧松間白月照寶書竹下香泉灑瑤席前時學得經綸成奔馳象馬開禪扄髙筵談柄一麾拂講下聴徒如醉醒舊聞南方多長老次第來入荊門道荊州本自重彌天南朝塔廟猶依然宴坐東陽枯樹下經行居止故臺邊忽憶遺民社中客爲我衡陽駐飛錫講罷同尋相鶴經閒來共蠟登山屐一旦揚眉望沃州自言王謝許同遊慿將雜擬三十首寄與江南湯慧休

送僧元暠南遊【並引】

予防名二十年百慮而無一得然後知世所謂道無非畏途惟出世間法可盡心耳繇是在席硯者多旁行【胡岡反】四句之書備將迎者皆赤頿白足之侶罙入智地靜通還源客塵觀盡妙气來宅內視胸中猶煎鏈然開士元暠姓陶氏本丹陽居家世有人爵不借其資於毗尼禪那極細牢之義於中後日習總持之門妙音奮迅願力昭答雅聞子事佛而佞亟來相從或問師隳形之自對曰小失怙恃推棘心以求上乘積四十年有羸老將至而不懈始悲浚泉之有洌今痛防墓之未遷塗芻莫備薪火恐滅諸相皆離此心長懸𨿽萬性歸佛盡爲釋種如何入海無復水名然其一切智者豈遺百行求無量義者寜容防思今聞南諸侯雅多大士思扣以苦調而希其末光無容至前有足悲者予聞是說已力不足而悲有餘因爲詩以送之庶乎踐霜露者聆之有惻寶書翻譯學初成振錫如飛白足輕彭澤因家凡幾世靈山預防是前生傳鐙已悟無爲理濡露猶懷罔極情從此多逢大居士何人不願解珠瓔

送如智法師遊辰州兼寄許評事

前日過蕭寺看師上講筵都人禮白足施者散金錢方便無非教經行不廢禪還知習居士發論達彌天

贈長沙讚頭陀

外道邪山千萬重眞言一發盡摧峯有時明月無人夜獨向昭潭制惡龍

送慧則法師上都因呈廣宣上人【並引師精淨名經】

佛示滅後大弟子演聖言而成經傳心印曰法承法而能專曰宗由宗而分教曰友坐而攝化者勝義皆空之宗也行而宣教者摧破邪山之友也釋子慧則生於像季思濟劫濁乃學於一友開彼羣迷以爲盡妙理者莫如法門變凡夫者莫如佛土悟無染者莫如散花故業於淨名深達實相自京師涉漢沔歷鄢郢登熊湘聴徒百千耳感心化法無住道行而歸顧予有社內之因故言別之日愛緣瞥起時也秋盡詠江淹雜擬以送之前見宣上人爲我多謝

昨日東林看講時都人像馬蹋璢璃雪山童子應前世金粟如來是本師一錫言歸九城路三衣曽拂萬年枝休公久別如相問楚客逢秋心更悲

秋日過鴻舉法師寺院便送歸江陵【並引】

梵言沙門猶華言去欲也能離欲則方寸地虛虛而萬景入入必有所泄乃形乎詞詞妙而深者必依於聲律故自近古而降釋子以詩聞於世者相踵焉因定而得境故翛然以淸由慧而遣詞故粹然以麗信禪林之蘤萼而誡河之珠璣耳初鴻舉學詩於荊郢間私試竊詠發於余習蓋榛楛之翠羽弋者未之眄焉今年至武陵二千石始奇之有起予之嘆以方袍親絳紗者十有餘旬繇是名稍聞而藝愈變閏八月餘步出城東門謁仁祠而鴻舉在焉與之言移時因告以將去且曰貧道雅聞東諸侯之工爲詩者莫若武陵今幸承其話言如得法印寶山之下宜有所持豈徒衣裓之中眾花而已余聞是說乃叩商而吟成一章章八句郡守以坐嘯余詠激淸徵而應之師其行乎足以資一時中之學矣看畫長廊徧尋僧一徑幽小池兼鶴淨古木帶蟬秋客至茶煙起禽歸講席收浮杯明日去相望水悠悠

重送鴻舉赴江陵謁馬逢侍禦

西北秋風雕蕙蘭洞庭波上碧雲寒茂陵才子江陵住乞取新詩合掌看

送僧方及南謁柳員外【並引】

九江僧方及旣出家依厈山一時中頗屬詩以攄思古詩人曁今號爲能賦有輒求其詞吟呻之拳拳然多多益嗜影不出山者十年常登最髙峯四望天海衝然有逺遊之志頓錫而言曰神馳而形閡者方內之徒及吾無方間於何者繇是耳得必目探之意行必身隨之雲遊鳥仚【虛筵反】無迹而逺予爲連州居無何而方及至出裓中詩一篇以貺予其詞甚富畱一嵗觀其行結矩如教益多之一旦以行日來告且曰雅聞鳥咮之下有賢諸侯願躋其門如蹈十地敢乞詞以抵之予惟而賦顧其有重請之色起於顏間耳

昔事廬山逺精舍虎溪東朝陽照瀑水樓閣虹霓中騁望羨遊雲振衣若秋蓬舊房閉松月逺思吟江風古寺歷頭陀奇峯攀祝融南登小桂嶺卻望歸塞鴻衣裓貯文章自言學雕虫搶楡念陵厲覆籄圖穹崇逺郡多暇日有詩訪禪宮石門聳峭絕竹院含空蒙幽響滴巖澑晴芳飄野叢海云懸母山果屬狙公忽憶吳興郡白蘋正蔥蘢願言挹風采邈若窺華嵩桂水夏瀾急火山宵熖紅三衣濡菵露一錫飛煙空勿謂翻譯徒不爲文雅雄古來賞音者樵爨得孤桐【按狙公宜斥賦芧者而越絕書有猿公張衡賦南都有猿父長嘯之句古文士又云權父繇是而言謂猿爲父舊矣】

贈日本僧智藏

浮桮萬里過滄溟徧禮名山適性靈深夜降龍潭水黒新秋放鶴野田靑身無彼我那懷土心防眞如不讀經爲問中華學道者幾人雄猛得寜馨

贈眼醫婆羅門僧

三秋傷望逺終日泣途窮兩目今先暗中年似老翁看朱漸成碧羞日不禁風師有金箆術如何爲發蒙

海陽湖別浩初師【並引】

瀟湘間無土山無濁水民乘是气往往淸慧而文長沙人浩初生旣因地而淸矣故去葷洗慮剔顚毛而壊其衣居一都之殷易與士防得執外教盡捐苛禮自公侯守相必賜其淸問耳目灌注習浮於性而裏中兒賢適與浩初比者嬰冠帶豢妻子吏得以乘陵之汩沒天慧不得自奮莫可望浩初之淸光於侯門上坐第自吟羨而已浩初益自多其術尢勇於近達者而歸之往年之臨賀唁侍郎楊公畱嵗余公遺以七言詩手筆於素前年省柳儀曹於龍城又爲賦三篇皆章書今復來連山以前所得雙南金出於裓亟請余賡之按師爲詩頗淸而奕棋至第三品二道皆足以取幸於士大夫宜薰餘習以深入也防吳郡以山水冠世海陽又以奇甲一州師慕道於泉石宜篤故攜之以嬉及言旋復引與共載於湖上奕於樹石間以植沃州之因緣且賦詩具道其事

近郭有殊境獨遊常鮮懽逢君駐緇錫觀白稱林巒湖滿景方霽野香春未闌愛泉移席近聞石輟棋看風止松猶韻花繁露晚幹橋形出樹曲巖影落池寒【湘東架險凡四橋山下出泉逗嵓爲池澄可愛者不可徧舉故狀其境以貽好事】別路千嶂裏詩情莫云端它年買山處似此得隳官

觀棋歌送儇師西遊

長沙男子東林師閒讀藝經工奕棋有時凝思如入定暗覆一局誰能知今年訪余來小桂方袍袖中貯新勢山城無事愁日長白晝懵懵眠匡牀因君臨局看鬭智不覺遲景沈西墻自從山人遇樵子直到開元王長史前身後身付余習百變千化無窮已初疑磊落曙天星次見搏撃三秋兵雁行布陳眾未曉虎穴得子人皆驚行盡三湘不逢敵終日饒人損機格自言臺閣有知音悠然逺起西遊心商山夏木陰寂寂好處裵駐飛錫忽思爭道畫平沙獨笑無言心有適藹藹京城在九天貴遊豪士足華筵此時一行出人意賭取聲名不要錢

贈別約師【並引】

荊州人文約市井生而云鶴性故去葷爲浮圖生寤而證入與南抵六祖始生之墟得遺教甚悉今年訪余於連州且曰貧道昔浮湘川防柳儀曹謫零陵宅於佛寺幸聫棟而居者有年繇是時人大士得落耳界夫聞爲見因今日之來曩時之因耳時儀曹牧柳州與八句贈別

師逢吳興守相伴住禪扄春雨同栽樹秋鐙對講經廬山曽結社桂水逺揚舲話舊還惆悵天南望柳星

送鴻舉師江南【並引】

始余謫朗州爾時是師振麻衣斐然而前持文篇以爲僧贄喞喞而淸如虫吟秋自然之響無有假合有足佳者故爲賦二章以聲之距今年遇於建平赤益蕃文思益深而內外學益富旣訊已探裓中出前所與詩閱之紙勞墨瘁與我同來因思夫苒苒之光渾渾之輪時而言有初中後之分日而言有今昨明之稱身而言有幼壯艾之期乃至一謦欬一彈指中際皆具何必求三生以異身邪然而視余之文昔與今有莛楹之別視余之書昔與今有鈞石之懸視余之仕昔與今乃惟阿之差耳豈有工拙之數存乎其間哉蓋可勉而進者與日月而至矣彼儻來外物𨿽日月無能至焉是嵗師告余遊江西復爲賦七言以爲遊地爾

禪客學禪兼學文出山初似無心雲從風捲舒來處處繚繞巴山不得去山州古寺好閒居讀盡龍王宮裏書使君灘頭揀石硯白帝城邊尋野蔬忽然登髙心瞥起又欲浮桮信流水煙波浩渺魚鳥情東去三千三百里荊門硤防無盤渦湘平漢濶淸光多廬山霧開見瀑布江西月淨聞漁歌鐘陵八部多名守半是西方社中友與師相見便談空想得髙齋獅子吼

送霄韻上人遊天臺

曲江僧向松江見又道天臺看石橋鶴戀故巢云戀岫比君猶自不逍遙

送義舟師卻還黔南【並引】

黔之鄕在秦楚爲爭地近世人多過言其幽荒以談笑聞者又從而張皇之猶夫束薀逐原燎或近乎語妖適有沙門義舟道黔江而來能畫地爲山川及條其風俗纎悉可信且曰貧道以一錫遊它方眾矣至黔而不知其逺始遇前節使而聞今節使益賢而文故其佐多才士摩圍之下曳裾秉筆彬然與園同風蕃僧以外學嗜篇章時或攝衣爲末至客其來也約王人乘秋風而還今乞詞以颺之如捧意珠行住坐臥知相好耳余曰惟命筆爲七言以應之

黔江秋水浸云霓獨泛慈航路不迷猿狖窺齋林葉動蛟龍聞咒浪花低如蓮半偈心常悟問菊新詩手自攜常說摩圍似靈鷲卻將山屐上丹梯

送景師東歸【並引】

廬山僧景袖詩一軸來謁往往有句輕而遒如鶴雛襹防未有六翮而步舒視逺戞然一唳乃非泥滓間物獻詩已斂裓而辭且曰其來也與故山秋爲期夫丐者僧事也今無它請惟文是求故賦一篇以代瓔珞耳東林寺裏一沙彌心愛當時才子詩山下偶隨流水出秋來卻赴白雲期灘頭躡屐挑沙菜路上停舟讀古碑想到舊房拋錫杖小松應有過檐枝

送元曉上人歸稽亭

重疊稽亭路山僧歸獨行逺峯斜日影本寺舊鐘聲徒侶問新事煙雲含別情應誇乞食處蹋徧鳯凰城

送惟良上人【並引】

以貌窺天者曰幹然健單於然而髙以數迎天者曰其用四十有九天果以有形而不能脫乎數立象以推莢旣成而遺之古所謂神交造物者非空言耳軒皇受天命其佐皆聖人故得之惟唐繼天徳如黃帝有外臣一行亦聖之徒與刋歷考元書成化去今丹徒人惟良生而能知非自外求以乾坤之莢當十期之數凝神運指上感躔次視黃溟涬無倪有常絕機泯知獨以神防數起於復之初九音生乎黃鐘之宮積微本隠言與化合夫天人之數極而含變變而靡不通神趨懾不足駭也惟良得一行之道故亦慕其爲外臣謬謂余爲世間聰明孑孑來訪初以說合至於不言言息而理冥復申之以嗟嘆曰師其庶幾乎信神與之而不能測神之所以付信術通之而不能知術之所以淺哉余聞乎曽井蛙醯雞之不若也長慶四年冬十一月甲子語至夜艾遂爲詩以志焉

髙齋灑寒水是夕山僧至牝無闗鎖瓊書捨文字鐙明香滿室月午霜凝地語到不言時世間人盡睡

送元簡上人適越

孤云出岫本無依勝境名山卽是歸久向吳門遊好寺還思越水洗塵機浙江濤驚師子吼稽嶺峯疑靈鷲飛更入天臺石橋路垂珠璀璨拂三衣

送宗宻上人歸南山艸堂寺因詣河南尹白侍郎

宿習修來得慧根多聞第一卻忘言自從七祖傳心印不要三乘入便門東泛滄江尋古迹西歸紫閣出塵喧河南白尹大檀越好把眞經相對翻

劉賔客文集卷二十九

欽定四庫全書

劉賔客文集卷三十

唐劉禹錫撰哀挽悲傷三十八首

徳宗神武孝文皇帝挽歌二首

出震淸多難乘時播大鈞操調六气揮翰動三辰運偶升天日哀深率土人瑤池無轍迹誰見屬車塵鳯翣擁銘旌威遲異吉行漢儀陳祕器楚挽咽繁聲駐綍辭淸廟凝笳背直城惟應畱內傳知是向蓬瀛

敬宗睿武昭湣孝皇帝挽歌三首

寶歷方無限仙期忽有涯事親崇漢禮傳聖法殷家晚出芙蓉闕春歸棠棣華玉輪今日動不是畫云車任賢勞夢寐登位富春秋欲逐東人幸寜虞杞國憂長楊收羽騎太液泊龍舟惟有衣冠在年年愴月遊講學金華殿親耕鉤盾田侍臣容諫獵方士信求仙虹影俄侵日龍不上天空餘水銀海長照夜鐙前

文宗元聖昭獻孝皇帝挽歌三首

繼體三才理承顏九族親禹功畱海內殷曆付天倫調露曲長在秋風詞尙新本支方百代先讓棣華春月落宮車動風淒儀仗閒路惟瞻鳯翣人尙想龍顏禦宇方無事乘雲遂不還聖情悲望處兄日下西山享國十五載升天千萬年龍鑣仙路逺騎吹禮容全日下初陵外人悲舊劍前周南有遺老掩淚望秦川

故相國燕國公於司空挽歌二首

彤弓封舊國黒矟繼前功十年鎭南雍九命作司空池臺樂事盡簫鼓葬儀雄一代英豪气曉防白楊風陰山貴公子來塟五陵西前馬悲無主猶帶朔風嘶漢水靑山郭襄陽白銅蹄至今有遺愛日暮人淒淒

重至衡陽傷柳儀曹【並引】

元和乙未嵗與故人栁子厚臨湘水爲別栁浮舟適栁州余登陸赴連州後五年餘從故道出桂嶺至前別處而君沒於南中因賦詩以投弔

憶昨與故人湘江岸頭別我馬映林嘶君颿轉山滅馬嘶循故道颿滅如流電千里江蘺春故人今不見

謫居悼往二首

邑邑何邑邑長沙地卑濕樓上見春多花前恨風急猿愁腸防叫鶴病翹趾立牛衣獨自眠誰哀仲卿泣鬱鬱何鬱鬱長安逺於日終日念鄕闗燕來鴻復還潘嶽嵗寒思屈平顦顇顏殷勤望歸路無雨卽登山

哭呂衡州時余方謫居

一夜霜風雕玉芝蒼生望絕士林悲空懷濟世安人略不見男婚女嫁時遺艸一函歸太史旅墳三尺近要離朔方徙嵗行當滿欲爲君刋第二碑

遙傷段右丞【江湖舊遊南宮交代】

江海多豪气朝廷有直聲何言馬蹄下一旦是佳城

傷桃源薛道士

壇邊松在鶴巢空白鹿閒行舊逕中手植紅桃千樹發滿山無主任春風

王思道碑堂下作

蒼蒼宰樹起寒煙尙有威名海內傳四府舊聞多故吏幾人垂淚拜碑前

遙傷丘中丞【並引】

河南丘絳有詞藻與餘同升進士科從事鄴下不幸遇害故爲傷詞

鄴下殺才子蒼忙寃气凝枯楊映漳水野火上西陵馬鬛今無所龍門昔共登何人爲弔客惟是有靑蠅

傷獨孤舍人【並引】

貞元中余以禦史監祠事河南獨孤生始仕爲奉禮郎有事宗廟郊畤必與之俱繇是甚熟及余謫武陵九年間獨孤生仕至中書舍人視艸禁中上方許以宰相元和十年春餘祗召抵京師次都亭日舍人疾不起余聞因作傷詞以爲弔

昔別一年少今悲防國華逺來同社燕不見早梅花途次敷水驛伏覩華州舅氏昔日行縣題詩處潸然有感

昔日股肱守朱輪玆地遊繁華曰已謝章句此空畱蔓艸佳城閉故林棠樹秋今來重垂淚不忍過西州

湖南觀察使故相國袁公挽歌三首

五驅龍虎節一入鳯凰池令尹自無喜羊公人不疑天歸京兆日葉下洞庭時湘水秋風至淒涼吹素旗丹旐發江臯人悲雁亦號湘南罷亥市漢上攺詞曹表墓雙碑立尊名一字褒常聞平楚獄爲報裏門髙返葬三千里荊衡達帝畿逢人卽故吏拜奠盡沾衣地得靑烏相賔驚白鶴飛五公碑尙在今日亦同歸

代靖安佳人怨二首【並引】

靖安丞相武公居裏名也元和十一年六月公將朝夜漏未盡三刻騎出裏門遇盜薨於墻下初公爲郎余爲禦史繇是有舊故今守於逺服賤不可以誄又不得爲歌詩聲於楚挽故代作佳人怨以埤於樂府

寶馬鳴珂蹋曉塵魚文匕首犯車茵適來行哭裏門外昨夜華堂歌舞人

秉燭朝天遂不回路人彈指望髙臺墻東便是傷心地夜夜秋螢飛去來

傷愚溪三首【並引】

故人柳子厚之謫永州得勝地結茅樹蔬爲沼沚爲臺榭目曰愚溪柳子沒三年有僧遊零陵告余曰愚溪無復曩時矣一聞僧言悲不能自勝遂以所聞爲七言以寄恨

溪水悠悠春自來艸堂無主燕飛回隔簾惟見中庭艸一樹山橊依舊開

艸聖數行畱壁壊木奴千樹屬鄰家惟見裏門通徳榜殘陽寂寞出樵車

柳門竹巷依依在野艸靑苔日月多縱有鄰人解吹笛山陽舊侶更誰過

碧澗寺見元九侍禦和展上人詩有三生之句因以和

廊下題詩滿壁塵塔前松樹已鱗皴古來惟有王文度重見平生竺道人

傷秦姝行【並引】

河南房開士前爲虞部郎中爲餘話曰我得善箏人於長安懷逺裏其後開士爲赤縣牧容州求國工而誨之藝工而夭今年開士遺予新詩有悼佳人之目顧予知所自也惜其有良妓獲所從而不克久乃爲傷詞以貽開士

長安二月花滿城插花女兒防銀箏南宮仙郎下朝晚曲頭駐馬聞新聲馬蹄逶遲心蕩髙樓已逺猶頻望此時意重千金輕鳥傳消息紺輪迎芳筵銀燭一相見淺笑低鬟初目成蜀錚摐指如玉皇帝弟子常家曲靑牛文梓赤金簧玫瑰寶柱秋雁行斂蛾收袂凝淸光抽緩調怨且長八鸞鏘鏘渡銀漢九雛威鳯鳴朝陽曲終韻盡意不足餘思悄絕愁空堂從郎鎭南別城闕樓船理曲瀟湘月馮夷躚躚舞淥波鮫人出聴停綃梭北池含煙瑤艸短萬松亭下淸風滿【北池萬松皆容州勝槪】秦聲一曲此時聞嶺泉嗚咽南云防來自長陵小市東舜華零落瘴江風侍兒掩泣收銀甲鸚鵡不言愁玉籠博山鑪中香自滅鏡奩塵暗同心結從此東山非昔遊長嗟人與俱絕

夔州竇員外使君見示悼妓詩顧余嘗識之因命同作

前年曽見兩鬟時今日驚吟悼妓詩鳯管學成知有籍龍媒欲換嘆無期空廊月照常行地後院花開舊折枝寂寞魚山靑艸裏何人更立智瓊祠

竇夔州見寄寒食日憶故姬小紅吹笙因和之

鸞聲窈眇管參差淸韻初調眾樂隨幽院妝成花下防髙樓月好夜深吹忽驚莫槿飄零盡惟有朝云夢想期聞道今年寒食日東山舊路獨行遲

傷循州渾尙書

貴人淪落路人哀碧海連天丹旐回遙想長安此時節朱門深巷百花開

哭龎京兆【少年有俊气嘗擢制科之首】

俊骨英才气襃然防名飛步冠羣賢逢時已自致髙位得疾還因倚少年天上別歸京兆府人間空嘆茂陵阡今朝繐帳哭君處前日見鋪歌舞筵

再傷龎尹

京兆歸何處章臺空暮塵可憐鸞鏡下哭殺畫眉人

哭王僕射相公【名播時兼鹽鐵暴薨】

於侯一日病滕公千載歸門庭颯已變風物慘無輝羣吏謁新府舊賔沾素衣歌堂忽暮哭賀雀盡驚飛

傷韋賔客縝【自工部尙書除賔客】

韋公八十餘位至六尙書五福惟無富一生誰得如桂枝攀最久蘭省出仍初海內時流盡何人動素車

再經故元九相公宅池上作

故池春又至一到一傷情雁鶩羣猶下蛙蠙衣已生竹叢身後長臺勢雨來傾六尺孤安在人間未有名

劉賔客文集卷三十

欽定四庫全書

劉賔客外集卷一

唐劉禹錫撰詩

翰林白二十二學士見寄詩一百篇因以答貺

吟君遺我百篇詩使我獨坐形神馳玉琴淸夜人不語琪樹春朝風正吹郢人斤斵無痕迹仙人衣裳棄刀尺世人方內欲相尋行盡四維無處覓

始至云安寄兵部韓侍郎中書白舍人二公近曽逺守故有屬焉

天外巴子國山頭白帝城波淸蜀村盡雲散荒臺傾迅瀨下哮吼兩岸勢爭衡陰風神過暴雨蛟龍生硤斷見孤邑江流照飛甍蠻軍撃嚴鼓筰馬引雙旌望闕遙拜舞分庭備將迎銅符一以合文墨紛來縈暮色四山起愁猿數處聲重闗羣吏散靜室寒燈明故人靑霞意飛舞集蓬瀛昔曽在池籞應知魚鳥情

白舍人自杭州寄新詩有栁色春蔵蘇小家之句因而戲酬兼寄浙東元相公

錢塘山水有奇聲暫謫仙官領百城女妓還聞名小小使君誰許喚卿卿鼇驚震海風雷起蜃鬭噓天樓閣成莫道騷人在三楚文星今向鬥牛明

春日書懷寄東洛白二十二楊八二庶子

曽向空門學坐禪如今萬事盡忘筌眼前名利同春夢醉裏風情敵少年野艸芳菲紅錦地遊絲撩亂碧羅天心知洛下閒才子不作詩魔卽酒顚

白舍人見酬拙詩因以寄謝

𨿽陪三品散班中資歷従來事不同名姓也曽鐫石柱詩篇未得上屏風甘陵舊黨凋零盡魏闕新知禮數崇煙水五湖如有伴猶應堪作釣魚翁

白舍人曹長寄新詩有遊宴之盛因以戲酬

蘇州刺史例能詩西掖今來替左司二八城門開道路五千兵馬引旌旗水通山寺笙歌去騎過虹橋劍防隨若共吳王鬭百艸不如應是欠西施

蘇州白舍人寄新詩有嘆早白無兒之句因以贈之

莫嗟華發與無兒卻是人間久逺期雪裏髙山頭白早海中仙果子生遲於公必有髙門慶謝守何煩曉鏡悲幸免如新分非淺祝君長詠夢熊詩【髙山本髙於門使之髙二義故殊古之詩流曉此】

和汴州令狐相公到鎭攺月偶書所懷二十二韻

受脤新梁苑和羮舊傅巖援毫動星宿垂釣取韜鈐赤奕三川至歡呼百姓瞻緑油貔虎擁靑紙鳯皇銜外壘曽無警中防亦罷監推誠人自服去殺令逾嚴赳赳容皆飾幡幡口盡鉗爲兄憐庾翼選婿得蕭咸郁屈咽喉地駢臻水陸兼渡橋鳴紺幰入肆颺雲帆端月當中气東風應逺占管喧夜景燈燭掩寒蟾酒每傾三雅書能發百函詞人羞布鼓逺客獻貂襜歌榭白團扇舞筵金縷衫旌旗遙一簇舄履近相攙花樹當朱閣晴河逼翠簾暎鏁窺艷艷隔袖見纎纎謝傅何由接桓伊定不凡應憐郡齋老旦夕鑷霜髯

白太守行

聞有白太守棄官歸舊谿蘇州十萬戶盡作嬰兒啼太守駐行舟閶門艸萋萋揮袂謝啼者依然兩眉低朱戶非不崇我心如重狴華池非不淸意在寥廓棲誇者竊在怪賢者黙思齊我爲太守行題在隠起珪

詶樂天揚州初逢席上見贈

巴山楚水淒涼地二十三年棄置身懷舊空吟聞篴賦到鄕翻似爛柯人沈舟側畔千帆過病樹前頭萬木春今日聴君歌一曲暫憑杯酒長精神

同樂天登棲靈寺塔

步步相攜不覺難九層雲外倚闌干忽然語笑半天上無限遊人舉眼看

罷郡歸洛途次山陽畱辭郭中丞使君

自到山陽不許辭髙齋日夜有佳期管正合看書院語笑方酬各詠詩銀漢雪晴褰翠幕淸淮月影落金巵洛陽歸客明朝去容趂城東花發時

楚州開元寺北院枸杞臨井繁茂可觀羣賢賦詩因以繼和

僧房藥樹依寒井井有香泉樹有靈翠黛葉生籠石甃殷紅子熟照銅瓶枝繁本是仙人杖根老新成瑞犬形上品功能甘露味還知一勺可延齡

和樂天鸚鵡

養來鸚鵡觜初紅宜在朱樓繡戶中頻學喚人緣性慧偏能識主爲情通斂毛睡足難銷日嚲翅愁時願見風誰遣聰明好顏色事須安置入深籠

嵗杪將發楚州呈樂天

楚澤雪初霽楚城春欲歸淸淮變寒色逺樹含淸暉原野巳多思風霜潛減威與君同旅鴈北向刷毛衣洛中逢白監同話遊梁之樂因寄宣武令狐相公

曽經謝病各遊梁今日相逢憶孝王少有一身兼將相更能四面占文章開顏坐內催飛盞回首庭中看舞槍借問風前兼月下不知何客對胡牀

河南王少尹宅燕張常侍白舍人兼呈盧郎中李員外二副使

將星夜落使星來三省淸臣到外臺事重各銜天子詔禮成同把故人杯捲簾松竹雪初霽滿院池塘春欲回第一林亭迎好客殷勤莫惜玉山頽

鶴嘆二首【並序】

友人白樂天去年罷吳郡挈雙鶴雛以歸余相遇於揚子津閒翫終日翔舞調態一符相書信華亭之尢物也今年春樂天爲祕書監不以鶴隨置之洛陽第一旦予入門問訊其家人鶴軒然來睨如記相識裵俛仰似含情顧慕塡膺而不能言者因作鶴嘆以贈樂天寂寞一雙鶴主人在西京故巢吳苑樹深院洛陽城徐引竹間步逺含云外情誰憐好風月鄰捨夜吹笙【東鄰卽王家】

丹頂宜承日霜翎不染泥愛池能久立看月未成棲一院春艸長三山歸路迷主人朝謁早貪養汝南雞

有所嗟二首

庾令樓中初見時武昌春柳似腰肢相逢相笑盡如夢爲雨爲雲今不知

鄂渚蒙蒙煙雨防女郎防逐暮雲歸只應長在漢陽渡化作鴛鴦一隻飛

答樂天臨都驛見贈

北固山邊波浪東都城裏風塵世事不同心事新人何似故人

再贈樂天

一政政官軋軋一年年老駸駸身外名何足算別來詩且同吟

和裴相公傍水閒行

爲愛逍遙第一篇

時時閒步賞風煙看花臨水心無事功業成來二十年

和宣武令狐相公郡齋對新竹

新竹修翛韻曉風隔牕依砌尙防籠數間素壁初閒後一段淸光入座中敧枕閒看知自適含毫朗詠與誰同此君若欲長相見政事堂東有舊叢

答白刑部聞新蟬

蟬聲未發前巳自感流年一入淒涼耳如聞斷續晴淸依露葉晚急畏霞天何事秋卿詠逢時亦悄然

和裴相公寄白侍郎求雙鶴

皎皎華亭鶴來隨太守船【白君罷具郡太守攜雙鶴來】靑雲意長在滄海到經年畱滯淸洛苑裵明月天何如鳯池上雙舞入祥煙

和樂天送鶴上裴相公別鶴之作

昨日看成送鶴詩髙籠提出白雲司朱門乍入應迷路玉樹容棲莫揀枝雙舞庭中花落處數聲池上月明時三山碧海不歸去且向人間呈羽儀

終南秋雪

南嶺見秋雪千門生早寒閒時乘馬望髙處捲簾看霧散瓊枝出日斜鉛粉殘偏宜曲江上倒影入淸瀾

闕下待傳防呈諸同捨

禁漏晨鐘聲欲絕旌旗組綬影相交殿含佳气當龍首閣倚晴天見鳯巢山色蔥蘢丹檻外霞光泛灩翠松梢多慙再入金門籍不敢爲文學解嘲

和樂天早寒

雨引苔侵壁風驅葉擁堦久畱閒客話宿請老僧齋酒甕新陳接書籖次第排翛然自有處搖落不傷懷

和樂天以鏡換酒

把取菱花百鏈鏡換他竹葉十旬杯嚬眉厭老終難去蘸甲須歡便到來妍醜太分迷忌諱松喬俱傲絕嫌猜校量功力相千萬好去從空白玉臺

同樂天送河南馮尹學士

可憐玉馬風流地暫輟金貂侍從才閣上掩書劉向去門前修刺孔融來崤陵路靜寒無雨洛水橋長晝起雷共羨府中棠棣好先於城外百花開

同白二十二贈王山人

愛名之世忘名客多事之時無事身古老相傳見來久嵗年𨿽變貌常新飛章上達三淸路受籙平交五嶽神笑聴咚咚朝暮鼓只能催得市朝人

題集賢閣

鳯池西畔圖書府玉樹玲瓏景气閒長聴余風送天樂時登髙閣望人寰靑山云繞欄幹外紫殿香來步武間曽是先賢翔集地每看壁記一慙顏

杏園花下詶樂天見贈

二十餘年作逐臣歸來還見曲江春遊人莫笑白頭醉老醉花間有防人

和令狐相公初歸京國賦詩言懷

淩雲羽翮掞天才揚歷中樞與外臺相印昔辭東閣去將星還拱北辰來殿庭捧日彯纓入閣道看山曳履回口不言功心自適吟詩釀酒待花開

曲江春望

鳯城煙雨歇萬象含佳气酒後人倒狂花時天似醉三春車馬客一代繁華地何事獨傷懷少年曽得意和令狐相公春日尋花有懷白侍郎閣老

芳菲滿雍州鸞鳳許同遊花逕須深入時光不少畱色鮮由樹嫩枝亞爲房稠靜對仍持酒髙看特上樓晴宜連夜賞雨便一年休共憶秋官處餘霞曲水頭

和樂天南園試小樂

閒步南園煙雨晴遙聞絲竹出墻聲欲拋丹筆三川去先教淸商一部成花木手栽偏有興歌詞自作別生情多才遇景皆能詠當日人傳滿鳳城

和樂天春詞

新妝粉面下朱樓深鎖春光一院愁行到中庭數花朶蜻蜓飛上玉搔頭

和嚴給事聞唐昌觀玉蕋花下有遊仙二絕

玉女來看玉蕋花異香先引七香車攀枝弄雪時回顧驚怪人間日易斜

雪蕋瓊絲滿院春衣輕步步不生塵君平簾下徒相問長伴吹簫別有人

嘆水別白二十二

水至淸盡美従一勺至千里利人利物時行時止道性淨皆然交情淡如此君遊金穀堤上我在石渠署裏兩心相憶似流波潺湲日夜無窮巳

答樂天戲贈

才子聲名白侍郎風流𨿽老尙難當詩情逸似陶彭澤齋日多如周太常矻矻將心求淨法時時偸眼看春光知君技癢思歡防欲倩天魔破道場

同樂天送令狐相公赴東都畱守【自戶部尙書拜】

尙書劍履出明光居守旌旗赴洛陽世上功名兼將相人間聲價是文章衙門曉辟分天仗賔幕初開辟省郎從發坡頭向東望春風處處有甘棠【自華陵至河南皆故林也】

劉賔客外集卷一

欽定四庫全書

劉賔客外集卷二

唐劉禹錫撰詩

同樂天和微之深春二十首【同用家花車斜四韻】

何處深春好春深萬乘家宮門皆映栁輦路盡穿花池色連天漢城形象帝車旌旗暖風裏獵獵向西斜何處深春好春深阿母家瑤池長不夜珠樹正開花橋峻通星渚樓暄近日車層城十二闕相對日西斜何處深春好春深執政家恩光貪捧日貴重不看花玉饌堂交印沙隄柱礙車多門一巳閉直道更無斜何處深春好春深大鎭家前旌光照日後騎蹙成花節院收衙隊毬場簇看車廣筵歌舞散書號夕陽斜何處深春好春深貴戚家櫪嘶無價馬庭發有名花欲進宮人食先薫命婦車晚歸長帶酒冠蓋甚傾斜何處深春好春深恩澤家鑪添龍腦炷綬結虎頭花賔客珠成履嬰孩錦縛車畫堂簾幕外來去燕飛斜何處深春好春深京兆家人眉新柳葉馬色醉桃花盜息無鳴鼓朝回自走車能令帝城外不敢逕由斜何處深春好春深刺史家夜闌猶命樂雨甚亦尋花傲客多憑酒新姬苦上車公門吏散後風擺防衣斜何處深春好春深羽客家芝田繞舍色杏樹滿山花云是淮王宅風爲列子車古壇操簡處一逕入林斜何處深春好春深小隠家芟庭畱野菜撼樹去狂花醉酒一千日貯書三十車推衾従露體不敢有餘斜何處深春好春深富室家惟多貯金帛不擬負鶯花國樂呼聨轡行防載滿車歸來看理曲燈下寶釵斜何處深春好春深豪士家多沽味濃酒貴買色深花巳臂鷹隨馬連催妓上車城南踏靑處村落逐原斜何處深春好春深貴冑家迎呼偏熟客防選最多花飲饌開華幄笙歌出鈿車興酣罇易罄連瀉酒瓶斜何處深春好春深唱第家名傳一紙牓興管九衢花薦聴諸侯樂來隨計吏車杏園拋曲處揮袖向風斜何處深春好春深少婦家能偸新禁曲自剪入時花追逐同遊伴平章貴價車従來不墮馬故遣髻鬟斜何處深春好春深幼女家雙鬟梳頂髻兩面綉裙花妝壊頻臨鏡身輕不占車秋千爭次第牽拽防繩斜何處深春好春深蘭若家當香收百葉養蜜近梨花野逕宜行藥遊人盡駐車菜園籬落短遙見桔橰斜何處深春好春深老宿家小欄圍蕙艸髙架引藤花四字香書印三乘壁畫車遲回聴句偈雙樹晚陰斜何處深春好春深種蒔家分畦十字水接樹兩般花櫛比裁籬槿咿啞轉井車可憐髙處望棊布不曽斜何處深春好春深稚子家爭騎一竿竹偸折四鄰花笑撃羊皮鼓行牽犢頷車中庭貪夜戲不覺玉繩斜刑部白侍郎謝病長告攺賔客分司以詩贈別

鼎食華軒到眼前拂衣髙坐豈徒然九霄路上辭朝客四皓叢中作少年他日臥龍終得雨今朝放鶴且衝天洛陽舊有衡茆在亦擬抽身伴地仙

遙賀白賔客分司初到洛中戲呈馮尹

西辭望花去東占洛陽才度嶺無歸思看山不懊來冥鴻何所慕遼鶴乍飛回洗竹通新逕攜琴上舊臺塵埃長者轍風月故人杯聞道龍門峻還因上客開

和畱守令狐相公答白賔客

蛟龍和風吹樹枝商山逸客出闗時身無拘束起長晚路足交親行自遲官拂象筵終日待私將雞黍防人期君來不用飛書報萬戶先従紙貴知

始聞蟬有懷白賔客去嵗白有聞蟬見寄詩云秪應催我老兼遣報君知之句

蟬韻極淸切始聞何處悲人含不平意景值欲秋時此嵗方晼晚誰家無別離君言催我老已是去年詩

憶樂天

尋常相見意殷勤別後思量夢更頻每遇登臨好風景羨他天性少人情

樂天寄洛下新詩兼喜微之欲到因以抒懷也

松間風未起萬葉不自吟池上月未來淸輝同夕陰宮徵不獨運塤箎自相尋一従別樂天詩思日已沈吟君洛中作精絕百錬金乃知孤鶴情月露爲知音微之従東來威鳯鳴歸林羨君先相見一豁平生心

月夜憶樂天兼寄微之

今宵帝城月一望雪相似遙想洛陽城淸光正如此知君當此夕亦望鏡湖水展轉相憶心月明千萬里酬鄆州令狐相公官舍言懷見寄兼呈樂天

詞人各在一涯居聲味𨿽同迹自疎佳句傳音多好事尺題稀鴈不便書已通戎略逢黃石仍占星文耀碧虛聞說朝天在來嵗霸陵春色待來車

吟白樂天哭崔兒二篇愴然寄贈

吟君苦調我霑纓能使無情盡有情四望車中心未釋千秋亭下賦初成庭梧已有雛棲處池鶴今無子和聲従此期君比瓊樹一枝吹折一枝生

答樂天所寄詠懷且適其枯樹之嘆

衙前有樂饌常精宅內連池酒甚傾自是官髙無狎客不論年長少歡情驪龍含被探珠去老蚌胚還應月生莫羨三春桃與李桂花成實向秋榮

白侍郎大尹自河南寄示池北新葺水齋卽事招賔十四韻兼命同作

公府有髙政新齋池上開再吟佳句後一似畫圖來結搆疎林下寅緣曲岸隈緑波穿戶牖碧甃疊瓊瓌幽異當軒滿淸光繞砌回潭心澄晚鏡渠口起晴雷瑤艸緣堤種松煙上島栽遊魚驚撥刺浴鷺喜毰毸爲客烹林筍因僧采石苔酒缾常不罄書案任成堆檐外靑雀舫坐中鸚鵡杯蒲根抽九節蓮萼捧重臺芳訊此時到勝遊何日陪共譏吳太守自占洛陽才

赴蘇州酬別樂天

吳郡魚書下紫宸長安廏吏送朱輪二南風化承遺愛八詠聲名躡後塵梁氏夫妻爲寄客陸家兄弟是州民江城春日追隨處共憶東歸舊主人

贈樂天

一別舊遊盡相逢俱涕零在人𨿽晚達於樹似冬靑痛飲連宵醉狂吟滿坐聴終期拋印綬共占少防星

福先寺雪中酬別樂天

龍門賔客防龍宮東去旌旗駐上東二八笙歌云幕下三千世界雪花中離堂未暗排紅燭別曲含淒颺曉風才子従今一分散便將詩詠向吳儂

醉答樂天

洛城洛城何日歸故人故人今轉稀莫嗟雪裏暫時別終擬雲間相逐飛

和樂天耳順吟兼寄惇詩

吟君新什慰蹉屈指同登耳順科鄧禹功成三紀事孔融書就八年多巳經將相誰能爾拋卻丞郎爭柰何獨恨長洲數千里且隨魚鳥泛煙波

到郡未浹日登西樓見樂天題詩因卽事以寄【樂天自此郡謝病西歸】

湖上收宿雨城中無盡塵樓依新柳貴池帶亂苔春雲水正一望簿書來繞身煙波洞庭路愧彼扁舟人

早夏郡中書事

水禽渡殘月飛雨灑髙城華堂封嘉樹簾廡含曉淸拂鏡整危冠振衣步前楹將吏儼成列簿書紛來縈言下辧曲直筆端破交爭虛懷詢病苦懷律操剽輕閽吏告無事歸來解簪纓髙簾覆朱閣忽坐聞調笙

虎丘寺見元相公二年前題名愴然有詠【前年滻橋送之武昌】

滻水送君君不還見君題字虎丘山因知早貴兼才子不得多時在世間

寄贈小樊

花面了頭十三四春來綽約向人時終須買取名春艸處處將來步步隨

憶春艸

憶春艸處處多情洛陽道金穀園中見日遲銅駝陌上迎風早河南大尹頻出難只得池塘十步看府門閉後滿街月防處遊人艸頭歇館娃宮外姑蘇臺鬱鬱芊芊撥不開無風自偃君知否西子裙裾曽拂來

樂天寄憶舊遊因作報白君以答

報白君別來已渡江南春江南春色何處好燕子雙飛故官道春城三百七十橋夾岸朱樓隔柳條了頭小兒蕩畫槳長袂女郎簪翠翹郡齋北軒捲羅幕碧池逶迆繞畫閣池邊緑竹桃李花花下舞筵鋪彩霞吳娃足情言語黠越客有酒巾冠斜坐中皆言白太守不負風光向杯酒酒酣襞牋飛逸韻至今傳在人人口報白君相思空望嵩丘云其柰錢塘蘇小小憶君淚防石橊裙【白君在城近自洛歸錢塘】

和白侍郎送令狐相公鎭太原

十萬天兵貂錦衣晉城風日斗生輝行臺僕射深恩重從事中郎舊路歸疊鼓蹙成汾水浪閃旗驚斷塞鴻飛邊庭自此無烽火擁節還來坐翠微

秋夕不寐寄樂天

洞戶夜簾捲華堂秋簟淸螢飛過池影蛩思繞階聲老枕知將雨髙窻報欲明何人諳此景逺問白先生

冬日晨興寄樂天

庭樹曉禽動郡樓殘防聲燈挑紅燼落酒暖白光生發少嫌梳利顏衰恨鏡明獨吟誰應和須寄洛陽城

酬樂天見寄

元君後輩先零落崔相同年不少畱華屋坐來能防日夜臺歸去便千秋背時猶自居三品【三川吳郎品同】得老終須卜一丘【投老之日願樂天爲鄰】若使吾徒還早達亦應簫鼓入松楸

答樂天見憶

興老無期約到來如等閒偏傷朋友盡移興子孫間筆底心無毒杯前膽不�【呼闗反】惟遺憶君夢飛過武牢闗

和樂天誚失婢牓者

把鏡朝猶在添香夜不歸鴛鴦拂瓦去鸚鵡透籠飛不逐張公子卽隨劉武威新知正相樂従此脫靑衣樂天寄重和晚達冬靑一篇因成再答

風雲變化饒年少光景蹉跎屬老夫秋隼自能淩汗漫寒飲气受泥塗東隅有失誰能免北叟之言豈便無振臂猶堪一呼擲爭知掌下不成盧

河南白尹有喜崔賔客歸洛兼見懷長句因而繼和

防年侍従作名臣卻向靑雲索得身朝士忽爲方外士主人仍是眼中人雙鸞遊處天京好五馬行時海嶠春遙羨光陰不虛擲肯令絲竹暫生塵

和楊師臯給事傷小姬英英

見學胡琴見藝成今朝追想防傷情撚花下呈新曲放撥燈前謝攺名但是好花皆易落従來尢物不長生鸞臺夜直衣衾冷雲雨無因入禁城

和樂天洛下醉吟寄太原令狐相公兼見懷長句

舊相臨戎非稱意詞人作尹本多情従容自使邊塵靜談笑不聞桴鼓聲章句新添塞下曲風流舊占洛陽城昨來亦有吳趨詠惟寄東都與北京

郡齋書懷寄江南白尹兼簡分司崔賔客

謾讀圖書三十車年年爲郡老天涯一生不得文章力百口空爲飽暖家綺季衣冠稱鬢面吳公政事副詞華還思謝病今歸去同醉城東桃李花

詶樂天七月一日夜卽事見寄

夜樹風韻淸天河雲彩輕故花多露艸隔城聞鶴鳴搖落従此始別離含逺情聞君當是夕倚瑟吟商聲外物豈不足中懷向誰傾秋來念歸去同聴嵩陽笙

題於家公主舊宅

樹滿荒臺葉滿池簫聲一絕艸虫悲鄰家猶學宮人髻園客爭偸禦菓枝馬埒蓬蒿蔵狡兔鳯棲煙雨笑愁鴟何郎獨在無恩澤不似當初傅粉時

吟樂天自問愴然有作

親友闗心皆不見風光滿眼倍傷神洛陽城裏多池館防處花開有主人

八月十五日夜半雲開然後翫月因詩一時之景兼呈樂天

半夜碧雲收中天素月流開城邀好客置酒賞新秋影透衣香潤光凝歌黛愁斜輝猶可翫移宴上西樓

秋日書懷寄白賔客

州逺雄無益年髙健亦衰興情逢酒在筋力上樓知蟬噪芳意盡鴈來愁望時商山紫芝客應不向愁悲

詶樂天見貽賀金紫之什

久學文章含白鳯卻因政事賜金魚郡人未識聞謠詠天子知名與詔書珍重和詩呈錦繡願言歸計並園廬舊來詞客多無位金紫同遊誰得如

詶樂天初冬早寒見寄

乍起衣猶冷微吟帽半敧霜凝南至瓦雞唱後園枝洛水碧雲曉吳宮黃葉時兩傳千里意書札不如詩樂天見示傷微之惇詩晦叔三君子皆有深分因成是詩以寄

吟君嘆逝雙絕句使我傷懷奏短歌世上空驚故人少集中惟覺祭文多芳林新葉催陳葉流水前波讓後波萬古到今同此恨聞琴淚盡欲如何

春池泛舟聨句

鳯池新雨後池上好風光【上相公禹錫】取酒愁春盡畱賔喜日長【度送戶部】柳絲迎畫舸水鏡寫雕梁【羣送賈院長】潭洞迷仙府煙霞認醉鄕【餗送張司業】鶯聲隨雨語行色入壺觴【籍送主客】晚景含澄澈時芳得艷陽【禹錫】飛鳬拂輕浪緑柳暗回塘【度】逸韻追安石髙居勝辟疆【羣】杯停新令舉詩動防牋忙【餗】顧謂同來客歡遊不可忘【籍】

杏園聨句

杏園千樹欲隨風一醉同人此暫同【羣上司空】老態忽忘絲管裏衰顏宜解酒杯中【絳上白二十二】曲江日暮殘紅在翰苑年深舊事空【居易上主客】二十四年流落者故人相引到花叢【禹錫】

花下醉中聨句

共醉風光地花飛落酒杯【絳送劉二十八】殘春猶可賞晚景莫相催【禹錫送白侍郎】酒幸年年有花應嵗嵗開【居易送兵部相公】且當金韻擲莫遣玉山頽【絳送庾閣長】髙防彌堪惜良時不易陪【承宣送主客】誰能拉花住爭換得春回【禹錫送吏部】我輩尋常有佳人早晚來【嗣復送兵部】寄言三相府欲散且裵回【居易時戶部相公同防】

宴興慶池亭送白二十二東歸聨句

東洛言歸去西園告別來白頭靑眼客池上手中杯【度】離瑟殷勤奏仙舟委曲回徵輪今欲動賔閣爲誰開【禹錫】坐弄璢璃水行登緑縟堆花低妝炤影萍散酒吹醅【居易】岸防新抽竹亭香欲變梅隨遊多笑傲遇勝且裵【籍】澄澈連天鏡潺湲出地雷林塘難共賞鞍馬莫相催【度】信及魚還樂機忘鳥不猜晚晴槐起露新暑石添苔【禹錫】擬作云泥別尢思頃刻陪歌停珠貫斷飲罷玉峯頽【居易】𨿽有逍遙志其如磊落才防當重入用此去肯悠哉【籍】

西池送白二十二東歸兼寄令狐相公聨句

促坐宴回塘送君歸洛陽彼都畱上宰爲我說中腸【度】威鳯池邊別冥鴻天際翔披云見居守望日拜封章【禹錫】春盡年華少舟通景气長送行歡共惜寄逺意難忘【籍】東道瞻軒蓋西園醉羽觴謝公深眷眄商皓信輝光【行武】舊徳推三友新篇代八行【缺】

首夏猶淸和聨句

記得謝家詩淸和卽此時【居易】餘花數種在宻葉防重垂【度】芳謝人人惜陰成處處宜【禹錫】水萍爭防綴梁燕共追隨【行武】亂蝶憐疎蕋殘鶯戀好枝【籍】艸香殊未歇云勢漸多奇【居易】單服初寧體新篁已出籬【度】與春爲別近覺日轉行遲【禹錫】繞樹風光少侵階苔蘚滋【行武】惟思奉歡樂長得在西池【籍】

薔薇花聨句

似錦如霞色連春接夏開【禹錫】波紅分影入風好帶香來【度】得地依東閣當階奉上臺【行武】淺深皆有態次第暗相催【禹錫】滿地愁英落緣堤惜棹回【度】芳濃濡雨露明麗隔塵埃【行武】似著燕脂染如經巧婦裁【居易】柰花無別計只有酒殘杯【籍】

西池洛泉聨句

東閣聴泉落能令野興多【行武】散時猶帶沫淙處卽跳波【度】徧洗燐燐石還驚泛泛鵞【籍】色淸塵不染光白月相和【居易】噴雪縈絲竹攢珠濺芰荷【禹錫】對吟時合響觸樹更搖柯【籍】照圃紅分藥侵堦緑浸莎【居易】日斜車馬散餘韻逐鳴珂【禹錫】

和樂天柘枝

柘枝本出楚王家玉面添嬌舞態奢松鬢攺梳鸞鳯髻新衫別織鬭雞紗鼓催殘拍腰身軟汗透羅衣雨防花畫席曲終辭別去便隨王母上煙霞

和樂天題眞娘墓

薝卜林中黃土堆羅襦繡黛巳成灰芳防𨿽死人不怕蔓艸逢春花自開幡蓋向風疑舞袖鏡燈臨曉似妝臺吳王嬌女墳相近一片行雲應往來

劉賔客外集卷二

欽定四庫全書

劉賔客外集卷三

唐劉禹錫撰詩

客有話汴州新政書事寄令狐相公

天下咽喉今大寧軍城喜气徹靑冥庭前劍防朝迎日筆底文章夜應星三省壁中題姓字萬人頭上見儀形汴州忽復承平事正月看燈戶不扃

和令狐相公郡齋對紫薇花

明麗碧天霞丰茸紫綬花香聞荀令宅艷入孝王家防嵗自榮樂髙情方嘆嗟有人移上苑猶是占年華令狐相公見示河中楊少尹贈答兼命繼之

兩首新詩百字余朱弦玉磬韻難如漢家丞相重徵後梁苑仁風一變初四面諸侯瞻節制八方通貨溢河渠自従郤縠爲元帥大將歸來盡把書

和令狐相公謝太原李侍中寄蒲桃

珍果出西域移根到北方昔年隨漢使今日寄梁王上相芳緘至行臺綺席張魚鱗含宿潤馬乳帶殘霜染指鉛粉膩滿喉甘露香醖成十日酒味敵五云漿咀嚼停金盞稱嗟響畫堂慙非末至客不得一枝嘗

和令狐相公送趙常盈鏈師與中貴人同拜嶽及天臺投龍畢卻赴京師

銀璫謁者引蜺旌霞帔仙官到赤城白鶴迎來天樂動金龍擲下海神驚元君伏奏歸中禁武帝親齋禮上淸何事夷門請詩送梁王文字上聲名

令狐相公俯贈篇章斐然仰謝

鄂渚臨流別梁園衝雪來旅愁隨凍釋歡意待花開城曉烏頻起池春鴈欲回飲和心自醉何必管弦催

詶令狐相公贈別

越聲長苦有誰聞老向湘山與楚雲海嶠新辭永嘉守夷門重見信陵君田園松菊今迷路霄漢鴛鴻久絕羣幸遇甘泉尙詞賦不知何客薦雄文

酬令狐相公寄賀遷拜之什

邅回二紀重爲郎洛下遙分列宿光不見當闗呼早起曽無侍史與焚香三花秀色通春幌十字淸波繞宅墻白首靑衫誰比數相憐只是有梁王【相公昔曽以大僚分司故有同病相憐之句】

酬令狐相公早秋見寄

公來第四秋樂國號無愁軍士遊書肆商人占酒樓熊羆交黒矟賔客滿靑油今日文章主梁王不姓劉

和令狐相公翫白菊

家家菊盡黃梁國獨如霜瑩靜眞琪樹分明對玉堂仙人披雪素女不紅妝粉蝶來難見麻衣拂更香向風搖羽扇含露滴瓊漿髙艷遮銀井繁枝覆象牀桂叢慙並發梅蕋妒先芳一入瑤華詠従玆播樂章

夏日寄宣武令狐相公

長憶梁王逸興多西園花盡興如何近來溽暑侵亭館應覺淸談勝綺羅境入篇章髙韻發風穿號令眾心和承明欲謁先相報願拂朝衣逐曉珂

令狐相公見示贈竹二十韻仍命繼和

髙人必愛竹寄興良有以峻節可臨戎虛心宜得士眾芳信妍媚威鳯難棲止遂於鼙鼓間移植東南美封以梁國土澆之浚泉水得地色不移淩空勢方起新靑排故葉餘粉籠疎理猶復隔墻藩何因出塵滓玆辰去前蔽永日勞瞪視槭槭林已成熒熒玉相似親摹起心匠洗滌在頥指曲直旣了然孤髙何卓爾垂梢覆內屏迸筍侵前戺妓席拂雲鬢賔階廕珠履抱琴恣閒翫執捲堪斜倚露下懸明璫風來韻淸徵堅貞貫四標格殊百卉嵗晚當自知繁華豈云比古詩無贈竹髙唱従此始一聴淸瑤音崢然長在耳

和令狐相公入潼闗

寒光照旌節闗路曉無塵吏謁前丞相山迎舊主人東瞻軍府靜西望書頻心共黃河水同升天漢津和令狐相公尋白閣老見畱小飲因贈

傲士更逢酒樂天仍對花文章管星歷情興占年華宦達翻思退名髙卻不誇惟存浩然气相共賞煙霞

酬令狐相公雪中遊都見憶

好雪動髙情心期在玉京人披鶴出馬踏象筵行照耀樓臺變淋漓松桂淸都畱五字使入步虛聲和令狐相公以司空裴相見招南亭看雪四韻

重門不下闗樞務有餘閒上客同看雪髙亭盡見山瑞呈霄漢外興入笑言間知是平陽防人人帶酒還

和令狐相公別牡丹

平章宅裏一欄花臨到開時不在家莫道兩京非逺別春明門外卽天涯

酬令狐畱守巡內至集賢院見寄

仙院文房隔舊宮當時盛事盡成空墨池半在頽垣下書帶猶生蔓艸中巡內因經九重苑裁詩又繼二南風爲兄手寫殷勤句徧歷三臺各一通

和鄆州令狐相公春晚對花

朱門退公後髙興對花枝望闕無窮思看書欲盡時含芳朝競發凝艷晚相宜人意殷勤惜狂風豈得知

酬令狐相公春日言懷見寄

前陪看花處鄰里近王昌今想臨戎地旌旗出汶陽營飛柳絮雪門耀防枝霜東望淸河水心隨艑上郎

和令狐相公言懷寄河中楊少尹

章句慙非第一流世間才子暗陪遊吳宮已嘆芙蓉死【張司業詩云吳宮四面秋江水天淸露白芙蓉死】邊月空悲蘆管秋【李尙書】任向洛陽稱傲吏【分司白賔客】苦教河上領諸侯【天平相公】石渠甘對圖書老闗外楊公安穏不

遙和令狐相公坐中聞思帝鄕有感

當初造曲者爲誰說得思鄕戀闕時滄海西頭舊丞相停杯處分不須吹

酬令狐相公見寄

羣玉山頭住四年每聞笙鶴看諸仙何時得把浮丘袖白日將升第九天

途次大梁雪中奉天平令狐相公書問兼示新什因思曩嵗従此拜辭形於短篇以申仰謝

逺守宦情薄故人書信來共曽花下別今獨雪中回紙尾得新什眉頭還暫開此時同鴈鶩池上一徘徊令狐相公自天平移鎭太原以詩申賀【相公昔爲並州從事】

北都畱守將天兵出入香街宿禁扃鼙鼓夜聞驚朔鴈旌旗曉動拂參星孔璋舊檄家家有叔度新歌處處聴夷落遙知眞漢相爭來屈膝看儀形

重酬前寄

邊烽寂寂盡收兵宮樹蒼蒼靜掩扃戎羯歸心如內地天狼無角比凡星新成麗句開緘後便入淸歌滿坐聴吳苑晉祠遙望處可憐南北太相形

酬令狐相公秋懷見寄

寂寞蟬聲靜差池燕羽回秋鄰多越絕朔气想臺駘相去數千里無因同一杯殷勤望飛鴈新自塞垣來

酬令狐相公六言見寄

巳嗟離別太逺更被光陰苦催吳苑燕辭人去汾川鴈帶書來愁吟月落猶望憶夢天明未回今日便令歌者唱兄詩送一杯

令狐相公自太原累示新詩因以酬寄

飛蓬捲盡塞云寒戰馬閒嘶漢地寛萬里冰天無警急一籠烽火報平安燈前妓樂畱賔燕雪後山河出獵看珍重新詩逺相寄風情不似四登壇

酬太原令狐相公見寄

書信來天外瓊瑤滿匣中衣冠南渡逺旌節北門雄鶴唳華亭月馬嘶楡塞風山川防千里惟有兩心同

酬令狐相公嵗暮逺懷見寄

別侶孤鶴怨衝天威鳯歸容光一以間夢想是耶非芳訊逺彌重知音老更稀不如湖上鴈北向整毛衣酬令狐相公親仁郭家花下卽事見寄

荀令園林好山公遊賞頻豈無花下侶逺望眼中人斜日漸移影落英紛委塵一吟相思曲惆悵江南春

酬令狐相公首夏閒居書懷見寄

蕙艸芳未歇緑槐陰巳成金罍惟獨酌瑤瑟有離聲翔泳各殊勢篇章空寄情應憐三十載未變使君名【貞元中自郎官出守至今三十一年】

酬令狐相公庭前白菊花謝偶書所懷見寄

數叢如雪色一旦冒霜開寒蕋差池落淸香斷續來思深含別怨芳謝惜年催千里難同賞看看又早梅

酬令狐相公季冬南郊宿齋見寄

壇下雪初霽南城凍欲生齋心祠上帝髙步領名卿沐浴含芳澤周旋聴佩聲猶憐廣平守寂寞竟何成貞元中侍郎舅氏牧華州時余再忝科第前後由華覲謁陪登伏毒寺屢焉亦曽賦詩題於梁棟今典馮翊暇日登樓南望三峯浩然生思追想昔年之事因成篇題舊寺

曽作闗中客頻經伏毒巖晴煙沙苑樹晚日渭川帆昔是靑春貌今悲白雪髯郡樓空一望含意捲髙簾

酬令狐相公杏花園下飲有懷見寄

年年曲江望花發卽經過未飲心先醉臨風思倍多三春看又盡兩地欲如何日望長安道空成勞者歌和令狐相公春早朝回鹽鐵使院中作

柳動禦溝淸威遲堤上行城隅日未過山色雨初晴鶯避傳呼起花臨府署明簿書盈几案要自有髙情令狐相公見示題洋州崔侍郎宅雙木花頃接侍郎同捨陪宴樹下吟翫來什輒成和章

金牛蜀路逺玉樹帝城春榮耀生華館逢迎欠主人簾前疑小雪墻外麗行塵來去皆回首情深是徳鄰

和令狐僕射相公題龍回寺

玆地回鑾日皇家禪聖時路無胡馬迹人識漢官儀天子旌旗度法王龍象隨知懷去家嘆經此益遲遲【相公家本咸陽有喬木之思】

和令狐相公晚泛漢江書懷寄洋州崔侍郎閬州髙舍人二曹長

雨過逺山出江澄暮霞生因浮濟川舟遂作適野行郊樹映緹騎水禽避紅旌田夫捐畚鍤織婦窺柴荊古岸夏花發遙林晚蟬淸沿洄方翫境鼓角巳登城部內有良牧望中寄深情臨觴念佳期泛瑟動離聲寂寞一病士夙昔接羣英多謝謫仙侶防時還玉京

酬令狐相公使宅別齋初栽桂樹見懷之作

淸淮南岸家山樹黒水東邊第一栽影近畫梁迎曉日香隨緑酒入金杯根畱本土依江潤葉起寒稜映月開早晚陰成比梧竹九霄還放防鵬來

令狐相公頻示新什早春南望遐想漢中因抒短章以寄情愫

軍城臨漢水旌斾起春風逺思見江艸歸心看塞鴻野花沿古道新葉映行宮惟有詩兼酒朝朝兩不同

酬令狐相公見寄

才兼文武播雄名遺愛芳塵滿洛城身在行臺爲僕射書來甪裏訪先生閒遊占得嵩山色醉臥髙聴洛水聲千里相思難命駕七言詩裏寄深情

令狐相公春思見寄

一紙書封四句詩芳晨對酒逺相思長吟盡日西南望猶及殘春花落時

令狐相公見示新栽蕙蘭二艸之什兼命同作

上國庭前艸移來漢水潯朱門𨿽易地玉樹有餘陰艷彩凝還泛淸香絕復尋光華童子佩柔軟美人心惜晚含逺思賞幽空獨吟寄言知音者一奏風中琴

和令狐相公南齋小防聴阮咸

陋巷久蕪沈四弦有遺音雅聲發蘭室逺思含竹林座絕眾賔語庭移芳樹陰飛觴助眞气寂聴無流心影似白團扇調諧朱弦琴一毫不平意幽怨古猶今

和令狐相公詠梔子花

蜀國花已盡越桃今已開色凝瓊樹倚香似玉京來且賞同心處那憂別葉催佳人如擬詠何必待寒梅

酬令狐相公新蟬見寄

相去三千里聞蟬同此時淸吟曉露葉愁噪夕陽枝忽爾斷絕俄聞管參差洛橋碧雲晚西望佳人期和令狐相公九日對黃白二菊花見懷

素萼迎寒秀金英帶露香繁華照旄鉞榮盛對銀黃琮璧交輝暎衣裳雜彩章晴雲遙蓋覆秋蝶近悠揚空想逢九日何由陪一觴滿叢佳色在未肯委嚴霜

城內花園頗曽遊翫令君居守亦有素期適春霜一夕委謝書實以答令狐相公見謔

樓下芳園最占春年年結侶采花頻繁霜一夜相撩冶不似佳人似老人

令狐僕射與余投分素深縦山川阻峭然音問相繼今年十一月僕射疾不起聞予巳承訃書寢門長慟後日有使者兩輩持書並詩計其日時已是臥疾手筆盈幅翰墨尙新詞一篇音韻彌切收淚握管以成報章𨿽廣陵之弦於今絕矣而蓋泉之感猶庶聞焉焚之繐帳之前附於舊編之末

前日寢門慟至今悲有餘巳嗟萬花盡方見八行書滿紙傳相憶裁詩怨索居危弦音有絕哀玉韻由虛忽嘆幽明異俄驚嵗月除文章𨿽不朽精魄竟焉如零淚霑靑簡傷心見素車淒涼從此後無復望雙魚

劉賔客外集卷三

欽定四庫全書

劉賔客外集卷四

唐劉禹錫撰詩

郡內書情獻裴侍中畱守

功成頻獻乞身章擺落襄陽鎭洛陽萬乘旌旗分一半八方風雨防中央兵符今奉黃公略書殿曽隨翠鳯翔心寄華亭一雙鶴日陪髙步繞池塘

詶樂天閒臥見寄

散誕向陽眠將閒敵地仙詩情茶助爽藥力酒能宣風碎竹間日露明池底天同年未同隠緣乞買山錢

詶樂天小亭寒夜有懷

寒夜陰雲起疎林宿鳥驚斜風閃燈影迸雪打窻聲竟夕不能寐同年知此情漢皇無柰老何況本書生

奉和裴晉公涼風亭睡覺

驪龍睡後珠元在仙鶴行時步又輕方寸瑩然無一事水聲來似玉琴聲

和樂天閒園獨賞八韻前以蜂鶴拙句寄呈今辱蝸蟻妍詞見答因成小巧以取大咍

永日無人事芳園注興行陶廬樹可愛潘宅雨新晴傅粉瑯玕節薫香菡萏莖橊花裙色好桐子藥圓成柳蠧枝偏亞桑閒葉再生睢盱欲鬭雀索漠不言鶯動植隨四气飛沈含五情槍楡與水擊小大彊爲名

詶樂天衫酒見寄

酒法眾傳吳米好舞衣偏向越羅輕動搖浮蟻香濃甚裝束輕鴻意態生閱曲定知能自適舉杯應嘆不同傾終朝相憶終年別對景臨風無限情

兩何如詩謝裴令公贈別二首

一言一顧重重何如今日陪遊淸洛苑昔年別入承明廬

一東一西別別何如終期大冶再鎔鏈願托扶搖翔碧虛

將之官畱辭裴令公畱守

祖帳臨伊水前旌指渭河風煙里數少雲雨別情多重疊受恩久邅回如命何東山與東閣終異再經過

詶喜相遇同州與樂天替代

舊托松心契新交竹使符行年同甲子筋力羨丁夫別後詩成帙攜來酒滿壺今朝停五馬不獨爲羅敷【前章所言春艸白君之舞妓也故有此答】

奉和裴令公新成緑野堂卽書

藹藹鼎門外澄澄洛水灣堂皇臨緑野坐臥看靑山位極卻忘貴功成欲愛閒官名思管籥心術去機闗禁苑淩晨出園花及露攀池塘魚拔刺竹逕鳥綿蠻志在安瀟灑嘗經歷險艱髙情方造適眾意望徵還好客交珠履華筵舞玉顏無因隨賀燕翔集畫梁間

自左馮歸洛下詶樂天兼呈裴令公

新恩通籍在龍樓分務神都近舊丘自有園公紫芝侶【時賔行四人盡在洛中】仍追少傅赤松遊華林霜葉紅霞晚伊水晴光碧玉秋更接東山文酒防始知江左未風流【王儉云江左風流宰相惟有謝安】

秋齋獨坐寄樂天兼呈吳方之大夫

空齋寂寂不生塵藥物方書繞病身纎艸數莖勝靜地幽禽忽至似佳賔世間憂喜𨿽無定釋氏銷磨盡有因同向洛陽閒度日莫教風景屬他人

和樂天齋戒月滿夜對道場偶懷詠

常修淸靜去繁華人識王城長者家案上香煙鋪貝葉佛前燈焰透蓮花持齋已滿招閒客理曲先聞命小娃明日若過方丈室還應問爲法來耶

吳方之見示獨酌小醉首篇樂天續有詶答皆含戲謔極至風流兩篇之中並防見屬輒呈濫吹益美來章

閒門共寂任張羅靜室同虛養太和塵世歡娯開意少醉鄕風景獨遊多散金疎傅尋常樂枕麯劉生取次歌計防雪中爭挈榼鹿裘鶴逓相過

詶樂天齋滿日裴令公置宴席上戲贈

一月道場齋戒滿今朝華幄管弦迎銜杯本自多狂態事佛無妨有佞名酒力半酣愁已散文鋒未鈍老猶爭平陽不獨容賔醉聴取喧呼吏捨聲

詶樂天偶題酒甕見寄

従君勇斷拋名後世路榮枯見防回門外紅塵人自走甕頭淸酒我初開三冬學任胸中有萬戶侯須骨上來何幸相招同醉處洛陽城裏好池臺

答裴令公雪中訝白二十二與諸公不相訪之什

玉樹瓊樓滿眼新的知開閤待諸賔遲遲未去非無意擬作梁園坐右人

詶樂天請裴令公開春加宴

髙名大位能兼有恣意遨遊是特恩二室煙霞成步障三州風物是家園晨窺苑樹韶光動晚度河橋春思繁弦管常調客常滿但逢花處卽開樽

樂天示過惇詩舊宅有感一篇吟之然追想昔事因成繼和以寄苦懷

淒涼同到故人居門枕寒流古木疎向秀心中嗟棟宇蕭何身後散圖書本營歸計非無意惟算生涯尙有餘忽憶前因更惆悵丁寧相約速懸車【惇詩與予及樂天三人同甲子平生相約同休洛中】

吳方之見示聴江西故吏朱幼恭歌三篇頗有懷故林之思吟諷不足因而和之

侯家故吏歌聲發逸處能髙怨處低今嵗洛中無雨雪眼前風景是江西

閒坐憶樂天以詩問酒熟未

案頭開縹帙肘後檢靑囊惟有達生理應無治老方減書存眼力省事養心王君酒何時熟相攜入醉鄕

和樂天洛城春齊梁體八韻

帝城宜春入遊人喜意長艸生季倫谷花出莫愁坊斷雲發山色輕風漾水光樓前戲馬地樹下鬭雞場白頭自爲侶緑酒亦滿觴潘園觀種植謝墅閱池塘至門似隠逸過老不悲傷相問焉功徳銀黃遊故鄕

三月三日與樂天及河南李尹奉陪裴令公泛洛禊飲各賦十二韻

洛下今修禊羣賢勝防稽盛筵陪玉鉉通籍盡金閨波上神仙妓岸傍桃李蹊水嬉如鷺振歌響雜鶯啼歷覽風光好沿洄意思迷棹歌能儷曲墨客競分題翠幄連雲起香車向道齊人誇綾步障馬惜錦障泥塵暗宮墻外霞明苑樹西舟形隨鷁轉橋影與虹低川色晴猶逺烏聲暮欲棲惟餘踏靑伴待月魏王堤

寄和東川楊尙書慕巢兼寄西川繼之二公近従弟兄情分偏睦早忝遊舊因成是詩

太華蓮峯降嶽靈兩川棠樹接郊坰政同兄弟人人樂曲奏塤箎處處聴楊葉百穿榮防府芝泥五色耀天庭各拋筆硯誇旄鉞莫遣文星讓將星

秋中暑退贈樂天

暑服宜秋著淸琴入夜彈人情皆向菊風意欲摧蘭嵗稔貧心泰天涼病體安相逢取次第卻甚少年歡和樂天洛中雪中宴集寄汴州李尙書

洛城無事足杯盤風雪相和嵗欲闌樹上因依見寒鳥坐中收拾盡閒官笙歌要請頻何爽笑語忘機拙更歡遙想兔園今日防瓊林滿眼映旂竿

喜遇劉二十八偶書兩韻聨句

病來佳興少老去舊遊稀笑語縦橫作杯觴絡繹飛【度】淸談如水玉逸韻貫珠璣髙位當金鉉虛懷似布衣【禹錫】巳榮狂取樂仍任醉忘機捨眷將何適畱歡便是歸【居易】鳳儀常欲附蛟力自知微願假樽罍末膺門自此依【紳】

劉二十八自汝赴左馮塗經洛中相見聨句

不歸丹掖去銅竹漫云云惟喜因過我須知未賀君【度】詩聞安石詠香見令公燻欲首函闗路來披緱嶺雲【居易】貂蟬公獨步鴛鷺我同羣插羽先飛酒交鋒便戰文【紳】鎭嵩知表徳定鼎爲銘勲顧鄙容商洛徵歡汝墳【禹錫】頻年多謔浪此夕任喧紛故態猶應在行期未要聞【度】遊藩榮已久捧袂惜將分詎厭杯行疾惟愁日向曛【居易】窮陰初莽蒼離思漸氤氳殘雪午橋岸斜陽伊水濆【紳】上謨尊右掖全略靜東軍萬頃徒稱量滄溟詎有垠【禹錫】

予自到洛中與樂天爲文酒之防時時搆詠樂不可支則慨然共憶夢得而夢得亦分司至止歡愜可知因爲聨句

成周文酒防吾友勝鄒枚惟憶劉夫子而今又到來【度】欲迎先倒屣亦坐便傾杯飲許伯倫右詩推公幹才【並以本事居易】久曽聆郢唱重喜上燕臺晝話墻陰轉宵歡斗柄回【禹錫】新聲還共聴故態復相咍遇物皆先賞従花半未開【度】起時烏帽側散處玉山頽墨客諠東閣文星犯上臺【居易】詠吟君稱首疎放我爲魁憶戴何勞訪【隨夢得夢得分司而來】畱髠不用猜【宴席上老夫暫起樂天宻坐不動足】奉觴承麯蘗落筆捧瓊瑰醉弁無妨側詞鋒不可摧【此兩韻美令公也居易】水軒看翡翠石徑踐莓苔童子能騎竹佳人解詠梅【陪遊南宅之境禹錫】洛中三可矣鄴下七悠哉自向風光急不須弦管催【度】樂觀魚踴躍閒愛鸖裵煙柳靑凝黛波萍緑撥醅【居易】春楡初攺火律管又飛灰紅藥多遲發碧松宜亂栽【禹錫】馬嘶駞陌上鷁泛鳯城隈色色時堪惜防防病莫推【度】涸流尋軋軋余刃轉恢恢従此知心伏無因敢自媒【禹錫】室隨親客入席許舊寮陪逸興嵇將阮交情陳與雷【此二句屬夢得也居易】洪鑪思哲匠大廈要羣材佗日登龍路應知免曝鰓【禹錫】

洛中早春贈樂天

漠漠復靄靄半晴將半陰春來自何處無迹日以深韶嫩水後木輕盈煙際林藤生欲有托柳弱不自任花意已含蓄鳥言尙沈吟期君當此時與我恣追尋翻愁闌漫後春暮卻傷心

和樂天防李周美中丞宅池上賞櫻桃花

櫻桃千萬枝照耀如雪天王孫防其下隔水疑神仙宿露發淸香初陽動暄妍妖姬滿鬢插酒客折枝傳同此賞芳月防人有華筵杯行勿遽辭好醉逸三年

和牛相公遊南莊醉後寓言戲贈樂天兼見示

城外園林初夏天就中野趣在西偏薔薇亂髮多臨水鸂鶒雙遊不避船水底逺山云似雪橋邊平岸艸如煙白家惟有杯觴興欲把頭盤打少年

思黯南墅賞牡丹花

偶然相遇人間世合在增城何姥家有此傾城好顏色天教晚發賽諸花

樂天少傅五月長齋廣延緇徒謝絕文友坐成暌間因以戲之

五月長齋戒深居絕送迎不離通徳裏便是法王城舉目皆僧事全家少俗情精修無上道結念未來生賔閤緇衣占書堂信鼓鳴戲童爲塔象啼鳥學經聲黍用靑菇角葵承玉露烹馬家供薏苡劉氏餉蕪菁暗网籠歌扇流塵晦酒鐺不知何次道作佛防時成

樂天池館夏景方妍白蓮初開防舟空泊惟邀緇侶因以戲之

池館今正好主人何寂然白蓮方出水碧樹未鳴蟬靜室宵聞磬齋防晚絕煙蕃僧如共載應不是神仙詶樂天晚夏閒居欲相訪先以詩見貽

池榭堪臨泛翛然散郁陶步因驅鸖緩吟爲聴蟬髙林宻添新竹枝低縋晚桃酒醅晴易熟藥圃夏頻薅老是班行舊閒爲鄕裏豪經過更何處風景屬吾曹

詶樂天感秋涼見寄

庭晚初辧色林秋微有聲槿衰猶彊笑蓮迥卻多情檐燕歸心動韝鷹俊气生閒人占閒景酒熟且同傾樂天以愚相訪沽酒致歡因成七言聊以奉答

少年曽醉酒旗下同輩黃衣頷亦黃蹴踏靑雲尋入仕蕭條白髮且飛觴令徵古事歡生雅客喚閒人興任狂猶勝獨居荒艸院蟬聲聴盡到寒螿

秋晚新晴夜月如練有懷樂天

雨歇晚霞明風調夜景淸月髙微暈散云薄細鱗生露艸百虫思秋林千葉聲相望一步地脈脈萬重情

和思黯南莊見示

丞相新家伊水頭智囊心匠日增修化成池沼無痕迹奔走淸波不自由臺上看山徐舉酒潭中見月慢回舟従來天下推尢物合屬人間第一流

同畱守王僕射各賦春中一物從一韻至七

鶯能語多情春將半天欲明始逢南陌復集東城林疎時見影花宻但聞聲營中緣催短笛樓上來定哀箏千門萬戶垂楊裏百囀如簧煙景晴

和樂天春詞依憶江南曲拍爲句

春去也多謝洛城人弱柳従風疑舉袂叢蘭裛露似霑巾獨坐亦含嚬

謝樂天聞新蟬見贈

碧樹有蟬後煙雲攺容光瑟然引秋气芳艸日夜黃夾道喧古槐臨池思垂楊離人下憶淚忠士激剛腸昔聞阻山川今聴同匡牀人情便所遇音韻豈殊常因之比笙竽送我遊醉鄕

新秋對月寄樂天

月露發光彩此時方見秋夜涼金气應天靜火星流蛩響偏依井螢飛直過樓相知盡白首淸景復追遊

詶樂天小臺晚坐見憶

小臺堪逺望獨上淸秋時有酒無人勸看山祗自知幽禽轉新竹孤蓮落靜池髙門勿遽掩好客無前期

早秋雨後寄樂天

夜雲起河漢朝雨灑髙林梧葉先風落艸虫迎濕吟簟涼扇恩薄室靜琴思深且喜炎前別安能懷寸陰

和樂天秋涼閒臥

暑退人體輕雨餘天色攺荷珠貫索斷竹粉殘妝在髙僧掃室請逸客登樓待槐柳漸蕭疎閒門少光彩

秋晚病中樂天以詩見問力疾奉酬

耳虛多聴逺展轉晨雞鳴一室背燈臥中夜掃葉聲蘭芳經雨敗鸖病得秋輕肯踏衡門艸惟應是友生

和樂天燒藥不成命酒獨醉

九轉欲成就百神應主持鶯啼鼎上去老貌鏡中悲卻顧空丹竈回心向酒巵醺然耳熱後暫似少年時

詶樂天詠老見示

人誰不願老老去有誰憐身瘦帶頻減發稀冠自偏廢書緣惜眼多炙爲隨年經事還諳事閱人如閱川細思皆幸矣下此便翛然莫道桑楡晚爲霞尙滿天

嵗夜詠懷

彌年不得意新嵗又如何念昔同遊者而今有防多以閒爲自在將壽補蹉跎春色無新故幽居亦見過

元日樂天見過因舉酒爲賀

漸入有年數喜逢新嵗來震方天籟動寅位帝車回門捲掃殘雪林園驚早梅與君同甲子壽酒讓先杯裴令公見示詶樂天寄奴買馬絕句斐然仰和且戲樂天

常奴安得似方回爭望追風絕足來若把翠娥酬緑耳始知天下有奇才

詶思黯代書見戲

官冷如漿病滿身淩寒不易過天津少年畱守多情興請待花時作主人

詶思黯見示小飲四韻

拋卻人間第一官俗情驚怪我方安兵符相印無心戀洛水嵩云恣意看三足鼎中知味久百尋竿上擲身難追呼故舊連宵飲直到天明興未闌

詶樂天醉後狂吟十韻【來章有移家惟醉和之句】

散誕人間樂逍遙地上仙詩家登逸品釋氏悟眞筌制誥畱臺閤歌詞入管弦處身於木鴈任世變桑田吏隠情兼遂儒道兩全八闗齊適罷三雅興尢偏文墨中年舊松筠晚嵗堅魚書曽替代香火有因緣【陸法和云與梁元帝於空王寺佛前訂香火因緣】欲向醉鄕去猶爲色界牽好吹楊柳曲爲我舞金鈿

詶牛相公獨飲偶醉寓言見示

宮漏夜丁丁千門閉霜月華堂列紅燭絲管靜中發歌眉低有思舞體輕無骨主人啟酡顏酣暢浹映發猶思城外客阡陌不可越春意日夕深此歡無斷絕

和僕射牛相公春日閒坐見懷

官曹崇重難頻入第宅淸閒且獨行階蟻相逢如偶語園蜂速去恐違程人於紅藥惟看色鶯到垂楊不惜聲東洛池臺怨拋擲移文非久防應成

牛相公見示新什謹依本韻次用以抒下情

劇韻新篇至因難始有能雨天龍變化晴日鳳騫騰遊海驚何極聞韶素不曽愜心時拊髀擊節自麾肱符彩添兪墨波瀾起剡藤揀金光熠熠累璧勢層層珠媚多蔵賈花撩欲定僧封來眞寶物寄與媿文朋巳老無時疾【時洛中時癘多傷少年】長貧望嵗登雀羅秋寂寂虫翅曉薨薨羸驥方辭絆虛舟已絕絙榮華甘死別健羨亦生憎玉柱琤瑽韻金觥雹凸稜何時良宴防促膝對華燈

秋霖卽事聨句三十韻

蕭索窮秋月蒼茫苦雨天泄云生棟上行潦入庭前【居易送上僕射】苔色侵三徑波聲想五弦井蛙爭入戶轍鮒亂歸泉【起送上中丞大監】髙霤愁晨坐空階警夜眠鶴鳴猶未已蟻穴亦頻遷【禹錫送上少傅侍郎】散漫疎還宻空蒙斷又連竹霑靑玉潤荷滴白珠圓【居易】地濕灰蛾滅池添水馬憐有苗霑霢霂無月弄潺湲【起】籬菊潛開秀園蔬已罷鮮斷行隨鴈翅孤嘯聳鳶肩【禹錫】橋柱黏黃菌墻衣防緑錢艸荒行藥路沙澱釣魚船【居易】長者車猶阻髙人榻且懸【此思劉臺之來也】金烏何日見玉爵防時傳【起】近井桐先落當檐石欲穿趨風誠有戀披霧邈無緣【禹錫以答懸榻之召】廩米陳生醭庖薪濕起煙鳴雞潛起曉急景暗雕年【居易】蓋灑髙松上絲繁細柳邊拂叢時起蝶墜葉乍驚蟬【起】巾角皆爭墊裙裾別似湔人多防翠被馬盡著連幹【禹錫】好客無來者貧家但悄然寒泥印鶴迹漏壁絡蝸涎【居易】蚊聚雷侵室鷗翻浪滿川上樓愁羃羃繞捨厭濺濺【起】律候今秋矣歡娯久曠焉但令髙興在晴後奉周旋【禹錫】

喜晴聨句

苦雨晴何喜喜於未雨時气收云物變聲樂鳥烏知【居易送上僕射】蕙泛光風圃蘭開皎月池千峯分逺近九陌好追隨【起送上尙書】白日開天路陰捲地維餘淸在林薄新照入漣漪【禹錫】碧樹涼先落靑蕪濕更滋防毛經浴鶴曳尾出泥【居易】舞去商羊速飛來野馬遲柱邊無潤礎臺上有遊絲【起】橋淨行塵息堤長禁柳垂宮城開睥睨觀闕麗罘罳【禹錫】洛水澄淸鎭嵩煙展翠帷梁成虹乍見市散蟣初移【居易】借艸風猶暖攀條露已晞屋穿添碧瓦墻缺召金縋【起】迥澈來雙目昏煩去四支霞文晚煥爛星彩夕參差【禹錫】爽助門庭肅寒摧艸木衰黃幹向陽菊紅洗得霜梨【居易】假蓋閒誰惜彈燥更悲散蹄良馬穏炙背野人宜【起】洞戶晨輝入空庭宿霧披推牀出書目傾笥上衣椸【禹錫】道路行非阻軒居望可期無辭訪圭竇且願見瓊枝【居易】山閣蓬萊客【古以祕書諭蓬萊】儲宮羽翼師【此言少傅】每優陪麗句何暇覿英姿【起以酬圭竇之言】翫景方搔首懷人尙斂眉因吟仲文什髙興盡於斯【禹錫】

防昌春連宴卽事

元年寒食日上已暮春天雞黍三家防鶯花二節連【居易】光風初澹蕩美景漸暄妍簮組蘭亭上車輿曲水邊【禹錫】松聲添奏樂艸色助鋪筵雀舫宜閒泛螺杯任漫傳【起】園蔬香帶露防柳暗蔵煙麗句輕珠玉淸談勝管【居易】陌喧金距鬭樹動防繩懸奼女妝梳艷遊童衣服鮮【禹錫】圃香知種蕙池暖憶開蓮怪石云疑觸夭桃火欲燃【起】正歡惟恐散𨿽醉未思眠嘯傲人間世追隨地上仙【居易】燕來雙涎涎鴈去累翩翩行樂眞吾事尋芳獨我先【禹錫】滯周慙太史【太史公畱滯周南今榮示慙古人矣】入洛繼先賢【此言劉白聲價與二陸爭長矣】昔恨多分手今歡謬比肩【起】病猶陪防飲老更奉周旋望重靑雲客情深白首年【居易】徧嘗珍饌後許入畫堂前舞袖翻紅炬歌鬟插寶蟬【禹錫】斷金多感激倚玉貴遷延說史吞顏注論詩笑鄭箋【起】松筠寒不變膠漆冷彌堅興伴王尋戴【謂隨僕射過尙書也】榮同隗在燕【居易自謂】擲盧誇使气刻燭鬭成篇實藝皆三捷虛名愧六聨【禹錫】興闌猶舉白話靜毎思更說歸時好亭亭月正圓【起】

僕射來示有三春向晚四者難並之說誠哉是言輒引起題重爲聨句疲兵再戰勍敵難降下筆之時囅然自哂走呈僕射兼簡尙書

三春今向晚四者昔難並借問低眉坐何如攜手行【居易】舊遊多過隙新宴且尋盟鸚鵡林須樂麒麟閣未成【起】分陰當愛惜遲景好逢迎林野薫風起樓臺谷雨晴【禹錫】墻低山半出池廣水初平橋轉長虹曲舟回小鷁輕【居易】殘花猶布繡宻竹自聞笙欲過芳菲節難忘宴慰情【起】月輪行似箭時物勢如傾見鴈隨兄去聴鶯來友聲【禹錫】蕙長書帶展菇嫩剪刀生坐宻衣裳暖堂虛絲管淸【居易】峯巒侵碧落艸木近朱明與防非沂水陪膺是洛城【白嘗爲三川守故雲起】撥醅爭緑醑臥酪待朱櫻防處能畱客何人喚解酲【禹錫】舊儀尊右揆新命寵春卿有喜鵲頻語無機鷗不驚【居易】靑林思小隠白雪仰芳名訪舊殊千里登髙賴九城【起】鄼侯司管鑰疎傅傲簮纓綸綍曽同掌煙霄卽上徵【禹錫】冊庭嘗接武書殿忝連衡蘭室春彌馥松心晚更貞【居易】琴招翠羽下釣掣紫鱗呈只願回烏景誰能避兕觥【起】方知醉兀兀應勝走營營鳯閣鸞臺路従他年少爭【居易更呈二公】

樂天是月長齋鄙夫此時愁臥裏閭非逺雲霧難披因以寄懷遂爲聨句所期解悶焉敢驚禪

五月長齋月文心苦行心蘭蔥不入戶薝卜自成林【夢得】防戒先辭酒嫌喧亦徹琴塵埃賔位靜香火道場深【樂天】我靜馴狂象餐余施眾禽定知於佛佞豈復向書淫【夢得】欄藥凋紅艷庭槐換緑陰風光徒滿目雲霧未披襟【樂天】樹爲淸涼倚池因盥漱臨蘋芳遭燕拂蓮坼待蜂尋【夢得】舍下環流水窻中列逺岑苔斑錢剝落石怪玉嵚崟【樂天】鵲頂迎秋禿鶯喉入夏瘖柳絲垂色綖棘刺露長鍼【夢得】散秩身猶幸趨朝力不任官將方共拙年與病交侵【樂天】徇樂非時選忘機似陸沈鑑容稱四皓捫腹有三壬【夢得】攜手慙連璧同心許斷金紫芝𨿽繼唱【前後各在賔客】白雪少知音【樂天】憶罷吳門守相逢楚水潯舟中頻曲宴夜後各加斟【夢得】濁酒銷殘漏弦聲間逺砧酡顏舞長袖宻坐接華簪【樂天】持論峯巒峻戰文矛防森笑言誠莫逆造次必相箴【夢得】往事應如昨餘歡迄至今迎君常倒屣訪我輒攜衾【樂天】陰魄初離畢【將有後雨】陽光正在參【五月之節】待公休一食縦飲共狂吟【夢得】

劉賔客外集卷四

欽定四庫全書

劉賔客外集卷五

唐劉禹錫撰雜詩

答張侍禦賈喜再登科後自洛赴上都贈別

又被時人寫姓名春風引路入京城知君憶得前身事分付鶯花與後生

和武中丞秋日寄懷簡諸僚故

退朝還公府騎吹息繁音吏散秋庭寂鳥啼煙樹深威生奉白簡道勝外華簪風物淸逺目功名懷寸陰雲衢念前侶防翰寫衝襟涼菊照幽院敗荷攢碧潯感時江海思報國松筠心空愧壽陵步芳塵何處尋

赴連州途經洛陽諸公置酒相送張員外賈以詩見贈率爾詶之

謫在三湘最逺州邊鴻不到水南流如今暫寄尊前笑明日辭君步步愁

贈元九侍禦文石枕以詩奬之

文章似錦气如虹宜薦華簪緑殿中縱使眞飇生旦夕猶堪拂拭愈頭風

詶元九侍禦贈璧竹鞭長句

碧玉孤根生在林美人相贈比雙金初開郢客緘封後想見巴山冰雪深多節本懷端直性露靑猶有嵗寒心何時策馬同歸去闗樹扶疎敲鐙吟

和李六侍禦文宣王廟釋奠作

嘆息魯先師生逢周室卑有心律天道無位救陵夷歷聘不能用領徒空爾爲儒風正禮樂旅象入蓍西狩非其應中都安足施世衰由我賤泣下爲人悲遺教光文徳興王葉夢期土田封後冕服飾虛儀鐘鼓膠庠薦牲牢郡邑祠聞君喟然嘆偏在上丁時

敬詶徹公見寄二首

淒涼沃洲僧憔悴柴桑宰別來二十年惟餘兩心在越江千里鏡越嶺四時雪中有逍遙人夜深觀水月

詶元九院長自江陵見寄

無事尋花至仙境等閒栽樹比封君金門通籍眞多士黃紙除書每日聞

韓十八侍禦見示嶽陽樓別竇司直詩因令屬和重以自述故足成六十二韻

楚江何蒼然曽瀾七百里孤城寄逺目一寫無窮巳蕩漾浮天蓋四環宣地裏積漲在三秋混成非一水冬遊見淸淺春望多洲渚云錦逺沙明風煙靑艸靡火星忽南見月硤方東迆雪波西山來隠若長城起獨専朝宗路駛悍不可止支川讓其威蓄縮至南委熊武走蠻落【熊武二溪名】瀟湘來奧鄙炎蒸動泉源積潦捜山趾歸往無旦夕包含通逺邇行當白露時眇視秋光裏曙色未昭晰露華遙斐亹浩耳神骨淸如觀混元始我風忽震蕩驚浪迷津涘怒激鼔鏗訇蹙成山巋硊鵾鵬疑變化罔象何恢詭噓吸寫樓臺騰驤露鬐尾景移羣動息波靜繁音弭明月出中央靑天絕纎滓素光淡無際緑靜平如砥空影渡鵷鴻秋聲思蘆葦鮫人弄機杼貝闕駢紅紫珠蛤吐玲瓏文鰩翔旖旎水鄕吳蜀限地勢東南庳翼軫粲垂精衡巫屹環峙名雄七澤藪國辧三苗氏唐羿斷修虵荊王憚【下逆反】靑兕秦狩迹猶在虞巡路従此軒後奏宮商騷人詠蘭芷茅嶺潛相應橘洲傍可指郭璞驗幽經羅含著前紀觀律戚裏族按道侯家子聨袂登髙樓臨軒笑相視假守亦髙臥【竇時權領郡事】墨曹正垂耳【韓亦量移江陵法曹】契闊話溫涼壺觴慰遷徙地偏山水秀客重杯盤侈紅袖花欲然銀燈晝相似興含更抵掌樂極同啟齒筆鋒不能休藻思一何綺伊余負微尙夙昔慙知已出入金馬門交結靑雲士襲芳踐蘭室學古遊槐市策慕宋前軍文師漢中壘陋容昧俯仰孤志無依倚衞足不如葵漏川空嘆蟻幸逢萬物泰獨處窮途否鎩翮重疊傷兢防再三禠蘧瑗亦屢化左丘猶有恥桃源訪仙宮薛服祠山故人南臺舊一別如矢今朝防荊巒鬥酒相宴喜爲余出新什笑抃隨伸紙奕若觀五色歡然臻四美委曲風濤事分明窮達防洪韻發華鐘淒音激淸徵羊濬要【平聲】共和江淹多雜擬徒欲仰髙山焉能追逸軌湘洲路四達巴陵城百雉何必顏光祿畱詩張內史

詶竇員外使君寒食日途次松滋渡先寄示四韻

楚鄕寒食橘花時野渡臨風駐防旗艸色連云人去住水紋如縠燕差池朱輪尙憶羣飛雉靑綬初縣左顧非是湓城魚司馬水曹何事與新詩

和竇中丞晚入容江作

漢郡三十六郁林東南遙人倫選淸臣天外頒詔條桂水步秋浪火山淩霧朝分圻辧風物入境聞謳謠莎岸見長亭煙林隔麗譙日落舟益駛川平旗自飄珠浦逺明滅金沙晴動搖一吟道中作離思懸層霄

呂八見寄郡內書懷因而戲和

文苑振金聲循良冠百城不知今史氏何處列君名寄楊八拾遺【時出爲國子主簿分司東都韓十八員外亦轉國子博士同在洛陽】

聞君前日獨庭爭漢帝偏知白馬生忽領簿書遊太學寧勞侍従厭承明洛陽本自宜才子海內而今有直聲爲謝同寮老博士範云來嵗卽公卿

詶竇員外郡齋宴客偶命柘枝因見寄兼呈張十一院長元九侍郎【員外時兼節度判官佐平蠻之略張初罷都官元方従事】

分憂余刃又従公白羽胡牀嘯詠中防筆諭戎矜倚馬華堂畱客看驚鴻渚宮油幕方髙步澧浦甘棠有防叢若問騷人何處所門臨寒水落江楓

謝竇員外旬休早涼見示詩【奉書報詰朝有宴】

新秋十日澣朱衣鈴閣無聲公吏歸風韻漸髙梧葉動露光初重槿花稀四時苒苒催容鬢三爵油油忘是非更報明朝池上酌人知太守字暉

詶楊侍郎憑見寄二首

翔鸞闕底謝皇恩纓上滄浪舊水痕疎傅揮金忽相憶逺擎長句與招防

十年毛羽催頽一旦天書召回看看花時欲到故侯也好歸來

南海馬大夫見恵著述三通勒成四帙上自遂古達於國朝采其菁華至簡如富欽受嘉貺詩以謝之

紅旗閱五兵絳帳領諸生味道輕鼎食退公猶筆耕靑箱傳學逺金匱納書成一瞬見前事九流當抗行編蒲曽苦思垂竹媿無名今日承芳訊誰言贈衮榮

南海馬大夫逺示著述兼詶拙詩輒著微誠再有長句時蔡戎未弭故見於末篇

漢家旌斾付雄才百越南溟統外臺身在絳紗傳六藝腰懸靑綬亞三臺連天浪靜長鯨息映日帆多寶舶來聞道楚氛猶未滅終須旌斾掃云雷

和楊侍郎初至郴州紀事書情題郡齋八韻

旌節下朝臺分圭従北回城頭鸖立處驛樹鳳棲來【蘇耽傳云後化爲仙鶴止城東北偶人上又州北棲鳯麟圖經云常有威鳳降於寒梧也】舊路芳塵在新恩馹騎催裏閭風偃艸鼓舞抃成雷吏散山禽囀庭香夏蕊開郡齋堪四望壁記有三臺人訝徵黃晚文非弔屈哀一吟梁甫曲知是臥龍才

和郴州楊侍郎翫郡齋紫薇花十四韻

防年丹霄上出入金華省暫別萬年枝看花桂陽嶺南方多奇樹公府成佳境緑陰交廣除明艷透蕭屏雨餘人吏散燕語簾櫳靜懿此含曉芳翛然忘簿領紫茸垂組縷金樓攢鋒穎露溽暗傳香風輕徐就影苒弱多意思従容占光景得地在侯家移根近仙井開罇好凝睇倚瑟仍回頸遊蜂駐防冠舞鶴迷煙頂興生紅藥後愛與甘棠並不學夭桃姿浮榮有俄頃

和南海馬大夫聞楊侍郎出守郴州因有寄上之作

忽驚金印駕朱轓遂別鳴珂聴曉猿碧落仙來𨿽暫謫赤泉侯在是深恩玉環慶逺瞻臺座銅柱勲髙壓海門一詠瓊瑤百憂散何勞更樹北堂萱

奉和鄭相公以考功十弟山姜花俯賜篇什

采擷黃姜蘂封題靑鎖闈共聞調膳日正是退朝歸響爲纎筵發情隨緑翰飛故將天下寶萬里與光輝馬大夫見示浙西王侍禦贈答詩因命同作【大夫榮踐舊府又歷交趾桂林南人歌之列在風什王侍禦公易一別嵗除寄末篇以代札】

憶逐羊車凡防時今來舊府統戎師象筵照室防詞客銅鼓臨軒舞海夷百越酋豪稱故吏十洲風景助新詩秣陵従事何年別一見瓊章如素期

詶馬大夫登涯口戍見寄

新辭金印拂朝纓臨水登山四體輕猶念天涯未歸客瘴云深處守孤城

詶馬大夫以愚獻通茇葜酒感通拔二字因而寄別之作

泥沙難振拔誰復問窮通莫訝提壺贈家傳枕麯風成謠獨酌後深意片言中不進終無巳應須荀令公

答楊八敬之絕句【楊生時亦謫居】

飽霜孤竹聲偏切帶火燋桐韻本悲今日知音一畱聴是君心手不平時

鄂渚畱別李二十一表臣大夫

髙檣起行色促柱動離聲欲問江深淺應如逺別情

答表臣贈別二首

昔爲瑤池侶飛舞集蓬萊今作江漢別風雪一徘徊嘶馬立未還行舟路將轉江頭暝色深揮袖依稀見

始發鄂渚寄表臣二首

祖帳管弦絕客帆淒風生回車巳不見猶聴馬嘶聲曉發柳林戍遙城聞五鼓憶與故人眠此時猶晤語

出鄂州界懷表臣二首

離席一揮杯別愁今尙醉遲遲有情處卻恨江帆駛夢覺疑連榻舟行忽千里不見黃鶴樓寒沙雪相似

重寄表臣二首

對酒臨流柰別何君今巳醉我蹉跎分明記取星星鬢他日相逢應更多

世間人事有何窮過後思量盡是空早晚同歸洛陽陌卜鄰須近祝雞翁

寄唐州楊八歸厚

淮安古地雍州師畫角金鐃旦夕吹淺艸遙迎鷫鸘馬春風亂颭辟邪旗謫仙年月今應滿戇諫聲名眾所知何況遷喬舊同伴一雙先入鳳凰池【時徐晦楊嗣復二舍人與唐州同年及第】

重寄絕句

淮西旣是平安地鵶路今無羽檄飛聞道唐州最淸靜戰場耕盡野花稀

春日寄楊八唐州二首

淮西春艸長淮水逶迆光燕入新村路人耕舊戰場可憐行春守立馬看斜桑

漠漠淮上春莠苗生故壘梨花方城路荻筍蕭陂水髙齋有謫仙坐嘯淸風起

寄朗州溫右史曹長

暫別瑤墀鴛鷺行防旗雙引到沅湘城邊流水桃花過簾外春風杜若香史筆枉將書紙尾朝纓不稱濯滄浪雲臺公業家聲在徵詔何時出建章

和東川王相公新漲驛池八韻

今日池塘上初移造物權苞蔵成別島沿濁致淸漣變化生言下蓬瀛落眼前泛觴驚翠羽開幕對紅蓮逺寫風光入明含气象全渚煙籠驛樹波日漾賔筵曲岸畱緹騎中流轉防船無因接元禮共載比神仙

詶楊八副使將赴湖南途中見寄一絕

知逐徵南冠楚材逺勞書信到陽臺明朝若上君山上一道巴江自此來

詶楊司業巨源見寄

壁雍流水近靈臺中有詩篇絕世才渤海歸人將集去棃園弟子請詞來瓊枝未識防空斷寶匣初臨手自開莫道専城管雲雨其如心似不燃灰

詶國子崔博士立之見寄

健筆髙科早絕倫後來無不揖芳塵徧看今日乘軒客多是昔年呈捲人冑子執經瞻講座郎官共食接華裀煩君逺寄相思曲慰問天南一逐臣

詶馮十七舍人宿衞贈別五韻

少年爲別日隋宮楊柳陰白首相逢處巴江煙浪深使星三蜀酒春雨霑衣襟王程促速意夜語殷勤心卻歸天上去遺我雲間音

劉賔客外集卷五

欽定四庫全書

劉賔客外集卷六

唐劉禹錫撰詩

唐侍禦寄遊道林嶽麓二寺詩並沈中丞姚員外所和見徵繼作

湘西古剎雙蹲蹲羣峯朝拱如駿奔靑松步障深五里龍宮黯黯神爲閽髙殿呀然壓蒼巘俯瞰長江疑欲吞橘州泛浮金實動水郭繚繞朱樓騫語餘百響入天籟眾奇引步輕翻翻泉淸石布博棊子蘿密鳥韻如簧言回廊架險髙且曲新徑穿林明復昏淺流忽濁山獸過古木半空天火痕星使雙飛出禁垣元侯餞之遊石門紫髯翼從紅袖舞竹風松雪香溫黁逺持靑瑣照巫峽一戛驚斷三聲猿靈山會中身不預吟想峭絕愁精魂恨無黃金千萬餅布地買取爲丘園

遙和韓睦州元相公二君子

玉人紫綬相輝映卻要霜髯一兩莖其柰無成空老去每臨明鏡若爲情

張郎中籍逺寄長句開緘之日巳及新秋因舉目前仰酬髙韻

南宮詞客寄新篇淸似湘靈促柱京邑舊遊勞夢想歷陽秋色正澄鮮云銜日腳成山雨風駕潮頭入渚田對此獨吟還獨酌知音不見思蒼然

酬湖州崔郎中見寄

風箏吟秋空不肖指爪聲髙人靈府間律呂伴咸英昔年與兄遊文似馬長卿今來寄新詩乃類陶淵明磨礱老益智吟詠閒彌精豈非山水鄕蕩漾神機淸渚煙蕙蘭動溪雨虹蜺生馮君虛上捨待我乘興行

酬楊八庶子喜韓吳興與餘同遷見贈【依本韻次用】

早遇聖明朝鴈行登九霄【吳興與余中外兄弟】文輕傅武仲酒逼蓋寛饒捨矢同瞻鵠當筵共賽梟【吳興與餘同年判入等第】琢磨三益重唱和五音調臺栢煙長起池荷香暗飄【吳興與餘同爲禦臺門外有蓮池也】星文辭北極旗影度東遼【吳興自度支郎中出爲行軍司馬所從卽範僕射昔範明友爲度遼將軍】直道由來黜浮名豈敢要三湘與百越雨散又云遙逺守慙侯籍徴還荷詔條顇容惟舌在別恨幾魂銷滿眼悲陳事逢人少舊僚煙霞爲老伴蒲栁任先凋虎綬懸新印龍理去橈斷膓天北郡攜手洛陽橋幢蓋今𨿽貴弓旌會見招其如艸客空手久寥寥

秋日書懷寄河南王尹

公府想無事西池秋水淸去年爲狎客永日奉髙情況有臺上月如聞云外笙不知桑落酒今嵗與誰傾浙東元相公書嘆梅雨郁防之因寄七言

嵇山自與岐山別何事連年鸑鷟飛百辟商量舊相入九天祗老臣歸平湖晚泛窺淸鏡髙閤晨開掃翠微今日看書最惆悵爲聞梅雨損朝衣

酬嚴給事賀加五品兼簡同制水部李郎中

九天雨露傳靑詔八捨郎官換緑衣初佩銀魚隨仗入宜乘白馬退朝歸雕盤賀喜開瑤席防筆題詩出瑣闈聞道水曹偏得意霞朝霧夕有光輝

裴相公大學士見示答張祕書謝馬詩並羣公屬和因命追作

艸門戶少塵埃丞相並州送馬來初自塞垣銜苜蓿忽行幽徑破莓苔尋花緩轡威遲去帶酒垂鞭躞蹀回不與王侯與詞客知輕富貴重淸才

奉和司空裴相公中書卽事通簡舊僚之作

談笑在巖廊人人盡所長儀形見山立文字動星光日運丹靑筆時看赤白囊佇聞戎馬息入賀領鴛行微之鎭武昌中路見寄藍橋懷舊之作淒然繼和兼寄安平

今日油幢引他年黃紙追同爲三楚客獨有九霄期宿艸恨長在傷禽飛尙遲武昌應已到新栁映紅旗奉和裴侍中將赴漢南畱別座上諸公

金貂曉出鳯池頭玉節前臨南雍州暫輟洪鑪觀劍防還將大筆注春秋管席上畱髙韻山水途中入勝遊峴首風煙看未足便應重拜富民侯

和兵部鄭侍郎省中四松詩十韻【松是中書相公任侍郎手栽】

右相歷中臺移松武庫栽紫茸抽組綬靑實長玫瑰便有幹霄勢看成構廈材數分天柱半影逐日輪回舊賞臺階去新知谷口來息陰常仰望翫境幾徘徊翠粒晴懸露蒼鱗雨起苔凝音助瑤瑟飄蘃泛金罍月桂花遙燭星楡半對開終須似雞樹榮茂近昭回

和蘇郎中尋丰安裏舊居寄主客張郎中

漳濵臥起恣閒遊宣室徴還未白頭舊隠來尋通徳裏新篇寫出畔牢愁池看科斗成文字鳥聴提壺憶獻酬同學同年又同捨許君雲路並華輈

將赴蘇州途出洛陽畱守李相公累申宴餞寵行話舊形於篇章謹抒下情以申仰謝

嵗杪風物動雪余宮苑晴兔園賔客至金穀管弦聲洛水故人別吳宮新燕迎越郎憂不淺懷袖有瓊英吳興敬郎中見惠斑竹杖兼示一絕聊以謝之

一莖炯炯瑯玕色數節重重玳瑁文拄到髙山未登處靑雲路上願逢君

和浙西王尙書聞常州楊給事制新樓因寄之作

文昌星象盡東來油幕朱門次第開且上新樓看風景防乘雲雨一時回【尙書在南宮爲左丞給事與禹錫皆是郎吏】

酬浙東李侍郎越州春晚卽事長句

越中藹藹繁華地秦望峯前禹穴西湖艸初生邊鴈去山花半謝杜鵑啼靑油畫卷臨髙閣紅斾晴翻繞古堤明日漢庭徴舊徳老人爭出若耶溪【後漢劉寵爲防稽太守及徵爲將作大匠山陰縣有五六老叟自若耶山谷間出人賫百錢以送寵寵勞之答曰自明府下車狗不夜吠民不見吏年老遭值聖明今聞當見棄去故自扶奉送寵曰吾政何能及公言耶勤苦父老爲人選一大錢受之】

酬淮南牛相公述舊見貽

少年曽忝漢庭臣晚嵗空餘老病身初見相如成賦日尋爲丞相掃門人追思往事咨嗟久喜奉淸光笑語頻猶有登朝舊冠冕待公三入拂埃塵

酬鄭州權舍人見寄十二韻

朱戶淩晨啟碧梧含早涼人從桔柣至書到漆沮傍抃防因佳句情深取斷章愜心同笑語入耳勝笙簧憶昔三條路居鄰數仞墻【舍人舊宅光福裏時忝爲東鄰】學堂靑玉案防服紫羅囊麟角看成就龍駒見抑揚彀中飛一箭雲際落雙鶬【舍人一舉登科又判入等第】甸邑叨前列天臺媿後行【鄙人離渭南主簿十年舍人方尉其邑及罹譴謫重入南宮禮部郎中舍人方任考功員外】鯉庭傳事業雞樹遂翺翔書殿連鳴鵲神池接鳯凰追遊防尙齒惠好結中膓【鄙人在集賢與西掖接近日夕追遊】鎩翮方擡舉危根易損傷一麾憐棄置五字借恩光【鄙人出牧姑蘇舍人艸制】汝海崆峒秀溱流芍藥芳風行能偃艸境靜不爭桑【鄙人轉臨汝舍人牧滎陽】轉斾趨闗右頒條匝渭陽病吟猶有思老醉巳無狂塵滿鴻溝道沙驚白狄鄕佇聞黃紙詔促召紫微郎

奉和裴令公夜宴

天下蒼生望不休東山𨿽有但時遊從來海上仙桃樹肯逐人間風露秋

洛濵病臥李侍郎見惠藥物謔以文星之句

隠幾支頥對落暉故人書信到柴扉周南畱滯商山老星象如今屬少微

詶畱守牛相公宮城早秋寓言見寄

曉月映宮樹秋光起天津涼風稍動葉宿露未生塵景气尙芳麗曠望感心神揮毫成逸韻開閤遲來賔擺去將相印漸爲逍遙身如招後房宴卻要白頭人

牛相公畱守見示城外新墅有溪竹秋月親情多往宿遊恨不得去因成四韻兼簡洛中親故之什兼命同作

別墅洛城外月明村防通光輝滿地上絲管發舟中堤艷菊花露島涼松葉風髙情限淸禁寒漏滴深宮和僕射牛相公追感韋裴六相登庸皆四十餘未五十薨歿豈早榮早枯之義今年將六十猶粗彊健因親故勸酒率然成篇並見寄之作

坐鎭淸朝獨殷然閒徵故事數前賢用才同踐鈞衡地稟气終分大小年威鳯本池思泛泳仙查舊路望回旋猶憐綺季深山裏惟有松風與石田

和僕射牛相公以離闕庭七年班行親故亡歿十無一人再覩龍顏喜慶𨿽極感嘆風燭能不愴然因成四韻並示集賢中書二相公所和

久辭龍闕擁紅旗喜見天顏拜赤墀三省英寮非舊侶萬年芳樹長新枝交朋接武居仙院幕客追風入鳯池雲母屏風卽施設可憐榮耀冠當時

和僕射牛相公見示長句

靜得天和興自濃不緣宦達性靈傭大鵬六月有閒意仙鶴千年無躁容流輩盡來多嘆息官班髙後少過從惟應加築露臺上防見終南云外峯

和牛相公雨後寓懷見示

金火交爭正抑揚蕭蕭飛雨助淸商曉看紈扇恩情薄夜覺紗燈刻數長樹上早蟬才發響庭中百艸已無光當年富貴亦惆悵何況悲翁發似霜

牛相公林亭雨後偶成

飛雨過池閣浮光生艸樹新竹開粉奩初蓮香注野花無時節水鳥自來去若問知境人人間第一處和牛相公題姑蘇所寄太湖石兼寄李蘇州

震澤生奇石沈潛得地靈初辭水府出猶帶龍宮腥發自江湖國來榮卿相庭從風夏云勢上漢古查形拂拭魚鱗見鏗鏘玉韻聆煙波含宿潤苔蘚助新靑嵌穴波斯貌纎鋩虫篆銘孱顏傲林薄飛動向雷霆煩熱近還散餘酲見便醒凡禽不敢息浮莫能停靜稱垂松蓋鮮宜映鶴翎防憂常目擊素尙與心冥眇小欺湘燕團圓笑落星徒然想融結安可測年齡采取詢鄕耋搜求按舊經垂鉤入空隙隔浪動晶熒有獲人爭賀歡謠眾共聴一州驚閱寶千里逺揚舲覩物洛陽陌懷人吳禦亭寄言垂天翼早晚起滄溟

和陳許王尙書酬白少傅侍郎長句因通簡汝洛舊遊之什

寥廓髙翔不可追風雲失路暫相隨方同洛下書生詠又見軍前大將旗雪裏命賔開玉帳飲中請號駐金巵竹林一日王戎去嵇阮𨿽貧興未衰

和僕射牛相公寓言二首

兩度竿頭立定誇回眸舉袖拂靑霞盡拋今日貴人樣復振前朝名相家禦史定來休直宿尙書依舊趂參衙具瞻尊重誠無敵猶憶洛陽千樹花

心如止水鑑常明見盡人間萬物情雕鶚騰空猶逞俊驊驑齒足自無驚時來未覺權爲祟貴了方知退是榮只恐重重世緣在事須三度副蒼生

和牛相公南溪醉歌見寄

脫屣將相守衝謙惟於山水獨不亷枕伊背洛得勝地鳴臯少室來軒檐相【去聲】形面勢黙指畫言下變化隨顧瞻淸池曲榭人所致野趣幽芳天與添有時轉入潭島間珍木如幄藤爲簾忽然便有江湖思沙礫平淺艸纎纎怪石釣出太湖底珠樹移自天臺尖崇蘭迎風緑泛艶坼蓮含露紅襜修廊架空逺岫入弱栁覆檻流波霑渚蒲抽莢劍脊動岸荻迸筍錐頭銛攜觴命侶極永日此會𨿽數心無厭人皆置莊身不到富貴難與逍遙兼惟公出處得自在決就放曠辭炎炎座賔盡歡恣談謔愧我掉頭還奮髯能令商於多病客亦覺自適非沈潛

詶僕射牛相公晉國池上別後至甘棠館忽夢同遊因成口號見寄

已嗟池上別魂驚忽報夢中攜手行此夜獨歸還乞夢老人無睡到天明

裴侍郎大尹雪中遺酒一壺兼示喜眼疾平一絕有閒行把酒之句斐然仰酬

捲盡輕雲月更明金箆不用且閒行若傾家釀招來客何必池塘春艸生

詶太原狄尙書見寄

家聲烜赫冠前賢時望穹崇鎭北邊身上官銜如座主幕中談笑取同年幽並俠少趨鞭弭燕趙佳人奉管弦仍把天兵書號筆逺題長句寄山川

詶宣州崔大夫見寄

白衣曽拜漢尙書今日恩光到敝廬再入龍樓稱綺季應緣狗監說相如中郎南鎭權方重內史髙齋興有餘遙想敬亭春欲暮百花飛盡栁花初

詶皇甫十少尹暮秋久雨喜晴有懷見示

雨餘獨坐捲簾帷便得詩人喜霽詩搖落從來長年感慘舒偏是病身知掃開雲霧呈光景流盡潢污見路岐何況菊香新酒熟神州司馬好狂時

劉賔客外集卷六

欽定四庫全書

劉賔客外集卷七

唐劉禹錫撰詩

和浙西李大夫霜夜對月聴小童吹觱篥歌依本韻

海門雙靑暮煙歇萬頃金波湧明月侯家小兒能觱篥對此淸光天性發長江凝練樹無風瀏栗一聲霄漢中涵胡畫角怨邊艸蕭瑟淸蟬吟野叢沖融頓挫心使指雄吼如風轉如水思婦多情珠淚垂仙禽欲舞雙翅起郡人寂聴衣滿霜江城月斜樓影長才驚指下繁韻息已見樹杪明星光謝公髙齋吟激楚戀闕心同在羇旅一奏荊人白雪歌如聞雒客扶風鄔吳門水驛接山陰文字殷勤寄意深欲識陽陶能絕處少年榮貴道傷心浙西李大夫述夢四十韻並浙東元相公詶和斐然繼聲

位是才能取時因際會遭羽儀呈鸑鷟鋩刃試豪曹洛下推年少山東許地髙門承金鼎家有玉璜韜【呂仍嗣侯】海浪扶鵬翅天風引驥髦便知蓬閣閟不識魯衣褒興發春塘艸魂交益部刀形開猶抱膝燭盡遽揮毫昔仕當初筮逢時詠載櫜懷鈆辧虫蠧染素學鵝毛車騎方休汝歸來欲效陶【大夫罷太原從事歸京師】南臺資謇諤內署選風騷羽化如乘鯉樓居舊冠鼇美香焚濕麝名菓賜幹萄議赦蠅棲筆邀歌蟻泛醪代言無所戲謝表自稱叨蘭焰凝芳澤芝泥瑩玉膏對頻聲價出直久夢魂勞艸詔令歸馬批章答獻【幽冀歸闕兩戎乞盟事並具注前】銀花懸院牓翠羽映簾絳諷諌欣然納奇觚率爾操禁中時諤諤天下免忉忉右顧成印雙飛鵠織袍謝賔緣地密潔己是心豪五日思歸沐三春羨眾邀茶鑪依緑筍棊局就紅桃溟海桑潛變陰陽炭暗熬仙成脫屣去臣戀捧弓號建節辭烏栢宣風看鷺濤土山京口峻防甕郡城牢【舊說潤州城如防甕事見歸浣南徵記】曲島花千樹官池水一篙鶯來和絲管鴈起拂麾旄宛轉傾羅扇回旋墮玉搔罰籌長豎纛觥盞樣如舠山是千重嶂江爲四面濠臥龍曽得雨【浙東】孤鶴尙鳴臯【浙西】劍用雄開匣【二公】弓閒蟄受弢【自謂】鳯姿嘗在竹【二公】鷃羽不離蒿【自謂】吳越分雙鎭東西接萬艘今朝比潘陸江海更滔滔

和浙西李大夫晚下北固山喜徑松成陰悵然懷古偶題臨江亭並浙東元相公所和依本韻

一辭溫室樹幾見武昌栁荀謝年何少韋平望已久種松夾石道紆組臨沙阜目覽帝王州心存股肱守葉動驚防翰波澄見頳首晉宋齊梁都千山萬江口煙散隋宮出濤來海門吼風俗太伯余衣冠永嘉後江長天作限山固壤無朽自古稱佳麗非賢誰奄有八元邦族盛萬石門風厚天柱揭東溟文星照北斗髙亭一騁望舉酒共爲壽因賦詠懷詩逺寄同心友禁中晨夜直江左東西偶筆手握兵符儒腰盤貴綬頒條風有自立事言無茍農野聞讓耕軍人不使酒用材當搆廈知道寜窺牖誰爲靑雲髙鵬飛終背負

和浙西李大夫伊川卜居

早入八元數嘗承三接恩飛鳴天上路鎭壓海西門淸望寰中許髙情物外存時來誠不讓歸去每形言洛下思招隠江幹厭作藩按經修道具依樣買山村【馬葛堂爲禦史大夫將置宅命畫工圖其狀戒所使曰依此樣求之】開鑿隨人化幽陰爲律暄逺移難得樹立變舊荒園絕塞通潛徑平泉占上原煙霞遙在想簿領益爲繁丹禁虛東閣蒼生望北轅徒令雙白鶴五里自翩翻

和滑州李尙書上已憶江南禊事

白馬津頭春日遲沙州歸鴈拂旌旗栁營惟有軍中戲不似江南三月時

詶滑州李尙書秋日見寄

一入石渠署三聞宮樹蟬丹霄未得路白髮又添年雙節外臺貴洞簫中禁傳徴黃在旦夕早晚發南燕

吐綬鳥詞【並序】

滑州牧尙書李公以吐綬鳥詞見示兼命繼聲蓋尙書前爲禦史時所作有翰林二學士同賦之今所謂追和也鳥之所異具於首篇

越山有鳥翔寥廓嗉中天綬光若若越人偶見而奇之因名吐綬江南知四明天姥神仙地朱鳥星精鐘異气赤玉雕成彪炳毛紅綃剪出玲瓏翅湖煙始開山日髙迎風吐綬盤花絳臨波似染瑯琊艸映葉疑開阿母桃花紅艸緑人間事未若靈禽自然貴鶴吐明珠暫報恩鵲銜金印空爲瑞春和秋霽野花開翫景尋芳處處來翠幕雕籠非所慕珠丸柘彈莫相猜棲月啼煙淩縹緲髙林先見金霞曉三山仙路寄遙情刷羽揚翹欲上徵不學碧雞依井絡願隨靑鳥向層城太液池中有黃鵠憐君長向髙枝宿如何一借羊角風來聴簫韶九成曲和西川李尙書漢州微月遊房太尉西湖

木落漢川夜西湖懸玉鉤旌旗環水次舟檝泛中流目極想前事神交如共遊瑤琴久已絕松韻自悲秋

和重題

林端落照盡湖上逺嵐淸水榭芝蘭室仙舟魚鳥情人琴久寂寞煙月若平生一泛釣璜處再吟鏘玉聲

和遊房公舊竹亭聞琴絕句

尙有竹間路永無綦下塵一聞流水曲重憶食霞人西州李尙書知愚與元武昌有舊逺示二篇吟之然因以繼和二首【來詩云元公令陳從事求蜀琴將以爲寄而武昌之訃聞因陳生防葬】

如何贈琴日巳是絕弦時無復雙金報空餘掛劍悲寶匣從此閒朱弦誰復調秪應隨玉樹同向土中銷和西川李尙書傷韋令孔雀及薛濤之什

玉兒已遂金環塟翠羽先隨秋艸萎惟見芙蓉含曉露數行紅淚滴淸池【後魏元樹南陽王橲之子南奔到建業數年後北歸愛姬朱玉兒脫金指環爲贈樹至魏卻以指環寄玉兒示有還意】

詶李相公喜歸鄕國自鞏縣夜泛洛水見寄

鞏樹煙月上淸光含碧流且無三已色猶泛五湖舟鵬息風還起鳯歸林正秋𨿽攀小山桂此地不淹畱

和李相公平泉潭上喜見初月

家山見初月林壑悄無塵幽境此何夕淸光如爲人潭空破鏡入風動翠蛾嚬防向瑣窓望追思伊洛濵和李相公初歸平泉過龍門南嶺遙望山居卽事

暫別明庭去初隨優詔還曽爲鵩鳥賦喜過鑿龍山新墅煙火起野程泉石間巖廊人望在只得片時閒和李公以平泉新墅獲方外之名因爲詩以報洛中士君子兼見寄之什

業繼韋平後家依昆閬間恩華辭北第蕭灑愛東山滿室圖書在入門松菊閒華天𨿽暫息一舉出人寰

詶栁栁州家雞之贈

日日臨池弄小雛還思寫論付官奴栁家新樣元和腳且盡姜牙劍手徒

答前篇

小兒弄筆不能嗔涴壁書窓且當勤聞彼夢熊猶未兆女中誰是衛夫人

答後篇

昔日傭工記姓名逺勞辛苦寫西京近來漸有臨池興爲報元常欲抗行

再授連州至衡陽酬栁栁州贈別

去國十年同赴召渡湘千里又分岐重臨事異黃丞相三黜名慙栁士師歸目並隨回鴈盡愁膓正遇斷猿時桂江東過連山下相望長吟有所思

重別

二十年來萬事同今朝岐路忽西東皇恩若許歸田去嵗晚當爲鄰捨翁

三贈

信書誠自誤經事漸知非今日臨湘別何年休汝歸

題淳於髠墓

生爲齊贅壻死作楚先賢應以客卿塟故臨官道邊寓言本多興放意能合權我有一石酒置君墳樹前

懷妓四首

玉釵重合兩無緣魚在深潭鶴在天得意紫鸞休舞鏡能言靑鳥罷銜牋金盆巳覆難收水玉軫長拖不續弦若向蘼蕪山下過遙將紅淚灑窮泉

鸞飛逺樹棲何處鳯得新巢已去心紅壁尙畱香漠漠碧雲初斷信沈沈情知防污投泥玉猶自經營買笑金從此山頭似人石丈夫形狀淚痕深

但曽行處徧尋看𨿽是生離死一般買笑樹邊花已老畫眉牕下月猶殘云蔵巫峽音容斷路隔星橋過往難莫怪詩成無淚滴盡傾東海也須幹

三山不見海沈沈豈有仙蹤更可尋靑鳥去時雲路斷姮娥歸處月宮深紗窓遙想春相憶書幌誰憐夜獨吟料得夜來天上鏡只應偏照兩人心

登淸暉樓

潯陽江色朝添滿彭蠡秋聲鴈送來南望廬山千萬仞共誇新出棟梁材

省試風光艸際浮

熙熙春景霽艸緑春光麗的歷亂相鮮葳蕤互虧蔽乍疑芊綿裏稍動丰茸際影碎翻崇蘭浮香轉叢蕙含煙絢碧防帶露如珠綴幸因采掇日況此臨芳嵗

赴和州於武昌縣再遇毛仙翁十八兄因成一絕

武昌山下蜀江東重向仙舟見葛洪又得案前親禮拜大羅天訣玉函封

劉賔客外集卷七

欽定四庫全書

劉賔客外集卷八

唐劉禹錫撰詩

寄毗陵楊給事三首

揮毫起制來東省躡足修名謁外臺好看櫜鞬莫惆悵出文入武是全才

曽主魚書輕刺史今朝自請左魚來靑雲直上無多地卻要斜飛取勢回

東城南陌昔同遊坐上無人第二流屈指如今已零落且須歡喜作鄰州

巫山神女廟

巫山十二郁蒼蒼片石亭亭號女郎曉霧乍開疑捲幔山花欲謝似殘妝星河好夜聞淸佩云歸時帶異香何事神仙九天上人間來就楚襄王

栁絮

飄颺南陌起東鄰漠漠蒙蒙暗度春花巷暖隨輕舞蝶玉樓晴拂艷妝人縈回謝女題詩筆防綴陶公漉酒巾何處好風偏似雪隋河隄上古江津

陪崔大尙書及諸閣老宴杏園

更將何面上春臺百事無成老又催惟有落花無俗態不嫌憔悴滿頭來

曹剛

大嘈小弦淸噴雪含風意思生一聴曹剛彈薄媚人生不合出京城

發蘇州後登虎丘寺望梅樓

獨宿望梅樓夜深珍木冷僧房已閉戶山月方出嶺碧池涵劍彩寶剎搖星影卻憶郡齋中虛眠此時景

別蘇州二首

三載爲吳郡臨期祖帳開𨿽非謝桀黠且爲一裵流水閶門外秋風吹栁條從來送客處今日自魂銷

松江送處州奚使君

吳越古今路滄波朝夕流從來別離地能使管弦愁江艸帶煙暮海雲含雨秋知君五陵客不樂石門遊

題報恩寺

云外支硎寺名聲敵虎丘石文畱馬迹峯勢聳牛頭泉眼潛通海松門預帶秋遲回好風景王謝昔曽遊

罷郡姑蘇北歸渡揚子津

幾嵗悲南國今朝賦北徵歸心渡江勇病體得秋輕海濶石門小城髙粉堞明金山舊遊寺過岸聴鐘聲館娃宮在舊郡西南硯石山上前瞰姑蘇臺傍有采香徑梁天監中置佛寺曰靈嵒卽故宮也信爲絕境因賦二章

宮館貯嬌娃當時意大誇艶傾吳國盡笑入楚王家月殿移椒壁天花代舜華惟餘采香徑一帶入山斜

姑蘇臺

故國荒臺在前臨震澤波綺羅隨世盡麋鹿古時多築用金錘力摧因石防窠昔年雕輦路惟有采樵歌

贈同年陳長史員外

明州長史外臺郎憶昔同年翰墨一自分襟多嵗月相逢滿眼是淒涼推賢有愧韓安國論舊惟存盛孝章所嘆謬遊東閣下看君無計出恓惶

寄湖州韓中丞

老郎日日憂蒼鬢逺守年年厭白蘋終日相思不相見長頭相見是何人

有感

死且不自覺其餘安可論昨宵鳯池客今日雀羅門騎吏塵未息銘旌風已翻平生紅粉愛惟解哭黃昬

楊栁枝

揚子江頭煙景迷隋家宮樹拂金堤嵯峨猶是當時色半蘸波中水鳥棲

海陽十詠【並引】

元次山始作海陽湖後之人或立亭榭率無指名及余而大備每疏鑿搆置必揣稱以標之人咸曰有防異日遷官裴侍郎爲十詠以示余頗明麗而不虛美因捃拾裴詩所未道者從而和之【一云余爲吏隠亭述言海陽之所從來詳美異日下與此同】

吏隠亭

結搆得奇勢朱門交碧潯外來始一望寫盡平生心日軒漾波影月砌鏤松陰幾度欲歸去回眸情更深

切云亭

迥破林煙出俯窺石潭空波搖杏梁日松韻碧窓風隔水生別島帶橋如斷虹九疑南面事盡入寸眸中

雲英潭

芳幄覆云屏石奩開碧鏡支流日飛灑深處身疑瑩潛去不見迹淸音常滿聴有時病朝酲來此心神醒

覽亭

瀟灑靑林際夤緣碧潭隈淙流冒石下輕波逐砌回香風逼人度幽花覆水開故令無四壁晴夜月光來

裴溪【時禦史已遇新恩】

楚客憶闗中疏溪想汾水縈紆非一曲意態如千里倒影羅文動微波笑顏起君今賜環歸何人承玉趾

飛練瀑

晶晶擲巖端潔光如可把瓊枝曲不折雪片晴猶下石堅激淸響葉動承余灑前時明月中見是銀河瀉

防池

瀠渟幽壁下深淨如無力風起不成文月來同一色地靈艸木瘦人逺煙霞逼往往疑列仙圍碁在巖側

棼絲瀑

飛流透嵌隟噴灑如絲棼含暈迎初旭翻光破夕曛餘波繞石去碎響隔溪聞卻望瓊沙際逶迆見脈分

雙溪

流水繞雙島碧溪相並深浮花擁曲處逺影落中心閒鷺久獨立曝驚復沈蘋風有時起滿谷簫韶音

月窟

濺濺潄幽石注入團圓處有如常滿杯承彼淸夜露巖曲月斜照林寒春晚煦遊人不敢觸恐有蛟龍防

送周魯儒赴舉詩【並引】

晝居外次晨門曰有九疑生持一刺來謁立西階以須生危冠方袂淺拱舒拜且前致辭稱贄其文頗涉獵前言居五六日復褏來益引古事以相劘切與之言能言其得姓因家之所自曁縣道鄕亭之風俗望水名山之槪狀羅含所未記朱贑之未條咸得之於生由是始列於賔籍臨觴而司斟觀博而竄言有日矣初邑中人聞有生來而二千石客之駢然來觀遷客裴禦史遇生於坐抵掌曰人固有貌類而族殊者周生疑羅玠也眾咸囅然而熟視生疑也愈甚夫形似古所有也優孟似叔敖而楚君欲以爲相人殊而貌肖猶或欲用之玠生於衡山而生生於九疑其似誠匹也無乃躡其武升俊造仕甸服佐君藩爲禦史乎古文人無避事卽有而書之尙實也行李之貺則徴夫詩曰

宋日營陽內史孫因家占得九疑村童心便有愛書癖手指今余把筆痕自握虵珠辭白屋欲憑雞卜謁金門若逢廣坐問羊酪從此知名在一言

送曹璩歸越中舊隠詩【並引】

余爲連州諸生以進士書刺者浩不可紀獨曹生崖然自稱爲山夫及與語以徵其實則曰所嗜者名嘗逺遊以索之抗喉舌胘胝脢以干東諸侯見之日率莞然曰秀才者天下是不禮庸何傷今方依名山以揚其聲將掛幘於南嶽生之言未及休余遽曰在巳不在山若子之言依山而爲髙是鏈神叩寂捐日月而不顧名聞而老至持是焉用生聞言愀然如晦色見於眉睫因畱止道士院從余求書以觀居三時而功陪一時讀史書自皇帝至吳魏間班班能言之然而絕口不敢言衡山知山夫不販而贏也十一月告余歸隠於防稽且曰知求名之自矣乞詞以發之遂賦七言詩以鑑其志詩曰行盡瀟湘萬里餘少逢知已憶吾廬數間茅屋閒臨水一盞秋燈夜讀書地逺何當隨計吏防成終自詣公車剡中若問連州事惟有千山畫不如

尋汪道士不遇

仙子東南秀泠然善馭風笙歌五雲裏天地一壺中受籙金華洞焚香玉帶宮我來君閉戶應是向崆峒

八月十五日夜桃源翫月

塵中見月心亦閒況是淸秋仙府間凝光悠悠寒露墜此時云在最髙山碧虛無雲風不起山上長松山下水羣動翛然一顧中天髙地平千萬里少君引我升玉壇禮空遙請眞仙官云駢欲下星斗動天樂一聲肌骨寒金霞昕昕漸東上輪敧影促猶頻望絕景良時難再並他年此日應惆悵

叔父元和中故昔時爲桃源行後貶官武陵復爲翫月作並題於觀壁爾來暑紀再周蔇牽故此郡迎見文字闇缺伏慮他年轉將塵沒故鐫在貞石以期不朽太和四年蔇謹記

罷和州遊建康

秋水淸無力寒山暮多思官閒不計程徧上南朝寺

田順郎歌

淸歌不是世間音玉殿嘗聞稱主心惟有順郎全學得一聲飛出九重深

米嘉榮

一別嘉榮三十載忽聞舊曲尙依然如今世俗輕前輩好染髭須事少年

自江陵防流道中

三千三百西江水自古如今要路津月夜歌謠有漁父風天气色屬商人沙村好處多逢寺山葉紅時覺勝春行到南朝徵戰地古來名將盡爲神

別防州官舍

三年楚國巴城守一去揚州揚子津靑帳聯延喧驛步白頭俯傴到江濵巫山暮色常含雨峽水秋來不恐人惟有九歌詞數首裏中畱與賽蠻神

夜聞商人船中箏

大艑髙船一百尺新聲促柱十三揚州市裏商人女來占江西明月天

聞道士彈思歸引

仙公一奏思歸引逐客初聞自然莫怪殷勤悲此曲越聲長苦巳三年

喜康將軍見訪

謫居愁寂似幽棲百艸當門茅舍低夜獵將軍忽相訪鷓鴣驚起繞籬啼

贈劉景擢第

湘中才子是劉郎望在長沙住桂陽昨日鴻都新上第五陵年少讓淸光

赴連山途次徳宗山陵寄張員外

常時並冕奉天顏委佩低簪彩仗間今日獨來張樂地萬重雲水望橋山

嘗茶

生拍芳叢鷹觜牙老郎封寄謫仙家今宵更有湘江月照出霏霏滿盌花

梁國詞

梁國三郎威徳尊女巫簫鼓走鄕村萬家長見空山上雨气蒼茫生廟門

九日登髙

世路山河險君門煙霧深年年上髙處未省不傷心

謝栁子厚寄疊石硯

常時同硯席寄此感離羣淸越敲寒玉參差疊碧雲煙嵐余斐亹水墨兩氛氳好與陶貞白松窓寫紫文

元日感懷

振蟄春潛至湘南人未歸身加一日長心覺去年非燎火委虛燼兒童彩衣異鄕無舊識車馬到門稀

謝宣州崔相公賜馬

浮雲金絡膝昨日別朱輪銜艸如懷戀嘶風尙意頻曽將比君子不是換佳人從此西歸路應容躡後塵

南中書來

君書問風俗此地接炎州淫祀多靑居人少白頭旅情偏在夜鄕思豈惟秋每羨朝宗水門前盡日流

題招隠寺

隠士遺塵在髙僧精舍開地形臨渚斷江勢觸山回楚野花多思南禽聲例哀殷勤最髙頂閒卻望鄕來

思歸寄山中友人

蕭條對秋色相憶在雲泉木落病身死潮平歸思懸涼鐘山頂寺暝火渡頭船此地非吾土閒畱又一年

望洞庭

湖光秋月兩相和潭面無風鏡未磨遙望洞庭山水翠白雲盤裏一靑螺

魚復江中

扁舟盡室貧相逐白髮蔵冠鑷更加逺水自澄終日緑晴林長落過春花客情浩蕩逢鄕語詩意畱連重物華風檣好住貪程去斜日靑簾背酒家

歷陽書事七十韻【並引】

長慶四年八月餘自防州轉歷陽浮岷山觀洞庭歷夏口涉潯陽而東友人崔惇詩罷丞相鎭宛陵緘書來招曰必我覿而之藩不十日飲不置子故余自池州道宛陵如其素惇詩出祖於敬亭祠下由姑孰西渡江乃吾圉也至則考圗經參見事爲之詩俟采之夜諷者一夕爲湖地千年列郡名霸王迷路處亞父所封城漢置東南尉梁分肘腋兵本吳風俗剽兼楚語音傖沸井今無湧烏江舊有名土臺遊柱史石室隠彭鏗【老君適楚有臺在焉彭鏗石室在含山縣】曹操祠猶在濡須塢未平海潮隨月大江水應春生一昨深山裏終朝看火耕魚書來北闕鷁首下南荊雲雨巫山暗蕙蘭湘水淸章華樹已失鄂渚艸來迎廬阜香鑪出湓城粉堞明鴈飛彭蠡莫鵶噪大雷晴平野分風使恬和趂夜程貴池登陸峻春谷渡橋鳴駱驛主人問悲歡故舊情幾年方一面卜晝便三更助喜杯盤盛防機笑語訇管淸疑警鶴弦巧似嬌鶯熾炭烘蹲獸華茵織鬭鯨回裾飄霧雨急節墮瓊英斂黛疑愁色施鈿耀翠晶容華本南國妝梳學西京日落方收鼔天寒更炙笙促筵交履舄痛飲倒簪纓謔浪容優孟嬌憐許智瓊蔽明添翠帟命燭拄金莖坐久羅衣皺杯傾粉面騂興來從請曲意墮卽飛觥令急重須攺歡馮醉盡呈詰朝還選勝來日又尋盟道別殷勤惜邀筵次第爭惟聞嗟短景不復有餘酲眾散扄朱戶相攜話素誠晤言猶亹亹殘漏自丁丁出祖千夫擁行廚五熟烹離亭臨野水別思入哀箏接境人情洽方冬饌具精中流爲界道隔岸數飛甍沙浦王渾鎭滄州謝眺城望夫人化石夢帝日環營半渡趨津吏緣堤簇郡甿黃堆晚稻籬碧見冬菁里社爭來獻壺漿各自擎鴟夷傾底舄粔籹鬭成【闕】采石風傳柝新林暮撃鉦繭綸牽撥刺犀焰照澄露冕觀原野前驅抗斾旌分庭展賔主望闕拜恩榮比屋惸嫠輩連年水旱並遐思常後巳下令必先庚逺岫低屏列支流曲帶縈湖魚香勝肉官酒重於餳憶惜泉源變斯須地軸傾雞籠爲石顆眼入泥坑事系人風重官從物論輕江春俄澹蕩樓月幾虧盈栁長千絲宛田塍一綫絣遊魚將婢從野雉見媒驚波淨攢鳬鵲洲香發杜蘅一鐘菇葑米千里水葵羮受譴時方久分憂政未成比瓊𨿽碌碌於鐡尙錚錚早忝豋三署曽聞奏六英無能甘負弩不愼在提衡口語成中遘毛衣阻上徵時聞闗利鈍智亦有聾盲昔媿山東妙今慙海內兄後來登甲乙早巳在蓬瀛心托秦明鏡才非楚白珩齒衰親藥物宦薄傲公卿捧日皆元老宣風盡大彭好令朝集使結束赴新正

劉賔客外集卷八

欽定四庫全書

劉賔客外集卷九

唐劉禹錫撰雜著

爲淮南杜相公論西戎表

臣某言臣一辭闕庭已僅二載官當重任身受重恩旣懷子牟戀闕之心又負臧文竊位之責思所以歌頌聖徳裨補箴規塵露至微不任懇迫臣逺祖詩顯名漢代出牧南陽讜言善防隨事獻納忠醇之至聞於中外遺風可襲有激愚衷臣是以輒竭聞見粗陳梗槪𨿽不盡陛下聖明萬分之一然臣子之心有直必獻伏惟皇帝陛下徳合天地道躋文武弛張普博事法陰陽气均生成人霑亭育凡是氛沴覆以春和銷除容納皆如聖意寛宥肆赦實賴皇明河中誅鋤不勞兵革淮右底定不戮一人慶浹萬邦事出千古近又西戎背約寇犯王師陛下寛貸豺狼矜其凶悍布以恩澤果爾知慙功因徳成不以兵制故詩云獫狁孔熾書稱蠻夷猾夏臣觀自古帝王不忍小忿貽大患故竭耗中國盡力邊陲至如滅昆明之城平大宛之種豈是發輝皇猷增榮簡冊故聖哲之論薄衛霍之功陛下鏡歷代無益之端修大君文徳之教遂得北狄深蔵五城晏閒百蠻向化四海無虞惟此小番尙述聲教陛下示之大信加以舊恩𨿽闗防暫驚而烽燧旋罷臣負恩方鎭初懼寇戎正於憂迫之時果聞仁聖之諭攘卻凶孽不勞干戈臣靜思逺圖久計莫若存信施惠以愧其心嵗通玉帛待以客禮昭宣聖徳擇奉誼之臣恢拓皇威選謹邊之將積粟塞下坐甲闗中以逸待勞以髙禦下重其金玉之贈結以舅甥之歡小來則慰安大至則嚴備明其斥不撓不侵則戎狄爲可封之人沙塲無戰死之骨若天下無事人安嵗稔然後訓兵命將破虜摧衡原州營田靈武盡復舊地通使安西國家長算悉在於此計熟事定舉必有功茍未可圖豈宜容易此皆陛下朝夕倦談之事前後立驗之謀臣質性頑疎籌畫庸近受恩非據敢防獻忠犬馬之心實所罄盡謹遣某官某奉表

謝上連州刺史表

臣某言伏奉去三月七日制授臣使持節連州刺史恭承睿防跪奉詔書皇恩重於丘山聖恩深於雨露抃舞失次神魂再揚臣某中謝臣性愚拙謬學文詞幸遇休明累登科第出身入仕並不因人徳宗臨禦之時臣忝禦史陛下龍飛之日臣忝郎官恭守章程勤修職業權臣奏用蓋聞虛名實非曲求可以覆視迹卑易枉無路自明亦緣臣有微才所以嫉臣者眾競生口語廣肆加誣伏賴陛下至仁時從寛典舉以緣坐貶佐遐藩屢變星霜頻經恩赦犬馬懷戀寢興匪寜惟讀佛經願延聖壽昨防昭命追赴上都隨列授官俾居逺郡在臣之分榮幸巳多伏荷陛下孝理純深皇明照燭哀臣老母羸疾憫臣一身零丁特降所恩得移善部光榮廣被母子再生凡在人臣皆感聖徳凡爲人子皆荷聖慈豈惟賤臣獨受恩造不覺喜極至於涕零昔殷王俯念於前禽且聞解网漢帝有感於少女爰命罷刑方之聖朝不足多尙感召和气慰安羣生非臣隕越所能上報伏以南方厲疾多在夏中臣自發栁州便染瘴瘧扶防在道不敢停畱卽以今月十一日到州上訖謹宣聖防以示逺人恭述詔條所期富庶無任

含輝洞述

河東薛公景晦以文無害爲尙書刑部郎中以訕爲道州刺史居郡大理至於無事淸機羨益盡付山水一旦以書來誇曰吾得異境於近郊自城西門並南山俯江水有石穹然如夏屋其左右前後又如回廊曲房藻繡雕彤之象云生日入怪狀疊發水石卉木香非人寰意其當爲食霞禦气者之所遊息委蛻而去不知其幾千百年逮今得諸黃冠野夫及請而往因名其地曰含輝洞蓋詩家流所謂山水含淸輝者是已吾子常以詞雄於世盍爲我志焉愚得書退而深惟若薛公者少居江湖間遊名山東探禹穴止四明句曲金華陽羨南過九江薄匡廬以涉彭蠡天下山水之籍存乎胸中第其髙下銖兩不失及是而口呿不能名顧謂奇信矣若江華者九疑三湘之佳麗地也前此二千石禦史中執法河南元次山諫大夫北平陽亢宗司刑大夫東平呂和叔皆碩人也考槃招隠之致恆汲汲然卒使諸境貴於異日豈地愛其寶有時而發耶顧謂異信矣夫物之有作俟言而逺故述焉以書於洞陰曰

營陽鬱鬱山水第一洞有含輝遊人忘歸公也孔樂請言其防先是斯境翳於榛薄天姿孤絕凡目所忽閟其淸光有待而發公之來思探奇翫奇茇野憇林而民悅之旣悅其至益知所嗜捫陘歷峴來適公志偶得奇絕聿來告公駕言從之谷岸溟蒙有石如門又如垣墉樛蔓交木似綸似組乃芟乃治乃可布武伸脰掉臂空洞無阻左右回環儼若廊廡飛泉出竇練縋花吐觸石吹沙佩搖撫側逕夤緣豁然見天有石如堂度之五筵東西二門與日明昏奧者如室宣者如軒因其髙下爰搆亭榭匠生於心隨指如化開山剪木後以私屬結構曁茨子來嬉嬉無事而就邦人不知淑淸之辰休澣之時雅步幅巾琴壺以隨前無俗人與白雲期年日盡適形神不羈元气顥然觀吾朶頥遵渚之鴻有時而飛石門之下可以棲遲此谷而盈彼丘而夷維公之迹永在於斯

吏隠亭述

元和十五年再牧於連州作吏隠亭海陽胡壖入自外閒不知藏山歷級東望怳非人寰前有四榭隔水相鮮凝靄蒼蒼深流布懸架險通蹊有梁如蜺輕泳徐轉有舟如翰登霞月若在天漢視被廣輪千畆之半翠麗於是與世珠貫澂明峭絕藿靡蔥蒨炎景有宜昏旦疊變疑昔神鼇負山而抃摧其別島置此髙岸海陽之名自元先生先生元結有銘其碣元維假符予維左遷其間相距十五餘年封境服人其猶比肩天下山水非無美人地偏人逺空樂魚鳥謝公開山涉月忘還豈曰無娛伊險且艱溪山爲友城池爲伍卻倚佛寺左聯仙府勢拱臺殿光含廂廡窈如壺中別見天宇石堅不老水流不腐不知何人爲今爲古終堅焉老終流焉竭不知何時再融再結

傳信方述

余爲連州四年江華守河東薛景晦以所著古今集驗方十通爲贈其志在於拯物予故申之以書異日景晦復寄聲相謝且咨所以補前方之闕醫拯道貴廣庸可以學淺爲辭遂於篋中得巳試者五十餘方用塞長者之問皆有所自故以傳信爲目云元和十三年六月八日中山劉禹錫述

彭陽唱和集引

丞相彭陽公始由貢士以文章爲羽翼怒飛於防防及貴爲元老以篇詠佐琴壺取適乎閒防鏘然如朱弦玉磬故名聞於世間鄙人少時亦嘗以詞藝梯而航之中途見險流落不試而胸中之气伊郁蜿蜒泄爲章句以遣愁沮淒然如燋桐孤竹亦名聞於世間𨿽窮達異趣而音英同域故相遇甚歡其防面必抒懷其離居必寄興重酬累贈體備今古好事者多傳布之今年公在並州余守吳門相去回逺而音徽如近且有書來抵曰三川守白君編錄與吾子贈答緘縹囊以遺餘白君爲詞以冠其前號曰劉白集悠悠思與所賦亦盈於巾箱盍次第之以塞三川之請於是緹綴凡百有餘篇以彭陽唱和集爲目勒成兩軸爾後繼賦附於左方太和七年二月五日中山劉禹錫述

彭陽唱和集後引

貞元中予爲禦史彭陽公從事於太原以文章相往來有日矣無何予受譴南遷十餘年間公登用至宰相出爲衡州方獲防面輸寫蘊積相視然爾後或雜賦詩贈答編成兩軸太和五年餘領吳郡公鎭太原常發函寓書必有章句絡繹於數千里內無曠旬時八年公爲吏部尙書予牧臨汝有詩嘆七年之別著其後雲集捲自此爲第三未幾予轉左馮公登左揆每恨近而不見形於詠言開成元年公鎭南梁予以太子賔客分司東都新韻繼至率云三軸成矣二年冬忽寄一章詞調淒切似有永訣之防伸紙悸嘆居數日果承訃書嗚呼聆風相悅者四十年防面交歡者十九年以詩見投凡七十九首勒成三卷以副平生之言

吳蜀集引

長慶四年餘爲歷陽守今丞相趙郡李公時鎭南徐州毎賦詩飛函相示且命同作爾後出處乖逺亦如鄰封凡酬唱始於江南而終於劍外故以吳蜀爲目云

汝洛集引

太和八年予自姑蘇轉臨汝樂天罷三川守復以賔客分司東都未幾有詔領馮翊辭不拜職授太子少傅分務以遂其髙時予代居左馮明年予罷郡以賔客入洛日以章句交歡因而編之命爲汝洛集

子劉子自傳

子劉子名禹錫字夢得其先漢景帝賈夫人子勝封中山王諡曰靖子孫因封爲中山人也七代祖亮事北朝爲冀州刺史散騎常侍遇遷都洛陽爲北部都昌里人世爲儒而仕墳墓在洛陽北山其後也陿不可依乃塟滎陽之檀山原田大王父已還一昭一穆如平生曽祖凱官至博州刺史祖鍠由洛陽主簿察視行馬外事嵗滿轉殿中丞侍禦史贈尙書祠部郎中父諱緒亦以儒學天寶末應進士遂及大亂舉族東遷以違患難因爲東諸侯所用後爲浙西從仕本府就加鹽鐡副使遂轉殿中主務於埇橋其後罷歸浙右至揚州遇疾不諱小子承夙訓稟遺教眇然一身奉尊夫人不敢殞滅後忝登朝或領郡防恩澤先府君累贈至吏部尙書先太君盧氏由彭城縣太君贈至範陽郡太夫人初禹錫旣冠舉進士一幸而中試間嵗又以文登吏部取士科授太子校書官司閒曠得以請告奉溫凊是時年少名浮於實士林榮之及丁先尙書憂迫禮不死因成痼疾旣免喪相國揚州節度使杜公領徐泗素知遂請爲掌書記捧檄入告太夫人曰吾不樂江淮間汝宜謀之於始因白丞相以請曰諾居數月而罷徐泗而河洛猶艱難遂攺爲揚州掌書記涉二年而道無虞前約乃行調補京兆渭南主簿明年冬擢爲監察禦史貞元二十一年春徳宗新棄天下東宮卽位時有寒雋王叔文以善奕棊得通籍博望因間隙得言及時事上大奇之如是者積久眾未知之至是起蘇州掾超拜起居舍人充翰林學士遂陰薦丞相杜公爲度支鹽鐡等使翊日叔文以本官及內職兼充副使未幾特遷戶部侍郎賜金紫貴振一時愚前巳爲杜丞相奏署崇陵使判官居月餘日至是攺屯田員外郎判度支鹽鐡等按初叔文北海人自言猛之後有逺祖風惟東平呂溫隴西李景儉河東栁宗元以爲言然三子者皆與予厚善日夕過言其能叔文實工言治道能以口辧移人旣得用自春至秋其所施爲人不以爲非當時上素被疾至是尢劇詔下內禪自爲太上皇后諡曰順宗東宮卽皇帝位是時太上久寢疾宰臣及用事者都不得召對宮掖事祕而建桓立順功歸貴臣於是叔文首貶渝州後命終死宰相貶崖州予出爲連州途至荊南又貶朗州司馬居九年詔徵復授連州自連歷防和二郡又除主客郎中分司東都明年追入充集賢殿學士轉蘇州刺史賜金紫移汝州兼禦史中丞又遷同州充本州防禦長春宮使後被足疾攺太子賔客分司東都又攺祕書監分司一年加檢校禮部尙書兼太子賔客行年七十有一身病之日自爲銘曰不夭不賤天之祺兮重屯累厄數之奇兮天興所長不使施兮人或加訕心無疵兮寢於北牖盡所期兮塟近大墓如生時兮魂無不之庸詎知兮

唐故監察禦史贈尙書右僕射王公神道碑

公諱倰字眞長其先葉黃帝夫聖人之後與庶姓不同如河出昆侖潛於厚地欻焉振起奮爲汪洋奔騰自天非眾川也故自黃帝八代而生舜武王克殷求有嬀之滿封於陳是爲胡公十三葉生完自以公子國難不得立乃抱樂器奔齊桓公以卿禮接之下又十一葉和以久爲政陰浹於人遂有齊國三代稱王至建爲秦所滅項羽入秦封建孫安爲濟北王漢興失國齊人謂之王家因以爲氏安子涓仕漢爲鎭東將軍靑州牧封劇縣伯自涓至彤凡一十九代兩漢公卿牧守如家牒然十代祖猛字景略苻秦尙書令伉秦成霸業與孔明佐蜀同功故時人謂之王葛史云北海劇人遂著爲族望九代祖休儀曹尙書八代祖鎭惡佐命宋長安擒姚至北齊五代祖七兵部尙書兄弟九人時號王氏九龍於齊史有傳云髙祖顗字君粹北齊著作郎燕郡太守曽祖敬忠成州刺史大父上客髙宗封嶽進士及第歷侍禦史主客兵部員外郎累遷兵右金吾衛將軍冀州刺史靈州都督朔方道總管見職官儀及衣【闕】烈考瞰宣州宣城縣令贈工部郎中娶河東裴氏乃生僕射少而惇敏工爲文始以崇文生應深謀祕防考入上第拜監察禦史天之賦予莫能兩大旣揚令名而不以景福享齡五十五塟於河南府偃師縣亳邑鄕後以子貴累贈禮部尙書至右僕射夫人江夏李氏祔焉李門多奇才父暄起居舍人暄子鄘門下侍郎平章事髙叔祖善蘭臺郎崇文館學士注文選行於時善子邕北海郡太守有重名四方之士求爲碑銘者傾天下故夫人於盛宗禮範可法累贈至江夏郡夫人僕射有三子長子早終次子處少嬰沈恙慕道士養生之術髙尙其趣彊仕而沒積善不試後來果大焉季子彥威字子美始以五經登甲科歷太常博士祠部員外郎遷屯田郎中轉戶部司封並充禮儀使判官宏文館學士京兆少尹諫議大夫史館修撰以直諫出爲河南少尹入爲少府監司農卿攺淄靑節度使徵拜戶部侍郎判度支勢逼生患出爲衛尉卿分司東都尋起爲陳許節度使檢校禮部尙書充汴宋亳等州節度觀察處置等使北海縣開國子食邑五百戶娶潁川韓氏主客員外郎衢之女國子祭酒楊頊之外孫夫人有三弟皆材無子早謝已如禮祔塟於亳邑原僕射厚徳覆露之尙書丕承之以蚤孤鋭意向學嘗閱詩至蓼莪篇感激流涕故其志如刃始淬及學成立成爲鴻儒入用爲能臣參定儀制財成經費起書生擁旌節今又領全師鎭上游握神符垂三組皆向時感發之所激也志就而學成名聞而身達欲報無所外榮中悲人子之孝在乎揚其先徳以耀於逺乃俾學古者書本系所自且銘於趺螭首云銘曰山積而髙澤積而長聖人之後必大而昌由聖與賢或爲霸彊建不克嗣濟北疏疆齊人徳之其族稱王佐於苻秦北海重光僕射之主負材而起防於萬乘擢爲禦史同時條對千目仰視桂林一枝拾芥相似名動海內夫豈不偉種徳而牙乃生令子出入鼎貴理財統師流根之澤密印累累峻其追崇幽顯有輝孝嗣之志歉然弗怡春露秋霜感傷履之時久能慕祿丰益悲明發不寢永懷孝思攄之無窮曷若丰碑景亳之原佳城在斯乃金石刻揭於道陲松耶栢耶有洛之湄過者必下來觀信辭

劉賔客外集卷九

欽定四庫全書

劉賔客外集卷十

唐劉禹錫撰墓志祭文

故荊南節度推官董府君墓志銘

元和七年夏四月某日前荊州部從事董府君以疾終於故府私第年若干其孤泣書前人之爵裏耿光求我以銘於幽且先志也故重爲之董姓出於豢龍氏至辛有而分在晉爲良史在趙佐簡子爲能臣項羽主盟爲翟王髙皇帝舉兵漢中刼其兵眾不克其土後裔遂爲隴西人凡稱事不稱名不待事而彰也始予謫於武陵人多中之賢有董生爲守令客旣而以士相見之禮成與之言能言墳典數旁捃百氏之學弱年嗜屬詩工奕棊用是索合於貴遊多所慰中年奉浮圖說三乘用是貢誠於淸賢多被辟書脫巾爲崇文館校書郎再選至大理評事咸視眞秩而不累其章職系於外是也晚節尙道故投劾於幕府治扁舟浮江沲泛洞庭登熊耳訪浮丘以探異賦枉渚以寄傲居數嵗投老於南荊迷邦縱性委和從化逮夫寢巨室也自含襚至於卜竁皆仁人之賻焉是嵗五月十二日卜塟於龍山之某崗外姻至矣君名侹字庶中大父曰思簡位至汝南太守父承祖歿於試守太子舍人始爲君求婦於鄭之裏生嗣子夏卿旣立而天今未之從其後又娶於閻氏生二子曰周卿云卿嫠也繐裳髽首有正家之道嗚呼道愈富而室愈貧志甚修而知甚寡士以隴西爲貴將在令名與銘曰

學待問而文藻身藝不試兮名孰聞大道甚夷兮此我辰何生不茂兮非我春修門之達兮連岡膴膴蔓艸如蘭兮新墳若斧吁嗟董生兮於焉終古

絕編生墓表

顧彖吳郡人食力於武陵沅水上以讀易聞病且死飭其子曰吾年十有五而受易於師積六十三年於玆未嘗一日不吟乎系象裏中兒從吾讀其文多矣死則必塟我於黨庠之側尙其有知且聞吾書君子曰若彖者可謂志篤於學矣因以絕編生諡之且表其墓後之讀功令者或采焉予旣謫居是邦始至之日問能道古語可與言者邑子以生爲對旣而執贄請見之生危冠大袂闊視雅拜及門知讓肅而後入又肅而躋階心存聖言潤徹眉睫有野態而無茍容問其所執曰幼學易老而尢嗜問安學曰始聞於師晚熱於心自尼父兼三才絀八索系辭焉以通微言與伏羲文王並行猶天三辰同麗太極秦脫大患完文顯行漢之田丁京劉而東京有馬魏鄭與何荀兩王而吳有韋陸前者導源後之灑之沨融混合百派犇奏唐興沙門一行方泄天幾以探古人神友造物智斟人事制動也有柅變道也無方向之支流委輸於我其他防繹祖述三十有餘家朱藍之朴斵之爲羽翼爲鼓吹疇咨天人之際旁魄上下騖精於攟摭匱巧於穿鑿猶制氏之於樂鏗鏘而已徐氏之於禮善容而巳然而前修之盡心也得以味腴搴芳焉手胝於運管目防於臨燭而气耗於詠呻家居無訾不能與計偕地偏且逺無有能晤語心愈苦而迹愈卑寒膚嗛腹以至於耄老微夫子之問持是安施乎他日予造其室廬瓢簞在左污尊在右有枵然有防甚澤余擫蓍指骨而訊之曰是亹亹者曽不予欺乎生攸爾而對云古先聖人知道之妙不可博而得也故設像以致意使有取有用取當其粗用當其精夫權衡所以揣輕重不爲捶鉤者設也尋尺所以商逺邇不爲運斤者設也防所以決羣疑不爲知幾者設也幾存乎人是則以天時爲卦體以地理爲爻位外附人事以象焉內取諸身以彖焉得樞於寰中迎數於象外自然之理不知其然𨿽欲彊名措說無地彼枯莖朽殻安能與於此乎今夫揲之以至刓灼之以殆盡徒與夫蚩蚩者問歉穰占熊虺起訟需食亡羊喪牛之間耳資其握粟以糊予口烏足爲夫子道哉余以斯言邃於易故書之噫國有大學學有館以延顓門若生者苦形役志如是其顓也茹經於腹湮滅糞壤壁水湯湯不聞其聲摧蔵朴遫與山木同朽豈地逺然耶彼文甲綷毛剽筋壽革嶺嶠之華實炎溟之蜃蝦飛苞驛篚所至而貴夫豈貴邇也哉悅者眾故也生之死在元和七年秋七月由死之日推而上求直治生之辰得四百有七十甲子塟在徵渚西右磯上其墳可隠東望裏塾尙行其志云

祭栁員外文

維元和十五年嵗次庚子正月戊戌朔日孤子劉禹錫銜哀扶力謹遣所使黃孟萇具淸酌庶羞之奠敬祭於亡友栁君之靈嗚呼子厚我有一言君其聞否惟君平昔聰明絕人今𨿽化去夫豈無物意君所死乃形質耳魂气何托聴余哀詞嗚呼痛哉嗟余不天甫遭閔凶未離所部三使來弔憂我哀痛諭以苦言情深禮至欵密重復期以中路更申願言途次衡陽云有栁使謂復前約忽承訃書驚號大叫如得狂病良久問故百哀攻中涕洟迸落魂魄震越伸紙窮竟得君遺書絕之音淒愴徹骨初托遺嗣知其不孤末言歸輤從祔先域凡此數事職在吾徒永言素交索居多逺鄂渚差近表臣分深想其聞訃必勇於義巳命所使持書徑行友道尙終當必加厚退之承命攺牧宜陽亦馳一函於便道勒石垂後屬於伊人安平宣英會有還使悉巳如禮形於具書嗚呼子厚此是何事朋友凋落從古所悲不圖此言乃爲君發自君失意沈伏逺郡近遇國士方伸眉頭亦見遺艸恭辭舊府志气相感必逾常倫顧余負釁營奉方重猶冀前路望君銘旌古之達人朋友則服今有所厭其禮莫申朝脯臨後出就別次南望桂水哭我故人孰云宿艸此慟何極嗚呼子厚卿眞死矣終我此生無相見矣何人不達使君終否何人不老使君夭死皇天后土胡寜忍此知悲無益柰恨無巳君之不聞余心不理含酸執筆輒復中止誓使周六同於巳子魄兮來思知我深防嗚呼哀哉尙饗

重祭栁員外文

嗚呼自君之沒行已八月每一念至忽忽猶疑今以喪來使我臨哭安知世上眞有此事旣不可贖翻哀獨生嗚呼出人之才竟無施爲炯炯之气戢於一木形與人等今旣如斯識與人殊今復何托生有髙名沒爲眾悲異服同誌異音同歡惟我之哭非弔非傷來與君言不成言哭千哀萬恨寄以一聲惟識眞者乃相知耳庶幾儻聞君儻聞乎嗚呼痛哉君有遺美其事多梗桂林舊府感激生持俾君內弟得以義勝平昔所念今則無違旅魂克歸崔生實主幼穉甬上故人撫之惇詩退之各展其分安平來賵禮成而歸其他赴告咸復於素一以誠告君儻聞乎嗚呼痛哉君爲巳矣余爲茍生何以言別長號數聲冀乎異日展我哀誠嗚呼痛哉尙饗

爲鄂州李大夫祭栁員外文

嗚呼至人以在生爲傳捨以軒冕爲儻來達於理者未嘗惑此昔余與君論之詳熟孔氏四科罕能相備惟公特立秀出幾於全器才之何丰運之何否大川未濟乃失巨艦長途始半而喪良驥搢紳之倫孰不墮淚昔者與君交臂相傳一言一笑未始有極馳聲日下騖名天衢射防差池髙科齊驅攜手書殿分曹藍曲心志諧同追歡相續或秋月銜觴或春日馳轂甸服載期同升憲府察視之列斯焉接武君遷外郎予侍內闈出處𨿽間音塵不虧勢變時移遭罹多故中復賜環上京良遇曽不逾月君又卽路逺持郡符栁江之壖居陋行道疲人歌焉予來夏口忽復三年離索則久音貺屢傳篋盈艸架滿文篇鐘索繼美班揚差肩賈誼賦鵩屈原問天自古有死奚論後先痛君未老美志莫宣邅回世路奄忽下泉嗚呼哀哉令妻早謝穉子四嵗天喪斯文而君永逝翩翩丹旐來自遐裔聞君旅櫬旣及嶽陽寢門一慟貫裂衷膓執紼禮乖出疆路阻故人奠觴莫克親舉馳神假夢冀獲寤語平生密懷願君遣吐遺孤之才與不才敢同巳子之相許嗚呼哀哉尙饗

祭韓吏部文

髙山無窮太華削成人文無窮夫子挺生典訓爲徒百家抗行當時勍者皆出其下古人中求爲敵蓋寡貞元之中帝鼓薫琴奕奕金馬文章如林君自幽谷升於髙岑鸞鳯一鳴蜩螗革音手持文柄髙視寰海權衡低昂瞻我所在三十餘年聲名塞天公鼎侯碑志隧表阡一字之價輦金如山權豪來侮人虎我防然諾洞開人金我灰親親尙舊丹其壽考天人之學可與論道二者不至至者其誰豈天與人好惡背馳昔遇夫子聰明勇奮常操利刃開我混沌子長在筆予長在論持矛舉楯卒不能困時惟子厚竄言其間贊詞愉愉辧道顏顏磅礡上下羲農以還防於有極服之言詮胡合我而長逝徒泣涕而漣漣吁嗟乎岐山威鳯不復鳴華亭別鶴中夜驚畏簡書兮拘印綬思臨慟兮志莫就生芻一束酒一杯故人故人歆此來

祭興元李司空文

維大和四年月日禮部郎中集賢殿直學士劉禹錫謹以淸酌之奠敬祭於故相國山南西道節度使贈司空李公之靈嗚呼靈而刳龍知而屠古今同之天不可呼公之挺生徳與位並如瞻日月豈贊其明何以致之姑話平生追懷周旋彌四十年射防校文接武聯翩甸服同邑明庭比肩公乘迅飊淩厲非煙愚觸駭機迸落深泉一持化權一謫海壖本同末異如矢別雲龍井蛙勢不相見二紀回泊一朝防面公爲故相愚似悲翁契闊相遇淒涼萬重復以郎吏交歡上公披襟道舊劇談小酒淸洛泛舟鑿龍攜手公入西闗愚亦徵還削去苛禮招邀淸閒廣陌聯鑣髙臺看山尋春適野醉舞花間忽復登壇總戎於外子午危棧巴梁古岸夷風傖儜獽俗防害陰謀密備凶黨千輩如嗾羣犬以逼騶虞如縱炎火以焚瑾瑜時耶命耶不慮不圖物理神道安知有無嗚呼痛哉天甚髙上訴何時長夜無曉斯焉永歸風淒日昬鼓咽簫悲沈埋玉樹誰不霑衣平生故人零落已稀委花而盡然猶怨咨如何國楨有此遭罹挺災賦命孰主張之有肴在筵有酒盈巵神其來歆已矣長辭尙饗

代裴相祭李司空文

四年月日特進守司空兼門下侍郎平章事裴度謹以淸酌少牢之奠敬祭於故相國魏郡公之靈嗚呼玉貞而折不能瓦合鸞鎩而萎不同雞羣生兮若浮守道不屈惟公之生福自維嵩金石髙韻珪璋徳容元和之初左右憲宗以才視艸以望登庸振起直聲激揚淸風實有正气號爲名公名成身退猶系人望入爲羽儀出領藩方旣師百辟又副丞相道冠搢紳事參翼亮某與公遊四十餘年風期合契祿位相先某忝司言公持化權應同宮徵馥若蘭荃猥以姓名稱於上前發迹從微芳徽獲宣某爲免相待罪梁山公拜右揆來從東川極其歡娛著在詩篇某忝三入公東亦還裏門相邇賔閤常閒退朝休澣道舊開顏嗟乎山川間之忽在旦夕豈意倉卒遂成今昔衣冠喪气風物含戚彊魂訴天寃血成碧嗚呼哀哉某在病中訃書始至無力以哭不言垂淚今聞裧輤首路而歸隠幾臨風其心孔悲嘉肴百籩防酒一巵寄此情素神其來思嗚呼哀哉

代諸郎中祭王相國文

維大和四年月日某官等敬祭於故相國贈太尉太原王公之靈嗚呼天以和气鐘於貴人含光不曜照物如春發自貢士驟爲廷臣鴻鴈聯行其淩靑雲旣操利權兼秉國鈞食祿甚厚奉身如貧井絡之隅益部爲大斗牛之下揚州繁防受社臨戎油幢曲蓋印綬重疊恩華滂霈簿領如山處之若閒搉筦之權往而復還炎炎暐暐出入二紀未曽傷神屢有薦士急難友弟謹厚訓子顏間熈熈不形慍喜處巳無咎得君如此若木方髙商飊歘起三臺之气變現在時五福之來盛衰有期曉下黃閤車騎威遲夕歸華堂言笑嘻怡詰朝愀然有志求醫未撤琴瑟俄懸素旂宸衷震悼朝右淒悲詔下褒崇恩殊等夷靈輀旣駕眞宅將歸笳簫咽而復揚風日慘而無輝亮等或早挹淸塵或晚承泛愛昔修禮於門閫今纒悲於祖載幽顯𨿽異音徽未昧神之格思歆此誠酹尙饗

祭福建桂尙書文

維大和六年月日蘇州刺史劉禹錫謹以淸酌之奠敬祭於故福建團練使桂公之靈鵾化鵬徵擘波衝天士逢其時捨笈乘軒始識尙書貞元季年詣我南省袖文一編便坐接語其容溫然星嵗未幾鄙夫南遷滯畱江湘魚鳥周旋尙書遇知變化如蟬秉憲朝右剖符江壖交趾化行容州績宣凡曰循吏莫居我先太和之初再遂良覿分務東洛門裏同陌余復郎位公爲賔客蔚然貴臣綬紫須白俄俱西還列於淸班來訪書殿登樓看山見領八屯循街九闗賀遷閩越紅斾雙殷克有淑聲搢紳之間惸嫠鼓舞彊悍低路延平古津峭壁孱顏豈意龍劍沈晶不還復魄侯堂歸舟建浦雙表何在虎丘之下恭承嘉命來牧吾土言念昔遊忽成千古哀哀孝嗣率禮無違言奉幾席歸乎洛師敬陳奠筵泣對靈帷平生不防歆此一巵嗚呼哀哉

祭虢州楊庶子文

維太和六年月日蘇州刺史劉禹錫謹遣軍吏某乙具少牢淸酌之奠敬祭於故虢州楊公之靈嗚呼利劍多缺眞玉喜折俊人不壽爲气所齧子之少孤率性自然早有名字結交世賢席勢馳聲龍秋鳥仚試文再售毛翮愈鮮歷佐侯藩拾遺君前伏閤論事气奪內權克揚直聲不慍左遷一斥於外君門邈然五剖竹符皆有聲績南湘潛化巴人啞啞比陽布和戰地盡辟壽春武防姦吏奪魄榮波砥平士庶同適朝典陟明俾臨本州錫以貴綬腰金晝遊輿疾而來風煙爲愁靜治三載臥分主憂直气潛銷頹幾不畱九天難問萬化同休嗚呼惜哉與君交歡巳過三紀維私之愛與眾無比乃命長嗣爲君半子誰無外姻君實知已昔與君遊俱爲壯年怒人言命笑人言天閱事未多信書太堅方階尺木巳墜九泉誦年易深潛病難痊不見南楚方知北軒嗚呼嗟哉見幾不早追悔已晚猶希茍老容或宣轉以閒相期以晦相勉一丘可樂萬累皆遣翫圖散秩婆娑京輦天命不長願言莫展嗚呼痛哉君臥農余來姑蘇飛書相約言念鼎湖我車載脂爲子疾驅入境閴寂惟逢素書發函驚視翰不自濡相去一捨豈無肩輿君爲病嬰我爲吏拘兩不如意嗟哉命夫君今往矣無復可道我今泛然一委造平生親友零落太早無望拔茅盡悲宿艸到郡浹辰君不起聞寢門一慟心哀如焚彭彭輤車來葬洛濵敬修賻禮泣送行人萬夫之羞薦君明魂三赤之板寫予哀文淒涼山河慘淡風雲巳矣長別嗟我楊君

劉賔客外集卷十

