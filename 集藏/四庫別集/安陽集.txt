

欽定四庫全書

集部三

安陽集

別集類二【宋】

提要

【臣】等謹案安陽集五十卷宋韓琦撰琦事迹具宋史本傳其集晁公武讀書志陳振孫書錄解題宋史藝文志俱作五十卷此本目次相符蓋卽原本琦歷相三朝功在社稷生平不以文章名世而詞气典重敷陳剴切有垂紳正笏之風呂祖謙編文鑑錄其文十首其中如論減省冗費論西夏請和論事時論靑苗諸篇皆正論凜然足覘其大節詩句多不事雕鏤自然髙雅黃花晚節一聨久爲世所傳誦而其他隨時抒興亦多寄托遙深江少虞事實類苑稱琦作喜雪一聨云危石蓋深鹽虎陷老枝擎重玉龍寒人謂其身在外而自任以天下之重固未免涉於附防非琦本防至於司馬光詩話稱其罷相守北京新進多淩侮之琦爲詩云風定晚枝蝴蜨閙雨勻春圃桔橰閒時人推其微婉彊至韓忠獻遺事稱琦在相臺作喜雨詩防句云須防慰滿三農望卻斂神功寂似無人謂此眞做出相業則實能得其寓意蓋蘊蓄旣深故直抒胸臆自然得風雅之遺固不徒以風雲月露爲工矣名臣言行錄載司馬光辭樞副時琦有書與文彥博東萊詩話載是時亦有二書與光吳師道禮部詩話載琦手書早夏三詩備蕭散閒適之趣皆安陽集所無又陸遊渭南集有韓忠獻帖跋稱西夏犯邊琦當禦戎重任後入輔帷幄陳謨畫防駕馭人才觀此帖可見今集中亦未載入蓋編次猶有所脫遺也此集之後舊附家傳十卷別錄遺事各一卷檢驗通考三書本各自爲目乃後人彚而附之今仍釐原帙別著錄於史部從其類焉乾隆四十一年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

集部三

安陽集目錄

別集類二【宋】

卷一

古風二十三首

卷二

古風二十二首

卷三

古風九首

卷四

律詩五十四首

卷五

律詩四十二首

卷六

律詩八十三首

卷七

律詩四十五首

卷八

律詩四十二首

卷九

律詩三十六首

卷十

律詩三十三首

卷十一

律詩三十二首

卷十二

律詩二十二首

卷十三

律詩二十三首

卷十四

律詩三十一首

卷十五

律詩三十二首

卷十六

律詩三十二首

卷十七

律詩三十三首

卷十八

律詩三十二首

卷十九

律詩三十八首

卷二十

律詩二十七首

卷二十一

記

卷二十二

序

卷二十三

雜文

卷二十四

表狀一

卷二十五

表狀二

卷二十六

表狀三

卷二十七

表狀四

卷二十八

表狀五

卷二十九

表狀六

卷三十

表狀七

卷三十一

表狀八

卷三十二

表狀九

卷三十三

奏狀一

卷三十四

奏狀二

卷三十五

奏狀三【札子附】

卷三十六

奏狀四【札子附】

卷三十七

書啟上

卷三十八

書啟下

卷三十九

書狀

卷四十

制詞

卷四十一

冊文

卷四十二

祭文上

卷四十三

祭文中

卷四十四

祭文下

卷四十五

挽辭

卷四十六

墓志一

卷四十七

墓志二

卷四十八

墓志三

卷四十九

墓志四

卷五十

墓志五

欽定四庫全書

安陽集卷一

宋韓撰古風二十三首

瓊花

惟揚一株花四海無同類年年后土祠獨比瓊瑤貴中含散水芳外團胡蝶戱酴醾不見香芍藥慚多媚扶疎翠蓋圓散亂眞珠綴不從眾格繁自守幽姿粹嘗聞好事家欲移京轂地旣違孤絜情終誤栽培意洛陽紅牡丹適時名轉異新榮托舊枝萬狀呈妖麗天工借顏色深淡隨人智三春愛賞時車馬喧如市艸木稟賦殊得失豈輕議我來首見花對花聊自醉

夜合

俗人之愛花重色不重香吾今得眞賞似矯時之常所愛夜合花淸芬逾眾芳葉葉自相對開斂隨陰陽不慚歷艸滋獨擅堯堦祥得此合歡名憂忿誠可忘茸茸紅白姿百和從風颺沈水燎庭檻薫陸紛纓裳彌月固未歇況玆夏景長凡目不我貴馥烈徒自將仲尼失滅明史遷疑子房以貌不以行舉世同悲傷予欲先馨徳羣艶孰可方直饒妖牡丹湏譲花中王

蜂蠆

事小不可忽義或戒蜂蠆蜂蠆之中人始意脫已害人兮怒一蠚爲報速睚眥白晝擿危巢夜燭窮纎介必獲而後已立死已爲快彼誠蓄微毒謂已有所賴失於小不忍而自取糜壊吁嗟陰巧徒毒萬蜂蠆大包潛中善良斷腕未足駭小或一身危甚則家族逮淵微如鬼神無隙可漏敗君子被戕賊守道不爲怪有時丑迹露事或無可柰一旦吾道行乃置之度外使其自愧縮似不容覆載非力不足較顧有盛徳在陰巧旣常幸蜂蠆胡不貸

啄木

剝剝復卜卜意若念良木營營求蠧心未獲空我腹或露一襠紅或展雙翅緑防緣都盧橦響弄羯皷曲捜索不知疲利觜信摧禿忽爾破姦宂種類無遺族內孽固難辧一發知潛伏彼實害珍材盡殄此非酷直疑天意深不使嗜粱肉專爲眾蠧仇待飫弗與足如令知庶味恣擇虫與粟杞梓任陰賊長啄罷攻觸飽食作羣飛時下泉沼浴歸鳴涼樹陰暮趂髙枝宿

來鳳

來鳳趨社期翩若天外至徘徊大廈間汲汲營巢意中心有所托自謂得其地銜泥兩吻瘡旦暮不少憇主人愛髙堂病爾如疣贅爾巢屢膚寸長梃輙摧墜胡爲不識嫌又續前功棄何處無蓬茅自足爲生計不爾卵而覆其禍愈非細予旣傷爾愚竊復探爾志孜孜不忍去欲動主人義萬一憐其勤庶獲息我類巨棟旣不撓出處安且貴其能無報乎惟守信無貳年年應來馴狎如兒稚雙雙軒戶前爲君作嘉致不學君家客去就惟勢利微羽一知歸至死不他詣

感花

雕堂瞰寶欄有花病不妍誰知窮山顚牡丹一尺圓寶欄鋤漑足窮山風日煎彼此不得地天道胡爲然兩適豈易得玆恨無窮年

落葉

人觀落葉悲我視落葉喜請看四序速次第若屈指風霜一瞬過望春時有幾榮固悴之端衰亦盛之始湏知眾木疎便是羣芳啟舉此較人事蓋不異物理否泰與消長反復殊未已醸酒整笙歌坐待新萌起

讀劉易春秋新解

夫子春秋之所記二百四十有二年謹嚴之法不可犯欲示萬世天子權禮樂徵伐必上出諸侯𨿽大莫得專周平東遷魯君隱王綱壊裂勿復聫天王所存位與號列國自用公承傳齊桓晉文無實義挾周徇已掩大愆不歸聖筆立中制誰其當罪誰其賢紛紛五傳角同異各專門戶執所偏遂令學者蹈迷徑不探元本遭覉牽至於歆向父子間亦反天性相鑱鐫何休杜預範輩離經附傳以臆箋膏肓廢疾互譏病𨿽欲鍼起難自痊前人文字安可數議難啾喞秋蟬有唐名儒陸淳者始開奧壌窺源泉我朝又得孫明復大明聖意疏重淵劉生新解最後出了無塞礙成通川所趍旨義極簡正撐拄異論牢且堅事不歸王皆不與逹經之志所以然詩三百可一言蔽曰思無邪而已焉方今四海大一統萬里號令猶君前安不思危易其治毋容僣亂生階緣往持此說助邦政坐令當扆尊如天

答孫植太博後園宴射

花稍防紅牙緑茁宴亭爽塏堋云列呼賔習射次序升體裁人人矜防挃六鈞力副百中藝由基注目老羿拽支左屈右何太工象弭急收如列缺湏臾一鏑入鵠心畫皷連轟盡聲喝後者審固意愈精有時大呼【去】劈箭筈惜哉最是毫釐差彩侯似動笴微防分明角勝各記暈將終或爲一箭奪當筵主籌令難犯大白時舉出正罰此禮自古尢所重矍圃去畱冝有別五善大抵主和容不止穿楊與穿札因憶當年黠叛非才誤授將軍鉞帳下貅十萬師力過生犀心似鉄天仁未許覆凶巢飭謹封垂禦侵越悍夫猛士志待騁貯塡憤气何由泄正值髙秋天气寒塞塲霜重嚴風刮約束偏裨整隊兵旌旗爍電戈矛雪驅出長郊閱奇陣離合應麾皆有節次引精銳較絕技控命中無虛發气豪馬健走危坡直下千尋未嘗蹷收軍校獵圍平原犬順人呼鷹解紲山麋衝軼犯勁矢崗兔奔跳迷狡穴大雕盤空不輕搏老狐仰視肝膽裂駐鞍賞獲犒部曲浪防酒車輪染血將軍未酣眾心醉耳後風生鼻頭熱此日淮藩奉寛詔朱輪慢輾行春轍鈴索聲沈訟牒稀優遊大可飬疏拙斜蒿靑靑鱭鱠新公醪香重醅才撥射堂對客且相娛不妨樂事陶嘉月襟懷聊與水雲閒夢魂猶寄闗山闊逢辰未立赫然勲破的求功眞瑣屑欲得心如外貎歡報國之誠盡攄豁

廣陵大雪

淮南常嵗冬猶燠今年陰沴何嚴酷黒云漫天素月昬大雪飛揚平壓屋風力軒號助其勢擺撼琳瑯摧凍木通宵徹晝不暫停堆積樓臺滿溪谷有時造出可憐態柳絮梨花亂紛撲乘溫變化雨聲來度日階庭恣淋漉幾縈寒霰不成絲驟集疎檐還掛瀑蟄蛙得意欲跳擲幽鷺無情成挫辱罾魚江叟冰透蓑賣炭野翁泥沒輻閭閻細民誠可哀三市不喧遊手束牛衣破解突無煙餓犬聲微饑子哭我聞上天主時澤亦有常數滋農谷膏潤均於一嵗中是謂年豊調玉燭此來盛冬過爾多卻慮麥秋欠霑足太守憂民仰天祝願掃氛霾防晴旭望晴不晴無柰何擁被醉眠頭更縮

答袁陟節推遊禪智寺

春去惜余景偶來郊外觀蕪城千古恨一顧殊悲酸荒祠枕大道尙記吳城邦逺近緑陰合水襯紅莢殘隴麥齊若翦隨風捲波瀾罷農喜有望守臣心粗寛蕭疎禪智寺壊址不甚完叢花亂芍藥籬竹摧瑯玕空有亭亭栢成行如筆端供帳具朝膳僚寀成淸歡小杜詩板暗樂石曾未刋乘興詣茶圃百步登平巒摘焙試烹啜甘挹零露漙午過倦微暑堤路騰歸鞍天子憂嵗旱引咎古所難列郡承新詔朝夕弗敢安況此行春意固不在遊盤朝廷責吏治莫若久其官政和气亦應災沴無由幹願循三載舊庶幾酬素防

和袁陟節推龍興寺芍藥

廣陵芍藥眞奇差名與洛花相上下洛花年來品格卑所在隨人趂髙價接頭著處騁新妍輕去本根無顧借不論姚花與魏花只供俗目陪妖奼廣陵之花性絕髙得地不移歸造化大豪大力或彊遷費盡雍【平】培無艶冶東君固是花之主千苞萬蕚從榮謝似矯東君泛愛心枉殺春風不肯嫁遂令天下走香名髣髴丹靑競誇詫以此揚花較洛花自合揚花推定覇其間絕色可粗陳天工著意誠堪訝仙家冠子鏤紅雲金綫妝治【平】無匹亞旋心體弱不勝枝寶髻欹斜猶墮馬冰雪肌膚一纈斑新試守宮明似赭雙頭兩兩最多情象物更呈鞍靣窊樓子亭亭欠姿媚特有怪狀堪圖寫見者方知畫不眞未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海渉三春三訪龍興舊僧捨問得龍興好事僧每嵗防承不敢暇後園栽植𨿽甚蕃及見花成由取捨出羣標致必驚人方徙矮壇臨大廈客來只見軒檻前國艶天姿相照射因知靈種本自然湏慿精識能陶冶君子果有育材心請視維揚種花者

嵗旱晚雨

慶曆丙戌夏旱气蒸如焚行路盡嬰居人猶中瘟墮鳥不收啄遊魚幾爛鱗絺綌亦難禦更值成雷蚊驕陽斷雨脈焦熬逾五旬農塍坐耗裂縱橫龜灼文眾目血坼眥日睇西郊云守臣防民病心亂千絲棼祈龍刻舒鴈縱陰開北門古法久弗驗羣祠益致勤徧走於境內神兮若不聞或時得泛灑蒙蒙才濕塵豊年望旣絕節俄秋分忽爾降大澍霄冥連日昏垂空狀戰防入霤疑傾盆禾田十九死彊漬枯槁根蕭稂賤易活勢茂如逢春蛙黽渴易滿泥躍嬉成羣濟物乃容易應時何艱辛轍鮒骨已壊徐激西江津穀黍霜已厚始調鄒律溫天气孰可問對之空气吞

喜雪答趙宗道學士

去年大雪如山積今年大旱千里赤凍民虛死麥實少稲子空幹無一獲陰陽之沴已過差物理固知當反極入冬和气漸融怡霈澤時時蘇土脈廣莫朝來一陣寒變作雪花紛亂坼瓊樹瑤臺豁眼明直疑悞到神仙宅城中喜色與歡聲並在髙樓歌舞席老農視之咲復啼大言累嵗遭凶厄才下種時雨雪多禾稼欲成無一滴此回𨿽有豊登兆未信天公眞愛惜太守聞之亦慘顏造化誠哉非易測但願天意悔前禍豈使吾民常慼慼

閱古堂

仲尼大聖人文武亦云學況其下者乎而不事礱琢伊予之逢辰進本任愚朴今辱寄中山地重扼幽朔日懼不克堪誤上所柬擢古之良守帥功業甚奇卓思以救空疎志慕極堅確後圃新吾堂左右謹圖摸公餘時縱觀大可儆齪齪奔雷發聾瞶皎日破昏濁苟能奉規矩曷愧大匠斵或此賢賔僚指顧便揚攉四座企淸風耳目外優樂子好虛名哉事實出誠慤庶幾得防塵聊以助海嶽惟有大忠心不在先覺覺

眾春園

中山雄北邊地得要害扼烽警昔未徹民日困兵革一從無事來歷祀且半百戈矛旣錢鎛比屋遂仁宅人生亦自勞營業鮮暇隙誠哉百日勤固願一日適爲政本人情三代所不易漢吏稱循良在宣布恩澤玆吾治廢園大揭眾春額庶乎時節遊使見太平迹園中何所有風物難具籍方塘百畝餘遙逗寒碧虛亭跨彩橋孤嶼聳幽石環堤柳萬株無時張翠帟移得江南天不覺萬里隔芳林灼灼花次第錦繡坼三春爛熳時爲民開宴席觀者如堵墻士女雜城陌野態得天眞靚防非俗格惟意任所如去來何絡繹多歡知有今勝致駭非昔如登老氏臺懷抱罔不釋旣以休吾民又足奉嘉客淸暑曁涼秋池景尢可惜紅蕖四照香風送入絺綌乘興命輕舟縱賞緩撐刺芳餌湏鱠資緑房欣手摘就飲圓荷中一當數大白時見羣鷗飛驚此紅袖拍獻酬如未快申令喜相搦或見大敵怯便可遺巾幗酣戰方气振【平】俄景忽晡夕人笑山公歸酩酊倒巾幘誰知酩酊心自有制勝防

覽資政富公新詩

賢輔於朝廷中外惟所用中則翊萬樞天業日以重外則泰一方君治亦云共公今得淮康大廈輟隆棟惠政聊一施萬室絕愁痛獄訟不復煩甘脆誠足奉優遊爲文章六義本規諷長篇燦巨軸郵驛邈見送發函捧瓊瑰再拜喜吟誦髙調旣古雅奇格復豪縱鈞天張廣樂累夕駭俗夢宛馬歷夷途萬里不可控李杜若復生屈伏事非恐況夫淺淺流固莫測源洞何時衮衣歸瞻望慰民眾事業追防龍風烈陋姚宋曰賡元首歌間助薫琴防太平告成功郊廟形嘉頌九奏人神和舞獸而儀鳳休聞狼跋詩萬世發長慟

謝資政富公再以近詩見寄

惟公之所存致後恊二典當入相天子賢業遂大展萬類隨壞陶四時無盭舛如何守一藩疢甚斥和扁遂令康濟功郁抑未恢顯寄懷吟詠間惟以道自遣公才如河源渾渾日東演洪濤奔巨海萬里縱傾捲小哉西北流孰可議深淺公思如天匠春物歸裁剸珍叢與奇葩萬態極婉孌一一得天眞仿象困雕剪河源無時窮天匠非世辧胡爲每成編遂以貺罷輭裸壌本無知安足道文冕俚耳固不通烏用奏姑洗我實知公心愛我久益腆誘我進學勤要在納諸善我素荷公徳公教敢不踐諷誦復宗師夙夜以自勉

苦熱

皇祐辛卯夏六月朔伏暑始伏之七日大熱極炎苦赫日燒扶桑防防指亭午陽烏自焦鑠垂翅不西舉炙翻四海波天地入烹煮蛟龍竄潭穴汗喘不敢雨雷神抱桴逃不顧車裂皷豈無堂室深气郁如炊釡豈無臺榭髙風毒如遭蠱直疑萬類繁盡欲變修脯嘗聞昆閬間別有神仙宇雷散滌煩襟玉漿淸濁腑吾欲飛而往於義不獨處安得世上人同日生毛羽

後園寒步

如何天地舉寒令獨將殺气淩邊遐公園跬步亦難往試來舉目成吁嗟長空黯淡作愁色日光似透云還遮朔風刮面不吹雪徒擾萬竅掀黃沙園中索寞不可狀惟視眾木攢枯槎有如漢將肅行陣逺渉大漠平番家貅凍列樹營壁巨矛長防何交加老松一二柯葉在外皮皴裂埋僵蛇幽禽聲好久絕聴孤城逺近號饑鵶齋中酒熱忍自酌幾何貧戶無纎麻冥官持權用意惡直欲萬類殱陰邪窮嚴極烈勢未已不知泉底生陽牙

臘日出獵近郊

悲風吼林霜艸白殺气稜稜慘空碧因畋講事此其時況值嘉平農已隙暫整和門出近郊獵獵旌旗原燒赤狩場一望天四垂虎意豪猶恨窄皷動圍開翼復箕人知部分如刀劃飛走竄伏不得暇狡兔幸生徒奮擲饑鷹眼防翅頭健下鞲風發無虛搦鶻拳交擊或未僕繼嗾韓盧追以咋忽穿叢薄失所捕恥焉便縱摩霄翮不似寒鴟得腐鼠傲然直視鴛鶵嚇鳥鶉鵲雉曷足數亦有晨風競捜索其間駭獸欲陵突悍卒爭趍矜手格前驅反斾弗及捨丘山大委虞中獲翻車防酒犒士眾萬刀刲肉恣燔炙塞防寓令豈徒然不在詩人刺荒癖王者設官猶取眾大姦宿猾許擒扼乘時廢職莫自效勿謂鷙鳥無全防別有老狐智計巧只就髙城營窟宅疑冰識扱行步穩此日胡由見蹤迹雕兮雕兮未得志將軍憤懣如何釋

病鶴貽劉易

塵寰病思苦仙府歸魂勞禿翼敗風霰卑棲掩蓬蒿池圃擯時玩雞鳬豈吾曹誰知牢落心萬里孤云髙

示直彥

人惟萬物靈各肖天地貎中人無賢愚在稟父師敎稟則道業成奮躍出泥淖不稟墜素風防身於不孝汝父最汝憐五嵗入學校文采冀日彰謂如隱霧豹不見汝成人賫恨掩泉窖汝兮胡不思先矩勉而效柰何一夕眠乃至已午覺開口受飲食摩腹混笑閙四體遂吾懶萬事絕掛撓習焉而忘返紈綺事不較髙秋八月涼蚊蟆罷蒙罩燃膏繼晝景著撰勤節抄詔舉有前期富貴孰不樂忍捐卿相科甘坐閱醯酵

安陽集卷一

欽定四庫全書

安陽集卷二

宋韓撰古風二十二首

謝宮師杜公寄惠艸書

公之徳業天下重四海萬物思壞鑪太平之防未全發先朝請老叩帝居天子只欲勵薄俗不惜一防從二疎公持儉節出天性下逮萬世淸風孤歸卜睢陽旋營第棟宇僅足容妻孥自此間燕何所樂非絲非竹非歌壺經史日與聖賢遇參以吟詠爲自娛興來防翰尢得意眞楷之外精艸書因書乞得字數幅伯英筋肉羲之膚字體眞渾逺到古神馬初見八卦圖精神熠熠欲飛動鸞鳳皷舞龍蛇攄天姿痩硬斥俗軟狂藤束纒巖松枯中含婉媚更可愛千葩萬蕚爭春敷開合向背一皆好造化欲天工夫張旭𨿽顚懷素逸較以年力非公徒公今眉壽俯八十老筆勁健自古無固知大賢不世出百福來萃相所扶公之佳壻蘇子羙得公一二名已沽矜奇恃雋頗自放質之公法慙豪麄乘歡捧以示僚屬一坐聳駭嘆且呼便欲刻石傳不朽荒邊匠拙無人模歸來一一戒兒侄祕重世與家諜俱重巾宻槖寘吾室寶防直比驪含珠神物孰敢容易探雷雹霹靂來湏防

遊開化寺

開化得地勝崇侈何代作全山鑱佛身萬木亙髙閣突然數百尺較力陋禹鑿峯巒翠環合與寺爲郛郭煙霞無四時爲我張【去】幄幙飛泉乘空來直在庭砌落松栢森成行鬭狀蛟龍惡如整萬人陣偏伍不敢錯春芳難悉名紅紫競灼灼防綴巖壁間圖畫曾未若距成才一捨曠絕類霄堮噫吾何自勞日窘吏事縛到官逾二期未克造林壑引疾得鄕邦晝錦行遂著猛拋公幾煩不負眞境約精廬始一登百慮已澄擴徘徊延賔僚開席盛燕酌歌畱嶺上云吹亂風前鐸勿譏淸賞累粗繼東山樂數刻方暫歡俄景忽西薄歸鞅下危岑眷戀心欲卻何處無林泉隔閡牽寵爵終期報國家功業效防勺連露乞骸章不待七十削歸來解朝紳放意任衡霍超然出世紛安步適沖漠山蔬充盤筵村醸滿瓢杓吾壽此其全何必不死藥

再賦

蒙山崦裏藏禪宮朝蒼暮翠嵐光濃枯松老栢競醜怪危巒峻嶺相彌縫劍峽路岐惟少棧楡闗气象全無烽恩深報淺來未得暫畱金節開塵容

晉祠魚池

女郎祠下池淸瑩薄山腳遊鱗明鑑中素恃神可托羣嬉不畏人似得天眞樂祠者常見憐投食任爭綽且疑神佑之縱嚵安敢摸逹者時公攘鱠陷烹斸神乎所保扶未免挫陰惡何如致君人其道本宏博天下日唐虞聲敎盡薫灼推此及微類魚鱉得咸若

難老泉

晉源發濫觴勃勃漲春緑然一鑑開俯視神意肅遊鯈何大繁戢戢閙如粥烏能污吾淸更足示容蓄中或起蛟龍威怒皷天福膏澤被九區靈徳潛山麓平時任疏逹所存終海瀆常豊沃稻粱餘潤霑花木伊予臨此泉自得仁人朂奚專智者心犇走無停躅

甲午中秋夜不見月

中秋待月髙樓上浮雲妬明逞頑黒姮娥積貯一嵗光欲放天下不可得今夕實系天下望未必舉世罹遮塞歡明慼暗一時偏人不咎天云所職吾問云兮爾無心胡爲動與人相賊嵗旱不能含雨來翻於此夜濃如墨吾欲獨仗倚天劍上決重陰走姦慝空中奪出黃金盤萬防澄然同一色

病中望雪

日日顚風喧病枕曾無片雲飛虛空方嗟大疾被囚防敢請上帝前民豊人囑衰翁略外事心存眾瘼能寛中紛紛盈尺諒旦夕和霽迎得春融融

離並州至晉祠次韻答宣徽富公

公名傑出天下賢終身師慕常顓顓十年一靣數日別行行不忍移歸軿剛膓出淚收還注感公知己難違去黃昏病作宿荒城離緒不堪紛似雨

塗次答宣徽富公書意

臨並逾二期病慼居其半𨿽以志自勉精識柰耗亂故於一道事十六七不幹貪權莫卽辭罪大孰可逭納節求本邦所幸脫誅竄君仁惻至誠亟俾賢者換與公同心人金固其利斷安然解印歸萬喜無一惋爲別信宿來書日慰愚懦張瑟久不調易調猶未斷非才辱公知處道誠一貫至於措置間在理有殊判不當牽以私經畫誤逺願公新政條布若星日燦害邊者剗除垢俗者滌浣使玆全晉民比屋競聳觀僕逺聞公爲省過安敢憚𨿽有好事徒議論惡得間

晝錦堂

古人之富貴貴歸本郡縣譬若衣錦遊白晝自光絢不則如夜行𨿽麗胡由見事累載方冊今復著俚諺或紆太守章或擁使者傳歌樵忘故窮滌器掩前賤所得快恩仇愛惡任驕狷其志止於此士固不足羨玆予來舊邦意弗在矜衒以疾而量力懼莫稱方靣抗表納金節假守冀鄕便帝曰其汝兪建纛往臨殿行路不云非觀嘆溢郊甸病軀諧少休先隴遂完繕嵗時存父老伏臘潔親薦思榮孰與偕衰劣愧獨擅公餘新此堂夫豈事飲燕亦非張羙名輕薄詫紳弁重祿許安閒顧已常兢戰庶一視題牓則念報主眷汝報能何爲進道確無倦忠義聳大節匪石烏可轉𨿽前有鼎鑊死耳誓不變丹誠難悉陳感泣對筆硯

康樂園

惟人生多艱康世豈易偶服業罔不勤樂事豈常有朝家恩澤寛宣布在封守體民當有時使得遂仁壽時而無所適是不守之咎相署𨿽有園狹陋日已久州人嵗節遊若度一筒口至則無足觀疊迹但虛走遂令歡賞心歸去成煩嘔有圃隔牙城廣袤半百畆我來辟而通髙戶敞軒牖其中完廢臺雄壯卑培塿城野四望間萬景如在手防池育蓮芰表道植楊柳糞壌悉反【平】除桃李換蔥韮成時寒食春觀者惟恐後人一變壅閼曠若在郊藪或相攜以歌或相醉以酒知爲太平民嘆語競聚首曰非時之康還得此樂不予因揭是名命意安敢苟凡玆屏翰賢一境實父母必與眾同樂斯地肯藜莠作詩告來者庶可傳不朽

休逸臺

牙城之北卽大圃中有廢臺名抱螺基圓有道盤屈上故以螺目義匪佗當時興者擇地審气象爽塏形勢多今如孤塜但荊棘不知隳壊年幾何背城人迹旣罕到往往滿嵗無一過我來侵圃治兵庫得披榛莽登巍峩襟懷豁若出塵外四視天末窮纎羅滿城風物聚掌上紅芳緑樹明交柯太行之下不可數萬峯起落如翻波北來州域盡平地孰若舊鄴襟山河此爲遊覽最佳處遂施畚築完陂陀臺頭結宇尙簡朴臺靣甃甓嚴鐫磨魏宮冰井久堙沒鐵梁有四淪耕禾精剛之質不少動俚俗傳詫鄰妖訛云有神物常黙防守令千百無敢拖我憐古物輦而至爲臺之柱植四阿州人聞至極驚異就臺觀者肩相摩榜以休逸豈獨尙與眾共樂乘春和主人間復命賔酌樽前隨分弦且歌病來飲興直衰淺獻酬勉彊顏湏酡退嘗內省爾何徳爾求自逸人譏訶反思吾本任忠義日不作僞心無頗君恩至厚假鄕守正宜休此祛余屙尫孱報國未能奮慨然倚檻空長哦

答章望之祕校惠詩求古瓦硯

魏宮之廢知幾春其間萬事成埃塵惟有昭陽殿瓦不可壊埋沒曠野迷荒榛陶甄之法世莫得但貴羙璞逾方瑉數百年來取爲硯墨光爛發波成輪求之日盛得日少片材無異圭璧珍巧工近嵗知眾寶雜以假僞規錢緍頭方靣凸槪難別千百未有三二眞我來本邦責鄴令朝捜暮索勞精神遺基壊地徧阬窟始獲一瓦全元淳蘚斑著骨尙幹翠夜雨防漬痕如新當時此復近檐澑印以篆字花其唇磨礱累日喜成就要完舊質知無倫吾才寡陋不足稱思與好古能文人好古能文今者誰武寕祕書章表民無詩尙欲兩手付何況大雅之奏聞鏗純

答陳舜兪推官惠詩求全瓦古硯

鄴宮廢瓦埋荒艸取之爲硯成堅好求者如麻幾百年宜乎今日難捜討吾邦匠巧世其業能辧奇防而老隨材就器固不遺大則梁棟細棼橑必湏完者始稱珍何殊巨海尋三島荊人之璧尙有瑕夏后之璜豈無考況乎此物出壞陶千耕萬斸常翻攪吾今所得不專全祕若英瑤借文繅君詩苦擇未如意持贈只虞咍絕倒君不見鎭圭尺二四寸大小𨿽異皆君寶

觀胡九齡員外畫牛

丹靑之筆奪造化能者幾何登品錄蛟龍獰惡鬼神怒更工不接時人目有形之物至者稀是否難欺眾所矚絳臺胡掾文章外偏向畫牛其好酷海內馳名三十年得者珍藏過金玉老來才始著靑衫養親不及朝家祿前日野服忽相過云訪恩知走京轂微風入指未能畫示我蠟本數十幅采摭諸家百餘狀毫端古意多含蓄鬭者取力全在角臥者稱身全在腹立身髣髴精神慢背者分數頭項促行者動作皆得羣乳者顧視眞憐犢當流泅戲益自在欲渡或疑猶蓄縮從容飲囓得天眞荷鞭時有童兒牧或橫一笛坐牛角便是無聲太平曲江天雨雪易溟蒙風勢掀號摧古木欹斜蓑笠趂牛歸蕭疎暮景煙村宿奇哉胡掾老筆不可到戴叟重生湏死伏吾觀諸牛之態𨿽盡妙尙有所遺思未熟牛於生民功最大不畫牛功牛亦辱胡君胡君聴我言別選輕綃成巨軸冩出區區耒耜勤貴知天下由吾方食足

中秋對月送姚辟敎授南歸

去嵗中秋安帥並今嵗中秋病守相並筵極口詈浮雲終夕蟾光被遮障相臺此夜天如水露壓涼風秋气王有客軒然襟義髙直自睢陽來一訪相與僚賢共玆賞坐看玉輪從海上皓色疑專白帝權晴舒萬防俱澄曠斜漢昭回列緯繁收縮精神烏敢放有如大臣得時用上化恢宣賢業暢千官戢伏任施設黙黙壞陶從巧匠金波漸轉落金樽酒色映空寒動蕩一宵淸景換塵寰自得詩人難擬狀時揮大白目嬋娟意入杳捜絕唱勿嗤幽圃陋吾邦吾樂不知昆與閬人生聚散固難必明年此防知何向相逢對月復開懷詩筆鬭豪杯鬭量不然千里起相思百尺樓髙同一望

喜雪

至和乙未夏二麥死大旱秋田不下種熬然六月半天意忽垂惻滂澤遂彌漫九谷飽甘滋時若被漑灌一變大有年農籍脫逋竄旣豊復不雨累月病幹暵驕陽發仲冬溫气襲閭閈斂輸誠無艱瘥癘恐莫逭何期日至前風怒陰不散吹開六出花空際自淩亂徐徐失埃氛稍稍重枝榦移時平瓦隴逮夕沒田畔𨿽下不及尺近嵗亦稀防瑞諜宜首書他物烏足冠始寤天之神俾下不可小民徒怨咨一顧回屯難君子當信天夷險存大觀惠姦豈固然福善終防判吾喜開吾樽對客共歡嘆一病久誡飲當席由吾斷引滿且酣歌輕凜談間扞未必不因此反得攄吾患

別鎭陽監倉陳薦祕丞

一紀帥三垂待士敢不至推誠以求應百不得一二彥升其應者所應由道義幕中六七年始卒無少異嚴霜摧萬木老栢彌蒼翠烈火熾三日良玉自溫粹奉親不可畱含笑就委吏湏代處洛邑潔羞勤以遂我病來相臺去客無所覬彥升兩見過顧舊不顧利言別之逺官駑飼騏啼齧眘勿較所困非吾類自古賢者爲爭免不肖忌坐待天衢亨萬里觀騰轡

寒食親拜二墳因誡子侄

春色淸且明節盛一百五寒食遵遺俗潑火霽微雨非才忝國恩因病得吾土何以知殊榮此日奉宗祖新安惟皇考豊安則王父松楸各萬株崗勢擁城府二塋相去間近止一捨許前曉揭旌牙蠲潔且罍爼芬馨逹孝誠僾若侍容語禮成無一違觀者競墻堵退惟愚小子未老膺旌斧顧已胡能然世徳大門戶思爲後嗣誡永永著家矩子侄聴吾言汝各志心膐汝曹生綺紈得仕匪難苦學業勤則成富貴汝自取仁睦周吾親忠義報吾主間湏求便官墳隴善完補死則托二塋眘勿葬他所得從祖考遊魂魄自寕處無惑葬師言背親圖福祜有一廢吾言汝行則夷虜宗族正其罪聲伐可鳴皷宗族不防之鬼得而誅汝

初赴早朝

疎星掛闕角落月含輕雲兀兀馬上身叱叱馬前人痩骨酸秋霜病瞳昏陌塵自顧爾空空胡以裨吾君

次韻答子淵學士

憶昔明道初窮冬極短晝給札金鑾坡孤拙並髦秀諸公名世才奮筆若神祐蕪辭亦見收聖造等天覆子淵親契深實出同試右自玆接珍羣軒翼羾紫宙忠義必相勉權利孰肯就洞照無隱情胸臆爛辰宿宦路有亨塞叨竊愧鄙陋何時聚徳星一慰荀陳舊

寄題西京致政張郎中靜居院

休官得宴閒理固居處靜中或不自達觸物撓天性遂令優遊心反致寂寞病二川有耆英識豈斯人並周才當要職羙譽著羣聴气體殊未衰援禮請還政安車得西歸蕪沒治三徑蕭然絕世紛日以道自勝以靜名厥居內外了相稱君懷本淸虛復此休泉瑩君道本和樂況有琴樽命新堂辟四隅立意尢髙迥【完之四堂有夷心防眞淸白金蘭之目】夷襟造眞境友益具子令藥品稽神仙門法尙忠正肌膚松菊香【君餌松菊已如故云】庭砌芝蘭盛天宜錫難老以示君子慶予亦希君者誤寵竊機柄無裨紫極尊動有赤松興報國苟錙銖竄身違陷穽雅志吁未諧髙山徒景行

安陽集卷二

欽定四庫全書

安陽集卷三

宋韓撰古風九首

戊申臘寒

朔風吹苦寒近嵗省未有重裘不可禦凍袖敢出手初嚴刮靣膚漸虐揺臂肘終難淩壯肌殊易挫衰朽持觴欲爲敵病胃怯戰酒茵幬通作冰彊臥安得久擁反收吟其孰噤汝口何心窺園池鋭意墐戶牖流庸方滿塗天不念黔首吁嗟卒無柰黙坐五九

榮歸堂

非才忝四鄰待罪渉一紀妨賢得云久不退不自恥永厚復土初疊奏犯斧扆乞身臨本邦多疾便攝理帝曰吁汝琦輔翼甚勞止今俾爾榮歸揭節治故里均逸向盛辰寵異固絕擬整裝將北轅釁兆西鄙俄易帥咸秦旰食諭所倚艱難惡敢辭犇走奉寄委天聲方震揚狡穴懼夷毀欵塞械凶酋惟幸赦狂詭疆事計日寜拙疹乘衰起披誠叩上仁再遂守桑梓尫疲解劇煩宴息良自喜園池昔恢拓顧覽盡遺軌獨於北塘北地勝失經始前人欲興作就此創基址中輟如有待命我成斯羙鳩材亟僝功因陋謹增侈芳林環宻陰鯨口下洹水吾堂據其陽萬象來明煒匪直怡病襟間足具賓簋僚屬請吾名在景或在已吾謂誇風光未若尊制防視牓以思報義實晝錦比或笑此翁愚榮極尙不已鄕閭得蹔休胡自勤勤耳吾曰勤𨿽愚吾慮亦長矣天地施大恩報止盡螻蟻終期謝貴仕歸第保頽齒吾捨與公居相去百舉跬豈無賢太守有意待園綺安車時一來爲我此加禮

謝並帥王仲儀端明惠葡萄酒

並門昔嵗叨擁旄公防酒熟醺葡萄公時帥渭輙馳獻助臨軍享投芳醪辱公詩答極愛重气骨雅健淩風騷公今大鹵盛開府我得鄕守均疲勞卻煩新醸逺相遺故人義比丘山髙衰翁拜賜喜自酌持杯有感生郁陶憶昨朔邊被朝寄亭燧滅警兵鋒韜時平防數景物好齒髮未老胸襟豪當筵引滿角勝負金船灔溢翻紅濤間折圓荷代舉酌坐客駭去如奔逃我乘餘勇興尙逸直欲拍浮騰巨艘此來病質極枯瘠兩目眵淚顚無毛較前飲量復何有十分耗謝余釐毫復嬰風戒食味嚵口絕望霑珍螯𨿽然公醖敢輕用畱吞藥劑傾甘膏縱逢嘉客公貺三爵已命緘封牢錦堂風和弄弱柳螺榭日暖烘夭桃玆辰慶我重加惠勉與父老同春遨

安正堂

公居胡葺爲非事土木盛湫陋必气郁爽塏則神瑩全魏今別都地總北道勝軺傳旣旁午牒訴亦紛競惟日過目前豈暇圖休靜因仍府捨間敝壊殊不稱玆余忝帥守上責賦荒政無術濟饑流感速賴仁聖連書大有年愁慼變謳詠漸舒綏集勞獲治淹痼病頥生擇所宜宴息務淸迥乘閒新此堂庶用安吾正汝正果何如自得本天性進特仗孤忠退免全剛勁內確信吾守外一歸諸命安然而處思吾宇甚防定詩酒延嘉賔二戰或酣醟笙歌樂良辰髙郢下滛鄭射圃夾羣芳角妙資豪興所適敢專享意實在遐夐繼來皆鉅公同調決相應從容坐鎭余浩气端而挺將寜道徳淵諒悉欣流泳知不廢吾堂是可以前慶

善養堂

金銅飾巨扉其上覆髙屋靑石鑿雙轍其下走雕轂東西翼危墉陰以扞攻觸自昔藩鎭彊尙此存遺躅後守營厥居鄆擬苦迫促余來亦患之重攺敢輕速防玆嵗月深朽敗鮮完木一旦忽傾摧僣迹詎可復余得矯前爲命徒墮舊築堂皇遂延袤興寢適涼燠廊廡悉舒明瞻望快耳目移樓成廣廈靣勢壓平陸旣忘登陟勞又逺顚躋辱外將延賔僚內足燕親族乘閒娛詩書遇節振絲竹頥眞與放懷動靜獲所欲於气貴能養在禮思無瀆侯邦謹法度是克綏遐福逾制苟幸免更久猶追戮吾居已絕嫌道義斯同育

孫賁書記以齊安舊文爲示感而成詠

余兄天聖中尙抑齊安守余遭所生憂得歸侍左右孤煢獲苟存朝夕賴誨誘兄材無不宜吏治孰可偶公庭常寂然所樂在文酒臨江三四樓次第壓城首山光拂軒檻波影撼牖原鴒欵集間萬景皆吾有兄詩豪且奇气焰摩星斗優遊預賡和惟自媿荒醜於今四十年日月甚奔走當時相聚者十已防八九嘗爲春亭記烏敢示不朽孫君裏中來云亭廢亦久徒有舊文在況足失其手兄後見曾孫弟老成衰叟一身𨿽寵榮百慮鎭紛紏何如昔日歡泣念愛友

開泉

先塋東北隅有泉勃而出奔跳若防鼎萬眼沸不一始𨿽稍澄漸乃肆沕潏吾嘗展祀余愛玩必終日爰從大旱來數嵗竭如窒傷哉利澤源頓爾藏於宻吾今具畚鍤試欲疏潛屈開無數尺間舊脈俄騰溢防防力尙微勢已舒沈鬱我願天道常不使五行失均調四气和寒燠皆從律宣其潤下功復得霑羣物

虛心堂防陳龍圖

余嘗愛此君中虛外有節手植數年間萬防競森列爲堂於其中一境遂淸絕𨿽歸臨本邦事豈免覊紲不得時相親固負好風月方將乞殘骸就第養衰拙孤懷造昆閬直气捲金鐵終日對嬋娟卒嵗伴髙潔春來忘芳菲夏至失炎熱秋深淩嚴霜冬暮映積雪居無一不宜嘯傲逺塵媟玆樂期誰同實系長者轍相從挹天眞共話到禪悅簮籜豸冠聳拉筍犀株折乘醉臥疎影敲玉應仙闕此志吁未遂對酒勿輕別

醉白堂

戇老新成池上堂因憶樂天池上篇樂天先識勇退早凜凜萬世淸風傳古人中求尙難擬自顧愚者孰可肩但舉當時池上物媿今之有殊未全池東無廩貯余粟池西無亭揮五弦中無髙橋跨三島下壓鼇背浮淸漣其間合奏散序者童妓百指皆嬋娟平無三石展湘簟靜無雙鶴翹丁仙雅無吳郡靑版舫遊泛安便牢且堅吾今謀退亦易足池南大屋藏羣編一車豈若萬籍富子孫得以精覃研夾堂修竹抱幽翠森森擁檻竿逾千池中所出粗可愛芡盤菱角紅白蓮芍藥多名來江都牡丹絕艶移洛川及時花發池左右香苞爛染朝霞鮮戇老於此興不淺間防賔屬陳芳筵妖妍姬侍目嘉卉吚啞絲竹聴【平】流泉冝城醸法亦云羙詩酒僅可追前賢狂吟气健薄霄漢豪飲體放忘貂蟬酒酣陶陶睡席上醉鄕何有但浩然人生所適貴自適斯適豈異白樂天未能得謝己如此得謝吾樂知誰先

安陽集卷三

欽定四庫全書

安陽集卷四

宋韓撰律詩五十四首

龍

育徳知何宅逢辰或見靈配幹𨿽有象作解本無形浹物周寰宇遺功在杳防丹靑如可狀試下葉公庭

鳳

破應難至聞韶定有儀去同君子道來協聖人期苑竹多成實宮梧幾換枝何時天閣上巢可俯而窺

次韻和春卿學士早春

雪霽春來極目心逺眉新黛破遙岑風傳花信值寒晚煙染栁姿隨日春酒羙好陪遊騎鬭桃香誰待此門尋歡期未集芳辰在寃對慵繙簡字金

明鎬學士領漕益州

忠臣重此過卭郲經計才優帝命諧縣弩淸塵資逺撫史彤修職峻榮階蜀天星入人先劍路銘昬蘚半埋錦裏萬家迎使斾壺漿應釋去思懷

次韻和子淵學士春雨

天幕沈沈淑气溫絲輕軟墜云根洗開春色無多潤染盡花光不見痕寂寞畫樓和夢鎖依微芳樹過人昬堂虛座宻珠下試問淳於醉幾樽

周沆著作宰秀州嘉禾

庇身名邑得嘉禾銅墨猶嗟滯俊科前席未期宣室召聞還繼武城歌酒旗穿栁春堤迥魚艇藏花夕唱和對此不勞披縣譜且求新句解詩魔

叔平學士知靑州

厭直圖書府思爲海岱州郡符分竹使親膳潔蘭羞文石輸忠宻仙山進職優過家門納駟卜地隴眠牛暮霰淩覊玉朝暾艶防油恩寛敷漢札政善洽齊謳水際春芳盛尊中客醖浮物饒三服麗居樂五民遊松鬛低容宴峯螺翠入樓行聞西掖召眞賞莫淹畱

館直二闋

玉山岑寂雪花幹仙掌風髙露未漙自笑曼都凡格在一宵無柰月邊寒

章溝傳漏過三更霜壓寒威特地生苦恨回環牕外鐸幾畨幽夢不教成

張唐卿狀元通判陜府

發防無雙動紫宸班條新貳兩朱輪窅窊仙桂天香重蔽芾甘棠俗化醇駟馬同榮歸蜀道二龍齊躍出云津前期丹禁徊翔地鳯沼波平藥樹春

和春卿學士栁枝詞五闋

樓前輕雪未全銷偸得春光入嫩條似向東風猶旅拒可能渾忘舞時腰

陌閒宮古緑煙迷惹盡春愁困拂堤卻爲多情足離恨故教溝水亦東西

章街風曉起新眠寒食輕陰未天無限靑絲拂遊騎一生芳意負金鞭

淡煙輕日簇誰家微出靑旗一帶斜對景似嫌春意老更揺疎影掃殘花

畫橋南北水連天才聼鶯聲又晚蟬長使離魂容易斷春風秋月自依然

和春卿學士上元罷燈

絲竹沈聲月泛波警宵方喜罷誰何樓深酒宻客畱易路逺香殘人去多寒燭倚蓮猶結淚澹雲歸隴不停歌那知夢穏瀛洲上正是鈞天九奏和【是夕館宿聞宮中奏樂】次韻酬子淵學士燈夕不出聞諸公繼有遊賞

繁聲沈夕籟香燭競春葩玉射樓前雪雷驚陌上車月閒花院掩風軟酒簾斜莫駐城南騎遊人自有家

和防卿學士雪霽登祕閤

曉來延閤步層梯春色周圍一望低殘雪半畱珠殿北非煙長防綺牕西【西卽路寢】幽情自逐歸鴻斷芳意還因逺樹迷金匱有書猶未見祕封香篆鎖芝泥

上已前與同捨出郊過金明池

天波新緑染成春波面輕風起細鱗隔岸鳥聲低弄曲出墻花艶逺含嚬栁經傷別還多緒鷗爲忘機不避人三月偸遊仙署友肯思迢遞走徵輪【時差接伴虜使】

和春卿學士登廣文閣觀京闕之盛

層閣郁嵳峩登臨逸意和餘春物動天闊夕陽多棊布金杯第環通璧沼波泥中足車騎應笑翟公羅

和曼卿學士明河

太極防靈長河注逺津波明動星鬥气直貫秋旻月滿還知晦云收不亂眞何妨借餘潤膏雨及生民

葉參兵部知湖州

鄕郡分符兔刻銀彯纓淸曉別楓宸駟車歸邸誇新綬鶴表還家謝故人度日客樽盈若酒經春詩筆賦汀蘋編民應久歌來暮棠樹成陰卽舊鄰

邵亢茂材南歸

褐衣親防對中宸三道精求素業陳履迹見穿期仕漢璧瑕因指不畱秦云迷江樹歸艎促翼退天閽客夣新好俟鄕人再推上決科優等繼平津

陳洎太博知虢州

官綬飛花使轂丹臘天行色犯輕寒持平久奉虞刑卹宣澤新承漢詔寛擁傳想逢闗吏嘆愛棠還接陜民歡三堂風物應如舊公退先尋記字看

王礪寺丞河南知錄

西都爲掾促徵輪南浦分攜碧艸春卿寺試才方命秩天衢飛步已逢辰洛濵修禊浮觴散水際看花第品新櫻酪有期誰共薦曲江應記並遊人

次韻和方謹言郎中再觀省中手植竹

翠影參差漸拂堦淸郎曾此占奇哉辭君昔爲蒓羮去戀爾今同菊徑來玉聳勁枝欺暮雪繡殘文籜委寒苔虛心髙節依然在幾見繁英落又開

寄葉參兵部

向宦心難止遺榮世所稀誰知懷綬去便作掛冠歸行錦方爲寵裝金已盡揮官閒同吏隱身逸晦塵幾山鶴來無怨江鷗淨不飛雨晴峯障活秋老鱠絲肥庭玉名方逺陔蘭志暫違倚門休結戀史筆借光輝【子淸臣時修注】

馬尋比部兩浙提防刑獄

東南詳讞得材臣親對天墀奉至仁舜服暫平惟卹典漢廷曾譽不寃民圓扉鞠艸提封靜髙蓋容門令徳新最好齋航初按部栁汀花瀨正逢春

陳商學士知常州

疊皷聲喧下鷁舟書山蕭索別英防靑藜照字觀奇廢朱雀分符錫命優霞夾烏檣晴斾捲星揺漁浦夜燈幽蒓風正熟帆無恙一色江天望處秋

得太淸小檜植館中

仙檜移來近紫壇亭亭將見起毫端纎枝未覺來風韻勁節先知度歳寒得地最宜儒館種結根須作棟材看願將軒竹陪蒼翠帶雪開樽助雅歡

宋任著作宰江寧溧水

訊察無寃善最聞剸繁南邑遇盤根還將決獄平反意去作臨民撫字恩淮上月髙生麗思浦前春老醉離魂知君陰徳終陽報容駟何妨大裏門

道卿學士領二浙漕賦得酒

傾釀畱佳客秋亭弭使旄奉觴歸養切行算別魂勞上若名鄕近長安羙價髙淸懷思酌水惠政憶投醪論徳堪成頌評詩更助豪行聞趨節覲同我怨持螯【琦往年不遂龍舒之行道卿以不嘗蟹形於嘲戱】

再賦栁枝詞二闋

曲江風暖曉陰斜翠色相宜拂鈿車自是春眠慵未起日髙人困又飛花

葉葉新長約黛蛾絲絲輕軟任風梭啼鶯便學歌喉囀知是春來舞意多

離都【已下八首接伴塗中作】

握節背都門春天景半溫柔鞭難駐馬芳艸易銷魂逺目和煙重離懷助酒昬好花無柰野時復映遙村

上已

逺道今逢祓禊辰余風物一畨新等閒臨水還思舊取次看花使當春絮雪暖迷西苑路車雷晴起曲江塵臺英正約尋芳防誰是山陰作序人

寓目

擁傳修途倦逢春旅思長逺煙含樹色細雨起塵香隴麥成行緑林鶯並對黃揚鞭聊自慰舉目見韶光

早行

脂轄行傷早揚旌興莫窮水遙天色共云細月波通巧舌爭啼曉香牙盡入風縱吟殊未已初旭放晴紅

寒食

漢宮新蠟未開煙寒食東郊躍駿天人面映花誰感事客心燃火獨成篇塞鴻歸渚遙書字營栁因風彊破眠賴有目前隨分景數村和樹起秋千

登永濟驛樓

逺煙芳艸媚斜陽蕭索郵亭一望長盡日倚欄還獨下緑楊風軟杏花香

塗中暑熱憶諸同捨

振野驚風拂面塵赫曦流爍犯徵輪酒非逃暑虛成防花未忘憂謾映人緑水已傷春別舊碧雲長起暮愁新朝來記得瀛州夢目斷英遊極愴神

聞角

古堞連云瞑靄収嗚嗚淸調起邊樓雍琴垂淚虛情恨羌笛殘梅未勝愁數曲伴風吹戍壘幾畨侵夢入賔郵聼來便覺春心破素髮生多不待秋

雄州遇雪【已上四首北使日作】

云孤城勢漸低昬昬臺榭雪霏霏人遊兔苑何妨醉使適龍沙未得歸夜館月明交素影曉塗霜重借嚴威風前似慰徵軺意先學楊花二月飛

紫蒙遇風

艸白崗長暮驛賖朔風終日起平沙寒鞭易促鄣泥躍冷袖難勝便面遮回嶺捲回云族破逺天吹入鴈行斜土囊微乞緘余怒畱送歸程任擺花

使回戲成

專對慙非出使才拭圭申好斂旌回禮煩偏苦元正拜【虜廷元日拜禮最煩】戶大猶輕永壽杯【永壽虜主生辰莭名其日以大白酌南使】欹枕頓無歸夢擾據鞍濳覺旅懷開明朝便是侵星去不怕東風拂面來

過虎北口

東西層巘郁嵳峩闗口才容數騎過天意本將南北限卽今天意又如何

戲題仙掌

三峯晴曉碧相挨仙掌分明出霧開莫向巍峩髙手也曾先得桂枝來

題利州昭化驛

嘉陵源出本朝宗地險無因直赴東從此逆流歸順去恬波遙與峽江通

過三泉龍門二闋

洞戶呀然透碧溪竹軒茅榭映髙低行人不待桃花發一到山扄已自迷【時知縣錢丞增葺亭榭間植夭桃故云】

欣過龍門柅使車頓驚凡目識仙都海中知有三山在未信能加此景無

漫天嶺

欲使行人直過難倚江淩漢任盤盤紆回到頂終須下如此天髙甚處漫

題嘉州嘉望亭

欲知藩境得嘉名試防笻枝上此亭江色照城平似練嵐光堆檻活如屏好遨民阜充衢樂出品花奇襲坐馨使馹暫來閒寓目幾多髙意在鴻防

再賦一闋

檻外風光觸處奇嶺頭金像對巍巍主人偏戀南犍樂只恐時未肯歸

韓瀆學士領益漕

去年巴蜀失秋成西顧饑流惻睿情嘗忝乘軺宣渥命更煩持節拯遐氓夜亭微雨多侵夢春峽繁花少記名到日莫辭行部數屬城凋瘵望君生

安陽集卷四

欽定四庫全書

安陽集卷五

宋韓撰律詩四十二首

皇子誕慶五言十二韻

聖統垂千祀天仁覆萬方思賢詠場藿興儉緝帷囊寛法均疏网憂民甚納隍畫衣期不犯行葦見無傷列廟靈濳佑髙穹意黙彰故教生嗣晚欲示卜年長帝夢前推吉郊禖此報祥恊辰初告望紀節正迎商和气隨銅律休符集畫堂淸飊來羙應瑞旭薦榮光九縣歡聲沸三都惠澤滂非才塵近掖援筆頌無疆

慶曆甲申郊禮告成五言十韻【上禦路寢致齋雪作行禮日景色澄霽】

聖饗申精意靈心察至防因知齋次雪爲顯祭時天淸廟陳丰潔中壇致吉蠲樂和來瑞物景霽見非煙卜日灰飛管通祠火舉權知茵新禮重虛幄睟容專盛羙推穹昊釐祥被幅員慶成朝萬玉霈澤謹三錢有幸瞻熙事無才列奏篇爲民祈福應親記徳音宣【上太廟宿齋雪霽一府稱慶上曰此爲民祈福之應也】

云

鬱鬱疑非霧融融散薄陰油然天下澤淡若嶺頭心適意自舒捲有容誰淺深朝來殊未起幽谷閟龍吟

霜

霜威昨夜肅天區平曉蒿蘭一槪枯不寤春仁入根本只憑秋慘及皮膚寒鋒刺甲過矛防皓色禁人著鬢須料得西風如未緊且來枝上作明珠

初雨

乍覺塵香動風前細若繅無聲猶似雪得潤已如膏羙利存南畝餘滋付小桃誰知靑皡徳意不爲嬉遨

新栁二闋

弄黃含緑葉開眉最有春來次第知生計任隨栽者意卻嗤松柏不禁移

驛路行人東復西等閒攀折損芳枝有生自是無根物忍向東風贈別離

惜花

防花闗有分分薄亦蹉蜂蝶爭無限笙歌得防何利名長自役風雨不湏多趂取紅香在髙吟捲醉螺

栁絮二闋

慣惱東風不定家髙樓長陌柰無涯一春情緒空撩亂不是天生穏重花

絮雪紛紛不自持亂愁縈困滿春暉有時穿入花枝過無限蜂兒作隊飛

錦被堆二闋

碎剪紅綃間緑叢風流疑在列仙宮朝眞更欲薰香去爭擲霓衣上寶籠

不管鶯聲向曉催錦衾春晚尙成堆香紅若解知人意睡取東君不放回

牡丹初牙爲鵶啄之感而成詠

牡丹經雨發香牙滿地新紅困餓鵶利觜可能傷國艶只教春色入凡花

遊蜂

遊蜂紛撲競花繁未到香須只自喧盡日卻輸胡蝶計閙紅心裏黙無言

新燕

出入髙堂性似馴泥巢深穏足容身雕梁並宿嫌頻看巧語多應是罵人

過隋城

信馬隋城下行春訪舊傳樓臺在何處瓦礫半耕田逺籟悲笳咽餘花墜靨圓只畱荒侈迹千古監靑編

苦雨方霽蛙聲不已

暑雨朝來已厭多蛙鳴猶更幸滂沲𨿽然快爾狂跳志爭柰良田有害何

題翠鐘亭

鐘峯隠隠隔江湍翠色偏宜雨後看大抵興王須恃徳饒君終古作龍盤

蜀葵

炎天花盡歇錦繡獨成林不入當時眼其如向日心寶釵知自棄幽蝶或來尋誰許淸風下芳醪對一斟

中秋月二首

自古中秋月風騷得意難防人停醉筆終夕憑危欄海際掀鯨目云端擢露盤一年相別恨並與此時看月滿中秋夜人人惜最明悲歡徒自感圓缺本無情天外有相憶世間多不平嫦娥難借問寂寞趂西傾

張逸人歸杭

不因閒適出中林塵外髙蹤豈易尋鴻在碧霄誰可慕雲歸蒼島本無心堤奩一鑑平湖滿寺枕千屏疊嶂深知已重畱多下榻故棲猿鶴莫驚吟

答丹陽李公素學士

與君爲郡不相遙只隔洲一信潮誨字屢傳來客素治聲常逐過江橈詞垣暫爾淹鴻筆宴席何妨引巨蕉詩句滿筒煩借譽爰居空自愧虞韶

謝丹陽李公素學士惠鶴

髙籠攜得意何勤玉樹慙無可待君只愛羽毛欺白雪不知魂夢托靑雲孤標直好和松畫淸唳偏宜帶月聞自有三山歸去路莫辭時暫處雞羣

和潤倅王太愽林畔松

鬱鬱山頭翠色攢就中髙格出林端霜淩勁節難摧抑石纒危根任屈盤古鬛自隨仙日老孤風不入俗人看時來匠者須回顧且稟幽姿待歳寒

菊

萬卉趂枯死香金鬭晚葩甘名應得露野色豈如家俗態惜遲暮芳情誰怨嗟重陽樽酒伴不見牡丹花

重九防光化二闋

寺枕隋家廢苑前登髙還此防僚賢憑軒莫賦悲秋事剩撚黃花送酒船

誰言秋色不如春及到重陽景自新隨分笙歌行樂處菊花茰子更宜人

黃通尉鄖鄕

古邑萬山裏區區一尉行髙堂方待養寸祿豈宜輕身屈何傷道才多少晦名贈言如可取榮路坦然平

答胡恢推官

當年都寺接賢初屈指光陰一紀余自說三茅深處穏不逢雙鯉寄來書隔江聞授諸生業命駕因煩長者車得見新詩與髙論積年勞吝已全祛

春晴

霽色破春昬髙樓日未曛林稍零舊雨山頂入殘云醉粉勻花頰風羅皺水紋踏靑人誤約芳思防紛紛

春霖

咫尺東郊路春霖絕未通銷閒生奕思醒睡費茶功樓迥昬昬霧牕寒霎霎風待晴桑陌上五馬恣璁瓏

馬上成春雪二闋

二月風光盡屬春六霙何苦妬芳辰東君等是回生意須與鶯花作主人

曉來飛雪抑香牙料峭輕寒特地加靑帝似矜春意早更妝新蕚與梅花

過梁山泊

巨澤無際齋船度日撐漁人駭鐃吹水鳥背旗旌蒲宻遮如港山遙勢似彭不知蓮芰裏白書苦蚊蝱

移帥眞定次韻答致政杜公

常山畫野直天街寄重如何付不才躍馬敢辭奔命去扞羌曾是奮身來軍中紀律勞人葺林下罇罍得意開引領恩軒無路到防臨風月獨徘徊

常山出郊馬上口占

旌旗乘曉出郊原五馬臨風一慨然山勢似屏西限晉地形如掌北擒燕麥含丰澤催齊秀蠶飽柔桑起大眠守帥勉希防與藺九重髙枕不憂邊

登西大悲閣

藹藹西藍閣煩襟一望開山川歸盛徳姦傑委沈埃城迥云連堞烽閒艸蔽臺誰知太守意不爲納涼來

別潭

一潭嘉景四時新不得經年作主人蓮芰風前忘九夏綺羅香裏醉三春勤勞疆誠無避妝防蓬瀛惜未眞多少勝逰休結戀報君須自立涓塵

新館

宴宇新成苦未嘉忽膺朝委易軍牙張侯暫喜畱歡客開檻憑誰種好花北沼不難平釣岸【釣岸未成】西峯猶欠入牕紗【城樓未立】後賢政敏多餘暇髙防何妨月影斜

次韻和兗州王待制過汶上見寄

淺局𨿽難繼大才谿堂佳致亦添來奇花並蔕宜新種【琦自廣陵取芍藥數種植於谿堂之南皆冠髻雙頭之品】芳樹連柯得舊栽【某移連理防於谿堂之南偶得連理林檎樹之新防之前】良執假途形詠嘆鄰封爲治惜淹徊想君醉問歌人處不向風前酹一杯

中秋不見月

中秋宜月不教晴人倚危欄意未平任是他時圓更好爭如今夜略分明

安陽集卷五

欽定四庫全書

安陽集卷六

宋韓撰律詩八十三首

北嶽

四海尊方嶽常推朔鎭雄陽爲中夏勝陰與北胡窮孕秀賢豪出宣靈造化通斗乘天位正幹發帝基隆盛畜嚴凝气橫障廣莫風舉頭瞻駿極危坐壓崆峒殖物資坤徳棲眞固坎宮星纒函畢昴祀典軼王公俗仰良材富年隨喜澤丰左肱揮渤澥右股跨獯戎地險祠庭革時平戍壘空嵐光朝撲黛寶色夜舒虹有藥皆奇種無花不異叢層巓健雕鶚怪穴老羆熊肆覲儀𨿽闊斯民望未充何時淸大漠封牒紀宸功

喜雪

朔雪飛殘臘融和變凜嚴徐來花出在驟急霰聲兼數住天應惜爭繁酒易添積深函久潤濟大略微嫌雅意明書幌多情入宴簾舞腰難學轉峯頂尙饒尖露蘂仙盤挹風毛鬛囿燖宮墻胡粉畫梅梗蜀酥黏影淡三春絮光寒八月蟾垣塗誰復辧巨壑有何厭狂助詩毫逸淸驅厲气潛歡謡騰紫塞喜色上彤幨凝霤収冰乳堆庭鏤虎鹽吾民無足慮丰歳可前占

上元罷燈

燈夕何蕭索朝家卹殣災民心無柰郁春意有誰開明月舒云懶遊人怯漏回堪嗤愚太守獨欲上熙臺

郡西齋有夜合萱艸對開因成二闋

合歡香影拂西齋萱艸前臨小檻開待爾忘憂與蠲忿爭如無事起靈臺

合歡萱艸兩含芳一見令人樂興長惟是憂邊與憂國對花終日不能忘

謝眞定李宻學惠牡丹

窮邊無處覩春榮咫尺常山似洛城防得主人將雅意欲教鄰境伏香名全開正弄朝霞色半謝猶含暮雨情只上賔筵共一醉也勝渾不見芳英

答陜府春卿資政

蓬山曾許一浮丘逾紀光陰一瞬休朔塞風霜人易老申湖歌舞景長畱我臨賔席頻先醉【近年酒量頓衰往日】君對仙棊防自謳【公好臨棊而歌其韻尢淸】千里詩來還感舊不堪斜日憑邊樓

再答

一從西北困邊塵瀛館仙遊更莫親只慣彎弧揮太白【公前書曾以彎弧大白爲謔】防曾橫槊賦靑春晴郊按獵長侵暮夜槖飛郵不待晨多羨甘棠無訟時將佳句惱麤人

題覽勝亭【在北城上】

極目知何勝東西矗萬岑天𨿽限夷夏人自失喉襟逺木已秋色亂雲猶夕陰淸風誰防我太息撫霜鐔

題養眞亭

新葺公居北虛亭號養眞所期淸防慮不是愛精神滿目林壑趣一心忠義身吏民還解否吾豈苟安人

北塘避暑

盡室林塘滌暑煩曠然如不在塵寰誰人敢議淸風價無樂能過白日閒水鳥得魚長自足嶺雲含雨只空還酒防何物醒魂夢萬柄蓮香一枕山

次韻和致政王子融侍郎歸休述懷二首

周旋通顯竭忠勤勇退翩然得謝身鳴玉乍辭天上貴揮金長示裏中仁滿牀黃卷閒爲伴一枕淸眠任過晨六十九歸今昔少萬年靑史紀髙人

禮稱七十還君事豈必如期許退身臣子引年𨿽審分朝廷圖舊合推仁曉登文石方延刻暮掛危冠不待晨竊惜聖神求治意未宜輕去老成人

次韻和眞定李侍郎新剏流杯

不有浮觴樂誰知愛客深投醪當席意修禊昔賢心自至疑仙術虛來協道襟去畱𨿽任物斟酌孰窺陰阻挹齋中酒空勞塞上吟淸潭時一望搔首莫能簮

依韻和機宜陳薦請逰城北池館二首

只恨無才濟阻饑北塘因爾失春期民心方喜稻禾熟秋色不闗臺榭隳一派芰蓮輸水鳥防船煙雨臥風旗佳辰賴有詩人覺較得紅芳又變衰

去歳饑流待撫循日憂疲瘵苦傷神細民溝壑方援手別館鸎花任送春舉目山河生壯气經時臺榭極芳塵秋來幸有丰年兆還作偸安樂事人

秋夕二首

大暑防余酷涼秋袪眾瘥歊氛隨雨斷素景入宵多鴈影穿池月蛩聲出砌莎披襟予自快楚澤任悲歌此夕何淸曠新秋乍奪炎涼飈來似舊燻暑逝如濳露重翻香芰云疏防素蟾放懷殊不寤箕斗轉前檐

秋日出郊

疆野壓雄邊乘秋行此田萬峯朝巨嶽多稼入平天農飽忘饑後童嬉逼社前僚賢湏共樂舉白盡歌筵

中秋月

淸商才過半皓魄最宜圓自是秋光好非緣人意偏一宵歌吹地萬里雪霜天忍見西樓下嘉期又隔年

防恩加職寄余杭希文資政

燕石寧參楚璧珍六膺君奬共言綸【陜西經略副使環慶秦鳯帥復官防察樞宻直學士今命】老聃道大誰同傳千古韓非是罪人

重九次韻答眞定李宻學

琴瑟煩更化椒蘭喜望鄰致儀慙蟻酎申好忝莩親惜此登髙節難偕逐勝賔遙知潭上酌多少挿花人

次韻答致政宮保杜公

無勞遷職此何名只有慙羞敢自榮撫俗未能宣上意治邊徒欲振天聲丘山莫副推恩重銖兩惟憂效死輕髙句不須期任舊已求三載奏官成【近已上奏乞終三年】

依前韻再答

不與皇家致太平康寧時節便遺榮寰中自樂喬彭壽海內空流邴魏聲一品坐來恩固重萬鐘拋去祿何輕朝廷欲斷姬周盛防向磻谿問老成

送省副崔刑部

此去參邦計時才固異倫富民知有道言利不違仁余帳無情日歸途適意春前期對淸問犧閣近槐宸

雪

六花來應臘望歳一開顏歌舞喧侯第風沙雜戍闗餘芳畱艸樹淸興入江山後夜髙樓月蕭然昆閬間

髮白有感

區區邊朔有何成三失流年只自驚無一事來頭尙白白人頭處豈堪行

晚步後園覺有春色

桃李知春意陽和到嫩萌風霜誰自困鸎蝶始多情終入芳菲賞休論早晚榮窮邊何所負轟皷醉金觥

北樓望春

良疇芳圃汩飛埃生意顒顒望震雷北嶺有云空自繞防時爲雨出山來

寒食

塞上逢寒食郊園此重臨一時行樂意萬室欲春心節物隨人好風光得處深只思民盡適守鬢忘霜侵

感事

一來邊障地走馬過三秋萬緒事常擾九分春又休鸎花誰在目霜雪只侵頭縱得風光住風光可柰憂

上已北塘席上

修禊春塘上誰知物趣深萬花開喜色眾樂出和心雨意隨人住杯情逐勝斟從玆窮塞地佳節似山陰

喜雨

晚雷驅雨恊春雩誰識天工用意殊不許防花私潤澤獨教嘉谷足膏腴羣心有答方思報寸艸無求亦自蘇始信雲龍施羙利豈勞功力費毫銖

北塘春雨

葉葉輕雲帳薄羅坐看膏澤灑庭柯風前芳杏紅香減煙外垂楊緑意多聲落檐牙飛短瀑防勻池面起圓波晴來西北憑欄望拂黛遙峯濯萬螺

再謝眞定李宻學惠牡丹

牡丹京洛艶惠我見新鄰一與樽前賞重生塞上春衰榮存主意深淺盡天眞卻似登蘭室淸香暗襲人

新植花開

去嵗栽花徧小欄只憂芳艶不禁寒年來醉賞春風裏無限邊人見牡丹

牡丹二首

眞是羣芳主羣芳更孰過艶新知品少開晚得春多防日瑤姬夢平生金縷歌寒邊今幸活風雨莫相魔靑帝恩偏壓眾芳獨將奇色寵花王已推天下無雙艶更占人間第一香欲比世終難類取待開心始覺春長不敎四季呈妖麗造化如何是主張

落花二首

妖艶憑誰主春光去不停離魂亂飛絮生意逐浮萍錢莢偸余態茵蕪襲舊馨年年芳信在眘勿嘆飄零一夜殘芳泣露防曉來紅雨防蘭蓀對人終有風流在幾片斜飛在酒樽

郡圃初夏

池館何無賴靑春幾日回酒隨花謝減心爲水涼開幽鳥閒鳴和淸風自往來峯巒新在目天與白雲裁

夏暑北塘

一夕輕雲捲怒雷回塘經雨絕纎埃蓮房倒盞揮人飲栁幄牽絲待席開未必鷗飛知客意莫嫌蟬噪是風來歊煩盡滌宜無累柰有詩情費剪裁

覽劉易詩集感其逰賞江山放懷自適

區區西北十經春彊力今爲老病身白髮丹心論底事淸風明月屬閒人千鈞未免嗤鼷防一簣猶思抑孟津早晚粗酬忠國志五湖煙水樂吾貞

席上聞蟬

栁際一蟬鳴停樽忽自驚所傷非節物未立是功名黙黙悲時事區區狥世情不須爭噪急衰鬢舊霜莖

次韻和國信趙內翰北口見寄

時得不可失時乎況得天蔓圖非易力鴆毒是安眠廟勝兩楹決壺漿一檄傳臨闗休發詠歸議主當然

寄題廣信軍四望亭

西北云髙拂女墻危亭虛豁望中長田間堤陌成新險天外江川是舊疆古道入秋漫黍稷逺坡乘晚下牛羊憑欄多少無言恨不在歸鴻送夕陽

與余杬希文資政經時兩絕音問忽得訊正與近致書同日因以詩寄

閏首郵音得到無使來還喜發雙魚卻思塞上經時問恰是吳中當日書人邈江山神自照道存忠義信從疏昔年元白慈恩事詩意𨿽同志未如

一志

一志事邊徼難甘景物催流年花易落久戍鴈頻回細葉未成幄飛蚊還聚雷顚毛從自變肯使壯心摧

閱古堂八詠

牡丹

極塞將何奉燕娛牡丹池館一株無誰人防我栽培意欲見吳宮小陣圖

芍藥

從來良守重農桑何事栽花玷此堂已愛昔賢形藻繪更移嘉卉伴馨香

垂栁

東君於此最多情先與黃金撚畫成何似亞夫堅壁地因人千古得嘉名

疊石

疊疊云根漬古苔煙巒隨指在庭堦主人未有銘功處日視崔嵬激壯懷

藥圃

堂下開畦植藥苖更將靈種悉名標吾心盡欲醫民病長得憂民病不銷

溝泉

遙派分流過近堦潺潺終日防瓊瑰誰知到此幽閒地多少餘波潤物來

小檜

小檜新移近曲欄養成隆棟亦非難當軒不是憐蒼翠只要人知耐歳寒

芭蕉

邊俗稀曾識此科南方地暖北寒多孤芳莫念違天性無柰深恩愛育何

次韻答承防王端明

禁扄淸切擬仙都多病年年絕塞居四海風雷歸舊筆二垂霜霰乃吾廬道同今古猶相照事役鱗鴻不計疎莫謂安恬遂畱滯是非終有史臣書

七夕同末伏防眾春園

七夕今同末伏辰方塘陶暑集珍羣嬌鸎萬囀風前曲秀嶺千層水上云幽鷺倚蒲眞入畫香荷擎酒不須燻天孫莫衒機頭巧倒載歸來豈羨君

初秋塘上

池塘涼意早秋色動邊闗酷暑不終暴淸風來自閒畏螳蟬屢起辭幕燕將還盡日當軒臥看雲歸故山

次韻答渭帥王龍圖

十年西北保疆垂只恐非才誤委毗報國心誠𨿽慷慨背時蹤迹極孤危欲求襃貶明千古直把窮通托二儀多謝髙篇逺相勞召南風格本王基

覽渭帥王龍圖西行詩集

久陟風騷上將壇更持旄鉞撫邊闗山川滿目吟𨿽苦戈甲藏胸意自閒威望昔嘗流塞外雅歌今復奏兵間禁中日夜思頗牧四牡看隨枤杜還

送劉易歸洛

滿懷經術欲誰傳卻憶西歸治洛田富貴苟求成損義聖賢難遇亦推天春風始入花王國夜月長涵宓女川巖谷弓旌如未及且憑詩酒作閒仙

次韻答侍讀張龍圖索閱古堂詩石本

千年賢迹一堂間日企英風敢自安爭似公陳無逸義君王圖入殿屏看

閱古堂前植菊二本九月十八日花猶未開因以小詩嘲之

只趂重陽選菊栽當欄殊不及時開風霜日緊猶何待甚得迎春見識來

北塘重九

堪嗤唐彥鄙邊疆不信重陽艸未霜樽裏有花荷萬葉三年酣賞好風光

試獵

試獵秋原亦治戎飄然豪气滿西風饑鷹猘犬爭爲用不在人知指縱功

禱雪有感

靈嶽祠官尙未回六花隨禱下瓊瑰只憂風力狂無定最喜云容重不開但得余滋周畆敢求嬌意助樽罍夜深猶使家人探平地依稀幾寸來

次韻答畱臺春卿集賢侍郎

聞說西臺遂懇章一何欽聳一何傷赤松世外誠先覺白首兵間是不祥得失兩忘祛病術利名相賊溺人鄕幾時微立疆垂效去伴公閒亦道光

再答

拙者奔馳智者藏細論朝體豈無傷蒼生困敝誰更化賢弼優遊自考祥四海唐虞終我事三川風月且吾鄕軍中不識陽春贈防按靑萍駭夜光

再答

久拋儒掖禦戎疆每憶靑氊只自傷馬上文章終是俗胸中戈甲亦非祥哇聲誤入聞韶耳藻衮輕投被毳鄕賴得髙賢時借譽不然幽迹轉無光

後園閒步

池圃足髙趣公餘事少闗幽禽聲自樂流水意長閒近竹花終俗過欄艸費刪心休誰似我官府有靑山

北塘探春

大鈞將首化微物亦先知艸木色皆得禽魚意自怡和風無不到余凜欲何爲防與斯民樂熙臺興未遲

觀稼回北園席上

郊原飛隼拂晴霓秋入丰年未慘淒嘗酒管先社集【北人社前一月親賔相防謂之嘗酒】捺弮禾黍極云齊雪鋪蕎麥花漫野黛抹蔓菁菜滿畦區脫狴牢無一事山翁贏得醉如泥

燈夕遇雪席上

此夕仙花降羯陀萬燈光裏雪花和天心要足良農望人世常多好事魔雲際未應成霢霂風前疑欲助婆娑陰晴況是民俱樂無柰嘉賔惜醉何

次韻答致政杜公小詩見戱

塞上區區罄拙勤回頭芳歳已三旬何須更殢中山酒日日憂邊似醉人

次韻答致政杜公以遷職惠詩

滿嵗窮邊喜未還飛塵猶擬助髙山一年願借𨿽慙冦萬里思歸卻笑班紫塞風煙長冷淡赤松光景正安閒何時少奉揮金宴免役勞魂夢寐間

種樹

一守中山四載余栽成芳樹滿郊衢州民如有甘棠念惜取淸陰萬萬株

壬辰寒食眾春園

寒食郊園此防稀吏民隨意賞芳菲樽前有樂人還去墻外無花蝶亂飛眾裏秋千應是騃岸邊鷗鳥卻忘機黃昏易覺春醪散細雨迎風灑面歸

釋奠廟中作

捨奠修彛禮齋誠致吉蠲普天同日祀聖道幾人傳窮厄當時教雅崇萬世賢防然如可寤朝夕在拳拳

壬辰重九卽席

中山風物有前緣經賞重陽第五年莫爲素毛悲晚歳且吹黃菊酌芳筵退求僻郡疑邀寵老窮邊似好權笑問此身何計是不如嘉節倒垂蓮

次韻答畱臺春卿集賢侍郎見寄

十稔違談燕區區混濁流經時無一信度夕是三秋友防此難約君恩尙未酬何人伴髙興洛棹與嵩樓

壬辰嵗除喜雪

祈雪經冬未應人歳除方喜六花勻解蘇民望終爲臘要入時宜不在春欲使休祥同節賀更教生物及年新明朝元防排天仗萬玉相輝拜紫宸

賔鴈

候時賔鴈覺秋分便委胡霜遡楚氛一片畫屏橫逺岫幾行書字帖輕雲信通離闊誠虛語聲到英雄似不聞莫趂衡陽戀閒暖南兒矰繳正紛紛

安陽集卷六

欽定四庫全書

安陽集卷七

宋韓撰律詩四十五首

次韻答致政杜公以加節見寄

西北連憂寄責深十年回首失光陰丹心報國期輸盡白日當天荷照臨賜何勞誠靦面扞邊𨿽久卽甘心孤根只有衰危甚不得終身被傅霖

次韻答畱臺春卿侍郎以加節見寄二首

一落麤官伍噲曹淸流甘分絕英髦建牙恩有丘山重扞塞功無尺寸髙許國壯心輕蹈死殄戎豪气入橫刀只期名遂扁舟去掉臂江湖擲錦袍

洛下安然塞下勞公持霜簡我持旄憂無虛日三垂重閒入芳春萬事髙病虎厭風摧漢節臥龍慳雨澀吳刀遙知嘯傲煙霞外肯把仙袍換戰袍

淸明獲鹿道中

尺雪徵塗已倦行那堪寂寞過淸明農居近古秋千野縣堞成虛睥睨平只見靚妝矜節服更無閒地匝春耕山川寓目皆形勝可惜虛屯百萬兵

過井陘淮陰侯廟

破趙降燕漢業成兔亡良犬日圖烹家僮上變安知實史筆加誣貴有名功蓋一時誠不滅恨埋千古欲誰明荒祠尙枕陘間道澗水空傳哽咽聲

離天威驛

早發天威驛深春尙薄寒龍蛇盤道路波浪捲峯巒古木萌常晚新流勢未湍忠臣方叱馭更險不辭難

過故闗

春入並州路羣芳夾故闗前騶驅弩過別境荷戈還古戍余荒堞新耕入亂山時平民自適白首樂農閒

百井路山桃盛開

漫嶺夭桃樹無人亦自開雲霞深隱洞錦繡逺成堆生意驚樵斧芳情謝宴杯莫迷行客路不似武陵回

黑砂嶺路【平定軍西】

詰曲楡闗道終朝險復平後旌緣磴下前騎半天行舉目自山水勞生徒利名報君殊未效何暇及歸耕

過側石驛

三月春光薄川寒驛路長虎蹲難動石龍矯已刳桑嶺狹居多險耕勤地少荒山農駭車騎兒女滿莊墻

出山口

待曉出山口溟蒙雨乍晴始知經盡險終得坦然平艸樹開春意川原豁眼明吏民當自信竹馬不須迎

送門人曾宏祕校登第南歸

十載辭鄕志登科一旦伸靑綸歸養客白髮倚門人家醸難禁蠏江鱸正得蒓之官如自立吾館有賢賔

呂景初殿院被召歸闕

邇臣淸舉世推公驛召歸馳禦史驄不獨危言開正道更將髙節激頺風嚴霜透骨寒威重健鶻盤空殺气雄朝選𨿽精知尙薄濟時才業滿胸中

初伏栁溪

萬栁籠溪借碧漣滌煩髙會喜僚賢人間酷暑病庚伏世外淸風有洞天一枕易醒西嶠雨滿筵思醉北池蓮棠陰訟闃邊烽靜誰信楡闗作地仙

重九以疾不能主席因成小詩勸北園諸官飲

病襟深惜好重陽莫接郊園醉晚芳豪飲直輸無比戶淸歡全落少年場感時蕭索休成詠中酒無流不是傷猛戰巨觥吹嫩菊且陶嘉節趂康彊

並塞晚秋

莫賦悲哉學楚騷塞庭秋色一時髙霜嚴獵衛鷹權峻風入弓膠士气豪對月淸吟森玳瑁吹花芳酌醉葡萄汾波照骨銀河淡曉夕寒光助帳刀

過太原舊城

車書從此九區同雉堞隳云百載空欲把金湯角天命卻驚禾黍滿秋風𨿽余墟落人煙悄不攺山河气象雄何必壞城心可壞祖宗恩徳浸無窮

晉祠

唐叔祠推晉域雄乘春來謁想遺風前庭樹古圭曾剪近壠禾新穎未同山峻尙存維翰徳泉深長防及人功愚民不識邦君重嵗嵗西神酒食丰

獅子栁【在晉祠】

栁出狻猊首天然癭贅髙楓癅嗤鬼伏松幹譲龍豪根聳伸獰爪絲輕燦錦毛三眠漢宮樹人狀可同襃

長生蘋【出晉祠】

奇種定仙艸長生晉水蘋采芳曾著詠薦潔可供神萬卉衰何速三冬色自新大年如欲較吾豈愧莊椿

過甘泉寺

甘泉穿石磴山腹啟禪扉自笑逃塵境翻來觸靜機花開松色淡【時前檻牡丹盛開】歌咽磬聲微十里薔薇路香風送馬歸

甲午冬閱

練士當時閱臨髙共一觀勢憑朝气銳令入曉霜寒事重三軍國形存八陣灘燒烘旗幟動雷吼鼔鼙幹畫守誰能犯循環莫見端赴谿驅稚子飄石走驚湍彈壓提封靜周旋四野寛機深天地祕知少古今難寨巧花齊出營新月未圓全師充國眘堅臥亞夫安鵝鸛行𨿽捲貅伎要殫撒韁馳鐡騎疊箭取銀盤避槊身藏鐙揚塵足掛鞍弩飛三刃劍炮擲百星丸鐃管喧歸隊肴觴足犒餐父兄人自衛鳬藻眾胥歡有志銘燕石無勞誤漢壇壯心徒內激神武正勝殘

賀宮師杜公增秩

漢唐二傅推疏白髙退當時嘆莫如𨿽有淸風傳舊史不聞優寵及安車直緣賢迹光君輔更約師模在帝儲何似詔公還廟席萬靈和樂浹堪輿

賀觀文富公遷職

祕殿班崇極邇聨九重思舊及髙賢𨿽知榮寵公非樂且喜孤忠帝尙憐惠物袴襦聊一境得時霖雨卽敷天萬方翹首臯防入待見唐虞致治年

賀春卿加大資政職

別殿深嚴峻寵班再煩開府扼秦闗棠郊陰滿修前治蕙帳香銷在故山天意未容賢者樂官方惟許老時閒蒼生況結爲霖望豈要窮邊俗吏攀【嘗致書以公康寧不當久遂閒適有輙欲奉攀之語故云】

走筆戱呈機冝著作與諸同席

不艸邊書絕塞氛英僚髙會喜同羣朋間射鵠𨿽連中坐上飛觥不五分烈士感時何晚嵗男兒行樂是從軍速揮大白申嚴令多得紅心卽戰勲

上已栁溪席上次韻答機冝張吉甫判官勸飲

天意如何未應人蛟龍猶得戢乖鱗民間望極經時雨塞上寒深幾日春麥腳埋塵難自展栁眉低水只幹勻西溪不在浮觴樂且慰羣心祓禊辰

栁溪嘲蓮

淸香奇色匝芳洲只得公餘一見休道是好花堪謔問幾時曾上美人頭

次韻答永興安撫文公

建牙非稱冢司官正是宸襟注意安卽日太平歸輔翼侍祠重陟岱宗壇

次韻和都運崔諫議寄示立春前一日宿嵐谷山程

絕色風霜正樹威不知韶律起從微十千酒且迎春酌五九寒湏半臘歸破屐好山連日上費詩嬌雪著人飛屬封所過皆防惠民吏應如挾纊衣

代書寄大資政春卿侍郎

宵躔將欲正三臺促召深思輔翼才只聽爕調光玉鉉若爲封駮滯銀臺殿帷延納君恩厚經席敷陳聖慮開命相幾時符眾望遞中看錄白麻來

六月六日雨後過嶽廟遊從封寺觀稼席上

暑雨頻經信宿休近郊方出釋濳憂𨿽妨麥始二停獲且見苖知一半收【農語有之】神嶽怖民藏電雹老松憑寺偃蛟虯佳遊況遇從丰防好飾千倉待有秋

自和

鄣泥何惜出郊遊始霽才寛望嵗憂鬱若山光疑是活飄然詩思盡難收隈林杏頰紅初抹拂砌莎髯緑自虯禾黍坐看云四合有年將乞載春秋

待制崔嶧給事移守圃田

使臺凝績大河東榮圃更臨輔鎭雄鸞省要資𨿽錫命犧圖淸職未推公滿天秋色增詩骨一路歡謡入嵗丰會取朝家精選意陪京今是漢扶風

菊觴

九日陪嘉客金英泛酒舩撥醅時上下浮蟻自周旋香逐橊花發甘嗤栢葉先坐中宜醉挹仙錄載延年

北園秋雨

輕雨來秋晚郊園對客樽暫和春气味將冷雪胚渾聲入闗楡苦陰纒塞嶺昬黃花應自笑揺落獨承恩

病中喜雪

天地久閉塞气和方一開花從無象出澤蘊太虛來慶可萬區浹丰宜百瑞魁病襟𨿽粗釋歡意阻賔罍

屬疾

一紀三垂慮中疲病早侵人生何苦甚世事愈思深冬漏長難過霜風峭不禁幾時拋組綬芝術老雲林

次韻答運使楊畋舎人

軺車勤按問並部此先行糴重傷農業年丰報力耕幾時蘇俗困異日復民兵公防方經逺提封可坐淸

至和乙未元日立春

元日難逢是立春普天誰不喜佳辰一年气候均諸節萬卉芳菲實九旬栢葉始傾爲壽酒土牛隨示力耕人故陰盡革無餘臘端朔陽來慶共新

元夕

萬家燈火徹重闉通夕熈然本順民誰道升平無可狀請觀丰稔及玆辰月隨遊騎何曾動蓮嫁春風不是眞半病史君心未伏欲驅歌吹逐香塵

春寒

春寒著人骨病軀殊未堪鴈慵難遡北花怯不開南詩筆少新興戰觥思舊酣邊垂何事樂寂寞月將三

後園春日

並塞園林古春來似不知雨輕成凍易樹老發花遲劇事隨年倦歡悰入病衰芳時期彊賞宴皷揭天捶

乙未寒食西溪

三月秋千節西郊菡蓞洲塞寒春尙淺俗樂政同優賞愜杯忘算歌妍餌失鉤黃昏垂栁岸人意共遲畱

上已西溪同日淸明

拍堤春水展輕紗元已淸明景共嘉人樂一時看開禊飲隨節日發桐花紅芳雨過糚新拂緑栁含風帶盡斜欲繼永和書盛事愧無神筆走龍蛇

安陽集卷七

欽定四庫全書

安陽集卷八

宋韓撰律詩四十二首

謝宮師杜公寄示詩編

百諷新篇百忘勞直將淵防質風騷閒觀景物辭終巧意到安恬格自髙三代正聲傳雅樂千年嘉味入蟠桃誰如八十歸休相字體詩情日日豪

次韻謝宮師杜公惠詩慶富公爲代

彥國賢推不世奇兩諧交政辱公詩如襃事契誠多幸欲並才名敢固辭疏傅退來光漢史周公歸已靜淮夷【彥國今已入相】湏知病守榮非淺日對鄕枌擁郡麾

寺底遇大雨寄呈二運使

怒雷傾雨灑無垠天意湏臾復至仁比屋士民平嘆息一川禾黍長精神徹犁農喜通新種【徧問村民皆雲雨徹犁矣】隔轍人誰謂不均大利豈當論小害路泥深尺沒徵輪

早行

冒暑行宜早修途不困人逺風淸逐睡微露濕低塵好月看無盡髙吟意益新未雞知漸曉天角下星辰

禠亭道中農居

山腳林成簇舎窠門前流水養嘉禾森森松栢圍先隴濈濈牛羊滿近坡官賦已供余嵗備村歌無節得天和安全盡責亷平吏三嵗齊民更孰過

山行

山路何曾倦官程幸不賖片雲無定雨香艸逐時花暑序秋天气農居古室家鄕闗勤一望峯翠列髙牙

過微子嶺

﨑嶇微子道行路始知難峻嶺萬千疊紆途百十盤地磽民力薄天旱谷苖幹未寤蒼蒼意平川雨澤寛【自入潞境皆已雨足獨此未洽】

過吳兒谷

曉入吳兒谷危途信不虛千峯疑絕路一逕俯容車山鳥過云語田夫半嶺鋤時平盡周道天險欲何如

過渉縣熊耳山

我從團栢歷山岐秀絕惟於熊耳知芳艸經年被重席輕雲無日展時旗羊頭有黍名終俗壺口稱闗類亦卑何似半天畱鶴馭此來憑軾與仙期

至昭徳

出卻千山與萬山坦途由此達鄕闗邊垂未減宵衣念閭裏徒矜晝錦還憂國敢忘經日慮治身能得幾時閒遙知上冡光榮處只在州城一舎間

拜墳

欲知爲郡寵晝錦入家村自古拜松檟幾人如子孫麾幢新俗觀牛酒飫鄕尊儒者榮斯甚將何報國恩

喜雨

垂稔良田雨信愆三農憂死只呼天應時滂洽眞無價數日淹遲誤有年立解焦枯非甚力不知神化此誰權何妨四序均膏澤長使生靈得自然

觀稼二首

尺雨滂然滌旱災行田因得過家來催成禾黍拖泥秀長就枌楡掲凍栽三組不矜聊問俗一防𨿽陋且容杯郊原躍馬都忘病隨目山川气象開

一夕甘滋起瘁田斗回災沴作丰年便晴誰恐禾生耳將熟偏冝谷捺弮云退不畱驅旱迹气淸渾露已秋天衰翁豈獨同民樂更覺詩豪似有權

觀稼回

雨過觀田出近坰敝廬還喜及柴荊云平多稼徹天盡黛拂逺山隨馬行寂寞秋風催晚角徘徊先隴柰重城鄕人莫羨前驅弩吾意何如負郭耕

早赴墳莊

疊疊山依皺曉霞羲輪騰海露天涯一川圖畫秋方靜萬積【去】京坻谷盡搓舊鄴余風含古意太行髙景落詩家訟庭經日如僧舎又到村居倚將牙

再出行田

丰歳觀農獲先疇路不遐子多宜晚谷生柪就新麻蕎麥方成齪蔓菁未入椏鄕民愚自詫太守是吾家

送張吉甫寺丞歸洛

洛中平日是吾家時節芳菲正可誇權去獨思來衛幕春歸誰約醉桃花晴飛縣舄瞻仙翼暖擷新蘭薦防牙更想緱笙聞夜月翩然髙意薄靑霞

賀春卿宣徽出帥延安

延塞何湏輟鉅公西師今復久櫜弓三臺班秩名𨿽重四海生靈澤未丰莫泥兵韜求防勝更充賢業俟時通歸來談笑巖廊上致主唐虞始是防

重陽甲子雨霽

猛收宵發秋光甲子朝來甚不傷天意欲教成九谷人心兼遂樂重陽山開霽碧迎軒秀菊染新黃助酒香气與民和自無沴豈湏從俗佩萸囊

登抱螺臺

壞圃蕭疏有廢臺登髙畱客此徘徊幾年埋沒荒榛滿今日崔嵬宴席開一境山川俱入眼重陽風物盡宜杯坐中不勸猶當醉菊蘂浮香似撥醅

次韻答滑守梅龍圖重陽惠酒二闋

芳醇盈榼副風騷慰我漳濵病擁旄把菊不同陶令喜白衣人只送香醪

滑醪淸滿菊花巵只欠新螯左手持【今嵗並邊雨多徧市未至】欲報善鄰將意厚苦慙家釀帶春醨

次韻答滑州梅龍圖惠鼎州甘橘

芳訊欣隨客鯉開雅篇並付木奴來病翁逢酒惟憂過更使湘包下滑杯

寒食會康樂園

欲識芳園立意新康辰聊以樂吾民天收寒食時來雨人得常年數倍春宻宻樓臺花外好蚩蚩歌舞醉中眞朝來必要升平象請繪輕綃獻紫宸

次韻答滑州梅龍圖以詩酒見寄二首

對敵公如論酒兵病夫𨿽劣敢先登如將壓境求詩戰卽竪降旗示不勝

東郡何能抑上才召書看卽日邊來名醪價重詩篇好賸泛西園感遇杯【公近奏感遇十篇故云】

拜西墳

樓角聲喧促曉更致防塋域出西坰春山帶雨和雲重麥隴如梳破雪靑鄕樹溟蒙天水墨村農淳野古畦丁陰迷俄景催歸馭暫向東風俗眼醒

次韻酬滑州梅龍圖惠詩

自昔能詩者如公敏思稀淸風當世聳大雅一時歸京輔方期治天顏此暫違召棠隨有愛庖刃不勞揮吟筆閒邀戰鄰邦動怯圍疲神支敗北對景失芳菲無物酬明月何心晝衣驚弦常跕跕突陣正騑騑溪栁柔金幄園花爛錦幃【公新葺溪園爲近輔之勝】嬉遊成樂國佳气俯端闈郢曲髙難和荊棲近莫依流年傷阻闊好夢接容輝不信降旗竪【前答公詩已有請竪降旗之句】猶勝走檄威可慙貂莫續安敵虎而飛窘蹙圖更郡奔逃始見機吾鄕𨿽甚美無計戀柴扉

次韻和滑州梅龍圖寒食溪園

溪園髙致此非遐請爲公陳眾所誇一境熈臺躋舊俗萬民和气入新花流芳只有人思召行樂何湏坐有車不獨淸明資勝會四時風月愜詩家

次韻答磁州王復都官

本邦爲守獲鄰封民政𨿽殊道則同浹境歡然君有惠一鄕榮甚我何功漸濡美化規模近珍重髙篇气格雄徳薄可能勝尹誦穆如空自愧淸風

上已會城北新磑

誰言智者不兼仁請看新渠激磑輪本爲酒材寛物力更饒春月樂鄕民陰晴天色將寒食狂醉人心卽蠟賔父老他年傳故事可忘修禊起玆辰

晝錦堂賞新牡丹

欲集珍叢稱此堂春來栽檻首花王連砧不動開猶少對酒多情格自彊白晝已淩鄕錦色淸陰冝接訟棠芳娛賔一奉笙歌賞從此香名嵗月長

暮春康樂園

楡莢紛紛擲亂錢栁花相撲輥新綿一年寂寞頓來地三月芳菲已過天樹宻只喧閒鳥雀臺髙猶得好山川病夫不飲時如此徒有詩情益自然

庚申相臺閔稼

滛雨農疇害復收彼何恩厚此何仇髙田谷穗拖牛尾卑地莊窠沒獸頭稔社宵喧皷樂災居無日苦饑流如雲禍福闗爲政安得丰凶在一州

苦雨

直疑天際裂銀潢大雨連傾特異常數里河聲轟陣皷萬條檐澑卓戎槍雷霆勢惡掀人腦蛟蜃朋凶碎客航正熟民田多沒穗幾時仁惻動蒼蒼

次韻酬滑州梅龍圖惠酒

久雨無書致睦鄰坦塗非邈盡長津正憂吾裏民災甚敢覬公齋酒味醇得騁蛟龍方倚浪未鋤稂莠已齊身太陽幾日披云見名少如葵仰望人

冬至前一日雪

地下陽將復人間气已和羣陰明數極六出見【音現】花多賀稱新年曲歡侔故郢歌同云畱紀吉柔荔借萌科起認灰飛管堆凝素出波朝盈振鷺集隙隘白駒過樹宻輕黏蕚天圓細撼羅潔非容物污碎不在風槎農畆經年瑞詩家萬古魔平明開慶會緑蟻薦紅螺

臘日出獵二首

笳皷擁貔貅韓陵山下頭人心忘岱嶽鷹眼快離婁兔逸玆窮虜孤殱卽貴酋鄕民誰會我衣錦樂畋遊習平禮樂存形器要閱兵湏有殺生故備姦戎侔斬伐惟於畋獵可申明妖狐膽裂逃終戮老鶻拳髙下必精大獲未能矜小得幾何人不哂吾行

元日雪

人正開統發新陽盈尺稀逢雪載滂不必宮聲符善嵗卻應和气得嘉祥同云幾刻藏春色利澤經時洽眾芳遙想九天排曉仗六花吹入萬年觴

新嵗拜墳二首

先隴比如何新年重一過風迎人意好春入鳥聲和畎畆因時勸松楸趂暖科公餘私遂及吾幸比爲多新歳齋前寂訟鈴不妨諏日展先塋遙知隴樹春方到一見家山眼又明孝弟少期爲俗勸裏閭烏足語吾榮此行猶苦圭符累名遂歸來更盡誠

寄並帥龐公古瓦硯

鄴瓦搜來頗異常寄誠安足奉文房早陪神化丹靑筆莫滯邊書赤白囊

次韻答並帥龐公謝寄古硯

誰傳石末首靑州鄴硯今推第一流更好豈堪濡化筆報瓊終念木投

寄題滑州梅龍圖西溪園

陪京髙選得名卿勤葺公園匪自寧政舉輔藩無一事意尊王室有三亭看花篇什煩官課對酒笙歌易訟鈴他日吏民銘惠愛定隨碑刻載圖經

寄題滑州梅龍圖西溪

四時風物隱天眞咫尺城隅惜示人幾歳壞堤埋老木一朝春色與吾民壺中有景知誠少堂下無喧到始頻我亦治園同眾樂夾河相望稱爲鄰【相亦治後圃以康樂名之取時康而與民同此樂也】

安陽集卷八

欽定四庫全書

安陽集卷九

宋韓撰律詩三十六首

禦制後苑賞花釣魚奉聖防次韻

花簇香亭萬朶開雕輿髙自九闗來輕雲閣迎天步寒色畱春送壽杯仙吹徹云終縹緲恩魚逢餌幾徘徊曽參二十年前防今備臺司得再陪

禦制天章閣觀三聖禦書奉聖防次韻

寶閣三休地瑯函列聖文天章橫紫極洛字覆靑雲花拆驚雷起龍騰駭浪分宸毫知善斷更嗣禹邦勤

恭謝天地慶成五言六韻

世積皇基厚天扶帝極安宸心思報重靈答匪誠難蠲潔齋居敞凝嚴路寢寛二儀通聖饗三後接神歡惠澤開秋慘和聲破曉寒南山薦君壽峣闕聳羣觀

祫享慶成五言二十韻

大饗無先祫精祠貴必躬歷朝疑未講曠典屬今崇良月稽冬孟容臺訪禮中祀期當象閏位向卒虛東太卜諏元日齋誠儼法宮雕輿下丹地琳館薦淸雪宻人初駭天髙徳自通陰雲成瑞靄凜色變和風世室休嚴衛宵衣集庶工敍親昭穆正合食簋鉶丰旣祼神斯格居歆慶已防歡欣流禹律謦欬入堯聰月射千圭白星輝萬燎紅茨歌將振作晴旭漸曈曨回蹕升端闕羣瞻聳上穹蕃釐均廟餕惠澤泰民窮孝著鉤鈐動恩防貫索空致祥書可信讓羙意彌衝此協亨嘉防慙非輔翼功惟知獻君壽巍與二儀同

明堂慶成五言二十韻

至矣君嚴父其惟祀配天明堂玆有法路寢復中防禮簡刋前誤圖新煥昔傳乾坤隆正位辰火協髙躔宗徳停參侑推尊獨大圓兼崇太極坐並享總章筵節物丰秋後齋精吉前旣祗眞館駕遂潔閟宮牷泛灑輕塵失涵濡惠澤先直由誠意感卒使祭無愆翌日回淸蹕中宵儼邃延一純通蠁五室敞蟺蜎和必流金石馨非主豆籩靈光燭牕戶飈駕觸旄旃齊酌終三薦神釐答萬年歡聲揺海嶽瑞色變雲煙餕已均庖賤恩思被幅員星雞隨勑竪赦鶴下樓宣教不煩家至民惟視徳遷普天知子道斯匪化之然

天章閣觀禦飛白五言十韻

內閣門淸曉中天對邇臣唐虞遺典在河洛奧書陳二聖勤勞舊千齡矩法新帝暉方咫尺宸翰復躬親鸞拂宮綃舞花隨禦筆春奎光連璧府劍影動龍津今古神功絕頒宣上意均玉峯羅爼豆黼坐拱星辰魚藻符亨防蓬瀛寄此身流霞仙飲罷又賜一杯醇【聖恩勸酒惟臣再賜巨杯】

樞廷對竹

一紀前曾對此君依然軒檻喜重親丹心自覺同髙節靑眼相看似故人不雜囂塵終冷淡飽經霜雪尙精神樞廷豈是琴樽伴防約幽居稱幅巾

韓縝太傅之任洋州

昔年疆埸寵雙旌官寄洋川實治並今喜逺民畱上意故求賢守紹家聲升云仙迹唐祠古踏石春遊灙水淸時閱吏文應笑我從前銜署只虛名

答定帥仲儀龍圖寄示閱古堂詩刻

好勝時多尙已爲前人勤力必隨隳所圖營葺猶如是欲樹功名卽可知昔慕先賢形藻繪本同來哲作箴規得公詩刻增光焰定警媮風變俗漓

夏景卽事

槐耳籠前檻雲峯透曲櫺涼風卽昆閬煩思入滄溟荷弱翻靑蓋橊新倒緑缾晚來収驟雨一枕夢魂醒

夏暑早朝二首

涼風吹暑豁煩歊上馬迎風趂早朝宿霧欲開星月澹隱然雙闕在層霄

奪熱淸風幾快襟禁街岑寂漏聲沈東方似動陰氛失北斗髙垂帝闕深憂國逺圖深入夢費詩閒景懶成吟平明天外鳴鞘下萬玉顒然拱極心

重九席上賦金鈴菊

黃金綴菊鈴兗地獨馳名細蘂浮杯雅香筩貯露淸風休沈夜警雨碎入寒聲自此傳仙種秋芳冠玉京

召赴天章閣觀新柑

云閣崇先重霜柑薦瑞新臨觀紆法從趍召獨鄰臣晚實開天意重榮浹上人【上宣諭此樹枯而再榮今始結實】不隨淮枳變自比禹包珍廟獻宸心格親頒聖寵均從玆魁眾果仙府占長春

祈雪宿齋醴泉觀

愆陽經臘惻皇情徧走靈祠達意情馬殆始知仙府迥露寒如到月宮淸甘泉旣久蠲民瘼惠澤非難滌厲萌日待神龍興熱窟一吁嘉雪滿寰瀛

戊戌元日喜雪

新元迎曉朔風涼雪落同云勢漸霶气候未春終是臘禱祈方得合稱祥拜章粉絮迷朝佩獻壽瓊花入禦觴自是三農丰嵗兆人聲何必問宮商

張吉甫殿丞宰資陽

去物輕遐邑宸心與近均宜將寛詔意善卹逺方民寒驛鳬先下春郊雉自馴白雲休引望馨膳有天倫

次韻和崔象之寺丞西亭下

初暑軒牕覆翠陰更宜飛濯塵襟喜花添色自人意爲歳期丰獨帝心餘潤日隨和气浹好聲時逐遠風沈郊原徧采農家議一寸眞如一寸金

庚子重九菊未盛開席上偶成

重九開樽節未寒黃花初發葉皆單待看旬日金鈴錠剩得東籬一醉歡【金鈴菊兗州種小圃有之】

九日賞菊未開席上次韻答崔象之寺丞

誰知九日接賔觴未放寒花折露房早是生來悲晚節那堪開不在重陽滿頭且應良辰挿一夜寧衰淺意香守待金鈴披絕艶共君搴蘂醉餘芳

覽崔象之寺丞詩編

驚人佳句本天成艶格淸奇不易評秋月照空澄萬景洛花無品盡多名珠藏赤水捜求苦礦出黃金鍜錬精郊廟有歌猶未采只輸髙興冩幽情

和崔象之紫菊

紫菊披風碎曉霞年年霜挽賞奇葩嘉名自合開仙府麗色何妨奪錦砂徑蕭疏淩蘚暈露叢芬馥敵蘭芽孤標只取當筵重不似尋常泛酒花

祫享加恩押班宣制

大祫休成慶澤新廣庭宣制寵臣鄰非煙薦瑞籠宮殿【宣制時輕靄郁然】出綍敷言聳搢紳風結冰檐駢玉箸日融霜瓦半魚鱗移時始放金吾仗鵷鷺齊飛出禁闉

辛丑中秋不見月

懊惱閒雲取次生中秋觀月悞人情一時𨿽不充羣望萬古終難掩至明疑有陰魔憎好事更虞滛雨害丰盛湏知席上徘徊意直似葵心向日傾

崔象之中捨宰陽翟

君於榮利已恬然此治韓城屬薦賢惠政卽隨春共煦道心常與月同圓門疏俗客禪詮逺亭掩修篁定力堅【君第有小亭竹徑蕭然君終日危坐於此】思退防人曾上籍可容名記托新篇【君有休官簿與君同約者則書之】

辛丑季秋大饗明堂中書宿齋

紫極宸居重黃扉禁戶深齋精嚴帝配只翼達天心百刻延壺箭千廬肅羽林秋聲來易感仙夢斷難尋小隨雲散疏星伴月沈樹雞先曉唱菊酒帯香斟【重九日】寂爾潛神化翛然適道襟惟馨思在徳蠁佇靈歆

中書東防十詠

迎春

覆欄纎弱緑條長帯雪衝寒拆嫩黃迎得春來非自足百花千卉任芬芳

牡丹

當欄新植盡珍叢異格同妍出化工何物眾人驚絕艶一枝花坼瑞云紅

夜合

合昬枝老拂檐牙紅白開成蘸暈花最是淸香合蠲忿累旬風送入牕紗

四季

牡丹殊絕委春風露菊蕭疏怨晚叢何似此花榮艶足四時長放淺深紅

緑篠

莫輕叢篠緑陰微迸筍方抽嫩玉枝結實他年臻瑞物最宜栽向鳯凰池

芎防

蘼蕪嘉種列羣芳禦濕前推藥品良時摘嫩苖烹賜茗更從云腳發淸香

山芋

隨竹縈回翠蔓延土藷名異出前編防湏霜晚餐珠實可挹浮丘作地仙

盆池

圓沼澄璧彩浮萍新殊未覆遊鯈纎鱗不用時驚沒香餌𨿽投是直鉤

假山

危峯疊疊起丸泥莫愛幽奇是假爲黃閣何功宜自劾去尋眞隱老衰疲

馴鵲

靈鵲雙雙日自馴徘徊軒檻若相親主人素解忘榮辱何用喃喃送喜頻

安陽集卷九

欽定四庫全書

安陽集卷十

宋韓撰律詩三十三首

崔象之宰韓城

去年同舉菊花觴自掲淸音入醉鄕此日髙秋來一別幾旬佳節負重陽風生古操安新治雨徹疏茅鎖舊堂【君治之東齋也】民裏更繁應自化宰君心地本空王

駕幸西太一宮祈

曉蹕聲幹下九重西郊岑寂款琳宮驕陽尙作三春旱多稼期霑一豊卹物致防歸上徳應誠爲答卽神聰從來聖感無旋日不在商巖傅說功

駕幸西太一宮道傍耕桑者皆以茶絹賜之

杪春時澤未全滂西禱眞祠徯福祥蠶女捨籠驚法從耕夫投耒目天光勞【去聲】勤率有優恩及拜賜皆知佚道長海內承風誰不勸何須躬籍與躬桑

駕幸西太一宮陌上耕者叱牛聲厲左右皆笑之

皇心閔雨出西坰親禱靈宮致潔誠扈蹕不知農事苦輦前爭笑叱牛聲

駕幸西太一宮謝雨

太一尊神宅近坰特紆天仗乞殊靈淸祠禱才三日大澍滂沲足四溟上釋憂勞嚴報謝民祛愁郁得康寕至誠有答眞如響更異言間退守星

從駕過金明池

帳殿深沈壓水開幾時宸輦一逰來春畱苑樹陰成幄雨漲池波色染苔空外長橋橫防蝀城邊眞境辟蓬萊匪朝侍宴臨雕檻共防龍艘奪錦回

駕幸金明池

西池風景出塵寰春豫方乘禁坐閒庶俗一令趨壽域從官齊許宴蓬山樓臺金碧芳菲外舟楫笙歌浩間與眾盡歡宮漏促萬花香裏屬車還

寄崔象之國慱

知君爲邑觧銅章卻復先廬坐葆光對境風幡俱不問安禪心法兩皆忘滿庭修竹爭髙節近砌幽蘭稱獨芳若論厭喧遭拄杖何如趣駕返周行

甲辰景靈宿齋謝

邃寂敞仙扄心齋物外淸滂沲今應禱肸蠁此通誠月殿棲眞境風梧醒睡聲如何謝靈貺至道本難名

癸卯喜

一夜陰雲匝四溟朝來嘉雪灑寰瀛因風絮起先春媚翦水花飛到地輕天際定迷瓊蘂屑世間今有玉樓成應時何止銷民疹直壓胡沙萬里淸

聞崔公孺國博將入都近重九未至

幾日知君命駕來芳辰防失獨徘徊黃封禦酒新霑賜更偶金鈴菊未開

晚秋有感

倦鵲穿林趂獨棲此情惟有老鰥知西風日重陽近忍對黃花挹酒巵

次韻答崔公孺國博

向陪亡室接鴒原正是輕霜九日天醉語忘形幾爾汝詩毫揮紙速雲煙思窮碧落今無術淚灑黃花兩換年一覽嘉章生百恨孤懷還昧覺心圓

先君冩眞得永叔爲之贊而君謨書其側崔公孺國博以詩稱美次韻答之

遷筆襃揚逸少書孤風拂拂起襟裾孝心如覩英靈在世系元承福慶余永向淨居同相好【眞置墳】任從深谷攺丘君詩意主稱人善義節軒然到古初

次韻和崔公孺國博觀君謨所書孝親崇福院牌

欲防親塋薦福殊僧藍營葺幾年餘名因先帝鴻恩錫牌得君謨大字書佛宇增輝良自爾鄕廬傳美孰加予須知體法多奇防深造鐘王奧妙墟

次韻和崔公孺國博觀新模鄴王書

唐季諸侯孰擅雄鄴邦髙襲世勲洪圖功自可超煙閣接士殊優在雪宮刀筆風流爭戰外生靈安帖笑談中詩豪墨妙家藏久二羙刋傳定不窮

次韻和崔公孺國博觀新模正獻杜公艸書

珍藏正獻艸書詩傳誡云來示永貽幾夜風濤偃松栢半天雷雨起蛟螭臨池學苦應同妙舞劍功如未是奇刋石豈徒爲世玩更思淸節可師之

次韻和崔公孺國博模刻文正範公閱古堂詩

閱古堂成在北邊希文詩筆美前賢髙吟尙紀終軍策小字如觀樂毅篇欲起貴名增世慕更刋余禮廣人傳其他事業知難冺盡入仁宗實錄編

次韻答崔公孺國博西亭感懷

常喜交親燕此中忽移歡緒作悲翁桃陰已盛何曾語檜影長閒不厭風數漏趂朝心拱北忍饑開閣客盈東人生易別須偸暇爲我樽前話苦空

甲辰冬

凜气回輕燠涼颷絕怒號飛霙難自拆細反如繅惠澤非常降祥編想共襃民閻淸歳癘農畆得春膏天意𨿽霶洽人心尙郁陶未逄銀甕出不見玉樓髙酒興來差淺詩情病少豪曾防紛似絮舉白待風騷

畱崔公孺國博

虛亭還喜叩禪詮頓覺襟懷鄙吝捐陶暑屢開河朔飲聚星防別潁川賢我縻東府成衰叟君向西湖卽洞天且緩歸期時一笑及趨闕動三年

乙已重九

苦厭繁機少適懷欣逄重九啟賔罍招賢敢並翹材館樂事難追戲馬臺蘚布亂錢乘雨出雁排新陣拂云來何年得遇樽前菊此日花隨月令開

乙已郊禮慶成五言二十韻

堯歷方歸聖虞琴始就聲不先惟帝饗孰見事天明谷旦諏陽復鴻儀備吉行宸襟正祗謹陰孽忽孳萌滛頻興陣寒花幾墜瓊多言揺攺卜上意益專精宗社敷冥祐穹蒼答至誠斗收連日晦並與祀時晴待曉披閶闔凝旒下紫淸眞廷陳潔饌親廟展嘉牲愛旭輝黃道非煙防防城旌旗停藻衛鐃吹起嚴更冕服祛繁飾壇壝卽自成晶熒奠琮璧和雅薦英莖繼志還虛次尊神戒側迎【時傳防公卿等傳奉祠事母得轉班迎駕】千齡俄受胙萬乘巳旋衡峣闕層霄迥通衢眾目傾防刑空犴獄霈澤浹寰瀛統業恢長治生靈入太平因知卻徽號偉迹固難名

次韻和崔公孺國博西亭感懷

常虛西館待髙賢一見襟懷兩釋然且叩眞詮期進道不論衰鬢遂凋年頑金在礦須當變逸驥無鞭亦自前相叩屢辭𨿽未得巳齊朝市與林泉

感春貽崔公孺國博

春來天气作輕寒故使春芳欲見難賴得好風攄俗憤頓開韶景與人防詩情遇敵豪𨿽減杯興逄辰老未防幸遇親朋時枉駕且偸壺刻奉淸歡

次韻和崔公孺國博黃杏花

顆顆裝成藥竈牙日邊開處近彤霞眞宜相閣栽培物更是仙人種植花髙行出羣猶仰慕香名超格合洪誇諸賢繼有尋芳防欲奉歡遊決自差

貽崔公孺國博

三十年來契分隆更從親炙逹眞空明非獨善諸昬破理到無心萬事通莫話離蹤傷祖席且畱歡刻醉春風海棠亭下花防發壞子胭脂防防紅

次韻和崔公孺國博遊興國寺廣嚴院

紺園南北壓通寰气象超然出世間只見莊嚴尊十地不須微說三山浮雲自防春春失眞境無塵事事閒我有歸依殊勝願吏文常擾幾時還

次韻答崔公孺國博西亭燕飲

十稔繁機困備員芳時何暇目春妍自慙東閣延材地得防西豪聚裏賢益友至言皆有味禪宗髙論邈無邊須知樽酒相畱意老去離懷異少年

丙午上巳瓊林苑賜筵

春光濃簇寶津樓樓下新波漲鴨頭嘉節難逄眞上巳賜筵榮入小瀛洲仙園雨過花遺靨禦陌風長絮走毬禊飲不須辭巨白淸明來日尙歸休

首夏西亭

一霎輕塵小雨過園林風物尙淸和巢棲舊燕將成子盆植新蓮未出荷欲就好峯添異石惡侵芳卉狂莎病襟蕭索賔如市孤負良辰樂事多

召赴天章閣觀新刻仁宗禦詩

天閣當年拂霧宣紫皇端扆侍羣仙親揮龍鳯軒騰字命繼咸韶雅正編勸酌屢行均聖寵賜花中出奪春妍玉峯光景都如舊但睇宸章極然

次韻和崔國博西亭喜

暑雨滂然僅作霖連宵殊未擴陰森全祛下土將焚患盡識髙穹不忍心斗厭埃氛開眾目了無煩熱自吾襟當軒倍勝松風過何必淸音一弄琴

安陽集卷十

欽定四庫全書

安陽集卷十一

宋韓撰律詩三十二首

永興寒食後池

春意陰陰百五天小池蕭索防僚賢孤芳映水花終淡勁竹淩軒節自全一陣森嚴林勢合萬魚跳落痕圓當筵暫弭憂邊慮且仗詩魔駕酒舩

席上自和

喜陶嘉節曲池邊薄酒何須辧聖賢談席且誇珠履盛種羌誰問蟻封全白楊花落眠蠶老紅杏枝殘笑靨圓不似丁年爲帥日醉鄕方擬拍浮舩

淸明興慶池上

連日陰岑此日晴池頭風物稱淸明萬鱗潛捲雲頭坼一鑑新開水靣平兩兩鳬鷖波上沒憧憧車馬柳間行嘉賔須惜難並防莫厭芳樽冷淡傾

垂蘿洞

池北如趨紫府家亭臺髙下景無涯垂楊不絆遊春騎曲水時飄出洞花萬本竹深叢劍防一軒藤老纒龍蛇使君欲共斯民樂莫顧西山下日車

上巳防興慶池二首

元巳開樽處垂蘿碧洞前綺羅明浩臺榭挿漪漣曲水來如篆輕橈去若仙春寒芳意晚未見柳飛綿興慶池頭三月三柳如拖綬艸如衫禊觴臨水筵相屬文鷁淩波尾競衘花雨亂飛紅撲蔌峯螺遙聳碧嶄巖芳辰況任遊人樂不必低將席防攙

上已晚遊九曲池

九曲池邊第一開艤舟同賞盡髙才彎流自得黃河勢怪石應從紫閣來塵外怳迷仙境界竹間深有古亭防徘徊復至豊碑下花蕚吁嗟作盜灰

春陰馬上

正日風和日暖天重陰淩擾苦纒綿蕉心自結憑誰展柳眼慵開只待眠艸濕謾鋪畱醉席楡寒難擲買春錢幾時霞外氛霾散放出紅輪一丈圓

聞轉運範純仁司封防興慶池

池榭春深合眾芳使來賞好風光波頭灔日琉璃軟酒靣揺花琥珀香訪古舊文昬琬琰記遊新刻上篔簹臨歸定借西園步愈覺禪詮气味長【西園卽化先所居】

登廣教院閣

岑寂禪扉啟晝關公餘爲防一開顏髙防靣壘包平野老柏參天礙逺山花去春叢蝴蝶亂雨勻朝圃桔橰閒徘徊軒檻何時下直待前枝倦鵲還

賞北禪牡丹

一春顏色與花王況在莊嚴北道塲羙艶且推三輔冠嘉名誰較兩京彊已攢仙府霞爲葉更奪燻鑪麝作香防得輕寒天意緒故延芳景助飛觴

次韻和都運孫永待制廣教院三頭牡丹

駢枝三出牡丹紅奇有雙頭結未工宛似靈芝相並秀瑞云攢處起香風【唐肅宗時延英殿梁上生玉芝一莖三花故云】

賞西禪牡丹

幾酌西禪對牡丹穠芳還似北禪防千毬紫繡擎薫炷萬葉紅雲砌寶冠直把醉容欺玉斚滿將春色上金盤魏花一本須稱後十朶齊開靣曲欄

四月望日防興慶池

莫厭煩蒸共此行臨流臺榭極髙明風前自得披襟興林杪時聞脫袴聲洞竹交陰冠蓋爽砌泉爭響夣魂淸憑軒最切云霓望日待民田雨足耕

送秋馬上始見終南

終南頻月晦峯巒一民心萬事寛救徹旱苖充歳望洗開山色與人防半天橫示全秦壯積雪髙連太白寒欲識眾多欣幸意送秋歌舞滿長安

防故集賢崔侍郎園池

崔園髙絕五門西塵外風光是處宜唐室舊池因地得漢宮遺址上樓知靑螺萬嶺前爲障碧玉千竿近作籬我住鄴臺殊艸創一來尢覺愬歸遲

再賦

門徑縈紆洞府間了無塵外累幽閒長楊十丈亂風流水數枝鳴佩環入戶好峯誰可畫礙人新竹不容刪池亭靣靣圓荷滿薄暮飛香送客還

登崔園城上亭

危榭壓頽基登臨事可淒邱墟唐殿左禾黍漢宮西臺古疑藏劍峯遙不見圭山川難盡識賴有舊圖攜

覽諸人贈狄國賔察推詩

凜凜梁公萬世尊復唐功業並乾坤爲臣所守能忠義異代猶思錄子孫老嗣寂寥𨿽未振大名瞻仰只如存後人眞有希賢志豈特孤風擅一門

送範純仁司封移漕京西

衰拙何堪定繹騷使臺猶喜防英髦治財純擾常先恕移用皆宜似不勞此去任賢終漕挽幾時當路壓風濤家聲莫擬君能紹日防靑雲步步髙

涼榭池上二闋

遊鱗驚觸緑荷香水馬成羣股腳長逐浪相隨畱篆迹偃波垂露滿方塘

病襟思適繞東塘水荇初花吐嫩黃行困老樗陰下坐兒童爭喜拾紅娘

長安府捨十詠

流泉

龍首髙源析螭吭亂玉鏘帯花春共逺和雨夜何長冷撼靑虵影平拖白練光煩襟來自滌可待濯滄浪

涼榭

忠閔防摹壯耽然大廈開無時佳燕在正暑好風來池靣飛泉落林端畏景回誰知仙府路瓊室與瑤臺

北塘

臺榭生涼處奫淪瞰北塘松筠成夏防蓮芰入秋香疏交寒暈輕雲襯曉光無心投釣餌遊鯉莫驚藏

雙石

雙石唐餘物來玆孰記年嵌空危砌下怪醜好花前名氏坳猶刻藤蘿宂任穿最宜秋後防班駮蘚痕圓

月臺

待月西臺早移時憑曲欄云端開玉葉海靣起金盤燕席通宵雅涼波入坐寒香風來不斷淸露裛紅蘭

池亭

亭出水中央輕風四靣涼岸平飛略彴波暖戱鴛鴦靜夜蟾蜍落淸秋菡蓞芳公餘時獨坐萬慮黙皆忘

山樓

西北髙樓上南山日靣欄勢籠秦地勝陰落渭波寒帯新屏活穿雲古道難仙扄如可造便擬掛朝冠

流杯

迢穿花出彎環作篆來若非天上醴不泛洞中杯水鳥浮還沒仙航去復回蓬瀛眞境事銷得玉山頽

石林

叢石競嶄巖當軒翠撲嵐疑峯何啻九仙島迥侔三潤極云猶抱溫多玉尙含樓髙慵引望坐防小終南

竹徑

北榭層基下森森竹徑幽枝繁低拂蓋根宻僅通流勁節輕環粉狂鞭怒走虯風霜胡可動松柏乃吾儔

安陽集卷十一

欽定四庫全書

安陽集卷十二

宋韓撰律詩二十二首

題致政趙剛大卿臥云堂

一掛朝冠謝世紛終南髙隠邈難羣不容聖治詢黃髮徑宅幽巖臥白雲書麓繞牀惟我伴磴泉喧枕乃予聞此時誰可攀眞馭應有浮丘觧挹君

題致政趙剛大卿宴息堂

家園休息敞虛堂直造希夷境外鄕無物不推山下勝有花皆似洛中芳荷裁萬扇悲長信筍擲千簮醉孟嘗子藹令名居自足主公襟韻日康彊

戊申末伏與立秋同日

末伏居嘗極蘊隆今辰俄與立秋同𨿽余暴虐難禁暑柰有蕭騷巳至風冰出魏臺猶示貴扇思班篋欲收功從玆漸入淸涼境林嘒寒蟬露曖空

初發長安遇

九龍朝發起程初甘澤滂然灑路衢敢倦徵途泥沒踝且觀嘉谷秀垂珠髙原直防波頭惡獘繖平穿陣勢麤繡嶺任遙須趂宿蓮花湯下洗塵軀

題靈泉觀

老木陰森蓋滿山蕭條宮殿倚防岏畱爲治世無窮戒自足明皇數紀歡舊浴已殘湯室暖餘悲尙慘渭川寒欲知百二關河勝更待朝元閣上防

題溫湯

康定西徵始壯余往還休此任馳驅白頭猶罷咸秦帥卻向溫湯浴病膚

題朝元閣

試往驪山頂上行朝元孤絕聳崢嶸了無樓殿嗟余侈自見耕桑復太平後緑苔多滑徑葉間紅子不知名南巓更就丹霞挹頓覺尫然病骨淸

遊石甕寺路險而返

古寺跨山椒虛明瞰泬寥路危難進馬林宻不容樵飛瀑連云濕凝嵐帯饒崖窮徒一望歸步黙無聊

靈泉覽古

靈館驪山下開元迹尙遺蓮穿噴玉澑字缺照人碑古殿天姿晦眞工石像奇羽衣沈舊曲錦鴈失前池不見長生鹿猶防連理枝辭雄小杜句意盡老陳詩治亂由斯監賢愚共一悲時君自奢儉繡嶺此何知

題鎭潼西溪

芳林環掩宻相攙仙府天成似隠潛峯靣槎牙屏簇畫溪心平澈鑑開奩穠妝照檻秋蓮合碎玉敲蓬夜添暫柅客軒醒病目日斜無意馭彤襜

題雲臺觀

仙掌峯前羽客家玉虛宮殿倚雲霞最髙頂上誰曾到得見蓮開十丈花

題希夷先生眞堂

伊昔天眞被謫書亦教人境得仙居開門翠靄三峯近合眼紅塵萬事疏髣髴舊容蟬已蛻徘徊髙隱室猶虛何時歸伴赤松子穩駕尋君物外車

仲秋之八日覩雲臺觀衝觀大師北軒羣花盛開

春早凡花百種榮秋芳能得幾多名仙家八月靈葩發不與尋常俗艶爭

題玉泉院

兩行修柏夾云根引入蓮峯直下村病骨醒魂安气母幽亭收景厭山孫金堆望逺千灘出玉澑聲喧萬馬奔坐嘆塵勞無計住卻尋歸路日黃昬

硤石道中

气爽風淸八月天餘秋色自蕭然正當崤澠難行路得見田疇大有年叢薄逺靑供極望霽云低白半危巓河橋咫尺鄕程便病質𨿽疲喜彊前

澠池道中

渡澗登坡直幾重嶺頭初日上曈曨野花紅紫連官道露裛淸香散暁風

戊申西洛中秋對月

海東推出水晶毬碧抹晴空暝靄收素景獨宜惟上節淸光無敵是中秋家爲梵室黃金界人在天宮白玉樓當此客塗衰病者敢於詩酒擅風流

次韻答崔公孺比部至陳橋驛來別相防

永日勞君倍驛馳相期無失見相思義均呂駕來千里情過陽關盡一巵喜接禪醫開道眼愧逄詩將立降旗此行且縱漳濵臥免弄幽並俠少兒

又次韻答夜宴陳橋驛

客郵聊得接交親夜席開談彼此眞薄酒不辭知易別徵車從觧喜難申請防隨分樽罍事可是畱心富貴人早晚共成林下約釣潭風月有竿綸

又次韻答陳橋話別

欲知連日柅徵車傾蓋惟憂後防賖被顧髙情非白眼論空眞理黜黃牙還家粗喜松成徑懷印誰驚綬引花臥治必難逃吏責羨君奇志托靑霞

重九與諸親防別陳橋驛

郵館侵晨舉別觴一時佳節遇重陽莫悲白首分行袂且伴黃花入醉鄕旅鴈帯霜橫塞陣香萸和露貯宮嚢諸君送我無多念病質將休晝錦堂

早發韋城

北去川原極目平修途塵斂初晴嵗豊禾黍髙低積天暁雲霞散亂明宵露尙漙香艸木朔風時撼旗旌病襟斗覺精神健屈指鄕邦近數程

安陽集卷十二

欽定四庫全書

安陽集卷十三

宋韓撰律詩二十三首

初拜先墳

未交符竹展先墳肅肅秋天半昬榮入松楸𨿽動色感深閨闑復傷魂山川望逺平如日父老歡迎識舊恩白晝錦衣人已駭更畱旄節宿郊村

再題晝錦堂

爲郡偏榮晝錦歸再容鄕任古來稀邸人只駭新章貴仙表誰瞻舊鶴飛浹境士民增慰悅一軒風物起光輝鑱詩又志君恩厚鼎鑊捐身報亦防

再題休逸臺

冰井梁摧幾百秋昔移爲柱立臺頭層基靣壘盤蝸殻倒影侵池側蜃樓拂檻落霞淩綺席入檐初月誤瓊鉤芳林已合陰成茂不見西山湧萬邱

再題康樂園

名園初辟至和中思與康時眾樂同一紀丰光𨿽易老萬家春色且無窮歸來敢吾鄕勝到此須知舊鄴雄病守縱疲猶彊葺欲隨民適醉東風

狎鷗亭

亭壓東池復壊基園林湏喜主人歸憇棠猶茂應存愛植柳堪驚僅過圍魚泳藻間諳物性月沈波底發禪機羣鷗只在輕舟伴知我無心自不飛

觀魚軒

後方池碧漲秋觀魚亭檻俯臨流時防隱荇駢頭戱忽見開萍作隊防喜擲舟前翻亂錦靜潛波下起圎漚吾心大欲同斯樂肯挿筠竿餌釣鉤

洗竹

當日曾移碧玉竿繚垣交植競檀欒栽培盡力宜長盛翦拂無人已半殘洗出煙姿還雅澹削開龍影起幽蟠此君髙節殊堪慕賢者來須著意防

刪柏

翠柏枝繁郁未伸我來刪理務躬親孤根得地𨿽經歳逸勢參天不在人先易工夫知取捨後凋顏色長精神材自入他年用莫厭因時翦擇頻

放泉

緩帯憑軒喜放泉映花穿柳逗潺湲誰言勝景須昆閬自有淸音過管赴海任遙終澤潤灌園思足尙畱連衰翁日寄南牎傲枕上時醒白晝眠

冬至祀墳

至日郊原擁節旄先塋躬得奉牲醪霜威壓野寒方重山色淩虛气自髙衣錦不來誇富貴報親惟切念劬勞連村父老歡相迓因勸勤耕土膏

燒煤戱成

無臭含天徳資貧乃地珍羣陰徒肆暴萬室自融春豊黍輕鄒律歌陋蜀民何妨灰棄道仁政不同秦

悲二木【並序】

相之州廨有老松一在防事之後聳直數丈其上偃蓋如龍形古柏二對植於寢戶之前陰覆一庭松之東有大槐枯而中空庖人誤投灰燼於其間因而火發前人以謂畱松異日必如槐之招火遂伐之視柏之森然曰吾欲曠快其心不欲此翳於前也乃命悉去其繁枝幾禿幹而後止是二木皆百餘年物也余再來而悲之因爲詩以志焉

偃蓋孤松挺北軒亭亭雙柏寢堂前幹霄夭矯蒼龍上當戶陰森翠幄圓百歲生成猶易枿近時栽葺欲誰憐居官好惡宜加謹詩拙徒思警後賢

喜雪

昨夜同云徹暁陰雪牀輕襯六花深一開帝扆憂民慮普慰農疇望歲心天與酒徒張醉幕家疑仙室盡瑤林喜憑休逸臺西檻羣玉髙低聳萬岑

雪霽登休逸臺

休逸臺頭雪乍晴病眸𨿽澁亦增明幾年無此三農樂萬物皆隨一气淸修竹拒寒森晚節垂楊偸潤裊春情當軒欲繪西山景巧筆何人似李成

謝觀文趙尙書寄示集注老子

公今重釋五千言一法專求是要詮天道生成忘萬物聖人功業在羣賢世塵甚擾吾何欲謙柄常持彼任先治國治身非異理兩無心迹自安然

雙磑

一渠遐引直千金對激雙輪用智深本務愛民除嵗患且非爲政有機心重羅撼雪收長利嘉植成帷展舊陰來者相防知日盛肯教前作入湮沈

壕林

鹿角科民嵗甚勞故栽楡柳匝城壕駢枝豈下笓籬宻聳榦將淩埤堄髙扞蔽莫先輕枳棘森嚴無日挺幹旄霜斤謹勿窺微利惜取金湯四靣牢

元日祀墳馬上

三朝徧喜得晴和嵗羙民康此驗多天運主生方啟戶土膏乘暖巳騰波雪憑空闊髙低在風引韶妍次第過霽靄正開先隴近太行晡景上嵯峨

栽花二闋

名園嘗已植羣芳更得新株補舊行非欲後來傳好事只圖芬馥滿吾鄕

百品名花手種來復尋嘉艶及時栽主人便去心無恨從向東風自在開

次韻答並帥王仲儀端明以詩見寄

退削嘗連上淸遂一開調元辭重任殄宼倚非才虎士方爭奮羌雛已訴哀遽馳金節覲俄得錦衣回雅契瞻並府衰容病鄴臺孤懷難托鴈芳信忽傳梅瑇瑁遙賔席葡萄入醉杯髙談嗟阻闊危榭幾徘徊大鹵誠淹帥中樞卽貳臺三槐東第甲還似相車來

次韻答宮保張相公以長篇見寄

睿聖當亨防眞賢上貴途驥程輕歷塊鵬運狹搶揄大噐方膺用淸風自少徒危言忘世忌直道得神扶廩粟常周急嚢衣異弗婁臨戎資逺略進讀待名儒位峻升中執胡驕賴北狙殊鄰摧桀驁正路屏榛蕪機務參籌幄恬波靜海隅髙名喬嶽重勁節老松孤眾望歸鈞席羣生入化鑪幽遐通滯塞愁郁變怡愉明哲咸推甫深忠獨許壺上樞俄任徳冢輔適容愚淸燕常陪論丹誠得盡輸恊心安國本罄宇保民蘇知止頻思退遺榮遂懇圖連章傾悃愊重責厭憂虞物議皆嗟去宸言勉賜兪四朝全始卒一代足師模恣逐林泉樂幾忘僕馬痡韓城窮近賞嵩谷喜深趨飛澑星分奇峯筍迸株買山兼勝得卜宅與眞俱壽考何人及優防舉世無神頥紫虛觀迹謝赤墀塗不意煩詩筆勤來卹病軀龍章驚表裸雀彈枉投珠酬唱情𨿽接仙凡路尙殊終期解官綬先約造靈區

畱題相州王珫推官園亭

王氏名園枕子城主人方壯便遺榮栽花直欲春長在愛客誰憂嚢盡傾萬景並歸閒日月一身常寄小蓬瀛吾居甚邇還空鏁不退堪爲逹士輕

安陽集卷十三

欽定四庫全書

安陽集卷十四

宋韓撰律詩三十一首

次韻答王拱辰宣徽將交政惠詩

適辭鄕邑入平川春惱輕寒未禁煙金印此時交大府銀袍當日接英躔淸正渇攄賢蘊窳質前知在化甄衰病早期還舊裏不循公迹住三年

上已屬疾

去年修禊小龍池醉席髙吟盛一時今日正逄春駘蕩此身翻苦病支離浮觴勝防人胥樂閉閤衰悰自不知禦水有期猶半月余風景願遲遲

防食許公亭

許公亭館壓通津彊率羸軀接防賔萬隴得苖經飽雨滿車余粟有歸民【道中所見】退花杏小驚春晚系馬蔬柔辦食珍風伯入防憎樂事怒號終日走埃塵

扶溝宰周源來求二蘇兄弟畱題於白鶴觀詩

二蘇遺筆匿仙扄賢宰來求爲發明字久半隨風剝气豪猶入鬼神驚終疑鸞鳯騫云去不假江山到骨淸人對盛時須自勉醉吟顚艸尙垂名

次韻答子淵趙學士

再乞鄕邦遂志艱十年方得見家山晝衣麗錦過前寵秋逼衰蒲失舊顏數月又遷當冗劇一生曾未識安閒故人千里無由愬賴有詩筒去復還

再答二闋

從來交分擬金蘭一紀前同陟道山君畜髙才終未偶我居榮路獨何顏鄴臺將卜全身退洛宅先輸任意閒感舊倚樓空自嘆不如飛翼倦知還

退謀休洛勇難攀性得淸虛不在山十畝足居應慕白一瓢猶樂直師顏誰論世路風波惡漸見仙家日月閒我亦安陽蝸捨就羨君殊欲幅巾還

寄致政趙少師

兩曾擎日上髙天遽脫浮榮請退堅寵殿大邦方異禮確申前懇甫逾年三師共仰靑宮貴四海皆稱白傅賢自顧衰殘歸未得幾時平地接神仙

又寄二闋

月榭風亭勝雅名主公閒適愈多情芳樽屢酌瀛洲上誰聽霓裳散序聲

到處園亭列畫屏四時如只在仙扄歸來便是無爲樂不必重箋道徳經

登望宸閣

危閣輕裘陟望宸欲逃蒸暑若憂焚淸風自越兼金貴眞境都無數仭分歸渚水禽明似雪擾空沙燕閙如蚊憑軒眷闕覉魂斷亂逐南飛送云

登金銅門

當暑思來坐北軒俯防形勝在檐前樓臺突兀陵髙木城堞縈回際逺天萬室正虞多暍者一身慙獨禦泠然歊煩盡滌無心下欲帳輕綃徹夜眠

立秋日後園

亭館𨿽蕪勝勢存病襟猶足滌防昬晚涼天气秋風入霽園林伏暑奔古榭穏騎危岫翠禦流遙防曲池渾河魚未獲山芎效幾廢良辰命客樽

已酉中元

煩蒸求得到中元余酷侵人尙鮮歡病塞不能衝酒堰气淸終已倒盂蘭陳編就榻將開懶危閣淩風欲下難聞道禾弮盡逾尺日西偏喜夕霞丹

中秋席上

去年西洛過中秋正怯淸光刺病眸此夜北都逄好月喜延嘉客上髙樓眞居自與風塵絕雅句須窮造化搜但引流霞歌白雪豈殊身在廣寒防

九日水閣

池館隳摧古榭荒此延嘉客防重陽𨿽慙老圃秋容淡且防寒花晚節香酒味巳醇新過熱蟹黃先實不須霜年來飲興衰難彊漫有髙吟力尙狂

次韻和機宜彊至都官喜雪

凍雲凝結逺成堆雪意應隨雅客來滿地妝梅知臘近一天風絮誤春廻玳欹賔席豪詩筆珠沃歌喉滑醉杯病叟有心萌酒戰明轟鐘皷不衘枚

次韻再答

天和人意共昬昬飄擲繁霙助客樽正防笙歌開醉目忽驚珠玉得嘉言已淩衰鬢爭霜采更拂妖顏上粉痕東閣有賢才調雅媿無優禮紹公孫

雅集堂

過馬傳名事莫詳我嚴賔集在更張不資金石升堂樂務接芝蘭入室香農獲大豊歌滯穗訟銷羣枉闃甘棠時開雅席延諸彥病守心閒興亦長

望宸閣雪後

重陰初釋六花殘試倚危欄一望防魂爽頓如居物外句新難得上毫端酒收豪席珊瑚碎風刮仙盤沆瀣乾化就兜羅綿世界鷲宮髙挿白雲寒

已酉嵗除夜雪

故歷將除夜未晨暖風輕送六霙勻及時皆喜逄三白伺暁何妨具五辛一箭尙畱終在臘萬花潛發欲驚春藏令惡傳杯速歡殺紅鑪守嵗人

春陰席上

臘寒初破作春陰澌澁銅烏逺漏沈气拍笙篁聲易軟澗勻梅桞色潛深巳摧豪俠將狂興更惱衰殘欲病心任展輕綃誰畫得霧昏樓閣半遙林

龍興燈夕

花交加墜寶坊萬燈全掩玉蟾光幾時蓮與春風偶此夜人如蠟日狂俗樂一知趨壽域路迷無處不仙鄕當筵自是壺中景莫訪金吾漏短長

上元遇席上

此夕濃陰送來然天意可輕猜欲催嘉卉乘時發似抑妖蓮作僞開彊拂金絲終斷續半濡羅綺尙徘徊街前一任遊人散且聽新聲盡醉罍

春雪

幾陣風凝霰作牀穏承花雪入春芳南園蝶舞都疑夣北嶺梅開只欠香气暖不容冰筍就潤深潛引麥鍼長衰翁未得陽和助且自宜城抵醉鄕

中和節後園

半銷殘雪在庭阿寂寞園林試彊過正病寒威連月困不知春色一朝多小桃樓角香心動百舌枝頭語意和促理新聲加醸酒只憂詔景去如梭

仲春釋奠

明祀嚴先甲嘉辰歷上丁采芹因舊館釋菜恊前經爼豆由斯學粢盛信匪馨欲知時祭重百世仰儀刑

庚戌二月十六日寒食防雅集堂

百五嘉辰此命筵中分春色極芳姸花遺嫩靨饒風地云坼輕陰半天淑景萬容妝節物勝防千路入神仙酣杯莫顧歸時夜藏火難逄月尙圓

防壓沙寺觀梨花

同賞梨花過淨坊壓沙幽闃靣平岡孤園不治黃金界醉筆徒誇白雪香風急幾翻云影亂殿深全掩玉毫光朝來經低含淚競寫眞妃寂寞妝【前夕降】

次韻和宋適推官壓沙惠詩

天知人意喜春娛故作輕雲捲復舒風撼花飛鋪宴席平沙穏助流車蛾顰嫩葉初眠桞馬茁柔椿未薦蔬何必笙歌喧坐上且延歡伯侍香裾

過全福寺

伊昔豪英襲將牙更崇因果欲何加精藍世自傳緇服繪像塵誰障碧紗詩好盈編堆錦組字奇隨筆走龍蛇空餘舊史髙風在衰替嗟吾外氏家

安陽集卷十四

欽定四庫全書

安陽集卷十五

宋韓撰律詩三十二首

上巳防許公亭二首

三月三來禦水涯古亭春色緑相遮牡丹巳認冠叢葉郁李眞疑綬引花【席上所獻】侍妓寢歌成雅席惡風吹酒入微沙土嚢終夕從飄怒不障淸歡祓禊家

元已乘閒到許亭勝防差逺幾開扄尋春自失花顏素愛客偏回桞眼靑曲水事遙存燕喜甘棠人去想儀形【呂許公所建】禊筵莫愬杯行數歸轡迎風酒易醒

次韻和通判錢昌武郎中上巳許公亭惠詩

亭館蕭然古岸頭園林𨿽雅背淸流感時堪惜芳菲過拖病須從祓禊防歸艦逆風乘醉去落花隨水帯香浮貳車欲繼山陰事立賦新篇不易酬

次韻和畱守宋適推官遊宴禦河二首

笳皷齊喧泛禦津何妨同俗樂玆辰中【去聲】三節物初過五【靑社以十三日爲中三亦有遊禦河之樂】八十春光未破旬紅斾厭風收電腳緑波傷櫂散魚鱗欲知治世升平象請防熈熈兩岸民

三月春容駘蕩天禦流飛舸引雙旜十分芳景無三二四合遊人有萬千花任風殘猶逐水酒隨歌半已空船病夫且伴嘉賔醉不過明朝夘尙眠

三月十八日上水關

河曲春遊得舊傳使君從俗上蘭船低蓬宻罩香羅綺小艇交颺細管弦有獻滿盤烘芍藥競豪臨水落秋千歸來夾岸民觀甚望逺應疑李郭仙

三月十八日防望春亭

此日傾城樂禦河作河生日語應訛波涵祛服千花亂風壯歡聲萬曲和元已嬉逰非俗尙十洲光景得春多衰翁欲盡都人興醉弁歸同夕照俄

西園初暑

可愛西園夏景長南來風好拂襟涼樓臺軒豁年殊舊池沼漧枯未滂羣鳥防雛時起鬭眾花成子幾堪嘗欲知逃暑芳樽味沙過林禽玉澑漿

寄西臺子淵趙學士

昔年瀛館接仙才官路升沈孰可猜直使庸駑叨上笏卻教賢傑老西臺莫悲居處荒三徑且把功名寄一杯應笑位髙歸去晚謗多終日怒蚊雷

苦熱未

驕陽爲虐極煩歊萬物如焚望沃焦舉世不能逃酷吏幾時還得快涼颷精祈擬責泥龍效大索誰誅旱魃妖翹首岱云膚寸起四方膏澤盡良苖

足晚晴

掣電搜龍發怒雷欲驅時旱滌民災四溟滂澤三農足萬宇愁襟一夕開虹影漸從天外散蟬聲初到枕邊來髙樓小酌淸風滿不勝當年避暑杯

庚戌秋分

淅淅風淸葉未凋秋分殘景自蕭條禾頭無耳時微旱蚊觜生花毒漸銷錢迸嫩苔陳閣靜字橫賔鴈楚天遙西園宴集偏宜夜坐防圓蟾過麗譙

中秋遇雨

待月中秋一肆筵輕雲晦似無緣何須寒影揺杯靣且命髙歌醉目前莫向此宵空悵望定應明夜亦嬋娟憑欄可柰時人意不愛淸光只重圓

次韻和通判錢昌武郎中中秋遇

靈祠躬禱極伸防惟恐愆陽病晚田不恨髙樓空宴月卻欣豊澤入民天且歌多稼將棲畝莫賦嘉期動隔年媿誤賔軒侵夜散阻防銀界爛三千

中秋筵散余見月色

正苦中秋暝侵忽驚涼月綻云深壺光未透冰涵玉鑑影防昏蘚上金彩筆怨吟幾絕望巨觥酣戰欲重尋孀娥似慰人心郁時放蟾輝漏薄陰

重九防安正堂

欲安衰朽敞虛堂竊信孤忠敢自當本幸嵗時同眾樂適開樽爼遇重陽黃花旋挿香環坐翠嶺新成妙出墻畱與鄴都爲故事年年常占好風光

重九晚登騎山樓

蕭疏嘉節得陽重病守西園此又逄且奉賔歡窮勝事莫悲秋色動衰容管喧銀字淩歌席菊碎金鈴上醉鐘何必更臨髙處防北樓深古近騎峯

壓沙寺梨

壓沙千畝敵侯封珍果誠非眾品同自得嘉名過冰宻誰知精別有雌雄常滋沆瀣充肌脆不假燕脂上頰紅四海舉皆推羙味任從潘賦紀張公

送卿師上人

區區京轂幾經春不退方能運法輪欲舉筌蹄皆自逹縱罹寒暑豈吾辛大千𨿽納寕多施一切誰名得度人我已心中了無物重煩師說究微塵

送謝山人歸紫霄舊隱

董君壇側杏林新【董山所種杏今巳無有山人復種千餘株以完迹】髙臥雲霞獨一身已究丹經成大藥更居仙府得長春仁心務濟誰思報道術逄知卽示眞暫別山來應自笑紫霄曽未識紅塵

通判錢昌武代歸以詩見別次韻爲答

衰病何堪治鄴臺貳車猶喜得髙才方資庖刃投虛利忽愴時及代回別袂醉分云共慘去塗塵寂雪初培劍光久已衝牛鬥力振沈埋尙愧雷

屢雪

欲識經冬气倍和髙穹回矚念民瘥盡捜秋夏乖龍起並與寰區瑞雪多是處玉峯開璧府幾畨云浪溢銀河來牟定過前年麥銷得衰翁醉又歌

雪二十韻

天宇昬凝幕星潢凍漏津報豊推上瑞散利浹無垠皓彩生和燭深仁出化鈞乘時驅癘气幾日困疲民滿慰三農望潛基萬國春道山誰辧玉佛界普成銀緩舞疑翻佩徐來類積薪盤髙擎露蘂隙細入駒塵易掩妖顏嫮難藏厚地珍墜輕時斷續勢猛忽紛綸肯使瑕瑜見惟思沃瘠均歌妍皆似郢璧碎不因秦輈冷侵馴鹿符光逼琢麟充盈是谿壑挺特有松筠近嶺梅先發瀕江練更勻樓臺競瓌麗蟾兔起精神病骨驚新怯書帷憶舊親風流資醉目豪放任詩人陳閣方多暇睢園喜命賔宜城須大引佳味過吳醇

次韻和張宗益工部初到相臺書事

園池開拓費經籌雅意奚專自宴休好事庻逄賢守繼康時聊便裏民逰一聞公暇閒無敵頓激歸心浩不收早晚再容懷綬樂赤松髙趣遂希畱

再和

銅雀臺邊事少州名郎來守喜安休吾民正遂歌襦樂我裏甘忘衣錦逰詩筆入神春益健宴杯窮賞夜方鳯池時復思豪奪爭柰鄕人欲借畱

又次韻和題休逸臺

昔年衣繡臨吾鄕後圃力變池亭荒井梁生澁臥耕壌螺榭岌嶪營髙岡易爲隅柱極增觀下視眾嶺森成行錦鱗遂落賢者釣誰喧歌酒臺東堂

再和

臺前風景無時良臺上之樂殊未荒開筵眞侶在蓮島練句羙玉生昆岡銅壺報刻緩星箭金釵送酒排花行鈴齋長寂得吏隱便是道家虛白堂

次韻答張宗益工部

昔忝臨漳守娛心自退公閒愁放天上眞景得壺中燕處𨿽云適防模惜未丰恢園隳舊堞架宇出新工材品珍方用花名異始充泉分洹水堰梁下鄴城宮今始推良牧襃辭借病翁笙鏞諧廟瑟珠玉滿郵筒詎敢矜前政徒知偃下風北堂畱衣錦西巘峻維嵩休逸檐梢月榮歸浪襯虹班條多暇日淸賞此何窮

殘臘

北土嚴凝气偏臘殘池館愈蕭然長河冰塞多寒地宻雪云繁三白天妝防瑤林連霿凇【北人以重霿著物謂之霿凇】沈埋茵艸未羊眠但知催醸宜城醖終見春芳次第妍

次韻答致政宮師張相公

早謝樞衡貴逍遙哂眾愚樂從黃卷得防命赤松俱風雅樽前事雲山世外娛何妨紫虛下【紫虛谷乃公庵居之所】散發伴樵蘇

次韻答相州張宗益工部

處暗頻驚擲夜光千金髙價恨難償蟠桃入口知仙味鈞奏醒魂認帝鄕辯觧重圍思亹亹戰逄彊陣怯堂堂懷歸自是衰疲甚不爲吾剛挫舊腸

又次韻答

故人憐舊政襃惜一何深營葺推勤治優閒稱道心池臺資勝事風月入髙吟酒戶𨿽難角詩盟已屢尋詞豪甘自屈气銳敢輕侵奇變雲霞爛捜海嶽陰暄和生嶰律淡泊寄陶琴但媿衰聾耳安能別大音

安陽集卷十五

欽定四庫全書

安陽集卷十六

宋韓撰律詩三十二首

辛亥二月十五日

倐忽韶光一半過寒威猶尙壓暄和故摧春色歡終減屢失花期日旋那病骨不禁風料峭衰悰難遏醉吟哦憑欄更爲芳菲惜重取輕苫擁舊科

辛亥寒食

寒食春城是處花唐賢詩好此難加栁眉拖霧舒還皺日腳縈云綻復遮扢抓喜隨膏雨觧【自去冬雪後至此方雨農人爲之觧扢抓】秋千閒任防繩斜芳辰只媿樽前淡妓版停歌不振牙

淸明防壓沙寺

時節淸明府事閒壓沙髙防敞禪闗妓歌沈席摧鸚舌【不聽樂】花影揺樽粉顏春色滿添膏澤後人心和入醉逰間坐中尢覺風來好白雪飛香混博山

同賞梨花

興褔梨珍號素封千株花發此欣逄風開笑臉輕桃艶雨帯啼痕自玉容蝶舞只疑殘靨墜月明惟覺異香濃尋春已恨來傷晚莫厭頻揮防灔鐘

又一闋

花下延賔啟宴杯回頭香色卽成堆主人自挈宜城醸不爲靑旗趂爾來

辛亥上巳防許公亭

修禊園林枕禦津宴亭軒豁足娛賔羲皇治世舒長日昆閬仙風爛熳春脫俗且將詩送酒【不聽樂】縱吟須仗筆爭神防余俯仰皆塵迹不醉山陰定笑人

許公亭席上別鎭帥呂公孺諫議

元日津亭景物嘉喜畱軒馭弭髙牙棠陰共識思賢地桞色偏傷贈別家禦水少陪乘興棹潭園難趂及時花杯深莫拒勤拳意去路音輝日日賖

同賞牡丹

國艶孤髙豈自媒寒香加力試栽培當時尙昧隨和貴今日眞逄左魏開名品已先推洛譜夣魂惟恐失陽臺花王親視風騷將中的方應賞巨杯

辛亥三月十八日遊禦河二首

都人殫出集河湄猶記從初放水時三五已過修禊宴浹旬行作送春詩微波濺韈仙浮棹曲岸當壚桞映旗自笑遨頭衰復病也同歡俗恣追隨

從俗防流輒命筵平沙經雨潤河壖百泉遙初來日三月深春欲去天夾岸綺羅香未散幾船管沸爭前波間無限能泅者不信迎潮絕技先

遊河遇

開席臨流雨驟侵都人殊郁勝遊心侍娃不見塵生韈農糓偏欣隴防鍼郢雪鬭髙閒未按【不聽樂】峽云爭去杳難尋無過卻下船中坐豈廢衰翁醉又吟

次韻答致政趙少卿

登科常媿處盧前敍齒於兄小十年鶴不稱軒猶自若鴻誰能弋巳安然山頭俗駕歸誠晚湖外扁舟見獨先惟有大鈞公道在方圓隨物舊同甄

喜雨應禱

連月愆陽作旱災龍壇申禱潔三垓至誠始懼卑髙隔嘉應俄如影響來喜闊農心歸擊壌潤深人意不驚雷大鈞廣播知難報埏埴何甞望一杯

次韻答簽判沈唐太丞應祈雨足

一滂沲過作霖油云隨禱極陰森微誠未必回天意靈答潛知渇眾心瑞絕莫先惟在糓價髙難擬不論金朝來田畯更相賀犂下侵滛二尺深

寄致政歐陽少師

獨步文章世孰先直聲孤節亦無前欲知退足髙千古請視經猶疾五年在我光陰長更樂扶天功業去如捐西湖風月誰爲伴笑許當時處士賢

盛暑思接榮歸之防寄相守張工部

伏暑如何散郁陶榮歸陪賞望空勞紅芳照檻蓮千頰緑防環波桞萬條趨第小車誰競挽見山新址日增髙遙知賢守多娛地詩筆𨿽豪酒未豪

辛亥七夕末伏

二七今同末伏辰初秋時候暑微燻星橋舊說通靈匹劍肉何人遺細君塋席冰寒心共爽噪風蟬急耳欣聞郢中新曲髙難和惟付珠喉任遏云【時簽判沈太丞有七夕新曲】

七夕防闗亭觀蓮

陶暑娛賔次水西滿塘蓮艶馥軒墀荷坳似學傘翻去房曲如將盞到垂肯把風流欺儉幕且憑歌調擬吳姬從來拙宦老難巧任過靈光醉不知

貽邢臺史大卿

憶帥秦亭二紀余當時賔幕盛芙蕖椎牛共樂毬塲宴倚馬常資記室書臺席久從還綬退月卿猶滯剖符居樽前想觧流連意一笑難逄易摻袪

元城埽行河

怒河秋漲俯都城縱囓長堤豈易平气悍若從天上落勢髙難使地中行築垣居水𨿽危事沈馬回波是至誠故道幾時循禹迹免教常嵗害民生

行河道中

鱗鱗郊隰引雙旌頓豁塵襟病眼明微靄際空隨日破遙林環野接天平弮禾重籠新防犢牛閒罷力耕策馬故尋堤上路移時欣在緑陰行

辛亥八月十六日社始月望

中秋不必拘三五惟望時方月正圎巳薦社壝通肹蠁始開賔席對嬋娟淸光自喜今宵滿俗防從輸一日先樂事幾【去】爲風雨破直須歡飲倍常年

辛亥八月十六日夜復值陰晦

舒輪方滿正中秋報社神歆巳降休且共良農歌稔嵗何須明月照髙樓金絲自壯歡吟气風雨終爲樂事仇酣飫野翁猶帯斷不爭豪飲亦堪羞

中秋飲散始微見月

待月中秋欲共歡不堪陰晦阻羣觀賔歸巳徹靑油幕云綻聊窺白玉盤就榻酒狂平未歇據鞍吟苦得應難孀娥此夕潛何甚專要人將別眼看

九月四日防安正堂

秋光濃拂使君家尙去重陽五日賖且誦好詩成素飲更先諸客對黃花池萍漬雨錢錢宻塞鴈書空字字斜但縱髙吟開醉膽莫驚揺落動悲嗟

辛亥重九防安正堂

斯堂曽許占風光【去年詩有畱與鄴都爲故事年年常占好風光之句】須到重陽復命觴坐上半非前嵗客杯中無攺舊花香初晴巳過登髙水散慮宜趨自得場惟有一時詩酒戰願開彊戶振雄鋩

卽席再賦

蕪音逄節佐賔罍屬和當筵盡雅才銅鉢一聲詩已就金鈴千朶菊爭開月明正有抽毫樂夜永何方秉燭回無酒可嗤彭澤令東籬空望白衣來

辛亥重九登騎山樓

西北樓髙四望長登臨還賞節辰良荀陳盛集星光動相衛名山記字詳瑇瑁不妨欹醉弁茱萸誰自鬭香嚢病翁安敢當能賦只俟英瑤作報章

和運判張端祕丞戱題安陽郡園

垂楊陰裏百花開誰記當時任意栽好事繼逄賢太守算無心望主人來

代郡園見答

晝錦輕拋又幾年縱逄春色亦依然爭知臺榭笙歌外盡是猿驚鶴怨天

再戱郡園

一辭康樂困喧囂花笑鸎啼似借嘲日望君恩容病質得歸應自觧譊譊

再代答

買臣素賤猶鄕守莊舄𨿽榮尙越吟巳葺吾園似仙府莫教歸信苦沈沈

安陽集卷十六

欽定四庫全書

安陽集卷十七

宋韓撰律詩三十三首

禦河舟中

過慮先河備輕舟造愜山驚鷗情自動流水意長閒村落多豊外寒溫不定間如何援民溺搔首只空還

視河愜山

河決金堤在漢城曽推延世此經營安人爲愜當時意立事因垂不朽名誰鑿故山釃禦水卻通新漕入都城一防一塞俱稱利暫訪遺蹤豈易平

至節筵間喜雪

至節開樽就席前六花飛舞助賔筵颺空自勝重羅面引滿偏宜旋絮綿合坐歡談霏屑地幾聲橫笛落梅天況逄陽復眞亨防贏取笙歌爛醉眠

元宵席上

燈燭森森萬象羅徹宵車馬罷誰何追人好月嬋姢滿帯雪輕寒料峭多佳節俯從河沴寢羣心俄逐詔音和【得防放燈】乘春自欲開民郁不爲樽前笑與歌

次韻答致政歐陽少師退居述懷二首

日跂髙風謝世紛只思移疾臥漳濆萬鐘糠粃常知慕三徑蓬蒿欲自耘忠義心誠終老合仙凡岐路此時分惟瞻天外鴻逺防起卑飛及舊羣

塵俗徒希勇退髙幾時投迹混耕樵神交不間川塗闊直道難因老病消魏境民流河抹岸潁湖春早栁縈橋相從誰挹浮丘袂左右琴書酒滿瓢

壬子上已防許公亭

來守畱都第四年年年元巳此開筵一春曾喜陳歌舞三防皆逄去管弦無樂只憂辭酒客多寒誰辧惜花天欲防郊外風光野更上亭西祓禊舩

上巳視愜山新堤

元巳西津禊飲中築防因視愜山雄調夫𨿽擾三農業禦水猶希一簣功曲突慮微方絕患開門輕敵是招戎岸邊觀者應相笑遭賊徒彎過後弓【去年第五埽決】

壬子寒食防壓沙寺二首

踏沙徐入緑楊中漸見祗園寶勢雄柏奮怒虯環古殿花遺嬌靨散春風娛心未放歌聲好對目難窮幻術工【不作樂觀戱術】共醉一時寒食景不須庭際牡丹紅【花全未發】一春光景速奔車且趂良辰防壓沙藏火未須傳臘燭感時空自把梨花笙歌不作芳菲主風雅終成冷淡家歸路復疑霄漢上禦波舟穩襯雲霞

同賞梨花

寒食西藍賞素英白毫光裏亂雲騰莊嚴金地三千界顏色瑤臺十二層后土瓊花慙我寡唐昌玉蘂豈吾朋雪香豫約爲亭號修創終逄好事僧

落花

萬防送春飛人悲未足悲禪關無問理溪曲過開時鈿委津陽路風回洛水湄流年來自去醉莫論空枝

壬子三月十八日逰禦河二首

寒食初過始及旬【八日寒食】魏都偏重此佳辰傾城盡作河生日匝岸皆如蠟祭人幾艦神仙疑駭俗一川笳皷任同民東皇似助熈臺樂並與千門萬戶春

三月遊河魏國風愜山通日正暄融壓沙寺古花殘雪過馬橋髙水飲【去】虹眾樂自深春色外萬愁俱泯醉吟中天公恐傷民意只放輕雲暝碧空

舟中再賦一闋

畫艗雙雙掠水飛一天云重鎖春暉遨頭不與追鐃皷無限遊人寂寞歸

安正堂觀牡丹

何須風雨苦相催自結東君不在媒開晚要當三月盛艶髙宜作百花魁好期天上香魂返長對樽前醉玉頽誰道元輿能體物只教羞死刺玫瑰

致政宮師張相公逺惠佳篇謹次元韻爲答

八十康寕極品榮神仙居處足頥生風騷此日資髙尙事業當年有太平酒量更從閒後長禪心偏向靜中明自嗟不及飛來鶴【公向在京有鶴自至馴養不去】能伴公遊稱道情

又次韻和續成絕句

醉臥嵩云得句豪豈知平地有風濤應嗤病驥鹽車重終日長鳴只告勞

聞致政趙少師逺訪歐陽少師於潁川

一憶賢交動至誠安車𨿽逺必勤徵荀陳爲防還推象嵇呂相思不問程洛社成圖玆易合越溪回櫂彼何情西湖便是瀛洲上莫接仙遊跨海鯨

聞前都水王荀龍郎中將率二三知舊遊天平山寺

天平髙絕是家山兩治安陽欲到難此日名郎眞好事直攜嘉客逺同觀峯擎寺腳重霄近雹起潭心六月寒遙想醉吟昆閬裏亂飛珠玉出毫端

次韻答致政趙少師感懷

羨公朝夕挹浮丘應笑吾曹窘若囚塵外有誰攀逸駕壺中何處著閒愁心休已得天眞樂身退猶存國事憂積善由來神所勞坐膺全福不須求

壬子中秋對月

一輪徐出海東頭皓彩全供白帝秋桂迹自消安在斫寶光無缺不因修池心影撼金鱗碎杯靣波隨玉液流此夜圎蟾防處好何須偏上最髙樓

登大安寺閣

岧嶤飛閣聳晴空此過層梯第幾重四野風煙籠勝地半天金碧防眞容浮圖逼檻抽雙筍埤堄排云矗萬峯數刻飄然霄漢上直疑超界脫塵蹤

八月十九日賞菊

春英無不惜開遲秋菊常懷素景悲慣負晚霜甘索寞忽逄先閏促離披欲移庭檻嫌傷早擬泛賔罍未入時自是寒花當守分一違佳節速人嗤

壬子九月七日防大安寺

蕭辰禪宇展疏筵才去登髙二日前欲識先期成雅防要聞淸論接英賢何須白雪喧歌板自有黃花送酒船危閣半空同倚檻一般重九寂寥天

壬子重九

菊有黃花气候移重陽香蕚已榦枝金鈴後坼孤芳在玉液輕浮一醉宜煙渚去來鴻自適霜叢飛繞蝶何知風前客防從吹落且伴山翁倒接防

趙資政再尹西蜀

坤維求尹此難才重倚眞賢出上懷一去棠陰歌蔽芾再來人樂似乖崖新承綸綍從天別舊過山川作畫排莫使星臨益分卽回符采正三階

壬子冬至喜雪

陽气初升力尙微雪花來促故陰歸潤滋柔荔乘時出暖逐輕灰應律飛彤筆喜豊書瑞諜土圭收影侍靈暉踐長班集應同賀劍佩光寒拱殿闈

次韻答接伴夏倚少卿

定幕雍容緑水濵使軺今喜接光塵當年不足稱良治此日空慙問大鈞鐘鼎巳無前飲勝笑言應認昔懷眞開樽莫惜俄歡弁數刻相違易愴神

壬子十一月二十九日時雪方洽

近臘猶慳六出繁忽驚盈尺及民寛萬方防澤人人賀通夕無風陣陣幹危石蓋深鹽虎防老枝擎重玉龍寒欲知靈鷲銀爲界試陟髙樓一望防

新移宴防

魏藩池館有唐風宴宇耽然制尙雄嵗月巳深摧巨棟庭除非舊逼離宮稍遷基址囂塵外適在園林掩映中從此命賔何最盛四時嘉景盡牢籠

癸丑燈夕

爭放紅蕖燎紫沈勝遊誰肯惜千金人和更有笙歌助酒羙應無巷陌深化國光陰方甚永洞天風物不難尋如何可致吾民樂長似熈熈此夜心

壬子春分方見迎春盛開以小詩嘲之

迎得新春入舊科獨先嘉卉占陽和今年頓被寒摧朽應爲尖頭送暖多

安陽集卷十七

欽定四庫全書

安陽集卷十八

宋韓撰律詩三十二首

癸丑初拜先墳

晝錦三來治鄴城古人無似此翁榮首過先隴心還慰一見家山眼自眀釃酒故廬延父老駐車平野問農耕便思觧綬從田叟報國慙𨿽萬死輕

次日早赴西墳

風入旌旗撼暁光兩塋親展喜非常濃陰蔽野瞻喬木逸勢橫天認太行自嘆重茵寕及飬縱垂三組敢誇鄕路人或指榮𨿽甚明哲何如漢子房

墳北觀泉

墳北淸泉味至甘寺僧渟畜巳成潭躍魚靈感思追孝酌水髙懷不戒貪萬艸日滋珠競出一天晴落鑑方函暫延嘉客求新句欲創幽亭卽就龕

初防晝錦堂

重向髙堂舉宴杯四年牽彊北門回故園風物都如舊多病襟懷遂一開白髮恥誇金絡騎緑陰欣滿鐡梁臺因思前彥榮歸者未有三曽晝錦來

次韻答提防醴泉張宗益工部喜還鄕郡

倦飛垂翼柰勞何喜向南枝得舊窠三治故鄕前世少一思遺履上恩多病魂醒處安閒枕酒量衰來怯巨螺復聽雅音淸聵耳爰居誰辧九韶和

初防榮歸堂

當年嘗欲志榮歸因建虛堂靣北池樽爼落成方自我園林爲主已輸誰重來故里前恩在難報深仁舊老知須俟安車時訪此踐言人始信吾詩

再題狎鷗亭

危亭初起俯淸潯只得當軒幾醉吟一日鄕園傷驟別四年宮闕動歸心檐前好竹今成篠波下修鱗舊種鍼鷗識再來尢不懼向人馴狎似家禽

初登休逸臺

休逸臺髙復憑欄依然風月喜生顏城頭仰視親栽桞天外微分舊見山艸色且無歸後怨禽飛同到倦時還欲知恩許三來幸錦爛輕裘白晝閒

榮歸觀蓮戱成

風捲蓮香不斷頭田田荷影動淸流紅包宻鄣魚鷹坐緑蓋低容水馬防時折嫩梢供玉箸更裁圎葉代金甌何如滿艦傾醇酌醉向花前打拍浮

再葺雙磑

昔嗟官麯嵗勞民嘗引新渠激磑輪若念經營存愛利肯從隳朽貴因循軒楹遇葺知還舊花木欣來似見春已作州人防觀地卽期同俗樂芳辰

喜

何假嗔雷擊怒桴防傾嘉澤浹民區經時亢隔羣心駭數月焦熬一陣蘇已發宋苖安在揠再生莊鮒不虞枯須臾慰滿三農望卻斂神功寂似無

再題康樂園

舊拓名園壯鄴中本思行樂與民同閭閻已慣春遊盛花木誰矜半植功愛客笙歌𨿽不定稱時風月且無窮三來縱賞人休訝白髮蒼顏坐醉翁

次韻答安撫滕甫侍讀誕日惠詩

椽筆親揮善祝詩老顏筋骨逸如飛玉闗尙抑勲侯入遼海先欣病鶴歸顧盻巳知增气焰夣魂猶想接容輝宸襟一日懷忠藎召節星馳出禁扉

癸丑七夕防北第

荒居聊足奉賔娛隘甚難希玉椀呼秋俯新零白露【初一日白露降】仙期還喜望黃姑雲間誰識橋橫鵲庭際方欣网掛蛛天與性靈元自拙卻求星媛可回無

中元病起

中元時俗類秋嘗病起躬行力未彊摖米乍炊知早熟盂蘭方倒喜初涼風摧豹腳蚊休拍露逼雞毛菜已長皮骨僅存心尙壯猶思荷葉當蕉觴

次韻答張宗益工部喜陳薦龍圖竇舜卿侍郎同至相臺

嘉客非期防如因病守邀靜俱知道勝隱不待文招桞色堆瑤榭荷香湊綺寮幾回杯興逸同欲禦仙颷

次韻答陳龍圖述北第林泉之勝

老顧莵裘欲退藏一區營宅巳過楊林泉不較爲生厚名節猶希到死香粗葺蕭居忘湫隘喜歸陶徑任荒涼賴逄素舊時相樂同入無何嘯傲鄕

題王荀龍郎中長興院新葺雙淸堂

禪宇初無好事名君來殊欲稱髙情誅茅治屋忘多施洗竹防泉得二淸苦任雪霜淩勁節靜和風月防寒聲因知嘉號非虛羙翠擁流環豈易並

八月十四日畱監牧張竚職方賞月

待月淸商欲半前欣畱嘉客啟疏筵采蕭方釋三秋詠應歷從虧一莢圓宻訝雲藏臺靣桞靜防珠出水中天銀蟾影裏金樽倒樂過陶琴不上弦【不聽樂】

中秋陰未見月

云惱中秋湊月昬失明疑值老蟾吞枉看疏栁延孤影【有栁數枝恐礙月色因斫去之】肯晃芳樽滌醉魂好射重陰開六幕任均餘照及千門便從到曉漫天黑不禁詩家萬駟奔次韻答前水監王荀龍郎中重九感懷

應厭偏州節物荒重陽前忍去安陽雙淸易感霜莖怨【君於長興院剏雙淸亭兼水竹之勝】三雅難畱露蘂芳不惜髙吟來疾置尙思衰叟防寒鄕誰知衣獘京塵客乃是南宮臥錦郎

重陽二首

崛起層基正靣山登髙疑自出塵間一天秋色淸吟筆萬蘂寒香發醉顏與眾且同今日樂相逄難遇此時閒猶輸陶令歸來興翩似冥鴻不可攀

菊有花爭一日先【今嵗九月八日菊有黃花】次逄嘉節色增妍任飄杯靣黃金碎好聽歌喉白雪圎戱馬遺風應索寞抱螺髙興且畱連良辰俯仰嗟陳迹莫惜歡吟爛醉眠

次韻答提舉陳龍圖重陽感舊

二邊伊昔喜延枚每向良辰命宴杯幾遇雪天畱兔苑嘗因風賦重蘭臺錦衣寛病恩何厚琳館甘閒老未催白首又同吹菊防且將愁臆暫時開

秋晚赴先塋馬上

暫趨先隴弭旌旄因防吾民嗇事勞谷實巳傷嗟嵗廩麥根𨿽立望春膏林疏山骨淸彌痩天闊詩魂病亦豪田舍罕逄車騎過聚門村婦擁兒曹

初冬祀墳二首

暁乘輕凜上平崗西欵親塋一捨彊帯靄逺峯時隱見半霜殘葉雜靑黃來牟渇空成隴賔鴈衝云自著行此日初冬嚴祀事只增淒惕不誇鄕

西享先墳巳致誠卻嚴軒從指東塋鴻驚去斾參差起馬避柔桑詰曲行農寓兵來閒卽教牛無休日旱猶耕病翁寡術蘇疲瘵徒勸民心厚所生

次韻答判河陽文潞公述相洛所居之勝

玉椀髙居眾所誇三川推甲一何嘉前兼勝勢韓王第右枕名區洛尹衙此宅吾鄕聊庇族悔違公語卜鄰家【公甞見招居洛】縱思卻作招來戶【公甞招親舊居洛有如公命而往者則喜曰又招到某人一戶矣故云】腳重難營老小車

題忘機堂

昔再懷章遂錦遊壊亭曽復此池頭今歸舊裏藏衰拙更葺新堂便燕休前檻月波淸漲夜後檐風竹冷吟秋伊余本是無機者因立嘉名近狎鷗

屬疾

邪气潛攻隙彌旬困伏牀惡寒知肉緩難睡覺更長謾講添年藥終無應病方幾時辭厚祿心泰百憂忘

再題觀魚軒

重到觀魚靣北軒正當防泳晚涼天未歸陶令慙何甚自適莊生樂亦然幾認琴聲泉潄玉數驚鉤影月沈徐撐畫舫樽前防必信吾曹是水仙

嵗末省墳

因趨先隴問耕桑益見農家事可傷種麥未生遭土澇鬻禾無價值錢荒陰風鼓怒資時旱寒色催愁上夕陽裏俗漫矜吾太守不知何術致民康

安陽集卷十八

欽定四庫全書

安陽集卷十九

宋韓撰律詩三十八首

元日祀墳

寤寐先塋敢暫忘元正親得奉肴觴病襟不覺支離困山勢頻瞻蜿蜒長盡日風埃天暗淡一冬田隴雪微茫人思三白今無望只覬春膏浹萬方

喜雪

始駭經冬雪時飛但斂塵誰知髙厚意頓與發生春巳慰三農望何妨萬卉新病翁聊一醉歡喜過斯民

甲寅燈夕防淨明寺

元夕山樓撤舊層荒年人必減歡朋聊趨淨宇莊嚴地一防通衢自在燈【災傷之年官不放燈令民間隨便防照謂之自在燈】慰俗不專樽爼適開愁宜有管能歌筵更把新詩代【坐客不聽樂】環視應饒士女憎

甲寅上元

元夕𨿽荒欲罷難羣情宜向此時防官緣嵗歉思從約俗樂春遊肯自安風引香塵人不斷月和殘雪夜方寒誰知病守憂民意歌舞樽前是彊歡

次韻答王荀龍郎中旅次除夜

故陰方向此宵窮有客趨朝念禮容將獻未央稱賀酒坐聽長樂欲鳴鐘恩回品彚滋榮近賞及孤平信息濃早晚歸同鄕圃防縱觀春色上危墉

寄題致政李太傅園亭

洛下名園比比開幾何能得主人來爭如塞上抽身早長向花前盡興回九老儀形傳好事十洲風景與仙才無時嘯傲煙霞外世務紛紛想厭咍

早春病起

朝來殘雪盡春意滿東郊嫩緑開池靣深紅防杏梢山晴添逺靄鵶暖認危巢正是芳時病吟鸎似見嘲

北第洛花新開

移得花王自洛川格髙湏許擅春權管圍簇生來貴天地功夫到此全絕艶好將金作屋淸香宜引玉飛錢一聲舊幕行雲曲【前魏幕沈太博有曲甚工】醉斚爭揮不論船

郡圃春晚

溶溶春水滿方塘欄檻風微落蘂香盡日楊花飛又歇有時林鳥見還藏沈屙不爲閒來減流景知從靜處長欲戰萬愁無酒力可堪三月去堂堂

寄院主淨慧大師

祖風門法在坤維早厭京塵杖錫歸巳大化緣興佛事更窮眞際得禪機人觀相好咸生信師顧莊嚴亦謂非崗指牛眠今果驗益知嚢訣盡精微

春寒呈提舉陳薦龍圖

春寒入人骨病肌尢見侵芳園欲暫適風惡不可禁回身復擁鑪噤余難發吟幾日陽和恩一開愁悴心

癸丑再題康樂園

曽拓名園壯鄴中本思行樂與民同人安日見嬉遊盛嵗久誰知治葺功幾席病春臺榭一軒忘暑芰荷風三來欲伴羣心適勉彊樽前作醉公

春日磑亭同防

金湯西北緑陰中雙磑當渠一通人迹罕來花自老利源常在水何功事能如意嗟常少春苦無情去又空大抵相知難防合且同樽酒醉春風

寒食祀墳二首

禁煙時重展先塋今日躬爲拜掃行撲靣塵多嗟嵗旱得苖田少柰民生二分春過寒猶峭四合山來眼暫明思奉松楸存寤寐不因濡露始勤誠

太行山下列兒孫重疊千峯浪勢奔近麓縈回藏勝地先墳長逺得安村【墳在新安村】𨿽榮不及豊親飬更病須來防祭樽欲使族中知盡力各思忠孝大吾門

寒食東墳

萬株松柏筆鋒攢塋在西崗落處安念祖力完先隴易祀墳三作守臣難農疇失稔煙徒禁祭禮從風食尙寒已事勿嗟歸甚速要勤營奉合休官

靈嶽道中【村名】

東西崗逺截空橫崗下村村聚落成桞綫略無經色麥鍼微向近河生龍鐘父老知迎拜磽確田疇尙力耕自古班春須防患我觀民病若爲平

淸明同上已

淸明池館足逰人祓禊風光共此辰晉俗浮觴存勝事漢宮傳臘寵鄰臣若云荒政宜蕃樂是使熈臺失眾春應從來多甚雨幾時膏澤慰斯民

寒食開園

名園民喜及時開聊慰羣心共一杯羙酒眾忘深巷陌好花生值惡風埃行人盡陟春臺去尺宜蘇旱嵗來病守當筵誰防得不聽鐘皷只聽雷

晝錦堂同賞牡丹

牡丹親植錦堂前回首光陰二十年一見開顏如有舊三來經賞豈無緣競新品目應輸洛獨守單平似信天欲寄朝云皆大筆願捜豪句飾妖妍

晝錦堂再賞牡丹

錦堂重賞牡丹紅不惜殘英數日空嘉艶豈無來嵗好淸歡難得故人同誰言山下曾爲【一春無】只恐身輕去逐風共且對花開口笑莫持姚左較雌雄

暮春書事

楡莢空飛不錢韶光歸速置何緣惜春情味過年少戰酒英雄退日前竹筍迸堦抽兕角楊花鋪水漲龍涎妖妍萬變成凋謝長飬須資大夏權

暮春書事自和

東君回轡肯畱連詩入衰情更易緣荷葉如錢生水靣楊花飛雪滿堦前感時空濺傷春淚殢酒思流見麯涎殘景向人催上老似推公道不容權

北第同賞芍藥

芍藥名髙致亦難此觀妖艶滿雕欄酒酣誰欲張珠网【醉西施】金細偏宜間寶冠【金綫冠子】露裛更深云髻重【髻子】蝶棲長苦玉樓寒【樓子】鄭詩已取相酬贈不見諸經載牡丹

狎鷗亭同賞牡丹

東亭甞種廣陵花美艶增新出舊牙小魏風標髙洛品大喬流徙得孫家丹砂纈妙深難染白玉冠危塋絕瑕肯與姚黃爲近侍亦須稱後始無差

久旱喜

旱災誠久歷三時祠禱𨿽防似不知一夕云雷施利澤萬家溝壑復生期禾苖立後收多早天意回來此未遲恩被無垠才數刻盡思人力欲何爲

初伏避暑

四序推遷理亦常其間天意或難詳將今炎暑收殘虐何使淸商豫伏藏幾日西風來拂袖昔時中兾盛飛觴無辭剰引南燕酌【匠者滑人善醸冰酒】鹽疊冰峯合坐涼【冰散鹽疊之𨿽危不墜】

寄提舉劉思封

連年河朔失時豊將漕推能選擢公萬慮本期充嵗計一言思欲動宸知難願易澄淸寄遂請俄司駿極宮殿柱有題應不忘肯容材哲便甘窮

七夕

星潢今夕度仙輈人世爭爲乞巧樓萬室瞻迎皆欲得一生孤拙未嘗求緱山月白遺新曲漢殿窓明識舊偸若道營橋眞浪說如何飛鵲盡髠頭

次韻答文侍中寄示韓晉公村田歌舞圗顏魯公防尾仍使題於後

韓畫顏書世絕殊鈴齋時足奉驩虞防題應命誠羞澁不是跳龍臥虎徒

甲寅中秋對月二首

七寶成輪上海東他圎爭與此時同須知一夜淸光別爲得三秋正色中唐曲聽回云作駕鄴園防盛蓋飛鴻古人只恨音塵闊對賞樽樽願一空

中秋侵夕啟賔罍共防長空一鑑開四坐雪霜淸耳目萬家昆閬倚樓臺波涼桂子從天落陰極潮頭半海來正好抽毫競髙唱當筵人勝仲宣才

提舉陳龍圗遷居邢臺二首

鄕居新葺後歸興邈難招老去重離別秋來添寂寥雲橫初送鴈渡淺未成橋千里猶思駕封圻幸不遙多病襟懷易入憂那堪驚別復驚秋難追劉白樽前樂尙約松喬世外遊花發東籬誰共酌艸荒南浦只生愁從玆冷落歡吟地晝錦榮歸與狎鷗

甲寅重九

勉同風俗燕重陽可惜良辰值嵗荒南畝流民方塞路東籬嘉菊漫浮觴𨿽無弦管追逰樂賴有山川气象彊自笑當筵陶靖節幾時歸去傲羲皇

孟冬朔日祀墳二首

親塋來展祀郊野未霜嚴古道日低削髙山時仰瞻寒花𨿽在目短谷不加鎌多少幽閒趣吾方事退潛首冬齋防欵先塋極目郊原一望淸無限人心蘇尺雨有時天意活蒼生遙林蓊鬰霜來晚荒隴稀疏穗不成何術濟民歸未得媿偸官祿奉粢盛

祀墳馬上

二塋逄節展松楸因嘆農疇薦不收髙穗有時存蜀黍善耕猶惜賣吳牛泉幹幾處閒機磑雨過誰家用糞樓首種漸生還自喜尙憂難救赤春頭

安陽集卷十九

欽定四庫全書

安陽集卷二十

宋韓撰律詩二十七首

次韻答趙少師以南京永壽禪院主僧崇祐於新鐵鑄佛大殿後建堂冩眞於其中

懷徳思人始繪容不緣斯舉理難窮兔園何有安民迹鷲嶺兼無護法功名姓不傳勲閣上儀形徒入梵祠中願更此誤圖公像公行宜居極樂宮

次韻答提舉劉司封見訪

琳館優閒祿隠郎髙懷存舊寵吾鄕觀梁共且希魚樂巢閣終應待鳳翔囊疏一時驚栗栗殿楹常記日堂堂忠言非久回宸慮坐見無爲拱舜廊

次韻和文潞公題王右丞維輞川圖

輞川誠自好人各愛吾園欲縱家山樂終縻吏事繁鴻飛思避弋羝觸困羸藩防日歸陶徑方知踐此言次韻和文潞公題韓晉公村田歌舞圖

升平胡可狀歌舞入樵蘇嵗羙人皆樂朝和野共娯心休無事擾本固絕顚扶我願明時治長如此畵圖

次韻答提舉王郎中

病質衰來百事慵遺榮心欲企髙蹤疲駑向老知無用聖徳矜愚諒有容筋力豈能誇矍鑠林泉終幸養孱庸東籬秋晚黃花盛陶令思歸興愈濃

次韻答提舉王郎中嵗除有感

嵗除詩筆復加勤和寡辭髙過郢人可念風期千里闊又看春態一年新防時鄰糴盈倉足來濟吾民比戶貧開道海艘將自押使車應捨未須巾

閔農

仍嵗農疇失夏秋方春尢窘柰饑流人無粒食何堪命天作陰寒亦似愁煮葉不遑爲木酪翳桑惟日徯囊餱防時膏澤充民望待看來年十倍收

假竇侍郎安車元日祀墳

小車聊假便衰殘上冢都忘渉路難坐臥稍能伸手足堅完誠可避風寒褰帷自不希前躅慿軾時還遂一觀暫得容身終未穏退歸乘此始爲安

元日祀墳道中

新元先隴遂伸防荒嵗嗟逢眾食艱比戶生涯皆墨突幾家林木似牛山三陽已泰春來懶六幕𨿽昬雪尙慳道殣寖多無力救據鞍衰叟只慙顏

提舉陳龍圖春寒惠然見訪

冒寒連驛促徵輪湏信相思是故人頓似淸風祛大暑何嗟明月隔芳塵雪隈檐角依微在春著花稍次第新不把一杯同一笑此時幽憤與誰伸

北第防陳龍圖

重喜延松奉宴遊只期軒從少遲畱花移上闕看爭發酒熟宜城可旋篘正好一杯同撥悶信應千古足銷愁人生不是無交舊難得相知到白頭

戇老庵防陳龍圖

北第新成戇老庵日期休此養無堪地偏深得幽居興景野難將俗好參戶外鳴泉疑拊石城頭叢薄當凝嵐何湏便挹浮邱袂且奉髙賢聴雅談

浮醴亭防陳龍圖

愛客筵當曲水開肴觴交出任縈回歌聲直向梁間住春色偏從洞裏來不系舟虛誰觸忤無機鷗近絕驚猜休論俛仰爲陳迹且學山陰祓褉杯

提舉陳龍圖特垂顧遽促歸軒

千里相思訪所知昔人曾有此聞稀方欣一見銷萌吝便忍連章賦式微早是衰年多感槪不堪寒色挫芳菲剡溪雪月光如晝懊惱仙舟興盡歸

乙卯上已防浮醴亭

熈熈春色水溶溶修褉臨流景倍濃物外風光占昆閬洞中神變走魚龍飄花任逐紅塵去浮醴時看紫府供欲學永和當日序媿無奇筆紹前蹤

三月五日防浮醴亭

曲水春閒遂宴嬉何湏元己始爲宜且看眞洞杯盤出豈顧塵寰節序移曳尾靈來可羨乘槎仙客去難追【水上所見】一觴一詠無管恰似蘭亭列坐時【坐中有不聴樂者】

乙卯寒食祀墳

鄕守三逢禁火天毎驅旌纛掃松阡衰殘豈足酬恩遇光寵徒知及祖先望極西山饒勝气樂舒東戶革荒年何時歸處墳廬下不假蘇秦負郭田

祀墳道中

𨿽欣膏澤啟丰年民病猶艱救目前闕祀邱墳無解【去聲】裂薦饑村落少秋千云梳隴麥千行直粉淡墻花半臉妍楡莢漸能供歉腹何曾拋得買春錢

祀墳遇風

忽極暄融候莫窮不爲膏澤卻爲風气蒸人腹成中熱塵入花心作病虫欲望好峯迷遠目正濃韶景失晴空飄然終日俄收怒歸送旌旗撼晚紅

北第同賞牡丹

正是花王谷雨天此攜樽酒一憑軒陽臺防日徒驚夢息國經年又不言但得畱連詞客醉算難回避蜜蜂喧自從標錦輸先手羞見妖紅作狀元【時狀元紅正開】

觀王推官園牡丹

風養花王接舜薫始知仙圃別藏春欣聞東道招來數【入聲】得見西京譜外新九萼壓叢看易失萬金邀客日須頻羣芳靣我應相識便是宜輕不退人【前詩有之】

乙卯晝錦堂同賞牡丹

從來三月賞芳妍開晚今逢首夏天料得東君私此老且畱西子久當筵柳絲偸學傷春緒楡莢爭飛買笑錢我是至和親植者雨中相見似澘然

柳絮

楊柳生花不戀枝紛紛終日亦何依聚來庭下爲毬輥散向空中作雪飛閒共落英浮遠水靜和幽蝶舞斜暉見君方惜春難住忍縱輕狂攪擾歸

乙卯北第同賞芍藥

維揚嘉種發淸和灼灼吾園盛孰過紅玉鬭成樓突兀白雲爭簇髻巍峩仙容世必推茅嶺醉艷人誰敵薴蘿【茅山冠子醉西施皆嘉品】不是栽培功未至年來何苦轉枝多【去年千葉者今嵗多轉爲單葉】

北第再賞芍藥

廣陵花發信惟夭已剪還開客重邀滿引莫辭金鑿落盛觀何止玉逍遙嬌紅閙宻輕多葉醉粉欹斜柰軟條且縱髙吟賞眞艷侍姝羞匿不須招【時不張樂】

狎鷗亭同賞芍藥

家園經賞復官園芍藥多名兩共妍醉白堂前淮海艷狎鷗亭下鳳麟天樓妝瑞玉千層宻冠縷眞金半尺圓不鬭詩豪開酒戶是將傾國欲輕捐

初防醉白堂

因建新堂慕昔賢本期歸老此安然輕陰竹滿牕間月倒影蓮開水下天自向酒中知有徳更於琴外曉無弦霓裳百指非吾事只學醺酣石上眠

安陽集卷二十

欽定四庫全書

安陽集卷二十一

宋韓撰記

定州重修北嶽廟記

天下之嶽五獨北之常方人目爲大茂山而嶽名不著嶽有祠不知廢於何代今廟於曲陽縣之西附城距嶽百餘里考有唐以來記刻皆不載廢遷之由故非質於圖志人或不知嶽之所在焉於禮祀莫大於天地而五嶽次之古者天子壇以祀四望若時巡至其所旣柴然後秩而望祀之廟而祭焉非古也其後世之文乎然則爲之者誠有意焉耳夫嶄然而石防然而谷泉焉而百派別林焉而萬榦擢嶽之形也倐霽忽冥伏珍見祥喜焉而風雨時怒焉而雷雹發嶽之神也人狎其形而易之也薪於是畋於是安知其所以爲神哉君人者患民之不知也於是廟而像之以警民之耳目致其嚴奉之心使違禍而趨福𨿽文於古其於教也固益明矣若其視祭之品則三代以降皆以公有唐以王我朝撫有天下馴致太平眞宗皇帝紹祖宗之隆以建皇極封泰山祀后土曠絕之禮無所不講由是尊五嶽而帝之復以安天元聖之號表於我神懼世人之未詳也又制奉神述以明之蓋愛民之意深則報神之禮重斯誠也𨿽萬世可知矣故廟宮之制崇飭宏大惟禮之稱著於定令以時繕修歷年旣長吏職廢怠日風月雨以圮以漏功大費廣人焉不葺毎嵗立冬天子之所署祀冊就遣守臣以祗祀事至則羅其籩豆洗酌之具與執事者升降於頺檐壞廡之間退而安然罔以爲卹慢神凟禮莫斯爲甚慶曆八年夏六月某獲領州事得居嶽鎭之下知廟之未完也由市材弗給役徒弗充而民罹水災嵗以大歉凢厥用度弗敢爲擾防有詔毀鄕民之擅爲祠者得取其材以濟之益兵曁工責成於邑吏而曠時不集通判軍州事屯田員外郎遊君開謹於其事願盡力焉率其縣主簿李奕畱廟所百餘日恱使其眾而已焉弗懈於是獘陋朽撓之迹煥然一新又於其庭起士民薦獻之宇俾勿防於神而神益以尊彩繪塗塈罔不精極宜神之喜肹蠁來宅皇祐元年冬十月某日以訖功來告僚屬請以鄙文志於廟石而弗克讓夫吏之爲政也有善惡焉神之爲監也有禍福善焉而以福惡焉而以禍神理之宜也或反是焉則非人之所知矣守臣當謹天子之命而治神之居潔神之祀修己以愛其民人惟神之所以禍福而已謹記

定州新建州學記

天與人性不一聖人欲率焉而一之於善非學不能也夫子之言性有三曰上智曰下愚曰中人謂智愚則不移矣然而中人之可以上下者由學與不學乎昌黎文公曰上之性就學而愈明下之性畏威而寡罪夫智者之欲益明愚者使知其可畏又必在乎學而已矣嗚呼文公之言性可謂能廣聖人之道而所勸多矣故三代之興也自國家以達乎鄕黨必有學以教其民人導其性使一之於善以明乎君君臣臣父父子子兄兄弟弟夫夫婦婦之道然後人安其分而享國永長大矣哉學之有功於治也如此上之二十有二年圖講萬化益究元本思迹三代所治之道以仁壽其民始詔州郡皆立學差賦以田俾資其用守臣從風競自崇飾冀有以副天子首善之意而定處北邊承詔者不知其本以謂用武之地學非吾事也獨慢而寢焉又四年某忝命來守未防仲秋之上丁始躬行釋奠禮於夫子之廟閱舊記始唐大中末州帥盧公簡求以廟本防昌所廢天祐佛祠其制猶若浮屠氏所居乃更而大至天祐中王公處直本朝開寶中祁公廷義祥符初李公允正皆能於兵冦之餘因其極廢而復興焉後之爲此者不能繼四人者之用心故日復隳削至是室於垣墉頺壞垂盡由閾以內鞠爲污萊獨夫子之堂以巨材堅壯不能摧撓而上覆穿敝泄落風雨升降薦獻僅無所容屬嵗方大饑詔停土木之役退而嘆憤志期必葺後二年農裏屢丰邊陲無事乃命禮賔使定州路駐泊都監張君僎選督工徒以新廟宮功費之大實均攺作凢再逾月而廟完於是卽廟建學市垣北之地通而廣之以規以度不陋不侈講授有堂肄習有齋庖廚井匽生生之具無不備足較其功費復倍廟焉又再逾月而學成乃以七月十九日甲辰具牢醴率僚屬以告於先聖而延諸生焉噫夫子之敎天地也凢爲人者孰不戴履之舍天地將安之乎故文武一道也惡有二焉昔夫子亦嘗學焉而後識其大者故曰我戰則克晉列國也猶用詩書禮樂之帥卒伯諸侯是知爲儒而不知兵爲將而不知書一旦用之則茫然不知其所以克之之道而敗辱隨之其所謂用武之地學非吾事者是眞不知其本者也今上之廣學也將養育天下士之秀者使各正其性以明乎三代敎之之道內充於已以待用故或取之爲公卿大夫郡縣守長百執事皆能以其道佐吾君宜吾民交修乎小大之職以至於海內大治而上得以髙拱而無爲如未用也則使宗族稱其孝鄕黨推其賢朋友服其忠信樂天知命守死善道而已若其破碎經史掎摭聲病專以篆刻之技苟竊仕進不思富已之道時而發之則非天子所欲迹三代所治之道以仁壽吾民之本意學者其勉之謹記

定州眾春園記

天下郡縣無逺邇小大位署之外必有園池臺榭觀遊之所以通四時之樂前人勤而興之後輙廢焉者蓋私於其心惟已之利者之所爲也彼私而利者不過曰吾之所治傳捨焉耳滿嵗則委之而去苟前之所爲尙足以容吾寢食飲笑於其間可矣何必勞而葺之以利後人而使好事者以爲勤人而務不急徒取戾焉吾不爲也噫彼專一人之私以自利宜其所見者隘而弗爲也公於其心而達眾之情者則不然夫官之修職農之服田工之治器商之通貨蚤暮汲汲以憂其業皆所以奉助公上而養其室家當良辰嘉節豈無一日之適以休其心乎孔子曰百日之蠟一日之澤子貢且猶不知況私而自利者哉中山之地自唐天寶失禦盜據戎猾兵革殘困民不知爲生之樂者百有餘年至我朝而後始見太平亭障一淸生類蕃息不有時序觀遊之所俾是四民間有一日之適以樂太平之事而知累聖仁育之深者守臣之過也非公於其心而達眾之情者又安及此乎郡城東比隅瀦水爲塘廣百餘畆植柳數萬本亭榭花艸之盛冠於北垂蓋今宣徽李公昭亮始興之後實廢焉予之來懼防其心於不公也復完而興之凢棟宇樹蓺前所未備者一從新意罔有漏缺又治長堤鑿門西南隅以便遊者於是園池之勝益倍疇昔揔而名之曰眾春園庶乎良辰佳節太守得與吏民同一日之適遊覽其間以通乎聖時無事之樂此其意也後之人視園之廢興其知爲政者之用心焉皇祐三年正月日記

定州閱古堂記

慶曆八年夏五月天子以河朔地大兵雄而節制不專非擇帥分治而並撫其民不可始詔魏瀛鎭定四路悉用儒帥兼本道安撫使而定以不肖辱其選旣讓不獲命至則竭愚修職尙懼不能稱上所以付與之意退而思迹古名臣之軌躅以自防厲且患其汩於多務而志之弗防防郡圃有壞亭嵗久不葺於是廣之爲堂旣成乃摭前代良守將之事實可載諸圖而爲人法者凢六十條繪於堂之左右壁而以閱古爲堂名夫古猶今也古之人爲屏翰授鈇鉞而能成異政立奇功而今或不能者何也蓋其待已也必賢而足其報祿也必利而安持是以望政成而功立不其難哉如曰古人能之予反不能之日夜以勉焉又安有不至者耶今予之所爲也誠以已之道未充而君之祿殊厚任重塗遠惟僕踣之是虞故在燕處之間必將監古以自勉其未至也則𨿽紛肴觴競笳吹四時之景交見於前予方仰而愧俯而憂孰知夫樂之爲樂哉其少進也則𨿽吏文之擾懷邊責之在己予固得其道而處之至於幅巾坐嘯恬然終日予之所樂惡有旣乎若其賓客之於斯僚屬之於斯不離幾席如閱舊史俾人人知爲治者莫先於敎化用兵者莫貴於權謀而俱本之於忠義功名一立不獨身享富貴而慶流家宗其餘風遺烈可以被於旗常傳於簡策邈千萬世而凜然如存咸有聳慕之意不以酣歌優笑之爲樂而以是爲樂則予也豈徒已之爲益是將有益於人知我者其以我爲喜爽塏遂娯賞而已乎後來之賢與我同志必愛尙而增葺之宜免夫毀圮圬墁之患矣謹記

並州新修廟學記

三才各有主四時大運主於天萬物大生主於地人倫大化主於夫子曰於道何主曰主其中者也然天地之主或不能常焉而吾夫子之主𨿽終天地而不變也凢爲人君爲人臣爲人子者能勉而及吾夫子之主則其國治焉其家保焉其身安焉𨿽天地之主有時而戾固無預乎吾之所及然則人之道孰先於吾主哉有天下國家者可不知其本乎先儒稱夫子者多矣獨杜牧之謂自古稱夫子之徳莫如孟子稱夫子之尊莫如韓吏部蓋言堯舜莫賢其徳而社稷莫偕其尊誠哉後之學者𨿽欲極言而增大之又孰加焉惟郡縣守長得施其教者能興學以恢其徳崇廟以稱其尊斯可以達其本者也太平興國四年太宗皇帝平僞劉一天下壞太原故城徙州楡次又三年復遷於唐明當時經始者乘用武之後慮弗及逺不知並據都防異日爲一道之本凢城隍官府門戶衢陌之制一從苟簡不中程度視夫子之廟尢爲不急置城之東南隅體陋而削僅有祠所景祐中康靖李公若谷首卽廟建學得賜田贍學徒而人始樂教慶曆初文烈明公鎬又建禮堂於夫子之殿北而講始有容然皆因仍故基地愈偪隘其後生員寖廣至圬東西序所圖諸弟子室而處之二時釋奠三獻從祀官與學生執事者不能徧列於庭半立廟門之外皇祐五年春某忝被州寄受署來謁知於禮之凟而未皇攺作始奏隰州司戶參軍牛景充教授以專學職明年秋大穰民安事簡於是馳使東魯得仙源廟圖像冠服之實買民廟北地命崇儀使並代州營內兵馬鈐轄張僎右侍禁兵馬監押王守恩集工視役徹其舊而一新之然後廣殿眈然而雄眸容儼然而尊顏氏以降諸弟子孟氏以降諸大儒或像而侍或圖而列次序於堂廡之間煥然大備復徙廟東州兵之居以置學南書樓北講堂東西齋捨廟學異門又設射侯於廟學之間以備男子之習至於起居飲食之事必嚴其所俾稱是焉自始事底訖功凢度材治基逮塗茨丹艧之細一須官用無及民者夫廟學之新其於爲治之道竊有志達其本者而諸生其達學之本乎今飾公齋萃公書防公食日授經月課文昧其教者苟曰此欲吾藝之精取進士科富且貴而已噫如是則吾學乃教人竊祿之地非有望於諸生也夫精藝而求仕末也得仕而行道本也然不由其末則不得施其本故由末而仕其末不可用而本或不存焉非竊祿何哉且晉之俗陶唐氏之俗也吾夫子之道二帝三王之道也豈習俗之易而習道之難哉蓋習俗易者其法傳習道難者其學廢今學興矣處吾學者其務外勤於藝而內志於道一旦由玆而仕也則思以其道爲陶唐氏之臣心陶唐乎其君心陶唐乎其民能如是吾始謂之達其本至和元年某月某日記

相州新修園池記

相於河朔爲近藩而地據形勝西走鎭定之衝屯師積谷與邊鎭相左右然當無事時州之武備日懈不嚴至五兵不設庫散處於防事之廊廡間敗壞堆積莫可詳閱郡署有後園北逼牙城東西防四十丈而南北不及百尺𨿽有亭榭花木而扼束蔽宻隘陋殊甚牙城之北乃有官蔬之圃縱廣半夫中有廢臺巋然荊棘蒙沒州人但以其基正圓有道回環而上如螺殻然故以抱螺名之𨿽老胥宿校不能知興廢之由予之來𨿽以病不堪事然猶不敢偸安自放而忘治之所急於是辟牙城而北之三分蔬圃之地其一居新城之南西爲甲仗庫凢五十六間由是兵械百萬計始區而別焉以庫東之餘地通於後園由是園之南北始與東西均焉又於其東前直太守之居建大堂曰晝錦堂之東南建射亭曰求已堂之西北建小亭曰廣春其二居新城之北爲園曰康樂直廢臺鑿門曰通之治臺起屋曰休逸得魏冰井廢臺鐵梁四爲之柱臺北鑿大池引洹水而灌之有蓮有魚南北二園皆植名花雜果松栢楊栁所宜之木凢數千株旣成而遇寒食節州之士女無老幼皆摩肩躡武來遊吾園或遇樂而畱或擇勝而飲嘆賞歌呼至徘徊忘歸而知天子聖仁致時之康太守能宣布上恩使我屬有此一時之樂則吾名園之意爲不誣矣觀吾堂者知太守仗旄節來故鄕得古人衣錦晝遊之羙而不知吾竊志榮幸之過朝夕自視思有以報吾君也登吾臺者西見太行之下千山萬峯延亙南北爭奇角秀不可繪畵朝嵐暮靄變態無窮俯視郛郭之中民閻官寺伽藍廥廩與夫花顏栁色紅緑交映燦然如指掌之上一無遺者而知太守興此爲我屬歲時休暇優逸之觀而不知吾亦自謂能勤於作徳然後處玆而休且逸也夫予始以武備不嚴不敢以疾而忘治之所急而因得志其榮遇以及眾人之樂則是舉也豈無益之爲哉故直書大槪並告來者夫郡縣之爲政有期而更也政有所利非一人能保其久也前倡之後繼之推其心以公而相照則國家之事無不濟者況一園池之末哉葺之廢之必有能辧其心者時至和三年三月十五日記

揚州防壁題名記

揚九州之一地總淮海扼制吳防前代建府之重東南爲冠故有唐藩鎭之盛惟揚益二州號天下繁侈其後髙駢政失致師鐸之變孫儒楊行宻之徒以盜攻盜更相據奪郛邑殘燼遂爲戰衝本朝自李重進平必擇文武材臣以領州事民安惠養日以完復慶曆五年春三月某得罷樞筦忝被玆任視事之隙因念前之爲政者尙闕傳載非以謹官守而重朝寄也於是參考圖籍次以年月刻石於防事之壁以示永久後之來者閱其官氏推訪治迹則善惡皆有所儆云慶曆七年三月某日記

定州防壁題名記

郡縣守長有記於防事之壁前代無聞唐始盛焉當時名儒所述則謂壁記非古也若原地裏條物宜陳山川之形勝與風俗之好尙則圖諜存焉其所取者在乎彰善而志惡名氏遷次亦云末也夫能推名氏以見善惡謹遷次以尊王命亦春秋之事也𨿽於古未著而今可廢乎河朔並邊之郡以十數而定宿大兵據戰地故朝廷所寄之重不與它比慶曆八年夏五月始詔魏鎭定四路帥各兼安撫之職定之帥領定保深祁四州廣信安肅順安永寧四軍凢兵民之政悉主之首是任者非得文武兼備之才不可居而誤及愚者故臨治以來惕焉自勉以思報稱幸時旣久吏民軍旅率相信順事日簡得以補綴闕漏因訪國朝以來爲州者之次序將刻石以傳焉而吏曹狃於武事不以圖籍爲急壞敗忘缺卒不可究若但取近年可記者書之則又義無所本今故以朝廷更制之始爲首尊睿圖而勸新治也夫已之爲政是否固不可以自明必俟後人迹其行事然後善惡詳焉則予與來者旣鑱其名氏揭諸聴斷之所朝夕視之思不愧於後人座右之誡也可不謹乎某謹記

新修晉太尉嵇公廟記

夫以忠事君人臣之常分也然遭大變臨大節或心無所主爲禍福所動以苟一時之生而貽萬世之戮者多矣若其鼎鑊在前鋒刄加已能挺然知義之所在分固當爾輕其命若鴻毛然卒死而不顧者防何人哉惟晉侍中贈太尉忠穆嵇公則其人也方惠帝昬弱諸王肆亂各萌僣奪以相屠害故帝之北徵也公馳赴行在力當國難而成都王穎以兵犯乘輿衛從奔散獨公端冕侍側以身扞帝至血濺禦衣而殞嗚呼公之知義明分可謂處得其死而不爲難也故其大忠偉節赫然與日月爭光崒然與山嶽爭髙天地知不可窮而公之名亦不可窮矣宜乎百世之下有國家者欽遺風想餘烈置祠奉祀永永而不絕也相之湯陰卽公死難之地其廟在焉前之爲邑者不知追顯忠義爲政所先因循不葺底於大壞今令張君楙至則首拜祠下覩其墮敝之甚驚而嘆曰玆不職之大者也亟舉公事迹與夫朝廷崇祀之意諭於邑民民皆欣然願共力以完之令乃寛與之約聽自營辦不數月而祠宇一新於是民益知夫大賢之忠於國者𨿽死於不幸後世必載祀典嚴廟貌奉事尊仰之如此皆思勉而爲善自一邑而推一郡繇一郡而推諸四方則其爲勸也豈小補哉廟完具書來告以余嘗兩守鄕邦願志本末噫忠義之心人皆有之但勉而不力執之不固遂不至於古人余亦勉而執之者跂忠穆之風尢寤寐以自激文𨿽甚陋惡敢吝而不書時熈寧三年八月十五日具位韓某記並書

安陽集卷二十一

欽定四庫全書

安陽集卷二十二

宋韓琦撰序

諫垣存槁序

夫善諫者無諷也無顯也主於理勝而己矣故主於諷者必優柔微婉廣引譬諭兾吾說之可行而不知事不明辧則忽而不聽也主於顯者必暴揚激訐恐以危亡謂吾言之能動而不知論或過當則怒而不信也夫欲說而必聴言而必信苟不以理勝之爲主難矣哉琦景祐中任三司度支判官以族貧求外補得舒州將行而上以諫官缺擢授右司諫而畱之竊惟言責之重非面折廷爭之難蓋知體得宜爲難夫得通明端朴髙識博學之士則動必中理日益君聴而使愚不肖者冒而處之固不勝其任矣遂兩上章辭不報乃喟然自謂曰上之知汝任汝之意厚矣汝之所言當顧體酌宜主於理勝而以至誠將之玆所以報陛下而知任之之意若知時之不可行而徒爲髙論以賣直取名汝罪不容誅矣在職越三載凡明得失正紀綱辧忠良擊權幸時人所不敢言必昧死論列之上寛而可其奏者十八九卒免重戮進登掖垣實前日爲誡之力也其所存藳欲斂而焚之以效古人謹密之義然念詩書所載從諫而聖君之徳也衮闕而補臣之忠也前代諫諍之臣嘉言讜議布在方冊使覽之者知人主從善之美致治之原若皆削而燔之則後世何法焉於是存而錄之離爲上中下三卷命曰諫垣存藳以蔵於家竊志夫上之聰仁大度自三代漢唐以來虛懷納諫甚盛徳之主皆所不及復俾子孫傳而閱之知直道之無咎忠教之有迹云時慶曆二年三月十五日秦亭西齋序

文正範公奏議集序

某嘗謂自古國家之治否生民之休戚在人不在天人或不然之今於文正範公然後知其說之勝或者不足疑而於教之有補也公以王佐之才遇不世出之主竭忠盡瘁知無不爲故由小官擢諫任危言鯁論建明規益身𨿽可絀義則難奪天下正人之路始公辟之其後卹災南方扞寇西垂貳機政陪宰席宏謀大防出入仁義朝思夕慮條疏深切志欲膏澤中夏鞭笞四夷使我宋之基萬世不拔不幸經逺而責近識大而合寡故其言格而未行或行而復沮者幾十四五逮公之亡也聞聴所及莫不咨嗟感動惜公所蘊不克盡施於世甚則推諸天謂人謀之不足爲也嗚呼公之所陳用於時者大則恢永圖小則革眾獘爲不少矣其未用者今副槁所存爛然可究一旦朝廷舉而行之興起太平如指掌之易耳此天乎哉必在乎人而已矣次子寺丞君緝公遺文得奏議一卷政府論事二卷以某昔帥西兵翊內樞與公並任而出處之與公同也俾序以冠其首夫以公之文武兼備乃靖王室朝野所論謂道之亨塞時之重輕率系公之用不用則其徳業之著於天下也久矣惡假鄙文而後知哉但以忝緣僚舊飫公盛美義不敢讓且慰賢嗣之意云具位某序

韓氏家集序

某家本深州博野人也世以宦學知名遭唐末亂違難屢遷以是家牒散而不完先祖令公善繼素業深以譜系爲重乃取祖考以來墓銘所有者集爲一編首自爲序其意欲傳示子孫永永無窮及先君令公之葬祖考也亦親爲志所次先烈甚偹自先君之亡家世文集所掌不專四兄爲孟州司法盡取先君文集之官兄物故嫂辛氏防以歸其家不能辧識盡亡失之其先祖所集墓銘一編在家又遺脫大半存者首尾十數幅而已某自成立痛家集之散缺百計訪求十稍得其一二而所集著墓銘者終不可得每自感念未嘗忘心至於冥禱天地神祗亦冀萬一有獲慶曆三年自陜西四路帥召爲樞密副使三代皆及贈典而曾祖妣忘其姓氏閱所存墓銘則有淸河郡夫人之志遂以張氏追封後再詳之張氏乃四代祖鼓城府君夫人也𨿽辧其誤而無如之何四年秋謀先君之葬得起居舍人直龍圖閣尹洙爲志贊善大夫薛仲孺書石書才數行有宣州掌記辛有終者【卽辛嫂弟】代歸來訪且云曾得先令公文二編不敢隠聞之驚喜遽問其目則曰書題艸也次日得之視其目如其言且慰且恨乃反覆披究則雜以他文先祖墓志亦在焉參考祖先事迹益以明白驗曽祖妣乃史氏也亟請書石者獨未書姓氏郡封是冬遇郊恩卽追正之噫是辛君者若稽數日不言亦後於事矣孔子謂孝悌之至通於神明豈小子念親之至而神所報乎後之子孫其可怠哉因感其事取五代祖而下及諸宗屬所爲文章編爲六十卷仍以墓志行狀及授官告辭冠於首篇命諸子侄人錄一本以蔵於家後主之者或不謹嚴使失其傳則上天至明祖宗至靈是必降殃以懲不孝其戒之哉其戒之哉謹序

三兄司封荊玉集後序

某天聖八年自淄州通判罷丁大寧太夫人憂時三兄司封通判濠州得在左右手編兄文成十五卷嘗作序以荊玉爲集名且志兄有才而不遇也後十年兄終於兩浙轉運使遺文殘藳又散於巾槖間大懼亡失不永其傳乃命其少子直彥復集爲若干捲題曰荊玉後集嗚呼兄之狀貌語言今不得而見之矣其得見者生平所爲文章耳諸子輩得不寶而惜之哉事偹前序玆敢以略時慶曆七年八月日東平郡齋序

三朝聖政錄序

夫監之無愆者先王之成憲也前之不忘者後事之元也昔周漢守文之君皆能謹行祖考之道故神保其治而民安其法閔予之詩寧一之歌繇是而作也洪惟有宋之受命也易五代之獘規萬世之防海內休息不覩兵革之患者幾八十年矣是蓋太祖太宗眞宗神武之所戡定文徳之所安輯以繼以承時用光大若其君人之逺體爲邦之善訓固已存諸史氏之載悉於故老之談宜乎開助後聖而垂之無窮已權嘉州判官石介宦學有立志切忠義感唐臣吳兢所撰貞觀政要乃謂昔之曰聖曰治之主不世而出顧未若我三後之紹隆謨烈之無前者也皇帝陛下天授仁喆孝而善繼不假逺稽上古之術以期至化自可履祖宗之聖迹以興太平然國謀之系以萬機之覽則浩而難究君務之眾以一事之明則推之防廣遂采記三朝以來行事見聞最詳者類而次之爲二十門目曰三朝聖政錄每篇之末又自爲之贊以申諷諭之意夫古人有負暄美芹猶思自獻於上何則己之所奉者薄而心之所向者大也今介是舉也上以述列聖之美次以達一人之聴其於奉上愛君之心誠亦厚且大矣惟聖主日置左右畱神觀采守此昭範勤於奉行以舉乎政綱以昌乎積累之丕緒【闕文】

趙少師續注維摩經序

如來以大圓覺深達實相不以眞寂自樂而以普救眾生爲心故淨名長者通達方便現身有疾以求眾問令得解脫乃曰以一切眾生病是故我病若一切眾生病滅則我病滅大哉言乎昔伊尹思天下之民匹夫匹婦無不被堯舜之澤者孟子曰憂以天下樂以天下是知淨名慈悲之心於吾儒仁義之道惡有戾乎若其演無生之法入不二之門雄辧神奇獨髙眾論斯則大乘之極致空籍之宗本也至於集一蓋而覆大千之界攝廣座於小室之中假香積飯以薰眾饑取妙喜國以至佛土有聞是說或以爲疑曽不思凡夫一念之至猶能以小而容大冥近而造逺況如來慧照所舒性通無閡神變自在譬諭深渺又豈思議之可及哉此經前有僧什僧肇數家已嘗注釋開發義趣號爲詳博然微言妙旨猶或淵晦今致政少師叔平公以髙才偉度歷輔三朝功成勇退潛志內典燕休之暇續爲新解大抵省繁就約疏奧爲明使新學菩薩臨文易曉速證菩提此又知叔平公博濟之心亦淨名之心也夫如來六徳萬行無不具足而猶不防煩惱出入生死禦慈航於幻海中援斯溺者使登彼岸至於無量無邊眾生由我度故皆悉成佛而在如來一無所得𨿽欲稱贊髣髴何有窮盡而世之學佛者或得禪宗復性之說便謂頓然已悟與諸佛等輕詆祕蔵不思踐履退而質其利佗之行則蔑爾無聞視吾淨名愈疾之心良可哀矣經曰如來爲大醫王善治眾病應病與藥令得服行旣得藥矣不服不行吾知病本決不能去玆論𨿽淺寧無儆焉某生汩塵俗未始習佛辱叔平公之命勉爲之辭深於佛者幸勿以易言爲誚謹序

韓氏參用古今家祭式序

自唐末至於五代兵革相仍禮樂廢缺故公卿大夫之家嵗時祠饗皆因循便俗不能少近古制國家運祚隆赫承平有年曠絕之典無所不講慶曆初元始詔文武官並許依舊式剏立家廟事下禮官裁處而迄今不聞定議某自主祭以來恪謹時薦罄極誠慤而常患夏秋之祭闕而不備從俗之事未有折衷因得祕閣所有禦史鄭正則祠享儀禦史孟詵家祭禮殿中禦史範傳正寢堂時享儀汝南周元陽祭錄京兆武功尉賈氏【闕】家薦儀金吾衛倉曹參軍徐閏家祭儀檢校散騎常侍孫日用仲享儀凡七家研詳累月粗究大方於是采前說之可行酌今俗之難廢者以人情防之成十三篇名曰韓氏參用古今家祭式昔鄭禦史以年六十三久疾羸頓遂著祠享儀以示後而某年之與病與鄭適同遂感而爲此將使子孫奉而行之非敢傳於外也若其嵗時之享以新儀從事𨿽甚疲老敢不自力他日朝廷頒下家祭禮自當謹遵定制云時熙寧庚戌嵗十月十五日北京望宸閣序

安陽集卷二十二

欽定四庫全書

安陽集卷二十三

宋韓撰雜文

題栁仲塗天平山記後

林慮天平山者天下絕勝之境也山有僧院曰明教餘三來守相欲一觀而未得每僚屬出按縣與夫過客之好事者悉能往而遊焉回必大詫於余曰是實雄偉秀拔不可圖畵𨿽東南諸山素有名者皆所不及余侄壻栁材者本朝大儒仲塗公之孫也余嘗得公所撰遊天平山記於材家見其所敍遊覽之勝凡山之諸峯與巖洞潭谷澗谿泉石之名無不具載而聞今之所稱類多與公所記攺易不同於是余益欲往周訪其實續爲說以明之而院之主僧智因者得美石欲先以仲塗公之文刻而傳之故余未克如其志噫公之此文不傳久矣非余得於其家而因師之勤如此是必沈鬱而不顯抑公之文固有神物所護使卒能傳之也邪旣刻石餘因舉其大略以書於後具位韓某題

無友不如已解

或曰聖人之爲教也人苟有心而進焉豈有拒而不與之者乎而語載孔子之言曰主忠信無友不如已者然則劣於已者旣不可以爲友優於已者又安得而友諸於聖人之教無乃隘而不通乎曰非是之謂也聖人之教人也必使知其本此其擇友之本與曰擇友何本曰學學然後能修身身修然後能擇友學明矣身修矣則知其能忠信而循道者親而友之其不能忠信而違道者亦知其莫已若而不可與之爲友矣曰人之求友也切磨而相成於善者也必俟乎彼此知道而後友焉何益曾子聖門之髙弟也而曰吾日三省吾身爲人謀而不忠乎與朋友交而不信乎曽子尙猶不自知其忠信而友於人況其下者邪曰不然學而知道得友而相成以趨乎聖人之塗其益豈少哉夫聖人而下所謂大賢人者皆擇善而固執者也曾子之云者蓋懼執之不固而失友道其修身擇友之至者與若顧已一行之髙一能之長謂人有心而進於道者皆莫已若而弗之友中人猶且不爲豈聖人教人之意乎

策問

問李唐以前禦天下者皆寓兵於民有事然後調發之已而復歸於農故耕戰相須國用不屈國家因五代之制總天下之兵以籍於官坐仰度支之給玆實外懾四夷內安億姓之長算也然而殫海內之賦盡酤關徵之利而不充其費自西師之興伍符日增縣官之用益窘今以西北二敵之盛備豫爲急銷兵之防固不可陳之於今矣欲民不加賦而飬兵有餘其術如何

問國家養天下之兵以制四海其所患者財用不充而已昔漢氏有口賦之科算緡之法過更之直賣爵之令皆兵之所資也子大夫宜條舉舊式可施於今者悉著於篇其議行之

問孔子曰吾觀於鄕知王道之易易焉者明射鄕之禮尊賢尙齒浹乎仁恩王者教化之大本也而玆禮之廢歷祀雲遠詳其制度者蓋亦稀矣本朝守臣好古或參酌舊典以勸於境內眾反傳而嗤笑以爲不近人情豈禮之異世不可復興邪將風俗之薄未明其本歟子大夫其條舉古制復道自漢至唐能修而行之者有防著之於篇庶摭其可施於今者以助治焉

問孔子沒能傳其道者孟荀揚王韓五賢而已矣其著書立言與六經相左右執捲者皆知之矣昌黎氏以謂孟氏醇乎醇者也荀與揚大醇而小疵後之學者從而是之至於王氏當隋季作六經中說以拯將墜之教其門人之髙第者皆爲唐輔相而不能尊大師說昌黎氏復無一言以稱之其於孔子之道有所未至者邪文公去聖最遠卓然奮起與四賢者並驅而爭先排斥佛老而躬踐其言後世無加焉五賢之事業於孔子之道固其先後子大夫明乎先聖之術願次其優劣著之於篇毋讓

問中庸曰自誠而明謂之性自明而誠謂之教然則誠而明聖人之性也明而誠賢者學之所至也夫聖人之性果學而能至必由何路而後及焉

問尙書省郎官之職歷代以來廢置不一至唐室而後大備故有二十四司之目天下之事無不總焉五代多故其制遂隳今惟鹽鐵度支戶部銓筦數職其體尙存它皆列爲閒曹殊無吏責國家欲悉復唐舊議者或謂煩而寡要因仍五代又曰艸創非古揆今之治何者爲宜

問親蠶之禮廢之久矣今欲舉而行之則患歷代防革之儀未能折中願條其當今可行者著之於篇庶稽參而用焉

五賢贊【並序】

余旣新夫子之宮乃繪諸弟子及左氏而下釋經諸儒於東西序又圖孟荀揚王韓五賢於書樓之北壁遣人自國庠得前人所撰孔子弟子曁釋經諸儒之贊署於其側獨五賢者無贊焉諸生欲其速備也亟請鄙文以補之餘惜其缺諾焉而不敢讓旣而嘆曰夫五賢者聖人之亞學者之師諸生姑欲速一時之備使余不暇求當世能文者爲之辭而輒易言之世且譏我諸生豈愛我哉𨿽然孔孟之道堯舜之徳而塗巷之人亦能稱誦之同推其善而己矣知我者宜恕焉

孟子

昔周之衰仲尼已矣戰國相圖惟利之喜諸子紛紛乘獘而起聖道之塞實生荊枳其誰辟之獨我孟氏堯舜吾吭仁義吾齒芟楊翦墨路平如砥驅彼後覺一趨聖軓惟先文公盛道其羙存而醇者孟氏而止欲觀聖人必自孟始較其大功蓋禹之比嗚呼賢哉道孰可擬孔子之後一人而已

荀子

諸子之興實自周季各持其言求售於世六國好權遂甘其說或嵬而師或而位吾道日昬斯文將墜時則荀卿力攘眾僞述數萬言以見其志區判儒墨統維仁義時或用焉至王則易文公之篇論亦云至始考其辭若不醇粹及其要歸鮮與孔異𨿽小疵焉道則奚累軻雄之間在我無愧

揚子

書煨秦火郁而未光在漢之武始焉表章去聖云邈微言孰詳人各名家尙迷大方及其季也篆刻相攘賢乎子云翼然髙翔學通天地道該帝皇筆之於書徳音洋洋周孔之法弛而再張鄙哉史堅而不自量非聖作經引爲謗傷經者伊何乃道之常苟能明道胡用不臧豈比吳楚僣號稱王一時之訾萬世之長故嗣孔孟曰荀曰揚

文中子

炎劉旣終天下幅裂擾焉及隋人命將絕時亦有文甚乎剽竊人不知非萬塗一轍大道之郁防乎息滅伊我仲淹獨參聖哲遭世未夷教其可闕乃舉大法備於中說續彼六經紹孔之烈斯昔師荀實相秦孽叛師之言儒坑書爇胡爲房魏佐唐稱傑達不稱師惟徳之劣彼誠可罪在我奚缺荀之非孟恣其毀媟終孟之道與孔並列文公不言是非孰別學者之疑玆焉可決皮子之碑司空之碣惡可誣哉萬古昭晣

文公

有唐之隆天下一宇滯焉以興獘焉以補獨時之文蕩無所主不淪沈謝則入徐庾其徒實繁罔不自許獨吾文公惟聖是矩挺然一變而至於古道古之道語古之語學者靡然始師而附朱翟塞塗繄孟之禦去聖匪遐力則易舉熾哉佛老亂我中土驅彼世人日防邪蠱作蠧千祀其孰敢侮獨吾文公旣攻且拒以身扞之帝亦云忤流離炎荒道行躬苦否則諸夏化爲夷虜惟荀與揚功實未伍肩孟其誰不曰吾祖

三賢贊

文正王公葬鄭州新鄭縣之臨洧鄕而與鄭相子產唐相裴度之冢相左右其弟刑部侍郎致仕子融乃繪三相之像置於墳之僧院而屬余以辭故爲三賢贊云

子產

猗歟國氏惟鄭卿臣屈佐列國道尊四鄰鄕校勿毀否吾可詢輿誦勿斥誨吾益諄不攺其度而終感民及其亡也如喪所親昔吾夫子事若天倫曰古遺愛疇云不仁東裏之舊淸風未冺九原可作吾從惠人裴公

猗歟裴公唐相之賢忠義獨出誠貫於天胡哉章武言行計然誓平蔡賊不與俱全卒殲大憝再淸幅員身系安危凡二十年江左王謝胡能比旃晚畱東都放懷林泉進退之節公無少愆使公而在吾其執鞭王公

猗歟王公佐我宋基股肱兩朝言臯行防獻後稱制政由房帷公時挺然惟正是毗竄姦進良遂光重離其重如山烏可妄移其平如衡烏可妄欺被公恩者終身莫知噫公之道眞相之爲公今亡矣吾安仿之故衛尉卿贈兵部侍郎髙公寫眞贊

元精之生其稟固異傑才之出在時爲瑞貌正而和气淸而粹凜然乎神了然乎視其可繪者外也老鶴之軒昻兮孤峯之聳峙其不可繪者內也大易之淵微兮素書之

奧祕其人𨿽亡其形則傳贍之仰之何窮已焉

揚州蓮花漏銘

慶曆六年五月日揚州新作漏刻成知軍州事資政殿學士諫議大夫韓某乃爲銘曰

天運𨿽大信則不渝智者善作器乃防符以漏考辰始乎渴烏以箭定刻發乎金徒覆視晷景弗差毫銖節候旣正皷鐘以孚晝訪爾治夜安爾居政則不怠監哉挈壺祫享樂章二首

捧爼奏充安之曲

嘉牲在爼廣樂在庭其所將者曰躬曰誠神兮來歆以妥以寧以錫壽嘏惟皇是膺僖祖奏大基之曲

猗我僖祖徳潛而充慶之所基日茂以崇施及後嗣天命有融廟樂載之播於無窮嘉祐明堂樂章一首

皇帝詣罍洗升降奏儀安之曲

嚴父配天孝乎明堂盥奠升降諧音以將天步有節帝容必莊辟公憲之禮無不臧唐太子太師贈司空鄭國魏公贊【並序】

唐相鄭國魏公魏之曲城人也以命世之才逢不世出之主專以仁義之道切磨規諫欲俾厥後坐肩唐虞謂守文之難過於創業帝用其說不四三年遂興太平較其大功不下房杜大名之學有鄕賢堂蓋以故丞相文正王公忠湣冦公尙書忠定張公侍郎王公崇儀栁公皆文武鉅賢出吾裏中圖其儀形而尊祀之以起生徒之志誠盛事也然唐距本朝爲最近若鄭公之徳業閎大超然獨出得不爲鄕賢之冠乎其可遺哉余求得其像建堂於宣聖殿之北鄕賢堂之南以完其羙昔成覸曰彼丈夫也我丈夫也吾何畏彼哉今夫學者旣得良師友朝夕講習開益以進其善又觀所圖吾裏之賢者隆名偉迹卓然不泯之如此豈不思曰彼能之吾反不能哉亦在乎勉之而已系而爲之贊曰

猗唐魏公相於太宗諫勇賁育切磨上聰術則仁義道惟大中堯舜我後臯防我躬遭防眞主言行計從引金自況謂公良工以公諭鑑煥乎吉凶君如是聖臣如是忠宜不期月亟成治功髙視三代誰其比隆惟魏之學鄕賢是崇圖祀者五誠徳之丰公實生魏羣賢之雄尊近遺逺教斯未充吾得公像載敞儒宮義一爲勸禮增有容學者來視以嚴以恭髙山景行眾發其蒙有羙魏都大河注東如公之名滔然不窮

安陽集卷二十三

欽定四庫全書

安陽集卷二十四

宋韓撰表狀

代三司謝賜內藏庫防絹表

臣某等言準中書門下牒今月八日詔勑伏蒙聖慈於內藏庫特支撥防絹二百萬疋賜三司者禁財中發實岀於上仁邦計外充蓋無於私積恩須下及慶悚交深中謝竊以乘用之宜聿歸司防經費之度咸出縣官惟賦調之有常或荒災而致乏爰崇上術允屬熈辰恭惟尊號皇帝陛下執粹凝圖寶慈惇治茂輯寧人之務精窮觀化之原修八政以厚生遐稽往喆愛十家而興儉夐軼前徽式是先猷存諸內府量彼地徵之入收其嵗取之餘非主羨贏本期均節向以農疇失稔聖慮通權薦捐國帑之珍俾濟公家之急故得髙穹監善協气開祥坐還富庶之風允洽登平之望而猶丰凶在念損益求中戒牟利以傷苛貴寛民而與足誕宣優詔垂察攸司載蠲繒帛之饒更助嵗時之給仰出綸之施惠在罄宇以蒙休臣等備位天臺屍官計部秋豪析利罕詳經世之謀春澤流恩徒樂阜民之化敢不增研心畫祗佩官箴彌修底謹之方益究懋遷之理冀陳薄效少答鴻私臣無任

謝知制誥表

臣某言伏奉制命特授臣依前起居舍人知制誥者靑蒲獻議曾微補衮之勤黃闥程文俄玷演綸之任省譾材之無狀顧成命之已行荷寵兼常撫躬增厲中謝竊以禁扄淸切居官爲榮帝制坦明作訓攸重向匪機靈敏給才辯髙奇善循四禁之規雅擅一時之譽則何以徊翔近掖宣暢鴻猷雍容侍從之聯振復典謨之體宜甄時望以協朝僉如臣者緒迹至孤器姿無取幼奉楹書之誨早親童篆之工幸對聖期復玷辭等藩條闗決罔詳施教之宜儒館並遊寖被育材之化擢贊尹京之治易參司防之煩首公則勞稽效誠寡庖鋒不振奚彰批窽之能阮族甚貧遂有出麾之志輒露抗章之請方諧爲郡之行伏遇尊號皇帝陛下開道求言勵精修政俾停使竹之授畱責諫囊之忠越被恩升力思毗益每弗虞於禁忌始自竭於愚駑物論皆危天意無忤逮嵗勞之三易微宂見之一長豈謂聖度包荒宸襟采善俾防科選之舊進居辭職之崇躍龍鳳之池亟塵淸貫漸鴻鸞之黨榮厠寵班敢不磨鈍忘疲修方匪懈誥令之出勉追深厚之風名節所持靡蹈諛邪之徑庶盡捐軀之報仰酬當扆之仁臣無任

謝降禦前札子表

臣某言遞中降到禦前札子二道伏蒙聖慈以近爲賊犯渭州山外亡失主將具狀待罪許臣別圖來效以刷前恥者敗軍有法本不期貸責效以恕使得盡死中謝伏念臣識暗經逺才屈任重偶以童篆末技優竊科等幸遇天下無事方垂徹警專修俗吏之業罕究兵家之學屬以羌落背惠王師興伐朝廷用不求備俾參西略臣自念狂賊桀驁邊民被毒人無愚知奮身願效況臣粗識忠義能不憤激故受命引道無敢固辭赴職已來朝計夕慮思有所立上寛聖懷以至馳奏廷中方授成算還趨塞上亟整師屯而凶渠並兵親犯隴外臣素料其至先集眾軍猶慮勢分遣其齊進不謂諸將恃勇致此敗覆𨿽指縱可驗似不媿心而職事有隳理當請罪伏蒙尊號皇帝陛下燭幽垂察含垢示慈謂李廣數奇非由失計孟明三敗終能贖過薦頒溫詔許竭後勤臣敢不嘗膽以思枕戈自勵劇冦尙在豈還朝之可期素志未伸庶捐驅而後己臣無任

謝復官表

臣某言九月二十七日樞宻院遞到告勑各一道伏蒙聖慈授臣起居舍人者謀軍而敗獲罪當然使過以恩勸功斯在寵光所曁媿栗無從中謝伏念臣稟賦顓庸緒迹寒替偶緣末學誤中甲科驟歷榮階繼塵劇任奉身以直居職惟公逐巧者目爲愚夫養髙者謂之俗吏出於聖監擢備諫員荷寵旣深獻誠必盡屢刺權豪之失不虞家族之危仰恃含容僅逃放逐逮易官於注筆旋書命於詞垣自右蜀告饑髙奴覆將薦驅使傳親諭國靈有利輒言無疵不去所期還闕少遂息肩朝廷以未殄賊巢方開帥府進預樞機之直俾參經畫之權𨿽兵旅之宜素非習練而人臣之節當冒險艱拜命引塗忘軀徇難周旋邊徼蒙犯雪霜薦賞武材則罷懦者皆忌激揚忠憤則苟且者如讐一昨平涼之西酋虜來冦臣聚師以待定謀而行偏校爭先弗遵於節度眾寡莫敵終及於撓亡讒胥競搖怨府交發諍臣論事亦謂當誅宸眷念勤獨明非謬止從削秩尙委典城惟玆天水之雄式控隴闗之要氐羌雜處輿賦甚繁臣寢不及時食忘其味力圖後效勉贖前辜重裘禦寒姑自修而作誡積毀銷骨實眾口之未平不謂睿聽通微宸襟錄舊特申昭洗亟復舊聯顧蕞質之再生諒煩言之寖弭斯蓋伏遇尊號皇帝陛下體天育物以器任人謂獵犬無功匪自指縱之誤覆盆委照遽開日月之明庶令負釁之臣得遂棄瑕之用敢不精研防慮謹布教條明斥堠以謹邊勵貔貅而禦侮収桑楡之木或振翼之可期竭犬馬之誠誓塡壑之爲報臣無任

謝轉官充秦鳳路經略安撫招討使表

臣某言十月二十日馬遞到告勑各一道伏防聖慈特授臣尙書禮部郎中依前充樞宻直學士知秦州兼秦隴州鳳翔府階成州路馬步軍都部署兼經略安撫防邊招討等使者秩進儀曹任專閫寄寵靈不次震栗無從中謝伏念臣稟識至卑賦才甚短早緣薄技濫竊儁科亟踐顯塗力陳拙效徒能辦職本不知兵屬羌落之背恩命王師而興伐俾參戎略猥貳帥權慙無制勝之謀終抵敗軍之罪貶官以勸尙獲保邊乘障盡勤遽叨復職方思防勵少謝矜全豈謂廟算更張塞垣分制重遷官次增峻使名荷委注之至優懼虛孱之不振此蓋伏遇尊號皇帝陛下本仁禦俗貴恕使臣謂駑蹇之材或期於逺到庶朴忠之節可責於後圖遂此甄升許其輸盡謹當博訪碩畫講求善經明賞罰以禦軍濟恩威而撫俗冀樹涓埃之績仰酬旒扆之私

謝攺觀察使表

臣某言今月九日樞宻院遞到告勑各一道伏蒙聖慈授臣前件官者當兵旅之任姑欲正名付亷察之權誠非稱職被恩不次以榮爲憂中謝竊以帥十國而爲連蓋資屏翰長萬夫而觀政宜拔英豪儻容濫居曷濟國事伏念臣以儒承業以文幹用偶預儁選擢亞舉首恥緣科級坐取貴塗凡官曹絕去苟且以至參京邑之劇贊泉刀之繁諫署竭愚詞掖書命處身必以其道出言不敢及私心切愛君遂忘於己禍性專任直弗虞於眾嫉屢犯禁忌久當放流時人甚危聖意彌簡而自凶渠背惠西府置官不圖妄庸亦備推擇驟進直樞府俾參畫於戎事夙夜以報庶揚天聲偏佐之專卒墮虜計尙徙邊而薄罪徒補過以盡勤惟秦之雄爲塞甚重控制六郡覊屬雜羌旁扼冦衝俯臨闗要臣但能招懷種落訓戢營屯起城壘以安人平獄市而淸訟斥候斯謹備豫必周爲術固疎責實安在朝廷旣已遷復官次增重使名臣之非才大越涯分不謂薦膺異數益峻寵階卽爲治之本邦委觀風之茂寄私門胥慰物論稱優此蓋伏遇尊號皇帝陛下若古宣猷宜人開化究弛張之大體恢綏禦之逺略致玆頑朽繼荷采甄重念臣素匪將家早塵詞等平進之漸往式具存誠以疆鄙未安忠憤攸激力冒艱險志平僣狂顧軀命之可捐豈資品之爲較奪鳳池而不賀前哲堪嗤刺貊庭之無功羣言是卹惟祿廩之加厚非寒素之所貪敢不精練武經日求勝算指縱加審扞防必嚴與賊俱全是焉深愧爲噲等伍烏敢自羞或稍著於微勞願特還於舊物誓堅死節仰答宸私臣無任

謝賜詔書示諭表

臣某言樞宻院遞到詔書一道伏蒙聖慈諭臣已除本州觀察使且從廩秩之優益慰戎行之望者成命之行庶乎開曉溫言以及賁若龍光惟素志之所存懼淸之未悉敢玆陳露良切震兢中謝伏念臣早以藝文妄干祿仕幸遇尊號皇帝陛下首臨軒陛優擢科名序進之階前規盡在而臣乃情吏事盡力公家自結聖知了無私援一昨羌酋背義帥府須才誤置選中卽馳塞下經畫遷徙通逾三期爲國之謀固無雲補在臣之分亦用傾竭鄕膺督護之任已明委注之隆不期霈恩又出非望驟易樞廷之直俾分連帥之權臣授寵無名撫躬自度不敢逺稽典故上凟睿聰竊記陛下纂極以來此例甚少李維李士衡以老疾榮俸陳堯咨以侈性尙豪並遭遇承平各充其欲故議者惜臣玆授謂匪羙遷臣但以處不避污事上之節讓而就賤守道之常當朝廷憂邊之秋非臣下擇官之日辭之則有可疑之迹掇希求進用之嫌授之則有從權之名協軍旅稱呼之便況國家推公興治任人有次必不令臣永沈武列老於疆垂或薄效之可甄宜舊物之來復臣是以難於拒免泰然居職今承詔諭之意專示廩秩之優緣臣淸白奉身出於門法豈牽豢養之厚自損名節之髙玆爲伍於冗流冀同心於外禦伏望皇帝陛下考勸功之法擴知臣之明察臣甘去近聯主於恭順謂臣卽當重祿靡在貪饕儻一辧於愚誠誓愈堅於忠報臣無任

辭免諫議大夫表

臣某言今月九日三班借職趙九臯賫到官告勑牒各一道伏蒙聖慈授臣樞宻直學士右諫議大夫者萬樞之府更直爲榮七諍之班在官惟重厠舊聯而甚寵當新秩以無名理有未安讓非敢飾中謝伏念臣早繇孤直誤記聖粗幹米鹽之煩本無軍旅之學而自勉膺中詔來捍西垂三載於玆寸功莫就𨿽天仁所覆姑務貸全而疆事不修何施面目惟徇忘身之節絕萌干進之心向奉制函就更亷印從權爲便稱職誠非辭避靡諧塵竊增愧一昨冦侵鄰道移督援師徒號萬兵之行無及一毫之助遂使國威重挫虜气益驕蓋臣不能乘間襲歸應機取勝上軫旰宵之慮合從斧鉞之誅豈謂伏防尊號皇帝陛下過采虛聲亟申褒典顧敗軍之若是豈行賞之爲宜孰可自欺固有公議重念臣爰從郎署獲攺使名幸近職之己還冀前官之並授儻加異數實紊彜章伏望皇帝陛下念邊鄙之未寧謂沮勸之當謹止復禮曹之命特停諫省之遷如此則犄角禦戎更求於實效糜捐報國益勵於愚其所賜告勑臣未敢進納干冒旒冕臣無任

涇州謝差中使宣諭表

臣某言今月九日入內內侍省內侍殿頭李允亨至伏蒙聖慈傳宣爲日近差除兩地臣僚未差除間己指揮中書札記將來邊事稍寜詔卿用在兩地非擬議亦非臣僚奏舉特出朕意宣諭卿知兼令臣宻舉臣僚代臣邊任者聖眷特深將圖不次之用臣愚屢省竊懷失職之憂於義當陳斯言敢妄中謝伏念臣西畫疆事於今累年𨿽勵敢爲之心曾微必勝之效偏禆失律旣有罪而不誅援助發兵復無功而被賞尙畀中權之峻仍兼四路之崇恩重報輕任隆材譾捐軀以義乃身膏氐斧之秋歸闕何顏絕生入玉闗之望豈謂伏蒙尊號皇帝陛下仁惟及逺道本推公因弼臣拜命之初念窮塞宣勞之久宻加寵諭前許近司斷自淸不緣它議顧蒙鄙之榮而良厚於國家之慮則非長蓋以逆昊約和未分誠詐宿師經戰僅起瘡痍臣與範仲淹日極謀惟粗詳方略願少寛於銜勒得自竭於嵗時庶能施尺寸之勤上以副朝廷之寄如其禦戎無狀曠日爲虞則乞擇材傑之臣使之爲代明竄殛之典以警在邊臣固不敢先自舉官涉於希進惟幸髙明之鑑俯矜切至之誠臣無任

賀皇子降生表

臣某言伏覩進奏院報皇子降生者穹昊垂休元良載誕累盛之期增赫重暉之采罙光凢在幅員率同慶躍中謝伏以尊號皇帝陛下睿明正統兢翼凝猷紹三後之丕基覽八紘之洪緒旰宵求治勤儉化民果聖嗣之寖昌示璿源之滋衍吹銅導气式協於嘉辰齒冑從師卽成於懿徳永扶天業克耀儲闈臣恪守窮邊竊聆熈事預班朝之列莫趨交防之嚴輸就日之誠徒效傾葵之意臣伏限官守在逺不獲蹈舞闕庭臣無任

遷葬求郡謝賜批答不允表

臣某言伏蒙聖慈以臣上表陳乞知相州或近鄕裏一郡躬親營護墳域特降詔防不允許臣襄宅有期卽當暫往者請郡以奉先瑩𨿽違素願賜告以護親葬亦示優恩粗安人子之誠特出聖宸之惠中謝伏念臣向繇睿選擢貳樞庭方圖報以盡勤敢求安而自逸蓋以早從稚嵗二親則亡曁竊榮階諸兄繼謝比緣西事久在兵間顧封樹之未諧每肺肝之如割逮塵重任正偶利年尋得地於故鄕已涓辰於遠日臣嘗私自省度至於再三視輤車而弗親行實孝心之不忍處近位而求便假必物議之有云與其貪寵以抑情孰若避賢而申志是以輒由而露奏冀解職以爲藩豈謂伏蒙尊號皇帝陛下念進退之匪輕欲公私之克濟曲頒綸詔親諭玉音俾襄事之如期卽馳騶而暫往感深存歿榮耀搢紳敢不砥節愈堅挺身思奮佗人之憚行者臣不憚佗人之難言者臣必言儻犬馬之未先誓糜捐而無避臣無任

安陽集卷二十四

欽定四庫全書

安陽集卷二十五

宋韓琦撰表狀

揚州謝上表

臣某言伏蒙聖恩授臣資政殿學士知揚州事已於四月五日到任上訖臣繆參樞筦無補盛明人言已騰君量猶恕祕殿之資甚寵廣陵之寄絕優過爾被恩得無懷媿中謝伏念臣朴忠守道天賦難移孤直任眞聖知有素常以親逢亨運早厠淸塗不宜因循以負驅防屢膺繁劇之任偶逃罷軟之譏自元昊僭狂西垂震動乃承人乏薦領帥權𨿽無成功實盡死節不意曲矜久次擢忝近司固讓莫諧竭愚思效凢陳鄙議皆出至誠慮邊計則冒朋黨之疑斷國論則恥依阿之說防憸人之肆忿窺時事以興誣爰從親葬之還獲視篋書之謗旣詳矯妄因得指陳願付宰樞示於臺諫閱玆虛罔之狀卽驗中傷之情臣自以叨備臣鄰乃來詆訾不可更塵重任有玷公朝尋伏私居乞行顯罷伏蒙尊號皇帝陛下察無他過尙錄舊勤深惟進退之間必存堂陛之體俾兼羙職出守便藩舟楫安流浹旬受署重念朝廷求治疆鄙僅寧臣內不能協贊籌帷精講致平之防外不能周旋塞壘力營預備之謀而乃宴處名城坐屍厚俸庇親自足臨政少憂於臣身則粗安在臣志則未報敢不導宣寛詔慰撫編氓米鹽之務必親獄市之繁無擾士師當黜固枉道以弗爲卽墨免烹諒毀人之終辧誓稟不渝之操仰酬惟睿之仁

謝轉給事中表

臣某言今月二十七日進奏院遞到勅牒一道官告一通伏蒙聖慈授臣給事中仍放朝謝者官以嵗稽𨿽存著令賞非功懋曷弭羣言引讓則取疑於未成受命則不勝其多媿惕焉屢省莫知所安中謝伏念臣幸偶聖朝早塵科等常恥養髙而圖貴近每願竭節以報國家周旋俗吏之爲激切諫囊之論不虞擯斥蓋恃聰仁以至去禁掖而卽邊戎捨儒冠而服武弁惟殫千慮冀緩憂勞敢有一言輒辭危難逮羌人之送欵承召節以來朝擢貳機繁無容懇避愛上之心愈篤忤時之咎寖彰尙賴保全許均優逸自膺淮海之任實居吳粵之衝城閈隳殘姦訛固結旣思繩葺必務躬親常人所非則曰未詳大體微臣自視可以少贖素餐僅涉再期率無治狀豈謂伏蒙尊號皇帝陛下廓天地之量錄日月之勞申舉舊章進升寵秩拜於闥更視深嚴刺以貊庭重貽嗤誚敢不動思合道守不易方惟忠義之所存在始終而一致期於效死庶可酬恩臣無任

揚州謝賜歷日表

臣某言伏蒙聖慈賜臣慶曆七年禦制崇天萬年曆一卷者臣聞古諸侯受天子之朔必藏諸祖廟月用餼羊之禮告而行之所以謹王正而重民事也國家統一區夏治歷惟精以時頒宣率土奉順中謝恭惟尊號皇帝陛下則二儀而著典協四气以行令親垂聖訓布於萬方臣任忝列藩欽承大法敢不敷明上意以勸境內使民知龍見日至之次東作西成之期用洽和平式符化育臣無任

賀鴻慶宮奉安三聖禦容禮畢表

臣某言伏覩南京鴻慶宮奉安三聖禦容禮畢者商邱之地王業所興乃迹舊規以新原廟圖三後顒昻之表申四時怵惕之懷熈事克成普天同抃中謝伏惟尊號皇帝陛下以唐堯之仁睦親族以虞舜之孝事祖宗道格至平民知大順而猶慮列聖之遊有所未奉盡物之薦有所未防經制或隳淸是念乃眷別京之重實惟開國之基靖館夙嚴睟容攸宅再謀崇葺式示欽承僝功之初展禮咸備事遵簡約本達於至誠天之監臨宜輔於盛徳臣限拘官守不獲奔赴闕庭臣無任

鄆州謝上表

臣某言伏蒙聖慈就差臣知鄆州軍州事已於今月五日到任上訖須句重地爲國東屏宜擇名臣宿望委之鎭臨輕付匪才懼不勝任中謝臣聞人之所稟也非大賢哲不得其全故黃霸長於治人及入爲輔弼則風烈衰焉何則材有所偏而用有所適也是以聖王在上馭臣布職必以器而使之伏念臣朴戇鄙陋無一可取徒識忠義自謂難奪邇者處煩劇備邊瑣效死以報或有塵露之益豈謂伏防皇帝陛下特加憐察謂可倚任擢在樞府與聞國議臣不敢渝其所守愈思自竭而識闇才拙動取乖忤宜從擯斥復荷矜全治揚二年乃免過咎尙承恩記移此便藩臣已舉家乘舟由淸河路不一月日直抵城下𨿽冒大暑不知其勞土風甚淳官事亦簡在臣所得爲幸實多昔賢治人之長非臣敢及庶能宣朝廷寛大之詔令百姓知上意慈仁不使貪苛之吏外凟風化夙夜惟念以勤撫卹冀有補助少贖素餐臣無任云云

成徳軍謝上表

臣某言伏防聖慈就差臣知成徳軍府事已於今月三日到任上訖東藩五月粗舉政條北道一麾亟更守任以忠則忘奔走之苦以才則誤寄責之深撫已一思悸汗交集中謝伏念臣從官素拙立朝至孤獨膺聖知遂玷樞近向諧補郡之逸益懋首公之勤而自滿嵗淮南攺州汶上顧日月之未幾亦吏民之頗安弗遑定居驟爾易地此蓋伏遇皇帝陛下軫守方之念推任舊之誠乃眷常山之雄實握全趙之勝將帥未明於紀律士卒或稔於惰驕付以懦庸俾之振葺狡兔未死再圖獵犬之勞謗虎本無已判市人之妄敢不究綏靖之理裁訓戢之宜塞柝外嚴不忘於備豫邊囊入奏動審於事機少分宵旰之憂庶有塵露之益臣無任云云

定州謝上表

臣某言伏蒙聖慈就差臣充定州路都部署兼安撫使兼知定州軍州事仍降詔防不許辭免已於今月十四日到任上訖竊以中山控邊素號雄重地形坦易無阪澤之阻先時虜騎入寇必趨是塗故國家常聚重兵擇名將以制其衝自約和以來不忘備預至於守帥之任未常輕以屬人然而敝稔於因循兵驕於閒放聖慮經遠赫然攺圖當此之時臣謂宜得文武兼備之才使撫靖而訓輯之不意猥以及臣臣退自省度懼不能副朝廷寄責之重避讓莫獲無所措躬中謝伏念臣徒守朴忠無他績效一辭樞柄三易郡符兢兢營職苟脫罪咎豈謂伏蒙尊號皇帝陛下天地之度愛而全之念求舊以惟人不使人而求備於北道更制之始首膺選用荷恩誠厚量力固憂況今敵人講歡務惇大信經畫之任最爲難處凡百措置不可黙然而或必振頽綱則張皇之沮及遂仍故態則宴安之患深伏望皇帝陛下究易調之原察理繩之漸少寛銜防俾盡驅馳事或建明特加財察臣敢不外圖扞蔽中戢營屯動存機慮之先或有萬一之補忘身徇國此臣夙心臣無任

謝賜禁中銀救濟饑民表

臣某言入內供奉官髙懷政賫勅到州伏蒙聖慈支賜禁中銀五千兩令變轉救濟闕食人民者天運難測固有流行之災民食弗充上貽宵旰之慮不責大農之給特疏中禁之財濟此殣荒出乎仁惻中謝臣聞堯水湯旱非政之使然金穰木饑乃嵗有常次故王者能察時囏阨閔俗困虛必裁救卹之宜遂亡捐瘠之苦伏惟尊號皇帝陛下以憂勤嗣大業以約儉恢永圖徳無逺而不柔惠𨿽微而必浹宜膺敷錫以格太寧而涉夏以來苦雨爲沴惟玆北道最失西成納隍深軫於聖懷振廩重侵於經費卽馳使指遠諭宸慈且頒內府之珍以續翳桑之命天之肆害方不堪其怨咨上所施恩已頓寛於餓殍臣才非通敏任忝撫綏奉詔札之丁寧痛農疇之乏絕敢不躬宣睿旨申誡屬封期共拯於疲羸使咸知於愛育臣無任

謝賜詔書奬諭表

臣某言七月二十五日進奏院遞到詔書一道伏蒙聖慈爲去年河北艱食人戶流亡以臣擘畫拯救特賜奬諭者北土之饑近嵗未有非上之大恩過於天地則民之眾命委諸溝壑顧守臣之所竭惟君命之是虔忽被詔襃得無心愧中謝伏念臣賦才甚短爲政少通自易塞垣卽逢水害流庸以死者皆是饘粥而濟者幾何泄官廩以從權則文符之交戻破郡豪而取辦則城野之俱空故於賑防之方務適公私之便其利博則或時而冒禁所益眾則不敢以愛身職𨿽盡勤患且奚救幸遇尊號皇帝陛下深惟邦本上惻睿慈以斯民未安爲大憂以經費少侵爲末事徳音一發罷悴頓蘇使傳交馳慰存良厚訖蒙再造盡出至仁而臣任沗撫綏嵗罹艱厄莫副旰宵之念坐貽屍曠之羞敢謂聖度兼容宸聰過聽特示璽書之勸蓋爲邊部之光臣敢不載防駑孱動思奬朂當此饉災之後更圖安集之宜使閭裏之間漸期復貫則疆垂之下自亦無虞稍脫罪誅玆爲報塞臣無任

辭免資政殿大學士第一表

臣某言今月二十四日三班借職劉仲舉賫到官告勅牒各一道伏蒙聖慈授臣依前官資政殿大學士仍賜對衣金腰帶鞍轡馬者聖人求舊時則推恩臣子叨榮固宜審分禮當必讓罪亦何逃中謝伏念臣立於朝廷粗有本末徒以朴忠而自信不虞世俗之多違自邇淸光曁參宻輔出一語則思於助治無一事有渉於進身寵祿未安每愧焉而懇避艱危所任必奮然而願行惟聖則知非臣敢妄而況朅來朔塞僅越嵗期敵可慮而爲防且迂民大歉而所活能防上孤寄委日益羞慙豈謂伏蒙尊號皇帝陛下道貴函容愛深體貌特峻殿宸之職俾圖疆之勤𨿽君賞所加欲示眷懷之厚而臣功何在豈無亷恥之思伏望皇帝陛下俯照孤心與全素節亟追成命以協至公如此則執二柄以禦邦無傷勸沮存一心而報上更誓麋捐其告勅等見令差來使臣収管聽候指揮干冒宸嚴臣無任

第二表

臣某言近者伏蒙聖恩授臣資政殿大學士尋上表陳讓今準中書札子奉聖旨不許辭讓者賞出無名讓期得請臣誠至激詔意未兪敢再犯於嚴誅冀必如於素志中謝伏念臣逢辰已幸圖報且輕苟在上知其用心使得盡力𨿽終身處以舊祿固足爲榮況此守邊僅方逾嵗都無績效可副旌疇竊惟河朔之間時乃饉災之後天之祐聖有意以寤於國家聖以答天最大者明乎賞罰儻容叨越是紊經常伏望尊號皇帝陛下道本無私治先有勸不以一臣之小愛而傷四海之大公特寢誤恩以符淸議使飾僞者聞風而自沮守道者知分而獲安則疆𨿽勞是甘於白首雪霜更厲不變於丹心其所賜告勅今附遞進納臣無任

謝表

臣某言三班借職劉仲舉賫到官告勅牒各一道伏蒙聖慈授臣資政殿大學士仍賜對衣金腰帶鞍轡馬及奉聖旨不許辭讓者賞旣優而未諭蓋省無勞讓𨿽至而復當固非獲已惟進退之難處在斯須而弗安中謝伏念臣才本無他志期有立常覽古人之忠義以至於涕零矧逢眞主之聖明是堅於死報山海之大何益犬馬之誠則然故入贊樞機必乃情於萬務出居屏翰亦盡力於一方圖富貴豈臣之本心竊祿位是臣之深恥惟玆守塞僅甫逾年徒能革兵之墮驕無以救民之刓敝過爲之慮動則幾於闊疎苟幸其安日可須於罪黜豈謂伏蒙尊號皇帝陛下天地之度堯舜其仁謂內外𨿽殊孰差於輕重簪履至賤尙惜於墜遺乃眷舊臣咸均寵數不圖庸近亦玷襃榮重躋祕殿之聯實駭愚儒之守避焉而弗獲其請受焉而莫得其名再叩慈宸則有飾僞背時之謗遂塵美職則有無功冒進之譏與其違眾而取嫌曷若被恩而思效傴僂承命慙羞在顏臣敢不服夙夜之勤副國家之遇方垂無事奚由奮勇以答君鼎鑊在前誓不臨危而變節臣無任

謝轉禮部侍郎表

臣某言今月十六日進奏院遞到勅牒一道官誥一通蒙聖慈授臣尙書禮部侍郎加食邑五百戶仍放朝謝者禮成合宮澤被率土蓋興久墜之典則有非常之恩凡在庶工皆逾素望中謝恭惟尊號皇帝陛下法古堯舜致時成康以大孝奉乎祖宗以至誠答乎天地曠絕之儀罔不講吉蠲之薦罔不躬而猶慮孝有所未申誠有所未達乃訪總章之舊式因路寢之嚴享太微之精兼盡報天之意配文考之聖參修事祖之勤逮訖明禋亟覃殊慶第錫官師之寵且推福祚之餘而臣竊守邊遐薦罹嵗饉駿奔率職旣莫助於國容愛利及人曾未寛於上顧不謂均禧之始亦膺進秩之榮當有位之交歡理難獨讓揣無功而自訟內實多慙敢不益勵朴忠勉驅駑猥疆垂效力𨿽終老以無辭旒扆知臣在殞生而孰報臣無任

謝加觀文殿學士再任表

臣某言今月二十五日侄男太常寺太祝正彥賫到官告勅牒各一道伏蒙聖慈授臣依前行尙書禮部侍郎充觀文殿學士仍令再任及放朝謝者滿嵗復畱己示寄邊之重議功無實何勝進職之優荷信任則義不可辭拜光寵則愧無容地中謝伏念臣賦性專朴遭時盛明過蒙仁聖之誤知惟恐忠義之不足二垂所效一紀於玆挺然思報於國家倐爾已成於衰病究疆場之事幾寢食之俱忘於進取之心固夢寐之無及矧此中山之防最居北狄之衝自分道而新睿圖以非才而叨帥任當兵卒橫驕之後乘嵗時凶歉之餘得不世出之賢猶難訓治使甚愚者之慮奚足戢安遽越代期分甘公黜豈謂伏蒙尊號皇帝陛下天無不覆器之使人念考績之逾時貴守方之有法深惟古制莫重久官將垂經逺之規寢革數遷之敝特申褒典更責後勤任不辭難蓋推誠之所激讓非中理𨿽冒賞以無嫌敢不益謹備虞動存綏靖俾吏民之愈信致師旅之增和生入玉關可誚前人之隳志心居魏闕不忘疎迹之愛君苟未掛於吏文終有禆於廟勝臣無任

安陽集卷二十五

欽定四庫全書

安陽集卷二十六

宋韓琦撰表狀

辭免武康軍節度使表

臣某言今月日某官賫到告勅伏蒙聖慈授臣武康軍節度使知並州河東路經略安撫使兼並代等路兵馬都總管者守邊再閏久實何功申命廣朝寵斯爲誤矧元戎之寄重兼大鹵之地雄驟付匪才其如淸議中謝伏念臣守惟任拙性不通時徒知忠義之可爲𨿽在顚危而莫奪而自奮身西鄙待罪北疆周旋一紀之間勤苦二垂之事積憂成瘁由壯得衰方欲上叩慈宸請更便郡庶少全於生理願在備於死官豈謂伏蒙尊號皇帝陛下度材之宜惟舊所任念一臨於朔部適五及於歲期載惟並晉之區並控羌胡之防俾專節度仍委撫綏而臣素忝學儒粗能審分塞防之責旣念重而難辭旄鉞之來豈無勞之可愛自顧猶是羣言可知況今蠻徼未賓王師致討欲人心之競捷在賞典之推公伏望皇帝陛下察寸誠之不欺究二柄之當謹特追還於使節止就領於帥臺如此則名器不可假人免騰嗤誚爵祿所以厲世足勸勳能幸知臣之至明期得請而後已臣無任

第二表

臣某言【云】云者君恩一出猶恡攺於己行臣分再思願懇陳於當讓終期得請是免愧心中謝伏念臣早繇書生久服武事豈貪愚有欲於利蓋忠憤不知其勞玆臨朔垂再及嵗閏務益煩而𨿽勉神過用而已疲方求便安少養衰拙不謂誤膺聖念復責邊勤並土之控二疆敢辭奔命洋川之抗六纛自省何功較其冒寵之必殃不若避榮而獲戻伏望尊號皇帝陛下俯矜危悃謂出至誠俾仍帥領之權且觀來效亟寢節旄之授以待勞臣敢不彊率尫孱愈圖報塞憂邊思職冀盡力於兵間竊位素餐免致譏於天下臣無任

謝表

臣某言二月二十八日樞宻院遞到詔書一道伏蒙聖慈以臣陳讓武康軍節度使不允者寵若驚而自視其實何勞讓如僞以𨿽誠固難兪請荷詔慈之加朂顧邊責之匪輕於義莫辭措身無地中謝伏念臣進由孤直知自睿明不敢苟富貴以作身謀惟以報國家而爲己任服西北二疆之事防光陰一紀之間日有百憂官無寸效不覺寒暄之易變但驚精力之早衰苟乘障以自安亦未免好權之謗欲請藩而少便則涉乎避事之疑夙夜以思進退不可豈謂伏蒙體天法道欽文聰武聖神孝徳皇帝陛下大度天地至仁陶唐念宿業之且勤不責人於兼備就易帥臺於並上特加使纛於洋川薦霈徳音促當成命臣竊上循朝意再揣官宜十稔之前嘗被察亷之寄三垂所次悉專督護之名今玆節制之行始正營屯之任避焉莫得愧弗能勝敢不力究民疵謹修戍律義之所在知熊掌之難兼命或可捐若鴻毛之甚易臣無任

並州謝上表

臣某言伏奉制勅授臣武康軍節度使知並州河東路經略安撫使已於三月十七日到任上訖國家經畫三垂實最他道置帥大鹵獨控二疆非有將略可以摧狄心吏術可以救民瘼或輕而授固不克勝中謝竊惟晉陽之提封蓋本唐堯之舊化俗儉而家給土豪而兵勁𨿽有水旱之沴而無凍餒之虞自西事之興屯戍玆廣人疲逺餉戶及橫斂重以和糴積欠而輸窘姦錢亂法而幣輕故今物力未甚完罪辟日以眾亭候無驚而兵費猶冗邊陲久附而邊吏或懈伏惟尊號皇帝陛下以恩徳浸諸夏以威信柔外夷顧玆一方素號襟要思擇帥守安而治之而臣信道𨿽篤應變不長乘障中山徒歷再閏訖無實效上禆逺圖聖念矜全未賜顯黜復加旄鉞付此重寄詔旨巳惇諭弗容避辭臣敢不中夜以興當食而廢審富庶之良畫較備禦之長算使編氓曉悉於上意殊俗震詟於天聲若其報君之大方則當投死而後己臣無任

乞知相州第一表

臣某言臣聞從事獨賢詩人所以興嘆不能者止臣子所以知難今引疾以訴天幸均勞而賜可中謝伏念臣天與忠義仕逢聖明常行已存必至之心謂當時無難了之事期以一身任天下之責九殞報君上之知見義必爲所冀公家之可濟其愚莫及不知世務之無涯故玆一紀之餘更帥三垂之重或過中而食未及口或達旦而坐不得眠惟憂材力之弗勝上孤眷倚不顧形神之過用易及衰疲以至思苦傷肝气畱在脇自中年之俯及覺積疢之易揺比嵗以來乘隙屢作每妄攻而肆毒實無意以求生此者幸遇尊號皇帝陛下臨遣國醫診知病本𨿽萬金藥劑之美稍復支離而一道節制之繁誠難總決伏望皇帝陛下廣天地至仁之造憐簪屨舊物之微知臣以憂職纒屙念臣以過勞至憊許上武康之節退臨河亶之封深惟冒寵之災身願復亞卿之舊列使臣釋去重負全養至和訪經而衛生閱譜而調藥庶二三年之保攝得神幹之復完則西北邊之重難惟聖意之所任由所切得請是願臣無任

第二表

臣某言臣近以疾病上表乞守前官知相州一次伏蒙聖慈賜詔不允者病質圖安輒露辭煩之請詔音加卹未垂可奏之恩玆不避於重誅願再傾於危懇中謝伏念臣早塵科等亟踐禁聯知忠義可以報君歷艱險未嘗辭命故一紀之當三路由壯及衰寸心之慮萬端因勞致疾若匪神猶昬劣事不支持則安忍捨平生盡瘁之勤掇苟且自容之謗伏望尊號皇帝陛下太明委照洪覆推仁不令可治之屙遂絕必生之望特還舊秩俾治本邦如此則宿疹易攻庶未先於犬馬微驅所效復思死於封疆臣無任

知相州乞罷節鉞表

臣某言奉勅差知相州仍以臣累表乞守前官赴任伏蒙聖慈降詔不允已於今月二十三日到任上訖守邊不可以疾居誠宜引分求郡莫如於鄕便冀一均勞所祈使鉞之還蓋協帥臺之罷君仁至厚止易地以推恩臣寵無加遂擁旄而歸裏榮兼今昔義激死生中謝伏念臣自忝決科則思陳力非微軀獨不自惜幸明主得其親逢故常奔趨險艱如履平地顧視權利輕於浮雲當人之不欲爲則保完難必處事之易及責則憂患常深志𨿽不回病己中作尋竊自忖較其所長人神之勞過焉斯斃天光之蘊定然後明與其勤死而無成孰若少休而再效爲慮旣審露章不疑幸遇尊號皇帝陛下徳洽普天愛存舊物輟禦醫而來視知賤疾之匪常特徇至誠許辭重寄不奪洋川之節就更河亶之封逾旬解裝行路無苦遂得均頒牛酒慰舊老於鄕中羅列旌幢拜先臣於墓下不徒嘆聳於當世實足誇傳於後來臣敢不論病以體國之宜攻疹以及民之瘼怡然靜守保於至和苟臥漳沈痼之可痊𨿽疲未棄則據鞍矍鑠而思用有急當先誓畢餘生仰酬洪造臣無任

安陽集卷二十六

欽定四庫全書

安陽集卷二十七

宋韓撰表狀

辭免集賢第一表

臣某言伏奉制命特授臣依舊工部尙書同中書門下平章事集賢殿大學士仍加食邑食實封者樞筦無功方期自劾疑丞有缺驟爾叨榮𨿽君恩之非常在公議則不可夙夕震駭莫知所安中謝竊以王者端拱穆淸責任輔相內使萬物無不遂外使四夷無不恭陰陽恊於時是曰爕和之效卿士得其職斯爲選擇之明天下系其安危國體隨而輕重所付一失爲害豈輕如臣者朴學非長孤忠自信早慕古人之行已不能枉道以進身立朝以來皆上所悉自羌庭之叛命去詞掖以臨師周旋兵間竭盡死節僅息塞防之警入參幾務之微一簣障河欲得災而不顧叢輕折軸終積毀以難勝尙塵祕殿之資屢沗要藩之寄疲駑將蹷善禦猶勤更帥領於二垂逺威顏於一紀忽嬰危疾幸假本邦尫孱適飬於余屙宥宻亟還於舊物卒無他技倐已逾年縱顯黜之未加亦素餐而自愧豈謂伏防尊號皇帝陛下髙天廣覆厚地博容不求備以取人奉無私而臨下出於睿斷擢正宰司方今人安承平俗尙苟簡革獘者目爲生事謗必交興擢才則指以樹朋巧焉求中生靈巳困而倉廩未足戎狄難保而備豫未完玆朝廷大有爲而及時豈淺薄不稱職而可任況簮紳之近列皆棟榦之羙材不比詳求豈無遺滯伏望皇帝陛下特回聖慮謹擇髙賢使施設之一新必太平之坐致如此則使人以噐免懷過分之憂惟君知臣雅得量能之道儻垂開可更誓糜捐臣無任

第二表

臣某言伏奉制命云云尋具表陳讓防降批答不允者臣聞天下安而注意相蓋以仰成官不備而惟其人無容敍進故避賢之爲請誠度徳之匪堪瀝懇未兪措躬無地中謝竊以前記之載治道可詳𨿽有甚盛徳之君必擇非常人之輔所以五臣佐舜十亂翼周蕭曹魏邴繼羙於漢朝房杜姚宋相輝於唐室固以聳風烈於萬世不獨致太平於一時豈在聖辰所宜輕授伏念臣早繇科選亟漸寵階天與至愚顚沛必思於忠義人嗤拙宦周旋不避於艱難白首三垂鴻毛一命賴淸之獨照致危迹之終全遂起病餘復玷樞任犬馬之報增激螢燭之光幾何坐易嵗芳日孤人望豈謂伏防尊號皇帝陛下不遺小善務取大方曲矜簮履之微驟有鼎槐之拜𨿽聖人之存舊物特示優恩顧賢者之抑下陳豈無公議撫躬自省通夕如燔是敢再達讓封重幹宸聼願敷求於全徳俾宰正於庶工必能膏澤四方廣矣庶官之遂丹靑萬化煥然王度之明使陛下恊能官人之詩免微臣獲不知量之過至慈垂允輿論乃安臣無任

謝表

臣某言伏奉制命云云尋再具表陳讓防降批答不允仍斷來章者右府本兵之重曷贊幾微中臺象極之崇遽叨選任自顧非才之及此必非公議之所容薦拜讓封訖無可報俯僂祗命靦羞在顏中謝臣聞聖王不以獨化爲髙必置相而圖治賢臣不以極位爲樂貴行道以濟時上旣勞於所求下亦艱於所遇故求之得則仰成於庶務待以不疑遇之合則恊力於萬機果於自效固可以日興頽獘坐致太平生靈防福於九圍君臣垂美於萬世恭惟尊號皇帝陛下堯仁舜孝湯治禹勤言動不諫而未嘗過爲道徳是富而無一他好而猶念天下已治而恐啟於亂天下旣安而預防其危精擇輔臣以禆至化而臣學無根本性多滯迃不知前世建治安之原徒愛古人立忠義之節周旋俗務眇末常勞塵樞府以議邊尙詳梗槪玷鼎司而論道何所開陳忝冒以來夙夕無措蓋以陛下有置相圖治之聖而臣非行道濟時之賢何以仰副天心俯慰人望然陛下旣巳求臣之誤亦當待以不疑而臣所堅遇主之誠惟誓果於自效勉企前哲動思至公庶幾民底小康時無大沴少寛待旦之慮免累知臣之明塡壑未間期報如此臣無任

辭免祫享加恩第一表

臣某言伏奉制命特加臣同徳守正功臣並食邑實封者講上儀於宗廟方成孝饗之能廣大嘏於辟公首被慶恩之渥冒榮爲過顧已弗安中謝伏念臣早以孱愚誤膺眷任進歷樞機之重擢聨丞輔之崇夙夜以勤揆一心而𨿽至才謀之短稽眾論而愈喧屬丁閠祫之期獲相親祠之禮精純所致顧肹蠁以來歆陟降無違在贊明而何有及此受釐之始亟塵差賞之優錫號褒功增封衍食省無勞而若是惟力讓以爲宜伏望尊號皇帝陛下攬二柄之公體萬機之謹俯矜危懇追寢命書如此則維鵜在梁免速聲詩之誚若金用礪更加磨切之忠臣無任

第二表

臣某言伏奉制命云云尋具表陳讓防降批答不允者祭之爲澤𨿽有國之常經賞不以勞亦爲臣之當讓奏封斯確詔答未兪退自省顧不勝憂畏中謝伏念臣進繇孤直任玷弼諧常待罪以弗自安敢僥榮而不知量此屬欽修曠典祗事閟宮舉歷朝未行之儀成羣主合食之禮辟公咸曁慙無顯相之容福祿旣均首被便蕃之命顧冒塵之可愧敢辭避之匪誠聖聼莫回愚愈悸伏望尊號皇帝陛下據公以議懋徳必先稽惟名不假之言狥所欲必從之義亟収誤寵明勸有功庶鳬鵠之分獲全則犬馬之心盡報臣無任

謝表

臣某言伏奉制命云云尋再具表陳讓防降批答不允仍斷來章者登羣主而序昭穆甫畢親祠肆大眚而均福釐俄周率土忝被臣鄰之列首膺優渥之恩避讓弗兪省循無措中謝伏念臣性直而戇識暗且疏徒知忠義以事君不顧險艱而效死危塗屢蹷鴻造終全薦司樞筦之繁進領鈞衡之重聖主之責愚相其可容誅倦令之治薄民烏能知化日須明黜免累至公幸遇尊號皇帝陛下守位以仁奉先惟孝謂郊而祀天地𨿽三載之躬行廟以合祖宗則歷朝之未講此時思而舉墜屬閏祫之丁辰能饗休成霈澤滂被惟是鼎槐之近特先綸綍之褒增唐閣之美名衍漢封之多邑賞斯爲誤義不容辭敢不祗奉國經勤宣上徳恊心以濟朝得眾賢之和弼教於中福有庶民之錫冀逭素餐之責少禆旰食之勞臣無任

辭免昭文第一表

臣某言伏奉制命特授臣行刑部尙書同中書門下平章事昭文館大學士監修國史兼譯經潤文使仍加食邑食實封者臣聞天之明堂尊曰上相國之冡宰冠於六卿七政從而後觀四海倚之均一建官之重推象可知豈容非才遂得次補中謝伏念臣學不根道智非逮人徒知忠義之敢爲獨荷聖明之垂諒向繇樞筦擢備鈞衡幸遭時而得君有同心之輔政夙夜圖報嵗時趣過經逺所存卒無近效竭誠之得不免眾嗤上誤一人之知下騰多士之誚惟思引避敢覬寵遷伏遇尊號皇帝陛下大度包荒鴻仁廣愛悉其心之頗至恕其力之未任猶矜駑孱謂可驅防屬此元臣之眷忽罹壽母之憂不忍奪親而傷恩終聼執防而得禮亟防序進殊失僉求方今當極泰之時稔積習之敝遽然更化則議論難齊徐以收功則責望方峻而況天時未順民困弗充水旱相仍災異數見誠聖人恐懼大有爲之日顧愚臣譾薄無所取之材恬然冒榮罪不容戮伏望皇帝陛下念祖宗至重之業推天地大公之心謹擇時賢稽參物論宜得魁傑非常之佐以副焦勞求治之勤使百度修明萬靈和喜則陛下髙拱而揖堯舜羣臣相讓而歸臯蘷如臣甚庸願寢成命臣無任

第二表

臣某言伏奉制命云云尋具表陳讓蒙降批答不允者冡卿之缺烏可序遷眾議之公豈容非據拜章以讓承詔未兪夙夜震營莫知所措中謝伏念臣起於孤官粗識大忠許國忘身故不論其險易推誠遇物蓋無別於恩仇人嗤其拙而臣不可移臣執是愚而上卒見信以至再陟樞機之重對司鈞軸之崇聖主仰成恨無所報僚賢一意知豈不爲然而志𨿽廣而才不能周任旣重而力終取困凡於施設動得詆譏加災沴之薦臻在爕和而當罷豈謂伏防尊號皇帝陛下無求速效尙責逺圖屬元宰之遭憂亟大庭而申號特從次補益駭羣情且論道者本不備而惟人祿徳者非累日而取貴必若以資而遂進則其於勸也誠難伏望皇帝陛下慱選眞賢上禆至治況內有雍容侍從之列皆傑出之材外有文武屏翰之臣悉老成之舊少精聖慮自協僉言夫臣何堪敢冒玆寵幸寢巳行之命庶全則哲之明臣無任

謝表

臣某言伏奉制命云云尋再具表陳讓防降批答不允仍斷來章者大號式孚理𨿽難復非才自視懼不克堪讓懇繼陳兪音卒恡拜寵恩而斯誤質公議以何安中謝臣聞元首之任股肱貴不隳於萬事冡宰之佐邦國在能正於百官惟朝廷之重輕系選任之得失擇人之謹自古爲難如臣者朴學非長孤忠鮮助自優塵於科等恥平步於貴階周旋俗吏之爲慷慨壯夫之節邊囊外謹謗篋中煩幾汩沒於風波荷照臨於日月樞庭薦陟宰柄參持念嘉防之親逢惜良時之易失同心交儆眾敝力蠲治本所先亦粗施其一二人情未厭蓋久樂於因循毀旣積而增危任不勝而當譴幸遇尊號皇帝陛下髙明廣覆慱厚兼容巍然執契之尊深得馭臣之要以謂任人之道圖舊所以知之詳勸士之方重祿所以須其報故玆遷擢遂及虛孱敢不慱引羣賢大明眾職躋民仁壽之域務廣聖猷俾後堯舜之心勉希前哲庶幾拙效少答君仁臣無任

進嘉祐編勅表

臣某等言恭聞古先哲王議事以制不爲刑辟蓋人情萬端法制一定夫以一定之法而制萬端之情欲輕重得宜古今無易不其難哉國家睿聖相繼承平百年立法本通務歸至當故自建隆以來迄於慶曆之初凡詔令所下綱條旣繁則必建局命官一加刪定者豈欲紛更而數變哉亦慮乎執定制而失人情也今之論次所付匪輕夙夜以思懼不稱職中謝竊以律設大法不能委曲而生意國用中典至於治平而後詳上旣極於哀矜下無容於壅塞凡於闕漏皆得指陳前書之載或疎後令之明寖宻平亭差惑扺捂且多觸禁之民幾不知其所避舞文之吏足緣之而爲姦不有刋裁詎能永久恭惟尊號皇帝陛下法天任徳本道無爲恢陶唐畫像之仁降天乙弛罟之惠永惟庶俗期底大中謂制禮以禁未然豈嘗忘教明刑而使無犯自亦知方顧玆請比之文日益煩苛之敝幾閤之盈難於徧暏錐刀之末虞乎盡爭時合當更政其先務乃詔臣等特新編葺得盡詳度於是取慶曆編勑曁嘉祐三年終以前續降條貫凡四千三十一道求中而議就約以書存所便安汰其重復至於名篇而附律先例以舉凡防數勑而同一科參舊文而發新意事並出則分從其類禁當立則特爲之條皆明著大防稽合前式臣等又以四海之廣獨見莫周𨿽當局之勤謂所思之已至及約情而用或在理以猶差必欲成本朝之善經固當合天下之公論首祈愽訪亟奉兪音果眾說之畢伸亦寸長而備采復詳慶曆編勑每條之後必書元降宣勑年月𨿽云舊體其實文煩今並攺注於目錄逐條之下以從簡便又刑統所附諸勑及參詳條件凡一百三十四道事雜前朝率多衝攺審核之際典者爲勞今取其見今可行者已入逐門收載外其刑統內諸勑並參詳條件伏請更不行用應中書樞宻院聖防札子批狀合行編錄者悉攺爲宣勑共刪修成一千八百三十四條離爲一十二卷內有條目繁多者卽分爲上中下共一十八卷總例一卷目錄五卷凡勑內但行約束不立刑名事理輕者析爲續附令勑三卷目錄一卷犯者止從違令之坐及錄到慶曆四年正月一日後來赦書徳音二卷總三十卷合爲一部如得允當卽乞特降勑命與刑統律令格式及建隆以來勑書徳音天聖中先編附令勑兼行其慶曆編勑及慶曆續附令勑並嘉祐三年終以前應系海行條貫除今來巳編載外各更不行用四年正月一日後續降自爲後勑施行自來茶之法今巳刪除其通商之後所立條約自從詳定茶法所條次頒降應未降新嘉祐編勑以前巳用舊勑斷遣與奪過公事不在援引新勑訴理之限其一司一務一路一州一縣並在京海行及三司見行條貫自依逐處元編定及續降勑條行用外內有系新編勑兼載與逐司舊制不同者並依新編勑處分蓋以惇崇寛大蠲滌細微較然使其易知欽哉本乎惟卹譬夫江河紀地狎玩者誠稀震曜發天威明之共仰其或多方謹飭庶務持循臨文參考於治宜決事深求於法意自然訟平以息气感而和能致太平豈獨稱於周禮終成徼幸玆奚取於鄭書臣等道鄙少恩志希無害被詔徒知於竭慮訖功殊愧於淹期或許頒行仍乞以嘉祐詳定編勑爲目其新編勑等共三十卷謹隨表上進以聞臣無任

辭免登極覃恩第一表

臣某言伏奉制命特授臣門下侍郎兼兵部尙書同中書門下平章事昭文館大學士監修國史兼譯經潤文使進封衛國公加食邑食實封者眞主禦圖普天防福忝備臣鄰之列首膺進陟之榮命出非常愧難自處中謝伏念臣早遇先帝亟登冡司大政大謀固無禆於萬一小材小謹徒粗免於過尢方瀝懇以抗章冀避賢而獲請剡牘未再號愬莫攀伏遇皇帝陛下神聖嗣昌天人合應誕布惟新之澤更惇圖舊之仁逮此告庭遽先增秩矧東臺四品之重常伯七兵之崇旣大國封復優邑賦使宗臣之當是寵猶恐弗勝顧愚宰之無甚能豈宜輕授伏望皇帝陛下始乾剛之斷髮離正之明深惟聽覽之初動切施爲之謹悉停異數以恊公言如此則不稼而取防禾免無功而被刺捨魚而欲熊掌誓見義而必爲臣無任

第二表

臣某言伏奉制命云云尋具表陳讓蒙降批答不允者大君膺歷綿宇推恩澤逮羣元宜至微之必浹寵先四近顧無狀以何勝輒上奏封冀還渥命聆詔音之未可揣愚分以難安中謝伏以先皇帝仁如髙天容則厚地自詩書之所載冠今古以無前興儉守文致成康之美俗先知傳聖得堯舜之大公皇帝陛下奉若先猷纂隆大寶中外稔聞於聖徳謳歌允協於天心慶賜之行幅貟同抃臣叨塵輔翼素乏材謀當聽斷之惟初在贊襄而何有褒榮驟及震栗無從伏望皇帝陛下攬國權綱新民耳目黜陟大柄必本於無私左右弼臣俾全於難進亟追誤賞以勸多方上化之行必防置郵之傳命臣所報更堅忠義以忘身臣無任

謝皇帝表

臣某言伏奉制命云云尋再具表陳讓防降批答不允仍斷來章者睿聖膺圖肈覽八紘之緒幅貟霈澤交歡萬國之心眷惟丞輔之臣首玷便蕃之寵無容避免徒極兢慙中謝竊以鸞省邇聨地亞珥貂之貴天臺上列官推司馬之崇爰自近年罕嘗兼拜如臣者性惟甚戇學不能醇偶熈運之寖昌竊殊科而獲仕孤忠自立眾毀交騰先皇帝察惟直之無他謂顓愚之可任擢躋顯近力主單平奔走三垂有狥國忘身之志周旋二府乏佐王經逺之謀逮升冡席之榮益起素餐之誚避賢奏牘方上印以輸誠防考纒悲忽攀髯而髮慟伏遇皇帝陛下丕承太統光紹慶基盛徳之新罄萬方而咸覩湛恩之降浹四海以無垠故此弼臣特先異數俾正名於宰任復增重於官儀仍遷公爵之優更益邑租之厚俯僂之辭莫遂庸駑之分何勝敢不謹極冰淵守堅金石良時易失惟勤拙者之爲髙位疾顚常蹈古人之戒少禆至治上答殊私臣無任

謝皇太后表

臣某言伏奉制命云云尋再具表陳讓蒙降批答不允仍斷來章者龍徳在天慶一人之纂極陽春布澤浹四海以防休惟是弼臣首膺褒典辭甚堅而莫遂躬屢省以無容中謝伏念臣早竊榮科寖階膴仕自信鄙夫之守特深先帝之知外禦疆垂五玷師權之重入參樞筦再塵機務之繁逮進陟於冢司固取輕於人望適露請藩之奏遽承憑幾之言伏遇皇太后殿下坤徳居中母儀形外翊皇明而增煥恊聖治之有初爰霈大恩咸均庶位顧惟防陋前忝龍光峻卿列於中臺正宰名於黃闥仍優封爵益厚食租令如汗以靡收寵若驚而自失敢不任責歸巳竭誠在公以道事君勉著經邦之效無功受祿終期上印之歸臣無任

安陽集卷二十七

欽定四庫全書

安陽集卷二十八

宋韓撰表狀

甲辰冬乞罷相第一表

臣某言伏以四時助天尙有爲而必去大臣佐國豈不能而可居玆省分以退身幸推仁而從欲中謝伏念臣早繇科選寖被寵甄不知直道之難行徒以孤忠而自進仁宗皇帝矜其少戇待以老成慶曆之初已贊近樞之重嘉祐之始復還防務之崇亟踐宰司過膺冡任惟心祈報謂時敝之可更其術之疏質人情而愈戾方求引罷免玷弼諧忽悲軒馭之登天獲奉舜躬而受歷永昭置使旣畢九虞長樂復權肈新獨斷欲貢避賢之請俄推進秩之恩面謝之辰言陳備極愧冒塵之爲久加尫瘵之日增止俟首冬懇辭重柄此愚誠之上叩蓋睿聼之前知伏望皇帝陛下圖治有初任良爲急引天下之才以自輔采廷中之議而必公不私一臣遂收全美聼還印綬出守圭符蕞爾之軀儻少休而未殞確然之守固臨事而不移臣無任

第二表

臣某言近上表乞罷相任出補外藩防降批答不允者輒傾愚悃冀解冡司承詔未兪措躬無所敢再披於肝膈固莫逭於竄誅臣某中謝臣聞駑馬之材駕𨿽十而終勉鼯防之技能有五而遂窮分不可逾過之必敗如臣者素無逺防粗識大忠特膺先帝之知驟忝弼臣之冠嵗芳屢易人望日輕廊廟之言卒愧負薪之鄙功名之減無偕治郡之時適貢囊封願還柄任遽號弓而茹痛方奉瑁以參儀前懇莫伸厚顏無巳此者恭遇皇帝陛下睿謀天發聖斷日新宜登進於眞賢以輔成於至治豈容衰朽尙爾冒塵伏望皇帝陛下曲霈鴻私與全晚節許罷臺衡之重俾紆郡紱之榮欲竭之神苟漸蘇而復觀甚難之務惟所用以無辭臣無任

第三表

臣某言近再上表乞罷相任出補外藩防降批答不允者兩上奏封願還宰柄仰兪音而尙閟顧衰迹以何安重此披誠終期賜可臣某中謝竊以髙位之處古人戒乎疾顚大名之居君子恥於難副故知而退則全止足之分昧而進則蹈危亡之機臣𨿽甚愚敢忽斯義伏念臣自塵侍從卽走疆垂當兵戈未艾之辰有夙夜服勞之苦逮參樞務亟領藩條繼守兩邊又幾十稔比踐更於二府倐九見於周期以寸心而慮萬微以一身而當眾責力𨿽自任疾巳交攻儻不止於夜行必溘先於朝露譏咍中外玷辱國家矧今論道巖廊悉臯蘷之舊徳宣威巨屏皆方召之傑臣至幹貴近之聨率富經綸之業伏望皇帝陛下照孤誠之不妄矜悴質之無堪收攬眾賢左右新政使臣退安便郡獲保殘軀上以彰大君含育之恩下以息多士紛紜之議惟堅素守上答至仁臣無任

乙巳夏乞罷相第一表

臣某言伏以王者之尊作命存乎必信人臣之分知退本於不能玆再避於冡司幸前膺於聖諭臣某中謝伏念臣駑馬之賤任重而斯蹷畫餅之僞循名而則虛徒以誤知先朝竊位二府自冠臣鄰之重益慙風烈之衰伏遇皇帝陛下躬紹寶圖獨開英斷以聖主而用愚相曷起治功不累日以進大材固妨賢路矧復繁機外擾故疾中戕精神日極於昬疲形貎眾傷於臒瘠比傾血懇上叩睿慈冀從出守之求少遂養屙之便皇帝陛下以謂情𨿽可惻去匪其時俟仁廟之終祥許囊封之請罷徳音在耳律當期願回天地之私亟假麾符之寵君言勿戱翦桐之錫猶封鄕郡獲歸衣錦之榮孰再誓捐軀命仰答恩仁臣無任

第二表

臣某言近上表乞罷相任出守外藩蒙降批答不允者比披丹赤仰叩睿眀君命有孚固指期而當罷天莫測猶可詔之未頒撫已以思措躬無地竊以嘉善而矜不能者君人之全度進賢而退不肖者興治之大方故不能與不肖者畱則下無所勸善者與賢者之抑則政將甚疵臣𨿽至庸敢害公議臣某中謝伏念臣早繇孤進亟陟近司報國之心𨿽竭忠而自許致君之效卒充位以無聞包羞十稔之間積愧眾賢之上向者幸遇皇帝陛下躬親聽斷中外乂安嘗比上於封章願少休於罷薾俄膺召對竊記徳音玆再露於懇誠蓋前祗於訓諭伏望皇帝陛下不牽私愛特示至公知臣不能而可矜謂臣不肖之宜退許還相紱俾任鄕邦馬牛之力粗完必思驅策天地之恩再造曷報生成臣無任

第三表

臣某言近再上表乞罷相任出守外藩防降批答不允者非才決去爲凟誠煩優詔弗兪示恩良厚𨿽已殫窮於賤懇不能感動於淸得非斷以常情謂非本志匪過邀於聖寵則外廹於人言勉辭要權苟備禮數逮降斷章之答因爲固棣之資臣之所陳蓋不近此臣某中謝伏念臣自玷二府於今十年竊稽累朝之任官𨿽有名相之在位得如玆例且無數人況臣齪齪何能區區自守廟堂之上不過俗吏之施爲搢紳之間動有迂儒之閔咲加以早膺驅策備歷艱劬積憂日耗於精神奇疾潛生於臟腑比𨿽自力寖覺難支故於前後之封章備著悃誠之激切方斯此愬必復上言伏望皇帝陛下深惟萬務之繁特謹四鄰之選不曲全於舊物示公進於眞賢今臣只守本官退安散郡名優治俗庶希黃霸之淸風心切報君敢慕赤松之髙蹈儻暫休於犬馬期再效於涓塵臣無任

災異待罪第一表

臣某言伏以人主之操賞罰貴乎不私宰相之調陰陽在乎無忒苟天時之作沴繋人事之不修當責其誰是惟冡輔臣某中謝伏念臣頃遭際防遂冠臣鄰當堯舜之纂承乏臯防之事業故聖心願治日極於咨詢而朴學素空卒無於補助居常省分屢已抗章𨿽引去之未容益自知其難處今此仲秋之始忽興滛之災京邑之間日才信宿室居之壞十殆四三民胥嗷然駭無所止伏惟皇帝陛下紹膺寶命勤究永圖言動之微亦無過舉政刑之謹必憲先猷惟髙穹之甚明宜嘉應之遄格玆咎安在其來有繇蓋臣充位無聞素餐已久眾賢沈抑而不能彚進輿情郁塞而不能上通旣汩五行遂隳庶務豈可以頑然自若恬不知慙伏望皇帝陛下稽合天心申眀國典驗往誥晹之所自法前朝災異之所行敷告大廷亟行顯黜使四海之內皆知震曜之威則諸福之來是猶桴皷之答臣無任

第二表

臣某言近以天之滛都城特甚乞從免黜以塞咎災防降批答不允者竊以三公之理陰陽冡宰之主政治蓋今首相之任誠系四方之瞻官匪其人變不易發臣某中謝伏念臣素無他技徒偶亨期因緣犬馬之勞忝冒鼎槐之冠推賢避路旣未遂於愚竊位素餐固不容於天理而自皇帝陛下紹承統緒振葺紀綱思兼三王待旦之勤已至恭用五事承天之徳無差何玆暴防之來頗戾至和之應遇烖以懼煩引咎之過深責相之愚幸寘刑而有舊願正爕調之失特申竄謫之科如此則風雨時而三階平自銷民沴股肱良而元首起坐見治功臣無任

第三表

臣某言近以滛雨之災乞從罷免伏防聖慈再降批答不允仍斷來章宰職不修當眀於國憲君恩過厚尙損於詔音𨿽聖度之如天欲自容而無地臣某中謝臣聞古者至治之世風雨節陰陽和百糓嵗登萬物時遂蓋有徳者進而無徳者退有功者上而無功者下人事旣得天心自符應之善祥是若影響恭惟皇帝陛下協大橫之兆承累盛之基卽位以來勵精爲治臨朝親決有唐堯之聰明約已自修侔夏禹之勤儉然猶吏多弛職俗靡還醇得非黜典之公不先貴近故俾政綱之紊未振隳頽今大異之所來匪冡司而孰咎宜因此變遂正彜章縱寛斧鉞之誅必用竄投之法則人心自化坐移偸薄之風天監弗違日見太平之象臣無任

乙已冬乞罷相第一表

臣某言伏以佐天子理陰陽外鎭撫四夷內親附百姓使卿大夫各得任其職者宰相之事也位髙責重爲時具瞻豈容非才得久其地今玆決去必覬兪恩𨿽獲重誅義不能已臣某中謝伏念臣斷斷之技無殊眾人際防先朝遂塵冡席𨿽夙夜自竭期有以報不次之遇而智局淺陋卒無雲補伏遇皇帝陛下紹降聖緒力思致平臣復不能恢宣逺圖上助新政徒屍厚祿日積愧慙故自去嵗以來凡三剖血誠請還柄任章十數上未防賜可包羞就職愈不遑安蓋以滛之災仍嵗而發傷害禾稼漂摧室廬都城之內墊溺殊甚連陰累月蔽遏大明塗巷之人指談時政此可謂能理陰陽乎西戎驕僣爲亂萌蘗時率丑類肆擾屬羌增備益師上煩宵旰此可謂能鎭撫四夷乎環畿之郡民罹嵗荒餓殍流庸失職者眾賴天造垂惻賑給必周而重困之餘遽難完復此可謂能親附百姓乎滯固之識闇於任人不能廣擇羣材共熈庶務使賢者在下郁而未伸此可謂卿大夫各得任其職乎有一於此被黜爲宜而臣眾事不修咎將孰執安得不自劾無狀而恬然不退哉今幸郊禮休成邊垂事簡臣不勝懇廹願罷首宰之職避賢者路伏望皇帝陛下不牽私愛斷以大公俾臣外補小邦得安愚分彚進良輔以興治功自然陰陽日和眾沴不作四夷欵服百姓乂安內外小大之職皆惕然相飭競著成效此則宗社無疆之慶蒼生莫大之福非特愚臣之幸也臣無任

第二表

臣某言近上表乞罷首宰之職避賢者路伏防聖慈特降批答不允者臣聞以道事君不能者止大臣之操也無徳者退有功者上治世之法也若不能而不止無徳而不退則是不知大臣事君之道而撓乎治世之法也故敢不避斧鉞再凟宸聽臣某中謝伏惟皇帝陛下承四聖之緒興百年之業宵衣旰食垂意萬務而臣任玷冡弼嵗月久甚以齪齪之守淺淺之見固無以光大新政而彈壓天下乃陰陽失序戎羯弗馴百姓未康眾職不舉四靣之責畢叢於臣玆所以當食輟餐通夕不寐覆載之內若無所容儻陛下未賜罪誅使之善去畀以小郡與全始終此則天地含育之鴻造父母顧復之大恩百殞臣身未能報塞臣無任

第二表

臣某言比者薦傾血懇祈罷冡司伏防聖慈特降批答不允者承命震駭不知所處重凟天聽繼之死請臣某中謝臣聞之易曰鼎折足覆公餗其形渥凶孔子以謂徳薄而位尊智小而謀大力少而任重鮮不及矣臣性椎而拙以道獨進先帝察其忠朴亟被顯任兩塵樞府遂冠丞弼在臣圖報之志𨿽捐軀命而無所惜然而徳不足以服眾智不足以慮逺力不足以勝任徒淹嵗月莫建治功若非省分退身避賢者路不獨折足覆餗自貽形渥之凶其於國家爲害豈細也哉故自皇帝陛下臨禦以來累上奏封願還相印始陛下以未終諒闇去匪其時次陛下以邊事方興未當求罷臣𨿽上體聖意勉陪國論其如外渉要寵不誠之迹內懷空餐曠責之慙出入朝廷自無顏靣況臣待罪首宰調爕無狀鉅異數見滛連月民用失職罔不愁嘆今疆無警禋禮慶成乃陛下采抜羣賢一新庶政以消天變之時也臣愚不勝愧栗伏望特舉兩漢災異之法而明黜之若以其攀附龍鳯依光日月塵污重任將逾十年夙夜憂勞故疾增劇畀以鄕郡稍從休息此則天地之造屈公議而全大恩臣非木石其心猶冀養气而粗完保衰而少彊矍鑠奮身以當陛下急難之用庶效毫髮以酬至仁臣無任

安陽集卷二十八

欽定四庫全書

安陽集卷二十九

宋韓撰表狀

丁未因中丞彈不赴文徳殿常朝待罪第一表

臣某言伏以朝之立制當謹奉行事有從宜寢成因習果被憲臺之劾敢逃刑筆之誅臣某中謝伏念臣久玷弼諧素慙椎鈍每俟延英之對動或逾時故趨宣政之班居常曠禮自罹彈撃交切兢惶伏望皇帝陛下斷在至公懲其不恪特正慢官之罪以淸著位之聨臣無任

第二表

臣某言近以久廢朝儀遂招臺劾𨿽拜章而引咎顧充位以何顏臣某中謝竊以舉按不避權豪憲臣之風采刑罰弗私貴近治國之紀綱豈容非才而得幸免伏望皇帝陛下主玆直道斷以大公早議正於常科以聳聞於庶位臣無任

丁未夏乞罷相第一表

臣某言天聽甚髙尙應誠而必答君仁至厚固無欲之不從矧瀝懇於先朝累避賢於冡仕比申前志幸惻聖臣某中謝伏念臣起自孤生早丁盛旦無左右片言之援居疑丞四輔之崇忠義可爲自顧微軀之艸芥是非難一何勝眾咻之波濤每內惕於虛孱日坐須於僕踣自仁皇嘉祐之末逮英廟治平之間求解四五年凡奏數十上防國家之多故防詔諭之弗兪終承賜可之言許俟及期而罷𨿽徳音之未逺悵仙馭之難攀僥榮至玆負愧殊甚伏遇皇帝陛下乾剛獨運離照大明四海翹然聳聽惟新之治羣材森若欣爲不世之逢而臣監防非長設施滋懵天時數沴焉能知爕理之方病力何堪日以見昬疲之狀恬然不退眾將謂何伏望皇帝陛下施厚乾坤恩隆父母察危悰之匪妄矜薄技之已殫聽罷宰司俾從州任形之將敝儻粗獲於安休事有至難願再膺於驅防臣無任

第二表

臣某言近上表乞罷相任伏防聖慈特降批答不允者比傾愚欵仰叩睿仁竊惟引去之當然自謂開陳之已至尙稽可報彌不遑安臣某中謝臣嘗歷覽前編欽聞善戒知止足者蓋道家之重瞰髙明者亦神理之常故謙畏自持退則享安全之福滿盈不懼進而招顚覆之災況臣本乏材謀濫魁丞輔三朝遇主惟力報於聖知一紀備員固久妨於賢路加以病襟滋耗宰職殊隳以朴厚矯時而風俗愈媮以勤瘁勸功而官曹尙苟旣不能振紀綱之頽敝又無以增堂陛之髙嚴徒日積於罪辜將不容於竄殛玆所以懇還印綬免誤國家伏望皇帝陛下推大公以爲心監小慈而傷治不以舊人而牽愛必思新政之更張早霈徳音許還柄任畀之一郡得遂養於衰殘其若再生第知歸於化育臣無任

第三表

臣某言近兩上表乞罷相任伏防聖慈再降批答不允仍斷來章者陳力不能已薦傾於悃愊退人以禮猶過示於恩私𨿽詔諭之頻仍揆尫疲之忝冒不膺可報未巳哀祈臣某中謝竊以累聖重熈百年長楙顧此治安之本誠資輔翼之良惟隆名素望者可以久居豈多病不才者所宜媿處故臣自叨冡任常揣孤誠𨿽有俾後堯舜之心而無躋民仁壽之防苟坐淹於嵗月徒自取於竄誅所以屢叩先朝極陳愚欵願觧臺衡之重再塵鄕郡之榮宸有示於矜從天下遽悲於遏宻幸遇皇帝陛下纂隆丕祚恢闡大猷發號令而一新振紀綱而盡舉日月所照皆知聖明中外之心罔不歡喜比率土大寧之慶是老臣當退之時伏望皇帝陛下俯諒危悰曲成先訓特寢斷章之答亟推如請之恩命守本邦進登賢弼衰骸少息惟歸感於上仁直道自將誓愈堅於素節臣無任

丁未秋乞罷相第一表

臣某言臣聞之易曰天道虧盈而益謙地道變盈而流謙鬼神害盈而福謙人道惡盈而好謙是則物之盈者天地神人皆不與之況其望實本輕材謀素寡竊位二府殆將逾紀祿厚品極寵非其人可謂盈之甚者也此而不退禍固隨之臣某中謝伏念臣叨遇三朝濫都元宰以戇愚而待物自謂無欺於利欲以裁人焉能免過羣言稔積公議喧聞加以宿疹中戕繁機外擾尫疲之質寖以難支故自嘉祐末年以來累貢血誠求罷皆國家多故不能遂請伏自皇帝陛下嗣承統業躬親聽斷紀綱日振法度日修而臣多病不才略無雲補備員冡任其久如此所以抗章屢凟懇辭重柄而防頒降手札委曲惇諭趣令就職殊未矜從忍媿彊顏至於今日玆者先帝山陵復土萬世以安於臣子送往之心粗謂無恨若不於此時上還印綬以避賢者則是冥然不知進退之臣朝廷容之何以風勸天下伏望皇帝陛下念祖宗所付之重當昧旦圖治之始登用良弼共熈新政俾臣退補僻郡以寧悴軀示明主之大公全老臣之素節內惟犬馬之賤苟未塡棄溝壑猶冀養完駑力再效分寸臣見於防路至京以來聽兪防無任

第二表

臣某言近上表乞解相任防聖慈差中使降賜批答不允者臣聞老子曰功成名遂身退天之道也若其功不足以暴當世名不足以服天下祿位盈極不懼而退者豈非違天之道而自速其禍乎臣之無狀大過於此義當再凟罪亦何逭臣某中謝竊惟自唐至於五代首宰之爲山陵使者事已求罷類多得請昨者昭陵復土而先帝尙進藥劑故臣不敢質之前例遽然引去逮先帝聖躬康復政治日新臣前後章數十上懇祈避位先帝始𨿽不允郊禮之後屢曽親被徳音止俟期年聽臣補外方俯期而露奏俄晚駕之莫攀皇帝陛下纂紹云初謹奉遺詔因山之事俾臣復當使任不容固辭今幸眾力輸勤反虞成禮況臣充位殊久宰政不修故疾嬰纒日難牽彊上稽天道次察人言內量非才逺按故事夙夜媿恐無一可畱之理伏望皇帝陛下俯回睿監深照危悰廣覆載生成之恩悉孤愚進退之分許辭冡輔畀以小邦則多病之軀少諧休息妨賢之咎免及竄誅臣無任

安陽集卷二十九

欽定四庫全書

安陽集卷三十

宋韓撰表狀

辭免使相第一表

臣某言伏奉制命特授臣淮南節度使守司徒檢校太師兼侍中判相州加功臣食邑食實封者冡司備位屢陳懇去之宜故里班條重竊榮歸之幸顧便蕃之恩禮駭中外之聽聞愧弗敢當避期得請臣某中謝伏念臣忠𨿽自性戇不兼材久塵元宰之崇蓋辱累朝之遇正塗是辟愚守難移責自任於四來謗不虞於三至再幸攀鱗之際防終逃積羽之湮淪加疾疹之內攻覺尫疲之日甚薦形剡牘力愬妨賢果回天地之仁獲假麾符之守然而敷五教而分治領於外者幾希建六纛以臨戎兼爲相者殊重仍視帥臣之秩俾充鄕郡之行仰君命之非常質人言而可畏伏望皇帝陛下謹守成之法推懋賞之公謂失簪履者𨿽不忘求舊之思而上印綬者豈可被無名之寵亟停異數免玷大猷少寛忝冒之誅更誓糜捐之報臣無任

第二表

臣某言伏奉制命特授臣淮南節度使守司徒檢校太師兼侍中判相州加功臣食邑食實封尋具表辭避防降批答不允者出守之恩顧衰疲之甚幸非常之命徒震駭而莫當辭懇𨿽勤詔音未可重玆幹凟必覬矜從臣某中謝竊以三公之崇固非人而不授五教所敍惟處內而是宜矧兼眞相之榮外領元戎之重在昔臣鄰之罷去無聞寵異之及玆𨿽曰殊私豈容淸議伏念臣孤忠少與椎直近愚自升拜於冡司倐再逾於閏歷有尊主庇民之志而才不逮心負竊位素餐之譏而久增其媿屢殫誠請求解機繁終垂惻於上仁得爲藩於故里不意曲加優遇駢錫徽章名器假人必累惟新之政負乘致冦終傷防舊之慈伏望皇帝陛下開慱照之明諒危悰之盡亟寢告廷之誤以章馭貴之公病宰乞骸旣免冒塵之逾分勞臣任力皆知勸賞之無私臣無任

謝除使相判相州表

臣某言近奉制命特授臣淮南節度使守司徒檢校太師兼侍中判相州加功臣食邑實封尋兩具表辭免防降批答不允仍斷來章者宰職隳功莫副宵衣之治鄕邦得請重叨晝錦之行被恩典之特優顧人言而甚愧臣某中謝伏念臣早繇科第遂玷寵榮不圖翰墨之進身自竭涓塵而報國備員諫諍幾不免於竄投奮命疆垂實薦罹於艱阻獨恃聖神之眷誰開援助之言仁宗皇帝知其守以孤忠謂可屬之大事慶曆之始已擢貳於樞機嘉祐之中乃進登於宰輔俄膺冡任益荷殊知當英廟之承祧逮聖人之嗣歷稠重遭防罄竭愚庸惟知社稷之安豈顧家宗之末然而萬防多務一紀妨賢爲國持平敢自私於輕重裁人所欲固難免於愛憎加疾疹之嬰纒苦形神之耗勉訖因山之禮懇陳上印之宜伏防皇帝陛下念犬馬之力易衰擴日月之明爲照不罪再三之請亟垂開可之音進秩地官剖符枌社建髙牙之重旣防淮海之封增故里之光仍襲貂蟬之舊叨塵之甚今古疇偕敢不思盡瘁於寢興泯寘懷於內外在邊在庭之責惟驅防以當前益堅益壯之心至糜捐而後已臣無任

免冊命表

臣某言伏奉制命特授臣淮南節度使守司徒檢校太師兼侍中令所司備禮冊命者地官之拜已過冒於寵私冊命之殊愧重煩於優禮臣某中謝伏念臣素惟無狀久玷冡司玆懇避於繁機得出臨於本郡三公進秩方深假器之譏萬乘居尊敢屈臨軒之禮伏望皇帝陛下念國容之良重顧邦典之非常申飭攸司亟停異數庶少安於夙夜惟知荷於矜全臣無任

謝賜宅表

臣某言伏防聖慈特賜臣所賃官宅一區累具奏免奉聖防不許辭避者補郡以行旣極榮歸之寵僦居之久又叨卽賜之恩眷遇過優省循難處臣某中謝惟昔馭臣之法無先懋賞之方其疇不私所予甚謹若甲第之爲況必大功而後宜而臣自玷冡司訖無他效屢貢避賢之請方防從欲之仁獲守本邦何啻昔人之誇耀所膺異數絕非當世之擬倫巳增積於厚顏復就頒於美宅稠重感幸夙夕震兢敢不加治藩垣乃情王室居無勢奪人知上賜以常存身靡家爲日愧忠言而自激臣無任

永興軍謝上表

臣某言奉勑差判永興軍府充陜府西路經略安撫使兵馬都總管已於今月十一日上訖避賢而罷方獲典於鄕邦攺帥以行復誤膺於聖寄易晝錦還家之樂爲夕冰將命之憂𨿽巳見於吏民懼不勝其責任臣某中謝竊以自陜而右惟雍處中昔日用兵嘗並制於諸路平時無事遂分總於中權然而勢不相維事難克恊或左有防虞而右弗思於援助或彼專嚴戢而此姑尙於因循致邊備之寖隳實議臣之同病欲正元戎之法式欽睿算之精恭惟皇帝陛下稟大舜之聰明邁成湯之勇智謂堂上之兵必勝猶貴任人而閫外之制不專胡能治眾俾悉歸於節度當謹擇於材雄而臣久冒冡司積成衰疹適懇章之屢凟得本郡以榮歸不圖乘障之臣驟有邀功之舉一開邊隙上軫旰朝命更領於麾符敢幸安於桑梓慨然就道遽爾之藩心目所經頗諳詳於舊事精神之用已耗竭於當年玆惟仗國威靈挺身忠義導天聲之震怒宣上徳之寛仁外以圖疆之亟寧內以務編齊之無擾關中按堵苟粗底於小康鄴下養屙願祗還於故守荷諭言之無戲期病質之少休臣無任

戊申相州謝上表

臣某言近奉勑差判相州軍州事已於今月二十二日到任上訖殄冦無謀積勞生疹恩還鄕守衣繡免譏於夜行詔覲天闈錫馬屢膺於晝接遽辭軒陛卽見吏民顧忝幸以誠多撫孤孱而自惕臣某中謝竊以鄴都之舊壤素爲河朔之近封民風甚淳郡務亦簡兵粗明於紀律地不據於要衝他人得之尙眾稱於美任愚臣叨此蓋籍於本邦況臣至和之中大鹵爲帥以沈屙而露奏遂故里以分符比旌纛之再歸正星霜之一紀過家上冡寵薦極於存亡垂組誇鄕事更光於今昔此蓋伏遇皇帝陛下仁侔覆載徳紹祖宗深憐累牘之告衰乃命懷章而均逸帝宸賜見俯矜憔悴之容北道之藩不奪便安之請臣謹當奉行寛詔嗇養殘骸訪身之醫而念國之醫治已之病而及民之病膏肓可愈苟無二子之爲妖忠孝所存惟誓一門之圖報臣無任

安陽集卷三十

欽定四庫全書

安陽集卷三十一

宋韓撰表狀

判大名府三年乞閒郡第一表

臣某言竊以驥老而責千里固何益於馳驅鼯技之有五能已自殫於短拙輒披誠而取諭覬卹隠以推慈臣某中謝伏念臣素之材謀粗持忠朴惟幸三朝之際防寖叨極品之光榮自移守於鄴都適三周於嵗律事旣劇而心𨿽欲勉病所困而力不能堪今復風入四支日加攣痛气畱兩脇內極攻戕蓋臣享厚祿而不知逾涯故天與沈屙而俾以自省思苟逃於凶折當上叩於聰仁伏望皇帝陛下隆天覆之恩念雲從之舊矜其久疾貸以餘生許辭將相之重權就易麾符於僻郡髙明少抑免深鬼瞰之憂鐘漏向殘猶有夜行之媿臣無任

第二表

臣某言近以久疾乞辭將相重權就移僻郡伏防聖慈特賜詔書不允者臣誠巳至本深知分以辭勞君聽未回尙惜推恩而賜可薦敷危悃決俟兪音臣某中謝伏念臣四紀逢亨三朝竊寵良自無功而厚祿遂罹多病以久衰一辭東府之鈞衡再領北門之筦鑰莫非彊勉以濟劇煩心𨿽云勞力有不逮然猶徘徊嵗月偃息朝昬庶幾小康翻覺筋骸之愈憊若曰微效訖無毫髮之足稱𨿽恃聖仁實虞陰譴苟尙畱於要地將不保於餘生伏望皇帝陛下特軫孤臣曲全舊物許罷貂蟬之秩並收旄之權簡靜小邦俾獲親於醫藥支離瘁質或未至於膏肓願垂從欲之慈敢忘糜軀之報臣無任

第三表

臣某言伏防聖慈以臣上表乞早兪前請就移邢相一郡特賜詔書不允者疾難自力蓋當止於不能聽未及卑尙莫從其所欲懼卽塡於溝壑敢再犯於雷霆臣某中謝伏念臣生對盛期早塵顯服惟慮國家之難報豈知才智之易殫逮處近司寖罹多病向辭上宰本圖勞逸之稍均曁尹別京翻困劇煩之滋甚矧流年之三易當疾疹之久攻庶務紏紛一身勉彊生有涯而足愴神太用以幾亡若將相之榮苟坐恬於屍素則寒暑之疹將遽及於膏肓伏望皇帝陛下感動至仁矜全舊物回聖後燭幽之照察老臣知退之心許上戎旃免司畱鑰付之閒郡息肩俾遂於少休顧此餘生沒齒難忘於再造臣無任

第四表

臣某言近三上表願上戎旃免司畱鑰付之閒郡俾遂少休伏防聖慈特降詔書不允者罔功納節以疾請麾三嘗自陳一切未許行恐餘生之莫保敢千萬死以有聞臣某中謝伏念臣中實枵然生而戇甚寵榮欲報勇於遇事而輒爲筋力旣衰失在知難而未止比捄將顚之質疊傾必至之誠厚祿戒貪願止淮南之旄小藩乞守免當河朔之喉襟尙未矜從尢激危懼蓋殘軀不息漸歸溝壑之爲鄰空食防深轉暴涓埃之無補伏望皇帝陛下特回天聽俯徇物宜不遺螻蟻之微情各任鷦鵬之常分有民人足以爲政畀支郡以養屙𨿽將相許其辭隆絕公朝之假寵旣完素守仍息久勞恩施難名報償何有臣無任

第五表

臣某言近四上表以久疾不堪劇事到任巳越三年願納旄節就移邢相一郡伏防聖慈特降詔書不允者病難任劇職合辭隆開可不時顚擠無日危廹敢殫於血懇哀憐願軫於皇情臣某中謝伏念臣起自孤生初無逺業祿常過量寵榮最早於他人福不勝災疾疹遂纒於今日所以懇還將相之印力避兵民之權庶就閒州以舒瘁質私計已決愚誠不移𨿽委寄誤深不謂三年之已久而衰疲待報翻嗟一日之爲長矧是戎旃固非虛器無功以領於義未安使老臣兩失於寸心豈仁主曲全之本意伏望皇帝陛下特回天鑑俯遂物宜就更麾符許上旄節驅馳駑足免令濵死以未休治養殘骸或冀餘生之可保大恩難狀丹抱奚論

北京謝再任表

臣某言昨防聖慈差降中使賫賜勑告攺授永興軍節度使判大名府再任尋累上章乞免換節制之命伏奉詔恩特允所乞仍別降勑再任者悃愊屢陳從欲許還於新節衰疲自力竭能勉撫於舊封委寄逾深顚擠是懼臣某中謝伏念臣本緣一介之曲學歷被三朝之誤知自解宰鈞繼紆守紱早年遇事風霜不計於殘軀晚嵗纒屙藥餌乃同於常膳比引揣躬之分數裁辭劇之章力匄閒州少安病質而恩生望外事與願違俄更西雍之帥旄尙付北門之畱鑰所以極論去就仰黷聰明幸寵利非事君之宜必冀寢加恩之命防疲駑𨿽老臣可彊敢不拜再任之休訖奉兪音兩諧愚懇此蓋伏遇皇帝陛下至仁天冒盛徳海涵器使庶工愛偏舊物𨿽俊傑甚眾並試有爲之時而尫瘁之餘惜投無用之地敢不勤宣條教兼拊兵民儻溝壑之未塡尙乾坤之可報臣無任

判大名府再任滿乞郡第一表

臣某言臣聞陳力不能者止斯善省躬非位而居曰貪誠爲竊祿顧衰骸之難彊加職事之不修重竭丹愚終期軫惻臣某中謝伏念臣材資朽拙際防休明十稔近司愧防塵之無補一身多病嗟蒲栁之易衰向𨿽防均逸之恩尋薦易極煩之地惟是北門之重正居中冀之衝使傳交馳河防日急神識已昬而治紛挐之務筋力已憊而躬應接之勞愈不自勝其誰見卹頃周三嵗屢叩九閽願還使節之榮復守鄕邦之舊螻蟻之誠斯至冕旒之聽莫回黽俛弗安尫疲孰訴今玆再任實滿四年戰兢而履冰淵粗能免過疾痛而呼父母豈不加憐伏望皇帝陛下念犬馬之疹日深閔桑楡之景甚廹俯矜危懇特示至仁許旄印之並收就裏閭之差近俾更偏郡以養殘軀公幹之臥漳濵稍延視息子牟之居海上敢忘朝廷斯惟洪造之曲成𨿽盡餘生之曷報臣無任

第二表

臣某言近上表以再任實滿四年多病不勝乞收旄印就裏閭之近攺一偏郡以養衰殘伏防聖慈特賜詔書不允者陳久疾以辭煩蓋申前請錫溫言而垂諭尙閟兪音輒恃至仁再傾危懇臣某中謝伏念臣智能甚短學術尢疏誤叨眷遇於三朝徒守朴忠之一節自勉當於都防惟務罄於駑材疹積於中實覺不支於往日事紛於外愈知難彊於殘年故前後累形於封章而誠悃未蒙於省察況忝魏臺之寄四更堯歷之新一道之重而心不爲不勞連任於此而時不爲不久質於常典率皆受代而有期豈玆老臣獨使向隅而無訴伏望皇帝陛下推父母之深愛開日月之至明垂閔負薪之憂回照覆盆之下俾收使節退守偏州庶幾事簡而責輕少安悴質苟得气完而神復可保餘生未塡溝壑之間敢忘乾坤之報臣無任

第三表

臣某言近兩上表以再任滿久疾乞納旄節就移近鄕一郡伏防聖慈特遣中使賫賜詔書不允者屢引疾以訴天願均勞而易地難動蓋髙之聽未推從欲之仁罔避譴誅必期矜允臣某中謝伏念臣本無他技偶對聖時荷恩逾丘山之崇報國鮮涓塵之效向解鈞衡之重欲蘇犬馬之疲素心忽戾於初終重寄尋更於西北昔叨鄕郡優閒才數月之間今任別都荏苒已四年之久坐感嵗時之易失黙傷齒髮之寖衰況一支近感於風攣顧積日可憂於殘廢若使尙當於衝防必將遽及於膏肓伏望皇帝陛下察此哀鳴出於至懇防晚塗之甚廹閔朽質之增羸未遺簮履之微特軫冕旒之念趣收印就假麾符多病不能願效汲生之治故卿歸老漸希疏傅之行儻得遂於餘生敢少忘於再造臣無任

北京河決待罪表

臣某言大河所次全魏居衝苟先備之不嚴固守臣之當咎臣某中謝伏念臣衰疲日甚寄任過優𨿽駑力之彊扶實病心之久耗惟玆經瀆爰設巨防於舊而無用之間失預作不虞之計一罹滛雨遂致橫流矧此屬寮率皆盡瘁於耳目之難及素倚攸司在幾按之所勤日常不暇悉由臣恬無逺慮昬不過憂早圖營繕之方上軫宵旰之念伏望皇帝陛下申明彛憲訓飭多方不徇一臣之私恩而屈四海之公論特加竄絀以謝傷痍其本府通判職官等從來實不關預抹溢後來皆奔走救扞備見夙夜用心乞並從寛貸臣獨甘重責無任

安陽集卷三十一

欽定四庫全書

安陽集卷三十二

宋韓撰表狀

癸丑相州謝上表

臣某言奉勑差判相州軍州事已於今月六日到任上訖別都再滿難力勉於殘軀故里三臨見恩殊於舊老已班條教徧曉吏民旣知聖君慱愛之仁又慰前守復來之望臣某中謝伏念臣孤忠少與他技非長荷累朝含育之私玷上宰弼諧之久向辭鈞軸冀息衰疲防西鄙之繹騷繼北方之震溢復當憂責莫遂安休補鄕邦屢得於虛名領帥任通逾於再閏矧是鄴京之重素推朔部之雄事鞅掌以裝懷殊無少間病纒綿而仍嵗寖以不支及玆當代之期輙露乞憐之訴願上節旄之過寵特更桑梓之近州始錫溫言諭河內所畱之意卒膺可詔有防稽如請之行臣嘗考載籍之名臣記本朝之逹宦凢得被典城之寄幾何諧衣錦之榮如臣稠重振古稀闊展先冡而松楸動色過裏門而耇稚相歡此蓋伏遇皇帝陛下廣覆無偏大明必照顧虫魚之細尙惟恐於傷生況簮履之恩固不忘於軫舊乃厚曲成之造俾延將盡之年敢不調飬病襟激昻老節不以鄕閭而爲苟且之政不以疾疹而幸屍素之安气體遂完或可備國家之用筋骸益瘁卽當求田裏之歸斯犬馬之所存在君親而何報臣無任

謝賜生日禮物表

臣某言伏防聖慈云云者親生在旦方萃感於已孤君賜維時遽拜嘉而至渥寵榮所集震厲無從臣某中謝伏念臣底滯天資迂疎時用特緣一介之術業歷備三朝之弼謨罄極短才猶坐兼於衮鉞徘徊重祿未歸就於田廬左弧第謹於私庭中詔忽傳於子捨衣頒內府馬錫天閒韀葉有輝噐文加鏤生而維翰實慚山甫之降神今也所防又異桓榮之稽古此蓋伏遇皇帝陛下愛深舊物禮厚孤臣垂記始生猥加異數敢不益殫駑怯少答龍光庶逃不稱之譏仍謹且乘之戒上恩旣重臣命愈輕臣無任

賀收復熈河等州表

臣某言伏聞熈河路經略司奏修復河岷等州百官稱賀者隴外數州詟天威而率順廷中百辟慶廟算之惟精凢在幅員畢同欣躍臣某中謝伏惟皇帝陛下雄材大略髙出前王偉迹閎休夐隆百代𨿽內修於文徳亦外闡於武功將帥得人辟國蓋逾於百里臣鄰歸羙舉觴咸薦於萬年臣方守郡章阻陪朝著聼膚公之來上知聖治之日新臣無任

謝放免勘劾相州差壯城兵士表

臣某言本州準樞宻院札子奉聖防河北西路轉運司近奏劾相州違條差壯城兵士往諸處收買修造物色已差磁州通判季琮取勘並特放免者郡條紛冗難逃誤失之愆使部按防當坐曠隳之責特荷聖明之燭隠遽從寛貸以推恩臣某中謝伏念臣气劣早衰心疲易耗自鄕閭之竊守嬰疾苦以彌年力不堪煩果自貽於譴咎上猶加防俄曲示於矜容此蓋伏遇皇帝陛下大度淵深至仁天覆謂求諸小過則動觸於常刑故眷及舊臣使眾知於優禮方願歸於畆敢少忘於國家臣無任

甲寅秋乞致仕第一表

臣某言知足所以不辱道家之至言謝病豈必待年先儒之髙論顧宿屙之寖劇嗟悴質以難支欲逃瞰室之災敢露乞骸之請臣某中謝伏念臣性資甚戇學術非長徒被眷於三朝悉叨榮於上宰力不勝任居懷覆餗之憂天責其盈常困負薪之疾屢剡由之奏獲從補外之行薦持西北之要權莫副朝廷之重寄向辭防府還守本邦垂組誇鄕固多榮耀息陰止影少幸安休而臣積恙有年良醫莫辧气攻胸脇痛甚戈矛之所傷釁起膏肓理非藥石之能近苟尙貪於厚祿必遄防於餘生伏望皇帝陛下特推天地之大恩俯念桑楡之末景許上還於印綬俾退處於衡茅則臣得以釋去吏勞保完神幹庶獲萬全之靈劑更施一漑之微功在甽畆以愛君敢忘忠國先犬馬而塡壑是亦甘心儻賜矜從仍乞只守本官致仕干冒旒扆臣無任

第二表

臣某言近以衰老多病上表乞守本官致仕伏防聖慈特差中使賫賜詔書不允者弗瘳之疾固日極於尫疲將盡之年竊自憐於光景願辭隆於將相得歸佚於林泉未賜恩兪再祈軫惻臣某中謝竊以不能者止斯爲量力之宜厥位惟危豈有苟安之理矧微生之寡祐感奇瘵以難名當血气之未衰尙任攻治逮筋骸之益瘁莫可支持皆由臣矌責無慙冒榮不退天旣惡其盈滿鬼亦瞰乎髙眀致玆陰譴以何逃獨恃君仁而可訴伏望皇帝陛下曲矜舊老俯照孤誠念臣如禮沐官止有二期而甚近閔臣纒屙蒞事曾無一日之少安釋其絆羈遂彼蒭菽許乞身於田裏覬延命於朝昬漏盡而行免貽譏於識者日入而息庶同樂於耕民使獲全於始終惟永荷於仁聖臣無任

第三表

臣某言近以衰老多病兩上表乞守本官致仕伏防聖慈特差中使賫賜詔書不允者竄漳之疾久已深根防岱之魂日將去幹苟不嬰於職事得退伏於私居尙覬衰殘稍延視息仰兪恩而未下幸哀訴以終憐臣某中謝竊以千載逄時適其志者古實難偶萬鐘受祿患其失者人之常情況臣丁全盛之期遇至仁之主爲郡處鄕閭之便忝官兼將相之榮豈不欲慿借龍光畱連富貴忍自投於閒寂甘取誚於昬愚蓋臣以疾苦支離力難勉彊據疾顚之位旣居常而弗安指告勞之年又將及而無防嘆崦嵫之漸廹陳悃愊以再殫痛甚而慈親莫聞誠至而髙穹必動伏望皇帝陛下擴天地無根之施閔冰炭不治之屙貸此餘齡矜其末路賜以安車之寵息玆駑駕之疲使朝廷有知止之臣足光聖政顧魚鳥得遂生之樂免負慙顏臣無任

乙卯夏乞致仕第一表

臣某言臣聞祿者所以食功無功則謂之虛受力者以其堪事廢事則謂之空官深惟二者之譏其實兼之已久責𨿽未至誠豈能安願乞垂年之骸益隆善養之徳臣某中謝伏念臣資靈椎鈍術業枵疏遭遇盛時徊翔近列誤荷三朝之注意未嘗一事以辭難前迹具存大明洞照去嵗以久嬰疾恙日耗沖和意惰神昬肌銷骨立屢拜章而告老庶得暇以營醫累錫詔音未容謝事湛恩淪髓積媿叢心嗟薄祐之所鐘困宿屙之愈劇𨿽牽彊防勵不克支在公之役而語黙動靜未曾忘曠職之憂滿盈之屯晨夕可待況臣叨臨本郡已越再期欲宣力於要藩則支離而難彊遂偸安於故里實屍素以堪羞復去從心之年止余周嵗之近敢重幹於天扆期安退於田廬伏望皇帝陛下畱聰明睿智之神廣徧覆包亟之造俯察豚魚之懇垂矜蒲柳之衰亟推從欲之仁俾遂歸休之請糓神閒境儻沈痼之有瘳肉骨餘齡皆聖恩之所賜如允所請只乞以本官致仕干冒宸嚴臣無任

第二表

臣某言近上表陳乞致仕伏防聖慈特差入內內侍省內東頭供奉官勾當內東門司劉惟簡賫賜詔書不允者衰年病久懇乞殘骸睿眷恩隆曲矜舊物閟兪音而未下撫瘁質以何安再此冒聞終期得請臣某中謝竊以享萬鐘之祿者人情之所戀被六極之疾者天譴之有來蓋祿過者戀之不祥疾熾則來其示罰苟災生而不避將鬼得以加誅而臣際防三朝周旋二府竊崇髙之位而出臨桑梓無尺寸之效以上報國家坐越再期日嬰宿疹裏民爲之指笑鄕老相與訾譏謂臣筋力已疲旣不可奮當繁劇鐘漏云廹又不能速丏安閒聆羣議之交喧顧自容而無地於何逃責是必歸休伏望皇帝陛下道廣照臨恩全終始閔老臣之無狀得危瘵而弗瘳賜以餘齡遂其退節馳心黃屋寜忘魏闕之思訪道赤松豈獨漢臣之幸臣無任

第三表

臣某言近上表陳乞致仕伏防聖慈特差入內內侍省內東頭供奉官勾當內東門司梁從政賫賜詔書不允及有殿直崔汝良押賜到制告勑牒各一道防恩攺授臣永興郡節度使令再任者老病不任方露乞骸之請聖宸未諒俄防換節之畱事絕戾於本心日不知其自處力當避免卒覬哀憐臣某中謝竊以君之禦臣進退不可差於禮臣之守分去就不可失其宜故禮之差則非治國之大經宜之失則爲終身之至辱伏念臣久屍重祿常苦宿屙自叨任於安閒亦寖成於尫劣去嵗以膏肓作癘寒暑交攻不惟皮骨之僅存固已精神之並耗屢匄歸休之適終沈賜可之音壹郁奚伸昬愈甚此幸本邦之再歲輒申前懇而一言豈謂誠不上通恩非所望特易帥旄之重俾仍鄕郡之優𨿽陛下求舊之私在一時而孰擬而愚臣要君之迹縱萬死以何明伏望皇帝陛下監務燭微道先貴恕念辭榮而受寵理實難安矜積疹以垂恩許從謝去收其渙汗貸以餘齡使一介之守不虧獲全終始萬乘之仁至厚曷報生成臣無任

安陽集卷三十二

欽定四庫全書

安陽集卷三十三

宋韓撰奏狀

乞外任知州狀

右臣輒瀝危誠仰塵睿聽庶期恩允但積震營竊念臣昨自丁憂服闋到闕在館供職及監左藏庫復差充開封府推官住京通及四年有餘在府日以家貧累重數曾進狀陳乞外任知州差遣事寢不行後於去年十二月內防恩授三司度支判官當日臣上荷慈渥未敢再申前請今來到省已及半年有餘粗勵勤拙偶免隳曠重念臣本由衰緒獲竊榮階聚族至多食貧斯久欲適庇宗之望再希補郡之行伏望聖慈下軫單蹤特頒兪音許於舒宣二郡或防流路分授一合入知州差遣稍賴公田復霑優俸誓力求於眾瘼冀微補於盛猷干犯宸嚴臣無任

辭免諫官第一狀

右臣近者輒瀝丹愚上干扆寧兾諧補郡得以元宗遽荷宸私俾從人欲尋奉勑差臣舒州軍州事已朝辭訖見起發赴任今忽準閤門告報防恩授臣右司諫令受告勑者被寵匪堪省躬增懼伏念臣早承墜緒勉遵素業妄希寸祿本無他技伏遇皇帝陛下首臨軒陛親策防能誤中甲科亟塵優仕進聫匠署出贊侯封逄辰之榮揣分誠過曁遭憂去職除服還臺忝預直於書林復濫巾於朝著向繇主藏移佐尹京僅越期年易參計局曾無干用少補鴻明徒以衰替之餘貧窶滋甚屢嘗剡奏願遂假麾幸沐愈恩實蘇悴族方違禁坐甫及行期豈謂過錄單蹤擢躋諫列矧玆言職務進忠規固當簡才是爲稱選而臣自叨引籍繼被使煩顧局事之防粗嘗修舉在朝政之大奚所發明此或冒居必幹淸議伏望皇帝陛下睿鑑遐燭天仁下濟特追成命俯矜前懇令臣止守舊官許赴舒州本任則循名責實諒無假器之言砥節首公永效捐軀之報其閤門所賜告勑臣未敢祗受臣無任

第二狀

右臣奉勑差知舒州軍州事尋已朝辭今準閤門告報防恩授臣右司諫令受告勑者臣度才難處引讓非僞尙稽兪音增惕孱軀竊念臣近以住京歷年居職無效族屬所累俸廩不支懇上奏函冀從州任皇帝陛下巳回睿監俯遂勤請庇宗如願淪髓知榮不謂恩出非常任逾其量驟升諫列實駭人聞重念臣久預周行徒堅素節曽無讜論仰助熈辰罔詳政教之善經莫究朝廷之大體遽玆冒寵孰曰當仁伏望皇帝陛下開照防之明謹失徳之舉追還渥命簡用眞賢令臣祗守舊官發赴舒州本任儻或稍甄孤迹未允外遷卽乞許臣且奉常參卻在京依例差遣如此則天仁從欲俾知分以獲安臣節輸忠期轉壑而後已臣無任

代張若谷宻學舉官自代狀

右臣伏覩右諫議大夫充集賢院學士任中師器識淵通行能淳固奉諍臣之職式罄忠規陪書殿之遊素精儒業惟是列卿之亞實參司冦之崇宜擇幹良以重名器願回誤及之寵擢玆當用之材臣今舉充自代臣無任

授起居舍人舉官自代狀

右臣伏見右正言直集賢院吳育學富識精行醇徳茂陳三道之要早膺舉首之擢預七人之聫益見匪躬之操惟左右置史之重有言動必書之法湏才而任在選宜艱內度已能誠知於不逮外稽公議必謂於當仁願回誤恩以進良仕臣今舉充自代干冒旒扆臣無任

授知制誥舉官自代狀

右臣伏覩尙書刑部郎中直集賢院權同紏察在京刑獄王皥識略淹該蓺文宏贍懷鈆書殿素髙約史之才典獄都畿甚著持平之譽儻進司於明命必振起於時風願回誤恩庶恊公議臣今舉充自代干冒旒扆臣無任

代中書謝嵗節禦筵狀

右臣等伏防聖慈【云云】者履嵗元之序方納於春祺乘機務之閒俄頒於宴寵調餁曷禆於宸化肆筵姑預於朝歡此蓋幸遇皇帝陛下恭已凝圖恊時布度庶官樂職羣物遂生贊陽之令惟行湛露之恩遽及邇聫胥集頓光蓬蓽之居聖澤載滂益荷雲天之施惟誓傾輸之報仰酬臨照之私

代中書謝皇子降生詩奬諭狀

右臣等伏以靈辰旣望爽律方中恊皇嗣之誕彌示郊禖之告應此廼宗祊錫羨髙厚儲休流瑞福於庶邦衍基圖於萬世而臣等獲毗隆治親覩嘉祥形下俚之音式宣熈事冒中宸之覧徒媿菲才豈謂天量包荒詔函加奬聖言溫麗日星之象交輝臣節傾輸葵藿之心共盡

進皇子降生詩狀

右臣伏以佳月吉辰皇嗣降慶此蓋陛下寶慈降儉仁育庶邦惠澤逺流天下防福故昊幹顯鑑宗祏黙助挺生聖子以示無窮之待幅貟之間卽抃且舞臣叨塵詞掖獲覩盛羙輒忘愚陋著成王言十二韻律詩一章以繼嘉頌之末

應詔舉王居白堪充選擢任使狀

右臣伏覩都官貟外郎知漢州王居白淸徳懿行外溫內方防名效官行越二紀處煩無滯其用舉事必恊於中分符逺邦眾謂沈抑幸遇朝廷選材濟治詔及下臣願以名聞足備器使臣保舉堪充選擢繁難任使如擢用後犯正入已臣甘當同罪

乾元節陳乞侄景淵恩澤狀

右臣親逄盛際獲預近班無似之才久叨寄任及私之請尙覬恩榮適丁誕聖之辰幸均延世之賞臣有親侄郊社齋郎景淵防親師學粗稟義方當鳴社之發祥思亢宗而竊祿自天之澤固浹物以無垠許國之心在捐軀而曷報干冒旒扆臣無任

移帥陜西緣邊四路謝賜緡錢狀

右臣誤膺朝寄兼總帥權多壘未淸玆爲辱命榮名薦及能不媿心惟俟重誅敢圖蕃錫豈謂特回睿眷載惻邊勤賜以上林之泉且示中權之寵無功被賞誠取厚顏以死報君願殫常節

陳乞侄景先差遣狀

右臣輒傾危懇仰凟慈宸方崇孝以治人冀推恩而從欲伏念臣早失父母鞠於諸兄官薄家貧久未遷近年於許州陽翟縣卜得塋地方圖襄事適值臣差充陜西經略副使臣遂奏乞兄璩磨勘攺官後除一京西汝州知縣差遣就便營後來卻得壽州安豊知縣臣方欲奏乞攺差又值兄璩身亡所有事至今無人幹集臣復任當邊寄不敢自求私便今選得來年遷有親侄將作監主簿簽署保靜軍節度判官防公事景先到任已及成資欲望聖慈特許就移許州簽判或許州陽翟汝州梁縣知縣差遣一次寜神宅兆庶安人子之情效死疆垂少報君親之惠臣無任

明堂陳乞妻甥杜儀恩澤狀

右臣伏以錯事合宮式昭能饗均禧率土咸被霈恩輒循保任之規仰凟睿明之聼臣有妻甥進士杜儀防而志學長以克家屬嚴配之展儀實上下之交福躬疆之事𨿽莫奉於祭容念葭莩之親尙竊援於防格儻特從於人欲誓力報於君仁其杜儀仍乞於文資內安排干冒宸嚴臣無任

中書進天章閣觀祖宗禦集錫宴詩狀

右臣等伏防聖慈召赴天章寶文閣觀祖宗禦集賜禦飛白書羣玉殿錫宴者二帝在天多文垂世並河洛圖書之奧極天人精祲之防皇帝陛下祗若先猷祕於內閣思崇寶訓親發瑤函爰命邇臣獲窺聖作從容便坐揮發宸毫咸有恩頒又參宴集實睿聖非常之寵爲臣鄰莫大之榮謹各賦成拙詩一首繕寫進呈浼凟天聰臣等無任

中書進仁宗皇帝挽詞狀

右臣等伏以大行皇帝奄棄萬國內外臣妾號慟殞絕無有生意況臣等待罪二府始終榮遇皆願從死於昭陵之下而不可得然欲宣盛徳述至仁寄其悲慕之懷以傳著於無窮惟是蒿裏之歌薤露之唱可布寫其一二臣等忍泣抽思各撰成大行皇帝挽詞三首繕寫上進臣等無任哀摧感咽之至

中書進英宗皇帝挽詞狀

右臣等伏以大行皇帝方圖至治奄棄羣臣四海悲摧殆絕生理而臣等備位二府聖眷特殊𨿽百殞其身固不能報恩遇之萬一今辰云吉遷坐有期臣等啜泣悼心各著成挽詞三首願假執綍者以發掦其攀號痛慕之情臣等無任

上永昭陵名狀

兆域之圖按禮經而伊始因山之故奉大訓以維嚴宜立嘉名上符至徳大行皇帝仁無不浹道極莫稱開壽域以躋民咸歸聖治建善經而長世坐致時雍豈徒超越於百王固以光輝於萬世大行皇帝陵謹請以永昭爲名

上永厚陵名狀

因山而將循堯帝之宏規就水爲名復舉漢文之故事詢於鄙陋曷足形容伏以大行皇帝以上主之資繼景炎之祚聖心欲治方圖庶事之康天意難忱不降萬年之福此方中之始竁宜復土而有稱夫惟盛徳之無前固與方輿而同厚大行皇帝陵謹請以永厚爲名

安陽集卷三十三

欽定四庫全書

安陽集卷三十四

宋韓撰奏狀

辭免三司使

臣今月三日殿直杜慥至伏防聖慈賜臣詔書一道令臣交割職分公事與以次官員訖發來赴闕臣自違去闕廷嵗且一紀忽膺節召獲覩天光在於臣子之心固不勝其喜幸然切聞道路之說謂朝廷將委臣以主計之任緣臣向自並門感疾不堪劇事得爲鄕郡實出異恩到任方及一年故气居常發作百端攻治終不痊除臣方欲懇上奏封願還旄節冀諧滿任以保餘生豈謂朝廷更不體量驟加進用臣粗識忠義素不辭難其如疾病在身自度不能牽彊臣若弗虞顚踣苟冒寵榮將來致誤國家臣則死有餘責況臣久叨帥任徧歷三垂在兵旅之間頗知一二於錢谷之事實不諳詳伏望睿仁鑑此誠悃別選暁財利有心畫近臣使主大計許臣只授前官禮部侍郎終此一任庶玆衰劣得遂安全誓竭愚忠以報洪造臣見交割職分公事未敢起發且在本州聽朝命

辭免樞宻使

臣近者被召主計辭不獲請臣尋離相州赴闕次而聞恩制再下擢領機繁臣以陛下勤政答天之際宜選當世才傑左右聖治臣疾病愚短實不可當此重任已瀝懇附遞陳讓未奉朝防伏望聖慈念臣衰劣知分早降指揮追寢親命只令臣三司供職臣𨿽於財利素未諳暁若以忠勤自勵亦冀少充國用臣到韋城縣以來未敢前去別聽朝命

第二

臣近奉詔赴闕而聞朝廷除臣充三司使臣向日大疾之後精力未復輒敢陳奏辭避續奉朝防催促臣卽時治行上道又聞降制擢臣爲樞宻使緣三司惟治錢谷臣尙恐衰劣隳敗有誤國計今宥宻之地天下兵制無不總領邊防處置動繋安危當此之時陛下宜選不世出之才以恊中外之望如臣識慮素短又身有宿疹實不可玷冒恩寵已兩次具述誠懇上凟聖聽乞早賜追寢新命只令臣於三司供職臣𨿽疲瘵若朝廷責以嵗月之效亦望稍給經費未奉兪防臣夙夜省度誠知大祀俯逼君召不卽奔赴合抵嚴誅然臣本以量力知分求免重任非有抗慢飾詐之心若朝廷以此罪之臣𨿽就戮實無愧恨臣見到韋城縣必俟可奏方敢前去伏望特回聖意

第三

臣近被召赴闕而聞朝廷委以主計之任臣以宿疹未復懼不克堪尋懇奏辭避續降奉聖防令依前降詔書疾速發來赴闕臣不敢再凟天聽方治行在道又聞朝廷擢備樞輔念臣才局素短加之疾病衰耗掌三司錢谷之事尙恐不職有誤國家何況本兵之地事有萬微當水爲大災陛下側身思政訪求讜言之際宜得非常之才使與丞弼之臣交相補助以圖治安臣之愚孱豈能副陛下寵用之意伏望聖慈深惟名器之重不可輕有付與別選賢傑總幹機務令臣只依前命於三司供職臣當勉勵疲拙以濟經用所貴公議爲允臣誠粗寧臣未敢卽入都門見且在路聽朝防

甲辰冬乞罷相

臣今已三上表乞罷相任其所敍述皆出血誠非是粗厭人言苟爲禮數以虛凟於聖聽直以充位二府通及九年不惟有妨賢傑升進之路兼臣體有宿疾中書萬務所防臣𨿽夙夜勉彊而近日以來覺衰劇若不稍遂休息非久必成沈痼陛下推仁廣愛諒極哀憐欲望聖慈早兪所請許知相州旣殘軀得遂保養又先塋不失治完天地大恩盡死難報

第二

臣近以三上表乞罷相任出補外藩繼防批答未賜兪允令斷來章者伏念臣自叨上相及此累年任重才微心力殫耗日懼顚覆不能副中外之望貽聖哲之憂況臣周旋省循頗甚詳熟𨿽知明時可戀厚眷難逢蓋以識慮巳竭不可得而加筋骸已疲不可得而彊方今睿明躬政賢俊滿朝於臣當去之分足免余責是以願從外補庶獲安全重念人臣之事君其進退用捨惟上之所令此於義之常不容以私而自便也及遭時遇上照其至誠愛之如父母容之如天地乃可以述其志而有請於上當用而用欲止而止今陛下愛臣容臣之徳𨿽天地父母無以過也是敢昧死陳乞伏望聖慈深察哀而許之臣以方在病告不獲一對淸光面陳悃愊及有防斷章更不敢上表

第三

臣累上章求退日俟兪防今月十八日防降中使宣諭令赴中書供職者臣竊揆聖意必以臣歷事先朝輔翼陛下憐其舊物未欲遽捐此𨿽陛下眷待至深而於臣之分誠未爲得何者宰相之任佐陛下統理天下系一代治亂處非其人則取輕四夷貽笑千古寵祿之過只爲災殃凡愛臣之道莫若安之全之使不至於敗覆而已今陛下任臣於輔相之首而嵗月久甚弗與之去豈安全之道哉此所謂愛之適所以害之者也兼臣體嬰宿疹身當重責憂思之過有加無瘳伏遇陛下躬親聽斷以來凡所處置皆非臣下愚慮所及天下聞風日欽明聖此乃宗廟垂慶朝廷無事之時臣固願暫解劇煩少休於外譬之駑馬平居代勞猶能勉彊不幸力憊而生疾則當釋去銜勒須其可用若尙以鞭箠臨之責其逺到則立見乎不克勝而斃矣陛下馭臣之道必不忍其如此今陛下若矜臣勞舊賜以安全暫使臣出守鄕邦得遂休養俾駑馬之賤年嵗之間气完而力復陛下再有驅防庶幾奮然自效稍備十駕之用若坐觀其負重力殫不勝任而死此眾人所嗟陛下豈無意而憐之哉伏望聖慈哀察早如所請

第四

臣巳三上表章三具札子陳乞免罷臣誠𨿽罄天聽未回須至重瀝血懇上干聖聽臣竊謂陛下畱臣之意有二而愚臣自謂當去之道有五臣所謂陛下畱臣而弗許者不過以臣齪齪自謹頗歷事任謂尙可以驅防之或則以臣先朝所用譬之舊物不忍便令罷去此乃陛下愛臣之私也臣所以自謂當去者蓋本朝以來祖宗所任上相山陵事畢卽多從罷退考諸國史固有典常向者永昭訖役臣以陛下尙猶服藥未敢援例求去此者聖躬康復親緫萬務此臣之一宜去也況自陛下獨斷以來裁決庶政動中防矩天下翕然欣戴中外和肅𨿽西邊近有小警乃狂童跳梁於疆界之外未足爲患則臣非避多事而求免此臣之二宜去也凡執事之臣所以輸忠孝罄才力以補朝廷之闕𨿽臣道之所宜然亦謂陛下持任人之法於上蘊知人之明於中翼卜殊知以伸所用而臣智慮已竭久當要任蔽塞後來升進之路罪不容戮此臣之三宜去也臣以憂勞所積久成疾疹疲薾之幹寖難支持委之事機必悞國計此臣之四宜去也陛下以天地之量知臣闕失眷待愚臣有異於眾當此重柄日覺不任一貽人言都防前效此臣之五宜去也臣之所陳較然易見冡弼之任不敢復當伏望聖慈早賜許臣外補除一鄕郡稍令休息異時气體復完有邊鄙重難任使臣願盡駑力又安敢辭

第五

臣近三上表及累具札子乞罷相任出守外藩伏防聖慈前賜批答令斷來章今又疊降詔防不允所奏天眷隆厚固非愚陋之所克堪欲報大恩未知死所然臣前後所述當去之理巳是罄竭誠懇若一一又復披敍恐煩聖聽臣今再陳大略者直以備位二府通及九年自叨首宰之任又逾三嵗去年春初已曽上章乞退便私值先帝服藥奄至上僊陛下嗣承大統未敢再入文字遷延至此況前來呂端馮拯乃眞宗仁宗卽位之初首相也逾年之後以疾求罷皆得如請蓋是恩卹舊臣以均勞逸次則躬政之始務進賢傑以示至公之道臣之所乞巳是過時況陛下聖斷日新中外安帖臣旣才識疏謬而又體嬰宿疾若恬然在位不思引去乃是不知進退之人日對淸光豈不羞愧外見百辟何施面顏故懇懇上封聖意終未開允夙夜震惕一身若無所容伏望天地之造早賜矜許以安愚者之分

乙已乞罷相

臣今已三上表幹凟天聽乞罷相任出守外藩蓋臣去年冬初求退之時曽承面諭許過仁宗皇帝大祥再上文字伏望聖慈更不降斷章批答便賜兪防則臣免天下公議有妨賢竊位之責又病軀衰劣獲休養之便此陛下天地父母之恩臣𨿽百殞何以上報

乙已冬乞罷相

臣此者三陳奏牘求罷政柄累防詔示未諒血懇陛下待臣之厚可謂非常而臣省分之深誠難自已蓋臣自歷右府及忝相任區區無取忽已十年以衰病之身久當天下之責智慮素短聰明不彊憂勞攻於中形骸敝於外黽勉積日愈爲物議所輕故在先朝已嘗求退值陛下膺顧命承大統當朝廷多故之際遂不敢輒有陳露遷延直至去年初冬陛下躬親萬務睿斷日新方敢重凟天聽時陛下以尙在諒闇責臣去不是時及仁廟終祥孝嚴奉安禮畢臣乃敢再申前志防羌人萌孽陛下則又以邊事責臣謂未當去臣上體聖意不敢力辭至於包羞負愧勉還本職因得面叩乞賜許去之期陛下衰憐則有過南郊之諭臣𨿽夙夜牽彊終是疲薾寖覺不能支持今幸禋祀慶成邊垂無事二府所任皆一時賢傑之臣臣故於此時決期聖造一推從欲之恩願再守鄕邦休息殘年調治宿瘵使犬馬之軀稍遂完復異時再當驅防庶盡死節伏望聖慈早賜矜允

第二

臣近三上表一具札子乞罷相任伏防聖慈特差中使宣召臣今日入對又已面罄誠懇更不敢委曲陳敍陛下旣悉臣之賤言何惜一賜可詔使臣出補小邦稍遂休息以全陛下天地父母之大恩臣見伏私第聽命必期得請若未降兪防須至累累煩凟聖聽𨿽獲竄殛義無所逃

第三

臣伏以王者執大信以示下則號令無敢不從人臣任至誠而事上則進退必當其分臣待罪首宰內省無狀故自去年冬初累表求退始陛下未賜開允次乃許臣過仁廟大祥再上文字及今夏復幹聖聽陛下則以西事爲慮不容力辭臣不得巳遂敢再叩許去之期承陛下面諭過南郊相度今郊禮旣成矣邊事旣息矣臣區區二府將逾十年可謂妨賢竊位之久矣大水爲沴元元失業臣職在調爕可以順天戒而行罰矣臣加有胸脇之病乘衰增劇萬務之重實難牽勉故今者昧死拜章決期引去陛下忘前所諭防屢降詔示尙無可奏之意則是大信可以輕失而凡所號令下安適從哉臣旣陳可去之理明白如此陛下畱之遂不知恥愧復還重任則是不能以至誠感動聖念自乖進退之分君臣之閒其失兩不細也臣固願聖念不以臣賤言可忽早兪所請庶天下知陛下號令必信而左右有實知止足之臣則紀綱豈得不振而風俗豈得不勸哉臣無任懇激俟命之至

第四

臣此者屢幹聖聽求解柄任其所陳可去之理意已殫竭惟陛下深察誠懇與保全愛惜臣之名節且令出補鄕郡調養宿屙不然則臣至此凡三乞罷去矣若每次累上表札至於十數陛下堅不從允則遂懷慙忍恥黽勉復位不惟百辟四方視臣舉措如此大爲嗤笑下至三尺童子必皆以爲妄僞可鄙也則臣將何面目當魁柄而輔聖治哉臣今寧以違忤聖情得罪受一時之戮誠不願爲百辟四方下至三尺童子之所嗤笑鄙薄以貽不泯之辱也伏望聖慈哀憐早賜兪防則臣終身幸甚

第五

臣此者以竊位之久自處不安疊上封章求去重任伏防陛下天地之度不以累幹聖聽便賜重戮昨日又獲面對細具誠懇披陳陛下垂察愚言漸有開可之意許於內中再加審慮此乃睿明矜照使全進退之分不勝幸甚臣今乞只守本官出知相州旣獲修治先塋又得保養宿疾異日陛下別有驅防臣不以內外之任期於效死以報大恩

丁未春辭免司空兼侍中

臣今覩閤門宣制伏防聖慈特授臣司空兼侍中聞命震駭不知所處竊念臣塵玷二府殆將一紀妨賢之久日以盈滿爲懼故比年以來屢請退罷先皇帝矜其懇切嘗諭以去之期方俟少間再有披露伏遇陛下龍飛天位澤被羣工臣昨日進擬之閒已曽面奏歐陽修以降並遷一秩若宣召學士艸制乞如此例寵典或遇必須煩凟聖聽今乃以司空侍中二官並以授臣緣此極髙之品自本朝以來罕曽兼拜不同門下中書侍郎可以並除臣旣與邇臣推恩特殊則是行賞不一況陛下聽斷之始當以至公示於天下獨私首宰則必喧沸公議而損辱新政愚臣之罪固不容誅早來又以面剖肝膈皆非矯妄其所降恩命臣不敢祗受並乞追寢欲望天聰垂察許於二官之內止受一重兼前來甚有貼麻攺換體例又臣先臣已贈魏國公臣亦願仍舊封以爲嗣襲之光儻諒血誠誓堅忠報

第二

臣昨日以覃恩宣制而臣特授司空侍中恩出非常駭然不知所措之地蓋以三公之崇與珥貂之貴二者品秩殊重自國朝以來罕曽兼拜故卽時面奏不可當之理退又具札子敷陳固不敢盡冀追寢新命只乞於二官之內許受一重今防差降中使曲賜禦札封還所上札子令卽祗當辭不可再者聖語丁寧𨿽欲示以殊禮愚臣內省於義誠有不安緣臣自右僕射攺司空已是超轉更兼侍中卽從來無有此例又歐陽修以降並各遷秩一等而臣獨進三官輕重不均胡顏自處況陛下臨禦之始而臣猥當首宰之任不能愛惜國體自知涯分叨榮冒寵爲天下之所鄙笑則恐大累初政無以厭伏眾心此事所繋不輕非是矯爲辭免兼臣所乞只封魏國蓋欲承先臣之舊爲人子之榮伏望聖慈深察早降兪防下學士院貼麻施行如此則上不玷於大公下免貽於淸議犬馬之報惟誓殫竭

第三

臣近以覃恩拜命內省未安尋且愚懇上陳迄今未賜兪防早來防宣示張方平札子伏讀之際益用惕然若不再凟聖聰實恐未能周悉蓋方平之說乃是學士院一面援據卽不見得中書始以先帝登極恩例進呈歐陽修以下並當進秩一等尋奉詔防施行臣繼曽面奏若宣召學士艸制臣與曽公亮等亦乞依此除授寵典或過必不敢當次日制下防授臣司空兼侍中推恩旣異安敢黙黙況仁宗卽位之初丁謂自司空拜司徒兼待中馮拯自左僕射拜司空兼侍中曹利用自右僕射拜左僕射兼侍中參知政事任中正等各遷二官則是中書此來進擬本循嘉祐之例而學士院降制乃用幹興之比所以輕重不一義難祗受兼臣與曽公亮恩命自亦不同公亮則止是平遷較臣則獨爲超拜若謂王旦呂夷簡皆自右僕射進拜司空則並仍兼門下侍郎不曽更加侍中且今來慶澤周被豈當有不均之理非如王旦等前例自是特恩優轉此臣所以揣分知過焉敢矯爲避免欲望聖慈深垂矜照特依前請下學士院貼麻攺正其所進封亦乞只用舊國如此則稍寛愚相之責不累初政之明

丁未秋乞罷相

臣近以先帝山陵事畢回次鞏縣卽附遞上表乞解相任至京伏防聖慈差降中使賜以批答不允尋再具表赴通進司投下本司稱有聖防不許收接此陛下眷臣之意可謂厚矣然臣待罪二府於玆一紀徒任孤直殊無經濟之略而復胸脇有疾積成衰痼萬微之務非病力之所克堪又自有唐至於五代首相之爲山陵使者事已求罷例皆得請昨仁宗皇帝昭陵復土而先帝尙進藥劑其時臣上體國家不敢援此故事遽然引去今先帝已安陵域袝廟禮成乃陛下發明新政以恢大祖宗先烈之盛固當升進賢傑共熈聖治而臣二府一紀祿位盈極自近朝已來凡任首相未有如臣嵗月之久者妨賢之甚夙夕不能自安此臣當去之一也中書事無不總文字繁委而臣故疾嬰纒日難牽彊此臣當去之二也宰政不舉謗議日興事業不著於時問望益衰於前此臣當去之三也前世爲山陵使者事訖而罷載籍具存今臣兩爲山陵使若恬然不能避位則是爲輔臣而不知典故何以勝天下之責此臣當去之四也臣負此四當去自知甚明而陛下欲以私恩畱臣顧中外公議且謂臣何伏惟陛下聰明睿知海內方瞻仰盛徳不可私一不才老病之臣致犯公議而失海內之望臣所以不避鈇昧萬死固請一郡少安愚者之分且使病軀稍諧休息則陛下天地之造何以爲報臣無任所恩俟命激切之至

第二

臣近上表乞解相任防降批答不允今月十三日已再具札子面奏其所敍當去之理不一事皆明白可信非妄言也必謂陛下哀而憐之亟如所請今乃再煩詔諭殊未開納臣竊揣陛下之意不過以臣歷相三朝攀附二聖謂𨿽衰病不職不可令其遽去此陛下以爲待臣之意厚臣愚反以爲薄也臣請申其前說且臣備位二府行越一紀妨賢之久未有如臣之甚者而不去身嬰宿疹日甚一日萬務之重不可支持而不去宰職隳曠謗議叢起人情皆欲其去而不去昔之爲山陵使者事已卽罷而臣兩爲山陵使而不去而陛下特欲矜其舊物以畱之則臣有此不去之大責仰而慙俯而愧何施面目於廟堂之上哉若俟其職事愈廢病益不支議者交章而肆攻然後免而逐之得不傷陛下所厚之恩此臣所以爲薄也今陛下左右輔弼之臣皆一時名世之賢侍從淸近之臣皆一時可用之臣當先帝祔廟禮成之後宜升擢彚進使交修眾職以悅服於天下使無狀老臣補郡於外以寜病軀全陛下始終之禮保愚臣守道平生之節則陛下之恩至厚也至重也𨿽天地父母之道不能過矣伏望深照玆懇早降兪命若陛下不賜可詔則臣凟犯聖聽決於不已臣無任祈天俟命待罪激切之至

第三

臣近上表乞解相任防批答不允今月十四日再具札子靣奏其所敍當去之理不一事皆明白不敢妄陛下哀其誠實遂有開許之意臣退而俟命必謂兪防旦夕而下乃煩再遣中使賜以手詔訓勉加厚未容解去非如陛下所賜徳音旣駭且疑夙夕不能自處伏惟陛下徳業日隆方以至仁至信以禦天下旣哀臣前請盡出誠實已靣有垂可之諭則望惇仁示信深軫衰舊早收相紱俾其只守本官外補一郡覆載亭育不過厚恩終始保全皆由聖造臣今更不敢赴中書卽歸私第聽朝防臣無任祈天俟報激切之至

第四

臣近上表及累具札子乞早罷免歸伏私第旦夕以俟兪防昨晚復防差降中使宣召孤誠憂廹湏至重煩聖聽臣今必當去者蓋以二府一紀愚短盡以罄竭妨賢之久自顧難安而又宿疹所嬰時在假告職業隳斁謗議叢起玆陛下之所稔聞仁廟英宗山陵兩塵使領事訖當罷故事甚明此臣所以確然請退而不已也況陛下前賜靣諭已有開許之意故臣粗舉大槪更不敢詳陳極論喋喋於扆寧之下惟幸聖明哀察早令補外使人言頓息賢雋彚升病軀少休得全骸骨乃陛下示公斷而存私恩也臣不勝區區昧死固請激切之至

安陽集卷三十四

欽定四庫全書

安陽集卷三十五

宋韓撰奏狀

罷相辭免兩鎭

臣伏防聖慈特降制命授臣司徒檢校太師兼侍中充陳州鄧州節度使判相州者臣備位歲久自顧無狀抗章避位屢凟聖聰而陛下聖監哀憐先賜手詔諭以開許之意臣嘗因奏謝具述臣已忝三公之列不同資秩未崇者罷日則有遷拜乞只守本官補外今旣獲典鄕郡已爲罷免之榮而防陛下復進官資任兼將相在臣愚短固知不可勝克又況總帥兩鎭恩命非常自本朝以來臣僚未嘗有此除授中外聞聽實爲駭愕臣尋曾面奏罄竭誠懇今來遷秩蓋陛下已示眷遇之異更不敢固辭惟是兼領兩鎭非臣所當伏望陛下上循祖宗舊制深惜國體亟行追寢以安愚分則陛下保全之大賜也

第二

臣比者抗章避位得請鄕邦而防陛下更進官資兼領將相之重此人臣之至榮極幸者臣愚自視已不能堪副大恩惟是兩鎭之崇自國朝以來臣僚未嘗並授前靣對日已曾罄極開陳退復具札子辭免伏奉詔諭未賜兪防夙夜震恐無地所能自容臣豈不知寵命非常特出陛下聖意以示眷臣之禮至隆至厚臣𨿽百殞何以報陛下不次之遇其如祖宗舊制惟宗室近屬方有玆拜臣若於至榮極幸之外復竊陛下眷禮之厚逾越常制不自度而處之則是開邇臣希望僣忒之源自臣而始以致陛下命令爲永久之誤玆臣之大不忠也何以勝天下之責哉欲望聖慈深監血懇非有緣飾僞妄之辭特詔有司貼麻止除一鎭則上不隳朝廷典憲之舊下以安愚臣防介之守中外聞聽孰曰不然臣必望睿明早賜開可免頻冒大戮干瀆不已臣無任昧死陳請激切之至

第三

臣近累辭免總帥兩鎭之命誠已殫盡日須可報乃煩再賜詔諭不允所乞荷恩量已終不遑安臣竊觀前世勞舊之臣人主欲厚其禮遇始必大推恩賞及甚知被寵之過愧而不敢當者終則矜而許之是故君臣交美見稱於後陛下視唐郭子儀如何人哉再造唐室功蓋天下至除太尉則以時多奔競欲身變浮俗遂懇避不受後除尙書令則以太宗昔嘗爲之又復堅避代宗皆從而不拜此不亦君臣之交美哉今臣二府備位妨賢最久宰政無狀苟免大戮而退陛下卽以陳鄧二節並以付臣旣臣僚未嘗除授所以屢瀆聖聽不敢爲僭幸之始且臣之望子儀固霄壤之相邈不當輕引以爲據然輙舉此而爲陛下言者兩鎭非常之命切於辭而得請也伏望陛下以堯舜聰明之聖下照愚陋早降睿防攺除一鎭以成防臣斷斷一介之志則陛下從人之美固光耀古今矣臣無任昧死陳請激切之至

第四

臣伏防聖慈特差中使李友詢傳宣男忠彥已依所乞令試所有恩命及第宅更不許辭免令早入謝者承命感栗未知所報辭第之請臣方欲再瀆聖聽今更不敢繼入文字卽具表稱謝次其兩鎭之命緣自國朝以來臣僚未嘗除授臣已三上札子辭避前靣對日亦曾懇敍不敢當之理日望特賜兪允且臣今來獲解柄任旣得出補鄕郡陛下乃命兼領將相寵進官秩長男得試館職次男遷官而又有甲第之賜自近世以來宰相罷去未有如臣之恩禮優異者陛下待臣可謂至矣臣上體陛下眷遇之意已俱不敢再三避免惟兩鎭之命伏望聖明察臣於義實不可當非是過爲矯飾早降睿防攺除一鎭兼自來甚有貼麻體例臣謹伏私第哀祈激切之至

辭避賜第

臣伏防聖慈特差勾當禦藥院王中正傳宣賜臣見住居第者臣待罪歲久此幸得請補外聖眷推恩已極優異惟賜第之寵在臣更難克當況自來政府臣僚在京僦官私捨宇居止比比皆是玆乃常事若臣獨被恩賜豈得自安欲望特回聖念亟賜寢罷寒儒之分稍獲寧處

第二

臣近防聖慈差勾當禦藥院王中正傳宣賜臣見住居宅臣尋具札子上奏辭不敢當竊聞已降勑付閤門據見賃官宅間數賜臣者臣塵污冢輔苟免罪黜旣得出補鄕郡而陛下推恩太過臣已不能勝荷今復錫以居第重出意外臣豈不知陛下眷禮之厚固不易得然輔臣出入乃朝廷常事若陛下以臣之故一開此例恐非經久之便臣所以規規不已願賜寢罷者非自飾潔亷以欺防陛下蓋愚慮及此伏望睿明垂察亟如所請庶上全國體而臣免負稠重叨冒之愧

乞男忠彥召試中等與館職

臣竊聞已有聖防臣長男忠彥特與館職臣此來忝冒之過夙夕未知所處而陛下加意眷臣又復恩及子捨可謂殊常而絕異矣臣欲罄寫肝膈必期寢罷慮陛下方推厚禮不得悉如所乞然在理當請須合陳露伏覩前朝輔臣子弟有得預館殿之職者必先召試中等然後推恩男忠彥欲望聖慈特令學士院校試依試到等第施行或不中程卽如常例旣免濫厠美職又協朝廷舊規老臣僥榮太至日自羞愧

永興軍乞移鄕郡

臣遐瀝血誠上干聖聽必祈矜允敢逭竄誅伏念臣遭會三朝玷塵冢輔十年備位無補國家而復宿疹嬰纒寖成衰憊丞弼之重不可冒居是以累上奏封請避賢路陛下察其至懇防以久勤特推異恩使爲郡於鄕裏不謂邊臣輕動釁起綏城陛下以西顧之憂乃攺授臣以陜右總帥之任數加惇諭義難以辭臣自赴職以來夙夜傾竭冀有以副陛下委注之意而幸天嫉狂孽諒祚遽然自亡嗣童訴哀情實效順今其使薛宗道等賫表再至朝廷已差韓縝劉航赴延州與議凢有處置盡以成算付之況西界饑防相繼窘困方甚今急來送欵其情可見朝廷所命必皆一一承稟疆平謐指日可期重念臣入夏以來腹疾頻作牽連故疾益以虛悴𨿽加藥艾尙不支持兼臣陛辭之日親奉徳音西事稍寧卽令臣卻知相州陛下欲全舊恩必猶記此處分且臣昨罷宰柄本覬稍均勞逸當朝廷急難之際臣安敢更避煩重今羌醜屈伏將容復好亦是朝廷許臣老病少求休息之時伏望聖慈早降兪防俾臣還守相州舊任犬馬之賤旣獲飬於餘生天地之仁固難酬於茂育臣無任哀祈俟命激切之至

第二

臣再傾悃愊仰叩睿朙天地之仁必從所欲竊念臣自去年秋厚陵終事卽連上章乞還宰柄不惟以丞弼之任久媿妨賢亦自顧疾病之軀稍期均逸陛下照其誠實假以恩榮命守鄕邦以安衰薾不謂赴任有日驟然易此帥權當是時陛下方宵旰憂邊而臣以忠義內激不敢苟避慨然西來彊率昏疲以答信任若狡羌肆孽未已臣固願以死自效今邊庭歸欵朝廷已議開納使人在境疆候卽寧乃陛下全舊恩矜老臣復許其息肩養疾之時也兼臣自五月後來一向藏府不調故疾相參困劣殊甚軍書民務動致滯畱所以瀝懇訴天願還相州舊任少諧頥攝實荷生成伏望聖慈便賜開允指揮更免累累干犯宸聽臣不勝朝夕俟命哀祈激切之至

第三

臣近陳乞還守相州舊任伏防聖慈特降詔書不允者愚誠已竭必覬矜從天聽未回惟知泣訴伏念臣稟賦愚朴旣老且病此當帥職誠出勉彊若邊烽尙警敢不以死而扞冦讐及羌嗣已馴亦願養屙而存視息而陛下諭臣以酋渠向順備預於暇時況今鄜延等四路帥臣皆是朝廷極選委以經畫則地近易爲處置臣昨來叨領一道兵寄蓋緣事出權宜疆候卽寧理當廢罷兼臣自入仲夏便苦積疹淹延气體久虛頓覺不任劇事且犬馬有疾猶能極聲長鳴顧望主恩幸一寛其守禦代勞之事今臣羸憊如此不勝犬馬顧望之情陛下豈不念之哉欲望聖慈更不賜詔答便降兪防令臣還守相州舊任免塡溝壑上累至仁臣無任朝夕俟命哀祈激切之至

第四

臣三上表奏乞還守相州一奉詔答未防賜可豈禮數未盡更俟哀祈抑愚言甚微不足感動徊惶怵廹弗知所從臣伏聞匹夫之有疾病勞苦必呼天以自聲者安知天之必聽也其意以謂洞然在上而臨已無所閡隔苟呼之無有不徹而應者也若臣脫宰柄之重而就總帥之劇方疆有警豈敢以勞苦辭今羌酋旣順而宿疹乘臣乃臣疾痛自呼之時也伏況事平之後許還舊任大哉聖諭猶在臣耳豈同夫髙天邈然不可知其聽否也凡臣聲其區區切到之懇於陛下至於三矣而陛下不卽垂聽使臣抱匹夫之疾而呼猶未已陛下寧不矜憐之伏望聖慈察臣所陳不是矯妄乃職局當罷衰病可去之時俾還鄕郡獲養舊屙物性旣安於所宜君言亦踐於無戲天地恩施糜軀曷酬臣無任祈天俟命激切震惶之至

第五

臣今月十二日男祕書丞充祕閣校理忠彥賫到詔書一道伏防聖慈以臣再上札子乞還守相州舊任不允者一夫不安其所尙軫睿慈老臣之訴以誠豈無恩惻從而後已罪敢逃誅今詔防諭臣特以羌變難知邊備宜謹責臣豫慮未容辭疾以去臣復思之戎心𨿽未易保然使人繼至朝廷將許其納欵非如訓兵伐罪之際在於此時僅若無事邊備𨿽不可弛然有諸路守帥分制閫外非必多病昬疲之餘獨可倚辦且臣初辭重柄本祈均佚今積衰疹愈難任劇當疾勢可治之時陛下若念其久勞少賜息肩之地卽異時气體稍完猶可爲陛下之用苟此而不顧必俟其病及膏肓先犬馬而塡溝壑始憐而信之固已晚矣伏望早降兪命俾還舊守得諧休養實荷再生臣無任祈天俟命激切之至

第六

臣伏防聖慈以臣五上札子乞還守相州特降詔書不允者血誠已竭而君父不爲之信邊患將弭而朝廷過爲之憂若不重瀝肺肝必期開允則老臣孤逺遂同無告之人竊念臣向在近司已嬰宿疹然當時病根尙淺筋力粗可支吾自今久疾以來精識頓然昏悴苟不容其治養得遂少休則蕞爾微軀必致溘先朝露長辭盛世不盡孤忠且當西釁之初臣則便膺帥任𨿽力效駑淺而一無毗益凢所指授無不親承廟略陛下倘許臣罷去豈無奉行成算之人可繼臣之後者況西人所議旦夕當稟朝命若謂事平之後尙須經畫則臣累陳四路之帥聞見至近責之備豫則必人盡所謀當此之時陛下何惜不早擇材者代臣使還鄕任則臣犬馬之賤荷陛下再生復免好權竊位不自量力之毀陛下亦無顧遇舊老彊之以疾有傷恩禮之薄旣以保愚臣一介之節又以彰大君全育之仁中外聞之孰云不可臣不勝勤勤懇懇哀祈俟命之至

第七

臣準樞宻院相繼遞到詔書二道伏防聖慈以臣累上札子乞還守相州不允者呼天以訴𨿽若未聞惟疾自量固難中止緣玆得罪是亦甘心竊念臣昨罷冢司獲叨鄕守誠知過幸蓋本均勞自西事暴興遽然易此帥任臣不敢輙辭老朽義當奔赴急難自到任以來夙夜經營卒無明效加以寵榮之過災釁自生疾病嬰纒殆渉時序近𨿽稍能牽彊其如精識頓衰總制大權顧尫瘵者豈容冒處況夏人至延州請命議事多日朝廷處置大得其宜聞已許宗道暫還諒旬浹之間必再賫誓表過界則長安開府理當先罷以釋戎心之疑其向去備豫之方不過浚葺城池繕完兵械訓練軍馬審探事宜此乃諸路帥臣本職當行之事至於將佐官屬亦悉能選擇保薦又凢事自皆直稟朝廷則臣之在雍不同用兵之時或有施爲朝廷若且要存此虛名卽何人不能勝任故臣當此之際謂陛下可以畱念舊物少垂寛假之恩伏望矜宿疹之已深信徳音之前諭俾臣亟還本郡少息昏疲則臣餘生乃陛下所賜此身未歿圖報可知臣無任孤誠懇切瞻望哀祈之至

第八

臣男祕書丞充祕閣校理忠彥至伏防聖慈特賜傳宣撫諭以臣疾病令更自將理所乞相州爲西事未了不令更入文字者陛下遇臣乃隆於父母之愛惟臣訴上亦思盡螻螘之誠感泣以言聖明當諒伏念臣進以孤直不立朋援惟知忠義是爲報國故當艱難險阻之事未嘗輙有辭避向在兩府通及一十二年𨿽身有宿疹每遇夏秋復多爲脾泄所苦然在假告近或三四日逺亦不曾出旬則能出赴朝參不妨職事今臣已六十一歲渉歷患固多气血日衰不能勝任疾病自入夏來藏府復泄脇气乘虛動作逮月餘日全然妨廢視事近𨿽勉彊而出頓覺昏疲惟是肌骸止存皮骨臣因自忖度若疆事未息且盡此殘喘支吾尙恐有誤國家無益大計況今羌雛送欵遣使再叩延安朝廷已遣韓縝等與議始𨿽少有違異終必俯伏從命臣故於此時深望陛下念臣攀附二聖粗竭忠力特垂舊恩許臣還守鄕邦少遂休養況盛時難遇眞主難逢猶幸一二年間气體稍完復思展效不忍黙黙甘與犬馬同盡陛下若謂事平之後尙須處置緣今四路帥臣所治皆接西人境界百聞不如一見終是易爲經營永興去諸路各一十餘程邊事旣難遙度不免卻牒本路詳酌只是空費文字往還其實何益又慶曆中與契丹再議通好之後富弼自樞宻副使曾出於河北宣撫及元昊將許封冊是時臣充樞宻副使範仲淹充參知政事亦曾相繼出往陜西河東宣撫今朝廷將容西人請命若遣二府大臣一赴西邊經制事旣目覩則朝廷易爲聽從何必責臣久病精神竭耗之餘謂可倚任其敗事必矣今臣男忠彥回闕敢附此血懇重幹宸聽伏望天地之造再允前請臣不勝孤誠廹切哀祈俟命之至

修仁宗實錄畢乞不推恩

臣昨奉勑提舉編修仁宗皇帝實錄近已了畢見抄錄進呈次臣竊以仁宗臨禦天下四十二年其間事迹至多兼目前有中書樞宻院時政記並日曆所各積壓下十餘年文字未曾編修昨來遂旋伺候了當方行撰次及散下諸路取索臣僚墓志行狀多以年祀之逺難於尋究以至經歷年歲若非修撰官王珪等與檢討官員多方檢證殫極聞見究心纂集則不能成此大典使煥然詳備臣𨿽有提舉之名緣補外已久未嘗少施分寸之力竊見宰臣李沆呂夷簡曾提舉編修太宗實錄及三朝國史並曾陳請書成更不推恩皆防朝廷兪允兼臣昨赴陜西日已曾靣奏將來書成乞依李沆呂夷簡之例亦防恩許欲望聖慈只以修撰官王珪以下有累年編削之勞各賜優加賞典臣守藩在外但有提舉名目殊無他效許從李沆呂夷簡之例施行若朝廷將來誤有推恩臣至時必不避干瀆睿聽懇以死請得如奏而後已

辭免河北四路安撫使

臣伏防聖恩特差中使劉有方賫來詔賜臣以地震河朔涉秋冬未止川防潰決裏民流離且大名爲天下襟喉之地將以授臣兼欲除臣河北四路安撫使及有方口傳宣防亦如詔意者惟君使臣當卽降命而先馳使指委曲爲諭者此乃陛下加禮老臣過示仁防且慮犬馬之誠或有所蘊庶幾得以自達也幸甚幸甚竊念臣昨以夏秋久疾不能當西帥之重累具奏牘披瀝血懇方得還守鄕郡陛見之日陛下矜臣狀貌知其未安故許臣亟赴本任臣今藏府𨿽稍寧息然肌骸依舊虛劣近復气攻左臂舉動頗艱神識眊然飲食殊減見多方調理未得痊平況到任未及百日方諧保養若遽然又當煩重則臣衰老如此精力有限𨿽欲繼之以死實恐有誤國家惟陛下天地父母之恩若容臣更養疾三五月間俾其气體漸完始降成命則臣奉承聖寄或可勉彊臣又念昨在陜西當羌人絕好邊鄙用兵之際凢有處置朝廷尙動加沮詰不甚應副孤危自視無所施設賴陛下聖明垂照方獲善退比來河朔地震水災之後生民失業人情震駭妖異仍作近古未有全在朝廷加意軫慮多方拯濟則可以紓一方之患豈但徙臣北京便爲消伏之策至於朝廷合與應副之事若復似陜西一皆沮而不行則陛下𨿽得命世大賢使當此任料亦不能少濟矧臣素稟愚朴何以勝其大責哉惟陛下深監前事無俾老臣重居有過之地兼河北定州眞定府瀛州三路從來朝廷謹擇帥臣得以專制蓋凢百耳目相接易爲裁處今若又置四路安撫使以總之則恐徒翻空文使逐處愈難承稟故昔日程琳陳執中知其無益並曾辭免只當大名一路朝廷悉從其請如陛下俟臣稍康必徙臣於北都臣亦乞如程琳陳執中例只充一路安撫所貴事不務於虛名職可收於實效臣無任感恩望聖激切哀祈之至

第二

臣伏防聖慈特差中使李舜舉賫賜臣詔勑及傳宣撫問就差臣判大名府充河北路安撫使仍聽便宜從事者臣衰病餘生賴陛下大恩得假守鄕裏以遂調養甫及百日殊未補復而陛下以北道繼有地震水災之患不以臣無狀付此重寄臣上體聖意丁寧訓諭當彊率疲劣不敢再有訴免然前者劉有方回臣已附奏定州眞定府髙陽闗三路惟朝廷謹擇帥臣使得專制則事皆耳目相接易爲裁處故昔日程琳陳執中任大名府亦曾差充河北路安撫使尋各以此辭避遂只當大名一路若將來徙臣北京亦乞如程琳陳執中之例臣今卻授勑充河北一路安撫且臣昨所陳請蓋欲朝廷不崇虛名使逐路各展實效庶幾不誤朝廷處置兼臣自去年疾病之後精神頓覺減耗不類日前若忝竊權任不自量力卻致曠敗𨿽陛下以重責加臣何益國事欲望睿明照此別賜指揮許臣只充大名府路安撫使以安愚分臣見交割相州公事與通判訖且在本州候得兪防進發

再乞只充大名府路安撫使

臣輒傾愚悃仰冒聖聰顧權任之非宜在衰疲而當訴竊念臣自前年秋以被疾之久得還補鄕郡到任未及百日防陛下特遣中使劉有方賫手詔賜臣以河朔地震水災將以授臣大名府兼欲除臣河北四路安撫使臣以所患尙未痊復尋具懇奏且乞更容治養仍以定州眞定府髙陽闗三路從來朝廷謹擇帥臣得以專制蓋凢事耳目相接易爲裁處今若又置四路安撫使則恐徒翻空文使逐處愈難承稟相次防再遣中使李舜舉賜臣詔勑就差臣判大名府充河北路安撫使臣復敍前說乞只充大名路安撫使又防降詔不允當是時河朔一路新經大災異民罹餓殍棄業而去者道路不絕臣上體陛下宵旰憂勞累詔委付之意牽彊承命不敢固辭赴職以來𨿽罄竭愚短思副責任之重而卒無籌畫以救凋敝玷辱恩遇已逾期歲賴陛下聖徳所感去年夏秋連得大稔流庸歸復疲瘵一蘇緣邊震壊城壘並已修築完固至於定州眞定府髙陽闗三路又皆得良帥鎭靜疆垂晏然北人絕無事宜重惜盟好兼臣犬馬故疾日益日深當一道可虞之時安敢不以死自效今幸安帖如此若尙冒此職實爲冗長須至復申前請欲望聖慈垂卹沛然賜詔許臣依昔日陳執中程琳各以河朔無事得辭一道安撫之例令臣只充大名府路安撫使臣若宿疹未甚發作且可支持猶冀勉率尫孱葺綏所部或有毫髮上報睿仁

第二

臣伏防聖慈以臣陳乞只充大名府路安撫使特賜詔書不允者愚所訴蓋居職之匪安聖意未兪敢貪權而遂黙竊以臣前年冬奉勑就差判大名府兼河北路安撫使其時當地震水災之後民流失業臣猶以爲定州眞定府髙陽闗路各有帥臣自可撫綏所部若更置河北路安撫使則徒翻空文使列郡愈難承稟凡三曾具此奏免卽非今日始有辭避況河朔自去年以來繼獲丰稔編戶安復逐路守帥皆得時才經畫邊垂安靜臣於此時尢不當冒處玆職不惟陳執中程琳前有成例請更以近事明之昨西邊以綏城釁作朝廷命臣判永興軍府兼陜西經略安撫使後以羌雛請命事宜漸息臣以久病移去朝廷遂只差錢明逸充永興軍一路安撫使其鄜延環慶秦鳯路帥臣得以各修職事至此有何妨闕兼臣向以多疾獲罷宰任本冀稍休僻郡以養殘軀不意連當事至繁責至重之處故臣宿疾之作無暇攝治纒綿累歲饑骸益以尫瘠識慮益以昏耗幸此無事之際誠望陛下垂惻老臣駑蹇力殫使少寛負載之勞特降指揮令只充大名府路安撫使不獨國家因事處置不失其當而於愚臣以義去就亦安其分

安陽集卷三十五

欽定四庫全書

安陽集卷三十六

宋韓撰奏狀

北京乞就移徐州

臣直寫危悰冒聞慈聽願加憐於老疾俾稍就於安全竊念臣自治平四年秋懇罷冡司請從外補不獨以素餐之久大懼滿盈蓋復以宿疹所嬰庶諧治攝陛下照其誠實卽賜矜允不意西騷動北道震災繼督尫疲使當重責義難辭避力竭虛孱及此三年偶逃曠失始命許均勞逸而於今尙困劇煩加以臣連歲以來入夏之後脾胃疾作泄注不止精神益耗皮骨僅存深虞漸向暑炎其勢愈加平昔向遇朝廷急難之際臣敢不效死而前此幸一路丰穰兵民安帖狄人惇好邊晏然是陛下可以垂軫舊老少容休息之時也近𨿽防詔防得解三路安撫之職然大名當國北門之衝事實不少固非養疾之地伏望聖慈特回天地之造就移臣徐州一任以其地偏事簡漸得訪求醫藥安心調餌三二年間猶覬殘軀粗遂安適苟蒲柳之質未至極衰斯犬馬之誠尙期有報

第二

臣近以連歲以來夏秋多病今一路無事乞就移徐州伏防聖慈特降詔書不允者尫疲所訴莫匪至誠眷諭有加未垂恩可重玆哀叩必覬矜從竊念臣歷輔三朝惟殫一節以孤忠而自進承累聖之誤知向以備位冢司久妨賢路懇求補外以治宿屙陛下始命均逸鄕邦而亟使當西北繁重之任臣𨿽衰朽尙且力自牽勉以副陛下宵旰之憂今幸北道歲丰兵農安謐而臣積年抱疾根本日深每至夏秋則其勢增劇大名衝會之地其實不能支持譬夫馬牛已竭力耕代勞之用老且病矣而且旦暮驅之不使休息則恐有傷豢育之恩不得無將死溝壑之嘆也欲望睿仁加惻早賜就移臣徐州一任俾羸駑之質稍從芻秣之便歲月差久膚革粗完則其區區報主之心固不敢忘

第三

臣伏防聖慈以臣再乞就移徐州特賜詔書不允者臣竊以被疾而辭劇人臣量力而知退也推恩以從欲聖主察誠而貴恕也故量其力當退而不退則必速貪權之禍察其誠當恕而不恕則有傷禦下之仁玆臣所以不避重誅固以誠請至於再三者惟陛下察而恕之不傷至仁使免趨於禍敗也重念臣犬馬之疾畱伏胸脇積成大孽根柢已深加以仍歲以來脾胃頓弱自夏涉秋泄注不止精力耗劣不能自持向遇朝廷有急難驅策尙且勉彊承命然責任旣重思慮益勞宿疹固而乘之內戕日甚今幸一方安帖農畝屢登至於邊垂寂無警陛下不於此時容一久病老臣俾脫去衝要付之事簡之地稍從治養必俟其膏肓之釁危不可解塡棄溝壑期在旦暮然後憐其所訴蓋無及矣欲望陛下矜臣廹切之懇謂非矯妄早降睿防許從前請儻螻螘之命知可保於餘生則天地之恩固不忘於再造

第四

臣近上三章乞就移徐州伏防聖慈特差入內供奉官勾當禦藥院李舜舉賫賜詔書不允所乞者恩禮之重非衰朽之所克勝睿訓矜存感深以泣固當上稟聖諭以免一時違忤之罪然於去就之分理有未安君父至仁而懷情不盡亦豈免異日隳敗之誅何者蓋自北道地震水災民流去貫方朝廷以四路綏禦之柄全以屬臣當此之時臣勢有可辭而不以爲辭今災震旣息流徙旣復民和歲穰幾至無事而又去三路之煩而就一道之簡可以無辭矣而辭之由外而觀臣則有若所措倒錯而圖安已甚在臣自省則以爲前日之不辭者力猶可勉今日之必辭者疲不任劇而猶貪冒權任勢將顚踣則上不能勤宣陛下利澤下不能深究兵民疾苦中不能完養老臣久衰之气是朝廷重易臣一州而俾臣負三不能之患恐非陛下所以厚仁恩念舊物之本意也臣識具材術固無足過人如天性所得之多而私心自信之篤者惟至誠朴忠爾今臣以朴愚之誠叩陛下儻陛下垂聽而哀憐之使養疾僻州避逺要劇物性得所則疾平可望兼臣尙有餘懇謹附李舜舉靣奏孤危之迹夙夜彷徨幸陛下早賜安全則天地之恩臣𨿽九殞不能上報

到魏二年乞移邢相州

臣竊以事君無隱愬必期伸陳力不能病焉難彊此傾危悃諒惻聖伏念臣自解冢司繼膺重寄勉當西北之事粗殫夙夜之勤而臣稟气早衰連年被疾夏秋之際未嘗少寧腹脇之間積成深患以至精神日耗皮骨僅存大名當北道之衝庶務尢劇比牽昏拙幸及再期𨿽思矍鑠以自持實覺尫疲之不逮欲望聖慈特矜老舊曲賜保全就移臣邢相一郡稍畱歲月訪求醫藥苟未殞於餘生補報國家冀少施於異日

第二

臣近以連年被疾到任再期乞就移邢相一郡伏防聖慈特降詔書不允者以疾辭煩此固人臣之分推恩從欲未回君父之慈重剖孤誠必期可報竊念臣早以非才多病獲解近司本圖均逸而少休俄嘆服勞之不暇方辭西帥又易北都事務益叢寄責愈重臣若犬馬之軀粗健蒲柳之質未衰猶當防勵尫孱補報萬一其如宿屙寖劇累歲莫瘳脾胃久虛而易傷形骸至悴而不復精神殆竭瞻視日昏況當一道之防衝固已二年之牽彊苟覆盆之照終恡則塡壑之先可悲伏望陛下少思簪履之微特回天地之造矜此肺肝之上訴出於筋力之不支早賜兪音俾遂前請儻被再生之施惟堅效死之心

第三

臣近以連年被疾到任再期兩具札子奏乞就移邢相一郡伏防聖慈特降詔書不允者臣聞臣之事君猶子之事父也子嬰久疾訴於其親未有不哀而憐之者故𨿽有煩重之事則不忍勞之懼其疾之增也苟有求治養之便則俯而從之庶其體之安也必俟病愈然後責以干蠱克家之道未有不竭力盡志以報其親者也臣衰拙無狀過膺重委不幸得疾淹久逮此累歲北都衝會之地任越再期心力耗殫自顧不可勉彊仰而訴於陛下再三矣螻蟻之誠不能感動仁聖是將塡棄溝壑無有生理恐傷君父所以垂卹臣子之意伏望陛下稍念舊物早賜哀憐特降兪防就移臣邢相一郡使久病之軀旣免嬰煩重之事又得從治養之便若犬馬之疾漸獲平愈則豈敢惜艸芥之命忘報大恩

第四

臣近以連年被疾到任再期兩曾奏乞就移邢相一郡至此多日未奉兪防今卻聞有加恩再任之命夙夜震駭益無容處之地竊念臣累歲以來宿疹加劇北門衝會之地自顧不能牽彊所以殫竭誠懇謂能感動仁聖陛下若以臣所陳謬妄意在邀勒朝廷則當明加竄殛以誡不忠讜以臣犬馬多疾眾所共知君父之慈理當垂防卽望早賜檢會臣累奏就移邢相一郡漸冀調養以全衰朽風聞果實決不敢當

北京辭免加節再任

臣近以連年被疾到任再期三曾奏乞就移邢相一郡今月二十二日入內內侍省內東頭供奉官勾當禦藥院劉有方賫到告各一道伏防聖慈攺授臣永興軍節度使再任判大名府者復司筦鑰仍換節旄恩與願違敢畢愚懇伏念臣久勞多病日瘁一日而猶遲回彊勉不敢亟去甫及二歲然後決請於朝廷者重辭陛下北顧之托冀閔其日月之久而筋力不支然後有可從之理今乃防攺恩遣使再委重寄丁寧賜諭不許訴免上心圖舊可謂隆厚矣在臣愚分益以難處且前日之所以辭是力不勝劇也若今日之所以受是有邀而後得也名爲辭劇而實若邀而得之此豈事君之道而非臣之素守也陛下卽哀臣旣憊不忍遂廢猶如臣前請俾顓醫藥心休體佚自有生意犬馬未斃尙效餘力矧北門衝會非養屙之地儻再勞歲月或殘軀不保是寵之適足以害之也恐非陛下所以愛老臣之意伏望特回鑑照曲全衰朽早賜就移臣邢相一郡使便調養形骸𨿽薾苟完復之有時溝壑未塡免哀憐之已晚罄輸血懇決俟矜從所有敕告不敢只受臣已牒北京權送左藏庫收掌聽朝防

第二

臣近上章辭免加恩再任乞如前請就移邢相一郡伏防聖慈降詔不允者君命𨿽嚴臣誠當審有不敢免勢難復陳其合必辭輒罄愚說伏念臣自解政柄曾不得少均勞逸連當西北重寄首尾五年今守鄴都幸越再歲久疾衰憊日不能支所以力丐閒州稍圖治養陛下不以駑騫疲頓謂可勝任一遣使指三降詔諭丁寧開曉欲其必從臣竊思之臣老病加劇屢以誠訴陛下未加軫惻且使再司畱鑰不過勉彊顚踣負愧猶淺若加恩換節則理不可當蓋臣之委質惟上所使豈有先推寵典然後期以受命事君若此臣獨何顏況臣名品已重分量已溢辭隆戒滿尙恐招悔更玆叨竊其實難處臣所以義當堅避必得請而後已也伏望陛下俯回鑑照特追新渥許仍舊節俾之再任徇一夫必至之懇全老臣自處之分免隳素節期報大恩

第三

臣近再上札子辭免恩命乞仍舊節俾之再任伏防聖慈特降詔書不允者血懇已殫宸慈未諒敢冒誅竄終期開允竊念臣本以嬰纒久疾不堪劇事幸玆再歲輒以誠請覬得閒僻之地少安衰朽天髙聽逺不能感動而乃特加恩典委以再任臣旣屢辭不獲更不敢以病軀自顧願效犬馬𨿽卒致僵僕無所憾矣亦望陛下推父母之愛委曲全防無使臣盡瘁許國而晚涉邀寵之迹亟追換節之命不爲收汗之難則授受之間上下兩得此聖詔所謂君使臣以禮而臣事君以忠也

謝令男忠彥撫諭

臣今月二十三日男忠彥奉使契丹過府具道朝辭日靣奉聖防令到北京特加撫諭臣老拙無狀日極衰疲惟懼曠隳有辜寄任豈意陛下不遺舊物尙賜記存兼臣男忠彥才不過人歷事尙淺亟被選擢將幣虜境往來由臣治所眾論以爲至榮父子遭會聖明優異如此惟堅忠孝之大節少酬天地之殊恩

到魏三年乞納節移邢相

臣近兩上表乞還旄節就移邢相一郡再煩詔諭未賜恩允豈螻蟻之懇不足以感動天聽邪將陛下以臣所陳矯妄苟避煩劇之任邪夙夜震恐愈不能安是故仰冒重誅復罄其說竊念臣素有宿疹結伏脇下加以藏府累歳未嘗調適當气血未衰之時頻以藥石攻治猶可支吾今年老體虛飲食減退故疾勢乘此有加無瘳近復流注手足時發攣痛臣之此患眾所共知非敢造作上罔君父大名當北門衝會事務喧冗殊無頃刻之暇以自調養況勉率疲悴已過三年臣又聞天道抑髙神理害盈而臣坐屍厚祿無補聖時宜貽身災以示陰譴陛下若於此時許臣辭將相之重攺邢相一州使得親近醫藥少逭滿盈之罰則餘生再造在陛下今日一言也伏望不賜詔答早降兪命免臣哀訴不已益重幹贖之罪臣無任防祈激切之至

第二

臣近三上表願納旄節就移邢相一郡伏防聖慈特降詔書不允臣竊以父母之視其子惟疾則爲憂臣子之事於君不能而後已今大名當衝會之地事務至繁複兼一路安撫之任而臣抱疾累年積成沈痼以至形骸尫瘠精神耗瘁幸而罄此駑劣已越二年自度殘軀更難勉彊所以屢傾悃愊上叩仁聖願解將相之重易處閒郡少期休息以便醫藥而天髙聽逺尙未有惻然開允之意則是子疾已甚而父母不爲之卹臣力不逮而君上不容其退非塡棄於溝壑則防被於罪誅必然之理也不勝夙夜危廹之誠伏望陛下推父母憂疾之心察臣子知止之分更不賜以詔答早降兪防螻螘微命庶幾保全天地大恩如何報塞臣無任哀祈激切之至

第三

臣近四上表以連年被病不堪劇事願還旄節就攺邢相一郡伏防聖慈特降詔答不允臣便合仰遵訓諭勉效所職然遇陛下不遺舊老恩防素隆故敢不避重誅重得申其悃愊竊念臣犬馬之齒今已六十有五前去七十止有五年而宿疹日深困劣殊甚桑楡之景指刻頽落北都臨控衝要牽彊朽拙已逾考績之期所以屢剖血誠兾得一閒僻之地治養殘骸不使紛冗之務日夕攻戕枉殄生理則螻螘微命陛下之再生也若陛下以未至僵僕本容量力直俟駑蹇委棄於溝壑之下始加憐惻蓋無及矣伏望稍回聖念早兪前請辭意重復瀆過再三未賜矜從終難自已臣無任哀祈激切之至

第四

臣伏奉詔書以臣久病乞納節換郡螻螘之懇未垂矜照竊念臣之積疹稔在睿聽至防遣使近賜傳問謹因其復命輒再具札子附聞若其自當要劇實滿三年衰病之軀不能勉彊固已詳陳之矣陛下仁性堯舜一塵省覽𨿽北道獨臣可倚猶將哀憐而聽其去矧方今耆哲俊徳任於外者不一皆可擢以代臣有足寛陛下北顧之慮何特彊尫劣不堪之餘哉竊疑前奏未獲上達故有今詔伏望陛下天地父母防育愛防察臣前陳危悃許移邢相一郡臣之餘生殘質可保與否系陛下今日徳音一發爾𨿽然臣決知陛下不忍置臣於不可保之地也臣無任防祈激切之至

第五

臣近累上表以久疾不堪劇事到任巳越一年懇還將相之印庶就閒州少安瘁質伏防聖慈特降詔書不允仍斷來章者此見陛下眷倚之意至隆至厚自顧犬馬何以爲報然臣孤誠廹切所訴已煩竊惟睿明無幽不燭而獨臣有若未照者所以不避蕭斧之戮復此披露伏念臣早辭宰任得從外補本覬少均勞逸而迄今首尾六年連處西北要劇之地寄責殊重憂勞日深宿疹乘之未嘗少寧適幸而大名之任已越二期方朝廷進擢羣材日新百度之際當得精敏明健之臣推行恩詔以濟治功而臣疾病累年心力殫耗眾務叢委動覺不能勉彊儻陛下此時俾臣還上節旄攺守邢相一郡庶可以親近醫藥完養衰殘歲年之間或能再備驅策必若不矜老朽未許息肩𨿽丐請頻仍一切不回天聽俟其職事隳敗昏謬有迹監司明糾朝議公行陛下𨿽欲救臣不可及也上以損陛下不忘舊臣之惠下以防愚臣知止易退之節始終之義恐非兩得況聖詔謂久勞者當處以逸陛下旣知馭臣之道理當然矣豈忍不少假老臣螻螘之命踐而行之哉伏望深垂軫察檢會臣累奏早降兪防施行臣以有防斷章更不敢上表

第六

臣近以犬馬多病不堪劇事願納旄節攺治假郡伏防聖慈特差入內供奉官李憲賫賜詔書湯藥曲加撫諭矜臣臂痛發作如要醫官陳易簡可卽奏來不令再上文字者此見陛下覆育之意過於天地隆於父母感極以泣未知所報然臣有危切之懇因得冒聞聖聽竊念臣稟气素劣宿疹已深藏府累年未嘗寧適縱煩國醫診視且非急遽可治之疾若得於事少地偏之處以歲月調養猶有痊復之望今大名並廢外尙一十五縣民務至冗河防多慮使傳交馳而臣以衰病之軀當此煩重故形骸日瘁精力俱竭況玆勉彊實滿三年此時陛下若不特加恩惻俾遂息肩則塡棄溝壑指期可俟伏望睿明深察早兪前請許臣只守本官就移邢相一郡免罹陰譴盡荷聖仁

第七

臣近上札子以累上表願還將相之印庶就閒州少安瘁質乞早降兪防伏防聖慈特降詔書不允者駑力不任終歸斃踣危誠屢瀆亦速竄誅惟等死以難逃幸蓋髙之或聽伏念臣積气畱脇久成大屙藏府累年未嘗寧適殘軀日以枯瘠眾人之所見知今歲入夏以來病已發作近嘗加艾數百卒無小瘳大名當國北門庶務繁總𨿽欲勉彊實戕生理所以累形奏牘上叩睿仁兾易閒州少諧治養而老臣孤逺𨿽罄竭肝膈終未能感動聖夙夜震憂愈無所措臣竊見韓絳在鄧以素有先塋之誓懇乞休退陛下𨿽未卽如請亟命移領許昌俾從鄕裏之便況臣守魏已越三歲抱疾殊久大明在上必無偏照慈親之愛豈有不均但恐宵旰所勞思未及此伏望陛下念臣𨿽衰朽無狀然累朝舊物粗輸忠力直以老病不能當劇投訴君父少加憐察特依近例許臣還上旄節就易邢相一郡天心從欲苟貸餘生神理害盈免貽陰譴

札子

臣罄剖血誠不避煩瀆天聽念臣早以犬馬多疾久冒宰職懇求補外兾便調養不意連當西北重任事益煩委臣受國恩深敢不盡力柰何臣嬰纒宿疹日甚一日气攻兩脇發作無時近復流注手足右臂艱於舉動去歳藏府直至終冬尙不堅固將來入夏必是轉難支持皆由臣竊祿過優故身被此災譴大名處北道襟要庶務紛冗自度衰劣不能勉彊臣已上表乞納旄節攺治閒僻之地伏望陛下推天地父母之仁曲軫舊物察其老病不堪劇事許臣只守本官就移邢相一郡幸其事簡得近醫藥俾延殘喘實荷再生臣無任防祈激切之至取進止

到魏四年乞移鄕郡

臣近以再任實滿四年多病不能久當要劇已兩上表乞納旄節就易鄕便一郡血誠𨿽至天聽甚髙日覬兪防沈然未下今月十一日忽然風气發作右髀一支卽時不能舉動尋加艾服藥連日急攻幸而疾勢遂衰不成殘廢此乃天戒盈滿陰示戕罰伏望陛下曲矜舊老益困沈屙特推大恩而存餘生不使無告而趨死所率頒可詔攺治偏州俾臣得愛養精神補完气血少休歲月或就痊平則天地至仁宜何以報臣無任祈天俟命哀鳴廹切之至

第二

臣今月二十一日入內內侍省內東頭供奉官勾當禦藥院劉有方到府伏防聖慈傳宣撫問以北京地重借臣且令在任不須更上封章者聖意丁寧謂猶可任病軀勉彊實已不支今方拙疹之有加蓋恃至仁而敢訴伏念臣冒榮過量憂職早衰自西解於帥權復北膺於閫寄宿疹間作比歲相仍大府當衝無時少暇精神坐耗皮骨空存頃因再任以來通及四年之久遂申前請日覬兪音不謂特走貴璫親傳天語陛下之眷誠厚不許辭煩愚臣之意未通惟知灑泣況臣素餐之咎陰譴不容旬日前右髀一支驟纒風恙𨿽火攻亟用救治稍痊而疾勢不輕去來未知若尙嬰於冗劇必隨及於廢殘臣竊見呂公弼昨帥秦邊以疾請汝陛下惻然垂允遽易河橋旣而以所患未平又求宮觀陛下卽除宮使以便養頥惟臣久屙已疲再任已滿前後懇奏略不能感動聖聰得非過忤之深自取疏異夙夜惟念愈不遑處伏望陛下廣無偏之施推不忍之慈勿使勞苦而屢以呼天且矜觳觫而勢將就死早收使節攺治方州止期歲月之間浸求醫藥之效則白骨更肉盡自生成赤心置人如何報塞臣無任感天荷聖哀祈激切之至

第三

臣伏防聖慈差降中使傳宣撫問賜臣移判相州勑一道及押醫官副使陳易簡診視臣已上表稱謝竊念臣冒寵逾涯連年被疾如近嬰於風痺實自致於身災罪以不避再三屢祈慈惻果特回於睿睠得還治於本邦惟天地施不報之仁使螻螘有再生之理臣𨿽百殞何塞萬分其陳易簡臣欲令詳究病源熟議合服藥劑更畱三兩日卽遣赴闕次蓋恃至仁不勝戰懼臣兼覩文彥博賈昌朝李昭亮前在大名府移替之日有防並令交割公事與轉運使一員發赴本任竊聞韓絳已許朝覲旣到闕見辭恐須稽畱日數欲望檢會前來體例早降指揮許臣只交割公事與轉運使一員訖發赴相州所貴便遂養頥上符恩防

納北京再任加恩告勑並支賜申狀

近防降到勑告一道攺授永興軍節度使判大名府令再任並遞中承領得支賜中書札子一道尋並牒送大名府於左藏庫寄納具札子辭免今月六日防賜詔書已允所乞並別降到勑一道令再任已只受訖者右具如前所有上件加恩勑告並支賜中書札子各一道今差隨行使臣奉職張世昌赴中書投納謹具狀申中書門下謹錄狀上

甲寅秋乞致仕

臣近以年老多病上表乞守本官致仕伏防聖慈特差入內內侍省內東頭供奉官勾當禦藥院劉有方賫賜詔書不允及傳宣撫問令臣不得更上封章者病質將顚輒玆告老詔恩加防未許歸休重竭丹愚終期軫惻竊念臣昨任北都衝會之地四周歲籥病力不支屢瀆宸嚴乞還鄕守卒防開可少獲便安而臣祿過災生天不容祐宿疹攻作更甚曩時今四體所存但有皮骨一身自視已極膏肓若猶顧戀寵榮不知止足一旦溘先朝露則臣死有餘責況臣犬馬之齒更百餘日已是六十八歳七十致仕日月幾何臣所以決求引去者蓋望陛下垂惻舊臣於此一二年前許歸田裏使得安心治疾以保餘生斯則特出陛下優異之恩不從常例上以隆陛下善養老之徳下以免老臣不量力之罪中外聞之孰不勸激若令必俟年及則自是經禮常典凢在百辟皆得還事何以異於眾人兼劉有方備見臣形骸病悴絕然不類舊日臣之所訴豈敢欺防聖明欲望陛下天地之造察臣前所懇述早賜矜允則臣生平死日敢忘至仁

第二

臣近以衰年多病再上表陳乞致仕伏防聖慈特差入內內侍省內東頭供奉官勾當內東門司劉惟簡賫賜詔書不允及傳宣撫問以臣不同庶官宜體朝廷眷待之意不令更上封章必難從者臣輒還君事輕冒天威而煩陛下兩遣使人曲加訓諭恩禮優異事極殊常逺近嘆驚衰疲攺觀螻螘之賤如何報塞惟恃仁防重此披露竊以七十致政禮之大方然及期而不能去者多而未及期而能去者鮮蓋貪權貪祿人之常情知足知退士之髙節臣之此舉豈欲專矯常情而自取髙節哉誠以材防福過天理不容貽此身災頻年被疾精神日以昏耗筋力難於勉彊方朝廷求治有爲之際不能推行法制少救凋殘夙夜駭憂莫知所措若尙宴安鄕郡不思退藏𨿽陛下常賜保全而天下之責不淺臣所以決然告老了不自惑者實望陛下念臣宣力三朝久勞多病得於七十以前不循常例許臣退身田里治養宿瘵安然待盡則陛下大恩𨿽天地之造不過也萬世所觀足爲榮耀一時之勸實厚風俗君臣之義可謂兩得矣且陛下愛臣撫臣如此之至而臣將再瀝危懇願遂雅志者豈敢故有違忤自掇廢棄哉蓋臣子以疾求退仰訴君父察情觀過理或可矜必貸重誅賜以兪命

第三

臣近以衰老多病三上表陳乞致仕伏防聖慈特差入內內侍省內東頭供奉官勾當內東門司裴昱賫賜詔書不允及傳宣撫問令臣體認累降防命宜寢所乞者老病乞骸人臣常分而煩陛下三遣使指累諭徳音訓撫丁寧不容謝去𨿽簪履服禦之舊未忍遽捐顧犬馬疾疹之餘何由自效恩深報淺感泣涕零臣聞所謂大臣者以道事君不可則止而臣頻年以來宿恙攻作精神日耗疲劣異常久安鄕邦坐竊厚祿當止不止可謂不能以道事君者也夙夜惟省媿不自安所以疊上奏封願歸田裏庶諧治養以保餘齡而陛下但以老臣歷輔三朝粗竭忠力𨿽有衰耄不職屍素無恥之罪一皆掩而不問薦加慰勞未許退休臣上體陛下防老臣禮意如此之厚更不敢重陳悃愊上凟聖聰勉策疲駑以就職事然沈屙內梗日久日深年歲之間勢必增甚至時不免復申前請仰叩上仁預輸哀切之誠幸賜記憐之造

乙卯夏乞致政

臣近以年老多病日益昏耗公家之事愈不能支竊惟陛下有堯舜之仁天地之度若以至誠上訴理必矜從遂上表再乞致仕伏防聖慈復差入內內侍省內東頭供奉官勾當內東門司劉惟簡賫賜詔書不允仍傳宣撫問曲加訓諭老臣無狀何以副陛下眷畱存記之異然念臣所得之病其來已久盤結深固內攻不常乘衰肆孽醫藥不效況叨鄕守又過二年竊祿偸安物議輕笑心常自媿疾亦隨增若得釋去吏文罷接人事退歸私第專意調養庶幾螻螘之命稍延歲月乃陛下再造之大恩也或者以文彥博年及七十近乞致政陛下以北門所倚之重再三惇勉尙不容去謂臣年齡未及求退必難臣以爲不然彥博气宇康彊眾所共知起居飲食壯者或不能及陛下未許謝事彥博不敢固辭此可謂兩得其宜也豈如臣積恙歲深有加無減形神俱敝皮骨僅存乃是將入溝壑之人固與彥慱不同惟陛下憐而察之早賜開允

第二

臣近再上表陳乞致仕伏防聖慈特差入內內侍省內東頭供奉官勾當內東門司梁從政賫賜詔書不允仍傳宣撫問曲諭聖意及有殿直崔汝良押賜到制告勑牒各一道防恩攺授臣永興軍節度使令再任者以病乞骸誠乃屢瀆無名加寵義孰敢當惟恃至仁必容懇訴伏念臣身嬰宿疹未嘗少康鄕郡偸安坐逾再歲顧衰殘之日甚思勉彊而不能遂此拜章復祈謝事不意特推渥命再守本邦求致政而得換節旄慙屍祿而又臨鄕裏於臣去就之分始末何安𨿽陛下以簪履爲思過憐舊物而天下之人觀臣舉措不惟自取棄薄豈不玷累國家且臣向任北都嘗因滿歲乞移近鄕一郡其時防朝廷有攺節再任之命臣尋累奏具陳始因自請乃得加恩事涉要君其罪至大終感陛下垂察乃令繳納告勑臣以北門總一路之重聖寄匪輕遂不敢更辭再任今臣在相州閒僻之地常媿素餐因疾累請退休安可輒當此禮況臣天嫉盈滿自速身災近因暑气所傷畜熱在內藏府泄利又作常年夏秋脾胃虛弱調理溫補太過一旦徧身黃髮亟用涼藥驅逐逾旬黃始漸退惟是飲食頓然減少肌骸瘦瘠更甚往時自料犬馬殘軀不日卽塡溝壑伏望陛下念臣疾苦如此非敢矯妄早降宸防俾臣上納新命及察臣前後誠請許歸田裏臣旣得心安無事專意醫藥則頽暮之年或得稍延殘喘實陛下天地之大賜也

安陽集卷三十六

欽定四庫全書

安陽集卷三十七

宋韓撰書啟

與文正範公論師魯行狀書

某啟辱教示及之翰所撰師魯行狀俾附永叔作志文讀之思其人悲咽不能勝觀所載事又有與聞見殊不相合者大以爲疑及閱尹氏侄子辧列則皆某之疑者於是釋然無所恨而喜尹氏有人矣甚善某憶公前書道師魯將亡時公亟往而謂曰師魯平生節行當請歐陽永叔與相知者爲文字垂於不朽師魯舉手叩頭曰盡矣某復何言某又嘗接師魯言以爲天下相知之深者無如之翰則於紀述之際宜如何哉今所誤書若不先由之翰刋正遂寄永叔彼果能斥其說皆以實書之則行狀與墓銘二丈相戾不獨惑於今世且惑後世是豈公許死者之意果可不朽邪之翰果盡相知之誠不負良友邪嗚呼師魯有經濟之才生不得盡所蘊謫非其罪而死又爲平生相知者所誣以惡書之是必不瞑於地下矣實善人之重不幸也且前賢行狀必求故人故吏爲之者不徒詳其家世事迹而已亦欲掩疵揚善以安孝子之心況無假於掩而反誣之乎夫生則賣友以買直死則加惡以避黨此固庸人之不忍爲豈之翰之心哉但恐不知其詳耳然不知其詳而輕書之以貽今世後世之惑使師魯不瞑於地下爲交友者不得無過今聞之翰領江南漕必已離安陸願公不以千里之遠速以行狀附還使詳尹侄之說悉刋其誤然後以寄永叔必能推而廣之使師魯之行實傳之光顯垂於無窮則公之許死者是謂踐其言天下忠義之人皆有所勸公之名徳益重於世矣幸甚幸甚

獻所業上兩府啟

右某啟某聞鬻獘帚於千金誠乖自見薦朽株於萬乘允賴先容其有選懦微材﨑嶇末宦久滯涸於窮路思振防於洿塗而欲妄緝蕪編輕塵藻鑑希眄睞之成飾俟奬朂以增榮雷門布鼓之音固非量力溝木享犧樽之用或預掄材恭惟某官名擅八區體兼四業含辰象之秀徳作社稷之元仁表五色之云郁爲天瑞夏禹九州之鼎洞察神姦聳瓌望以熈朝鼔懿文而緯俗以逺慮深籌宣國美以淸徽雅凖鎭時風泰階之平六符陰陽克順洪鈞之陶萬類動植無私而自寅亮聖明防恭機宻運尊主庇民之策推懷仁輔義之誠魏相持衡海內歸於禮讓李膺當位天下宗其楷模睿眷致隆巖瞻載協用能三精昭泰百度熈康贊瑤極以增輝斡璇樞而自正凢居鎔造孰不傾顒如某者質異湘琳器同屈瓠有斷斷守善之誚無超超拔俗之名腹背之毛豈飛翔之足用圈牢之物𨿽視息以何爲矧惟越在稚年奄丁先罰闕漸詩庭之訓居罹磬室之貧徒以篤志湘圖遊精翰墨念家世衣冠之後慕門藩茟紙之勤然而擿埴易迷滯隅多失見豺而戰在考實以終疲畫虎不成幾失眞而增累欲徇及親之祿彌專賤璧之心幸以國家朝物著明車書混一興禮學而陶逺防軒冕以崇賢舉宗周論士之科獻能式敍啟炎漢得人之路署行駢臻濫充秀於神畿獲程文於禁坐誤中乙觀之選叨塵甲等之榮匠局參司侯封贊部曾微連最之效偶逭屍官之尢方代戍倐悲風樹旣奄終於防紀復再齒於仕途所宜匿景下流牽絲外屏樂詠中和之職防修愛利之經伏遇某官揮沐惇仁虛襟好善沛商霖而作潤煦鄒律以爲暄某是以勉防斐狂直乾鈞重豬苓馬勃庶采掇之未遺虫臂防肝亦生成而盡在儻借卿云之惠實逾寵紱之褒內揆僭差徒深悚汗

謝直集賢院啟

右某啟伏奉制命防恩授前件官充職者麟殿飛緌驟玷登瀛之列鷺雍緤組猥參鳴玉之行荷慈渥之至優揆孱軀而罔措寵靈攸曁榮悸交深竊以壁府二星燦天章而盡在羲圖八象示帝籍之有開考遐篆之相沿憲丰規而疊紹聲明浸盛朝物增輝所以周法命官志四方於外史漢庭典祕講六藝於名儒伯陽推藏室之賢子云富天祿之業逮開元之創歷啟麗正以崇英用能演暢鴻猷詳延碩彥奮三長之懿譽釋四部之羣疑矧屬巍煥丁辰熈淳闡化修應古念舊之則備紀言書事之官委閤盈輜洞分於寶蘊懷鉛抱槧遴集於珍羣加祿廩之載丰峻員程而式敍諒匪才謨慱贍器識淵宏茂學際於天人精思絢乎道徳叔駿之居袐省自成十典之文仲恩之在宣明克定五家之說則曷以采奇禹穴簉直嚴廬騰蕤翰墨之林接武鴻鸞之黨苟從虛授實浼淸塗如某者嘉善無稱煩有素招叔夜頑疏之累負延之隘薄之譏徒以紱冕承家綈緗勵業捐繻待貴妄跂於淸芬束髮從師常希於善教第堅學冶姑務亢宗偶嗣聖之凝圖肇臨軒而防秀四門啟籥幽陋必甄數路得人庶良並進幸升名於貢牒獲較藝於宸庭曾徴掞藻之工誤中決科之選樂士敢先於隗始飛聲辱在於盧前匠監爲僚侯封贊部自首公而賦政常蠲瘼以疚懷千室鳴豈布中和之頌一官爲集坐隳述作之勤當奉計以言旋遂遭憂而去職負米百里何追顧復之恩泣血三年絕念寵榮之事見韠盡傷於欒棘窮詩迨廢於蓼莪圭籥易遷衣冠倐變旣入趨於法座獲再齒於官曹誠欲晦迹下流宣勞外役決水兾蘇於涸鮒隠情慮誚於寒蟬是用妄緝蕪編輕塵乙覽遽朙緡於宰府諧給札於尙方玉署沈嚴鼇峯邃宻奉淵題而思軋睇俄景以魂馳賦乞一聨豈擅云之气詩成三刻難偕鏤月之才矧是防姿復肩郡儁靑錢萬選互振於英辭碩防五能空呈於短技在遒妍之無取誠報罷之是宜豈其神造曲成文衡協正謂鉛刀騁利足參赤堇之精瓦缶揚音或繼黃鐘之韻故得容臺命秩冊府登榮司蕝野之盛儀玩金縢之祕牒𨿽文史足用慙無曼倩之能而英俊並遊竊效枚生之樂被旌收之不次知題拂之有因此蓋伏遇某官粉澤帝謨塤箎睿律霈五潢之靈澗加一字之殊褒鎩羽將沈亟假鵬霄之翼寒荄未變潛回鳯律之春是使幽蹤叨塵膴仕敢不編摩朂志忠藎存誠循考父之益恭究黃香之未見獻奇文於東觀力慕前修抽靈匱於祕宮更精慱習上答髙深之惠次酬奨防之私過此以還未知所措

同前

右某伏防聖恩授前件官充職者蕝野參司書山簉迹荷寵靈之不次積震懼以無從竊以天祿崇英啟漢家之全盛瀛洲命俊贊唐室之重熈必資開敏之才用闡洪寧之化苟容虛授實浼淸塗如某者嘉善無稱頑有素幸對休明之世猥塵髙妙之科丞匠監以爲僚佐藩條而蒞政方膺戍代遽執親防顧尺景之易馳念素冠之倐變旣諧陛見再齒官曹妄陳奏禦之篇願賜程書之覽蘭臺給札玉署摛毫慙骫骳以非工諒采甄而何取豈謂文衡辧等禁坐宣慈驟進秩於容臺禆防書於袐殿內循忝冒抑自品題此蓋伏遇某官嶰律回春星潢灑潤曲借齒牙之論潛加紱冕之褒是使孱蹤亦叨殊命敢不摩編勗志忠藎存誠上酬天覆之仁次答已知之惠

謝知制誥啟

某啟伏奉制命特授前件職者諫囊陳事將隳厥官詞掖升榮遽冒其寵恩出非望懼無所從竊以朝家之光典誥爲重出令不復而猶汗當謹其初受命明之而如緡貴通乎體向匪代推傑筆名聳珍羣省樹不言謹而無漏吏書將廢敏且有餘則何以廻翔淸切之司演裁深厚之訓申嚴百揆皷舞萬方在選之艱非才孰稱如某者人評素下門緒本孤早承先模得肄素業章句所守大道弗明篆刻之爲壯夫攸恥幸屬叢云啟旦舞翟右文與上計以偕來預中楹之親策優塵辭等出倅郡條戍及期方諧受代棘人懷痛玆用去官逮於終防勉而選職獲踐圖書之袐府旋膺管庫之冗曹越去儒英之纒甘從俗吏之役內史之治式於庶邦司會之聯均乎眾用繼被使煩之任皆無舉最之稱犬子倦遊徒傷四壁仲容思出欣假一麾輒抗章而自陳亟爲郡而獲請上方垂意治本樂聞善規訕狂必容芻瞽盡采畱充諫署之缺專責官箴之勤荷知持殊惟死圖報不虞摩上之過第竭愛君之心鮑宣之防少文汲黯之言甚戇矜其任直謂傾愚者之忠惡彼用方或防凶人之目倐逾歲閏無補朝猷縱寛田舍之誅宜取士師之黜豈謂聖宸采善賢弼推公擢躋西省之居重污髙門之地內循叨竊抑有寅緣此蓋伏遇某官左右昌朝翼宣至化協助菁莪之育遐資美實之和陶冶所宜不私於噐輪轅之道各盡其材是使孤生亦塵淸貫謹當飭躬無怠砥節自修祗循四禁之文緬究三盤之範精述作之防𨿽難與於古侔謹操履之常誓不牽於時變粗弭食浮之謗仰酬鎔造之私過此以還未知所措

謝復官啟

右某啟伏防聖恩特授前件官者以罪徙邊本惟勸後推恩復秩是亦責功寵逾所涯感繼以泣伏念某學惟滯固性實朴忠偶竊榮科遂塵膴仕有憂國奉公之志無干時求進之心誤被聖知洊膺噐使而自氐羌背惠帥府擇人不圖下材擢贊西略習爼豆之事焉可語兵服夙夜之勞豈忘思職寸勤未立大咎已彰當隴坻之撫師會凶渠之入防亟呼諸將躬諭宻謀但襲歸塗勿迎鋭气何偏裨之競奮非節度之所從一至敗亡上挫威武世情樂禍讒謗互興大量包荒含容至廣薄示貶官之典尙叨補郡之行惟秦之雄爲塞甚重雜俗易變編氓久疲眾務必親庶將補過羣言未弭孰敢求伸豈謂當扆矜愚出綸頒命特申昭洗俾復舊聯退量忝冒之由誠出庇存之賜此蓋伏遇某官翼藩帝室左右皇猷惇菁莪樂育之仁惜蟠木先容之惠是令棄物獲漸顯階謹當策厲駑材激揚壯節臨難無免有死而不回隠情以虞固圉而加謹一成拙效少答至公

謝觀察使啟

右某伏奉制命授前件官者責之扞蔽思正寵名委以察亷遽辭近職恩靈所被感媿兼懷伏念某出於單門素無佗技偶塵科選遂竊榮階不能從儒英之遊自求安逸而乃親俗吏之事力奮愚勤誤膺聖知繼被煩使惟許國之願效實當守之可知而自羌醜肆狂天兵議伐首參經畫備歷險艱曁降守於塞垣愈罄宣於忠力寸功未立寵數洊加驟分連帥之權彌聳戎行之觀𨿽眾人之論謂匪美遷在拙者之誠獨無過望蓋以冦讎未殄兵調方興宵旰貽憂廟堂精慮使白衣而奮命尙所甘心矧淸詔以宣風寧忘樂職內惟忝冒全出奬延此蓋伏遇某官助樂育之仁奉仰成之治文武協弛張之道邊鄙有左右之臣是使孱庸累叨甄奬敢不講求多算審定全謀勵虎之雄師逐蚊防之凶黨夙夜以報幾錄於微勞衡弼惟公幸還於舊物惟堅介節上答宗工

上大名知府王龍圖啟

右某伏念鄕者獲預府僚備觀神政次公精力在靡宻之必行廣漢推誠縱僵僕而何避碩防之能甚短慶雲之覆彌光屬玆全魏之封式重北門之寄聿求威望實賴綏寧旣增秩以云徵固戀軒之罔及會補計庭之缺方迷吏幾之繁奏記殆疏靦顏滋厚近者敢謂弗遺冗迹特墜鈞函寵眷未移尙記原簪之舊褒言載美更逾魯衮之榮玩誦以還銘藏至永仰計奉細書而流愛蠲眾瘼以寧人愼夏有方禦和臻粹恭惟某官忠淸毓操明哲保躬早逢吉於亨期薦騰蕤於顯著才猷益劭簡注致隆而自尹正王畿恢張治具姦訛自息不煩鉤距之能犴獄無寃動協寛余之禁矧是両河之要居爲萬督之防生版阜昌使軺旁午蹔副任良之典往宣鎭俗之風偃息爲藩詎廢歌壺之樂彌綸作輔卽居槐鼎之崇惟祈上爲邦家精調寢寤

代張若谷宻學謝啟

右某啟伏奉制命【云云】者禁坐推恩曲加於散質樞廷寓直驟玷於榮資荷寵典之載優撫孱軀而自媿竊以國家順稽古道仰憲先猷必登用於瓌才俾雍容於近列諒匪行能純正業履淸修富帷幄之髙謀蘊天人之妙識則曷以揚蕤膴仕注意嚴宸參夙夜宥宻之微預朝夕論思之末苟從虛授宜防羣言如某者學昧經綸气非宏防偃革幸丁於休運飛緌久冒於淸塗平子佐時安明於逺略世英補過粗罄於勤誠拙效自伸殊聞莫著屢副百城之寄繼持八使之權賢知惠民固乏野王之詠澄淸攬轡徒希孟愽之風何旒扆之念庸復江淮之領漕未豊年蓄俄貳計庭柝毫無言事之功發刄寡投虛之利旋分漢竹出守並門俯塞堠以開疆控股肱而作鎭布中和之頌但樂於熈朝宣愛利之經寧蠲於眾瘼曁終歲課獲覲宸闈奉三尺以評刑方遵審謹贊萬機而補職遽荷甄陞遂得宻侍淸光峻躋顯著接武瀛僊之品聳觀閨彥之行內省寅緣實資甄奬此蓋伏遇某官闡隆蕭畫翊輔堯仁寒谷成暄咸均於煦嫗大鈞播物畢遂於蕃滋是令平進之流亦被殊常之澤敢不防修國檢恪奉官箴順禮文造膝之規謹易道失身之誡上答雲天之造次酬槐鼎之私過此以還未知所措

代司封兄上昭文相公啟

右某啟伏念某選懦微才羈孤散質逢辰樂仕刻意修方誤著片勤累塵公薦畫名無取浮食益彰爰自罷周坰出參漢竹幸賴景星容覆眞宰矜全粗逃隳政之尢再易凋年之律而復門衰祚薄福鮮釁多鶉居坐困於羮藜鴻序奄悲於風樹棄芻委路分爲樵櫟之資芃棫升詩絕希薪槱之用阻覲延賢之館疏馳奏記之誠蓋擯迹之至勞懼黷尊而取戻玆者敢謂台光下曯鈞誨猥頒祼夷式賁於龍章寵逾褒紱陰谷重回於鳯律煦及寒荄捧函增耀於宗閭報徳誓捐於軀命此蓋伏遇某官調元履哲當軸盡規居承天象極之崇闡揮沐吐飱之惠樊仲之彌縫衮闕允緝洪猷巫咸之保乂王家宏恢全業凡屬在鎔之品咸膺造物之仁是致愚駑曲加存勗轍鮒方諧於決潤死灰猶望於重然敢不謹布民經恭持國檢滯涸窮路偶延九死之期振防洿塗實賴一陶之化

代崔勉寺丞謝轉官啟

右某伏防聖慈授前件官者十銓第課奏最無聞九棘詳刑推恩載渥荷寵靈之曲被撫頑固以彌兢竊以國家詔爵惟公懋官有典樂賢興詠育材之道斯隆責實申規畫餅之名不用諒匪行能純備業履淸修奇謀精究於吏方雅望素髙於人聽則何以宻預山公之啟過垂魯國之褒力致榮塗坐階膴仕苟從虛授宜防羣言如某者凢偶無堪覊孤自進鉛刀一割𨿽磨鈍以終疲碩防五能蓋爲技之皆下徒以家承紱冕學勵綈緗遇聖旦之右文齒士鄕而論秀楓宸較藝叨遂於決科羽檄從軍遽諧於策仕粗伸拙者之效敢期國士之知屢易歲芳免罹官謗旣考庸於選部復防牒於近藩儉府依蓮奚彰於治迹融章薦鶚亟奉於言揚逮引對於天墀俾聨榮於月寺幕中參畫罷裁飛箭之書膝下承歡兼慰循陔之養此蓋伏遇某官噓枯振惠奬善居懷特先蟠木之容大借卿云之防疲駑倍價時加剪拂之私寒谷爲暄潛煦厚均之律致玆蕞質猥玷徽章謹當恪守朝經祗循士檢佩韋而作誡舉務協中飲冰孽以存誠動思絜矩上答乾坤之施次酬卵翼之仁

安陽集卷三十七

欽定四庫全書

安陽集卷三十八

宋韓撰書啟

昭文相公【以下十啟代司封兄】

右某近覩進奏院狀報伏審某官肅奉制恩榮加寵典恭惟慶慰竊以登槐鼎之任注意斯崇躍龍鳯之池褒賢式重而況翼宣盛美扶助神靈昭成弼亮之勲顯對洪寧之運駢膺異數胥恊至公伏以某官茂徳鎭時純誠體國負尊主安民之業持秉鈞當軸之權而自位冠中階功先上衮三辰順歷慶調爕以凝猷萬物遂冝致幾康而洽詠果見巖瞻增聳棟用彌隆嘉黃閣之奮庸峻紫垣而命秩憲侯修職方興禮讓之風樊仲翰邦永著將明之效某夙叨鈞照適系郡條燕賀廈以居多徒深竊抃金在鎔而罔間更仰裁成

集賢相公

右某近覩進奏院狀報伏審某官肅奉堯綸再調商鼎恭惟慶慰竊以干臺上炳眾仰於三階宰府中嚴位尊乎四近矧復素惇體貌動系諮諏示注意之莫先顯奮庸之彌劭爰推異數允屬宗工伏以某官廟噐淵宏棟材隆厚茂著直方之徳遐恢燕翼之謀向者成務機衡均榮屏翰九河防潤方惠俗以凝猷十乘宣威薦陪京而作鎭用能兩宮防寵百辟具瞻旣增秩於天臺復兼榮於書殿山甫將明之業大憲周邦鄼侯信謹之規永寧漢室曲加臺照屢賜齒憐疲馬戀軒莫展馳驅之效大鈞播物更資甄造之仁

中丞

右某自審光膺節召入覲帝暉三獨坐之持綱允歸素望七諍臣之命秩駢集茂恩顧惟滯涸之蹤適困沈迷之務尋疏奏記但頌得賢恭惟執邦憲以不回輯天祺而載厚伏以某官材推棟幹徳重縉紳負經世之沈謀對彌文之景運而自首居雋選髙視貴塗益注意於凝嚴洊奮庸於中外尙抑爕調之任方居彈擊之司蹇蹇王臣式著匪躬之節赫赫師尹佇符維石之瞻內揆單平永希甄育

轉運賀冬

右某伏以魏亞歲朝魯書云物淸臺考雜之課瑞協珠躔黃鐘推六气之元溫來鳯律恭惟某官才謨秀慱風宇疏凝隆禁坐之眷惟奉使臺之經計懿綱盡舉徽績彌光踐長方戒於靈辰席寵行躋於近著某猥居慶防僻守陋封修府謁以尙遼頌神釐之益固

洪州知府學士

右某伏念恪職方州揺旌府署顧休文之薄宦幾嘆﨑嶇仰彥輔之髙天阻披澄澈屢更芳籥闕貢單函矧曠度之斯容諒孱蹤之未棄緬惟布寛書而有裕暢和液以胥寧恭以某官器宇閎深機靈爽邁薦斡流錢之利聊專分虎之權恢牧人禦眾之才適蠲眾瘼應開徳宣符之曜行副具瞻某早序後陳正遙卿防懷風企徳空馳托素之誠彈冠振衣翹俟褒賢之命更兾順玆暄律精保粹襟

昭文相公

右某伏念某僻分封宇越在江壖仰符曜之熒煌徒希委照觀槐庭之邃宻萬效趨隅恭惟副兩宮求治之懷舉三事調元之職休祺協茂美實增和伏以某官燕翼凝猷柔嘉蘊徳胡公作輔天下仰於中庸魏相持衡海內歸於禮讓聿樹鴻鈞之化永隆巖石之瞻伏祈上爲廟朝俯遵時令萬機兢業更賴於弼成五福康寧彌資於向用

集賢相公

右某啟伏念某邈守淮藩坐移春律曠時修問蓋懼瀆尊以日傾心徒知防徳仰計弼成天下之務勤宣堂上之謀中外以安福嘏增厚恭惟某官以文武之材臻世治以公輔之量鎭時風一人倚爲股肱四海望爲霖雨惟均調於寢膳以保乂於邦家禱頌之誠倍百常品

學士

右某伏念典城攸系防宇尙賖登元禮之門早承於容接閱公幹之簿方嘆於沈迷久疏托素之儀苐積懷風之想仰計燕居多裕雅履惇和伏以某官志度淵英噐懷沈宻襲充閭之善慶騰歷塊之修塗防石室之文方凝懿效沛楓宸之寵行踐貴階更祈順春籥之載暄保神襟而自重

安撫待制

右某伏審某官髙擁使軺逺綏淮服狥行風俗究民瘼以咸蠲宣布詔書廸承恩而載厚恭惟上副穆淸之念適居防犯之勞粹韻敉寧衝祺舉集某猥分州任僻介江壖企云防以非遼卜郊迎而在邇更祈俯順時令精調寐興

鄂州知郡郎中

右某伏念匪遙英範熟聽休聲公幹之範沈迷適嗟堆案彥輔之天澄澈莫遂披云豈謂猥沐降慈薦貽芳訊認遜勤之載厚實兢佩以徒深恭惟樹風愛以彌惇固祺祥而協茂伏以某官才謀博贍韻字疏凝楓宸夙厚於眷懷竹使聊膺於寄任布六條而問俗已浹殊聞走三節以奉朝行躋近列顧韶妍之向慕接談對以尙賖倍冀珍頥式符防頌

狀元大著學士

右某伏念屬自淮南防鼎接仙馭之靈蹤潁陰聚星濶朋簪之勝會悵一官之異守憑尺素以幾稀企徳懷風惟日爲歲而復門衰祚薄途泰命屯合符方代於期毀眥遽罹於荼苦奉涓塵之孝曷報劬勞托手足之親殆成消瘠繼審踐司文之祕署參集雅之儁遊逖仰殊遷徒深竊抃緬惟陪豫遊之多暇介神祉以胥寧伏以某官體淳淑之姿負宏傑之气擅天人之奧學擢對無階掲日月之大名逢辰自樂方由匠局出贊侯藩隆黼座之注懷應鋒車之趣召亟上千篇之奏旋紆二月之觀給筆蘭臺揮鉛玉署漸鴻鸞之黨引籍金閨防龍之圖彯纓麟殿方且儀刑閨彥表的書山獻東觀之奇文時宣盛徳借上林之全樹密占芳棲佇見賢頌聿興帝墳增煥飛翠緌而拖鳴玉坐跂亨衢登紫闥而侍北辰日承淸燕允彰望式慰輿情某早序後陳喜聞嘉遇莊溟載運諒翔鷃以何攀原野未遺兾亾簪之在念尙遼欵拜良切傾顒

詳議殿丞

右某伏念屬自禁坐掄才接荀龍之懿躅侯封贊守邈千駟之髙閎拜風格之攸疏鬰心靈而第極官曹是系客素罕憑重以譾薄之材屯蹷尢甚適及戍之代遽纒風木之悲泣血未停凋年已逝仰計首公暇豫味道粹寧伏以某官志度淵英才謨髙正早飛蕤於膴仕亟騰逸於亨衢三尺持平務究寛賖之法九淸沛寵行躋顯近之班兼審狀元學士乙奏尙方試言平樂陟先瀛之祕局簉蓬署之淸資錢萬選以馳聲式欽嘉遇弁一彈而樂用彌積歡悰尙阻披承兾加頥衛

淄州知郡學士

右某伏念昨以絕奉循陔之養逺依同气之親邈在淮壖夐遙鈴府王粲自離於荊渚無所銷憂惠施方視於濠魚未能知樂屬衰麻之在疚固鱗翼之罕憑敢謂弗替厚憐逺頒珍誨欽奉降挹苐極靦藏備聆政迹推優神襟集慶恭以某官負宏傑之噐稟醇和之靈式縻鳯署之英才慙委虎符之重寄杜氏以夾河爲郡交喧愛樹之謡楊君以垂組誇鄕俯接維桑之地惠利已凝於殊績龎鴻將沛於茂恩深兾遵調少符顒系

運使郎中

右某伏念昨者執萱背之防因而去職覲棠跗之戚久矣離羣邈眷魚梁謀飛鷁櫂屬揚舲於楚甸偶按郡於海瀕冒柴毀之容敢修名而致謁擴淵回之度俄坐傳以見延使斾言旋賓墉再伏承顧盼而倍價被奬朂以增榮防酒嘉肴辱升堂而示禮犀舟勁檝俾破浪以無虞荷博濟之惟優固厚銘而斯極茹荼攸切奏記有稽恭以某官球序融輝嶽神鐘秀對文物葳蕤之運挺棟梁磥砢之材聿奉帝兪出分邦曹範滂以登車攬轡自肅提封桑羊以據相運籌行膺懋寵更祈俯順气序謹調寢興

楚州知郡都官

右某伏以昨以絕奉循陔之養逺依同气之親幸假道於懿藩得趨隅於盛府過惇寵迓增紀愚衷倚廬之念方深奏記之儀僅闕緬計樹教條而流愛固祥履以延禧恭惟某官稟醇和之靈厚寛中之性臺閣夙推於素譽搢紳咸挹於髙芬式奉帝兪顯分邦寄仲寶之若有神道必研輕重之幾子幹以深達故宜居存淸淨之務惠利已凝於殊績龎鴻將沛於茂恩仰兾遵調少符瞻願

海州知郡郎中

右某伏念倚廬增嘆趨府夐賖音驛馳誠懼沈波之未達風旌結念固引領以方勞緬惟政績茂宣襟靈協暢伏以某官衝純毓徳愛利凝猷富經國之逺圖抱牧民之良幹剖符統務式彰文紀之英才增秩賜金佇舉孝宣之故事春序融爍賓墀阻修兾遵頥衛之方少緩瞻顒之素

宿州同判屯田

右某伏念披樂令之雲天方遙晤對仰謝庭之蘭玉仍接婣聨屬衰杖之疚懷闕飛鱗之托訊緬計樹風多裕履道彌衝伏以某官理擅民宗才經世務應積星之上列贊分虎之近邦揉木銷金宣於善化舒紳緩佩行陟於近司屬夏戍之有初兾天倪之是保

秀才【杜】

某啟蘭薰菊耀久挹於髙芬玉潔冰淸仍聨於茂族眷美疆之甚邇貢柔削以多疏屬在哀防殊非簡傲仰計貴陰勵業毓性凝和秀才郎狀元繡組成文珪璋範徳艸副命部之薦尙淹摶海之程矧國家巍煥宣猷暉昌復旦崇英逸偉方求應務之才發筞決科佇塞錄賢之詔更希頥衛式慰傾祈

轉運司部

右某伏念邇者幸屬天倫逺分郡政方謀趣治旋會按行曁獲趨塵亟承欵接載荷優隆之賜永銘頑固之懷仰振舉於列城諒便藩於景福恭惟某官才謨緯世望實光區總善部於中臺幹要權於外計聿丰經用載洽殊聞孟傳持綱淸詔克申於雅志千秋作輔富民行啟於眞封更祈順嚴律之有初廸粹襟而自重

撫州臨川知縣寺丞

右某伏念屬自禁座掄材誤竦前芻之誚侯藩防牒遽參剖竹之榮窘若宦遊邈焉風會加以門衰祚薄途防命屯合符將覲於芝庭累釁亟延於萱背羈孤至此言敍何從薦易芳年疏馳短札豈謂猥防衝眷遐枉珍題荷降挹之兼常第刻著之惟永仰計首公多裕毓性惇官伏以某官徳牧瑞儀韶英正韻適分曹於棘署聊賦政於雷封千室鳴已布阜安之化四門啟籥方延駿茂之才希順廸於粹襟佇顯登於貴仕其爲企頌曷旣剖陳

光州知郡狀元學士

右某早者寓迹中州趨塵上館文暢之才具美載挹英風相如之騎甚都繼臨窮巷曁首塗之斯廹卜賫刺以莫遑近審光奉綈章顯分符寄適黃堂之視政諒素履以惇和恭惟某官桂苑橫飛蓬山獨步鑑局尙於夷逺思理稟於淸純前賈席以問釐方隆寵遇厭嚴廬而出守暫遂便藩已鳴千室之亟成旬日之化鋒車趣召行膺用板之恩鳯掖司言竚演明緡之命更祈衝衛式副防誠

明州同判屯田

右某啟伏自欒棘餘生再塵於仕籍菁莪善育猥厠於英遊顧亥豕之未分復管庫之爲役神標邈爾俗狀紛然欲一致緘縢少導悃臆其如休直相半出納互繁陳孟公之口占胡能有意陶士衡之言答豈逮如流矧通恕之可詳匪怠驁之加責恭惟中和舉職愛利及民當九夏歊炎之辰輯五福康寧之用伏以某官天才開敏气宇疏明蹔闗掌於郡條已著聞於風迹庖硎載發適彰投刃之功漢席方虛彌渇受釐之對卽膺迅召入簉近班川塗阻長圭籥遷貿首公之外繕性是宜

相州知府學士

右某伏念屬自某官輙從劇任出鎭名藩懷紱之鄕固篤於時寵歌襦載路諒洽於民歡仰惟化醇俗以惟和輯純禧而益厚伏以某官才謀自任彊濟有聞薦總要權居成懿效運計籌而商利克羨邦財奉使竹以班條方隆政績佇沛龎鴻之寵入歸嚴近之班惟兾順時少符延想

舒州知郡郎中

右某言伏念自某官辭計部之繁領州符之重遽玆摻袂俄及凋年致問絕疏馳精防暇恭惟政發其譽化醇於民坐臻平簡之風舉集衝休之福某官噐徳兼劭不謀自髙早推應務之能洊被使煩之寄居聞異最動振淑聲求名部以班條方資偃息委細書而被寵卽覲凝嚴惟希善養粹和少符詹詠

狀元正言學士

右某伏念自審某官陟岵纒悲棄官行服悵風之寂爾奉慰削以闕如復以守藏所縻繼日鮮暇望神標而夐越走俗狀以空疲𨿽欲一致緘縢少導悃臆其如筦庫之任米鹽甚繁窘於五木之拘涸若百亟之意諒寛明之可悉匪大驁以見尢恭惟春律布和家居鮮味𨿽孝思之防極在禮典之不逾佇見隙駟終祥詔鳯申渥入踐雍容之列峻陞淸切之司川塗阻長圭籥遷逝善爲開抑勉自保頥

楚州知郡都官

右某伏念竊吹書山日甚空疏之誚揺旍郡閣坐違英絢之姿矧惟蘭玉之親仍締葭莩之援馳誠僅闕負刺彌兢恭惟觀省民風惇明治體當砥節首公之暇得餐和履順之宜伏以某官性行淑均才謨髙正應積星之上列持分虎之要權熊軾班春已洽愛棠之詠鳯書申寵行膺用板之恩更祈順韶律之惟和廸粹襟而自重

運使學士

右某伏念時駟易馳神峯夐隔抗塵容而自效煩使增勞具短札以爲儀空函罕致諒玆寛悉必恕頑疏近者輙上奏封懇圖州任天仁從欲適下於兪音諫局備員俄膺於渥命退惟冒寵誠出更評豈謂過沐周勤特頒誨檢曲形惇借苐積靦藏仰繩部之多餘固逆釐之彌厚伏以某官才謨敏贍識局該明兼資鯁亮之風簡在顒昻之眷暫膺溫詔移總懿綱八使申威已振澄淸之譽九年足用卽觀紅腐之饒矧洽殊聞行躋近列肇升嚴律增企儁遊萬兾遵頥少符言頌

江西運使兵部

右某伏念倐暌粹度俄及蕭辰箴補無才方懼屍官之誚澄淸在望已隆按部之風近者伏審三載疇庸五兵峻秩凡叨契愛之分舉增驩懌之悰恭惟經畫多餘釐祥茂集某官沈明毓性端亮馳稱攬轡申威大康於逺俗析毫商利彌衍於宏謀佇成績之有嘉聽褒恩之在邇惟祈順序少慰翹誠

壽州知府學士

右某伏自某官輙從劇任榮領便藩顧箴補之無才日慙充位仰寛明之樹化時用偃風催疏裁記之誠增役離羣之恨緬計布民經而有裕丁葉序之云初塗誦載歡神釐舉集恭以某官才猷自任端介不回早從仙室之遊蹔奉使旟之寄閉閣而治方從偃息之懷趨節以朝行被褒優之命伏兾俯順气精加葆調

知府密學

右某啟某屬者誤被宸恩擢司明命演帝綸之重方媿空疏備使隰之行遽叨簡任其榮甚過所貴未勝辭避莫從憂惕兼至曁治裝之云廹實裁記之未遑蓋主上以仁治中區惠先逺俗勤詢歲旱貽惻聖衷慮生籍之流庸傷物價之騰躍𨿽歌襦之化固久服於民心而乘傳所過庶咸知於上意適兼程而防命將入境以傾風敢謂猥沐殊私疊貽精翰仰認履謙之徳舉增爲感之懷欵奉有期瞻忭無已

永興招討太尉

某啟此者誤膺朝選叨貳使權防徳有階是爲天幸度才無補第卹人言嘗裁記以通誠卽治裝而引道已度崤函之險式瞻秦雍之雄掃舍人之門將修府謁啟元戎之乘佇托車塵欣望所深實倍彜等

同前

某啟屬者暫違節下入奏廷中達將悃之謀雅符於上意柄臣之論盡恊於前籌奉成算以出都指歸塗而促駕屢承教問曲示眷存內惟鄙庸敢忘兢荷棠郊在望已及於提封蓮府多賢卽陪於髙議

同前

某啟保邊無狀被責爲宜忽奉詔函俾趨宸闕顧勲庸而何有矧疆埸之未寧累上奏封願畱職任至誠斯切成命莫回𨿽軺傳之載馳但心顏而自愧豈謂不忘齒記先貽教函過惇愛奬之私益重謙尊之徳此蓋某官翊隆大業稱引後生謂嘗備於屬僚每借言於公論致玆孱誤玷寵光期入覲於威顏方再陳於讓懇未遑多敍徒積厚銘

鄆州赴上謝兩府

右某啟近奉敇移知鄆州軍州事已於今月五日到任上訖淮南善地所寄已優汶上名藩被恩彌重內惟過幸誠出先容此蓋伏遇某官以道佐時以仁恕物軫其疏外曲有借憐致玆易地之行實亞陪京之近敢不心存愛利力服忠勤勉師循吏之爲庶答大鈞之造

乞致政上二相

冒榮過分得疾早衰𨿽叨鄕裏之爲州柰苦膏盲之肆便不求安退是速陰誅比瀝血以奏封願賜骸而就第愚誠已至天意未回此者伏遇某官道輔唐虞徳髙防契以萬物遂宜爲至樂以一夫不獲爲深憂幸此孤孱嘗攀雅舊敢望察其素實閔以病體謂力丐於休閒知事非於矯妄特加公論曲賜先容述眞懇於上前必垂恩可救余生於言下實賴矜全內惟犬馬之殘年曷報埏鎔之大惠

安陽集卷三十八

欽定四庫全書

安陽集卷三十九

宋韓撰書狀

大使回諸州去日逺迎

右某啟此者肅將朝命逺奉聘儀方道出於藩圻卽刺通於舎猥承隆念先枉珍題認降挹之有加固悚藏而斯在

副使

右某啟此者睦鄰修好展幣戎行顧名部以經塗辱芳函之垂問卽諧欵晤彌積欣銘

大使回天雄軍澶州二運使去日逺迎

右某此者聘結歡鄰叨奉建之命塗經會府卽申修刺之儀豈謂過沐隆慈曲頒精翰荷遜勤之良厚固欣悚以兼常

副使

右某此者叨聨使節出奉聘儀已促徵軺言由盛府豈謂俯回眷念特貽函封幸趨拜之匪遙固欣銘之舉集

使副回去日不經歷州軍逺迎

右某啟此者只奉朝綸出修鄰聘過承厚念遐枉芳題載欽衝挹之私但積悚藏之素

大使回諸州回日逺迎

右某啟此者拭玉修歡甫成於聘禮回轅卽路再歷於名藩豈謂殊私先貽妙翰仰荷遜勤之防豈勝銘悚之懷

副使

右某此者已達聘儀再由郡境修名致謁卽敍於賓儀馳使裁緘過惇於主禮仰欽勤重彌積靦銘

大使回天雄軍澶州並二運使回日逺迎

右某此者持玉幣以出疆甫成聘禮駐旌軺而就館再展賓儀豈謂過沐隆慈曲頒尊翰荷愛存之斯至固兢刻以兼懷

大使去日回滑州書

右某啟此者恭持信幣言聘殊鄰幸弭蓋於邑居徒晞風於府署敢期英念遐枉珍題犒行之禮甚丰服惠之誠益著尙遙披奉彌積傾瞻

白溝謝筵狀【以下契丹國表狀】

嵗元更歷時聘講歡展幣以行奉邦儀而載肅謁關而問推宴禮以兼優仰荷眷私彌增感抃

新城謝撫問表

只膺恩撫伏用兢榮中謝竊以獻歲更端睦鄰修好致比年之禮式謹於彛章慰行路之勤曲形於嘉問仰承渥惠增紀愚衷

燕京謝酒果狀

拭玉申歡受書將命顧都城之所歷承醴齊之載加仍兼實之珍益甚使軺之寵仰懷恩錫苐極悚藏

澶州謝湯藥表

寵賫有加感悰彌至中謝竊以聘儀爲重敢懷蒙犯之勞藥劑稱珍曲示慰安之禮仰恩輝之下曁顧行色以增和上戴慈仁彌深感服

副使

猥荷鴻私曲頒靈劑中謝伏以歡鄰講好獲參爲介之行上藥均和遽沐蠲屙之賜載欽惠貺徒積兢銘

中京謝皮褐衣物等表

只膺恩檢就賜珍裘被寵兼常撫躬增惕中謝伏念寶鄰胥協信幣交修屬冬律之方嚴眷使軺而加念式頒寒服益示至慈建玆騶之行亦均輕暖之賜欽承厚禮實感丹悰

謝館宴狀

都畿爰止方循卽墨之儀牢醴具陳亟荷宴賓之禮仰鴻私之曲被銘丹慊以良深

謝簽賜酒食狀

璧琮申聘甫及於名都肴醳均恩俄推於厚賫仰欽慈渥但激鄙悰

謝酒果狀

乘軺講好授館修儀猥荷眷仁薦推恩賜載挹醇醪之味仍均芳實之珍優禮所加悚銘斯至

謝春盤幡勝狀

緹律回春靑陽戒節鏤勝俯遵於俗尙雕盤榮錫於時珍上荷恩私至深銘刻

謝生餼狀

旌軺就館方展於聘儀牢積在廷爰丰於餼禮仰銜恩惠伏積兢銘

謝射弓筵狀

百名將幣式奉於鄰歡五善講儀恭陪於射禮仍浹示慈之宴彌欽觀徳之容上戴恩私伏增銘悚

謝餞筵狀

拭璧修歡旣講聘儀之重回轅卽路仍推宴餞之私荷恩惠之載周在感榮之兼至

回燕王狀

玉幣申歡獲將於慶禮椒蘭飲徳卽奉於英標豈謂殊私先貽妙翰載認防勤之防伏深感著之懷

副使

參奉聘儀謹修鄰好言由盛府將奉溫儀認謙禮之載加辱榮緘之見問其爲悚荷曷旣敷陳

回中京畱守狀

載將命方塵於隰之行促駕經塗載仰維垣之重敢期英念先枉珍函認謙禮之彌加固銘懷而斯在

副使

獲貳使軺嗣修時聘屆名城之甚邇沐芳翰之見臨爲禮至優感懷增厚

謝燕王請赴筵狀

受書講信方歷於名都折俎申歡過惇於厚禮仍貽芳翰曲示寵招卽諧欵奉之私但切欣銘之素

副使

參持慶幣獲屆樂都過形削牘之勤曲示犒賓之禮載欽嘉召彌極感悰

謝中京畱守請赴筵狀

適停軺馭甫憩都城俄推置醴之勤仍沐裁緘之召永言銘戢豈易述宣

副使

修聘寶鄰停驂會府遽承芳檢曲示寵招荷主禮之載丰寘感懷而增辱

謝中京畱守餞送狀

年聘成儀使旜復命都城就館重煩延接之私祖帳飛觴彌示眷勤之厚仰欽優待增極鄙悰

副使

獲馳介乘欽奉鄰歡方掲節以言還沐至郊而爲餞感藏斯至染述奚周

謝燕王餞送狀

已達聘儀再由都會荷眷勤之彌渥加宴餞以過丰其在銘懷固非勝道

副使

參修聘問回歷都畿遽修祖道之儀實厚送賓之禮其爲悚佩無假開陳

安陽集卷三十九

欽定四庫全書

安陽集卷四十

宋韓撰制詞

中書試制詔三道

邊鎭節度使加同平章事制【限二百字以上成】

門下朕奉承先猷統理四海𨿽兩階之舞惟文徳之內修而十乘之行亦元戎之外倚向匪功名自立忠義無渝負全師保勝之謀得守塞安邊之策則曷以委之扞蔽假以綏懷仗節臨戎方號軍鋒之冠承天象極宜兼鼎席之崇甄於爾勞蔽自余志用涓良日敷告廣朝具官某倜儻不羣方毅無撓蘊沈謀而必斷持勇節而甚髙練鈐決之符兵韜盡達詩書之府儒術兼優中外疊更恪勤罔懈間者顧守方之要擇制閫之行以文武兼備之才膺左右皆師之選輟於近著建以髙牙而能安輯封垂訓齊伍申令惟信均饗必丰運籌先決於帷中所賜率分於麾下無開生事之隙將成殄冦之勲偉望益隆休聲日至朕代天理物制祿勸能惟功是圖在賞奚吝是用卽軍而頒命加寵以旌賢俾參三事之聨實聳萬夫之觀於戱將相之任爲臣極榮疆鄙之權所寄良重吾恩甚渥汝報可知無煩訓辭惟自朂厲

中書舍人除禦史丞制【限一百五十字以上成】

勑南臺風憲之重中執大夫之亞彈治非法表儀羣官必取嚴明自修方重不撓者以稱其任我甄髦彥僉實宜之具官某文雄學優材敏行潔深明當世之務兼蘊幹時之謀而自砥節仕塗奮庸朝路處議必當居官可稱委之使煩盤根以別乎利器察其守道白璧無求於厚瑕向者擢於近署進處西曹專典命書且觀才業而能發揮溫雅之號演明深厚之辭朝采益光吾訓增重矧以編摩之暇間陳忠鯁之言誠存告猷事亦惇體宜繇四禁之任往司三獨之權爾其振緝紀綱張大職業守正則補於予治持祿則癏於爾官務求厥中毋忝休命

誡勵風俗浮薄詔【限二百字以上成】

夫革文變薄者興治之大砥名礪行者爲士之常故淸淨則化行端慤而名顯康世導俗率繇斯舉朕保宥黎獻輯寧區域納上穹之祐衣前人之言以周文之小心漢光之柔道惟兢惟業勤覽萬機曷嘗不惇本體元廢奢長儉推行忠厚之教惇任亷良之人蓋將欲抑浮僞之風崇禮讓之訓嘉與宇內同臻是塗然而人性易流俗尙難一久安涵養之惠寖啟澆漓之源多行險以期榮作擇利而安巳人或有善蔽之而不言官或任權靡然而爭附婦姑求勝朋比相髙苟玆之弗悛實有邦之甚蠧是用特申明諭徧飭多方各宜履道求中飭躬希古防沽譽以干進思首公而盡規官之修則上必聞效之實則名自至朝有祿位本觀賢才儻行已以毋邪在旌能而孰吝告於中外當體餘言

王堯臣除翰林學士制

勑王者發號裁訓所以風四方而熈眾務也故前代贊辭視艸𨿽以名臣掌之而其任未著唐以文治始盛禁林之選我朝因舊建職恩禮差峻須才而召儒者榮之以爾具官王堯臣衝履夷懷淸猷敏行言必可復而有端士之目動率由禮而有古人之風向者旌其藝文升冠多士更集郡條之最久陪詞館之遊使以煩而益精語其進則無競而自迹其材美擢典命書敷余制以甚明稽作者而奚愧覆刑讞則輕重皆當提京局則綱領畢修稔於歲勞休厥朝論宜繇西省之袐進預北門之直爾其蹈賢哲之範思職業之舉出令之始務切於事機備對之間勿忘於毗正毋以文翰專爲汝能往服茂恩以永來譽

郭稹除刑部員外郎制

勑具官郭稹中臺憲曹掌天下刑讞分置郎屬計決眾務今𨿽外領他局然職望尢峻非奏課之美者未嘗輕授以爾操尙中立資性外和早冨藝文實冠鄕選逮優中辭等隨牒更仕奉已以亷著居官以干聞治成均之業而善誘後來讐麗正之書而多得前誤出貳郡條之寄入參邦計之煩風力愈修盤錯盡解適稽官簿當質歲成進陪司冦之聨尙贊理財之任祗若余命懋哉爾勤

魏昭昞除防禦使制

勑國家嚴武備治軍行參設使名式遏於外所以踵唐舊而奬材臣也以爾具官魏昭昞柔謹自將和願有守早緣戚體之愛升預禁墀之聨煩局所更勞簿可錄向嘉宣納之美擢司擯贊之職貳馬政以有蕃閱兵符而無濫遽形囊奉願假郡麾典輔藩之雄且稽於善教申先賞之勸宜責於後勤往佩朝恩毋隳世伐

王克基除東上閤門使制

勑漢制謁者有僕射以統其屬今二閤置使通領擯贊之職若功次爲久則序而升之以爾某官王克基性順而和行亷而固早繇勲戚之績寢服軒墀之列凢任於事率能其稱曁銓武材益信官最錄其勤舊優以褒遷宜升左闥之崇更示橫班之寵勉修而效以對朕恩

龍昌期等授試國子四門助教制

勑益州進士龍昌期等夫舉髙節顯儒行使聞者知善必期報驩然有向道之心國之良教也以爾等學以爲已名不求達或治業有本而盡經府之奧或誨人甚廣而爲州塾所稱白首無違環堵自樂屬使軺之去復迹鄕譽以來聞宜惇逺俗之風偕綴上庠之籍服余甄命以克其終

夏隨除觀察使制

勑古之君天下者以幅員之廣慮耳目之所未究也故分道遣使舉吏之臧否民之病利而達於上有唐亷察之選蓋其任也今職廢爲官名品逾重非簡時傑賞舊勞則罔或命焉以爾具官夏隨噐懷沈敏行實端方早圖世勲階籍禁列朕肇開儲邸擇相賔儀逮於纂承亟用甄擢而能勤劬自謹謙畏不矜精力一心局事毋曠掌武選則銓藻有敍統邊戍則綏禦得宜間以親嫌歸奉朝請方試才而思用爰先賞以勸功俾正觀風之名往蒞作藩之寄噫寵則其悔必速修政則厥庸乃丰善宣教條用服予訓

李端願除西上閣門使制

勑典禁閽之籍辧廷謁之儀寵建使名實甄材彥以爾具官李端願操尙衝約業履淳篤襲世資而動守禮法居戚苑而行同寒素勤辦乃事孝聞於家會以歲勞宜有恩進爰崇宮闥之秩兼厚沁園之親訓緝兵團仍玆舊職爾其以已能思效以忠訓自修則百辟四方知朕不私於賞也

吳有鄰除駕部員外郎制

勑具官吳有鄰國家推公以馭羣吏責實而張課法惟後勤已效則前過可忘以爾早擢儒科久參朝序寖階郎省出領郡符自抵憲條得原慶典降居筦防之任用推抆拭之恩省躬甚明祗局無懈念歲勞之克著稽賞格以當遷進升司僕之曹且示懋官之訓體予甄錄更務檢修

王果除諸司使制

勑具官王果以經藝之長升於仕版以法令之允寘彼朝綏方任幹明之才式推奇正之學遂移閨籍更服禁聨俾司邊壘之雄善撫兵屯之肅載稽勞簿優進寵階宜欽增秩之恩勉著安民之效

江中立除袐書丞制

勑具官江中立國家用人之法必稽吏考之善否而升黜之苟最有可稱則賞亦宜信以爾業文中第累勤蒞官向參史觀之聨逺賦縣同之政屬周歲閏當較治能卽遷本丞實寘通序宜思恪謹以副寵甄

髙繼隆除諸司使制

勑具官髙繼隆早服禁聨勤修吏最薦委典戎之任備觀經武之能西垂制衝鈴策爲重冝正使名之授往提師律之嚴勉效爾爲勿孤余奬

韓鑑除祥符縣主簿制

勑具官韓鑑早繇防補方限選條屬乃家嚴膺吾使任顧蜀道之逺且有庇宗之祈惟赤邑之雄願承勾簿之乏宜旌寵寄俾漸仕階

穆思齊除大理寺丞制

勑具官穆思齊曉城旦之書而升仕階宰縣同之政而集官最薦章交上參應恩格廷尉之屬丞選甚淸用疇爾勞其報余賞

陳道古除大理寺丞制

勑具官陳道古早修門法來服仕階備丞率於卿聨幹財煩於京務職勞甚著課格當遷理官司平選屬爲謹往防恩賞勤紹世風

柯慶文除著作佐郎制

具官柯慶文早決儁科薦居官次逺從州辟勤著吏能屢閱薦章來稱美課約史有貳於仕尢淸信吾賞條旌爾成效

燕褒除太理評事制

勑具官燕褒以爾早緣防格參服仕塗預禮蕝之員最成來上陪卿棘之議恩陟宜優往踐榮階更圖爾效

李迪曾祖在欽贈太師制

勑王者躬郊廟之祀答神靈之休美莫敢專以明尊上之義孝而能饗蓋達奉先之誠因是廣恩庶能知教矧惟丞弼之舊方均左右之勞用舉徽章賁於曾世具官李迪曾祖贈太師在欽衝懷弗競潛徳甚髙天爵之修遂忘於君仕家善之積爰啟於孫謀是生忠實之臣薦正鈞衡之位向辭臺路往殿國藩宜孚渙號之文特霈寵親之澤維師命秩飾壤推榮英魄想存尙克歆荷

曾祖母潘氏追封魯國太夫人制

勑廼者寶元冬仲景至協辰有事防壇昭答靈貺均慶方夏漏澤泉壤所以勸臣勞而惇孝治也具官李某曾祖母潘氏壼儀咸備家範早修謹婦道以可宗監女圖而毋越善祥有報良嗣聿興爲時正人作朕賢弼適優賢於邦翰屬展宷於陽郊增崇曲阜之封姑慰幽塗之魄

祖令珣贈中書令制

勑朕嚴禮紫壇祗祼淸廟精意以感故瑞福永況慶澤所被故幽明必通矧公臺亮直之臣寵藩翰撫綏之寄宜褒祖徳載厚恩章具官李某祖贈太師令珣志行醇深襟懷信實早升仕版進服朝聨當藝祖之開基指僭邦而伐罪屢陳奇策簡在聖心計府商功邦財增羨郡條賦政民瘼必蠲彌嘉異等之勞將圖不次之用位未充量遽嘆於云亡善及子孫果彰於有後薦登爰立之任方倚於宣之良肆類克成顯親有典式正鳯池之拜庶光馬鬛之封魂兮有知欽此優命

祖母白氏追封【闕】國太夫人制

勑郊報之重陟配有嚴朝渙所均上下咸曁推是及先之寵存乎勸後之經具官李某祖母白氏徳稟柔明性惇淑茂嬪於令族綽有懿風惟慈徳之流光祐孝孫而興緒入爲良輔謀必盡忠出殿大邦惠深及物祀儀方舉慶典惟行宜旌祖妣之賢載易國封之大魂而不昧服我恩休

祈福道塲白文

伏以花雨稱祥適丁於令節貝文演妙防奉於眞詮爰擇淨居式延開士贊佛乘之利益助宸歷之鴻長伏惟尊號皇帝陛下仁惠宅中睿明臨下謹天經而惇治設神理以寧人象寛刑協敷於邦教斵雕興儉丕變於民風屬端月之肇興願緜區之咸乂羣靈俱泰庶務交修思與黎氓同均瑞福啟法延於紺宇來寶施於丹闈集此勝因仰資盛旦皇帝伏願聖猷永茂皇緒寖昌慧日破昏遐膺於煦育慈云防物畢遂於蕃滋凢居普率之間共洽熈平之化

祈福道場功徳防文

伏以金繩辟宇式見於莊嚴貝葉披文爰資於勝利屬聖神之撫運顧景序之方春庶職熈康萬靈和樂順玆佳節防禮眞乘修淨供以惟嚴輯善因而彌衍伏望覺慈廣覆慧力周施錫無疆之休增延於睿歷演甚盛之福普及於蒸民凢在幅員永符歸向

安陽集卷四十

欽定四庫全書

安陽集卷四十一

宋韓撰冊文

仁宗皇帝哀冊文

維嘉祐八年嵗次癸夘三月癸夘朔二十九日辛未仁宗神文聖武明孝皇帝崩於福寧殿旋殯於殿之西階粵十月戊辰朔六日癸酉遷坐於永昭陵禮也龍馭賔天珠襦畱殯萬方之軌同臻七月之期玆近法仗已嚴靈輴未進風雲慘郁以生悲臣妾涕號而思殉孝子嗣皇帝臣某接統承堯念親晞舜徘徊象物驚禁從以如存摧慕僊遊致哀誠必盡繄臨奠以長辭蓋終天之永恨乃命弼臣以文傳信其詞曰

惟宋受命與天無疆藝祖以武底寧四方神宗以文萬邦一王眞廟紹隆赫然其光逮夫仁宗益熾而昌厥生之初上帝惟祜天日之表振古未覩色出圭章步嚴龍虎其俾眞人來綏下土元良之建匕鬯是主寢門之問惕若文武嗣訓之循纂承丕緒左右獻後以防自處大運歸幹獨化陶甄進良黜姦始章聖權其仁如天其度如淵其仁伊何得之自然艸秀而茁虫飛而翾尙不忍傷況吾民焉惠澤之霈滂洋幅貟物無不滋四十二年猗如天化工則全其度伊何汪然莫際巨細必容黙分誠僞臣在言職不知諱忌時肆詆訐眾嫉狂易聖心怡然曰此忠義是也吾從過焉何戾猗如淵是能致治明謹庶獄極於哀矜惟法所在未嘗妄刑郡邑之吏責之詳平一失入罪無階顯榮尊爲天子以儉爲貴崇尙淸虛屛斥紛麗向緣不懌輔臣入視殿幄肅然茵衾故敝率用繒素了無文綺眾目驚嗟上曰何喟吾之受用素止如是此民膏血烏敢妄費恭事天地孝承祖宗九見圓丘再只合宮大祫於廟親籍於東服噐精備粢盛潔丰小次不禦秉圭顒顒何必戶暁民胥偃風取士之路務在至公十二臨軒防之必躬雋髦盡得巖穴幾空有將有相曰功曰庸眇視三代吾其比崇北胡之彊西夏之猘時欲跳梁恣其貪嗜吾以威懷折其凶鋭兩堦揺尾從我覊餌百蠻梯航琛賮日至禮樂具修干戈不試夫惟立嗣天下之基前世令王或牽以私事不前定殯於亂危我出獨斷挺然不疑求賢於宗惟聖是知神器之重其傳有歸廟社以安生靈以嬉迹其大公堯舜之爲昔在人上必有偏好或樂馳逐或喜徵討或務宴遊或専營造或邇聲色或泥丹竈棋奕之工擊拂之妙有一於此下從而效噫吾仁宗澹無所樂曰吾好者在勤政道日必旰昃惟先之紹閒時弄翰或或艸堊帚之揮千奇萬巧去冬之暮淸燕之閒再辟天閣詔呼從官親作飛白侍臣縱觀心合造化生成筆端書幅逾百大均寵頒退坐羣玉行觴盡歡嗚呼哀哉賜墨尙濕宸章未刋植璧斯防遽有金縢之禱綴衣遂徹俄承玉几之言嗚呼哀哉大變之來天傾地裂四海之慟風號雨血兆民震駭其無生百辟寃呼而僅絕乘雲之遊兮汗漫而自髙持之慕兮僵僕而徒切因疑前防之非常似與羣臣之敍訣嗚呼哀哉律云凜諏辰恊元嚴蜃路以方駕視羽幢兮始前池竹揺雉車旗飾鸞背朱雀之通逵指靑龍之吉山關路長兮去復去宮車晚兮還不還痛徹六宮兮莫如逝淚灑重瞳兮胡可攀嗚呼哀哉寒日晝昬愁陰夜積捲晴霓於丹旐蕩霜波於素帟哀笳咽六州之奏增淒駿嶽前瞻萬嵗之聲何大隧一扃幽堂永寂人間之恨空長帝所之歡豈極嗚呼哀哉秦漢而下禦邦子民敻越三紀才聞數君其間治亂以相駮否亨之不醇如仁宗享國之久而始終太平兮彼安敢望吾之淸塵生而無窮者厚載健而不息者髙旻惟至仁盛徳與髙厚之俱兮萬世巍然而不泯嗚呼哀哉

英宗皇帝尊號冊文

維治平四年嵗次丁未正月一日庚戌攝太尉具官臣韓某與內外文武百寮諸軍將校藩衛牧伯郡縣長吏藩夷酋長緇黃耆艾等再拜稽首上言臣等聞天道育萬物而不責其報然飛走之微必時而有薦者以知其本也君徳被萬防而不有其名然臣辟之眾必崇而有號者以獻其誠也故報𨿽不責薦而知其本者天必享名𨿽不有號而獻其誠者君不違是以上下之情通而古今不能以易也恭惟皇帝陛下自然之性得堯之仁不聞而式紹文之聖緫百行而無不備探六藝而無不達粵在宗邸徳充而晦令聞莫遏四海繋心譬夫大明將升光气前發萬目瞻望不可韜戢及乎膺受聖托纂隆皇緒信黙三祀動謹先法奉養長樂孝惟克諧內嚴宮闈而細大必修外正紀綱而頽墜皆舉攬威柄以歸巳斡神化而獨運下曁鰥寡悉安其生至於昆蚑莫不被澤其九族之睦也俾先乎知道其百揆之敍也本精乎任人若夫延見邇臣咨訪不倦有虞之好問也抑損浮費用度日約大禹之克儉也緝熈光明而徳行以顯周成之保邦也綜名實而賞罰必信漢宣之圖治也並防眾美嗣興太平故自舟車所通日月所照皆奉順聲教無敢弗防固足以恢四聖之閎休極百王之盛節者矣廼者肇禋吉上始見淸廟祭而受福慶將逮下下之報上安可無述臣等所以合中外之志叩閽屢瀆請上丕稱以形容於萬一而陛下持易之謙執道之契徳貫二儀而不自滿功偕八世而無所矜衝然弗居可詔不下自是輿情郁悒更相責誚以謂睿聖之烈赫赫如此而不能發揚而增大之是不若飛走知本之著也今三朝之吉萬玉來防重譯有貢八音在廷臣等幸於此時冀畢前懇封奏五上莫匪傾竭陛下猶惇諭數四不得已而兪之夫道濟羣生而不言所利體幹也躬享大命而若固有之膺歷也化成天下而輝光日新文也守在四夷而兵革不試武也日用而百姓不知聖也親寧而萬國以歡孝也臣等不勝大願謹奉玉冊玉寶上尊號曰體幹膺歷文武聖孝皇帝伏惟陛下無前之迹本忘其名狥眾之欲勉而是承斯亦踵祖宗之舊而慰乎夷夏之情惟持其盈以守其成壽考萬年以守以榮臣某等誠歡誠忭頓首頓首謹言

英宗皇帝哀冊文

維治平四年嵗次丁未正月庚戌朔八日丁已英宗憲文肅武宣孝皇帝崩於福慶殿旋殯於殿之西階粵八月丁未朔八日甲寅遷坐於永厚陵禮也歷在而帝鼎成則仙四海驚摧兮猶考妣之防也羣臣號慕兮有衣冠之葬焉哀仗初肅靈輴卽前孝子嗣皇帝永念罔極痛深所天覩象物兮如在挽宮車兮莫旋一奠之訣兮旣已悲霄壤之隔萬古之信兮又將假文字之傳乃命臣某繼之以言其詞曰

惟宋之興祀逾百年聖聖相授前羲後軒於穆英宗其承赫然嗣世惟五應期則千厥初在藩潛徳固異惟善吾樂惟學吾嗜朝夕詩書寤寐仁義顓心聖賢舉跬孝悌官之否臧民之病利必詢而得不在康濟明哉仁廟知子其至推堯之心乃命主器曰非所當駭然懇避惇廹逾年始辭邸第髙世之行實出文帝旣紹統業以濟以勤欲泰天下儉吾一身衣必屢浣食皆屏珍府有餘積賜無橫緡損約邦用深虞害民比戶而化咸歸至淳壼內之制有妃有嬪位號之等其詳可聞吾悉不備蕭然禁宸侍左右者故宮幾人爲治之本先乎睦親不愛苑圃眾居以均大興學校羣心自馴首善之勸於何不臻荷天之休所報惟慤承先之祐其事彌恪始見郊廟陰慝前作霖霪累旬朝位皆愕謂宜攺爲言者交錯聖心益堅夙夜祗若及期而祀景气澄擴至誠之應老稚歌樂庶政思乂萬機必躬一令之細惟審而後下一言之善則沛然是從覽四方之奏率至於夜艾訪前殿之對動逾於日中恊虞舜聰明之聖盡漢宣綜核之公好文之盛前無比崇籍兵之廣寓之在農旣恢隆於素教又振宣於武功於是西之悍羌北之彊貊威徳所加望風奪魄陰繕戎備斂藏貪螫奔走間者伺吾防畫惟固結於盟誓幸保全於沙磧若使天錫洪休壽鐘遐歷則累世之敝不數期而盡更二虜之驕有一朝而掃迹柰何嵗俯經於再閏年未偕於不惑帝鄕甚邈遽樂白雲之遊路寢斯嚴忽預彤裳之冊得非嗣聖當發興符有開啟閎規於厥後俾大治於將來太平之功旣遺巳而不有億兆之眾徒訴天而盡哀嗚呼哀哉違豫之來憂民不替蠲賦卹災寛刑霈惠親揮宸筆以定儲位明聖知之在先俾羣情之大慰謂勿藥兮宜瘳何與齡之終戾嗚呼哀哉太筮諏吉蕭辰正秋下廣內以將旦卽大升而弗畱臣庶攀慟風雲慘愁背紫臺之業業颺丹旐之悠悠萬乘銜悲睇斜暉之莫返六宮灑泣雜暮雨之難收嗚呼哀哉滎圃宵嚴汜闗朝啟登嶺道之縈回瞰鞏郊而迆邐池魚輕躍於帷薤露淒流於心耳气暝緱山陰凝洛水方開萬嵗之阡已湊諸侯之軌姬嬙素寡何須銅雀之爲珠玉弗藏詎有金鳬之侈嗚呼哀哉防聖臨右永昭峙旁侍仙遊之縹緲之帝所以軒翔名素在於眞籙迹空畱於壽堂百年之間自比軒臺之畏肅九疑之下幾瞻耘鳥之飛揚徳固不朽慶方大昌惟英主之號自我而獨得兮宜與天而共長嗚呼哀哉

安陽集卷四十一

欽定四庫全書

安陽集卷四十二

宋韓撰祭文

代開封知府諸廟謝雨文

維某年某月某朔某日具官某謹以淸酌庶羞之奠致祭於某神粵自涼秋以來嘉澍未洽惟宸衷之在念顧穡事以爲虞式是靈祠奠玆神壤奉吉蠲而致禱冀聰直以垂休而神上符宵旰之懷下慰編齊之望防風期於少女驅云族於太山曾未崇朝遽均和澤壤父輟耕而相賀祠官霑服以言旋濟旱嵗以作霖畢蘇民瘵兆丰年而爲瑞協助聖猷爰被詔於發中俾涓辰而報貺用陳馨薦祗答蕃釐諒精意之攸歆固嘉應之斯在尙饗

揚州祭聖母祠祈雨文

維慶曆六年嵗次丙戌某月某朔某日具官某謹以淸酌之奠昭告於聖母之靈某聞之於詩曰旱旣太甚靡神不宗則知古人閔之際不愛牲幣凡神能福於民而於民之所奉者皆得索而祭焉今歳夏季以來境內不穡人狼顧以田爲憂長民者亦嘗設壇禱龍欵祠求神齋恪之誠不爲不至近方靈應有答而民望未厭是用陳玆薄薦乞靈於神神其體斯民所奉之心示神能福之之意廣敷陰施惠此一方使時澤沛然年谷大獲則民知神徳不謂無靈尙饗

諸廟祭文

維慶曆六年歳次丙戌某月某朔某日具官某謹以淸酌庶羞之奠敢致祭於某神古有八蠟之祭以記四方若其方年不順成則蠟祭不通豈特使民謹於用財抑亦明神不苟受其報也今歳境內大旱民心顒顒有望於神而田禾卒不救守臣不敢循爲蠟之義而廢神之祀是用舉舊典申薄薦神其歆此蠲潔無使來歳復失民望而重爲愧尙饗

北嶽祈文

維皇祐元年歳次巳丑六月壬戌朔十四日乙亥具官某謹遣屯田員外郎通判軍州事防開以淸酌之奠敢昭告於北嶽安天元聖帝惟神享有常嶽視帝而祀故距河而北凡民有水旱疫癘之災則歸心於神謂神主於我必轉災而福之某幸爲州於廟祠之下毎旦開日則思有以濟於民報於君以不愧於神𨿽然不敢獨私一郡而邀神之福竊惟國家視天下以河朔爲根本去歳水爲大沴民大半以饑死天子宵興旰食哀而卹之賴蠶事旣登麥秋有成捐瘠之民粗有生意而涉夏不雨旱气日甚民心嗷嗷以谷爲虞天子聞之不得不重貽北顧之憂某是敢以北民所歸之心且道天子仁聖慈愛之徳弗私所治而告防於神神其振激威靈指呵雷電霈乎嘉澤潤我民疇使兩河間普洽西成之望則神上以寛九重之焦勞下以副萬民之歸饗巍巍廟食與昊天齊其稱謂宜哉尙饗

北嶽祈文

維皇祐二年歳次庚寅三月戊子朔五日壬辰具官某謹以淸酌之奠敢昭告於北嶽安天元聖帝某聞天之爲道也惟民善惡而禍福之然推其仁於福則所任者多於禍則有所不忍焉神之爲靈也能謹其所以禍福而協天之仁者也比歳以來河朔之民罹大饑饉幸而全者無防某爲治祠下行二期矣夙夜只栗不敢慢其政以干神禍毎春夏之交水旱萌沴穡人駭憂必請救於神而神應之夫豈守臣一冥禱而能感於神哉誠蚩蚩之民無大罪惡天與神哀其窮不忍終其禍而致然也今歳方春而羣陰用事霾風晝昬陽气迫而未宣雨意兆而復收農力於田惟歳是虞豈天與神仁於任福而不忍禍之之意邪神其驅叱癘妖奮示威徳霈然施澤俾遂有年則民知神休孰不思報尙饗

北嶽祈雪文

維皇祐二年歳次庚寅十二月某朔某日具官某謹以淸酌之奠敢昭告於北嶽安天元聖帝大河之北比歳不登神知之矣今又入冬以來雪不時降果數之然耶則否泰宜有以相返政之致耶則蚩蚩之民何罪此人之所以疑天與神不預人事者正謂是也惟神作鎭於北助天成也宜發天之徳示神之明早霈時澤慰民望而銷沴萌以釋人之所疑誠大惠也不然北道之民全其生者無幾矣天晝夜而不息胡爲哉神之祀孰供乎尙饗

北嶽謝雪文

維某年某月某朔某日具官某謹以淸酌庶羞之奠致祭於北嶽安天元聖帝近以冬候將終時雪不降重困之民比屋愁嘆守臣慙政之缺察民無罪輙遣屬吏走祠下合眾心之所憂上訴於神神惻然憐之翌日降雪闔境之內無不允洽愁嘆之民以抃以舞夫神之化冥冥然民固有疑之者及其應之昭也則靡然歸之無疑矣況尢影響之速乎宜其望而祀廟而食有國尊奉與天無窮謹擇良日具牲醪以修報惟神始憐之終成之尙饗

北嶽謝雨文

維皇祐三年歳次辛夘三月某朔某日具官某謹以淸酌庶羞之奠致祭於北嶽安天元聖帝某覧載籍見堯湯水旱之事而說者多歸之天數以爲雩禜之禮蓋有國家者狥民志而安下情其實不可求也乃有一守令自暴一禦史決獄而能上動天意應時注則於二者之說不能無惑焉今則判然無惑矣某自承詔來定防河朔歳災比年雨不時降爲民之守察民之窮而無所訴也則必走僚屬乞靈於嶽祠之下或三日至五日神應響答甘澤大洽故北道歉殣而定獨小康神貺多矣今歳自正月至三月不雨民復震駭顧蚩蚩者無告獨神之有以訴也於是載加精禱幸紓民患旣而云容聚散連日晝陰至七日雷電始發一雨告足則知至誠者必能感神而神必能爲民之福也又何惑焉謹擇日具牢酒以爲報惟神防佑終賜有年尙饗

北嶽祈雪文

維某年某月某朔某日具官某謹以淸酌之奠敢昭告於北嶽安天元聖帝某聞四方之民水旱丰穰皆系守政之善否某常信是說至定而後知不獨系於政乃有嶽鎭之神陰主一方能驅斥災沴而降民之福某非才守定行五歳矣政之不善宜有以動天變而及斯民何乃北道比嵗大災而定獨小康得非守政𨿽不善而神能佑民而福之乎昭昭矣今歳農疇大穰比戶嬉樂而時雪過期未有嘉應此守臣所以思政而自懼神所以愛民而施福之時也神其宣揚威靈振激和气使盈尺之瑞早慰民望則民心歸向不在他祠尙饗

北嶽謝雪文

維皇祐三年歳次辛夘十二月戊寅朔二十六日癸夘具官某謹以淸酌庶羞之奠致祭於北嶽安天元聖帝近以時雪稍愆未充歳望咎政之失惟民是虞亟禱於神尙期鑑佑果防靈答若響應聲𨿽農畝尙兾霑霈而民心大巳開釋謹遣大理寺丞簽署節度判官防公事夏倚躬致菲薄以修報禮惟神念此一方素垂防防更施惠澤以永神休尙饗

北嶽再祈雪文

維某年某月某朔某日具官某謹以淸酌之奠敢昭告於北嶽安天元聖帝近以入冬以來時雪未洽累遣掾屬乞靈於神亦旣逾旬尙稽報佑豈守臣愛民之心未至而事神之意弗防乎夙夜究思防克自處今請通判軍州事閻某躬致前懇禱於祠下惟神察誠之勤慰民之望早垂嘉應以兆丰年尙饗

太原諸廟祈雨文

維皇祐五年歳次癸巳閏七月戊辰朔某日具官某謹遣某官以淸酌之奠致禱於某神某聞天道之主於仁不則人何以保其生神之道亦主於仁不則人何以通其誠嗚呼天與神之道皆主於仁矣何一方霜旱之後旣俾其田大茂垂及有年而反枯槁之蝥蠈之使民終日哀祈叫呼兾一施其仁寂然莫應邪某治並始數月𨿽然爲政一日不合於民宜爲天气之病顧民是何罪哉是用齋戒省咎將民意以有告於神惟神助天化育功在祀典哀民之誠迫切如是亟驅風雲沛然下雨掃滌癘气銷弭虫孽則千里之內神一施其仁而瘁死之苗起爲丰穎咨嗟之嘆轉爲歡謡民歸神之心何如哉尙饗

諸廟謝雨文

維皇祐五年歳次癸巳某月某朔某日具官某謹以淸酌庶羞之奠致祭於某神近以秋稼甫成旱蝗萌孽吏民駭議惟神是歸守臣齋誠亟禱祠下朝奠未縮暮澍巳洽靈應之速實猶影響合境之內鼓舞歡呼知神之仁益用欽向謹擇良日具馨薦以修報禮惟神冥佑玆土功徳至大亦旣拯民之將殞則當俾歳之大獲守臣何答惟是忠信尙饗

防山祈雪文

維皇祐五年歳次癸巳十二月丙申朔二十一日丙辰具官某謹以淸酌庶羞之奠敢昭告於防山之神某聞前代良守長以其部旱暵之爲沴也必求境內有聞之神祈禱之而與神約過期不雨則舉祠燔之雨則葺之某謂不必然今環晉之境數千里之廣歳將窮而未雪守臣同民之憂徧禱羣祠逾月弗應聞防山晉望也古有祠俯瞰靈淵自唐以來崇奉祈報民實防福今隳圯垂盡而故址巍然夫祠𨿽不存山川之神豈嘗亡耶謹遣某官卽壊祠具肴酒以告夫將巳意以達於神神祠之壞而必完之皆守臣之職也答之與否不敢慢神而廢職然神能奮起潛徳亟沛惠澤以警一方久不信之民則宜逺邇歸向易怠爲恭神之威尊與山巍峩不然且懼祠𨿽完而復廢也神聴之乎尙饗

諸廟祈雨文

維皇祐六年歳次甲午正月丙寅朔二十七日壬辰具官某謹遣某官以淸酌庶羞之奠有禱於某神去歳歷秋冬逮今雨雪不時降細民駭嗟以田爲憂者實半天下天子惕然引咎齋戒祈禱無所不至而卒未大應今復時疫暴作民中其疾者十有八九𨿽星分所次流災有常而天子慈仁愛民夙夜焦勞守土之臣皆奉命修職不敢有苛刻之政上病天气天忍極肆其酷冥然而不顧哉天道髙逺區區艸芥之誠固不足以達賴吾境有靈徳之神開發天意轉禍爲福灑甘澤以沃枯壤鼓和气而驅癘妖使農及耕耘民安裏閈上紓天子旰食之慮下俾守土之臣省過勤政自新不怠則天施未暢繄神而啟迪之宜民不怨天而信於神神之功茂矣尙饗

祭告四代祖鼓城府君文

維嘉祐五年歳次庚子某月某朔某日四代孫具官某謹遣男忠彥以淸酌庶羞之奠致祭於髙祖鼓城府君髙祖母夫人張氏之靈琦閱家集見眞定主簿張度所撰府君墓銘知天福二年中與夫人同葬於趙州贊皇縣東太平鄕之北馬村當五代之亂天下兵革子孫於歳時展祀蓋不能及逮今百有餘載遂失訪辧自效官以來志求所在而患不得鄕邑老舊之人以詢究之今防贊皇人前普州司理鄭嗣宗行服北歸見過私第問所謂北馬村者乃云所居之地也遂以誠托之未幾嗣宗復至且言是村有韓評事墓在焉請使家人親驗某竊念年祀旣逺若不一視銘志則恐後之子孫與鄕邑逺近之人尙有疑者故遣男忠彥擇日以告暫開墳隧拂拭志石使眾目視之釋然必信然後增益封樹以時致享子孫承之崇奉無窮惟靈鑑此至誠歆此薄薦毋以輕有犯瀆而賜大咎孝孫之幸也尙饗

祭告四代祖塋土地文

維嘉祐五年歳次庚子某月某朔某日具官某謹遣男忠彥以淸酌之奠昭告於贊皇縣太平鄕北馬村土地之神髙祖鼓城府君之亡實葬玆土子孫遭五代之亂罔克崇葺各走官路久失訪尋今按文驗之乃得其所然年祀緬邈人不無疑固當開隧視銘以取眾信惟神聰直之稟福善而誅惡者也夫有人孝於其親不以百年之逺力思封樹灑掃以勤時享神宜祐而助之使如素志不當以輕犯土地而降咎殃則神可謂聰直之全禍福不私者矣尙饗

祭告五代祖庶子文

維嘉祐八年歳次癸卯三月某朔某日五代孫具官某謹遣男忠彥以淸酌庶羞之奠致祭於五代祖庶子之靈惟靈歷唐顯官興起韓氏終葬博陸家牒具存某自從官以來深惟祖先塋域之重𨿽勤推訪未能辧識數年前始得四代祖鼓城府君之塋於趙州之贊皇至於開隧觀銘眾始大信旣以崇葺則益念庶子博陸所葬之地不當無迹防故吏國子博士劉覲通判永寧之任來別遂托尋究未幾得覲書以從侄弁所得二處士埋銘墨本來示閱所敍三代則皆庶子之弟也且言處士墳旁巍然而髙艸樹防翳者疑是庶子之塋也大用感慰故使忠彥不逺千里躬修菲薄之薦而請一視志文不獨取信於眾人亦俾裔孫歳歳展祀無有疑惑惟靈鑑此誠懇勿以一時幹動神宅而賜大戾尙饗

祭告五代叔祖二處士文

維嘉祐八年歳次癸卯某月某朔某日五代孫具官某謹遣男忠彥以淸酌庶羞之奠致祭於五代叔祖處士五代叔祖母夫人之靈某嘗閱家諜知五代祖而上實葬博野年祀殊邈𨿽勤於推訪大懼不知所在比得從侄弁錄二志銘來告且言向葺壊墳之所得也詳所敍三代則二處士乃某五代祖庶子之親弟也不勝驚嘆慰喜之情故使忠彥擇良日具薄薦完補頽缺再嚴封樹仍飭子孫歳享祀傳於無窮惟靈歆而監之以重福於來裔尙饗

祭告永寜軍先塋土地文

維某年某月某朔某日具官某謹以淸酌之奠敢昭告於土地之神某聞山川土地神實主之無名而犯降殃可也某之五代祖庶子歷唐美官終葬於博野縣之北原𨿽距今幾二百年矣比始知其所在若非一視銘志則裔孫之祀孰不疑而人孰取信哉故遣男忠彥擇日開隧以告於神非無名而犯也惟神稟徳聰直故宜助成孝心俾求之不謬某決知乎神不降殃而降福也尙饗

葬安國夫人祭告祖塋文

維嘉祐七年歳次壬寅九月乙巳朔二十三日丁卯孝孫具官某謹以淸酌庶羞之奠敢昭告於曽祖令公曽祖母太夫人烈祖令公祖母太夫人之靈某以新婦安國夫人崔氏之亡取仲冬之二十九日歸葬於相之安陽縣丰安村祖塋西先所得之吉地啟壤之際潔誠以告伏望英靈昭鑑陰爲佑助自始興作訖於成役咸得安固永作神居惟子惟孫傳祀無巳尙饗

葬安國夫人祭告先塋文

維某年某月某朔某日第六子具官某謹以淸酌庶羞之奠敢昭告於先考令公先妣太夫人之靈某以新婦安國夫人崔氏之亡考經謀葬得百日承凶爲吉遂舉侄殿中丞公彥而下諸喪咸歸葬於相之故里公彥則開舊壙而納焉侄孫試祕書省校書郎確而下則於大塋之東別爲一域以安之啟壤之始潔誠以告伏望英靈昭鑑陰爲福助宅兆獲安子孫世祀尙饗

安陽集卷四十二

欽定四庫全書

安陽集卷四十三

宋韓撰祭文

祭龍圖尹公師魯文

維慶曆七年某月某朔某日具官某謹以淸酌庶羞之奠致祭於故龍圖舍人尹君師魯之靈嗚呼師魯惟君之生天與英奇如鑑之明無隠不窺如材之美無用不宜仁義之勇過於虎羆疑昧之決審乎蓍首倡古文三代是追學者翕從聖道乃夷名重天下無人不知知之深者非余而誰伊昔夏人擾於西垂余忝兵任君實同之周旋塞上余往君隨晝籌夜畫忍睡忍饑星霜矢石勞苦艱凢四五年心憊形羸退而視君志不少衰上嘉君勤進督渭師懷敏之後破壞創痍君能盡力補綴撐持曰兵曰民以治以綏如得父母眾心熙熙保邊務實恥於妄爲不合小人乃啟禍基易慶晉潞奔命何疲輸忠抗論伺者乘危君前在渭屬防秋時以公廨緡貸其偏禆俾償宿負免干典彛月取其俸送官勿虧且責效命投死無疑職此抵罪竄斥流離眾謂之寃君甘如飴自隨徙均帝方念玆柰何窮山感疾無醫君決不起指鄧而馳範公大賢來托孤遺謂無怛化言色怡怡忽整衣冠盥滌莊祗憑幾而逝眾皆嘆悲範公之書其說如斯嗚呼哀哉彼蒼冥冥莫可究推賢者胡惡動與屯奇不肖胡佑坐來福禧以道而屯死爲人思以幸而福生爲人嗤在君所得何必期頤嗚呼哀哉余之與君義𨿽朋執情則塤箎葬不執紼奠不捧巵使我大恨痛切肝脾徒憑薄祭一寫哀辭琴不鼔矣嗚呼子期尙饗

祭文正範公文

維某年某月某朔某日具官某謹以淸酌庶羞之奠致祭於資政範公之靈嗚呼哀哉上天生公固爲吾宋以堯舜佐吾君旣忘身而忠國以成康期吾俗又竭思而仁眾升贊樞宰孰云不用殿撫藩服孰云不重何太平之防噤而不得施委經綸於一夢此一人所震嗟而天下之所深痛豈止乎平生之交得訃音而長慟嗚呼哀哉僕始立朝接公尙疎道同气合千里相符忝帥於西乃與公俱協心畢力誓翦凶渠義切王室情均友於𨿽千艱而萬險仗忠信而如無僕之望公公驥僕駑十駕未逮敢擬齊驅人胡不辧遂連公呼自顧無有媿常汗珠繄公是托終履夷途叛羌來附一節同趨與公並命參翊萬樞凢有大事爲國逺圖爭而後已歡言如初指之爲黨果如是乎道卒與幹時戾謂公迂而僕愚相緣補外謗毀﨑嶇感公之知謂死不渝嗚呼哀哉定之去靑不遐驛置自公之東信問時至愛顧益深交朋莫二蠅頭細書以時爲寄珠貝累幅气嚴法備自云矍鑠以將厚意謂公康寧日保純粹忽以疾聞求醫往視矍然遣使公鑑寐防公得潁肩輿赴治尙煩公答親筆數字意公小痊粗以爲慰方具書藥詣公所憩得元規報云公永逝讀之駭然手足俱廢气塡滿膺食不知味惟公事君之大端固始終而一致有生卽有死𨿽聖智其安避所惜者國家待賢而後乂天胡不仁而不憗遺嗚呼哀哉公之所存履夔蹈卨髙文奇謀大忠偉節充塞宇宙照耀日月前不愧於古人後可師於來哲固有良史直書海內公說亙億萬載不可磨滅此爲夭而爲壽信識者之能別豈於一奠之間可盡公之徳烈惟是冥然而思黙然而悲此生未殞曾無已時公乎知乎不知

祭僕射王公伯庸文

維嘉祐元年嵗次戊戌九月已已朔某日具官某謹以淸酌庶羞之奠致祭於故僕射王公之靈嗚呼僕與公交世孰爲匹在天聖中考士之實上初臨軒親按程律公當其選天下第一僕叨次公若甲之乙爲合之易公純我質愛則昆弟同則膠漆從官西東𨿽逺猶宻及佐大計局相並鄰議必聯席食常對茵出入省戶輝光搢紳公踐掖垣文追古淳夫何鄙材復序後陳更直書命參明帝緡公入禁林朝稱得人僕艸公制榮無與倫夏人擾邊沮我威武僕承人乏奮命西禦久之未效命公來撫公之所臨如旱而雨繄公之略遂振王怒僕時帥秦公畱燕語獨有二天公惠之著疆事之寜僕忝樞輔公爲大農屈事泉布進居公前愧日無措僕斥於外公方處中排攘羣讒陰存大功僕走二塞身當虜衝一紀之間莫覿音容天與其幸還趨九重付以舊物本兵之崇公弼宰政望尊徳隆而不大拜反及愚庸僕實無堪懼顚厥位圖講大寧賴公以濟其道之同言無少異白髮相親在古無二公曆二府積憂成瘁始疾之微在告而治日須公出以奉醇粹如何浹旬遽然永逝嗟乎人生有是不意嗚呼哀哉公之徳業海內胥傳淸芬雅範則流爲世法忠謀大節則詳於史編浩乎若江漢之紀地燦然如日月之麗天此特敍生平之好故舉其槪而不言惟將哀誠一奠幾筵公固知我終身愴然尙饗

祭正獻杜公文

維嘉祐二年嵗次丁酉二月丁未朔某日具官某謹以淸酌庶羞之奠致祭於司徒侍中杜公之靈嗚呼自公勇退於今十年天下日思思公至賢故毎聞公之病也眾猶已之病今聞公之亡也則相與駭而嘆曰元老之喪天下將安而法焉況辱公之知世無比旃𨿽願百殞以贖公而莫得其哀深痛切非文字之可傳然而因奠冩誠烏可無說含悲失次舉公大節在祥符初文則公傑巍取甲科美譽四徹自時爲吏天性精勤驅煩判滯明敏無倫不施鞭撲吏畏如神凢守郡邑政胥曰循凢主財利法皆近仁中司執憲紀律簮紳曰雍曰並乃國方面命公鎭臨天子安燕上曰公勞來尹畿甸轂下亟淸樞廷是踐公旣大任爲國圖寧力進忠良正人彚徵時羌之叛與狄連衡公謀廟堂二垂寢兵僥幸路塞斜封不行有職顒然坐觀太平讒邪狺狺卒壞於成作相百日彼徒益獰齧公於兗公道愈明公則告老上允其誠旋營厥居處於宋京噫公之貴不與眾類不買田宅不畜聲妓蔬食菜羮緼袍布被奉巳惟約周人則義人難其常公行獨易至淸之名今昔無二噫公之退與眾復異棊博不親林泉不嗜枕籍百家沈酣六藝詩筆日新放懷怡誌書法日工或艸或優防自娛以卒吾嵗嗚呼哀哉公官一品位誠不卑公壽八十年非不耆在公享之良厚何人心之甚悲蓋以公還事而來精明不衰憂國之慮過於有政稱善之勤同乎已爲向使朝廷重惜公去復公丞疑以十餘嵗之康寧翼億萬世之丕基則治胡爲而不唐虞公胡爲而不臯夔噫眾願之終戾不繄公而繄時徒憑使人酹公一巵公乎公乎已而已而尙饗

祭狄相文

維嘉祐二年嵗次丁酉四月丙午朔十六日辛酉具官某謹以淸酌庶羞之奠致祭於故相狄公之靈惟靈忠孝沈厚出於天資威名方略聳於塞外入登樞府蓋旌勳勞出殿輔藩聊遂偃息何五福所鐘而不與其壽一人所悼者未盡其才某向處邊垂公實禆佐自聞傾喪日極哀懷玆承已擇良辰權厝淨宇敢憑薄酹少致哀誠魂兮有知諒垂歆監尙饗

祭聱隅先生文

維嘉祐三年嵗次戊戌十月戊戌朔十日丁未具官某謹以淸酌庶羞之奠致祭於聱隅先生黃君之靈先生以學自富以道自貴身居艸萊名暴天下公卿大夫知先生之賢薦先生之晚老得一命遽然而亡嗚呼豈天之於人旣使其學與道之不窮也則其身也固不可得其不窮耶不然何屯梗沮屈之如是乎某忝大任竊重祿不能極力推挽使先生之學之道少伸於時而身爲不窮反咨嗟疑天不自引咎誠罪人也今先生之子能奉遺書謹遺法介然以不墜先業爲意護喪南歸得舟東下因致薄酹一道哀愧之誠先生宜來歆是精潔尙饗

祭範寛之刑部文

維嘉祐七年嵗次壬寅五月丁未朔十五日辛酉具官某謹遣某人以淸酌庶羞之奠致祭於範郎刑部之靈君之於余兄之子壻而余侄女不幸早世親知之深義無少替垂三十年意愛交至君提國憲向領全吳察亷之失屢經赦書復久去官攻者終誣降漕得守遂觀濠魚中外交章辧君非辜牽復甚邇君胡遽殂嗚呼哀哉君始得疾殆於累月度不能起尙記疎拙請兄援毫寓書以訣惟艸二名親筆余別餘一閱之夙夜悲咽其間一事余竊爲疑云分毫恩未嘗及之餘之知君惟道是期所謂恩者有公有私私則結好死焉莫移公敢市寵非余之爲嗚呼哀哉君之平生志气豪邁臨終之言何近狹隘得非有激其意安在俾余卹孤余安敢怠千里致哀惟憑薄酹英特之魂宜乎不昧尙饗

祭文潞公太夫人文

維嘉祐八年嵗次癸卯二月某朔某日具官某謹遣門人陳諤以淸酌庶羞之奠致祭於魯國太夫人之靈惟靈早嬪君子克謹婦道闑內之訓莫匪忠孝有子逢辰相吾大君膚公盛徳世無與倫勤哉奉親繄我賢相晨夕防甘得謂榮養享封大國褕翟魚軒康寧壽考五福之全相君承顏以懼以喜請治於洛歸來鄕裏慰我髙堂鼔鐘笙簧大期之及怡然而亡琦於相君義則兄弟何以致哀是惟薄祭尙饗

祭崔良孺殿丞文

維治平元年嵗次甲辰九月癸亥朔二日甲子具官某謹以淸酌庶羞之奠致祭於殿丞崔君十哥之靈惟君之稟天與和粹大韶之發聼者忘味大圭之全瑩爾君瑞君父正臣始終道義君兄節士瓌特其志君之漸摩固無不備惟文之髙乃不中第惟才之敏見於爲吏其勢奔騰譬若良驥千里之遙旦暮可至柰何半塗遽爾顚躓惟餘之室君則其弟余契之篤實均同气君如京師必館而憩歡然相接惟恐分袂今夏之首君來審官待次得告再歸辟田初聞小疾勿藥當痊遂不裁問日期駕旋使忽至止君兄惠牋具述君病且憂纒綿余驚呼醫俾馳詣前醫馳未達訃來何遄鳴呼哀哉君之徳美稔於眾傳復被餘慶宜熾而延何未彊仕倐玆溘然命也孰訴噫嘻蒼天嗚呼哀哉君姊之亡傷摧二年又感君慼心如灼燃徒憑薄酹致此拳拳哀誠千百未能一宣君其知乎歆余意焉尙饗

安陽集卷四十三

欽定四庫全書

安陽集卷四十四

宋韓撰祭文

祭資政吳長文文

維熙寧元年嵗次戊申十月庚子朔某日具位某謹遣人以淸酌庶羞之奠致祭於大資政吳公侍郎之靈惟公之生得道之粹惟公之岀爲世之瑞粵在妙齡已彰奇器六經深醇諸子同異下逮百家史氏所志經公一覽則能誦記學優而仕進道益勤遂塞詔舉大名是振仁廟知公擢公諫臣聳激忠義漸摩聖神致我後徳大猷日新領漕東南使煩以試屬部一淸何止經計更殿鉅藩所至稱治風績藹然實冠循吏西掖代言北門典制號令文章一時溫麗翼翼京邑則於四方帝曰疇尹惟公是當大豪兼並過於冦攘公暴其罪投之逺荒姦盜四走壞其橐囊髙視前輩爲宋趙張上曰公賢贊我防命協心憂國大本以定俄執親喪毀防滅性茹蔬泣血卒羸而病服除還位亟參大政眞儒秉鈞內外交慶任直爲輔忘身匪艱辧白君道呵排大姦義貫白日名髙太山退處於外孤風孰攀公往治靑余趨雍部遐辱惠音道其雅素且曰吾疾庸醫所誤今𨿽調適未甚如故余病亦久勉而作書馳走一介公起居回得公答慰我勤渠親翰累幅筆精有餘余喜料公其疹必除命世之佐百靈所扶嗚呼哀哉書來未旬餘徙鄕郡復促召車因令入覲道聞公訃心臆摧震天乎人乎杳黙奚訊善人云亡乃邦之釁公如可贖余義當徇𨿽百其殞夫亦何吝嗚呼哀哉歷代已往如公防人萬世在後公名永存孰壽孰夭此安足論惟是餘慶宜昌子孫何以致哀奠公一樽公來歆乎公靈者魂嗚呼哀哉尙饗

祭安退先生劉君文

維熙寜元年嵗次戊申八月朔某日具官某謹以淸酌庶羞之奠致祭於故安退先生劉君之靈嗚呼先生剛介之性天下能合者有防淵源之學古人不到者甚多憤然不少屈於世兮遂樂窮處惟酣杯而放歌晚而絕谷棄置家事欲融怡於太和澹然如此而天猶不祐兮亦奔隨於逝波余方罷西帥還故鄴借號塗而亟過瞻先生之墳土未幹兮不能一奠於山阿徒遣使指陳薄薦以將其意也嗚呼先生其知余之悲乎柰何柰何尙饗

祭崔公孺比部文

維熙寧四年嵗次辛亥某月某日具官某謹以淸酌庶羞之奠致祭於故崔君比部九哥之靈余初及冠作壻君門君時妙年徳性已尊不事雕琢歸乎質渾博覽經史富於藝文恥在防籍思同後羣射策不偶遂遺世紛西竺大法南京祕源旁逮莊老虛無之言沈酣貫穿洞其本根顧視軒冕淡如浮雲勉而爲吏非志所存粗以庇族仁風是惇間嘗詣我情均弟昆酒防歡密詩豪放奔時擿道奧開聾破昬益我多矣如蕕附薰餘視君爲期諸古人如何奄忽遽罹大屯善良至此天也寧論泣馳使指奠酹一樽君乎來歆惟靈者魂尙饗

祭致政學士趙君子淵文

維熙寧四年嵗次辛亥八月癸丑朔某日具官某謹遣三班奉職隨行指使張世昌以淸酌庶羞之奠致祭於故致政學士趙君子淵之靈嗚呼僕與君交心照莫二論契之深同門之壻在明道初禁林並試聯陟道山日親髙誼直則同捨分則同气譬若驥騄方駕平地欲騁千里自當齊至如何遲速半途而異君知命者未始較計嗟君之才畜不大施歷殿藩府所在循吏晚求西臺亟謝君事惟洛之都有完者第方期優防遂我髙志不虞安休乃失頤衞使人逺來諭我疾勢駭而馳醫往道勤意醫才及門而君已逝嗚呼哀哉年逾七十壽足爲貴諸子宦達實昌而熾進揚令名退絕纎累君之始終可謂無媿而餘悲者義切親懿聲顏永絕翰墨徒祕紼不親執奠不躬致臨風長號涕泗交墜惟憑一介具此薄祭冥冥有知爲我來曁尙饗

祭少師歐陽公永叔文

維熙寧五年嵗次壬子某月某日具官某謹遣三班奉職隨行李珪以淸酌庶羞之奠致祭於少師永叔之靈惟公之生粹稟元精偶聖而岀逢辰以亨歷事三朝翼登太平大名旣遂大功旣成年未及老深虞滿盈連章得謝潁第來寧神當畀以福祿天宜錫之壽齡胡不憗遺遽爾摧傾此冥理莫得致詰而天下爲之失聲嗚呼哀哉公之文章獨步當世子長退之偉瞻閎肆曠無擬倫逮公始繼自唐之衰文弱無气降及五代愈極頽敝惟公振之坐還醇粹復古之功在時莫二公𨿽云亡其傳益貴譬如天衢森布列緯海內瞻仰日髙而熾公之諫諍務傾大忠在慶曆初職司帝聰顏必有犯闕無不縫正路斯辟姦萌輒攻气勁忘忤行孤少同於穆仁廟誠推至公孰好孰惡是焉則從善得盡納治隨以隆人畏淸議知時不容各礪名節恬乎處躬二十年間由公變風公之功業其大可記屢殿藩垣所至懷惠嘗尹京邑沛有餘地早踐西掖晚當內制凢厥代言典謨之懿凢厥岀令風雷其勢三代炳焉公辭無媿樞幄猷爲臺衡弼貳撫禦四夷兵戈不試整齊百度官師咸治服勞一心定防二帝中外以安神人胥慰不校讒言懇求去位公之進退逺邁前賢合旣不苟髙惟戒顚身𨿽公輔志則林泉七十致政乃先五年上惜其去公祈益堅卒遂其請始終克全嗚呼哀哉余早接公道同气類出處𨿽殊趣向何異曁忝宰司日親髙誼可否明白襟懷坦易事貴窮理言無飾僞或不知公因罹謗忌靑蠅好防白璧奚累嗚呼哀哉自公還事心慕神馳徒憑翰墨莫挹姿儀公嘗顧我惠以新詩𨿽亟詶答柰苦衰疲欲復爲問動已逾時忽承訃音且駭且悲哀誠孰訴肝膽防墮公之逝矣世鮮余知不如從公焉用生爲遐修薄薦奠公一巵魂兮有靈其來監玆尙饗

安陽集卷四十四

欽定四庫全書

安陽集卷四十五

宋韓撰挽辭

章獻明肅皇太后挽辭二首

一紀禆鴻化千齡從列仙至仁髙協帝厚徳逺參幹驗寡親嘗藥恩深欲報天爲殫臣庶淚朝雨助澘然璿駕方修祀金波忽墜空悲歌傳薤露祕殿閴椒風霧重昏軒曜云淒泣舜曈仙輿邈何在天外蘂珠宮

章懿皇太后挽辭二首

外族傳仙系中閨著徳容瑞符衣覆玉懿範史編彤天濶云埋仗秋髙露泣松宸心望歸駕滄海晦三峯夢日推祥舊儀坤講禮新帝親無及養天意此何仁宮寢延嵩月褘褕寓洛塵欲知仁主孝淚血送龍輴

章惠皇太后挽辭二首

椒掖遺芳在臺別信空舊恩緣服重新廟見慈同殘月無多夜餘花一向風徽音從此斷忍顧洛川東柔順符坤徳興居監女箴笥衣裙有練殿璧帶無金外族疏恩薄中宸結愛深宮娥齊飲泣誰副祝延心

仁宗皇帝挽辭三首

道久民胥化防先慮極深勤邦循禹度傳聖得堯心生徳齊天地仁聲振古今三山神藥在滄海信空沈薄葬定鄰邊民安卽舊防大非空六馬深不錮三泉忍逐宮車出翻隨玉輅旋西都無限竹淚色似湘川聖治方無事仙遊遽不還心休黃屋外鄕逺白雲間笳鼓淒寒月旌旗捲暮闗孤臣期得殉黃鳥願重刪

英宗皇帝挽辭三首

遽委飛幹運應開出震符子方批鳳尾天已下龍胡遏宻思堯治謳歌啟舜圖只畱勤儉徳千古亙三無此日天無色輴車下禁宸悲風隨去仗哀淚裛行塵一閉皇堂夜長閒禦寢春守陵來有防蕭索慶寧人蜃駕𨿽停洛飊輿已遡天空藏軒劍舄不攺霸山川挽掲秋聲外旌翻夕照前老臣非從死何路答知憐

司徒侍中杜公挽辭三首

早退輕髙位孤風振昔賢上思終不巳民望日依然榮寵三增秩優遊十換年請防良史舊徳孰似公全直道當年梗淸名萬世師身閒心在國迹退徳髙時警絕新詩雅飛騰老筆奇歸休何所樂持此造希夷哲人何永逝天理此難忱子謹新遺札家無舊賜金可傳淸白業未足太平心訃至悲尢動忘年顧遇深

僕射王公挽辭三首

早冠防良選尋專翰墨盟上知惟直道人愛是純誠樞極權無撓臺衡論必平嗚呼今已矣天不爲蒼生公昔魁多士予時托後塵交因荷心照義實過天倫進始欣連茹官終愧積薪牙玆遂絕不見賞音人相府陪髙議於時適共榮開懷敍疇昔協力冀登平防日違言笑何期隔死生寢門長慟後追愴不勝情

張汝士寺丞挽辭二首

昔與君遊者芝蘭久更芳髙懷澄水月和气燠春陽陳迹川流逺嘉名嵗景長平生歐尹友嘗嘆善人亡滿腹康時業丁年未一伸方從中洛掾俄掩北邙塵有子賢荀裏登科感孟鄰新阡伊闕下長得塞門春【塞門地名】

江西提防刑獄閻顒郎中挽辭一首

昔忝中山帥君時佐郡條協心圖治俗同榜喜爲僚方卜門容駟俄驚坐賦鴞新阡思一慟西蜀柰迢遙

致政王子融侍郎挽辭三首

公昔求還事年猶未縱心軒裳輕俗累水月瑩禪襟樂任荒三徑閒時戲一禽陶然逾五閏已矣世同欽伯氏勳名永繇公左右然賢碑求帝篆行錄廣時傳余範光門法遺文粲史編欲知天報厚五福賜君全昔貳淄川政嘗依太守賢於門欽世徳阮巷忝親聯僕始慙當軸公方遂引年音容俄永隔抆泣望新阡

太尉侍中宋公挽辭三首

科等魁髦彥文章壓縉紳大權更將相優寵極人臣還事至一品享年逾七旬請防今與昔誰可望公鄰仁皇求治始公出冠儒英仕路知卿相時名獨弟兄兩朝推重徳當世服純誠身後傳家者羣書但滿籝注想尊元老云亡嘆哲人卹章隆上衮哀挽出中宸史入經綸迹文藏造化神笳簫陽翟路行者亦霑巾

蘇洵員外挽辭二首

對未延宣室文嘗薦子虛書方就綿蕝奠巳致生芻故國悲云棧英遊負石渠名儒升用晚厚愧不先予族本西州望來爲上國光文章追典誥議論極皇王美徳驚埋玉瓌材痛壞梁時名誰可嗣父子盡賢良

太尉呂公挽辭二首

韋平傳慶裔方召起隆名塞上天聲逺帷中廟算精眾期調玉鉉時忽喪金城朝野悲何甚邦家重老成要劇更中外防防照古今嘉謀增國重和气入人深龍已須雲起星俄向壘沈得名非得壽天報此難忱

安陽集卷四十五

欽定四庫全書

安陽集卷四十六

宋韓撰

墓志

錄附鼓城府君墓志石本序

琦閱家集見眞定主簿張度所撰四代祖鼔城府君墓銘知曾祖令公於晉天福中葬府君於趙州贊皇縣太平鄕之北馬村然值五代之亂天下以兵相戕賊常趙並邊復有北胡之患子孫避地多故於嵗時灑掃薦奠蓋不能及歷祀旣逺遂忘所在琦自塵祿仕深惟祖考塋域之重極意崇葺而念府君之葬幸知其州縣鄕裏之名𨿽距今百有餘年苟得土人之耆舊可倚者使周訪之則萬一可識玆志未遂不敢懈心嘉祐三年冬偶故吏鄭嗣宗者自東川宰行服歸趙過都請見問其所居則曰贊皇之邑外也問北馬則曰所居之鄰村也遂以府君墳墓托之嗣宗去不數月馳來告曰北馬有古冢巋然里人至今呼爲韓評事墓乃遣男忠彥與指使殿直李延慶同往視之且使祭而告曰若非開隧視銘則無以取眾之信祭已擇日開隧先是聞於邑至日令尉偕至與夫近村之老防婦女環而觀者數千人才及墓則張度所爲志石在焉門頗朽缺自外窺之壙中一皆安然無所動壁之丹雘尙若新塗繪者忠彥卽出志石示於眾皆驚呼嗟異令尉閱其文亦相與欣嘆爲忠彥賀亟具墨蠟傳其本置石於故處而實其隧中墳旁地繚以垣墻樹以松栢得嗣宗之甥彭昻者主守之噫祖先之葬百餘年矣數世已忘其所在一旦求而得之復內外完固無少犯者實我先積慶之感而與世稀濶之事也石本比家集舊文有少刪略處蓋曾祖令公削其煩也舊文闕六代七代祖之諱今皆得之謹錄而載於家集府君志文之後俾子孫傳之知吾奉事祖宗之勤賢者必能過吾勤而不肖者亦當師吾勤而自勉也

錄載五代祖庶子並其二弟墓志序

琦之五代祖庶子而上世葬於博野縣蠡吾鄕之北原庶子生祠部與鼔城府君鼔城生永濟府君永濟始自北原徙鼓城與夫人張氏葬於趙州贊皇縣太平鄕之北馬村後之子孫奔走薄官故於蠡吾之塋省視不能及天聖中三兄司封任羣牧判官有鄕貢進士韓可者自博野赴舉來京師與司封兄相過從且敍宗慶曆八年琦知定州而可之子弁亦來請見稱從侄問其祖系相承之次第不能悉也而可之父子復未嘗一語及先塋之所在嘉祐三年琦旣得鼔城之墳於北馬再嚴封樹且念庶子之塋𨿽年祀尢逺苟訪之勤亦當得之防故吏國子博士劉覲通判永寧遂以玆托已而得覲書言弁嘗補葺舊塋得二志文一諱文操並以墳圖來示詳二志所載三代則皆庶子之親弟也八年春遣男忠彥走蠡吾以詳辧之一墳處諸塋之西北最大而髙忠彥意若神感謂眾人曰此當是吾庶子之塋也於是祭而開壙及晡得其志石視之果然眾大嗟異而庶子塋嘗爲暴水所侵內甚沮洳逮逺祖諸塋皆久失治完遂一新崇葺事具重修五代祖塋域記噫琦以區區奉親之志而獲天之報也數矣其所以答天之意者惟奉事先世益加其勤至於瞑目而後已耳吾子孫輩視吾奉親之志如此而獲天之報如此可無動心而思繼者哉今錄庶子與其二弟志文附於家集以永其傳云鼓城志文曽祖登州錄事參軍當云諱沛而書以髙祖沂州司戶府君之名者當時塡諱之誤也謹序

重修五代祖塋域記

唐鎭冀深趙等州節度判官朝議郎檢校太子左庶子兼禦史中丞賜紫金魚袋諱乂賔琦之五代祖也初庶子以博學髙節晦道不仕而鎭帥太傅王紹鼎雅知其名屢加禮辟庶子不得已而起補節度副記室事紹鼎卒其子太尉常山王景崇襲有父鎭益尊禮庶子奏授節度掌書記時巢賊犯闕僖宗幸劍南景崇率定帥王處存合鄰道兵入闗進討闗輔以平皆庶子謀也景崇卒其子太師鎔防嗣父位府事一咨於庶子以義結鄰帥內尊王室朝廷嘉之故恩命累及以光啟二年八月十四日終於鎭府立義坊之私第年七十有五庶子曾祖諱朏沂州司戶參軍祖諱沛登州錄事參軍父諱全隱居不仕自隱居而上世葬深州博野蠡吾鄕之北原博野今爲永寧軍庶子以龍紀元年十月十五日復附葬於先塋夫人崔氏棣州司馬魯之長女婦道母訓爲世儀法終於天復二年七月十九日年八十有三其年八月十七日歸祔於庶子生二子長諱定辭鎭冀趙深等州觀察判官檢校尙書祠部郎中兼侍禦史好學能文無所不覽嘗聘燕帥劉仁恭仁恭命幕吏馬彧以詩贈祠部頗已學祠部卽席詶之曰崇霞臺上神仙客學辧癡龍藝最多盛徳好將銀筆述麗辭堪與雪兒歌一座愛其辭而不能解焉大屈服事具北夢言次諱昌辭眞定府鼓城令琦之髙祖也爲政有惠愛而不壽年二十九而亡生一子諱璆廣晉府永濟令琦之曾祖也永濟始自蠡吾北原徙鼓城與夫人張氏之喪葬於趙州贊皇縣太平鄕之北馬村先君令公始葬永濟與夫人史氏曁琦祖太子中允知康州諱構與夫人李氏於相州安陽縣之丰安村自先君之亡諸子防而孤長而薄宦奔走四方故但能時奉丰安之祀其於北馬蠡吾之塋則力莫能及年世殊邈防於不能辧識嘉祐三年琦始得北馬之塋一新封植今年春遣男忠彥走蠡吾又得庶子之塋於北原而先域之西北隅北距唐河數里之近嘗經霖潦暴漲浸淫及於庶子之塋且念神宅久安不敢攺卜乃於嘉祐八年七月一日遣孝彥告而啟壙自下以甓實而上絕沮洳而止衣衾棺柩易而新之然後塞隧廣封以爲萬世之固逮逺祖諸塋率加治葺剪其荊棘而易以嘉木繚其垣墉而表以髙閎旣襄其事也遂直書塋繕之始末而納諸壙中且復誡於子孫曰夫謹家諜而心不忘於先塋者孝之大也惟墳墓祭祀之有托故以子孫不絕爲重琦自志於學毎見祖先所爲文字與家世銘志則知寶而藏之有遺逸者常精意搜掇未始少懈時編嵗緝寖以大備其所志先域之所在𨿽距今百有餘年必思博訪而得之卒能不墜先業推及先塋之八世得以嵗時奉事少慰庸嗣之志向若家諜之不謹祖先文字之不傳𨿽有孝於祖先之心欲究其宅兆而嚴事之其可得乎後世子孫不能勤而知此則與夫世之絕也何異子孫其志之時嘉祐八年七月十三日記

敍先考令公遺事與尹龍圖書

琦啟今嵗始於相州安陽之新安村距祖塋三十里得地吉以明年二月奉考妣以降諸喪歸葬焉孝子之心必求世之髙才大筆以志不朽惟先君官氏次敍曁從政之迹則有司封兄先著行狀及國史所記不敢復述今載考家諜詢諸老舊得先君之遺事繼而書之以備論譔先君之先深州博野人也自李唐以來世以宦學知名曾祖昌辭皇任眞定府鼓城令祖璆皇任廣晉府永濟縣令父構皇任太子中允贈工部尙書去年秋琦忝貳樞筦繼以郊恩得追寵三代永濟府君贈太子太保夫人史氏贈北海郡夫人尙書贈太子太傅夫人李氏贈趙郡太夫人卽晉相李公崧之嫡女也先君贈太師夫人羅氏贈仁壽郡太夫人卽故大諫延吉之女鄴王之孫也始太師髙祖成徳軍節度判官檢校太子左庶子兼禦史中丞乂賔富有文行值唐僖宗朝王室多故遂優防鄕裏晦道自養時鎭帥王紹鼎知其名厚加禮辟起參幕之任逮子景崇襲鎭以巢冦亂糾檄鄰道圖勤王之舉庶子盡所籌畫卒成其功生二子與諸侄俱有才名更爲中令常山王鎔賔屬故鎔府衣冦之盛冠於一時長子定辭鎭州觀察判官檢校尙書祠部郎中次卽鼓城府君也祠部屬文最贍貫達古今嘗聘燕帥劉仁恭與仁恭幕吏馬彧賦詩有癡龍銀筆之句當世推其博覽鼓城早亡眞定亂太保舉族之趙郡之贊皇篤志嗜學尢工歌詩鎭帥範延光知之歷補深冀屬邑主簿丞又攝眞定府衙推後李公崧徐公臺符有鄕曲遊學之舊皆歷貴仕以太保未達爲愧方交薦於朝而太保病不起故徐哀而作詩曰穹旻何事教埋玉朋友無由繼防金足見相得之深也而李公以弟防之女歸於太傅當周晉二朝屢從藩府之辟長於書奏得唐李義山之體嘗爲具淸河宰受署之日作條教掲牓以諭縣民其略有枉法擾人之事防腕不行養民卹物之方疾心是念之語故子孫爲吏祖其廉愛之法後徙家相臺開寶末終康州牧太師卽其第三子也故爲相州安陽人太師美須髯狀貌奇偉立朝挺特搢紳聳仰外寛內恕𨿽家人未嘗見喜慍之色出入衢肆目不妄視在相幕時年未壯里人有伺其出戲於眾曰今日得韓公左右顧我當爲爾曹具肴酒其嚴重如此生平不喜任知數與人言必盡出肺腑性至孝自防孤見事二親有祿以養者則然終日痛已無及力紹先業年十九登進士甲科聲稱烜赫仕漸達諸親率均俸周急不間疎近以是家無餘財姑姊數人孀且老悉奉以歸事之甚恭爲其男女婚嫁又與之營薄業使足以濟其終而後已訓諸子要令自取祿仕屢經恩得任子皆抑而不奏仁壽或以爲言太師曰兒曹有官在身便謂榮官可不勞而得廢學矣俟其藝業有所取奏之何晚故身歿之後三子皆白丁法掾兄用遺奏始得出身凢蒞官大抵以愛利爲本奉身亷約於民無毫髮之擾所去人思之罷泉南行次建州傳捨而終泉人聞之罷市奔赴慟泣於靈所競爲佛事以報焉公早以方正才敏爲神宗所知亟被柬擢畱計省凢八任不令補外數欲大用爲忌者所抑而止至景徳祥符間趣向寖與時背又任直與當權者不合遂守道平進無所屈撓以至於亡小子罪釁至重防失所天尙不能記顏面之髣髴治行之美蓋十不得其一二又先君章疏文集先爲河陽法掾兄所掌及物故嫂辛氏盡攜以歸其家後失之不復得故紀述之際實多漏略甚可痛也今逺日有期矣思老於文而相知深者無出師魯是以不逺千里遣門人楊生奉書請銘惟賢者鑑此勤懇毋讓

太夫人胡氏墓志銘

慶曆五年二月二十三日琦奉皇考太師皇妣仁壽郡太夫人歸厝於相州安陽縣之新安村以所生大寧郡太夫人侍葬焉棺槨之制率用降等安神之次卻而不齊示不敢瀆也夫禮非天降地出本於情而已矣今夫人從太師於此域所以慰孝心而稱人情也夫人姓胡氏其先蜀郡成都人曾髙以來世籍富貴豪於西土父覺始仕孟氏名在朝籍幹徳三年太祖平兩川例遣歸闕生夫人於京師久之不得調卒夫人從母李氏適故秦王牙吏王慶王被譴左右皆得罪家族無依遂以夫人歸於太師夫人生而淑明柔徳備善書札尢精女工凢防酥剪防擬狀生物隨手萬態如出造化性慈仁歸信釋氏歷觀藏典深達義趣口能誦者十數經閨門之內傳授教誘人人向善太師委以主家事夫人上奉仁壽下睦宗婣內外無間言仁壽愛而禮之相待之意猶侄娣然夫人生二子曰璩曰琦璩終祕書省著作佐郎仁壽撫之義均所生在髫稚時夫人或笞之仁壽必奔走保救怒終日不與夫人語琦未成人仁壽已去世天聖五年春琦始與著作兄同擢進士第防衣拜慶當時爲榮琦初任通判淄州迎夫人之官琦與婦崔氏晨昏侍膳羞奉顏色孝養無違八年夏方受代而夫人宿疾作琦日討方書治湯劑躬自杵藥未嘗委人禱神訪醫卒不獲驗終於五月九日享年六十三自琦登朝曁忝貳樞府夫人凢三追封至太寧郡太夫人嗚呼顧復之恩如天地之大非言可紀也然刻瑑徽懿著於亡窮亦孝子之志焉臨葬哀號爲之銘曰哀哀蒼天予有罪兮當夭余身何佑余以祿兮反喪余親使餘生不得盡其養兮余豈榮乎鼎茵儻親壽之少延兮敢謂天之不仁惟劬勞之恩防以報兮餘恨終天而不泯

長兄徳淸尉墓志銘

太師長子諱球字伯玉少有志气泛覽經史務究大義不爲章句之學每讀書見古人仗忠義建功立事者必撫捲感慨慕其所爲好擬孟郊作五字句詩意思淸逺人多稱詠初以防補太廟齋郎選授湖州徳淸尉擿姦奉法如老於從政者太師聞之喜曰此兒佗日必爲能吏吾家有望焉太師未亡前數月兄以疾卒時年三十四娶陳氏生二子暐早亡公彥今爲太常寺太祝在官以干潔稱慶曆五年二月二十二日以兄從太師葬於相州安陽縣新安村西塋之庚位子暐同葬焉惟兄髙識大器宜副先公之言以興吾宗不幸初仕而夭可謂命矣銘曰人無壽夭貴乎嗣續之賢兄今有子矣夫何恨焉

二兄監簿以下墓志銘

太師第二子諱瑄字仲瑜性謹厚好學不雜交遊以防授將作監主簿自太師之亡兄爲長事母仁壽郡太夫人盡孝治家有法宗族間愛而憚之仁壽久寓居京師欲徙家於許兄往營其事過許田縣洧河之石橋遇水暴漲溺卒時年二十七太師第四子諱珫字叔寶美姿儀器度淹雅以太師遺奏賜同學究出身選授孟州司法參軍防能爲文章方刻意自奮欲決取科第到官才數月以疾卒時年二十七娶辛氏生一女適楚州山陽縣主簿張詵太師第三子司封之長子名景融字晦之生而頴悟屬文甚工琦常愛之謂必能紹立門戶初用司封兄防補郊社齋郎琦任樞宻直學士遇乾元節奏授將作監主簿後從琦之涇州得暴疾數日而卒時年十七慶曆五年二月二十二日琦奉考妣歸葬於相州安陽縣之新安村葬師云司法兄無後監簿兄與景融未娶而亡宜同葬遂從其言葬於東塋之庚位監簿兄之靈居南爲上司法兄次之景融又次之銘曰有才而未試早夭而無子此世之人共哀矧宗族之哀

三兄司封行狀

公諱琚字子溫相州安陽人自唐以來家世衣冠著名河朔曽祖璆皇任廣晉府永濟令贈太子太保祖構皇任太子中允贈太子太傅父國華皇任右諫議大夫贈太師公卽太師之第三子也資性聰警防而能文太師以其異於諸兒尢愛之每有著譔卽召令執筆口授之繇是盡得爲文之體初以父任試將作監主簿大中祥符六年調補饒州鄱陽尉非其好也次年遇秋賦乃求鏁防應進士舉時郡守江公嗣宗未之知名召公詣府使獨登郡閤出鴻雁來賔賦題以試之公杼思少選援筆立就詞致淸麗深得唐賢之格江大奇之卽時薦送江左士人往往書其賦於屏幛間而目公爲韓鴻雁其愛賞如此八年春登進士乙科授太常寺奉禮郎知河南府永寧縣政爲畿邑之最府尹王嗣宗彊直少許可獨以公爲能表薦之就移通判廣信軍丁母仁壽太夫人憂去職服除通判趙州攺光祿寺丞今上卽位遷祕書省祕書郎天聖元年避親嫌移通判棣州公素以文自髙𨿽精力吏事而筆研不廢二年代歸卽以所業數十軸奏禦執政多稱之卒以孤進不遂試與今侍讀楊公偕同得記姓名出通判防州防民輕狡好訟至有害已子而誣人者吏稍不審辧率多枉誤時郡守集賢潘公汝士卒官公權郡逾年大小之獄必精心推治盡得其情境內以爲不寃初公在趙州佐武吏獨尙平恕吏民皆得被其惠故曹公利用稔聞鄕人之論心善之防羣牧判官缺薦公堪其任四年春召還充職賜緋衣銀魚是年秋差赴太常寺試舉人較天府國庠取士爲最精朝論多之文節張公知白素賞公才又愛其治行書公姓名寘佩囊中數欲引用復遺公紙數十番促令上所業公不得已再以文奏禦書聞而文節薨遂不報後曹公被責公坐爲其所舉出通判濠州明道元年歸闕遷太常博士知黃州以恩攺屯田員外郎景祐元年春就移梓州路提防刑獄公辭攺知澤州轉都官員外郎二年移提防京西路刑獄公事時西京白馬天官寺僧競營浮屠倚權臣倡導以大其事於是洛中曁鄰道諸郡自官吏而下皆被裒取民裏甚擾公抗防罷之三年攺提防福建路刑獄公事未防移廣南西路轉運使是嵗安化州蠻人叛殺宜州守王世寧朝廷遣將臣益兵進討委公經畫公乃上言安化三州依負險阻猶穴鼠然急之則竄伏不可得緩之則伺隙而出飛標藥弩發必中人徒跣趨叢薄中若履平地又水土毒惡戍兵久畱死者十六七願以天兵逼其巢穴俟其畏威請罪因而撫之漸募土兵屯備要害然後罷遣戍卒宜不能復叛詔如公防一道以安時朝廷亟加兵廣西諸郡遐陋素不備兵費公度官用以餉其贏量民力以貸其薄故糧道以濟而逺人不勞朝廷嘉之在職遷司封員外郎代歸靣賜金紫判三司都理欠憑由司康定元年夏出爲兩浙轉運使次潤州以疾亡公娶李氏乃故國子博士忠恕之女生於名族克謹婦道公未亡前已苦風痺感公之逝逾月亦不起生四男四女長男景融將作監主簿性和雅善屬文後公三嵗而卒次方彥試祕書省校書郎次直彥孝彥並太廟齋郎長女適著作佐郎葉仲舒次女在室亡次適左侍禁曹測次適殿中丞範寛之公仁孝純直出於天性介靜寡合恬於進取自父兄亡卽主家事撫育弟侄惟恐有傷簿官中竭俸資贍怡然無間時爲文酒之防以相娛樂或作事有不如意者亦婉辭誨朂不忍加一惡言弟侄感其義競自樹立在官淸節凜然秋毫無私至於夙夜兢畏過自繩檢世稱亷吏者鮮能及之爲政簡而愛人故所至稱治前後建白革獘益時之事多見采納公官止六品於式不預史氏之載惟葬有銘所以著行實於不朽以公之徳之美而賦命不永位未充量紀述之際諒無愧辭謹狀

五兄著作墓志銘

太師第五子諱璩字子徽於琦同母兄也天聖五年春擢進士髙第初仕安化軍節度推官丁母太寧郡太夫人憂去官服除再調權舒州團練判官又爲建昌軍判官慶曆元年秋吏部奏課最授祕書省著作佐郎知壽州安丰縣事二年二月十九日以疾卒時年四十一娶陳氏勳臣之裔雅有婦徳生一子正彥將作監主簿四女並在室兄少負雋气聰穎過人每讀書必泯絕外慮𨿽左右囂然如不聞以是經史百家之言一覽卽能誦記尢通左氏春秋爲文敏速初若不甚經心及成詞壯理備𨿽他人精思有不及者性純易襟量夷坦遇人無賢愚一以誠接之曠然不知世路有風波陷穽之險有時意樂閒放與朋友相過從酣笑杯酒間或逾旬興未盡不止及刻志於學則下帷閉戶以墳典自環𨿽在寢食未嘗捨捲其眞率如此當官治簿書防獄訟發決如神所至以明幹稱然志气磊落事上官未嘗降禮以彊顏曲意求薦舉爲大恥故久滯賔幕兄亦壽才越彊仕不得盡其器能嗟乎二年間司封兄與兄相繼而亡惟小子獨承門戶之重𨿽叨竊寵任顧先生行無一存者復何榮哉但諸孤滿目每一念至不覺涕之無從也今奉考妣歸厝故里以兄從葬於東塋之壬位永懷友愛哀不自勝銘曰

天生雋奇當有所施才優宦薄惟世孔悲復奪之壽天豈無知慶有餘者嗣人是宜

新婦賈氏墓志銘

惟賈氏故韓城令符荷之女年二十爲韓公彥之婦中無遂內有助未逾年疾物故慶曆五年二月二十二日安陽水治獲安厝從祖舅太師之葬也東塋丙位實其墓

志石蓋記

琦始謀奉考妣歸葬相州不敢逺祖塋而忘故里也得釋保聰善地理學遣侄公彥同往視焉不旬日得地於安陽縣新安村之水治爲吉乃作東西二塋塋各三穴西塋之壬安皇考太師皇妣仁壽郡太夫人所生太寜郡太夫人庚安太師長子徳淸尉子暐從葬焉丙安太師第三子司封夫人壽春縣君李氏長女未笄而亡從葬焉東塋之庚安太師第二子監簿第四子孟州司法司封之長子監簿景融從葬焉壬安太師第五子著作丙安徳淸長子太常寺太祝公彥妻賈氏以慶曆五年二月二十二日掩壙諸塋各有銘志今但述安神之次敍刻於太師志石之蓋以永終古子樞宻副使光祿大夫右諫議大夫上柱國琦謹記

侄太常寺太祝直彥墓志銘

三兄司封第三子曰直彥字師黯防聰悟喜學七嵗能屬文語言動作如老成者兄以是特愛之異於諸子十一嵗而兄亡嫂李氏繼卒予撫而教之直彥能稟訓自飭道業日修爲人和謹通明周悉時事內奉親族外接賔友無不得其歡心者予常謂兄淸徳純孝爲世表式而天不大畀其位又奪之年則其慶之所延宜直彥得之以興吾宗故心常泰然知門戶之可屬也直彥始以兄防補太廟齋郎慶曆七年餘用南郊恩例遷將作監簿皇祐二年大饗明堂遷太常寺太祝五年春舉進士及第簽署信陽軍判官防公事時予爲帥並門直彥歸待信陽闕明年春以家事如京師得瘡胗醫誤而早下之毒气內畜不得發三月二十日卒於其姊婿祕書丞張詵之家年二十五餘旣以吾門屬直彥又痛其不得在家而亡悲哀之積乃得大疾防於不可治嗚呼余之所愛豈私於直彥哉蓋以世家子類多不歷艱難習尙驕佚不知其先之所得之勤忘學肆侈自底不令使生者族屬不能合死者墳墓無所托幸而有一賢子孫出則其尊親之心其愛何如也今吾子侄輩皆恥以門籍之防思自樹立苟能力行力學動以不墜先業爲意則余之所愛猶愛直彥之公也豈私乎哉妻崔氏余妻兄大理寺丞勉之女工部侍郎立之孫柔順正潔得其家法三子挹試祕書省校書郎次髙紹並防一女直彥訃至逾月而卒司封兄諱琚嫂李氏壽春縣君以嘉祐二年十月十八日葬直彥於相州安陽縣新安村之水治先祖令公之墓次東塋之辛穴銘曰噫嘻乎夫士族之興也不系乎子孫之賢何賢而多夭兮不肖之比肩謂祖宗徳薄而致兮則吾之家不然旣富爾之徳而嗇其壽兮是三子者宜昌大而克傳若然則善惡之報人猶有望於天焉

錄夫人崔氏事迹與崔殿丞請爲行狀

夫人姓崔氏其先姜姓齊穆伯食采於崔因以命氏自穆伯二十九世而至漢泉菜侯業居東武城爲淸河郡自業二十世而至後魏七兵尙書休始號大房自休十四世而至石晉左拾遺周度佐兗州慕容彥超幕彥超叛死節周度贈祕書少監卽夫人之曽祖也祖汝礪皇任左班殿直贈兵部侍郎父立皇任工部侍郎致仕直道能政搢紳宗仰崔氏自唐以來爲衣冠甲族與盧李鄭數家相爲婚姻它族不得預夫人曾祖母祖母猶皆盧李二姓故世髙其門風夫人卽侍郎之第五女柔靜端潔防有成徳女功之事莫不臻極年二十一而歸於韓氏逮事琦所生秦國太夫人胡氏能盡婦道秦國寢疾躬侍湯劑夙夜不懈及其亡也號慕以奉幾筵訖於終喪無一不如禮者韓氏內外族屬多而素貧孤遺者眾夫人天性仁賢義隆孝睦極意存育常若不及親爲婚娶者防二十人𨿽罄竭家貲而不顧也其於待已則躬履儉約恬然無欲服用粗偹不求過飾琦未參侍從之前俸尙薄久官京師夫人𨿽一之微未嘗在首時質緡錢以濟諸親琦每賑給宗族曁周人之急夫人必欣然贊助惟恐不充此天下之共知而婦人之尢難也又治家嚴明事無細大處治條理皆有法度閨門之內猶官府然故琦略無私室之慮而得專心公家者夫人之力也凢嵗時祖宗之祀夫人必先朝嚴辧纎悉精至酌薦之日禮極恭恪如是者三十餘年六親師服之父母之亡摧毀過甚防不能生以至圖像嚴事至於終身與諸姊諸弟友愛惇篤情禮兼至𨿽在顚沛未嘗忘也夫人始封壽安縣君進安康郡君安康安樂二郡夫人安國夫人嘉祐七年春末得疾背脇痛臥起爲梗醫者言气血凝澁下之當愈故時以藥宣治之而不能去涉夏秋之交變爲泄注日以沈劇九月三日而亡上與中宮聞之皆遣尙宮臨奠賻贈加等夫人介謹純直待人以至誠平生無一妄言善書札體法甚老殊無婦人气格好讀諸史氏書槪知歷代興亡治亂之事時作篇章有理致然以爲非婦人之事𨿽至親不得見也臨事取捨剖防有剛毅大丈夫所不能爲者嘗曰我遇小事則膽薄多驚若處大事知義所在𨿽死不怖也平居散施左右必與下房者均琦嘗怪問謂宜少有差等夫人曰我性好平不欲使人見有輕重厚薄疾𨿽久而視家事不倦待宗親益周琦嘗勸譬之謂非頤養之理乃慨然曰此我平生所存豈至此可變也惟死然後不能爲也其用心如此三子長忠彥光祿寺丞次端彥太常寺太祝次良彥祕書省校書郎早亡五女長不育次適許州司戶參軍王景修次二女早夭次尙防夫人慈愛至厚其待非所生者過於已出嗚呼夫人內行髙絕如此之著恐𨿽當世賢婦人少能偕者今取十一月二十九日葬於相州安陽縣丰安村祖塋之次壙有銘故親筆其大槪以俟實錄焉

侄殿中丞公彥墓志銘

余長兄湖州徳淸尉贈光祿寺丞諱球之次子曰公彥字師道卽太子中允贈太師中書令兼尙書令燕國公諱構之曾孫右諫議大夫贈太師中書令兼尙書令魏國公諱國華之孫母靈壽縣太君陳氏公彥防失二親祖母魏國太夫人羅氏鞠之如子而餘三兄司封又愛而教育之餘與公彥同年生同時就學公彥始讀書爲辭章甚敏而幹家事尢長故司封兄專以門內之務責之公彥所委必集嘗曰我所以能辦者無他勤而不私爾移我此心以治吏事宜無甚難者然用是頗廢學天聖中有詔少卿監以上歿於五經郊恩者許錄其子孫一人公彥應得補郊社齋郎調南儀州岑溪主簿岑溪風土之惡在嶺南爲第一而公彥殊不以爲憂但日與其民辧訟之枉直而平其疾苦逮滿嵗全家安然以歸再調楚州寶應縣主簿考滿補開封縣丞康定元年秋餘任陜西經略安撫副使奏公彥授將作監主簿簽署保靜軍節度判官事宿椐汴渠之衝事甚劇公彥悉心贊畫其今翰林學士王公素知其才屢稱薦之慶曆三年夏就差知汝州葉縣事轉太常寺太祝俄攺知磁州武安縣事縣跨西山盜賊之藪公彥乃籍邑之射生戶者使各占其地遇盜發則與當捕之吏共捕之條其賞罸示以必行盜奔它境六年秋攺大理評事七年秋差通判懷州事次嵗河朔雨水害稼民大饑公彥與其守夙夜經慮誘郡豪出粟極力賑卹全活甚眾時朝廷轉江淮米百萬斛由黃河下抵衛州分給災傷諸郡公彥被防與中貴人董其事皆如期以濟皇祐元年攺光祿寺丞二年春就移知榮州事明堂恩遷大理寺丞五年冬轉太子右贊善大夫郡有鹽井四十餘所昔以嵗課之重乃抑鄕民以分主之年祀旣逺水泉有盈竭戶力有興替得利之多者或所主之戶富得利之寡者或所主之戶貧故貧者𨿽嵗破家不能償官課而富者日獲其贏以肆兼並榮民苦之久公彥旣至知其敝曰吾境之民皆王民也柰何使其有幸不幸以至此而有不變之哉乃集其眾使自疏之於是類其井得利之多寡以相附之量其民戶等之髙下以相參之民以爲均而課入亦辦轉運使知而保奏之事下三司以爲當朝廷嘉奬歸闕用是升次得知和州事嘉祐元年冬攺殿中丞郡有宿寇時發閭裏民以爲患公彥乃舉武安制盜之法增損之以令其下訖三嵗無盜歸屬朝廷以瀛處邊要北道之重通判之任非嘗爲郡者不得預其選公彥以近先域嵗時灑掃之便欣然就之將赴治所而疾作食輒不能下病日益余度其難治乃泣而諭之曰萬一有不可諱汝叔在勿以兒女爲慮公彥曰是誠感然兒女之榮與否公彥莫得而知之矣色殊不動是夕卒其逹性命如此四年正月四日也時年五十二公彥介直有守性樂儉薄每公退必涉獵書史間以詩筆自娛齋室凝塵怡怡如也待遇賔佐稱禮而已不爲廚傳之飾人或譏其太約公彥曰吾𨿽起於防補當吾祖考之亡諸父未達之前家甚窘吾嘗同歷艱苦今幸竊榮祿敢效世家子之所爲哉𨿽然尙懼吾子孫不能守法漸陷奢放以隳吾家聞者嗟服之素曉法令而用心平恕凢處讞議苟情文相當而上官執其異見公彥必析理固爭𨿽死不可奪也少事司封兄從官見其淸白過謹志師慕之故在官以潔已爲先閨門肅然𨿽市物一錢不得不白民安其無擾去則歌思之公彥始娶賈氏同州韓城令昌符之女先卒再娶張氏職方郎中文昌之女封仁壽縣君皆柔順以正克成家道子四人長曰確試祕書省校書郎次曰愷並早亡次曰恬祕書省校書郎次曰恪尙防女五人長適前常州武進尉孫扶次二女早夭次二女並防慶曆中余葬先考妣於相州安陽縣新安村之水治而賈氏從葬於東塋之丙位嘉祐七年十一月二十九日因余妻安國夫人崔氏之葬乃舉公彥之喪納賈氏壙中嗚呼公彥行完於躬政修於官吾門之令器也不幸越中年而亡余且老失其所托可勝其哀哉銘曰

噫公彥兮行亷節勁爲子克家在官能政明而守法當世誰競怡然處約眾則奚評宜享也丰嗣門之盛如何始衰遽此不幸夫子言易善兮有慶及系辭焉又貴知命慶爲教邪命其黙定不然何爲報之戾哉訴於天兮孰聴

侄孫試祕書省校書郎確墓志銘

確字百堅余侄殿中丞公彥之長子母仁壽縣君張氏確性端厚沈敏防而喜學爲文典贍有老成風格慶曆六年夏餘以干元節恩奏確得試祕書省校書郎嘉祐元年秋應進士舉不利乃慨然勵志爲學益苦不幸勞而生疾寖以羸憊卒於三年八月二十六日時年二十一妻孫氏虞部郎中周之女柔淑有婦徳感夫之亡痛悼不已未終喪亦卒生一男曰和孫一女並早夭嗚呼天之肆罰也其甚矣乎使夫妻盛年俱殞而又絕其所繼此行路聞者孰不傷駭則於吾族其哀何如哉七年十一月二十九日因余妻安國夫人崔氏之葬乃於相州安陽縣新安村先塋之東百步得地以葬確孫氏祔焉葬者以爲壬穴云銘曰

確生吾門是謂良嗣如何力學遂以勤斃婦執夫喪未終而逝亦嘗生子又不克繼天戕善良酷也如是哀無窮兮葬因以志

侄孫愷墓志銘

愷字和仲余侄殿中丞公彥之次子母仁壽縣君張氏愷天性孝謹防識禮義讀書彊記而善屬文嘉祐三年秋方應進士舉而兄確物故是冬其父病愷躬進藥劑晝夜侍側不解帶者累月及父之亡也哀毀過甚不能自抑旣而感疾遂不可治五年四月二十三日卒時年二十噫愷之所稟可謂粹美矣使天稍以年則其治家也有不順而睦乎其得仕也有不忠而幹乎柰何乎吾家之不幸而賦命之短也七年十一月二十九日因余妻安國夫人崔氏之葬乃於相州安陽縣新安村先塋東百步之近得地吉用丙穴以葬愷銘曰

秀而不實夫子之嗟哀哉愷兮遽如是邪

侄孫四殤墓記

余第四侄大理寺丞正彥生子曰光壽時正彥初授光祿寺丞故以名之餘第五侄大理寺丞方彥生子曰盤奴時余自揚州徙知鄆州舟次淮上之磨盤口故以名之餘之長子光祿寺丞忠彥生子二人長曰錦孫時余知相州得任故里有晝錦之榮故以名之次曰宻孫時余始爲樞宻使故以名之是四小孫皆姿狀美秀慧而可愛或僅能行立或未免抱持天何降災遂俱不育嘉祐七年十一月二十九日因余妻安國夫人崔氏之葬乃於相州安陽縣新安村先塋之東百步得地用庚穴而同瘞焉因刻石以志之叔祖開府儀同三司行刑部尙書同中書門下平章事昭文館大學士監修國史上柱國儀國公韓琦記

三侄孫女墓記

余第二侄殿中丞公彥第二第三女皆生而令淑年甫及嫁不幸相繼而卒余第五侄大理寺丞方彥一女曰八娘防而不育嘉祐七年十一月二十九日因余妻安國夫人崔氏之葬乃於相州安陽縣新安村先塋之東得地用外丙穴以同瘞之從葬師之言也刻石壙中以志其哀云叔祖開府儀同三司行刑部尙書同中書門下平章事昭文館大學士監修國史上柱國儀國公韓琦記

安陽集卷四十六

欽定四庫全書

安陽集卷四十七

宋韓撰墓志

故崇信軍節度副使檢校尙書工部員外郎尹公墓表

公諱洙字師魯其先太原人曾祖誼以道晦亂世不仕祖文化始以材行興其家官至都官郎中贈刑部侍郎父仲宣舉明經累長郡邑亷恕明決所至以循吏稱終虞部員外郎以公貴贈工部郎中刑部葬其父河南今爲河南人公防聰敏喜學無所不通尢長於春秋善議論參質古今開判凝滯聞者欣服之天聖二年登進士第授絳州正平縣主簿歷河南府戶曹參軍邵武軍判官舉書判防萃遷山南東道節度掌書記知河南府伊陽縣時天下無事政闕不講以兵言者爲妄人公乃著敍燕息戍等十數篇以斥時時人服其有經世之才文康王公知而薦之召試充館閣校勘遷太子中允時文正範公治開封府每奏事見上論時政指丞相過失貶知饒州余公安道上疏論救坐以朋黨貶監筠州酒稅公慨然上書曰臣以仲淹忠諒有素義兼師友以靖比臣臣當從坐貶崇信軍節度掌書記監郢州商稅歐陽公永叔移書讓諫官不言又貶夷陵令當是時天下稱爲四賢徙唐州丁父憂服除復得太子中允知河南府長水縣趙元昊反康定元年春冦延州大將劉平逆戰防虜天子乃命文莊夏公都部署陜西之兵開府永興軍以經略招討之予與範公爲之副公爲判官未幾上遣翰林學士晁公宗慤入內都知王守忠督出兵攻賊合府議奏曰今將興兵尙未習練願謹邊防期以歲月平之使還而賊復冦鎭戎軍部將劉繼宗禦之爲賊所敗詔下切責俾以進兵月日來上府中復議曰將在軍𨿽得以自便然攻守大計當稟算於朝廷乃畫攻守二防余與公詣闕奏之惟上所擇詔取攻防已而難之事方寢賊復遣人以書叩延州僞請和而大舉兵冦涇原之山外殺部署任福公時在慶州得涇原求援書卽移文慶帥率其部將劉政銳兵數千人便道走鎭戎未至賊引去夏公奏公爲專徙通判濠州又攺秦州遷知涇州徙渭州兼管勾涇原路經略部署司事涇原乘葛帥懷敏覆軍之後傷夷殘缺千罅百漏公夙夜撫葺一道以完時宣徽使鄭公爲陜西四路帥主靜邊寨主劉滬議遣其屬官著作佐郎董士亷與滬於章川堡南入諸羌中開道二百里修水洛城以通秦之援兵公曰賊數犯塞必並兵一道五路帥之戰兵甞不登二萬人而當賊昊舉國之眾吾兵所以屢爲賊困者由黃石河路來援𨿽逺水洛路二日而援師安然以濟今無故奪諸羌田二百里列堡屯師坐耗芻糧不勝計以冀秦援一二日之速則吾兵愈分而邊用不給矣乃奏罷之便詔從之防鄭以府罷攺知永興軍乃署前帥牒飭滬等督役如初二人者遂不奉詔興作不已公遣人召滬者再不至乃命瓦亭寨主張忠代滬滬復不受代部署狄公於是親至徳順軍攝滬士亷下獄差官按問而鄭比奏本道沮滬等功朝廷卒薄滬等罪徙公慶州而城水洛焉防慶帥孫公請終任攺知晉州慶曆四年契丹遣使報西伐元昊詔河陜三路要郡皆擇人徙知潞州當範公之在二府也余安道歐陽永叔輩並爲諌官天下屬望諸公日竭忠獻納不避權貴而公方勤勞塞上迹逺朝廷曁諸公相繼罷去向天下目之爲賢者執政指之爲黨皆欲因事斥逐之士亷者卽詣闕上書以水洛事訟公且誣公在渭有盜贓制使承風指按驗百端不能得一毫以污公有部將孫用者出於軍校甞自京取民息錢至官貧不能償公與狄公惜其材乃分假公使錢俾償其民而月取其俸償於官逮按問而錢先已輸官矣坐此貶公崇信軍節度副使徙監均州酒稅得疾防牒至南陽訪醫藥疾革對賔客妻子無一慼言整冠帶盥濯怡然隱幾而卒時年四十七慶曆七年四月十日也公天性慈仁內剛外和凡事有小而可矜者必惻然不忍發見顏兒及臨大節斷大事則心如金石𨿽鼎鑊前列不可變也在軍謙勤愛士𨿽悍夫冗列皆降意容接故人人願盡其力所至郡邑修設條教務以實惠及下去則人思之文章自唐衰歷五代日淪淺俗寖以大敝本朝柳公仲塗始以古道發明之後卒不能振天聖初公獨與穆參軍伯長矯時所尙力以古文爲主次得歐陽永叔以雄詞皷動之於是後學大悟文風一變使我宋之文章將逾唐漢而躡三代者公之功爲最多初朝廷之將用攻防也命葛懷敏出鄜延道勒兵綏宥間攻賊積聚招懷種族奪其要害而堡障之賊知朝廷之威必翻然來服則久而易制公曰是行也不患將卒無勇患應敵寡謀耳乃自請參議懷敏行營軍事有詔如請而事中罷今夫文武之士平居議論慷慨自謂忠義勇決世無及者一旦遇急難而試之往往魄防气奪百計避脫𨿽以富貴誘之猶掉臂而不顧余居邊久閱人多矣如公挺然忘身以爲國家者天下不知有幾人嗚呼以公文武之才犖犖然震耀天下之如是曾不得一紓所蘊於公卿之位輔致太平之業而反遭罹讒毀遂終貶官此當時守道之士所以仰天嘆呼疑爲善而得禍而中人者引以爲監思擇利而自安也然上以聰明仁恕禦天下一細民之枉必矜而獲辧如公以文致其罪未有抑而不申者也故當時指以黨而排去者不四三年間皆復顯官處大任使公年且及此其進擢可量哉柰何乎天不與公之壽也悲夫公累遷官至起居舍人直龍圖閣娶張氏鹿邑縣君以順以慈克正家道後公七年而亡兄源太常博士亦以文行稱於世弟湘三班奉職衝秀州華亭縣主簿濤泳未仕並先公而卒沂資性淳茂動謹門法子男四人長曰朴奇雋博學有父風其二未名俱早世其防曰構今方十歳女五人長適虞部員外郎張景憲次繼適張氏次適太常寺太祝謝景平次二人未嫁侄朴文學器識足以嗣公而惇尙名節無仕進意至和元年十二月日沂材舉公夫人之喪葬於緱氏縣某鄕之某原從吉卜也範公甞以書謂余曰世之知師魯者莫如公餘已爲其集序矣墓有表請公文以信後世余應之曰余實知師魯者又得其進斥本末爲最詳其敢以辭旣實書其事矣又考性命之說而表於墓曰嗚呼自古聖賢必推性命如公之文武傑立而貫以忠義兮此天之性位不大顯遭防而跌且不壽兮此天之命𨿽孔孟不能以兼適兮尙一歸於黙定昧者不思而妄求兮徒自奔於邪徑故公臨禍福生死而曾不少變兮是能安性命而歸正惟大名赫然日月之光兮亙萬古而增瑩吾聞善人者天必報其後兮冝嗣人之防慶

故衛尉卿致仕髙公墓志銘

公諱志寧字宗儒其先渤海蓨人唐末亂逺祖避地澤潞而遷洛遂爲河南洛陽人曾祖逵祖潛值五代多故皆以儒術自冨不求聞達父素能世其學而喜黃老言髙放不仕以公貴累贈尙書刑部侍郎公防沈敏博學彊記未冠已能通六經尢深於大易甞得疾至篤忽夢神人以兵略授之寤而疾頓愈因取諸家兵法讀之了如夙習盡得防奧於是益覽子史及陰陽防緯之書究古今治亂成敗之迹慨然以功名自任咸平中舉明經授卭州安仁尉丁刑部憂服除再調鄠縣主簿時眞宗詔復唐六科以待魁傑之士公乃上所著平燕防應識洞韜略運籌決勝科京兆守向公聞於朝秩滿復上書論事召對龍圖閣公極陳用兵方略且言事莫備於師卦因講其卦於上前眞宗大悅親諭公曰他日勿愁好官朕將貴汝尋免防試特授大理評事屢乘閒賜對必移刻執政惡之諷有司出公知越州蕭山縣攺衛尉寺丞徙知潯州轉大理寺丞丁母南陽縣太君井氏憂服除赴闕復數召對眞宗甞諭二府大臣曰髙某事業才識不可得卿等冝善任之旣而面賜五品服通判潞州歲餘復自言應才識兼茂明於體用科召赴闕執政以制舉非其時罷之特攺太子左贊善大夫換供備庫副使知祁州居頃之眞宗不豫公拜章請覲及對宻奏今上徳業日新願早建東宮以安天下之心眞宗大寤面賜黃金五十兩還所治乃詔公凢所奏事許附入內內侍省通進無闕銀臺代還攺西京作坊副使知趙州眞宗疾甚公又拜防請東宮監國以釋萬物之疑今上登極轉北京副使攺知滄州天聖中河北大雨傷民田壊三十餘城召歸爲體量安撫公悉心經畫先賑卹而後力役已而民安城完天子以爲稱職攺東染院使充益利路兵馬鈐轄歲餘召還轉崇儀使充河北防邊安撫副使攺內園使知趙州徙覇州景祐初上以公先朝屢陳建儲監國之議特授宮苑使達州刺史以旌其忠繼徙深洛隰三州趙元昊初反公自隰上言請乘賊未發選驍將銳兵分道急趨覆其巢穴所謂疾雷不及掩耳章十數上不報徙知貝州及元昊舉兵冦延州劉平石元孫防於賊公嘆曰前防不可復用矣朝廷始思公言亟召至闕問今宜何爲防公曰今將不達權謀而兵未識法制故敗乃請禁兵五百以古陣法教之旣成上臨試之復下禁衛諸帥議諸帥皆出行伍不達古法乃曰與今所習異不肯用公又言元昊北與契丹通冝爲備卽命公爲河北諸州安撫使以經略之本道有嫉公之統制者言於朝曰今特置使以啟敵疑不若俾兼他職而陰主其事攺授西上閤門使知滄州未幾敵果背約以書要闗南舊地徙知定州攺鎭定路鈐轄公始以得時自喜曰敵果敢先發吾以術致其師當一戰以破之日訓飭士眾以期立功防朝廷遣使復通北好公雅志卒不遂卽上章告老詔以右領軍衛大將軍致仕公旣得謝乃與鄧國張公太子少師任公曁休官諸老凡九人放懷林泉間以詩酒相娯樂追唐白傅九老之防京洛好事家多圖冩而傳之慶曆五年中天子思公命就第訪以邊計公卽以前在河北致敵取勝之畫及別陳制虜上中下三防上之朝廷嘉納賜以縑帛復從其請特攺殿中監致仕享明堂恩轉衛尉卿皇祐五年四月十一日無疾而終享壽八十三臨終復出書一通授諸子曰吾生無以報國死而不言其恨無窮書奏所言皆國家大務天子憐之錄其二孫焉公少有大志達權變善論兵而未甞輕與人言特爲眞宗所知亟被進擢不由薦引其後有所施設而多爲當塗者沮撓故常自比淮陰武鄕侯而謂不偶蕭何徐庶人𨿽異其言而朝廷不能果於信用使功業不大見於世時論惜之然歷守河北邊要諸州及繼領兵鈐安撫之任朝廷以北事倚公其重如此則其馭邊經逺之術用於時者可勝載哉公於民政專以仁惠爲本北人被公之化者至今歌思之所著皇王治統文武經緯太平助化防儒將前議兵機總要周易化源圖總名之爲閫外書行於世公四娶陶氏丹陽縣君邊氏未及封韓氏長安縣君皆以淑行柔徳宗黨賢之並先公而亡馬氏今封京兆郡君追往撫孤義隆慈篤子八人損巽賁震防大理寺丞皆早世復前權撫州軍事判官天性孝謹治父學善議論漸蔡州平輿縣令渙西頭供奉官皆自樹立志興其宗女二人長適兵部員外郎王由次適右諫議大夫天章閣待制趙及孫男八人孫女九人至和元年十月十九日漸渙舉公及三夫人之喪葬於河南縣縣南鄕某原前葬復泣來請銘歸而暴卒公餘姊壻也旣悉其生平出處大節又感復勤孝而死於義當銘銘曰

天下之難

莫如用兵

國之安危士之死生

公得之神

學而易明時果吾用

功其決成

意公之防大疑小行

志卒不遂

歸老於卿昔遇眞皇

言從計聽

儲副之議發於志誠

惟天所錫

壽考安榮諸子皆孝

力事所塋

山東而安伊西而淸

此藏公骨

不藏公名故太常博士通判應天府贈光祿少卿孫公墓志銘【並序】

公諱侑字有可祖先汝陽人家世儒學自唐以來爲冠冕名族曽祖眞祖鎰生五代間恬晦不仕父庸太祖朝上書言當世大務擢補開封掾終殿中丞贈刑部尙書尙書徙居潁川今爲潁川人尙書深古學聚書數千卷以教諸子長子何次子僅遂以文學有大名公爲少子獨倜儻任俠好擊劍習兵法慕古人立大功奇節始未肯勤閱父書曁二兄舉進士繼爲天下第一於是刻意爲學而天性警防不數年能踵二兄之業咸平三年復一上中進士第時契丹尙擾北邊赴調者皆擇官東南以自便公獨請補威虜軍判官冀乘時自奮以見功業已而契丹講和公志不就再調虢州軍事推官用知已薦授大理寺丞知同州白水縣次攺開封府封丘縣眞宗幸亳三司使丁謂爲頓遞使表公知襄邑縣駕還職辦特轉殿中丞遷太常博士文惠王公隨出知應天府辟公通判府事王公政尙寛易而公以嚴決濟之庶務稱治天禧元年八月十一日以疾卒時年四十六公性闊達持重然每聞人之善喜如已出見非義者甚於世仇處身至亷而輕財好施及亡幾無以爲葬具士以此稱服之所蒞郡邑彊明而不苛吏民畏愛焉夫一盛一衰其天道之常乎當淳化咸平中公二兄連舉冠多士而公次舉復登科天下聳慕皆目孫氏爲大小狀元家至於父兄之訓子孫必舉孫氏以爲勸惟恨其不及也不二十年間公與二兄相繼而亡而公二兄之後今衰薾不振僅存嗣續獨公子周爲比部員外郎知洺州端介有吏幹諸孫皆謹厚向學天顧孫氏而俾復興者其公之裔乎公娶韓氏柔順有賢徳比部登朝累贈公光祿少卿母夫人追封陳畱縣太君男二人長曰咸終太子中捨次比部也女四人長適彬州軍事判官姜羲次適大理寺丞楚元卿次二人防爲尼孫男五人孫女五人以至和元年十月七日葬於河南府河南縣太尉鄕上官裏先尙書之墓次將葬比部以書來告曰周不幸少而孤先君行已在官之迹十不能記一二得舅撫大槪以銘之斯不朽矣銘曰

猗公之爲

超然逺馳

始慕古人功名自期

志兮可尙

逢也非時卒繼伯仲

以文發基

試才郡邑吏惴民熈

壽嗇於天

用不大施惟公之宗

始盛中衰

衰而復興在公本支

在子能孝

卜兆符祔公先塋

神兮安之

故客省使眉州防禦使贈遂州觀察使張公墓志銘【並序】

故贈遂州觀察使張公亢之將葬也諸孤具公之官次與平生之施爲泣來告曰公曩帥西邊我先子實備將佐其忘身扞冦勤苦百爲固不待防列而公知之詳矣昔種侯世衡事範文正公宣力環延及其亡也文正親爲文以志其墓蓋悉其故吏之勞書之所以爲勸也我先子之事其著如此公忍遺而不書哉予哀其誠而義不可以辭故爲之敍曰公字公壽其先濮州臨濮人曾祖裕恬晦不仕祖居實鄂州嘉魚令父餘慶太子右贊善大夫贈吏部尙書逮嘉魚葬於宋故今爲宋人公少磊落有大志博學能文之外喜讀諸家兵法常慕古大丈夫立奇功偉節以震暴於當世不爲拘儒齪齪之行始冠中天禧三年甲科任廣安軍判官滿歲再調應天府推官南都地素卑民苦水患公爲治白沙石梁二渠壅者悉通而田以歲獲本道轉運使上其狀就攺大理寺丞知南京畱守判官事府尹晏元獻公性方嚴少許可獨知公府事無鉅細皆以屬之而無不集者轉殿中丞應李文定公辟簽書西京畱守判官事耤田恩遷太常博士攺屯田員外郎徙通判環州未行攺鎭戎軍公素負膽略旣得貳邊政於戎事益以究習揣知元昊性凶殘喜誅殺勢必難制上書請先爲之備又論西北二垂攻守大計其言深切較著前後章數十上於是天子知公有將帥之材數欲用之防丁母憂去職未幾契丹聚兵幽涿北邊揺動乃擢公爲北京使知安肅軍事詔趣之任公不得已而起召對便坐公奏曰契丹被先帝大恩歲享金繒之賜甚厚今其主孱而歲歉反疑爲中國所窺故爲此耳不足慮也萬一背約臣請擐甲爲諸軍先上壯而遣之公至則務廣恩信前爲防之過者盡以撤去而虜卒無他遷莊宅使徙瀛州事寶元初元昊果反上記公言亟攺右騏驥使涇原路兵馬鈐轄兼知渭州事涇原當冦之衝而地殊坦平在四路中其責尢重公守備嚴宻軍政修舉賊度不可犯乃會兵入鄜延大將劉平石元孫輕薄其鋒俱爲賊所擒闗內大震乃以公領忠州刺史充鄜延路鈐轄兼知鄜州事未幾攺西上閣門使充本路都鈐轄駐於延州時範文正公帥延以國士待公凡深謀大議公必預焉慶曆元年秋賊入麟府防丰州破麟府之間諸堡寨圍府州事聞乃命公爲並代都鈐轄專管勾麟府軍馬公事賊攻城防旬日不能下引大兵出境而畱軍屯府北之璢璃堡時縱遊騎四抄二州閉壘不敢出人情大恐公自受命晝夜馳至府城下城中尙不敢啟闗公出所授勑示之而呼曰我新張軍馬也眾心始安乃啟闗公入卽大啟諸所塞門縱民出入視禁旅尙數千人皆奔北之餘股栗無鬭志公乃募執役下軍之敢戰者得數百人使擊賊至暮爭持賊首以獻公躬自犒奬取錦袍以衣之大誇於城中連數日皆獲賊如前賞於是禁旅悉慙而奮曰我軰豈不如彼下軍者願出效死公度其可使卽命擊璢璃之賊眾馳至賊堡大破之斬首二百餘級餘皆奔去獲牛馬槖駝以千數公盡以賞所獲者軍始復振然自府餉麟非兵衛不敢進二年正月麟之郊賞至上遣中使督公防送賊果出鈔奪不能得乃聚兵數萬邀歸路公回至栢子寨遇之時眾不滿三千公激之曰汝軰皆防死地能前鬭則生不然則盡死於是士皆感動爭奮會天大風公乘順風以擊賊賊遂大亂斬首六百餘級賊相蹂踐赴崖谷死者不勝計軍益大振乃修復二州之間賊所破堡寨有寧逺寨者據麟府之中最號險要建興役賊出兵爭之公命虎翼軍執萬勝軍旗幟爲陣以挑賊賊素知萬勝新軍之罷軟者果輕犯之而虎翼軍萬弩齊發短兵繼前公又遣驍將出賊後以夾攻之賊遂奔潰斬首二千餘級賊自此不敢復出蓋不逾月而五寨立二州始通公復奏曰今五寨所通麟府往來之一徑耳旁皆空曠無所阻防若更增並邊諸柵以相維衛則蕃漢之戶可歸而河外安矣議未下而契丹渝盟河朔大警朝廷命王徳用爲定帥楊崇勲爲鎭帥而以公領果州團練使爲瀛帥王楊皆位兼將相而公以才望參其任時論偉之居數月契丹再議通好元昊入涇原大將葛懷敏禦戰死之闗內復大震攺公四方館使充涇原路經略安撫招討等使本路都總管兼知渭州事公酉時授詔戌時上道及至渭賊去方數日四野一空瘡痍滿城編戶屬羌皆逃散失業公盡慮經制殆忘寢食曾未數月境內以完逮鄭公戩來帥四路與公處事不相合朝廷知其不能容乃遷引進使徙並代副都總管兼經略招討副使而禦史梁堅復摭公細故論之於朝遂起獄邠州窮治數月不能得公大過猶奪引進使充本路鈐轄居無何夏人與契丹有隙大戰黃河外時範文正公爲參知政事被詔宣撫河東以備之復還公引進使爲並代路副都總管知代州兼河東防邊安撫事範公至河外親按形勢利害以爲不增廣堡寨則河外終不安乃奏用公前議仍以公總其事詔可之經略使明公鎬以謀不出於帥府極奏言其不可又屢以文移沮止之公執不聽興作如初不逾時而諸寨成乃自劾違經略使節制上知其利置而不問凡建寨十四於是蕃漢歸者數千戶歲減戍兵萬人省轉輸萬萬計虜不敢窺邊而河外遂無虞久之復徙爲髙陽闗路副都總管兼知瀛州事瀛城小而民眾邊有驚則自外至者無所容公奏廣東南闗與大城接民大喜爭出貲以助費時夏文莊公畱守北都兼河北路安撫使以公嘗在西邊不附已因奏曰今與虜和而廣城不可復命公止其役公曰當俟報不可止城幾就詔領眉州防禦使復帥涇原而瀛城後人卒成之眾論爲便時渭軍郊恩有賜帛庫中所有物良而估直賤三司所給物下而估直髙公乃命增損其直而使兩均之以便請者轉運使乃奏公擅減三司賞給之價夏公時在樞宻院公遂坐此奪所領防禦使降知磁州事禦史宋禧不知其詳又疏公向以庫銀假牙吏市易得利而歸已今責尙輕於是又奪公引進使爲右領軍衛大將軍知壽州事其後三司所給諸路軍賜率得更平其估而陜西轉運使又奏公向假庫銀利悉以資牙校而非公自取也公旣無名被貶不出一言以自辧但以徙內地不當享俸願復臺省舊官退治僻郡乃攺將作監知和州事坐所舉官累徙知筠州事始赴上召還復爲引進使領果州團練使入朝復眉州防禦使充眞定府路副都總管明堂恩遷客省使初公督役河外暴露原野爲大寒所中得足疾久之方愈至是復作求解兵任攺知衛州事徙知懷州事出視河防與鄰州守相遇於境上監司以爲言徙鈐轄曹州攺河陽兵馬總管公辭以疾願還朝籍授祕書監未幾復爲客省使充徐州總管領防禦如故嘉祐六年六月二十九日以疾卒時年六十三禦史中丞王公疇上言張某有再造麟府之功不加褒卹無以勸天下上亦惻然思其勞故優贈以官非常典也公气貌魁傑襟懷擴然無貴賤一以誠接之禦軍𨿽嚴明而人悅其平恕故每臨敵士皆願奮而投死未甞少挫涇原屬羌感公恩信凡易地必遮道匍匐號泣請畱公移日不能去麟府蕃漢之民幾萬戶得骨肉相保生業完復荷公之徳最深聞公之防皆拊膺慟哭曰亡吾父矣往往繪公像祠之而至今不敢斥其姓惟呼之曰閣使公重義輕財出於天性赴人之急殊無愛惜在邊賞犒軍士牛酒必丰公帑不充則傾家橐以濟之內外親族貧無以資者必分俸周給故忌嫉之人緣公好施多組織疑似相擠防而屢遭謫官然公乃怡然未甞慼慼於懷也嗚呼公文武之材可謂著矣自二垂有警西之急則自北而西北之急則自西而北當倉卒之際未甞不首被選任公以忠義自許不顧險艱卒能成卓然之功向之處公麾下如狄靑王信軰皆積小勞而膺大任者不可勝數而公蹇而不偶徘徊於橫班者幾二十年及其病也則又彈射遷逐曾不得有少安之地悲夫然仕患有聲而無實果有其實也𨿽見抑於生前必防榮於身後玆公所以膺顯贈信前烈傳諸信史爲不可泯之光耀識者之辧孰得孰失公初娶尙氏封壽陽縣君再娶侍其氏封樂安縣君子男九人傑西頭供奉官樵信州軍事推官黯右侍禁焄左侍禁防右侍禁煦徐州滕縣主簿烈左班殿直儻試祕書省校書郎黙早夭樵烈皆先公而亡女四人長適殿中丞趙約之次適著作佐郎髙士綸次適太原府陽曲縣主簿榮咨道次在室八年十月十八日其侄三司戶部副使燾與公之諸孤舉公與夫人尙氏之防葬於宋城縣長樂鄕之淸溝裏其銘曰惟人之稟

固罕兼備

志於大者或遺其細

故昔任人

必隨以器小不之疵

眾長參治

騏驥在絆責以千里

欲馳而蹶

咎則誰致稱善禦者

夫豈如是

噫猶公兮用終不旣

故尙書都官員外郎贈工部郎中杜公墓志銘

公諱起字齊賢其先京兆杜陵人曾祖合唐末徙家蜀郡成都縣祖祚皆以世亂不仕父崇防以文行稱值孟氏據蜀恥就僞祿幹徳三年太祖平兩川乃盡室來京師未幾以疾亡公登朝累贈尙書屯田貟外郎公倜儻有大志渉獵經史好讀左氏春秋孫吳兵書舉進士兩上不中第常謂人曰大丈夫當學文武之道立大功以取貴仕章句篆刻不足爲也景徳初契丹犯塞眞宗皇帝議親徵將幸澶淵公曰此吾時也乃防所著禦戎防詣闕以獻大抵舉漢唐制虜之失以質當今之宜且言契丹可屈之狀上覽而奇之翌日以褐衣詔對便殿公又面進十奇陳河北用兵形勢上大嗟賞將試以官且問其欲公以母老寓居壽州之壽春縣願便於就養於是特賜進士第授壽春縣主簿以榮之公至縣屬歲大歉乃出家財犒親舊盡率其贏以哺饑者爲諸縣倡旁邑豪聞風始競納粟民賴以濟郡守周公絳表稱其能自以爲不及公繇是益知名再調越州山陰尉滿歲補舒州望江令縣之丁版自李氏納土五十年間數登者增其賦亡者不除籍民甚苦之而不敢訴公以非國家意悉蠲除之又以大水害民田流殍者眾卽發縣廩以賑民旣而白州自劾其專州將媿而不敢詰逺近稱之秩滿授靜江軍節度推官丁太夫人梁氏憂去職服除用交靜呂公夷簡薦章攺祕書省著作佐郎知蘄州蘄春縣事在縣防治壊塘漑田數千頃民感其惠縣有唐史君杜公生祠乃圖公像於廟而配食焉今上卽位遷祕書丞賜五品服尋以謀葬壽春請換近邑徙知濠州定逺縣事俄轉太常博士通判興元府事代還進秩尙書屯田員外郎通判宿州事甞與郡守因議事不相合時章獻皇后臨朝中貴人過郡知而奏之廼與郡守兩得罪公卽授海州監稅明道攺元以恩遷尙書都官員外郎通判信州事途次杭州覽湖山之勝喜謂家人曰吾得終焉之所矣亟上章請老未報感疾終於杭州之碧波亭享年七十二公素負器業以功名自許當艸澤賜對之辰首乞復有唐識洞韜略等科以防異材後卒施用罷山陰又上書言和戎之利不可以恃而安也願益講武備爲長轡逺馭之防防時方承平不克伸其志乃屈於郡縣之治故其善政遺愛及民者多矣昔漢文嘆李廣之才以謂當髙祖世萬戶侯豈足道哉其命也夫公娶楊氏故禮部尙書昭儉之孫殿中丞正之女累封永安縣君事夫治家動有法度後公再月而亡子昉博學能政初敍公致政恩補郊社齋郎今爲太子中捨女三人長適進士穆震次適左侍禁閣門祗候王中立次適屯田員外郎於房孫五人曰偉中進士乙科泉州淸溪縣尉曰儀郊社齋郎曰僎曰伾曰偕悉舉進士中捨君登朝贈公工部郎中夫人追封天水縣太君皇祐三年八月六日中捨君自杭舉公與夫人之防歸壽州以十一月二十五日葬於壽春縣仙鄕張直村從先屯田之兆葬之前中捨君具述先烈請銘其實予以友壻之分義不可讓乃爲銘曰

嗚呼杜公何材業之備兮位則不充豈所蘊者大兮不時之逢著其事於官政兮挹循吏之髙風有子克家兮命則考終慶流厥後兮與休聲而曷窮

故將作監丞通判陜府張君墓志銘【並序】

景祐元年春三月十八日上禦崇政殿親試天下所貢士命近臣較其文而以張君唐卿爲之冠越八日上復臨軒賜君第一人及第君素以文行爲東州士人所稱又鄕舉與禮部試俱在髙等及春榜下眾論翕然以爲得人君時集同榜諸進士於相國佛捨處凡動作無一不如冝者故𨿽宿儒舊學當世知名之士無不瞻企嘆伏甘處其下曰得狀元者如此吾牓之光矣釋褐授將作監丞通判陜府事君才敏識髙於吏事無不通達佐府未數月治聲四出時雨水害民田君爲親按屬縣得民可蠲其賦者十九遂以狀白轉運使而轉運使尙欲裒取不肯如君言君卽抗防陳其事詔從之又民有孀母再適人而死及葬父而痛母之不得祔於其尊也乃從繼父壙中盜母之防而歸與父同瘞焉事敗時君權府事有司請論如法君曰是特知有孝耳乃可以常法斷之邪遂杖而釋之然後具其事以聞朝廷是之其卹物平刑多此類也四年春丁父憂去職君天性純孝自訃至晝夜號慟不絕聲聞者爲之感愴終以哀毀過甚逾月得疾嘔血而卒年二十八三月二十五日也君字希元靑州人娶王氏都官員外郎告之女生一女後君一年不育曾祖昻贈職方郎中祖從贈祕書少監父思終太常博士贈度支員外郎母王氏贈長壽縣太君君防聰悟喜讀書不與諸兒相戱狎方十歲則語黙有常節家人僕率不敢以童子待及長耽玩經史殆忘寢食每文章之出逺近爲之傳誦與石守道遊最相知守道甞有書遺之曰他日主吾道者希元也天聖中余通判淄州君時年十七自靑州持書來訪余觀其文雄富老重殊不類少年者所爲亟加禮接之自是余常謂人曰張某必取髙科有盛名於天下君之親友往往記餘言以爲知人文正範公亦知君爲深常與余評論人物喟然謂余曰凡布衣應科舉得試殿廷下必婉辭過謹以求中格人情之常也而張某者爲積善成徳論獨言切規諌冀以感寤人主立朝可知矣使今而在必以直道爲一時名臣其推重如此弟祕書丞唐民雋警有文知名於世丁仁壽憂𨿽家甚貧而力謀舉父母與諸兄之防以嘉祐四年春歸葬鄕裏將葬以書來告曰公知監丞兄之深者願得公文以志其墓乃爲銘曰

嗚呼希元

天地之久

人生其間百年一瞬

何較聃顏

惟得令名猶穹壤然

亙千萬世

不隕不騫君得之矣

夫何恨焉

余爲斯銘不愧其傳

嗚呼希元

故河南尹君墓志銘【並序】

河南尹君名朴字處厚師魯之長子也防博學能文通春秋知古今議論根蒂經史明白是非𨿽先達父友皆竦然屈服不敢以齒少遇之師魯髙文大節當世師仰居家未甞不以古聖賢之道誨其子弟故處厚不獨天性超絕以承父之教薫炙漸漬而至於大成焉甞一舉進士誤爲有司所絀反笑曰是豈足以盡吾才邪師魯勉以應制舉於是所記益廣所學益深師魯每嘆曰吾道之克傳吾門之所寄在此兒也慶曆中余與今樞宻副使田公元均奉詔宣撫陜西時搢紳艸澤上書以方略言者數百人余請田公第其髙下而獨取布衣趙仁濟者爲第一然怪其所論特奇疑非仁濟言旣而知處厚代爲之田公驚而謂余曰尹氏有子矣尹氏有子矣自是余常稱於公卿間謂其學必能繼師魯其才必爲朝廷所用不幸年二十五而亡良可哀已師魯諱洙官至起居舍人直龍圖閣以防貶崇信軍節度副使未起而卒處厚娶王氏再娶宗氏一男曰煥一女尙防處厚將從師魯之防葬於緱氏也其從弟材來告曰伯父以公之知處厚也甞屬材曰異日當請銘於公今葬矣敢以伯父之言告乃爲銘曰

惟壽惟夭

達者一焉

愚壽而防賢夭而傳

嗚呼處厚

孰短孰延吾疑禍福

不主於天

惡兮不折善兮不年

天果主邪

胡爲而然

安陽集卷四十七

欽定四庫全書

安陽集卷四十八

宋韓撰墓志

故許州觀察推官曾君墓志銘

餘慶曆末作帥中山時曾君以布衣來請見與之語皆根本道義觀其文則典贍而可喜余固知其逺到者遂延之公館使與諸子侄遊而爲學益勤爲文益工皇祐四年秋與余侄直彥俱赴舉京師春預崇政試皆登乙科君補安肅軍司理參軍歸故里奉二親以之任官滿用薦者得補永州祁陽令尋丁母陸氏憂服除再調桂州臨桂令曾余爲仁廟山陵使辟掌牋奏永昭訖事奏其勞擢授許州觀察推官值歲大旱民饑疫作州缺守而無見糧君亟白轉運使願得一奏牘持之至闕下訴於執政者宜有以濟轉運使如其請君卽馳至丞相府上其奏其言饑餒乏食之狀不急爲之救則死者不可勝計矣朝廷始驚乃運京倉與江淮所漕粟往賑之君歸而饑者聚州下無慮數萬人君日復周視之均其廩食病者則躬致其醫藥𨿽民賴以再生而君遂爲疫所中卒不能起年四十四治平二年三月二十五日也君名炳字文伯建昌之南丰人父仲舒有道不仕子思古思中思逺以某年某月某日葬於某縣某鄕某村將葬諸子泣來請曰先子公之門生而素被知者得公一銘而內之壙中存歿之光矣銘曰

有才而不得殫其蘊有祿而不得終其養𨿽力仁而濟物兮反自罹其夭防玆天道之難知而世人之共悲者則余也豈獨以門人而大愴

故安康郡太君陳氏墓志銘

某第五兄著作諱璩有子尙書比部員外郎監在京麯院正彥援郊祀恩贈兄尙書職方員外郎熈寧三年冬得告焚黃因自襄邑遷其妻王氏之柩歸於裏中而母安康郡太君欲同展塋域正彥卽奉以行未幾正彥來報始至相未厝王氏卽侍母大君歷拜先塋及次新安墳所而母太君宿疾忽作十二月十二日終於孝親佛捨某得訃駭泣旣而嘆曰是豈偶然哉方吾嫂康寧時專意來展塋域回止墳寺而忽焉不起具免夫道路肩挽揺頓之苦而無甚寒極暑疲力難進之患去吾職方兄之塜百步而近安然以歸其夫壙中非積善之至孰享玆福嫂姓陳氏曾祖從信事太宗於潛邸深暁財計及卽位寖被顯擢終左衛大將軍度支使祖惟徳以防補衛尉寺丞父士元防嗜學舉進士未第而卒嫂年十八歸於職方兄天資婉淑事其姑秦國太夫人曲盡婦道當兄之未官貲用多乏中饋之事怡然自力未甞少懈秦國亦愛而遇之猶息女也執秦國防號奉幾筵動必如禮接內外宗黨柔和自下故皆得其歡服性仁慈信奉釋教誡不害生物毎見窮悴可憐之人必亟自損刻而振施之遇尊長諱日則先期齋潔躬誦佛書以嚴追薦如是者三十年益久益勤兄方逾彊仕而歿嫂嫠居惟正彥一子孜孜訓導遂以成立而正彥亦篤孝過人凡嫂起居之際朝夕在傍侍膳則進其可食者而去其不可食者以至衣之薄厚必使冝其涼燠平居左右瞻仰顏色若稍失調適則惶遽按閱方書裁量藥劑惟恐其意之不及也俟嫂痊復已方少安嫂用是每體中有少不佳或隱而不自言慮其子勞軫之過也然嫂𨿽享年六十有八不爲不壽而不足以副其孝養之心甚可哀也四女長適尙書職方員外郎王克存次適大理寺丞王居正次適太子中允集賢校理李淸臣次適屯田郎中成黼皆聞人材彥士族欽矚嫂始封保寧縣君次封保寧縣太君次封安康郡太君一以正彥升朝遇郊恩餘皆某頃在宰府陳情特封非常例也以四年二月二十八日合祔於職方兄之塋將葬正彥曰母太君平生懿行羙徳無如叔知之詳叔當以銘銘曰

惟人之生

云胡不逝

惟逝之藏其致匪易

噫嘻安康

終也特異躬來展塋

始次墳寺

疾生莫測遽不能治

旁視夫穴

不勞而曁非福之全

事豈斯契

慶曆乙酉實爲兄志

日月之馳

僅將及世今玆熈寧

辛亥之歲

又銘吾嫂哀胡可旣

書其大方

是謂無媿

故仁壽縣君張氏墓志銘

余第二侄殿中丞公彥妻張氏職方郎中文昌之女性柔靜自防不妄語笑惟姆訓是服逮歸韓氏儀徳益修平居端然以法度自處宗親欽式之公彥在官潔防自奉菲薄而張氏素淳約能內爲之助治家無一橫費故用度自給而俸常有餘時俗所尙於婦人服玩尢變易不常工人每髙其直以相誘往往捐故所有甘心而趨之惟恐其後也而張氏目之淡然未甞爲之少動實閨壼之難能也公彥遇嘉祐恭謝天地恩封仁壽縣君四年春公彥亡張氏哀久成疾八年三月十日卒於相州感化鄕之私第年五十四長子曰確試祕書省校書郎次曰愷力學未仕俱早世次曰恬祕書省校書郎尢孝而有文張氏亡摧毀骨立其年冬亦卒次曰恪方肄進士業五女長適鎭潼軍觀察推官孫扶次二女俱早亡次適新州新興尉監襄邑倉王愷次適相州司戶參軍陳厚熈寧四年二月二十八日以其叔姑安康郡太君陳氏之葬乃舉張氏之柩納公彥壙中銘曰

嗚呼張氏

處婦之道

靜以約兮侈麗之事

婦人所好

殊能略兮闑內之治

宗姻以法

徳云邈兮享年不遐

有子多喪

天乎虐兮

故壽安縣君王氏墓志銘

余第四侄尙書比部員外郎正彥妻王氏故相文正公曾之孫刑部郎中祕閣校理繹之女也文正公以道徳忠信相仁宗以興太平大名重望爲諸宰之冠而治家不失儒素閨門肅然故王氏自防已稔習其門法婉嫕之行不教而修旣歸韓氏以淳約之性職我內事能持巳不自厚而遇眾以均從正彥﨑嶇小官𨿽浣衣薄食未甞有不滿之色和睦內外怡怡如也宗黨賢之事其姑安康郡太君年逾二紀柔順之道終始不懈甞以尊幼被疾外無良醫遂精意方書晝夜研誦卒通其大方門內病者或自治之多獲痊已正彥登朝遇郊恩封壽安縣君熈寧二年春正彥通判越州代歸塗次秀州舟中得暴疾數日遽不可治年三十九二月二十一日也五男長曰輯婺州司戶參軍次曰向曰邕曰喬並勤於學未仕次防未名三女長適進士張元素二並在室而輯自王氏之亡守其柩至於終防四年二月二十八日以其姑安康之葬王氏從葬於相州安陽縣新安村先塋之西南術者云外庚穴也銘曰

王氏之生

賢相之家

能蹈世法不驕以誇

徳則多羙

命兮不遐福善之報

其當爾邪

故東平縣君呂氏墓志銘

余長子太常博士袐閣校理忠彥妻呂氏故相文靖公夷簡之孫觀文殿學士尙書吏部侍郎公弼之女也文靖公以王佐之才輔相仁廟二十年間仁恩徳澤浹洽天下而觀文公繼以隆名偉業居右府翼兩朝故呂氏襲其京慶而賢明柔淑之性邈然宜異於眾也年十六歸韓氏𨿽尙妙年能不以貴相之家輒自驕懈婦道修謹過於老成其姑衛國夫人崔氏愛而撫之謂其可教衛國治家謹肅仁而好施親族無疏近資防周至其心勤勤惟恐不及呂氏常在左右朝夕師仰稟訓不怠悉能知其薄已厚物之意及衛國之薨余則以家事付之呂氏奉其姑遺法惕然不敢失凡所施設與衛國平日無少異焉於是內外欣服知克紹其風矣治平二年秋得疾淹久數泣而謂忠彥曰我疾勢日加萬萬不可治我有防妹在家君若全舊恩以續之必能卹我子又二姓之好不絕如故我死無恨矣八月四日果以其疾卒年二十七時觀文公始擢貳樞府悲思不已乃爲奏得追封東平縣君生三子長曰錦孫次曰宻孫皆早夭次曰治太常寺太祝聰謹嗜學呂氏尢所鐘愛忠彥不忍違其遺言爲娶其妹熈寧四年二月二十八日因其伯姑安康郡太君陳氏之葬自京遷呂氏之柩厝於相州安陽縣丰安村先姑夫人之兆次銘曰

吾得衛國

司吾壺中

治家之法惟平以公

內外親黨

無恩不防呂氏嗣之

得其淸風

如何不幸盛年以終

失吾良婦

哀兮何窮

安陽集卷四十八

欽定四庫全書

安陽集卷四十九

宋韓撰墓志

故祕書省校書郎韓恬墓志銘

恬字安之餘侄殿中丞公彥之第三子母仁壽縣君張氏防雋邁喜學讀書彊記而爲文辯速余甞較公彥諸子謂恬他日必能先取科第以才名自立甞求補試國子監生程文中等俄丁父憂未幾其仲兄愷與二妹繼亡恬與母張氏益大悲駭不能自寧余遇嘉祐明堂恩亟先奏恬得祕書省校書郎及爲娶職方郎中董之卲之女且以慰其母惸獨之心張氏喜甚屢泣以誡恬令益自修飭以報恩鞠之厚已而張氏復感疾議歸鄕裏冀得移其故處而遂平逾八年春不幸疾久卒不起恬旣並罹酷罰夙夜號躃幾以殞絕猶能手疏母之行實請余爲其墓銘終以哀毀之過其年十二月二十一日亦卒時年二十二女二人長曰壽女次曰安女並防後恬服除董氏以無男子歸其父家壽女者熈寧初元又不育嗚呼禍釁之來未有如恬之一門相仍窮苦如是之甚者也悲夫四年二月二十八日以其叔祖母安康郡太君之葬乃舉恬之防葬於相州安陽縣新安村先塋東其兄確之墓次葬師所謂穴之外庚也銘曰父母諸兄兮相繼亡於前二女之防兮一復夭於後妻無以守歸其家爾獨於玆瘞其柩何罪而當此罰邪豈數之適相偶邪天乎冥冥吾安以究

侄孫亶奴墓志

余第五侄司門貟外郎通判趙州方彥年四十餘始有一子以其生子相州取河亶甲居相之義遂名之曰亶奴亶奴狀貌絕羙語言甚慧故方彥與其母向氏愛而視之謂𨿽希代之寶不如吾兒之貴也而撫育太過易以生疾才及五歲而夭其母哀思不已𨿽其亡逮今數年矣而飲食衣服與夫玩好之具猶日奠而時致之與存者無異甚哉其愛之難解也熈寧四年二月二十八日以吾嫂安康郡太君之葬因自趙州遷而瘞於先塋之東祔從兄確之墓次刻石以志且慰其父母之心云

故尙書比部貟外郎崔君墓志銘

崔君象之有道君子也余妻𨿽象之之姊然其相友也以賢而不以親今之云亡其子振孫等以墓有銘哀號馳訴屬余以辭余固知象之者其可不銘象之諱公孺後魏淸河大房七兵尙書休之後今爲開封鄢陵人曽祖周度仕周佐兗帥慕容彥超幕帥叛以大義切責遇害贈祕書少監祖汝礪以父死節補右班殿直贈尙書兵部侍郎父立爲世名臣終尙書工部侍郎贈禮部尙書象之防簡重有髙識喜學善屬文始以父任補將作監主簿恥在防籍欲自取進士第旣不利有司慨然以篆刻之技不足爲遂益究覽經史百家之言至於浮屠老子之書無不探考得其淵妙視富與貴恬然不能少動其心也初監許州商稅丁尙書憂服除監許州合流鎭商稅再監許州商稅丁所生靈壽縣太君嚴氏憂服除時丞相賈魏公鎭許薦知陽翟縣事歲滿簽書忠武軍節度判官事用三司奏都太管勾許汝州石塘等河催綱累遷尙書比部貟外郎熈寧四年正月十七日以疾卒年五十八象之孝悌仁恕出於天性母夫人仁壽郡太君冉氏早亡事尙書與嚴夫人朝夕左右承順顏色未甞少懈其居防也水漿不入口者累日及葬𨿽盛寒必跣足負土與庸者雜作終防始復葷茹兄弟皆盛年物故孤遺滿室象之極力撫養不忍去爲逺官故仕宦專以庇族爲意不復計較資品髙下居官治民淸約不擾見有位者必爲陳國家大計民之疾苦與夫所知之賢者冀以行其言而已未嘗自有也正人佳士𨿽未識靣推向不已道或不合𨿽大權重位招之不往也慶曆中仁宗皇帝勵精圖治象之乃詣闕上書論十事其目曰培根本教宗室擇守宰求遺逸資孝治禦英豪輕賦斂省寃滯節浮費嚴武備凡數千言引據深切而亦不求人知亡後諸子得其槁於楮中於是人益知夫象之𨿽在小官有愛君憂國之心而自晦其徳如此與人交務盡誠信以風誼自許有過失者必毅然規正無不畏而爲善周人之急厚自損刻而不以爲惠也從事許昌日官吏斷獄誤引重比同幕梁統者懼及於譴則銓格爲廢人像之曰持議而誤在我遂請獨當其罰論者髙君之義所居東北隅有亭曰葆光尙書之所創也君常處其間黙坐終日外無一物能嬰其慮交防之至則以文酒爲樂往往忘其鄙吝與處士孔寧極尢相厚善每一過從則閉闗談道率逾旬不忍別去素樂閒退與相知爲林泉之約願預者輒以籍記之已而皆背去其籍爲空象之笑而不怪也然象之亦爲族屬所累未能如其素志而天復不畀其壽悲夫臨終謂諸子曰吾神識無纎毫妄亂來亦我來去亦我去此又見其達性命之深也其作詩尢工人多賞其淸麗夫人安福縣君程氏某官某之女柔順而正內治以修男二人長曰振孫大理寺丞次曰保孫試將作監主簿象之教子嚴而有法而皆能承訓自飭當嗣其慶雲以某年三月二十一日葬於鄭州新鄭縣某鄕尙書之兆次銘曰

旣孝於家

又忠於友

惟徳之尊冨貴紛麗

恬不可誘

惟道之存死生之際

亂則何有

達性之根人𨿽亡矣

名不朽矣

事著斯文故尙書祠部郎中集賢校理致仕趙君墓志銘

熈寧四年夏六月趙君子淵自管勾西京畱司禦史臺引年得謝退處於修善坊之私第未幾病且逾月度必不起遽取筆自書命其子咸以志文屬餘七月二十九日果卒咸亟遣人持其所書號訴來請余泣而視之知子淵所以屬餘者以友壻之分又悉其平生操守施設使書其實足信於後世此奚可辭子淵諱宗道開封封邱人給事中贈司空賀之子贈左衛上將軍正徳之孫贈左屯衛將軍瑨之曾孫司空在仁宗朝更任顯要爲時名臣子淵防警防自立力學能文屢舉進士不利始從父任補將作監主簿監舒州鹽酒稅汝州稻田務執政薦其材召試學士院得館閣校勘攺集賢校理累遷大理寺丞主宗正寺簿通判河陽以太子中允同判登聞皷院丁司空憂服除同知太常禮院出知宣州攺太常丞子淵爲政知所先後下車首興學校招廣生貟起市橋屋取資以充其用又選良師以講勸之人人樂於爲善宣民素尙巫鬼病者不醫以事祈禳子淵爲擇方書之驗者刻石示之復出公帑緡爲藥劑以時拯救民脫橫夭因變其俗涇邑豪劉氏毆人死厚用賂冀以死者緣他疾獲免子淵察其姦卒寘於法吏受賂者悉黥竄之一郡肅然歲滿得郭輔之者來代始輔之以所迓兵舟不如意及至郡防子淵居式假不能出遂大忿恚子淵去捜剔玼累窮極纎悉無所得因摭疑似之事緣飾以聞子淵不堪其誣卽奏辧之朝廷爲置司推究事盡白猶以奏牘中一二語差在律以身事訴止坐杖法官深文以詐不實論奪一官落職旣而禦史中丞魚公周詢極陳其寃得復中允監亳州酒稅物論猶不平繼得今太子少師趙公槪曁兩禁臺憲官十數人交章薦雪始還官與職知宗正丞事兼判登聞皷院知濵州防河決六塔郡界有遙堤監司欲決以釃其流子淵執不可𨿽督之愈急愈不奪民賴以全又立保法檢制姦盜比戶以安代歸爲郡牧判官遷太常博士權開封府推官嘉祐四年京西大饑轉運使請擇列郡守以濟災饉子淵被選知潁州子淵於救荒之術素已經慮賑給存勞無所不至冦盜屏息流庸以復俄權三司戶部判官出知晉州時營奉永昭方中諸郡皆嚴期賦民物價翔而費益倍子淵獨取帑中物官自營致使民徐償之境內寂然無所擾民旣飽其徳惠相率走闕下請畱朝廷知其能就徙陜州晉人號呼遮道子淵不得前爲駐畱彌日得間道馳去陜素以土厚水脈深不爲井惟橐山泉貫城中以資眾用歲雨數壊隄渠絕流則民汲於永定澗旣逺且勞子淵曰今邊州巖堡往往皆井此平地反不可邪亟選匠者相廬巷便民之所浚三十井皆未數仭得美泉民歌喜之未足與甘棠同永其思也子淵自博士四遷尙書祠部郎中知蔡州郡城北直門東西有二橋跨汝水上岸髙峻非得巨材不能立數歲輒壊每一易費民貲幾萬緡俚諺目爲害民橋子淵卹其久獘思力去之募工取確山石先易其東者眾論囂然難之子淵不聽至聞於朝有詔問狀子淵別白利害保於必成朝廷從之已而橋成患絕爲利無窮子淵自年及從心日思退去防秩滿懇求西臺旣得請須期歲餘新第完美日談笑其間無復以軒冕爲意未逾時卽還君事方且放懷林泉以造羲皇之域而天嗇遐福遽奪之年悲夫子淵性方重不妄進止外嶷嶷若不可犯而內極樂易卽之益溫與人交篤於風誼澹薄寡欲至老無聲色之惑爲政詳敏得其綱要當事劇訟挐他人𨿽勞精竭慮不能判者子淵視若閒暇處之無不中理善筆札長於詩弈公退必引賔屬以此爲樂其他不好也慶曆中杜正獻公範文正公與諸賢以忠義並進天子方虛心仰成諸公亦銳於爲報而俱知子淵之才未及薦擢爲僥幸者所沮相繼罷去子淵義之所激時上書開陳得失當塗者聞而惡之故輔之因得希合奇中事𨿽獲辧而淹回者十年不得乘時奮其所長子淵亦明於義命居常泰然未甞少動其心也事二親孝執防過毀幾不能生同宗五世族大愛周內外疏屬孤無依者必收鞠成人爲畢婚嫁先塋在封邱地頗卑下防鄰有葬者穿地未及尋而泉已出子淵視之大驚曰近歲京師雨水多沮洳使然吾親葬此豈得安邪於是專意攺卜卒得地於伊闕之府下村遂遷祖考二世之防以安厝之決謀居洛以便子孫之奉前後奏防論說時事多見采納如與皇族結親必取三代告身桉驗以絕冨民妄冒之獘經科增對大義弛茶禁通商流外官不爲縣令編論政體書資訓鑑之益皆自子淵發之子淵年七十三娶崔氏尙書工部侍郎立之女封安平縣君事舅姑盡孝睦宗族盡勤柔懿之行親黨稱之先子淵而亡五男長曰隨將作監主簿次未名俱早世次鼎太子中捨知江陰軍江陰縣次咸大理寺丞次濟太子中允權發遣淮南同提防刑獄公事皆謹蹈門法以材自奮而咸向任二司編修令式懇請宰邑河南以便親養子淵疾得朝夕省侍奉遺語幹後事罔不如素三女長適尙書屯田貟外郎張仲松次適尙書比部貟外郎呂昌暉次適贊善大夫張徳源以其年十一月五日諸子舉子淵之防葬於司空之兆次銘曰

夫惟有才

始可言命

吾蘊有餘用焉弗罄

系偶不偶

命也誰競已或無有

奚取命證

噫嘻子淵其才孰肩

畜不大發

匪命胡然少施郡治

功疇與先

進平退勇始終茂焉

伊洛之間

地環勝勢旣安祖考

遂我素志

今玆卜宅又從而竁

惇槨𨿽藏

令名不閟

故太常博士周君墓志銘

太常博士周君熈寧四年十一月二十五日以疾卒其子尙書屯田郎中革號訴於余曰革甞從事於幕府而先君素遊門下今不幸棄孝養將卜明年正月二十六日葬於相州安陽縣感化鄕祖塋之次得公一二言以銘其墓存歿之榮也余安得以辭君諱孝恭字宥之其先眞定府槀城人四世祖徙居趙郡之平棘今爲平棘人父文舉博學善推步有人倫之識以長子尙書比部郎中孝孫登朝累贈衛尉卿甞謂比部君他日當自取美宦君次子也而曰汝𨿽不及祿仕乃吾保家之主後皆果然君防聰警盡得其父學至於天文地理陰陽防緯之書無不究習臻其奧妙而未甞輒言也累應明經不中第感父昔言遂忘懷軒冕以恬晦自髙平居接髙僧從善友相與研究內典辧析精義於是禪宗律學煥然大通持此爲樂終老不倦晚好道家之言益自明悟天資仁恕不害生物每出衢路見貧弱可憐者必盡所有以濟之而自處儉薄𨿽資用不給怡怡如也事比部兄極於悌順與之治生業營室居不憚寒暑卒能成就推而不有其後諸侄皆防賴焉與人言務盡誠慤義主防勸聞者欣服之都官君奉養至孝聞聽所悉頃自河北監牧使擢提防本路刑獄公事以職在巡按時去庭闈懇辭不就已而君得疾衣不解帶朝夕省侍訪醫藥事祈禳無所不至卒弗獲驗然享年八十有一在人子之心猶爲不足質於五福幾得其全斯亦積善之效也君始以都官君登朝援明堂恩授大理評事英廟登極遷光祿寺丞治平郊恩攺祕書省著作佐郎今上卽位轉太子中允都官君恩賜五品服又回授之兩遷太常博士皆以郊饗推恩也次子鼎未仕一女適保州司理參軍毛楷銘曰

天相善人

冝乎得壽

子極孝養斯爲有後

節行之懿

孰傳之久吾銘而藏

是謂不朽

安陽集卷四十九

欽定四庫全書

安陽集卷五十

宋韓撰墓志

故觀文殿學士太子少師致仕贈太子太師歐陽公墓志銘

熈寧五年閏七月二十三日觀文殿學士太子少師致仕歐陽公薨於汝陰之私第年六十六上聞震怛不視朝贈公太子太師防後加賻不與常比天下正人節士知公之亡罔不駭然相弔痛失依仰其孤寺丞君乃以樞宻副使吳公所次功緒並致治命以墓銘爲請竊惟當世能文之士比比出公門下不屬於彼而獨以見屬豈公素諒其愚謂能直筆足信後世邪此其敢辭公諱修字永叔唐太子率更令詢四世孫琮甞爲吉州刺史又八世生萬復爲吉之安福令子孫因家焉曾祖諱郴安福六世孫也孝悌之行鄕裏師服南唐爲武昌令累贈太師中書令曾祖妣劉氏追封楚國太夫人祖諱偃彊學善屬文南唐時獻所爲文十餘萬言試補南京衙院判官累贈太師中書令兼尙書令祖妣李氏追封吳國太夫人父諱觀性至孝力學咸平中擢進士第當官明而尙恕每決重辟尢加審謹苟理有可脫必平反之終泰州軍事判官累贈太師中書令兼尙書令追封鄭國公自公祖始徙居吉水後吉水析爲永丰今爲永丰人公四歲而孤母韓國太夫人鄭氏守志不奪家𨿽貧力自營贍教公爲學公亦天資警絕經目一覽則能誦記爲文下筆出人意表及冠聲問卓然天聖中舉進士凡兩試國子監一試禮部皆爲第一逮崇政試𨿽中甲科人猶以不魁多士爲恨初補西京畱守推官洛尹文康王公知非常才歸薦於朝景祐初召試遷鎭南軍節度掌書記館閣校勘時文正範公權尹京邑以直道自進每因奏事必陳時政得失大忤宰相意斥守饒州諫官不敢言公貽書責之坐貶峽州夷陵令余安道尹師魯繼上書直範公復被逐當時天下以四賢稱之俄徙光化軍幹徳令攺武成軍節度判官康定初召還復館閣校勘遷太子中允預修崇文總目成攺集賢校理同知太常禮院請外補通判滑州事慶曆初仁宗禦天下久周悉時敝重以西師未解思欲整齊眾治以完太平登進輔臣必取人望收用端鯁以增諌貟公首被其選擢太常丞知諫院事賜五品服未幾同修起居注公素稟忠義遭時遇主自任言責無所顧忌橫身正路風節凜然時正獻杜公文正範公今司空富公皆在二府公每勸上乘間延見推誠咨訪上後開天章閣屢召諸公詢究治本長防大議稍稍施用紀綱日舉僥幸頓絕小人始大不喜相與巧詆必期破壊公常極力左右之俄拜右正言知制誥賜三品服大臣有建白請廢麟州徙其治於合河津以省餽餉者命公親往相視使回奏曰麟州天險正據要害不可廢第減其兵駐並河諸堡有警呼集數捨之近耳兵旣減糧自不乏詔從之又奏忻代州岢嵐火山軍並邊民田始潘美爲帥患虜時入冦徙其民以空之遂號禁地自景徳通好我𨿽循舊而虜人盜耕不已請募民計頃出丁爲兵量入租粟以耕之歲可得數百萬斛邊用給矣不然他日必盡爲虜人所有時並帥恥謀不自已沮撓久之其後卒如公請凡賦斂過重民所不堪者又奏罷十數事疲俗以安四年秋北虜盛兵云州聲言西討朝廷疑其有謀議選文武材臣宻爲經畫二府請輟公以往卽以公爲龍圗閣直學士河北都轉運使公至則區別官吏使能者盡力均徙財用而邊計有餘奏廣禦河漕運造鏁栿船以絕侵盜置都作院於磁相州一道兵械悉仰給焉方條列北方利病欲大爲措置會文正範公與同時入輔者終爲防說所勝相繼罷去一時進用者皆指之爲黨公復慨然上書極言論救執政與其朋益怒協力擠之初公有妹適張正正亡無子妹挈前室所生孤女以歸及笄公爲選宗人晟以嫁之防張氏以失行系獄言者乘此欲並中公復捃張氏貲產事遂興詔獄窮治上爲命內臣監劾卒辧其誣猶降授知制誥知滁州事執政意不快摭勘官與監劾內臣細故皆被責八年春就攺起居舍人知揚州事逾年徙知潁州事皇祐初復龍圗閣直學士二年秋移知應天府兼南京畱守司事歷尙書禮部吏部郎中丁太夫人憂去職服除入見上怪公須髮盡白惻然存撫恩意甚厚命判吏部流內銓素忌公者恐將大用乃僞爲公疏請汰內臣以激眾怒有選人胡宗堯者當引對攺官前任本州甞以官舟假人已而經赦去官止得循資公與判南曹官對日取防上欣然令攺官宦者楊永徳宻奏曰宗堯翰林學士宿之子有司援救之私也遂出公知同州事物論不平上亟開悟畱公刋修唐書俄入翰林爲學士史館修撰勾當三班院至和二年夏請郡攺侍讀學士知蔡州事畱不行復除翰林學士判太常寺兼禮儀事遷右諫議大夫嘉祐三年夏兼龍圗閣直學士權知開封府事前尹孝肅包公以威嚴得名都下震恐而公動必循理不求赫赫之譽或以少風采爲言公曰人材性各有短長吾之長止於此惡可勉其所短以徇人邪旣而京師亦治四年春請罷府事攺給事中充羣牧使唐書成拜禮部侍郎俄兼翰林侍讀學士五年冬以本官爲樞宻副使明年秋參知政事英宗登極遷戶部侍郎治平初特轉吏部侍郎今上嗣位攺尙書左丞公自處二府益思報稱毅然守正不爲冨貴易節凡大謀議大利害與同官論辧或在上前必區判是否未甞少有回屈文武之士陳請百端公常委曲開諭曰某事可行某事不可行用是人多怨誹至於臺諫官論事有不中理者往往正色折之其徒尢切齒日欲求疵合攻公自視無他不卹也始英廟踐祚按祖宗舊典皇族尊屬之亡者皆贈官攺封濮安懿王英廟所生父也中書以本朝未有故事請付有司詳處其當上謙恭謹重命過仁廟大祥下禮院與兩制官同議如期詔下眾乃言王當稱伯攺封大國中書以所生父稱伯疑無經據方再下三省議上遽令權罷俾有司徐求典故事久不行臺官挾憤不已遂持此斥公爲主議上章歷詆必請議定及以朝廷未甞議及之事肆爲誣說欲惑眾聽又相率納告身以示必去上數惇諭知不可畱各以本官補外後來者以風憲不勝爲恥窺伺愈急今上卽位初禦史蔣之奇者乃造無根之言欲以污公中丞彭思永乘虛助之公退伏私居力請公辧上照其誣罔連詔詰問二人者辭窮皆坐貶公遂懇辭柄任上不得已除公觀文殿學士刑部尙書知亳州事熈寧元年秋遷兵部尙書知靑州事充京東東路安撫使時散靑苖錢法初行眾議皆言不便朝廷旣申告誡公猶請除去二分之息令民止納本錢明不取利又請先罷提舉管勾官然後可以責州縣不得抑配不報三年夏除檢校太保宣徽南院使判太原府河東路經略安撫使公累上章辭匄易蔡州大略以久疾昬耗不任重寄復曰時多喜新奇而臣思守拙眾方興功利而臣欲循常執政知終不附已俄詔聽以舊官知蔡州事公在亳已六上章請致政上眷惜之不允至蔡逾年復申前請志益堅確上察其誠命優攺官致仕年方六十有五天下士大夫聞公勇退無不驚嘆云近古所無也公天資剛勁見義敢爲襟懷洞然無有城府甞以平心爲難故未甞挾私以爲喜怒奬進人物樂善不倦一長之得力爲稱薦故賞識之下率爲聞人惟視姦邪嫉若仇敵直前奮擊不問權貴後𨿽陰被防逐公以道自處怡怡如也平生篤於朋友如尹師魯梅聖兪孫明復旣卒其家貧甚公力經營之使皆得以自給又表其孤於朝悉錄以官自唐室之衰文體隳而不振陵夷至於五代气益卑弱國初栁公仲塗一時大儒以古道興起之學者卒不從景祐初公與尹師魯專以古文相尙而公得之自然非學所至超然獨騖眾莫能及譬夫天地之妙造化萬物動者植者無細與大不見痕迹自極其工於是文風一變時人競爲模範自漢司馬遷沒幾千年而唐韓愈出愈之後又數百年而公始繼之气焰相薄莫較髙下何其盛哉所治經術務究大本甞以先儒於經所得多矣而不能無失惟其說或有未通公始爲辧正不過求聖人之意以立異論嘉祐初權知貢舉時舉者務爲險怪之語號太學體公一切黜去取其平澹造理者卽預奏名初𨿽怨讟紛紜而文格終以復故者公之力也筆翰遒勁自成一家人有得其片幅必寶藏之歷典大郡以鎭靜爲本明不及察寛不至縱吏民受賜旣去追思不已滁揚二州皆立生祠甞奉使契丹其主必遣貴臣押宴出於常例且謂公曰以公名重故耳其爲外夷欽服如此至和中陳恭公爲相欲塞商胡決河使歸橫隴故道公言橫隴地已髙仰功大不可爲未幾陳罷去有李仲昌者乃議道商胡水入六塔河公復上言六塔素隘狹不能容大河若爲之必潰決害愈甚時執政是仲昌議又不用公言後六塔堤果壊不成自愽以下數州皆被水患眾服公先識在侍從八年竭誠補益前後上言百餘事仁宗甞曰如歐陽修者何處得來故其言多所聽納因嘉祐水災凡兩上疏請選立皇子以固根本及在政府遂與諸公參定大議方英廟過自謙退未卽承命事久未決眾悉危之公協心開助忠力爲多及卽位之初感疾未能聽斷慈壽預政事出權冝公與諸公往來兩宮鎭安內外卒復明辟人無間言甞被詔撰唐書紀十卷志五十卷表十五卷又自撰五代史七十四卷易童子問三卷詩本義十四卷居士集五十卷歸榮集一卷外制集三卷內制集八卷奏議十一卷四六集七卷集古錄跋尾十卷雜著十九卷公於物無他玩好獨好收古文圗書集三代以來金石銘刻爲一千卷用以校正傳記訛謬人得不疑晚年自號六一居士曰吾集古錄一千卷藏書一萬卷有琴一張有棊一局常置酒一壼吾老於其間是爲六一因自爲傳以志之初娶胥氏翰林學士偃之女繼室楊氏集賢院學士諫議大夫大雅之女今夫人薛氏資政殿學士戶部侍郎簡肅公奎之女累封仁壽郡夫人男八人長髮次奕並光祿寺丞次棐大理評事次辯光祿寺丞餘皆早卒女三人皆早卒熈寧某年某月某日諸孤奉公之防葬於某地銘曰

噫公之節

其剛烈烈

弼違斥姦義不可折

噫公之文

天資不羣光輝古今

左右典墳

直道而行屢以防蹶

卒寤而知

惟帝之哲升贊機務

方隅以寧

參議宰政社稷是經

成此至公

大忠以效徳髙毀及

退不吾較

公之來歸旣安且治

冝報以壽

戾也胡爲公文在人

公迹在史

玆惟不窮亙千萬祀

故樞宻直學士禮部尙書贈左僕射張公神道碑銘

故樞宻直學士禮部尙書贈左僕射張公以魁奇豪傑之材逢時自奮智略神出勲業赫赫震暴當世誠一代之偉人也某向守大名其孫堯夫主簿元城一日具書來告曰堯夫之曾祖昔事太宗眞宗朝勤勞內外有大名於天下而自葬距今歷年久矣墓碑之刻闕然未立請書其實以表神道固祖烈之益光也某嘗總領史局觀所載公文武大節頗亦詳矣然其絕異之政與夫遺愛之迹較然著於人聽者猶未完悉今得與鉅賢論次而發揚之以昭示於後世誠所願巳公諱詠字復之世本鄴人後徙居澶之臨黃及公葬其先於鄄城故爲濮之鄄城人曾祖諱立祖諱鐸遭唐末與五代之亂皆潛養徳業退處無悶父諱景以儒行自富鄕裏稱之公登朝授大理評事累贈太常卿公少倜儻有大志尙气節重然諾爲學必本仁義不喜浮靡太平興國四年秋與忠湣寇公同赴大名舉議將首薦公公以同郡張覃素有文行卽率寇公上書請以覃爲冠一府欽嘆遂如公言士論多之明年春擢進士第授大理評事知鄂州崇陽縣事六年遇郊恩攺將作監丞雍熈初遷著作佐郎嵗滿擢太子中允通判麟州事端拱耤田恩轉祕書丞代歸通判相州事公以親老辭得監濮州稅俄選知開封府浚儀縣事賜五品服時冦公與文靖李公故樞宻副使宋公湜連薦其才擢荊湖北路轉運使淳化初就攺太常博士制置使稱其能詔褒美之太宗素知公可用召還超拜虞部郎中賜三品服未逾旬擢爲樞宻直學士知通進銀臺司兼門下封駮事勾當三班院時張永徳爲並代帥小校犯法杖之而死有詔按罪公封還詔書曰永徳方被邊寄若責一小校遂摧辱之臣恐帥體輕而小人慢上矣不納旣而果營卒脇訴其大校者上始寤公言面加慰勞四年冬東西兩川旱民饑吏失救防寇大起五年正月賊首李順陷成都府詔遣昭宣使王繼恩充招安使率兵討之復命公知成都府事五月繼恩破賊收成都上畱公至秋始遣行時關中率民負糧以餉川師道路不絕公至府問城中所屯兵尙三萬人而無半月之食公訪知鹽價素髙而廩有餘積乃下其估聽民得以米易鹽於是民爭趍之未逾月得米數千萬斛軍中喜而呼曰前所給米皆雜糠土不可食今一一精好此翁眞善干國事者公聞而喜曰吾令可行矣時益𨿽收復諸郡餘寇尙充斥繼恩恃功驕恣不復出兵日以娛燕爲事軍不戢往往剽奪民財公於是悉擒招安司素用事吏至廷面數其過將盡斬之吏皆股栗求活公曰汝帥聚兵玩寇不肯出皆汝輩爲之今能亟白乃帥分其兵尙可免死吏呼曰惟公所命兵不分願就戮公釋之繼恩卽日分兵鄰州當還京師者悉遣之不數日減城中兵半旣而諸軍請食馬芻粟公命以錢給之繼恩詬曰馬不食錢給錢何也公聞召繼恩謂曰今賊餘黨所在尙多民不敢出招安使頓兵城中不卽討芻粟民所輸今城外皆寇也何由得之繼恩懼卽時出城討賊公計軍食有二嵗備乃奏罷陜西運糧上喜曰向益州日以乏糧爲請詠至方逾月巳有二嵗備此人何事不能了朕無慮矣公以順黨始皆良民一旦爲賊脇從復其間有疲弱偶掛盜籍者當示以恩信許其自新卽揭牓諭之巳而首者相踵公皆釋其罪使歸田裏一日繼恩械賊數十人請公行法公詢之悉皆前所自首者復縱之繼恩恚而問公公曰前日李順脇民爲賊今日僕化賊爲民不亦可乎公度繼恩日橫不能攺亟以狀聞願選忠實可倚者與繼恩共事庶不敢獨任上乃命入內內侍省押班衛紹欽充同招安使自是繼恩勢爲屈未幾二人者皆召歸就以劍門闗總管上官正爲招安使順之餘黨公撫安於內正擒討於外再閱月而兩川平至道二年攺兵部郎中繼丁父與母新昌郡太夫人謝氏憂皆起復三年秋西川都巡檢使韓景祐爲所部廣武卒劉旴所逐率眾掠懷安軍破漢州公方與僚屬防大慈寺報至飲燕如故舉城憂之賊又掠卭蜀將趨益公適防客報者愈急公復不問其夕始召上官正謂曰賊始發不三四日破數郡勢方銳不可擊今人得所掠气驕敢逼吾城乃送死耳請出兵北至方井當遇賊破之必矣正卽受教及行公爲出送於郊激其盡力正至方井果遇賊一戰斬旴首餘黨盡平眾益服公料敵制勝人所不及眞宗卽位遷左諫議大夫咸平初召拜給事中充戶部使攺禦史中丞承天節大臣主齋防被酒不如禮公彈奏之無所憚二年與溫公仲舒同知貢舉俄以工部侍郎知杭州事時嵗饑民冒禁販鹽捕獲者數百人公悉寛其罰官屬執言不可公曰錢塘十萬家餓殍如此若鹽禁益嚴則聚而爲盜患益甚矣俟秋成敢爾當痛以法繩之境內卒以無擾時嵗滿杭人詣闕請畱有詔褒其善政五年冬攺知永興軍府事初公之自蜀還也詔以諫議大夫牛冕代公公聞之曰冕非撫禦才其能綏輯乎始逾年果致神衛大校王均之亂逐冕據益州後𨿽討平之而民尙未寧防益守馬公知莭徙延安上以公前治蜀長於安集威惠在人復以公爲樞宻直學士遷刑部侍郎知益州事蜀民聞之皆鼔舞相慶如赤子久失父母而知復來鞠我也公知民信巳易嚴以易凡一令之下人情無不慰愜蜀部復大治轉運使黃觀以政迹聞賜詔加奬就攺吏部侍郎命謝濤巡撫於蜀上遣濤諭公曰得卿在蜀朕不復有西顧之憂因詔公與濤議鑄景徳大鐵錢於嘉卭州一當小鐵錢十銅錢一於今便之景徳三年召還復掌三班院兼判登聞檢院中嵗瘍生於腦不能巾櫛求知潁州上以公名臣有人望兩守益部政無及者不當屈於小郡以眞定府靑州皆大鎭也聽公自擇公皆不就上曰升州可乎公卽拜命大中祥符元年東封恩轉尙書左丞時金陵多火災居者不安公防知皆姦民所爲潛捕得之乃命先折其脛斬之以徇火患遂絕中使祠茅山還言城中有黃雀蔽日而墜空中聞水聲上視占書主民勞謂輔臣曰但守臣得人此固無患今詠在彼又何虞也三年春秩滿升民請畱遷工部尙書再任俄以江東旱命兼升宣等十州安撫使祀汾陰恩加禮部尙書以瘍疾甚上章求分司西京上閔之亟令代還不能朝懇請便郡差知陳州事終於八年八月一日年七十上甞稱公有將相器以疾未及用至是大痛惜之命優贈官仁宗朝追謚忠定公天賦正直濟以剛果始終挺然無所屈撓自力學筮仕則有澤及天下之心而以富貴爲薄逸人傅霖髙蹈之士與公素善公甞與夜防劇談時諸鄰多病瘧者一夕頓愈逮登第與傅詩有巢由莫相笑心不爲輕肥之句此見公之志也嘗訪三峯陳先生摶一見公厚遇之顧謂弟子曰此人於名利淡然無情達必爲公卿不達則爲帝王師其爲髙人推重如此早學擊劍遂精其術兩河間人無敵者生平勇於爲義遇人艱急苟情有可哀必極力以濟無所顧惜當官凡所施設動有逺識始時人或不能測其後卒有大利民感無窮至自奉養逮於服玩之具則寡薄儉陋𨿽寒士不若也公退辟靜室焚香燕坐聚書萬卷往往手自校正旁無聲色之好臨事明決出人意外凡斷罪以辭者人皆集錄於今傳之在余杭有富民病將死子方三嵗乃命其壻主其貲而與壻遺書曰他日欲分財卽以十之三與子而以七與壻子時長立果以財爲訟壻持其遺書詣府請如元約公閱之以酒酹地曰汝之婦翁智人也時以子幼故以此屬汝不然子死汝手矣乃命以其財三與壻而子與其七皆泣謝而去服公明斷前後治益愛利之政不可悉紀舉其大者則公嘗以蜀地素狹遊手者眾事寧之後生齒日繁稍遇水旱則民必艱食時米防直錢三十六乃按諸邑田稅使如其價嵗折米六萬斛至春籍城中細民計口給劵俾輸元估糴之奏爲永制逮今七十餘年𨿽時有災饉米甚貴而益民無餒色者公之賜也蜀風尙侈好遨樂公從其俗凡一嵗之內遊觀之所與夫飲饌之品皆著爲常法後人謹而從之則治違之則人情不安輒以累罷去甞冩其眞自號乖崖子復爲贊曰乖則違眾崖不利物乖崖之名聊以表徳及公之亡也蜀民聞之皆罷市號慟得公遺像置天慶觀之仙遊閣建大齋防事之如生至今不懈昔召公分陜而治民愛而思之甞聽訟於棠下戒勿翦伐羊公在襄陽立碑峴首民戴遺徳過輒墮淚後歷千餘載能繼其風凜然如存者獨公一人而巳公有淸鑑善臧否人物凡所薦辟皆方防恬退之士甞曰彼好奔競者將自得之何假吾舉益不貢士者幾二十年學校頽替公察郡人張及李畋張逵者皆有學行鄕裏所服遂延奬加禮惇勉就舉後三人悉登科歷美官於是兩川學者知勸文風日振由公之誘掖也文章雄健有气骨稱其爲人甞爲聲賦梁公周翰覽而嘆曰二百年來不見此作矣有文集十卷公以某年某月某日葬於陳州之某地夫人唐氏先公而亡繼王氏故河陽三城莭度使同中書門下平章事顯之女封太原郡夫人天僖三年終於陳之私第子從質衛尉寺丞公亡未逾月哀毀而卒一女適故翰林學士王公禹偁子奉禮郎嘉祐孫幾人某爲某官銘曰

太行峙朔

洪河瀉天

河山之間

實生大賢

賢不徒出

惟聖偶焉

發爲事業

文武之全

兩治西蜀

薦綏南夏

易亂以寧

卽荒而化

夫惟管蕭

尙足王覇

如公之材

不宰天下

而俾惠澤

止濡一方

錫民父母

遺國棟梁

有煒公迹

日星之光

何假斯文

始傳其芳

故尙書工部侍郎致仕贈工部尙書崔公行狀

曾祖【光表】右補闕直史館

祖【周度】兗州節度判官贈祕書少監

父【汝礪】左班殿直贈尙書兵部侍郎

本貫開封府鄢陵縣儀鳳鄕鳳凰裏名立字本之年七十五

崔出姜姓始齊丁公之嫡曰季子以其國推叔乙而食采於崔因而命氏十六世孫業爲漢東萊侯居淸河之東武城至後魏殿中尙書休始與其弟寅分大小房休號大房自元魏歷周隋間世居顯仕而至唐尢盛與盧李鄭三姓遂爲諸侯之望而崔爲之首曾祖諱光表淸河大房休之後十二世孫也後唐同光初舉進士爲天下第一終右補闕直史館祖諱周度性忠鯁敢言周初爲兗州節度判官其帥慕容彥超叛卽以大義譬責之復引近世逆順禍福以爲監不聽卒爲其所害周祖聞而傷之贈祕書少監父諱汝礪以父死節尙防朝廷欲優其廩給乃以爲左班殿直後以家世儒者恥從武弁之列遂棄官歸鄢陵安處先廬不以榮利爲意以公貴累贈尙書兵部侍郎公諱立字本之侍郎之次子也少警悟博學而尢長於古文時栁公仲塗爲世大儒學者師仰一見公文而奇之於公卿間比比延譽咸平二年秋舉進士於開封府試入髙等明年春及第補果州團練推官郡有役卒輦官物於他州苦其道路之險乃率眾錢傭便舟而下其守姜從革者發其事法官張升引率斂條坐始謀與率錢卒三人皆當斬公曰醵錢私已與本意於公殊科罪當杖固執不斷姜怒乃以具獄聞請下有司詳讞卒如公議姜與法官俱得罪滿嵗用是攺大理寺丞知大名府臨淸縣事丁侍郎憂去職服除知壽州安丰縣事屬嵗大水壊期斯塘民失灌漑之利者殆千餘家公亟募工徒補塞隄障日暴露於塘下逾月而塘完民以安業轉殿中丞徙通判廣州事攺太常博士嶺南舶商所湊珍貨叢委至者一爲利所動則隳其故節公素以淸約自守凡彼之所有不市一錢官滿但舟貯俸緡所餘而還時文懿張公爲本道轉運使常嘆服之曰古之所謂亷吏者恐無以過此俄丁母延安郡太君李氏憂去官服闋通判許州事攺屯田貟外郎知江陰軍事仁宗卽位以恩增秩都官邑有利港者舊漑民田數千頃嵗久湮廢公諭其民開濬之曰初𨿽少勞而其利無窮民皆樂然獻力逮成官無少費而民利如故又開橫河六十里以通漕運舟檝之便天子嘉之兩賜詔書褒美代還會東都塞決河命公提舉受納梢艸是時所費旣廣旁逮數路之民皆被科擾公度興功過半薪楗山積而所逋之數尙數百萬皆單細之戶力不能堪者公獨抗奏願一切蠲放保無所乏朝廷從之眾大防惠遷職方貟外郎知州事城中池素舄鹵民苦水泉不給公擇衢巷要便之地爲浚百井而間有甘洌者眾謂公至誠之感闔郡歌樂之累遷都官郎中歷知漢相潞二州事以明道恭謝天地恩遷職方俄轉太常少卿知兗州事值嵗大蝗旱民罹凶歉公度荒政之急而爲常法所拘者一皆濟以權宜惟上所罪又募裏豪出粟數十萬斛以哺饑者所活甚眾而施浹旁境繼徙鄆涇二州就拜右諫議大夫攺知耀州事耀民气豪喜訟號難治始至系囚滿獄公爲區判善惡勸沮明白未幾民服公化境內以淸代歸民走漆沮二水之次邀公呼曰吾之父母今焉往至羣臥灘石上使公馬不得前公爲回駕翌日繇間道乃得去至闕以年漸髙筋力不彊願補閒僻之郡乃出知濠州事轉給事中年甫七十卽上書曰臣老矣於國家之事力不能勉幸乞臣骸骨以歸田裏上憐之進秩工部侍郎致仕公旣歸許之私第遂謝絕人事治家圃羅植松竹中起小亭曰葆光自號葆光子終日怡然隠幾於其間每良辰美節則召親族以觴詠爲娯樂心休休然自謂處羲皇之世如是者凡五年一日體中不佳召諸子而謂曰人生得七十者爲少而吾壽巳過之又官爲丞郎汝輩皆爲京寺之官女配吉士吾自顧無一不足者夫生而死物理之常也汝輩但師吾忠孝無甚悲也諸子與家人皆環侍號泣不能勝而公神色不少變而終君子以爲達性命時慶曆三年十一月三日也公方重沈敏不妄喜怒外𨿽嚴莊而內極仁恕平居斂袵危坐凜然如在官府中家人輩皆悚戢自飭無敢遽步於前者天性至孝二親之亡水漿不入口者累日蔬食柴毀見者嗟惻之事其兄中舎君尢謹順諸侄少孤皆奏以官義均巳子歷治十郡所至務以約制煩以靜勝擾而政一出於仁惠凡議罪有不合法意或所誅不當其情者則類從輕比故民感而易化所去殊思之又性本恬晦不自誇耀以道平進志不可屈文靜呂公乃公之同年生也文懿張公乃向爲監司知公之深者也而公足未嘗一妄及其門常曰人苟公而待物當自知我必欲求而後知則吾豈爲此當東郡之督薪芻也內臣閻文應方爲小官與公共事文應舉動或不如法公必極言規正之後爲入內都知權傾中外感公疇昔誨朂之恩百計欲一見公而不能得其自重如此前後上封言時政利害得失凡四十事多見施用能文之外復長於篇詠文正範公甞謂某曰余向在江陰多見崔公詩格淸而意逺詩人之作也有集二十卷自名巴歈集玆又見其謙徳之髙也夫人冉氏故職方貟外郎宗閔之女淑行純徳宗族師法門內之助肅然以和封仁壽郡君先公而亡年六十六以其年十二月十三日葬公與夫人於鄭州之新鄭縣臨洧鄕先侍郎之墓次男三人長勉天聖五年擢進士第彊敏能政終大理寺丞次公孺性渾厚有髙識多聞博覽尢髙名理之論今爲國子博士簽書忠武軍節度判官事次長孺和雅善屬文終大理寺丞女四人長適比部貟外郎杜昉次適司封貟外郎集賢校理知陜府事趙宗道次適大理寺丞張汝士次卽某之配也故於公治官治家之迹知之爲最詳而辭患鄙訥不能發揚公之淸芬盛烈使纎悉而明著之姑舉其大槪以資名徳鉅賢筆削之公用垂信於後世謹狀

安陽集卷五十

