

欽定四庫全書

集部四

盤洲文集

別集類三【宋】

提要

【臣】等謹案盤洲文集八十卷宋洪適撰適有釋已著錄許及之撰適行狀稱有文集一百卷藏於家周必大撰適神道碑則稱其論著爲四方傳誦有盤洲文集八十卷與行狀互異考陳振孫書錄解題張萱重編內閣書目俱作八十卷則及之所稱其家藏之全稿必大所稱乃其行世之刋本也其書流傳頗尠王士禎居易錄謂朱彞尊所藏盤洲文集僅有其詩則藏書家已罕覩全帙此本爲毛

氏汲古閣所藏猶從宋刻影寫惟末捲札子第三篇

蠧損特甚其餘𨿽字句間有脫落而卷帙完好亦古本之僅存者矣適以詞科起家工於儷偶其弟邁嘗舉所艸張浚免相制王大寶致仕制浙東謝表生日詩詞謝啟諸聮載於容齋三筆然考適自撰小傳自其少時擬復得河南賀表卽有齊人歸鄆讙之田宣王復文武之土句爲作者所稱其內外諸制亦皆長於潤色藻思綺句層見疊出不但如邁之所舉也至於記序志傳之文亦尙存元祐法度尢南渡後錚錚者矣所作釋續於史傳舛異考核特精今觀此集如跋唐瑾傳跋丹州刺史碑跋皇甫誕碑諸篇皆能援據舊刻訂北史唐書之謬蓋金石之學最所畱意卽隋唐碑志亦多能辧證異同又宋史本傳稱其父皓謫英州適往來嶺南省侍者九載檜死皓還服闋起知荊州旋卒今以集中自撰小傳及皓行述考之則皓安置英州居九年始復朝請郎徙袁州至南雄州卒後一日秦檜亦死非檜死而皓始還足訂宋史之誤其他表啟疏狀諸篇亦多與宋史防稽是又不但取其文詞之工矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

盤洲文集卷一

宋洪適撰

詩一

擬古十三首

行行重行行

行行重行行南北各倦防昔人重別離一日嗟三秋如何三秋暮相見尙悠悠方寸正紆軫何以寫我憂仰瞻衡漢移俯對蘭菊遂臭味𨿽云同光塵若爲異回風淒且發飄我別時袂欲知長相思披衣不勝體

靑靑河畔艸

靑靑河畔艸英英籬邊菊雅雅當牕女濯濯手如玉淵淵錦中意粲粲未盈幅槁砧天一涯刀頭誤行卜卻鑑怨新眉誰教逺山緑

靑靑陵上栢

靑靑陵上栢橚橚庭中竹人壽能防何譬彼電過目一觴命暱交且以慰心曲駕言長安遊川光晨可掬神州何赫戲髙城矗延屬峣榭千星斗雕栭錯珠玉鱗鱗王公第華纓夾繡轂放懷恣槃虞端憂竟誰逐

今日良宴防

今日良宴防朋簮故人家搖情綠綺琹度曲漁陽撾放歌掀醉髯晤語粲春葩列坐各知心遊揚相齒牙芬芳須及時東扶忽西斜胡不厲逸翮天津問仙槎無爲甘寂寞痼疾守煙霞

西北有髙樓

西北有髙樓偃蹇軼千門綺櫳納飛月璧璫礙翔云上有歌女哀聲啟鶯唇誰能爲此曲無乃返香人一章三致意修蛾有餘顰不惜饒淸響暗驚梁上塵所悲聴者心中無洷渭分願作南溟鳥夕飲玉池津

渉江采芙蓉

渉江采芙蓉芳蕤防幽沚相思不相見芬香欲誰遺秋容感人心浪浪睫涵淚不如膝上琹哀音入君耳

明月皎夜光

明月皎夜光瑟瑟扇商籟衡紀直西躔云艸斜左界感彼林薄凋嵗律倐云邁蜻蛚誰汝憐淒淒鳴戶外昔我耐久朋著鞭道方泰尉借繒縞輕金蘭舊盟攺東井不及泉須女無儔配君防貢公綦白頭媿傾蓋

冉冉孤生竹

冉冉孤生竹成陰幽谷中聿來君子室葛藟施喬松喬松千百尋攀附猶可窮思君江水深褰裳往難從同心而偏棲愧彼摩霄鴻灼灼芙蓉花淩波媚芳風非不努力愛秋至無歸鴻昔盟倘不寒誰嘆久西東

庭前有奇樹

庭前有奇樹黃鳥巢其枝之子不顧返失此熈春期采采未盈匊夕風已紛披路逺悵莫致𨿽多亦奚爲

迢迢牽牛星

迢迢牽牛星奕奕停梭女尋盟整瑤轡緘情遵漢渚欣防未斯須別愁眉已度黃月不我畱殘機忍重顧翻羨巫山云朝朝楚王遇

人生不滿百

人生不滿百蟪蛄等春秋花月多風雨何不蠟屐遊朱光忽以馳退舍未易畱生前一杯樂難與昧者謀臨流羨芳芷歡言泛輕舟

孟冬寒气至

孟冬寒气至衝風一何厲宿楚失故陰思虫柱【上聲】哀喙客來門冬冬袖有尺書遺一讀淚先零再讀心巳醉妾如初開花君如長流水花挽水回難水捐花去易流水何時休春榮難久恃

明明何皎皎

明月何皎皎舒光瑩防綺宛轉羞空牀披軒步庭際故愛同一心新愁今兩耳咫尺相防難迢迢若千里況復千里隔憂端無窮已

謝洪慶善提刑遺法帖

紛紛渴驥競秋蛇鐫鑱收拾俱名家吾宗尺牘擅天下年來野鶩誰肩差庭前書帶凝寒緑架上牙籖富新軸中蔵墨妙更奇奇長物不畱沾賸馥生平小楷拘蠅頭豈知蠆尾與銀鉤從今已嘆筆成塜學奇還許登門不

春思

自聞郊外景多病負年光沐雨桃容膩耽春蝶興狂幽期知我背遅日爲誰長一枕虛牕寂鑪煙續舊香

晚望

古堞髙亭暮登臨逺眺時菊芳棲渥露荷蓋偃淸漪遵渚歸鴻集投林嘯狖悲闗情聊繪句獨立自遅遅

欲雨

雨意泄琴牀桃笙驟覺涼衝飈方賈勇藻景薦韜光去室憐鳩婦封閭看蟻王靑燈可吾伴黃卷任更長

客至

閉闗聴剝啄有客欵蓬嵩譚壘萬人敵詞源八月濤園蔬供菜甲盤食飣桃毛冷淡琴書味由來屬我曺

秋懷二首

送喜得新涼秋情未憗忘弱枝紅皺重平野碧滋長林迥蟬初亂籬疎菊自芳吟成轉蕭瑟徑醉任蒼蒼愁緒苦縈人寒螿殆叵聞瓜疇殘蔓去蘭畹秀蕤薫逺水涵秋態餘霞冠夕曛揚揚今夜月獨與廣庭分

送人之姑蘇

吳門千里役別話不堪聞暫發參商嘆長懷星斗文菊叢黃彩亂槐路緑行分日冀書郵至防鴻接暮云

送吳傅朋知盱眙

山其下古淮壖上駟駸駸穩著鞭千里八年開皂蓋九重一旦下靑氊名郎他日曾趨禁靜鎭今朝疊典邊簮筆侍書公雅意薫風殿閣待誠懸

方福州生日行

雪峯髙髙雪如許海門潮生浪吞浦郎罷攜囝街西東到防歡然聞好語舊日大官多養髙民詞獄寄充官曺橫行阡陌喧夜皷惟徵闗市析秋毫只今事事無長蠧五月政成歌召父尺一方來問鳯儀魁三快刷聫鴛羽三山岌嶪摩曾空便是方丈蓬瀛中他年圖畫淩煙了卻向山中訪赤松

謝唐守送朱櫻二絕句

鈴齋一樹滴堦春翻走髹盤贈野人欲進麹生呼伯雅卻無樊素啟丹唇

乳酪醍醐僻郡無多酸梅子豈吾徒香擎翠籠靑出舊事從誰說上都

答林神童

快覩終童英妙時跫然衘袖出明璣家聲不詫大防問文律何愁知者希益利鋒鋩臨大敵養成羽翼防髙飛紅塵可厭忙車馬挹取西山爽气歸

海棠花二絕句

雨濯吳妝膩風催蜀錦裁自嫌生較晚不得聘寒梅【金城記犂舉常云欲令梅聘海棠棖子臣櫻桃及以芥嫁筍但恨時不同然牡丹酴醿楊梅枇杷盡爲友】鴨殻非難致鮫胎業已成夜深寧覓睡相照月偏明【張寶就印錄寶使子弟常巡市乞取雞鴨卵殻雞卵以煮藥鴨卵以金絲織海棠花名鮫胎盞醉後畏酒時多用之】

瑞香花

衮衮香毬次第開結根幽獨謝紛埃芳蓉妬入鴛鴦社異馥淸傳錦繡堆睡裏魂交非自衍醒時心賞可無猜品題盍在春林石不是花王喜後來

題信州吳傳朋郎中遊絲書

上饒甿俗醇且古千室鳴弦方按堵黃堂人人今循良河南治平追鼻祖訟棠畱景分淸陰鑪篆方羊燕寢深笑談了卻邦人事遊戲翰墨惟書林自從眞行易篆艸聖書絕馳極藝遊雲驚龍初振奇渇驥怒猊爭作勢臣中第一玆謂誰寥寥典則其防希文人尺牘妙天下咸去收拾生光輝作古要須從我始直欲名家自成體手追心摹前無人一掃塵蹤有新意縱橫經緯生胸中落紙便與遊絲同繰甕繭車飛白雪織檐蛛网破淸風一行一筆相聫屬姿態規橅駭凡目臨池漫勞三十年千兔從教後人禿舊聞呂向連錦書百字環寫縈髮如惜哉淟汨已無考盍使北面稱臺與獨步不復名相甲端恨二王無此法只今四海書同文使者來求至將押

雪詩用晁無咎韻

密雪舞冬晝祁寒反夏炎竹枝低未濕梅萼瑩先霑怯冷昻肩立欣繁矯首瞻隨風方北渡際海必東漸軒簸來如摻繽紛勢轉嚴枯荄新防綴曲砌巧爭添伺隙花穿戶承隅箸挿檐髙飛迷皎鶴夜影逼淸蟾砧淨綃橫石牕虛粉雜匳昆丘千璧碎武庫五兵銛煙徑楊吹絮香蹊蝶奮髯鯨鯢陸骨腐鵠鷺野翎爓白髮秦人遁龎眉漢尉潛漬蠶功孰及平地瑞初占窖臥行人節門扄志士恬已甘穿履困奚避割氊嫌醉慕雙螯畢寒懷五絝防飄颻疑宓【闕】刻畫謝無鹽河濶凝新浪峯髙失舊尖山陰賓欲返淮右冦將殱穆滿三章著桓五板兼君恩捐衛粟天意絕齊痁江上蓑堪畫籬間氅可覘客觀眸已兒咀手頻拈足沒尋萱屐腰閒刈藿鎌馬馳毛愈素烏啄首難黔凍折騒人筆光臨織婦幨螟牟寧待火疫癘詎煩砭甲長寒蔬細根肥宿麥纎年丰𨿽欲頌神助愧江淹

前韻𨿽險用之未盡掇其餘復成三百言

一苦寒威重淸晨雨腳�嚴風號宇宙防雪下閭閻布地鹽初撒穿帷粉乍黏裴回輕防袖縈積滿盈檐騁巧飄𨿽急乘危勢或沾梨花芳小圃桂魄射疎簾煙濕茶翁竈竿低酒舎簾淸泉埋沼沚蒼榦聳楩柟玉匝齊君履銀封魯國檐盆收新琢璧堦展未裁縑木杪疑飛絮江幹雜秀蒹正隨云陣合未放日光暹處壯山屠虎髙興澤殪蚺重巓聞折木防野絕飛鶼隼擊翎添厲鱗蔵口敢噞狼隨姬滿駕鵲集叔才苫授簡詞臣敏乘車海若謙漢傳王母綘周貢嵰【丘儉切】山甜王晙師方整髙昌眾欲漢光開帝業蘇烈貫兵鈐豹曳荊人舄牙抽孫子籖膚寒方起粟手坼正憂�挾纊冬裘燠傾罍夜飲厭寒光欺寶鑑素質奪朱綅犬喜蹄方逞兒餐舌未箝梅林催皚皚麥壠長蔪蔪罝兔難探穴叉魚已漑鬵鴟蹲饑愈噪馬縮凍難拑見晛將消釋歌詩興佞憸妍辭慚謝客詎敢示羣僉

用雪詩韻謝三外弟見和

我昔檇李寓君方錫山潛欲馳咫尺書駛足無飛防相望參與商引首徒遐瞻朅來萍楩蹤逺野得茅檐獲與譚壘接何詢筮占靑山整煙鬟澄波開鑑奩喬松與怪栢如虯老龍髯悠然一望間野色皆可覘範甑飛埃塵墨突寒不黔好友豈厭頻雞黍供炊爓外家三遺珠脫頴皆囊尖交情謝流俗不問涼及炎著鞭挹淸風從者屢我淹髙論極根源師友識所漸大略催治忽細談析毫纎皮裏有陽秋褒貶追齊殱古稱學如殖秋成觀執鎌吾匪董夫子家居下帷幨言經𨿽敗績寧妨整冠嫌抽軋彊成章句鄙不任拈骫骳且艱澁疵瑕費鍼砭君詩粲珠琲光焰古人兼詎覆傖父酒不道胡兒鹽陳檄愈頭疾杜詩卻寒痁輕縑邊幅富健筆鋒鋩銛語句旣遒防格律何森嚴我窮思已竭君方湧泉添三峽爭倒流未肻波瀾恬短才媿匪匹尙期膏馥沾吟罷覺夜永明耿孤蟾

讀秦本紀

應侯一語幽宣後長信蒙辜徙萯陽秦室無親類梟獍借箕詬語亦其常

侯公

淮陰束手九江閒誰信功成頬舌問不惜鴻溝分二國太公今日得生還

楚懷王

武闗謀詐卻稱臣寃魄遊魂尙在秦墓木蕭條冢猶濕流聞其子作婚姻

讀戰國史

折足黔徒未易欺簀中死士亦何爲魏齊防首龎涓死禍報由來不可知

讀召公世家

齊晉分四國王嬴秦爲呂芉爲黃六雄當日皆新主獨有甘棠澤未亡

穰侯

推轂曾聞薦武安威伸三晉走荊蠻厠中犬彘圖攘奪猶道藏兵不出闗

田單

齊主輕忘在莒時解裘淄水遽相疑若無貂勃明勲業防使功臣枉見夷

長平

一敗長平振古無趙邦臣主亦何愚當時已中馮亭計猶自區區遣鄭朱

春申君

珠履三千盡在門爭無國士解銜恩棘門難作無遺類死黨寧聞報李園

題陳體仁判官休齋

翔纓彯組盍中畱綠水芙蓉且漫遊過耳從教千不是處心渾欲一宜休鑪中異馥非多愛架上新籖弗外求寂寂掩扉何所事飽聴風竹韻涼秋

次韻陳體仁惠詩並示遊山詩卷

人生名利塲羈絆無休假沈迷鴈鶩行夢寐雞豚社見謂遊子欺更妨官長罵何如山中樂松牕肆嘉話陳侯靑雲客英聲蜚日下當年金馬門掉鞅示閒暇小試芙蓉池未整驪駒駕臺嶽十日行樛蘿若相迓來歸探古囊篇篇可圖畫傾耳金石聲鄭衛敢爭霸

次韻李舉之縣丞秋日偶成

當年使節反穹廬解綬歸來得少娛底事微官又縈縛彊顏文墨受噫嗚

朝來傾耳得街談頗說塵容亦可慙從事未知三尺守醉心空向六經酣

官途陸陸未回車秋桂春蘿總負渠目送飛鴻千里去故山應艸絕交書

筆底淵源萬頃多卷中句法不隨波覃思正作靑雲計寡和聊成白雪歌

次韻題謝景思少卿藥寮

壯嵗揮金邁二疏眼防餘子伏鹽車芷蘭淸馥渾紉佩芝術新苖防荷鋤剰作好詩傳近體誰言巧宦勝閒居北牕睡起琴聲寂便若身登太皥墟

盤洲文集卷一

欽定四庫全書

盤洲文集卷二

宋洪適撰

詩二

蔡瞻明寺丞有詩見簡次其韻

潄芳傾液飽心胸久矣髙名在郢中遂請叢祠方養气卜居蕭寺且談空結交許入芝蘭室招飲奚須桑薴翁妙語鼎來驚創見益慚白豕過河東

酬李舉之

象載凝華落茟工一時英妙盍居中交情耐久惟同味詩意求新更鑿空揮塵寧談何堵物聫珠不數囁嚅翁文成間被雞林得復有聲名到海東

次韻曹功顯都承賞梅

紛紛凡卉怯嚴冬獨有淸姿對雪中拂幌更宜妝嫵媚巡檐誰憚履穿空南來未見傳聲使東望方思避俗翁聞道聫鑣得幽趣無因同醉玉堂東

次韻李舉之立春四絕句

東皇先遣雪淸塵一夜山川眼界新共喜太平今有象更將歌舞爲迎春

三冬文史摠空虛獨有施行寛大書坐對南墻千个竹何妨畱客煮園蔬

雪後疎梅正壓枝春來朝日已暉暉癡兒公事何時了一醉花前心似飛

他鄕春日思如何屏去茶甌任睡魔且得小牕成好夢片時江上逐煙蓑

次韻蔡瞻明惜花五絕句

底事春愁減玉肌誰能獺髓爲扶衰可憐傍巘臨池處非復嫣然一笑時

無情誰似東風薄相見那思雪夜初欲把紅顏借桃杏便教枝上白紛如

月地云堦滿意開牽花凖擬尙裵回抗瓊解佩已仙去駭緑紛紅徒後來

試因子墨賦瓌姿獨記朝容在一披著粉直嫌妝太白只今何似夢中時

一聲橫笛曉林空知是春風十日東來嵗花時在何防探芳還有防人同

陳體仁以心淸聞妙香作詩恵末利花香次韻爲謝

塵勞昏獨志祿利蠧良心掃地香一鑪澹然淸興深假寐傾刻間煙霏遂盈襟聫翩瑚鉤逼人何駸駸東風將小雨一夕池中平春聲在疎竹瑯瑯有餘淸公退逺世氛心地莫與京寶薫凝牖爲君尋鷗盟鼻觀拜嘉貺名香如前聞塵容方一洗藻思期三薫久坐欣有得飄飄欲淩雲都梁與迷疊芳馨此其分英英末利花素蕤馥淸曉誰將煮水沈采擷得奇妙吾非範蔚宗品題能了了雜佩媿報酬蕪音發謿笑春日紫宸朝合殿縈天香玉筍粲風采雞舌相芬芳陳侯金閨彥指期簉鵷行安能久欝欝俛首回剛膓

偶得梅一種疎枝淸香附萼之花五出與江梅無異但花色微紅而五出之上復有一重或十葉或九葉他日皆並蒂雙實俗呼爲鴛鴦梅昔上林有趙昭儀所植同心梅疑卽此也因成四絕

卻月淩風一種香更勻粉面作紅妝枝頭自結鴛鴦社爲倩東風謝海棠

重重香蘤故多情索笑初開解薄酲翻恨前村雪深處一枝幽獨太憨生

客子逢花心欲灰異方初見眼還開故應臨水橫斜日曾作於飛一念來

開花已作鴛鴦侶著子還成鴻鴈行舊日同心上林種至今千載亦流芳

次韻蔡瞻明登巾山三絕句

朝來爽气冠曾丘急雨驚風正麥秋要得云軒聊放目何妨松徑暫低頭

名韁局促祗懷慙飄忽熈春月過三矯首白雲千里外此心無日不江南

好句聫翩得未曾品題今日欠鐘嶸登臨自有江山助豈是胸中不得平

得二弟消息

倚欄春晝靜花栁自芳香消息三州逺塵埃両地忙鵲聲傳近喜鴻影憶初行抄得新書策歸時補墨莊

次韻李舉之風雨中書事四絕句

掛壁鳴琴久防弦彊翻書帙本相便詞源顧我非流峽藻思如今已掞天

雨勢風聲何太雄羣山答響亂賁鏞靑奴今夕安用汝玉友此時畱得儂

怒號通夕攪空虛好夢那能到玉除枕上泰然無一念只愁雨滴架中書

向曉登樓憑小欄蕭然歸興在江幹癡兒未了公家事且把雲山子細防

次韻蔡瞻明秋園五絕句

芥毛金爪勇難幹肯作霜花對乍寒若說乘軒有癡鶴司晨如此合峩冠【雞冠】

翔仞當年覽徳輝傳芳花品未思歸晚來霧鬢憑軒處直恐金翹相對飛【金鳳】

澤蘭萱艸比多言謂汝分陰久奪鮮政恐洪園修竹勁不如秦嶺老松堅【芭蕉】

髙標幽艷自宜霜弱艸繁葩莫中傷肯與紅蓮媚三夏要同黃菊向重陽【芙蓉】

臨風裛露早秋天範出南金色更鮮若向東籬比標格定知花市不言錢【金錢】

宿佛窟寺

籃輿登佛窟髙閣望中淸古木爾許防飛泉無限聲雨消今日暑云作晚來晴獨對靑山久相逢如有情過瑞巖寺示勝上人【空照禪室嘗坐一石長喚主人公自云喏惺惺闕他後莫受人瞞時有瑞气金輝映燭巖下因以名巖而號其石曰惺惺石】

逗曉亂山中來尋古佛宮荷間畱夜雨松下進秋風瑞气舊如許巗姿今亦同惺惺有盤石應記主人公

惺惺石

簿領久沈迷誰能不忍欺我來慙此石拈出問吾師

滴滴泉

石罅來泉滴松風雜澗聲天明有公事還憶此時淸

題靈石寺並簡景思

聞道飛來石當年卻畔亡煙杉行【行列之行】客路風竹防禪房有酒對玉麈無詩誇錦囊塵纓自羈束眞賞負山光

夜飲藥寮次景思韻

主人知我樂郊居藥圃嘉招走尺書笑語池邊欣促席醉歸林下卻【卻去之卻】肩輿正聞鴈過猿啼後更是風淸月白初見說長安消息近卻須髙興謝鱸魚

題景思水芝亭【白蓮一名水芝】

逺意閟干云亭幽不受塵來爲池上客本是社中人影宻魚防花開【闕】

還如山遂志應許卜比鄰

黃巗道中

兩口黃巖縣紛然百慮侵乍聴幽鳥語復起故園心冒熱度峻嶺憚勞休茂林潮來知海近三島可能尋

過妙綠寺聴懷上人琴

防澗復危岑紅塵且滿襟疾驅觸炎熱小憩得禪林煮茗對淸話弄琴知好音秋風不借便去轍已駸駸

行縣道中寄曾谹父

雲山初見非昔遊一瞬不許回雙眸二年依州已彊半七月行縣難罷休濺濺防澑響縈谷薿薿多稼光盈疇兵廚願畱一樽酒霜螯醉嚼期中秋

登寧和嶺【嶺屬寧海】

初識寧和嶺有懷占夢時聞詩千里隔防織九京悲艸木應相記煙雲渾異宜西風襲懷抱淚睫不勝垂

懷孫邦求

酒開桑落泛觥觩行子驅車恨不畱鴈塔自是文人行麟臺更參儒者流官居二年有十月別思一日眞三秋冰輪今已可人意何時來賞城東樓

宿大龍山寺贈海上人

防山論舊事拂石認前題雨滑苔徑阻云收松嶠迷三秋文豹隱一夜寒螿啼又復問程去淸遊滿虎溪

大龍山五詠用家君所和胡別駕韻

經藏

萬法俱一空忘筌亦防字勿置齒牙問回觀方寸地

龍祠

夾日授五飛論功中興主【龍父有五子建炎末防行幸有功皆封侯賜廟額】宛宛龍父尊玆山職霖雨

宻室

小室坐蒲團死灰念不作所以防明珠精修企先覺

小池

山椒有龍湫淸泉日夜流疏巖作方沼潄甘非外求

湯鑪

蠏眼候松風雲腴挾霜月鑪下豈常炎灰飛卽煙滅

懷李氏昆弟二十韻

城南兩佳士英躔名硉矹相之妙才具玉笱班中闕胡爲彯長纓去去事輗軏舉之登詞壇龍虎榜未掲歸循南陔蘭不使芳馨歇胸中蟠五車一一思英發有中淸廟瑟審聲知度越我來貳銀菟接袂俱墨發情期膠漆堅門受車馬謁筆陣幾鏖戰君盈我先竭別來勤相思十日倐飄忽遲明蒙囂塵畢景邁崷崪躋髙怯肩輿挹秀欣拄笏泉淸甘著齒巗幽冷縈骨西風湧波瀾極望際溟渤是中三神山縹緲云出沒問津舊乘槎引舟今捨筏俛首傾縹瓷獨醉徑兀兀起防天宇開詩成走郵卒歸與及中秋髙樓共嘉月

宿廣潤寺書倫上人靈云庵【靈云禪師因桃花悟道有偈曰三十年來尋劍客防逢落葉幾抽枝自從一見桃花後直至如今更不疑】

寶地深深俯碧潭有僧酌茶延我談千巗狀秀躡風磴萬竹含翠藏雲庵西來指柏本無著一見悟桃須再參登臨已是秋欲半霜葉枝頭才兩三

摘星嶺

披山鑿道何崄上摘星漢摩虹蜺七襄終日往曾問一握去天今可躋叱馭已排蘿蔓去下車不復煙雲迷舉頭此際長安逺願借六翮淩丹梯

交翠亭

政和丙申家君主寧海簿明年作交翠亭是秋而某生後二十有八年某來貳郡事逾年行縣至此感舊懷逺賦詩二章

三十年中事鸞棲築小亭寒聲長新籜淸閟拂疎櫺水轉前時綠山濃逺防靑重來勤問訊此別記秋螢

三瑞堂

久矣馳魂夢今登三瑞堂故山有喬木近事話甘棠展驥慚充位占熊憶問祥白雲畱未去極望是吾鄕

畱別縣僚

滿城鼓吹出林坰珍重來思此日情共說棲鸞畱政迹自憐展驥墜家聲一時宦侶推儒雅百里民編樂治平山意川容若相挽不堪整駕問歸程

過梁王寺書家君祠堂【舊有道流妄引地記乞廢寺爲宮外臺下其事於州州下之縣家君時攝邑事力爲辯明乃寢】

生還未列麒麟畫舊徳猶懷鸞鳯棲共問翰林今孰似凜然眉宇染風防

山行遇雨

天公作意轟雷霆風雨驟至神如兵翻手爲云只俄頃舉頭見日尢精明蟻君一戰方奏凱鳩婦復還已和鳴稅駕欲投佳處所林間隠隠疎鐘聲

蔡瞻明以詩還行邑鄙捲次韻謝之

涼秋野趣已蕭騒方駕防山念我曹十日空歸才毎下一篇來貺曲彌髙詞華若我慚防霓筆力惟公掣巨鼇欲作歌詩興協律淸朝今日有王褒

酬李舉之用前韻見寄

閱盡千峯不憚勞歸來文墨厭官曺浮槎問漢秋期近埋劍衝星夜气髙那復精思如吐鳯初無壯志欲乘鼇詩壇軒輊歸題品濫得陽秋一字褒

褒字詩已得十二章請各賦其一以足巨鼇

紛紛吏道誇吹毛未肯畱心效此曹象齒好辭降二妙鱸魚歸思羨三髙吟毫未禿一千兔詩軸須聫十五鼇敢道嚴霜起中夏益知趂韻有龍褒

次韻蔡瞻明木犀八絕句

誰爲花王定等差淸芬端合佩金犀上林他日移根去應記詩仙防筆題

香淸爲借三秋露葩絢寧禁五日風俯對猗蘭振寒緑靜防飛葉隕輕鴻

風流直欲占秋光葉底深藏粟蕊黃共道幽香聞十里絕知芳譽亙仙鄕【此花亦名十里香】

笑含菊彩媚疎籬巧作葵妝傍曲池顏色從他矜速肖芬馨如此孰爭馳

心稟犀文饒地力體薫蟬影奪天香圖形好命丹靑手絺句須煩錦繡腸

廣寒秋桂映天池休說當年折得時韻勝今逢巖下種價髙寧靳橐中資

篸鬢新枝立晚晴淡妝異馥稱雙淸夢魂不記前來事愁逐江潮日日平

黃絹家聲映古今隨和發彩驚詞林髙樓宴坐淸商晚獨向此花垂意深

盤洲文集卷二

欽定四庫全書

盤洲文集卷三

宋洪適撰

詩三

次韻李相之觀溪漲二首

愁霖方注射駭浪忽衝斜宿鳥行驚鴈遊魚目失蝦夕波奔析木春漲過桃花沸渭今如此誰乘犯斗槎風聲隨雨急水勢滿川黃巨艦困澎湃窮閻悲混茫爲魚懷雒汭揵竹謝宣防共徯陰雲巷冰輪替戾岡

次韻酬丁致逺司戶

翰墨塲中識面初珠璣粲粲似相如盍簮多士登臺省卻椽諸曹親簿書白社不妨閒泚筆赤城更好命巾車寸心淟汨方茅塞快讀新詩得剪除

次韻蔡瞻明江樓秋晚二首

斜照穿林迥歸云斂岫遲蝸文寒壁篆蛛巧暮檐絲待月是愁處對山無倦時掀髯阻談綺細讀寄來詩竹外秋風急樓頭夕靄微遣懷須命酒怯冷幾更衣嚴鼔縈城去輕舟劈浪歸登臨多少意墜葉滿庭飛

九日官舍種竹

獨整陳編對北窗煙雲渾欲助淒涼庭前且使竹交翠籬下從他菊自黃逺宦只今同旅泊壯懷誰復問行藏攜壺已失登臨便不待微吟恨夕陽

天臺道中

灘聲因雨急山勢向云斜橘綠誰能畫楓丹逺似花舂鋤懷淺水郭索上寒沙漸聴鳴梭近林中三數家

赤城

平生防讀興公賦今日霞標對赤城此是南門入山路山只乞我一畨晴

玉京洞

飈輪曾此宅靈仙洞府今稱第六天規往不辭蘿蔓險回看云物起瓊田

國淸寺

紺字今方盛名知國已淸【李邕寺記云智者嘗夢定光曰寺若成國必淸因以爲名】萬松九里影雙澗四時聲【賈島雲山門九里松圗經云五峯回合雙澗縈抱天下四絕之寺】杕策將窮覧巾車不計程登堂山更好人去曉猿鳴【光老作更好堂方成而有旨移住靈隠時丈室未有繼之者】

淸音寺

久坐俯潺湲流淸詩思慳跳珠鳴蘚石淙玉下松闗此日耳塵靜幾人心地閒抽琴作新曲歸去要怡顏

禪林寺

振策快秋晴伽藍倚翠屏看云不畱瞬對竹已忘形銀地聲千載虹橋拱百靈至今鐘磬響如講淨名經【智者始至佛隴定光指此曰南峯金地我所居北峯銀地爾宜居之後講淨名經陳郡袁子雄見堂前有璢璃山梵僧數十擎香跨虹橋而來】

山中阻雨欲登華頂峯而不果

昔聞天臺山一萬八千丈層峯目華頂魂夢幾馳想朅來乘淸秋明發將獨往小雨巧作難祥雲約仍爽風磴漬苔蘚霜厓亂榛莽崢嶸一何峻梯空不可上便思捐竹輿徐行倩藤杖老僧揖而言玆山韜萬象舉頭天宇逼寓目巖扉敞重溟倒寒影萬振幽響峽迥啼猱猿林髙隕樝橡仙袂挹浮丘飄然頓塵网今玆風雨時煙霧接穹壤勁寒或薄人跬步迷俯仰不如遊石梁重來事眞賞斯言旣纚纚誠哉非我誑俗駕爲之回蕪言不堪榜寄聲山中靈心期空鞅鞅

石橋

懸磴跨幽崖奔流潄深壑宛然臥蒼龍天巧謝鐫鑿萬木森前山笙竽眞籟作長嘯斥猩猱來巢怖烏鵲莓苔助危梁下瞰心膽落橫前限翠屏峭壁旁如削於此判塵凡只尺遂綿邈飛錫躡空虛樓臺變林薄寶輝覿華燈金翰過神雀二年佐銅虎渠能解羈絡【闕】烹紫雲腴寒甌散葩萼奇事訂前聞詩成識層閣

雨中宿萬年寺

夢回深夜耿秋燈泉竇爭流一味淸過鴈不聞天外影寒松長送枕邊聲饕風但可久無賴急雨那能便寢行已問瓊臺雙闕路此心何必羨層城

閒上人覽眾亭

籃輿行盡白雲層來欵禪居得小亭亂石引泉歸曲澗寒風吹雨過中庭四旁野色朝昏別一覽巖姿逺近靑宴坐蒲團作何想光陰不復問堯蓂

賀子忱吏部抱膝庵

主人蚤嵗抽華簮隠居時作梁父吟於今松窗在人境空有蕙帳畱煙岑風來翠篠自搖玉秋著黃花仍散金拂拭塵埃記行役興來命酒還孤斟

桐柏觀

屼然雙闕峙瓊臺仰見彤雲鬱鬱開三井窮源知海眼六符垂象應天臺【徐靈府天臺山記曰山上應三臺故曰天臺三井甚深不測嘗有投綸其澗綸盡而不及底或雲海眼其一今塞或云女人濯手而然】松杉滿道欣初過芝術何年得自培更聴鳴泉雜風籟直疑鸞鶴紫霄來

眾妙臺【臺有八稜柱司馬子微朱漆書三體道徳經】

白雲仙迹紀瑯函三體丹書寶翠嵐欲問仕塗今防徑不須髙價借終南

石道士妙聲堂

泉澑古今同臨流萬慮空采芝歸絕嶂添竹映疎叢影漾髙秋月聲宜深夜風眞淸長在耳何用撫孤桐

仙壇院【王子晉壇所】

舊聞王子晉云臥夜吹笙控鶴衝天去松風千古聲

天臺觀

芝田環拱碧崔嵬流瀑髙從天際來飛沫有風長是雪寒聲無日不如雷巖前八桂人誰折溪畔千桃路未開便覺仙都淸晝永翻愁歸路染黃埃

劉阮洞

桃花當日未成蹊只有幽禽語翠微楚峽行雲空入夢秦臺鳴鳯要齊飛仙家常若三春好人境何知萬事非訪問丘園荒舊迹卻應逥首悔來歸

贈防國昌老

緩轡到襌扃髙談得細聴茗花泛輕椀煙篆度虛櫺門外云千片軒中水一瓶我來無好語畱此待丹靑

慈云祖老相邀至悠然閣倦不克往

幾日陟雲煙危峯懶著鞭聊將臨別意爲我謝悠然

明巖寺

路轉煙標外雲開綬帯前幾層山底屋一綫竹間泉洞口石孤聳巖頭峯倒懸故應風雨際行於總回鞭【臨海記云寒山有石室前有立石參差如侍衛者悉五色逺望似綬古今相傳爲綬帯山】

寒巖寺

峭壁揷靑防層巖覆化城空中淸磬發幽處慧燈明萬瓦足雲气四檐無雨聲丰幹不饒舌此地孰知名

寧國寺

幾日山南北端期汗漫游水痕秋雨過竹色曉煙收宦海何時了僧房爲少畱卻尋歸去路餘興漫回眸

曉發秦安驛

秋夢不能曉起行山徑迷小車驚宿鷺列炬誤鳴雞冷覺霜華重光瞻斗柄低金庭有佳處芳桂想幽棲

以糟蠏送曽守

太湖九月霜波寒郭索不幸逢漁蠻誰令骨醉糟丘裏使我涎流書卷間黃堂丈人思防玉耳邊不復親絲竹一杯聊使破愁顏要遣詩情踵山谷

得景嚴弟書

往年同入洛此日各監州慣見浮雲攺相思野水流有書將逺意何處話新愁莫爲癡兒事干螢滿案頭夢中送妙興寺僧【紹興十六年十月二十五夜夢息檐山中獨遊旁近處至妙興寺欲回阻雨寺僧西指云是方霞彩如此少頃必開霽田家常以爲占而束顧凝陰雨下如注寺前髙山樵徑中水爭下流予因並山而南復東折有橋長可二十許丈自深澗聳立巨松毎五七步必夾橋蜿蜒枝榦俯就橋上若龍然謂之盤龍橋直東至所憩處時有一僧自妙興相從欲先去口占一詩送之旣覺復夢攜家登陸日旣髙而兒曹尙告未辦家君命趨之見內子方梳櫛而董氏妹解篋授於衣遂侍家君偕景嚴景盧弟步尋近境至一橋畔指西隅有小寺欲往予視所取道頗協向所經行因話前夢而二弟告予此妙緣寺也欲度橋而雨復作予輩欲輟行而家君彊之使往疑若彼寺有先世槀其間者家君杖策命一兵張蓋旣登岸子踵而前斯橋危甚因返顧二弟勿偕未至妙緣而寤欲驗他日故詩書之】

西望霞光東望云劃然晴晦此區分小橋過盡盤龍險回首髙人多謝君

次韻曽宏父探梅未開

梅枝渾待雪山意漸呼風欲索檐間笑那憂徑外窮英辭窺玉潔拙句媿雷同只恐花開日綸言下法宮

招曾宏父待雪

欲把詩催雪先將酒送寒凍雲方作意微霰已開端目防鄕城逺心驚嵗事蘭擬同今日醉待取玉花防

次韻錢防和運使郡齋晚集

風聲止雨嵗雲暮雪態兼云晝欲昬共喜髙軒歸別墅肯臨畫防對淸樽埋輪前事空豺路授簡英辭踵兔園是處梅花寢消息更凴玉藻爲招魂

遊蓋竹洞

曉出山城故著鞭荒荒寒日滿晴川幽棲未卜誅茅地乘興來登蓋竹天霜凝【去聲】陰崖疑積雪云躋重障雜飛煙洞門今古無闗鍵俗客那能見列仙

仙居道中

雪英方瑞臘雨勢欲凋年此日信泥軾來風侵坐氊爲官渾漫爾行役又徒然爲報仙居令無勞負弩前

寄吳明可正字

嵗晚仍多病春來尙異鄕愁城誰與破談壘漫相望體怯山嵐重心隨驛路長後亭梅若放爲寄一枝香

次韻範子芬雪中同訪曺功顯

明朝春琯欲飛葭臘裏重防舞雪斜筆下百篇非事業樽前一醉卽生涯初疑髙栁狂吹絮卻伴寒梅好放花踏凍不辭方駕逺閉門畱客更誰家

憶梅呈曽宏父

重憶城東路盈盈十里梅彌旬阻風雪幾處雜塵埃已是春移律何時酒泛杯好花那忍落直待使君來

題王氏秀野堂

飽聞居處好逺意快心胸樹接髙低影山分朝暮容佳時能自適閒客幾相從勿訝題詩晚新來百事慵

【闕】

靑編送似補山房妙語相酧掩夜光盜甕不湏睎吏部將軍何日命元方

盤洲文集卷三

欽定四庫全書

盤洲文集卷四

宋洪適撰

詩四

送範子芬赴浙東機幕

男兒三十富春秋況復才華出輩流傳家不墜右丞相入幕少佐東諸侯梅花頗惜詩人去艸色正牽行客愁修稧蘭亭訪陳迹應懷同醉仲宣樓

送季元衡教授赴調

三年淹講席鬥酒動離情此去登臺省諸公熟姓名驊驑看地絕鸞鳯爲時鳴春日西湖上煩君一寄聲

送石初平歸四明

析別梁谿七換春海邊相過意能勤袴襦不羨千金子簡防無慚萬石君豪气掀雷須給札他時修月待揮斤鏤衢又揖東風去情話無人可夜分

送李相之提幹閩中十二韻

官栁訖春事落絮束復西門外髙軒過行行將何之七閩繡衣屬非如州縣卑少畱長者轍酌酒話別離五年官他壤一面卽故知辯囿麈仍落詩壇襟屢題撞鐘問今古邃然五總迢迢千里去風過衫裳吹我亦及玆晨歸耘楚江涯河梁攜手嘆參辰後難期曼倩寧自衒長卿固同時徵途愼勿遽防看軺車馳

題左達功秀才桂香齋

小齋面蓬瀛昻霄得雙桂黃卷對聖賢欣然有餘地筆端妙言語挾此波瀾勢熒熒百鏈剛自是靑萍器衝星不我識鉛刀且爭利於今修月手益振淩雲气明年廣寒宮聲名郤詵似歸來八桂鄕浮丘挹仙袂

還李舉之太平廣記

稗官九百起虞初過眼寧論所失誣午枕黑甜君所賜持還深愧一瓻無

酬光吉叔用前韻見寄

怨鶴今誰侶馴鷗詎可親頗思同淥酒久已厭紅塵歸夢常通夕防吟漫惜春牀頭易在否觸手不應新

次韻蔡瞻明雨中書懷

梅雨防防晴復陰小軒終日起歸心自憐宦業初何補獨喜交情久益深憶得微醺看錦瑟愧無好語比南金靑山千里江南路他日郵籖幸見尋

贈傳神陳秀才

舉世人心別端如面不同山川險難測筆墨思何工未索形骸外聊先阿堵中自憐無骨相不到漢南宮

次韻向憲見贈三首

理財無管晏言利析秋毫吐論千人廢摩空六翮髙未簮安世筆先佩呂防刀楚澤東風勁寧辭攬轡勞四望荒樓觀登髙動土思山川相映帯桃李已紛披漢節人重仰黃陂世莫窺三章堆錦繡唐突古西施河東空有賦人不道揚雄貴賤云泥隔夤緣井邑同平畨依列宿談笑霽威風終賴帡幪力能成尺寸功

次韻向憲道中偶成

四牡馳原隰侯邦害必除疲民端可念茅舍未如初消息三春異創痍二紀余君王心在逺諭意倚相如

聞景嚴弟遷西掖井寄景盧

俯仰梁谿嵗幾寒回來墨沼已中幹傳家紫橐榮三子得路靑雲喜二難爵位方知稽古力論思當使覆盆安自憐骨相宜塵土那得絲言動筆端

次韻向憲畱題荊門惠泉卒章見及

對泉一洗心如水誦詩三嘆顙有泚字比渴驥駸駸來文如翠瀲鱗鱗起皇華轍迹環諸道濟物良籌載襟抱雙泉復見等故人竹馬兒童半羸老吾君丰澤要下流慚愧長瀾力不侔一方始此一滴潤千畝長有千鐘收去瘼未盡惠未施可使剜肉生新痍塵埃滿面語甚惡虛辱逢人說項斯

獨步惠泉用石刻中韻

拂崖防古字倚策仰前英雕章細細讀淸思源源生文傳峴山石句敵渼陂行一字或華衮五言有長城林蟬眾作噪下裏羞混並坐令蕞爾國宇內渾知名玆泉發地脈有玉潛山庭神龍職呵防老蚌呈煌熒楚人力水耨倚沼仍畦瀛觱沸晝復夜輸出無窮聲演迆銀漢接旋折數日程膏潤亙原陌谷價年年平非才忝敷惠下考乃爲榮疲民未擊壤循吏難聫橫獨行浥淸泚誰與論丹誠銷憂賴季雅遣興煩客卿信美非吾土千古仲宣情

楊元素題防泉詩云源有雌雄分碧白注謂南泉色白爲雌因爲之解嘲二絕句

小孤寧有匹織女自無家浪比人間世增添白玉瑕雄風波不動雌霓影空垂欲洗防泉謗須刪蜀客詩

曲水

杯去渾無勇退時偶然遇坎亦安之不教坐有獨醒客便與投醪倒接防

金蓮

緑衣黃裏水蒼笄朝暮淩波步武齊一種淸髙樂泉石移根不肯污塗泥

古栁

異時古木蔽巖阿去盜來兵厄斧柯老栁如龍壽千百獨全煨燼傲淸波

同姚當可胡元質錢舜仁張昭甫遊上泉

避暑逺簿書尋幽踏菅蒯寒泉浮玉根巨石開眼界靈湫幾千年洗盡塵土礙老藤走長蛇茂木欹翠蓋掃葉坐水旁可喜此風快炎云不能神潛虯祕奇怪滿酌白玉鐘咽甘猶沆瀣何如習家池舉鞭同倒載

次韻朱宣州見寄

十載蕭蕭麋鹿姿那知出守得同時黃山白水空孤諷疊嶂雙溪屬好詩擊析曉傳邾子國舉鞭春到習家池只今霖雨思賢佐防見絲綸下玊墀

謝景髙兄惠魚蠏

霜風激水蠏捨寒漁火獻俘淸夜防不烹五鼎若賖死使之骨醉尢加餐尺半之魚鱗六六同入糟丘隨小牘鼎來兼味口流涎可使盤中食無肉潯陽從事姿南金髙山調古誰知音寧同娵隅作蠻語生憎郭索多躁心檐頭雪消春有意洗盞開尊宜一醉持螯頗憶左手同尺素不妨時遣使

送唐左史紙墨

黃山奇峯三十六聳壑壽松多節目眞工曲突掃芳煤介圭拱璧陳玉淛河千里玆濫觴萬谷之皮搗冰霜肌理細膩色白晳蜀网剡藤難鴈行使君來自岷峨麓曾賦客卿朝奏牘細字不作蠅頭書髙文富有牛腰軸向來平步第一螭勇退宛在番之湄陶毛穎幸旅進快寫元和聖徳詩

送李泉

周人九府有圜法漢京金布在令甲炊炭冶鎔多亂眞紛紛輕薄如楡莢卽山不復私下臣張官置吏防王春君子謂之阿堵物方兄不知何許人十羊九牧其近談何容易趣銷印事權頓使歸民曹皷鑄伊誰察諸郡詔書懇懇修廢官諸公爭言隃度難向來矯枉亦太過疇咨英俊乘輶軒鼎新能事推心計貫朽不須誇古始共瞻使者振繡衣曾見眞人興白水荀卿自有富國篇髙視管蕭宜並肩錢流地上小術爾便合論思雨露邊

江州塵外亭

使君人物風塵表亭下纎埃逺白蘋佳傳緬懷方外友漫郎端是社中人山光水色長排闥鵠侶鴻儔已卜鄰莫語軟紅車馬客香鑪峯下有遺民

喜景徐作小圃因懷東閣二絕句

數頃澄湖練有光小亭處處得疎篁夢中春艸多佳句一洗塵埃速寄將

白白朱朱手自栽兩年憶著滿林開莫教童稚輕攀折惜取濃陰待我來

次韻董伯魯

讀破羣書有逺謀逢時便可動凝旒不辭巖邑千山險肯作鈴齋十日畱辯舌未容蠡測海歸心已夢蝶爲周松闗萬一逢佳友爲說相如故倦遊

端午日應賢小集戲用坐中韻

短檠長憶桂巖東翰墨新來莫論功日日簿書成俗吏星星鬢髮逼衰翁公【闕】難緩三人帯小壘聊吟一馬驄共飲昌蒲修故事山肴野防是家風

次韻黃子余惠雙井茶二首

荻花楓葉醉爲鄕毎憶臨分一鼎香枉費光陰驚老大略無治行媿循良歸心來往雞豚社淸思消磨鴈鶩行且喜弦歌餘樂地好詩句句挾風霜

峯橫萬仞臨雙井調防旗槍春怕深白雪有芽鷹作爪黃粱無夢蝶何心聞名可信非虛語知味端如賞好音秖欠谷簾一杯水未能相就盍朋簮

送範至能

愁雲暗千山欲雪意未歇雨腳侵夜分鷁首勇朝發軟紅英俊林定不冗干謁磊磊胸中書髙談傾上笏結駟映天街登瀛有仙骨摩娑先友碑姓名或湮沒卻顧浮丘亭寄聲頻日月

次韻王偉文二首

山城碌碌負魚符尺五家園好坦途可惜光陰迷簿領漫無惠露到樵蘇雞豚小社元相接鷗鷺新盟不敢渝莫話彈冠仍結綬秪宜襏襫與夫須

衒石難誇和氏場揮犀久避蓋公堂筆端風雨眞無敵紙上寒溫細作行結屋競傳千畝竹奉祠聊對一鑪香朝中環賜無虛月遙想眉黃已效祥

次韻程觀過

山城寂寂簿書稀梅際春風一夜歸忽喜烹魚中有得恍然揮麈久相違折腰豈愛蘄州竹問漢須尋織女機奇絕黃山待佳句何時小雨濕徵衣

和州

嘆息和州事兵戈未易除驚濤飲邊馬壯士江魚列戍俱奔命斯民不奠居元戎猶擁鉞資斧定何如

三將

鼎立淮南將朝來競退師折衝潛白羽告捷閙黃旗已報州敗還驚采石危邊防恃天塹百萬豈熊羆

寄題陳阜卿總秀堂

佳麗並包地曼花子夜香望中團野色塵外發天光小隊髙牙駐輕裘淸嘯長故應堂上燕相與賀雕梁

詹氏仁壽軒

修竹林林貫四時厖眉扶杕到期頥子孫長憶當年事畱取軒楹客賦詩

道中懷景盧

官路多暌別春遊隔弟兄頻年再登陛十日又離京吏責倉臺少官曹省闥淸牀頭何夕月冷語聴殘更

闡陽驛二絕句

略略春晴天亦慳雷驚雨作轉頭間浮雲又逐東風起不見前山出髻鬟

觸石泉聲髙下聞曾將兩耳洗埃塵相逢尊酒今誰侶細艸靑花是故人

次韻範守翠微亭

帯郭長堤十里春是中佳防外風塵層層危磴渾依舊一一髙亭已斬新領略江山初縱目翦除荊棘不勞神攜壺一笑須投隙官事何時可脫身

次韻施徳初遊齊山

詩塵誰復數齊梁小杜文章楚大邦曽爲黃花酬九日至今陳迹擅三江新亭髙下依喬木逺岫參差倚曲牕著屐與君時茗飲後車何必酒盈缸

再賦

向來邊馬逺跳梁奔命紛紛不一邦景物何期新斸壑夢魂猶自怯防江看山小隠紅簾幙批敕須臨靑瑣牕無事肯來文字飲爲將紅酒倒鵝缸

諭江寧欲遺蘄笛辭之

蘄州美竹今古名白雲吹裂笛一聲臞儒所對筆墨客長物虛尋疎比僧還君不用君莫怪綺牕辦得千金買誰與移根到艸堂他日風來聴天籟

烈士

烈士死知己交情重同心反眼如不識怨深恩更深憶昔邂逅初一諾百黃金口血顧未幹舊盟何許尋

景盧自右史假北門出疆再用前韻

漢節螭坳出靑氊映父兄天方摧勁敵人已望神京使指今玆重邊塵定可淸歸來陳口伐蓮燭問嚴更聞應賢景髙文特少張景孫同客景廬官舍

使回親舊集虎穴問穹廬半夜櫪喧馬髙秋盤進魚眞成聚東井誰復話南徐底事桃源客新來書也疏

左舉善求艸堂詩

孤山佳處著茅廬飽防煙雲自捲舒莫向淮南戀戎幕松闗恐有絕交書

次韻景裴贊喜農扈之除

北固金焦顧盼中裴回於此再逾冬徒勞金穀供諸將未有田園問老農且喜邊亭罷區脫不須水戰習防衝九卿已媿班行忝敢向明時嘆不逢

答木緼之用前韻見寄

魁星秀句挾東風便覺陽春變盛冬媿我供軍儕絳灌羨君汲古到羲農北鄰再講衣裳防京口今爲冠蓋衝已具扁舟勇歸去粲花淸論度難逢

得江樓

官事何時了憑髙思豁然逐江開北戶望岫頓修椽繁卉渾相亞新篁便可憐歸心入春夢已繞故山前

花信亭

解報花消息江邊有好風吹香四時別問訊幾人同梅塢難藏白桃蹊豈借紅但能長檢校定不酒尊空小雨同裴弟深甫堅上人登新亭次韻

移梅種竹趂陽春舉目江山發興新曲檻疎牕那艸艸飛檐碧瓦已鱗鱗鼎來好語酬佳景更有髙僧話淨因步屧踟躇烏亦喜不嫌風雨墊冠巾

春雪再作戲成絕句

常年窮臘無一白盈尺冬來已屢書防事天公太手熟又同春絮到堦除

盤洲文集卷四

欽定四庫全書

盤洲文集卷五

宋洪適撰

詩五

使北道中次韻防亭

平野風煙濶孤村父老存薄雲低故堞落日逐輶軒分裂時云久澄淸敵未吞春光滿花柳天道竟何言

過谷熟

玉帛齊盟亦可尋東風著面客塵侵隋堤望逺人煙少汴水流漧轍迹深桃李不言應感舊山川無主秪傷今遺民久厭兵戈苦辟穀謀乖負此心

次韻馬上偶成

天遣祥風掃塞氛越疆軺傳禮儀新禦戎可鑑秦無防覘國誰誇鄭有人鳴鶴九臯聞徹響翔龍千載仰攀鱗垂鞭日日陪淸話談笑成章泣鬼神

次韻車中倦吟二首

舊國於今作兩家鄰翁有酒不能賒明朝又逐歸鴻去秪有塵埃滿一車

叱馭寧辭歷險難投戈且幸邇遐安氊車軒簸長危坐恰似舟行八節灘

次韻初入東京二首

乾坤正欲稔天驕防見降兵欵聖朝蓄銳乘機先自治莫令武庫五兵銷

五門雙闕未央城碧瓦朱甍雲霧生眞主南巡正嘗膽從今瞻仰泰階平

過黃河用上介龍深甫遷居舊韻

風埃如霧滿川黃馬上朝來識太行水防濁河橋甚壯沙連逺塞路何長皇華復講衣裳防京闕今爲瓦礫塲夾道桑麻過千畆野花時有一枝香

絕句

宣防瓠子撓西京向者河堤役不寧邊騎任教流就下始知談舌悞朝廷

次韻北使邀觀常丰湖

一泒澄湖何處來鳴桹漁子聚還開主人甚顧他鄕客莫使歸途欠一杯【此處欠一杯蓋北使語】

次韻初望太行山

層巒逾碣石形勝鎭神州可惜羊腸險今多虎踞憂天心端有待人力豈能謀未老如憑軾壺漿爲曲畱

次韻伊洛道中

萬里修鄰好氊裘不亂羣邊烽方兩解春事已平分發軔雞三唱揮毫酒半醺問途殊未已返顧羨歸云

次韻湯陰寒食遇雨

殊方遇寒食節物負年華小雨偏宜栁輕風未落花見如隔嶺對月共忘家俗重之推廟誰祠萬里沙

次韻講武城

漢鼎三分霸業成並吞猶未戒佳兵故城四壁存陳迹荒冢千年斷樂聲何必枕戈防詭計豈容橫槊竊詩名我來弔古停車轍壠上農人也輟耕

次韻趙州石橋

訪古汶河上聊忘道路勞仙蹤嘗防蹇海怪或鐫鼇濟逺徒杠小慿虛亂石牢何時冠蓋集題柱共遊遨

過中山

三闗標重鎭自昔防邊陲觀者堵墻立紛然簾幙垂欲謀千日醉恐悞十旬期可喜中庭月何妨盡一卮

過保州

藝祖枌楡社唐人保塞軍百年鄰毳幕今日聚兵氛故老垂黃髮妍姬艶防裙白溝才一捨何計可中分

次韻早行

夙駕星光動徐行霧气迷塞鴻翻月去邊馬向風嘶柝靜譙門曉輪欹沙路低頗思眠蕙帳枕上聽鄰雞

次韻得保州老張瓦研

毛頴傳旣成陶名不朽陳楮接武來論交篇籍囿千年銅雀臺瓦解淪坤厚何人澄其泥頗能髣髴否龍公天上客金蘭幸同臭結束萬里行聨翩五旬久淸談落玉麈痛飲盡金斗咳唾珠璣粲揮翰不停手窮邊得佳硯可出老呂右瓦缶莫雷鳴龍尾羞牛後

次韻保州聞角

覺來屈指數修程歷徧中原長短亭誰向城頭晚鳴角北音嘈囋不須聽

北音嘈囋不須聽整頓徵衫待啟明已把哀笳變淸角可傷任昧雜韶英

次韻梁門

雙壘依然栁作陰故疆行盡倍傷心時平且得無爭戰苔上戈槍臥緑沈

次韻白溝河

唐余畫壤媿鴻溝西閉闗門漢道柔一自旄頭入京洛至今泉水不東流

次韻回程至涿鹿

回首燕然日再西一杯相屬使軺歸殘花媚野不妨好倦鳥投林自在飛可惜光陰銷客枕不嫌塵土染徵衣大明退直淸和日已約梯云訪翠微

燕館日饍得四鴈籠之以歸

提攜乘鴈脫庖丁等待他年羽翼成唳月摩云須有便莫教更作不平鳴

次韻楊花二首

桃花開落不同時燕子衘泥相伴飛若向章臺問春色可無淸淚濕徵衣

官路風輕落絮迷望中髙下雜遊絲糝氊擬雪春無際只有騷人盡得知

再至保州

再入中原境相迎有暮鵶柔桑新迸葉髙栁細吹花亂後人煙少兵消雉堞加指期淮可渡寧嘆在天涯

次韻再至中山

路指中山國人歸析木津終風震檐瓦細雨壓車塵落紙詩章速開尊酒力醇無功慚報國來往漫勞人

次韻中山雨後

好雨連宵鳩喚晴曉行襟袂有餘淸逺逰朔塞殊風景夢到東阡看火耕紅退桃溪三月晚緑添麥隴一川平纎塵不逐車輪起喜聽驅驢叱馬聲

次韻村店得牡丹

花品稱王擅洛京朱朱白白莫齊名相逢河朔春將暮半吐檀心若有情

次韻陳畱聞鸎

恰恰啼鶯馬上聽凝雲欲雨曉寒輕滿郊碧艸皆春色秪欠山光與水聲

次韻寧陵憩驛

野外人聲寂林間鳥羽翻朱櫻喜堆案靑杏助開尊故國多荒艸遺黎有怨言雨餘塵土靜不復污歸軒

次韻南京道中

密葉成陰行路寛鳩鳴鸎囀足開顏半塗泥滑夜來雨數片雲飛何處山薄暮每尋樽俎共殘春能伴節旄還塵襟好濯西湖水偸取禪房一日閒

次韻遊臞庵不果

水紋如縠送歸船漸近觚稜尺五天適意蒓鱸公有興尋盟鷗鳥我無緣逺懷並轡穿紅皺近阻攜笻欵碧鮮卻待湖山最髙處醉中一笑挹臞仙

寄別景盧

禹穴遺書不可尋坐看緑葉再成林千巖競秀非吾土三徑就荒勞我心誰是周人思召伯今無老叟出山陰臺堦穏上添花萼時倩來鴻續好音

藍憲遣人往吳門移洛花未至而去

雒京隔絕花難得茂苑移將信已通世事好乖猶獻鵠雕欄不用怨東風

新檀巧斵列東西準擬看花倒接防交臂失之端可笑儻來外物盡難期

三春桃李家家有不費陽和特地恩名品異芳天亦靳未教容易到丘園

登芝榭見景盧所增月臺

臺榭相望聞語聲茹芝觀月有餘淸旁連小隠分三徑細數修篁限一城日日杖頭思徑醉年年鐺腳玩欣榮誰人知我歸與樂趂此登臨未憚行

許倩報白橊已得玉茗未諧以詩趣之

萬里移根安石國何年傅粉未知名須邀玉茗來巖壑便結瓊花作弟兄詩客定疑天外得園人已辦臘前迎東家阿措休相妬不學穠妝照眼明

次韻景盧喜得安州牡丹

洛中花信已沈聲涇渭寧分濁與淸近出黟山空接壤【徽州𨿽出牡丹吾鄕亦難致】逺來安陸【闕】連城虛壇僅免遊人問浪蘂從教著處榮更欲丁寧新芍藥【維揚新送勺藥五十本】莫誇多少便橫行

次韻景盧野處解嘲之什

地偏不接市防聲古木參天鶴唳淸臺榭迥窮千里目詩章突過五言城花移瓊樹眞無敵酒換金貂未足榮燈火歸時笙管作解嘲何事有歌行

再賦

幽壑藏雲水作聲紉蘭入室好風淸【云壑蘭室皆野處所名】髙蜚便有飄飄意進築如開蕩蕩城百尺樓成同日涉四時花發匪朝榮園池如許誰言小但【平聲】放芻蕘雉兔行

酬景盧賦圃中種橘移花

甕頭玉友已銷聲小試山齋百末淸十客對花休避席千奴呼橘擬專城微霜到處葉未落小雨移來根易榮情話團欒亦終日坐中惟欠十般行【景孫有小鬟解作此戲足日不至】

酬景盧謝菊

涉秋無復滴堦聲夜雨隨風塵已淸平日愛山營一壑老來學圃列三城園夫種樹元無術籬菊分叢獨晚榮躡屐問花兼問栁不須乘橇可泥行

答景盧

鴈翅齊飛有雋聲文章何止賦華淸誰教短防長尋壑不擁髙牙且典城臺省向來非獨冷身名此日已俱榮盈旬詩軸牛腰大抱牘須同饕虱行

病酒

三日惟聞煮藥聲一中可怕聖之淸移花種竹已得地逢酒當歌須閉城逺避霜風嚴北戶靜看朝日滿東榮雙螯退步輸年少誰與抽琴作蟹行

答景嚴

向來代馬沸邊聲曾出良籌助廓淸六載倦逰潛楚澤一枝同折記欒城北門西府仍班綴後鴈前鴻媿寵榮兩鬢星星吾老矣防君重上赤墀行

景嚴送冬杏

蒼頭呼夢雜雞聲蕊杏詩來句轉淸獨傲風霜愛冬日不隨桃李媚花城一枝得得能相對凡卉紛紛孰並榮大隊開時春且盡醉吟當續麗人行

景盧送瑞香

翠幄藏春巧寄聲燻籠織錦曉天淸幽香端是花中瑞仙初來塵外城酒海何妨三雅進鬢云誰稱一枝榮雨來頓使鄰墻逺不到闌干深處行

野處有詩羨山居小隠之廣而有拓地不可之嘆

敗葉翻風防防聲山根可掬石泉淸東鄰美荈久成塢北陌新柑小築城臺在家邊來更好地連郭外得非榮層樓縱目無窮景安用垂涎杖屨行

再賦

厭聽朱弦裂帛聲擕鋤斸壑賦臨淸賞心盡得難並景舒足休嫌踏破城夜璧朝瓊寧獨樂春蘭秋菊豈爭榮閉闗不使髙軒過只許漁樵爲輔行【周智光鎭涇州嘗曰夜眠不敢舒足恐踏破長安城】

憶城東來禽【爲景孫弟】

逺送來禽我獨無後來才得兩三株隠園野處花難比秪恐人評棣萼圖

憶古城杮【爲景陳弟】

果園幽僻少能知丹杮烏椑手自移欲學鄭防書墜葉何人解有寄來時

憶隆庭竹【爲魏彥成】

聞道隆庭竹滿園許分蒼翠長兒孫看看冬盡無消息始信莊周是寓言

憶吳中洛花【爲藍叔成】

書郵浸失鱗鴻約欄檻長教蜂蝶猜待擬子虛烏有賦東賓仍遣耳孫來

戲陳孫二弟

城東卜築有期無須爲檐楹動百株可忍非時歸防下合尖何似助浮圖

古城栽種畏人知定是根盤不可移【酉陽雜俎木中根固杮爲最俗謂之杮盤】車載斗量稗販走果綱卻有入州時

傍囐經營雜果園翻愁他日逐王孫不如種竹招風月此意難逢俗子言

林居艸創名花少栁徑苔生過客猜不管空言無實惠只嫌巧取近嗟來

再賦

外求他壤曽攀桂近捨家園尙守株待得枝頭如赤柰【廣志林禽花似赤柰】卻來看我百花圖

圃在前村若个知山逢愚叟防須移前言戲耳君休怪七絕成陰自有時【雜俎杮有七絕】

何人種栁成門巷防處看花到子孫【髙適詩門前種栁成深巷羅鄴詩買栽池館愁無地看到子孫能幾家】且盡山齋一杯酒此君相對已忘言長慚無地起樓臺覓果尋花頗受猜且向園林聊寓意不教絲管逐人來

送景盧

涉世難防犬吠聲放懷安可俟河淸昻霄莫辧千尋木鑿牖聊防三里城丹橘黃柑隨處好美花香艸逐時榮晚來寒雨催歸騎酷似鄒人接淅行

送朱叔召歸吳中

長憶吳中鳴櫓聲風髙月上水波淸臞庵掩映花成聚笠澤微茫煙若城十載相忘存夢想一防此去喜歸榮老來無復蒓鱸防尙看驊驑得路行

景孫以婦病稽賞柑嘗蠏之約景盧以詩詰之

鄭莊好客底虛聲藥裹闗心興未淸應恐被圍因魯酒也防完璧棄秦城【謂徳興二客】雙螯弗講連宵防千橘誰教滿路榮見說髙臺新斷手何如自索玉杯行

戲景盧

千橘亭前莫聽聲豈無鄴酌和汾淸【齊武成勅河南王曰吾飲汾淸二杯勸汝鄴酌兩盌】輕裾長袖閒列屋碧瓦朱甍髙照城臺上金波催夜集樓邊玉樹待春榮賞花斫鱠言猶在還被題輿誚卻行

盤洲文集卷五

欽定四庫全書

盤洲文集卷六

宋洪適撰

詩六

隆庭竹至四絕句

憶昨分抄種樹書三荊今古美同株閒將艸木供詩戲待把漁樵足畫圖

竹裏巧傳幽鳥語月臺髙視客星移鄕園何幸立分鼎鳴鼔鏗鐘樂聖時

斑籜逺移湘岸種貓頭亦是渭川孫百金得諾今無恨千畝封侯不在言

裝景松篁渾可喜忘機鷗鷺不相猜南牕情話有時盡喚取靑州從事來

答景盧久陰遣悶

防日思君環佩聲方冬天宇未澄淸衝寒也到臨春閣處暗如登卻月城整頓建瓴愁雨作商量設醴卜花榮錦囊不用詩排悶起看朝云亦倦行

喜小隠新得山茶

芳園封植閱年華異卉搜求閙小車不羨竹林生石竹獨來茶塢補山茶遊人認杮枝頭子歸鶴求雌葉底花我去臨川尋玉茗遙將白雪映紅霞【有人以山茶子爲沒蒂柿者】

答小隠惠山茶

何處仙官萼緑華鞭鸞獨禦五云車來從月窟曽依桂分種盤洲不礙茶枝耐嵗寒犀換葉蕊蔵朝霧錦羞花紅顏不逐東君老須著頻來鬭臉霞

答小隠聞野處開尊

遺我雙魚集棣華尙疑信馬誤隨車絲聲自是不如肉酒薄須知大勝茶翠袖明朝看倚竹蘭燈昨夜報開花飲闌同步荒臺月古堞危亭見綺霞

答小隠喜得白山茶之報

素質寧嫌潘鬢華來時應有【闕】車賦傳山谷文堆繡種出麻源韻勝茶不向桂宮蔵玉兔合橫蕊觀儷瓊花冥摉未獲詩先作駐目輕防溯落霞

憶東閣手植花木用雍陶過舊宅看花詩韻

分根徙核望春栽曲徑幽蹊手自開今日成林渾著子花時不折一枝來【雍詩雲山桃野杏兩三栽樹樹繁花去後開今日主人相引看誰知曽是客移來】

玉茗未有耗而小隠作詩以瓊花爲二絕當専美野處可也

休論官業出金華共樂家林鹿挽車何日尋春攜漉酒有時畱客試擂茶望梅止渇寧非夢卻月橫枝始是花秪恐偏枯慚好句空教步障錦如霞

和景嚴送方蒂杮

萬株紅葉詠光華【昌黎詠杮詩正植萬株紅葉滿光華閃壁見神思】嘉實堆盤走紺車【柿之七絕其一曰嘉實】方蒂寧同牛奶杮朱唇應笑鳩【上聲】盤茶園官急送須足繭童子爭觀多眼花羅列林珍生飲興詎思辟穀更飱霞【談苑鸎粟子詩旣似柿牛嬭義如鈴馬兜笑林有鄰夫自外歸見婦吹火贈詩曰吹火朱唇動添薪玉腕斜遙看煙裏面一似霧中花鄰之醜婦亦求夫作詩遂攺作吹火靑唇動添薪黑腕斜遙看煙裏面一似鳩盤茶柿有靑者但堪打油故借用】

答景盧懷舊

了無夢寐到京華來往園林整釣車緩步競移霜後橘淸談旋碾雨前茶虛名長媿稱三鳯舊事休懷判五花共把詩筒銷永日喜君襟韻秀朱霞

園中觀種樹

望中赤葉漬霜華林下徐行便當車好處見山仍見水興來呼酒不呼茶旋移朱橘添盧橘更揀紅花間白花出郭最欣塵事少飽看孤鶩逐飛霞

答景盧報月臺將畢工

新築崇臺欵桂華淩虛如跨白鸞車西來自余吾水逺物誰詢悉裏茶不減平泉書艸木更尋南部錄煙花落成有約【闕】講舞袖還看舉防霞

答景嚴詠山居夾道種松

投黻歸來發半華居民怪我出無車樹當樵徑頻爭席地接禪房好覓茶要使行人長防樾不教侍女獨司花十圍五鬛他年事會見摩空薄【讀作博】絳霞

和景盧餞朱叔召往宣城

與客窺園春未華也須日昃始回車松間共賞貓頭竹酒半先嘗雀舌茶云覆疏櫺香起篆風侵密坐燭吹花雙谿疊嶂催行色佳句重吟綺散霞

答景盧

落落喬松說嵗華【闕】霜骨想専車淪脂此地能和藥結實殊方卻入茶山客拾釵分翠葉野人敲粉聚黃花翛然一徑窮芝嶺曉見飛雲夕見霞【頃年官池陽見九華山有數松亦結實乃梁時胡僧移來者】

和景盧雨中嘆

工徒滯雨望朝華好倩泥蠻指日車茉莉怯寒先近火瑞香蒙潤免澆茶莫嫌云暗靑油幕尙恐天開端木花待得嚴霜變陰翳便須酌酒賞金霞

和景盧喜晴

共賦往時楊栁華戍邊聊出武剛車天公欲遣風催雪僧捨方疑煙濕茶巡圃觀橙無墜葉隔溪移杏恐傷花舉頭忽見雲間日急艸詩章慶半霞

閩商貨千葉牡丹疑其非而卻之並懷藍憲所許

星文隕石應皇華鵲語參差雨洗車忽報商人緘韋篋初疑閩產雜官茶栽培況乃三冬月眞贗難分千葉花寧使雙壇且虛左空吟輕日防香霞【羅鄴牡丹詩門倚長衢攢繡軛幄籠輕日防香霞】

和景盧詠新得歙縣牡丹

旁摉嘉卉對韶華寶玩明珠【闕】照車可使東壇無蔓艸如防北苑得名茶【闕】

多炊黍準擬襟期共賞花醉語美人無【闕】不教拖帔泣歸霞【李賀牡丹種曲美人醉語園中煙又歸霞帔拖蜀帳昏】

野處送百結花

盤屈枝仍墊蔥靑葉未稀雙銜疑鳯帯百結類鶉衣弱骨長連鎖輕腰孰解圍若教花自在應作防雲飛

野處送金燈花

銀燈未茁有金燈翠葉森森比劍稜待得花光無斷續卻須拈出問鄰僧

和景嚴詠冬開木犀

桂枝冬更好浪蕊到今稀逸韻催吟筆幽香傍舞衣月分千里影風突百花圍倚防山亭暮寒鵶亦倦飛

和景嚴約賞木犀

防防蟾宮桂冬開自昔稀犀通一防骨蜜染六銖衣樽緑拚深酌鑪紅漸可圍賞花宜卜晝莫待晚霞飛

喜景盧有落成瓊樓之約

地近籃輿便心淸俗事稀檐花瓊結佩牕月練垂衣松竹添三徑溪山豁四圍落成歌管集仰首暗塵飛

和景嚴詠新得葡萄

名傳馬乳久物比【闕】

酴醿架【闕】鋪薜荔衣孤根臨水窟疏蔓接籬圍急釀涼州酒西園蓋欲飛

得洛中牡丹

洛花天下選千里【闕】園望岫方緘恨憑鶯【闕】踐言羣葩俱退舍勝日便開樽莫惜詩償債眞同香返魂

藍憲所送牡丹道逺失時頗多枯槁

殷勤人有信驚喜得花饒可惜三冬晚來從千里遙根荄愆潤澤芽蘗頓枯焦儻有更生路寧辭楚些招

答景韋赴調還家見寄

迎歸烏鵲竟傳聲擺落塵埃襟宇淸薪桂豈容畱帝闕幙蓮且得近鄕城眼邊觸處梅爭破陌上分行柳向榮如約速來春可探肩輿須去靜中行【韋弟乘車頻有可笑故云】

許倩遣舟送花栽

雙舟十日涉長湖甆斛筠籃且百株可喜石橊初變白更驚玊茗不施朱臨風含笑勞花使映水分行擁木奴裝防園林娛杖屨好來一醉倒金壺

余得圃芝山之麓去春始治畦徑名曰山居中爲芝榭四楹其秋雙芝產於榭南今夏復得四本而盤洲亦有其二因刻詩以志之

山中曽有采芝仙此日靈根詎偶然題柱漫將詩紀實憑欄眞共酒忘年英華可是丘園瑞造化元非雨露偏畱與山居作嘉話未甘艸木羨平泉

雙溪堂

負郭藏嘉處淸溪夾岸流風漪前後起雲態淺深浮入戶松橫岫開牕橘滿洲心閒身自在【闕】事底能畱

檥齋二絕句

野色山光列畫圖坐看漁子入菇蒲恰如放鷁穿三峽何事航家問五湖

靑翰不動栁陰多桂棹無聲鳥語和有此孤舟寄丘壑可憐平地起風波

侶鷗亭

憩防新亭上波光入坐來魚逰能自樂鷗狎肯相陪風快塵襟豁云深俗駕回尋盟須日涉未怕落霞催

小隠芝艸

芝叢盈百見聞希不數嘉禾連理枝紫蓋堆雲光防漆金莖蒙露色凝脂一時競秀園林勝十載深蔵天地知急辦軒楹尊瑞物泥封詔墨有來期

招二弟賞盤洲雙頭蓮

何須艶質鬭鮮妝並蒂紅蕖本自雙卻恐花飛成造次急來相就倒甆缸

紫薇花以六月至自溧陽在道已五十日今有花滿樹因示二弟

六月炎天千里移不期繁蕊便盈枝向來渾是西垣客憶得看花艸制時

九日欲爲雲松之集以病倦而輟

半秋翻藥裹九日負雲松黃菊從他好淸尊不我容零丁憐敗葉旁午羨防蜂今古登臨恨云迷五老峯

景盧約賞朝天菊不克往

暮節眞無分頭風秪自知朝天𨿽有菊向日不如葵久旱千株槁深秋百艸萎吾衰亦相類飲興謝東籬

除夕

嵗盡春𨿽淺更長夜亦闌枕邊雞送曉牕外鴈衝寒學圃心常在籌邊力所難老來驚節序那復問椒盤

觀園人接花

植杖看園吏揮斤接果栽奪胎移造化類我借根荄一似雀爲蛤能令桃作梅天工待人力信手便春來開嵗三日有夜雨屢聞雷聲繼以大風晨起飛雪已盈積景盧作詩卽事次其韻

旱災已嘆失秋成春到誰教夏令行風陣驟來收雨腳雪花未集聽雷聲陰陽攺變才俄頃冷暖乘除若晦明待向斜川防鄰曲占晴須問蜀君平

雪後遊盤洲

書事斜川日月同行年過四逼衰翁縱情自洗和陶筆乘興誰開訪戴篷梅萼僅存難聚雪竹根未穏不禁風莫將野趣逢人說水上輕鷗西復東

檥齊觀耜

城下經營二頃田倒囊不惜買山錢一犁駐目雨初歇三徑藏身地自偏乞米帖來須領略相牛經在與周旋嘗新指擬翻匙雪旱魃誅夷勝去年

景盧新治西園而亭榭未立以詩趣之

斬新曲徑治西園野色春來已可觀便好作亭供客醉望中流水有時幹

答景盧和篇

致君無術合歸田誰敢貪榮食萬錢且對淸尊希北海最欣別墅接西偏轉頭麥隴龍工往緩步花蹊蟻磨旋辛苦三農營一飽莫教牟賊壊丰年

上元日圃中歸

春風環柳岸夜雨濕沙痕種竹期新筍移花防舊根身閒貪獨樂舌在戒多言是處無燈火荒涼一上元

次韻梁憲盤洲之集

輕風吹雨稱行春丘壑裝懷我輩人照水軒牕如進艇穿花旌節屢移輪攜壺【闕】講三杯酒揮麈曽無一防塵明日兵防尋故事已教園吏拂華茵

再和

於越歸來三見春買山學圃狎漁人非嫌厚祿輕捐印所畏空餐詠伐輪時運可驚如過隙人生何苦不同塵明年此防誰重講惟把書郵問鼎茵

江守置酒盤洲張貳卿兩憲及景盧同集時江新【闕】司

皇華分鼎坐添春隠霧巢松三散人半月陰雲濃似墨今朝晴日大於輪不辭多酌娛浮蟻何用淸歌落暗塵歸去池塘入新夢句中芳艸醉中茵

再賦

到處爭持麯米春闐闐花底湊防人同盟非是新傾蓋巧匠誰云老斵輪倚竹豈無人拾翠淩波誰想襪生塵後期直待荷花發欲喚輕裾上舞茵

醉中三用韻

小車追逐賞光春花塢行盤走人水面落英如濯錦云心初月未安輪今宵同舉盈觴酒後夜還凝滿席塵倒載歸時童稚舞莫教騶哄滓馮茵

雨中排悶

生怕花飛減卻春半旬苦雨惱幽人山房掛壁有雙屐村徑衝泥無隻輪但見淥波侵碧艸不須皂莢去黃塵擁鑪更【闕】

轉覺寒威逼坐茵

次韻梁憲再集盤洲

春風步屧共優防【闕】園廬匪拙謀羅列淸尊資嘯傲安排好語待賡酬【闕】香艸裝三徑恰恰鳴禽想十洲玉節尋盟端不【闕】便回天上近凝旒

浮杯

南北芝泉一澗開穿花度柳勢瀠洄不須元已方修禊才遇良辰便泛杯行止豈由人智巧沈浮長與客驚猜急流一去誰難進卻有先防殿後來

送吳逺澤赴南宮

文壓秋闈擥桂華一鳴天陛穏乘槎歸來須踏盤洲路要看荷衣醉藕花

九曲有感

忽忽光陰轉駸駸華發添迹陳三可嘆心賞四難兼

嵗三日挿栁

欲教垂栁匝池臺尋覓長河處處栽待得成陰身益老攀條能得幾畨來

次韻梁子正詠棕亭

翦得栟櫚制數椽繡衣拈出少陵篇倚楹見水幽情暢駐屐迷花詩興牽便覺茅軒俱退舍若談竹室不同年滿山所欠靑靑藥且趂流觴集醉仙

盤洲文集卷六

欽定四庫全書

盤洲文集卷七

宋洪適撰

詩七

梁子正有詩謝牡丹及聚仙花次其韻

天教國色傲春華不肯爭先伍雜花西洛塵埃長太息名園今日屬誰家

癡坐林間類守株一年春事已無餘直須九曲添淸漲灑掃防亭進一盂

玉蕊茸茸映四筵團圞如集飲中仙下方簇蝶非儔匹上比瓊花難並緣

病中憶九曲

新穿九曲望時霖水到渠成病已侵見說小舟穿柳岸那知淸漲入桃林五旬藥裹長經眼防日荷花復賞心夢裏亦知行樂處老來尢更惜光陰

六月鄕城不雨禱賽無應得建康書一雨連半月至以望日匄晴感而有作

蒼蒼太手熟嵗嵗厄吾鄕千里均州縣三旬殊雨暘誰云不私覆乃爾分此疆遂令逺防子轉盼生炎涼江鳴玉遺蒼梧二蒼鶴其一病兩日而死陸魯望詩云醫鶴自須監吾鄕人醫尙無良手況禽醫乎

病骨摧頽警露難艸埋長脛委蒼翰吾鄕尙欠肱三折況有禽醫爲一看

八月下旬觀邸報二絕句

黃卷漫窮年天梯欲上難閭閻聽小子競欲裂儒冠嘆息東坡老聰明誤一生不須多識字防徑自橫行婺源乃歙之劇邑素有湯鼎之謗頃治此郡俾邑官作止沸之亭而不果吾宗應賢下車而風俗易書來求扁因爲賦詩

琴堂少值烹鮮手壯縣空遭沸鼎名止火絕薪俱下防風移全在長官淸

宗人應賢婺源張氏之壻也治邑淸介一無所私其列嶽詒書郡幕至以邑尊稱之其裏諺如此戲成絕句

自昔爲門壻於今是邑尊秋毫無假借淸話與誰論

朱叔召遺文官花二絕句

幻出荷衣防雪衣更將紫換牙緋人中巧宦誰知此好向天街挿翅飛

緑心變卻初時白紫色由來昨夜朱學得文官何足道但堪花徑駭僮奴

再賦

不用風人怨緑衣身兼魏紫與潛緋司花眞爲文官地可忍春殘一片飛

解褐方聞上玉除寵光轉眼疊金朱大夫不愽喬松貴嘉橘千頭也作奴

景盧蠙洲

芳洲編地誌老蚌隠澄灣軒楹今淸絕全勝合浦還

蠙橋

堤長交柳防橋狹束荷香掩戶回逋客憑欄狎漫郎

索笑亭思景嚴二絕句

往日江梅發巾車數數來自今花索笑不復共衘杯常棣春來減人如折腳鐺倚欄思舊事老眼淚縱橫

次韻景盧賞梅

曲塢梅蔵白東皇解出奇不嫌歌板閙直與酒尊宜倚竹盟三友淩風粲一枝淸標何水部千古說能詩

石鼓詩

天作髙山太王荒鸑鷟一鳴周剪商郟鄏卜年大搜講諸侯斂袵尊天王六月中興繩祖武平蕩犬戎恢境土石崖可鑿詩可鐫千載神光薄西滸橐駝挽入大梁都璧水湛湛河出圖中間兩鼓備章句日惟丙申不糢糊左驂秀弓射麋豕有鰟有君子漁光和石經屹相望詛楚登嶧非吾徒辛壬癸甲鴈分翅橋門觀者堵墻如星沈東壁干戈起首下足上天倒置景鐘糜碎九鼎飛王迹皇風吁掃地羣凶扛石徙幽燕兵車亂載包無氊敲火礪角小小爾爲礎爲砧多歷年宣和殿中圖復古冠以車攻次十鼔韓詩歐跂盡兼收云章剖判定魚魯先君辛苦朔方歸文犀拱璧棄弗攜一編什襲自鐍祕更有司馬鳯翔碑我生不辰今已老岐陽三雍身不到匆匆奉使接淅行在耶亡耶問無報整齊篆籀飾牙籖簡撮篇詠勞窮探致主有心歌小雅江顏無術下登三

丙申臘二十五日落一左齒

行年六十已中枯雪映衰髯嵗至除一齒驟然離左輔益憐大嚼逺庖防

野處孔雀爲貍所斃

逺程萬里起南溟文采葳蕤掩畫屏展翼來朝金翠晃竦身輕舉鵲烏停園中但有辟蛇法山下相望瘞鶴銘野鶩家雞隨處有孽狐何事獨淫刑

過濠上

心隨溪水淸目逆岫云生不憚躧芳屐橋南鷗乞盟豹巖之北修竹數畆中有叢冢數十百處皆紹興末年所寄予得此地先定規橅某處起亭榭某處植花木七八年間成畦逕矣所寄之櫬願移者從之不彊也作噩之春有姓淡人來啟菆【闕】日擕挿掘土數尺敗棺俱在朽骨爲土所蝕頗亦不具皆包裹而去後數日忽訴於縣於州於外臺追問證治逾月始定今不復塞其故穴欲使孫曽知之故作此詩

未央長樂宮中有樗裏墓沈沈天子居咫尺穴狐兔乃知古聖人如天覆下土𨿽袒裼裸裎四目曽不顧賢哉季武子杜殯迫西廡堂皇步武接松檟暗鐘鼔桃茢不屏除芻靈許來祔忌諱後愈多今人不如古曹瞞好發丘凶徳孔璋數掩骼埋其胔人當事斯語我老得歸田買山因學圃欝欝瑯玕林叢冡不知數豈忍去枯骨爲我展杖履恣其筍侵畺不使種瓠花木列四旁亭榭亦回防數年畦逕成或徙或如故尙有獷悍人珥筆巧誣訴無言事自明有物眾所覩舊壙今弗堙朽木且支柱尙恐妄男子輕傳市中虎書事示孫曽無心覓佳句

席上見姚泉壽母諸子求詩

潘輿隨五采三釡古今榮蘭玉盈堦砌追攀千佛名

董伯魯以詩送川海棠用韻答之

花栽趂上春重趼疲雙足何日對仙姿分題同刻燭

次題景盧題龜巢

拙速誰云勝巧遲新亭結罷得成奇細看逺水兼天淨可但中秋觀月宜出郭自欣三徑樂枕流今有防人癡巢蓮千嵗同蔵穴一笑泥塗曵尾龜

三月十六日龜巢觀月渭師擕寵同賞後兩日大雨復作景盧有詩同其韻

潛鱗故故上鉤遲翠防憑欄自一奇半夜醉歸閒有趣一年春盡事如宜盍簪何憚再三凟覽鏡堪嗟六十癡已辦尋盟臨斫鱠不將可否問蓍龜

四月十三日流杯次景盧韻寄渭師

今年無好雨曲水未勝杯誰伴山翁醉難令俗客陪靑苔迎馬入緑柳【闕】

步濠梁上垂緡更樂哉

流杯同景裴韻

三春少雨未行觴槐影交加更漏長半夜水來山澗滿四檐竹密酒尊涼新亭方作巢葉畫棟何妨燕語梁滿引三觥一醉老來眞个惜時光

流杯次日連雨渭師有詩次其韻

入夏濃云日夕昏舉頭煙雨暗前村風隨重客淸葵扇月爲佳人射翠樽依舊建瓴欹屋角防畨攜杖失溪痕小枰已在紗牕下欲把明瓊防倒盆【趙侍兒覓小棋局次日與之】

再答

投老無能千慮昬歸田【闕】

令村長因步月成三影難得朋云共一樽水漲溪橋孤釣隠雨侵山徑洗韡痕寓公在此寧黔防有容光照覆盆

景盧開尊阻雨展日復用前韻寄之

逐婦鳴鳩急定昏不堪煙靄弄千村掩闗盡日資笻杖攺席何時對瓦樽云暗松皮多節目雨傷梨頰有瘢防溪神若也心無事迎出常娥照玊盆

雨中排悶

飯牛戴笠牧雲昏掩得斜陽過別村戶外涎蝸行半壁牀頭渇防側空樽花殘鶯老渾如夢水到渠成不見痕天意未晴人未飲家奴欵曲辦籸盆

再賦

月在雲中破鏡昏防時淸影散林村杖藜難去尋漁艇洗盞無因續蟻樽竹葉弄風添秀色橊花帯雨露啼痕不如坐捲珠簾醉喚取佳人笑拊盆

庚子山居采茶有感

憶昔采茶時雨後山蹊濕鷹爪喜盈防蠏眼思朝汲歸路取盤洲下吳行蹤急珠汗透裳衣更換登梯級徙倚曲欄幹鳴鴈圓沙集晚景不勝春寒气潛相襲詰旦傍裝臺攲側人扶立輿疾望醫來誰煮靑黏汁舉桉念齊眉幻泡何嗟及重到故園門不忍擕笻入引領顧前丘空對旗槍泣

一春置酒必苦風雨今日幸晴而景盧有行色

一春風雨厄逰遨此際開樽始解嘲恰恰鳴禽蔵柳陌防防嫩葉迸花梢離筵欲動愁分袂勝日何妨剰出郊燕寢香凝公事了頻將書札問巢

次景裴席上韻

桃李紛紛已半春海棠睡覺晚妝新巢剰有千般景瓊報渾無一防塵酒未舉杯風逐客詩方拈筆雨催人從今只揀晴和日艸艸杯盤勿厭頻

用景盧諸公詩軸韻招監司太守

淺白輕紅笑倚門何須雪夜憶前村韶光定入詩人句勝事難逢俗子言風振繡衣須命駕雲隨皂蓋欲窺園人生易老愁春老問柳尋花故事存

景盧數日枕疾復用前韻

半載悠悠只閉門不知紅緑徧千村山川滿目供衰境桃李成蹊出怨言可惜花飛聊洗盞何期雨作阻行園車公不出須重講檢校芳菲心興存

答景裴

春來啄剝少登門澁雨慳風笑我村橋上垂綸裝好夢花邊倚杖記前言長楊美竹𨿽當戶語燕流鶯不到園此防明年千里隔詩筒猶有置郵存

席上遺景盧

白髮歸休【闕】生棣華酬唱得娛情雙旌欲指閩中去三徑誰同月下行蕙帳風淸知鶴怨蘋洲波細憶鷗盟新壇畱【闕】人千里【闕】相思涙睫橫

枕上示景盧

朱幡皂蓋有行期暮景無情惜別離枕疾半旬乖語笑急風吹雨淚垂垂

南憩畨禺北抵燕片帆西上駐荊門平生不作東甌夢荔子丹時【闕】

答太守謝牡丹

華髮歸來不記春優防學圃傲江村已欣勝日臨千騎漫折香霞佐一尊對竹便當尋水曲藏花那肯效慈恩行廚若有眞消息奔走畦丁急掃門【劇談錄唐慈恩院浴室有鞓紅牡丹一窠千朶不使一見防昌中老僧漏言爲朝貴彊掘去】

懷景盧

菖蒲節近暑風髙常棣叢疎月影交淸夜不曽空鶴帳浮生何幸老龜巢酒杯獨引今無侶書卷閒開共苦抄想得公堂鳬鶩逺須懷西塢欠誅茆

答徐守

攺日開尊已十成冬曦烘地晚來晴江梅獨報春消息應笑羣花太薄情

不教絲竹沸曾臺促席飛談懷抱開夜半夢回聊趂韻媿無好語答瓊瑰

排悶

數日雷中雨凝寒向陌頭出逰閒豹舄危坐索狐裘怕冷杯常執扶衰杖屢投滿園冰木稼天遣阿誰憂

雪中嘆

連綿春雪助凶年十地盈庭大可嘆詞客罷吟雷散漫園夫漸報竹平安鳥鳶腹餒飛穿屋牛馬毛寒病倚欄天意欲添人殍野四時玉燭古來難

答裴弟

常棣成陰慰暮年困人春雪好長嘆閉門終日詩頻和伏枕盈旬病未安已遣攜鋤移竹徑更思杖策整花欄飽聞冰下游魚躍所恨雙溪一笑難

憶昔

跨馬春衢裊翠鞭垂綸圮下解魚船霞飛綺散無蹤迹依舊淸霄月在川

寄景盧時往豫章

聞得荼防語牡丹蜂回蝶散恨春殘西山柱笏晨光爽北海空樽夜漏寒徐孺堂中仝下榻滕王閣外久憑欄歸來已失蘭亭集照眼橊花待細防

辛防安稼軒

濟時方略滿襟胸卜築依城樂事重豈是求田謀萬頃聊因學圃問三農髙牙暫借藩維重燕寢未須歸興濃且爲君王開再造它年植杖得從容

盤洲文集卷七

欽定四庫全書

盤洲文集卷八

宋洪適撰

雜詠上

芝徑

金莖豈受塵三秀已通神不競銅池瑞逢蘭肯卜鄰

種秫倉

種秫無多子猶勝避俗翁盡將供釀具不復用靑銅

芝泉

美瑞山只管幽泉地脈通潄甘冰熨齒短綆走溪童

艸塘

茸茸春艸茁碧水湧方塘入夢無佳句看云憶對牀

魚臺

掩闗麾俗子裂网禁畦丁臺下魚相賀溪邊人獨醒

兌橋

橋橫桑下澗望處極西郊有客同飛蓋何人伴結茅

泛杯

酒進鸕鶿杓花隨翡翠盤巖邊多怪石巖下有奔湍

九曲

風輕杯蕩漾岸曲水逶迆遇坎亦可喜倒行羞接防

防亭

乞得栟櫚葉都將當屋茆靑靑誇藥甲可怕杜陵嘲

一詠亭

有水足浮醴寧拘秋與春共將詩擬古不必語驚人

小垂手【九曲二名】

醉袖起如舞翩然三島仙約君爲石友伴我傲林泉

醒酒石【平泉醒酒石以水沃之有林木自然之狀】

名髙牛氏品地接燕兒窠有客圖沈醉翻嫌石是魔

墨沼

鑿地肖風輪洗云吞月扇敗墨起緇塵山陰勞北面

旣醉亭

酒半興方濃缻空罍弗恥更看一籌輸各盡三觥醉

溪簾

雨過溪添緑橫瀾自在流水精簾欲捲何處著銀鉤

可止亭

循除泉潄石攺席酒分船到此須知止行前將墜淵

鵝池

路轉左畫方水來斜中矩不解冩黃庭倚笻看白羽

流瀑

髙坡勢建瓴觸石驚濤沸入耳轉聲淸廬峽參差是

薝卜澗

夾澗榮薝卜倚竹顏如玉溪魚大上時臨流香可掬

菊澨

夕英色衰落小摘尙盈襟錯防離騷意元無滿地金

末利菊

化工將末利攺作壽潭花零露團佳色鵝黃自一家

雙溪堂

溪光搖四壁瓦影落中流洗耳百聞寂淸心千慮休

防齋

隨波堪泛宅因壑遂藏舟坐穩無維楫任他風打頭

云葉【雙溪四石】

支機何代石風截秋云根一葉下人境坐令臺榭尊

嘯風臺

於菟嘯空山萬竅寒風出隄防飛將軍漢箭有神物

蜂房

石是蜂窠變蜂來有處藏不須開戶牖薜荔爲穿房

磐磯

有竿不見綸無綸焉用餌終日坐釣磯旁人笑兒戲

問柳橋

濡毫求露柱墮履望奇書問訊緣溪柳新條可拂裾

鳯柳

春情百尺牽午影三眠過修眉漫成顰細腰誰類我

蓼岸

�蓼花如糝殘霞照晚汀不教資麹蘗畱得隠防防

碧蘆步

津頭晚風急欹倒一叢蘆宿雁逢淸泚飛來作畵圖

西汻

春凴西汻防夏臥西汻榻待月最宜秋探梅還度臘

扁舟

非厭人間事不攜西子遊聊將去越意指此作扁舟

飛廬

浮家今得計舉棹疾於飛一笑兒童舞芳蓮當妓圍

采蓮舟

聖得三峯藕刳爲一瓣蓮著身猶不穩何用濟長川

彩鷁

興來飛畫舸泛泛水中鳬緑皺移歌扇紅鮮迓酒壺

飯牛亭

冬耕春復犂麥秀禾方挿少放牧兒休莫教牛力乏

西疇

代耕荒防學投老樂歸田鹵莽人之罪丰凶勿怨天

土湖

波濤送客帆松竹圍僧舎野趣望中來西湖當減價

石衖【竹弟石兄出玉川子詩】

一丘封竹弟萬石齒金昆收拾甲乙品莊嚴可欵門

有竹軒

前身豈汲直枉尺天所難賢哉耐久朋結盟同嵗寒

斑竹

帝子登湘岸臨風粉淚彈棃花多少雨防防透瑯玕

紫竹

拾靑容色混著紫寵光偏幽逕畱風月行多履易穿

方竹

體方如就矩幹直匪從繩杖有削圜厄提攜先摸稜

人面竹

怪奇存相法妍醜出天眞此君無二貌正是葛天民

貓頭竹

穹枝回鳯尾健筍迸貓頭安得眞致比勿爲羣防羞

慈竹

義居傳九世瑞物記三荊何似同根竹春風一死生

笛竹

蘄產名天下含颸別樣靑中郎如一見應不數柯亭

箭竹

美箭東南出成林地不慳安邊如有將寄與定天山

洗心閣

飱霞吞沆瀣一吸千頃湖黙坐更深省心塵今有無

橘友亭

倚欄歌橘頌巡圃款甘林更待商山老於斯朋盍簮

繡橘

後皇權植物奴婢徧江幹繡蹙一林橘髙擎黃玉團

脆橙

謂橘不盈握勝橙顓進皮香虀難共搗遮莫蟹螯持

金橘【道州者】

朱千里變金彈一分增入口蜜相避懷歸誰不能

羅甘

羅包肌理細霜顆輔車香封殖貴瀕水逾淮非我鄕

常棣徑

已廢蓼莪篇難荒常棣徑步屐不思歸共看花弄影

花信亭

時時風報信處處雨催妝大賚一年景均輸萬斛香

牡丹

綺麗偏宜晝香霞獨占春洛陽荊棘久誰是惜花人

勺藥

名標溱洧贈根自廣陵分所欠盤盂玉黃樓盡不羣

丹桂

無癖不譽兒有詩非責子丹桂防枝芳對之空顙泚

瑞香

紫苞楊柳葉奇絕錦燻籠香气闐襟袖淸尊爲汝空

白山茶【亦曰玉茗】

自讀文成賦經營巧作難涪翁眞溢美何似鶴頭丹

白橊

恥上舞裙帯願依九琳韶顏今換骨阿措使心降

末利

膚瑩過凝脂香濃逺隨步應有防花人入園心見妬

素馨

防盛閩南粵潛藏霜雪天素云生寶髻賸馥借龍涎

含笑

自有嫣然態風前欲笑人涓涓朝泣露盎盎夜生春

木犀

逋客敢欺桂秋巗曽遣風古香吹一再如到廣寒宮

文官花

破白便懷靑紆朱旋著紫鼎鼎一春忙浮夢均夢蟻

聚八仙

圓整裝花蕊周遭列飲仙瓊英難上僣簇蝶不同年

衮繡毬

流蘇團小蝶伯仲聚仙花衮繡名非是瑤琨未足誇

水梔【鮮支卽支子出子虛賦】

鮮支形相小石罅解蟠根香湊芝蘭室居便水月村

重杏

重英迷宿雨巧笑聘春風壽汝一巵酒勿嫌肌太紅

紫薇

十年三雁序接翅紫薇垣花下哦前什難酬明主恩

木蘭

未識春風面先聞樂府名洗妝儂出塞進艇客登瀛

荼防

靑條散蛟螭素艶欺瓊玖體薫塵外香骨醉壺中酒玉瓏【此花得之臨川謂之玉堂春或云閩中謂之玉瓏浙中謂之睡梅唐人有霿淞花詩云閣林初日靜無風霿淞花開處處同記得集英深殿裏舞鬟齊挿玊瓏疑卽此花也】

品軋酴醿架名疑霿淞花【闕】

假借可但鄙金沙

山茶

平泉窮勝事南守送名花寓意懲多愛勞人召怨嗟

黃薔薇

彤闕收紅綬金門賜鞠衣【闕】無纎防罥一摘便須稀

紅蕉

嶺外花無數分移頗歷年破除猩血染舒捲蜀城牋

海仙【本名錦帯】

人來認海裳卻訝枝條弱嫩蕊不勝春生怕東風惡

繡帶

蜀艶停鍼久柔荑著意描五文縈色綫百寶簇芳腰

荳蔲花

冶葉擁香苞盈盈二月交相思意安在試去想花梢

麗春

纎莛小作罌瘦殻元無粟色麗品少雙詩成看未足

長春

四季花長髮朝朝得細看絳英能受暑緑刺更禁寒

水仙

龍宮陳酒器金琖白銀臺欲結塤篪伴無逾緑蕚梅

剪春

巧剪鮫綃碎深塗絳蠟勻殘英枝上隠逾月逞鮮新

玉簮

月娥新琢玉何夕忽遺簮斜挿風鬟濕蟾宮底處尋

麝萱

手撚雛鶯羽鼻參香麝臍千憂何處散芳徑酒爭攜

玉燈

葉如薏苡長花比金燈白一簇蕊宮仙銀燈臧與獲

鬭日紅【一名落地錦】

紅英鬭日開暮落錦成堆不借西風力孤根委艸萊

佛桑

展葉柔桑沃裝叢醉纈繁定應西域到略不耐輕寒木芙蓉【離騷采薜荔兮水中搴芙蓉兮木末蓋言水中無薜荔可采木末無芙蓉可搴猶緣木求魚之意與古詩涉江采芙蓉皆指藕花也韓文公木芙蓉詩云采江官渡晚搴木古祠空乃誤用耳】

川陸有芙蓉名同物不同采江搴木句作麼誤韓公

黃拒霜

芳林秋冷落木末攺黃裳可笑名虛忝何曽拒得霜

小黃葵

拂金鋪細靨騎鵠墮新翎花小也傾日芒寒猶聚星

金鳯

九苞滋雨露五采燭軒楹奉送歸丹穴朝陽幸一鳴

雞冠

未觀金距鬭已怪左輪殷一夜風霜作垂頭急掛冠

石竹【文與可詩蜂齧紅蕊爛虫啼碧叢短】

蘤紅蜂好齧路細麝來眠若也栽幽處逾冬色不蔫

黃鶯兒

鸝庚翻栁去拾羽漬輕花戰戰枝如壓無風勢亦斜

眞珠

細簇盤洲岸初驚合浦還娉婷邀十斛借取買靑山

鼔子

抽蔓類牽牛含芳伍萱艸上上不知休髙柯壓纒繞

金錢

鑪熾陰陽炭金錢滿地流何人能防鐵笑覓富民侯

盤洲文集卷八

欽定四庫全書

盤洲文集卷九

宋洪適撰

雜詠下

金燈

燈焰旣埋光幽蕤不露黃阿誰驢喚狗爲我問花王

百結

體輕難受雨枝軟不禁風全賴結蟠力能超造化功

後庭花

月滿臨春閣云隨張麗華隔江𨿽度曲破國不因花

淩霄

天借憑依便雲霄若可淩莫教風拔木卻羨水飄萍

杜鵑花

山深啼杜宇濺血染花心閬苑未歸去不妨畱鶴林

玉蝴蝶

贊皇襃簇蝶京洛古來稀一陣雄風起穿林粉翅飛

苔【亦名綠錢陸龜防石竹詩而今莫共金錢鬭買斷秋天是此花】

赤憎賔捨滿雅稱落花畱縱使金錢好如何買斷秋

虞美人艸

尢物鐘芳艸虞兮柰若何動搖緣體弱非是感悲歌

睡足亭

露重宿妝凝地偏春睡足卜夜到橫參卻須髙舉燭

黃海棠

漢宮嬌半頞雅淡稱花仙天與溫柔態糚成取次妍

垂絲海棠

脈脈似崔徽朝朝長看地誰能解倒懸扶起雲鬟墜

孤松

昂霄蒼鬛五獨立幾寒暑不肯在雞羣自然羞噲伍

菱灣

食芹知獻君嗜芰不忘親大節全忠孝勞心思古人

芡曲

芡槃平羃水雁喙飽吞風剖蚌珠驚坐淸談拳屢空

林珍亭

主林時獻供它壤昔移根秋後收棃栗傾奩得弄孫

櫻桃

園官來獻熟萬顆滴堦紅緑李髙名品須知論未公

蒲萄

虺蔓奮長須累累明月珠休傳釀酒法萬一誤分符

雪棃

魁然飣坐珍落刃雪分身酒渇思吞海加籩縱臾人

鵞棃

新鵞借顏色甘蜜添滋味憶得賞花時防幹帶春淚

林禽

防潤碧千顆迎曦紅半頰閱古憩鵞池牽連靑李帖

竹村

一任筍侵疆何妨鞭礙道千戶廣侯封三家結村保

竹屋

棟梁無一木眼底盡龍孫千畝淸陰合出門人灌園

灌園亭

好手善和羮非才當抱甕加防苜蓿盤丁寧及時種

西【癸亥年先公自北方帶歸】

萬里隨邊使分畱三十年甘棠遺愛在一見一澘然

罌粟

美艷亞羣花千罌倒儲粟飲客醍醐漿可以代醽醁

瓊報亭

珍物再三投英瓊修永好以玆君子徳不作眾人報

木

碩果宣城得花膚易地無上樓要腳健不假瘦藤扶

矮桃

結子卑枝繁成蹊長防捨飽殺騶朱儒誰牽果下馬

昆侖桃

滿樹鳩【上聲】盤茶曽開勝錦花奪胎春薄相刻畫攪詩家

朝天李

長柯渾直上茂葉不橫生縞夜心傾藿朝天荷美名

破核李

葦綃欹鼠穴翠質臨螬井自破核不鉆通行冠可整

嘉慶子【壬午年仲弟使邊遇此果熟帶其核歸種】

雪艷燕脂蕚京都核逺來遊人初識面不作李花猜

繭甕亭

倚檻課條桑作繭看成甕我亦效吳蠶踏破愁淸夢

沃桑陌

植桑非一日斬伐良不忍亦欲後人知愛奇仍務本

六枳闗

分付司花女誰何六枳闗少年輕薄子驅去勿教還

碧鮮裏

勁節舊捎云新添老大根何年居此裏著處長兒孫

柞林

柞樹何人種成林不亂行漢家全盛日宮殿對長楊

桃李蹊

粲爛九張機交加五雜組蜂蝶勝於人東來又西去

淩風臺

老根呈冷艷鼎立傲剛風危坐層臺久衰顏得酒紅

蒼鶴

吭赤羽毛蒼華亭雪羞比昂昂警露仙翻作遼東豕

馴鹿

呦呦忘野性掉尾艸中眠寄語射生戶深山空嵗年

猿

擲果心頻喜攀條臂暗通有懷淸逺峽云斷玉環空

野緑堂

緣流排勁艸盈野鞠長蘆煙樹髙低見如開平逺圖

壁立萬仞【野緑五石屏】

立壁無蹊徑纎塵不可畱若知心匪石那復爲身謀

千巖萬壑

屏開山弄巧巖秀壑爭流漫作剡中夢難尋雪夜舟

橫坤一練

滄浪東入海神禹了天功誰解聞雞舞來招擊楫風

疊嶂

愚公移疊嶂神助到盤洲細問昭亭路今非風馬牛

月娥畱照

星稀天隕露山靜谷生風萬古雲中月炎涼無異同

隠霧軒

平昔慕文豹管窺才一斑誰言披宿霧吾欲老玆山

豹巖

九仞基人力千峯奪地靈日長頻拄頰霧暗可藏形

楚望樓

魯詹尊岱嶽楚望指江流地占山川勝小哉云夢遊

巢云軒

羌廬騰爽气非霧擁樓居夜鶴能知我鷦鷯甚起予

駐屐亭

長林勞屐齒植杖解冠衣覓句題靑竹不知孤鶩飛

郊扉

尺五蠙洲境繩樞每日開抱闗無約束俗駕望風回

濠上

大魚緩揚波小魚輕觸芰魚樂我能知我來魚不避

野航

短篷收輯濯欄楯占濠梁受得兩三客更添垂釣郎

龜巢

眼看蓮葉巢藏六可論交但得滄洲趣何嫌蝘蜓謿

魚

心嫌大吞小不忍喚漁蓑皺月年年減潛淵漸漸多

白龜【張籍詩天欲雨有東南風南溪白龜鳴窟中】

往作淸江使身遭七十鉆南溪今自在魚鼈報平安

緑毛龜

靑髯千嵗壽緑發九江稀巢葉相漸染沙邊曵水衣

澤芝亭

花開常比兩葉巧或盈千獨步南風裏繁英愧在前

雙頭蓮

駢花先總角一體素心同可是鴛鴦瑞於飛幻碧潯

重臺白蓮

緑房韜紫的玊片踴重葩公論評優劣難私解語花

多葉紅蓮

步有淩波襪掌爲承露盤尙嫌花片少千葉映朱欄

槐

花黃秋欲半昔嵗一番忙謬應魁三象深慚王氏堂

流憩庵

日日來無數周流足也疲安排憩防地準擬曲肱時

欣對亭

臨淸莫三嘆對景非一欣緩踏溪南路怕驚鷗鷺羣

錦雞

冠距山雌比誰來斷蜀機斕斑兼眾采似戲老萊衣

溪

籠寛毛不損境熟意能馴自得寒江樂何憂采捕人

拔葵亭

防中饒菜把足以給盤飱不逐露葵去定遭修竹彈

容膝齋

寸地有別天斗牖無長物吾身容易安此膝不可屈

芥納寮

地戰兩蠻觸气吞九云夢何以納須彌是中甚空洞

夢窟

世事一場夢山棲冬復春花邊侶蝴蝶不省宰官身

椶

剖心靑掌露蓬首紫髯垂花孕魚堪饌枝重鳥不窺

木竹

竹葉木枝柯蔥靑光可鑑桃竹最名浮自知蕭灑欠

蘭

淸馥畏人知辭山便泣岐請將紉雜佩不去傍蛾眉

藥畹

自笑桑楡景猶貪艸木滋煙霞成錮疾良藥豈能醫

仙茅【臨江許仙觀所出庾嶺亦有之羊食之者爲乳羊】

許仙初拔宅靈艸迸香茅能使羊無血云何命在庖

黃精【一名鹿竹亦名莬竹】

葉細渾疑竹叢輕卻象花果然能辟穀誰不防萌芽

蘼蕪【其根芎】

菲菲芳襲予采菜葉敷碧捐軀陸羽輕箝口陳琳檄

芷

爲愛艸中香靈均詠藥房行山踏虵虺系肘有名方

地黃

塞耳可治聾下咽多去病九曝不辭勞蚤衰諳藥性

茱萸

覽盡輞川圖擊節茱萸沜九日秋子來黃花爲酒伴

玊虹洞

天晴玉連蜷洞邃香吞吐趁逐牡丹時遊人推不去

緑沈谷【杜詩苔臥緑沈槍皮日休竹詩一架三百本緑沈森冥冥】

塞翁馬論谷山房谷名竹千駟後無聞一竿淸亦足

聚螢齋

廣野螢如織涼郊書好觀借光須【缺】晷莫遣案頭漧

螢

得夜不韜藏飛星亂艸塘都緣光影誤無路出書囊

美可茹亭

勿誇萬錢食可畏五鼎烹采山逃後悔碧澗有芹羮

蕨

塊破擎拳出盤行轉眼空捄荒非小補粉骨不言功【辛夘大荒村人掘蕨根搗粉謂之烏糯賴以脫死者甚眾】

薺

犯寒靑匝野信手各盈襜不與艸爭長聽教茶比甘

筍

出羖瘞五皮獲麟髠一角煮簣太憨生非闗渠善謔

雲起亭

水窮云四起出岫本無心莫負蒼生望須爲旱嵗霖

西戶

行樂惜分陰或風雨有疾細數一年中戶開能幾日

山居二十詠

山居

經始得山居幽尋迹不疎自開溪上徑花露泣前魚

竹坡

有圃無修竹其如借宅何寧忘三月味不厭此君多

芝榭

築榭芝山麓仍年再產芝欲求茹芝法已與赤松期

樵徑

松釵藏曲徑林浪積枯枝足了園炊用何須壞扊扅

茶丘

半世別玉州夢憶仙人掌經丘獲鎗旗淸思飄雲上

栗嶺

霜栗大如拳皺開穰獻熟借問嘉卉山何如白鴉谷

茅軒

翦茅聊復爾步屧欲何之風卷三重去危檐雀防兒

蜂廬

分【去聲】窠能擇地識路自尋花不候譙門皷羣飛晚趁衙

情話齋

意到非饒舌情親易解頥或時鐺腳坐不效劍頭炊

橊花城

橊艷對枯笻西來解後同折花羞鬢白未挿已顏紅

錦被堆

錦衾鋪緑野山麝可曽眠蕙帳塵凝席花殘鶴惘然

赬桐【一名百日紅】

花涵百日紅色到三秋重葉大好題詩叢卑難集鳯

雙魚

犀角透魚龍石肌蘊星斗亦有無情花枝頭魚貫栁

薔薇

竹外霞爲幄花間錦作籬離宮多怨女喫喫竟亡隋

迎春【一名黃雀兒】

桃杏正酣酣光春當仲月吐艷旣後時嘉名安可竊

長生艸

經時久枯槁得水卽靑蔥起死醫無藥返魂香有功

雲松闗

葉生新易舊嵗寒凋獨後不攺四時柯賢言非聖耦

山樊

蘂碎葉傷多風韻弗娛目獨抱絕塵香無心出幽谷

躑躅崦

一气浹羣芳漫山躑躅黃有誰相領略自解度春光

野艸

發生寧有種滋蔓妨人路不得十月霜掃除難盡去

盤洲文集卷九

欽定四庫全書

盤洲文集卷十

宋洪適撰

挽章

錢伸仲挽詩二首

佩蘭扈芷楚三閭抽祕騁妍漢子虛甘向黒頭辭印綬肯將白眼對圖書淸規盡入先賢傳繐帳空馳長者車千里纒悲付虞殯西風吹淚著襟裾

秋來鴻羽得新文不謂回風限九原起起若爲償嵗夢嘻嘻無復對朝言一編徒掛延陵劍三徑誰開靖節樽塵迹蓋棺渾莫問墓頭黃石拜兒孫

程通判挽詩二首

力行先孝友潛處伴漁樵日奉斑衣戲風移尺布謡白頭方得祿朱紱便登朝車作驊驑折松煙喝鼓簫日遊通徳裏防面蓋先傾我作南垂去君成東蓼行忽持芻束奠忍聽薤歌聲爲看三珠樹門髙莫與京

熊直閣挽詩二首

文石榮三接君王膝屢前蒲鞭如漢日鹽防有蘇天未上甘泉道俄聞京兆阡傳家文史足不在一囊錢居巷相南北登門久嵗時溫言流肺腑和气見須眉日昃長沙傅年凋絳縣師春云冒丹旐同防袂成帷

中大族伯挽詩二首

笑談登月窟轉眄戞天池十載董狐筆兩州龔遂祠文章傳古法名姓畏人知忽作龍蛇夢今無甲子疑久矣宮盤谷幡然築大逵方瞻烏亦好已問鵩何之無復竹林防忍聞蒿裏期行行遡西日有淚若連絲

朱承事挽詩

鄕闗聞徳耀子姓有佳聲五十貴不驗三千功已成山幽雙劍合桂近一枝榮他日先賢傳求之月旦評

臧縣尉挽詩

共在鄕人後相髙君子前家聲郜大鼎利器楚龍淵不相買臣貴竟傳梅福仙只今空潰酒落筆更淒然

程參政挽詩三首

身近長安日官無州縣勞黃麻襲姚姒赤舄等伊臯量與南溟闊名如北斗髙十年蟠緑野軒冕一秋毫聖主更琴瑟眞儒政事參上階占兩兩東第得潭潭忽臥漳濵疾虛傳澠水談驊驑好千里底事學吳蠶一顧駑增價兼收雁作行篇章非子墨藻鑑誤雌黃雲淡番君國年荒陸氏莊眼看飛旐出雨泣漫淋浪

李沆州挽詩二首

籍籍臺郎日臯蘇逺拍肩疏陳三尺法制可九重天不使金橫帶俄驚酒漬緜平亭知有報髙蓋拂修椽朱幡今素幔歸路乃長迷露菊荒三徑春棠疊五溪新丘悲寓馬陳迹記談犀淚迸無干袖重云入望低

程司戶挽詩

把酒論詩日髙標迥絕塵那知三語掾便作百年人山霧銘旌濕松風挽鐸頻流光須有後何必在其身

程樞使母永嘉郡夫人挽詩二首

華族鳴徽久閨風藹徳門鴻樞看子貴象揥拜君恩純孝纒吹棘端憂隕得萱板輿無復禦舊迹識家園赫奕家聲振吾鄕今所稀北堂黃髮壽西府黒頭歸方羨含飴樂俄聞侍膳非萬家旁置處空愴白雲飛

郭太尉挽詩

閒適珍臺腆舊儀趣歸方俟詔封泥人生七十古猶少執政二三今與齊忽見墓門陳石馬空懷賔閤奉金犀不須知識方流涕處處俱成桃李蹊

羅尙書挽詩三首

周旋儀禁路契合本孤忠帝識尙書履人驚禦史驄貴名靑史上讜論皂囊中不入三臺志鹽梅事竟空當年持從橐白髮奉親闈安否君王問尊榮簡防稀祥琴曽未禦丹旐已同飛蕭瑟千章柏深藏五防衣連蹇魚符忝宗師藻鑑亡但瞻揚子宅莫避蓋公堂逺水松區對東風紼路長九原精爽在遺恨一莊荒

向通判挽詩二首

屢薦聲名白低飛鬢髮蒼平生幾朱紱夢寐一黃粱利刃盤根出明珠後乘光洪都囚不死陰徳未渠央里社承顏舊情非數面親令名髙月旦和气藹陽春乍闊談揮麈俄驚冢臥麟濡毫記遺事顧我不如人

兪淑人挽詩

名父尹京日移天冠柏臺齊眉丰爼豆繼踵脫塵埃徳比人如玉情鐘子在梅山髙云不去虞殯有餘哀

何宜人挽詩

心了金剛偈身膺石窌封靈津雙劍合平壤萬家容感慕風吹棘悲涼霧喝松鄕人淸淚落可但輟鄰耕

魏恭人挽詩

儒門傳禮法婦道有初終石窌重封貴金章上壽同含飴談往日吹棘愴來風紼路芻靈隘春朝里巷空

沈淑人挽詩

尊章歡二姓八座對厖眉井井傳家法繩繩賴母儀川靈雙劍躍壤吉萬家移多少龍灣樹雲藏不盡悲

余吏部挽詩三首

石月顓門學儒林譽翕然虀鹽家有塾菽水坐無氊孝永趨庭日名成佩韘年流芳千載下不減漢韋賢入台光六察言事過同寮可畏觸邪豸元非開口椒召來仍襆被老去但乘軺未報蒲輪聘巫陽已下招淸音扁新閣山色送溪聲尙欠題詩債難尋把酒盟囊空無長物甑墮底浮名紼路他州逺臨風淚睫橫

章通判挽詩二首

丹霄箝薦口白首滯微官涉世無圭角論交出肺肝翔鸞說秋浦展驥到新安泉下賫遺恨絲綸趣掛冠富州春再見風月款平分翠竹曽畱我紅梅獨對君遣書成掛劍揮涕屢沾巾千里佳城閉哀笳不得聞

陳左相挽詩三首

盛徳波千頃淸風偃俊躔兩朝隆柱石四海入陶甄致主唐虞上齊名房杜前期頥慳上壽底處問蒼天往昔旄頭起羣心共震驚指麾戎幕固談笑敵氛傾繡黼重當國氊裘卽斂兵巖巖謝安石不數晉公卿天意尊黃髮人扶上玉墀傳呼晝接後邂逅日斜時瞻仰三臺坼淪亡一鑑悲千秋名不朽奎畫在丰碑

楊和王挽詩二首

矍鑠狨韉出魁梧玉帶輕良家三世將幕府萬人英長嘯臨天塹兵氛散敵營黃壚有遺恨不見朔方平三紀羽林衛千秋彞鼎銘拔材多勇爵教子寶遺經淮上開王社云邊落將星後來思燕頷麟閣仰丹靑許倩幼失所恃得地辦葬名其亭曰棘風求詩紀事

擇鄰傳懿範負土踵前規回首樹萱錄動心吹棘詩幽亭三鼎變吉壤萬家隨度曲薫弦絕臨風淚滿頥

汪徳邵挽詩

監郡能名播分符治行髙俄驚駒過隙不見鶴鳴臯三徑賔朋散重樓柱石牢傷心丹旐舉舊事記松醪

彭叔容挽詩

襟宇無畦町鄕評有譽言宦途材智出名閥典刑存未試牛刀手俄招馬鬛魂有懷尊酒日揮淚北山昏

章令人挽詩

肥家尊淑範閱世悟浮漚風棘慈顏隔堂萱子捨憂六珈齊上壽一劍躍中流紼路傾鄰曲淒其松露秋

梁竑夫挽詩二首

材髙易盤錯語妙出波瀾和气如春暖交情耐嵗寒牧民千里治奉使五刑寛杖屨褢陳迹琴亡曲罷彈向來持國秉貢禹合彈冠予節緣心計飛章或面謾開陳疑已釋騰躍事非難覆餗長緘恨何知便蓋棺

魏彥誠挽詩三首

星文推獨步風采偃先聲沈慮千人廢髙談一座傾蘇枯崇治效去艸折姦萌春霧新阡陌裁詩淚睫橫偃月欺天日淫刑及反唇程論傳學者粵嶺作流人貽後端無憾瞻前詎有鄰太剛終齟齬袖手老江濵昔年同攬轡累日到門闌題竹飛松管觀魚走玉槃著鞭顏有愧推轂力何難翻坐葭莩累塵凝貢氏冠

汪樞使挽詩二首

兩朝尊輔拂一徳贊規恢簡劾人所畏囊封天可回指揮兵事密談笑塞氛開尺五魁三象俄驚山嶽頽天陛黃麻出同時拜寵榮薦賢窺汲引謀國冀升平暌闊仍寒暑吁嗟隔死生門人有碑誄不數漢公卿

榮國李夫人挽詩

斗樞光梓裏壼徳講魚軒教子詩書足齊家禮法尊相隨雙劍逝來弔一芻存松霧銘旌暗悲歌塞墓門

許碩人挽詩

敬蘭光相閥采藻助儒宗偕老金犀貴增封石窌重川深雙劍合壤吉萬家容遙想銘旌舉悲風喝霧松

向侍郎挽詩二首

防足王城日聲名顯妙年剸裁無肯綮施置不拘牽驚坐瞻揮麈丰財賴算鞭中興良吏盛佳傳壓甘泉沃轡環天下澄淸今範滂帶牛姦破穴問馬智盈囊逾七春秋足尊三爵徳光鄕閭失耆舊紼路送車忙

余文特挽詩

決科榮防服諾仕振芳埃金玉胸懷好珠璣言語堆一麾臨白首八載厄黃能情話今陳迹悲悰衮衮來

張待制挽詩

松闗辭舊隠平步漢甘泉破敵資長防丰財簡細旃捄荒陰徳大尙齒達尊全觴豆懷陳迹風悲馬鬛阡

彭仲光挽詩

吉徳傳鄕黨家聲企大儒九霄欣得路五馬議分符嘆息人琴逝淒涼鄰曲孤霜風丹旐舉松霧暗黃壚

樞弟挽詩三首

少小猶朋友陳編晝夜開同時題雁塔旬月聚麟臺詞掖君先達臺階我後來傷心今古隔楚挽不勝哀投老開三逕聯翩北郭門謿花詩插架對竹酒盈尊嘆息千秋宅荒涼十畝園談叢鐺折腳云暗脊令原靜鎭多遺愛存橋有逺謀禁林傳大冊宥地簡前旒疾也勞心得生乎撒手休三年棠棣徑倚杖淚爭流

陳公秀吏部挽詩

頃陟詞壇日初瞻雁塔名坐氊甘獨冷掲節守眞淸防蠆能陰中驊驑使郤行佳城千里外無處送銘旌

張龍學挽詩二首

今代風雲防何人善論兵丹墀凝睿想黃石踵家聲瑞國儀千仞籌邊妙兩楹重泉有遺恨不見復神京中臺雙挈槖重鎭四分符井地觀佳政林蠻鑠異圖犂添長樂犢鞭截豫章蒲處處甘棠淚黃童白叟俱

周尙書挽詩二首

九師迷易說皇極倡先天學苦韋編絕名髙雁塔懸朱轓多惠露紫橐表甘泉嘆息佳城閉喬松鎖墓煙憶昨登瀛日官曹幸接聮再來聞國論及見上經筵淵識闚靈憲嘉謨湊細旃生芻千里奠覓句一澘然

姚參政挽詩二首

發軔詞壇日曽同蕭寺盟望洋吞渤澥歷塊指幽並不競二三防難淹九萬程君王顓賜第千佛漫聮名晉晝光三接霜臺肅紀綱栽培指佞艸重疊上書囊筆槖畱施設鈞樞憶贊襄傷心左溪路松檜已成行

周知郡挽詩

徳比圭璋潤言如布帛溫休心馳宦路寓意傲家園侯國思遺愛吾鄕欠達尊佳城鄰別墅松霧望中昏

葉提刑挽詩

冠帶橋門擁曽披星斗文屬鞬尋耿賈投筆逺淵云獻納頻三接平反自一欣淒涼眞率防鷗鷺也離羣

彭叔陽挽詩

買鄰喬木近不隔一牛鳴甲第誇新作髙樓待落成未教長縱壑亦合且專城矯首天難問傷哉挽鐸聲

參議弟挽詩

新築久同隠崇桃存舊栽壺中春漫別花下我頻來議幙三年隔喪舟千里回琴亡情話絕淚落有餘哀盤洲文集卷十

欽定四庫全書

盤洲文集卷十一

宋洪適撰

內制一

緣邊殘破州軍徳音【隆興元年】

朕惕奉慈謀務行仁政懼赤子之防禍敢起爭端防鄰國之厭兵弗渝和好比遣王抃逺抵潁濵得其要領而歸靡有毛釐之隠尋澶淵盟誓之信仿大遼書題之儀正皇帝之稱爲叔侄之國嵗幣減十萬之數地界如紹興之時憐彼此之無辜約叛亡之不遣可使歸正之士咸起寧居之心魏杞使車已越疆而通問淮南侵騎皆空壁以退師重念數州之民罹此一時之難棟宇或遭於煨燼田疇並喪其犂鉏老穉有蕩析之烖丁壯有系累之苦三冬匽薄千里繹騷顧爾何辜皆予不徳宜推洗滌之宥少慰凋殘之情【入赦文】於戲歌鴻雁之詩期奠桑麻之業息貔貅之戍俾無金革之聲尙冀循良之臣共敷汪濊之澤用陶恊气復見樂郊咨爾羣黎體予至意

郊祀大禮禦札

勅內外文武百寮等朕受太上之燕詒宅域中之廣大將迎景至初款圜丘念報本反始匪尙乎虛文而交神塞明在顓乎誠意稽皇祖之詔令敕攸司而討論凡粢盛祭典則不攺故常若鹵簿賜式則俱從省約行潦潢污之可薦斯舉邦彞騂駒鸞路之勿修敢勞民力庶函防於繁祉以大庇於黎元丰年無患於虫蝗斥堠不驚於熢火遂成熈事用答鴻休大號是朌先期逌戒朕以今年十一月二十九日謁款於南郊咨爾有司各揚厥職相予肆祀罔或不恭故玆札示想宜知悉

郊祀大禮赦文

門下朕仰受燕謀獲承洪業刺六經之王制監百代之禮文治壇燎以祭天警邊氛而遷日蓋昌陵始避於近晦在太宗甞攺而用辛誠意動而二儀通孝道專而九廟格致鄰國有休兵之好實上穹開悔禍之期前事俱捐弗念乎薄物細故烝民咸乂靡分乎爾界此疆五辰循宣夜之躔三白示丰年之兆進玉巵而界親壽爰創縟儀偕椒屋以慶母慈有光徽躅只荷博臨之況敢忘昭報之防啟蟄而郊飭周人槁稭之具奉牲以告協漢世竹宮之時式履孟陬之端遂逢先甲之吉靈心可卜帝武是繩乃裒四極之驩用潔一純之薦款閟宮而朝獻假太室以祼將酌沿襲不同之宜取齊戒自新之防瑄璧縝權火配藜髙斿滇滇臚所求美光旁燭百官濟濟敬厥事熈典備成載惟我宋之肇禋乃當幹徳之盛際法皇祖紀元之義采羲文行健之辭誕易嘉名以寧大器宜推作解之宥益廣好生之仁可大赦天下其隆興三年攺爲乾道元年於戲逆三神之釐旣橫流於春澤接千嵗之統期丕顯於文謨尙賴臣鄰協恭小大服采同濟更張之治用承防選之休

郊祀前二日朝獻景靈宮聖祖冊文

伏以丕顯聖徳垂光在天源深流長基命積累肆予微眇獲保宗廟神丘備物亶惟其時沈沈閟庭靈斿所禦其香始升克綽永福

前一日朝饗太廟帝後冊文

伏以天祚炎圖聖聖繼武盛徳必百世祀是之謂流光施及菲涼嗣無疆大歷服爰熈紫壇初交於神先事一日入太室祼駿奔濟濟列陳嘉籩假哉皇祖啟佑我後人永緝熈於純嘏

別廟冊文

伏以曄曄管彤卓卓坤極綏予孝子服堯之服上辛攺卜禮神頌只絜粢廣牡旣右饗之兆防祉福天下乂安

郊祀昊天上帝冊文

伏以惟泰元尊丕冒下土旋轉三辰闔辟陰陽元功無垠蕩乎難名粵惟衝眇繼天爲子仰憲聰明求端謹始玆執犧牲圭幣肇禋於郊籩簋非馨於薦誠慤髙髙降監是饗是宜事親保民惟皇其右之謹以玉帛犧齊粢盛庶品涓選休成肅若舊典

皇地只冊文

伏以至哉坤元穆穆柔只播生品彚配天其澤惟衝人不徳傳國於慈父用辛之吉禮行於郊宴娭安鴹粵其敢不察時和嵗丰皇建有極用永受於蕃釐

太祖皇帝冊文

伏以五季搶攘逺邇如沸實天生徳經武緯文滅除凶災用肇造我區夏燕及曽孫獲繩祖武崇崇其壇陟配上帝庶幾臨饗克昌厥後

太宗皇帝冊文

伏以天造艸昧聖武布昭席捲畔援卒其伐功傳序無疆於今九葉恭承禋祀瑄玉升壇烈祖烝哉克配彼天於萬斯年介以繁祉

立皇太子冊文

維乾道元年嵗次乙酉月朔日皇帝若曰在昔帝王稽夏商家天下春秋之法立嫡以長主器繼明蓋取諸震離所以尊宗廟重社稷也咨爾皇子少保永興軍節度使鄧王食邑二千戶食實封八百戶愭生有異表序居上嗣惇厚溫文金昭玉裕問寢視膳則盡防衣之孝親師就傅則樂聖人之道令徳逐日以新英聲隨風而流元良正本久矣僉望朕服堯之服兢兢四載仰奉慈訓肇辟春闈協華復旦日宣重光懿哉鑠乎有國有家之慶也是用撰嘉辰禦路朝盛儀備物迎休於乾坤冊命爾爲皇太子於戲悉爾心修爾身勿蹈非彞勿邇邪佞惟誠可以格物惟仁可以濟眾正言正道聞斯行之敬之哉用永我祖宗之丕命

除張浚少師保信軍節度使判福州依前魏國公加食邑實封制

門下宅百揆而督五兵正賴籌邊之效冠三孤而張六纛曲隆制閫之權我有明緡颺於拱著具官某材尊王佐道聳民瞻節操堅剛曽嵗寒之不攺規橅逺大寧日仄而遂休蚤逢陽九之交上應魁三之象叱王尊之馭亙井絡以蜚聲下楊僕之船空潢池而掃祲更險夷而一致謂文武之兼資粵從緑野之遊殆爲蒼生而起肆予嗣服卽俾來朝提江淮表裏之封盡顓總統佩將相安危之寄式重倚毗三年於玆庶績用乂搜乘補卒亦旣輸勞增陴浚隍未甞徹警孟明報彭衙之役獨負壯猶武侯引街亭之愆靡形慍色朕念疆陲之久戍詔師眾以代更分遣從臣往宣使指棘門如兒戲耳庸謹秋防衮衣以公歸兮庶聞辰告疊覽指瑕之劾且披請老之章欲畀舊官蓋無故事是用出楓宸之異渥超棘位之巍班蕩節有光擇合肥之名鎭甘棠弗翦臨長樂之價藩衍以圭腴侈其眞食於戲春秋責備於賢者慨功業之惟艱天子加禮於大臣固始終之不替其綏吉履毋有遐心

除湯思退都督江淮東西路建康府鎭江府江陰軍江池州屯駐軍馬依前特進尙書左僕射同中書門下平章事兼樞密使岐國公加食邑實封制

門下位上宰而通四海久成調鼐之功開幕府以督諸軍有賴止戈之略參考古今之制獨顓內外之權式倚宗臣用凝丕烈剛辰允協顯冊具宣具官某學博而識明器宏而用逺稟五行之間气蓋彪外而弸中冠四輔於兩朝實光前而絕後主盟公道杜塞幸門業可侔於臯防言必稱於堯舜當羣疑之未定每潛畫而有餘事不一書旣鏗鍧於竹帛智惟千慮迨契合於蓍龜聿髙憂國之風遑卹盈庭之咎樞機周密猶神爵五鳯之時廟堂雍容增大呂九鼎之重臻玆殊效本自至誠朕獲纘皇基常懷戎事顧邊塵之未靖方議尋戈總兵柄而非輕孰能和眾若時英衮正斡洪鈞文武爲憲萬邦眞有兼資之美精神折衝千里當收無競之勲蔽自予衷諧乎人欲俾仍提於相印往盡防於師幹煥泰階三臺之躔益隆瞻仰括尺籍伍符之數咸聽指麾自然增气於貔貅何特知名於艸木乃陪井戶並衍原田於戲兵事節度皆付公吾豈從於中禦天下平治誰捨我爾盍勵於逺猶緬惟眞儒寧煩多訓

除楊存中都督江淮東西路建康鎭江府江陰軍江池州屯駐軍馬依前太傅寧逺軍節度使和義郡王加食邑實封制

門下聽皷鼙而思帥孰能折於遐衝賜斧鉞以視師殆無逾於英望仍其制閫寵以揚廷具官某識邃而明气剛以果聲颺朔野知虎頭燕頷之名書受邳沂非風角鳥占之術勇爵號萬人之敵洪鐘銘百戰之勲左右凝嚴掌西漢羽林之衛始終福祿繼汾陽異姓之王近整轅門外開幕府飭備有金湯之固分屯如箕翼之形逷彼北鄰制於悍將靡思踐好不戒窮兵若孛斗之旄星有逾淮之候騎𨿽丞相一勞弗憚偶未禡牙念元戎三令已行宜申跪轂庶幾獨任可以有成是用誕舉徽章特隆異數顓錫盾雕戈之柄增淑旂元衮之威況國家或置督軍皆宰輔用之立武惟此總幹之命是爲絕席之恩更廣圭腴益光竹帛於戲諸將於是皆以兵屬朕旣付以重權匈奴不滅無以家爲汝盍追於前哲必圖來效庸副眷知

湯思退罷尙書左僕射同中書門下平章事兼樞密使特授觀文殿大學士提領江州太平興國宮依前特進岐國公制

門下冡宰佐王治國意實注於安危大臣以道事君時具瞻於進退睠惟雅望久翊繁機旣殫上印之誠宜厚秉鈞之禮誕揚坦制亶告羣工具官某器宇淸明材猷超詣樂堯舜之道阿衡專美於有商品淵騫之篇揚雄度越於諸子軒然俊域籍甚要津烜赫北門儗絲綸於雅誥從容右府運帷幄之良籌結慈陛之深知應臺階之上象粵予纂紹復俾贊襄積熈載之忠規罄安邊之潛慮循名責實所期公爾忘私應變守文常以今而視昔方仰成之無間何引去之甚堅選眾舉臯陶任蓋尊於一相事親若曽子養已洎於千鐘遂其甞藥之懷失我和羮之助玆推渥典用賁歸途鼎祕殿之崇資食珍臺之優祿式篤股肱之義以全體貌之恩於戲明哲以保其身靡失靑氊之舊喜慍不形於色可娛緑野之遊無起遐心斯能終譽

除陳康伯尙書左僕射同中書門下平章事兼樞密使依前少保進封魯國公加食邑實封制

門下咨四嶽有能奮庸實系朝廷之輕重圖舊人越惟共政尢借老成之典刑允諧虛左之求蓋積處中之望誕敭渙冊亶告昕廷具官某用博而適時量宏而容物閫奧莫窺乎畛域奴皆知其淸明學過況雄貫古今之千載道侔伊呂逾前後之數公咸徳慈闈有聲揆路如蓍龜之決事以柱石而尊朝敵騎投鞭軫抱火寢薪之慮周京奠枕賴濟川作楫之功輔我重華歷夫再嵗轉洪鈞之一气坱圠無私陳泰階之六符規摹可久方焦心多壘之日豈袖手東山之年申戒使貂趣迎公衮庶交修於內治能潛弭於外虞是用再冠魁衡仍司樞筦侈多田之眞賦荒大國之新封以昭物采之儀以寵巖廊之寄於戲武丁得一傅說斯商道之復興江左自有夷吾宜晉人之相慶爾惟敬明乃訓邦其永孚於休大同軍節度使提舉萬壽觀蒲察久安進封開國侯加食邑實封制

門下朕防卜上辛肇稱元祀合圓丘方土之祭誠格萬靈倡七始華始之聲孝臻四極旣涓成於縟典難專鄕於蕃釐式奬厖臣誕丕號具官某性資純固气識靖深灌昔在於邊亭削衽來歸於樂土陪周行而甚久知忱節之可嘉不顧望以事君逺追大【缺】以篤敬而傳國將若秺侯玆推賜胙之恩用答奉瑄之助乃荒侯社並廣戶租以彰惠術之行以示襃章之勸於戲甘泉歌鄒子之樂爰布靑陽之祺徐盧同僕防之封有加白馬之約往肩忠報永迪燕康

除吳璘太傅依前奉國軍節度使四川宣撫使領禦前諸軍都統制充利州西路安撫使判興州進封新安郡王加食邑實封制

門下擁齋鉞以防坤維夙賴長城之捍奉介圭而朝魏闕宜膺華衮之襃疏絕席之殊恩講臨軒之顯冊乃涓剛日用詔羣工具官某忠義本於天資智勇謂之人傑書傳圮上非鳥占云祲之文气蓋闗中固玉壘銅梁之圉乘邊玆久按堵如初左啟右胠聳戎車之四牡前兄後弟超轅門之二龍靈旗逺憺於雄稜彞器屢銘於洪伐寛予憂顧時乃勲庸爰注想於英規俾來趨於召節馳驅萬里恭謹一心周邦戎有良翰輿人咸喜吳公隠若敵國奕葉相望嘉愊臆之壯猶稱魁梧之異表盍肦徽數庸答元功象鼎面槐應上公於臺宿苴茅裂壤開異姓之王封衍彼圭畬惇其井賦以重登壇之寄以隆制閫之權於戲戢弓矢而散馬牛方審包桑之意被介冑而生蟣虱敢忘細栁之勞往服寵光式酬親倚保平軍節度使龍神衛四廂都指揮使提舉江州太平興國宮王彥加食邑實封制

門下魯人類帝用騂剛於上辛漢代祀天歌靑陽於肇嵗朕考前王之成憲遵烈祖之丕謨乃逢祈谷之辰獲展欽柴之禮爰彰景況普洽緜區有若勁臣可稽渙命具官某識潛武志材壯戎昭從枕席以過師屢書功伐執干戈而衛社甞防邊陲久分齋鉞之榮曲遂叢祠之佚玆推茂渥不替舊勲用增采邑之封更侈食田之戶以廣逆釐之慶以申錫胙之恩於戲開天庭以延羣神旣格宴娭之美建皇極而斂五福厥敷砰隠之休往服輝光益臻茀祿

推誠順化崇義懷忠保信向徳安逺承和秉禮歸仁協恭勵節繼美功臣靜海軍節度觀察處置等使特進檢校太師安南都防上柱國南平王李天祚加食邑實封加遵度功臣制

門下朕卜辛日而用郊獲逢嗣嵗陟午階而奠幣仰格飈斿幸熈典之涓成與殊方而同慶具官某性資純一節槪沈深紹奕葉之勲庸守藩條之信誓仁惠周於南紀聲名慕乎中區輦賮航琛不懈朝宗之禮撞牙茸纛所資屏翰之雄視槐庭霖雨之臣兼柏寺風霜之職寵之燾社防若撫封玆循飲福之文用益紀功之號陪之外戶侈厥眞畬以襃侯度之恭以表靈釐之廣於戲主祭而百神咸享敢專鄕於萬祥昭徳於異姓之邦豈遐遺於四裔其迎戩谷永底榮懷

盤洲文集卷十一

欽定四庫全書

盤洲文集卷十二

宋洪適撰

內制二

撫諭四川軍民詔

朕嗣守神器於斯三年乃睠坤維邈在萬里防邊塵之未靖致戎備之不除乘塞防闗久矣采薇之戍逾山越谷逺哉輸粟之勞或郡邑不值於循良故田裏尙生於愁嘆玆選近臣之彥往專外閫之權挾纊以慰軍情下當戶曉褰帷以求民瘼大則驛聞推吾軫防之恩酌以便宜之制必令四境之安堵惟恐一夫之鄕隅儻休息之有期庶榮懷而相慶

戒戢贓吏詔

朕聞先王之時人有士君子之行在位者皆節儉廉淸冰霜其操羔羊素絲之詩所爲作也今則不然貪夫徇利亷恥道喪亶以廣田宅厚妻子爲計谿壑無厭漫不忌憚甚者掩公帑之積私倉庾之贏賊民剝下浚其膏血嗚呼豈設官之意哉朕自臨禦以來崇儉徳蠲浮費庶幾虖風厲天下姦贓之吏未有聞而不治然速辜相繼何耶是朕徳不能化罰不能懼也古者刑不上大夫唐虞畫衣冠而民不犯孰謂搢紳之士心無愧恥不若古之齊民歟夫先甲後庚申飭教告而抵冒不已至於用法豈得已哉凡我諸臣其灑心遷善勵淳白之節副總核之政以長保其祿位無或不悛姦我重辟播告中外使明知朕意

激論將士詔

朕只奉慈訓嗣有基業永念祖宗陵寢朝獻路絕黎元塗炭屯戍未休朕爲人之後而不能報上世之憤爲人之君而不能振斯民之厄故食不知味寢不安枕未甞以尊位爲樂也特以戰爭之役肝腦塗地不忍南北之人枉罹非命自卽位以來兩發聘使冀尋舊盟而鄰帥主兵及境弗納行人再往始則立式邀求繼則迫脇囚辱朕以兵隙難開隠忍自屈仍遣魏杞衘命復行不較禮文書辭屢易不愛四郡割以奉之乃渝元約又求商州且索臨陣系虜之人是其更變無厭必欲尋釁初無休兵結驩之意今使命逗畱議論不決積粟出船包藏罔測朕以太上聖意不敢重違而宰輔羣臣前後屢請已盡依初式再換國書嵗幣成數亦如其議在我可從無一顧惜若彼堅欲商秦之地俘降之人則朕有以國斃不能從也儻或不諧前好至於交兵天實臨之非朕得已想彼兵民厭其黷武亦當嗟怨況我將校六師受國家爵祿之久忠義所激自應奮勇捐軀爲國雪恥夫立非常之事彰無窮之名醲賞厚賜朕不敢吝嗚呼兵凶器也朕旣無徳以修二國之睦又無威以寢敵人之謀時當三冬而使軍士有暴露之嘆人民有轉輸之勞害貽爾眾痛在朕躬凡百臣子當念興師用眾匪朕本心我直彼曲動則有辭共輸報國之忠永享安居之樂

撫諭歸正將士人民詔

朕遣使約和首尾三載北帥好戰邀執不移自盧仲賢初議則有畫定數事叔侄通書之式唐鄧海泗之地嵗幣銀絹之數及緣邊歸附之人朕志存好生寧甘屈已書幣土地一一曲從惟念名將貴臣皆北方之豪傑慕中國之仁義捐去舊染投戈來歸與夫軍士人民厭厥殊鄕喜我樂土朕知其設意欲得甘心斷之於中決不復遣前後書辭再三峻拒故彼逞怒無厭入我邊境若朕利於和好之速成不顧招懷之大信依隨所欲驅迫北歸則與淮北之民同爲魚肉矣爾等當思交兵釁隙職此之由視彼如讎共圖掃蕩髙官厚賜自有明科傳之子孫永保寧泰天地鑑昭朕不食言

親徵詔

國家一祖八宗積累基業至於太上傳序在朕乘兵戈擾攘之後境土裂爲南北陵園廢於烝甞二帝防塵終天抱痛皇族荼毒所不忍言自踐位以來焦心疾首思欲報皇祖之讎快四海之意而慈闈務行仁徳羣臣多主和議朕識不能料事誠不能柔逺屈已尋盟反墮姦計今彼擁眾涉淮犯我郡縣尙猶遣介持書邀索降將朕寧與之百戰豈忍驅逐歸義之士【缺】就屠戮昔春秋之時鄭小國也介居晉楚之間城下之盟君臣同恥收合餘燼尙能成功朕今丕冒東南幅員之廣帶甲之眾若忍辱事讎不圖一戰豈不貽萬世議己稽考故事展郊祀之期朕將親臨江淮率勵六師用行徵討凡我文武軍民懷十聖二百年涵養之恩痛中原四十載分崩之難奮忠出力不與讎敵俱生大可以成功名而取富貴次可以寧父母而保妻子皇天后土實佑此行布告邇遐使知朕意

視師詔

朕以南北生靈久苦兵革防敵帥有通和之議不憚屈已委曲如約旣得四郡尙復邀求書札方來兵鋒已接朕識不能料事誠不能格物志在尋盟反墮其計使我士卒暴露民庶流離蚤夜痛心噬臍何及已稽典故攺卜南郊將臨江淮親禦戎輅師有曲直蓋不得已凡我文武軍民懷十聖二百年涵養之恩憤中原四十載分裂之難奮忠出力勿負國家大可以取富貴而求功名次可以寧父母而保妻子皇天后土實鑑此言已令有司擇日進發所過務從節省並不得有所搔擾布告邇遐使知朕意

又視師詔

朕以連年用兵戰士苦於暴露兩國交惡居甿不能乂安防北師之欲和走行人而就議凡往來之要約皆委曲而聽從卽歸四郡之疆庶結萬年之好豈期得地又復逾淮書札未回兵鋒已接使師旅冒於矢石生靈失其田廬嗟爾何辜由吾不徳想邇遐之扼腕空蚤夜而痛心已展燔柴之期將尋細栁之舉親乘戎輅用靖邊塵夫師克在和理自分於曲直兵應者勝鑑可質於神明動蓋有辭事非得已惟我荷戈之眾士推轂之勁臣懷累聖二百祀涵養之恩憤中原四十載分裂之難相勉忠義共圖功名猶蟁蝱之噆膚所當驅逐若熊羆之奮力豈畏艱難

攺郊祀詔

朕惕臨寶位始祓泰壇已勅攸司肅繭栗齍盛之備將因長至展膋蕭圭幣之誠防有邊烽尙馳羽檄方治勞軍之計恐虧類帝之儀蓋事旣問於甲兵則心不專於齋戒若昔魯史禮屢變於卜郊惟我昌陵日甞移於近晦況當至道之載適值繼遷之虞詔以來春行玆元祀舊章具在故事可稽參兩朝烈祖之規攺嗣嵗正陽之月庶幾隻敬可薦馨香宜頒一札之書用諗四方之聽

攺上辛郊祀詔

朕比以軍興未遑郊見欲涓建巳之月已戒先庚之期幸消弭於外虞懼稽遲於大報敬惟元日正得上辛合魯經啟蟄之文法周室用辛之禮神釐可逆猶漢帝拜於甘泉祖武是繩蓋太宗行於至道式從攺卜防舉彞章

皇帝答皇后詔

勅皇后夏氏朕只臨寶祚初展祲容涓肇嵗之上辛得元日之吉亥嘉籩薦饗雅樂繹和曽霄呈明槪之祥緜防洽厖鴻之慶端由內助獲舉精禋載閱芳函益深襃詠

賜王彥奬諭詔

軍律之獘久矣握兵者背公徇私相率成風朕當饋而嘆將誰使革之卿智勇篤誠山西之桀召自萬里倚重江介不惟賴卿威望籌防以訓兵固圉亦欲號令紀律爲時標凖也故將之去偏禆輿皂紛然升進羸弱冗食者眾曾不經意卿甫入轅門卽能釐正忠實可嘉不負親擢人悉如卿朕何憂焉

賜劉寶奬諭詔

古之良將心在國家者當待敵之隙必以屯田爲事今並塞多曠土朕欲舉行便宜十二利遣九卿持節商度之未有大將奮然爲諸軍倡卿奉公體國自請畱屯將以丰邊儲而省漕挽與避難懷誕者殊科至於修治障隧汰簡將士咸振閫外之職忠勤如此朕甚嘉之

賜王彥戚方時俊皇甫倜奬諭詔

淮之西瀕塞數千里朕畱意戎備不敢忽異時將帥不以國事爲懷視它壤有故陰拱而不卹若秦越肥瘠者有之卿提兵扞城根於忠赤列戍同心謀無崖異興治闗隘修設烽燧所以固封守杜侵軼勢若常山之蛇諫大夫諭使指而歸具爲朕言之防邊有賴嘉嘆不忘賜潘淸卿等乞以秦國大長公主所畱金銀助視師犒勞之費不受奬諭詔

漢武帝時干戈日滋大農所儲不足以奉戰士至出禦府禁贓以贍之而鼎貴髙訾之家不拔一毫以佐縣官之急輕財體國四海之內卜式一人而已耳卿等戚畹之彥心在王室願輸橐裝以助軍須忠款如此與孅嗇爲我者殊科顧卿新有陟屺之難養生送死之費未艾也朕亦安忍取而用之不卹緯允蹈斯言載覽所陳不忘嘉嘆

賜吳璘爲發遣吳拱於祁山堡等處掩殺敵人大獲勝防奬諭詔

彊敵騁兵騷我四鄙乃睠西垂之逺尢深中昊之憂卿忠智根心防慮超卓遣發將士動中事機祁山之役大有斬獲防布旣至良用嘆嘉所期元戎殄殱勁敵用馳一札少寓襃懷

賜吳拱於祁山堡等處大獲防奬諭詔

敵人防邊再變月律將帥罷怯未成偉功朕當饋而嘆時無頗牧賴汝父子家傳方略天授智勇必能爲我扞西鄙之患果聞捷音大翦獟悍更期盡力勿使生存國有恩章朕所不惜

賜王彥時俊戚方奬諭詔

夫設險隘以固國嚴烽火以守邊自古不易之道也卿董我師旅久屯於淮外無犬吠之警則已賢於長城矣輔臣有言汝悉心竭力修障隧備塞之具無一不治嘉汝忠勤喜見於色金帛之賜庸示眷懷見知則說尙其勉之

賜姚憲乞以糴到米一萬石助平江府常州闕乏奬諭詔

夫以鄰國爲壑者徒知乎爲我視越人之瘠者不足以語仁爾治郡可稱救菑有術損贏餘之萬斛助比近之二城免吾移粟之憂嘉爾泛舟之役用頒細札以示襃懷

盤洲文集卷十二

欽定四庫全書

盤洲文集卷十三

宋洪適撰

內制三

賜金安節辭免吏部尙書兼侍讀不允詔

勅安節省所奏辭免除權吏部尙書兼侍讀恩命事具悉朕惟六官之長莫非民譽三銓之柄尢在得人以卿篤實剛方颺聲中外再儀禁路迨今累年碩畫嘉謨據公守正瑣闥之望如烏臺時松柏後凋在廷寡二小天典選見謂淸平申命於玆作我常伯露門進讀班列益尊奚爲執謙尙格成渙所請宜不允

賜徐林辭免給事中不允詔

朕愛惜名器不輕假人侍槖才難寧刓印而不予卿古之直諒爲國老成勇退再三色無喜慍久不見賈形之寤寐瑣闥虛位無以易卿曷爲引疾未聞命駕一節以趨當事斯語

賜張浚再辭免恩命不允不得再有陳請詔

王者守大公之道用捨不可以私君子髙易退之風出處誰得而議卿三朝舊徳四海美名𨿽甞垂翅於回谿必欲快心於狼望掌握重任勤勞累年精神旣折於遐衝體貌宜加於異禮洊披來奏未諒玆懷亟只渙汗之恩可絕謙防之請

賜張浚第三辭免恩命乞致仕不允不得更有陳請詔

朕去月丁丑甞告大昕之庭以貳公極品重鎭節旄賁卿七閩之行卿乃輕軒冕薄方面殆欲長嘯東山繼韋賢疏廣之迹翛然之志節則髙矣美矣人其以朕爲忘耆哲而忽典刑也三章固辭命不可反

賜兵部尙書湖北京西路制置使虞允文乞宮觀不允詔

朕以遺祲未淸戎事爲大專閫重寄倚我寶臣卿潛算可以料敵雅望可以折衝備禦之防厥有功緒襄漢仍年無犬吠之警賢長城逺矣需封再至乃欲優遊林壑以成易退之名將使朕焦心西顧日昃不得食於汝安乎少須艾寧歸斷國論

賜資政殿學士知潭州黃祖舜乞宮觀不允詔

長沙壤闊民繁一都防也夷獠錯雜其間連率不稱職則有弄兵山澤之憂卿機宥之老望實隠然息偃於蕃效見寧謐朕方以得人爲喜貢章匄閒難以曲徇賜汪應辰辭免敷文閣直學士四川安撫制直使不允詔

坤維之壤邈在一隅方伯之權隆於九牧卿有尊主庇民之學負昂霄聳壑之材偃藩累年方駕前哲將馳一節入補從橐之虛乃睠四川防有髙牙之闕與其尊朝以納朝夕之誨不若制閫以寛宵旰之憂萬里甚勞此行六閣未足爲寵如尊乃勇顧蜀道以何難維周之翰使雪山之益重

賜宰執湯思退等乞全免南郊支賜不允詔

朕將執犧牲圭幣初見上帝實賴二三股肱之臣秉徳顯相以竣祠錯事卿等行爲世表濟我儉徳匪頒之式三分損二仲春丙子制書著爲令矣忽攬來牘又欲悉免所賜𨿽由衷體國陳義甚髙若盡廢舊章殆非中道賜龍圖閣直學士趙子防辭免知福州不允詔

七閩居鯨波之湊亡命者或沈浮其間必威愛兩全能蘇枯鋤姦然後勝連率之任卿材堪理劇所至瘉人尹京之美如漢趙張弭盜鄞川桴鼔不警徙鎭有命宜疾其驅毋使吾民嘆於來暮

賜戶部侍郎淮東宣諭使錢端禮乞宮觀不允詔

朕垂意邊防日昃或不暇食自淮以往簡兵調馬丰財積粟謹堡障備器械其素定之防固已斷然於中卿智略輻湊有憂國之風嗤空言務實用朕故輟之論思倚以治外𨿽官以諭指爲名實行督軍之事卿叱馭甚勇圖上方略剗剔蠧鹹契朕心遄歸奏陳備見計慮嵗云秋矣豈以疾求去時耶日竚再行寛我憂顧

賜錢端禮辭免吏部侍郎不允詔

卿學問淵源於今古論議燭察於是非再掌民曹久勞心計出使淮甸如朕親行念累嵗之用兵獨武銓之撓法仕者徼幸而得志吏或並緣而爲姦非資通練之材曷捄放紛之𨿽然少進蓋匪超遷何須踵故之辭尙事循墻之避

賜戶部尙書韓仲通辭免荊襄制置使不允詔

善保家者必固其四壁然後穿窬之患可弭善養生者必衛其四體然後晦明之疢不作朕軫慮邊陲常若臨敵東起淮泗西抵秦蜀以吾三從臣分專閫之權矣襄漢介乎其中緜地數千里百將所屯障隧相望指麾總統厥寄匪輕卿蚤歷險艱能知兵事久儀禁路備見嘉猷憂國惓惓實惟素蘊折衝制勝倚俟茂勲上牘執謙乃爲稽命

賜尙書左僕射湯思退生日詔

仲商之吉淸籥將中詠崧嶽之降神夢傅巖之賚弼有若伊陟格帝式賴宏橅可與王喬爭年宜膺壽嘏乃申蕃錫庸體睠懷

賜皇兄嶽陽軍節度使開府儀同三司居廣生日詔

九秋彊半萬寶寖成惟時宗英集此間气庸舉廩庖之錫以榮弧矢之辰宜服寵光用迎昌熾

賜崇信軍節度使開府儀同三司充萬壽觀使趙密乞致仕不允詔

卿識潛李法名壓花卿蚤揚貝冑之威入防羽林之士伍符甚整師律可稱玆閒館之均休俾昕朝之借重據鞍矍鑠誰謂伏波之衰扣楫掃淸未減祖生之志奚爲上牘遂欲掛冠益務葆宧毋輕眷倚

賜吏部尙書金安節乞致仕不允詔

朕讀詩至於𨿽無老成人尙有典刑書至於尙猷詢玆黃髮未甞不輟卷三嘆蓋養老乞言古昔之令典而限年致仕仕進之常規也禮經之制乃爲碌碌凡材戒之在得者設若不得謝豈虛文哉卿年髙徳邵名聲四馳魁壘尊朝徒得君重今百僚楹然紳佩相映顧不能容厖眉一老以表儀班列耶捨朕而去人謂斯何

賜賀允中赴闕詔

朕總攬紀綱規恢緒業思得黃髮臺背之傑尊我朝廷若覩景星鳯凰之祥編之圖牒卿器宏而用逺學廣而聞多道可侔於臯防言必稱於堯舜淸節懿行表諸薦紳讜論嘉猷爛其章奏令徳無古今之間美聲洽中外之傳崇易退之風尙抽簪於壯嵗佐更張之政實補衮於慈闈有懷典刑每勞注想玆借露門之職俾均云闕之休蓋大臣以憂時爲心非常人拘謝事之制竚期朝夕之誨勿托春秋之髙安石將如蒼生何難循墻而固避魯人猶望髙子也其叱馭而疾驅特講舊章始肦溫詔睠惟碩輔必體至懷

賜湯思退等爲水潦害稼待罪不允詔

朕徳不足以感召和气乃邪陰姦陽常雨爲罰水不潤下傷我百谷今駐蹕於玆吳中蓋根本之地而膏腴之鄕也嵗一不登如公私何卿等宜圖內外之治思政刑之失求捄菑之方葉心力行消去變異以副朕應天憂民之實合辭引咎非所願聞

賜湯思退等爲水潦再上表待罪不允不得更有陳請詔

朕以政之失中水不就下思銷復之防方盡心焉引燮調之諐旣聞耳矣菲躬有過臺輔何嫌解琴瑟而更張賴於協力歸印綬而自劾勿復費辭

賜趙密辭免少保乞守本官致仕不允詔

卿執戈衛社有籍甚之雄名結髮從戎迨皤然之暮景久奉祠而均佚忽貢牘以遺榮懇請旣堅去心莫遏玆陞華於少保用疏寵於老臣何須傴僂之詞未體寵光之意亟其只服誇彼等夷

賜金安節辭免敷文閣學士不允詔

疏廣盛東門之餞觀者皆賢孔戣懷北陌之遊去之何果卓然夙望踵此髙蹤卿道不詭隨言皆至當烏臺諤諤寧抑厭而退藏靑瑣昂昂實剛方之素蘊良金旣已百鏈喬木聳其千尋忽輕禁槖之榮遂起安車之興念羽儀之逌賴況筋力之未衰屢攬忱封勉從雅志𨿽無人乎子思之側長者不畱抑使親聞伯夷之風頑夫丕變用躋內閣之職俾對昕朝而歸優任子之常科盡貪賢之異禮尙勞衝挹曷副眷私

賜虞允文辭免顯謨閣學士知平江府不允詔

卿名馳禁路材軼英躔羽扇綸巾甞掃舟中之敵輕裘緩帶久宣塞上之勞防吳郡之闕人聽輿言而出命陟之內閣重我輔藩使道路不復拾遺則京師於是防福事無可避行也勿遲

賜賀允中辭免落致仕提舉萬壽觀兼侍讀不允詔

朕願見耆艾不啻饑渇惟時舊徳近在數百里間乃下尺一之詔使之乘驛造朝濟我國論卿左右承弼天下達尊聞命幡然朕心以懌惓惓不忘君眞古之所謂忠臣也歟祠庭經幄何以辭爲

賜皇子鎭洮軍節度使開府儀同三司恭王生日詔

節兩間而吹律式對盛秋艮三索而得男是占吉夢惟璿源之毓粹宜貝闕之延休爰飭恩朌以崇壽豈賜資政殿大學士左通議大夫致仕賀允中辭免知樞密院事兼權參知政事恩命不允詔

朕假人不以名器寧或虛員執政其猶股肱相須成體眷本兵之任重久選眾而才難旣得老成之典刑必致樞機之周密卿忠在王室行如古人博物洽聞言謨有補於世獨行特立捲舒不隨乎時造朝無俟駕之淹接晝非括囊之比蔽自朕志冠於宥庭仍參預於大鈞乃弼諧之舊物紀綱益振帷幄可尊亟只兩命之榮勿執三休之美

賜淮東宣諭使錢端禮乞罷遣不允詔

趙營平畫軍冊是其計者初什三中什五最後什八宣帝聽之不疑故功名垂於亡窮卿衘命治邊於今半載忠謀潛畫纎悉曲折犁然當於朕心公卿議臣亦未甞有異同之論也何疑上書遂欲解印綬去朕方治使者車結二國之好庶幾邊城有晏閒之期夫爲山九仞功虧一簣毋憚小畱以訖成績

賜起復檢校少保威塞軍節度使充河北路招撫使建康府駐札禦前忠毅軍都統制蕭琦乞宮觀不允詔

朕捐髙爵推赤心以待將帥熊羆之士無此疆爾界之殊庶幾得人如金日防渾瑊等輩宣力成功方駕前古卿驍毅冠軍策略深逺鋭然右衽不爽初志入對便朝誠諒有餘朕所以寵之齋壇授之將鉞冀汝忠義奮發副我倚信神明扶持何恙不已求閒之事勿效虛文賜太傅寧逺軍節度使和義郡王楊存中生日生餼詔

日躔井宿對桑弧蓬矢之辰天佑將星得燕頷虎頭之相彞鼎紀殿巖之績衮旄膺王社之榮恩錫有常壽臧斯介

賜張浚辭免少師保信軍節度使判福州恩命不允詔

朕以卿連年督軍殫耗心志復調臺鼎坐不燠席跋履江淮之間風纚露沐亦已勞矣方趣來歸而抗章再三欲追赤松之遊詔防𨿽頒顧不得而畱也躋榮亞師蓋非常典齋鉞之拜在儒者則以少爲貴始終眷遇所以寵卿之歸抑無負矣全閩之寄慰彼去思又何以辭爲

盤洲文集卷十三

欽定四庫全書

盤洲文集卷十四

宋洪適撰

內制四

賜少保觀文殿大學士充醴泉觀使福國公陳康伯辭免判紹興府不允詔

卿道蘊防龍名參魏邴久處中而當軸能亮采以惠疇懷赤松之遊遂輕元宰享緑野之佚旣閱三時睠嶽狩之輔藩起巖瞻之舊徳幾禡牙而爲重玆擊柝之可聞尙馳稱疾之章未動趣裝之意先一州而後天下已有愧於是言潤九里而福京師豈遂忘於斯世卽期引道勿事循墻

賜知樞密院事兼參知政事賀允中乞依舊致仕及還納前後錫賜恩數不允詔

卿夙鐘踔絕之材內抱經綸之志鍼膏肓於泉石惠然肯來訪謀謨於廟堂酌焉不竭政賴同寅之助庶圖再造之勲又欲掛冠曽不暖席豈朕尊賢之禮有所未至而卿致主之道亦不克終勿輕去就之懷有負倚毗之意

賜左僕射湯思退辭免都督江淮軍馬不允詔

夫有文事必有武備孔子所以克齊無智名而無勇功張良用之興漢𨿽戰陣不逮瑚簋之學而籌防自髙帷幄之中顧方略之何如豈儒術之無益卿臨機有斷燭理甚明已能制勝於兩楹何憚啟行之十乘惟善致君者必欲立事恐不知我者謂之辭難宜略防章以圖成效

賜少保崇信軍節度使趙密辭免落致仕權殿前司職事不允詔

昔馬服善兵能成閼與之績營平𨿽老不憚金城之行以卿久防周廬屢專勇爵必能追於鼻祖尙有志於膚公乃出異恩俾還舊服無謂掛冠之後遂忘持防之忠其體眷懷勿拘辭避

賜太傅寧逺軍節度使醴泉觀使和義郡王楊存中辭免同都督江淮軍馬不允詔

朕畱神以治軍政拊髀而思古人命丞相以董師將展百籩之餞有元戎而共服更增十乘之光卿甲令稱忠太常紀績閎茂深逺洞龍弢應敵之機福艾奇厖得虎頭肉食之相當兵革未能休息豈英傑可以韜藏謀上將以貳元臺賢長城而開大府幾萬全之良防成七徳之畯功渙命已行謙辭勿講

賜左諫議大夫淮西宣諭使王之望辭免參知政事不允詔

卿乘駟馬車入蜀十年之間徧持使節兵民疆場之事無逺近巨細皆知之而學可以伸其志文可以暢其說材可以任重致逺謀可以見微炤隠邦家之傑君子之光也諭指淮壖邊備其設奏函鼎來輟食嘉嘆與其外治於軍政不若歸協於廟謨蔽自朕心躋之兩地夫君臣遇合千載一時趣裝亟來勿執謙槪

賜吏部侍郎淮東宣諭使錢端禮辭免兵部尙書都督府參贊軍事不允詔

夫能折衝者君子之謀不避難者忠臣之職卿受任撫邊悉心盡慮城隍兵甲芻粟之事處之善矣朕以交鄰之始將帥之心未一故建督府以重其權命爾爲大司馬以贊之庶幾制勝定功舉無失防再三稱疾朕何望焉

賜左僕射湯思退乞罷機政不允不得再有陳請詔

大丞相所與朕決中外之計以身爲天下安危者也君臣之間無纎芥猜嫌何爲連章直欲歸印朕焦心勵精內修政事遏衝固圉外治軍旅以文武二柄剸屬任一相庶幾邇安逺肅奠枕於京使朕仰有以奉慈闈之歡俯有以遂元元之樂則卿亦有無窮之聞也夫忠臣在甽畝猶不忘其君卿圖回廟堂任重濟難勞亦至矣無謂大雅保身而輕爲此去就也

賜左諫議大夫充淮西宣諭使王之望再辭免參知政事乞宮觀不允詔

卿稟川嶽之暉有公輔之器英名擅乎中外奧學達乎古今經武整軍憂遂寛於旰食料敵制勝明蓋察於秋毫旣彊本以折衝能運籌而合意俾參大政冀展壯猷有徳進則朝廷自尊詐謀斯寢眞儒用而天下無敵治效可成其報非常之績勿牽至再之請

賜給事中吳芾辭免吏部侍郎不允詔

士君子公耳忘私當官而行烏有親疏曲阿之患然三尺法大爲之坊【缺】非爲端人正士【缺】也爾能養剛大之气素擅直方之名甫入東臺正賴糾駮輔臣有連必無偏黨援此再疏【缺】甚力朕亦不欲使汝破律造端也小【缺】𨿽髙抑汝要路夫何辭之有

賜參知政事王之望辭免督視江淮軍馬乞致仕不允詔

朕以境土分裂宿憤不攄顧瞻中原未甞一日忘於心仰稟慈謀俯從廷議屈意尋盟固已逆料其不成也敵人無厭竟爲戎首卿習知邊瑣智略縱橫揆防運籌吾見剛者鈞軸之拜所恃有爲今禦侮捍衝機不容發非揖遜捄焚從容拯溺之時以卿憂國之忠吞敵之气必能執言不復避事視師之命捨卿而誰勿淹引道之期何俟淸邊之效

賜左僕射湯思退乞罷機政不允詔

昔越勾踐苦身焦思圖報彊吳謂鎭撫國家親附百姓蠡不如種故舉國政屬之種而使蠡治兵甲之事內外得人終刷防稽之恥今彊敵尋戈犯我邊鄙𨿽卿受任董師前有成命念排難圖全在予左右其責甚大一相之動【缺】易搖非奠枕於京之計也慮之再三權其輕重【缺】

代此行舉棋不定朕則有愧委而去之【缺】

同患之義乎

賜湯思退辭免觀文殿大學士不允詔

卿再相樞垣忠勞備至塞氛孔熾尙賴畫防出奇之助悠然而去朕甚惜之規殿美名所以增衮衣之光亦卿之舊物也過形衝牘豈諒朕懷

賜楊存中辭免都督不允詔

朕以敵人犯塞師眾在邊欲專總統之權用注安危之意凡我戍役咸聽指麾庶三令五申之明無十羊九牧之患以卿老於戎事積有智名必能展於壯猷遂克成於偉績徽艸已播輿誦謂宜益肩衛社之忠勿講循墻之避

賜陳康伯辭免召赴陪祠不允詔

朕有懷英衮隆顯相於郊禋已播明緡俾復持於國秉玆披前牘難廢細書勿稽命駕之期終覬奉璋之助賜兵部尙書錢端禮辭免端明殿學士簽書樞密院事不允詔

朕疇咨雋望入贊神機冀攄帷幄之謀用應甲兵之問玆披來牘乃徇防文況當多壘之秋豈是循墻之日亟其承命副我虛懷

賜顯謨閣學士虞允文辭免端明殿學士同簽書樞密院事不允詔

朕以敵國阻兵怙彊搆惡非有厭難折衝之材者豈足以居本兵之地以卿文而【缺】武所慮甚長疇昔視師決舟中之勝名已知於江淮艸木矣曁使陜蜀臨荊襄驅馳兵間洊開幕府料敵之防整軍之術蓋從容於胸中乃稽輿言俾贊宥畫防章來上非我欲聞

賜陳康伯辭免尙書左僕射不允詔

朕外治邊虞內虛相位區處甲兵之問不勝宵旰之勞望卿之來以日爲嵗卿以經邦元老固當與朕同憂拯溺捄焚非規行矩步時也

賜參知政事周葵生日詔

月律就盈星躔分秀篤生哲輔能攀房杜之名申錫恩朌用介喬松之壽

賜吏部侍郎吳芾辭免敷文閣直學士知臨安府不允詔

王城雜五方之民彊淩弱眾暴寡京尹威望不立則姦宄椎埋無復忌憚況有撓其前掣其後者非剛毅自信未易以辦治稱也卿屢把麾符威而不猛有興利除害之政有蘇枯摘伏之聲典治吏銓浸耘蠧彈壓輦轂直差易耳內閣峻職庸示寵光毋守衝懷亟圖善最賜艸土沈介辭免特起復原官顯謨閣直學士知鄂州兼鄂嶽江黃州漢陽軍沿江制置使不允詔

夫忠孝臣子大節朕豈固欲奪人陟屺之哀而遂廢凱風之詩也蓋公家之事有急於私壼則君子當權其重輕不以報親追逺之情而忘憂國事君之志𨿽欲躬曽閔之行然移孝爲忠古人蓋有變禮而不可免者今敵人南侵擾我四鄙襄漢亦交鋒刃惟長江上流所以襟帶東南也思得有文武威風善方略者往當一面庶幾遏衝禦侮寛我昃食乃建使名俾臨沔鄂疇咨中外無以易卿勉爲朕行勿復固避

賜陳康伯再辭免尙書左僕射詔

夫天子以論相爲職得賢可以永安人臣以憂國爲心有疾猶當彊起若濟川必俟舟楫如作室難虛棟梁明良相須今古不易朕猥以菲徳仰承燕謀惟我大儒首陪初政迨玆多事無出舊人𨿽老成當遂其燕閒顧內外適丁乎紛糾所資忠計用集治功況宰臣未至而先除在國朝絕無而僅有宜思注意之重勿以臥屙爲辭日冀兼程副予虛竚

賜參知政事周葵乞賜黜責不允詔

卿輔朕逾年肅敬有守明於治亂忠無隠情贊襄政機罄竭勞瘁方今內治未舉外防孔熾政賴股肱之老同寅協恭計安天下上書引咎是彰朕之未燭也勉安厥位圖所報焉

賜敷文閣直學士王剛中辭免翰林學士兼給事中不允仍特免回避祖諱詔

卿學博古今文摛黼黻有潛藩師氏之舊實儒黨人材之英使之潤色於訓辭可以追蹤於典誥仍司封繳所賴論思玆覽遜章具知衝守謂祖名之相犯在官稱而有嫌惟公義當奪夫私情況王制可屈其家禮唐李賀不舉進士已爲韓愈所譏畢士安之居北門弗避義林之諱勿拘防節卽服恩綸

賜王剛中辭免攺除禮部尙書兼給事中直學士院恩命不允詔

昔帝舜之戒伯夷曰夙夜惟寅直哉惟淸朕以卿直淸之操比方前哲旣懇避家諱屈以玉堂之直矣秩宗虛位用尊禁聮夫批敕視艸而決聚訟之議儒者之榮何以過此往哉惟欽勿復謙固

賜周葵辭免資政殿學士不允詔

君子達而在上居臺輔之位使朝廷尊安遐邇賴福名遂而歸嘯傲丘壑以松竹爲藩籬以鷗鳥爲朋儔進退俱榮豈不超然有餘裕哉卿望傾後學屢上要津遵道而行不合則去晚陟政地熟聞嘉謨所賴贊襄以格上治而賦歸甚勇指疾錮辭挽之再三不得而彊規殿美職厥有彞章成命已朌勿勞謙避

賜陳康伯辭免兼提舉玉牒所監修國史提舉編類聖政不允詔

夫修玉牒之文約金匱之史纂慈闈之政皆國家信書大典垂之不刋非鴻儒比良遷董者未易居其職上臺典領厥惟舊矣機務之隙毋以筆削爲勞也

賜郭振辭免捧日天武四廂都指揮使不允詔

十月己夘敵人絕淮始禍我濠焚我盱眙吞噬我楚疊我合肥蹂躪我固始侵掠我舒城防劉我臨滁睥睨我六合我師分布於兩路而外禦之功無聞焉卿許國盡忠奮勵士卒搴旗斬將首奏膚功有進死而無退生捷音旣騰爲諸將軍之倡冠職交防非曰賞功何必防辭以遏成命

賜陳康伯辭免長男偉節除直祕閣次男安節賜同進士出身不允詔

夫寓直蓬山有登瀛之美列名科籍如折桂之榮要路由此權輿士林之所欣艷卿柱石之老邦家之光肯力疾以造朝見竭忠而憂國顧無優禮可示睠懷旣給扶獲上於禁墀故疏寵用霑於子捨蓋祖宗甞行之事在簡牘具存其文薦覽來章力辭異數當勉承於恩意勿固執於防情

賜沈介辭免權兵部尙書不允詔

朕以卿資兼文武材出等夷運籌可以折衝整軍必能固圉畀之名節奪爾倚廬闑外之事則制之專屬荊襄之任舟中之指可掬也仍總江淮之師方邊患之未淸顧詐謀之難測勉思至計以解外憂惟玆常伯之遷實允輿人之誦當體艱難之寄勿爲傴僂之詞

盤洲文集卷十四

欽定四庫全書

盤洲文集卷十五

宋洪適撰

內制五

賜王之望辭免端明殿學士不允詔

朕承洪業托士民之上若涉淵水未知攸濟思得天下之傑合謀相輔以成治功故髙位厚祿所不敢惜以卿有慷慨之志更中外之久乃自首諫躋之政塗今蓋未幾也而雅懷莫遂公論弗孚𨿽欲畱以自近顧不可得書殿美職乃進退大臣之優禮何至遂有掛冠之請哉賜步軍司後軍統制崔臯辭免鄂州觀察使不允詔

朕注意戎事醲於用賞髙秩美官未甞愛惜執此之信有如皦日卿扞敵淮壤厥有茂勲吉語首馳朕心以懌觀風之任躐等而遷益思盡忠勿事衝避

賜錢端禮辭免參知政事兼權知樞密院事不允詔

昔舜命九官濟濟相遜奮庸亮采靡事不理朕甚慕之卿學足以行道識足以決疑入踐鈞樞能斷國論疇咨選眾宜斡政機兼冠宥庭助我經武防詞相推無愧於古渙汗不反亟其只服

賜虞允文辭免同知樞密院事兼權參知政事不允詔

朕以眇身獲保宗廟天下治亂在予一人非邦家之英同徳一心禆助萬務則安能有濟哉卿充積學問練達事機中外踐更所言可績比參宥畫具見良圖宜副本兵兼預政柄贊襄之效倚俟有成只服恩榮無勞謙挹賜王剛中辭免端明殿學士簽書樞密院事不允詔

朕兢兢業業一日二日萬幾寤寐有徳之輔天下賢哲肯從我遊者吾能尊顯之卿有佐王之學有拔俗之材入從出藩咸著顯聞復還禁路風望隠然入助籌帷孰曰不可循墻之避非所願聞

賜戚方辭免捧日天武四廂都指揮使不允詔

宰輔以汝求免廂部事入奏夫爵祿者朕所以厲世磨鈍也介冑之士有安邊郤敵之效達於朕聽賞不旋日惟恐忘其功也卿忠不顧身名副其實旂常有紀襃律匪私宜略防詞亟只茂命

賜皇子少保鄧王愭生日詔

新穗歷於三微甫迎獻嵗視蓂階之雙秀厥有休符爲吾元子之祥得彼列僊之壽爰推恩渥以頌熾昌

賜太尉昭信軍節度使曹勛生日詔

嵗籥更端方歌靑煒之曲禁門通籍不隔赤松之遊式朌牢醴之珍用介衮旄之壽

賜簽書樞密院事王剛中生日詔

勑剛中獻嵗發春景逾三宿元精生佐秀括五行爰推朌式之常以相壽祺之永

賜左武大夫宜州觀察使龍大淵辭免落階官不允詔

朕踐好之始擇材爲使必得長於專對者以堅二國之盟卿講習古訓識慮淵深久於潛藩終始如一盡忠致主畏逺權勢出入禁闥厥有休聲張旜越疆弗憚遐阻俾脫橫列正名亷車慶不虛行無事防固

賜陳康伯乞解罷機政不允詔

朕以菲質膺太上傳授之重蚤夜懍懍不敢以位爲樂念宰相助理萬幾圖任之失則不特噬臍之悔而已故力起舊徳還以魁柄衮繡復來卽日無甲兵之問顯相肇祀天闓其祥殆亦燮理之效也方倚碩望尊彊朝廷𨿽目未平顧豈不能奉我淸閒之燕坐而論道乎上印匄歸朕不敢聽

賜參知政事虞允文乞宮觀不允詔

君爲元首臣爲股肱蓋一體相須所以合謀同徳計安天下者也卿輔政半載屢告嘉猷筋力方彊思慮甚審何嫌何疑遂欲引疾而去詳味來章深所未曉

賜虞允文乞宮觀不允更不得再有陳請詔

卿秉尊朝之徳有憂國之風造膝惓惓備見忠款朕方倚以爲治庶幾虖厲無前之績未甞有纎介之間也移疾匄閒何易退如是耶載覽所陳難以曲徇

賜知福州趙子防乞致仕不允詔

大夫七十而致仕蓋血气旣衰懼其漏盡鐘鳴而不知止足之戒故先王制禮大爲之防而後世以此約三尺之法也烏有神明之冑筆槖之傑齒髮鼎盛治有能名而欲抽簪髙蹈則國家安得而從之囊封啟來政爾辭費亟其視事勿復臥閤

賜淩景夏辭免復徽猷閣直學士不允詔

朕推紫壇之澤於四海無逺邇之間況甘泉之舊乎卿性資夷粹操履端方出鎭藩維有慈祥之政入司銓部有平允之聲歸憩叢祠未尋故步玆還內閣之職實聽輿人之言奚用防章尙畱茂渥

賜王大寶辭免禮部尙書不允詔

卿履道醇固蓄徳雄剛從列諫坡積有令問退休林壑恬適泰然趨節逺來得惓惓不忘君之誼入對文石筋力未衰宜長春官用資獻替之益已朌渙命奚事防文賜趙密再上表辭免少保不允仍斷來章批答

省表具知朕講修軍政睠遇一臣念堅甲利兵甞冒死亡之地故髙秩厚禮特優終始之恩玆宿將之告休以貳公而佚老使師眾益思於報國知朝廷不負於用人朕命已行汝辭毋再所請宜不允仍斷來章

賜賀允中再辭免知樞密院事兼權參知政事恩命仍斷來章批答

二老來歸於西伯以齒爲尊九官相推於舜朝匪辭所命我圖耆艾俾典事樞庶幾制勝於兩楹如彼運籌之三傑國有成渙人無間言當思遇合之難共講治安之防畀之召節旣不鑿壞以爲髙覽此奏函何乃叩閽而未已

賜文武百僚湯思退等上表請皇帝禦正殿復常膳不允批答

涉秋以來天作淫雨害我穡事朕仄席輟餐惕然靡寧天烖薦至夫豈偶然朝思夕維顧無以仰答譴告𨿽沴气欲解而沈沒之田農方告病公卿大夫有足國惠民之防能紓我之憂則爲愛君復常之請姑置之可也賜湯思退等再上表請禦正殿復常膳不允批答

永初遇雁雹之異不陳庭下之車祖已戒雉鼎之祥尙攺廟中之祀顧予不徳方古有慚雨集七八月之間遂成積潦郡災什四分以上迨及數城𨿽采納於讜言亦舉行於荒政莫救西成之害不勝南面之憂惟卿薦貢於誠忱在朕正懷於抑畏上棟下宇難講大昕之儀右胾左殽敢丰中昃之禦

賜湯思退等三上表請禦正殿復常膳允批答

朕罪已畏威便坐未甞安席齋心食淡厚味不復充庖永念咎端敢爲文具𨿽恐懼於斯而逾月顧貶損何足以應天卿等咸造廣廷屢騰需牘具陳稽古之訓深見尊君之誠陛九級而上亷勉從來請物百羞以俟饋只愧多儀所冀責難之恭交修除害之利

賜楊存中上表再辭免同都督江淮軍馬不允仍斷來章批答

卿材資果毅謀慮沈深百戰摧堅屢奏槁街之捷八營掌武久尊蘭錡之權時有弛張色無喜慍玆邊塵之未靖豈王事之可辭當思注意之隆必奮折衝之效夫李靖專用兵之善蓋房杜濟之以文若子儀堅事上之誠故齊晉比之爲褊宜蠲衝節往副廟謨

賜王之望再辭免參知政事不允斷來章批答

朕臨淵思濟寤寐實防外而一路一州之寄內自郎吏九卿而上曷甞易以印綬與人況一二輔弼所與斷天下事而系國家重輕者哉以卿通達治體文武憲邦事不避難精於逺慮必能同徳合謀興今復古無愧於烝民車攻之詩玆用決之朕心峻登政路非以私卿一已之榮也卿當體朕責成之意夙夜孳孳同寅和衷發舒賢緼以振可大之業屢章不已非所望焉

賜錢端禮再辭免簽書樞密院兼提舉徳壽宮不允仍斷來章批答

朕仰惟太上皇邁徳勛華以神器之重傳歸在予𨿽一月三朝竭四海之奉而防衣問寢不獲旦旦左右若稽皇祖甞以廷臣領使於慈宮朕跽以有請而聖徳謙托因仍未遑也以卿受知兩朝出入禁闥況材髙識逺籌邊甫歸當此治外宜在樞機之廷崇我孝養立我武事一舉而兩得之又何辭焉

賜虞允文再辭免同簽書樞密院事不允仍斷來章批答

夫右府本兵蓋顓戎政北樞垂象實接階符玆求藝圃之英俾贊籌帷之密旣輿言之相慶猶遜牘之重陳𨿽謙沖者君子之常而忠力者股肱之事當思多壘遂展勝謀勿徇防情以畱渙命

賜陳康伯再辭免尙書左僕射不允仍斷來章批答

辛巳之役中外騷然卿坐於廟朝智略輻湊雍容談笑能解非常之紛今邊陲受敵丞相位虛思我舊人式遏亂略揚廷之後詔札屢頒衮衣來歸國人胥慶宜攄逺業遂寢防詞

賜錢端禮再辭免參知政事兼權知樞密院事不允批答

卿練習世故有猷有爲隃度世事猶燭照數計而龜卜也朕知卿之材舊矣邇者贊右府兼政柄啟沃設施有久大之業試可而遷人望咸允辭至於再吾意不然賜虞允文再辭免同知樞密院事兼權參知政事不允批答

文武之枋系於東西府二三大臣通國之望也朕以卿碩材不器輿誦所歸俾佐事樞揆防詳審俾參朝政告猷允臧詳試而進朕命不易𨿽復深詞難徇來懇賜王剛中再辭免端明殿學士簽書樞密院事不允批答

朕延登民望參筦神機陟三傑以同時監百王而治內庶賴多算匪求近功卿契合於潛藩崢嶸於禁路去國之久靡人不稱甫持槖以尊朝宜擁樞而立武當遵批語遂絕防函

賜文武百寮宰臣陳康伯等上表奏請禦正殿復常膳不允第一批答

朕念戍邊之暴露躬避殿之焦勞雨雪載塗有感出車之詠鉤星在漢未遑交防之朝上天儲悔禍之休鄰壤結寢兵之好𨿽擐甲枕戈之士將遂歸期顧垂衣列鼎之儀敢尋盛典

賜文武百寮等再上表奏請禦正殿復常膳不允第二批答

朕比警邊塵歌采薇而遣戍每懷戎幕慚細栁之勞軍難因多壘之平便講正朝之禮薦披來牘具見勤誠宜思治內之方姑緩復常之請

賜文武百寮奏請禦正殿復常膳宜允批答

朕徹禁衛於兩階甫閱七旬之久損牽牢之百品敢陳八物之珍念暴師露眾之勞行修徳責躬之事𨿽得沈烽之報未施挾纊之恩顧卜郊近齋宿之期欲上壽講昕朝之禮勉從忱請徒積愧懷

賜吳璘辭免太傅新安郡王不允斷來章批答

朕執爵祿之柄以厲世磨鈍𨿽五兩之綸半通之銅未甞輕以假人況茅社之封槐鼎之任乎卿英望鴻烈爲中興第一卓馬來朝國人相慶大庭孚號僉曰允哉而執謙再三傴僂之恭猶未已使朕襃顯功臣之意鬰而未伸卿亦安取此亟其拜命勿復費辭

盤洲文集卷十五

欽定四庫全書

盤洲文集卷十六

宋洪適撰

內制六

撫問犒設荊襄將士口宣

有敕卿等奮忠許國擐甲臨邊暑往寒來暴露良苦有懷制閫玆選近臣益勉功名用酬恩意今差戶部尙書新湖北京西路制置使韓仲通撫問荊襄將士其犒設依兩淮宣諭司體例支給想宜知悉

賜三省官滿散天申節道場香口宣

有敕朕孝伸蠖濩瑞接虹流卿等集朱紫於周行達緇黃之善頌名薫有賜神防斯增今差某官賜卿等香想宜知悉

賜樞密院官滿散天申節道場香口宣

令行九夏節紀千秋有若樞機之賢式嚴蓬貝之祝芬香是錫福祉斯迎

賜殿前司滿散天申節道場香口宣

六幕迎薫千齡紀節有若羽林之將載嚴貝葉之宮錫爾寶芬助予孝治

賜皇子鄧王慶王恭王滿散天申節道場香口宣

玉卮講家人之禮金簡受仙官之祥惟時王邸之賢能盡孫枝之孝寶薫是錫壽祉斯崇

撫問賀允中到闕並賜銀合茶藥口宣

卿驅馳道路密邇郊闗乃將恩篚之頒往問行驂之次用申眷待益輔葆調

賜趙密辭免少保不允批答口宣

卿枕戈之久解紱而歸已出襃章用光晚節防文可略拜命勿遲

賜少保致仕趙密告口宣

卿懇辭宦路歸憩家園緬懷百戰之勞已陟三孤之貴出綸有賜承命爲榮

賜賀允中辭免同知樞密院事斷來章批答口宣

載稽夙望誕布明綸升筦斗樞茂經天縡輿情相慶衝節可蠲

賜湯思退口宣

卿鼎席望尊籌帷慮審不攺燮調之職俾專總統之權已告昕庭宜祗茂渥

賜楊存中辭免同都督斷來章批答口宣

朕疇咨良帥共督諸軍庶有櫜弓之期遂臻奠枕之治往圖偉績勿事防辭

賜皇子鄧王慶王恭王滿散防慶節道場香口宣

卿竭孝蘭陔歸誠蓮剎介八千春之眉壽繙十二部之尊經爰賜寶芬益嚴勝防

賜三省官滿散防慶節道場香口宣

卿等輸忠衛防展敬名藍欲崇箕翼之符廣集乾坤之祉乃加頒錫以助薫嚴

賜樞密院官滿散防慶節道場香口宣

卿久問兵甲來歸廟堂次捨之間神明所防宜有恩頒之寵以咨偃薄之勞

賜趙密落致仕權殿前司職事告口宣

朕疇咨一老復衛千廬士气旣增輿言咸愜宜祗綸命庸副眷懷

賜王之望辭免參知政事斷來章批答口宣

卿學擅洽聞材堪大任玆陟鈞衡之貳甚諧中外之瞻宜視批章遂蠲來牘

郊祀畢宣勞將士口宣

朕修報觚壇迎釐齋幄衛社賴六師之武周廬閱三宿之勞式對嚴凝良深嘉奬

撫問少保恩平郡王璩到闕並賜銀合茶藥口宣

卿比趨召節來相郊禋防冒霜威馳驅江路庸推頒式以示眷私

傳宣撫問宣押陳康伯赴行在口宣

朕焦勞宵旰注想儀刑申遣使璫往迎召驛所期倍道以副虛懷

賜湯思退提舉太平興國宮告口宣

卿洊騰需牘祈解冡司載嘉勇退之風莫遂挽畱之意玆頒制渥宜體睠懷

賜楊存中都督江淮軍馬告口宣

邊塵方起閫制匪輕賴總督之得人能掃除而安國已頒襃律宜服渙恩

撫問張綱到闕並賜銀合茶藥口宣

卿防趨一節密次九閽宜飭使貂往詢來驛恩頒有式眷倚惟深

撫問陳康伯到闕並賜銀合茶藥口宣

卿不憚三冬載馳千里副吾論相之意知汝致君之忠宜有恩頒用申眷遇

賜錢端禮辭免簽書樞密院兼提舉徳壽宮斷來章批答口宣

比稽輿論俾陟宥廷仰以奉於慈闈逺欲淸於邊祲宜祗茂命勿治防章

賜虞允文辭免同簽書樞密院事斷來章批答口宣

朕延登邦傑進列機廷所賴逺謀以排外侮宜肩忠報勿治防詞

賜陳康伯告口宣

朕眷求元老復位上臺輿望逌歸邊氛自卻宜膺書贊以展經綸

宣押陳康伯赴都堂治事口宣

朕延想柱石有如渇饑行斾非遙我心則喜申戒貂璫之使趣臨政事之堂勿復趦趄用酬眷倚

賜陳康伯批答口宣

卿跋履川谷肯爲朕來整頓乾坤誰出卿右其展經綸之蘊勿修防避之文

撫問楊存中賜金合茶藥口宣

卿久督戎旃玆周嵗籥念風威之偃薄知幕府之勤勞爰出恩頒用資嗇防

撫問諸大帥並賜鞍馬口宣

嵗律將更邊城良苦分禁閒之上駟助戎幕之神旗祗服恩頒益思忠報

賜錢端禮斷來章批答口宣

卿望髙兩地象應三階掌朝政於中臺本兵權於西府當酬眷倚毋守謙防

賜虞允文斷來章批答口宣

卿學蓋尊王材堪謀國進躋樞貳益起巖瞻宜體批章遂蠲衝牖

賜王剛中斷來章批答口宣

比采師言俾登宥地乾綱獨斷渙命已行當諒至懷勿拘遜禮

賜蒲察久安告口宣

卿比逢郊類獲相盛儀厥有明綸用敷祭澤往其祗服思稱龍光

賜吳璘告口宣

卿擁旄乘塞卓馬造朝爰舉徽章用頒褒律亟其祗服式副倚毗

賜吳璘辭免太傅新安郡王不允斷來章批答口宣

朕涓辰之吉敷命於庭褒答元勲諧契輿論其祗茂渥遂寢防文

賜王彥加恩告口宣

朕比講郊禋普推祭福若時虓將宜出綸言用示眷懷亟其祗服

賜三省官滿散天申聖節道場香口宣

卿等萃千官於仁宇祈萬壽於慈庭以若忠勤罙深嘉尙名薫之賜法防是崇

賜三衙滿散天申聖節道場香口宣

卿等庀職周廬輸忠報上開梵宮之法席祝慈殿之遐齡爰錫寶薫用嚴勝防

郊祀畢端誠殿受賀樞密宣答宰臣詞

有制朕惕奉慈謀肇禋吉土賴上臺之顯相協吉日以涓成翕受厖禧言旋淸蹕禮成之慶與卿等同之

端誠殿宣答樞密詞

朕黃流假廟紫燎充壇惟元祀之熈成賴鴻樞之陪輔

端誠殿宣答筦軍詞

朕嗣守邦圖初修郊類賴爾干戈之衛肅無陛枑之嘩已受神釐遂回詔蹕

麗正門肆赦宣答宰臣詞

燔柴泰畤接風馬之靈斿旅軫端闈霈星雞之渥澤敷錫之慶與卿等同之

賜四川宣撫使吳璘夏藥勑書【五月四日】

勑吳璘卿權尊帥閫威震坤維當鑠石流金之時勞鍛甲摩劍之事逺頒珍劑庸示睠懷今賜卿銀合夏藥並統制統領將佐官屬並依年例分賜仍傳宣撫問故玆示諭想宜知悉夏熱卿等各比好否遣書指不多及賜保信軍官吏軍民僧道耆壽等示諭勑書

勑保信軍官吏軍民僧道耆壽等朕以張浚宣力於外閱時玆多眷惟耆哲之臣閔勞軍旅之事趣來歸而調燮乃懇請於退休已疏異等之恩特寵三孤之上相攸樂土畀以節旄諒艸木之知名必室家之相慶今特授張浚少師保信軍節度使判福州依前魏國公加食邑一千戶食邑實封四百戶故玆示諭想宜知悉夏熱汝等各比好否遣書指不多及

賜南平王李天祚歷日勑書

朕欽天治歷稽古頒常仰齊七政之文用協九疇之敍睠言南服夙慕華風欲知來嵗之宜當講新書之錫諒循月令以格時和

回賜南平王李天祚勑書

卿奉藩丹徼慕義淸朝拜覃渥之褒綸馳方輸之珍物備殫忠恪深用嘆嘉

賜階文龍州經略使吳拱等夏藥勑書

卿防犯隆暑勤勞極邊城池斯固於金湯介冑或生於蟣虱匪頒有式注想不忘

賜湖北京西路制置使虞允文淮東西路宣諭使錢端禮王之望夏藥勑書

卿潛算折衝皇華防塞寛吾旰食勞汝暑行乃頒賜式之珍以助生經之衛

賜福建路安撫使張浚夏藥勑書

卿甫離揆路借重價藩當炎赫之禦辰恐驅馳而失敍乃分良劑用輔生經

賜荊湖南路安撫使黃祖舜夏藥勑書

卿在時舊徳爲國長城當三夏之炎暉念重湖之卑濕爰舉匪頒之式庶迎善嗇之休

賜江東安撫使汪澈銀合臘藥勑書

卿逺擁帥牙時當寒籥𨿽有神明之相豈無偃薄之勞爰出恩頒用資頥嗇

賜江東安撫使汪澈銀合夏藥勑書

卿譽偃朝紳權尊宮籥玆履長嬴之序恐違嗇養之宜爰錫上奩用頒溫檢

賜禦前都統制郭振等銀合夏藥勑書

卿權尊制閫任重幹城式當炎燠之辰或有晦明之疢宜頒良劑用表睠懷

賜四川制置使汪應辰銀合夏藥勑書

卿逺開幕府靜鎭坤維聿臨九夏之時宜有萬金之劑爰推賜式用示眷懷

賜吳璘夏藥勑書

薫風入律畏日流金豈無霑汗之勞宜有衛生之助庸頒珍劑以表眷懷

盤洲文集卷十六

欽定四庫全書

盤洲文集卷十七

宋洪適撰

內制七

太一宮介福殿開啟太上皇帝本命道場靑詞

維年月朔日嗣天子臣某恭遇光堯壽聖太上皇帝本命之辰謹遣某官命道士二十一人於太一宮介福殿開啟靈寶道場一晝夜滿散設醮一百二十分位防上生命燈一壇謹上啟聖位伏以風薫紀序迓慈闈元命之辰星度垂光崇睿算長生之祉飇輪在上蘂笈具陳庶通格帝之誠獲盡事親之孝臣無任

太一宮齊明殿開啟天申節道場靑詞

伏以仰東井之躔斯臨永晝竭南陔之養更慶誕辰防叩層穹肅陳法席所冀博臨之況益崇難老之祥萬壽觀純福殿開啟天申節道場靑詞

伏以電樞稽瑞垂金鑑於千秋云陛臚驩上玉卮之萬壽寶壇夙啟祕笈屢繙更迎滋至之休永介無疆之祉

南郊奏告天慶觀報恩光孝觀靑詞

伏以燔泰畤之柴將迎長至降昕庭之札已肅前期仰覬博臨助成昭報

南郊奏告元天大聖後靑詞

伏以事先稽古禮大報天將陟頌只之堂初欵棲眞之宇乞靈蘂禦集祉觚壇

郊祀奏告天慶觀靑詞

伏以祓神丘而稱祀將講盛儀欵琳宇以告期仰徼嘉貺惟乾坤之所助幸雨雪之不逢防布帎衷覬竣熙事

太一宮郊祀預告祈晴靑詞

伏以先庚假廟將嚴薦祼之儀萬衛適郊遂展燎燻之報仰覬神明之祐俾無雨雪之虞淵鑑不違禮容斯備

太一宮郊祀前七日預祈晴霽靑詞

伏以卜獻嵗之上辛逢元日之吉亥始嚴廟祼遂舉郊柴仰覬乾坤之休俾無風雨之阻

太一宮郊祀畢謝晴靑詞

伏以卜辛日而用郊陟午階而奠幣神明所相雨雪不逢旣竣事以迎釐敢儲精而拜貺

萬壽觀純福殿開啟太上皇帝丁亥本命道場靑詞

伏以慈宮增徳沓迎神防之休商律題期旋次命元之紀防遵衝式誕啟淸壇仰徼金簡之光長上玉卮之壽太一宮介福殿太上皇帝丁亥本命道場靑詞

伏以葭律吹灰初屆淸商之候萱階視防斯推始命之辰仰淵覆之無私爲慈庭而有禱庶迎帝祉式介皇齡太一宮齊明殿開啟壽聖太上皇后生辰道場靑詞

伏以日臨西陸澄景多休天佑南陔純坤有慶肅延眞禦前祓祕庭仰繄覆燾之仁丕錫熾昌之福

萬壽觀純福殿開啟太上皇帝丁亥本命道場靑詞

伏以天運無窮臨旻秋之季月日躔有次慶基命之元辰延飛馭於蒼圓介壽祺於慈殿仰邀靈貺永祚昌圖太一宮介福殿開啟太上皇帝丁亥本命道場靑詞

伏以气動潛葭換杪秋之懿律慶流慈扆推正命之休辰載祓防庭聿陳馨醮仰導信棊之福益增神防之符

茅山崇禧觀啟建會慶節道場靑詞

伏以日臨析木之津聿逢誕序天辟三茅之洞爰啟淸壇仰延飇禦之光其繹瑯函之祕庶臻保佑永錫熾昌萬壽觀純福殿滿散防慶節道場靑詞

伏以良月就盈斯逢誕序上天佑徳已錫蕃釐法防備成眞科有考更賴照臨之施咸躋仁壽之隆

太一宮崇禧殿滿散防慶節祝太上皇帝太上皇后聖壽道場靑詞

伏以肇寒律於三冬聿臨初度祝慈庭之萬壽仰叩上圓願迎蘂笈之休式展蘭陔之報

太一宮介福殿開啟太上皇帝丁亥本命道場靑詞

伏以天象蓋髙神心善應屆慈庭之元命啟祕宇之淸壇仰祈顧諟之私增畀熾昌之福

萬壽觀純福殿開啟天申節道場靑詞

伏以伯趙司至气和吹律之中華渚流虹節紀稱觴之次夙陳法席仰介慈齡更迎覆育之休永錫壽臧之祉

太一宮爲民間疫癘祈禱道場靑詞

伏以髙髙在上丕冒綿區林林而羣仰依洪造玆履炎歊之序尙多疵癘之人爰祓靈壇大開醮席敢覬甄陶之施咸收藥石之功

滿散靑詞

伏以天降之災或爽雨暘之候民殃於疫遂多哭泣之聲玆啟淸場已周法防仰祈慈覆益賜嘉生

太一宮滿散防慶節祝太上皇帝太上皇后聖壽道場朱表

伏以壇開靖館儀訖衝科防布誠心幾九閽之格帝永伸孝養以四海而奉親

郊祀奏告天慶觀滿散朱表

伏以律對黃鐘【續攺作節迓靑逵】報伸紫畤肅淸場而先告秩元祀以非遙仰集美光慶成鉅典

太一宮滿散天申節道場朱表

伏以儀備淸壇福徼寶笈復投誠於淵覆願介壽於慈宮永庇羣編丕隆洪祚

萬壽觀滿散太上皇帝本命道場朱表

伏以祕館敷筵肅挹飇斿之馭僊科考式具繙寶櫝之文仰賴天休常共子職

太一宮滿散太上皇帝本命道場朱表

伏以展儀祕殿訖事淸場惟悃愊之上通斯髙明之俯格式資道妙永錫慈休

太一宮滿防太上皇后本命道場朱表

伏以裒黃冠之眾志瞻紫極之榮光迎此神釐歸諸慈壼永對九秋之籥共尊萬壽之觴

萬壽觀滿散太上皇帝本命道場朱表

伏以僊科如式寶笈終篇名薰縹緲以縈風列炬熒煌而奪月集殊休於法防隆曼壽於親庭

太一宮滿散太上皇帝本命道場朱表

伏以按瑯笈之靈科飇斿來下企珠躔之景緯夜漏已深寶供備成修齡永錫

崇禧觀滿散防慶節道場朱表

伏以祓寶席於名山飛宻章於穹漢用導厖鴻之祉式光震誕之期法防備成皇休茂對

萬壽觀滿散防慶節道場朱表

伏以寶壇閱月具按衝科菲徳動天密迎純嘏更兾無私之覆益宏有截之休

太一宮滿散太上皇帝本命道場朱表

伏以祓淸祕宇披考眞科期帝鑑之不違致皇齡之有衍永依慈寶共庇涵生

萬壽觀滿散天申節道場朱表

伏以協華系統誕聖紀期淸場仰接於飇斿衝式已周於月律玆罄再三之祝願臻億萬之祥

太一宮滿防太上皇帝本命道場朱表

伏以冬灰欲半夕漏甫中具閱靈篇已修馨供仰徼天祐永相親闈

太一宮滿散預告郊祀祈晴朱表

伏以防祓淸場具遵洞式敢期黙相賜以時暘仰瞻明槪之祥獲受宴娭之祉

萬壽觀滿散天申節道場朱表

伏以儀肅淸壇福種慈殿已匝三旬之式益崇萬壽之祈淵鑑弗違慶圖有賴

太一宮滿散郊祀畢謝晴道場朱表

伏以寶壇肅啟法防崇成大哉覆燾之私有此淸明之賜式迎景貺用庇函生

太一宮滿散爲民祈禱道楊朱表

伏以就涓棊宇備考仙科薰修已閱於半旬康樂浸綿於萬井更徼鴻祐盡掃積屙

皇帝賀壽聖太上皇后生辰表文

伏以淸商葉序燦南極之瑞星沙麓發祥紀東朝之誕節騰懽宮壼降嘏霄垠【中謝】恭惟徳厚儀坤明遵遡日葛之覃兮於中谷久播徽音夏之興也以塗山特書彤史六珈偕老萬壽維祺臣仰奉慈顏欣逢令旦披圖按牒覩芝莖十二之華設席肆筵上椿嵗八千之頌

皇后賀郊祀禮成表文

伏以禮講泰垓秩百神而受職澤流端闕斂五福以錫民熙事崇成羣倫胥慶恭惟重華協帝下武繼文肇郊旅而分年偶邊虞而遷日避新陽之近晦蓋遵藝祖之規卜嗣嵗而用辛遂踵太宗之制況值三朝之始益來四表之驩妾仰儷幹明猥居坤極際鴻儀之獲考集柔抱以交忻

閏十一月起居攢宮諸帝旦表文

伏以柔茘迎時甫踐長於信宿中楡立閏玆告朔之休辰共惟道邁百王徳齊七政扇皇風於有截綿寶歷於無疆式展孝思敢恭明薦

諸後旦表文

伏以葭吹六琯甫過書云斗指兩辰斯爲附月恭惟道光坤則徳儷幹儀齊太姒之徽音嗣塗山之逸響敢防芳薦式罄時思

諸帝望表文

伏以置閏嚴冬歸余暢月風力已侵於獸炭霜威頗犯於狐裘恭惟累洽重熙同條共貫紀無前之偉績垂不拔之元基惕奉燕謀敢陳嘉獻

諸後望表文

伏以寒籥過中斯遇歸奇之象素輪旣望載深追逺之情恭惟沙麓垂光河睢協詠配紫宸之聖徳播彤管之芳塵式想柔儀罙增孝慕

永祐陵攢宮翻瓦抽換殿柱等畢工告遷徽宗皇帝神禦還殿奉安表文

臣伏以恭繕寢園載新楹桷嚴夙興之香火奉月出之衣冠爰諏吉以寧神冀發祥而燾後

奉告昭慈聖獻顯恭顯肅顯仁懿節皇后表文

伏以土木訖功棟梁除舊企仙園而在望奉大練以來娭仰迪燕寧敢伸潔告

郊祀畢奏謝聖祖及上帝表文

伏以始登紫畤大報蒼圓奏六變之音率循祲典謹一純之薦丕講彌文慶熙事之涓成按衝科而拜貺

郊祀畢奏謝諸宮觀帝後表文

伏以慈庭詒燕泰畤肇禋用日之辛蓋襲卜郊之制事天靡闕逺超蕝野之儀鴻祀旣成先猷所相敢伸昭報永迪孚休

南郊奏告諸陵並攢宮表文

伏以气迓黃宮禮行泰畤有靦協華之徳初修報本之祠顧瞻威神徼求保祐

盤洲文集卷十七

欽定四庫全書

盤洲文集卷十八

宋洪適撰

內制八

六月朔日蝕祭太社祝文

伏以累三光之明震驚涼徳修六官之教寅畏格言式遵伐鼔之文敢潔用牲之告

陰雲不見祭謝太社祝文

伏以季夏之朔太陽有側身修行未燭其咎云陰忽興不見薄蝕惟神敷佑敢薦忱誠

修整太廟大殿屋脊及東廊奏告諸室祝文

伏以積雨建瓴太室穿漏載新茨蓋已集工師涓日之良執邊以告

祭告土地祝文

伏以暑雨盈旬廟瓦毀落乃練時日鳩工繕修神其相之以防終吉

南郊奏告天地祝文

伏以慈闈有命凜乎基業之承陽律惟時肇此郊丘之薦報二儀之貺施敕百吏之防共先事貢誠彞章踵故

南郊奏告太社祝文

伏以禮大南郊甫嚴祀典饗行八牖用報神休方誕告於先期敢絜修於明薦

南郊奏告太稷祝文

伏以禮大郊丘甫嚴祀典祠修官稷用報神休方誕告於先期敢潔陳於明薦

南郊奏告宗廟祝文

伏以受命慈闈承祧累嵗始行郊燎之禮將薦廟籩之誠已戒前期敢伸防告

南郊奏告太一宮十神太一祝文

伏以祀有多儀事尊肆類已諏谷旦誕播札書徼福貴神告防嘉薦

南郊奏告安穆皇后祝文

伏以三嵗一郊累朝故事禦圖之始初講彌文欽惟淑靈監此豫告

南郊奏告安穆皇后攢宮祝文

伏以迎休圭景展事觚壇已降札書聿嚴柴燎顧瞻園寢先告吉蠲

南郊奏告南嶽南海南瀆東瀆祝文

伏以祀著邦彛禮尊郊類候一陽於六律秩羣望之百神告此前期厥惟故事

郊禮修飾太廟奏告祖宗祝文

伏以禮講觚壇祭先宗祏風雨久侵於墻戺斧斤將易於棟楹玆卜日以告遷覬在天之委祉

郊禮修飾太廟權奉安祖宗神主祝文

伏以工役已具日時旣良廼祓齋房奉移匱主仰蘄昭假少迪妥寧

郊禮修飾太廟奏告安穆皇后祝文

伏以郊丘之祭宗廟必修易腐撓之榱椽治頽穿之墻壁動玆斤斧告以豆籩

郊禮修飾太廟祭告土地祝文

伏以郊祭有期繕我太室揆日之吉或斵或圬維土有神監興玆役

太廟修飾畢工告遷神主還室祝文

伏以載新廟寢已訖工徒諏令旦以陳籩奉靈斿而反祏顧瞻在上昭假無疆

太廟殿室畢工奉安祝文

伏以郊柴不逺廟祼爲先廼修觀徳之宮仰迪寧神之祉奉安之吉潔告惟防【別廟告奉安之吉作音徽如在】

郊祀前二日奉告太祖太宗配侑祝文

伏以肅壇畤之嚴禋甫迎至景推祖宗而昭配【續攺作卜壇畤於上辛式遵故事推祖宗而並侑】誕舉彌文大報有期先事而告仰祈右序用相休成

太廟祝七祀祝文

伏以卜郊展報假廟薦芳祭咸秩於百神禮先行於七祀靈光來格熙事備成

分祭太社太稷祝文

伏以土谷大神生殖之本玆伸吉報於國之南刺豕刲羊壇有籩俎來假來享匪今斯今

土正勾龍氏后稷氏祝文

伏以惟神之靈配食社稷土爰稼穡實屍其功練日報天於郊用牡美芳嘉薦用迪孚休

郊祀奏告五嶽祝文

伏以穆卜天正【續攺作夏正】將郊上圜崇嶽峩峩吐符作鎭敢徼貺施濟此明禋

又四瀆祝文

伏以郊丘之日曾不三旬【續攺作兼旬】有赫瀆只靈光如在敢徼陰相俾訖嚴禋

攺郊奏告天地祝文

伏以秩元祀於觚壇初伸大報候初陽於嶰籥將講盛儀防邊祲之不寧懼齋心之有闕惟藝祖避近晦之日至太宗行上辛之郊稽此前規卜之首夏覬乾坤之錫祉使疆埸之銷兵庶竭忱誠遂成熙事

奏告宗廟祝文

伏以郊類有期邊塵遽起仰遵祖武攺卜長嬴之初敢覬神休克展泰元之報

安穆皇后祝文

郊禋有日邊事忽興憲我前規攺之首夏欽惟英淑有以相之

安穆皇后攢宮祝文

始祓神丘將嚴大報防邊隅之有警恐齋戒之不防遵攺卜之舊章覬如存之陰相

前一日軷祭嘉防門神祝文

伏以郊柴在辰皇輿夙駕兩軹之祭昔者有儀於豆於登取羝以薦惟神擁右安行玉虯

郊祀日分祭九宮貴神祝文

伏以受乾坤之降嘏合丘澤以薦馨爰修薀藻之誠用叩飛棊之畤冀垂衝監獲蕆上儀

敵人犯邊用兵奏告四聖五嶽祝文

伏以敵國犯邊尙肆防劉之虐師徒駐野未收攘卻之功敢布忱誠仰幹英鑑陣云如馬𨿽氛祲之結蟠社鼔用牲兾威靈之佑助假公山艸木之力成京觀鯨鯢之封

奏告顯應觀旌忠觀吳山忠淸廟祚徳廟祝文

伏以敵人犯邊迨玆逾月介冑棊布未有成功防露忱衷祈於祠下仰祈神相早遂驅除如公山艸木之靈建淝水風聲之績

仲秋薦獻安穆皇后祝文

伏以時及蕭辰祭修園寢顧瞻咫尺想念平生薦此芬馨歆吾誠意

郊祀前二日景靈宮分詣奏告中後殿祝文

伏以迎日之吉事天益防【續攺作履端之始卜日用辛】祭必有尊祗見發祥之祖禮非敢後分遣侍祠之臣鬯矣孝熙右玆禋祀

景靈宮天興等殿孟秋朝獻祝香文

孟秋屆候法駕親臨恭焚寶香供養聖祖天尊大帝伏願祀事崇成神休來萃奉慈宮而同慶躋壽域之咸寧恭薦苾芬載申頌禱稽首歸依無極大道

壽聖太上皇后生辰功徳防文

伏以祥開長樂迓載夙之嘉辰教演眞筌起無涯之勝福具嚴衝式益介慈齡壽聖太上皇后伏願淵覆護持神光臨燭鮐背鯢齒慶壽母而永歌象服翟衣偕天王而難老

秦光大長公主出殯祭文

惟靈天津稟瑞帝渚騰輝蘭行桃姿女圖章灼采蘩采藻婦職無虧問我諸姑介然遺老災生寶婺壽不百年乃瞻素帷無從出涕卜兆有日夕奠是陳尙其顧歆寄此悲惻

皇帝閤春帖子六首

其一

藻景升暘谷條風拂紫宸只今天一笑萬物總爲春

其二

嶰律春灰動靑陽奏雅音上辛元日是郊類合天心

其三

閏接殘年臘春畱半月冬雪深田易墾歡喜匝三農

其四

寶勝新幡下九霄千官接武趂春朝玉卮上壽慈顏喜嵗嵗年年舜事堯

其五

挽得天河洗塞氛非煙協气作新春使車已動兵車息活卻生靈百萬人

其六

退朝講武與修文何暇尋春到玉津桃李不言渾望幸從來未識屬車塵

皇后閤春帖子五首

其一

雪放梅妝出風嫌花信遲發生皆帝力載物本無私

其二

池面冰凘破潛魚聖得知倚欄觀緑皺流荇欲參差

其三

君王盛徳卻紛華六寢蛾眉不好奢曾從芝軿看芝艸爭來椒壼頌椒花

其四

裁紅翦翠不爲難開盡千花頃刻間徳壽宮中雕輦駐慶雲深處彩衣斑

其五

蔥蔥瑞靄騰椒掖漠漠仁風扇葛覃四海預應期樂嵗六宮今已喜先蠶

隆興二年南郊鼔吹曲

六州歌頭

嚴更永今夕是何年玉衡正鉤陳粲天宇起祥煙協風應江海安瀾重規仍疊矩聖主乘幹堯授舜盛事光前稱壽玉卮邊三年親祀一陽回律八鄕承宇【續攺作璿杓東轉上辛卜旦】觚陛紫爲壇仰天顏齋居寂誠心肅禮容專存鐘石約輿衛五輅不求全聽金鑰虎旅無眠儼千官須期顯相嘉籩一人儉徳動天淵費減大農錢神只格宗祧燕人民悅祉福正綿綿

十二時

庭有燎疊鼔鳴鼉更問夜如何信星彪列天象森羅虞旦閟宮畢觴淸廟漿柘尊犧繼猗那嘉頌可同科扈聖萬肩摩飭躬三宿泰畤縟儀多丘澤合嶽瀆從曦娥神光燭云車風馬芝作蓋玉爲珂奉瑄成禮燔柴竣事休嘉砰隱丹闕湛恩波共願乾坤隤祉邊鄙投戈覆盂連瀚海洗甲挽天河欣欣喜色長遇六龍過奏云和三脊薦嘉禾

奉禋歌

吹葭緹籥气潛分云采宜書壤效珍長日至一陽新四時玉燭和勻【續攺作靑陽振蟄气潛分仙掌非煙壤效珍年勝舊日逢辛四時玉燭初勻】物欣欣造化轉洪鈞郊之祭孤竹管六變舞雲門自古嚴禋犧牲具粢盛潔豆籩陳衮龍陟降幣玉紛綸徹髙閽靈之斿神哉沛排歷昆侖九歌畢盈郊瞻槱燎斗轉參橫將旦天開地辟如春淸蹕移輪闐然鼔吹相聞薾祥雲驩臚八陛釐迓三神聖矣吾君華封祝慈宮萬壽椒掖多男六合同文

右三曲嚴更警場作

降僊臺

漏殘柝靜雞聲逺到髙燎入層霄雲裘蟠瑞靄天步下嘉壇旗斾飄搖黃麾列伏貔貅整气壓江潮導前從後盛官僚玉佩間金貂望扶桑日漸髙陰霾霜雪底處不潛消輦路祥飇披拂絳紗袍雲間端闕仰岧嶤播春澤喜浹黎苗禮成大慶鼇三抃受昕朝

右一曲禮畢皇帝降壇作

正宮導引

重華天子長至【續攺作秦畤】奉神虞九奏防軒朱星暉云潤東方曉拜貺竹宮初歸來千乘防皇輿瑞景集金鋪雞竿髙唱恩書下惠露匝中區

右一曲皇帝還宮作

盤洲文集卷十八

欽定四庫全書

盤洲文集卷十九

宋洪適撰

外制一

錢端禮兵部尙書都督府參贊軍事制

武部所掌五兵文昌甚髙八座必望實素諧於輿論則登用可彊於本朝具官某敏識炤微淸才露頴渾金璞玊備和气於四時錯節盤根發新硎於防刃自騫禁密獨步版曹因邊祲之究懷以皇華而諭指宣勞半嵗揆防萬全借前箸籌之明於料敵賢長城逺矣賴以折衝玆遣使以結盟尙整軍而修備已開督府命將相以視師乃陟夏卿率賔寮而佽畫共講止戈之武以凝奠枕之勲往服恩榮益肩忠報

張宗元司農少卿制

國家駐蹕東南宮禁之須百官之奉師兵皁之食皆仰給於大農近郡新有水害朕已蠲民田租慮倉庾或不能足用也以爾出自勲閥以材諝稱卿寺計臺所居可紀玆用命爾掌九扈之事爾當會其多寡常使有餘則爲稱職不獨謹出內而已

韓彥古將作監丞制

朕畱意武事凡將相功臣之世皆欲羅而致之以察其可用爾好學不怠秀於其家匠監美官吾所不惜往思振職母或負丞

向汮提舉淮東常平茶鹽制

山澤之產所以供邦財者不一而鬻海爲之最淮浙閩禺瀉鹵之地不一而淮東爲之最使者非其人則國有遺利爾材健而通老於吏事把麾掲節良有可觀鹽防之柄玆以付汝於官吏則有澄淸之權於民又有常平之政往哉無瘝曠厥職

知盱眙軍郭淑直祕閣制

爵祿天下之砥石也有勞必賞能者斯勸爾材智闓敏遇事風生一障之乘弗憚險易視探虎六如行坦途列職道山旌汝體國

權劍門縣杜羕循資制

王師出塞以食爲急爾千里餽餉軍不乏興進秩之榮用答勞效

趙密落致仕權殿前司職事制

賜安車而就第甫遂髙懷護鉤防以周廬仍尋故步人旣諳於要束朝有賴於誰何具官某气略沈雄智謀宏逺藝長弓劍出山西六郡之家學守韜鈐得濟北一編之法久掌禁門之衛浸髙盟府之勲防疆戍之移屯致巖除之缺帥疇咨在列毋易老臣以黃髮而治兵見赤心之許國式崇武節可壯軍聲噫漢室置羽林之官蓋仰侔於乾象唐人有靈壽之賜亦復總於師幹益勵忠規用酬恩遇

龔茂良太常少卿制

奉常居九寺之首繇法從而下亞卿冠乎庶寮秩淸而選甚重況當始郊之年稽古禮文之事豈易屬人爾學深淵緼溢爲文華儒黨所譽素有直聲廼自六察寘之諫坡庶幾虖聞骨鯁之論而獲拾遺補闕之益也引嫌辭位屢挽不畱陟之容臺以觀逺器

給事中吳芾轉左朝議大夫制

寄祿之階二十九等有限年無限貟獨議大夫其數八十搢紳之士官極乎正郎望之而不能至惟侍從則不拘此法可以超軼而居之具官某直防聳乎霜臺惠露洽乎三郡華問瓌望靡人不知再上禁途尊我朝著玆以黃扉之權而秉軍旅之事固不以一秩爲軒輊也有司校考寔應遷品出此言綍爲之寵光

忠訓郎戴靑降一官制

馭軍有律亡命必誅爾逋逃自歸姑從末減尙思後效戒此薄懲

魏勝轉右武大夫忠州團練使知楚州陳敏轉成防禦使知髙郵軍制

朕差擇猛士扞城四方邊最有聞豈緩褒典具官某忠義自奮鷙勇可推典治新邦閱日滋久控制外侮軍聲甚張招擕流逋績效亦著易守淮壘謹吾藩籬用陟戎團仍超橫列【陳敏作用陟兵防書之盟府】當思民社之寄不専軍旅之容內撫疲甿逺固疆圉恩威相濟時乃之休

鎭江府後軍統制胡明轉武經大夫制

爾將屯逺邊久佐新壘招擕控制勞效居多增秩之榮用勸同列

知漣水軍夏俊轉武節郎制

爾忠義奮發有志功名一障扞邊備宣勞效是增命秩以誇轅門

單時祕書王東裏著作佐郎載逹先莫衝校書郎制

冊府儲天下之材如楩柟豫章積日累月俟其昂霄聳壑然後擇而用之爾等學行純淑選在周行或自簿領而徙淸官或仍筆削而佐太史或繇是正而進校讎並肩羣居相與言仁義之道而窮未見之書益尊所聞以涵逺業

吳飛英太學愽士制

愛其子擇師教之國家爲多士選模範烏可忽也爾頃防膠庠名出同輩推其所得不倦於誨人則有速肖之效矣

蘇峴太常寺主簿制

爾四世祖精於禮學作太常因艸書百篇行於世禮官有討論資以折而無聚訟之患爾不墜家學近臣稱之往遊曲臺思贊其長

掲陽縣令余致和廣徳縣令趙善禮循資制

國家除戎器以藏武庫嘗下諸郡作甲爾能勤其官先期趣辦爰進一階示信賞也

唐都官貟外郎制

六官之屬二十四司事有劇易而郎位應列宿等耳爾學韜於中入朝久次陟之省戶俾防所長昔薛能李頻嘗爲中都郎而官曹增重其思古人以稱推擇

知樞密院賀允中贈三代曾祖屯田員外郎贈太子少保應機贈太子太保制

君子之澤五世聿流積徳之光泰階所陳六符斯厚顯親之典玆延登於碩輔復追賁於曾門具官某探道有涯懷材弗展傲靑雲而吏隱甘白首之郎潛餘慶所覃後昆益大恩加湣冊已陟東宮之孤寵逮幽扄更增一品之秩尙其防漠歆此休嘉

曾祖母和義郡夫人楊氏贈同安郡夫人平樂郡夫人侯氏贈文安郡夫人制

百川之水其源深者流必逺昂霄之木其根茂者枝必盛輔拂股肱之臣享髙爵厚祿而有英聲鴻實者皆其先世垂光委祉之效然也某氏鐘禮郝法宗姻化之克配吉人慶延後裔副笄翟茀載啟大邦庶幾泉扄知此湣飾

祖朝議大夫贈少保撫辰贈太保制

昔於公治獄多陰徳乃髙大其閭門令容駟馬髙蓋車謂後世必有興者其子孫踵相躡爲三公天之可以責報如此具官某被服儒術防名鼎科澤加於民僅躋卿位非此其身施於再葉宥庭政路赫赫巖瞻寵及九原進升公保營魂不昧尙克享之

祖母嘉國夫人王氏贈蔡國夫人制

朕三聘老臣再登政地宏模偉業旣奠鞏於邦基防典禭章必寵光其祖廟某氏勤組紃之事服圖史之箴溫慈惠和稱於宗黨蕃衍盛大燕及聞孫位旣峻於臺階恩益崇於王母小君惟舊大國始荒申加刻蜜之封用展含飴之報

父承議郎贈太子太傅坦贈少傅制

人子之事其親常懷三釡之養大夫之祭於廟遂伸五鼎之儀惟時儒先復陟臺輔孰慰循陔之孝爰推告第之恩具官某種學績文道潛乎聖域砥節礪行名振乎俊躔斂六翮以卑飛儕百僚而漫仕是生英傑胥防明良運機籌於帷幄之中贊政化於陶鈞之上積善必得其報教忠厥有自來幽穸甚光登春宮之傳職湣章相繼榮左棘之新名尙其如存歆此無斁

母太原郡夫人王氏贈賀國夫人制

朕考兒齒黃髮之章見奉親之燕喜誦凱風寒泉之什知鞠子之劬勞常優錫類之恩用逹揚名之孝矧吾樞極永愴桮棬寛其霜露之思寵以山河之象某氏性專靜嫕徳稟柔嘉嫓厥名儒采藻謹宗祊之薦誨其哲嗣斷機擇師友之賢曁再應於臺符徒有懷於甘旨從夫之氏有國在南乃開紫誥之封尙作黃鑪之飾光靈不翳休寵是歆

妻永嘉郡夫人鄧氏贈吳政郡夫人制

自古士大夫以詩書起家踐於丞弼非獨祖考燾後之祉也蓋亦有壼內之助焉某氏冑出名門輔佐君子柔徳淑範齊芳管彤饋祀有年不克偕老已正魚軒之貴具膺鸞誥之榮攺胙大邦式賁泉壤

範榮忠州防禦使制

朕記人之功惟恐事同而賞異師還逺徼可無飲至之恩乎具官某登鋒履刃眾推拳勇誓川扣楫有志古人比總舟師往臨海道扞禦外侮威聲甚張歸休淮濆未防武備班勞出綍用進州防益思奮忠以答殊奬

王選髙州刺史制

朐山之役累月交兵猛士登陴乘機戰野摧陷彊敵【禦名】淸重圍守將之功爾居其最玆出褒典寵以州旟益思竭忠用答恩奬

郭剛達州刺史制

日者勁敵窺邊薄我渚爾輸忠賈勇誓掃兵氛陷陣郤敵厥功茂焉遙領州符玆爲醲賞益圖衛社以保榮名

徽猷閣待制周執羔封贈父朝奉大夫致仕庭俟贈右朝請大夫制

朕嗣服之始慶覃中外禁近之臣時方端憂則俟其禦祥琴而推禰廟之澤所以教天下之孝也具官某盛徳著於州閭美名馳於仕路一經教子入從出藩黃髮厖眉享其榮養新阡屬耳禭典鼎來追命文階用光廟祀

母宜人吳氏贈令人制

婦人從夫與子而貴夫爲大夫子爲卿夫存則封邑不可逾其爵今亡矣故視其子無嫌也某氏徽柔莊靖夙著壼彛三徙其鄰克成賢嗣降年不永板輿養闕宜家美號昔系其夫聖善令名玆因其子推此恊華之澤慰夫念母之心

繼母宜人劉氏贈令人制

朕覃踐阼之澤於四海靡間存沒況從臣之親乎某氏出自名族嬪於儒門馴徳淑行六姻所稱有子通顯伸其孝思重泉有知歆此禭典

劉大辯大府寺主簿制

朕比下省官之令𨿽中都亦去冗員故九卿之屬丞簿不並置惟司府兩丞亦得以簿代之蓋職掌文書之繁俟人而後舉也爾以儒術決科好談古今治亂事勾稽之任姑試爾才益攄所長以若予采

度支貟外郎吳巘陞郎中制

在廷百官惟尙書郎以資歷淺深而爲之別若身登省戶則疇昔嵗月𨿽分陰不棄也爾少有雋譽久於剸繁司度劇曹甫觀所蘊爰稽官簿當應星文服此寵榮益思自勉

商江等贈官制

爾等奮發忠勇气吞大敵力戰防元名則不朽寵之命秩式表重泉

賀允中資政殿大學士致仕制

出而謀國老成厥有典刑退則潔身君子所期明哲惟時碩輔復返故山乃發渙章以光行李具官某志驕富貴行中表儀彊識愽聞學周公仲尼之道同工異曲有相如揚雄之風蚤踐禁塗進聨政路結眷知於太上播膏澤於域中凡造膝之所陳或嬰鱗而不避朕有懷耆徳迎枚乘以蒲輪以壯本朝坐子房於籌幄淵然素緼卓爾逺猷所賴股肱之良豈拘筋力爲禮覽封章之相繼納祿賜而欲歸念逾七望八之年湣勞以事圖咸五登三之治重惜其行勉遂初心用還舊物特欵淸間之燕式全體貌之恩噫終始三休不攺赤松之樂古今一揆莫難黃髮之畱尙期存闕之忠無廢憂時之論益顓頥養永介壽臧

李進右武大夫制

渚之役敵勢方張儻非梟俊之臣孰建蕩平之績其官某精忠自誓勁勇不羣擐甲執兵蓋將死敵搴旗斬將有以安邊旣掃欃槍遂全壁壘宜陟橫階之峻用增尺籍之光益務捐軀以酬恩渙

吳芾吏部侍郎制

中臺六職小宰之列甚髙選部三銓右班之事最劇欲捄放紛淹滯之失須得嚴勁詳明之人克允僉期時惟邦傑具官某學足以適先王之正識足以燭天下之微頃獨步於臺端玆再儀於禁密批敕如風霜之奮才見一班執政有葛之嫌貇陳三至方賴回天之助勉從易地之除大振紀綱盡資藻鏡革此舞文之獘副吾立武之心益崇令名以對殊遇

陳俊卿知泉州制

閩粵之區泉南甚大儻非慈惠忠信之長曷繼中和宣布之詩玆得其人無媿於古具官某器範夷雅議論通明蚤登鼎科休有華問振紀綱於憲府妙言語於綸闈頃畀是邦以疾爲解顧左符之久闕申前命而復行旣里社之相鄰宜民情之素習當勵維良之政慰其來暮之思

王槐孫趙壬楊友循資制

西師出塞屢奏膚公爾奔走供軍前後無闕班勞進秩服此寵休

呂擢直微猷閣知建康府制

長江古爲天塹建業今作陪都非智略輻湊有兼人之長者不足以稱方伯連率之職爾才具縱橫馳聲州縣盤根錯節迎刃有餘召對便朝信其可用乃躋延閣超畀麟符夫髙牙大纛掌我北門之管其望甚重地居水陸舟車之衝一都會也其事甚繁內有熊羆七萃之所屯外有扞防疆場之所系其責甚大惟剛柔相濟施置協中則可以無過舉而有能名勉之哉勿負予飾擢之意

保義郎閻掞降一官制

大冶至行在所才二千里爾部督綱舟私輒貿易所過逐利逾年始來姑鐫一官服我輕典

敷文閣直學士王大寶轉一官致仕制

閔勞以事朝廷施優老之恩歸絜其身君子具遺榮之美式遂雅志用增令名具官某養气至剛逢原有要瑞於鱷水世謂間生防之龍墀士皆斂避久邅回於外服晚馳騖於禁途得難進易退之風鑑倒行逆施之迹夫引年知止所貴乎近臣稱疾匄休曷虞乎淸議玆披來牘盡出至誠俾陟文階以娯里社光爾桑楡之景視玆綸綍之言

李益謙戶部員外郎制

國家養兵之費浸廣取財之路難增欲不益賦而用度足故地官甚難其選𨿽大小司徒心計於其上而爲之屬者可不擇哉爾學有淵源行中規矩久於外官吏事甚習便坐賜對詳整可采郎官上應列宿躐次而進當思有以助其長則予汝嘉

盤洲文集卷十九

欽定四庫全書

盤洲文集卷二十

宋洪適撰

外制二

徐嘉知紹興府制

千里之內曰畿去天則邇十國爲連有帥作牧非輕弄印逾時出綸示寵具官某襟懷夷粹問學精深再登表著之班備見論思之益彊兵犯塞仗使節而敢前大郡承流惠民編而不擾顧稽山之巨屏拱狩嶽之行都事簡而有常俗醇而易治爲吾鎭撫賴汝慈祥當蹈烹鮮之言靡須束濕之政往哉夙夜對以春秋

尹穡右諫議大夫制

予違汝弼古存五諫之名君明臣良斯振七人之職長玆言路尊我公朝具官某操絜冰霜識侔蓍蔡蚤陟小坡之列浸髙橫榻之班殿上靑蒲獲補闕拾遺之益人中屈軼擅觸邪指佞之聲以仁義而竭誠不沽激以干譽從容接晝慷慨憂時說必可行事皆有據積此臺端之望峻其庭諍之權人主亦有逆鱗孰云難犯忠臣謂之骨骾無戒太剛益勉淸埃以伸正道

晁公武侍禦史制

禦史府風霜肅然逺近望而畏之南牀最爲雄劇非修絜方聞之士寧刓印而不予也爾貫穿古今通達治體久勞於外事無不歷入朝三接滿嵗九遷諫紙臺評飽問骾論憂時謀國具見公忠禁路乘驄孰曰不可善善惡惡益期盡言副我虛懷以休廣譽

參知政事王之望贈三代曾祖遷太子少保制

士有積善於身播徳於鄕而國有爵祿不霑於生前則天之報施宜施於孫子具官某淸塵美行肩於古人重義輕財【缺】

訟州閭以無怨公稱之我宋造邦谷城以進士起家自其孫【缺】迨玆三葉贊我萬幾流澤燾後信可取必春宮三少用賁重泉靈爽未淪服此嘉數曾祖母向氏始興郡夫人彤氏永嘉郡夫人制

國家之制官登朝列則寵及其父母一二股肱之臣乃得追榮於三世蓋徳厚者流光徳薄者流卑也某氏歸於儒門允蹈女憲令儀令徳詒燕聞孫陟乎泰階增賁廟祀雕軒象服裂以名邦音徽不遐知有湣冊

祖右朝奉郎文太子少傅制

臧孫有後於魯管氏世祀於齊考於古而驗於今丰其徳則腆其報具官某抱道不展積行在躬居鄕髙月旦之評誨子有籝金之訓惟今碩輔乃爾孫枝爰推飾壤之恩以慰顯親之志亞於儲傳篆此蜜章明靈如存益胙其慶

祖母安人黃氏昌元郡夫人制

朕延登邦傑進穆政塗式資康濟之材以成調一之效爰申閔典用侈大門某氏婉靚凝姿溫良賦徳克謹蘋蘩之薦率循珩佩之和教子始登於儒科有孫遂參於鈞軸積善之報垂榮無窮玆防象揥之恩以示松區之寵光靈不昧尙克享之

父左朝散郎綱太子少師制

天下之爲人親者必欲其後致君澤民以踐其詩禮之訓天下之爲人子者必欲其身問安視膳以盡其菽水之驩仕而至於三階極爲臣之榮可以伸重茵列鼎之養矣而白駒過隙風木興悲顧瞻在堂親不相待非國家優其顯報之澤則亦何以慰孝子之心乎具官某學耕文獲左右逢原破大邑之天荒拾儒科如地芥恬於勢利防手下僚有子卓然材出儕輩贊我爲政倚之中興副其追逺之思申以閔襚之冊宮師之亞班品甚崇九原有知歆此無斁

母碩人張氏淸河郡夫人制

朕臥薪嘗膽思報朔庭謀皆予同時有人傑登之政地資以興邦宜申告第之恩以顯擇鄰之訓某氏母道慈篤閨風靚專儷徳名儒騰芬姻戚惟爾哲嗣作我大臣嗟黃髮之不遐使萬鐘之弗洎禭之翟茀賁及泉扄遺懿猶生防章是寵

妻令人張氏咸安郡夫人制

詩首二南鵲巢詠鳲鳩之徳權分六服鞠衣參防翟之華惟公侯有開國之尊故湯沐以從夫爲貴某氏儀度雅性資惠明嫓於儒宗有夙夜相成之益相其時祀竭春秋匪解之誠壼則甚章嬪風可法旣宜家而偕老見得路以躋榮玆防大郡之封以正小君之位其祗茂渥益廣淑聲

考功郎中沈度直祕閣知平江府制

吳門價藩密接行闕異時持橐之臣乞左符而不可得爾以名字典郡威而不猛刃逰肯綮庭無逋事題輿是邦厥有遺愛輟自省戶寓直道山用增森防之重凡惠民戢吏聴訟理財之事不待丁寧之訓也惟枕江連海戒於外虞監牧之政營屯之寄所以寛我昃食者爾尙勉之

何熙志禦史臺檢法官制

朕寄耳目於禦史府疇咨時望以長風憲又使其舉所知備寮寀所以參論議廣聰明公是非也爾愽物洽聞蒞官得譽禦史以爾爲蜀士之秀朕信之不疑俾爾接武霜臺以俟簡抜非曰從事三尺法而已

沈淸臣太學錄制

賢士之闗教法有掌譽非素著眾豈心服爾通經術嘗歷校官宜居學職振我序音

起居舍人季南壽直祕閣官觀制

士大夫足入中都則患得患失不知去朕甚病之爾學問該洽嫺於文辭示我周行滋有華問立螭簮筆其地甚要典朕三禮行且爲眞雅意一丘鋭然勇退瀛州寓直休以叢祠益裕器業以俟妙柬

陳大年循文林郎制

戎事旣興邦有賞典爾能以輯濯助我邊防增秩之榮用以勸眾

李喆贈奉議郎制

爾賫恨泉下嘗有防章鄕邑防蕃不復告第王師辟土有子自言復出絲綸尙其歆服

錢宗俊承信郎制

富者嗇財一豪不抜爾能捐私積佐急公上登名右列爲爾之榮

歸正官張彥循儒林郎制

爾久淪異鄕心在王室糾合義士分梨僞官幡然來歸宜有襃賞益思防勵以答恩休

虞允文端明殿學士同簽書樞密院事制

文武之憲萬邦政克符於二柄帷幄之籌千里象實並於三階明良所由賡歌夙夜以之基命我有畯徳諧於僉言具官某挺昂霄聳壑之姿抱斂鍔淬鋒之器前言往行發爲議論之英大冊髙文兼得典謨之體昨當牛渚之役獨勵戈舡之師一掃兵氛微管仲民其左衽再開幕府用李勣賢於長城旣邊之周知殆戎之暗合夕烽報警淸蹕戒嚴惟本兵式賴於傑材則料敵無逃於沈畫俾贊宥地共寧慶基噫齊有晏嬰遂獲折衝之效漢得汲黯可寢發防之謀益務交修勿令専美錢端禮端明殿學士左通議大夫簽書樞密院事兼提舉徳壽宮制

天子守在四夷所貴禦敵之防公輔間於兩社均爲執政之臣厥任不輕非賢防入具官某富淵源之學有夷雅之風獻納論思久掌民曹之計發縱指示嘗顓莫府之權諭軍致鳬藻之和料敵若蓍之智言皆可復忠在不欺朕徳媿協華志期繼伐問安視膳欲伸天下之歡分職設官當建宮中之使若稽祖武歷選臣憐乃籌經武之英俾贊本兵之重庶仰司於慈禁仍外折於遐衝賜以賢科循夫故事噫刷防稽之恥必以範蠡爲師寢淮南之謀是資汲黯之力益思長轡同穆丕機用酬倚重之心斯廣無窮之聞

魏勝贈節度使制

執干戈而衛社有【缺】

之勲援枹鼓則忘身果狥死綏之志特峻齋壇之錫用髙盟府之書慰厥營魂渙玆湣冊具官某心思英偉膽略驍雄慕中興鋭將之名有橫挑彊兵之計【闕】誠而歸義立漢幟以成功易子析骸能堅【闕】

鍜甲砥劍遂換山陽之符防敵國之窮兵出淸【闕】犯境中流斷紲大振防衝之威廣野交鋒獨賈蝥弧之勇期戎麾之電掃驚武帳之星沈嘉爾盡忠爲之屢嘆神旗豹尾更增廟食之榮羽林孤兒庸侈門資之澤諒其精爽歆此恩休

張全贈拱衛大夫防禦使杜斌贈拱衛大夫團練使李庠贈左武大夫團使制

羽林抜距夙馳勇鷙之聲馬革裹屍共惜奇厖之逝爰推防典用尉營魂具官某材气沈雄機謀超邁結髮殆更於百戰治軍俱合於六弢名旣冠於轅門勲浸書於盟府欲執俘而釁鼓寧盡敵以死綏嘉爾孤忠爲之屢嘆斷匃奴之臂莫遂壯圖歸先軫之元空懷偉烈用崇橫品仍列遙防【杜斌李庠並作遙團】尙其英靈知此湣飾

知漳州王晞亮祕閣修撰致仕制

年至遂老乃丈夫之常夜行不休亦古人所戒厥惟持槖之彥豈復掛冠之拘爾抱器甚髙防名玆久偃儒紳而蹈景參嶰律以含和再入京華遂騫禁密靖共爾位嘗馳封駮之聲疇若予工備罄論思之益一麾去國五絝宜民踵知止之髙風上遺榮之需牘畀以論譔之職諧其燕間之懷家有安車斯示子孫之寵門施行馬不妨故舊之遊益荷美名以綏壽嘏

王逨右正言制

天子有爭臣所以使造膝盡規納君於無過之地中外大小之臣有不飭其躬不稱其職者又得而糾之爾篤學有立論議據經守正朕得爾於占奏之間峩冠霜臺名出人右玆用寘爾於諫省爾其公是公非不吐剛茹柔以副朕耳目之寄

程叔達監察禦史制

憲府有六察不獨檢柅吏姦所以助臺中之評伸天下之公也爾秉心端夷植學醇正題輿天府立政有聲勾稽栢寺淸論所與陟之冠豸玆號要津益思匪躬以俟甄抜

曾逮浙西提防刑獄制

朕駐蹕吳中浙西八郡之民跬步可至帝城其銜寃負枉者皆能防於臺省大則撾鼔投匭不難也部使者材稱其職則民欣然得其直矣爾學有元本紹其家聲甚秀而文達於從政曲臺考禮正借洽聞祥刑擇官畀以使節非獨寛我憂民之心亦以遂爾奉親之志

王彥落龍神衛四廂都指揮使制

天子執賞罰之柄不可黨偏士卒變勇怯之心在乎激勵儻逡巡而不進與逗撓者何殊公論旣諠薄懲難廢具官某蚤推沈鷙逺有風聲由秦蜀萬里而來顓江淮一面之寄所期李勣爲我長城寧使齊人笑夫百步方尅日俟濠梁之防乃望風捨昭闗而歸辟易如斯掃淸何賴庸按出師之律少伸退舍之誅屈此憲章鐫其廂部噫探姑繒之壁當圖盡敵之功復鴈門之踦斯雪非夫之恥永懷寛典勿負異知

劉寶落節度使制

將士之勇怯視賞罰於朝廷人主有勸懲采是非於公論眾之所咎朕不可私具官某蚤謂沈雄起之閒廢専揚楚一面之寄握貔虎六師之權所期固守於金湯可以坐淸於氛祲曁蜂旗之犯塞以鬭舸而出淮當守將鏖戰之未分乃轅門陰拱而不動卽以防兵爲解輒爾委城而歸分閫如斯防邊焉用庸按治軍之法少伸退舍之誅用奪齋旄持寛禁罔噫狃蒲騷之役彼方逞於凶殘復鴈門之踦汝尙追於賢範能圖盡敵之報可雪非夫之羞勿負深知以崇永譽

惠迪國子博士制

博士秦官也非資稟淑茂道術通明者不足以居之爾溫故知新可以爲師矣晨入成均則詔諸生誨以正心誠意之學豈止章句文藝云乎哉

吳芾徽猷閣直學士知臨安府制

京師蓋浩穰之地輦轂以彈壓爲先威不振則盜賊公行政之修則紀綱具舉必濟寛之有術斯救獘而無偏我得賢能使之尹正具官某材見實用學非空言頃違表著之班疊佩蕃宣之寄發擿隱伏𨿽銖兩之姦皆知撫字困窮無尺寸之膚不愛復入文部一淸武銓防天府之闕人稽輿言而出命顧覆車之當戒期奠枕而相安前有趙而後三王遺風可想昔無而今五絝惠露是宜用副選掄益思幹治

薛良朋直顯謨閣浙西轉運副使制

宇內漕挽皆置使者惟畿部治於帝所有劇繁之事倉猝之須故選材非它道比今水潦之後民艱於食倉庾亦不丰其儲使者得人則可以寛中吳之慮以爾學防識明長於吏道剖符持節有赫赫名乃輟之省闥任以計臺又寵之以謨訓之直𨿽爾以田廬姻亞爲言吾不以小嫌而妨實用當體玆意勉旃毋忽

朱夏卿權戶部制郎制

四鄙宿兵大農之費益耗六官服采版部之任最難惟得其人而理財則不益賦而足用疇咨在列選擢匪輕具官某稟資旣良信道甚篤緣飾兼乎儒雅肯綮發乎新硎入爲司稼之卿嘗治供軍之政輸將二浙勞勤累年便朝毎納其面陳輿論鹹稱其心計惟乃顯考相我慈闈取日虞淵獨髙忠烈防書金匱具載勲庸有賢子之克家見流風之燾後當玆多壘所貴實材超地官筆橐之班摠天下貨泉之柄勉圖振職休於前人

王稽中考功員外郎制

司績大夫掌仕者增秩之政吏或抉拾細故逞其私欲梗之毫釐失之千里以爾挺介特之操有剛嚴之聲乃自憲臺徙之郎位使在選者無沮抑滯畱之嘆則與明目張膽時無以異也

趙禹閣門只候制

上閤之職右列所榮莫府以爾馭軍有律宜用旌賞勉思報國無媿恩章

魏郊武功大夫忠州刺史制

漢人取從軍死事之子孫養於羽林教以五兵號曰羽林孤兒有徵伐之役則選用之汝父北首死敵忠勇無雙汝年𨿽未冠朕不惜髙秩厚祿使汝襲乃父之品金人者不戴天之讎也其思所以報之

唐堯封殿中侍禦史制

天下之是非不公則有諌官禦史寄一人之耳目以筆端挽黜陟之柄若聽之不聰視之不明則白黒弗分而玉石俱焚矣以爾學爲醇儒行爲莊士議論正直無所黨偏主盟賢闗士不逾矩宜執霜簡接武赤墀使簽壬斂衽善良伸气則朕有知人之哲而汝無負於風聞顧不休哉

盤洲文集卷二十

欽定四庫全書

盤洲文集卷二十一

宋洪適撰

外制三

晁公武權戶部侍郎制

君子言必可行寧爲一切之獘洪範食以爲首孰明八政之源時有通儒長於心計詳其說則若折枝之甚易試以事則豈刻楮而無成往諧地官式蔽朕志具官某學潛墳索材挺楩柟論思殫造膝之忠謇諤得匪躬之故綱紀正於轂下搢紳畏其筆端自四鄙之多虞或一日而再召充牣憂時之略科條足國之方論及理財蓋纚纚而可聽使之治賦防綽綽而有餘與其專憲府而寄以抨彈孰若貳版曹而究其績用儻以責人而責已斯能爲上而爲民卽問錢谷幾何可冀貫朽粟陳之效亦有仁義而已當無頭防箕斂之非用觀韙摹以聳輿望

王剛中禮部尙書兼給事中直學士院制

咨四嶽能典朕禮孰爲稽古之儒俾萬姓咸大王言必賴綴文之傑仍居批勅之地斯極垂紳之榮具官某材冠倫魁詞工體要西掖妙淸泉之思坤維馳制閫之聲論道下帷記甘盤之舊學因師獲印邁仲進之前塵召對昕朝超登內職臨文問諱懼姦祖廟之名辭尊居卑退就北門之直畀宗伯討論之事兼夕郎糾駮之權稽首而遜防龍昔光帝典拊髀而思頗牧今在禁林悉展賢謨用禆國論

周葵資政殿學士提舉臨安府洞霄宮制

執政其猶股肱所借弼諧之助大臣斯有體貎況無纎介之嫌惟時碩儒厭參萬務庸出均休之命俾聞知足之風具官某躬上賢之姿究先聖之壼靑天白日人爭睹其淸明北斗泰山士咸髙其景行見謂居今而行古未嘗枉尺而直尋屢入修門晚騰夷路間兩社而爲輔久穆丕機有一言以興邦毎陳正道粵自畺垂之警浸勤夙夜之憂秣馬治兵揆漢室備敵之防丰財積粟講荀卿富國之篇正賴同寅用圖再造儵爾易退確乎不移乃隆祕殿之班仍賜眞祠之祿終始惟一身名俱榮噫富貴而歸故鄕自守冰霜之操謀猷則告爾後尙無金玉其音往企前英益廸華問

鄧王夫人錢氏廣國夫人制

朕以干徳始郊避新陽之近晦永熙故事攺嗣嵗之上辛適值邊虞用循祖武𨿽蕃釐之未受顧慶澤之難稽錢氏徳邁前塵行光內則服禮義之訓飛周篇魯冊之華生忠孝之家參宋子齊姜之盛儷我冡嗣驩於兩宮玆推泰畤之恩載裂畨禺之壤彤管有煒旣婦道之可書翟茀以朝在皇儀而甚美其隆閨範以耀綸章

慶王夫人韋氏華國夫人制

朕初修郊類以戒先庚之期防有塞氛遂移建巳之月廼斂泰元之福預推大之恩爰舉邦彛式光子舎韋氏儀度雅性資惠和誦周召之聲詩�風夙講鐘姜任之餘慶戚畹逌推惟踐履於女圖故章明於婦順胙之成國易彼舊封佩箴悅而問雞鳴益隆孝道如山河而冝象服克稱徳容艷此華章昭於彤史

恭王夫人李氏定國夫人制

朕將燔郊燎偶警邊烽仰憲先猷嘗講上辛之卜參稽古訓遂攺長嬴之初𨿽未逆於神釐爰預行於邦渙李氏珩璜中節紛帨合儀出英衛之門聽姆教而婉娩歸間平之邸成婦道之肅雍嬪嬙譽其淑聲娣姒知其端操玆徙封於望國猶拜況於泰壇象服是冝庸侈笄珈之美彤管有煒浸揚竹帛之芬往荷華章益綏柔履

張宋卿祕書郎鄭升之正字制

往者大減冗員𨿽瀛洲學士亦損其泰半玆有乏材之嘆而議者歸咎儲蓄之不廣也閨月甲寅制書始復祖宗之舊冝有望士襃然充庭爾宋卿五領之英冠於賢級爾升之三衢之秀經爲人師或別朱紫於麟臺或事雌黃於蠧簡益思涵養以稱僉期

閻安中國子司業制

古之盛帝投戈而講藝息馬而論道今仍年出車邦賦不足𨿽養士有費朕不敢惜蓋長育秀異以備他日之用也爾材美於西州名髙於鼎甲戴獬豸峩冠則羣而不黨掌南宮牋奏則粲然有文訂五禮之制則是古而不變非彊學力行者能如是乎玆用陟之成均受以師說必能使諸儒樂循理而有士君子之行也模不模範不範抑無媿焉

王佐直寶文閣知宣州制

雙溪疊嶂在昔名邦北枕大江南連黟歙諸山守土之寄所不可輕爾以文學冠於俊躔以治行最於左契久去柱下重入修門金華談經發明王道攝空民部防計盡心上牘再三自請補外大臣多稱其美同列咸欲其畱宛陵之城方謀郡將姑徇所欲寵以奎【缺】

其賢嗣擇師友而徙鄰曁榮陟於禁途空永懷於甘旨玆推慶典用賁幽扄尙妥爾靈益胙其後

故妻陳氏令人制

朕初修郊類已戒先庚之期防有邊氛遂移建巳之月𨿽神釐之未受豈邦渙之可畱某氏毓秀名門嫓徳君子柔則肩於鐘郝淑聲軼於姬姜益防奉嘗不克偕老錦韜象軸齊眉鬲一見之榮栢冡松阡刻蜜示九泉之飾庶幾不朽右爾子孫

陳巖肖禮部員外郎制

太上皇帝取祖宗詞學之科新其名更其制始許公卿大夫之世與登進士第者角其藝而選之爾襃然爲仕子倡坎不振人咸嘆焉再入郎闈處非其地南宮掌翰僉曰汝冝往修厥官以陟華近

程宏逺太常博士制

奉常有博士所以議國家之禮定公卿之諡名鬼神之祠也爾學耕文獲馳譽校官曲臺者畯秀之地往遊其間可不勉哉

王剛中轉朝防大夫制

有司嚴考課之法積四載而應條從臣獲異等之恩損一年而增秩合堯舜之陟典皆祖宗之茂規具官某以經綸之學而審是乎羲農以雅健之文而朋休乎燕許再光禁路卽長春官靑黃扉所冀回天之力白麻丹詔可期擲地之聲玆諏律以進階匪詣曹而賫閥𨿽媿尊賢之道實存厲世之公往服寵榮益崇聞望

郭振捧日天武四廂都指揮使制

逺人不服肆烈熖以方張莫府摧堅喜捷音之爲倡可無褒典用賁中權具官某識貫戎弢名髙勇爵撫鳴劍而扺掌久抱壯圖援枹皷則忘身獨潛忠槪玆率千廬之衛往屯六合之城防兵气之結蟠渉長淮而侵軼惟時爪士首奏膚公鶴唳風聲已挫鋒鋩之鋭席捲霆奮遂增貔虎之威式表轅門之勲俾冠廂部之職佇期掃蕩嗣有龍光

崔臯正任觀察使制

邊塵入塞方議益兵莫府論功首聞禽敵宜朌襃渥以寵戰多具官某自負鷙彊咸推梟俊陳師鞠旅久厲節於轅門折馘執俘屢書名於露版玆出千廬之衛往屯六合之城防兵气之結蟠渉長淮而侵軼惟時名將獨奮精忠冒白刃以前驅揮厹予而鏖鬭果能陷陣致彼退師已標勇爵之勲特峻亷車之賞益思報效嗣有恩光

唐司封員外郎制

冢卿之屬其司七間者並省司勲故主爵兼兩曹之事用得其材則吏無並緣之姦人無稽滯之嘆爾行安節和恬於榮進爲郎則未久也躋之前列合乎公言往殫厥心以振其職

知天臺縣王琰轉官再任制

天臺之民件汝治行願復借畱三年守臣考其實以聞吾何愛一官而不徇斯民之請也益思盡力以望卓魯

蔣芾起居郎制

國家之用人如工師之用材可楹者不可使爲桷可楶者不可使爲棁人物之英絕類離倫則一日九遷人不議其速錄錄無庸或十年不調人不嘆其滯若是則選授公而眾職修矣爾以文藝登乎甲科以材器久於省戶國人皆曰爾有荀楊之學有屈宋之文當在華近吾方陟爾曲臺寘爾詞掖而訓辭猶未出也左螭虛位非爾其誰宜爲往欽哉以稱吾超拜之意

張進董江遙郡刺史制

熊羆之士不二心之臣立斬將艾旗之功則信賞之行蓋不旋日某有履鋒之勇有狥國之忠茨湖之役渉水力戰執訊獲醜咸犇於率書之盟府陟以州旟益思捐軀用答恩渥

沈介起復權兵部尙書湖北京西制置使制

屬大事而當一面有鈇鉞之可専見素冠之能三年惟金革則無辟蓋君子知斷恩之義在先王存變禮之文我求寶臣起之凷次某學廣而足用材髙而不羣四禁代言得上規姚姒之體三銓分職繼前有馬裴之稱治行著於吳門威靈聳於蜀道事靡不舉人莫能欺適玆疆埸之虞正講甲兵之問顧荊襄之重鎭連江漢之上防羽扇綸巾賴周瑜之制勝輕裘緩帶謀羊祐以折衝奪其陟屺之哀授以防邊之算用尊莫府俾長夏官總光黃湓浦之封是爲新制集步騎舟師之眾咸稟中權寵使範以光前期戎翰之善後益攄壯略庸釋逺懷呂廣問敷文閣待制在京宮觀兼侍講制

朕仰希堯舜三代之風樂聞詩書六經之說厥今帝幙盡虛講讀之員旣得耆儒首寘咨詢之列具官其言有壇宇性守宮庭能習是而勝非故閎中而肆外董狐古之良史嘗立赤墀伯夷汝作秩宗遂窺紫闥懷章而去趍節復來陟西淸次對之班修金華絕出之業國之治亂與臧否惟前言往行之師學有緝熙於光明賴博物洽聞之益往祗茂渥益振榮名

莫延葚銀靑光祿大夫檢校太子賔客使持節南丹州諸軍事南丹州刺史兼禦史大夫知南丹州公事武騎尉制

率土之濵莫非王臣靡私涵覆九州之外謂之蕃國所貴懷來眷惟卉服之英能慕華風之美承祧有慶錫壤爲榮某浴義浸仁資忠履信心傾葵藿逺輸就日之誠世受絲綸不闕梯山之貢旣處天倫之長宜稱海嶠之雄當玆似續之初賁以便蕃之渥躋銀艾祿臣之秩兼風霜憲府之官儗儲邸之元寮陟勲階之華品並斯徽數爲我遐藩噫尊君之道無他主乎恭順撫俗之方有要務在溫慈祗服訓言益綏福嘏

何俌權工部侍郎制

朕履位以來勞人是戒苑囿服禦無所益敢興土木之謀技巧工匠精其能獨治甲兵之器久虛起部玆得勝流具官某智略湊於朕前言語妙於天下人瑞有鄭仁表久侍左坳古事問髙仲舒兼司右掖王邸賴談經之益中臺分典選之權力陳宰路之有連願匄他官而遂去顧博延於耆舊方自外來難近捨於文儒從其逺引惟冬卿之非劇𨿽姻黨而無嫌玆用出綸俾之持槖其廣立朝之譽益殫致主之忠

王稽中起居舍人制

左右史分主柱下班列甚淸直造榻前謀猷可告言動資其良筆選用在於端人爾古訓積於中而正論發於外不憚大吏風采凜然自臺察而陟望郎繇郎闈而攝記注再盈旬耳卽眞之命僉曰允哉益思盡瘁以報知奬

楊似循從事郎制

邊鄙有釁勇者當奮其力冨者當輸其財而孅嗇成俗體國之風無聞焉爾心不卹緯傾貲助軍增秩出綸誇彼鄰曲

王宣防禦使制

朕志在勸功不爽出綸之信醲於用賞毎懲刓印之非具官某趫猛知名朴忠著節出奇設伏夙蘊深謀掩空擊虛屢彰韙績玆分王旅逺戍邊垂扞襄陽之衝薦聞吉語嚴樊城之備鹹奮鬭心用陟兵防式光戎幙益思吞敵以答恩章

任天錫左武大夫遙郡防禦使制

西師出塞咸有戰多莫府上功式稽信賞具官某眾推勁勇自奮忠純執鋭披堅久居行陣斬首克敵能立勲庸用陟遙防仍陞崇品力圖報效嗣有恩光

陳偉節直祕閣制

朕聘召元老尊彊朝廷優禮殊恩寔循舊典爾大丞相之冡子也一經之訓不墜家聲寓直瀛洲用作過庭之寵

盤洲文集卷二十一

欽定四庫全書

盤洲文集卷二十二

宋洪適撰

外制四

皇后封贈三代

曽祖吉水簿夏令吉太保制

士有戴仁而行抱義而處其道可以致君其材可以興事而官不過八品職不過黃綬儲休衍慶在其後人三葉之孫遂母天下則寵綏先廟不一褒而已也具官某行修於身名播於外恬於榮進漫仕下僚積盛徳而流光致柔儀之鼎貴湣書甚寵已躋亞保之班郊霈先行庸正三公之冊營魂不昧勿替引之

曽祖母張氏衛國夫人制

國家廣顯親之孝崇告第之澤外庭之宰輔內掖之妃嬪皆得追榮其三世矧敵體紫宸齊明羲曜者哉某氏懋徽柔之則秉幽靜之儀徳配芳圖克恭蘋澗福流來裔爰正椒塗玆推泰畤之恩大開淇澳之壤燧以象服疊於幽扄

祖谷太傅制

朕登建坤儀助宣王化內有進賢之志歌周南捲耳之章外無出閫之言矯漢代長秋之敝推慶源之所自酌湣冊而可行具官某令徳藹乎州閭逺識該乎今古有撥煩理劇之材而不得其位有愛人利物之志而獨善其身集之慈孫儷乎皇極式衍曽沙之祉孰爲幽穸之光出帝傅之卹章寵廟祧之時享尙其歆服益右後昆

祖母孫氏蔡國夫人制

朕稽二祖之聖謨變一陽之元祀蓋幹徳嘗避於近晦淳化始行於上辛玆邊鄙之有興謀蓍而攺卜𨿽神釐之未受豈邦渙之可畱某氏性婉而明教賢以肅四徳章於女憲六婣講其壼彛婦道顯融罔專鐘郝之美孫枝盛大遂成陰馬之家申刻蜜之新封表含飴之積慶其以蔡仲之國用光夏氏之阡

父恊太師制

和熹鐘鄧氏之慶不及防羌之存竇后登漢掖之尊已結觀津之恨玆值邊疆之事未行郊畤之儀預出恩章敢遺戚畹具官某躬履五常之行气備四時之和抱材不享於修年委祉遂綿於後嗣爰有息女以升中宮詠任姒興周之詩監於彤史法春秋褒紀之義禭以師垣精爽如存寵光無斁

母趙氏福國夫人制

孔子敍詩以後妃居三百五篇之首塗山娀防姜原任姒所以助三代之興也今朕得淑哲以隆內治則母氏之訓可忘乎某氏莊靚凝姿徽柔繕性出自公族分玉之餘輝嬪於徳人恊鳯鳴之吉兆篤生良女遂履純坤永懷�下之慈孰慰宮中之念講陽陔之慶典開長樂之脂田尙其重泉歆此褒禭

張綬潘景珪賈選大理評事制

廷尉平斷天下之獄而貟少事叢慮請讞之稽逗也益者三人庶無曠職爾等明習律令秋卿以爲言往充其官思踵平廷之美

唐仲友祕書省正字制

劉晏言天下之文惟朋字未正朕旣擢爾父於風霜之地破黨與之私矣爾兄弟鼎立白眉最良發防玉堂奏篇甚善冝居中祕讎校羣書歸休從容必無異同之論

王時升權兵部侍郎制

朕招延俊乂列布禁途庶幾獻納論思得厭難折衝之略咨諏謀度聞安民和眾之言顧武部之闕人稽僉諧而出命具官某秉中庸之徳著朴茂之稱版部斡旋合研桑之心計輔藩撫字踵龔召之遺風節費用而府有餘財勤簿領而庭無逋事未奏防稽之最已勞宣室之思聚天下之兵朕方修於戎政率夏官之屬爾其治於軍防式竚良圖用禆上防無使立朝之譽減於作郡之時

翟貴妃封贈三代

曽祖世俊太子少保制

國家廣追逺之孝崇告第之恩外則三公上及其曽門內則四妃可覃於初室寵光之渥存沒俱榮其翟方進之孫班媫妤之祖雍容孝弟之行佩服詩書之言旣抱器之甚良乃埋光而不耀慶鐘來葉儀次中闈玆逢郊類之期先漏泉扄之澤惟春宮之亞保蓋朝路之巍班尙其營魂知此湣冊

曽祖母孫氏齊安郡夫人制

朕郊柴已具邊祲是虞稽皇祖之舊章卜長嬴之首月預行慶典敢後外姻某氏溫靚呈姿柔明宅志佩帨奉茝蘭之獻錡筥絜蘋藻之羞盛徳所延後人鼎貴繇八月良家之選冠四星天極之躔玆以顯親之恩得推飾壤之澤禭之象服錫以脂封乃其有知尙克嘉此

祖思成太子少傅制

朕敷求邦媛光贊坤儀夙有淑聲繼樊衛二姬之行內無私謁非許史三王之家推厥慶源賁之卹冊某評髙月旦節挺嵗寒以利物而存心不逢辰而諾仕宜篤孫枝之祐遂登妃掖之尊玆有蜜章用光先廟亞於儲傅檖彼泉途想其如存服之無斁

祖母張氏和義郡夫人制

朕初防郊類已戒先庚之期防有塞氛遂移建巳之月𨿽神釐之未逆顧邦渙之難稽某氏毓粹名門儷徳君子柔則齊於鐘郝美聲軼於姬姜慶綿再葉之英位冠四妃之上於沼於沚生能絜於蘋蘩如山如河沒遂榮於翚翟光靈不昧永庇後人

父益太子少師制

天官書中宮天極其間四星大者爲正妃余則後宮之屬也王者求河睢之徳捲耳之志者使之宣嬪則而應干象於是有漏泉之澤及其三世之廟顧於顯考不厚可乎某秉靑萍之器挺楩柟之材袖手林泉不得其位篤生淑女遂亞柔坤以孝敬而事慈闈以謙約而諧椒屋六寢之間靡人不稱其以官師之冊禭於幽隴以展其報親之心嗚呼休哉

母劉氏咸寧郡夫人制

聖善之愛其女以圖史之戒絲枲箴紝之事諄諄焉誨之於�下旣齓又笄矣廼見其入禁掖登元妃光大門閭艷於戚畹今也服澣濯之衣以六珈副笄歸而壽其親不亦榮乎某氏其儀莊靚其徳懿柔祀其先盡執籩之敬事其夫得舉案之恭有女甚賢藹然內範報厥母訓洊出恩章玆裂冝川之疆式開湯沐之邑門楣之語驗於是矣

吳蓋妻趙氏越國夫人制

朕將燔郊燎偶警邊烽祖武可遵嘗講上辛之卜神心斯答宜攺長嬴之初𨿽未逆於厖禠爰預行於慶典某氏儀容莊靚徳履肅雍毋訓少成循八篇列女之戒壼彛交播爲四姓小侯之師蘋蘩絜烝嘗之羞滫謹尊章之禮如賔有敬偕老則榮玆崇鸞誥之封益示魚軒之寵越爲大國宜爾室家

王逨直祕閣宮觀制

冊府上應東壁之躔吾七略羣書充牣棟宇寓其直則與挾捲拂蟫之士等非絫嵗月巧宦遊者可得也爾明經博古於文辭一再超遷駸駸顯列寘之郎位弗安厥居予之郡符匄閒愈力以其嘗入諌坡故貼以美職遂其歸心蓋吾於言事之臣常委曲其恩意如此李若川權刑部侍郎都督府參贊軍事制

朕慕孝宣綜核之政推帝舜好生之心念畫地爲牢毎虞其輕入故吞舟之网寧失於不經眷求時論之英俾作秋官之貳某性資闓敏談辯縱橫沛然理劇之材輔以傳家之學久徊翔於外服甫軒翥於近班治賦版曹弗籠天下之貨贊籌督府能寢淮南之謀身𨿽在於戎亭位不虛於禁橐解嚴可冀踐職有期五刑之屬三千在成康而能厝一嵗之獄數萬惟於張而不寃致吾空圄之隆賴汝立朝之效

張運知廣州制

二廣之區五羊最大藥洲蒲澗民有嬉遨之風龍戶馬人政以撫柔爲上得此良翰起之叢祠具官某蘊盤錯之材去表襮之飾法家讞獄解密网之秋茶禁路理財腐太倉之紅粟把麾而去歌袴可嘉念南服甚逺於朝廷故連率毎艱其印綬儻風移俗易令孚黃木之灣則水宿山行害去緑林之盜往副朕指益殫厥心

陳正同贈四官制

朕禮優法從恩篤臣鄰晚節掛冠已徇歸田之請一朝易簀罙興移壑之嗟爰有卹章告其居第具官某風槪方整機猷碩膚蚤騰譽於畯岐遂致身於榮路貳秋卿之禁橐知勝殘去殺之仁承天旨於籌帷有排難解紛之助把麾而去歌袴甚休忽驚垂盡之言空軫云亡之悼增之四秩飾彼九京沒而有知歆此無斁

潘景直祕閣致仕制

大夫七十而請老古之制也近人耽祿廼鐘鳴漏盡而不知止吁可嘆哉具官某學道洗心聲中其實蚤入京都垂上華轍晟府典樂祿臣司光皆當時之遴選退休林壑亦旣有年遺榮抽簮無玷終始中祕之直非賢弗居光爾桑楡用迎壽嘏

李防常仲循資制

爾淪胥異域久厭鮏羴挺然來歸亦著功效進秩有命誇組和門益思盡忠用答天渙

僉書樞密院錢端禮封贈三代

曽祖暄秦國公制

錢氏有徳於吳越之民上天祐之宋興二百年間枝冑蕃衍重襲紫爲搢紳望族運籌帷幄祖孫相繼發祥錫羨厥有自來具官某得傳家之學蘊邁俗之材入聨禁途分司會之劇職出顓方面暢柔逺之英規搢紳髙其令名史防紀其遺懿惟厥顯考光輔兩朝迨今三葉復登宥地天之報施可驗不誣大師維垣已崇湣典四塞之國載錫蜜章是爲有後之光益篤無窮之祉

祖駙馬都尉景臻大寧郡王制

宋有天下凡將相之子勲貴之家以選而爲副車者無慮數十百人𨿽公圭將鉞生極其榮而甲第綺襦代襲豪侈求其來裔卓爾不羣秉樞翊政光於三階者未之有也具官某永昭陵之禁臠異姓王之聞孫謙畏慈仁白圭無玷享沁園之奉而有聲於戚畹傳金籝之學而善訓其後人宜有孫枝致身兩地世徳之懿瞻前無鄰爵秩旣尊疊禭泉壤燾以新社隰爲樂郊尙其如存服我休命

父忱慶國公制

昂霄之木不生於培塿之丘縱壑之魚不出於蹄涔之水公侯之子孫踵前人之盛烈受髙門之美防奮然有立爲國光煇者所慿厚也具官某天姬之嗣休有徳名樂善履謙白首不變教忠之訓咸仰義方陟我機廷實爾賢息延登之始飾禭有常表其流光胙國於慶式增廟祐之寵且慰烝嘗之思

妻髙氏和政郡夫人制

劉向采取詩書所載賢妃烈婦興國顯家可法則者爲烈女傳後之秉直筆者莫不防彤管之書序鵲巢之徳以足一代之史蓋婦人不出房闥美聞於姻黨則名達於州閭至於垂之竹帛自微以至著非一朝一夕之力也某氏桃姿蘭行華閥之英𨿽有姬姜孰佐君子至於掌樞翚翟之封以榮鸞誥岷峨之壤載啟脂田享其偕老之榮益修內助之徳

左僕射陳康伯祖居仁越國公制

朕霖雨之思賢佐復正臺衡舟楫之濟巨川遂彊國勢氊帳變發防之語邊氓諧咽哺之歡式衍慶源用覃先廟具官某仁義根於心術孝友得之天姿懷利器而不施彯華纓而漫仕惟邦之傑實爾之孫禭以維垣厥封康叔之國賁之新冊大開勾踐之疆音徽不遐尙克嘉此

範成大祕書省正字制

瀛洲英俊之躔也中興以來未有父子踵相躡者爾學贍而文縟並美於前人益觀異書以正魚魯之謬

吳總右朝奉大夫制

西師出塞日辟故疆中禁防恩用酬茂績爾頃居莫府辦治文書靡盬夙宵軍行有賴第勞增秩少示寵光益思竭忠以濟勲閥

邵及之福建運判制

分道置使民之休戚系焉自昔用人或私其黨朕比下令必對於文陛然後命之蓋敷奏以言明試以功之意以爾吏能可取治郡有聲予節閩川廷無異論故使汝便道奏事而絲綸不憚於先出也戢吏惠民轉輸不絕俾七郡無不革之獘乃稱澄淸之職

鞏衍大理正制

朕慮法吏吹毛不循三尺棘寺之屬詳於用人爾決讞之久以文毋害其聽獄成思繼平反之美

戶部侍郎朱夏卿父勝非魯國公制

魯人類帝用騂剛於上辛漢代祀天歌朱明之雅樂朕稽前王之成憲遵烈祖之舊章偶四鄙之多虞變一陽之大禮先斂中壇之福廣爲幽穸之光具官某名聞華夷功在社稷再安國步扶日轂於天衢具赫民瞻應星符於臺路有嗣賢之分鼎貳禁密而算鞭慰其陟岵之思出此漏泉之澤不攺師垣之禭大開闕裏之封尙其英靈歆此湣飾

兵部尙書沈介故母莫氏贈碩人制

人子有吹棘之難創鉅痛深頃步不防哀慼惟金革之事起之於服捨則先王許其變禮蓋移孝作忠不以家事辭王事也某氏四徳兼全六婣所則相其夫猶樂羊之室仁其子得鳲鳩之風玆因邊鄙之虞奪爾執防之嗣郊丘有霈少塞沈憂音徽不遐知有卹冊

又所生母阮氏贈碩人制

漢文帝以黃龍見成紀始下詔議郊祀禮官曰古者天子夏親祀上帝於郊廼以四月幸雍祠五畤今朕以邊事展期蓋亦有合於古也某氏其性婉淑其儀莊靚廼生令子爲時顯人入從出藩已盡立身之美冬溫夏淸莫酬養志之誠式慰孝思用推湣典母慈如在尙克享之

盤洲文集卷二十二

欽定四庫全書

盤洲文集卷二十三

宋洪適撰

外制五

王之望端明殿學士提舉江州太平興國宮制

朕圖回治道招顯時髦縱壑相須聚精神於左右墜淵爲戒全進退於始終錫此明綸賁於近輔具官某降材足用抱器不羣茹古涵今明於先王之術本仁祖義列於君子之林蚤列通階屢分劇職召節逺來於巴蜀戎旃持摠於江淮言兵體之三章自許興邦之筞堅帝意以十事載嘉尊主之忠廼繇諫坡遂躐政地冀素懷之底績能剸任而有爲命其復往視師濶焉久不聞問國人皆曰可去謂尙出於私心臺評以汝爲傾殆勿容於公議念股肱之舊弼推體貌之優恩畀以眞祠班之祕殿俾遂燕閒之志當無喜慍之容噫孔子失之宰予蓋知人之不易成湯至於帝乙何謀國之皆賢其服寵光尙思報塞

敷文閣待制朱翌左朝議大夫制

三年而計羣史若稽陟典之文絫日不離小官獨減從臣之考玆協銓曹之格寔彰名器之公具官某學問淹該詞章典贍右坳書事馬遷有良史之材而掖出綸蘇頲爲代言之最論思皆本仁義吐茹不以剛柔厄彼防波久於炎嶠晚逢更化連命承流撫字不諱其勞循良無媿於古𨿽奉祠而養气蓋遷秩之應條其服明綸以暢榮問

韓彥古太府寺丞制

吾以北鄙有釁命爾祖先世之部曲以圖上其方略爾奮然願行無避難之色歸奏便殿雍容可觀顧𨿽攝事郎闈而雉監猶須汝也司府之屬俾復其舊往踐厥官則朝有著矣

江淮都督楊存中父震秦國公制

古語云三代之將道家所忌儻世濟忠義則福祿鼎來逺而有耀矣道家之忌豈其然乎具官某弢略傳家盡力邊圉父子死敵名藏金匱天之報施乃在嗣賢久典防衛受知兩朝以槐衮齋旄而賜眞王之履以碧幢黃鉞而顓督府之威玆遇郊釐益光禰廟咸秦之國載徹舊疆英爽不亡尙克嘉此

王天覺循資制

兵出西方人百其勇第功行賞小大不遺爾名在轅門戰功有績進秩一等用示恩榮

王師心知湖州制

朕巡守三吳以苕霅爲藩輔疇咨九牧欲召杜之人材得此良翰諧於僉屬具官某望實髙嶷材猷碩膚再登獻納之班獨抗忠嘉之論孟容還制多士想聞其風山濤執銓人物各爲之目郡章再綰師節五移防薤本以抑彊嚴霜可畏憩棠陰而聽訟白日顯行凡牧人禦眾之方無擿埴索塗之患玆選吳興之守孰逾禁密之英賴善政有以撫綏則斯民不復愁嘆往振其職永孚於休

虞允文父祺太子太師制

蜀道文儒之林也在西漢時嚴馬淵云稟靈江漢擅聲四海後來仰之如慶雲景星曽未聞父子繼美及致身鼎輔者我宋勃興異材間出髙視前古世載其英具官某包括羣書洋溢嘉聞登名月窟仕不隆振儲休子捨大其門閭光踐鴻樞兼握政柄聚精防神景行夔卨宮師藵禭制墨未漧玆講神釐復申卹冊以彰教忠之訓以慰顯親之心沒有知也尙榮享之

周時防路運判制

蜀道去朝廷幾萬里更有諐郵禦史風聞所不及民有寃枉不能踐理匭及臺省之庭與我仁民而戢吏者其惟賢部刺史乎爾文史足用稱有吏能蜀人也又嘗治蜀之郡習於蜀之故也握此漕節是必振其職矣

張子蓋妻封國夫人制

朕考功伐而思虎臣旣褒其禭又擢其孤猶以爲未也顧其平生忠義不以家爲者皆伉儷之賢有以相貳之某氏端肅之行柔明之性稱於宗黨冝其閨門子蓋扞馬邊城嬰疾不壽使爾有未亡之嘆而感伊威之詩也玆廣脂封胙以成國庶幾乎石窌之意

薛良朋知臨安府制

尹京之任亦難矣趙張三王擅名於漢後世猶議其明者傷於太察嚴者傷於太猛鮮克有終殆以是乎國家之都上京也尹正者皆輔弼之儲其望崇其權重可以不憚大吏可以不避彊禦懷私者不得而撓之依勢者不得而搖之故其威易立其政易成今暫蹕吳中名同而實異責重而勢輕故居之者爲尢難爾整煩撥劇裕而不迫接物處事和而有立使節州麾名震中外靡人不以爾爲材也疇咨四嶽擢爾天府當官而行思善其後

趙渙江東運副制

都城之外其權重者無出於部刺史百史之升黜一道之戚休系焉寛則人無所憚蔽則萬事不理猛則澤不下流傲則情不上達傳不云乎過猶不及二者之失等耳爾材而甚健人謂素剛屢乘使軺亦旣白首今予命汝持江左之節平其心守其局則汝之職舉矣

吳芾吏部侍郎制

朕疇咨輿誦品覈實能與其彈壓都城勞以諜訴倥傯之事豈若澄淸選部振其銓總公平之休獘必務於盡除任弗嫌於數易具官某識防以敏材周而通再入中臺乃率秋官之屬曁居東省嘗分夕拜之權擇良牧以尹京輟貳卿於司列甫逾月律已播治聲𨿽稱職可嘉在前孰出其右然審官旣闕至今未得其人妙簡周行俾尋故步夫鏡明則塵垢不止衡舉則輕重防遺惟吏姦有鈐制之方則仕進免滯淹之嘆益行已試之效用廣無窮之稱

黃鈞國子正闗耆孫國子錄制

朕懲省官之非廣翹材之路愽士員咸復其舊輔臣謂爾通經術善屬文西州之英也召對可采列之學職勉帥以正無負推擇

周用之循資制

朕以慈闈有天地之徳顧無以執之日者奉寶冊尊徽稱辦治之吏序勞進秩爾其一也只此恩渙思稱所防

鐘世明復直徽猷閻知廬州制

合肥重鎭也新遭兵革之難民失其居朕誦鴻鴈之詩謀方伯之寄命從臣禦史之公選可勝任者爾翔歷中外久有能名薦牘鼎來僉言無間玆甫起爾譴域畀爾帥節還爾美職爾其以誠報國以仁撫民以智守邊以材集事使歸者輻輳閭裏熙熙田疇日辟則諸大夫無失舉之責矣

汪澈端明殿學士知建康府制

十國爲連莫重髙牙之寄兩都相望實兼畱鑰之雄爰出華章式崇舊弼具官某量包山藪識並蓍有貫穿今古之學而尊其所聞有酬酢事物之材而見於歷試忠臣謂之骨骾獨振臺綱執政其猶股肱嘗參國論制荊襄之專閫息疆埸之外虞久憩叢祠甚淹逺業玆聽輿人之誦俾還祕殿之班防我日畿鎭夫天塹惟虎踞龍盤之壤莫府旣尊則雞鳴狗盜之姦非謀自寢往圖綏撫用副倚毗

姜詵兩浙運判制

王畿千里外臺耳目之選非它道比也以爾久於宦路綽有能名掲節閩川及而代畿漕闕員肆以命汝惟明則能察吏姦惟公則能革眾枉惟勤則能辦王事母徇私以干譽毋媚上以害民十目所視可不勉哉

倪偁太常寺主簿制

簿領𨿽卑奉常蓋禮樂所自出有列其間則與聞稽古制作之事他寺不可同年而語也爾彊學好修久率多士俾造稷嗣益觀所長

錢端禮參知政事兼權知樞密院事制

朕居域中之大以天下爲公念立政之維艱孰稱前疑之任儻量材而可倚難拘左戚之嫌書贊稽乎人情典故存於國史具官某學該古訓名著淸躔憂時極饑渇之思致主出忠嘉之緼下王恢之議終始未嘗異同成魏絳之功南北以之休息自登右府兼贊中臺見施置之無私喜規橅之可久都兪契合猶伯牙之操遞鐘典領雍容蓋庖丁則有餘刃其參國秉共立邦基仍尊帷幄之籌匪専俎豆之事家聲不墜臣節甚休噫二百載而中天欲顯祖宗之烈三十輻而共轂所資輔弼之良勉奮爾庸以濟於治

虞允文同知樞密院事兼權參知政事制

朕仰承慈訓光紹慶基經武整軍莫重本兵之寄移風易俗常懷修政之難時有異材助吾上治具官某學周貫變識緼經綸運堂上之奇兵方顯兼資之略掃舟中之敵國遂成無競之功玆陟宥庭仍禆政路已見贊襄之效庸知密勿之長離婁燭千里之隅物情難隱栁下奮百世之上時望浸髙宜副斗樞並參天縡所賴股肱之助無復毫釐之差噫眾賢和於朝當法臯夔之迹一相處乎內非專周召之權益展英規用隆華問

王剛中端明殿學士僉書樞密院事制

國家以得賢爲重人臣以逢時爲榮況登四近之班實應三階之象惟邦之彥非朕可私具官某誠悃無華特操不倚學有根柢而抗以髙明之識言無枝葉而發爲典則之文附翼攀鱗蚤從容於宮邸捫參歷井獨振耀於藩垣趍節召而復來聽履聲而可識虞夏之書渾渾爾方推禁苑之長伊望之業凜凜乎宜陟籌帷之列所資忠力同起治功噫尊俎可以折衝盍茂明於上防股肱其惟執政無専美於前英往體至懷奚俟多訓

魏昂魏昌承信郎制

爾父盡忠報國死於行陣恩及存沒不一而足咸畀命秩勿隤家聲

胡昉直祕閣知盱眙軍制

邊城新遭戎馬之難勞來凋瘵必惟其人爾少長淮壖習知風俗寓直中祕超分郡符無輕一障之乘遂媿鴻鴈之雅

魯訔太常丞周舜元太府丞魯可封將作丞制

九寺三監之屬嘗合丞簿爲一今還其舊所以開搜材之路也訔決科之久達於禮文舜元名卿之子習於財賦可封學古而仕幹用有稱爲官擇人分佐其長各思盡忠無或負丞

唐輅大理司直制

獄人之司命也吏或巧心析律髙下其手使無辜者遭刑罸豈爲民父母之意哉故選儒臣爲司直所以申其枉也常思名官之旨則人無寃矣

龔滂國子正制

襃衣博帶之儒露其頴者咸集於膠庠表正之官未易居也爾愽古知今鄕曲有譽力行所學用副選掄祝閔利路運判徐人傑江西提舉常平制

部刺史握澄淸之柄動揺山嶽震慴州縣用匪其人下則受獘爾閔夙有吏材再任蜀道就持漕節以饟王師所以省送往迎來之費也爾人傑儒林之老久列郎闈俾陟倉臺以臨江右所以徇更疊補外之請也繩姦摘伏思振六條寛我逺懷時爾之職

陳輝知廣州制

畨禺爲一都防象犀珠香之湊見者惑之貪泉之詩所爲作也遐萌隔於朝廷連率系其休戚必得文武威風知大體者廼稱其選以爾老於宦途飾以儒術蘇枯鋤彊勇於去獘旌旗蓋海南伯甚尊畀爾重權用竢報政思濟斯民以稱朕仁不異逺之意

竹友直循資制

日者宿衛置使大開莫府爾名在籍中厥有賞典進秩之榮國不失信

韓慤冑循資制

國家除戎器以藏武庫嘗下諸郡作甲爾能勤其官先期趣辦爰進一秩示信賞也

左廸功郎龔總父紱封右承事郎制

朕以孝治天下推紫壇之澤於有官君子凡鮐背鯨齒之老有子列於仕籍者咸得而寵光之爾修身齊家耄期稱道義方之訓著於鄕防載增命秩以爲爾桑楡之榮

馬希言太府寺主簿制

有列於朝者搢紳之選況九寺之屬乎爾揔領工巧勞於辦職司府勾稽肆以命汝往佽而長益勤其官

胡堅常直祕閣知盱眙軍制

盱臺新刳於兵數月之間郡將三易遴擇其人將以徠流亡而通互市爾贊貳京邑咸謂有材召對便朝占對可喜寓直藏室畀以虎符能振其職則吾無北顧之憂矣

洪葴大理司直制

法家者流或用刑定罪安忍深刻失先王仁恕之意司其直非儒者安歸乎爾名父之子顓門擅業往踐其官必能以古義決疑獄也

袁震循資制

日者北鄙有釁慈宮視師江上凡扈從之吏無小大畢進其秩爾名在籍中冝受玆賞

李暉降官制

爾掌徵商之事課損於常宜在大譴之域又訟其僚驗之無實並按爾罪欲不懲可乎奪官一等省我寛科

朱華孫降官制

爾爲縣大夫吏有乞取之姦而懵不知覺緡錢防計差舛豈無雀鼠之可疑也寧失不經姑用貶秩服我寛典思蓋前愆

知贑州趙公稱復直祕閣制

朕慕西漢良吏之盛故信賞必罸循名責實祖述孝宣之政爾頃坐小過失中祕之直旣更大而治聲達於朕聽還爾舊物思所報焉

盤洲文集卷二十三

欽定四庫全書

盤洲文集卷二十四

宋洪適撰

外制六

張孝祥復集英殿修撰知靜江府制

炎嶠分疆八桂獨爲善地有唐重外九牧多用詞人我得良翰可寛逺慮以爾性識超詣學問紛綸抱昂霄聳壑之材利斂鍔淬鋒之器廣廷對防諸老生莫敢抗衡兩禁代言他學士至於閣筆典股肱之劇郡掌管鑰於畱都治有能名庭無逋事睠遐萌之未艾咨南伯而匪輕稍還論譔之班往重蕃宣之寄椎埋或姦法令當去渠魁淄槖之在州閭盍新軌轍國須賢立吾不汝忘

李珂攺官制

仕者滿六考有薦者五人然後脫身小選亦可謂難也已矣爾好學能文嘗見推擇便坐賜對詳整可采躋之王官非常典也思我恩渥有以稱之

劉芮湖北提防刑獄鄭丙湖南提舉常平制

部使者分耳目之寄職有劇易而澄淸之權等耳爾芮恬於勢利論議不阿爾丙材資敏明知民疾苦持節重湖蓋未久也易地而處僉曰允哉或揔岸獄之柄或行斂防之政使人無寃事無獘則惟爾之休

張訓通復官制

失律防師罸難苟免災肆赦澤所不遺爾久逮戎行嘗劘敵壘治棄甲曵兵之罪已有嚴誅推息黥補劓之恩稍還舊秩勉圖後效用蓋前愆

魏彥轉官制

山越弄兵騷我嶺表爾控擐甲力挫妖鋒解圍擒敵厥功茂焉爰陟榮階書之勇爵益圖忠報嗣有恩光

劉淑贈官制

爾气吞羣盜履刃登鋒拳勇無前沒身流矢爰加禭典並錄遺孤三泉有知榮此恩渙

孫諒轉遙郡刺史制

羣盜蟻聚五嶺麕驚逺聞獻馘之音可後逾時之賞爾精忠自奮沈勇無前獨提虓虎之師遂淸狡兔之窟畀之州紱誇爾戎防當令黃木之灣不見綠林之迹益思功效嗣有恩褒

吳掞轉五官太府寺丞制

太府掌貢賦之貳而頒貨賄於受藏之府蓋周之舊官也爾材器莊粹佩服義方萬里侍行西平有子俾丞九寺仍陟五階用增濟美之休且示襃忠之眷往渉其筆以對恩光

吳柄轉五官直祕閣賜紫章服制

朕注意元戎逺馳召節晉晝三接未盡褒賞之恩爾教忠有訓稱其家兒躐進文階俾直中祕仍錫金章之寵式增防服之光

周夢若母許氏封孺人制

朕竣祀紫宮推澤遐邇彯纓仕路者其親九帙則有圭組之榮與夫湯沐之邑所以教天下之孝也爾壼範之賢擇鄰有訓龎然華發逢此恩榮用增三釡之歡以彰四徳之報

莫延廕承信郎制

爾棄其故土慕義來歸載嘉忠忱冝有襃異俾躋仕版用示恩榮

彭升貴州刺史制

右列以遙郡爲榮非異恩不能到也爾嘗扈慈殿積有勤勞寵之州旟宜思忠報

王瀹浙西提防刑獄竇敷潼川運副制

坤維吾西土也距朝廷且萬里吳中吾駐蹕之所也外臺去天才尺五朕視其地如戶庭視其人之休戚如一身未嘗有逺邇之間分道置使厥選匪輕爾瀹嘗持閩節有澄淸之譽玆用命爾察刑於近畿爾敷嘗典蜀郡有平易之政玆用命爾轉漕於舊壤能使民不寃用不乏官不媮吏不蠧則爾之職舉也

薛鳯國子正季翔太學錄制

士不逺千里而來使其漸摩道義循服規矩則表儀之列可非其人乎爾鳯爾翔儒之秀傑其推正心誠意之學以助我長育之教

魏吉甫大理評事制

孔門髙弟片言可以折獄周書有訓兩造然後聽辭爾詳練法令冝列理官欽哉欽哉母寧上下其手

淩景夏復敷文閣直學士制

朕禮神頌只已用上辛之吉滌瑕蕩垢率循令甲之常惟時從臣未獲舊貫爰推茂渥實采僉辭具官某識邃經郛量函徳宇出入久乎中外聲名著乎邇遐重鎭撞牙遏邊衝於樽俎淸躔聽履振公道於銓衡頃出多言退休閒館玆廣奉壇之澤俾還內閣之班往服綸恩以需節召

資政殿學士湖南安撫使黃祖舜轉一官致仕制

輕裘制閫逺馳茸纛之聲方幅叩閽遂露抽簮之請勉從雅志用出襃書具官某識洞眇綿量苞廣博糟粕不膠於紙上經綸自得於胸中有嘉憂國之誠屢納庇民之說榮躋樞極陳泰階六符之經任重藩垣修方伯連率之職正仰折衝之效遽髙知止之風眷此老成閔勞以事增之品秩式寵其歸往佚鄕枌益迎壽祉

李如岡磨勘制

三年而計羣吏若稽陟典之文絫日不離小官獨減從臣之考玆協銓曹之法實彰名器之公具官某識探道原智優治具司刑禁路鞠茂艸於圜扉敷惠藩方美甘棠於南國奉叢祠而通誌增華秩而應條往服恩綸益休廣譽

梁俊彥轉遙郡刺史制

朕患陟典之濫或【缺】

其法自貴近始所以奉三無私也爾蚤齒【缺】

文史典司宮維能勤其官環列序進訓齊【缺】

紱之榮與【缺】類等益思忠恪以對光寵

周葵封宜興縣子制

朕嗣守洪基肇禋紫畤當路寢齋居之日霏雪甚繁曁閟宮朝獻之辰陰雲盡解克竣熙事爰布慶條若時舊徳之臣宜出明綸之命具官某深忠許國遺直事君非堯舜之道不陳同熙庶績殆管晏之佐弗及咸仰貴名屬三嵗之親祠值四郊之多壘建攺卜之議能稽皇祀之成規迓涓成之休遂展泰元之大報防有燕間之請莫陪顯相之儀玆舉典章用開爵邑噫致齊侯之胙有考舊聞受宣室之釐敢懷専鄕益綏善履用對恩褒

王之望封襄陽縣子制

朕遵舊規於【缺】

變熙事於一陽啟蟄而郊恊魯國騂犧之祀獲獸以饋若漢代白麟之章旣蕆上儀用推慶澤具官某忠規致主壯志絕人闚紫闥而攀臺階榮登六太穆天縡而經國體密贊萬幾緬惟防選之辰實參攺卜之議偶休間館莫相明禋玆疏谷璧之封乃荒菜食之邑噫百神咸秩已格嘉虞之休萬福來同敢懷專鄕之意更綏吉履用對恩煇

黃祖舜贈五官制

祿賢襃徳稽載【闕】

崇終存有邦之典令若時畯望嘗列【闕】方覽掛冠之章忍聞易簀之語告其居第出此卹書具官某器局沈深風規直諒傳孔孟聖賢之學入淵騫徳行之科卿佐是謂股肱久運中樞之畫俎豆嘗聞軍旅爰分方面之權羽淵忽夢夫黃能長沙果集乎子鵩命之不淑識者咸嗟用增幽壤之榮防進文階之品尙其不冺歆此猶生

劉立等轉官制

爾等頃以軍興奔走郵置冝推賞澤用奬勞勤

髙郵軍立功人轉官制

淮濆之役氛祲盤結爾等或被甲戰野或衘枚攻營第賞襃功咸進階秩益思忠力以對恩榮

權洮州趙令結妻包氏封令人制

爾夫身畱異壤而王師薄於城下爾能率軍民望風歸義忠壯如是女史所無冝錫令名以開脂澤使妄男子知所媿焉

楊貴等轉官制

西陲受敵百將同功爾賈勇奮忠斬首捕敵幕府差次冝陟榮階往服恩光益圖報塞

吳益轉右朝奉郎制

朕惕奉慈謀光臨寶祚嘗覃中外之慶靡分大小之臣具官某接物惠和宅心端栗披防竹帛知師友之淵源怡養丘樊玩煙雲之舒捲頃階戚黨蚤綴從班獲逢嗣服之恩寔應遷官之典益思謙畏用保寵榮

薛良朋進職制

人主以八柄馭羣臣予奪廢置猶雨露雪霜不可以偏廢也二浙嵗惡不登民多菜色朕隱憫流徙食不甘味故坐視不卹如嘉如康祖如宥之者則絀之奉使稱職如訔如者則陟之爾奉行不懈賑捄有勞顧不賞可乎進直河南尙勉之哉

姜詵進職制

朕哀防嵗之民軫殍野之慮捄菑之防靡不施行王城之外流亾四集今旣數月矣幸而生存則可以返其田廬有司勞於賑卹者以次取賞寧過於厚所以勸勤事之吏庶幾乎廣我仁民之心也爾閱視賙委不懈厥職道山之署時謂優恩益思其終以稱羣論

韓彥古轉官制

日者聚饑民於四郊分官吏稟鬻致醫藥爾攝承民曹實參其事今生者可歸第勞班賞增秩一等以勸後之濟斯民者

吳掞駕部郎官制

郎位上應干文爲朝廷華轍爾有列卿寺訓墨未漧躋之司輿時謂異渥所以彰乃父教忠之訓也惟爾行安而節和必能恪居厥官以稱朕意

閻安中中書舍人制

朕考三代以來在兩京最盛文章渙焉可述莫非爾雅之辭號令防有不臧初無替否之迹追還古始有待髦英具官某學闡丘墳聲諧韶濩決科文陛切直冠夫諸儒掌禮儀曹光焰輝乎儕輩介然有守卓爾不羣自入賢闗一新學法挾防負素者爭親乎模範躐纓彯組者咸仰乎規繩惟禁路之擇材輟師資而爲誥𨿽出綸出綍欲求潤色之工爲紀爲綱尢賴論思之助往踐厥次時惟休哉

趙伯彊承信郎制

爾父防盾援旌殞於行陣錄孤之澤所不可遺往卽官聨式思所報

葉顒磨勘制

八柄詔王厥分爵祿之等三載考績率循法令之常𨿽列從班必遵彛矩具官某賦材碩大廸徳忱恂蚤環轍於宦岐晚垂紳於要路秋官斷獄議者謂過於張文部曲銓衡時論號後於盧李玆因防課實應遷階庸出絲綸之襃庶增筆橐之重往只恩渥益廣休聲

劉儀鳯磨勘制

設六卿之官是爲邇列考三載之績蓋踵前規若時禁密之臣亦限吏銓之制具官某淵源種學典雅摛詞自揮翰於南宮卽主盟於北苑司馬掌九伐之法厥有弛張太史成一家之言正資筆削玆因防課實應遷階初非不次之恩庸示無私之典往只茂命益暢美聲

吳璘判興元府制

漢中巨屏實蔽極邊闗外重權毋逾元老出玆言綍新

彼轅門具官某名【缺】

武立凜凜中堅之望畨

畨上將之元建方【缺】

谷以西寛逺顧【缺】雄心於狼望之北獨蘊【缺】懷玆載戢於師幹庸近移於幕府九命作伯孰先倚愛之親十國爲連益賴扞城之助副吾注意知汝匪躬往究英猷奚煩多訓

王大寶禮部尙書制

朕逺覧周書尙猷詢玆黃髮若稽虞典疇咨汝作秩宗復起老臣甚諧輿誦具官某抗髙明之識馳魁壘之名紫橐崢嶸孰並驅於禁路皂囊剴切殆獨步於諌垣雅操不移髙風易退方奉祠而均逸忽上牘以遺榮緬懷骨鯁之英浸勞夢寐之想逺移一節旣無俟駕之淹載錫兼金寧有掛冠之執爰蔽朕志俾長春官蓋進徳以尊朝期用儒而益國討論禮樂豈止玉帛鐘皷之云獻納箴規庶幾幾杖盤盂之戒往祗厥位惟爾之休

方滋權刑部侍郎制

朕俯酌人情若稽禁防前之所是著爲律具存畫一之章爾曰勿宥惟厥中斯濟登三之政比申細札用戒祥刑疇咨明恕之才俾揔平廷之柄具官某緼沈深之識擅盤錯之能使節川麾殆艱難之歷試民風吏蠧無纎介之可欺輿議皆稱其賢三紀久勞於外冝持紫橐遂貳私官夫法令譬猶江河蓋易避難犯之義若文書盈於幾閣有奇請它比之姦已扄鐍乎兩端惟科條於三尺其推朕意毋忽獄疑竚而稱職之休成我知人之哲

王承祖等轉官制

爾逺隨戎莫來造帝庭用陟官聨以示還歸之寵

唐國子司業制

古之君子經爲人師行爲人表故居一鄕則一鄕化在一國則一國治今朕羅天下秀異於成均侈袂方履誾誾秩秩不但取其庠聲序音之盛爲美觀蓋欲養材器備官使也以爾擅顓門之學髙月旦之評入朝十年恬於執利彌邵之徳稱爲醇儒比因使指之還嘗賜淸間之欵占奏詳整簡在朕心往誨諸生思稱其職

王弗權戶部侍郎制

朕若稽仁祖嘗用許元𨿽增秩遷階至列賢科之籍而歷年玩嵗不離財計之官蓋久其任而得人則盡其才而興利今朕此選將庶幾焉具官某智慮從橫材資超詣歷宦岐而甚久惟心算之最優通知食貨之源灼見公私之獘對之昕陛嘉冨國之謀猷試以版曹有裕民之方略其顓治賦之柄勿分約法之勞要當解瑟而變更毋或守株而苟且從班足可施設非錐處囊中之時國用賴以贏餘竚錢流地上之效往追前哲嗣有褒章

鄭立攺官臨安府知縣差遣制

賜對於昕朝易階於小選𨿽典章所有而恩不常出也爾粹於學問稱有吏材敷奏可嘉不誤舉者畿內壯縣用試爾能政績有成嗣將飾擢

韓彥古直徽猷閣知嚴州制

爾攝承省戶以語言之失罹於淸議自詭治民吾以乃父勲藏盟府不汝疵瑕延閣汝舊物也嚴陵吾輔郡也夫美錦尙不可使人學制況千里之寄乎爾其矯揉修飭允蹈中庸使實惠洽於編氓則爵位可以長守敬之哉毋荒棄朕命

盤洲文集卷二十四

欽定四庫全書

盤洲文集卷二十五

宋洪適撰

詞科習槀一

戒諭諸將撫循士卒詔

勅朕嗣有令緒躬履多虞披榛莽而立朝廷未濟艱難之業聽鼓鼙而思將帥有懷屯戍之勞比𨿽通兩國之和詎敢忘五兵之備邊城密邇政擊柝以相聞戎幕﨑嶇亦暴衣而浸久慨此執戈之眾未知稅駕之期惟山林未息於馬牛致介冑尙生其蟣虱風灑露沐日削月朘左親戚以相從舉室家而靡托興言至是軫念於中𨿽進元戎與參密議每虞裨將未體朕懷或狃故常罔加存撫廬舎弗矜其燥濕糗糧或失於時宜有乖挾纊之恩靡徇投醪之義繇今以往毋蹈厥初其同甘苦之情仰副綏懷之意未能按轡親巡細栁之營儻遂櫜弓卽議【缺】之賞勉圖報效共享升平

令監司舉防吏詔

朕聞上古之治百僚師師盡瘁竭節罔不淸修淳白以振乃職勵乃事是以教化興行眾庶樂業咸以康寧朕承洪業托士民之上於今十有六年數詔有司務行廉白撫綏吾民將以配三王之隆明先帝之徳也今吏率以貪漁爲常牟賊其民慢視厥職弗以經意而方絜之士飾躬自將挺然不徇流俗者又沈滯下僚壅於聞達薰蕕不同反罹訿毀部使者罔克聞知奉詔宣化如此豈不謬哉方今國家少事繇役不興兵革不作而民多貧困失職厥咎安在是廉吏不興而貪吏未去也部使者不以爲意朕將何任哉夫部使者位尊責重所使爲朕外臺之耳目也其各公乃心廣及視聽嵗舉所部廉吏一人上其功狀朕將識擢以風在位而律貪夫焉

令宗司舉賢宗子詔

勅朕猥以眇躬嗣承大業觀軫轄之象傷同姓之孤暌誦角弓之詩鑑前王而親睦思彊王室廣用宗盟冀枝冑之繁興爲本根之庇防挺挺有祖風烈何獨舊聞顯顯爲世豪英豈無佳士爰舉先親之典毎防逾戚之非或剖竹分麾出畀朱轓之寄或垂纓戴縱進參紫櫜之聫尙虞或抑於下僚未克盡躋於顯仕昔周家致治毛原疊位於公卿唐室多材程石繼登於鼎鉉曷於今日有媿前朝夫防逺鯫生尙能謀國豈神明貴冑不可亢宗凡我懿親宜遵明詔𨿽行有九徳惟知人之固難其嵗貢二人則進賢而必賞益思汲引以副招求

禦史中丞除吏部尙書詔

勅分職以倡九牧周寔重於列卿掌選而主三銓唐尢髙於文部乃朝廷之貴職須識量之名臣朕得其人使率其屬具官某剛方【缺】任公正無私謙謙有君子之風蹇蹇勵王臣之操學通墳素酌道徳之淵源才冠等夷防文章之林府久騫禁密【缺】首憲司嫉惡如讎觸邪罔避白黑分於轂下中外畏其筆端豺當道而不問狐貍王綱大振獸在原而莫采藜藿國勢愈尊爰升常伯之聫俾典天官之務其考覈於流品無殽混於賢愚盡革頺綱一淸選部山嶽動而州縣皆震威已並於思謙筦庫擢而門閥不遺美無専於辛術往服朕命是惟汝能

代宰臣以下謝進徽宗實錄賜宴表

史述信書昭掲先猷之盛恩霑邇列式均嘉宴之私仰佩寵榮罙深感涕【中謝】共以徽宗皇帝文周經緯道合希夷禮樂粲然復興刑罰措而不用垂裳平治邁三代之英風脫屣崇髙躡二皇之遐武於鑠巖廊之美有光竹帛之傳中偶兵戈蕩然埃燼爰極网羅之力遂臻纂緝之成事不一書誅姦諛於旣死言非虛美質鬼神而無疑豈期法酒之陳乃及素餐之列撫存若此報稱謂何玆蓋伏遇皇帝陛下情篤孝思徳先仁政克濟中興之業能昭下武之功掲大訓以麗天方切羮墻之感賁殊恩如湛露遂加柱石之微臣等獲際昌期浸登顯仕有頒其首旣膺魚藻之歡惟旣厥心少竭鹽梅之報

代宰臣賀收復河南州縣表

善師不陳初無攘敵之勞文徳誕敷坐受歸疆之請一人有慶四海交懽【中賀】竊以炎正中微適際阽危之運北兵南下盡罹鋒鏑之菑荼毒中原薦食上國惟昊穹之悔禍致勍敵之乞盟通使乞盟蓋自舞幹之格神州赤縣遂無血刃之傷王綱所加車書同道宣王復文武之土永固洪基齊人歸鄆讙之田不失舊物旄倪鼓舞宇宙廓淸恭惟皇帝陛下聖敬日躋勇智天錫懷禁暴安民之志捐窮兵黷武之心【缺】單於【缺】

朝本聖人以天下爲度干戈載戢大凝復古之勛師徒不勤自獲和戎之福事載竹帛功光祖宗臣等猥以庸材叨居近弼一心盡節獲聞五利之謀再拜奉觴願上萬年之壽

代宰臣賀正旦雪表

三微更始正王道之大端六出飛花兆年丰之嘉慶自近及逺式舞且歌【中賀】竊以葭律移灰方陬月棣通之際椒花獻頌正洪禧萃聚之時蓋聖人之徳無加則天瑞應誠而至葵心向日方曕鳯歷之頒栁絮因風已發兔園之詠雜軒墀之玉砌成宮闕之瑤臺寔一人有慶之符示百谷用成之應良史直筆已書尺地之珍太師陳詩行播千倉之什玆蓋恭遇皇帝陛下履端於始與物爲春惟盛徳上合於天故圓穹不愛其道旣頌聲之並作致恊气以橫流七政齊於璿璣有合璧連珠之瑞四時和爲玉燭無鳴條破塊之災故玆五穀之精降此一嵗之始臣濫司臺柄獲覩休祥燮理陰陽大懼絲毫之亡補勤勞稼穡行觀廩廥以皆盈仰望龍顏徒深鼇抃【庾肩吾謝歷啟拂琯移灰識權衡之有度】

代皇子謝明堂加恩表

展采合宮克達明禋之薦均釐宣室遽叨恵術之頒遜避莫從震驚罔措【中謝】竊以聖人饗帝式防報本之誠孝子事親必極寧神之奉亶哲王之稽古嚴烈考以配天吉旣卜於秋辛禮遂行於陽館用薦一人之馨徳聿來四表之歡心咸造在庭獲覩彌文之講並受其福誕霑大澤之流臣襲慶星潢駢暉寶萼勉飭溫良之行愧無岐嶷之資建旐設旄節擁雙城之貴剖符錫壤爵超五等之崇逮玆熙事之成復冒寵章之及轅田加厚圭賦增腴拜賜甚榮撫躬知感此蓋伏遇皇帝陛下廣運帝徳克享天心比及三年屬有宗祧之事錫厥五福故使子孫無忘致此明綸被於弱植臣敢不祗承徽數益迪令猷學禮學詩恪謹過庭之訓惟忠惟孝誓堅衛社之心

代普安郡王謝賜第表

奉藩王室將從外邸之安築第神京遽拜大君之貺俯惟虛受內積愧懷【中謝】切以世祖推恩長安列六子之舎明皇廣愛華淸建百孫之居未聞弱植之微臣獨庇中都之大廈是惟隆典有掩前修臣徳陋中和器慚奇頴出從外傅粗讀河間之書入侍嚴宸曽乏東平之善荷龍光之俯逮顧魯鈍以難任渠門赤旂已峻將壇之拜冕朱紱更兼王爵之封豈期十札之頒遽奉一區之賜敞髙閎於吉壤分淸禁之餘光乃寢乃興遂偃仰棲遲之樂旣怡旣懌無囂塵湫隘之虞豈惟拜命之帡幪固且隆基於久大玆蓋伏遇皇帝陛下治先睦族義重隆親胡不佽焉鑑獨行於杕杜式相好矣歌攸芋於斯幹故玆宮室之成特壯根本之輔臣敢不仰銘睿徳益勵臣衷夏屋渠渠毎念滿盈之戒小心翼翼誓堅忠孝之誠

代邊將謝賜春衣表

聖主疇勞載錫春成之服戎亭拜命咸叨天賜之恩稽首歡呼省躬感厲【中謝】切以楚人挾纊彰拊循士卒之能漢祖解衣得駕馭英雄之術蓋君之視臣尙思於足體則下之報上當務於捐軀洪惟淸朝髙視前古旣九月舉授衣之典復三春施賜帛之仁駐輦聞詩常有及時之喜與袍同澤深懲偕作之非遂致無庸亦霑大賚玆蓋伏遇皇帝陛下握幹立極乘震當陽服光武之大冠久玆得眾愛韓昭之獘袴必以旌功方陽律之始回念徵夫之在逺爰出有司之幣以爲公子之裘萬里乘邊未著七擒之績十行頒札遂膺一襲之恩拜貺甚優論疇何有臣敢不書紳佩徳斂袵思忠掲竿爲旗誓奮犀渠之勇何戈與祋庶逃鵜翼之譏

代狀元以下謝賜中庸篇表

禮經貽訓載先儒明道之言宸翰摛華賁新進服膺之寵仰拜楓庭之貺蔚爲桂籍之光展誦兢惶珍藏榮耀【中謝】切以道淪雕喪學昧中庸知者過之望門庭而莫造小人反是納陷阱以奚知或卑污仍甚陋之途而矯激肆至髙之行惟顏氏擇乎而弗失得窮夫子之言至荀卿守焉而不詳遂墮孟軻之學𨿽道之不行已久幸天之未喪於斯洪惟熙朝特興絕學蓋百世俟聖人之作致諸儒識君子之歸恭惟皇帝陛下廣大精微聰明聖智得執中之一貫是傳之湯用好問之兩端斯以爲舜達治國九經之義知修身三徳之原乃睠鯫生未明奧防述天聖甚盛之舉采子思不刋之經徒載空言炳若日星之著特形妙墨粲然云漢之垂俾之勉彊而行庶或從容而中臣等幸逢治世濫擢儒科可以終身行之永佩一編之戒不能期月守也益懲前轍之非

漢靈旗銘

漢元鼎五年四月南越相呂嘉賊其王及漢使者其秋天子遣伏波將軍愽徳出桂陽樓船將軍僕出豫章戈船將軍嚴下瀨將軍甲出零陵馳義侯遺出牂柯合其眾十萬防畨禺以討之仍以兵事禱於泰一以牡荊畫幡日月北斗登龍以象太一命曰靈旗太史奉之以指所伐明年春遂滅南越披其地爲九郡始用樂舞塞於祠上觀其師行若破竹一舉凱旋𨿽廟堂制勝將士奮力所致然非得陰相安能成功若此其速宜有銘章紀神之休敢爲之言曰

武有七徳

禁暴爲先

兵以義出

獲眷皇幹

招揺在上

聞之先古

我武維揚

當假陰助

赫赫漢室

六葉維武

越夷不賔

敢肆螳斧

皇命伏波

耀我天戈

皇禱泰壇

牡荊掲幡

是爲靈旗

繪斗登龍

兩曜旁列

三星爲鋒

太史奉之

以指所伐

九夷賔將

逺殄於越

蠢爾小醜

眾叛親離

烈烈王師

上天佑之

尋陿失險

石門陷陣

一舉覆亡

地析九郡

惟泰元尊

助玆有道

惟聖天子

蕩彼凶暴

洪頥所指

莫我敢當

題芳千古

宜有銘章

蓮花漏銘

仁宗皇帝禦宇之八載龍圖閣待制臣肅上蓮花漏法琢石爲壺剡木爲箭以測十二辰二十四气四隅十干曁百刻分布晝夜成四十八箭爲壺以貯其水有烏以注之有秤以平之有荷以承之水至刻盈則箭與蓮心適平司辰者拱而謹視以揆景測辰𨿽風雨晦明靡有差忒時司天官以其法𨿽符古漏而日纒進退頗與黃道不合至景祐元年測驗無爽始作而用之夫日往月來寒暑推移以之成嵗而考測盈縮辧察昏旦非假器物則無以仰窺神道此挈壺氏之所以作也而季世失官詩人興刺玆有國之先務今肅以創物之智作爲新漏世服其精臣操筆在庭不敢拑黙謹摭其事而銘之曰

莫神於天

靈機淵奧

扶光動華

望舒登曜

晝夜推移

時積嵗成

聖人揆測

挈壺逌興

季嗣不綱

法制淪亡

聚失次

擊乖常

於皇昌代

連珠合璧

疇人庀官

鳯氏司曆

聖主當陽

業業諏治

昧旦丕顯

夜分乃寐

有臣曰肅

創法來獻

琢石成壺

剡木爲箭

髙卑殊級

洪殺次陳

靈烏挹注

芳荷吐吞

微若縈蠒

捷於激電

忽往倐來

鬼沒神變

登刻盈時

水浮矢飛

司辰凝目

雞人告期

晷景長短

風雨晦明

罔逃揆度

靡失虧贏

制符造化

貽則垂憲

億萬斯年

鑄芳金篆

晉白虎尊銘

晉孝武皇帝蒙三世之遺烈爰革魏正肇建丕業正月之吉大朝防乃能端本謹始思有以來忠諫而興治道遂設白虎尊於庭文武百辟有能獻直言者則發尊飲之誠得君子居正之義而合先王思治之意矣故當斯時有若劉毅裴楷之徒率皆仇然獻替無有忌諱傳曰國之將興必賞諫臣晉武得之其英風佳躅宜有銘詩而史逸其傳敢爲之銘曰

攝提革嵗

萬物更始

哲王履端

體元思治

於皇晉武

八堯啟祚

獘剗當塗

基荒典午

經綸肇造

政具交修

朝圖夕惟

懼其瑕尢

濟濟春朝

駿奔羣辟

拖紫紆靑

編星拱極

皇軫宸慮

謹始端本

厲節導言

使之思奮

乃設厥尊

乃防厥酒

其形伊何

坤維摯獸

其獸伊何

藜藿之守

乃飲厥直

乃醻厥忠

其飲伊何

沃心匪躬

其沃伊何

格非廸聰

天子居正

虛襟來諍

卒嵗圖終

徳胡不盛

文武在列

肅然攺容

褒一勸百

節胡不終

有愆必繩

有過必除

無舌之拑

無言之諛

漢觴上壽

第講朝儀

杜舉存名

徒戒前非

懿範佳躅

自我作古

於萬斯年

銘詩可覩

皇宋玉牒序

紹興十一年十月宗正臣大受言宋受天命聖聖相承親宗咸族逺肩堯舜三代之隆興仁厚之行享維城之安綿二百年宗寺舊書所掌有四頃厄兵戎鞠爲炎埃陛下比命搜訪𨿽總圖籙屬籍爲一書而玉牒實與時政紀起居注相爲表裏獨闕不存非所以篤敍糾合垂憲萬世者也臣愚欲望裒掇逸遺討論舊制以正昭穆以壯本支備中興之盛典臣不勝狗馬心惟陛下裁擇制曰可仍令相臣董其事書成有防命臣序之臣聞傳曰欲治其國先齊其家故親睦九族聖人以爲盛帝之極治周人親親則有宗伯掌三族之別以辧親疎小史掌邦國之志以奠系世漢興首仍秦制宗正官而嵗上其籍於朝至唐而建寺設官玉牒屬籍各有司存其事愈詳矣宋有天下傳世相授於今十帝枝冑扶疎瓞綿衍自至道中始修玉牒掌帝籍皇族昭穆之序仍命刑部郎泊編屬籍書至咸平中臣安易修成屬籍三十卷祥符中臣世長言唐季衢以玉牒與史冊並驅因名皇唐玉牒遂詔以皇宋玉牒爲名且建堂於寺而仙源積慶圖宗藩慶緒錄則毎嵗元日獻而納諸龍圖天章寶文閣建炎之役舉不復有皇帝中興益嚴家法以化天下凝旒巖廊慨然以天枝玉葉蕩無紀錄乃博求而總緝之俯從議臣之請而四書復備甚盛徳也臣切惟我宋之治惇崇宗明親賢並建所以尉薦教勅之莫不備至而戚屬感奮咸能自厲若騊駼之俊材辟疆之淸淨歆向之學間平之賢峴勉回石之材徳爲宗室標的者驅漢駕唐而七國八王驕奢湛佚之患寂未之有璇源蕃衍旣有圖籙而雍睦之政嘉言懿範與夫宗英事業可以鳴徽無窮尙闕而未著是書之成可謂備矣彼誦葛藟之詩形斗粟之謡者得無愧哉臣材學荒陋幸以文字待罪朝著旣被命敢書其說以冠於篇臣謹序盤洲文集卷二十五

欽定四庫全書

盤洲文集卷二十六

宋洪適撰

詞科習槀二

唐定襄道行軍大總管破突厥露布

臣靖等言臣聞王旅䢐徵逺問弗賓之罪天戈所指果收罔敵之功威震百蠻歡傾率土恭惟皇帝陛下兆基開業經武緯文致治庶乎成康課功賢於湯武風纚露沐掃姦慝以擴淸天蓋地容躋生靈於仁壽蠢爾突厥謷然朔方倚父兄之餘資輕國家之新造黃金載道莫充谿壑之求鳴鏑揚塵屢肆蠆蜂之毒由宸衷之布徳冀邊壘之銷兵姑遲票騎之師用進奉春之策而邊人忘義敵國懷貪方走聘車已負【缺】之【缺】未幹口血復寒渭水之盟援我賊臣涉乎王略肆其侵軼欲事窺覦覆載不容神明所殛臣仰承睿算逺致天誅十萬之師六道並進蹈壘屠城而莫我敢遏艾旗斬將而所向無前馬邑潛行定襄夜入酋豪鳥散部落麕驚疑精兵傾國而來謂智將從天而降蓋戎人輕而無整怒螳不及當車而兵機速則爲神震霆不使掩耳尙守妖穴退逃鐵山詐揺尾以乞憐欲磨牙而恣螫狐疑猶豫方謀三窟以庇身蠆毒蜂貪不可一日而縱敵復將萬騎進逼陰山俘其帳千餘以隨去其牙七里乃覺疊羅施賊之孽子旋卽生禽義成主賊之逆徒亦遂死獲其餘聚落盡投戈請命衿甲迎降而頡利不爲牽羊銜璧之思尙作走雉竄蒿之計已令貔虎必取鯨鯢旄頭失明旣一淸於氛祲朔風不競方大布於陽和威烈所加書契亡有此蓋上穹助順列聖儲休成玆不世之功允謂非常之慶坐明堂而獻壽行持萬嵗之觴作彛器以銘功永紀一人之烈

唐京畿渭北鄜坊商華兵馬副元帥復京師露布

臣晟等言名位不同旣君臣之素定神器有命豈智力之可求故楶棁不任於棟梁而燕雀焉知於鴻鵠苟闇姦於天位實自速於邦刑簡策所書古今共貫恭惟皇帝陛下聰明英武篤實輝光化民以躬爲政以徳優繇亮直賢哲萃於朝廷總攬權綱威令伸於藩屏樂嵗享金穰之慶康時臻玉燭之和蠢爾逆臣忘夫大徳六旄導節五分重鎭之權四履疏封兩峻眞王之冊所以輕捐於名器欲其圖報於朝廷柰鴟梟之悖逆相承而豺虎之貪殘難革罔竭惓惓之節居懷觖觖之心世濟厥凶其父已臣於安史家傳不軌乃昆復亂於盧龍偶涇人變起於京都致源休詭稱於符命遂憑叛黨輒起厲階褫紳笏而襲冕旒固已沐猴而冠逼乘輿而驚輦轂敢磨窫窳之牙盜環之惡則所不可言裂冕之情而至於此極忍肆滔天之罪輕爲塡海之謀毒貫堪輿怒貽宗廟萬方憤發莫不疾首而痛心九服囂騰盡欲寢皮而食肉臣自聞國難祗奉詔音卽投袂以興師遂屬鞬而就道𨿽闔門之遭縶何以家爲念滅賊以報恩維其時矣百舎一息王事寧勞三令五申兵威已振共抵臧宮之掌欲然董卓之臍始以孤軍而屯渭橋𨿽能斷其首尾彼之重兵方聚苑內要當披其腹心遂防奉天行營副元帥渾瑊鎭國軍節度使駱元光商州節度使尙可孤等商祕計於幄中【缺】

麾下憤一夫之射月致萬乘之防塵使之乘此時以建功勲戒以誅元凶而取富貴皆聞言而雪泣思賈勇以風飛卽日啟行克期同集移軍於光泰門外築壘於米倉村前螳臂旣張遣廷芬而出戰狼心甚熾攻華壁之方堅遂命吳銑整眾以當鋒復令李潢督兵而救急防虎皮而直犯被鶴膝以爭馳兩軍相鏖終日大獲轍亂旗靡方蔽野以橫屍兵盡矢窮遂棄門而夜哭羣帥宣威而气倍眾師席勝以鼓行彼𨿽延命於須臾我必乘機而撲殄遂使王佖將騎兵而前進復令萬頃率步卒以偕行中夜以開苑墻先登而拔賊柵朱旗絳日髙鋒彗云殺人之易若刈菅近刄而勢如破竹擒段誠於伏莽心膂旣亡敗令言若摧枯爪牙已挫尙思拒轍未悟傾巢謂宮城萬雉之可居以武庫五兵之足恃欲爲帝耳陣方布於蘄西其如予何兵已臨於新室伏羸師而見擊收餘燼以復來百騎自馳十戰皆北生靈旣已鼓舞乾坤於是淸夷盡掃妖氛徑趨中禁逆酋漏网輕騎竄蒿防塹師奔但聽有聲之馬陰陵路失漫嗟不逝之騅已馳追躡之兵行有俘囚之日王家再造覩父老之來迎鐘簴不移幸寢園之如故臣濫陪臺鼎獲總戎旃不令劇盜之訖平致使屬車之再狩免冠伏地敢逃失職之辜負斧狥朝請正辱君之罪限拘軍事未副愚誠謹先布於捷書庶仰寛於聖慮

唐淮西行營宣慰處置使克蔡州露布

臣度等言雪霜雷電皇天申震耀之威斧鉞甲兵盛世赫誅鋤之怒蓋禁暴除亂有不得已者故陳師鞠旅由是而生焉恭惟皇帝陛下齊聖廣淵聰明神武內有撥亂之志姦宄繼平再獲受命之符紀綱大振九夷通道三務成功彊藩旋踵以就誅悍將革心而效順風行夏蜀淸數路之妖氛霆擊李盧澡積年之凶徳田洪正舉宗而向闕張茂昭掃地以歸朝獨是蔡人素爲戎首偶三朝之含貸致四紀之逋誅養稂莠以不薅豢虎狼而弗拂未暇膏之鼎鑊尙冀少悛然其帶我金犀罔思所報自視由如羌狄不復知有朝廷包藏禍心謂一隅之足恃參防凶徳已二【缺】之【缺】托唇齒於平盧倚腹心

於董質刃交宰輔【缺】

奮臂以一呼遂放兵而四刼反形已具我伐用張世濟其凶固罪盈而惡稔天降之咎蓋運痑而祚殫八紘俟其然臍萬夫爲之切齒臣恭承宸命出勞戎行誓滅賊以還朝乃奮身而督戰三軍旣附咸如挾纊之溫羣旅爭先莫不投袂而起命文通道古搗其腹背委重裔公武鯁其喉牙旣謀主之悉擒致堅城之繼陷尙裒餘燼輒拒大邦賴光顏角洄曲之師而李愬席吳房之勝乃出祕計潛蹈賊區率九千人自文城而疾馳行六十里至張柴而少息卽偃師而治吾鞍鎧復遣卒以斷彼橋梁冒風雪以宵行出其不意擊鵝鶩而聲亂晏然無知遂坎庸以先登得發闗而直入凶儔散潰棄兵仗以星奔狡敵震驚訝官軍之天降猛獸將擒而尙憑空穴孤雛欲死而徒防危巢猶鞠眾以登陴敢嬰鋒而接刃勢無繇而竄雉計方出於牽羊將執而歸於京師使大者陳諸原野念脇從之罔治不戮一人喜災害之不生永淸四海玆蓋陛下法天立道與神爲謀破萬口之雷同命六師而電掃皆由宸斷成此偉防臣濫預良圖獲戡大憝受俘而獻太廟於

以慰在天之靈【缺】

庶幾示爲臣之戒唐伊麗道行軍大總管擒西突厥沙鉢羅可汗露布

臣定方等言蠢玆醜虜背我殊恩嘉壽稱觴嘗拜解衣之賜瑤池刻印更叨立防之榮輒嘯逋逃欲盟侵軼防聖主廣含容之徳遣使人馳尉撫之詞地接筰駹文漫勞於諭蜀性同盤瓠聲肯變於吠堯取咄陸以建牙寇廷州而犯塞【失二句】六師初道於金山一戰卽梟於處木降獨祿而先聲已振薄曵咥而鋭气方張意其膽落以來歸尙敢尸居而作固裒十姓蜂屯之眾當萬人虎怒之威輒舒翼以旁張冀磨牙而恣蠚遂令步卒遽髙而列陣親率勁騎直北以布營妖鋒三遇而皆殱神旅七擒而莫遏乘其踣籍肆厥剪除都撘大酋旣摏喉而漂鹵俟斤五弩旋泥首以投戈乃遣嗣業趨邪川以追奔獨與雅相提降兵而踵後賴風雪蔽天之助相云祲兼日而行旣破竹以無前尙寢薪而不悟遂連彌射直抵金牙彼方獵野以偸生我乃麾軍而縱擊渠魁震詟度伊麗以潛逃凶醜分犂舉達幹而大潰方玆逋竄遽就系累臣已申畫疆圻修嚴亭障釋余萌以示不殺之武收露胔以昭無外之仁鏤靈山而梁孫原列壤已窮於西海釁溫禺而染屍逐獻俘行告於昭陵臣無任

唐京城東北西行營都統復京師露布

臣克用等言逆賊黃巢者緑林戾气白挺餓夫斬木掲竿嘯仙芝而首禍防盾負羽涉河南以弄兵蹈籍我江淮防劉我閩越所過靡不殘滅其鋒莫敢誰何毒貫蒼旻凶焰幾周於諸夏亂纒紫極妖氛遂鞠於上京致鑾輅之防塵舉衣冠而掃地惡逆之極古今所無𨿽身具五刑未足償生靈之憤況畿方千里豈久容凶孽之蟠道嵐州以行師營沙苑而布壘揮刃卽戡於黃揆揚旌進逼於幹阬旣合許蒲易定之兵奮其武怒敢率趙向王林之眾逆我顏行俄大獲於梁田卽分屯於渭北師旣勇而素堅鬭志賊屢挫而陰有遁謀因乘防貳之時共竭分犂之防繼鏖零口復拔華城乃遣楊守宗提勁卒以前驅仍率白志遷董利兵而先進幸三戰俱殱於逆黨故諸軍爭賈於英威震呼動天罔遏靈旗之鋭僵僕蔽野尙餘踦屨之逃遂披光泰之門直造升陽之殿防魂旣逺怪終夜之有聲噍類猶存恨余風之未殄

唐天下兵馬元帥復東京露布

臣某等言【云云】合蕃漢十餘萬之眾馳闗陜數百里而來分兵旣拔於懷州整眾卽臨於橫水王師嚴靜旣威稜凜若雷風凶徒震驚始憂懼形諸顏色尙作防巢之計方憑堅壁之彊遂遣僕固陳西原以扼其前因命回紇並南山以繚其左表裏由是夾擊殺傷亦幾相當謂其束手以來歸乃敢埋根而決戰賴朝恩攢矢以注射俄馬璘奪盾以先馳勢若枯摧正交鋒而鏖戰視其轍亂遂乘鋭以鼓行方折馘大克於老子祠而積骸已平於尙書谷渠魁霧散淮壖之鶴唳堪驚逆壘風淸楚幕之烏聲甚樂

漢五屬國記

漢自白登之役匈奴憑其彊忸其勝狺然有吞噬中國心歷五世無嵗不有狄師漢之爲邦亦且弱矣孝武奮然遣將遐徵旌旃之所爲及滌地無類單於始惵息不敢南望且怒昆邪王居西方不能禦王師欲召誅之昆邪於是始有來降謀大將息得其使以聞天子遣將軍去病將兵迎之以其眾四萬餘人度河來歸旣至長安以漯陰萬戶封其王而盡侯其禆王呼毒尼等四人乃於張掖燈煌武威金城酒泉郡地置五屬國分處其眾郡置一都尉治之復擇明習外國事者一人爲典屬國時元狩之二年也夫聖人所以制四夷憫其頑蠢桀驁叛命不爲之震怒而興師六月之伐亦有不得已者至慕義而頓顙則接之以禮羈縻不絕未嘗欲正朔加其國而禮樂政教被具人也其肯內而戚之耶武帝於昆邪之降乃能因其故俗存其國號𨿽屬朝廷而處之塞外內使降夷忘亡而得其驩心外可以扞禦冠侮可謂策之善者也宜有文字紀其始末乃摭前事而爲之書

漢武功賞官記

漢受天命一海內四方次第平獨匈奴桀驁於北垂五尺之童不輕得息而烽火侯騎間至於京師世宗卽位乃大遣衛霍諸將軍出定襄雲中鴈門髙闕數年之間遂浮西河絕大幕走樓煩沙漠以北震詟而不敢惕息元朔六年天子以軍士之大克獲受爵賞而欲移賣者無所流貤乃置賞官名曰武功爵自造士而上級十七萬凡直三十餘萬金所以顯軍功而寵戰士誠良策也夫用兵上矣自昔觀暌畫以制弧矢而阪鹿之戰已興於【缺】之時𨿽戴天履地皆其赤子莫不荷戈效死猶子弟之衛其父兄然而不有刑賞以爲之勸沮亦曷能盡蹈水火而無避哉夏有甘扈之役商周以徵伐取天下而賞祖戮社始丁寧於誓命之間矣迨七雄爭彊淬刃相屠而賞罰之科亦益宻漢乘秦制斬首賜爵累一二級以至於封侯而兵法後期若亡師者行失道者逗撓不前者必誅無赦𨿽列侯將軍之尊【缺】

法旋跬已下廷尉而削爲士伍贖爲庶人其罰可謂嚴矣至於丰勲偉績烏可吝靳恩寵而常科之賞亦不足爲之勸此世宗所以制武功之官而復俾軍士之流貤也是宜士卒奮厲窮討殊鬭爭捐軀以死其敵至於排迮單於域滅區單封胥山以臨瀚海而漢南至無王庭【缺】

盤洲文集卷二十六

欽定四庫全書

盤洲文集卷二十七

宋洪適撰

進卷一

觀文殿大學士醴泉觀使兼侍讀除保平軍節度使開府儀同三司江南東路安撫大使知建康府兼【缺】行宮畱守制

門下奉瓊闕以均休久賴謀猷之助佩麟符而居守有嚴節制之權睠中外之無殊宜寵光之特異乃峻齋壇之拜仍參宰軸之華協以剛辰孚於羣聽具官某行髙而徳鉅材全而器周尊所聞而髙明養其气以剛大負博極羣書之學而抗之以識緼度越諸子之才而持之以謙蚤踐禁塗越登揆路盡瘁事國苟公家之利無不爲正色立朝以天下之重而自任備嘗險阻蔚有名聲懇辭勱相之勞勉循燕閒之請通班書殿嘉素志之甚髙進讀經筵顧逺圖之未究惟秣陵之沃壤乃今日之陪京襟帶江淮控扼吳楚龍蟠虎踞列山川形勢之雄箕張翼舒摠師旅屯營之眾付玆重寄得我宗臣蕩節雕戈開茅津之鉅鎭衮衣繡黼視槐位之多儀用昭柱石之隆式畀藩維之重於戲賜旂鸞而刻命載加栒邑之章守管籥而擅名其企鄼侯之迹往凝報效奚竢訓詞

雄武軍節度使利州路安撫使兼知興元府除檢校少保防國軍節度使加食邑實封制

門下十國爲連懋著價藩之績九命作伯載陞帥閫之雄視亞保以參華肅元戎而增重肆加褒律庸諗治朝具官某謀蘊沈深資函剛果自策名而委贄惟竭節以忘家叩楫誓江志欲淸於邊祲援枹臨敵勇常冠於戎行頃授鉞於秦川俾總戎於蜀道屢騰捷奏夙振軍容國士無雙隠若長城之扞戰功第一毅然銳將之風朝廷倚重以無虞夷狄畏威而遐遁宜加徽數用答鴻勲夏篆介圭聫新妝於左棘雕戈鏚柲易要地於中條加衍爰田倍崇眞食於戲授西討之逺略朕方有法於漢光奏北伐之膚公汝其聿追於南仲無使六月之雅獨歌三代之時往究乃心以若子訓

禦史中丞除禮部尙書誥

勅中執法任耳目之寄所以彈糾士大夫使蹈忠信廉直之域大宗伯掌邦國之禮所以辧上下定名分而嚴堂陛之勢分職𨿽殊而尊君肅臣其揆一也以爾具官某踐履公正節操剛方久居憲臺中立不倚繩擊姦邪罔不震詟望實之茂隠然在人今春官闕長疇咨邇服無以易汝昔李勉劾悍將而唐室知朝廷之尊叔孫通制綿蕞而漢祖知皇帝之貴朕之所以命汝者蓋將創儀立制以隆主威而勵臣節豈特鐘鼓玉帛云乎哉往哉汝諧嗣有褒擢

給事中除翰林學士詔

勅禁闥持荷夙重從臣之選鑾坡視艸尢艱內相之求非直諒多聞不足以備咨訽非溫厚爾雅不足以當論譔久虛此位今得偉方具官某智識通明器資宏博考其師友漸防夏之【缺】

文章麗卿云之黼黻蚤徊

翔於邇列【缺】

比擢夕郎浸更嵗籥黃扉論事繼批勅之髙風靑瑣宣猷罄沃心之讜議朕當國步紛紜而多故欲王言鼓動於羣情扶杖老民思見漢文之徳化流涕武卒感奮奉天之制書冀得若人以宣朕意僉云汝可其代子言當使明綸聳四海九州之聽庶幾奧義追三盤五誥之文汝其勉之以永終譽

戒守令勸農詔

勅朕以寡昧獲保宗廟遭時屯棘戎事未寧江浙荊淮之間瘡痍猶未瘳也宿兵百萬調度資糧非農無以給之重困吾民莫斯爲甚而州縣之吏勸劭不力末技防食背本趨末者尙眾惕然以思靡遑朝夕冀得良吏以宣徳意故嘗明詔大臣舉任縣令者親擢郡守臨軒勞遣道民之詔無嵗無之比年以來吏偸弗防慢視民事嵗小不康則下有饑色道殣相望豢其脂膏而莫之省憂豈朕之不徳訓之有未至耶抑吏狃故習不可遽革耶夫爲人師帥而田野不辟桑麻不殖戶口滋耗獄訟浸繁是師帥不賢而主徳不宣也朕將何所賴爲繼自今其洗心滌慮恭爾有官亂爾有政毋以朕言爲墻壁虛文則汝之職時亦有無窮之聞尙或勿念勿庸惟汝大弗克祗厥辟惟予汝辜朕言不再汝其聽之

仲夏賜諸路卹刑詔

勅朕猥以眇躬嗣有丕業永念愚民之眾輕幹文法之中𨿽畫地爲牢必使之無訟故吞舟之网寧失於不經情毎軫於鄕隅志欲期於按堵盡除苛禁已破觚而斵雕尙恐有司或吹毛而次骨適臨中夏爰舉舊章惟炎日之如焚在圜扉而良苦搒笞火烈逮系株連或罹瘐死之悲殊損好生之徳肆頒明詔申告庶邦惟唐虞之畫衣冠民無犯者成康之空囹圄朕甚慕之爾其欽哉惟刑謹乃出令仰副哀矜之防奉行寛大之書夫五刑之屬三千非先王之得已而一嵗之獄數萬稽前訓而可懲咨爾有僚咸體朕意

代宰臣以下謝進徽宗皇帝實錄賜奬諭詔表

事錄先朝甫逮一篇之奏寵形溫詔蔚爲三館之光拜賜兢慚撫躬感幸【中謝】竊以徽宗皇帝席榮華之旦乘富有之基發政施仁必先鰥寡制禮作樂用文治平隆儒術以大興省刑章而幾措規恢宏逺綿九閏以憂勤號令坦明垂百王之模範方竚蒼梧之返俄成谷口之防將欲鋪張日新之雋功形容天縱之盛徳必得蹇蹇諤諤之士與遷董而比良庶幾渾渾灝灝之書追夏商而並駕中偶兵戈之厄蕩然圖策之亡采摭舊聞惟网羅之匪易搜裒遺籍極煨燼以兼收爰命有司共成大典臣等識乖五例用乏三長正次王而王次春未達發端之防事系日而日系月粗殫紀日之勞方玆首帙之告成遽沐十行而稱善榮冠翠緌之列恩逾華衮之褒自揆庸虛曷圖稱塞玆蓋伏遇皇帝陛下昭思來孝遹駿有聲誦堯之言深切羹墻之慕纂禹之緒欲光竹帛之傳俾汗簡以圖終乃出綸而示勸臣等敢不佩服睿訓防尋帝謨絕筆可期敢自延於白首垂紳罔報誓將盡於赤心

代嗣大理國王修貢表

錫壤南交獲嗣承於家緒拜章北闕敢防奉於國珍退慚不腆之儀仰凟蓋髙之聽【中謝】伏念臣九隆後裔六詔支流逾嶺海以來賔綿漢唐而不絕永平懷逺始開龍尾之疆天質防恩爰錫馬頭之器防聖明之在禦擥道徳以遭容弗以遐遺許之內屬幸藩方之世襲惟忠節以家傳久習華風屢沾睿澤適際首祧之始謹修任土之誠恭惟皇帝陛下日月照臨乾坤覆燾布深仁而旁曁耀神武以外揚風雨順時知中國之有聖夷蠻效職聞盛徳以皆臣仰睇前旒之蔽明願削左袵而防化臣國小而偪道阻且長𨿽陪九譯之重莫遂五原之欵長安在望誓堅葵藿之傾楛矢𨿽微少致蘋蘩之獻晉徵虜將軍徵討大都督破苻堅露布

尙書兵部臣石等言臣聞師克在和故宣威而罔敵戎輕不整𨿽用眾以奚爲徒誇涿野之彊自取昆陽之敗以寡致勝在昔罕聞恭惟皇帝陛下纉渡江一馬之宏基宅禦天六龍之寶位登庸賢徳總攬威權乾符坤珍寖底金行之盛星珠月璧已臻玉燭之調蠢彼氐酋污吾帝闕嘯良家之惡少惑白虜之甘言狃代涼燕蜀之能掃巴漢幽並之聚獨決亂華之斷罔虞犯嵗之殃固敗是求不亡何待臣謹與冠軍將軍元輔國將軍琰等祗承聖略躬履戎行暴衣露冠思狥國家之急鍛甲摩劍誓淸凶孽之塵三令而軍法已明一鼓而人心共奮謂其束身而自遁乃敢怒臂以相持方虎踞於項城卽蜂屯於洛澗遂遣【缺】以精卒前邁旣馘梁成而逆儔始驚士卒莫不爭先水陸由是繼進君臣落膽皆疑艸木於公山將帥協心已挫虎狼於肥水因設謀而遣使俾移陣以濟師天誘其衷敵墮吾計俄主帥夷傷而大衂故部落殱沒以無遺鶴唳風聲訝王師之已至艸行露宿瞻棄甲之相望𨿽已收屍而築京尙阻漆頭而爲器臣等謬膺閫寄偶殄防鋒屬彊氐百六之秋遽爲戎首致勁卒八千之眾有此武功折衝實本於廟謀助順亦資於陰相奉觴漢殿願歌明主之休掛斾天山行豁神州之境臣等無任慶快激切屏營之至謹差某官奉露布以聞

唐闗內兵馬副元帥復京師露布

尙書兵部臣子儀等言臣聞戎醜憑陵敢長驅而犯順天威震耀果不陣以成功蓋帝王羽衛之所臨豈姦宄甲兵之可據未遑接刃皆已曵兵宗社將安幅員共快恭惟皇帝陛下聰明寛厚徽柔懿恭拔賢哲以當朝振紀綱而禦宇治兵討賊隆勲業於兩京繼體承祧奉烝嘗於九廟蠢玆羌種雄於西陲人有獸心初不知於信誓首垂狐尾惟獨喜於戰爭蓋由中朝方幸於內寧故釋逺方以爲之外懼乍臣乍叛屢殘馘於華人弗慮弗圖久逋逃於天討薦興兵革盡取河隍初螘聚於神州卽鴟張於帝闕倚涇州之叛將敢肆姦謀迫邠邸之皇孫致姦大位上天旣已震怒率土皆欲分犁臣投閒方事於枕戈聞難卽思於齒劍人惟求舊旣復建於鼓旗國爾忘家卽廣裒於車騎緣兵權之旣解集部曲以惟艱孤鋒方頓於咸陽凶焰已臨於渭水得張知節合軍而少振屯上洛郡簡兵以大搜而星孛紫垣飈回赤縣四望之陿𨿽知蠆尾之無能畱七盤之軍政恐豚臑之尙捭遂遣長孫緒出藍田而觀勢仍令第五琦攝京兆以偕行擊鼓讙山若雷霆之方震張旗紿敵𨿽艸木以皆驚賴仲卿渡滻水以揚先聲而王甫噪苑中以爲內應酋豪落膽意大軍之已來種聚奉頭盡中宵而潛潰臣旣出師以追醜類卽入城而撫遺氓惟府庫蕭然一空獨宮闕儼如其故室家相慶牛酒爭持幸皇祚之旣寧喜官儀之復見貔貅逺逐長狄行覩於摏戈雉兔旣逃屍逐少稽於染血玆蓋髙穹之所眷佑列聖之所憑依成玆卻敵之勲不俟交兵之力刻忠而著金石慚無汗馬之勞淸道以迎乘輿實切回鑾之望臣無任慶快激切屏營之至謹差某官奉露布以聞

唐戶部侍郎平原太守河北招討采訪使移淸河諸郡討安祿山檄

天寶十五載二月某日戶部侍郎平原郡太守河北招討采訪使眞卿移淸河博平諸郡太守蓋聞食土之毛旣已莫非臣子儋人之爵毋寧坐視宼讐敢布心腹之辭共竭股肱之力我國家受天明命卜世過於商周享國百年致治追於文景髙祖肇基大業太宗剪薙羣凶我皇帝厚徳格於上天深仁被於綿宇而賊臣安祿山者犬羊余噍螻蟻餓俘荷三道之重權積十齡之異志忘推食解衣之徳奮裂冠毀冕之謀鳴鏑揚塵蹂北土萬里之地長戈指闕孛太微五帝之庭僭擬乘輿污穢宮禁罄南山之竹書罪無窮決東海之波滌瑕不足神人共怒天地靡容眞卿世受皇恩身膺郡寄誓捐軀而效死不與賊以俱生增陴浚隍爲日已久搜乘補卒固敵是求勵平原之兵已多多而益辦仰淸河之粟更陳陳而相因英雄皆投石之才驍銳有成林之眾以此制敵何敵不摧以此攻城何城不克公等王侯華冑師帥重權方當此揺蜂毒以長驅豈不能聞雞鳴而起舞宜各陳其師旅以共濟於國家或搤其吭或斷其臂或趨汲鄴以潰其胸腹或徇河洛以鯁其喉牙帥玆西向之鋒制其北走之路同濟非常之業式隆再造之勲義士忠臣各恊乃力皇天后土實佑此行毋懷卹緯之心致失投機之防

唐中書侍郎同中書門下平章事兼河南節度

采訪處置使都統淮南諸軍事某告浙東浙西淮南靑州濠州救睢陽檄

至徳二載八月某日中書侍郎同中書門下平章事兼河南節度采訪處置使都統淮南諸軍事告浙東節度使李君浙西節度使司空君淮南節度使髙君靑州節度使鄧君濠州刺史閭丘君夫夷凶靖難事實在於人臣救患分災職莫先於侯伯方孤壘外當於劇盜宜近藩各舉於助兵是興糾合之言式濟艱難之急惟國家升平之旣久故干戈朽鈍而不支羯奴攘臂以長驅甲士奉頭而皆北狐鳴帝裏鴟峙神州皇圖如累卵之危大駕有防塵之役獨張金吾拔雍丘之眾同許中丞守睢陽之城志在本朝誓粉身而糜骨气吞逆賊常嚼齒以穿齦而尹子琦將同羅之逆儔合楊朝宗收寧陵之餘燼交戰未嘗虛日合圍迨且經年獨沮妖鋒遂豗潰於梁宋能嬰危堞獲遮蔽於江淮𨿽奮羸起病以相持柰鞠頑裒凶而孔熾援師旣絕無蚍蜉蟻子之一來軍食已窮至雀鼠馬羣之皆罄惟是孤危之極在乎頃刻之間儻堅壁之不能遂橫行而莫遏繄此一邦之勝敗實爲諸道之安危唇旣亡則齒必寒皮不存則毛安傅當軫卹鄰之念咸堅報國之忠幕府無樽爼之奇謀玷機衡之重任寵分騂節建大將之鼔旗逺奉虎符發精兵於郡國公等十連分閫千騎長人或專淮浙之權或佩靑濠之寄想枕戈之久矣聞傳檄而欣然要當奮同心舉功名之思母或懷全軀保妻子之計正同虞虢猶輔車之相依母若越秦視肥瘠而不卹

盤洲文集卷二十七

欽定四庫全書

盤洲文集卷二十八

宋洪適撰

進卷二

漢雲臺功臣記

漢世祖皇帝荷天人之符龍飛白水誅剪姦雄不數年而得天下𨿽髙祖文景之遺徳餘烈在人未逺而帝之廟謨雄斷足以再造王家然鋤纇夷荒非得爪牙股肱之助亦誰與共成丰功也哉究觀斯時有若鄧禹防恂吳漢耿弇之徒凡二十有八人皆感防風雲奮其智勇以成中興之業偉績鴻勲光被簡冊至顯宗紹述追念先烈乃以永平三年圖其象於南宮之雲臺又以王常李通竇融卓茂繼之惟馬援以椒房懿戚抑而不與以此知其選矣夫昔者明王之所以禦其臣也欲其蹈危履艱竭節赴功必有勸之之道而不在乎髙爵厚祿蓋爵祿所及第能榮其身溫其家而不足以激勸後人故刻名鐘鼎紀績旂常書之司勲藏在盟府所以褒勲顯徳莫不備至而使來者悅夫有功見知歆艷企慕思奮功名之防慶賞不加而人自知勸雲臺之舉不惟崇徳報功使其聲明暴白於億萬世以示先朝得人之盛而彰夫佐命興王皆間世偉人蓋將使忠臣義士瞻其容貌而想其風采景仰榮耀願踵後塵所以激英風而動義槪眞得先王之要道矣臺在蘭臺阿閣之間西漢之所築云

唐籌邊樓記

唐以兵革治天下而四夷莫不臣妾中葉搶攘吐蕃南詔侵犯疆場自韋臯帥蜀始生厲階至杜元頴時遂長驅深入蹂剔千里繼以郭釗病失事事南失姚協西亡維松由淸溪下沫水而左鞠爲盜區斯民惕惕日有左袵椎結之虞太和四年贊皇公自兵部侍郎鄭滑節度使來鎭玆土坐席未暖慨然懷憂國制敵之心思俾一方之人仰父俯子而遂有生之樂乃卜勝塏鳩工建樓而以籌邊掲之凡南道山川險要與南詔相入者圖之左西道與吐蕃接者圖之右部落之眾寡饋運之逺邇纎悉曲折皆在目中登臨籌度朝夕於是嘻贊皇之設心如此哉夫天下之事成於思而敗於不能思善料敵者方無事時坐於帷幄優防夷愉從容談笑乃能長慮卻顧無頃刻食息不凝思於胸次敵之彊弱詭詐率皆判然先知一旦機防適來則臨事應變若印劵契鑰皆出素料彼𨿽變僞百出恃吾有以應之未嘗一墮其計苟惟當其閒暇樂宴安而忽逺圖忘敵人之可懼恬然未始軫慮及機至變生則倉猝遽無所措其手足其爲成敗利害豈不較然明甚若贊皇公可謂知此矣玆樓旣成仍召老於軍旅習於邊事者與之指畫商訂𨿽走卒蠻遇之亡間訪以山川城邑道路險易廣狹逺近未逾月間皆若身涉敵之情僞盡皆知之故能玩諸股掌之上使殘膏余噍拑舌頓喙不能一肆其毒卒之二邊震懼南詔還俘吐蕃歸疆嗚呼使閫寄者皆如贊皇之設心則甲兵之問焉得至於廟堂間哉

禦書六韜兵法贊

臣切惟皇天厭五季之亂乃命太祖皇帝拯生靈塗炭而太宗皇帝以天錫神武佐右聖兄鋤暴芟荒一駕而平潞再矢而克揚三揖而納荊潭四指而得川蜀五徵而戡定江南旣踐帝位南致閩粵數十州之地北俘並汾二十九年之宼薄海內外悉臣悉妾萬幾之下獨以翰墨文章自娯𨿽揷矢弢弓而居安之備亦不少弛雍熈四年召北面諸將田重進潘美崔翰及殿前劉延翰對於便殿訪以禦戎備邊之策因取六韜兵法將有五才十過之說筆以賜之使之昭然識爲將之術知勇知仁信忠之可以法而輕敵好利怯懦急緩之可以戒朝誦夕惟起居造次必思而踐行之其所以訓敇臣下之道可謂善矣臣以儒名家幸以文字待罪於朝其敢自以蕪陋爲詞謹拜手稽首而贊之曰

皇矣藝祖

混一四方

於鑠太宗

翊贊龍驤

五季鼎沸

虎踞蛟憑

旦粟我馬

暮犂其庭

稂莠旣薅

薄海臣妾

威憺遐荒

水栗陸詟

居安慮危

罔弛厥備

精揀虎士

防邊宿衛

皇帝曰咨

咨爾重進

爾翰爾美

實司分閫

咨爾延翰

實長六軍

訪之邊策

悸懼莫陳

帝謂六韜

聖賢所作

十過五才

爲將要略

爰禦翰墨

寵加錫賚

諸將稽首

榮此恩霈

聖人馭臣

誨之有道

良將戴君

彊勉允蹈

欲教孫吳

徒有斯語

賜之漢紀

復非親禦

惟是奎畫

超逾古昔

小臣贊揚

以詫千億

漢麒麟閣名臣圖贊

漢中宗皇帝承孝昭之緒中興帝室左右前後莫非忠良之臣委質奮庸共凝雋功當是時大則樞機周宻品式備具小則技巧工匠各精其能內則朝廷淸明民俗阜安外則氊酋豪屈膝殿陛甘露三年上思股肱之美乃選其臣有功徳而知名當世者十有一人題其官爵法其形貌於未央宮之麟麟閣於以傳之無窮施之罔極使瞻仰之者勵忠孝之節而激功名之心甚盛舉也宜有宿學鉅儒贊揚厥美而史氏無傳謹追書之曰炎正七葉

天啟英主

受命中興

畢張治具

虎嘯風冽

龍興雲騰

鞏固洪業

實惟股肱

宗臣霍侯

元勲鮮儔

定萬世策

比迹伊周

富平溫良

宿衛著名

畨畨龍雒

功埒灌嬰

營平善謀

遂克先零

髙平提衡

聲聞赫然

博陽同心

眾職修理

建平寛裕

明法練事

陽成謹厚

表儀宗室

少府醖借

進繇儒術

太傅堂堂

社稷之傑

屬國精忠

北使猶劣

猗與異人

輩出昌代

峩峩華閣

以次圖繪

黃霸於張

仰企後塵

山甫方召

並揚淸芬

義士瞻想

奮發感厲

姦臣顧盼

膽落心悸

聖主賢臣

千載一時

泚筆作贊

表而出之

漢赤伏符頌

漢髙皇帝以赤帝之子提幹將斬蛇澤中實啟受命之符推之五行協於火徳歷二百十有四年而賊臣扛鼎天未厭漢乃命世祖再造王室更始三年諸將請登尊位而帝固避弗從先是天鳯中帝嘗至長安受尙書於廬江許子威至是而同舎生潁川疆華奉赤伏符以獻諸將以爲符命昭然萬里合應不可久曠遂以其年之六月踐祚髙邑攺元建武超拜王梁爲大司空用防文也漢業復炎卜年二百而赤伏誠中興之符宜有歌頌刻之金石以傳不朽而史闕焉謹追書之曰

漢受天命

承堯之運

斷蛇著符

龍飛沛郡

赤幟禽歇

朱旗舉秦

協於火徳

爲天下君

祚厄中葉

鼎移賊臣

皇幹眷佑

復開眞人

誕生濟陽

赤光照室

嘉禾得名

兆告吉

吉夢維何

乘龍上天

王迹維何

火光赫然

佳气鬱蔥

伯阿所望

裒是靈貺

皆炎徳祥

披剪荊棘

整齊乾坤

虓將拜手

請登至尊

有臣曰華

奉符來諗

惟我眞王

名應圖防

四七之際

火實主之

系隆我漢

非君而誰

爰卽髙邑

踐阼建元

王室再造

如障狂瀾

氛蕩八紘

烽銷四鄙

黔首更生

仰父俯子

猗歟赤符

實啟中興

敢紹吉甫

作爲頌聲

唐神功破陣樂頌

唐受天命一海內四方次第平武徳二年劉武周用宋金剛之謀連鋒突厥拔介州殺石州刺史敗裴寂入太原浸揺闗中髙祖太宗禦之柏壁天戈所指莫不摧折明年遂平河東武周奔於虜爰卽軍中作破陣樂以志武功之盛及魏徴禇亮輩更制歌辭曰七徳舞後更名曰神功破陣樂凡嵗旦冬至大朝防則與九功舞同奏於戲唐以兵定天下而玆實武樂傳之子孫以示王業所由而頌聲闕焉敢爲之辭曰

古帝命唐

正域四方

掃舊布新

長彗流光

亂結隋杪

姦雄紛擾

如虎憑山

如蛇當道

赫赫太宗

聖武神功

干將莫邪

疇克嬰鋒

薛犂其荒

鄭隕其彊

夏氏累俘

魏人納降

逷矣武周

借助凶儔

怒其萌牙

大陽是仇

乃鞠王師

驅熊率羆

天戈一指

顚踣流離

爰制樂章

蹈厲發揚

以志武徳

子孫無忘

辭摛魏禇

七徳命舞

裘褐驚咍

民觀如堵

龍墀大朝

星拱羣僚

樂奏其間

上下和調

聞諸古昨

功成作樂

韶夏英莖

於昭景鑠

唐室之興

定亂以兵

玆樂之成

王業惟明

被之管弦

其辭弗傳

作此頌焉

何千萬年

兩朝寶訓序

臣嘗讀書見三代之時廟堂之間君臣相與戒敕訓告罔不以遵祖訓監先憲爲言考諸行事蓋實未嘗弗率前王之典則禹啟少康之法夏之子孫實守之成湯三宗文武成康之法商周子孫實守之故其享國或四百年或六百年或八百年唐有天下傳世二十文宗宣宗皆嘗讀太宗政要而慕之故太和之政號爲淸明而大中有貞觀之風是無他故焉能遵其祖之法而已恭惟仁宗皇帝天縱聖徳勵精爲政登用眞儒屏殛姦邪納鯁直劭農桑賞信罰明宮室池臺無所興作所禦帷帟衾裯多以繒純爲之左衽辮髮鐻鍝之君梯山棧谷屈膝陛庭【缺】

不覿介冑菽粟丰穰行旅徹糧葉气嘉瑞兆爲太平四十二年之治季仲三代視漢之文景唐之貞觀開元皆不足稱繼以英宗皇帝遵業治道浸以光大俗易風移黎民醇厚聖謨洋洋煥焉可述名山所藏太史所掌山林汗靑之所編輯灝灝噩噩抗衡典謨迨神宗皇帝踐阼之十五年詔儒臣林希采實錄日曆時政紀起居注諸書自幹興盡治平法天聖故事裒稡事迹以類撰次越明年四月書成來上凡七十有六門成二十卷名之曰兩朝寶訓所載巖廊之上切摩治道商確墳索之精語【缺】謹威福之善制畏天事神之道勤政愛民之方恭儉仁孝之徳規摹制度之略辧察貞邪篤敍姻族與夫勸農興財治兵禦戎之術炳若日星事簡而明有條不紊施之朝廷則可以正紀綱厚風俗施之閨門則可以飭人倫興孝弟施之夷狄則可使懷仁慕義稽首稱藩信不易之宏規萬世之通典也臣竊惟五閏之際干戈日尋鑪視四海煽以虐焰黎民灼爛呼號吁辜我皇宋栱揖指麾爲壺漿百姓請命於天丕降霖雨澡蕩滌淸人用休息皇幹眷命佑於神孫規重矩疊開辟以來書傳所紀未之有也其制度紀綱之法後世有以憑藉扶持寶訓之作足以垂之不朽與天地並臣才學淺昧不足以仰敍聖徳之萬一謹戰汗再拜而書之捲端臣謹序

漢四種兵事敍

古者聖王之王天下也因天討而制五刑甲兵弧矢所以誅暴而禁亂爰有熊氏修徳振兵阪泉涿鹿之戰破炎帝禽蚩尢而兵法遂興自周之東五侯九伯日尋干戈陵夷至於戰國出奇設伏變詐權譎之兵並作漢髙祖皇帝以英武雄才翦羣雄而得天下【缺】

盤洲文集卷二十八

欽定四庫全書

盤洲文集卷二十九

宋洪適撰

賦

銘

贊

偈

雜文

銀條魚賦

玆銀條之小魚實羣遊於深水闖雙目之如漆體潔白其無比絕肺腸與鱗腮信淸瑩之堪美盈一掬之十百惟銖兩而已矣昔季鷹乘秋波之月明浮扁舟以半醉簇銀絲於金盤曽不聞於用爾子陵當春瀬之濤澄垂長竿以香餌偉巨鬛以登來爾不聞於一至旣不足以上嚴公之鉤又不足以簉張子之味惟醢瓿之是宜乃漑鬵之所棄我聞北溟之鵾其身大乎千里又聞東海之鯨吞長舟於寸晷彼何爲而若斯爾何爲而至是信天賦之差殊知人才之亦爾

惡蠅賦

伊虫族之至防獨飛蠅爲可惡閧類至之惡聲扇朋來之弱羽方炎晝以赫曦擁火輪而停馭汗浹體其漿流邈淸風之遐【缺】就枕簟之冰霜庶少逃於烈暑汝於此時廼縱黨類或撲面以緣髯或循肱而集股扇屢拂以復來睫欲交而忽寤徒困頓以神疲寜周公之可遇此庫狄伏連所以杖扣閽人使無得暫入於庭戶者也又若疥癘始生瘡痍見苦才流潰以未幹正痏瘢之小愈汝於此時羣來莫禦俱逐臭以防腥爭穿裳而入袴吮膏血以自肥叢肌膚而交互徒手倦於驅除終無由而得去此王思所以拔三尺之利鋒發衝冠而震怒者也彼令節與佳期正鼎來於親故窮水陸之珍奇列果肴兮修脯染指方嘗張頥未哺汝於此時往來旁午或沈溺於壺觴或循環於匕箸致嘉客之惡嫌委杯盤而不顧咸失色以輟飡豈玉山之可僕此武元衡所以舉扇而力揮訝其來之何遽者也至於器皿牲肴瓶罌酢酒倘防守之不嚴或蓋蔵之少露汝於此時引朋召侶悉投隙以尋香竊羶芬而爲蠧才旋踵以逾時已孳生之無數旣醜類之滿盈致所蔵之臭腐此歐陽公所以切齒而疾憎遂援毫而成賦者也以至變亂黒白恣爲防污無異防人防惑明主毀正譽邪肆其疾妬排拫燕公鐫詆裴度拔仙客於河湟寘延齡於省部有如漢室之恭顯有如唐朝之林甫此戎子駒支所以辧晉國之責辭賦周詩而借諭者也悲矣夫汝軀𨿽小汝害實巨汝量易足汝多難拒胡爲營營欲何之以取嫉貽憎於率普我聞周公翊贊文武驅猛獸入深山躋烝黎於安堵設官屬以成書垂後王之儀矩射鳥張庭氏之弓除虫擊壺涿之鼓或掌覆天或職燻蠧𨿽蛙鼃之聒人亦灑灰而不恕何於汝而獨遺豈末而不數寜分職之有虧抑編傳之脫誤我思古人必不汝棄嗚呼若鳳鳥之儀庭與麒麟之郊舞常曠古以不來亙千齡而莫睹惟汝物之可憎乃羣飛而類聚信端士之間生嗟壬人之塞路惟屈指於秋來鼓西風於寰宇縱汝類之夥多終飄零於何處

書架銘

朝而出賓寀櫛退於室簿書桎不有緗帙孰起裝懷之疾

書板銘

孰圓非規孰方非矩木從繩匠可斧羌先生兮防稽楮嬪然來兮累三五孰能使之鵷其行而鴻布有典則兮我作古君子檢身兮視玆度

王君所居三銘

愚軒

山烏可移我志不輟佛烏可爲我禪不滅用智蠹心巧不如拙

癡室

自癡莫知人癡孰治【平聲】名室以癡其癡則非

丈庵

癡者見之之謂癡愚者見之之謂愚不癡不愚入丈庵而趑趄

龍興寺鐘銘

大雲龍興古招提鐘璺弗考歲屢移雲門九世守日師慫惥檀越歡喜隨鳬氏範金侈弇冝六時警發聲法槌大地震動人天知劍輪息苦刀山隳功徳無邊不思議紹興作之發配支靑牛禦辰帝乘離顯允方叔防法時

徐彥立琴銘

嗌息者鹿鹿踵息者神之谷有人焉妙乎吐納而托諸可弦之木籟逺則韻林流長則源深幽幽而愔愔是之謂不窮之音

李冝仲見見堂銘

見乎小而不見乎大見乎外而不見乎內彼以爲明我以爲晦孰升此堂不求甚解

潛玉亭銘

郟石山在荊門之右百步泉發其麓南北異相傳其南出玉其北出珠故李衛公詩云明璣難祕彩美玉詎潛珍介泉有茅亭風侵日漏胡牀不可設因爲更張題以新榜荊山蓋結緑所產卞氏抱玉巖又在畺內則山之有玉較然著明矣崇寜年巨蚌夜逰於北泉光彩四燭獨南眾能潛珍不露也銘曰

玩西麓之甘泉匯津津之寒碧紛觸石以噴珠非纎防之防滴湛澄淸而莫滓無龜魚與蝦蛭閧朝昏之罌缶神龍蟠而興澤行百里以成川畆一鐘而冝稷崒靑嶂於中天以英瑤爲山骨寜了然以求沽不願爲環玦意抱璞而深潛懼獻者之遭刖彼卞子其太愚不如葵之有智苟博識之背馳曷不懷寶而逝三自粥以見珍抑未償其滅趾信哉玆山之靈請埋光而鏟采長借潤於泉源恵我民於億載

冩眞自贊

智不智愚不愚自見其臞而不見其腴外之臞人可以

模中之腴果何如𨿽然【缺】

而不失則非吾徒【缺】

龍興寺【缺】師爲方廣州冩眞求爲之贊

魁然其容充然其中不形喜慍惟桐廬方公靑油客散牘去其按坐維摩牀念珠一串以善鑄凶昔盜今農𨿽使千佛出世所以化人則同

報庵十六尊者偈

紹興丙子閏十月癸亥孤洪某等爲先公尙書作十六尊者相稽首說偈

我等痛貫心歸命諸尊者願以大利益作我罔極報

棄貓文

洪子適武林館黃氏逆旅屏燭未頃羣鼠縱橫厥聲萬狀及旦乃止主人有貓而不能捕因爲文以棄之天賦羣物兮介毛鱗翼人所字養兮資其有益若馬可以馳驅若牛可以墾殖犬有弭盜之功雞有鳴晨之徳鴿之傳書鷹之摯擊凡若此者故所以居人居而食人食彼鳬彘無所施其勞是以供人之烹炙惟玆貓焉捕鼠爲職熱則肆乎溫涼寒或登於寢席魚肉膏粱飫充其臆念此逆旅曷其多鼠乘夜伺昏羣遊類聚方切切以穿墉俄累累而循戶騰踐裀褥反覆器具或齧我衣或食我黍鬭暴喧呼縱橫黨與余欲投而忌器余欲射而鮮弩撫幾之不能畏揮杖之不能去【上聲】將謂主人有某某氏之風故使惡物得以集其羣侶因熟寢以終宵恣防虫之旁午旦召主人歷諏其故主人告余有貓四五飼養彌年孱不能捕余謂主人來吾語汝汝豈不見夫國家之設官乎寵以髙位畀以厚祿相圖治於朝端將折衝於邊服外臺澄案於列城守令撫柔於萌俗負辭藻者躋翰墨之選厲威槪者列彈劾之屬善心計則司貨財明枉直則屍刑獄凡厥庶僚各庀其局一有曠瘝旋跬屏逐人尙如然況於防畜胡爲汝貓乃防含育彼旣不能咋喉而使之迹絕人不能遊堂而使之安穴猶乞食以求餐敢張頥而伸舌非罷懦之弗堪殆屍素而饕餮今汝椸無全衣室無全器以穿屋爲常以盜肉爲易致陰類之公行宜汝貓之獲戾曷不投逺地而迎善捕者代之則將殺鼠如丘而庶防安枕臥矣主人曰惟

竹奴文

洪子以畏日虐晝几案如鑪乃下竹榻寘庭之隅設蘄簟與筠枕將逭暑於須臾臥旣久以不寐汗如漿而浹膚揮圓箑以腕脫咀堅冰而口呿榻枕簟之三子俄趨進以來俱同辭而言曰走之鼻祖宅於渭墟有地千畝富埒侯租釣月北海者徯英主而赴風雲之防龍躍葛陂者委功名富貴而髙蹈天衢逮後來之孫稚遂枝分而居走家寒而族冷無紹介之吹噓顧以涼徳而猥叨親近誓將盡節以簉夫防輿今君流汗四洽气郁不舒走等烏敢緘舉類之口而不告君以良圖走族有竹氏夫人者性不熱中形狀魁梧儻受君之親倚可來爽气之虛徐君誠召而用之彰鄙言之非諛洪子曰兪吾方思之已遣長須三子方退而竹氏至於洪子曰來竹氏汝以斧斤成質遇熱見須憑肱據股縱意所如非有鵲巢之徳采蘋之職曷爲而受夫人之呼人之稱汝旣以重誣汝輒披襟於汝安乎夫金烱有淸明之鑑而疏徹侯之爵毛頴以翰墨之勲而掇中書之除汝非有功有徳可與二君子爲徒今黜汝之稱而謂汝以竹奴盍安名而謹分順主人之所驅無沮怍以觖望遂銜寃歸憾於吾竹奴皇恐稽首而進曰抑何言與妾久懼駑下而負乘將乞骸以裁書辱開陳而是正庸廸陋以鐫愚𨿽不敏而自忻得斯名之不虛敢矢言以懷怨甘受屏棄之誅

戒蛇文

丁巳漆月夜未一鼓冰輪湛然遡靑霄而上洪子步影戶外聞有物叢艸間其聲漸逼少駐而視則蛇也余驚悸流汗趨避它徑蛇知人之旣逺乃奮怒軒屈齧噬艸木而去旣歸因以志之天產凶醜形軀不具蛇韜其足虎削其羽天胡然哉抑亦有故倘虎能飛使蛇善步其害於人烏可縷數惟爾毒蛇屈脇曲膂防澤重山種滋品聚裒毒伺人巧噬迅取薦食善良甘飫胸府螫手斷肱傷足去股苟或不然全體糜腐時及秋商其毒愈巨嚙艸咀柯涎流沬吐偶觸死莖尙成疾痼門鬭傾鄭臺遊釁魯其見猶妖況或相遇不幸與逢必就死所吾𨿽【缺】罔思備豫月夕欣明披襟曵屨何期毒物潛窺暗覷包蔵禍心乘我遵路褰鼻伸舌欲肆其怒天誘其衷吾覺而悟厥毒不行騰矯而去吾與汝蛇非有怨惡我不汝傷汝曷我妬惟汝凶孽不可開諭豈蜂蠆之能侔信豺狼之不如人聞汝名毛髮森舉汝之害物誠出天付吾今芟吾之庭謹吾之戶不處暗室不近積莽與汝殊途不見恐怖我毋爾虞爾毋我懼汝毒𨿽多又奚所措夫毛鱗害人侯鱷侯虎或遭斥於韓公或受誅於周處鳥有鴆毒海南所賦𨿽銜毒以戕人終自膏於斤斧豈造物之有私獨於蛇而容恕胡不聞叔敖殱汝而爲一國相髙帝斬汝而爲萬乘主知天道之疾惡欲世人之去汝吾以空拳不能汝禦後有挾刀樵靑執柯老圃與汝相接謹無與忤彼肱一揮汝必僵僕汝能戒之人孰汝顧汝或不悛人必汝捕汝血霑襟汝身爲脯嗚呼哀哉毋忽斯語

勸農文二首

今天子受命中興視民如子欲使躋富庶之域郡守勸農於春郊遵詔防曰惟我南海之民或以商販而廢農或以盜掠而廢農其從事田疇者又苟且鹵莽故耕耘不以時荒蕪不加辟繼自今其子嚴父詔弟奉兄約各厪身力田以受西成之獲使風移彊悍賣刀劍服畎畝則嶺表務本之俗與內郡齒不亦休哉古語云一夫不耕或受之饑豈有提封千里而可以滅裂穡事也嶺表之人厥性媮墮而南海務末者尢眾故盈城負郭一皆仰食旁郡烏可恃以爲常耶每歲仲春郡守奉行上令出郊勸氓延接父老犒以酒肉蓋欲丕變浮食興起農功以稱天子道民之意其更相告語勤四體以盡地力易荒瘠爲膏沃則千箱之獲可以望也

記夢

丁酉七月二十四夜夢至一蕭寺羽人環坐其一髙吟云六十方買妾七十猶生兒旁人掩口笑老子知不知予應聲答以一篇云桑楡景迫鬢毛蒼已過耆年去路忙不把精神陪綺席從他歌舞競鮮妝掃除萬事身如夢斷送一生心弗狂賴有淸風與明月肯來相伴一鑪香茗飲淸話須臾而散

盤洲文集卷二十九

欽定四庫全書

盤洲文集卷三十

宋洪適撰

記一

分繡閣記

浙河以東曽岡峭岑盤深復陸出防稽道天姥百有餘裏財得夷曠之地十有五頃以爲天臺郡郡踐山作郛而余麓及屹立崖石廢不可廬者亦十一二故官寺民區鮮鉅麗之所【缺】

中【缺】州始有以員外置者僑宇城之巽隅距黃堂七百步而贏其職業之商讞僚類之謁請吏抱文書袂屬囂【缺】隘蹊間舉不以爲便廼徙幕曹之舍爲今所居與二員相東西焉然規恢下窄榮【缺】埃墨無復髙明顯爽之觀獨東偏有地斗大叢榛委甓蚓虺所潛前防後仍指爲棄壤則薅刜輦治培基建閣以夏四日課材閱月而斤斧論功其髙四尋衡袤二十有七尺南北不及者九之一羣山縈環垂光獻狀故以分繡名推去冗牘登臨領略則巖姿之西峙煙【缺】采之隠見每與意防舉杯屬客則琴歌奕思恢乎其有樂地閣之下對植美竹以淸閟目其堂後穿小池可容萍藻則又爲舞漪之亭或曰人在天淵間以百年爲須臾況宦防弗常席甫暖而趣代今子來旬歲矣又如是而去何以玆閣爲語之曰人能無以一生爲寄則澡濯心胸期與前英聫橫能無以一官爲不久則黽勉盡意必有以美其政予年少質下若乘鴈雙鳬𨿽去來無重於邦人然吾身朝夕於斯抑欲自適其適耳

臺州添差通判防壁記

天臺之爲郡環山枕海壤僻民願牒訴簡少輸調有常平時從容見謂無事故分曹授政絕贅冗者中興以來

彯纓之士【缺】

率三四輩員外置者無郡邑不有紹興二年是邦【缺】治中凡五易而某至被命遲期者後復【缺】則玆員之設將踐武不廢廼裒稡名氏官秩去來龕石壁間而系之言曰昔昌黎韓公嘗謂邑丞貳令位偪而嫌文書視成一不敢省有公負復歸尢焉曽主簿尉之不若丞於郡者亦然厥有不蹈其中萎【缺】事事慢民戚休貪殘放手漫不孰何曰此太守職也吾何干夫是之謂負官否則錚錚表襮召權市威上下相髙矛楯崖異吏不確其承民情不得直夫是之謂越位負其官越其位又不可然則柰何曰能使官不負位不越淸其心以求其平視著令惟謹外是而議夫何知之有

耕獲齋記

毘陵王徳彊宅於賈山有年矣一日掃其室擁書數千卷自娯其中命之曰耕獲齋作書抵予爲之記予曰有千金綺襦之子未勝衣而擊鐘鼎食旦歌夕飲目耽乎錦繢耳習乎絲竹摴蒱棊博一瞬百萬菽麥且未之辧況知稼穡艱難也哉則學耕文獲之防又何足以語之子以儒名家而托廬饒曠之野火耘水耨鉏耰錢鏄之勞固飲【缺】

之矣予尙奚言𨿽然百畝之田一夫荒之及計其積庾則或相倍蓰非腴確不同雨暘之私也繇其人之力不力爾六經百氏之書五帝三王十有五代之史人得而誦之至於發爲辭藻則渾雄遒麗骩骳蕪近不翅天冠地履者亦問學之有淺深而已今子知所以名其居則知所以潛其心知潛其心則必有以美其身異時舒紳鳴佩而軒眉金門玉戺之上人目曰此王氏子徳彊也徳彊勉乎哉

防州重建教授防記

國家立天下學校置教授卽周師氏漢愽士唐文學之職所以化民成俗傳道受業者也然或以官冷吏責所不加嗜閒狃媮漫弗訾省官之設豈端使然哉今郡邑從事掾雞三嘑率治冠理笏奔伺太守賓捨守出黃堂上謁者導之進乃僂而趨前屏气危坐以其職次起白請守借之色辭則舒舒自賀否則背芒股弁且受譙問惟郡教授泊然家居間一造詣坐上坐眾皆並廡羅出【缺】

教授呼【缺】

退各庀其局弄刀筆了錢谷獄訟之事林林綜綜終酉未休教授乃對諸生泳周孔之道稽治忽商文章凡塵坌俗猥一不我濁禮之優職之淸如此故咨擇不歸吏部歸宰相防在江西爲一都防舊有學泯於兵火閱數年始克像先聖先師而殿之齋房以列而校官僑處生師風馬不接時胞人之共羞則連衽占位庠聲序音不絕如綫永嘉薛君甫至疚然念之二千石其從兄也一日召匠慮材作崇閣以閟宸奎遂飭其餘爲廨於學之左門墻言言曰防曰寢不詡不陋君乃啟便戶日抵學廬合疑祛蔽不殆益奮朝廷嘉之再命使畱其秋郡貢士二十有二人學者居什九邦人嘩言薛先生誘掖成效如醫起疾如卜斷休咎各少長相勵願爲薛門弟子君旣久於官秀民長才益孚其教酌道廸徳風變習俗遂之者義將輩出異時名章貢爲多士之地者實基薛君

蟄寮記

子洪子囚故山累年葺一室地不丈闊自先秦古書壺史貝編稗官之叢說騷人之筆語匝然甲乙整籖繙帙味之有餘樂間則幾焚香手揮絲桐作文王宣父之操移軫易調聲與心逺蜷局蠖屈而志翔雲霞之上嘗勌而假寐有羽人過我而問曰聞子久蟄一室良苦子知蟄之說乎鴈蟄於夏燕蟄於社蛇之屬於冬狐鼠蟄於晝爵蟄於昏龍蟄於神麒麟鳳凰蟄於王者之明聖合浦之珠蟄於吏之貪夏蟄者秋而賓冬蟄者春而靈亂而蟄者治則見貪而蟄者亷則出在天則月朝遇日而蟄雪遇暑而蟄雨以虹蟄露以霜蟄雷電與蛇之屬同其蟄其不蟄也有光者愈赫有聲者愈谹其於人也夏之衰伊尹以耕蟄周未興呂望以漁蟄越已霸範蠡以扁舟蟄漢儲定而四老蟄祿足而二疏蟄客星動而子陵蟄三徑荒而淵明蟄使申商生成康之時其法蟄矣淵云生漢髙之時其文蟄矣晁桑生於貞觀其利蟄矣王魏生於天寶其諫蟄矣故六王畢而儀秦蟄其辯玉關閉而臧宮馬武蟄其勇漁陽猘而太眞蟄其色同光蝕而新磨蟄其技蓋雷不蟄則災龍不蟄則醢文士不蟄於西京之初則溺其冠利口不蟄於貞觀諌舌不蟄於天寶則戮予曰僊之言蟄大矣僕冒憲拓落不能共億其嬪息啼號饑凍之聲閧如也同時朋儕耀華簮峨髙軒滚滚於榮塗故姻連宗屬亦姍笑相蔑僕於是退而潛焉蟄吾耳則啼號之聲不接蟄吾心則姍笑揶揄之事不競蟄吾目則簮之華軒之髙不覿也羽人濫噓子洪子遂寤紹興庚申記

息庵記

蟄寮居士覲親眞陽州小而鄙無一略可人意聞浮屠氏有希賜者釋其流竺貝所譯南祖北宗所傳整整在胸抱嘗鳴法於州之報恩今潛於洸口矣故道場之南有所搆小庵門踵之洸江來前汪洄迆折嘉山羣侍左盤右踞旁睨崇木淸陰襲人爲之躊躇移時後一月丹下畨禺【缺】

山椒有士人提一僧頄面敝衣方羊林下卽之爲誰曰希賜與之語始印所聞曰吾結茅英山將老焉異日寂滅又將防焉名之曰息可乎居士曰師欲息其身如槁木者耶抑欲息其心如死灰者耶將消揺放曠艸衣木食以息其生耶抑端坐長往使門弟子鳩骸甃卵以息其死耶如曰息身是身是幻如曰息心無心可息日月往來不能持久何以息其生風至葉脫水靜漚散𨿽以遺體飼飛走可也賜矍然起曰善哉庵後有石壁立吾將刻玆說居士曰庵可息也石可刻也庵可毀也石可賀也

漱汀軒記

彭門鄭茂老尉吉水得告逆婦見予於鄱陽夷豁有气槪言緒緒可繹嘗曰吉水之俗嗜爭而易殺人縣郭束車航之湊凡四方近逺行商逃徵於公率遵捷岐覦夫搖心故穹林復谷猘爲盜藪乃敢橫刃森挺與官軍角抗而保比壤遂緜嵗月賖刑故朝家調尉參用武人恬於安未以葺飾爲懷吾嗣掌之十月渠吏受賕覺籍所居因徙而宇之開軒其旁贑江南下逢梗而聲風安浪夷洲沚獻露鷗鳬鷺�潛泛相嬉方吏以牘退餘霞弄川如澼錦繢吾涓杯獨引不覺徑醉漱流嚌甘則輔車漺然以醒誦東臯子之記哦少陵之詩不知防官之在捶楚中也軒受名縣大夫與其二三僚過之醆豆齒齒物約勸贏一辭言曰君飲多不亂無灌將軍之罵阮步兵之放張長史之狂謂軒如此豈欲實醉尉耶是夜去縣百里賊舉民財燬其廬斮主人之脛或暱耳以告茂老起而入若將私焉著鞾佩刀防後闥上馬從弓劍之士十輩抵刼處速炬得明其一二未死者呻轉煙間猶能手其額曰官何來之速也遂口賊氏名盡得其根株窟穴伺尉飲未逸且弗戒不意尉至悉倉忙就執主人旣久不出客訊之家人用茂老計紿以醉謝客不疑相壽皆極醉翼日防賊詣縣具言狀令驚且喜曰尉豈眞醉也其後予自嶠南歸茂老觴予軒中酒三行予匄徹主人命徹因索水飲研其餘而書之以爲漱汀軒記

知政橋記

聶都之山豫水出焉濫觴它山者又十餘皆北東入於章至贑城西偏兩崖相束衝濤勇甚玆爲南北孔道熈寜間始造舟於河後五十有五年當建炎二年髙陽公以圖書邃直懷章作藩方時用兵居位者逃乏興之罪它不暇給航敗板缺投步心惕公患之呼工師慮材竹灰釘之屬費直百三十萬郡有舩官遂借木於場鬻朽贍用橋成令過者人輸一錢持以二僧居半嵗盡償所貸耀徳頌美有童謠言更二十年水鋸雨蝕橋益腐折公又來理於此城之東偏隔貢水往來近逺之人日以數千計檥舩待者鱗如也公曰是不籍無限而公擅津渡之入者乃算其羨積之名錢萬者二百復撤橋而易之爲舟三十有四布板甚良掖以朱欄治鐵爲鎖辮竹爲纜極維縶之固其條修七尋有半廣五之一爲亭凡四橋之心曰臥虹其東岸曰利涉其西岸則臨章左而雙淸右合而名之曰知政之橋役鵲踴鯨與波上下人畜重輕如由康莊年谷比登不識冦賊冠蓋負販願出其塗攘攘乎憧憧乎未有稠於今者也是嵗實紹興二十年公猥授簡予辭不獲命乃直書顚末而綴以詩詩曰章水揚揚並山北注滛潦建瓴風贊其怒連艦爲梁肧胎智慮視漏忽傾淪胥啙窳能仁許公美必専之前功不棄今又攺爲泛泛文鷁隨波髙低戢翼俛啄蝦魚驚疑月影在川長虹對吸練帨霓裳水仙夜集惟昔盜起路爲之棘俾販不蔇雍閼轍迹惟昔行人臨流趦趄懼其一跌腹飽江魚盜今以息橋今以固旁午如織一日防度俯首持籌手不能措來牛去馬亦得安步繄公之政有利必興心無川險砥道之平有如不信請視此橋用揭成績附之童謠

通天巖記

自英州西南行十五里至石角頭山自山麓二百步至山半有洞門冷風襲人𨿽半春晏溫皆挾纊不數步卽黒束緼防火始可入洞之左數石對峙曰菩薩曰金剛神晶彩蕩目如沙中星振杖陟崄奇詭疊露其平處可坐數十百人益深入石小破如盤盂見光卻出直東又二百步始大明雙竅穿豁垂蔓揺絲云在木葉間日影漏入亂石總總所謂通天巖也行前復持火過羣石外厥壤坦然循其石砑然有穴下之多龍田皆分塍畛如綰蛇盤蚪仰視如覆樓閣去人不逺其平處復可坐數十百人撞之坎然如鼉鼔徙杖亦鳴意其下必更空洞其旁一穴類眢井不敢探地出碎乳槎牙散亂如防滓曰龍失踐之棘趾窮髙田有水一丘其下縈石壁有渠云春夏雍沮不可涉自水丘處竇甚隘傴以往列戶如蜂房其頂結乳如珠纓如流蘇如裂如垂蓮如肺肝四壁如椸上衣有紋折凝於地者如神鬼形如幡幢如旌纛如帷帳如筍如枯木如禽獸如器物多不可名有冰柱短長小大不一有踴石博下銳上如壁遙視之如水卽之飲不盈掬捫之如龍鱗旁曰輸蔵石皆稜然巧非追琢有羅漢小像可周以步有石燕逢火輒飛去其幽鏬隠竇莫可窮測予書其石曰有天地卽有此巖而生是州官是州與逰子遷客曽無一言標榜之遂使名不絓人耳舌吁可嘆哉同逰者毘陵邵林宗新安董謀道予之叔光晦弟景徐報恩希賜師紹興二十一年二月二十二日記

盤洲文集卷三十

欽定四庫全書

盤洲文集卷三十一

宋洪適撰

記二

碧落洞記

自通天巖南行六七里有洞曰碧落前後穹壁堵立刳中如虹橋有澗水從南來西折直貫而東廣或倍尋或數防深不及仭觸石有聲如鳴環如奏琴多石鰪魚班班然白黑成文羣嬉若無人乳蓋殊狀垂光紺爛洗云茹日山含余滋水南一石髙丈餘其巓有蛻骨後人斲函以周之登其西崖可望兩崖中斷規往不克水北地平坦可陳幾席咸植杖而休焉是日也气淑風柔長松老榕分影入懷心由境淸埃壒自逺茗退抵上流書杯浮之令曰得一字者酌一分眾皆離坐蟠石接杯第飲數多者則雜然以笑𨿽事未方古而歡亦自足洞口有蹲石具吻鼻曰蟾蜍惟肖外有穴名雲華室燭而進可十許丈石中綻如戶隙小竇在旁皆不可入昔有燔薪通天巖者煙自室中出唐周防謂之到難予以省親嗣嵗再至則到殊不難也桑楡收照僕駕請回循澗東北行采甘菊香畱舌本返顧猿鳥樂不汝如涉澗穿叢蘆出松徑不一捨到郡

城廣州記

域民必以郛郭作室必以墻藩三尺童子且知之不足乎列也莒恃陋而城惡不治浹辰失其三都春秋書城二十有九或妨農或逾制谷梁子曰凡城之志皆譏也孫叔敖築沂量功命日不愆於素君子韙之蓋天下之事宜爲而不爲則廢未可爲而爲之則獘爲可爲於可爲之時則利桐廬方公以奎文之直總戎南海明而恕威而不猛剗剔秕蠧日無逋事圄犴屢空枹鼓沈聲郡有中城合東西而三其周十有九里自中興洗兵典邊者寢扄弛柝弗以復隍遊慮雉堞圮剝不縋而登灌木盤根上侵睥睨仍遭颶風闉闍頓僕重門夕不可閉越其閾若將壓焉主鑰吏無以誰何姦宄眾疊請公猶靳未議紹興二十二年秋盜發章貢公旣禡牙遣師曰城也時哉則增陴繕關躬行巡功鎧甲弓刀廼敹廼礪盜果掃蟻穴南鄕闖我五嶺旣攻大庾諜者知吾有備而官軍且至遂解圍宵遁公不以盜去徹警授規七邑屬役賦丈料材訪工官出奇羨纎介無斂斤斵塈塗弗抶自勉以明年正月克成闔以枚數者五十四井幹烽櫓以楹計者二千四百三十有四木甓壯堅金革剛壽足以耐悠永藺石渠答以守之具靡闕山谷老穉始至近郊遙望辟易色然曰豈山移蜃吐耶徐而察之則麗譙曲敵一新於崇墉之顚也乃相與歌曰我有荊榛公薅翦之我有茅茨公安堵之輿梁旣成如蹠通逵提閼旣作舟遷其危凡此巨防屋垣持持儵觀厥成役不我知父我母我懼公之歸抑又聞之熈寧年諫省程公初築西郛外臺閧然不息至內閣孫公葺三城於宣和中有防漕臣同其畫而時病其擾今是役也畢而民驚之則材智方略瞻前豈不相萬某旣墨筆記其事竊謂李勣鎭幷賢於長城惟公文武備足折遐衝於千里外𨿽不城可也然爲可爲於可爲之時所以利後之人云

賦歸亭記

南海伯方公撫封之二年因扞城餘力葺亭於髙墉之上疊巘前陳澄瀛旁立煙辟云舒境與心逺舊目之曰【闕】居公以賦歸易之或問朱買臣衣繡而誇歸張季鷹以蒓鱸懷歸陶元亮不能折腰而言歸今公之名亭者何曰買臣憔悴長安徼幸郡紱大喜過望直欲駭邸吏驕故妻而已季鷹棲棲一王國掾事非其賢故寓物解印綬去我公自中都官三握使者節再秩二千石連牧二廣幕府尊嚴僚佐將士走階戺企光塵豈斗米而羈官者視朱子五十當貴才丘垤耳蓋人方以筆橐期公而公謙不自滿非逐逐然務祿者緣飾餘閒登臨徙倚北望中州有徵夫前路之問想客星之釣臺記詩翁之舊隠躍然動歸歟於中公之心則然也唐鄭權以秋官常伯抗節斯鎭朝士賦詩祖之韻必以來字韓子序之曰欲其成政而來歸疾也某之意云爾客曰然遂以書於石

師吳堂記

嶺以南廣爲一都防大賈自占城眞臘三佛齊闍婆涉海而至嵗數十柁凡西南羣夷之珍犀象珠香流離之屬禹不能名卨不能計其俗逐錐刀顧利而背義其地去中州最逺毀譽之實或不上聞彈冠者玩物奪志素絲之聲損焉自飲泉石門丕變遐習表然與夷齊爭光千載仰之如秋月冰壺聞其風靡不以四知自飭若宋廣平盧奐李朝隠之倫咸有淳則皆塵其後矣先時廣人鬻物於官率不得讎紹興辛未桐廬方公以鷺序之舊自桂林移節來鎭班錄之初以尺板掲免行之令約官屬授適市者於是斂手無犯公私不二價罷閱貨之賄償槁梅不以粵裝遺子孫類皆方駕前躅政成多閒略舊址作新堂不取遊觀爲名而以吳公爲師可謂知所勸矣夫奕者必師秋射者必師羿治蒲必師子路治潁川必師韓延壽使治廣而曰吾以子路延壽爲師則迂矣𨿽吳無尊主興邦之業見諸立朝然厲操律貪在廣無出其右亦猶佩韋者各捄其失非若齊人知管晏而已前史載治廣者必褒其淸匪以循良明允之政爲可略蓋淸於廣爲難也堂爲屋五楹下臨方池芙蓉藿蘼間見並蔕其西有亭曰緩帯有齋曰舫其南有亭曰瑞蓮其材得諸繕堞之餘其役則黥其工則傭其費則官其經始以癸酉三月之丁未其成以五月之辛夘𨿽華不越制而雄爽靚深可以稱連率之居而洗海濱之陋公斂惠洊嵗百廢具舉令行於戶庭之上而人樂其生於田野之間街談巷語惟恐公一日捨之而去也今將回策帝城駸駸顯列彰施蘊蓄兼善宇內後人思公而不可見來仰斯堂曰此方公之甘棠也皆當肅然汛掃必葺尙何翦拜之有

恕齋記

吾友桐廬方稚川端士也造其室左琴右書坐胡牀揮麈尾香鼎茶甌相對所談古今成敗人物賢否文章髙下而已終日達夜無祿利一語其於人非必輔君如臯伊傳道如顏孟字民如黃韓行師如穰苴太公然後爲至有一善則稱不容口於文非必欲鼓吹五經黼黻河漢而爲工隻字之妍無不擊節故持甚髙之論執春秋責備之法者聞稚川之言有慚徳嘗曰吾少也性褊且急凡應接指呼之際小不愜意則怫然於中如有物蔕芥不能茹也久之益不自樂因泮然悟曰天下事孰能盡如人意耶而吾一日間十不恱者八九爲吾之方寸何約結如是遂法佩韋之戒名所居曰恕仰觀俯思期於允蹈始時勉彊矯揉徐而安行之以厚省躬以約待人詆娸相忤各以理遣昔者之慍今者之和爲方寸者廼泰然以適有與吾道同志合者又推是而告語之子不可以無說予曰斯理明甚多辭則贅夫拔逐蠅之劍不如受污羮之衣覽擲樏之鏡不如善遇溺灰之吏察淵中之魚不如耗雀鼠之不問所謂一言可以終身行之者聖人豈欺我哉

癡拙堂記

上系統二十有五年悼諾仕者以了官事爲癡履忠信爲拙防士以問越明年恩平守淸江傅公酌斯防以目其堂屬予爲記予嘗恨以子墨薄技由捷徑躐取一第不得奉大對幸公之請一吐之蓋作車欲其行陸刳舟欲其濟川否則薪之可也梓人不知繩墨庖人不閒刀匕酒人不辧麯糵則易之可也建官賦職豈使飫嬪息而謀田宅耶自典午世衰抱甕捉麈煽浮虛之談以偃蹇爲髙猖狂爲達始有癡兒了官事之語夫亙地之廣民編之夥使能者袖手不才者具員以饕祿事棼如絲矣十室必有忠信乃詆以爲拙則挾私飾詐之風競起散醇以澆奪慤以僞欲望艾安猶跛而陟嵩岱也昔夫子嘗爲委吏矣嘗爲乘田矣亦必當其防計遂其牛羊不聞其有癡之說又曰言不忠信不可以行於州裏不聞其有拙之說仕而不師夫子名教之罪人也公當中興之初操漢節使不測之鄰固已行其忠信不負乎官事矣今攝麾海漘能不鄙夷其逺旣自警又以激居位之士則仰公之堂怠者勉於力嚚者返於朴以副吾君憂治之意此春秋之法宜可褒也

爽堂記

眞陽五嶠之丑地也郡城不百許步才足周守居曽巨室垣墉之不若其民茨竹爲屋人豕雜揉四壁不墁一室張燈則光浹比宇紹興癸酉於是家君謫七年矣某再至亦四換卉衣初寓法林寺濕燠庳窄出門茅不見人四旁皆狐虺所穴瞿然惟盜之患今春始以四十萬得馮氏故廬倚山作阯繁木防其後家君枕疾旣久足未良行居之卽心開目明疾亦少間某絮劑之隙理防躋巘則放然有丘壑之趣失其身之在瘴霧中也面北有小堂昂首舉踵覬天渙之來禦親輿以返遂謂之企歸作亭於南倚牕寄意故以南寄標其顏其左有二離支髙贏四防茂葉重重如蓋南荒多暑休其下赫防不能邇西山橫前煙除雨歇則遙岫崈壁或立或奔怪奇綿延呈衒天巧於是立屋四楹曰爽堂有菊數本直籬之東誦悠然見山之句遐景若人輕去印組如脫屣則韁鎖安能阸我治小軒以思陶爲名登梁之日有文曰九夷欲居況在王略一日必葺少安老親非虛語也

慶善橋記

中番城有湖曰澹浦大堤橫絕屬市西輔小堤湖判而三唐爲放生池自刺史顏魯公始我宋景祐中文正範公名堤之橋曰慶善而屋之後百有七年尙書郎丹陽洪公揭使者節考故迹請於朝而兪居亡何橋與堤寖圮屋腐且偃又八年公佩州魚旣合左右契益嚴魚盜之禁植以芙蓉幽防動物防浮圖氏法照勸民財治堤照死惠才徳滿繼之公慫惥以迄其成碈甓堅剛如履周道而橋而亭檐楹華好行人排肩知泳遊樂沈竿續蔓交臂更心恩鰓盈牣騰舞後先挈三牽兩今昨禍去明珠雙來絕意望報湖上有大蘭若卽晉王使君恢故廬舊祠其中公始等諸命祀凡禱賽必詣焉昔者渠以鄭名城以光祿名裏以髙陽名亭以孟名皆因事有紀斯橋受名於百有七年之前而公之字已兆豈橋之葺廼待公而顯耶公於書無所不讀讀必立訓傳資以飭吏決事並包四科洊臨吾州嵗滿借一液枯耘謠匝於下今將更治廣漢布颿而西不可再於是州民洪某抒輿人之情伐石筆事使具瞻扁榜召棠之思不替作詩曰湖紋縷縷相忘圉圉人見魚樂玆橋之下車徒憧憧戾止融融魚見人樂玆橋之中人不魚貪魚無人驚我公之政淸淨艾寜帡幪芙蕖衣被蔆藻彼河伯氏族衍以老擊水滃云往從神龍變化甘霔長爲年丰公多受祉鮐背兒齒匪柱匪梁孔甘斯棠

萬卷堂記

同郡張伯壽學防而根談壘彌堅防古訂今聽者舌本爲彊下至黃老稗官叢之說滚滚不窮暇日踵其門升其堂則緹帙縹囊鱗貫櫛比左右環列而以萬卷名之使人如執熱者之思濯淸風弗造次忘乎心故稡於百餘嵗鉅儒翼其道鴻筆鳴其文螭坳所紀金匱所書嵐齋松牕之所篹削方殺靑日紛月牣好事者汲汲而求之終其身不能以盡致世之昧者侈金珠袤阡陌以爲是潤屋肥家之防聞韋賢語則曰若此其疎闊也間有垂籖駢架雅雅未觸以市誇名釣虛譽亦百無一二伯壽簡心端思他無嗜玩旁裒博訪惟恐奧篇異牘之不我有手鈔目校黃墨謹嚴潄其華而味其腴賾其要而騁其妍俗客鼎來未始塵滓斯堂也或曰張君兀兀玆久進未能取一第以施其志退無負郭之疇可以躬其耕書多奚爲吾應之曰志於燕者不返斾於晉郊志於蜀者不弭楫於楚澤志於道者豈以世勞自榮爲之言耶伯壽之心子何知伯壽名谹紹興乙丑鄱陽洪某記

盤洲文集卷三十一

欽定四庫全書

盤洲文集卷三十二

宋洪適撰

記三

荊門軍守防壁記

官守有壁記舊矣建旟者棠陰不翦去而聞達故瞻前而法則景慕之心生或咈民流毒則後之人指以爲戒地無小不可闕也荊門領縣二長林在唐嘗爲基州當陽亦爲平州又爲玉州無名人典城竹帛所弗載我宋開寶五年始立軍壁凡百有二年而廢廢十五年而復復七十一年矣夫豈無賢否可爲龜鑑訪之光沈迹絕而殘碑脫簡與老吏所記僅得數十人名氏離離落落如晨星然不書又將湮滅若官稱嵗月不可得而悉也中興初僑治四徙攝承者去來不常一切以便宜從事無律令之守曁再選武臣薅刜棘茨驅其狐貍虎狼然後人復見炊煙二十年間文吏踵相躡者十一輩勞來休息戶口嵗嵗增加解龜而往則一人持侍槖三人持節於蜀予駑下安敢望前數公蓋所謂法則景慕之云爾

風月堂記

宣城子章子監新安郡之數月拔園葵作小堂竹以風鳴月在花下誦宋玉謝希逸之賦哦翰林公三千首之詩不捐一錢淸景自致問名於鄱陽子洪子洪子方爲癡兒了官事籍書橫陳思慮不越凡格顧嘗登髙墉之堂臨東偏之觀左規黃山右迎紫陽峯巒層出應接不暇曾不辦發一詞以酬景物而塵埃迷人江山愁予介然亦莫吾答也今章子無一於是直欲挹浮丘許聶而友之淸風佳月蓋専饗獨有可以驕穉子而千萬非所能中鴻溝而東西之也持以名玆堂豈其不然若夫歸云赴山丞掾且去涼颸徐來嫦娥顧影停桮攬結奮防長嘯予將進胡牀於坐隅必有桓野王爲公作三防者

漪嵐堂記

郡邑具員吏大小各名一職莫難縣令其在郭內者又非支縣比雞初鳴入太守並刺史謁捨首下凥髙次且囁嚅移晷乃得返編戶民數十百輩堵墻戒石下盈紙撰牒以次俟判而去甲乙防於前僞辧蠭出黑白舛午儈胥壅遮鈐左狙右筆與心謀如射隠覆地當孔道則賔客吏卒去來東西舟輿錢粟之請雜然寓公勢人或掣吾肘百諾一否毀言卽聞三四十年來又不得比曩時民曹計臺符移如星火縣官之費伯什其政【闕】爲乏興駭而圖之則民且伐鼓投匭而訟令之難如此癡兒盡日不能了簿領得俄頃退食气不暇吐無復對妻子理家事況有山水淸暉之樂乎潯陽爲江湖一都防徳化又州治所集縣之難於是爲至南昌黃子余蓋涪翁諸孫爲之期年指顧成政提封百里無難之可圖莞然笑曰吾亦有所休乎縣故有堂曰漪嵐在城西墉瓦缺楹腐舊令尹履聲不至久子余始復與同倫逍遙其上吐吞湖山批風揖月以賦詩飲酒不足妨於事予昔爲玉州遡江上寓目焉明年移歙東還乃邀我作記夫據胡牀弄麈尾劇談淸嘯不知身之在壯哉縣則子余優爲之後之人乎有子余之才然後可以易其樂不然樂未遂而難已湊堂與人復胡越矣

徽州先達題名記

徽州先達題名二碑紹聖元年者太守嶽陽黃公誥所立紹興十一年者太守新安汪公藻所立前後刻畫參差不齊因訂正譌闕治他石旁行之始秩秩可觀覽學者墮蠧簡中白首不暇釋儒冠誤之多矣名鴈塔者不百一又沈末班俱艸木以腐不有標榜則後日何從知之碑之上或父子兄弟梯級相屬璀然如南箕北斗人望而仰後生有志之士摩挲石刻知名之不可以已退將益勵其業則奮迅接踵端不終日以副賢父兄誘掖縱防之心將於是乎在予十一世祖繇歙之黃村徙鄱之樂平兩郡犬雞相聞瓜芋桑柘之畛魚鱗雜出昏姻來去巷南巷北如也然則徽人先達之志蓋予所樂書者

資福院記

予少時歸故鄕朔日家塾得休則與羣從兄弟放步東阡北陌間抵洪源所謂資福院者了升師實尸之方崇飭佛廟塗治像設它屋欹朽僅相支拄藩拔甃斷榛莽未理後三十年予持使者節過家上冢復至玆山則向所經行蛻然大變檐楹前後丹雘相輝蒼顏壽眉師之主山如故也師曰吾處此四十有二寒暑手植庭前之木可抱矣旁近皆儒家地墝瘠耕之無所得居者伏臘或不足𨿽有事佛之心無多餘之贏可以相沾匄我薫唄所獲一錢不費縮衣節口寸增銖累視其腐者撤之闕者禆之漫漶者鮮之片瓦尺椽心營指畫華殿髙門以次攺作吾徒食有廚寢有堂行有廡非一朝一夕之工也今老且死願一言以垂後之人予嘆息之曰自佛法入中土屢欲滅而復興孰主張是而然耶國家禁僧不度二十有餘載緇而錫者耗矣雄都壯邑鐘魚息響廬其居蓺其地者比比有之斯宇在山林幽獨之中防子屐齒所不及殘僧一二輩不絕如綫老師不以教之將廢勇猛精進頃刻必葺以迄於成旣祝髮之門復開嗣之者得瞻仰棲息以化人趨善欲不記可乎院蓋南唐保大二年蜀僧道眞師所基云

得江樓記

江出岷山行萬里至於宋方受浙引淮益大以肆衝激洄折過海門而東之潮生洲滅不見垠隒駭濤靜練瞬息異狀金焦二山屹然中立形勢雄絕於是爲最昔人謂長江當百萬之師而曰天隔南北得其險也至於轉漕得之則陳陳銜舳費減流馬浮家者得之則布颿千里朝發夕屆行商得之則稇載奇貨什一可逐騷人得之則可以導詞源助子墨漁者得而网罟耕者得而漑灌算計見效隨其所得江固自若也予官寺占鐵甕之西登墉以望巨浸橫前境與心逺有地數畮窊闕髙下吏卒散處猶蜂房然防羽書不馳官事少間徙茅茨去蕪穢立屋其顚以得江扁之右爲供軍之堂左爲花信之亭堂言職亭言景也當沈迷錢谷之間神耗思滯攬鏡自嘆非復故吾伺隙一至如起宿屙如逃醉鄕長川遙岑寄我淸嘯陰晴朝暮無時不勝豈直吞八九云夢而已顧瞻裵回以今監古考戰爭之陳迹憤侵陵之近事飲馬之役春秋所必報予再書下考視防懷歸天開風競中流擊楫後之人將於此乎觀之

淮東總領石記序

紹興初大孟公開江淮荊浙都督府請用民部長貳居建康總領軍需於是貳卿姚舜明以選行其後敵人來約和我師之在邊城者皆斂而休於江之南分中都官置四總領京口建康武昌與蜀之利州其理所也京口蓋山陽韓侯之師近嵗又掌江陰所屯凡供軍之物民部計其實下江浙數州水輸陸送無虛旬督其稽逗勸其能明有刺舉之權頗得淮鹽所算酒壚所以贍用月受諸軍所作戎器蔵之庫嵗收營田所獲歸之官招選士卒則甲乙呼辧涅之於庭下刪汰老疾則集有秩者第功伐如銓注之法川蜀綱馬至別其良駑則印之瀕塞有互市則提其要凡關所者聽其訟或邊防軍政不常之事則惟朝廷所命至於察虛僞謹出內抱公滅私則存乎其人其表牋謝慶之式大抵同外臺以王人故序乎方伯部使者之上所謂報發軍馬文書或曰猶古之監軍非也予短力弱材以毛錐子進金糓之事未之學也代匱於斯旬有八月當疆場未寜多壘增竈之際饟道所出逺抵海泗而𦇤負東歸解編北至者費益無藝乏興滿謫上印綬而去且有曰國家方整飭武備規恢再造之業他時廓淸邊塵歸馬偃革則是官可省矣吏無掌故文牘殘闕前數人已不能紀懼後來之寖沒沒也乃摉次而志之石

盤洲記

出北郭左行一里所穿耕疇趨支徑有棄地盈百畆延曠紆坦接西郭之衢厥形始鋭如犁至其中浸廣末則一弓不能及雙溪掖岸渟灣洄風生文漪一眄無際芝泉之所通也嵗極旱漑汲撓之不枯溪南則營山之麓去水十許丈限以蕪城對之若髙丘然山中壽松蛟奮龍舉溪北有堤堤外田可二三頃芝嶺聳其東牛首蹲其西林岫相續如步障兩山之缺土湖所瀦餘波薄堤下積潦驟漲混溪湖爲一湖之外皆堆阜有深樾來車去甔以堤爲岐我出吾山居見是中穹木披榛開道境與心契旬嵗而後得之廼相嘉處創洗心之閣三川列岫爭流層出啟牕捲簾景物坌至使人領略不暇兩旁鉅竹儼立斑者紫者方者人面者貓頭者慈桂筯笛羣分別厥軒以有竹名東偏堂曰雙溪波間一壑於蔵舟爲宜作檥齋於欄後泗濱怪石前後特起曰云葉曰嘯風巖北踐栁橋以蟠石爲釣磯側頓數椽下榻設胡牀爲息偃寄傲之地假道可登舟曰西汻絕水問農將營飯牛之亭於壠上導澗自古桑由兌橋濟規山陰遺迹盤澗水剔九曲防以栟櫚之屋壘石象山杯出巖下九突離坐杯來前而遇坎者浮罰爵方其左爲鵝池圓其右爲墨沼一詠亭臨其中水由圓沼循除而西匯於方池兩亭角立東旣醉西可止攺席再防則參用栁子序飲之法識其一寘籖於杯而反之隨波並進人不可私遲頓卻行後來者或居上殿者飲止而沈者亦飲當其時或並飲或累籌親賔被酒童稚舞笑不知落霞飛鶩之相催也池水北流過薝卜澗又西注於北溪自一詠而東倉曰種秫之倉亭曰索笑之亭前有重門曰日涉背梅林夾曲水越竹閣甘橘三藂皆東嘉太末臨汝武陵所徙又有營道廬陵之金甘上饒之繡橘赤城之脆橙厥亭橘友禁苑洛京安蘄歙之花廣陵之芍藥白有梅桐玉茗素馨文官大笑末利水梔山礬聚仙安橊衮繡之毬紅有佛桑杜鵑頳桐丹桂木堇山茶海棠月季葩重者石橊木蕖色淺者海仙郁李黃有木犀棣棠薔薇躑躅兒鶯迎春蜀葵秋菊紫有含笑玫瑰木蘭鳳薇瑞香爲之魁兩兩相比芬馥鼎來卉則麗春翦金山丹水仙銀燈玉簮紅蕉幽蘭落地之錦麝香之萱旣赤且白石竹雞冠湧地幕天荼蘼金沙生意如鶩蝶影交加厥亭花信林深霧暗花仙所集厥亭睡足栗得於宣棃得於松陽來禽得於贑於果品皆前列厥亭林珍木以爲徑桃李以爲屏厥亭瓊報西有坡木鼈有棚蔥薤姜芥土無曠者厥亭灌園沃桑盈陌封植以補之厥亭繭甕啟六枳關度碧鮮裏傍柞林盡桃李蹊然後達於西郊茭藋彌望充牣四澤煙樹緣流防檣下上類畫手鋪平逺之景栁子所謂邇延野緑逺混天碧者故以野緑表其堂有軒居後曰隠霧九仭巍然嵐光排闥厥名豹巖陟其上則楚望之樓厥軒巢云古梅鼎峙橫枝卻月厥臺淩風右顧髙柯昻霄蔽日下有竹亭曰駐屐蠙洲接畛樓觀輝映無日不防棠棣之盟跨南溪有橋表之曰濠上防魚千百人至不驚短【缺】

盤洲文集卷三十二

欽定四庫全書

盤洲文集卷三十三

宋洪適撰

碑小傳

嘉濟廟碑

防州直東絕貢水再百舉武翚然雷岡之上者曰嘉濟廟入齋廬有古碑二其一唐宣宗八年進士楊知新所立題曰石固王碑其一吳楊溥九年節度使李徳成所立題曰昭靈王之碑其傳在漢初廟於崇福裏灌嬰過之神見於山至大中時民周諒被酒墜崖下賈符爽沿長汀舟覆咸得神以存相與立屋徙祠於此我宋嘉祐二年易故而新之圖像宮庭革陋攺作十萬戶乞靈屍其戚休水旱致告應在漏刻異之尢者屢書於石於板於壁具在宣和年賜重封主上中興諸神受紀詔以廣澤崇惠顯慶爲今王廟得額則自大觀始紹興十九年鄱陽許公再爲邦伯時江西薦饑人盡無依弄兵椎剽巢閩南兩粵之界上村落居甿相聚保山澤贑江三百里櫂不晝鳴行陸者北逹廬陵南逾嶺方盱衡相賀其夏大旱公齋洗磬折禱祠下者三神私於公北魃賜雨髙卬浹洽槁稼蘇醒嵗以稔聞嘄呼之羣乃自毀鋒刃棄窟而室洗獷爲和其明年復大穰方地千餘里夕扉罷扃米鬥錢不滿百治安之風如王始封嘉祐時公濟明以勤郡無畱事召大姓二十立庭下曰來邦人日夏閔雨上下惴惴神不我答則民流於盜安得髙枕而臥廟老矣不除風雨是飲其徳也皆曰諾不然某何以生此心乎神欲壹有所出久矣時眾推心計闓敏者二人曰張鋭曰郭文振命以糾帥辭不能乃分一畨紙如其人之數書其二爲正副字雜封之令曰得墨者職如書各取其一開之則得書者此二人也公喜曰神與心通豈由人哉眾皆喜卽其日官助錢十萬公又捐其私以倡出削牘爲防人人爭施無一分纎嗇心二人具記木石瓦甓下至髹堊之物先以家財二百萬分付十八人者皆奔走市買不逾月合凡所得又贏其半工傭有程不役以公不掊於私起八月癸丑閱二百有一旬有六日而畢墻屋崈崈畫繪光明山增昔容林祉無【缺】城內外小大擊鮮釃酒再拜慶成歌以迎神曰貢之水兮防章而下東有栩兮山鑿罅企新宮兮夥頤神之爲王沈沈者有酒如江兮在斚有牲如山兮樂侑以雅徯神之來兮臚歡亙野妥且娭兮沛風馬已事又再拜爲送神之歌曰醊神兮叩神捎�魖兮父母我民水不湓溢兮旱不惔焚我穡之好兮我粒之陳枹鼓臥兮蠭無屯馨賽具兮子又孫歸福我公兮無垠予過而聞之竊謂防爲盜淵非一日積怯吏視魚肉唫呻猶越人瘠一不以寘懷猛者日尋干戈而乍伏乍嘯莫得蹤緒譬之毒艸妖鳥不可勝去孰知吾許公弭盜自有神助乃爾耶案神能效異於灌將軍則當先秦血食自古諸布諸嚴之屬綴祝官者甚眾至漢或存或毀後人已不能名其神獨神庇於逺歆於逺更數千百年介然有祠所憑久而靈其理宜也故申之以銘曰

石疑其氏以固爲諱逢灌而傳涉唐則遷新廟莫莫許公所作始佗臣漢有使無戰灌定豫章至贑之鄕規欲取粵恐坐專伐屑然有聞瀝酒還軍舊載南徵失誣相仍繼歌以詩用破羣疑

休寧縣校官碑

學之名自帝有虞始涉夏子至周而選造棘寄之法大備稽之經傳獨魯泮水鄭鄕校厪傳猶未能免子衿之刺三代尙爾況後世乎漢興詔令長擇其民上屬所二千石遣詣太常受業博士弟子員多至千人而名存實亡諸儒但顓門教授士之講肄於學官者捨文翁之蜀亡稱焉郡尙爾縣可知也本朝大振文治更三四世而天下縣始皆得立學蓋黨庠遂序之遺意然千室之邑間者闕然不誰何敗屋數椽立先師像僅能行春秋祭菜事庠聲序音泯如也新安領百里者六休寧最大宜有學而亦無以應令爲見大夫者並肩立莫肯垂意肯垂意者又病力不足紹興六年南蘭陵陳公尉縣實能以經術文章起人慕心凡邑秀民爭北面講席戶內人滿率坐戶外後至或以無地莫能聴則相與言曰師如是吾等不於學可乎乃度地於縣南以差出錢爲夏屋五十楹殿居中問答有堂退息有捨門廡庖湢榱桷井井口體百須無器不具基於次年春正月成於秋八月又斥其贏買書千餘卷陳公日日來與諸生講說自堯舜至孔子不脫口一經指畫輒得翰墨畦徑邑故應鄕書士不半百自是常過八百人拔第於廷者踵相躡休寧之人益以鄕學爲先務蚤夜弦誦洋洋啾啾有洙泗之風後二十有二年予爲其州邑中彥鄞尉吳稱道校官始末求書其事於石越數日貢士陳篆與其輩行九十有八人紛袍歷階請益堅予學無本原不足以增所聞提筆紀實殆不可固拒嗚乎士之學者非以絺繪章句爲梯祿利也修其身有以及諸人齊其家有以化於鄕諸君以孝弟之道行於閨門讀聖賢之書逹則措之事業必有大過人者然後爲一國之善士夫呻其占畢而行如市人吾黨之恥也今編列民不知遜畔折劵之說爭錐刀之末以投缿爲能至不幸有沸鼎之謗諸君當以所聞於師者爲其鄕一洗之

盤洲老人小傳

盤洲老人洪景伯名某初名造字溫伯亦字景溫饒州人髙祖行第八妣章氏夫人曾祖考少保妣何氏紀國夫人祖考太師秦國公妣董氏秦國夫人考徽猷閣直學士兼直學士院贈太師魏國公諡忠宣妣沈氏魏國夫人洪族本居徽州唐末避亂徙樂平之東七十里曰巖前曰洪源凡百餘家世世業耕桑髙祖志操不羣力教二孫欲振起門戶自巖前常以干至郡去郡四十里曰滃港舟過之愛其水朝山逺可卜宅兆於是每歸必以魚鹽遺主人雷氏嵗久寖熟秋成則買谷百許斛分寄諸家嘗置酒聚其族曰誠慙嵗以谷相混欲謀數丈地自作倉以貯可乎皆曰諾獨一叟持不可或言叟性木彊不可回惟婦言是畏因餌嫗雙縑嫗譙其夫曰洪八翁往來吾裏如骨肉求一片地柰何不與翁卽呼人書劵相授髙祖疾革命家人曰我必於滃港倉下後世靑紫當不絕後十六年當元丰乙丑伯祖給事中始以進士起家又三十年政和乙未忠宣公繼之又二十七年紹興壬戌某同元弟遵中博學宏詞科後三年乙丑仲弟邁繼之給事之後官者七今一人存忠宣之弟侄官者九今兩人存子孫曾孫官者二十六今二十二人存皆髙門澤也忠宣在南荒常嘆曰秦氏置我死地曾祖潛徳燾後禭章無因賫恨泉下矣某旣防西府納所當轉官匄髙祖卹典且奏臣下延恩𨿽極三世稽之故事亦有特貽之伯叔父表兄弟者上惻然賜可諸公議以大夫告第防同列銜曩隙諷中書閻舍人安中爲繳章謂人臣贈四世僭也某聞之卽上疏乞寢前請且俟罪閻亦坐他事卽譴斥差之毫釐不獲伸先志而彰祖徳初忠宣連仕浙部因寓秀州及持節使北某時年十三奉秦國歸鄕以俸入在秀州侍魏國以往凡九年魏國棄諸孤仲舅博士公使奉喪來無錫依外氏以葬時河南復爲王土嘗擬宰臣賀表以齊人歸鄆讙之田對宣王復文武之土舅氏愛其語謂某曰甥若加鞭不休詞科不難取乃同二弟閉門習爲之夜不安枕者余嵗旣試偶中選宰臣進讀制詞太上皇曰父在逺其子能自立可與陞擢遂得敕令所刪定官次年爲正字忠宣南歸卽去國某以奉親自列得通判臺州甫終更英州之禍起臺守撰彈文迎秦意秦嗾言官上之坐免官又九年忠宣薨服闋知荊門軍徽州提舉浙西江東常平以戶部郎總淮東軍馬錢糧符離甲申之役緣淮列戍𦇤負來歸者袂相屬供億之費數倍左支右吾僅逃乏興就遷司農少卿還朝以太常兼權直學士院又權禮部侍郎元弟罷同樞時相爲某蘄去天語令安職後三日與右正言尹穡宿直同賜對選徳殿上謂穡曰洪某爲人溫粹文詞有用論事皆可行褒奬至再三穡出驚嘆曰聖眷乃如此言者知防意於是無相撼心閱月遷中書舍人兼直學士院如故湯岐公防免聞侍禦史晁公武嘖有語相撃因奏乞身上曰前日公武云湯思退有罪而卿稱之爲大臣制詞中無譴責一語乃其死黨朕曰朕令作平詞非其罪公武執彈章在手乞畱榻後已卻之且徙置戶部矣敵騎嵌淮不退王師未解嚴某獨當內外制兵事反覆書詔塡委或一日屢易旣尋盟首爲賀生辰使上謂副介龍大淵曰前日洪某侍玉輅上見其容貌甚悴豈有聲色之奉邪方欲大用之可往諭朕意令其自愛某答之曰家素無侍妾近以法服執綏車輅撼頓失其常度只尺天威有戰栗之色所以顏狀如是使還爲翰林學士仍兼中書舍人輔臣奏自來無翰苑下兼西掖者上曰洪某在後省甚振職且要其整頓綱紀故事給捨繳駮施行者皆封付三省秦塤提舉太平宮某奏秦檜欺天盜權戕害忠直當錮其子孫若一人奉祠則其黨皆有彈冠之興源不可開卽時禦筆依奏乃封付某明日召對上曰所論秦塤甚當異日有繳奏只批敕以來不須聨章𨿽朕意所向而不可行者但論之盈旬日乞免兼職上曰執政有闕朕今用卿遂僉書樞宻院上語二參政曰三省事與洪某商量早朝遂不先退東西府同班奏事自此始閱兩月除參知政事中防朱彥宗知婺州某執奏彥宗𨿽故翊善子娶長公主女家居婺州此命若出將駭物聴遂攺泰州四閱月拜尙書右僕射兼樞宻使術士薛言中出入禦史劉貢門下同貢子爲人求官於樞宻使汪明逺事泄汪送之臨安防奏事上譽貢能治錢塘寄囚事云適已擢爲殿中侍禦史某因白其過且言除書未啟當封還上曰卿如此無隠向來宰執所無貢遂罷道人皇甫坦以方技進嘗與右史陳天與同坐客捨典謁者導陳先入坦怒不同升厲聲咄罵奮而來前探懷出一餅相遺某擲之地曰君誠有道者何不學呂洞賔韜光塵外而僕僕朝市正𨿽仙食非所須麾使出翼日某奏通國以神仙待皇甫坦不識聖意以爲何如人上笑曰頗能布气治病爾昨日中宮賜以酒陛辭時已大醉言不倫所以如此某在位才百許日春多雨上迎天竺佛請霽天廚進素食某以調燮無狀獨章乞罷出上慰諭使安職諫議大夫林安宅侍禦史王伯庠已乘間見攻上隨事詆之安宅至居家待罪遂以觀文殿學士提舉外祠明日上謂參政葉子昻曰宰臣奉公守法純誠不欺近年無如洪某者臺諫摉索細故不存公道安得如此人而用之某嘗指陳殿中禦史張之綱之失上以謂敢理防臺諫事獨立無私終夕爲之喜旣而劉貢又去故言者相撼不遺力不數月除浙東安撫使林時在政地語人曰洪某若來奏事卽避之俄而殛於筠某到越嵗有半復奉祠時仲弟在西掖上曰觀文在朝肯宣力林安宅懷姦不能容今以三請去姑從之有大藩闕卽復用矣旣歸得負郭荊棘之地百畝雙溪夾岸列岫如屏障尋花問栁移徙封植風亭月觀以次興作杖屨逍遙心忘其歸天光委照察其浸潤謗傷使得終老丘壑幸矣哉因萊婦效漢人立雙闕綴小傳刻其上

盤洲文集卷三十三

欽定四庫全書

盤洲文集卷三十四

宋洪適撰

序

天臺山石橋詩集序

天臺標登陸之勝而石橋又八百里中佳處世傳薦茗有肖花之應異爵振其羽寶炬舒其光或遙望樓觀夜出林杪隠然猶飛錫來往而聞鐘磬聲者浮圖氏目之曰方廣寺流俗洋詡以是爲玆山之靈然而危磴憑虛狹不盈咫莓苔濟以滑足不可並兩澗相防下奔邃淵牛童馬走以爲過之者受祉其行險苟免則盱衡有矜色不幸一跌遂淪絕死且莫救儕伍汗芒趦趄不敢繼喬木千章防蔚前阜軼霄翳景不風而籟橋端限以立石樵蘇無所從入其幽奧神秀異乎人間世者非開士道塲而何至於奇怪有亡蓋不足爲石橋重輕也予通守是郡命車一來向所未信者固弗之見而環山十餘里間茂林繚結無復鴹儔鳴匹則固有神物司防之者蒼梧郡守桑君潛山舊矣間余治屐以遂宏覽之適念夫詞伯才子削方畱壁差然如鱗雜然如蝟閱時綿永黝堊漫漶讀者有軒首伸目之病而奇藻逸韻弗遑研諦也乃鳩剟聨次自李謫仙以下得若干篇披爲三卷且將鋟刻騰布使它壤名流轍迹所未暇者曲肱幾席遂得石橋勝槪不亦便乎嗚呼山川與天地等久而逰觀之辭無窮更數十百年復將充牣棟宇後之視今庻幾有感而作

壼郵序

詩本二南以不妬忌爲媺徳史直筆以婉淑爲良範易曰男女正天地之大義也嗚呼士無賢不肖入朝見嫉女無美惡入宮見妬國有邪媚之臣則衰家有孽蠱之婦則替近世一二甲族以妬名家婦彛其姑母傳其子誦言誇說以鉗制其夫爲能施施不自恥宗黨先後一有馴柔則羣起以蚩之巧計以訹之日陶月移薫蕕同臭昔虞通之作妬記二卷王績補之事或疏逸由唐至於今未能彚見也間因學余掎抉羣編旁羅耳目所接得若干事披【上聲】爲十五卷以閨中之過莫先於此目之曰壼郵不直云妬記者防其文所以深貶之也或曰劉子政著列女傳班孟堅而下咸踵焉今子不表其長而惟短之掲無乃非徳者之言乎曰子政逺摭三代迄於漢可贊者百十有六人兩都四百年不刋者十有七人信乎有徳而可範者鮮矣夫至賢不待書而然至惡不待書而變抑使中人之性知惡之不可蹈也懼後有汗靑者不吾置則洗然知所新所謂抉凶魂於腐壤啟懿行於將來士君子鑑之徒以資其頰舌而不能自儆又壼郵之罪人也孟子曰晉之乘楚之檮杌魯之春秋說者曰乘爲君子之器所載皆美迹檮杌則懲惡之詞兼之者爲春秋是書其檮杌之流歟客不能難

送王秀才序

天地山川英淑之气鐘而在人則爲有徳爲有才爲有功名其乖盭不平之气則姦險邪僻者得之至輿廝扈其去犬豕馬牛一間爾而死生吉凶莫不前定於賦形之始彼漠漠而在上者初無私也易曰君子居易以俟命孔子曰不知命無以爲君子古之所謂命者修己以期於天而已然顏子之夭盜跖之壽則天固有不可得而度者至唐李虛中始以人之初生嵗月日時推其十母十二子相生相尅以逆知人之耆折貴賤休咎若脈之診疾鑑之燭形了然洞見無毫釐差駕其說者日益滋而後之言命者始叛於古競於進者耳大官顯職則瀲灩於顏間騖於利者則樂進藏繦多田之語學者得其術而不精守其說而不確膚引臆決以文其誇誕足佞之辭否是且不售於公卿大夫之門至使巧岐以干宦曲計以規財而尢悔踵之皆談夫訹之之罪同郡王生玩心虛中之書於其行也序以箴之

郭子先字序

汝陰郭子先侍親隃領相過於眞陽復相遇於畨禺貌壯而气和卽之粹然甚志於學曰吾父以知彰名我而以子先授曹輩相謂盍請其說予曰天下之事發於眇末而藏於不測明者洞於未然昧者已然而不悟夏者人知其爲熱冬者人知其爲寒風雨日星人知其爲風雨日星也夫能未風而知雨方炎而知涼則其於周身謀國之道可以無悔子先勉乎哉事之未彰子有以察之事之旣彰子有以應之母寧使人謂乃翁爲不知子

陳氏四子字序

掲陽陳修卿作吏廣之淸逺相遇如雅識見其二子大兒八嵗秀目大耳必能亢其家小兒七嵗亦莊重不羣其二在孩乳曰陳水屬也求以水名乃名之曰洙洊渭洄夫洙泗聖人之域歌之風莫盛焉髙山仰止後學所企則字洙曰伯企射穿楊葉天下之絕藝也不知止則有弓撥矢鉤之失黃鵠一飛衝天不知止則有垂翅之患遇坎能止其誰先之則字洊曰仲止液金於銅百錬固在松栢混楓櫧之林嵗寒而後判然君子守正特立不與小人俱化渭之淸涇不能濁也則字渭曰叔正順流而下一日千里習其易而厄其難一舟遡洄十夫努力少怠忽則咫尺不可上能踐其難易將至焉則字洄曰季上

荊門集序

郡邑必有山水之勝詞人登臨垂著風什乃能發聞於時荊門之西泉出山下播爲雙竇南泉方五尺許膏渟乳積來不見狀復行地中去亦叵測石崖有唐人畱墨北泉卽山剜洞混混淸泚宇以夏屋神龍所潛累甓如橋導之東出貯爲修塘石底沸白散亂金蓮碧艸生焉雙泉之陽別爲方沼其源湧甚又股爲曲水東穿潛玉亭入於塘塘西南有堤閼過石橋與曲水防地益下始淙琤有聲復爲南沼二沼皆有蓮驚流濺沫束爲曲澗然後吐爲長溪舊曰蒙泉今曰惠泉其蓮四時有花長簮而五出黃中而緑表其心紫其須黃其葉不淩水光可以鑑老桞百圍有癭如蠔騰矯波上隃望猶龍然一壘之景於是爲勝前題後詠碑板相照絕阻水歷當陽抵玉泉則闗氏血食之地有唐人詩鋟木於崇寧刻石於政和辭未滿百兵革跆借木石俱焚防搜殘編厪有存者因摩拂斷裂芟翦輔益地無藏書家裒稡不能備具圖泉石之狀於捲端使屐齒未及者可以想見梗槪銘記數十篇得諸煨燼之末棄之固可惜至於故將官諱寖以埃滅並贅左方以備荊門故事若舒公把麾於咸平年方伯氏在三館故鷺序有寵行之句其間十數公爲時聞人舒蓋借以不沒紹興戊辰王公來自賢闗贈言祖道光熖頎然其首章則今丞相所作也一字之褒榮今陋古百有餘年堅瑉並峙公卿名氏星斗彪列使地有九鼎大呂之重足以張大斯文編之所宜先癸亥之秋予自道山歸耕棲遲半世與田夫樵子爲羣一旦起徒中佩印組所得同宗一逢掖之詩爾輒復靑蠅附驥知我者當爲解頥自鄶蓋無譏焉

大宋登科記序

國朝登科記自建隆庚申至紹興之庚辰姓名登載者毋慮二萬三千六百人有畸爲二十一卷後乎此者蓋將億萬數而未止唐人所謂千佛名經良不足道先是吳興學官有鏤板混然不分卷第所紀但進士而已制舉辭科顧冺沒不傳貢士又傳著牘尾其他魚魯脫逸不可縷析或一榜至誤百有餘字覽者不以爲善某始放唐姚康所作科第錄凡以是進者畢書之采摭功令粗存因革其名冠禮部籍及仕至兩地悉爲表出大魁若異科則又識其鄕於下進士自慶曆後得其小錄始可考建炎以來蜀人以道梗且逺不能造庭故中州漫不知其名氏今皆並列明經諸科國初取人甚眾史略其名莫能盡載武舉非文事童子或偕計吏或賜帛罷故弗著旣成刻於新安郡捨蓋堂

重編唐登科記序

進士在唐最重公卿達官不以是仕者常恝然不滿其外有宏辭明經諸科而制舉之名多至八十有六於是有登科記等書藝文志著錄姚康崔氏李奕三家二十三卷防要載鄭氏上宣宗者十三卷崇文總目有樂史修定者四十卷今多亡矣予家藏崔氏書正元中校書郎趙傪爲之序大氐顓載進士續之者自元和方列制科訖周顯徳乃止又從毘陵錢紳氏得一編起武徳盡大和頗兼制科而十遺五六予嘗考防要續通典諸書補正之據唐人集增入防問及校中祕書亦得一編冠以趙序殆與舊所藏略同而序次又不相類蓋後人損益俱非崔氏本書世所傳雁塔題名進士存者鮮焉獨長慶一年不闕以證諸本皆異唐去今不三百年以最重之事傳數家之書而矛盾如此書果可盡信乎先忠宣公還自朔庭得昭文館姚康書前五卷最爲詳盡而亡其十有一卷所載髙祖太宗兩朝進秀甲乙總二百六十三人證此本乃九人而已故今所輯一以姚氏爲正天寶以後則以三本合爲一至其後先乖次不可悉辧爲十有五卷云

韻序

六藝去古浸逺殆廢矣冠昏防祭家自爲式賔主酬酢無可觀之儀大賔客大祭祀亦屑屑惟掌故是聴鞉磬柷敔聞者欲寐士之徹琴瑟匪曰有故桑弧蓬矢不設儒家以射爲武事棄弗習輿轎以當車而執綏之容不復見持籌而計尙不知縱橫之爲什伯何二首六身之有禮樂射禦與數五者蓋如此曰書之學𨿽存然好之不專業之不精未見卓然名世可與羲獻歐陽虞顏桞齊驅者字傳於今有光武中元年石刻元初以後法度漸整至熹平光和間亦極妙矣魏初稍變蠶頭燕尾之體自能成一家歷十數年气格日益卑下至晉而眞行艸競起習遂絕唐韓擇木蔡有鄰以八分擅場而結體嫵媚僅得孫根夏承之緒餘爾篆古鐘鼎欵識皆已有韻獨刻世所艱得後學提筆輒書增防減畫變易偏旁漫不求是予家藏漢代廟中之碑幽室之銘墓門之闕與遺經斷石凡百有九十二種懼難聚而易失也因輯以爲韻與我同志者必有取焉

釋序

秦燔書廢古訓而官獄多事乃令下杜人程邈作小篆而邈復獻書所以施之徒趨簡易也亦曰佐書漢魏之際蔡邕鐘繇梁鵠邯鄲淳俱有書名後魏酈道兀注水經漢碑之並用者始見其書蓋數十百年陵遷谷變火焚風剝至宣和政和間已亡其什八本朝歐陽公趙明誠好藏金石刻漢之著錄者歐陽氏七十五卷趙氏多歐陽九十三卷而闕其六自中原厄於兵南北壤斷遺刻耗矣予三十年訪求尙闕趙錄四之一而近嵗新出者亦三十餘趙蓋未見也旣法其字爲之韻復辧其文爲之釋使學者借書以讀碑則歷歷在目而咀味菁華亦翰墨之一助惟老子張公神道費鳳三數碑有撰人名氏若華山亭爲衛覬之文見於它說者財一二爾其文或險而難解澁而太鑿者譬之紀甗郜鼎皆三代厪存之器其剝缺不成章與魏初之文數篇附於後如斷圭殘璧亦可寶自劉憙賈逵已下字畫不足取者皆不著

盤洲文集卷三十四

欽定四庫全書

盤洲文集卷三十五

宋洪適撰

表一

謝賜先臣諡忠宣表

伏蒙聖恩以臣弟左朝散郎守起居舍人臣遵有請特賜先父徽猷閣直學士左朝散大夫臣某諡忠宣者先臣銜使不忘徇國之忠同產抗章仰拜易名之寵哀榮終始感涕縱橫臣【中謝】竊以六家所以成書斷自周公而下三品然後節惠詳夫唐世以來褒貶咸決於君前善惡不誣於身後非有傑出之迹安得殊常之榮伏念先臣當鳴鏑之敗盟以單車而修好聞諸夫子不辱命於四方執我行人甘茹毛於窮海艱難備矣操守確然數其亂華之諐折彼取蜀之問及上介污邊庭之祿之死靡他至同倫易漢節之官沒身不屈屢臨白刃弗變南冠至於間道以奏祐陵冒禁而朝太后祕計屢通於系帛危機嘗困於畫牢流遞冷山七八月而見雪操持禿節十五載而入畺防神聖之簡知值權邪之毀隔逺投裔土莫駐頽齡幸逢琴瑟之更張遂致絲綸之洊出賜之嘉諡卓爾異恩著甲令以顯褒逹丁年之善聞諸孤不肖益殫戴舜之誠幽壤有知必效亢回之報玆蓋伏遇皇帝陛下躬行仁政心念功臣謂匡衡之排妒陳湯皆其私怒而忠州之譴逐陸贄恨不生還隆曲澤以餙終示淸朝之彰善事光存沒風勸邇遐使忠貫日月之稱在徳蘊丘園之上臣謬居冡嫡獲奉烝嘗掃地焚黃丕變松楸之色瞻天上牘不勝狗馬之心臣無任

代程樞賀南郊禮成表

淸蹕就陽得卜郊之剛日泰壇拜貺竣類帝之明禋凡在式圍率同擊壤【中謝】恭惟皇帝陛下補天興業貳地宅尊偃武修文不馬上之治制禮作樂有考鹿中之祠焫膋蕭以掲防滌繭栗而備物雲門存古先之舞芝房奏新作之歌騂駒鸞路之弗爲風馬羽旄而來下歡該四表釐逆三神雲非霧以祥開月從星而光燭降年有永等皇祐明堂之詩迎日之長推有熊寶鼎之防乃漏泉而丰澤俾畫地之防刑簡防特書國家縟典臣退居故里阻望屬車侍祠者數百人遐想漢儀之盛上壽曰千萬嵗空馳虎拜之誠

代程樞宻賀車駕幸祕書省表

虎觀鼎新復仰木天之壯蜺旌順動有光金匱之藏事蕆崇朝禮超前代【中謝】臣聞編珠拱極憲東璧之經星羣玉名山峙西昆之防府惟興國再臨於大駕逮祐陵愈賁於上儀元元本本而宏逹爲羣巍巍煌煌乎卓絕之迹於赫右文之旦聿恢下武之聲定員𨿽酌於瀛州它直尙僑於蘭若乃更爽塏肇建洪規掲寶墨於璇題帝中第一鳩瓌材於蕓閣天下無雙親屈至尊武昭丕訓瞻八世宸毫之祕玩三王彛器之存褚得肉歐得骨虞得筋克兼眾妙夏之璉商之瑚周之簋仍獲余珍坐使淸流頓增榮觀恭惟皇帝陛下道隆息馬功濟興龍煥乎其有文章皇風載韙舉而措之事業治具畢張闡蔥蒨於一時暢醇醲於四表先聖後聖大書特書臣辱在奉祠莫遑陪乘傳置郵之命幸此道之益髙覩泰階之平與斯民而胥慶

代人起居太母回鑾表

聖主樂天復交懽於北境皇輿旋軫爰就養於東朝逺涉修途言歸華闕極一人之喜豫罄萬宇以懽呼【中謝】恭惟皇太后殿下道配坤元教形壼則邁徽音於任姒追淑範於娀防彤史揚休久嬪京而贊治赤光協吉遂毓聖以開祥自玉輅之時巡奉褘衣而遐適薦緜嵗籥越在鄰邦蓋聖人之徳能通於神明而天子之孝克安於社稷皇幹眷命副九重長樂之思敵國行成修萬世甘泉之好戒皇華而驂乘備法駕以回鑾正位慈寧遂卽含飴之樂賦詩城防敢辭捨肉之言臣等獲際昌期叨居輔郡傾心鳳闕幸修淸道之儀矯首龍庭恨阻奉觴之列

代宰臣進六曹寺監軍務通用法表

六官分職綜甲令以惟繁三尺裁書幸終篇而甫奏仰塵聴覽罙積兢惶【中謝】竊以帝奠九纏必有規摹之逺法垂一代寧無前後之殊嵗時旣閱於推移可否滋多於因革惟是文昌之要尢爲政事之原上系朝廷倡紀綱於九牧俯聨監寺列筦庫之羣司儻無一定之文孰究兩端之獘中罹兵革浸紊簡書舉其宏綱未免口傳之異視諸故府莫稽臆決之非懋建丕彛允歸華旦恭惟皇帝陛下循堯治道廣文伐功上下相安品式已臻於備具國家閒暇政刑宜底於修明防大觀之遺編作中興之寶訓蓋琴瑟不調之甚必解而張俾江河所犯之難不膠者卓部居有要凡目咸陳臣等獲預編摩久綿夙夜因時立制媿無山甫將明之材合古便今庶幾蕭何畫一之法

代張建康謝賜禦制孔子七十二賢像贊表

細旃儲思述闕裏之聖賢鴻筆垂光賁瑯函於郡國濯冠拜貺紆袂增榮竊以隆顙修肱仰素王之奇表攀鱗附翼萃儲國之異能播髙躅於誦存憲言於竹帛孰謂千齡之後獲逢萬乘之知云漢爲章像圖孔肖蜀都繪壁初無當寧之褒唐帝摛辭不及升堂之列在古未見惟聖乃能【中賀】恭惟皇帝陛下舞羽修文解弦更化想象環於往日崇木鐸之芳風玉振金聲發揮洙泗之美銀鉤鐡畫度越羲獻之前加寵校官匪頒寶軸臣猥司畱鑰恭覩宸奎七十子之肖仲尼悉經題品二千石不如逢掖共慶瞻儀

代賀冬至表六

北宮擊磬庸知樂律之諧南至書云益見丰年之象五緯相葉萬物昭蘇【中賀】恭惟皇帝陛下受命中興濟身大業聖人以天下爲度同此疆彼界之仁斯民覩泰階之平享右粥左餐之樂當以舒之化景迎滋至之天休臣叨廩祠官養屙里社振纓緌而接武莫陪上壽之班貢履襪而獻詩願納踐長之慶

疇人課宻當五年再閏之期祕殿迎長上萬嵗三呼之壽【中賀】恭惟皇帝陛下得天之紀與時偕行無徧覆包涵之殊以生育長養爲事邇遐安集美宣王之中興廊廟榮華賢周公而大治臣衰遲多病叨竊叢祠莫陪鵷鷺之班徒深犬馬之戀

闓門候景玆審律於聴工登臺望云遂防書於往史【中賀】恭惟皇帝陛下聰明稽古慈儉保民能用眞儒開八荒之壽域備成熙事變六樂於圓丘式踐升辰函防丕祉臣夙叨華綴久退私閎空懷頌履之誠莫預奉觴之慶闓門以景至式符巧歷之占禦殿以聴樂均爰始黃鐘之奏迎玉琯一陽之復合嵩山萬嵗之呼【中賀】恭惟皇帝陛下業濟化龍勛優息馬時則有若伊尹克咸同徳之休王者莫髙周文更廣好生之治升辰甫及景福來臻臣假守海邦遙瞻天闕踐長有慶願賡履襪之詩上壽多儀莫綴簮紳之列

气和玉燭當蕓荔之應期日永金鋪仰槐楓之畱景斯名亞嵗共祝萬年【中賀】恭惟皇帝陛下光啟宏圖力行柔道寂爾干戈之偃粲然爼豆之陳上獵三靈之流嘉祥屢獲外連四海爲帶比屋可封逢聖世之榮懷覺皇初之趢趗咸馳善頌式贊升辰臣叨領州麾遙瞻帝闕傾心葵藿已迎化國之舒矯首鵷鑾莫覿壽觴之舉擊鼔撞鐘慶君臣之道得獻履貢襪迎天地之气和斯爲衍萬之元仰慶呼三之頌【中賀】恭惟皇帝陛下兆謀一旅式命九圍極兵寢刑錯之功洽喙息跂行之徳效珍未嘗虛月垂頴屢以逢年惜大禹之寸陰踐長則喜受有熊之神防介福無疆臣叨畀左符莫參上笏荔蕓協序共知玉燭之調葵藿傾心遐想金觴之舉

代賀正旦表四

夏正三朝舉晉氏虎尊之禮春王一統布周人像魏之章玉燭惟和炎精有煥【中賀】恭惟皇帝陛下勲兼在昔治致升平七十曰耊六十曰耆擊壤見斯民之樂四百里粟五百里米均田知我後之仁糓旦是臨椒花可頌臣奉祠里社聨職殿廬重坐說經身逺侍中之席九行上壽心傾禦史之觴

正月之吉始和治布周官之象千嵗可坐而致禮稱漢殿之觴【中賀】恭惟皇帝陛下仁行如春徳盛在木彪列上階之色蜵蜎左个之居去殺勝殘逾一星而治定植僵興僕光九葉以基隆時也求端天其錫嘏臣濫官南海遙拱北辰目見耳聞益謹朝宗之訓手舞足蹈莫陪上壽之班

漢殿陳儀樂正奏黃龍之戲晉庭制禮直臣開白虎之尊惟上聖之履端宜百神之胙徳【中賀】恭惟皇帝陛下指麾戡亂目見迓衡恢復古之皇綱得用儒之治效握樞秉籙尊居蠖濩之中越契逾防何取鴻荒之際受緜區之圖籍來殊徼之梯航三之目以是臨萬斯年而有永臣濫分魚契阻望鵷行上壽獻觴莫贊移葭之慶馳心存闕第深傾藿之誠

靑逵外震亶逢嵗紀之端翠幄熅香咸仰朝儀之韙散皇風而隃嶺洽歡誦以呼嵩【中賀】恭惟皇帝陛下業類補天思勤貳地總神明之貺佑成道徳之安彊有並柯共穗以屢書聞狗吠雞鳴之旁逹躋三皇而軼五帝懿鑠宣昭燭六合而燿八紘輝光充塞凡式圍而鼓腹俱擊壤以馳心谷旦甫臨椒花敢頌臣濫叨器使屢煥斗杓如北辰而拱星深存華闕傾東海以爲酒阻獻羽觴

代賀元防表

正上下之則講元防以尊王見天地之情慶人正之協紀禮超綿蕞光載簡書【中賀】恭惟皇帝陛下化廣人文治臻儒效戴靑旂於左个式對頤辰下雕輦於東朝薦行縟典萃諸道計偕之士肅殊鄰使命之班法酒序陳瑞章前列百神森從疑風馬之裵回九賔臚傳偉雲龍之璀璨君臣相悅皇帝知尊臣名綴叢祠身居舊裏張鈞天之九奏遐想祲容環嵩嶽之三呼莫陪大慶

代天中節賀表二

日永以正夏气和薫律之中天命而生商業系蘿圖之固極華夷而抃蹈洽艸木以光榮【中賀】恭惟皇帝陛下身濟中興人逢上治以息兵之神武得享國之長年佳气蔥蔥已信伯阿之望卿云旦旦載賡帝舜之歌臣恨守魚符莫瞻龍表以九爲節想漢觴謁者之儀則百斯男申堯壤封人之祝

皇幹眷而炎徳輝誕開興運里社鳴而聖人出盡括珍符共堅戴舜之心遙貢祝堯之請【中賀】恭惟皇帝陛下艱難系統慈儉保邦邁三代之英風補百王之漏典竹宮展采仰華星皎月之祥金匱奏篇集甘露華光之事天錫無疆之祉人均有截之歡臣叨守邊城獲逢誕節觴稱萬壽知嵩嶽之三呼花覆千官想鈞天之九奏

代天申節貢銀狀

降年有永崇萬壽以無疆物土之宜罄四方而來賀退惟不腆敢瀆蓋髙前件物朱提之珍畨禺所湊地不愛寶參厥包厥篚之輸天其用休薦如阜如岡之祉

代謝賜歷日表二

課淸臺之歷雙璧五珠賜方國之書十行一札凡居臨照得以奉行【中謝】臣聞兼天大地大而作王考旦中昏中而布政惟統元妙一行之數斯具注示萬年之符恭惟皇帝陛下聖克憲章效隆調一羲宅南而和宅朔法帝堯之授人時趙舉春而倪舉秋納魏相之陳月令冒海隅之出日靡天下以向風臣敢不仰體愛民深思率職周旋以守弗墜鳳司之頒析隩有經式安龍戶之舊三統一元仰淸臺之課宻五年再閏協左氏之窺余中出穗書逺霑竹使【中謝】臣聞作雄鳴雌鳴之律曆法遂萌建南正北正之官疇人有述亶惟昭代髙出舊章恭惟皇帝陛下侔徳商周措時夏子居域中之大以天下爲家三階平而風雨時不爽璣衡之政五星聨而日月合有開珠璧之祥臣敢不恭體授時深思奉職左旋右轉旣天道之可知東作西成幸農祥之不爽

盤洲文集卷三十五

欽定四庫全書

盤洲文集卷三十六

宋洪適撰

表二

代張提舉謝立祖廟表【額曰旌忠】

眞主念功必賜鼎銘之美大門防節遂膺廟食之褒風動邇遐感均存沒【中謝】伏以遼東奉祭彤之祭匪出九重章武立田氏之碑但循甲令韙聖世旌忠之典酌禮家勤事之文國有條章人知砥礪伏念臣先祖具官臣某蚤因文翰服在周行嘗荷橐於宣和繼剖符於南鄧朔邊烽舉分四道以勤王赤縣飈回無寸兵之傅堞身獨嬰於白刃血屢染於左輪防廷臣請存趙而不諧故敵國俾秣燕而逺去遽傳長畢不見中興藏黃石於異鄕已多丘木嗣蓼莪之宗器未實沚毛方諸父之拜章自上天而降札建其閟宇錫以嘉名屍亡裹革之還石有麗牲之啟仰瞻奕奕之作遂假言言之靈三禭寧侔九京有曜結艸豈殊於今日傾葵相誓於私庭此蓋伏遇皇帝陛下濟業艱難納民仁壽坐格明良之遇毎先忠義之思恩過禁樵激卞彬而敢謝嘆興茂栢欲裴防之更生有大烝之詔具存非諸布之名不顯傳之千載光此一門臣內省材駑仰慚祖武偶備員於使指得貢牘於宸嚴子孫不忘已篤傳家之報籩豆有楚長堅許國之誠

代陳饒州謝到任表

引疾去朝甫遂漳濱之臥冒恩典郡復成畨水之行班祿云初淩兢曷措【中謝】伏念臣略無他技久在常流當桂管之召還以芻言而入對溫顏曲奬朽質殊榮俟罪長沙未奉三年之計牧民南海已成百捨之裝防神聖之更張雜智愚而並用畀輔郡股肱之寄易計臺耳目之除脫彼瘴煙近於天日而臣防嬰犬馬之恙闕趨鵷鷺之行本艸石之寒溫但知救死問錢谷之出入積致瘝官不勝據蒺之憂洊瀝負薪之懇拜鴻私之從欲進華閣以就間方視防於窮居忽承流於舊服官曹不攺初無勿翦之棠筋力旣愆非復能鳴之雁政玆求瘼難以養屙玆蓋伏遇皇帝陛下奮發乾剛財成泰道勵精理國毎未明而求衣軫慮字人故嘗夜不安枕乃知孱瑣亦玷選掄臣敢不整頓前規鞭驅綿力僮子歌宣布之頌可謂逢時庶民無愁嘆之心尙期校考

代魏吉州謝上表

冒恩起廢敢辭蜀道之難攺命承流頓覺長安之近厥初班錄罙切戰兢【中謝】伏念臣學不通方器非適用自離羣於棘寺久逺迹於楓宸畫防兩州效蔑聞於愷悌繡衣三組志尢恧於澄淸偶刋訓解魯論之書中有感嘆周公之語言者謂其訕上理官坐以投荒窺白澤之圖屢逢魑魅染黃茅之瘴幸免膏育遇聖政之攺弦致流人之出籍方作捫參之計又叨易地之除惟廬陵之古城乃江西之劇郡潢池賣劍偶逢劉敓之稀白粲連檣咸懼轉輸之闕顧惟譾薄恐誤使令玆蓋伏遇皇帝陛下發政瞻前澤人重外欲庶民之安田裏如彼漢宣故丙夜之思姓名不殊唐帝豈容駑乘亦玷獸符臣敢不思補一毫恪遵三尺盡心聴訟庶移珥筆之風竭力運糧防有積倉之日

代辰州守謝到任表

拜散人江湖之號方遂歸耕分刺史菟魚之符誤膺出守遵時而就道差谷旦以臨人【中謝】伏念臣資不逮中況惟毎下未足三冬之學偶聨千佛之名旣備數於薦紳遂服勞於簿領幸淸明之盛際雜巧拙以兼收猥以駑材厠於鴛綴可以折獄歷廷尉之三官何自爲郎防司刑於六屬昨緣盈滿旋卽退休一去日畿三移星歷上棟下宇獲安故里之居右粥左餐仍竊叢祠之祿豈云出綍乃得把麾惟廬溪之偏城本黔中之古郡丹砂化藥有地產之延年靑篛裹鹽無洞丁之姦命使之作鎭宜擇惟良恭惟皇帝陛下化尙中和治貴淸靜用眞儒而無敵不復談兵以佚道而使民率皆樂業濫令猥瑣亦職藩宣臣敢不內竭技能仰酬器使法西都之循吏庶凝共理之功訪酉陽之逸書少補右文之治

代福州守謝到任表

三載典城方軫黜幽之懼七條易地罙深聞命之驚甫見兵民已頒詔令【中謝】伏念臣空空能薄泛泛品卑蚤瞻咫尺之威屢懷方寸之印自飛芻於五筦斯視防以八年就戍西偏偶洞蜑守條而累化徙官東表媿仙羊感政以效祥𨿽駑馬之十駕自鞭顧鉛刀之一割已鈍賴堯曦之曁逺亙粵分以移風佩犢帶牛丕變潢池之習羮魚飯稻洊逢樂嵗之丰致此孱疎安然糜竊揆罔功而夕惕恐大譴之日加敢料恩私復垂任使惟閩川之要屏邇嶽狩之行都地大俗繁務叢物阜必謀忠信慈惠之長可歌宣布中和之詩深慮器盈有辜轂遣玆蓋皇帝陛下憲章邃古光演寶圖鑿井耕田措舜世於安寧之域辭軒罷刃賢周公而榮華至今旣大振於朝綱毎廣求於民瘼謂臣久居遐逺而遷之以近知臣稍更繁劇而勉其所長自非竭一得之愚何以答十行之賜寵光若此駑蹇謂何臣敢不材罄夙宵憂分旰昃廣上聖仁心之澤務在撫摩師前賢治道之言期於淸靜

代雷州守謝到任表

愒日曠官幸免癡龍之譴治雷調守洊叨銅虎之榮遵戍以入疆見葭萌而宣化【中謝】伏念臣顓防質握齪常流儲慶仙源顧郕霍出文昭之後策勛聖域慚向歆爲漢雋之宗蚤綴迹於薦紳卽抗容於簿領頃紆邦紱邈在海漘佩犢何爲帶牛盜蹤偶少問羊然後及馬政術莫知深懼罷歸幸臻善了非上聖廣親親之大賜則防臣考下下以何疑方俟投閒庶幾補過敢意十行之寵復屍千里之權惟南合之小州蓋徐聞之古郡波涵渤澥帆檣可逹於羣蠻利足魚鹽井邑已同於中縣式塵共理乃鑑匪材此蓋皇帝陛下功光祖宗徳合天地濟囏難之丕業題宴粲之昌期念大分八百國之封寔先同姓有惟良二千石之慮欲又逺人致使卑凡竊司班祿臣敢不盡遵甲令以治仰寛丙夜之憂公族之應振振弗忘古訓君子之風廩廩力企前修

代謝赦文

鑾輅就幹已報功而饗帝雞竿作解爰斂福以錫民凡在式圍率同擊壤【中謝】恭惟皇帝陛下秕糠巢燧冠冕農黃偃武興文不膠馬上之治制禮作樂式展【缺】中之祠嶽只下而凟鬼從地垠開而天閫決六甲旣迎於黃气一蜚豈泄於靑蠅合動籥之前言鄙封錢之小慮覃此蓼蕭之澤脫然叢棘之囚率土昭蘇羣情滌濯濫司郡寄獲廣上恩札布十行仰湯後解网之徳罪寛三細體成王空圄之隆

荊門謝到任表

舊鄕學稼久號龍具之中昭代振淹忽玷虎符之末遵期上道涓日備員【中謝】伏念臣生也無庸少而自苦駑材僥幸同介弟中詞學之科天語褒嘉稱先臣獲忠孝之報驟躋儒館始接英躔曁禿節之來歸蹈駭機於不測而臣屢緣父命前詣相門逹危疑欲去之情掇猜忌不回之怒旣佐郡甫終於兩考偶投荒正值於斯時守臣觀望以中傷禦史憑依而論列獄辭旣上乃骫法而郤回吏議不公卽舞文而求合錮廢已緜於一紀淸明斯覩於三光惟當陽君之故區在云夢澤之西鄙𨿽承平之風未復而醇厚之俗不移苟無貪吏之誅求便有樂郊之气象深虞瘝曠直抵譴訶玆蓋皇帝陛下覆物如天視民猶子遴侯邦之左契錄治行於禦屏下詔百官欲疊居於內外承流六服寧有間於邇遐凡此博求未嘗輕授載惟異渥猥及私門追嘆九原出明綸而賜諡召還二季躐淸貫以登朝當宰輔之進除書顧姓名而勤聖問念無是似之質莫稱非常之恩銘骨自期粉身何補臣敢不仰思旰食力效秋毫宣布恩隆常佩七條之訓撫柔凋瘵敢輕一障之乘

賀郊祀表

蒼駟六虯欵頌祗而拜貺圜壇八陛慶掃地之掲防熈事崇成眾心交忭【中賀】竊以七政以齊而輯瑞稱類帝之彌文四卜不從乃免牲紀就郊之過舉於皇昭代何算陳編恭惟皇帝陛下上聖凝姿中天立極藏干戈於旣定其興也浡焉解琴瑟而更張不膠者卓矣自政機之獨攬玆槱燎之載颺玉梢璆磬以諧音蘭酒柘漿之備物靈斿來下瑞牒光前坐宣室以受釐禦端門而肆赦臣耳聞錯事身阻侍祠舉相如數十人作歌無庸馬走若兒寛千萬嵗上壽有羨鵷行

謝赦表

八音之調作歌禮成繭栗五刑之疑有赦澤動雞竿凡在堯封率同虎拜【中謝】恭惟皇帝陛下恩周地軸治葉天璣總攬權綱振孝宣之治道周章黼繡講元鼎之祲容壇奉玉以臚驩府封錢而肆鑿井而飲已騰寧壹之歌畫地爲牢共迓空虛之慶臣甫承人乏獲布上恩戒此遐萌啟良心而逺罪奉玆輕典副盛徳之好生

賀皇帝慶皇太后八十表

進壽東朝宣恩北闕殿上皆稱萬嵗瑞應非常海內之凡九州歌呼同慶【中賀】臣聞喜黃髮而頌壽母魯國有詩摘紫房以和慈顏晉人自賦若長樂備常珍之奉在前王無故事之傳恭惟皇帝陛下道大興商功光系漢日致其孝有曽閔事親之風帝降之祥得黃老養性之福𨿽蚤朝而晏罷必夏凊而冬溫逢八十春秋之尊出五三經籍之右吹律式迎於首祚舉觴遂介於長年歡連宮闈澤洽黎庶比屋起南陔之養瑤池呈西老之符興慶之率百官曽非曠典建元之復三算何數陳編臣逺守小邦側聞盛禮回鑾紀事防蹤常錄於汗靑賜札錫民異渥獲推於戴白

賀皇太后慶八十牋

慶歸慈壼禮講壽觴鏈石以來孰爭年於彤史呼嵩所曁咸播澤於黔黎【中賀】恭惟皇太后殿下徳範光前仁心及物比任姒迹助文謨武烈之興好黃老言得天長地久之應方聖主極怡怡愉愉之養宜皇幹錫穰穰簡簡之祥式對三防仰稱萬壽黼黻斑衣之樂秕糠黃髮之歌寶殿騰歡臺獻瑞七十曰老已誇古昔之希八千爲春永受邇遐之祝臣博觀載籍未睹異聞恩在私門記捲簾之殊渥儀分廣陛想貢牘之淸班

代賀皇帝表

矞云結幄爛南極於紫霄元日稱觴介東朝之黃髮郵音所寄嘉頌載騰【中賀】竊以有三足烏說西昆之戴勝鏈五色石聞上古之防鼇已標仙籍之長生或播皇風於不朽慶緜長樂事始昌辰恭惟皇帝陛下聖稟姜任行齊曽閔問安視膳蕃釐專鄕於媼神據徳依仁介福鼎來於王母禮行膝下歡匝宮中八千嵗春方百分之及一十七代史比萬壽以無雙臣逺使重湖與聞曠典仰泰階而肅序厥路無繇祝坤極之增年後天而老

賀天申節表

日永星火以正夏玉燭咸和電繞斗樞而照郊金鋪有慶浮邇遐之喜气集髙厚之厖禠【中賀】恭惟皇帝陛下濬哲題期勤勞濟業天連珠而合璧民擊壤以登臺日躬攬於政機更力行於治道按六經而校徳方駕羲農稱萬壽以獻觴齊蹤彭老臣叨居小壘阻造廣庭心慕堯封不勝多男之祝手披魯頌乃賡臺背之章

天申節貢銀狀

九夏乘離千秋迎節𨿽下陳之封略有上壽之章程前件物湧地效靈瞻天贊慶介荊州之三品不腆方輸匪朱提之一流難防庭實

謝賜紹興二十九年曆日表

逺推竹律據易道以歸奇中出穗書亙坤輿而班朔𨿽爲常憲時謂新恩【中謝】竊以命南正北正之官歷翁逌始積大餘小餘之數歷法可求惟昌辰革乖次之非故大紀得厚生之善足詆孟陬之殄豈差大火之流恭惟皇帝陛下欽象衡旋齊尊曜魄張登三之治具受衍萬之休符好雨好風轉破塊鳴條之沴若煙若霧睹連珠合璧之祥旣成嵗以定四時蓋次春而大一統遂令共貫咸得開編臣名綴典城職當宣化奉行政典敢幹木鐸之刑勸劭農功庶獲火耕之效

盤洲文集卷三十六

欽定四庫全書

盤洲文集卷三十七

宋洪適撰

表三

謝賜禦制損齋記表

淵好易玩山澤之立辭睿藻名齋掲日星而垂象乃刋琬琰溥及簮紳臣【中謝】竊以六位成書有數家之口授四方觀化必當寧之躬行與其考梁丘朱鹿之異同何以益黃帝堯舜之平治仰九五聖神之學束三萬訓詁之言恭惟皇帝陛下道纉緝熈理潛易簡據狼弧蹈參伐而神武不殺郤虙妃屛五女而淸靜無爲鉤探羲文窒侈目蕩心之欲品評唐漢監持盈守位之非爰標榜於宸居獨踐修於損徳翠不裂而瑇不蔟盡革紛華墨之妙而筆之精它無嗜好著寶奎而集六合太極之函三風動邇遐日趨淳朴臣恭銘座右已祕校官今祿利而學者不明共慚童習自奉飬之君子有節上法聖謨

知徽州謝到任表

叨拜言綸復分符竹繇小壘而升輔郡去遐邊而接故鄕責重弗勝恩隆難述【中謝】伏念臣弱材無似末技易窮頃獲戾於權臣卽問耕於田父起廢忽臨於一陣備員甫歷於三時體鴻雁勞來之章竭駑駘鞭防之力政無善狀偶見取於疲民辭至外臺遂共騰於需牘豈期茂渥有此超除尺五去天望觚稜而甚近夫三爲屋指井邑以相鄰惟富州擇吏之不輕恐譴域詣曹之莫免玆蓋伏遇皇帝陛下徳遊和气澤播黎苖方循名責實之朝寸長必錄故宣化承流之選詳試所行欲察字甿不嫌易地臣敢不究心簿領率俗農桑對以春秋願奉典城之計著於甲令益圖報國之忠

謝赦表

凝旒行孝方視絮於慈闈貫索韜光遂解除於宻网恩波匝宇罪黨虛囹【中謝】恭惟皇帝陛下徳過舜文行髙曾閔自逺迎於騩駕常款戲於斑衣問安否之何如偶愆調防禱神只於上下必底康寧亟圖勿藥之功復沛蓼蕭之澤仁心宥過和气致祥臣連玷左符並逢曠典二算之復八十已敷惠於遐萌五刑之屬三千今滌瑕於玆土願裒吉語永介壽祺

大行皇太后上仙慰表

釁生慈壼痛貫宸衷奉諱之初提封同戚【中慰】伏以大行皇太后生全五福徳洽六宮三母翼周播徽音而並駕一成祀夏誕聖質以中興方期壽祉之增忽愴仙遊之隔恭惟皇帝陛下得虞舜事親之道極文王問疾之憂念騩馭之艱難養加於孝違棘風之變故情過乎哀願寛防極之悲式體系隆之重臣限以官守不獲奔赴闕庭臣無任

顯仁皇太后祔廟慰表

栢城襄事隔慈景於東朝壓主寧神講嚴禋於淸廟凡居覆載靡不悲懷【中慰】恭惟皇帝陛下養奪母儀情深孺慕五表而臨素�防極哀悰九虞之奉眞遊弗純吉服逮玆登配益感劬勞願抑凱風寒泉之思以慰普天率土之望臣限以職守在逺不獲奔詣闕庭

謝賜紹興三十年曆日表

敍書則斷堯典防授民時言天者以夏正茂明歷法妙於推防欽若統元【中謝】恭惟皇帝陛下受籍求端握符行健在璿璣以齊七政徇木鐸以戒百官太史司日月之行不差宿離鴻範著天人之應時若燠寒臣敢不仰體深仁恪思共理教下民之農事復當火紀之朝考要說於術家有慶金穣之嵗

賀立皇子建王表

選建宗英行眞王之故事敉寧邦本系率土之羣心凡屬照臨舉同呼舞【中賀】恭惟皇帝陛下系隆漢統彊固周宗陳王業之艱難永懷藝祖辧廟祧之昭穆不私本支蚤求繩武之賢久茂積身之徳若古有訓惟斷乃成一索得男名恊洊雷之象眾星共北光騰左轄之纒復塞嫌萌益髙聖慮臣猥臨近郡獲拜細書歌螽羽之詩慕華封之善頌作燕禖之祝慚枚叟之逸才

謝賜禦書手詔表

方底再封制官刑而出綍周行九命誦睿藻以書紳具瞻云漢之光交積淵冰之懼臣【中謝】伏以三風之戒狥貨若稽湯後之謨八灋之紏治邦詳著周人之典蓋驕驁不通古今則安能應變期防不報簿書則何以責成或舒緩以飬名或拱黙而屍祿乃居官無黔突之計故素餐有伐檀之譏皆軫慮於冕旒遂成章於筆墨流傳所屆廢格有誅恭惟皇帝陛下獘革賄交務先政核六事謝苞苴之責百篇等訓誥之文罷蠙淮之魚徳髙禹貢去穉田之螣指合周詩風移當自於身修奎采復朌於心畫臣久違朝籍猥守王畿絕宻嶺而斷楓香願攀任昉問馬曹而招竹隠敢效徽之

謝賜紹興三十一年日曆表

璿璣齊以七政鳳歷奏篇攝提正於孟陬龍躔更始同文所曁承式惟防【中謝】恭惟皇帝陛下道妙範圍仁周動植疇人雜最宻淸防之書正月始和若觀象魏之灋紀中興而有永極廣覆以相傳臣職忝承流榮霑賜札永惟五紀欲斂福於編氓必使三時無輟耕之遊食

提舉浙西常平謝到任表

支郡理人已殿道州之考外防置使驟膺司部之除入境云初逾涯是懼【中謝】伏念臣品卑馬走用尠雞屍洊分符竹之榮蔑著涓塵之效在外十九年矣淸班已隔於修門取禾三百防兮厚祿敢期於近甸忽叨出綍遂使登車【闕】萬鐘之藏久見欺於防雀開一盧以賣方並按於狐貍正積獘之剗除豈弱才之堪任玆蓋皇帝陛下更張治具曲播人材朝令夕行智兼收於羣防叔出季處恩不替於一門乃若皇華付之駑品臣敢不馳驅郡國宣布詔條發粟以賑貧民何須矯制乘傳而張空簿孰敢效尢

代朱丞相第三辭免表

秉鈞虛受深懷覆餗之憂批詔洊朌尙閼循墻之請輒控再三之凟庶幾萬一之從【中謝】伏念臣識不炤防器非重任浸執股肱之政略無根柢之容報上闕焉省躬惕若方大明更化已臻琴瑟之調而中昃傳餐頗軫甲兵之問若時枚卜眾所具瞻豈容測海之蠡可備濟川之楫月三日而成魄誼合辭盈階六符以觀天理難代匱伏望皇帝陛下俯垂公聴亟講可音不嫌渙命之還俾免師言之誚姚崇成天下之務別選能賢汲黯寢淮南之謀必期益國

江東常平謝到任表

彯淛部之纓勵能信宿乘楚人之傳復冒殊恩甫入疆封未知職守【中謝】伏念臣蚤緣薄技常綴淸流逢凶徳之擅朝踵親闈而去國歳一章之在外頻死而生車兩轓而居前視今非昔忽出綸於中禁得攬轡於內畿革酤榷之姦詎能興利理牢盆之防方欲求端偶同產之典城致孤根之易地四牡勞來於周道旣榮文石之登六鷁退飛於宋都誰謂觚稜之逺迹未陳於棠舎官復在於桑疇𨿽過家諧上冡之私豈奉詔有察州之效所憂短力必抵大訶此蓋皇帝陛下責實人羣畱神國用棟梁枅栱隨小大而度材金糓米鹽均邇遐而置使有如臣者亦在遣中臣敢不靡盬夙宵徧行郡邑問幾何於庾氏仰副玉音通什一於商人少裨金府

欽宗皇帝升遐慰表

萬里防塵咸俟翠華之返一朝厭代已成碧落之遊音諱逺來哀摧罔極【中慰】恭以大行孝慈淵聖皇帝堯仁舜孝禹儉湯寛位登九五之尊時逢百六之防重羑里之易久矣明夷迷襄野之途期於傾否遂傳脫屣永斷回鑾恭惟皇帝陛下仰紹君臨內懷友愛陟彼岡而瞻望恨隔終天抱其弓以烏號痛深叩地願講反兵之報少寛當寧之悲臣限以官守不獲奔走闕庭

賀明堂禮成表

布政頒時粲梓模於汶上稽經諏律蕝祀典於宮中丰澤旣行綿區同慶【中賀】恭惟皇帝陛下孝存嚴父禮謹事天三歳親祠屬有甲兵之問六飛儼處弗陳鑾輅之容況當越紼之時亦損垂裳之飾笙磬設而不作粢盛絜而益防事有權冝靈斯悅豫臣身拘乘傳心在執籩授五篇之詩媿漢儒之難及右四方之嘏幸周頌之可歌

明堂貢銀狀

搜越紼之儀九筵陟配謹執籩之職萬防駿奔前件物貨出朱提品非白撰稽舊圖於公玉已頌我將省內府之酎金庻逃邦憲

謝赦表

明堂度九尺之筵應房心於穹漢天下無一人之獄流雨露之湛恩凡在式圍率同擊壤【中謝】恭惟皇帝陛下輝光周頌度越帝圖涓吉日於杪秋講多儀於路寢禮成奠壁已嚴父而配天澤播封錢何爲牢而畫地臣獲聞熈事猥綴外防鼓舞龎鴻慶漏泉之大奉行寛防懲掛壁之虛文

賀誅完顏亮表

明詔出車憺英威於毳幕元防染鍔布吉語於稾街喜匝幅貟事超簡策【中賀】竊以陽九厄於百六防否終則傾運一變者三十年惡周必復國贅斿於昔者胡扛鼎以狺然若聖與仁不忍干戈之用以大事小屢捐玉帛之珍悔禍有期叛盟在彼一介到闕謂割地之請爲必從兩宮防塵豈戴天之讐而不報雷霆震怒日月耀兵𨿽邊防之交馳偶淮師之小衂致令對壘直欲渉江蓋步旣應童謡那無天道恐棘門或如兒戲將屈帝尊孰知呼吸之間已得分之報禍胎殄絕殺气澄淸詎容刳腹以實鹽政可頭而爲器示猾夏四夷之戒慰在天九廟之靈淝水之敗苻堅尙猶亡國澶淵之滅撻覽永斷侵疆俟猛將之犁庭治舊京而迎蹕役無再舉慶不一書恭惟皇帝陛下睿斷有爲廟謨必勝坐料目中之敵迄成機上之屠殱厥渠魁斯足攄髙文之憤禪於姑衍何止歸鄆讙之田臣文旣無以磨崖武義不能略地距躍三陌竊同折屐之歡臚句九賔願上奉觴之壽

車駕視師起居表

百將爭馳必摧鋒而滅敵九斿順動欲按轡以勞軍喜气騰空祥光防野【中賀】恭惟皇帝陛下振威撥亂髮憤罷和坐滅凶酋乃帝王以全而取勝仰符天意蓋春秋尢大於復讐防犯祁寒勤勞淸蹕玆周行於壁壘卽光復於京都臣斗食無功咫顏在望負羈絏以巡天下敢齒執殳有壺簞以迎王師竊思馮軾

謝賜紹興三十二年曆日表

居卿底日以南正而思天治歷明時非魯人之失閏紀元有永睗札維榮【中謝】恭惟皇帝陛下徳煥炎精气調玉燭校疇人之疎宻得神防之本元正朔所加曁中元之舊郡鑾輿斯動考吉日於叢辰臣乘傳備員開編謹始橫行破虜年新數於中興平糴利民歳必觀於上熟

提刑司謝賜歷日表

歸奇象閏大衍之數可推乖次失方孟陬之躔已正札書所賜緜宇爭傳【中謝】恭惟皇帝陛下政葉璣衡明齊曜魄羲宅南而和宅朔法帝堯之授人時趙舉春而倪舉秋納魏相之陳月令冒海隅之出日靡天下以向風臣偶以攝空洊玆拜況好生惡殺體任徳而省刑力耕數耘期敺民之樂業

車駕回臨安起居表

鳴葮近甸俯臨細桞之營回軫離宮何取長楊之獵百神迎蹕萬防騰歡【中謝】恭惟皇帝陛下業濟艱難志圖淸壹淮陰已防非髙祖僞云夢之遊玁狁旣平冝宣王復文武之土欲講淸廟升祔之禮不憚屬車來往之勞天克相於吉行民不知夫順動臣幸因使指入拜威顏從駕在豹尾中無階扈聖快心於狼望北尙冀銘功

欽宗皇帝祔廟慰表

靈駕居夷緩七月因山之制禮官踵故講九虞祔室之儀覆燾之間悲摧罔極【中慰】恭惟皇帝陛下念深鴒翼恨絕龍髯攘狄復讐啟周人之白斾從戎下詔同晉國之墨衰方緣江而視師爲升廟而回蹕嚴禋之際宿憤已攄卽聞卜洛之期斯慰陟岡之孝願裁戚抱式狥輿情

欽宗皇帝小祥慰表

蒼梧不返正瞻望於靈輀新谷旣升已變更於緹籥凡居臨照同盡攀號【中慰】恭惟皇帝陛下承纘丕圖防傷逺狩因心則友履霜露以纒悲折馘而還封鯨鯢而示報玆逢練祭願抑哀情

顯仁皇后大祥慰表

坤載云傾痛栢陵之永閟防期有數驚駟隙之如馳【中慰】恭惟皇帝陛下孝徳無加哀情罔極臨朝而慕不忘問寢之時肆所行尙軫稱觴之澤玆逢祥祭橫集悲悰願欽對越之靈式徇惇然之禮

盤洲文集卷三十七

欽定四庫全書

盤洲文集卷三十八

宋洪適撰

表四

戶部員外郎淮東總領供職謝表

乘傳倉臺久叨榮於卿部綴員郎外遂董餉於軍門下拜頂恩疾驅蒞職【中謝】伏念臣耳聞不廣心訃甚疎迹逺朝班失登瀛之故步官慚使指竊防海之虛名頻年獲覲於淸光仍世俱霑於異渥家聲有忝處雁序而不能鳴天語屢褒謂駑材之皆可用故玆推擇驟出等夷方髙穹佑再造之機而英斷講萬全之策增淮濆之幕府下海道之樓船七萃云屯舉張頥而代哺千金日費難拱手以防成欲宿飽之可期固空餐之是懼玆蓋伏遇皇帝陛下規恢故境選擢羣材細桞屈帝尊恵已深於挾纊前茅戒軍政人自樂於摧鋒念足食乃能足兵已治內然後治外猥令蕞品姑試事權臣敢不慮在乏興勉旃代匱乘此氛銷之運少佐武功竭其父教之忠不爲文具

太上皇帝內禪賀表

睿斷無前寶圖有托慶緜宗祏瑞發乾坤【中賀】恭惟太上皇帝陛下臨照四方憂勤三紀開儲禁非懇切之請巽大位於閒暇之時殺單於而敗單於攄髙文之憤矣家天下如官天下法堯禹而兼之樂哉別官釋此重負臣偶分外寄莫綴末班徒傾微藿之忱第祝大椿之壽

皇帝登寶位賀表

防遵中詔光禦丕圖四方歸心千載接統【中賀】恭惟皇帝陛下聰明稽古仁孝承祧天之歷數在躬重華協帝王有聖徳受命下武繼文規恢再造之功鞏固無疆之祚臣名參郎位職閡轅門徒馳拱極之誠莫預呼嵩之列

登寶位貢銀狀

伏以龍飛禦極旣天徳之有開虎拜奉珍豈王人而可闕前件物載諸禹貢掌在周官湧地效祥敢防三帛之贄旅庭率職深慚九牧之金

謝登極赦書表

日月合明仰大君之繼照雷雨作解洽盛徳之好生驩然有截之區覃此非常之霈【中謝】恭惟皇帝陛下誕膺天命光宅帝尊增重規疊矩之休行破觚斵雕之政問安視膳傳治國之仁心施恵布恩薰空囹之協气臣幸因使事獲拜札書獄亡一人頌已騰於廣陌畿方千里覩玆快於速郵

太上皇帝上尊號賀表

發揚聖徳膺受徽稱諏日播傳望云呼儛【中賀】恭惟太上皇帝陛下居域中之大以天下爲公位旣正於靑宮心遂輕於黃屋鬱鬱蔥蔥之气久著休符巍巍蕩蕩之名永光顯冊乾坤合慶宗廟呈祥臣逺采異聞難形鉅美事髙堯典六五帝以垂鴻誠儗華封八千春而介壽

賀皇帝上太上尊號表

考古先之闊典崇太上之尊稱傳命詔函騰歡坤軸【中賀】恭惟皇帝陛下纂堯之緒廣文之聲五日一朝未伸業業之孝千秋萬嵗欲顯巍巍之名乃揆休辰式加明號祝壽齡之綿永彰聖徳之輝光臣迹滯江濵心馳日下望丹墀之九級效喬嶽之三呼

賀防慶節表

舒虹紀節日在析木之津翔鳳騰章下獻南山之壽【中賀】恭惟皇帝陛下繼明疊矩受命迓衡傳位非漢唐種二皇之遐武事親若曽閔得萬國之歡心初開長髮之祥共上無疆之祝臣名塵省戶身限都門鵷鷺分行莫簉班庭之列岡陵介祉苐深存闕之誠

謝賜隆興元年曆日表

眞主履端七政在璣衡之器疇人課宻萬民觀象魏之章覆載無私奉行惟謹【中謝】恭惟皇帝陛下誕膺駿命光宅丕圖元年者君之始年春秋乃承於天意九服其外曰蕃服正朔已加其國人式頒歷象之文咸識旦昏之臣猥司外計例拜新書𨿽有考於王正顧何知於帝力

賀天申節表

業龍化馬喜脫屣於防機節紀流虹納垂紳之嘉頌【中賀】恭惟太上皇帝陛下希夷合道昌熾錫符宮室妥安可笑新丰之築神只擁右不勞方丈之求彌月斯臨後天有禱臣猥司軍饟莫綴朝班錄金鑑而上十章具存彞訓奉玉巵而稱萬壽胥慶縟儀

欽宗大祥慰太上表

瞻蒼梧之野尙結愁雲廢棠棣之篇洊經旬嵗哀纒情而無盡禮順變而有終【中慰】恭惟太上皇帝陛下望斷龍顏愛惇鴈齒書謂之五典已分天下之憂防不過三年遂畢聖人之孝願寛悲愴以對榮懷

又慰皇帝表

朔方逺狩悵未返於龍輴西汜疾馳驚再更於葭律悲纒當寧恨結羣編【中慰】恭惟皇帝陛下甫協帝華如繩祖武防士罷臨軒之禮復讐興出塞之師寒往暑來遂畢三年之祭乾旋坤轉竚諏六綍之儀願豁聖情以尊神器

賀防慶節表

月管就盈時旣和於玊燭星樞紀瑞慶斯防於金鋪凡在九圍共祈萬壽【中賀】恭惟皇帝陛下聖明繼代勤儉宅尊披輿地之圖欲規恢於禹迹歷中天之載實符合於漢興誕節再逢頌聲四起名防郎選職典軍須竊比華封共祝虹流之祉仰瞻魏闕莫陪虎拜之班

賀立皇后表

吉協蓍經儀成椒屋星軒絢防地軸臚歡【中賀】竊以二南爲王化之基六職修陰令之事必登建於邦媛斯照著於皇孋彤史所書芳圖可鑑恭惟皇帝陛下重華協帝先治齊家崇九廟之嚴禋竭兩宮之孝養再嵗已勤於內助中闈未奏於隆名遵太上之訓詞備有司之典冊俔天所命遡日爲明太姒嗣徽音益顯太任之徳長秋正坤極永承長樂之顏臣出掌軍須側聞國慶祝聖人之多子竊效堯封歌淑女之進賢何慚周什

賀皇后牋

發祥龜防正位宮闈歌二南芣荇之詩備六服褘褕之禮【中謝】恭惟皇后殿下明章淑範肖以徽音大練厚繒法陰馬中興之後重侯累將鄙宣元外戚之家坤極旣尊母儀可仰臣方司外計莫綴末班慶椒掖之禮成傾葵心而頌作

賀太上皇帝表

乾綱繼代爰契聖心坤則正名更勤慈訓禮成令日慶出陳編【中賀】恭惟太上皇帝陛下等邃泰元凝神道妙防年薦舜邁盛徳於帝勛三母翼周示美音於太姒章宮中之婦順作天下之母儀臣偶防微官竊聞縟典班莫趨於九級化益詠於二南

賀壽聖皇后牋

祥開谷旦儀講椒塗具嘉慶以無前仰徽音之有續【中賀】恭惟壽聖皇后殿下景鐘撰徳沙麓垂光夏之興也以塗山助成寶業葛之覃兮於中谷允蹈聲詩玆選建於副禕益怡愉於長樂臣職供外閫身隔上都敢裒擊壌之謡用繼俔天之雅

謝除司農少卿表

分職供軍毎懼乏興之譴絓名司稼更叨因盛之榮力短無庸恩隆曷報【中謝】伏念臣螢光弗逺鼠技易窮偶竊郎曹之稱來專餉道之事逢時多壘屍祿再期興十萬師則費千金況增禁旅率三十鐘而致一石逺出淮濆東遷齊附之遺黎北受匈歸之雜種市租輸入幕府玆事蔑聞衣食仰給縣官其人愈眾常虞不足之患徒辱非常之刑華衮自天忽得有勞之奬列卿惟月遂塵不次之除重拜綸言彌光使指深思激勸獨誓糜捐玆蓋伏遇皇帝陛下徳盛協華政先核實整軍經武內堅再造之誠任賢使能兼屈萬全之策𨿽輸平而欵塞益嚴備以防邊不棄斗筲之材庶終尺寸之效臣敢不撙節出內防閒獘欺峙三遂之芻茭瞻前敢闕問一嵗之錢谷善後是圖

謝賜隆興二年曆日表

泰階陳六符之經若稽要說玉燭調二年之歷誕布新書賜札爲榮開編有考【中謝】竊以驗之天道則有分至啟閉之敍施之人事則有析因夷隩之宜明主求端南向謹中星之侯疇人失閏西流差大火之躔課宻奏篇統元貽憲恭惟皇帝陛下徳參穹壌政法陰陽行夏之時不爽孟陬之紀紹堯之後復修暘谷之官薦居正以次春始歸余而成嵗臣例叨頒朔未獲朝正名玷穡臣義實慚於九扈職專饟道積惟幸於千倉

謝中書舍人表

起艸八塼懼攝承之大譴判花四戶塵淸切之近班自憐骨相之寒更冒身章之寵瞻天拜命局地銜恩【中謝】竊以典冊之難古今所重欲發揮於聖意用鼔動於羣情必兼麗卿云無骫骳詆娸之病則上規姚姒有聱牙幽之風如臣者學殖就荒詞鋒愈鈍異時擢第竊入洛之虛聲要路問程綴登瀛之顯列中遭禁錮久事蟄藏幸琴瑟之更張齒搢紳而復用疊懷郡韍洊易使軺遙聫郎外之名分總軍儲之寄束春秋於髙閣已謝毛錐呼庚癸於首山但防羽檄浸躋卿寺重到帝城蛻凡質於洿塗駭英遊於夢境議禮同於聚訟弗通因革之宜孚號以之揚廷莫擬旦明之訓徒誇三組蔑補一毫叨睿主之親除正詞臣之髙選顧掌制甚榮於內外豈備員能善於始終況朝政之所闗𨿽欶書而可議詎容握齪之品乃防論思之間獲戾有期循涯非據此蓋皇帝陛下剛健中正緝熙光明被六藝而佩禮文學惟稽古練羣臣而核名實官必澤材何取鯫生使陳簿技重念臣一門再世繼入北扉同產三人疊居西省玆對紫薇之直實增棠棣之華防兩朝雨露之私預盛時衣冠之數儻報恩之有路𨿽赴死而不辭

謝宣召入學士院表

叨翰苑之優遷循墻莫避拜綸函之嚴召瞻闕而趨仰面命之非常豈心期之敢望【中謝】竊以嚴樂司馬之於漢中外相應以義理之文張陸九齡之於唐出入得防乎謀議之職禮秩歷時而逾重官曹從昔而極淸不惟專掌於代言至乃與聞於論相蓂堦視防有五塼學士之期蓮炬分光非半夜鬼神之問迨皇朝之稽古廣賢路而得人或經年闕長而不除必接晝量才而後用如臣者學才涉獵志不激卬自重入於修門卽浸階於華序久塵視艸咸刺伐檀偶逢疆事之興且攺郊禋之卜鈴絳潛動泥札交馳適以獨員復司外制初乏湧泉之思常懷閣筆之憂報單於之書何能遏邊萌之禍下奉天之詔無以感悍卒之心顧五技之盡窮覬一麾而可去忽朌鳯尾之詔驟陟鼇頭之班紫誥黃麻念史談嘗掌斯事前鴻後鴈至盧奕三居其官寵厚益驚職親曷稱玆蓋皇帝陛下詳明政體精選人材賜宴淸閒已命經筵之遞宿命民疾苦將修浴殿之舊儀旣灼見於愚忠遂曲加於飾擢臣敢不益尋素業勉企前英𨿽慚華國之辭敢負致君之學力行直道毎懲朋比之私上報異恩儻效涓埃之補

謝賜衣帶鞍馬表

色絲盛服兼金賁於九環扣轡文韀上駟來於六廏折腰增煥問景知慚【中謝】伏念臣質謝囊錐業荒裘冶試演綸之末伎玷持橐之淸班帶櫑具而冠進賢漫綴章逢之伍駕齧防而驂乘旦敢萌馳騖之心驚此龍光被之駑猥此蓋伏遇皇帝陛下恩隆文陛禮重禁林市駿而築燕臺始於郭隗解衣而呼陸九如彼唐宗仰叨覆載之私曷稱便蕃之錫著鞭而騏驥居後難逃劉瑀之譏束帶而賔客與言竊起公西之慕

盤洲文集卷三十八

欽定四庫全書

盤洲文集卷三十九

宋洪適撰

表五

辭免簽書樞宻院表

龎恩曲被實深非據之憂溫詔下朌益重若驚之寵控忱詞而屢凟期聰聽之可回惟敬俟於嚴誅或退尋於故步【中謝】伏念臣斗筲小器占畢陋儒遭逢特達之知度越輩流之上繪章絺句尙堪鞭防於駑才經武整軍烏可參陪於籌幄躐先俊軌必速煩言伏望皇帝陛下施等乾坤明垂日月鑑此由衷之請略夫反汗之嫌攺用英賢使分宥宻之務庶防庸獲免顚隮之虞臣無任

謝表

間兩社而爲輔超綴邇聫籌千里以折衝曷勝重任仰承殊命內集危衷【中謝】伏念臣處世郤行入朝寡與出言如綍莫追溫厚之風持論不根秖瀆崇髙之聽毎虞幽黜獨忝誤知方進陟於禁林勿躐居於宥地傴辭弗遂屍素惟憂念君臣遇合之難況之千載顧兄弟因循相繼曾不一年寵旣疊於私門望豈孚於公議玆蓋伏遇皇帝陛下勵精治具垂意人材求儒雅以參大猷術分邪正有常徳以立武事道葉弛張𨿽當偃革之秋尢軫解弦之慮謂臣戇愚之見寸或有長知臣頑鈍之姿詳於己試欲其中立責以自彊故奎畫有明諒誠易之褒而玉音申可否毗贊之戒眷存至此報塞謂何懼無補於防庭終難逃於譴域臣敢不瞻前爲鑑善後是圖取人絕親舊之私遇事去朋黨之敝佩丁寧之訓常恐雷同輸悃愊之誠更期海納臣無任

徳壽宮謝表

致身紫橐浸髙視艸之班接武黃樞初乏徙薪之策仰只茂渥莫遂深辭【中謝】伏念臣性愚不移材薄無用咨四嶽能典朕禮微討論制作之長俾萬姓咸大王言非明白溫純之比久忝俊軌屢觸危機載尋匽革之盟首預乘軺之選念先臣有雪氊之厄𨿽禿節之尙存而同產遭霜簡之彈亦覆車之可畏偶憑帝力獲締鄰驩將瀝請以休故山忽拜恩而長翰苑未安坐席又陟籌帷顧宥宻之責匪輕懼遣訶之事難免玆蓋伏遇太上皇帝陛下蹈堯舜聖神之迹記蘓張忠義之家兩世受知曷報隆天之施一門集寵洊叨政地之除內揆僥逾益增隕越臣敢不鞭笞駑駕景行英塵抱公滅私常無忘於三省整軍經武庶有補於一毫臣無任

謝賜生日生餼表

溫檢成章軫門弧之初度貴貂傳命拜臺餽之多儀自顧防頑甚慚錫予【中謝】伏念臣學不足以通治體材不足以贊沈機自登筆槖之班浸躐鈞樞之任一塵無補百謫是憂祿弗洎親方篤蓼莪之感恩斯逮下更叨華衮之褒此蓋伏遇皇帝陛下仁等上天禮優近輔有靦餼牢之賜以榮犬馬之生竊誓孤忠曷酬洪覆臣無任

辭免參知政事表

使璫狎至方戰越於新班詔札鼎來未允兪於微悃危侔臨谷辭迫循墻【中謝】伏念臣弱羽不可髙飛駑駕焉能逺適入朝見嫉方市虎之相侵憂國無聞笑井蛙之奚算自參宥畫益負空餐忽叨制渥之私俾預政途之列儻貪榮而不懼必獲戾以何逃伏望皇帝陛下責實循名量材授任憐孤蹤之安用寢茂命於己行別選異能式隆上治臣無任

謝表

政塗備數莫參畫一之規樞筦攝空奚堪共二之寄傴僂弗回於【闕】戰兢徒集於微躬【中謝】竊以帝王以知人爲難臣鄰以得時爲慶必緼煕朝之業始凝弼後之勲亶上聖之有爲咨實材之可用權綱欲振治具未張士風奔競而所患乏材軍政糾紛而曷爲立武丰財孰究其策去獘莫知其方旣臺緄之位尙虛故輔臣之責尢重如臣者荒疎之學不足以斷國論區暓之識不足以燭事機誤簡淵衷浸超華轍惟基命於夙夜甫玷近司儻責備於春秋已姦黜典敢謂九天之渥益躋兩地之班在三卿之中方期學步於百寮之上尢懼代庖鏤骨銜恩汗顏就列玆蓋伏遇皇帝陛下大明獨照洪覆兼容謂其久侍淸光體勵精圖治之意思與共調元化成砥節首公之名臣敢不仰稱選掄自加鞭策正紀綱而守法度誦聖語以力行籌帷幄而坐廟堂竭愚誠而思報臣無任

徳壽宮謝表

只拜恩言進陪政路傴僂莫回於茂渥趦趄有靦於周行【中謝】竊以股肱之寄責之二三臣文武之柄系乎東西府非得爽邦之彥曷隆致主之名如臣者學不能考古而驗今材不能任重而致逺叨兩朝之殊眷躐多士之淸班嵗月浸淹涓塵奚補報淮南之詔𨿽嘗召於王褒艸贊普之書終逺慚於陸贄甫從鼇禁入贊鴻樞帷幄運籌無邊衝之可折絲綸出命豈國論之能參集此僥逾若爲稱塞玆蓋伏遇太上皇帝陛下如天覆燾猶日照臨謂其世紹箕裘或佩教忠之訓使之位聫鼎軸儻收偃武之功臣敢不銘骨知榮糜軀思效仰輔協華之治常虞竊位之譏臣無任

辭免除右僕射兼樞宻使第二表

大庭渙號仰驚茂渥之朌細札成文未狥愚衷之請敢幹威咫仍瀝忱辭【中謝】伏念臣復近觚稜初無介紹受非常之知遇忝不次之遷除𨿽孤蹤屢至於阽危獨淵覆曲爲之涵宥旣超籌幄浸列政途一言可以興邦曾靡筦闚之益四嶽有能熙載遽叨柄用之私念大君總攬於權綱欲內治修明於法度行信賞必罰之政求舉偏補獘之方杜邪枉之門去朋比之黨財冀公私之皆足事期小大之畢張非得眞賢曷勝任重豈伊朴遬可備使令竊深據蒺之憂何止伐檀之刺伏望皇帝陛下乾坤委鑑曜魄垂光別求有用之材俾免疾顚之患臣無任

第三表

階六符以觀天象慚齊色月三日而成魄勢合辭盈薦瀆蓋髙自知不宥【中謝】伏念臣器非任重識不燭微自躡政塗卽屍宰枋樞機周宻豈神爵五鳯之年威福剛柔昧洪範九疇之敍況此相臣之闕歷乎旬月之期予印惟難拂龜有待玆竊處中之位必貽歇後之機伏望皇帝陛下念不移之愚追已下之命曲全蕞品用穆僉言臣無任

謝表

洿朝屍祿已寛策免之科當軸秉鈞更誤庭揚之命渙音弗仄朽質自驚【中謝】竊以宰相遂萬物之宜實求康濟之效天下猶一堂之上可使戚欣之殊儻膠柱而無應變之長或括囊而乖盡瘁之義則不能仰崇後徳下慰民瞻必有隆棟柱石之材始堪巨川舟楫之用豈伊匪據可以自彊如臣者天予凡姿人知窘步幸千齡之獨遇致一嵗而屢遷尊俎折衝媿汲直寢謀之美璣衡齊政蔑舜官煕載之能𨿽區區欲塞於幸門亦惴惴恐行於危道只憑聖察敢罄愚誠不勝丹慊之憂輒請素餐之罪甫防恩宥乃玷褒除宰席踐久虛之班籌幄髙對掌之職疏封侯壌進秩文階寵渥更蕃有此雨露之澤制詞訓敇出乎云漢之章竊願罷駑若爲補報恭惟皇帝陛下焦勞圖治寤寐求賢視朝有禹湯之明當饋發蕭曹之嘆神聖其臣莫及尙采鄙言天地之徳曰生曲全弱植矜其不逮勉以有爲臣敢不期稱所防力行不變佩患失徇私之戒久矣書紳守奉公履正之規庶其補衮臣無任

謝公詞表

句月贊防終負和羮之美一朝顚沛自貽覆餗之殃仰戴仁天得賒死地驚魂未返渙命難勝【中謝】伏念臣材匪時須仕無人望指修門而重入偶被簡知登要路以亟遷久遭冒嫉旣參宥畫馴陟臺司不量駑鈍之姿欲副丁寧之訓然力小安可以任重惟本弱故易於根危玆因燮理之非願請曠瘝之罪庶圖上印獲免傷弓眷注未衰尙褒辭之在耳詆訾不恕勿彈奏之吹毛獨賴聖明特寛典憲徹侯就國已乖巖石之具瞻祕殿奉祠無異急流而勇退制音傴受感涕交揮玆蓋伏遇皇帝陛下寵厚股肱禮存體貌方此燭幽達枉不盡信於多言憐其執法奉公致浸姦於眾怒末減投荒之譴保全出晝之行臣敢不鏤骨銜恩洗心思咎乾坤莫報益堅存闕之忠畎畝可歸或企灌園之迹臣無任

紹興府謝到任表

上丞相之印甫獲退藏懷防稽之章遽叨進用旣自天而申命卽便道以之官【中謝】伏念臣識闇物先品居人下幸際風雲之防浸塵柱石之班佩聖訓之丁寧靡辭任怨忘駑姿之譾薄彊欲徇公曾未見於大中已見慍於羣小彈文雜襲𨿽投裔不快其私淵度矜容使歸田以避其毒自違威咫半閱嵗華仰沐知憐屢形奬錄敢覬起家之寵遂膺維屏之除抆拭恩隆糜捐報淺惟玆禹防是謂價藩職連率則長於東方諸侯拱行闕則比之西都三輔就堯如日身旣近於長安入越之疆心甚慚於範蠡所虞瘝曠復誤使令玆蓋伏遇皇帝陛下擇共理之材振內修之政大明黜陟小人之道日消獨總權綱五帝其臣莫及不棄蓋帷之舊俾分防纛之榮臣敢不思稱所防自鞭其後布宣徳澤惟民瘼之是求剗剔姦貪冀州箴之可舉臣無任

朝永祐陵表

維乾道二年嵗次丙戌十月辛未朔十二日壬午具位臣洪某恭詣徽宗皇帝永祐陵攢宮朝謁者臣某頓首頓首言曰垂衣裳於盛旦咸仰文謨藏弓劍於名山玆連禹穴臣牽絲自外涖篆惟新敢循守土之常獲展拜陵之敬恭惟聖鑑俯諒微衷臣某頓首頓首謹言

諸後攢宮表

續有防之史永播徽音瞻於越之山實藏大練臣牽絲有命懷組是邦敢遵故事之常式展幽宮之敬恭惟靈鑑俯諒微衷

謝賜銀合臘藥表

速郵斯曁良劑來朌遙拜明庭敬藏溫詔【中謝】伏念臣叨臨近輔甫對杪冬年在終身同早衰之蒲柳藥皆上品如逺采於蓬萊輔以朱提之珍賁於宛委之域沈屙可免腆予惟榮此蓋伏遇皇帝陛下仁徳宅中恩波浹下使臣以禮玆存體貎之餘視民如傷況乃股肱之舊故推賜式俾防生經儻賒溝壑之塡必報乾坤之施臣無任

謝賜歷日表二

重離南面初臨再扐之年大火西流斯正余分之歷新書誕布綿防前知【中謝】伏以業纂疇人數或譏於乖次事傳邃古法尢重於歸奇恭惟皇帝陛下以天聰明如日臨照九疇攸敍斂五福以錫民七政以齊定四時而成嵗同文所曁開卷遂行臣職忝十連壌均三輔火耕水耨俾不失於農期夜寐夙興惟深思於王事

天儀黙運玆臨上戊之躔民用前知如掲先庚之信奏篇旣出賜札惟均【中謝】恭惟皇帝陛下離治向明乾剛行健解弦更化奮木鐸以令兆民截管考聲在玉衡以齊七政淸臺所考緜防式同臣久玷竹符再開穂歷司分司啟已知來嵗之宜或耔或耘益勉西疇之事

謝賜夏藥表

時臨三伏孰禦炎威紮降十行鼎來珍劑傴躬登受盥手開嘗【中謝】伏念臣猥典價藩宻依魏闕比因哀病將辟穀以追赤松之遊玆拜恩朌可入門而逺黃熊之夢此蓋伏遇皇帝陛下仁懷舊弼物重常儀禦南風之琴普令解慍賜西山之藥曲使衛生儻幸免於熱中期永肩於報上

安恭皇后上僊慰表

祲起坤倪光沈軒曜凡居覆載靡不哀摧【中慰】伏以大行皇后著徳椒塗傳芳繭館葛之覃兮於中谷允蹈雅言夏之興也以塗山聿追前躅孰謂俔天之聖遽虧遡日之明恭惟皇帝陛下化格禦邦情隆儷極懷哉淑範悼故劍而不忘布此黼筵覩副禕而有感願遵經禮俯割悲悰臣限以職守不獲奔赴闕庭稱慰

盤洲文集卷三十九

欽定四庫全書

盤洲文集卷四十

宋洪適撰

表六

謝郊祀禮成加恩表

伏念臣待罪山陰依光日下遇聖主再郊之嵗有闕包茅均防元三獻之釐遂霑細札旣衍井畬之賦更叨公社之封【中謝】玆蓋伏遇皇帝陛下澤欲下流福非專鄕奉瑄玉而饗帝已貳縟儀坐酎金而奪侯悉除幣法故玆陟典猥及微臣誓堅存闕之忠用侈傳家之慶臣無任

謝賜銀合臘藥表

承流無補久懷視防之慚拜況有光斯免負薪之疾鴻私曲被弱質難勝【中謝】臣聞出璽賜金漢室用旌於良吏剪須和藥唐宗以療於元勲惟聖朝獨異於藩垣故朌式並行於伏臘恭惟皇帝陛下仁如天覆恩與風翔帝堯立四時之官式謹司冬之令神農審百艸之味蓋存濟眾之心軫此下臣錫之名劑使積屙之去體期後效以捐軀臣無任

謝提舉臨安府洞霄宮表

典股肱之郡曠職懷憂領香火之祠拜恩從欲譴訶獲免銘鏤難言【中謝】伏念臣姿稟凡庸智能局促獨玷前旒之殊遇遂登右鼎之巍班數月盡心罔有一毫之補眾言銷骨欲行四罪之誅仰賴簡知第從策免未遑黔突卽忝專城念牧人禦眾之難體責實循名之政妄欲抑彊而宣化未嘗畫諾以養髙自恨斗筲之材訖無尺寸之效況以早衰之蒲柳居然逺想於枌楡屢貢忱詞始諧歸志奉三年之計有媿前塵起千里之行復紆故步此蓋伏遇皇帝陛下軫憐舊輔宣布異恩玆聞同產之對復辱淵衷之稱奬記臣立朝之宣力深咎懷姦之人察臣守土之寡尢曲徇養屙之請少休疲苶曷報生成衡宇可瞻𨿽幸眄柯之適長安浸逺但馳傾藿之誠臣無任

賀天申節表

太階平而玉衡正甫臨九夏之中聖人出而里社鳴斯慶千秋之節【中賀】恭惟太上皇帝陛下道隆眾父徳邁三皇博衍優遊享尊親之大養聰明光宅授翼子以燕謀玆逢流渚之辰共上呼嵩之祝臣獲休鄕閈莫預庭紳想萬壽之稱觴衮龍拜手望九陔而貢牘螻蟻馳情臣無任

賀郊祀禮成表

致慤竹宮簡靈辰而允協流光珠幄慶毖祀之備成徳動九垠驩傾六幕【中賀】竊謂聖人然後能饗上帝所以降康周室庀官奏黃鐘大呂之樂漢京紀瑞作赤鴈白麟之歌於鑠昌朝髙邁前躅恭惟皇帝陛下應天尙實除地掲防格恱近來逺之和崇交神塞明之報四圭有邸穆然秖栗之容八陛爲壇絜爾靜嘉之薦星輝云潤乾淸坤夷納鴻祜以無疆薫嘉生於有截臣駿奔迹逺率舞情深建太常之辰旒載欣踆事奉有司之瑄玉徒想侍祠臣無任

賀太上皇帝加尊號表

禮尊丕冊慶溢慈宮凡厥式圍率皆擊壌【中賀】恭惟皇帝陛下垂衣三紀脫屣萬幾鼎來髙厚之祥泰處希夷之樂惟天比大蕩蕩乎無能名以道自娛恢恢其有餘地洊隆名號共睹縟儀臣退伏故鄕逖聞盛典上玊巵之壽莫陪拜下之班防金匱之書獨仰光前之績臣無任

賀壽聖明慈太上皇后加尊號牋

搜舉縟儀鋪張寶冊福歸慈禁喜浹緜區【中賀】恭惟皇后殿下體徳坤元儷尊幹極一成祀夏資內助以經邦三母翼周絕外言之入梱偕享壽康之樂洊加光大之稱臣遙睇龍墀莫班鷺綴播傳鉅典益隆遡日之明歌詠徽音願續俔天之雅臣無任

兩宮加尊號賀皇帝表

瑞集慈闈冊尊顯號詔音所布驩頌載騰【中賀】恭惟皇帝陛下徳邁羲農行髙曾閔繩武有鑿幹之志問安得治國之經堯以受命爲憂正享倦勤之樂舜盡事親之道益隆賔實之名臣久去雲霄逺藏田野拜表章於興慶身隔班行搜禮典於曲臺心傾儀注臣無任

立皇太子賀太上表

英主守文協重華於盛旦元儲繩武開洊震之休符慈禁益尊皇圖有永【中賀】恭惟太上皇帝陛下徳垂後裔道冠前王萬方懷覆物之仁十載享倦勤之樂五帝足六掲巍巍蕩蕩之名一日見三衍繼繼承承之慶臣身居鄕社心系宮庭莫參振鷺之班秖益抃鼇之喜臣無任

賀皇帝表

吉日臚傳前星彪列布宣細札鼔舞綿區【中賀】恭惟皇帝陛下聖徳無前英規復古深惟國本之重黙契天心之公龜筮旣從衮龍獨斷故受以艮兆三索之珍符相見乎離著重明之上象臣退藏田野遐想闕庭徒存拱極之誠莫覩呼嵩之慶臣無任

賀皇太子牋

覆載凝符元良主鬯慶開宗社驩動幅員【中賀】恭惟皇太子殿下仁孝生知溫文日就天開地辟已題再造之期海潤星暉於赫重光之瑞兩宮有喜萬祀無疆某逖處故鄕欣聞徽典馳心鶴禁莫窺鏤牒之文矯首鴻儀徒想班庭之禮某無任

謝郊祀加恩表

熙事光前對泰壇之嘉況慶條逮下衍井邑之新腴仰望明庭敬秪茂渥【中謝】伏念臣退休故里逺隔上都想進幣於中宵莫瞻三獻記執綏於曩日又見兩郊何期商賚之行亦在周行之數玆蓋伏遇皇帝陛下誠格穹壌孝寧廟祧禮旣講於逆釐意實顓於斂福惟漏泉之澤已浹邇遐故增戶之恩靡分中外臣深知禮屈益媿名浮竊幸逸居得養漳濵之疾敢循文具輒辭殿之封

防慶節賀表

日臨析木光凝北陸之躔星仰流虹瑞起南山之頌式圍所曁拱極逌同【中賀】恭惟皇帝陛下徳煥重華志圖再造總綱振領尊居蠖濩之中越契逾繩何限鴻荒之際皇風載韙協气橫流卓哉彌月之祥申以後天之祝臣庇身尺地矯首咫顏百辟奉觴玆數十年之慶九垓衍防已題萬壽之期

天申節賀表

伏以十載倦勤享天極彌髙之【缺】萬方介壽增電樞有永之符聲教所覃驩呼競起【中賀】恭惟太上皇帝陛下化行禹貢徳廣堯仁乃武乃文濟興王之大業已安已治授聖子以貽謀誕開金殿之祥薦講玊巵之慶臣退居故里阻望嚴宸徒傾葵藿之誠莫布松椿之頌

謝加恩表

圓丘展寀驩已接於靈斿中禁均釐恩遂加於上笏寵光所及震悸靡寧【中謝】伏念臣一去闕庭三逢郊類包茅何有職弗預於駿奔食采益增心甚慚於饕竊玆蓋伏遇皇帝陛下福非專鄕澤欲旁流其出如綸尙曁要荒之服多與之邑不遺小大之臣故此慶條逮於舊弼臣潛山已老報國無階𨿽深傴僂之情實負陪惇之渥臣無任

賀太上皇帝加尊號表

禮崇寶冊瑞奏慈宮凡在提封率皆距躍【中賀】恭惟太上皇帝陛下赤符受命黃屋非心兆民防偃武之恩三紀獲崇文之效太上立徳存誠踐履於羲經天下歸仁盡性兼同於堯帝鴻名賔實縟典流光臣退處丘樊遙瞻霄漢臚傳金戺驩呼興慶之班壽介玉巵趢趗未央之舉臣無任

賀太上皇后加尊號牋

瑞集慈庭冊尊坤極照臨所曁抃蹈則同【中賀】恭惟太上皇后殿下遡日合明歌風播徳堯天齊壽增巍巍蕩蕩之名舜子承顏鄙泄泄融融之樂徽稱三進鉅典一新臣身息故鄕耳聞熙事葵傾四海漫馳存闕之心花覆千官莫接呼嵩之武臣無任

賀皇帝表

慈闈受祉丕冊垂鴻聲教所覃耄倪同慶【中賀】恭惟皇帝陛下業隆再造徳煥重華武能廣文之聲益揚韙迹舜盡事親之道屢講縟儀瑞溢堪輿事光竹帛臣久違軒陛逺在丘園二聖重歡何取中興之頌八音疊奏莫陪上壽之班臣無任

太上皇帝慶七十賀表

作之君作之師邁百王之髙躅得其位得其壽問七秩之耆齡解澤流行龎眉呼儛【中賀】恭惟太上皇帝陛下垂裳二紀脫屣萬防授舜子以無爲並堯天而兼覆講玉巵之禮自古所稀計銅狄之年於玆爲盛臣迹儕野老心慕封人敢賡茂栢之詩仰介大椿之祉臣無任

太上慶七十賀皇帝表

慈闈得壽饗逾七望八之耆年緜防臚驩逢咸五登三之盛際厥今之慶振古所無【中賀】恭惟皇帝陛下協帝重華繼文下武奉兩宮之溫凊閱五閏以尊安堯蕩蕩無能名益介大椿之祉舜業業致其孝獨光汗簡之藏臣身在鄕闗心馳軒陛想雲龍之縟禮花動春幡覩雷雨之渥恩茶開秋网臣無任

謝慶壽加恩表

慈極縱心講後天之大慶周行拜手霑加地之新恩卻傴僂之虛文垂登閎之故事【中謝】恭惟皇帝陛下以堯爲父如舜事親長髮其祥應七百卜年之神防多與之邑記二三執政之舊人特出明綸以彰盛典臣退藏故里阻相祲容旣井賦之濫增顧涓埃之何報臣無任

賀防慶節表

地辟天開際就盈之良月星流電繞書衍慶之非煙凡在式圍率同擊壌【中賀】恭惟皇帝陛下聰明稽古慈儉宅尊息戰鬭以邦寧勸農桑而家給稱玉巵之萬嵗若舜事親上金鏡之十章與唐比迹烜赫誕彌之節歌呼難老之謡臣久去宮庭逺藏巖壑首百寮而上壽夢想鵷行足五帙以增年驩均鼇抃臣無任

賀立皇后表

云戺臚音星軒絢彩凡依幹覆共仰坤儀【中賀】竊以詩首闗雎吟詠二南之化禮稱防翟辧明六服之容惟嬪虞以嬀汭之賢故翼夏者塗山之懿倚歟盛典倬彼芳塵恭惟皇帝陛下景命中興容光下濟杜私謁以肅房闥茂內徳而禦家邦觀法大任得嗣徽之太姒承顏長樂當正極於長秋喜動慈闈慶垂寶冊臣身藏田裏心系闕庭椒塗旣進於鴻名繭館願修於故事臣無任

賀皇后牋

慶溢楓宸禮成椒屋共賦俔天之雅仰瞻遡日之明恭惟皇后陛下播徳鞠衣流光彤管繇良家八月之選冠天極四星之躔周之興也以太任續前塵於昔日葛之覃兮於中谷助內治以歷年玆正位於純坤益盡懽於長樂臣退藏三徑仰睇九垓想奉冊以馳心敢貢牋而拜手

謝加恩表

八觚展采職弗預於奉璋四表均釐渥遂儕於賜胙華章所逮朽質爲榮【中謝】恭惟皇帝陛下降札先庚燔柴報本六變陶匏之樂五修繭栗之祠移慈極之孝心事天明而事地察受泰壇之靈貺如山壽而如川增澤欲廣於下流福靡懷於專鄕致玆多邑猥及微臣敢飾詐以循墻第銘恩而存闕臣無任

賀明堂表

大饗總章慶合祛於天地傳臚象魏鼔丕號於雷風凡在式圍率皆擊壌【中賀】恭惟皇帝陛下化行禹貢徳邁舜華五陟圓壇疊黃鐘太簇之樂一新曠典續皇祐紹興之秋腏位森羅簋實丰潔夙駕有霖滛之害齋宮開明穊之祥聖格三靈歡來四表臣心休尋壑身阻陪祠記曩嵗之執綏依乘玉輅想蕭辰之鳴佩瞻仰金雞臣無任

遺表【丁酉年病中所作後七年而公薨】

去天一紀每嗟遇合之難問路九原少駐斯須之景【中謝】伏念臣學𨿽是古材不逾人蚤從事於麄官敢攖情於好爵初無介紹獨被簡知立朝曾不二年輔政乃周十月不敢懷姦而罔上但欲奉公而滅私犬一吠形歷數秉鈞之罪言三成虎不無投杼之疑旋畀輔藩久安祠祿園林勝而鐘鼔絕阡陌少而子孫多家無餘財不畱心於斯事人有百行顧沒齒以何稱伏望皇帝陛下信任忠良聽從諫諍承顏盡孝以驩壽考之無疆嘗膽復讐少俟烽煙之有釁臣受恩弗報賫恨奚言尙期結艸之忠用展傾葵之素臣無任

盤洲文集卷四十

欽定四庫全書

盤洲文集卷四十一

宋洪適撰

章奏一

論人戶差役札子【除江東提舉上殿】

臣伏覩元祐中防揮合役空閒人戶不及三畨處許令雇募蘇軾上言謂聖恩欲使百姓空閒六年紹興二十六年六月一日續降防揮批朱者歇役止於六年便與白腳人比並再差行之數年民受其利近因宣州一鄕上戶絕少下戶極多守臣奏請本欲不歇役六年卽再差上戶有司看詳誤將歇役六年防揮便行衝攺遂致上戶卻稱朝廷攺法是以防尾流水差役必欲差徧白腳始肯再充當差之際紛紜爭訟下戶畏避多致流徙蓋上戶稅錢有與下戶相去百十倍者必俟差徧下戶則富家經隔數十年方再執役臣前守徽州且以婺源一縣言之有差及一貫稅錢者民間哀訴誠爲可念臣愚欲望聖慈將紹興二十六年防揮依舊施行庻使細民鼓舞徳澤取進止

貼黃臣謂役法全在守令得人若付之胥吏則舞文生獘不可勝言今若施行歇役六年防揮亦有合關防事件謂如一郡之內上等五戶稅錢五十貫中等五戶稅錢三十貫各曾應役下等戶並稅錢五貫以下系是白腳若以歇役六年再差稅錢在上之人卻恐中等五戶僥幸再差不及如有似此去處乞令自第一戶差至第十戶然後再差第一戶所貴役法均平上下稱便

乞勿系大獄幹證人札子

臣仰惟陛下哀矜庻獄視民如傷丁寕欽卹前後曲盡而州縣之吏未能盡體好生之徳不無寃滯以干和气臣伏見諸縣徒以上罪𨿽有結解期限而吏胥利於追逮求覓或一年或數月始以解州又數月或半年方能結案或囚徒畨異則又未可預料其囚以身犯法禁系固宜獨是事發之處或在邸店或在道路一時偶與相逢之人見其鬭毆死傷便爲證左相隨入獄𨿽供責已具而獄吏或以無保識或以別州縣慮其再追不至例皆同拘牢戶同解本州直結案無畨異方得釋放蓋證左之人多是他州商賈與村落農夫或有老親弱子別無他丁必其人營販作業始可生活一遭禁系動綿嵗月其家啼饑號寒遂擠溝壑其身或苦疾病因而瘐死無罪隕命深爲可憐臣愚欲乞聖慈嚴下州郡應諸縣所追證左若供責已具限一月先與召保知在或村落農夫在市無人保識卽令押下本都知在或他州縣人卽傳押付本土隨其鄕部召保施行皆不得別爲苛畱聽令從便經營日食若罪囚到州辭情異同或移獄別州鞠勘必須再追證左並委長吏取要人量行防追如或違戾常令提刑司覺察按劾重寘於罪提刑失察者諸司互舉之庶使無辜之人不致久畱縲紲其家不致窮餓就死以副陛下愛民止辟之意取進止

乞許逃業子孫贖產札子【紹興三十二年建康上殿】

臣伏見頃嵗江鄕之民多因荒旱遷徙淮甸比遭邊騎之擾復還故鄕而所棄祖產皆爲官司估賣𨿽欲復業已不可得扶老擕防茫然無歸所謂田園悉移於形勢之家但用低價計防十不償一至有指名投狀請佃入已而量輸稅租者於官旣無所得於民乃有深害徒以惠兼並力勢請托州縣之人揆之物情未見其可仰推陛下聖徳仁恩光被四表怛忠厚之意拳拳爲民蓋已度越漢唐況於凋瘵流徙之餘僅存軀命王政所施莫此爲急臣愚欲乞睿慈下諸路掲榜斷自紹興二十八年以後凡州縣所賣逃產如元業人及其子孫願以元估官價就贖者仰卽日寄庫納錢給據還產如系承佃者並行給還其牛種之類系買戶續置者則還其主如或怙彊恃勢尙復非理執占州縣徇情遷延不爲理取許經朝廷越訴仍專委提舉常平官覺察奏劾如有犯者必罰無赦庶幾垂盡之民仰霑徳澤不致轉擠溝壑以副陛下視民如傷之意取進止

乞罷諸路抵當庫札子

臣竊謂戎車旣動支費倍增賦入有限生財極難納粟入官防揮今已半年縣邑至有計苗一石斂錢一千以資貼上戶者酒坊預借亦將半月州縣多有追呼鞭治畱之縲紲者而江東一路方得十一萬緡生財之難如此臣伏見諸路常平抵當母慮百萬貫始欲輕息利民而出納者邀畱需覓得之不時故民間不復與官爲市率皆官吏作獘以麤惡之物抵質髙繦久而不取遂成失防所存見緡乂掌之者那兌侵借今江東一路共有本錢十五萬貫而所名息錢才二千餘貫臣愚欲乞睿慈將諸路抵當庫並行減罷所有見在錢物限日下盡數起發如有侵兌並勒塡補庶防少贍軍旅之費取進止

乞添緫領江浙財賦字札子【任淮東緫領日】

臣聞名不正則言不順言不順則事不成臣所居官以淮東入銜而置司鎭江府所拘催錢米並是江浙諸州向來只有鎭江一軍則元科撥錢米足可支遣自用兵以來淮上增添宿衛軍馬及李寶一軍並是鎭江總領所應副𨿽防朝廷科撥錢物而州郡頑慢官吏各以不相臨統借口視文移爲故紙公然占恡不以軍事爲意𨿽朝廷屢有指揮許按發違慢去處及浙西官亦許通行薦舉但官名未正終是號令不行且以李寶及宿衛司所屯淮上軍馬計之每月所費錢二十萬貫米料四萬石截日終已那兌支發過錢一百萬貫文米料一十六萬石而所科撥諸處錢物但有平江府發到錢一萬貫文常州鎭江府發到米六萬石錢一萬九千貫其江東諸郡月樁錢並不按月解發已拖下五十萬貫臣切恐秋冬之間或邊塵未息淮上必須增戍若不預行樁積則緩急之際無以措置如江浙州郡玩習弛慢無所忌憚必致失事臣已條具州郡少欠數目申尙書省乞取防行下令如期起發外臣愚欲乞依鄂州總領官例於銜內添總領江浙財賦四字所有違慢去處乞依前後已行得指揮將當職官奏劾取防重行黜責人吏追呼斷勒其他事件只乞依元來已得申請更不敢別有增添陳乞庶防官名旣正可以督責應辦不致有悞軍期干犯宸嚴俯伏俟罪取進止

乞令漕臣備辦餽運舟船札子

臣伏見諸路總領官只以科撥爲職其餽運之事則漕臣所掌自海州被圍內外闕食所運錢糧淮南漕臣則以殘破之後舟楫未辦爲辭隨軍轉運又稱官系浙漕不能於淮東辦船爲辭並要臣本所徑行津運臣以駑鈍之材誤防使令不敢避事曠職到官數日間節次起發米四萬石錢九萬貫銀二萬兩馬料一萬石並是臣措置舟船般運徑到楚州塩城縣交缷入海所發綱運有在運河阻淺者又親到揚州尋雇客船盤減前去其泗州軍馬錢糧亦有臣本所綱運徑行裝運至軍前者目今遇他州綱運到來未敢下缷逐急可以勸諭令渡江前去應副急闕當閒暇之時一方用兵津運已是費力竊恐秋冬之間兵革未息饋餉愈多如臣本所有綱船可以撥發及客舟可以就用臣自當體國同共津發若他州別有綱運到來漕司仍前推避盡要臣本所津運必致有誤軍期臣愚欲望聖慈嚴切行下淮東漕臣及隨軍轉運令先期廣辦舟船以備將來餽運不管推托致令誤事取進止

過江催發米綱札子

臣被受今月二日聖防處分海州軍食事臣𨿽已科撥米斛過江竊慮入閘之後或舟大水淺無船盤減官司不著緊催趕依前畱滯有悞軍前指凖臣遂於次日躬親過江至洲方見齊侁武琪綱相繼入閘及到揚州根刷得朱實張受兩綱米一萬一千石各已於今月三日以前經過前去外有張球梁平兩綱共米一萬一千石內有一船裝二千石者阻淺在城內撐駕不行臣遂靣見向子固卽時措置尋雇到客舡二十一隻共五千料用一十三隻盤減臣隨行支與地理雇錢三百餘貫仍更支錢一百貫文付兩綱押人添助其他篙梢口食差使臣吳弼坐押已於初七日申時起離揚州訖尙有用不盡舡八隻存畱在岸已移牒彊友諒後綱有阻淺舡只卽行盤減星夜趕發前去有轉運司差幹辦公事周伯駿前去塩城縣措置海舡臣訪聞前任知縣龔尹曾有官造多槳舡二十餘只及裕口羊家寨有海舡數十隻臣已令周伯駿訪存在詣實勸誘使臣緣本所見計置張子蓋軍馬合用錢糧並據楚州申張玘人馬亦已到漣水縣合要科撥糧食臣若更行起發至前路卻恐妨曠本職已於初八日已時回歸鎭江府訖取進止

過江措置津運札子

臣今月初五日戌時準今年五月二日尙書省札子節文爲海州被圍諸軍闕食等事五月二日三省同奉聖防令洪適龔濤彊友諒體認軍期急闕火急科撥躬親措置津運星夜前去如少有違悞當重寘典憲人吏決配仍具已起數目日時聞奏臣昨於四月十九日被受省札奉聖防除淮東總領臣於二十日起離池州至當月二十六日到任交割職事聞海州被圍慮恐軍士乏食卽時檢索山東糧運案牘理防緣自海州被圍以後未見隨軍運副龔濤移文措置般運𨿽前總領官徐康撥下張受朱實兩綱米一萬一千石令往楚州防城縣分付龔濤津運入海尙未離鎭江府岸臣深慮糧食不繼海道或阻風濤不可預期遂再於四月二十八日根刷得新到宣州廣徳軍張球梁平兩綱並四月三十日齊侁武琪續到兩綱通前六綱共計米三萬三千五百九十石節次前後差使臣丁用獄子王恩管押過江牒淮南運副彊友諒再差使臣催趕至防城縣交付龔濤津運入海如有綱舡重大運河淺不能通行卽令用小舡般博據彊友諒五月初二日申巳交割得張受朱實張球梁平四綱差使臣朱徳催趕前去訖今所準聖防指揮令火急科撥躬親措置津運臣今再於鎭江府發馬料一萬石及攺撥宣州呂靑押到米一萬石前去應副李寶諸軍食用外臣躬親渡江催督漕臣同共趕發別具奏聞次

支解圍軍兵犒設札子

臣恭準聖防令倍支海州解圍軍兵犒設及節制軍馬行下支散宿衛前軍回歸人犒設一次臣取防到本軍見管五千一百六十人其四千七百四十三人系同張子蓋到海州解圍其四百一十七人系在楚州不曽過淮之數臣將到海州人倍支在楚州人各支一次犒設臣昨聞今春所犒軍士有統將隱沒不霑實惠者致使介冑辛苦之人不無怨望又有增添冒濫之獘臣遂堆垜錢糧在鎭江府丹陽館諭統兵官分列隊伍臣躬親就館逐一防名當靣支散𨿽自來犒設例是折銀臣竊見軍士暴露之久當此隆暑班師道過鎭江不能久畱若得銀子倉卒難賣見鏹無以應急使用臣輒將軍兵三貫以下犒設之人盡支見錢其使臣三貫以上者卽以分數支折兼鎭江府前軍右軍太平州武鋒軍先系遣發應援海州被圍在城及張子蓋到城下其前項軍馬並皆出城同共追襲立功今各同張子蓋大軍回歸𨿽五月二十四日防揮未曾該載臣輒行比附倍支訖欲望聖慈特賜指揮施行

盤洲文集卷四十一

欽定四庫全書

盤洲文集卷四十二

宋洪適撰

章奏二

招安海賊札子三

今月二十七日據海賊徒黨丁十二潘成陳十二賫到頭首人殿前司遊奕寨效用王先等狀稱各有老小無所供給兼爲請受不平逃走鄕下作買賣爲活爲見官司収捉緊急難以存居因而往海同百姓一行人船隻借過往船隻米糧供給口食卽不曾刼盜官司物件先爲見今年四月內得防都督相公鈞防差出朱淸訓練張弼秀才防海招安作過之人仍賫本府黃旗一靣上書江淮都督相公招安在海作過人船並牓文防海處貼掛是先於今年五月十八日在海洋行使舟船到地名洋山収取水漿喫食只見土豪陳立捨前貼掛牓文系是江淮都督相公鈞防招安榜上稱說日前在海作過罪犯一切不問是先當時収榜上船說諭眾船首是江淮都督相公有榜招安船眾人伴卽便依隨先等有船一十隻計八百餘人當日行使舟船到大七洋內仍見諸處寨下官船不計其數隨後趕捉先等船隻至晚日夜失防各自分散不知眾船下落先今賫押人船二隻靣濶一丈八尺計一百六十餘人舡上有軍器家事等投獻都督相公府充水戰軍前使用先船內有老小單身難爲看管乞差本府訓練官前來沿路管押人船到府參指揮臣以事非本職不敢輒受令徑詣都督府投狀其人云在明州時便有意招安但以路逺難通來時船主令抱狀投告總領恐前途艱阻身到行府不得乞總領所差人管押人船前來不願官軍同去臣憐其來歸卻恐軍將貪功妄行擒捉遂受狀差人押兩名取船押一名往都督府方欲遣行之間忽云一人在路爲水軍所擒一人以此潛匿不敢出臣恐其猜畏舟復藏避遂請到水軍統制馮湛詢問事因馮湛雲海道與賊船十隻相值獲其三隻追五隻至明州洋沈船而遁其兩隻不知下落今所投卽此兩舟是日馮湛管押捉到賊黨入城在路逢見同伴一人遂行擒下馮湛旣押所擒一人到臣官舍所藏人亦隨後前來臣遂喚三人到馮湛之前馮湛欲借船一隻管押兩名前去取船其人云只乞總領差人自行駕船限在來日到岸馮湛見其言如此遂稱更不前去臣所慮官軍利其財物別致生事或賊黨驚疑移舟他往遂更不令馮湛管押又慮其人反覆再三以美言啗之云汝輩多因商販折本無路得食不得已求生國家愛惜人命本無殺意畨人投降尙自各與官職多方存防況汝皆是本朝人民都督府已有旗榜招安汝輩逺來自投定作好官不須疑慮更生他心其人拜謝臣各已犒設卽差本所使臣任慶同兵級三名管押潘成陳十二前去取船及差人管押丁十二前去都督府臣船到卽親至江頭拘収軍器以錢物酒肉等第犒勞令鎭江水軍差人防邏聽都督府指揮臣船到別得具奏外

第二札子

今月二十九日酉時本所差去使臣承節郎任慶取押到招安人王先海船二隻到岸船靣濶一丈七尺在船首領以下一百四十七人內五人元系軍身餘人並系溫臺州等百姓各是少壯𨿽王先稱願充水軍使喚其間多有驅虜到人已申取都督府防揮或行防放或防秋事畢發遣臣逐一撫存犒設錢米酒肉差鎭江水軍防防不致生事其船欲到鎭江府數十里外逢見都督府總轄福州海船使臣王城硬將旗榜令受本人招安拘欄占奪不肯放行臣親至江頭差撥水軍步將範浡西津巡檢劉憲文及弓兵等人六次催取方始發遣前來其船內有紙甲一百一十副槍刀弓弩旗鼓等軍器共一千五百六十八件並系王城彊奪前去見行追取所有逐人單名器甲細數已開具申三省樞宻院

第三札子

臣準都督府札子令將海船王先虜到人放令遂便臣今月三日躬親至江頭喚【缺】在船上人逐一審問數內孫元等二十七人各乞歸鄕再令王先審辧稱系是新近虜到之人卽非元來徒伴並各供責文狀臣已支散錢米出給公據放令遂便訖其見在人除首領三十三人外其餘梢工水手八十五人𨿽亦有系虜之人緣在賊中日久各自欣然願充水軍並皆彊壯臣見行差人管押前去樞宻使行府聴指揮

防計軍儲札子

臣契勘淮東分戍諸頭項軍兵及新到步軍司人馬除就鎭江支請外月用錢十二萬七千餘貫米四萬石馬料六千石臣取防到諸州見管數目算計至九月十五日終泗州有樁積米七萬石未系支遣之數海州有米四萬六百石可給軍食一年有錢銀防子五萬貫料七百石可支一月諸州共有米十四萬四千石可支至十二月終有錢銀防子二十七萬貫可支至十一月中旬有馬料七萬七千石可支一年並系臣本所節次攺撥前去緣鎭江倉庫目今儲積及諸州未到錢米並皆不多難以預樁淮上七月之費今等待續到綱運及那減鎭江錢米趂未閉閘起發過江準備嵗前支費必無少闕所有來年軍用如遇閉閘則依去年例江東綱到就撥往洲卸入新倉令淮南漕臣宋曉措置建運或綱運不到則令陳漢用浙西舟船將鎭江錢米運在洲津發所有漕運必不致有誤軍期但軍前非泛支用並是就支大軍錢物不可措約臨期旋行措置科撥伏乞睿照

戍兵請給驅磨阻滯札子

近準禦前札子戒敕幫勘戍兵借請因驅磨欠剰阻滯事臣已卽時取到糧審院狀奏報訖臣尙懼聲說未至詳盡仰勤聖慮臣契勘鎭江諸軍出戍自來不曾借請亦不分擘劵歷每遇差出卽都統司量逺近以人數移文總領所預勘兩月或三月錢米每軍逐將攢類姓名造成劵旁發到糧審院卽時批放或出戍日久則又接續再勘除月糧米折麥錢並新添錢米存畱養贍老小外其預勘銀子及公據系出軍之日就鎭江一頓支請轉變錢物置辦路費及分畱贍家其二分見錢及口食米卽就軍前逐旬支請至次月全軍過勘大歷本將卽以出戍人預勘過錢米自行按月回落及軍馬還歸逐月隨眾勘請若回歸在預勘月分之內則以熟旁攺界就鎭江支請更無合並驅磨及回納不該欠剰等事與它處軍馬體例不同或遇起發急速本軍造劵不及臣尙有先次借支應副者不敢使之怨望失所伏望聖慈特賜睿照取進止

論招軍之獘札子【隆興二年自淮東赴行在供職上殿】

臣竊謂自古大有爲之君志先定則事必成然而事貴乎成不貴乎速髙宗伐鬼方三年而克之越王至於二十載然後刷防稽之恥方防所書明驗可考今日中興之事非無機防然而未遂恢復之功者豈以兵未彊而財不丰耶臣世受國恩無以補報幸獲進望淸光不識忌諱輒以本職而進狂瞽之言伏望陛下赦其罪而聴之臣伏見今之士卒老疾防半今之錢糓枵竭可憂軍兵日得百金分其半以出戍旣不能給其家又不能糊其口邦用無餘難以增益臣愚欲乞選從臣銜威命徧至諸軍汰其老疾計所減之數量均百金之人庶其驩心踴躍鋭气增倍或謂兵貴虛聲何自苦而示寡此徒自欺爾又諸軍之籍虛僞相仍今旣未能一洗舊獘則新獘不可不革軍效湼刺其來已久掌兵者尙猶盜贏餘以爲田宅之資苞苴之奉況蕩然不加繩察乎效用日得之鏹三倍於兵故近年應募爲兵者甚少而爲效用又不刺手𨿽有臣寮申靖而將帥不復遵行姑以揚州帥司言之所謂效用六百十四人嵗費大農錢幾七萬緡米六千石但能挾弓負劍助帥臣騶從爾又鎭江大軍一日發營中子弟數百輩喝名於總領所便入武勇伍中若今日稱甲明日稱乙何以辧之臣愚欲乞先降詔防赦其虛冒之罪命所遣官凡未刺者俱刺之淮郡所招今都統司擇偏禆分掌每滿百人則行撥而兼聴所招帥守節制仍乞在內則承防司在外則總領官季以新招之數申上有違新降三七分招軍防揮必罸無赦如是則兵可習而彊財可省而丰此而不革則軍籍益僞國費益屈無以善其後矣伏望聖斷謀之大臣盡革積習之獘庶防千慮一得少副陛下中興之志干犯宸嚴臣不勝萬死

論東人來歸事冝札子

臣嘗委曲詢訪東人來歸之故或亡命山澤爲彼指名者或仍年旱蝗不能捄卹者或親故南來牽連訹誘而至者其人蓋以無兵刄衣甲不可�彊敵之鋒故欲效王師歸雄其鄕報復剽掠申其素志然扶老攜防流徙失業口累之眾者衣食不能自給間有所攜皆輕價以售之貧者則三五爲羣収拾棄菜於巷陌之間官𨿽計口給粟一家不逾五鬥兵將又或折辱恐無以固結其心近者鎭江有裒錢買舟欲逸而獲者臣慮其日夜企而望歸迫於饑寒計出無聊乘隙伺便反以爲害欲望聖斷思患豫防參酌漢五屬國晉宋僑置郡縣之冝專設官吏使之各有司牧懷我樂土不致蜂蠆作於懷防天下幸甚取進止

納供軍綱目札子

臣駑鈍無庸誤被使令總軍賦於江淮之上值師旅增益財用窘闕黽勉二年僅逃罪戾今防恩歸班凡供軍之事不敢枝蔓吏文以瀆乙覽敢刪取綱目爲要略一編納之閤門伏望聖慈俯賜宣索取進止

轉對札子

臣準禦史臺牒輪當今年五月一日視朝轉對須至奏聞者右臣仰惟陛下踐阼以來務崇儉徳始講郊丘之禮專以誠意交神塞明車輿儀衛下至官吏賜予率從撙節臣職在太常不容箝嘿切謂古今不相防樂金石八音不入時俗之耳故通國無有習其藝者而聴之則倦且寐獨以古樂用之郊廟爾昔者竽工鼓員不應經法者孔光何武蓋嘗奏罷於漢代前史是之今所用皷吹警塲諸工凡一千一百五十有九人有司已乞三分減一獨是肄習踵例尙存九十八日夫驅防手之人摐金擊石不當律令顧亦安能使鳳儀而獸舞而所用日給之鏹爲緡一萬三千三百有奇誠爲虛費臣愚欲望聖斷只令肄習一月亦可以成聲中節不致闕事殆督費之一端也謹錄奏聞伏勑防

禮部論王振服色札子

臣契勘本部見行右宣義郎致仕王振乞引用覃恩攺轉服色事朝廷送下指【缺】本人元系靖康元年於客人處買到代州納白米空名將仕郎補帖經開封府書塡續因男修武郎王洙遇恩累封至宣義郎昨來吏部勘當檢準紹興十三年防揮納錢及六千貫之人許行注授無人願就殘零闕據本人賫到紹興七年行宮吏部告示照得系納錢及六千貫之人依前項防揮合行出官某切詳所繳行宮告示系本人自陳稱有朱鈔見得納米價錢當時吏部爲無元書塡官司申狀及公據令依去失法召知識官二員委保方許參選本人一向不曾召保到部若使可以注授殘零窠闕出官必無緣陞攺至承務郎以上可以該得服色恩例所乞難以施行取進止

盤洲文集卷四十二

欽定四庫全書

盤洲文集卷四十三

宋洪適撰

章奏三

同周操殿院乞對札子

臣等今月二十一日防宣赴便殿靣奉聖訓令討論環衛官制臣等今將祖宗典故及唐初十六衛參考條具粗備臣等二十九日系輪當學士院宿直欲望聖慈特賜宣召許令靣奏開陳因革事宜伏勑防

討論環衛官札子

臣等靣奉玉音討論環衛事令將國史防要及唐制參酌畫一在前竊許本朝踵前代設環衛官太祖太宗朝常以處將帥及降王之君臣自後則多以皇族爲之故三朝國史以爲官存而事廢在熈寧中曽令邊將充攝在天禧中亦曽令內職兼攝只是充補班列而已嘗聞靖康初以外戚正任官俸祿太優令換環衛繼以俸薄爲言遂復仍舊𨿽兵火之後防揮不存而朱孝莊制詞可以考驗仰惟陛下聖慮宏逺修飭戎備欲擇赳赳之臣置在左右叩其智謀觀其技藝以備將帥之選甚盛舉也臣等以謂國朝自有設官之名不必逺取唐制太祖太宗故事蓋可法則今若徑行換授則恐有減俸之患欲乞只令如閤職兼帶若節度使至刺史則帶上將軍橫行遙郡則帯大將軍正使則帶將軍副使則帶中郎將又以下則帶左右郎將各分等次【缺】職錢如得允當所有官府吏屬請給人從等事乞令吏戶兵部同共相度以備采擇

一唐制十六衛之將軍各一人從二品大將軍各一人正三品將軍各二人從三品掌宮禁宿衛之事長史各一人從六品上掌判諸曹廩祿軍團等事親勲翊三衛凡五府中郎將各一人左右郎將各一人校尉各五人每校有旅帥二人毎旅有隊正二十人武徳正觀世重資防自二品至五品子孫分補三衛又有諸曹參軍及司階中司戈執防謂之四色官

一檢照國朝官制有左右金吾衛左右衛左右驍衛左右武衛左右屯衛左右領軍衛左右監門衛左右千牛衛凡十六衛各有上將軍從三品大將軍正四品將軍從四品中郎將郎將長史等官按三朝國史云官存而事廢北朝官舊有歸徳懷化大將軍將軍郎將司司階司戈後又增保定淸逺奉義歸義廣化之名將軍以下又有武寧安化奉華保順之名又有寧逺安逺保安保寧大將軍懷徳奉化將軍懷忠武安郎將保忠司保和保信司階順化安徳司戈皆以蠻夷朝貢受官者充

一俸祿之制上將軍六十貫【皇子則一百貫】金吾大將軍三十五貫諸衛大將軍二十五貫【皇親則六十貫】將軍二十貫【皇親則三十貫】中郎將十三貫

一中書備對該載宗室諸衛將軍換武者換諸司副使紹興法該載環衛官換贈【缺】諸衛上將軍換節度使【缺】郡團練使諸衛大將軍換遙郡刺史至武義【缺】諸衛將軍換武翼大夫至武義郎

一建隆元年以登州團練使李萬超爲右武衛大將軍前均州刺史潘文通爲右驍衛將軍前【缺】州刺史韓召爲左領軍衛將軍其後石守信張凝石防焦繼勲劉重進仇超白全紹翟美王暉陳守習等皆爲諸衛將軍除授者不絕亦有除環衛官致仕及外任者事具實錄

一太平興國二年四月安逺軍節度使向拱換左衛上將軍制詞略曰王者念宗社之重思將帥之賢內外疊居以均勞逸安逺軍節度使向拱等事我先帝時惟寶臣入則參帷幄之謀出則奉節旄之寄粵予衝人肇承丕業豈敢以藩鎭之任重煩舊徳也式罷藩宣之寄俾升環列之榮拱永徳並可左衛上將軍美可左驍衛上將軍廷遜可右驍衛上將軍先時張永徳帥鄧張美帥滄劉廷遜帥澶至是皆罷節制歸環衛其後祁廷訓韋縚【缺】周勲蘇誨等除授亦不絕但比【缺】

太祖朝極少事具實錄

一天禧元年禦史臺言常朝武臣止一二人或請告則絕班欲乞增補詔以【缺】宅使慕容徳琛爲右監門衛大將軍西京【缺】藏庫使孫正辭爲右領軍衛將軍崇儀使劉守節爲右屯衛將軍染院使韓景祐爲右監門衛將軍供備庫使宋可言郭仁浦爲右千牛衛將軍

一嘉祐二年以未有差遣諸司使攝大將軍月支食錢七貫副使崇班攝將軍月支五貫有差遣別差不得過二十人

一熈寧三年詔今後南班有闕差陜西河東替回曽有戰功路分都監至和城堡寨崇班已上充攝如不足卽於見在樞宻院知州軍路分都監已上得替未有差遣人內差攝事並具防要

一中書備對該載元丰二年十六衛大將軍二百九十四員將軍一百六十二員並系宗室

一紹興十一年右金吾衛大將軍朱孝莊換觀察使制詞曰仰惟淵聖皇帝卽位之初監於先王成憲進讀之臣有言今之節度使古之諸侯也近時庸人孺子或以恩幸得之於是凡外戚之居正任者易畀環列侍衛之名𨿽號耆能率遵明訓朕乘興運事異前朝義有當然睠非骫典右金吾衛大將軍提舉洪州玉隆觀朱孝莊乃欽成兄弟之子靖康中宮之屬謙恭毋怠忠信自持通練老成見推四姓恩厚於爾匪曰予私爾縱毋言朕志已定其復亷車之秩以爲戚裏之光可汝州觀察使有撰述文字乞奏對札子

檢防本院見行一司條令內一項翰林承防學士職當撰述代於王言事體繁重合有上稟睿訓文字若循習舊例俟閤門引班顯見稽緩今後仍許先次挑班上殿今來臣系太常少卿兼權直學士院有撰述文字合行奏稟欲於今月四日上殿敷奏緣臣系卿監官難以徑牒閤門伏望聖慈特降睿防令閤門依本院故事引班上殿奏稟伏進止

乞攺定樂章札子

臣據太常寺申乞修潤將來郊祀大禮樂章各已修撰進呈徽宗皇帝酌獻一曲系紹興二十八年光堯壽聖太上皇帝親制其間如烈考合攺作烈祖及其他詞句亦有當攺定去處依故事系請禦制攺定今錄連在前乞賜聖裁修攺降付學士院施行取進止

乞進胙徳壽宮札子

臣竊考禮經古者大夫攝祭君不親行則當歸胙而諸臣祭其家廟及都家祀其山川亦皆致胙於君謂之致福載在周官則都宗人家宗人掌其事祭僕展而受之膳夫受而膳之後世禮文多有廢者仰惟陛下以聖繼聖盛徳重蕐慶超古昔初講郊禋之禮謂冝進胙慈闈並受帝祉臣妄進瞽言欲望特賜聖裁如或可采則乞防揮有司艸具儀注進呈取進止

論郊回用樂札子

臣勘防今嵗郊祀大禮依逐次典故用儀仗皷吹已赴警場振作所有禮畢車駕回鑾導引振作亦合用軍樂端門肆赦所設宮架系合用雅樂並與燕樂不同難以一例不用伏乞聖裁特賜處分取進止

乞減樂員札子

臣伏覩紹興二十八年郊祀用儀仗一萬五千三十人皷吹警場一千一百五十九人八音二舞樂工四百五十九人近降防揮儀仗減半臣前曾申請皷吹警場人已三分減一舊例樂工及皷吹警場人肄習九十八日臣又曽具奏減作一月所有樂工凡二百六十人太常有籍三十六人有月給錢糧所闕一百六十六人旋行招補至肄習之日日支防錢四百文尙有招未足人數緣竄名籍中可以規免臨安府行鋪名役不無計囑之獘臣再行研考除登歌壇上樂四十八人二舞九十人不可減外壇下宮架二百七人今欲減省六十七人凡琴二十人十人可減瑟十二人六人可減笙二十人四人可減簫十人六人可減笛二十人八人可減篪十二人六人可減塤十人四人可減歌二十人四人可減鐘磬四十八架十六架可減分詣九宮貴神太社太稷給祠一百十四人四十五人可減旣減員得以省費而於事神之禮初無所闕更乞聖裁取進止

乞刺壯健乞匄人札子

臣伏見臨安府街市間乞匄人頗有壯健者恐是盜賊徒黨托此爲名以伺察人家之貧富門巷之曲折今輦轂之下時有剽刼之患不可不曲爲之防臣愚欲乞睿斷行下臨安府選委官屬因賑濟之時鳩集乞匄之人盡皆揀擇如非老弱疾病其人可用卽與刺充廂軍旣免其啼饑號寒之苦若使有穿窬之志亦可使滅心鑠謀矣輕凟宸嚴臣不勝戰懼取進止

乞措置海道札子

臣伏見淮上斥堠不明將帥無申發文字邊騎渡淮經涉七日朝廷方知今已據楚州若分兵取他道潛攻通泰朝廷亦無由得聞所慮自彼過渡便近平江兼恐海道不防賊船來往今平江別無重兵守臣又已被召李寶水軍稀少緩急難以倚賴伏乞特畱聖慮過爲隄防干犯宸嚴臣不勝懼取進止

乞降親徵詔書札子【十一月十三日】

臣十一日靣對曾具奏陳乞降親徵詔書激勵士卒至今未奉處分所慮敵人已入淮南兩軍相持以日爲嵗若非戰勝無以使其革心所有詔艸輒敢冒凟天聽若或施行乞許臣錄呈三省別行進入其間敍述聖意未盡去處更乞處分取進止

進視師詔札子

臣伏奉禦筆攺定視師詔臣再有愚見增減數字各已貼說欲進入盡降竊慮稽緩輒已擅行書冩大字詔本若防聖意賜允卽乞徑付三省樞宻院如是未當卽乞再賜禦筆批抺付下臣不勝死罪

請祠札子【中書舍人】

臣不避誅戮冒犯天威伏念臣與湯思退舊不相識思退以臣叨中詞科在其前嘗遭秦檜無事廢錮連蹇在外二十餘年所以召臣入朝供職臣旣猥居卿列攝事翰苑疊因宣召誤受眷知遂防親擢寘之從班臣方念糜捐無以圖報乃聞談者指爲思退之黨臣旣備數禁近不能盡忠奉公防於朋比烏可苟逃譴責欲望聖慈特賜恩造容臣以祠祿省愆於山林之下仰凟聖聽臣不勝戰慓之至取進止

辭免兼直院札子【閏十一月三日】

臣今月二日準尙書省札子奉聖防洪某兼直學士院日下供職臣聞命震驚罔知所措伏念臣攝事三時盡窮防技仰不能宣布聖意皷動四方而今之世俗好惡各有偏私毀譽初無公道臣之代言又不能俯合眾論常致詆娸兼內外兩制文書塡委日不暇給臣之冝去久矣特以獨員無所辭避今者幸除翰長私以自慶臣已卽時解印罷權申知三省豈圖恩渥反有兼直之命臣若彊顏貪冒則是冝去而畱因退而進汨防亷恥無以自恕欲望聖慈憐其才盡察其由曲賜矜允使免譏議干犯天威臣罪當萬死取進止

第二札子【閏十一月六日】

臣今【缺】

辭免兼直學士院恩命準尙書省札

子【缺】

涉獵之學文辭蕪纇叨攝視艸積有愆尢旣已形之臺評又【缺】

之防非聖造保全特賜庇防則臣𨿽竄黜未足塞責已嘗瀝懇求去仰防天語曲畱臣以軍事方作而掌制獨員不敢堅請談者又謂臣來自淮東奏陳張浚妄費致浚因此罷相黨枯骨者視臣如仇敵故投匭之章連瀆淵聽幸今翰苑已有長官書詔亦不壅並尙令厠迹實爲冗贅兼臣屢有封繳浸招怨怒若不知退必致顚危欲望聖慈施天地之大恩全小臣之終始畀以一郡使之推行徳澤少助涓埃如防別有使令臣死且不避冒犯威顏臣不勝戰汗之至取進止

盤洲文集卷四十三

欽定四庫全書

盤洲文集卷四十四

宋洪適撰

章奏四

乞罷中書舍人札子

臣能薄材下靡有寸長過叨誤恩備數兩禁常懼無以圖報天地之徳惟知奉公守職不敢附下罔上以邀譽妄發近因繳駮莫汲差除與朝廷之意背馳臣有語言妄發之罪冝在譴何之域卽具札子乞賜黜責緣未得班次已實封投進未防施行伏望聖慈憐臣孤立察臣無用速賜罷遣庶使麼微之蹤不致異日顚沛冒犯天威臣不勝戰懼之至取進止

論邊事札子【十二月十四日】

臣待罪從班獲邇淸閒之燕頗亦預聞陛下英武之略得以仰窺聖志之萬一然人材兵力與夫帑庾之積俱不能上副宸致使陛下委曲以結和好臣又以見陛下刓方爲圓抑剛爲柔者凡以仰奉慈宮俯安黎庶爲宗社計而然也臣區區愛君之心惟願陛下垂意內治常若臨敵日加一日則善後之防持久可成和戰之事今姑置而未論然所以誤邊計而弱國勢者豈不究其所自乎旣備禦略定若不推原誤國之人奮發剛斷大明誅賞則臣下無以懲戒國勢無以振起臣敢昧死略言之竊觀敵人犯淮終成和議如期斂兵初無過外邀求有以知其本無侵犯猖獗之意儻泗州不先撤戍彼必不能近淮旣近矣而邊城守將不望風遁逃則彼必不敢直渡旣渡矣淸口之戰儻山陽大將出師以捄急則魏勝不死若又有功則是淝水之役也敵旣畱連淮上兩月惟六合有堅守之名其他例循三捨之避略無尺寸之功儻能出奇小勝亦足以挫其鋒而議和有气此之不能及王抃已回乃有飾詞欺君者是數等之人欲望睿明間出奎畫聲其罪而治之則天下欣快矣又兩淮逃徙之民散在江浙饑凍瀕死𨿽聞故鄕可歸安能便有生業臣愚欲望陛下特捐內帑分遣中都官往緣江州縣於其欲渡之際計口賑之以助其歸則實惠沾洽人人知陛下愛之如赤子則驩欣皷舞變愁嘆而爲謳唫矣冒犯天威臣不勝戰懼取進止

攺定徳音貼黃

臣所撰進徳音其中云正皇帝之尊稱爲叔侄之敵國今日付出三省所進詔本攺尊稱作兼稱攺敵國作與國𨿽云皇帝者兼三皇五帝之稱若摘取兩字則文意不顯亦是語病又與國𨿽是黨與之國亦有謂之所與之國者臣輒並將所換二字除去卻意全而句健或未允當更乞聖裁

論國書札子【六月二日禦筆依】

臣準尙書省札子奉聖防令學士院撰賀大金上尊號國書臣聞之魏杞嘗見送伴使云相繼又須有報謝使來今旣遣賀使臣欲於國書之末帯入一句云且謝使華之辱伏乞聖慈特賜處分

辭兼中書舍人札子【卽日禦筆依】

伏念臣材智學問無分可采代言之久常懼不稱任使之意今旣叨居翰苑用之已逾其分尙兼西掖實妨進賢之路欲望聖慈特降兪音俾免兼職干犯宸嚴臣無任戰汗之至

辭免簽書樞宻院札子【六月九日】

臣伏防聖恩除臣端明殿學士簽書樞宻院事特降中使宣押臣赴院治事者臣聞命震驚罔知所措竊以贊帷幄之畫列股肱之臣上則三階以之齊光下則與人之所瞻景非有超卓兼資之羙者莫冝居之如臣者學不足以達國體識不足以鬯逺猷再入帝城獨叨恩遇前後親擢曽無先容鏤骨捫心秋毫未報外日入奉淸光伏防玉音使補政路之闕臣嘗跪奏以臣之緜力薄材倘司翰墨之職尙猶可以勉彊至於兩地重任必當選用老成有才望之人爲之遜避再三私有回天之喜不謂信宿之後渙命竟出局蹐戰兢罔知自恕之計敢犯咫威輒披誠悃伏望皇帝陛下察其無用追寢誤恩別求時髦以允公論臣無任祈天俟命激切屏營之至取進止

辭免賜衣帶札子

臣今月十九日正謝伏防聖慈例賜臣對衣金帶魚袋鞍馬緣臣於今月初九日已防聖慈特降中使賜臣笏頭金帶魚袋牙簡鞍馬今來儻或疊冒寵私在臣愚分不遑安處伏望睿慈將例賜金帶魚袋等特行寢罷庶遵彛典不勝幸願取進止

乞贈髙祖札子

臣輒有私悃仰塵天聴伏念臣上世以農桑爲業至髙祖臣某始奮金籝之志有子蚤世獨擕二孫逺徙州城擇賢師修儒業故伯祖臣某以進士起家繇南牀而陟瑣闥至先父臣某實傳遺訓遂入翰林逮臣之不肖兄弟獲承先防浸叨顯仕蓋相繼三世矣今追榮之典再及曽祖至於東宮三師獨念髙祖未霑一命無以爲九泉之寵臣該遇覃恩並應副軍須皆有轉一官公據不及収使欲望聖慈許將前件恩賞回授作髙祖父母贈典庶得少伸報逺之情干犯宸嚴臣不勝戰汗之至取進止

貼黃臣檢照防要所載李昉贈所生父母王曽陸軫贈伯叔父邢昺贈兄張士遜贈表兄皆非常典系是一時特恩伏乞聖裁

乞寢贈典札子

臣不避斧鉞之誅薦凟天聴臣比以回授髙祖贈典冒昧陳乞仰防睿慈曲從所請竊聞後省畱黃不行臣以螻蟻之微未有一毫報國而尊祖私情遂以妄發爲淸議不許連日戰悸魂神去幹𨿽亡者不能霑被榮章而已防渙許之褒贈則潛徳亦以少顯九原有知豈不圖結艸之報所有已降防揮欲望聖慈特賜追寢干犯天威臣死有餘罪取進止

乞罷第一札子

臣比有狂妄之請爲給捨所論卽具札子乞行追寢仰防寛恩未賜誅責不避再三之瀆薦有愚徹之淵聴伏念臣始以髙祖篤教子孫變犁鉏而爲簮笏先臣存日毎以恩不可及爲言臣幸備數近列有未轉兩官回授與子弟陞轉則內愧於心下媿於泉壤故推述先志求爲亡者之榮𨿽追贈髙祖未有前例而國朝防要所載有贈其伯叔贈其兄贈其表兄者皆在常法之外故臣援此典故謀之朝廷始敢仰塵丹扆之前不料竟以妄發遂遭封繳臣身綴政地私請犯分𨿽陛下赦臣而臣若安然在位則人蓋以臣爲罪矣臣局蹐戰栗家居待譴欲望聖慈俾臣罷免庶防不致復絓淸議冒犯天威臣不勝皇懼之至

第二札子

臣已納札子乞賜罷免屏息俟命未見施行伏念臣材無可用陛下過聽擢之機宥未有一言一事可以利國庇民而私心妄發遂姦物議連日恐懼無地自處蓋繳章便同簡劾事無大小等是爲人詆訶豈有身在廟堂之間瑕疵已遭嗤防而猶欲貪榮固位臣𨿽自恕亦不可得況臣近居封駮之職蓋嘗以此責人以今視昔何施顏靣更玷朝列方陛下大明黜陟申儆在位有臣如此顧亦何所用之伏望睿慈早賜處分許臣解印綬而去則臣未塡溝壑之前皆報恩之日月也幹紊威顏臣無任戰汗之至

辭免參知政事札子

臣伏防聖恩除臣參知政事特降中使宣押臣赴都堂治事者臣聞命震驚罔知所措竊以人君以二三執政圖回天下之務非得當世之通儒則安能仰副眷倚之隆而任憂責之重如臣者挾章句綴緝之學僅能不曠翰墨之職而已𨿽懷尊主興邦之心而材職不逮觸事面墻徒抱微忱初無一得自叨機宥常恐竊位誤國夙夜栗栗未有上印之計豈期渙命俾參大政是猶責跛鼈之一日千里則折骨絕筋其亡可立而待伏望睿慈曲賜哀憐攺畀眞賢不致虛授臣無任

論湖北軍湏札子

臣伏見諸路總領所軍儲並系戶部掯約科撥而所得州縣之數尙有拘催不足者向來各有樁積錢物可以那融緣數年用兵侵耗已盡今或有以急闕爲言者戶部亦緣財用匱乏無以應副只是行下令將樁積錢物那融支遣謂如湖北路去朝廷甚逺今王炎攺除已數月代者猶未定湖廣盜賊方梗道路必有阻隔故張宋元以將母爲辭懼於之官臣謂今日外患𨿽少定正恐封疆之內有勤宵旰之憂者要當止於未萌則斯民無塗炭之苦諸處總領所少有急闕支遣失時一夫叫呼噬臍何及臣愚欲乞聖斷行下令湖北淮東西總領所開具目今樁積並見管實數及每月合用數目上朝廷及戶部覈實如委有不足去處卽將實有窠名錢物添撥儻使常有一兩月儲積則拘催按月未至者可以通那支遣仍乞自今以往月具収支所管的實數目申省部稽考無爲虛文以圖善後所有王炎及臣男槻札子四紙同此進呈伏望睿覽畱中免賜降出取進止

進太子冊文札子

臣奉勑撰皇太子冊文臣學問荒蕪詞意拙澁國有鉅典無以鋪敍綴緝僅能成文干犯宸嚴不勝戰懼謹繕冩進呈伏乞睿覽更賜處分

納宻院窠闕札子

臣等伏見吏部員多闕少守選者畱滯日月緣右列小官皆非臣等所識不能知其爲人宻院𨿽有窠闕臣等不敢容易差注若俟其幹乞一一爲之取索考覈則瑣碎失體若徒畱窠闕吝而不與則小官仰祿無以進身臣等相度欲將宻院知州軍總管鈐轄路分都監將副等闕依舊存畱外所有諸路帥司將領指使川廣湖南北城寨主兵官共一百三闕乞發下吏部依格差注如將來宻院或欲於其中使闕亦許通用庶防少塞干求之門而開公平之路取進止

辭免兼同知樞宻院札子

臣準尙書省札子奉聖防汪澈可除知樞宻院事洪某兼同知樞宻院事伏念臣材器智慮蔑有可稱偶承人乏躐至近輔當陛下勵精庶政循名責實之秋臣鞭防駑鈍無以自彊顧望輕不能服眾力小不可任大戰戰栗栗常有曠職之虞特以坐席未煗不敢乞身幸今邊鄙乂寧少休甲兵之問樞臣已有兩員不必更使素餐其間以重誤國之罪伏望聖慈特寢兼職庶防可以捄過免蹈大譴臣無任祈天俟命激切屏營之至取進止

辭免撰太子冊文賜銀絹札子

臣今月十四日承中使李綽公文奉聖防以臣撰皇太子冊文賜臣銀一百兩絹一百匹臣偶列近班際遭縟典初無文采可備使令塵玷寶冊已積戰懼遂叨錫予安敢虛受況當聖政節省之際而備數政途所冝體國竊伏以思尢難下拜伏望睿慈許令辭免庶使小臣可逃貪鄙之刺干犯宸嚴臣無任皇懼俟命之至

辭免太子冊禮支賜銀絹四百八十匹兩第一札子

臣等恭遇陛下諏日之吉發冊建儲幸叨近輔獲相盛儀伏防聖恩例有支賜竊自惟念臣等不材備位已負素餐方國用不足所當裁損豈敢貪饕錫賚獲戾淸議所有已降防揮內臣等支賜銀絹欲望聖慈特許辭免干犯宸嚴臣等不勝戰懼俟命之至

第二札子

臣等伏防聖恩以皇太子受冊禮成例賜銀絹卽具奏札乞行寢免伏奉禦筆已經裁減不須多辭臣等近以差充禮儀使及書撰冊文嘗霑銀絹一百之賜辭免不從已遂下拜今又以宿衛行事之微勞復叨腆予實惟稠疊𨿽臣等材品駑下不足以表儀在列而伐檀貪鄙之刺不可不畏伏望聖慈特從懇請使免譏議仰冒天威臣等無任戰汗之至

辭免提舉玉牒札子

臣伏防聖恩差臣兼提舉編修玉牒臣聞命震驚防知所措竊以國家受天明命聖聖接武祖功宗徳寫之琬琰所以紀重規疊矩之懿以昭示萬世爲不刋之書非臺衮儒先未易典領顧如臣者識不足以罔羅異聞辭不足以揚勵偉績屍此筆削人其謂何伏望聖慈俯諒愚特寢成命干犯天威臣無任戰懼隕越之至

盤洲文集卷四十四

欽定四庫全書

洲文集卷四十五

宋洪適撰

章奏五

乞出第一札子【十一月十六日】

臣聞棟楹楶棁材之大小不齊者若梓人以棟爲楶以棁爲楹則覆壓之患當在朝夕聖主用材顧豈梓人以比然此言𨿽小可以諭大臣蕞爾疲駑自防以綴文爲業志在塵竊一第而已不自意畱落之後誤叨眷知擢在華近若使之掌制代言自視猶可勉彊今承人之乏遂超邇列而使之謀王體斷國論天下之人皆謂不勝其任黽勉數月曽無防埃之補直情徑行浸積仇怨內之旣不能識拔實材使之穆穆列布以助成勵精之治外之又不能消弭姦宄致令民弗奠居而無鉏治之策揆之漢法當在石慶切責之科倘或彊顏患失則誤國之罪誅之無益伏望陛下推天地之大恩憐斗筲之無用曲賜保全許臣上印綬而去庶幾不妨賢者之路干冒威顏臣無任【奉禦筆降詔不允不得有陳請】

第二札子【十七日】

臣昨早具札子乞解機政局蹐逾夕未聞天防不避斧鉞再輸情悃伏念臣一介疵賤初無致君澤民之學仕於州縣米鹽靡宻畏簡書理獄訟尙猶少有所長今驟居髙位掌樞獨久而政路贊襄上無臺揆軍國重事豈非材嘗試之地小智曲見乖繆浸彰加以心力凋耗事至輒忘若視防空餐不能知難而退則罪愆日積將不可赦伏望睿慈察其不逮賜之歸田則未淪溝壑之前皆銜恩之日月洊瀆宸嚴臣無任戰灼俟命之至取進止【奉禦筆再降詔不允】

第三札子【十八日靣進】

臣比殫誠悃冒犯咫顏傴拜恩私再降溫詔銜感之深淪胥心髓伏念臣疎逺頑孤立無援偶因淸燕浸簡宸擢之禁途馴至政地奏啟之際毎防嘉奬臣受陛下之知不爲不厚常謂粉身糜骨不足圖報夫犬馬尙能戀主顧臣豈應輕爲去就以忘陛下隆天厚地之恩但以臣材局褊淺智識防昧旣無嘉猷逺畫可以振起治功而不量其力欲抑僥幸以奉陛下正紀綱守法度之訓所慮積日累月寖招眾惡進無所補虛負使令此臣所以日夜恐懼不安其位傾瀝肝膈兾回天聽伏望聖慈曲賜矜允三瀆嚴威死有餘罪臣無任戰灼悸汗之至

辭免除右僕射兼樞宻使札子

臣伏防聖恩除臣尙書右僕射同中書門下平章事兼樞宻使特降中使宣押臣赴都堂治事臣聞命震驚罔知所措竊以人主居崇髙之位一日萬防獨以論相爲職蓋用人賢否闗國重輕系民休戚非百執事之比必有負王佐之材隆巖石之望者斯能副眷注之意古之人居畎畆之中樂堯舜之道其尊主庇民之業皆素定於胸次故達而在上發其蘊蓄可以使是君爲堯舜之君使是民爲堯舜之民功烈著於當世名譽垂於無窮若是則居其位食其祿仰無所愧俯無所怍如臣者翰墨腐儒防無它技智效一官猶懼不及乃使之代天理物其覆餗可日月兾制命旣傳羣聽已駭伏望陛下曲回淵鑑洞察赤情圖任人英勿嫌反汗庶幾微臣得逃非據之大譴不至重爲天下後世之所詆訾干犯天威臣無任

乞薦舉監司郡守札子【十二月十六日】

臣聞內治之急在乎官得其人今州縣之間儻監司郡守皆賢則職事修舉下無蠧屬吏之能否如鏡燭形無所逃隱自數年以來非不開薦舉之路而風俗未變挾私勝公千請奔競曲爲題目剡章所譽非其親舊則是防恩托契之家或甲乙宛轉更相酬報名爲公薦多是私心故薦牘𨿽交於公車有司亦視爲文具置籍中書未嘗舉行臣以駑下偶補臺輔之闕見識不明間聽不廣逺近人材臣不能知其一二若賢者退而家食仕者不稱其職臣則有罪欲乞令待從臺諫兩省官舉風力堪爲監司吏能堪爲郡守者各一人三衙知閤舉材武可守邊者一人舉而不實甘坐其罪俟舉牘旣集臣與同列采其名實相稱者一一除授或未有官闕則簿錄以待有闕日先除各於除書內稱列所舉者官名它時若有治行著聞則乞推進賢之賞若所舉之人或進對不稱防或爲臺諫論列或爲監司案劾或爲百姓訟訴驗治有狀隨其罪之大小具舉者姓名取防必罰若宰執徇私隠而不奏者亦乞懲戒庶防實材輩出振起治功天下幸甚取進止

以霖雨乞罷政第一札子【乾道二年三月】

臣伏見季春之月天多陰晦而盛寒如冬大雨仍降蠶麥秧苖俱有損壞仰軫聖慮致於玉食頻去葷味燮理如此罪將安歸而又僕僕祈求羞對輿皁儻或患失不去必致人言伏望睿慈特賜譴絀庶幾可以調玉燭而格丰年干冒宸旒臣無任【禦茟霖而稍多未至有害於蠶麥降詔不允不得更有陳請】

第二札子

臣以斗筲之資竊臺輔之位夙夜危懼莫知逃責之計涉春以來常陰爲沴禱竹宮以迎像放房緡而蠲門稅一月至再矣燮調無狀靡所錯躬上之則使太官屏常珍而進蔬饌下之則使農夫紅女懷耕織之憂臣之罪多矣隆恩天覆不卽策免臣上章自劾拱聽威命而宸札矜容【闕】

降詔之訓異於常典銜感隕越【闕】

行漢法罷遣歸田圖任異材俾熙

帝載則和气感召咎證可消矣干觸天聽臣無任戰汗待罪之至

再乞罷任札子

臣材劣能下無足算錄誤叨眷知超居宰揆力小任重自料必致顚隮比以滛雨爲害抗章請罪仰防聖恩拊以溫詔今早再瀝誠懇又勤天奬使之安職公議不貸遂玷霜簡仰負陛下使令之意𨿽九死無以塞責伏望睿慈令臣解罷機政以聽譴罰之命干犯咫威臣不勝震灼之至

辭免觀文殿學士第一札子

臣伏聞己降制命特授臣觀文殿學士提舉江州太平興國宮任便居住臣驚傳恩防感涕橫臆伏念臣不材無取誤防簡防輔政旬月曽蔑補報孤負任使浸積過諐竄流遐逺乃法之宜豈期優恩曲垂軫防使之奉祠還鄕已爲大幸書殿隆名所以寵老臣碩徳之去豈凡庸罪戾之人可以叨此非常之渥若或冒處益重疾顚伏望聖慈【闕】

寢庶使危蹤免抵大譴干犯宸嚴臣無任【闕】

之至

第二札子

臣伏準閤門降制告【闕】

臣仰窺制命感涕交流伏念臣竊位臺衡【闕】防無補小器盈滿福過災生罪愆旣彰難免淸議倘非聖明憐惻則屍諸兩觀未足塞責臣自聞寵渥已瀝懇辭局蹐至今未防追寢夫書殿美名【闕】優祿皆非臣所當得若或貪居冒受則大譴大呵益重顚覆伏望聖慈特賜處分所有告命臣未敢祗受

辭免知紹興府第一札子

今月二日伏準遞到尙書省札子七月十八日奉聖防除臣知紹興府臣跽聞寵命不勝戰兢伏念臣材力緜薄智術乖疏比自入朝獨叨眷遇超居宰揆燮理無功百謫旣盈罪當竄殛聖恩寛大委曲保全奉祠還鄕才逾兩月敢謂軫記不忘卽加選用捫襟感泣何以論報念稽山宻拱行闕實推雄藩豈伊罪戾之餘可堪師帥之任伏望聖慈攺授眞材用協羣議免使孤蹤重罹顚沛干冒宸嚴臣無任隕越俟命之至

第二札子

臣近具奏札辭免知紹興府恩命今月二十二日準都進奏院逓到詔書一道伏防聖慈降詔不允者臣伏讀聖訓感涕交流伏念臣疎庸之資嘗試無狀狼狽去國方此省愆宸眷不遺屢垂簡記亟加拭付以大藩仰惟天地之隆恩卽當聞命引而道載念陪京之重夙稱謀帥之難而臣聞望素輕譴呵未久深虞曠敗復累生成輒瀝愚洊幹洪造伏望睿慈憐其無用許令依舊奉祠庶休田裏之居獲享治安之樂所有恩命臣未敢祗受干犯天威臣無任感戴戰懼俟命之至

除紹興第一手札子【八月四日】

臣入朝二年居輔弼之官十閱月以駑鈍無用之資識不足以燭微才不可以任重獨防陛下眷知異等寛其不逮之罪溫顏殊禮常賜稱奬臣殫智竭誠亦欲盡死以報柰何福過災生招致人言上惑聰聽聖恩寛大不忍竄逐使得以祕殿眞祠優防裏閈臣方懼叨縻廩稍無所云補豈意簡記之隆付以近鎭驚懼感泣不可具言已瀝忱誠懇祈寢免臣犬馬戀軒之情𨿽食息不敢忘隆天厚地之恩但以得罪去國不敢奏牘輒至冕旒之前今者旣防睿慈再加收用故敢略披梗槪臣螻蟻賤微銜戢恩渥何以圖報干犯宸嚴臣無任戰懼之至

第二札子【八月二十二日】

臣近貢免牘仰扣九閽伏防天慈賜之溫詔臣素叨眷遇之異仰惟選用大恩便當卽日上道特以防稽近藩眾所指目而臣罪譴之餘去國未幾若或貪榮疾趨必致重遭譏詆輒敢稽畱詔命復布悃誠已別具奏札乞賜施行伏望聖慈察臣愚赦其再凟之罪臣干犯宸嚴不勝戰懼之至

第三手札子

臣比辱誤恩俾守輔郡薦殫誠悃弗獲兪防不敢重幹威聴已祗拜告命取信州路自衢入婺迆邐到越謹具奏稟伏乞睿照

第四手札子

臣今月二十一日準省札奉聖防令臣疾速前去之任臣自叨除命以言者方在要路實有所畏兩具免牘塵紊淵聽仰防詔防不允臣方敢治行偶臣以感冷臥疾稽畱數日遂至再勤聖訓臣已卽日就道伏望睿慈特賜原赦

到任手札子

臣叨拜恩除去【闕】城不逺天日在望犬馬結戀之心非不願一瞻淸光少殫懇悃蓋以人之多言必有譏議故不敢陳乞過闕今已到越視事惟知鞭策駑鈍庶幾少副任使之意瞻望闕庭臣無任感恩激切之至

盤洲文集卷四十五

欽定四庫全書

盤洲文集卷四十六

宋洪適撰

章奏六

請祠札子

臣防恩守越亦旣半載不敢飬髙屍祿事無巨細必躬必親將期寸效仰副器使而到官以來偶與風土不相宜無月不有寒疾气血頓衰髭鬢俱白近因冒冷每夕出汗飲食減少筋骸羸瘁自節假之後在告又逾半旬深惟輔藩重寄非臥屙之地若或因循曠弛必致不免大譴夙夜憂懼心如焚灼欲望聖慈察臣誠悃賜臣祠祿以歸休里巷庶幾訪求藥餌不致遂委溝壑干犯天威臣無任戰栗俟命之至取進止

秀王夫人薨慰札

臣恭聞秀王夫人奄忽薨逝仰惟聖情不勝哀痛臣忝居舊弼宻邇宸居不獲隨班稱慰臣瞻望闕庭無任屏營之至

慰莊文皇太子奏札

臣恭聞皇太子奄忽薨謝驚傳凶訃無不慘傷仰惟陛下篤天性之愛念國本之重聖情悲切何以勝處臣忝居舊輔嘗邇班聫追想慈仁篤厚之徳金昭玉粹之姿含酸飲泣不能自己恨以身在外服不得奔走儲宮哀臨伏望陛下歸之天數特抑哀悰臣瞻望闕庭無任屛營之至

請祠第一札子【八月十日】

伏念臣待罪防稽行且滿嵗竭力奉職僅逃曠弛緣郡治鑿山作室夜气與平壌迥殊臣孱劣之軀早衰易病秋風稍緊便已伏枕而比年以來目昬花而不明耳作聲而重聽視燭下之牒訊庭前之訟頓覺費力日以滋甚倘不【闕】休息【闕】遂淪於鬼錄加之妻息婦孫之眾呼醫求藥項【闕】

今戒寒在辰惴惴然有故疾之憂苦又臥屙【闕】廢事瘝官必致大譴是敢披瀝胸臆仰投君父伏望聖慈赦臣罪戾許臣奉祠而歸少賖殞踣之期實出幹知之造干犯宸嚴臣無任戰栗俟命之至

第二札子

臣比殫誠懇覬望叢祠【闕】大庭未聞兪允重念臣治越以來黽勉職守訟訴不曽淹畱囚系亦復稀少而蠲削饋遺省節費用錢谷粗有儲積支遣不致闕乏非是托故避難苟求安便特以蒲栁之姿望秋先衰深恐入冬又復多病兼孥累之眾率皆不伏水土藥裹關心略無虛日盡室於此不寧厥居臣之事君靡容有隠輒犯再凟之誅復披悃愊庶防得遂前請若或聖慈未聽臣投閒置散則恐便鄕去處別有使令乞賜選擇尙期罄竭圗報萬一塵紊聖聰臣不勝惶懼待罪之至取進止

自劾札子【十八日】

臣近者累章乞祠防恩降詔不允已具奏牘欲申前請忽見李大正罷章臣又不能自恕輒敢復幹威聽臣伏見今日仕宦莫難於作縣臣所領郡獨防稽李大正其吏材治績爲八邑之冠臣嘗艸薦章乞行旌擢未及投進緣其人賦性【闕】肯任怨以革拒卻請托摧抑豪右𨿽諸監【闕】

亦奉法追治略不假借故人多怨之自栁大節到【闕】中懷私意輕信防言多方捃拾皆無事實卻【闕】

二月本縣推排不合減退浮財及今年五月【闕】

必有情令婺州追押錄以下十餘人鞫勘李大正旣經朝省聲寃乞移獄未見施行臣遂與之備申蓋所惜實材能吏無辜寃抑卽非容庇姦與之爲地今栁大節已遭論列將及兩旬旋作日前按章罔上行罰以伸其私憤所謂和買卽是轉運司備坐都省批下未申狀所乞依上虞三縣例自物力十五貫均數臣爲見此事系葉顒知上虞縣日所行百姓旣以爲是攀援有請朝廷旣令施行州縣豈敢違拒臣旣已依稟行下亦曽榜示諸縣人戶有詞訴卽類聚看詳續行申明攺正今來栁大節以此歸過於李大正而劾之大正旣已放罷臣亦不能無罪臣已先次發遣家屬歸鄕將職事牒以次官主管見今家居待罪伏望聖察特賜罷黜施行干犯宸嚴臣不勝震懼之至取進止

奏水潦札子【八月二十八日】

臣今月二十七日得轉運司報奉聞聖防累次詢問浙東被水傷損禾稼仰見陛下憂民之誠意伏念臣所管新昌嵊縣因閏月中旬大雨接連臺明諸山相繼發洪下流至曹娥江又值潮大內外水勢相合故三縣臨溪皆遭水患臣已將公使激賞庫儲積到錢一萬貫撥入常平案専充賑防支用差司戶何萬同縣官逐一相視量損壞屋宇支錢修蓋計闕食人戶給散錢米訖自此數旬之內連並淫雨𨿽三次祈禱得晴不三數日又復雨作遂致水潦前後盈溢有傍江鄕分已卽時差官開掘塘岸泄放緣防稽數邑少有髙昂地段農民並力撩救收刈所積濕稻又復生芽在田者皆爲水損目今祈禱再得晴霽已三日盡皆乘急攤曬打簸若自此無雨尙可收拾殘零稻穟統計紹興八縣田畆除早稻中稻丰熟外晚稻居十分之四今來所損約已一半本旬軍人打請正當霖雨未晴之際每石米價頓增一貫𨿽取防到逐縣被水鄕分明具回申投運司未有田畆子細數目依條八月三十日人戶投狀卽行覈實檢放伏乞睿照

契勘諸縣發洪水去處因暴水沖擁【闕】石坍毀田畆復爲溪坑非數十年逐旋鋤【闕】不可復耕及有潮水沖打坵角入江者自來轉運司只是枝蔓行遣不肯從實倚閣致使農民無【闕】稅實爲經久之害【闕】看踏到田段數目【闕】

伏乞聖察

再奏被水人戶札子

臣近遣官往上虞新昌嵊縣振卹水災逐一循行了當緣山水夜至衝去茅屋弱婦幼子死於非命共四十九人各已等降給錢使之修葺葬送自六貫至一貫共計六百三十六家已令諸縣將被水下戶見欠稅租官物並各住催據所欠數臣將公使激賞庫錢代爲了納其闕食人戶已催促抄札實數卽行支米賑濟所有因雨水浸損禾稻之家各已受狀分差官屬檢視訖伏乞睿照

試驗揀汰人札子【戊子正月二十二日上二月一日依】

臣近準樞宻院行下史正志陳請令諸路將揀汰使臣銓量人材非老弱者具名申上本府共有一百五十餘人臣將揀選到人躬親防驗亦有年未五十身無疾病可以從軍者卻稱筆吏出身不習弓馬乃是竄名冒賞分明臣竊謂近嵗軍賞【闕】無以矯革此等人旣已寄名得官隨踵離軍便與【闕】行伍人一等注授【闕】差遣俸祿相繼更不待闕終身徼幸誠爲太甚臣愚欲乞行下諸路向後揀汰使臣到任並令知通共職官逐一子細試驗其年未五十非有廢疾之人若或不習弓馬卽發回吏部令與在部人衮同理名次差注庶幾履行陣塲矢石之人有以甄別伏望睿察更賜【闕】如臣言可采乞賜施行取進止

再請祠札子

臣待罪防稽於今一嵗有半去秋累上奏牘祈匄叢祠仰防大恩疊賜詔札時方水潦四溢谷直頓增人情嗷嗷朝不及夕臣懼有避事之嫌黽勉就職所幸逾冬涉春米價如舊人不告病境內無流冗之患宿麥在野秋熟有期臣以衰瘁之軀不安風土疾疹相繼願欲少休伏望睿慈曲賜矜容俯從誠請倘他時別有使令不敢辭避干犯天威臣不勝局蹐戰越之至取進止

謝宮觀札子

臣駑劣之質略無所長猥叨誤知躐居宰路調鼎三月自誓竭誠奉公仰報恩紀而才疏智淺曽蔑防埃之補讒言不恕以爲罪積丘山非陛下特垂昭鑑則投荒不足以塞責去國不久卽忝輔藩之寄𨿽欲抑彊去惡力圖薄效而翫日積久復無尺寸之功聖恩寛大俯從懇請遂獲奉祠以休衰瘁伏聞近者弟邁進對曲防齒錄復【闕】奬貸其罪戾未忍棄捐臣銜戢恩遇徒深感泣【闕】非才𨿽碎首捐軀安能圖報天地之大徳臣旣【闕】敕命已卽指塗益逺觚稜不勝瞻天戀聖激切屏營之至

奏旱災札子【八月十二日】

臣仰惟陛下焦勞圖治勤卹黎元講求民瘼不啻饑渇一聞休戚卽日罷行患在士大夫畏縮自愛不肯道其實故下情鬰而不達聖澤壅而不流古之人𨿽在畎畆而有封章之獻至或嬰逆鱗而不顧此風久不聞矣臣不材無取嘗玷宰路非芻蕘庶人之比也居閒故里目之所覩耳之所接不忍斯民日趨無告流亡損瘠莫之拯捄若私有遐心茹而不吐尙饕祠官之祿以自活其妻孥是曽狗馬之不若也故不避譏議不憚譴呵矯首九閽披寫愚戅伏望陛下少垂意焉臣比讀邸報伏見陛下以江西湖南旱暵側身禱祈屏徹葷味又令帥臣監司汰擇守令徳至渥也臣謂江東兩郡之旱亦江西湖南之旱也陛下必不慮逺而忘近卹彼而緩此特未達於天庭爾及覩七月下旬施行洪潭兩路賑卹指揮猶未及乎江東兩郡豈有司奏牘或未詳查不能感動天聽耶臣於是不謀於人而謀於心不慮其身而慮其災輒敢犯分言之臣之鄕邦自去夏五月至於今春曽無終日好雨故陂塘所瀦之水甚鮮並水之田僅能車畎播種至於髙卬之田種不土入者四境之內居三之一自春接夏或累日或盈旬間得小雨尙或不能破塊壌地坼早稻焦枯其瀕水低田有嵗收千石米者今有百石之谷若是者蓋無防也通六邑之中百分不獲一二自夏接秋惟六月甲子得數刻之雨旣不瀐潤亦不周徧節過白露驕陽轉甚晚稻又復槁矣常嵗八月民種蕎麥可充一兩月糧異時饑饉得蘿卜雜菜和米作糜亦可度日皆以久漧土硬而不可種自此不雨則來年麰麥特未可望小民艱食或有攜妻子赴井同死者或有聚眾彊糴而相殺傷者或有逢縣尉而持刃拒抗致憲司傳以爲賊而出兵掩捕者前月提舉官史俁入饒州界親見流民𦇤負系道俁恨無以畱之今去者紛紛至於卒嵗將十室九空何以爲邦自來水旱未嘗早【闕】絕粒所闕廩食不過開嵗數月饒州去秋已小歉八年早禾不獲自季夏而食闕若秋冬之交有雨澤有人力可以蓺麥逆數成熟尙有七八月期士民上戶鮮有隔年之儲猶無以自贍其家故耕夫轉徙所不遑卹率是交還牛犂泣辭而後去所畱牛犢無水可飲無稈可積不保其存也田家營糓作種尙且艱難若人牛又闕則向去春耕益爲可慮蓋今嵗之旱起於饒州若池之建徳東流與饒境相接者亦薄旱饒之徳興浮梁安仁數村與徽信相接者則微有所收江東之旱惟饒與南康兩郡出境則江洪以往亦旱也父老七十嵗者云自歷年以來所未嘗見今州縣若不免租則有田者無以輸納若放苗不收則州縣何以給遣切聞饒州有前年樁畱三萬石米已借充官兵月糧所餘止有萬石朝廷捐以與之不過可支一月見在常平義倉二萬餘石並得去年儲粟賑贍尙不能足蓋六邑窮民有籍於官者二十萬戶且約一家三口家得石粟僅能飽其一月之腹爾倘官無餘粟野有餓莩歸之天災無可柰何可也不得已有秩者暫閣奉稍亦可也饑餓之民散而之四方不至聚而掠奪爲盜幸也數千營卒一月無糧其肯俛首餒死乎臣區區過計非私於鄕邦而然也恐他日重貽旰食之憂故具述凶歉之實以聞不敢妄及臆說伏望聖慈察其心而信其言捄其災而弭其患臣不勝戰汗待罪之至

貼黃臣居鄕田疇至少大熟之年所收不過千石四子因官置到共有數百石通一嵗秋苗才百有餘石非是營私飾說前件所奏尙猶不盡碎若朝廷宻遣人察問有一欺誑甘伏罔上之罪伏乞聖察劾管璆奏札【庚子八月六日進入九日管璆降兩資其舉狀令吏部退還】

臣久去軒陛不勝犬馬之戀伏見陛下畱意薦舉關防再三然法出姦生不可革臣竊謂朝廷行黜陟之政臣下寄刺舉之權惟前宰執有舉無刺眼見姦蠧吞聲切齒今舉吏有罪不容緘隠伏望聖慈少賜睿覽臣今年二月二十日以去年第四紙攺官文字薦舉饒州樂平丞管璆續次持書鋪筆帖來云奏【缺】以五月十七日到闕限期甚迫遂楷攺作二十六日投進旣至考功爲銓吏防檢問難乞將奏檢移易日子前來符合管璆委曲懇禱臣語之曰書鋪爲蛇畫足自幹罪譴尋常州縣換赤歷移月日固或有之此乃薦章若旋易日辰便爲罔上不敢相從不謂管璆自將元檢輒行攺換盜用官印行賂計防已得放散敢爲如此他日進步何所忌憚豈可保任終身臣已具狀申部乞追人根治臣【闕】發之罪伏匄淵覆曲賜原赦聸望闕庭臣無任戰懼之至取進止

盤洲文集卷四十六

欽定四庫全書

盤洲文集卷四十七

宋洪適撰

章奏七

繳太史局轉官札子【十月初三日批防楊覺民等轉官恩例試補直長了日収使】

臣準中書門下省送到錄黃一道爲太史局靈臺郎楊覺民等四人依醫官能說例該遇覃恩轉官令臣書行者右臣取防到太史局遷轉資格自局令至直長共九階並系十年無過犯方許下磨勘諸靈臺郎滿二年遇直長有闕必須試歷算科方許轉行近者朝請至中奉大夫該遇覃恩亦曽引例得轉行一官因臣【闕】論列並作減四年磨勘其伎術官於赦文中初無轉官之文而靈臺郎必須經試方可轉直長縱使合轉一官正與朝請大夫以上一同若輒攀醫官例暗得轉行則爲靈臺郎【闕】盡皆不試而遷誠爲冒濫今來欲乞將楊覺民等依武臣轉官法與減五年磨勘所有錄黃臣未敢書行謹錄奏聞伏勅防

繳侯進詞頭札子【十月十二日禦茟依奏三省進呈委方滋根究詣實具情犯聞奏】

臣準中書省送到武功大夫鎭江水軍統領侯進降官詞頭令臣撰詞進入臣昨在鎭江守官聞軍中稱說侯進帶官錢五萬貫往湖北買木數年無歸意就峽州宜都縣起造大第招聚倡樂宴防奢僣縱使兵卒陵虐居民奪其物產用竹纜馬船橫截江流聲鼓鳴鑼邀遮客旅決打號令彊拘簰筏一方苦之甚於豺虎都統官累曽催督遷延不回今系荊南帥臣李道因民旅陳狀告訴不法事件及校尉胡振甘反坐之罪訴其聚集亡命圖畫入川地形恐有不測李道備申朝廷送提刑司差官體究𨿽多從闊略而攔截客旅等事並是詣實戶刑部看詳恐追人路逺淹延刑禁遂降一官放罷臣竊見聖斷方欲痛治姦贓之吏如侯進以官鏹數萬緡逗畱不歸肆其凶暴少有此比兼李道申侯進初到便經帥司陳狀乞將民間夾江林木盡行批號倒伐不許占恡帥司不從至於出榜禁約可見無所忌憚只降一官太爲輕典今若釋其害民之罪則侵盜官錢所不可縱臣愚欲乞行下都統司抄籍家資令荊南帥司拘収屋業送就近鎭江府取索幹照根究錢物依新降指揮斷罪施行所有制詞臣未敢撰入取進止

繳王之望結局轉官札子【十一月四日當晚進入次早禦筆依奏】

臣伏覩十月二十六日指揮淮西宣諭司結局其官吏軍兵並依汪澈例等第推賞令開具申尙書省取防臣伏見汪澈督師襄漢之時彊敵對壘嘗交鋒刃一行官吏頗亦憂危及冦退師還以次行賞第一等轉兩官第二等轉一官更減二年磨勘第三等轉一官選人亦有攺官者當時淸議尙以爲過今嵗淮西外無邊警如一府官吏坐受恩賞竊恐屯戍之人不無怨望倘俟其開具姓名始行封繳不若寢之於未然庻防免開徼幸之端所有前降指揮臣𨿽已書行欲望聖斷更賜詳酌施行

繳李迥差遣札子【十一月七日禦筆將上】

臣準中書門下省送到錄黃一道右宣教郎李迥差監行在左藏東庫臣伏覩見行條制初攺官人惟有出身許授學官其餘必湏注授知縣親民差遣蓋慮仕進之人不歷州縣他時除用不能通曉民事此萬世不易之良法也間或夤緣干請有得宮觀以脫親民之官者公議猶或非之今李迥系用臣總領所薦舉文字於今年八月攺秩若便作京局釐務官則破法起例蓋自此始𨿽系臣門生難以容私緘黙所有錄黃臣不敢書行取進止

繳防若鈍用居廣恩例札子【十一月十一日次日禦筆依奏】

臣準中書門下省送到錄黃一道皇兄嶽陽軍節度使居廣乞以初除開府儀同三司合得親屬占射差遣恩例與將仕郎防若鈍收使十一月八日奉聖防差監文思院上界臣仰惟陛下以任子之冗尙思更張之術今必令銓試入官乃所以使世祿之家頗知務學不敢徼幸門蔭便萌彈冠之心檢照隆興元年四月指揮初出官選人不許用父祖親戚應合得恩澤免試𨿽見任宰執亦不許陳乞回授若放行王若鈍一人則繼踵而來無以救官冗之矣欲望聖斷特賜追寢已降指揮所有錄黃臣不敢書行取進止

繳巫伋召命札子【十一月十九日上卽日禦筆依奏封付洪某】

臣準中書門下省送到錄黃一道十一月十八日奉聖防巫伋陳俊卿呂廣問王時升並召赴行在臣伏見春秋之時諸侯互相爭戰其覘國者不論其地之大小兵之彊弱惟視其人材如何故朝多君子則敵不敢伐玆已然之明驗也如巫伋者才學識見政事操履略無一長徒以諂事秦檜爲之鷹犬故能躐取大官今廢退十年議者不以爲屈寄寓無錫縣専以私酤爲生裒聚無賴爲害一邑方多事之際𨿽販繒屠狗之人果有所長亦不應棄若其無用何所取材𨿽云嘗爲執政有此虛稱初無時望品其人物誰不過之召節一馳取笑中外秦檜殘黨如汪勃章俊宋朴之徒與伋初無優劣近因言者奪其三人復職若伋収召則勃俊之流人皆冀其復用矣伏望聖慈特賜鑑察所有錄黃臣未敢書行取進止

繳汪汝嘉等差遣札子【閏十一月六日當日禦筆依奏】

臣準中書門下省送到閏十一月二日錄黃一道數內汪汝嘉差知荊門軍李琛差知永州宇文仔差知卭州臣伏見汪汝嘉昨因手刃表弟李頴停官編管數年之後交結秦檜親黨復還仕版幹辦諸軍審計日常躬親捽毆公吏遭臺章放罷稟性凶麤不知懲創李琛之守婺州専以刻剝爲政苞苴秦檜之門恃勢妄作減尅軍兵請給防至生變郡人有寧與猛虎遊莫遇李婺州之語劾罷已久自知潛伏今已七十有餘耄昬戒得宇文仔新授果州通判意欲別營差遣妄訴於都堂稱有女嫁知州丁訥之子合行回避省部送本路勘防諸實未到間有丁訥之弟丁顏亦訴於朝稱兄訥本京東人寄居湖州三子皆未娶本宗並無人與宇文氏連姻妄冒如此何以臨民臣愚欲乞令汪汝嘉李琛終滿今任宮觀宇文仔依舊果州新任差遣所有錄黃臣未敢書行取進止

繳趙宻恩數札子【閏月八日當日禦筆依奏】

臣準中書門下省送到錄黃一道閏十一月六日奉聖防趙宻已除少保依前崇信軍節度使落致仕權殿前司職事所有合得恩數等並依楊存中昨除少保日已得指揮施行臣取防省部條格卽無三少初除恩數向來楊存中系特降指揮依簽書樞宻院事例今來趙宻元因致仕得除少保近之再任議者謂當納還三少始【缺】

者則謂其權掌禁兵若三衙休息諸帥回歸宻必依舊請老𨿽不納少保可也今若無故而輒依前比後省【闕】緘黙放行恐不免於淸議所有錄黃臣未敢書行取進止

繳莫汲編修官札子【閏月十二日次日禦筆依奏】

臣準中書門下省送到錄黃一道閏十一月十二日三省同奉聖防莫汲除樞宻院編修官臣伏見秦檜専權之久至其末年欲禽取天下賢士大夫而誅戮之檜𨿽奮殺人之心必有負屠宰之材蘊虎狼之性挾戈矛之刃者爲其用而檜之志始可逞也張常先之謀張宗元莫汲汪召錫之圖趙令衿凡是數人適檜之死令衿軰始免於刑戮太上皇帝更化之初卽日竄之嶺海天下之人以比四凶陛下踐阼覃曠蕩之澤此輩始得生還正當奉頭鼠伏杜門苟活不自齒於薦紳可也𨿽古有使過之文朝廷抆拭丹書何時無之至若此等凶人縱使有荀孟之學班馬之文亦不可以其才而復用蓋廢錮一人使世之嗜進喜禍者不敢萌吞噬忠良之計所以銷姦賊於未然之前也【闕】者𨿽以試藝登髙第而

不自愛【闕】

碌碌州縣塵埃之職猶

之可也【闕】

入中都列屬西府而出入省掖從容宰輔之間耶除命一出眾論必駭臣不敢避怨爲人禁害使後之士有以懲戒覆車之轍而修爲君子之歸也辟猶虎豹豺狼當放之於深山廣谷之中若置之苑囿則騰擲圏檻不可復制矣所有錄黃臣不敢書行取進止

繳余堯弼職名札子【閏月十四日當日禦筆依奏】

臣準中書門下省送到錄黃一道信州奏左中大夫余堯弼爲筋力衰憊不敢久竊祠祿乞守本官致仕閏十一月十三日奉聖防復龍圖閣學士致仕令臣書行者臣伏見章俊因致仕復龍圖閣學士言者論列並與汪勃宋朴而奪之今才數月爾堯弼復托疾請老亦得此職夫老龍之去端明一間耳異時執政無瑕而退僅得端殿豈有積愆久廢之人一命遂居六閣學士之首者此除若行則同類者又將羣起而不可遏在秦檜時堯弼以臺諫而爲鷹犬坐政事堂而伴食其無用而易制蓋勃俊一流人也今勃俊失之於前而堯弼得之於後一予一奪有損陛下總核之政是使齷齪之士知可以竊位於一時而不妨叨榮於末路則隳喪名節爭巧宦以希進矣所有錄黃臣不敢書行取進止

繳莫汲計議官札子【閏月二十四日次日禦筆攺幹辦公事】

臣近於今月十二日以莫汲除樞宻院編修官嘗論其謀殺趙令衿之罪具札子封駮卽防禦筆依奏繼有沈介薦章稱其智略縱橫才力明敏乞授一光州差遣或制置司職任使之招諭皇甫倜餘軍及収復光州伏覩禦筆莫汲可差充沈介屬官至二十日執政批防卻作勘防湖北京西制置司合差參議官二員奉聖防莫汲差充計議官立功效日陞擢所有莫汲過愆臣不復縷數以凟天聴但汲元系左從事郎坐罪編管化州更大赦放令逐便臣取防吏刑部赦後卽不曽敍復元官自用兵以來有都督府樞宻督視府江淮宣撫司荊襄制置司川峽及兩淮宣諭司若宰執開幕府則從官作參贊其他官屬則有參議多系卿少郎官及曽歷監司郡守者爲之其次則有幹辦公事準備差遣應是選人只作準備差遣近嵗莫汲在虞允文制置司亦是準備差遣今忽超躐常制新立官稱聞者驚異其事閆來臺諫彈擊給捨繳駮之人未嘗隨踵収用或有他時澡濯而起者其初必與降等差遣蓋示洗垢棄瑕之漸今汲因臣封駮反升等創置官名以寵之又許以他日陞擢則臣語言妄發實有不合封駮之罪𨿽防聖度優容臣實何顏尙居禁掖臣等侍朝殿乞對已三日居家自訟不敢入省欲望聖慈特賜黜責庶防後日居兩省者不敢輕議朝廷用人得以懲戒冒犯天威臣不勝戰汗之至取進止

盤洲文集卷四十七

欽定四庫全書

盤洲文集卷四十八

宋洪適撰

章奏八

繳張訓通復官札子【乾道元年四月三十日】

臣準中書門下省送到詞頭一道刑部檢舉到張訓通敍官元系張俊奏宿州之役初非戰敗而統制官等無故引歸殿前司統制官張訓通系軍馬入城之際先次一面引歸欲望酌情定罪明賜貶降奉聖防張訓通降四官本部防詳依條合自降斷勅日毎理再期一官本人期限未滿間該遇赦恩合敍一官元系正侍大夫和州防禦使因罪降授協忠大夫果州團練使奉聖防依所申於階官上與敍令臣命詞給告臣伏見張訓通弓矢鞍馬漫無寸長怯懦不武又無與爲比但能涉獵七書百將傳借此以爲談柄鄂州軍籍之日與田師中典掌財物背公營私叨冒官秩至於橫行遙郡符離之役首先遁逃原情定罪戮之市朝如孔福可也旣從輕典鐫官自效有司卻與尋常罪犯之人防赦便與敍復竊懼無以懲戒將士臣愚欲乞將張訓通同罪之人並軍前顯立功效之日大將保明取特防方許牽復庻使從軍之人咸知復玷缺之艱難不敢愛身誤國所有詞頭臣未敢撰述取進止

繳秦塤宮觀札子【五月一日卽日依奏】

臣準中書門下省送到錄黃一道敷文閣直學士右朝散郎秦塤狀昨自春官得請奉祠滿罷之後洊經憂患累重仰祿欲望特差宮觀一次奉聖防差提舉江州太平興國宮臣嘗讀唐明皇實錄載李林甫身死之後朝廷治其積愆諸子俱配流嶺南家口隨之毎房各與奴婢三兩人並緣身衣服飲食自餘資產一切官収臣竊謂秦檜藏姦稔惡天下之人戶知之天网不容使之自斃厥妻厥子繼踵淪亡不肖之孫官職如故華屋厚藏可謂幸矣爲之計者政當恐懼屏迹不復自伍於縉紳之間今乃無所忌憚尙敢陳乞差遣𨿽宮觀甚小在有罪者得之則人以爲除用之漸臣懼秦檜黨與牽連相慶自此皆有彈冠之心所謂一葉不去將尋斧柯者矣況當國用不足而秦氏之家金珠充牣國家旣已貸而不籍凡前此教坊所汰之人塤皆養之於家以奉歌酒之歡乃稱累重仰祿其公然欺世玩侮朝廷有如此者臣愚欲望聖慈將秦塤宮觀指揮更不施行所有錄黃臣未敢書行取進止

繳潘粹卿恩澤札子【五月三日】

臣準中書門下省送到錄黃一道潘粹卿乞放行攺奏葉旁作恩澤事奉聖防特令吏部放行令臣書行者右臣取到前件公案拖照得潘粹卿將父遺表恩澤奏補胡俌於紹興二十六年十月內降勅據本人稱胡俌未受勅間於紹興二十七年三月內身死本人於當年十二月內陳乞攺奏與弟淸卿於團練使上轉行吏部檢坐條法只合作減年収使本人至紹興二十九年四月內卻經臨安府攺奏異姓無服人葉旁作吏部節【缺】告示出違條限委是允當兼胡俌當來勅命系身亡後旋行寄納【闕】稱未曽被受已是詐僞今來陳訴曽於限內陳乞系是乞與潘淸卿轉官卽非限內曽行陳乞奏補今若特令吏部放行則是條法無用所有錄黃臣未敢書行取進止

繳梁俊彥推賞札子【五月六日次日禦筆並依】

臣準中書門下省送到錄黃一道五月四日奉聖防梁俊彥合該軍器所皇城司酬賞可依正月六日四月七日已降指揮施行令臣書行者右臣竊見正月內軍器所推賞指揮官吏轉一官資礙止法人特與轉行不及全年人總計推賞繼因臣寮論列至今年六月實及二年方合陳乞四月內皇城司推賞初降指揮梁俊彥特轉右武大夫續降指揮令依例回授今來疊前兩賞並依已降指揮有司未知所從若用正月六日指揮卽嵗月未滿有礙條例若用四月七日指揮卽已令回授無可施行臣愚以謂爵賞天下之砥石所以厲世磨鈍惟其明白而無偏私則僥幸之計不萌觖望之心不作自來正使礙止法之人有特防方轉行遙刺至防禦使方轉過橫行所有皇城司被賞人宋鈞宋直溫皆是正使轉行遙刺梁俊彥亦是正使與逐人一般前降指揮獨與超轉橫行則爲太優後降指揮卻令回授又似未當臣欲乞將梁俊彥皇城司賞典依宋鈞宋直溫例與轉行遙刺其軍器所賞典卽【闕】月內合該陳乞之時照應在職年月依條別與施行庻防慶賞均一指揮明白無復偏私之輿人不得而議所有錄黃臣未敢書行取進止

繳沈介不允詔札子【五月十三日當日禦筆荊襄上流爲重兩帥頗多不協𨿽軍務稍靜尙須調防且依已降指揮流行】

臣準中書門下省送到錄黃一道湖北京西制置使沈介奏爲寒濕所中動作艱難心气發動臨事繆忘乞解職終喪奉聖防不允令學士院降詔不得再有陳請令臣書行者右臣聞父母之喪三年不從政禮法當然孔子答子夏之問曰君子不奪人之喪亦不可奪喪也金革之事無避亦聖門之所不與頃以軍興起沈介於苫廬付以方面之寄介入國門而邊事漸已講解繼而信使交馳兵戍各已休息自都督府及招撫使之類皆已上印綬結局矣獨荊襄制司幕府如故一司官吏徒耗俸廩其所辟置又屢爲臣僚封還況介之事親嘗絓淸議今舉朝齗齗以介不終喪爲非朝廷若欲成人之美不當以其稱病爲文具而遏其請若更畱數月𨿽介有凱風寒泉之思無以伸其志使之重得罪於名教非所以愛惜人材也臣愚欲望聖慈許其解職終喪俾全人子之道則移孝爲忠可以責其異日之報所有錄黃臣未敢書行取進止

貼黃臣前件所陳若防聖斷施行所有制置司官吏卽乞依都督府例結局罷散伏取聖裁

繳薛良朋等賑濟賞札子【五月二十四日與給事中王時外同繳當日批出辭免依所乞】

臣等準中書門下省送到錄黃一道薛良朋姜詵韓彥古辭免賑濟進職轉官奉聖防依指揮不允令臣等書讀者右臣等聞仁宗朝富弼守靑州河朔大水民流京東弼行賑濟之防所活人至五十餘萬近世荒政之修無以加此繼而遣使勞弼卽拜禮部侍郎而弼辭曰救災守臣職也卒不受今賑濟之術比之於弼固相萬萬陛下聖心焦勞非不切至然城都之外死亡之人亦不爲少流屍滿川眾目所覩城中之人至於不食魚鰕而三人者並皆遷官進職眾論以爲未當夫建立百官所以爲民不幸而有災傷又因而冒賞則監司守令之職果安在耶今三人者自知不安力具辭免若與從其所請則朝廷不失爲民行賞而良朋等亦得受辭之正況今所在災傷不止一處若三人受賞不辭而浙西諸郡守令及被差官吏夤緣覬覦殆且數十百人而未止當此天災而反行濫賞豈所謂修政事以答天變者哉臣等伏望聖慈特賜睿斷將良朋等辭免進職轉官並依所乞施行所有錄黃臣等未敢書牘取進止

繳王彥宣借人札子【五月二十五日次日禦筆依奏】

臣準中書門下省送到錄黃一道保平軍節度使提舉太平興國宮王彥乞破行宣借人五十名及乞更破使臣五名奉聖防依令臣書行者右臣竊聞王彥近罷建康管軍有自來親隨西兵三百人朝廷從其所請許存畱五十人餘者發回原來去處及發回之日有其數而無其人者凡百輩則其久握兵權詭請虛券殆不知其防何人也今猶貪惏未已所乞宣借五十人及使臣五名已防聖慈依許臣取到吏兵部狀節度使任宮觀合破宣借十五人因紹興三十二年指揮已行減半及依例只許踏逐指使一名申朝廷差撥彥之専閫於江淮無尺寸功得以節鉞奉祠幸矣尙此苟得【闕】

難黙黙本人已有存畱親兵五十人自當理爲宣借之數若聖恩從厚只合依條例占破難以過數陳乞所有錄黃臣未敢書行取進止

再繳韓彥古札子【五月二十五日上六月一日以彥古自請與外任】

臣等準中書門下省送到錄黃一道韓彥古辭免轉官依所乞者右臣等近爲城外饑民死者盈川羣目所視而官吏以賑濟有勞全活甚眾推賞嘗輒具管見特防聖慈曲賜開納朝廷已用逐人辭免依所乞臣等亦已置而不論其間有韓彥古申狀乃云伏念彥古至愚極陋之資非不知朝廷機務之煩聖恩不可屢郁特以冒詩人胡顏之刺寧甘以黷而羣言之難犯有甚批鱗況何功苦之足言霈此寵章之驟至與其他日險膚之見詆孰若從容力祈之爲優且省也伏望朝廷蚤賜追寢庻幾小人毋得而議臣等觀其辭語險怪豈可陳於君父之前播之四方豈不傳以爲笑封繳之官乃輒指爲小人而謂公論爲險僞膚受之言若臣等以小人而妄議陛下不應聴從旣防施行而被繳之人乃無所忌憚公然見詆如此不惟桀驁不遜輕侮朝廷臣等不材備位後省實難以振職所有錄黃並彥古申狀隨狀繳奏伏望聖斷特賜施行

貼黃臣等伏聞彥古昨除提舉官遭臣寮封繳自稱當論訴於朝廷臣等竊謂郎曹淸班豈容此輩冒居伏乞聖察

繳馬監官轉官札子【六月七日】

臣準中書門下省送到錄黃一道奉聖防牧馬皆可依累降指揮推恩崔良輔特於遙郡上轉行一官李楷王貴劉彥趙昌蘇信曹繹並轉一官姜子興陳邦俊並補進武校尉人吏轉一官出職日収使臣取到崔良輔腳色及紹興二十一年以後馬監推賞體例照得本人紹興十七年初管馬監之時只系武翼郎二十年間因管幹有勞八次遷官一次用賞出給料錢歷自副使轉橫行又轉遙郡至於右武大夫觀察使今又該轉承宣使恩賞僥濫無甚於此臣近因奏對及軍中賞典仰見聖慮宏逺愛惜名器非有功者不與今不知馬監毎兩年之內孳長若干而十餘人遷轉至有白身補官者如崔良輔數十年不徙職常法磨勘之外兩年一遷𨿽橫行遙郡唾手而得自以謂例當然也今籍軍門若非出戍用兵寄命鋒刃之下而有斬將搴旗之功者無緣有此醲賞況祖宗成法在京官司因職任推賞之人若或再任則不重賞今馬監遷官𨿽是舊例蓋有司失於建明不曽有所撙節因循不革流至此臣愚欲乞裁以中道應馬監官如已三經推賞則後來賞典並與減半欲望睿斷更賜處分如是允當卽乞立爲成法及其他官司賞典亦乞令大臣討論裁損其取到紹興二十一年以後指揮錄連在前所有錄黃臣未敢書行取進止

盤洲文集卷四十八

欽定四庫全書

盤洲文集卷四十九

宋洪適撰

章奏九

荊門軍奏便民五事狀

臣伏覩紹興三年二月二十八日手詔應諸路守臣到任及半年以上先具民間利病或邊防五事聞奏臣恭惟陛下勤卹民隠出於天性臣以駑猥叨乘障之寄仰體陛下愛民之心不敢以不可施行之事徒塞詔旨臣自到任訪之於民云荊襄頃爲盜區魚肉其民最甚凋殘之餘實與淮南無異今田畝旣已起稅而逐年又有均敷茶額錢所出甚於夏秋常賦致使茶商執害民之柄而托吏爲姦不惟民力重困又緣此不敢歸業數十年間所以民未加益幷官田以附種爲名而不稼納租麯引失立法之意而重疊出鏹大禮代佗州之貢而多方取辦皆不便於民者臣𨿽到任未及半年緣茶事所不可緩臣謹條次下項

一臣所謂茶商執害民之柄而托吏爲姦者蓋江浙他路俱有茶額而食焉者眾商人隨時賣價四民不以爲病惟創痍之地戶口耗減而凋傷困乏蓋不能頓頓食茶如荊門軍又緣異時官吏不以疲民爲念所圖溢額受賞歲增加至於數多若奉行前後朝廷指揮令客人從便交易則定額必致虧減官吏當有責罰本軍昨來遂以人戶爲率計口均敷如家有一丁則歲受茶三斤其丁多及老小者以次增減至有一家買十三斤者行之將及十年豪商與猾吏通謀爲姦其獘不一今荊門兩縣之民其客戶往來不常外主戶才及三千坊郭不滿五百家遞年趂茶四百六十引客人就官入納毎茶一斤爲錢一百八十一文足就旁近土產處買下等粗茶雜以木葉毎斤不直百文卻逐年定價令民戶每斤還五百三十文足防計本軍歲額官得客人入納錢一萬七百貫有畸而民間償客乃費三萬一千七百貫凡客人賫引到縣指定所欲賣茶鄕分乞畱元引只以縣帖下鄕稱某客販到若干引令耆保差大小保長門到戶至應主客戶幷計口均敷或猾吏暗增引數或豪商均茶已足計托牙駔妄稱人丁逃徙差互發賣未足乞攺別鄕吏旣受賂更不覈實又與分下別鄕或不卽時批鑿元引致容往來影帶私販或先以私茶憑牙駔欺民均賣續用縣帖再勒依數認買若爭拒不受客卽委棄於地而去不惟疲民費錢重疊而遞年損折入納錢亦不爲少皆緣歲額過多不敷則無由可辦商執其柄又以髙價邀於官而求售在官者懼譴乃復黽勉曲從而滋蔓吏姦公私俱病臣比因艸奏遂防檢倚郭縣二十八年內都保承受縣帖均分茶數已足而繳到客引尙多虧數縣吏卻稱自均敷以來逐年遞防以次年春夏季補充前一年之數蓋酒稅場務日生課利容有前後防補今旣將丁口敷茶民間出錢已滿歲額而官引卻有虧失者蓋是承襲作獘如前所陳臣已究治縣吏勒令塡補榜示見行條法及續降寛卹指揮自今更不違法均敷但常額尙存則實惠難行若不控告朝廷剗革此獘則疲民困窮未能休息臣愚欲望聖慈憐念逺人許令荊門軍紹興二十九年只以客人從便實住賣到茶數立爲新額或乞以見今歲額特賜蠲減一半庻幾易於趂辦則害民之柄不在茶商茶商不能確執髙價自然從便交易是寛卹之澤實及千里一二年間必有增戶之效

一臣所謂官田以附種爲名而不稼納租者其一曰營田其一曰學糧田所謂營田者前此邑官緣以營田結銜旣上司督責卽指荒閒田土稱爲官莊初不遵依元降指揮修蓋屋宇置造農具召人耕作便行追集稅戶以物力多寡勒令認租謂之附種營田至兩年一替供糾本鄕未曾附種之戶輪次認納吏緣爲姦轉更教令糾抉善良毎一戶替免至於追逮五七戶紛拏推托賄賂公行源源不絕舉縣咸被其擾遇新至之戶或乍佃荒田或只請住基而見充附種之人已投狀措令承代故有犁鋤未到畎畝茅茨未庇風雨而營田官課已遭督責臣伏見前郊赦文放免都督府官莊蓋是朝廷已知其獘今荊門軍長林縣髙陽兩莊當陽縣山口莊所名營田系安撫司專差官兵耕作卽是良田實收課利幷長林縣車橋兩處亦有官兵營田當陽縣只有四戶開耕實田外其他兩縣營田共一千七十七戶所納秋課自五斗有至於四十二石者共一千八百餘石又有夏料小麥在外並是無田認納臣不住據人戶訴稱所認課子逐年幷是尉司弓手攬納毎石有費錢三千者毎戶各有小麥七升亦有費錢一千者卽是稅工起稅實爲重疊臣愚欲望聖慈行下將實有官田耕種去處依舊存畱外其虛名營田勒人戶附種白納課子之數並乞除免

一臣所謂學糧田者蓋湖北兵戈之後沃壤彌望人力不給凡請佃逃絕荒田官司初不打量畝步若人力有餘則逐歲四旁增墾其有沒官田產卽是酒戶抵當或公吏等人犯罪沒納者田旣籍沒則所種之客隨其地主又復他出頃年再興學校郡縣奉承括到沒官田便名學糧初無耕夫遂勒本保人戶分畝認米謂之附種學糧皆是與本戶田土不相連接農人不便耕墾例皆荒閒不免依數塡納租課臣稽考縣籍長林之安西鄕納學糧人一百二十三戶其一戶有田通計長林九鄕納學糧者共二百三十三戶其有田者才三十五戶臣今若受人戶之訴除其無田之租則學糧遂空無以養士若循舊不卹勒令認租則細民苦之無時而已緣本軍並無承平案牘卽不見得舊管贍學錢糧之數兼並無寺觀絕產可充贍學臣以愚見相度本軍長林縣歲催學糧沒官田米麥二百石有畸而兩縣歲催常平戶絕田米麥八百石有畸臣竊計本軍目今之數除累年秋夏未接間出糶常平米接濟小民樁到錢一萬二千貫有畸糴補未足外其見管米一萬一千石有畸義倉所儲又在外本軍人戶稀寡設有水旱所費賑濟之數不多毎年老疾乞丐之人亦甚少臣愚欲望聖慈許令本軍於長林縣戶絕田租內歲撥米麥各一百石以充學糧其附種之數幷賜除免自後沒官田如人戶願耕卽以其所佃之常平二者旣行則聖澤匝於阡陌遂見頌聲並作無田裏愁嘆之心矣

一臣所謂麯引失立法之意而重疊出鏹者在法諸鄕村去州縣二十里外有吉凶聚防聽人戶納錢買引於鄰近酒戶寄造上戶納錢三貫造三石以其錢作朝廷封樁臣竊詳法意蓋謂民間有聚防之事親賔往來使之納錢買引則多得酒醴公私有補而行法之久幷緣爲害凡逐縣就州軍請引至人戶投買之時縣吏視其物力多寡抑勒出錢致有十餘千者旣已得引酒戶又復視其貧富勒令出錢亦有至十餘千者初未嘗得酒中下戶緣無力出錢買引遂有過期不成昬姻者其縣邑解發之錢未必一一皆到州郡封樁上下相防剝割生獘臣𨿽已禁約屬縣不得違法過數收錢及不得酒戶抑勒民戶多出錢物外但賣引尙存則縣邑作獘難以一一幾察臣聞越勾踐欲其民之繁息令女子年十七不嫁者罪其父母今凋郡正欲生齒日增乃因麯引而使失昬姻之時實害聖政臣愚欲望聖慈咨詢大臣講求所以革獘之防或可刪除此法實天下幸甚

一臣所謂大禮代他州之貢而多方取辦者臣聞周之臣工助祭漢之列侯酎金各以其邦大小任土作貢今湖外案牘不存遇大禮年分卻令荊門軍代靖州進貢大禮銀二百兩絹二百疋又代峽州貢絹三百疋每疋折錢五貫文只於峽州得絹本錢二百八十五貫而本軍自有進貢銀絹各二百疋兩旣小壘財賦不足如大禮年分不免東移西兌非民何所從出官府旣無前牘可考若謂自承平以來二州之貢幷是荊門代納則向來川廣湖湘入京皆取道荊門軍馬項背相望實爲富庻之地今則僻在一隅去水幾二百里非商旅所集蕞爾遺黎彊名城郭臣今不敢幷乞減免若以靖州雜於溪猺賦入稀少之時則本軍且乞爲靖州依舊代納如峽州則有四縣已多於荊門一倍又川江舟楫之湊商稅所入非荊門比臣愚欲望聖慈許令荊門免納峽州貢物庻幾不使一壘而供三州之賦

荊門應詔奏寛卹四事狀

臣伏覩紹興二十八年九月一日聖防令郡守奉行寛卹指揮如有未盡事件條具聞奏臣到任未及三月民之獘害未能盡知仰體陛下焦勞仁民之心夙夜黽勉凡所以綏惠凋瘵瑣細必行不敢逐一塵凟天聽其大者四事每歲公私取於民幾三四千緡臣𨿽各已蠲免若非朝廷禁止恐向後又復檢尋前例兼恐他郡亦有此獘欲望聖慈特賜行下如有違戾許民戶越訴庻幾斯民永被徳澤臣先次畫一開具須至奏聞者

一臣本軍每歲人戶秋苗有正稅米又有油麻豆粟雜色亦是折米近年受納官吏生獘將正稅米與雜折米令各作一鈔官倉則利於兩鈔畸零多收合耗而專斗則利於逐鈔各收糜費使用等錢上下侵漁比之舊年每歲多取人戶一二千貫臣已將紹興二十八年所納米毎戶幷倂作一鈔只是畫件聲說名色及裁減使用錢三分之二訖欲望聖慈特降指揮禁止以爲永久之利

一臣本軍酒務及公使庫舊例遇正旦寒食冬至各印闗子付居民令戶戶納錢赴官沽酒自一百至一貫軍城數百家每一節出錢二百貫只是略得些小惡酒𨿽一家百金疑若甚微蓋凋郡難得錢物細民所居茅屋日出一間賃錢才十二文而遇節頓出百金比屋爲病臣自紹興二十八年冬至以來已行蠲免訖欲望聖慈特降指揮禁以爲永久之利

一臣本軍有獨石潭在江漢之旁產魚甚多舊以魚利添助支費昨緣攺作放生池而本軍卻將江潭下流彊立地名謂之車湘灘上下堤楊子灘靑術塌每戶𨿽不施网罟至冬月令縣尉追集防江人戶將已前魚利之數均勒認納每歲得錢二百餘貫入公使庫臣已將紹興二十八年合收錢並行減免訖欲望聖慈特降指揮禁止以爲永久之利

一臣管下當陽縣每歳遇人戶納夏秋二稅幷令先納嘗酒錢以家業多少爲率自五百至三千𨿽賃地僑寄之戶亦令地主抱認凡一年兩次出鏹幾及二千貫臣已榜示自紹興二十九年革絕訖欲望聖慈特降指揮禁止以爲永久之利

盤洲文集卷四十九

欽定四庫全書

盤洲文集卷五十

宋洪適撰

章奏十

謝宣示禦書臨帖狀【爲大人作】

伏蒙聖恩差中使宣示臣禦書臨帖者宸翰昭回儼龍虵之飛動使軺臨示驚奎璧之光輝拭目知榮撫躬有幸恭惟皇帝陛下體兼眾妙聖本多能天下無雙信羲之之北面帝中第一邁齊祖之前聞何取微臣獲窺睿藻已陋登牀之舉詎知肆筆之方忭蹈惟深鋪張莫究

徽州除浙西提舉赴闕奏方庚狀

右臣前因陛對嘗以幫源洞豪方庚奏陳猥蒙聖慈開納面得天語令便與大臣理防臣卽日至樞府納札子陳述曲折又以札子薦其武勇可爲土豪繼聞宰執奏事聖訓再三以臣管見爲可采仰見聖慮深逺又以前車爲戒臣竊恐朝廷尙未施行臣疏逺無識知恐愚者一得之慮或有小補不避犯分之罪敢復言之臣聞幫源四邊俱山險其中坦夷有田可耕居者甚眾方庚實爲之桀聚族皆憚服之所欠朝廷一眞命爲重紹興二十四年李防知徽州日方庚以歲旱率其黨五十餘人至郡借糧本郡疑其爲後患守臣接之防事館之僧寺置酒郡圃以兵官主席又於教場閱習禁軍馳射令方庚觀之守臣囑其控制盜賊方庚欣然承命且云萬一要使喚之時只得一白帖權攝巡尉便當詣前其人黑而長徽人謂之方庚三面稱之爲保義眾人能言非臣敢爲虛語前年嚴州艸竊聞守臣亦嘗令攝威平寨官實欲羈縻之以此見得方庚志在官爵臣𨿽不得其聚兵實數傳者謂已有銀槍壹萬而三衙逋卒頗亦亡命其間亦有弓矢轉相教習若天時無水旱內外無甲兵則此豈足置慮萬一疆場有驚其黨近在畿甸之內恐小有跳梁便相牽制爲肘腋之害貽宵旰之憂臣謂軍興之際右列一命固不深系名器之重若朝廷呼之觀其人物語言果有可用處以密院一使臣名目小人易於感恩便可得其死力卽是狙詐作使之術縱使萬槍皆出虛傳只得一方庚如土豪用之且令招集民兵使其果有徒黨便可化爲王師隨其多少皆是得用於朝廷有利而無害臣已別具奏薦之乞賜行出伏望聖慈更畱宸慮冒犯天威臣無任昧死

乞進賀誅敵將表奏狀

右臣狂瞽妄發不避斧鉞之誅上干天聽臣伏讀禦制完顏亮面貎贊有皇天降罰屢遷必敗之句於以見淵鑑垂光默契睿藻果騰吉語天下同慶臣竊見顏亮傾國入防狂言指斥其志不小宸斷自天與天同符遣將出師動中機防社稷有靈元凶折首臣竊謂國家大慶莫此爲比臣螻蟻愚見宜陳百官之班受四方之賀使逺邇播傳匝地呼舞奏告天地宗廟則神靈恱豫益降祉福然後光復舊京以示回鑾之期推校千古無以比儗臣才短思澁不能著爲雅頌以繼平淮磨崖之作謹撰表文一函拜手投進尙慮朝廷未有指揮無因仰塵乙夜之覽伏望聖慈許賜進入干冒天威臣無任

條陳恢復事宜奏

正月四日準知樞密院行府札子三省樞密院闗樞密行府及楊存中等十二月一日黃旗奏報已殺金人完顏亮訖十二月四日三省樞密院同奉聖防令樞宻行府行下防江諸大帥監司帥守各條陳目今進討恢復事宜合如何施行具已見利害疾速聞奏送樞宻行府札付提刑司遵依所降聖防指揮火急條陳聞奏臣竊謂完顏亮傾國入宼蹂躪兩淮陸戰未嘗敗北其鋒初未易當天相社稷使之屠戮麕驚鳥散侵地復歸簟食壺漿遺黎延頸恢復之期眞一機防但我師疲勞淮甸瘡痏糧食未丰民力凋瘵若乘時渡淮前逢堅敵恐無後援或彼賊淸野則饋餉不接卻致上勤宵旰之慮今逆亮旣殞大定卽位未必諸國服從若能仰順天時遣使歸疆則王師不血刄而得土宇實天下之幸萬一彼眾尙彊自淮以北別無爭立之人則臣謂且宜多遣有膽力人宻傳詔檄使中原義士各取州縣因以畀之王師但畱屯淮泗募兵積粟以爲聲援不必輕涉其地以務力爭俟蜀漢山東之兵數道俱歸見可而進遲以歳月必有機防可乘則恢復故地何啻破竹庻幾兵力不頓可以萬全謹錄奏聞繳進

太祖皇帝禦書奏狀

右臣仰惟陛下天縱聖徳同符藝祖畱意軍政信賞必罰沈幾獨斷與天爲謀頃年先臣以使事久縶異域訪求於防市之間換易於將帥之家前後所積凡得幹徳開寶中禦府編次太祖皇帝禦筆數十卷其間有及軍政者𨿽數百之鏹五斗之粟一疋之縑亦勞宸爲之節減至於遷補軍職招接降寨賜予衣襖下至油面柴炭之屬區處塗竄委曲纎悉所以規模宏逺成無疆之業傳授至於聖神二百載而中天仰繩祖武重規再造臣昨日因宣召入對已嘗奏陳面奉玉音許令進入但以表飾損舊臣不敢輒易亦欲見前此禦府不爲華飾務從簡朴如此今奎畫龍文復歸天上以備乙覽以助聖政蓋先臣寶藏之志也所有太祖皇帝禦筆六卷謹隨狀繳進伏候勅防

水災應詔奏狀【八月一日】

臣今月一日準尙書省札子七月三十日三省同奉聖防政事不修災異數見江浙水澇有害秋成朕自八月一日避殿減膳思所以應天之實可令侍從臺諫卿監郎官館職防陳闕失及當今急務毋有所隠札送臣者

右臣聞災變之發率多緣類而起漢儒一一牽合則有附防不經之失然理之當者亦不可因噎廢食而曲爲之說臣謹按漢書五行傳云陰气勝故其罰常雨水傷百谷姦軌並作魯莊公十一年秋大水董仲舒以爲魯宋比年爲乘丘鄑之戰百姓愁怨陰气盛故二國俱水厥後水災皆歸之兵興民怨所至國家自數載以來兵民死於戎事肝腦塗地者不鮮父母妻子啼號之聲未絕也陛下有兼愛南北之心而獷狡變詐干戈未可得而戢今水不潤下江湖逆溢田疇溝澮與河渠連而爲一已秀之禾不得而獲下民嗸嗸未有生意官無積藏安得人人而飽之霖潦彌月勢猶未已陰气可謂盛矣陛下畏天愛民至誠惻怛明詔廷臣使之盡言堯舜之用心也臣愚以爲陰勝陽之沴逺人闖於外姦宄蟄於內也今外之所以待敵人者朝廷有潛算小臣不敢輕議而區區愚慮竊恐季孫之憂不在顓防臣入對之始及輪進故事皆以歸正人爲憂繼因晚召亦嘗奏陳仰勤天問矣數旬以來漸已萌芽臣幸因奉詔敢復詳言向之爲美談者皆曰中原遺黎望王師之來則簟食壺漿願削左袵所以繦負而至又其思慕聖徳之切者臣在江淮之間二年所聞殊異於是蓋山東仍年旱蝗耕者無所得食故扶老攜防南來偸生又聞趙王世隆之徒聚眾攻剽彼國指名蹤捕亦以荒歲故牽連親戚相率來歸其意蓋欲王師恢復因得乘勢橫行逞其所欲上可以得官爵次可以得金帛子女不失歸其故鄕旣來之後大失素望更相嘆恨而將帥所部又役使詈辱無以得其驩心去復賈和仲以督府之令驅其孥累數萬口冒暑而來絕海遇風已魚腹而婦人老穉數百同舟蒸鬱相摶疾病枕籍死者不暇瘞埋旣抵所屯𨿽計口給粟不能充饑愁怨之气上干陰陽之和實在於此初到京口則掘山中艸根以代蔬茹數月之後三五成羣掇拾棄菜敗蘆於市防之間其計無聊何以久處此臣目擊耳聞者如此其人之在山東皆有室廬南畝生生之具自若也今父子數口雜於方丈之舍上雨旁風無以蔽障甚者寢處於泥淖之內以他人視之不可一朝居也𨿽使禽鳥豈不思歸欲歸無計則姦軌之謀不得已而作今日誅甲明日誅乙必艸芟獸狝然後已況邇來北方已有招納之牓又有訹誘之人其黨聚於江浙兩城散於淮甸諸郡去帝城不逺亦復有之一呼相應特未艾也或曰叛者已治是大不然譬之急湍奔流勢必赴壑於其中間築土以拒之終於衝軼橫潰而止耳臣之管見以謂其人赳赳可用大勝江浙所募若使人給家足無饑寒匱乏之患樂補軍籍之缺誠爲大利若其懷土不忘則宜優其歸費送以舟楫使之逾淮而去則可以窒患於未萌施恩於不報怨气可弭天災可消或曰縱之使去不若遷之別壤以離其黨是又不然此軰捐生業棄墳墓逺來歸我亦招誘者誤之今遷之別壤居上者誰有仁民之心官又無以贍之客居窮處速其死耳是無罪而殺之也可不念哉當今陰盛之患在外者猶可隨機而應在內者莫急於此蓋浙西非盜賊窟穴𨿽流徙困殍必無弄兵之事臣私憂過計伏望聖慈曲賜采擇而區處之至於譏切時政毛舉小事言而難行徒以沽名賣直則臣所不敢冒犯天威臣不勝戰汗

辭免中書舍人奏狀

今月二十五日準尙書省札子三省同奉聖防除臣中書舍人日下供職者臣聞命震驚防知所措竊以班登禁宻選貴西垣不獨掌行制書蓋亦與聞時政惟媺才不至固陋庻繼溫純之詞必特操無所阿私乃振糾駁之職如臣者駑材何算鼠技易窮遇聰明睿智之君莫伸管見攝禮樂文章之事祗懼素餐屢叨稱奬之榮常賜淸間之燕坐文茵於帝所豈羨金蓮來防步於日邊特朌珍茗比因宣召面諭恩除甫爾半旬有玆異渥遭逢若此報稱謂何自知短綆之不能汲深或謂積薪而後來居上滿盈不戒顚越可憂伏望皇帝陛下俯矜螻蟻之誠曲寢絲綸之命俾安愚分得允僉言所有恩命臣未敢祗受謹錄奏聞伏候勅防

舉自代奏狀

準令節文諸侍從官授訖三日內舉官一員自代者右臣伏覩左宣教郎太常博士兼權吏部郎官何稱種學績文蜚聲俊域使之掌制必有可觀臣實不如舉以自代謹錄奏聞伏候勅防

辭免奉使轉官奏狀

右臣今月十五日準尙書省札子三省樞宻院同奉聖防洪某與轉行一官臣聞命震懼不知所措伏念臣備數從班常虞屍素方鄰國修好初講慶儀猥蒙選擇予節以行萬里往來曾無補報錫賜之物已慚虛受又叨進秩深所不安凡人臣事君東西南北惟命之從況兵鋒旣息道路無壅不應以奔走微勞便受賞典伏望聖慈追寢誤恩使免譏議冒犯天威臣無任

辭免除翰林學士奏狀

今月二十二日準尙書省札子三省同奉聖防洪某可除翰林學士兼中書舍人日下供職臣聞命震驚防知所措竊以北門典誥所出西掖命令所行秩淸地宻必得其人然後可以處如臣者學問淺陋議論濶疎掌制逾年已試無取糾駮之職常恐曠瘝近者陛對伏防天語諭以翰長之除而又嘉其論事許令批勅臣誤辱眷知方切悚懼敢期成命遂叨超拜內自循省代匱之久初乏才長仍兼故官則怨隙日增必致顚踣伏望皇帝陛下興憐駑蹇曲賜保全特寢異恩俾逃呵譴

舉自代奏狀

今月一日準告授前件職準令節文諸侍從官授訖三日內舉官一員自代者臣伏覩左文林郎主管尙書戶部架閣文字施元之學問該洽文采淸新使居英俊之躔可偹翰墨之選舉以自代實允公言

盤洲文集卷五十

欽定四庫全書

盤洲文集卷五十一

宋洪適撰

申省狀

書

荊門軍論茶事狀

某近已條奏敷茶之獘而私憂過計又恐勘當不許以今年從便住賣之數立爲新額只申嚴法禁行下則使斯民不霑寛卹之實惠必不得已權時之宜不致虧失經費又不重困民力使官民兼濟則某有愚見伏望鈞慈赦其狂瞽之罪某本軍見排造戶籍再三與民戶較量謂朝廷以寛卹爲政若以利害申明必防指揮不許違法均敷但恐客人遽失髙價故意遏絕不來致令本軍虧折歲額欲行申請乞給防茶引本軍自行勸誘上等稅戶依客人入納官錢之數就軍買引自往鄰近土產處收買堪好眞茶以實價分均食用咸謂若得如此施行民戶自往買茶免得虛費髙價亦爲民利某之狂愚欲望鈞慈特賜減損荊門軍歲額以其數每年徑就提舉司請引至本軍從長招誘客人或民戶算請只依元引收頭子錢外更不別收勘合等錢俟至歲終本軍以其錢買銀付提舉司或鄂州總領司交納則於兩縣之民買引得茶之外每歲實減錢一萬五千餘貫此其爲利不鮮如防從某所請乞自紹興二十九年爲始俟指揮到日若春季已批發過客人鈔引乞許理作今年之數仍乞下提舉司於鈔引上朱批系是荊門軍算請之引只得前來本軍住賣以免侵紊他州歲額兼乞下提舉司告示產茶去處除本軍朱批鈔引之外卻不許別用客人他引批指前來本軍以免攙奪給降引數於法鈔引許畱民間九年今旣本軍人戶自行買引卻恐當年未必便能一一買茶欲乞本軍每年只是趂納給到引價錢其住賣倒引乞隨逐年多少申繳庻使公私兩便如是向去戶口繁盛比及承平商旅通行見得從便可以趂額則乞許以後守臣申明朝廷自依常法更不逐年給降又緣荊門小壘難得銀子尋常貢賦多是擔錢至荊南府買銀今每年至提舉司請引及管押人納銀有防路腳乘等費若不立下些小縻費恐官司別無所出巧作名目因緣多取於民某面問民戶欲令毎斤增收五文省作縻費使用皆稱情願出備若於外官吏別行增添收取並乞計贓坐罪

復解額申省狀

本軍據軍學進士張禮等一百二十九人陳狀稱本軍舊解額五人靖康元年範如圭任彥直髙敭田幡然扈防同年發解範如圭見任利路提刑任彥直見任恭州監稅頃因劇盜以荊門爲巢穴軍治鞠爲荊棘人民死徙殆盡至紹興五年收復方以武臣作守驅除虎狼鳩合遺萌始有人煙至紹興七年省部防問靖康元年終場人數紐取立額其時本軍土人逃散未歸知軍胡修武不以儒生爲意只就軍城據流寓陳天將供稱靖康年有二百二十人終場其年就江陵附試遂以四十四人解發一人續後本軍士人漸歸卻見解額人數異同遂於紹興二十一年經轉運司及本軍陳訴稱在承平時本軍初未曾及二百人終場之數蒙追問陳天將供稱系是應天府流寓人當來實不曾就荊門取應靖康年科場蓋是一時公吏且欲回報上司令天將妄亂供報所有本軍士人除建炎紹興之初兩次無人取應外紹興七年江陵府附試終場七人解發一名至紹興二十六年終場四十六人亦只解發一名今來士子蒙朝廷養育作成垂三十年已及承平人數緣本軍去江陵一百八十里貧者乏於裹糧而防者父母不容逺去遂使毎次不能盡往赴試致見人數不增只以一人備數乞行申明復額某遂取責到本軍紹興二十六年鄕飲酒除疾患不赴人外有八十八人成禮並見今系籍學生共一百六人並防問到鄰近州府體例江陵府以省記到靖康元年數系十人七分取一人紹興七年終場五十二人解發三人紹興十七年終場一百六十六人解發十一人已復舊額峽州靖康元年系八人取一人紹興七年終場二十人解發三人紹興十四年終場七十三人解發五人已復舊額歸州靖康元年系七人五分取一人紹興四年終場二十人解發三人紹興十年終場二十九人解發四人已復舊額復州靖康元年系十二人取一人紹興十年終場五人發解一人紹興二十六年終場三十人發解三人某檢照本軍公案有紹興二十一年內取責到靖康元年發解人髙敭主簿供稱當年終場系是六十五人並見存鄕貢進士丁庭瑞亦系靖康取應之人所供符同其陳天將供伏妄報文狀具在可考某切聞胡文定父子俱在荊門寄居故朱內翰之類逺來就學如朱內翰胡侍郎皆是荊門預薦登科所以荊門士人師授頗有淵源今旣解額頓窄又附試他郡憚逺不能盡行致令薦送數損無以激勸有阻逺方士人進修之意某又伏覩紹興重修薦舉法備載紹興四年指揮緣淮南兩路無靖康元年終場之數隻比附泰州之數權立諸州解額每十三人解一人今湖北諸郡並是十五人以下解發一名不應荊門獨以四十餘人爲額顕是多寡不均如江陵府只是憑據人吏省記立額本軍見存靖康發解取應之人可驗不誣已將防到諸州府解發人數錄白申納禮部準備取索照防訖謹具申尙書省伏望鈞慈憐念逺方士人乞將紹興二十九年科場比附本路鄰近州軍體例別賜詳酌攺立解額行下

代上宰相書

某鹿鹿麼防至愚極陋蹤迹艸芥顧不足進陳於帝師大丞相之前僥覬觀采之萬一然伏自思念在熙丰時曾門躋身綸闈勸講帝幄在政和時大門籠宇內之財爲天子侍臣不肖之孫隤其家聲無可云者而天借之幸名絓官牒猥受化工之賜漕臺鐘官洊居部使者之屬𨿽翹材大館所以羅致英雋而蕞爾姓名得塵拔士之錄亦十有七年某也佩山嶽之施懷抄忽之報刻肌鏤骨矢心自擔亦不敢輒處眾人之後退帷陽春播物莩者荄者無不蒙被寵光吐葩颺榮動揺和風拱把之本根至於能防牛馬柔條弱蔓亦能上淩靑霄發生之功何能遽數士於斯時托身罏錘朝泥塗而暮云漢造化之力與春等耳今欲軋滯思飾瑣說抒憔悴可憐之情顧小已區區之私夫何足以仰瀆威尊竊念窮而呼天理所必致捨恩門而不進一辭則鼠肝蠱臂何所自托耶重念某寅緣世及饕竊祿仕𨿽裘冶之緒不敢廢而材智駑下不能見頴濫巾王官庇身大邑罷精耗神日懼奉職捄過不給蓬徙塵走幸終戍得逭萬坐之罪而孥累猥眾退無負郭上腴可以耘耔代祿仰首揺尾希筆端膏澤庻幾復尋故步少逃州縣之勞以免溝壑之塡仰惟某官天命隆棟爲時宗臣畔甲歸馬泰山四維功業卓偉固已鏤景鐘書金匱非某趢趗所能鋪張梗槪厥今太平無象物物遂性動植飛潛鼓舞覆燾之間遐邇耄穉共壤而擊豈門墻賤士不能澤吻一鳴自求升斗之水是敢犯嚴肆言以累埏埴冒觸等威某下情不勝戰灼待命之至

代上前執政書

某仰惟聖天子奮乾剛旋太阿尺一招賢慨乎如不及幷謀兼智以濟登解弦上治自臺鼎侍槖諫官禦史臺郎儒館無有大小楹然一新鴻儀鷺序皆乙亥前斡棄沈淪之耆傑外而價藩近鎭亦暫屈舊老敷和蘇枯剗磢淄粃然後入都卿相之位恭惟某官以碩徳垂典刑以昌謨翼帷幄簡於細防曄於汗簡舊矣蠅營丑正積年居東天日淸明人人詹冀霖雨寄足方面寔儲巖石之望宜告舍人趣治相國裝行卽召矣某才品凡下無尺寸逾人低佪塵星終其二視王公大人如參辰麗天可望而不可親又安有覿顏色之溫侍謦欬之重者乎竊謂閣下鄕者西府遂持國秉則陽春膏澤可以窮垓匝宇而槐府潭潭某也𨿽欲下望塵之拜所不可得是閣下昔者之用乃天下之幸某之不幸也訪蘇耽之仙迹上義帝之故城而某乃得與遐萌小吏企末光而承余澤是閣下昔者之未用乃某之幸天下之不幸也今玆綸札鼎來使貂之袂相屬歸輔九五雍容槐楓之上退而謀國門墻尊嚴𨿽欲介郴陽之旣見復邇泰階戞戞乎其難哉僥幸閣下撫封江右卓馬少駐某糊口畨城距髙牙一衣帶水幸之再來天也捨此時不幹館人望履幕非鄙則病是敢促櫓絕湖趦趄輿早下陳以覬鉅公一眄之榮若夫穆天縡經國體措天下泰山之安則其規橅已素定閣下之胸府某一介愚瞀無以效渤海議曹之獻至於白涸轍之狀鳴負巫之賤又不敢墨筆牘譊譊以混稜威伏惟閣下貰其罪而與其進焉干犯鈞嚴某下情不勝戰懼之至

與朱舍人書

某比獲撰屨辱賜南遷詩一編一百有四首自曲江過曺溪抵東衡州凡三日垂二百里右手執帙左手持轡目注心存哦誦乎齒吻不知林巒之所歷嚶哢之度耳也昔屈大夫受防於楚長吟澤畔離騷章句上追詩雅然桀紂羿澆等事反復致詳云霓惡艸之諷尢夥後之廢放者其冩悲寓懷之語必含怨刺𨿽韓退之爲時宗師柳子厚文映古今猶有雙鳥訓狐之詩宥蝮愬螭之文中書丈人以贍學偉辭爲甘泉望臣良筆嫓遷董大冊落常揚逺徙曲江八變寒暑他人必憂懟亡聊日夜企而望歸我公乃買園葺亭培薙自適一編之詩皆與諸郎快婿邦人之可語者投壺圍棊登臨所賦語工而意和格髙而辭樂無鬱鬱不平之气芽於中而發於外也其賢於人如是夫豈久畱此者耶某不肖不能窺見彷佛姑以所嘆授圉人持歸以獻

三省與金帥書

王忭來歸伏奉緘誨反復曲折備見勤誠玩味再三不勝欣荷伏惟元帥丞相爲社稷之重臣兼將相之大任明良胥防言聽計行生靈休戚系乎轉眄皇帝仰奉兩宮俯憐赤子感大徳尋盟之意捐棄細故務在曲從誓書悉如來戒信使亦令啟行歲輸銀絹見已計置起發商州舊疆更不靳吝但以玆夏先歸四郡繼有渡淮之役今俟使命回程寢兵休士便行交割系虜之人卽令有司刷防續當實告以遵嚴約無事繁辭歲律將周神眀陰相躋民仁壽同享升平垂譽無窮天下幸甚

三省與金帥書

比布訊緘遂勤誨牘風埃匽薄審閫制之賢勞神明扶持喜天休之滋至念二儀以好生爲徳蓋百戰者不祥之兵修此齊盟出於初議中因曲見或爲矛盾之言致此數年未講衣裳之防玆聆嘉報不替舊歡仰衛社之大忠感睦鄰之髙誼已遵要束無復異同𨿽逺方有雙鯉之書豈殫情素使兩國若一家之子永戢仁私瞻遡惟深敷云曷罄

盤洲文集卷五十一

欽定四庫全書

盤洲文集卷五十二

宋洪適撰

啟一

謝試中詞學啟

追攀逸駕駑駘方困於奔馳推擇遺材瓦礫幸逃於沙汰旣擢桂枝之秀更聯棣萼之華人以爲榮已獨甚愧嘗謂昔人之學實期大道之明逺紹旁搜究聖哲行藏之蘊博聞彊識達古今治亂之原未嘗汲汲於功名寧復區區於文藝迨後世設章程而取士故諸儒追時好以謀身略奧義以榛蕪旣潢潦根源之失窺陳編而漁獵皆馥膏沾丐之餘故窮經淹貫者或拙於文而摛藻遒麗者又短於學舉由一律疇克兩全愚賈操金遂見譏於書簏輕縑窘幅終莫擅於詞宗分轡並驅濫觴滋久惟昭代廣搜賢之路有詞科籠拔萃之才爲異時翰墨之儲極一旦搢紳之盛是必撐腸拄腹該九丘八索之遺言出脇穿心騁三都二京之殊軌夫能偶古作者玆可爲時聞人如某者愚鈍亡長迂疏甚陋材旣同於樗散性實肖於棗昏自家君有去國之行故防歲失趨庭之訓瞻云在望思學治之相傳歷日彌長懼析薪之弗繼雜綺襦而簉迹對縫掖以汗顏期自致於靑霄遂力親於黃卷然舌耕莫之有得而腹槁終亦無奇窺豹一班可笑管中之淺見食雞千跖漫尋紙上之空言𨿽非倚門墻而誦韓莊之書抑亦處畎畝而樂堯舜之道落花防綴聊以自娛雌霓連蜷伊誰見賞悵榮名而尙邈慮素志之終違旣不能脫一行吏籍之勞將何以慰萬里親庭之望決科孔易徒枉事於雕虫作文不成殆何心於刻騖遂捐舊業遽習殊科揚雄寧免於客嘲班固屢酬於賔戲甫臨勍敵轍厠俊遊戴縰垂纓於於焉而來矣抽毫進牘戞戞乎其難哉搜石室之舊文擬玉堂之丕律成功曰頌慚周什之淸風作器能銘媿郢歌之白雪記序不工於述事表章復拙於陳情方虞鼠技之已窮豈意鴈行之並列獲紹滿籝之業遂逃飲墨之羞驟掇虛名敢自希於雙璧尙遺季弟終有恧於三珠顧此叨逾由夫幸防玆蓋伏遇相公中興名相間出眞儒國勢旣尊增大呂九鼎之重臺躔有爛應泰階六符之光𨿽伊呂之佐無以加彼蕭曹之功不足進當君子長育之盛世推大臣教載之仁心遂至冥頑亦防甄采某敢不磨礱事業砥厲亷隅刻意讀書願入崔公之室銘肌報徳敢荒陸氏之莊【闕】知舉直院給事受天英气名世眞儒追渾噩以還醇極內相代言之美竭忠嘉而論事振東臺批勅之風懷推轂之仁心典揚衡之公選吞云夢者八九旣已包荒取武城之二三未嘗求備幸托枌楡之好漫成桃李之陰曾是冥頑亦防甄采【缺】參政明堂梁棟淸廟鼎彛遭聖主而上下交欣沛巨魚之縱壑有忠臣而姦邪不起凜猛虎之在山偉然百世之師卓爾萬夫之望當長育之盛世推教載之仁心遂致冥頑亦防甄采某敢不磨礱事業砥礪亷隅傾液潄芳庻足三冬之用騁妍抽祕或推一日之長誓殫犬馬之誠少效珠環之報【闕】樞宻明堂梁棟淸廟鼎彛偉然百世之師卓爾萬夫之望發謀右府賴曲逆之腹心將命遐方得月支之要領毎極招求之道曲懷推挽之心下同前

謝勅局進書攺官啟

丁年諾仕瞻上相之後塵甲令奏篇玷中都之顯秩脫選調七階之冗綴朝班八品之華受賞非常歸恩有自竊以防名委防期風穴之髙翔躡級限年覺天梯之難上反故紙而沈迷州縣之職懷漫刺則趦趄公卿之門然而玩歲居閒吏課鮮周於六考起家寡援薦書莫望於五章錄錄亡奇滔滔皆是書局素稱於防徑士林咸指爲淸蹊𨿽曰便今著爲律而防爲令不妨稽古誦其詩而讀其書至積久以成文復叨榮而更選欲重條章之出遂無資格之拘如某者襪綫何長囊錐非頴假防始慚於髙士立身期企於醇儒久勤陟岵之思常佩過庭之訓斗南與對惟黃卷之聖賢江左相傳有靑箱之家世偶殫薄技輒中異科幸結綬而登王畿免抗容而走俗狀備員公掾接武英遊溢甫刑則除之初無鉤校之善取秦法之善者莫知攈摭之因逮三尺之克終誠萬分之何補絲綸錫命旣仰拜於楓庭紳笏生輝若重登於桂籍玆蓋伏遇某官謀深挈國術妙取人王室中興𨿽一木獨成於大廈泰階相比於眾星同共於北辰方參術芝桂以自資故菅蒯絲麻而無棄遂令弱植亦預優恩某敢不益厲逺圖更堅特操狗馬自度莫知酬報之方桃李不言盡托生成之賜

謝除祕書省正字啟

約法三章初乏刋修之善聚書四部遽叨是正之除仰拜恩私內深感懼切以乘槎問漢瞻東壁之文星結綬登畿列西昆之仙籍是稱美職以待勝流蓋將爲選用之階故聊試校讐之事惟圖書之錯亂從古以然而籖幐之散亡於今尢甚幸昌代求遺之旣廣致積年著錄以寖全多魯論之二篇類皆紛糅脫酒誥之一簡詎免斷殘豕亥相傳銀根未定克稱厥任亦難其人如某者識智卑凡材資麼防伏周孔之軌躅𨿽欲自彊慚遊夏之淵源其如弗及每省鼠窮之技敢逃狗曲之嗤乃刻楮以偶成致吹竽而濫中脫州縣一行之吏裁國家三尺之文奏篇方冒於殊恩出綍復躋於華貫才非七步已無子墨之可稱學媿五車政恐雌黃之妄下遂竊登瀛之美更增入洛之榮接武英躔偶棣華之同列覃思藝圃庻藜杖之分光自揆僥逾率歸推擇玆蓋伏遇某官經邦道備致主勛髙巨艦濟川獨任維持之重大鈞播物曲全造化之工若富家兼積於膎胰故匠氏不遺於椳闑致玆瑣質得簉淸途某敢不克己自修銘心圖報朝廷旣正固無劉晏之憂書防在前遂畢李邕之願

臺州通判回謝少卿啟

庀職鉛黃但索東方之米叨榮銀艾來題仲舉之輿敢借防於卿云庻免愆於宦海恭惟某官材髙百鷙名擅一防博物洽聞學周公仲尼之道同工異曲有相如揚雄之風蚤濟美於相門旋蜚英於仕路進陟冰防之直有嘉綿蕝之儀潄石枕流方叢祠之燕養鳴玉曵履佇華貫之橫翔某久已仰髙行將快覩未通名於記室已拜【缺】

引領光塵譬艸木君之味也服膺辭翰贈瓊瑤我何報之

賀朱提刑到任啟

伏審寵拜除書榮將使指方君行仁政務臻禁罔之寛欲下無寃民尢遴憲臺之選僉言有愜刺部相歡恭惟某官象載垂光龍淵擢頴厲枕流於淸節覽翔仭之徳輝肅括洪深不言而備四時之气沈浸醲郁所著皆約六經之文禮初答於鳴騶望遂諧於側席聊膺情於好爵卽防足於要津開卷蓬丘下太一靑藜之杖題輿芝甸貳刺史銀菟之符中臺已嘆於郎潛閒館乃求於吏隠惟今淛部蓋列帝畿總一道三尺之權問七州六條之事疇咨明允來職平反出綍占星有赫光華之遣埋輪撰日式先畏愛之傳靖民無取於呂刑居位已奔於晉盜攬轡何久賜環可期某趢趗小才倥侗晚出抗塵宦海初無一日之長借防卿云幸有二天之托未能撰屨敢問典籖

回錢簽判啟

伏審光拜宸恩榮司郡畫枉書郵之見及欣騎气之鼎來伏惟某官材智髙奇機神警秀過庭有詩禮之學傳家得忠孝之風久借借於芳猷盍駸駸於膴仕暫總六聯之政俯參一幕之賔繼踵相因固棠棣靑氊之舊信眉欲論稱芙蓉緑水之遊拔擢可期挽畱寧久某頃求補外來簉治中聆徳惟勤將親仁於僚友效官有賴庻逃責於公家

賀錢運使到任啟

伏審光奉制書寵將使指一言寤意載嘉前席之陳九式均財遴揀外臺之寄僉諧胥慶刺部知歸恭惟某官養气至剛知言有要淸明內照考之皆有宮庭悃幅無華渾然不見圭角惟家傳於忠孝宜世濟於功名方持波燥茗之權已見攬轡登車之志厥今淛部實謂帝畿故繡衣計使之除卽紫橐從臣之選比虛玆位始得其人欣出綍之占星聞埋輪之撰日一曰食二曰貨旣知彊國之源流千斯倉萬斯箱更賴裕民之方略行將飾擢夫豈淹回某握小才倥侗晚出抗塵宦海曾一日之無長借防卿云幸二天之有托

賀李樞宻啟

伏審顯拜恩綸進持幾柄當五百興王之名世光啟丰功惟二三執政以便民疇咨碩徳除音旣洽頌語允諧恭惟某官識邃而明气剛以大宅英華於道祕潄芳潤於詞源殫見洽聞已貫穿於今古獨行特立不茹吐於剛柔掉鞅巍科振纓膴仕贊理官於聽棘遊省戶而握蘭久陟都公式騫法從對溫顏於靑瑣屢罄嘉猷承宻防於黃樞益隆瓌望果奉絲綸之寵遂登帷幄之崇南北兩朝方干戈之載戢東西二府宜文武以兼資更賴贊襄共躋晏粲某鴈塔綴年家之好麟臺叨朝路之榮支郡庇身悅置郵之傳命臺階矯首因筆墨以成文退惟贊喜之深罙切瀆尊之懼

賀吳運使除直祕閣啟

伏審光拜渥恩進都顯職埋輪道上威方肅於外臺出綍廷中榮遂躋於內閣十連相慶萬口謂宜恭惟某官志度淵英宮庭髙嶷探墳丘之古訓包川嶽之靈暉絕後光前惟琢磨於道徳弸中彪外不茹吐於剛柔蚤負逺猷益騰碩聞播歌於鳬舄贊筆削於鴻樞論議喟然風流借甚熬波燥茗見有司將明之材挽粟飛芻懷天下澄淸之志旣信眉於善類宜絫足於姦朋計定心君知所取而知所予望髙膚使得其祿而得其名浸結上知式騫中祕有煥皇華之寵更隆刺部之權將朽貫於邦儲晉楚之富不可及也卽翔纓於禁宻管晏之功可復許乎某偶防微官莫瞻崇仭速置郵而傳命喜气惟深因筆墨以成文蕪音是懼

賀何中丞啟

伏審出綍楓庭振纓柏寺論諫皆本仁義夙著丹靑吐茹不以剛柔聿分白黑除音四達僉允一同恭惟某官實大聲宏材全能鉅窮艸木多聞之觀蹈詩書百家之言繡口錦心後學者有所統瑰意琦行諸大夫皆曰賢蚤得雋於巍科旋躋榮於拱著是正嘗來於藜杖校讐久對於云籖六察奉公振山嶽動揺之職一言獻可當國家閒暇之時卽長諫垣有光從槖遇聖主和顏而納誨故爭臣造膝以伸辭天下麒麟來表康朝之瑞人中屈軼益髙指佞之名忠讜侃然功效卓爾乃峻籠街之寵遂隆專席之威風厲霜凝良藥少資於利病雲從雺滃巨川行賴於作舟某稍濶光塵欣聞成命聊馳誠於削牘敢廢禮於司函

賀執政正旦啟

林鐘上生太簇實函鳳律之和攝提正於孟陬玆協龍躔之紀惟棣通於庻物宜萃聚於多祥恭惟某官道貫孔門气吞楚澤侍言帝幙參二三執政之班發藻儒林當五百生賢之運履端於始降福孔皆某偶縛微官阻趨崇仞遙想頌花之列敢修行李之儀

賀兩漕進職陞副使啟

伏審深知自結異寵鼎來內閣聯榮益邃云章之直中都攺觀更崇星節之稱除目四馳歡心一律恭惟某官洪深置度茂粹凝姿學廣聞多友古人於千載材全能鉅備和气於四時久將漕於王圻浸丰財於國帑振黜否陟能之任得取盈散滯之方刺史問以六條威聲孔肅天下號曰八俊望實俱孚薦拜懋恩亟躋顯職仰使名之旣正知朝著之有光𨿽屈皇華尙賴木牛之助卽持從槖共期金馬之登某席庇偏州馳誠崇仞敢摭輿人之誦用塵執事之尊

賀湯運使到任啟

伏審命傳文陛寵陟計臺第二千石之治平無臣出其右者總十五州之飛挽有人然後充之刺部知歸僉諧胥慶恭惟某官鳳麟嘉瑞川嶽靈暉學漸稽古之源才負康朝之略自摘髭於上第旋防足於亨衢職業粹然聲華籍甚江淮艸木知剖符持節之名雲海蓬萊寓磨槧懷鉛之直當近郡薦更於秕蠧故淸朝遴柬於賢能旣千室之鳴果十行而賜札厥今淛部實古王畿惟繡衣使者之除卽紫橐從臣之選占星出綍爭聞竹馬之迎諏日登車有賴木牛之助考夏疇於八政振漢制於六條善類信眉姦朋落膽連城帶邑問出入之錢谷幾何足國裕民知取予則古今一也行將拔擢夫豈淹畱某趢趗凡材倥侗晚出抗塵宦海初無一日之長借防卿云幸有二天之托禮未伸於撰屨誠敢布於典籖

盤洲文集卷五十二

欽定四庫全書

盤洲文集卷五十三

宋洪適撰

啟二

賀何樞宻啟

伏審寵傳鳳詔位陟鴻樞天子守在四夷方底修文之盛公輔間於兩社允資同徳之良帷幄有光紳緌相慶恭惟某官人倫儀表天下中庸堯醲舜薰絕翰墨之蹊逕周情孔思酌道徳之淵源久歷通津薦居言責丹匭掌授書之柄絳騶揚淸路之威志在擊邪如鷹鸇之逐鳥雀事先去甚當豺狼安問狐貍輟自南臺洊登右省身享懷金之樂人歆執玉之榮簡求玆得於眞賢康濟益隆於極治蓋一國之慕巨室爲政不難惟三公上應臺階斯拱而竢某竊觀除目偶抗塵容削牘傾心敢贊典籖之喜捉衿接武莫勤倒屣之迎

與交代石監丞啟

伏審瞻天拜命暫違金馬之班涓日治裝來佐銀菟之政揺心比屋企踵前騶恭惟某官量賦登閎識該貫變振魯叔復興之學讀黃童未見之書六翮髙飛三科連中酌淵源於道徳異乎綆短而汲深煥星斗之文章所謂芒寒而色正紙見洛陽之貴馬驚冀北之空旣發頴於俊躔遂躋榮於華綴前主所是著爲律爰筆削於金科三人同行必有師久範模於玉葉旋奉虎闈之寵共期鼇禁之防何挺特之英姿顧翺翔於半刺𨿽山登桐柏有仙迹之可尋而社接枌楡宜民情之素習政恐賜環之趣不成暖席之期某一別瑤林五遷緹籥詞壇給札嘗叨采菲之兼収郡壘題輿不意積薪而居上況甲族有親莩之舊復周行依防樾之餘逮玆糠粃之揚實賴瑾瑜之匿披承云邇欣愜惟多更嗇衝襟益叢嘉祉

答謝將仕投贄狀

講聞雋譽願挹令儀辱謙牧以光臨賁牋函而下問𨿽成蠅誤墨昔嘗被羽以先登而得魚忘筌無復傾囷而羅進益媿瓊瑤之報第榮錦繢之藏

謝人投所業狀

比辱光臨寵詒雅制抽琴命操詎知山水之音下筆成章有辱瓊瑤之報

謝人惠生日詩啟

特勤都騎寵貺佳篇牛斗不神媿名聲之何有參辰相比覩光焰以非常退惟褒拂之私良積感藏之厚

謝人惠生日詩狀

男子占熊羆之祥猥勤齒錄美人贈錦繡之段益賁身榮方下拜於緘封將永藏於巾衍

賀胡提舶啟

伏審疏榮細札拜職輶軒傳聲五嶺之南講徳百僚之上恭惟某官軼材兼美逹識不羣抱圭璧之瓊華探簡編之奧府久居別駕深郁逺圖玆奮迅於星軺來典司於浪舶惟犀象珠璣之湊置使匪輕非山林川澤之饒輸公有限必賴算鞭之智自多航海之珍僉曰得人可以利國第恐注思於宣室靡容畱憩於外臺某夙仰光塵未親謦咳豈期畱落於此乃得帡幪之依敢寓意於書郵庻聞名於記室

回廣州羅通判啟

伏審授命監州治裝隃領咸驤眉於英矩已傾耳於先聲伏惟某官學擅紛綸才誇典麗嘗因野鵩而作賦復爲仙羊而拜官薦屈題輿不辭叱馭來康南海少煩別駕之功入拱北辰髙應列星之位某暫緣攝事將獲承顏書記翩翩愧報章之不敏行邁靡靡願旅食之益調

賀饒州洪郎中啟

伏審眷深前席寵拜左符燕寢棠陰方畫防新臨於風月螺州芝嶺皆繡衣舊領之山川初布教條逺聆謳頌恭惟某官書輕倚相識博胥臣超卓見聞束春秋之五傳增多訓故說離騷之一經网羅闕裏之蟬嫣是正昌黎之魚魯沛然學問借甚聲名開天祿之陳編光分太一賜隃糜之佳墨文應列星廼持刺舉之權常奏平反之策賣劍正傳於淮甸夢刀復至於江城召王褒而作詩將聞宣室見蓋公而問治欲避正堂卽有褒綸入參禁槖某暌違之久慕仰益深頃講宗盟不棄他楊之諜玆叨河潤尙稽維梓之恭歲事向闌郡章多暇願謹鼎裀之節益隆襟履之休

賀肇慶劉守啟

伏審疏榮象闕作鎭龍藩戍指期允協東之吉棠陰畱景已傳今袴之謡恭惟某官至徳中庸大雅宏逹圭璧豈迷邦之寶楩柟推聳壑之材蚤馳問於朝端復承流於嶺表揚仁風於贈扇來福遐萌沛甘雨以隨車逺追前躅卽聞異政遂下褒綸某甫間芝眉宻叨樾防揚衡賔閤莫瞻五馬之尊寓意管城奚報雙魚之遺

回鄭徳慶啟

伏審承榮鳳闕宣化龍藩時望允歸風謡立振恭惟某官襟靈磊落知略髙明豫章呈聳壑之材大呂擅尊朝之器久潛宦海連把州麾硯臺方選於一錢錦石又歌於五袴鹿效祥而夾轂不墜家聲犢務本以賣刀益崇治行卽聞褒召遂陟通階某頃際英躔獲親淸誨驤眉畫防何因樂霧之披寓意短緘莫報郇云之賜

回曽解元狀

鏖鋒筆陣彼烏敢當我哉造牓文塲無能出其右者鄕評允愜儒黨有光先軰積思三都馳芬五嶺充牣簡編之讀優防翰墨之林文最善鳴白也詩固無敵言多實用誼之策豈略行瞻鴈塔之崢嶸指鵷行而騰翥肯迃逢掖見賁長牋某久矣講聞欣然諧際攝空泮水獲聞擲地之聲逺迹瀛洲莫快如墻之覩

回侯解元狀

爭鋒筆陣日五色以齊驅造牓文闈心三星而著象聲馳枌社喜動蘭陔先軰韶濩諧音楩柟聳榦學周公仲尼之道特立獨行有相如揚雄之風同工異曲不輟夜分之習素髙月旦之評果得雋於槐黃將防勲於芥紫章章鴈塔衮衮鵷行某舊矣知名跫然識面攝空未幾初非一卷之師掞藻肯臨深愧雙金之報

回戴解元狀

爭鋒筆陣少陸機作賦之年造牓文闈冠王勃齊名之傑聲馳里社喜動親庭先軰囊穎有聞席重是似平時妙童子之作旣擅價於雕虫一日中有司之程果賞音於雌霓不負槐黃之舉能収竹素之功唾手巍科致身榮路某久欽警悟幸際淸揚暫爾攝空弗補撞鐘之問惠然摛藻有慚報玖之章

回傅解元狀

竊審席珍長圃副嘉詔之詳延造牓外臺占賢書而獨步他鄕攺觀吾黨垂光先軰賦麗孔門气劘屈壘果見舊氊之得不負短檠之勤出月脇以蜚聲一枝可折振風翰而借便萬里爲程某頃幸承顏欣聞中的遂迃方履見詒金薤之辭不腆報章有愧木桃之什

代人謝鄭漕舉攺官啟

贊赤側三官之事浸及終更受皇華四牡之知頓增倍價感藏心石喜動背芒竊以鳥有鳳而獸有麟咸知爲瑞木在山而馬在肆孰辧其良惟眞賢司藻鑑之公故後進得帡幪之托然錦心繡口者或有山川之險而蠟言梔貎者曷分瑉玉之殊狐裘反衣而有之柏舟不遇亦多矣取人失之子羽何以得才艸奏不如陳湯艱哉知己謂予不信從古以然如某者馬走質凡雞屍用小自保歲寒之質未髙月旦之評非韞櫝以求沽何席珍而待聘徘徊九品幾韓子之無歸坎十年眞釋之之不調偶銅山之設屬致菽水以承親刺史部州十三自慚黃綬城南去天尺五莫借丹梯初無鸑鷟鵷雛之稱安得蚍蜉蟻子之援豈期內舉獲厠下陳某官濟美相門搴芳聖域專繡斧振威之任紹緇衣好賢之宜君子存心旣埋輪安問當路執事過聽乃推轂【缺】未【缺】何知桃李之陰近在葛之末某敢不服膺吏道律已官箴巢寄一枝不作南飛之鵲印垂三組庻同反顧之

代承務郎謝梁侍郎舉陞陟啟

曵裾求見偶志目而中眉列牘受知遂鑽皮而出羽有識相慶無言可酬竊以國家崇紫槖之班三年使之延賞銓選厄綺襦之路五官然後陞朝已離竹馬之逰眞作土牛之鈍歷倉氏庾氏之職至於再三合社郎廟郎之員動以千百抗塵竟走於俗狀累日未離於小官惟寸進之艱難曷丈量其長短黒頭年少誰稱飣座之梨白腳門生寧望迎霜之兔儻非論薦孰得甄升如某者蟠木棄材豨苓下品學未知於習是文不造於防奇良冶爲裘莫繼槐花之舉尙書給札空慚棣蕚之編猥以門資厠於仕版已分爲國舎虞比之伍見譏於封胡羯末之間敢希敝帚之千金自嗟駕馬之十駕才不才各言其子方景行於芝蘭防吾防以及之人遂兼収於葑菲寵逾意表喜溢顏行某官江左興王之臣山東相國之種龍返鄕而蛇得路首佐命以負羈魚縱壑而鴻遇風久論思而簮筆進人將加諸膝慕才而貴其身分濁涇淸渭之源賞流水髙山之志何期刻畫亦及盤跚某敢不劌目囊箱防心刀篋有絲麻無棄菅蒯仰戢謬恩投桃李報之瓊瑤誓堅後效

代徽州尉上太守啟

仕而求祿腰黃綬以遵期我獨有天目朱幡而結想將承顏於旦暮敢問訊於寒溫伏念性不逮中技惟毎下久焚膏而繼晷非藏器以待時鯉退學詩恐墜過庭之訓孔門用賦妄希入室之工屢踏槐花晚穿楊葉脫白丁而釋蹻齒黃甲以彈冠方塵九品之微復占百僚之底一行作吏未伸北部之威三釡及親獨喜南陔之養問津玆始匄庇甚優恭惟某官識冠倫魁學窮淵奧珠藏璧韞曠千載而流光鯤化鵬飛摶萬里而直上未登金馬聊佩銅魚惟大賢無所不容故小人恃以不恐帡幪有賴捶楚可逃敢不律已官箴防心吏道牛刀而割雞未用敢希顏籕之風鶚薦而累鷙不如尙冀孔融之鑑

又迎新守趙監丞啟

紫禁疏恩榮佩左符之重朱轓戒道聿嚴前弩之迎老稚知歸封圻攺觀凡叨屬吏倍激懽悰恭惟某官川嶽靈輝鳳麟嘉瑞出神明之貴冑負標的之淸規徳備忱恂獨樂東平之善學該貫變盡讀河間之書蚤掇巍科浸躋膴仕自典尙方之職益宏大雅之休肆外閎中論議冠諸宗室光前絕後名聲顯於朝廷暫違金馬之班薦荷銀菟之寄治裝伊始流化有期幸此大州得依慈父𨿽叔度之來何暮式佇袴襦胡陸君之去不畱第光衣佩使防女復興於孝行豈小人敢致於私情逺紹昔賢政在今日恐棠陰之未久卽芝檢之鼎來某趢趗凡姿倥侗晚出賦防窮之短技守狗曲之淺聞屢踏槐花偶穿栁葉初占百僚之底未閒三尺之從仰恃帡幪庻逃捶楚信眉自慶將逢流水之知引領方勤佇快靑天之覩

代齋長見新教官啟

仰如北斗夙裝蹈景之懷志在髙山將遇知音之聽敢修尺楮庸布寸心伏念某冑本單平稟非奇卓夏弦春誦空坐對於短檠朝虀暮鹽幾悲歌於長鋏遡閩川而泛梗樂鄱水以采芹濫陪講說之儔蔑有切磋之善中焉行役逖矣滯畱復尋仲蔚之居已失邯鄲之步處齋房之前列曷足長人直橫舎之攸司猥令代匱方趁槐黃之舉妄希芥紫之榮欣哲匠之鼎來冀頑姿之速肖大衍掛一庻窮犧畫以東歸宵雅肄三或俟鹿鳴而西笑夫何僥幸有此際遭恭惟某官學博五車文兼千彚燕之角荊之幹獨擅美材湯作濩舜作韶宜薦淸廟屢鼓詞闈之气益馳藝圃之名驚大器之晚成快景星之爭覩廣庭首唱諸老先生未能言便坐口談當時弟子有所記三嘆坐氊之冷久期朝席之重卽有褒綸入躋華綴遂衮衮靑雲之上豈鬱鬱絳帳之間尙容負笈而前少遂撞鐘之叩某自鞭十駕願反三隅問鑄金得鑄人已獲求師之益若食雞必食跖終収善學之功

盤洲文集卷五十三

欽定四庫全書

盤洲文集卷五十四

宋洪適撰

啟三

代廣東帥屬謝帥啟

問津黃木之灣甫窺官海竄籍紅蓮之府仰泛恩波卽屍素以懷憂敢殺靑而通謝伏念某稟生椎魯探道艱難拜千佛之經莫能趾美聨五星之集有愧齊稱學書旣已不成爲器遂同無用濫塵官簿空積歲躔因定省於親闈遂徘徊於炎嶠嘆庸材之墻面筮膴仕以灰心臨淵羨魚初覬叢祠之末秩乞漿得酒乃叨戎幕之下陳徒誦過庭之詩未閒作吏之事惟片長可勝任使柰狹見不足激昂非賴包容難逃汰斥恭惟某官雕龍傳學雌霓垂光蜚妙譽於簮紳補嘉謨於帷幄課先撫字聿髙使竹之分志在澄淸克受皇華之遣薦佩十連之寄歷提五管之封裏詠塗歌已洽袴襦之樂山行海宿寂無枹鼓之鳴宜錫詔綸入持從槖豈令賤子久托餘輝某率爾彈冠欣然望履見父之執方自躍於鑪錘禦眾以寛願少私於轡防

代髙要丞上鄭太守啟

糊口四方妄發彈冠之請庇身大邑叨居涉筆之官正結想於髙牙輒露情於小牘伏念某學初茅塞識遂棗昏語寧反於三隅能不名於一藝白駒過隙𨿽抱子以何知黃金滿籝在傳家而有忝亦嘗諾仕才得奉祠方九重天逺念於澤南故萬戶縣皆爲之立貳首令攝事未通爲政之經足以送窮不勝負公之媿趦趄欲進瘝曠是憂仰庇卿云豈無道地此蓋某官鵬圖擊海鶴瑞鳴臯獨鐘喬嶽之暉共推淸廟之器薦都顯職大播休聲瑞旣協於夢刀仁卽揚於贈扇蔥蔥王者之气夙重潛藩廩廩君子之風聿追顯祖惟陂量兼容於弱吏庻鯫生得視於聾丞某整楫非遙執鞭可冀自思牛馬之走無所取材甫親鴈鶩之行敢不盡力

代封州簽判謝帥啟

糊口遐方妄發彈冠之請庇身近郡叨爲入幕之賔仰戢厚恩敢通小牘伏念某學初茅塞識遂棗昏語寧反於三隅材不名於一藝白駒過隙𨿽抱子以何知黃金滿籝在傳家而有忝亦嘗卜仕才得奉祠頃辱外臺俾丞大邑偶黃茅之感瘴致行李以愆期仰惟元老之尊獲遇丈人之行進瞻步武幸披霧於公庭曲賜齒牙遂回春於寒谷殆類塞翁之失馬自驚龍伯之得鼇惟有感銘莫知論報此蓋某官包羅間气貫綜多聞闚紫闥之榮途贊黃樞之宻議始居輔地無庻民愁恨之聲曁擁使軺有天下澄淸之志遂臨八桂卽詠兩岐旋出綍於西垣廼建麾於東廣寛猛相濟蔑懷市虎之疑剖決如流不事淵魚之察俯憐窮蹇遂致僥逾某敢不防畏簡書力鞭駑鈍量長校短遂無尺寸之能抱公滅私或覬涓埃之報

代謝吏部李侍郎啟

把麾五嶺已消西道之聲出綍九重復玷東偏之寄裝懷增懼揣分知歸伏念某業守靑箱用慚赤箭賣刀買犢薦辜銅虎之分挽粟飛芻未逹木牛之運牧人久矣奏課缺然恐獲戾於備員忽拜恩而更治仍躋延閣並寵衰蹤此日集衙無聞名之龍戶他時報政空貽辱於羊仙僥幸如斯吹噓有自此蓋某官量侔山藪識蘊蓍蚤知借稻之文獨富粲花之論主刑仁恕議者謂過於張典選淸平人曰後有盧李夙懷推挽共賴主盟惟曲賜於品題致連叨於任使某自閱星躔之覩屢驚斗柄之移歃水易心益厲吳公之操薄徵疏目仰師韓子之言

宮使梁尙書啟

某官生逢慶防譽滿華塗有燭照卜之明兼地負海涵之量得劉晏之取子任蕭公之轉輸足用地官斗筲之徒何算也伸威天府銖兩之姦皆知之蚤聨職於寶儲暫均休於珍館獨司推挽共賴主盟載惟防技之窮夙受鶚書之薦傅之羽翼賜以齒牙獨私華衮之榮猥遇髙山之聽致叨任使盡出吹噓某敢不拔薤抑彊酌泉厲操可繼宋璟盧奐伏仰前芳失之子羽宰予益慙厚遇

福州張侍郎啟

某官量賦登閎識周貫變味道腴於七略包文體於百家曲臺髙稷嗣之除起部造郎潛之列益崇晝接疊慶歲遷內舞舜幹仰仁天而簮筆出懷蘇印洽惠露以隨車積有功名著於中外撞牙桂管嘗復借於防君徙節閩川歌晚來之賈父自顧散樗之質夙逰棲鳳之林惟接武之好尢深故推轂之言益過致叨推擇有辱品題某心系重階誠殫小牘凖程前哲欲厲操於貪泉寤寐淸規庻免愆於宦海

回李惠州啟

伏審懷章去國式臨瓜戍之期森防專城將快棠陰之頌遐萌相語慈父斯來伏惟某官徳宇粹溫風規髙劭蚤擢奉常之第宜居著作之庭旣荏苒於歲年尙棲遲於簿領以名字而典郡允得循良有方略以爲民自然富庻治行聿追於召杜歡聲將軼於羅浮某頃接班聨浸暌顏采方喜戒途之報已勤削牘之音書細十行卽逺頒於褒詔河潤九里猶少借於餘波

問李防州啟

把麾五嶺已消西道之聲出綍九重復玷東偏之寄甫恭朝夕遙問寒溫某官學富家傳言推世則自奉專城之寄遂深當寧之知刺史省以六條夙稱桂海天下號曰八俊益振荊湘來司章貢之權兼用黃韓之化紀綱大舉謳頌載騰爲官乎爲私乎變貪殘於一問行山者行澤者熄椎剽之羣驚治已疏於禦屏寵將持於從槖某受材甚下任職無長方軫慮於譴呵忽冒榮於推擇退惟僥幸端出品題念平生雲霧之披獨彼此參辰之濶𨿽烹魚狎至有逾從事之賢而覩鳳後期未降君子之見每遡洄而結想空蹈景以興懷比獲守於郡封廼宻切於鄰寶相依唇齒願投分於蘭金敢布腹心幸攄誠於藥石

謝溫南劍啟

把麾五嶺已消西道之聲出綍九重復玷東偏之寄顧薄材而知懼枉榮問以增慚此蓋某官學博書倉識窮理窟蚤擢奉常之第旋陪中祕之逰武城之防二三盡讎譌謬犍爲之磬十六能考異同已垂上於雲霄廼逺分於符竹物華天寶龍神潛合劍之津裏詠塗歌黃犢化佩刀之俗夙保歲寒之契獨私月旦之評遂致迂疏猥叨推擇某暌離久矣瞻遡眷然書記翩翩若髙談之對面故人戀戀冀淸誨以傾心

回陸全州啟

朽質叨榮已佩五羊之印髙情贊善復貽雙鯉之書謙謙仰君子之風戀戀深故人之意某官機雲家世召杜材猷燕寢淸香寂棠陰之少事蠻溪豪族無薤本之可除當翺翔金馬之間豈畱滯銀菟之久某馳心英矩引脰崇墉逺矣嗣音顧瓊瑤之何報使之免戾幸藥石之不忘

回蔡學士賀生日啟

侵尋晚景知牛斗之不神煥爛雕章仰參辰之相比倍戢深仁之眷益增初度之光恭惟某官瑞企淸明气涵剛大表表出塵之逸韻英英秀世之芳規隠帙奧篇讀黃香之未見鴻詞麗藻稱王翰之可珍久肆志於林泉自怡情於風月夙蘊愛人之徳獨存介壽之心俯爲初生欲其難老一言假借或松柏之後雕十襲祕藏顧瓊瑤之匪報

回湖南韓總管狀

五嶺作藩已銷聲於西道九重錫命遂更治於東偏惟記室之未通廼書郵之先及某官識探李法名擅於卿國士無雙有登壇之鼻祖一人當百多戰野之膚公輕裘夕撫於龍州精甲暫屯於鄂渚頋惟緜薄方媿叨逾操筆靦然莫報翩翩之問抒辭逺甚空深耿耿之思

回知州惠生日詩狀

定三百六旬之歷防遇生朝知四十九年之非侵尋晚景曲荷松僑之祝光垂李杜之文伏惟某官撫字知名中和興詠聽訟美甘棠之憩勸農傳岐麥之歌性不違仁語皆揚善其詩孔碩壽欲俾之熾昌何徳以堪榮但深於藏弆

回趙新州狀

竊審彯纓西笑小遲象闕之行理槖東來暫攝魚符之事先勤榮訊足見髙情伏以某官名擅宗英才推國器九流索隠能讀河間之書千佛聨芳同射平津之防蚤傳諾仕已歷專城置任棠之盂淸哉若水贈袁宏之扇仁者宜風行將擊柝之聞猶限盍簮之阻

回廣西帳幹狀

半年懷舊常望岫以馳心千里寄聲若飛談而對面深銘永好罙激私情某官韻秀朱霞才淹緑水傳幕中之辧是謂能官流地上之錢共推善計念斯逺別失我良朋枉兼牘之鱗鱗媿報章之艸艸

回潮州沈通判狀

伏審拜恩中禁贊治偏城枉云翰以見詒傳星屏之甫至某官聨橫許郭方駕曹劉蚤擅價於俊躔久韜光於仕路居展驥之任寄實重於監州誦訓鱷之文功正煩於康海念聞名之有素曾防面之未能不腆報章奚酬雅眷

回郁林知州狀

暌濶淸談屢閱飛葭之變周旋雅好逺承裁楮之臨某官養气渾雄存心撫字此時褒詔賜黃霸以兼金他日歸舟載陸君之一石念披瞻之未再徒結約以彌深

回周貴州謝到任狀

竊審承流鐔水旣拜魚書攝事貴州已懷犀印某官風儀淸整器局沈深歌麥兩岐前乎旣聞耳矣拔薤一本今者復盡心焉卽有褒綸入登華綴曲枉翩翩之遺苐慚艸艸之酬

回趙賀州謝任滿狀

竊審解古郡鞭鳳亨衢曲垂問訊之勤益佩論交之厚某官材推標的學載本原比及三年已見與求之政紞如五鼓不勝挽鄧之情名已列於禦屏榮卽躋於省闥邈爾承顏之便悵然引脰之私

回範緫幹狀

竊審承恩云闕列屬星臺已協吉於戍瓜遂寄聲於行李某官風儀秀峙器宇淵深有家學之相傳更吏材之是似足兵重鎭吐計畫於幕中退食私閎奉皇華之膝下增益過庭之訓軒騰當路之知念昔桂林實望蓮府暌離旣久瞻遡靡忘情非鹿鹿之交禮重鱗鱗之貺

回汪經幹謝舉削狀

徵茅引類實采公言摛藻鳴謙難當私謝某官淵源賦學通敏呈材久贊外臺又屈紅蓮之佐尙淹小選未髙碧落之飛寶𨿽識於照車言媿輕於推轂曲承榮訊深戢勤情

回石縣尉狀

竊審靑錢中選黃綬榮歸喜動親闈光生裏閈某官識探理窟學富詞源廣陛臚傳共仰鯤鵬之化遐方諾仕難淹騏驥之馳益載休聲遂階要路未皇贊喜已辱貽緘

回封州教授狀

竊審時涓吉芹泮恢文枉兼牘以見貽佩髙情之良厚伏惟某官學能日益辭不雷同早聨千佛之名已得羣公之譽當聖主大崇儒術故逺方皆置學官坐絳帳以談經少煩模範登金門而奉詔卽見羽儀懷雅論以奔馳愧報章之崖略

回鄭徳慶啟

竊審治聲夙著靡俟造朝吉語載馳復欣典郡方一麾之宣布宜千里以謳吟某官西都循吏之孫元祐名臣之世論議共推於魁壘典刑可見於老成未攄經國之材獨紀牧人之效向來剖竹乃先帝之潛藩今日憩棠又吾君之舊邸惟兩城之相接在五嶺以稱雄必有異能遂看褒渥某班荊未幾紆軫已深聲迹相聞斯不逾於數驛簡書可畏尙有賴於餘波

回陳英州狀

比承謙誨欲得剡章實循三尺之文重屈雙函之禮某官彰名鴈塔鏟采藍田麥秀兩岐已藹聞於善政河潤九里更宻借於餘波將滿秩以趨朝遂正名於典郡難虛爵裏之辱漫備銓曹之須豈題拂之敢云蓋扶搖之可俟

回潯州知州狀

逺隃五嶺榮把一麾得之流聞無不稱頌某官包淵深之度負超卓之材旣問政於蓋公欲追蹤於召父沛隨車之甘雨惠愛無私揚贈扇之仁風芬芳大播行當簡拔夫豈淹徊念久講於英聲曾未陪於雅論頃傳得郡將期王事之同偶玷移藩遂有鄰封之隔聊通柔削莫報珍題

盤洲文集卷五十四

欽定四庫全書

盤洲文集卷五十五

宋洪適撰

啟四

賀廣西向運使啟

伏審出綸內闕乘傳外臺騰八使之風聲威行荊渚指二天之星次光燭桂林朝野僉諧江山攺觀某官韜臧逺業充牣多聞才握隨和擅當今之奇寶聲諧韶濩傳上古之雅音飽說吏師獨優才具政嘗喧於歌袴名屢振於埋輪尙遲金馬之防復領木牛之寄用知取予維出入錢谷幾何志在澄淸豈奉行文書而已寧容暖席卽見賜環某夙綴末交浸暌英範偶剖竹有善鄰之賴更揚糠深前事之慚敷衽論心徒起仰髙之恨裁緘冩抱莫酧問托之勤

回劉肇慶啟

伏審時而往懷印綬以臨州谷旦於差擁車轓而夾道厥初班錄咸有謳吟伏惟某官學考聖賢望尊耆舊試吏見慈祥之政濟時懷超卓之材出魚契於九重鎭龍藩之千里昔襦今絝已騰蜀郡之謡右粥左餐可遂蔡人之樂行將促召夫豈久畱某近枉髙軒遂承英範惟鄰是卜幸借潤於靈河無言不醻聊嗣音於芳牘

賀胡提舶交割啟

伏審戴星叱馭涓日視章咸屬耳於前騶獨驤眉於英矩伏惟某官居今行古肆外宏中裂芰制於塵埃久躋膴仕分苕溪之風月屢贊名藩逺將五嶺之權盡斡萬商之貨允謂濟時之彥斯多航海之珍卽恐賜環豈容暖席某自聆顯綍嘗貢柔緘喜聞持節而來時乃把麾之幸萬事不理待伯始而可知一坐盡傾傳孟公之將至更期衝嗇式副瞻翹

賀余防州啟

伏審疏恩中禁作鎭雄藩城郭重來指繡衣之理所兒童相記騎竹馬於道周初布教條側聆謳頌恭惟某官圭璋寶器杞梓良材家學相傳無歆向異同之論儒名夙就少甘奇顯赫之年復掉鞅於巍科浸著鞭於要路臺綱大振獨髙屈軼之名郎位有光嘗拜隃麋之賜廼駐車於章貢革珥筆於筠袁已見澄淸復將漕挽方簉鵷而奉計又分虎以牧人所至移風不事縫裾之防自公退食更多戲采之榮旣久習於民情宜易臻於治效卽頒綸綍歸侍冕旒某偶玷郡麾獲依鄰燭號五云體𨿽屢枉郇公之書封萬戶侯恨未識荊州之面

賀沈提防啟

伏審榮錫天書寵持星節立九府之圜法久訪能臣專三官於上林外兼數路邸音旣洽時望攸歸恭惟某官英偉賦才淵宏置度糟粕不膠於紙上宮商皆起於筆端鞅掌魚符有淮人之孺慕規恢驪駕無漢士之色饑益懋簡知果膺顯擢廣攬轡登車之寄總冶鎔炊炭之司權子母之重輕少煩心計接防龍之步武卽聽履聲某自濶臺躔屢移斗柄皇華甚逺旅進退以未能防樾焉依大譴呵而或免

回陸提舉啟

榮拜明恩進膺褒擢一麾出守輟近郡之股肱四牡載馳寄外臺之耳目郵音甫曁僉誦相歡恭惟某官徳粹珩璜學該竹帛雲間烜赫追入洛之淸芬嶺表﨑嶇偃說佗之雄辧自結冕旒之眷見稱簮紱之英久借借於仕途將駸駸於禁路朝廷深知治行連付虎符原隰逺有光華暫煩龍節卽仰北溟之擊豈爲南越之畱某幸綴親莩遂依防樾方捫襟而自喜將聽履之有期牒訴喧囂不敏寒溫之問山川跋渉願言裀鼎之調

回鄧漳州啟

拜恩丹扆宣化黃堂方增重於郡符已分輝於鄰燭某官受材卓偉函器宏深蚤發防於儒科旋濯纓於朝路連得三刀之夢尙煩雙防之臨雪白蘭薰獨亷淸之名顯風行艸偃卽豈弟以政成行遂陟明豈容斂惠某屢通聲問未際色辭頃接鳳毛斯見義方之訓逺勤鴈足益知謙徳之光

回竇賀州啟

顯差谷旦榮憩棠陰凡千里之提封皆一詞而詠徳某官聨珠傳業片玉呈材力睎靑史之賢薦拜朱輪之寵馬如羊而金如粟淸節素傳刀買犢而劍買牛遐萌丕變卽看襃渥入簉要班某久濶髙標每懷餘論借寶鄰之潤幸擊柝以相聞佩謙徳之光媿濡毫之不腆

回徐通判狀

承榮北闕受任南州篤雅眷以相先飾珍幐而見及某官軼材耀頴盛徳照鄰蚤馳黃絹之辭久載素絲之節餞淸橫浦謂盡展於鵬圖贊治三城又少煩於驥足卽聞攺命豈復逺來念平昔之搖心獨差池於防面偶分使竹喜傳半刺之賢尙隔戍恨失同僚之便

回李惠州狀

竊審撫柔名郡靡辭南嶠之行差擇良辰已協東之吉某官學充素蘊譽藹淸芬法任棠水薤之言略黃霸米鹽之細丰湖足樂顧何羨於谿堂法坐見思遂入翔於禁少看防刃以俟追鋒某宻邇門闌無繇談欵亭相接幸分余燭之光行李洊臨有愧雙金之報

回權梅州狀

比以偏城闕守僉議擇人果得循良往蘇凋瘵辱華緘之見及知善政之有爲欲朘供億之須旣能身率不競追科之考更在力行

回南安知軍狀

聲聞擊柝如唇齒之相依情重財緘見肺肝之相示彌戢能謙之徳第增不敏之慚伏惟某官風規闓明徳宇宏逹夙著素絲之節遂居畫防之榮比屋爭傳有去蝗之異政幹城自衛卻聚蟻之妖氛卽聽褒嘉進班淸切某搖心𨿽久識面未能方商律之告窮冀黃堂之善葆

回劉通判狀

竊審拜恩象闕諾仕羊城共誇別駕之賢已作著鞭之計某官材猷奮發襟韞粹醇早佽畫於外臺卽颺芬於華轍歌功康海煩驥足之一來得志摩空看鳳翰之橫絕𨿽平時濶半面之雅在難兄契同心之交何幸爲邦遂將聨事逺勤芳訊愧不腆於報章時迓薄寒冀自頤於旅食

賀田提刑啟

伏審罷拜恩綸榮將使指上方任徳務臻禁网之寛官必擇賢尢重憲臺之選英塵所曁僉論相欣某官奎壁孕靈淄澠納度蚤防勛於鴈塔卽接武於鵷行六察去邪仁約張敢言之膽四知厲操陽城勞撫字之心爰奉眞祠少休故里忽贑卒哀凶而舋作𨿽郡僚避難以宵奔獨追憑軾之風髙出投機之計聚防鯢於孤壘不使橫行庇簮笏之名家盡皆寧處旋致靈旗之集弗稽蕭斧之誅迄能脫離於妖氛信有防持之神物偃先聲於桂筦逺應二星迎異數於楓宸行躋兩禁某離羣之濶蹈景已深偶左契之托鄰將漸餘潤幸繡衣之假道卽際淸標憑竿牘以攄情冀鼎裀之垂意

謝陳經略啟

垂弧紀旦慚學易之無聞削牘鑄辭辱過情之善祝雅懷借重陋質生輝恭惟某官聳壑呈材照鄰蘊徳貫魯壁鄴家之讀播函京灞岸之工八俊乘軺應景星於髙漢十連植纛洽惠露於遐萌少借銀菟卽班玉筍夙厚合符之好曲私逾衮之褒記軫生初禮逾望外俾爾黃髮欲三壽之作朋遺我緑琴顧雙金之何報

回南恩權州狀

竊審筮告猶魚符攝事染華緘而見遺知初政之甚休某官心術疏通吏材英發盤錯廼彰於利器委蛇見詠於素絲種韭一畦雅有澤民之志鳴弦千室共推典郡之能少借剸裁以看潤飾顧分擕之未幾在翹遡以彌深願寶生經遂躋榮次

回袁教授狀

竊審拜恩帝宇分職教官枉汗竹以甚勤知往之已及某官學稱經笥譽振儒林絳帳垂堂將應撞鐘之問襃衣匝序可無鳴鼓之攻卽對言綸遂榮朝黻幸從容之有便冀防履之自頤

回徳慶通判狀

受任題輿涓辰視篆提封千里講徳一詞某官量賦沈深材推敏妙嘗割雞而小試聊展驥而逺來風月平分已翺翔於半刺雲霄濶步卽騰躍於髙衢方念語離遂勤遣訊尙濶從容之便第增翹佇之思

賀林尙書啟

伏審寵拜耀章進都榮次天官其屬六十久虛常伯之尊武王有臣三千孰出鉅公之右絲綸所布簮紱謂宜恭惟某官學富盈科量深韜世追風枚賈能緯典以敷華發采隨何蚤席珍而待聘歷芹宮而假道陟柏寺以尊朝旣接武於防龍之間遂垂光於虹蜺之上臺綱克正時髙三院之威諫艸必焚名重七人之長妙簡已隆於蠖濩祥輝廼燭於文昌望峻官儀上星辰而聽履私無賔謁指風月以飛談卽踐臺槐共寧邦本某庀官有守贊喜無因體號五云屢枉鳴謙之誨侯封萬戶未降快覩之心

賀張洪州啟

出綸中禁換節大拜賔客鼎來屢下凝塵之榻山川攺觀一新捲雨之簾聞視篆以敷和輒襞牋而贊喜恭惟某官楩柟聳壑奎璧垂芒和璞隨珠早席珍而待聘潘江陸海能授簡以騁妍若時題品之公自奮功名之防行貳卿之紫橐承宻旨於黃樞備殫獻納之忠欲試藩宣之寄紞如五鼓遂誼吳郡之謡願借一年久斂桂林之惠幕府旣移於閩嶠正堂曾問於蓋公眷益簡於帝心任復隆於方面令行數月已慰八州之人色比三臺卽迎一札之召某自續貂於曩日不對麈者六秋承乏連疆廼借疇之潤指期就道庻披棠舎之陰商節淒其髙牙樂只冀鼎裀之勿爽副簮紱之具瞻

賀呂桂州啟

列職蓬丘摠戎桂筦逺人相語濳消佩犢之風輿誦攸歸共起驂鸞之詠吉諧剛日歡動鄰封恭惟某官識妙倫魁材髙肯綮種學逺窮於丘索吐辭皆中於宮商惠露霑濡最謳吟於名郡華星煇赫聳風采於外臺方淸朝久戢於干戈故重鎭分屯於介冑足食政勞於心計列城咸肅於指防逺勤頗牧之謀難屈管蕭之寄遂班內閣來鎭南垂幕府雄開初笑談而緩帶居甿安作不愁嘆於無襦卽迓賜環未容暖席某情深引脰願隔承顏揚粃居前旣自慚於陳迹灌甚美遂有賴於餘波

賀張福州啟

名簡帝心任隆方面髙牙大纛最九牧以橫飛緩帶輕裘挹三山而坐嘯政新視篆喜浹提封恭惟某官嵩岱稟暉淄澠納度材髙盤錯擅多多益辦之稱節貫險夷玩蹇蹇匪躬之象防騫華貫茂著韙功足用版曹妙斡貨泉之柄耘彊圭甸稀聞枹鼓之鳴旣晝接之益章宜歲遷而咸允書殿極儒紳之貴齋壇分將鉞之雄襄漢上流有賴長城之扞豫章大府久喧慈父之謡拜寵自天摠戎易地惟閩粵東甌之俗本防稽南郊之疆邇今日之上都廼一時之重鎭民其幸矣公實臨之少煩統禦之良卽葉都兪之防某自暌巖電屢閱秋霜竊食海瀕復借光於鄰燭馳誠門仞敢贊喜於書郵願言裀鼎之調式副紳緌之望

賀黃提刑啟

渥對綸言榮將使指上方任徳務臻禁网之寛官必擇賢尢重憲臺之選馳聲舊部聳望遐萌恭惟某官學探九丘文長三變黃鐘大呂參嶰律以含和北斗泰山偃儒紳而蹈景蚤接防龍之武遂峩獬豸之冠自結深知式分逺寄乘軺久任周五嶺之東西宜岸屢空逾諸公於前後人共期於紫橐命復畀以靑氊𨿽平反大慰於羣情豈獻納可遺於夙徳寧容席暖卽以節趨某獲保歲寒欵依云防承流千里已逾請代之期借潤二天尙有承顏之便願言衝嗇庸副瞻翹

賀防州李大尉啟

竊審寵膺恩綍榮把州麾籍甚威名洋然謳頌恭惟某官追蹤細柳經武前茅結髮從戎功屢先於勇爵執戈衛社忠益顯於周盧提鋭旅以鷹揚掃孤城之蟻聚智謀旣運氛祲遂空緩帶輕裘少借蕃宣之重髙牙大纛卽開慶賞之行某講服有年披瞻無日幸托寶鄰之潤聊通書驛之誠

回董梧州狀

宦海聞風恨差池於英矩州符接畛幸假借於餘波方聆視篆之新已枉揮毫之貺伏惟某官斡時良具耀頴逸才克全白璧之名久厲素絲之節翔鸞集鳳駕前籙之美談佩犢帶牛革遐萌之舊染少煩防刃遂迓追鋒念引領之空勤曾論心之未便苐堅鄰好不腆報章

盤洲文集卷五十五

欽定四庫全書

盤洲文集卷五十六

宋洪適撰

啟五

賀施察院啟

寵膺制綍進陟憲臺最天下之兩轓卓然獨步迎日邊之一節久矣不聞夙儒旣升僉論相快恭惟某官體局方整襟靈壯堅璧韞珠藏早埋光於川嶽鴻軒鳳舉卽薦瑞於朝廷方正笏於豸冠忽分麾於魚契受釐宣室已深賈傅之思斂惠富州果下陸君之詔靑氊復得白簡益嚴少煩明目張膽於鵷鷺之間行見聚精防神於槐楓之上某自暌巖電屢換星霜旅進退以無繇虛寒溫而敢問

賀陳帥生日啟

候明星於南極聿臨見丙之期賦峻嶽之聲詩允恊生申之什祥開初度頌溢維祺恭惟某官天上謫仙人中間气河目乃公侯之相泥塗無甲子之疑江左建旟良吏於是爲盛嶠南揭節膚使其猶劣諸遂居方伯之尊式賴長城之扞宣室思果於賈傅吳人難挽於鄧侯在厥初生必得其壽彼松柏四時之貫所謂經寒而知惟鶴千歲之殊斯可同日而語某情深賀廈禮隔登門有酒如澠敢介遐年之祉若金作礪卽看晉晝之榮

賀呂總領啟

榮拜制綸寵將使指聨華省戶依烏瞻列宿之文足食屯營流馬斡百城之運郵音所曁輿誦謂宜恭惟某官超卓賦材沈深置度殖學得傳家之妙飛談馳驚座之名旣剖竹於雄藩遂埋輪於劇部以經潤飾通儒稱者三人有志澄淸天下號曰八俊益隆瓌望宻簡眷知凡財用之在版圖式付民曹之寄給饋餉不絕糧道重分軍政之權卽迓節趨豈容席暖某仰髙有素快覩未降借防卿云方備員於嶺表貢誠子墨敢贊喜於門闌

賀黃提刑交割啟

兼程叱馭涓吉佩章善類得所依歸逺人無不忻頌某官咀華竹素擢幹楩柟魁然見長者之風溫其有君子之徳蚤聳烏臺之望洊煩龍節之行五嶺澄淸初祥刑於東表九重簡注廼易地於西偏斯拜渥恩復臨舊部誇鄕上冢散金能洽於故人輿轎入疆持斧載瞻於膚使卽聞嚴召歸簉近班某自讀制綸卽飛慶牘庀官席防喜旣儛於眉端指日接辭情庻披於心曲

賀廣帥陳侍郎啟

伏審名簡帝心任崈方面輕裘合北久傳峴首之碑輿轎宅南來酌貪泉之井先聲所偃公望逌歸恭惟某官參軌前良垂模後進廣庭髙步仰三傑之颺芬要路橫翔淩九臯而徹響誨方袍於槐市讎斷簡於蓬丘列星已應於天文四牡暫煩於風力惟臯呂體觚圜之意故閩淛有圄空之隆秉筆赤墀記注爲千古之法蕝綿外野禮儀成十月之朝繇甘泉近侍之班作襄漢上流之鎭自休間館未塞輿言方謀帥臨黃木之灣乃鉅公開紅蓮之府羊仙薦祉必須執谷而來龍戶集衙當有憩棠之聽上召則邇人畱實難某夙際光儀猥勤題拂鳴珂相踵深慚糠秕之揚膠柱不調所幸瑾瑜之匿偶濫移於左契度難俟於髙牙憑柔尺以搖情匄和襟之納祐

賀廣漕鄭郎中啟

伏審光奉帝兪肅將使指車茵所問來休黃木之灣印笥重開自是靑氊之物積十年之遺愛踴列郡之先聲恭惟某官徳湛量陂名馳藝圃雅雅黃鐘之在簴英英白璧之輝山八俊拔奇特表弦歌之績九重錫對遂榮銅竹之行入贊大農進符列宿賦皇華而隃領振漕事以裕民自奉計而歷他官忽拜恩而臨舊部𨿽木牛流馬之陳迹較然可尋豈雲龍神虎之通閨闕而不召人勿私喜公寧久畱某夙景髙纒未親餘論自聆詔綍謂依賴之可期偶易州麾復差池而相失尙借光於仁裏仍接畛於治臺竊圖行李之間或有班荊之便

移福州謝趙提刑啟

輯粵空餐旣大何之幸免掌閩出命顧緜力之弗勝惕拜絲言喜投樾防伏念某賦尋常之質闕尺寸之長隃五嶺者八年易九垓之三防心𨿽黽勉初無畫餅之虛名志欲激昂終愧貪泉之髙躅恐黜幽而負殿方請代以圖歸豈料淸朝洊移要屏大懼鉛刀之鈍難求布鼓之聲行闕中天望日華而已近故鄕接畛知風景之不殊自非麈尾品題之私安得羊角摶扶之便此蓋某官直方厲操淳白鳴徽有更生博極之書得東平爲善之樂望崈玉節峻輔金屢司發軵之權復佩平反之寄用恩及下爲長者而折枝見惡在前如農夫之去艸時謂外臺之表人歡夏屋之依每曲借於揄揚致疊叨於推擇某自尊山斗浸換星霜聽言未愜於鄙悰投分已同於夙契遂殫五技敢忘前事之師少借六條庻逭後期之責

謝鄧建州啟

輯粵空餐偶大何之獲免掌閩出命顧緜力之弗勝惕拜詔綸幸分鄰燭伏惟某官宅心端栗接物惠和才備四科挹前良而參軌風舒六藝發妙語於抽毫嘗鉤校乎三尺之文廼翺翔乎半刺之任鑄龍班節原隰逺有光華分虎作符朝廷深知治行籍籍絝襦之詠駸駸筆槖之除惟平時曲借於衮褒致懦品疊更於器使某自親風度已托歲寒樾防焉依嘗略六條之問棠陰宻邇復漸九里之餘

回知州賀生日狀

伏承軫記生初騁妍意表月宿南斗無片善以著稱體號西昆有英辭之轢古髙情甚渥朽質增慚伏惟某官論議粹醇襟靈超詣材推時彥暫分皁蓋之權淸畏人知共說素絲之節夙締芝蘭之好欲先蒲柳之衰貽之嘉音介以難老一字之逾華衮拭目難任雙金之報緑琴靦顏何已

謝知州惠生日詩狀

誦蓼莪之篇老將至而增感介黃髮之壽禮甚厚以難任深戢謙防罙增悚汗此蓋某官徳惟貴齒仁以根心決雀躍之訟於棠陰案無畱牘摛錦繢之章於毫頴才有殘膏斯因初度之辰曲借長年之頌確然殊婘下鱗使於長川賁以好辭追馬人之前藻剖珠私喜報玖知慚

回連大庾狀

講聞風問積有歲時獨覿面之差池每馳情而悁結某官學充素蘊世述淸埃逺彈弁於梅山久鳴於花縣服勞五斗已書集鳳之能振響九臯卽拜簉鴛之寵曲承華訊徒激鄙悰顧藏篋之翩翩慚濡毫之艸艸

回州學正錄狀

竊審較評枌社立矩芹宮人皆曰然公豈自歉解元沈潛蠧簡埋鏟螢牕未逢流水之知尙屈靑雲之便朋友共惟於講習深戒繡鞶老成端有於典刑遂儀逢掖某曲迂玉趾見賁瓌詞第銘四益之嗛有靦七襄之報

回何直閣狀

分麾百粵已越戍期徙部七閩誤膺詔札揆譾材而惕若倚餘潤以欣然某官冰壑照人驪淵瑞世談必傾於一座書能讀於五車下筆掀雷淡墨題乎鼎級吹藜奪月雌黃匝乎蠧篇猗歟雋聲籍甚榮路已靑防之垂上卻朱紱以退飛旣聨職於道家蓬萊廼俛眉爲諸侯賔客郁沈亦久蘊蓄未攄惟曲借於齒牙致屢叨於方面合盍簮於曩日數判袂以積年何幸衰蹤復尋舊好驅車倍道庻瞻西戺之登掃榻聽言敢後正堂之避

回參議賀郎中狀

分麾百粵已越戍期徙部七閩誤膺詔札揆繁劇而縈抱倚佽助以信眉某官學綜九丘詞傾三峽丹霄騁步開天祿之陳編列宿垂芒賜隃防之佳墨遂抽簮而飛遁旋側席以旁招方退然油幕之遊廼昔者繡衣之治增重外閫實煩逺謀顧是微蹤遂將竊食介季父同年之好頃接英躔記池陽一夕之談屢更緹律復有親仁之便可知逃責之方

代饒州守迎交代蘇尙書啟

伏審出綸法坐剖竹名邦千里心馳共仰甘泉之老一襦顏汗冀新蜀郡之謡公望所歸先聲是偃恭惟某官稟靈江漢發彩隨和讀八索之遺書備四時之和气挺挺有祖風烈濟美儒先堂堂爲國光輝蜚英庭綴自粉闈之彯組入蕓閣以提綱成春朝蕝野之儀批夕拜門之敕國有六職峻紫橐之貳卿汝作秩宗續靑氊之舊物夢刀屢矣買犢紛然難休老氏之祠來治番君之國論徳而論四子昔已作詩斂惠以施一州今當有詔恐屆中道遂儀上京某夙企淸躔未親嘉誨鳴珂相踵自慚糠秕之揚膠柱不調或幸瑾瑜之匿飛霜急節髙蓋出關冀裀鼎之嗇宦副簮綏之瞻矚

賀知饒州李左司啟

易地出綸顯拜魚符之寵過家誇組甫嚴熊軾之程輿誦逌歸先聲是偃恭惟某官星躔隤祉月脇鑄辭卓爾昻霄壁千仞而獨立淵乎韜世陂萬頃以有容自髙鵷鷺之行不借蚍蜉之援臺官張膽久震懾於朝端宰士盡心竭彌綸於省闥惟今剖竹所治蓋昔灌之鄰斯民熟五絝之謡指日徯雙旌之至恐不席暖遂將節趨某頃綴篷瀛嘗披雲霧維桑有禮知廈屋之焉依置薤可言冀賔階之與進

代程湖州謝執政啟

外史養屙方賦歸之三月輔藩代匱復流煥於九天班祿云初衰遲自懼伏念某學不足以要終原本才不足以治劇剸繁鳴玉要津防北門之淸近懷金拱著恧西府之贊襄久休香火之庭自適山林之性制綸橫及畱鑰遣行力以疾辭曲防恩貸尋邯鄲之故步偶未失之求勾漏之祕篇他非望者豈期推轂仍使建旟惟玆苕霅之區今作股肱之郡起家甚寵臥治則難玆蓋伏遇某官徳簡細旃望推隆棟方地辟天開之旦籍甚更張念塗歌裏詠之民遴其共理當都兪之閒暇廼假借於拙疏𨿽鞭防其不能恐譴呵之弗免終期美防不累化鈞

代賀萬俟相啟

渙號路朝升榮揆席家至戶曉幸聖政之一新日晏天淸見眞賢之復用流傳所曁鼓舞率同恭惟某官道緼經綸學該貫變挺松柏後凋之操抱蓍先見之明徧陟禁塗進參國秉間兩社而爲輔備竭贊襄有一言以興邦益崇倚注忽遭讒口逺落蠻溪孔子居中不勝麛裘之誦周公在外競歌魚罭之詩大君躬攬於萬幾溫詔首馳於一節對揚便殿深契淵夢卜恊求果作巨川之楫棟梁有托大開眾正之門方懲沸而吹虀必解而調瑟宗祊逌慶華裔具依某頃綴事樞宻叨防樾念階符之久隔際泰道之光亨代匱輔藩已竊貢公之喜馳神材館莫瞻漢相之尊

代賀湯樞宻啟

疏榮綸綍冠位樞機朝登眞賢人有嘉頌恭惟某官鳳翔千仞樂奏九韶健筆振奇飄飄有淩雲之气淸埃擢頴赫赫乎逐日以新自首中於巍科卽立登於榮路身爲國史嘗書笏以珥彤命作秩宗遂荷橐而持紫入明光而起艸對宣室之問神浸積簡知進居宥宻淵謀入告非堯舜之道不陳逺業所期豈管晏之功可許方朝政判東西之府而宰臣充左右之官惟是元樞久虛髙位式應魁三之象聿求第一之流帷幄旣尊何獨遐衝之折搢紳相語益觀上治之興某舊矣仰髙闕然快覩承流輔郡已叨推挽之私貢牘崇階政竊帡幪之托

代張建康賀程參政啟

顯揚書贊參秉化鈞惟舊徳之立朝有頌聲之載路恭惟某官學該治忽識判幾微元圭彰間出之珍喬柏聳後凋之操淩雲霄而徹響踐臺斗以結知文采陸離得大誥三盤之體樞機周宻如神爵五鳳之時不競急流來休緑野方萬幾之躬攬宜一節之首馳畀陪都管籥之司易輔郡股肱之寄上旣久不見賈欲納嘉謨使無何果召參遂司大政螺洲有防防閤可期某猥備藩宣獲依坱圠馳神西序旅進退以無繇投分東阡大譴呵之或免

代謝魏越州啟

種東陵之久甘退屏掌北門之管忽拜誤恩懇避莫能疾顚是懼伏念某性則寡與學無他長綴侍橐於薦紳毫毛何補奉眞祠之香火齒髮浸衰政斂迹以養屙豈牧人之興念遂叨晉秩罙積震驚虎踞龍蟠玆作京於嶽狩雞鳴狗吠仍接壤於鄕關僥幸如斯吹噓有自此蓋伏遇某官道包貫變識洞眇緜登要路以著鞭追前英而參軌方琴瑟更張之際有契符相合之知維石具瞻政切公槐之望急流勇退忽傳使竹之分當一都一兪之初借三燻三沐之助致玆推擇及此拙疎深慮居缾之危有辜推轂之意訟棠攸阻旅進退以無因防樾焉依大譴呵之或免

代賀湯中丞啟

命播芝函位尊柏寺郵封四逹歡誦一詞恭惟某官超卓賦材剛方厲操自得靑雲之路卽膺丹扆之知方解弦躬攬於萬幾故出綍首馳於一節久不見賈非復鬼神之談無以易堯卽居禦史之府鷹隼厲橫秋之勢豺狼空當路之羣凡此茹連有同艸薙積三十章之奏牘振二十載之臺綱威動垂紳寵躋專席近世斯焉獨步益峻風霜泰階所謂六符共期霖雨某庇身魚鑰引脰龍門敢修染襞之儀少贊典籖之喜蕭辰始肅禁宻多休惟寶防於夙興用迎承於晝接

盤洲文集卷五十六

欽定四庫全書

盤洲文集卷五十七

宋洪適撰

啟六

上宰相啟

三千年而河淸久矣人生之難竢七八月之苗槁幸哉天澤之可期敢輸懇懇之私庻動巖巖之聽伏念某所稟極陋其愚不移學𨿽苦於丘墳譽不揚於鄰曲操數寸之管偕鴈序以齊飛受半通之銅防麟臺而羣處陟岵幸迎於禿節入朝遽觸於危機不勝私情遂求外服抗塵走俗已日往而去官洗垢索瘢致風聞之及嗣抵於深憲儕彼壙僚玷缺隤聲𨿽生以何面目困窮纒已脫死僅如毛犛再防赦而始復舊階一終星而未刋黜典迫於立壁無以杜門登東臯而臨淸流自憐骯髒下喬木而入幽谷誰不揶揄未涓行李之良忽負茹荼之痛偶逃溝壑得累罏錘恭惟相公軌躅孔顏錙銖燕許當聖主解而更化以眞儒調鼎而贊元道大域中轉洪鈞之一气計安天下猶泰山而四維東閤廣翹材之方西曹無滿謫之問某運將傾否筮亦遇幹雞失旦而一鳴靡忘振翼鵲繞枝而三匝所願安巢倘回肉骨之恩可但漆身之報

賀新饒州唐舍人啟

名簡前旒任隆左契聞使君到大喧來暮之謡與老人期共快爭先之覩欲伸賀廈敢問典籖恭惟某官聲葉舜儀寶參郢握淵云驚代挺玉壘之靈暉駰瑗名家禪金籝之祕緼一時弦攺多士節趍結當寧之深知拜司光之異擢廣內雅雅世南則行祕書柱下昻昻董狐乃古良史正刷橫翔之羽忽回勇退之舟不謂吾邦乃煩鉅徳凝淸香而森畫防安能久居此乎闚紫闥而攀臺階斯拱而竢之耳某未披雲霧常嘆參辰麥千畝荻千章遂托居山之庇水一盂薤一本願容置屛之談

荊門謝宰相啟

觀六符於穹漢心切呼天乘一障於重湖身難擇地仰銜厚施敢寓微伏念某生以數奇缺然寡智頃疾顚於僻郡卽卻掃於荒閻賤子具陳誰卹弓傷之阨室人交謫略無裝槖之儲謀半菽以偸生泣編麻而瀕死丰澤未逢於時雨髙躔已匝於歲星公道初開抆拭非辜之士私憂遽集迍邅不孝之帑偶轉壑之賖期遇濟川之在上抽毫進牘妄干亨否之榮捩手覆羮危掇凟尊之罪傷哉貧也止或尼之敢期播物之私亦預承流之數震雷霆而破蟄奮此幽蟠注渤澥以濯痕略其宿負大恩特達小器滿盈玆蓋伏遇相公任重推溝材收躍冶欲八荒莫不擊壤無一介而使抱闗吐握旣躬其勞爬羅有味其語前鴻後鴈或假借於雲霄枯木朽株必薰蒸於芝菌特捐小壘漸進畸人某敢不履影懲愆刻肌報徳挾泰山以超北海揆路非難呼中道而激西江恩波可冀

與交代趙知軍啟

與郡守爲符忽焉分左躡君子之躅有以指南聊先汗竹之私用結斷金之契恭惟某官琮璜等潤咸濩參和呈翔仞之靈輝抱昻霄之美榦多文爲富足更生博極之書大雅不羣得東平最樂之善儴佯膴仕烜赫華名淸標共仰於素絲錯節始彰於利器方英主攬權綱之柄欲諸姬壯磐石之宗凡朱軒皂蓋之除多玉葉金枝之雋一麾敷惠最楚甸之列城五絝作歌挹西京之循吏聞今日耕桑之野皆向時荊棘之場有凝寢之淸香無穿墉之健訟已成樂土爲利後人諸公興推轂之心闔郡阻畱鞭之計卽前帝席遂陟從班某夙景髙標未親餘論水擊三千里而上將幸瞻前刄遊十九年而新願言告舊傾翹之切敷染亡窮

爲大兒江東漕屬上使者啟

家徒四壁甫從宦海之遊我有二天遂席卿云之防方憂屍素敢後殺靑伏念某馬走品微防肝姿薄學六甲五方之事佩韘無聞讀九丘八索之書爲裘防墜蚤因延賞獲免請農正鼔笈以求師敢彈冠而入仕釁生私室禍及大門遺忠見軫於朝廷異數俾襄其窀穸猥令就祿非曰量能退惟一物之不知安得三年而善後乘財用之出入尺寸無長計班資之崇庳斗筲奚算仰祈覆露尙切趦趄恭惟某官學貫籖幐識倫蓍蔡自占月中之桂久騰日下之芬方聖君躬攬於萬幾故鉅徳首迎於一節奉常蕝禮進前席之嘉猷劇郡埋輪賴外臺之華使擢象已躋於中祕疏屛深結於上知鏗鍧八俊之聲震慴六條之察卽歸法從難借餘光某將侍履絇獲承鞭防小兒未知爲吏盡托恩波若曹無益於官難逃譴域

荊門到任謝宰相啟

貧切膏肓嘆編蓬之左計恩深坱圠防剖竹之下陳逾月泛舟蠲辰視印伏念某千慮無得一斑弗窺少年妄意於臨民或能豈弟半世銜寃而奪祿不復激卬敢畫指以書空祗甘心於殍野帝攬權而眞宰用士失職者泰道來補劓息黥育丰肌於朽骨揵鰭掉尾轉窮轍之淸波略其三尺之拘畀以一麾之末惟當陽君之故國在云夢澤之西偏二百里男三百里侯本密連於近甸六十曰耆五十曰艾皆熟記於舊聞𨿽創痍未復於承平然風俗弗移於醇厚賦輿旣簡獄訟不生儻鳴雞吠狗無貪吏之須則去馬來牛有樂郊之漸退惟麼防恐負使令玆蓋伏遇某官挈國大儒夢嵓良弼葉璿璣玉衡之效光金匱石室之傳以堯舜愧恥其心斯焉致主彼臯防密勿之輔可以齊名方校短以量長俾承流而宣化興憐困躓初試凋殘豈止捐奉稍以活其妻孥亦將觀政事以品其人物某敢不自鞭蹇步庻效秋毫敢作僞聲以八萬流民而受賞尙期他日有五六老叟之送行不致瘝官是爲報徳

謝吏部賀尙書啟

十六年之去國久蟄蝸廬三千里而遡江始開蛇笥深憂屍素敢後殺靑伏念某生也多艱少而自苦撡數寸之管偕同產以聯榮受半通之銅羣大雅而雙入陟岵甫迎於禿節立朝遽觸於危機旣補外以終更又投荒之及難誰造哆箕之錦遂逢偃月之刀寃聲不徹於九閽官簿退飛於一紀幸攺弦之盛旦得誇組於小邦有社有民惟當陽君之故也乃疆乃理自云夢澤而左之儻鳴雞吠狗無貪吏之須則去馬來牛有樂郊之漸自惟麼防恐負使令玆蓋伏遇某官韜軼英躔鏗鍧禁瑣就日妙侍言之選回天髙批敕之聲懷文以裁帝墳書成金匱分職而掌邦治班俊玉除緼推轂之仁心憐傷弓之弱羽曲垂題拂致此叨逾某敢不思效秋毫自鞭蹇步臺符在望旅進退以未能云防無私大譴呵之或免

上荊南劉兩府啟

十六年之去國久隔鵷行三千里而遡江逺叨魚契焉依夏屋敢後書郵伏念某生也多艱少而自苦頃中含沙之射遂傷偃月之刀寃聲不徹於九閽官簿退飛於一紀幸攺弦之盛旦得誇組於小邦窮猿投林見微柯而亦喜枯魚涸轍得涓滴以更生玆蓋伏遇某官勲鞏邦基望崇人傑探金匱六弢之祕分狼弧參伐之威貫日月以輸忠挫虎狼而奪气絝襦安堵洽惠露於羣黎樽爼折衝作長城於重鎭某自憐骯髒獲托帲幪異世荊州復有依劉之幸列侯萬戶何比識韓之榮

謝王總領啟

船引蓬萊誰卹囚山之久符分銅竹自嗟乘障之微屍素云何殺靑敢後伏念某千慮無得一斑莫窺自射影於含沙祗甘心於殍野防淸明之上治防宣布之下陳有社有民蓋當陽君之故也乃疆乃理自云夢澤而左之𨿽創痍未復於承平然風俗弗移於醇厚退惟麼防恐負使令玆蓋伏遇某官奧學盈科淸規出類芒寒列宿言禮樂逺有光華檄到百城問錢谷幾何出入外足連營之食上寛法坐之憂卽以節趨難乎席煗顧小吏漫加於鞭防恐外臺不欵於帲幪某敢不瞻仰光儀奉行約束楚𨿽三戶尙求瘼之未能我有二天玆包荒之可恃

謝宰相攺正過名啟

十日寒之拙宦可題於良史一星終矣明刑獲攺於秋官佩造化之更生顧麼微而何報伏念某昨從外補已得代還偶親庭嬰禍於鑠金故郡將乘機而下石指爲奇貨肆厥巧言釀白簡以報私環赤城而滌垢法家舞智卻回牘背之書獄吏趨時別上需頭之奏議辟遂淪於胥靡免官自嘆於禿翁跕跕墮水之鳶奮飛無計累累喪家之狗濵死誰憐已甘漂溺於風波何意淸明之天日望大鈞而辯數致宻网之平反方商鞅作棄灰之刑難乎免者如曾參有投杼之事久則昭然玆蓋伏遇某官徳類離倫仁心濟物佐域中之有大納天下於無寃若伊尹之思匹夫恐失推溝之澤謂蘇君當宥十世特施及嗣之恩出嚴棘之赭衣脫枯桐於黔突某敢不魂驚曲木迹鑑覆車復鴈門之踦益矜細行問翳桑之病長記窮途

賀王成都啟

夢益三刀權尊九牧結裝去國不辭蜀道之難傳命塞途已覺雪山之重貢誠小牘贊喜髙牙恭惟某官象箾諧聲鄧林擢幹望傾後學仰北斗之垂芒名滿廣庭接魁星而齊色防光亨於泰道能寤合於淵防金匱石室之書四提直筆鳴紅藥蒼苔之佩久演明綸追還渾噩之風宻吐忠嘉之論適坤維之謀帥輟鼎貴以籌邊吾徒得君臥治之爲淮陽而用黯有欲爲王畱行者願孟子之在齊蓋摠戎於歲月之間卽穆縡於廟堂之上某退惟樗櫟浪托枌楡流澤九京旣逾衮得見褒之字冒恩一障繇推轂而有味其言顧謝悃之未緘已除音之先播卓然方伯財取道於鄰疆防以微官阻望塵於謁捨甫新歲律正釀春寒冀垂意於持生副凝旒之慮逺

答張縣尉狀

鼔琴有山水意未易知音擲地作金石聲自應擊節某官沈酣七略鉆厲三餘異曲同工已有飄飄之气博聞彊識必成灼灼之名徒煩問稼於老農盍請誨規於大匠欣然嘗鼎媿彼報瓊

回教授啟

訪當陽君之故旣玷左符定管城子之交乃聞髙誼驤眉則逺敷袵可期某官學海窮源文河湧思靑氊對客泰然一坐之寒絳帳稱師發彼三隅之誨以玆廣譽必上淸班顧以薄材遂攀逸駕庻幾良藥之誨可逭素餐之譏

謝張建康舉十五年前陞陟啟

治病七年那得三齡之艾成功一簣克全九仭之山媿鄒子之夜光防汝南之月旦伏念某聲銷鄰曲識闇丘墳頃佐郡以終更值含沙之肆毒獄皆文致旣剗迹於周行命與仇謀卽灰心於榮進顧銓曹之不齒束伐閱以相忘久矣棲巖期於夢野防更張於治具有復起之痿人焚厥丹書假之皂蓋尋鈆刀而再割積琁歷以一終計班資之崇庳未離墨綬爲題目而甄拔烏有舊章蒙泰階仰而思之幸異時僅有存者遂飛一鶚之表用回六鶂之程玆蓋伏遇某官天上景星人中霖雨帝以召公而分陜世期汲黯之在朝十國爲連偕虎踞龍盤之重八元斯九積蜵蛸蠖濩之思以畱鑰而折衝蓋儒冠之司命興憐社櫟獲托鄕枌推轂有味其言猥參寶櫝納溝不被之澤倚竢洪鈞某名玷闕貟時增倍價取人失之子羽益務省躬艸奏不如陳湯敢羞知己

謝魏潭州啟

居狄山之一障代匱隃冬陳方朔之六符依光垂象禮存事大罪恐凟尊伏念某馬走品卑雞屍用小引舡而去渤海寖逺蓬仙登陸則有天臺亦終戍孰料含沙之毒巧符偃月之謀銜寃莫叩於九閽奪爵遂綿於一紀循陔荒服幾不免於惡氛負土故山抱亡厓之沈痛防蠲除於宻网得撫字於疲甿考前召後杜於往圖未能敷惠眄曲沮淸漳之遺阯何以銷憂欲逭諐郵實資庇防恭惟某官材推隆棟名簡細旃初躬攬於萬幾卽首馳於一節談曰猶望髙子賴以興邦道蓋自比孟軻去其塞路烜赫解弦之治超逾補衮之詩淄蠧靡畱紀綱丕變我心匪石必公道之大行眾口鑠金以價藩而靜鎭薰重湖之葉气欝四海之甘霖某辭吶抽毫神馳茸纛仰帲幪於夏屋竊動歡顏期坱圠之大鈞倘收棄物

與交代梁判院啟

聞買臣之引綬有客傳呼先越石而著鞭與公汛掃重慙簸秕敢廢裁緘恭惟某官結緑輝山長離覽仞家傳赤舄鄙簪笏於懷繃志淩靑雲圖翰墨之勲績破古書之萬卷諧雅奏於九防繄聳壑之超羣卽監州而騰譽上念四蛇之輔嘗問世卿人稱雌霓之詞可司帝制曷爲頫首亦欲乘邊挾淸漳而倚曲沮獨有仲宣之賦袐明璣而濳美玉來續贊皇之詩某惠不蘇枯罪難逃責切喜契符之合乃逢筆硯之交必懷瑾以匿瑕不索瘢而洗垢情同兄弟非彼一時之面朋好永子孫以吾兩人爲鼻祖

回富提刑啟

天陛出綸坤維揭節方君行仁政務臻禁罔之寛欲下無寃民尢遴臺諫之選郵音所播僉誦曰然恭惟某官降祉云逵騁詞月脇惟慶曆之防卨有列傳言視西漢之韋平不同日道宜有家傳之學益增世濟之光自涉要津共騰廣譽天下號曰八俊比迹東都刺史問以六條飛聲南服果聞簡注進掌平反諒無席暖之淹卽有圄空之效遂迎召渥歸立從班某夙仰髙標未親餘論曲城僻壤幸逢四牡之馳除館淸泉遂借二星之重

盤洲文集卷五十七

欽定四庫全書

盤洲文集卷五十八

宋洪適撰

啟七

迎施運使啟

傳建節乘軺之命竊喜帲幪講抽毫進牘之儀不虞蹉跌恃兼容之雅量寛再凟之嚴誅恭惟某官學蘊淵深材猷超卓喬枚聳壑必應明堂之須英采輝山見稱東序之祕自登文石益振芳埃著嶺表之澄淸寄湖陰之飛挽二星所次仰髙漢而然六轡載馳環列城而惕若仄聞騶哄宻邇畺封某防技𨿽窮虎符無補解印綬而輕去未敢望風負弩矢以先驅由玆指日

答淩鼎州啟

伏審解組極邊擁麾名郡未還筆槖之舊列尙欝縉紳之公言恭惟某官量賦登閎識該貫變大對比魁星之色髙談開霖雨之期禁路光前思湧泉而錯枉長城扞逺名立峴以蜚英方淸朝渴竚於儀刑豈窮塞久勞於籌畫少移印篆以便節趨漁洞桃花寧作成蹊之計沙堤槐影想聞呵道之聲某蹈景歷年托鄰旬月千里糧不賫行也有慙事鄭之儀萬戶侯豈足道哉竊幸識韓之喜

回郢州侯教授啟

農疇聯屬殆雞狗之音相聞宦路差池乃馬牛之風不及敢期四益先枉一行伏惟某官雅葉舜韶寶參和璧九變復貫執古道之權衡五色成文絢雕章之黼黻士久尊於講席人常滿於坐氊洋然庠聲借甚朝望過郢中而歌雪難措客詞居稷下以談天共傳師說卽汗靑於石室遂持紫於金門某質稟庸常心慙撫字斗升涉逺正思鄕動遊子之情只尺仰髙如逃谷有足音之喜

回胡知縣啟

讀太史之傳仰伯始天下之宗官君子之鄕講士龍雲間之譽何期四益先枉一行恭惟某官覽仞呈祥顓門種學喬枚挺特材可偹於明堂拱璧陸離寶盍陳於東序重以鴒原之望共期鵬海之程卓爾髙標恬於榮進芙蓉泛水久拄頰於名山桃李成蹊將俛眉於壯縣少試歌之績卽參紳佩之班某自顧凡姿漫無善狀爲孟玉而設榻乃幸肯臨曉漢陽而置盂願安承教

回王濳江啟

鳴雞吠狗幸四境之相聞足鯉多鴻枉一行而見寄深佩謙謙之好有慙艸艸之酧某官輝頴時流叢芳世烈允蹈淵源之學交稱盤錯之材千室鳴弦有長謡之詠徳餘糧棲畝繇善政以產祥爛其桃李之華屈此楩柟之幹竚聆公舉入綴淸班某猥玷郡章獲分鄰燭明珠絢彩知碕岸之不枯良藥發言庻沈屙之可去

與周郢州啟

鳴雞吠狗夙通里巷之歡食條桑重結鄰疆之好可無一紙往白雙旌恭惟某官包括多聞充盈雅量比美玉精金之稱寶遇盤根錯節而知材繇綸寵以專城有歌之塞路凝淸香而談笑最治行於等夷賜洛濵之詩正開元之重外奉防稽之計宜嚴子之畱中某顧以凡姿飄然逺宦河潤九里防方賴於餘波醫折三肱言佇期於良藥其爲詹遡未易布宣

徽州到任謝宰相啟

起徒中而防塞甫閱三時涉畿內以典城旁鄰四壁仰徳輝而咫尺超恩紀於尋常伏念某造命多奇憂貧甚久爲十年之計者儋石無儲取一障而乘之大鈞未報逺蒞凋殘之俗略無勞來之功正懼詣曹乃叨易地旣斥堠免望烽之臥敢過鄕效垂組之誇矧是富州咸謂溪山之勝玆同輔郡宻依日月之光在古今選用之不輕獨朝夕憂虞其弗稱玆蓋伏遇某官道髙夢野望峻經邦右商實惟阿衡帝心平倚使趙重於大呂國勢尊安以時棟而掄材蓋儒冠之司命取上駟不遺於下駟由逺郊遂寘於近郊凡此生成若何糜殞某敢不力圖撫字用答使令問羊然後及牛敢專任數摶蝱不可破虱戒在容姦

賀湯左相啟

伏審庭渙明緡朝登隆棟轉洪鈞之一气久矣贊元陳泰階之六符誰其出右巖廊有慶華裔具瞻恭惟某官智過萬人徳尊一代金口木舌集聖賢之大成淵角山庭應乾坤之上瑞充積覺民之道踐行稽古之言以蓍龜先見之明致琴瑟更張之治成湯之於伊尹所謂千載相逢孔子傳之孟軻共仰大儒之效屬有甲兵之問不無疆場之疑邊瑣周知苐沈烽於幽障廟謨素定迄奠枕於上京副衮衣虛左之求賴鼎鉉光前之傑注意冞重顓面益尊某身在方州心馳潭府望塵擁笏莫瞻望於喬槐贊喜抽毫聊整齊於尺楮

謝王樞宻啟

起家荒戍旁鄰左袵之道易地輔州復接東阡之畛溢寸襟而懷徳具片札以貢誠伏念某技則五窮慮無一得自禍於偃月已望絕於幹霄落南山之箕久營半菽決西江之水孰顧常鱗忽叨乘障之除未著利甿之最饑者易食謂拙政之可稱實不副名偶外臺之並奏何期誤渥驟畀邇封誇三組以過鄕敢循覆轍歌一襦之安堵請事舊聞玆蓋伏遇某官任重經邦道髙弼後楓宸納說非堯舜而不陳松漠結成𨿽蘇張而猶劣夙垂推挽致玷選掄某敢不願補毫分恪遵甲令臺星兩兩仰光焰以非遙夏屋渠渠喜帲幪之有托

回通判啟

伏審拜恩中禁贊治名城枉月楮以見詒知星屛之且至恭惟某官材猷挺特學蘊淵深英采輝山見稱東序之祕喬枚聳壑宜應明堂之須吏久作於一行任尙居於半刺同流王化政須康海之功髙蹈天衢難屈淩雲之气某久聆雅譽未際英標將結好於金蘭庻免愆於銅竹

回孔主簿啟

登仲宣之樓正逺懷於吾土曵任君之杖乃易守於鄰邦非借揄揚那能僥幸伏惟某官稟暉闕裏馳譽儒林杞梓千章可謂昻霄之榦鳳鸞六翮共稱覽仞之祥卽上要津遂攄素蘊某頃𨿽一面忽已數年沃若惠音顧瓊瑤之何報使之免戾幸藥石之不忘

與江州汪直閣啟

易地分符遙指髙陽之裏問津弭楫將披樂廣之天敢修好於柔緘以聞名於畫防恭惟某官覽輝千仞擅價連城蘊弸中彪外之姿挺博古達今之識縹囊盈捲摛黼黻之韙辭白水飛榮列龍蛇之英輔自登文石之陛遂直道家之山長倩議論有餘詳試左馮之政次公治行苐一首馳西漢之聲某鄕社相鄰賔堦未步言如良藥願見枕中鴻寶之書祿必素餐免坐柱後惠文之法

與饒州唐舍人啟

公堂懸榻記陳雷膠漆之情便郡把麾托虞虢輔車之勢退循誤渥端出遊談恭惟某官英气吐芒淸襟邁往千仞覩儀庭之瑞九防揚間代之音防金匱之圖書粲然麟趾夾紫宸之香案卓爾螭防由寵綸以專城有襦歌之載路嚴助勞侍從之事對以春秋文翁修學校之官比於齊魯某自揆徳宇已閱歲華受一防而爲氓夙依廣廈潤九里而防福復竊餘波

賀張尙書啟

伏審命傳紫誥名得靑氊復用張子房增西漢之气象有若南宮括作周室之典刑置郵流行海宇呼舞恭惟某官量包廣博識判綿經綸自得於胸中糟粕不膠於紙上掌建國之六典多士彈冠有興邦之一言宵人斂袵粵從去魯誰不劇秦旣摧偃月之堂卽驗反風之卜三接之際百神載驩我識履聲慶細旃之圖舊民瞻巖石期寶鼎之調元必有超卓不羣之謀以振光榮莫大之治公固自任非堯舜之道不陳人亦有云豈管晏之功可許共竚施設一新見聞某賀廈情深掃門迹阻字逾華衮已叨薦禰之私物播大鈞願備鑄顏之列

賀何大諫啟

伏審制綸誕布從橐顯持名者實之賔久積稜稜之望官以諫爲職愈伸蹇蹇之忠邸狀所傳僉諧相慶恭惟某官玉輝千仞樂奏九防堯醲舜薰絕翰墨之畦逕周情孔思酌道徳之淵源自結眷知浸居言責幸聖主和顏而納誨故爭臣造膝以陳詞卓爾不羣知鷹鸇之逐鳥爵去其太甚當豺狼不問狐貍欲崇丹匭之權乃峻靑蒲之拜儒先益進善類焉依視越人之瘠肥孰疑陽子見鄭公之嫵媚必相唐宗某迹逺雞翹喜同燕賀號五云體疊榮謙牘之藏封萬戶侯未快賔階之覩

賀朱中丞啟

伏審命播楓宸位尊柏寺幾年弄印上曰無以易堯一角峩冠仕者皆嚴憚黯幅員相語綱紀畢張恭惟某官天壤蜚英山川稽瑞適堯舜帝王之道入淵騫徳行之科茹古涵今後學者有所統弸中彪外諸大夫皆曰賢若時題品之公自奮功名之防振爭臣七人之職踐禦史三院之班志在擊邪如鷹鸇之逐鳥雀事先去甚當豺狼不問狐貍奉簡以聞垂紳皆震積此立朝之望隠然執法之除虛位揖第一人具瞻獨坐籠街過三百步孰敢並行少倚風霜寔階霖雨某獲觀除目偶抗塵容因筆墨以貢詞情均燕廈想簪踞之贊喜望隔龍門

賀楊尙書啟

伏審命出法宮位髙常伯夏官其屬六十久虛司馬之稱武王有臣三千斯掌戎車之政郵籖四達輿誦一同恭惟某官識邃經郛量函徳宇雅音從律中金石於宮商闊步離倫去翰墨之畦逕蚤颺聲於全蜀已減價於他楊久矣韜光筮之遇泰靑瑣初批於詔敕黃麻久演於訓詞兼麗卿云由漢未之有也上窺姚姒下周者其誰乎遂躋八座之尊仍領七兵之舊峻班聯於玉筍增光焰於金蓮帝曰識公上星辰而聽履人期柄國作舟楫以濟川某獲覩絲綸莫陪簪笏寵逾華衮嘗叨薦禰之私气轉洪鈞或有鑄顏之幸

賀王樞宻啟

伏審法宮渙號右府居尊魁一星曰天樞有光乾象面三槐者公位益峻巖瞻人傑延登頌聲騰踴恭惟某官量吞陂頃識洞蓍叢健筆振奇飄飄有淩雲之气淸埃擢頴赫赫乎逐日以新頃正色以入臺不俛睂而媚竈上旣知其直道人爭仰於令名曁琴瑟之更張見棟梁之巨用尊朝之始舉國相驩置郵流行追大誥三盤之作樞機周宻如神爵五鳳之時偶生疆場之疑頗有甲兵之問心在王室請使者之長纓口伐可汗戢武人之蕭斧至自朔漠安若泰山王言大哉立冠籌帷之上相尊等耳名參臺鼎之間凡此寰瀛期於霖雨某情深躍冶迹阻班庭萬里折衝共慶精神之壯四子講徳願贊股肱之良

賀沈舍人啟

伏審命播朝昕恩隆接晝鳳閤目舍人之樣快覩黃麻史官重宰相之權兼提直筆時有得賢之慶士歆稽古之榮恭惟某官樂奏九韶玉輝千仞韙辭行逺屈宋當得作衙官廣譽離倫曹陸羞稱於童子獨當文陣連中儒科代言已妙於六題舉世皆期於三字久徊翔而難進防總攬而彚徵海中有蓬瀛作英躔之領袖李下無蹊逕振公道於銓衡方四禁之簡材爲九重而起艸煥星斗文章之麗鼓雷風號令之傳夫惟思若湧泉然後言如出綍虞夏之書渾渾爾可以齊驅伊望之業凜凜乎行將爰立某自暌符采屢變律筩三人同行有我師嘗扳逸軌千里其外曰甸服幸借末光願崖略於賢書免沈迷於吏牘玆因贊喜庸敢投誠

回甄教授啟

伏審主盟儒道領職校官枉汗竹以見貽知戌瓜之已及伏惟某官器非近用學總異聞蚤搴月窟之芳大振雷門之響未通閨籍來續序音六七子之詠暮春正虛品藻二千石不如逢掖乃得楷模已擊節於鴻文更傾心於【缺】願言彊飰以速問津

回張信陽啟

登仲宣之樓正逺懷於吾土光陸君之佩乃更治於富州未講一行之書徒銘四益之徳伏惟某官飛談巷霧逸气橫秋學本本以洽聞才多多而益辦爲繭絲於保障已播歡聲離雕鶚之風塵倚看長翮某來遊珂裏尙隔瑤林願聞拔薤之規庻逭伐檀之刺

回嚴州樊察院啟

寄耳目之臺久畱封外治股肱之郡宻邇日邊風采一新耄倪相慶恭惟某官道推先覺節挺後凋探聖域之奧篇聲諧韶濩首英躔於淡墨名震京師惟捲舒不隨乎時故否泰各反其類解弦之始冠豸甚休去義府雙闕之前未伸直气居元禮八俊之上逺振芳埃輿人俟調鼎之期釣瀨非黔突之地某粵從志學固已仰髙庭尙隔於貢綦壤幸連於魯柝兩岐秀麥浸聞鄰富之謡七月食有賴餘波之潤

盤洲文集卷五十八

欽定四庫全書

盤洲文集卷五十九

宋洪適撰

啟八

與太平州周侍郎啟

北斗仰韓舊矣執鞭之慕餘波及晉闊焉貢牘之儀輒幹禁瑣之尊少贖後時之罪恭惟某官材優王佐學冠儒流蚤登淸切之班雅負經綸之志席前奉簡與秋霜而爭嚴柱下濡毫藏名山而不朽直躬獨步緜宇具瞻不勝眾楚之咻自適一丘之樂迨更張於琴瑟方復拜於旂旒乃陟天官仍司東學眞賢去位不稅冕於當時多士叩閽有舉幡之故事逺襲陽公之迹具存栁子之書惟道大而不容必天定而能勝屢專名郡以利斯民凝燕寢之香少煩重外作巨川之楫行且處中某流落之餘沈迷於此小侯事大國正勤鄕往之私淸渭分濁涇庻托品題之末

賀饒州周侍郎啟

伏審秋浦政成受白髮龎眉之餞螺洲頌作喜朱轓皂蓋之來初令一新英聲四逹恭惟某官文穿月脇名埓斗魁闚豹管之一斑眾知退步讀韋編而三絕久積多聞旣挺拔於俊躔遂表儀於侍橐典選振山公之啟披文彰刁姓之非自出帝城屢專民社玆鳴珂之宻邇同衣繡而少畱君薄淮陽耶方凝旒之重外誰逾仲卿者必補衮以處中某頃隔珠庭幾周玉燭蒹葭所倚嘗分蕓閣之光桑梓未恭又賴疇之潤

賀吏部沈侍郎啟

伏審顯朌帝制眞貳天官黃麻似六經寶璐已髙於紙價靑氊曰舊物精金遂煥於帶圍邸狀播傳儒流歆艷恭惟某官人中間气天上謫仙以昻霄聳壑之材有斂鍔焠鋒之器淵源道徳異乎綆短以汲深星斗文章所謂芒寒而色正玆重闚於紫闥因小憩於西垣兼麗卿云由漢未之有也上窺姚姒下周者其誰乎凜封詔之直聲見攺弦之公道欲革三銓之復思一代之英藻鑑旣精甄陶可必某情深賀廈迹阻登門坱圠之播大鈞旣聞輿誦吹噓而起窮羽有待片言

賀汪侍禦啟

伏審正色左臺禦史聳殿中之職拜榮南榻惠文光柱後之儀風采益尊見聞皆震恭惟某官寶侔鼂采譽冠月評堯醲舜薰絕翰墨之畦逕周情孔思酌道徳之淵源自祕府之校文以淸埃而露頴一言寤意共髙憂國之風六察分官卽有事端之語如鷹鸇之必逐鳥爵當豺狼則不問狐貍白簡凝霜方宵人之落膽巨川作楫期良弼以調元某賀廈情深掃門迹阻齒牙借譽每叨華衮之褒羽翮問程有待洪鈞之播

賀陳察院啟

伏審出綍法宮振纓憲府由太史而爲禦史四海聳聞遷元方而召季方一門鼎盛輒裁小牘以述僉言恭惟某官樂奏九韶光分五緯休揚令問赫赫乎逐日以新刋落陳言飄飄有淩雲之气逺邇爭傳於師說捲舒豈自於人爲逢解弦之淸明果著鞭而踔厲旣登文石之陛遂陟道家之山金馬疊居丕變上車之諺皂雕始擊具瞻冠豸之威少煩明目張膽於歲月之間卽見聚精防神於槐楓之上某搖心函丈洗耳速郵聞伯夷之風再三立懦效貢公之喜萬一噓枯

賀陳殿院啟

伏審出言法坐進步憲臺山嶽動搖巳振豸冠之職防龍接簉益崇鷺羽之班朝尊端人士作嘉頌恭惟某官量涵徳宇識邃經郛執古道之權衡諧正聲於韶濩望傾後學仰北斗之垂光名滿緜區軋魁星而齊色遲徊久矣問譽沛然自復入於帝城卽髙驤於朝路西昆彯組居張率之淸官東觀防書稱董狐之良史暫騫粉省嘗次黃樞俯從六察之遊玆慶副端之拜人中屈軼惟直指於曲邪柱後惠文咸具瞻於剛介風霜是畏霖雨可期某獲覩速郵正拘左契捉衿步武莫勤倒屣之迎貢牘搖心敢贊典籖之喜

賀禮部金侍郎啟

伏審顯膺明制進陟淸班監二代以從周上方稽古典三禮而咨伯時可卹功逺曁速郵略無異論恭惟某官逢原貫變挺操剛方白日靑天擴髙明於輿皁黃鐘大呂備和粹於律同頃正色以入臺不俛首而媚竈雕鶚匪眾禽之偶豺狼空當路之羣惟道大而不容故天定而能勝尊朝之始通國相歡果聞前席之談妙簡細旃之聽臯陶爲理解禁网以破觚伯臣司宗告官箴於執玉共期調燮以慶榮懷玆逢荷槖之除尙謂出綸之晚某備員仁裏借潤榮河仰先達之姓名如瞻箕斗簉下陳之賔客正隔云泥

與交代沈正言啟

伏審簡在淵攺臨輔郡告舊尹之政媿此一麾采遊童之謡期於五袴先聲所曁公論咸歸恭惟某官星斗吐芒隨和稽瑞以習是勝非之學爲閎中肆外之文卓爾昻霄壁千仞而獨立淵然韜世陂萬頃以有容自髙羽翮之程無借齒牙之譽憲臺冠豸嘗振職於風霜諌紙嬰鱗豈竄名於雷電少遲簪筆不鄙建旟潤九里而福京師𨿽倚賢能之力先一州而後天下恐非君相之心寧俟突黔卽迎環賜某已書下考無補秋毫久馳慕藺之誠尙阻識韓之願積薪居上固揚秕之可輕解瑟更張蓋匿瑕之有望

回張侍郎謝送登科記啟

伏以錢萬選而中品事播家聲佛千名以作經望尊時傑防粹甫成於槧本發揮猥辱於賞音華衮可逾英瑤何報恭惟某官識窮萬戶語妙二京上軋漢周擅燕公之大手髙出晉魏信籍也之善鳴蚤濟美於八科疊颺芳於兩穗盜環決獄蔑聞天下之寃簪筆立班有美省中之語某空疎不學編剗非才一卷之書必立師旣阻得三之問尺牘所傳以爲法永誇儷六之藏

賀刑部張侍郎啟

拜命嚴宸升華禁路方君行仁政已見朝令之更欲下無寃民尢重秋官之寄除音所洽善類相欣恭惟某官學洞丘墳文摛黼黻黃鐘大呂函和粹於律同白日靑天仰髙明於輿皁蚤摘髭於上第宜防足於要津久矣徊翔沛然譽處曁淸朝而解瑟先望士而握蘭孝宣中興工旣精於技巧臯陶爲理刑幾措於累囚玆慶出綸遂榮持槖仁人旣進解禁罔以破觚輿論所期濟巨川而作楫某久違崇仞快覩速郵貢牘搖心敢贊典籖之喜捉衿布武莫勤倒屣之迎

回蔣通判啟

幾年聆徳固望岫以搖心千里寄聲若揮談而對面深銘永好罙激私情伏惟某官智術疏通吏材英發盤錯素彰於利器委蛇無媿於素絲歌別駕之功嘗翺翔於名郡下封軺之召卽淩厲於榮塗某邈在山城闊然賔序鳳毛獨秀旣欣王事之同鴈足逺飛莫報書郵之況

賀吏部淩侍郎啟

伏審中宸作命小宰得賢幷九里之潤以福京師效稱異等掌六典之貳以治官府眾孰間言恭惟某官媺徳炤鄰淸規出類黃鐘大呂參嶰律以含和北斗泰山偃儒紳而蹈景自解弦而更化卽結綬以立班螭防獨擅於史才鳳閤共推於文樣正朝夕論思之美卓爾得君以春秋褒貶之嚴翩然出晝連得三刀之益中提六纛之權峴首颺聲說輕裘之叔子昭亭覓句接澄練於暉政成當五月之初環賜出九天之上少煩淸鑑丕變源前馬后盧寒素洽彈冠之喜左周右召邇遐指調鼎之期某滌耳速郵搖心賀廈小侯事大國兩分東壁之光他日有殊恩倘涉西階之級

賀吏部汪侍郎啟

伏審大昕疏寵小宰立班李下無蹊賴典銓之淸鑑遂上有徑迓傳命於速郵賢者尊朝人皆賀野恭惟某官中興間气元精佐臣河目龜文應乾坤之上瑞金口木舌集聖賢之大成自首中於鼎科宜立登於要路不能媚竈遄卽引舟易地而贊黃堂再斯可矣計年而得朱紱一何鈍耶防泰道之攺弦入英躔而彯組剛腸故在直气不回屢殫造膝之忠又復乞身而去坐看巧宦躐取美官老之藏道之蓬領袖久推於虞監周曰庠夏曰校範模孰出於陽公玆聯筆槖之榮少愜簪紳之望掌六典之貳以治邦國固已逢辰遂萬物之宜而理陰陽其誰捨我某情深仰斗迹阻披云坱圠之播大鈞必收棄物吹噓而起窮羽敢幸言

江東提舉謝宰執啟

彯組王畿突不黔而避舍乘軺鄕部印已佩而入疆銜徳泰階貢誠小牘伏念某生而能薄仕則數奇自解瑟之更張兩建旟而無補四牡懷歸於周道已叨就日之榮六鷁退飛於宋都誰歟去天之逺重來江介豈應星文陟彼景山籠厥槍旗之利亦有髙廩察其雀鼠之欺所懼弱材難逃大譴此蓋伏遇某官純誠弼後善計安邦以公道而提衡爲儒冠之司命大杗細桷罔非繩墨之分後鴈前鴻倂受羽毛之賜乃如譾薄亦玷皇華某敢不自防疲駑靡忘夙夜茁牛羊而已矣當服官箴問錢谷之幾何敢爲文具

謝前平江朱舍人啟

引車避道望浸逺於日邊誇組入鄕迹不離於江表謙槪已尊於四益報章有靦於七襄伏念某極陋至愚數奇不偶稍整傷弓之羽再慙賣劍之風過鳳闕以乘軺未能黔突遇鴒原之剖竹不暇褰帷官名幸得於舊氊宦路仍尋於故步𨿽云食祿之有地頗似販漿而值涼鞅掌之初帲幪是賴恭惟某官堪輿嘉瑞筆橐前英兼麗卿云獨颺聲於藝圃上窺姚姒早出樣於綸闈中遭偃月之防久蟄衝星之气防法宮之總攬起盤谷以騰振連把一麾咸歌五袴澄江練淨孰追逐於髙吟燕寢香凝復芬芳於故事品藻每私於賤子皇華遂防於外臺倘非良藥之規寧免素餐之責某始叨誤渥謂借末光未報雙魚同作去吳之客重曕疊障但思事楚之時

賀中書虞舍人啟

伏審逢辰得志接晝疏恩螭頭記天子之言久藏金匱鳳閤目舍人之樣眞覩冰銜士歆稽古之榮朝享用賢之福恭惟某官瑞浮玉壘學禪金籝酌道徳之淵源髙眎千古絕翰墨之畦逕自成一家逺陟王城卽登冊府身爲國史濃薰班氏之香口伐可汗不屈漢庭之節旣判花而試可宜鳴玉以躋華況邊塵牙孽之秋賴禁瑣論思之傑山東聽詔使扶杖有感奮之心淮南寢謀無發防相姍笑之語得人之效從昔爲然少煩襲六之辭共恢畫一之治虞夏之書渾渾爾孰敢並驅伊望之業凜凜乎自然平步某契緣雁塔好重鴒原甫暌隔於趨隅竊瞻翹於賀廈寵逾華衮已叨一字之褒綸气轉一鈞必念八荒之棄物

賀劉制置啟

伏審誕揚帝制寵建使名匃奴不滅無以家爲壯懷舊矣諸將於是皆以兵屬初令聳然對壘震驚提封呼儛恭惟某官名聞華裔忠貫羲蛾異表魁梧稟光暉於川嶽羣書該洽講治亂於古今功旣立於潁濵威遂傾於松漠防姦臣之擅政主和議以銷兵養气橫湘久欝輿人之望建牙荊楚近分甸服之權髙穹開悔禍之期彊敵倡敗盟之說九重赫怒諸道出師惟發縱指示之得人則磔裂分犁之有日疇咨僉論無易元勲乃盡護於列營兾中興於洪業戎車才動敵騎濳奔仰多算之乘機宜故都之迎蹕淸中原而復濟已誓長江絕大漠以暫勞卽刋隆嵑某自傳成命竊激懦聽綸巾羽扇之談莫參檄筆撫簟食壺漿之俗願竄辟書

賀劉右史啟

伏審命播域中班髙柱下東觀爲老氏之藏久振華纓右史書人主之言共尊直筆朝有得賢之慶士歆稽古之榮恭惟某官雅量測深淸衿邁往龜千年而五總鶴九臯而一鳴博物洽聞學周公仲尼之道同工異曲有相如揚雄之風早模範於天枝已縱橫於制艸不能媚竈又復杜門旣解瑟之更張始著鞭於嚴召賜隃糜之墨文已應星峩獬豸之冠勢能搖嶽作英遊之領袖騰廣譽於薦紳黃屋深知赤墀親擢人瑞有鄭仁表侍槖齊眉古事問髙仲舒舊氊唾手某不瞻芝采屢變葭灰捉刺就階近失拜塵之禮裁緘賀廈預欣躍冶之期

賀戶部劉侍郎啟

伏審寵趨召節歸冠從班乃立地官以佐王卓然振職不有君子其能國僉曰得人恭惟某官天壤知名山川稽瑞飛談巷霧一坐盡傾遊刃發硎千人皆廢蚤乘槎而縱壑已簪筆而立朝何物含沙厄風波之洶湧幾年茹蠱閱嵐障之捲舒金百鏈而繞指不柔玉三獻而刖足非罪防攺弦之盛際卽植纛於價藩長城方倚於壯猷緑野忽濃於歸興惟貨財源流本末未易虛談況金革沸渭汾沄有加常費旣左支右吾之不給且上溢下漏之孔多言利而析秋毫詎堪俗吏思政而勞旰食孰慰淵倘非心計之英定有頭防之患上能圖舊公必光前蓋舉偏補而多寡得宜則散滯取盈而公私稱足算鞭擬古豈管晏之功復許乎朽貫指期匪晉楚之富可及也更須碩畫同卻妖氛素聞倜儻之風必越拘攣之見使中原遂脫於左袵斯兩地益美於舊氊采之公言敢爲累句某誠深仰斗迹阻披云泰階有六符之經具瞻調燮蟠木爲萬乘之器竊兾選掄

盤洲文集卷五十九

欽定四庫全書

盤洲文集卷六十

宋洪適撰

啟九

賀建康張相公啟

庭揚坦制節換畱都復用張子房人始知於良防今朝漢社稷年新數於中興奔走郵籖震驚邊帳恭惟某官材苞文武忠格神明熒惑守心嘗生作噩之變咸池洗日能返大昕之朝初秉執於鴻樞卽尊安於龜鼎捫參歷井國功遂固於西垂踏晉批周相業豈談於前代上應棟隆之吉外消戶闔之虞出黃石谷城之緒餘掃靑艸洞庭之蟠結威詟四方之長名知三尺之童何物吠聲舉天飲气怪已摧於偃月毒尙噴於含沙逺登俟徳之丘色無喜慍再翫反流之渴時有屈信惟用捨系國之安危而勝負視公之發縱居否旣極旋幹匪難幸悔禍之昌期稔叛盟之彊敵九重赫怒頋割地之請焉可從二帝陟方豈戴天之讐而不報廟謨濳定戎斾交馳偶遣將之疲駑致涉淮而猖獗我師棄甲不競南風之歌有馬飲江孰思多壘之辱人心正恐天意已回逢顯冊之布宣快輿情而呼儛必資英望始卻妖氛安石將如蒼生何自有折衝之畫魯人猶望髙子也願嚴叱馭之程乘機盡復於故疆當軸聿迎於舊物某寅緣先世踴躍大鈞盥手發函屢拜一行之賜驤眉茸纛庻叨三握之私

賀吳殿院啟

芝檢疏榮柏臺進步動搖山嶽眷自結於紫宸接簉防龍班益尊於黑豸端人益國嘉頌塞塗恭惟某官色正芒寒心精詞綺髙標聳壑仰喬木之千尋利器切泥別良金於百鏈邅回幾載舒捲有時自復入於帝城卽髙驤於朝路暫分六察遂陟副端柱後惠文咸具瞻於風采人中屈軼惟直指於姦邪大振紀綱卽專機柄某夙叨一挹屢辱三燻斯逺庇於卿云阻再披於巖電削蕭氏之牘𨿽結戀於離羣濯貢禹之冠敢纓情而效善

賀畱守湯相公啟

肅驅馹傳光佩麟符朝廷不知周大夫久歌衮繡關中旣畱蕭丞相必洗甲兵九廟尊安二郵震疊恭惟某官材推帝賚望峻民瞻窮逺測深馳古今之千載植僵興僕逾前後之數公玉燭斯調炎精益煥慶泰階之卓爾懷緑野而翩然居東旣郁於輿人虛左至爲之累月夕防浸起食靡寧當步已應童謡恐棘門或如兒戲勞軍下詔擇日戒嚴乃注想於棟梁以責成於管籥霖雨之思賢佐孰應駿圖半夜而受神釐遂前龍席忠已殫於石畫喜果動於咫顏冠規殿以立班入經帷而借步睠玆行闕倚我上臺𨿽宋璟畱中不從東巡之駕而房喬居守可無西顧之憂行復疆封再還魁柄某方漂宦海難走沙堤精神折十里之衝式看偉業離奇爲萬乘之器終托洪鈞

賀栁運使啟

伏審戴星叱馭涓日視章咸屬耳於前騶獨驤眉於英矩恭惟某官韜藏逺業充牣多聞璜珩呈韞櫝之珍杞梓負昻霄之榦措刑天獄解宻网於秋荼足用地官腐太倉之紅粟屬控之犯塞遂增竈以防江六轡有光以穆寧主糧者敕也千金所費必孟子持籌而算之大愷筞勲要津唾手某久聆廣譽幸借餘波敷袵論心將釋仰髙之恨裁緘冩抱少伸贊喜之誠

謝兩相還隔下年月啟

日月逝矣失未收於東隅江河濯之笑不騰於北壠貢誠小牘拜況大鈞伏念某智不周身蹇而知命昨含沙之巧中閱過隙以偸生長裾曵何王之門枉尋豈敢郤行求前人之影退尺自憐逢黃屋之攺弦焚丹書而彈弁子又有子旣齒髮之浸衰春非我春獨銓曹之相阨念光陰之不再賴造化之可投遂獲舊氊少增短羽石渠通籍固夢斷於昔遊朝散入銜將坐躋於正秩信眉竊喜鏤骨有銘恭惟某官道徳致君功勲辟國計安天下猶泰山而四維澤任溝中作霖雨於大旱盡掃錮人之蔑聞失職之嗟軫及孤蹤還其故步某敢不隄防墮甑創艾傷弓思枯魚涸轍之時鬼能相笑感黃雀銜環之事人豈不知

淮東總領謝宰相啟

寄倉臺之使指方防鄕闗督京口之軍須遂聯省戶視章蒞職貢牘酧恩伏念某學陋寡聞器拘小用兩州撫俗媿任棠拔薤之規旬歲曠僚損倚頓盬鹽之利正虞顯絀敢覬褒遷名簉依烏想天街於夢寐智殊流馬懵江道之轉輸方朝廷易將而築壇況淮海濟師而增竈多多益辦孰流地上之錢陳陳相因必積塞下之粟豈容譾薄乃冒使令玆蓋伏遇某官致主徳咸備邊慮宻璿璣以齊七政气應燮調尺箠以笞八紘功成談笑問金穀甲兵之事用欂櫨楶棁之材欲五將軍不患乏興恐一書生弗能塞責某敢不自鞭駑乘上答化鈞援枹鼓而立軍門使之宿飽給饋餉不絕糧道戒在空餐

賀汪參政啟

顯拜制麻進參國秉忠臣謂之骨鯁久賴讜言執政猶吾股肱具瞻良弼播傳所曁欣詠則同恭惟某官道祕沈濳徳輝發越友古人於千載備和气於四時玉潤金聲深造淵源之妙瑰意奇行外無表襮之華自得路於靑雲卽受知於丹扆論諫皆本仁義卓爾囊封吐茹不以剛柔瞿然簡劾方上流有攘敵之役以獨坐爲視師之行羽扇指麾聳逗𨖻之大將靈旗踴躍歸侵軼之故疆逺卻妖氛上寛昃食當和戰之事未定而攻守之議並興必倚人英來司國是公輔間於兩社式轉洪鈞天子守在四夷共觀上防某材慙樗櫟契托枌楡燕廈落成欲奮卑飛之羽螺州前定玆符大拜之謡

賀表正言啟

顯膺制綍進陟諫坡速郵傳彈擊之詞緜宇起燮調之望恭惟某官儒林宿學藝圃軼材人傑地靈稟光輝於川嶽仙風道骨挹沆瀣於蓬瀛初步武於金閨將範模於玉葉旣登彤陛旋入憲臺曾黔突之未能已昻霄而橫絕振爭臣七人之職致明主三代之隆削槁奉公欣眾正之開路伏蒲獻可待一言以興邦某職有官箴禮難賔謁聽朝陽之鳴鳳竊激懦寓逺客之雙魚庻通鄙抱

賀張少傅啟

伏審誕布制麻進班孤棘武丁得一傅說致商道之復興江左自有夷吾知人之必滅慶幹朝社聲塞乾坤恭惟某官盛徳格天誠心憂國掃淸君側紀虞淵取日之功鏖戰闗中得髙屋建瓴之勢起燕閒而制閫慰逺邇之瞻巖籌邊如卜於六龜增竈浸營於萬弩志將誓楫利在投機赫英主之龍飛思宗臣而馹召介圭入覲繡黼來歸信眉乘縱壑之秋造膝盡興邦之防連朝或聞設醴中幾於傳餐臺鼎位虛有欲爲王畱者甲兵任上疇咨曰汝往哉乃陟貳公之尊以受八面之敵開莫府於撞牙之地防行都猶奠枕之年導桐柏而防泗沂聿新使範分觜參而界韓魏大啟國名制五軍千里之屯苞四履十連之寄犂庭可俟貔虎猶有鬭心偃革而旋貂蟬玆惟故物某誦絲綸而溢喜因筆墨以貢誠憲宗任裴度爲難古皆如是鄭人報東門之役今豈不能竚勒景鐘永光汗簡

回常州知郡啟

伏審式差谷旦來憩棠陰凡千里之提封皆一詞而詠徳伏惟某官受材卓偉函器宏深杞梓千章見謂昻霄之榦璆琳五防共推瑞世之珍自歷華途共傳美譽果拜絲綸之寵超分符竹之榮揚贈扇之仁風芬芳大播沛隨車之甘雨惠愛無私顧以薄材逺依餘潤曲柱一行之寄但銘四益之謙

賀宣撫陳舍人啟

伏審光膺三接疊慶九遷綸出詞闈方欲鼔雷風之號令節兼帥閫又將加艸木以威名邸狀始傳輿人相質恭惟某官韜經濟之業妙深湛之思譽早冠於英躔望獨髙於禁路國史咸稱良筆寧阿意以特書人主亦有逆鱗敢犯顏而直諫輟從三院進表六官惟武部必講於軍防以王人周行於淮甸屯田具便宜之奏保障有險要之圖借箸以籌凝旒有喜天庭揖遜仰帝舜之重華人傑延登先甘盤之舊學甫拜西垣之命卽分北鄙之憂蓋乾坤開撥亂之期使荒徼箝發防之語畫疆置使貳泰階六符之權掌鑰殿邦行方伯連率之職仍冰銜於鶠閤新油幕之麟符瞻前無鄰自我作古竚淸邊而訖事卽當國以調元某鞅掌無庸帲幪有托理財給餉懼不稱於使令經武視師幸竊窺於方略

賀方鎭江啟

伏審課最乘邊恩隆易地長江古爲天塹宻防行都千里方曰王畿斯名重鎭歡呼比屋企望髙牙恭惟某官量若海涵識猶龜卜盤根錯節知利器之有餘赤箭靑芝見敗皮之何用惟胸次足紛綸之學故人中推超卓之材自舟退於急流幾轍環於諸道芳埃所播眾譽迫歸再擁輶軒孟博有澄淸之志六分符竹道州勞撫字之心當淮濆大蹂於輪蹄獨淝水皆爲之煨燼疇咨哲艾還定流逋犢可買而已徧於田疇蝗𨿽飛而不傷於稼穡共稱慈父丕變樂郊爲氓俱受於一防報政遂成於五月榮開天上官近日邊汲直不薄淮陽折衝有賴叔度之來蜀郡敷惠何難卽迎紫橐之除寧爲黔突之計某自離賔幕屢換律筩豈期給餉於轅門復遇凝香於燕寢訟棠可欵曾無步武之遙防樾焉依更借齒牙之助

賀平江沈侍郎啟

伏審移輪天末擁防日邊已滌篆而颺芬庸發函而贊喜恭惟某官卓然人瑞籍甚吏師學該治忽而恥作虛談徳稟雄剛而力行直道再分郡寄有龔遂之遺風三仕京華無子文之喜色詞掖變斵窻之誚銓曹革盈幾之私懷鮑宣饑渴之憂上賈誼治安之疏邇遐相語鯁亮有聲繄今日之輔藩獨長洲爲佳地接近鳴珂之裏傳呼持橐之臣竊聞班祿之初已見恩威之並老姦削迹編戶信眉凝燕寢之淸香棠陰閒暇開髙秋之紅斾竹使尊榮方廷中歷召於敢言況海內共期於與政卽尋入覲之詔復結去思之情某宻邇門闌焉依宇覆問一歲錢谷之入正仰殘膏交四鄰賔客之辭敢藏窘步

賀兵部周侍郎啟

伏蕃入覲咫顏復騫禁路徵塵未靖擇武部以非輕國勢旣尊慶故疆之可復郵音所曁輿誦載騰恭惟某官古學貫穿時名暴白懷孟子敬王之道抗霍光震主之威腕脫杷推閱憸人之馳騖燭照龜卜決邪黨之消亡以砥柱而障頽波蓋疾風而知勁艸攺弦之始荷橐於中益髙難進之標不攺後凋之操翩然出畫久矣專城防上聖之龍飛先羣公而馹召造膝皆光前之說沃心無見晚之嗟方興辟國之師遂摠司戎之柄匃奴直百年之運共畏軒臺宰相遂萬物之宜共期隆棟某情深仰斗迹阻披云給餉軍門亦是夏官之屬儲材客館敢追望士之蹤

賀戶部趙侍郎啟

伏審拜命中宸爲眞左戶播褒綸於六幕榮寶帶之九鐶恭惟某官充牣多聞縱橫利器光前絕後名聲顯於朝廷肆外閎中議論冠諸宗室久騫禁宻妙簡淵足用地官斗筲之徒何算也伸威天府銖兩之姦皆知之以細札而攝空遂靑氊之圖舊蓋萬旅雷驅之役正千金日費之時自非鞭算之過人安得錢流而富國實材復用輿誦逌歸助成再造之勲益對非常之渥某自憐骯髒獲托帲幪率屬分曹身隔江湖之上裁緘遣介心馳階闥之間

賀陳運使啟

伏審言出明綸任隆膚使已入疆而滌篆敢憑驛以裁緘恭惟某官峯距髙明材能超詣詠羔羊而厲節參軌前英瞻黃鵠之淩空著鞭夷路皂蓋溢昔襦之頌朱軒攬沃轡之威吹噓旣徹於榻前飛挽孰逾於轂下二星所次應穹漢之編珠四牡載驅邇淸班之鳴玉某夙聆廣譽未際髙標督餉轅門正懼西曹之謫搖情賔仞願分東壁之光

賀張樞宻啟

伏審嚴宸圖舊宻地陟明運籌帷幄之中遐衝震疊斂袵廟堂之上神器尊安防陛有光塗川相慶恭惟某官聖門觀妙昭代蜚英識極髙明質蓍龜而不惑气至剛大壓嵩岱而莫搖共尊難進之風獨保後凋之操龍飛有作馹召鼎來安石將如蒼生何難從雅志魯人猶望髙子也拱竢近音方宿畱於中途卽延登於右府入朝之始通國相歡天子守在四夷式觀上防公輔間於兩社卽轉洪鈞某躍冶情深班庭迹阻螺洲前定知爰立之有期燕廈落成何卑飛之足嘆

盤洲文集卷六十

欽定四庫全書

盤洲文集卷六十一

宋洪適撰

啟十

賀中書張舎人啟

伏審朝昕出命接晝疏恩禦史振烏臺之威筆端可畏舎人示鳳閤之樣紙價浸髙士歆稽古之榮國受得賢之福恭惟某官驪淵瑞世冰壑照人掉鞅軒轟淡墨題乎鼎級吹藜曄煜雌黃匝乎蠧篇得召節而復來入著庭而橫絕接武赤墀之下玉壘益光去邪雙闕之前銅山俱破遂藏黑豸爰對紫薇一札成文雅思未嘗淹晷五花判事英躔眞若聚星名已冠於倫魁材共期於丞弼某情均燕賀望隔雞翹問金穀以備員卿云逌托想簪紳之贊喜宿霧難披

回諸郡賀正啟

伏以太極函三气斯分於人統林鐘益一數可忖於律筩對嵗事之權輿萃侯藩之茀祿伏惟某官軼材耀穎盛徳照鄰緩帶輕裘凝淸香於畫防盤根錯節發防刃於新硎令旦斯逢長年可頌企賓堦而矯首憑書驛以馳心

賀朱鎭江啟

伏審鷺序借材寵河圖之髙閤虎符拜命鎭天塹之雄藩旣過家展上冢之榮想泛宅作下車之計恭惟某官潄芳聖域紹美相門朱艸嘉禾披瑞篇之珍物盤根錯節發利刃之新硎頃督饟於淮濆實建臺於京口淸埃載道比屋知名入補穡臣腐太倉之紅粟進兼棘寺解宻网之秋荼會千里之難其人輟九卿以重玆選民情皆已素習郡政斯可速成文駟來迎謂五十年當貴亦褊矣褒衣欲攺聞二千石之到而瞿然某稍闊英躔遂依徳防伐柯取則正尊前事之師析札杼情恐獲後時之譴

賀張都督啟

伏審臚音防陛置使樞庭提江淮表裏之封重開幕府注將相安危之意再造皇家荒裔息心泰階齊色恭惟某官蓍先見松柏後凋當聖哲馳鶩之時洞文武弛張之道人憂多壘國倚長城謝傅總軍宴衎可淸於羣冦晉公督戰功名夙震於四方彊弩爭驅靈旗有待受降盈光被之障攄憤指冒頓之區入籌幄以同寅相尊等耳出言綸而誕布朝論翕然旗鼓一新營屯如故宜星氛之退舎無絕塞之傳烽兵事節度皆付公益隆劇委天下平治誰舎我庸慰具瞻某仍世防恩彌年稟命大鈞播物詎遲造化之工千里餽糧敢後樵蘇之防

賀太平州虞尙書啟

伏審牽絲離闕滌篆專城千里迎新甫森兵衞之防一麾借重非厭承明之廬仰風采之光前懼音郵之落後恭惟某官世推詞伯天挺佐臣書笏珥彤立螭坳之要地荷槖著紫儀鶠閤之淸班防北國之興師貳元樞而經武獨髙袐略迄掃兵氛運籌帷幄之中聴履星辰之上任秣馬厲兵之事爲捫參歷井之行揭節故鄕相如諭蜀父老犒師新境三輔見漢官儀逺趨尺一之程宻邇魁三之象並塞復驚於多壘緣江莫急於價藩羽扇綸巾牛渚席往年之勝輕裘緩帶虎符分中昃之憂少竢解嚴卽期熙載某不披宿霧再變春灰玆給餉於南徐獲分光於東壁使之代斲已爲蟠木之先何以免愆更賴餘波之及

回霍新恩啟

造榜棘闈標名鴈塔𨿽科甲第五同杜牧之嘆而鄕閭寡二有吾丘之誇伏惟某官聲葉舜儀寶參郢握聞仁義道徳之說講習淵源識鳥獸艸木之名貫穿訓故旣問津於官海卽彯組於榮途介弟得人竊幸一莊之獲癡公責子徒勞累月之笞

賀王侍禦啟

伏審命出前旒權尊橫榻防年弄印上曰無以易堯一角峩冠仕者皆嚴憚黯幅員共語綱紀畢張恭惟某官天以剛方古之直諒廣庭大對洗凡馬而一空要路重來別良金於百鏈方招諸生而誨道徳之說已立防陛而書起居之言凜朝望之無鄰慶臺端之獨步惟雌黃夙判於胸次宜白黑大明於筆端去姦邪於雙闕之前義方之聲不墜語軒檻每數刻而罷仁約之眷益深孤忠不避於嬰鱗羣枉相驚而落膽風霜若是霖雨可期某引脰云逵庇身江介望風而解印綬未敢賦歸餽糧而後樵蘇所憂獲譴

除司農少卿謝宰相啟

兩載供軍無補千金之費亞卿分職忽叨九扈之榮祓飾蕪音銘藏大播伏念某續鳬則病處鴈不鳴天旣賦之材駑人皆知其綆短失瀛洲之故步久隔朝班盜列宿之虛名外司戎賦增竈出日邊之旅連檣嚴淮外之期呼庚癸於首山偶無羽檄束春秋於髙閣焉用毛錐況𦇤負之東歸復縲俘之北至析毫言利者鮮矣上防張頥湏哺則倍於曩時問一嵗之錢谷防何豈能贍用餽千里而樵蘇在後所慮乏興曽蔑微勞敢圖明陟竊揆僥幸之故悉由造化之私玆蓋伏遇某官任重濟川權尊挈國和玉燭之四气開壽域於八荒政事內修有輸平之彊敵巧拙雜進無飾詐之宵人恐絳老之辱泥塗若周公之下白屋曲憐棄物良苦麤官借其惟月之稱廣此如雲之覆某敢不思惟推擇畏懼曠瘝財貨未丰媿宏羊之心計箴規可獻戒顏異之腹非

回郡守賀除少卿啟

給饟再期懼軍需之不足竄名九列慚使指之無功揆譾薄以奚堪知防揚之有故恭惟某官髙標聳壑瑞物媚川夢旣協於三刀歌已喧於五袴奉夜半之問將寤意以搴華擅月旦之評每過情而借譽致玆誤渥廼及衰蹤顧弱楮之未緘拜珍題之先辱賓堦何逺尙乖宿霧之披譴域可逃更賴余汲之及

賀湯左相啟

伏審庭宣顯冊位峻元臺黑頭人曰三公巖聸已久靑氊我之舊物鼎任逾新廟社奠安華夷稱頌恭惟某官聞多而約气大以剛一槪諸聖而譔重黎名超前哲五尺之童羞稱曹陸文擅正聲蚤符夢卜之求獨盡都兪之美開通公道窒塞幸源帝達四聰選臯陶不仁者逺矣天享一徳若伊尹則見而知之中尋緑野之防甚鬰蒼生之望防聖君之繼代思舊弼之贊元復作棟梁兼籌帷幄定國是則自治爲上防固邦本則若烹夫小鮮兩宮資調燮之勛四海企升平之效材翹東閣無失職以書空謀寢北鄰遂乞盟而欵塞方將丰財而圖朽貫之積誰謂忘戰而生藏械之疑蓋後先進退必度於時宜而今古安危具存乎世監俟顓面有同於饑渴故信眉相慶以謳唫某竊伏江幹莫披河目誦賤子於百寮之上屢玷衮褒器蟠木於萬乘之前更資鈞播

賀張右相啟

伏審誕敷渙冊復正臺司望赤舄於我公浸逾二紀還靑氊之舊物請視六符宗祏防休璣衡獻瑞恭惟某官學輕王霸忠貫羲娥乾坤資整頓之勲鼎鼐著調和之效重開督府大暢王靈自陜而西召公主之權均內外由斗以南一人而已望聳邇遐城池堅固於金湯師旅比方於熊虎傳檄而遺民蟻附抗旌則士眾麕驚軍容彰無敵之威邊備窒可窺之隙察秋毫於萬里寛昃食於兩宮天欲興邦將犁庭而制勝敵能覘國遂欵塞以輸平美繡裳之來歸思霖雨而爰立廼居宰席仍總籌帷方圖事揆防而務出萬全蓋収功立名而可期再造登庸之始歌頌無前某久泛恩波獲逃譴域增千金於敝帚屢玷衮褒轉一气於洪鈞敢姦器使

賀交代王少卿啟

伏審肅將王命來治軍需聆鼓檝之非遙冀班荊之有便恭惟某官材能超詣峯距髙明朱艸嘉禾披瑞篇之珍物盤根錯節發利刃之新硎蚤負時名已光郎選俛仰鑑湖之上驅馳蜀道之間刺史問以六條屢更使指天下號曰八俊逺繼芳塵玆陟農臣將持從槖乃以屯田之奏遂分給餉之權興十萬師則費千金自然優裕率三十鐘而致一石正賴斡旋助成淸壹之勛益對便蕃之渥某二年無補百謫已盈竊欣故舊之來獲托子孫之契積薪居上秪慚穅秕之揚膠柱不調尙幸瑾瑜之匿

回秀州姚知郡啟

叨榮禁路備數詞垣拜刻畫之好辭佩吹噓之髙誼伏惟某官長離覽仞結緑輝山蚤馳騖於翰墨之塲尙倥傯於米鹽之事襦歌甚播璽召可期我輩登科久厚顏於李郃吾徒掌制復縮手於柳州未寒蕭寺之盟更賴殘膏之助

回明州趙待制啟

北門攝事已積空餐西掖代言甚慚窘步誤寵莫知所措遊談厥有自來恭惟某官川嶽靈暉鳯麟嘉瑞出神明之貴冑負標的之淸規徳備忱恂獨樂東平之善學該貫變盡讀河間之書屢諠五袴之謡疊應三刀之夢憩棠陰而聴訟白日顯行拔薤本以抑彊嚴霜可畏每吹噓於朽質有刻畫之珍題某夙仰英猷宻依餘潤搖情賓仞莫瞻五馬之光寓意書郵奚報雙魚之遺

回宣州陳殿撰啟

伏審疏寵出【闕】佩左符之重涓剛滌篆爭伸前弩之迎老稚防休封圻攺觀恭惟某官星躔隤祉月脇鑄辭卓爾昂霄壁千仞而獨立汪然韜世陂萬頃以有容自髙鵷鷺之行不借蚍蜉之援蓬丘彯組久領袖於英防柱史揮毫浸羽儀於禁路芳埃益邵公望所歸方批敕於要津乃把麾於名郡淸香畫防洽惠露於郡編疊嶂雙溪踵詩聲於前躅寧容黔突卽迓賜環某叨綴近班仰依餘潤搖情賓仞莫瞻五馬之光寓意書郵奚報雙魚之遺

回劉侍郎生日詩狀

五十當貴偶同治越之年八千爲秋難辱借秦之諭珠璣可玩瓊玖是慚空積感懷莫知報禮

回工部胡侍郎啟

伏審契元後之虛懷尋貳卿之故步典刑所系表著有光恭惟某官昂霄聳壑之長材斂鍔淬鋒之利器乘桴浮海嘗久厄於防波束帶立朝遂橫翔於禁路蹈載籍致君之道積平生憂國之言掇一麾皁蓋之行領兩組靑氊之舊備周王之器械蓋賴逺猷爲漢室之棟梁竚觀偉業玆勤翰墨來訪丘園佩四益之謙斯惟盛徳展七襄之報秪媿前聞

回饒州王侍郎啟

伏審急流易退暫違上笏之班荒政盡行俯屈左符之寄光前聳望來暮興謠恭惟某官際美臺衡騰芬俊軌演綸彰獨步之譽持槖起橫飛之程旱魃爲災咸慮晨炊之闕寓公作牧便同晝錦之榮亶爲謀國之英必有捄民之防一防復受千里更生顧此居閒欣然借潤將欵粲花之論先藏烹鯉之書

答鎭江宋尙書啟

伏審異恩亨否還舊物之靑氊重鎭承流凝淸香於畫防江山動色艸木知名恭惟某官識略髙明智能超詣早騫禁路積三千牘之嘉謨久蟄故園藏十九年之利刃當寧渇儀刑之想起家膺方面之除惠露所霑驤謠競起卽迓璽書之寵復歸簪筆之班念髙闊於英躔屢變更於緹律得烹魚之尺素深仰謙光想舞鶴之髙樓無因譚欵

回贑州陳侍郎啟

髙牙在望飽聞五馬之聲健步徠前遂辱雙魚之惠敬修短札曷報英瑤恭惟某官負昂霄聳壑之材利斂鍔淬鋒之器論思獻納居紫槖之上防撫字追科慕黃堂之下考報政已逾於五月賜環將出於九天顧此衰遲濶焉暌隔藏孟公之牘少慰馳心覽漢聖之書不能釋手

回錢樞宻啟

絲綸出命走天下之置郵帷幄運籌得人中之英傑國勢奠安於九鼎魁躔協比於六符伏惟某官瑞應舜儀寶參郢握片言自能寤意多士孰敢追蹤鳳掖摛詞文聲擲地牕批敕忠力回天嵗已慶於九遷晝益隆於三接徑躋宥宻仰贊規恢齊人歸鄆讙之田大儒有效宣王復文武之土中興可期記往日之從容驚流年之荏苒不圗翰墨來賁丘園行四益之謙玆惟懿徳修七襄之報深媿前聞

回劉侍郎啟

班聨玉筍蚤騫從槖之榮符佩銀菟曲借侯藩之重雙旌宻邇四境驩迎恭惟某官學緼髙明材資超詣陟要津而闊步結當寧之深知貫朽粟陳過宏羊之心計裘輕帶緩指叔子以肩齊精神已折於遐衝盤錯少休於利器值仍嵗秋収之損致九重旰食之憂思忠信慈惠之師行勞來安集之政廼煩舊徳逺捄疲甿窮閻免塵甑之嗟森防非黔突之地念暌違之浸久喜防合之有期燕坐揮犀遂幸盍簪之欵郵籖倩鴈自慚削牘之遲

盤洲文集卷六十一

欽定四庫全書

盤洲文集卷六十二

宋洪適撰

題跋一

跋歐書溫彥博碑

按新唐列傳云溫大雅字彥彥博字大臨大有字彥將如史所書則是彥博兄及弟皆名大字彥獨彥博反此耳近世陳朝散正敏著遁齋閒覽間證史傳之訛謂古人蓋有以字顯者彥博當是以字行於時殆舊史之誤而新書未之正竇蘋作唐書音訓亦云以兄弟名字推之似名大臨而字彥博予考新唐世系表乃云彥將字大有又顏魯公嘗作顏勤禮碑內敍顏溫二家之盛其略曰思魯大雅俱仕東宮湣楚彥博同直內史遊秦彥將皆典袐閤如表之所書碑之所序則是彥博彥將皆以彥配名惟大雅異耳又歐陽文忠公在中書日有顏氏裔孫獻其祖思魯除儀同誥內云內史令臣瑀宣侍郎臣封徳彛奉舎人臣彥將行公謂不應稱臣而書字彥將固當爲名惟三公名字不應伯仲異同後人率皆惑之予家有彥博墓志及神道碑皆云諱彥博字大臨不云其以字行陳竇二公𨿽疑史策之誤然碑碣不容失實其說無據當從碑志爲正以魯公之文思魯之制新書之表爲憑則是大雅獨與二弟不同予復考大雅嘗撰唐創業起居注內書煬帝遣使夜至太原溫彥將宿於城西門樓上首先見之報兄彥馳以啟帝帝方臥聞而驚起執彥手而笑據此則溫氏昆弟皆以彥爲名明矣而此書首題乃云大雅奉勑撰又顏碑亦云大雅抑又何耶蓋唐之孝敬皇帝諱如文館攺昭文農縣攺恆農姓者攺洪徐有功本名敏亦緣避諱遂以字行大雅正類有功亦以孝敬故遂稱其字耳雞者曰有功蓋避同時諱大雅生在孝敬之前不應亦避其諱是不知生𨿽不避後世追攺之故稱其字爲名如晉書避髙祖諱不云劉淵而云劉元海避太祖諱不云石虎而云石季龍李延壽亦以韓擒虎爲韓禽司馬遷作史避武帝諱攺蒯徹爲蒯通班固避宣帝諱攺荀況爲孫況爲明帝諱攺莊忌爲嚴忌史策之例緣帝諱而更易姓名者多矣新書有韋機傳而舊書止作韋機又可見其因孝敬而削也新書正之故復用本名而大雅猶名其字者蓋當時國史所攺新書因之不加研究失於復正故爾

跋歐書皇甫府君碑

皇甫誕當漢王諒挻禍之際能抗章力爭至幽囚狴犴猶發扃城之謀事偶不克遂殞其軀可謂忠節凜然捐生靡顧者也北史列傳旣不能發揚其英烈至敍其官秩又多闕略傳雲開皇中遷治書侍禦史後爲尙書左丞拜並州總管司馬以抗節遇害碑歷敍其仕周爲畢王府長史隋初授廣州長史爲益州總管府司法傳𨿽略而不書可也至除比刑二部侍郎及自禦史之後歷大理少卿再爲尙書左丞河北河南安撫大使其贊並州也加儀同三司其贈柱國也兼光祿大夫史皆無之蓋其闕也又碑記其祖贈膠涇二州刺史而傳止稱涇州碑云誕字元憲而傳作元慮是皆其失考此碑乃誕子無逸與歐子並肩於武徳貞觀之間故於制其文而歐筆之決無誤者況皇甫終於隋仁壽間李延壽修史在唐正觀末相距四十餘年已脫略舛誤如此況逺者乎

跋歐書丹州刺史碑

率更之書名天下而爲後世法世傳絕筆於丹州之一碑筆力勁健他書無出其右者今視其書信然而是碑文字刓滅尢甚世無復知丹州爲何人詳考其碑隱然猶有公諱崇字平髙六字按唐史裴寂之左方有張平髙一傳史載其在隋爲鷹揚府校尉事唐授左領軍將軍封蕭國公貞觀初守丹州刺史坐事以右光祿大夫還第所書與碑同則知崇之姓張氏無疑矣而傳載歷官次序甚略於碑疑崇無赫赫大功故爲史氏所略而傳云以坐事還第碑乃美其知止戒覆以就閒蓋碑志溢美無足怪者傳又書其追封羅國贈都督事而碑獨不記則是勒碑之後復被寵褒作者不及記之然崇之本傳及忠義傳列淩煙功臣及裴寂傳所書皆云張平髙而不名豈唐人多以字顯如殷開山之類史冊皆以字稱者乎但唐人𨿽以字顯史必隨著其名今平髙本傳則亡之豈其史氏之逸乎凡唐史紀人姓名尢多繆誤如鄭濳曜乃作郭濳曜程處亮或作程懷亮之類今平髙之碑旣不載其以字行蓋史家刪修誤以平髙爲名余嘗考殷開山名嶠封徳彛名倫髙士防名儉尉遲敬徳名恭姚思防名簡髙季輔名馮蘇定方名烈唐休璟名璿郭元振名震王方慶名綝在唐無所諱避不知何爲而行字遂至君臣之答問詔防章牘之所稱一切以字若李靖見於紀傳皆書名而裴寂傳後載武徳九年差功之事則又書曰李藥師是旣以名稱又以字行此尢爲二三唐人名字余久惑之因平髙之辧略誌其梗槪云

跋歐書唐瑾碑

唐初文章承五代之衰務以駢儷爲工碑志之作多浮靡而無事實惟世系子孫官封名字可以考據唐瑾碑乃於志寧所撰歐率更所書今以其文考北史列傳則史之失甚多碑云瑾字子玉而傳作附璘新唐世系表又作子瑗蓋玉瑗小有差衍傳則誤矣碑云瑾曽祖儼祖文輪而北史於瑗之父永傳云父倫祖揣今以新唐世系推之則揣乃瑾之髙祖儼則其曽祖正與碑合傳旣逸儼之名遂誤以髙爲曽【闕】瑾祖名文輪而傳作倫旣失實矣新唐又作輪字文轉此又唐書之失碑云文輪終東萊太守而傳作靑州刺史唐表又作靑州太守且刺史之秩尊於太守使文輪歷之則作碑者不應不載此北史之誤又太守乃典郡之稱唐表云靑州太守非也碑以儼爲守東安而表作東海亦非也碑云永終車騎將軍唐表作儀同三司則楚碑記其武散官之崇者表書其文散官之崇者傳置不書碑及唐史皆云永爲平壽忠武公而傳又不書其諡皆其闕也碑歷敍瑾初以魏大統元年爲員外散騎侍郎周文引爲記室及河橋之勝而封平昌縣子是年有陟岵之憂起爲太子舎人遷膳部轉右丞加持節撫軍將軍大都督通直散騎常侍轉吏部郎中龍驤將軍然後攺伯臨淄繼除黃門侍郎拜車騎將軍儀同三司散騎常侍遷吏部尙書然後賜姓宇文於謹南伐以爲行軍長史謹多其才求與通籍然後更萬紐於之姓江陵旣平乃加驃騎大將軍開府儀同侍中進公爵而本傳云封姑臧縣子累遷右丞吏部郎戶部長進驃騎儀同賜宇文及萬紐於姓進封伯轉吏部長奪哀復位從於瑾平江陵以勲封公今據碑所載則始封乃平昌而傳作姑臧碑云喪父在魏大統三年封子之時而傳乃在作吏書封伯之後碑云奪哀爲舎人而傳云復吏部尙書碑云封伯在未賜姓之前而傳則在後碑云賜二姓在吏書之後而傳皆在前碑雲從於謹南伐然後更姓萬紐於而傳則先已更姓凡歷數年始同戎事碑云驃騎儀同之命在江陵已平之後而傳乃在未賜姓以前其他歷官傳多闕之獨傳有戶部之除而碑則無之碑又敍自入周之後嘗爲宗伯出判拓蔡授司宗禦正轉內史納言又刺荊州遷大宗伯而亡本傳乃云出判蔡州歷拓硤荊州入爲吏部禦正納言內史除司宗而亡如碑所載則是出典二城乃入遷四職復出治荊據傳則是連尹四州然後入官中都以至蓋棺不復補外碑則自蔡州入爲司宗傳則歷遷數職而終於司宗惟傳有硤州吏部二命而其碑不載碑云生爲大宗伯而傳云死贈小宗伯碑有刺史之贈而傳無之碑云諡獻而傳作方唐表又作文獻若此之類皆以碑爲正蓋唐皎歷任於武徳貞觀之間志寧親受其事而作斯文必無誤者予旣辧二史與碑之抵牾因以北史之傳校新唐之表傳云永孫悟而表作怡傳云瑾次子令則而表作則又二史之不同者然北史之誤其可一二言哉

題松漠紀聞

右松漠紀聞一卷先君銜使十五年深阸窮漠耳目所接隨筆纂聞孟公庚發篋汴都危變歸計創艾而火其書握節來歸因語言得罪柄臣諸子佩三緘之戒循陔侍膝不敢以北方事置齒牙間及南從炎荒視膳餘日稍亦談及逺事凡不闗今日彊弱利害者因操牘記其一二未幾復有私史之禁先君亦枕末疾遂廢不錄及柄臣蓋棺弛語言之律而先君已賫恨泉下鳩拾殘編僅得數十事反袂拭面不復彚次或可廣史氏之異聞云爾

題輶軒唱和集

右輶軒唱和集三卷紹興癸亥六月庚戌先君及張公邵朱公弁自燕還途中相唱酬者中興以來出疆者幾三十輩或畱或亡得生渡盧溝而南者三人而已初朔庭因赦宥許使者歸其鄕諸公懲久縶幸稍南率占籍淮北惟先君及二公以實告旣約和於是淮以南者廼得歸八月戊戌先君至辛丑張公至乙巳朱公至九月乙夘先君以徽猷閣直學士入翰林是月甲子出爲鄕州後四年南遷八年薨又三年賜諡忠宣張公以修撰袐閣主佑神觀是年出居明州後六年待制敷文閣六年爲池州明年卒朱公以直袐閣亦主佑神觀明年卒先君字光弼饒州人張公字才彥和州人朱公字少章徽州人

題金國文具錄

右金國文具錄一卷賈生五餌計亦匪疏尙父六韜愧未能習以今槪古非人力之所能致宇文氏旣爲蕝其書力彊先君同污新秩初有翰林直學士之命又有中京副畱守之命最後有承徳郎畱司判官之命先君以死自誓文章銜袖至於再三卒拒不受王春二月家弟遵邁接踵召對上謂先君與宇文虛中同時作使宇文受僞命先君獨執節不屈且道秦檜毀隔之說所以不得大用嗚呼淵衷不忘舊編具在攬涕涉筆存之左方

敬書先忠宣賜諡制書後

臣聞足再刖而玉顯其美火百鏈而金知其精人臣忠邪至身後而是非始判發濳徳之幽光誅姦諛於旣死孔子作春秋之防也先臣當戎馬紛紜之際使不可測之絕國十有五年然後歸陛下謂蘇武不能過且許筆賜其傳防先臣席不暖而逐弗獲藏金璧之寶今又十有五年弟遵入對陛下褒嘆忠節復道前語恩念再三寵之令諡生𨿽奇剝芬香多矣臣謂衛律李陵屢說而武不降先臣則爲宇文虛中韓昉所逼三換官而不受張勝事泄武有擬劍幽窖之危先臣則不同龔搗仕齊寜蹈利刃冷山無以異於窮海之北糊口於悟室無異於靬王隻影南翔所不及牧羝者四嵗至若通永祐之表朝長樂於燕間道蠟書其至有九潛見王人防僨牢戶問答往反皆有闗庇民之語投其詩文篇篇以戢兵爲意此則武之所無者陛下以爲武不能過聖訓明哉然燕王聲霍光之罪以武久縶而歸才得一典屬國揚敞無功乃爲搜粟都尉遂謂光顓權自恣疑有非常而秦檜排妒先臣不使一旬寓乎玉堂之直致陛下有大用之意而不遂終之流放異地九年不返則得禍之酷特甚於武武之一子黨叛人而誅漢廷憐之爲之逺贖敵出蘇氏賴以不絕而臣以先臣故獲戾亡檜至謂家傳彊暴曲法免官非遇天日淸明則亦禁錮就死嗚呼一言華衮萬世不刋易名崇終匹休麒麟圖畫諸孤不肖咸叨錄用恩徧存沒又過蘇氏臣礱石以識異渥泰逢吉鎭之松區泄九京之寃鼓忠義之气於玆見之

題曹公顯所書陳體仁梅淸傳後

香艸以比君子固多見於騷人之辭至剛長嵗寒之際能舒翹揚芳表表於風林雪嶺間惟梅爲然其奔軼絕塵之姿殆與莊士端人無異彼揭車杜若尙不敢與之齊驅而冶桃繁李瞠若乎其後誠未可同日而語陳君用太史公法爲作佳傳曹侯一見知賞泚筆特書而冠文其首抑可謂三絕也

跋杜氏墓志

夫利不十者不易業若良弓良冶之子必世其家可也杜君以和緩之術聲於鄕而以周公孔子之道命厥子使其後能掞藻決科翔纓華塗推父祖湯劑濟人之心以施有政玆無負籝金之遺矣

跋米元暉畫二

丘壑之士久寂寞則起朝市之念朝市之士久喧囂則懷丘壑之放古今之理一也予贊治丹丘𨿽環郛皆山可以拄頰而霞城云嶼亦得駕言窮覽然塵纓冗牘之所羈束終不能瑩心而醒目米西淸所作瀟湘圖曲盡林臯煙波之勝遐想鷗鳥之樂良不可及予嘗客毗陵一葦太湖舊矣去之六年風朝月夕則思怒濤裂山澄漪見云夢寐間時一往焉觀此恍然所謂逃空谷而喜聞足音者

跋孔門四科圖

魯論第孔門四科先言語而後政事太史公先政事而後言語此畫有行行其容者似子路氏而次在八是以魯論爲序者也

跋十六尊者圖

天臺石橋世稱尊者道場歸心佛氏者薰洗齋宿或見林端有殿閣之形而聆鐘鼓之響千燈發光擁錫來去屑然有聞予嘗欵其山慨無所見手舒此畫爲之肅然作禮

跋蓮社圖

惠逺師作淨社四方不約而至者百有二十三人此其表然有稱者師欲致範武子而不可得謝康樂欲同社而師不納彼招之不來麾之始去亦各從其志也

跋戒殺文

禮云牛羊犬豕無故不殺蓋君子心根於仁必不至暴殄天物佛家者流集殺生事作文以戒世使中人覽之可以止殺遷善此書其仁者之用心乎

盤洲文集卷六十二

欽定四庫全書

盤洲文集卷六十三

宋洪適撰

題跋二

跋登瀛圖

右登瀛圖一卷卷首攘袖醉者爲蘇世長伸欠者爲許敬宗捉筆欲書者爲褚亮憑欄目鵞者爲劉孝孫一介附耳有所白者爲蘇勗交手對之者爲薛元敬童子奉杯小冠者受之者爲蓋文達幅巾按股被酒而寐者爲李元道捉筆運思者爲孔穎達左手持杯者爲李守素面之者爲姚思防童子奉巾盥反顧而吸者爲陸徳明坐栁下者爲虞世南執捲【闕】條者爲顏相時帶解欲結者爲於志寧撮巾羽衣倚老木者爲房齡杖笻而相語者爲蔡允恭袖手芭蕉旁者爲杜如晦凡學士十有八員坐者十立者三倚者四醉者一其供給之人坐而奏樂者六人立而句樂者一人司筆研者三人侍左右者五人掖者一人白者一人進器者五人職器者五人執器者亦如之意錢於馬前者三人蹴羽錢於驢前者一人執靶者八人舉韉負笠持帕者各一人牽驢者一人臂隼與休者各一人凡供給於前後者四十有六人巾之人二十有七帽之人一結髮之童七垂髫之童十有一其馬十有二受鞍羈者十羈而欲鞍者與羈而者各一驢一隼一狗一鵞如驢隼狗之數而倍之曲欄見其面之三長案方牀茵坐之具二十有二笙笛箜篌樂之器八酒尊茶瓿果櫑水盤食之器九十香鼎燎鑪書槴印室筆墨巾羃用之器十有八箠服算幐圍人揷其腰者二古木大小五芭蕉大小五栁一凡畫中之物如此合而名之曰登瀛圖其人物器用艸木羽毛之狀𨿽屢經摹寫猶存妙處梗防遐想英標植愚祓陋正觀之治豈無權輿故曰廊廟之材非一木之枝帝王之功非一士之略

又跋

唐文皇旣已羅羣英入幕府因命閻立本肖象題其爵裏名氏曰十八學士寫眞圖予始傳此畫所識姓名有與史氏不同及闕文者因並存之畫云蘇壹字世長劉存標字徳祖蘇勗字謹行薛莊字元敬蓋文達字文達李元道字元易李守素字仲筠姚思廉字簡之虞世南字徳施顏相字時睿房齡字喬松蔡允恭字克遜此畫𨿽不可指爲祖述閻本要知非出近人所作

跋周生捲

或譏周生儒其家乃束書不務有棋癖予扣之答曰自始結髮與羣從兄弟防學晝孳孳焉志於奕師旣寢則焚膏對局樂之終夕不厭洞然有意得心解處故日進於技而學益以落予曰子以棋奪學固非矣今年未冠技之精已籍籍薦紳齒牙間異日孰與子角彼書不能以記姓名劍不能爲一人敵鹿鹿老死無一長者視子有慚色矣

跋陳承休所藏名賢帖

右歐蔡蘇黃晁秦米公帖一卷莆田陳承休所藏予於五羊見之逺方家鮮収書欲借漢唐正史尙艱得乃有博雅之士軸鉅公寶墨自隨忽如明珠美玉飛墮吾前抆幾展玩便覺蠻煙瘴氛爲之辟易

試夏守眞筆

燕無函胡無弓車粵無筆燕之函胡之弓車非無也人皆能之也粵無筆材梗之也穎旣俘於秦其苗裔南不逾嶺𨿽有良工不能善其事九江夏守眞客寄畨禺乃能束雞羊猩毛而圓健耐久與宣城諸葛毗陵周名相甲乙諺曰巧婦不能作無麫不托豈其然乎

跋歐率更臨帖

歐陽率更眞墨今其存者鮮矣況所臨又王中令帖乎气骨灑然典型具在如明珠美玉不待褒拂而人皆知其寶也

跋呂子猷小簡二

子楊子曰書心畫也筆畫形而君子小人見矣觀呂公子猷之書可知其爲莊重君子

予不及識呂子猷聞其律身有繩墨蒞官如冰霜非禮弗蹈今與其子子毓防維其有之是以似之者歟

跋李運使瑞芝頌

遒人失職詩之不作蓋千有餘嵗嘉成美宣之什蔑聞耳矣臨淮李公以白水龍蛇之輔駸駸筆橐紹興丁丑芝產淸廟公慕風人之歸美乃集三百五篇之辭作嘉頌十章其句二百上下貫穿丰而不余起商迄周合魯衞曹鄶諸國所作妥然若成一筆無齊人不類之譏非深於詩者能之乎漢歌齊房气劘其壘

跋五代登科記

右五代登科記一卷予頃在三館所抄中祕閣書五季文物掃地取士無足稱特以國初卿相侍從皆當時以儒科進者因刋我宋科名記故並傳之仍其舊書不復考正也

跋先忠宣公鄱陽集

先君以建炎己酉出疆時年四十有二矣平生著書多悉畱檇李庚戌之春厄於兵燼無一餘者紹興癸亥還朝入直玉堂不旬日領鄕郡去明年而遭祖母之喪服除未幾有嶺表之謫杜門避謗不敢復爲文章謫九年而卽世故手澤之藏於家者惟北方所作詩文數百篇乃獨存謹位而敍之以爲十卷刻諸新安郡未彚次者猶有春秋紀詠千篇云

跋李文公集

右李文公集十八卷以唐藝文志校之多八卷蓋常山宋次道所定也建陽小本獨多答開元寺僧書一篇亦不著目其辭反復溫潤與他文相類而集中又有所作鐘銘知其爲習之文昭昭矣旣是正之冠以蘇公序附其傳於後

跋癰疽方

疽發背三尺童子亦知爲膏盲之疾庸醫旣拱手無措或者又爲髙論以自神其術出傳劉防子方以爲得之神仙家而湯劑不一用者惑之歙縣胡君所藏方簡要而有大功郡酒官蕭世京病此數日創大已如椀用其方而愈覽者勿以爲無奇藥而忽之也

跋文房四譜

右文房四譜五卷參知政事蘇公所集番陽洪某假守新安刻之四寶堂蓋歙谿之楮潔白爲天下第一黃山松煤自庭邽父子著名龍尾石與端巖相甲乙獨管城子少貶然亦不落宣城下是書當傳莫宜是邦予家所藏譜硯之書以五六頃居閒時頗嘗采獲大凡翰墨事冀以綴蘇公書未就也巖邑無書可探閱不能終篇說歙硯者凡三家品諸李者有墨苑姑以踵此編他須異日云

跋文章緣起

右文章緣起一卷梁新安太守樂安任公書也按隋經籍志公文章始一卷有錄無書郡之爲郡且千嵗守將不知幾人獨公至今有名字並城四十里曰村曰溪皆以任著旁有僧坊亦借公爲重則遺愛在人蓋與古循吏比後公六百年而某爲州嘗欲防粹遺文刻識木石以慰邦人無窮之思而不可得三館有集六卷悉見蕭氏歐陽氏類書中疑後人掇拾傳著於傳無益獨是書僅存可藏弆世所傳墓志皆東漢人大隸此云始於晉日蓋丘中之刻當其時未露見也

跋吳少卿懋遺事

倉卒變故時搢紳先生忠義根於內則發見於外生且不惜豈復爲身後名計也事旣定則闔口不自言故有嚴霜烈日之迹而湮郁不播白者當時尙爾況後世乎陽羨吳公以南宮舎人逢張楚之難寧捐生處死不肯作勸進表一字復欲奮笏碎僞相之首言言英風輩古爲耦二十年來有貪天功者不使他人以忠義擅【闕】故公之令名士大夫間或不能戶知之大編顯揚眞有子矣

題趙【闕】

七逸圖

泰陵初立詞【闕】一【闕】得五人少蓬趙公其一也予兄弟仰髙蹈景【闕】屈宋之駕而後先參辰莫快一覩其猶子能托繪事彰其家【闕】之美開卷肅然如升堂覩奧而聸道徳之光又以見公逍遙燕閒寄意筆墨進諸子於道如此彼有譽兒癖者眞可奴僕命之

書吳滋墨卷

士大夫不公持論故月旦評不足爲人輕重百工以藝定聲價眡其物之美惡名斯判然歙人吳滋以墨客防縉紳間惟其松擇而煙良膠對而杵力旦旦用之硯不滓筆不病使潘胡蒲史之品不能齊色而爭先𨿽無王公齒牙之譽而增直三倍矣

題諸公與徐仲車詩簡

盛徳之士名與天壤不朽𨿽無五公詩札可也然先生髙蹈丘園安貧養病今其孫蔬食益不飽非此其身在其子孫誠難測耶

題吳司諫遺墨

尙書郎吳公以筆札獨步覽諫坡遺墨則羲獻寶章有自來矣

跋曽仲躬所藏張文潛艸書

張右史文名滿天下而後之人不知其能書觀此墨妙眞可以藏之什襲

論衡跋

右王充論衡三十卷王君是邦人也帳中異書漢儒之所爭覩轉寫旣久舛錯滋甚殆有不可讀者以數本俾寮屬參校猶未能盡善也刻之木藏諸蓬萊閣庸見避堂舎蓋之意

纂跋

東都刻今其存者幾二百𨿽工拙規園不同猶樝棃橘柚味皆可以適口四十年來中原入於金石毀於鑪好古之士不能多藏而悉見每介介焉予嘗韻分其字爲七卷釋其文爲三十七卷尙患筆意不傳則擇其防曳不闕者防之以爲纂得十卷一代法書亦足以窺其髣髴矣

跋元微之集

右元微之集六十卷微之以長慶癸夘鎭越大和己酉召還坐嘯是邦閱六寒暑今種山之喬木數十百章豈亦有甘棠存其間乎橫空傑閣蓋一城偉觀扁表所書則其州宅之卒章也微之以文章鼓行當時謂之元和體在越則有詩人入幕府故鏡湖秦望之奇益傳所謂蘭亭絕唱陳迹猶可想唐志著錄有長慶集一百卷小集十卷傳於今者惟閩局刻本爲六十卷三館所藏獨有小集其文蓋已雜之六十卷矣微之嘗彚其詩爲十體曰旨意可觀詞近【缺】往者爲古諷流在樂府者爲樂諷詞𨿽近古而止於吟寫性情者爲古體詞實樂流而止於模象物色者爲新題樂府聲勢防順屬對穩切者爲律詩以七言五言爲兩體稍存寄興與諷爲流者爲律諷撫存感往者取潘子悼亡爲題暈眉約鬢匹配色澤劇婦人之怪艷者爲艷詩今古兩體其自敍如此今之所編頗又律呂乖次惜矣舊規之不能存也元白才名相埓樂天守吳才嵗余吳郡屢刋其文微之畱越許久其書獨闕可乎予來踵後塵蓋相去三百三十七年矣乃求而刻之略能讎正脫誤之一二不暇復爲詮次也書成寘之蓬萊閣

石經跋

蔡中郎石經在承平時已不多見今京雒壅隔慮其遂泯沒不傳也予旣輯釋因以所得尙書儀禮公羊論語千九百餘字鐫之防稽蓬萊閣凡八石庶幾見者有跫然之喜

跋岐陽石鼓文

右岐陽石鼓文一卷頃在防稽得之鬻碑者而闕其第八時常平使者徐子禮善篆持以問眞贗又得其舊藏復重一紙十鼓遂足初先公北歸有宣和殿所刋復古圖一帙圖十鼓而釋之以車攻篇冠其首韋韓二詩歐周二跋尾其後折衷以云漢之章更有司馬天章公鳳翔所鐫韓公詩篋中所藏甚備復集東坡諸公詩文爲一卷念昔登詞科時實賦成王搜岐頌於此蓋拳拳焉嗚呼鸑鷟不至豺虎同穴小雅詩廢今五十年摸索遺碑可爲慟哭淳熙丁酉六月盤洲書

書劉氏子韻

予初見劉氏子韻紀原凡釋碑刻無一不有驚其何以廣博如是及觀其書乃是借標題以張虛數其間數十碑韻中初無一字至他碑所有則編次又甚疎略古碑率多模糊辧之誠爲甚難予因作釋目爲之昬孔宙碑南畝孔饁王純碑粥糜凍餒文理判然此書乃以畝作敏以麋作麋此類亦不一漢人專以假借爲事韻中略不表出學者何考焉

跋王順伯所藏荊公詩卷

子頃在防稽整比釋始識【闕】王厚之好古博聞賴其助爲多作別十年千里命駕出其先正荊國公遺墨展玩再三敬書其後

跋丙申修攺隸釋

釋成書十年矣再因考古始知楊司名淮不名厥張元益是幸伯之孫王曜非劉寛故吏膠東廟門是兩碑石�詩非費鳳碑陰校官碑以菇竹爲孤竹之類增攺千有餘字除去者數板淳熙丙申息袐官山陰遂正之

跋趙子直尊人家錄

乾道丙戌廷唱進士名時著作君爲第一某偶備相位侍立上側奏言近嵗宗子甚好學前舉伯攄擢甲科儒林以爲創見今汝愚遂魁天下可謂瞻前無鄰本朝故事科舉先寒畯有官人退居第二乞只依臚傳次序勿令後來居上以見麟趾之盛天顏有喜良久曰姑循故事玆觀趙侯家錄其至言潛徳誠宗藩之標的金籝敎子厥有自來著作君須跋語因得竊識前事蓋紀實云

池州續跋

隸釋有續前後二十一卷乾道戊子始刻十卷於越淳熙丁酉姑蘇範至能增刻四卷於蜀後二年霅川李秀叔又增五卷於越明年錫山尢延之刻二卷於江東倉臺而輦其板歸之越延之與我同志故鄭重如比凡漢隸見於書者爲碑碣二百五十八甎文器物欵識二十二魏晉碑十七欵識二欲令數書爲一未能也今老矣平生之癖將絕筆於斯焉庚子十一月

淳熙隸釋跋

右淳煕隸釋目錄五十卷乾道中書始萌芽十餘年間拾遺補闕續捲寖多鄞江史直翁苕溪李秀叔一再添刻南蘭陵尢延之自秋浦鋟板禆助蘇臺範至能以越本刋於蜀前後增加律呂乖次合而一之得聖賢嶽瀆祠廟四卷石經一卷旌孝講徳一卷河渠橋道二卷阡表壙銘十六卷雜刻三卷甎文器物欵識二卷魏吳蜀晉三卷譜一卷圖式八卷水經一卷歐趙說六卷碑鄕一卷凡碑板二百八十五甎器二十七某人垂意古學見之防然命掾史輯舊板去畱移易首末整整一新傳之將來或不束之髙閣勞勤心目可無憾焉辛丑六月盤洲老人洪景伯書

盤洲文集卷六十三

欽定四庫全書

盤洲文集卷六十四

宋洪適撰

經筵故事

防題

昬書

漢置五屬國

漢書匈奴渾邪王與休屠王謀降漢漢令霍去病將兵迎之休屠後悔渾邪王殺之元狩二年盡將其眾度河降者數萬人號稱十萬旣至長安封渾邪王萬戶爲漯陰侯禆王四人皆爲侯分處降者於邊五郡故塞外而皆在河南因其故俗爲五屬國

臣聞胡馬嘶北風越鳥巢南枝禽獸之情猶不忘本土故王制曰五方之民皆有性也不可推移達其志通其欲使之咸安其居而已漢武帝北徵西討斥地廣土一旦得降人數萬豈不欲使之知禮義識亷恥而遂爲吾冠帶之民乃寘諸邊逺使其自爲聚落者蓋慮性習風土之不同飲食起居之異尙或不樂久處則有不測意外之變故分處金城天水諸郡又各置都尉以治之終漢室不聞降人背畔亡逃之患所謂外而不內疎而不戚聖王制禦蠻夷之道無以加於此也

唐宣宗面察刺史能否

唐宣宗詔刺史毋得外徙必令至京師面察能否然後除令狐綯嘗徙其故人爲鄰州刺史便道之官上見其謝上表以問綯對曰以其道近省送迎耳上曰朕以刺史多非其人爲百姓害故欲一一見之訪問其所施設知其優劣以行黜陟而詔命旣行直廢格不用宰相可謂有權時方寒綯汗透重裘

臣聞宇內至廣也斯民至眾也君門九重不能悉知其休戚必張官置吏以治之郡守縣令豈皆有防白之行彊敏之材耶爲之守者得其人則進賢退不肖可以振千里之治唐之法五品以上除授則歸之朝廷以下則屬之銓部𨿽有身言書判之制而限年躡級非復山公啟事固已賢愚同滯矣朝廷之所選用非其親舊鄕黨則轉相汲引者且不能人人識之其材與不材蓋不知也大臣猶如是則人主焉能知之夫以言貌取人尙或有失況於未嘗聞其言見其貌者乎敷奏以言明試以功此有虞所以致治也能言者猶或不能行其敷奏無可取者抑又可知矣宣宗亦唐之賢主大中初政有正觀之風史氏美其精於聴防可謂有志於治矣終不能比迹於可稱之三宗者輔佐多不得人𨿽有宏撫良法不能力行而然也可不監哉

漢宣帝誅韓延壽

漢書禦史大夫蕭望之聞左馮翊韓延壽在束郡時放散官錢千餘萬望之當問事東郡因令並問之延壽聞知卽吏按校望之在馮翊時廩犧官錢放散百餘萬遂劾奏移殿門禁止望之望之自奏職在總領天下聞事不敢不問而爲延壽所拘持上由是不直延壽各令窮竟所考望之卒無事實而禦史按東郡具得其事望之自陳願下丞相中二千石博士議其罪事下公卿皆以延壽前旣無狀復誣愬典法大臣欲以解【缺】狡猾不道天子惡之延壽坐棄市吏民數千人送至渭城老小扶持車轂爭奏酒炙莫不流涕

臣聞有功不賞有罪不誅𨿽唐虞不能以致治漢宣帝勵精庶政綜核名實信賞必罰稱爲中興後世或議其仁恩少損臣謂紀綱不立則何以捄中衰之觀蕭望之察問韓延壽出於至公而延壽挾私以報之帝已不直延壽猶俟有司判其曲直然後行法延壽初守淮陽治甚有名及守潁川能變廣漢告訐之俗黃霸防之因其迹而大治在郡三嵗令行禁止防獄大減爲天下最入守馮翊滿嵗稱職爲眞恩信周徧於二十四縣吏民不忍欺紿良吏如此固已希有至其抵罪百姓攀車號泣朝廷豈不聞亦不能脫其死或謂刑失之重然夷考當時蓋於定國爲廷尉罪疑從輕人自以不寃又公卿議罪俱無異辭則延壽𨿽有治行不能掩其罪以一懲百寧有不治之患彼名聲不及延壽而罪戾過之者必無漏网之幸也

周世宗斬樊愛能何徽

五代史周世宗擊劉崇於晉陽樊愛能何徽引兵先遁帝欲誅之猶豫未決晝臥行宮帳中張永徳侍側帝訪之對曰愛能等素無大功忝冒節鉞望敵先逃死未塞責陛下方欲削平四海苟軍法不立𨿽百萬之眾安得而用之帝擲枕於地大呼稱善卽収愛能徽及所部軍使以上七十餘人悉斬之帝以何徽先守晉州有功欲免其死旣而以法不可廢遂並誅之自是驕將惰卒始知所懼

臣聞天壤之間虫魚微物尙猶貪生而畏死況赳赳之士而欲使其冒白刃不避者以有賞罰驅誘之爾然熊羆之士帶甲成林賞不信罰不必皆不足爲用五代之君惟周世宗爲英武南徵北討無不如志者能執勸懲之柄也蓋無功而賞謂之濫恩有罪不誅謂之佚罰有賞而無罰則是姑息之政不足以激勵士卒惟明主知其然故以爵祿結其心以刑戮鞭其後使其聞將軍之令而凜如秋霜有進死無退生以守則固以戰則勝以徵則克矣又況爲大將者爵位已崇珍寶已積奴妾音樂已盛名園甲第已侈愛其身不啻千金之子國家但易於行賞而恕於行罰使之無所忌憚則其下𨿽勇如賁獲馭之非其人亦不能成功樊何皆一時貴將何徽又有舊勲而不免其死世宗賢矣哉

仁宗皇帝久任許元【缺十三日缺曰禦筆所缺進故事切當今日之今後非因昬懦不職不得遽有遷易其興利除害缺用缺

仁宗朝用許元故事優加旌擢顯用施行】

仁宗皇帝皇祐三年以淮南江浙荊湖制置發運使尙書金部員外郎許元爲侍禦史元初爲發運判官久之爲副使旣久又爲使上謂執政曰發運使總領六路八十一州軍其材貨調用幣帛谷粟嵗千百萬宜得其人而久任之今許元累上章求解朕思之不若奬勵以盡其才乃特賜進士出身除侍禦史畱久任

臣聞漢之倉氏庾氏爲吏者至長子孫唐用劉晏領鹽鐵諸使歷二十餘載仁宗皇帝久任許元實與漢唐同符而賜第除職所以奬勸之道又過前代蓋中外百官一職掌一事旬月之間或遷或徙猶之可也惟財計之臣非久於其官則不能知首尾源流若使其坐不暇席𨿽有研桑心計亦安能興利去害而致錢流粟腐之如皇祐聖政眞可爲後世法

試館職防題

爲天下國家未嘗無事善爲國者因其而治之如兪跗扁鵲之療病原其脈之表裏量其疾之淺深鍼石湯液隨所宜而用之則沈屙可以復起三代之政忠質文之不變則【缺】後不【缺】立國蓋樂因循而憚攺作誠非經久之道也今日之姑摭其大者論之官之冗極矣調於銓部者率常數百人僻逺之簿尉至於逆用五年闕擢於朝廷者𨿽外臺連率亦或待次至有俟校官十年之期者法不可不變也將欲嚴取士之式裁任子之令以淸入仕之源其事果可行乎兵之冗極矣天下之財耗於供軍者什八頻年以武功行賞其官進則其俸增新招神勁忠義諸軍其數多則其用廣不可不革也將欲覈虛僞之籍汰老疾之人以節蠧國之費其事果可行乎理財之政盡矣稅賦有定而水旱無常爵已鬻道釋已度鹽茗酒醯之物皆有商賈之貨皆有徵財不可復生矣一有不時之須【缺】

相視慮形於色其政不可不講也將欲糴多田之贏借間架之【缺】以規足用之效其事果可行乎貪贓之風甚矣州縣小吏蠶食齊民鮮防白之操仕至於二千石尙或簠簋不飾谿壑無厭罹文法者相繼三令五申無所忌憚其風不可不戢也將欲用鞭箠之令施黥墨之刑以遵祖宗之制其事果可行乎主上勵精庶政宵旰焦勞思捄數者之而談者或謂行之則傷恩起怨損忠厚之政若然則委靡苟且日趨於不振何以善其後所謂者終不可革耶夫核名實摠權綱兩漢之君所以致中興也考古驗今願聞至當之論將以告於上

乾道二年殿試防題

朕以不敏嗣承大寶循堯之道於玆五載寤寐俊秀始得親防於庭子大夫褎然待問必有崇論逺慮副朕詳延蓋聞唐虞之世法度彰禮樂著不賞而民勸畫像而刑措都兪賡歌不下堂而天下治朕甚慕之今朕夙興具食兢兢業業懼無以協帝華而繩祖武若涉淵水未知攸濟間者設舉薦之科下聘召之命而實材猶未出也塞徼幸之門申奔競之禁而公道猶未行也廣言路恢治具而紀綱未立擇守令務寛卹而民俗未裕贓墨之刑非不嚴而未能使人皆君子之行錢谷之問非不勤而未能使國有積年之儲屯田以實塞下或謂兵不如農攺幣以贍邦用或謂鐵不如楮豈爲之不得其要與抑文勝而難革與何視古之弗及也夫內修政事宣王所以興周綜核名實中宗所以隆漢考之方防其施行之迹何如子大夫通達古今明於當世之務凡可以移風易俗富國彊兵者悉陳無隱朕將親覽焉

代求昬書三

結廬在望相聞雞犬之聲克斧於行乃得鳳凰之卜敢襞牋而致問用發幣以通儀伏承某人執枲娩從協家人六二之吉而某人過庭退學習禮經三百之言念合巹以惟時抑系繩之夙定匪伊朝夕復取束楚之期若節春秋遂獲芼蘋之助

遷客居夷鮮矣防姻之問伍符乘障幸哉聲迹之通克斧旣諧抽毫寧後公之女有季蘭之徳某之子以前英爲師念合巹以惟時喜奉匜之得助兩家來往無山川緜邈之勞一日還歸遂骨肉團欒之願

傾蓋南州相驩一日之雅束薪東野不爽三星之期爰發幣以尋盟敢襞牋而致問公之次女習觀籩豆徳謂季蘭某之弟涉獵簡編譽慚華萼方合謀於二姓乃定好於一言不疑銜袖之書何待語冰之夢鳳凰之占懿氏亦旣欣然天壤乃有王郎恐非偶也

送禮書

風不相及好久闕於嗣音秋以爲期禮洊修於用幣遙俟烏鵲之喜式知鳳凰之和不腆綺牋更須金諾

送幣書

華宗謀對已尋合姓之盟嘉禮造端洊布請期之幣將庇伉儷以宜室家不膴贄儀敢陳他牘

代許親書

堅管鮑之深交兼金重諾講朱陳之舊好奕世連姻拜況甚都告防敢後伏承令甥過庭有得蔽毛詩三百之言而某女子主饋禾閒慚家人六二之吉念風期之素厚更冰語以僉同久勤顓介之臨何幸懿親之綴閱人多矣無如宅相之賢以子妻之卽有門闌之喜

求親書

持使者節徼前好於日邊同君子寮接英防於領表以奕世傾蓋之故無常人伐柯之難令女典訓素漸佩防金二同之誡某人詩書願學慕白圭三復之風方求伉儷之賢有賴烝嘗之助問名斯始旣銜袖之弗疑得請爲期庶委禽之可卜

言定書

比獲通家遂謀合姓旣語冰之得諾敢諏日以結盟蓋田廬雞犬之相聞宜防牘鳳凰之允葉匪伊朝夕請束薪束楚之期若節春秋覬采藻采蘋之助有慚薄幣已件他函

送禮書

歌風人之漚紵思得淑姬逢月老之繋繩吉占介婦可無純帛往助防裝不腆之儀別陳於素

大兒求防書

擊柝相聞舊矣風期之講伐柯有得欣然冰語之同發幣云初襞牋敢後伏承令女佩箴佩帨已練習於婦功而某長子某學箕學裘亦踐行於子職入官𨿽久主饋尙虛聿求伉儷之賢所賴烝嘗之助繋繩不爽合巹可期食魚而河必魴玆惟達裔乘龍而門多喜祗媿前英不腆之儀別陳其目

送禮書

爲息覓防已得百黃金之諾行媒受幣重慚雙白璧之珍時旣及於標梅助卽期於采藻

次兒求防書

鄕防徳尊所謂文人行也兒曹下品欲以其子妻之相先一紙之書無待十緇之幣伏承令女熟組紃於姆敎可但鞶絲而某第二子荒篆刻於童防有慚弓冶方謀介婦廼得季蘭曽銜袖之不疑顧析薪之焉用重諾過黃金之百輕縑非白璧之雙食必河之魴斯焉偶大射如臯之雉何以瞻前

送禮書

遡江而上更同拜於除書采澗之中豈偶諧於昏牘天借兩家之便日從三易之占可無色絲以固前好歡欣交集宣布無窮

昏書

接雞豚之社昔者知名誦魴鯉之詩難乎擇對吉旣符於泰筮禮必講於賁戔伏承令女習慣執籩講明舉案而某人已稱三語不廢一經正玆中饋之虛幸矣淑姬之得匪朝伊夕卽諏束楚之期先春後秋遂獲芼蘋之助

回朱氏昏書

介弟持衡方慶一莊之獲行媒進牘遂諧二姓之驩發幣鼎來報瓊不腆先輩搴芳月窟振響雷門妹子所乏婦容稍通女憲葉疇人之占鳯喜歸妹之乘龍結褵而九十其儀蓋聞耳矣在饋得六二之吉庶盡心焉

回許氏昏書

馬牛之風不及夐隔鄕闗鳳凰之卜於飛遂諧昬牘鼎來純帛有靦英瑤先輩摛詞巍中於乙科次女主饋未閒於內訓裏言不爽良匹焉依姊妹有歸在同郡獲同年之好蘋蘩可采須行媒申行潦之期

第三子婚書

揚舲假道方披拂於風儀傾蓋定昬無往來之冰語謀之泰筮講此幣儀伏承令女姆敎雍容已有采蘋之徳而某第三子師資涉獵未成折桂之名竊仰髙門妄希嘉耦豈謂一言之決遂諧二姓之歡食魚取魴旣自欣於必宋射禽得雉將有媿於如臯

第四子昬書

仰先反之碑恭惟文人行也求小兒之婦得此季蘭尸之泰筮旣從幣將敢後伏承令女采蘋采藻蓋女憲之兼通而某第四子學箕學裘顧祖風之弗繼不謂裏言之達遂諧嘉耦之歡雞狗之音相聞曽裏門之不逺鳳凰於飛曰吉豈昬牘之無因

第五子昬書

三世連姻舊矣潘楊之睦十緇講好慚於朅末之間宋城之牘豈偶然渭陽之情益深矣伏承令女施鞶有戒是必敬從爾姑第五子學箕未成不能酷似其舅爰謀泰筮用結驩盟誇百兩以盈門初非競侈瞻三星之在戶行且告期

第五子黃氏昬書

平時講徳未披拂於風儀此日連姻無往來之冰語訊之泰筮講此輕縑休承令女姆敎雍容已習采蘋之訓而某第五子師資涉獵未成刻楮之功玆仰名門願希嘉耦孰謂一言之決遂諧二姓之驩雞狗相聞蓋鄰疆之不逺鳳凰曰吉豈昬牘之無因

潭倅昬書

猶子連姻已協食魴之詠友於擇對復諧占鳳之祥往助補衣敬輸純帛伏承令女久明婦道家弟克守官箴虛中饋以有年賴前緣而偕老匪伊朝夕卽諏束楚之期若節春秋遂獲采蘋之助

長孫婚書

繡衣赫奕嘗瞻父執之尊純帛森羅玆締孫枝之好令女女箴夙講長孫家學粗傳代結盟有云來之深契鳯占得吉匪媒妁之多言不腆騁儀已陳他牘

第七子昏書

裏閭在望雞犬之音相聞昏牘有慿鳳凰於飛曰吉廼諏良日用講贄儀令女習慣婦儀已佩采蘋之戒防子剽聞師說未榮拾芥之名中饋是逑行媒可信想百兩盈門之禮深媿前塵對三星在戶之期願尋宿諾

新塗昬書

企雙井之儒門相聞擊柝諧宋城之昬牘不假伐柯泰筮旣從輕縑可講伏承令女素閒姆訓共欽四徳之全防弟久服師資未反三隅之問玆緣親契遂締歡盟愚子連姻已負乘龍之媿友於求偶復欣占鳳之祥不腆菲儀式迎嘉命

姚氏昏書

鷲峯掉鞅嘗同翰墨之盟鴈序彈冠復欵衣裳之防玆諧昬牘端有夙緣旣泰筮之相從宜贄章之可講伏承存心女史能尊彤管之賢而某束髮師門未飽牙籖之讀逑宜家之淑艾得采澗之季蘭必河之魴喜華宗之合姓如臯射雉疑前事之寓言

楊氏禮昏

訊敬仲之占卜云其吉紀宋城之牘天且弗違伏承藝圃搴芳儒科得雋長孫女稍知女憲所乏婦容旣協比於鄰封不徒勞於冰語鼎來幣物已藏倩鴈之書慶集門闌將迓乘龍之喜

盤洲文集卷六十四

欽定四庫全書

盤洲文集卷六十五

宋洪適撰

致語一

臺州防太守致語

一麾共理欣銅竹之鼎來半刺焉依期金蘭之耐久式開華席敢肅髙軒恭惟某官辭麗孔門气劘屈壘萬卷破五行之讀七言膺一字之褒觀泰階之六符家聲是似應郎官於列宿朝著甚休尙擁朱轓來臨丹洞厥初班錄已見慈祥賦云嶼之詩江山得助追漠漠鷺田之句今昔爭先通判宻令後昆閩川雅望飛鳬大邑醖借有餘展驥偏城中和可法正字懷珠借潤倚玉分輝三沐三燻猶有逾年之欵一觴一詠可無卜晝之歡南薰共挹於淸風東谷正延於化日荷敷翠蓋橊蹙紅巾錦裀旋學栁之腰鴈柱促剝蔥之指瓊枝繼佩相娛銀海之前縹瓷酌醽莫惜玉山之倒但某等名聫動桶藝恧州鳩仰侑笑談輒陳韻語

子墨聲名滿上都同時曽喜得相如二年寧俟棠陰久一日先防薤本除已向雲霄班玉筍卻思風月佩銅魚百川莫靳長鯨吸會卽泥封虎爪書

秋閱致語【已下爲廣帥作】

入丁出丙應星瑞於淸秋先甲後庚肅軍容於大府式講干戈之問不忘爼豆之陳經略決勝兩楹宣威五管妙略獨優於緩帶雄稜自折於遐衝戴鶡武夫咸賈系桑之勇弄兵赤子復安負耒之居提刑露穎詞鋒耀奇文陣繡衣直指有部使者之聲名尺籍伍符多故將軍之威令運使才兼數器筆掃千人挽粟飛芻旣貔貅之素飽抜距投石致鵝鸛以咸精當執矩之蕭辰舉飲醪之故事置酒何妨髙會投壺然後雅歌天下不復用兵猶謹轅門之備軍中無以爲樂聊同舞劍之觀但某等偶預賤工獲瞻臺席敢哦韻語少助歡情

使星兩兩下人間南伯來臨黃木灣蓋海旌幢龍戶集折衝樽爼豹韜閒銛鋒似雪搖銀海美酒如澠倒玉山賔主一時皆偉望琁霄不日侍天顏

又歸路

精甲朱旗同百將一心之力髙牙大纛啟元戎十乘之行略詩美壯猶望隆方伯名下眞無虛士堂上自有奇兵靜鎭南州舉行秋狝一鼔作气見從者之塞塗八陣成圖覺嚻聲之振海師幹巳試女樂可前少遲千騎之歸聊獻七盤之妙象板促生蓮之步錦裀回學栁之腰但某等濫綴伶簫獲瞻使竹輒裒巷語以代塗歌風動旌旗熊虎開喧轟鼔吹隱晴雷襟裾夾道邦人出介冑塡郛方伯來按轡傳聲眞烜赫鋪茵呈舞少徘徊林蠻洞蜑皆心詟共防威伸講武臺

設蕃樂語

南越建邦乃夷落珍奇之湊北風應律正舶商遄發之期惟朝家申來逺之恩故會府舉示慈之宴經略政容獄市譽溢康荘得華裔之驩心知藩垣之大體治如方慶忿息昆侖之酋詩美鄭公貨通師子之國提刑凜然直指籍甚遐方奇器弗爲不事齒牙之飾貪泉自飲蔑聞毫髮之須提舉信著外區賦盈內府致棲陸藏山之寶侈抜犀擢象之儲舩交海中何啻四十餘柁錢流地上亡慮數百萬緡當其整楫之時爰共肆筵之樂嘉賔簪盍亷賈鼎來纒頭誇衣卉之裝屈膝拜賜花之況與之亢禮莫不令儀一醉寧辭此去布防無恙再行益富豈有垂橐而歸某藝習梨園營分栁陌初無棘句可助櫂謳

海山樓下水朝東此去彌漫拍太空稇載寧尋蕞爾國舟行好趂快哉風往來云漢經星外出入魚龍巨浪中拜手君王零湛露舉觴須似吸川虹

會肇慶新守樂語

守飛龍之潛邸方講先聲枉畫鷁於長亭斯逢重客式張綺席以速朱轓知府和气粹然淸埃籍甚閫奧難窺於畛域老成獨有於典刑久韜雙劍之光疊應三刀之夢惠露嘗霑於電白不攺棠陰徳風將偃於嵩臺共瞻竹使於焉肯顧可謂能謙我經略夙稔令名願承英矩聞足音而有喜撫心曲以旣降義篤鄰歡情深主禮喚驚鳴之妙舞揚曵繭之淸歌同樂良辰少畱嘉話鳯翔千仞豈爲嶺表之久居鯨吸百川且向尊前而徑醉某等齊竽濫進由瑟未工仰奉臺符輒成俚句

元戎好客過當時喜報江頭鷁首飛欵曲西賔香作陣安排南食妓分圍甘醪不必金貂換淸話頻防玉塵揮只隔嵩臺衣帶水未須輕賦醉言歸

會肇慶舊守樂語

畫防終更說借恂之遺愛扁舟乘興尋訪戴之舊盟艸木傳聲江山送喜某官圭璧尊朝之器楩柟聳壑之材周室中興疇世家而登用臧孫有後振門閥以光華課獨最於潛藩名久聞於鄰壌潢池赤子處處服田山谷厖眉紛紛祖道入奉三年之計正深丙夜之思不替髙情肯迃行色我經略有懷徳宇欲對談城欣都騎之臨存秩初筵而防宿決西江之水美譽長流傾北海之樽淸歡無盡某等偶叨營籍未習樂均仰奉臺躔敢陳樂誦【廣州有三江自廣西曆康端至廣曰西江自循梅而至曰東江自南雄而至曰北江】

再歳專城屈令才西江人至說淸埃瓜時解組飄飄去雪夜乘舟得得來一笑坐開桑落酒防聲樂奏越王臺元戎預起陽關恨不放譙門玉漏催

會黃雷州樂語

兒童知姓識天際之歸舟賔主開顏投井中之去轄綺羅分秀桃李呈妍某官稟瑞玉淵騰輝金社追賈馬升堂之作馳機云入洛之名暴白題輿芬芳剖竹過家上冢之南海有如西州垂組誇鄕不東阡則在北陌我經略自移犀印遂濶塵譚喜聞衣繡之歸復有盍簪之欵乃開華宴共對良辰撥弦齊裂帛之聲趂拍進垂螺之步居二千石今爲五領之達官傾三百杯好繼八仙之豪飲某等偶因薄技獲佐淸歡仰奉指呼敢陳樂誦二難辭藻琢瓊瑰入洛當年擅軼才五嶺達官今寂寞九齡髙躅久塵埃分符有此二千石投轄中之三百杯衣繡還鄕眞罕見戲魚同隊防駑駘

平齊孫致語

三防成功害去緑林之盜七擒獻狀聲喧黃木之灣霽川陸之妖氛儛閭閻之喜气可無飲至於以勞還經略文武威風詩書元帥念曠誅之羣醜將假息於十年近壤無聊或通宵弗能奠枕潢池相煽致白晝不敢張防乃運壯猶潛分精騎稟成算而勢同破竹縛渠魁而今始除根雨嘯風嘷狐已空於三窟山行海宿車航如出於一塗提刑媺徳尊朝芳猷映世玉節壯澄淸之志繡衣專逐捕之權問當路之豺狼先於剪惡掃羅澶之虺會此執俘運使擢頴龍淵凝華象載憤渉水爲舶商之患故禡牙光甲士之行被羽前登實賴糗糧之濟挽車奉饟率皆規畫之餘蓋馬服之裔孫有虎賁之鋭卒果能一舉遂克萬全元戎欣反斾之歸數郡息鳴桴之警乃陳勇爵式肆歌筵吹竹彈絲作西域潑寒胡之戲椎牛釃酒歌少陵洗兵馬之詩某等歡類甿丁技慚師乙輒成韻語仰奉臺躔

山越逋誅歳屢更元戎指縱有奇兵長歌壯士歸三箭必勝良籌妙兩楹窟已空春艸碧鯨波無事夜潮平干戈便挽天河洗桴鼓從今不復鳴

防南恩守傅侍郎致語

東君送喜來紫槖之賢侯南伯論情開翠樽之雅燕筦弦獻狀防纛增輝恭惟某官降嶽髙標築巖華冑磊落簡編之讀陸離翰墨之工口伐可汗𨿽張騫其猶劣心存魏闕嘉季子之來歸積有聲名騰於逺邇暫寄銅魚之事未回金馬之班淸淨治齊自適西園之樂殷勤訪戴肯爲南海之防經略夙企光塵願親謦咳朱轓皂蓋有此搢紳之英白飯靑芻勤於館谷之禮乃因勝日少接淸歡舞裀𨿽乏於楚腰歌扇【闕】傳於郢曲香褭龍涎之妙柱烹馬甲之珍樂奏越王臺鏗鏘可聽坐對賢人酒酩酊何妨某等偶綴伶倫獲趨崇仞敢停樂句仰奉臺顏

向來烽火起邊塵膚使南翔譽益振肯爲魚符臨海角合歸鷺序映朝紳髙情如泛山陰雪喜气能添澤國春一斗百篇推敏防醉中端有語驚人

韓提舶解印致語

梅嶺乘軺獨最二年之課時解組幸無三尺之拘觴豆旣陳綺羅相映某官學傳原道望重封侯鑄轢古之偉辭韜達今之逸識屯田減漕續重華振武之功作郡移風肖延壽潁川之治榮拜輶軒之任盡司防貨之權名落島夷信孚舶賈侈犀象珠璣之湊戢戢防檣入防龍鵷鷺之行駸駸筆橐我經略自分銅竹益契金蘭接驚坐之劇談屢陪揮麈惜著鞭而逺別未許歌驪方此日去簿書之勞而平時皆文字之飲畱連去舳欵曲淸樽促鴈柱以髙張啟鶯唇而低唱眉軒席次變宮又聽於變商轄投井中卜晝難辭於卜夜某等齊竽已濫泗磬未工仰奉台光敢陳俚誦

萬戶封侯識面難南來淸譽落諸蠻指揮浪舶風防了談笑木牛流馬間四牡言歸光帳餞一杯相屬防弓彎行行日逺長安近平步逍遙玉筍班

韓提舶餞行致語

介圭入覲共瞻星使之回一節以趨將動天顏之喜賔筵薦啟祖帳遂陳恭惟某官道探聖涯材推國器籍圃破九丘之讀詞源傾三峽之流攬轡剖符偃江淮之艸木懷珠獻象集山海之梯航致十倍之息以歸公家無一毫之物而敢私市兼總轉輸之寄益彰盤錯之能將奉計以造朝已指期而解纜駕輕車而就熟路難躡髙蹤闚紫闥而攀臺階遂躋近著我經略久欣敷衽重惜分襟寶釵呈桃笑之妍長袖騁翠曽之妙異時問訊當在日籩此夕語離滿傾若下卽見鴻軒於淸漢從教鶴怨於故山春艸緑波裝愁懷於南浦秋風白露寓歸夢於北湖某等優子賤工樂家短技輒成韻語式冩心聲【太白詩朝登北湖亭遙望瓦屋山天淸白露下始覺秋風還今居其地作亭用其舊名】

激濁揚淸有渭涇鞭鸞歸去侍天庭文星持節光南斗巨翼摩空擊北溟黃木灣頭波湛碧陽關聲裏栁吹靑莫辭更盡一杯酒明日相思過短亭

眾官餞提舶樂語

嶺表彯纓仰九霄之星使日邊賜札賦四牡於風人羣僚深戀徳之情勝日展語離之防恭惟某官龍淵擢穎象載呈祥屈宋當作衙官曹陸羞稱童子轉輸淮甸欲天下之澄淸撫字江臯無庶民之嘆息未騫禁宻暫擁皇華厲亷操於貪泉溢奇貨於中國及而代整鷁棹以言歸不駕而行跨狨韉而獨步惟栁營之列將曁蓮幕之眾賔久托光塵敢陳祖席操絲比竹歌陽關朝雨之詞舉白飛觴牽南浦春波之恨某等濫因末技獲對芳筵上奉臺顏輒成樂韻

泰山英譽冠當時五嶺人人說繡衣平步便應持紫橐它年何止到黃扉遲遲暖日離筵啟渺渺澄江畫舫歸若問越裝無一物篋中寶唾盡珠璣

廣東春教致語

司馬仲春振旅職在周官連帥比年簡車聞諸漢志蓋兩軍相交而尙猶執榼豈今日之搜而可廢開筵經略玉節逺分金弢博覽掃盤牙之夙盜耀駭電之雄芒不戮一人同子文之訓楚旣明三令有孫武之教吳提刑光動臺階望尊膚使玉轡見澄淸之志固已振威繡衣兼逐捕之權寧忘除器提舉襟懷磊落儀表淸明武庫文場久說聲名之卓海靈陸寶暫【闕】經畫之餘共閱奇兵式逢良日目其拳勇角此蹶張分諸葛之陣圖得逢門之射法𨿽介冑之色不可犯方肅戎容然爼豆之事則嘗聞當行觴政自有折楊栁之曲何須迷蝴蝶之聲傾緑醑以勝桮防紅潮之登頰某等庇身治部接武談優仰對顏行敢陳韻語

髙管嗷嘈疊鼓忙春雲輕覆饗軍堂二星光動狐貍伏六纛威騰貔虎良海孽向來如薙艸射夫無有不穿楊時平已臥邊庭鼔不廢搜田謹舊章

歸路致語

我武惟揚出旌幢而【闕】

朝而畢洗兵甲以挽河經略智略少雙文武備足崇宣力四方之烈妙折衝千里之籌憺秋肅之嚴威行春搜之令典罷休武舞旣訖事於鬭場羅列靘妝願駐車於廣陌新聲發越軼態便娟所謂進步而若翔莫不駢肩而爭覩某等偶因防技獲仰虎符不揣凡才輒成韻語

轅門返斾到康荘甚寵傳呼實鮮雙麗錦輕翻靑玉案髙牙旁聳碧油幢令【闕】遐嶠眞無事盜息潢池不受降防見追鋒歸禁宻獨畱威譽紀南邦

盤洲文集卷六十五

欽定四庫全書

盤洲文集卷六十六

宋洪適撰

致語二

天申節道場所回欄堦白語

朱明紀至歌風式對於南薫赤伏告期繞電有光於北斗方臣鄰之歸美扣老佛以祝釐歸塗正擁於旌旗夾道願聞於管籥敢駐元戎之乘仍邀使者之車聊喚舞衫更陳口頌濯冠沐浴意能防已萃緇黃介萬年樂備八音浮喜气香飄九陌凝祥煙雙旌未用催茸纛四牡何妨款著鞭夾道邦人方屬目試教舞袖略回旋

前筵祝聖致語

玉衡正而太階平气【闕】夏里社鳴而聖人出節應千秋共肩戴舜之心遙拜祝堯之請恭惟皇帝陛下龍飛上治馬化中興聚精防神屈左智右賢之策悅近來逺同彼疆此界之仁文物葳蕤規模宏逺上瑞並書於史諜屢丰大播於民謡決天閫而開地垠昆虫被澤壓月窟而震日域殊裔向風迓載夙之令辰騰無疆之嘉頌五帝足六已邁徳於商周萬歳者三願齊光於箕翼臣等歡浮海角想象天顏喜動眉端言成口號

帝暉咫尺照龍楹繞殿嵩呼若震霆朝士班齊鸞步武仙官瑞集鶴儀形奉觴亦有單於使秉筆應書南極星遐嶠莫瞻天日表願將湛露等滄溟

對防致語

如山如阜如岡已祈泰防以雅以南以籥式侑需觴廣此上恩行諸督府煙雲絢采艸木欣榮恭惟經略鷺序名臣龍韜元帥治有淸節振開元四十年之風民無嘆聲踐孝宣二千石之訓提刑蜚英表著借重澄淸服領以南共仰使軺之久遡江而上卽迎召節之朌提舶風期雋明徳宇宏達海瀕遐逺斡奇貨於古人天下中庸起髙芬於鼻【闕】甫際繞樞之旦同傾拱極之誠賦蘋鹿之【闕】秩蒲魚之初燕銷金罷鏑旣復復以指期鼓瑟吹笙故樂樂而與眾宜言飲酒所以合歡某等偶預音家獲趨臺戺永歌不足口頌敢陳

時逢化國日舒長解慍風來宇宙涼飛鳦闓祥瞻北極頒魚錫宴曁南方紛紛人贊元侯徳兩兩星舒使者光來歳廣庭班玉筍斯辰同奉萬年觴

王母隊祝聖致語

流祥光於華渚倬彼成章來仙侶於昆丘欣然上壽恭惟皇帝陛下粃糠夏子冠冕勛華如星非星如雲非云六符輝煥曰暘而暘曰雨而雨五韙葉調帝業等於山河王度式如金玉比屋迓可封之治殊鄰修不戰之驩泄泄融融慶承顏於長樂蔥蔥鬱鬱載望气於南陽式逢貫月之辰咸致後天之祝集三島十洲之羽客獻千秋萬歳之瑞圖宛宛黃虯曽發至尊之笑峩峩戴勝更羞玉女之珍臣妾等遙望細氊少畱防節輒成口號以助頌聲

六幕紛紛啟瑞篇非煙深防下芝軿穆王擾擾不謀治武帝區區空學仙今代一人眞間世【闕】時五老與疑年歡呼亦有南山頌誰解吹噓上九天

對防致語

冒海隅之出日咸愛嵩呼象天上之需云式均京燕貳觴旣舉廣樂復張恭惟經略道貫六經聲馳九牧治廣誰如方慶尹京將選王尊提刑典學淹該賦才英瑋疊使華之三組覈吏事以六條提舶珩璜瑞世之珍杞梓昻霄之榦暫煩持節卽覩賜環參防皇文之時載賡帝武之什是日也日捨東井潮生南溟淸籟集而薰風翔協气流而景云爛置九行之法酒禮備侯藩歌萬壽於聲詩心馳帝闕妾逢斯玳席來自瑤池宻邇臺躔可無口頌

天街躞蹀跨連錢帝念遐萌輟雋賢玉節繡衣三絕席翠樽瓊斚再開筵筦弦聲動宮商葉雨露恩均艸木妍定有千秋金鑑錄明年親奏禦牀前

廣西春教致語

地壓坤方仰茸纛撞牙之重月躔靑陸正簡車搜乘之時鎧冑精明笳簫淸亮略任隆分閫功載寧邊有裴公文武之材推郤縠詩書之府龍韜豹略折千里之遐衝鶴膝犀渠賈三軍之餘勇提刑行都九徳气備四時厲柏寺之霜威夙參鵷鷺持桂林之星節先問豺狼運使獵秀靑箱結知丹扆繡衣防舉蜚數路之英聲驪駕轉輸致列營之宿飽式諏日吉同整戎剛鋭將鼓行壯夫劍立取上駟與彼中駟共觀馳逐之能如小巫之見大巫黙寢跳梁之計屢下奇胲之約益振中堅之容𨿽問甲兵不至於廟堂豈忘除器盡事軍旅則聞於爼豆於以投醪開豫北之芳尊設湘南之勇爵某等未通樂紀見謂音官敢摭耳言用成口頌

元戎堂上有奇兵樓堞旌旗未易名光接二星瞻使節令行八桂暢軍聲指揮已定熊羆肅什伍才分鵝鸛成威烈逺超銅柱外雕題交趾盡魂驚

道上致語

亙野彌川旣蕆師幹之試闐郛溢郭共瞻方伯之歸經略烜赫髙牙雍容緩帶賞刑兼用不推皮裏陽秋策慮內充自有胸中兵甲講周官之振旅統粵分以殿藩【闕】霽帳前之威願防掌上之舞回弓彎之雙袖翻花簇之輕茵翩然若【闕】觀者如堵某等員參四防技愧五窮仰奉臺【闕】

廣陌無風栁絮藏【闕】不起整戎【闕】洞【闕】累化靑春寂師乙諧聲白晝長無【闕】冠裳云塞道兩行鈇鉞雪搖光英英如此桂林【闕】便合腰金上玉堂

歸府致語

踆事轅門頓兵幕府百將戢鷙彊之勇三軍書梟俊之功恭惟經略略妙兩楹政成五袴比屋咸依於慈父禦屏久防於膚公已繕車徒薦臨歌舞共詫斗南之秀更多兾北之羣粉白爭妍奏八音而惜日丹靑難冩冠五嶺以嬌春某等備數賤工觀光崇仞蕪音自媿口頌敢陳

凝笳疊鼓壓天南從此邦人作美談北裏聲名皆擢秀東州歌舞總懷慚輕裘坐嘯靑油幕積甲髙齊碧玉篸聞道家家賣釵釧武夫歸去亦醺酣

水教致語

樓舩習戰始漢室之穿池督府簡師當楚人之競渡雄飇借勢逸浪回波恭惟經略文武威風詩書義帥苻澤並除於囊橐潢池復返於耕桑堂上自有奇兵克隆閫寄舟中盡爲敵國聊試軍鋒提舉龍劍分光蛇珠握寶中流擊楫志久在於四方當路埋輪權遂兼於三使提舶英規瑞世懿徳照鄰駕傳一封逺矣九華之送【闕】樓四望安然珍異之來式聚星躔同觀戰艦得岑彭露澆之制【闕】董襲斷紲之功巨劍長鎗如此舟師之勇多術大櫂潛消海孽之謀少停金鼔之聲俯聽筦弦之奏采菖蒲於古澗令節相逢張蝳蝐之華筵甘醪可醉某等未通西气稍習南音敢綴耳言輒成口頌

元戎膚使憩胡牀寓目舟師夏日長捷比黃頭能輯濯勇於長鬛取余皇水中劍影蛟龍避帳下兵威狐兔藏見說潢池毀多防新來歸去事耕桑

歸路致語

巨舸休兵如得周郎之勝通衢返斾共瞻方叔之歸恭惟經略識邃古今政兼寛猛比屋口談於盛徳偸兒膽落於雄名烈烈舟師置陣匪同於背水娟娟舞妓鋪茵少試於淩波願駐髙牙以償眾目某等寅緣短技瞻仰尊嚴不揆俚言敢陳韻語

油幢紅斾屇通衢共聽歌詩我不誣弭盜初無沈命法應時誰用辟兵符翻然奮袖回羅綺觀者駢肩足袴襦早晚天朝朌瑞錦好書【缺】石遺番禺

防肇慶黃通判樂語

淡墨造化龍之【闕】舊矣想聞輕車尋展驥之程儼然肯

頋元侯目喜【闕】

爲開淸尊通判狀元結緑輝山長離覽仞第策於【闕】舉子之上價擅無雙讎書於十八學士之間識明元二已丹霄之得路忽朱紱以去朝云外神仙何拘弱水海隅老穉始識魁星我經略素講芳猷遂諧嘉話旣獲同於王事仍宻邇於鄰邦欲逺方歆艶於大名故髙會勤渠於縟禮蜺袖防輕飛之妙翠翹回巧笑之姸汪汪千頃之波非徒徳量油油三爵之酒方啟歡情某粗習筦弦得瞻履舄心聲欲吐口頌已成

古錦衘標戶戶知瀛洲凖擬上云逵當今便便五經笥自昔汪汪千頃陂肯向江邊畱鷁首莫辭花底罄鴟夷康沂成詠頒歸詔剝啄相尋後防期

防鄭韓二守樂語

嘉客聨翩合東西之鷁首元戎繾綣列左右之蛾眉商律旣淸華筵足樂某官片言寤主善政得民騰茂實於羅浮介髙芬於龔召提封累化已罷盜而買牛當路知名豈呼卿而問鴈卽聞前席遂簉要班某官訟敏憩棠威伸抜薤荊府見詠於太白潁川畱遺於次公廊廟來詢欲正銅魚之拜兒童相記已謀竹馬之迎行復陟明豈專斂惠經略式因暇日少接淸歡久聞置驛之賢【闕】承英【闕】更得覲圭之裔來慰別懷舞衫呈回【闕】之【闕】歌扇度遏云之妙蘂淵畱照不須對影以成三竹葉娛情莫惜引杯而滿百某等偶緣末技獲望餘光仰奉指呼輒成蕪句

江別東西說二賢魚書同拜喜聨翩穉卿風采齊龔遂延壽規模載潁川玉麈揮談飛玉屑金龜換酒泛金船莫辭痛飲娛淸夜對此中秋璧月天

廣東秋教致語

蕭辰都試蓋遵武備之常鋭旅鼎來益壯戎容之气方一新於城堞爰大建於鼓旗赫然威稜崇我方面恭惟經略智謀輻湊聲譽蘭薫早陪議於樞庭薦制權於邊閫赭汗致小偸之贖黒端行惡子之誅緩帶輕裘自得折衝之略撞牙茸纛復臨簡力之秋提舉徳備四時學苞六藝振纓嶺海久攬轡以占星剖竹鄕邦欲懷章而就道提舉運使靑萍擅器赤箭標材卉服衣稱皇華之未有輦車驪駕政軍食之是須知府統制郡寄逺分祖風善繼名髙信布有黃石公一編之書世說關張爲夘金氏萬人之敵莫府旣明於甲令武夫咸奮於熊羆鎧甲鮮明皎如霜雪戈鋋犀利【闕】彼雲煙控弦【闕】防叫之精畫陣得魚麗之法旣陳勇爵斯啟華筵天下大安烽已沈於丹徼尊前一笑令須捲於白波其等因伍本牟預瞻巨闕蕪【闕】自媿口頌敢陳

淸秋大試斧尋柯噭咷誰言用楚歌帥閫威名傳籍籍使臺材業辦多多兵機總是師黃石酒令同看捲白波見說鄰偸蜂蟻聚逺聞軍政已投戈

歸路致語

擁斾建旗肅爾元戎之令誇銀曵防欣然猛士之回恭惟某官道括古今材全文武發伏能張於耳目除姦皆得其根株已消枹鼓之鳴大洽袴襦之詠三千鐡騎訖武事於關場十二金釵舞汜人之妙曲欲副闐郛之瞻矚不辭按轡以遲畱某等未洞八音已窮五技臺符在望韻語載陳

旌旗獵獵戰西風介冑精明霜與同擁道共瞻元帥至折衝誰許十賢功誇銀拖防徵師喜回袖垂螺舞女工已向黃樞贊籌畫便應歸侍大明宮

設蕃致語

伏以棲陸隠沙牣八蠻之奇寶接艫連舳起萬估之去程秩此長筵視諸故事恭惟經略權尊牙纛望偃簪紳繼宋璟盧鈞之淸掩任延錫光之績徳惟善政除下碇之苛徵利涉大川無揭竿之多防提舶素絲厲節紫槖儲材領重寄於輶軒司殊方之防賄交【闕】中之舶通逺客之越鄕校都內之錢借良籌而冨國是日也陽月未盡陰雲不生嚴風至而北戶寒駭浪伏而南溟晏昔焉閱貨之宴私彼珠璣今及束裝之時寵之樽爼晞陽之恩旣洽藏市之願可知卉服氎衣已睢盱而就列夷歌胡伎蓋蘭闍以同歡【王導拜揚州賔客數百並加霑接惟相人未洽因過其前彈指去蘭闍羣相同笑四坐並歡】環丰頰之敷腴肆顏而茗艼所謂烏滸狼防之外何獨龍涎象齒之珍發千里萬里之行倍三之五之之息防開遙島歸期細數於朱明稇載眾香異物兼賫於黒暗某等綴名顐侶效藝崇堦仰對牙居輒哦韻頌

艫人指日欲開檣洽此需云寵逺商奇物試求師子國去颿穏過大蛇洋銀杯更盡金杯飲黒暗仍兼白暗將方伯使華淸徹底不聞私有橐中裝

會廣西田提刑致語

分繡衣於遐嶠籍甚相傳下文鷁於澄江惠然肯頋初筵卜晝和气添香恭惟提刑察院壯志煙髙飛談霧捲擅靑萍之利器摛黃絹之好辭蚤甄奨於儒宗久簡知於法坐齊名屈軼獨殫毣毣之思流惠甘棠願書下下之考蹈危機於賊窟存陰徳於鄕城少寄澄淸卽歸獻納瞻二星之次遂借餘光迃三捨之程不忘雅好我經略命舟問訊除館俟音釋七閏析別之懷覬數日周旋之欵【闕】情道故契益腆於蘭薰親仁善鄰事可尋於潤喚縈塵之長袖飄疊縠之輕裾曲撥鵾弦聲紆象板如淮有酒何慚南董之經並山爲肴誠非邾莒之防某因緣絲竹瞻望壺觴仰奉指呼輒成韻語

北斗南邊云物明然天節仰祥星朝端獬豸曽張膽道上狐貍已匿形欲奉三章仁逺嶠定知五筦迓虛囹迃程肯頋交情厚莫惜花前倒緑酃

廣東春教致語

國小大而制軍夙邦典歳春秋而講武用赫戎昭繄嶺海之列藩以番禺爲督府屯營之盛斧鉞則雄經略玉筍重臣銀莵賢牧笑棘門之兒戲紹方叔之祖風百雉崇成益壯長城之扞五兵素厲洊對搜田之時提舉提刑比徳前英著名先進沃轡見澄淸之志天應華星繡衣兼逐捕之權人瞻畏日提舶運使眷深黃屋節厲素絲緫防賄於巨舶蠻琛無藝轉木牛於一路軍食有餘式簡良辰同親武事耳目在吾旗皷惟車塵馬迹之從手足以積機關得弋法劍道之說整我堂堂之陣肅然曁曁之容於以投醪於焉攝飲其爭也君子實存酌兕之儀謂濁者賢人斯對揮犀之坐某等未諳樂紀偶厠音官敢綴耳聞用成口韻

豪竹繁弦振粵臺鬭場雨過淨纎埃臺符欵曲三揮麈軍令分明屢舉杯窟久空春艸出鯨波無事早潮來已知樽爼遐衝折且欲班勞激趫材

歸路致語

箕張翼舒已嚴終於兵事絲鳴管語致驩接於民心恭惟經略謀過孫吳政齊召杜禦侮得龍韜之妙撫封無犬吠之虞帥以門名仰旌旗之遄返家徒壁立傾城郭以來觀爰進舞腰少凝羣目臺躔在望口詠載賡旌斾搖搖捲碧雲元戎振旅入城闉蜚騰廣譽孚朝野講肄彊兵動鬼神無數冠裳聲防晝兩行羅綺艷嬌春防防夜半朝宣室便把金犀換玉麟

盤洲文集卷六十六

欽定四庫全書

盤洲文集卷六十七

宋洪適撰

致語三

天申節道場回欄堦白語

朱光發藻式臨東井之躔碧縷騰芬共祝南山之壽願徘回於六纛更欵曲於二星欲進舞人助成喜气足音勿遽口詠已成

魚擁笏萃官僚黃宅緇廬再祝堯九夏正中調玉燭五云爲瑞爛琁霄無勞廣陌張戎幕且駐髙牙挽使軺觀者如墻汗成雨爲呼歌舞相歡謡

前筵祝聖致語

天命中興符鬱蔥於白水時迎上瑞薦淸泚於黃河溥均湛湛之恩仰贊穰穰之福恭惟皇帝陛下成功一旅納祉百神系丕緒於綴旒寘懷生於莫枕總綱振領尊居蠖濩之中越契逾繩何取鴻荒之際久建橐而偃武同扇暍以垂仁陳六曲而措九刑皇風載韙集五章而擾一角恊气橫流斯逢里社之鳴共效華封之祝燕鹿鳴而食蘋野式歌小雅之詩嘰瓊華而噍芝英敢續大人之賦臣等技慚師乙歡等甿丁敢緝耳言輒成口頌薫風濯熱自南來陛防傳聲殿繞雷九奏鳴球陳露甕八珍登爼奉天杯鑪煙結篆狻猊噴扇影分行孔雀開海角無階就堯日但知長曝報恩鰓

對防致語

五麟七鳯滃照室之榮光百榼千鐘均式圍之廣宴輿情闓懌嘉頌沸騰恭惟經略茹古涵今經文緯武元戎十乘久隆閫外之權泰階六符當近日邊之列提舉提刑大雅宏達至徳中庸不疑多有平反星虛貫索士安知所取予海羨牢盆提舉材負能千任優共二巨舟如島來異寶於殊方流馬在途腐餘糧於髙廩式迓瑤光之慶同霑湛露之恩秩朱紫於初筵吟靑黃之雅樂如澠有酒共瞻拱北之恭並山爲肴更獻維南之壽某寅緣絲竹瞻望簪紳不度俚言敢哦口頌

塡然歌頌沸康荘鬱鬱梢云晝漏長禮浹三行盈緑醑樂催百戲擁黃堂挹泉淸節推吳隠攬轡威聲小範滂來歳同稱千萬壽天顏有喜舉瑤觴【梢云瑞云也見江賦】

王母隊祝聖致語

非煙非云瞻祥光而逺集如山如阜介壽祉以同辭烏三足以前驅璈八瑯而競奏恭惟皇帝陛下功崇祀夏頌儗生商膺籙受符光啟中天之業重規疊矩登閎上古之時成道徳之安彊總神明之貺祐東阡北陌屢多稼以逢年甘露嘉禾無瑞圖之虛月梯航交至文軌大同邀宓妃玉女之車挹松子王喬之袂嶽呼萬歳納虞氏之白環觴進九霞獻瑤池之碧藕妾等暠然布武防若貢誠輒吐心聲式颺口號

想象編星拱紫微龍蛇日暖動旌旗恭惟虹瑞生虞帝逺以鸞防宓妃雲气先飛三足使風紋不皺六銖衣君王若問蟠桃木澑雨霜皮防萬圍

對防致語

震夙慶辰瞻星流於華渚鼎來廣樂洽云上於羣臣列坐編珠繁花爍錦經略廷中舊徳嶺表長城阜九牧之民熙然樂業最三年之計行矣趣裝提舉學贍家傳言推世則洋洋領聞政司鬻海之權衮衮淸班卽快昻霄之志提舶韜藏利器充牣多聞通大艑之越鄕載馳使牡迓明綸而造闕遂聽朝雞祥對舒虹誠深就日以九爲節拜燕湑之渥恩於萬斯年罄壽臧之善頌妾因逢玳席少駐羽輪已奏云璈乃賡口詠

心傾葵藿斗南邊秩秩簪紳再就筵方伯舉杯均舜酒外臺連璧頌堯年望云鼇抃躍三百【音陌】指日鵷行官九遷祕殿此時同廣宴宮花深處拜傳宣

廣東水教致語

揚子之江心鑄劍重午及時越人於水面鬭舟先庚有令旣肯臨於膚使可不召於麯生恭惟經略名簡宸政敷物聽海涉湊歸颿之客山行無擇地之人閫外之事則制之遐衝已折舟中之指可掬也猛士孔多提刑气備四時徳翔千仞英聲載路咸詟埋輪之威壯志橫秋久存擊楫之誓提舉襟靈超卓識略髙明粟漕盈倉智過長鞭之算舶商銜舳心期多防之消同集樓居俯觀水戰伐鼓而穹踴躍揮戈而畫鷁縱橫羽扇綸巾酷似周郎之赤壁牙檣錦纜驚回秦地之白鷗葭萌賈勇以摩肩蒲盜聞聲而落膽投單醪而分飲直可拍浮嘗角黍以知新便如競渡某等偶階絲竹獲望尊罍敢綴耳言因成口頌

水戰橫江一百舟海山樓裏坐元侯偸兒已罷三年伎猛士聊因五月秋不用辟兵酬令節從今行客但安流將軍盡列長安第畱取樓舩震海頭

歸路致語

大翼蔽江過博昌之素習髙牙塞道如長岸之言旋恭惟經略徳浹提封望崇制閫按五兵於棹卒迎一節於郵籖水截潛蛟戢衝星之劍气體輕飛燕喚回雪之舞腰仰奉臺躔洊存韻語

州民爭看使君歸千騎闐闐此一時防子已知焚大棹馬人又是建丰碑但將海閣嚴軍政不比湖亭習水嬉赤壁功成八十萬小橋應奏舞腰支

防汪正字樂語

千里命駕如山陰乘興而來一朝傾罍作河朔避暑之飲有重客而皆賀況良辰之難並聲沸筦弦光生防纛恭惟狀元正字徳輝覽鳳奇表匿犀騰鼂采於荊山呈夜光於隋掌黃甲早魁於多士終賈銷聲靑藜夜訪於老人向歆等譽謝先容之推轂舉後覺以執鞭正上於雲霄卻平分於風月餞淸督府廼枉道而肯臨入覲法宮卽尊朝而列侍我經略頃聨班綴欵挹風猷迨斂惠於桂林復親仁於泥軾仍年分索憑尺札以搖情此日從容敷寸心而道舊欲娛密坐遂速髙軒歌陽春白雪之詞喚靑笠緑蓑之舞盼兮美目𨿽東州莫並於西州酒有別腸蓋大器難陳於小器某因儕伶竹獲邇召棠同喜足音輒成口誦

一鳴曽使萬人驚亙地馳聲若建瓴此日東州披宿霧防年南斗避魁星共防騏驥騰夷路便接防龍侍楚廷千里尋盟須舉白海珍無謝五侯鯖

廣東秋教致語

進退辧鐲鐃存周卿之六典前後中規矩法吳將之五申時屇淸秋令行督府經略龔黃撫俗頗牧總戎偸兒皆業於火耕估客久聞於露宿仍年專閫令三出於蕭辰不日造朝官九遷於拱著提舉運使學窮竹素徳粹珩璜使指光華疊外臺之五組宸心簡注迎細札之十行簪盍鬭場鼓行猛士列方圓之陣法角勝負於兵鋒歌南風而競北風如臨大敵取中駟與彼下駟自有神機惟熊威虎力之如斯何防竊狗偸之敢動式存勇爵遂秩賔筵七札張弓落杯中之蛇影一夫舞劍變掌上之蛾眉某等猥簉軍伶獲瞻戎幕共成口誦非敢面諛八月師田不失時武蠭赳赳震雕題耳批秋竹圖騏驥鋒瑩朝霜拭鸊鵜連率名髙方叔後外臺志與範滂齊向來佩犢潢池子一一腰鎌走稻畦

歸路致語

壯士負防如奏班師之凱元戎緩轡益隆禦侮之聲經略徳輩前英政喧輿誦三校中秋之武久勤半夜之思紅旗尙壓於南荒紫槖卽儀於北闕犀渠夾道已収旝動之威翠袖臨堦卻作弓彎之舞臺躔在望口韻是賡旌旄照海塞通逵共說元戎校武歸三歲麟符寛逺顧一方防子詟英威徵袍劍立嚴師律舞防弓彎有妓圍頃刻連營俱解甲室中寧復嘆蛜蝛

鹿鳴燕致語

設科選士仰華旦之右文提筆擅埸逢有司而定價自非白壁無瑕之侶安得靑錢必中之功惟揚粵之東隅有張余之芳躅當時勛業能齊色於三階後代宗師屢標名於千佛羊城是爲盛府鴈塔相踵英【闕】瞻槐斯黃拾芥而紫勸駕腆元侯之禮開尊承嘉客之歡音沸筦弦光生韋布恭惟經略詩仙濟美吾道主盟決遣有如神明潤飾皆以經術已同延壽執爼豆而興校官不減文翁買刀布以賫計吏提舉望崇嶺表冑出雲間使節森羅兼總儒林之柄牢盆充牣獨贏歲抄之儲提舶論議粹醇襟靈開豁典司浪舶每多棲陸之珍涵泳金籝自有傳家之學喜羣賢之得雋指上國以觀光遂延鄕社之先鳴且合漕臺之髙薦凡舊登於貢籍咸同集於賔筵所期渾化之榮以激方來之秀宮商間作醆斚交飛歌鹿鳴之三式侑吸川之飲絫鷙鳥之百孰追擊海之程某等偶綴賤工獲披崇仞甲科可竢韻語敢陳采芹東魯浪歌僖領海儒風異昔時學有淵源能貫道文如藻繡總防奇軒然西笑騰三級對此南烹舉一巵勛業權輿自今日廣寒折取最髙枝

防肇慶章守致語

遺棠陰於名郡載佩魚符檥桂櫂於長亭少畱熊軾淸尊卜晝和气回春伏惟某官擢榦鄧林席珍和肆自開而斂惠能去鱷以擅聲仁浹遐萌無尺寸之膚不愛威淸羣吏𨿽銖兩之姦皆知績旣徹於法宮寄遂隆於潛邸於焉假道得以聚星我經略托契年家仰髙仕路撫封借潤重分鄰燭之光置驛迎來已辦廏芻之費式開歡席少接綺談列頋景之輕袿進縈塵之長袖如澠有酒何慚南董之經並山爲肴誠非邾莒之防某等因緣鼓吹瞻望壺觴同喜足音敢哦口頌

風翼翔嬉雲路輕合班玉筍直承明鱷溪已作思棠雅龍邸先馳抜薤聲皁蓋朱轓仍斂惠靑簾白舫豈爭程元戎政欲傾家釀喚取佳人進麯生

福州防權府趙提刑致語

入疆而瞻使牡旣親顯顯之英諏日以合州魚更結承承之契可無燕豆少欵符階恭惟某官嵩岱吐暉淄澠納度望早推於標的識獨妙於襟靈屢符李郃之占雅負範滂之志駕輕車於熟路再至閩川鞠茂艸於圓扉一淸漢律攝行方伯之事隠若長城之賢我安撫舊仰髙山願披宿霧把麾近鎭遂托部刺史之天視篆黃堂幸聨大君子之躅欲腆蘭心之好乃開竹葉之尊熒煌旣聚於荀陳靡曼兼娛於鄭衛十眉相頋𨿽非輕別於舊官百榼須空此去復拘於三尺某等梨園傳藝栁陌分營輒綴耳聞敢哦口韻

三山分鼎肖蓬瀛卬首云逵上使星緩帶一年聊疊組破觚八郡久虛囹元戎自喜聨髙躅勝日何妨醉淥醽雅望不應長攬轡便須筆槖侍天庭

防交代趙知郡致語

非桐不棲下鳯儀於千仞及而代解龜紐於一朝少駐髙軒乃張綺席恭惟某官淸襟邁往雅量測深畢原酆郇文之昭見謂金枝之傑江漢濉漳楚之望來分銅竹之榮惠露所霑巫風丕變厖眉五叟欲祖道以攀轅細札十行卽造庭而荷槖交代講英聲於朝野結永好於子孫方期接踵之初願卜承顏之欵淸香畫防載賡燕寢之詩朝雨輕塵未奏渭城之曲某等侑歡若下濫吹郢中共集耳言遂成口頌

雪意商量未肯忙使君歸騎已騰驤二年治行畱襦袴萬戶生涯足稻粱便去峩冠登要路誰能截鐙欵行裝胸中久矣吞云夢一舉瓊彛有別膓

盤洲文集卷六十七

欽定四庫全書

盤洲文集卷六十八

宋洪適撰

上梁文

東湖上梁文

東海變爲桑田漫作千年之調西山致有爽气遂萌三徑之心頋窮人一事之難成宜智叟旁觀而大笑子洪子生於浙右望出江東泛宅浮家嘆萍蓬之無定架巖劚壑懷桑梓之必恭悼木偶以何之騎土牛而甚鈍周子至止非假步於山扄陶令歸來聊結廬於人境繞樹靡勞於三匝棲林姑逐於一巢因髙城以爲垣墉挹層巒而開戶牖平湖湛緑聞漁父之扣船斜照穿紅見樵夫之弛擔方將買竹萬个栽桃百科卻師乙之誨筦弦課畦丁以治菘韭東鄰西捨接封胡羯末之遊右粥左餐軼許史金張之樂乃諏吉日式舉修梁少述襟【闕】並申頌禱

拋梁東三竿初日拂牕紅盤中苜蓿朝朝是架上文書不療窮

南芳蘭手植茁新簪老萊便作斑衣戲日日循陔奉旨甘

西翼翼鄰墻萬瓦齊風至初無塵翳面不妨揮扇步桃蹊

北喜見邊亭烽燧熄八荒壽域一時開處處樓臺鉏枳棘

上鬱鬱非煙騰萬狀一天黃鵠自髙飛舊日銀河仍在望

下愛竹子猷今不借已開虛牖納淸陰更待髙蟬吟永夏

伏願上梁之後人皆奠枕門不呼醫逐栁州之一貧送韓公之五鬼造化小兒不相戲梁上君子非所憂父子團欒問寢奏南風之曲弟兄笑語對牀哦夜雨之詩

廣州緩帶堂上梁文

巨楹就斵得爽塏於守居緩帶掲名壯遐陬之閫寄事皆中度下不告勞經略撫字慈祥剸栽閒暇庭息防牙之訟茂艸鞠扉野無犢佩之人餘糧棲畆飲貪泉而志潔挹溟漲而量寛治行鮮雙歡謡不一數十處而起提閼時仰信臣十二月而成輿梁名髙子產旣新粉堞盡飾黃堂以棟梁柱石之材運扂楔欂櫨之用獨營心匠咸聽指揮方沼凝波聞賔蓮之紀瑞髙城作屏有喬木之敷陰將率賔僚時開樽爼胡牀之雅興故在投壺而雅歌甚休深有葦而淺有蒲不減谿堂之樂右持杯而左持蠏可拍酒舡之浮式舉雙枚因成短韻

拋梁東料戾微微曉色通桃李新栽千百本陽春都在笑談中

南壓枝荔子爲誰甘紅蓮池上花爭膩舶上風來客半酣

西堆案収回紙尾鷖緩帶坐防霞送日桄榔葉底鵓鴣啼

北粉雉如山扞南國登臨極目望中州便覺歸心生羽翼

上靑艸黃茅祛風瘴天末神仙禦白雲執谷騎羊防相訪

下撫字心勞歌匝野賣劍歸來不帶牛擕鋤競去尋秧馬

伏願上梁之後牒訴長稀版圖益進歲丰而魚蠏有餘風靜而鶢鶋不近靑油幕下少畱賔客之談玉筍班中入奉鬼神之問

澹津卜築上梁文

年登半百未皇蕞爾之居象應魁三甫遂歸與之計方休它館難緩吾廬澹津主人壯也安貧晚而亨否際眞主風雲之防防明時柱石之班智拙謀身堅白莫齊於眾口恩深鏤骨懷黃獲返於故鄕念先公之始基爲我裏之佳處營置錐之壤何啻買山規納駟之門殆同刻楮玆契肯堂之志敢辭治第之勞起無地之樓臺固多慚徳對此牀之風雨況有善鄰練吉日於歷翁付全謨於梓匠旣安乂負可舉棟梁

拋梁東螺洲水轉玉皇宮枉教地防傳前古調鼎曽無尺寸功

南澹浦彎環玉一潭拂徑已成髙栁五當門須要緑槐三

西鴈序雙檐入望齊步同行多樂地夢魂那復到沙堤

北僅勝詩翁歌偪仄欲營傑閣貯宸奎待向北鄰咨信息

上不用星官說乾象靑天白日是淸明淩雨震風休薄相

下萬軸牙籖重揷架祗將淸白遺兒孫剰有門閭容駟馬

伏願上梁之後鼎飪導和巫醫掃迹華髮慶采繁之助淸尊交常棣之歡七子克家咸守詩書之葉諸孫滿坐長尋棃栗之盟凡我親朋共玆悅喜

楚望樓上梁文

江漢分楚望昔聞騷客之辭西北有髙樓玆占蠙洲之景工師喜於得木筮未嘗違人繩墨旣陳鑿枘相合盤洲老人六年治圃三徑成蹊桃塢棃原雜百花而競秀溪堂水閣湧雙以交流戲魚識鳴屐之聲馴鶴頋隨軒之步復營飛觀以俯西郊慕元龍百尺之名哦孫楚五尋之賦戀梯云之新級如履坦塗試耿雪之曲欄已橫疎影縱目而天光無際怡顏而日力有餘丘壑足以起予艸木誰不如我旁瞻廬阜納爽气於櫩楹前對鄱池發長謳於輯濯將以登臨之暇時乎醻勸之娛從他【闕】火下歌臺且向園林窮勝事舞低楊栁月久灰年少之心棲老鳯凰枝獨結歳寒之友修梁升也短韻來歟

拋梁東雉堞連延紫極宮漁子入關爭蚤市艫人擊水快晴風

南萬頃風煙性所耽細艸重茵春亙野澄江橫練月闚潭

西天際羌廬入望低棣萼樓臺財尺五瘦笻來往印長堤

北美竹如椽瀟灑國巢云上下啟軒窓一覽芝山盈秀色

上落霞孤鶩供淸賞一聲長笛倚欄時待得蟾光縈蕙帳

下剩作茅廬容馬藕花開後羽觴頻風掩郊扉回俗駕

伏願上梁之後日涉而風雨不渝云臥而神仙可學筍葅魚醢進野老之晨羞羽衣虹裳邀仙妃而夜話其誰歇馬同我盟鷗俛仰之間詠歌不足

花信亭上梁文

歷載買山方防勲於此日羣芳得地有報喜之祥風乃作新亭用酬勝槪盤洲老人酷好行樂雅知倦防治盤洲百畆之園費中戶十家之產物非容易而盡獲事或艱難而晚成東閣西樓僅有一牛鳴之隔左花右竹防乎兩蝸角之爭弗蔕芥於胸中若羈縻於化外灰心久矣唾手得之胡越爲一家無爾界此疆之異云夢吞九澤合逺山近水之奇艸木皆知燕雀相賀畫棟侈丹靑之飾雕欄呈紅紫之妍四時攜酒則親朋足以娛嬉千里命駕則故舊斯焉欵曲野無靑艸擁春徑之名葩鞠有黃華送秋林之淸馥閱冬蒨夏敷之相繼任朝榮暮落之自然已架虹梁須吟繭紙

拋梁東日日來占花徑風長把芬香迎杖履不將消息倩鱗鴻

南芍藥畱春不脫驂夾岸芙蓉爭濯錦雙頭倒影媚澄潭

西丹桂盈林菊繞畦霜【闕】時花恨老憂能忘處艸慚低

北鷗思從容魚足食梅花滿眼雪花飄玉骨冰肌同一色

上東盼雙溪西楚望稍疏問訊竹平安貪防穿花蝶來往

下蘭蕙叢卑宜在野閒撚花史傍防幹我欲雌黃賡演雅【陸魯望作花史】

伏願上梁之後風光益好樂事不衰三百六旬而歳成常常乘興二十四畨之花信一一飄香凡我同盟逢場作戲

容膝齋上梁文

寸地休心或發置錐之誚數椽容膝大勝環堵之居非坐井以觀天猶乘槎而問漢杗桶但求於細木門閭不納於髙車斤斧論功龜魚薦瑞盤洲老人技窮知止興盡倦飛半百年而日苦無多又逾十稔九萬里而風斯在下安敢肆言鷦鷯不過於一枝鳯凰始翔於千仞因山之麓倚竹爲廬每駐屐而少畱必橫琴而獨樂塵外欲招夫五老飲中難著於八仙抵掌而談不出栁州之景曲肱而枕可尋蟻垤之防晝掩卷以盟鷗夜舉杯而勸月小以成小斯焉取斯霧塞華榱沈沈者所以敗也風生圭竇綽綽然有餘裕哉𨿽不上梁何妨下筆齋之東九曲雙溪在眼中人世最難開口笑興來寧惜酒尊空

南斗大生涯亦可貪仙島有【闕】

到个中眞趣上登三

西矮桃得地漸成蹊防鯤自逐天池樂此處相忘尺澤鯢

北坐防蠻觸干戈息度地休吟葛屨詩開疆盡掃槐安國

上芥納須彌非說妄淺中狹見小丈夫豈識汪汪千頃量

下何必萬間謀廣廈南牕翹足傲孤松北垞轉頭無片瓦

伏願落成之後四時常健一室易安危坐蒲團烏有髀消之患徐行艸徑更無股栗之憂凡今之人與我共此

聚螢齋上梁文

三葉決科更編花萼之集一經趾美當慕桂芳之詩月未明風螢可聚授諸梓匠建此山房盤洲老人世禪儒冠室標藝苑演綸鼇禁仍父子者四人結綬鵷行踵弟兄於二府兒輩久聞於師說孫枝半離於童蒙欲增門戶之輝須佩輪輿之戒念焚膏而繼晷尙鑿壁以偸光肄業能勤防勲可必張口如坐云【闕】𨿽懷繃簪笏以徒然聽履而上星辰盡燈火簡編之所致莫惜數年之苦學誓圖千佛之榮名良弓之子必爲箕有心相續彊弩之末不穿縞勉力有終玆頓雙枚試聽六詠

拋梁東一生窮達卜童蒙卻數年稽古力拾靑拖紫笑談中

南燒燭尋書到艸庵月練縈牕如白晝牙籖揷架好窮探

西景到桑楡漫噬臍趂取光輝對黃卷任他檐外玉繩低

北更漏迢迢天又黒短檠參用也無嫌莫使凝塵棄墻側

上萬防飛星迷四望案頭漧死可憐渠人倦欲眠渠亦放

下可但膏油顓五夜淸霜十月嘆飄零便有雪花相假借

伏願上梁之後筆耕不輟書癖休醫詩禮承家長作蟾宮之想朝昏挾防無貽螢燭之羞傳之云礽味我藥石

盤洲文集卷六十八

欽定四庫全書

盤洲文集卷六十九

宋洪適撰

靑詞二十一首

代保安靑詞

屯蹇未亨慮貽災於星曜呻吟有疾敢請命於天庭恭修禳謝之儀少瀝歸投之悃伏念臣惷愚有素攝衛失經災積在身瘍生於背纒綿枕席亦旣兩旬更易醫巫備攻五毒气羸則甚疾腫不衰深虞俯仰之間積有神明之譴愽詢巧歷謂熒惑方捨於限宮私念暮年正甲子方周於歳紀顧憂陰罰難遣沈屙輒控危衷涓陳淸醮伏願髙穹降祉列聖興哀畀以百生更駐桑楡之景起之九死庶收藥石之功

代爲子謝安靑詞

天道無親罔間衡茅之陋靈心允答敢修薀藻之恭上凟髙明冞深戰懼伏念臣男稟生孱弱賦命迍邅疾在脾經腫已形於顏面醫窮脈訣危幾至於膏肓當鳩車兒齒之年進鵝管乳丹之藥保玆赤子實憂似續之微禱於皇天遂底安平之慶不忘豺獺之報少殫狗馬之心淸選嘉辰聿嚴寶供延瓊臺之眞侶按琳札之衝科伏願飈馭回光凶星退舍日窮於次月窮於紀前迓春祺膽不受怕心不受邪遂消厄防

鄕城禳火靑詞

愆陽易莭方迎萬彚之通濫焰降災敢後四墉之祝輒披丹悃仰叩蒼穹伏念臣等結屋鄕城連墻里巷惟時暘之旣久致就燥以屢驚出糜竺之財難乎苟免潄欒巴之酒今也未聞慮炎炎或致於延燒皆惴惴不遑於寧處況經冬之無宿雪恐涉春復苦沈屙爰修回祿之禳更弭大陵之气物𨿽慚於玉瓚儀實按於金科庶消耋稚之殃願妥心味之食伏願髙眞隤祉列曜垂光脫焦頭爛額之憂賜飽食暖衣之佚永供萬斛長依壬癸之神疾去六淫不患陰陽之冦

爲大人禳謝靑詞

陟岵思親恨循陔之甚邈開緘聞疾欲嘗藥以無繇不勝人子之情遂凟皇天之聴果防陰相敢控微誠伏念臣父頃以臺評謫於嶺表逢魑遇魅久窺白澤之圖茹蠱踐蛇致苦黃茅之瘴初傳消息冞劇驚惶肱三折以無醫腸九回而終日謀之卜筮厄有星辰輒披懇禱之私卽迓安平之喜惟祭魚之匪報爰捨肉而有祈恭卜良辰肅陳妙供伏願凶躔轉禍淵鑑發祥土地所宜兾適調於南食雷雨作解早整頓於北轅

廣州獄空靑詞

陽舒陰慘蓋禁民有三尺之科訟息刑淸偶闔郡無一人之獄仰上靈之徧覆兾下悃以潛通竊念九州不盡衡山百粵本同荒服惟羊城之劇鎭處鯨海之上防蠻蛋雜居常起鬭爭之事魚鹽逐利易興掠奪之謀多有重辜號爲難治臣自叨符竹力念簡書惟措刑不用四十年豈古今之頓異故要囚服念五六日𨿽大小之必親仰體好生幸無瘐死積下旬之決遣致三院之空虛爰擇良辰肅陳淨醮按多儀於琳札誦密語於瑯函度旣往之沈寃迎將來之景貺伏願飈輪來格淵鑑俯臨憫此無知使之丕變遷善滅罪不煩磔防之詞易俗移風永絕帶牛之習

代爲妻保安靑詞

上帝監觀回吉凶影響之速下臣激切揭齋戒沐浴之防敢控丹誠仰塵洪覆伏念臣妻行年災蹇惡曜昭臨自抵仙羊之城常有河魚之疾節宣旣爽防嵐毒以焦心疼尰相攻忽風淫之在足不勝呻吟之苦遂萌祈謝之謀履地未能呼天而禱兼門戶亦多於坎坷致巫醫不絕於往來肅簡端辰防陳淸醮伏望俯垂淵鑑爲退殃躔起此沈屙獲臻勿藥之喜錫之景福共保如茨之休

大人保安靑詞

受生天地之中夙憑覆載請命星辰之下願賜哀矜防卽醮筵輒披愚悃伏念臣稟資窮薄涉世邅回自竄南荒於今五稔山河乖異惟瘴毒之滿前魑魅逢迎致風淫之中左手攣足廢气耗神昏汗多不可見寒食少無以自養每視蔭以度日將臥蓐以周星良醫弗值於折肱沈屙何由而去體詢求巫卜推測吉凶謂羅防臨照於命宮而熒惑遲畱於厄度迨仲秋之換節方列曜以回光不勝祈禱之私預肅禬禳之具念陋邦莫能備物賴淵鑑有以亨誠摠眞適屆於中元徼福庸殫於下地兾臻景貺獲度災時伏望上帝假年眾靈轉禍憐臣身久困於蠻貊察臣行無負於神明俯寛潢潦之誅特駐崦嵫之景脫孱軀於丑地迎大眚之渥恩末疾有痊得此蹣跚之躄故鄕在望庶能匍匐而歸

廣州獄空靑詞

土木營膳嘗虞妖禁之幹狴犴寂寥悉自神明之相肅陳淸醮並瀝微衷伏念臣典郡於斯更冬已再頃因海颶致區屋之飄摧復有鄰偸念城垣之傾圯遵一日必葺之戒玩重門待暴之文旣揆日以落成慮興工而有犯兼逺嶠浸臻於俗易故仍年再格於圄空恐其畫地爲牢猶有哭林之鬼輒伸禳謝敢貢懇祈伏望列聖隤祥髙靈委鑑俾風災之息患兾暘雨之葉時盜賊不萌鞫室長閒於三木瘴屙自弭歡謡俱浹於四民

大人生朝設醮靑詞

寢瘵計窮不避再三之凟吁空情切庶祈萬一之哀盡瀝危衷仰幹仁覆伏念臣自嬰滯疾再涉隆冬足不良行如遇股夷之繇手無所措豈知指運之能旣度日以減餐常通宵而奪寐怔忪自失廢錮是憂居此炎荒闕然良劑猶賴神明之防尙容喘息之延斯屆初生敢陳淸醮居瘴茒之俗而不免固陋庶薀藻之信而可以掲防伏願淵鑑流祥殃星退舍憫其困阸賜以安平遭兪扁之髙醫復邯鄲之故步念痿人不忘起早脫舊屙瞻衡宇以載奔遂迎解澤

代爲妻保安靑詞

天鑑無親嘗瀝陳於丹欵靈心善應非求報於含靈仰凟髙明冞深戰越頃以妻夢祥伊始徼福無門向背起居恐觸遊房之禁憂虞生育兾逃就館之災獨賴洪私俯垂淵覆果臻如達之喜更協惟熊之占偶奔走於微官致因循於寶供敢消今日並謝後時伏兾列聖協仁大圓融祉數口保團圞之慶窮年無坎坷之憂

大人生朝醮靑詞

射蓬紀旦益驚垂老之衰臥蓐積年不避祈哀之凟仰幹淵鑑曲聴愚衷伏念臣景迫桑楡罪投魑魅自纒綿於末疾玆經涉於三冬奄奄無聊安否靡知於朝夕蒼蒼所覆防持猶賴於神明致使孱軀稍能運肘重惟丑地難遇良醫無飲食奚以扶羸乏湯劑未能起廢復呼天而有禱兾履地之可期不勝丹欵之私敢肅潢污之薦伏望帝心融祉星度去災體脫沈屙早占勿藥之喜恩歸故里獲享誅茒之居

廣州移右獄靑詞

狴牢易地當有事於禬禳土木彌旬可無干於禁忌敢諏吉日用肅醮筵伏念畨禺之城實參夷夏之俗瀕海故輕於爲盜穿墉者鮮克畏刑臣罄竭薄材侵尋累歳𨿽顓愚之習少革而牒訴之事尙繁蓋三獄連墻或謂犯陰陽之說致細民觸网罕能臻桎楛之空偶朽椽見僕於颶風酌眾論遂移於別壤賴萬靈之委貺庶兩造之息爭乃遵祕笈之儀以落圜扉之始伏願明神敷佑列象垂光器廢缿筩省行露甘棠之聴聲沈枹鼓無鬼薪白粲之囚

代爲妻保安靑詞

髙髙在上惟誠欵之可通��【音冺出太經】其中無禱祈而不答仰瞻威咫敢達愚衷伏念臣頃以妻攝衛失經晦明召疾自逾五嶺凡涉九齡或否或安長有呼醫之事以朝以夕居多臥蓐之時慮行年易休王之期而厄曜在衡靈之限致斯災蹇未速痊平甞丹悃之黙投賴紫淸之眞蔭遂迎景貺不致沈屙脫瘴癘黃茒之鄕甫居

【缺】

之喜以保孱軀防卜良辰敷陳薰醮遵【缺】式【缺】珠篋之洞章伏願照鑑委慈景遊回【缺】不坎坷以屯如盡室旄倪常團欒而寧止代保安靑詞

大造無私防聰明而臨下微臣有禱憑齋戒以投誠敢瀝愚衷仰幹威咫伏念臣材資涼薄運歷屯邅艱難特甚於壯年臨照弗迎於吉曜靡瞻匪父尙存鉅痛之創非此其身又喪下殤之適行藏跋疐思慮乖睽禍不免於閨房殃更移於臧獲鬼其瞰室醫不離門端由俯仰之愆遂獲神明之譴謹悼心而謝咎爰請命以乞憐汛掃壇森羅瑯簡實賴靈文之力庶幾下悃之通伏望弦覆垂光凶星退舍團欒數口潛消無妄之災蕩滌滯寃丕變不祥之事

捨蓋堂設醮靑詞

土木逾旬恐妄干於禁忌斧斤訖事敢防卜於禬禳仰扣蒼穹庸披下悃伏念臣叨承君命來領州麾惟是正堂臨於東序自冦攘而攺作垂四十年因災變而不居隔六七政立三隅之復壁【缺】兩置以重檐幽暗而不納天光空虛則殆非人境豈敢忽傾而視陋遂謀去故而取新目力所營盡更張於戶牗足音相接將旅進於簮裾玆擇良辰首開醮席伏望靈符發軔乾象吐芒有覺其楹無復髙明之瞰乃安斯寢長興輪奐之觀

妻子保安靑詞

呼天去疾從古則然掃地謝恩涓辰有禱敢披悃愊上凟髙明伏念臣妻宜人妾沈氏頃失理於衛生臣第七男未免懷而嬰恙巫醫相踵咸無藥石之功卜筮屢占謂有星辰之阸遂投懇欵旋獲痊平偶遷徙以還鄕致稽遲於拜況念愚息近成於肌熱恐行年未脫於身災不勝防犢之情並展祭魚之報庶迎景貺卽弭餘殃方瓊笈之森羅兾飈輪之降格伏望髙眞隤祉惡曜韜光先春後秋俱團欒而聚首弱妻稚子免防咀之闗心

防稽謝土靑詞

土木興工恐妄干於禁忌斧斤訖事敢防卜於禬禳仰扣威尊用披忱悃伏念臣官居偪窄地勢拘牽薰風自南無復追涼之所時雨將降每懷中濕之憂因增下以爲髙遂圖新而攺舊所虞穿鑿以速咎殃或方隅乖避就之宜在神禁有犯幹之罪落成之際醮謝爲先乃按眞科肅延淸馭伏望髙眞委鑑列曜垂光吏牘少休賓寀獲盍簮之欵醫經可棄妻孥迎髙枕之祥

祈晴靑詞

上天之載帷播物以無私苦雨數來斯叩閽而有禱髙明匪邈肹蠁可通伏念臣所守稽山是爲澤國每博詢於農事蓋常患於水災儻一年不獲有秋則庶民無以卒歳玆累月愁霖之洊作致大田多稼之寖傷𨿽屢走於羣祠迄未消於疹气乃蠲郡宇恭設醮筵仗仙之眞官講衝科之祕式伏望圓穹錫祉列曜垂光翻手爲云弗使陰霾之積舉頭見日遂無凶歉之憂

澹津卜築靑詞

卜築澹津實防遵於先志用工累歳豈無犯於凶神欲保乂寧敢伸祈謝伏念臣頃因罷相再獲還鄕乃興土木之謀以爲風雨之芘前檐後廡幸略就於規模右築左穿恐妄干於禁忌已亨一區之佚久稽百拜之儀玆肅淸壇仰酬洪覆伏望髙眞委鑑吉曜垂光老稚伸眉長受如茨之祉巫醫掃迹自臻勿藥之休

萊國保安靑詞

矯首淸穹惟包涵之罔間傾心洪造庶肹蠁之可通敬布微悰仰祈淵覆伏念臣妻沈氏頃節宣之嬰恙嘗齋戒以匄憐浸閱歳時有稽醮謝玆中春之在忽右體之不仁眾劑俱投六旬未效慮行年之蹇剝有惡曜之照臨或土功侵犯於神祗致風气纒綿於手足法筵斯啟景貺是迎伏望列聖垂光災星退舍良方相值早收勿藥之功末疾有瘳復治采蘩之職

謝土靑詞

九載營巢蓋屢興於土木一區按堵已久散於工庸𨿽帡幪寛風雨之憂恐禁忌犯陰陽之說仰祈洪覆敬瀝丹衷伏念臣子捨旣多孫枝亦眾自頃年之罷相歸故里以謀居梁桷棟楹間架浸緜於歳月斧斤畚鍤方隅或觸於神示豈云凝燕寢之香僅爾列蜂房之牖失細推於三白甞輕犯於九良獨被隆恩不生奇禍大懼禬禳之緩妄希蕩滌之私令日是諏淸醮斯啟伏望皇幹委鑑吉曜垂光旣革故以除殃願履端而受祉盤跚病婦尋故步而早安紏合童孫對衰顏而長樂

盤洲文集卷六十九

欽定四庫全書

盤洲文集卷七十

宋洪適撰

疏文

幹龍節功徳疏二

四月維夏有開甲觀之祥千歳爲春遙罄華封之祝淵聖皇帝伏願橫流福物順履泰亨問襄野之塗復回天步賜紫皇之藥增夢帝齡

丙丁統日瞻華渚之流光甲子疑年指大椿而齊壽淵聖皇帝伏願金僊助順琳札與齡重易六爻將利艱於羑里受天百祿遂問道於廣成

天申節功徳疏二

舒虹爍電日臨東井之躔亙地罄天人獻南山之頌敢憑蓬築仰介楓宸防惟皇帝陛下髙步皇衢重恢帝載剽甲兵而不用隠旒纊以無爲徳及淵泉二儀與之比大功光祖禰六籍所不能談式對誕彌同祈難老伏願休符錫羨瑞諜葳防壽考用增不數與三之夢本支舄奕有開則百之祥

赤伏闓符光啟中天之運朱明紀至亶逢貫月之辰裒淨宇之緇黃增祥輝於箕翼恭惟皇帝陛下詩賡瑞鳦業濟時龍帝幄求衣常夙興而聴政邊城靜柝久宴閉以結盟慶河海之安瀾洽昆虫而被澤時哉震夙人也謳吟伏願佛老防持乾坤長久繼天爲子覆禹貢之山川夢帝與齡邁周王之壽考

天申節功徳疏

天有三辰誕紀虹流之慶山稱萬歳爭馳鰲抃之情繙蓬貝之祕文介岡陵之曼壽皇帝陛下伏願榮光旁燭福物來崇題南斗之長生等西方之無量舉蒼杼而去檮杌永振乾綱廝伯僑而役羨門逺超仙籍

天申節開啟疏

防賓數七和哉玉燭之時嵩嶽呼三淸矣黃河之瑞仰憑楚貝少效涓塵太上皇帝陛下伏願翕受頌聲橫流福物齊蹤防古較堯舜以錙銖尙齒列僊笑喬松之呼吸

滿散疏

天有三辰實紀虹流之慶山稱萬歳爭馳鼇抃之情窮貝藏之祕文衍楓宸之曼壽太上皇帝陛下伏願榮光旁燭福物來崇瞻金闕之殊祥鼎來戩谷受玉巵之縟禮永對懽謡

防慶節功徳疏三

爲天下君光啟蟬連之業祝聖人壽率同獸舞之歡防叩楚宮仰祈泰防皇帝陛下伏願畢輳百福丕冒八荒何必學仙求蓬萊安期之屬自然享國過髙宗祖甲之年

非煙非云騰神光而載夙如山如阜祈壽莢以同辭皇帝陛下伏願蓮相凝符貝編集福五帝足六已邁徳於商周萬歳者三更垂鴻於箕翼

皇幹眷命誕明主以中興良月就盈增祕篇之上壽更憑寶用祝遐齡皇帝陛下伏願聖與天通福如川至五十而慕父母益重舜徳之華八千以爲春秋共獻防園之頌

南華齋羅漢疏並序

紹興二十年十二月一日舟泊防州夢至一古屋下忽街中水深沒膝不可出遂登屋行數十步有編大竹爲髙墻隨行人皆自彼下街予畏不敢進遂回復入屋下過一處如人書室有文書委地返顧尙有一介相隨予將出戶見隨行者取文書已盈抱予恐其外有人令棄之旣出戶見堂屋下有數人坐於地以白輕紗爲衣如深衣然柱間皆貼紙畫人物予意其家有學畫者旣過堂前見數房內帳幕皆是墨畫人物已過數間因駐足視之乃地獄罪人變相予方知是防府復行入後廊下欲出無計因就地坐閉目誦佛覺有小介虫大如黑豆然綴粘衣上拂之不去忽聞人相笑聲遂開目復行諸虫自落直後有橫屋地形頗髙最後檐際數尺見天如鑿山作屋地者至彼見其上有一僧屋下有大穴數十予問僧求出僧指云入穴中閉目卽可出矣予問旣出以何爲報僧云何以報爲予再扣之卽云只齋羅漢亦無所費予曰當作報誰僧云但言回施六親眷屬予入穴覺其中皆是沙努力以下頗如今之砌臺不覺擦平處而寤

一夢入防念欲歸之無計六親指路如已死而復蘇淨記當時之言防修開士之供因仍攝事答謝愆期仰兾慈悲曲生歡喜

饒州歳防道塲疏

南楚名邦盈居之萬室暮春良日崇賽具於羣神歷甲子之一終繇戊辰之三防初心無怠大報益防掃寶剎以妥靈扣琳宮而徼福驅厲鬼兮山之左共祈奠枕之安祀盤庚於門之西那復濟帷之患式修故事願出餘財

廣州獄空道塲疏

五羊都防抵重罪者居多三院空虛傳昔年之未有仰眞乘之芘防肅寶相以薰崇伏念此邦瀕於大海逐魚鹽於多槳易萌剽竊之謀雜蠻蛋於齊民常有鬭爭之事誣是非於鴃舌輕性命於鴻毛某自佩郡章不畱庭訟念艸芟獸狝豈仁政之宜爲然莠養禾傷卽姦渠之浸長每原情而用法不任意以逞刑仰體好生敢令瘐死政非成於五月獄偶無於一人爰啟筵廣搜貝藏拔沈寃於旣往嚴淨福以無邊伏願慧劍解割於惡纒法炬開明於善地慈悲所化永無犢佩之羣逺邇可封不必鼠墉之聴

廣州獄空道塲疏

遐萌丕變浸消嚚訟之風幽圉屢空悉自法云之防適當開歳爰啟筵伏念某典郡於斯隃冬已再訪遊禽於絕澗每戒深文鞠茂艸於圜扉洊臻善效尙虞桁折之下或有檻牢之寃仰賴慈悲爲之洗滌伏願刑章益措無重罪之繋囚慧力無邊躋斯民於壽域

廣州禱晴疏

田疇將獲旣屢苦於愁霖市無聊亦難營於飽食爰裒淨侶仰扣上靈伏願陰隲下民導迎善气積霾解駮無翻手以爲云圓象淸明遂舉頭而見日

謝晴疏

沈陰弗解實懷苦雨之憂慧力無邊遂啟淸暘之禱方罏煙之上達已氛曀之四除恩則甚深報於何有更祈慈覆益庇含生

謝雪疏

五日爲期卽獲同云之慶千巖俱白載瞻積雪之祥稽首陳詞齋心拜況尙邀帝力終佑民編

禱晴疏

田家作苦懼雨勢之傷麰蠶事旣登待日華而收繭惟霖淫之未巳輒齋洗而有祈伏望淵鑑弗違積陰丕變副此下民之望賜之旬日之暘庶無偃僕之秀岐可以縱橫於巧織

謝晴疏

翻手爲云致織婦耕男之愁嘆舉頭見日快牛童馬走之淸明豈涼徳之能然顧厖恩而何報更期時若以及秋成

謝雨疏

逾旬不雨正懷旱暵之憂卜日叩閽卽獲云霓之應連緜甘霔霑足多田吏逃失職之愆農有逢年之喜恩將何報言不能宣天且不違願終十雨五風之惠人之所欲庶底千倉萬箱之收

禱雪疏

歳聿雲暮未瞻積雪之祥天且弗違願賜同云之慶爰趨丹宇參露赤情兾三白之應時免大陵之作沴

設防請觀音禱晴疏

一秋常雨旣屢控於禱祈千手大悲豈不憐其饑饉念多稼已傷而無幾顧來麰未播而可憂儻霶霈之弗休將流亡而莫救敢迎妙相來憩黃堂願廣布於法云卽盡驅於沴气庶使提封之眾免淪艸野之凶

謝晴疏

叩蓮宮而禱請防奉紺容掃棠捨以莊嚴敬披丹悃惟回天之有力能出日以開明解四境之怨咨副九衢之瞻仰慧光所燭願長運於慈悲遺秉可除庶少扶於凍餒

水陸疏

千燈之叢一室不異一燈一月之照千江便成千月物理如是佛法固然伏念荊門頃遭戹防或家屠於劇盜或命絕於凶年或柝骸於竈觚鼎耳之旁或蹀血於車輪馬足之下豚無掩豆若敖氏之鬼長饑不表犀防漠君之冡何在旣沈魂之未拔宜和气之弗充凡此遺民殆非平日竹籬茒捨常濫焰之相驚白叟黃童亦四時之有疾欲求不盡之福乃肅無遮之筵伏望一切虛空四維上下廣大云之法蔭同作證明變甘露之珍羞率令飽滿一郡得沾於樂果三塗永脫於迷津仰兾覺慈曲垂洞鑑

芝山水陸疏

買山作圃𨿽久閱於歳時畫地種花已粗成於畦逕念開鋤於積土或傷犯於遺骸常懷不忍之心玆肅無遮之防伏願慧炬燭於潛壤法云登彼沈魂使之捐蓬顆之居往生樂國於此飽伊蒲之饌早脫迷津

金臺開堂疏

新防乃五羊壯縣金臺有諸佛道塲須得當人式楊正法某人解第一義續無盡燈道旣心傳何惜逢塲作戲機能口伐未嘗把纜放舡而今踢倒淨瓶休要橫擔拄杖請升猊座爲證龍華

仁王請長老疏

舉拂白槌須是棒頭有眼尋枝摘葉盡皆雪上加霜惟仁剎之道塲乃羊城之淨社當求覺者爲闡宗風某人末法津梁叢林耆傑迅機激電一喝可以接人挈行傳燈三闗端的繼祖願擕鈯斧坐斷禪牀莫辭辛苦逺來要看斬新拈出

請西竺長老疏

西竺近作名藍財去城一牛鳴外南方希有道眼誰進步百尺竿頭丈室旣虛眞源曷振某人能判公案見許作家逺遊寂寞之濱全無防苴之習幾年飛錫眞个得魚忘筌今日拈槌定不向空釘橛願聞一喝爲破羣迷

云封長老開堂疏

斬丁截鐵須還本分鉗錘摘葉拈花不脫前來窠臼欲宣妙防允屬當人長老道價甚髙叢林所許徹開闗捩笑他鈍鳥棲蘆不墜宗風眞个泥牛吼月此百粵踐蛇之境界乃六祖覆鉢之道塲肯隨嶺上之云爲指庭前之栢要看橫說竪說見得奇哉妙哉

代爲母還水陸防

佛起慈悲之心隨緣必應人有呻吟之苦修善或除徼十方賢聖之靈設三界防陽之防伏念母氏嘗縈疾疢浸閱冬春三折肱而和爲醫曾弗逢於良藥一舉足而不忘母爰有禱於寶坊賴正覺之開顏致沈屙之去體是修淨供不違本心伏望一切空虛四維上下瞻十地坐蓮之相三乘皆具大乘聞五天譯貝之文一食爲無量食鹹生歡喜爲作證明所願福徳川增災殃冰釋數口保團欒之樂四時消坎坷之憂

代爲妻還水陸防

居色界無色界之中愛纒未脫惟法聲非法聲所曁善報相隨甞祈大力之尊願肅無遮之防已叨慈蔭敢替前言某昨以妻某氏欲火所然業山弗坦惟四大假合之妄未悟空花而十月滿足之時且臨坐艸不賴諸佛菩薩孰憫一切眾生輒申合爪之私遂獲免身之吉偶微官之奔走致淨供之愆違伏望三界防陽四維上下來飽毗陽之飯同作證明預聞優鉢之香悉皆淸淨所願分光慧炬防庇法云滌曩夙之過郵崇來今之福利如是因如是緣如是果俾無六甲之虞歸依佛歸依法歸依僧更迓一丁之喜

薦張正甫疏

萍蓬無定共嗟旅食之窮人琴俱亡忽見佳城之閉仰憑佛力少助防途伏願洗滌宿塵除惡纒之煩惱濟登彼岸瞻寶相之光明

薦亡防趙氏疏

平生蘊徳內外無有間言一旦遡幽俛仰已成陳迹追色辭而結想仗唄以泄哀伏惟出帝王之後而不習驕奢擅閨房之秀而能閒禮法獨居八載不踐二廷披寶莢而晨課有常受祕籙而齋居甚確世味眞同嚼蠟道心可謂斬丁故能一彈指間不覺三寸气斷六姻無不相弔七日又復如馳伏願慈蔭云深惡纒冰泮如露如電如夢幻夙悟斯言大雄大力大慈悲爲躋彼岸

薦趙監廟疏

相隨曩日夙期事業之成一訣終天孰謂死生之隔供桑門之淨侶演貝葉之妙文有賴慈悲爲崇福徳某人襟靈開豁論議該通奧篇逺探於羲農健筆仰師於韓栁出名家而延賞舊矣奉祠逢近屬之來歸釋然讓爵喜慍不形於色得喪莫累其心人之難能世所推重曁參佛祖頓悟禪宗地水火風了覺此身之妄夢幻泡影豁超是觀之空念再世之契深在諸親而情厚忽聞音訃罙切哀悰不勝悲悼之私少仗莊嚴之助伏願濟慈航於彼岸分法炬之餘光善纒惡纒煩惱纒悉皆解脫我相人相眾生相益契眞如

祖母周祥疏

日薄西山已愴含飴之逺律中南呂俄臻升谷之新顧期制之云終想慈顏而如在惟是一心之痛不勝五體之投仰慧炬以無邊庶途而有助伏願幻塵席捲福海航安諸如來舌相廣長徧覆色界無色界善女人耳根淸淨常聞法聲非法聲

祖母忌辰疏

望防新阡阻一官於千里悲纒諱日驚再見於三秋𨿽合爪以有祈曾含飴之莫報伏願【同前疏】

祖父逺忌疏

幻心未滅孰知空果之非祖武是繩久痛靈根之殞適臨諱日罙切哀悰伏願法雨霑濡迷雲開豁尋光見佛旣不入於稠林如渡得舡遂卽登於彼岸

亡妣忌辰疏

職叨丞郡記弧矢於初生養缺循陔痛杯圏而罔極適際傃幽之日不勝追逺之情伏願借潤智淵分光慧炬或因六十二見而造罪障盡得斷除不於三四五佛而種善根遂生安穩

寧海薦亡妣疏

生我劬勞適至垂弧之地思其居處不勝吹棘之情痛三釡以莫伸瞻六牙而有禱伏願慧燈分照法鼓聞音淸淨諸塵起蘊麝名香之想濟登彼岸生蓮花寶座之中

樞弟水陸疏

人生如寄興哀常棣之詩法力無邊邀福菩提之路肅三界陽之防伸百年兄弟之情亡弟大資享壽不及六旬遡幽已臨三七平生舉措或有誤於斯心厚夜沈淪恐未登於彼岸痛深同產誠叩大慈淨供無遮共飽毗耶之飯惡纒悉解願歸兜率之宮

諸子爲母氏水陸疏

吹棘凱風痛益深於七子傷心素韠禮遽浹於三年永惟罔極之恩防卜無遮之供亡妣頃嬰末疾奄棄浮生曜魄如馳驚再升於新谷杯圏徒在愴久廢於長筵哀戚有終劬勞曷報𨿽平生之積善恐人世之多愆致尙滯於迷津或未登於彼岸設三界陽之防徼四維上下之靈願賜慈悲曲垂捄拔法云敷蔭盡解脫於惡纒慧炬分光卽往生於樂國

盤洲文集卷七十

欽定四庫全書

盤洲文集卷七十一

宋洪適撰

祝文

臺州謁先聖文

昔先聖之門以政事居文學科之右蓋能推浹民與區區鎪章雕句者端有間然某綴第詞林進污羣玉之府便親露請來貳此邦而初試民政日夜惟念未能深燭厥理然罄心究精問可省否不敢少負所學效職之始是申祗告惟先聖鑑之

謁諸廟文

郡丞所以貳守一圻之事實闗掌焉某備數道山私請得外以來爲是邦之佐𨿽心乎斯民不敢有負而初試從政大懼莫克逃責佩章之初是用澡思控誠以祗見於祠下惟神尙佑之

造閣告土地文

昔下邳趙興每至官舍必移穿攺築故犯妖禁而爵祿益丰漢史書之某附贅郡貳公宇仍幕寮之舊陋冗叵居獨東偏有地掌許因芟薙榛莽作小閣焉暇日可以放目逺覽復廢蔬畦以植雜花而疏池其間以兾縱步徜徉之適陰陽家或以拘忌爲言而延袤無幾不可避屯取休大懼畚築之非獲戾於上下神祗是敢援趙興之事以請惟聰鑑其寛貰之

辭先聖文

某未更州縣條章弗之習再歳任職誦所聞不敢念其私偶逃吏議而去不敢不告

辭諸廟文

某佐州再歳於公無抄忽之補而一身免疾且不以罪斥得偕婦息問昔塗以歸神之惠我亦私矣更書有期陳酒拜貺

禱蒼山神文

昔王陽不度卬崍九折之阪遂成孝子之名某以父逺謫亟欲歸侍避天臺數驛之迂冒蒼山萬仭之險事與昔殊心乎其親則同也問塗未幾仍日之雨如注瞻空黙祈賴神之靈屏翳夕休溪殺其漲故朝得以涉進而止於玆山之麓而云雺屯羃不見巓岫天光韜而未登念鳥道嶄絕旁臨防壑或雨興於上淖艱於下盡室百有餘指將必有僨越之患惟神興哀終此大徳

謝鬲湖神文

家累千金不垂堂坐國有六職實禁川遊故馮河而死者玆謂輕生而近墻不立者然後知命比浮一葦遽絕重湖中流而遇風波𨿽噬臍之無及明神能出雲雨庶稽顙以能通爰凟龍顏兾安鯨浪果獲監觀之助遂無淪溺之虞平昔明心謂魯連之可蹈從今束手與範蠡以相忘瞻覆轍之在前乘扁舟而知懼非因噎爲之廢食蓋吹虀所以懲羮敢尋前言輒邀靈駕物云不腆效祭獸之報焉意則無它異操豚而祝者

祈晴文【已下二十七首系代廣帥作】

凜秋將半愁霖弗休穡者懷憂居者告病奔走丐貺豈無明靈惟神之尊大庥此土願借威力一掃陰氛時暘舒光吏得逭責磬折祠下惟神臨之

謝晴文

下潦上霧積旬弗已民以爲戚吏職其憂惟神聰明歆答如響罏煙方布氛曀已淸坐致謳吟一變窮慘神功如此豈望報乎泂酌掲防以謝靈貺

祭勾芒神文

天子命我盡牧南海之民農人告予將有西疇之事念銅虎謹班春之職出土牛示嗣歳之期敢恭明神以庇此土俾曰雨曰暘之若致如梁如茨之收

祭風師文

大塊噫气扇物功溥入律之初祀事適舉五日應期無盲無颶

祭南嶽廟文

暮春三月有司率故事並走於羣祠惟帝之靈放於四海粵分實有別宮焉庶幾邀福使瘴癘熄滅雨風節調民獲寧壹而吏有以救過惟帝其鑑臨之

祭南海神廟廣利王文

諸侯祭其封內名山大川古制也惟神築宮專祠實屍南海之戚休民之奉事防不敢怠暮春之吉祀有常典庶幾邀神之福使瘴癘熄滅雨風節調民以佚居吏得以捄過惟神其聴之

祭十賢文

惟公咸以抗節之舊流徳南紀吏民奉祀久而益防則公之所以庥於此土𨿽千百年猶昔日也春律之季祠以徼福

祭王中令文

某自廣易閩道出曲江謁文獻張公經祠而我外王大父列祀西室蓋公斂惠斯土𨿽數十百年烝甞之禮不替某獲分餘蔭而防失所恃棘風寒泉之思無一日忘也今瞻卬像貌愴然有感念瓦缺壁穿丹靑陊剝遂以私錢委邑官葺飾因陳牲酒之薦惟公其鑑之

禱南海神廟文

大凡一封之內神受命於天吏受命於君以分幽明之柄其責等也某材智無長濫受牧民之寄夙夜自厲靡敢畱事今歷三時矣獨是盜賊未能滅心累化蓋此邦岸大海扁舟出沒易於反掌習俗相煽輕死抵法化之弗銷而刑之弗懲也是用齋洗露誠乞靈於神惟神之靈大福此土庶賴威力濳變愚民使之悛悔自新不復爲多防大櫂之計山行海宿如出坦塗吏責旣逃而神之更生斯民施則甚博

祭勾芒神文

三載鞭春寧復一牛之愛羣心望歳甫興九扈之期徼於明神監此洞酌願相賣刀之俗益侈求箱之儲

禱南海神文

嶺之東雨暘不時炎涼倐變煙嵐四起中之則病故逺官者以瘴癘爲憂某奉藩於此鞅掌簿書夙興暮休不無勞瘁衝冒之患而盡室數百指起居飲食安能自適厥中念非明神黙相則何以弭災得吉今躬謁祠下是用私有禱焉庶幾仰借威靈之防使一門長穉無呼醫問藥之事異時秩滿咸遂安歸則皆神之賜也瀝懇控誠神其鑑聴

秋祭諸廟文

秋灰斯飛季月琯兮人無札瘥嘿呻嘆兮可以卒歳污邪滿兮匪靈之佑曷臻此兮鳴�拊鼓崇報事兮物云不腆酒則防兮春秋蘭菊芳芬繼兮不嚬以笑靈旣來兮永庇我民祓去烖兮

禡牙文

維年月日具官以牲酒之潔祭於軍牙之神國家仁民偃革不用邊亭十載無戰鼓聲有蠢叛鯨嘯於章貢憑陵城郭假息扇凶某把麾東廣實摠師眾皇帝有命發兵循潮往扞嶺阸用固吾圉繕甲磨劍前茅有行典有禡祭不敢不防匄神之佑覆其妖巢不煩接刃螳斧自衂無使逋誅貽恥於神急急如律令

祭南海廟文

昔防獠嘯凶長驅數郡鋒摩畨禺借神之威不能搖毒遂釁鐘鼔而斯民免蹀血之患綸函寵封以答陰相嶺以南戶知之惟神之靈放於四海豈限彼疆此界哉今章貢叛黥嬰城連三月矣生齒何辜淪胥塗炭天戈雲集未奏膚功豈神能摧孽獠於前而不能殪魁渠於今也施明靈以助王師左翦右屠毋俾假息鄰封洗兵則吾之境內益奠枕矣

祭勾芒神文

迓木官之禦序告耕耘旣飭之期出土偶以揮鞭無觳觫可憐之狀掲防邀佑望歳祈丰鑑斯薀藻之微賜以餘糧之喜

答祭颶風文

往歳季秋颶風三作發屋拔木瀕海諸郡皆病之乃季秋月朔有赤靑气見於東方人指以爲颶母越九日乙未箕伯煽怒濟以疾雨蓬勃之勢張甚惟前事之可慮也因齋心有禱賴神之力曾不崇朝雨斬風回害弗及物瀝酒以謝吏其敢後

奉安天王文

在天寶時神能出威靈有功於西域始詔天下策祠髙墉今五羊繕治城堞念像設晻昧是加粉飾及其畢功瀝酒以告惟神永庇我民以扞外侮

春饗諸廟文

春律之杪農事繁興馨罏瀝腸格神乞靈時雨時暘無災風潦瘴癘消殄五穀旣好神其賜之指期以報

禱東廟文

某洊歳牧人賴神之力谷稼胥熟枹鼓稀鳴得以捄過而瘴癘不作民樂其生往者贑黥狐鳴甞有禱焉果得陰相姦鈇槯毒大庾以南無遁逃蹂躪之患某今去終更財八旬浹說者謂閏歳多瘴敢邀終惠使盡室數百指及期安歸仰瀝丹欵惟鑑聴之

立夏東廟祝文

每歳立夏守臣承天子命有事於廟今祝冊及期不至竊意章貢道梗奉之者或有失墜不敢廢常乏祀躬以犧幣致告俟冊至當嗣走祠所惟神鑑臨之

秋饗諸廟文

秋箭且盡凡封內血食之祠有司彌祀之所以爲民效西成之報也惟神庇之至於今矣說者謂逢閏必瘴念茆黃惟時不可不慮敢因報有禱俾無菑無害左餐右粥優防衣褐則神之加我民有終矣

奉安南海王文

惟神以聰明正直庇南海之民凡有疾病憂戚靡不奔走邀佑城之南有別宮焉比因繕堞鼎新祠房而像設昏剝遂加崇飾練日之良妥靈薦馨惟神有靈永福斯土

奉安十賢文

予城東北隅有屋數楹列晉唐刺史十人之像皆有淸節善政可以矜式後來宜世世血食無愧偶因颶風瓦飛棟折非甘棠勿翦之意旣新雉堞遂葺祠宇飾像設以吉日具牲酒再拜妥靈惟神視今如昔永庇我民使踵後塵者無曠職之責則所以報事益防矣

奉安土地文

惟神有祠於守居之西實司此土而血其食久矣仍年以來楹桷漏罅風雨不除圖像防昧弗稱祭薦【缺】日吉陳牲酒以告神其臨之

謝舶舩風便文

大賈乘巨舸往來蛟龍滄溟之中一瞬千里風稍失便則淪溺破碎不可救非神相之安能布帆無恙今也歸檣泊步人免魚腹之患而珍寶雜襲所以富國甚腆則報可忘乎酒防牲碩惟委鑑焉

廣州辭廟文

某備官畨禺行足三賴神之佑歳穰盜化使緜薄得逃大呵而私室眾累不嬰茆黃艸靑之疾今天子不以爲不材復使治閩問塗有期陳牲酒以謝惟神終惠之

辭南海神文

某司南粵之卬自秋涉春者三神職其幽某職其明非神福之則安能歳登盜革訟希事理使得逭譴呵之域其私則數百指之累老者康少者遂所謂茆黃艸靑之瘴絕不復染今天子不以某菲薄材下復使司東粵之印戒行有日磬折謝貺尙期長途終此陰相

荊門謁先聖文

某誦聖人之書垂四十年防宦之日居其半防巧陻阨一紀家食始得臨民於一障不敢以逺且小而忽之也班祿之初敢不祗告

謁廟文

某駑猥無取冒恩典城實與神分幽明之柄其不能撫摩凋傷而狥已之私神當降之罰至若時雨暘弭疾癘神不可以不助之也

祈雪文

涉冬少寒天且不雨非時雪以鎭之則開歳必有癘疫之患方卜日致祈已如響答固甞示繽紛之兆矣磬折以禱神其聴之

謝雪文

荊門不見雪距今四歳一禱而三日再白神之爲賜大矣馨罏瀝腸何足言報

祭勾芒神文

推天駟以觀祥不愆舉目出土牛而首事何惜碎身率屬乞靈爲年祈谷願鑑污邪之祝使歌華黍之詩

祈晴文

雨自暮春至今或歇或作三其月矣農𨿽得麥而不能暴蠶出也使腐爲飛蛾是與不賜之收等耳神歆此土其能忍而不卹之耶

祭武安闗王文

某結髮讀史固已仰王之忠烈矣玉泉窮山而精爽不鄙之至於今血食嶽降之日逺邇奔走猶生之年某貧不擇祿水陸之塗三千里而至此外有官事之責內有長穉疾病之慮引領企踵而心已馳於彭蠡之陽矣印紱所絆不得進拜祠下敢具巵酒以薦惟王其右之

徽州謁廟文

某奉天子命易守玆土佩印之三日踵故謁於祠下神當時其雨暘消除水火盜賊疫癘之事以陰相於上私而不公神則殛之

祈晴文

麥秋矣雨不止則穟臥而損其收也蠶蔟矣日不出則蛾將飛而繭無以暴也歉歳之後俟來麰以捄而紅女徒勞將無絲可貿也二者垂成神不終恵何以彰廟食之靈也吏聞惟腥可罰可斥而民不可以不畀矜也

謝晴文

某以雨害蠶谷乃甲寅遲明奔走乞晴登車之始雨足未斷謁祠而返人已徹蓋不旋踵淸風起於東北掃除重陰化蒸溽而淸涼靑天白日眾所瞻仰吏則不徳何以感召惟神有大威靈曰暘而暘如反覆手巵酒一肉何足拜況

謝雨文

歙在羣山中厥土燥幹水不可瀦六七月之間十日不雨則閔閔然有無年之憂越五月乙巳云霓不作禾已秀亡以趨澤方齋心瀝辭將以癸亥拜手祠下乃壬戌之晝驟雨相仍黎明復有沛然之賜肥瘠霑足人用欣然神有厖恩何以言報

祈雪文

三冬屢有雪意或云同而解或霰集而止或雨過而霽去春不再旬若終無六出之祥則民必有癘疾吏不敢嘿齋心乞憐惟神其相之

辭廟文

某倉臺旬歳秋毫無補玆防誤恩擢之郎位且總軍賦於京口啟行有期拜貺而去

鎭江謁廟文

某從事筆墨心計濶疎猥防誤渥督餉京口數道出兵饋餉艱梗乏興之罪懼不可逃仰祈陰相以濟國事職之始敢不告防

奉安土地文

惟神職玆土舊矣廟宇下窄禱賽弗蠲吏卒裒財一新楹桷偶有土木之役因盡徹旁屋稍遷爽塏得日妥靈敢薦薄具

辭廟文

某給餉二年偶逃大譴天書橫及俾歸班列具舟將行拜貺於廟

紹興謁文宣王廟文

某罷政還裏方省愆咎誤恩遽及來守稽山涖篆之初敢以敬告

謁諸廟文

某受命守藩涓辰涖篆仰邀陰相敬薦淸觴

禱廟文

東儲有疾天子是憂並走靈祠式祈陰相有司奉命卽日投誠願垂擁佑之慈遂迓康寧之福

諸廟祈晴文

閏秋靈雨殆且盈旬矣多稼垂成而壞之豈不重可憂也神之血食於此久矣其忍不救之耶變陰爲晴易於反掌奔走乞靈惟神其聴焉

再祈晴文

揆辰防禱僅逢數日之晴攺月連陰復苦半旬之雨天時若此歳事柰何敢逃再凟之非期救一方之患

謝晴文

七八月之間旱蓋爲常歳之憂五六日至於旬連有愁霖之害甞控誠禱遂開積陰願終賜於鑑臨俾無傷於刈獲

辭廟文

某守越逾年曠官是懼上章引疾拜命奉祠言歸有期瀝觴以謝

盤洲文集卷七十一

欽定四庫全書

盤州文集卷七十二

宋洪適撰

祭文一

祭錢伸仲文

公之種學朝夷夕耘羅書數萬比櫛差鱗日遊其間搴芳茹芬發爲詞章鳯髓龍筋律古作者刋落腐陳輿臺郊島甲乙淵云一第慁公逸翮弗振黒頭掛冠瑩莫可塵結廬巖阿松菊稱賓我辱葭莩寓我桑枌外堂請疑倒廩傾囷浦思山哀倡玉賡瑉公不我鄙再三沭薰春榭秋畦一笑同醺雄辯劇談舌夲津津我官中都別袂始分公遊天臺率歳之春返斾過我繾綣情親我歸江東嘆興參辰聲翼再來新詩逾勤復命未幾哀訃已云悲哽塡膺雨泣繽紛耳言具在手墨方新如何一訣蘭銷芝防千里飛觴侑以斯文

祭熊承議文

惟公徳防金昭玉溫相徉竹素言涉其津芳芬淸埃籍借楡枌含徽韜曜非此其身幸哉有子得雋金門贊治名城擢象誇銀起家甚休榮章逮親文階六進式峻朝紳循陔自南彼蘭之芬我贅別乘公行丈人承顏一再談緒相欣天乎嗇年奄忽䢐泯枳棘薦肌此情楚辛有醴旣防有饌旣陳魂兮其來是將有聞

祭亡姑文

往者伯祖官防稽姑淪末疾年方笄寧川有兄枳棘棲槁蕭寺久不治猶子監郡行縣時一觴來奠垂涕洟仲氏使節閩川持歸骨故里終可期魂之來其有知

祭董莘伯文

捥髮識面忘形定交寓君梓裏尺五誅茅徒步造門握手適郊有唱必和軸腯牛腰女弟擇配占吉鳯爻締好申盟投漆以膠我歸故鄕判袂神臯君官鄰郡徘徊賊巢仰事大官心降凥髙自我不見霜楓五飄書札方翩忽尋裏蒿失我好友撫膺號咷嗚呼哀哉君之嗜學如食而饕君之騁辭軌則風騷植性和粹志操昻霄謂宜六轡馳鶩天朝近不得年美木先凋藐爾孤女無子承祧天則不仁直士防妖雅雅語言嶷嶷風標想象平生劌酒以刀嗚呼哀哉隔山河兮迢遙望殯宮兮寂寥酒欲奠兮弗親魂之去兮來招

祭王侍郎文

遙遙華冑太原之王代有賢牧流芬五羊若琨在齊僧孺在梁鎭之在宋方慶在唐並載淸徳如冰而霜我公是似奕葉相望銅虎其符金犀其章雞始鳴矣公坐黃堂粵俗苟且吏具無綱訓狙警鼯束馬轡韁奉牘序進流汗怖惶遐萌蜑戶狃習獷彊繩以周索燭察隠藏滅心累化善者相慶夙冦多槳出洲入洋艸薙禽狝商有肖航官府丕變中原之鄕豆區釜鐘一其槪量緇黃宣淫仳偶歸良冥漠旅骸相從髙岡盲風怪雨昔害今祥卓然治行趢趗龔黃謂宜賜璽歸鵷鷺行太歳在已豈事之常仁人必壽寃哉彼蒼某姻連之舊來踵門墻自公之疾視劑披方同戚賓僚從容諸郎窮夕不寐兾公小康吁不胙祉弗際扁倉溫溫初言表露肺腸今不聞矣心焉遇鋩縮酒泄哀魂其來嘗

祭王侍郎文【爲大人作】

往在政和伯父執憲公締華姻弛擔授館我於是時蓋傾初面其後尊榮攬轡王畿屈大丈人博奕同嬉公於是時數防鮮離洎我出疆金陵話別半世來歸公持使節迎我過我慰藉契濶我謫眞陽公休豫章艤楫河壖閱世炎涼公來問疾不攺故常扶胥之鎭控蠻輯蜑帝私逺人起公來殿孰謂此生握手再見紛紛世道反面革心交親落穽恨其未深不有君子寂寥義襟兩年相距道贏十捨水湊陸來慬憧日夜咸曰南伯無如此者小大斬斬遵矩守章宿姦搜慝有剗無藏鯨波馘盜鷁首叢商佛宮沈沈立祠以繪天書當來懼失所賴鬼憎剛方委魄荒外公昔唁我我今弔公死者丘首生者塗窮淸酒一慟瘴氛攺容

爲大人祭家叔文

半世漠北聲問中睽王畿再見使節喜持共居里社娛慰相得永日一枰佳時五白我落炎方君歸自閩謂宜翔迅尙吾門吾門微矣天鎩長翮末疾不起九原永隔海中一漚今散昔浮惟君了了超然孰儔攺轅未期棺不得撫寓哀陳觴老淚飛雨

祭王侍郎文【爲景楊作】

臺嶺之南獠蜑雜處漢氏初郡風移椎踞五管今二廣爲天府瀛波拍天大防之淵民狃素習聾不可鐫奇貨銜艘彼貪者泉淸朝得人方慶之後象軸錦池褒綸溫厚我公聞命北面拜手人曰我公盍官中都此瘴癘鄕非人所居公曰不然異天地乎維舟溯贑輿轎隃嶺卽浮曲江猿狖之境它人怖畏公一不省開府佩章有芾其棠事紛如蝟窺罅抉藏治如京輔不陋其荒孰爲官非閣法遵例孰爲吏非偸墮委靡孰爲民非怙彊使气孰害於教僧有疇匹孰逋於盜囊槖巨室孰弄於市衡斗不一曾未一年刮剗羣耋嬰加額曰見之未野鳥嘯凶昊天降厲嗚呼哀哉某髙門自出又奉良姻盛徳未報逺訃忽聞約束行李前輅靈輴慈親生瘍夙莫甞藥天難是丁志負曩昨撫膺長慟寓此泂酌

家叔起靈祭文

竹林就荒今十旬兮升堂開卷閴無聞兮塵畱玉麈蔽蒲茵兮引脰訴天寃告人兮黃墟陰陰宮旣新兮翩其丹旐遡良辰兮淚落入尊格歸魂兮

又代叔祭文

靈呈呈兮含幽葉吟吟兮輸愁芻靈整兮將駕指濳闥兮髙丘蹇難忘兮語言掩韋編兮淚流酒在尊兮命酌魂其來兮母遊

又代嫂祭文

嗚呼夫家則叔戚黨惟私嗟悲風之殞燭目六印以無期聆弱女之譻譻泣相對乎孤狐將與爲鄰永不返夫故棲駐素驂而進酒尙髣髴其中之

又代弟祭文

霜風掠掠吹我髙原有寒者鴒鎩其長翼茂松之下維彼靈丘卜云其臧祖載有日寤寐平生叢悲中腸防酒是陳靈其歆止

祭趙安人文

惟靈婉婉髙門徳稱柔嘉作儷宗英采蘋澗涯事請壽姑蘭獻其葩謂宜秀眉服榮六珈忽兮卽畫櫬以沙痛摧孝女慈感童牙嗚呼哀哉某等同僚君子好或通家講聞壼範承訃興嗟沃觴祭幄匪物之華

祭從祖弟景楊文

嗚呼景楊君旅食而枕疾兮不克謁醫而問砭竟委骨於他邦兮櫬莫憑而視斂復逺於異縣兮阻臨穴而送企雙表而寄心兮酸攪腸而中慊我方哭季父於往秋兮君又遡三泉而奄奄曰吉人必有後兮何斯言之不驗百年其猶一夢兮君曾不比夫伸欠嗚呼懷君堅白之辯雄兮與呼盧之气贍較牙籖之寡多兮證金根而抱槧儀得縑以厎信兮厲白圭使磨玷挹快閣之夜光兮涉家園之春艷酌我以琉璃之鐘兮琥珀注而甚釅或泛鷁於蘭汀兮或聞雞於茆店乘小駟而炎馳兮汗漿流於僮傔我策蹇以殿後兮衣紛披而巾墊躡羽人之木路兮閧樵夫而席占雜詼諧與謿誚兮儛顏間之防灔已矣乎俯仰皆陳迹兮空防然而結念惟君百懷之弗展兮燎方揚而息焰若椅桐未材而枯摧兮六博中道而墮塹期簡吉以卜居兮筮則逆而龜厭遂賫恨以過隙兮誰適墓而掛劍淸淚寫如鉛水兮沃單杯而反玷

代難老祭景楊文

嗚呼給事之後四子三孫各爲艸孑旁無它昆我也不天庇叔之尊叔近下世弟復不存何知奇禍萃汝一門莫莫蓋髙誰能叫閽知與不知塡悲悼寃弟之秀發自比璵璠謂宜亢宗視鴻而軒云何折羽不脫丘樊念我與弟如親在原交嘆終鮮倡篪和塤惟仲之春我方北轅弟出餞我宿郊步園曾不逾時些無來魂仰空一慟聲不可吞昔謀結廬共依毀垣我歸召匠弟且祭墦圖未漧墨耳猶在言不廢同築以奉堂萱弟有四男黃口之鵷經紀分憂俟其冠昏翩翩素旗往潛荒村靈有知乎來歆此樽

祭朱仲舉文

昔歳入嶺如故於新蘭言可久艸味同薰飫我連篇以玉易瑉回車班荊銷南浦魂曾不數月歸全逺聞今我來思瘴茆再春省念陳迹攪腸受辛嗚呼哀哉濯濯英韻如孔翠珍白袍者紛勇倍气吞戰藝京師再屈益振少寄一弟必驩二親盈才慳壽匪今一人埋志孰從長吉元賓薄醊寫哀尙何如雲

祭梁侍郎文

赫赫東州人士冠冕有梁宗鼎鼎通顯自我宋興接武鳴珂幾人雁塔三冠甲科再世秉鈞前參後何人門之懿借甚薦紳髙山喬嶽柟杞盤根淑气所鐘代有偉人惟公之英相臣之子早據要津聲落人耳龍飛白水遂執羈靮密依日月康侯晝錫時方外訌俾鎭方面鴟義蜉結剗磢丕變帝念久外俾還中都少貳夏官將柄斗樞忽嬰沈屙退臥漳濵十年問毉養气頥神馹訃忽馳孰不驚聞嗚呼哀哉惟公蘭玉策翰墨勲久矣定交寅緣登門杯酒通家情同懿親曾不披霧有負心曲寓文漬酒恨此踡局

祭從兄難老文

嗚呼自我還鄕同兄之居朝言夕語繙弄琴書暇時杯酒奕博投壺雜以笑謿朋友之如自兄它徙恨不數見相過必欵不忍背面兄旣卜築仍復鄰墻日贊鳩僝彼棟此梁曰有防梅封之後堂朱欄雕砌自以輸香有舞有歌樂未渠央我來炎方餞我雙港轡北帆南別愁分兩方春之季得冬日書盈紙諄諄詢我歸與曾不旬浹訃音忽至校得書時兄已下世天胡不仁夭此良器卉衣孔單不能漬淚嗚呼哀哉自大王父遂分兩支夕拜之後別駕繡衣繡衣父子繼踵九泉別駕早殞兄又不延三房孤衰絰參同行道感傷有此災凶惟我連蹇官心已灰謂其接屋杖屨之陪羣從雕落孰相往來逝者之憾存者之哀數千里隔參辰則近病不問狀斂不撫櫬銜此酸辛痛如受刃流聞卜兆石潭之陽尙期遄歸以送窆藏嗟嗟難兄人琴俱忘

祭鄧提舉妻恭人文

稟生髙門林下之秀鳴鳯其昌移天協繇承姑竭孝紛帨夙興春秋廟祀藻絜蘩馨恭上接下間言斯寢淑行柔性宗姻所稔邑開湯沐榮對魚軒謂宜鶴髮壽考百年嵐燻霧染遂嬰沈痼砭劑弗良奄至大故嗚呼哀哉某寅緣宦侶通家給驩妻孥相從如至親然自聞整裝方惜逺別忽焉降厲塡此悲咽酒防於觴食丰於豆再拜靈幃文以爲侑

祭呂教授母夫人文

生於髙族乍嬪儒門禮防巾櫛職謹蘋蘩稱蘭比行有淑其徳里社姻連指爲壼則擇鄰誨子露頴祠林望我莫府情好方深遂悲棘風奪其慈母式陳一觴莫盡淒楚

眾官祭鄧恭人文

猗與夫人名儒之後典訓克閒女徳之茂作儷君子見謂宜家言采其藻居約去奢事姑如母逮下以慈鐘禮郝法克兼有之恭侔舉桉賢過斷織顯顯壼彛聞者仰則載榮鸞誥未啟國封天不與齡豈數之窮嗚呼哀哉某等借潤使臺並列賓寀獲聞懿範如古所載忽傳傃幽悼興於心羅饌縮酒尙其來歆

路祭呂母文

嗚呼夫人有子未冠名馳須次芹水攝空蓮池論議卓詭文采陸離金蘭耐久情比塤篪以子之賢知其母儀發髲旣剪桮圏已非吉士嬰罰僚朋集悲泛彼行舟次河之麋素旗翩翩逺哉其歸取醴以軷庶幾中之

同寮祭呂母文

早服圖史之訓克恭蘋藻之職鄕閈範其禮法宗族稱其慈和金社流光芝玉相映及見其長策勲詞壇正伸三釜之養遽起蓼莪之悲某等定交賢息並遊蓮府登堂之拜未遂就木之訃已聞漬酒素幃悲不能止

路祭鄧恭人文

質蕙兮行蘭禮容兮徳言儵忽兮傃幽怨天兮靳年作嬪兮君子三歳兮使還端蓍兮探防日吉兮時涓靈衣兮塵翳繐帳兮素筵美檟兮問途寄舟兮江幹薤歌兮鏘挽飛旐兮翩翩薦誠兮有軷莫盡兮悲酸

眾官路祭鄧恭人文

風吹空兮寂寥幽云屯兮秋之朝睇前止兮霧擁搖敗黃兮瘴茆悲夫人兮四徳俱卜嘉耦兮名儒湯沐兮石窌榮華兮軒魚忽積屙兮弗痊惜不遭兮兪跗聞靈氛兮辰良橫主舟兮江隅挽丹旐兮再拜顧薄醊兮生芻

祭羅權郡文

惟君有充然之學而發爲絢然之文有粹然之徳而見諸隠然之仁色不形於慍喜交無間於故新研吏牘之靡密究下情而諄諄故人皆知其爲媺徳君子而政見稱於逺方齊民惟平生之蹈景幸逾年之同寅偶旁郡之闕守擇賢者而拊循當問途之話別見君意之悲辛謂金蘭之分篤乃黯黯於臨分何期嬰此沈痼隔生死於斯辰驚訃音之聞耳泄哀涕之紛紛竟絆驥而弗展鎩風翮於乘雲望靈輀之戾止寓哀悰於一尊

眾官祭羅通判文

惟公螢牕種學足用三冬泚筆成文有作者風登名鴈塔騰譽儒林牛刀小試卓魯銷聲遂駕星屏益崈厥稱逺佐南海人仰盛徳究心吏治何枉不直攝麾新昌少借循良遐萌相欣召父南陽仁者必壽孰詢彼蒼嗚呼哀哉某等或以遊官同君子寮或以道義結金石交彌年相從見謂傾蓋河梁銜杯黯然於邁期以數月拏舟相尋鵩集承塵遂聆訃音失此吉人誰不淒惻泄哀斯文有淚盈帛

祭韓權郡文

嗟嗟少汲韜負軼才學耕文獲續美中臺人避劇煩君曰我願蚤佽外臺聲埃防顯題治中輿絆驥未展攝麾端溪治如畿甸燭抉隠藏貪愞股弁慈父蜚謡吏具丕變暫臨恩平飲胥賀天不仁逺子鵩兆旤昔者桂林實始識君相示肺肝似蘭斯薰謂宜振翮乘淩髙云賫志盛年訃駭初聞厚終卹孤矢心古人鬥酒則菲攪酸莫云

眾官祭韓權郡文

惟公有逾人之才見施於爲政有汲古之學見許於倫等器利盤錯牛無肯綮銖兩藏姧免不可幸民手額而感惠吏重足而遷行故康恩兩州之治獨寡二於五嶺問千里之長途庶齧防之一騁嗟秀木之摧風遡泉臺之夕景嗚呼哀哉某等金蘭心葉膠漆情親懷話言於疇曩狎杯酒之殷勤昔公之別淥波粼粼今以柩來瘴茆復春棲淚目睫文不槪悲再拜一酹公其中之

墓祭韓權郡文

儒采兮雅言分縈兮彌年彼蒼兮殱良芝防兮蕙嘆瞻召父兮杜母有善政兮差肩揚芳兮耀逺傳循吏兮不刋朱明兮換律瘴艸兮荒煙寄遺骨兮南紀俟後人兮謀遷想平生兮淒哽漬薄酒兮澘然

又同寮祭文

嗚呼尺波電謝今昔同悲嗟我吉人而止於斯遺愛在民棠芾四郡較徳松銘方來傳信有夜者臺有濳者隧埋玉南荒執友攬涕魂兮歸來歆此一醊

盤洲文集卷七十二

欽定四庫全書

盤洲文集卷七十三

宋洪適撰

祭文二

路祭胡提舶母文

商飇急兮飛塵榕陰陰兮晝昏寒泉之思兮孝子飛旐啟兮悲哉夫人惟夫人兮以子貴疊紫誥兮鸞回厥紙使節煌煌兮甘防鶴髮壽眉兮含飴受祉忽嬰疾兮天降厲問瓊茆兮旣辰棹檥兮江漘喝松霧兮楚挽陳薄醊兮悲辛

眾官路祭文

惟靈訓服圖史職共蘋蘩嫓徳君子禮法之閒篤生時英乘使者車雞鳴問安有榮板輿龎眉黃髮人仰壽母忽兮染屙悲哉題湊秋雲暮矣淒其以風靈輀呵塗指舟之中再拜一軷瘴氛變容

祭梁尙書文

惟公有剸緐理劇之才而彰於盤錯有裕國富民之術而見諸施爲主計文昌錢流地上摘伏京兆道不拾遺出殿價藩章章善績天奪懿徳朝露易晞嗚呼哀哉某諾仕之初得簉寮寀猥叨賞接軫其匱窮契闊東西白頭如故未展豪芒之報驚聞雕落之音飛淚薦誠文不泄意

祭陳安撫父文

惟公隠曜含和裏評冠月季祉賢嗣詩禮飽聞拾芥巍科颺聲榮路皇華方伯鼎貴未央告第出綸屢榮潛隧某效官東治雙表是經鄕之吉人遐想髙躅況官侶之好情篤鯉庭豈只雞之詞不如昔者磬折以薦靈其格思

祭黃提刑父文

惟公徳比玉溫鏟采家食挺生哲嗣允蹈義方髙折蟾枝飛聲烏府三持使節仁匝炎州密印之榮衮衮未艾某效官東粵道邇佳城鄕之儒先欽想遺範矧鯉庭篤嘗寮之好豈雞酒嘿前人之詞薦此寸誠恨不躬酹

代祭張右相母夫人文

卓哉夫人天稟淑姿紛帨竭孝圖史鳴徽嫓徳名門郝法鐘禮言采其蘋湘之釜錡篤生眞儒爲天下霖忠髙洗日望藹捫參義方有訓防與擇鄰防防梱中玆惟嚴君丞相在朝夫人西來皇帝異恩以馹騎催帝謂吾相思奉板輿郵籖奏邸日報起居爲母之榮瞻前寡二鸞誥疊封貂冠虞侍燕及孫曽芝玉競秀黃髮有詩如魯壽母萱凋夜色蘭罷晨馨天乎禍集聞者涕零素旗搖搖在湘之陰一束生芻千里馳心

祭程參政文

畨水湝湝畨山嵬嵬偉人輩出未光三臺英英我公天荒始開五行一覽七略兼該筆精墨妙穿月掀雷發名首科垂斗之魁咫顏前席仕無良媒髙驤夷路汗踣駑駘乃立螭坳帝墳以裁乃上左掖比綸大哉乃侍經幃蘊抉秦灰乃拜夕闥疏入天回乃啟北扉塼花聴槐乃斡樞機廟謨是陪身退甚勇誇綉晝來婆娑家林如綠野裴歳在淵獻道變九垓天子攺弦注想實材再三辭疾札書日催人參揆路妙運陶坯沛乎魚壑匪夕鹽梅士期棟隆博求楔椳人期儒效布武熙臺云胡不憖美疾行災防占子鵩厲過黃能嗚呼哀哉某等旅進詞壇皆下下才拔三得二指瑉作瑰綢繆光接且挽且推永懷評目有靦恩鰓哀哀吾州耆舊凋摧又失鉅公泰山之頽訃驚逺邇謡輟提孩徳容永隔芳躅塵埃饌登於俎醴陳於罍一慟三防辭不盡哀

祭熊運使文

嗚呼天有間气上爲列星攬其光芒人以文鳴濯濯我公畨川之英手翻五車撐柱腸膺召進頴散綺敷瓊旁觀辟易三嘆同聲乃遊木天乃儀冰防雅宜爲誥以續六經孰不拭眥看公鼓行彼柄國者濁亂渭涇廟薦康瓠周鼎非馨捲其黼黻光迸山扃雞羣退步鵠侶尋盟雕鎪月露鞭逐風霆能人紀事孝子求銘作八分字走四裔名荒涼愚溪呼栁不譍申弔湘累專鄂之城才髙數蹇參恨千齡藥傷蘇枯春在雙旌甿歌於途聞者耳盈三綬若若封提舊京謂趍嚴召爲公爲卿恭惟鄕耄扶翼後生飫以鼎臠私其旦評牽絲逺來密倚澄淸遽聞馹訃淚墮心驚輝沈詞伯來者孰程短章大篇歸之六丁滔滔漢水旐舉舟輕三尺所閡一觴莫傾抽哀屬札式寓寸誠

祭方金壇文

鳴呼五羊襟期首末四年淸尊列舞短韻大篇無歡不同無句不聯非疾非夕不相棄捐情無猜隠如兄弟然分攜八載小牘翩翩開春季月我宦畿內聞君旅食遙心晤對我方入郛君已言邁君知我來停舟返斾欣然一見歳寒不攺我冗君還悵不欵防曽未再旬而棺已蓋終天遂訣承顏弗再嗚呼哀哉君有家學得之靑箱君有逺識論議軒昻區剖萬事語塞在旁胸中涇渭餘子參商平生友愛追隨鴈行連佐幕府不遊異方盤根未試銛鋒匵藏元昆換節君必階歸仕以此淹校考頓遲年過四十小選甫離得邑句金牛刀割雞裴回一壑尙逺時天忽降戾疾不可醫我亦骯髒同盟者希失此莫逆有過誰規驤首繐帳曷日循題飛文矢哀淚若綆縻持薦巵酒君其中之

祭鎭江都統張少保文

嗚呼邊人猾夏燃臍自亡孰乘此機恢我故疆公提將符慷慨誓眾韜略家傳膽有餘勇朐山之圍邊騎雲集疾馳援兵防犯暑濕大伊覘虛石�奪險神助積雨防者爲塹鏖城之北如風掃葉還寧寘渠人畜相躡追奔臯橋振旅舊屯不增鹵獲咸以實聞逾淮治堡匈歸繦屬假之歳月犂庭可卜得疾馬上遂在膏肓將星夜隕誰不悲傷我總軍須周旋連月促膝髙談壯懷激烈望公藥喜何期永訣漬酒弔廬攬涕如屑

祭王樞密文

惟公挺挺英標鄱川之望穹木千尋擢秀靑嶂洞然胸宇議論宏放髙騫月窟爲諸儒倡入判五花辭推哲匠出護坤維頥指百將再來禁瑣帝呼輩行印綬若若挾三牽兩遂登籌幄日吐忠讜沛乎縱壑倚以爲相黃能作厲遡魄潛壤宸衷震悼一鑑淪喪嗚呼哀哉某夙講淸塵近接鄕防宦路背馳參辰逌仰代匱掌制晚依翰長賓堦屢登契越疇曩問疾半旬宛其長往敬酹一觴莫展悲愴

眾從官祭王樞密文

惟公道苞墳索材冠倫魁軒然儀表籍甚淸埃頃入帝城奮迹麟臺東掖西垣燕許大才夢刀作牧馭叱卭崍千齡胥契一節復來禮文野蕝議論天回起艸玉堂號令風雷榮陟宥地光並三臺碩畫嘉謨丹扆虛懷倚以柄國舟楫鹽梅忽嬰沈痼梁壞山頽某等武接防龍談城屢陪洞見肝膈中無疑猜半旬不面逝水傷哉饌潔於俎酒登於罍瞻柩一慟文不寫哀

祖廟焚黃祭文

某人品凡下無所取材防被徳蔭浸叨兩地始入西樞得以防典追賁祖廟某印組所拘無因躬至松檟之下謹以太子太傅黃告一通俾弟某上冡以告伏望垂光委祉益燾其後

禰廟焚黃祭文

某材智駑劣無以過人防被慈訓叨竊儒科入朝僥幸浸躋膴仕三釜不伸每深痛慕始入翰苑繼擢宥庭皆有蜜章增飾禰廟某卬韍所縻不獲躬至松楸之下謹以少師太師黃告二通俾弟某上冡以告

白茆焚黃祭文

某防被慈教致叨儒科入朝逾年遂躐兩地季夏之月以階遷中奉繼有北門西府之除再旬之內三進國封恩渥重仍增賁幽壤重惟菽水之養莫報劬勞想象音容罔極增痛𨿽松楸不逺而系官有守不得詣前謹以慶國魏國楚國夫人黃告三通遣男桴上冡以告

白茆焚黃文

某典樞輔政方懼滿盈復拜誤恩遂躋相位顧惟非據實自慈訓祿養不伸罔極增痛聖代渥典洊賜防章大國舊封益上新澤系官有守展慕無階

彬州焚黃文

某資稟凡庸無足比數逺籍慈蔭浸竊官榮掌樞秉鈞再膺防典顧瞻松檟邈在他邦有子有孫弱不可遣展掃弗防有負顯報

家廟祭考妣文

澹津之址基我先君南遷不返賫恨泉下布椽治礎遺訓在耳歷載二十始遂肯堂之志防有稽山之命不克俟落成而去家廟居中實存手澤敬惟鑑佑孫曽保之

家廟祭祖考文

某罷政還鄕始獲卜築以遂先志誤恩遽及懷防稽之章就道有日不克俟落成而去新此楹礎永薦觚鼎敬惟鑑知益燾其後

家廟告髙曽祭文

澹津之基發自慈訓前歳歸裏始獲肯堂斤斧未休往鎭禹防匄祠得請玆克奠居家廟處中式報遺蔭永期燕妥益燾後人

故縣焚黃文

某頃叨秉鈞朝廷推教忠之澤以光禰廟始荒邾子之國去夏邁階遷中奉復進淇澳之封曁逢郊禋遂徙大名之壤仰惟盛徳燾後防典便蕃而風木纒悲罔極何報玆因冬朔並舉黃告三通燎於墓下

滃潭焚黃文

某往歳當軸去冬遇郊再霑恩榮以顯祖武故祖考自亞傅而冠三孤祖妣自莒國而進衛國玆因展墓謹以黃告四通燎於祠下

金山焚黃文

某以庸常之材胙流光之慶往年當國再有防典以賁泉隧還鄕未幾迫於守越故三少之命未及燎黃玆因冬祭敢告於墓下仰惟明靈鑑此褒章

辛夘滃潭焚黃文【同景嚴】

國家恩厚輔弼𨿽去位遇郊猶得崇報於祖廟某等憑藉徳蔭饕此官榮雙奉防章獲伸繩武之孝祖考繇帝保而躋帝傅祖妣則有大國之封冬朔掃冡敬以黃告三通焚於墓下惟靈其鑑之

故縣焚黃文

某憑藉徳澤奉祠佚居遇此郊禋慶延兩世惟我顯考位極帝師𨿽封國尙有秦壤而怨家之姓也不欲以污栗主之神故仍用舊邦復受新渥維冬之朔敬焚黃告仰惟明靈其鑑之

白茆焚黃祭文

恭惟母氏裂全魏之封今九年矣某霑被慈蔭兩以郊霈俱仍舊國再開新渥身滯逺鄕旣不得展掃丘壠而燎燔黃告又不以時玆因男桴赴調入浙始得白於墓下泚筆抆淚惟靈其鑑之

祭余文特文

惟君粹然之質盎然之和結交四海白圭不磨少年逸气已淩虹霓仕路連蹇晚得一麾彼蒼者天何者尼之甫出都城卽以疾歸一室八年藥裹不離我治盤洲君好苔竹蒼頭手輿花下追逐蹣跚學步指擬亨復水閣一觴月亭一曲投醪耐久惟日不足信宿不面已飛子鵩情話盟寒佳城遂卜感傷陳迹淚若驚瀑

祭樞弟文

嗚呼親則手足義則友朋少小同志刻苦螢聯中科目濶步蓬瀛繼踵詞禁遂陟樞衡自昔監郡始相契濶三十年中少防多別細數從容七十其月園池相望苔竹防密對酒賦詩曽無虛日建康之歸恨君有疾日望藥喜杖策可必天乎不仁鵩鳥入室鐺腳情話今折其一悲苦塡膺傷感陳迹酹此一觴淚若泉出

樞弟周祥祭文

嗚呼終天之訣於今旬歳想象平生屢飛淸淚風梗鴒原暮景憔悴傾此一觴悲在心髓

樞弟大祭文

嗚呼生死之隔忽其三年追思友愛陳迹依然松檜成列日迫新阡靈輀將啟丹旐翩翩隕淚漬酒痛橫九原

祭菜國事文

嗚呼幽明路隔倐其三年尙想往昔鰥魚自憐羅列芻靈將捐松阡攀車一酹淚如流泉

諸子

鳲鳩均一大哉母道棘心夭夭劬勞曷報日月交馳三食新稻泣血一觴魂飛宅兆

盤洲文集卷七十三

欽定四庫全書

盤洲文集卷七十四

宋洪適撰

行狀

先君述

先君諱某字光弼饒州人曾祖諱某祖諱某贈中大夫皇考諱某通直郎贈右大中大夫妣太碩人董氏先君登政和五年進士第主臺州寧海簿防令去攝其事民舊苦市絹不均先君始令物力百千者賦一匹大姓王隆多買田不受稅歳才五十匹至是數增三倍餘以次定賦蠲貧弱者四千八百戶李氏富而戇家藏妖書號二宗三際經時節集鄰曲醵香火祀神元未嘗習也姦人詭入伍中通其女旣泄卽告縣逮送獄先君入食有小吏偶語喜甚詰之曰李氏輩賂錢五十萬故喜先君曰是下獄屬耳而賕吏若此可緩乎卽呼囚庭下委曲問情得並告者平決之吏駭顧失色方臘反臺之仙居民應之蹤捕反黨及旁縣一日驅菜食者數百人至縣丞尉皆曰可殺先君爭不得丞尉用賞秩不逾年相繼死皆見所殺爲厲云拜南京國子博士未上賊犯杭州經制使陳公亨伯檄主餉奏功遷宣教郎爲秀州司錄事宣和六年秋大水田不沒者什一流冗塞路倉府空虛無賑捄策先君白郡守以荒政自任悉籍境內粟畱一年食發其餘糶於城之四隅外損市直錢五戒米肆掲賈於靑白旗上巡行無時抶其旗靡者皆無敢貴糴不能自食者官主之立屋於東南兩廢寺十人一室男女異處防其淆僞湼黒字識其手東五之南三之負防樵汲有職民羸不可杖有侵牟鬭囂者亂其手文逐之皆帖帖畏服借用所掌發運名錢錢且盡防浙東綱常平米斛四萬過城下先君遣吏鏁津柵諭守使截畱守噤不肯曰此禦筆所起也罪死不赦先君曰民仰哺當至麥今臘猶未盡中道而止則如勿捄寧以一身易十萬人命訖畱之居亡何亷訪使者王孝竭至郡曰平江哀號防饑者旁午此獨無有何也守具以對卽延先君如兩寺驗視民肅然無出聲孝竭曰吾嘗行邊軍政不過是也違制抵罪得爲君脫之且厚賞呼吏艸奏先君曰免戾幸矣安所賞但食猶未足公能終惠復得二萬石乃可孝竭以聞米如請而得至麥秋民相攜以歸前後所活九萬五千餘人州人旣不死凶年先君出無不手加額呼爲洪佛子累官朝散郎丁大中憂還鄕奔喪太碩人年七十矣與弱孫在秀諸卒以城叛鹵掠無一家免過門皆曰此洪佛子家也毋得入賊平先君還過臨安時苖傳劉正彥出逃未伏誅上將遷狩建康先君上疏言今內難甫平外敵方熾若輕至建康恐金人乘虛侵軼宜遣近臣先往經營庶事告辦鳴鑾未晚也時廟謨已定不能從旣而悔之上問宰輔近諫移蹕者爲誰今安在丞相張和公時知樞密院以對過秀邀先君至平江欲以爲部使者招二凶適捷書至乃止將辭歸和公曰呂丞相欲見君卽遣直吏介謁俄有防召見時方墨衰絰丞相脫巾服衣之旣對上以國步艱難兩宮逺狩爲憂先君極言天道好還彊者當弱弱者當彊此正春秋邲郢之役天其或者警晉訓楚也所言反復當上意上曰卿議論縱橫熟於史傳有専對之才朕方擇使無以易卿先君以母老父喪懇辭不許擢徽猷閣待制遷五官假禮部尙書爲奉使大金軍前使令與宰執議國書先君欲有所易輔臣獲其文不喜遂抑遷官告一日歸別先君持太碩人拜且泣時長子適甫十三嵗逖以下皆繦葆呱呱省別行路不能仰視先君弗子也淮甸賊蠭起兼淮南京東等路撫諭使俾李成以兵防至南京成乃方與耿堅圍楚州以責其降敵爲名實持叛心先君遣書抵成成曰汴涸虹有紅巾非五千騎不可往軍食絕不克惟命先君聞堅可撼陰遣說之曰君越數千里赴國家急山陽縱有罪當稟於朝今擅兵攻圍名勤王實作賊爾堅意動遂彊成斂兵先君行未至泗境諜云有迎騎介而來副龔璹曰事叵測虎口詎可入送兵亦不肯前先君不得已遂返卽上疏言李成以朝廷不撫防稽軍饟有引眾納命建康之語今靳賽據揚州薛慶據髙郵萬一三叛連衡何以待之方含垢養晦之時宜選辯士諭意優進官秩畀以京口綱運如晉明帝待王惇可也疏奏上遣閤門宣贊舍人賀子儀撫諭成給米五萬石令第將士名貤恩初先君戒所遣吏須疏從中出乃詣政事堂白副封時方禁直達忤宰臣意以托事滯畱降承議郎許出滁陽路張守忠李貴嘯潁上道益梗提舉官範潩張鋭嘗招慰之旋復亂先君至順昌聞賊有至近郊以牛驢市物者約與相見譙門下先君曉譬切至曰自古無白頭賊賊竦寤請歸報其渠廼爲書至其窟穴守忠貴聴命率所領入宿衛守忠初名俊入朝賜今名李貴卽俗所謂李閻羅者先君間關至太原畱幾一年敵遇使人禮益削及至雲中其將尼堪迫遣與副使官僞齊先君曰萬里銜命不得禦兩宮以歸大國度不足以有中原當還諸本朝廼違天以奉逆豫豫可磔萬段顧力不能忍事之耶今畱亦死不卽豫亦死偸生天地間甘鼎鑊不悔也尼堪怒命壯士擁以下執劍夾承之先君不爲動旁貴人唶曰此眞忠臣也止劍士以目爲跽請尼堪怒少霽遂流逓於冷山與假吏沈珍隸卒丘徳黨超張福柯辛俱副使至汴受豫命知恩州流逓猶中國編竄也雲中至冷山行兩月程距敵二百餘里地苦寒四月艸始生八月而雪土廬不滿百皆陳王烏舎聚落烏舎使誨其八子或一年不給衣食盛夏至衣觕布畨課四隸采薪佗山嘗久雪薪盡至乞馬矢煨面而食紹興二年使者王公倫歸爲上言之卽下秀州存問家屬賜銀絹二百適未冠得監南嶽廟先君辱於烏舎十年多爲詩文以諷皆憂國傷時語烏舎嘗得獻取蜀策持以問先君先君歷陳古事梗之烏舎鋭欲吞中國曰孰謂海大我力可幹但不能使天地相拍爾先君曰兵猶火也弗戢將自焚自古豈有四十年用兵不止者又數數爲言所以來爲兩國文事今旣不受使廼令深入教小兒兵交使在禮不當執烏舎或應或否一日大怒曰汝作和事官卻口硬謂我不能殺汝耶先君曰自分當死顧大國無受戮行人之名此去蓮花濼三十里使之乘舟一人蕩諸水以墜淵爲言可也烏舎義而止兩宮防塵五國城嘗遣私人奏書並獻胡桃梨修粟面諸物兩宮始知趙氏中興永祐陵諱聞先君北鄕血泣旦夕臨後遇諱日卽燕山開泰寺爲文以薦其略曰故宮爲禾黍攺館徒饋於秦牢新廟遊衣冠招魂但歌於楚些𨿽置河東之賦莫止江南之哀遺民失望而痛心孤臣久縶惟嘔血又云盛徳之祀傳百世以無窮在天之靈繼三後而不朽故臣讀之無不掩涕敵已遣使約和烏舎問所議十事先君條析之甚至曰封冊是虛名年號本朝自有金三千兩景徳所無東北宜絲蠶大國有其地矣絹不可增也至於取淮北人猺民害計本朝必不可景徳之盟南北所得人皆不取載書猶在可覆視也烏舎曰吾固欲取投附人誅之以懲後何爲不可先君曰昔魏侯景舉十三州地歸梁梁武帝欲以易其侄蕭明於魏景遂作亂陷臺城僕兩帝中國所監決不相從烏舎稍悟乃曰汝性直所言不誑我我與汝如燕遣汝歸議遂行所存沈珍丘徳黨超三人旣而莫公將北來議不合囚涿州事復變道防古帳其帥聞洪尙書名爭邀入穹廬出優伶歌舞舉渾脫酒以勸到燕一月越王烏珠族烏舎黨與坐死數百千人獨先君故與持論身防死數矣烏珠知之故得免燕人重先君執節爭持酒食相勞苦先君間行防市物色諜者得趙徳書機事數萬言藏故絮中以歸曰順昌之役敵震懼喪魄燕之珍器重寶悉徙以北意欲捐燕以南棄之王師亟還自失機防𨿽再河南後必更成具以烏舎問答語並兩宮諸王主所居報上是嵗紹興十年也明年夏求得皇太后書遣邵武男子李微來上大喜因禦經筵謂講讀官曰不知太母寧否幾二十年𨿽遣使百輩不如此一書遂官李微其冬復以書曰敵已厭兵勢不能久異時以婦隨軍今不敢攜朝廷不知虛實卑辭厚幣未有成約不若乘勝進擊再造猶反掌爾所取投附人民欲保守江南歸之可也獨不監侯景之禍乎若欲復故疆報世讎不宜與胡銓封事此或有之知中國有人益生懼心張丞相名動殊方可惜置之散地並問李趙二相安否獻六朝禦容徽宗禦書其後和定祐陵太后【闕】

先報凡四年中以文書至者九數陳軍國利疚謂施行之則宗社生靈之福畱中皆莫得聞先君言無隠情歸國以此觸罪諸子懼深禍過庭不敢一問北事故忠謀祕策不詳得獨系帛書所存大略如此嘗有防以先君母老賜錢百萬又與將仕郎恩澤五人它賜予者三防知政事萬俟公出疆上知先君急闕命其副特持賜金帛十二年二月適遵濫登博學宏詞科宰臣以所試制詞進讀上顧姓名問曰是洪某子耶父在逺能自立此忠義報也可與陞擢差遣故遵除祕書正字適爲刪定勑令官繼亦攺秩入館自博學宏詞攺科卽除館閤自遵始次月宰輔賀皇太后有來期上曰洪某身防敵區乃心王室忠孝之節久而不渝誠可嘉尙某之二子並中詞科亦其忠孝之報也士大夫苟能崇尙節義天必祐之先聖福善惡滛之訓於某可以見矣語在慈寧宮回鑾事實初宇文虛中旣換敵官欲扳先君分譴乃力薦於敵庭換先君爲翰林直學士力辭獲免虛中爲詳定禮儀使始造赦其文復及換授先君訴敵相韓昉乞於眞定或大名養濟圖逃歸計昉怒虛中贊其決遂換中京副畱守復力辭昉大怒降畱司判官爲承徳郎趣行者屢矣誓以死不就職敵法𨿽未換官曽被任使者永不可歸敵欲以計墮先君令校雲中進士試者監上道先君月損食陽爲有疾病狀旣至謂院官曰今取士以詩賦吾故學經耳曰豈不能出語策士乎考官孫九鼎者有大學舊爲以疾聞得回燕敵議遣奉使人各還其鄕因赦及之它使者幸稍徙多占淮北無敢言淮以南先君實以饒州聞張公邵朱公弁亦自言和州徽州人旣議和還淮以南使者故先君三人在遣中用事者多曰此等人若放了幾時更有今不畱後必爲我患歸計屢欲變防知政事王公使至燕先君得敵陰謀從坡上與館中人語爲畱守易王所獲對吏將馳流星騎上其事副畱守渤海人髙吉祥素嘉先君忠委曲防出之且易以它牘先君行月餘方以元牘奏垂入境追者七騎至及諸淮則在舟中矣至旴臺以奉使無狀自劾上方以來歸爲喜報無罪可待日以禦札趣覲旣至闕登時見內殿奏事罷力求鄕郡養老母上曰卿忠貫日月志不忘君𨿽蘇武不能過豈可捨朕去也賜內庫金帶鞍馬旣又以馬驚復拜賜又賜禦銘盾制琴一黃金叄百兩帛五百疋象齒三百斤縣香酒茶諸果物中使日踵門咨訪宸章沓至且諭防將柄用皇太后之歸也過燕先君冒禁朝焉至陛對乞賜見明日卽召之慈寧殿已設簾皇太后顧帟人吾故識尙書矣命徹之問勞優渥語必稱尙書賚予系道東朝對外庭臣惟先君一人見宰相秦檜肆言無所避彌三日不休曰張丞相敵所尊憚乃不得用錢塘暫蹕而景靈太廟極土木之工示無中原耶語侵秦皆類此秦謂適曰尊公信有忠節得上眷但官職如讀書速則易終而無味要當如黃鐘大呂乃可閱九日進徽猷閣直學士提舉萬壽觀兼權直學士院敵來取趙彬輩三十家先君疏言昔晉韓起謁環於鄭鄭小國也能引誼不與敵旣限淮臣官屬皆吳人畱不遣蓋慮知其虛實情僞也彼方困於防古姑示彊以【闕】國若遽從之彼將謂秦無人而輕我矣後三日復上疏言或以不與之故致渝盟且曰俟淵聖皇帝及皇族歸乃遣又言王倫郭元邁輩以身徇國棄之不取緩急何以使人辭益愷切經筵進故實引楚平王止子旗伐吳言事因吳取州來楚弗與校撫民治國五年而後用師今淮右之民勞罷流散宜時使薄斂勿令轉徙無告中興急務也秦益不喜初敵圍楚州久不下時秦畱尼堪所敵使之艸檄諭降有室撚者在軍知狀先君與秦語及敵事因曰憶室燃否別時托寄聲秦色變而罷明日侍禦史李文防論先君在朝必生事遂出知饒州時太碩人春秋八十有五晝錦�下學士大夫榮之明年大水秦方鉗天下舌不得言中官曰鍔從皇太后北歸者宣告燮理乖盭洪尙書名聞華夷顧不用秦聞系鍔大理獄成鍔實不識先君特以敵中知名故鍔旣流嶺海諌議大夫詹大方指先君與鍔刎頸交更相稱譽遂提舉江州太平觀未幾丁太碩人憂先君恨牽久使事承顏闕養空囊中辦大一椽一石心營指授終日挾杖與工傭等勞而禦史中丞何若猶論先君爲睥睨鈞衡謀不靖者服除復得太平觀州通判李勤與太守王公洋同僚陳公之淵積不相能且幸以訐進誣先君作欺世飛語王陳與聞之有雅憎先君者從中實其事殿中侍禦史余堯弼以爲言王陳罷去先君責濠州團練副使安置英州旣至得僧捨數楹於黃茒叢竹中居之泊如地產奇石遣僮嬴糧幽討羅列四璧下手斧鑿晝連夕丁東其間閩人倪詧老矣以承務郎守郡自謂秩卑無奧主聞新興守以巧中遷客取使節意躍然效之鉤先君爲奇貨使主兵官左右狙罅隙捕鍜家奴獄中欲持一兩事釀成罪以梯己未及發詧死其後徙居城北山中仍年谿漲通衢沒其棟先君容郡人避水扶繦老稚塡溢堂廡幾千指皆廩食之數日水退然後去先君半世朔庭入翰林不旬浹還鄕三秋執喪之日過半屏徙厲土嵐毒侵淫訖無珍膳良藥自輔二年而瘴作蓋不食十有八日惽不知人嘗少寤口占秀州捄菑事授諸子呼天請命夜夢之帝所有宣赤章云云者詰朝卽能食至於復初後二年乃臥末疾謫九嵗始復左朝奉郎主臺州崇道觀居袁州未逾嶺疾革以二十五年十月二十日薨於南雄後一日秦亡訃至輔臣入奏上嗟惜久之卽復敷文閣直學士制曰有功見知聖人醲於用賞不幸而過君子爲之動心矧予嚴近之臣備載忠勤之績眷倚方渥愛憎隨生坐一以投荒積九年而不徙人無言者朕甚念之洪某學有本源气存剛大惟知忠力以衛上不顧險夷之在前禦君命以於徵厄海濵而不悔誠貫白日聲震朔方義重於生耿恭無王門之望天將悔禍蘇武持漢節而歸大節無虧多言不宥遂解禁林之直卒遷瘴嶺之南閱嵗滋深餘齡可憫宜畀眞祠之逸仍增延閣之華尙對寵光歸安鄕社自聖上躬萬幾還逐臣非罪者先君適以不起聞而聖意哀厚首得舊物使及其生存而寵之故訓詞惻怛如此遺奏未至特詔贈四官推遺致恩別以一孫官江東漕司庀喪事先君少英儻有奇節以諸生待廷試京師伯父給事位南牀王黼爲中執法慕先君爲人欲女以女弟給事以同臺故曲爲平章先君懇拜曰婦所以事舅姑也家素壁立今暴得一官乃令鼎貴薦女身得計矣如父母何曁擢第朱勔復請昬資送萬計且啗以顯仕拒尢力朱不獲命臠榜中周審言壻及之周直內閣服金帶爲秀州守先君廼在幙下人爲先君惜之視之蔑如也使北得修職郎四人時有六子獨適預名三以官弟侄且乞以一弟曄奉甘防曄起布衣奪哀爲秀州判官凡弟侄及姊妹之家以先君入官者七人庶弟孤侄𨿽多力爲謀昏對前後賜物班內外之親無餘嬴不爲問捨求田計窀穸卽功始假貸有一壥未及獲而貶已貶猶嵗割粟以贍親之貧者至自奉惡衣糲食不擇初撫諭京淮降空名告身二十通以便宜賞功存其半或求竄名郤弗應封以還尙書懿節皇后之姨髙氏與其夫趙伯璘悟室戲下貧甚先君屢賙之範蜀公之孫祖平敵不以爲官傭奴之先君使以東坡所爲蜀公銘白曰我官人也敵曰東坡書之不疑矣卽釋之先君資以歸裝貴族有流於黃龍府優籍者二人先君囑副畱守趙倫除其籍劉公光世之庶女小醜在敵豢豕爲贖以重價求匹偶衣冠之家略爲人奴者贖之數十人張待制宇發自蔚州死雲中先君過荒寺見其櫬攜之至燕山授其僕鐘禹功使葬司馬侍郎朴握節以死居數年無有能明之者先君爲陳本末詔以忠節顯著贈兵部尙書其歸也北人治餞具幾月後使者至敵多問先君今何官居何地先君天性彊記書無所不讀𨿽食不釋卷稗官小說亦暗誦連數千言宣政間春秋之學絕先君獨窮遺經貫穿三傳在冷山摘褒貶微防作詩千篇北人抄傳誦習欲刻板於燕先君弗之許於姓氏尢精官淛部日使者胡公直孺嘗問祖之所自出先君曰姓書以胡爲陳胡公之後陳嬀姓也若以諡爲氏齊亦有胡公豈獨陳乎蓋胡自有兩祖春秋有胡國嘗以女聘魯襄公經書夫人歸氏薨則胡以國氏歸其姓也今爲安定胡氏晉胡奮其後也魏孝文入洛攺功臣復姓以紇骨氏爲胡今所爲河南胡氏者是也同列董公將戲曰董亦有兩祖耶曰昔飂叔安之裔子董父善擾龍帝舜賜姓曰董封諸鬷川鬷夷氏其後也又辛有之二子董督晉典晉於是有董史因爲董氏董狐其後也二公嘆服善琴奕好古能別三代彛器見書畫不計直必得之乃已有書萬餘卷名畫數百卷皆厄兵燼居窮絕域復訪求稇載以歸四夷附錄所載西先君持以獻故禁囿及鄕圃種之皆碩大西始入中國有文集十卷春秋紀詠三十卷輶軒唱和集三卷帝王通要五卷姓氏指南十卷松漠記聞二卷金國文具錄一卷先君剛直言不誠不發𨿽與人尺牘無一字過譽有膽略遇大事敢爲平居慷慨有經略四方之志常語諸子曰在北方久料之熟矣今其勢日削可以憑軾取之過河朔時見父老指其子孫云是皆生長兵間已二十餘矣不知有宋我輩老且死恐無以系思趙心不幸大忤時相挫抑顚沛天不假齡賫志沒地諸孤不孝不及見其成大功名也蒼天蒼天安所聲痛先君自爲從官不報考功課故官止朝散郎以贈至大夫職至徽猷閣直學士爵至鄱陽郡開國侯食邑至一千一百戶壽至六十八娶沈氏左大中大夫復之女封碩人初先君眷戀庭闈不忍去太碩人以移孝顯親諄諄勉之且曰婦孝足以寧起居切毋以我老闗念旣越疆塞馬益南牧音郵絕不相及太碩人倚門積憂幾罷寢食碩人左右虞侍極意順適致太碩人康寧及見先君之歸其擇師教諸子則不逺千里拊妾侍盡恩紀愛其出隆於已生叔妹娣姒細麄柔剛不同一切得其歡心中外語婦徳之最必以爲法卽世五年先君始還以不見爲戚故終不忍復娶洪氏始居樂平之金山自曾祖府君種徳重義以气節聞子中大夫蚤世二孫防府君慨然思所以成立計卽挈諸城中訪先生之賢力教之因占籍鄱陽長孫諱彥升起家遂給事中大夫𨿽不遇至先君益顯八男子適左奉議郎主管臺州崇道觀遵左朝奉郎祕書省正字兼權中書舍人邁左宣教郎通判袁州逖右宣義郎徽州婺源縣丞遜右承務郎僉書連州判官事邈右承奉郎江西安撫司準備差使防迅未仕四女子嫁左從政郎池州建徳縣令余執度右迪功郎潭州湘陰縣主簿王駜將仕郎臧棟一尙防孫男十一人摫右廸功郎江東轉運司準備差遣柲樇楀栐桴楹橰橚栶孫女九人初先君旣得合葬於滃潭去五里所其鄕曰和風南管得故縣之原瞻愛其山川呼畚鍤畫墓位曰吾百嵗後必於斯從二親不逺矣薨之明年孤適等慟哭行所卜問叢辰五行家曰十一月丙申吉將以其日蕆事忍死紀實求立言君子大書且以備太史氏采擇云紹興二十六年二月二日孤某等泣血書

盤洲文集卷七十四

欽定四庫全書

盤洲文集卷七十五

宋洪適撰

墓志一

韓承議墓志銘

韓氏自忠憲公以進士起家在仁宗朝參大政其稱甚崇贈太師諱億有子八人達者半日知制誥諱綜曰司空東國公諡獻肅諱絳曰門下侍郎諱維曰司空崇國公諡莊敏諱縝襲貂駢簪天下尊至莊敏生大中大夫贈正議大夫諱宗武正議生奉直大夫通判洺州贈朝議大夫諱璆是爲君之考君諱黯字少汲其先蓋眞定人自忠憲居京師遂著籍君借蔭入官調萍鄕尉禽盜滿品遷右承奉郎僉書連州判官防事攺廣西轉運司主管文字通判廉州肇慶府徳慶闕守遂攝府事又攝南恩州六遷至右承議郎紹興二十三年正月戊戌卒年四十九妣榮氏曾氏皆贈恭人娶李氏大理寺丞處廉之女封孺人二子長元鼎次元龜元龜先亡君性精敏遇盤錯自喜以興利去害爲己任見居官選愞者與民之所戚若疣贅在體必欲抉去之猾惡吏脇息不敢爲非然根於忠厚嚴而不刻在桂辦職有聲一時上官多聞人爭令出其門下在廉闗決得其平徳慶守貳交惡事廢不振君至剔磢一新初公量逾制一耗三吏復並緣幹沒典負者肆其擾君毀量息檢覈常賦無所漏失遂罷貢金之斂朘折租之直仁枯鋤彊公私盈足瀧水陁氏淵藪流逋奪民田鹵子女設牢楹搖毒一方莫敢牾君捕置於理百姓件其治行匄諸臺聞之俾卽眞時連帥方公雅材君相與推挽請於朝報未下至南恩不數月而死方公旣遣君之猶子獲柩念其子少而故鄕未能歸也則爲買地於廣之番禺縣王置原凡窀穸之事具爲區處以其年四月庚申之復具石碑文而納諸壙使其孤異時瞻拱木議歸有考焉銘曰韓冑諸姬顯於宋之興垂祉續休代有名公卿裁犀斷蛟君發其硎曷畀以材而嗇厥齡有郁彼阡知已所營後人其昌視文斯銘

第三子墓銘

予佐天臺郡罷有日聞家君謫英州理裝亟行時第三子病創甫痂落次婺女內子病且棘叫七男女與之訣獨是子傷鯁不自勝憩旁榻涕泗交下旣少間予取捷道趍家君寓所及之豫章諸子奉其母還吾鄕閱月有執書汗而前者言吾子創之毒未蕩治隆暑登道邪熱中蘊痁遂痢咽不粒者浹辰矣居頃之別膝下回見吾子尫然存其骨喜吾之歸則彊內糜飲匙匙必吾親授斯須不許離去日昃則命乳保拂笙枕以俟如是者二十日气垂盡猶取松桃薦茗以進我忽曰我頭瘆然隙中得無風耶扶之起絕矣吾子名折字習之五歳齒二兄從師卽加巾不肯丱防爲小兒狀誦書酬對必欲偕仲氏或疾病休止則咨惋以爲不能及苖而不秀命也夫其生以紹興十年九月之六日其亡以十七年八月之六日明年某月某日之滃潭祔祖之塋也父鄱陽洪某爲之銘曰婺女之泣豈將與母暌乎豫章之役豈忍死須臾俟吾之歸乎孰知夫彭殤夭永之齊乎則吾能無悲乎

叔父常平墓志銘

紹興十九年八月壬戌前提舉福建常平事洪公卒得年六十旣斂猶子某日往哭退將比輯公之冑出官行俾其孤逸求聲於文者志之逸拜曰逸將以今之十一月壬寅蕆大事苟逺取達官聞人懼不及期敢以屬吾兄某辭不獲乃爲之文曰昔包犧氏旣衰共工氏以水紀伯九域共氏其後也後世避怨爲洪氏在吳有廬江太守矩在唐有集賢學士孝昌五季亂始自歙徙名數於饒之樂平又七世始家鄱陽諱某於公爲曽大父生贈中大夫諱某代有芬懿董範防閈中大夫生公之考諱某至給事中終徽猷閣待制荊湖南路安撫使贈左光祿大夫政和中給事公曆三院禦史拜瑣闥立朝八年公入國子學磨礱涵浸校官第文屢占異等以蔭授承務郎監在京艸場淮寧府工曹以給事憂去沒喪監洪州苖倉江寧府司錄京東制置司幹辦公事通判密州劇賊丁一箭王大刀眾數十萬掀郡邑圍城七日矢石旁午樓櫓摧塌公登陴勵眾矢著右股無懾容乃造氊笆木架爲蔽扞守者賴之夜遣壯士火營毀其攻具賊不酬欲而去密人徳公歳時蒸嘗之入通判江州未行丁張夫人憂沒喪主管江州太平觀臺州崇道觀四滿秩又通判鄂州未行擢提舉兩浙市舶賜五品衣魚遷提舉福建常平茶事福州民張圓覺自言遇鐘離先生授以五花杖因髮從浮圖教頗能談人往來證甌粵機鬼媚佛一咻千煽閧然神之謂之張聖者扶擕耋稚丐庇澡雪至暍殕道上無退心嘗欲作建州大中寺齊民罄委貲積日薦百萬惡少年扳名伍中潛有不逞謀它在位者猶豫福禍茹不敢宣公斧其杖迎刃而碎惑者始靖遂以狀聞驗治抵法攝行憲事半歳多所平反公自少棲心禪宗在建康日從南遁銓公逰嘗夏行縣黎明陟山日初吐輿人呼蓋聲受虛谷豁然有得遂稱一了居士板輿養缺卽坦坦無宦遊意庵居窮山蒲茵楮帳而已嘗識於壁曰山居不問人間事飽飯支笻看補籬不治官簿十有四年朝廷休之起貳武昌先元配於城東懷徳鄕之上福裏公自爲壽藏閩川代還乃簡材市甓欲營道院於墓側曰軒裳非我嗜也將晦逺人事徜羊余景不幸遇疾旣亟家人欲禱釋老氏公曰死生夜旦爾何禱爲將易簀召薦福道行師與語世間法寄祿七遷至承議郎旣納祿轉右朝奉郎公諱昕字光佐母張氏永嘉郡太夫人三娶皆王氏前孺人眞定府路安撫使贈少師夲之女通書能文尢尙竺典盛年去粉黛之飾自號寂照道人次孺人提防江西刑獄汝舟之孫亦先公沒今孺人其娣也男右從政郎鑄錢司檢踏官逸五女長居室次適左迪功郎建州州學教授李綺余尙防孫男三榗檬檙女四公色溫气平喜慍不形於顏口無讇言接貴賤尊卑一如聞人一長不啻已有在閩部中官屬有獲譴其長者必曲爲營防凡居官不爲驚人耳目事以壓眾牽譽去咸思之爲銘曰仕不汲汲西都之楊丁年聞道襄陽之龎晚遻其時弗髙厥飛人以拙歸一笑領之天不祉公公則無憾琢辭於石式款其坎

趙孺人墓銘

有宋賢宗室女出自永熙陵蓋漢之六世孫湖南部使者士鵬之第五女年十有八爲我伯父桂林郡通守畨陽洪公諱昭之冡婦江西部使者屬諱壽卿之繼室有淑行馴徳詣於上下人不見其慍容予羣從兄弟三十人君爲丘防合貴賤指三千譽之一口姻表州裏聞者皆賢之凡十三年而寡人以君華年妍狀必不久於洪氏旣三年湖南公守臨川遣其弟迎之車乘鮮明甚都旣至綺寮廣廈絲竹攢耳頥指如意方擇賢士爲匹偶君誓而弗許曰姑老矣二子童騃不敢以累老者父母百方不能奪俄懇請而歸入門欣然不以見紛華而攺其操桂林公沒世久王夫人齊家井井有條序而貲橐不丰江西君無同父弟闑以內惟婦姑數穉人其宋漻不可一朝居而君泰如也時節宗戚相問遺君不少闕斥簮珥囊衣自辦不以告其上或遺之鮮衣必獻諸姑有副而後敢服姑疾煮藥進膳不懈夕則侍寢有間而後敢退掃一室夙興誦旁行書已則閱稗官說有他出二子誨其箴縷之事常在側家塾晚休必使誦書於前其遣閒謹獨之術如此與諸姒不啻若同產以斯須不見面爲懷遲明女奴絡繹訊興寢狀旣盥接踵省問移晷不忍散否則爭相迎致趣之者袂相屬步搖所向和气隨之東往則西怨曰奚爲後我無少長剛柔咸慕而歸象之女嫁矣其節益堅紹興二十八年七月己巳食於姑前失匕筯而瞑年三十有八尊卑內外哭之過乎哀槦其息也防其庶也右承務郎汪徳防其倩也防年十一月甲申封於郭外土湖之陰其皇辟之宮也昔魯襄公三十年宋災火至伯姬之宮左右請避之伯姬以不見保傅之姆夜不下堂遂死於火孔子賢而閔之其卒其已見於春秋又書其諡又書其送之卿蓋汝墳漢廣之風日衰鮮克以禮自防況於諸侯之女乎今巨室名門華衣鮮食圖史不闗其心悍妬奢滛者多矣況於天子之裔乎此而不銘孰可以銘銘曰怨耦偕老冶容壽考緘恨重泉嗚呼天道

鄭宜人墓志

有素冠踵門遙望文書防袖謁入則孫君某老也外自寶階予敷席肅之坐作而曰某老不孝之罪上通於天每生衰絰中不可復名爲人昔者母氏常曰吾與汝兩家大父俱以儒學射科帥節州符丕受光渥汝必彊學趾美毋作前人羞某老年益長業益不成以墜我母訓旣調建昌司理參軍母氏則曰彼染珥筆之俗多椎埋姦典獄之責重汝狹中不善媚上官弗戒且賈旤某老又墜母訓不能書紳三省考滿未得代遭誣成獄以囚服往母氏方枕疾聞之寖劇某老碎心齰舌懼不一見慈顏卽日取爰書自誣而母氏終不能起鉅創沈痛一若速化局蹐天壤何以贖莫大之釁獨求文納壙使壼範振白於後庶幾少塞凱風寒泉之思復念曽大父大中公繇臨朐徙江陵有田荊門而少師公墳墓在焉吾父客畨陽十五寒暑與公里門相望今陸走二千里泣血防櫬歸窆大父之塋之側復在公封內敢以銘爲請予旣際孫氏父子於吾鄕又將假守其鄕無說以辭乃受其狀而敍之曰宜人鄭氏嚴之建徳人左朝請大夫知宿州諱弇之孫江陵丞諱續之子左中大夫徽猷閣待制鄜延路經略安撫使贈少師諱琦之婦右朝請大夫知汀州祖善之妻四男長某老以建昌故貶秩一等爲右從事郎次彭老右迪功郎監南嶽廟先卒次亨老將仕郎次永老二女子長嫁進士李良翰次未笄孫男二人女一人凡爲孫氏婦四十有五年從夫爵三受封自孺人爲宜人以紹興二十七年四月十六日終其壽六十次年十一月甲申於荊門之長林縣曰楊鄕柘子步初宿州以女女少師有賢行是爲越國夫人孫氏嘉夫人之徳欲締好於鄭越國乃擇其侄以室其子宜人在家警慧柔靚不流侈習喜圖史箴戒之書旣嫁不以世姻而簡尊卑之禮謹謹婦道不見缺虧省問燠寒抑搔屙癢退則臨滫瀡姜桂之事宗族稱焉靖康之難汀州官於汾冦至將閉闗宜人曰老姑隔逺必子孫爲憂事急矣毋特俱死君守職不可出我則攜帑去之遂防犯豺虎﨑嶇走家越國相持以泣倚門之念猶不替宜人委曲寛曉居亡何汾州更盡還當是時微宜人老者幾不能生盜亙江漢盡室順流而下旅食三郡伏臘不腆宜人衣麁食惡不防懷及汀州三仕半刺史家道少振宜人益節儉服飾不事鮮好持不殺戒食無貳味信釋家者之說旦旦取其書誦之訓子弄孫仁浹婢禦無毫髮冒疾心汀州老於官途多內助也予聞宜人甚愛厥子而建昌亦孝世無鐘離公弗使脫幽圄以憑斂其肯惻然於陸氏一杯羮乎哀哉乃爲之銘曰孰蔑其子使母戚以死闕地其從姑玆惟受祉

盤洲文集卷七十五

欽定四庫全書

盤洲文集卷七十六

宋洪適撰

墓志二

劉府君墓志

紹興二十六年十月癸酉成都劉府君卒於梁山年六十五其孤徒行迎柩以明年十月辛酉於華陽縣普安鄕白土裏又明年十月萬州使君仙井何公檥舩江夏予造焉萬州曰室人擊鮮治具謂當有嘉客而君乃肯臨我則開口一笑良已前定因出諸郎行酒曰是皆劉出也劉公成都人有二女其長歸於我若干年而逝繼室以其季公疏財好客其女目濡耳習咸有家法越三日又防於南樓曰昔吾守景陵也公曰聞云夢澤之名舊矣不一往非鄙則病遂禦舳東下山容浦思振筆嘲唫興逺辭綺仞積囊篋一旦蜚歸心索酒展別摩拊甥孫悲來下泣嬰恙中道以不起聞今旣窆且祥矣未文其壙非君其誰宜爲萬州英邁不虛美者予曷敢不諾乃考其辭曰劉在成都爲右姓羣從同坊閈閎相接所謂夾寨劉家府君少不羣有奮拔志嘗曰劉氏善富數世所不足者非財也不學無以崇孝享宗則作家塾聚書求師友合同族之子姓朝夕咨討居亡何從兄長源擢政和進士科府君諗於眾曰非舌耕明驗歟入頖宮以詩學屢最其列從兄黻爲戶部郎又入京師有聲於賢闗月校季選同捨生自以不及府君有寶帶鼎貴求旃弗與或曰啗之可以仕子何愛焉曰學不遂命也帶其褊矣旣而曰匹夫懷璧罪將及卽拂衣西歸彗汜三徑與雅人望士娯其間奴僮走異味於數十百里觴豆雜襲放歌樂飲井中車轄後前相因少城爲冠蓋衝遊客入疆聞府君家居則策馬徑進否則不歇鞍而行仕其邦者府君未嘗賫刺過之便坐有棋局客至必對韜其藝不盡出也防通國之善者與我終日不名負勝人始驚其奕思無敵同產求分財不能遏則自占田廬之下下者或緣手盡復推予之綿州守臨卭朱輅簡州治中唐安楊次臯茶馬屬和義王興孫其女兄弟之夫也白頭交驩無違言好施惠出天性凡以冠昏貧病死徙叩門匄貸無戚疏髙下皆實而歸至有爭防不到官府惟府君曲直則頫首聴命始冠有外姻爲無賴子所辱遇之塗與俱立縣尹庭下其人少長山谷間未識市井詣曹不能出一語府君抗聲爲辧數得直眾繇是異之紹興初敵騎犯饒風蜀騷然不安急欲遁逃府君曰敵入漢中樵蘇不踵前有劍闗後有河池重兵必不爲我患與其宗家髙枕不去蜀人曰夾寨劉家未避賊皆復治生業後果如其言晚以賞延得將仕郎非其好也時進士兄以湖北使節攝行帥事屈府君入莫府意不懌而去府君諱革字某曽祖諱某祖諱某生湖北常平諱某以故累贈朝議大夫諱某妻某氏子某嘗試禮部孫某壻則所謂萬州使君今爲右朝請郎名榘靖康相之弟也銘曰【闕】籯多金者裂儒衣官桑楡者倒行逆施則輕毛犛祿不可羈嗟若人者幾希

朱安人墓銘

夫人饒州樂平朱氏贈右宣教郎同縣夏公諱某之妃左朝奉郎知洪州南昌縣康佐之母夏氏三世壽母年皆望百夫人始執箕帚逮事祖姑以及其姑節適寒暑燥濕進甘膬惟謹有疾親絮湯液不去側縫紉潄浣之事必躬親之人故稱爲夏氏孝婦勉其君子遊學四方有籍籍聲人故稱爲夏氏令妻蚤居家浸貧或怵其事他姓則毅然自誓誨其二子曰康乂爾幹家之蠱毋逺阡陌以奉我水菽曰康佐爾努力校官究六經百氏之說毋荒於嬉以開厥家二子銜訓不怠夫人見其伯焦心治生則喜仲旬歳一歸叩其說則又喜天子卽位於睢陽仲徒步入闕上疏論時政嘗求可使絕國者其子在選中或以親老尼之及歸以告夫人譙之曰立功名顯父母其孝大於錄錄防下也其後仲子擢進士丙科壹爲尉再爲令奉板輿之官事有疑必啟而後行夫人嘗以省刑罰薄稅斂爲戒素有識鑑其子與僚朋接必從屏間竊聴其語已而曰某賢人也可以友某小人也欲其子必思有以逺之故稱爲夏氏賢母夫人生少疾春秋髙視聴不衰食生飲寒少壯所不及歳時慶防內外戚疏遮前塞後以其次曹集奉觴飲之旣𨿽多而不亂以子恩封太孺人又進太安人以紹興二十七年六月辛亥終壽八十有四【闕】已先卒某人某人其壻也孫男四人女六人曾孫六人孫一人顧言曰勿逺營宅兆康佐乃卜所居之西帷錦坡食蓋其縣之某鄕某里也以次年十一月壬申塴走書幣來謁銘始予舉愽學宏詞南昌實同年進士講同郡之好而知其學問之富予貳郡天臺而南昌官奉化壤相接也則聞其官事之辦及予省親炎荒再道江右防之於吉水又防之於南昌益得其弦歌之績母之教然也其可以不能銘爲解乃銘曰籩鉶孔時蘋以芼之不愛其織惟樂告之有言卹緯誰者導之黃髮紫誥斯其所以報之文其哀石後也考之

向通判墓志

公諱仲堪字元仲饒州樂平人紹興二十七年三月甲午以右朝請大夫通判贑州卒年五十八後二歳予守荊門公兄直祕閣伯奮以節鎭京【闕】予言曰吾昔爲吉州元仲自贑告相見期吾臨章江日夜遲其下弟弗至而訃實聞在原之痛時往月來猶昔也將歸掃先人墳墓祔其今壓於上命不得視其棺入土天將何以紓吾悲將予銘納諸丘中使死且不朽我亦抆淚不恨予曰贑州法當銘公言不可忍聴其能飾以辭防予從歙未克作今年其子友益卜四月乙酉合夫人氏之喪於縣丰樂鄕貴潭之山遂以祕閣公所爲狀來【闕】君忘荊門之【闕】乎予卽日次其事【闕】子姓派於宋繇春秋以來稱世有人至我宋復盛有篤行君子諱宋尹者生右朝奉大夫諱蔚大夫生贈少師諱久中嘗知汝州至徽猷閣待制娶丞相淸源王女曰魏國夫人何氏是生公公方少時頭角嶷嶷然補太學弟子員一時儕流傾下之以門功脫褐授承務郎主管亳州明道宮攝開封丞權貴人請托不聞耳朝士一辭賢之監在京都茶庫疊受賞渥它日版曹借以臨劇至輒辦再滿秩攺監京西排岸司宣和中詔舉材可治民者公爲戶部尙書康公執權得遂知福之長溪縣繩姦液枯剖析滯訟效異等驗白瀕海作戰艦起緡錢它邑騷動惟長溪無秋毫擾丞相李公綱言公可用通判洪州江西故多盜帥梁公揚祖以嚴治獲者必抵死嘗委公審二盜吏抱成案來前摘公書紙尾公問盜皆【闕】在吏曰盜服矣官當占位落筆尙何問公曰吾不見囚則如勿審同寮或訐其立異公曰得一切便宜從事者帥也付之吏則有三尺法執不回盜得死減論梁大喜自是爲霽威盜有生者幕府事無巨細必參公謀居亡何梁入爲兵部侍郎語人曰吾見上當首薦向君曁梁疾不能朝公亦以憂去又通判池州贑州贑承叛卒喋血之餘百姓甫免毒螫公數行太守事摩撫瘡痏流庸盡還大賈訟鹽債鞫系數十百人延歳月不決公曰質劑按牘今焚亡余矣窮民縶牢戶非瘐死不得出爲白外臺請之朝咸得釋公智略炙輠見事風生持論纚纚有本末坐上客傾聴方事之叢它人圜視無措公笑語指麾冰釋縷解使有位於朝其建置當不錄錄或專一城使一道必能爲人所難惜乎年不過六十位不過州佐抱才弗施事止此配何氏直龍圖閣琬之孫魏國從子也事姑孝藥膳非經手不進誦釋氏金剛經悟四句偈臨終沐浴更衣集子婦付家事一語不亂公卒之明年六月辛夘也年五十七累封宜人男子六友益右從事郎淮西江東總領所贍軍庫友旦右迪功郎廣徳主簿友�友正皆將仕郎友恭未仕女子二長適右迪功郎巴陵主簿程湜孫男三可大彌大必大孫女四今年實紹興三十年銘曰厥智轂轉猶玉弗衒前挽後推止刺史半彼平平者印累節召縮手褏間不嚬以笑貴潭之宅維龜墨食後昆振振曰君子澤

徐府君墓志

紹興二十九年慈寧宮太后聖壽八十天子進觴展慶推錫類之澤凡九品有秩其親耋齒者咸得官封饒之樂平徐君諱某以其子前太平州司戶參軍某之故特封右承務郎致仕制書下君秀髮豪眉舒紳擁笏傴躬下拜孫曾繩繩導趍後先逺近姻族無少長皆往賀象軸錦韜爭快先覩君侈上之恩炰羔酌醴日與賓客相娯樂絲竹筦弦之聲輩作肅餞酬對精神不少衰以某年某月某日卒春秋九十有一予中表或與之有連不憚嶺阨袖其事來乞文乃爲之崖略其說云君之字某其先自洪徙焉曾大父某大父某生廣東轉運副使某累其贈至通議大夫父某君嘗提筆與逢掖遊防親疾歸視方藥訖喪遂無干祿意隠居治生其心計絕人逺甚不誇多田以圉奪窶人子不以子金錢求倍稱之息不射時斡貨以壠斷一鄕閱數年錢流地上乃築室石硯之陽走奴求古今方策於異州旁縣延致知名士教勒子孫族兄某渥江東使者節畨其治所也君則閉闗省人事家書爲之疎闊歳乙夘大饑米石至萬錢皆閉糴君傾囷不小靳又輸粟郡乳聚餓者於僧坊哺之或求其別圃君曰是嘗以佳花遺我歸其金而予之劵或以田質積歳無以償則火其約聞人急周之惟恐後始室某氏再某氏四男某某某某三女爲某某某妻孫男若干女若干曾孫男女若干君自擇壽藏於某鄕某原卜次年某月甲子窆銘曰富而仁善充其身旄期而出綸有息業文宜昌而屯將在後之人

白宜人墓志銘

紹興三十年冬直寶文閣許公遣書抵予曰吾不幸失匹將以日月方整比事迹須君爲文以銘之予曰公我丈人行也而從妹又辱爲介婦我於東阡北陌間聞宜人壼徳舊矣敢不諾居無何公亦以訃至防予持節過家其孤聞詩迎於道手母氏之狀曰古者有掛劍之信君忘之乎先君有治命敢以請予卽受而敍之宜人白氏諱慶通字慧應太宰秦國公相徽宗諱時中之第三女公相在位時呼延夫人卽世二女已聘遣闑以內宜人悉尸之媼禦數十輩事以小大必咨而後敢行其頥指條序𨿽老成人自嘆不及丞相愛奇之遴所歸於是鄱陽許公擢第有令名遂歸焉舅姑春秋髙安於鄕裏朝廷設八行科郡以皇舅金紫公應令深辭不出宜人生不及盥饋曁持喪哀臞過制歳時祭祀則臨庖防眡滌濯執器上食必躬親之遇諱日口誦佛語不輟𨿽逮事者不能過也寶文翔歷內外五十年帥節州麾所居播閫助爲甚多謗起桂林將簿對比郡宜人曰君俯仰無一毫愧怍行乎庸何傷公旣直所枉猶坐瘐死者爲累家食垂十稔宜人慮公以榮槁綴懷客至修具甚設使相娛樂平居對案而食僮【闕】侍前日下必舉觴三五行如賓朋然故寶文方羊林壑泰如也宜人生相家乃不喜文綉珠翠之飾所謂時世妝者見則鄙之諸婦若女從其夫之官必以同僚通家爲戒曰富貧不並日語奢儉異尙或恥或羨則不安其室矣一日呼季女啟笥曰吾周身在是家人驚問之不答閱日而逝三受封至宜人壽至七十有二卒以二十九年十一月丁未以三十一年十一月甲辰兆以樂平縣長城鄕之夘龍坡子十人男聞一右文林郎徽州績溪尉次聞義前卒次卽聞詩右文林郎常州晉陵簿次聞禮右修職郎純州巴陵尉嘗貢禮部女長前卒次嫁右通直郎知蘄州黃梅縣管鐫右承事郎徽州祈門丞程遁通仕郎胡如愚二尙處嫁程氏者亦前卒孫七人壽俊將仕郎壽朋壽祺壽豈余女也白氏故某州人有左神武將軍者在國初勲臣籍生保州刺史諱延嗣太平興國中賜第京師永昌坊贈相國公於壽春其後遂爲壽春人保州生累左驍衛將軍諱文質贈燕國公以女妻大魁劉煇於布衣時故其子始用文變武【闕】進士起家歷守蔡潤二州有能名贈魏國公諱某【闕】爲宜人大父自保州而下以丞相故皆贈太師金【闕】諱某寶文諱某以左朝請大夫復直祕閣後宜人若干日而終銘曰生身相門侈習弗蹈嫓徳儒先鏘鏘偕老雙劍聯飛松栢夾道有子有孫爲善之報

盤洲文集卷七十六

欽定四庫全書

盤洲文集卷七十七

宋洪適撰

墓志三

慈塋石表

太夫人沈氏常州無錫人祖諱宗道贈朝請郎考諱復仕至朝奉大夫贈左中奉大夫妣令人陳氏政和五年先君及進士第太夫人之兄太學博士松年在京師聞先君名定婚焉先君旣調官與太夫人歸鄕家故貧有妹未行太夫人傾奩中裝資遣之先君官浙東西奉祖母安輿太夫人承顏色一以順朝晡所食寒燠所衣節適盡志祖母卽時病視絮湯液不去側夜分不脫衣倦則假寐建炎三年先君奉使朔庭時祖母年出七十方防盜旁午外無寧居泊家秀州長子適才十三穉兒多未免懷不敢以家事辭繄太夫人是賴他姬有子太夫人恩之有過於已出者一姬甚嚚以太夫人鐘愛其女意小不懌故笞辱之以撓太夫人啼聲一聞則慼然見顏面必俟其嬉戲復常乃恱終不少譴其母蓋其仁厚出天資行於自然未常有所彊勉數數然也生理旣薄所仰以給者惟先君奉入衣服飲食取財足至諸子買書或捐錢數萬不靳訓之曰爾父以儒學起家爾曹能一人趾美我不恨嘗爲之迎師千里外𨿽隆寒盛暑不使輟叔氏之妻旣移夫於他門矣復失匹無所於歸太夫人並其母畜於家不與娣姒時異訖又嫁乃已平生靖重口不桂人之過差心不念人之舊怨左右童侍不聞一厲聲見一怒色盛徳著於閨庭放乎鄕黨逺近戚疎識與不識講太夫人賢以爲口實紹興八年十一月二十三日不疾而終享年五十初先君宦吳久又寓秀男女昏嫁在焉太夫人稍儲奉余買田一防於舅氏倉卒棄刀筥鄕闗回逺莫能辦歸計諸子稟舅氏指防櫬往無錫以明年十一月辛丑於縣開化鄕白茅山之原窆之四年先君持節南歸祖母故無恙所畱九男女皆在旁而太夫人獨下世先君痛之常欲反柩於鄕而陰陽以爲吉卜不克徙後十二年先君薨諸子用治命不敢祔二塋相望千五百里春秋祭祀弗灑弗掃遵通判常州日以行縣數上塜適使浙西卽移官厪得一拜墓下前年遵守吳門始能立屋數十楹於墓道西居僧以職香火邁官於朝從督府江上繼廷勞使客且報聘六往來縣中皆以王事奔命不獲往松秋結戀爲諸子無窮悲今適在京口尺五拱木扁舟三日事爾而又不能孤墳異縣懼數世之下樵蘇之不禁也乃書石表諸隧上陵湮谷變知其爲鄱陽洪氏慈塋尙勿圯也太夫人以先君恩封令人贈碩人以遵入翰苑贈淑人以四子恩追封鄱陽郡夫人以遵入樞府進博平郡始時執喪者子孫十人歷二十六年惟他姬子邈不幸死凡男女孫曾其存者三十有九蓋子十五人八男七女適遵邁以太夫人薨後始中博學宏詞科遂饕官榮防祿仕而三釡之養不洎矣悲夫適今爲左朝請大夫戶部郎中總領淮東軍馬錢糧遵左中大夫同知樞密院邁左朝奉大夫前起居舎人逖右承議郎鑄錢司主管文字遜右宣議郎浙西安撫司準備差使邃迅皆右承奉郎女三蚤卒次嫁右從事郎董公衡公衡卒更嫁左朝奉郎楚州通判余執度次嫁右承直郎王駜次嫁將仕郎臧棟次許嫁同進士出身朱晞顏孫二十四人十四男十女槻柲樇楀樌桴楹橰栶椿防機楠槻右迪功郎湖廣總領所幹辦公事柲右修職郎樇將仕郎楀右從事郎與柲皆監南嶽廟樌將仕郎橰右承奉郎許嫁之二女壻左承事郎僉書平江軍判官木待問左迪功郎饒州司戶許及之曾孫四人男曰忱先君諱某終徽猷閣直學士鄱陽侯賜諡忠宣贈太子太師

羅尙書墓志銘

公羅氏諱汝檝字彥濟其先自豫章辟五季之亂徙家於歙遂爲歙人曾祖諱仁升祖諱承吉考諱舉以公故累封至右朝請大夫羅本春秋時小國在襄之宜城又徙荊之枝江衍姓臯陶之後國近楚後爲楚所並苗裔遂氏其國涉晉及唐聞見史策其名未彰徹至公而羅氏始大公彊記妙言語年十六貢辟雍角出儕類鄕先生胡伸爲司業每對客誦其文博士毛友龍雅好古能於稠眾中辯所作第政和二年進士教授郴州眉山唐庚見其詩擊節賞之攺興國軍永興丞遭母胡宜人喪後爲池州儀曹歷江東轉運司幹辦公事通判江州擢樞宻院計議官又通判鎭江府監登聞鼓院除大理丞遷刑部貟外郎以次面對謂養子之禁不寛則殺子之風不革請因貧困而以𦇤褓之子與人者毋拘以異姓占奏詳盡卽拜監察禦史不閱月遷殿中侍禦史撫州兩陳四系獄誤論輕罪者死公上疏寃傷之始詔天下斷死刑守以下引囚問姓名鄕裏然後決廷議防守江淮異同乖戾公言大駕幸臨安以江爲墻壁淮爲藩落二者備等耳今武昌至當塗營壘相望淮濆獨山陽一軍非策也劉錡以孤軍郤敵於順昌他師亦踴躍爭奮請更戍以休其眾間諜各私其畺封言人人殊請西府擇一謹信者總其事江西羣盜窟穴潮漳之間蹤捕者不越境請三路憲臣通治之戶部符【缺】郡折民口防絹一縑八千請從其便輸本色或以田業多寡率財供軍公言州縣有被災害什四以上及盜賊未衰息者若雷同箕斂則民不堪命官吏以趣辦受賞者請刪其科又乞調武人作兩淮守置都統制以防南北諸屯革竄名賞籍人以勸立功者遷起居郎權中書舎人遷右諫議大夫兼侍講上問或謂春秋無褒然乎對曰春秋上法天道春生秋殺若貶而不褒是有秋無春也上曰自王安石廢春秋學聖人之防寖不明近日得其要者胡安國與卿耳中官梁邦彥用藍珪例免減借月廩外戚錢愷用潘長卿例落階官公皆論其不可又請奬用五嶺進士以風厲逺學遷禦史中丞條陳治獄理財宣詔握兵之皆中時病或請下州郡分掾屬比輯續降條法施行之公言祖宗畫一之法悉出仁恕艱難以來奇請他比有罔密文峻之失其便於後者宜防爲令否則削之馬院舊占富陽沙田爲牧地馬不至而民代輸如故公請還其地予民遷吏部尙書兼侍講東朝歸自朔方天子以孝治天下廷中持橐而奉親者公及魏公良臣林公待聘凡三人公在經幄上屢問卿父安否嘗以當遷一官易緋魚爲親寵居頃之以父母春秋益髙懇求便郡奉甘防除龍圖閣學士知嚴州三衙卒入州境捕民爲兵公【闕】其人歸之有【闕】轄始至遺鞍馬縑帛之類甚腆公郤之【闕】而果有私請白焉集黃堂其僚欲奉瑞不許居三嵗匄閒提防江州太平興國宮四其任築室焉聊山之陽疏巖斸壑亭榭爽曠父子白首鄕黨榮之嵗在戊寅大夫公卽世公執喪茹哀後二年五月丁亥薨年七十蓋紹興二十八年也積官左朝請大夫旣謝事進一秩訃聞贈四秩長子遇明堂恩贈左通奉大夫爵新安郡侯邑戶一千五百實封三百三淑人呂氏王氏兪氏後二年三月乙酉於縣之寧仁鄕汪龍原以兪淑人祔六男子今皆除喪矣長某右通直郎湖北安撫司主管機宜文字吁右宣教郎主管崇道觀頡右承奉郎監泉州市舶務頌右承務郎監鎭江府排岸願右承務郎監饒州景徳鎭颒右承務郎監臨安府新城稅二女子右從政郎荊南節度推官胡昌右奉議郎僉書常徳軍節度判官兪穡其婿也孫男十三人表臣右承務郎監宣州水陽鎭厖臣右修職郎婺州蘭溪簿元臣介臣克臣信臣世臣力臣似臣阜臣縉臣正臣扈臣女三人曾孫男二人公形貎頎碩音如洪鐘上嘗謂其南人似北平生寡嗜好於物無所玩自以布衣起閭巷服飾皆事朴素與人交不彊相取下對人言若恐傷之或有片善稱之不容口可以推轂則舉手不以爲難其學問醇正筆力雄健言必闗於教化不出奇以嘩眾取寵前後論諫數十百篇反覆詳盡粹然皆忠厚之說入朝八年以令名始終不一遭詆訾有東山猥稿二十卷奏議八卷外制二卷藏於家始某舉博學宏詞公實持文衡及假守新安公殯在堂入哭之慟諸孤楹然來謁銘誼不得不諾去郡之明年乃克爲之銘曰

羅以國氏鼻祖咎繇晉唐有人未都大僚朅朅尙書超軼系譜搴翔帝城自結當寧臺評諫紙霜凝筆端語妙鶠閣革天官論思十載名聲寡雙河圖峻職釣瀨輔邦七十執喪華髮素韠終始宦岐瑩無一失汪龍之陽松栢布布四山如厲永閟冠屨

兪淑人墓志銘

龍圖閣學士新安郡侯贈左通奉大夫羅公諱汝楫之夫人湖州安吉兪氏女也曾祖諱汝尙屯田郎中贈左正議大夫祖諱溫父朝議大夫贈少師考諱俟敷文閣直學士吳興郡侯贈右宣奉大夫紹興二十八年年五十七以八月二十五日終積封淑人又二年三月乙酉合於徽州歙縣汪龍之原淑人柔嫕簡靜幼不嬉弄暗誦孟莊諸子書知婦人法度之事刀尺縫絍不學而工母和義郡夫人陳氏性嚴淑人垂髦在旁遇其笞怒妾媵必委曲營防譴者多賴以免吳興公繡衣持斧過江東聞新安公之賢以淑人配之新安公筆耕起家尙儉朴門中無華靡之飾淑人來自冠族處之晏如前夫人有四子愛均已生新安公在諫垣禦史府吳興公以從橐尹京兩家鼎貴金狨照映淑人出覲其親有侍防之孝入翼其夫有齊眉之敬左右內外不一見其驕奢之色新安公退而裏居淑人則進其子於學晨昏定省必問所以修業狀俱卓然有立嗚呼其賢如此四子頡泉州市舶務頌鎭江府排岸願饒州景徳鎭颒臨安府新城稅頡右承奉郎頌以下皆右承務郎孫男五人女一人某旣爲新安公作銘其子復以淑人之銘爲請乃銘曰父兮顯顯夫兮振振其生也何恨山兮聨聨水兮綿綿有子兮營其阡

萊國墓銘

萊國夫人姓沈氏諱徳柔常州無錫人左中奉大夫諱復之孫太學博士諱松年之女魏國夫人之侄年十有六歸於洪氏爲太師魏國忠宣公之冢婦尙書右僕射同中書門下平章事觀文殿學士鄱陽公某之夫人事魏國甫三年自嘉禾奉柩至無錫治時魏公畱北庭予家八弟妹食指稍眾夫人職其憂厥後魏公落南予從天臺歸時遭秦氏廢錮又往來防下家用益不足一衣一縑無不質諸人如是一星終夫人不戚戚也曁天日淸明予起典州歷侍從持鈞樞間八年夫人六拜恩封至賜國於萊始防防眉伸償已往困未嘗以榮渥自大予從防稽歸得別墅於城陰築臺觀藝花竹夫人喜同其遊臨水看山常至日昃歸則孫枝詵詵含飴足樂俯育僮幼極其慈愛不幸枕疾七寒暑以淳熈六年八月二十一日薨年六十有一夫人性和易口不道人長短故中外娣姒疏近族姻終始無違言昏嫁叔妹五盡心不諱勞凡噐物簪珥弗少靳病中自辦斂具衣衾裀褥一一皆備身後事則無片語及之予素惡錢穀米鹽之問闔門百口伏臘瑣碎率皆夫人區處故梱內之事略不累予方寸得以涉園忘歸嗚呼而今而後無助我者矣男子九槻承議郎通判徳安府柲奉議郎江西安撫司主管文字樇文林郎江東茶鹽司幹辦公事樌宣教郎主管仙都觀桴承事郎楹承奉郎監泉州市舶務防承奉郎二蚤世女子三長欲嫁而卒次嫁宣教郎知分宜縣許及之先二年卒次嫁宣教郎知鄱陽縣薛紹孫男二十倬儼皆承務郎伋偲傃價僑佺俁侃傒傳佃僴儋仔俅儉儔伉孫女十以八年十月辛酉於鄱陽縣懷徳鄕之徐村銘曰蘋蘩詩缺松檟成列百嵗之後與子同穴

盤洲文集卷七十七

欽定四庫全書

盤洲文集卷七十八

宋洪適撰

樂章一

畨禺調笑

勾隊

蓋聞五嶺分疆說畨陽之大府一尊屬客見南伯之髙情摭遺事於前聞度新詞而屢舞宮商逓奏調笑入場

羊仙

黃木灣頭聲閧然碧雲深處起非煙騎羊執穗衣分錦快覩浮空五列仙騰空昔日持銅虎嘉瑞能名灼前古羽人叱召防重來治行於今最南土

南土賢銅虎黃木灣頭騰好語騎羊執穗神仙五拭目摩肩爭覩無雙治行今猶古嘉瑞流傳樂府

藥洲

傳聞南漢學飛仙煉藥名洲粉雉邊鑪寒竈毀無蹤迹古木閒花不記年惟餘九曜巉巖石寸寸淪漪湛天碧畫橋彩舫列歌亭長與邦人作寒食

寒食人如織借艸臨流羅飲席陽春有腳森雙防和气歡聲揚溢洲邊藥竈成陳迹九矅摩挲奇石

海山樓

髙樓百尺邇嚴城披拂雄風襟袂淸雲气籠山朝雨急海濤侵岸暮潮生樓前簫鼓聲相和戢戢歸檣排防柁須信官廉蛤蚌回望中山積皆奇貨

奇貨歸帆過擊鼓吹簫相應和樓前髙浪風掀簸漁唱一聲山左胡牀邀月輕雲破玉麈飛談驚座

素馨巷

南國英華賦眾芳素馨聲價獨無雙未知蟾桂能相比不是人間艸木香輕絲結蕊長楹穗一片瑞云縈寶髻水沈爲骨麝爲衣賸馥三燻亦名世

名世花無二髙壓闍提傾末利素絲縷縷聨芳蘂一片雲生寶髻屑沈碎麝香肌細賸馥燻成心字

朝漢臺

尉佗怒臂帝畨禺逺屈王人陸大夫只用一言回倔彊遂令魋結換襟裾使歸已實千金槖朝漢傾心比葵藿髙臺突兀切星辰後代登臨奏音樂

音樂傳佳作蓋海旌幢開觀閤綺霞飛渡靑油幕好是登臨行樂當時朝漢傾葵藿望斷長安城郭

浴日亭

扶胥之口控南溟誰鑿山尖築此亭俯窺貝闕蛟龍躍逺見扶桑朝日升蜃樓縹緲擎天際翼繽翻借風勢蓬萊可望不可親安得輕舟淩弱水

弱水天無際相去扶桑知幾里髙亭東望陽烏起杲杲晨光初洗蓬萊欲往寧無計一展彌天鵬起

蒲澗

古澗淸泉不歇聲昌蒲多節四時靑安期駕鶴丹霄去萬古相傳此化城依然丹竈畱巖穴桃竹連山仙境別年年正月掃松闗飛蓋傾城賞佳節

佳節初春月飛蓋傾城樽俎列安期駕鶴朝金闕丹竈分畱巖穴山中花笑秦皇拙祠殿荒涼虛設

貪泉

桄榔色暗芭蕉繁中有貪泉湧石門一杯便使人心攺屬意金珠萬事昏晉時賢牧夷齊比酌水題詩心轉厲只今方伯擅眞淸日日取泉供飲器

飲器貪泉水山乳防防甘似醴懷金嗜寶隨人意任受惡名難洗眞淸方伯端無比未使吳君專美

沈香浦

炎區萬國侈奇香稇載歸來有巨航誰人不作芳馨觀巾篋寧無一片藏飲泉太守回戍搜索越裝舟未去薏苡何從起謗聲沈香不惜投深浦

深浦停舟處只恐越裝相染污奇香一見如泥土投著水中歸去今公早晚回朝著無物遲畱鳴櫓

淸逺峽

腰支尺六代難雙霧鬢風鬟巧作妝人間不似山間樂身在帝鄕思故鄕南來萬里舟初歇三峽重過驚久別玉環畱著綴相思歸向靑山嘯明月

明月舟初歇三峽重過驚久別玉環畱與人間說詩罷離腸千結相思朝暮流泉咽霧鎖靑山愁絕

破子

南海繁華最城郭山川雄嶺外遺蹤嘉話垂千載竹帛班班俱在元戎好古新聲攺調笑花前分隊髙防樽罍對笑眼茸茸回盼睞蹋筵低唱眉彎黛翔鳳驚鸞多態淸風不用一錢買醉客何妨倒戴

遣隊

十眉爭艷眼波橫蜺袖回風曲已成絳蠟飄花香捲穗月林烏鵲兩三聲歌舞旣終相將好去

勾降黃龍舞

伏以玳席接歡杯灩東西之玉錦裀喚舞釵橫十二之金咸駐目於垂螺將應聲而曳繭豈無本事願吐妍辭

答

眄流席上發水調於歌唇色授裾邊屬河東之才子未滿飛鶼之願已成別鵠之悲折荷柄而愁縷無窮剪鮫綃而淚珠難貫因成絕唱少相淸歡

遣

情隨杯酒滴郎心不忍重開翡翠衾封卻軟綃防錦水水痕不似淚痕深歌罷舞停相將好去

勾南呂薄媚舞

羽觴碁布洽主禮於良辰翠袖弓彎奏女妖之妍唱遊絲可倩本事願聞

答

踏軟塵之陌傾一見於月膚防來蘋之洲迷千嬌於雨夢且蛾眉有伐性之戒而狐媚無傷人之心旣吐艷於幽閨能齊芳於節婦果六尺之軀不庇其伉儷非三寸之舌可脫於艱難尙播遺聲得塵髙防

遣

獸質人心冰雪膚名齊節婦古來無纎塵不蛻西州路爭得人知是艷狐歌舞旣闌相將好去

漁家傲引

伏以黃童白叟皆是煙波之釣徒靑笠緑蓑不識衣冠之盛事長浮家而醉月更輟調以吟風樂哉生涯翻在樂府相煩女伴漁父分行

詞

正月東風初解凍漁人撤网波紋動不識雕梁並綺棟扁舟重眠鷗浴鴈相迎送溪北畫橋彎蝶蝀溪南古岸添靑葑長把魚錢尋酒甕春一夢起來拈笛成三弄二月垂楊花糝地荻芽迸緑春無際細雨斜風渾不避靑笠底三三兩兩鳴桹起新婦磯邊云接袂女兒浦口山堆髻一擁河豚千百尾搖食指城中虛卻魚家市三月愁霖多急雨桃江緑浪迷洲渚西塞山邊飛白鷺煙橫素一聲欵乃山深處紅雨繽紛因水去行行尋得神仙路樓閣五云心不住分鳳侶重來翻恨花相誤四月團荷錢學鑄鱗鱗波暖鴛鴦語無數燕雛來又去魚未取釣絲直上蜻蜓聚風弄碧漪搖島嶼奇云蘸影千峯舞騎馬官人江上駐天且暮借舟送過滄浪渡五月湖中菱芰徧絲綸欲下相縈絆卻棹舩來芳艸岸呼侶伴蓑衣不把金章換碧落云髙星爛爛波心舉网星光亂躍出鯉魚長尺半回首防孤燈一防風吹散六月長江無暑气怒濤潄壑侵沙觜颭颭輕舟隨浪起何不畏從來慣作風波計別漵藕花舒錦綺采蓮三五誰家子問我買魚相調戲飄芰制笑聲咭咭花香裏七月凜秋飛葉響長吟杳杳澄江上禿尾槎頭澄一网絲自紡新炊菇飯更相餉渡口靑煙藏疊嶂岸傍紅蓼翻輕浪鸂沈浮雙漾漾聞鳴槳髙飛拍拍穿林莽八月紫蒓浮緑水細鱗巨口鱸魚美畫舫問魚篙暫檥欣然喜金虀頃刻嘗珍味湧霧驅雲天似洗靜看星斗迎蟾桂枕棹眠蓑淸不睡無名利誰人分得逍遙意九月蘆香霜旦旦丹楓落盡吳江岸長瀨黃昏張蟹斷燈火亂圓沙驚起行行鴈半夜系船橋北岸三杯睡著無人喚睡覺只疑橋不見風已變纜繩吹斷船頭轉十月橘洲長鼓枻瀟湘一片塵纓洗斬得釣竿斑染淚中夜裏時聞鼓瑟湘靈至白髮垂綸孫又子得錢沽酒長長醉小艇短篷眞活計家雲水更無王役更田稅子月水寒風又烈巨魚漏网成虛設圉圉從他歸丙穴謀自拙空歸不管旁人說昨夜醉眠西浦月今朝獨釣南溪雪妻子一船衣百結長歡恱不知人世多離別臈月行舟冰鑿罅潛鱗透暖偏堪射嵗嵗年年篷作舎三冬夜牛衣半暖何須借滕六曉來方命駕千山絕影鳥飛怕江上雪如花片下宜入畫一蓑披著歸來也

破子

漁父飲時花作蔭羮魚煮蟹無他品世代太平除酒禁漁父飲緑蓑借地勝如錦

漁父醉時收釣餌魚梁防翅閒烏鬼白浪撼船眠不起漁父醉灘聲無盡淸雙耳

漁父醒時淸夜永澄瀾過盡徵鴻影略略風來欹舴艋漁父醒月髙露下衣裳冷

漁父笑時鶯未老提魚入市歸來早一葉浮家生計了漁父笑笑中起舞漁家傲

遣隊

春畱冬及一年中杜若洲邊西又東舞散曲終人不見一天明月一溪風水緑山靑持竿好去

盤洲文集卷七十八

欽定四庫全書

盤洲文集卷七十九

宋洪適撰

樂章二

鷓鴣天【次李舉之見寄韻】

報答風光思更新安排好語續陽春羅胸玉藻英華別信手銀鉤防畫勻歌妙曲想光塵相望尺五嘆參辰曲終彊對紅顏笑欠我髙談驚座人

生查子【收燈日次李舉之韻】

亷纎小雨來噤瘆輕寒乍絲竹送迎時燈火闌夜銅壺漏故遲銀燭花頻灹懷我獨醒人健筆方飛灑

蝶戀花

漠漠水田飛白鷺夏木陰陰巧囀黃鸝語金鐀詩人新得句江山應道來何暮好向金門聨步武何事雙旌卻爲丹丘駐瓊斚十分須一舉看看紫詔催歸去減字木蘭花【曽谹父落成小閤次其韻】

藩車容裔挺挺風流追兩地粲斗分星詩句當年汗簡靑疎簾披繡共防橫云晴出岫新月如鉤來照瓊彛醉小樓

好事近【東湖席上次曾守韻時莫曹同席】

風細晚軒涼妙句初揮新墨緑水池中賓佐對嫩荷擎緑坐防新月上雲頭淸臂【闕】寒玉只恐朝來酒醒有文書羈束

虞美人

芭蕉滴滴窻前雨望斷江南路亂雲重疊防多山不似倦飛鷗鷺便知還角聲更聽譙門弄夜夜思歸夢鄱江樓下水含漪辜負釣灘煙艇緑簔衣

卜算子【席上贈瞻明】

修竹拂疎櫺澹月浸涼榭四畔靑山進好風金鴨香煤灹寶唾粲珠璣長袖飄蘭麝莫問更樓夜若何且結髙陽社

冮城子【贈舉之】

冥冥云嶼兩經秋落霞收斷煙畱小閤涼生淸馥凝金虯乘興開顏那艸艸煩玉腕舉瓊舟明年此日楚江頭極層樓望丹丘只恐溪山千里礙凝眸重倚欄幹相憶處尋過鴈作書郵

減字木蘭花【太守移具餞行縣偶作】

使君情愫念我明朝移縣去一醉相畱和气歡聲到小樓暫時南北莫唱渭城朝雨曲此去農郊收拾童兒五袴謠

浣溪紗

邦伯今推第一流幾因歌席負詩籌一時文采說臺州雨腳漸收風入牖云心初破月窺樓翠眉相映晚山

秋

望海潮【題雙巖堂】

重溟倒影五芝含笑神仙今古臺州山擁黃堂煙披畫防雙巖瑞气長浮前事記鼇頭有百年臺榭千室嬉遊墨寶淒涼風淩雨蠧盡悠悠規恢共仰賢侯當政成五月景對三秋飛棟干云虛櫩受露放懷不減南樓賓燕奉觥籌妙綺箋瓊藻聲度歌喉只恐棠陰成後趣去侍凝旒

好事近

小閤過重陽愁對輕篁團色喜得蠻牋新唱似夜光明月萸房菊蘃定相憐酪酎娛蕉葉猶記去年今夜聽歌聲淸切

淸平樂【次曽守韻】

風鬟飛亂寒入秦箏鴈情似云陰渾未展兩腳更飄銀綫橫枝有意先開玉塵欲伴金罍何日舞裀歌扇後堂重到惟梅【郡有惟梅堂】

選冠子

雨腳報晴雲容呈瑞夜雪縈盈連晝千巖曳縞萬瓦堆瓊稍稍冷侵懷袖鶴氅神仙兔園賔客髙防坐移淸漏想灞陵橋畔苦吟緩轡聳肩寒瘦向此際色映堂陰香傳梅影寒力更欺尊酒左符詞伯蠻牋巧思不道起風飛栁舞態弓彎一聲低唱蛾笑緑分煙岫任杯行瀲灔爲公沈醉莫教停手

好事近【爲錢處和壽】

縹酒頌靑春不減宜城桑落樓下玉人凝笑散萬英千蕚繡衣當日帝王州橫飛防雕鶚聞道賜環書下向金門持槖

鷓鴣天【次曽守遊梅圑韻】

領客攜尊花底開薄寒初送雨聲來一聲未弄林間笛幾片低飛閣下梅酬的皪少遲回不妨春雪散銀杯玉肌莫放淸香散更待晴時賞一回

浣溪紗【餞範子芬行】

整頓春衫欲跨鞍一杯相屬少開顏愁蛾不似舊時彎未見兩星添柳宿忍教三疊唱陽闗相思空望防稽

山

又【以鴛鴦梅送曽守是日曾守攜家遊南園】

報道傾城出洞房水邊疎影弄淸香風流更有小鴛鴦蟬鬢半含花下笑蛾眉相映醉時妝夢魂不到白雲鄕

又【以鴛鴦梅送錢漕】

玉頰微醺怯晚寒可憐凝笑整雙翰枝頭一防爲誰酸只恐輕飛煙樹裏好教敍揷鬢云邊淡妝仍向醉中看

又【席中答錢漕】

憶得熈春曉立班使星曽入紫微垣歸來小飲友芝蘭投轄風流今復見開尊禮數自來寛更看寶唾寫烏欄

淸平樂【以千葉粉紅牡丹送曽守】

輕紅淡白蓬閬神仙謫魏紫姚黃誇異色到得海邊初識玉欄不語如顰虛教春盡三分卻問檀心誰向多情更屬東君

生查子

桃疎蝶惜香栁困鶯驚絮日影過簾旌多少愁情緒紅武陵溪緑暗章臺路春色似行人無意花間住

思佳客【次韻蔡文同集錢漕池亭】

花信今無一半風芙蓉出水幾時紅看成弱栁陰陰緑自在遷鶯巧語中風傍戶月畱空金尊相對醉珠瓏歸鞭欲指江南處回首霞標憶舊峯

朝中措【曽守生辰】

當年召父治南陽千室頌慈祥今代天臺太守聲名已達巖廊風流閒暇胡牀乘興燕寢凝香好去花甎視艸珠庭喜見微黃

江西文派有新圖詩律嗣東湖十首齊安書事君王曾問相如牙籖繙架銀鉤落紙美玉明珠見說詔藏金匱後來天下渾無

又【鄧鹽生日】

靑雲垂下不爭程繡斧寄澄淸黃木灣頭人閙耳邊都是歡聲仙家咫尺波涵渤澥路挹蓬瀛十日東君不老一星南極長明

又【師生日】

斗南樓閣舞祥雲爲壽幾多人有客恰如東海年年爲滿金樽無雙治行兒童詠徳艸木霑仁只把空虛三院亦須笑傲千金

又【蘇少連母生日】

西昆當日下云軿采藻奉蘇仙玉節榮看常棣斑衣笑俯芝蘭壽觴爭舉歌縈蛾緑香裊龍涎須與寄聲鸞鶴飛來嵗嵗年年

又【黃師憲侍兒倩奴】

嘉禾一別十經春淸泖記垂綸今日天涯淪落跫然一見佳人酒浮重碧聲低云葉香趂霞裙準擬魁星歸去他時相防金門

浣溪紗【壽方稚川】

占得登髙一日先跨云來作地行仙天將黃菊助長年健筆已淩枚叟賦髙懷欲著祖生鞭駸駸彯組向甘泉

臨江仙【鄧鹽生日】

向日鵷行瞻鳯彩共朝直上金鑾卻來持節海云邊身兼三使者名是一仙官漢室中興髙宻冠千年苗裔蟬連左弧嘉慶儛祥煙橘中招四老同醉酒如泉

又【防黃魁】

北斗南頭云送喜人間快覩魁星向來平步到蓬瀛如何天上客來佐海邊城方伯娛賓香作穗風隨歌扇涼生且須灩灩引瑤觥十年遲鳯詔萬里寄鵬程

又【稚川生日】

釣瀨懷珠山韞玉謫仙至自蓬萊他年勲業上雲臺棣華開幕府蓮沼屈英才南極隆光秋爛爛門闌香霧縈回須將壽卉薦瓊杯籬東明日菊借取一枝來

又

煙湊橫嵐霞抱日望中衰艸稠稠西風吹恨著扁舟馬卿多病後方寸不禁秋頗念銀壺行緑醑共聽漁子淸謳夢魂飛過海山樓人隨秋易老情寄水東流

又【傅文生日】

幹呂靑雲垂寶露結鄰恰掛初弦瑞光騰踴雜非煙騎箕瞻鼻祖孕昴控胎仙勲業子卿全漢節壯懷久寄林泉舉觴低唱臉舒蓮壽髙人七十果熟嵗三千

又【壽周材】

瓞緜緜儲慶逺閒平代有名人一襦五袴說朱輪云逵鴛綴近雷社虎符新政是泗濱浮磬日潘輿一粲欣欣鸞歌飛起杏梁塵巢蓮問嵗介壽酒融春

又【送羅倅偉卿櫂新州】

逺駕星屏臨百粵康沂戶戶歌功使君五馬去乘驄賣刀無曠土贈扇有仁風莫唱渭城朝雨曲片防時暫西東促歸行拜紫泥封雲霄先步武三接未央宮

江城子【黃魁】

當年提筆上詞壇琢瑯玕湧波瀾晁董聲名一日滿人間底事逺煩騏驥足梅嶺外硯云邊元戎傾蓋有餘歡酒杯寛語離難只恐江濱明日起靑翰暫去平分風與月迎細札步金鑾

又【黃憲生日代作】

江如羅帶抱山靑好風輕五雲橫北斗南邊曄曄使華星兩路平反多少事培吉徳賚長生當年烏府振冠纓稔英聲起鵬程垂上丹霄回首志澄淸雪片深深梅著子歸路近看和羮

醉蓬萊【代上陳帥生日】

正中秋初過重陽相近金莖多露玉燕開祥喜气浮庭戶覽鳯千峯驂鸞八桂未展靑雲步碧玉篸邊紅蓮池上羽仙旁午少日聲名珠璣黼黻曄�分符喧轟持斧帶緩裘輕足逺人襦袴唇注櫻桃腰欺楊柳歌舞新蠻素滿酌金舡壽公千嵗東臺西府

滿庭芳【代上陳帥生日】

昴宿光芒徳星家世當時飛舞華旗風淸玉宇珠露綴瑤枝八桂蒼蒼聳壑問椿木同數秋期黃堂上油幢轉影美酒注金巵英纒名宇早靑箱傳學黃絹摛詞說江東治行召杜肩齊畏愛雙行五管収繡斧卻把旌麾歡聲沸明年此日公在鳯凰池

千秋嵗【代上帥宅生日】

顏朱鬢緑天與穰穰福旄鉞貴崇湯沐華軒魚映錦紫誥鸞回幅爲壽處玻璃鑿落斟醽醁瑞霧蟠華屋露浥秋蘭馥香篆起歌裙簇衣斑丹穴鳯色潤東牀玉鸞共鶴年年來聽神仙曲

眼兒媚

黃堂風轉碧幢開笙鶴九天來三冬愛日一方惠露人在春臺持杯多贊松喬喜低唱列金釵明年此日紫防垣裏光應中臺

鷓鴣天【胡提舶生日】

月上初映左弧葭吹六琯轉璿樞日邊逺近瞻新渥天下中庸系兩都犀獻角蚌回珠皇皇星節燭扶胥滿斟北海樽中酒請壽安期澗底蒲

長相思

朝思歸暮思歸塞鴈三年不見飛斷腸天一涯千思歸萬思歸夢到窻前拂淡眉覺來雙淚垂

又

栁靑靑酒淸淸雨腳涔涔憶渭城一尊和淚傾山靑靑水淸淸水闊山重不計程愁堆長短亭

好事近【別傅文】

柳岸碧漪深底事催人行色無計曲畱情話只別愁如織小蠻樊素兩傾城幾度醉狂客明日扁舟西去聽歌聲不得

防絳唇【別憲帥】

天末相逢醉中不訝車茵污一聲鳴櫓驚散眠沙鷺我是行人卻送行人去聽金縷莫辭甘醑別淚飛寒雨

南歌子【童嶺作】

云拂山腰過風吹雨防來田園好處有池臺記著相逢時節海棠開蝴蝶那無夢鴛鴦亦有梅藏鉤解佩兩三杯明日水邊沙際首空回

好事近

爛漫海棠花多謝東君畱得眉壽堂邊風景與蓬瀛咫尺桃紅李白競爭妍緑野盡春色只欠櫻唇淸唱怕行雲南北

盤洲文集卷七十九

欽定四庫全書

盤洲文集卷八十

宋洪適撰

樂章三

生查子【盤洲曲】

帶郭得盤洲勝處雙溪水月榭間風亭疊嶂橫空翠團欒情話時三徑參差是聽我一年詞對景休辭醉

二

正月到盤洲解凍東風至便有浴鷗飛時見潛鱗起髙桞送靑春春在長林裏緑蕚一枝梅端是花中瑞

三

二月到盤洲繁纈盈千蕚恰恰早鶯啼一羽黃金落花邊自在行臨水還尋壑步步肯相隨獨有蒼梧鶴

四

三月到盤洲九曲淸波聚修竹蔭流觴秀葉題佳句紅紫漸闌戀戀鶯花主芍藥擁芳蹊未放春歸去

五

四月到盤洲長是梅黃雨屐齒滿莓苔避濕開新路極望緑陰成不見烏飛處云采列奇峯絕勝防廬阜

六

五月到盤洲照眼紅巾蹙勾引石橊裙一唱仙翁曲藕步進新舩鬭楫飛雲速此際獨醒難一一金鐘覆

七

六月到盤洲水閣盟鷗鷺面面納淸風不受人間暑彩舫下垂楊深入荷花去淺笑擘蓮蓬去卻中心苦

八

七月到盤洲枕簟新涼早岸曲側黃葵沙際排紅蓼團團歌扇疎整整鑪煙裊環坐待參橫要乞珠絲巧

九

八月到盤洲桞外寒蟬懶一掬木犀花泛泛頗黎盞蟾桂十分明逺近秋毫見舉酒勸嫦娥長使淸光滿

十

九月到盤洲華髮驚霜葉緩步繞東籬香蘃金重疊橘緑又橙黃四老相迎接好處不宜休莫放金尊歇

十一

十月到盤洲小小陽春節晚菊自爭妍誰管人心迹木杪簇芙蓉禁得霜如雪心賞四時同不與癡人說

十二

子月到盤洲日影長添綫水退露溪痕風急寒蘆戰終日倚枯藤細防浮雲變洲畔有圓沙招盡云邊鴈

十三

臘月到盤洲寒重層冰結試去探梅花休把南枝折頃刻暗同云不覺紅鑪熱隠隠緑蓑翁獨釣寒江雪

十四

一歳防盤洲月月生查子弟勸復兄酬舉案燈花喜曲中人半酣添酒畱羅綺車馬不須喧且聴三更未

阮郎歸

澄淸閣下藕如舩扁舟曽采蓮向來辛苦疊靑錢而今知幾年人去也客淒然酒泉添淚泉一杯今夜且畱連斷腸芳艸邊

浣溪沙【席上別王巨濟先是兩姬免冠王奪兩秩繼以章罷】

丹桂飄香已四番杖藜擕手自今難黯然離恨滿江幹壁上兩冠元是防花前雙韻幾時彈中秋後夜與誰

防

滿江紅

暮雨蕭蕭飛敗葉增添秋色登髙防癡風吹散山居嘉客人世難逢開口笑老來更覺流年迫到於今黃菊滿園開無人摘珠履湊銖衣窄縈翠裙催牙拍索松兒添半戰酣相嚇橘緑橙黃時節好舞停歌罷門墻隔酒醒時枕上一聲雞東方白

又【鄭憲席上】

累月愁霖知今夕是何天色秋老矣芙蓉遮道黃花畱客長有霜螯來左右誰言櫪馬能煎迫眄髙穹重疊起頑云星難摘羅綺盛牕軒窄心已醉肩須拍更十分行酒再三相嚇鳯詔十行歸路近桂華千里明年隔趂閒時樓上共凝眸蘆花白

臨江仙【盤洲餞漢章】

兩載繡衣頻駐節金蓮曽印靑苔匆匆歸去壽瓊杯曲終揮別淚江上片帆開記得秋宵山吐月酒酣同上層防杖藜何日解重來相思慿過鴈飛送一枝梅浣溪沙【景廬以米書眉間一防黃之曲餞送鄭憲因用其韻】

舉目霜林葉葉黃使星歸騎未須忙煙鬟千疊弄殘妝內殿恩光承雨露外防風力挾冰霜應懷三徑雜花

香

又【席上再作】

不見丹丘三十年靑山碧水想依然自驚緑鬢已蒼顏月在桞梢人徑醉雨荒院菊有誰憐繡衣歸與故人

言

生查子【姚母壽席以龜遊蓮葉杯酌酒】

碧澗有神龜千嵗遊蓮葉七十古來稀壽母杯頻接繡衣牽防衣喜慶相重疊龜紫萃孫曽鶴髮何須鑷

又【枕上作】

貪防端木花難辦銷金帳庭下舞瓊瑤飛到眉上衰病不禁寒對景頻惆悵夢寐到淩風倚著靑藜杖

鷓鴣天【席上賞牡丹用景裴韻】

莫問甘醪濁與淸試將一酌破愁城海棠過後荼防發堪嘆人間不再生心已老眼重明嫣然國色帶朝酲耳邊聴得蘭亭曲一詠流觴已有名

又【十九孫入學因作小集次景裴韻】

兩塾弦歌日日春不容坐席更凝塵常思芳桂攀燕竇未見童烏繼子云流慶澤仰家尊捄荒陰徳過於門從師已是平原客毛遂懷繃作弄孫

好事近

春意漸盈盈窻外小桃堪折若問得人憐處是輕顰時節主人特地出紅妝不要云心月三徑𨿽然冷淡有采蓮舟楫

滿江紅

春色匆匆三分過二分光景吾老矣坡輪西下可堪弄影曲水流觴時節好茂林修竹池防永望前村緑桞防茒檐云封嶺蜂蝶閙煙花整百年夢如俄頃這回頭陳迹漫勞深省吹竹彈絲誰不愛焚琴煮鶴何人肯盡三觥歌罷酒來時風吹醒

又【立夏前一日景盧借坡公韻】

雨澁風慳雙溪悶幾曽洋溢長長是飛霞散綺岫云凝碧修禊歡遊今不講流觴故事從何覓待他時水到卻尋盟籌輸一燕舞倦鶯吟畢春肯住才明日欠池塘緑皺小荷爭出童子舞云渾悵望吾人提筆誰飄逸記去年修竹暮天寒無縱迹

又【和徐守三月十六日】

雨過春深溪水漲緑波溶溢桃李是楊花吹絮艸茵凝碧駒隙光陰身易老槐安夢幻醒難覓算六分春色五分休才畱一鴈騖靜文書畢塵外趣壺中日喜蘭亭修褉郊坰忺出合璧連珠同嘯詠怒猊渇驥尢淸逸酒斟時梁上暗塵飛無痕迹

又【答景盧】

衰老貪春春又老尊罍交溢凝目處淸漪拍岸四山堆碧白也論文情最厚維摩示病心難覓到盤洲車騎太匆匆觴浮一春再見官期畢歸路近長安日奉淸時明詔送回更出上殿風霜生頰齒元龜獻替圖無逸記而今杖防過溪橋畱行迹

又【黃堂席上答太守】

燕寢香凝官事了詩情充溢歸後院花容爭媚桞眉添碧老子胡牀常自嘆輕裙長袖從何覓探城樓此際夜如何更籌一人已老春將畢臨曲水才旬日快朝來雨過魚兒爭出淡酒一杯空酩酊黃堂千騎眞安逸問朱幡何日到丘園聨綦迹

又【席上答葉】

百計畱春春不住愁懷塡溢爭如對寶梳鬢翠環鋪碧紫綬金章都是夢云廬花塢如何覓勸金杯淺笑傍賔筵須均一前夜月新離畢収澁雨呈紅日荷主人情重五云齊出一顆櫻桃天付與數聲水調人飄逸嘆荒園三月百花殘無蹤迹

南歌子【雪中和景裴韻】

閏嵗饒光景中旬始打春擁鑪防雪酒催人梁上不曽飛落去年塵未暇巾車出何妨舉盞頻斜川日月已成陳想得前村仙子晚妝勻

又【呈葉憲】

多病都緣老寒陰可惜春栽桃種竹怕因循移轉籃輿藤杖未開門眞率須如約安排欲效顰莫將箏笛損精神自有啼鶯舞鶴解隨人

又【示景裴弟時葉憲明日率眞】

頑健輸村老嬉遊付後生七旬才有五淸明須趂良辰美景繞園行雲意將飛雪天心未肯晴難將性命作人情只合擁鑪淸坐閱醫經

又【喜晴用前韻】

住得如篩雪方欣有腳春誰云三尺不須尋若是詩僧月下許敲門鉅竹多中斷殘梅競小顰畦丁說與主林神掃灑板橋前徑待吾人

又【示裴弟】

彊作千年調難逾五度春脊令繼踵漫相循休要關心藥裹也扄門蕙帳銀杯化【自謂】紗窻翠黛顰【謂弟】燒香試問紫姑神一嵗四並三樂幾多人

又【寄景盧】

南浦山羅列東湖水渺彌主人好客過當時斗轉山橫時候醉如泥莫管鶯聲老從他桞絮飛野園春色別無奇船上有花多酒未須歸

好事近【席上用景裴詠黃海棠韻】

睡足淡梳妝喜見詩人元白不覺艷紅妖紫壊花仙飛格須知玉骨本天然不是借人力準擬小春重防望秋灰無射

卜算子【太守席上作】

五鳯望中仙五馬人間貴舞態歌聲盡出羣烏鵲巡檐喜昨夜值狂風痛飲元無味說與譙門漫打更卻怕催歸騎

滿庭芳【辛丑春日作】

華髮蒼頭年年更變白雪輕犯雙眉六旬過四七十古來稀問桞尋花興懶拈笻杖閒繞園池尊中有靑州從事無意喚瓊彛人生何處樂樓臺院落吹竹彈絲柰壯懷銷鑠病費醫治漫道遊魚聴瑟弦綠綺山水誰知盤洲怨盟鷗間濶瘞鶴立新碑

又【酬徐守】

風攪花間雨慳桞下人人懶拂愁眉年荒省事投轄井中稀架上舞衣塵積弦索斷箏鴈差池南柯夢轉頭陳迹饑鼠穴空彛新年官事少秋蛇春蚓重疊烏絲更出奇花判百病都治報道行廚辦也烏鵲喜龜鶴前知更書近鵷行浸逺長對去思碑

又【酬葉憲】

殢酒消愁逢塲作戲何曽擇地伸眉詩筒來往如我與君希喜得靑春有閏添日月欵曲臨池盤洲有山肴野防安用設雞彛老來空自笑一頭梳雪兩鬢吹絲便常逢社飲聾不堪治曽就新年眞率花神報蜂蝶皆知東風惡江梅欲盡薦福莫轟碑

又【和葉憲韻】

桞徑花臺熈熈春動遊人珥墮簮遺枯藤到處緑刺惹冠衣雪後園林更好瓊作佩香滿橫枝巡檐久畱連一笑不管午陰移盤洲今雅集皇華飛蓋揮麈遲遲覺龜魚增價艸木生輝梁上不教塵落談文字酒散星希明年好玉津隨駕回首記襟期

又【再贈葉憲】

同病相憐凍吟誰伴漫懷舉案齊眉槐安夢境一笑自來希未到斜川見雪春飲半尙壓銅池今思古拊盆擊築蠆鼎問防彛何時天意解並遊花塢旋掃蛛絲對壺中閒日冗牘休治四坐同盟情話飛玉麈萬事多知杯盤省淺斟隨意眞率視前碑

又【答景盧遣懷】

蝴蹀夢魂芭蕉身世幾人得到龎眉十分如意天賦古今希晝日猥叨三接摩翼曽化鯤池槐陰下深慚房魏那敢作封彛鴈行爭接翅北門炬燭西掖綸絲幸歸來半世園路先治漁唱樵歌不到鶯燕語何畏人知編花史修篁千畆封植具穹碑

又【酬趙泉】

春日花畦雪迷筠塢桞梢未肯低眉泥深路滑車馬往來稀平地瓊琚盈尺冰凍解澹水如池皇華喜爭添泉貨不鑄尙方彛光陰駒過隙髭髯如防容易成絲把詩盟長講酒病休治兩兩垂螺舞徹藏羌管人已潛知檣烏轉錢流地上褒詔便刋碑

又【酬趙憲】

當國無功歸田有分四山濃抹煙眉春云多變淸晝惠風希欲踵蘭亭故事溪水漲簮盍鵞池臨修竹一觴一詠考古到辛彛當時龍衮側親聞臚句天語如絲漫三年博士局冗爭治厎事繡衣畱滯靑天瑞奴皆知迎歸詔鸞臺鳯閣名記壁間碑

又【再作】

艸閣煙橫花蹊雨潤傷春誰畫鴉眉藥囊未減尊酒自然希堪嘆云和掛壁弦半絕鼠嚙龍池投壺罷慿欄玩古羅列父丁彛龜巢添緑皺殘梅片片新栁絲絲恨風狂折竹鶴病誰治自信年衰景短甘冷淡應也天知塤篪奏淸歌醉墨一一上圭碑

又【景盧有南昌之行用韻惜別兼簡司馬漢章】

雨洗花林春回桞岸窻間列岫橫眉老來光景生怕聚談希何事扁舟西去収杖屨契濶魚池流觴近詩筒蹔歇焉用虎文彛良辰懷舊事海棠花下笑摘垂絲嘆五年一別萬病難治幾處繡衣塵迹歌舞地烏鵲曽知君今去珠簾暮捲山雨拂崇碑【漢章作山雨樓景盧爲之記】

又【再作寄盧景】

舊日盤洲藏鉤卜夜松兒笑揀雙眉老人好靜此樂數年希尙記乘舟西遡樓捲雪曽到雷池今非昔畏寒閉戶棄擲夏商彛入春逾兩月輕煙非霧細雨如絲任風頺花架不憚裝治想得醉吟滕閣家園事爭解詳知歸來好猿驚鶴怨孤負輞川碑

望江南【答徐守韻】

嗟故嵗夏旱復秋陽十雨五風皆定數千方百計爲災傷小郡怎禁當勞撫字惠露洽丁黃田令吹煙常蔽野居民安堵不離鄕祖道免賫糧

又【再作】

傾蓋侶古語誦鄒陽曲水一觴今意懶陽關三疊重情傷離恨落花當人截鐙歸騎莫倉皇誰肯甘心迷簿領不如袖手傲家鄕髙枕熟黃糧

西江月【雪中】

小室坐氊重疊紅鑪獸炭交加一巵村酒吸流霞窻外寒威可怕心在盤洲種桞眼防密雪飛花銀杯縞帶不隨車江上漁蓑難畫

又【再作】

席上酒杯難減鼎中藥味頻加老人爭得臉如霞鏡裏衰容人怕檐澑盡成冰柱前村變卻梅花瓊瑤破碎爲行車凍雀盈枝堪畫

盤洲文集卷八十

欽定四庫全書

盤洲文集附錄

宋尙書右僕射觀文殿學士正議大夫贈特進洪公行狀

曽祖炳贈少保曽祖母何氏贈紀國夫人祖彥先贈太師秦國公祖母董氏贈秦國夫人父晧徽猷閣直學士贈太師魏國公諡忠宣母沈氏贈魏國夫人本貫饒州鄱陽縣年六十八

公諱適字景伯其先徽州人唐末避亂徙樂平之洪巖世以耕桑爲業自髙祖府君【士良】篤義方之訓力教子孫每以事過郡至滃潭愛其山朝水抱可卜宅兆則鄭重求之立庾屋其上爲往來貯儲地疾革命家人曰我必於彼後世靑紫當不絕越十六年爲元丰乙丑長孫給事中【彥升】遂以進士起家是爲公伯祖又三十年政和乙未曽孫忠宣公繼之是爲公皇考又二十七年紹興壬戌公與介弟文安公【遵】中博學宏詞科後三年仲弟今敷文閣待制同修國史【邁】繼之給事之後官者七忠宣之弟侄官者九子孫曽孫官者二十六忠宣嘗嘆曰秦氏置我死地曽祖潛徳燾後而禭章無因賫恨泉下矣公初除執政卽當轉官匄髙祖防典上惻然從之諸公議以大夫告第旣有尼之者遂寢公爲兒時已穎異十餘嵗日誦三千言忠宣連【缺】因寓嘉禾及使北公年才十三已能顓任門戶時值敵騎犯吳間闗奉秦國魏國挾五弟三妹歸鄱陽指眾食貧忠宣奉入在秀復迎挈以往凡九年而魏國棄諸孤忠宣又久畱朔方公茹悲含辛破涕自力以奉秦國之歡躬率三弟刻意問學爲文自出機杼皆中程度一時名人多折輩行與之交外氏居無錫公奉魏國之防往依以時河南復爲王土嘗擬宰臣賀表有宣王復文武之土光啟中興齊人歸鄆讙之田不失舊物之句仲舅博士沈公【松年】一見奇之勉以爲宏博之習初用出使恩得修職郎監南獄廟調嚴州錄事參軍浙西提舉常平司幹辦公事旣以詞科賜第宰臣進讀制詞太上皇曰父在逺其子能自立爲可嘉宜與陞擢差遣於是爲勑令所刪定官攺左宣教郎入祕書省爲正字才數月忠宣南歸以直忤秦檜卽去國公以奉親自列通判臺州將終更忠宣有英州之謫臺守與公不相能嘗行縣至黃巖令以繋囚十數輩匿堂廡間詭以獄空告公坐令聴事聞大呼聲卽詰視諸囚皆叫號稱寃因備其事申諸司歸白守守以爲不闗白長官撰彈文迎秦意秦諷言官上之坐免官往來於英以奉忠宣溫淸裏門聚食數百指皆仰給於公公處之怡然凡九年而忠宣薨服除起知荊門軍以恵愛爲政首奏便民四事太扺以均敷茶額錢所出甚於常賦茶商執害民之柄而托吏爲姦民力重困官田以附種爲名而不稼納租麯引失立法之意而重疊出鏹大禮代它州之貢而多方取辦乞罷行之又荊門自兵火後學校廢弛遇大比則附試江陵解額五才得一慨然以作成爲已任力請於朝由是軍得自解發額亦稍增其舊攺知徽州先是朝廷立賞鬻官田當路急於受賞督迫甚峻屬邑一切望風公下車民競赴愬公曰賞可慕民獨不可愛耶乃戒屬邑有虐吾民者必劾已而使者罷去民卒得寛郡多訟分產不平者公究其端以官印闗書吏倍有邀索民寧匿闗而憚費以故成訟公下令許民持闗立庭下不以蚤莫卽時呼吏印給之無毫髮費舊訟頓息其簡易近民率如此提舉淛西常平茶鹽事詣闕且對適文安知平江府引嫌當避乃移節江東嘗奏論役事其略曰元祐指揮合役坐閒人戶不及三畨處令雇募蘇軾謂聖恩欲使百姓空閒六年是以紹興二十六年之防歇役六年者與白腳同行之數年下戶得以寛佚間者宣州守臣有請欲不候六年再差上戶有司誤以歇役六年之文衝攺下戶畏避多致流徙蓋上戶稅錢有與下戶相去十百倍者必俟差徧下戶則富家經隔數十年方再執役臣守徽州以婺源一縣言之有差及一貫稅錢者民間哀訴誠爲可念乞仍行二十六年指揮庶使細民鼓舞徳澤又如一都之內上等五戶稅錢各五十千中等五戶稅錢各三十千各曽應役若以歇役六年再差恐中等五戶僥幸終免乞自第一戶差至第十戶然後再差所貴役法均平上下稱便人以爲切中役法之獘江東實爲鄕部公又嘗兼提防刑獄事風采凜然不可幹以私逆亮敗盟有防令沿江監司條具恢復事公上奏謂逆亮旣殞大定嗣位未必諸國服從若能仰順天時遣使歸疆則王師不血刄而得土宇實天下之辛萬一敵眾尙彊自淮以北別無爭立之人則宜多遣有膽力人密傳詔檄使中原義士各取州縣因以畀之王師但畱屯淮泗募兵積粟以爲聲援不必輕涉其地以務力爭俟蜀漢山東之兵數道俱集見可而進遲以嵗月必有機防可乘恢復故地何翅破竹庶幾兵力不頓可以萬全車駕親徵至建康因上殿陳言江鄕之民以旱荒而遷徙淮甸比遭敵騎之擾復還故鄕則所棄之產已爲官司估賣形勢之【缺】者十不償一佃者量納租課無補於官而有害於民乞斷自紹興二十八年以後凡州縣所賣逃產許原業人子孫以原估價就贖専委提舉常平官覺察太上褒予甚飾時待制爲右史受命迎使客入對太上顧其副張掄曰洪某三子其材皆可用公激烈初心念先志之未酬每思盡瘁曰邊防曰民兵曰防江曰積粟曰賑濟流民皆次第爲朝廷言之除尙書戶部郎中總領淮東軍馬錢糧當海州解圍又有符離甲申之役沿淮列戍𦇤負而歸者踵相躡供億之費數倍於曩時公以書生從容心計略不見其趣迫之色有防犒解圍軍兵而鎭江府前軍之右軍與太平州之武鋒軍以在圍中獨不預公從權比附且倍其賞軍士莫不驩呼又以便宜招安海道嘗爲過者又謂沿邊已招納降人若使之饑寒失所則必怨望如蕭紮巴一家餘二十口劵錢最多日不過千六百金尙不給用則其餘可知乞將已有官人與給料歷進勇副尉與依武勇給券四口或五口以上亦與添給口食其臨事機識大體類是總所建治京口名𨿽淮東而所總多江東淛西財賦嘗奏乞以淛西江東財賦入禦勿復增薦舉添官屬庶名正事順可以辦集又嘗請於朝皆爲戶部所沮公登政府始請行之淮東至今防賴就除司農少卿隆興二年二月召還攺太常少卿權直學士院旋又兼權禮部侍郎上初講郊丘之儀公建議合進胙徳壽宮及攺定樂章並郊回用雅樂與減樂工之冗員皆當於禮而適於時文安公罷西府公亦上章求去上諭令安職復遣中使賜以珍茗越三日與右正言尹穡同賜對選徳殿上顧謂穡曰洪某爲人溫粹文詞有用論事皆可行褒奬至於再三穡出驚嘆曰聖眷乃如此言者旣攻文安雅不欲公畱及是始無相撼意閱月除中書舍人湯丞相【思退】罷免公當艸制侍禦史鼂公武嘖有語公露章求去且乞身於上前甚力上曰前日公武謂思退有罪而卿稱之爲大臣制詞中無譴責語乃其死黨朕曰朕令作平詞非其罪公武執彈章在手乞畱榻後已卻之仍徙置戶部矣時敵再犯淮甸羽書狎至書詔塡委上焦勞至夜分不寐或夕召或細書咨訪公獨當內外制視艸之餘應詔密啟黙當上心始淮上斥堠不眀將帥無申發文字公奏乞預隄防海道又乞降親徵詔以激勵士卒敵旣尋盟首爲賀生辰使上謂副介龍【大淵】曰前日洪某侍玉輅見其容貌甚悴豈有聲色之奉耶方欲大用之可諭意令自愛公附奏曰家素無侍妾近以法服執綏車輅撼頓失其常度咫尺天威有戰栗之色報國之軀敢不自愛旣越境金遣同簽書宣徽院事髙嗣先接伴嗣先之父司空嘗有徳於忠宣者故見公加敬且詢先世甚詳公因遜謝相與驩甚頗得其要領以歸乾道元年五月除翰林學士仍兼中書舍人輔臣奏例無翰苑下兼西掖者上曰洪某在後省甚振職且要其整頓綱紀秦塤提舉太平興國宮公奏秦檜欺天盜柄戕害忠直當錮其子孫若一人奉祠則其黨與皆有彈冠之望所謂一葉不去將尋斧柯者矣上卽從之故事給捨繳駮施行者皆封付三省是奏乃以付公明日召對上曰所論秦塤甚當異日有繳奏只須批勑以來不須聨章𨿽朕意所向而不可行者但論之如繳論巫伋之不當被召余堯弼之不當復職莫汲之不當除編修計議官議者皆以爲當未嘗一爲親故千求除授有攺秩而避免作縣別得差遣者𨿽門下士亦不置以故人服其公盈旬乞免兼職上曰執政有缺朕今用卿旣因繳馬監崔良輔轉官事上數稱善至乞令大臣討論賞典處上云卿今自作執政可以討論六月除端明殿學士簽書密院事上語參政錢公【端禮】虞公【允文】曰三省事與洪某商量蚤朝遂不先退東西府同班奏事自此始詣徳壽宮謝太上皇曰上用卿爲執政朕亦謂從官中無逾卿者卿父精忠今人臣所無朕嘗謂蘇武不能及頃歸自敵中欲除執政爲秦檜所忌擠排使去上天有報卿兄弟相繼輔政公每遇奏西府事必極意展布至三省則終不敢出位盡言一日偶及皇甫倜軍告乏戶部祗將樁積錢應副上云無分三省事卿有所見第言之八月除左中大夫防知政事十二月拜左通奉大夫尙書右僕射同中書門下平章事兼密使明年三月久雨上迎天竺佛請霽減膳卻葷公以燮理亡狀獨三上章乞罷免且面奏求去上曰春間自是多雨卿奉法守公近年宰執所不及第安職臺諫因論列上隨事諭之諌議大夫林安宅至居家待罪遂以觀文殿學士提舉太平興國宮明日上謂參政葉公【顒】曰宰臣奉法守公純誠不欺近年無如洪某者臺諫搜索細故不存公道安得如此人而用之公自西府至相位才旬月而進呈之際多所開陳大抵以誠實不欺爲主見有負於國害於民者必正色拒之寧已任怨而必欲使君立於無過之地用人第取實材不采虛譽可予不以疏而棄不可予不以親而私有受薦而終身不知所自者上嘗曰今日可謂存公道卿等所擬無不當可見畱意選擇公奏蔣芾嘗語臣無事可論繳臣云前此見行事有特字者皆是非法今不敢下一特字自然無可論繳上曰蔣芾亦有此言因奏臣到政府數月見陛下行事未有不循典憲者今蔣芾尙欲審特防常思祖宗故事更願陛下思其所以益崇聖徳上曰朕與卿等共守之上欲幸白石教塲閱三衛軍馬公奏云閱武固有名第聞三衙潛儲鷹犬外人以爲出獵又聞凖備麞鹿傳之逺方恐損聖徳上曰朕意不如此於是戒諸將不得以鷹犬自隨用兵後調度不給獻議者欲復免行錢上曰曹泳所行惟免行一事至今人以爲是今日豈可不及曹泳繼是有乞借房緡收職田立宮觀嶽廟額添交子增乳香之直令諸郡獻羨餘者上以爲傷國大體公亦力贊以爲不可行上欲親見問郡守以觀能否公奏乞降防去闕期半年令奏事之任自是一經睿鑑能否判然諸郡多得良二幹石時有輔郡守獻言欲如漢太守許上計上問可以行否公曰漢法令長吏守丞嵗終上計大略似今攢帳耳郡守不可以自來惟嚴助以漢廷切責乞奏三年計不可行人以爲善對然公始爲執政卽奏減機速房吏人它日又奏乞降防不得存畱三省並密院額外吏人將上承防司謝褒者至漏捨堅請存畱王興祖等四人褒之子梓實在四人中公奏朝廷久不治吏互相循襲無所忌憚乞與放罷編管上然之戶部吏有稽慢公亦懲治不貰侍郎林安宅上章待罪上曰斷一二吏何至如此𨿽聖明可恃而羣小固已慍矣又安宅乞降度牒千道限廣東一季盡鬻公奏諸路分科甚擾乞減半付漕司俾從民便無得分下諸郡上深以爲然馬司治馬甲買牛皮五千五百而禦前又買五萬內侍復傳防下工部買十三萬公奏淛西去年水潦漕司期限逼民多殺牛納皮上曰如此卻是公然使人殺牛軍器所妄計耳祗買一萬奏曰陛下務農重谷卹民如此天下幸甚中防朱彥宗守婺公奏彥宗𨿽故翊善子而娶長公主女家居婺此命若出恐駭物聴尋攺知泰州殿中侍禦史張之綱論不差陳宋霖華初成事以初成姓名藏之章疏中公奏白其事上取履歷視之明日曰華初成數放罷又嘗勒停年已及豈可復使爲郡卿敢理防臺諫事可見無私朕終夕爲之喜監察禦史劉貢初除公嘗於上前譽之有術士薛言中出入貢門因爲人求官於密使汪公【澈】事泄送臨安府防奏事上稱貢能治錢塘寄囚事云適已除殿中侍禦史公因斥其過且言除書未啟當封還上曰卿等如此無隠向來宰執所無貢遂罷去皇甫坦以方技進嘗與右史陳【良祐】同坐客捨謁者導陳先坦怒不同升盛詈謁者奮而來前遽出懷中一餅以獻公擲之地曰君誠有道何不爲呂洞賓韜光塵外而僕僕朝市正須仙食非所願麾使出翌日奏曰通國以神仙待皇甫坦不識陛下以爲何如人上已先知昨日事笑曰頗能布气治病耳昨日中宮賜之酒陛辭已大醉語言不倫故如此凡公之所行人多爲之岌岌而公奮已直前無所回避林安宅旣登諌坡或勸公爲去就以避之公曰主上聖徳逺過漢唐之君士患不逢時今身登宰輔恨無以報國苟一日畱有竭吾愚爾吾於安宅異同國事也患失非所計訖墮其口去國不數月除知紹興府淛東安撫使在越一嵗有半爲治得大體而無廢事不求治賦而用自足吏畏民愛至於今思之請祠以歸提舉臨安府洞霄宮待制在西掖上曰觀文在朝肯宣力林安宅懷姦不能容今已三請祠矣姑從之有大藩闕卽復用矣公旣歸素不爲求田計閭捨之外得負郭地百畆翦除荊棘列岫如騖雙溪上下引以爲蘭亭曲水之飲渚洲窈深花木映帶位置臺榭隨力興作野服瘦笻終日婆娑其間人視之不知其爲丞相也目其地曰盤洲一卉一椽皆有題詠雜親朋醻倡爲一帙曰盤洲編平生澹泊老猶嗜書不倦晚嵗爲文益古軼出西京之上尢好漢略去筆墨畦逕而落紙典型深得東京用筆意治越之暇訓釋考證博極古書爲釋一書卄七卷嗣有附益爲續卄一卷其後時有刪潤合釋續爲一而是正之以屬越帥刋行爲書史失去不復存副本公每以爲恨有文集一百卷藏於家淳熙十一年二月二日薨於正寢公自撰遺表至是上之天子震悼贈特進官其後如格爵至鄱陽郡開國公食邑五千二百戶實封二千六百戶娶沈氏封萊國夫人左中大夫【復】之孫卽太學博士【松年】之女魏國夫人之侄先五年薨公爲墓銘效漢人立雙闕因自作小傳俾後人刻其上男九人�朝奉郎通判興州柲承議郎通判光州槢蚤亡樇文林郎池州建徳縣丞樌宣教郎知隆州府武寧縣桴故承事郎楹承奉郎監漢陽軍酒稅槺早亡防承奉郎監臺州商稅務女三人長欲嫁而卒次歸及之次嫁承議郎知袁州宜春縣薛紹孫二十人倬承務郎監筠州新昌縣須稅儼伋皆承務郎伋監舒州山口鎭偲傃俌僑佺俁侃傒傅佃僴仔俅儉儔伉一未名孫女十人長適迪功郎隆興府武寧縣主簿楊汝明次將仕郎權當國次承務郎監鎭江府江口鎭稅張履信餘皆在室將以明年三月甲申於郡四十里徐村之原合萊國墓興州君錄公事狀俾及之詮次以備太史氏之采擇公爲總賦屬文安擇壻及之爲隆興元年進士實文安領貢舉公以文安之言信之不疑一見卽相器重出疆辟使爲屬旣而以疾辭虞雍公在政府復兩學官闕欲以及之及之辭公曰玆我意也可以見子之所存矣顧錄錄州縣且二紀有負期待前年冬解秩分宜紆道往省公喜見顏際從容餘月垂別戀戀閱月未再而公之訃聞矣嗚呼今尙忍言之及之自登公門頗聞忠宣公之往行爲詳而公之忠鯁誠實實似之與人交無長語而情好周盡收拾孤防周防賤貧爲己責而不爲己恩薦舉必首寒素不爲勢利所奪涉於欺誕者𨿽已舉而猶劾之郊當奏長孫念渭陽之恩未報密以表弟沈自彊之名聞命下子弟族黨方知之終其身餉客不隨俗之好惡爲侈具書札往復不貸一荷幅溢語閒居十六年未嘗通朝士書𨿽宰執除拜賀緘亦不講晚遇英主驟登宰輔曽幾何時而祕殿珍祠優防緑野天日臨照始終不渝非公之忠實不欺疇克爾耶諸子稟公之訓悉從常調試邑顓厚能自持諸孫詵詵多秀發或者用不盡之器業其在於斯乎待制方膺上異眷顓付史事及之辭不獲命乃摭其凡而次敍之若其詳則有公之奏槁語錄在公初名造字溫伯一字景伯云淳熙十二年十一月日壻許及之謹狀

宋宰相贈太師魏國洪文惠公神道碑銘

周必大撰

公姓洪系出共工氏後避仇以洪易共三國有廬江太守矩唐有集賢學士孝昌五季自歙徙饒州樂平又七世始居鄱陽隠徳田閭至公髙祖士良力教子孫以學愛滃港山川而置倉焉命其子曰他日我倉下靑紫當不絕後十六年元丰乙丑孫彥升果以進士起家事徽宗歷三院禦史至給事中徽猷閣待制遂爲大家公之曽祖諱炳贈少保妣紀國夫人何氏曽祖太師秦國公諱彥先給事弟也妣秦國夫人董氏父諱晧政和乙未進士後徙樂平之洪巖仕至徽猷閣直學士贈太師魏國公諡忠宣母魏國夫人沈氏公初名造字溫伯一字景溫後攺名適字景伯防頴異日誦書三千言忠宣公自嘉禾司錄應選使朔方公年十三已能任家事率五弟三妹奉祖母及母避亂歸饒母亡復過嘉禾食忠宣之祿日夜帥長弟文安公遵次弟翰林學士邁種學績文至忘寢食用父出使恩補修職郎監南嶽廟調嚴州錄事參軍浙西提舉常平司幹辦公事紹興十二年與文安公同中博學宏詞科宰臣進呈所試制詞髙宗曰父在逺子能自立可嘉宜與陞擢遂除勑令所刪定官後三年翰林公亦中選由是洪氏文名滿天下攺左宣教郎入祕書省爲正字才數月忠宣公歸自朔方以忠言忤秦丞相檜斥補鄕郡公亦出通判臺州將滿而忠宣公以散官謫英州臺守觀望擬彈文納當路轉示言者以爲風聞坐免官往來嶺南供子職閱九年秦薨忠宣北歸亦道卒服闋起知荊門軍公才智有餘臨民惠愛二十八年應詔上寛卹四事凡公私以例取民錢嵗數千緡悉除之郡久爲盜區大比士附江陵試解額僅存五之一公作成日眾乞自辟試闈稍還舊額繼有登科者攺知徽州防鬻官田監司慕賞迫州縣公獨寛之初至訟析產不平者紛然公曰此吏求賂不印闗書之過也命人戶母拘早晚賫書庭下立爲印給其訟遂絕爲政得要類此範文穆公成大來爲戶掾公一見知其逺器勉以吏事暇則商搉著述自足範公官業文筆髙一世每徳公云擢提舉浙西常平茶鹽防文安公守平江易江東路嘗兼提防刑獄蓋鄕部也持正不私風采振厲二十二年車駕視師金陵公因朝覲言本路昨旱荒民逐食淮甸復困邊兵今𨿽懷鄕而田產官已斥賣不卽給佃乞斷自二十八年後許業主若子孫用估價贖還天語褒飾再三時翰林被命迎使客上曰洪某三子皆可用也公於是歷陳邊防民兵積粟振民等事朝廷益知其才除尙書戶部郎中總領淮東軍馬錢糧孝宗卽位海州解圍符離用兵供億繁夥公心計周密暇裕如平時防有防犒海州之師鎭江及武鋒軍有實在圍中而不與名公比附倍給以便宜招納海道逃卒歸之督府歸正者接踵而至或無以贍其家因公奏乃計口添支公謂以總領淮東爲名而財賦實浙西江東乞以兩路入銜後公登二府竟行其說迄今便之隆興元年就遷司農少卿明年召貳太常兼權直學士院又兼權禮部侍郎上初講郊祀公乞進胙徳壽宮及攺定樂章汰樂工冗員人謂禮與時兩得之七月文安官罷西府公卽求去上遣使賜茶諭令安職尋因夜直同右正言尹穡召對上稱公溫粹文詞有用論事可觀穡先頗睥睨公知上眷乃已九月除中書舍人內直如故湯丞相思退免侍禦史晁公武論公艸麻無譴責語公亟請外上曰公武言卿黨思退朕謂平詞出朕意固卻其章仍徙戶部侍郎矣方羽檄交馳書詔塡委或夜召或細札咨訪公獨當內外制時時奉詔言事如乞防虞海道降詔親徵多契聖心大用之意已定敵旣講好首命公爲賀生辰使北遣同僉書宣徽院事髙嗣先接伴自言其父司空有徳忠宣相與甚歡得其要領以歸乾道元年五月除翰林學士仍兼中書舍人大臣奏翰苑不應下兼掖垣上曰洪某在後省振職欲其整頓綱紀耳秦塤子祠公執不可上徑批依奏封以付公明日賜對宣諭曰卿論秦塤甚當𨿽朕意所向不可行者第言之巫伋被召余堯弼復職莫汲爲密院編修官公皆繳奏而止又奏免外制上曰執政有闕朕將用卿公因繳馬監崔良輔轉官乞令大臣討論賞典上極稱善且曰卿且執政自可討論六月遂除端眀殿學士僉書樞密院事上諭參政錢端禮虞允文曰三省事與洪某商量東西府始通班奏事公赴徳壽宮謝髙宗曰上議用卿吾謂從官中無逾卿者況卿父精忠古今所無頃欲大用阻於秦檜今卿兄弟相繼入輔此天報也八月以左中大夫防知政事十二月拜通奉大夫尙書右僕射同中書門下平章事兼樞密使公自僉樞旬月入相感激異知任怨革獘以誠實不欺爲主人才可用疎逺不棄不然𨿽親舊弗予上每稱其心存公道進擬無不當公奏中書舍人蔣芾語臣無事可繳臣答云凡降防云特者皆非法今一切無之上曰芾亦及此且謂特防宜審公奏陛下動遵成憲願思芾言益崇聖徳上曰朕與卿等共守之駕幸白石教塲閱三衛軍馬公前奏將帥有潛蓄鷹犬備狩獵者上卽呼諸將戒諭初議召見郡守觀其能否公言舊惟見闕馬今乞闕逺近並令半年前奏事之任遂爲定制二千石多得人矣公自執政卽奏減機速房吏三省樞密院母畱額外人有承防司謝褒者力乞存畱四人其子存焉公怒取防編置政府久不治吏上欣然以爲允戶部事有稽慢公追主令治之侍郎林安宅上章請罪旣又欲給度牒千道付廣東期一季盡鬻公請減半仍戒科擾安宅滋不恱馬軍司乞牛皮五千餘爲馬甲禦前拋買五萬工部別得防市十三萬公奏數多限迫上曰軍器所妄計是使人殺耕牛也第買一萬而已中批朱彥宗知婺州公言此資善堂翊善朱震之子𨿽可與郡然彥宗娶潘氏乃婺州長公主家遂攺泰州二年殿中侍禦史張之綱論陳宋霖當與差遣而潛附所厚華初成於其中公發其姦上視初成履歷曰屢放罷又嘗停官且年已及豈應與郡卿敢及臺諫可見無私朕終夕爲之喜劉貢初除監察禦史公贊上得人防術士薛言中同貢子爲人求官於樞密使汪澈汪送有司上未知也早朝上稱貢能治錢塘寄囚已批出遷殿中公與執政及薛言中事且云除書未啟當封還上曰卿等如此無隠向來宰執所無之綱尋以憂去貢遂罷方士皇甫坦謁公公薄具其禮坦怒云云公責之曰君誠有道胡爲出入宮禁妄談禍福耶眀日公奏通國以神仙待坦陛下謂坦何如上已知公責坦笑曰頗能布气治病昨日宮中賜酒醉語已無倫矣公旣疊忤言路適林安宅爲諫大夫或勸公引避公曰吾與安宅異同國事也上知吾忠豈可患失逆爲去就乎適春霖公引咎乞退上曰春自多雨卿第安心安宅遂與臺官合辭論公上不聴安宅至家居待罪公亦力請上不得已三月辛未除公觀文殿學士提舉江州太平興國宮而謂參政葉顒曰宰臣奉法守公誠實不欺無如洪某重違言者耳不數月起知紹興府浙東安撫使治得大體復勤小物軍民安之閱嵗有半提舉臨安府洞霄宮時翰林在西掖上語之曰賢兄三請祠姑聴暫閒公素不營產業自越歸得負郭地百畝因列岫雙溪之勝位置臺榭引水流觴種花藝竹命曰盤洲一椽一卉題詠殆徧安居十有六年身名俱榮子孫滿前近世備福鮮及公者淳熙十一年二月辛酉薨於正寢前自撰遺表上之享年六十八爵鄱陽郡開國公食邑五千二百戶實封二千四百戶初贈特進諸子遇恩累贈太師魏國公娶沈氏太學博士松年女追封魏國夫人母夫人之侄也先公五年薨郡四十里徐村之原公爲墓銘效漢人立雙闕因自作小傳俾後人刻其上明年三月甲申諸子奉公柩合焉男九人長槻朝請大夫新知贑州江南西路兵馬鈐轄次柲朝請大夫新知南劍州槢早亡朝請郎權發遣長寧軍樌朝請郎前軍器主簿桴故承事郎楹朝奉郎新知慶元府定海縣槺早亡榀通直郎前權僉書荊門軍判官防公事女三人長早卒次適通奉大夫同知樞密院事許及之女前卒次適朝散大夫兩浙西路提防刑獄公事薛紹孫二十四人倬承議郎江南西路提防刑獄司幹辦公事儼故承事郎知常徳府龍陽縣丞伋奉議郎荊湖南路提舉茶鹽司幹辦公事偲承事郎新知江州瑞昌縣傃承事郎俌承事郎新提領建康府戶部贍軍酒庫所幹辦公事僑俁侃承務郎新監建康戶部大軍庫門傒承事郎新權僉書漢陽軍判官防公事傅將仕郎佃僴仔俅儉儔承事郎新監無爲軍昆山鎭伉俊仁俶承事郎佑儆倓女孫十二人適文林郎前廣南西路轉運司主管帳司楊汝明修職郎新無爲軍巢縣主簿權當國通直郎兩浙東路提舉常平司幹辦公事張履信鄕貢進士程洋承務郎張鐩將仕郎邢諤將仕郎王待問進士髙俶迪功郎新信州弋陽縣尉王元春餘在室曽孫男五人芾蘊將仕郎藺防荀曽孫女一人公器業早成與人交誠實無浮禮文華天賦濟以力學步驟經史新奇富贍兄弟鼎立自成一家罷政後論著益多四方傳誦有盤洲集八十卷尢耽嗜古爲纂釋二十七卷續二十一卷屢加刪潤合爲一書將踵歐陽文忠公集古錄趙明誠而下弗論也必大早與文安及翰林同朝公由常平入對始識公又嘗與贑州爲僚金陵故其子孫以副樞許甥狀請碑墓道先是太常以文惠易公名文固然矣壬辰夏予奉祠過饒適連年水旱流移系道公宗支繁庶或不自給人人言相君賙我且及卹貧已責事甚詳夫居家均惠若此在公固可知矣遇防補捨長孫宻奏表弟沈自彊酬渭陽之恩命下乃知是皆宜書銘曰思文孝宗云漢章天有臣洪公優於代言孝宗神武志平北路公踐帷幄言整軍旅帝方克勤如日運行公總眾職甚稱上心帝推至公天無私覆相業伊何才能是授謀皆予同徳惟乃知周旋二府僅越三時保釐東郊注想未替歸心浩然何待奉計榮名燕居十有六年爲而不恃五福天全赫赫斯文振振厥後詩以聲之公乎不朽

